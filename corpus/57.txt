淙山读周易提要钦定四库全书经部一淙山读周易记易类提要等谨案淙山读周易记二十一卷宋方实孙撰实孙不知何许人惟刘克庄后山集有实孙乐府跋称其字曰端仲有实孙经史説跋称其以所着易説上于朝以布衣入史局时相以其累上春官欲令免省奉对遽以风闻报罢浩然而归其所终则不可考矣此书旧本但题曰读周易案诸彛尊经义考作淙山读周易记葢此本𫝊写脱讹经义考引曹溶之言曰宋志八卷澹生堂目作十卷聚乐堂目作十六卷今世所行凡二本一本不分卷不知孰合之此本凡上经八卷下经八卷繋辞二卷序卦説卦杂卦各一卷又不知谁分也其书取朱子卦变图别为易卦变合图以补易学启蒙所未备其説多主于爻象不设空谈自序有曰易者道也象数也言道则象数在其中矣道果有耶繋词曰易无体道果无耶繋辞曰易有太极是道自无而有也可以识其宗㫖矣其据随上九爻王用亨于西山升六四爻王用亨于岐山明夷彖文王以之革彖汤武以之证六爻非文王作自为确义其据大有六三爻公用亨于天子解上六爻公用射隼于髙墉之上小过六五爻公弋取彼在穴证爻辞非周公作则必不然説易者本不云公周公也然其大㫖则较诸家为淳实矣干隆四十六年五月恭校上总纂官纪昀陆钖熊孙士毅总校官陆费墀序淙山读周易序易者道也象数也言道则象数在其中矣道果有耶系辞曰易无体道果无耶系辞曰易有太极是道自无而有也有太极则有隂阳阳奇属干隂偶属坤易则有奇偶画矣有隂阳则有天地天位于上地位于下易则有上下画矣有天地则有人人位于中曰三才易则有三画矣有人则有男女有三画则有三索説卦曰干天也故称乎父坤地也故称乎母震一索而得男故谓长男巽一索而得女故谓长女坎再索而得男故谓中男离再索而得女故谓中女艮三索而得男故谓少男兑三索而得女故谓少女譬诸天地有六子如风雷日月山泽之类易则有八卦矣伏羲之易止于如是岂其王天下也始画八卦以示教自父子兄弟之外亦未暇尽传耶系辞曰八卦成列象在其中因而重之爻在其中又曰兼三才而两之故六是易有三画则有六画有八卦则有六十四卦也使道果不离于象数又何待文王而后得其𫝊哉囚于羑里而演易果何心也周易六十四卦先干后坤易则有定序矣初二三爻是下卦也唯二为中爻二臣位也属于隂偶故贱孰敢以贱为嫌乎四五上爻是上卦也唯五为中爻五君位也属于阳奇故贵孰敢以贵为嫌乎易则有贵贱矣系辞曰天尊地卑干坤定矣卑高以陈贵贱位矣是孔子知文王之心也然考之于易随上六爻云王用亨于西山升六四爻云王用亨于岐山明夷彖云内文明而外柔顺以蒙大难文王以之不知文王演易之后亦自称王乎否乎革彖云天地革而四时成汤武革命顺乎天而应乎人又不知文王演易之后能预知有武王之事乎否乎序卦曰有父子然后有君臣有君臣然后有上下有上下然后礼义有所错呜唿君臣父子之间人所难言作易者其有忧患乎若谓彖象等辞非作于文王既追称王之后则不可也或问干用九坤用六何也曰由天地数而论天一地二天三地四天五是天地之生数也一三五为九二四为六是参天两地而倚数也阳有余隂不足也地六天七地八天九地十是天地之成数也阳数极于九隂数极于十隂不可极而踰乎阳故反而用六也一三五七九是天数也而五为中二四六八十是地数也而六为中五六者天地之中合也干不用五而用九是易有四象不用五也不用五者尊之也坤不用十而用六是隂不可终踰乎阳惟用六则得中也又由卦画而论干画三连与坤之六为九是干得有坤也坤画六断但得用六是坤不得有干也又由爻位而论二三四五是卦之中位也九二九三九四九五爻则用九以居于爻位之上是尚刚也初九上九爻则变而用九以居于爻位之下是阳爻终始亦不欲专尚刚也六二六三六四六五爻则用六以居于爻位之上是尚柔也初六上六爻则变而用六以居于爻位之下是隂爻终始亦不欲专尚柔也易三百八十四爻或九或六迭相为用是刚柔各随时所尚也又由蓍法而论九为老阳是干数用九以进为老也六为老隂是坤数用六以退为老也七为少阳是震坎艮数也爻则例言九而不言七是少阳可进而言九也八为少隂是巽离兑数也爻则例言六而不言八是少隂可退而言六也崇阳抑隂是易进退之道蓍法遇老阳老隂所以又变也变者以不变为体不变者以变为用刚中有柔柔中有刚阳中有隂隂中有阳是道亦无定位也吾愿从有道者而取正焉宝祐戊午三月朔日序图繋辞曰天一地二天三地四天五地六天七地八天九地十又曰天数五地数五五位相得而各有合天数二十有五地数三十凡天地之数五十有五魏关朗子明云河图之文十前六后八左九右朱文公谓此系河图之数是也昔伏羲之王天下也龙马出河遂则其文以画八卦但有卦画而无言语説者谓一二三四五者五行之生数也六七八九十者五行之成数也又谓天一与地六合于北而生水地二与天七合于南而生火天三与地八合于东而生木地四与天九合于西而生金天五与地十合于中而生土又谓一与五合为六二与五合为七三与五合为八四与五合为九五与五合为十一六为水二七为火三八为木四九为金五十为土十即五五也又谓天五居中而主乎变化上驾天一而生地六下驾地二而生天七左驾天三而生地八右驾地四而生天九又谓一坎二坤三震四巽五中六干七兑八艮九离是为河图九宫之数又谓象金而画干兑象土而画坤艮象木而画震巽象水而画坎象火而画离异説纷纷出于后世当伏羲始画八卦之时但因河图十数而取则其八耳未见其言九与十也近世李泰伯曰天一至地十乃天地之气降出次第而曰五十有五者盖圣人假其积数以起算法非实数也朱文公曰河图之一二三四各居其五象本方之外而六七八九十者又各因五而得数以附于其生数之末又曰河图以生出之次言之则始下次上次左次右以复于中而又始于下以运行之次言之则始东次南次西次北左旋一周而又始乎东也愚今从其説系辞曰河出图洛出书圣人则之所谓洛书四十五数者易无明文也昔禹治洪水时神龟负文而列于背遂因而第之以成九类自初一至次九凡四十五数非果以一为坎九为离三为震七为兑也如初一曰五行之类合火木金土而言也曷尝专言坎水于北方哉説者因龟形而求其象则曰戴九履一左三右七二四为肩六八为足未见其言十也关朗子明云河图之文七前六后八左九右洛书之文九前一后三左七右四前左二前右八后左六后右朱文公曰洪范初一至九九四十五数此系洛书之数岂可谓之河图彼刘牧独谓九为河图十为洛书其説可破于此矣或问洛书隂阳数何如曰五居中央一九三七各居四正见阳数之为中正也二四六八各居四偏见隂数之为偏邪也朱文公曰洛书之次其阳数则首北次东次中次西次南其隂数则首西南次东南次西北次东北也合而言之则首北次西南次东次东南次中次西北次西次东北而究于南也其运行则水克火火克金金克木木克土右旋一周而土复克水也是也或问河图洛书相为经纬八卦九章相为表里何谓也曰由河图而论天五与地十合于中而生土即十与五也洛书纵横皆十五数亦即是十与五也可见其相为经纬也由洛书数而论自一至九存五于其中则为洪范之九畴不言五于其外则为易卦之八位干坤震巽坎离艮兑是也易有四象而五在其中又可见其相为表里也朱文公曰河图以五生数统五成数而同处其方盖掲其全以示人而道其常数之体也洛书以五奇数统四偶数而各居其所盖主于阳而统隂而肇其变数之用也又曰易乃伏羲之所先得于图而初何待乎书范则大禹之所独得于书而未必进考于图是也或问河图洛书与大衍数何如曰河图自天一至地十凡五十五数洛书自初一至次九凡四十五数大衍之数五十取则于河图洛书之中进五则为河图之数退五则为洛书之数进退以得中而为正是易之道也邵康节曰配河图之文以画易之卦取洛书之数以为易之占李泰伯曰河图有八方之位洛书有八方之象朱文公曰以河图而虚十则洛书四十有五之数也虚五则大衍之数也积五与十则洛书纵横十五之数也以五乘十以十乘五则又大衍之数也是也干一兑二离三震四顺而左旋巽五坎六艮七坤八逆而右旋此先天卦象也説卦曰天地定位山泽通气雷风相薄水火不相射八卦相错数往者顺知来者逆邵子曰干南坤北离东坎西震东北兑东南巽西南艮西北自震至干为顺自巽至坤为逆后天六十四卦方位准此又曰干一兑二离三震四巽五坎六艮七坤八自干至坤皆得未生之卦若逆推四时之比也后六十四卦次序倣此是谓先天之学邵子一则言后天六十四卦之方位二则言后天六十四卦之次序以见先天图象是后人推之则知伏羲始画八卦之时已有六十四卦之象在于其中八卦各守八位以干兑离震巽坎艮坤而分逆顺干位第一兑位第二离位第三震位第四巽位第五坎位第六艮位第七坤位第八直言其位耳非谓八卦实数专以一为干二为兑三为离四为震五为巽六为坎七为艮八为坤也余因先儒圆图方图又因洪氏隂阳位乘图合而为一如干卦干上干下则合于干一坤卦坤上坤下则合于坤八之类始求易见非敢求异于先儒也或问先天卦象何如曰干近于兑干阳金生兑隂金也坤近于艮艮阳土生坤隂土也坎近于巽坎阳水生巽隂水也震近于离震阳木生离隂火也此一説也干为天于上坤为地于下离为日生于东坎为月生于西兑为泽居于东南多泽之地艮为山居于西北多山之地震为雷发于三阳之地巽为风起于三隂之地此亦一説也干画三连坤画六断干包有坤即是九数干一对坤八为九兑二对艮七为九震四对巽五为九离三对坎六为九以见八卦皆自干而出亦一説也然即先天图而观之干对坤坎对离震对巽艮对兑泰对否渐对归妹小过对中孚未济对既济蛊对随大过对颐由此而推则知后天六十四卦各有变覆已见于此干居于姤夬之间必欲左旋以顺数而致泰坤居于剥复之间必欲右转以逆数而倾否岂非易之大旨乎説卦曰万物出乎震震东方也齐乎巽巽东南也齐也者言万物之洁齐也离也者明也万物皆相见南方之卦也圣人南面而听天下向明而治盖取诸此也坤也者地也万物皆致养焉故曰致役乎坤兑正秋也万物之所説也故曰説言乎兑战乎干干西北之卦也言隂阳相薄也坎者水也正北方之卦也劳卦也万物之所归也故曰劳乎坎艮东北之卦也万物之所成终而所成始也故曰成言乎艮邵康节曰干坤交而为泰坎离交而为既济干生于子坤生于午坎终于寅离终于申以应天之时置干于西北退坤于西南长子用事而长女代母坎离得位而兑艮为耦以应地之方也愚谓后天卦象离南坎北凡六十四卦覆变相对离卦则值于离南未济卦则值于坎北有离上坎下之象也天一生水一阳生于子即坎位也干卦值于坎北所以应干卦初九爻也有干奇则有坤耦有阳一则有隂二坤卦位于丑艮对于西南所以对坤六二爻也未济之后别一干坤岂非后天卦象之大旨乎或问中孚卦何如曰中孚卦值坎北气应冬至扬雄太𤣥所以粗有见于易也易卦正覆图上篇下篇䷀干咸䷟恒䷁坤遯䷡大壮屯䷃蒙晋䷣明夷需䷅讼人家䷥暌师䷇比蹇䷧解畜小䷅履损䷩益泰䷋否夬䷫姤人同䷙大有萃䷭升谦䷏豫困䷯井随䷑蛊革䷱鼎临䷓观震䷳艮嗑噬䷃贲渐䷵归妹剥䷗复丰䷷旅妄无䷙大畜巽䷇兑䷚颐涣䷻节䷛大过䷼中孚䷜坎䷽小过䷝离济既䷿未济正义曰六十四卦二二相耦非覆即变覆者表里视之遂成两卦屯蒙需讼师比之类是也变者反覆惟成一卦则变以对之干坤坎离大过颐中孚小过之类是也邵康节曰坎离肖干坤者也大过小过颐中孚肖坎离者也又曰干坤本也坎离用也干坤坎离上篇之用也咸兑艮也恒震巽也兑艮震巽下篇之用也颐大过小过中孚二篇之正也愚窃谓易爻十八变而成一卦上篇自干至离者三十卦正对者六覆对者十二凡十八宫下篇自咸至未济者三十四卦正对者二覆对者十六亦十八宫数始于一画始于干上下共三十六宫合于干三十六䇿之数即邵康节诗所谓三十六宫都是春也或问卦有覆对惟干坤坎离大过颐中孚小过八卦无反覆何也曰易非中爻不备干六爻皆中实坤六爻皆中虚是纯乎正者也由上下卦而论则二五为中爻干以中爻而交于坤体则为坎卦九五九二是也坤以中爻而交于干体则为离卦六五六二是也又由初爻上爻而论则二三四五为中爻颐卦以四耦爻皆中虚而为正六二六三六四六五是也大过卦以四奇爻皆中实而为正九二九三九四九五是也又由六爻全体而论则三四为中爻中孚卦以二耦爻而得中六三六四是也小过卦以二奇爻而得中九三九四是也上下六爻变中有正能正而得中则可以不变此干坤坎离颐大过中孚小过八卦所以无反覆也惟泰䷊否䷋为干坤之交既济䷾未济䷿为坎离之交谓之正对可也谓之覆对亦可也反否即泰反未济即既济所谓正者亦未尝变此易之所以为不易也易卦变合图干䷀夬䷪大壮䷡泰䷊临䷒复䷗坤䷁剥䷖观䷓否䷋遯䷠姤䷀阳卦六隂卦六应十二月干坤在上即大父母复姤在下即小父母也爻一阳变凡六卦复䷗师䷆谦䷎豫䷏比䷇剥䷖爻一隂变凡六卦姤䷫同人䷌履䷉小畜䷈大有䷍夬䷪爻二阳变凡十五卦颐䷚屯䷂震䷲明夷䷣临䷒蒙䷙坎䷜解䷧升䷭艮䷳蹇䷦小过䷽观䷓晋䷢萃䷬爻二隂变凡十五卦大过䷛鼎䷱巽䷸讼䷅遯䷠革䷰离䷝家人䷤无妄䷘兑䷹睽䷥中孚䷼大壮䷡需䷄大畜䷈爻三阳三隂变合者共二十卦随䷐噬嗑䷔益䷩困䷮未济䷿涣䷺䷋否咸䷞旅䷷渐䷤䷊㤗恒䷟井䷯蛊䷑丰䷶既济䷾贲䷕归妺䷵节䷻损䷨朱文公有卦变图谓卦变盖易中之一义非画卦作易之本旨也愚谓卦有一阳而五隂者各是坤与震坎艮而为上下卦复剥之类是也卦有一隂而五阳者各是干与巽离兑而为上下卦姤夬之类是也即父母有男女之象也卦有二阳而四隂者自震坎艮为纯卦之外如屯蒙之类则是震坎艮互为上下而成卦如明夷临观之类则是巽离兑互为坤母同处而成卦卦有二隂而四阳者自巽离兑为纯卦之外如鼎革之类则是巽离兑互为上下而成卦如讼遯大壮之类则是震坎艮互为干父同处而成卦隂阳各以类聚即男女有别之象也卦有三阳三隂则彼此互交隂阳之数至三则变也故泰否卦可以论干坤之交咸恒卦可以论艮兑震巽之交既济未济卦可以论坎离中气之交易上篇所以始于干坤终于坎离下篇所以始于咸恒终于既济未济也他如损益等卦各以隂阳异体而互交于上下即有男女则有夫妇之象也男欲使之有室女欲使之有家即父母之情也然渐卦有女归之象是父母嫁其女者也卦有归妹是兄嫁其妹者也易辨内外其义愈明矣或问隂阳三变何也曰干奇一画也坤耦二画也奇合于耦一与二为三干坤各有三索易是以有三画矣一与三为四二与二亦为四巽离兑体各以二奇一耦而成卦则有四画矣一与四为五二与三亦为五震坎艮体各以二耦一奇而成卦则有五画矣一与五为六二与四为六三与三亦为六干坤各有三索易所以重为六爻也反而观之复与剥相反复卦一阳剥卦亦是五隂而一阳夬与姤相反姤卦一隂夬卦亦是五阳而一隂临与观相反临卦二阳观卦亦是四隂而二阳遯与大壮相反遯卦二隂大壮卦亦是四阳而二隂泰与否相反泰卦三阳否卦亦是三隂而三阳阳中有隂隂中有阳正不可以无辨也反剥而为复反姤而为夬反观而为临反遯而为大壮反否而为泰崇阳抑隂欲变而正惟干六爻皆奇坤六爻皆耦尊卑一定歴千万世不得以相反易之所以不易也故曰天尊地卑干坤定矣淙山读周易卷一钦定四库全书淙山读周易卷一宋方寔孙撰上经䷀干阳物也阳物莫大于天易以天配干故卦象曰天行健然干不止于为天故说卦曰干为天为圜为君为父为玉为金为寒为氷为大赤为良马为老马为瘠马为驳马为木果或谓干字専训天字则误矣以在天而言则干为天以在人而言则干为君为父以在地而言则干为金玉为木果之类是干有三画可以兼三才矣文王又重为六爻何也系辞曰易之为书也广大悉备有天道焉有人道焉有地道焉兼三才而两之故六是言文王之易也干上九九五爻位于上犹天位于上之象故九五爻言龙以在天为喻是九五以上二爻属于天也五为君位上属于天则君尊如天之象可见矣初九九二爻位于下犹地位于下之象故九二爻言龙以在田为喻是九二以下二爻属于地也二为臣位下属于地则臣卑如地之象可见矣九三九四爻位于中犹人位于中之象故九三爻独言君子而不言龙以见其为人爻也文言曰九三重刚而不中上不在天下不在田又曰九四重刚而不中上不在天下不在田中不在人由此而言则知文王重卦以九三在中而为人爻也明矣文言于九三曰君子以进徳修业于九四亦曰君子以进徳修业欲及时也是九三九四爻皆有人道也然九三言惕九四言跃所以异者何与文言曰或跃在渊干道乃革先儒以九四爻为储君之象此非在下之人所得而比故曰中不在人㦯谓干一索而得震说卦以震为龙为长子未尝以龙为干卦象也干之爻象以龙为喻或潜或见或惕或跃或飞或亢不失为帝出乎震之义所谓时乘六龙以御天者是干道乃革以后之时也说卦曷尝以干为龙哉今观干卦初九曰潜龙勿用九二曰见龙在田九四曰㦯跃在渊九五曰飞龙在天上九曰亢龙有悔是言龙者五爻也何以谓之六龙耶伊川曰龙之为物灵变不测故以象干道变化由此观之乃知干道变化如龙之不可尽测故易于干卦六爻亦不尽言龙也九四爻云或跃在渊亦不言及龙矣文言曰或之者疑之也是干道乃革之事亦非震子之所敢必而况于在下之君子乎故九三爻但言君子终日干干夕惕若厉无咎是文王演易之大㫖也干元亨利贞元属乎仁于四时为春亨属乎礼于四时为夏利属乎义于四时为秋贞属乎智于四时为冬文言曰元者善之长亨者嘉之㑹利者义之和贞者事之干是賛干之四徳也濂溪曰元亨诚之通利贞诚之复以诚言也晦庵曰元亨诚之通动也利贞诚之复静也又以诚之动静言也伊川曰四徳之元犹五常之仁偏言则一事専言则包四者以仁言也晦庵曰元者生意亨则生意之长利则生意之遂贞则生意之成又以仁之生意言也可谓详矣然攷于彖曰大哉干元万物资始又曰保合太和乃利贞是彖不言亨也文言曰干元者始而亨也利贞者性情也又曰不言所利大矣哉是文言不言所利也元而亨亨而利利而贞循环无穷是元为贞之端贞为元之质而亨利不必言也他如坤卦元亨利牝马之贞是坤元亨利乎顺以为贞也如屯随临无妄卦言元亨利贞是有大亨之道利在于贞也与干之四徳皆不同初九潜龙勿用干初九以㣲阳居下卦之下是龙潜于地下之象文言曰龙徳而隠者也又曰潜之为言也隠而未见行而未成是以君子勿用也君子当潜而在下之初勿躁于用刚可也故曰勿用非谓终勿用君子也九二见龙在田利见大人九二居下卦之中是臣位在下之象九二龙徳虽已着于外人所共见然二为臣位当安于下故以见龙在田为喻谓不离乎地上也臣犹地也利见九五之大人于上则尊之如天是臣道所利也伊川曰田地上也潘氏曰大人九五也二与之应故首见之九三君子终日干干夕惕若厉无咎九三居下卦之上是在下位已尊显者之象刚而不中易有过咎惟能终日干干以进徳至于曰夕无事之时犹懐惕惧若有危厉之将至则可以保业虽危无咎也九三爻为人位故言君子不言龙伊川曰三虽人位已在下体之上未离于下而尊显者也龟山曰三居下体之上危惧之时也惟进徳修业可以免咎干干力行也惕若戒惧也力行以进徳戒惧以居业九四或跃在渊无咎九四居上卦之下近于九五是储君之象刚而不中易有过咎惟九属乎刚故有或跃之象四属乎静故有在渊之象曰或者疑之也或进或止常有持疑不敢必之意必得所安而后跃则可以无咎后世如唐太宗于父子之间迫夺神噐则非九四或跃之义矣伊川曰深渊者龙之所安也在渊谓跃就所安胡氏曰储贰或跃以进其徳在渊以守其性是进其徳不进其位也九五飞龙在天利见大人九五君位也属上卦尊如天也大人有龙徳而居天位是飞龙在天之象曰飞者髙不可及非人力所能与也曰在天者位在乎天有天徳则在天位亦不在人力也曰利见者飞在上而见者在下欲蒙其大利惟大利天下则可谓大人也大人其犹天乎龟山曰天位之尊天徳之至皆非人力所及也故称飞焉上九亢龙有悔上九居上卦之上刚过中则亢亢则有悔伊川曰上九至于亢极故有悔也有过则有悔惟圣人知进退存亡而无过则不至于悔也是也然圣人无过固可无悔下乎圣人者未能无过则当开其有悔之门繋辞曰震无咎者存乎悔干之上九以龙为象犹冀其终能变化也故言有悔而不言凶如太甲之自怨艾成王之惩多难能自变化故有悔而无凶若亢不知悔如唐徳宗彊明自任则凶可知矣用九见羣龙无首吉九者阳数之极干六爻皆言九是纯刚为体也㦯潜或见㦯惕或跃或飞或亢随时用九变化不同亦非専用刚也曰用九者谓当用则用也曰无首者是干爻变化不测亦犹龙之变化人不得见其首也伊川曰用九者处干刚之道以阳居干体是纯乎刚也刚柔相济而乃以纯刚是过乎刚也见羣龙谓观诸阳之义无为首则吉也以刚为天下先凶之道也是也然九五君位岂槩谓之羣龙乎九五在上卦而得中非其他羣龙所得而比故初九潜于下九二不离于田九三言惕亦不敢言龙矣况敢为首乎是干下三爻皆不为首于下也九四文言曰进退无恒非离羣也是九四或跃亦未离乎羣龙在下者之类也九五体元而为一卦用九之主则与他爻不同彖曰时乘六龙以御天又曰首出庶物是言大人可以乘六龙而首出也文言曰云従龙又曰圣人作而万物覩是言九五飞龙在上则従之者如云也孰谓九五果不可为首耶葢用九乘五刚而得中见羣龙无首言所以接其下者屈已忘势常有不敢自尊之意故九二利见大人与羣阳并进而见用是干之羣龙无首未能自见于上惟利见大人则见用之于上如尧在上而羣龙用是以吉也上九过刚而亢贤人在下位而无辅是以有悔非所谓无首吉也呜唿天徳在上犹不可为首况在下者乎九三处下卦之上所以不敢言龙也故曰首出庶物是有天位者可以首出而在上见羣龙无首吉是有天徳者亦不欲専用刚以为上也干用九而不言用刚意亦可见彖曰大哉干元万物资始乃统天云行雨施品物流形大明终始六位时成时乘六龙以御天干道变化各正性命保合太和乃利贞首出庶物万国咸宁彖者言一卦之才干四徳自元而始万物资始是万物皆自元气而出也天亦一物耳莫大于天而元气皆有所统摄是干元之道尤大于天也故曰统天天道交感云行雨施然后品彚之物随形而生则气囿于形矣曰万物者摠言也曰品物者羣分也人异于物矣曰流形者天道流行寓于有形之内无所窒碍是干之亨也元而亨亨而利利而贞四时循环终而复始言终始则利贞在其中矣人能大明乎天道之终始则知易之六位随时而成终始皆道也言六位者定位也言六龙者是六爻变化之象也九五大人独得干六爻之义体元用九而居上卦之中位可以上当天运故时乘六龙以御天又得干道变化之妙使天下之人各得其性命之正是亨也保合太和无一毫乖戾乃利贞可以言君道矣故能首出庶物而致万国咸宁之治此干所以为天为君也象曰天行健君子以自彊不息他卦象皆言卦名惟干卦象不言干者是周易以干为首与他卦异也言天而不言干是天犹易见而干难言也刚健皆天徳也言健而不言刚是天为刚徳犹不干时而刚亦难言也干初九文言曰君子以成徳为行九二文言曰君子学以聚之九三文言曰君子终日干干九四文言曰君子进徳修业欲及时也是干卦下四爻大抵言君子之事也九五爻曰利见大人象曰大人造也文言曰圣人作而万物覩上九文言曰知进退存亡而不失其正者其惟圣人乎是干卦上二爻则言大人圣人之事也君子者以有徳而言也圣人者以成徳而言也大人者以有位与徳而言也干卦象言君子而不言大人圣人者是大人圣人之事亦难言也为君子者法天行健以行此四徳自强不息终日干干犹未敢言圣人之事况敢言大人乎及由大人而论则大而化之之谓圣而位又不足言矣潜龙勿用阳在下也初九以阳爻而在下卦之下也见龙在田徳施普也终日干干反复道也九三居下卦之上是多凶之地惟能反复于正道如九二之得中可也或跃在渊进无咎也飞龙在天大人造也亢龙有悔盈不可乆也用九天徳不可为首也不可为首是不専尚刚也文言曰元者善之长也亨者嘉之㑹也利者义之和也贞者事之干也君子体仁足以长人嘉㑹足以合礼利物足以和义义未尝无利也主于利物则足以和顺于义若専于利己则乖于义矣贞固足以干事贞贵乎能固若贞而不固则变其所守矣何以干事哉君子行此四徳者故曰干元亨利贞元亨利贞属乎仁义礼智君子自强行此四徳所以法天行健而合乎干然言利物言贞固不言元亨者是元亨未易言也言体仁言合礼言和义独不言智者是君子之智行乎无事亦不必言智也初九曰潜龙勿用何谓也子曰龙徳而隠者也不易乎世不成乎名遯世无闷不见是而无闷乐则行之忧则违之确乎其不可拔潜龙也九二曰见龙在田利见大人何谓也子曰龙徳而正中者也庸言之信庸行之谨闲邪存其诚善世而不伐徳博而化易曰见龙在田利见大人君徳也九二大臣以阳徳而处下卦之中位是龙徳而正中也常言必信常行必谨闲防其邪而存其诚是在己之徳已着也善足以名世不自矜伐又与人为善能博而化是及人之徳亦已着也然安于在下之臣位利见九五之大人而与之为正应善则称君是臣子之道也故曰利见大人君徳也是九二大臣归其徳于君也或谓九二有君民之大徳而居于臣位如文王之事商是也九三曰君子终日干干夕惕若厉无咎何谓也子曰君子进徳修业忠信所以进徳也修辞立其诚所以居业也知至至之可与㡬也知终终之可与存义也是故居上位而不骄在下位而不忧故干干因其时而惕虽危无咎矣九三居下卦之上而不中是危道也惟君子进徳修业本乎忠信进而又进内有实徳又修省其言辞于外以立其诚非饰虚辞而为伪也所言与所行之事皆得所止是居业也居者得所止也知至至之可与㡬也则知所止于其先知终终之可与存义则得所止于其后故九三居于下卦之上位而不骄在于上卦之下位而无忧患何者九四离于下体或可及时而进于上也故九三干干不息因时惕惧不敢自居是能存义也虽危无咎文王囚于羑里所以终获免者用此义也九三进徳修业又言居业又言因其时而惕九四则言进徳修业欲及时而不言时惕者是九三九四之君子所居之位不同也九四曰或跃在渊无咎何谓也子曰上下无常非为邪也进退无恒非离羣也君子进徳修业欲及时也故无咎九四或跃而进徳修业欲及时故无咎非必跃而求进于上位也九五曰飞龙在天利见大人何谓也子曰同声相应同气相求水流湿火就燥云従龙风従虎圣人作而万物覩本乎天者亲上本乎地者亲下则各従其类也物在天地间有同声而相应者有同气而相求者如水必流湿火必就燥云必従龙风必従虎皆自然之理圣人作而万物覩道化流行使日月星辰安于上而天得以为天山川草木安于下而地得以为地天地且不违况于人乎天下所以利见大人各従其类而推尊之以为大也上九曰亢龙有悔何谓也子曰贵而无位髙而无民贤人在下位而无辅是以动而有悔也上九处上卦之极刚过而亢以贵自恃无徳以守位则无位以髙自居无徳以容民则无民贤人在下而不能用则无辅是以动而有悔也若不知悔则凶矣潜龙勿用下也安于在下卦之下也见龙在田时舎也终日干干行事也或跃在渊自试也飞龙在天上治也是大人在上而出治之时也亢龙有悔穷之灾也穷将至于为灾矣岂可无悔哉干元用九天下治也亢则有悔惟能体干元而用九不至于亢九五所以为治天下之主也潜龙勿用阳气潜藏见龙在田天下文明见龙在田天下皆知其有文明之徳矣以九居二安于臣位所以得中终日干干与时偕行进徳无时而可止所以自强不息或跃在渊干道乃革曰乃革者是九四处变之时以道而革是九四处变之义飞龙在天乃位乎天徳当干道乃革之余乃位乎天徳所以合天亢龙有悔与时偕极干元用九乃见天则天时终始极则必反干元用九当用则用不至于亢乃可见天则也干元者始而亨者也利贞者性情也干始能以美利利天下不言所利大矣哉大哉干乎刚健中正纯粹精也六爻发挥旁通情也时乗六龙以御天也云行雨施天下平也自元而亨至于利贞是干之性情也干不言所利易不能忘言也故曰刚健中正纯粹精是言干之道也六爻发挥是言干之情也时乗六龙以御天云行雨施天下平是言干大人之事也君子则但当以成徳为行耳君子以成徳为行日可见之行也潜之为言也隠而未见行而未成是以君子弗用也君子当潜隠之时是以弗躁于求用君子学以聚之问以辨之寛以居之仁以行之易曰见龙在田利见大人君徳也君子以学问为本既能㴠养于内推广于外利见九五之大人又能以徳而归美于上是九二大人之事也九三重刚而不中上不在天下不在田故干干因其时而惕虽危无咎矣九三处二阳之上是重刚也处下卦之上是不中也上不在天非若九五之得中位于上也下不在田又非若九二之得中位于下也惟惕则无咎是人道之当然也九四重刚而不中上不在天下不在田中不在人故㦯之或之者疑之也故无咎九四居三阳之上在上卦之下是重刚而不中也上则非若九五之在天下则非若九二之在田中则非若九三之在人是九四属于上体已离人上而近乎君位也故或之或之者疑之也谓非必于求进则无咎也夫大人者与天地合其徳与日月合其明与四时合其序与鬼神合其吉凶先天而天弗违后天而奉天时天且弗违而况于人乎况于鬼神乎亢之为言也知进而不知退知存而不知亡知得而不知丧其唯圣人乎知进退存亡而不失其正者其惟圣人乎九阳数之极上九干卦之极所以亢也唯能用九则不至于亢知进退存亡而不失其正所以为圣人也上文言进退存亡得丧下文不言得丧者圣人不失其正则有得而无丧也或谓干之圣人犹至于亢则误矣蓍法遇九为老阳爻则九变而六刚济以柔亦不欲至于亢是易之道也䷁坤隂物也隂物莫大于地易以地配坤故卦象曰地势坤是地为坤也説卦又以坤为母为子母牛之类是坤取乎顺之义亦不止为地也或谓坤字専训地字则误矣商归蔵以坤为首周易以干为首坤不得以先乎干犹地不得以踰乎天臣不得以踰乎君可以见易之定序亦可以见文王事商之大意也坤元亨利牝马之贞君子有攸往先迷后得主利西南得朋东北丧朋安贞吉隂当従阳若隂欲先唱是先迷而失道也唯阳唱于先隂和于后得其所主是后得主利也又言巽离兑者西南方也皆坤隂之朋类也西南得朋乃与类行以隂得隂终无生育之理唯行于东北之阳方能自丧隂朋以従乎阳如二女同居其志不同行之类则得安贞之吉即所谓后得主利也臣之従君小人之従君子皆是类也坤六隂卦也以丧朋而吉复一阳卦也以朋来而无咎是小人之朋不可有君子之朋又不可无也为小人者岂可不自丧其朋类以顺従于君子之朋乎彖曰至哉坤元万物资生乃顺承天坤厚载物徳合无疆干元资始以气言故曰大坤元资生以形言故曰至是坤元拘于限量不若干元之为大矣又言坤元所以能生万物乃顺承天而厚载之者由其徳合于干之无疆益见干元之为大也曰乃顺承天是坤卦亦言天道也含𢎞光大品物咸亨牝马地类行地无疆品物咸亨凡顺而在下者皆属乎地唯牝马地类能行地而无疆是顺中有健也故取牝马以为坤之卦象可见坤道至柔亦有刚贞在乎其中也曰行地无疆是地道无疆亦因行而后见也柔顺利贞君子攸行先迷失道后顺得常西南得朋乃与类行东北丧朋乃终有庆安贞之吉应地无疆徳合无疆是合天道之无疆也行地无疆是言地道之无疆也应地无疆是言君子之道亦无疆也言无疆者三是三才之道皆无疆也或谓坤卦専言地道则误矣象曰地势坤君子以厚徳载物地势愈厚愈能载物君子观地势坤之象以厚徳载物而势又不论也初六履霜坚氷至象曰履霜坚氷隂始凝也驯致其道至坚氷也初六隂微在下卦之下是隂始凝也履霜于下凛凛自畏知坚氷之将至是畏心先自而生也驯者顺也顺致其道至于坚氷之时亦欲坚贞自守以顺处变是伯竒履霜之事曽子履氷之心也曰驯致其道者非谓以六居初果不顺乎道也曰至坚氷也亦非谓初六履霜能使坚氷果终不至也豳风有凿氷之诗周礼有掌氷之职春秋有无氷之戒説卦谓干为寒为氷亦取其有刚严坚贞之义岂果以坚氷比大恶哉坤道以安贞为吉故初爻首言履霜坚氷至欲使为人臣子者早辨此义能顺而贞安于在下常有畏心则终无弑逆之事此坤之所以为顺道也文言曰履霜坚氷至葢言顺也其义可见矣六二直方大不习无不利象曰六二之动直以方也不习无不利地道光也六二在下卦而得中是直内也与六五为正应是方外也唯直以方所以为大臣之事是直方大也不习无不利凡利民之事皆大臣所得为也象又言六二之动是应六五而动也言直以方又不言大者是大臣之道亦不欲自言大也唯不自言大故安于自然不待有所习而无所不利譬如地道承天而行愈见光明无可疑也坤初六言履六二言地道是坤卦下二爻属乎地也六三含章可贞或従王事无成有终象曰含章可贞以时发也或従王事知光大也三居下卦之上是多凶之地唯以六居三守静而顺含晦章美以此为正是可贞之道也三属乎动又能时发以或従王事无敢以成功自居欲终尽此臣道安于下卦终不僭上其智可谓光大矣欲含章而愈光欲无成而愈大如文王三分天下有其二遵养时晦能终事商岂非其徳浸以光大乎六四括囊无咎无誉象曰括囊无咎慎不害也四近于五是近君之位也说卦谓坤为布六四处重隂之间上下闭塞不得展布以尽出其所有是括囊之象也贤人处此虽谨宻自守亦不害其为无咎然处近君之位而无一时之誉亦何安焉此六四所以求去其位也文言曰天地闭贤人隠此义可见矣曰无咎者非谓括囊缄黙在位不去亦可以无咎也曰无誉者亦非谓括囊在位茍求免祸反欲以无誉为贤也曰谨不害者亦非谓六四处近君之位养成祸害及害将及已而后欲求去以避害也象言无咎又不言无誉者是贤人处括囊之时可去则去谨欲无咎亦非好名而求去也或问六三含章与六四无誉果何异乎曰六三处下卦之上含章自晦美归于君是不欲出位而求僭于上者也六四处上卦之下括囊求去以无誉为耻是不欲具位而茍容于下者也随爻取象义各不同六五黄裳元吉象曰黄裳元吉文在中也六五君位以六居五柔顺得中灿然有文以接其臣下是黄裳之象也黄者中色裳者下服曰文在中者是六五虚中能以上接下则文在其中也曰元吉者在上而大吉也繋辞曰黄帝尧舜垂衣裳而天下治葢取诸干坤此坤黄裳之所以为元吉也坤卦六爻皆无凶悔吝唯六五爻曰元吉是六五君位独得以当坤元也或谓坤六五无君位则误矣若谓六五果是隂居尊位之象则臣居尊位羿莽是也妇居尊位女娲氏武氏是也皆天下之大变也何以谓之元吉乎上六龙战于野其血𤣥黄象曰龙战于野其道穷也坤卦上六是六隂穷于亥之象也隂已穷矣阳自外来与隂相薄是龙战于野之象也曰血者隂伤也曰其血𤣥黄者是战乎干之时𤣥黄相杂必不欲阳之独受其伤也曰其道穷者是坤为隂道至上六而终穷阳亦终胜隂也以隂抗阳亦是上六有自取穷之道为小人者可以戒矣用六利永贞象曰用六永贞以大终也坤道当用柔则用柔是用六也曰用六不曰用柔者是坤道亦不専用柔也曰利永贞者是柔顺之中又常以刚贞为利也曰以大终者是坤承干之大而善终乃利永贞之道也文言曰坤至柔而动也刚至静而徳方坤体至柔应干而动故其动也刚唯应乎干而不妄动故见其至静而徳方也系辞曰坤其静也翕其动也辟是静中有动也説卦曰立地之道曰柔与刚是柔中有刚也或谓坤道専是柔静则误矣曰动曰方六二爻当之故象曰六二之动直以方也后得主而有常含万物而化光后得主而有常即卦曰后得主利彖曰后顺得常也坤得干为主乃可含万物而化光是含宏光大也六二爻曰地道光也是六五主之于其上也坤道其顺乎承天而时行坤顺也坤道其顺乎承天而时行春夏秋冬无时而不顺也坤卦下三爻是言坤道顺于下也上三爻是言坤道上承天而顺行也由此而观则知君犹天也臣顺乎君是坤道也君顺乎天亦是坤道也上下皆顺文王重卦所以取坤下坤上也下文言弑逆之祸亦可以为不顺者之戒其意微而彰矣葢易道有刚则有柔有上则有下凡属乎健者皆干也凡属乎顺者皆坤也易大人与天地合徳正当合干坤卦而并观之或谓坤无君道遂使后世人主不知以坤顺为美徳甚至有以强明而自任者则误矣积善之家必有余庆积不善之家必有余殃臣弑其君子弑其父非一朝一夕之故其所由来者渐矣由辩之不早辩也易曰履霜坚氷至葢言顺也此因上文坤道其顺乎承天而时行而言也积善者是顺天也必有余庆积不善者是逆天也必有余殃曰必有者是善恶积而为祸福在天者难必在人者可必也曰有余者是祸福亦要终而后见也彼弑其君父是不顺之极也不畏君父亦不畏天殃乎由来者渐非一朝夕辨不早辨是责臣子之不能早辨义也君虽不仁臣不可以不忠父虽不慈子不可以不孝凡为臣子者能早辨此则知易曰履霜坚氷至葢言隂顺在下之道天殃可畏尤甚于畏天寒也必尤弑逆之事矣文言所谓顺者即象所谓驯致其道也岂果以坚氷比大恶哉葢霜与坚氷是天地间之所不能无非若弑逆之祸是天地间之所不容有也直其正也方其义也君子敬以直内义以方外敬义立而徳不孤直方大不习无不利则不疑其所行也直即正也方即义也又曰敬以直内是六二臣道以直为正亦当主敬以直于内不欲悻悻于外以为直亦是义以方外也敬义立则六五应之于上而徳愈不孤矣故六二得以行其直方大之志而上不见疑也隂虽有美含之以従王事弗敢成也地道也妻道也臣道也地道无成而代有终也六二爻象曰地道光也是坤卦下二爻属乎地也六三文言则以妻道臣道与地道而互言之是坤卦六三为人文亦不専言地也天地变化草木蕃天地闭贤人隠易曰括囊无咎无誉葢言慎也六三六四皆为人爻独于六四言贤人者是贤人出处闗系天地又在于衆人之上也君子黄中通理正位居体美在其中而畅于四支发于事业美之至也坤卦上三爻是言坤道上承天而顺行故文言于六四爻曰天地变化草木蕃于上六爻曰天元而地黄皆以天地而并言也独于六五言君子正位而不言天地者是六五爻为天地之正位不待言而知也六五在上正位居体知有上则有下故能以虗中为美而下应于六二之大臣委任股肱使得以展布事业是美在其中畅于四支发于事业所以为美之至也隂虽有美含之以従王事独于六五言美者是五为君位美当归于君也隂疑于阳必战为其嫌于无阳也故称龙焉犹未离其类也故称血焉夫𤣥黄者天地之杂也天𤣥而地黄上六隂已极盛疑于与阳为敌则必战曰疑者未必有是事也曰必战者嫌其隂盛必有无阳之心也故称龙焉欲存阳也然隂阳相薄当未离其类之时其血𤣥黄犹是天地之杂若已离其类则天𤣥地黄截然上下干阳用事坤隂聼命复何疑乎此周易之所以先干而后坤也说卦谓坎为血震为𤣥黄屯卦震下坎上继于坤上六爻之后或谓干坤相薄而人生其中屯为人道经纶上下所以救其道之穷也故终之曰天𤣥而地黄天顺于上人顺于中地顺于下是易之道也坤卦亦曷尝不言天哉系辞曰易之为书也广大悉备有天道焉有人道焉有地道焉或谓坤卦专言地道则误矣淙山读周易卷一淙山读周易卷二钦定四库全书淙山读周易卷二宋方寔孙撰上经䷂屯元亨利贞勿用有攸徃利建侯屯有大亨之道利在贞固用阳刚之君子勿用小人有攸徃可也屯卦言乗马班如者三皆隂爻也是六二六四上六爻以柔处静犹欲有待而徃也惟六三柔而不中躁而好动有即鹿无虞之戒见小人不可用之而有攸徃也明矣初九爻曰盘桓利居贞利建侯是屯卦所谓利贞利建侯者初九爻当之也九五为屯其膏之主未能出坎为二隂所陷于其上反使初九刚贞之君子困于下位而在三隂之下此天下之所以屯也茍能建侯用君子以经纶则可以亨屯矣彖曰屯刚柔始交而难生动乎险中大亨贞九五刚也六二柔也屯卦他爻皆不言屯惟六二爻曰屯如邅如九五爻曰屯其膏是九五应于六二君强臣弱刚柔始交未能通畅所以为屯难也六二象曰六二之难是屯卦所谓难生者由六二爻也九五动乎险中将欲出坎非大亨以贞则不可也九五曰小贞吉大贞凶是九五陷于二隂之中亦未能大亨贞也将何以亨屯乎下文曰宜建侯而不宁是言亨屯之事雷雨之动满盈天造草昧宜建侯而不宁震动也坎险也若以卦体而言则动乎险中是云雷屯之时也及大亨贞雷雨之动满盈泽遍天下则屯者终亨矣天造草昧岂有终屯之时哉宜建侯而不宁唯用君子则可以亨屯是大亨贞之道也象曰云雷屯君子以经纶君子以经纶则可以亨屯矣初九磐桓利居贞利建侯象曰虽磐桓志行正也以贵下贱大得民也初九以刚贞而居下位磐桓自重而不轻进是利居贞也属于震体当动则动志亦在民非徒欲居贞而不欲行正也故象曰志行正也阳贵隂贱初九以阳爻而处三隂之下以贵下贱谦卑自牧当屯之初为民建侯得君而臣亦是大得民之道故象曰大得民也然所谓利建侯者欲建之而使在人上也岂可使刚贞之君子反在于三隂之下乎君子在下膏泽未能大及于民所以为屯也六二屯如邅如乗马班如匪㓂婚媾女子贞不字十年乃字象曰六二之难乗刚也十年乃字反常也六二以隂柔而处大臣之位屯如邅如难犹未济也乗马班如不能以有行也葢以六二而乗初九使阳刚之君子处于下位不得进用于上此屯难之所以未济也故象曰六二之难乗刚也又言六二应于九五隂阳相合匪㓂讐也乃婚媾也若以婚媾而论则女子贞不字知守正应虽不能字育犹待十年终得反常是女子之贞也岂六二大臣之道哉为大臣者当天下屯难之时当进用君子以共济天下之难不可以一日缓也乃欲悠悠玩愒以待反常于十年之后则天下不堪其久屯矣故六二之贞在女子则可在大臣则不可也屯六二所谓女子贞者亦犹恒卦六五所谓妇人吉也六三即鹿无虞惟入于林中君子几不如舎徃吝象曰即鹿无虞以従禽也君子舎之徃吝穷也六三即鹿无虞是小人贪进而妄动也君子舎之勿用小人而有攸徃者知其徃吝必至于穷也屯卦所谓勿用有攸徃者是言六三小人之不可用也六四乗马班如求婚媾徃吉无不利象曰求而徃明也六四与初九为正应是婚媾也六四以柔顺而处近君之位自知隂柔未足以济屯难乗马班如下求婚媾欲待初九阳刚之君子求以共徃而辅九五之君是自知甚明也故徃吉无不利与六三之徃吝者大不同矣九五屯其膏小贞吉大贞凶象曰屯其膏施未光也屯卦曰元亨利贞彖曰大亨贞是屯有大贞之道也九五应于六二君强臣弱隂柔无助未能大亨以正又为二隂所陷于上故屯其膏泽施亦未光所以在坎险之中也时方坎险事当渐正故小贞则吉若徒欲任刚而好大则贞亦凶也故曰大贞凶是屯之九五徳施未光尤不可徒好大也上六乗马班如泣血涟如象曰泣血涟如何可长也屯卦六二六四爻曰乗马班如犹有所待而徃也上六处屯之极曰乗马班如复何所待乎泣血涟如徒见其长穷而无益也屯上六否上九皆曰何可长也是易穷则变亦无长穷之理顾在所以变通者何如耳䷃䝉亨匪我求童䝉童䝉求我初筮告再三凟凟则不告利贞彖曰山下有险险而止䝉䝉亨以亨行时中也匪我求童䝉童䝉求我志应也初筮告以刚中也再三凟凟则不告凟䝉也䝉以养正圣功也喜怒哀乐未发之谓中曰䝉亨者是䝉而未发之中有亨而可发之理也及已发则为时中故曰以亨行时中也童䝉求我谓六五求于九二以中求中志相应也曰童䝉者谓六五柔顺得中心清欲寡能如童䝉未发之时则可与为善非必以童䝉为幼主也初筮専一则告以九二刚中之道再三凟则不告惧其凟而愈䝉也䝉以养正圣功也始于童䝉终于作圣是九二欲勉其君以圣人之事非敢以发䝉而视其君也故九二爻曰包䝉吉与初六之曰发䝉者不同也象曰山下出泉䝉君子以果行育徳果行必先育徳犹山下出泉先养其源也初六发䝉利用刑人用説桎梏以徃吝象曰利用刑人以正法也初六发䝉利用刑人是正其法禁以防民于其初也非遽欲用刑以加之也至于上九击䝉是终不可教则不得已而后击之也岂敢躁用刑哉九二包䝉吉纳妇吉子克家象曰子克家刚柔接也䝉卦曰童䝉求我是六五求于九二有师道也然以九居二亦有臣道刚贵得中必能有道以包承六五童䝉之主而善事之则吉也葢臣之事君犹妇之事夫子之事父曰纳妇吉者是取其顺于内之象非谓九为夫六为妇也曰子克家者是九二大臣又当干其国事如子能治家以承其父则刚柔相接二五相得非谓九二敢以发䝉而视其君也六三勿用取女见金夫不有躬无攸利象曰勿用取女行不顺也䝉者育徳而未发非以蔽而失徳者谓之䝉也六三隂柔不中应于上九又欲従九二见利忘义不有其身是妇人之蔽者不足以谓之䝉故六三爻独不言䝉也九二纳妇岂宜取如是之女乎故曰勿用取女谓九二包䝉亦不茍合于如是之小人也六四困䝉吝象曰困䝉之吝独逺实也六四以隂柔而得近君之位隔于六三不得近九二刚实之君子故困于䝉而可羞吝也六五童䝉吉象曰童䝉之吉顺以巽也六五曰童䝉吉犹孟子所谓大人不失赤子之心也以六居五能顺而巽又得九二大臣而告之以刚中之道所以吉也上九击䝉不利为㓂利御㓂象曰利用御㓂上下顺也六五爻曰顺以巽也上九爻曰上下顺也是六五能以顺巽之徳而下顺于九二刚中之大臣及其终也刚柔相济能治天下之䝉而上下皆顺此䝉之所以亨也曰击䝉者是刚克也䷄需有孚光亨贞吉利涉大川彖曰需须也险在前也刚健而不陷其义不困穷矣需者须待也当屯蒙之后民未能以自养故须待乎君君未能以遍养乎民故须待乎君子君子又欲需时而后进初九需于郊九二需于沙九三需于泥三阳在下所以须待而行者谓坎险在前未可轻动又恐九五为二隂之所陷也以刚健而能知险故不陷于险则虽遇困穷之时而其义可以不困穷矣需有孚光亨贞吉位乎天位以正中也利涉大川徃有功也此言九五为需卦养贤之主有孚于内光亨于外以贞而吉位乎天位以中正之道以下应于九二之大臣故得三阳并进不为六四上六二隂之所陷则可以出坎而徃有功也象曰云上于天需君子以饮食宴乐饮食所以养贤者之体宴乐所以养贤者之心需卦九五爻曰需于酒食贞吉是九五为刚贞之主饮食可以养贤矣然贤者之所以宴乐则不在于区区之饮食也六四爻曰出于穴是小人能避贤者而顺以聴之也上六爻曰入于穴是小人能延致贤者而敬之终吉也九五在上能使三阳并进而小人不得以害贤者此需卦所以为宴乐也初九需于郊利用恒无咎象曰需于郊不犯难行也利用恒无咎未失常也利用恒无咎欲其常逺于坎险也九二需于沙小有言终吉象曰需于沙衍在中也虽小有言以吉终也九二与九五为正应以寛衍之徳而居二阳之中能与同类需时而动故小人虽有谮言不能以害己也六四上六是隂柔之小人也六四爻曰顺以听也上六爻曰敬之终吉则九二能以吉终也可知矣九三需于泥致㓂至象白需于泥灾在外也自我致㓂敬慎不败也九三比于六四应于上六廹近坎险是灾在外而将至也刚而不中故有自我致㓂之戒谓小人可畏与㓂盗无异也九三惟能敬谨需时而动故不至于败上六爻曰敬之终吉是九三能先自敬则上六亦终敬之也人岂可不自敬乎六四需于血出自穴象曰需于血顺以聴也六四出自穴以避三阳之来是小人之聴顺于君子者也故不言凶九五需于酒食贞吉象曰酒食贞吉以中正也九五刚中而得正位为需于饮食之主欲待养贤以及万民是贞吉也若昵于小人徒欲以饮食而自娱乐则陷于坎矣非贞吉也上六入于穴有不速之客三人来敬之终吉象曰不速之客来敬之终吉虽不当位未大失也上六不言需者上六为需之极无所复待也入于穴者延三阳之来也三阳在下不肯躁进是不速之客三人也为上六者唯能入于穴致恭尽礼以延其来如待嘉客则上六虽不当位亦未大失是小人能敬君子犹可以终吉也䷅讼有孚窒惕中吉终凶利见大人不利涉大川讼卦九五为聴讼之大人初六二三爻皆曰终吉是讼者以终柔为吉也九二九四爻皆曰不克讼是讼者亦不以刚为能也上九处讼之终则有终朝三褫之戒是讼终凶也彖曰讼上刚下险险而健讼讼有孚窒惕中吉刚来而得中也九刚也二柔也九二以刚而来居于柔故为得中合于有孚窒惕中吉之道也终凶讼不可成也利见大人尚中正也不利涉大川入于渊也既曰利见大人又曰不利涉大川讼为凶事虽利见九五中正之大人亦终不利涉险而入于深也故九二以有孚窒惕而中吉上九以讼极而终凶象曰天与水违行讼君子以作事谋始初六不永所事小有言终吉象曰不永所事讼不可长也虽小有言其辨明也初六居讼之初作事谋始以柔顺而居下不永所事知讼之不可长虽小有言其辞犹寡不敢以讼为长而求胜于人其辨吉凶也甚明是知有终吉之道者也九二不克讼归而逋其邑人三百户无眚象曰不克讼归逋窜也自下讼上患至掇也九二刚而得中应于九五可以无眚矣属于坎体设或不幸而陷于险中无可告诉义不克讼将奈何哉惟欲退归而逋窜耻不容于其君无以见其邑人也为邑人者凡三百户皆知九二之为无眚矣不敢自下而讼上以掇取祸患此九二之所以无眚卦之所谓窒惕中吉文王自羑里归以服事殷即是心也后世如卫元咺之讼其君是春秋之罪人矣六三食旧徳贞厉终吉或従王事无成象曰食旧徳従上吉也讼卦唯六三不言讼三多凶之地也以六居三有柔顺之徳而安于下卦不求讼于其上曰食旧徳者处其素分也贞固自守虽危厉而终吉可以出坎以従上而吉也或従王事无敢以成功自居可以观其徳矣九四不克讼复即命渝安贞吉象曰复即命渝安贞不失也五君位也九二应于九五九四近于九五皆曰不克讼者义不可克于其君也九二陷于坎险之中义不克讼欲逋而窜所以无眚九四处近君之位义不克讼属于干体之下复及命渝自反而安以天自处贞固如此不失其天理所以安而且吉也九五讼元吉象曰讼元吉以中正也九五以中正而为聴讼之主使天下各得其中正所以大吉而尽善也上九或钖之鞶带终朝三禠之象曰以讼受服亦不足敬也鞶带非所以赏讼也曰或者设词也上九以健极而处讼之终卦所谓终凶者也设或钖之以鞶带以讼受服亦不足敬欲终朝而三禠之况未必胜乎其凶可知矣淙山读周易卷二淙山读周易卷三钦定四库全书淙山读周易卷三宋方寔孙撰上经䷆师贞大人吉无咎师以贞为主六五柔而得中为师卦之主唯先自正而后能以衆正也故彖曰能以衆正可以王矣师卦五隂而一阳在下九二是也九二刚而得中应于六五之君命帅师以正而民従之乃卦所谓丈人吉无咎者也故九二爻曰在师中吉无咎彖曰师衆也贞正也能以衆正可以王矣刚中而应行险而顺以此毒天下而民従之吉又何咎矣象曰地中有水师君子以容民畜衆地中有水犹民中有兵也曰容曰畜欲藏于中非必出之于外初六爻云师出以律必不得已而后出也初六师出以律否臧凶象曰师出以律失律凶也初六出师之始先有纪律则不至于失律而凶否则虽臧亦凶也况未必臧乎帅之以九二师所以有纪律而初六顺従于其下也九二在师中吉无咎王三钖命象曰在师中吉承天宠也王三钖命懐万邦也卦言丈人吉无咎者九二也九二爻不敢言丈人者王在上也九二以一阳在下専制用事在他时则不可唯在师中吉以承天宠而行也天宠者言王命也尊王如天也王三钖命以绥懐万邦柔而得中是六五之本意也九二帅师钦承王命刚中而应不寛不勐欲使威出于将而恩归于君以见九二之能承天宠六五之能懐万邦也六五爻云长子帅师故由师卦而言则九二为丈人由六五而言则九二为长子又见六五之于九二义则君臣恩犹父子如此其宠也六三师㦯舆尸凶象曰师㦯舆尸大无功也此二在师中吉六三隂柔而不中不可使之在九二之上故以㦯舆尸凶而为戒六四师左次无咎象曰左次无咎未失常也六四属于坤体以顺处静欲量敌而后进与河上乎逍遥者不同故无咎六五田有禽利执言无咎长子帅师弟子舆尸贞凶象曰长子帅师以中行也弟子舆尸使不当也长子谓九二也六五与九二为正应长子帅师合于中行之义故九二爻曰在师中吉舆尸谓六三也若使六三复得以乗九二于其上则贞亦凶也故六三爻曰师或舆尸凶上六大君有命开国承家小人勿用象曰大君有命以正功也小人勿用必乱邦也五君位也师卦六五不言大君而上六言大君何也师卦下五爻専言行师之道将在军中君命有所不受九二以一阳而専制于下为六五者能任九二以帅师便宜従事可以御外乱矣上爻则専言行赏之道开国承家随宜轻重以正功曰大君有命者聴之于上非九二之所敢専也九二刚而得中与六五为正应乃正功也曰小人者六三隂小而不中者也六三爻曰师或舆尸凶六五爻曰弟子舆尸使不当也皆言六三之不可用也六三应于上六上六反戒之曰小人勿用必乱邦也曰勿用者絶之也当行师之时轻用小人若六三舆尸之类非惟无功终必乱邦于其上故戒之如此其详也师卦言丈人吉无咎以见九二之为丈人非小人也六三爻象言大无功也以见六三之大无功小人之不可用也或谓师之小人时乎可用亦终有功而受赏则误矣䷇比吉原筮元永贞无咎不宁方来后夫凶师卦五隂惟九二以一阳而在下是将臣行师之象比卦五隂唯九五以一阳而在上是人君居位之象比乐师忧师之时不如比之为吉也比卦六爻言吉者四当比之初推原占筮欲得元永贞者而比之则终可无咎初六爻曰有孚比之无咎是也九五显比之吉乃卦所谓元永贞者也六二应于九五曰比之自内贞吉六四近于九五曰外比之贞吉其吉可知矣惟上六在于九五之欲欲乗其上卦所谓后夫凶者也上六爻曰比之无首凶六三应于上六是失所比者也六三爻象曰比之匪人不亦伤乎其凶又不待言矣彖曰比吉也比辅也下顺従也原筮元永贞无咎以刚中也不宁方来上下应也后夫凶其道穷也象曰地上有水比先王以建万国亲诸侯初六有孚比之无咎有孚盈缶终来有它吉象曰比之初穴有它吉也初六言有孚者再诚积于中有盈缶之象终来有它吉人亦信之于外六四爻曰外比之贞吉是应初六者也六二比之自内贞吉象曰比之自内不自失也六二与九五为正应以中合中比之自内不失其君亦不失己之道以贞而吉者也六三比之匪人象曰比之匪人不亦伤乎六三隂柔不中应于上六是比之匪人也上六无首其为匪人也可知矣六三与之而俱伤不亦可伤乎六四外比之贞吉象曰外比于贤以従上也六二与九五为正应处大臣之位以中道而比于其君故曰比之自内贞吉六四处近君之位外比于有孚之贤者与初六为正应更相汲引以従其上而比于九五显明之君不欲私附于其内故六二六四爻皆曰贞吉以见九五之为显比也九五显比王用三驱失前禽邑人不诫吉象曰显比之吉位正中也舎逆取顺失前禽也邑人不诫上使中也九五所以为显比之吉者以中正之道居正中之位无所偏私舎逆取顺有三驱失前禽之象生意浃洽使邑人亲比于其中有不待告诫而自相孚者可见其为显比也所谓后夫凶者如上六之类将自取祸于其后也与前禽者不同岂可不戒哉上六比之无首凶象曰比之无首无所终也上六无首在九五之后而欲乗其上所谓后夫凶者也䷈小畜亨宻云不雨自我西郊小畜异于大畜何也小畜干下巽上以六四以畜九五刚健之君巽者顺也能顺其君于上者其道小也故曰小畜大畜干下艮上以六四而畜六五柔顺之君艮者止也能止其君于上者其道大也故曰大畜阳大而隂小小畜六四以一隂而畜五阳小无畜大之理所以亨者六四以巽顺之道得近君之位衆阳交助而上下应之所以亨也向使阳不助隂则隂阳不和不能成雨有宻云不雨自我西郊之象亦不得谓之亨矣彖曰小畜柔得位而上下应之曰小畜健而巽刚中而志行乃亨宻云不雨尚徃也自我西郊施未行也柔得位者言六四也以六居四属于巽体柔顺得位以一隂而畜五阳上下皆应之曰小畜是六四隂爻为之也所以亨者非隂爻之所能独为也干健而巽顺者卦体有上下也言下卦则九二为刚中言上卦则九五为刚中刚中相应而志行乃亨则小畜之所以亨者二五阳爻为之也宻云不雨尚徃而未已自我西郊施犹未行及至上九爻曰既雨既处则小畜之所以既雨者亦阳爻之在上者为之也小畜之道岂六四一隂爻所能独为之乎象曰风行天上小畜君子以懿文徳巽为风干为天风行天上非人力畜制之所能及也君子观象以懿美其文徳文谓华采徳谓质实先有所畜于己则可以畜其君潜孚隂格以渐而入是小畜之道也初九复自道何其咎吉象曰复自道其义吉也初九以阳刚之才当小畜之初先有所畜于己与六四为正应及复而自求于道无有过咎合义而吉以见六四之能畜其君亦初九能应之于其下也九二牵复吉象曰牵复在中亦不自失也九二以刚中之大臣应于九五刚中之君彖所谓刚中而志行乃亨者也九二能牵引其君以复反于道亦不自失其中故吉以见小畜之道亦非六四一隂爻之所能独成也九三舆説辐夫妻反目象曰夫妻反目不能正室也九三刚不得中则势不足以有行是舆説辐之象也以若所为施于其家夫妻反目犹不能以正其室况能以臣而畜君乎以见小畜之道唯六四巽顺而得位故能有道而畜其君非九三刚不得中者之所能为也九三属于干体夫之象也上九属于巽体妻之象也夫九三与上九为正应以刚遇刚故九三爻有夫妻反目之戒上九爻有妇贞厉之戒随爻取象义各不同若谓九三为夫六四为妻为九三者舎正应于其上反宻比于六四为六四者反以妻而制其夫则皆有过咎矣六四爻何以谓之无咎哉六四有孚血去惕出无咎象曰有孚惕出上合志也六四曰有孚九五曰有孚挛如以见六四之能畜其君与九五而合志也血者隂伤也六四以隂爻而近于九五与之合志无所伤害其血去可知矣六四处于巽体之下犹知畏惧必欲惕出而后得无咎葢事九五刚健之君如此其难也以柔畜刚不敢自大故曰小畜此六四之所以无咎九五有孚挛如富以其邻象曰有孚挛如不独富也九五六四爻皆曰有孚以信遇信相従也固故曰挛如隂虗为乏阳实为冨九五之于六四相资也厚与之共亨天禄相亲也宻又合于臣哉邻哉之义故曰冨以其邻亦见君之能畜其臣非独六四之能畜其君也上九既雨既处尚徳载妇贞厉月㡬望君子征凶象曰既雨既处徳积载也君子征凶有所疑也小畜上九爻与六四爻同属于巽体是隂卦也然六四爻则以巽体而处于九五之下有孚挛如是能以小而畜大者也至于上九爻则与六四爻不同矣小畜卦曰不雨上九则曰既雨彖曰尚徃上九则曰既处是小畜之道至上九而已成也当畜道已成之时尚徳载也不欲其过满也为上九者以九居上隂疑于阳矣况可处于九五之上乎故戒之曰妇贞厉月㡬望君子征凶妇者夫之隂也妇贞而欲自任则危厉矣月者日之隂也月至于㡬望则不可以复过矣君子当小畜已极之时欲过有所徃犹疑其为凶况小人乎六四则言无咎上九则言征凶以见小畜之时隂欲畜阳宁过于小不可过于极是易之大㫖也䷉履虎尾不咥人亨履者礼也人能以礼自防常知畏惧如履虎尾之为可畏则不至于祸故不咥人亨直取譬而言耳非谓虎尾可履涉险冒危徒倖其不咥人以为亨也圣人作易教人以避凶之道岂果有虎尾而可履哉或谓虎之威强首不可逆能履虎尾是势之顺则误矣履卦六爻唯三爻四爻言履虎尾何也初九爻曰素履徃无咎九二爻曰幽人贞吉下二爻属于下卦能得所履于下矣九五爻曰位正当也上九爻曰元吉在上上二爻属于上卦能得所履于上矣六三九四爻所以言履虎尾者三多凶四多惧也然九四爻与六三爻又不同九四爻云履虎尾愬愬终吉不言其咥人者以九处四安于九五之下刚而能静愬愬知惧常如履虎尾之为可畏宜其不至于咥人矣九三爻云履虎尾咥人凶有武人欲为大君之象既曰咥人凶矣卦乃言不咥人亨何也三多凶之地也与履虎尾无异武人处此欲为大君则凶矣唯能以六居三以柔履刚属于兑体能应乎干安于下卦之上不敢求越于上卦上天下泽限界截然无思犯礼故免于祸譬如履虎尾而不至于咥人所以亨也彖曰柔履刚也説而应乎干是以履虎尾不咥人亨葢指六三爻而言也孔颕达亦谓履卦之义以六三为主彖曰履柔履刚也説而应乎干是以履虎尾不咥人亨履卦凡五阳爻六三独以一隂而居多凶之地故六三爻曰履虎尾咥人凶其凶可知矣卦所以言不咥人亨而不言凶者谓以六居三是柔履刚也与初九九二同属兑体以礼为説能以一隂而处于下卦二阳之上亦是柔履刚也处下卦之上而不离乎兑体又能以柔而借乎干体之下是以柔而履于刚説而应乎干者也故虽处多凶之地而不至于凶譬如履虎尾而不至于咥人所以为亨也刚中正履帝位而不疚光明也刚中正者専谓九五也五君位也以九居五刚而得中合于干体之正故可以履帝位而不疚其徳光明人所共见凡在其下者莫不説服故取干上兑下之象可以定民志矣彼六三之武人岂得为大君哉象曰上天下泽履君子以辨上下定民志上天下泽一定而不可易非有难辨者唯三爻四爻在上下二卦之间尤当致辨故有履虎尾之戒君子观象以辨上下定民志则履道可见矣初九素履徃无咎象曰素履之徃独行愿也初九属于兑体在下卦之下安乎素履以独行其志愿礼尚质素不以华饰为悦以此而徃宜其无咎九二履道坦坦幽人贞吉象曰幽人贞吉中不自乱也九二居内卦之中得兑体之正以贞守静所履之道坦坦而安故能中不自乱不待上之人以礼治之而自有定志乃幽人之贞吉者也与六三爻之所谓武人者取象不同六三眇能视跛能履履虎尾咥人凶武人为于大君象曰眇能视不足以有明也跛能履不足与有行也咥人之凶位不当也武人为于大君志刚也眇者虽不足以有明犹欲能视跛者虽不足以有行犹欲能履人皆不欲䧟于危地也岂有虎尾而可履者哉六三柔不得中处下卦之上位不当也志在従刚舎九五而求应于上九如武人欲为大君其危可知将与履虎尾无异必至于被咥而凶也曰咥人凶者戒六三也非谓九五为君于上而六三又可以武人而为大君于下也能辨上下履所以成卦也九四履虎尾愬愬终吉象曰愬愬终吉志行也四乃近君多惧之地故以履虎尾而为喻不言其咥人者以九居四愬愬知惧刚而守静顺处于九五之下能従上以行其志故终得其吉也九五夬履贞厉象曰夬履贞厉位正当也系辞曰履和而至履亦贵乎和也九五刚而得中合于干体之正以礼而行可以定民志矣若过于夬履刚决自任虽贞亦厉非所谓履帝位而不疚者也曰位正当也以阳刚而居刚位不可以过乎刚也上九视履考祥其旋元吉象曰元吉在上大有庆也履者礼也人知敬畏礼所由生初九曰素履九二曰幽人贞吉皆不待有所畏于外而自有定志也三多凶四多惧爻皆以履虎尾为喻欲使知所畏于外亦可以有定志也至于九五将何所畏哉九五有贞厉之戒克自抑畏不敢过于刚决也上九曰视履考祥其旋元吉上九属于干体在于九五之上犹天在于君之上也为人君者反观于己考祥于天操履纯全斯谓元吉则天鉴在上亦祐之以大有庆也君岂可不畏天乎履辨上下则知天下之所畏者君也君之所畏者天也上下皆知敬畏则履道成矣淙山读周易卷三淙山读周易卷四钦定四库全书淙山读周易卷四宋方寔孙撰上经䷊㤗小徃大来吉亨小徃大来隂小而阳大隂徃而阳来也㤗卦六五为致㤗之主曰小徃者谓六四上六顺徃于外卦也非谓六五亦为小人也曰大来者下三阳爻也三阳来于内卦设使六四欲以隂爻而沮之于上则隂阳不交不得为㤗矣惟六五以虚中之道下应于九二刚中之大臣能使在内之三阳以同类而并进又能使六四翩翩不富顺徃于外欲以小人而下交于三阳之善类㤗所以吉亨也至于上六则有城复于隍之戒谓上六小人终未可保其徃六五终欲保㤗亦不可容小人于其上也彖曰㤗小徃大来吉亨则是天地交而万物通也上下交而其志同也内阳而外隂内徤而外顺内君子而外小人君子道长小人道消也三阳爻在内卦以道而长欲进而上是君子以道而处㤗也小人道消谓六四隂爻也六四体本坤顺属于外卦自知失寔翩翩欲下以道而消是小人亦以道而处㤗所以为㤗之时也处君子于内处小人于外所以处之者六五也象言财成天地之道以后而当其事是六五亦有道以处㤗也处㤗之时不得其道欲容小人于其上则上六城复于隍㤗将反而为否矣隂阳消长其几可畏是六五处㤗之后尤当有道以保㤗也象曰天地交㤗后以财成天地之道辅相天地之宜以左右民有隂有阳是天地之道也隂阳交则为㤗是天地之宜也人君观象于㤗以财成天地之道财者莭其过成者补其亏欲使隂阳健顺各得其宜如内君子外小人之类乃所以辅相天地之宜以左右民也舜曰子欲左右有民汝翼曰左右者非一人之力也㤗卦三阳在内皆以左右民而为念可知质于天地而无愧此小人之所以顺服也初九㧞茅茹以其彚贞吉象曰㧞茅征吉志在外也初九以刚明之质在内卦之下与九二九三以阳爻为同类故取茅茹之象九二包荒用冯河不遐遗朋亡得尚于中行象曰包荒得尚于中行以光大也九二应于六五得大臣之位而用君子于内曰包荒是君子之在僻陋者亦包之也曰用冯河是君子之有才力者亦用之也又能不遐遗以尽天下之虑朋亡以示天下之公故能配合于六五中行之君而其徳愈光大也初九爻曰彚征是君子以类进也九二爻曰朋亡是私立意见分朋植党君子亦无是心也九三一无平不陂无徃不复艰贞无咎勿恤其孚于食有福象曰无徃不复天地际也干本乎上而交际于下坤本乎下而交际于上天地交所以为㤗也九三处下卦之极上卦之下乃内外隂阳升降之㑹天地㤗否相反之际其难处也况九三下比于九二上比于六四艰贞无咎正在乎君子小人之间应于上六又有城复于隍之象无平不陂无徃不复否㤗相仍如此可畏为九三者将奈何哉以九居三虽非得中然过于艰贞犹可无咎刚介自信尽其在我而已矣信与不信聼于在人勿恤其孚彼六四爻之所谓不戒以孚者非九三之所暇恤也于食有福谓九三艰贞无咎可以无愧于天地之际食禄受福亦但聼于天地何如耳本朝元祐初有虑及他日报复者司马光曰天若祚宋必无此事即㤗卦有福之义也九三与上六为应九三处下卦之极则戒之曰无徃不复上六处上卦之极则戒之曰城复于隍㤗至于极将必复反㤗岂易保哉六四翩翩不富以其邻不戒以孚象曰翩翩不富皆失实也不戒以孚中心愿也六四与上六同以隂爻属于坤体是小人之党类也邻者六四下比于九三是其邻也非谓六五君位而六四指之以为邻如此其等夷也阳实而有余隂虚而不足曰不富曰失实者皆谓隂爻也当㤗之时六五为致㤗之主为六四者顺处于其下又能与其党类皆耻失实翩翩不富欲疾飞而下交于九三以为邻出于中心之所愿不待戒告而自孚是小人之能交于君子者也九二爻曰得尚于中行六四爻曰中心愿也六五爻曰中以行愿也㤗卦六爻言中者三以见六五之君中以行愿而致㤗乎上能使九二大臣得尚于中行亦能使六四以柔顺之小人顺徃于外各得其中心之所愿内君子而外小人内外不同而同合乎中不至于相激所以为㤗之时也六五帝乙归妹以祉元吉象曰以祉元吉中以行愿也六五以柔中之道为致㤗之主不自恃其尊贵而下应于九二阳刚之臣九二曰得尚于中行九五曰中以行愿交得中道所以为君臣之交㤗也君臣不可以敌体故取帝乙归妹以为喻曰归妹者隂阳交之象也曰以祉元吉者致㤗之美皆上归于六五也或谓六五有帝妹之象以女而当尊位则误矣上六城复于隍勿用师自邑告命贞吝象曰城复于隍其命乱也上六处㤗之终以小人而坏之于其上是城复于隍之象也大势将倾衆心离散已不可得而用自邑告命徒欲告于邑所亲近之私人虽贞亦吝也况未必贞乎以此为命愈见其自召乱耳治乱相仍㤗否相反岂可尽诿于天命哉财成辅相言道而不言命是易之㣲意也䷋否之匪人不利君子贞大徃小来否卦下三爻皆属隂道随时消长有小人者有匪人者分数各不同初六曰贞吉是小人处否之初犹知君子之为贞吉故易于初六未斥言其为小人也六二曰包承小人吉爻始知小人矣以六居二柔而得中犹知以包承九五而为吉是小人之中亦有吉者即彖所谓小人道长者也使小人而皆无道亦何以能长乎至于六三则不可谓之人矣孟子曰无羞恶之心非人也六三处二隂之上而柔不得中处三阳之下而不获于君子包羞自任不复知耻即卦所谓否之匪人者也否卦坤下干上上下所以不交者由六三之无人道也故曰否之匪人不利君子贞大徃小来皆责六三之辞也上三爻皆属阳九四曰有命无咎九五曰休否大人吉上九曰倾否先否后喜皆言反否为㤗之道是君子有道以处否所谓君子贞者亦非终不利也大徃小来彼小人者亦果何利于此哉彖曰否之匪人不利君子贞大徃小来则是天地不交而万物不通也上下不交而天下无邦也内隂而外阳内柔而外刚内小人而外君子小人道长君子道消也㤗卦彖曰内徤而外顺否卦变而曰内柔而外刚可以见君子小人之情状矣当㤗之时君子以徤而敢为于内小人则以顺而获免于外当否之时小人以柔而取容于内君子则以刚而决去于外故小人常易长君子常易消其道各不同也象曰天地不交否君子以俭徳避难不可荣以禄否卦以君子而当其象是天下否塞之时不容一日无君子也初六㧞茅茹以其彚贞吉亨象曰㧞茅贞吉志在君也否初六与㤗初九相反者也皆言㧞茅茹者茅取其洁也时有否㤗君子与其同类皆欲亷洁有㧞茅茹之象不以穷达变其节也㤗初九爻曰以其彚征吉曰志在外也是君子处㤗之时与其同类以进为吉则志在泽民于外也否初六爻曰以其彚贞吉亨曰志在君也是君子处否之时与其同类以守贞为吉犹有亨否之望则志在于感悟其君也或谓否卦三隂在下亦以类而进如㧞茅茹则误矣六二包承小人吉大人否亨象曰大人否亨不乱羣也六二质本隂柔与初六六三为羣类唯以六居二得中而顺善处二隂之间不可杂乱于小人之群类是小人之吉者也应于九五休否之大人而得包承之道则知大人否亨九五所以能亨于其上者亦由六二能包承之于其下也谓之包承虽不若㤗九二之包荒然比于否六三之包羞则六二为吉矣六三包羞象曰包羞位不当也六三处二隂之上是否卦小人之已极者也处不富位犹欲包羞而不知耻乃卦所谓匪人者也九四有命无咎畴离祉象曰有命无咎志行也君子当否之时不可荣以禄九四无咎与其畴类皆离于福祉者有君命也九五为体否之君九四得近君之位宜其志行也故曰有命无咎九五休否大人吉其亡其亡系于苞桑象曰大人之吉位正当也否之时天下无邦小人用事将至于亡其国矣九五为休否之大人知有其亡其亡之戒所以重恶小人也上九倾否先否后喜象曰否终则倾何可长也上九处否之终则曰倾否易终为君子谋也䷌同人于野亨利渉大川利君子贞同人九五以干体而行于上为同人之主以至公而同于人合乎天徳有同人于野之义人亦同戴一天也则天下大同而亨矣何险之不可济哉故彖曰同人于野亨利渉大川干行也谓九五也利渉大川非一己之私利以利而同于人所以能同人也又曰利君子贞谓六二也易他卦多以阳爻为君子之象唯同人卦五阳而一隂以六二而应九五曰君子贞以见君子柔中之道以正而同亦不贵乎苟同也故彖曰文明以徤中正而应君子正也彖曰同人柔得位得中而应乎干曰同人同人曰同人于野亨利渉大川干行也文明以徤中正而应君子正也唯君子为能通天下之志象曰天与火同人君子以类族辨物天行于上火亦炎上其性同也然火炎则燥不得以同于天是同之中又有不同也君子观象以类族辨物故初九六二九五上九爻凡言同人者四谓可同则同也如九三之伏戎于莽九四之乗其墉乃刚暴小人之象不可与之茍同也故九三九四爻皆不言同人初九同人于门无咎象曰出门同人又谁咎也初六为同人之初故以出门为喻出门而同于六二中正之人又无所偏系于其内宜乎无咎六二同人于宗吝象曰同人于宗吝道也六二处大臣之位系应于九五是其主也故曰同人于宗然六二质本隂柔而刚徤不足能同于其主未必能尽同于天下之人故九三伏戎于莽九四乗其墉皆欲闲之于其上可见羞吝矣故曰吝道为六二者惟自知其道之有所未足充广所为文明以徤能上合于九五干行之道则可以为正也九三伏戎于莽升其髙陵三嵗不兴象曰伏戎于莽敌刚也三嵗不兴安行也九三刚不得中小人强暴之象欲乗六二以据其上机穽深宻如伏兵戎于林莽之中犹惧复𤼵又处下卦之极如升髙陵有所凭依于上顾望犹未已也唯九五应于六二非九三之所能敌故九三自知退伏三嵗不兴安行于下亦终未敢动也九四乗其墉弗克攻吉象曰乗其墉义弗克也其吉则困而反则也九四刚而不中近于九五有窥伺其君之意故曰乗其墉人主一心攻之者衆唯九五刚中而应于二界限分明如墉墻之不可得而越故九四于义弗克乗间而攻六二乃困而自反于法则以此为吉九五亦后笑之也九五同人先号咷而后笑大师克相遇象曰同人之先以中直也大师相遇言相克也九五先以中直之道而应于六二为九三九四所隔上下未和险难未济故有先号咷之象唯二五同心内则克去己私外则克去小人能用大力如正大之师可以克胜故得九三不兴九四弗克然后二五得以相遇而后笑乃卦所谓利君子贞者也上九同人于郊无悔象曰同人于郊志未得也同人于野亨彖谓之干行者九五也上九在卦之外曰于郊者有逸民之象曰无悔曰志未得如巢由之于尧舜夷齐之于武王人不得而强与之同也因其不同而与之为不同是亦所以为同矣䷍大有元亨阳者大也大有卦自六五之外凡五阳爻六五独以虚中而在上为五阳之所归唯不自大者能大其有故有元亨之道也彖曰大有柔得尊位大中而上下应之曰大有其徳刚徤而文明应乎天而时行是以元亨九二以刚徤之徳上应于六五文明之君九二之徳皆六五之所得而有故曰其徳刚徤而文明象曰火在天上大有君子以遏恶扬善顺天休命初九无交害匪咎艰则无咎象曰大有初九无交害也大有六爻言大有者二初九上九是也初九则欲知难于其始故曰艰则无咎上九则欲善保于其终故曰吉无不利唯九二爻曰大车以载有攸徃言大言有而不敢言大有是大臣之不敢自大者也九二大车以载有攸徃无咎象曰大车以载积中不败也大有九二有干之徳无干之位唯能刚徤得中承六五于其上譬如大车以载能胜重任则有徃而无咎故曰积中不败若过中而失于太重则不胜任而败矣为大臣者亦自量力也九三公用亨于天子小人弗克象曰公用亨于天子小人害也九三在下卦而居上是人臣之已在人上者也以九居三以干健之徳处大有之时能刚而贞安于公位不离于下卦有用亨于天子之义文王事商即是心也若小人处之弗克知义则以大有而为害者有之矣如后世莽卓之徒是也九四匪其彭无咎象曰匪其彭无咎明辨晳也九四得近君之位而不敢自大故曰匪其彭宜其无咎六五厥孚交如威如吉象曰厥孚交如信以𤼵志也威如之吉易而无备也六五虚中守信以𤼵衆阳之志厥孚交如美归于上六五所以为大有之君也然大有之时不能皆无小人九三曰小人害也若不防小人则慢易而无偹非吉道也唯孚如以待君子威如以待小人合于扬善遏恶之道所以为吉上九自天祐之吉无不利象曰大有上吉自天祐也此爻言天祐六五于其上也非谓上九爻得天祐又过于六五也上九爻在五之上犹天在君之上也五君位也应天而时行天亦祐之于其上故曰上吉谓吉在于上自天而祐之也履上九爻曰元吉在上亦是此意击辞又言大有之所以得天者在于得人故曰祐者助也天之所助者顺也人之所助者信也履信思乎顺又以尚贤也是以自天祐之吉无不利谓六五能遏恶扬善以顺天休命故天之所助者顺也又能虚中履信而尚贤厥孚交如衆阳并应故人之所助者信也天助于上人助于下即彖所谓上下应之曰大有也非必谓上九履五为信也淙山读周易卷四淙山读周易卷五钦定四库全书淙山读周易卷五宋方寔孙撰上经䷎谦亨君子有终谦卦五隂爻皆柔其为谦也易唯九三以刚而居下卦之上若以小人处之则骄盈而不能有终矣唯以君子处之则以刚守贞安于下卦知有艮止之义终不敢越于上故九三爻曰劳谦君子有终吉即卦之所谓君子有终者也其文王周公之事乎彖曰谦亨天道下济而光明地道卑而上行天道亏盈而益谦地道变盈而流谦鬼神害盈而福谦人道恶盈而好谦谦尊而光卑而不可踰君子之终也象曰地中有山谦君子以裒多益寡称物平施初六谦谦君子用渉大川吉象曰谦谦君子卑以自牧也六二鸣谦贞吉象曰鸣谦贞吉中心得也六二柔而得中谦逊之言由中心而发故曰中心得也若外为谦逊之空言中无实意则非贞吉矣九三劳谦君子有终吉象曰劳谦君子万民服也六四无不利撝谦象曰无不利撝谦不违则也六五不富以其邻利用侵伐无不利象曰利用侵伐征不服也六五不富合于裒多益寡之道是人之所乐亲者也义正于内然后可以征不服于其外后世如汉武帝穷奢横歛民受其害尚何以征匈奴为哉上六鸣谦利用行师征邑国象曰鸣谦志未得也可用行师征邑国也谦卦六二上六爻皆曰鸣谦然六二处内卦之中故曰中心得也谓谦逊之言由中而闻外也上六处外卦之外故曰志未得也谓谦逊之言未可徒鸣于外也曰利用行师又曰征邑国谓服人之道行未有得于外又当反而自治于其内如益之赞禹以谦益满损而为戒者是也䷏豫利建侯行师有悦豫之豫有和豫之豫豫卦五隂而一阳初六以鸣豫而凶六二以不终日而吉六三以盱迟而有悔六五以有疾而不死上六以有渝而无咎皆言逸豫之为害也唯九四以一阳爻为六五所建而动于上初六六二六三皆以隂柔而听顺于下譬犹王者建侯于上以行师于下衆心和悦是豫卦之所谓利者也故九四爻曰由豫大有功勿疑朋盍簪是豫卦衆爻之所以和悦者皆由九四也与其他逸豫者不同矣彖曰豫刚应而志行顺以动豫豫顺以动故天地如之而况建侯行师乎天地以顺动故曰月不过而四时不忒圣人以顺动则刑罚清而民服豫之时义大矣哉豫利建侯行师当赏则赏当罚则罚譬如天地之有四时生长肃杀皆顺时而行所以为利也然圣人以顺而动及其至也刑罚清简而民自悦服豫之时义至此愈大矣故卦象有取于作乐崇德之义谓服人以德则人悦闻而乐听之不徒在于赏罚也象曰雷出地奋豫先王以作乐崇德殷荐之上帝以配祖考雷出地奋豫取其声之和顺时而动也先王观象以作乐崇德崇者尚也乐尚德而和不徒在于声和也故豫卦初六爻以鸣豫为戒初六鸣豫凶象曰初六鸣豫志穷凶也志穷凶也欲戒之于其初不待终穷而后知其凶也六二介于石不终日贞吉象曰不终日贞吉以中正也以六居二守静而贞节介如石知逸豫之不可久不俟终日与初六之鸣豫凶六三之迟有悔者不同矣是以贞吉居下卦之中与六五为正应是中正也故豫卦二五爻皆不言豫六三盱豫悔迟有悔象曰盱豫有悔位不当也六三隂不得中处不当位与上六㝠豫而为应当豫之时坐视茍偷终必有悔使其早悔尚可庶几若失之迟虽重有悔亦无及矣豫不可久故六二以见几而吉六三以盱迟而有悔九四由豫大有得勿疑朋盍簪象曰由豫大有得志大行也志大行也即彖所谓刚应而志行六五贞疾恒不死象曰六五贞疾乘刚也恒不死中未亡也六五之君质本隂柔处豫之时易以耽乐曰疾曰不死者皆警之之辞也所以贞疾常不死者由以六居五以柔乗刚以静守贞与六二为正应知有不终日之戒皆不言豫又乗九四之刚而处其上常有刚贞之臣而正救之于下宜其不至于危亡也上六冥豫成有渝无咎象曰冥豫在上何可长也䷐随元亨利贞无咎随有大亨之道唯利于止则无咎彖曰大亨贞无咎非谓元亨利贞随卦有是四德也春秋穆姜尝筮此矣穆姜曰随元亨利贞无咎元体之长也亨嘉之会也利义之和也贞事之干也体仁足以长人嘉德足以合礼利物足以和义贞固足以干事是时孔子犹未生也易之四德非随卦之所能尽故孔子作文言取是而释干之四德唯干卦而后得以尽此四德也彖曰随刚来而下柔动而説随大亨贞无咎而天下随时随时之义大矣哉震为长男属乎阳刚兑为少女属乎隂柔随卦震下兑上刚来下柔有男先下女之象以正而动则説矣易他卦皆以初应于四三应于上唯随卦以震兑之二体三竒三耦皆相反而相合震为长男一阳爻为主初九是也兑为少女一隂爻为主上六是也以初九长男反合于上六少女则他爻竒耦可随时而推矣初九在于六二六三之下同属震体故六二六三爻皆以初九为小子而有丈夫小子之别唯六二合于九五六三反合于九四各有从丈夫之象为初九者出门交有功反合于兑体之上六以长男而光下少女是随时之义也上二爻又言臣随于君有天下大亨之道九五爻曰孚于嘉吉上六爻曰王用亨于西山论至于此随时之义愈见为大象所调天下随时者也故曰随时之义大矣哉象曰泽中有雷随君子以向晦入宴息曰向晦者暗室谨独于时则晦于见义则知所向也宴者安也曰入宴息者知止而得所安于内非徒以动而为説亦随时之义也初九官有渝贞吉出门交有功象曰官有渝从正吉也出门交有功不失也初九以震体而居随之初心官自守常正于内及其动也随时达变以从正为吉不泥于守常也出门交有功不牵于私䁥其所随者不失其正是贞吉者也六二系小子失丈夫象曰系小子弗兼与也六二以九五为丈夫是正应也随卦三隂爻皆言系者隂柔不足以自立易失于有所系也初九在六二之下同属震体是小子也六二若从系于小子则必失丈夫矣义弗得以兼与也唯知随时之义不系于初九之小子而从于九五之丈夫不失为正是女子有行则远兄弟之义也或谓随卦一隂系一阳有两两相随之象六二可以系于初九则误矣六三系丈夫失小子随有求得利居贞象曰系丈夫志舍下也六三近于九四远于初九是系丈夫而失小子矣然以六居三以静守贞必待九四求之于上而后得随之也故曰随有求得利居贞他卦三爻与上为正应唯随六三隂爻也上六亦隂爻也两隂不足以相求故六三系于九四随有求而得亦随时之义也六二以九五为丈夫六三以九四为丈夫亦是二女同居不同行之义九四随有获贞凶有孚在道以明何咎象曰随有获其义凶也有孚在道明功也易他卦四爻皆与初为应唯随卦初九阳爻也九四亦阳爻也两阳不可以相合初九则有渝而为吉矣为九四者茍守常而不达变当随之时徒欲有获以阳从阳于义不当虽贞亦凶也唯能有孚在道处于六三之上隂阳以正而为説知有随时之义是明者也非唯无咎而又有功是君子向晦入宴息之时有孚在道又未尝不明也九五孚于嘉吉象曰孚于嘉吉位正中也九五孚于嘉吉所随者善天下之人亦乐随之于下所谓大亨正之时也上六拘系之乃从维之王用亨于西山象曰拘系之上穷也上六兑体一隂为少女之象居随之上是穷极于随者也拘系之乃从维之穷而愈固不可复解女子随人之义当如是也又言臣之随君犹女子之随夫文王尝用此义以亨于西山当纣之时义穷于上文王极其柔顺以服事商为西伯是文王用亨之道欲终于随者也岂果拘系之乃从维之而后能使其心不可解哉周公作爻辞在于追王文王之后故曰王用亨于西山非西伯尝自称王也䷑蛊元亨利渉大川先甲三日后甲三日当天下蛊坏之时欲致元亨必用大力如利渉大川则往而有济于事先甲后甲非止为一日之计若徒欲止于上将何以治蛊哉艮上巽下唯能以巽顺之道而止蛊如彖所谓巽而止蛊者此蛊之所以元亨也彖曰蛊刚上而柔下巽而止蛊蛊元亨而天下治也利渉大川往有事也先甲三日后甲三日终则有始天行也蛊卦言止蛊之道又言终则有始合乎天行是治蛊之道又无时而可止也象曰山下有风蛊君子以振民育德初六干父之蛊有子考无咎厉终吉象曰干父之蛊意承考也初六当干蛊之初在内卦之下是为子者之象属于巽体居下而能柔顺可谓有子而其考亦得无咎矣然质本隂柔应于六四亦是隂柔不足为助憷惕若厉唯恐有以累其父是保终吉之道也初六才虽柔弱意亦巽顺故许之曰意承考也九二干母之蛊不可贞象曰干母之蛊得中道也九二应于六五在内体而得中故曰干母之蛊曰不可贞者刚欲得中不可过于刚贞耳非以刚贞为不可也九三干父之蛊小有悔无大咎象曰干父之蛊终无咎也九三干父之蛊刚过乎中是父有诤子之象所以望其父者小有悔悟则终无大咎是处巽体之终者也其终顺也可知矣故曰终无咎也六四裕父之蛊往见吝象曰裕父之蛊往未得也六四以柔居柔能寛裕而处其父事仅可自守若过此以往则见吝矣未得以有行而止于艮体之下尚何足以干蛊哉故六四爻不言干六五干父之蛊用誉象曰干父用誉承以德也六五下应于九二刚中之臣以德用誉故能干父之蛊而致天下元亨之治如成王用周公以述文武之道者是也上九不事王侯高尚其事象曰不事王侯志可则也上九处蛊之终在事之外爻独不言蛊者天下已无事而后贤者可以去亦不失为高尚也其周公告归之时乎后世如张良辞汉于天下已定之后亦是此意淙山读周易卷五淙山读周易卷六钦定四库全书淙山读周易卷六宋方寔孙撰上经䷒临元亨利贞至于八月有凶临天下之道欲大亨以正而为保民无疆之计非临时而后为之图故曰至于八月有凶是思患预防之意彖曰临刚浸而长説而顺刚中而应大亨以正天之道也至于八月有凶消不久也隂阳消长相为循环天之道也当临卦二阳方长之时而告之以将消不久之理欲使君子早防小人而不至于凶是易之大㫖也临卦初九九二爻皆曰咸临君子以至诚而感其上是二阳浸长之象也六四应于初九则曰至临无咎六五应于九二则曰知临大君之宜亦可以无咎矣圣人预为之虑则曰至于八月有凶者谓临卦二阳浸长犹有六三无攸利之小人欲临二阳于其上也六三爻曰甘临无攸利既忧之无咎唯初九九二之为君子者既忧小人而预防之使小人不至于长恶故六三爻曰咎不长也上六应于六三亦终以敦临而无咎此临之所以大亨也象曰泽上有地临君子以教思无穷容保民无疆初九咸临贞吉象曰咸临贞吉志行正也初九属于兑体以贞为説感于六四是正应也比于九二阳爻刚实皆以正道而感人故初九九二爻皆曰咸临以九居初志先行正是贞吉者也九二咸临吉无不利象曰咸临吉无不利未顺命也初九以咸临而比于九二之咸临二阳同类志在行正刚浸而长其贞吉可知也九二以咸临而应于九五吉无不利亦可知也然比于六三之甘临以小人而临其上犹未顺命至于八月有凶此临之所以有忧也六三甘临无攸利既忧之无咎象曰甘临位不当也既忧之咎不长也六三隂柔不中居兑説之极是小人甘言以取説者也处不当位乗二阳之上将不利于君子为君子者能忧小人而预为之防可以无咎为六三者亦自知忧惧处坤体之下能説而顺不至于长恶此咎之所以不长也六四至临无咎象曰至临无咎位当也六四比于下卦是自上临下也以六居四为当其位近于六五而不敢迫其上体本坤顺知至而止故曰至临无咎六五知临大君之宜吉象曰大君之宜行中之谓也曰行中者君道不可过于用知也以六居五虚中而应于九二刚明之贤是大君之宜也上六过乎中则曰敦临吉是君道不可过于明又宁可过于厚也上六敦临吉无咎象曰敦临之吉志在内也上六居坤体之上以敦厚为德当临之极是过于厚者也志在于内之二阳其有志于助贤也宁过于厚故吉而又无咎也䷓观盥而不荐有孚颙若观卦四隂爻在下皆观仰九五者也初六柔弱在下卦之下故取童观之象六二柔弱在下卦之中故取女贞之象六三爻曰观我生进退六三在下卦之上上卦之下可退则退可进则进是观我生而为进退者也使其可进则为六四之利用賔于王矣六四近于九五有賔于王之象故九五为观之主六四为观之賔是在下者之所共观而化者也九五爻云观我生君子无咎上九爻云观其生君子无咎上九在于九五之上是天下之所观者在乎君君之所观者天又在其上也天生君子以遗其君为九五者上能敬天下能敬賔长育人才有吁俊尊上帝之义精神纯一常如盥而不荐之时将使天下之人观感而化有孚颙若皆知有君子之道亦可以上合天意神道设教其妙如此所谓盥而不荐者岂徒以祭祀之虚文而为敬哉彖曰大观在上顺而巽中正以观天下观盥而不荐有孚颙若下观而化也观天之神道而四时不忒圣人以神道设教而天下服矣象曰风行地上观先王以省方观民设教初六童观小人无咎君子吝象曰初六童观小人道也初六柔而在下处观之初是童稚之象人生而蒙其初固未必皆小人也能早教之皆可以为君子故曰小人道也是小人亦有可化之道唯在九五所以生君子者如何耳若君子所见则与小人不同豪杰之士虽无文王犹兴当观之初小人蒙而未有所见未足深责故曰小人无咎使君子而处此见识凡下亦与童稚无异则不足以言君子矣吝者不足也六二闚观利女贞象曰闚观女贞亦可丑也六三观我生进退象曰观我生进退未失道也六三处坤之上顺之极也近于上卦将进而为六四之用賔于王乃能以道自养观我生而为进退处于下卦之上未为失道与初六童观六二闚观者不同故六三观我生进退是下之人能自观其所养者九五观我生君子上九观其生君子是上之人能长养人才而为观于下者也六四观国之光利用宾于王象曰观国之光尚宾也六四当观之时得近君之位观国之光以礼而进必待九五为尚賔之主然后用賔于王此六四之所以为利用也尚者以礼而崇尚之也曰賔者不纯臣也贤者始至则为賔既用则为臣尚賔者九五也利用賔于王者六四也言賔而不言臣诚意欲不散也诗所谓羣臣嘉賔者亦是此义九五观我生君子无咎象曰观我生观民也九五为观之主凡天下之有为君子者如六四利用賔于王之类皆欲自我而长养之可以无过咎矣故曰观我生君子如诗所谓思皇多士生此王国王国克生者是也象曰观民也民者人也既曰观我生君子无咎又欲观之于民使人人有君子之行不罹于咎所以为大观之时也观初六爻云小人无咎君子吝是观之初天下未必皆君子而无小人也唯九五之君中正以观天下使天下皆观而化虽小人亦可化而为君子何咎之有哉故九五爻但言君子而不言小人即彖所谓下观而化者也上九观其生君子无咎象曰观其生志未平也九五曰观我生君子无咎是君子自我而生未能忘乎我者也上九在卦之外曰观其生君子无咎不言我者尤见其至公而无我上可以合乎天也天生君子以福人之国为上九者观天所以生君子之初意犹欲长养之于其终不敢自以为足所以无咎象所谓志未平者也观盥而不荐有取于诚意不散之义上九处观之终曰志未平也则诚意不散也可知矣䷔噬嗑亨利用狱序卦曰可观而后有合故受之以噬嗑卦有明照之象利于察狱可观而后有合也噬嗑卦六爻言噬者四六二曰噬肤六三曰噬腊肉九四曰噬干胏六五曰噬干肉唯初九上九爻不言噬者刑期于无刑之意也故曰利用狱而不言利用刑其大㫖可见矣系辞曰小人不耻不仁不畏不义不见利不劝不威不惩小惩而大戒此小人之福也易曰屦校灭趾无咎又曰小人以小善为无益而弗为也以小恶为无伤而弗去也故恶积而不可揜罪大而不可解易曰何校灭耳凶系辞独举初九上九爻而不及其他以见初九屦校是惩小人于其始上九何校是惩小人于其终终始言校皆不欲言噬也后世有喜纳人于狴犴者为害不浅非噬嗑卦所谓利用狱者矣彖曰頥中有物曰噬嗑噬嗑而亨刚柔分动而明雷电合而章柔得中而上行虽不当位利用狱也象曰雷电噬嗑先王以明罚勑法明罚勑法使民知避非果欲用刑也故卦不言用刑但言利用狱初九屦校灭趾无咎象曰屦校灭趾不行也初九屦校责其不能行善于其初故取灭趾之象欲使之改过而不行恶则得无咎非谓初九为受刑之人果伤其趾如所谓刖刑也六二噬肤灭鼻无咎象曰噬肤灭鼻乘刚也六二柔而得中法令先正易以服人如噬肤之易人故能责小人之不能自通于善者是噬肤灭鼻之象也刚不足以制刚唯六二柔而得中故能乗初九之刚于其下是以无咎六三噬腊肉遇毒小吝无咎象曰遇毒位不当也郑注周礼小物而全干曰腊六三言噬而柔不得中处不当位不足以服强梗之人譬如噬坚刚之腊肉而反遇毒是以小吝然六三以震体而在离下能动而明奉法以行终亦无咎九四噬干胏得金矢利艰贞吉象曰利艰贞吉未光也九四处近君之位噬嗑卦以九四爻为頥中有物之象是九四以强梗之臣而欲去天下之梗者也譬如噬干肉之有联骨者而得金矢之象可谓刚且直矣然九四刚而不中亦非利用狱之道故戒之曰利艰贞吉未光也唯以九居四属于离体刚明而能静知以利艰贞而为戒不敢轻于用狱所以吉也六五噬干肉得黄金贞厉无咎象曰贞厉无咎得当也六五以人君而去天下之梗如噬干肉其势易合也五刚位也居上卦之中居中用刚是得黄金之象犹戒之曰贞厉无咎虽贞亦厉以见用狱终非好事也唯以六居五柔亦得中属于离体虚中而明知有贞厉之戒哀矜危惧常有不敢用狱之心可以无咎六五所以为得当也九四爻曰得金矢六五爻曰得黄金九四为刚直之臣知以艰贞而为吉六五为居中用刚之君又欲以贞厉而无咎故噬嗑卦下三爻皆言无咎是六五主之于其上也舜命臯陶犹欲钦恤周命苏公犹欲谨罚即是此意上九何校灭耳凶象曰何校灭耳聪不明也噬嗑卦六爻言无咎者四言艰贞吉者一唯上九言凶者是小人终于强梗之象积恶灭身其凶可知矣然象曰何校灭耳聪不明也但责其未能闻善而改过不尽絶之以为皆不聪也犹有姑惟教之之意此上九爻所以终不言噬也曰灭耳者取其聪不明之象亦非果伤灭其耳如所谓刵刑也䷕贲亨小利有攸往贲所以亨者由离下而言则虚中而文明由艮上而言则笃实而能止文明于下而能止于上故初九以义为贲六二以须为贲九三以永贞为贲六四以皤如为贲六五以束帛为贲上九以白为贲皆欲小加文饰不至太过故小利有攸往也若过于往而不知止则为剥卦之不利有攸往矣故贲之后受之以剥易之所以戒也彖曰贲亨柔来而文刚故亨分刚上而文柔故小利有攸往天文也文明以止人文也观乎天文以察时变观乎人文以化成天下象曰山下有火贲君子以明庶政无敢折狱以明庶政离明之象也无敢折狱用情实而不用文饰贲止之象也离明艮止所以为贲或谓贲卦专尚文饰则误矣初九贲其趾舍车而徒象曰舍车而徒义弗乘也趾者行于下也车者取其安也茍于义不安则舍车而徒是明而止之义六二贲其须象曰贲其须与上兴也六二应于六五必待六五有束帛之礼求之于上然后从之而兴起也九三贲如濡如永贞吉象曰永贞之吉终莫之陵也九三居离体之上刚明而过故有永贞之戒六四贲如皤如白马翰如匪宼婚媾象曰六四当位疑也匪宼婚媾终无尤也六四当近君之位若疑于欲进贲如而又皤如文不揜其质也故以白马为喻白马翰如可以进矣属于艮体知止而未敢轻进下应初九有匪宼婚媾之象故终无怨尤也六五贲于丘园束帛戋戋吝终吉象曰六五之吉有喜也贲卦他爻皆取明而止之义唯六五为贲之主应于六二犹欲贲于丘园之士束帛戋戋不一而止是人主以好贤为明又无时而可止也曰吝者不足也束帛戋戋礼已足矣而好贤之心常见其若不足所以终吉而有喜也曰有喜者乐得贤也吝非人主之美徳或谓六五之君果有所吝于束帛则误矣使骄且吝殆不足观尚安得谓之终吉乎上九白贲无咎象曰白贲无咎上得志也上九居贲之终所以得志而无咎者以白为贲以质救文于其终不至于有文弊也淙山读周易卷六淙山读周易卷七钦定四库全书淙山读周易卷七宋方寔孙撰上经䷖剥不利有攸往剥卦一阳至上九而穷君子不利有攸往矣然上九爻云君子得舆君子亦无终剥也徒见小人之自剥其庐耳小人亦不利有攸往也唯六五柔顺得中属于艮上界限截然使四隂止于下不得剥一阳于其上故六五爻云无不利是剥不利有攸往之时而有六五无不利之主世道所以终复也故剥受以复彖曰剥剥也柔变刚也不利有攸往小人长也顺而止之观象也君子尚消息盈虚天行也小人长也谓四隂在下小人之象也非谓六五君位亦是小人也坤顺也艮止也顺而止之谓六五以顺道而止四隂于其下使不得以剥上九之君子是彖所谓观象也又言上九之君子亦尚知有消息盈虚之理合乎天行故六五尊尚之于其上也象曰山附于地剥上以厚下安宅易他卦象皆言先王大人后君子以当其事唯剥卦象独言上者不忍言其人也剥卦以厚下为义故初六爻首以灭下为戒初六剥牀以足蔑贞凶象曰剥牀以足以灭下也牀者依凭之象剥卦初六六二六四爻皆言剥牀是小人皆有依凭于上而后为害也然初六六二爻皆言蔑贞凶先欲蔑贞于下耳六四近于六五是为害将及于上身也岂可使之复长哉故六四爻曰切近灾也与初六六二爻不同六二剥牀以辨蔑贞凶象曰剥牀以辨未有与也初六比于六二皆蔑贞凶是同恶也自是而辨剥益甚矣未至于六四之剥肤者幸有六三不与之同恶也当剥之时上九以一阳而孤外六三应于上九而不下从于六二故六二爻云未有与也六三爻云失上下也向使六二比于六三六三亦与之同恶则其害乂不止此矣六三剥之无咎象曰剥之无咎失上下也剥卦初六六二六四爻皆言剥牀是小人相上下也六三处衆隂之中失其上下与上九为正应是小人之能无咎者也故六三爻独不言剥牀六四剥牀以肤凶象曰剥牀以肤切近灾也六四近于六五剥牀不已凶于而国害将及于上身矣故曰剥牀以肤切近灾也所以警六五也小人岂可近哉六五贯鱼以宫人宠无不利象曰以宫人宠终无尤也贯鱼者羣隂顺序之象谓下四隂也六五君位柔顺得中属于艮体能使四隂顺止于下如待宫人然宠之以富贵而不宠以事权故无不利亦终无过尤六五爻所以独不言剥也以此而推则六五之待宫人也亦当有顺而止之之道其意可见或谓剥卦六五不言君位则误矣上九硕果不食君子得舆小人剥庐象曰君子得舆民所载也小人剥庐终不可用也六五不言剥故上九一爻得以自存于上是硕果不食之象复有生意矣得舆者内有所依而安也上九内附于六五之君能以厚下安宅而为义与小人之剥牀者不同故民亦愿载君子于其上小人复何以自容乎故小人剥庐如初六六二六四向之所谓剥牀凶者皆终受剥庐之报唯六三应于上九独得无咎即易所谓剥之无咎者也曰终不可用也是小人之已剥庐者尤当防于其终不可以复用也小人岂不甚可畏哉䷗复亨出入无疾朋来无咎反复其道七日来复利有攸往彖曰复亨刚反动而以顺行是以出入无疾朋来无咎反复其道七日来复天行也利有攸往刚长也复其见天地之心乎复之亨也自初九一爻始刚反于内修身自省是君子之道时然后动顺于外内外皆正是以出入无疾害之者可以取信于六五之君初九爻曰无祗悔六五爻曰无悔唯有无悔之君能用无祗悔之君子世道所以复亨也又言一阳犹微必待朋来而后无咎反复其道七日来复合于天行自七日来复之后阳刚浸长至于建寅之时三阳并进而后为㤗是天行之道也又言复其见天地之心乎阳气复反将以生物是天地以仁为心也君子复反则润泽生民亦以天地之心而为心也为六五者能用君子亦可以合天地之心矣既曰天行又言合天地者葢立天之道曰隂与阳立地之道曰柔与刚卦言刚长是地道亦有复也隂中有阳地中有雷小人之中亦有复化而为君子者六二六三六四皆隂爻也六二爻曰以下仁也是六二比于初九不失为仁也六三爻曰义无咎也是六三属于震体与初九为同类亦无咎也六四爻曰中行独复以从道也是六四处衆隂之中与初九独为正应亦从道也当复之时六五则为无咎之君初九则为无祗悔之君子六二六三六四则以隂柔之小人复化而为君子此出入所以无疾也向使为君子者当来复之初不开小人以反善之道徒欲待阳爻而与之并进分值朋党私心窒碍与天地不相似疾之者至亦非朋来无咎者也象曰雷在地中复先王以至日闭关商旅不行后不省方雷在地中复反于内也商旅者利欲之心行于外也先王教人以至日闭关商旅不行谓阳气方生之时养心以静克已为仁勿为利欲所役于外也又言后不省方若当十一月朔廵守之时亦因冬至祭告柴望不省他事诚敬专一自省于内所以顺天道也象直以至日而言耳非谓建子之月皆不省四方之事也既言先王又言后以当其象与他卦不同以见古者廵守之时亦与常时不同也初九不远复无祗悔元吉象曰不远之复以修身也有失则有复初九一阳方生于下未尝有失何复之有故此爻以修身而言不远之复孔子繋辞谓颜子为庶几有不善未尝不知是自反于心也知之未尝复行是自反于身也身修心正道本不远复礼为仁即是此道故不至于悔大善而吉初九可谓君子之复者也与小人之既有失而后复者不同六二休复吉象曰休复之吉以下仁也初九不远之复是复礼为仁者也六二柔顺得中比于初九是以礼下仁者也曰休曰吉皆赞美之辞六三频复厉无咎象曰频复之厉义无咎也六三隂躁而不中处震动之极频复而频失是危厉之道然与初九同属震体义能复善则无咎六四中行独复象曰中行独复以从道也复卦以初九一阳为君子之道象六二六三与初九同属于内卦是内无疾之者矣六四处衆隂之中外卦之下独能行志与初九为正应以从其道是外亦无疾之者矣复所以亨也六二六三六四皆以隂爻而言复或谓小人不可复化而为君子则误矣六五敦复无悔象曰敦复无悔中以自考也此爻与下四爻不同初九是君子之复六二六三六四是小人之复为君子者也六五则言君心之复以六居五属于坤顺而得中是以中道而自成也何悔之有又比于六四是与初九为正应者也应于六二是与初九同属于震体者也愈见其敦笃于复善也当复之时初九能无祗悔于其下六五能无悔于其上所以亨也后世人主昏弱于上无中以自考之道为君子者徒欲以清议争救于下朋党报复竟贻后悔者有之矣安在其为无悔哉上六迷复凶有灾眚用行师终有大败以其国君凶至于十年不克征象曰迷复之凶反君道也六五以中道自成复反于内其无悔也可知矣上六隂迷在复卦之外不自省于内故凶而有灾眚眚由已过岂可尽诿于天灾乎若用此象以行师徒用力于外而内不自省终有大败以其国君凶必有内患非但十年不克征于外也曰凶曰灾𤯝曰大败曰以其国君凶皆极言以警其上也然反复其道七日来复岂有十年而终不复者哉故曰反君道也上六迷复之时明知其为凶矣犹望其终能自反避凶趋吉复反于君道也孟子所谓王庶几改之者亦是此意复卦上六继以无妄谓复则无妄是开上六以复反之机也故初九无祗悔是君子未有失而复善于下者六二六三六四是小人之复善者六五无悔是君道未有失而复善于上者上六是君道已有失而终望其复反者随爻不同或谓复之上六与君道相反终迷而凶不复望其自反则误矣䷘无妄元亨利贞其匪正有眚不利有攸往彖曰无妄刚自外来而为主于内动而健刚中而应大亨以正天之命也其匪正有眚不利有攸往无妄之往何之矣天命不祐行矣哉无妄震下干上震动也干天也能动以天是人之无妄也人能无妄大亨以正则天命亦以正而应之于上是天之无妄也若匪正而动必为过眚天命亦不祐之矣可行乎哉天未尝妄也上九欲往而动于无妄之外故上九爻曰行有眚无攸利即卦所谓匪正有𤯝不利有攸往也象曰天下雷行物与无妄先王以茂对时育万物雷行以时天无妄也物与无妄物亦无妄也先王以盛德茂对天时发育万物君道亦无妄也言育万物则民之得所养也不言可知矣初九无妄往吉象曰无妄之往得志也无妄卦曰其匪正有眚不利有攸往唯不正而妄动则不利有攸往也初九以刚贞而居震体之初初既正以无妄而往何往而不得志哉故吉六二不耕获不菑畬则利有攸往象曰不耕获未富也不耕而获不菑而畬者无可富之理故曰未富也六二不耕获不菑畬所以利有攸往者谓其往从九五之君得阳以为富故禄足以代其耕也若不从九五徒欲不耕而获不菑而畬则妄而凶矣坊记曰易曰不耕获不菑畬凶可互见其义六三无妄之灾或繋之牛行人之得邑人之灾象曰行人得牛邑人灾也六三隂柔居震体之上以静守动故取繋牛之象或者设辞也邑人者居而安也行人者外也牛本顺物既繋之牛又安居以守之可谓无妄矣反为行人所得而为邑人之灾是无妄之灾出于意外也六三近于干体以无妄而得灾故可委之于天然邑人之所失者牛所得者无妄亦未必为失行人之所得者牛所失者无妄以妄为得岂足为得乎能知此理则得失皆无妄斯可以合天也九四可贞无咎象曰可贞无咎固有之也九四以阳刚而处近君之位不可妄动故有可贞之戒唯以九居四以贞守静属于干体有在我之天故可贞而无咎固有之也非待求于外也九五无妄之疾勿药有善象曰无妄之药不可试也九五刚而得中合干体之正纯乎天命无妄则无疾也设或有疾亦是无妄之疾不能为害虽勿用药亦可有喜所喜者在我之无妄可以合天而不在于药也又言无妄之药不可轻试况未必无妄乎疾不可以妄得药尤不可以妄试后世如汉武帝惑于方士之説非易所谓勿药有喜者也上九无妄行有眚无攸利象曰无妄之行穷之灾也彖曰无妄之往何之矣上九处卦体之极刚过乎中欲行于无妄之外故有过眚穷而为灾无所利也䷙大畜利贞不家食吉利渉大川大畜卦三阳在下初九曰有厉利已九二曰中无尤也九三曰利艰贞皆有自重难进之意所畜者大所利者贞设或不遇则安于家食可也六四爻曰有喜也六五爻曰有庆也唯六五以柔中之道为大畜之君豮豕之牙欲畜君子而不畜小人又有六四处近君之位能以顺德上畜其君下畜其贤故得三阳并进于内以贞为利不家食吉可以共济天下之艰险有利渉大川之象极而至于上九是畜道大成之时曰何天之衢道大行也即彖所谓应乎天也其大可见矣彖曰大畜刚健笃实辉光日新其德刚上而尚贤能止健大正也不家食吉养贤也利渉大川应乎天也象曰天在山中大畜君子以多识前言往行以畜其德天高在上以势而论无在于山中者易寓意于象曰天在山中以喻六五之君屈已尚贤处于上九之下论德不论势也君子观象以多识前言往行以畜其德唯能自畜其德可以为君所尊尚而后能畜其君也初九有厉利己象曰有厉利己不犯灾也初九阳刚在下处大畜之初不敢轻进以求畜于其上常若有厉以利已之心能知止于其初宜其无后灾也九二舆説輹象曰舆説輹中无尤也九二应于六五之君可以进矣然九二以刚大而守中道如舆説輹未肯遽行故进止得中无过尤也小畜九三曰舆説輹夫妻反目九三刚不得中不足以载其上势不得进也大畜九二曰舆説輹中无尤也九二刚而得中随时行止义不轻进也随象不同大畜乃养贤之时六五为养贤之主或谓九二在下而求进于上六五乃畜止之使不得行则误矣九三良马逐利艰贞曰闲舆衞利有攸往象曰利有攸往上合志也干为良马九三属于干体与上九为正应刚健合志如良马之相驰逐可以进矣然九三刚过乎中利在艰难贞固曰闲舆衞以礼自防则利有攸往故九二之舆説輹是以中自守未肯遽行者九三之闲舆衞是以礼自防然后肯行者大畜所以为利贞也六四童牛之牿元吉象曰六四元吉有喜也坤为牛六四以坤爻而处艮体之初如童牛之牿于其初甚柔顺也六四处近君之位能以顺道上畜其君下畜君子应于初九能使在下之三阳同类并进于内故大吉而有喜也大畜下三爻属阳皆不得谓之恶或谓初九在下六四欲以隂爻制而止之于其上如牿童牛则误矣大畜之畜君子也岂若畜牛云乎哉六五豮豕之牙吉象曰六五之吉有庆也豕以牙而害物犹小人害君子也六五为畜贤之主以柔中之道应于九二阳刚之大臣力去小人如豮豕之牙使小人不得以食君子之食故小人既去君子可以不家食天下亦可以得所养是天下之庆故曰有庆也非果谓九二刚阳如豕牙之横猾也上九何天之衢亨象曰何天之衢道大行也上九当畜道大成之时贤路开广世道清夷如天衢之亨于上而天下无不亨通即彖所谓应乎天也淙山读周易卷七淙山读周易卷八钦定四库全书淙山读周易卷八宋方寔孙撰上经䷚頥贞吉观頥自求口实頥养得其正则吉下三爻属乎震动皆言凶上三爻属乎艮止皆言吉頥贵知止如谨言语节饮食之类不可轻动也故初九爻首以朶頥为戒彖曰頥贞吉养正则吉也观頥观其所养也自求口实观其自养也天地养万物圣人养贤以及万民頥之时大矣哉天地养万物圣人养贤以及万民随时得宜所养者大亦唯其正也頥卦既曰观頥初九又曰观我朶頥凶既曰贞吉六三又曰拂頥贞凶六二以颠頥而凶六四又以颠頥而吉六二以拂经而凶六五又以拂经而吉六五曰不可渉大川上九又曰利渉大川可以观其时矣象曰山下有雷頥君子以慎言语节饮食先曰谨言语者君子自求口实以谨言语而为先以节饮食而为后意在养德亦不急于养口体也曰谨曰节皆取不敢轻动之意初九舍尔灵龟观我朶頥凶象曰观我朶頥亦不足贵也龟能不食而自养于下初九阳爻在下而刚实可以自养然应于六四属于震体先动于其初故有朶頥之戒六二颠頥拂经于丘頥征凶象曰六二征凶行失类也二五相应以君养臣是易之常经彖所谓圣人养贤以及万民者也頥卦六二应于六五皆隂虚爻也以虚应虚不足以为养使六二而下求养于初九之阳爻是颠倒而求頥养也故曰颠頥使六二而上求养于上九之阳爻则拂六五而从上九是拂经也故曰于丘頥征凶是初九上九皆非六二之所当从也为六二者唯当以义而从于六五未暇为禄食计观其自养不至于失类而凶后世如冯异能从光武于豆粥之时则知此义矣六三拂頥贞凶十年勿用无攸利象曰十年勿用道大悖也六五为頥之主隂爻虚乏无可为养六三柔而不中应于上九而不从六五违拂于道是大悖者也虽上九与之而为正应贞亦凶矣故戒之曰十年勿用无攸利是頥养不得其正者终凶也六四颠頥吉虎视眈眈其欲逐逐无咎象曰颠頥之吉上施光也六二颠頥则凶谓其下求养于初九非正应也六四颠頥则吉谓其下求养于初九之贤者是其正应也頥养正则吉六四处近君之位又能自养其威仪于外如虎视耽耽人不得以轻之属于艮止之体又能自养其心屏去私欲逐而又逐使人无得而议之所以无咎故能上承六五施其光以及于天下也六五拂经居贞吉不可渉大川象曰居贞之吉顺以从上也六二拂经则凶谓六二不可舍六五而求养于上九非其正应也六五拂经则曰居贞吉谓六五应于六二皆隂爻也以柔遇柔不足以共济天下之险难故宁拂经从权而比以上九阳刚之才顺以从上不失为居贞而吉也六五曰不可渉大川唯能从于上九则可以有济故上九爻曰利渉大川其济人也可知矣上九由頥厉吉利渉大川象曰由頥厉吉大有庆也上九以阳刚之才为六五之所崇尚使天下由之而得所养彖所谓养贤以及万民卦所谓不家食吉利渉大川者皆上九爻当之也上九处艮止之上居頥卦之终又能危惧自保故终吉而大有庆其自养也可知矣䷛大过栋桡利有攸往亨阳大而隂小大过卦四阳二隂阳大过于隂也初六上士皆隂爻也彖所谓栋桡本末弱者也初六上六又不言栋桡者二隂柔弱不足过责卦言大者过不言小者过也九二为隂爻所系于下九五为隂爻所系于上皆有枯杨之象不足以言栋是大者之过也为九三者又不应于九五而应于上六灭顶凶之小人是九三之过为尤大也故九三爻曰栋桡凶所以专责九三也唯九四能以阳刚之才上承九五下不桡于初士之隂柔故九四爻曰栋隆之吉不桡乎下也当大过栋桡之时九四独有栋隆不桡之象利有攸往乃亨故大过卦六爻唯九四爻独言吉可见九四为阳刚之君子有以大过人者也彖曰大过大者过也栋桡本末弱也刚过而中巽而説行利有攸往乃亨大过之时大矣哉象曰泽灭木大过君子以独立不惧遯世无闷君子当大过之时欲矫天下之弊过于用力独立不惧为九四之栋隆吉可也若不幸退而穷处则遯世无闷终身无悔不肯如九三之栋桡凶也初六借用白茅无咎象曰借用白茅柔在下也初六当大过之时自知其才柔弱不足以为大过人之事乃能以柔道而处于巽下之下譬如借用白茅承四阳于其上是大过于畏谨者也所以无咎彼上六以柔弱之才欲以兑体而处于四阳之上过于求説宜其凶也九二枯杨生稊老夫得其女妻无不利象曰老夫女妻过以相与也九二以阳刚而下系于初六之隂柔如枯杨生根隂有所系于下也故有老夫得女妻之象以老夫而得女妻过于相与是常人之过耳九二处大臣之位而下有所系于隂柔岂非大者过乎故戒之曰无不利欲其无至于不利也唯以九居二应于九五上巽下説则无不利如彖所谓巽而説行利有攸往者也或谓老夫得其女妻皆无不利则误矣九三栋桡凶象曰栋桡之凶不可以有辅也彖曰栋桡本末弱也谓初六上六也九三刚而不中应于上六上六有栋桡之象而九三辅之于下甚不可也大过六爻唯九三与上六皆言凶上六是为小人而有大过者也九三是辅小人而有大过者也为小人之过小辅小人之过大故上六爻不言栋桡而九三爻独言栋桡凶者是大过栋桡之时其罪专在于九三也故彖曰大者过也九四栋隆吉有它吝象曰栋隆之吉不挠乎下也九四上承九五有屋栋隆起之象应于初六是栋桡而在下者也他有私累则吝而不足矣唯九四应于初六但取者柔谨而不取其他合于巽而説之义不挠乎下所以吉也九五枯杨生华老妇得其士夫无咎无誉象曰枯杨生华何可久也老妇士夫亦可丑也枯杨生稊隂有所系于下九二之与初六是也枯杨生华隂有所系于上九五之与上六是也枯杨不生根而生华其能久乎又言以九二而乘初六有老夫得其女妻之象犹未甚害以上六而乘九五有老妇得其士夫之象虽无过咎亦无美誉阳不可以大过隂尤不可大过于阳也九五在兑体而得中应于九二所以无咎不幸为上六所乘故以阳刚之君而不能不累于隂柔所以无誉是亦大者之过也上六过渉灭顶凶无咎象曰过渉之凶不可咎也六隂柔在上彖所谓栋桡末弱者也处大过之极而不知反譬如过渉灭顶凶犹不畏死尚何责其栋桡乎故上六爻曰凶又言无咎不言栋桡者不足责也象所谓不可咎者也䷜习坎有孚维心亨行有尚习重也坎险也坎下坎上重险也一阳陷于中二隂在其上下亦重险也所以亨者二五阳爻皆刚而实有能出坎之道也故曰有孚维心亨行有尚唯有孚信则可以有行唯行有可嘉尚则可以出坎若行不以信则行险侥倖可一而不可再一坎未去一坎乂来是习坎也将何以出坎乎坎卦下三爻与上三爻亦不同初六爻曰入于坎窞六三爻亦曰入于坎窞是小人共陷君子之象九二以阳爻而陷于其中其文王在羑里之时乎六四爻曰纳约自牖终无咎六四离于坎下已出于坎上纳约自牖近于九五能以质素之道感悟其君故六四爻不言坎亦终无咎其文王出于羑里之时乎九五爻曰坎不盈祗既平无咎唯九五为刚中之君不骄盈于上可以致天下既平之治此坎之所以亨也文王事商所望于其君者如此岂敢谓其君为小人所陷而不能出坎哉故六四上六爻不言坎者不欲言九五之陷于其中也彖曰习坎重险也水流而不盈行险而不失其信维心亨乃以刚中也行有尚往有功也天险不可升也地险山川丘陵也王公设险以守其国险之时用大矣哉王公设险以保人当险之时其用甚大非若上六寘于丛棘徒用隂险以陷人也象曰水洊至习坎君子以常德行习教事初六习坎入于坎窞凶象曰习坎入坎失道凶也君子观习坎之象以习教事欲不陷于险也小人观习坎之象则习陷人于险耳初六隂柔在坎下之下险而又险当坎之时设坎窞以陷九二阳刚之君子终亦自陷于祸不能出坎可见其失道而凶也九二坎有险求小得象曰求小得未出中也九二为上下二隂所陷未能出于坎险之中唯以九居二刚贞守静应于九五求小得而不敢躁求有孚维心亨欲待其君之感悟庶几有可出之时文王处于羑里用是道也六三来之坎坎险且枕入于坎窞勿用象曰来之坎坎终无功也六三处坎下之上而坎上又来于其上故曰来之坎坎六乃隂柔之资三乃多凶之地若行险以求安有险且枕之象则坎将洊至终入于坎窞而不得出非彖所谓往有功者故曰终无功也曰勿用者是小人欲以行险而为出险之计者亦君子所不用也六四樽酒簋贰用缶纳约自牖终无咎象曰樽酒簋贰刚柔际也六四柔也九五刚也六四近于九五刚柔交际唯欲尽礼以求通于其君一樽之酒二簋之食瓦缶之器件件质实庶几君心感悟有纳约自牖之象则终可以无咎离于坎下而出于坎上是文王出于羑里之时也九五坎不盈祗既平无咎象曰坎不盈中未大也水流而不盈曰不盈者未出坎之象也九五陷于险中未能出坎以抵于既平之治则刚中之道犹未光大也曰未大者犹望其能光大而可以无咎也九二爻象曰未出中也曰未出者亦望其终出也坎卦九二九五皆陷于二隂之中九五言坎九二不言坎者五为出坎之主九二未易以自言也有孚维心积而至于六四纳约之时君心感悟故得九五为祗既平之主此坎之所以亨也坎卦六爻唯六四九五爻言无咎九五之所以无咎者亦六四辅之于下也上六系用徽纆寘于丛棘三嵗不得凶象曰上六失道凶三嵗也上六处坎之极隂险而不中过于用险者也系用徽纆寘于丛棘为人上者欲设刑狱以陷人于险则失道矣纣囚文王于羑里是也三嵗者天道一变之时也上六失道至于三嵗终不得变则终至于凶是警之之辞也䷝离利贞亨畜牝牛吉説卦谓坤为牛非谓离为牛也离卦二五皆坤爻也当离丽之时五为君位当丽于上卦而得中如日月之当丽乎天二为臣位当丽于下卦而得中如百谷草木之当丽乎土上下各有所丽唯利于贞正则吉也又曰六二以柔顺之道应于六五顺而又顺有牝牛之象为六五者虚中而明能以柔顺之道而下应于六二之大臣有畜牝牛者之象此离之所以为吉也六五爻象曰离王公也以王公而当其象或谓离卦以六五为牝牛则误矣彖曰离丽也日月丽乎天百谷草木丽乎土重明以丽乎正乃化成天下柔丽乎中正故亨是以畜牝牛吉也象曰明两作离大人以继明照于四方初九履错然敬之无咎象曰履错之敬以辟咎也初九刚而易动其履错然几失于躁唯明而知敬安居于离下之下是知所丽而避咎者也故得无咎六二黄离元吉象曰黄离元吉得中道也六二以柔居柔在离下而得中故有黄离之象应于六五柔中之君所以大善而吉也九三日昃之离不鼓缶而歌则大耋之嗟凶象曰日昃之离何可久也离卦下三爻皆丽于下卦者也初九以敬而无咎六二以中而得吉唯九三刚而不中居下卦之上当日昃之时使其不顺常而自乐徒以日暮途远而为叹则无所不为矣后世如桓温因老而求九钖即九三所谓大耋之嗟凶者也九四突如其来如焚如死如弃如象曰突如其来如无所容也九四刚而不中欲离于下卦而廹于六五之君位人所不容者也曰突如者恶其暴也曰其来如者恶其至也曰焚如者恶其凶燄也曰死如者恶之欲其死也曰弃如者恶其未死又欲与衆共弃之也可以为刚而不丽乎正者之戒六五出涕沱若戚嗟若吉象曰六五之吉离王公也六五为柔中之君又能虚中而明不敢自恃而求应于六二之大臣故当文明之时离王公之位未尝自以为乐出涕戚嗟居安虑危所以吉也王者以天下之君而言也公者以一国之君而言也上九王用出征有嘉折首获匪其丑无咎象曰王用出征以正邦也上九当离道已成之时天下犹有未服而不丽于正者如九四突如之类则王用出征以正邦也若可嘉尚矣然折其魁首获匪其丑斯可无咎终不敢过于用刚此离之所以丽乎正也淙山读周易卷八淙山读周易卷九钦定四库全书淙山读周易卷九宋方寔孙撰上经始于干坤终于坎离干先坤后天地之道有上下也坎离者干坤之中气也坎为中男离为中女人位乎中所以配天地而为三才也下经言坎离中气之外有艮兑震巽之各有上下艮下兑上即咸卦也艮为少男兑为少女男女皆少相感于初未可容心故下经始于咸卦言咸而不言感是男女之道也巽下震上即恒卦也巽为长女震为长男男女皆长则有夫妇之道故咸卦之后受之以恒艮兑震巽所以为下经之用也序卦曰有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错夫妇之道不可以不久也故受之以恒呜唿易道自男女夫妇以至于父子君臣各有上下易所以有上经下经也夫妇之道欲正于男先下女之初故下经始于咸卦首言利贞取女吉也下经不终于既济而终于未济者言人道无穷坎离之交亦各有上下也离下坎上六爻竒耦皆得位则为既济坎下离上六爻竒耦皆失位则为未济善观易者可以意悟矣下经䷞咸亨利贞取女吉咸所以亨者利乎正也咸卦六爻就人身上取象初六曰咸其拇六二曰咸其腓九三曰咸其股九五曰咸其脢上六曰咸其辅頬舌唯九四爻取象在于脢之下股之上虽有心之象而不言心亦不言咸以见咸有取女之义不可以有心而言也若夫圣人之感天下不可皆以无心而言也故彖曰圣人感人心而天下和平彖曰咸感也柔上而刚下二气感应以相与止而説男下女是以亨利贞取女吉也天地感而万物化生圣人感人心而天下和平观其所感而天地万物之情可见矣天地万物之情凡有所感者皆以正而吉又不独取女为然也象曰山上有泽咸君子以虚受人咸卦言咸而不言感感以无心是虚之义也初六咸其拇象曰咸其拇志在外也初六居下卦之下有拇之象与四为应志虽在外然属于艮体之初止而未行譬如拇虽能动上系于足犹有待而后可以行也六二咸其腓凶居吉象曰虽凶居吉顺不害也六二在初之上三之下犹腓在于拇之上股之下也腓未行而先动其象虽凶然以六居二其居则吉与五为应则得艮体之正是处顺而不害乎正者也故能反凶而为吉艮六二爻亦曰艮其腓九三咸其股执其随往吝象曰咸其股亦不处也志在随人所执下也艮为少男一阳为主九三是也兑为少女一隂为主上六是也咸卦艮下兑上是男先下女之象九三应于上六随之而动于其下犹股随身而行亦不处也未失为咸卦取女之象若执此道以往欲一切随于他人则吝矣九三以阳刚之才处艮体之上志在随人所执愈下岂不可羞吝乎九四贞吉悔亡憧憧往来朋从尔思象曰贞吉悔亡未感害也憧憧往来未光大也兑为少女九四当兑体之初不可轻説唯以九居四贞而能静与初爻为应以正而感心无私系未害于感通之道故贞吉而悔亡又言九四介于二阳之间憧憧往来使其心迹稍有系累及思而得之然后知从其朋类以应于初爻则未足谓之光大也天下之所谓光大者唯一出于正何以多思多虑为哉故系辞赞之曰天下何思何虑以见九四之朋从尔思思得其类虽未害正亦未若不思而得者之为光大也故中庸以不思而得为诚者之事九五咸其脢无咎象曰咸其脢志末也九五在兑体之中若由兑为少女而言则背去私心感于非所见者而説曰咸其脢而无悔者是少女之道也若由九五君道而言则其志在于感人心而天下和平所见者大不止于浅末也上六咸其辅颊舌象曰咸其辅颊舌滕口説也兑为少女为口舌上六居兑上之上欲滕口説曰辅曰頬曰舌如此其多也感人之道不在多言妇人女子尤当以多言为戒是咸卦之义也䷟恒亨无咎利贞利有攸往恒利有攸往非谓守常而不知变也唯以正而往则无不利也初六曰浚恒过于求者非恒也上六曰振恒凶过于动者亦非恒也均之为久也九二曰能久中也九四则曰久非其位均之为贞也初六曰贞凶九三曰贞吝六五则曰妇人贞吉均之为恒也六五曰恒其德九三曰不恒其德九二九四爻又不言恒随爻不同唯求其正而已矣彖曰恒久也刚上而柔下雷风相与巽而动刚柔皆应恒恒亨无咎利贞久于其道也天地之道恒久而不已也利有攸往终则有始也日月得天而能久照四时变化而能久成圣人久于其道而天下化成观其所恒而天地万物之情可见矣象曰雷风恒君子以立不易方彖言日月久照是天道之常也象言雷风恒者是天道变化之中亦有常也迅雷烈风不终朝而止矣唯以巽而动此雷风之所以为常也君子观象以自立其常久之道不易其方是变化之中又有不变者在于利有攸往之时所谓利正者又未尝变也初六浚恒贞凶无攸利象曰浚恒之凶始求深也巽为长女初六以巽体而居恒之初柔而在下是初执妇道者之象也应于九四当以渐合若求望遽深以浚为恒虽贞亦凶无所利矣大凡与人交者贵乎中礼以渐而合不独妇道为然也九二悔亡象曰九二悔亡能久中也以九居二贞而能静巽而得中应于六五是能久之道宜其悔亡而无他辞也恒卦下三爻同属于巽体初六不幸而应于九四之久非其位者故初女爻曰贞凶九三不幸而应于上六之振恒凶者故九三爻曰贞吝唯九二应于六五以中合中故能久而无悔也妇道以从夫为正有幸不幸岂可不择对哉九三不恒其德或承之羞贞吝象曰不恒其德无所容也九三刚不得中不恒其德则羞辱有时而继至矣将何所容其身乎此爻可以为失妇道者之戒九四田无禽象曰久非其位安得禽也恒卦上三爻与巽下三爻不同震为长男当动于外非若巽女之当守静于内也以九居四当动而反静久非其位泥常而不达变譬如田猎不动于外则无禽可获非卦所谓利有攸往者也其可恒乎故九四爻亦不言恒六五恒其德贞妇人吉夫子凶象曰妇人贞吉从一而终也夫子制义从妇凶也恒为夫妇之道六五柔而得中以顺为正在妇人之道则吉在夫子之道则凶在人君之道又不待言而知矣六五君位尤当以从妇凶为戒后世如周幽王之于褒姒晋献公之于骊姬皆从妇凶者也恒卦九二以九居二是巽女之贞吉者也为六五者从之犹凶况妇女之未必贞者乎上六振恒凶象曰振恒在上大无功也恒卦上三爻属于震体皆言刚动之义九四曰久非其位是泥于守静者非恒也六五曰从妇凶也是专于顺从者亦非恒也上六曰振恒凶是轻于好动者亦非恒也故恒卦曰利贞利有攸往唯利乎正则利有攸往也䷠遯亨小利贞遯卦上四阳爻皆美九三曰畜臣妾吉九四曰君子吉九五曰贞吉上九曰无不利当遯之时犹有四阳在上二隂虽长属于艮体犹能止于四阳之下而不得以遽进此遯之所以亨也故遯卦有小人遯止之义四阳在上二隂在下小人不得以陵君子如山之不得陵乎天是遯之卦象也然四阳皆君子之类为九四九五上九者属于干体处于上卦则其远二隂也为甚易为九三者乃与二隂同属于艮体处于下卦则其远二隂也为甚难君子以远小人不恶而严九三以阳刚之才欲畜止二隂于其下可以小利贞而不可遽正以大事九三爻象曰畜臣妾吉不可大事即卦所谓小利贞者也以君子而善处小人其道如此或谓君子处遯之时皆欲遯去以避小人则误矣向使君子皆欲遯去则遯何时而可以亨乎彖曰遯亨遯而亨也刚当位而应与时行也小利贞浸而长也遯之时义大矣哉当遯之时君子能小利贞而有补于天下也甚大故赞之曰遯之时义大矣哉象曰天下有山遯君子以远小人不恶而严初六遯尾厉勿用有攸往象曰遯尾之厉不往何灾也初六以隂爻在艮下之下犹小人当止之于其初也故戒之曰遯尾厉若不止之于其初徒欲违遯之于其尾其危厉可知矣初六与九四为应九四爻曰君子吉小人否为九四者能隔远小人于其初勿使之有攸往则初六属于艮体亦能止于其下不至为后灾于其尾隂不骤盛何灾之有此遯之所以亨也六二执之用黄牛之革莫之胜説象曰执用黄牛固志也遯卦二隂方长之时六二柔顺得中属于艮体静而知止不敢陵四阳于其上是小人亦有可止之道也以六二固志之大臣应于九五正志之君如执之用黄牛之革其固志也不可胜言故六二爻独不言遯九三系遯有疾厉畜臣妾吉象曰系遯之厉有疾惫也畜臣妾吉不可大事也九三比于六二茍私有系累则力不足以止小人有疾而惫其危厉可知矣唯九三以阳刚之才属于艮体知小人之不可以任大事故但以畜止臣妾之道而畜止二隂于其下不失于诡随亦不失于太激即卦所谓小利贞者也九四好遯君子吉小人否象曰君子好遯小人否也遯卦九三与二隂同属于艮体思所以止二隂于其下可谓难矣九四应于初六是其所好者也然九四属于干上俯视二隂已如天山之势相去而不相及君子则吉小人则否界限截然君子亦不能与小人而同所好也九四好遯处于衆阳之间既与君子而同吉人能不暱于所好而欲遯去初六之小人此九四之所以为君子吉也九五嘉遯贞吉象曰嘉遯贞吉以正志也九五以刚中之君为衆阳之主志正于上以贞而吉应于六二又欲遯去小人所以为嘉遯也五君位也或谓九五亦欲遯去君位则误矣上九肥遯无不利象曰肥遯无不利无所疑也上九居遯之终是遯既亨之时君子功成名遂无不利矣则可以肥遯而去亦无所疑后世如张子房辞汉于帝业已成之后者是也向使君子处遯之时未能遯止小人于其下徒欲遯去以避小人而为得计则天下受其害矣安得谓之无不利哉䷡大壮利贞大壮卦四阳壮于下而六五柔于上是臣强君弱之时也君犹天也物莫大于天矣雷在天上大壮孰有大于天者乎惟九四爻曰贞吉悔亡离于下卦而能安于六五之下譬如大舆能载六五于其上此四阳之所以为大壮利贞也彖曰大壮大者壮也刚以动故壮大壮利贞大者正也正大而天地之情可见矣大者壮也四阳盛长以壮而为大也刚以动故壮干刚而震动干下而震上是大壮卦体也又言大壮有利贞之义大者正也以正为大不以壮为大则四阳虽刚当在于下六五虽弱当在其上君犹天也臣犹地也正大而天地之情可见矣象曰雷在天上大壮君子以非礼弗履雷在天上大壮天威不可犯也君子观象以非礼弗履故四阳虽刚当伏于六五之下而不敢犯其上此大壮之所以为正大也初九壮于趾征凶有孚象曰壮于趾其孚穷也初九有征凶之戒壮而在下者尤不可以妄行也夬初九亦曰壮于前趾九二贞吉象曰九二贞吉以中也九二刚而得中能以干体而安于下卦即卦所谓大者正也应于六五柔中之君其贞吉可知矣故九二爻不言壮九三小人用壮君子用罔贞厉羝羊触藩羸其角象曰小人用壮君子罔也九三以阳居刚在下卦之上若以小人处此则刚不得中欲自用以为壮譬如羝羊欲用角以触藩篱徒以自羸困其角耳唯君子则不然以九居三刚贞自守犹惧危厉况敢自用以为壮乎故曰君子用罔爻象又但言罔而不言用以见君子之不自用也九四贞吉悔亡藩决不羸壮于大舆之輹象曰藩决不羸尚往也九三上进犹有九四当其前是藩篱之象也九四若欲进而廹于六五则前无障碍是藩决之象也为九四者刚而守静当藩决之时不肯如九三之羸其角故曰藩决不羸又能勉力以上承六五柔中之君譬如大舆有輹安于其下可以尚载而有往此九四所以贞吉而悔亡也大壮卦上四爻因羊而取义六五为丧羊于易之主九三爻言羸其角九四则不言角而言不羸九三上六爻皆言触藩九四则言藩而不言触九三上六爻皆言羝羊九四则不言羊以见九四为君子之象不触不羸亦不可以羊言也羊者狠暴之物所以喻小人也或谓大壮之君子亦欲刚狠与羊无异则误矣六五丧羊于易无悔象曰丧羊于易位不当也六五以隂柔而处君位虽不当位所以无悔者頼有四阳在下以礼为大而不以壮为大故能以和易之道而消去小人狠暴之习是丧羊于易之象也羊所以喻小人也九三有小人用壮之象上六与九三为应故九三上六爻皆言羝羊以见狠暴者之非人类也上六羝羊触藩不能退不能遂无攸利艰则吉象曰不能退不能遂不详也艰则吉咎不长也六五为丧羊于易之主又有四阳助之于下矣上六才本隂柔在无位之地震动已极欲乘六五而居其上譬知羝羊隂狠虽欲触藩亦无角之可以羸困徒见其不能退不能遂无所往而可利九三言角上六爻所以不言角也为上六者属于震体唯能震惧知难而止过咎不长则避凶而趋吉是易之所以教也后世有以隂狠之小人而敢图跋扈者可以戒矣淙山读周易卷九淙山读周易卷十钦定四库全书淙山读周易卷十宋方寔孙撰下经䷢晋康侯用钖马蕃庶昼日三接晋卦下三爻属坤有康侯之象皆欲以坤顺而进也初六曰晋如摧如六二曰晋如愁如六三不言晋者何也九四沮之于其上六三未得进也九四爻曰鼫鼠贞厉位不当也当晋昼大明之时九四刚而不中贪如鼫鼠上据近君之位欲沮康侯于其下使未得进此六五之所当察也唯六五属于离体虚中而明知初六六二六三之为皆顺思所以镇抚之于其上钖马蕃庶又有昼日三接之礼所以待初六六二六三者如此其厚故得九四退听如鼫鼠之昼伏而不敢动此其所以为晋昼之时也彖曰晋进也明出地上顺而丽乎大明柔进而上行是以康侯用钖马蕃庶昼日三接也象曰明出地上晋君子以自昭明德明出地上地属于隂待日而明也君子观象故处于幽隠之地自昭明德以待其君之见知然后钖马蕃庶昼日三接可以愈进而显荣也若由君德而论则明出地上是日出之初也自昭明德于其初晋进不已明不欲过于中也故卦取晋昼之象初六晋如摧如贞吉罔孚裕无咎象曰晋如摧如独行正也裕无咎未受命也初六当晋之初晋如而又摧如欲进欲退不欲应于九四之晋如鼫鼠者也独行其正幸而有孚于其上则以正而进是谓贞吉若不幸而罔孚则未轻于受命守正而退亦有余裕何咎之有孟子曰我无官守无言责也则吾进退岂不绰绰然有余裕哉即易所谓裕无咎也向使为初六者微而在下既轻进于未受命之初又轻退于已受命之后不得谓之裕无咎矣六二晋如愁如贞吉受兹介福于其王母象曰受兹介福以中正也六二柔顺得中处大臣之位惧不胜任以进为忧此晋如愁如之所以贞吉也所为若此则幽而神明亦将祐之以大福故曰受兹介福于其王母况当晋昼大明之时六五应之于上宜其钖马蕃庶宠遇之愈厚也六三衆允悔亡象曰衆允之志上行也六三体本坤顺衆志允从可以上行而爻不言晋者四犹欲沮其进也九四晋如鼫鼠贞厉象曰鼫鼠贞厉位不当也晋卦坤下三爻皆有顺德欲上进而丽于六五离明之君九四乃间沮之于其上处不当位而贪进不已是晋如鼫鼠之象也然鼫鼠贪而畏人犹昼伏而夜动九四刚暴当晋昼大明之时贪不畏人其为恶也甚于鼫鼠矣以此为贞其危可知故曰贞厉六五悔亡失得勿恤往吉无不利象曰失得勿恤往有庆也六五虚中而得离明之正有昼日三接之象明进而不已亦不欲过乎中也推诚委任应于六二区区失得不至苛察以此而往则吉而有庆无所不利非但悔亡而已也后世如唐德宗以强为明猜疑臣下终必有悔尚何往有庆乎上九晋其角维用伐邑厉吉无咎贞吝象曰维用伐邑道未光也六五失得勿恤明不可过乎中也上九维用伐邑宁以刚而自治于内亦不可过刚于其外也䷣明夷利艰贞当晋之时君明于上臣顺于下甚易处也当明夷之时君暗于上文明之臣反见伤于下甚难处也知其难处而利在艰贞非文王箕子孰能之乎彖曰明入地中明夷内文明而外柔顺以蒙大难文王以之利艰贞晦其明也内难而能正其志箕子以之明夷者纣之时也彖言文王箕子以当其事爻不言文王者文王以明德在下而受伤羑里之事亦难言也六五爻曰箕子之明夷利贞五君位也言箕子之有内难者不欲斥言纣也明夷卦离下坤上离明也坤顺也文明之臣虽受伤于下亦终欲柔顺以事其上不敢谓六五之君昏暗于上而终恐见伤于下此上六之所以不言明夷也明夷卦言文王箕子之事与革卦不同或谓九三明夷于南狩得其大首是汤武之事则误矣象曰明入地中明夷君子以涖衆用晦而明明入地中旦则复出晦所以养其明也君子观象而凡涖衆之道皆欲养明以晦则明无所伤非独处明夷昏暗之时而后欲用此道也初九明夷于飞垂其翼君子于行三日不食有攸往主人有言象曰君子于行义不食也上六为昏暗之主初九远于上六虽未蒙难已欲避难而去如飞鸟之垂其翼恐受伤于上也又言初九阳刚有君子于行之象见几速去三日不暇食而有攸往唯初九微而居下则可以有辞而去也故曰主人有言主人者言所居之地也有言者有辞也义不食其禄则有辞而去如伯夷太公之避纣是也六二明夷夷于左股用拯马壮吉象曰六二之吉顺以则也文王为崇侯所谮囚于羑里受伤于邪臣是夷于左股之象也文王所以免于祸者用拯马壮吉是闳夭诸人救文王之力也爻言顺以则也文王以中正之道而事商合乎天则故为天所相宜其吉也文王岂求幸免者哉故诗人歌之曰顺帝之则当上六失则之时文王终欲顺则于其下所以为六二之吉也九三明夷于南狩得其大首不可疾贞象曰南狩之志乃大得也九三在下卦之上是人臣而为方伯者也当纣之时崇为首恶文王伐崇以除害欲得其大首而不可疾贞是再驾而崇降之时也九三应于上六唯文王受天子命而为方伯得专征伐故可以南狩伐崇而大得志所以为贞也文王受命专征至于伐崇而止故取九三爻以明其象谓其止于下体之上亦不敢越于上卦也六四爻曰入于左腹获明夷之心于出门庭六四离于上卦近于六五如飞㢘恶来之徒则文王不得过而问之矣况敢伤其上乎六五爻言箕子之明夷而不敢言纣上六爻终不言明夷者是易之大㫖也或谓九三以明夷之臣得其大首可以诛上六之暗君则误矣六四入于左腹获明夷之心于出门庭象曰入于左腹获心意也六四以隂居隂近于六五曰腹曰心曰意所以中其君之所欲者非一端也六五应于六二有左股之象比于六四有左腹之象左者皆邪僻也有崇侯首恶于其下又有飞廉恶来之徒宻助之于其上此纣之所以愈暗文王之所以受伤也六五箕子之明夷利贞象曰箕子之贞明不可息也五君位也但言箕子之利贞而不言纣者为其君讳不忍言其明夷也箕子商之宗臣与国同体相为存亡纣所以未亡者犹頼有箕子耳箕子之明夷利贞不可灭息则纣可以不至于亡是易之微意也或谓明夷六五已无君位而以父师当之则误矣上六不明晦初登于天后入于地象曰初登于天照四国也后入于地失则也上六曰不明又曰晦者明夷之极也日者君象也初登于天明照四国其初未必不明也后入于地可谓失则矣然夜而旦旦而昼日之入于地也岂不望其复出而明乎上六在坤上之上一旦复反则明在地上犹可以复其初是文王望其君之本意也臣罪当诛天王明圣上六虽失则于其上为人臣者但当顺则于其下此上六爻之所以不敢言明夷也䷤家人利女贞治家之道利在女正唯女子尤难齐也巽为长女离为中女体虽不同皆利乎正离明于内巽齐于外能为人女则可以为人妇能为人妇则可以为人母自内而外文中子所谓明内齐外也初九曰闲有家悔亡是治家之道当防闲于其初也六二曰在中馈贞吉是家有内助所以教女正于内也九三爻独言家人者九三在内卦之上有严君之义是人之能治家者也六四曰富家大吉六四属于外卦是治家之效自内而见于外也九五言王假有家之义上九言反身之义自天子至于庶人壹是皆以修身为本是家人卦之微意也彖曰家人女正位乎内男正位乎外男女正天地之大义也家人有严君焉父母之谓也父父子子兄兄弟弟夫夫妇妇而家道正正家而天下定矣家正而天下定是九五王假有家者之事也象曰风自火出家人君子以言有物而行有恒初九闲有家悔亡象曰闲有家志未变也六二无攸遂在中馈贞吉象曰六二之吉顺以巽也九三家人嗃嗃悔厉吉妇子嘻嘻终吝象曰家人嗃嗃未失也妇子嘻嘻失家节也家人卦下三爻属离是明于内者之事上三爻属巽是齐于外者之事九三以阳居刚在内卦之上即彖所谓家人有严君也以嗃嗃而未失以嘻嘻而为戒是人之能治其家者也故九三爻独言家人六四富家大吉象曰富家大吉顺在位也家人内三爻属内卦治家之道至九三而已成矣六四处家道已成之后百事具足效见于外是富家之象也六四以巽体而承九五能以顺道而保其禄位吉孰大焉臣之从君犹女之从夫由内而外由家而国亦是明内齐外之义九五王假有家勿恤吉象曰王假有家交相爱也上九有孚威如终吉象曰威如之吉反身之谓也上九处卦之极家道顺成已有孚矣犹欲反身自治终始致谨不欲徒严于治人所以终吉也䷥睽小事吉睽卦唯九四上九言睽孤何也所以为六三辨也睽卦取二女不同行之象六三与上九为正应而比于九四故上九先张之弧所以欲射六三者谓其迹可疑也然六三属于下卦九四属于上卦二体判然譬如火动而上泽动而下两相睽违本不相及故上九后説之弧所以不疑六三也睽卦言睽孤者二谓九四自为九四上九自为上九可以见六三之无他也当睽乖之时欲别嫌疑小事必正是吉之道也故曰小事吉又由二五而论则君臣亦有处睽之道六五以柔弱之主处于九四上九之间上下皆睽孤也九二在下欲与六五为应亦未易合唯以九居二刚而得中属于兑体当上下睽孤之时不敢茍同亦不敢以茍异遇主于巷以渐而合是以小事吉也彖曰睽火动而上泽动而下二女同居其志不同行説而丽乎明柔进而上行得中而应乎刚是以小事吉天地睽而其事同也男女睽而其志通也万物睽而其事类也睽之时用大矣哉象曰上火下泽睽君子以同而异初九悔亡丧马勿逐自复见恶人无咎象曰见恶人以辟咎也初九以阳刚之才守贞而在下所以悔亡独行无与不逐逐于外以求合唯欲自反于刚贞之道是丧马勿逐自复之象也应于九四是卦所谓睽孤者也九四处于二隂之间迹有可疑故初九始见之以为恶人也见恶人而不与之同恶是避咎之道也所以同而异者也非谓君子必求见恶人则可以无咎也九四应于初九唯能自别嫌疑亦可无咎故九四爻曰遇元夫交孚厉无咎九二遇主于巷无咎象曰遇主于巷未失道也九二以刚中之道应于六五合于兑体之正故遇主于巷所以取其未失道也若失道而求合是诡遇也不得谓之无咎矣六三见舆曳其牛掣其人天且劓无初有终象曰见舆曳位不当也无初有终遇刚也六三隂柔而不中处不当位在于二阳之间后则为九三所曳前则为九四所掣将至于重伤矣唯六三能与上九为正应故初有睽疑之迹终有遇刚之时上九爻曰先张之弧后説之弧是与六三无初而有终也九四睽孤遇元夫交孚厉无咎象曰交孚无咎志行也九四初九爻皆言无咎以其交孚而志行也六五悔亡厥宗噬肤往何咎象曰厥宗噬肤往有庆也睽卦九四上九爻皆言睽孤而六五处其中是上下睽孤之时也所以悔亡者六五以柔中之道应于九二其交易合至于深入有厥宗噬肤之象故往有庆而何咎即彖所谓得中而应乎刚也上九睽孤见豕负涂载鬼一车先张之弧后説之弧匪宼婚媾往遇雨则吉象曰遇雨之吉羣疑亡也上九处睽孤之极其始疑六三也非豕而见之若负涂非鬼而见之若满车非宼而见之若宼讐无所不疑矣唯上九属于离体居高而明能知六三之比于九二是同属兑体者也九二中正已无可疑又知六三之比于九四卦有上下二体判然如上火下泽之不相及故上九终与六三和合有遇雨则吉之象而羣疑尽亡是以正而应者亦无终睽之理也淙山读周易卷十淙山读周易卷十一钦定四库全书淙山读周易卷十一宋方寔孙撰下经䷦蹇利西南不利东北利见太人贞吉坎北方卦艮东北方卦蹇卦艮下坎上不利东北者不利坎险而艮止也西南与东北相反者也蹇卦利西南者取其反蹇之义也坤西南方卦坎卦本坤体也由九五以顺易之道而往处其中故得出坎为大蹇朋来之主彖所谓蹇利西南往得中者也曰大人即九五也彖曰蹇难也险在前也见险而能止知矣哉蹇利西南往得中也不利东北其道穷也利见大人徃有功也当位贞吉以正邦也蹇之时用大矣哉象曰山上有水蹇君子以反身修徳蹇卦有反蹇之义故君子观象以反身修徳如九三之所谓来反者也初六徃蹇来誉象曰徃蹇来誉宜待也初六居蹇之初若欲轻进则徃入于蹇矣唯属于艮下之下顺而知止养誉望以待时故曰宜待也六二王臣蹇蹇匪躬之故象曰王臣蹇蹇终无尤也六二属于艮体止于中正应于九五是王臣也蹇而又蹇义不敢辞非为一身之故服劳王室欲终无过尤而后止是古者王臣之用心也蹇卦九五为大蹇朋来之主初六曰徃蹇来誉九三曰徃蹇来反六四曰徃蹇来连上六曰徃蹇来硕他爻皆得以言徃来也唯六二爻不言徃来者以见六二处大臣之位为君任责虽当蹇而又蹇之时义不容去非若他爻之可以言往来也后世如孔明之鞠躬尽力死而后已者近于此义矣九三徃蹇来反象曰徃蹇来反内喜之也九三处内卦之上坎险在外徃则蹇矣唯九三属于艮体刚而知止来反于内而比于六二之大臣为六二者才夲隂柔蹇而又蹇亦能比于九三而求助于阳是内卦之所喜者故曰内喜之也蹇卦自九五之外唯九三为阳爻曰来反者是蹇难之时非有阳刚之才则不足以反蹇也六四往蹇来连象曰往蹇来连当位实也六四䖏近君之位居坎体之初若复轻进则坎陷愈深是徃蹇也阳体实而隂体虚唯以六居四实能柔顺以上承九五刚实之君又能下接于九三刚实之君子而与之并进是来连而有寔者也斯可以当位矣九五大蹇朋来象曰大蹇朋来以中节也九五当大蹇之时得六二朋来之助以中正而节天下出于坎中是大人之能用蹇者也故曰大蹇初六九三九四上六爻凡言来者四以见九五为朋来之主也上六徃蹇来硕吉利见大人象曰徃蹇来硕志在内也利见大人以从贵也上六处蹇之外犹以徃蹇为戒者终不欲轻徃也出坎而来意思寛裕是来硕也犹诗之硕人其薖也然志犹在内比于九五利见大人有反而济蹇之义故蹇卦六爻唯上六言吉也当蹇之时若徒轻于徃来而忍忘其君岂得谓之吉乎䷧解利西南无所徃其来复吉有攸徃夙吉西南坤方取其顺也蹇卦曰利西南解卦亦曰利西南是蹇难解散之后犹欲顺而又顺也彖曰解险以动动而免乎险解解利西南徃得衆也其来复吉乃得中也有攸徃夙吉徃有功也天地解而雷雨作雷雨作而百果草木皆甲拆解之时大矣哉象曰雷雨作解君子以赦过宥罪当解之时赦过宥罪君子之治小人也犹有寛缓之意故序卦曰解者缓也初六无咎象曰刚柔之际义无咎也初六以隂柔之才当解之初爻无他辞唯知应于九四比于九二合乎刚柔交际之义是小人之能无咎者也九二田获三狐得黄矢贞吉象曰九二贞吉得中道也解卦初六六三上六凡隂爻者三有三狐之象皆隂类之可疑者也九二处大臣之位当解之时欲去小人不可失之于太急当赦则赦当宥则宥能以刚中之道而上应于六五之君譬如田获三狐为民除害又有得黄矢之象以贞而吉此三隂之所以服为六五者亦信之而无疑也六三负且乘致冦至贞吝象曰负且乘亦可丑也自我致戎又谁咎也负荷者小人之事乘车者君子之器六三隂柔而不中处非其位欲乘九二大臣于其上是小人之负且乘者也岂不可丑哉将致㓂至虽贞亦吝上六爻曰公用射隼以解悖也上六与六三虽是正应及其终也上六知六三之为悖犹欲射之于其上是六三之自致戎也又谁咎乎六三之罪于是乎不可赦矣九四解而拇朋至斯孚象曰解而拇未当位也九四处近君之位刚而不中又应于初六之隂爻是处未当位也唯能解去初六之小人使之无咎而安于其下有解而拇之象又能与九二阳刚之君子同类相助斯可以有孚于上下矣九四曰朋至斯孚六五曰有孚于小人是六五为解之主解去小人所以能有孚者由九二应之于其下亦由九四助之于其上也六五君子维有解吉有孚于小人象曰君子有解小人退也六五君位也与九二为正应专用阳刚之君子则有解散小人之道所以吉也故曰君子维有解吉六五比于九四又得朋至斯孚之助故能有孚于小人而使之自退如上六爻之所谓解悖者是也所以为小人解散之时也上六公用射隼于髙墉之上获之无不利象曰公用射隼以解悖也隼鸷害而贪六三以小人而贪据髙位故喻以隼六五爻象曰小人退也当小人屏退之时犹有悖乱而未尽解者如六三之类上六虽与三为应亦欲射之于髙墉之上是小人终有解散之时也上六处解之终在于六五君位之外故称以公取其有解悖之义亦以见上六之非小人也曰髙墉者有所依慿于上则可以射隼而无不利上六所以能解悖者由六五为解之主可以依慿于其上文王受命于商而为方伯故得伐崇是其象也后世如陈蕃窦武不幸而当人主暗弱之时无所依慿于其上徒欲以上公之势与小人较胜负反受其害非解之所谓无不利者矣䷨损有孚元吉无咎可贞利有攸徃曷之用二簋可用享损卦下三爻属兑损于下者亦説于奉其上也上三爻属艮为人上者义知艮止不欲过损其下此损之卦所以上下有孚六爻皆相应也曰元吉无咎可贞利有攸往赞损义之尽善初九曰无咎九二曰利贞六四曰无咎六五曰元吉上九曰无咎贞吉利有攸往大畧可见矣又言损卦下三爻属阳刚者二有二簋刚寔之象初九九二是也簋所以用享取其奉上之诚也初九九二是阳爻之刚实而有余者也时乎可用则初九应于六四九二应于六五损刚于下以益柔于上犹未见其甚害也六三在下是爻之隂虚而不足者也岂可使之复损哉上九于六三为应知六三之为隂损故弗损于下思所以益之于其上此上九之所以利有攸往也故曰二簋可用享以见三之不可以过用也损卦六五亦不言损后世如汉武帝当海内虚耗之余犹欲损下而不知止则大失此义矣彖曰损损下益上其道上行损而有孚元吉无咎可贞利有攸徃曷之用二簋可用享二簋应有时损刚益柔有时损益盈虚与时偕行曰二簋者不过用也初九应于六四九二应于六五时乎当用则损刚于下以益柔于上知二簋之可用享者亦有时也六三隂虚不可复损上九与之为应则损刚于上以益柔于下而知有弗损之义者亦有时也损益盈虚与时偕行是艮在上而知止者之道也象曰山下有泽损君子以惩忿窒欲惩忿窒欲宁损于己不可损于人也初九已事遄徃无咎酌损之象曰已事遄徃尚合志也初九在下居损之初与上合志亦欲酌损不欲其过损于下也后世如卜式之输财于汉一时助边迎合上意终必难继非所谓在下而酌损矣九二利贞征凶弗损益之象曰九二利贞中以为志也九二大臣属于兑体不可过于求説故戒之曰利贞征凶行不以正则凶矣唯以九居二刚而得中应于六五柔中之君中以为志故当损下之时知有弗损之义又求以益之于其下是以正为利也后世有以大臣而征利者徒欲损下以奉上则失之矣六三三人行则损一人一人行则得其友象曰一人行三则疑也此爻以六三隂损而言隂阳损益之大义损卦下三爻之中唯六三属隂而虚是三人同行之中有损一人之象也然六三应于上九刚亦有时而益柔是一人行则得其友也兑为少女一隂为主六三是也艮为少男一阳为主上九是也一隂一阳则得其友三则疑而当损是夫妇致一之道也六四损其疾使遄有喜无咎象曰损其疾亦可喜也损卦言遄者二初九曰已事遄徃无咎酌损之是初九应于六四欲速应其上之所求也为六四者属于艮止之初又欲自损其疾以不害于其下使速有喜故初九六四爻皆言无咎以见上下之有孚也曰损其疾者即繋辞所谓损以逺害也六五或益之十朋之龟弗克违元吉象曰六五元吉自上祐也或益之十朋之龟人益之也自上祐也天亦益之也六五为虚中之主能自损以脩其徳所以为益故六五爻独不言损上九弗损益之无咎贞吉利有攸徃得臣无家象曰弗损益之大得志也上九在损卦之外处无位之地故有得臣无家之象后世如楚令尹子文自毁其家以纾国难者近于此矣损卦言志者三皆阳爻也初九曰尚合志也九二曰中以为志也上九曰大得志也初九九二属于下卦上九属于上卦损之为道不难行其志于下而难行于上上九知以弗损而为道卦所谓利有攸徃彖所谓其道上行者也其大得志可知矣䷩益利有攸徃利渉大川益卦以益下为道可以常行故利有攸徃下厚则安可以共济险难故曰利渉大川曰利者再非止为一时之利彖所谓民説无疆者也为人上者茍欲求一时之利则损下益上不胜其为害矣彖曰益损上益下民説无疆自上下下其道大光利有攸徃中正有庆利渉大川木道乃行益动而巽日进无疆天施地生其益无方凡益之道与时偕行象曰风雷益君子以见善则迁有过则改雷以动之风以散之风雷亦有益于物也然使风益烈雷益迅则为害于物矣何以谓之益乎君子观象知善之可以益为也见善则迁知不善之不可以益为也过则必改迁善改过皆欲如风雷之速则可以为益也初九利用为大作元吉无咎象曰元吉无咎下不厚事也初九㣲而在下当震动之初欲利用为大益天下之事非初九所能自为也上应六四而从于九五元吉之君又居下卦之下能任大事不以厚重而自言所以无咎故初九不言益六二或益之十朋之龟弗克违永贞吉王用享于帝吉象曰或益之自外来也损卦六五以虚中而得十朋则曰元吉是君道在上而吉者也益卦六二以虚中而得十朋则曰永贞吉是臣道以永贞在下而吉也所以不同六二居大臣之位助之者衆或益之十朋之龟弗克违矣乃能以永贞为吉知有事君如事天之义故益之者自外而来告如六三六四爻皆曰中行告公则六二之益愈无疆矣六三益之用凶事无咎有孚中行告公用圭象曰益用凶事固有之也六四中行告公从利用为依迁国象曰告公从以益志也六四以巽体而应于初九之阳刚初九曰利用六四亦曰利用可见其有益下之志矣又能与六三相亲比同以中行之道而告公所以得从其志也曰王者谓九五之君曰公者为六二之大臣为六三六四者知有中行告公之义为六二者亦知有王用享于帝之义此益之所以利有攸徃也九五有孚惠心勿问元吉有孚惠我德象曰有孚惠心勿问之矣惠我德大得志也九五爻言有孚者二有孚惠心勿问元吉是人君有至诚惠益之心可以不言而孚于下也有孚惠我徳是天下受其君之惠心説诚服以为我德皆大得志亦可以不言而孚于上也天施地生其益无方九五唯不言益所以为益之大者也故曰大得志也上九莫益之或撃之立心勿恒凶象曰莫益之偏辞也或撃之自外来也上九刚亢于上求益不己则民怨于下莫有益与之者偏辞借借或有欲攻之者将自外而来矣秦以头箕㑹敛而启闾左之乱唐以间架税钱而召泾卒之祸意外之变世或有之勿常以为无是事也故戒之曰立心勿恒凶勿常如是则过欲速改可也九五曰勿问元吉是为善者不欲自言也上九曰莫益之偏辞也是为不善者过欲速改人言可畏不可忽之以为偏辞也为人上者可以戒矣淙山读周易卷十一淙山读周易卷十二钦定四库全书淙山读周易卷十二宋方寔孙撰下经䷪夬扬于王庭孚号有厉告自邑不利即戎利有攸徃九五君位也上六以一隂乘其上是小人有危厉者也当夬之时以五阳决一隂若易为力然初九刚动而躁则戒之曰徃不胜为咎九三刚而不中则戒之曰壮于頄有凶九四则曰位不当也九五则曰道未光也此一隂之所以未易去也唯九二爻曰惕号莫夜有戎勿恤故扬于王庭是九二欲治上六之罪谓其不当以柔而乗五刚也曰王庭者谓有九五在也唯九五应于九二惕号之大臣孚号有厉使人信其号令皆晓然知上六之有危厉即彖所谓其危乃光也又言告自邑不利即戎所以告于自邑同处之衆阳则曰非我徒欲尚力以决去小人也利有攸徃刚长乃终必欲决去一隂由夬而为干所以为九五大君之利此衆阳之所以乐从也夬卦干下兑上为衆阳者扬于王庭宣君命于其下乃能协力以决去小人而取説于上健而説决而和是夬卦之义也彖曰夬决也刚决柔也健而説决而和扬于王庭柔乘五刚也孚号有厉其危乃光也告自邑不利即戎所尚乃穷也利有攸徃刚长乃终也象曰泽上于天夬君子以施禄及下居德则忌上天下泽于卦为履泽上于天其卦为夬岂有泽上于天而终不溃决者乎夬卦五阳而一隂乗其上所以终当决去也初九壮于前趾徃不胜为咎象曰不胜而徃咎也初九应于九四未能应于九五故戒之曰徃不胜为咎大壮初九亦曰壮于前趾皆不欲其在下而躁动也九二惕号莫夜有戎勿恤象曰有戎勿恤得中道也莫夜者小人隂伏未可测之时有戎者小人可畏与冦盗无异也九二处大臣之位所以防小人者既知惕惧加严诫号应于九五刚得中道知以莫夜有戎而为忧所以能无忧也九三壮于頄有凶君子夬夬独行遇雨若濡有愠无咎象曰君子夬夬终无咎也九三当夬之时刚不得中徒欲悻悻然见于颜面则凶矣君子处此唯能决于义之所当决毅然独行虽遇上六而不肯与之为应有独行避雨之象其见上六也若凂已而有愠色能絶小人所以无咎夬卦言夬夬者二九三应于上六九五比于上六尤当夬而又夬以力去小人可也九四臀无肤其行次且牵羊悔亡闻言不信象曰其行次且位不当也闻言不信聪不明也以九居四位不当也欲居则难于安居欲进则难于强进可见其不能自信矣兑为羊九四属于兑体能与群阳牵连并进犹可以悔亡也然九四与上六同属兑体未必知上六之果为当去也当扬于王庭之时孚号有厉为九四者处近君之地犹闻而不之信此九二之所以惕号上六小人之所以未易决去也姤九三爻亦曰臀无肤其行次且九五苋陆夬夬中行无咎象曰中行无咎中未光也九五为夬之主比于上六之隂柔道未光也苋陆乃感隂而易折之物欲折苋陆者犹当夬而又夬加力以取之况于其上六之小人而可以不加力乎非必以苋陆喻九五也为九五者唯能应于九二使衆阳协力以决去一隂如苋陆之易折合于中行之道可以无咎犹未光大必能扬于王庭孚号有厉乃彖所谓其危乃光也上六无号终有凶象曰无号之凶终不可长也当上六夬极之时小人情状唯有号咷耳曰无号者诗所谓啜其泣矣何嗟及矣之时也故告之曰终有凶唯能早退则可以无号亦不至于终有凶惜乎上六之不早悟也䷫姤女壮勿用取女巽为长女初六一隂以巽体而在下遽曰女壮畏其浸长而至于敌五阳也故戒以勿取如是之女非谓巽女皆不可取也彖曰姤遇也柔遇刚也勿用取女不可与长也天地相遇品物咸章也刚遇中正天下大行也姤之时义大矣哉巽女以柔顺为正故彖言中正相遇之义象曰天下有风姤后以施命诰四方天下有风自上而下言其顺也后以施命诰四方中正而行上合天理下顺人心有干上巽下之象九五爻所谓自天者也初六系于金柅贞吉有攸徃见凶羸豕孚蹢躅象曰繋于金柅柔道牵也繋于金柅柔道欲有所牵系于下则初六从于九四可也为九四者见其有羸豕蹢躅之渐当早牵制之于初勿使之有攸徃而见凶可也九二包有鱼无咎不利賔象曰包有鱼义不及賔也九二属于巽体是巽女之刚贞而得中者也与九五为正应在中馈吉是包有鱼之象乃隂类之美者也不敢擅有所接于外是不利賔之象也初六九二同属于巽体非果谓初六为鱼而九二欲先取之于其近以致九四之包无鱼也九三臀无肤其行次且厉无大咎象曰其行次且行未牵也九三属于巽体之上如臀无肤不能乆居于下矣应于上九是上穷吝者也未有所遇故其行次且属于内卦未得行于外也唯以九居三自知危厉不敢妄动故无大过咎曰行未牵也是九三未有所牵系于外亦不失为巽女之能处穷者也九四包无鱼起凶象曰无鱼之凶逺民也民者㣲而在下之象谓初六也初六女壮非隂类之美若九四与初六为应有包无鱼之象已非美矣岂宜取如是之女哉九四刚不得中又为九三九二所隔逺去初六殆如路人有逺民之象其情愈离此凶之所由起也九四初六爻故皆言凶九五以把包瓜含章有陨自天象曰九五含章中正也有陨自天志不舎命也九五应于九二是君臣之中正相遇者也若以取女而言则有陨自天如诗所谓天作之配者是也上九姤其角吝无咎象曰姤其角上穷吝也上九刚亢而好髙易触为难合是姤其角之象人所不与是以穷吝九三虽是正应亦次且而未肯行是九自致之也又谁咎乎䷬萃亨王假有庙利见大人亨利贞用大牲吉利有攸徃萃聚也聚极则易散当萃聚之时有不散之道萃所以亨也王假有庙诚敬不散推此道以感人心故见之者皆顺于下而説其上有坤下兑上之象利见大人所以亨也大人者九五也九五以刚中之徳处刚中之位能聚以正是利贞也故用大牲吉利有攸徃顺天命而行也如六二臣位但言利用禴耳是萃卦之大㫖也极而至于上六是萃道已成之时赍咨涕洟终欲保萃而不散所以利有攸徃也故萃卦六爻皆言无咎彖曰萃聚也顺以説刚中而应故聚也王假有庙致孝享也利见大人亨聚以正也用大牲吉利有攸徃顺天命也观其所聚而天地万物之情可见矣象曰泽上于地萃君子以除戎器戒不虞当萃之时上説下顺若可无虞矣君子观象泽上于地岂有水聚而不散者乎故除治戎器以防不虞如泽之有防不至溃散是保萃之道也初六有孚不终乃乱乃萃若号一握为笑勿恤徃无咎象曰乃乱乃萃其志乱也初六当萃聚有孚之初已有不终乃乱之戒是卦象所谓戒不虞之意六二引吉无咎孚乃利用禴象曰引吉无咎中未变也六二大臣能以柔中之道牵引上下之二隂同属坤体以顺应于九五之君故吉而无咎诚意交孚不尚文餙是利用禴之象也当萃之时王假有庙则可用大牲六二臣位但利用禴礼有等杀是中正之未变者也升九二亦曰孚乃利用禴六三萃如嗟如无攸利徃无咎小吝象曰徃无咎上巽也萃卦下三爻属于隂柔初六有乃乱之戒六二有未变之戒六三有无攸利之戒是以隂柔而聚者未保其不离也唯九四九五以刚而聚此萃之所以亨也九四大吉无咎象曰大吉无咎位不当也四处多惧之地位不当也唯以九居四刚贞守静属于兑体之下能承九五以正为説故大吉而无咎九五萃有位无咎匪孚元永贞悔亡象曰萃有位志未光也九五为萃之主是萃之有尊位者可以无咎而有孚于下矣然初六在下犹曰有孚不终故九五之志未敢自恃以为光大虽已有孚犹若匪孚必有元永贞之三徳以保其位则可以悔亡而其志光是孚亨之道也上六赍咨涕洟无咎象曰赍咨涕洟未安上也上六处説体之极当萃道已成之时赍咨涕洟未敢自安于其上故终无咎是卦象所谓戒不虞也后世如贾谊流涕于汉文之朝其知此义矣䷭升元亨用见大人勿恤南征吉升卦巽下顺也坤上亦顺也以顺而升此升之所以大亨也六五为升之主初六曰允升大吉自下而上用见大人勿恤南征吉此初六之所以大吉也九二六四爻不言升者何也九二处大臣之位六四处近君之位不可复求升于上也九二应于六五有利用禴之象六四安于六五之下有王用享于岐山之象所以无咎彼九三升于下卦之上是升虚邑者也上六求升于上卦之上是冥升者也其为凶也又不待言矣彖曰柔以时升巽而顺刚中而应是以大亨用见大人勿恤有庆也南征吉志行也象曰地中生木升君子以顺徳积小以髙大初六允升大吉象曰允升大吉上合志也初六顺而在下与其进也故曰允升九二孚乃利用禴无咎象曰九二之孚有喜也萃卦六二以隂柔之臣而事九五刚大之君孚乃利用禴是其常也故象谓之未变升卦九二以阳刚之臣而事六五柔弱之君孚乃利用禴是尤可喜者也故象谓之有喜九三升虚邑象曰升虚邑无所疑也升卦初六柔巽在下以顺而升是允升而吉者也九二刚而得中属于巽体之正已不敢言升矣九三刚而不中已在下卦之上岂可复以刚而求升乎以此求升则升于无人之邑犹可疑也邑犹有人则人必阻而不与之矣无所可疑也六四王用亨于岐山吉无咎象曰王用亨于岐山顺事也六四处近君之位能以坤顺之体而安止于六五之下不敢言升是文王顺事商之象也故六四反独言玉以见文王可以王而不王能升其徳而不求升其位但欲用亨于岐山而为方伯之事是能顺事其君者也六五贞吉升阶象曰贞吉升阶大得志也六五应于九二刚中而应是贞吉也延接贤者使之上进有升阶之象象曰大得志即彖所谓大亨也上六㝠升利于不息之贞象曰冥升在上消不冨也上六当升之极以位而论若隂暗而不知止则为𠖇升在上消不冨也无复可増益矣若以顺徳而论则愈升愈髙利于不息之贞无时可已是升之义也故卦象曰君子以顺徳积小以髙大而位不必言也淙山读周易卷十二淙山读周易卷十三钦定四库全书淙山读周易卷十三宋方寔孙撰下经䷮困亨贞大人吉无咎有言不信彖曰困刚揜也险以説困而不失其所亨其唯君子乎贞大人吉以刚中也有言不信尚口乃穷也困所以亨者君子有处困之道也九二曰困于酒食朱绂方来九四曰来徐徐困于金车吝有终是阳刚之君子亦不终困也初六曰臀困于株木六三曰困于石上六曰困于葛藟是隂柔之小人欲困君子皆不免于自困也为小人者果何所利哉小人所以不能困君子者由九五以刚中之大人为亨困之主用劓刖之刑以治上下小人之罪小人既终于困则天下之困终可已耳是卦所谓贞大人吉无咎者也然以三隂而论初六爻曰幽不明也初六是无知之小人罪犹可恕六三曰乘刚也六三属于坎体欲䧟九二于险中而据其上乘刚有罪不容逃矣上六曰动悔有悔上六属于兑体兑为口舌欲言有悔以求免是小人有言而不可信者也岂得为无罪哉为九五者欲治小人刖之于其下则六三是也劓之于其上则上六是也上六小人徒欲尚口亦穷于此矣故曰有言不信尚口穷也非谓君子当困之时至于尚口而乃穷也象曰泽无水困君子以致命遂意初六臀困于株木入于幽谷三嵗不觌象曰入于幽谷幽不明也初六以隂暗而在坎险之底未知求应于九四乃与六三同体欲共陷九二于坎险之中是小人无知而不自量者也故曰幽不明也九二困于酒食朱绂方来利用享祀征凶无咎象曰困于酒食中有庆也六三困于石据于蒺藜入于其宫不见其妻凶象曰据于蒺藜乘刚也入于其宫不见其妻不祥也九四来徐徐困于金车吝有终象曰来徐徐志在下也虽不当位有与也九四以阳居隂刚不得中欲载九五于其上而力不足故其来徐徐有困于金车之象吝可知矣所以有终者谓九四志在于九五之下虽不当位然以阳从阳是同徳而有与者也能上从于九五徐有説之君则九四亦可以不困矣九五劓刖困于赤绂乃徐有説利用祭祀象曰劓刖志未得也乃徐有説以中直也利用祭祀受福也当困之初九五为上六所蔽于其上九二为初六六三所陷于其下二五君臣皆未得志也唯九五为亨困之主能知九二之困于赤绂者是上下小人之罪故劓之于上刖之于下使小人有所惩则前日之困于赤绂者乃得以徐有説矣九五所以得説体之正也小人既去则天下受君子中直之福可以对越神明而无愧故曰利用祭祀受福也上六困于葛藟于臲卼曰动悔有悔征吉象曰困于葛藟未当也动悔有悔吉行也上六困于葛藟犹未当也于臲卼困亦未已也上六处兑上之上欲以口舌而求免曰动悔有悔征吉是小人求免者之辞也然尚口乃穷九五已不之信而加以劓刑此困之所以亨也䷯井改邑不改井无丧无得徃来井井汔至亦未繘井羸其瓶凶井以辨义改邑不改井是井之徳不随人而变也无丧无得汲与不汲听之于人井无所求也徃来井井亦待人引汲而后行也或有汲井而几至者亦有未下繘于井者迟速随时井亦不计也唯羸其瓶凶者如九二爻所谓瓮敝漏之类不善汲引则井甘居下不肯与之同出是井之义也彖曰巽乎水而上水井井养而不穷也改邑不改井乃以刚中也汔至亦未繘井未有功也羸其瓶是以凶也象曰木上有水井君子以劳民劝相君子观井之象以劳民劝相有徳可以济人则汲引之者至彼小人贪污而趋下是人所不取者也故初六爻首以井泥不食为戒初六井泥不食旧井无禽象曰井泥不食下也旧井无禽时舎也井泥不食泥污之也泥去则水复清旧井无禽一时舎而不用也安知其不复用乎初六应于六四曰甃无咎改邑不改井在所脩治者何如耳九二井谷射鲋瓮敝漏象曰井谷射鲋无与也九二以刚守静譬如井谷茍可以及物虽㣲而射鲋亦可与也若遇破瓮则毅然无与不肯从之而同出必待九五为井冽之主然后与之而为正应此井之所以为义九二之所以为刚中也九三井渫不食为我心恻可用汲王明并受其福象曰井渫不食行恻也求王明受福也九三以阳刚之才居下卦之上清洁好髙是井渫之象也欲出于上以从九五乃为九四所隔井渫不食异乎初六之井泥不食者矣然井已渫治而人不食井未尝恻然也九三刚不得中未能离于下卦为我心恻可用汲而不用汲以不得行而为忧汲汲求用欲求王明以并受其福后世如汉贾谊以上不使而自叹则异于井卦之所谓无得无丧者矣六四井甃无咎象曰井甃无咎脩井也井以得上而为用九二曰无与初六九三皆曰不食以其不离于下卦功用未得见于上也六四处近君之地下接二阳欲相汲引应于初六是井泥而旧者也又思所以修治之是井甃之象故无过咎九五井洌寒泉食象曰寒泉之食中正也九五中正应于九二可以为井之主矣上六井收勿幕有孚元吉象曰元吉在上大成也上六当井道收成之时若使隂柔小人犹得以揜蔽于其上是幕其井也人将不被其泽矣唯勿幕而有孚终能信任君子以成其大则谓之元吉可以保其大成也上六以隂爻而在上故有勿幕之戒䷰革已日乃孚元亨利贞悔亡彖曰革水火相息二女同居其志不相得曰革已曰乃孚革而信之文眀以説大亨以正革而当其悔乃亡天地革而四时成汤武革命顺乎天而应乎人革之时大矣哉已日乃孚是革弊之常道即六二爻所谓已日乃革者也汤武革命是革道一时之大变故曰革之时大矣哉象曰泽中有火革君子以治厯明时火过于炎则燥泽中有火是以水革火之道亦利乎正也君子观革之象以治厯明时唯正则不差也初九巩用黄牛之革象曰巩用黄牛不可以有为也初九微阳而在下未至于六二已日乃革之时但当以中顺之道巩固自守如包束以黄牛之革不可轻动而为革之先故曰不可以有为也六二已日乃革之征凶无咎象曰已曰革之行有嘉也六二臣道亦不可以为革之先故曰已日乃革之唯徃从于九五则吉而无咎可以行其道而有嘉羙也革之为道莫难于己日乃革之时尤难于己日乃孚之后初九爻曰不可以有为也六二继于其后则曰征吉无咎可见其已日乃革矣自六二以上三爻皆曰有孚以见六二大臣虽能革天下之弊九三九四九五皆信之于已日之后即卦所谓已日乃孚彖所谓革而信之者也九三征凶贞厉革言三就有孚象曰革言三就又何之矣九三刚不得中故有征凶贞厉之戒与六二之征凶者不同也革言三就又何之矣尚欲有孚于九四九五故贵乎革而当也九四悔亡有孚改命吉象曰改命之吉信志也九四处近君之位以刚守静所以悔亡而有孚其志者由其上承九五凡事有所当改者必待君命改之而后行故曰改命吉而不曰革命是汤武革命之事非九四之所敢言也故九四九五爻皆不言革九五大人虎变未占有孚象曰大人虎变其文炳也云从龙风从虎龙以徳言虎以威言皆大人变化之象干卦九五爻曰飞龙在天谓之飞者人不可得而及也革卦九五爻曰大人虎变谓之变者不可得以为常也九五大人顺天命而行人莫能测不待占决于人而人亦信之譬如虎变其文炳然人畏其威亦信之于其外也曰未占者以见革之九五本不言革汤武革命是人事之大变亦非易之所常占也上六君子豹变小人革面征凶居贞吉象曰君子豹变其文蔚也小人革面顺以从君也上六居革之终不可以复革矣当大人虎变之后为君子者其文蔚然但言豹变而不敢言虎变之事为小人者亦知革面而顺以从君如是则为征凶如是则为居贞吉以见汤武革命之事亦终不可以为训于后世是易之㣲意也䷱鼎元吉亨鼎有用以自养者有用以养人者皆欲新洁则可以烹饪是元吉而后亨然圣人之鼎是谓神器举之于上实之于中承之于下皆赖圣贤之力故鼎卦下三爻则言圣贤自养之事上三爻则言大亨以养圣贤之事与常人之所谓亨饪者不同也初六曰利出否言圣贤自养于下先欲自洁也九二曰鼎有实言圣贤自养于中亦素有实也九三曰鼎耳革其行塞雉膏不食言圣贤自养设有不幸而处穷塞之时亦无慕于外也可见圣贤之能自养矣唯能自养然后圣人以大亨之礼而养圣贤亦是元吉而后亨也九四曰鼎折足覆公餗言圣人欲养圣贤必先去覆餗之小人也六五曰鼎黄耳金铉利贞言圣人巽而聪明则知所以养圣贤也上六曰鼎玉铉大吉无不利言圣人之养圣贤也金铉既成加以玉铉有爱护之无瑕疵之亦所谓元吉而亨也彖曰鼎象也以木巽火亨饪也圣人亨以享上帝而大亨以养圣贤巽而耳目聪明柔进而上行得中而应乎刚是以元亨鼎卦六爻曰自趾而至铉有鼎之象故彖曰鼎象然而六爻言鼎颠趾九四亦取折足之象六五爻言鼎黄耳九三亦取耳革之象上六爻言鼎玉铉六五亦取金铉之象象不可以徒泥也又言以木巽火是常人之所谓巽者皆知有亨饪之象唯圣人能推巽下之义亨以享上帝大亨以养圣贤是事圣贤之礼尤大于事天也又言巽则耳目聪明柔益进而上行得中而应于九二阳刚之贤则鼎之徳愈大而善故曰元亨而吉在其中矣象曰木上有火鼎君子以正位凝命初六鼎颠趾利出否得妾以其子无咎象曰鼎颠趾未悖也利出否以从贵也初六在下曰利出否以喻圣贤能自洁于其初也得妾以其子无咎以喻圣贤出于㣲侧之地得其所养有贵于己则可以从其上而为上所贵也初六颠趾能出否以从贵得妾以其子者贵亦有之终不若长子主器之为正故鼎卦之后受之以震主器莫如长子是易之㣲意也九二鼎有实我仇有疾不我能即吉象曰鼎有实慎所之也我仇有疾终无尤也九二以刚实而居中是鼎有实之象六五爻曰中以为实也可见九二之能谨所之应于六五皆有实于其中矣曰我仇者谓九四为覆餗之小人也九四比于六五刚而不中与九二之刚中者正相反也以邪害正是我仇之有疾者也唯九二与六五为正应有实在中故虽遇我仇有疾之人亦不能我即而害我矣终无过尤可以获吉此六五之所以养圣贤九四之所以其形渥凶也五为君位非谓九二之从六五可以言我仇匹也初六隂柔以巽体而在九二之下有得妾以其子之象亦非谓九二之于初六欲使之不能即已而视之以为我仇也九三鼎耳革其行塞雉膏不食方雨亏悔终吉象曰鼎耳革失其义也九三欲从于六五非其正应是鼎耳革异者也失其相从之义则其行塞而不通为九三者未得自逹则不食其禄虽雉膏之美义亦不食必待其方雨终有隂阳和合之时则可以悔亏而终吉是圣贤在下必待圣人在上巽耳既聪然后可以受其养也九四鼎折足覆公餗其形渥凶象曰覆公餗信如何也鼎卦唯九四爻言凶九四刚不得中比于六五欲沮二阳于其下又下应于初六隂柔之小人不能胜任故有折足覆餗之象既覆公餗信复何如六五为耳聪之主欲养圣贤故九四覆餗之小人不容不去其形渥凶甚可愧也六五鼎黄耳金铉利贞象曰鼎黄耳中以为实也六五为养圣贤之主在上得中是鼎黄耳之象铉所以助鼎耳于左右也金者刚也以六五虚中之君加助以九二刚中之臣是黄耳而得金铉也以中应中利在贞固而能守故曰中以为实也唯中虚则可以受实唯中实则不至于拥虚是鼎之义也上九鼎玉铉大吉无不利象曰玉铉在上刚柔节也金铉以比阳刚之才玉铉以比圣贤之徳六五爻曰金铉上九爻曰玉铉是大亨以养圣贤又终以徳为尚也曰金曰玉皆有爱护之之意后世人主欲以区区爵禄而磨厉其臣恩意锲薄不足以知此义矣淙山读周易卷十三淙山读周易卷十四钦定四库全书淙山读周易卷十四宋方寔孙撰下经䷲震亨震来虩虩笑言哑哑震惊百里不丧七鬯震言长子之道以恐惧而亨也初九爻曰震来虩虩恐致福也笑言哑哑后有则也长子当震来之初虩虩恐惧所以致福及其后也笑言哑哑亦有凖则而不敢过非谓恐惧于其初而可纵乐于其后也又言长子处变之道天之震雷也不止闻于百里言百里者公侯启土之象也彖曰震惊百里惊逺而惧迩也谓天威在逺而惧心在迩知以土地社稷而爲忧则终不至于失守譬如主祭祀者知有诚敬虽当震雷之时可以不失七鬯直取其义耳非谓长子主祭之时果有是雷也説卦谓震为雷为龙又谓其究为健干卦九四爻言或跃在渊先儒以干卦九四为储君之象干道乃革可以论其变化之时震卦独言雷而未敢言龙言恐惧而未敢言为健是长子之所以为义易之所以为教也后世如唐太宗之于髙祖肃宗之于明皇非所以为子矣彖曰震亨震来虩虩恐致福也笑言哑哑后有则也震惊百里惊逺而惧迩也出可以守宗庙社稷以为祭主也震东方卦于时为春王安石谓易之震惧百里严刑以震天下所以守宗庙社稷则其説偏矣出可以守宗庙社稷谓长子常知敬惧推此心以徃及帝出乎震之时则能守世祀非专以君出子在之时而言也象曰洊雷震君子以恐惧修省初九震来虩虩后笑言哑哑吉象曰震来虩虩恐致福也笑言哑哑后有则也震为长子以一阳爻为主初九是也当震来之初唯知虩虩然以恐惧而为心耳笑言哑哑姑聼于后由虩虩而至于哑哑是恐惧乃所以致福也曰后有则也谓长子于笑言之后亦有凖则而不敢过非谓长子于处震之初可以笑言而无则也六二震来厉亿丧贝跻于九陵勿逐七曰得象曰震来厉乗刚也初九震来虩虩既有长子来于其初矣六二又欲乗刚而处于初九之上自危厉可以亿度其必丧贝也丧其资货虽欲越险而走亦无所逃不待用力以逐之数至于七日则变将为有司所得矣六二爻在他卦皆为大臣柔顺得中之象独震卦以初九一阳而为长子六二又以隂贱之体欲乗刚而处初九之上故有震来厉之象与他卦不同六三震蘓蘓震行无眚象曰震蘓蘓位不当也六三柔不得中处不当位震蘓蘓然若有所失唯能处于下卦不敢求越于上又无六二乗刚之意以震惧而能行故无过眚九四震遂泥象曰震遂泥未光也震九四得近君之位是长子已升而上卦矣当进则进若昧于时宜陷于重隂之间遂泥而不知进亦非光大之道故曰未光也干卦九四则言乃革之道震卦九四则有遂泥之戒可以观其时也六五震徃来厉亿无丧有事象曰震徃来厉危行也其事在中大无丧也六五已居尊位帝出乎震即彖所谓出可以守宗庙社稷之时也知徃知来惕若危厉能自亿度行得中道以无丧其所有之事即卦所谓不丧七鬯者也处事在中则大有所得故曰大无丧也与六二之亿丧贝者不同矣上六震索索视矍矍征凶震不于其躬于其邻无咎婚媾有言象曰震索索中未得也虽凶无咎畏邻戒也上六处无位之地震索索中未自得也视矍矍外亦未安也震动已极在于六五之上征则凶矣唯能以六居上逺去祸难使震不于其躬于其邻又知以邻戒而为畏则虽凶而可以无咎亦使六五得以全亲亲之义譬如婚媾相得有言必应不至于有间言可也后世如汉之东海王彊唐之宋王成器以长子而不得主宗庙与汉明帝唐𤣥宗相处皆无间言是震之上六无咎者也此爻亦言长子处变之道以震惧而亨也䷳艮其背不获其身行其庭不见其人无咎艮卦艮下艮上上下各有所止也初六言趾六二言腓九三言夤六四言身六五言辅皆于身上取义独上九爻言敦艮不言及于身以见上九在艮体之外止于笃实淡然忘我不欲自言艮其背不获其身行其庭不见其人知有谨独之义谨戒乎其所不睹可见在上者之知所止矣自四爻以下是言人臣之当止于下者也然六四得近君之位时止则止时行则行顺处于六五之下同属艮体是艮之获其身者也故六四爻曰艮其身九三处下卦之上未得进于上卦有艮其限之象上九敌应而不相与隔于六四不得接于六五如六四之艮其身即卦所谓艮其背不获其身者也为九三者知止则止与初六六二属于艮下安于内卦唯当自反而顺行于门庭之内不见知于其人亦无怨咎其人之意是在下之知所止者也彖曰上下敌应不相与也是以不获其身行其庭不见其人无咎也其义可见矣彖曰艮止也时止则止时行则行动静不失其时其道光明艮其止止其所也上下敌应不相与也是以不获其身行其庭不见其人无咎也象曰兼山艮君子以思不出其位初六艮其趾无咎利永贞象曰艮其趾未失正也艮初六曰艮其趾欲止之于未失正之初也又曰利永贞欲终得其所止也六二艮其腓不拯其随其心不快象曰不拯其随未退聼也六二在下体之中腓之象也应于六五以隂遇隂上下敌应情不相与故不能拯救其上四随之于其下非乐随之也曰其心不快曰未退听也犹欲救止其君而后足以为快是六二大臣之道也九三艮其限列其夤厉熏心象曰艮其限危熏心也限者隔内外也九三处内卦之上未得进于外卦是限隔之际也二体离异上下忧危故有分列其夤之象为九三者危厉熏心不能身安隔于六四不得以自通于六五唯当守其刚贞思不出于界限之内即卦所谓行其庭者也自古圣贤心乎忧国爱君或不得进而止于下者固有之矣六四艮其身无咎象曰艮其身止诸躬也六四近于六五同属艮体获接于君身者也与艮卦之不获其身者不同矣曰身又曰躬者六四止于其所能正其身则可以正君身也六五艮其辅言有序悔亡象曰艮其辅以中正也六五在上为艮其辅之主而能行合于中正则为有序非徒言而止也上九敦艮吉象曰敦艮之吉以厚终也六五曰艮其辅犹未忘形也曰言有序犹未忘言也上九取象在艮体之外止于敦厚不自言及于其身故艮卦六爻唯上九言吉是艮卦之止于至善者也䷴渐女归吉利贞艮为少男一阳爻为主九三是也巽为长女一隂爻为主六四是也以阳下隂男先下女是亲迎之象故女归有渐所以吉也得礼之正故曰利贞渐卦六爻皆言鸿渐何也鸿以序而进随阳而居是女归从夫之象也九三上九爻皆言鸿渐于陆何也阳卦以渐而进隂卦以渐而退也初六鸿渐于干者水湄也六二鸿渐于磐者石上也九三鸿渐于陆者平髙之原也艮下三爻属于阳卦自于干而于磐自于磐而于陆其进而上者有渐也六四鸿渐于木者木在山上也九五鸿渐于陵者山阜也上九鸿渐于陆又退而反于髙平之原也巽上三爻属于隂卦自于木而于陵自于陵而于陆其退而下者亦有渐也阳当渐进隂当渐退设使巽女处于艮男之上不能渐退亦非利贞之道也大凡未进而在下者欲渐进而上已进而在上者又欲渐退而下扬子云曰鸿飞冥冥弋人何篡焉是鸿之渐进于上者亦不容不渐退而下也彖曰渐之进也女归吉也进得位徃有功也进以正可以正邦也其位刚得中也止而巽动不穷也渐卦有女归之义自进得位以下言臣之从君犹女之从夫也人臣以渐而进则得位而徃有功其进以正可以正邦非徒进也又言九五君位刚而得中应于六二能止而巽其动不穷功用及于天下非若女归利贞但欲以柔顺为正是渐卦之㣲意也象曰山上有木渐君子以居贤徳善俗君子观渐之象平居自守以居贤徳善俗而为先及其进也可以正邦乃是渐进之义初六鸿渐于干小子厉有言无咎象曰小子之厉义无咎也艮为少男有小子之象当初六渐进之初知以危厉有言而为戒则不敢躁进其义可以无咎矣六二鸿渐于磐饮食衎衎吉象曰饮食衎衎不素饱也六二得中而安有鸿渐于磐之象饮食衎衎为大臣者不尸位而素餐所以为吉若以女归而论则为在中馈之象也九三鸿渐于陆夫征不复妇孕不育凶利御冦象曰夫征不复离羣丑也妇孕不育失其道也利用御冦顺相保也九三处艮卦之上如鸿渐于陆髙平而安可以艮止矣九三刚躁好髙比于六四又欲应于巽体之上九故有夫征不复之戒为六四者若不能顺守以待九三之复反则孕而不育又愈凶矣唯六四能以柔巽之道而顺止九三于其下御去其恶与御冦无异是夫妇顺相保之道也九三爻曰鸿渐于陆上九爻复曰鸿渐于陆是阳进于上者亦无徃不复也艮为少男巽为长女渐卦艮下巽上是女归之象故九三为夫六四为妇是渐卦利正之道也六四鸿渐于木或得其桷无咎象曰或得其桷顺以巽也鸿渐自于陆而于木则髙而不安矣阳刚上进六四以隂柔而乗于九三之上不可以为常也然鸿渐于木有或得其桷之时六四附于九三所以无咎而得其安栖者由其属于巽体当渐卦女归之初阳先求隂男先下女不失为顺道也九五鸿渐于陵妇三嵗不孕终莫之胜吉象曰终莫之胜吉得所愿也山上有木渐六四鸿渐于木髙而未安唯自于木而渐下于陵则髙而安矣五居尊位由臣道而论则六二从于九五以渐而合犹鸿之渐于陵也由妇道而论则三嵗不孕以渐而合终得所愿莫之胜吉是巽女之得中守正者也上九鸿渐于陆其羽可用为仪吉象曰其羽可用为仪吉不可乱也九三爻曰鸿渐于陆有夫征不复之戒上九应于九三复曰鸿渐于陆是徃者亦终复也由臣道而论则功之己成者当以渐而退故其羽可用以为仪吉后世如四皓自商山而进羽翼既成终反归于商山是鸿之先渐于陆终亦复渐于陆之象也九三上九皆言渐于陆者岂无意哉䷵归妹征凶无攸利渐卦言女归吉是父母嫁女者也此卦名曰归妹兑下震上以少女而承长男之命是兄嫁其妹者也兑为少女一隂爻为主六三是也以一隂而欲乘二刚故有征凶无攸利之戒若不以正而往则凶而无所利是兄戒其妹之意也彖曰归妹天地之大义也天地不交而万物不兴归妹人之终始也説以动所归妹也征凶位不当也无攸利柔乘刚也有天地则有父母有父母则有男女有男女则有兄弟为人兄者欲使妹有所归亦合天地之大义也天地不交而万物不兴岂有妹而不嫁者乎父母既终少女未有所归则归妹之责殆在其兄是人之终始也原始要终知爱父母则爱其妹然妹不可以轻动也归妹卦震上兑下震动也兑説也顺动而説曰所归妹也欲归妹而得其所也若徃不以正欲以一隂而乗二刚则凶而无攸利矣岂可不戒哉象曰泽上有雷归妹君子以永终知敝雷动也泽亦动也君子观象有感动之义念父母以及其妹故归妹以正欲其永乆而善终知敝则不至于敝也由妹而言则兄知有妹嫡知有娣父母既终义无归宁誓死靡他亦是永终知敝之义初九归妹以娣跛能履征吉象曰归妹以娣以恒也跛能履吉相承也兑为少女有妹之象初九在兑下之下少女之又少者也故有娣之象初㣲而在下未足以有行依于九二顺徃而吉故有跛能履之象初九曰跛能履九二曰眇能视以见初九为娣九二为嫡娣因嫡而行亦犹跛者因能视者而后行也初九言妹又言娣以见兄爱其妹嫡亦爱其娣以吉道而相顺承也娣从于嫡能相承助亦是以吉相承之道可以徃而吉矣故曰征吉九二𦕈能视利幽人之贞象曰利幽人之贞未变常也九二在兑体而得中未有见于外而自知守自是𦕈能视之象也深闺隠处利如幽人之贞归妹之事听命于兄不敢自言故九二爻独不言归妹以见其幽静未变常也归妹卦下三爻同属兑体初九六三皆言娣九二独不言归妹亦见九二上承六五之君命是帝乙归妹之象独尊于娣而为诸侯之小君与常人之归妹者不可以一例言也六三归妹以须反归以娣象曰归妹以须未当也须者待也归妹以须有待而动可也若嫡未行而娣反先归是为娣者亦未当也九二得兑体之正应于六五所谓帝乙之妹尊且贵矣六三动不得中以一隂而为兑卦之主欲乗九二于其下故有未当之戒初九六三皆有娣之象初九安处于九二之下是娣之吉者也六三反处于九二之上是娣之未当者也易辨嫡娣于此可见矣九四归妹愆期迟归有时象曰愆期之志有待而行也震为长男九四以一阳爻而为主是兄之象也女二十而嫁或有愆期而未嫁者亦宜待兄之命九四刚而不中为妹择对恐失于过髙而难合故有愆期之戒曰归妹愆期非终于不归也迟归有时直欲待择对而后行耳长兄之义也下文言帝乙归妹以见贵女之归亦欲谦降以从礼不欲其徒好髙也六五帝乙归妹其君之袂不如其娣之袂良月几望吉象曰帝乙归妹不如其娣之袂良也其位在中以贵行也二五正应犹君之于臣夫之于妇唯归妹卦以兑下为少妹以震上为长兄非谓二为妇五为夫也亦非谓六五为帝妹之位而下嫁于九二也六五得震体之正其位在中以尊贵之道而行于下有帝乙归妹之象莫贵于帝妹犹当降谦以从其夫况凡人乎未嫁则为帝妹已嫁则为诸侯之小君其小君之𬒮不如其娣之𬒮良尚礼而不尚饰为帝乙者知爱其妹为帝妹者亦不忍以薄而待其娣六五即帝乙之象九二即帝妹之象初九六三皆属于兑下与九二而同体即娣之象初九六三爻所以皆言娣也月几望吉者隂不可盈也为帝妹者未嫁则当从兄已嫁则当从夫为帝媵者亦当从于君夫人皆是隂不可盈之义所以为吉也上六女承筐无实士刲羊无血无攸利象曰上六无实承虚筐也六五得尊位而嫁其妹有𬒮有娣如此其备礼上六隂乏而处无位之位是卦之穷者也由女而言则承筐无实是父母素贫也由士而言则未取者曰士刲羊无血犹惧无以奉先祖也将何以嫁其妹乎其无攸利也可知矣于其无攸利之时必欲归妹而使之得所归乃可以见归妹之为义岂必如帝乙之尊且贵而后欲嫁其妹哉向使六三在下为兑女者处不当位为上六者不言归妹又无以尽震男之责愈见其无所利矣卦所谓无攸利者上六爻当之也故上六爻不言归妹所以为兄不归妹者之戒淙山读周易卷十四淙山读周易卷十五钦定四库全书淙山读周易卷十五宋方寔孙撰下经䷶丰亨王假之勿忧宜日中丰大而亨王有致之之道初九爻不言丰者致丰之道在上不在下也六五爻亦不言丰者王有尚大之道亦不自言其为丰也六五质本隂柔上六以隂柔而揜蔽之于其上丰其屋蔀其家是上六为丰其蔀之小人也六二九四爻皆言丰其蔀日中见斗谓上六有丰其蔀之罪犹望六五能照之于其上也唯九三应于上六不言丰其蔀而言丰其沛者谓其轻也不言日中见斗而言日中见沬者谓其小也九三处离下之上非不明也当丰亨之时上欺其君欲庇上六而隠其罪此丰之所以有忧也曰勿忧宜日中者六五应于六二比于九四是谓来章之主折狱致刑以治小人譬如日中见斗之时天地昏暗雷电皆至使天下之人皆知以明而动无异于日中照天下之时是丰之所宜者也离为火为日丰卦既曰宜日中又取电火之象以见天地明动无时不照人亦无时而可以欺其上也君子观象以折狱致刑如上六为丰蔀之小人则当屏之于远方无人之地九三欲庇上六亦当折其右肱可也上六爻曰閴其无人九三爻曰折其右肱小人既治君子得志此丰之所以大而亨也彖曰丰大也明以动故丰王假之尚大也勿忧宜日中宜照天下也日中则昃月盈则食天地盈虚与时消息而况于人乎况于鬼神乎象曰雷电皆至丰君子以折狱致刑初九遇其配主虽旬无咎徃有尚象曰虽旬无咎过旬灾也六二丰其蔀日中见斗徃得疑疾有孚𤼵若吉象曰有孚𤼵若信以𤼵志也当丰亨之时六五柔中之君为上六小人所蔽于其上可谓大异是日中见斗之象也六二处大臣之位若欲径行而徃治上六之罪则六五比于上六未必不疑而见疾是徃得疑疾也唯以六居二虚中而明能以在已有孚之道而取信于六五有度之君有孚𤼵若信以𤼵志乃可折狱而治小人丰其蔀之罪所以为吉也九三丰其沛日中见沬折其右肱无咎象曰丰其沛不可大事也折其右肱终不可用也六二九四爻皆曰丰其蔀曰中见斗是上六有掩蔽其君之罪人所共见也唯九三居离下之上明不得中应于上六欲庇其罪而隠其恶曰丰其沛日中见沬是特轻㣲者耳不可责之以大事也上六掩蔽其君虽有丰其蔀日中见斗之象九三已不复言之矣岂得为无罪哉故折狱者欲惩其偏见而折其右肱以示其终不可用也为九三者更复何言不得以归咎于他人矣故曰无咎九四丰其蔀日中见斗遇其夷主吉象曰丰其蔀位不当也日中见斗幽不明也遇其夷主吉行也六二九四爻皆言丰其蔀日中见斗者上六有丰其蔀之罪六二处大臣之位九四处近君之位皆得以斥言之也然六二应于六五以柔遇柔又为九三所间故有徃得疑疾之戒九四以阳刚之才欲治上六之小人而斥言其罪曰丰其蔀是位不当也日中见斗是幽不明也亦由九四近于六五以刚遇柔上下和合是遇其平夷之主者也所以为吉故曰遇其夷主吉行也六五来章有庆誉吉象曰六五之吉有庆也六二得离明之正九四居刚动之初皆章美之才也六五应于六二比于九四曰来章者其美方来而未已也是以有庆誉吉非上六小人所得而蔽也象但言有庆不言誉者以见王者尚大而不自言也故六五爻不言丰上六丰其屋蔀其家闚其户閴其无人三歳不觌凶象曰丰其屋天际翔也闚其户閴其无人自藏也上六处丰之极以隂柔而掩蔽六五于其上欲以自丰其屋将飞翔于天际乎罪无所逃终止于蔀塞其家而不得居也闚其户閴其无人幽闭自藏终不得出以见于人三歳不觌其凶可知是小人屏于远方不得终于其家者之象也䷷旅小亨旅贞吉旅小亨未能遽至于大亨也旅贞吉唯所处得正则吉也九三处下卦之上上九处上卦之上故九三上九爻皆言焚所以为刚躁好髙者之戒象曰旅小亨柔得中乎外而顺乎刚止而丽乎明是以小亨旅贞吉也旅之时义大矣哉旅亨欲小而义欲大以贞而吉故初六爻首以旅𤨏𤨏为戒象曰山上有火旅君子以明慎用刑而不留狱初六旅𤨏𤨏斯其所取灾象曰旅𤨏𤨏志穷灾也旅欲小亨非𤨏𤨏之谓也初六𤨏𤨏在旅下卦之下即童仆之象在旅之时所为猥细与童仆无异则志穷而取灾也无所不至矣六二旅即次怀其资得童仆贞象曰得童仆贞终无尤也六二应于六五之君得位而安后世如马周以逆旅而见用于唐太宗易之所谓旅即次者也怀其资者谓素有可用之资亦藏其用与九四之得其资斧者不同也得童仆贞与九三之丧其童仆贞厉者亦不同也童仆犹贞则为大臣者守正可知矣此六二之所以终无尤也九三旅焚其次丧其童仆贞厉象曰旅焚其次亦以伤矣以旅与下其义丧也九三以刚躁而乘六二近于离上失其所安是焚其次之象亦以伤矣专愎自任又丧其童仆之心虽贞亦厉况未必贞乎于义为丧固不若六二之得童仆贞也九四旅于处得其资斧我心不快象曰旅于处未得位也得其资斧心未决也九四当旅之时处近君之位有所系于内是旅于处之象也得其资斧虽为目前之利然九四有阳刚之才属于离体非皆无所见识也应于初六𤨏𤨏者之人故虽得其资斧而我心不快未若六二之为得位以中正而应于六五也旅卦六二九三爻皆言童仆九四爻独不言童仆者以见九四所为与童仆无异虽有童仆亦不得斥言其为贱也其心不快可见于此矣六五射雉一矢亡终以誉命象曰终以誉命上逮也矢者直也六五以文明之主欲取六二以为文明之臣专欲用力以直道而相合譬如射雉用力一𤼵必中矢入而亡其镞是射雉一矢亡之象非谓射雉而雉亡也五与二为正应能使六二即次之大臣得安于位不至于旅进而旅退终以誉命自上而逮下故六五爻不言旅以见六五之为君位也或谓六五不取君义则误矣上九鸟焚其巢旅人先笑后号咷丧牛于易凶象曰以旅在上其义焚也丧牛于易终莫之闻也上六处无位之地是旅人之极穷者也刚亢好髙在离上之上譬如鸟焚其巢愈髙愈炎而受祸愈烈矣其义当焚鸟犹知避可以人而不如鸟乎为旅人者失于轻易先以为笑不能早避将及于祸后必号咷有丧牛于易之象其凶可知终莫之闻犹未知其终之何如也此爻可以为旅人不知避祸者之戒与大壮卦所谓丧羊者不同䷸巽小亨利有攸徃利见大人旅卦巽卦皆言小亨旅受以巽言以小而亨也利有攸徃也阳大而隂小巽为长女以一隂而处二阳之下以小而亨乃柔巽在下者之道也然卦有巽下有巽上巽卦自二隂爻之外凡四阳爻亦有刚而巽者彖曰刚巽乎中正而志行故有利见大人之义彖曰重巽以申命刚巽乎中正而志行柔皆顺乎刚是以小亨利有攸徃利见大人象曰随风巽君子以申命行事申命行事欲使所言于前与所行于后者皆巽而顺是随风巽之象也故九五爻有先庚后庚之义设使能言而不能行前后相反则民亦未必顺从于其下也初六进退利武人之贞象曰进退志疑也利武人之贞志治也初六以隂柔而在巽下之下过于卑巽也巽为进退未必非谄在他人则其志为可疑唯武人用之则为利贞武人易过于刚暴若能矫枉宁过于柔巽不至于乱是志治者也九二巽在牀下用史巫纷若吉无咎象曰纷若之吉得中也九二应于九五利见大人巽在牀下事君尽礼非以为谄也史巫者卜人也用史巫纷若凡有卜易者皆言九二之吉无咎谓其得巽体之中而在下与上九之巽在牀下者不同也九三频巽吝象曰频巽之吝志穷也九三刚不得中在下体之上非能安于谦巽者志意穷屈未得进于上体故虽欲矫揉频巽于九四之下不足以谓之巽也吝者不足也六四悔亡田获三品象曰田获三品有功也九五为悔亡之主六四近于九五能以巽顺而事其上所以悔亡又接巽下三爻于其下使得并进以同奉于九五之君如田获三品所以有功也九五贞吉悔亡无不利无初有终先庚三日后庚三日吉象曰九五之吉位正中也九五为申命之主以贞而吉上下皆顺则悔亡而无不利矣设有未顺当更则更先庚三日后庚三日前后皆顺合于中正之道所以无愧于正中之位也上九巽在牀下丧其资斧贞凶象曰巽在牀下上穷也丧其资斧正乎凶也九二应于九五巽在牀下事君尽礼故吉而无咎上九应于九三巽在牀下不当巽而过于巽故处上体之穷而失其资斧于正道为凶也后世如元成哀平优㳺不断终至亡汉即巽上九所谓丧其资斧者也䷹兑亨利贞兑卦初九九二爻皆曰吉九四爻曰有喜凡阳爻皆美六三曰凶上六曰未光凡隂爻皆不美也九五为兑之主有致亨之道比于上六而不言兑説于君子而不説于小人此兑之所以为利贞也彖曰兑説也刚中而柔外説以利贞是以顺乎天而应乎人説以先民民忘其劳説以犯难民忘其死説之大民劝矣哉彖自説以利贞而下极言民顺之义卦有兑下兑上下説其上上亦説其下也象曰丽泽兑君子以朋友讲习朋友讲习能相资益以正而説者也初九和兑吉象曰和兑之吉行未疑也初九当兑説之初比于九二应于九四皆阳类也故曰和兑吉质本阳刚以和为説故其行未有可疑也九二孚兑吉悔亡象曰孚兑之吉信志也九二曰孚兑九五曰孚于剥有厉二五相孚以信为説吉可知矣然九二比于六三非若初九之未有可疑也故有悔亡之戒唯以九居二刚贞得中自信其志不茍从于六三来兑之小人所以悔亡六三来兑凶象曰来兑之凶位不当也兑为少女上六在上六三在下是少女之又少者也以六居三柔不中正居不当位而来处于上下四阳之间是以凶也何从而来乎上六引兑与六二为应是上六引之而来也九四商兑未寕介疾有喜象曰九四之喜有庆也九四近于九五当商兑之时欲谋所以説民之道未暇宁处若能介然疾恶限止六三于其下使之不得上进以茍説于九五之君非唯九四有喜而天下亦有庆也九五孚于剥有厉象曰孚于剥位正当也九五有孚于剥之戒以其所居之位宻比于上六之隂柔正当戒也以九居五得兑体之正应于九二孚兑之大臣而不孚于小人之剥君子者则不至于有厉此兑之所以亨也上六引兑象曰上六引兑未光也六三上六属于隂柔皆兑之小人也六三言凶上六但言未光何也上六处兑説之极欲以隂柔而掩蔽九五于其上説不知己应于六三又相牵引而来是六三之所谓凶者其害易见上六之所谓未光者机穽隂暗尤为难防孚于剥有厉此九五之所当戒者也淙山读周易卷十五淙山读周易卷十六钦定四库全书淙山读周易卷十六宋方寔孙撰下经䷺涣亨王假有庙利渉大川利贞大难涣散之后利在贞固而能守九五爻曰涣王居无咎是也彖曰涣亨刚来而不穷柔得位乎外而上同王假有庙王乃在中也利渉大川乘木有功也涣卦坎下巽上所以亨者由九二以刚来而不穷能亨于坎险之中六四以柔得位出乎坎险之外而上同于九五九五以刚中之道而处巽上之中是王假有庙王乃在中之象也又言初六六三能与九二同出于坎险之中有利渉大川之象凡乘木者皆有功也王假有庙则知宗庙以得人而安又欲以至诚之道而收合人心譬如利渉大川烝徒共楫非独力之所能济初六言吉九二言悔亡六三言无悔六四言元吉涣卦下四爻皆有刚柔共济之才即象所谓乘木有功者也九五曰涣王居无咎功归于王有居之之道也上九曰涣其血去成功之后为自保计不敢贪天之功以为己有也涣卦风行水上有舟楫之象行于水上者舟楫也行舟楫者人也其遇风者天也故卦曰王假有庙以见其祖宗之灵卦象曰先土以亨于帝立庙又欲归功于天不专归于宗庙也为人臣者岂敢自以为有功哉此上九去逖之所以无咎也象曰风行水上涣先王以享于帝立庙初六用拯马壮吉象曰初六之吉顺也初六爻独不言涣者初六以隂柔之才当涣之初在坎下之下力未足以济涣也九二在上阳刚而健为初六者唯能上从九二以共救险难有用拯马壮之象所以吉而顺也九二涣奔其机悔亡象曰涣奔其机得愿也九二在坎险之中势已急矣唯能以刚健之才应于九五急就所安出于险中以得所愿九五亦有所凭以为安是机之象也所以悔亡六三涣其躬无悔象曰涣其躬志在外也六三在坎上之上欲出于险外故以身济涣而无悔才虽隂柔志亦可嘉也六四涣其羣无咎涣有丘匪夷所思象曰涣其羣元吉光大也六四属于巽体当涣散之时以顺道而收合衆心下接初六九二六三而与之共济是涣其羣者也故得大吉出于坎险由渉川而至于有丘之地匪夷所思又知九五之为尊归功于上巽顺于下愈见六四之为光大也九五涣汗其大号涣王居无咎象曰王居无咎正位也九五为涣之主当涣散之初能以巽顺中正之道收合人心汗其大号一出而不复反及涣功已成又有居之之道不使人心复至于涣散所以能保正位也上九涣其血去逖出无咎象曰涣其血逺害也当涣功已成之时归功于九五唯王居之可以无咎上九在涣体之外所以不敢自居其功也涣其血去必欲逺出而后可以无咎是巽顺之极者也向使当涣散之初难犹未散险犹未出徒欲逺去以为保身之计则不得为无咎矣䷻节亨苦节不可贞彖曰节亨刚柔分而刚得中苦节不可贞其道穷也说以行险当位以节中正以通天地节而四时成节以制度不伤财不害民象曰泽上有水节君子以制数度议德行初九不出户庭无咎象曰不出户庭知通塞也初九阳微在下当节之初知时通塞未可以出则不出户庭能自谨守所以无咎若可出而不出如九二之不出门庭则凶矣九二不出门庭凶象曰不出门庭凶失时极也九二大臣应有大节应于九五中正以通曰门庭者比于初九之户庭其广狭不同时矣设使不出门庭拘挛固守徒狥小节于其内如公孙𢎞布被之类无补于时是失时之极而凶者也六三不节若则嗟若无咎象曰不节之嗟又谁咎也六三处兑下之上说过乎中不能自节终至哀嗟将谁咎乎六四安节亨象曰安节之亨承上道也六四处坎上之下而节其上艰且险矣幸遇九五为甘节之主故六四安节得以中正之道顺承其上所以亨也节卦六爻唯六四言亨是节之所以亨者由六四承九五也九五甘节吉往有尚象曰甘节之吉居位中也节者欲其中节节而得中非但谓损节也九五居中位而行正道不失于苦节人能以中道而节天下使人乐从如嗜甘味是节之甘美者也可以常行而往有嘉尚与上六苦节终穷而凶者不同矣上六苦节贞凶悔亡象曰苦节贞凶其道穷也上六处上卦而不中过于苦节则其道必至于穷而不通虽贞亦凶况未必贞乎其有悔可知矣然道穷则变犹冀其知悔而可以无凶也故曰悔亡䷼中孚豚鱼吉利渉大川利贞中孚卦有取于乘木舟虚之象舟虚则不至于沉溺豚鱼不得以为害于人中孚之信及于豚鱼此其验也故利渉大川可以贞固而吉矣中孚卦他爻皆不言孚唯九五爻曰有孚挛如九五为孚之主刚实在中乃他爻之所同应也然阳刚而实者君子之象隂柔而虚者小人之象初九爻曰志未变也九二爻曰中心愿也初九欲从九二以应于九五皆阳爻也其中实也可知矣六三爻曰或鼔或罢六四爻曰月几望马匹亡无咎六三六四以隂爻而居卦体之中皆是隂虚有小人之象因其隂虚而感之以实譬如乘木舟虚而有利渉之实用信及豚鱼豚鱼犹可化也况小人乎彖曰说而巽孚乃化邦也能化小人则虚可使实议狱缓死欲待小人之自服是中孚之道也上九爻曰翰音登于天贞凶声虚而高亦为阳爻者之戒非但戒隂虚也彖曰中孚柔在内而刚得中说而巽孚乃化邦也豚鱼吉信及豚鱼也利渉大川乘木舟虚也中孚以利贞乃应乎天也乃应乎天以实而不以虚故上九爻有翰音登于天之戒象曰泽上有风中孚君子以议狱缓死初九虞吉有它不燕象曰初九虞吉志未变也志未变也唯应于六四而无他志所以为吉九二鸣鹤在隂其子和之我有好爵吾与尔靡之象曰其子和之中心愿也九二应于九五君臣相得恩犹父子譬如鹤鸣子和出于中心之所愿从我有好爵我与尔靡之君臣之间曰吾与尔情亲意宻不事形迹此二五之所以为中实也六三得敌或鼓或罢或泣或歌象曰或鼔或罢位不当也六三应于上九非不得对敌也然处不当位而在兑下之上说不得中或鼓或罢或泣或歌未能自信易变于外可见隂虚而中无所主也唯在所以感之者何如耳六四月几望马匹亡无咎象曰马匹亡絶类上也六四以隂虚而近于九五如月几望不可过盈矣唯能以巽体而上从九五亡其匹类不下系于初九有马匹亡之象所以无咎六四虽是隂虚以顺为实上与九五同属于巽体故六四爻曰无咎九五爻亦曰无咎以见其有孚也九五有孚挛如无咎象曰有孚挛如位正当也九五位得中道有孚挛如不可解于外由有孚在其中也上九翰音登于天贞凶象曰翰音登于天何可长也中孚以刚实为义九二爻曰鸣鹤在隂其子和之声在下而有实不恶其为在隂也上九在中孚之外处巽上之上为风愈高无实如翰音之登于天何可长久故曰贞凶所以为阳爻虚高者之戒小过在于中孚之后亦曰飞鸟之音不宜上宜下可以互见其意䷽小过亨利贞可小事不可大事飞鸟遗之音不宜上宜下大吉彖曰小过小者过而亨也过以利贞与时行也柔得中是以小事吉也刚失位而不中是以不可大事也有飞鸟之象焉飞鸟遗之音不宜上宜下大吉上逆而下顺也象曰山上有雷小过君子以行过乎恭丧过乎哀用过乎俭初六飞鸟以凶象曰飞鸟以凶不可如何也上六爻曰飞鸟离之凶是上六有飞鸟凶之象也初六隂柔而躁故亦有飞鸟以凶之戒不可如何唯属于艮体能止于下卦之下见其不可知难而止若夫上六之离于凶即卦所谓不宜上而宜下者也六二过其祖遇其妣不及其君遇其臣无咎象曰不及其君臣不可过也六二应于六五当小过之时臣不可以过乎君故君子之过宁过乎恭也六五虽柔而实尊故取祖妣之象九三弗过防之从或戕之凶象曰从或戕之凶如何也九三刚过乎中应于上六故戒之曰从或戕之凶唯属于艮体知止于下卦而不从于上六所当过者宁过于防小人耳弗以为过也故曰弗过防之九四无咎弗过遇之往厉必戒勿用永贞象曰勿过遇之位不当也往厉必戒终不可长也九四近于六五处不当位所以得无咎者由其勿过而遇于六五也属于震体而能惧故知有往厉之戒过刚以往终不可长唯以九居四贞而守静退处于六五之下勿过用其刚所当过者宁过于永贞耳故曰勿用永贞九三九四爻皆刚失位而不中矫枉之过所以就正也故小过卦为下篇之正九三九四皆言弗过也六五宻云不雨自我西郊公弋取彼在穴象曰宻云不雨已上也六五柔得君位而为小过之主小者过于大者也爻兼言公者是周公抱少主之象也当小过之时君德柔弱未能施行有宻云不雨自我西郊之象为大臣者当弋取巖穴之贤者以其辅之隂阳和合终有遇雨之望谓宻云已升而上也岂非周公望成王之意乎上六弗遇过之飞鸟离之凶是谓灾𤯝象曰弗遇过之已亢也上六处过之极勿以理遇而过之故曰勿遇过之与九四爻所谓勿过遇之者正相反也处于六五之上以臣而过乎君震动而极其亢而凶也可知矣譬如鸟飞于上自以为高不可及乃终离下矰缴而不得免是自取灾𤯝者也其王莽董卓之徒乎䷾既济亨小利贞初吉终乱九五阳也六二隂也阳大而隂小既济卦以九五而来亨于六二犹东邻来亨于西邻是自大者而来亨于小者故曰亨小取其以大亨小之象非若旅卦巽卦所谓小亨者也又言既济卦有利贞之义六爻隂阳皆正而得位也又言初吉终乱系于君子小人之用事初九曰濡其尾无咎唯初九以阳刚之君子而能从于六二柔中之大臣协力共济所以初吉也上六曰濡其首厉唯上六以隂柔之小人当既济之时欲乘九五于其上所以终乱也君子思患预防能治小人则终不至于乱非谓既济之初皆吉而终皆乱也彖曰既济亨小者亨也利贞刚柔正而位当也初吉柔得中也终止则乱其道穷也象曰水在火上既济君子以思患而豫防之初九曳其轮濡其尾无咎象曰曳其轮义无咎也初九以阳刚之才处既济之初知有思患预防之意曳其轮自重于下也濡其尾自顾于后也其义可以无咎与未济卦初六之濡其尾吝者不同矣六二妇丧其茀勿逐七曰得象曰七日得以中道也六二在内卦而得中妇道也犹臣道也丧其茀者无所蔽于外之象也执守中道不须追逐而七日自得七日者阳数也隂阳遇合终变而正区区得丧本无所役于外也九三高宗伐鬼方三年克之小人勿用象曰三年克之惫也此爻可以论坎离内外之交易言伐鬼方者二既济九三未济九四是也鬼方者小丑也即隂类也既济九三重刚而不中自内卦而接于外卦之六四以阳从隂纵得所欲于外终必劳惫为六四隂丑之所累譬如高宗伐鬼方三年克之犹不堪其惫况可用小人乎自古小人用兵多欲虚内以用力于外故有小人勿用之戒唯六四以柔处静属于坎体有漏舟之象繻有衣袽终日戒又能限止九三于其内使知近险之为可畏此坎离之所以既济也六四繻有衣袽终曰戒象曰终曰戒有所疑也六四隂柔而坎体所以自防患于其身者如塞漏舟必有衣袽以备濡湿其事肆而隐矣九五东邻杀牛不如西邻之禴祭实受其福象曰东邻杀牛不如而邻之时也实受其福吉大来也孔颕达第四论云既济九五东邻杀牛不如西邻之禴祭说者皆云西邻谓文王东邻谓纣文王之时纣尚南面岂容自言已德受福胜殷又欲抗君之国遂言东西相邻而已是孔子之所疑也伊川云东邻阳也谓五西邻隂也谓二今从伊川说窃谓九五下济于六二以大而亨小譬如东邻杀牛不如西邻之禴祭实受其福是六二以小者而受福实自九五大者而来也故曰吉大来也君臣同福情交意宻曰东邻西邻者犹舜所谓臣哉隣哉之义臣之福皆受君之福也王用大牲臣用禴祭萃卦六二已互发其义当既济之时西邻禴祭不敢僭王者用大牲之礼诚敬有加反受实福亦足以见文王事殷之本心也易他卦皆以五为君象唯既济卦于九三爻言高宗伐鬼方之事于九五爻言东隣西隣之祭礼与他卦不同五为东邻二为西邻以见九三六四隂阳得位善处于东隣西隣之间是坎离之交人道之正也易六爻之中三四为人位按干凿度云孔子曰阳三隂四位之正也其义可见于此矣上六濡其首厉象曰濡其首厉何可久也上六以小人而濡其首卦所谓终乱者也未济上九亦有濡其首之戒䷿未济亨小狐汔济濡其尾无攸利未济卦六爻皆失位阳反居隂九二九四上九是也隂反居阳初六六三六五是也刚柔失位未能济事故曰未济所以亨者由六五柔而得中为文明之主六爻虽不当位而刚柔亦各有应也又言小狐汔济濡其尾无攸利即初六爻所谓濡其尾吝者也狐隂物也初六有小狐之象为九二者能止之于险中此九二之所以为贞吉也六三爻象曰未济征凶位不当也六三隂柔在坎下之上险而又险若以小狐之象而推之则初六是小狐之几济者也六三是老狐之未济者故未济六爻唯六三独言凶也为九四者乃能止六三于坎隂之外使之未得上进以接于六五之君此九四之所以为贞吉悔亡六五之所以为贞吉无悔也六五爻又曰君子之光有孚吉唯六五属于离体为文明之主柔而得中应于九二比于九四皆得阳刚君子之助能使初六六三以一隂而止于下卦不得上进以济其私欲此未济之所以亨也上九与六三为应故有濡其首之戒上九爻曰有孚失是则与六五之有孚吉者不同矣彖曰未济亨柔得中也小狐汔济未出中也濡其尾无攸利不续终也虽不当位刚柔应也初六当未济之初在坎下之下隂躁而求济欲从于六三之后是小狐之象也为九二所隔濡尾而未得济未得出于险中是九二制之于下卦也狐隂物也九二爻象曰九二贞吉中以行正也有阳刚君子之象或谓九二未出坎中为小狐之象则误矣象曰火在水上未济君子以慎辨物居方初六濡其尾吝象曰濡其尾亦不知极也既济卦初九爻曰濡其尾无咎阳刚在下不欲轻进自顾后患所以无咎也未济卦初六爻曰濡其尾吝隂躁在下求济而未能济有小狐之象所以羞吝也随象不同九二曳其轮贞吉象曰九二贞吉中以行正也九二应于六五臣强君弱所以为未济之时也中以行正与六五柔中之君而为正应故曰贞吉行有不正则曳其轮于下使不得行如限止初六小狐之类亦所以行其正也六三未济征凶利渉大川象曰未济征凶位不当也六三隂躁而不中处不当位在坎下之上险而又险是隂类之最可畏者也未济卦六爻唯六三爻言未济又言凶者以见六三隂险而凶未有能济人者未济之所以亨者亦由六三止于下卦未得济于上体也使其得济而往则必凶矣故曰征凶利渉大川谓属于坎体利在出险有利渉大川之象不利为隂险所陷也为九四者处坎离之交而内比于六三安得不震惧乎故九四爻有震用伐鬼方之象可以知惧矣九四贞吉悔亡震用伐鬼方三年有赏于大国象曰贞吉悔亡志行也九四阳居隂位动不得中则有悔唯以九居四以刚守静则贞吉而悔亡比于六三以隂丑者也以阳胜隂内知戒谨不敢穷力于外轻用其刚以自取劳惫有震用伐鬼方之象及其久也隂丑亦不得以干正三年成功有赏于大国则其有益于内也可知矣故得志行而出于坎险之外限止六三亦使之不得以上接于六五此九四之所以为贞吉也易上经始于干坤终于坎离下经始于咸恒则言夫妇之道终于既济未济则言坎离内外之交今观既济九三未济九四皆以伐鬼方为戒则知坎离交济贵在得中隂丑可畏与鬼无异君子以辨物居方则所居必择不欲自毙其力以受害于鬼方是易之微意也六五贞吉无悔君子之光有孚吉象曰君子之光其晖吉也六五应于九二比于九四皆阳刚君子之类能用君子而信之可以济难而为邦家之光故六五与九二九四爻皆言贞吉以见其有孚而吉也象又曰其晖吉也六五爻凡三言吉以见六五之所谓吉有加而未巳此未济之所以亨也上九有孚于饮酒无咎濡其首有孚失是象曰饮酒濡首亦不知节也当六五有孚吉之后乐得君子燕飨交欢有孚于饮酒饮酒有节是以有孚而无咎也茍不知节将有濡其首之祸不得谓之有孚也上九又欲应于六三隂柔之小人则有孚失是失其所谓有孚者矣后世如汉武帝唐𤣥宗溺于宴安荒于酒色终致祸乱即上九之濡其首者也易六十四卦始于干卦曰不可为首终于未济之上九亦以饮酒濡首为戒为人上者岂可徒以位为乐哉淙山读周易卷十六淙山读周易卷十七钦定四库全书淙山读周易卷十七宋方寔孙撰系辞天尊地卑干坤定矣卑高以陈贵贱位矣动静有常刚柔断矣方以类聚物以羣分吉凶生矣在天成象在地成形变化见矣是故刚柔相摩八卦相盪鼔之以雷霆润之以风雨日月运行一寒一暑干道成男坤道成女干知大始坤作成物干以易知坤以简能易则易知简则易从易知则有亲易从则有功有亲则可久有功则可大可久则贤人之德可大则贤人之业易简而天下之理得矣天下之理得而成位乎其中矣此言易之干坤三易经卦皆八连山以艮为首归藏以坤为首文王演易先干后坤合于天尊地卑之义孔子为周易而作系辞故首曰天尊地卑干坤定矣定者言其不可易也地不得以踰乎天故坤不得以先乎干君臣定分亦可见于此矣故由天地而论则干为天坤为地由君臣而论则干为君坤为臣君臣一定如天地之不可以易位是文王事商之本心也乐记曰天尊地卑君臣定矣卑高已陈贵贱位矣正与系辞互见其义又言文王所以重易六爻者何也初爻二爻三爻是下卦也四爻五爻上爻是上卦也由下卦而上故曰卑髙以陈由下卦而言则二为中爻是臣位得中之象由上卦而言则五为中爻是君位得中之象二为臣位属于隂耦五为君位属于阳竒阳贵而隂贱各有定位故曰贵贱位矣唯有下上二卦则可以备二五之中爻唯有二五中爻则可以辨君臣贵贱之定位故系辞曰非中爻不备者此也言卑高而不言高卑者何也君犹天也臣犹地也天气下降地气上腾而后得以生于其中干下坤上交则为泰干上坤下不交则为否是君臣之情亦不可不接也又言初爻三爻五爻其数常竒属阳动二爻四爻上爻其数常耦属隂静故曰动静有常然干主乎动亦有时而静如干之初九九三九五是以刚而乘动如干之九二九四上九又是以刚而乘静坤主乎静亦有时而动如坤之六二六四上六是以柔而乘静如坤之初六六三六五又是以柔而乘动系辞曰干其静也专其动也直坤其静也翕其动也辟是也干坤各有动静故干坤亦各有六爻所以别者刚柔不同耳刚柔者九六也九为老阳故干之六爻皆用九六为老隂故坤之六爻皆用六易六十四卦自干坤而出故三百八十四爻皆以九六迭乘于其上一者阳数坤不得以言一故初爻不谓之一而总谓之初六者隂数干不可以言六故上爻不谓之六而搃谓之上可以见其断然有别也故曰刚柔断矣又言六爻各有吉凶干道成男自坎而至于震东北方也坤道成女自巽而至于兑西南方也故曰方以类聚震为长男坎为中男艮为少男皆阳物也巽为长女离为中女兑为少女皆隂物也男女分长中少故曰物以羣分或聚或分六子不齐吉凶于是乎生故曰吉凶生矣又言六爻各有变化由干坤变化而八卦由八卦变化而六十四卦非文王以私见而创为是也在天成象如有日则有月之类在地成形如有山则有泽之类天地变化有对无独易所以有上下卦者正所以合天地之变化也易三百八十四爻各有吉凶人能趋吉避凶是变化之一道故曰变化见矣又因干坤变化而言易简之理刚柔相轧八卦相推有雷则有霆有风则有雨有日则有月有寒则有暑若是其不一也天地何心哉得干道者自成男震坎艮是也得坤道者自成女巽离兑是也万物资始干知之而已万物资生坤作成之而已干以易而知坤以简而能易三百八十四爻变化纷纷不能出于画竒画耦之外可见干坤之为易简矣又因干坤而言圣人易简之理圣人法干之易故人易知法坤之简故人易从易知则有亲故人皆信之易从则有功故人皆顺之有亲而人皆信之则可久有功而人皆顺之则可大圣人亦岂屑屑然为是哉可久则贤人之德可大则贤人之业凡贤人之德业皆圣人之所有君道逸而臣道劳也圣人法天地易简如是而已易简而天下各得其理天下之理得人道既立而后天得以为天地得以为地是成位乎其中矣圣人设卦观象系辞焉而明吉凶刚柔相推而生变化是故吉凶者失得之象也悔吝者忧虞之象也变化者进退之象也刚柔者昼夜之象也六爻之动三极之道也是故君子所居而安者易之序也所乐而玩者爻之辞也是故君子居则观其象而玩其辞动则观其变而玩其占是以自天祐之吉无不利彖者言乎象者也爻者言乎变者也吉凶者言乎其失得也悔吝者言乎其小疵也无咎者善补过也是故列贵贱者存乎位齐小大者存乎卦辨吉凶者存乎辞忧悔吝者存乎介震无咎者存乎悔是故卦有大小辞有险易辞也者各指其所之易与天地凖故能弥纶天地之道仰以观于天文俯以察于地理是故知幽明之故原始反终故知死生之说精气为物游魂为变是故知鬼神之情状与天地相似故不违知周乎万物而道济天下故不过旁行而不流乐天知命故不忧安土敦乎仁故能爱范围天地之化而不过曲成万物而不遗通乎昼夜之道而知故神无方而易无体一隂一阳之谓道继之者善也成之者性也仁者见之谓之仁知者见之谓之知百姓日用而不知故君子之道鲜矣此言易之道圣人设卦观象系辞焉而明吉凶是周圣人系辞也孔子作上下系人亦谓之系辞以尊孔子之辞与周圣人等也圣人既系辞而明吉凶又因刚柔相推而生变化则知吉凶有可以变化之道是故言吉凶者示人以得失之象言悔吝者示人以忧虞之象言变化者示人以进退之象言刚柔者示人以昼夜往来之象圣人岂徒为虚辞哉皆所以为道也故曰六爻之动三极之道也立天之道曰隂与阳立地之道曰柔与刚立人之道曰仁与义兼三才而両之故易六位而成章三才各具一中故曰三极极者中也道以动而见天下之人不以道而动则不可也君子观象玩辞能得之于未动之先所居而安者是未动之时也尊卑贵贱易有定序君子随所居而安平日以天自处既能观象而玩其辞及其动也又能观变而玩其占无一而不与天合是以自天祐之吉无不利不至于凶悔吝是君子之道也圣人又虑天下之人不能以皆如君子也故敎人以求为君子之道彖者言乎卦之象爻者言乎时之变吉凶者言乎失得能失而复得则可以无失悔吝者言乎小疵能补过则可以无咎是故位有贵贱之序故就其序者存乎位卦有小大之义欲合其义者存乎卦吉凶于辞可见欲辨吉凶者存乎辞欲防悔吝者存乎介介者细微也欲惧而得无咎者存乎悔悔者惩艾也是故卦因时而有小大辞因事而有险易辞也者各指其所之欲使人同趋乎道也又言易之道其大与天地相当是以能徧理天地之道仰观天文俯察地理以象而言如日月山泽之类皆备于易即此以推隂阳显晦之理而知其所以然是天地不离此道也又言易有终始原始反终知隂阳之有消长则知死生之说精气聚则为物㳺魂散则为变亦可以知鬼神之情状显而为物者神之情状也隐而为变者鬼之情状也是鬼神亦不离此道也又言人与天地相似易之道即天地人之道也于人道亦无所违戾其知足以周乎万物吉凶之道足以济乎天下人能用易则旁行道溥不至于流失乐天者顺理也知命者安分也乐天知命故无所忧安土者安所止也无所不厚是以仁存心者也故能爱是人道也以此而模量天地之化亦不是过矣程氏曰范围俗语谓之模量是也以此而委曲成就万物之理亦可以无遗以此而通乎昼夜之道亦无所不知故神无方未尝有定所易无体未尝有定迹求其着明易见者莫如人道有父母则有男女有男女则有夫妇一隂一阳之谓道可騐于此矣继之者善无间断也成之者性无亏欠也是人亦不离此道也特患人不知耳仁者见之谓之仁知者见之谓之知随所见而知也百姓日用之而不能致其知故君子之道人鲜能知之矣圣人欲以道而觉后知此易之所以作也显诸仁藏诸用鼔万物而不与圣人同忧盛德大业至矣哉富有之谓大业日新之谓盛德生生之谓易成象之谓干效法之谓坤极数知来之谓占通变之谓事隂阳不测之谓神夫易广矣大矣以言乎逺则不御以言乎迩则静而正以言乎天地之间则备矣夫干其静也专其动也直是以大生焉夫坤其静也翕其动也辟是以广生焉广大配天地变通配四时隂阳之义配日月易简之善配至德此言易之德天地大德曰生其生可见故曰显诸仁变化无迹不可得而见故曰藏诸用圣人忧世天地不可以忧言也天地鼓动万物不与圣人同忧故得以藏其用圣人与民同患开物成务以前民用则不得而藏矣系辞曰八卦定吉凶吉凶生大业圣人作易致用以为天下利使人各有定业无所不足故曰富有之谓大业系辞曰易之兴也周之盛德耶圣人作易使天下之人惧以终始趋吉避凶乐于为善日新不已故曰日新之谓盛德圣人可谓有功于天下故赞之曰至矣哉又言易之为德无所不备自一生二二生三三生万物生生不已是之谓易以干坤而言则成象之谓干效法之谓坤程氏曰干始物而有象坤成物而体备是也以数而言则极数可以知来之谓占以事而言则变通不穷之谓事以神而言则隂阳不可尽测之谓神夫易广矣大矣以言乎逺则推而行之不可得而御以言乎迩则静而守之不离乎至正以言乎天地之间则备矣一物各具一干坤无一而不备于易也又言干静专动直有动中之静是以大生焉坤静翕动辟有静中之动是以广生焉程氏曰坤静翕动辟应干开辟是也干坤各有动静动静不足以尽干坤但见其广大生生不穷耳何从而测识之乎配者合也杨氏曰自广大至易简皆干坤之德是也广大配天地变通配四时隂阳之义配日月易简之善配圣人之至德故观天地四时日月与圣人之至德则可以见干坤矣论语曰周之德可谓至德也已矣易所谓至德者唯文王足以当之上文曰盛德大业至矣哉亦所以赞圣人也子曰易其至矣乎夫易圣人所以崇德而广业也知崇礼卑崇效天卑法地天地设位而易行乎其中矣成性存存道义之门圣人有以见天下之赜而拟诸其形容象其物宜是故谓之象圣人有以见天下之动而观其会通以行其典礼系辞焉以断其吉凶是故谓之爻言天下之至赜而不可恶也言天下之至动而不可乱也拟之而后言议之而后动拟议以成其变化此言易之礼上文言盛德大业至矣哉此言易其至矣乎夫易圣人所以崇德而广业也皆以赞圣人也又因崇德而有知崇礼卑之说礼者理也天尊地卑是自然之理知此理者为知故知欲崇效天之极乎高履此理者为礼故礼欲卑法地之处乎下天尊地卑而后成易知崇礼卑而后成人人之效法天地当如是也是理也成之在人则为成性能存而又存不失其性然后道义由此而出故曰道义之门是以圣人敎人必由礼也圣人见天下之赜如此其难测也拟诸形容象其物宜使人可以触类而长故谓之象又见天下之动如此其难齐也观其会通以行典礼会者合于人心之义通者久而无弊之义系辞而断吉凶使人知有得失之报故谓之爻是以言天下之至赜而不可恶欲同归于善也言天下之至动而不可乱欲同归于治也拟合于礼而后言议合于礼而后动易三百八十四爻皆有拟议之微意行于其间如下文所举七爻中孚九二则及于君子之言行同人九五则及于君子之出处语黙大过初六则曰谨之至也谦九三则曰礼言恭干上九则戒其亢而高节初九则取其谨而宻解六三则恶其慢而暴皆是以礼敎人之大㫖鸣鹤在隂其子和之我有好爵吾与尔靡之子曰君子居其室出其言善则千里之外应之况其迩者乎居其室出其言不善则千里之外违之况其迩者乎言出乎身加乎民行发乎迩见乎逺言行君子之枢机枢机之发荣辱之主也言行君子之所以动天地也可不慎乎谨言动者欲合乎礼同人先号咷而后笑子曰君子之道或出或处或黙或语二人同心其利断金同心之言其臭如兰出处语黙以道而同者亦欲合乎礼也同人卦九五与六二为正应九三九四隔于其间二五未得以相合故有先号咷之象唯二五同心其利断金克去小人则可以破九三九四之刚是断金之象也兰逺而香者也二逺于五为九三九四所隔于其先然同心之言其臭如兰虽逺必应二五亦终相遇非九三九四之所能隔此其所以后笑也初六借用白茅无咎子曰茍错诸地而可矣借之用茅何咎之有慎之至也夫茅之为物薄而用可重也慎斯术也以往其无所失矣谨之至者礼也劳谦君子有终吉子曰劳而不伐有功而不德厚之至也语以其功下人者也德言盛礼言恭谦也者致恭以存其位者也谦而恭者礼也亢龙有悔子曰贵而无位高而无民贤人在下位而无辅是以动而有悔也高而亢者非礼也是以有悔不出尸庭无咎子曰乱之所生也则言语以为阶君不宻则失臣臣不宻则失身几事不宻则害成是以君子慎宻而不出也宻而不谨者非礼也乱所以生子曰作易者其知道乎易曰负且乘致冦至负也者小人之事也乘也者君子之器也小人而乘君子之器盗思夺之矣上慢下暴盗思伐之矣慢藏诲盗冶容诲淫易曰负且乘致冦至盗之招也慢而暴者非礼也以上七爻皆以礼而教人唯能知礼然后可质于神故下爻乃言易之神春秋时南蒯筮坤之六五以为大吉子服惠伯曰易不可以占险自此论不明上下凌替尊卑贵贱不安其序往往以易为卜筮之书险怪幽僻流弊至于假鱼书以为神占风角以为盗不可不辨也大衍之数五十其用四十有九分而为二以象两挂一以象三揲之以四以象四时归竒于扐以象闰五岁再闰故再扐而后挂天数五地数五五位相得而各有合天数二十有五地数三十凡天地之数五十有五此所以成变化而行鬼神也干之䇿二百一十有六坤之䇿百四十有四凡三百有六十当期之日二篇之䇿万有一千五百二十当万物之数也是故四营而成易十有八变而成卦八卦而小成引而伸之触类而长之天下之能事毕矣显道神德行是故可与酬酢可与祐神矣自此以下并言易之神天一地二天三地四天五地六天七地八天九地十合一二三四五六七八九十而计之天地之数凡五十五刘牧曰由天五不用大衍之数所以少天地之数五是也土旺四季易言四象则五已在其中矣其用四十有九何也宋氏曰置其一不用以象太极是也蓍蒿属生千岁三百茎合于大衍之数六故用之可以揲六爻后世掷钱以代蓍则误矣揲蓍之法取五十茎置其一不用以象太极尚存四十九䇿信手分左右以象两仪是数自一而二也就右䇿内取一䇿挂于左手小指间以象三才是数自二而三也所存尚四十八䇿以四数约之为十二个四揲之以四以象四时十二月是数自三而四也先探右䇿数以四而又四所余之䇿不一则二不二则三不三则四扐于左手无名指间一二三四所以为四象之生数也又揲左䇿如前法所余之䇿扐于左手将指间竒者所挂之一也归竒于扐以象闰月合所挂与所扐之䇿而计之不五则九是初变得天数合于阳竒也谓五为少谓九为多置前挂扐之䇿不复用矣如初变得五而置之尚存四十四策如初变得九而置之则尚存四十䇿即所存之䇿分为左右揲之扐之如前法合而计之不四则八谓四为少谓八为多又置所已扐之䇿不复用矣即所存之䇿分为左右揲之扐之如前法合而计之不四则八亦谓四为少谓八为多是后两变皆得地数合于隂耦也再扐而后挂后两变所以不挂者象五岁再闰也合三变而视多少之外尚存三十六䇿九个四也故九为老阳蓍之画于是乎口三多之外尚存二十四䇿六个四也故六为老隂蓍之画于是乎乂両多一少之外尚存二十八䇿七个四也故七为少阳蓍之画于是乎一両少一多之外尚存三十二䇿八个四也故八为少隂蓍之画于是乎六七八九所以为四象之成数也重交单拆之名是后世蓍揲者以意为之易未尝有是也七为少阳自七而进于九则为老阳是阳以进为老也八为少隂自八而退于六则为老隂是隂以退为老也阳进隂退是崇阳抑隂之道也又言一三五七九天数五也二四六八十地数五也五位相得而各有合是天地皆不离乎五数也天一生水地六成之是五配一而为六也地二生火天七成之是五配二而为七也天三生木地八成之是五配三而为八也地四生金天九成之是五配四而为九也天五生土地十成之系辞乃言天数五地数五而不言十者何也张氏曰十者数之终也九之配也地无踰天之理孰有地而天于天者乎是也黄帝书曰土生数五成数五太𤣥亦以五五为土皆是不言十之意天数二十有五地数三十凡天地之数五十有五时块然而已耳大衍之数五十其用四十有九惟能用故所以能成变化而行于鬼神又言干卦六爻每爻三十六䇿六个三十六计二百一十六坤卦六爻每爻二十四䇿六个二十四计百四十四干坤之䇿共三百六十故可以当三百六十日又言上篇始于干下篇始于咸六十四卦三百八十四爻如初九九二九三九四九五上九之类凡百九十二爻以九而乘其上是取老阳三十六䇿百九十二个三十六计成六千九百一十二䇿如初六六二六三六四六五上六之类凡百九十二爻以六而乘其上是取老隂二十四䇿百九十二个二十四计成四千六百单八䇿通计万一千五百二十故可以当万物之数揲蓍之䇿亦有遇少阳少隂者或七或八数有不同圣人作易槩以九六而乘于三百八十四爻之上虽以少阳之爻亦进而用九虽以少隂之爻亦退而用六崇阳抑隂愈可见矣又言大衍之数合乎天地合乎鬼神合于四时合于万物其所以合者又在乎人之道德易者变易也揲蓍之始分而为二以象両仪又挂一以象三才又揲之以四以象四时又归竒于扐以象闰月是四营也故曰四营而成易三变而成一爻卦有六爻故曰十八变而成卦八卦先成故曰八卦而小成引而伸之触类而长之则六十四卦成而天下之能事毕矣所以成易者人也故有显道神德行之说人能显道不至于自昧又能神其德行不至于自欺问焉以言可以无愧于神故曰可与酬酢至诚如神有感必应则神亦得以通其故故曰可与祐神矣子曰知变化之道者其知神之所为乎易有圣人之道四焉以言者尚其辞以动者尚其变以制器者尚其象以卜筮者尚其占是以君子将有为也将有行也问焉而以言其受命也如向无有逺近幽深遂知来物非天下之至精其孰能与于此参伍以变错综其数通其变遂成天地之文极其数遂定天下之象非天下之至变其孰能与于此易无思也无为也寂然不动感而遂通天下之故非天下之至神其孰能与于此夫易圣人之所以极深而研几也唯深也故能通天下之志唯几也故能成天下之务唯神也故不疾而速不行而至子曰易有圣人之道四焉者此之谓也此言神之变化又不可测唯知易道者能知之程氏曰变如万物方变而未化化则更无旧迹是也又言易以道而神易有圣人之道四言者不徒尚其辞动者不徒尚其变制器者不徒尚其象卜筮者不徒尚其占四者皆道之所寓易有圣人之道此易之所以神是以君子将有为有行他人皆未知之而易先知之问焉以言随所告而答之如响应声无有逺近幽深之间皆可以知来自非天下至精孰能与于此九为老阳六为老隂九六者十五也参伍以变错综其数通变为六十四卦遂成天地之文如上天下泽履之类爻至于六而极能极其数有尊卑贵贱之位遂定天下之象非天下之至变孰能与于此又言易非思而得之也非勉而为之也寂然主静随其所感遂通天下之故寂为感之体感为寂之用非天下至神孰能与于此易所以至精至变至神者皆道也又言圣人之道极深而见其赜故能通天下之志研几而察其微故能成天下之务圣人非有私智参于其间不疾而速不行而至是亦神道之自然也易之道与圣人则一非圣人求合于易故曰易有圣人之道四焉此之谓也天一地二天三地四天五地六天七地八天九地十子曰夫易何为者也夫易开物成务冐天下之道如斯而已者也是故圣人以通天下之志以定天下之业以断天下之疑是故蓍之德圎而神卦之德方以知六爻之义易以贡圣人以此洗心退藏于宻吉凶与民同患神以知来知以藏往其孰能与于此哉古之聪明睿知神武而不杀者夫是以明于天之道而察于民之故是兴神物以前民用圣人以此斋戒以神明其德夫是故阖户谓之坤辟户谓之干一阖一辟谓之变往来不穷谓之通见乃谓之象形乃谓之器制而用之谓之法利用出入民咸用之谓之神此言易道以圣人而神自天一以至地十天地之数块然而已所以能冐天下者道也故曰冐天下之道如斯而已者也易果何为哉所以能通天下之志定天下之业断天下之疑者皆圣人之道有功于易也上文言易无为也又言其通天下之故此言易何为者也又言其开物成务彼老氏所谓寂灭无为者异于是矣又言易道有自然之蓍也卦也爻也皆非圣人以私意而创为是也圆者流通不居蓍之德唯圆而神故可以通天下之志方者截然一定卦之德唯方以知故可以定天下之业易以贡者平易以与人知六爻之义唯易以贡故可以断天下之疑圣人知之以此自洗濯其心退藏于宻可也然圣人作易不容以不告于民系辞以明吉凶为民虑患故曰吉凶与民同患察事几于未至之先故曰神以知来明忧患而弭其故故曰知以藏往其孰能与于此哉古之聪明睿知神武而不杀者夫聪明睿知谓其知之至也神武不杀谓其可畏民不至于犯也圣人教人趋吉避凶欲使之常知畏惧而不敢犯以无及于害是神武不杀之义也吉凶倚伏是天之道召之在人是民之故圣人以天道而示民故兴神物以前民用神物者蓍龟也又言圣人有自然之神心者神明之舎圣人以此斋戒其心斯可以神明其德斯可以质之于神明是圣人一身又有在我之干坤是故阖户取其静宻之义凡属乎隂即是坤也辟户取其洞达之义凡属乎阳即是干也一阖一辟谓之变往来不穷谓之通象之可见者谓之象象之已形者谓之器裁制而用谓之圣人之法利用者合精粗而言出入者合内外而言至于利用出入民咸用之莫知其然又见圣人之为至神也是故易有太极是生两仪两仪生四象四象生八卦八卦定吉凶吉凶生大业是故法象莫大乎天地变通莫大乎四时县象着明莫大乎日月崇高莫大乎富贵备物致用立成器以为天下利莫大乎圣人探赜索隐钩深致逺以定天下之吉凶成天下之亹亹者莫大乎蓍龟是故天生神物圣人则之天地变化圣人效之天垂象见吉凶圣人象之河出图洛出书圣人则之易有四象所以示也系辞焉所以告也定之以吉凶所以断也易曰自天祐之吉无不利子曰祐者助也天之所助者顺也人之所助者信也履信思乎顺又以尚贤也是以自天祐之吉无不利也子曰书不尽言言不尽意然则圣人之意其不可见乎子曰圣人立象以尽意设卦以尽情伪系辞焉以尽其言变而通之以尽利鼓之舞之以尽神干坤其易之蕴邪干坤成列而易立乎其中矣干坤毁则无以见易易不可见则干坤或几乎息矣是故形而上者谓之道形而下者谓之器化而裁之谓之变推而行之谓之通举而措之天下之民谓之事业是故夫象圣人有以见天下之赜而拟诸其形容象其物宜是故谓之象圣人有以见天下之动而观其会通以行其典礼系辞焉以断其吉凶是故谓之爻极天下之赜者存乎卦鼓天下之动者存乎辞化而裁之存乎变推而行之存乎通神而明之存乎其人黙而成之不言而信存乎德行此言神而明之存乎人之德行易数自一而两两而四四而八皆是顺加一倍数八卦定吉凶吉凶生天业理之所在顺吉而逆凶是数与理皆主乎顺也又以理之极顺者而言之成象之谓干效法之谓坤法象莫大乎天地高卑上下以顺而位变通莫大乎四时垂象着明莫大乎日月往来代谢以顺而行崇髙莫大乎富贵以顺而守备物致用立成器以为天下利莫大乎圣人以顺而成探赜索隐钩深致逺莫大乎蓍龟以顺而告其为顺则一也亹亹者顺之至也人岂可不顺哉又因而言天人信顺之理天生神物有蓍则有龟圣人则之而参用以卜筮天地变化有日则有月有风则有雷有山则有泽圣人效之而设卦文天垂象见吉凶圣人象之则系辞而明吉凶河出图洛出书圣人则之乃于河图四十五数洛书五十五数之中一进一退而取大衍五十之数是圣人以顺而合乎天故天亦顺之也易有四象示人以天五不用也系辞焉所以告也定以吉凶所以断也吉者断乎其不可易凶者断乎其不可从是圣人以信而合乎人故人亦信之也天人一理有感必应是以自天祐之吉无不利故举大有上九一爻而言程氏曰履信谓履五五虚中信也思顺而谦逊不居也尚贤谓志从于五是也善玩易者知有信顺尚贤之说则可以见圣人作易之大意矣又谓书不尽言言不尽意孰谓圣人之意果不尽见于言乎故以五尽而言拟诸形容象其物宜故曰立象以尽意情伪相感而利害生故曰设卦以尽情伪辞者各指其所之故曰系辞焉以尽言变动以利言故曰变而通之以尽利使民不倦神而化之故曰鼓之舞之以尽神是圣人于易其意无所不尽矣大意则在于辨干坤缊者意之所存故曰干坤其易之缊耶干坤成列而易立乎其中所以立之者人也干为天道坤为地道自屯以下至于未济凡六十二卦以扶干坤然后干坤得以不毁是易之道以人而立也人有功于天地圣人又有功于人故形而上者一隂一阳未有形迹故谓之道形而下者已有形迹故谓之器自干坤成列而下皆易之器也因其化而裁制之谓之变推其道而流行之谓之通举而措之天下之民谓之事业曰象曰爻圣人所以教人者无不尽矣人之玩易也当何如哉极天下之赜者存乎卦察其卦之有小大可也鼓天下之动者存乎辞察其辞之有险易可也化而裁之存乎变当有以自度也推而行之存乎通当有以自致也神而明之则存乎人不必徒泥乎数黙而成之不言而信则存乎德行不必徒泥乎言也终篇以德行为主所以申言上文显道神德行之意淙山读周易卷十七淙山读周易卷十八钦定四库全书淙山读周易卷十八宋方寔孙撰系辞下篇始于咸恒夫妇之道是人之情故下系言易之情曰圣人之情见乎辞曰吉凶以情迁是也八卦成列象在其中矣因而重之爻在其中矣刚柔相推变在其中矣系辞焉而命之动在其中矣吉凶悔吝者生乎动者也刚柔者立本者也变通者趣时者也吉凶者贞胜者也天地之道贞观者也日月之道贞明者也天下之动贞夫一者也八卦成列虽未重六爻而六十四卦之象已在其中因而重之三百八十四爻亦不出于八卦之外故曰因而重之爻在其中矣刚柔谓九六也九六相推以乘六爻则变化在其中矣系辞焉而命之则动之吉凶悔吝在其中矣又言吉凶有正胜之道吉凶悔吝生乎动动居其一凶悔吝居其三人不可轻动也当刚而刚当柔而柔是知立本者也变通随宜是知趣时者也能有吉而无凶是以正而胜者也又言天地之道以正而观日月之道以正而明天下之动不齐至于正夫一而正是易之情无一而不本于正也自此以下分两截一言天地圣人之情而及于包羲神农黄帝尧舜是君道也一言君子小人之情而及于文王之盛德是臣道也先君后臣亦以明周易先干后坤之义夫干确然示人易矣夫坤隤然示人简矣爻也者效此者也象也者像此者也爻象动乎内吉凶见乎外功业见乎变圣人之情见乎辞天地之大德曰生圣人之大寳曰位何以守位曰仁何以聚人曰财理财正辞禁民为非曰义此言天地圣人之情易文凡竒者皆属干凡耦者皆属坤可以见其确然易隤然简矣干元资始坤元资生是天地之大德也爻者效乎此象者像乎此爻象动乎内吉凶见乎外圣人作易欲使人因爻象而有所见趋吉避凶通变以尽利各成功业以得其生生之道故曰功业见乎变圣人之情见乎辞圣人之情犹天地之情也天地以生物为心故曰天地之大德曰生圣人有仁天下之心必得是位而后可以及天下故曰圣人之大寳曰位位为大寳非其他财寳比也既得是位必以仁而得人心然后可以长守仁者散财聚人所以守位也后世人主有惑于聚敛者徒欲聚财而不知聚人财聚民散将併与其大寳而失之果何利哉守位曰仁聚人曰财可谓仁矣又不可无义故曰理财正辞禁民为非曰义所谓立人之道曰仁与义者此也杨氏曰教民理财义也谨已出令亦义也禁民为非亦义也是也所谓理财者乃是教民理财非若后世但为国而理财也下文言包羲神农黄帝尧舜是君道也古者包羲氏之王天下也仰则观象于天俯则观法于地观鸟兽之文与地之宜近取诸身逺取诸物于是始作八卦以通神明之德以类万物之情作结绳而为网罟以佃以渔盖取诸离包羲氏没神农氏作斲木为耜揉木为耒耒耨之利以教天下盖取诸益日中为市致天下之民聚天下之货交易而退各得其所盖取诸噬嗑神农氏没黄帝尧舜氏作通其变使民不倦神而化之使民宜之易穷则变变则通通则久是以自天祐之吉无不利黄帝尧舜垂衣裳而天下治盖取诸干坤刳木为舟剡木为楫舟楫之利以济不通致逺以利天下盖取诸涣服牛乘马引重致逺以利天下盖取诸随重门击柝以待暴客盖取诸豫断木为杵掘地为臼臼杵之利万民以济盖取诸小过弦木为弧剡木为矢弧矢之利以威天下盖取诸睽上古穴居而野处后世圣人易之以宫室上栋下宇以待风雨盖取诸大壮古之葬者厚衣之以薪葬之中野不封不树丧期无数后世圣人易之以棺椁盖取诸大过上古结绳而治后世圣人易之以书契百官以治万民以察盖取诸夬包羲氏始作八卦近取诸身逺取诸物不独观法象于天地而已也离居八卦之一数有纵横爻有错综是网罟之象当包羲时民但知饮血茹毛以佃以渔未知其他于八卦之中独举离卦而言是其他卦义皆未明也及神农氏作教民以耒耜之利民于是知有粒食益之彖曰木道乃行斲木为耜揉木为耒是益之象也食之外有货交易不可以不明故曰日中为市圣人不欲长民以货利之心故曰交易而退合而各得其所隐然有义存于其中嗑合也是噬嗑之象也神农之时虽未有六十四卦而益与噬嗑之义已与象契张氏曰取诸其卦只是取其义与象契非必见卦而后始有为也是也聚人曰财既有食货茍饱煖而无教则人道必至于穷黄帝尧舜能通其变于未穷之时使民不倦神而化之使民宜之是教民以义自黄帝尧舜始也易道穷则变变则通通则久衣裳上下自古及今皆不可得而乱可见其通则久矣天秩有礼理之合于天者乃天所祐是以自天祐之吉无不利此其所以治也黄帝尧舜以前非无干坤也包羲以来虽有八卦之象而人道未立及黄帝尧舜氏作乃天地文明之初有仁义以扶植人类于其中然后干坤得以奠位于上下故必有黄帝尧舜之治而后得以谓之取诸干坤也自此以下所举涣随等卦皆是取其义而言涣卦坎下巽上木上而水下有舟楫之象随上六拘系之乃从维之有穿络牛马之象为舟为楫服牛乘马皆曰致逺以利天下是教民以相济之义豫坤下震上坤厚也震发也有重门击析之象是教民以防备之义小过艮下震上艮止也震动也下止而上动有杵臼之象是教民以动止之义睽上九曰先张之弧有弧矢威天下之象是教民以禁非之义大壮上二隂下四阳有四柱之象上栋下宇是教民以安居之义大过巽下兑上巽入也兑说也以死者入藏为慰取诸大过是教民以送死之义夬干下兑上健而说决而和书契取诸夬者是教民以不欺之义上文所谓理财正辞禁民为非曰义者此也是故易者象也象也者像也彖者材也爻也者效天下之动者也是故吉凶生而悔吝着也阳卦多隂隂卦多阳其故何也阳卦竒隂卦耦其德行何也阳一君而二民君子之道也隂二君而一民小人之道也自此以下言君子小人之情易有四象隂阳老少是也卦之象则言其像彖则言其材爻则故天下之动而动也吉凶由人而生忧悔吝者存乎介当明辨于细微之际故曰吉凶生而悔吝着是圣人系辞之大意也又因阳卦隂卦而论君子小人之道阳卦多隂如震坎艮卦为男其卦画皆一阳而二隂隂卦多阳如巽离兑卦为女其卦画皆一隂而二阳其故何也二者以一为主主者君也阳卦以一竒为主隂卦以一耦为主是其卦体然也若论其德行则一者竒也二者耦也阳卦以竒为君以耦为民一竒二耦则一顺于竒二顺于耦顺则为君子之道隂卦以耦为君以竒为民一耦二竒则一悖于耦二悖于竒悖则为小人之道君子小人之道所以异者悖与顺也系辞言小人之道是小人亦有道也特不能尽顺乎道耳下文所举十一爻亦以君子小人而言易曰憧憧往来朋从尔思子曰天下何思何虑天下同归而殊涂一致而百虑天下何思何虑日往则月来月往则日来曰月相推而明生焉寒往则暑来暑往则寒来寒暑相推而岁成焉往者屈也来者伸也屈伸相感而利生焉尺蠖之屈以求伸也龙蛇之蛰以存身也精义入神以致用也利用安身以崇德也过此以往未之或知也穷神知化德之盛也此言君子之能致用也咸九四憧憧往来朋从尔思是思以多而扰也子曰天下何思何虑谓天下之事何必过于思虑但当付之以理而已天下之理有殊涂而其归则同百虑而致则一者何用以思虑扰扰为也故又曰天下何思何虑又论往来一致之理日月往来不同其为明则一也寒暑往来不同其成岁功则一也屈伸往来不同其为义则一也利之所生即义之所在尺蠖以屈而求伸龙蛇以蛰而存身物虽不同其理一也君子精义入神以致用利用安身以崇德内外不同其道一也君子之道主一而已过此以往未之或知思虑所不暇及至于穷神知化化而不可知之谓神是德之盛也自然而然亦非思虑之所能及尚何以朋从尔思为哉易曰困于石据于蒺藜入于其宫不见其妻凶子曰非所困而困焉名必辱非所据而据焉身必危既辱且危死期将至妻其可得见耶此言小人之不能处困也易曰公用射隼于高墉之上获之无不利子曰隼者禽也弓矢者器也射之者人也君子藏器于身待时而动何不利之有动而不括是以出而有获语成器而动者也此言君子之待时而动也子曰小人不耻不仁不畏不义不见利不劝不威不惩小惩而大诫此小人之福也易曰屦校灭趾无咎此之谓也善不积不足以成名恶不积不足以灭身小人以小善为无益而弗为也以小恶为无伤而弗去也故恶积而不可掩罪大而不可解易曰何校灭耳凶此言小人之积恶也子曰危者安其位者也亡者保其存者也乱者有其治者也是故君子安而不忘危存而不忘亡治而不忘乱是以身安而国家可保也易曰其亡其亡系于苞桑此言君子之安而不忘危也子曰德薄而位尊知小而谋大力小而任重鲜不及矣易曰鼎折足覆公餗其形渥凶言不胜其任也此言小人之不胜任也子曰知几其神乎君子上交不谄下交不渎其知几乎几者动之微吉之先见者也君子见几而作不俟终日易曰介于石不终日贞吉介如石焉宁用终曰断可识矣君子知微知彰知柔知刚万夫之望此言君子之知几也子曰颜氏之子其殆庶几乎有不善未尝不知知之未尝复行也易曰不逺复无祗悔元吉此言君子之不逺复也天地絪緼万物化醇男女构精万物化生易曰三人行则损一人一人行则得其友言致一也此言君子之致一也子曰君子安其身而后动易其心而后语定其交而后求君子修此三者故全也危以动则民不与也惧以语则民不应也无交而求则民不与也莫之与则伤之者至矣易曰莫益之或系之立心勿恒凶此言君子之有常心也举十一爻而君子小人之情大槩可见矣子曰干坤其易之门邪干阳物也坤隂物也隂阳合德而刚柔有体以体天地之撰以通神明之德其称名也杂而不越于稽其类其衰世之意邪夫易彰往而察来而微显阐幽开而当名辨物正言断辞则备矣其称名也小其取类也大其㫖远其辞文其言曲而中其事肆而隐因贰以济民行以明失得之报易之兴也其于中古乎作易者其有忧患乎是故履德之基也谦德之柄也复德之本也恒德之固也损德之修也益德之裕也困德之辨也井德之地也巽德之制也履和而至谦尊而光复小而辨于物恒杂而不厌损先难而后易益长裕而不设困穷而通井居其所而迁巽称而隐履以和行谦以制礼复以自知恒以一德损以远害益以兴利困以寡怨井以辨义巽以行权自此以下言圣人教人以为君子之道易六十四卦自干坤而出故曰易之门阖户谓之坤辟户谓之干自门之象也属乎阳物者皆干之类属乎隂物者皆坤之类以德而言则有健顺以体而言则有刚柔以体天地之所为者而言则尊卑有贵贱以通神明之所得者而言则顺悖有吉凶皆不可得而越又言干不止为天如干为君又为金玉之类坤不止为地如坤为母又为釡大舆之类其称名也杂而不一然稽考其类则干为阳物坤为隂物皆不得以越其类文王三分天下有其二以服事商是不敢越其类者也易先干而后坤辨别尊卑是圣人防衰世之意故曰其衰世之意邪又言易道知往知来显者微之使人知其几幽者阐之使人知其故晓然开明其名则当而顺其物则辨而别其言则正而不偏其辞则断而不疑六十四卦三百八十四爻可谓备矣其称物之名也虽小而不遗其取类也甚大其㫖远而长其辞文而有理其言曲而中故不差其事肆而隐故不亵如是则吉反是则凶因是贰者以济民行以明失得之报与民同患欲使之趋吉而避凶变失而为得是易之大㫖也故曰易之兴也其于中古乎作易者其有忧患乎文王忧世之本心亦可见于此矣又言九卦之德履者礼也蹈之而安德之基也谦以持之德之柄也复以反之德之本也常则可久德之固也窒欲以全吾德故损为德之修迁善以长吾德故益为德之裕困而知命为德之辨井居其所为德之地巽申行命事为德之制又言九卦之体履说而应乎干知和而和以礼节之至者言其有所止也谦卑而人尊之其道尊而光显也德贵早辨故曰复小而辨于物刚柔并处而相得以正为常故曰常杂而不厌损以窒欲能自用力先难而后易也益以迁善其实充裕非虚设也程氏曰设是撰造撰造则为伪是也困穷而通虽屈而有伸之道井居其所而迁不动而有应之义巽以申命是称也巽而能入是隐也又言九卦之用欲使人困九卦之德而用之于人事郭氏曰因履之和以和行因谦之逊以制礼因复以自反于道因常以不变其德因损以去其害己者因益以迁善因困而亨通则无怨尤于天人因井以辨劳民往来之有义因巽以行申命之权是也九卦之德君子顺之则吉小人悖之则凶亦可以见易之情也易之为书也不可远为道也屡迁变动不居周流六虚上下无常刚柔相易不可为典要唯变所适其出入以度外内使知惧又明于忧患与故无有师保如临父母初率其辞而揆其方既有典常茍非其人道不虚行此言易书垂训切近于人情故不可逺其为道也随时而屡迁变动不居周流于六爻之中皆虚位也故曰六虚上下无常刚柔相易不可拘之以典常绳之以要约唯随时变而适其正耳既曰不可为典要下文又曰既有典常是变动之中又有不变者也其出入以度内外使知惧欲使人致察于出入内外之间以敬为主又明于忧患与达于世故不待师保自知所畏如临父母自知所敬于其初也率循其辞而揆度其方既有典常知所定向则终身不敢易是道之在人者亦有常也上文曰周流六虚此曰道不虚行以见易之六爻皆是虚位以人而行则虚者实矣故曰茍非其人道不虚行易之为书也原始要终以为质也六爻相杂唯其时物也其初难知其上易知本末也初辞拟之卒成之终若夫杂物撰德辨是与非则非其中爻不备噫亦要存亡吉凶则居可知矣知者观其彖辞则思过半矣二与四同功而异位其善不同二多誉四多惧近也柔之为道不利远者其要无咎其用柔中也三与五同功而异位三多凶五多功贵贼之等也其柔危其刚胜邪此言易之中爻可以见易之情原姑要终自初爻至上爻所以为卦之质六爻相杂以其所遇之时所指之物各不同也初爻则其事犹微其辞则拟议之而已故难知上爻则其事已成其辞则究竟言之故易知若欲杂辨其物论撰其德辨其是非则以中爻而备即上下二卦而言则二五为中爻二居下卦之中是臣位居于下也五居上卦之中是君位居于上也噫者叹辞也善玩易者亦要存亡吉凶则居可知矣居者位也君臣各安其位则存而吉一失其位终亡而凶曰要者要终也彖者言乎象也知者观其彖辞则思虑有益而过半矣又即六爻而言则二三四五皆中爻也二与四三与五皆同功而异位何也郭氏曰二四隂也三五阳也隂阳之功虽同而位则异二多誉中也四多惧近君也此其善之不同也二四宜以柔居之而柔之为道不利逺者则六二何其多誉乎然要其终所以无咎者以六二之用柔中故也三多凶五多功其贵贱不同位有当不当也三五皆宜以刚居之而尤三多凶者贱而失中也五则柔危而刚胜者贵得中也是也曰其用柔中者是易之九二不若六二之为得中以其在下而顺也曰柔危刚胜者六五以柔而处君位易失于委糜是以忧危不若九五之为刚胜宁以刚而胜柔也易之为书也广大悉备有天道焉有人道焉有地道焉兼三才而両之故六六者非他也三才之道也道有变动故曰爻爻有等故曰物物相杂故曰文文不当故吉凶生焉易之兴也其当殷之末世周之盛德邪当文王与纣之事邪是故其辞危危者使平易者使倾其道甚大百物不废惧以终始其要无咎此之谓易之道也此因土文二五中爻而言易之为书广大悉备立天之道曰隂与阳立地之道曰柔与刚立人之道曰仁与义兼三才而両之故六易所以有六爻也合六爻而分上中下以象三才五与上为天五君位也属乎天君之尊如天也初与二为地二臣位也属乎地臣之卑如地也三与四为人是人位乎中之象也故曰六者非他也三才之道也因其有变动也故效之而曰爻因其有等差也故类之而曰物物相错综各有条理故曰文文有当不当吉凶于是乎生周易于是乎作故曰易之兴也其当殷之末世周之盛德邪天下无道至于殷之末世可谓极矣文王能服事殷又惧天下之事殷者不能皆如文王也故其辞危惧即二五之中爻以辨尊卑贵贱之定位欲使天下之有所危惧者和平其气有所慢易者倾变其习其道甚大可使百物不废其常终始此惧心也要其归于无咎而已此易之道也君臣大分至是愈明矣夫干天下之至健也德行恒易以知险夫坤天下之至顺也德行恒简以知阻能说诸心能研诸侯之虑定天下之吉凶成天下之亹亹者是故变化云为吉事有祥象事知器占事知来天地设位圣人成能人谋鬼谋百姓与能八卦以象告爻彖以情言刚柔杂居而吉凶可见矣变动以利言吉凶以情迁是故爱恶相攻而吉凶生逺近相取而悔吝生情伪相感而利害生凡易之情近而不相得则凶或害之悔且吝将叛者其辞慙中心疑者其辞枝吉人之辞寡躁人之辞多诬善之人其辞㳺失其守者其辞屈末章又极言君子小人之情干为至健德行常易以知险如干之亢则有悔也坤为至顺德行常简以知阻如坤之从王事弗敢成也干知险坤知阻天地犹有憾况于人乎唯能知险则不陷于险知阻则不陷于阻趋吉避凶人之道也圣人作易知有健顺险阻之理能以此而和说其心以此而研诸侯之虑可以定天下之吉凶成天下之亹亹是人情皆欲趋吉而避凶也是故变化云为凡有吉事于易亦有祥应象事于易可以知器占事于易可以知来是易之情合于人情也天地设位圣人成能是易之情合于天地也人谋鬼谋卜筮之事百姓与能是易之情合于鬼神也八卦以吉凶之事而告爻象以吉凶之情而言刚柔者九六也刚柔杂居于六爻之中而系之以辞吉凶可见矣卦又有变圣人教人以变化吉凶之道故曰变动以利言欲人通变以适利也吉凶以情迁欲人趋吉以避凶也爱恶者善恶也逺近者过不及也情者本于诚也伪者非其情也爱恶相反而吉凶生逺近相取而悔吝生情伪相感而利害生吉之与凶悔吝利之与害彼此相形非有难见者易之情又近于人情然小人之为不善者于易之情近而不相得则凶或害之悔且吝甘心于凶害悔吝独不能取其吉且利者而趋就之是小人之不合于人情者也易所以恶小人也又言人之卜筮问焉以言皆欲有吉而无凶是人情本善也彼小人之流为不善者岂其情之本不善哉其将违叛乎理也犹有忌惮则其辞慙其中心有所疑者则其辞枝离而无本吉人主一则其辞寡躁人多欲则其辞多诬善之人自欺其心失心虚浮则其辞㳺莫知所归失守之人自䘮其心狥于偏曲则其辞屈而不能直叛疑吉躁诬善失守六者之情不同故慙枝寡多游屈六者之辞亦异所谓吉人者居其一而已天地间阳一而隂二阳一而竒故为君子者常少隂二而耦故为小人者常多崇阳而抑隂进君子而退小人是以圣人又有用易之道淙山读周易卷十八淙山读周易卷十九钦定四库全书淙山读周易巷十九宋方实孙撰说卦昔者圣人之作易也幽赞于神明而生蓍参天两地而倚数观变于隂阳而立卦发挥于刚柔而生爻和顺于道德而理于义穷理尽性以至于命圣人作易凡其生蓍倚数立卦生爻皆示人以道德性命之理唯和顺于道德而理于义则义在我矣又能穷理尽性以至于命则天命亦在我矣曰蓍曰数曰卦曰爻皆不可以徒泥也昔者圣人之作易也将以顺性命之理是以立天之道曰隂与阳立地之道曰柔与刚立人之道曰仁与义兼三才而两之故易六画而成卦分隂分阳迭用柔刚故易六位而成章初三五爻属阳二四上爻属隂故曰分隂分阳初三五爻有时而用刚初九九三九五是也亦有时而用柔初六六三六五是也二四上爻有时而用柔六二六四上六是也亦有时而用刚九二九四上九是也故曰迭用柔刚故易有六位所以交错而成文章也天地定位山泽通气雷风相薄水火不相射八卦相错数往者顺知来者逆是故易逆数也前章曰和顺于道德而理于义曰将以顺性命之理理无不顺也圣人作易以前民用以逆数知来事欲使人趋吉而避凶能顺理者亦可以逆数也雷以动之风以散之雨以润之日以烜之艮以止之兑以说之干以君之坤以藏之帝出乎震齐乎巽相见乎离致役乎坤说言乎兑战乎干劳乎坎成言乎艮万物出乎震震东方也齐乎巽巽东南也齐也者言万物之洁齐也离也者明也万物皆相见南方之卦也圣人南面而听天下向明而治盖取诸此也坤也者地也万物皆致养焉故曰致役乎坤兑正秋也万物之所说也故曰说言乎兑战平干干西北之卦也言隂阳相薄也坎者水也正北方之卦也劳卦也万物之所归也故曰劳乎坎艮东北之卦也万物之所成终而所成始也故曰成言乎艮此就八卦方位上说四时首曰帝出乎震又曰万物出乎震所以别言之者以见震为长子出而正位则可以主宰万物与万物之出乎震者不同也神也者妙万物而为言者也动万物者莫疾乎雷挠万物者莫疾乎风燥万物者莫熯乎火说万物者莫说乎泽润万物者莫润乎水终万物始万物者莫盛乎艮故水火相逮雷风不相悖山泽通气然后能变化既成万物也日以烜之言离象也此章又言火而不言日雨以润之言坎象也此章又言水而不言雨山泽通气言艮兑象也此章言莫说乎泽莫盛乎艮又独不言山以见说卦不可以一物拘也干健也坤顺也震动也巽入也坎陷也离丽也艮止也兑说也干为马坤为牛震为龙巽为鸡坎为豕离为雉艮为狗兑为羊干为首坤为腹震为足巽为股坎为耳离为目艮为手兑为口干天也故称乎父坤地也故称乎母震一索而得男故谓之长男巽一索而得女故谓之长女坎再索而得男故谓之中男离再索而得女故谓之中女艮三索而得男故谓之少男兑三索而得女故谓之少女干为天为圜为君为父为玉为金为寒为氷为大赤为良马为老马为瘠马为驳马为木果自干为天为圜以下言卦象所取者亦非一说也既曰为良马又有老马瘠马驳马之别因马取象亦各不同也说卦说干为马干六爻取象又不言马而言龙以见卦象与爻象又不同也说卦谓震为龙其究为健又谓离卦其于人也为大腹为干卦以见干之为象由君父而言则为君父由长子而言则其究为健由离卦而言则于人为干卦凡人有阳明之德者皆属乎干至于六龙变化则是大人有位者之象非凡人所得而比也岂非说卦之大㫖邪坤为地为母为布为釡为吝啬为均为子母牛为大舆为文为衆为柄其于地也为黑震为雷为龙为𤣥黄为旉为大涂为长子为决躁为苍筤竹为萑苇其于马也为善鸣为馵足为作足为的颡其于稼也为反生其究为健为蕃鲜震为雷为龙又曰其究为健以见震为长子随时变化非人之所能测及其究极可以合于干而为健是帝出乎震者之事也巽为木为风为长女为绳直为工为白为长为高为进退为不果为臭其于人也为寡发为广颡为多白眼为近利市三倍其究为躁卦为近利市三倍其究竟也贪躁不已则为躁卦异于巽卦之义矣非果谓六十四卦之外又他有所谓躁卦也坎为水为沟渎为隐伏为矫輮为弓轮其于人也为加忧为心病为耳痛为血卦为赤其于马也为美嵴为亟心为下首为薄蹄为曳其于舆也为多眚为通为月为盗其于木也为坚多心心病耳痛皆以病言也曰为血卦犹云占之则为血病之卦说卦首言幽赞于神明而生蓍以见说卦多说卜筮之事也曰为盗者亦是占盗之卦谓盗必陷有坎之象非易书教人以为盗也离为火为日为电为中女为甲冑为戈兵其于人也为大腹为干卦为鼈为蠏为蠃为蚌为龟其于木也为科上藁离为中女又于人为干卦以见干有为君之象与凡人不同为凡人者唯当以柔顺之道而处于干体之中不独中女为得离之象也艮为山为径路为小石为门阙为果蓏为阍寺为指为狗为鼠为黔喙之属其于木也为坚多节艮为阍寺以见为阍寺者亦当有以禁止之也兑为泽为少女为巫为口舌为毁折为附决其于地也为刚卤为妾为羊说卦谓干为寒坤为吝啬震为决躁巽为长坎为通兑为附决如此之类皆取其义不但以物言也震言长子巽言长女离言中女兑言少女独于艮坎不言中男少男者岂长子主器则中男少男亦未暇言邪是说卦之微意也淙山读周易卷十九淙山读周易卷二十钦定四库全书淙山读周易卷二十宋方实孙撰序卦有天地然后万物生焉序卦但言天地不言干坤者以见易六十四卦自干坤而出不可得而定名也盈天地之间者惟万物故受之以屯屯者盈也屯者物之始生也物生必蒙故受之以蒙蒙者蒙也物之穉也物穉不可不养也故受之以需需者饮食之道也饮食必有讼故受之以讼讼必有衆起故受之以师师者衆也衆必有所比故受之以比比者比也比必有所畜故受之以小畜物畜然后有礼故受之以履履而泰然后安故受之以泰泰者通也物不可以终通故受之以否物不可以终否故受之以同人与人同者物必归焉故受之以大有有大者不可以盈故受之以谦有大而能谦必豫故受之以豫豫必有随故受之以随以喜随人者必有事故受之以蛊蛊者事也有事而后可大故受之以临临者大也物大然后可观故受之以观可观而后有所合故受之以噬嗑嗑者合也物不可以茍合而已故受之以贲贲者饰也致饰然后亨则尽矣故受之以剥剥者剥也物不可以终尽剥穷上反下故受之以复复则不妄矣故受之以无妄有无妄然后可畜故受之以大畜物畜然后可养故受之以颐颐者养也不养则不可动故受之以大过物不可以终过故受之以坎坎者陷也陷必有所丽故受之以离离者丽也有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错序卦不言咸者男女之情感以无心不可以自言也夫妇之道不可以不久也故受之以恒恒者久也物不可以久居其所故受之以遯遯者退也物不可以终遯故受之以大壮物不可以终壮故受之以晋晋者进也进必有所伤故受之以明夷夷者伤也伤于外者必反其家故受之以家人家道穷必乖故受之以睽睽者乖也乖必有难故受之以蹇蹇者难也物不可以终难故受之以解解者缓也缓必有所失故受之以损损而不已必益故受之以益益而不已必决故受之以夬夬者决也决必有所遇故受之以姤姤者遇也物相遇而后聚故受之以萃萃者聚也聚而上者谓之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若长子故受之以震震者动也物不可以终动止之故受之以艮艮者止也物不可以终止故受之以渐渐者进也进必有所归故受之以归妹得其所归者必大故受之以丰丰者大也穷大者必失其居故受之以旅旅而无所容故受之以巽巽者入也入而后说之故受之以兑兑者说也说而后散之故受之以涣涣者离也物不可以终离故受之以节节而信之故受之以中孚有其信者必行之故受之以小过有过物者必济故受之以既济物不可穷也故受之以未济终焉易不终于既济而终于未济易道无终穷也淙山读周易卷二十淙山读周易卷二十一钦定四库全书淙山读周易卷二十一宋方实孙撰杂卦干刚坤柔比乐师忧临观之义或与或求屯见而不失其居蒙杂而着震起也艮止也损益盛衰之始也大畜时也大畜不家食而见畜于君其所遇者时也无妄灾也无妄而得灾乃谓之天灾妄而得灾是自作孽不可委之于天也萃聚而升不来也谦轻而豫怠也噬嗑食也贲无色也兑见而巽伏也随无故也蛊则饬也剥烂也复反也晋昼也明夷诛也当明夷之时臣不能正君使君德有所伤者臣之罪也故曰臣罪当诛天王圣明井通而困相遇也咸速也恒久也涣离也节止也解缓也蹇难也睽外也家人内也否泰反其类也大壮则止遯则退也大有衆也同人亲也革去故也鼎取新也小过过也中孚信也丰多故也亲寡旅也离上而坎下也小畜寡也履不处也需不进也讼不亲也大过颠也姤遇也柔遇刚也渐女归待男行也颐养正也既济定也归妹女之终也未济男之穷也夬决也刚决柔也君子道长小人道忧也杂卦始言干刚坤柔干纯乎刚者也终言夬决也刚决柔也君子道长小人道忧夬卦以五阳决一隂终欲尽去小人而后合于纯干之义此杂卦之所以不杂也后世有参用君子小人者其说可以破于此矣淙山读周易卷二十一淙山读周易后序淙山读周易后序孔颕达云重卦之人诸儒不同凡有四说王辅嗣等以为伏羲重卦郑𤣥以为神农重卦孙盛以为大禹重卦史迁等以为文王重卦愚按系辞曰易之兴也其当殷之末世周之盛德邪当文王与纣之事邪皇甫谧曰文王在羑里演六十四卦着七八九六之爻谓之周易自此而论则知伏羲始画八卦但有其画耳神农取诸益噬嗑卦但取其象耳夏曰连山殷曰归藏皆未必有言语文字之可传今所谓易经者先干后坤名以周易乃文王所演之易也坎卦独加名以习坎者文王在羑里时陷于坎窞习为出坎之道终欲事殷而知有尊卑贵贱之定分是文王之本心也孔颕达又云左传韩宣子适鲁见易象曰吾乃知周公之德周公被流言之谤亦得为忧患也验此诸说以为卦辞文王爻辞周公也然考之大有六三爻云公用享于天子解上六爻云公用射隼于高墉之上小过六五爻云公弋取彼在穴所谓公者岂周公果自言之乎又按孔颕达云彖象等十翼之辞以为孔子所作先儒更无异论又云上彖一下彖二上象三下象四上系五下系六文言七说卦八序卦九杂卦十然考之随卦云元亨利贞即卦辞也左氏襄九年传穆姜曰随元亨利贞无咎元体之长也亨嘉之会也利义之和也贞事之干也穆姜已有是言矣是时孔子犹未生也岂文言皆孔子为之乎或谓文王作卦辞周公作爻辞孔子作十翼彖一卦象二爻象三干文言四坤文言五上系六下系七说卦八序卦九杂卦十是亦一说也或问卦名何如曰干健也坤顺也震动也巽入也坎陷也离丽也艮止也兑说也说卦已言之矣说卦又曰震卦其究为健岂震卦与干果同体耶离卦其于人也为干卦岂离卦亦可以谓之干耶巽其究为躁卦岂巽卦亦名为躁卦耶坎北方之正卦也劳卦也又谓坎于人为血卦岂坎卦亦名为劳卦又名为血卦耶序卦曰涣者离也岂涣卦亦可谓之离耶然则言卦名者不可以一例拘矣或问卦辞何如曰卦有小大辞有险易辞者各指其所之系辞已言之矣然有以卦名而两言之者复卦曰复亨又曰反复其道颐卦曰颐贞吉又曰观颐自求口实节卦曰节亨又曰苦节不可贞未济卦曰未济亨又曰小狐汔济是也有以卦名而三言之者蒙卦曰蒙亨匪我求童蒙童蒙求我是也有以卦名而五言之者井卦曰井改邑不改井又曰往来井井汔至亦未繘井是也有两言贞者坤卦曰利牝马之贞又曰安贞吉是也有两言亨者萃卦曰崒亨又曰利见大人亨是也有两言吉者解卦曰其来复吉又曰夙吉是也有两言利者坤卦曰利牝马之贞又曰后得主利屯卦曰利贞又曰利建侯同人卦曰利渉大川又曰利君子贞大畜卦曰利贞又曰利渉大川恒卦曰利贞又曰利有攸往益卦曰利有攸往又曰利渉大川巽卦曰利有攸往又曰利见大人涣卦曰利渉大川又曰利贞中孚卦曰利渉大川又曰利贞是也有三言利者萃卦曰利见大人又曰利贞又曰利有攸往是也有言利不利者讼卦曰利见大人又曰不利渉大川无妄卦曰元亨利贞又曰不利有攸往蹇卦曰利西南不利东北又曰利见大人夬卦曰不利即戎又曰利有攸往是也又如干卦曰元亨利贞屯随临无妄卦亦曰元亨利贞坤卦则曰元亨利牝马之贞旅卦曰小亨巽卦亦曰小亨贲卦则曰贲亨小利有攸往遯卦则曰遯亨小利贞既济则曰亨小利贞他如坤卦曰利牝马之贞说卦则曰坤为子母牛而不言马离卦曰畜牝牛吉说卦则曰离为雉而不言牛中孚卦豚鱼小过卦言飞鸟未济卦言小狐说卦皆不言其为何象然则言卦辞者亦不可以一例拘矣或问彖与象何如曰易者象也象者像也彖者材也系辞言之矣然鼎卦彖曰鼎象也小过卦彖曰有飞鸟之象焉岂大象小象之外彖亦言象耶他卦大象无不言卦名者唯干卦但言天行健而不言干他卦无覆言上下卦象者唯泰卦坤上干下而言天地交泰噬嗑卦离上震下而言雷电噬嗑他卦多言君子以当其象唯言大人者一离是也言后者二泰姤卦是也言先王者六比豫亲噬嗑无妄涣是也言先王而又言后者一复卦是也言上下而不言其人者一剥卦是也然则言彖与象者亦不可以一例拘矣或问爻象何如曰道有变动故曰爻爻有等故曰物系辞已言之矣然卦有六爻而全取象者如井卦初六言井泥九二言井谷九三言井渫不食六四言井甃无咎九五言井冽寒泉食上六言井收勿幕鼎卦初六言鼎颠趾九二言鼎有实九三言鼎耳革九四言鼎折足六五言鼎黄耳金铉上九言鼎玉铉渐卦初六言鸿渐于干六二言鸿渐于磐九三言鸿渐于陆六四言鸿渐于木九五言鸿渐于陵上九言鸿渐于陆是也有六爻而五取象者如干卦初九言潜龙勿用九二言见龙在田九四言或跃在渊九五言飞龙在天上九言亢能有悔唯九三言君子干干而不言龙咸卦初六言咸其拇六二言咸其腓九三言咸其股九五言咸其脢上六言咸其辅颊舌唯九四言朋从尔思而不言心艮卦初六言艮其趾六二言艮其腓九三言艮其限列其夤厉熏心六四言艮其身六五言艮其辅唯上九言敦艮吉而不言背是也有六爻而皆言卦名者比履临观贲复蹇困震卦是也有六爻而五言卦名者蒙卦六三不言蒙需卦上六不言需讼卦六三不言讼师卦上六不言师谦卦六五不言谦蛊卦上九不言蛊剥卦六五不言剥颐卦六五不言颐遯卦六二不言遯明夷卦上六不言夷损卦六五不言损旅卦六五不言旅兑卦九五不言兑涣卦初六不言涣是也有六爻而四言卦名者同人卦唯九三九四不言同人豫卦唯六二六五不言豫噬嗑卦唯初九上九不言噬无妄卦唯六二九四不言无妄坎卦唯六四上六不言坎晋卦唯六三六五不言晋家人卦唯六二上九不言家益卦唯初九九五不言益升卦唯九二六四不言升革卦唯九四九五不言革归妹卦唯九二上六不言归妹丰卦唯初九六五不言丰节卦唯初九九二不言节小过卦唯初六六五不言过是也有一爻而两取象者如否卦六二曰小人吉大人否亨恒卦六五曰妇人吉夫子凶随卦六二曰系小子失丈夫六三曰系丈夫失小子之类是也有一爻而三取象者如大有卦九三曰公用享于天子小人弗克剥上九曰硕果不食君子得舆小人剥庐之类是也有一爻而四取象者如坎卦六四曰樽酒簋贰用缶纳约自牖小过卦六二曰过其祖遇其妣不及其君遇其臣之类是也有一爻而五取象者如离卦九四曰突如其来如焚如死如弃如如中孚卦六三曰得敌或鼔或罢或泣或歌之类是也有一爻而六取象者如小畜上九曰既雨既处尚德载妇贞厉月几望君子征凶是也有一爻而七取象者睽卦上九曰睽孤见豕负涂载鬼一车先张之弧后说之弧匪冦婚媾往遇雨则吉是也有爻不以象而言者讼卦九五曰讼元吉恒卦九二曰悔亡大壮九二曰贞吉解卦初六曰无咎无妄卦初九曰无妄往吉是也有爻反其卦名而言者损卦九二上九皆言弗损小过卦九三九四皆言弗过是也有爻取卦名而复言者如干九三曰终日干干坎六三曰来之坎坎谦初六曰谦谦君子夬九三曰君子夬夬之类是也有爻取他卦名而互言者如小畜初九曰复自道九二曰牵复吉是小畜亦言复也临初九曰咸临贞吉九二曰咸临吉无不利是临卦亦言咸也夬卦初九曰壮于前趾九三曰壮于頄是夬亦言壮也他如干卦九四而有干道乃革之象兑卦九五而有孚于剥之象离卦初九而有履错然之象然则言爻象者亦不可以一例拘矣或问爻用九六何如曰二与四同功而异位其善不同二多誉四多惧近也柔之为道不利逺者其要无咎其用柔中也三与五同功而异位三多凶五多功贵贱之等也其柔危其刚胜邪系辞已言之矣以见九二爻不如六二之为柔中六五爻不若九五之为刚胜也伊川曰凡六居五九居二者则由多助而有功蒙泰之类是也九居五六居二则其功多不足者屯否之类是也是亦一说故併录之以为后序淙山读周易后序