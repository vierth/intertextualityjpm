徐达徐达封开国辅运推诚宣力武臣特进光禄大夫左柱国太傅中书右丞相进封魏国公参军国事食禄五千石赐诰命铁券子孙世世承袭追封中山王谥武宁濠州永丰乡人元天下大乱我太祖集义旅达来麾下年二十有二初授镇抚周旋二年上视其动静语默悉超羣英于是位诸将上凡有微征皆以代行乙未以身脱上于危难已而从渡江下采石定太平命为将东取溧水溧阳擒陈也先于太平城下丙申二月破蛮子海牙舟师三月从征入建康命为大将军浮江东下取京口一日克其城授镇江翼元帅府统军大元帅未几转江南等处行枢密院同佥将数万人攻围毗陵张士诚遣其弟九六盛兵来援迎击破之擒九六既而厄于牛塘与常遇春夹击敌众擒其将张德复围毗陵敌食少战不力丁酉三月遂克之陞佥院既克宁国宣城亦附八月取马驮沙戊戌十月克宜兴十一月上亲征婺州命守建康己亥四月池州捷闻陞奉国上将军同知密院六月上自浙还遣西征皖城既旋自无为登陆夜至浮山砦击败赵普胜部将胡总管因克潜山庚子五月陈友谅寇池州设伏败之斩首万级生擒三千余张士诚兵寇宜兴城陷率师复之获其众三千余皆战死辛丑三月拜江南等处行中书省右丞八月从上征江州陈友谅弃城走武昌乃屯兵汉阳之夏口以遏之回守江州寻召归次中途令复守江州比至陈兵已入达遣兵与战陈兵溃俘斩数千获其眷属战骑壬寅下豫章命征武昌豫章内变旋师讨平之癸卯三月张士诚北寇寿春从上往援为前部张兵败北转攻庐州将下属友谅大率兵寇豫章遂罢围归整舟师从上讨之七月师次彭蠡友谅逆战达身先诸将败一巨艘死者千五百人命还守建康自是诸将效勇竟歼友谅由达作其气甲辰正月陞左相国二月武昌平逐取卢州江陵常德夷陵衡州等处乙巳十月取淮东泰州丙午三月克高邮四月克淮阴安丰八月总甲士二十万东取吴越鏖战于湖州皂林之野生擒张兵六万不戮一卒尽赴京师十一月师抵姑苏营于葑门分遣别将军于娄胥阊诸门又筑长围困之架木塔与城中浮屠等筑台三城名曰敌楼下瞰城中设火筒其上一发连中又设襄阳礮着物无不糜碎礮风着人皆死城中震恐明年丁未二月遣人自军中请事上劳之曰古者帝王之兴必有命世之士以为辅佐成周伐罪膺扬奋兴炎汉仗义羣策毕举所以克集大勋肇启隆祚者也将军自昔相从忠义出乎天性然且沉毅有谋端重有武故能遏绝乱略消弭羣慝建无前之功虽古豪杰之士不能过也今所请事悉欲禀命而行此贤臣事君之道吾甚嘉之但所请事多可便宜行者而识虑周详不肯造次有违诚社稷之庆邦家之福然将在外君不御乃古道也自后军中缓急将军便宜行之时姑苏城坚难猝破无钖莫天祐与士诚为声援其步将杨茂善游水天祐遣为侦逻卒获茂送达达释而劳之待以腹心于是屡遣茂游水往来因获其彼此所遗书报得士诚天祐虚实知城中困乏乃亲督兵攻破之九月缚士诚送建康得兵二十五万旋兵召见于戟门封信国公赐赉优厚降褒论十月命为征虏大将军帅诸将北取中原上谕诸将曰征伐所以奉天命平祸乱安生民故命将出师必在得人今诸将非不健斗然能持重师有纪律战胜攻取得为将之体者莫如大将军达宜专主中军策励羣帅运筹决胜不可轻动十一月克沂州降王宣取益都兖东郡县相继欵附十二月下济南所过辑兵守御规画足食兵不民扰正月上即帝位加银青荣禄大夫上柱国禄军国重事中书右丞相信国公兼太子少傅诰曰命将出师立兴王之大业建邦启土资佐运之能臣仗斧钺而成显功秉钧衡而居右揆才为异等赏亦非常孚在朝廷诞宣纶綍某刚姿英杰远量雄深巖巖山岳之重娇矫虎貔之勐从予起兵于濠上先存捧日之心来兹定鼎于江南遂作擎天之柱气贯万人而无敌拔帜摧城威行四壤而推恩抚民安堵牙旗指顾淮海澄清雷电铿轰湖湘率服西连巴蜀东际溟洋有征则总水陆之兵戎所向则收郡邑之图籍削平二强国古之名将何以加辛勤十余年吾之封疆由此定垒奏苏湖之捷俘其臣主而归允谓元勋宜膺上爵尊崇相府仍加开国之褒辅导储宫尤重兼官之选于戏太公韬略当弘一统之规邓禹功名特列诸侯之上用颁宠数尚克钦承二月克乐安三月引兵上黄河取汴梁守臣李景昌遁父老壶浆以迎四月下洛阳长驱崤函直抵潼关守者拒战命冯胜拔之五月车驾幸汴梁诣行在谒见七月渡河取卫辉彰德广平赵州由临清上德州取长芦至直沽获其海舟作浮桥以济师又令副将常遇春都督张兴祖各率舟师并河东西以进令步骑遵陆而前元丞相也速等捍御海口望风奔走克河西务通州元主及其后妃太子北走八月庚午进取元都至齐化门命将填濠登城而入达登齐化门楼执其监国宗室淮王帖木儿不花及太尉中书左丞相庆童平章迭儿必失朴赛因不花右丞张康伯御史中丞满川等戮之并获宣府镇南威顺诸王子六人及玉印二成宗玉玺一封其府库及图籍宝物又封故宫殿门以兵守之宫人妃主令其宦侍护视号令士卒无得侵暴人民安堵市肆不移人谓曹彬下江南伯颜入临安不足过也既而顺德守将吉右丞胡参政等皆自西山来降复获前乐安逃将俞胜及南参政等乃遣使赴京献捷上大嘉赏是月承诏置燕山等六卫以守御北平九月命将略保定中山河间真定怀庆俱下十一月达发北平取山西所过择人守要害及平未附山寨十二月将图太原谓诸将曰闻扩廓帖木儿以元主命率师远出太原取道保安经居庸关以攻北平孙都督总六卫之师足以镇御我与尔等乘其不备直抵太原倾其巢穴则彼进不得战退无所依此兵法所谓批亢擣虚者也若彼还军救太原则已为我牵制进退失利必成擒矣诸将皆曰善遂引兵径进扩廓帖木儿至保安闻之果还兵其锋甚锐达遣精锐夜袭其营扩廓闻变仓卒不知所出急踰帐后乘骣马遁去遂克太原得兵四万人马四万余匹复遣薛显傅友德击贺宗哲等军于石州而崞忻霍绛猗氏平阳等处皆平二年取鹿台河中关中进克凤翔会诸将议师所向诸将咸以张思道之才不如李思齐庆阳易于临洮欲先幽州取庆阳然后从陇西攻临洮达曰不然庆阳城险而兵悍未易猝拔临洮之地西通番夷北界河隍得之其人足以备战斗其土产足以供军储今以大军蹙之思齐不西走胡束手就降矣临洮既克则旁郡自下诸将然之遂进克陇州秦州至巩昌降其平章梁子中总帅汪灵真保乃遣右副将军冯宗异征临洮李思齐果不战出降献银印等物张良臣闻而惧亦以庆阳降达征平凉良臣复叛达怒至泾州诸将咸以师会达命顾时陈德傅友德俞通源率精骑抄其出入之路以绝其声援复令冯宗异汤和等以兵四面围其城良臣开门恣人马驰骋城下达麾兵击败之久之良臣志不得逞战复不利遣人赴宁夏求援皆被获内外音问不通粮饷乏绝平章姚晖等知事不济献门纳师达勒兵入北门良臣投井中引出斩之陕西悉平十二月上大赏定中原诸将以达克敌制胜振扬国威抚绥军民得大将体赐白金五百两文币五十表里三年复总兵征沙漠大破王保保军于定西遣将取兴元复西平土蕃征哨极于西北始还是冬大封功臣授开国辅运推诚宣力武臣特进光禄大夫左柱国太傅中书右丞相进封魏国公参军国事食禄五千石赐诰命铁券其文曰朕闻自古帝王创业垂统皆赖英杰之臣削羣雄平暴乱然非首将智勇何能统率而成大功如汉唐初兴诸大名将是也当时虽得中原四夷未尽宾服以其宣谋効力之将比之岂有过我朝大将军之功者乎尔达起兵以来为朕首将十有六年廓清江汉淮楚电扫两浙席卷中原威声所震直连塞外其间降王缚将不可胜数顷者诏令班师星驰来赴朕念尔勤劳既久立功最大今天下已定论功行赏朕无以报尔是用加尔爵禄使尔子孙世世承袭朕本疏愚皆遵前代哲王之典礼兹与尔誓若谋逆不宥其余若犯死罪尔免二死子免一死以报尔功于戏高而不危所以常守贵也满而不溢所以常守富也尔当慎守斯言谕及子孙世世为国良臣岂不伟欤仍赐文绮及帛一百疋四年赐地若干顷佃户若干户守坟人百五十户仪仗户二十家复赐第京师表其里曰大功坊五年北征还命沿边辑守岁镇于燕口外余民自是收尽生养休息海内无虞十七年召还至冬疾作上遣使驰召名医视之及祷于神祇弗瘳明年二月二十七日薨年五十四上恸悼罢朝亲为文祭之追封中山王谥武宁赐葬钟山之阴上谓羣臣曰朕起自徒步大将军为朕股肱心膂戮力行阵东征西讨削平羣丑克济大勋今边胡未殄朕方倚任为万里长城之寄而太阴屡犯上将不意遽殒其命天何夺吾将之速朕夜来竟夕不寐欷歔流涕思尽心报国家为社稷之重安得复有斯人乃欲有以报之无所用其情耳但着其勋烈宣于金石永垂不朽使后世知斯人为国之元勋也遂亲制神道碑既备举其功又称其平昔言简虑精当提兵之时令出不二诸将敬若神明所至攻城不屠与人不戏凡受命而出及功成而旋每不自矜至于封姑苏之府库置胡宫之美人财宝无所取妇女无所爱忠志无疵昭明乎日月复命配享太庙塑像祭于功臣庙位皆第一其上三世皆封王爵王夫人子男四人皆上所赐名辉祖袭魏国公添福勋卫增寿左都督膺绪佥中军都督事女四人长仁孝皇后次代王妃次安王妃孙茂先周府仪宾景昌定国公钦袭魏国公爵十一月病故三月初九日长男徐长孙赐名徐显宗袭爵有诰正月初七日病故弟徐承宗七月初四日袭爵十二月病故嫡长孙徐俌奏袭十月初二日题奉圣旨准他袭爵钦此南京守备兼掌中军都督府事加太子太傅七月内病故加赠光禄大夫右柱国太傅孙徐鹏举奏袭该吏部十月初二日题奉圣旨是徐鹏举准袭公爵钦此沐英沐英封西平侯赐号开国辅运推诚宣力武臣阶仍荣禄大夫勋柱国食禄二千五百石授以铁券俾子孙世袭诏封黔宁王谥昭靖濠州定远人八岁而孤遭元末大乱居室燬于兵随母逃难母亦病故惸无所归谒上濠梁上为恻然与孝慈皇后抚之为子赐姓朱氏英天资忠孝厚重简默虽在龆齓不乐儿戏岁壬寅年十八授帐前都尉守京口甲辰转广武卫亲军指挥使加昭勇大将军改广信卫指挥使勤于军政令行禁止帅兵取铅山下崇安遂从大将克延平擒陈友定复自拔闽溪十八寨缚冯谷保于是漳泉等州咸附闽地悉定诏复沐姓调守建宁节制邵武延平江州三卫三年授镇国将军佥大都督府事四年陞都督同知进荣禄大夫都督府总握天下兵马机务浩繁英处决无滞称上意焉九年镇抚关西威望大着十年命为征西大将军总京畿兵伐蕃部川藏抵崑崙山俘男女一万口马五千牛羊十三万辟地数千里以功封西平侯赐号开国辅运推诚宣力武臣阶仍荣禄大夫勋柱国食禄二千五百石授以铁券俾子孙世袭十一年授征西将军总京师河南陕西山西兵征西蕃朵甘之地降其万户迄失迦夷其部落擒洮州十八族蕃酋曰三副使汪舒朵儿只曰瘿膆子阿乌都儿并其众二万获马牛羊二十万纳隣七站之地归于职方还镇关中十三年春上以元伪国公脱火赤伪知院爱足屯众和林为边患命英总陕西兵取之略以集乃路渡黄河经宁夏历贺兰山涉流沙至其境去其营五十里英下令分军为四一袭其背二掩其左右英率骁勇当其前夜衔枚以进合而围之脱火赤爱足骇惑不知所措皆俯首就擒获其全部以归仍镇关中十四年领兵同诸将出古北口经略公主山长寨英独当一面克灰山嵩州全宁高州四部过驴驹河获知院李宣俘千余口回京天下已大定而梁王把匝剌瓦尔密实元之遗孽独恃云南险远执我信使纳我逋逃上命颍国公傅友德为征南将军英为副将军率师三十万讨之旌旗蔽江而上自辰沅陆出罗鬼普定普安皆下之苗蛮犵狫迎降恐后循格孤山之南奇兵袭毕节击可渡河皆克之梁王遣其司徒达里麻以精兵十万拒我师于曲靖英曰彼谓我师罢于深入未有虞心及其无虞心乃可破也于是倍道进师未至白石江忽大雾四塞冲雾及江而止雾霁则两军相望达里麻大惊以为神兵飞至因拥兵陈水上傅征南急欲济师英曰未可别遣一军泝流潜渡出其阵后呜铜角树旗帜为疑兵山谷间达里麻兵欲乱英乃趣师济江以勐而善泅者先之长刀蒙盾砍其军而夺之气却数里而后敢阵我师既济整列而鼓砲声震天地战数合英纵铁骑擣其中坚连斩数十百人遂大败之生擒达里麻俘甲士二万马万匹死者横尸十余里乘胜直抵云南梁王闻达里麻败遁滇池岛中先缢其妃自饮药不死投水死之父老争出金马山焚香拜迎王师英入城秋毫无犯市不易肆收梁王金印并官府符信图籍抚其民实是年冬十二月二十四日也自秋九月出师至是百日云南平分兵下乌撒得七星关以通毕节十五年畧建昌征江临安沅江寻甸楚雄洱海次第皆下大理城倚点苍山西洱海为固南诏皮罗阁所筑龙首龙尾二关号险要土酋段世聚众五万搤关英自将取之牢不可破英乃以一军付裨将夜从间道绕出点苍山后攀木缘崖而上立我旗帜迟明我军踊跃叫讙彼军惊乱英策马渡河水及马腹将士随之斩关而入山上军亦下搏之彼军腹背受敌遂溃拔其城擒段世胁从者悉纵之分兵取鹤庆掠丽江下金齿收三营砦破石门关由是摩此上夕下和泥车里平缅相率来附云南以幅员之广分乌撒以东越嶲以北隶四川余列为郡邑计府州县宣慰司长官司一百八籍其户凡七万四千有六百设官以治其民立卫以守其地乌撒东川建昌谋变英还与傅征南合攻下之併克芒部斩首三万级获马牛羊数万王师已东云南诸蛮部乘之以叛围城二十万众都督冯诚以孤军固守伏彊弓弩于埤贼近辄射之贼少怠则出击之贼不敢即攻城英将锐兵一万赴援至曲靖遣一健步怀檄入城约为内应为贼所得诘之贼皆错愕转相告报解围宵遁英既入城贼散走安定罗次邵甸富民晋宁大祺江川诸山犹据险立栅分兵歼灭斩首六万级生擒四千人诸部复定奏闻上大悦诏傅征南班师英留镇云南辨方物以定其贡税视民数以均其力役疏其节目以宁便其人麓川之外有国曰缅车里之外有国曰八百媳妇皆请内附十七年征广南持磨道按兵不进遣人谕以祸福而招之其酋降二十年逋寇集浪穹鹤庆剑川辄相应为乱遣大理卫指挥郑祥掩而歼之二十一年春正月平缅叛结砦于马龙他郎甸之磨沙勒遣都指挥甯正击破之斩首千五百级三月平缅众三十万寇定边英自将兵二万讨之与寇对垒以轻骑三百当寇寇出万众乘二十象以战一战而杀寇数百人获一象以还英曰吾知贼不足破也明旦寇悉众驱百象皆背负栏楯左右以大竹筒置短鎗其中乘以标之势特以张英分兵为三冯诚领其前甯正领其左都督指挥同知汤昭领其右乃下令曰今日之事有进无退进而捷者一级必尽赏退而衂者一队必尽戮于是鼓而合刃机发流星星流烟飞雷击电走象皆惊北寇之勇而力者曰昔剌亦殊死战我左队小却登高望之英命左右取帅之首来左帅遥见一人拔刀飞骑而下麾众复前英责战益急三军大唿而鏖不移时寇大败斩首三万级俘万人生获四十七象余象被箭如刺猬以死渠帅刀思郎斯郎埋各被百余矢殪象上余党走死生还者十无二三自是平缅岁入贡赋不复反矣秋八月东川蛮叛据乌路山为砦山极险峻上下三百里遣甯正率云南兵与京畿大兵相为犄角讨之贼已降复有异志悉诛之冬十月广西阿赤部酋长曰者满曰矣情结越州酋阿资叛英自将擣阿赤者满矣情皆伏诛俘男女五千口马牛称是阿资亦降明年春阿资复叛遣甯正讨之杀火头弄宗等五十九人俘男女数百获马牛羊以千计阿资母出降是冬英入朝上宴之奉天殿赐黄金二百两白金五千两钞七万五千贯文綵百疋别赐钞五万为凤阳建第费上谕之曰朕闻云南诸夷心服于尔宜亟回以安之英回蛮夷酋长越境款迎军民室家相庆二十三年教化三部不供租赋遣临安卫指挥王执讨平之普安酋即密作乱遣贵州都指挥张泰讨之俘杀二千余众获马牛数千得粮四万斛二十四年顺宁满蛮勐吴马忒因争宠移怒伤官军遣都指挥俞甫往问其罪咸向服阿资复叛亲提师至捕冲杀获贼众殆尽阿资仅以身免方搜捕逃匿俄有旨谕英还镇以佥都督何福为平羌将军甯正为参将代领其兵阿资遣子乞降英请于朝立卫越州镇之遂罢兵初英留镇之明年哭孝慈皇后三日不食踊恸几绝及再镇之三年哭皇太子号恸失声饮食为少一月而薨二十五年夏六月丁卯也年四十有八官僚士庶胥吏卒伍缁黄髫白莫不奔号其门泣语于路讣闻上哭之恸辍视朝亲制文遣祭命嗣子春奉丧以归诏发兵护丧出境所过官司设祭如礼柩出金马山送者数万人丧至自云南诏封黔宁王谥昭靖赠三代考皆王爵妣皆王夫人冬十月庚午以王礼葬江宁长泰北乡观音山之原自丧归至葬上谕祭者三皇太孙亲王遣祭者再既葬命春袭西平侯嗣镇云南仍赐白金若干万两明年诏塑英像于功臣祠又配享太庙复立庙云南城中英为人宽弘沉毅识明而见高谋深而虑远临事果断用兵如神战则胜攻则克守则固有功不伐居贵不骄事上必忠必诚待人接下每假辞色使得尽其底里疏财笃义凡得上赐悉以给将士置屯田其守京口调广信节制瓯闽巡抚关陕皆有遗爱其总大军克大敌赏罚明信不妄杀戮其镇云南也简官僚修惠政剔姦蠧抚兵农兴学校治水利严城堡谨斥堠通盐井来商旅垦田至一百一万二千亩军食嬴足恩威并施德化大行暇则筵儒讲明经史爱读通鑑纲目大学衍义每不释卷大书周子太极图张子西铭朱子敬斋箴孔明出师表揭于座隅朝夕瞻对又以太极图及白鹿洞规刻置学宫以端士习可谓圣贤之学将相之材大蕴蓄大设施体用兼备者矣子四人长即春袭爵镇守云南三十一年九月病故无嗣次昂任都督镇守云南次昕尚公主授驸马都尉次晟原授骠骑将军流官都督佥事后陞流官左都督本年九月内袭爵封西平侯永乐六年七月平定交阯有功封显忠辅运推诚宣力武臣特进光禄大夫右柱国黔国公食禄三千石子孙世世承袭有诰券本身免二死子免一死仍镇守云南八月加太傅有诰十月奉命征剿麓川蛮寇正统四年三月内回至楚雄府病故追封定远忠敬主有诰三月内长男严赐名沐斌袭爵有诰十月内病故二月二十五日庶长男淙未出幼奏奉钦依准优给本月二十日奉钦依与他半禄母梅氏奏要照清平伯吴玺等例冠带三月十六日本部题奉钦依准照例淙奏要袭爵本年八月二十五日本部题奉钦依准他袭有诰调兵削平铁索箐等处强贼有功加太子太傅有诰九月病故谥武僖该沐淙妻夫人王氏奏称夫沐淙存日无嗣将姪孙沐崑抚育在嗣乞要承袭父爵行该镇守云南太监等官保勘无碍本年十月十一日本部题奉圣旨沐崑既该镇巡等官保勘明白准袭黔国公着就彼挂印充总兵官镇守云南地方写敕与他钦此四月内加太子太傅郭英郭英封开国辅运推诚宣力武臣柱国武定侯食禄二千五百石赐诰券子孙世世承袭追封营国公谥威襄凤阳濠州广德乡东湖村人生有异征沉毅多智身长七尺膂力过人尤精骑射至正癸巳年十八即从太祖起义兵甚见亲信每令直宿帐中首取徐泗甲午从克滁州乙未克和州渡江克采石太平攻溧水溧阳丙申破陈也先营取南台及镇江丁酉克常州广德宁国宣州江阴甘露回征无钖鎗伤右脇攻破常熟伤左足进攻安庆前哨与敌交战伤左臂取杭州战于北辛桥及攻高邮弩伤右膝戊戌克宜兴己亥攻安丰壬寅取隆兴癸卯充带刀舍人应援安丰败张士诚屡立战功上尝以郭四唿之上亲征伪汉陈友谅大战鄱阳湖相持连昼夜英时疮未瘳力疾乘海船鏖战败贼于泾江口烧没伪寇蒋知院船已而友谅中流矢死有言英之功者上问之英曰天威神筭臣何力焉上益重之时友谅子理复奔武昌自立甲辰二月征武昌英战于保安门伤手足理之将陈同佥者骁捷善槊驰入中军帐下上方坐胡床遽唿曰郭四为吾杀贼英持鎗跃马奋臂一唿则应手殒坠上解所御赤战袍衣之曰唐之尉迟敬德不汝过也攻岳州泼张领兵来援败之生擒伪省都督镇抚一名充管军头目回克庐州乙巳克襄阳丙午陞骁骑卫管军千户克淮安濠州安丰陞宣武将军骁骑左卫指挥佥事从大将军北定中原攻破沂州益都获元将王子宣及保平章军马克济南克东昌棣州杀获申俞二平章所部击败也速追至长潞克汴梁平河南府与詹同战于塔儿湾伤膊同败走获马百六十余匹追至嵩州又于汝州败王保保外儿平章获马一百匹进取陕州攻潼关回军渡河下彰德取广平至直沽战走达朵儿平章生擒达达院判抵河西务中义城遇奄卜平章大战败之俘获人马甚众距通州城三十里为营深沟高垒为持久计众请速攻之英曰吾师远来敌以逸待劳攻城非我利也宜出其不意破之翌日大雾英以千人伏道旁率精骑三千直抵城下元将五十八国公帅敢死士万余张两掖而出与战良久英佯败彼乘胜来追伏兵中起截其军为两道斩首数千级擒元宗室孛罗梁王遂克通州元君开建德门乃北遁攻破北平败和尚太子于城西击杀伪四川丞相尽获其士马克永平也速败走取真定守将孙平章弃城遁获马二百余匹哨至平定州生擒其将汤同佥得马五十复从常遇春取太原守将王保保军于城西英凭高望之谓常公曰彼兵多而不整营大而无备请夜刼之常公深然其计遣五十骑伏城东十里以举火鸣砲为期至夜英率十余骑潜入其营举火鸣砲伏兵亦举火鸣砲常公引兵继至鼓譟之声相接保保军大溃自相屠戮乃乘夜遁去遂克太原获马三百下兴州二年克大同至沙净州生擒伪将竹平章渡河取鹿台西安凤翔巩昌庆阳追败贼将贺宗哲于乱山降前平章商藁得其人马驼羊无筭两与伪王战俘获甚众箭伤面足三年陞本卫指挥副使征进迤西克定西攻破王保保营讨西夏察罕脑儿抚安忽辰平章沙净州复叛讨平之克登宁州斩首二千级获牛马数千陞昭勇将军本卫指挥使赐金龙衣一袭四年陞骠骑将军河南都指挥使将赴镇上以宁妃为其女弟遣至其第饯之且谓英素清俭赐白金二十罂廐马二十二匹时河洛新罹兵燹邑井萧条居民艰食盗贼充斥英宣布威德馁辑流亡申宽条明赏罚远迩来归者日以千计未期年户口培增境内大治六年处治王总兵下漫散军士选其骁勇者一百八十名悬银牌充先锋以备调遣余尚六千余人悉遣赴京九年移镇北平河南士女不忍其去遮马数十里不得行甚至泣下既去为立生祠北平初定羣胡反侧不宁英开示诚欵谕以理乱祸福人心遂安元左丞何允中等闻其德来降者凡九千余人上遣使劳以上尊羊马授龙虎将军北平都指挥使赐诰命十三年召还进大都督府佥事更定官制改前军都督府佥事灰山贼反承命讨平之赐马七匹十四年从颍川侯傅友德征云南既至命与都督陈桓胡海分道进讨道多险隘诸将欲深入英曰破敌贵先声攻取必自近始舍近趋远岂策之上耶遂先攻赤水河路距河二十里为营时久雨河水暴涨英曰贼恃水涨不意吾济下令诸军斫木造筏夜半济河比晓贼始觉遂大惊溃生擒乌撒并阿容诸蛮由是云南诸贼破胆进攻曲靖六梁州擒帖木儿王子父兄击越州龙海山寨及关索岭伪石元帅寨皆克之十五年至云南江川攻椅子寨寨依山英先遣骑兵五千攻其前贼空寨迎战复以精骑数百擣其后斩门而入火砲连发烈焰张天贼乃乱悉破灭之进攻大理金齿降伪官段平章督军修其城克广南是冬大理等处复叛同西平侯沐英讨平之攻安宁州贼将不花帖木儿弃城败走破富民山寨攻靖宁州蛮七寨一日夜破之伤左腹攻牢撞山寨取仁德府破哨店山寨围姚安败贼将李自久援楚雄十六年同傅友德平蒙化州邓川州破三营复光寨过金沙江攻北胜府生擒伪平章高生获三台银省印一颗平丽江府平津等州前后斩首一万三千余级生擒二千余人收精兵人马数万船千余艘蛮民降者数十万户云南诸路平论功进封开国辅运推诚宣力武臣柱国武定侯赐诰券食禄二千五百石子孙世世承袭十八年加靖海将军镇守辽东二十年同大将军宋国公冯胜讨北虏纳哈出降之师旋王保保弟詹同追袭之英与战鎗伤左脇箭复中右脇英佯唿虏伤吾甲我众益奋连战数十合虏遂却已而进征虏右副将军仍镇辽东二十一年出讨北虏至捕鱼儿海逻骑侦虏营不远英乃令诸军少憇饮马啣枚卷甲倍道而驰直抵虏营虏主觉乃率十余骑溃围出其将蛮子太尉来拒我师英手刃之获两营所积金宝珍玩图书马四万余匹降其众五万余人复往迤北生擒虏将咬咬司徒及曩家太尉爽古达儿古不达剌王子等四万余人马驼一万五千疋牛羊辎重无筭师还赐白金千两钞八百锭綵帛四十疋明年春上以天下无事且悯诸将老欲保全之厚加赐赉遣归其乡英亦就遣又明年独召还京赐座与语欢甚命统禁兵及在京诸军盖上春秋高知英忠谨特倚重焉二十四年虏酋阿札失里寇边屯朵颜山命充总兵讨之俘其人口五百余马千余匹逐北至雅寒山而还三十年川陕寇发势张甚上顾曰非卿无能胜其任者授征西将军印往征至沔之后河生擒贼首高福兴及党四千余人疏其同谋者请诛之脇从者勿治且言有司不恤民宜正其罪上可之自初起兵至是总计擒斩获俘人马一十七万余大小五百战身被七十余伤二月十七日卒年六十九辍朝四日遣官致祭赙卹有加追封营国公谥威襄赐葬京师聚宝山英孝友仁恕恭俭诚实出于天性事母夫人疾尝吁天求以身代疾遂愈人以为孝感所致后夫人卒庐墓侧泣不绝声哀痛之情三年如一日平居兄弟怡怡行师动有纪律推心任人甘苦同之攻克州郡必禁掳掠戒杀降封府库收簿籍一钱尺帛不敢私尝北征军法夜必令亲军更直荷戈环帐立一夕风雪大作英悉罢遣归营其爱恤部曲类此家居简静好读书天文地理百家之说靡不通晓教训子孙以俭素力学为务事太祖高皇帝四十余年小心谨慎未尝有过眷遇虽隆而自处益谦上尝御便殿赐坐适有奏事者英趋避之上曰卿第坐朕自理事不汝关也其见敬爱如此时公卿多治田产英独不治上问之对曰臣一布衣仰荷宠灵叨有封爵子孙衣食余饶安敢增益俾生侈心上善之嗟叹良久曰廷臣若某之忠诚朴实诸人不及也金疮遍体每阴雨痛甚及闻征讨之命即日就道未始以老疾辞其事上竭忠盖如此曾祖三祖聚父山甫累赠营国公曾祖妣何氏祖妣赵氏母单氏赠营国夫人配马氏封营国夫人兄兴以军功封巩昌侯赠陕国公谥宣武子男十二人镇铭镛鑑钥铨锜钰钫镔钢钥长镇驸马都尉尚永嘉公主铭辽王府典宝追封武定侯镛中军都督府右都督鑑中都副留守钥散骑舍人钰赠尚宝司丞钫旗守衞指挥使女九人二为辽郢二王妃余适贵戚指挥等官孙男二十有八珍琮玹璧瑄瑀琰瑭瑺璟璨瑾玘珷理璒瑱瑷琎㻌瑗珑瑞㻾珦璝瓖琬珍赠武定侯琮府军卫指挥佥事玹袭封武定侯珷尚宝司丞瑀梁王府典宝璒即登正统间以勋卫征进云南及镇守大同等处累立军功特授奉天翊卫宣力武臣特进荣禄大夫柱国定襄伯镇守甘州继奉命提督神机营掌中军都督府事兼督十二团营诸军事四月二十六日卒上辍朝三日遣官谕祭十有七坛造坟安葬干南京聚宝山祖茔之次追封定襄侯谥忠武璟勋卫瑱南京旗手卫指挥使孙女十六人长为仁宗昭皇帝贵妃余适戚里名家曾孙昌袭封武定侯左军都督府带俸聪锦衣卫指挥佥事高袭封定襄侯奉敕命掌南京前军都督府事专管操江显奇南京旗手卫指挥使玄孙良袭封武定侯佥右军都督府事效勇营坐营管操正德二年六月十六日卒上辍朝一日谕祭三坛造坟安葬于广源闸祖茔之次参锦衣卫指挥使禄锦衣卫指挥佥事元勋南京旗手卫指挥使六世孙勋三月内袭封武定侯是年十二月内奉今圣天子命管五军围子手带刀侍卫四年七月内该兵部推后军都督府佥书管事兼五千营坐营管操继命提督三千营操练军马五年宁夏安化王叛逆平奉手敕加太保六年两广缺员该兵部会官推举即奉钦依郭勋着挂印充总兵官镇守两广地方勋之弟四人曰勚授勋卫带刀侍卫曰勣以曾祖驸马都尉恩荫授锦衣卫指挥佥事曰劝随镇获功历陞锦衣卫衣前所正千户曰敕以勋累功恩荫锦衣卫衣中所世袭副千户广西梧州府北流岑容等县僮贼李通宝等倡造妖术扇诱民夷僭称名号伪授官职聚党数千攻劫城库杀掳军民肆于稔恶勋会议镇巡分布文武副参方面等官穷追极捣抵其巢穴生擒斩首一千余名俘捉三百有余及抚散安插三千九百余众捷奏赴京荷蒙天恩降敕奖励及蒙赏赉广西府江两岸接连平乐阳朔修仁荔浦富贺怀集永安五屯等处傜僮猖獗奏蒙敕谕调集湖广两广汉达官军土兵分布副总兵参将都布按三司等官分为七哨克期抵巢生擒斩首六千有奇俘获贼属男妇一千五百有余夺获器械一千一百有余马牛一百三十余只夺回被掳男妇一十九名口捷奏朝廷荷蒙降敕奖励岁加禄米四十石八月内该兵部为缺官事推举勋奉敕驰驿回京仍提督三千营操练军马及命兼掌左军都督府印录云郭英开国重臣其功业之隆子孙之盛富贵寿考始终令节世为罕俪人以比之郭汾阳云跋太保武定侯郭公世臣虽在军旅不忘文事兹二广兵政之暇以其始封之祖营国威襄公暨当时同事戮力今日同享尊贵者魏国武宁徐公黔国昭靖沐公乡里世系勋烈粹为一编题曰三家世典三功臣皆始事高皇帝者嗟夫当元之季天造草昧天下士负豪杰之才者莫不欲求辅其主各出一力以伐暴吊民为事武宁公年二十二威襄公年十八昭靖公年甫龆齓出而遭风虎云龙之会并能披肝沥胆奋不顾身其功烈之掀揭茅土之光荣子孙之赫盛夫何怪具然哉抑大封功臣在洪武庚戌冬于时封公者六人魏国其一也封侯者十八人其时昭靖方佥大都督府事后七年始以平关陕功封西平侯山威襄方为指挥副使又十三年始以平云南功肇封武定而西平改封黔国则其子讳晟者以平交阯功也功以次成爵非骤进如此于戏高皇帝奋起布衣手提一剑不二十年而成一统无疆之业深惩元政不经臣下僭乱每伸神武于宽仁之余当日诸将恃勋劳而忘谦谨者有之今其所谓六公十八侯子孙得如当日者不啻日中之斗也而徐氏沐氏郭氏传一百五十余年有如当日固圣祖神孙保全功臣之德然非其功愈高宠愈隆心愈下有如范文子之代师后入冯异之独止大树曹彬之勾当江南者其能然乎廷举益有感于天道亏盈而益谦地道变盈而流谦鬼神祸盈而福谦人道恶盈而好谦之戒也抑是编之辑太保公盖不忘国家钖赏之重父祖积累之艰譬之饮井泉而甘而思凿者之劳汲者之苦尤欲浚之益深甃之益固俾功收于勿幕泽被于无穷也公欲予言谨书其末校勘记高皇帝敬天高皇帝以天纵之圣功德广大金匮之策不可胜纪草莽臣何敢僭窃以入私编然剽闻一二不敢隐嘿其敬天事神至于礼乐末节罔不究心以乐生不娶颛洁特创神乐观居之俾从黄冠之列赡给优厚所辖钱粮例不刷卷曰要他事神明底人不要与他计较常膳之外复益予肉人若干曰无使饥寒乱性诸武舞执干盾之属后易楮甲以绘兵其上防微之意又因以见焉正经传上万几之暇留意方策尝以尚书咨以羲和惟天阴隲下民二节蔡沉註误命礼部试右侍郎张智同翰林院学士刘三吾等改正因通加研校书成名曰书传会选又以孟子当战国之世故词气或抑扬太过今天下一统学者尚不得其本意而概以见之言行则学非所学而用非所用又命三吾删其过者为孟子节文不以命题取士当时礼部札付言书传曰凡前元科举尚书专以蔡传为主考其天文一节已自差谬谓日月随天而左旋今仰观干象甚为不然夫日月五星之丽天也除太阳人目不能见其行于列宿之间其太阴于五星昭然右旋何以见之当天清气爽之时指一宿为主使太阴居列宿之西一丈许尽一夜则太阴过而东矣盖列宿附天舍次而不动者太阴过东则其右旋明矣夫左旋者随天体也右旋者附天体也必如五星右旋为顺行左旋为逆行其顺行之日常多逆行之日常少如若蔡氏之说则逆行多而顺行少岂理也哉若不革正有误方来今后学尚书者天文一节当依朱氏诗传十月之交註文为是又如洪范内惟天阴隲下民相协厥居一节蔡氏俱以天言不知阴隲下民乃天之事相协厥居乃人君之事天之阴隲下民者何风雨霜雪均调四时五谷结实立烝民之命此天之阴隲也君之相协厥居者何敷五教以教民明五刑以弼教保护和洽使强不得凌弱众不得暴寡而各安其居也若如蔡氏之说则相协厥居事付之于天而君但安安自若而奉天勤民之政畧不相与又岂天佑下民作之君师之意哉今后当依此说平吴仁言皇帝圣旨吴王令旨总兵官准中书省咨敬奉令旨予闻伐罪救民王者之师考之往古世代昭然轩辕氏诛蚩尤殷汤征葛伯文王伐崇侯三圣人之起兵也非富天下本为救民近覩有元之末主居深宫臣操威福官以贿成罪以情免台宪举亲而劾讐有司差贫而优富庙堂不以为虑方添冗官又改钞法役数十万民湮塞黄河死者枕借于道哀苦声闻于天不幸小民误中妖术不解其言之妄诞酷信弥勒之真有冀其治世以甦困苦聚为烧香之党根据汝颖蔓延河洛妖言既行兇谋遂逞焚荡城郭杀戮士夫荼毒生灵无端万状元以天下兵马钱粮大势而讨之畧无功效愈见猖獗然事终不能济世安民是以有志之士旁观熟虑乘势而起或假元氏为名或托乡军为号或以孤兵自立皆欲自为由是天下土崩瓦解予本濠梁之民初列行伍渐至提兵灼见妖言不能成事又度胡运难与立功遂引兵渡江赖天地祖宗之灵及将相之力一鼓而有江左再战而定浙东陈氏称号据我上游爰兴问罪之师彭蠡交兵元恶授首父子兄弟面缚舆衬既待以不死又封以列爵将相皆置于朝班民庶各安于田里荆襄湖广尽入版图虽德化未及而政令颇修惟兹姑苏张士诚为民则私贩盐货行劫于江湖兵兴则首聚兇徒负固于海岛其罪一也又恐海隅一区难抗天下全势诈降于元坑其参政赵琏囚其待制孙撝其罪二也厥后掩袭浙西兵不满万数地不足千里僭号改元其罪三也初寇我边一战生擒其亲弟再犯浙省扬矛直捣其近郊首尾畏缩又乃诈降于元其罪四也阳受元朝之名阴行假王之令挟制达丞相谋害杨左丞其罪五也占据江浙钱粮十年不贡其罪六也知元纲已坠公然害其丞相达失帖木儿南台大夫普化帖木儿其罪七也恃其地险食足诱我叛将掠我边民其罪八也凡此八罪又甚于蚩尤葛伯崇侯虽黄帝汤文与之同世亦所不容理宜征讨以靖天下以济斯民爰命中书左相国徐达总率马步舟师分道并进攻取浙西诸处城池已行戒饬军将征讨所至歼厥渠魁胁从罔治备有条章凡有逋逃臣民被陷军士悔悟来归咸宥其罪其尔张氏臣寮果能明识天时或全城附顺或弃刃投降名爵赏赐予所不吝凡尔百姓果能安业不动即我良民旧有田产房舍仍前为主依额纳粮以供军储余无科取使汝等永保乡里以全室家此兴师之故也敢有千百相聚旅拒王师者即当移兵剿灭迁徙宗族于五溪两广永离乡土以御边戎凡予之言信如皎日咨尔臣庶毋或自疑敬此除敬遵外咨请施行准此合行备出文榜晓谕敬依令旨事意施行所有文榜须议出给者制度今士庶所戴方顶大巾相传太祖皇帝召会稽杨维祯维祯戴此以见上问所戴何巾维祯对曰四方平定巾上悦遂令士庶依其制戴或谓有司初进样方直其顶上以手按偃落后俨如民字形遂为定制按洪武二十四年三月二十六日礼部右侍郎张智同各官奉圣旨恁礼部将士民戴的头巾样制再申明整理智乃奏行先为软巾制度已尝钦定而小民往往成造破烂不堪纱罗用纸粘里竹丝漆布混同造卖有乖礼制合行申禁仍前违制者卖人买人同罪如此则当时巾制乃太祖自定恐非缘维祯与手按也公宴节钱洪武二十三年九月二十四日上谓礼部左侍郎张衡左都御史詹徽等以有司公宴扰民今后支与官钞布政司一千贯以下衙门令衡等详定十月初八日衡等遂奏准行移各官司遵守凡遇正旦冬至圣节筵宴节钱就于彼处官钱内支给其无府州县都司卫所行移附近有司关用其钱则例每一节布政司一千贯府州县无有司衙门卫所给有司官钱二十九年又赐有司官朝觐每一员给与盘缠钞一百贯在任岁支柴炭钞五十贯并后定给引钱为堂食费于乎养廉之意至矣驿儿属对太祖皇帝一日阅远方驿夫见一小儿在其中问之儿对曰臣父当此役近日死臣代役耳上曰你几岁儿对曰七岁上曰能作对么儿对曰能上曰七岁孩儿当马驿即应声云万年天子坐龙庭上大喜蠲其役龙须太祖皇帝尝进膳于膳中得发一茎召光禄官问之对曰告陛下此不是发上曰是何物耶对曰龙须也上众自捋圣须随手得一二茎遂叱去不复问欧阳都尉洪武中驸马都尉欧阳某偶挟四妓饮酒事发官逮妓急妓分必死欲毁其貌以觊万一之免一老胥闻之往谓曰若予我千金吾能免尔死妓立予五百金胥曰上位神圣岂不知我辈平日之侈肆乎慎不可欺当如常貌哀鸣或蒙天宥耳妓曰何如胥曰若须沐浴极洁仍以脂粉香泽治面与身令香远彻而肌理妍艳之极首饰衣妆须以金宝锦绣虽私服亵裙不可以寸素间之务尽天下之丽能夺目荡志则可只如此就捕更无他术妓问其词曰一味哀唿而已妓从之比见上上叱令自陈妓无一言上顾左右曰榜起杀了羣妓解衣就缚自外及内备极华烂绘采珍贝堆积满地照耀左右至躶体粧束不减而肤肉如玉香闻近远上曰这小妮子使我见也当惑了那厮可知哩遂叱放之勤政上勤民之心振古罕俪凡得内外封疏即命左右疏其事粘之壁间甲乙治之裁决如流壁帖有一日数易者示俭上每与宫人语不离稼穑组紃后宫屏障垣壁多绘耕织像也持志上持志兢业无愧尧舜三王每夕膳后自于禁中露坐玩察天象有达旦不安寐者盖上兼善推测于天心无不洞然也天王堂土地姑苏阖闾子城之濠设有东西二天王堂其西堂东庑有土地祠神貌甚类太祖皇帝相传张氏僭据日有道者潜塑此像意谓此土地当属太祖云耳道者失其名盖异人也或曰偶肖圣容初无道者事诛李司徒张九四之败实由其伪司徒李伯昇倒戈也我太祖皇帝始命劳之以酒花綵迎赏于京城三日然后取对九四斩之以示大义此固类汉祖斩丁公事施之尤切当也床下义气洪武中京师一校尉与邻妇通一日侵晨校瞰其夫出即入门登床夫忽复归校仓惶伏床下夫入房妇问曰何故才去又回夫曰我既行见天寒忽思尔熟寝足露于衾外恐尔冷来为加被耳乃加覆而去校忽念曰彼爱其妻至此此妇乃忍负之而与我私耶即取刀径杀其妇而去少顷有卖菜翁常供蔬妇家至是入门见无人即出邻人执以闻官翁不能明竟诬伏狱成将弃市校出登场大唿曰某人妻是我杀了奈何要别人偿命遂白监决者我要面奏监者引见校曰告上位此妇人是臣杀了不干卖菜老子事上曰如何校曰妇颇有姿色臣实与之通姦其日臣闻其夫说话臣因念此妇忍负其夫如此臣在床下一时义气发作按不下就杀了他臣不敢欺愿赐臣死上叹曰杀一不义生一无辜可佳也即释之宋祭酒国子祭酒宋公讷刚正威严不忝其职而高皇所以待之者亦极隆厚君臣之契殊鲜伦比上燕闲之际常思见之不欲数召以劳之乃令画工阴写其神以来画工受命潜处帘幙间讷方公服危坐不语画工亟图以进上览之收讫明日讷朝罢上谓之曰昨日某时卿尝公服坐堂上乎讷对曰然上曰卿何故有怒色讷惶恐对曰适一生献茶踣而碎茶瓯臣不觉怒且念臣不才不能教率所致有负陛下委任故含怒自讼未责此生耳因问陛下何以知之上出像语其故且笑而慰之更赐茶若干斤先曾祖受天恩洪武中朝旨开燕脂河大起工役先曾祖臣焕文与焉时役者多死先曾祖独生全工满将辞归偶失去路引分该死莫为谋其督工百户者谓之曰主上神圣吾当引汝面奏脱有生理先曾祖从之既见上百户奏其故上曰既失去罢先曾祖方欲叩辞上忽又顾曰看你模样也似箇本分的可赏钞二十贯臣焕文受赐谢恩而归乡里莫不惊羡危素危学士素以胜国名卿事我太祖年既高矣上重其文学礼待之一日上燕坐屏后素不知也步履屏外甚为舒徐上隔屏问为谁素对曰老臣危素语复雍缓上低声笑曰我只道是伯夷叔齐来或云文天祥嘉定县吏人洪武三十四年苏郡人有为嘉定县吏者郡中一乡人以事诖误至县潜白吏求直之吏曰今上自郡府下及县首领官皆廉公奉法吾曹亦革心戒谨岂敢私出入文牍耶然汝事既直第公理之决无枉理乡人如教果获伸雪感吏情以米二石餽之吏惊愧欲去辞让久之吏曰我以乡曲之故为君受一斛乡人别去既半载吏假归遂以原粟奉乡人之母曰此若儿寄我处之物耳今以还母道不拾遗闻之故老言其时道不拾遗亲有见遗钞于涂者第拾起一观恐污践更置阶所高洁之处耳竟不取也修书太宗皇帝大崇文教以四书五经经宋儒发明之后又诸说不一命儒臣胡广杨荣金幼孜等会萃去取并纂先儒论议有裨斯道者为四书五经性理大全书通二百二十九卷当时供赐甚渥惟礼记先修书成最号精当余帙闻日久催纂之故或未协舆议云或云礼经最后成未审其后又开局修永乐大典凡古今言行巨细网罗无遗意如宋太平御览之类而浩博过之以太穰滥竟未完凈而罢闻其目录且几百卷云仁庙右文仁庙好学右文词翰并精尤喜科举之业在青宫已然践祚犹不废每得试录必指摘瑕病手标疏之以示宫臣尝戏语人曰使我应举亦岂不堪作状元天子耶霍侍郎英宗皇帝在北狩时至塞徼俯瞰边臣或命取财货诸物诸臣不敢多献或畏缩不前多不称上旨惟大同府同知霍瑄奉旨必极力呈进唯恐不及及上回銮即召见瑄嘉劳久之至朝遂陞为工部侍郎睿皇征吴处士睿皇既复明辟政治大新慨然欲得贤才而用之闻江西有吴与弼者乃举征贤之礼起之下诏曰皇帝敕谕江西抚州府崇仁县处士吴与弼朕承祖宗丕绪求贤图治亦有年矣永惟劳于求贤然后成无为之治乐于忘势乃能致难进之贤闻尔与弼潜心经史博洽古今蕴经国之远猷抱致君之宏畧顾乃嘉遯丘园不求闻达朕怀高谊思访嘉言渴望来仪以资启沃夫古之君子隐居以求其志行义以达其道而独善自安岂其本心谅尔于行藏之宜处之审矣今特遣行人曹隆往诣所居征尔赴阙仍以礼币以表至怀尔其惠然就道以副朕翘待之意故谕天顺三年十月十三日与弼既至上表曰江西抚州府崇仁县民人臣吴与弼谨奏为荐贤事天顺元年十二月初四日钦蒙差行人曹隆赍捧敕书礼币降临衡茅以臣为才而征聘赴阙闻命惊惶恍然自失罔知攸措窃缘臣虽幼承父师之训粗涉书史而弱龄染疾加以立志不坚是以虚名虽出学实全无迨夫暮年疾病愈深夙志弥怠自愧虚度此生付之长叹蝼蚁微躯何意复蒙圣明齿录夫卑辞厚弊惟贤可以当之而臣何人敢膺旷古所希之盛典哉恭惟皇帝陛下睿知聪明圣神文武四方风动万国归仁而崇儒重道之盛心图治济时之美意实与天地同大日月齐明有血气者莫不忻悦况在于臣敢不踊跃恭命谨于当日望阙谢恩祗受讫日陪乡邻老稚讴歌舞蹈伏惟圣德忧民之盛何幸逢于今日而负且乘之讥实难免于舆论于是肃将前件敕币谨用缄封俟春气和暖扶疾随使赍赴阙庭以图辞免臣于二月十六日上道五月十五日至京十六日引见蒙圣恩授臣左春坊左谕德臣以菲才既未经辞免礼币之荣又安敢冒昧以受宠擢之重谨将原赐礼币进上伏望圣慈宥臣愚戆怜臣见患两足风痺大施旷荡之恩特回所命放臣归田少全微分日将歌颂雍熙于水边林下以毕余龄不胜万幸谨具奏闻伏乞圣裁本年五月十七日于奉天门奏奉圣旨朝廷久闻高义特用征聘今忽然远来朕深喜悦然币以将诚官以命德非过也不允所辞既而与弼于文华殿见曰臣多病失学不敢当聘奉圣旨莫谦赐表里与弼对曰常礼不敢辞聘礼故辞奉圣旨莫迂阔不准久之与弼复辞归上乃从之赐敕曰皇帝敕谕江西抚州府崇仁县处士吴与弼闻尔与弼怀抱道德嘉遁林泉特遣行人造庐征聘尔其惠然肯来深慰朕怀欲烦辅导东宫授以宫职尔以衰老固辞留之数月果然病势弗已乃知本心非不欲仕第以不能供职故尔且以嘉猷勖朕足以见忠厚之诚特赐银币用表至怀仍遣行人送归故里复命有司月给廪米二石以资供赡尔其优游桑梓安身乐道以度遐龄倘精力未衰尚期勿忘纂述以继先贤辅教垂世之意故谕英宗皇帝圣德英宗皇帝登遐之后羣臣兆民若丧考妣哀痛之情至甚以为神德圣政不可殚言然卓绝者四事尤为神圣之极盖终世未尝以非罪杀一人未尝差遣内官出外干事复中宫位号不用宫人殉葬此皆自古人君所甚难者而出于帝之刚明独断其他固未能管窥蠡计也按我朝自太祖以来皆以妃嫔殉葬至景泰之薨犹然迨英宗遗诏始革自是累朝皆从之呜唿英庙之仁至矣抑伏观英庙以一人之身而天顺中行事与正统中大径庭何耶盖英庙初以幼冲嗣位生长深宫未谙世故故王振得以擅权误国天下几危及北狩踰年而归于是艰难险阻备尝之矣人之情伪悉知之矣暨登大宝心存慈爱屏远权奸精明之治光于祖考其故如此英宗免礼官罪正统中三殿新成上御正殿受贺大陈礼乐百辟济济一时伟丽之观甚盛而容台鸣唱者赞拜之际偶眩于金碧煌焕遂误唿五拜觉之无及矣廷中皆惕息谓大失瞻望谴戾必重礼毕纠仪官随举劾之天颜忽笑曰今日是好日子只恐少了拜既是误多了也罢其人谢恩就位顷之钖宴极丰渥也沈孝子吾邑之相城有一乞儿姓沈年在中岁每诣沈隐君孟渊所请丐凡所得多不食而分贮之筒篚中隐君初不为意久而问焉则曰将以遗老娘耳隐君始异之潜令人侦其所为丐至一岸旁坐地出箪中饮食整理之擎至船边船虽陋而甚洁老媪坐其中丐登舟陈食母前倾酒跪而奉之伺母接杯乃起跳舞而唱山歌作嬉笑以乐母母意殊安之也必母食尽乃更他求自得若无得则自受馁终不先食之也日日如之凡数年母死丐始不见隐君叹诧亦时少周之此非有为而为可谓真孝矣妻代夫死山西平阳府蒲州河东驿驿丞王伫妻李氏谨奏为陈倩乞恩代夫死刑事妾闻为人臣则当死君之难为人子则当死父之难为人妇则当死夫之难为臣而不死君之难是为不忠为子而不死父之难是为不孝为妇而不死夫之难是为不义此古今之常经乃天下之大道也洪惟我国家圣圣相承既久教之以诗书礼乐培之以仁义道德励之以忠孝节义所以百年于兹家诗书户礼乐闾阎三尺之童亦知所以忠所以孝所以义臣虽妾妇幸生太平之世叨蒙化育之恩岂不知忠孝节义之为当务乎切思臣夫王伫幼蒙父训长沐圣恩除授前职为伫者正当夙夜战兢鞠躬尽瘁上以报朝廷荣显之恩下以副父母劬劳之德奚乃不知自保出位而言将本州知州徐孚千户徐纶连结事情亲赍具奏越礼犯分罪不容逃致蒙法司问拟比造妖言斩罪发都察院收监此正朝廷至公之法臣复何言臣独念死者不可更生断者不可还续臣夫之死固自其宜但夫之父母俱年七十之上衰病老朽弊惫极甚将不久于人世而况所生止于臣夫别无以次人丁自夫在狱阙人侍奉痛哭悲号日夜不止茕然孤苦死无所依臣欲守侍公姑则夫在监衣食断绝不无失所是臣孝于公姑而不义于其夫而夫妇之道乖矣臣欲舍公姑而供给夫之衣食则公姑贫病饥寒将何所恃是臣厚于夫妇而不孝于公姑而子妇之义阙矣此臣于孝义不能两全得此失彼所以与其苟全性命以偷生于一时不若代夫之死以全孝义也何则臣夫既死夫之父母岂不痛切肝肠忧伤致死夫之父母既死臣为未亡人亦当与之偕死是夫一人之命而三人之存亡系之也使臣而死则止一人之死耳而使夫得回故里侍养父母子以全孝于其亲亲以得养于其子父子怡愉享有天年之寿是臣一人之命有以全三人之生也此臣之死所以不足惜也臣闻至诚可以感天地可以动鬼神臣蝼蚁虽微而一念之诚惟天可表臣幸遇圣明遭逢尧舜心即天地之心也德即好生之德也谅雷霆无非意之怒知天地无终弃之才如蒙圣慈伏望哀怜恻怛臣公姑老病饥寒之苦饶夫一死俾得归侍以全其父母之恩却将臣身斩首抵罪用彰国家大义则夫不失其孝臣得全其义亦陛下教天下以孝以义之心也岂特臣之幸甚臣之夫之幸甚臣之夫之父母幸甚哉臣激切至情冒干天听臣不胜恐惧战栗待死之至缘系陈情乞恩代夫身死事理具本亲赍谨具奏闻伏候敕旨成化十二年三月十六日奉圣旨是都饶死罢钦此平淮碑姚内史文粹载平淮碑黜韩录段人多议之予观其后载石烈士之说则不足于韩明甚去取之际言有意在非误也碧落碑碧落碑凡数书载之咸以为不得事实吾衍学古编曰按碑云有唐五十三祀龙集敦牂自高祖武德元年戊寅至高宗咸亨三年庚午为五十三年敦牂午也自庚午至懿宗咸通十一年庚午计二百一年旧云韩王元嘉之子训为母房氏立此碑元嘉乃高祖子然则碑刻于咸亨三年庚午而释文刻于二百年后乎世传李阳冰卧看三日阳冰与李杜同时人若是则此碑已久矣又云道士书毕化鹤飞去比之寓言可也但不知郑承规奉何人之命而书释文耳岂李训时不果立而后子孙始克立之与郑承规奉命书之一言为可疑岂即其人之篆欤盖此篆多奇恐人不解故併释之耳允明按宋吴桐所着五总志载其事云唐韩王元嘉守绛泽二州其子黄公为妣妃荐严作文立石以表孝诚文虽不同而俱名曰碧落在绛州者立于天尊之背在泽州者立于佛龛之西绛之道馆有开元中所立石志谓荆人陈惟玉书然则碧落岂亦惟玉之笔欤石志今不见不知文与书如何也虽泽碑亦不知为何人书然可以见与绛碑同时并建定非咸通所补立也先公仕晋时榻得此碑甚多石在绛州而泽无有矣近胡宪副谧修志载其目乃註云李譔书当或有所据抑误以为李训书而又误训为譔耶王敦杀妓敦杀行酒美人事见王恺传谓为恺妓而世说以为石季伦乐史作緑珠传亦然未知孰是杨尚书吾乡尚书晞颜先生杨公翥其先墓前有一石碑倾欹不稳一日田儿数辈聚戏其下共推碑碑遂仆羣儿一时惊散守墓者奔告先生盖恐先生怒豫为羣儿家地先生遽云伤儿乎曰否先生曰幸矣可语儿家善护儿勿惊儿也陈节妇乡先生检讨陈公继幼而孤母节妇守义甚坚教公尤笃郡邑上其事于朝朝命巡按御史廉覈之御史既勘结得实复微行至其邻家楼上潜窥之见节妇方率子灌园节妇前行检讨抱盎从之步趋整肃如朝廷然已而同灌地未毕节妇入内久之手持茶二瓯来检讨远望见遽掷盎趋迎至前跪地两手捧茶而起饮之御史不觉动容称叹即以上闻得准旌表门闾片言折狱闻之前辈说国初某县令之能县有民将出商既装载民在舟待一仆久不至舟人忽念商辎货如此而孑然一身仆犹不至地又僻寂图之易耳遂急挤之水中携其货归乃更诣商家击门问官人何以不下船商妻使人视之无有也问诸仆仆言适至船则主人不见不知所之也乃始以报地里地里闻之县逮舟人及邻比讯之反覆卒无状凡历几政莫决至此令遂屏人独问商妻舟人初来问时情状语言何如也商妻曰夫去良久船家来扣门门未开遂唿曰娘子如何官人久不下船来言止此耳令屏妇复召舟人问之舟人语同令笑曰是矣杀人者汝汝已自服不须他证矣舟人譁曰何服耶令曰明知官人不在家所以扣门称娘子岂有见人不来而即知其不在乃不唿之者乎舟人骇服遂正其法此亦神明之政也唐宋金石成化丁未八月常熟李墓人治地得古墓塼一块极方正光莹吾友邢丽文参宛转获观之将致于家不谐而毁乃唐顾良辉墓铭越月都玄敬穆又得一石于虎丘殿中之佛后石可二尺余四周皆斵平如面则唐汝南周贞之志也玄敬即辇归之数日玄敬复闻花园村有旧石露在尘土亟与史引之经吴子明爟趣步往观则宋德寿宫使祝公端友之葬文也诸君遂取之以同姓故归于允明两月之内连得唐宋金石凡三亦奇事也今录三文于此顾词曰唐故顾府君墓志铭并序太和三年十一月八月葬府君于黄卯旧茔礼也曾祖思绪祖迪父冀府君讳良辉字德光府君郎冑子也性好幽居丘园顺德抑强伸弱非公不死时年五十有六兹年九月十五日遘疾终于私第有子四人长顾秀次顾次顾康次顾芳并哀号泣血气竭而息恐里巷移改勒塼为铭词曰赳赳武夫雄雄气色倐忽迁化幽魂莫测身没名在叹之何在周词曰唐故周府君墓志铭并序君讳贞字处廉汝南郡人也祖度父玩为代素尚介然清高心无宦情丘园养性君即父之第二子也君韫生知而挺质禀夙植以崇因广谈八解之门高蹈四禅之域至哉妙觉无得而称焉何期积善无征歼我贤哲以开元二十八年正月二十日寝疾终于私第享年五十有七呜唿晷运不留泉扉閟景其年二月九日窆于郊西北九里武丘东山新茔礼也有息怀钦怀德等竝陟岵缠哀趋庭绝训昊天殒烈扣地崩摧恐陵谷迁移勒石以为铭记词曰惟君敬法道俗规模五欲斯拔三轸齐丘泰山其颓而子安仰抚衬增悲惟神昭爽佳城见日石椁铭词一扄此室万古何之天道微昧诞育人伦死生有命坱轧无垠刊真础兮纪德庶陵谷兮不湮二文皆不着撰人名氏顾书予未见周书岑厉若刀剑聚列稍稍类李北海宫使之文则其子宗尹泣血志也词繁不录啖执炙者顾骠骑荣以炙啖执炙者卒赖以保身人皆知之然南史阴铿传载铿一事甚相类铿与宾友饮见行觞者回酒炙授之众皆笑铿曰吾侪终日酣酒而执爵者不知其味非人情也及侯景之乱铿尝为贼擒或救之获免铿问乃前所行觞者也铿在元公后岂用其故智耶抑延寿之误耶武功伯赋何文渊徐武功公在史馆修何尚书文渊事赋诗曰温州太守重来归昔何廉退今何违郄金馆在已如扫掩月堂寒空掩扉人间固有假仁义天下岂无公是非老夫忝秉春秋笔不作谀词取世讥讯盗成化中南郊事竣彻器失去一金缾一庖人执事缾所咸谓其窃之无疑告捕系狱拷掠不能堪竟诬伏索其贜无以为对追之漫云在坛前某地如其言覔之不获犹系之将毙焉俄真盗以缾系金丝鬻于市市人疑之闻于官逮至则卫士也云既窃之遽无以藏遂瘗于坛前只捩取系索耳官与俱去发地果得之乃密比庖人漫言之墟相去才数寸耳使前发稍广咫尺则庖人虀粉矣讯盗之难如此身丁钱沈君玉逸民漫抄有身丁钱辩云国初苏州人户编免丁钱一万六千二百五十二贯九百四十六文今无之世言苏秀身丁钱繇丁谓为三司使日有请而除之按真宗实录祥符四年七月诏除两浙福建等身丁钱凡四十五万四百贯文则非特二州而已当时谓实为三司使而实录不书其请吴人至今德谓像而祝之甚谨谓本倖进天下不闻其德而能此举史氏不应没人之美如此是年八月谓言东封汾阴赐与亿万加以给复诸路常租除免东南口筭皇泽宽大然有司虑经费不给上曰国家所贵泽及于民但敦本抑末节用爱人自富足矣则知身丁之免决非谓所请无疑也范文正亦居吴父子皆近世社稷臣所当百世祠祀岁时奉尝之反不如谓闾阎之见固不足道而通官显人亦从而神之诚可叹也然谓狡险多智必尝叨天子之恩而归于己既欺当世又欺后人惜不遇狄梁公辈一扫而清之遂为三绝以晓郡人云云嘉熙间金坛王实斋遂端人也以法从典吴门因诛妖民徐与贤等遂亲诣岳祠拘捕不系祀典之神皆碎其像而沉于河覩谓亦在从祀之列不胜其忿问典谒吏李祈云奸谓何得庙食于此祈以昔曾奏免丁钱为对实斋一时信之乃不加罚于谓使幸免至宝祐间丁大全当国于谓同姓骚动天下吴门泛籴三百万乘皆以官诰折直马约斋杨祖奉行甚严莫不切齿有士人李姓者入岳庙出语痛责大书一绝焚于前曰实斋昔欲便加刑幸得全完土木身底事畧无悛改意又教孙子害生民诗传四方人皆发笑今两浙诸郡皆不纳身丁钱者乃因韩平原秉政日奏请而求除之民受其赐多矣而无一祀者允明按僧文莹湘山野录云吴越旧式民间尽算丁壮钱以增赋典贫匮之家父母不能保守或弃于襁褓或卖为僮妾至有提携寄于释老者真宗一切蠲免吴俗始苏文莹当时人其言想得其实沈又反韩之不祀则侂冑岂贤于谓哉盖小人亦未必无一长可取也晋元帝晋元之生据本纪只云夏侯妃通小吏牛氏盖其时牛金已为宣王鸩死久矣后人皆云金生误也晁错张逵晁错上奏更令诸侯皆疾错错父谓错曰刘氏安而晁氏危矣宋苗傅既逼高宗禅位闻外兵将起乃忧恐朝帝其党张逵曰赵氏安而苗氏危矣小人不知君臣之义惟以安危相校视其君与己若邻人之角胜负者今古一律甚可叹也然犹能识其危而不能不为则亦何为而不改乎所谓小人枉却做小人者要之至愚而已矣曾状元永乐中曾状元棨以俊才入翰林朝野耸望一日外邦贡使至绝能饮上命左右覔善饮者馆伴左右或举下僚武弁上曰堂堂朝廷岂无一大臣能饮者乎状元闻之即自请于上上问卿量几何状元曰只消待得此使过足矣不必尽臣量也上悦令伴之连日痛饮使辄大醉状元殊无酣容使人媿赧事毕上大喜谓状元曰不论卿文学只酒量岂不当作我大明状元耶赐酒甚厚修史人李至刚李至刚与修史偶有事上命罢去冠服只服士人衣巾每旦暮出入禁门门者诘究至刚既不敢称其职衔欲但称史官又冠服不相当乃自称为修史人李至刚而至刚操乡音史音如死时馆中诸公闻之大笑见之遂唿为羞死人李至刚咏王少卿正统间有鸿胪王少卿者善宣玉音洪亮抑扬殊耸观听而其读奏之际必多吃误其貌美髯而秃项朝士遂为诗以嘲之曰传制声无敌宣章字有讹后边头发少前面口须多有使回问京师新事或诵此诗问为谁其人遽曰此王少卿也蔑面事际今吴人唿素昧平生者曰陌面不相识陌恐是蔑字即左传所谓昔吾见蔑之面之语耳又称事务为事际按南史王晏专权明帝虽以事际须晏而心恶之二字恐出此盛寅先生乡先生盛启东寅尝夜梦有人寄椒于家久矣急欲椒遂私发而用之既觉深自咎曰岂吾平日义心不明以致此耶迄不能寐坐以待旦李坛予尝得一故牒中有题李郡王山东事迹因节述于此景定壬戌二月三日离涟水带涟水西海东海及佥军五万余人入里二十七日抵济南府三月五日小捷三月离济南五十里老仓口十八日大捷于清河四月三日受围离城三十里开河筑城凡三河三城而围起十七路人马高丽国兵亦来自围后城中常有白蜃气观者以为白蛇精史天泽总把承相差人于东平取开山人来开山人者即吾国捕蛇之人一见其气谓是白蛇精未食血若食血了难收今则用百日捕得此蛇城即陷可活得李行省乃于白气之方掘一土穴收禁蛇于其内早夜绕城吹牛角呪之大蛇不出小蛇出小蛇不出大蛇出至六日半间其白气腾空而去自是李郡王似失精采日复昏沉虽军伍不齐将士作乱以至绝粮俱不能晓其至截屋檐草拌盐而饲马已而亦无相将食人七月十三日结阵而出人已无力复被杀人由是诸军间有出投拜者云昨夜天文见当主兵败郡王曰俺每也无理会自是日逐兵出投拜十八日子出投拜十九日夜壹鼓有大星坠于府治李拈香而拜曰李坛死于此于是坐于庭中以镊摘去长髭二十日早分付众出各讨路去王下小舟入海口投于水止及其腰有一老子姓黄曰相公为天下不平做出这事何故自损引而登岸至孟权府千户治所密报张相公差人缚出严相公首问曰此是何等做作王答曰尔每与我相约却又不来严就肋下刺一刀史丞相问之曰何不投拜王不答又问曰忽必烈有甚亏尔处王曰尔有文书约俺起兵何故背盟史唤黄眼回回砟去两臂次除两足开食其心肝割其肉方斩首令其子提其首以下山东诸郡王有子六人长曰崇山次齐山南山乃王夫人生嫡子封平州总管凤山乃搭察儿妹生牛山景山俱在崇山为忽必烈取去凤山为搭察国王取去李王之死身无滴血惟是黄脓浆尸无蝇蚋亦可怪也其受围之日作水龙吟一词曰腰刀帕首从军戍楼独倚闲凝眺中原气象狐居兔穴暮烟残照投笔书怀枕戈待旦陇西年少叹光阴掣电易生髀肉不如易腔改调世变沧海成田奈羣生几番惊扰干戈烂熳无时休息凭谁驱扫眼底山河胸中事业一声长啸太平时相将近也稳稳首平燕赵奸狱苏之嘉定有民家将嫁女唿待诏徐达为女开面达见女貌美因谋为男家喜筵茶酒至嘉会日达相事未终辄不辞而去约同党恶少期共窃女昏时二恶少于后墉外达复入供事至入更乘女独在室遂突入急负女于背奔至后垣开门以女授恶少复闭门入家内公出前门而去乃往会恶少同挟女去如飞女羞惧不能声唤也俄而男家失新妇方共骇讶莫究有点茶廪家长茶酒素亡赖且日间见其睥睨新人殊似有姦态况两度不辞而去正可疑也女父母亦言达开面事咸以为是其所为即同入后巷追之巷甚永而一途无他岐恶少见追急弃女而逸达独持之行然无计以脱之适道旁有井遂挤女其中既而追及达就执问之不答待旦送于县达始吐实乃押达往覔尸果得之然而男子也达亦骇怪又逮恶少来恶少供吐如达词舅姑或谓事由父母又逮妁人及两家邻皆无可言于是县官与女父母翁姑婿达恶少媒邻咸迷惑无所决榜示尸亲久之竟无认者乃姑释诸连坐羁于外独系达与恶少数加拷掠终无伏居年余一日县官方到治达忽开封之某县解至二囚一男一女也达见之大骇号叫久昧女所在此真是也鬼耶官速前问之乃始得其实盖方女入井井𦙵不死女大唿求救而诸人得达于半路只自拥之而回喧哄间不闻井中声也将晓始有二男子过井旁乃开封人同商于松而归者闻女声趣视之因议使一人下井取女一人以布接而出既出接者视之美女也因遽起恶念彼商独与偕又其赀甚厚今因而戕之谁则知者顾独得美妇兼其货非计耶遂以甎石乱投之商毙焉即官所出疑尸也商得女问知其故谓曰汝第随我去我家开封富室汝当事我为妾吾家叩汝第言苏人之嫁为妾者不然开口即死不死亦不能还故乡也女惧而从之既至家彼商来问商第言分手于苏州女如商戒相处颇善而商故妻悍甚毒女百端女绝不能当一日商出女计诸邻妪邻妪曰若固无罪特从诱胁而来今尔何苦自忍因道之奔诉于官于是逮商同女解来审验耳嘉定令闻之大叹息速回文正商诛于其县而减达死并正恶少之辜归妇于其夫云南京姦僧诸民惟缁徒不可尽察大姦贼多槖其间予闻之多矣顷闻南京一贼尤可恶京城外僻地有妇人探亲独行一僧遥尾以去至逈寂处乃迫妇人调之始以好语不从继以财贿又不从又继以威胁出刀撼之妇惧而从焉既复谓妇曰我欲观尔双乳即推什篁笷中据坐其体取囊间利刀割取乳头藏裹而去妇痛绝而苏适兵马巡逻过之见妇仰卧道旁口不能言第举手指胸乳间又指贼所去路官知其故亟追之不远获焉乃以伏法问其割乳之故乃是将以为炼指之用盖割乳头之皮包于指上复加药件和牢然后烧之则内肉了不痛也予谓凡捻指炼顶刺血之类必皆有术而此事亦可备讯鞠之一知也关千户开弓徐舅说向在湖襄谒钱太守于舟中钱说此有关千户开弓试坐召观之乃覔之来身长七八尺伟男子也钱命取四弓与之关一一取张之视其强弱取一强者兼一弱者两分之令力均乃以两手各握只弧以帛裹四弦之中横着口内啣帛弦而两手提弓开皆满焉关自云为云长之后义虎传弘治初予得义虎事为作传文曰荆溪有二人髫丱交壮而贫富不同窭子以故晏安无他技独微解书数妻且艳富子乃设谋谓言若困甚盍图济乎篓告以不能故富子曰固知也某山某甲丰于贿乏主计吏覔久矣若才正应膺此耳若欲吾为若策之耶窭感谢富子即具舟费并载其艳妻以去抵山又谓言吾固未尝夙语彼彼突见若夫妇得无少忤且不可得复进留而内守舟先容为计也窭从之偕上山富子宛转引行险恶溪林中窭胼胝破碎血出被踝踵不已至极寂处乃蹴而委之地出腰钺斫之窭陨绝富子不审谓死矣哭下山谓艳妻若夫君齿于虎将若之何妇惟哭富子又谓言哭无为吾试同若往捡觅不见乃更造计耳妇亦从之偕上山富子又宛转引行别险恶溪林中至极寂处拥而求淫之妇未答忽真虎出丛柯间咆哮奋前啮富子去毙焉妇惊走心念彼习行且尔吾夫其果在虎腹中矣不怨客转身而归迷故途而哭倐见一人步于旁问故妇陈之人言尔勿哭当告之官得归尔舟在彼导之返见舟而灭盖神云妇登舟莫为计俄而山中又一人哭以出遥察之厥夫也妇疑骇其夫鬼欤夫亦疑妇当为贼收矣何尚独存哉既相逼果夫果妻也相携大恸而甦各道故夫曰彼图淫若固未淫若图死我固未死我则我可置我憾也妇曰吾苦若死若固不死图报贼贼固自得报矣我憾亦何不可置哉于是更悲而慰更哭而笑终归完于乡祝子曰视贼始谋时何义哉已乃以巧败受不义之诛于虎虎亦巧矣非虎也天也使妇不遇虎得理于人而报贼且未必遂遂且未若此快也故巧不足以尽虎以义表焉可也戏语得妇蒋霆余杭人尝与二客自远归至诸暨村间遇晚遥望大庄宅即趋之宅掩双扉内悄无人声三人者置装小憩俄忽雨作众意甚不佳蒋顾门内欲直入二客不可蒋言何伤乎此吾妇翁家二人笑止之门忽哑然而开一叟出揖客曰适闻客言颇无状谁耶二人逊谢蒋面发赤不能仰视叟觉之乃特肃二客人曰请即寒居避雨此郎既云云乃吾婿耳礼不可与客等可立俟于门二人不能违姑从之叟遂闭门至堂揖坐二客通姓名叟曰老夫陶某也暄凉罢复咎蒋曰人孰无颠沛途旅间不谨如此岂修身之道耶二客又为逊谢迨夜命酒劳客竟不邀蒋蒋栖栖独倚雨檐殊不堪也俄雨止月稍出蒋将自行覔旅舍时将一更向尽方起行忽闻门内暗中低语云勿行有物在此少待持之去也蒋诺念此必二君既厚得供享乃复窃主人物乎良久墙头掷出二裹蒋取视皆女饰饮器俱黄白也速负之行不久又闻墙头坠物声回顾则二人耳昏黑不能辨又念此为二客窃逸无疑急复开幞取金匿怀袖间仍负裹疾走二人尾之然不逼近黎明回视乃一妇及青衣耳蒋大惊驻问之妇亦惊既而曰姑到君旅邸言之蒋即挽与去入一舘密扣之妇曰我主人女也初许嫁某今且瞽矣我不愿归尝属意于一姻家郎期今夕窃负而逃我伺之不至忽闻父入内喧言门客妄语云云我计为私郎的矣亟收并少赀货掷而踰垣虑为人觉故不近君今业已如此即应终事君耳余固不容计矣蒋于是不待二友径携之还家绐家人以娶之途妇入门甚贤能为蒋生一子已而思其父母不置谓曰始吾将不愿从瞽夫故渎礼至此今则思亲不能一刻忘迨病矣奈何然父母爱我甚脱使之知当亦不多谴君试图之蒋因谋于一友其人报当为君效委曲乃至叟所为商人贸易者事竟叟欵客纵谈客邑中事客言二三年前余杭有一客商而归道里间以片言得一妇翁仙邑人也翁宁知之乎叟曰知其姓耶曰闻之陶氏也翁矍然曰得非吾女乎客复说其名岁容貌了悉叟曰真吾女矣客曰欲见之欤曰固也叟妻王媪屏后奔出哭告客吾夫妇只生此女自失之殆无以为生客诚能见吾女倾半产谢客耳客曰翁媪固欲见乃女得无难若婿乎叟曰苟见之庆幸不遑尚何忤情为客曰然则请丈人偕行矣叟与俱去既相见相持大恸载之以归母女哭绝分此生无复闻形迹谁复知有今日哉婿扣头谢罪共述往语叟曰天使子为此言真前定也何咎之有遂大召族里宴会成礼厚赀遣归之复礼客为媒遗贶甚伙云事在成化间下西洋永乐中遣官军下西洋者屡矣当时使人有着瀛涯胜览及星槎胜览二书以记异闻矣今得宣德中一事漫记其槩题本人数官校旗军火长舵工班碇手通事辨事书筭手医士铁锚木艌搭材等匠水手民稍人等共二万七千五百五十员名里程宣德五年闰十二月六日龙湾开船十日到徐山打围二十日出附子门二十一日到刘家港六年二月十六日到长乐港十一月十二日到福斗山十二月九日出五虎门二十四日到占城七年正月十一日开船二月六日到爪哇六月十六日开船二十七日到旧港七月一日开船八日到满剌加八月八日开船十八日到苏门答剌十月十日开船十一月六日到钖兰山十日开船十八日到古里二十二日开船十二月二十六日到鲁乙忽谟斯八年二月十八日开船回洋三月十一日到古里二十日大䑸船回洋四月六日到苏门答剌十二日开船二十日到满剌加五月十日回到崑崙洋二十三日到赤坎二十六日到占城六月一日开船三日到外罗山九日见南澳山十日晚望见即回山六月十四日到踦头洋十五日到碗䂺山曲二十日过大小赤二十一日进太仓七月七日到京十一月关钖浆衣宝钞船号如清和惠康长宁安济清远之类又有数序一二等号船名大八橹二八橹之类天象下洋兵邓老谓予言向历诸国唯地上之物有异耳其天象大小远近显晦之类虽极远国视之一切与中国无异予因此益知旧以二十八舍分隶中国之九州者为谬也程南云宣德中尚宝少卿程南云甚宠狎尝在禁中上令左右引一虎蹲其所处庐旁室中而阖其门不令南云知之乃遽召南云南云起出至坐前门忽启虎突出正与遇南云惊惕号唿久始定上大笑更有压惊之赐盖用为戏弄如此逸诗今世传逸诗一首云寥落东西四十秋而今霜雪已盈头干坤有恨家何在江汉无情水自流长乐宫中云气散朝元阁上雨声愁新蒲细柳年年緑野老吞声哭未休词旨殊悽怆也尤六十王昌四予观角力记所载勇力者甚多中如恶新妇以指画山石入指痕殆寸又唐阙史载辛谠持斗牛之角而噼之牛身遂两尝怪以为近诞近闻国初有尤六十者则前言可信六十南人父以六十岁生之因名六十绝有力途人或不识与竞六十不怒好生谓哥且来遂引其襟衫至廊檐以手拔起廊柱引裾压其下人恳告之乃复举柱出衣其他如此甚多当时称勇者无不畏服又近成化中有王昌四者力尤大予尝得之今录曰义乌人王昌四有奇力治田不以牛身犂而耕妻驾之昌一奋土去数尺或抵塍塍为之动尝餽运昌肩舟之桅而担焉前后仅十钟达数百里他舟人不知昌乃或侮昌昌曰若欲以众慑我耶虽百人胡能为众恚集邻船得百许人争欲击昌昌持樯拂左右左右及拂者无弗溺者昌山行见蝇蚋纷然起丛薄间眂之有巨蛇长殆十寻昌走不竟蛇蛇将尾而寘之口昌怒捉蛇尾振之举掷空中逮地死矣途间遇缚虎者持鎗戟来昌弱其具都折而置之拔巨竹削其端使帘甚水以和之火以坚之方俯偻治未就虎突至后昌不及运竹便以两手搘虎两膊而交执于一掌抽腰间竹刺虎喉信手一掷踰其背后树杪毙焉昌或久虚其力辄手足撼掉不自休速奔山中拔林木数株运弄之或提顽石行百匝雨无为于室则索绹如杵数十丈寸寸搯断之力稍解云昌有女力肖其父陆有修舰众莫致之水造昌庐命昌昌病命女女往辟人独盪舟手及舟舟在水矣昌行四人以行连其名唿曰昌四观此则孟贲乌获又风斯下矣今朝制选将军身力相应以长八尺担五百斤甎行殿庭二匝为合格弄今人唿屋下小巷为弄按南史萧谌接郁林王出至延德殿西弄弒之丁度集韵弄厦也屏也又作㢅盖即今称耳字言又出衖字娼冤吴邑人朱生宣德中商于湖襄泊舟官河下其旁四方客云集娼船附焉一日忽传名妓新王二者至矣众竞出观至则果艳姬也与一优偕来其船比朱生之舟既数日凡生言笑动作娼罔不察察有眷眷意数以言挑生生亦漫应之一日生登岸独留一仆在娼即移船就仆密问生之年里性度及其家族生计以及妻之妒悍子之多寡极悉仆一一告之乃去迨生还仆陈其状生亦不为意明日晚娼视生在舟使优邀生饮又潜告生曰君但言延我入舟则可我欲有言于君耳生从之娼既入生舟饮间戚戚无欢容生数殷勤之娼亦漠然不欢使其歌亦不肯俄先去卧榻上生曰小娘子既辱临近何不开意为欢乎娼曰我自不耐烦君勿缠殢也生有新衫在榻娼取碎裂之生亦无愠容惟心念风尘骄贱不足介意酒罢就寝中夜问之娼顾旁舟无觉者乃低语生曰我有冤欲图之人久不获日者吾察君久似见君有心人故辄自求近凡君身家我固悉知矣独不见君性度适裂衫乃试君度耳我用意精如此不知君有此力量否若果能担负则我事乃济而君亦不为无益也生曰吾素负义侠岂不能庇一妇人乎娼潜然曰我非娼淮安蔡指挥女也吾父以公错调湖广之襄阳卫挈家以行至江中舟人王贼乘父醉挤之江并母死焉僮婢悉尽以我色独留犯乏唿为妾吾父赀素丰贼厚载欲商于他不几日复为盗劫吾贼仅免死吾家赀乃空焉贼欲归以有我不可进退维谷遂以身畔余赀买小舟使我学歌舞为京娼而来此君能复吾讐于官我终身事君为妾侍耳因出父文牍示生生慷慨许诺翌日优来曰二姐未起乎生大詈贼贼不知死所复覔二姐乎优知事泄随生语自投于水生遂持娼归家娼卒老焉近时人别号道号别称古人间有之非所重也予尝谓为人如苏文忠则儿童莫不知东坡为人如朱考亭则蒙稚莫不识晦庵嵬琐之人何必妄自摽榜近世士大夫名实称者固多矣其他盖惟农夫不然自余闾市村曲细夫未尝无别号者而其所称非庸浅则狂怪又重可笑兰桂泉石之类此据彼占所谓一座百犯又兄山则弟必水伯松则仲叔必竹梅父此物则子孙引此物于不已噫愚矣哉至于近者则妇人亦有之又传江西一令尝讯盗盗忽对曰守愚不敢令不知所谓问之左右一胥云守愚者其号耳则知今日贼亦有别号矣此等风俗不知何时可变校勘记秋七月征虏大将军徐达副将军常遇春会诸将于临清率马步舟师进至通州元主闻报大惧集三宫后妃太子同议避兵北行诏淮王帖木儿不花监国庆童为左丞相同守京城夜半开建德门出奔上都达等至齐化门外一鼓而克全城时上都恃红萝山为藩红萝山恃上都为援皆不设备常遇春使人觇知之即以锐骑衔枚具十日粮昼夜兼行八月破红萝山及上都元主遂遁去沙漠驻应昌府冬十月捷至诏改大都为北平府二年故元将扩廓帖木儿以兵犯兰州时元臣拥兵者皆次第降附惟扩廓帖木儿乘大军之还复乌合其众时为西北边患自以家世封王故又名王保保三年春正月复命徐达为征虏大将军李文忠为左副将军冯国胜为右副将军及邓愈汤和等征沙漠上问诸将曰元主迟留塞外王保保近以孤军犯我兰州其志欲侥幸尺寸之利不灭不已今命卿等出师则当何先诸将皆曰王保保之寇边者以元主犹在也若以师直取元主则保保失势可不战而降也上曰王保保方以兵临边今舍彼而取元主是忘近而趋远失缓急之宜非计之善者吾意欲分兵为二道一令大将军自潼关出兰州捣定西以取王保保一令左副将军出居庸入沙漠以追元主使其彼此自救不暇应援况元主远居沙漠不意吾师之至取之必矣事有一举两得者此是也诸将皆悦服受命夏四月徐达等兵至兰州王保保时已引去达等乃追至定西大败其众斩首无算王保保遂弃城走漠北五月李文忠等兵至应昌元主前一月已殂其太子爱猷识理达腊仅以数骑北奔乃获其皇孙买的里八剌及其后妃宝册等物悉送京师六月捷至中书省上言宜献俘太庙上以帝王之后有所不忍止令其具本俗服见至日上服皮弁御奉天殿百官具朝服侍班侍仪使引见行五拜礼见皇太子行四拜礼后妃朝坤宁宫命妇具冠服侍班礼毕俱赐以中国冠服并给第宅廪饩封买的里八剌为祟礼侯诰曰昔帝王有天下必封前代子孙使作宾王家其来尚矣元失其政四海纷争朕以武功削平羣雄混一区宇为天下主而买的里八剌实为元之宗孙比者遣将北征尔祖已殂既克应昌尔乃来归朕念帝王之后爰稽古制钖以侯封尔其夙夜恭慎称朕优礼之意以元主不战而奔克顺天命今殂特谥曰顺帝且以其后妃不能耐暑况北狄但知食肉饮酪敕中书省臣务使其饮食居第适宜若其欲归当遣还沙漠冬十一月徐达李文忠师还至龙江上亲出劳于江上达等奉车驾还宫越明日乃率诸将各上平沙漠表达表曰干坤宣五德之运历数在于一人帝王开万世之基功业超于百代干戈载戢文既同钦惟皇上陛下圣神合德文武成能天命所归人心攸戴拯黎民于涂炭沛霖雨于焦枯奋六师而江汉奠安扬九伐而荆吴底定旋收淮甸遂略中原齐鲁十二之山河兼旬俱下幽蓟百年之腥秽一旦廓清既驱毡毳之羣遂复衣冠之治何我师之奏凯而彼孽之再萌掊凶鞠顽敢寇攘于边鄙乘间抵隙乃贼害于忠良蜂虿之毒岂可复遗熊罴之师恶容不举臣等是用祗承明诏恭行天诛爰以今年四月之中师至定西之北逼虏营而筑垒出峪口以陈兵将校怀敌忾之心士卒愤超乘之勇霆驱电掣渠魁弃甲而遁逃兽骇禽惊虏众望风而降附吐蕃枹罕之列障无不土崩忙忽高昌之羣酋悉皆面缚山川为之辉震草木为之昭苏壶浆之迎无思不服幅员之广有德必归臣等仰遵庙算之成幸获大勋之集治平有象适遭千载之期功德难名愿祝万年之寿文忠表曰干坤大一统羣生荷覆载之恩日月丽中天万国仰照临之德诞敷文教而治具毕张继扬武威而妖氛顿息臣民忻戴海宇腾欢钦惟皇帝陛下卓冠羣伦茂膺景运皇图启祚粤申命之自天历数在躬遂化家而为国拯生民之垫溺救乱世之劻勷大钧播而品物亨皇极建而彜伦叙凡有血气莫不尊亲惟彼残胡敢行肆毒窃乘间隙侵犯边陲赫怒皇心用加天讨爰声罪而致伐乃鞠旅以陈师臣文忠赋质庸愚托属外戚忝受副将之寄惭无赞画之能拜命阙庭俾率熊罴之众总戎行阵誓空胡马之羣前度关而兴和之将即降后出塞而驼山之兵旋衂进开平乘破竹之势克应昌奋覆巢之威皇孙后妃两宫之贵人俱获玉玺金册历代之重器全收皇风远被于遐荒胡运竟终于此日凡兹勋庸之建岂因臣下之能兹盖伏遇皇帝陛下广运如天宏谟盖世明见万里之外遂成千载之功东日窟而西月氏莫非王土南炎荒而北瀚海共惟帝臣一统太平万年悠久是日礼成达等退自西阶皇太子亲王及文武百官各上表贺次日上躬诣郊庙大告武成命大都督府兵部录上诸将功绩吏部定勋爵户部备赏物礼部定礼仪翰林院撰制诰以封功臣又次日上御奉天殿皇太子亲王侍丞相率文武百官列于丹陛左右上召诸将谕之略曰汝等其听朕今日定封行赏非出己私皆仿古先帝王之典筹之二年以征讨未暇故至今日思昔创业之初天下扰乱羣雄并起当时有心于建功立业者往往无法以驭下故皆无成朕本无意天下今日成此大业有非人力之所致是皆天地神明之眷佑然自起兵以来诸将从朕披坚执锐以征讨四方战胜攻取其功何可忘哉是用报以爵赏其新附将帅之有功者亦如之其次第皆朕所自定至公而无私如左丞相李善长虽无汗马之劳然事朕最久供给军食未尝乏阙右丞相徐达朕起兵时即从征讨四方摧疆抚顺劳绩居多此二人者已列公爵宜进封大国以示褒嘉余悉据功定封书云德懋懋官功懋懋赏今日所定如爵不称德赏不酬劳卿等宜廷论之无有后言诸将皆顿首悦服遂颁行爵赏封公者六人宣国公李善长授开国辅运推诚守正文臣特进光碌大夫左柱国太师中书左丞相进封韩国公食禄四千石信国公徐达授开国辅运推诚宣力武臣特进光禄大夫左柱国太傅中书右丞相进封魏国公食禄五千石绮帛各百疋开平王常遇春子常茂封郑国公冯国胜封宋国公李文忠封曹国公邓愈封卫国公俱授开国辅运推诚宣力武臣特进荣禄大夫右柱国并食禄三千石绮帛八十疋封侯者二十八人汤和封中山侯唐胜宗封延安侯陆仲亨封吉安侯周德兴封江夏侯华云龙封淮安侯顾时封济宁侯耿炳文封长兴侯陈德封临江侯郭子兴封巩昌侯王志原封六安侯郑遇春封荥阳侯费聚封平凉侯吴良封江阴侯吴祯封靖海侯赵庸封南雄侯廖永忠封德庆侯俞通源封南安侯华高封广德侯杨璟封营阳侯康铎封蕲春侯朱亮祖封永嘉侯傅友德封颍川侯胡均美封豫章侯韩政封东平侯黄彬封宜春侯曹良臣封宣宁侯梅思祖封汝南侯陆聚封河南侯俱授开国辅运推诚宣力武臣荣禄大夫柱国其食禄及绮帛各有差并赐诰命铁券乃诏天下曰曩者有元失驭海宇纷争朕自布衣奋身行伍覩羣雄之无力遂率众渡江抚太平定建业选将练兵征讨四方者几二十年荷皇天宗社之眷山川百神之助诸将效谋六军用命遂致华夏清宁藩夷臣伏一统之业属予一人今者班师振旅定功封爵朕重念诸将士委身暴露艰苦之状欲加重赏则天下镇守之兵及京师护卫之士不下百万而民之资力有限是用计仓库之所储度民力之所具均其等第祟爵禄颁金帛以劳将臣仍稽古制定勋爵俾其子孙世袭军士则各赏白金十两钱六千朕之此言通于天地昭布中外咸使闻如乃大宴诸臣宴罢因曰创业之际朕与卿等劳心苦力艰难多矣今天下已定朕日理万机不敢斯须自逸诚思天下大业以艰难得之必当以艰难守之卿等今皆安享爵位优游富贵不可忘艰难之时人之常情每谨于忧患而忽于宴安然不知忧患之来常始于宴安也明者能烛于未形昧者犹蔽于已着事未形犹可图之患已着则无及矣大抵人处富贵欲不可纵欲纵则奢情不可佚情佚则淫奢淫之至忧危乘之今日与卿等宴欲极欢恐天下定而忘其艰难故相戒勉也明日魏国公徐达率诸将诣阙谢上退御华盖殿赐达等侍坐从容燕语曰今成一统之业皆汝诸将功劳达等稽首曰臣等起自畎亩际风云之会每奉成算出师致讨其次第如指诸掌及其成功不差毫厘此天钖陛下圣智非臣等能与也上曰曩者四方纷乱羣雄竞起朕与卿等初起乡土本图自全非有意于天下及渡江以来观羣雄所为强者不能自责剽者喜于战鬪而皆无救人之心徒为生民之患其张士诚陈友谅尤为巨蠹士诚械恃其财富则侈而无节友谅恃其兵强则暴而无恩朕独无所恃惟不嗜杀布信义守勤俭所恃者卿等一心共济艰危故来者如归尝与二寇相持人有劝朕先击士诚以为士诚切近友谅稍远若先击友谅则士诚乘我后此亦一计然不知友谅剽而轻士诚狡而伪友谅之志骄士诚之器小志骄则好生事器小则无远图故友谅有鄱阳之侵与战宜速吾知士诚必不能踰姑苏一步以为之援也向若攻士诚则姑苏之城并力坚守友谅必空国而来我将彻姑苏之师以御之是我疲于应敌事有难易此朕之所以取二寇固自有先后也二寇既除兵力有余皷行中原宜无不如志或劝朕荡平羣寇始取元都若等又欲直趋元都兼举陇蜀皆未合朕意所以命卿等先取山东次及河洛者先声既震幽蓟自倾且朕亲驻大梁潼关之兵者知张思道李思齐王保保皆百战之余未肯遽降急之非北走元都则西走陇蜀并力一隅未易定也故出其不意反旗而北元众胆落不战而奔然后西征张李二人望绝势穷故不劳而克惟王保保尤力战以拒朕师向使若等未下元都而先与之角力彼人望未绝困兽犹鬪声势相闻胜负未可知也事势与友谅士诚又正相反至于闽广傅檄而定区区巴蜀恃其险远此特余事耳若等可以少解甲冑之劳矣于是达等皆顿首谢上又命廷臣试言元之所以亡与朕之所以兴诚意伯刘基进曰自古夷狄未有能制中国者而元以胡人入主华夏几百年腥膻之俗天实厌之况末主荒淫法度隳坏民困于贪残恶得而不亡陛下应天顺人神武不杀救民于水火所向无敌恶得而不兴上曰当元之季君宴安于上臣跋扈于下国用不经征敛日促水旱灾荒频年更多天怒人怨盗贼蠭起羣雄角逐窃据州郡朕初起兵欲图自全及兵力日盛乃东征西讨削除渠魁开拓疆宇当时天下已非元氏有矣向使元君克畏天命不自逸豫其臣各尽乃职孰敢骄横天下豪杰焉得乘隙而起朕取天下于羣雄不在元氏之手今获其遗胤朔漠清宁自非天之降福何以致此诗云商之孙子其丽不亿上帝既命侯于周服天命如此其可畏哉校勘记乐十二年三月十七日庚寅上躬帅六师往征瓦剌胡寇答里巴马哈木太平把秃孛罗等马步官军凡五十余万予与学士胡公光大庶子杨公勉仁皆扈从是日辰时启行由安定门出午至清河下营晚微雨夜复骤雨五更雨止十八日辰发清河午至沙河上命光禄寺赐酒馔十九日早雨辰发沙河途间止午次龙虎台午后复雨二十日晴晨发龙虎台度居庸关午后至隆庆州下营二十一日至榆林雨午后至怀来下营雨不止二十二日早雨止发怀来午次沙城晚晴二十三日午次鸡鸣山什大风二十四日午次泥河二十五日次宣府大风雨下即止是日谷雨二十七日晨发宣府午次宣平大风二十八日次德胜口晚大风下雪二十九日度野狐岭风寒午后次兴和三十日风寒四月初五日移营于兴和北十里沙城初六日大阅军士初十日次红桥是日立夏十一日次凌霄峰即兀出于伯颜雨连宵不止甚寒十二日早雨食后发凌霄峰午后次大石镇无水暗宿十三日早微雨午前次五云关即哈剌罕有水十四日霜寒次高平阜即忽牙撒里秃十六日次杀虏城即答虏城十七日次龙沙甸即河兰脑儿午后雨十八日次锦云碛大风雨至晚复晴十九日次小甘泉二十日次大甘泉二十一日次清水源即马塔马二十四日午发清水源晚次屯云谷无水自清水源载水至作晚飡二十五日次玉雪冈是日小满二十六日发玉雪冈晚次玄石坡大风二十七日次鸣毂镇二十八日发鸣毂镇晚次清风壑无水大风二十九日早寒午次归化甸五月初一日癸酉早寒午次杨林戍初五日次擒胡山初七日大风寒晨发擒胡山晚次香原戍初八日风寒已时发香泉戍午后次广武镇即哈剌莽来夜雨初九日大雷雨下雹如雪积地二三寸初十日次怀远塞十一日次玉带川即柴秃是日芒种十二日次富平镇即元儿秃十三日次翠幕甸无水暗宿十四日次长山崃少水十五日次至喜川十七日次环秀冈十八日午发环秀冈暮次野马泉暗宿十九日次蒙山海二十日午发蒙山海晚次威武镇二十一日午发威武镇晚次通泉泊二十三日午次饮马河微雨晚晴二十六日夏至二十七日移营于饮马河北十里凡五渡河至暮大雷雨二十八日次饮马河二十九日早食后复自饮马河北仍五渡河午前次饮马河西三峰山六月初一日壬寅次饮马河清流港初二日早微雨发清流港循饮马河行二十五日复睛下营午后再行至暮次崇山坞无水暗宿初三日晨发崇山坞午后入一山崃长数十里有水下营作午炊食后再行晚次双泉海即撒里怯儿元太祖发迹之所旧尝建宫殿及郊坛每岁于此度夏山川环绕中阔数十里前有二海子一咸一淡西南十里有泉水海子一处西北山有三关口通饮马河土剌河胡人常出入之处也初四日微雨午晴次双泉海前哨马来报哨见胡寇数百人稍与战皆退去初五日午发双泉海暮至西北三崃口即康哈里该无水是日前哨马与寇相遇交锋杀败胡寇数百人宵遁初六日次苍崖崃初七日次急兰忽然遇贼首答里巴同马哈木太平把秃孛罗扫境来战去营十里许寇四集列于高山上可三万余人每人带从马三四匹上躬擐甲冑帅官军精锐者先往各军皆随后至整列队伍与寇相拒寇下山来迎战火铳四发寇惊弃马而走复集于山顶东西鼓譟而进寇且战且却将暮上以精锐者数百人前驱继以火铳寇复来战未交锋火铳窃发精锐者复奋勇上前力战无一不当百寇大败人马死伤无算皆号痛而往宵遁土剌河上乃收军回营已二鼓矣遂名其地曰杀胡镇初九日移营向西十里许晚雨下风寒初十日颁师午次回流甸晚微雨风寒十一日晨发回流甸午出三崃口余寇复聚崃口山上又有数百人据双海子诸军乃以火铳先击据海子者寇知不能拒遂遁余寇在山崃者恐火铳再至亦遁去晚次双泉海十二日次平山镇十三日次饮马河清源崃是日小暑十四日次饮马河平川洲十五日次饮马河青杨湾十六日次饮马河三峰山十七日渡饮马河西北三峰山东南下营阿鲁台遣头目数十人诣军门谒见上皆赐以衣服绢帛米粮复劳之酒肉遣回十九日移营于饮马河北旧下营处二十日午复渡饮马河凡三渡水循河行数里下营二十一日循饮马河南岸东行数十里下营二十三日次青山崃微雨无火暗宿二十四日晚次蒙山海二十五日午后发蒙山海途中骤雨即止暮次野马泉二十六日次环秀冈二十七日次至喜泉暮再行十里下营二十八日次黑山峪是日大暑二十九日次翠幕甸三十日次富平镇七月初一日次玉带川大风微雨初二日大风初三日次怀远塞初四日次广武镇过二十里下营午后大风微雨初五日晨发广武镇午前过香泉戍午后次擒胡山写平胡诏其晚就遣都指挥李瑛同中官赍回北京初六日次杨林戍晚下雨初七日次归化甸晚微雨复晴初八日午前发归化甸途中下雨晚次清风壑初九日次呜谷镇午后复起营晚次玄石坡初十日次屯云谷十一日次清水源十二日次小甘泉十三日次锦云碛上召赐食烧羊烧酒其日立秋十四日次龙沙甸下雨十五日次杀虏城微雨晚晴十六日过高平阜下雨午后次五云关更度山二十里下营十七日晨发五云关过大石镇午后次凌霄峰上召赐食烧羊烧酒十八日次红桥十九日次兴和二十一日晨发兴和度野狐岭过德胜口午后次万全大风雨二十二日午次宣府下雨至更尽雨止二十三日次泥河下雨二十四日次鸡鸣山途中微雨晚上召赐桃子及食羊肉酒二十五日午次土墓二十六日次怀来二十七日次永安甸二十八日雨是日处暑晨发永安甸度居庸关午后次新店大雨晚奉旨同光大勉仁先回八月初一日早文武百官迎驾由安定门入上升殿羣臣上平胡表称贺而退永乐二十二年春正月甲申大同开平守将并奏虏寇阿鲁台所部侵掠边境初忠勇王金忠来归屡言阿鲁台弒主虐人违天逆命数为边患请发兵讨之愿身为前锋自效上可其奏至是敕缘边诸将整兵以俟丙戌敕山西山东河南陕西辽东五都司各选马步兵择将统领以三月至北京山西行都司兵命都督李谦统领以三月至宣府必士马精强兵甲坚利不如令者诛三月丁丑朔大阅命安远侯柳升领中军遂安伯陈英副之英国公张辅领左掖成国公朱勇副之成山侯王通领右掖兴安伯徐亨副之武安伯郑亨领左哨保定侯孟瑛副之阳武侯薛禄领右哨新宁伯谭忠副之宁阳侯陈懋忠勇王金忠率壮士为前锋安顺伯薛贵恭顺伯吴克忠都督李谦等各领兵从上谕诸将曰为君奉天爱人为本朕临御以来视民如子内安诸夏外抚四夷一视同仁咸期生遂逆贼阿鲁台始以穷蹙来归抚之甚厚豺狼野心不知感德积久生慢反恩为讐侵扰边疆毒害黎庶违天负恩非一而足朕再出师捣其巢穴焚其积聚寇之微命危如丝发当时从将士之志寇岂复有生之理但体上帝好生之仁驱而逐之亦冀万一其能改也而兽心终焉不变今朕必往伐之朕非好劳恶逸盖志在保民有非得已尔等从朕诚能奋勇成功高爵重赏决不汝吝如方命失机则军法亦不汝贷汝其懋哉四月戊申以亲征胡寇告天地宗庙社稷遣官祭旗纛山川等神诏皇太子监国己酉车驾发北京次唐家岭癸丑次龙虎台遣太常寺臣祭告居庸山川乙卯度居庸关次岔道丙辰次怀来丁巳次土木陞陕西行都司指挥刘广为右军都督府都督佥事仍掌陕西行都司事戊午敕各城堡严哨了谨守备己未次长安岭享诸将壬戌万寿圣节礼部尚书吕震奏百官行贺礼诏却不受遂发长安岭次赤城癸亥次云州乙丑次云门丁卯次独石庚午次隰宁忠勇王所部指挥同知巴里秃等获虏谍者言虏去秋闻朝廷出兵挟其属以遁及冬大雪丈余孳畜多死部曲离散比闻大军且至复遁往答兰纳木儿河趋荒漠以避所以遣谍者虑闻之不实耳上曰然则寇去此不远遂命诸将速进以获谍功陞巴里秃为都指挥佥事余皆陞一等各赐白金有差辛未次西凉亭甲戌次开安五月乙亥朔次威虏镇丁丑次环州戊寅次双塔己卯次开平是日雨士卒有后至而沾湿者时其地尚寒上见之指视诸将曰士卒者将士所资以成功名若抚之至则报之厚古人有言视卒如婴儿可与赴深谿视卒如爱子可与之俱死今方用此辈为国家除残去暴其可不惜甲申召学士杨荣金幼孜至幄中谕之曰朕昨夕三鼓梦有若世所画神人者告朕曰上帝好生如是者再此何祥也岂天属意此寇部属乎荣等对曰陛下好生恶杀格于天此举固在除暴安民然火炎昆冈玉石俱燬惟陛下留意上曰卿言合朕意岂以一人有罪罚及无辜即命草敕遣中官伯力苛及所获胡寇赍往虏中谕部落曰往者阿鲁台穷极来归朕所以待之者皆尔等所知天地鬼神实监临之此何负彼而比年以来寇我边鄙虔刘我烝黎累累不厌其自取之祸也朕间者虽以天人之怒再率六师往行天讨当是时如狥将士之志奋雷霆之怒彼之危犹洪炉片雪岂复有余命哉朕体上帝好生之仁惟剪其枝叶毁其藏聚驱出旷远之地岂徒全其余息亦犹冀其或改而自新也乃兽心弗悛日增月益比吾边氓困其荼毒者殆非一所夫为恶有本今王师之来罪止阿鲁台一人其所部头目以下悉无所问有能效顺天道输诚来朝悉当待以至诚优与恩赉仍受官职听择善地安生乐业朕之斯言上通天地毋怀二三以贻后悔乙酉命安远侯柳升等率军士拾道中遗骇为丛冢瘗之上亲为文祭焉丁亥次武平镇戊子召诸将谕曰古谓武有七德禁暴诛乱为首又谓止戈为武盖谓止杀非行杀也朕为天下主华夷之人皆朕赤子岂间彼此哉今之罪人惟阿鲁台余胁从之众悉非得已不可以同日语自今凡有归降者宜悉朕意抚绥无令失所非持兵器以向我师者悉纵勿杀用称朕体天爱人之意己丑次威信戍辛卯次通川甸壬辰次长乐镇文渊阁大学士杨荣金幼孜侍上曰汉高祖过柏人虑迫于人今朕至长乐思与天下同乐何时而庶几也荣等同曰有志者事竟成陛下圣志如此天必助顺矣癸巳次香泉泊甲午次环翠圃乙未次永宁戍丙申次清平镇即元之应昌路是日雨重车皆后上谕诸将曰辎重者六军所恃为命兵法无辎重粮食无委积皆危道曹操所以屈袁绍者先焚其辎重今诸军皆至而重车在后尔等独不远虑邪遂命分兵迎之丁酉宴随征文武大臣命内侍歌太祖皇帝御制词五首因举爵谕大臣曰此先帝垂谕创业守成之难而示戒荒淫酣酗之失也朕嗣先帝鸿业兢兢焉惟恐失坠虽今军旅之中君臣杯酒之欢不敢忘也尚相与共勉之英国公张辅等稽首对曰敢不钦遵圣训戊戌次威远川己亥宴文武大臣上曰朕仰循皇考之意自制词五章以奉天法祖勤政恤民为言亦将以垂示吾子孙俾有所警饬遂命内侍歌之羣臣俯首听毕皆叩头言皇上深思远虑前古帝王之所不及上悦悉沾醉而罢庚子次阳和谷辛丑次双泉海子壬寅次览秀川癸卯次锦绣冈六月甲辰朔次祥云屯乙巳次锦云碛丙午次翠玉峰敕宁阳侯陈懋忠勇王金忠等曰用兵之道贵乎先知古之贤将所以动而胜人者先知敌之情也今兴师远出而未悉贼情何以成功朕以前锋命尔尤宜昼夜用心其精择勇智广布侦逻如有所得星驰奏来朕儜俟焉丁未次鸣玉阙戊申次清漠川己酉次和鸾谷庚戌次紫驼冈辛亥次清泉泊壬子次通流涧癸丑次金沙泺宁阳侯陈懋等得胡寇马九匹来进上曰丑虏多诈安知非以是诱我也敕懋等益加防慎不可怠忽甲寅次秀水河乙卯次玉垒峰丙辰次宝屏山谕诸将曰今既深入虏地尤须谨备严哨了肃部伍明约束昼夜毋怠孔子行军必临事而惧孙吴兵法无恃其不来恃吾有以待之必敬慎如此庶几万全丁巳次凌云峰戊午次玉沙泉上以答兰纳木儿河已近令诸将各严兵以俟是时将士皆踊跃思奋上闻之喜曰兵可用矣己未次龙武冈命宁阳侯陈懋忠勇王金忠率师前进且戒之曰若遇贼宜审机行事如两锋相当彼投戈下马者皆良民勿杀如其来敌先以神机铳攻之长弓劲弩继其后遇阿鲁台亦勿杀生擒以来庚申次天马峰上以大军继进行数十里懋等遣人奏言臣等已至答兰纳木儿河弥望惟荒尘野草虏只影不见车辙马迹亦多漫灭疑其遁已久上遣英国公张辅成山侯王通等分兵山谷大索仍命宁阳侯陈懋忠勇王金忠前行觇贼车驾进驻河上以候壬戌发河上次苍石冈英国公张辅等相继引兵还奏曰臣等分索山谷周廻三百余里一人一骑之迹无睹必其遁久矣癸亥次连秀峰宁阳侯陈懋忠勇王金忠亦还奏曰等引兵抵白邙山咸无所遇以粮尽故还于是英国公张辅等奏愿假臣争一月粮率骑深入罪人必得上曰今出塞已久人马俱劳虏地早寒一旦有风雪之变归途尚远不可不虑卿等且休矣朕更思之甲子次翠云屯召英国公张辅等谕曰昨日之言朕思之不可易也古王者制夷狄之道驱之而已不穷追也且今孽虏所存无几茫茫广漠之地譬如求一粟于沧海可必得邪吾宁失有罪诚不欲重劳将士朕志定矣其旋师于是兵部尚书李庆等进曰王者之思畏则舍之今已铲虏之穴破虏之众塞北万里无虏迹虽有数辈如犬羊栖栖偷生穷漠之地陛下天地大德宁当尽杀之邪上悦遂命班师乙丑召诸将议分兵两路南归于是上率骑士东行命武安侯郑亨等领步卒西行期会开平丙寅次苍玉涧谕诸将曰今大军南还将士既未尝见敌必有怠心寇综迹诡秘不可轻忽须严兵殿后仍戒饬军中昼夜警备常如寇至丁卯次清流崃戊辰次富平川乙巳次长清戍庚午次怀柔甸壬申发怀柔甸次宁远镇七月甲戌朔乙亥次回流湾丙子次清虏镇丁丑次峭石川戊寅次羣玉峰己卯次双清岛庚辰次清水源道旁有石崖数十丈命大学士杨荣金幼孜刻石纪行曰使万世后知朕亲征过此也辛巳次丰润屯壬午次长林壑癸未次广平川甲申次远安镇乙酉次通津戍其地平广多糜子军士有驰骑犯之者上适见之急下令止之谓诸将曰能种艺者必安业于此不为寇矣而不见人者必闻大军至惧而逃今纵骑犯之非仁其禁止士卒凡有种艺而无居人者皆勿犯违者斩丙戌次盘石镇丁亥次翠微冈上御幄殿凭几而坐大学士杨荣金幼孜侍上顾问内侍海寿曰计程何日至北京对曰其八月中矣上颔之既而谕荣等曰东宫历涉年久政务已熟还京后军国事悉付之朕惟优游暮年享安和之福矣荣对曰殿下孝友仁厚天下属心允称皇上之付託上喜顾太监马云赐荣幼孜羊酒而退戊子次双流泺以旋师遣礼部尚书吕震赍书谕皇太子并诏告天下己丑次苍崖戍上不豫下令大营五军将士严部伍谨哨了毋忽庚寅次榆木川上大渐召英国公张辅受遗命传位皇太子永乐八年二月十日上亲征北虏是日师出北京驾出德胜门幼孜与光大胡公由安定门出兵甲车马旌旗之盛耀于川陆风清日和埃尘不兴铙鼓之声訇震山谷晚次清河十一日早发清河途间雪融泥深马行甚滑晚次沙河勉仁始至十二日早寒发沙河午次龙虎台十三日早发龙虎台度居庸关关下人马辏集仅容驾过如是者凡数处晚次永安甸大风未几阴晦须臾大雪少顷雪霁天宇澄净云霞五彩烂然照耀山谷西南诸山无云巖壑积雪如银台玉阙东北诸山云掩其半露出峰顶四顾皆奇观上立帐殿前面东北诸山命某等西立观山上曰雪后看山此景最佳虽有善画者莫能图其仿佛也十四日早发永安甸大风甚寒且行且猎幼孜观骑逐兔不觉上马过前上笑唿幼孜三人曰到此看山又是一种奇特也盖诸山雪霁千巖万壑耸列霄汉瑶琼璀璨光辉夺目真奇观也午后次怀来十五日早发怀来午次镇安驿十六日早发镇安驿行数里道边有土垣宛如一小城问人曰此元时官酒务每岁驾幸上都于此取酒午次鸡鸣山相传以为唐太宗征高丽至此登山鸡鸣由此得名上指示幼孜三人曰此即鸡鸣山昔顺帝北遁其山忽崩有声如雷其崩处汝等明日过时见之十七日发鸡鸣山山甚峭上有斥堠下有故永宁寺基有欧阳玄所撰碑尚存其西北崩处土石犹新其下即浑河流出卢沟桥有石柱数十皆列于河侧其半出地上俗传以为鲁班造桥未成而废但无纪载可考窃以为辽金时所造者行里余路甚窄仅可容两马人马辏集危迫殊甚又行三四里度桥山下有土垣乃元时花园有旧柳数株尚存更行二十余里过坳儿山路险如鸡鸣山石巉然下压下临河水路陡绝旁有积雪凝附于岸雪上亦可行但坼裂可畏车行马骤毛发栗然过此山渐平上勒马登高冈召幼孜等指诸山曰此天之所以限南北也且行且语上下马少坐于山冈之上赐酒餚午次泥河十八日早发泥河午次宣府上阅武营内夜雨十九日微雨驻跸宣府阅武营内二十日驻跸宣府二十一日发宣府晚至宣平召幼孜等谓曰今灭此残虏惟守开平兴和宁夏甘肃大宁辽东则边境可永无事矣二十四日早发宣平行数里渡一河水迅疾及马腹近岸冰未解水从下流人马从冰上渡间有缺处下见水流而薄处仅盈寸渡此甚战栗更行数里入山崃中行又数里上登山而行过山下平陆次万全大风寒下微雪二十五日大风寒发万全行数里至城下上谓幼孜三人曰此城朕所筑过城北见城西诸山积雪上曰此亦西山晴雪也过城北入德胜口上指关口曰如此险人马安能度山皆碎石若堆粟然入关两崃石壁崎峭如削时车马辏集拆关垣以度过关由山崃中行地冻冰滑马蹄时踣间度涧积雪未消从水梁上行大风甚寒下马便旋靴底沾雪凝冻滑甚上马尤难两手攀鞍皆冻不能屈伸行二十余里上野狐岭上指东南诸峰曰至此看山则尽在下矣时风沙眯目小石击面面为风所吹皆紫黑下山顶度关关门为车马所塞从土堤而下地滑马多仆者午后至兴和城北下营既而上独召光大往上曰足寒时不要即附火只频行足自暖又曰金幼孜何在恐冻伤其足光大曰适同至仆者未到在彼控马二十六日驻跸兴和上祭所过名山大川上驻马于营前召幼孜等谓曰汝观地势远见似高阜至即又平也此即阴山嵴故寒过此又煖尔等昨日过关始见山险若因山为堑因壑为池守此谁能轻度幼孜等顿首曰诚如圣谕二十七日驻跸兴和上阅武营外时天晴大风上曰汝等今日始知朔方风气忽天阴上曰雪且至命亟回至营门雪下已而大风复晴二十八日风寒驻跸兴和上阅武营外二十九日猎者得黄羊至上召幼孜等三人观之遂立语于帐殿前至二鼓乃退三月一日晚上召至帐语至二鼓上曰夜已深汝等且休息庶明日有精神归帐房已三鼓矣自是每宵或漏下或二鼓始出初二日驻跸兴和赐食黄羊初七日早发兴和行数里过封王陀今名凤凰山山西南有故城名沙城西北有海子鹜鹅鸿雁之类满其中远望如人立者坐者行者謦咳者白者如雪黑者如墨或驰骑逐之即飞起人去旋下翩跹回翔于水次过此海子又度数山冈午次鸣鸾戍上指示山谓幼孜三人曰此大伯颜山其西北有小伯颜山指其东北曰由此去开平复曰汝等观此方知塞外风景读书者但纸上见未若尔等今日亲见之上又曰适所过沙城即元之中都此处最宜牧马语久始退少顷上复谓曰汝等观此四望空阔又与每日所见者异汝若倦时少睡半晌即起四面观望以畅悦胸次幼孜等叩头退初八日驻跸鸣鸾戍夜上坐帐殿前望北斗召幼孜等观北辰正直头上语至二鼓乃出初九日驻跸鸣鸾戍上大阅武誓师六军列阵东西绵亘数十里师徒甚盛旗帜鲜明戈戟森列铁骑腾踔钲鼓震动上曰此阵孰敢婴锋尔等未经大阵见此似觉甚多见惯者自是未觉先是东风及鼓作徐转南风上悦大饮将士午回营夜召幼孜三人至帐殿前语至二鼓始出初十日早发鸣鸾戍上登山麓渐行经山谷山平旷不甚高见鹿脱角于地长数尺许槎牙如树枝行数里平山渐尽东北有山颇高如诸山上曰此即大伯颜山西北有山甚长隐隐如云雾间如海波层叠上曰此即小伯颜山望之若高少焉至其下则又卑矣由是地平旷沙中多穴上指示曰此鼢鼠穴也马行其上为所陷渐近一山下见诸军于此掘井所出沙有纯黄者其色如金白者其色如玉雪又有青黑者上令中使下马取观复以示幼孜三人观之适中官射一野马来进上召幼孜与光大勉仁及尚书方宾前观上曰野马如马此野骡非野马汝辈详观之此来每物见之足广闻见又行数里远望如水近则如积雪乃是硷地又行十余里过凌霄峯即小伯颜山上登山顶多石山下荒草无际北望数十里外又有平山甚长上曰人未经此者每言塞北事但想像耳安能得其真也观望良久乃下见草间有两途如驿道上曰此黄羊野马所行路也驻营凌霄峰比时少水军士多不食者夜雪平地尺余次日人马得雪炊饭皆足十二日驻跸凌霄峰北上召幼孜三人曰虽下雪不寒夜来无水人马俱足矣食后天晴十三日午后下雪夜漏下上召至帐殿语至二鼓雪霁月明寒风洒淅毛发栗然久乃出十六日五鼓驾发由东路幼孜三人向西路行三十里天明随驾不及幼孜与光大由哨马路迷入槖駞山谷中山重叠顶皆石山下有泉水一沟甚清马饮其上泉旁多丰草阒无一人但见鹿蜕角满地间见人家居址坟茔渐见有数卒骑驴过问大营所在皆不知前行数十里山转深邃登高冈望川之西北萧条无人始勒骑回至泉上有数十骑驻泉北问之皆不能知遂下马略休息忽有军帅过见予三人亦下马同坐草间问驻跸处亦不知军帅往东南山谷中寻大营幼孜三人由东北而往车马来者渐多皆寻不得行十余里过去者渐回乃由东北山崃中行崃之南山皆土而北山尽石壁巉巗峭削有小石戴大石层叠高低宛如人所为者自兴和至此地无寸木但荒草而已惟此石壁之半生栢树一株甚青翠可爱如江南人家花圃所植者幼孜唿光大曰此亦塞外一奇观崃中行十余里途穷复回穿过数山忽遇宁阳侯曰我已五处发马寻大营待回报相与同往饭毕久俟报马不至日已暮上遣中官二人来问之曰大营在五云关去此八十里宁阳侯领二千骑与幼孜三人偕行行数十里入山谷中下一山甚险时昏黑下马徐行过此又上山相与盘旋于山顶上不知路所向更过两山下山麓东南有间道可行时月色昏暗野烧漫山悲风萧瑟行十数里度大川望东北行经山麓有泉潺潺而流行数十里过深涧马不可渡乃复回泉上下马休息荒草间十七日早由山间望东南行逾数十里雪益大隐隐闻铜角声隔山谷间又过一山见队伍前进即鞍马行五六里往问之曰左掖军马言驾起往前五十里驻营遂同行午至锦水碛见上上喜曰汝等何来迟三人答以迷道上问迷道之故遂备言之上大笑曰汝等皆疲倦且休息出遇方尚书曰昨日上在途屡召不见谓必迷道凡遣传命者三十辈来相寻今早又遣十余人适又问汝三人来未幼孜自惟以一介书生荷蒙圣上眷顾顷刻不忘天地之德何以为报十八日驻跸锦水碛上念幼孜无马鞍命中官传旨与清远侯讨马鞍一副送至帐房下遂诣上叩首谢十九日早发锦水碛行十余里道边有古城上指示曰此答鲁城也朕尝猎于此又行十余里上登山射黄羊令幼孜随观午次环琼圃自此皆沙陀出塞至此渐见有榆林鸟鸢二十日次压虏川水多硷炊饭色皆变黄作气息食不下咽日暮上召幼孜三人至帐殿前指示塞北山川上曰古交河在今哈刺火州因两河相交故名水啮沙出碑曰唐之交河郡故知交河在彼二十一日驻跸压虏川二十二日次金刚阜日暮上坐帐殿前令幼孜远望极目可千里旷然无际地生沙葱皮赤气辛臭有沙芦菔根白色大者径寸长二尺许下又生小者如筯气味辛辣微苦食之亦作芦菔气二十四日夜甚寒上召草敕砚水成冰二十五日早发金刚阜午次小甘泉有海子颇宽水甚清咸不可饮中多水鸟胡骑云此名鸳鸯海子疑即鸳鸯泺也地志云鸳鸯泺在宣府此去宣府盖远未敢必其然否夜召语至三鼓乃出二十六日发小甘泉上召语虏中山川上曰女直有山其巅有水色白水草皆白产虎豹亦白所谓长白山也天下山川皆有奇异但人迹不至不能知耳此地去辽东可千余里朕尝问女直人故知之行十余里上召令马上草敕幼孜三人按辔徐行执笔书草成上已行三里余飞鞚至上前视草观毕令誊真下马坐地于膝上书之午次大甘泉二十七日上令衞士掘沙穴中跳兔与幼孜三人观大如鼠其头目毛色皆兔爪足则鼠尾长其端有毛或黑或白前足短后足长行则跳跃性狡猾犬不能获之疑即诗所谓跃跃毚兔者也有盐海子出盐色白莹洁如水晶疑即所谓水晶盐也二十八日移营于大甘泉北十里屯驻二十九日午次清水源有盐池盐色或青或白军士皆采食三十日驻跸清水源去营六七里地忽出泉予与光大往观至则泉溢数亩人马饮之俱足四月初二日进神应泉铭初五日午发清水源过此沙陀渐少时大风寒予戴帽上马时被风吹斜侧常以手执帽笼上顾而笑曰今日秀才酸矣晚至屯云谷此处少水由清水源载水至此晨炊初六日早发屯云谷天气甚寒皆衣皮裘戴狐帽行十余里上召曰豳风云一之日觱发二之日栗烈今已秀葽之时而气尚栗烈人皆衣狐裘未经此者与之言自是不信光大对曰诚所谓井蛙不可以语海夏虫不可以语冰臣若不涉此亦不深信上笑曰尔等诚南士也午次玉雪冈见上于帐殿上见光大衣狐裘煖帽笑曰今为冷学士矣初七日发玉雪冈行十余里过一大陂陀甚为旷远见一山甚长一峰独高秀拔如拱揖上指示曰此赛罕山华言好山也又曰阿卜者华言高山也其中人迹少至至则风雷交作胡骑少登此若可常登一览数百里已为其所窥矣午次玄石坡见山桃花数藂盛开草莽中忽覩此亦甚奇特上登山顶制铭书岁月纪行刻于石命光大书之并书玄石坡立马峰六大字刻于石时无大笔用小羊毫笔钩上石勒成甚壮伟可观晚有泉跃出于地如神应泉足饮人马名曰天钖泉上命幼孜三人及尚书方宾侍郎金钝往观至见人马填满泉水上溢出旋复壅塞初八日次鸣毂镇初九日早发鸣毂镇是程若远然地甚平旷午至一山谷中有二旧井水可饮新掘井皆咸午后忽微雨风作天气清爽人马不渴若暄热人皆疾矣过数里两旁皆山西山皆黑石礧砢层叠东南诸山皆土晚至归化甸上与诸骑将前行眺望有泉出于地遂名曰灵秀泉适中官以玄石坡字来进观毕命司礼监藏于箧十二日早发归化甸由山谷中行地多鼠穴马行其上辄踣行二十余里地多美石有如琥珀玳瑁玛瑙碧玉者其光莹然同行好事者下马拾以为玩午至杨林戍地亦有美石但不如前所见者之佳晚有泉出于营之西南遂命名曰神贶泉十六日午次禽胡山营东北山顶有巨白石上命光大往书禽胡山灵济泉大字十七日次香泉戍十八日早发香泉戍行沙陀中多山桃花满地烂熳又有榆林藂生不甚高有鸟巢甚完固举手可探之皆鹰隼巢也午后至广武镇川中有土城基问人云国初征和林时所筑也屯粮于此过川入山有泉流马皆不饮泥臭故也西南山峰甚秀上欲刻石令方宾与幼孜三人上观石登山下马徧观无佳石得一石略平可言正书忽风雨作遂下山至营复命上面营前高峰而坐上曰人恒言此山有灵异适登此忽云阴四合风冷然而至遂命之曰灵显翠秀峰泉曰清流十九日发广武镇上登灵显翠秀峯令幼孜四人从晚次高平陆无水于广武镇载水至此晚炊二十日次怀远塞二十一日次捷胜冈有泉涌出名曰神献泉上令光大书捷胜冈三大字于石山多云母石并书云石山三字刻于石二十二日早发捷胜冈行数十里但见荒山野草上曰四望无际莫知其极此真所谓大漠也午次清冷泊有泉涌出名曰瑞应泉二十三日午发清冷泊晚至双秀峰是程无水自清冷泊载水炊饮适天阴风寒下雨人马俱不渴二十四日早发双秀峰踰时至威虏镇泉曰永清二十五日午后发威虏镇晚至紫霞峰二十六日至玄云谷使臣舒百户自瓦剌回上召幼孜三人随驾同行听其言瓦剌事夜命写敕无桌以氊覆地伏而书之书毕已四鼓矣二十七日次古梵场二十八日早发古梵场行数十里东北有山甚高广峰峦耸拔苍翠奇秀类江南诸山山之下孤峯高起上多白石元氏诸王葬其下晚至长清塞有泉水甚清赐名曰玉华泉夜漏初下上立帐殿前指北斗曰至此则南望北斗矣语甚久方退三十日至顺安镇上立帐殿前指营外诸山曰此虏地诸山之入画者遂令画工图之晚下雨五月初一日早微雨发顺安镇行十余里山多白云上召指视前山曰此即名白云山又行数里白云中有青气接地望之如青山白云上曰此山甚高大可观幼孜以为信然上笑曰此气也非真山若诚为山天下之山无有过之者度一冈遥见胪朐河又过一冈上揽辔登其顶四望而下又行数里临胪朐河立马久之赐名曰饮马河河水东北流水迅疾两岸多山甚秀拔岸傍多榆柳水中有洲多芦苇青草长尺余传云不可饲马食多疾水多鱼顷有以来进者驻营河上地名曰平漠镇初二日驻跸平漠镇赐食御庖鲜鱼初三日发平漠镇由此顺胪朐河东行午至祥云巘上立帐殿前召语片时乃退初四日辰发祥云巘午次苍山崃哨马营已值胡骑四五人得箭一枝马四匹来进初五日发苍山崃午次云台戍地多野韭沙葱人多采食又有金雀花花似决明茎似枸杞有刺叶小圆而末锐人采取其花食之又有一种黄花菜花大如茼蒿叶大如指长数尺人亦采食初六日次锦屏山初七日次玉华峰初八日发玉华峰胡骑都指挥欵台获虏一人至知虏在兀古儿扎河晚遂渡饮马河下营初九日上以轻骑逐虏人各赍粮二十日其余军士令清远侯帅领驻扎河上扈从文臣止令尚书方宾及光大勉仁数人随行命幼孜留营中初九日早雨驾将发余同光大诣帐殿前见上请随驾同往上曰尔不能战阵往亦无益前途艰难朕一时顾盻有不及或为尔累尔留此岂不安幼孜叩头不胜感激食后送光大勉仁出营门马上相别殊觉怆然是日哨马营获胡寇数人及羊马辎重送至大营清远侯复遣人护送驰诣上所盖欲以为向导也十五日早食后出城东回至清远侯帐下坐移时得上追逐胡虏动静十六日食后同张侍郎袁中书出外登一小山四望天宇空阔情怀甚适回至张侍郎处作午饭十七日早食后有中官数人来过邀余与茶并取麪共食十八日早食后访张侍郎旋煑茶调麪各啜一瓯十九日食后闻捷音将至甚喜清远侯来邀作午饭仍食鲜鱼二十日食后袁中书过帐下与语片时去午后往城南外遇雨即回二十一日早饭出城外候驾光大勉仁先至营中相见且喜且戚时驾从城外过去城二十里安营光大与勉仁先往予收拾行李起帐房后往行十余里许遇雷雨乃驻马候雨过至营中见上与语良久命写平胡诏二十二日分军由饮马河先回上以骑兵追逐余虏东行步行者俱不得从幼孜三人仆隶皆遣随清远侯回不得已各留马夫一人饲马看行李是日发平胡诏及书敕谕数道甚忙迫午后起营幼孜三人各牵一马载行李且乘且牵甚觉艰难晚次威远戍无帐房乃采柳枝作窝舖长可五六尺阔可三四尺上覆以氊衫下以氊条籍地仅可蔽风雨予与光大二人同卧予曰昨读足下蓬窝诗今复共此清致相视大发一笑二十三日午大雨柳窝为雨所压衣服皆湿幼孜三人冒雨入方尚书帐房内避雨午后雨止发威远戍幼孜三人收拾行李稍后随驾不及渡胪朐河人马辏集河上见安远伯与同行雨过水涨渰及马腹幼孜三人各牵从马马争渡归泥淖者无数三人马幸无恙登岸私自相庆缘河行数里多经水草各骑而牵马徐行晚至广安镇从者至昏黑不至夜久方到适幼孜三人被召候立帐殿外且营中马惊予三人俱恐马逸立不能安久方出营首问马从者云先觉马惊紧絷縻之得不走心方怿是夜有旨令安远伯往取步军数千复来凡步行者亦得相从幼孜三人託安远伯取皂隶及帐房二十四日发广安镇由此循饮马河东北行午后次蟠龙山从者帐房皆至午大雨平地水流帐房内皆水令皂隶从傍及中掘坑注水须臾坑满以椀屏水至暮雨止地湿不可睡令皂隶采温芦苇铺地用马屉及氊席铺之加毛裘于上略可睡天明视之温气渗透氊裘皆润二十五日发蟠龙山雨意未止晚次临清岭二十六日午后离饮马河取便道入山中晚次定边镇是程无水载水为早炊二十七日发定边镇午至河午食后渡河河水稍深据鞍不能渡幼孜三人俱脱衣乘散马以渡水没马及腰以上及岸洗足复穿靴衣整装上马行数里少驻复行暮至双清源夜禁火不举二十八日发双清源午至河水益深多用柳枝缚筏以渡都督马荣许方尚书渡河方尚书邀予三人同往西行七八里至马都督渡河处见其并无区画且指使予辈从他渡乃飘然东行十六七里遇东宁衞指挥裴牙失帖木儿旋缚筏渡予三人即指使其麾下麾下之人乐然听命先度予辈及行李讫彼然后渡裴指挥复令麾下炊饭食予三人再三辞谢之乃以鲜鱼为餽裴女直人善骑射上选其三百人扈从能轻财好义观其所为胜寻常万倍当时达官贵人不为少矣每日聚会相笑语其力皆足以渡予辈甚不为难而邂逅之间面目相视如不相识于此尚然而况临大患之者乎此裴指挥所以为难得也晚次平山甸上立帐殿前召幼孜三人问渡河之由上意谓必由官筏而渡不知官筏尤难渡光大备言裴牙失帖木儿之故上叹曰朕渡河时已命筏上渡汝何不由彼而渡光大曰臣辈不知及至彼又无与臣言者故不由彼渡上笑曰今日方为艰难汝得无惧乎因渡水得一木板上有虏字就以进上命译史读之乃祈雨之言也虏语谓之扎达华言云诅风雨盖虏中有此术也二十九日发平山甸晚次盘流戍六月初一日早发盘流戍晚次拟翠冈初二日发凝翠冈午经阔滦海子上令幼孜数人往观去营可五六里有山如长堤以限水海子甚阔望之者无畔岸遥望水高如山但见白浪隐隐自高而下天下之物莫平于水尝经江湖间望水无不平者独此水远见如山之高近处若极下此理极不可晓观毕复命上曰此水周围千余里斡难胪朐凡七河注其中故大也遂赐名玄溟池晚次玉带河初三日发玉带河晚次雄武镇上召予同勉仁往光大看马及退独予失去所骑马二匹周匝营中寻数回不见而夜深渐觉疲倦及睡漏下已三鼓矣初四日发雄武镇问方尚书借马骑至营中复徧历营中寻马至东北营外忽见所骑枣骝马麾絷帐房傍马见予低回似欲言者问一卒言此马昨晚为中官从者所获适牵至此若来迟恐移至他所不复可见矣予遂牵回帐中诸公莫不举手相庆晚次清胡源初五日发清胡源晚次澄清河初六日发澄清河数里渡河穿入柳林中柳蒙密不可行下皆污泥行五六十里下营大雨如注至晚不止又复起营夜至清杨戍初七日发清杨戍凡四渡河河水甚急午次克忒克剌华言半箇山山甚峻拔远望如坡故名入此河稍狭山攒簇多松林上曰此松林甚似江南至前山水益清秀可爱孰谓虏地有此奇观也晚次苍松崃隔岸坡陀间树林蓊郁宛如村落水边榆柳繁茂荒草深数尺而草稍俱为物所食是日获虏二人因问之知虏骑曾经过此一宿草为马所食也初八日发苍松崃渡泥河数次河狭水浅两岸泥深人马多陷晚度黑松林光大先往予与勉仁随后见松林苍翠可爱遂下马少憩复行十数里下营饲马日没复启行夜入山谷中乘月倍道兼行上坡下涧不胜崎岖月落路难行旌旗甲戈咫尺不能辨幼孜三人从宝纛须臾莫知其处但前骑皆不行始下马立于半山间逾时复上马下至平川而路多泥淖且陷益难行而向导亦惑遂止次飞云壑初九日发飞云壑行三十余里凡度数山至一水泉处前哨马已见虏列阵以待上饬诸将严整行伍先率数十骑登山以望地势幼孜三人下马披甲复上马随阵后度一大山见虏出没于山谷中少顷遣人来伪降先是上尝度虏必伪乞降预书招降敕一纸以待至是虏果来上在阵前召取敕幼孜遂驰马至前以敕进上曰虏诈来请降朕亦给之乃以敕付来者去又行数十里驻兵于山谷中时甚热已半日不食饥疲殊甚忽得皂隶一人载水一瓶宿饭一盂至予三人用水淘食之甚甘忽见行阵动亟策马前行俄闻砲声而左哨已与虏敌虏选锋以当我中军上麾宿衞即摧败之虏势披靡追奔不十余里予三人同方尚书随宝纛前进上已驻兵于静虏镇遣传令都指挥王贵来收兵贵见予数人惊曰何故在此主上已久下营可亟回予数人遂回往返已百余里至夜方至营而从者无一人在侧下马倦甚又复饥渴移时忽有一皂隶至载水一瓶饭一盂予三人即共食之又甘如午所食者乃留一瓢饮方尚书饮毕曰此直二百贯三鼓方卧而风露颇寒以箭插地覆氊衫于土傍风冷冷袭人虽甚倦而目不交睫须臾已五鼓乃起坐待天明初十月早发静虏镇命诸将皆由东行人渴甚以衣于草间且行且拽渍露水扭出饮之行数十里始得水遂往饮马予与勉仁马多陷泥中时渴甚水皆成泥不可饮乃回解鞍中官以水一壶饮予三人从者稍稍至取水就炊食毕即行晚次驻驆峰十一日上先将精骑穷追虏溃散者令予三人及文职扈从者皆随都督金玉冀中所领马步后进午始行入山谷中渐见虏弃辎重晚次长秀川而辎重弥望十二日发长秀川随川东南行虏弃牛羊狗马满山谷暮次回曲津十三日发回曲津光大毙一马午次广漠戍归大营上逐虏于山谷间复大败之久方回营幼孜三人见于帐殿上语破贼之故复加慰劳幼孜三人叩头谢十四日发广漠戍行数里渡河河滨泥深陷及马腹余虏尚出没来窥我后上按兵河曲佯以数人载辎重于后以诱之虏见竞奔而前铳响伏发虏怆惶渡河我骑乘之生擒数人余皆死虏由是遂绝晚次蔚蓝山十五日发蔚蓝山晚次宁武镇十六日发宁武镇晚次紫云谷十七日发紫云谷晚次玉润山十八日发玉润山晚次紫薇冈十九日发紫薇冈晚次青阳岭二十日发青阳岭晚次青叶原二十一日发青叶原晚次淳化镇二十二日发淳化镇渡河深及马鞍光大所乘马疲乏予驻马先渡渡讫复以渡光大既渡以为无水矣而入一水泽中长六七里草深泥水相交复渡两河泥陷及马腹马行泥潦中几陷者数而他马陷没者无数幼孜三人马幸免晚次秀水溪二十三日发秀水溪行十余里入淙流崃甚险一水流其中路倾侧临水萦廻曲折如羊肠日凡七八渡登高下低马行疲倦幼孜三人度一高冈下马暂息盻望出崃口杳不可到复上马逾数冈方至营晚次崃中二十四日发淙流崃晚次锦云峰二十五日发锦云峰晚次永宁戍二十六日发永宁戍晚次长乐镇二十七日发长乐镇草间多蚊大者如蜻蜓拂面嘬噆拂之不去晚次通川甸即应昌东二海子间上登山遥望指海边石曰此即三山石也营之西南曼陀罗山下有寺基元公主造寺出家于此国初废二十八日次金沙苑二十九日发金沙苑是程多水途边多榆柳沙陀高低树青沙白甚有可观上曰此景犹小李金碧山水也行数十里有大海子水稍深先令军士伐木为桥以渡晚次玻瓈谷三十日次威信戍七月初一日次武平镇初二日次开平营于斡耳朵华言宫殿也元时宫殿故址犹存荒台断础零落于荒烟野草之间可为一慨初四日次环川上召赐瓜果初五日次李陵台今名威虏驿连渡数河水深及马鞍晚次宁安驿初七日发宁安驿经元西凉亭故址四面石墻未废殿基树木已成抱殿前栢两行仍在但萧条寂寞观久怅然而出晚次盘谷镇初八日发盘谷镇入山崃中山路甚险两山相夹如行夹城中上曰此山险陡若是虽有虏骑千羣岂能至此纵有能至此断其归路鲜有能出者晚次触石初九日次龙门龙门两山对峙石崖千仞水流其中路由水中行山水泛溢此处最险上指北山曰断此路孰能度者崖石悬处甚平光大曰此处好镌磨崖碑上曰朕意如此汝言正相合也初十日次燕然关十一日次长安岭至此方出险十二日次镇安驿十三日次怀来十四日次永安甸上召赐瓜果十五日度居庸关上令幼孜三人记关内桥自八达岭出关口凡二十三桥晚次龙虎台十六日次清河十七日驾入北京校勘记北京刑部左侍郎刘辰今将太祖高皇帝国初事蹟开写进呈太祖自和州渡江至彩石太平儒士陶安首先来见太祖问曰有何道教之安曰即今群雄并起不过子女玉帛将军若能反群雄之志不杀人不掳掠不烧房屋首取金陵以图王业愿以身许之太祖曰诺克太平授安太平兴国翼元帅府令史陞都事后太祖得建康等处全有江南遂成帝业安赞佐功多官至翰林学士江西行省参知政事太祖在和州与李国胜赵普胜同盟渡江既至彩石国胜起意就船上设宴邀请太祖饮酒欲图之国胜部下人阴以其情达于太祖推疾不赴后数日却设筵宴请国胜不防到船上未久太祖令壮士缚之投于水部下廖永安俞通海以军马船只降太祖驻师和阳兵有纪律恩威日着而名将常遇春等领众数十人弃聚来归未至困卧田间梦神人披金甲拥盾唿曰起起主君来忽寤见上骑从至即与其徒乞归附上喜其勇壮用以为前锋蛮子海牙水寨自上江退下峪溪河口与彩石相对太祖既得彩石以兵破之蛮子海牙遁走长官康某等降获其船只陈也先围太平太祖杀败之也先被擒太祖不加诛戮杀牛马与同誓告天地共攻台城也先怀二心阴通城中守将虽围而不攻被台城擒去郭元帅张元帅军败而回及句容乡兵杀陈也先太祖曰陈也先背盟负恩天杀之也其子陈兆先屯守方山太祖招之就降太祖既得建康为军少集太平建康镇江宣州广德五府民户为军谓之民兵太祖即位曰亏了五府供给永远饶了他秋粮止当均功夫役杨州长鎗一片瓦青军等军马相争战无粮食久太祖差人往招之长鎗等过江拨与李文忠等管领守严州太祖差人往杨州招到青军元帅单居仁马某等军马过江令守常州居仁男单大舍纠同吕城黄包头元帅陈保二执头目叛降张士诚李文忠哨杭州获陈保二太祖问保二曰你守常州头目反去张家有得还我否保二不答杀之后单大舍领军把宜兴太祖令单居仁招其子曰上位待我甚厚你妻子皆在你可过来其子答曰我已投人不复顾父母妻子忠孝不两全拜辞而去克苏州生擒之太祖召居仁曰你子已就擒与你自处之居仁曰不忠不孝当碎其肉缚于市曹凌迟处死太祖仍以乡里旧人待居仁致仕还乡太祖渡江先克太平立太平兴国翼元帅府克建康立江南等处行中书省江南等处行枢密院帐前亲兵都指挥使司五翼元帅府五部都先锋秦淮翼元帅府设百户千户万户总管统军元帅参议府左右司省都镇抚司理问所断事厅兵马指挥司按察司营田司经历司博士厅照磨所管勾所克镇江立镇江翼克宣州立宁国翼克广德立广德翼克常州立常春翼克徽州立雄峰翼克严州立德兴翼克婺州立金华翼克处州立安南翼克衢州立金斗翼克信州立龙虎翼克诸暨立诸暨翼太祖命徐达攻常州于甘露下营张土诚弟士德来战达调元帅王玉等杀败士德士德策马走王玉令男虎子追之士德过坎坠马虎子擒之太祖大喜曰张士诚谋主土德其人有智勇被我擒之张氏之事成败可知矣遣人往平江和好士德母痛之议令士诚岁贡粮十万石布一万疋永为盟信就以廖同佥易士德太祖不从士德以为失身事无所成阴寄书与兄士诚可降元朝以为之助遂不食而死太祖尝曰与我取城子的总兵官妻子俱要在京住不许搬取出外太祖立义子保儿周舍道舍柴舍马儿金刚奴也先买驴真童泼儿后令归宗戊戌年四月太祖批示帐前亲兵都指挥使司首领官郭彦仁令充本司都事职役自龙凤三年调汝专掌行兵文案今来将及一载多受勤劳更兼军中调和士卒其间中正甚厚吾托汝于军中正使昼夜无忧家眷不多虑时遣人赍送粮薪虽今将士英勇实赖贤豪谋佐勇者必胜大事速成彼事一节正为保指挥我之亲男胡大海我之心腹前者曾闻二人不和且保指挥即我亲身也胡大海即我心腹也身包其心心得其安心若定身自然而定汝必于我男处丁宁说知将胡院判以直心待之节制以守之使我所图之易成只此太祖亲征太平建康宣州婺州书押大榜招安乡村百姓岁纳粮草供给谓之寨粮后常遇春奏害民太祖即禁止太祖亲征婺洲有姪男子进女子一人约二十岁能作诗太祖曰我取天下岂以女色为心诛之于市以绝进献太祖自建康冒冰雪至婺州感寒气腹病不已医士严景明以药调治即愈就书良医景明四大字赐之绍兴儒士王原章能作梅诗来金华见太祖甚待之曰我克绍兴着你做知府赐衣服遣回太祖克婺州遣使往处州招参政石抹宜孙不从后命佥院胡大海克其城太祖闻刘基章溢叶琛皆国士也特遣宣使樊观赍币礼征聘基等到京授基中丞溢中丞授琛洪都知府刘基知天文基自少颖敏于书无所不读凡天文地理阴阳卜筮诸子百家之言莫不涉猎元末登第为高安县佐太祖尝以国师先生称之后封诚意伯太祖克婺州遣儒士陈显道招方国珍国珍以次子亚关为质令郎中张本仁赍降书献温台庆三郡太祖发其子回授国珍江南行省平章福建行省右丞国瑛福建行省参政国珉江南行枢密院佥院降以银印遣博士夏煜赍往庆元开衙门止是国珉用行枢密院印其余印留而不用心持两端觇伺成败太祖姑容之后国珍使检校燕敬进金鞍玉辔太祖正克江西李善长遣其使就往进献太祖谓其使燕敬曰我取天下用的是马奚用此物次年国珍又进大西马四疋太祖曰此马可踏街道赐将官克苏州太祖命御史大夫汤和取庆元国珍惧十年不改正朔下海避之继又请降惟姪方明善拒敌后亦降太祖以国珍既降不念旧恶授国珍广西行省参政起造千步廊一百间报功以次子亚关献三郡海船水手数万及建言沿海筑城防倭太祖克婺州遣掾史周德远往衢州招廉访使宋伯颜不花不从后命常遇春领兵围城九月克之执宋伯颜不花到京太祖数之曰尔既守城城破不死非人臣也且百姓何辜使遭锋镝以鞭决讫三十后用为提刑按察司问邓福被排陷事反以本人不合告按察司官坏了衙门坐罪太祖访察之数伯颜不花曰你本俘虏我宥而用之元朝因护党往往屈人坏了天下今尔复袭旧弊杖杀之长鎗参政谢国玺与邢何二同佥等军马自淮西经宣州至杭州严州因院判刘九九杀死元帅赵小九攻破其城九九走衢州国玺纳九九之妻追至衢州城下宋伯颜不花闭门不纳国玺等复经金华东阳驻札太祖特遣掾史王子礼往招之邢何二同佥遣万户龚敬赍书请降惟谢国玺不从走杭州李文忠克城国玺自以守宣州时杀长鎗汤元帅闻其子在文忠部下欲报父雠惧而缢死太祖克婺州佥院胡大海领兵围绍兴其子胡三舍王勇等三人犯酒禁太祖命诛之都事王恺谏曰胡大海见总兵攻绍兴可以本官之故饶他太祖怒曰宁可胡大海反了不可坏了我号令自抽刀杀之赵德胜巡城至东门敌发蹷张弩中其腰膂深入六寸重伤而死濠州胡家有女守寡太祖欲纳之其母不从后闻随军在淮安不曾适人太祖遣人以书达平章赵君用请求之君用以胡氏同其母送至太祖纳之立为胡妃青军马元帅过房得常州孙府判女为女太祖纳之有宠为妃后访得妃兄孙伯英在卫州差贵赤老张起取到京太祖大悦赐以金银段疋令龙湾关把关不久除断事官陞河南行省参政任太仆寺卿妃卒令守妃坟以事累死之苗军左丞杨完者有军十万自上江顺流而下入杭城守之调省部镇抚李才领兵围徽州太祖命院判邓愈胡大海拒战杀死李才苗众遁走完者后胁江浙丞相塔失帖木儿主婚强娶平章庆童之女为妻张士诚降元胡塔失帖木儿阴通士诚发兵至湖州布营围之完者出兵不及自缢死兵散部将员同佥领元帅蒋英等二万人来降太祖率英等攻克婺城就随胡大海镇守壬寅二月初七日英等刺杀大海叛降张士诚太祖痛悼不已于聚宝门迎丧复令金华城中建祠塑像遣使祭之后李文忠克杭州擒英等至京太祖命取大海画像于市曹悬挂刺蒋英等血祭之凌迟处死枢密院判谢再兴乃都督朱文正岳父跟随太祖克婺州与胡大海打绍兴回太祖以亲命守诸暨离城数十里张士诚令吕同佥仓于溪上筑一坝每年水发必是渰城再兴不时偷掘其坝力战功多再兴心腹左总管糜万户尝以违禁物私往扬州易卖太祖恐洩国事拘拿左糜二人杀之以首悬于再兴厅上太祖自主婚以再兴次女嫁与右丞徐达复取再兴回京听宣谕另遣参军李梦庚往诸暨节制军马却令再兴回还听调再兴既到诸暨愧无权势出怨言曰女嫁不教我知有同给配又着我听人节制与知府栾凤就执参军李梦庚元帅王玉陈刚以诸暨全城军马赴绍兴投降惟总管吴德明弃妻子只身先回太祖以其忠义赐以小于元帅妻后再兴弟谢三谢五守余杭李文忠围之谕其以降谢五于城上拜而言曰保得我性命便出降文忠指天誓曰我是总兵官不得杀你谢五以城降太祖即取赴京文忠奏恐失信于人后无肯降者太祖曰谢再兴是我亲家反背我降张士诚情不可恕仍将谢五凌迟了元帅葛俊等守广信不服李文忠调俊为羽林卫指挥随太祖龙江点军不散太祖召而问之俊对曰葛俊太祖怒曰不散主何意广信不服调是你命诛之发其子云南充军永不用太祖遣千户王时等赍银三千两往方国珍附搭海船到大都体探元朝及察罕帖木儿李思齐等军马事情国珍差吴都事同去既回带马五十匹太祖闻李察罕帖木儿下山东江南震动遣使通好时陈友谅据上江震扼安庆张士诚据苏州故有北方之好元朝遣户部尚书张昶郎中马合谋奏差张琏赍龙衣御酒八宝顶帽荣禄大夫江西行中书省平章政专宣命诰书昶等航海至方国珍处及一年国珍二次差人以其事达于太祖不答国珍以为若不置于他处祸将及我遂令昶等往福建平章燕欠不花差人往建昌王溥平章达其情溥忻然遣儒士饶某等到京奏昶等在铅山界首等候太祖命符玺郎刘宗启于广信迎之昶等果至宗启伴至衢州械昶等到京外裸其体入城至省前太祖赐各人衣冠入见不拜太祖怒曰元朝不达世变尚敢遣人扇惑我民将出杀之昶无一言惟马合谋抗对口出不逊之言太祖令壮士缚之至暮留昶一人以死囚代之与马合谋张琏出聚宝门外诛之以三人首发福建界首示众监刑官韩留亦诛之数日后太祖谓刘基宋濂曰元朝送一大贤人与我尔等可与之议论及出乃张昶也除行中书省都事不久陞参政自知政多合太祖赏赐甚多权豪震动李文忠克杭州执平章长寿丑的管等官到京太祖曰此等皆元朝大臣给以脚力路粮送至境上任其还乡昶心怀旧主以国事通获其书太祖令冯国胜杨宪鞫之处以极刑太祖谓丞相李善长曰被他侮弄我这几年碎其骨投于水太祖选宫人访知熊宣使有妹年少欲进之员外郎张来硕谏曰熊氏已许参议杨希圣若明取之于理不妥太祖曰谏君不当如此令壮士以刀碎其齿后参议李饮冰与希圣弄权不法丞相李善长奏之太祖将二人黥面云奸诈百端谲诡万状宜此刑割饮冰之乳即死劓希圣之鼻淮安安置后希圣兄杨宪任江西参政来朝太祖谓宪曰尔弟弄权我已黜之仍给熊氏与他宪叩头曰臣弟犯法当万死焉敢纳之太祖曰与之熊氏随住张士诚围安丰刘福通请兵救之太祖亲援兵初发时大使刘基谏曰不宜轻出假使救出来当发付何处太祖不听经庐州平章左君弼不出迎及安丰解兵回攻庐州三月不克时伪汉王陈友谅亲率高稍子战船兵号六十万围江西南昌用云梯等攻具百道进击攻虽急而都督朱文正城上发砲石擂木火箭无不破之仅及一月守具将尽援兵不至事急文正遣舍命王诣友谅诈言约日出降友谅缓其攻至期城上旗帜一新至暮不出友谅缚舍命王于城下游营杀之攻城文正坚城以待援至声息到庐洲太祖才知之谓徐达等曰为一庐州而失江西大郡岂兵家之法遂解围亲率战船蔽江至鄱阳湖友谅闻援至解南昌围退出康廊山与太祖大战太祖颇惧问刘基曰气色如何曰我兵必胜之气当力战友谅果中流矢死兵船尽降太祖谓刘基曰我不当有安丰之行使陈友谅乘我之出京师空虚顺流而下捣我建康我进无所成退无所归友谅不攻建康而围南昌此计之下者不亡何待乃知天命有所归也遂班师太祖克江州伪汉陈友谅下伪丞相胡廷瑞平章祝宗闻知遣人赍书以南昌来降太祖既到南昌命宗与同佥康泰跟随徐达攻武昌宗等中途叛回南昌据城参政邓愈遁走宗执知府叶琛等官杀之闻大军来复弃城走江西平陵后太祖曰得江西是去陈氏之一臂况其地乃楚之重镇为吴西南之藩屏人好讼难制山寨来降者多非骨肉老成莫能治之是命亲姪文正为大都督府左都督节制中外诸军事往镇江西太祖特命儒士郭子章刘仲服为辅佐参谋文正到镇招谕山寨来降头目尽皆归顺好讼者诛之号令严肃远近震慴岂期荒淫惟用掾史卫达可等小人为心腹专求民间闺女用则数十日不用即投之于井为数甚多凡遇太祖差人到彼公干多以银段钳之受者蔽而不言其恶按察佥事凌说到任察其实劾奏之太祖即取回文正问罪其郭子章刘仲服卫达可王三元帅不谏阻皆诛之及部下随从头目五十余人尽皆断其脚筋太祖既问文正明日欲治之皇后谏曰文正虽骄纵自渡江以来克太平破陈也先营取建康多有战功坚守江西陈氏强兵不能克皆其智勇也况乃骨肉亲姪纵有罪亦当宥之太祖曰后言是也且释之未久太祖命文正整点荆州城回京未用复出不逊之言太祖意其怀不轨欲废之皇后极谏文正止是性刚恐无此心文正母见存当念其母子之情用曲赦之且见亲亲之义太祖从后言宥之后复遣文正往濠州祭祀暮夜与从人议有异志从人备告太祖废之及分封时命其子守谦为靖江王以奉其祖祀都督朱文正守江西以各府山寨头目或降或叛发解到京太祖以此等人持两端之心尽投于水文忠守严州取娼妇韩氏在家留宿太祖知之差人将韩氏诛之召文忠问罪皇后劝谏复令还严州既至儒士赵伯宗宋汝章乘机说文忠曰此去得回若再取不得回也当早图之文忠于是使伯宗等潜往杭州张肆平章处通好伯宗既回文忠与郎中侯原善掾史闻遵道议降书闻太祖差刻期赍亲笔家书复召文忠文忠得书甚喜比到京太祖又抚之甚切赐以好马银两令文忠速还严州用心镇守文忠既还与侯原善等曰我几乎着你等悞了此事当如何区处若事泄何面目见上位原善曰大人饶我等性命当有箇处置止厚饵此二人无言语为上计文忠悟之乃以书付伯宗等以筵宴饯之使其醉令宣使俞也先管送至船比到大浪滩下文忠己令泼舍候于滩岸唿船近岸曰官人再有吩咐言语泼舍上船将伯宗汝章等缚投于水太祖尝曰濠州乃吾家乡张士诚据之我虽有国而无家是以遣龚希曾潜往濠州说萧把都后把都以濠州降太祖曰今日有国有家遂我志也于是经理濠州城修治皇陵等事太祖尝曰浙西寺院田粮多寺僧惟务酒肉女色不思焚修尽起集京城工役死者甚多皇后谏曰度僧本为佛教为僧犯戒自有果报今使工役死亡有所不忍太祖从后言尽释之太祖命冯国胜围高邮伪佥院俞某开门诈降国胜轻信辄令指挥康泰等数百人先入城俞某于城楼上忽放下闸板关其门尽杀之太祖知不利即召国胜回决以大杖十罚其步走高邮国胜怒四门齐上一鼓而破之俞某就擒太祖以陈宁为浙东按察使无正行皂隶小毛赴京讼之太祖提取自问伏罪太祖曰这禽兽之行岂是你读书人所为下应天府狱一年岁尽押至聚宝山听决太祖坐于山上令百官地坐数其罪而宥之除太仓市舶提举太祖曰若盗我舶货那时处死后至御史大夫与胡惟庸为党死于极刑太祖克建康获元帅者林宥其死而复其职不久逃至杭州太祖曰林思旧主既去勿追后任广西省平章廖永忠克广西林来降到京太祖集百官数之曰尔元朝臣子既失城池不死我宥尔罪复尔职背我而逃且为其主也今又失广西分当一死不死来降不忠之人岂可留之杀于市元至元间杨琏真珈发宋庙诸陵以理宗首骨截为饮器太祖既得燕都命守臣吴勉寻访到京太祖命埋之于城角寺及览浙江所进地图有宋诸陵命瘗于旧穴太祖以许元为祭酒还家祭租受太祖及皇太子厚赐浙江按察佥事程孔昭劾元不当用象牙牀及杭州娶妾太祖以元安置南雄后遇赦恩回家王蕟子祭胡大海回京奏元安置人数不在赦例赦罪人不赦安置提元到京下狱病死太祖早晚于西楼上决事皇后潜听之如闻上怒候上回宫询问今日处何事怒何人不以轻重直言谏曰上位已有五子正好积德不可纵怒杀人致死活人性命乃子孙之福国祚亦久太祖从后言决事一从律宋濂孙宋子卫坐党逆籍家械濂太祖怒曰宋濂犯党逆命诛之皇后谏曰田家请一先生尚有终始不忘待师之礼宋濂亲教太子诸王岂可无师生之义况濂致仕在家必不知情可赦其死太祖从后言以濂发茂州安置太祖既得燕都专设大河等卫打造二百料匾浅船每一船载米二百石经由黄河入济宁闸河至临清河下会通河以达北京太祖克建康都之以六朝所历年数不久注意迁都后得汴梁亲往视之曰四面受敌之地亦有建言迁长安者太祖曰漕运艰难且已之太祖克婺州宣谕百姓曰我兵足而食不足欲加倍借粮候克浙江乃依旧科征后擒张士诚以加倍粮免之惟僧道不免太祖渡江或亲征或遣将克取城池令曰凡入敌境听从稍粮若攻城而彼抗拒任从将士检刮听为己物若降即令安民一无所取如此则人人奋力向前攻无不取战无不胜太祖克建康御史大夫福寿死之太祖命于城中立祠每岁祀之后访得秦原之周良卿立某三人素有德行以礼延纳询以政事号曰三老敬之甚厚太祖于国初造车器以铜为箭翎将士攻城时系拖地绵裙或红或青绿以其虚胖箭不能入头戴阔檐红皮壮帽插勐烈二字小旗后地广易用铁甲等器太祖于国初地狭粮少除守城军士四十日支粮一次准作一月口粮出征军士不支总兵官给榜听于敌境远近乡村山寨召安百姓送纳粮草供给太祖于国初以所克城池专用义子作心腹与将官同守如得镇江用周舍得宣州用道舍得徽州用王驸马得严州用保儿得婺州用马儿得处州用柴舍真童得衢州用金刚奴也先得广信用周舍即沐英也太祖于国初所克城池令将官守之勿令儒者在左右论议古今止设一吏管办文书有差失罪独坐吏将官正妻留于京城居住听于外处娶妾太祖所克城池得元朝官吏及儒士尽用之如有逃者处死不许将官擅用太祖尝曰河南李察罕帖木儿兵威甚狠先遣杨宪往彼通好凡察罕帖木儿下山东又遣汪河往彼结援不意田丰王士诚刺杀察罕帖木儿太祖以孤兵独守别无趋向成败当听其自然在后灭陈擒张信知天命之有归即位后遂图中原太祖于国初编律颁行各衙门遵守岂忆犯法者多太祖曰本欲除贪赃官吏奈何朝杀而夕犯今后犯赃者不分轻重皆诛之后再编律今枉法不枉法轻重罪之着为令太祖立富乐院于干道桥男子令戴绿巾腰系红搭膊足穿带毛猪皮靴不容街中走止于道傍左右行或令作匠穿甲妓妇戴皂冠身穿皂揩子出入不许穿华丽衣服专令礼房吏王迪管领此人熟知音律能作乐府禁文武官及舍人不许入院止容商贾出入院内夜半忽遗漏火延烧脱欢大夫衙系寄收一应脏物在内太祖大怒将库官及院内男子妇人处以重罪复移武定桥等处太祖又为各处将官妓饮生事尽起赴京入院居住太祖以火德王色尚赤将士战袄战裙壮帽旗帜皆用红色头目马用大黑颔答罕大黑纛头以壮军容太祖克建康谓武官曰听从开垦荒田以为已业文职拨与职田召佃耕种送纳子粒以代俸禄和州有李善长职田参军郭景祥覈出步田不实太祖曰此盖佃人作弊于面刺田字以警其余太祖于国初今各府织造月办段疋打造铁甲按月起解过期不解官府处死太祖亲征城池给民户由俱自花押后追之又以上吏害民令各府县避贯对佥地里生疏不知民之贫富自然无弊后不用市民于乡村取识字的人来用太祖以递送使客人轿不胜害民曰人虽有贵贱其口体则一今后使客有符验止是夫二名按察司官及出使外国者给夫四名俱以田粮内出钱僱工不许擅役良民劳其筋骨妨夺农务情愿受僱者听从其便太祖国初以来朝政有失无人肯言立执法议理司以汪广洋李胜瑞为执法官置白牌于上书执法议理如有失处许持牌直言极谏太祖从之同佥廖永安于太湖被张士诚执去卒死于苏州弟廖永忠袭职永忠随太祖鄱阳湖与陈友谅战有功后陞平章克两广封德庆侯太祖以永忠僭用龙凤不法等事处以死罪杨宪凌说高见贤夏煜尝言李善长无宰相才太祖曰善长虽无宰相才与我同里我自起兵事我涉历艰难勤劳簿书功亦多矣我既为家主善长当相我盖用勋旧也今后勿言太祖亲征宣州长鎗元帅朱亮祖出城拒战太祖躬亲擐甲督兵交战亮祖败走继以所部军马降元帅谢国玺等弃城遁去太祖选精壮军于帐前守御名曰金陵横舟铁甲交鎗皇五等把都儿帐前亲兵都指挥使司领之太祖察知应天府民间乡司专与乡村书算田粮增减诡寄躲避差役坏法害民漆黥其面以示众胡大海克兰溪获僧人孟月庭搜得天文地理书留在帐下太祖亲征婺州过兰溪大海以月庭见太祖得其天文书甚喜问月庭原师何人月庭曰龙游米得明得明精于天文太祖克婺州立观星楼于省东夜与月庭登楼仰观天象至更深得其指授就令月庭长娶妻待之甚厚跟随太祖回京后得处州刘基江西铁冠亦能天文月庭与之议论不合尝有犯上之言太祖不加罪发和州住坐参军郭景祥奏月庭毁谤太祖差校尉杖杀之太祖围婺州驻跸西峰寺基上城中人见五色云罩元帅刘脱因不花谙晓天文曰此乃瑞气不日城必破及二日同佥甯安庆以城降太祖亲征婺州围城一日处州参政石抹宜孙遣元帅以狮子头作前阵来战太祖命胡保舍领马步军迎之一阵而擒前锋元帅李肩章胡深败走次日攻城不克枢密同佥甯安庆与守将帖木烈思不和夜遣都事李相缒城诣太祖请降开东门纳兵太祖曰若事业成当共富贵指天誓之务不失信给以飞字号五百入城之日于本部将帅家照証以明顺逆既入廉访使杨惠达鲁花赤僧住死之太祖即命二骑士赍令牌遍告军中曰勿杀人勿掳妇女勿烧房屋违者依军法斩兵不离伍市不易肆开仓赈济贫民抚处州石抹宜孙母瘗城中犯锋镝死者尸获台治书帖木烈思佥事甯安庆院判石抹厚孙开设江南等处行中书省分省行枢密院分院金华翼元帅府改婺州为宁越俯陞院判胡大海为枢密院佥院甯安庆为枢密同佥儒士王宗显为宁越知府命胡大海率领五翼元帅等大军攻取绍兴以帖木烈思为集贤大学士差知事夏文达伴送赴京至严州夜遁太祖曰各为其主勿追己亥三月命元帅陆仲亨引兵攻衢州不克五月太祖为仪同三司江南等处行中书省左丞相是月太祖亲征衢州至东阳迎骑将来战太祖三战三胜骑将败走追至衢州攻城旬日不克张士诚犯境太祖杀李肩章陈保二九月初一日太祖回京胡大海得儒士许瑗来见太祖喜曰我取天下正要读书人除太平府知府陈友谅陷太平死之胡大海克严州得儒士王宗显问系乌江人及大海克兰溪进攻婺州不克回兰溪筑城守之太祖至兰溪大海以宗显见太祖曰尔与我同乡里正济所用令宗显潜至婺州城察听事体宗显到于近城五里吴世杰家察得城中守将各自为心回告太祖甚喜太祖曰我得婺州令尔作知府太祖曰金华是吾亲征之地乃浙东江南之重镇密近江西福建浙江敌境必得重望之臣镇之改分枢密院为江南分省陞佥院胡大海为本省参政未久苗军元帅蒋英等谋叛杀大海至夜半杀都事王恺掾史张诚次日早逼勒一城男女数万出南门经台州仙居县杀右丞方国章赴绍兴张士诚降事闻太祖改江南分省为浙东行省陞同佥李文忠为本省右丞总制处州等五府一州军马选都事杨宪为左右郎中参赞之太祖谓宪曰李文忠乃吾甥也年少未历练方面之事皆从尔主之如有差失罪只归你饶州平章吴宏调守抚州太祖命于光为江西参政特遣杨宪赍印信令光开设分省于饶州吴宏原部下吴三尉不服纠合王思义谋叛据城光遁走浮梁宪在城无马走宪以大义晓谕思义思义欲宪到京明其不叛留之不杀及江西大军复饶州思义入福建宪得免回京以前在金华时李文忠用儒士屠性孙履许元王天钖王祎干预公事闻于太祖差人提取屠性等五人到京内王祎许元王天钖发充书写惟屠性孙履诛之陞宪为提刑按察使宪得前官单居仁不合将赃罚易作货物营利优给吏典劾奏太祖曰单居仁杖一百不用吏典追赃发和州种田复任宪江西行省参政再调山西参政陞御史台中丞太祖尝曰杨宪可居相位宪数言李善长无大材胡惟庸谓善长曰杨宪为相我等淮人不得为大官矣宪因劾汪广洋不公不法李善长排陷大臣放肆为奸等事太祖以极刑处之处州苗帅贺仁德李佑之谋叛杀院判耿再成元帅朱文刚知府王道同据城以守太祖曰李文忠军马不敷调用命平章邵荣领参军胡深等军马往覆处城未至绍兴张士诚乘隙调吕同佥寇诸暨文忠以严州兵少又兼密近桐庐贼境衢信兵出江西无以应援金华止是文忠独守城亦空虚况隔诸暨二百余里计无所出文忠与都事史炳谋议兵贵虚声揭榜于贼境诈云平章邵荣领兵五万已出江西右丞徐达领兵五万已出徽洲约会金华克日进据诸暨勦捕贼兵见榜具告吕同佥欲退五里下营以待决战当有降卒走报同佥胡得济得其实与院判谢再兴分门以守至夜半令军士饱食高声发喊锣鼓炮铳震动天地一齐出城寇营惊乱人马奔走自相蹂躏得济等督兵追杀横尸满野惟吕同佥部下先锋过河溺死片甲不返寇败之后邵荣至就领胡深等兵攻破处城李佑之缢死贺仁德就擒诛之七月邵荣回京八月荣与参政赵某谋为不轨元帅宋某以其事首告太祖命壮士执邵荣赵某连锁置酒待之间曰我与尔等同起濠梁望事业成共享富贵为一代之君臣尔如何要谋背我荣答曰我等週年出外取讨城池多受劳苦不能在家与妻子相守同乐所以举此谋不饮酒止是追悔而泣太祖亦泪下赵某唿邵荣曰若早为之不见今日猎狗在牀下死事已如此泣何益惟痛饮而醉太祖欲禁锢其终身听其自死常遇春曰邵荣等反得成岂得留我等性命妻子亦没为奴婢上位有天命其事败露乃天诛之也今反留之是违天也所以后人倣效遇春心实不甘太祖命缢杀之籍没其家产太祖于国初立君子舍人二卫为心腹选文官子姪居君子卫武官子姪居舍人卫以宣使李谦安子中领之昼则侍从夜则直宿更番不违太祖用高见贤为检校尝察听在京大小衙门官吏不公不法及风闻之事无不奏闻太祖知之又与佥事夏煜惟务劾人李善长畏之及兵马指挥丁光眼巡街生事无引号者拘拿充军又凌说杨宪执法不阿太祖尝曰有此数人譬如恶犬则人怕见贤又建言在京犯赃经断官吏不无怨望岂容辇毂之下居之及在外犯赃官吏各发江北和州无为住坐彼中荒田甚多每人拨与二十亩开垦亦且得人纳粮当差太祖从之以参军郭景祥督之太祖差按察佥事安庆抚谕及内官佛保整治种田一日太祖亲坐黄船忽到和州登岸驻马移时叫出前镇江知府杨遵数之曰尔杨仲弘之子有学问多才能止是心忍徐达曾言尔将镇江百姓田亩增加分数见得粮多人目之曰革宣田杨又将斛面削去支粮与军少了升合积下粮米又无归着留你在世恐生别事诛之高见贤被杨宪举劾受句容王主簿豹皮等赃发和州种田先在彼者指而骂曰此语是你闻今亦到此是报也夏煜亦犯法太祖取到湖广投于水丁光眼害民事发胡惟庸问招明白太祖命诛之高见贤奏掾史张有道卖选太祖命杨庸鞫之有道招受同乡徐君瑞买求枢密院掾史银十两律该杖一百太祖命分尸示众宪奏曰臣职专执法不该死而诛之是臣坏法也太祖从宪言依律太祖在婺州夜出私行遇巡军阻之小先锋张焕从行谓巡军曰是大人巡军曰我不知是何大人只知犯夜者执之言之再三已之次日太祖赏巡军米二石后不夜出太祖于国初以军储不足禁军民造酒违者罪之太祖谓章溢曰尔在处州石抹参政处谋军事闻知部属甚多授尔浙江按察佥事往处州收集赴京助我调用溢集到原部下乡兵二万名今男章允载管领赴京听调太祖大喜后用溢为御史中丞太祖谓胡深曰尔回处州收集旧部属授尔王府参军就便管领守御处城深为军储不足于丽水等七县大户内征科银两以给军民苦之有言其弊于太祖太祖曰胡深未可与之较也深领兵攻温州不克后又领兵取福建至浦城与陈友定兵战败被擒友定杀之太祖悯深阵亡授其子世袭指挥王溥以建昌降率将士赴京居住自备粮食不支官粮太祖曰王溥可以聚宝门外南街住置立牌楼号其街曰宰相街溥为事毁之溥系陈氏伪平章也方国珍既献三郡不奉正朔太祖累遣夏煜李谦孙养浩杨宪傅仲章程明善往谕之国珍答曰当初献三郡为保百姓请上位发军马来守交还城池不至若遽奉正朔实恐张士诚陈友定来攻援若不及则危矣姑以至正为名彼则无名罪我况为元朝乱首元亦恶之不得已而招我四兄弟授以大职名我弱则不容矣要之从命必用多发军马来守即当以三郡交还国珍愿领弟姪赴京听上位之命止乞国珍一身不仕以报元之恩德如此心持两端太祖曰且置之候我克苏州虽欲奉正朔则亦迟矣太祖以严州密迩杭州敌境命徐达至严州展开五里筑城池移浙东省治及金华军马守之未久诸暨院判谢再兴叛降绍兴张士诚太祖特陞同佥胡德济为浙东行省参政再于五指岩下新筑诸暨城屯驻军马以图进取德济部下将士家火尚留严州间有潜地搬往新城者文忠知之意德济使之故将都事罗敬彦诛之以戒后人各将士怒曰我等守方面舍命征战略不相容说德济曰何处不富贵别为之图德济曰左丞杀罗敬彦自为广信战卒作弊非为我也尔等分守宁家再勿言言以军法治之后张士诚兵寇新城德济且守且战文忠援兵至杀败寇众获到骁将数十人捷报太祖召德济赴京既见太祖谓群臣曰我朝岂无人物此等皆诚豪杰特陞浙江行省左丞赏骏马一匹以酬其劳太祖召文忠责曰尔不能牢笼人胡德济之德量你不及也克杭州迁德济浙江行省左丞太祖特令徐达征西于庄浪失利部下千百户十余人达皆诛之独械德济听太祖自处之至潼关太祖有敕曰胡德济固是慢功前守新城有功可宥之仍于徐达处听调达班师德济至京后为陕西都指挥使有病太祖命医治之不痊而死胡大海克诸暨钱万户来降太祖赐衣服令其回后献策于张士诚离诸暨五十里溪中筑一坝水发即没城以战船攻之可克谢再兴争战数年不能破决及绍兴归附械钱万户到京太祖诛之二月金华苗军元帅蒋英刘震作乱杀参政胡大海李文忠闻乱即率兵驰赴至兰溪贼委城遁去文忠遂入金华抚安其民时处州苗将李祐之贺仁德亦谋叛杀院判耿再成总制孙炎等李文忠复调兵缙云以图之安庆乃长江上流之要地也双刀赵普胜据守太祖发兵攻之不利后调黑先锋领兵水陆并进船至枞阳普胜先于水中暗以铁索横截柁着索不行黑先锋及所部将士尽皆被擒陆路军马亦溃散陈友谅陷太平杀其主徐寿辉自称皇帝友谅与普胜同事寿辉恐其变诱执普胜往江州诛之别留军马守安庆太祖克之命佥院赵伯仲先锋程八守之友谅遣兵复破安庆伯仲与程八走遁直至龙江知府谭若李亦遁中途闻寇兵退复回入城抚安百姓事闻太祖怒曰主将不能固守城陷远遁避之知府不能远走寇退乃能入城安民将伯仲等照失陷城池诛之常遇春谏曰伯仲等系渡江旧人姑用赦之太祖曰不依军法无以戒后各给弓弦一条发妻子与之命其自缢死太祖曰仍令各人子孙承袭本职伯仲弟赵老哥后封南雄侯太祖谓参政张昶曰茶之所产多在江西湖广所以前朝茶运司立在江州专任茶课尔差官分投前去各府州县踏勘见数起科作额以资国用抽分场官王资盗用竹木事发供出高管骆管等十余人太祖怒曰尔等近侍十余年岂不知法今倚势强取官竹木到官私用此与常人不同处以重罪太祖曰随我渡江文官掌簿书及军机文字勤劳一十余年如李梦庚侯原善阮弘道杨原杲樊景昭与他子孙世袭所镇抚太祖以按察佥事喜山言浙江及直隶府设官店除官收课可给军用就察奸细后处州任满抽分官马合谋诣富乐院宿娼败露太祖曰钱谷官必侵盗课程所以有钱查有一百余名太祖曰发一半滁州守门一半辰州参军处随军太祖命乐人张良才说平话良才因做场擅写省委教坊司招子贴市门柱上有近侍入言太祖曰贱人小辈不宜宠用令小先锋张焕缚投于水尽发乐人为穿甲匠月支米五斗太祖谓李善良曰江西湖广湖池设官办课岁得谷一百余万石中间岂无情弊尔每岁差官覆体有欺隐者罪之刘基言处州青田县山多田少百姓多于山上垒石作田耕种农事甚难太祖曰刘基有功于我国家本县田亩止是一等起科五合使百姓知刘基之心太祖谓李善长曰陈友谅用普颜不花提调湖池鱼课今既得湖广仍用普颜不花为应天府知府兼提调鱼课其原有湖官三百余人仍旧与职名办课后因亏欠课程太祖疑普颜不花与湖官通同作弊克落入己俱罚筑城以赎罪韩林儿系栾城首作乱韩山童男山童被擒韩林儿与其母杨氏逃之武安颍州民人刘福通自砀山夹河迎韩林儿立以为帝号小明王建都亳州国号宋改元龙凤河南行省平章答失八都鲁围亳州林儿遁于安丰刘福通攻破汴梁乃自安丰迎其主居之以为都察罕帖木儿攻破汴梁福通奉其主遁归癸卯年三月张士诚围安丰福通请救太祖亲赴援之先遣常遇春引兵至安丰士诚遂解围福通奉韩林儿弃安丰退于滁州居之士诚兵复入安丰守之丙午年三月太祖取安丰徐达围苏州太祖特命指挥傅友德领军马三百与同徐州陆参政出哨济宁以警中原赐友德宴命叶国珍陪饮拨与歌妓十余人太祖令内官觇视后国珍令歌妓脱去皂冠皂揩子穿华丽衣服混坐太祖怒令壮士拘执国珍与妓妇连锁于马坊妓妇劓去鼻尖国珍称说死则死何得与贱人同锁太祖曰尔不遵我分别贵贱故以此等贱人辱之鞭讫又发瓜州做坝夫后释之张士德即张九六及部将史椿皆张土城谋土士德被擒椿见士诚不是做事业人诸将又骄不肯战日以子女玉帛奢侈为心又左丞徐义谗毁椿椿守淮安遣使赍书归太祖士诚知觉拘执椿到苏州诛之士诚弟士信惟务花酒到浙江省将丞相答失帖木儿徙于嘉兴自为丞相夺其位不久令潘平章守杭州士诚回苏州用王敬夫叶德新蔡彦文谋国三人出自小人顺从行事太祖闻之曰我诸事无不经心法不轻恕尚且人瞒我张九四终岁不出门不理政事岂不着人瞒且士德史椿皆死惟侍弟士信行事时有十七字谣曰丞相做事业专用王蔡叶一朝西风起干别丙午三月太祖命徐达围苏州士信守阊门正与妓饮中炮死城破械张士诚同王蔡叶到京太祖命缢杀之及获原叛降人王哈剌不花徐大舍单同佥熊天瑞太祖曰此等叛逆之人皆明正典刑太祖谓李善长曰湖广江西直隶府州县六房有主文老先生书手积年把持官府蠹政害民尔行文书尽起赴京发云南五开卫充军河南山东等处府州县官朝京太祖曰此几处有司官不思牧民之职专在劝民耕桑使之无冻无馁不失养生送死公上之心却乃反役男子种田妇人养蚕夺其耕织利己损民俱发与指挥毛骧取问明白杖一百太祖谓李善长曰濠州是吾乡里兵革之后人民稀少田土荒芜天下无田耕种村民尽多于富处起取数十万散与濠州乡村居住给与耕牛谷种使之开垦荒田永为己业数年之后岂不富庶以监丞周谋督之京城自夏至秋不雨有司祷求不应太祖曰在京法司及在外巡按御史按察司冤枉人以致天旱差人提问京畿巡按御史何士弘等太祖命綑缚于马坊又谕中书省御史台及都督府言事次日御史中丞刘基言三事一曰出征阵亡病故军妻数万尽令寡妇营居住阴气郁结二曰工役人死暴露尸骸不收三曰张士诚投降头目不合充军太祖曰寡妇听其嫁人不愿者送还乡里依亲工役人释放宁家投降头目免充军役旬日仍不雨太祖怒曰刘基还乡为民御史按察司官俱令自驾船只发汴梁安置被问官吏赦罪还职后得北方欲用旧人太祖谓杨宪曰发在汴梁御史等官俱系旧人尽用之太祖谓李善长曰出征阵亡及病故军妻俱令于寡妇营居住不许出营令人巡绰及把门在外男子无故入营问罪太祖曰历代铜钱与金银相兼行使俗以十二文为米一升一百二十文为米一斗一千二百文为米一石凡估赃俱以钱数定罪后铸大中当十钱行使不久不用耿忠即耿三舍初与毛骧等参随太祖以心腹亲信时令浙江等处访察官吏问民疾苦时绍兴金华衢州秋旱农民无收有司不准告疾回京奏太祖怒提问官吏后忠任大同卫指挥闻中盐利巧生奸计且如火药用得斑猫先令家人买下斑猫等候旬日却于公厅发放要斑猫中盐以此诱动千百户舍人及军丁皆投托门下或纳粮米或折纳军需物料中出盐引为有利益起意伪造户部半印仓钞虚出客商冒支官盐后仓钞事发太祖一概疑之遍行天下拘拿大同中盐客商及追仓钞引目不分真伪尽数到官问得明白已支米犯人发充军役盐引没官仍提耿忠问罪太祖即位之后高丽国王颛进表贡方物称臣太祖给以金印封颛为高丽国王其相李仁人及子李成桂凡弒王禑王昌王瑶王奭四主而自立贡方物而进表请更国号太祖改高丽为朝鲜从其自为声教后成桂改名旦进表纳前恭愍王金印请朝鲜印及封王诰命太祖不从及为进笺有犯主字样太祖罪其使者供称姓郑名某撰文太祖将所贡金鞍等方物发还李旦追要原撰笺文姓郑者旦惧以郑某送至京太祖罪之发云南安置仍令守辽东都司禁革不许高丽人通界亦不许客商货易永远绝之汤和姑夫庸某隐瞒常州田土不纳税粮太祖曰倚恃汤和之势不惧法度故敢如此诛之常遇春力谏不从金华岁贡香米三十余石太祖曰我访知民间拣择圆凈者用黄绢布袋盛贮封护进呈今后作秋粮一体送官仓不须岁贡劳民太祖曰极刑之家五服内子弟不无怨恨不许用为官吏违者处以重罪太祖责华云龙尔住脱脱大宅不足又去修太长公主府劳苦军士存留蒙古色目畏吾女直做军在部下此等有父兄在沙漠若起反心为患不小胡人遗下妻妾不起发主何意坐视制书大不敬如今着何文辉去代替管领军马云龙扶病回京身故沈瑨自杭州赴京奏市民子弟不务生理美丽身服出入公门结交官吏说事过钱坏法害民太祖曰浙江等处及直隶府州市民着他见丁出钱买马往北方当驿夫太祖尝曰我于花木结实可食用者种之无实者不用如桑枣柿栗有实及棕树漆树尤用心栽种盖因有益于公私之用苑园亭馆珍禽异兽无益者并不留心太祖用陈宁为广德知府岁旱百姓告苦事闻太祖不准宁赴京奏曰天旱田禾不收民有饥色若要税粮民必逃移苏州就食是与张士诚益民也太祖曰你好大胆敢如此言久之太祖曰免他本年税粮丁国宝系韩林儿监察御史太祖用为九江知府彭泽县山民叛国宝以为若候军马来时恐迟即集乡兵亲诣叛处杀败叛贼以安百姓事闻太祖赏以鞍马以其有武略转为指挥至御史大夫征雪山有功为胡惟庸亲伏诛籍家太祖尝使人察听在京将官家有女僧诱引华高胡大海妻敬奉两僧行金天教法太祖怒将二家妇及僧投于河太祖克婺州于城南上竖立大旗上写山河奄有中华地日月重开大统天及命胡大海围绍兴改绍兴路为绍兴府时嵊县邢元帅新昌赵万户等以兵来降庆元方平章平阳周参政建安黄元帅建宁阮参政福清袁参政莆田张元帅各遣人赍书降胡大海围绍兴日久不克太祖曰取回守婺州随有赵姓三人见称赵宋子孙请胡大海再攻绍兴愿为内应太祖曰大海围绍兴时不出见令大海回军却举此谋事有可疑令法司考问乃张士诚使三人来将家属尽诛之太祖于国初用叶春王兴宗直厅以其老实不贪除春为仪鸾司副使陞福健布政使除兴宗为金华知县李善长谏曰兴宗由隶出身不可以牧民太祖曰兴宗跟我数年勤而不贪又能处事虽儒与吏不及可以牧民至严州见李文忠亦曰隶辈如何牧民太祖不从兴宗到县三年廉干公勤甚得民心秩满陞南昌通判调嵩州知州佥院任亮集民为军兴宗曰元末世乱聚则为兵散则为民民皆为军税粮何出奏乞止之太祖从之陞怀庆府知府朝京时上问养蚕种田官吏兴宗亦在数指挥毛骧奏王兴宗亦被问太祖曰知府王兴宗公勤不贪不必问比还怀庆未久苏州缺知府太祖谓胡惟庸曰选保一能人去未几太祖又曰苏州知府曾有人否惟庸曰未得其人太祖曰我想怀庆知府王兴宗可任惟庸曰臣思不到此太祖曰行文书与王兴宗就取便道速去到任三年盛有政声太祖曰王兴宗可陞河南布政司左布政赴京辞太祖曰久不见你老矣我亦须白赐宴赏钞抚而遣之到任以事累事白病故汪广洋罢相后被贬太祖遣近侍人就舟中赐死汪广洋妾从死太祖访得此妇系没官陈知县之女太祖曰凡没官妇人女子止配功臣为奴不曾与文官因勒法司取勘出胡惟庸等并六部官擅自分给皆处以重罪太祖于国初以湖广江西等处按察司坐视官吏贪赃致民受害无伸今后务要年终来朝考其问过贪赃人数以凭黜陟如贪赃不拿体察得出处以重罪太祖于国初但遇献城投降如浮梁伪佥判于光来降待之甚厚及回太祖亲于南门外送行脱衣赐之建昌伪平章王溥全城来降自备军食不支官粮太祖于南门外造屋令溥居住名其街曰宰相街以宠之江西伪丞相胡廷瑞以南昌降太祖入城拜其母以安之太祖渡江随行文官有李善长毛某李梦庚郭景祥侯原善王习古杨叔干阮弘道范子权杨原杲克太平得陶安等太祖以天下税课司欺隐课程每一税课司差官一员闸办以为定额又除把王门老军于各处做盐场官及巡检后因误事不用金华浦江县义门郑仲德被人误指与胡惟庸行财及户部陈员外指与郭桓籴仓粮太祖曰郑氏义家焉肯与人行财籴官粮显是诬害追到钞贯全给本主仍着人送到家蓝玉令家人中到云南盐一万余引倚势兑支事发太祖曰此是侵夺民利沮坏盐法但是功臣家中到盐引尽行没官尚书郎某恃李善长势放肆奸贪太祖诛之籍其家得父兄亲戚友识瞩託公事书信太祖命胡惟庸往杭州照名提问处以重罪各布政司用使空印纸于各部查得或钱粮军需段疋有差错改正却将空印纸填写咨呈补卷事发太祖怒曰如此作弊瞒我此盖部官容得所以布政司敢将空印填写尚书与布政司官尽诛之议用半印勘合行移关防太祖国初用毛某为参议病故有男毛骧以舍人近侍太祖宠爱以心腹信任位至都督放肆奸贪太祖籍其家产诛之两淮两浙盐场俱系张士诚地面太祖以军民食盐难得令枢密院经历司给批与将官家人驾船往马驮沙界首以货易盐到京货卖军民食用后得诸暨于唐口关立抽分所得处州于吴渡立抽分所许令外境客商就两界首买卖于是绍兴温州客人用船载盐于唐口吴渡交易抽到盐货变作银两及置白藤硫黄等物以资国用及太祖即位后议立盐法许令客商运米于边塞城池中盐乃不劳耕种而兵食自足是以北京大同永安云南皆得盐粮军不缺食太祖改枢密院为都督府以朱文正为左都督后改五军都督府太祖曰各卫知事就令大都督府选除于本府考满宣使及各卫役满令史同给与诰命佥事陈养吾作诗曰城南有嫠妇夜夜哭征夫太祖知之以为伤时取到湖广投之于水太祖曰陈友谅犯我建康败回至太平弒徐寿辉自立为帝建都江州曾令胡大海遣人间行江西探听消息未报辛丑六月友谅遣伪平章李明道领兵五万围我广信胡大海率领救援杀败贼众就擒获李明道及部帅王汉二等一十八名明道致书汉二兄王溥以建昌来降明道至京太祖大喜即授以江南行省平章因得友谅之虚实以明道为向导太祖亲率舟师先取安庆友谅闻之弃江州退居武昌太祖克江州俾明道往武昌说胡廷瑞廷瑞遣人赍书降壬寅正月太祖至南昌入城安民饶州吴宏以城降及临江等郡皆降惟熊天瑞据守赣州后遣常遇春围其城天瑞亦降江西悉平乙未年太祖领兵出哨失身于敌敌之帅首者亦为我军所擒彼此来相和解未有先发者时徐达挺身往敌代太祖敌遂纵太祖归太祖既归即以敌帅纵之而易达归李保儿于甲午年见太祖于滁州太祖亲甥也太祖大喜赐名文忠择师教之太祖察其可任大事当习之马上遂以舍人领兵常遇春原隶群盗刘聚部下闻太祖驻兵和州领众十人弃聚来归太祖曰尔之来为士卒绝粮故就食耳尔自有主安得而留之遇春请之再三至于涕泣太祖曰尔姑从我渡江候克太平委身事我未晚也太祖先抵彩石元兵阵于矶上猝难登岸遇春快舸继至太祖麾之使前遇春即挺戈先登遂拔彩石张士诚遣兵来围镇江城中官军与仓夫出城杀败贼众登船退去太祖亲率战船既至直追黄石永沙不及而回郡人叙太祖功蹟立碑于西城文末写龙凤年号太祖命毁之註释国初礼贤录上惟我大明太祖高皇帝建国之初遣使者樊观以束帛召青田刘基丽水叶琛龙泉章溢金华宋濂至建康入见上喜甚赐坐从容问劳曰我为天下屈四先生耳然四海纷纷何时定乎章溢对曰天道无常惟德是辅惟不嗜杀人者能一之耳上曰卿等其留辅予矣既而命有司即所居之西创礼贤舘处之刘基陈时策一十八欵上从之会陈氏入寇献计者或谋以城降或以钟山有王气欲奔据之或欲决死一战不胜而走未晚也基独张目不言上召基入内基奋曰先斩主降议及奔钟山者乃可破贼尔上曰先生计将安出基曰如臣之计莫如倾府库开至诚以固士心且天道后举者胜宜伏兵伺隙击之取威制敌以成王业在此时也上遂用基策乘东风发伏兵击之斩获凡若干万上以克敌之功赏基基悉辞不受中书省设御座将奉小明王以正月朔旦行庆贺礼刘基大怒骂曰彼牧竖尔奉之何为遂不拜适上召基基遂陈天命所在上大感悟乃定征伐之计遂攻皖城自昏达旦不拔基以为宜迳拔江州上遂悉军西上陈氏率其属走湖广江州平上召宋濂讲春秋左氏传毕濂起曰春秋乃孔子褒善贬恶之书苟能遵行则赏罚适中天下可定也上御端门论及黄石公三略且口释之濂进曰尚书二典三谟帝王大经大法靡不毕具愿陛下留意讲明之上曰朕非不知典谟为治之道但三略乃用兵攻取时务所先耳上问帝王之学何书为要濂请读真德秀大学衍义上览而悦之令左右大书揭之两庑之壁时睇观之章溢以疾在告者久上时遣使存问暨病小愈即入谒上见其来喜曰疾其瘳乎何遽出也二日上忽念溢询于中书左司都事张来硕曰章溢日来康强否来硕对曰溢念母不置而以主上遇之厚不敢以言郁郁成疾耳上即命溢归省赐以白金文绮而留其季子存厚于京师上召丞相李善长归江西军中所掠牛于其民无牛者官给之勿致其缺丞相退上顾宋濂曰何所言事当乎濂对曰民富则君不至独贫民贫则君何能独富捐利于民实兴邦之要道也又尝侍上语及赉赏濂曰天下以人心为本苟得人心帑藏虽竭无伤也人心不固虽有金帛何补于国邪上使都督冯胜将兵攻某城命刘基授方略基书纸授之使夜半出兵云至某所见某方青云起即伏兵顷有黑云起者是贼伏也慎勿妄动日中后黑云渐薄而回与青云接者此贼归也即啣枚蹑其后击之可尽擒也众初莫肯信至夜半诣所指地果有云起如基言众以为神莫敢违竟拔城擒贼而还宋濂以疾告诏还家爕治有白金文绮之赐濂奉书皇太子勉以孝友恭敬勤敏读书毋怠惰毋骄纵修德进业以副天下之望上览书甚喜召皇太子语以书意且赐书答略曰曩者先生教吾子以严相训是为不佞也以圣人之文法变俗言教之是为疏通也所守者忠贞所用者节俭是为得体也昔闻古人今则亲见之复以文绮侑书陈氏洪都守将胡均美使其子约降谙禁止若干事上初有难色刘基自后踢所坐胡床上意悟许之均美遂以城降上以章溢为浙东按察佥事未几浙东按察使孔克仁佥事王璹以事下狱辞连及溢溢忧惧不知所为上遣刘基谕溢曰予素知章溢守法今不疑也既而胡某以兵攻闽陷没处州之境皆动摇上命陞溢浙东按察副使镇之溢辞曰臣前任浙东佥事无状同事皆获罪而臣独蒙宽宥今若加陞擢则益重臣过疆场之事臣任之万死且易避副使之命臣不敢拜上重违其志命仍佥浙东按察司事比至山寨或已叛溢宣布诏旨军民皆感动乃诛首叛者余皆帖帖苗军反金华杀守将胡大海耿再成孙炎等衢括苍州或谋翻城应之守将夏毅惧无所措会刘基至即迎入城一夕定之基即发书金处属县谕以固守所部遂同平章邵荣诸军克复处城青田夏清闻胡琛败与福建参政范昌大合寇庆元龙泉时官兵尽戍浦城中仅足自守章溢召旧部义兵使据要害列木栅为屯势相连络别命元帅祁兴季文即龙泉县治亦环栅木城贼闻不敢犯溢长子存道初以元帅戍浦城及是有旨命存道提兵为游击而溢即处城坐镇之溢谓父子相统于理非宜乃上奏请罢存道官不允刘基以母丧至家营葬事特语所亲以上必当有天下之状于是乡里及邻附郡县翕然心服方氏虽据温台处三郡其士大夫皆仰基如景星庆云其小民亦未尝不怀基之旧德方氏素畏基威名时遣人致书奉礼基不敢受使人白于上上因令基与通问基因宣国家威德方氏遂上土入贡上时使人以手书访军国事于基其书多自制皆称御讳顿首奉书伯温老先生阁下而不名又尝称曰吾子房也兵戍浦城者以食不继为病上以属章溢洎浙东行省右丞李文忠文忠欲运处州粮饷之溢以为舟车不通而军中所掠粮甚殷请拘入官而均给之兵食乃足刘基赴京道经建德今严州也适张氏入寇时李文忠守建德欲奋击之基乃使勿击曰不出三日贼当自走追而击之此成擒也比三日黎明基登城望之曰贼走矣众见其壁垒旗帜皆如故且闻严鼓声疑莫敢轻动基趣之疾进兵则皆空垒击鼓者乃所掠老弱耳遂穷追贼迸走至东阳悉擒之以还基遂至京时陈友谅据湖广张士诚据浙西皆未下众以为苏湖地肥饶欲先取之基曰张士诚自守虏耳陈友谅居上流且名号不正宜先伐之陈氏既灭取张氏如囊中物耳会陈氏复攻洪都上遂伐陈氏因大战于鄱阳湖胜负未决基言于上移军湖口期以金木相犯日决胜上皆从之陈氏遂平上初以叶琛为洪都府知府至是陈氏入寇琛死之上以刘基为太史令值荧惑守心群臣震惧基密奏上宜罪己以回天意次日上临朝即以基语谕群臣众心始安后大旱上命基谂滞狱凡平反出若干人天应时雨上大喜基因奏请立法定制遂从之建宁守将阮德柔遣使来纳欵人咸以为诈章溢曰陈友定据全闽势必不能容故德柔为图自全计非诈也以其事闻上许德柔以元官守本郡命比下德柔果为有定所屏溢因留其使厚存卹之张士诚平后张昶欲乱政乃使人上书称颂功德劝上宜及时为娱乐上以示刘基基曰是欲为赵高也上颔之昶色动知基得其情也乃使齐翼岩等伺察基阴事欲陷之未及发而昶先事受诛及司天台灾冀岩因为书言之于上其事多基平日密闻于上或上使为之者翼岩未之知也书奏上切责翼岩斩之遂治党与尽得其与昶通谋状上适以事责丞相李善长凌悦因弹之基为上言善长旧勋且能辑和诸将上言是数欲害汝汝乃为之地邪汝之忠勋足以任此基叩头曰是如易柱必须得大木然后可若束小木为之将速颠覆以天下之广宜求大才胜彼者如臣驽钝尤不可尔上怒遂解初海隅既宁章溢请朝京师上报曰吾知卿在边艰苦候平吴当即召卿尔及浙西诸军皆平上遣使召溢且命分兵征八闽而存道守处州溢既入见上嘉奖甚至且谕群臣曰章溢虽儒臣父子宣力一方寇盗尽平其功诚不在诸将后溢再拜谢不敢当上问征闽诸将何如溢对曰御史大夫汤和由海道进平章政事胡廷瑞自江西入此固必胜然闽中尤服浙江平章李文忠之诚信若令文忠帅师从浦城取建宁此万全计也上即日诏文忠出师如溢策处州之粮以军加征至十倍民不堪命章溢以为言上曰吾劳处民多矣诏从其旧额国初礼贤录下洪武元年春正月上登大宝于南郊越翼日召刘基章溢入见上御奉天殿群臣咸在上历言二人之功并拜御史中丞基密奏立军衞法会章溢奏定处州七县税粮比宋制亩悉加五合上特命青田县粮止作五合起科余准所拟且曰使刘伯温乡里子孙世世为美谈也上亲祀社稷会大风雨还坐外朝怒仪曹议礼不合以致天变将杀之章溢奏曰风雨已连朝无足怪者纵德官议有未尽陛下一诚自足以格神明愿宽雷霆之怒上为之霁威上以宋濂为翰林学士令总修元史时编摩之士皆山林布衣发凡举例一仰于濂濂通练故事肇其纲领及传纪之大者同列歛手而已逾年书成濂之功居多上剖符功臣下宋濂议五等爵召宿大本堂讨论达旦濂历据汉唐以来故实量其中而奏之曰此可为法彼不可法皆传于理乃已上侄文正以荒淫擅杀得罪宋濂曰文正罪固当死陛下体亲亲之义生之而置诸远地则善矣上尝言古之帝王当晏安之际多好神仙以朕言之使国治民安心神恬康即神仙也濂对曰汉武好神仙而方士至梁武好佛而异僧集皆由人主笃好故能致之移此心以求贤辅天下其有不治乎上既追封外王父为杨王立庙京师御通天冠绛纱袍以祭祭毕召大臣问曰朕祭外王父卿等以为不当服衮冕何也宋濂对曰衮冕惟祭天地宗庙用之余则当降礼也上尝祀方丘患心不宁濂进曰孟轲有言养心莫善于寡欲能审之心清而身泰矣上称善久之章溢子存道部乡兵万五千从李文忠入闽闽平上诏存道以兵从海道北征溢持不可曰乡兵农人耳始令征闽许以事平归农今复用之是爽信也上不怿而罢溢继论奏曰未已入闽者俾还州里其昔尝叛逆之民宜籍为军使北征一举而恩威着矣上喜曰孰谓儒者果迂阔哉非先生为朕一行无能成兹事者溢受诏遂行上幸凤阳使刘基居守基志在澄清天下乃言于上曰宋元以来宽纵已久当使纪纲振肃而后惠政可施也乃命宪司纠察诸道弹劾无所避基案劾中书省都事李彬侮法等事罪当死丞相李善长素爱彬乃请缓其事基不听遣官赍奏行在上从基议处彬死刑基承旨即斩之由是与善长大忤比上回京善良因愬之基乃求退上命归乡里后上手诏叙基勋伐召赴京师同盟勋册基至赉赐甚厚追赠其祖父爵皆永嘉郡公累欲封基爵基曰陛下乃天授臣何敢贪天之功圣恩深厚荣显先人足矣遂固辞不敢当上知其至诚不强也章溢至处州其母已殁溢驰还舍上章再三乞丁忧上览之恻然曰吾固知其情不可夺但朕宪台阙人耳遂可其奏溢自丧母哀戚过度感疾益深遂卒讣闻上甚悯悼乃撰文遣官即其家祭之上欲相杨宪刘基与宪素厚以为不可上怪之基曰宪有相才无相器夫宰相者持心如水以义理为权衡而己无与焉者也今宪不然能无败乎上曰汪广洋何如曰褊浅观其人可知上又曰胡惟庸曰此小犊将偾辕而破犁矣上曰吾之相无逾于先生基曰臣非不自知但臣疾恶太深又不奈繁剧为且孤大恩天下何患无才愿明主悉心以求之如目前诸人臣诚未见其可也既而授弘文舘学士进封诚意伯逾年赐归老乡里上使克期以手书问天象基悉条答其大意以为霜雪之后必有阳春今国威已立宜少济以宽书奏上悉以付史舘胡惟庸挟旧忿欲搆陷刘基乃使人訹老吏奏基欲求谈洋为墓地弗与则建立巡检司之策以逐其家上素知基置不问基入朝惟引咎自责而已上欲俾宋濂参大政濂曰臣少无他长惟文墨是攻今幸待罪禁林吾陛下之恩大矣臣诚不愿居职任也上愈厚之每宴见必命茶赐坐每旦令侍膳询访旧章讲求治道或至夜分乃退濂在朝日久若郊杜宗庙山川百神之祀典朝享宴庆礼乐律历衣冠之制四夷朝贡赏赉之仪及勋臣名卿焯德燿功之文承上旨意论次纪述咸可传于后也刘基在京疾笃上以其久不出问之知不能起也特亲制文一通遣使驰驿送还乡里居家一月而薨上尝与宋濂饮濂素不胜杯酌举觞即辞上强之至三觞面如赭行不成步上欢笑亲御翰墨赋楚辞一章以赐仍命侍臣咸赋醉学士歌且曰俾后世知朕君臣同乐若此也甘露降上召濂赐坐躬执金枸炼汤于鼎以甘露投之手注于以赐濂曰此和气所凝能愈疾延年故与卿共之耳皆异恩也上尝曰朕以布衣为天子卿亦起草莱到列从为开国文臣之首俾世世与国同休不亦美乎既而致仕乃加赠其二代考妣官封词皆上所亲制天下荣之上尝廷誉濂曰古人太上为圣其次为贤其次为君子若宋景濂者事朕十九年而未尝有一言之伪诮人之短宠辱不惊始终无异其诚君子矣乎匪止君子抑可谓之贤者矣濂至家始复入朝上伫想已久延问者数矣及见大喜加劳再三日侍上游观侍食于便殿日晏始退留朝七旬以岁暮辞还上复遣中贵人赐上尊既行数日上问濂子璲曰尔父道中无恙否璲以安对上复谓璲曰朕畴昔之夜梦见尔父笑谈如曩时尔父虽去其容仪俨然在朕目中也璲叩头谢曰非陛下垂念臣父之至何以形诸梦寐校勘记序卷之一天潢玉牒卷之二皇明本纪卷之三翦胜野闻卷之四国初事蹟卷之五国初礼贤录卷之六皇朝平吴录卷之七北平录卷之八平夏录卷之九洪武圣政记卷之十钦定滁阳王庙碑岁祀册卷之十一奉天靖难记一卷之十二奉天靖难记二卷之十三奉天靖难记三卷之十四奉天靖难记四卷之十五壬午功臣爵赏录卷之十六北征录卷之十七北征后录卷之十八北征记卷之十九建文皇帝遗蹟卷之二十革除遗事一卷之二十一革除遗事二卷之二十二革除遗事三卷之二十三革除遗事四卷之二十四革除遗事五卷之二十五革除遗事六卷之二十六御制官箴卷之二十七宣宗皇帝御制诗卷之二十八正统临戎录卷之二十九李侍郎使北录卷之三十否泰录卷之三十一野记一卷之三十二野记二卷之三十三野记三卷之三十四野记四卷之三十五世宗实录一卷之三十六世宗实录二卷之三十七世宗实录三卷之三十八世宗实录四卷之三十九立斋闲录一卷之四十立斋闲录二卷之四十一立斋闲录三卷之四十二立斋闲录四卷之四十三三家世典卷之四十四御制周颠仙人传卷之四十五三朝圣谕录上卷之四十六三朝圣谕录中卷之四十七三朝圣谕录下卷之四十八天顺日录卷之四十九燕对录卷之五十损斋备忘录上卷之五十一损斋备忘录下卷之五十二畜德录卷之五十三謇斋琐缀录一卷之五十四謇斋琐缀录二卷之五十五謇斋琐缀录三卷之五十六謇斋琐缀录四卷之五十七謇斋琐缀录五卷之五十八謇斋琐缀录六卷之五十九謇斋琐缀录七卷之六十謇斋琐缀录八卷之六十一王文恪公笔记卷之六十二前闻记卷之六十二遵闻录卷之六十三青溪暇笔上卷之六十四青溪暇笔下卷之六十五寓圃杂记上卷之六十六寓圃杂记下卷之六十七病逸漫记卷之六十八蓬轩类记一卷之六十九蓬轩类记二卷之七十蓬轩类记三卷之七十一蓬轩类记四卷之七十二彭文宪公笔记卷之七十三菽园杂记一卷之七十四菽园杂记二卷之七十五菽园杂记三卷之七十六菽园杂记四卷之七十七菽园杂记五卷之七十八菽园杂记六卷之七十九菽园杂记七卷之八十菽园杂记八卷之八十一菽园杂记九卷之八十二菽园杂记十卷之八十三菽园杂记十一卷之八十四悬笥琐探卷之八十五瑯琊漫抄卷之八十六君子堂日询手镜上卷之八十七君子堂日询手镜下卷之八十八朝鲜纪事卷之八十九朝鲜赋卷之九十平夷赋卷之九十一平定交南录卷之九十二安南奏议卷之九十三议处安南事宜卷之九十四平蛮录卷之九十五东征纪行录卷之九十六马端肃公三记上西征石城记卷之九十七马端肃公三记中抚安东夷记卷之九十八马端肃公三记下兴复哈密国王记卷之九十九平番始末上卷之一百平番始末下卷之一百一云中纪变卷之一百二使琉球录卷之一百三日本国考略卷之一百四星槎胜览前集卷之一百五星槎胜览后集卷之一百五海槎余录卷之一百六瀛涯胜览卷之一百七后鉴录上卷之一百八后鉴录中卷之一百九后鉴录下卷之一百十华夷译语公爵加禄受赏者一人李景隆奉天辅运推诚宣力武臣特进光禄大夫左柱国太子太师曹国公加食禄一千石子孙世袭其赏白金四百两文绮四十表里钞四千贯都督佥事封公受赏者二人朱能奉天靖难推诚宣力武臣特进荣禄大夫右柱国左军都督府左都督成国公食禄五千二百石子孙世袭其赏白金四百两文绮四十表里钞四千贯并貂蝉冠服丘福奉天靖难推诚宣力武臣特进荣禄大夫右柱国中军都督府左都督淇国公食禄二千五百石子孙世袭其赏白金四百两文绮四十表里钞四千贯并貂蝉冠服驸马都尉封侯受赏者一人王宁奉天辅运推诚效义武臣特进光禄大夫柱国驸马都尉永春侯食禄一千石子孙世袭其赏白金三百五十两文绮三十表里钞三千贯并貂蝉冠服右都督封侯受赏者一人顾成奉天翊运推诚宣力武臣特进荣禄大夫柱国后军都督府右都督镇远侯食禄一千五百石子孙世袭其赏白金三百五十两文绮三十表里钞三千贯都督佥事封侯受赏者十一人徐忠奉天靖难推诚宣力武臣特进荣禄大夫柱国前军都督府左都督永康侯食禄一千五百石子孙世袭其赏白金三百五十两文绮三十表里钞三千贯并貂蝉冠服郑亨奉天靖难推诚宣力武臣特进荣禄大夫柱国中军都督府左都督武安侯食禄一千五百石子孙世袭其赏白金三百五十两文绮三十表里钞三千贯并貂蝉冠服张武奉天靖难推诚宣力武臣特进荣禄大夫柱国中军都督府都督同知成阳侯食禄一千五百石子孙世袭其赏白金三百五十两文绮三十表里钞三千贯并貂蝉冠服火真奉天靖难推诚宣力武臣特进荣禄大夫柱国中军都督府都督佥事同安侯食禄一千五百石子孙世袭其赏白金三百五十两文绮三十表里钞三千贯并貂蝉冠服陈珪奉天靖难推诚宣力武臣特进荣禄大夫柱国后军都督府都督同知泰宁侯食禄一千二百石子孙世袭其赏白金三百五十两文绮三十表里钞三千贯孟善奉天靖难推诚宣力武臣特进荣禄大夫柱国右军都督府都督同知保定侯食禄一千二百石子孙世袭其赏白金三百五十两文绮三十表里钞三千贯郭亮奉天靖难推诚宣力武臣特进荣禄大夫柱国左军都督府都督同知成安侯食禄一千二百石子孙世袭成安伯其赏白金三百五十两文绮三十表里钞三千贯张信奉天靖难推诚宣力武臣特进荣禄大夫柱国隆平侯食禄一千石子孙世袭隆平伯其赏白金三百五十两文绮三十表里钞三十贯并貂蝉冠服王忠奉天靖难推诚宣力武臣特进荣禄大夫柱国右军都督府都督同知靖安侯食禄一千石子孙世袭其赏白金三百五十两文绮三十表里钞三千贯并貂蝉冠服李远奉天靖难推诚宣力武臣特进荣禄大夫柱国中军都督府都督同知安平侯食禄一千石子孙世袭安平伯其赏白金三百五十两文绮三十表里并貂蝉冠服房宽思恩侯食禄八百石子孙世袭指挥使其赏白金三百两文绮二十表里钞二千二百贯并貂蝉冠服都指挥使封侯受赏者一人王聪奉天靖难推诚宣力武臣特进荣禄大夫柱国中军都督府都督佥事武城侯食禄一千五百石子孙世袭其赏白金三百五十两文绮三十表里钞三千贯并貂蝉冠服都督同知封伯受赏者一人王佐奉天翊运宣力武臣特进荣禄大夫柱国中军都督府都督同知顺昌伯食禄一千石子孙世袭指挥使其赏白金三百两文绮二十表里钞一二千五百贯并貂蝉冠服都督佥事封伯受赏者五人陈旭奉天翊运宣力武臣特进荣禄大夫柱国云阳伯食禄一千石子孙世袭其赏白金三百两文绮二十表里钞二千五百贯并貂蝉冠服徐理奉天翊衞宣力武臣特进荣禄大夫柱国武康伯食禄一千石子孙世袭其赏白金三百两文绮二十表里钞二千五百贯并貂蝉冠服陈瑄奉天翊运宣力武臣特进荣禄大夫柱国右军都督府都督佥事平江伯食禄一千石子孙世袭指挥使其赏白金三百两文绮二十表里钞二千五百贯并貂蝉冠服唐云奉天翊衞宣力武臣特进荣禄大夫柱国新昌伯食禄一千石子孙世袭指挥使其赏白金三百两文绮二十表里钞二千五百贯刘才奉天翊衞宣力武臣特进荣禄大夫柱国广恩伯食禄九百石子孙世袭指挥同知其赏白金二百五十两文绮十六表里钞二千贯并貂蝉冠服太子少保兼兵部尚书封伯受赏者一人茹瑺奉天翊运守正文臣特进荣禄大夫柱国太子少保兼兵部尚书忠诚伯食禄一千石其赏白金三百两文绮二十表里钞二千五百贯并貂蝉冠服都指挥封伯受赏者三人徐祥奉天翊衞宣力武臣特进荣禄大夫柱国兴安伯食禄一千石子孙世袭其赏白金三百五十两文绮二十表里钞二千五百贯并貂蝉冠服孙巖奉天翊卫宣力武臣特进荣禄大夫柱国应城伯食禄一千石子孙世袭其赏白金三百五十两文绮三十表里钞三千贯赵彝奉天翊衞宣力武臣特进荣禄大夫柱国忻成伯食禄一千石子孙世袭其赏白金三百两文绮二十表里钞二千五百贯指挥同知封伯受赏者二人张辅奉天翊衞宣力武臣特进荣禄大夫柱国信安伯食禄一千石子孙世袭其赏白金三百五十两文绮三十表里钞三千贯并貂蝉冠服李濬奉天翊衞宣力武臣特进荣禄大夫柱国襄城伯食禄一千石子孙世袭其赏白金三百两文绮二十表里钞二千五百贯都指挥同知男封伯受赏者一人谭忠特进荣禄大夫柱国新宁伯食禄一千石子孙世袭其赏白金三百五十两文绮三十表里钞三千贯指挥使封伯受赏者一人房胜奉天翊衞宣力武臣特进荣禄大夫柱国富昌伯食禄一千石子孙世袭指挥使其赏白金三百五十两文绮三十表里钞三千贯指挥佥事陞官受赏者一人张兴骠骑将军都督佥事其赏白金二百五十两文绮十六表里钞二千贯仪卫正陞官受赏者一人张成骠骑将军都指挥使其赏白金二百两文绮十二表里钞一千五百贯赏赐国之盛典礼部主客一司实掌其事正德壬申秋穆为主客郎中理故牍得洪武壬午九月爵赏功臣名数惜其缮写失次因略为修整勒成一卷名之曰壬午功臣爵赏录盖将以备私家之阅若夫诸臣事功则有史氏之笔在焉是岁九月十日姑苏都穆谨书壬午功赏别录五军功赏奇功领队指挥其陞二级其赏白金五十两文绮八表里钞六百贯千户卫镇抚仪卫正副其陞俱二级其赏俱白金三十两文绮六表里钞五百贯百户所镇抚典仗其陞俱二级其赏俱白金二十五两文绮四表里钞四百贯总旗其陞二级其赏俱白金十八两绢三疋布四疋绵花五斤钞三百贯小旗其陞二级其赏白金十五两绢三疋布四疋绵花五斤钞三百贯随伍指挥千百户旗军其陞俱二级其赏俱白金十三两绢三疋布四疋绵花五斤钞二百五十贯首功领队指挥其陞一级其赏白金二十两文绮六表里钞四百贯千户卫镇抚仪卫正副其陞俱一级其赏俱白金十五两文绮四表里钞三百贯百户所镇抚典仗其陞俱一级其赏俱白金十三两文绮三表里钞二百五十贯总旗其陞一级其赏白金十二两绢三疋布四疋绵花五斤钞二百五十贯小旗其陞一级其赏白金十两绢三疋布四疋绵花五斤钞二百贯随伍指挥千百户旗军其陞俱一级其赏俱白金八两绢二疋布四疋绵花五斤钞一百五十贯次功领队指挥其赏白金十五两文绮四表里钞三百贯千户卫镇抚仪卫正副其赏白金俱十三两文绮三表里钞二百五十贯百户所镇抚典仗其赏白金俱十二两文绮二表里钞二百五十贯总旗其赏白金七两绢三疋布四疋绵花五斤钞二百贯小旗其赏白金五两绢二疋布四疋绵花五斤钞一百五十贯随伍指挥千百户旗军其赏俱白金四两绢二疋布四疋绵花五斤钞一百贯大旗下功赏把总都指挥视都督其赏白金二百五十两文绮十六表里钞二千贯散都指挥视五军把总都指挥其赏白金二百两文绮十二表里钞一千五百贯奇功领队指挥其赏白金一百两文绮十表里钞一千贯千户卫镇抚仪卫正副其赏俱白金六十两文绮八表里钞九百贯百户所镇抚典仗其赏俱白金五十两文绮六表里钞八百贯随伍官旗军其赏俱白金四十五两文绮四表里绢四疋布五疋绵花五斤钞七百贯首功领队指挥视奇功千户其赏白金六十两文绮八表里钞九百贯千户衞镇抚仪卫正副视奇功百户其赏俱白金五十两文绮六表里钞八百贯百户所镇抚典仗其赏俱白金四十两文绮四表里钞七百贯随伍官旗军其赏俱白金三十两文绮二表里绢三疋布三疋绵花五斤钞五百贯次功领队指挥视首功千户其赏俱白金五十两文绮六表里钞八百贯千户卫镇抚仪卫正副视首功百户其赏俱白金四十两文绮四表里钞七百贯百户所镇抚典仗其赏俱白金三十五两文绮三表里钞六百贯随伍官旗军其赏俱白金二十五两文绮一表里绢二疋布二疋绵花五斤钞四百贯哨马营功赏奇功领队指挥其赏白金四十五两文绮七表里钞五百四十贯千户卫镇抚仪卫正副其赏俱白金三十一两文绮五表里钞四百五十贯百户所镇抚典仗其赏俱白金二十二两文绮三表里绢一疋钞三百六十贯总旗其赏白金十六两绢二疋布四疋绵花四斤八两钞二百七十贯小旗其赏白金十三两绢二疋布四疋绵花四斤八两钞二百七十贯随伍指挥千户旗军其赏俱白金十一两绢二疋布四疋绵花四斤八两钞二百二十五贯首功领队指挥其赏白金十八两文绮五表里钞三百六十贯千户卫镇抚仪卫正副其赏俱白金十三两文绮三表里绢一疋钞二百七十贯百户所镇抚典仗其赏俱白金十一两文绮二表里绢一疋钞二百二十五贯总旗其赏白金十两绢二疋布四疋绵花四斤八两钞二百二十五贯小旗其赏白金九两绢二疋布四疋绵花四斤八两钞一百八十贯随伍指挥千百户旗军其赏俱白金七两绢二疋布三疋绵花四斤八两钞一百三十五贯北京等处守城功赏洪武三十二年至三十五年都指挥其赏白金五十两文绮八表里钞八百贯领队指挥其赏白金十五两文绮四表里钞三百贯奇功加赏白金五两文绮二表里钞一百贯首功加赏文绮一表里钞一百贯千户卫镇抚仪卫正副其赏俱白金十三两文绮三表里钞二百五十贯奇功加赏白金五两文绮一表里钞一百贯首功加赏文绮一表里钞一百贯百户所镇抚典仗其赏俱白金十二两文绮二表里钞二百五十贯奇功加赏白金五两文绮一表里钞五十贯首功加赏文绮一表里钞一百贯总旗其赏白金七两绢三疋布四疋绵花五斤钞一百贯奇功加赏白金五两首功加赏钞一百贯小旗其赏白金五两绢二疋布四疋绵花五斤钞一百五十贯奇功加赏白金五两首功加赏钞一百贯随伍官其赏白金四两绢二疋布四疋绵花五斤钞一百贯文绮一表里奇功加赏白金五两首功加赏钞五十贯旗军其赏白金四两绢二疋布四疋绵花五斤钞一百贯奇功加赏白金五两首功加赏钞五十贯编伍舍余人等其赏钞俱二百五十贯奇功加赏钞五十贯首功加赏钞三十贯洪武三十三年至三十五年都指挥其赏白金四十两文绮六表里钞六百贯领队指挥其赏白金十三两文绮三表里钞二百五十贯奇功加赏白金五两文绮二表里钞一百贯首功加赏文绮一表里钞一百贯千户卫镇抚仪卫正副其赏俱白金十二两文绮二表里钞二百五十贯奇功加赏白金五两文绮一表里钞一百贯首功加赏文绮一表里钞一百贯百户所镇抚典仗其赏俱白金十四两文绮一表里钞二百贯奇功加赏白金五两文绮一表里首功加赏文绮一表里钞一百贯总旗其赏白金五两绢二疋布二疋绵花五斤钞一百五十贯奇功加赏白金五两首功加赏钞一百贯小旗其赏白金一两绢一疋布四疋绵花三斤钞一百贯奇功加赏白金五两首功加赏钞一百贯随伍官其赏绢一疋布一疋绵花二斤钞一百贯文绮一表里奇功加赏白金五两首功加赏钞五十贯旗军其赏绢一疋布一疋绵花三斤钞一百贯奇功加赏白金五两首功加赏钞五十贯编伍舍余人等其赏俱钞一百贯奇功加赏钞五十贯首功加赏钞三十贯优给幼官其赏白金一两五钱钞五十贯文绮一表里绵花三斤旗军其赏白金一两五钱钞五十贯布二疋绵花二斤运砖人役保定运砖石妇女每名其赏钞一百贯绢一疋绵花三斤丽正门等运砖并运水妇女每名其赏钞一百贯绢二疋布四疋绵花五斤白金四两准钞十五贯通州运砖并运水妇女每名其赏钞一百贯绢一疋布三疋绵花四斤守城文职府州县官守城者其赏四品视指挥五品视千户六品至九品视百户有奇功首功者加赏未入流品其赏视领队总旗仍加赏文绮一表里有奇功者加赏同守门者其赏视随伍官军有奇功首功者加赏生员吏知印承差其赏视随伍旗军有奇功首功者加赏督办粮饷洪武三十二年至三十五年官赏钞一百贯文绮一表里吏员赏钞八十贯布二疋洪武三十三年至三十五年官赏钞九十贯文绮一表里吏员赏钞七十贯布二疋洪武三十四年至三十五年官赏钞八十贯文绮一表里吏员赏钞六十贯布二疋洪武三十五年官赏钞七十贯文绮一表里吏员赏钞五十贯布二疋差遣生员一度二度赏钞五十贯布二疋三度赏钞六十贯布二疋四度赏钞七十贯布二疋五度赏钞八十贯布二疋宴赏将士随伍官每员朝服冠带准钞二百五十贯计工钱准钞五十贯指挥文绮三表里千百户文绮二表里旗军每名茶饭钱准钞十锭并衣服裤鞋领队指挥千百户俱文绮一表里朝服准钞一百五十贯穆为主客郎中之一月于故牍得洪武壬午功臣受爵赏者三十有三人既次第为录后二月复得指挥而下功赏之数仍为次第笔而藏之名曰壬午功赏别录用补前录之阙后之欲知当时之事者或于是乎有考正德壬申仲冬二十六日姑苏都穆谨书校勘记元圣不纲羣雄鼎沸盖天命圣人必先以驱除云尔蜀有明氏讳玉珍随州玉沙村人也家世务农玉珍身长八尺目重瞳子乡闾有讼皆往质焉至正辛卯岁汝颍兵起玉珍乃团结里中人屯于青山众推为屯长明年壬辰徐寿辉亦起于蕲黄癸巳冬十一月寿辉僭大号都汉阳遣使招玉珍玉珍归汉阳授元帅益兵俾镇沔阳与元将哈林秃连战湖中飞矢中其右目人唿为旻眼子沔阳连岁饥乙未春玉珍将斗船五十艘上夔州府哨粮时夷陵皆属汉参政姜珏守之玉珍至巫崃贸粮皆满丙申冬辰州人杨汉者元义兵元帅也以精兵五千屯平西寨时行省右丞相完者都镇重庆招兵丁酉春三月汉以兵屯江北完者都诱汉来谒席间杀之欲并其军麾下惧且怒乃虏船下流适遇玉珍于巫崃诉其事且言重庆一城并有左丞相哈林秃右丞相完者都两不相下郡无厚兵可攻也玉珍犹豫未决万户戴寿等曰鸟困投林人困投人且公在沔阳为民也远来觅粮亦为民也若分船为二以其半载粮还沔畅以其半因汉兵攻重庆事济则为之不济则归无损也玉珍从之道路俄见斗船远迩骚然完者都夜遁果州生获哈林秃父老迎玉珍入城玉珍禁侵掠城中安堵如故四外降者络绎不绝乃献哈林秃于汉阳是岁秋寿辉以玉珍为陇蜀省右丞戊戌春二月完者都来自果州屯嘉定之大佛寺规复重庆玉珍使义弟明二御之明二者黄陂人也智勇过人玉珍宠爱之妻以弟妇称为明二后复姓名曰万胜明二攻嘉定夜遣军人陈夜眼缘城劫乌牛山城破惟大佛寺未下相持越半载玉珍亲率兵继之旬日内溃入之赵资者行省参政也与完者都平章郎革歹同守嘉定明二陷嘉定完者都郎革歹先遁惟资守大佛后明二执资妻于江岸以招资资嘻曰痴妇不死何为汝不见平章妇乎平章妇者郎革歹妻也陷城时赴水死语毕以强弩射杀妻复欲射其子为众所拥不得射已而大佛陷资亦遁三人者会于龙州谋兴复为游兵执至重庆玉珍欲用之馆之治平寺使人谕意三人曰国破家亡祈一速死尔玉珍犹欲生之时传赵参政兵将至三人者同斩于市蜀人亦谓之三忠玉珍乃以礼葬之初玉珍攻完者都时道出泸州暮宿于河下宣使刘泽民曰此间有刘祯者字维周官为大名路经历前元进士也能文章政事避青巾李喜乱入居深山盍往见焉玉珍曰可与俱来泽民曰此可就见不可屈致也明日遂往见之相与讲论玉珍喜曰吾得一孔明也邀至舟与议国事即舟中拜为理问官己亥遣使贡于汉阳时友谅矫命使会兵建康明年庚子春友谅杀寿辉自立玉珍曰陈友谅倪文俊同在徐朝为臣子今杀逆予当讨之遂令莫仁寿领兵守夔关绝不与通为寿辉立庙城南众推玉珍为陇蜀王辛丑夏四月以刘祯为参谋朝夕侍讲祯屏人从容说曰西蜀形胜之地东有瞿塘北有剑门沃野千里自遭青巾之虐民物凋耗明公抚养民幸苏息人心之归则天命可知且陈友谅杀主自立明公必不肯听命也若不称大号以系人心恐军士俱四方之人或思其乡土而去明公孰与守取乎弗听明日祯又言玉珍乃咨谋于众以壬寅年春三月戊辰即位于重庆国号大夏改元天统仿周制设六卿即日以戴寿为冢宰万胜为司马张文炳为司空向大亨莫寿仁为司寇吴友仁邹兴为司徒刘祯为宗伯置翰林院以牟图南为承旨史天章为学士立妻彭氏为皇后子昇为皇太子朝夕受学内设国子监教公卿子弟外设提举司教授生徒府置刺史州曰太守县曰县令去释老二教止奉弥勒夏定赋税十取其一农家无力役之征秋廷试进士赐董重璧等八人及第余出身有差置雅乐立郊社之祭冬命司马万胜领兵攻剌踏坎普颜达史平章走之天统二年癸卯春命司马万胜攻云南由界首入司寇邹兴由建昌入指挥芝麻李由八番入胜兵不满万皆以一当十十二月八日抵云南梁王孛罗及云南行省廉访司官先二日走屯兵金马山邹李不至遣使四出告谕招安降者日至即遣侍中杨源表闻获其象以献表曰圣德孔昭诞受维新之命王师所至宜无不服之邦大军即发于三巴踰月遂平乎六诏穷祇交贺远迩同欢恭惟皇帝陛下勇智如汤文明协舜慨念中华之贵反为左袵之流矧在位之贪残致生民之困悴恭行天讨遂平定乎多方礼顺人情即进登于五位忝兹南诏邻比西戎藩公挟便宜行事之文专任憸人恣其饕餮守宰无恒心爱民之意肆为虐政害彼黔黎下诏扬庭出师讨罪初临乌撒蛮酋纳欵以供输继次马隆敌众望风而奔溃遂由驿路踏入滇池士民冒雨以争降官吏叩头而请罪一毫不染万室皆安胜愧以庸才钦承威命凡此大勋之集断非小器之能皆圣人大庇之洪休抑诸将效劳之忠力深入不毛臣愧偶同于诸葛诞敷文命帝德齐美于有虞此邹兴所撰也夏四月梁王下王傅官大都领兵回哨援之胜败于关滩时招安元帅姬安礼被执至行邸问兵多寡曰八千于是大都命集于大理是役也胜以孤军不可深入士多战伤乃留建水元帅府聂千户守之遂引还重庆天统三年甲辰司马万胜兵攻兴元围城三日不克而还命司寇邹兴攻巴州克之留兵镇守是年更立中书省枢密院戴寿为左丞相万胜为右丞相向大亨张文炳为知枢密院邹兴为平章俾镇成都吴友仁镇保宁莫仁寿镇夔门俱为平章窦英姜珏为参政镇播州夷陵荆玉商希孟俱为宣慰镇永宁黔南天统四年乙巳万胜取兴元时有刘谌者江西人为仁寿教官文章清古能作成后进玉珍入蜀弃官隐居泸州子弟多从之游玉珍屡征不就卒弟子葬之小市厢是年冬我太祖高皇帝遣使通聘曰胡人本处沙塞今反居中原是冠履颠倒足下应时而起居地上流区区有长江之险相为唇齿协心同力并复中原惟足下图之玉珍遣参政江俨答聘天统五年丙午春玉珍卒年三十六岁昇袭位才十岁改元开熙尊母彭氏为皇太后万胜与张文炳有隙文炳使玉珍义子明昭矫彭氏旨召胜杀之使刘祯代为丞相胜有开国功死非其罪人多不服吴友仁移檄兴兵昇命戴寿讨之友仁遗书曰不诛昭国必不安昭若朝诛吾当夕至寿乃奏诛昭友仁入朝谢罪是年昇遣使来贡太祖命侍御史蔡哲报聘因挟一画史同往潜图其山川险易洪武四年春正月丁亥上亲祀上下神祇告伐明昇命中山侯汤和为征西将军江夏侯周德兴为左副将军德庆侯廖永忠为右副将军率京衞荆湘舟师由瞿塘趋重庆颍川侯傅友德为征虏将军济宁侯顾时为副将军率河南陕西等处步骑由秦陇趋成都先是营阳侯杨璟以上命至蜀谕以祸福昇牵于羣议不能决璟还复以书晓之曰璟闻古之为国者同力度德同德度义义不足则不敢拒德不足则归顺焉故能保身家于万全流名誉于无穷福及子孙族姓长久反是者往往取败今足下以幼冲之资借先人之业据有巴蜀默然在位不咨至计而听羣下之议以瞿塘剑阁之险一夫负戈万人无如之何此皆不达时变以误足下何则昔之据蜀最盛莫如汉昭烈诸葛孔明佐之训练士卒财用不足取之南昭然犹朝不谋夕仅能自保今足下疆场南不过播州北不及汉中以此准彼相去万万而欲以一隅之地延顷刻之命可谓智乎若谓险阻可恃则三苗之墟不灭有扈之国不亡蚕丛鱼凫之乡不至足下矣我主上仁圣神武遣将用兵天下无敌运谋出奇神明响应顺附者无不加恩负固者然后致讨以足下先人通好之故不忍加师数遣使谕意又以足下年幼未历事变恐惑于狂瞽之说失远大之利故复遣璟面谕祸福深仁厚德所以待明氏者不浅足下可不深念之乎且向者乱雄如陈友谅张士诚窃据吴楚造舟塞江河积粮过山岳强将劲兵自谓莫敌然鄱阳一战友谅授首旋师东讨张氏面缚此非人力实天命有在也足下视此以为如何友谅之子窜归江夏王师致讨势穷出降主上宥其罪慾封以侯爵恩荣之盛天下所知足下无彼之过而能幡然觉悟独断于心自求多福则必享茅土之封保先人之祀世世不绝岂不贤智矣哉若必欲倔强一隅假息顷刻鱼游于沸鼎之中燕巢于危幕之上祸害将至恬不自知璟恐天兵一临势不可御前日之臣为足下谋者或以郡献或以城降各自为身计以取富贵当此之时老母弱子将安所归纵足下年幼未晓语及老母独不痛心乎祸福利害了然可观逆顺之途在足下审之而已昇不能听至是乃命和等徂征璟本由儒出身故亦通于文事上谕和等曰今天下大定四海奠安惟蜀未平朕以明玉珍尝遣使修好存事大之礼故于明昇悯其稚弱不忍加兵遣使开谕冀其觉悟昇乃惑于羣言反以兵犯吾兴元虽败衂而去然豺狼之心终怀啮噬今命卿等率水陆之师分道并进首尾攻之使彼疲于奔命势必当克但师行之际在肃士伍严纪律以怀降附无肆杀掠昔王全斌事可以为戒卿等慎之三月傅友德攻阶州初友德陛辞上密谕之曰蜀人闻吾兵西伐必悉其精锐东守瞿塘北阻金牛以拒我师彼必谓地险而兵难至若出其不意直擣阶文则门户既隳而心腹自溃兵贵神速但患卿等不勇耳友德受命至陕集诸道兵扬言出金牛而潜使入觇知阶文果守备单弱于是引兵直趋陈仓选精兵五千为前锋攀缘山谷昼夜兼行大军继之直抵阶州蜀平章丁世珍率众来敌友德击败其众生擒其双刀王等十八人世珍遁走遂克阶州进至文州距城三十里蜀人断白龙江桥以阻我师友德督兵修桥以渡至五里关世珍复集兵据险友德奋兵急攻破之世珍仅以数骑遁去文州亦克五月汤和兵进攻瞿塘关以江水暴涨驻兵大溪口是月傅友德兵亦至汉江以水阻不得渡乃令军造战船百余艘然蜀人虽失阶文犹恃汉水自固及闻我师造舟进取益震恐友德欲以军中消息达汤和而山川悬隔适江水暴涨乃以木牌数千书克阶文月日投汉江顺流而下蜀守者见之为之解体其丞相戴寿太尉吴友仁等方悉众守瞿塘以阨三崃之险及闻阶文破乃分兵守瞿搪还援汉州以保成都未至而友德舟师以逼城下因迎击寿兵大败之遂拔汉州以济宁侯顾时留守而自将趋成都上闻汤和驻兵大溪口欲候水平进师恐其迍亶悞事适友德捷至乃下诏责其畏怯恐失机会廖永忠闻命即率所部舟师先进和犹迟疑未决及得木牌于江知友德已克阶文乃自白盐山伐木开道以进永忠师至瞿塘关以山水峻急且蜀人设铁索飞桥横据关口舟不得进永忠密遣壮士数百舁小舟踰山度关以出其上流人持糗粮带水筒以御饥渴蜀山多草木令将士皆衣青簑鱼贯出崖石间蜀人不之觉也度其已至乃率精锐军分为二道夜五皷以一军攻其陆寨一军攻水寨将士皆以铁裹船头置火器而前黎明蜀尽锐来拒永忠已破其陆寨矣既而将士舁舟出江者一时俱发上流扬旗鼓噪而下蜀人出不意大骇下流之师亦拥舟前进发大炮夹击大破之遂焚三桥断其横江铁索生擒八十余人斩首千余级溺死者甚众明日汤和兵亦至永忠乃与之分道并进和率步骑永忠率舟师约会于重庆七月廖永忠自夔州抵重庆次铜锣崃明昇大惧或劝其奔成都其母彭氏泣曰事势如此纵往成都不过延命旦夕今大军势如破竹人皆胆碎岂更效力然终亦不免也不如乞降以免生灵于锋镝昇遂遣使请降永忠以和未至不受踰旬和至会兵城下是日昇面缚衔璧诣军门降和受璧永忠解缚抚慰之是月傅友德兵围成都戴寿等出城拒战以象载甲士列于阵前友德命前锋以弓矢火箭冲之象中矢却走寿兵躏借死者甚众会汤和遣人报重庆之捷寿等亦得其家书知重庆已降而室家皆完遂无鬪志遂籍府军诣军门降九月汤和等遣人送明昇并降表至京诏省部议受降礼省部言宋太祖干德三年蜀主孟昶降及子弟官属至阙下皆素服纱帽进待罪表俯伏于地通事舍人掖昶起鞠躬听命宣制释罪昶等再拜三唿万岁合门使承旨赐昶等袭衣冠带昶等再拜跪受各就次易服然后入见于崇元殿合门使引昶等入蹈舞称谢宣徽使承旨宣唤昶等再拜陛殿至御座前鞠躬太祖亲抚问之昶还位与其官属皆蹈舞再拜唿万岁出中书门下率百僚称贺今拟明昇朝见礼上御奉天殿昇于午门外跪进待罪表侍仪使捧表入宣表官宣读讫承制官出传制昇等皆俯伏于地侍仪舍人掖昇起其官属皆起跪听宣制释罪昇等五拜三唿万岁承制官传制赐衣服冠带侍仪舍人引昇入丹墀中四拜出丞相率文武百官行贺礼上曰明昇与孟昶不同昶专治国政所为奢纵昇年幼事由臣下宜免伏地上表待罪之礼是日明昇及其官属朝见百官称贺授昇爵为归义侯赐冠带衣服及第宅于京师时全蜀已下惟吴友仁尚据保宁冬十月汤和遣江夏侯周德兴会傅友德等克保宁执友仁送京师蜀地悉平十一月汤和等师还各上所佩印绶并所得蜀金印冠冕仪仗及银印五十八铜印六百四总制府七元帅府八宣慰宣抚司二十五州三十七县六十七官吏将士五万九百九十人马骡一万三千八百余匹附录平夏颂并序校勘记建州三衞世为女直东方之黠虏也深处万山林木障天晴昼如晦恃险负固已有年矣永乐间开原降虏杨木答户者悖逆率众数百骑往投之其党类遂滋日浸强悍会我太宗文皇帝靖难之初悯生民之艰不即加兵姑抚绥之彼狼子野心终怀觊觎廼者守边将吏弗能制御以致猖狂莫遏一岁间寇边者九十七次杀虏人口十万余皇上震怒乃兴问罪之师以辅挂靖虏将军印授以成命总统戎师复以太监黄顺少监张璘监督军务左都御史李秉提督兵戎副参厥事则都督王瑛武忠总督粮储则右佥都御史张岐督阵纪功则监察御史孙珂崔让吕雯边镛往来游击则都督王铃都指挥韩斌协同游击则都指挥黄钦分兵出战则辽东副总兵都指挥裴显左右参将孙景周俊摧锋破敌则都指挥杨屿柯忠曹广戴广杨海荣杨玉孙龙文宁崔胜焦贵白傲盛鑑指挥阎斌冀晖李让宋守中等综理营阵则都指挥曹浩刘通傅海王锴护递馈饷则都指挥陈信郭瑄通得京营与辽东汉番官军五万余众各秉忠赤咸奋敌忾俱以成化丁亥秋九月二十有四日兵分五路深入虏地左掖左哨出浑河柴河越石门土木河至分水岭右掖右哨由鸦鹘关喜昌口过凤凰城黑松林摩天岭至泼猪江中军自抚顺经薄刀山粘鱼岭过五岭渡苏子河至古城期以是月二十有九日大兵齐举时则有若朝鲜国亦遣中枢府知事康纯鱼有沼南怡等率兵万众以助官军皆如约抵虏巢无一后期者势撼山岳声震天地虏寇望风披靡譬之破竹迎刃而解擒斩俘获虏酋指挥苦女等目千数贼属牛马无筭巢穴蓄积荡然一空收其被虏者归厥家间有遗寇奔遁深山以保残喘一月之内虏境萧然时积雪盈尺寒风裂肤不可久居乃整兵凯还寻有遁寇指挥张额的里率其妻赴军门哀词乞降且曰吾所处之地自唐以来人迹罕到太宗东征至凤凰城而止亦未尝入吾境土今天兵卒然至此使我父母不相顾兄弟妻子尽被擒戮家产已尽死亡无日岂非天也耶遂具奏纳之予惟建州之地东南接鸭緑江朝鲜国正南则三江月虎城正东则毛怜衞七姓野人黑龙江奴儿干诸夷东北洎北率皆海西四百余卫野人女直西北又泰宁富峪朵颜三卫之虏贼也而建州实处其中左右前后尽为夷狄相去联络犄角应援五岭喜昌石门又咽喉之地人不得并行骑不得成列乃一夫当关万夫莫开之险今王师一举直擣其中长驱席卷所向无敌诚我皇上德动天地威播华夷神谟庙筭之所致也其万万载太平无疆之休又肇乎此矣予覩成功不胜雀跃谨拜手稽首而作赋曰成化丁亥仲夏既望上御奉天端拱南向金印白麻授钺命将帝曰建州之虏酋世受国恩之旷荡兹乃悖逆荼毒我边寔罪大而恶极宜天讨以殄歼惟渠魁则罔赦在脇从而悉蠲臣拜稽首天子万年臣闻建州女直东夷猾虏食肉衣皮山居林处借弓矢以凭陵恃山林之险阻其心狡黠其力强圉蛇突豕奔倐来忽去曰汉曰隋且绥且抚而矣唐之太宗乃奋东征之举仅勒马于凤凰之山敢肆志于豺狼之所兹行断出于宸衷庙筭敢乞于当宁帝曰俞哉汝其徂征阃外便宜付託在卿臣拜稽首载懽载竞爰整其旅于焉启行征车彭彭以载道旂旐央央而严程发通津而出山海历义锦而抵广宁览沧海之浩瀚跻间山之崝嵘辽河一水而三岔襄城百里如砥平乃营细柳乃阅大兵带甲十万铁骑如云弓刀鳞次旌旗蔽空将士贾勇如彪如熊精忠烱烱兮贯日胆气堂堂兮如虹挥金戈兮止白日击鼍鼓兮轰雷霆威信洽而士心一赏罚公而号令明列八阵布五军分鸟蛇而变龙虎配天地而合风云左哨出柴河而掩乎东极右哨袭太行而擣乎老营左掖右掖前军后军中营握机总掌权衡发抚顺而长驱五岭由喜昌而席卷古城泼猪江之巨浪汹涌摩天岭之羣峯嶙峋鸦鹘关险踰于蜀道凤凰城高并于嵩衡黑松林之森森当白昼而如晦石门山之矗矗峙积雪而如银树木蒙密蠛蠓过而犹碍鸟道悬绝猿猱惧而愁扪蠢彼虏贼负固并吞刬绝壑为濠湟树巨木为城廓昼则拒战夜则冲突羽镞猬飞兵刃相薄移日之间转战百合虽周之玁狁汉之匈奴未有能过之也于是我兵鼓勇敌忾奋发怒发冲冠目皆尽裂乃陈三军乃召五丁伐邓林碎昆仑刷渤澥填东溟驰龙马＋某以蹴踏驱虎贲而咆哮挥倚天之长剑弯满月之乌号神鎗发而火雷迅击信砲举而山岳震摇尽虏酋之所有罔一夷而见逃剖其心而碎其脑粉其骨而涂其膏强壮就戮老稚尽俘若土崩而烬灭犹瓦解而冰消空其藏而潴其宅杜其穴而火其巢又有朝鲜之一国率兵万众以效劳搜天门与地角刮海底而扬涛甫及旬日之内虏境以之萧条外有毛怜强虏七姓野人四百余种之海西三衞朵颜之天骄无不心惊而气丧胆落而魂销王师全胜以大捷征夫凯还而歌铙犹夏启之伐有扈如帝舜之征有苗也由是辽左之民迎拜道边簟食壶浆举手谢言昔遭虎狼荼毒万千今我得生如解倒悬我得衣衣天子之赐我得食食天子之与凡此更生不可枚举是乃天威远播庙筭如神拓其疆而广其宇诛其罪而吊其民陋汉唐之黩武昭当代之施仁神武大振于穷荒圣德光被于四表车书由此而会同华夷以之而一统桓桓勐士纠纠虎臣振旅还朝陛谒紫宸天颜怡悦海宇咸春报功行赏兮世其禄分茅胙土兮崇其勋雨露均沾兮九天降风云庆际兮万方宁萧韶九成兮百兽舞于羽两阶兮四夷宾耕田凿井兮利其利出作入息兮尧舜民熙熙皥皥兮俗化美巍巍荡荡兮而天下莫知所云也成化四年春三月十九日奉天翊卫推诚宣力武臣特进荣禄大夫总兵官靖虏将军柱国武靖侯凤阳赵辅书校勘记赋圣谕朕承大宝临抚兆民实赖中外文武羣臣同心同力以兴起治功昔舜命九官十二牧皆孜孜训谕虞史书之夫以大舜为君禹皋稷契辈为之臣犹致儆如此况朕菲薄敢不究心然远臣既不得数见而人谕之近臣虽朝夕相接亦不得数以言谕因取古人箴儆之义凡中外诸司各着一篇使揭诸厅事朝夕览观庶几有儆然古之君臣有交儆之道凡在位君子有以嘉谟告朕者尤朕所乐闻也箴凡三十五篇宣德七年夏六月日都督府箴天命太祖兴自武功海宇既宁武备实崇皇祖皇考敬绳祖武兵戎之政总以督府朕嗣大统祗率旧章居安虑危夙夜不忘惟昔帝王咸奋武衞靖乱保民安内攘外凡今兵衞布在四方总制于中有维有纲惟是枢机尔司其柄宜敬念之以修其政将有才智士有勇锐部伍有训储偫有备除治戎器豫戒不虞政修兵坚孰敢侮予尔敬念之毋忽毋怠必壮其猷以辅予治吏部箴周官六卿其长太宰统治百寮以熙功载汉设选部官置尚书有佐有属代袭弗渝致治之本实资用贤甄拔简任尔持衡铨尔惟敬之务公戒私善尔勿蔽才尔勿遗必黜憸邪必进忠贞用舍适宜治由汝兴苟或贸贸弗博询采谋面而用弗究其内玉石不分臧否莫明治之弗兴亦由汝成度德定位乃称任使小知大受官罔不阤精尔识鉴励尔正直相予于治夙夜无斁户部箴君国之道子民为先黎庶既安邦本植焉相古地官实尔之职均节惠和民乃衣食赋税有经徭役有常民之所供旧典式张惟尔卿佐暨乃攸属庶几夙夜恪谨乃服民克阜殷树艺以蕃上下毕充何有卒殚惟公惟勤惟时惟允惟仁之溥惟义之尽秦之商鞅唐之宇文苛征暴括邦以不振尔惟鉴兹毋纵掊克毋诡于随毋败于墨予惟尔任尔其懋哉尚友古人执德不回礼部箴圣人立极法天出治为治之本莫大于礼稽古伯夷为虞秩宗所典三礼宗伯攸同既治神人亦和上下政本之地实宣教化惟我祖宗承古之道品节制度式昭礼教幽明崇卑秩乎有序大法大经靡不备举咨尔礼臣夙夜惟寅秉其直清以交神明安上治民爰及四裔祗循旧章亦义之比惟卿暨佐予汝协恭暨厥四属于卿率从治国去礼犹耕无耜咸笃敬之以懋政事兵部箴部以兵名实古司马诘是戎兵以固华夏凡厥武臣畴过叙勋乘马在垧考牧用蕃车驾舆服城戍邮驿守经制宜皆尔之职董之以卿承以众寮简畀维贤庶其昭昭尔宜懋兹敬其朝夕顾諟勿忘以熙庶绩书有明训儆戒无虞兹用敉宁其可弗图怠则隳政贪则乱法毋为泄泄毋为沓沓职所宜为式克慎修福禄攸集永孚于休思古良臣鞠躬尽瘁用是作箴以励有位刑部箴圣人制刑辅治弼教掌邦之禁惟仁之蹈咨尔刑部卿佐暨属惟公乃明惟明能烛匪廉弗公勉笃于行惟敬惟慎毋忘哀矜死狱求生何昔之德移情就律何今之刻深文巧诋实民之贼如鑑如衡刑乃弗忒毒威以逞下情郁堙私意以行枉直失真司命之寄毫丝罔僻罪疑惟轻庶鲜寃抑天不可违民不可罔断不可续应则如响往体予仁钦哉勿渝庶几祥刑有永令誉工部箴虞舜之世垂若百工暨于成周乃设司空汉置水衡将作少府备物致用必谨其度我朝建官列次六卿率属有四各底于成凡诸缮作仪品有秩辨其楛良去华就实凡厥有位宜慎其官顺理而治勿苛以残山泽之利羽毛齿革金鑛丹漆暨木与石为所当为毋耗于材逸所当逸毋殚其力毋纵己私纵则召菑毋溺于贿溺则取败必祗必勤必施以公百役具宜惟尔之功其懋敬哉视古仁智率履弗愆用保禄位都察院箴历代建官皆有御史任之耳目委以纲纪纠违绳愆激浊扬清用献嘉言惟直与明祖宗之制有长有贰其下之属凡十有四敷达民隐察举官邪必究大体毋克毋颇必由中道毋过不及毋以贿迁毋以势慑敦仁之存笃义之行冰霜之清松栢之贞凡尔宪臣敬慎以勗庶几朝政资尔以肃媕婀缄默徒取充位职是用弛国则何赖必端诸心必修诸己庶懋尔绩庶辅予理太常寺箴为国之要事神理民太常典祀式交百神昔予祖考致严祀享厥有纯诚敬恭协相朕承丕绪思用允迪尔祗尔肃以辅以翼仪度必饬粢盛必洁无黩无慢凛乎对越事神之本惟心之虔岂直临事平居有严神之鉴矣来歆来止福之歆矣民之福矣无曰冥冥洋洋有临汝惟懋哉其慎其钦大理寺箴有虞用士弼教明刑秦汉相继廷尉是称命曰大理繇景之世暨于今兹一以辅治列之九卿有冀有承鑑空衡平视狱之成简于五辟以正刑罚维过斯宥维义之合刑不可赎死不可生惟尔是凭其可不矜易简明慎书戒钦恤祗率弗违乃德之吉惟官惟友惟货惟来终迷不复乃祸之阶粤昔苏公式敬由狱以长王国永命攸属呜唿若人悠悠我思尔仪尔规服此戒辞通政司箴通政所司实古纳言出纳政令用名厥官有虞之圣后龙是职周仲山甫亦谨朝夕君为元首臣则股肱笃念如子维彼庶民崇卑一气流贯无间有遏弗流体乃为患尔职于斯必敬必忠命必下究情必上通谗说殄行师用震惊尔谨尔明予治乃成维枢维机维喉维舌尔饬无怠庶儆在列詹事府箴堂堂鸿业万世攸传储副之建大本在焉咨尔詹事尔其毘辅有贰有丞庶职咸具虞舜之贤资于臣邻矧时育德而弗资人言行政事有体有要必谨大猷必以辰告譬如陟崇由下而升不怠以休乃跻高明尔其敬共以引以翼毋为憸佞母肆谗慝示尔箴规笃念勿忘克用有成邦家之光翰林院箴廷有司言自周则然后世袭用愈密而重策命所出讲学所资几务之严于度于咨代有贤哲博闻明识克励翼之用光厥职咨尔儒臣朝夕左右必端乃志必慎乃守启沃之言惟义与仁尧舜之道邹孟以陈词尚典实浮薄是戒谋议所属出毖乎外必存大公罔役于私昔人四禁汝惟励之献纳论思以匡以益以匹前休钦哉无斁左右春坊箴国之大本厥惟储嗣天序所属人心攸系用辅厥德必于正人左右春坊惟其辅臣储君之德曰仁与义食息言动惟道之比尧舜周孔是究是明百度以贞其德乃成玉资琢磨乃荐宗庙岂其贤才不由辅导尔端尔行尔正尔心非圣不道其慎其钦大经大猷是匡是直国有元良惟尔之绩司经局箴圣人之道具载经籍用理万邦用凝庶绩国有储副天下之本惟德之修惟道之尽凡厥典册尔实司之尔殚尔心尔正尔思尧舜之圣惟曰仁义廓而充之万善斯备襍家者流及道自贤孟轲敬王不臣于前尔其监兹祇乃攸服日就月将是启是沃道积厥躬而致于中克绩其隆时乃之功曲学阿世古人所戒笃慎勿忘庶几无悔六科箴国家建官内外有制给事之臣密迩廷陛爰准六典分科置员各司其务有简有繁命令之出于汝纪之章奏之入于汝度之考其得失举其愆戾釐革欺蔽以赞予治敬共朝夕无纵以逸无易以忽必毖以密达夫大体由乎至公维汝之贤光奋于庸怙威以骋不率正道汝之不贤辜亦自造自昔迩臣左右承弼正人是资邪佞必斥其笃念哉毋苟充位往端乃志以懋乃事光禄寺箴周官善庖实肇光禄汉列九卿唐总四属国朝建置率循弗易享祀实燕咸其所职先王之礼丰俭有宜惟敬惟诚仪式行之粢盛必备牺牲必洁执事有恪俨乎对越羣贤在朝四裔会同廪之饩之必精必丰朝夕饍馐必谨恒度毋俭公费而纵私饇毋骋奢侈毋肆暴殄毋作愆过以蹈常典正己率下咸敬慎之用永终誉光我训辞鸿胪寺箴祇祇万邦咸统于一朝觐会同其仪有秩咨尔鸿胪卿贰暨属时维尔官必庄以肃必考于度必协于中无简无繁周旋雍容惟勤以周惟一靡慝敬慎尔仪庶光尔职太仆寺箴军国所用马为之最军国之政马政亦大肆予慎之有駜如云既充内闲亦涣其羣畴厥庶民析之畜牧司其政令命汝太仆政令攸宜阅省以时不愆不忘乃蕃乃滋蚩蚩之甿国家之本甿既阜丰马息斯奋尔笃于民毋侵毋克尔勤于职必敬乃德鲁僖无邪衞文塞渊尔师古人厥功茂焉国子监箴翼翼京都巖巖学宫首善之地是维辟雍四方髦士来游来学业之所专诗书礼乐学必有师为士承式祭酒司业暨乃众职师道克惇士乃有成俊乂奋兴为国之祯咨尔为师敬尔仪则以教以率罔懈朝夕咨尔为学明善诚身克智与能匪敬弗臻俗化所自贤才所出其于国家甚重而切勗尔师生咸笃于诚无忽于行式观厥成钦天监箴五帝之世历象肇兴建官作式后世袭承惟我祖宗德合尧舜天道民事尤笃钦慎尔职于斯夙夜惟寅用率厥属咸致其勤必精推策必审观候庶副钦若爰及敬授行奉天道动协时宜在予靡愆实尔之资惰慢而失灾咎而隐予则汝罚勗哉惟谨京府箴奕奕京师四方所瞻京尹之职民庶是諴周之内史汉之三辅不轻畀人择贤以付国家因之有尹有丞亦有庶寮用赞厥成芒芒区域辇毂其本王者施仁笃近举远尔体予怀务勤与周情必上通泽必下流冰清玉刚准平绳直毋惮豪右毋纵奸慝赵张边延显显前规毋愧古人祗我训辞行人司箴法古建官以熙于治国之行人实承周制慎简髦士俾居俾臧朝有命令肃肃用将有容有章必敬必饬毋为奇裒毋纵贪墨载驰载驱用爰咨诹靡及之怀益毖弗渝克笃念兹不忝于士不恭于国有闻于世锦衣卫箴自古建国皆重环衞尔惟厥官朝夕廷陛予所服御威尔攸秩出入先后以警以跸左右骏奔亦戒不虞亦有匪人尔诘尔抾尔其懋毖勿纵于私宜廉宜慎宜勤亦祗惟义之遵惟善之迪敬恭勿渝用保终吉中都留守司箴洪惟太祖龙飞之初㒽时旧邦肇作中都官府既备兵衞斯设留守之司戎纪有截峩峩皇陵奕奕寝园是保是完既固既安惟勋与贤爰副简畀洋洋圣谟式笃于此凡尔庶寮受职实同率厥攸属秉共虔恭严乃部曲饬乃士伍有爱有威以训以抚惟皇圣明于昭于天来游来观尚敬慎旃各都指挥使司箴维圣制兵职以衞民股肱既强国势用振惟都指挥以总诸衞戎政是专乃古连帅内藩朝廷外固封疆上下相维有纪有纲率厥攸属小大维服以亲戎行俾安俾育维纯维守政之所宜居安虑危训励以时勇智信严仁则为大毋纵贪戾毋肆暴害维昔艰勤尔克臻兹尚旗旃哉保终勿隳内外诸卫箴兵衞之设以居师旅内以宿衞外以御侮必有武功以统以帅齐其部伍明其纪律简阅练习兵甲坚利养威藏锐用则有备为将之道勇智兼全为士有教桓桓奋先将之于士必隆思抚矜其寒馁同其甘苦毋虐与苛侵夺厥利仁如父兄爱其子弟以之赴敌必得死力岂直辅功亦济危阨凡古良将罔不率兹尔笃念之无忽无违饬尔屯务兵食所赖修尔兵政以靖境内祗我训辞懋尔功庸庶几禄位光被永终各布政司箴国有方岳统治列郡克举其纲纪斯不紊舜命牧伯农时为先柔远能迩惇德允元咨尔藩臣往钦汝职惟戒年斁克熙尔绩承流宣化夙夜念哉谨其操持端其表仪郡守邑令有贤有否明其廉察公其去取维于夙夜求民之瘼为藩为翰维人之度生息有养礼让有兴尔政之成式观厥能各按察司箴国家养民藩牧是寄必有宪臣乃肃乃乂提刑按察厥署以名有使以长有贰有成比而藩垣下而郡邑广聪达明无或弗及鉏姦戢暴去顽革嚚用植善柔用畅郁堙以义行仁以刑弼教岂曰今兹亶古之道法以妨人必自尔躬表之克端影靡弗从毋怠于职毋败于度毋权之慑毋势之怙吐刚茹柔或私灭公维身之辜维家之凶明明上天临下有赫往敬尔德以懋尔绩各府箴列郡有守民之司牧有佐有幙协恭敬育邦国之本实惟斯民教之育之一主于仁千里之地膺受朝命安危休戚一系厥政耕桑之业毋夺其时督之劝之民罔寒饥学校之政必修必饬无慢无怠善教斯植正其范防去其蟊蠹所恶勿施所欲与聚循典祗祀以为民福礼贤尚德以励民俗奉法循理为下表仪廉公与明政乃弗疵岂弟君子民之父母慎哉敬哉用永终誉各州箴环境千里置府以治州亚于府建官次之有临乎上有仰乎下凡尔所职承流宣化蚩蚩者民休戚在尔心诚求之如保赤子无妨其穑乃衣乃食无殚其力乃休及逸兴举学教敬恭神祇狱讼必平赋税必时毋纵民厉毋侈货黩维仁维清如冰如玉如绳之直如鑑之明岂弟君子懋永令名各县箴人君代天子养兆民任牧民者邑令尤亲丞簿佐令幕有赞画民之休戚咸其所职保民之方心诚求之如父与母字厥孩提察其冻馁俾衣俾食恤其疾痛俾康俾适既厚其生必道其行有礼有仪善俗用兴致恭神祀致励学校毋肆侵渔毋纵苛暴尔端尔心务恪与诚政用有成民用底宁王府官箴宗室之亲各有封国用作藩屏必建辅弼藩王之德惟忠与孝惟善之存惟仁之蹈辅之弼之如古名贤非圣之书弗陈于前进王于道维汝之勣苟纳于邪汝则于辟维汉贤藩东平河间人心之善古今同然汝赞王德克跻乎是将汝显闻永扬于世盐运司箴咸鹾之利兴自古昔下以惠民上亦资国历代暨今置吏以监克用成功必才与廉敛发有制私窃有禁尔实司之无忝厥任尔笃于公贸迁乃通尔忠无倦赋乃饶衍尔之攸职是名利权利不自濡汝允其贤维身与名䁥私则败其永保之无忝训戒儒学箴君国子民教之育之有育无教或沦于夷置吏俾育建学俾教为教之方本乎师道清修实践正学博闻成己成人师道用尊为学之方体仁由义诵法周孔亦致文艺化民成俗以善其乡成德达材以资于邦本未循循用臻实效勗尔师生毋忝学斅嘉靖戊戌春南京国子监祭酒臣伦以训刊布附录御制广寒殿记北京之万岁山在宫城西北隅周回数里而崇倍之皆奇石积叠以成巍巍乎矗矗乎巉峭峻削盘回伏起或陟绝如壑或嵌巖如屋左右二道宛转而上步蹑屡息乃造其巅而飞楼复阁广亭危榭东西拱向頫仰辉映不可殚纪最高者为广寒殿崇栋飞檐金铺玉砌重丹叠翠五彩焕焉轶云霞纳日月高明闿爽而北枕居庸东挹沧海西挟太行嵩岱并立乎前大河横带于中俯视江淮一目无际寰中之胜概天下之伟观莫加于此矣永乐中朕尝侍皇祖太宗文皇帝万机之暇燕游于此从容之顷天颜悦怿指顾山川而谕朕曰此古轩辕所都而后来赵宋之疆境也宋弗良于行金取而都之金又弗良元取而都之元之后裔不存殷鉴加弗良焉天鉴我太祖高皇帝圣德命之吊伐用诞安天下天下既定高皇帝念前故都也简于诸子以命我奠兹一方我惟夙夜儆励不敢怠宁以仰副高皇帝付託之重暨建文嗣位信用姦回戕刘宗室举四方全盛之师以加我于时兹城孤立殆一发引千钧矣赖天地宗庙之祐护以城之孱弱羸老安其危而存其覆又因以清姦憝奠社稷而至于今日夫山川犹昔也昔之人以否德而失之高皇帝以大德而得之我承籍高皇帝克艰难而保存之奈何其可忘慎德又顾兹山而谕朕曰此宋之艮岳也宋之不振以是金不戒而徙于兹元又不戒而加侈焉睹其处思其人夏书所为儆竣宇雕墙者也肆吾始来就国汰其侈存其概而时游焉则未尝不有儆于中昔唐九成宫太宗亦因隋之旧去其泰侈而不改作时资燕游以存监省汝将来有国家天下之人政务余闲或一登此近而思吾之言远而不忘圣贤之明训国家生民无穷之福矣朕拜稽受命无时或忘书不云乎皇祖有训诗不云乎仪刑文王嗣肆位以来凡事天爱民一体皇祖之心敬而行之洞洞属属罔间夙夜比登兹山顾视殿宇岁久而陁遂命工修葺永念皇祖俨如在上敬以所受大训笔而勒诸乐石既以自省亦以昭示我子孙于亿万年宣德八年四月丁亥记校勘记龙卵成化五年六月初九日河决杏花营水及堤明日三司以牲醴致奠既归有一卵浮于河大如人首下锐上圆质青白微具五色又多黧黑点渔者得之守河者以十疋布易焉因驰以告始观之甚恐以手撼之中汩汩作水声又甚重气煖而泽润不知何祥也或曰龙卵吾闻龙有胎未闻卵生或曰蛇亦卵生此固其类也越三日予遇和佥宪于州桥西见图其状于壁具书其上曰玄珠占法江湖见龙卵主大水又闻前一日卵送开封府皆惧不敢收守与判相却之间坠于地中惟水而已菊有黄华吾乡范文穆公至能作菊谱言月令以动植志气候如桃桐辈直云始华而菊独云菊有黄华岂以其正色独立不伍众草变词而言之与予始甚疑之信如谱中所载其色已不胜其多而月令独云菊有黄华何也及来河南行熊耳锦屏弘农崤函诸山时正秋草木俱衰谢尽山上下暨水涯篱落皆黄菊大如钱藂生粲然乃悟河南为中州得风气之正黄为正色而正秋时看花随地皆有此月令纪候所以独言之也然则如谱中所载诸品得无人智力变幻所致与则其见述于月令宜矣姚太守重士苏州知府姚公善多才下士在郡闻有才者必躬诣之有王宾仲光博学能文隐于毉姚公过之宾不为礼姚公笑而退明日又过宾衣母氏布袄持扇佯狂踞坐姚公止与语辄吐涎仆跌姚公又笑而退洎三过之始款论如平生又有俞贞木者姚公以米贶之而误送钱继忠所继忠以太守所贶勉为之受他日贞木见姚公姚公言贶米事贞木曰吾不知得无送吾邻友钱继忠所乎则吾拜贶均也姚公曰继忠如何可得见乎贞木曰可姚公乃使人迎之继忠曰吾民也姚公太守也太守与民分如是之绝吾不得诣府然太守主也吾为儒宾也以宾主相见必在郡学乃可人以复于姚公姚公笑许之明日诣学继忠已先在遂抗言曰太守以民待继忠继忠无所置身若以儒见待请就宾位姚公许诺即堂上相再拜继忠袖书授姚公即去姚公甚重之继忠后至京以疾故姚公亦死于京市中继忠之壻曰宋昌裔善草书与沔阳同知偶武孟皆与伊宗性交故所闻于宗性如此大臣有容德王文端公直在吏部御史有以画求诗者公峻拒不为作时所介者实公之故人言公与他人多有所作何独靳是乃应之曰老负此累公等行当自知耳然公尝以诗寄钱塘戴文进索画且自序昔与文进交时尝戏作一联至是十年而始成之临川聂大年题其后曰公爱文进之画十年而不忘也使公以十年不忘之心待天下之贤则天下岂复有遗才乎语亦稍闻于公公置之不省后大年举为史官困于讥谗卧病逆旅自度不可起乃使所亲投诗于公中二联云镜中白发难饶我湖上青山欲待谁千里故人分槖少百年公论盖棺迟公得诗泣下曰大年欲吾铭其墓耳明日而大年卒公为墓志有曰吾以大年之才必能自振故久不拟荐而乃止一校官邪大年所题之言固为正论使隘者闻之将必以为议己其孰不加挤也而公不以为意至泣而铭其墓真所谓休休有容者矣阵法兵部尚书靖远伯王公骥尝督师征麓川克之还守南京沉静有大略尝阅师覆舟山北问将校曰部伍行列若何曰队各五十人始为一字列闻鼓声则变而为方圆斜直之势今日所校练是也公笑曰此何以约束兵五人为伍必一人居中执旗标四人者立四面此四人者皆听中一人所使中一人坚立不动赴敌则五人必俱中一人使四人者相顾应四人死中一人不得独生由五人为二十五人为一队最中一人执旗稍大以令其四面如前五人之法又倍而成五则为一百二十五人其再倍则为二百五十人为一营左右前后相应而听于中以一百二十五人分寄四隅与中为游击出奇而正共一百二十五人坚驻不动互相倚赖而功可成矣又以五营如前法为奇兵游击则总二千五百人为一师相机调遣听于中军主将一人之令其下由伍而队由队而营各有一人为中中一人者各以将之令令其余人如是岂有纪律不严约束不齐而功不成哉当时将校莫不信服公尝诲人曰士大夫不可无忧国之心不可有忧国之言其意甚善而所立军阵法不知本于何人要其所自得者为多也东南五才子吉水解学士缙天质甚美为文不属草顷刻数千言不难一时才名大譟时杭有王洪希范吴有王璲汝玉闽有王称孟扬常有王达达善皆官翰林四人者词翰流丽孟扬常谓希范曰解学士名闻海内吾四人足以撑柱东南半壁识者谓为知言后希范以侍读主考礼闱时胡文穆公总裁国史希范因言其书征处士胡祺于五星聚奎之下若以其祥为祺发者公为祺子疑有私且汉书五星聚东井后高允辨其诬国家神功圣烈之盛正不必借此颇忤旨左迁礼部主客主事而史因是修正汝玉作神龟赋上亲为第一召解学士谓曰汝玉赋第一卿赋次之何也缙曰汝玉文词甚妙臣实不能胜上喜时安南平乃诏新城侯与六部贺表皆令王汝玉撰既上上览之益喜时黄文简公淮侍侧上曰玉成俊才朕观其所撰表诚不厌文简公叩首言汝玉以是自矜退多后言王孟扬亦不自安南还得罪乃与汝玉先后下狱死独王达善仕至翰林侍读学士卒况太守苏州知府况公钟字伯律南昌靖安人始由小吏事吕尚书震吕荐其才授礼部主事进郎中时仁庙初政令在京五品以上官举所知钟举左春坊左中允张宗琏仁庙召问杨文贞公士奇曰人皆荐外任下僚者钟何乃举朕宫官文贞公对曰臣与王直方欲拟荐宗琏不意遂为钟所先耳仁庙大喜曰钟知宗琏亦可谓贤矣即日擢宗琏大理寺丞盖已有向用钟意宣庙即位大臣奏苏州等九大郡号繁剧难理遂擢钟等九人为知府皆授玺书以行公至苏廉察官吏去大甚者四五人严禁狡猾而惠爱穷弱执势家侈恣不法者立杖杀之吏民大惊奉命唯谨又表除京运米二十余万儒生孤寒者多有所给于是争献诗颂邹亮献二十诗钟独称赏欲荐其才于朝会有以匿名书数亮过失潜揭于府治大门者钟得书笑曰彼欲沮吾荐正速成亮名耳遂奏亮才学可用召试有验授吏礼二部司务转监察御史其勇于为义类如此岁满去民叩阙乞留者八万余人有儒生为歌谣曰况太守民父母早归来慰田叟又曰况青天朝命宣早归来在明年时已有代钟者竟易去文贞公赠之以诗有曰十年不愧赵清献七里重迎张益州又数年钟卒吏民多垂泣送其柩归其政绩见张修撰洪所着传杨文贞公荐士杨文贞公士奇颇爱士仁庙尝幸文渊阁问以今之山林亦有知名之士乎公曰东吴有陈继者善为文仁庙即召之继至吏部拟授国子博士入谢上曰此当在禁近乃改翰林五经博士继字嗣初公初未尝识盖夏忠靖公治水苏郡得继文以归公偶见之耳曾状元绝笔词曾状元字子启名棨永丰人仕为少詹事兼侍读学士善草书能诗歌称江西才子有荐一士人至者既入内将试上曰堂堂翰林独无一人如彼者乎众以子启应诏御试天马歌子启之文先成文多熘亮士人后成词复蹇澁上立赐子启玛瑙带始授士人官由是子启宠遇日至既而有疾自惟不可起乃捉笔书曰宫詹不小岁周非天我以为多人以为少易箦盖棺此外何求白云青山乐哉斯丘卒赠礼部侍郎言祸唐刘蕡对策言阉宦事阅第策官冯宿等畏祸不敢取蕡终被宦人诬以罪谪死柳州宋祁修新唐书病蕡疏太直曰蕡当先以忠结上后为帝谋天下所以安危者庶其舒患矣夫当是时帝已制于宦人虽宰相进退莫不因其好恶蕡何由得以忠结上邪此与论贾谊谓当先结灌绛而后可陈治安者同一揆也夫君子之言事从不从听诸人成不成归之天不昌言于廷使帝与相自择之而欲先结主甚则为训注之途矣岂君子之道哉轩都宪左都御史轩公輗持己甚严遇人无问贤否悉峻拒之不与接居南都岁时诣礼部拜表庆贺至则屏居一室撤去侍烛朝服端坐寂无一言待鼓严而出礼既毕不告于同事者竟御肩舆而归同事者闻其来亦不乐与处皆避去平生俊伟之节惟是公牍之存间令吏写数十大册以为他日传世考此是矣于纪载之文一无所好及卒朝廷修英庙实录从其家求公行实无有也惟写生卒年月送官耳学与才不同翰林侍让刘公铉予始举进士以乡曲上谒踰年公始报礼坐定言年来老懒不欲与人竞相往来必俟有来者可报则报之此虽迂阔而简于接人亦省事又言吾乡国初仕翰林者梁用行滕用亨皆博学能文章每有所作必旬日始成王汝玉时为赞善日为文数篇诸老先生惊叹传观则曰此皆吾所读书非有所加也何故其速成如此今翰林吾吴中二三人吾每作文必旬日始成而张士谦益则日作数篇信学与才不同盖公隐然有自负者风变得雨成化六年二月二十八日清明之后二日也旦时微风后渐大至辰时风自西北来沙土滃然东骛其色正黄视街衢如柘染然土沾人手面洒洒如湿少顷天地晦冥微觉窗牖间红如血仰视云天煌煌如绛纱室内如夜非灯不可辨而红色渐黯黑至午未时复黄始开朗当晦冥时人相顾惨惧时方悯雨百计祷之终不可得至三月二日辰巳时微雨午后忽黄气四塞日色如青铜无风而雨土以帚轻扫拂之勃勃如尘积地皆黄色至暮益甚中夜有风如雷明旦乃大雨土仰望云天昏黄四际尤甚时或红黑盖不知其为何祥也至六日始发东北风七日乃雨至八日午后始霁民庻大悦僧杀牛浮屠大有无借者窜其中向时襄阳石贼是已余尝自镇平赴南阳至麒麟冈见大冢数十皆若被发者问从吏曰冈上有大冢今摧陷矣此石麒麟即故冢上物也予惋惜久之至十三里河见大冢益多又至三里河则一草庵庵外方冢石甃桥且治碑纪建桥功皆粗完予入庵中惟一小童云有僧旦时入城矣予问此大石何从来曰在十二里河冢中所掘尔余徧行石间见石上有流血被满问从吏此何为曰当是杀牛马予大骇又行一里见僧与两人远来予使人召之乃皆拜道傍予好言问之曰非造桥僧邪曰然又问从何得石乃不能对且诘何以血满大石僧言有千户夜牵牛来杀之就石上剥取皮耳予怒使从吏送南阳府狱盖护衞军也皆坐如律发冢夜杀牛此岂小事乃犹欲以建桥为功而公肆其恶一无问者何邪晋韩滉尝曰贼非牛酒不啸结滉于是禁屠以绝其谋予身在述职聊自叹息而已金侍郎殊遇吾乡礼部侍郎金公问在仁庙时尝赐欧阳居士集二十本宝藏之既而所居不戒于火公忘护持已失八本后宣庙在文华殿被顾问因从容言赐书事宣庙促令内侍为补之逾数日得赐八本虽纸色不同而两朝恩赐复归于完盖殊恩也恃才矜傲予读唐书艺文传所载文章士多诞傲郑世翼郑州荥阳人尝遇崔信明江中谓曰闻公有枫落吴江冷愿见其余信明欣然出众篇世翼览未终曰所见不迨所闻投诸水引船去又杜审言恃才傲世苏味道为天官侍郎审言集判出谓人曰味道必死人惊问故答曰彼见吾判且羞死又尝语人曰吾文章当得屈宋作衙官吾笔当得钟王北面及病甚宋之问武平一等省候如何答曰甚为造化小儿相苦尚何言然吾在久压公等今且死固大慰但恨不见替人云其矜诞若此而居之不疑何邪予在乡时闻邹御史亮作三夸诗其一言苏平其二言汤公子曰汤家公子善夸诩好似蜉蝣撼大树文章光燄万丈长却说杜陵无好句其三言刘草窻此三人者予独未识苏平汤名胤勣字公让在江阴时予与同寓舍有松阳学谕钱端学闻胤勣名乃候拜之坐定端学屡质所为诗胤勣始曰可中而厌终则勃然怒曰何絮絮如此端学跼蹐去予戏之曰向有人言公谓杜陵无好句以今观之乃果然也胤勣曰吾诗正学杜何尝云杜无好句若云学杜者无好句则有之耳草窻名溥字原博尝为茧窝诗有今古茫茫白云老之句众推其工有谓云者聚散无常之物岂得谓老草窻曰不闻天若有情天亦老乎其人辨不已草窻怒曰不读二万卷书看溥诗不得予以为白云老者盖指茧窝如白云常在则谓之老亦无害况晋人题李老谷固有骆驼夜吼青云老之句乎予在京尝与胤勣同过草窻胤勣执礼甚恭携八诗就评草窻以手掩之问曰此何诗也胤勣曰北京八景诗草窻曰此在当时胡文穆公杨文敏公曾状元王侍讲诗皆未易及公所作能胜之则出不然不如已也胤勣曰第读之草窻为读一首即以还曰不如多又言昨与杨帅作白鹊诗殊不佳我亦尝作乃真边将白鹊诗如公之作直学课诗耳草窻诗曰早随金印出边州晚送欢声入御楼剪取白罗飞绣幕旗竿十丈挂胡头胤勣大称服此颇近夸而夸者亦复自屈于夸者要亦遇其敌而然也木冰成化丙戌十一月朔日予自西华抵扶沟明旦坐堂上见有若雾者从东来着树并草茎皆白少顷堆积枝柯间玲珑雕镂甚怪问舆皂此何物曰树孝也因检玉笥集有云冰凌禾稼达官怕既而闻河南李少保贤有疾十二月十四日竟卒大夫之所系固重也夫白杨予初不识白杨及来河南巡行郡邑尝出北邙经平畴入山谷见丘冢间多大树问从者曰白杨也乃悟古人哀挽用此不为无谓东南丘壠多植松栢故人多不识白杨盖其种易成叶尖圆如杏枝颇劲微风来则叶皆动其声萧瑟殊悲惨悽号南山谷尤多高可二三百尺围可丈余修直端美用为寺观材久则疏裂不如松栢材劲实也鼨鼠唐卢藏用弟若虚多才博学陇西辛怡谏为职方人有获异鼠者豹首虎文大如拳怡谏谓之鼮鼠而赋之若虚曰非也此许慎所谓鼨鼠豹文而形小一坐惊服予在虞衡时四川贡诸兽皮中有石虎者似猫而小似鼠而大形全类虎其色黄而班黑正类豹文岂所谓鼨鼠而俗谓之石虎邪集览多误瞿宗吉为集览镌误陈伯济为集览正误二书皆不可废朱子纲目所刻与题要本多不同今江克宽考异徐昭文辨正与尹氏发明互有异同欲以此书如春秋官本大书正文以分註如胡氏传之书而外以诸书之参酌先儒所论并杨廉夫史钺等书附为小注庶为读史一助然未暇也笏囊唐故事公卿皆搢笏于带而后乘马张九龄独常使人持之因设笏囊自九龄始今公卿乘肩舆四品以下始乘马惟南北与外方面官迎诏送表时皆就朝服乘马导引有搢笏于带者有手自持者有人为持者要之皆以意自便无所谓故事夫九龄使人持笏有囊而世因置笏囊乃知古人举动不苟如此今人借使能置人亦无肯效者艺事自负王孟端中书写山水为一代名笔尝退朝黔国公从后唿之孟端不为应有行者曰黔公唿公孟端曰吾亦闻之必其与吾索画耳黔公追及之果云云孟端亦不答黔国又造其第数年始作一幅曰吾不可直寄黔公其西宾平仲微者吾故人也吾但写寄之待彼转与之求耳使人之售其身之易者观孟端之于画亦可以自愧矣求免自警慎则免侮谦则免妬默则免恶廉则免祸勤则免悞此五者废一焉求免不可得也兰阳二印成化六年三月开封兰阳县掘地得二印上送于河南布政司其大如今之府印广二寸方圆八寸厚可五六分文曰宣差副总领之印背有天兴六年六月日行宫礼部造十二字旁书宣差副总领之印七字其一文曰尚书户部郎中之印如今之县印视总领之印差小背有天兴六年二月行宫礼部造九字旁亦正书尚书户部郎中之印八字此是大金时物而篆文不甚叠字画或五或七或九皆取阳数天顺七年时予同僚张孟弼筑堤捍河亦尝得一印文曰行军万户之印失记其所造年月是当同一时也我朝凡印章每字篆叠皆九画此正干元用九之义岂彼之所能知哉借酒诗予在史馆时日请良酝酒一斗然饮少多有藏者汤东谷胤勣从予索之诗曰兼旬无酒饮诗腹半焦枯闻有黄封在何劳市上沽予尝至其第见其厅事春联曰东坡居士休题杖南郭先生且滥竽后堂曰片言曾折虏一饭不忘君盖东谷尝从兴济伯礼部尚书杨忠定公善奉迎銮舆故云其东偏曰蹔拄南山笏闲开北海尊其西偏曰长身惟食粟老眼渐生花而豪侠之气可以想见矣古铜款识予尝至南内于戊字库见古铜器一事如剑而无刃平直首微稜下有靶长可二尺阔及仅寸背嵌银作童子捧牌舞牌上有古并聂家四字面嵌银题模稜难断佞臣头碎脑翻成百倍忧解使英雄生胆气从今不用佩吴钩诗直似宋元人作然不可考矣龙鬬天顺七年九月十六日予自嵩县赴汝州见一物于中天淡白垂长数尺尾微曲少顷不见忽又垂出闪闪若动细如数百丈线人言此龙也十月二日自南阳赴邓将至白马寺时微雨且晴忽见西南有黑物在薄云间蜿蜒如圈者其首尾莫可辨惟身显然若草书云字之状忽又有一白物在其下如乙字然相去尺许久之始灭人皆言龙鬬云守宫诗汤胤勣与予极善尝作六体香奁诗六百首予尝序之记得其素腕守宫一诗曰谁解秦宫一粒丹记时容易守时难鸳鸯梦断肠堪冷蜥蜴魂消血未干榴子色分金钏晓茜花光映玉鞲寒何时试卷香罗袖笑语东君仔细看予诵于人人有知诗者曰此何减李商隐公让后为参将守边一日登城四望曰黄沙白草漫漫吾一腔血乃委于此地耶从者闻之曰何出此不祥语公让曰吾既受节守边岂可偷生乎既而胡人有牧马城下者公让怒即勒兵赴之既接战而胡大至同事无肯救者遂遇害朝廷赠官赐祭虽其无长虑而辄轻发顾不谓之奇男子邪二十八宿文庙喜任文学尝于进士中选二十八人入翰林读书亲课试之令大学士解缙督其业周文襄公忱时奏言愿入选然选二十八人已足上特曰此有志之士许之凡二十九人又令选中书舍人二十八人专习羲献书以黄文简公淮领之一日上谓文简公曰诸生习书如何公对曰惟致勤耳惟今翰林有五墨匠陈宗渊者亦日习书然不敢侪诸人之列但跪阶下临搨颇逼真上曰卿尝持其所书来否公因出诸袖中上览之喜甚目公曰此何乡人对曰越陈刚中之裔上闻刚中名改容久之曰自今当令此人与二十八人者同习书公曰然尚在匠籍又须如例与饮食给笔札上从之且令有司落其籍宗渊遂得入士流雅善山水又能写神习书未久为中书舍人历事三朝以刑部主事致仕云刺客五代葛从简为忠武节度使闻许州富人有玉带欲之而不可得遣二卒夜入其家杀而取之夜卒踰垣隐木间见其夫妇相待如宾二卒叹曰吾公欲敓其宝而害斯人吾必不免因跃出而告之使其速以带献遂踰垣而去不知其所之此与晋使鉏麑刺赵盾事相似循笃于君臣富人笃于夫妇皆足以感人益见天理民彝之不可灭如此倒用印唐段秀实倒用司农司印以追兵此忠于国者也五代李崧魏王继岌召书史登楼去梯夜以黄纸作诏倒用都统印谕诸军杀郭崇韬此何等举措卒之继岌道死崧后亦族诛天道好还有如此者读书录薛文清公瑄锐志道学着读书录二十卷多名言尝曰自朱子后性理已明正不必着书程明道许鲁斋皆未尝有所着作而言道统者必归之似确论也至谓吴草庐未及许鲁斋则予不敢必耳着书争名四书详说苏州知府况公刻于郡庠袁铉作序以为王廉熙阳作言熙阳丞沔池时稿留曹端家刻既成其书四出端为霍州学移文于苏言四书详说乃其所着孟子中有其订定白马之白一段又言熙阳已坐刑不当有着书之名熙阳为山西左布政使以公事死无害其着书也端辨四书详说为其所着可也言熙阳坐刑不当有着书之名非也赝谱袁铉绩学多藏书然贫不能自养游吴中富家依栖之间与之作族谱穷汉唐宋元以来显者为其所自出凡多者家有一谱其先莫不由侯王将相而来历代封谥诰敕名人序文具在初见之甚信徐考之乃多铉赝作者铉年七十余竟以作谱事致一家为某府所究破其产人四窜避去而铉亦不复来吴诗谶正统三年六月一日予始入吴县学为增广生是年开科取士而吴学之得举者三人周郁为春秋魁第四名张瓛第十一施槃第十五既而赴会试槃作诗留别其词有曰红云紫雾三千里黄卷青灯十二时又咏胡蜨云莫怪风前多落魄三春应作探花郎己未果状元及第校勘记瓦剌不花王及太师也先悖逆天道侵临边境声息日至时太监王振窃弄国柄请上出征迤北吏部尚书王直及小大羣臣极谏不从是秋七月十六日上躬率六军起行往正虏罪直至大同命平乡伯领军与虏出战败绩回至宣府八月十三日过鸡鸣山遇寇命成国公朱勇出战亦败绩十五日至土木也先人马四围大战大军倒戈自相蹂践虏寇大肆杀戮邀留上驾十六日边报飞至奔溃回京者皆残伤裸体京师恐佈太后命令上监国立皇太子诏告天下九月初六日今上即皇帝位上太上皇帝尊号六月二十六日戊戌瓦剌知院参政完者脱欢五人赍番文赴京请和二十七日己亥上御文华殿文武大臣恳请差人往虏中议和奉迎太上皇帝己亥卯时上命太监兴安传旨于大臣中务要选如宋富弼文天祥者遣之二十八日庚子礼部以五品以上官具名封进点差时实任礼科给事中上命兴安召实问其乡贯传旨曰恁累进章朝廷素知忠节上欲遣使往虏中如何实曰某虽才识不周适朝廷多事之秋安敢辞兴安曰谅尔不辱君命圣旨李实陞兵部右侍郎做正使罗绮陞右少卿做副使马显陞指挥做通使便写敕旨与他每去钦此本日进本讨马匹等物本上钦改礼部右侍郎三十日钦给帐房马匹酒脯等物初一日早辞上御左顺门召实等面谕曰你每去脱脱不花王也先那里勤谨办事好生说话不要弱了国势赏银三十两并衣服一套綵段三表里领赍达达可汗也先太师瓦剌知院敕书三道及各人银三百两綵段二十四表里本日同虏使参政完者脱欢及侍郎人等共二十一人起行宿榆河驿上命光禄寺设酒猪一口香一炷烛一对菓子随时不拘多少酒四瓶馒头粉汤照神位纸一千张一奉祀人员二十户照依田数多者多出少者少出买办祭物官十七户王杰何众黄忠陈良郭才费诚骆聚许贵杨和宋用纪通曹胜朱英陈兴俞胜林臯吕胜祖看庙人三户宥妳子范兴伍刘兴旺七月敕赐滁阳王庙碑十一月七日皇上亲藁滁阳王事实召太常司丞臣张来仪谕之曰王之恩德注在朕心今滁有庙祀而碑刻未具甚阙典也汝其据此为文于右臣来仪谨再拜奉诏谨按王讳子兴姓郭氏其先曹州人王父少好术数尝从异人游得其书年长未娶南游定远邑人神其术将有为叩之必验邑中富翁家有处女以瞽未许嫁王父过其门翁以女命求卜数成曰此贵人也翁曰瞽目求配王父曰翁能不鄙我乎则妻之翁曰诺既而娶不数年夫妇家日赡生子三女一王中子也始生父卜之喜谓人曰是儿得佳兆异日非常人必大吾家既长兄弟别籍三人皆善殖产元末民间有造言者王误中其说信之甚笃忽不事业而妄散家财阴结宾客至正壬辰汝颍兵起王识天下当变乃召所结宾客子弟拔濠梁据之时皇上潜居民间为讹言所逼惧祸将及遂挺身入濠梁抵其城为门者所执将欲加害人以告王王亲驰活之抚之麾下问召与语异之取为亲兵居数月王谓曰汝单居当为汝婚王暮归与夫人饮食语及斯事次夫人忽惋惜谓王曰方今兵乱正当收召豪杰是子举止异常若不抚于家使为他人之亲是失智矣王悟遂以女妻之孝慈皇后是也王为人勇悍善战时军帅四人名位皆在王上王素刚直不屈人下每遇四人瞋目语难而王剖决通敏数以非语侵之众故含忿未几客军首帅赵彭以兵来驻濠二姓皆僭称王王等遂为所制一日众挟赵势拘王于狱将害之皇上自军驰归或曰勿往曰再生父母有难可不赴乎遂入王家明日彭帅闻遣人释王以归明年夏上还故里收元卒七百献王王就令将之又明年夏上染病未瘥王闻元义兵欲归将说之左右无可使偶过寝门示意趦趄因请扶疾往卒说降之得其精卒三千既而彭赵东屯泗州因挟王以往时皇上方驻滁阳知众不可共事独坚守以待复遣人赂彭赵左右赂行王得纵归滁阳时王兵共四万其麾下仅万人皇上所部三万有奇明年乙未王命皇上守和阳既而信流言亲至和阳视师值王雠人亦驻其中闻王至移军异处皇上礼送行者俄为所难王闻惊惧得疾寻卒归葬滁州夫人张氏生三子长战殁次为降人所陷幼与羣小阴谋伏罪次夫人张氏生女一为妃生蜀王豫王如意王女二天下既一剖符行封追思更生之恩实帝业所始乃封滁阳王建庙基滁阳命有司岁时率滁人祭之臣来仪伏闻自古帝王之兴虽受命于天未始不因乎人盖必有所佑助维持而后成及其既成也其所佑助维持之者亦以与享其荣传之无穷而施之罔极惟我皇上奋布衣提一剑而起外无尺土一民之助而王能脱危难识潜微纳于二室授以兵柄慨然不少吝惜遂肇大业可谓有知人之鉴矣及今大统既定四海一家推本寻源实由于王爰建显号俾永永血食盖非王无以辟万世之业非皇上无以永王之名臣谨即是为铭铭曰皇受天命发迹濠梁方其始兴附于滁阳滁阳先知识圣于微圣有大难王脱其羁取彼神龙翼之风云浴日咸池洗其垢氛龙腾日升伊谁之功有相自天实启王衷皇奋无旅王命予之皇家未媲王命女之谋行谏从肝胆弗疑萋菲之言终莫我离秉钺专征付以阃外颠强蹙骄育众日大变生不意卒疾于惊何启其绪弗享其成皇明日昌既臣万方割符赐爵乃侯乃王爰念旧恩极天罔报一饭必酬矧有大造乃封大郡乃建庙庭乃复滁人护其园茔祠官孔严报祀春秋罍酒铏羹黍稷羊牛王其来歆毋曰无后王女皇妃三王挺秀王支百世王有庙祀棼棼者雄孰王之似小臣受诏作此铭诗勒着贞珉以永无期三月吉日承直郎太常司丞臣张来仪奉敕譔中书舍人胡廷铉奉敕书并篆额校勘记锦衣卫指挥使杨铭正统十三年三月内同父杨只随同金吾左卫指挥使王喜往瓦剌公干回还十四年二月内随父同指挥使吴良赍送赏赐往瓦剌地面也先太师处五月内到于地名边克哈札儿本月内有也先行营叫我每使臣都近前说道你每为大道理来不曾来作反有我这里差去买卖回回把我的大明皇帝前去的使臣数内留下了我每奏讨物件也不肯与我每去的使臣做买卖的锅鞍子等物都不肯着买了既两家做了一家好好的往来把赏赐也减了因这等我上告天会同脱脱不花王众头目每将你每使臣存留分散各爱马养活着我领人马到边上看一看比先大元皇帝一统天下人民都是大元皇帝的来我到边上看了大明皇帝知道我回来打发你每回去众人啼哭当日将我每分散又将我每自己带去辎重驼马等物各爱马分用了有把郎苦连平章那哈台分去的使臣吴俊等得脱拐马走出到边赴京奏报七月内有也先领大众人马犯边将我每各使臣膀带木枷每人着四箇达子看守夜脱绑缚有也先到边将大同等处人马杀抢回来又于八月复领人马犯边至本月二十六日转到金山哨马处见我每使臣叫靠前来说道你每都好了如今天的气候上大明皇帝来了亲自见你每的这每苦楚也不罪你每了皇帝若不见时我便放你每回去皇帝也不信大明皇帝到来我这里聚会了差使臣和你每一同送皇帝回去众人听说了与也先磕头有也先传说将我每木枷开放往各原养活的主人家去次日在金山我父子二人与原看守达子取讨马乳一皮袋寻看爷爷朝见爷爷见丁问使臣纪信那里来的是谁纪信回奏是原做使臣来的老哈父子近前叩头进马乳毕有伯颜帖木儿那营往东行有纪信李虎袁彬随驾我父子当回达子营奉圣旨再来看我后铭父子寻取米麪又去朝见后又将自已穿的衣服换羊一只又去朝见进羊毕奉圣旨着老哈你回达子营去着哈铭在这里答应我铭自此昼夜随侍间闻圣旨备说本年八月内我领人马到于大同复回也先太师等追袭我到宣府不见人住扎有伯颜帖木儿来时摆下着传报马传说今遇见大明大帝驾了着也先作急领人马前来对敌有也先当时就领人马各自分路将官军围困杀败后在土木扎营也先领人马直至土木我差大吉马亮前去与也先答话讲和也先差使臣同大吉前来未到我营我起营了差来使臣察氊就将大吉杀了也先来将我营乱了我下马蟠膝面向南坐有一达子来剥我衣甲我不服他剥达子要伤害我有达子兄到来问说怎么的达子回说我要他的衣甲他不肯与我达子兄说这箇人不是等闲的人动静不象箇小人儿就将我拏去见也先弟赛刊王我就问你是也先么你是伯颜帖木儿么你是赛刊王么你是大同王么赛刊王惊惧不花就上马去见也先说我的爱马的拏将一箇人来见我问那颜名字问我的名字问大同王名字怕不是大明皇帝我来报得那颜知道也先说这箇人在那里领来我看当时也先就在帐房内叫原来我每处做使臣的哈巴国师哈者阿里平章来看是大明皇帝也不是我见了他就叫他二人名字二人惊惧与我磕头回也先说是大明皇帝当时也先聚会大小头目说道我每问天上求讨大元皇帝一统天下来今得了大明皇帝到我每手里你每头目怎么计较数中有一达子名唤乃公言说大明皇帝是我每大元皇帝讐人今上天可怜见那颜上恩赐与了到手里口发恶言伤害当有伯颜帖木儿忿怒言说那颜要这等反狗似的人在眼前开口说话当时把乃公面上搥了两拳说道那颜只要万年的好名头大明皇帝是云端里皇帝上天不知因那些怪怒他推下来数万的人马着刀的着箭的躧死的压死的皇帝身上怎么箭也不曾伤他刀也不曾杀他怎么人也不躧着他他的洪福还高还在里拏住他时怎么就问那颜的名字怎么问我每的大小头目的名头他不曾做歹我每也曾受他的好赏赐好九龙蟒龙天地怪怒上今日到我每的手里上天不曾着他死我每怎么害他性命那颜图万年的好名头落在书册上差人去报他家里知道着差好人来取那颜这里差好人送去复在宝位上坐着却不是万年的好名众头目听说了齐说道那颜特知院说的是也先说伯颜帖木儿你就把皇帝领了去养活他有伯颜帖木儿回说是我养活他就领了我去当有也先寻得我在前差去和番的使臣梁贵来见我就差梁贵同达子的使臣到家奏报又有回子撒失刺对梁贵说你替我皇帝前奏我在营里拏了一箇识字的人我进与皇帝伏侍我就着他领看有撒失刺把袁彬领来我问他你是甚么人袁彬说我是识字的人后有也先起营行至宣府着袁彬等叫城有城上总兵太监等官不认放鎗要打次日起营往西行至大同着袁彬叫城有总兵等官广宁伯等亲自出城来朝见将大同库内银两表里等物进来赏赐也先等众头目每往北行我与也先同差太监喜宁等同达子使臣赴京奏报去等语爷爷说的话与伯颜帖木儿等言语相同后朝里差都指挥岳谦等同太监喜宁赍送赏赐与也先处见爷爷奏说家里如今要立郕王做皇帝我再三言说也先诚心要送皇帝回来你且不要立朝里不肯信只要立郕王做皇帝十月初三日有也先聚会众头目杀马筵席复立爷爷做皇帝庆贺了进大白马一匹初五日领人马起营送爷爷回京铭父子见圣驾马生骑不得进良马一匹初七日到大同在东门外答话城里总兵等官不差人迎接当日到阳和城外馆驿有守备等官赍捧羊酒米麪进次日有太监喜宁就与爷爷说今也先领人马不往大路去往紫荆关进腹里到北京有太监喜宁忠勇伯把台同也先弟大同王领前哨马行至广昌也先传说不许抢杀有部下达子私下抢杀铭随圣驾不离左右寻米麪做干粮预备答应次日在于广昌进山行走山探路险步行随驾拏马鼻孔流血圣驾见铭不忍教人替换到于紫荆关外夜晚山空宿歇夜至四更圣驾宣叫哈铭去寻喜宁不敢推却当时去寻有也先起营了听得吹号头鋍锣响铭跟随爬山到天明也先忽回头问是谁铭回说是我也先吃惊说你在这里来我说奉圣旨差来寻喜宁太监也先说早里太监在后头里你的马坏了到于关里天亮辰牌时喜宁太监到问说哈铭你在那里来铭说爷爷差我来寻老爹说话太监回说罢了你去爷爷前奏到前头下营处说话太监前去了行至关里馆驿边等候圣驾到问喜宁太监铭将太监前言回奏圣驾说哈铭你上马铭回奏马乏了后父亲到同父步行到于易州圣驾扎营差铭等你去寻些果子送与伯颜帖木儿吃有易州百姓收放各样果子擡至驾前送与伯颜帖木儿特知院当夜三更后有季铎同去达子那哈赤等赶上赍敕来朝里事情当时又宣铭去寻太监喜宁岳谦张官保吴良梁贵铭回奏马乏了没马骑有余志敬不从圣驾怪怒方才与马去寻有大势达子身披衣甲手拏弓箭坐令邀喝甚么人那里去应说是哈铭圣旨差来寻喜宁太监去又问左右达子太师在那里下营达子回说太师在塔底下下营你往塔底下寻去铭沿途跟问至塔下见岳谦等岳谦问说你在那里来铭说今季铎那哈赤后头来赶上圣旨差我来寻太监及众大人去计议岳谦回说罢了有家难奔有国难投差我每赍赏赐来取上位今也先领大势达子把关打破了来到腹里有甚么面目见家里早里待天亮会同喜宁太监见圣驾去往东行到于涿州有官吏人等进羊酒等物来见奉圣旨差铭送羊酒与也先处次日到于果园扎营有管园官员将果品等物来见奉圣旨差铭送果品与也先处当日又同喜宁太监计议赍敕入城奉圣旨差吴良梁贵去有张官保当时说我是家里差送赏赐来的到不差去到差他每去爷爷听说说差岳谦张官保尽行杀了后又差季铎同那哈赤到彰义门见官军擒获得紧脱走回营了十三日又差指挥吴良赍敕入城当晚在于德胜门外北边猪房有达子捉到看坟内使阮旷送至驾前当日奉圣旨差谁同内使赍敕入城去有多人不应铭回奏我去奉圣旨说道你年小在这里答应我铭回奏不要我去时着我父亲去有伯颜帖木儿说他年纪小他的忠心为皇帝空有这些人在这里没箇开口为皇帝上舍性命去教他老子去次日差父亲同内使入城十五日有也先同圣驾领人马到于德胜门外土城庙里将吴良陞都指挥阮旷陞内官父亲陞正千户差同鸿胪寺卿赵荣等赍送羊酒俱见圣驾前说话奉圣旨家里怎么大官人不出来也先问这箇都是甚么识事爷爷回说这箇都是小官季铎说是中书舍人也先亦说大臣宰每怎么不出来接皇帝进去养狗还认得主人我把皇帝送到门口都不来接皇帝进去有圣旨你每都回去到家里说叫大臣每出来见太师接我进去当时赵荣等就回有也先怪恼不待回报就同圣驾出土城往北行也先传说但是跟皇帝身边闲杂人都教他进城去当日多人陆续进城至晚驾在猪房宿歇十六日早也先起营传说教皇帝起马有太监喜宁同忠勇伯把台等跟随也先前去不知那里下营止有袁彬同铭二人随圣驾当日早起营有袁彬放声哭说罢了我家里母年老无人侍养怎么好铭劝说奇不必烦恼你我如草木沙土一般有甚么打紧爷爷的金身在这里只管收拾备马驮行李铭说没人牵这驮垛马奏说问达子讨一两箇被虏的小厮牵驮垛马奉圣旨是问达子讨时问达子铭要讨得被虏汉人小厮两箇牵马就起营往西行着铭在左右笼马并行过沟涧山崖是铭下马扶持圣驾过到平地上马依旧笼马并行夜晚到于小村住扎有铭将驮垛卸下搭了帐房寻取马草回还奉圣旨哈铭你去寻马草去了你不在时我教袁彬去寻水来我吃被达子名敏安说他逃走将袁彬打了几刀背将银一条十两与了他次日收拾往西行奉圣旨你去寻太师在那里教喜宁太监来说话至卯时见人马一字摆着往西行是铭见来得势重想必是也先夹马紧走有也先差伯颜帖木儿同弟大同王太监喜宁忠勇伯把台等前来铭传说爷爷着我来叫太监说话有伯颜帖木儿等同太监亲见圣驾奏说太师诚心送皇帝来到你的城门前你的家里兄弟做了皇帝你的臣宰悖了你的恩不肯出来认你接你进去做皇帝因此太师领人马回了太师说道待到阳和城里那里着使臣送皇帝顺大路往居庸关上回去着皇帝宽心不要见了京城想娘娘忧慽出病来有些好歹到坏了我的名头等语到于易州夜晚住歇使刘婆儿取水做饭进毕又煑肉带将皮袋防备爷爷充饥次日过关铭奏说到大同有我的亲戚在爷爷教我去时我进城去奉圣旨哈铭你怎么舍得撇了我去铭回奏爷爷不着我去时至死粉骨碎身也不敢去夜晚到关外歇了至五更有喜太监声叫上位在那里有铭与袁彬把台听应说在这里有喜太监放声大哭罢了有我家人伴当将我的驮垛行李尽行拐去了是铭请圣驾起收拾前行二日到阳和有达子遇见打柴草使车的人都杀了将柴草车辆都抢了有喜宁同把台及也先弟大同王言太师说道到阳和往大路上要差使臣送皇帝回往居庸关进去来如今把打柴草的人都杀了车牛抢了怎么差人送去有忠勇伯说谓这里不中差人送皇帝去还到营里差使臣到朝里讨得使臣来接皇帝回去才是礼这等就差人送去也轻易了因此次日往西北出阳和后口夜晚下雪铭等将雪拨开搭帐房歇了一夜次日往北行猫儿庄里边歇一夜出大边墻次日往威宁海子东岸行二日至达子营夜晚铭等搭帐房了有原抢汉人逃走达子拏出要杀铭因此劝达子舞手将刀要砍圣驾看见奉圣旨哈铭你进来罢铭回奏爷爷不妨事再过一夜起营往西北行至地名小黄河东到于伯颜帖木儿家小营内有伯颜帖木儿的妻阿挞剌阿哈荒忙令使女搭氊帐请圣驾住歇做饭进膳住了几日那营往西北行住扎后十一月十一日遇圣节有也先亲来与爷爷上寿进黄蟒龙貂鼠皮袄杀马做筵席计议差人讨使臣奉圣旨就差人送去罢不必讨使臣后太监喜宁与忠勇伯把台说都是袁彬这厮每年纪小想家里拨置皇帝将这厮每都杀了铭说与袁彬有袁彬慌了哀奏奉圣旨哈铭你去与太监说不干袁彬事是铭传奉圣旨说了后差使臣计安苏斌等赴京奏讨使臣到宣府地方尽行杀了后起营往西行到于地名牛头山后又那营到地名闸上奉圣旨袁彬哈铭到家俱陞千户铭等叩头谢恩外有爷爷思想水吃天道寒冷冰冻无水着铭寻水直去寻得向阳煖泉将冰打开取水进上又行营到于八宝山大清山沈塌处太监喜宁来与爷爷计议要和也先领人马请爷爷同去到甘州教刘马太监毛忠都督等接了爷爷将一带人马收拾夺了陕西爷爷坐了去取南京等语后太监去后是铭奏说天道寒冷着不得马冻了头脸手脚时到那里他也不肯出来迎接奉圣旨是当时就差铭你将这话对伯颜帖木儿说着与太师说去便去到那里他也不认后太监说都是哈铭这厮每打搅把这厮每都杀了才没人打搅是铭见天道寒冷与伯颜帖木儿讨车一辆骆驼一只但行营爷爷坐车内将猫皮褥禫坐遮盖后又差使臣张能等来京去讨使臣不回腊月内有伯颜帖木儿亲领人马同大同王等众头目往宁夏高桥儿一带抢掠去了有季铎喜宁带去使臣缎疋衣服等物被伯颜帖木儿家人达子强分用了有喜宁来说多人的东西被他分用了爷爷着哈铭去与他娘子说追究出来与他每太监去后是铭回奏爷爷不中他各人俱用了去虎口夺食去一般我每如今见在困中就与他娘子说了讨出来了时他各人拏去了达子每不和我每致怨袁彬说爷爷使你不动你强似爷爷因怪怒将铭打了几下铭啼哭了进氊帐与爷爷磕头爷爷说我打你你怎么又来磕头铭回奏我撇了父母兄弟家道只为爷爷上来如何不磕头后伯颜帖木儿妻知觉将家人分散缎子等物一一追出送到圣驾前后太监喜宁得知都来一一讨去了爷爷谓哈铭曰你前番强到强得是今果然都来拏去了至正月初一日爷爷烧表告天烧表已毕有也先差人来请圣驾到于地名断头山营里做年同妻并大小头目递皮条庆贺本月内圣驾赏铭网巾一顶金圈一付奉圣旨哈铭这圈儿你不要使了叩头谢恩二月内在于地名东胜州地方爷爷差铭往太监喜宁处看太监做甚么铭到太监处太监问铭那里来铭回说爷爷教我来看老爹来问爷爷说甚么铭说爷爷说差去家里人去的人不来没箇信怎么好几时得回去太监说差去的人家里不放来铭说家里不说有爷爷只说老爹在这里如今差了人到家里也不信如今只得老爹到边上才得箇虚实好歹太监说我如今要去时也先太师也不肯着我去铭说老爹为爷爷上来爷爷教老爹去太师不肯留你老爹不要到朝里只到边上今见季铎带来送赏赐的高旺李成在这里老爹带一箇去讨下达子使臣到边上打发他进京去讨了信息回来老爹肯去时我如今回去爷爷上奏央伯颜帖木儿特知院转与太师说铭当时回去将前情一一奏说爷爷说道你先去与伯颜帖木儿处说我就来与他说话当时有伯颜帖木儿同妻出氊帐迎接到帐内爷爷将前情对帕颜帖木儿说有伯颜帖木儿回奏皇帝着太监去时太师怎么留他他是皇帝的人他是谁的狗皇帝着他去他怎么敢不去皇帝着我去时我也只得去哈铭你今晚拿下马明日我同你两箇早去太师跟前说当时圣驾回次日伯颜帖木儿同铭到太师处说前情当有太师叫喜太监说皇帝着你去送使臣到边上去你去不去太监回说太师要差人着我去时我去太师说道你愿去时我不留你你不愿去时不强教你去有些好歹时你也不要怨我太监说道我去铭当时回还奏说今有太师着伯颜帖木儿差人和太监去我每这里伏侍爷爷的也着一箇人去奉圣旨哈铭着那箇去铭回奏着高旺去铭当与高旺说你有年纪了走过世路你到边上看家里事情如何这里凡事都是太监主张没他时我每才好说话你到边上仔细小心自讨分晓再三嘱付他去有伯颜帖木儿当时就差那哈赤同太监去有太监在爷爷氊帐内歇了一夜次日早奉圣旨差袁彬哈铭两箇去送铭等送至东南二三十里回还时落微雨奉圣旨哈铭袁彬你两箇知道么铭等回奏不知爷爷说这雨不是好雨喜宁这去不好这雨是洗尸的雨后过五七日有达子传说去的太监口子上拏了爷爷不信怪那说的达子又过三两日是以有太监家人北京奴脱走回说太监到彼在于野狐岭住扎有高旺到边与墩台军人答话往来设计摆酒野狐岭台上放鉋将太监并家人勐克都拏了北京奴脱走回了爷爷问差去使臣那哈赤北京奴回奏他的兀剌马乏了去换马我每先到关上拿了太监他才到因此走回了爷爷说我说喜宁这去不好这雨是洗尸雨果然后太监无了差铭也先处往来说话才得自在听信又于本月内有也先亲自来帐殿看望言说皇帝日头出至日头落处往来的人多吃了皇帝的盐米茶饭许多的臣宰听见说前番营里皇帝领出来大小四十万人天地的怪怒上皇帝上都不得济你如今只得了哈铭的济了你的饥饱冷热他不说我每怎么得知道他如你的身口一般我两箇坐着不得他说我看着你你看着我怎么得知道我说的你也不知道你说的我也不知道我有一箇比喻皇帝上说哈铭你不要怕你说是我说的话一日一朝皇帝也为自家人烟上与歹人两箇相争落在歹人手里止则有他本国一箇人做伴一日天意回了皇帝还得回他本国坐了皇帝位儿还管着他的人烟那时止得了这箇人的济做了皇帝时把这箇人忘了也不寻这箇人也不擡举他十分亏了这箇人的心一日皇帝早朝多官众会间这箇人把一只手擡起伸出一箇指头来皇帝在金台上坐着说道那箇人是甚么人拏了有这箇人回说彼时只有我一箇来后皇帝与他官做了皇帝你若回朝时天可怜见你的洪福大皇帝位子坐时把哈铭不要忘了好生擡举皇帝回说官人说的是我不忘了吾擡举他也先说这每便好也先又说皇帝你没下饭我送四十只大羊来令头目孛来进羊四十只后行营有被虏女人大小怨哭烦恼一日铭与袁彬及达子也先帖木儿等同在爷爷前奏说哈铭一心愿忠朝廷若驾有好歹时铭等务要奉金身归朝廷如铭等有好歹时亦愿爷爷深埋着不要触污天地使鸦鸟残吃又三月内大同边上也先太师发去哨马捉来的汉人送至御前审问说有石总兵领人马巡边见在大同住扎也先会同太小头目计议差赛刊王等领三千哨马在大同地方昼夜好生巡哨着如今青草还少马又不得马饱待马饱时就同皇帝多众人马到大同和他答话他若接了皇帝去罢他若不接皇帝围在大同不要放他出去后石总兵领人马回往雁门关进也先弟知觉领三千人马直追杀至代州抢掠回了也先听得石总兵脱了要将弟以军法杀斩众头目再三哀告饶了后四月内行营间铭奏说爷爷怎么好几时得家去爷爷说如今不得回去我若得回去便去逍遥府也去坐去铭不忍啼哭回奏爷爷为天下出来不曾来打围看景怎么说去逍遥府坐皆是天意未回爷爷宽心又于本月内在于丰州地方有伯颜帖木儿妻着令使女何失加问铭你每天道煖和夜晚烧火做甚么铭回说我每无甚么做是煑肉吃就睡了我每五七人在一氊帐睡那里有地方烧火有使女说我每夜见你氊帐上有火光只说道你每烧火后伯颜帖木儿妻等说道是皇帝洪福光现后伯颜帖木儿不在奉圣旨着铭和他娘子说特知院来家着方便说送我每回去罢有伯颜帖木儿妻阿挞刺阿哈言说遂攻破其平章王晟陆寨余军奔入旧馆之东壁其同佥戴茂乞降是夕晟亦降是月朱文忠率指挥朱亮租耿天璧攻桐庐降其将戴元帅复遣袁洪孙虎略富阳擒其同佥李天禄遂合兵攻余杭达复攻昇山水寨顾时引数舟绕士诚兵船船上人俯视而笑时觉其懈率壮士数人跃入其船大唿奋击余舟兢进薄之士诚五太子盛兵来援遇春稍却薛显率舟师直前奋击众大败五太子及朱暹吕珍以旧馆降得兵六万人遇春谓显曰今日之战将军之力居多吾固不如也五太子者士诚养子本姓梁短小精悍能平地跃起丈余又善浮水暹珍亦善战士诚倚之至是皆降士诚为之夺气十一月旧馆捷至父老进贺太祖曰此民之福也自此东南可定转输之劳亦可少甦矣父老汝谕百姓各力生业无作非义庶可共享太平皆拜而出旧馆既降达遣冯国胜以降将往湖州城下语李伯昇出降伯昇在城上对曰张太尉养我厚我不忍背之抽刀欲自杀为左右抱持得不死左右语之曰援绝势孤久困城中不如降伯昇俯首不能言其左丞张天骐总管陈昧以城降伯昇遂亦降于是达引兵向姑苏至南浔元帅王胜降进至吴江州围其城参政李福知州杨彝降是月朱文忠攻余杭下之初枢密院判谢再兴为都督朱文正之妻父分守诸暨与士诚连境士诚令吕珍离城数十里筑一堰水发诸暨被浸再兴屡遣人潜决之太祖嘉其功以其次女嫁徐达俄诏回听宣谕别遣参军李梦庚代守而令再兴还受节制再兴耻无权势出怨言且曰嫁女不令吾知何异给配与知府栾凤执梦庚及元帅王玉陈刚以诸暨全城军马叛投绍兴及是再兴弟谢五谢三共守余杭文忠遣人语谢五曰尔兄以李梦庚小隙归于张氏非尔谋也尔乃国之戚臣若降可保不死仍享富贵谢五答曰我诚误计若保我不死即降文忠许之乃与弟姪五人出降文忠遂进兵杭州未至平章潘原明惧遣员外郎方彝诣军门请纳欵文忠曰吾兵适至此胜负未分而即约降无乃计太早乎对曰此城百万生灵所系今天兵如雷霆当者无不摧破若军至城下虽欲降恐无及故使彝先来请命文忠留之宿明日遣还报而驻兵以待原明即日以欵状来曰婴城固守乃受任之当为归欵救民亦济时之急务窃复自念起身草野叨位省枢非心慕乎荣华乃志存乎匡定岂意邦国殄瘁王师见加事虽贵于见机民实同于归义念是邦生灵百余万比年物故十二三今既入于职方愿溥覃乎天泽谨将杭州土地人民及诸司军马钱粮之数以献文忠至杭州原明及同佥李胜奉士诚所授行省及枢密院浙西江东两道廉访司印并执蒋英刘震出降伏谒道左以女乐导引文忠叱去之进原明等宣上命慰谕之禁戢士卒城中晏然凡得兵二万粮二十一万马六百疋执元平章丑的长寿等与蒋英刘震皆送建康并遣原明以下入朝既而绍兴守臣同佥李思忠总管衞良佐以城降命驸马王恭等守之左丞华云龙率兵攻嘉兴守将宋兴以城降及海宁州亦降达军至姑苏城南鲇鱼口击敌将窦义走之康茂才至尹山桥遇敌兵又击败之焚其官渎战舰千余及积聚甚众达遂进兵围其城达军葑门遇春军虎丘郭子兴军娄门华云龙军胥门汤和军阊门王弼军盘门张温军西门康茂才军北门耿炳文军城东北仇成军城西南何文辉军城西北四面筑长围困之又架木塔与城中浮图对筑台三层下瞰城中名曰敌楼每层施弓弩火铳于上又设襄阳礮以击之城中震恐有杨茂者无钖莫天祐部将也善浮水天祐潜令入城与士诚相闻逻卒获之于阊门水栅旁送达军达释而用之时城坚不可破天祐又阻兵无钖为士诚声援达因纵茂出入往来得其中彼此所遗蜡丸书由是悉知士诚天祐虚实而攻围之计益备达时督兵攻娄门士诚出兵拒战武德衞指挥茅成左胁中叉死成定远人后赠东海郡公元平章丑的长寿等至建康太祖命有司给廪饩归于元而诛蒋英于市以英尝刺杀胡大海叛投士诚命悬大海画像刺英血祭之乃复诛谢五等朱文忠以为前保其不死今复杀之何以示信且恐后无降者太祖曰谢再兴是我至亲尚投张氏情可恕乎兄弟悉磔于市以潘原明全城归附仍授平章官属皆仍旧职从朱文忠节制仍下令曰予闻帝王之治世其初也乘天下之扰攘不得已而起兵及甚也忧天下之未一亦不得已而用兵自有元失御中原鼎沸四海瓜分予时为民于淮上进不能上达退不能自安是以不得已而起兵至于抚有江东土地渐广民物渐多而四面皆敌国民无一日安又不得已而用兵于是西平陈汉跨有蜀川南定百粤北有荆襄以及徐泗惟浙西张氏与我壤地相接屡扰我边诱纳我逋逃故兴问罪之师淮东郡邑首先归定旅拒者加之以刑来降者宠之以爵遂命大将军左相国徐达副将军平章常遇春总兵东入太湖是以湖州旧馆守援之将李司徒吕左丞等百名精兵七万余众节次归附复命浙东省右丞朱文忠统兵东北破桐庐克富阳驻兵浙右杭州守臣平章潘原明差官送欵以全城听命可谓识天时人事之俊杰有合予弔民伐罪之初意已敕征行将士凡府州城郭乡村军民之家秋毫无犯官府仓库旧有主者封籍以待敢有侵渔以律论罪其潘平章等大小官员即我藩辅各安其职故兹令谕中外知悉皇朝平吴录下吴元年丁未夏太祖以士诚被围谕以书曰盖闻成汤放桀武王伐纣汉祖灭秦历代帝王之兴兵势相加乃为常事当王莽之亡隋之失国豪杰乘时蠭起图王业据土地及其定也必归于一天命所在岂容纷然虽有智者事业弗成亦当革心畏天顺人以全身保族若汉之窦融宋之钱俶是也自古皆然非今独异尔能顺附其福有余毋为困守孤城危其兵民自取灭亡为天下笑书至士诚不降六月士诚欲突围决战觇城左方见军阵严整不敢犯乃遣徐义潘元绍潜出西门掩袭转至阊门将奔常遇春营遇春觉其至分兵北濠截其归路遣兵与战良久未决士诚复遣参政黄哈剌把都率兵千余人助之又自出兵山塘为援塘路狭塞不可进麾令稍却遇春抚王弼背曰军中皆称尔为勐将能为我取此乎弼应曰诺即驰铁骑挥双刀往击之敌众少却遇春因率众乘之士诚兵大败人马溺死沙盆潭甚众其有勇胜军号十条龙皆仓夫善战者士诚每厚赐之令被银铠锦衣将其众出入阵中人不能测一时俱溺死万里桥下已而仓夫复有应募者亦战死其妻某氏得其尸以绵裹骨抱而投水以死是日士诚马惊堕水几不救肩舆入城计忽忽无所出降将李伯昇知其势迫欲说令归命乃遣客诣士诚门告急士诚召之入曰尔欲何言客曰吾乃为公陈兴亡祸福之计愿公安意听之士诚曰何如客曰公知天数乎昔项羽喑呜叱诧百战百胜卒败北垓下天下归于汉祖何则此天数也公初以十八人入高邮元兵百万围之此时如虎落穽中死在旦夕一旦元兵溃乱公遂提孤军乘势攻击东据三吴有地千里甲士数十万南面称孤此项羽之势也诚能于此时不忘高邮之危苦心劳志收召豪杰度其才能任以职事抚人民练师旅御将帅有功者赏败军者戮使号令严明百姓乐附何特可保三吴天下可取也士诚曰足下彼时不言今复何及客曰吾彼时虽有言亦不得闻也何则公之子弟亲戚将帅罗列中外美衣玉食歌妓舞女旦夕酣宴身衣天下至美口甘天下至味犹未厌足提兵者自以为韩白谋画者自以为萧曹傲然视天下不复有人当此之时公深居于内败一军不知失一地不闻纵知亦不问故沦至今日士诚曰吾亦甚恨无及然则今当何如客曰吾有一策恐公不能从也士诚曰不过死尔客曰使死有益于国家有利于子孙死固当然徒自苦尔且公不闻陈友谅乎跨有荆楚兵甲百万与江左之兵战于姑孰鏖于鄱阳湖友谅举火欲烧江左之船天乃反风而焚之友谅兵败身丧何则天命所在人力无如之何且今攻我益急公恃湖州援湖州失嘉兴援嘉兴失杭州援杭州又失今犹守此尺寸之城誓以死拒然窃虑势极患生猝有变从中起者公此时欲死不得生无所归故吾窃以为莫如顺天之命自求多福令一介之使疾驰金陵称公所以归义救民之意公开城门幅巾待命不失为万户侯况尝许以窦融钱俶之故事耶且公之地譬如博者得人之物而复失之何损士诚俛首沉虑良久曰足下且休待吾熟思之然卒狐疑莫能决也他日士诚复率兵突出胥门索战锋甚锐遇春御之兵小却士信方在城楼上督战忽大唿曰军士疲矣且止且止遂鸣金收兵遇春因乘胜奋击大破之追至城下攻之益急复筑垒逼其城自是士诚不复得出矣士信张幙城上踞银椅与参政谢节等会食左右方进桃未及尝忽战礮碎其首而死潘元绍出战归见事急召其妾七人谓曰我受国重寄脱有不测宿诫若等宜自引决毋为人耻最少一妾段氏跪即请死遂入室自缢六人者亦皆相继缢死元绍殓其尸焚之以骸骨瘗后园浔阳张羽为七姬权厝志以表其烈云九月姑苏城围既久熊天瑞教城中作飞礮以击多所中伤城中木石俱尽至拆祠庙民居为礮具达令军中架木若屋状承以竹芭军伏其下载以攻城矢石不得伤至是达督将士破葑门遇春亦破阊门新寨遂帅众度桥进薄城下其枢密唐杰登城拒战士诚驻军门内令参政谢节周仁立栅以补外城杰知不敌投兵降周仁徐义潘元绍及钱参政皆降晡时士诚军大溃诸将遂蚁附登城城遂破时八日辛巳也是日士诚犹使其副枢刘毅牧余兵尚二三万亲率之战于万寿寺东街复败毅降士诚仓惶归从者仅数骑初士诚见兵败谓其妻刘氏曰我败且死矣若曹何为刘氏曰君勿忧妾必不负君乃积薪齐云楼下及城破驱其羣妾侍女登楼促其自尽令养子辰保纵火焚之遂自缢死士诚独坐室中左右皆散走达遣李伯昇至士诚所谕意时日已暮士诚距户自经伯昇决户令降将赵世雄抱解之气未绝复苏达又令潘元绍以理晓之反覆数四士诚瞑目不言昇出葑门至舟中不食及至龙江坚卧不肯起及舁至中书省相国李善长问之不语已而士诚言不逊善长怒骂之太祖欲全其生竟自经死赐棺以葬之年四十七有二子皆幼城将破其妻刘氏以白金遗乳媪令负之而逃不知所终初达与遇春约城破中分抚定先集将士申明上意令各悬小木牌令曰掠民财者死拆民房者死离营二十里者死及城破达军其左遇春军其右号令严肃军士莫敢妄动居民晏然初吴中有十七字市谣云丞相做事业专用王蔡叶一夜西风来干鳖盖当时用事者有三参军皆迂阔书生不知大计至是卒败果如市谣云凡获其官属平章李行素徐义左丞饶介右丞潘元绍参政马玉麟谢节王原恭董绶陈恭同佥高礼内使陈基及诸将校杭湖嘉兴松江等府官吏家属及外郡流寓之人凡二十余万并元宗室神保大王黑汉等皆送建康熊天瑞伏诛先时有单大舍者为扬州青军单居仁之子领兵守宜兴亦叛投士诚太祖令居仁招之不来及是生擒至太祖命居仁自处居仁曰此不忠不孝之人当碎其肉亦诛之始改平江路为苏州府以何质知府事太祖以城始克虑通州惊溃命泰州指挥孙兴祖往取之比至而达兵已至其守将张右丞即士诚从子所谓火眼张者先以城降已而无钖莫天祐亦以城降初天祐附士诚达屡遣使谕降俱被杀至是胡廷瑞等攻其城州人张翼知事急说使降之于是吴地悉平师还论功行赏封李善长为宣国公徐达信国公遇春鄂国公达綵段表里十一疋遇春十疋胡廷瑞冯宗异各九疋汤和曹良臣各八疋廖永忠华高康茂才各七疋薛显赵庸张兴祖梅思祖各六疋指挥人五疋千户人四疋百户人三疋军人米一石盐十斤太祖仍谕诸将曰自兵兴以来天下豪杰纷起予将兵渡江赖上天之灵将士之力拓地开疆削平敌国如陈友谅兵众地大已先摧灭张士诚兵强积富今亦就擒非尔将士用命何以致此今论功行赏以报尔勋如王国等没于王事而不得预吾甚惜之自古帝王多以征战而得天下皆有名世之将以佐辅之尔等今日之功亦何忝于古之名将乎但从军在外与经营布置在内者任虽不同其劳则一冯宗异留守京城军府之事独任其劳亦宜受赏然江南既平当北定中原以一天下无狃于暂安而忘永逸无安于近功而昧远图大业垂成更须努力达等顿首曰臣等叨承主上成算幸获成功敢不尽心以图尺寸明日达等入谢太祖语之曰公等还第置酒为乐否对曰荷主上恩德皆置酒相庆太祖曰吾宁不欲置酒与诸将为一日之欢但中原未平非宴安之时公等不见张氏所为乎终日相与酣歌逸乐今竟何如宜深戒之后太祖视朝戟门召浙西来归诸将谕之曰汝等旧事张氏为将领兵计穷势屈始降于我吾待以厚恩列于将校汝等知其然乎吾明告汝等吾所用诸将多濠泗汝颍寿春定远诸州之人勤苦俭约不知奢侈非比浙江富庶躭于逸乐汝等亦非素富贵之家一旦为将握兵多取子女玉帛非礼纵横今既归于我当革去旧习如吾濠泗诸将庶可以保爵位汝等诚能尽心效职从大军除暴平乱使大业早定非特已受富贵亦得以世享其福若肆志一时虽暂得快乐旋复丧败何得为其富贵乎此皆汝等所亲见者不可不戒也诸将皆顿首受命而退史官曰张氏据吴建国偃然自王其势若甚易者何哉盖当四方扰攘民心皇皇无所依归有能保障之者亦可得以苟安也惟当时主以游谈之人济之以脆輭之卒上下逸豫遂忘远图终焉以天兵一临兽伏鸟散三吴故疆竟归真主使张氏如钱俶之见几待命不劳血战亦足以庇其子孙何至国蹙城破身为俘囚如刘鋹耶虽然倔强激烈负气而死其弟兄妻子亦不受辱较之李重光之柔懦则过之矣故尝以所闻故老之语及士大夫所记参以史书所载为录以藏之后世必有考焉校勘记残元部落有把丹者仕于陕西平凉为万户我太祖既平江南克燕都下三晋兵至陕西而把丹等率众归附授平凉衞正千户其部落则散处开城等县为百姓抽其壮丁为平凉衞军使自耕食彼既以养生射猎为计而复无徭役用是殷富家有畜马数百而羊至数千者咸仍胡俗为乐正统己巳虏酋也先寇大同宣府脱脱卜花王寇辽东阿乐出寇陕西土达渐遭剽掠天顺庚辰虏酋孛来毛里孩统也先余众寇固原而土达生畜被掠者十之八九生事渐荒迨成化丙戌各酋大举入寇土达有李俊者独以羊酒奉孛来孛来喜赐以马俊遂有北从意时都御史铜梁陈公介巡抚宁夏适都督张泰致仕居本镇而养生于鸣沙州迤南与土达相邻牛马多被贼掳掠传闻非虏贼即固始土达张把腰等假之也丁亥春陈公移巡陕西泰令家人状张把腰掳掠事于陈陈至陕遂付分巡佥事石首苏爕授逮问而张把腰已惧先是巩昌府通渭县人户逃于把丹孙满四等堡潜住县遣里长追捕遂为满四等所杀竟不知其由至是县亦上于陈公逮之满四等雅素纵佚不知官府益危惧会新任靖虏等处参将都指挥刘清至固原守备指挥冯杰索各土达马匹鹰翎等物满四等因谋于俊而俊实奸黠遂倡谋从北虏时把丹曾孙满璹者四之侄也袭祖职以功迁平凉衞指挥佥事有司移文平凉衞捕张把腰满四等甚急其衞指挥日逼督满璹以应解者璹戆人也了不知俊四等已有叛意遂率火镇抚弟火四等二十余人阴携鉄索刑具往捕之四等知之俟璹至堡绐璹所率散各家具食尽杀之因劫璹四等数人叛入石城石城者东西俱山左山峭壁高数十仞无径路上者俱拽绳而登西山顶平可容数千人城中无水有数石池外设栈道而栈道下则筑小城护之前有小山高亦数仞如拱壁状两傍空处并后面悉筑墻高亦二丈五六尺各留一小门仅容单人马过之不知何代人造此以避乱者城外皆乱山形甚恶人至此毛发耸然满四等常围猎至此熟知其险可据遂居之已而李俊往诱东孛合泥土达见杀于仗义者分守参将刘清领军自靖虏来与战不利报至陕镇守太监黄泌宁远伯任寿与都御史陈公介会遣都指挥邢端申澄率陕西各衞兵往捕战于城下申澄死之邢端遁归官军大溃事闻远近惊骇兵部请以陈介任寿并宁夏总兵官广义伯吴琮延绥都御史王锐参将胡恺各率所部兵会讨之宁夏兵先至陈与吴竟不候延绥兵至自固原急趋蔡祥堡夜二鼓营垒始定军士劳苦比晓即出兵架梁顺岭而行去石城十里许贼数千出迎请降时军余冯信最知兵随陈公言于诸公曰贼虽诚伪叵测然我军夜间未息凌晨即行且乏水饮无执戈力不可与战姑从彼意退兵徐议攻讨吴琮叱曰兵已至此岂可听彼诱退遂麾兵进贼先遁去至城遂驱牛羊数千在前而精兵后继时尚无兵甲器械各执木挺而鬪官军遂败任寿吴琮俱退保东山陈欲自杀左右人护下山遗失军资器械不下千数大铜将军亦二座兵犹有被围在山者皆弃之而归尽死于贼贼遂乘势猖獗凡系土达俱逼入城而于静宁州大路抢掠运送甘州冬衣布花万余匹粮米不可胜计时兵部主事阎让催军至固原具奏以闻或传其党导以窥陕者朝野益震陈与任寿吴琮刘清冯杰俱解赴京师八月乃命都察院右副都御史嘉兴项公忠为总督镇守陕西太监刘公祥为监督行取回京凉州副总兵刘公玉为总兵都督佥事夏正充左参将都指挥刘清充右参将监察御史邓本端监军兵部武选司郎中刘洪纪验功次益以京营神鎗官军五千复调甘凉延绥宁夏陕西官军共五万往讨予时以南京大理寺卿居忧于家服初阕奉敕陞都察院右副都御史巡抚陕西协剿叛贼总督总兵等官有事计议务在戮力同心共济边务时戊子九月五日也予奉命七日即行十八日至陕申戒所属整点民兵防守城池及儹运粮饷毕十月一日至固原项公营方到一日是夜二鼓闻营外一里许砲声甚近营中皆惊予尚未寝急令官军严守营门至天明视之乃贼留文书一纸云容我每石城居住免纳粮差奏闻朝廷饶我每罪等语众愕不可测予曰此不过欲缓我兵何足信只可整兵以俟进讨因与项刘诸公讲求用兵方略地利险易众皆言石城之险不可轻进又以前两失利皆难之乃令善画者图其形势兵分六路项与二刘并予及巡按御史任佐姜孟伦右布政使余子俊左参政庞胜屯中路延绥镇守太监秦纲都御史王锐参将胡恺副使郑安屯酸枣沟伏羌伯毛忠镇守陕西都督白玉御史邓本端屯木头沟参将刘清夏正布政司右参议严宪屯打剌赤宁夏副总兵林胜参议崔忠屯红城子陕西都指挥张英巩昌府同知罗豫屯羊房堡期三日诸路少出精兵先示贼且探地势迺大举比至城外贼觇知就来迎敌延绥官军恃勇首失利阵亡者二十余人而贼之死伤者亦多众益惧至十三日会兵复往探山势水头贼复迎敌佯败去官军逐至城下时贼尚多居城外者官军忽之贪取财物贼遂敛众入城伏羌伯毛公曰贼能有几多速进兵剿之官军四攻上城贼极力拒敌毛公攻其东山路险隘不能进贼奋死捶阨官军退败堕崖死者众而毛公亦被害贼被鎗砲死者不可胜计斩首数百颗予时在中军领马军五百余带草束欲烧贼栅西路之贼乘胜复回东路官军不能支亦却总兵刘公被围于城下官军溃散刘公亦中流矢家人阵亡者三四人项公斩甘州退怯千户丁某以狥官军惧复登山予亦调度所领兵破空填列以振声势败军犹欲遁予号令敢有逃者斩之中伤者移置山下众稍定不敢退俄刘公子斌来报曰家父被围乞阻败军予曰第入视汝父少顷项公至忧郁失色予从容言胜败兵家常事况今日之战贼死者亦多势已不振此时黄河未冻贼不北从无深虑者徐可再图奏报明言伏羌伯忠义奋发争先登山毙于流矢贼势已穷蹙且语所遣舍人陶玺等至京但言贼当就平以安中外时朝廷久望捷奏至即令宣捷陞玺等为所镇抚其月彗出西方兵部及抚宁侯朱永定襄伯郭登议以满四骁勇恐其渡河与北虏连和祸不止西陲乃交章拟益兵赴援项公与予谋兵应益与否予曰若不益万一贼不能平益兵晚矣第请令抚宁侯朱永率宣府大同精兵五千顺边而来贼平则止之未平则併力剿之项公从以上请且日督兵攻围贼在山熟视不出战官军至暮则回项公忧之予又谋于项公曰贼城中既无水而刍粟亦渐乏若绝其刍汲则彼若釜中之鱼当自毙矣项公从之遂令官军尽焚左右近地之草贼马死者殆尽则又尽以死人马填塞城外水泉候贼夜汲者设伏掩袭之多被擒益知彼中消息正难于水予曰此时贼穷蹙已甚不足虑矣石城南门与东山相近时令都指挥孙玺领兵数百驻于上以视贼之出入迨兵将回此兵先掣贼据前山矢石雨下我军不能出时都指挥鲁鑑统庄浪土兵千余人出为前锋入为后殿每被贼袭至夜方回予复言于项公曰孙玺军掣之太早故也俟中军兵行远山上兵方掣项公从之自此贼不得上山中军兵结阵而回贼竟不敢袭其后独延绥军与贼门相对日被攻围中伤者众势不能支予又言于项刘诸公曰彼处当发兵邀击攻其所必救贼若上山攻我我以此精兵冲其脇贼必败众从予计乃遣刘公子文同甘州达官指挥亦撒率土兵五百人候贼上山兵即继进以邀其后贼信胡神十月八日神降日若今日出战胜则利不胜事不利矣至日贼果出攻我山土兵我兵依法擣之遂斩首十数级贼始惧会续调甘州都指挥刘晟兵三千至十八日复会兵攻城兵已上山山势高峻卒不能克又日值景短不久即晡兵在山上者数千人彼此皆惧而贼尤甚予方忧兵不能掣而贼复恐我攻山乃诈请降欲总督总兵官诣城下项刘二公皆单骑诣彼久不回贼披戴明盔甲者数百人环遶门外而轻骑往来示武予与太监刘公在沟外予曰贼穷蹙无信义万一二公被遮留何以言之朝廷速邀二公归贼坚诉要巡抚大人来予曰若不往是示怯乃从数十骑至沟边大声骂曰贼徒无礼天朝将官咸在此尔岂应以精兵四外旋遶叱去之贼遂入城予至城下满四同满璹等乃出诉曰我等本良民被刘参将冯指挥激变我今既如此愿赦死请降予乃言刘参将等激变尔等朝廷已知之各官解赴京师矣尔速降朝廷必宥尔罪贼皆罗拜兵始获从容而下一无所伤予因问满璹曰尔被逼劫入城非反者璹乞命予遂带璹回营次日贼即设木栅于山上请战不复言降矣一日夜五鼓城内有李旗者至营外报曰今夜城中贼自相讐杀可乘机剿之予与项刘诸公谋曰此言固不可深信但以理度之恐不虚遂令中营军士晨餐及传诸营俱蚤至山下贼果乱未久俱上山乱矢下射战良久我军仰面受敌予与项刘亲在阵前督军矢至面无敢避者贼亦多伤但不能得其首级耳日将暮遂掣兵晨至山下则用守城大将军铜铳往城中击之死者不知其数然天气严寒军士不敢燃火贼坚壁不出迨暮始回军士颇嗟怨窃相谓曰攻则攻之使我辈早还终日受寒何日得了予闻之又言于诸公曰顿兵日久恐生他变即黄河一冻北虏入套我军岂能久驻彼时贼乘间突出奔入河套与之合谋贻患有不可言者莫若攻城破之可也众不敢决时城中有一人代满指挥送铺陈马匹到营有识之者曰此陈都堂牢子张马六儿陈公军败遂从贼予问曰尔可回否马六惧不敢对因留询城中事彼既不吐实顾复诈诱欲陷我军遂遣人绐送回固原宁家即于山沟内杀之石城外有壕深丈余人马不能至城下予思欲用土填之乃取各城上围竿木数十缚成天桥置去厢车轴上轩昂随人亦可用以攻城至期遂推至壕边低其前以遮矢石命军士数百人每人负土一袋以填壕须臾壕平车至城下以竿絜城果高二丈五六尺贼乃开旧所立木栅悬大石以防予因欲举此临城众恐伤人予曰岂有攻城不伤人之理诸公终犹豫不决乃止贼见用是益惧渐有出降者予与项公议曰此辈不可害也遂给军贴令旗牌手送出营任归家自此逸出者日众贼虽严法禁之终莫能遏我军围困日密贼既无马与水渐有逃散意乃令晓番语人四外招之时回回阳虎力骁勇有谋略四倚为谋主见势不可为遂以十一月十六日晚出听招至大营时予方会诸公筹画兵事虎力至心甚恐予曰汝既听招而来不必惧刘总戎刮刀与誓曰尔若能生擒满四或杀死来献朝廷有榜文赏白银五百两金一百两陞尔指挥遂以银示之送出帐房外屏人问曰何日可战虎力曰只在明日倘落雪又有水难以为力但满四最怕神鎗至日若战不可放放则彼即退去予又曰何处可战虎力曰只在东山口予复曰贼精锐尚多尔可计移其兵上山方可信项公亦厚慰之乃遣去次日至五鼓予与项刘二公整兵而出至山下其东山口系延绥兵所守地而机又不可预泄乃谓延绥参将胡恺曰尔营兵连日伤损实多中军兵可代尔守一日胡应曰诺予即命掣其兵移中军兵于山口令人于高山上视之见有骑白马出城者乃四也既而东山上果有披戴明盔甲精锐数百人项公方信之刘公恐其子文在彼不利欲麾兵进予曰不可兵一进彼必退矣如此者三探者忽来报曰今日厮杀贼箭往上射予叱之曰贼多诈已而约王公锐等麾下悉前两军相战良久彼此杀伤相当我军因奋勇鏖战贼遂大败俄报满四等已生擒少顷送至军前争功者不已予手欲杀之众方散予与项刘诸公议曰四既就擒城中破胆乘胜逼城崩之必矣刘公曰既得四且罢若进兵恐城坚守卒不能平遂以四归营官军大悦予乃书火牌十数面行各边并陕西各府知之以安人心贼有马骥南斗俱骁勇过人四皆待以心腹次日复率其众出战官军辄擒之贼势益蹙乃以擒四等捷闻且止援兵有敕奖谕并赐羊酒犒劳不二日城中复立平凉衞达官镇抚火敬为主以拒官军凡逃出者即杀之项公令诸营各遣夜不收数人夜侦城下贼北行即报南行勿追盖欲散彼之党易成擒二刘总戎议欲任城中余贼皆散去不追项公与予议曰贼自叛逆杀我一伯三都指挥官军死者数千人今若纵之后稍不遂意即又叛矣终为陕西患论法不可恕乃日探之至十一月二十五日贼度不能支一夜溃出四散而去因悉发诸营兵捕之擒斩数千级惟满四侄太平舍人能最骁黠逸去询其党洪满云能熟知青山洞用火薰之方就擒併获其家属百余口诸营官军日搜山又得贼五百余人幼男妇女不下数千尽分给官军止选取十三岁以下者数百以俟取用阳虎力家口亦被获虎力日望救之予令旗牌手引虎力逐一认之俱给还而其亲戚以虎力被宥者亦众盖以其预有功也惟旧时为盗者百十人走彗箒山置帐房数十顶居之累招不下项公命攻之亦不克予与项公议曰此亡命残贼不足虑终能得之第石城之险非尽夷前后所筑城垣恐后有叛者必据此为巢穴遂令万人悉平之至于阵亡官军之骸骼久暴于城外则令右布政余公子俊收聚起大冢葬之祭以牲醴复立石记平贼岁月于山崖以示永久乃会项公至彗箒山视之予方欲设法攻剿忽延绥报北虏已入河套矣佥谓我军久暴于外倘此虏闻之拥众来此其何御之乃留精兵三千于本山之外伺贼予与项公等于十二月二日并诸营军马悉回固原予乃宴总督总兵并各镇巡抚将佐尚有所获土达老妇人三百余口予与众议以之解京途中劳费悉责其亲戚放遣之项公以二十六日归陕而诸路兵俱回镇其生擒贼千余恐生变即营中斩八百余择留满四马骥南斗火镇抚等及其党与之罪大者二百名并满四妻解赴京师俱伏诛且以兵后久安无虞之计上闻再奉敕奖励而彗箒山余贼至成化己丑正月十四日贼首毛哈剌亦叛诛传首至陕余贼解散其未殄土达悉不究令其本分耕牧盖虑其奔河套以从大虏也于是石城迤北古西安州添设一千户所除官拨军防守又以固原千户所改为固原衞奏选指挥等官苗凤等七十余员理衞事复添兵备佥事一员举巩昌府阶州知州杨勉任之项公等遂班师本年三月论功行赏太监刘祥岁加俸二十石刘玉陞左都督项公陞右都御史予与延绥巡抚王公锐皆陞左副都御史余皆陞职有差而赏亦厚先是项公日披坚于石城下督军杀贼虽矢石如雨略无惧色予尝劝其持重公曰奉命讨贼久无成功死所甘心舆论伟之及是人犹以功大赏轻为不足淬励人心云任寿吴琮陈介谪戍两广刘清冯杰亦坐诛先李俊之侄洪满四之侄安亡去予督捕竟获亦解京弃市四月奉敕谕安所余土达予复亲诣固原检其户数拘其老者面谕以生生之乐释其惊疑众皆叩头俯伏曰誓不敢为乱遂奏给复三年以安其心复榜示晓之选壮丁千名随军皆乐从愿效死力以报后再奏复指挥满璹官陕西西安左衞带俸以绝后患师旅既靖西方底宁予年四十有四滥膺巡抚重寄于兵事蜂午之际得偕项公等同心戮力凡营居野外者六十余日亲犯矢石者二十余战始克获丑献馘殄平巨寇迄今三十有六年历历若前日事偶因项公后人求论次其先烈而并及其始末之详如此使观者有以知兵祸起于微细战功系于谋画当思患于未萌图成于先事是亦有志建功为国者之一鑑也岂直备史氏之略着一时同事者之绩而已乎校勘记云中抚臣建议添五堡御虏处置乖宜参将贾鑑督工苛刑以营私犯众怒杀鑑于工所分必死谋叛入虏凡三日未决抚臣命大同知县往谕曰吾弗汝究速入城是夕悉入抚臣捕把总指挥关山下狱究所由众惧譁曰都堂绐我辈汹汹鼎沸因联杀抚臣弗靖镇守总兵江桓避匿莫救也帝命中丞石冈蔡公代抚事户侍紫山胡公帅师讨之蔡公单骑入城以安集良善且俟反侧者少定徐图之无何胡公兵抵阳和卫距大同百里羣兇恐胁善良登城为死守计蔡公以贼居中党与纠结蹂躏良善且凭坚兵难猝下上疏力陈其不可胡公乃移檄索首恶者桂总兵勇谋诛以献众觉将不利于桂胡公因表朱振为镇守以代桂遂颁师论胡公者纷纷大兵去羣兇果弛备蔡公乃从容展布纵金广间覃恩厚拖破规削矩离解纠结从而掩捕显戮苗耨发摘始终七八年间诛者近千人不动声色奸党潜消境土无虞有功于国家多矣积劳拜少司马未几言者不肯审时度势以谅其达权济变之宜乃至有浪费无纪之说嗟夫以孤危之道寄于羣兇鼎沸之间将欲明王法示显戮下弥边方之患上纾西顾之忧使恩威竝着善恶攸分区区小费恐不足惜者竟以此媒孽其短罢废以殁独何心哉独何心哉嗣是檗谷王公鹤亭王公相继代未逾年去太华何公代未五月去三峰潘公代居三月而难作再岁易抚臣者四人矣始彭总兵镇去大同也大司马荆山王公曰李瑾才将也遂举以代值秋高虏渡河住牧抚臣以闻荆山公曰非添总制提督不可东圃刘公才巡抚也可拜总制郄永才将也可拜提督命既下东圃公视事郄永待报启行永自请扬兵边外事下兵部荆山公覆曰可哉得报许焉李总兵倡议曰犬虏近塞盍浚濠以阻檄上制府曰可哉分镇城马步卒为两番往修起天城讫左衞延袤四十里众苦之再旬值番上者归乃下令曰明晨空城往工限三日完矣夜六七卒季当子王宝等酒醉举火倡众应者六七十人李遇害李性严急少恩到镇未久军法外创为拦马缠腰等刑失将士心疾视其死而莫之救也潘公乃仓皇奏曰将法刻兵悉变请置之勿问制臣曰兵悉变法不可废请讨时予先出巡蔚州闻变兼程回入城觇其兵不悉变也廉得首恶名数乃谋诸潘三峰朱总兵詹角山郎中早图之得报前疏下兵部议矣荆山公曰兵未必悉变胁从罔治渠魁必歼乃榜善良以渠魁责抚臣降敕以相机随宜责总制于是抚镇及予等分布官兵将倡恶者若干人并器仗生缚以献且闻诸上时事出仓皇奏内未列总制提督姓名制府复榜谕曰五堡之变朝廷姑从宽处乃复稔恶不悛以戕杀主帅天讨所宜加者榜出而五堡遗孽辄偶语不自安予乃帅甲士舆囚徒诣军门谏曰罪人既得兵可不血刃也东圃公衔其不与有功列也诡曰甲申之役胡紫山以兵不临城言者数十章吾将犒我师以弹压地方而已予应之曰甲申之献级也非俘也往岁之变几千人今不满二百事势易为也囚一讯情可立见党与未尽一狱吏足矣且五堡事朝廷已处分矣愚民易惑而难悟况悍卒乎东圃公乃已囚付纪功御史苏公讯果不满二百也未获者诚伪未辨也东圃公乃遣参将赵刚等率甲士三百骑往捕抚臣验其姓名皆捕贼有功者曰此仇攀未可尽信且骇人乃止捕其无功者比晚羣心惊惑拒巷不纳复得八十余人献东圃公曰朱振谋主也予曰试以书招之来否即心事着矣乃移书招振振闻命即束身诣军门东圃公复谓予曰汝先入城以谕安人心使知首恶已得兵不滥及也明年令解甲弃戈以迎王师予曰诺乃复入城知所谕比二鼓约定数人城中吶喊倡为洗城譌言予同赵总兵镇戴游击廉设伏邀击格杀凡二十九人余解散次日黎明我师西南二路集城下斩关而入杀伤者塞道财产劫掠一空城门未启内五堡遗孽洞疑恐喝悍横难制之辈翕然一变停午郄永帅师由东路整队而进及关乱兵开门迎战杀我师革职参将一人予与潘公驰往谕众咨予曰佥事绐我为洗城计操戈露刃者鳞集蚁附至舆不得行予乃笑曰圣明不屠城也老母妻子咸在内何绐汝为有长者数辈曰此兵机也彼亦绐佥事矣无杀佥事令我辈负屈予谓潘公曰将士贪功激城中人变矣冤哉盍为请诸朝乃为五六疏分道间行得达者二疏而已余系治沿途狱二疏大意云大同士卒起于杀将胁从罔治已奉钦依首恶既擒似难再讨总制将士贪功戮及善良使洗城之说譌言成直贪生畏死之辈难以猝下兵连祸结患生意外非安国家利社稷万全之计总制时止聚落驿不进亦上疏曰叛卒稔恶拒王师抚镇郎中佥事皆首恶抚镇关防在叛贼手荆山公议曰总制权轻宜重假之抚臣缓我师宜置之言者望风旨劾抚臣罢去少宗伯味斋顾公乃飏言曰干戈倥偬将士贪功嗜杀宁无横罹锋刃者乎宜申明纪律徐为之处帝嘉纳之少宗伯久庵黄公力言用兵之非忤当道太宰诚斋汪公望风旨以他事谪黄公云南参政荆山公覆奏宜大发兵粮且云非再添总制提督不可江桓才将也可提督命下言者曰甲申之役桓辱命甚矣恐无以服人心壮国威报罢久庵公发愤上疏指当道失上大感悟复其官如故然大发兵粮之说如荆山公请矣予复出城诣东圃公言曰杀将者已悉得兵乃临城妄杀遂至此请申明纪律以安众心东圃公曰汝毋为贼说吾已请兵矣因羁留怀仁于时双岩樊公以河南参政母丧服除诣阙命下参江西政矣佥曰大同之行非公不可乃疏名上请许之上西顾为之旰食不视朝累日公即抗章首以主忧臣劳为言词意恳恻单车之任抵阳和卫廉得其详因悉心谋诸东圃公大忤意因上疏曰乞假金牌单骑入谕以祸福可立下否即仗节以死无恨也末复云畏死者计出无聊谋且勾虏不早图恐遗将来患疏入识者韪之当道深非焉竝味斋久庵疏咸寝阁不行总制下令居庸紫荆倒马鴈门等关设卒守之逻者交错于道大同诸臣章疏不能达京师矣东圃公上疏曰宗室登城自谓曰首恶矣复上疏曰城中宗室士夫悉从贼负朝廷矣实天欲厌此城矣事下兵部少司马养斋徐公议不合投劾去王职方郎中议不合谢病去王修撰绍甫代荆山为稿覆上得中旨咸云作急攻打进城之日务分良善予乃贻书东圃公大略以履正奉公臣子之节上下雷同非国之福况杀将者已得矣进兵太骤人心惊骇余与双岩公议同东圃公益怒讽巡抚山西一泉王公劾予离母出城去其官仍听纪功御史勘已而东圃公复上疏曰城可灌也事下兵部荆山公曰可哉时冬十二月也乃命柘泉李郎中高渠楚主事董其事又募敢死士百道攻击城中守者益坚部差千户某某入城曰原报首恶降余悉宥众曰绐我辈屡矣弗敢信请为质乃各诣军门降永惧且耻功出本兵诡言曰女等第回令官出吾弗女欺官出号于众曰吾奉兵部命不尔欺可令人取炭为信于时踊跃争随者约三百人永分捕刖之千户乃怏怏去众益恚背城死战凡三日守益严掠金帛勾北虏数万大举入寇先以数骑诱我师永帅辽将士往伏乃发邀击之我师失利死者相枕借虏乘势昼夜夹攻城中亦鼓譟应虏觇我师丧气仍留精骑相持余分投浑应朔怀等州县乡村抄掠凡七日夜损辎重器具将卒马牛羊生畜粟蒭不可胜计城中变卒利诱酋长数十入城指代王府曰兵退以此酧女虏亦唯唯谢羽檄达京师九门悉分卒守之中外汹汹廷议乃曰兵力弱也分遣科道诣九边募兵东圃公复上疏曰虏势外连叛卒内应弗能支请再添总制御虏而己专意攻城合拟三人者请帝降御札曰咈不可用也夫大同叛军先因杀李瑾此谋杀主将之罪法不可赦原非举城所为亦未敢逆朝廷止是郄永不谋信从刘源清贪功嗜杀之计辄便有洗城之讹传吓城中致使逆军劫囚勾虏抗拒朝廷既说专剿逆徒胁从不问却又专攻城之计又引水灌城看来玉石亦不可得而分也朕惟宣大为京师北门要地皆不可坏人而无臂何以卫头目乎况此地此民皆祖宗所遗今源清必欲城破人诛果忠乎否乎前日将二人调置别命将以专讨渠魁岂有今日之患今又不可轻听伊说卿等亦不可不虑将来事纵源清幸成功不知北地何以兴复今祇可罪去二臣掣还诸路人马别遣文武大臣果能晓事者使专意备虏密令多方计擒逆贼之魁者庶免师老伤财源清既能了事如何又请添官岂非官多事扰乎札出而中外始知用兵非朝廷本意东圃公颇闻札意又见军马伤残甚多虏虽得利去声言复大举入始诣城下索首恶詹郎中见虏势猖獗将复来我师城下暴露日久蹂躏之余东西两关已不守南北倚草场关墙自全粮道绝数日食且尽往往谋溃散重镇危在旦夕乃私谋都指挥纪振游击将军戴廉曰事急矣我辈无以报朝廷者总制诚索首恶谋将内应不成虽阖门虀粉无恨也对天出矢言慷慨泣数行下时指挥马昇威震城中詹郎中移诗檄以大义昇委心焉乃相与嚼血盟密令王镇抚宁诣双岩公以情告双岩公因晓以祸福深加奖赏当令人伴送东圃公佯许无诚心宁入弗敢信詹郎中复出以情告东圃公因令穴城诈给票詹郎中许动官银募壮士詹郎中入谋且成穴城者将穿众觉以水灌之穴者悉死马昇恚恨詹郎中等卖己也将不利人人自危盟乃败东圃公自惟师老财费兵马残伤贪功嗜杀之计为圣明洞烛无遗乃惶恐上疏曰臣两目昏花双足肿痛请避位疏入帝大怒罢斥之廷议以东瀛张公代闻命即抗章曰大同之事起于杀将始祸者悉获其后来节报姓名难保无冤下令诸将曰毋攻城吾将有请因遣骑星夜招予诣军门使入城开谕且慰曰东圃从佥事言无以至今日也密驰谕梁总兵镇曰胁从罔治渠魁必歼事在相机早处因兼程趋镇东圃公退居阳和卫城我师闻之咸举首加额曰天王圣明宗社效灵矣次日楚高渠主事观兵城下城中者悉发陴曰我辈非杀将者怕死自全尔请入楚公已得其详遂入永恐弗利于己也遮道以拒者十数辈梁总兵镇诡曰镇请与俱乃入先是廷议降者给票免死票悉具东圃禁不发至是乃悉索入合城望阙唿万岁声闻数里詹角山郎中语及败盟故楚主事进马昇等陈朝廷威德晓以祸福及屠城圣明意各感悟是夜二鼓乃杀原报首恶黄镇等二十四级献军门郄永握兵居城外百计沮挠樊公恐复变疾入镇城以镇抚人心永果令人谣曰樊都堂伏兵城中为内应众果疑夜惊者数次公坚卧不起乃安明日予奉东瀛公命以入推诚开谕羣疑渐解先是乘机无赖者多纵恣不法老弱饥饿死者相枕借军士月粮多住支双岩公乃榜谕城中明示朝廷用兵初意开仓赈济不法者辄挝杀人益信又明日东瀛公道出深井东圃要于路将以惑众志败成功东瀛公揣知间道疾走城下先掣辽东陕西兵退各二舍中外将领以次参谒公从容闲雅以安众志令洞开诸城门撤巷口拥塞约日张鼓吹同御史苏公由南门入老穉焚香罗拜者塞道乃置酒高会赉有功次第以闻虏之始远去公乃还上谷遥制之上悦然主征剿志屠杀者内不自安讽言者劾论曰樊公挫威城下楚公不宜入城东瀛公因人成事又曰樊公振贷市私恩非奉命其我师滥杀平民悉以为功将士死亡多避匿不报诣臣有功者多抑遏不纪又从而媒孽其短人心疑惧会代王奏称请官抚安赈济事下礼部大宗伯桂洲夏公上疏云大同功罪未明赏罚未当未免人心疑惧请差忠谠大臣前去抚安赈济查勘功罪疏入得许推一人往诚斋以二人请乃简命少宗伯久庵黄公赐玺书便宜往由上谷与东瀛公苏御史遇会檄征诸藩臬长贰暨郡守之贤者共按之永使数人要于路曰大同反侧未定也请必无入以罹祸久庵公佯许之上疏以永持兵柄重往勘不便请罢遣许之公乃相继入城验治永诬奏曰黄公未出京参语先具请改委更勘之盖黄公孤忠自许不畏疆御故谋国者内不自安交疾之疏入得旨该部知道故事当报罢曾给事中忭承风旨参驳迹似抑永实促之行也久庵公到镇首以御礼及原奉敕旨陈香案开读讫宗室文武诸臣父老叩头谢曰圣明天子明见万里外臣等死不恨矣公乃告示杀伤残掠者许自陈请贷阴令夏断事鹗多方研审诸被害得恶逆未尽者悉捕之众心益快关顽民乃报曰王师临城之始妄杀民首数多除报功外尚余二瓮瘗民家俟城破冒功今城未破首亦未发请验之又曰北虏入寇我师失利杀伤蔽野永命积而焚之骨约三数车请验之暴露足伤公乃肩舆出郭徧视因泣下沾襟各陆续以闻然后多方赈济详研功罪阅四月而始毕据实以闻其略曰先任总制刘源清虚伪猎名滥叨总制偶因数卒戕害主将辄谓阖城背负国恩欲遂屠城之惨顿忘相机之谟事机屡失人心激变诬陷宗室实封邀截扶同具奏欺诳朝廷坚城闭而一策莫施大虏来而四境受害寒冬建水攻之策平原兴穴城之功脏贿交通行检大玷先提督郄永以党逆遗奸窃提督重柄张大军情每生欺天之罪潜藏诡计卒集围城之兵人心激变党恶乘机纪律不明纵兵杀掠迹类长平状同流劫射抚臣几陨城上执途人多毙狱中盗关厢粮草而易军饷之银听厮役拨置乃窃舘人之蓄久顿坚城全无一策恡投首之票刖背炭之人长蛇布阵大损军威疋马先迎卒堕虏计二臣皆贪功偾事自行贜贿縻费钱粮动逾百万舍置元恶杀伤无辜不下千余城中宗室良善皆欲置之于死此与贼同处犹或可诱关厢村堡居民却乃横肆杀戮此与贼无干亦复何说重镇几危边方尽坏军民有纵虏之机兵将有崩溃之势大事几去致厪宸忧及至事势难行方才勉从抚定律以春秋大义罪所必诛拟之国家典章法难轻贷相应从重究治以为文武大臣误国殃民欺君不忠之戒协守副总兵赵镇游击戴廉坐营都指挥杨德中军指挥赵春各肯率众协谋自足解纷排难乃坐视主将之急难自夜半至次日辰时李瑾方才遇害各无一言处置以为应援盖缘先年不职镇抚诸臣皆从宽典遂致今日效尤以上四臣俱应从重究治以警将来被杀总兵官李瑾虽用刑过酷以致杀身之祸然律己廉洁而多为国之劳舆论实不可泯卹典似不可废大同之变始于乱军之杀将成于总制之贪功而宗室良善四路官兵固皆无罪被害者也宗室良善已蒙朝廷赈卹而四路官军皆沿边悍将强兵朝廷之所倚用者而时值严冬地居绝塞屡被乱军之挫复遭胡虏之残将官惧偾事之罚多匿报之数乞行各处巡按一体优卹总制侍郎张瓒先督粮饷而转输有方三军遂宿饱之愿既总戎兵而军筹达变数日散既老之师重镇奠安羣疑消沮樊继祖一承抚命即奋忠贞单骑入城之奏虽不果行而胆略可嘉内应抚按之谋既夙断于当时绝恶扫除之助又复见于今日重镇奠安而功不可泯者御史苏祐发郄永刘源清之愆而风裁懋着辨王道曹林之枉而人心允孚决详请于未定安重镇于将危主事楚书通变之才不泥于执守靖难之志适逢乎机会赤手蹈虎豹之穴而众心悦服倡言示利害之途而羣疑渐破潜消胁从之党实开平定之基郎中詹荣都指挥纪振镇抚王宁与戴廉当兵戈扰攘之际人心危惧之时倡大义而密定内应之策用间谍而潜通外合之机遂使执迷从恶之辈终为悔罪效用之人卒至同恶授首余党归心解数月不解之师救百万无罪之命内詹荣一儒生也而建议独先王宁一卑官也而冒险尤甚又出纪振戴廉之上诸臣内戴廉有不救李瑾之罪宜另行议处其余皆有功可录也似宜分别大小量行陞职以旌其贤能员外郎李文芝闻抚定之议相从入城领决河之命相机而止亦应量加赏赉以酧其驰驱之劳指挥马昇千户杨麟受乱军之推戴而据城防守罪固难辞协诸臣之谋议而斩恶效劳功亦可录遵照钦定赏格相应陞职但二人原在本城为众所胁今虽悔过自新若是仍在本城不惟其心终有未安而仇家报复之祸亦或不测终非所以保全之道似宜量以腹里地方相应职事以全其功先巡抚都御史潘倣到任未久事变即临暮夜仓皇致失敕书符验数月间关屡擒恶党兇徒蒙胧讨赦原非迫胁恳切止兵深达机宜固请楚书入城密与詹荣定议备历艰险之危机卒成抚定之初志先分廵佥事孙允中入城于杀将之余已占慷慨入城于激变之日实怀抚定因避党恶助逆之嫌遂来避难弃母之议以上二臣皆被参劾革职似应议处量加叙用者也东瀛公等复上疏题称侍郎黄绾奉命兼程到镇广布卹下之仁独持国法复擒漏网之恶再安人心数年之积疑以除一方之隐忧以解曾给事中忭私具稿乃冒同科公议上疏曰总制刘源清不能相观机宜以图进止使虏深入几于危辱罪诚万死然八议之典功贤必议源清当宸濠之变有功江西即举事少不当尚当蒙八议之贷况源清与永乖戾不和权侔任均不相制妄杀之罪视永亦当末减贪功任事之辨心术隐微未易以形迹谕潘倣养乱蓄殃以成国难原敕该部仍罢倣等楚公奉命筑壕非有军旅之事詹荣身陷贼中本无疆土之责乃肯越职以谋国因机而成事且胆能入围口足说贼陛下录此而稍加赏异可以为人臣出疆敢于趋事之劝若曰大同之功非二臣者莫可就窃恐天下且窥朝廷矣若樊继祖之挫威城下张瓒之受命军中亦复贪天因人冒昧掠美等因题奉钦依事下兵部久庵公乃尽报东圃贜私显着者及婚姻贷贿等语各有指实荆山乃覆议曰郄永侵盗官银粮饷求索偏裨财物纪律不严纵军杀掠论其显过似当重处刘源清矫枉过正举措乖违屡失机宜师久无功诚为有罪但彼时贼势方张地方危急惟知奋励讨贼不顾国家大体察其情罪实有可原况源清先任进贤有功诚如该科所论应否曲全国体待以不死楚书当天兵攻困之久值羣兇穷蹙之机仗义入城推诚服叛潘倣仓卒遭变屡擒党恶备历艰险密图抚定孙允中离母出城实怀抚定迹嫌党逆遂彼羁留二臣原拟叙用但倣先事不能防变贼起不即剿平降志辱身伏隶叛卒与允中俱有失事地方之罪黄绾奉命大同查勘功罪穷推尽诘纤悉不遗固人臣守法之常但言论太激少权事体轻重议议之间容有过当给事中曾忭等职司封驳历阅原勘奏章反覆析论权量轻重之宜不偏不党实天下士论之公等因题奉圣旨这大同地方各官功罪既勘明白刘源清郄永并赵镇等事干刑名情犯深重都着三法司从公依律会议具奏张瓒先督军饷效劳后能抚定地方赏银四十两綵段三表里樊继祖苏祐银十两綵段一表里楚书詹荣纪振王宁各陞一级李文芝陞俸一级戴廉准以功赎罪马昇杨麟着调别卫潘倣孙允中且着各复原职致仕叶宗段堂李彬刘江张镇张忠梁镇各赏綵段一表里徐淮王镇夏杲李凤鸣胡德各罚俸半年黄绾奉命抚赈查勘周悉勤劳可嘉陞俸一级还赏银三十两綵段二表里其余依拟曾忭不候覆奏辄先论扰言词欺诳沮坏国是着锦衣卫都拿送镇抚司打着究问了来说钦此曾忭连及同科者二人诣狱各以轻重被罚诸臣先行赏罚讫征东圃公诣狱乃声言屠城之说有所指授法司诸公相视莫敢发无何荆山公以老去诚斋公被劾去曾给事中以诚斋故坐缄默不劾去王修撰外补提学去聂司徒引年致政宰臣亦谢病归久庵公以母忧去渔石唐公为司寇代聂公时总制全陕未回始终凡三年间潘三峰物故詹郎中以外艰去楚主事以尚宝少卿册封藩府一时共事诸臣立朝者无几矣渔石公上议曰云云得报奉圣旨刘源清郄永奉命讨乱不得随宜区处乃固执攻城以致师老财费伤残众多损威负任法当处死你每既说为边防远虑请从未减且事权本出总制刘源清着为民不许朦胧起用郄永降三级着在宣府沿边杀贼以赎前罪戴廉徐淮已有旨了其余依拟未几双岩公副中台拜少司马詹郎中起复擢光禄少卿又以内艰去而朝廷大庆皇嗣繁衍九庙礼成加上两宫尊号旷荡之恩层见叠出从戎者放回削借者冠服四五年间如奕局变易踪迹靡常而允中母子妻孥幸保丘陇仰荷圣明优以致仕潦倒林泉祝颂圣寿歌咏太平追忆往时向非皇天悔祸社稷效灵主上明圣洞烛奸欺御札一出中外晓然知用兵屠城非朝廷本意而一时乃心社稷诸臣如桂洲公谠言正论独定国是久庵公身任安危屡折不挠东瀛公达权济变转危为安双岩公委身致命卒安反侧梁总兵楚高渠谋勇兼资詹角山纪都司戴游击王镇抚之忘身狥国少迟旬日不知胡虏复来何以支持士卒溃散何以收拾宗室良善之众不免于鱼肉居庸紫荆以外或沦于左衽各边召募之兵恐难卒集都城守门之卒亦奚足恃主上西顾之忧或未可以即纾而一时谋国阿附诸臣其肉可复食乎如味斋公之先见徒付之空言而已是役也频年彗星三见及期星陨如雨既而果枉死军民动以万计糜费公私不可胜纪岂非国家之大不幸耶允中自始事以至卒业险阻艰难备尝之矣秉耒之余迨惟往事端绪丛襟于数岁文牒散见于诸曹其一时身亲经历诸臣升沉牢落有如晨星不识曾有纪载其详者否也然上而国是攸系远而纪载所关大而圣朝戎务之详细而一方安危之变以至诸臣经历之纤悉庙堂刑赏之大致日引岁移毁誉夺于势利爱憎混于公私是非真伪岂能一一昭明乎哉姑记之以备异日之定国是者取衷焉桂洲公讳言贵溪人东瀛公讳瓒沧洲人久庵公讳绾黄岩人双岩公讳继祖郓人紫山公讳瓒永年人石冈公讳天祐睢人三峰公讳倣洛阳人养斋公讳问武进人味斋公讳鼎臣崐山人大司徒聂公讳贤长寿人渔石公讳龙兰谿人檗谷公讳大用莆田人鹤亭公讳潮丹陡人太华公讳栋长安人苏御史讳祐濮州人王识方讳学益安福人楚高渠讳书宁夏人詹角山讳荣山海人荆山公讳宪李柘泉讳文芝王修撰讳汝孝荆山公子与东圃公讳源清俱东平人时当国元老文臣少傅永嘉罗峰张公孚敬武臣太傅武定侯郭公勋也八月望日赐进士第钦复山西按察司佥事致仕东郡孙允中记校勘记