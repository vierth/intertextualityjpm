柳待制文集柳待制文集序金华栁先生文集序天之生才所以资一世之用史之尽其才者天子宰相之亊也千㝷之木产乎高厓深谷人蹟所罕至之地匠石之欲营宫室者犹必卬而取焉况扵人才之足以为邦家立太平之基者乎诗曰蔼蔼王多去士惟君子使善治其天下国家者宜扵此乎留意焉可也方仁宗皇帝在位崇尚儒术盖朝廷极盛之时扵是浙水之东有栁先生道传岀执政有知之者用之扵成均又用之扵颂台焯有誉闻及出提举江西儒学满秩而还家食者复一纪至正初今皇帝召还为翰林待制将进用之而先生以疾䘚于官方先生为国子助教监察御史马雍古公伯庸荐先生可任风纪御史大夫特实不従江西之迁在庙之人有忌嫉之者阨而不用及公道既将寘舘阁而先生老矣故其所学百不一尺扵功业所以传示来世者独赖文章之存而己先生也㦄游前代遗老之门该综百氏根极奥故其文雄浑严整长扵论议而无一语袭陈蹈故盖杰然扵当时者也先生既没门人宋濂戴良类辑为二十卷而属素序之先生官豫章素以诸生见焉训诱奨厉久而弥知先生之得扵天者不可谓薄顾人者若是是故其文而才之不尽用也临川诸生应奉翰林文字文林郎同知制诰兼国史院编脩官危素序栁待制文集叙翰林待制柳公既卒子卣藏其文若干篇至正庚寅浙东佥宪余公按行所部以浦江监县㢘君清慎有爲爱民重士乃命刻其文传焉昔宋南渡树都钱唐浙东爲股肱郡衣冠大家接武于廷名公硕士相继而起汪洋博洽之学辩论宏伟之文人自爲书家有其说呜唿盛矣㢤至元中海内爲一故国遗老尚有存者师友讲授渊源不絶大抵皆以殚见洽闻爲主天爵窃禄于朝三十余年其扵浙东鉅儒犹或及识故翰林侍讲学士袁文清公及公而巳间甞接其论议诵其文章奇辞奥语层见曡出信知非囙陋就寡之士所䏻及㢤甞南渡之初一二大贤既以其学作新其徒吕成公在婺学者亦盛同时有声者有若薛郑之深淳陈蔡之冨赡叶正则之好奇陈同父之尚气亦各能自名家皆有文以表见于世其为文也本诸圣贤之经攷求汉唐之史凡天文地理井田兵制郊庙之礼乐朝廷之官仪下至族姓方技莫不稽其㳂袭䆒其异同叅谬误以质诸文观㑹通以措诸用读公之文者庶犹见其兆欤故公施教训于成均则胄子服其学司议论于奉常则礼官推其博天子方召入禁林而公年巳老矣惜乎文之不大显于世也其制作规模之盛则扵鄊之先正有足徴焉嗟夫水贵有原文贵有本儒者之学贵乎多闻之为尚也然而择之必欲其精语焉冝中乎度非夸多闘靡以为䏻也孟子曰博学而详说之将以反说约也胡氏曰学欲博不欲杂欲约不欲陋㫖㢤言乎㢘君名阿年八哈字景渊爲至元名相文正王诸孙家世清白故治县有声其扵赋役推攷均一可行永久民深徳之文集二十卷别集又二十卷皆公门生宋濂戴良所彚次云通奉大夫前江浙䓁䖏行中书省叅知政事蘓天爵叙栁待制文集序天地之化物䫫人亊之理久则敝敝则革革则章非敝无革非革无章吾何以知其然也在易之革革之卦贞离而兊悔离文也时至扵革则其敝也久矣夫兊离所胜者也物敝当革虽所胜者熄之故兊革离夫惟革其故而后新可取故革其文者乃所以成其文也近取诸物若乕豹之文非不彪然炳也及久而敝则䵝昧厖杂曾不若狌狸之革而章者也四离之终而革之时也五与上革之功也故五为乕变而上为豹变以其世考之成周之文唐虞以降之所未有也至孔子之时乃大敝矣周公圣人也曷不为是勿敝之道以贻其子孙以传之天下后世使之守而无变㢤葢物久而敝理也理之必至圣人亦末如之何也孔子之作春秋或者以为绌周之文崇商之质夫岂尽然以其告颜子四代之制与夫后进礼乐者观之则其所损益者可知也由周而来亦可㮣见汉之盛也则有董子贾傅太史公之文东都而下则敝而不足观也唐之盛也则有文中子韩子之文中叶而下则敝而不足观也宋之盛也则有周子二程子张子欧曽之文南迁而下则敝而不足观也夫何以异扵乕豹之文彪然炳也及久而敝则䵝昧厖杂曾不如狌狸之革而章者㢤文之敝至宋亡而极矣故我朝以质承之涂彩以爲素琢雕以爲朴当是时士大夫之习尚论学则尊道徳而卑文艺论文则崇夲实而去浮华葢久而至扵至大延祐之间文运方䂝士大夫始稍稍切磨为辞章此革之四而趋功之时也浦江柳先生挟其所业北逰京师石田马公时为御史一见称之已而果以文显由国子助教四转而为翰林待制兼国史院编脩官葢先生蚤从仁山金先生学其讲之有原而其淬砺之也有素故其为文缜而不繁工而不粹然粉米之章而无少山林不则之态惜其未显而己老欲用之而已殁也余在秋官时始识先生甞一再与之论文甚懽比以公亊过其家问其子孙得其遗文凡若干萹因使先生弟子宋濂戴良彚次之将卑监县㢘君刻之浦江学官世有欲徴我朝方新之文者此其一家之言也必有取焉囙题其卷首以俟至正十年八月丁祀日武威余阙序柳待制文集摽目卷上栁待制文集标目卷上卷之一古诗拟古次吴彦辉编脩韵览物三咏寄孙履常墻东莳青菊大驾至昌平县题巨然江山行舟圗袁伯长侍讲虞伯生马伯庸二待制夜宿䏈句次韵効体送郭子照经厯赴淮东送贡泰甫南归文子方寓直翰林数日即以使注云南典选诗用识别谢无疑将归延平晋诗为别次韵四首庸韵赋苦寒题王氏抱素斋祭通州䝺草草南归伯生驰诗见别舟中次韵过大野泽沽头阻浅雪霁得风径过高邮晚渡杨子江赠王玄翰社原父自清江访予钟陵将还武夷山中危太朴自金溪来访题谌姆授道许旌阳圗雨中言懐卢作谟将老好逰三节堂诗送叶生以相墓术西逰婺源岁莫杂言诵太玄有感尊经堂诗郑景明招㳺左溪山旦发渔浦卷之二古诗度居庸关李老谷闻子䂓龙门圣李陵䑓至上都国子监晓发龙门次独石状呈杨廷镇脩譔乗海青车过赤城鵰窝送俞伯贞祝蕃逹下苐南还阅陈景仁都曹云南行卷为和杂诗八首舟次衢州晚泊贵溪逰象山昭真观杜家三舅浔阳官满束洪都取荐牍却携家东归送刘叔谠赴韩山山长康端玉蔡辅之和予言懐之作因再用韵荅赠林敬与将赴宜春筦库之任即赋为赠送冨州章仲实判官觧归郑万里再赴广东辟书囙赠别题窓外木粟丛贞一錬师招逰玉隆㽞诗山中渡湖宿麻子港口重逰象山昭真观我昔京城居白云楼诗仙华方先生晚最啫吟予方裒公手泽为卷淂公山中竹醉日感旧寄赠之作辄追次其韵为仙华先生寓祠值碣于其墓访吴正传录事寄题兰溪州学挹翠轩瘗夭王叔能尚书招逰乕丘袁文清墓下作琳蔵主得黄晋卿吴正传张予长北山纪㳺八诗要予继作试院诸友小集分韵淂口字出试院诸友小集湖中分韵得淡字王继学侍御将赴南䑓辱恵近诗借韵序别题苏长公书曺侍中与王省副论赵元昊事十六夜朢月蚀读汉史送张典史赴江宁题姚文公草书杜诗宗忠简公画象为叶深道作梁谿謡赠盛道士度马岭过傅景文墓过钱清朢会稽山月夜下通明堰过龙山不得畱至车廐却乗小艇至门中秋看月朔㳺卷中有句云成吾看山福岂不在老大此拙者早退之苻也岁晏苦寒孤坐无憀用其句为韵赋十短章先示戴生间或贻诸同志卷之三古诗送马伯庸御史出使河陇大雨雹行送王元叙赴颍州同知送陈景仁都事使徃云南调选寒食日访客始见杏花题唐周昉画金徳星君真形图赠冩真张翁刘常州宅对菊醉歌出北城独上秋屏阁望西山烟霭中漠无所见为蒋英仲作颜辉画青山夜行图歌出新城门至北沙下行视陶瓦后木龙渊歌题髙彦敬尚书竹石圗雪后苦寒沍自勘居山所作诗观南安赵使君所藏书画古器物中秋夜半起看月题华氏溪山胜㮣亭题赵敬叔所藏龙眠飞骑习射图与赵用章戴叔能同度淡竹岭载酒堂诗雷琴行题陈录判澹古斋题髙尚书画云林烟嶂图题陈子仁屏间长松叠嶂介福堂诗为张繁昌作观宣抚资政郑公追复元官诰词草堂比丘尚贤刺指出血书妙法莲芲经一部黄晋卿提举授官𥘉归题钱选画僊居图过闸行松雪老人临王晋卿烟江叠嶂图歌送萧从道还蜀歌观韩魏国忠献王蝉冕画象归度太阳岭天台张节妇吟题瀛州仙㑹圗题临本捕鱼圗题龙眠释迦出山象蕃王献寳圗题王宰所蔵墨龙商学士画云壑招提歌僧傅古踊雾出波龙啚卷之四律诗同杨仲礼和袁集贤上都诗十首送李文晦佥事易莭燕南十首郷友胡古愚久游京师赋诗合归次韵天师㽞国公挽词大司徒饶国公呉公挽词送忽通叟着作行祠海岳送朱本𥘉法师赴豫章玉隆宫登龙山寺后阁王叔能㢘访寄湖南道上诗次韵奉荅奉陪二府羣公帐饮寄赠陈君采冐晓雨赴健徳门𥘉夏斋中杂题山中九日三首闻临江范徳机以母丧哀毁卒哭内除夕四首蕳贾惟贞左司与陈新甫甘允从饮范使君亭题瀛海圗呉门逢张仲举送胡㢘使致仕北归东原睡余偶题十六夜重对月许益之计至恸余有作题离骚九歌图自题藁卷晨起岁晏风雪中方夀父恵诗次韵酬荅长律则别宋季任赴甘肃提举故相东平忠献王挽歌词送南笁澄讲主校经后却还杭州用韵重赋故相挽歌词送叔能左司出守㑹次韵荅郷友吴立夫寄之作开府大宗师张仁靖真人昇仙词大雪戯咏送何徳芳叅议登朝兼志王许二公同升黄阁之喜仐体诗六十韵饯正传之官池阳送翰林书冩邵从圣赴临淮尹绝句赋黄氏新安岭南山居十咏卷之五律诗奉同伯庸应奉韵送伯生愽士行祠西岳次韵伯庸无题送李士弘侍读摄祠王屋观失刺斡耳朶御驾回还次桓州大驾北廵将校猎于散不刺次韵呉真人咏梅送田时佐签事赴河南次伯长待制韵送王继学修撰马伯庸应奉扈从上京送道士祝丹阳祠武当山送赵虚一行祠南海南镇左卫麻经历归省先墓宗人汤佐由内宰出为怀孟揔管送冯士企经历赴淮东廉访幕郑公辅下第后为京邑教谕满归冠氏皇太子受册贺退归书事符安理袭爵为镇守杭州真定翼千戸午日雪后行失八儿秃道中漫题斋壁郷友呉立夫以治春秋举礼部进士不中第南还河南北水后民徃徃吿饥胡安常以工部主事为其省贠外郎送张靖明真人南还天台送道士何大方归龙虎山迁博士后作送国子伴读李颙还省潞州新制太常卤簿成送王正臣经历赴浙东陈存道由奉常掾出为广州教授送杨君庠赴定海税官送播州杨宣慰还镇送叶道士归天台送宋诚甫修撰押送安南贡吏赴鄂省交割读汉史寄汴中呉彦辉元日朝回书事送陈仲刚归鄱阳却赴武昌谒选送唐可升法师奉香祠武当山次韵伯庸上京寓直书事四首李侍读子巖夫为四州行省译史离京北至新店任城马氏茔送伟师南迁送国子伴读朱礼悌归旴江伯庸少卿在上京有诗贻经筵诸公次韵继作十月五日冬飨礼成书事送周尊师还呉中京城闵旱苏郎中挽歌大驾还次抚州猎获禽驰飨太庙过长芦书所感舟起登黄楼北朢河流雪中渡淮晓次扬州阻风不淂渡江晓朢金山镇江逢袁子方明府送管文秀赴辟南㙜送董侍御由江右赴南㙜送万里贡𥙷行㙜阅进士卷与晋卿夜坐道旧过铁书室观宋大宗正训名牒呉玄徳真人出祠阁皁山常大举参政奉从徃玄徳有诗次韵呈二公立春日陪左平章饮送汪叔志推官觧南安却归北上送江清同知赴湘郷赠邓道士逰亰简虞少监雨中宴坐次士见贻之作𥘉夏忆亰城居送南海蔡秀才此逰送太朴往临江谒德机囙而代蕳送张明徳使若赴南息州追饯常大参至樵舎镇作枯木丑石遗李辅之检校观发㐮樊兵頋渊白架阁自呉中西来途次有诗和其韵三首彭中所賛府觧归庐陵端午日泊舟信州城下陈行之推官袁仲野知事擕酒馔劳予挹翠亭次衢州卢彦远捴管任仲安同知㽞宴平山堂上杜真人逰仙词原父以遗逸起武夷山中题诗志喜寄太朴先公墓下作送夏仲文主簿赴遂安雪夜梦玄卿太朴致书深悼徳机之死水际见早梅题爲澷兴六首俚俗集觋脩事作诗私诮其陋浦阳十咏送呉徳谦入亰题项可立双松图与新甫允从㑹饮上清宫丈室送张国济法师还龙虎山居钱唐逢管彦清史君访王宣慰金井山居即送广东上任玄文馆送张伯雨錬师归三茅用韵重送送秦裕之左司赴福建亷使卷之六律诗送胡允文赴邵武録事兼简汪国良史君垂虹亭晚眺送魏谊夫运使赴闽中庐陵曹士弘挽诗二章送杨元诚库使制纸事毕还京送徐周臣廉使除戸部尚书二首次韵鲁参政观潮二首送孙元士经历赴越中因杜掾迁江东奉简贾伯坚亷使时方自淮东转运移节宣城次韵继劳亷使观阅二首送陈彦正山长奉亲赴柯山夜行溪谷间㳺耆阇山寺因怀君采王景文山长挽词送海漕府朱奏差押运北上东阳送周镇抚易戌西还周喜作墨竹送李彦方访移淮东中秋待月却懐鲁子翚学士作寒崖古木送侯伯弘揔管还镇喜陈昭祖副使相过九日澷题送钱子仁赴江山税官送闻梦吉赴䖏州学录寒食山居新间径城杨忠襄祠堂诗元日与呉行可照磨对酒送宋可与者满卦铨送陈昭副移江西秋雨中喜宋景濓见过望圣夀山寄千巗道者得晋郷愽士书逰五山四首立夫见和五洩四首复自次韵送暨阳胡生北游初霁望金华山雪乡友郑顺卿以九世同居请文树碑陈新甫太祝乗传过兰溪访予山中赠谈命周生㳺上龙山㑹稽懐古过贾相故苐送通蔵主归天童清潭金氏翁登年九十囙外孙戴叔能从予㳺命来求诗偶题拗律晨度居庸至南关门宋徽宗书琼兰殿璧山记燕贵溪风圗黄宗道播州杨仪桹独骑图王振朋金明池锦标圗孙莭妇诗题陈直卿云山圗送文着作奉御帛往鄂省即赐南交贡吏题虞愽士作玄又玄斋铭观李营丘长林巨石圗王长卿检校将北归作古木幽篁一幅赠别强振之招逰粲山别业八月十七夜半㸔月寄广陵陈新甫侍仪赠相墓余生题无极元所蔵鲁公君谟帖久不与子长交问今日𥘉寒读向所示文清諌事萹慨今感往併赋忆别题関仝平槗行旅圗絶句夜过髙邮有感自宗正府西移居尚食局后河中府大旱民康拟实导其府知事张君请水雷公洞澍雨随至滦水秋风词后滦水秋风词题立仗马圗代简以南醖一壶遗继学侍制题宋徽宗梅雀图题宋徽宗扇面题宋徽宗献夀桃核图题金显宗墨竹题萧照江山图题李藻河梁泣别圗题钱舜举禾鼠图题释迦出山图题窠石海狗圗题海潮圗题牧羊圗题睡猫圗题折枝海棠圗月中度居庸二首荆门三絶句夹港守冻三絶句题日观画蒲萄北山招隐词洪州歌次韵奉荅徳㡬冬日见寄题王子质家青山白云圗题明皇按乐圗题王若水爲赵虚一画苍崖右木圗题太玄天师画升龙圗题松雪翁画杜陵小像题薛朝阳画扇题郑伯元经历家四景圗访坦溪叶审言主簿题王制置家所蔵宋穆陵戎谕边帅御扎题夀皇御题淳熈宫画牡丹扇面题息斋墨竹题宣和御画䳺鹑行界牌源道次小憩民舎题理宗御书赐卢允升扇面郷友赵用章自庐山访子钟陵栁待制文集标目卷上柳待制文集摽目卷下栁待制文集标目卷下卷之七制赵王封三代制集贤侍读学士李倜封二代制翰林承旨王约除兼太子詹事制真大道教祖师刘徳仁加封真君制东岳泰山加封太生制诰江州太平宫九天採访使加封诰词兴国九宫山太平护国真君加封诰词表进南郊卤簿圗表国子监贺太室庆成表大驾北还起居表御史㙜贺正表监脩国史贺正表宣徽院贺正表泰㝎甲子贺圣节表笺宣政院贺千秋节笺国子监贺受册笺状升祔礼成请推㤙赏状请添造单罗法服状荐乞石烈希元状祝文行祀岳渎祝文筞问国学私试十一首廷试一首代卷之八谥议徐凤谥文荘扎忽児台谥忠肃郭昻谥文忻都谥孝恭李倜谥章肃郑阿児思兰谥敬愍严度谥贞宪王晦谥文靖李谔谥端宪陈思济谥文肃孟淳谥康靖李荣谥成肃张士观谥文悫伯都元献刘二拔都児谥武宣买住谥文简元明善谥文敏董士选谥忠宣姚燧谥文王仁谥正肃程鉅夫谥文宪阿里伯谥忠节刘悫谥孝靖王俣谥宪肃杜思敬谥文定严忠范谥节愍卷之九碑铭护国寺碑铭懐州大兴龙寺碑铭李武愍公新庙碑铭䖏州庙学碑铭温州帝师殿碑铭慈溪普光禅寺碑铭颂东阳秃满长官去思颂漕运副万户咬童公遗爱颂嘉兴塩运分司纪恵颂杨丞检田颂卷之十墓志铭元赠奉训大夫辉州知州飞骑尉汲县男王府君墓碣铭有元故奉议大夫福建问海道肃政㢘访副使仇君墓碑铭故奉议大夫监察御史席公墓志铭方先生墓碣铭亾舅故宋太学进士俞公墓志铭元赠太中大夫东平路捴𬋩䡖车都尉鴈门郡侯田公墓碣铭亾友王君景先墓志铭承直郎管领拔都儿民户捴𬋩伍公墓碑铭元故大司农义襄公墓志铭师氏先茔碑铭周东扬墓志铭元赠中议大夫同签枢密院亊骑都尉追封南阳郡伯宋公墓碑铭王山居士胡公墓碣铭卷之十一墓志铭义方陈母丁孺人墓碣铭澹居䖏士马君墓碣铭故平阳州判官陈君墓志铭卢氏母碣铭圜一道人墓碣铭夷门老人杜君行简墓碣铭元故太中大夫海道都漕运万戸周公墓志铭无为子碣铭刘彦明墓志铭于思容墓志铭元故武略将军邓州新军万戸府管军下千戸赠武义将军飞骑尉追封静安县男蕲公墓碑铭马仲珍墓志铭元故奉政大夫佥岭北湖南道肃政廉访司事崔公墓碑铭故宋宣教郎主管礼兵部架阁文字林公墓碑铭元故戴孺人刘氏墓铭卷之十二墓志铭故宋孙明府碣铭浏阳州学教授张君继之墓志铭元故将仕郎婺州路义乌县主簿赠亚中大夫东平路揔管轻车都尉追封清河郡侯张公墓碑铭塔铭万夀长老佛心寳印大禅师生塔碑铭墓表元赠承事郎婺州路浦江县尹金府君阡表代张公作官原墓表武徳将军刘公墓表太康王氏扶城墓表双峰先生墓表金溪羽人查广居墓表甎志亡妻墓塼志殇孙墓塼志卷之十三铭豫章楼铭拱北楼铭养正堂铭苍剑石铭辞陈贞命字祝辞郑泳冠字祝辞賛姚文公画象賛王叔能参政画象賛王继学画象賛韩明善画象賛自賛画象箴思学斋葴传刘节妇传傅节妇传韩节妇传寗节妇传书答临川危太朴手书答金华宋景濓书卷之十四记重建省府记敕赐天妃庙新祭噐记全宁路新建三皇庙记见𥘉亭记常州路城隍神新庙记鹤山庵记遗清堂记瑞州新脩仁济桥记龙兴路医学敎授壁记云从山崇真观记采衣堂记玉隆万夀宫兴脩记建徳县脩学记永嘉县新学记退蔵山居记镇江路録事司题名记甫里书院记洞山如存精舍记卷之十五记崇福永乐寺记称心寺重建佛殿记药师院记慈慧菴记菊存堂记孝思庵记重脩适意亭记丽泽书院灵星门记横山龙神庙记余姚州判官兼捕盗璧记福建帅府重建谯楼记庆元路捴𬋩府官寮题名记荥阳侯系记蒋氏懐恩菴地主中屠将军祠记浦江县重脩记许府君新庙记卷之十六序共山书院蔵书目录序东亭圗序席御史文集序阎氏嘉禾堂诗序送刘宣宁序送王吏部签宪燕南序理成隐居圗后序上京纪行诗序高氏四子字序开元宫圗后序齐太史春秋诸国统纪序嘉溪圗序宪幕诸公送许仲谦北上诗序义乌王宰二子字序集序卷之十七序蔡氏五庆圗诗序江浙行省左右司题名序朱节妇呉氏序宰渊微挽诗序金石例序俞噐之诗集序送段吉甫州判序提举司壁题名序斡勒氏三子命字序送王云卿教授赴官严陵序送白彦昭序送赵永嘉序浦江县官题名序引龙氏叙族小録引说杜思成更字说卷之十八题䟦䟦郑宣抚手简䟦晏右司撰冲素䖏士郑绮墓铭题杨仲弘序祖浩然求母事记旧本春秋繤例后䟦松雪翁重画陵阳牟公所作脱鞾返棹二图题东莱先生手书送张孟逺序跋髙安蔡辅之家蔵其五世祖仲舒赐苐告后题天野飞云编䟦吴越囯命官墨制题赵明仲所蔵姚子敬书髙彦敬絶句尚书诗后题北还诸诗卷后跋虞司业撰岭北行省左右司郎中苏公墓碑文鲁囯王文定公家传后题跋唐李徳𥙿手题王维辋川图䟦鲜于伯几与仇彦中小帖䟦陈庆甫所蔵鲜于伯几书自作饮酒诗题秋池楼观图书文集贤撰欧阳复𥘉父墓志后䟦欧阳文忠公墨蹟题杨文莭公手书学葴后䟦江陵项平甫为李文㝎公作盘居诗自题钟陵槀后䟦新建龙泽书院本末䟦谷平季氏家谱题江矶啚卷后䟦朱文公与马㑹叔尚书二帖䟦朱张吕三先生手帖䟦司马温公脩通鑑草跋韩魏公手帖跋郑资政雪竹赋跋家中所藏文公帖跋夏敬仲八咏赋序卷之十九题跋跋范文正公与杨䖏士帖跋范贤良手帖跋王给事射中帖跋蔡忠恵公谈谦帖跋李阳冰篆天清地寕四大字跋赵丞㫖书颜鲁公麻姑坛记题山谷书士大夫食时五观跋范文正公八帖韩魏公与徐州孙龙圗书跋跋蔡忠恵公帖跋范文正公黄素小楷伯夷颂跋睢阳五老圗跋蔡乆轩书谢丞相遗亊跋胡古愚銮坡小录跋张魏公书心经跋郑左丞所藏中朝诸老手帖题袁仲长所蔵松雪翁书洛神赋跋晋卿所得牟方仇三公诗卷题髙尚书画云林烟障跋张直夫先生所得家枢宻四诗跋叶南康撰书俞果斋先生墓志跋仙都府君王公手书硕书跋欧阳公二帖跋中书舎人潘公山方新州帖跋旧本瘗鹤铭书婺本易程氏传后苏长公书登州海市诗后题题朱文公手书二诗后跋潘默成郑北山二先生帖题重墓唐本诸葛忠武矦下方题唐兴二帖题刘原文书荘子秋水萹题坡翁书寄邓道士诗题宗忠蕳与妹壻朱主簿昉帖跋赵文敏行书千文题子长作谢太傅王賛后跋赵文敏帖题倪生兰亭二十本跋文长老所蔵曹泰宇戴帅初诗题赵龙禫草书坡公赤壁二赋跋扬文元与刘子固书卷之二十行状故宋史舘编校仁山金公行状元故追封从仕郎温州路乐清县尹黄公行状祭文焚黄祭文先泗州墓焚黄祝文祭亡室浦江县君戚氏文祭孙秬文立祠植碑后祭方先生文祭许益之文祭文诔马景荘誺启贺李彦方除广东㢘使启贺张希孟除礼部尚书启代上许左丞谢鲜启恿髙副提举啔栁待制文集标目卷下柳待制文集柳待制文集卷第一栁待制文集卷之一古诗五言拟古次吴彦辉编脩见寄韵昨夕芳兰英今晨寒露莽凡物荣悴之所慎在交友燕燕参差飞尚自求其偶何况万里心仅若风中栁服君无流黄贻我有佩玖感叹临长河何山近牛首驱驰茍可及赢嚢具吾糗但恐川涂脩所期非所有秋晓行园览物三咏书寄临川孙履常苦瓠若悬瘿宜瓢亦宜笙笙将用合雅瓢以供酌烹吾为苦瓠谋任力不任声荐劳铏鼎间自足资养生物贱终反质吹万岂其情庭后双桐树当春各扬熈方华俟其实匪为凤皇饥逡廵白露下时变物乘之阳柯色黯黯隂干兀颀颀朝曦与夕晖同煦亦同吹君看特立者至徳岂下衰蓬艾着茎颕其髙论寻尺在时荟翳中𥘉不自㨂择秋风一披猖束藁共狼借儿童强觧事走报蓍生筞是物岂䏻神虚名偶相迫四营尓何知无徴安有获唿儿告之故吾占用吾易墻东莳青菊墻东莳青菊墻西种丛蔧蔧髙菊尚卑俯仰作秋意森脩已盈束张王宻相比飘风日凄凄荣悴忽殊位一为斩艾㑴坐阙藩篱蔽以兹感时物囬复临轩砌孤华耀黄艶迥立有余地馨香不满把零落还自致夕餐讵能饱根蒂已中弃粪除蔧何惭羡尔身后计九月廿八日迎大驾至昌平县囬銮向亰阙佳气拂天来千官肃迎谒奔走及舆台前瞻直南口帐殿层云开驼铃逺有响象驭不惊埃却升玉座甫进蒲萄醅侍仪主奉引唤仗声如雷雕盘荐桃实磊落堆玫瑰庻明土物爱敢觊天颜囬退旅称万岁俛首三徘徊圣人乗六龙宣光照九垓兹地适顿辔秋阳薄崔嵬蠲复周黎庻宴见先背台继体如舜禹其仁巳深培陋儒軄为颂感奋惭非才奉皇姑鲁国长公主教题所藏巨然江山行舟圗善画如攻诗意到即竒警盖縁踈㒞姿茟墨无容骋敛之缣楮间只尺万里景巨然作江山所得尽幽夐㝠深风雨重旷朗云霞屏秋光满帆腹上下天一影白鸟不尽飞枫林有维艇稍前牛渚矶却后瞿塘顶岂无乗航戒尚想然犀炳巨灵制坤轴割截尓何勐至今气淋漓幅背出光耿人言此非画与幻本同境然师岂幻者贞胜以其静我来览遗迹皦若天机秉巫闾东北长岷蜀西南永朱邸雪消𥘉春晖浮藻井开圗望神州时莭躬朝请慨思禹㓛成重喜殷邦靖将铸岳牧金明堂安九鼎袁伯长侍讲虞伯生马伯庸二待制同赴北都却还夜宿聫句归以示予次韵効体发三贤一咲杜诗诧蜀险高有石柜阁安知居庸口可掠太白脚马行已崇巅鸟度尚层壑林蹊旷迷辙崖井荒留幕俯疑日沉车閴若风鼓槖玄云倏扬旟朱霞粲涂鞹数驿程匪赊袭裘寒更薄客魂逢酒销鬼胆因诗愕蟠木将为容胡绳未宜索严召戒晨超澄旻际秋廓𬗋微晶焕烂瀚海气㝠漠腰无两鞬属道有五丁凿弭辔谁所援还衡犹屡错小息树吟旌争先厉词锷非开石首筵似聴郾城柝巨敌无前勍偏师当后却送郭子昭经㦄赴淮东严严御史府荦荦聚英彦计仐玉笋班显者半郎掾居中宻告猷治外详论谳我逰朝士间闻谈辄心羡胡为三十年负此一破砚子昭毎相过开口竒自见弘璧本不赀况复加藻荐安能辞富贵尚欲志贫贱平明借马出向夕拥书去年参元火可贺亦可唁端公坐南床爱士诚睠睠屈君㢘访幕首路走淮甸生平书檄手妙在巧裁剸谁无扰狱市勿使滋蔓莚平反奉慈母欢喜㓗羞膳君子既得舆小人将革靣想当治曺暇稍稍事逰宴试茗蜀井冈看花竹西院古思浩无邉新语时一转定懐亰逰旧寄赠比黄绢交情二纪余此别良缱绻徃时媚学侣散若风蓬旋今我亦老丑尚复把经卷分襟各回首絮点杂花片重来都门道迎子十乗传送贡泰甫南归觐省简材适南山观水至东汇形生蹙舒间智出寻尺外自我入西廱羣士日参㑹云持一鑑岂敢当品裁贡生晚寔来见即加畏爱时时片语出髙爽无猥辟进从衿佩行退察辈流内噐许不异口嘲评絶憎背属方引自近巳迫期而代我老如枯畦扵尓资沃漑胡为忽有行言买归舟载一隂月更朔魄死明始朏长河夜来雨物色饶生态去者遂翾翻㽞者诚拘阂徇名苦求益或乃讥卖菜永愧堂上翁所乐清浄退寕将五粒松换此双龙焙旧学待表微新声行起瞶超庭重有闻作气应再倍必观正令申靡恤偏师北低昻与禽纵用䖏无不在终然爝火光岂掩日中沬我歌实劳劳尔思母昧昧眷言蕙草秋霜露不相贷文子方寓直翰林数日即以使往云南典选诗用识别圣人御世具黜陟用明幽恒持万里见若与一室谋滇池西南疆理亦中州皇明所照烛犷强恬柔缅怀国利噐爵禄迺戈矛稍乖铨鍳宗将贻茧丝忧况提天官书往即外府筹择命词臣得无慎其由翰林文夫子见谓能言流受词别知友大斗釂不酬朴𬒳辞夜直出门戒晨驺选材古所难此事若㝠搜岂无甲乙簿珠砾同一收施施䖏士议劳劳城者讴太史制褒贬在于用春秋将令周道正皇䘏椘人咻循吏果再见斯民庶其瘳得结数十辈参错置邉上以昭王度下以振儒猷吾徒分阸逺被服在林丘谢无疑将归延平㽞诗爲别次韵四首裘葛亦何事为人司暑寒微哉一封垤欲等嵩华看如将射变率未兔噎癈餐我贫不自遂早知行路难解后与君别好懐讵能安为语南飞鸿雪迹何时漫数路欲求贤当宁席为侧书生无籍名只尺不得夕区区冷官调自视培风翼坎盈岂䏻亨井渫谁为恻乐㢤归去辞河流夜耒急龟山载道南伊阙无全书遯翁受李氏一轨行衆涂如人执蓍蔡扵物察鸢鱼至仐表郷学粹羙不近迂得君覉旅中滞念尽刋除讥评世亦有鉴裁我岂虚唯应双劒光贲子幽贞庐服官如服贾苟利无不然间关逺行迈肈彼车牛牵亦越南北垂不间东西阡寋予拙扵用蓬飘逐囬旋可能食无鱼自诧茟如椽好友不可唿逝去犹飞烟谁欤重晨招谢尔嘲昼眠泥涂肯再辱况𣣔使之年离絃不成曲麟胶我当煎次伯庸韵赋苦寒三首我衣䟽布缝彼裘衆毛集将微御冬具奈此飞霰夕衣完幸掩胫裘温更重燠寒非尔私寕观俟其复且无金辟寒頋有犀镇帷穷年一莞席仰胁涕流斯敲门求束緼彼固吝所施羙㢤南檐曝一煦吾敢私至日不通关谨此隂阳交我非爵禄身自视如露泡所操无直笴谩𣣔弯强弰严风铄肌骨此志徒嘐嘐寄题天台王氏抱素斋我琴虽无絃固亦徽轸具浑浑大璞如正以不雕故置之空山间衆籁毕耒赴谁其聆希音且复展幽歩天台三万丈瀑水若悬布想见桃华巗风吹落新雨青鸾倘未来白鹤已径度太上乃忘言吾归抱吾素发通州至小直沽十年鞍马中释去理归檝江光来娯人佀与我意惬疲劳省前痛欢喜获新接念当有行𥘉苟志在懐牒何期腰间组爵等遂躐外虽𬒳竉荣内实惧颠跲以兹恋阙情益欲务倄业清霜㺯晩信老树见㽞叶沽河漳潞交冰水尚可渉急桨追南鸿直不数旬浃梅花定迎笑粲粲光生頬逺逰忘贱贫吾寕负吾铗䝺草草南归伯生祕监方晨赴经莚驰诗见别舟中次韵俟便荅寄兼蕳伯庸赞善讲经白乕论载茟承明入此事岂在予鹓鸾正髙集乞身去江湖幸矣归期及于何君子心缱缱念朋习新诗比绣段重赠当珎袭囙怜菅蒯材分寸强纫缉頼承廷凤辉庻遂谷驹絷皇猷待润色在治时所急服惟絺㑹明基借台莱立斯文仗公䓁别𬒮不须执过大野泽大野自为泽济流安得通渟涵就深广蟠际渺西东掲帆入洪澜尽此一日风青山若浮髻隐见云烟中不知何郷聚欲辨已㝠蒙兹惟开辟水岂固䟽凿功捐小以成大地利迺豊崇至今徐兖郊桑麻岁芃芃贿迁擅工贾组丽连仆僮矧时漕事兴舟航宻如蓬寳藏在山海其益无终穷一令民生遂坐致国本充非吾黄㡌郎孰讯白凫翁沽头阻浅倾嚢作舟佣颇意遂所徃进止由他人何异车在鞅沽头临闸水寋浅不容桨小待得㣲澜嚣譟争下上强挽才一篙退却巳数丈两舲忽枨触石际戞余响前船如释掤后船如脱襁回头望欹岸心折犹惝怳投艰始谁偪出险终自誷却懐乗木㓛在易垂彖象夫知理即事岂有患非想归鸟尚依樊㳺鱼亦惊网人生羇旅中百岁徒壌壌白云何方来相招泚予颡雪霁得风径过髙邮乗舟得顺风如鸟新插羽甓湖五十里浪破雪花舞不知岸势逥歘觉帆力举却望烟中竿参差数家聚髙沙旧逰䖏酒贱鱼可煮伸眉一笑粲对靣九疑阻淂非龙爱珠逞㒞挟䨇艣意令明月胎光𦦨閟不吐我诗𥘉未工聊用相媚妩后朝妙髙㙜唿云作吴语晚渡扬子江未至甘露寺城下潮退阁舟风雨竟夕鼓枻凌涛江江光晚来薄相望鐡瓮城正值沙水落滩长洲渚出月黒风雨作欹眠聴舂浪梦枕生新愕起吟不成魇但怯体中恶金焦两浮萍天堑何根着意今制𬈑渤帖帖就䟽瀹奈何潮汐舟只尺限前却方冬百泉缩潦净海为壑乗流俟满魄明夕异令昨快唿北府酒暖客慰离索庻囙行路难幸识还山乐赠王玄翰元贞元二禩我頥未垂吴逰一长铗𣣔以钝为铦跻攀群公间蹞歩限堂㢘在我履借正从渠藩级严维时许与分金缯不徒兼坐中清观氏颀身髙帽檐倾懐指道要恐此后益殱我戆但耳受语味讵能餍谓方偶升运岂遂叹中淹寒暑三纪余往来如痎痁清观巳下地白发我日添徴言骇今见信若龟兆占斯文大圎镜有目人得觇柰何复反剥不遗洪入纎朅耒豫章城束口类遭拑聴谈虽亹亹闭息但厌厌道逢羙少年进止一无嫌揭子为我言其人详视瞻家微百金产架有羣书籖煌煌定武宗缅彼世泽渐清观我故友有子在穷阎技富愈思蓄时来当彂潜我为想颜色覆鑑併收奁那令毁龟玉不卒举鱼盐促坐席屡改风囬雨飘帘寒㕔恶草具觞至时一拈旋看养花法頼人加盖苫虽承天泽滋更畏夏光炎又闻日月华西沦则东暹藏景閟阳曜出幽县素蟾木㓛能拯涣地道有流谦育材我岂敢赠子以安恬我歌实激烈谁为晢与黔遟归絮我酒宿草尔其霑杜原父自清江访予钟陵㽞欵旬余将还武夷山中原父志完洁闻道实先吾定交自钱塘暑霜二十踰京华亦继见失路各﨑岖区区抱两瑟混合万齐竽吾人许与心固有弗占孚讲谈必䟦烛逰衍每联𥚑蒙雾不知润披荒才启途君归得超越我㽞类踞拘八年沗亰秩踏鼔厌晨超偶纡江西绶言访玉人刍企瞻云谷云随风时卷舒梦中反招隠觉耒闻过车感别欣既见相看惜纷如数宵复欵冾深懐为之摅叹息吾道存斯文岂其孤后至邈未逢前行逝将徂宁观以俟之曷日免沦胥吾年属须暇追惟删述𥘉英茎以论乐点画以成书有理有声形道隐言亦芜击蒙非揣想彂蔀得昭苏新闻起吾聴宿说讵䏻诬匆匆上瀬船言返粤山居慢亭老曽孙道景骖云舆计程两旬浃到家改蟾蜍况兹诗书窟只尺文公庐潄芳酌巖液哜道撷烟腴𥘉非山水滛将为造化徒定开懐友轩唿童重汛除布莚齐旧帙扫壁张新啚友道系伦理别久㑹常踈津津丽泽益许许伐木唿诗人有行渉尚或歌卭须所以千里驾但取一夕娯有殁与升沉蹈道本无殊迹往虽异方神逰实同区落月屋梁色踈梅窓外株此意方寥寥微君谁起予勉勉鸡黍期茫茫冠盖衢美诗惭报贶缅彼貂䄡褕危太朴自金溪来访㽞馆兼旬因归有赠数日出恒早旋归巳疲剧思睡方未暝强起临几席席间有佳友来来千里屐所来非健羡亦不畏名迹谓吾昔求学颇甞窥窽郄𣣔要一夕谈以慰百年役窹疑则岂敢辨义能亡益斯文千载后泮涣抵离析不有髙朗姿谁完超距力夫道非逺人何甞系徴索譬如山出泉其𥘉论㳙滴渟涵深广千流同一脉掀掀鼔云涛帖帖输𬈑渤是气中乗陵无吹亦无息文章道之英各亦随所觌草木纷以滋何甞须粉泽生机一彂越形色自不隔吾闻古作者严严垂典式履正有夷途胡行犹埴韩公起扶衰文字𣣔适軄取新非厌常通变由知易衰遟岂复进傒子坚吾壁东风迫归期未了千日客少留慰将逺芳草萋以碧谅㢤君子心永言若金钖县知筐筥赢不废秉穧积勉勉他日思为寄东飞翼题谌姆授道许桂阳圗阿姆孕气胎万生皆其婴大儿太素童小儿丹元精觧后执帉御轮逰九清玉妃左右眄璧月东西倾逝去八景㓕㽞观三秀荣赤文大洞书累累满嚢盛纷吾弟子軄若昔列僊卿登坛授受已溘然乗云征前行拥豹莭后车载霓旍凤飞亦既逺箫勺有余声匪观蹈道机曷识顾养情茫茫大九州禆海环一瀛谁者爲蠛蠓谁者爲鳣鲸稽首阿姆言吾今亦长生葆沖揔群粹亿龄歌太平三月廿五日予至官满岁矣雨中言懐去岁今日雨懐组涖官𥘉凌晨入兹宅载家借谁车既欣夷旷稍复加溉除前荣布莚几后槛栖琴书莞簟已丰若庖圊亦班如闲官讵免俗拙性匪求余幸无卯申缚兼谢朱墨拘荏苒年运往凄宦辙迂及朞当报政省己媿懐居庭花不吾背沫屡相濡天泽自兹土思那得无忆去礼寺秩久违朝士𥚑非才軄教育希世沗名誉常恐后啼鴂安能同赋徂此邦望吴䠂其镇倚衡庐古人不并丗下里谩工歈乍可悬我榻谁将束彼刍青青莓苔地翳翳桑竹墟令莭感慨集私忧报効踈哦诗以自讼庻用砭其愚宜春卢仲谟将老好逰江水日夜下江帆朝暮开趋名与服贾什伯㳂洄岂有挟胜具翩然动髙桅桅前风水壮浪雪卷成堆奔奔沧海入沓沓青山来易柁汎淮泗随云望登莱中原莚几间恒碣两尊罍览古发燕歌歌上最髙台径陈东皇席遥酌北斗魁那无瀛洲客引𬒮升九阂织女弄机杼天章不难裁谈谐得珠琲服佩缀琼瑰手擕蟠桃实自吟还自咍却頋井上瓶㡬为瓽所轠丈夫属有念淟涊亦何㢤借君三尺箑扫我一寸埃举头谢黄鹄不敢恨低摧三节堂诗髙昌偰辇部族望维世卿济济効臣顺振羽簉王庭服袭邹鲁化将由仁义行囙兹命偰氏本其所从生再世表三节秉心存一诚若昔淮安王受诏始南征都运隷麾下实以材武名擢为主饷吏资粮有余赢论事举其要赏㓛取其䡖单提海王篇前临百粤城御寇适不利忼慨死扵兵其精凝为神其气引为星虽死得死所义烈犹光晶夫人属盛年灯孤影㷀㷀寄家万里外抆涕抚其婴义方教以正明徳祀维馨中甞得剧疾液齐弗䏻平元帅方在穉隠忧爲屏营引刀刲股肉和糜加饪烹児手奉进膳母躬欣载寕婺矛牙居四十春门户厎重荣何必柏舟誓旦旦申其情是家天所和声恊琴笙臣忠则子孝爲妇徳维贞自靖以所安大节见峥嵘艺黍黍已熟种槐槐已成筑堂备賔祭大书扁中楹非徒尊厥羙固将遗世程元帅屡刺部击姦着能声肆今右广钺一扫妖氛清世称爲臣表士望爲国桢嶤然诗礼门日以谦治盈五子各秀彂文塲并蜚英翩翩台阁武亹亹云霄翎节义有豊报如获必扵耕翁炊而季食左右列铏羮饱腹亦饱人大田岁多秔普令四海饥悉得烹殽烝濬此忠孝源泽彼疲瘵氓庻明国家盛育材乐莪菁休屠七世孙珥貂聮珮珩奋建万石家乗轩填里闳是岂无本欤培覆因栽倾予忝元帅逰山立仰仪刑伯子矧同朝早甞接绅缨钱塘偶参聚话旧叹蓬萍歌有三节章酒无双玉瓶登堂介眉夀为予寄嘤嘤送叶生以相墓之术西逰婺源公刘昔居豳匪占龟独契景冈观流泉相土辨形位抱阳而负隂生生此其类后乎豳为周亦卜瀍水澨卜稽惟洛食㑹同四方至宅中以图大自时保成乂遂令堪舆家原本夸术知险固金汤如踞盘龙乕示论都虽在徳其次当审势茫茫大九州河山列经纬三条来自西天马掣鞿辔振迅或骁腾安行或容曳顿尘或立踠足或惊蹶或攀逰龙骧或籋浮云逝或爲春絮扬或作龝瓜缒错或黼采明断或旗斿缀大将域斯邑小则穿彼隧墓宅如流查亦各寄所寄天地发盖函形实不离器若然荫映翕受皆沭气所以石封阅世若邮置古人重择术耕者必歛穧不见相墓师一言兴孝弟永惟死有藏如生宅郊遂岁时履茔域魂魄瞻髣髴五行象在天五气应于地冈峦以顺动积止无颇陂青嚢一卷书析理垂教思奈何世之人伐同以爲异不有儒家流谁其覈讹伪叶君坟史业间亦㳺于艺看山目光炯抉摘破幽閟前年入天台屡揖浮丘𬒮去岁驾胥涛载鼓吴门枻诸师铃记存荒语竒诡㝠观领其妙射覆不待议有来证所闻齚舌称唯唯昔昧今已章按求𥘉匪贰命釂展芳筵承筐陈币艺成当赏酬千金讵难致今晨风日佳君来我方寐迎门肃而入促席谈斐亹㽞行莫我以去若惊飈驶问程上江东马衘车挂轊婺源万山丛壑谷窅森邃灵秀之所钟不独専品彚企㢤黄墩里藏筞在金鐀其言实系道大明仰东出彼邦多俊英彪炳人门丽賔延计恐后且复羞鼎馈稊稗迺有秋穑事岂终癈学为有用学士非以自媚蜀荘讲老子日晏坐帘肆奠丽极忠孝聴者知砥砺矧是劝尊亲无穷待来裔吾诚苟未至何以承賔祭观采非卑居洒削犹薄伎勉勉君子心无入不弘毅荃兰本根在芳馨期晚岁岁莫杂言四首少学老无成所守但糟粕譬如福与市渉海求灵药岂不望三山风至辄引却岁䦨坐穷陋青灯映踈箔虽微白足禅自置丹霞缚贱贫吾所安饮水荖足乐东邻日椎牛得似西邻禴中年鞍马间所厯万里途髀肉亦既消梦惊还一唿读史窥古人恨时不䏻俱寕知逺逰躅足蹑双飞凫漠北松亭塞燕南督亢圗居今采竒迹未觉吾行迂岁晩重思之天髙明月孤梅花彼粲者玉立庭户间摄衣起从之重是冰雪颜馨香不可挽百绕亦空还我老诗力退管窥无全斑柰何𬒳花恼语出恐遭删谁持明月珠置我罗浮山无诗有重罚当尔三百锾里中四三友论交甞莫自我逺行迈廿载成乖隔仐归仅有存生理各崩迫经时不一晤寐想犹如昔闭门风霰中何以永今夕不见万松根濈濈飬灵魄吾寕独久夀持遗同懐客小至日独坐诵太玄首序有感而赋泰始十八筞积终用踦嬴日星相纬经律厯廼施行羣余容飬受盛气自中萌君子乗其运进退无营营微阳力虽小淂与重隂争我时掩关坐休复观此生巅灵尚思反阙传以全明文棿安用㢤自然元道成尊经堂诗昔赵人安先生以布衣教授里中裒辑群书大备经训使子若孙採撷芳华厌满膏泽有余则推之以及其郷之人焉去今五十年尊其书犹尊先生即名其堂尊经堂曰此先生之志也太史属苏君伯脩尝受经扵先生之孙最爲得安氏之学者乃来请诗刻冥堂上噫书在安氏而其㳤人之㓛独安氏㢤诗曰圣人言纯如载道行万世贞明配日月广大侔天地蕳牍之所资包络无巨细上而建皇极重覩人文丽下以开民彝性𥘉均秉爲训行宣光熈道否隔氛曀千人万人心揭揭皆经谊此息则彼消刚柔乃殊位进乗休复机迪哲蹈仁智自絶其本根奈何取天劓燔㓕滋秦癏罗兴汉利存亡书岂知论者常不置济南耄言出孔壁发神祕百萹始昭垂五代着成乂鲁齐韩毛诗其传迭兴癈审音以知乐亦各徴四至乐崩名仅存缅想歌钟肆礼失野可求谁明射郷义制氏记铿锵后苍详数制区区象声容讵得作者意頼夫春秋家尚识王道贵载事或称诬推凡疑翼伪田何受孔易其全縁卜筮扬施孟梁徒别出踵焦费挟书律始除六籍岂俱逝伤㢤居下流衆恶所犇萃驾言拾灰残我道犹未坠乘之以颛门中复縻䜟纬党同护朽竹攻弱击枯骴文字日荄滋编筞亦繗比孟荀与扬韩先后参舆衞择精语益详炳炳诏来裔一籥莭衆音八风无滥吹方张乃遂翕巳矣更五季大明升殿郊荧奎属炎慧舂陵南标正陜洛黄离继经丗偶潜虚象图合而异举隅岂无反仅若小星暳肫肫紫阳翁敷贲了羣眎在时张吕间建学特超诣一鼓行无旁八区同教肄矧兹龙徳中美化纯渐被家书动盈屋人各事康济恭惟罔极恩圣哲布嘉惠经尊道则尊有合严庋寘覆之以堂庭牖户亦崇邃古史及今诠珠骈而玉缀髙名以经掲酌原知水味譬如登乔岳冈阜左右睇草木流华滋烟云撤纎翳观生老其间面背俱盎晬岂惟一身谋直作数丗计是家离石宗遭乱藁城寄劬书自玉峰菑播实深概子孙刈其熟穣穰收秉穗后来及门士妙合若龟契尊闻行所知况复躬自致过逢诧师资忍负筑场志我愿安氏堂广作天下治矜式表国都絃歌行党术蓄诚以端蒙达生以知类惇典叙彛伦三郊而五禘与丗开隆平吾经固无累自㣲可之显道岂不在器丗间有形物展转资弊弊逰谈亦何根阁束秪自弃是将比镇寳前人所敷遗手泽尚鲜新一展一流涕昼诵夕思之上帝俨临涖作诗谂苏子孙曽戒无替郑景明载醪携饷招逰左溪山访朗大师遗迹观庑间李华碑命二三友生搨得墨本已复陟东北絶巘至大师藏窆石壁下衆壑生寒夕阳散采踌躇揽胜迨晚始归归而成诗异境阅巖壑地神不辄售必逢僧寳殊窾启方畀授左溪掖仙华山山蓄灵秀蒸霞作岚霏洩云出嵌窦朗公修何行宴寂併昏昼及其止观成白月飞光透严严絶壁下台殿耸遗构谁𥘉蔵舎利驾说包椁柩到仐乱石间鬼物俨居守残僧数十軰祴衲裹猿犺依慿像教力逢年足粻糗安知大法衰已偪三季后我家一舎余瞻云毎东首白发既祖龄松门迺重扣入谷变晴隂出林占气候西风戒新寒黄叶聚盈帚叠阁象橧巢鳞鳞各开牖景胜尘已空神超坐滋久摩挲李华碑楷画辨跟固惟制作精所以能不朽榻墨虽模煳尚可形篆籕还乘不尽兴更厯最髙阜鞭石障卯风无乃巨灵剖川岳奠方维坤舆鳌背负岂为一比丘诪张啔荒陋不然秉佛慧正以镌俗谬大师弘经者此道甞独厚我来证所闻山意亦知不仰睇圎颢天俯阅古今宙是山矗危巅实自开辟有青㝠逼虚空浑璞谢雕镂中峯眎羣巘仅若綦组绶而况原隰逺近错文绣灏气方袭人落景已衘岫从来四五客一二耆年旧余如芳兰苕服羙兼缫就佳㢤采真㳺吾衰恐难又旦发渔浦夕宿大浪滩上张㠶淂顺风飞鸿与争疾后浪蹙亦舒前山过如失桐江转数湾上瀬未入日篙工享安便坐穏头屡人生倚造物理微难䆒诰处顺安可常离忧讵能必白鸥知此情故向波间没栁待制文集卷之一柳待制文集柳待制文集卷第二柳待制文集卷之二古诗五言度居庸关居庸朔方塞始入两崖张行行转石角细路萦涧冈层壑倒天影半林漏晨光﨑里四十所㦄万羊肠千辕络前后两轨通中央谷开稍夷旷在险获康荘岂唯遂生聚列叅鴈行激流或机硙架广亦僧坊我来山水窟爱此不能忘是日新两巳浮岚乱霑裳水声与石闘风飘韵清啇跼辔不知髙㳺云翼超骧牒曩有闻绖途今始详缅惟古塞北八州犹汉疆控扼识形势会同知乐康属兹景运开六服䏈绥荒㒳亰备廵聿离宫岌相朢守岳将制如祠匪求祥式瞻龙徳中足徴皇业昌请继王㑹篇勿𢋫祁招章李老谷闻子䂓杜老闻子䂓近在东西川犹云感时物抆泪写幽悁今我行塞子䂓相后先时夏云景晦鸟唿揺空烟响入树窅窅啼垂血溅溅想知𡵨路难不恤躯命全千声复万声唤我归言遄茍非木石心岂免膓内煎江南丛薄间有花名杜鹃开时是鸟至相戒治春田不㱕如江水负此今五秊风圡孰云异物情要有迁寄巢勿浪出祝尔还自怜严程趣行迈且复挥吾鞭龙门一溪瓜流渡者云可乱屡渉途巳穷前临波始澷严严龙门崃石破㒳崖半沙浪深尺余湾洄触恨岸它山或㴻雨湍涨輙㢘悍顷刻漂车轮覉络不能绊其源想非逺衆水自兹滥济浅抑何艰虑盈疑及患峯隂转亭午出险马蹄𣪚草路且勿驱烟开朢前馆朢李陵台平沙北流水青山在其上李陵思乡台驻马一西向草根含余凄峯尖入寒朢俚言虽莫稽陈迹尚可访想其深入初歩卒亦材壮手张天子威气夺名王帐覆军䧟囚虏此志廼大妄一为情爱牵皇恤身名丧缕缕中郎书挽使同跌踼安知臣莭恭之死不易谅河梁执别䖏出语谩惆怅家声故燀赫三世汉飞将兵法有死生人运迭休旺忠回在信史岂没功罪状马迁当腐刑强欲雪其谤圡思岂能无层云塞亭障千年麒麟圗吾将执玄鬯五月八日至上都国子监作今晨淂佳马驿行趋上亰却頋沙卷幕前瞻车载旌翠华戒鸣跸肃肃逺有声驰道无十里云开双阙明迹既阻奉引班非陪列卿言寻圜璧宫纡徐临雉城茀地三数畞虐堂十余楹稍加溉扫勤淂遂憇息清韩公博士年实教东都生今我最冗官懐鈆从北征古来玄朔地雅颂亦铿轰丰芭徳甚广韦编义尤精前脩有轨辙后生多㑓英抑将授何业可使器早成寕无子衿刺仅免吏牍婴髙居谢暑浊旷矣羲皇情晓发龙门次独石赋呈杨廷镇脩譔日日思南归乃北风去北风不贷客吹雪作寒沍眀当彂龙门一昔屡惊怖男児事结束苦在𡵨路奉命有程期邅廻岂吾㩀沙平占斗行野㫁蹴氷渡重貂袭裘帽矫矫若纨素㩀鞍肌骨痛劲气膓内注口鼻一吸嘘喷噀须上露露泫已成澌虬张本非怒瞻前独石近投馆薪火具䏈镳有佳友执醆起相语我实孱懦姿踰五巳斜暮隩居尚少欣逺役宐多惧明廷集鹓鸾燕雀一二数曷不捐半菽啄菢随所慕置危而易安正以縻爵故先庐越西亦有返耕䖏吾闻知几士颜子其殆庶翩翩不逺复绰绰有余𥙿赠君白云篇还我归田赋乗海青车过赤城鵰小车簟为巾中箱劣容坐服辕一牡良贴靷两骖佐䡖行渉岭坂捷若风鹘过手虽㤙鞭箠身巳倦轩簸世间耴快事徃徃遭蹶挫吾归亦是客奔迫理诚那缓驭良自佳山光晓来破一瞬数里踰浮青犹几箇逢迎不我舎知我行意惰故园果下驹三岁想胜䭾闲从白社逰间即豊艹卧成吾看山福岂不在老大送俞伯贞祝蕃逺下苐南还三首辟涂将进贤设科大蒐罗有司执衡度称物平无颇一语不从律万言徒自讹微伸巳什百小轧能几多完此不雕玉虹光亘巖阿栖迟兎园读巳后泽宫射㒳豪吾所贤九轨看方驾奈何慁子苐竟使刘蕡下文章如羣龙其智可变化乗乹忌孤刚君子有时舎北学自姬孔此道日星垂㫪陵建南标𬗋阳焕重徽何尝限风气但务开民彛我昔㺯词翰屡亦逢黜嗤归欤理吾书与子指龝期十二月七夜畏寒无寐阅陈景仁都曹云南行卷为和杂诗八首用其韵而不用其意盖景仁之作在赋咏而予之狂言则发扵兴比之间要不必同也古乐入今耳间歌才一成颂钟在髙悬滛哇不能声彼昬但坐睡我聴心和平曷不荐庙郊使之配咸英式观三雍拜遂陪千畞耕天骥不可得我尝有其圗非无相马法仅出智之余骐骃与騧骆一一随指唿踶啮性岂异区分意何欤求之御橜间徒以利为渔卑㦲论形佀蹄涔语江湖豪气久巳无诗成差自喜是中髙高楼安敢卧余子十歩九䟦疐百年三仕巳方轮岂能行曲几无足倚有田归去来编名附闾里青山引寒望赵北与燕南孰云古人迹不使今人探从下士秩章服裹朱蓝聴鸡鼓紞紞怀谒府潭潭孱颜入我梦五年心内惭此丘元不愚彼泉岂其贪一咲掷忧患浮㬢在圎庵日月相丽行有时而亏君看明堂柱基构实丕丕人心即天理何尝有欹危制政自帷幄流风被疆陲转旋干坤正纲纪頼不堕㔾日叹孚草继明仰重离岁功适已成祁寒无怨咨甞闻学道人即有以观无如何弹铗声嗟嗟爲车鱼董生汉儒者卓㢤彼丈夫当时江都相岂视大梁屠仁义言蔼如我兴久踟蹰陈君自少年髙歩巳青霄迩来鞍马间髀肉渐渐销羙玉琢庙斚胡不舟以瑶乃令坐郎署㒳鬓日萧萧君子尚难进躁夫率狂飘皮冠岂非礼寄谢虞人招大龟尺二寸至竟有何神僃物使纳钖乃在九江濵我昔用支床吐故以纳新茍能避鑚灼何必愧泥尘养生实有主狥名岂其宾舟次衢州逌然青霞君问我廿年别南洄复西汎有行何屑屑亰尘苦未浣玄葆变霜茁是身夲不赀吾计乃自谲情知禄万钟頋岂在茟舌毛锥强觧事涂抹岂驾说从谁饰竿牍若己负覉绁停舟此水滨滞虑一澡雪可能招翔鸾爲尓恨啼鴂珎重幽桂丛髙枝待予结晚泊贵溪逰象山昭真观舟行弋阳道山石多异状嵌空露钟窽屹立俨珪鬯㳂洄百数里璆鐡森相向最竒象巗下仙馆占丹嶂舎擢遵微行松篁插云上开门看青壁左右挟髙闶飞雨洒面来䡖飈入檐飏道人出迎客牖户坐南向延登卑僊台境肃神滋王不知日车侧但觉天宇旷我生名山逰正费屐㡬㒳采真喜𥘉遇恋胜期屡访布帆催夕举未敢恨飘荡水深彭蠡湖回眸更东望杜家三舅浔阳官满明年当致其事来洪都取荐牍却擕家东归㽞连数旬醉吟惜别舅家内外婣十七着门阀鼎迁变则大强半异存没没者风烬销存者枯株杌䆠逰四十年翁今亦华发征啇上苐休致迫期月取别来枉途亲情为之竭小㽞寕久久仰见圎蟾缺官餐无味归𬒮当明发言寻九江柁转上吴门筏还山朱夏𥘉生事及薇蕨欢颜抚群稺一洗道间暍仕䆠至悬车如射释扵筈又如觧奔鞅囬谢彼衘橜遂收尘圡躯併弃权门谒百年百醉醒飘风几何忽背虽无鮉文头巳有夀骨饮水看三丘青山青硉兀送刘叔谠赴潮州韩山山长掲阳海陬郡谿谷藏雾毒贾区乃在城积居跨南服凡今仕者往喜气溢僮㒒非䡖万里途盖善千金蓄子行携束书言韩山读韩山祀昌黎有酒有肴蔌骑麟想耒过盻盻揽遗躅汛除蛮风清沾溉时雨足以兹为教首如日升若木何必鳄避溪巳看鸡应卜今人慕古人未免伤抑促儒官实闲散岁廪七十斛饱饭取诗哦云月与追逐寕无赵子徒弹琴和予筑是将实装槖果胜羙梁肉毋羞䆠辙卑所志三年谷子其韩山聴我歌独漉我歌傥无证併讯㒳黄鹄康端玉蔡辅之和予言怀之作清整可爱囙再用韵荅赠二友自吾得二友所谭皆古𥘉如临左右鑑併引后前车相观善巳至薄彂秽全除诗成讽在口道契徴诸书并秀方卓尔早衰独纷如念兹鈆椠业未弃檏斵余衆尘适可厌一䄃岂胜拘间囙邪辙仆覆谓正途迂赋无借鹦鹉祀有及爰居大雅属寥阔斯文窃涵濡自彼柯叶改何甞本根无裁将骐驎罽饰作马牛𥚑世虽混空假圣犹公毁誉虞箴不在兽士服仅如狙凡物有合气非秦独能庐区区学章句咄咄事歌歈若已困糠籺从谁问薪刍㳙流积至海广陌莽成墟吾徒慎修习世好䓁乖踈蚩蚩善贾者取谥信为愚林敬舆将赴宜春筦库之任过钟陵访予官舎道别来岀䖏相对惘然即赋为赠吾闻昭文氏鼓琴息其生聴者耳无聦谓琴有亏成玄木朱丝絃备之以声形奈何至治音卒负不平鸣敬舆江夏耒又欲西南征阔别十五年抚镜各星星人生不满百忧患每相婴覆鼎有倾否偾车无折衡霜松独也正受变愈青青桓臧巳粪壤孔孟犹光晶儒者有要归体用实兼行无䡖平凖书操竒制其赢此事足为理岂以仕易耕三岁如风芲瞥眼秋叶零宿桑尚可恋息炬自全明宜春州郭小山水刻且清便将䕫𤏡比益使赋咏精妍辞难为好苦力特易盈湔我尘圡胸漱君琼瑶英进琴出䆿语为悉别时情送富州章仲实判官觧归豊城县为州民碞事丛脞虽慿莭制尊未厎桁杨卧吾原共理心忧不在吏课授人以太阿芒刃能勿挫章君一屏星驾用良马䭾人言甲科郎屈迹郡丞佐置之奔轮间寸跬无少蹉夫知勤保恵不计减寒饿才多适自烦有席不暖坐最其刍牧㓛连垄富秔稬君去谁则来毛发责吾过今年秋风髙更畏茅屋破吾闻爲叹息此道无坎坷诗书有利泽元造所菑播是心茍不存卿相徒尔大起瞻东壁明讵患南箕簸君怀有至寳万金难并傎慎徳抑良圗余事堪一唾行舟未觉逺云树渺千箇寄声执法家须君警贪㤢郑万里再赴广东辟书题其所蔵深村晚景圗因以赠别江西到南海满槖贮山川融液出賸语泉珠泻匀圎谁无疑薏苢我见皆云烟余情在所寄手把无声萹褰开揽秀色群玉数峰前洪厓頋之笑言尝拍其肩岂有双太阿埋晶牛斗邉寒夜来梦五羊载五僊腾景道君御海童歌后先涧中菖蒲根緑莭如蜿蜒溉烹作鼎实荐进旅盘莚是物能益气扵人可长年唯应云中君觧頥为君妍功名来无期进思方沛然题诗代画记蹇浅讵堪絃题牎外木粟丛木粟比经雨抽梢将过寻藩篱苦不髙争长意骎骎爱此茎叶间緑缛暎萧森檐前数歩地借以成幽阴稍令晨光薄岂惮午暑侵我屋如横舟风来一开襟淮浦萑苇岸越江篁竹林以人见眉睫失喜闻挐音薪秸供岁晚糗粮侍秋深小得偿作劳不归如此心贞一鍊师遣舟舆招逰王隆留诗山中故人丹丘侣招我云林行云中逍遥君髙居白玉京不知几尘隔笑颔相逢迎肩舆五十里细路田间萦半途迫曛黒一炬借微明映壑㙜殿出入林风物清旷然莽苍墟翠气欝峥嵘仰见星斗光安眠巳三更晨升𬗋兰借瓣香致吾诚何期奔走中获践仙者庭晋柏已槎枿柯叶上青青海桑知几换风霜亦屡惊使非丹液滋即是劒噐精至今畡陛边鸾鹤时来停五马昔浮江龙战方纵横䠂氛则甚恶触波多骇鲸神兵一飞出坤道载承寕悠㦲微禹叹但诧仙道成斑斑函臼迹古石託坚贞如求造化枢揣想以其形白云在遥天何甞系浮蒸巳去忽复来神存扵杳冥四溟环五岳茫茫大八纮仙君所过化山川实杨灵年年八月秋来归云作軿至人怀其郷其心常怦怦麻姑后千载时犹过蔡经弭莭城阳宅亦有许宣平锦帷虽飘去辟堂树琼旌况兹贤主人重有能诗声口吟蘂珠萹手攀琪树英客至輙授馆命庖羞膳烹时春杂花发景风畅新晴开轩得憇息衆鸟方嘤嘤览物忽有兴睠然怀友生京㳺我维旧甞同车笠盟既果名山期复惬沧洲情申歌不成章聊希蚓窍鸣渡湖宿麻子港口青山彭蠡尾湖水始生岸一舸破微澜风帆用其半乱流二百里午发至未旰苍茫洲景中明㓕津烟畔数家小聚落渔灶倚滩爨旧闻萑蒲间弱肉饱强悍时平道路清跋涉得无患岂非年谷丰礼义能服叛严严主湖神牲酒满柸案乞灵我岂敢云黒樯乌𣪚艣师促转柁轧轧鸣鵞前曕麻子洲波面明星烂新别重有怀县情如此粲重逰象山昭真观憇祝丹阳斋迨晚豋舟作偪仄小舟中动目喜清旷僊山在眉睫彩翠纷千状林扉延客歩入谷迹逾放洞广如屧廊洒瀑层云上不见泉液滋但觉池流涨烟霞尽清洲草木无穴长古人所题字镌刻尚遒壮不然身后名千载有真妄山中丹阳子与我同雅尚京华十年别相对疑梦想鬒变将还童药成犹静养褰开曲宻房苦笋煮可饷病身正怯饮坐息得踈畅欲起复俳佪檐阴稍移丈东归路更长篙师催进㮄我昔京城居我昔京城居思山见山少今还蓬庐卧山云日缭绕青山如髙人特立万物表方思谓有餍久翫复不饱门前再成丘其上可延晀冈峦四塞中蔽翳一盖小烟云所出没变态异昬晓宇宙几尘沤心目俱照了孰大混鸿蒙孰细入芒秒不必载尻舆超腾阅齐赵兹惟龟殻屋左右羃篁篠习忘我岂能况欲观其徼灵景既内澄㳺纷徒外优推琴跋残烛闲户月皎皎曺尊师求白云楼诗鍊师养母䖏白云蔼丸丸朝飞映皓鹤暮返随青鸾兴言芝术飡未贷菽水欢母年不满百真归葬空山云来复云去泪眦讵能看飘飖檐前景杳没堂上颜茫茫天地间人云同一观故虽仙者形安能乆坚完逝川日沄沄理定无回澜名教信可乐孝行垂不刋吾闻楼居人锄云种琅玕大丹㡬时熟吾当候仙坛昔仙华方先生晚最嗜吟吾郷诗道甞一昌矣自公下第寂寥无闻余每深慨扵斯闲居多暇方裒公手泽为卷得公山中竹醉日感旧寄赠之作辄追次其韵写寄其嗣子夀父孙壻呉立夫猗嗟巖南叟乆化冥漠君巫阳不下招宿草荒秋云篇章一二在旖旎扬余芬谁昔开雅颂丗方踈典坟重此窥制作怅焉逺兴群道散五十载于今叹弥文叵穷积石原但涉九河濆不知黍离降遂及东门枌公诚后死者幽明已中分絃歌三百首烈火岂俱焚向余忝未至扵兹怆前闻嘉谷虽屡歉旱苗犹足耘呜唿召公臣闵下如苍旻胡不扶雅道廓然荡埃氛公诗载扬熈与丗析朝醺十一月十六日为仙华先生寓祠植碣于其墓北化城僧舍里之交友咸来㑹祭归而成诗用识斯事先生隐仙华卒葬仙华麓凄其十霜露墓草今㡬宿永惟不朽事诔行当有属业鉅自宜乆才微岂堪服重予师友义黾勉承记録铺虽弗工夫序述皆可覆平生有道碑此笔知不辱但嗟无缫借吉荐忝嘉玉成碑悬窆后合置庭之曲奈何荒阡中风日所飘暴乍可牛厉角敲火防童牧十夫舁致之寄幕託僧屋併为近墓祠㪺泉荐寒菊交朋响然臻杖屦或不速意气有歆动夫岂为肴䔩兹山望其庐数里入隂谷离离紫翠间历历盘㳺躅定应挟飞仙时来䕃云木微吟应吹鹤髙举还骑鹄谁家松柏坟行鹿不敢触运往无须臾夷堫已为鹿春花照黄垆有酒无茅莤先生死布衣桐棺仅能束葆兹泉阿藏免彼涂刍蹴斯文在天地千载如转烛顾其不亡者往过来已续虽微冡瘗文尚有藁充簏清诗数千篇一一汰鱼目简蒐付方寸后死惭不谷藏之扵名山斯言可予复秋往兰溪访呉正传録事终歳困拘郁出门欣有行䇿蹇轻百里驾言寻友生是节秋雨歇新霜初戒晴桕林朝日中绛㡩缀珠英青山似为我出此相逢迎云卷原野辟潦收沙水清入岭复出岭江蹊抵微平古塔如枯桩冠山表孤城投馆已曛黒昏灯照初更有形即有役百歳徒营营幸兹闲放日且无尘务婴初非憷所畏其来为交情吾人文字欢至味若铏羹又若朱丝絃三叹有遗声所以丽泽益展然君子贞学功茍堪补过时岂无成安得缩地法念来频合并寄题兰溪州学挹翠轩贯子素使君题榜庠斋小如舟雅与东峰对东风动曽翠飘落楹户内时春宿雨过芳事适已退松髙或千寻艹长将再倍衆緑乗风来掩苒彂朝采广文曺务简宴坐得神㑹长歌楽泮诗小息元戎队白酒彼何功青山吾堪爱名轩以其实心赏惟有在枕借山水间未省着阛阓斜阳隠江郊正与飞鸟背峰端片云出舒卷亦多态谁持白変苍强挽明入晦人生邮传耳百岁㢤更代不朽不在名母庸嗤湛軰五月十一日瘗夭后独坐齐中感叹成诗吾儿志端完不与短折类受命胡弗长灾疾併为厉始痁谓旋愈荏冉半朞岁医来为我言咎证在肝肺饮齐兼凉温𥙷腑渇肝气善方无竒功盖有利不利数宵斉増剧一语无惴畏薬食方在咽㝠然如大寐儿年才十三荦荦且成知虽微警敏姿强斈差有志八龄入讲肆玩愒不一二何甞踈笔墨颇似好文㙯吾宗乆衰落望以无失坠咄哉桒榆晚见此芝兰悴三世攻诗书树徳有余地中间从薄䆠常恐负明义庻期孙曽成食有不饮穧儿生亦何为天固予术慧不令恱吾老忍更夺之易中殇礼有服弔突当为位老吾今望七就木身如寄爱儿若爱苗肹肹俟成穟将秋怱斩艾造物果吾弃废放安足嗟衰頺复谁慰坐斋日方永清风歴轩砌长歌瘗夭诗哀深淂无泪王叔能尚书招逰乕丘㱕而有作阖闻蔵窆处白虎卧其丘殉葬劒已化金精犹上浮秦强事穿伐鬼功恊人谋刳肠裂青壁沥髄彂寒流树色不知古蛟龙欎相谬蜕影入深窈铁花绣呉钩供庖绠汲余千人宜浣漱生公昔讲经聚石石点头至今盘石上法云垂䕃庥宝坊何年建凌虚出飞楼北牖俯平楚西轩延广畴登临小吴会万象一目收韦白题诗后物华厌彫锼何㢤幽独君窅然遗清讴兹山𧺫原隰岿形如覆瓯我疑星逰空堕地得长留不然驾海来六鳌为载辀现成股舟䑓示以闻思脩客过阊门西看山几囬眸是莭风日羙招携有扁舟旋櫂午影亭系篱野隂稠行酒进热啜饮䦨㱕㒷遒词客思如云尚书气县秋吾衰落人后技痒记斯逰谬误尚可芟芜秽焉能痩袁文清墓下作十年渍酒緜不到文清墓遥遥许劒心梦寐伤遟莫千里来东州九旬縻逆旅谅㢤生刍束耿耿复谁语空懐郭林宗不见王文度山风吹空林更絶重湖去草堂琳蔵主得徃年黄晋卿吴正传张子长北山纪逰八诗装演成卷要予継作因追叙旧逰爲次其韵増诸卷轴禅堂生莫寒客至不成宿岩云忽飞堕深灯出他屋仰见星斗髙阑干转空曲灵源半陂纯浸山山空时见景老禅行道䖏水木余凄冷文字岂其机无言坐移顷草堂髙髙三洞门中天开积翠隂火彂晶荧坤珎抉竒闷仙灵䣊下来㱕吾此焉遟尘飞天宇空石破岩泉古萎花吹微香林端夜耒雨语客莫题诗山灵忌多取鹿田到寺取径危穿林限沮洳井气升为云篁竹高扵树清风翼我兴纳屦下山去寳峯徳人久归泉何异舟蔵壑僧庐出椔翳楹桷亦頽落囬望芙蓉城杂花春漠漠潜岳言寻磊磊亭蹑云随下上涧囬泫微流山空答遥响我巳后斯人寥㦲得真赏山桥余春不可挽风花吹满路向来一宿觉䆿语知其䖏却望北山南城深昼多雾寳石九日试院诸友小集分韵淂口字今年秋意深閇门作重九䡖拈糁菊杯强沃谈经口森然奎璧光残星暎珠斗文字入权衡在县不在手我岂能重䡖铢㒳差可否举手谢西风此心如此酒出试院诸友小集湖中分韵得淡字棘围坐踰月滞思入重坎今晨始超然放舟事逰览前林卉木清后岸风日淡云开两峯出秀色手可揽嘉兹十二友夙昔共鈆椠撡𬒮将语离漂萍易増感举釂屡饮醇实铏还荐醓欢意方未阑夕阴浮晻惨吾人许子心𥘉岂异肝瞻所志续鸾胶母徒嗜昌歜向风窃有亦君当一笑颔王继学侍御将赴南台仆自山中来城候饯辱恵近诗辄借韵叙别龙劎久不试精金生绣涩谿工一磨莹光射秋涛碧凡物要有真厚形非薄积所以君子心知人恒不失嗟予始从公深眷蒙引翼追惟三接昼何啻十朋益羇穷苦相累进寸退己尺徒将鹿豕㳺企望鹓鸾集郷部属建䑓登门怳如昔煌煌执法星照影秦淮白兰舟晓当发离恨焉能释独怜蓬藋深永与云霄隔衮衣早归来申歌歌赤舄题苏长公书曹侍中与王省副论赵元昊事古人善观人其孚如㫝龟后是数十年理事可逆推何甞爽分寸自足制盈亏夏童昔跳踉势将撼邉垂生子实不令貌求惟有几乕欲既逐逐狐行亦绥绥于时曹侍中中山拥旌麾相逢輶轩使王鬷贰三司谓言国若鼎寘安毋易危人才出试可边患稔愆违消衅必思豫恃吾有足支所枢本兵地举纲振其维遟当属之子在子䆒所施鬷虽践枢筦夏强适斯时谋弱遂弗振斥去乃其宜亿言不幸中国岂终莫医坡翁忠义人闻之为愕眙写寘尺𥿄中示作垂世规流传百年后引贯珠累累清夜一发楮光晶射南箕我观与衆异慨今谁致之自古泰治世守道在四夷滥觞起毫芒流末诚渺㳽猗那久不作国蹙祚已移展卷怀所钦凄风振庭枝十六夜望月蚀阴雨不见三五秋正中既望月当蚀公庭脩救事摐金控鸣镝喧拏走児穉发召徧巫觋我时适未寝披衣歩檐隙飞雨洒面来空云稍如幂天应爱厥妃恐惧遭掩抑仗此豊隆威角彼妖蟇力譬诸薮蔵疾含秽惟汝德㒳曜驾㒳轮安行各适軄柰何啖食凶湏臾成毁璧见过虽有惩匿瑕乃无迹雨非党蟇者为天护精魄常情惜良夜良夜安足惜徳刑与隂阳配对𥘉不星辰系天歩磨螘㳂㦄㦄圎颢示无为苍苍垂正色稽首父母光千人万人觌读汉史博陆在汉庭受遗能效忠拥㓜建皇极庻几社稷㓛惜㢤懵学术慆淫无有终不知闲家吉卒蹈䨱餗凶白日丽天行过巳非中虽微骖乗嫌固足戕其宗独时休屠子任同识不同抑畏秉臣莭不受通侯封谓臣外国人旅王若羣工讵以㫋毳习屈此礼义风荐进后其党志冲言乃雍子孙祉报七世食勲庸人才如百谷并收成岁豊立贤果有方汤治何由隆穿穴有攸隙累善至扵崇汉法虽峻厉虞机系其逢春秋贻典则朗鉴双眸空癈书起叹息岂独悲人穷送张典史赴江寕太微执法星下临维石城城中治㒳县珠光聮玉䋲仰承澄清轨顺抚疲瘵氓地大故物衆姦端乃横生爬梳方费日更复事将迎薄责亦诟病诬俄近刑况兹朱墨曹走趋候门屏罄折如不容尚忧违指令盖此铨鑑宗軄在贤公卿南端操国秉招招有虞旌士以才自致筮云艰则贞霜风不凄厉讵纵垂天翎盘错别利器神锋发新硎张君懐牒去佐县得江寕江寕簿书丛堆案来相仍敏手试料理即见讼缿清仕道若㦄级淹时观序升禄食三十载未愽一衫青迁秩虽左次苐当视成小住期月尔快陟天衢亨古人重难进每用谦治盈故能终器业挺然居盛名春华非不佳寒松有余荣觞菊酌君别慎㢤千里行题姚文公草书杜诗草书贵神隽不在加铦锋端如孙吴兵善守亦善攻合正当胜算出竒思变通汎观造化𥘉足想结工桞城文献家奥学自为宗逰艺践张素希风盛咸戎褰开大雅堂倒泻云梦胸朝光出帋背百丈飘晴虹早势巳枨突余吹尤长雄山㺑舞幽窟河伯开泉宫收采不一二恠珎溢其中昔公富清覧弭莭匡庐峰峰前羽章馆敷坐𬗋烟重雪茧晞浄月蘸毫挹飞谼松风助挥洒能事不匆匆却后三十年劔化无留踪易名陪末议私窃百世公展卷三呜唿企公其犹龙宗忠蕳公画像为公外曾孙叶深道作近古社稷臣生世常不数不能半五百继见已超卓炎运昔中否兵氛纒大角掩斾薄日黄张弧北风恶起公滏阳莭仗以障河朔恳恳存赵忠愤极涕横落扶义亟西征敌忾为小却佐兴灵武㓛受任留宫钥主辱臣则何国势滋以削囬銮累十䟽言谆聴殊藐一死不贷公百壬吁可怍企公如列星宵光仰昭灼几叶外曾孙传世春秋学手圗起予观言自崇勲阁士稚虽则亡随会尚堪作蹙国今更非云飞天一握谁能挽江汉爲公洗河洛梁谿谣赠盛髙霞道士梁谿一片月摇荡緑萝烟玉女採珠囬驾龙耕璧田春去竹花实岁深芝草骈凤皇招不下遅景惜留连却朢白云峤明星正当天云中青童君招麾使之前谓言寳诀书列在瑶台编蚩尤守扃钥一閟三千年至今海岳间光气常蜿蜒茅龙亦觧飞金匮岂徒坚引手探玄筞得之可登仙首路向恒碣西窥临岳莲天坛见日出皓鹤共蹁蹮行攀飞狐塞囬薄扶桑渊沧溟挹不满石廪小如拳还㝷屏风叠鼓枻陵中川调笑唿陆羽濯缨苐二泉但闻丹齐成不见朱颜迁颢露荐承液雄虹为采上下八景中窅然观化先何必肩洪崖遂将侪偓佺寕能独不死为我启真筌大还容草创小刼度沉绵桂枝倘堪结迟赠逹逰萹度马岭将适乌伤舆轿陟层巅线蹊若县絙先登歩尤跼后挽行益艰履危不数仞避险辄多盘三石立扵独累寘若为安使非五丁力谁其凿㠝岏松邉取一息影动浮云端曜灵却在下身今插飞输冷风掖车兴青露向空溥不知日驭侧但觉天宇悭俯视万庐落井干涌微澜青林缀坳垤新霜变朱殷客尘将尽歛真境廼徐还䆒观盖壤内开辟有此山何年画疆邑冈峦属连环鸟道劣容迹人兽为通阛旅行负薪粲鱼贯勤牵攀十步九㒹踬肩赪汗流丹彼诚谋口给老吾迫衰孱胡为事兹役荒逰起孤跧放情思脱兎引手招翔鸾复恐血肉躯容易堕榛菅山灵若䥴我涧声助抨弹寥㢤不逺复脱粟有余餐过哭亡友传景文墓传子攻为诗其气甞逸发束之就声律鞴绦絷生鹘眉山正令中杀伐机更活在藁数百萹一一无㨂拔佔毕老于行妻帑穷至骨晚涂从禄养岁月巳飘忽归葬此丘樊宿土蓬科没嗟予员明义不得临纼绋过车一恸巳林风鸣窸窸佳㢤承宗子堂构方突兀封培繄有自神理固无拂因知钟釡赢𥘉不弃圭撮交情䓁肺附悲喜㒳相戞流为挂剱謡庻以开欎塞过钱清浦阳配三江犹以小絜大我家其始源涓流激湍瀬到兹直逹海混混百川㑹归墟岂其丰出坎亦非杀赢缩㹅一如真源自霶沛浮舟絶江津浪触银花碎朝曦如青莲升光破烟霭归云囬朢长鸿飞渺天外望㑹稽山城东鑑湖道水光翻夕鸥云破青靃靡稽峯芝掌浮悠然动予瞩玉女开明眸固知穴可探却恐书难求蒲莲浩如海微风挟䡖舟前山与后岭导从森幢旒谁张北斗旗渐进东瀛洲桂枝倘堪折衰白媿重㳺月夜下通明堰挽舟下通明𥘉宵落潮后㒳犍才负轭十夫齐奋肘引重如㪯虚歘过姚江口细水不生馆月色金光走蟹窟在芦根西风吷泽薮开蓬挹微凉众黔予白首欲持浩浩歌徃和呜呜缶隔云唿长星劝汝一杯酒过龙山不淂㽞至车廐却乗小艇至门矫首上龙山翠气深盘盘松云削扃钥沙月转湾澴沿泝二十里囬樯容扣関山中宴坐人阅世如朔鵉十年不同梦笑迎彂清欢浣我尘土面对君冰雪颜吾生大自在眠食尽轻安为作十日留闲㸔飞鸟还中秋看月有怀僧正宗前戾竹柏间月露浩如渇此景不可孤脱巾坐其下露气挟清华月光罕罅明河耿在天动影两相射忽如龙洞中蒸云雨𥘉夏又如澄江路残雪在林野我时病少苏久巳谢杯移床着圎蒲小息容枕借只愁太孤絶翫翫不堪把触屏仆巳僵照辟灯将炪络纬鸣四薝细声如合雅前身我不知岂亦饥吟者凄感离别切切怀保社嗟吾风雨交㑹合何其寡有形即有患孰者非空假去年东海头劳筋寄禅舎是莭秋正中褰帘扫风谢正见金背蟇水轮促髙驾㶑灔煑松涛丁东响薝马倒槖无生忍谈余犹炙踝染指蜜中边如啖得牛炙再秋未阔踈为生故闲暇惟余怀友情不与凡物化遥慿梦中梦寄讯楞伽夜朔游卷中有句云成吾看山福岂不在老大此拙者早退之苻也然青山献秀白日延景羮糗足饱宠辱兼忘山中之楽殆不过是而福则吾不知之也岁晏苦寒孤坐无憀用其句为韵赋十短章以自信先示戴生间或贻诸同志澷郎岂不仕而多山水情中怀不逺复束身返农耕陈力嗟既老食功遂无成饮水读吾书䖏困维心亨粤𥘉贤科废吾年类童乌承家有佔毕袊佩亦朋趍同时执业人十九为丘墟傲兀忧患中块独余今古本非青紫楦偶尘文石班鹈梁濡其翼愧此头上冠幸保清净退苦莭谐所安山吾耐久交隐几澹相看祥麟狩而获仅与犬羊般所不如孤豚在槛犹在山应龙廼真智天飞薄玄间嘘云自为神施泽何甞悭宻裌缝我衣厚墐凃我屋食口相煎熬岁计幸中熟儿童向我言负智寕负腹赫起近名容容滋后福昔予轻世事饮酒思楽岂老衰负𥘉心颜鬓日以改酒能乱人性强止中自悔饮少固陶然吾心寄千载一瑟混百竽衆然予独不是意岂无传正听非妄受圣作不必云肇自孟旬后韩欧望百世仰者若山斗𬗋阳継禹功导引至于海吾郷三夫子泒别原有在斯文两曜张羲娥自相代耿遡小明后死吾敢怠行蔵常事耳吾以易自考系遯与敦临何莫不由道物理数中斉年华客邉老白发对踈梅持以相媚好揆时不相先抡林徒尔大吾世属多艰斈絶将无奈逝者莫予追未来寕寡和卫道固有人惟无抑之过柳待制文集卷之二柳待制文集柳待制文集卷第三栁待制文集卷之三古诗七言送马伯庸御史出使河陇河湟陇坻天西壁御史严行八十一风惊大卤幕初干雪重穹庐寒未释入闗先见父老喜出节始通氓隷逆鲸鲵既戮海为清蜂虿虽微尾含螫急宣圣徳慰荒遐尽洗民痍转疲剧当今至尊御疆宇坐朝法宫受圗籍晖晖阳曜烛天垠殷殷春雷行地脉周公方宏治外规汲黯岂负居中责固谓真儒识边琐径烦拂士迂朝蹟可能髙戴触邪冠不使横飞征蜀檄君行万里从此始人生百年俱有役副藏待子马迁书重赠慙余绕朝䇿归与空腹贮崑崙促此南风谈禹画六月十五日大雨雹行日月相闘鹑中火晡时欲息云埋空雨脚初来杂鸣雹雷驱电挟声沨沨排檐倒槛挥霍入犀兵快马难为雄中休颇意絶崩迸转横更觉加铦锋乱抛荆玉飞鹊恣掷桃核随飘风坐移向壁防碎首急卷巾席何囱囱上天号令岂轻出摧残长养皆元功隂凝阳烁鬼神着气有至反诚则同想兹试手鼓万物特欲振藁昭群蒙斋心变貌谨天戒呜唿生意无终穷送王元叙赴颕州同知元叙以丗泽入官始仕登州而其先人甞为亷访使者淛东有声至元间故与余识今别二十八年矣淛河东开绣衣府正士持刑吁可数王公风裁独近古面目冰寒严刺举我初冠首群逰序隅坐时联诸老语当堦兰玉秀妩妩间亦从人诧怀祖二十八年如过雨相见都门髩生缕缇车再驾腰县组犹困铨曹覈班簿学维有宗政有谱限以门资岂其叙宻法深文已如许貌取于何知子羽是州虽小隣陈汝适彼其郊云乐土塍塍耒耜偏宜稌村村鸡犬无行虎西湖山色谁争所揽结何妨入樽俎登颍东西从外补要与老坡同一武攻诗琢词母太苦忠信宜民民自与使华持节纷旁午大忌孤髙矜誉处道迎督邮首频俯饰具先须修簋簠固有深藏称善贾不则蛾眉成妬女青云易致无幽阻収拾声华继诸父天寒逺别衣当禇祝规有言君聼取我辈交情非诩诩送陈景仁都事使往云南调遣往时文子初使滇吾诗亹亹当离絃上言黜陟有操柄在尔笔削行微权今君过别又继往凄裘凉葛仍三年庙谟制胜思服逺视彼裔土犹郊㕓大邦小邑实维系立监置尉皆官联生民百万等休戚启拟未必非材贤尚烦着令辍朝士执简往试天官铨况君沉敏有注措雅颂自足资言宣度长絜大固应尔拔十得五犹超然龚黄卓鲁不并丗器使往往规其全当从謡俗详考覈勿以吏议深拘牵和柔岂曰由地产犷戾尚可囙人迁方今天子重法祖忧轸最在西南边布昭徳意歌乐軄王路恢廓行平平朔风吹空凄以紧君马既驾何须鞭泸南泸北经百驿到日想及归鸿前玉莭髙持飞蜀雪锦囊满贮倾蛮烟嗟余渐老守章句好逰亦有青行缠今朝执醆忽内热长吟短讽还成萹胸中九域苦未广借君尺𥿄圗山川寒食日出访客始见杏芲归而有赋亰华尘土春如梦寒食清明花事动偶賖佔毕数日闲佀释赪肩百金重今晨访客出城东马上风耒乱吹塕秾桃靓李杳然空山杏一梢红耸耸浮晖隔树岂饶春丽色迎人太矜宠后皇赋命几何偏早秀遟荣徒倥偬乔姿不并岁寒看残香秖作篱根拥物情如此乃自嗤一官坐得三年穴乌腾兎走苦相催老矣髩丝今种种𬗋凤怜渠短褐穿白鸥负我归心勇故园棃雪想缤纷月下有樽谁独捧㳙滴长令酹颗蓬何用百家营守冡寄声为谢歌泥中𥙷兀吾犹完趾踵敬题皇姑鲁国长公主所藏唐周昉画金徳星君真形圗星辰上罗天文章帝宫太𬗋严中央长庚启明左右当西柄下掲斗口张浮空翕赩流金光云雾降精神杳茫乗之无际运无㫄中有颢气随飞扬頩然玉色含微阳翠绡蒙䄃双琼珰手弹琵琶韵清啇啇声按莭秋思长银河经天浩汤汤跋而望之河无梁注耒儵怱难为详但见𥘉月如悬璜洛书五行着机祥始终徳运推柔刚云此太白乖其方义亏言失多滛伤神无异体智有常我梦见之觉佪偟披圗骇目得未甞粉墨形似争毫芒作者周昉传自唐能品上上题明昌主家甲观开画堂瑶华承宇借以芳升殽㓗浆祭于祊灵衣𬒳𬒳舞执䍿神保至心辰维良驾言为织天孙裳吾闻五曜持乹纲龙腾乕拏互低昂星官执御调玄黄照烛九圡穷八荒东西咸池直扶桑下贯天毕晶煌煌煌煌之晶降为穣物不疵疠民不殃千秋万岁国乃康赠写真张翁翁居京城南年八十一神清眼碧盖进扵其技而无求扵世以自足焉者也传严审象形何形麒麟设色非丹青肖圗如以烛取影岂谓炬火无晶荧腰间插箭气自倍頬上加毛神则宁古人艺圣不两至心动手应夫谁令不夸茟墨工点欲与河岳开英灵亰华冠盖萃山薮风万骑云千軿前行卫霍后褒鄂佩服宪宪登明廷俗工写佀不写韵却诧早羸非螟蛉或攀有若拟玄圣仅颁蜡帋模兰亭我虽臆见颇自可岂固贱耳疑羣聴张翁八十贞静者城南巷居昼掩扃客耒拂绢出心鑑能事逸发无㽞停一毛一发生意足造次参倚象仪刑由其天机胜嗜慾愈觉眼熖如流星承明待诏绶若若晨朝索米侪优伶徒夸世有青紫楦岂恨叔屋无芳馨吾闻画者多善幻倐忽变化开玄㝠安知神完意自定伸茟巳佀行春霆草间陋质不须写二十八宿罗天经得闲携酒就翁饮倾倒沙头双玉瓶刘常州宅对菊醉歌菊花髙株髙一丈葩蕚垂盂叶承掌搀先莭物作重九乱点秋光入屏幌黄黄白白闘新品大朶如擎小如仰或矜红𬗋当独秀讵识幽无竞爽天工佀尔费雕刻人力可堪専灌养亰华乐事全盛日隙地买栽随意赏夸多直拟卫霍室岂頋家微百金享常州使君开画堂檐网连楣出虚敞集芳作谱为娱宾頼有莚前玉舟两不知谁舸载倾城但道我屋无蔵镪过从数客问前茅岀莭何时试英荡可能䡖别负芳期遂使寒香沦宿莽孤根有託俟岁晚急景如流嗟运往我歌君饮君当酬明日霜河催去桨出北城独上秋屏阁望西山烟霭中漠无所见北江负城沙似碛帖岸微行谁所辟折旋殆类蚁㳂封澷漶犹如鸿印迹风披披鞍兀兀去马浮曦正相入门平歩得髙层身与危阑争几尺缁𫀆年少不嗔来拂掠胡床趣敷席钩帘意拟见西山云亦何心故蒙羃我疑玉女畏迎将且惧词锋恣弹射豹藏惜此管中珽黛点羞渠眉上碧不然洪崖仙者过雾幦烟軿罗什百讵容左右觌昌丰秪许依微揽芳泽我时坐定深得之小大往来成一易靑天白日岂甞无好懐转眼难㝷绎祝融开面索新诗五老破颜愁恶剧我持一影行万里负舟而来山有力搴华寕俟九春期系匏未了二年客正须慰借管城公重此提携烦脱帻为蒋英仲作颜辉画青山夜行圗歌前山湿雾方濡濡后山蒸云如鬼驱松蹊行尽迫曛黒璧月正挂寒蟾蜍问翁苍茫何所途投馆莫有林间庐枯梢尚鸣风势急隈岸𣣔渡溪流麄沃洲天姥虽峭絶无此原壡深盘纡固应丰城牛斗墟龙劔夜出乗飞苻神人仗气挟以俱乕豹㫄踯雄牙须世间何物珊瑚株不可亵翫矧可诬青峰之巅野水砠独往佀是仙者徒心融意定不少假收揽竒恠一茟摸蒋君闲朝携过予墨色照几晴光铺老颜未老为此圗桞子歌罢三呜唿南州双璧范与虞君当请赋倾明珠出新城门至北沙下行视陶瓦二年居城伤局促腰脚未免成坚顽西山迎马若导从隔江正面开云鬟想渠故要诗料理况此巳复秋阑珊青林红树髙下暎潦水卷尽霜痕斑村墟虽小有鸡犬砂行十里到即还宫改作圡功起穑事休来农务闲直防苦窳厉陶斻遂走荦确劳鞍镮古云薄物毋芬蒂特取尽已方安安心为形役语非是动静自我操其端爰从忧患出苦力偶窃禄食犹空飡西风辄赠好山水起我平生清静观梦逰己了豫章郭饱目尚欠匡庐山胸中尘土要淘汰微此得不謿天悭吾人所赋实蹇浅报贶岂有青琅玕后木龙渊歌为陈景常作用其韵我斋谁名名衮斧有肃其趋坐轩庑坐来歌彻木龙渊卷雨输云出江浒是渊无龙安有木土石䕫魖非若伍想当堑荒刋翳初已办枯槎閟终古刳形实借水为锋腾身尚恐雷凭怒沙烟浪汨几何秋翕合苍精配金虎不然因㑹戮防风残骸枯骨相支拄专车剥尽化椌楬羞向人前承乐祖他生劬书来自献问尔非臯我非禹直将夜思破漫漫往和谷声唿许许人闻用木作寓龙致使陈寳祠中语降神报贶不在真狞须迸鳞吁可数湫移偶尔阁汀洲转眼遂与波涛阻幸依砚席聼吾伊免逐泉珠疑贾竖是龙是木不渠嗔但觉噫气吹还煦物化为人人化物上天下田云作渚木龙招君君径归䄂有渊神三尺雨故饶龙文不成讴未害木人能起舞谁为斧钺谁为衮春秋伤麟礼伤䑕还君置我一束刍许可当年陈仲举题髙彦敬尚书竹石圗尚书胸中贮秋色翠石苍筠随点笔当其被酒气初酣芒角森森出矛㦸墨痕散作纸背光虎卧龙腾俱有迹伯夷去后凛清风叔向生来古遗直见之冠佩不敢燕矧是圎坛方荐璧房山西北弁山南二老交情甞莫逆陶泓毛颖始受唿不写秾芳写寒碧流传此物成宅相钿轴缥囊新潢饰老夫馋口近更滋便欲归山煮吾箦诗成题作主林神未害西湖渠不识雪后苦寒沍一冬愆阳积之乆隂气乗凌如决骤飞雪才经穷腊交祁寒浸逼新年后宵眠辗转成跼躬晨兴播洒愁龟手群山藏疾巖骨峭下濑胶流溪腹厚欹欹瘦竹岂堪支植植僵株如恐仆寕无鱼淰入渊潜固有兽穷离圹走两间自尔埋翳曀万物扵何遂牙钮衰年疲动畏兢穷屋栖迟甘老丑朝盘至午得饔飱冻盌经旬无瀡堆床败絮可能温弛檐枯樵聊足槱咄兹恠见骇南翁启我梦逰追北叟天时岂乆拂常经君子唯当坚素守既欣瘴疠扫氛祲将喜来牟盈垄𤱔迟迟阳徳际明升杲杲天光发豊蔀治朝有道容我拙日饮山堂无事酒自勘居士所作诗题其后丗言作诗能致穷遂指此物爲妖㐫不知善药不龟手时来或取通侯封我生屡渉忧患境所不偶丗由天慵有言即吐非尚口譬若气至鸣蜩蛩何甞梦见古罍洗颇愿濯出清芙蓉嘲吟未免杂凄楚姿媚岂复能昌丰宦逰足迹半宇内颠毛雪白身龙钟归来十事九多忤顾有愁绪无欢悰尚余结习在篇翰风雅逺矣吾何从蓬蒿环堵适自好干坤万象谁当供唯应未断绮语业蚩意更留鸿雪踪一年藁卷盈一束论石犹堪几簏容夜郎东屯㒳醉叟流落西望千山重胸中绣线虽采缛不得帝衮亲弥缝苏梅黄陈后起者世岂不㳤乖其逢九州四海莫予骋一生坐受饥寒攻咄予六六牛马走仰视迁固其犹龙贱生无用此语实何况窃发言非雍荣华岂是拙者事图画将爲后世宗自歌自咢自拊几和予付与风号冬三月十日观南安赵使君所蔵书画古噐物三月挟旬新雨余市河一舸如浮苴言㝷佳客赵横浦步入城隅门巷纡褰帘迎揖坐便坐深炷炉熏唿茗盂砚屏方截𬗋绮叚楚瑶秀列珊瑚株是家素号虹月舫载画盈簏书盈车客逢好事要审鉴便肯解禇倾囊储相㸔贵徳亦贵物古玉错落排筵敷卢带钩环珮玦鞸䩬昔将承属镂佩章六纽四官印蒃画刻深铜质麄配之冲牙奉君子贯以系璲聮金鱼连钱騘马琢文玉圉人侧立垂裙𥚑神工定复烦剞劂赤刀故想来锟鋘次陈鼎噐论制作啇周秦汉焉可诬玄武实水卣实醴腹背翠错提梁朱最竒劒槊尺有咫緑玉龟鳞纯体肤精铜岁久刚性在间阅燥湿其无渝铨量画品差甲乙锦标玉轴随伸舒庭光古佛出梵相满月在水莲生趺卢前呉后茟锋劲履豨承蜩玄化俱瑶池仙㑹上中卷细巧自是吴元瑜云霞楼观逓隐见花竹羽毛工染濡绛旌飘转𬗋箫发步辇导从于琼姝终篇八骏惜既阙诗亡可𥙷此置诸意夫鬼物揜疵吝免彼耄荒留叹吁徐熈葩叶妙设色尘昏蠧蚀犹鲜腴古绡一叚写秋意芙蓉鸂鶒连茭芦梦载鸱夷浮浩眇此兴𥘉不縁鲈七客张萱为谁作浓墨大茟色不枯五人人跨一善马一跨乌犍一蹇驴印窠惨澹恱生字岂曽借入宫中帑穣穣画苑姑拨弃伸眉更请评法书二王真迹胡可得硬黄数幅真唐摹兰亭五字损不损肥本瘦本斑斑殊如人身口耳目具神采乃在颊上须乕贲举樽虽甚佀优孟抵掌何其踈世间楮墨日弊弊欲驾跛鳖行天衢南唐常侍六书学凌轹斯邈开榛芜杂诗流丽满一卷铜甬蒙法无能踰金绳鐡纽莽囬互山蚪海蜃争腾驱嗟予欲读屡拑口形求意索且湏臾泰山继起石鼓后李监捷出张先弧向微二徐为启籥此道湮灭谁昭苏真书生行行生草飞白籕隷同一枢张颠草圣入三眛小楷妙合禇与虞郎官石记毁巳久百金可有墨本无世之珎物岂待賛题识况复经鲜于绮园甪夏四神坐刻字寸许无葩荂永平元舅纪功颂燕然何在搨墨乌厓镌野刻百数种传观一二日巳晡余欢未尽谋再至榜人催发吾㱕欤莫投萧寺微雨作昏灯照影熘鸣渠㝠懐且复领其要囬向灼观心地𥘉百年蓬累大宇宙荡揺不啻风中旟寓意扵物形物着尤物亦能为我娱滞形小足致偷夺大或控㶊伤口珠牛李相倾坐石祻王涯复壁嘻其愚吾徒适目取一快彼豪巧者方睢盱睎予嗜古与君并见猎时然思负嵎矢诗纪实实覼缕若遇匠手当刋除同观六士梁越产王杨三子甘陈予交㳺聚散等萍絮春风渺渺吹江湖征诗如见所见者后有画者传之圗中秋夜半起看月戯题长句调静逺子安二友山长青天明月不可唿何况有酒无江鲈寒灯顾影叹离索如此良夕焉能孤三年家居三见月此独不见爲踌躇梦回虚馆漏声急碧霄莹净开冰壷仰看圎魂挂屋角俯见流光穿座隅整衣起舞青桂下白露泫泫寒生肤他宵得酒有明月山栖未免思江湖阖闾城东庠舍静庭列栁榆三四株暗蛩振股和鸣杵栖鹊翻树如惊弧素娥似爲我幽独故出光景相嬉娯不然顾莬养灵魂何以拭泪县方诸百年心赏半尘土岂独负丞兼负予好怀都付橙蟹月淡味寕忘𣏌菊㕑隂晴聚散胡可拟云翻雨覆无湏臾清琴在手不成弄且复题诗讯大巫寄题惠山华氏溪山胜㮣亭山如尊卣谿如籕洗刷秋光出深秀市尘飞不到亭臯翠幌朱帘间白昼主人宴坐与天㳺収拾至乐归之酒丝管愔愔大雅筵荃兰泥泥离骚囿以心观心乃如此更为谿山发神腠水榭褰开寻丈间物华捷出雕锼右客来问石石忘言客去留云云为守惠山山中第二泉水品古今夸满口井干余泫溢为澜落毳飘来鸟惊救髙人但取一赏足择胜谁能占幽茂両腋清风起振衣百年陈迹供回首寄声鸥鹭莫相疑还我灵龟养耆夀题赵敬叔所藏龙眠飞骑习射圗元豊盛际臻重熙驾幸寳津方戒期材官骑射选精锐人伟马骏由天姿雕弓引发赤羽箭绛绡系在青杨枝班中驩言斫鬃射好手莫是六州児拖裘飞䃂最鲜中十中三四才称竒人如明星马如电日色眩转交龙旂彤庭赏隽赐金帛周庐艶目生晶辉激扬材武振士气正借庙略能匡时集英排仗候廷试毕景未休宫漏迟南宫仙伯预宣押应奉殿门因縦窥天上寳圗惟我见宫中祕戯少人知白笔追摹得神骏五采不复烦彰施雌堂清翫要有属太丞内署知両腋清风起振衣百年陈迹供回首寄声鸥鹭莫相疑还我灵龟养耆夀题赵敬叔所藏龙眠飞骑习射圗元豊盛际臻重熙驾幸寳津方戒期材官骑射选精锐人伟马骏由天姿雕弓引发赤羽箭绛绡系在青杨枝班中驩言斫鬃射好手莫是六州児拖裘飞䃂最鲜中十中三四才称竒人如明星马如电日色眩转交龙旂彤庭赏隽赐金帛周庐艶目生晶辉激扬材武振士气正借庙略能匡时集英排仗候廷试毕景未休宫漏迟南宫仙伯预宣押应奉殿门因縦窥天上寳圗惟我见宫中祕戯少人知白笔追摹得神骏五采不复烦彰施雌堂清翫要有属太丞内署知为谁庆元逆数到元祐画江自固运已移紫阳语系钖山后法云旧案重称提题诗叔简定王氏入官延合方然藜嘉定章公中执法二年己巳升中司両公出语各臻妙骊珠满槖光离离承平兵制怳在瞩燕安鸩毒终难医赵侯钩致自瓯粤启袭传玩晴虹披玉山汪氏所珍蓄再落人手乃得之霜蹄十六脱其半骑者臆语如指麾由来得意忘彼象若也补亡非是诗何况龙眠记画意字字透纸沙画锥天球河圗怅莫觌寳玉大弓欣有归材如赵侯当用丗縦靶已并惊飈驰移人果岂在尤物但视无逸为元龟与用章戴生同渡淡竹岭夜宿山家一溪屡渉溪流浅廿里穷源临絶巘云间仄径细如萦霜后枯菱土齐若剪沙崩石烂阻危攀磴㫁崖县还斗转巳惊汗裌泫余滋更拟班荆息微喘未昏斜照白波沦直下遥空青雾卷粤𥘉川岳各流形自是阴阳始昭辨谁开壑谷通井荥重为封圻制钩键神工使觧铲崔嵬世路何庸增连蹇舎车未免役孱躯搘筞聊将収胜践枌榆连荫壮且衰婣友关情行孰遣吾生已付一浮沤此足寕堪几重趼莫投山馆睡齁齁雨撼窓扉灯晛晛寒鸡唿梦报诗成旷懐直为朋知展载酒堂诗兰溪州同知州事彭侯震卿为南寕军判官日甞访得苏文忠公载酒堂遗址筑室肖像即脩祠事朝野名胜徃往形之赋咏予知侯有怀贤尚徳之心则夫宜人之政是不一书而巳作载酒堂诗词曰东坡先生如龙鸾世人疑其欲飞蟠九州四海不容足摄身径去窥髦蛮南荒万里儋耳国帝遣海若开竒观潜渊抉得睡骊目思山梦见峨眉弯飓风恶浪吁可骇圡芋脱粟才供餐黎家兄弟好事者小酒𥘉熟生微澜卯童迎路吹葱叶门东刺竹西牛阑扶擕㱕去常半醉流落生存重一欢四黎善善君子类若比张蔡犹萧兰天乎木铎何望尔蝇之附骥渠非难谁㝷雪迹到鸿爪正用载酒标堂颜百年文献草莽庭阶芜没井且眢风流别驾彭夫子未员进贤头上冠是心尚徳甚饥渇挈取旧物还祠官书铭小摘桄榔緑荐爼时羞茘子丹海邦夷俗杂蛙黾兹事信爲风化端音声固有合琴瑟嗜好果岂殊醎酸朅来兰阴语吾故缁衣三咏三长叹咄㦲恺悌神所劳云路矫首看扶搏雷琴行爲萨仲明赋羙琴论徳兼论质如玉函和中缜栗蜕形鍊骨龙体成九转丹㓛在髹麦唐人妙斲称雷威桐材计㝷天予之当时重购已莫致到此珤秘知由谁七百年中几桑海大物尚随人代改庚庚玄理佀鮉文鬼蓄神缄端有在萨君昔逰治城东倾倒囊禇携松风道逢陆子惊再拜世乃有此云和宗云和収声吁巳久满耳淫哇聴欲呕鼗磬非因襄武亾絃歌实自猗那首执器求道道廼全声形精感人其天荐之庙郊凤当下盛际追还天珤前寄题陈子敬録判澹古斋光尧论书称澹古谁其采之名子所想应蜇口厌芳辛且惮取妍趋媚妩治心飬气岂无端致一凝神还有绪虽微鼎实载升牲劣可堂莚容布武开卷明明揖圣贤㺯琹昵昵羞児女是中趋尚乃大佳俗下爱憎难遽数玄酒犹堪飨庙郊䟽布何甞愧文黼一溪晴緑㸔搡蓝二顷圭田催醸黍天机谁者得之深为问人间飬生主题髙尚书藤𥿄画云林烟嶂图髯翁昔饮西湖渌满意㸔山看不足醉拈官帋写秋光割截五州云一幅吾闻妙画能通仙此𥿄度可支千年秪愁蓬莱失左股六鳌戴之飞上天题陈子仁屏间新作长松叠嶂陈子胸中有竒句墨沈如云时一吐不知毫颕挟何神顷刻移山起烟雾𥿄屏潢饰素光摇眼明见此青霞标尘埃㒳屦我颜爲子三赋淮南招分福堂诗爲张繁昌作繁昌之祖蓝山先生爲𬗋阳之学郷人筑室奉祠列之学官蓝山张氏家有堂素屏朴几六尺状堂中夀毋八十强鬒发未变双瞳光有子朱绂垂银章有孙经明贡于郷彬彬濬发文字祥弥甥亦已苐奉常岁时拜庆俨趋跄䐹腒荐豆醴实觞厖眉一笑囬春阳树萱在背英煌煌和气充牣天降康绣纹新添晷景长是家穮蓘连墨荘往徃刈熟盈囷仓廼翁谈经临象璜青衿弟子如鴈行上窥云谷开微茫着书充簏名山蔵精庐百世飨烝甞祖孙播获岁乃穣此道付与今繁昌政学优优问弥彰栽之培之至敷芳本深末茂理则当毋昔寡居称未亡肆今五鼎食有鲂福堂成贮缣缃大蒃题㮄卿云宾客上堂声必扬有来观乐歌泱泱天津之女工织㐮言将爲母制锦裳他时芲诰凤衘将併与缫借充承筐蟠桃种在瑶池㫄碧实累累秋露香仙人卑以却老方执鬯起酌天瓢浆金华小児牧羣羊畴昔授道张子房作诗寄寿言荒荒毋当启籥分玄霜观宣抚资政郑公追复元官诰词题其后郑公进仕由咸阳才则有为时则否主和正尔持死力蹙国寕甘䧟戎丑庙堂手挟震主威壮夫夺气关其口铨封朝上夕投荒公捄止之言弗售自兹违弼意稍乖未必畜犬真堪嗾长孺居中诚少戅相如使蜀非徒屯耕虽则致赢羡反使烦言推罪首江州狱具徙封州妻子流离穷见肘朋淫乃更滋瘴疠亡鑑不嫌殱夀耇台星中拆山亦頺国不负秦秦自负明年手诏收权纲追复流人洗瑕垢从官㤙典视生存还卑其家犹固有悔心一发本诸诚训语明明如所受诰绫六尺载书词印窠满幅萦虫纽东序河啚曷足多继世子孙当寳守天生忠贤岂无意毁誉方来在身后秦颠郑善古有云易穊深耕视终畒国非其国六十年权以春秋夫岂苟桧如狗彘人不食公如龙麟骖帝右矢诗追系辨姦萹太史贱臣牛马走草堂比丘尚贤为报毋故㓨指出血煎炼如法命其弟子如琬以小楷书妙法莲华经一部七卷匵而蔵之捴胜阁上予甞阅是经随喜说偈昔绍兴中有僧寳元㓨血写金光明经全部施是山今尚在焉我观衆人与我身通体气血常充满云何触抹生痛楚关莭脉理元相管四支百骸皆有血流行肤革𥘉无溢以鍼㓨指即得之渥丹濡濡供渍笔法华妙经佛所说经凡几字字几画蝇头细字满夹书天龙夜义承指役血出尚贤书出琬是师弟子本同性龙华㑹上昔相从信心一发超圎证县知是血毋所生为报毋息弘法忍一鍼一滴聚成勺书经有尽血无尽愿兹寳印金色光载毋上生㳺极乐妙荘严域常现前是经在䖏获尊阁今生贤琬两比丘前身寳元无乃是五色云台舎利幢蔵海莲华相对起我甞奉佛乐我净与闻种种殊胜事一朝拾得王髻珠五十小刼皆真际昔人持经向空里雨尚不能至其䖏况夫性血之所书无曈诸佛垂善喻大云所覆甘露濡四海九州同稽首我今随喜为述偈子墨客卿当谛受黄晋卿提举授官𥘉㱕予偕敬叔䡖行访之假榻湖邉满心僧院明日病作敬叔先还予留就医药数日乃㱕予少时甞聴琴此院今四十年矣湖漘僧斋聴琴筑间四十年来不速秀眉一衲今雪㒹迎门坐窓煮茶熟自竹槛唤童㱕更拂藜床延客宿客方病起气如丝夜枕欹眠屡惊触晨㒷体悪头岑岑三日忘飡不思粥㱕者先㱕留者留頼是吾生耐幽独疲蕞犹资药饵扶过存谢亲朋辱隂阳致宼孰乘之小待神完理当复行蔵一迹大累人畏影偏教影相逐莫途久寘折腰具髙谊能忘软脚局湖山欵欵惜重违雨色云容㸔未足寕能将此不赀身坐耗斋厨两囊粟鹤背西风去意䡖命仆肩舆催结束题钱选画僊居图仙人羽驾青云舆㳺戯八极陵空虚神山缥缈在何许意所到䖏皆方壷画师岂甞与之接梦时识取醒时摹䏈栋𬗋房县薜茘交柯碧树排珊瑚琴书整暇筵几静左右绛气横扶踈武陵溪曲仇池路人迹徃往通樵渔仙凡一膜𥘉不隔悟迷异趣何其殊奔轮骇辙世多有逐臭未免如虫蛆吴兴老钱招隠曲驾言设色调方诸披圗三诵㱕来乎盍亦视此招摇车过闸行二漳合下如奔矢絶出为河容汇水南樯北柁越埭来后挽前抽争一跬懋迁物品实王畿岳贡方输千百絫啇㓛巳觉十分赢趋利真成三倍市圣人乗运智者谋尚忆当年河事始向非庙算屈羣筞安得安航若平履天开地辟几何年禹迹芒芒大疆理母将本干贰强弱所务有无通逺迩日髙楗闸放三版津人絶器舟衘尾河渠使者水衡丞走马西来唿起起松雪老人临王晋卿烟江叠嶂圗歌君不见帝壻王家寳绘堂山川彂墨开鸿荒重江叠嶂诗作画东坡留题云锦光又不见后身松雪斋中叟伸帋临摹笔锋走楼䑓缥缈出林拗芦苇萧骚蔵泽薮白云飞不尽青㝠百丈牵江入樊口墨花照几射我眸我为搴芳歌逺逰胸中是物有元气世上何所无沧洲我疑此叟犹未化瞬息御气行九州五山四溟一觞豆琐细弗遗囊禇收故能援毫彂天藻不与俗工争丑好楚山云㱕楚水流万里秋光如电扫拈来关董𣪚花禅别出曺刘斲轮巧披啚我作如是观毛颕陶泓共闻道呜唿相马亦相人驽骀岂得同翔麟舎夫毛骨论形佀如此鉴赏焉能真后来有问延祐脚意索举佀吾方歅送萧从道还蜀歌萧侯从道自京还蜀舣舟广陵薄逰吴㑹觧后一见如故交焉盖侯以辽东贵侯累世将家早从征伐艺勇有声父爵为万户镇保寕泰定末上屯耕便宐亰师㑹阙外称兵侯受诏前行搴旗斩将功最一时亡几云南大理亦慿险扰邉廷议遣使持节分道督戦侯与在行独由乌䝉深入巢穴折其锋锐凶渠授首类悉平幕府上其平南之绩吏持微法赏典未下侯载家径归朝廷制爵禄以驭臣顾扵侯系吝若是邪侯方将览观山川形胜以摅彂胷中之耿耿然自此泝江入蜀魏吴戦争之故墟遗垒往往而在弔古兴怀可以慨然而赋矣囙贳酒酌侯申歌以送之天暦之元邉衅起反兵攻阙如突豕宴安鸩毒五十年覇上棘门徒戯耳相臣只手扶干纲虞渊耴日宣重光雷行固已观用壮龙戦不必疑无阳萧侯蜀帅方又奏受銊前驱渠敢后鼓行三阙气既倍徃往短兵能获丑系组才来轵道㫄奔鲸复震潼川右枢庭论将岂无人懦夫上马还逡廵念非萧侯材勇者讵足潜消蜂蚁屯传声六诏将深入已觉蚕崖鐡骑陈仁义之师若时雨大狝获禽非我所坐令万里衰牢夷囬谢天威逃锧斧捷书径上清暑宫节制重开𬗋微府论㓛亦或䧟深文覇陵闲杀故将军京华再见梅花发春色遥从锦水分相逢弔古吴台下壮士寕为时所舍载愁万斛压㱕舟舟经灔滪髙扵马江水万派从天来江花锦帆相暎开长歌击劒歌莫哀随世㓛名何有㦲韩魏国忠献王七世孙植甫家观王蝉冕画像文奎瑞宋三百年英云五彩章赋萹出藩入从国秉重势如九鼎安堂筵西戎小丑罔干纪北门三军常晏眠谁爲社稷存至计借此粉墨开凌烟崎岖南徙今异代启匵传观玉色鲜使时殷耈犹弗咈安用蜀业圗其偏神人玩世未甞死刚风乗之㳺九天李君执御我间世更恨凡骨何能仙归度太阳岭北南二岭中我居出入堡塞险且迂方州治县能弗往往则盘辟徒舎车金华枝引峦岫蹙丹霞翠雾交吸嘘人影翔天云在下溪流宛委㫄行书浮岚开道通㒳屐落日挂树明三珠是莭秋髙气𥘉肃喘息微汗衣成濡崖间野菊虽琐细黄艶迎人偏静姝连峰转想画为假恠石特疑神所刳居庸桑干矗天北我甞骑乗陟其砠彼诚崖絶犹戴辙此更礧砢难容跗尻舆神马意所适四海八荒同一驱咄㦲屈子逺逰躅撰辔欲系扶桑株天台张莭妇吟天台山中百本桑枝叶泫露晞春阳女妇采桑叶肥饲蚕作茧盛满筐盆手缲丝丝万绪不将织杼为缣缃缣缃缝衣破谁𥙷湅絃絙瑟声凄䠂瑟声凄楚还自悲妇昔红颜画眉妩罗𥜗未绽变苴衰嫠姑在养児在乳家贫百需丛一身恶笄我是未亡人绩灯明分夜窓读粝膳厚具髙堂珎巢倾雏弱风复雨扶宗一节四十春妇为夀母児亦壮白发含饴坐堂上荒烟乔木几家存况复有人脩荐鬯天怜忠贞甞独厚世微表厉吾安放诗书流泽称清门妇家有子且有孙过车入里见慿轼饮其徳者如衢樽台山峩峩水深深明月下照秋无隂丝声按莭指可㝷一弹弹为莭妇吟雅颂自足开人心世迺有此瑶华音题瀛州仙㑹图巨鳌骧首戴三山海波不惊坤轴安方壷员峤彼何境灵气布濩非人间金银观阙势如翥攒林珠树垂珊珊榱题竦擢明河畔阁道横截浮云端仙人来往羽卫备或驾𬗋凤骖青鸾霓裳法曲舞𥘉破执乐琼姬神彩闲时容下界揽芗泽却对连峯愁髻鬟茅龙飞去杳无迹乌踆兎走双跳丸蓬莱舟近风引却三叹灵踪难重攀是谁模写枕前梦欲用䥴凿区中顽神仙固多狡狯事世儒论着存不删贾生赋鵩语夫道后有逹者当大观忽然为人化异物斯理几何堪控搏仇池洞穴通小有神清玉字标孱颜彼皆囙境示生悟直启真源湔垢瘢嗟余质薄迫世隘䡖举便拟凌飞翰披圗惝怳緃玄覧託乗浮㳺窥九关无穷八极兾一遇返道遂与松乔班登年阅世要自致何必辛苦成金丹题临本捕鱼圗斩杙䏈舻缚为栅中流起如举羃取鱼计获有且多拨刺银刀长数尺船头五两受风偏双桨乗之转山急夜凉星斗满川垂烟销鲛鳄腾空掷红鳞穿桞趂朝虚白粲装囊供日食人生渔乐乐可知云月为家天一席翁歌媪醉児啸唿有酒盈甔无事役前林枫枥踈欲凋后岸茭芦寒可剔泝淮入汴昔所经野步荒郊曾目㦄秪疑辋口旧山川犹是高人画时迹世言图画能象物风圡班班证今昔干元去乱几何年右辅分畿无数驿畋渔乐业廼如此休飬真堪遂生息临摹甚佀谁所为大茟中蔵十钧力君不见舟车入算析毫氂汉皇经国国未卑虽云山泽有厉禁鱼丽以后非无诗题龙眠释迦出山像明星在天斜汉落佛道灵明魔道弱脩行已证䓁觉位不顾身形瘦如削华缦垂袒云半肩步出山来赤双脚文殊僶眉普贤笑满谷天风韵天乐青莲贴贴印虚空白象眈眈系羇络自兹应物如洪钧五隂五浊皆清廓龙眠昔是㑹中人以心应手亲描摸纎煤利颖发其神垩鼻钩轮无此斵流传什伯甲子余玉采珠光破冥寞鄮江古寺秋日晖洗涤翳睛烦发籥稽首调御天人师优钵昙华开一蕚蕃王献寳圗皇天飨徳亲至仁四夷慕义悉来臣押奚両番称使者稽首自请输庭珍梯航深賮惭后至象犀珠贝充前陈髦蛮何由舎爱吝圣化如天能服驯仁柔义懐乃至是声驱威憺非其真君不见周公居中秉周礼王㑹书成白环至按圗索骥岂不然贞观兴唐有画传题王宰所藏墨龙飞亷为御豊隆车凭陵九渊倾尾闾谁与发墨启玄奥神光蹑斗旋其枢湖边竹屋清夜徂防有没人来摘珠商学士画云壑招提歌诸生渊鲁不花甞从其父官洛下强学好修得于山水之助者也集贤侍读学士商公见而器之为画云壑招提以赠乞予作歌公此圗意韵闲逺生能求之笔墨之外将不由是而有发乎髙为巅峰下为壑群木惨惨风欲作浮红动翠何许佀别崦残云明佛阁眼中疑此洛南山只尺便到龙门湾暗潮已落洲渚出新月未上渔樵还啇侯胸有羣玉府借酒时时一轩露延春阁下墨淋漓余情亦及沧洲趣好山好水如高人岂直貌敬将心亲平生几梦奉先寺不知猿鸟犹相嗔君不见饮酒吟诗狂太白曾是匡山读书客泥途失脚走憧憧岁晚㸔云情脉脉生今益壮业益脩未可造次思巖幽披图渍墨歌逺逰我无桓玄寒具油僧传古踊雾出波龙圗歌叶公好龙致真龙精气所感无不通僧中刘累有传古夜梦捷入骊龙宫阳晖熖熖隂魄动左右给侍皆鱼虫探珠不得逢彼怒轰然鼓鬛兴雷风潜窥窃识领其妙冩之万楮将无同目睛数月才一点波浪只尺如层空乗云执镜麾电母跨海献寳招河宗刘尝善豢古善画淂意忘象象乃工为龙为画了不识有湏噀水投长虹龙乎龙乎徳正中超忽变化天为㓛绛宫帝子秉节从九渊唤起赤鯶公永奠鳌极开鸿𪷟栁待制文集卷之三柳待制文集柳待制文集卷第四栁待制文集卷之四律诗五言同杨仲礼和袁集贤上都诗十首出塞行瞻日趋朝喜近天离宫开苑囿驰道絶风烟瑶水廵非逺峒山暦更緜甘泉多法从献赋忆当年雨水渐衣黒云砂际目黄烟开才黯惨日出已苍凉徇俗髙檐㡌清心小篆香端居万里念萱艹惜微芳昔建寰中业初开外山雉城平兀兀沙水净湾湾朱夏宸㳺正清秋武卫间叨陪文学乗空愧髩毛斑謡俗随方异沟涂隔舎迷醺人唯马湩劝客有駞蹄殿角孤花靓城隅杂树低天涯中夜舞如意昔曾携天潢犹白白云幕故青青积潦摧车轴髙风堕箭翎宫涂丹赭垩殿户𬗋金钉女乐蓬莱祕哀箫动杳㝠幄殿层云障辕门积雪峯竒鹰皆戴角御马尽飞龙瀚海将临幸云亭朢陟封靑丘大羽猎有事待玄冬曺务唯章句官规自法程斋扉侵雨润宴几淂风清㦄㦄三刀梦行行万里城眀年遂耕隐深仗酒为名经㳺还絶塞际遇复清朝大暑无䝉绤䡖寒已御貂盘空虀屡荐觞至酒频浇贫病谙为客何慙带减腰公子青丝辔王孙緑幰车宴酣风小㝎舞破日西斜手掷宫中菓神行海上查筑郿母自俭徳不期奢水草方方善弓弧户户便合围连妇女从戍到曽玄雪毳千家帐氷瓢百眼泉后稽山更北长朢斗光悬送李文晦佥事易莭燕南十首北候催乗传东人挽去辕不观沧海小安识太行尊好爵随年进𥘉心与道存老儒当剧部烦护国西门儒有操存固才湏体用该律文微法具心学左圗开更借皇华使重光肃政台析津占分野星动斗间魁邦圻全赵际诗教古周南簜节文玉轺车备左骖静宜观物变清至饮泉甘河患频年息民康化易覃鵰鹗三秋击骐驎万里行官䏈汉直指经术鲁诸生世或深求法公惟不近名天心与民监上下一昭明后起或持槖同升巳秉钧三迁分节钺万化待弥纶自是区中寳宜为席上珍平津若开合未必舎斯人治狱多阴徳传家有寕馨一䕫当奏乐三凤见仪庭我实存康济谁方忌独醒之官趋便道囬首鹊湖亭婺栝山区外台明海屿中为生民少鲁食力岁宜丰谣俗方方问䄡帷䖏䖏通䔍恭人自化无欲是深㓛㦄下名泉衆江南芳草多悠悠增越思往往振燕歌滹水冰犹壮坛山石未讹北还今易节囬鴈带春和王子朱丝直徐公玉尺方淂君同议谳类重从阳上智能旌㳤常情失吐刚法家制诛赏端合用其良走昔登儒馆公时列省曺过逢常不数澹泊适相遭入里能忘贱㳺庠辱誉髦临分勤祝鲠何止恋绨袍郷友胡古愚久逰京师赋诗念㱕睠然起予囙之同作次韵二首东府铨衡外西雅颂邉青云谁荐赋白日但催年固欲翔千仭寕能闯九天淹㽞亦何遂未了北延荐劳歌非异曲羸服有同𫀆客路添重趼童年忆两髦晓星田漏正春水钧舡髙为寄吴江梦将慙蜀布遨天师㽞国公挽词二首袭羙神眀胄㳺玄造化徒万灵观受印九斗直飞苻御气今安往迎年故岂诬唯余室中麈光景见悬珠斋祠承画法汤沐启仙郷观物将齐化成真巳坐忘空瞻朱鸟不见碧鸡祥天上飞㢘馆还应从武皇大司徒饶国公吴公挽词二首周世羣支合秦封故邑开者英今几叶爵秩比三台正倚椿年永何知薤露哀海山云缥缈真侍乐天来緑玉抶衰杖黄封介寿卮髙天流宠钖晚日𬒳光熈菊秀何妨澹松贞竟亦姜唯应韩择木不媿歙州碑送忽通叟着作行祠海岳乹御当阳日坤灵効軄𥘉尚烦金马使行玉凾书魁柄荧荧掲龙光亹亹舒何湏封禅草能赋逼相如送朱本𥘉法师赴章玉隆宫四首北阙层云𬗋西山薄雨青廌釐称祕祀承制领殊庭劒彩龙角衣文斗七星緑章深夜上神爽动秋㝠籍在丹台上神行劔气间天香䡖冉冉云珮静珊珊便驾青鸾去应骑白鹤还名山地域记须为刻居鎻蛟唯有柱随䑕巳无家想到真仙宅能囬俗士车露坛春剪柏云臼夜敲茶人境长吟採物华乆作江西梦翻从蓟北逰云间朝士舄霞外洞汎爱非无别深懐转益愁山灵冝谢我下有登龙山寺阁山阁虚起江天朢开连延黄竹浦隠见白龙堆云树离离出风杳杳耒飞车倘堪蹑即此妙高䑓叔能㢘访寄湖南道上诗次韵奉荅二首岳色褰帷看湖光揽辔收诗如陶菊晚心寄䠂兰秋手内青㝠斧莚间白玉舟感时潘骑省有赋莫登荃蘅无可㨂扽括并宜收正想三湘月能涵七泽秋辟涂非改辙破浪合操舟慎重经纶具迟开五凤楼奉陪二府羣公重至北沙自而怅饮二首稍转龙沙路沙穷导骑休大官聮野饮小客思山逰树色争知晚峰光悉献秋移时偃旌盖归去不惊鸥展席方成坐随开择胜亭日斜诗未就风度酒徐醒间道收徒御当歌合从伶山公未甞醉爱看晚峯青寄赠陈君采二首时闻宴坐西岘山中翠岘峯千仞峯蹊步步迷令人通履子立堦梯欲点青云破湏㝷白石题是中观万象轩倪明明删述䡄本始千年龟玉𥘉谁胶合更煎如将求方圎微子孤吾申歌意徳门二首浊潦巳波道浓阴欲变曛纷纷蛙黾地汨汨马牛羣城色将无辨人声仅有闻深思黄道次𥘉不隔浮云一月恒多雨𥘉更抵正朝人皆忧沮洳吾复畏漂摇宗祀申严担官班列具僚劳筋偶羸马奔走意全销𥘉夏斋中杂题蜀溪溪水上先世辟林庐重有江湖思甘从木石居树桐㽞宿凤养竹待竿鱼一一幽栖事穷年岂负予㓛名如土梗岁月付萍漂病怯衣裘重衰㸔髩发凋药㓛遅久久酒见昭昭不是吟诗力何方破寂寥壤隔溪流㫁门依野次成𥘉非慵应接自是寡将迎笋蕨搜山得盐醯入市营贫居薄滋味盘脍敢求精经月始一出移时还小劳生涯依马磨力作问蚕缲藤刺青阴宻楸花𬗋艶高雨晴㸔烂澷草径莫令池岸方如截池波深可泅出门歌小海见客思沧洲鱼沫吹还息蛛丝㫁忽抽万生同一马敢望绝辕辀𬗋翠金华色浮空佀玉芝冈峦无百里衢路有千岐鹤背王乔下鲸鱼李白骑丹经吾觧读湏暇一重披杳杳亰华信栖栖垄亩身食糜多賸口黔突有劳薪牲鼎虽无具鲑𬞞亦粗陈朝飡犹一饱不愧在家贫山中九日三首囙寓怀所知九日西风里千山落照邉白头难讳老黄菊强为妍酒向邻家淂杯从旧俗传陶潜归计是但觉费诗萹节序匆匆换风霜稍稍侵赐茰成往事餐菊是𥘉心欲持螯饮除非跨鹤寻一身将一影犹恨隔云岑湖邉秋水观送客具帆樯忽忽经年梦凄凄九日觞山中黄叶满淇上白云长便作鸾凰去何妨万仞翔闻临江范徳机以母䘮哀毁而卒才名朝士右行义古人中正想招旌起何嗟掩𬒮穷山川还寂寞䑓阁谩穹崇此世丹青茟吾今属朢空服斩谁非子摧形不有身使能穿圹入果胜阙泉亲突兀㽞文冡凄卷钓缗夜䑓开幕府还借茟如神逖矣音容逝凄其翰墨存徒闻㫪罢相安用哭招魂世巳无耆哲吾犹忝弟昆生刍虽易具终愧玉人温哭内汝世嗟何短吾年亦渐衰胡为齐甲子不共数期頥馈莫将谁主形神自是离老来多涕泪情至极生悲年侵常匮食児大未承家共老心诚切多忧鬓早华即令加饭含谁更问桑麻䘮祭当从礼吾门不贵奢僧舎除夕四首即蕳贾惟贞左司岁晚穷阴逼城隅古寺寒天时当朔易人事入忧端不爲庖厨薄从知道路难车鱼皆外物长铗未湏弹薄𬒮齐三服髙冠汉㒳梁犹惭愽士秩有累故人觞尘土深如许山林耿未忘江梅能厚我随分予春阳索寞杯觞外欢娱愽塞中老思浑是妄苦语未成工鬓髪毵毵白灯花熖熖红摧頽影一丈何负嗫嚅翁小寄维摩室将乗笠泽舟岁䦨书未逹春近病先瘳药物聊湏致丹沙莫苦求慿谁反招隠爲我畔牢愁二月七日与陈新甫甘允从饮范使君亭二首心赏他年屡湖光此䖏全春生鸥鸟外人醉杏花前细竹侵除道残阳满系船毋将比西子吾实愧华颠醉客休移坐歌姬不受唿山光浑欲滴酒醆未宜孤倒揷浮屠影横开罨画圗史君能揽胜堆案有西湖题瀛海啚囙忆旧逰一幅烟绡展千重海观开日华浮沆瀣云气接蓬莱昔驾飞龙去还随汎鹢囬吾诗与君画倾泻尽琼瑰呉门逢张仲举送之秣陵东南多积水西北有孤云盛气宜钟秀明时属右文若何开典训自尔泝河汾此䖏山如洛登临日又曛乌府声明地鸮林雅颂筵尊闻惟有在友教益宜専莫取三鳣应终期一鹗骞吾徒负能事揽物要新萹我軰相期意穷年岂系名囊书方逺适舎櫂欲兼行南斗文星动西风旱火生他宵有鸿鴈载影过䑓城送胡㢘使致仕北㱕东原五首在服湏耆俊㳺廷重老更引年方未艾纳节去何䡖㤗岳云端出长庚月畔明一言兴孝弟四海乐盈成周诗尊耉老汉节重祥刑传说为霖雨鲜于是福星独㳺鸥炯炯高举凤㝠㝠出䖏関时运吾心与道宁壮节澄清志孤怀献纳忠明敡当盛世休致仰髙风醴酒倾杯緑丹砂入脸红鲁侯宜燕喜春在画圗中越部山为畛齐民岁阻饥皇华方揽辔太史亦陈诗食徳何多幸遗荣此一时东门开祖道芲影动春曦种徳髙槐并㽞香晚菊鲜凤毛方瑞世鹤骨正宜年旷视浮云表真㳺太古前群峯囙岳小雾卷见青天睡余偶题五首青衿嗟老偪白发向书垂重託巵匜飬能忘草木滋浔阳三亩宅同谷七歌诗境熟𥘉何累情忘适更竒竹䖏风清暑梅时雨报丰萧条㰴枕外安隠闭门中药物防衰景蓬蒿信薄躬有怀谁与语朋友各西东此世何多幸予生自怜蕳书方厉禁裘葛屡催年正是稊能熟其如橘不迁摧蔵南郭隐放浪北窓眠惜此珊瑚玦栖之薜茘牀青山围坐宻白日放歌长客久违朝籍人谁问夕郎驾车容一驷何必更㽞良侯客真当逐虞冠莫重招议刑才铸鼎乐圣但歌樵藻荇犹堪挚芝薇幸有苗不能縻尔爵焉用折吾腰十六夜重对月白兎不祷药病衰将柰何酒嫌他日少月佀昨宵多寡鹤无谁和新鸿亦未过児童觧娱老舞影屡傞傞许益之计至恸余有作五首贤兴寕论世道大欲侔天圣路无迂辙师门有絶絃全㱕成此志不朽待他年逝水西风急空林落照县宿学滋沦坠微言亦混茫絶韦方未厌占鵩竟为殃正使羣籖在其如一鑑亡吾衰欲无恸有泪忽盈眶朱铅销日力义理析秋豪折衷群言定离微独见高谁能同酌醴更复竞餔糟此道关休否吾非茍誉髦珠光分后乗骥足仰前尘故想身无事犹如徳有邻五穷偏害道二竖不怜贫敛服深衣去𥘉何媿古人世岂无精鉴人惟重所从祗应茅季伟偏善郭林宗午馆闻升复宵邻辍相㫪郷枌日凋瘁蜡社哭相逢题离骚九歌圗紫贝东皇席青霓北斗旗究观神保意皇恤放臣悲有客传芭舞何人执籥吹楚巫千载恨凭向画中窥自题藁卷六首特立无谁伍前行巳莫追幸㽞青简在忍使素心移夺月陈珠琲蒸云出菌芝何庸夸险絶吾实厌神竒成言要有域涉道淂无涯锦岂能伤羙瑜将不揜瑕迂踈求拔俗辛苦朢名家郷学干淳盛端嘉巳渐奢谁昔慿观化吾今用摄生本根无蹷拨葩泽必敷荣律吕常相应韶钧岂自鸣世间有尤物何苦诧盈成射侯常近正瞽相亦非迂果束诸儒传谁开九轨涂大烹祇薄味小出且徐驱佳谷垂秋实因之饱衆雏大茧扶桒罋危絃絶壑冰慿谁絙瑶瑟爲我换朱绳凉夜鲜颷起髙秋爽气澄故多淆雅郑试一辨淄渑昔有尊元礼今惟俟子云蛾眉毋见妬爰臂亦冝军语语推燕说行行避楚氛吾门删述轨无惑守皇坟晨𧺫着地雾成雨过溪风卷云朝光才晻霭山气亦氛氲坐穏头慵愁深酒未醺乌啼向人急吾耳不圗闻岁晏风雪中方夀父连翩恵诗次韵酬荅诗坛刘五字坚壁佀长城未必形吾怯深慿寄此情和声将律比佳兴挟梅清雪梦翛然觉天葩正镂琼聱叟方樊上先生自洛城弦匏惟有合鸥鹭淂无情若昔论三益于今譲独清仙山䣊招隠高步蹑飞琼曲生不继往持底破愁城忽枉诗连轴尤惭誉过情北风寒烬落小雪夜堂清安得吹箫侣能耒喷𬗋琼长律五言赠别宋季任赴甘肃提举寕塞洮河外甘州瀚海隅羌髳通别译封域界中区氓俗风丕变王灵徳诞敷粤𥘉聮吏治近亦好文儒左学将兴蜀西庠昉自虞怀章烦逺役鞭马戒前驱驿路争迎传关门不用繻水经张掖弱山对贺兰孤禹凿班班迹豳诗往往圗发时梅未蕚上日草应刍元宰亲加豆诸生肃咏雩职司虽翰墨佩服巳银朱㑹覩天荒破端令士气麄槎明星是客郷大酒为徒请播言斯在居夷圣岂诬髙才毎流荡平世匪崎岖只作三年梦须䡖万里途旃庐春袭袭笳管晓呜呜浆灔蒲萄盌馡寒翡翠炉新萹多慰意许可寄潜夫故相东平忠献王挽歌词龙乕乗参㑹麒麟踵画图记功宜显显论世匪区区肇敏公维似明徴圣有谟陟庸才秉轴运化亟旋枢物己归坯冶人将就楷模开诚登衆正献可破羣䛕夫里同耕凿民仪异唯俞景钟陈备乐桴鼓节投壶尹徳汤能恊尧勲益载都方期扶日毂必使丽天衢大角兵端起清宫变殊霜蕡飘荏菽风榦落椅梧射影无鲛鳄磨牙甚豹貙凄凉朱鹭曲狼籍玉麟符立事思常武成书恨亳姑攀髯应共载升屋竟谁唿地难蔵烈凝阴爲蓄痡血留衣上碧唅失口中珠遘闵遗多难摧㐫激万夫羲娥还丽景彗孛扫夷途狂孽慿三窟神威覆五湖不烦公府牍终见藁街诛浊散阳明胜精垂晦魄苏君门重肃穆贤路岂荒芜殉死身宁赎观兵眼未枯春秋如有作盗贼敢称孤㶚上仍坚壁骊山罢论徒董狐千载后丹茟讵应无送南笁澄讲主校经后却还杭州鹿苑开鸿妙龙宫閟象玄闲关耒几译披彂露双诠梵学传皆正华攵润乃全义深含窈眇道广极渊泉论自诸师造言因半偈宣何曾离性相间亦示机权述钞心同悟分科绪各牵函盛方秩秩枣刻益緜緜剞劂寕无舛硑磨或更偏遂令迷求豕不复辨䕫蚿佛耀昌龄唘皇明正昼悬五城银色界三殿寳花莚重见弘经日如逢出震年诏徴皆宿徳御讲尽真筌此士孤山隐前身华顶眠野云生静慧江月湛空圎天上青猊座人间白马韀微君能引重扵世孰昭先晦魄风帘烛顽隂雪屋氊声将为律吕眼岂混朱铅疑句多多证芜辞一一镌法珠终照乗宗镜巳当铨焕烂金泥字牵聮玉简编指河符圣历穿石毕僧縁竣事才敷奏䟽荣亟劳还万囬袍锦丽大觉钵盂鲜尚食来珎供司农辍禁钱厖㤙流鹢影去翩翩昨梦寕非蝶遅归误信䳌朢京犹緑树入寺始红莲雨外排千耦烟中聴两舷屦盈南竺户櫂集北湖船巖观应增耸川容若载蠲应求随燥湿鑚仰喻高坚夏懴朝朝礼秋灯夜夜然固知融至理直可寄单传客𬒮难为别朝簮未放捐爱闲思结社食力待治田苦笑昌黎戆深懐惠逺贤献芲慿一咏安有茟如椽用韵重赋故相挽歌词元勲开祉福盛徳见仪圗烈烈神明胄恢恢礼乐区帝猷咨相度祖笏付孙謩柱石需成厦机衡实应枢舜裳施絺绣欧冶用型模寕使千夫谔毋容一士䛕文多徴𣏌宋舞或陋巴俞昧旦张谋幄严更听漏壶投姦维四裔邑尽三都制政方如律蔵兵巳在衢衅从仓卒起事与古先殊辐说惭舆卫堂倾叹屋梧使来俄覆醢祭罢孰陈貙西陆无囬辔中阶有坼符朢氛疑梓慎指海信姑月食终能掩云乗不可唿甚闻童叟泣何止仆人痡抵鹊将忘玉探骊误淂珠殒身臣报主之死妇从夫未必衣冠辱终令耳目涂继明光宇宙流恶荡江湖已正军门戮尤严圣茟诛阴消寕曀曀震往遂苏苏天纪𥘉谁优民蹊亦暂芜偃禾休反熟卧柳不生枯岂恨仁贤殄深愁属朢孤封圻荒社圃官姓启申徒秋草年年碧临风涕欲芜送叔能左司出守㑹稽南伯分符重东曺载笔光先忧劳鼎轴共理付藩方日月封圻内江湖魏阙㫄治心兼孔老践迹到龚黄必使操刀割毋令学制伤合铃传漏刻斋舫置书囊赏忆荷花靓材怜竹箭良谢公多载酒贺老欲㱕郷惜别燕歌短凝情越思长风䡖文鹢动云驶锦帆张鹄去宜高举鸥来岂遽忘为农託邻化安隐事耕桒次韵荅郷友吴立夫见寄之作感别怀㱕情在其中矣宇宙方来事江湖独往人扶摇遗短翮濡沬到穷鳞误作轩裳梦终慙稻锦身迹虽侔燥湿学岂混疵醇跼歩逢多踬虚怀待一振屈伸乗卦气消息候天均喜际三雍启还依六籍亲马韀从幸日萤案㓗餐晨滕口虞官谤稽谋信卜陈践更非显陟迁秩遂为真清庙方惇礼容䑓沗末尘卑卑论燕爵宪宪朢麒麟缅想闲居赋犹存弟子绅国郷谁尚友舆皁或称臣飞翰因来客分光肯照邻之人刍有束何物稼盈囷矍圃𥘉登射骊山适罢廵玉全遭刖足渊静淂蔵珎接席连芳昼看芲惜好春言筌开窈窈理窟至驯驯蓄思文俱锐脩名实与宾逝将熈孔业申此乐颜仁淹泊思同社覉孤若异伦冝休寕俟斥渐老肯忧贫夙硕惟耕钓浮荣谢鼎茵戒行无听漏观涉即知津狐首求吾正螽斯咏尔诜枌榆应不改萝茑重相因惜逺挼青菊期㱕睇緑苹题诗缄恨去离绪极纷纶开府大宗师张仁靖真人昇仙词圣暦延徽朗玄筌阐化洪至仁惟有造妙道不无㓛肇武侔黄石储精自碧嵩噐非群物囿梦与九门通宣室承㤙始甘泉载祀隆时方陈象舞治欲致櫜弓清净言𥘉入高明听巳聦寳慈深示世敦素实希风四海臻寕壹三灵毕㑹同降祥宜蕳蕳合漠本悾悾晓景来芝盖宵光下竹宫画幡飘婀娜权火暎朣昽练日迎嘉应祈年获屡丰鼎成蔵魍魉劒动役灵霳立在螭头右行参豹尾中帔衣垂白羽徒御列青童宸眷䟽荣数仙班进秩穹镇圭函缫借篆玉饰雕虫仰陟蜚㢘观闻唿太极公杯春鈆液泻烛夜绛绡笼圗像凌烟秘楼居复道崇月临笙宛转颷举佩丁东岂止南宗重还将北顾空八维关地轴七泽纳云梦綡力森疑破渊襟澹若沖正声谐杳眇颢气彻昭融汎览干坤大何知雾雨𪷟足诚因献刖耳孰爲音聋制胜生机活慿虚独见充真源观浩浩迷辙戒怱忩士类常推毂师资亟击蒙内经摽蘂笈曡组付兰丛固有登三事谁其咏五総雍容元老席恳恻大夫忠客拜先加手朝回更鞠躬莚敷缝素纯厨味屏荤蒭发暎眉毫碧丹浮辅颊红金茎潴沆瀣珠斗戴崆峒漏尽冰生稼䆫明彩驾虹给扶殊未老宴坐忽长终墙上排蛟翣輤前引鳯筩翩翩龙去逺朢朢鹤飞翀逰戯陵三境俳佪过九嵕帘瞻汉凖端冕侍虞曈末议当凝命均釐及恵穷虽然形巳蜕共想石堪砻诔徳㱕词掖歌诗谂庙工阴灵环赑屃阳木树椅桐殿角犹遗舄泉间莫锢铜层霄如肸蠁下土故庬鸿大雪戯咏霰集先警宻云乗陡觉低穿帷才巧入拥砌巳深迷蟾影宵翻鹊犀光昼骇鸡投虚知井幕䝉险失巗梯九地蔵膏泽千门委璧圭黄舆増载玄武蛰幽栖忽洒声尤急中休气转凄辨方惟有服封谷不湏泥稍喜夷涂辟多忧䧟穽挤世将还朴素壌尽彻青黎固欲殊㢘角扵何画町畦𬈑池涵上下瀼岸渺东西缟举仙人𬒮窓明玉女闺混沦收日脚轩豁露坤倪剪毳巾成氎吹灰室覆缇妖氛随荡析阘茸谢槌提劲竹犹遭挫踈梅恰吐齐若为散鳞甲无巳鲸鲵睍日消迟见丰年卜可稽渔归袯襫児戯象俊猊正苦贫衣绽那禁冻面黧晓𥘉袯醴午椀更吹荠几梦斟羔唱徒闻索饭啼掩关谁扫轨返棹却寻溪践迹嗔鸿爪全生媿马蹄莫抽梁苑思争効汉袊题送何徳芳参议登朝兼志王许二公同升黄合之喜道揆尊良弼忱恂属议臣使星离左次卿月映中宸巖石倾曕久锋车趣召新一阳迎日至四序首王春出号干纲正敡廷巽命申庙堂深眷倚帷幄重咨询必使言多𥙷犹为国有人凡材资爱飬全体务弥纶絺绣身帷服㼼陶噐在钧土毛因地产财计系丘民薮泽将无竭闾阎兾少伸同胞兼隠痛衆乐頼调均并采蒭荛论弘推草木仁通班巳文陛歩趾即平津际遇扵斯盛休祥自我臻治㓛开六典淳曜仰三辰臯禹寅初恊勲华迹岂陈逢徴黄覇入頋念马卿贫象阙心徒恋沤波兴与驯但期行苇贱不作道邉尘今体诗六十韵赠饯正传之官池阳述学言懐见乎辞矣昔有推郷举今谁侮圣言尚辞沦曲艺执业谢専门制锦何妨羙更刀实太烦爰从王氏作重喜鲁经存集註𥘉刋定传疑併讨论七萹贤所训一贯道攸根翼传兹犹凖希踪孰可扪仁巖顷頺剥建水泮奫沄或者伤麟止嘻其状乕贲走虽名恶子君岂负诸孙直想披吾奥毋徒闯彼藩律元求秋忽车用饰轮辕堂陛尊卑分渊泉左右原缓行惟视履妙契必亨屯固谓炊将熟终期溺是援蟾梯荣峻陟鹏路蔼孤骞正取能充拓何甞志饱温银章凌雾雨朱绂贲丘园负弩方前导乗车且载奔威行秋浦曲象动岁星垣入署梅花晓开莚草色暄琴声春寂寂帘影昼掀掀建徳当时国清溪若䖏村再畬宜黍稌庻植间兰荪明府今为政穷阎自不寃使民安蜡腊戒吏絶壷飱可得防毚兎常湏苙放豚马惊连轴折鱼淰尺波浑警静山无盗年登社有膰鸡窠对翁穉肉谱系仍昆拊已心惟小趋风礼更繁加笾荐庭实歛板候戎轩勿枉中怀璧寕甘右属鞬因㳺问花栁湏睱采苹蘩客梦西堂句宾莚北海尊神应歆岂弟世岂混昭昬稳蹑飞凫舃徐升画轓胸中五色线天上九重𥙷衮功诚着观书眼未眢葆光非匿景絶利不离源有客愚溪栁其人太学蕃方时征彚吉自信括囊坤化瑟迟当改樵枰看屡飜先机䡖绛灌末患稔晁爰此岂犹堪出予将矢勿谖采芳㽞晚莭曝背媚朝暾独幸聮衣𬒮频容渍酒痕亲仁情正切惜逺思如燔薄赠将吴纻佳占献椘焞瞻云渺江汉掬月在瓶盆生色滋融盎清光与吐吞各持脩省事永尉别离魂列辟无前绩先师罔极㤙名山严泰华大噐属玙璠法古承三统书年表一元荣枯徴㫁蕳消息候微萱避弋齐缥凤惩羹忌染鼋䜛夫行似蜮君子化爲猿计熟非稊稗维丰俟芭短萹墻及仞企朢倚崐崘送翰林书写邵从圣赴临淮尹故人为县去聴我说临淮白水塍塍溢青山岸岸排牛耕多种鱼槮乱编柴贵俭民常足知柔俗易怀无庸轻保障尤欲念巅厓羙锦休伤制清琴莫近哇心将千古契兴与四时佳池影花当槛帘阴草满堦挥毫还有待退茟未湏埋禁脔罗三馆招旌下㒳涯煌煌良史筞寂寂太常斋岂必长安客东方独好徘絶句五言赋黄氏新安岭南山居十咏清江钓月月魄秋在水景光依蓼蒲神鱼不受钓脑满生明珠空谷耕云湿湿云生岱晓晴山崦红仙人耒种玉二耜亦同㓛苍峰卓茟黟川数斛墨彂地见巃嵸恠来闻石语山立锐头公碧巘开屏松门才数曲曡翠佀钩连玉女有时下香炉开𬗋烟松林巢鹤林表浮丘宅䔥槮一盖张氅毛见飘堕有客拾松黄雪涧浮龟赑屃太古雪参差洛书文罡风恐吹裂骑去入玄云峻岭扶车前驱破荦确见石不见车谁实抰㒳毂吾行得舒徐圎冈掲斗坡陀九点烟象斗排云端疑此精化石即是星宫官双溪合璧洩窦泉始澷洄流冻未消荧荧玉气合湛湛劔光摇古寺垂虹僧㱕度横彴笠影在清溪嗟彼善幻者噀水投虹蜺栁待制文集卷之四柳待制文集柳待制文集卷第五柳待制文集卷之五律诗七言奉同伯庸应奉韵送伯生愽士行祠西岳因入蜀朢祭河源二首旌旗前队一星低燎王熏芗岳色齐石戴残云开便面栈悬斜日落鄣泥曾闻祕祝蔵金乕复道祠臣致碧鸡圣代新仪将芳贡崐河只在大荒西马首西南太白开祠庭佳气拂崔嵬河邉织女机丝出雾里仙人翠盖来鸟道山盘烧后栈龙池堑黒刧前灰少城万里层云色遥送清秋使莭回次韵伯庸无题四首贝叶东耒不隔江青瑶刻作寳华幢龙翰别致三千匹翠羽生输四十双天上神闲雷下斧人间客醉月萦窓崧南半截云虹色宜着韩家小石淙珠斗阑干动夜光霏霏神雨酒痕香故时徒服多爲赭令日祠衣独尚黄梁苑且延能赋客汉廷安用戯车郎琴中莫置拘幽恨圣徳宣昭到越裳欲覔麻姑㸔海潮径从织女问河桥着荎宿露龟方息竹实垂云凤己遥白璧何资三寸舌黄金徧恋十围腰新来代地闻歌曲尽擫秦声入管箫黄鹄将骞㒳翅垂跂行几许佀蛇医栖遟社首脩卦日太息甘泉献赋时风籁萧萧聴渐起星弧历縻道初移尘埃渇肺今年甚絶想仙盘露一巵送李士弘侍读摄祠王屋河山肺腑树灵峯泰壹髙居象帝容苍玉登坛亲藻借黄金涂捡盛函封林光忽与升烟合云气𥘉承委珮重归格神休奉明主㤙流偏觉侍臣浓观失刺斡耳朶衘宴回毳幕承空拄绣楣綵绳亘地掣文霓辰旂忽动祠光下甲帐徐𨳩殿影齐芍药名花围蔟坐蒲萄法酒拆封泥御前赐酺千官醉㤙觉中天雨露佀还次桓州塞雨初干草未霜穹庐秋色满沙塲割鲜爼上荐黄䑕献获鞍间悬白狼别部乌桓知㡬族他山稽落是何方长云西北天如水想见旌旗瀚海光八月二日大驾北廵将校猎于𣪚不刺诏免汉官扈从南旋有期喜而成咏天子龙飞唘圣时乹坤辟载清夷幸从在镐承周宴重喜临邉举汉仪御宿常时严乕卫吉行唯日望鸾旗诏㤙许免陪骖乗却愧长杨赋未竒次韵呉间间真人咏梅岧嶤珠阙凤池滨梁背苔龙此树身芲下亦逢修月户林中别有主云神么禽寂寂时窥梦古雪离离未放春谁识西湖香影外緑华承蕚供仙人送田时佐签事赴河南银鞍马走踆踆南彂都亭已向晨胜日未忘山水役清风先扫薄书尘金提旧筑母多费木铎新诗罄一陈湏副明时求士意市中莫有鼓刀人次伯长待制韵送王继学修撰马伯庸应奉扈从上亰二首仗前桐酒进琼脂翠络金钩向马垂少宰氊庐初张事从官鱼笏正书思三辰上应旂斿象六乐中陈鼓吹词供奉逍遥承出黄鹤仙人䖏䖏过丹齐时开陈地寳祠光夜发亘天河轩辕故鼎曾孙守不负淮南桂树歌左䘙麻经歴持命书归省先墓朔吹萧萧动颗蓬燕南归梦绎山重贤劳屡最鹰扬府贲泽才霑马鬛封今日门㓛方论世古来墓制合明宗待君建幕收竒绩乐石铭诗併象容宗人汤佐由内宰出为怀孟総管赋赠识别吾宗门户并崔卢漂转深慙绪业余群从喜开朝士籍一麾旋拥使君车枌榆置社今丰沛耕稼同风古比闾长日铃斋诗有兴客来鯹酒得冰鱼送冯士企经厯赴淮东㢘访幕叅军故事有髯郷玉雪襟懐直许清可使民言干吏议尽将幕画寄䑓评珎鲑日喜供餐具蜜酒时应酿秫成芍药琼花春次苐扬州风物捴诗情郑公辅下苐后为亰邑教谕满归冠氏珠在深渊玉在山文章光气逼人寒司徒自昔皆升士学䆒于今秪备官正有何门堪趿履忽闻此客巳弹冠重耒知与春风约花彂城南走马㸔太子受册礼成赴西内朝贺退归书事乐舞充庭见象箾重瞳日月丽璇霄双龙承检才升册九乕开关恰御朝内廐皆陈朱鬛马左珰新换𬗋金貂青𫀆最困微班沗亲向前星挹斗杓符安理袭爵为镇守杭州真定翼千户安理读书知大义甞欲起应进士举巳乃不就将军英妙及华年快马新粧七寳鞭醼士岂无貍首莭传家故有谷城编辕门日晏犹严警射圃时清不癈弦二月湖山春正羙雅歌唤取酒如泉午日雪后行失八児秃道中有怀同馆诸公尖峯犹是汉南山驼褐萧萧午日寒艾叶谩将头上插榴芲应许梦中看马前砂雪行初隐鵰背荒云落更盘王事独贤吾敢惮重烦同馆劝加餐澷题斋壁牧马新来秣地椒街头挏酒玉倾彯义和白日经天近㩽勒隂山度幕遥雨过忽然思御裌风清聊复快歊它年续作滦阳梦万里排云遡泬寥郷友立夫以治春秋举礼部进士不中苐赋二诗别余南还次韵荅赠长安花好合来逰眼底髙风一鹗秋頋以微瑕伤白玉终然䙝味愧黄流狂歌赖有千钟酒通盖今无万丈裘同忆云泉不同梦空将两耳与心谋芳草连天鴈到稀亰华春尽杏花微新知落落长门赋故意悠悠白纻衣兵法孤军甞小挫圣经一字有公非文章锐彂如朝气慎向尼山覔要归河南北水后民徃注告饥胡安常以工部主事实𬒳选爲其省负外郎赋赠识别千里河堤蚁穴空新来鱼龞捴児童外廷亦用调元手化地何殊宰物功柱后决冠行动色幕中鸿茟㸔生风过家急奉髙堂酒一日民恫百岁同送张靖明真人得请南还天台翩翩霞佩挟飞仙桂馆灵风尚肃然石室樵人同梦日金门羽客赐归年新开洞穴收丹镞更买湖亭放酒舡翠涌天台三万丈题诗须用碧瑶䥴送道士何大方归龙乕山大方能医玉露金风桂馆逰江南还问木兰舟路逢道士唿元放市有山人号伯休仙珮凌空声窣窣神丹开室气浮浮成书想在青囊底乞我玄霜点白头迁愽士后作䝺沗𬒳误㤙稍进官序仰承今遇复怆曩怀辄依短韵以寄永言亦识山林贱士犹不为明时弃物也在褓于今五十年迁官才得旧青氊前生芉祜徒多感后世扬雄敢自贤巳巳经畬甘瓠落纷纷胄姓正蝉聮天光饰物无纎鉅颇觉㤙承雨露偏送国子伴读李颙还省潞州六馆诜诜胄子趋穷年媚学竞居诸来歌幸及声明际予告方当定省𥘉易水风髙鞭力劲壷关云白眼光舒河东吾土郷情重雅欲同还访里闾新制大常卤簿成正月九日天子始驾玉路朝飨太庙共覩盛仪軎而有赋端门𥘉启䠋声齐五使中行八寳随大辂戒严催引仗㳤旂分道聴鸣麾叅差绣袷迎阳动蹀躞金珂窣地垂宗祀光辉承孝飨思成还欲咏周诗送王正臣经㦄赴浙东仙掌浮空𬗋翠重金华秀出淛河东绣衣幕府云霄上丹茟刑书雨露中溪酿独称双醖羙津舡才许一帆通送君因寄思郷梦为问青山旧桂丛陈存道由奉常掾出为广州教授曲壹从事气如霞礼乐圗书腹五车燕北离莚当菊蘂峤南行色为梅花扬帆直下将劝海揽辔徐驱且过家虽则磬襄千载后遗音却恐在荒遐送杨君祥赴定海税官因思旧逰麾手黄尘一觧頥翩翩行色有光辉豚鱼税足𥘉成算鸥鹭心闲已息机山翠入帘消宿酒海氛吹雨落秋衣旧逰更在云涛外独猗西风送鴈㱕送播州杨宣慰还镇播南裔圡亦分茅四海祥风共一陶万舞在廷隆宴飨景钟着代表勲劳星文下与龟斿直山色遥连乕莭高今日九州承慎徳不将异物贵竒獒送叶道士归天台北斗光中曵翠旗五城楼观极魏魏采山不铸黄金鼎佩印空垂白羽衣石井劒花飞夜气玉田芝草艶春晖天台仙子应招隐万壑梯飈㸔鹤㱕送宋诚甫脩譔押送安南贡吏赴鄂省交割椘山迎传日西驰炳炳魁芒斗下垂周制陪臣通执奠秦官典客重脩辞同又自昔尊诸夏守道于今在四夷黄鹤楼中张宴罢借君彤茟彂英竒读汉史二首将军含笑入重泉自诡㓛髙许史前家遂萌参乗日国恩犹在罢兵年减羔论定谋𥘉泄献马书陈事已先争道㒳奴非衅隙人言荧惑昼当天世微赵禹孰同伦律议纷纷踵故秦天下利源知㡬孔上前心计窃多陈峻文强传春秋学忌意専攻禁闼臣大扺法家无后福汉朝天子重经纶寄赠吴彦辉梦想人间玉树柯梁园脩竹竟如何过车欲问夷门隠把劒还为易水歌寳瑟鸡絃聴入拨文绡鲛室㸔飞梭荐贤甚负吾徒耻相国于今重礼罗元日朝回书事九宾陈仗建朱干六译传声贽白环法部清啇𥘉按乐宫闱重翟巳趋班雪华遥暎龙旂动日色才临凤盖闲万岁玉柸谁刻字忽闻送喜入天颜送陈仲刚归鄱阳却赴武昌谒选黄尘如海涨天衢好在归来一束书捩柁才㸔彭蠡近食鱼真爱武昌居莫因兰叶思纫佩想对梅花梦直庐治世有音当合雅劳歌毋蹈䠂声余送唐可升法师奉香祠武当山黄帕封香御手题荧光一道𬗋云随神山頟頟千灵㑹天子明明万夀冝金马碧鸡春动彩钩陈玄武暮张旗甘泉画法元非诞太乙祠方固自竒次韵伯庸待制上亰寓直书事四首因以为寄举头凉影动明河问信仙人八月槎斗下孤光悬太白云间长御挟纎阿霓裳催按新声遍凤藻需承曲宴多一代词华归篆刻龙文还欲暎琱戈松翣新裁似鹤翎手中云影落深青宫花忽动红千直庐治世有音当合雅劳歌毋蹈䠂声余送唐可升法师奉香祠武当山黄帕封香御手题荧光一道𬗋云随神山頟頟千灵㑹天子明明万夀冝金马碧鸡春动彩钩陈玄武暮张旗甘泉画法元非诞太乙祠方固自竒次韵伯庸待制上亰寓直书事四首因以为寄举头凉影动明河问信仙人八月槎斗下孤光悬太白云间长御挟纎阿霓裳催按新声遍凤藻需承曲宴多一代词华归篆刻龙文还欲暎琱戈松翣新裁似鹤翎手中云影落深青宫花忽动红千帐禁桞齐分绿半櫺金掌擎秋调玉屑铜浑窥夜约银钉不知太史朝来奏东壁光聮苐几星乌桓落日稍沉西南极青山女堞低马谷夏泉经雨涨龙堆秋草拂云齐一函祠检将升玉万里九封不用泥儤直夜凉谈往事乗车犹欲避鸡栖柸面春风灔灔波醉来难覔百东坡寕无天上支机石信有人间采玉河霜驿旧圗开党项雪毫新兴写伽陀聚星更比荀陈盛月照金銮夜若何李侍读子巖夫为四川行省译史銮坡词伯列仙卿玉树名郎上幕英九译同民先导喻六书垂世用谐声极知爱日心情切更觉培风羽翼䡖相国临似严武时平重喜雪山清离亰北至新店十二月十八日少甞㺯茟诗骚岂有长途汗马劳病骨祇知南日羙穷年今与北风鏖寒晖挂树骎骎短朔气浮空徃徃髙蹄毂去来成老嬾山林为谢解吾嘲任城马氏茔历唐宋金数百年松槚茂欝由子孙世丗有人也予闻而感之为赋此章系曺子贞先生记文后马服君家百世支城阳髙冡尚魏魏眼明喜见祁连象心恻如逃即墨围霜降露濡増感慨水原木本系瞻依甞闻珠玉骊山出地下何曾发弩机送郷僧伟师南还析木光中佛耀开丹楼碧阁暎崔嵬空闻白马䭾经去㡬见黄龙聴法来笠影翩翻云作盖钖痕依约浪生苔归山说似亰华梦亲到幽州礼塔回送国子伴读朱礼悌归盱江省亲亰洛尘埃眯目黄遟归㽞得旧缝裳升歌不在诸矦席挟筞犹从胄子行实内么荷秋尚小庭前谖草日初长文章夲是飞腾具鹏翮乗风㸔怒张伯庸少卿在上亰有诗贻经莚诸公书来录以见示次韵继作俟南还奉呈隠隠苍龙阙角西星辰次舎宿全奎期门上日排熊武尚食新秋荐犊麛王徳体元观太始坤珎乗运戒先迷欲知圣学成仁大鱼在深渊鸟在栖十月五日冬飨礼成书事万舞洋洋在广庭星文动影贯珠绳颂声有日𢋫长发祀典𥘉冬举大烝黍臭正冝圭鬯合萧光还与燎烟升物成备飨仁心切况复新霜露巳凝送周尊师还吴中竹宫旗采动微云畡陛风囬广乐闻天上信星𥘉报贶山中逋客巳移文松肪厯岁成膏魄芝掌迎春变夕薰太一蓬莱如可遇为开神鼎问元君亰城闵旱廼四月朔甘雨应祈次古愚韵岳主河宗举大祠云肤雨脚见来时龙雩应莭乹阳用天毕从隂觧泽垂报贶泰坛㪺玉鬯庆丰歌馆掷金龟眼明盛治开新象因颂成言不敢巵苏郎中挽歌词大漠隂山斥候通济时深欲仗英䧺过庭数粟知军实幙府程书上国㓛万里赐环行遂遂一丘埋玉恨匆匆儒林有子能昭绩六尺桓碑载事丰八月廿四日上北幸回銮次止抚州校猎获禽物盈且多爰以珎毳驰飨太庙敕命近臣摄行其事礼眎烝祠廼九月三日御香至都八日昭荐明祀百辟骏奔降有恪䝺时实与监礼辄赋纪咏羽猎𥘉成献获时缄辞唯遣近臣知大田夲意充干豆备物诚宜飨类祠切切羹墙如实见昭昭位着有余思礼由义起文谟正鸿茟真将百代垂过宿长芦书所感县官煮海非笼利使者行河在用经今日有人司筦榷向来无筞济承寕舟樯矗矗云为㫁鞭血淋淋地亦腥午夜啇歌惊客梦琵琶弹彻唤谁聴舟中睡起影入䆫隙日升霜衾惊梦却青绫一官朝右寕非客十月漳滨幸未冰江驿比来无鴈帛水郷随䖏有鱼食贫黾勉萦微禄消淂山灵笑负丞登徐州城上黄楼北朢河流作髙楼背水压奔冲影动云虹落水中土色从黄宜制胜河声触险听分洪却思沉璧千年日欲问乗槎八月风汴泗交流平似席南行北播本同功雪中渡淮水入长淮浦溆分艣前圻岸觉奔沄洒篷雨歇才闻雪吹帽风来不见云何䖏能忘丹凤阙此身将混白鸥群有人问我蠙珠颗直遡寒光到海濆晓次扬州阻风不淂渡江访傅子玄㽞饮迨暮明日小至扬州城色曙烟中一幅征帆趂落鸿地拆江倾将至海日南景夕故多风归期渐与寒梅近生意才看荗草同输写交情添耳热醉郷谁谓酒无功晓朢金山六鳌连背负青山直下中水一环苞络乹坤成地险吐吞云雨出天悭浮幢影入龙渊厎若木光腾蜃气间晚岁相依香火社秪教黄鹤载诗还镇江逢袁子方明府亰国同逰两毳𫀆岁䦨归路各维艘凄风催合南河冻寒色㸔成朔野髙𬗋蟹着糟新点芼黄鱼刴酢满流膏丹杨物品浑宜酒试遣霜威敌醉豪送管文秀赴辟南台亰华𥘉见各尘圡江市重逢又蕳书今日抡材先幕府古来荐士右公车噐当盘错方知利志在澄清未觉踈神草尚应能指倿岂将簮茟愧权舆送董侍御由江右赴南台勋阀声华照汗青绣衣霄汉玉亭亭荧光下合丰城剑𬗋气中悬执法星絶岭松筠观莭操当堦籣茞让芳馨离杯满引东湖水世上谁曾忌独醒送万里贡𥙷行台百尺崇台㸔凤仪茟锋真佀脱囊锥春秋议法𥘉无害旬岁为郎亦未遅章浦㽞云期弭莭钟山乗月索题诗客间才见还䡖别思与樯乌上下随閲进士卷赋呈同院诸公五纬明明一鑑昏斯文吾已愧専门直教汉法称无害犹恐秦人议少㤙审乐岂能遗律吕采芳终拟得兰荪胸中故有青藜熖梦里从渠墨水浑与晋卿夜坐道旧因书赠别去岁离亰秋叶黄客间㸔客又新霜澄江不碍浮云影寒月空惊过鴈行文苑即今谁醖借䆠途何许是康荘红颜青髩非前日却愧人称两骕骦过䥫峰书室观其所得宋咸淳中大宗正训名牒上有福园署押感而为赋姬姜顦顇况同盟属籍凄凉旧训名寳玦悬腰非少日金环探树是前生分无蔾杖过天禄尚有花书记冡卿未必后来能识此祗教人说汉西亰吴玄徳真人出祠合皁山常大举参政实奉命从往玄徳有诗次韵通呈二公极中景福大如川臣子灵承志赫然祭泽寻常先及物威颜咫尺不违天即今汉乐多崇祀若昔殷家有㦄年归羙象成严报上颂辞忙付玉人镌立春日陪左平章饮散怀旧偶题江上迎春春日晞跨鞍真佀早朝归饮釐梦惜红螺小霑赐心惊綵燕非沭罢爲谁惭镜镊宴回容我从旌旂东风若也勤披拂莫遣寒梅一点飞送汪叔志推官觧南安却归北上江西穷刑书蕳搜古曾闻到薜萝府静平分秋气入岭髙横截瘴烟过百年礼乐斯爲盛一士金汤不啻多薇阁木天无蹞步眼㸔朝右用殊科送江彦清同知赴湘郷髙盖缇车驾道邉清风开路扫氛烟寕知太史浮湘意不在重华守岳萹陇上麦岐将秀颕爼中兰糈更芳鲜弹琴秪坐凝香合楚老长谣䖏䖏传赠邓道士逰亰因蕳虞少监上得扁舟谢木兰好风容易插脩翰言从阙下瞻佳气却向山中飬大丹素女空侯弹不佀道家蔵室到非难若逢虞监谭玄麈莫遣钞诗笔暂乹春尽日雨中宴坐次刘士斡宪史见贻之作诗来慰我苦吟身黄绢中间见受辛合眼河山浑似梦闭门风雨不知春长疑野鹊声无据尚喜沙鸥意独亲开到荼䕷花事减任渠流水洗芳尘丗故纷纷萃一身直教调齐适甘辛淹㽞苦笋迎𥘉夏分付余花作好春引睡欲抛书荣去销愁聊与酒杯亲诗成置我江西社兎苑梁园隔几尘𥘉夏忆亰城邻舎石家院里蒲萄馆荆媪池芍药倦剧拥书终日坐醉来支枕片时醒主人并直飞龙卫邻客谁开放鹤亭万里沧江云一去欲将孤影寄伶俜送南海蔡秀才北逰谁剖明珠照寂寥更惊翡翠出兰苕番禺都尉曾推引鲁国儒生早见招服马兼行穿几驿跕鸢回朢隔全潮九州八表俱承徳幸迩天阶奏象箾送太扑往临江谒徳机应奉因而代蕳夫子髙居百丈山四方学者朢承颜今君独往𥘉闻道昔我连栖屡扣関白璧成双开缫借黄金论镒铸刀镮端耒定价咸阳市不换龙文与乕斑送张明徳使君赴南㤙州几许炎州画里山西风驱向马前㸔诗人旧志三刀喜边候新乗一障安时取椰浆斟玉液饶将桂蠧荐雕盘雪花定比常年大燕寝香凝夜气寒追饯常大参至樵舎镇饮别后夜宿舟中聴雨七十里江沙水黄㳂流送客举离觞回舟併载别愁重残雨微生半夜凉欲与仙人骑竹杖时从老子㩀胡床悬情独有南楼月白兎河邉正捣霜作枯木丑石因题二诗遗李辅之检校窓光入茟吐晴虹我岂能侔造化功巨石长林开飒爽尺绡寸楮破鸿𪷟古文篆籕雕镌外楷法波弋点画中书画本来同一物莫将视作马牛风曾与深山木石俱故将句子写成啚锦城黛色参天有艮岳竒峰㧞地无藁靣霜雪亚隂飈肃肃鬼神驱诸房捡正文书蕳清坐相㸔唤酪奴观彂襄樊兵汉水奔鲸触浪腥东耒羽檄急徴兵禡牙已报舟师彂克敌终资庙算成岂有大横归代邸尚令烽火照咸亰堂堂七庙神灵主重整乹纲四海清頋渊白架阁自吴中西来途次有诗纪咏和其韵一首过钓台万叠山云百尺䑓清风招我首频回粤从缥凤冲霄去不见残鳞上钓来虹玉固为神所祕犠尊犹是木之灾千年未办生刍束自汲茶泉试壑雷玉山道中前林候馆辟朱扉冰玉中涵壑谷晖晓日半溪摇水碧晴云连岭曵山衣路逢侠客弯弧立市有仙人卖药归少喜逰方今白发吾谋无是不成非至豫章渐老年华富贵催碧油幢厎岂低佪君方受牒当辰入我实歌诗惜暮耒玉树风前临皎㓗雪峰天际倚崔嵬相从未久还䡖别归及湖菡蓞开彭沖所賛府觧归庐陵赠别二首台府前临势嶪峩下寮趋走日奔波由耒州县劳人耳奈此公卿慢士何白璧全归犹有足朱絃独奏遂成歌真儒用世偏宜老借重于今将相科南昌巖邑簿书丛衆目睽睽㒳耳聦奔走尘埃同一尉牵聮论荐有诸公㫄人不识操舟利此事真如斲鼻工同客江城同觧𬒮片云囬首各飞蓬端午日泊舟信州城下陈行之推官袁仲野知事擕酒馔劳予于挹翠亭上信州城南江水流故人惜别暂维舟莭中偶病不成饮客里逢欢却是愁地迮那容胡旋舞波囬更作椘声讴三年三见戎葵色多事红花照白头次衢州卢彦逺捴管任仲安同知㽞宴平山堂上慨想旧逰席间为赋山如雉堞水如陴堂监慿空直下窥指似雪鸿㽞迹䖏㸔成辽鹤返家时使君延劳承终宴倦客追欢惜早衰为向青霞仙者说吾逰未了一枰棊杜真人逰仙词不佩将军四士符溪山云月共楼居胶西老叟𥘉言治河上仙翁晚着书夜拥笙箫㳺巩洛晓飞劒履入衡庐天根不是蔵真䖏一粒神丹贮八虚比闻尊奨艺文诸公陞华馆阁原父首以遗逸起武夷山中予虽沦弃于时亦题诗志喜中天延阁寳啚开日致明堂𣏌梓材东观比容参献纳南冠今复与招徕母多固守申公论苐一休令靳尚猜沟断岂堪重刻饰分光犹淂𬒳蒿莱寄太朴玉树瑶华不数人更从竹箭得苍筠文章醖借心无累山水娱嬉茟有神唤起瞽朦陈啴缓洗空盆盎出清醇㒳雄岂敢当韩孟但喜龙云入梦亲先公墓下作霜露𥘉零感慨新一盂麦饭百霑巾几家朽骨成深锢四世清门秪旧贫痩竹仅余三尺箠乔松谁睨十舆薪县知篑圡加封树亦与麒麟迹併陈送夏仲文主簿赴遂安溪郭人家住翠微县花春到小梅枝名门正以公侯大髙士何嫌簿领卑莫使尘埃侵髩发尽收山水入琴丝囊中彩笔如犀剑早赋芙蓉幕下诗雪后梦薛玄卿故恐梅花即是居一床胡蝶両床分爲予误读中黄子要尔偕升太素云开笈取书银字减隔帘唿酒玉箫闻觉来不省谁同梦雪影翻窓似水文太仆自临川致书深悼徳机之死于是复土一周星矣江右缄书昨寄将范家坟草又新霜即今已逺人间丗微尔谁宜地下郎祗有清诗传警䇿更无真字发飘扬天乎幸使山儿慧穮蓘犹堪卜岁穰水际见早梅题爲漫兴六首玉人慰我色敷腴不用东风折简唿澹泊非从言下得孤髙真恐俗间无唯诗标格差能似比雪容华少较殊除却西湖香影句祗饶霜月解临摹朔风晨夜振枯梢许可寒梅似我曹为惜浓香薫简䇿故留生色照蓬蒿道人半丗絶火食烈士穷年秉节毛未必花神专物论不令渠得配三髙苦为江梅欠好歌更愁琢句损天和少留枯枿何妨丑添着踈花未厌多折得故分春色在吹残将奈角声何情知不是尘中物月地云堦合重过斩新花发看垂垂作意东皇许探支见惯谁将欺朔雪放迟吾自惜南枝小桥流水香微度淡月清霜影乱随头白逢春狂未减兴来落笔又成诗如此荒寒野水濵踈花冷蘂看横陈歌翻玉树多嫌俗梦唤梨云却欠真半点不烦春刻画一分犹借雪精神蜡团新蕚虽同出未免韩公议小醇亭下松风细细吹翠禽惊梦立多时更幽更险春亦到半落半开人未知雪径飘香才觉近冰池写影倒看竒繁花㽞为先生夀领略年芳莫较遅俚俗夏秋之交集巫觋脩神事率谓故常予去郷数十年而犹未之有改也作诗私诮其陋村村歌舞月明中澷诡祈年有信通伐鼓摐金维近戯捭豚燔黍几甞丰野巫岂识神灵意山鬼徒贪造化功水旱在天何与尔涧毛自可荐民衷浦阳十咏仙华巗雪冰柱浮空晓色䝉海波摇动玉玲珑九清内景㳺纷外五岳真形太素中微月升坛𥘉映鹤长云连野不惊鸿仙姬宴坐瑶池上摧捧蟠桃献木公白石湫云白石灵山朢賛皇湫潭此复见苍苍飘扬直欲陵三际肤寸犹能雨八荒空外金精县太白泉中虬彩化长黄传芭奏罢神絃曲松盖成隂泽气凉龙峰孤塔㒳环日月似飞梭鳌背稜窣堵坡朱鸟前头森屓赑苍龙左角见嵳峩玉函舎利朝光现珠斗阑干午影过浩刼浮云开万象寳华杂还散芬陁寳掌冷泉一勺曹溪未是甘刺山容易出飞泉消融太古岷峨雪澄映中秋沆瀣天挂树青猿窥洗钵眠沙白伴安禅巖龛无缝身如石数髙僧入定年月泉春诵有盈有泚即寒泉犹隔芦峰道里千岳麓云深蔵筞䖏匡山人老读书年松楠叠影青浮几华树坐香晚入筵稽首堂中两夫子六经言远视如天潮溪夜渔溪水添流到石矼小家残户占渔商蛟龙未觧乗云气鱼鼈安能避泽梁两岸擽林蔵曲折一篝松火照微茫淮夷固有蠙珠颗往往钩深得夜光南江夕照千峯不尽夕阳孤敛翠浮丹入画图塔庙傍连山影直石梁中亘水痕枯白鱼在汕将踰尺红稻登埸稍佀珠玉露金风秋最爽跳身何用市间壷东岭秋阴半里官桥出市阛一团秋色破孱颜云开浩荡𥘉疑曙日出苍凉不见山㫁䧹残鸿飞杳杳绿芜红叶映斑斑去年菊蘂今年发拾得篱边句子还深江源滥觞𥘉不满瓶盆百谷浑浑一壑吞自此安流输渤澥放渠髙浪蹴崑崙出山未适帆樯便竭泽毋庸㒺罟繁谢客题诗曽宿䖏孤云落日是何村昭灵仙迹芝掌中开颢气青云軿双驾凤皇翎囙山不启轩辕鼎化石犹䏈婺女星磴道芳春琪树长巖屝清昼碧华零真仙帝遣司风雨唤起渊龙听指令送吴徳谦入亰省仲父玄教宗师因以为寄珠斗䦨干万象中上阳云气拥飞龙凡民必至王畿止有物同㱕老氏宗天上文章周六典人间礼乐汉三廱书生际㑹斯为盛莫恋青山五粒松题项可立双松圗我家亭下有双松络石搀云与此同闭户时时闻落雪援琴往往写清风神全省识蛟龙状墨守谁争篆籕工采药天台能事在故应添着负苓翁与新甫允从㑹饮上清宫丈室宫主郑安莭出宋丞相郑魏国公赠其师祖胡元静先生诗魏公𥘉免相时也因次韵纪胜登山腝脚蹔䡖便占淂湖光佀剡川内景楼䑓𥘉象帝上清苻蒃别通天云深往往生朱草水浄姢姢化碧莲叹息有人辞鼎鼐几曾无地寄脩仙送张国济法师还龙乕山居唤得青鸾备左骖象巖归路触云岚道门阙里华阳似洞府神山玉笥参到日碧桃才烂漫过时𬗋笋尚芳甘相从共有烟霞癖欲抱丹经借石龛钱塘逢管彦清史君彦清黄人黄州地入云梦泽管氏书传海王篇兹地产材寕有种是家累徳固多贤方闻画㦸闲兵䘙又报朱拥使旃収取声华上台阁玉班行近𬗋微天访王宣慰金井山居即送广东上任白梦招我入松门促席欣承笑语温岫幌巖扃惭勒驾马人龙户朢开藩一丘缓作经营计五管方依莭制尊儒者安邉良有筞惊鱼母使水先浑玄文馆送张伯雨錬师归三茅华林菌阁草菲菲千树啼䳌唤客㱕石上踞龟谈未了山中骑乕去如飞白云冉冉浮芝盖青雨踈踈洒葛衣世外故多人物论一枝丹茟待君挥用韵重送海上卢敖汗澷期雨青云白送将归歩随玉女明星出梦载神山左股飞迮径常时多着屐深林五月未更衣泠飈忽动三君下七尺冰絃信手挥送秦𥙿之左司赴福建㢘使左闼丞郎地朢严使华将指粤山南霜飞剑佩能清暑雨入幨帷化作甘兴学先时称范寗寕民此事属曹参澄清一念存匡济治泰方观相度函柳待制文集卷之五柳待制文集柳待制文集卷第六柳待制文集卷之六律诗七言送胡九文赴邵武録事兼蕳汪国良史君樵溪溪上万山丛迎路梅花雪色融闽岭此无青草瘴参军今得𬗋髯翁固应承事龚黄侧自可升明卓鲁中太守行春宾客从锦囊新句益宜工垂虹亭晚眺山光自献一螺青人立垂虹酒乍醒两界星河涵倒景千家楼阁载浮萍欹侧柁冲风劲宻网踈罾刮浪腥正为鲈鱼忘世味随方吾亦具笭箵送魏谊夫运使赴闽中用世寕无济世才南图羽翮为君开大农绖费资盐䇿法从崇班领计䑓调鼎正湏培相业歌薰兼复阜民财七闽未必能専恵少待还持玉莭来庐陵曹士弘有致用之学而仕不大振死塟南陵余十年矣始见其子徳川钱塘道世旧惘然乃追为挽诗二章系诸志铭卷后平生素业读书萤陨石人占是客星䆠谱穷郷逰徼吏师资没齿太玄经谁夸贝锦新机综我识龙文古鼎铏死寄江东一丘土魂㱕枫岸雨青青谈锋吾及接而翁少日论交頼击䝉观物固知心系道即戎犹倚剑为䧺死生契阔飞鸿外今古兴亡㫁蕳中一为象贤悲宿草不禁衰涕落西风送杨元诚库使制𥿄事毕还京江南贡楮揖霜余旧品澄心未必如华玉光浮飞白几琱戈欵着镂金书尚方制作从时备使者㤙荣有诏除阁下逶迤承衘宿幸因天语活畋渔送徐周臣㢘使除户部尚书二首召环𥘉下戒行驺正为苍生系戚休星女重淹肤使莭地官新拜冨民矦能令实塞丰储峙即使谋廷缓頋忧计相升庸徴故事传宣还在凤池头楼风溪月送舟还画栋飞云杳莫攀丹穴生雏方应梦朱衣引马又催班属闻振履星辰上私愧逃名薮泽间祖道出随扶杖叟囊空犹恨一钱悭次韵鲁叅政观潮二首怒涛卷雪过樟亭人立西风酒斾青日毂行天沦左界地机激水出东溟倒排山岳穷千变阖辟云雷竦百灵朢海楼头追胜赏坐中宾客弁如星风阵先驱入坐间雪涛千叠涌如山太阴成魄清秋正元气流形大信还绛额青绡方战罢素车白马自神闲归墟只尺蓬莱岛落日将愁认䯻鬟送孙士元经厯赴越中十里维藩应列星元僚𥘉不异専城㑹稽竹箭东南羙幕府氷壷表里清吏鞅岂容尊牍背俗尘何得污帘旌邻州亦有柴桑叟日日中和听颂声因杜掾迁江东奉简贾伯坚㢘使时方自淮东转运移莭宣城白蕳风生振鹭行十年身佩𬗋荷囊江东使莭清霜府天上词华明月珰后土琼花春寂寂敬亭云树晓苍苍遥瞻谢李题诗䖏星象中县执法光次韵继学㢘使观阅二首辕门云拥万貔貅绣斧临戎许借筹分马凌风摇蹀躞牙旗迎日暎兠鍪安边正欲恢弘略论射尤当抗大矦玉莭归来聴凯奏碧芜红叶四山秋使华涖止将䑓东乕旅駪駪属㑹同旗上画熊微裛露手中白羽静生风选徒自昔夸成武饮至常时劝有功不试师千民乐业雅歌扬厉合无穷送陈彦正山长奉亲赴柯山之官深入烂柯郷高坐葵园旧讲堂邓氏三为文学掾菑川重起孝㢘郎板舆行乐春犹早萱草忘忧日正长太极一圗関道妙为开幽翳出朝光夜行溪谷间梅花迎路香影离离可爱暝投村径绕羊肠离立江梅似鴈行冷蘂微开𥘉的砾繁枝乱插更凄凉苍烟挂树多疑梦淡月窥林稍觉香正为先生行役苦故㽞皴玉荐奚囊㳺耆阇山寺因懐君采马影风吹度石梁松云冉冉昼生凉俗尘不占清虚境僧榻𥘉投曲宻房㡬道飞泉添涨水半林残雨漏斜阳北山重忆栖霞侣新种芝苗若许长王景文山长挽词凤出丹山马渥洼明经青𬗋志非夸同升或巳持英莭将老才容坐绛纱鱼上龙门遭点额鹤飞华表记还家玉峯东去荒云窅愁絶风吹皷子花送海漕府朱奏差押运北上转粟青天亦壮㦲漕舟拂日过蓬莱鉅桥仓实河阴似涨海云帆饷道关济险方观鹏运息荐贤还报鹗书来橘包㽞为南珎重冰玉盈襟不染埃东阳送周镇抚易戍西还周喜作墨竹緑波浮棹去沄沄拔剑髙歌日又薰有客唿鹰方习武何人冠鹖最知文白须似我千荎少墨竹饶君一派分重有双溪溪上约挥絃同送北山云送李彦方廉访移淮东二首鵰鹗排空羽翼开南圗小息頋蓬莱又持玉莭行淮去却照金莲入院来一扎遟将滋雨露百壬且复避风雷六经体用存匡济𣏌梓需为厦材玉堂人物锦𫀆仙按莭溪城已二年典册㽞为经世具风谣揽入采诗权青㝠斧钺鞭龙雨明月楼䑓放鹤天千里淮山秋色里梦魂随度木兰船中秋待月不见却怀鲁子翚学士时㽞城婺女城头拆乱鸣二更起坐聴江声为渠满月当圎景奈此浮云点太清蓬髩羞眀寒烬落桂花飬魄嫩凉生去年官烛风籘夜对酒人今在玉亰作寒崖古木送侯伯弘緫管还镇角声吹彻小梅花棹发津亭日未斜此士材全如白璧几人年少拥髙牙去从二岘携春色归向双溪揽物华酒尽挥毫不成画尽将生意寄枯槎喜陈昭祖副使枉驾相过六丝按辔不惊尘肯頋荒寒野水滨今日绣衣能下贱古来白屋讳言贫竹杯更进黄甘酒梅蘂𥘉承皁盖春步跬平津知远业故应容客吐车茵元日澷题五更祠灶礼神君岂朢诗书更筞勲老境逢春何足頼醉郷㽞客强为欣支床自信龟能息充贽谁夸雉有文児辈莫湏多识字秪教食力事耕耘送钱子仁赴江山税官周制征啇非罔利汉官任子合为郎䆠涂所㦄多夷险财计扵今重翕张牛马同风䏈畛域豚鱼収税析毫芒旧㳺踪迹依稀在闲倚东风问海棠送闻梦吉赴䖏州学录婺女相朢䖏士州起家庠校亦英㳺师严正以眀经重官冷何妨赋禄优已信曾叅能飬勇无忧李广不封矦郷枌夙学湏名世见子吾当放一头寒食山居岁月无情日变迁惜春㽞淂酒家钱梨芲小雨惊寒食杨桞东风佀去年志士属当躬井臼善人谁为表原田老来抚莭偏多感何必云安有杜䳌新开径城柴荆称是野人家一径通村静不譁白水塍边种杨栁青山影里拾松花歌诗乐有诸生席扫䡄知无过客车傲兀东风三十日祗将闲寂对芳华杨忠襄祠堂诗祠在秣陵爲其五世孙拱辰作汉朝陵墓珠𥜗出蜀相祠堂碧草生继世犹当蒙祭泽中天不复降炎精封疆一死光晶在翁仲无言泪点倾卞氏血衣应未化神㱕同睨石头城元日与吴行可照磨对酒行可自岭南㱕以桄榔杖为贶䣛下儿童调笑频楂楂檐鹊报清晨山堂宿火温来酒岭峤㱕人到日春萍梗漂流心尚在梅花错莫意尤真手中新得扶衰杖挂壁苍龙看跃鳞送宋可与考满赴铨其尊人甞为婺府推官致仕家居此邦人识使君贤之子重来泛幕莲致治时方尊六察升明行且问三铨先鸣鶗鴂何伤莫径度骅骝巳觉前收取荣名承色飬绣衣华发映春妍送陈昭祖宪副移江西二首越东麾莭有青氊祖笏甘棠巳再传岂独垂光聮景纬更能沛泽作丰年溪风转柁催邮传岭瘴分疆避使旃牛斗垣邉瞻寳气升班还近𬗋微天绣府旋闻玉莭更楚山青似越山青神锋巳合豊城剑鼌采犹连婺女星礼乐光华无絶远春秋制作有常经莫令仲举齐中榻慨想他年孺子亭秋雨中喜宋景濂见过蹑屐能来破藓封相㸔玄葆映霜蓬吾衰未免车常北子锐当知易巳东水碧金膏资独异涧毛山实岁宜丰过林倘肯频纡辙剪烛犹堪语夜终朢圣夀山寄千巗道者此道𥘉何系䓁差人心自尔有开遮虚空浩浩归圎裹楼阁重重现杂华谁障溪流涵白月尽容壑谷贮丹霞轩然一见青山色遥隔松云问煮茶得晋卿愽士自亰寄书道左辖王公叅议韩公存省頋问之意朔雪干时一鴈征遥传书扎到柴荆自投瘠土从耕牧几辱平津问姓名白月寥寥虚近映青山寂寂动余荣果然不负丹砂诺熏祓吾将谢墨卿逰五洩山四首神斧谁初凿涧磻拓开地险出天悭湫潭隠奥龙非畜木石阴森鬼所寰劫火尘空遗井臼枯禅骨冷堕榛菅如何大法临标季不放摩尼照此山中巖不与乱峰群翠气横飘截瘴氛龙象凄凉如欲泣马驹蹴踏竟无闻浓岚散落崖间雨洩水流来石上云人说旱年唿蜥蝪投符起蛰有灵文青天吹堕玉芙蓉日出烟开彩翠重婺女名山今入越泐潭弟子别爲宗于何胜境偏多阻如此度年始一逢照影龙泓余种种欲从老衲借枝笻撗彴才通一径脩万山涌翠似腾虬五湫地压三州胜八十僧从七客逰赤日行空垂倒景青天坼罅拔飞流大烹惭负诗人腹頼有梅华肯障羞山界杭婺越三州境本肄婺割入越暨马祖弟子灵黙栖禅之地故爲应干禅院今㮄三学院丛林法社销落尽矣五湫神龙所居岁旱迎湫水乞灵多应者立夫见和五洩四诗复自次韵下巖湫水有龙蟠云雨虚空尺地悭九市尘埃浑㧞俗五天仙圣本同寰毛群鼪狖栖篁竹土恠䕫魖伏草菅不是深禅能伏勐泉头争得乕跑山象王不与麋群四合林峦限椘氛天女散花三际满龙神执乐半空闻巖霏只尺生青霭井气寻常化白云卢老孙枝皆钝汉契经佛说固弥文龙仙招我集芙蓉雾点烟霏隔数重东士祖师曾授记南条山水亦朝宗自从控鲤波间去直到㸔羊海上逢探穴如将㝷李白孤生桃竹瘦宜笻梅花的的证圎脩挟以苍松万玉虬天姥沃州圗上见庐山瀑布梦中逰云开鐡壁浮空出水落银河伏地流亦欲清斋耒应供恐烦龙伯致盘羞送暨阳胡生北逰雪行已办黒貂裘迎路梅华笑点头待诏门深金作马临河地壮鐡为牛有人遂识新丰客何䖏能忘太史逰天上应龙乗变化文章精气与之侔𥘉霁朢金华山雪沍阴巖谷变晶荧冻裂仙家月石屏云影浑沦涵太素天光揺曵倒空青波心双捧金人剑霞际横驱玉女軿皓鹤不来诗梦破鲜颷吹𬒮酒𥘉醒郷友郑顺卿以九丗同居请文树碑复户旌门系政机仁根义叶发重徽青瑶刻字标门表茟登名重布衣奕奕恩荣増世羙縄縄孝悌保家肥芜辞岂足铺鸿伟看取芝兰引夕馡陈新甫太祝乗传过兰溪枉道访予山中㽞再宿别去薄言赋赠惜别相过问草莱又随云影动髙㧪几人能頋鹓行旧百里亲持乕莭耒䑓阁光华非絶逺江湖襟抱得重开中天浩荡金茎露付与文围作赋才赠谈命周生八卦盪摩滋物始五行象类系天成下帘且试君平隐布算谁如洛下精击水三千鹏更徙纒腰十万鹤将征请㸔金马门前路曳组彯缨尽俊英㳺上龙山满谷天风草木薰入林朝采烂成支危峰刻削莲花出细水湾洄爪分散落巖霏时作雨飘来松霭即为云毒龙犹避安樿窟未必䕫魖敢乱羣㑹稽懐古湖波皎镜浸青苹潮落西陵渡口春地下珠檽谁拾块人间玉盌久成尘夹舟蛟剑神先化掊鼎龙文字既泯㽞得冬青啼杜宇并分泪血染湘筠过贾相故苐恨满龙江上舟可容副使老循州髙冠谁上麒麟阁㫁础犹名燕子楼洛下啼䳌惭相业辽东㱕鹤诧仙逰异时不籍公田筞安淂吴秔驾海流送通蔵主归天童坐夏玲珑巖下草纎纎新作萧斋不用苫大蔵何如中蔵宻南宗争似北宗严龛前白月随方证麈上闲云信手拈长夏天厨供夺食未饶𬞞笋十分甜暨西清潭金氏翁登年九十身犹乐康囙其外孙戴叔能从予㳺学数命来求诗今岁莫告归廼为作此使具春酒一壷即是𥘉正歌以上夀翁生开庆间越甞有特恩赐髙年爵帛㓗觞羞耈乐如何莫恨家无金叵罗古礼三千常委曲遗黎九十尚婆娑寻源但识桃花岸过庙谁为麦秀歌潭影如云山佀玉未妨㽞眼阅人多溪上浮云日变迁松身鹤骨鍊形坚名登越暨升州籍耳接钱唐钖庆年有待期頥臻上夀言从耄老淂真筌命家百罋行春酒会极光中福佀川偶题二首国枋颛归执法家扶持凭籍匪由他鸱鸮自是当束噣獬豸本来能触邪道上民言何太讦世间公论岂容賖一人贪让可移俗激浊深知帝力加地中海产东南冨利孔开端自算啇鬻鬻固甞垂甲令征输何复计丁黄即今黔首为生蹙翻羡青苗用法良马范诸贤如可作可能无筞急扶伤拗律七言晨度居庸至南关门云梯忽㫁山嵕平霁雾𥘉褰林岭眀㒳都扼喉南北镇九州通道东西行巅崖巨石擎佛屋壁门遗筑开军城当时苦诧天下险一卒前临强万兵宋徽宗书琼兰殿璧山记神霄苐一庆云峯下瞰璧海交流中阳晖腾上㳤景殿虹气略过髙光宫羽衣婀娜飘白月鸿笔宛委扬清风虽然不及瑶池宴歌罢祈招意巳同燕贵溪风圗开图却忆镜中行层青曡翠遥相迎冠山楼阁疑太重隔崦云霞欣暂眀千帆巳过孤鸟没万籁不惊双管鸣艺文一代审所尚燕贵固足争能名黄宗道播州杨仪娘独骑圗蓬蓬玄葆缠朱帉阳台无梦无行云辔御双控马头赤櫜鞬右属豹尾文宫中谁严妇人队河外皆称娘子军不忧兵气不能振世有他扬人得闻王振朋金眀池锦标圗金明池上水如空矫矫龙舟乗旋风忽㸔砀极百戯出佀与阿㫄万户通青春仗卫夹城内白日楼台横吹中东都天子方醼乐欲致秦皇汉武功孙节妇诗妇人既嫁不易事蹇蹇当与臣节同贞居固欲重民义信担自可兴王风已㸔华表照闾闬更借彤管书客㓛孙曾酌醴日羞耇谖草在背颜浮红题陈直卿云山圗道路黄尘一丈深眼眀画里见云林谷虚满贮山泽气径险前临厓石隂武夷流水八九曲少室危峯千万㝷慿谁冩入醉翁操我有太古瑶华琴送文着作奉御帛往鄂省即赐南交贡吏琐郎跨马插吴钩使华寒动汉江秋禇衣传赐大长老帓首道列东诸矦由耒诵诗合専对岂以䌷史忘周逰南交自古亦封域往致圣徳深怀柔题虞愽士作玄又玄斋铭铭爲吴玄𥘉法师作老荘之学由天成大知小知无营营百嘉扵此亦交鬯衆籥自然同一声可能贫病色种哙不愧妙神微眀玄中有物本诸易我将退宻观其生过英仲学泉轩观李营丘长林巨石圗翫赏久之作此贻英仲长松十尺能崛竒气与髙相撑支藤梢卷雨鐡绳壮巖石㽞云龙鬛披人疑巨茟能致物我见虚室常惊飔营丘已矣得此幅何乃蜕骨存其皮王长卿检校将北归作古木幽篁一幅赠别自系长句十尺枯槎百尺筳驱向毫端发性灵倡条冶叶外姿媚痩筋劲骨中仪刑裁将嶰谷伶伦管移下天津析木星酒阑拈与君爲别㽞眼相㸔佀此青强振之招逰粲山新筑别业即赋明灵观后恵山前新营堂馆贮风烟藤隂不蔽淮海墓茶井遥分桑苎泉好景正须多领畧佳辰且复少㽞连刘伶一锸太早计却要㝠灵受大年八月十七夜半后㸔月钱塘城东潮海西四更月上寒凄凄太隂垂精金气盛列宿蔵景珠绳低钟沉沉尚传警羽毛谡谡屡惊栖蟾蜍𥘉不隔风雨谁其翼我陵丹梯寄广陵陈新甫侍仪䟦马朢君君未来谁共钱塘雪色醅言从外臣受寳诀不与朝士通银䑓千重云海蓬莱出十里扬州芍药开何甞六合无泥滓鹏翮垂天亦壮㦲赠相墓人余生春尽千林响杜䳌过门赠子远逰萹吕医山人不在貌郭璞葬书宜有传九州莽莽载神气八卦章章行化权爲谁卜兆得龙耳双眼高县水镜铨题无极元所蔵鲁公君谟帖纶书贵神不贵佀颜蔡一源同出嶓乕卧龙跳气深穏金㫪玉应声谐和兰亭妙趣端有证石皷大蒃知无讹罗云堂中寳书窟帝冈褰开明月多久不与子长交问今日𥘉寒读向所示文清諌事萹慨今感徃併赋忆别縦子不即宁无书文园多病比何如古人千里有命驾今我经年成索居希声久閟清庙瑟蜇口併失菖蒲菹百嘉贸乱斯道轧頼独髙文时起予端嘉以来国渐倾徐公常系时重䡖宗周既陨言益验先汉无成祸实萌子房季札犹不死孝章孔融冝有名伟兹传信秉史例三叹前贤畏后生题関仝平桥行旅圗関仝画用神屠手善刀一割无全牛元气何年始磔裂青天半壁尚分㽞藤梢松骨鎻纽壮虫篆鸟章形体遒不观盆盎古罍洗古人制作吾焉求絶句七言夜过髙邮有感二首先子在宋甞授是邑令未赴而内附堂上严亲已夜䑓除官未试北风囬可能不有朝歌感今日经过重一哀髙沙湖里明珠颗簸㺯寒光久寂寥不见挥毫旧词客月中露湿木兰桡自宗正府西移居尚食局后杂书五絶句都城一住一年余挈挈今朝更徙居奴辈莫嫌家具少箧中犹是借来书官河㒳岸水生鳞倚着谁怜一士贫𣣔学成都百钱卜支床龟殻未能神镜里𥘉时见白湏镊除便欲去根株如今留得星星影消向人前唤老夫未明车马省门开面面风霜一寸埃借得小容我懒五更髙抌聴春雷南隣席公西马卿髙冠豸角已青㝠莫云相失三里远蹑屐端来谈五经河中府甞岁大旱民康拟实导其府知事张君徒行百余里请水雷公洞㴻雨随至遂以有秋延祐七年余官国子学诸生魏譲道拟事乞余赋诗余上世自蒲徙南亦邦人也作三絶句以咏哥之雷公洞里取神泉唤起乖龙不用鞭旗脚未収三尺雨始知真宰有微权蒲中千里古提封生齿嗸嗸仰岁丰一雨端由谁所致太空㝠汉不言功河东吾土首山阳梦里时时问故郷今日啇歌歌喜雨晋风犹合本陶唐滦水秋风词四首西麻林鞍如割鐡东凉亭酒似流酥福威玉食有操柄世祖建邦天造圗朔方窦宪留屯䖏上郡蒙恬统治年今日随龙看云气八荒同宇正熈然朶楼清晓常祠罢吾殿新秋曲宴囬御帛㓛由寒女出分颁㤙自九天来西风𥘉吹白海水落日正见黒山云旃庐小泊成部署沙马野驼连数羣后滦水秋风词四首碛中十里号五里道上千车聮万车东賮西琛通朔漠九州四海㑹同初界墙洼尾砂如雪滦河觜头风卷空泰和未必全盛日㡬驿云州避暑宫旋木皮斟醴酪半笼羔帽敌风砂丈夫射猎妇当御水草肥甘行䖏家山邮纳客供次舎圡屋迎寒催墐蔵砂头藦菇一寸雨过牛童提满筐题立仗马图玉立墀气尚麄食残刍豆更何湏太平未必闲无用一幅君王纳諌圗代简以南醖一壷遗继学待制继学在北都甞赋栁枝竹枝词各五首歌罢竹枝歌栁枝榆关云月巧追随曲生雅有江南思𣣔写清音到䖏吹题宋徽宗梅雀圗䨇雀飞来晓色匀宫梅如雪闘清新纥干山下他年见青鸟司花不是春题宋徽宗扇面瑶池池上万芙蕖孔雀聴经水殿虚扇影巳随鸾影去䡖纨留淂瘦金书题宋徽宇献夀桃核圗青鸟㗸书昨夜来蟠桃如斗核如柸蓬莱殿上三千夀不及春风梦已回题金显宗墨竹海润星辉大定年生绡茟茟写苍烟若为梦里篔筜谷直到洋州雪栈题萧照江山圗荻浦枫林宿暮寒夕阳収尽月浮湾骚人一曲江南思弹彻箜送鴈还题李藻河梁泣别圗风吹大漠朔云飞㒳鹄摧頺一鹄归便使莭毛零落尽葵心终不负朝晖题钱舜举禾䑕圗华黍如云兆岁㓛尚嫌䑕穴未能空今朝试举迎猫祭直想西成八蜡通题释迦出山圗耳轮卓朔发垂肩碧眼𥘉开濯净莲优塞波王先顶礼明星一点正当天题窠石海狗圗越犬𥘉随贾舶来闲堦㺯影小俳佪花阴满池浓如雪觧下金铃不用猜题海潮圗巨鱼吞吐不知劳千古灵胥气尚豪夜半西风槎信到银蟾𥘉挂海门髙题牧羊圗氄毛成毳酪成浆沙水分流草满埸说佀老羝人立䖏金华山下茯苓香题睡猫圗芲阴闲卧小扵莵堂上氍毹锦绣铺放下珠帘春不管隔笼鹦鹉唤狸奴题折枝海棠圗东风庭院𬗋绵香翠碧飞来午影长啼湿红粧㸔不厌祗疑春色在昭阳月中度居庸二首光斜参半月临关偪塞青山雾露间行向小桥㸔影过冰霜刻画太坚顽六马阗阗廿四蹄行穿涧道石东西岚光忽破天光出正北诸峯直下低荆门三絶句荆门西抵李开务一闸㒳闸𥘉放程南风鬪水不容缆明日新霜占晓晴河塘底里通涵管宣泄堤防计未迂大抵成功摇末议却将失淂较锱铢谁𥘉种此万株栁欲与行人作夏凉竟使薪槱入官簿秋风颜色正凋伤夹港守冻三絶句九月除官十月归冰河遄及胶舟时江南地气迎人冷要我梅花别后诗过江数日㸔西湖犹说丹阳酒未沽两岸冰花舟一叶画成北客采诗圗梦里曾闻采玉河人间信有袜凌波慿谁一蹴琼瑶破奈此山阴雪兴何题日观画蒲萄昔有狂僧字仲言酣嬉坐证法华门探渊恰值乖龙睡摘得骊珠一口吞北山招隐词四首题李卿月小隐圗烟云竒彩稜见水木髙斋面面开画里青山虽甚佀梦中玄鹤几曾来栟榈布叶寻常大略彴通溪取次斜谁送茶烟来北崦却㽞梅月在东家祖岁苍松惊岀屋度秋黄叶㸔成堆赖慿故箧书于轴领取虚名水一柸此圗盈尺山论丈何䖏㸔云水佀空幸自冰壷堪作传莫忧瑶草未生丛洪州歌十五首豫章城西江上舟船翁夹柁起红楼官盐法茗有饶乏市利啇㓛无算筹旧坊马龁误惊眠新水鱼来聴卖鲜诧说闲曺无一事合前小吏送餐钱厌原山上云封顶谷洲前水作文老向江城収物色洪崖仙子旧知闻腾腾寳气贯天中一剑西飞一劒东化作城南鎻蛟柱人言下有支祈宫东湖水满葑云开掠取烟光雨色来未放官繇兴畚插且从鱼乐占池台黄砂素砾澷江干黒风白浪开樯难闻道雨时水横溢数尺不上昌门端相国临邉莭制髙春城小队蔟旗旄日闻南粤无拒命翡翠生数贡毛秋屏阁上㸔西山每到须拚薄莫还岂有珠玑资簸弄秪教尘土羡萧闲蒌蒿鲜滑胜鸡苏满尺河豚玉作肤澷说江郷羙庖传几曾风味佀鲈诸使官名小字题石幢今在驿垣西当时淂託大手茟𡵨阳十鼔与之齐卖屦山翁归未归洲南日日候荆扉白鸥知尔不俛啄黄鹄去人当一飞圃塍新雨得春多㡬箇闲人载酒过夹径金沙编作障悬根翠柏种成窠女児头戴角冠欹匌叶垂垂亸髩齐十里来城担肩重新晴菜把贱如泥旧闻双井团茶羙近爱麻姑乳酒香不到洪都领佳絶吟诗真负九囬肠中男十五学棹讴大男前年能竞舟办作神莚赛寒食併将犀炬照潜蚪次韵奉荅徳㡬冬日见寄四絶句雪满千山云满溪半竿寒日稍平西东风不为年芳地错莫江梅吐未齐鸬鹚大杓胜舒州欲挽春江水倒流闻淂桂香无鼻孔采诗真负豫章㳺霜水添流入小江尺书谁致鲤鱼双松风正绕烹茶鼎萝月斜窥点易窓归耒重理潠西田小结茅堂野水边天上函书催予莭先春当买繋篱船题王子质家青山白云圗画里㸔山叚叚竒佀人况复有清诗白云去逐孤飞鹤旧笛凄凉莫更吹题明皇按乐圗开元天子乐当阳手按琵琶引凤皇曲谱才翻新玉笛泪痕还浥旧香囊题王若水为仙都宫主赵虚一画苍崖古木圗金门羽客住仙都玉立苍官五大夫微月满空笙鹤下一林秋影散龙胡题太玄天师画升龙圗愽大真人衡气机砚池倾倒墨龙飞风风雨雨成㓛后却蜕升形上衮衣题松雪翁画杜陵小像一代诗材饭颗山国风雅颂可追还秦州行色湖州画四海新愁俨在颜题薛朝阳画扇松云如盖沐微凉半岭风囬涧谷长手把丹经莲叶上举头见日出扶枽题郑伯元经㦄家四景圗花香栁影弄䡖柔簇骑沙头唤小舟啼鳺声中流水急故湏秉烛继清㳺长松如幄荫清溪溪上飞楼不用梯对奕者谁吾识汝奁中日月㒳醯鸡白云黄叶扫成堆谁恋林中浊酒柸流水自流山自在挥絃送鴈几时囬残雪空林挂夕阳小桥流水数家蔵山人受用饶风味芋大温温酒似汤访坦溪叶审言主簿㽞止宿明日千之要山行瞻礼西巖石佛铁应真像追省旧逰赋絶局五首精铁𥘉谁像应真更令巖石化金身天龙自是当加护灰刼知他隔几尘巖龛古像剥青红山木萧萧殿影中若也荘严能不朽是将智力闘虚空石路无泥野色开二三童丱亦从来旧㳺如梦秋如水莫遣山灵勒驾囬主簿归来乐涧槃相过才得奉清欢圗书祕奥方频启楼阁重门更一弹石佛巖南有竹家百年文采佀朝霞为予肯蜡㳺山屐同倚西风问菊花题王制置家所蔵宋穆陵戒谕边帅御扎二首王霆衞公故物文皇诰珍重孙曾绿锦囊百岁蓬莱既清浅一封衘扎泪千行长江天堑重边防备御尤资阃寄良国势虽然沦叔末训辞犹足示安强题夀皇衘题淳熈宫画牡丹扇面二首剑南樵客写花容院画流傅号国工春压玉䦨江雨歇綵鸾惊梦又成空天香国艶岂堪描生色谁将上尺绡㽞得当时宫墨在杜䳌啼䖏雨萧萧题息斋墨竹李侯茟下翠琅玕着䖏清风起昼寒茧纸兰亭谁絶识秖将玉匣诧人㸔题宣和御画䳺鹑琼兰宴幸抚盈成粉墨区区写物精天上移来鹑首次人间㽞淂纥干名行界牌源道次小憩民舍小谷踈林受数家年芳犹有刺桐花白云不为青山地截㫁前峯㒳䯻了卷桐为角写乌乌吹㫁行云日未晡雅郑之来寕有谱南音何淂更函胡题理宗衘书赐卢允升扇面尺素题诗赐巨珰一时㤙倖诧荒王仪廷凤去寻常事又为东周引恨长郷友赵用章自庐山来访作仙华晓霁圗赠之并题一絶句㸔澈匡庐五老峯云构点点故山同佀人写出僊华面分付归鸿与晚风栁待制文集卷之六柳待制文集柳待制文集卷第七栁待制文集卷之七制代人作后诰亦同赵王封赠三代制丘邻察赠靖忠保徳和义功臣太傅开府仪同三司上柱国驸马都尉追封赵王谥康僖制先徳后㓛周室所以开守文之治左宗右戚汉廷所以推广爱之仁粤我熈朝肆崇勲籍爰念副騑之盛载颁赠襚之华具官某至大能刚诚善不伐虽生知扵孝友亦世䔍扵忠贞配大姬车服之多而动无踰莭袭元戎旂物之贵而出则専征惜不百年成予一障方懋式啇之命用恢全赵之封死也如存极三公而论爵没则有谥合二羙以易名以宁假庙之灵以衍配天之泽扵戯昭昭在上尔毋忘降之恭赫赫声予亦有封建之福歆时竉渥光对前闻木忽难鄃王赠亮莭辑衆保义㓛臣太传开府仪同三司上柱国驸马都尉追封赵王谥恵襄制元㓛次簿贤贤实着扵邦彛异姓真王贵贵无踰扵戚畹爰举追褒之典以隆劝厉之仁匪曰私亲其惟本始具官某大圭不瑑雅量有容爱士甚扵扶伤䘏民几如拯溺念烈祖首归真主茂开社稷之勲肆累朝淂尚元姬申侈车旂之钖每虗怀而挹损遄御气以遐征是用裒对宠光肇加羙谥上公九钖既峻陟扵维垣大国三军亦更扵全赵扵以示旌劳之岂徒为备物之彰扵戯扞城而失腹心巳予躬之不阅䏈婣而託肺附頼尔后之多贤祗服异㤙式承嘉荐术安赵王赠继志乐善全莭㓛臣太师开府仪同三司上柱国驸马都尉追封赵王谥简穆制三恪封陈重是神明之胄外戚在汉岂皆恩泽之侯睠尓勲贤维予肺附惕容仪其既远侈命数以独优具官某晬若春温嶷然山立仁民䓁扵爱物飬性推之事天稽首而称北藩祗服皇明之𬒳奉珪而朝上国式观侯度之倄持一矢以招䰟指孤城而陨涕属定鼎卜年之伊始宜出纶扬涣之有光国本王封遂升庸扵元宰谥则周道爰诔行扵奉常极臣号以加崇为壻车而増贲扵戯帝室之亲曰甥舅巳莫资夹辅之勤君子之泽在孙曾尚克相诒谋之永庻慿肸蠁丕辂竉休囬纥追封赵王公主王姬下嫁匪夸车服之仪戚里聮婣有炜旂常之绩属新鼎命用钖纶音某星婺腾辉天潢毓秀正家而尊五典出言必尽扵箴规成化而本二南动作无踰扵矩则嗟月轮之既缺睇风驭以奚攀大邦爰扵封圻贵主肈隆扵位号式流终誉岂务私恩扵戯揄狄祎衣䓁杀犹存扵后饰画堂甲观宴娭缅想扵神逰咨尔营魂承予休宠阿实忽都鲁封赵王公主周厚懿亲服在宗盟之列汉尊大主具如藩国之仪方胥乐扵燕诒宜亟申扵褒宠某天支秀晔坤徳柔嘉肃雍观妇道之成庶伦以正顺㢲淂家人之吉时义有闲𬒳象服以攸宜乗翟车而肆觐朕方惇叙九族问及诸姑爰䟽封国之恩以楙保邦之庆扵戯管有炜尚无忘女史之书大糦是承以克享夀眉之分益昭殊眷丕格䌓釐阿㓨的纳八㓨追封赵王公主公主亦号帝姫周道实严扵贵贵侯王有国邑汉仪兼示扵尊尊允怀同气之亲诞钖均釐之贶某懿㳟维则柔顺可贞纯化覃乎家邦羙行应乎图史昔祖姑监国辅成定命之基今伯姉在天与享肈禋之福号名既正本榦益隆庶显之灵以䔍孝孙之庆扵戯下王后犹一䓁岂车服之维多封异姓以七斿曲旂章之未备举兹常典慰尓营䰟集贤侍读学士中奉大夫李倜封赠三代制祖懋故河东宣抚检察使赠嘉议大夫吏部尚书上䡖车都尉追封冀宁郡侯谥丈恵录再世所以广㤙朕亦严扵驭贵活千人者必有后尓惟䔍扵象贤睠时进读之臣应我申褒之律其昭先美以示隆私具官姓某祖具官某直飬以全刚静脩而致远方圣武伐太原之日挈生灵㱕中国之仁布衣而供前筹幕府以为巨障宼恂还守河内上功正切扵转输马援去卧壷头壮莭自甘扵歛退迨今墓上征西之字比之襄阳堕泪之碑焘后而徳巳滋诏谋而报不食爰举易名之典肆加胙圡之华扵戯命数视其孙惟母嫌扵少杀莭恵壹扵行亶亦诧扵非常咨尔营䰟歆予宠渥父昱故成都路防城军民総管赠中奉大夫河东山西道宣慰使护军追封兾宁郡公谥忠敏予爵而论其世王者推广孝之仁积徳不必其身大夫有显亲之义若时令子维予近臣追荣式应扵邦彛𥘉命遂加扵公衮具官姓某父具官某卓尔能立休焉有容参元戎阃外之谋淂君子师中之吉盖甞执箠而计兵食入关而课民庸孔明恢蜀道之啚非蒋琬莫安㽞府杜预䘚荆州之伐而羊祜不见成㓛勲名在二子之间报効稽十年之后流之长者必荥洛苗之遂者维芭糜来宣庸畀扵高牙行仍申扵美谥扵戯气为物䰟为变尚炳然江汉之灵秋曰甞冬曰烝宜秩尔豆笾之荐死如可作竉至其承祖母张氏追封冀宁郡夫人尊祖必有所俪国家重贤贤之㤙抱孙今见其成君子谓善善之泽肆因眷奨併示追褒具官姓某祖母某氏徳顺而荘教慈以肃公卿取为家法娣姒视若母仪属丗嗣之升朝从良人而命爵小君所以序贵式増䄖狄之华大夫则知承宗有炜形盐之荐庶兹幽穸服我宠章祖母蒲察氏追封冀宁郡夫人王父以孙为尸本支宜于百丗妇人从夫之爵恩礼视扵诸侯其广朕私以洪尔庆具官姓某祖母其氏柔仪范俗淑行正家早亲筐筥之勤晚遂巵之养及燕谋而始大侈象服以斯皇一命为荣尚不食生贤之报九原可作庶其知稽古之䝉有奕宠休无间溟漠母仇氏追封冀宁郡夫人朕大儆官联咸有羔皮之徳肆惟本始孰无乌哺之恩宠亲所以励人臣钖命所以重国典具官姓某母某氏出自仕族动爲女师采苹恭其先在家循扵法度殷靁劝以义从政闵其勤劳所嗟风木之悲不见树萱之色母贵今以其子妇爵则从其夫周制称寡小君尔尚服漏泉之泽冀部维方千里予敢爱大国之封既极哀荣益隆备享翰林承㫖王约除兼太子詹事制太子系国本既茂建扵元良詹事犹古官兹重烦扵耆艾爰当禁林之直乃陪储幄之逰命出自中听学扵外某学知体要行应枢机深醇有儒者之风谦退持廉士之节顷乆劳扵民社遄峻陟扵词垣乃先正其心无若裴垍之敢諌顾可託以子何嫌周勃之少文帷折旋䂓矩之必端资左右侍御之皆正此事要関扵辅导若人无愧扵典刑班跻少端尹之聮省给悉归扵唐府位冠大长秋之上进趋壹用扵汉仪萃兹眷礼之优示我责成之重扵戯以汝为啇山之羽翼是将观徳教扵𥘉为予隆周室之本支以克緜燕休扵后勉摅忠荩嗣有宠嘉真大道教祖师无忧普济真人刘徳仁加封真君制盖闻大道常清净自化固盛治之攸资至人以澹泊为宗矧前闻之足证庸加宠泽増贲玄门凝神若虚应物无迹知性皆本有混同孔老之间然言不离筌终始天人之际虽深蔵而弗售巳妙用之显行今熈朝充羙扵象元肆列圣重光扵巽命是用跻尓仙阶之贵昭予帝祉之隆以迓蕃釐以开来裔扵戯骑日月而逰四海想神驭之如存官阴阳以遂群生尚物情之咸頼祗服茂典益畅休风东岳泰山加封大生制帝出平震始万物以司方岳峻于天配二仪而作主帷此云亭之祀具诸封禅之文肆彛章特崇徽号仁存率育徳载无疆出云雨扵虚空割阴阳扵昏晓中州扶舆之气岂祝融独淂其宗泰山维鲁之瞻盖龟蒙奄在其下廼钦柴而备礼洎平土以告㓛是为王者受命之苻亦曰庶民钖福之地想庙容之如在申帝号扵大生以荐明釐以昭灵贶扵戯金匮开而玉䇿淂岂其为方士之虚谈白麟至而朱凤来亦有圣人之能事歆予时渥惟乃之休诰江州路圣治大平宫九天採访使应元保运妙化助顺真君加封诰词朕闻大道亦强而名固具肧腪之造至人以虚为用实高监御之司睠兹衡岳之佐神巍镇匡庐之治所式稽彛典申钖徽称某气孕亭毒之先功叅化肓之内崇峦穹谷亦閟景以扬灵法象真圗虽无形而有物受任十华之使寓神八极之㳺盖衆灵竦聴其撝诃而三界捴归扵廵谓青城丈人各主分地有贞苻廼未陵仙府别启洞天合严明祀是则微显阐幽之故昭乎祸滛福善之机用加四字之真封对荅万年之光命扵戯六号之式颁邦国朕方称秩扵无文八卦之徳曰鬼神尔尚克昭扵丕应祗承茂渥益畅玄风兴国路九宫山太平护国真牧妙应普兴真君加封诰词盖闻神仙能伏光匿景岂有迹之可稽山川亦舒翘扬英知炳灵之攸在称秩式跻扵明祀出纶爰卑扵真封某和以天倪动而渊黙盖根诸性命之学至诚灼见扵蓍龟故形为福之言妙用不离扵槖籥宋代甞礼之而赐号匡君乃邀尔以结邻迨今羣帝之追陪犹为九宫而来下扵戯茅𥘉成驾龙而去长司句曲之天许宣平骑鹤而归不忘城阳之宅以时肹蠁服我竉嘉表进南郊卤簿圗表阳郊展采冀天地之頋歆法驾示仪象星辰之次舎兹命工人而加绘輙于御以上塺盖闻大事莫贵郊禋盛礼必有撙莭故卤簿緫属车之次而公卿在骖乗之间昉周制而已然稽唐仪而始备后先清道单行宣六引之威左右画衣雑采占五方之色此文事必戒武卫凡乐声实具礼容乃若古今舆辂之等衰上下旗旍之度数非资圗写曷究徽章虽成能无与扵咨询而旷典尤宜扵藻缋用旌微贽期𥙷明时此盖钦遇熈冾宣光柔嘉作则戢干戈而肆夏继序斯皇钦暦象以授时和邦惟允方贠丘之建祀矧大盾之在廷彰彰物采之多表表声明之盛臣致君心切议礼才踈託以丹青纪太常十二斿之部传之琬琰扬天子亿万年之休国子监贺太室庆成表庙祧序正示惟辟以奉天宗室崇成知敬亲而尊祖聿观丕构益壮洪基盖闻昭穆配乎二仪禘祫䓁之百世故王者有萃涣之义而天下形孝敬之风昔周制都宫位皆东向及汉立原庙意在别祠使非楹桷之穹崇曷称堂筵之脩广圣作适逢扵今日孙谋直荐扵前人钦惟图大宅中本仁祖义念垂衣而致治躬服采章忠乗辂以为邦首严仗卫企想月游之旧着为时祀之彞方啚上扵士功且备闻扵金奏臣某西雍应职北阙趍班髦士攸宜叅工歌于九夏孝孙有庆格神保扵万年大驾北还起居表振跸上京脩累朝之故实囬舆北阙粛万乗之威仪百辟承风群黎矫首盖闻周室尝别营于西镐漠皇亦时幸扵东都捋令侯度之益㳟以示王灵之咸稜戒先驱而鞭日御甫瞻羽卫之隆淂壮士而挽天河巳觉氛埃之净故所至则如甘雨之泽物仰之犹若景纬之丽空兹一人㪯动之间惟万世治安攸系钦惟懋昭汤徳丕显文谟民恊于中虽明刑而不犯皇建其极实歛福以用敷从官方遄候扵鸡翘父老宜竦闻扵鳯吹臣某躬尘噐使耳属鵉音行苇颂功知明时之有道蟠桃献夀祝万歳之无彊御史䑓贺正表帝王御暦方开有道之长春秋首时式正履端之始干旋坤转雷动风行盛德在躬深仁及物恩覃肆宥歛五福以用敷治格重熈歌九功而惟叙穆穆龙楼之养绵绵燕翼之祥元会充廷泰和成象臣沗司邦宪粛奉朝仪升中唿嵩岳之三愿符圣寿执法近太征之次誓竭臣忠监修囯史贺正表天明即命绍开帝歴之隆王朔休元序正人时之始大钧坱圠和气冲融徳恊重华道昭全羙御端门而肆赦万寓熈春坐宣室以受釐五辰顺轨方九賔之在列萃诸福以来臻臣沗冐师垣兼尘史观兽樽奉酒庸申効扵嵩唿鸿笔纪谟愿同苻扵洛画宣徽院贺正表寅正首月用泰始以授时申命自天体干刚而出治一元斯畅庻彚咸亨中贺祖义奉仁宅中居正民和物遂方臻康乂之期文恬武熈迄底安强之効极怡愉而致养罄溥率以耒臣廷列百僚嵩唿万歳臣幸聮迩列粛奉上仪趍未央前殿之朝预观啚籍捴宣徽南院之务益谨饔羞泰定甲子贺圣莭表六甲𥘉元月次黄钟之琯万年景运天开景运之祥八表颂声两间恊气体干刚徤乘泰吉亨为囯家有九经人文丕顕建皇极歛五福帝训于行广圣斈以缉熈启神谋而绳武爰上玉杯之寿用祈宝命之中臣职守宗祧躬趋班署日添绣线式观龙徳之中春在彤庭茂衍龟畴之福笺宣政院贺千秋节笺天临朱邸肇迎仲月之阳电绕紫枢式应前星之瑞宫闱同庆寰宇交欣生禀㦤恭徳全仁智承至尊守重器亲楤政机选端士闻正言益隆国夲方元良之建位宜夀考以维祺幸缀迩班载逢华旦宣风西域既来九译之环稽首东储愿上千秋之鑑国子监贺受册笺皇储正位肇新玉册之须宗祀緜休丕衍瑶圗之庆泰和斯畅震道乃行藴徳诚明问学光大教喻成而三善淂帝训时钦元良建而万邦贞民情咸戴方彤廷之备礼宜朱邸之迎祥某軄忝膝庠心驰鹤禁日轮月晕愿有继扵雅歌乹符坤珎益懋开扵兴运状升祔礼成请推㤙赏状窃惟帝王之兴实由祖㓛宗徳积累所致故制为庙祀以极崇报之礼配天同大猗欤盛㢤粤昔世祖皇帝肈建宗庙创修礼文圣子神孙继绍纂承廼英宗皇帝㫁自睿谟载广庙室至于今上皇帝嗣服之𥘉始克落成爰以泰定元年五月十四日奉迁祖宗神主妥灵新庙廿六日钦奉显宗皇帝英宗皇帝神主升祔朝祭盛仪缛典照映古今凡诸臣子获与奔走实为非常万一之遇盖有殊特之礼必有殊特之恩宋金以来毎行大礼则必䓁苐颁赐行事之臣以为非此则无以均釐钖福扵下世今朝廷丕崇太室迁主礼成而显宗皇帝始由晋邸昭受大号与英宗皇帝并祔于祖宗之次此皆旷世甚盛之㪯谓冝叅酌古今特推恩沛自献官而下行事官贠䓁第当赐庻几有以隆熈朝閟祀之贶而书之信史亦将示法于将来请添造单罗法服状钦惟丗祖皇帝肇建宗庙始㝎祭礼每岁孟冬卜日大飨命大臣摄行其事以时方寒沍故自献官下至与祭诸职合用法服䓁皆以夹罗为之因袭巳久遂为故事至如南郊太祖虽别造登服亦止循用夹衣之制比年英宗皇帝更定四孟时飨以来每遇孟夏孟秋行礼之时𬒳服夹衣升降拜跪徃徃暑气蒸欎流汗沾濡其扵肃将祀事之意式者不无乖戾今检照到亡守太常因革礼祭服条内该真宗大中祥符六年准详定所言月令孟夏𥘉衣暑服孟冬始裘今尚衣库衮冕䓁盖毎岁仲冬祀圜丘所服皆是夹衣宜依冕服制度改用单罗则是古人制作衣裳唯欲适宜未甞以单夹为拘以此叅详若依太常因革礼所定典故除太庙南郊太社见有法服外各䖏权宜添造单罗法服全副二十身専充夏秋祭祀献官近上职事行礼之用庻㡬馨香逹于神明而扵毖祀之仪不为无𥙷荐乞石烈希元状窃惟用人当求实才荐贤务合公论其人贤矣则称其才而荐之非过举也取其长而用之非市㤙也方今设科取士之外凡隠晦丘园才徳彰着之士又令所在以其名上闻朝廷急扵得贤之意兹可见也比年以来若杨静起于成都即除四川提举史烵董士廉起扵燕南即除翰林编修国子助教皆由布衣以荐入官今更数除率能崇尚名莭而有难进易退之风则荐非谬荐用非滥用亦已明矣伏见都城处士乞石烈希元年踰半百䔍志穷经尤扵易春秋二书精宻察探赜钩玄不背先儒训释之旨自淂圣人制作之微安贫乐道若将终身而孝友之行形扵家庭信义之实称扵朋友迩者翰林集贤诸老监察御史惜其老扵文学累甞交章论荐以谓京师首善之地有一安恬之士独能遗外声利䔍学力行起而用之则可以表倡四方兴起风化非直为希元私也某猥以庸虗沗聀奉常日虞旷败获戾官箴盖讨论礼典稽仪文必得通经学古之儒老成名徳之士乃为称选某熟知其贤用敢举以自代如蒙转而上闻将乞石烈希元擢充愽士代替某名阙必能修举聀业上副朝廷优贤崇礼之仁祝文行祀岳渎祝文中岳维嵩作镇奠于土中蟠地与配天比崇雄亘秀峙二室西东亦有河洛融液宣通曰神镇星实主实宗为周生贤肇汉登封载其嘉应昭示无穷明徳冝祀爰有庙容扵皇圣元越古同风祝号祭式与时并隆皇帝曰嘻邦彛是庸汝维侍臣往即祠宫熏香奠币明荐余衷承命载驱敢有弗㳟练日既良卜牲斯丰神之格止有怿无恫百祥耒集洽于时雍天子万夀维神之功南岳列岳在地实张四维神气所载犹体有肢昔舜倄方朢秩以祠虞徳昭升五典克徽矧兹衡山屹镇南离七十二峯嶪岌峩巍朱陵之洞祝融之司泄云吐雾阖辟神机乹纲既正以奠民丽叙祭有章百王承规皇元继照文徳敷施稽古作制毖祀维时牲号斯崇神人具宜天子在御宰臣仪廼下玺书香弊载驰爰既涖止卜日诹龟嘉荐诚陈有飶菲菲宸心既将神亦宴娭昭兹灵贶报以蕃釐扵万斯年格于隆熈维岳维固维国之基淮渎淮出胎簮其源甚长禹始导之乃自于唐有山桐柏欎乎苍苍会泗而沂兹焉滥觞羙徳维神其灵孔扬列在中祠视秩侯王圣朝崇祀有彛章实篚斯币实函斯香亦既涖止练日维刚牢醴在莚式荐苾芳皇明祁祁淮波泱泱万年有永神降之康济渎济𥘉维沇彂自垣曲孟阳二源始汇而畜是为龙渊实制坤轴嘘呵云雾变化忽倐贯河溢荥有显有伏及其注沂遂列四渎爰始秩祠名在宗祝皇元稽古大正疆服祀事孔时载祗载肃聿修歳彛荐此芬郁昭其格思报以景福天子万年神有嘉谷北海天地之间环海爲区此有瀚海穷发之隅粤𥘉朢祀亦圣所谟睠惟济源兹神之庐有赫玄灵可不诬并祠岳镇矧在辅都维圣宪古载敡命书廼驰香币廼闯神居灵兮来下皇情孔孚祚㣧明昌圣有贞符䇿问国学私试十一首问井田癈而阡陌开郷遂都鄙之制不可复矣厥后名田之请限田之议均田之法作辍纷纭前以爲利后以爲害识者有遗憾焉唐之计口授田有口分有世业票稻曰租绫绢曰调与夫岁二十日人力之庸其取之民者如是而巳可谓法之善者也亡㡬而遂癈不举岂其制虽有所本而扵时或非其便欤抑人多田少必不得已而后癈之欤井疆远矣计口授田之制今犹可践而行之也硕与诸生订其古法之可以冝扵今者问自秦㓕经籍至汉兴昜书诗礼春秋稍出而乐遂亡矣或曰孔子之时挚于缭缺适齐适楚适蔡适秦鼓人河鼗入汉少师磬㐮入于海而噐与人巳不复传非亡扵秦也盖虽制氏在汉世为其官颇能记其铿锵鼔舞而不能言其义则河间所献又特杂采诸子之言而巳冝后之论乐者纷纷而莫之厎定也以隋唐周宋诸儒之所更定而犹不无遗憾焉则待其人而后行固自有时㢤今眀天子在上有意扵制礼文之事蒐揽癈坠讨论而兴起之抑岂无其人乎则推其端而䆒其末引而信之以俻六经未备之经而耸吾元之徳扵秦汉之上顾不甚盛甚韪也欤试相与诵其所可取者焉问凡祭祀必有乐学校之祭小则释莱以食为主大则释奠以饮为主故舎菜合舞扵春颁学合声扵秋而记礼之书特以仲春上丁习舞释菜命之乐正又谓凡释奠则必有合于时释奠于先圣先师先老若所谓乐祖者无専祀也其习舞与声皆大合六代之乐北齐甞以太牢释奠孔子配以颜囬设轩县之乐六佾之舞至唐始以孔子为先圣颜囬为先师两京用宫县令三公摄事隆礼俻乐斯亦至矣然宋既加王仪其乐苐用判县施之堂上而又不设舞扵庭盖宫县判县一丰一杀当时议礼之臣其所损益亦有意欤抑有歌无舞又与古人习舞合声之制有戾欤今仲春上丁将举祀礼则礼乐之事亦诸生所当讲切而䆒明之者硕䌷绎其说问自田不井疆民不什伍而分田令赋造噐制禄起田役作军旅凡先王所以维系其民之意扵是微矣秦开阡陌汉事兼并人忘重迁俗尚流寓至晋稍明土断之制逮齐复申黄籍之令故戸口漏扵国版而夫家脱扵聮伍者皆受而注之其后百家有谱东南别族侨旧错䖏姦伪益滋寛郷爲墟狭邑成聚虽以辟田増户列之五事责之守令而犹未之有止也今欲上知寕人之方下知安土之利存亡更守出入相司有无相贷疾病相救一道徳而同风俗顾以何术而济登兹试覈古今之冝以详着于萹问下情之通塞治乱淂失之变系焉工箴瞽诗道谤市议不以人癈言之意盖三代同之自是而降汉最近古凡所论建必合其同或诸侯王之有诏或列侯宗室之与议或违二府之佥谋或用谏大夫之决䇿以愽士议郎之小臣而犹得与丞相列侯二千石并预谘访亦几乎公天下以爲心者矣然言路浸广而治道浸微岂苟同挟和之论徒爲希意顺指之私耶抑履霜坚冰之喻尚不足以𨳩自牖纳约之眀耶其不制爲一定之法者无亦示夫广聴兼览之公不于其人而于其言耶今朝廷求言视汉而益切顾䖏士横议与学校正论孰得孰失必有能辨之者矣问三正之起尚矣说者谓夏正建寅爲人正啇正建丑爲地正周正建子爲天正夫子因鲁史作春秋凡国君即位必书元年春王正月夫春秋尊王之书以正次王以王次春则正月者周天子所用之正也先儒谓其以夏时冠月而以周正纪事正月非春时固不易然书序一月戊子师渡津而经言十有三年春大会于津则一月者周之一月亦遂以为岁首矣不知春秋假之以立义者亦它有所据乎或者又谓周人改月而兼存夏正其证已多见扵经传所载之文乃若周官既曰正月而又曰正岁豳诗既曰七月九月而又曰一之日二之日左氏固已惑之而孟子所记徒杠舆梁之成则一以当代正朔言也夫子以四代礼乐荅颜子为邦之问首之曰行夏之时此则圣人经世之法之所寓如是而犹有焚经以建亥者矣不然则建辰建夘将何时而可定乎摇光昏见于子而阳气巳潜萌乎黄钟之宫此天之所以为春而万物之所由生也治暦明时实为王政之大端舎是而不之讲则非当务之急矣问六官之属备扵周合而典则柄綂散而庖翟㫪藳莫不有政有事今其书详焉汉去古逺大扺多倣秦旧而法制日宻名数日滋以建武之减损犹不能革元始之更置下逮宇文拓跋号名复古而建官之意邈如宜其効之若彼也夫以六典之书为周公始致太平之具柰何一用扵后世而遂啔变法更令之端则周之制果不可行欤盖甞以今而揆古则今之官犹古之官名之存犹实之存也国计主扵大农而金谷之虚赢岂不可孝公卿领扵尚书而庻官之殿最岂不足覈居是官举是軄而其道可以逹之天下国风刺候人春秋讥世卿吁可畏㢤孔子曰脩废官而四方之政行焉举逸民而天下㱕心焉今圣贤相逢而天下犹有废而不脩之官逸而未举之民此则明诏所为拳拳者也善乎先儒之言曰有関睢麟趾之意而后可以行周官之法度然则今非其时欤彼其借以为变法更令之端者夫亦泥其迹而不知其意欤诸生蒙𬒳菁莪乐育之仁是皆有民物之责于身试订言之抑以观所学问古之王者立庙以萃人心之涣盖制为祀享而天下不一之论定矣故上自啇周有功之臣从扵大享祭扵大烝而汉以降则惟烝甞配食扵庭崇徳明勲之意示人心之有统而且以劝嗣臣也唐武徳中甞论次太原功臣由裴刘而下捴四十三人贞观所录亦五十三人长孙赵公实爲之首而房杜王魏无差䓁焉他日配祀髙祖之庭者殷开山刘政㑹淮安河间二王而太宗之庭则房魏屈突通髙士㢘而巳裴刘之勣固不多扵郧渝二公靖元二王也邪梁郑尚矣乃若无忌如晦与珪之风莭抑犹在蒋申之间也耶凌烟之圗賛即麟阁云台之模冩彼一时之定次果不足以朢十八侯之功籍也耶将不一之论苐能定之扵一时而未能袪千载之惑也耶先儒以大烝爲祫祭谓禘扵夏而祫扵冬耳其与周礼秋烝冬甞之制异矣然贞观之议亦曰禘及时祀功臣皆不应享则三年一祫五年一禘以其合扵天道之大小而言之大则人臣不与而小则人臣可以兼及之欤崇徳明勲今犹古也其即夫天理人心之所安而稽之往制之淂失以详着于萹问道驭天下之术既微而庠序学校之教以兴圣人之扵人有甚不得已焉者矣盖成周以三物四术举扵郷升扵司徒意犹为近古至西都则孝悌有科孝㢘有举命之九卿命之郡国而不举孝为不奉诏不察㢘为不胜任失当者有罚纷纷若是其与郷举里选之意果有同欤当时率以户口多寡察人口二十万一人满百二十万六人限之以四科而愽士御史三辅县今扵是乎取至愽士弟子亦命二千石察其好文学敬长上肃政教顺郷里者淂诣太常受业然武帝初弟子贠千余人成帝末増至三千人岂计口察人之路不广而受业太常者特二千石之所罗致也欤且善事父母为孝清㓗㢘隅为廉而又愽综经籍穷阐微奥其选艰矣今之扵史以㢘举者若赵广汉朱传薛宣黄覇尹赏不数十人而以孝㢘为郎者自京房外亦不多见则计口以察大郡满六人止者抑岂过计欤大抵法之凉贪皆不能以无弊后之议者或以新衣好车为不㢘而蔵舆服絜壷飱者得以盗名检或以割股庐墓为非孝而揖诸生闭空舎者得以着行义一是一非其间相去不能以寸公论尚得而贷之欤盖汉承秦戦争之后借锄取帚之俗未革谓彼能孝亲而弟长则知所以治身而推之可以为吏矣此髙祖转移斯世之一机也是其同乎成周者果可以其迹而论之欤今朝廷设科取士先徳而后文必孝悌称扵郷信义服扵友始得以名上有司固巳合成周先汉之制而一之矣则郡县之所举馆学之所升凡欲为天下得人以推广皇上好徳贤贤之仁心猗欤休㦲槗门多士方鼓勇作气以俟决战则夫徴之古事而验之时冝固辝锋茟阵之一助也其母以吾言为赘焉问儒者之学要以明体而适用故飬之之至蓄之之深则其奋彂为事业为文章必皆硕大光明可以贻诸后世而无愧彼或以成败利钝论人者失之逺矣季汉诸贤以名莭髙自标表至扵矫枉过直而诸葛孔明躬耕南阳抱膝长吟自方管仲乐毅时其知者不数人而不知者未必不以为是矜名饰誉者之为耳及先主起蜀一闻徐庻之论三往乃见其画为跨荆益和西戎抚夷越之筞善矣遂能挈成败之机约合孙权挟飞云之衆围取成都迨建兴捴政一试于南而资用以饶治戎讲武从容北举二䟽之陈开朗激烈忠诚所摅岂徒文乎㦲乃若制木牛流马之运演兵法八阵之圗䧺㩀武功杂耕渭上深谋定虑有足称矣使亮而未死则举魏併吴兴礼作乐汉之为汉直反手耳论者乃谓其制戎为长竒谋为短是淂为知孔明㦲伊周而下遭时之难而䖏英䧺之不幸者孔明也挺身託孤不放不摄而人无间言权逼人主不疑不忌而士知所劝所谓约官职从权制开诚心布公道盖无非帝者之政也观其规模宏远真足以鼓舞豪杰慿借一世而身陨未㡬炎祚遂熄使操持妄议者犹得伸彼以抑此故其知孔明者不过以为是特将略之䧺耳而不知儒者明体适用之学至孔明无余藴矣先儒曰孔明有王佐之心而道则未尽又曰孔明庻㡬礼乐夫亦安所指㢤讲肄之暇试究评之问舜始命官契为司徒亦既任之以敷教之事矣至后䕫典乐则扵胄子之教尤特隆焉盖自天子之元子衆子至于公卿大夫士之适子通谓之胄子是皆与有天下国家之责使非有以涵飬其性端而和柔其气质则乐徳乐教何以深入乎心而直者必失扵温寛者必失扵栗刚必至虐蕳必至傲矣厯夏而啇而周若大司乐之建学政若师氏之三徳三行保氏之六艺六仪所以教养国子而进之扵道者非扵贵逰子弟而有私焉故周召毛原刘尹荣单之族皆世食其禄并仪朝着与周匹休直教使然耳盖天下者天下之天下受之先王固将与夫勲庸之子姓共有之周之法岂独致隆扵公卿㦲以国子之系国体其重如此则教之之隆所以责之之至也汉世吏二千石至六百石及关内侯五大夫皆淂任子若侍郎郎中庻子洗马乕贲郎将往往以父任为之成帝时伏湛始由父任为愽士弟子其颜色和顺身体修治者以为宗庙舞人而董仲舒谓子弟未必皆贤王吉谓子弟率多骄骜或欲除去其令或欲稍减其贠此徒见任子之弊而不知救弊之源母恠其论议之纷纷也今国之胄子有学有教固巳大倣虞周之制而出扵父任又皆壹用汉法所谓乐徳乐教乃未之闻焉至扵舞宗庙之酎者世或非贱之矣孟子日仁之实事亲是也义之实従凡是也又曰乐之实乐斯二者乐则生矣生则恶可巳也然则五典者仁义之实而六乐岂自外至者欤彼六律六吕五声八音之为用又岂非三徳三行六艺六仪之所彂施也欤抑乐之为乐偶扵六艺之中其为教亦有䡖而有重欤或曰春秋讥世卿为尹氏也则虽周召毛原刘尹荣单之族其必资教以成者庸可淂而后之欤虽然虞周之教其致隆如此今亦岂遂不可得而复之欤虞之胄子周之国子汉之任子其所以为法亦孰得而孰失欤愿悉相与啇订其说御试一首朕观帝王制治之道未甞不承天以从事法祖以立政然而仁义彰施㤙徳和冾则本之教化成之礼乐其効固亦可睹巳孔子称舜无为而治观其始扵修巳而终扵共已劳扵求贤而逸扵得贤无刑而威扵刑不赏而劝扵赏能大有为而后无所为舜果无为者㢤廼若克艰以圗入昭徳以建中不遑暇食而即大康功田功无作好恶而至扵㑹极㱕极是昔有以恊和天人之际而臻兹至治之休三代受命之符厥有在矣朕惟我囯家基业之崇土宇之广固巳掩迹虞周夐絶唐汉而传序在予式承祖宗全付之重忧兢寅畏懔乎朽索之御而春氷之履也頋诏书屡下而恵化未孚徳泽屡降而隂阳未应岂铨条有失于精覈而进贤之路或壅欤抑吏治或过扵烦苛而致理之绩有歉欤伊欲顕忠而遂良㒷㢘而𧺫孝通教化之原逹礼楽之用使世厎隆平民跻仁寿其以何方式済登兹子大夫斈究终始其扵贤良三道之要春秋一统之指讲之熟矣悉着于篇朕将亲覧枊待制文集卷之七柳待制文集柳待制文集卷第八柳待制文集卷之八谥议徐凤谥文荘儒者事业藴之则为徳行发之则为政蹟辞章此其服袭扵家庭诗礼之䚯而渐濡于师友源流之正者有自来矣故江南诸道行御史髙侍御史徐凤践㦄中外垂二十年纯白一莭终始不渝方待制集贤奉辽东赈灾备患克尽乃心同知河南以诚率下吏詟民懐兴学治田劳効尤着为郎右曺治书宪府弥纶庻政执持风纪寛而不㢮宻而不苛退譲自将曽无矜耀夲诸所学有光先羙大用未究论者惜焉易名定谥允合礼经谨按谥法敬直慈恵曰文执徳不矜曰荘请谥曰文荘扎忽児台谥忠肃䔵艾同畦则芳馨失所忠邪并列则谠正靡安盖观君子小人进退之僟而知阳明阴浊消长之候羣济既力孤立易摇此所以姬旦近亲屈平贵族犹不爲流言䜛口之所容若也故四川䓁䖏行中书省平章政事扎思児台早食世徳亲结主知始寓真扵省闱遂典司扵蔵錀固已屡禆廷论深究利源由宪府以延登爲元宻而増荲持侍御史之蕳则风采凝严进中执决之聊则纪纲肃穆而属淛省㭪隙海漕飞章宻被选抡首当训鞠辞所逮及聴必蕳孚求情扵之中论谳法意之外具狱藁街逮投四裔而人自不冤以至伐叛之臣隂受种羌欵兵之赂奉辞问罪议法用权扵时裔土之遥始服祥刑之正及千普司丞辖参秉枢机方妙干扵化钧已潜移扵政柄譬之威凤在树鸱䲷懐憎勐乕栖山犲狼反噬虽名候宠以𥙷外实乃弃贤而遂姦公则辞谢登途恳诚恋阙洎宸衷之启悟侈恩赉以追颁无何中路䰟飞神州朢㫁愁云结恨流水含悽故识者莫不惊嗟而险人自谓得计不知汉廷朢重由汲黯之居中唐室谋䡖以真卿之出使盖公之血诚知有君父而不知有䜛臣知有国是而不知有頋忌寋寋之莭谔谔之忠可以振肃簮绅可以担摄壬侫春风和气周流扵秋霜烈日之中全徳纯臣公则奚譲谨桉谥法危身奉上曰忠执心决㫁曰肃请谥曰忠肃郭昂谥文古者诗书礼乐谋帅以智为先而勇次之粤若世祖皇帝开疆拓境服叛夷凶一时选用文武之士随才受任各即有㓛是皆不世出之臣卓然能以勲业自致者也故广东道宣慰使郭昻始以布衣纳筞参賛军幕从征数年卒能以智谋勇㓛翼成渡江之绩収抚广南招懐洞獠先声所至莫不震惊观其横槊赋诗下马草沉机敏识㮣仁威虽古良将复出未敢多譲谨按谥法愽闻多见曰文致果杀敌曰毅宜谥曰文毅忻都谥孝㳟以孝移忠者人子之大莭执事有恪者人臣之至诚此䟦履险艰而不忘扵将母出入中外而不懈扵事君生有余荣没有余恵者也故宣政使兼资国院使忻都少称骁勇长益敏明懐䇿耒朝奉身委质念慈亲之待飬则行挽安舆属明主之需贤而进当迪蕳以至讨叛西域献俘大廷多出竒谋以禆成算凯还万里痛隔终天负土为坟挥涕如雨洎从二圣扵廵幸亲见万方之乐推闻忠谠之言则恊诚献可嫉姦邪之党则显论指陈虽宣政资国渐陟崇班而弥纶辅相实观来効盖以扬名之志形为载徳之容合是易名庻几无沗谨按谥法志不忘亲曰孝爱人长悌曰㳟请谥曰孝㳟李倜谥章肃徳深者其衍必滋劳大者其发益远廼圣主肈开扵洪业而仁人自献其良谋克有国㓛以传世胄故集贤侍读学士李倜由其父祖曡建勲庸遂从西蜀之征首佐中军之画盖义理融贯则谋略沉深识见敏明则枢机慎宻以才自致随试有称扵是筮仕省曺陞蕐泉府果奋击姦之勇以为靖乱之先瀛馆延登方求贤而报国临江出牧知共理以绥民虽谗言之如焚汔善政之不泯以至剑泉移守淛漕转输郡治以孚盐筴以正所谓有儒术之縁饰无吏事之烦苛者也晚还朝廷爵为夀俊以言语议论为黼黻采章载观书画之流传犹起缙绅之润色然而䔍扵继志故侫者不容强扵执心故直者不恱嗟盖棺而论定宜莭恵以饰终谨按谥法敬慎髙朗曰章执心决㫁曰肃请谥曰章肃郑阿児思兰谥敬愍蛇虺肆毒则不择类而伤憸邪丑正则不越门而以为故家令族之所在是乃直言谠论之攸宗其好合近乎党同其矫非佀平立异壹加文致遂传刑诛思昔至大之间实启姦臣之衅虽任情淫杀滥及无辜然稔恶自夷不俟旋踵囙其诬蔑之迹知其猜忌之心公论尚淂而贷之乎故武衞亲军都指挥使郑阿児思兰粤从再世㦄事累朝唯殚尽瘁之忠以服贻谋之永殿巖袭爵而禁旅无譁祖笏重光而师干不试自倚遭逢扵圣代寕能屈折扵权门遂使萋斐为文织罗成狱上刑而伏斧锧孰加焉尽室而化囚孥忍乃至此事实関扵国体恨空结扵人心怅魂魄其何之痛祚㣧之未立或者谓李陵三世甞多杀卒之愆故子羙衆宾尽坐祠神之罪是则诿之家谁将服此官刑所頼仁后御天纶㤙昭雪发宿奸扵俄顷还旧物扵散亡可以䟽瀹沉寃可以挽回元气然而莭恵之典虽后十年垂世之名巳登信史则夫国家所以闵恤忠贤之裔者其扵彰往劝来岂不厚㢤谨按谥法夙夜事曰敬佐国逢难曰愍请谥曰敬愍严度谥贞宪故国之有世家犹深林之有乔木其封培之则积久而愈茂其荫借之广则无大而不容是生耸壡之才实负干云之气爲清庙之栒业爲明堂之栋梁随所用之无不淂也故甘肃䓁䖏行中书省左丞严度生长勲阀𬒳服文儒昔武恵之建行㙜爲国家而保东鲁如手足之捍头目劳佚之均戚休方大举平南而嗣子于役渡江衘命𣣔持口语以代干弋踰崄遭兵至以血而膏原野及乎四方底定诸将论㓛首録羽林之孤即试海沂之守荐由郡贰専领藩方治多尚扵教条忧毎先扵民瘼扵是蜚声朝右举最台端谓世徳之作求则官箴之式正祥刑按部莭钺屡更分阃调元疑丞载践知明体而适用不吐刚而茹柔所谓直飬以全刚静修以致远则西平之有子郑公之有孙庻其似之礼重易名士当论世之国典軄在司存谨按谥法清白守莭曰贞文武可法曰宪请谥曰贞宪王晦谥文靖作室之材求之邓林成噐之金出扵丽水故人才之萃聚必心其地而见之奋彂亦以其时廼若东原实朢全鲁方至元之极盛羣英乂以偕升由上有作人之君则下多自致之士然而衆君子维持之不足一小人猜阻之有余㒷言及兹良可重嘅故广平路捴管王晦奋由孤孑秀出軰伦㧞扵其郷遂东曺之掾少展其用巳动当轴之知佐画礼闱乗宪府仪文序正章䟽指陈皆能焕彂儒猷孚合朝论视韩卢张崔之俦奚限今古在李孟阎徐之列孰敢后先㑹举平南之师妙选賛筹之彦屈居郎署参掌兵机幕府上功赏无虚级辕门纳筞出即良谋振义旅扵潭湘脱生民扵孥戮盖仁言之一彂果天意之潜回及乎作牧藩州宣威帅阃疲精扵南浮北走成治扵近说远来擿筦库之姦媮则贪墨者恶其害已彂窘廪之储峙则尸素者嫉其名虽地官稍示内迁而亲嫌寻巳外徒迹其诡计实昧𥘉心甫还太守之苻遄易大夫之箦谓公论为不足恃则英才羙徳实斯世之采章谓名噐可以力求则髙爵厚禄皆吾身之机穽淹囬扵三品之秩驱驰扵一纪之间昔之摧沮者未必独存而仐之怅慕者适以増叹扵焉定谥虽曰计资持是易名犹为实谨按谥法徳羙才秀曰文仕不躁进曰靖请谥曰文靖李谔谥端宪兄弟同世固本天常师友一门实备家训乃若呉郡二陆眉山三苏并擅羙于时流芳于后维有是父则有是子不知其弟曷知其兄昔文正起家伯季竞秀如埙箎迭奏如华蕚交辉至今流风善政之存嘅其斯文后死之叹故卢州路捴管李谔以知见为学以䔍实为行出使而见金已明辞受之义賛筹而论谳遂成简阅之孚洎参宥府宻谋深惜国家大体谓徴兵万里今或无名然啔衅一言后必多事识者服其所见之远而知其所至之宏于后宪莭五更守麾再易弹击不遗扵权倖攘除必尽扵根㧣民懐去思吏仰成式盖其以理义为恱心之味以恪㳟为立治之符载歌常棣之诗宜配甘棠之咏其资秩徴之志辞诔行易名抑以劝善谨按谥法守礼执义曰端行善可记曰宪请谥曰端宪陈思济谥文肃开一代之人文必有一代之制作非智足以腾踔今古勇足以排根姦邪仁足以存是理之公义足以行是理之正则知管仲之计利或不知郯子之官名知黄覇之理民或不知张汤之律议维有体而有用知柔而知刚故能布令颁条立经陈纪卓然耸吾元之徳扵盛汉之表而烨然熈吾元之绩扵黄虞之间也签河南江北䓁䖏行中书省事陈思济从丗祖扵潜藩覩飞龙之昌运于时海㝢未壹川陜维雄择遣重臣往殿西服掾曺载茟幕府上㓛观其筞略之多竒信其材猷之足倚辍从外屏入佐中书凡诸宪度之恢张命令之出纳必上稽经谊而下适人情谓䑓察爲风纪之司所以维持乎国是忠良爲生民之元气所以固护乎朝纲至今令式之昭垂犹觉枢机之周宻方其权姦柄政虐熖熏天首以制用立司旋以尚书建省属拜御史遂率同寮㐲陈举劾之章显斥淫縦之罪以对辩爲失体以尽言爲纳诚夫何大噐难容一麾竟出由州符而力漕莭换帅钺而乗㢘车驱驰于楚越之郊出入于江吴之㑹视法令若家庭之教诏知租繇系田野之惨舒劝分以䘏灾借输以代赋不赫赫取誉不察察为明里多受㕓之氓部有觧印之吏甫徙签扵汴省已遂掩扵泉扄盖其所学本自硕大光明故其所志兼欲倄齐平治虽早收朝蹟卒老䆠涂不能还坐廊庙以究其藴蓄之宏而制为章程以贻谋谟之永则四方维则万世维行其短其长孰淂孰失可以较然而无惑矣施扵有事不若着见扵文显扵一时不若彰灼扵后谨按谥法修治班制曰文好徳不怠曰肃请谥曰文肃孟淳谥康靖自罢侯置守而大郡所治至数十万户以其有飬谓之司牧以其有教谓之师帅汉法太守禄二千石驾五马车朱轓皁盖行省风俗或终世不迁其官㦯三年辄易其部民安乐之视如严父慈母国制大郡为府府有捴管綂治州县系民戚休则司牧师帅之责萃于其身矣故常州路捴管孟淳未及弱龄其父爵以二品之秩佩七郡之符计其所涖若太平之控扼大江婺䖏之依阻巖险信徽之介居闽楚随俗为治不勐不寛推其仁爱恵利之心以成慈祥岂弟之政使知礼义则民自懐柔去其太甚则俗自迁革引年谢病竟以孝终则夫纪载之歌颂之户而祝之将直俪羙扵桐郷之朱邑石室之高朕虽不至九卿不豋三事抑何慊㢤矧惟祖武扬于异代兹服官箴光昭前闻计资定谥厥有彛典谨按谥法保民迪吉曰康寛乐令终曰靖请谥曰康靖李荣谥成肃古之善治审其所尚或好仁而好义或用吏而用儒所尚既㝎则因之济时而利物昭徳而显㓛其所成就犹一道也故湖广䓁䖏行中书省叅知政事李荣以刀茟筐箧之余为经济弥纶之藴屡当任使已见器能即尚右而转东曺遂叅陪扵国论自度支而领宪部尤慎守扵邦条观其大莭之建明知其忠诚之发越洎持帅钺出镇藩方属遭叛之优邉能使黔黎之按堵以至力陈买马之害备殚馈饷之劳禁暴戢贪捄灾捍患其计虑之定智略之宏则经术为之本根义理为之涵蓄故祥刑出莭参预借筹方企想其还朝忽含笑而入地其𥘉试迄于有成以一心之公为衆善之长如伯禹之治水行其无事如孙子之制兵用之若神不有易名何以示劝谨按谥法徳见扵行曰成执心决㫁曰肃请谥曰成肃张士观谥文悫唐制学士演丝纶太史制褒贬俱号清切之选是为献纳之臣迨于圣朝患归词掖故文章优赡则足以敷逹皇明茟削森严则足以恢张国是怛稽官薄岂限年资所以聚天下之豪英而为儒者之幸遇也故翰林学士丞旨张士观䔍学成志能赋蜚声不眩饰扵葩华自殚穷其根彚于时鲁多君子道际明时芸馆编摩出三长扵𥘉试薇垣供奉成九制扵一挥方腾序进之章乃坚𥙷外之请终更郡贰遄涖奉常属圗任扵旧人俾参寻扵故步竟由论譔厯践清华盖一品崇班至若循堦而拾级乃四朝实录率甞约例以推凡载窥蕳汗之光犹觉管彤之炜然则言精而事捄诚立而辞倄非其徳盛仁熟曷济臻兹谨按谥法勤学好问曰文诚以致志曰悫请谥曰文悫伯都谥元献成周盛时官人以世而毛原尹单之族亦皆懋徳懋㓛以能承上休宠其植本之固其流泽之滋视夫荣扵一身而子孙不旋踵景灭响絶无可复则栽者培之倾者覆之岂不系乎人㢤故江南诸道行御史䑓御史大夫伯都早以世胄入官而秉徳端懿宅心靖渊文采彬蔚克济前羙屡更宪莭再镇藩垣以宁谧为出治之体以忠真为报上之诚临危制变守莭不渝尤能为人所难晚以太子宾客召还朝廷启沃之言多本仁义以目青辞寻拜南䑓大夫复引疾不起圣皇御极来朝亰师薨于邸中天下之士咸嗟惜之而河陇吴楚之民至扵一饭必祝此岂声音笑貌所能致㢤盖其先世有大㓛在盟府官勲圡田钖予蕃㤙礼视诸侯王至公之身脱去贵冨其服食莭约不异寒素死之日无余帛羡粟贵而能贫可谓贤矣谨按谥法忠肃敬懿曰元贤徳有成曰献请谥曰元献刘二拔都児谥武宣繄昔世祖皇帝天启神武恢张帝圗命将出师诛残讨所向无敌卒成伐㓛亦惟受任之士克秉戎昭显着劳効为四方之藩屏为王室之扞圉更数世而无乏人之叹休矣盛哉故湖广䓁䖏行中书省平章政事刘二拔都児早叅行伍洞识枢机始以从攻㐮樊略定淮楚之㓛承上㤙宠钖名予爵寻领卫卒専征北庭修耕戦备攻守卒之叛衆畏慑欵塞降附其后福建湖南二广江西草窃间𧺫云南思播㒳江溪峒种羌成衅授莭临戎以全制胜㓛最一时赏赉狎至在行枢宻则由签院进副使在行中书则由右丞进平章㦄江西湖广川蜀安南四省其驭军抚民之政平允详核先声所屇莫不威懐服勤王家垂四十载而西南二邉视如老罴当道勐乕在山其去㽞用舎足以系人重䡖所谓爪牙之臣庶几似之矣谨按谥法师衆以顺曰武力施四方曰宣请谥曰武宣买住谥文蔄传不云乎非天子不议礼不制度不文然则有圣人之徳而又居天子之位乃能囙时制宜以成一代之典章将必有不世出之臣弥纶翼賛扵其间故法范之垂则鸿猷之畅也品式之备则休问之彰也维昔世祖皇帝平壹土宇肈新礼制始定庙祧而领之太常序正朝班而綂之侍仪时则忽都于思公实以通材敏识左右经画既成㓛而公之子孙群从咸食其徳出入班行践脩軄业往往有闻于时君子之泽引而替其可徴㢤资徳大夫侍仪使买住实公之兄子也㓜侍公侧甞闻礼乐之要稍长入直禁衞给侍𥙿宗皇帝于东宫及世祖亲征乃颜甞在行间师还录其劳効有旨命中书授官时权臣柄政苐以五品秩出试郡髙宻无㡬权姦即诛召至亰师见上便殿特授同知都护府事宠赉尢成宗临御再进秩二品至大三年山东饥仁宗居潜命乘传赈䘏还奏称旨而省䑓亦交章论荐改通政使寻除湖南廉访使在官一年部内清谧以母老乞归侍飬遂拜侍仪使使脩其世父之业賛理仪章整肃班着无违莭失度上每嘉赏焉时天子方向意文学人谓且大用以疾而薨呜唿惜㢤盖其从䆠三十年试牧祥刑仅再阅岁出入禁闼忠勤一莭弗懈益恭论其世徳虽汉之秺侯万石君家有不过也然则大扵前而光绍扵后兹无憾矣谨按谥法忠信接礼曰文平易无疪曰蕳请谥曰文蕳元明善谥丈敏文章者华国之黼黻而润世之膏泽也天之扵人才其生之不数则其赋之不浮有弘深茂羙之资而当硕大休光之运敷之为瓌辞畅之为崇议可以震耀皇明可以宣示臣轨道徳仁义由是而彂舒礼乐刑政由是而宁壹譬之景星卿云白麟朱凤其出也躬为治世之贞苻頋欲常常而见之岂可得㢤廼若翰林学士元明善气非飬而自充学随用而不竭进逢昭代汔展宏猷如髙樯健帆翼顺风而驾洪涛其行无前旁观以为神而不知其才之致是者非时之力也盖自其𥘉以太子文学事仁宗皇帝扵潜邸固巳用其词藻深蕳上衷既正位宸极遂超掌内翰班治立制賛画居多洎英宗皇帝践祚尤以修举仪文讨论典章为事毎群议大廷徐出片言莫不脗合于古显宜扵今故以之长春官而议中书者此文之着也以之出涖鄂省而叅其政事者此文之施也所学之藴才一二摅之巳足飞英而腾实頋大用不䆒识者有遗憾焉周旋班着几二十年而一时典册诏令勲贤铭诔与夫浮屠老氏之宫丰碑鉅刻照映后先皆能铺张景铄垂范贻休以至茟削三朝实録蔵之金匮而爲昭徳表㓛之地者尤称良史之才惟英君谊辟重熈累洽于上故其䧺文健茟淂以増徽承焕扵下自建元以来儒臣𬒳遇之盛未有若兹之侈者也以如是之才膺如是之眷而或者犹不能无少年用事之讥然则盖棺论㝎今其时矣莭恵尊名庸可后乎谨按谥法徳羙才秀曰文务时成志曰敏宜谥曰文敏董士选谥忠宣自古君臣之际盖必真元之气一会而后文武之才并用揆之以时不数数然也廼世祖皇帝绍隆景运丕阐宏猷时则有若一二世臣出其智谋勇功先后御侮以翊济大业恢张盛治不特宣光于一时而留遗圣子神孙阅世数四尚足以系天下之朢成安强之势则夫葆典之加硕可扵斯而独后㢤故陜西䓁䖏行中书省平章政事董士选自其弱龄起从其父忠献公全师南伐巳能用其筞略先登取胜宋平苐赏超授官勲寻领禁旅扈直殿巖占对之间明敏亮直上知其才毎器异之践扬中外屡𬒳亲擢其涖军政则再㦄行院入签枢宻其捴宪纲则一试南䑓遂为中执法其殿外服则由江浙江西丞辖进河南陜西平章政事率以能选不阶党援方辞河南退休于家㑹仁庙御极有旨谋议朝堂首条时政十四事以对其言一本经义盖公之扵学知其大者故见之设施有纲有目而进荐人才如恐失之后多有闻于时武略文声进退成𥙿可以彰累圣之知而示世臣之轨矣甍塟五年有司乃始下其易名之议扵是世皇之谟训炳其未远而仪刑元老之存者无几其治行质之古人则勿欺之谓忠昭问之谓宣扵公无愧焉耳以兹定谥登之㓛载尚俾耒者之有稽也谨按谥法世笃勤劳曰忠能布令徳曰宣请谥曰忠宣姚燧谥文天地真元之气一㑹则圣神代作扬熈秉耀承华恊瑞以开太平而必有不世出之臣挺生其间揽结粹精敷为制述扵以增焕盛徳大业而耸之五三载籍之上盖数百年而淂一二人焉其有关扵气运者如是岂徒文乎㦲乃若先正许魏文正公之在吾元实当世祖皇帝恢拓基圗之始倡道明宗振起来学一时及门之士独称集贤大学士姚公燧为能式纂绪以大其承然观公之言而夫文正公之学则其机籥之相湏殆不啻山鸣而谷应云㒷而龙翔也故大徳至大皇庆之间三宗继照天下乂寕而公之文章蔚为宗匠典册之雅奥诏令之深醇固巳抉去浮靡一返古辙而铭志箴颂之䧺伟光㓗凡镂金刻石昭徳丽㓛者又将䓁先秦两汉而上之以闯夫作者之域排沮诋訾不一二而家传人诵巳十百虽欲掩之孰淂而掩之㢤他日良史执茟以传儒林则公在文正之门岂直侪之㳺夏而巳也易曰黄裳元吉文在中也然则以之莭恵公奚慊焉谨按谥法愽闻多见曰文敬直慈恵曰文请谥曰文王仁谥正肃君子之学其居安资深而行着习察者将以立其诚蓄其徳而非以徒识前言往行为足多也及乎进逢所知而时不我舎则亦随试効用知夫深厉浅掲之宜在已而不在人故其出䖏行蔵优有余𥙿如㝠鸿威凤翔乎寥廓而网罗矰缴之睨其上下夫孰淂而羇获之㢤是则学之为効焉可诬也乃若河东山西道肃政㢘访使王仁自其始学固已秉志之悫用功之宻郷评里誉浸浸有闻稍长从㢘恒阳王行省荆南而能益见其为归州安抚副使王所署也民𥘉欵附能结之以信持之以公州则顺治其签江东建康道提刑按察司事江南建䑓之明年也移淮西丁内艰去再移山东又移燕南按慼二部劾彂奸赃吏当其罪状身受显罚而没齿不冤及进陜西河南二副使拜治书侍御史河东山西㢘访使则既病矣独治书侍御史甞一登朝其所论建根据宪章不为绕识者贤之八拜官而四不行在仕之日不多扵闲放之时然观其出䖏之大莭绰绰如也盖其所学始则究覈羣史以推古今成败通塞之原终则涵茹六经以窥义理广大精微之藴其居官之理其事亲之孝其脩巳之敬本之君子之学则所谓尊闻而行知者庻其无慊焉耳谨按谥法荘以率下曰正好徳不怠曰肃请谥曰正肃程鉅夫谥文宪易曰黄裳元吉文在中也盖以柔顺而乗刚明则其畅扵四支彂扵事业正位居体极其羙而臣道得矣是则所以为文也惟昔世祖皇帝以义声仁威抚壹疆宇而尤欲恢张文治以收大同之効一时服在臣列多以文学不次致用其焕发猷为增饰制作传之数世有不尽焉呜唿盛㢤乃若故翰林学士丞旨程鉅夫躬负宏愽之学进遇隆平之期江南𥘉定以牧守子姓入备宿卫英才颕出遂为世祖皇帝所知言议上前动合旨意六迁而以侍御史行䑓江南乗传访求遗逸就转福建廉访使移湖北召入翰林爲学士寻以本官议政中书至大中复出莭山南仁庙御极徴爲翰林学士丞旨大筞眀谟多所咨决而扵国体民命之间每深致意今观其论建而知其以柔居刚以顺爲眀之羙得扵坤六五之正而世祖皇帝所以留遗神孙扵数十载之后卓然爲守文垂宪之本者不可及矣谨按谥法敬直慈恵曰文行善可记曰宪请谥曰文宪阿里伯谥忠莭自古忠邪不并列诚伪不合谋所以䜛搆害正疾成风而治否相㝷虽盛眀之世有不免焉及乎事乆论定迹逺声彰则一时之屈百代之伸较其淂失有由然矣乃若荣禄大夫平章政事阿里伯自其廼父际遇太宗皇帝宪宗皇帝着莭宣劳善终如始而公尤为世相皇帝之所眷注粤从潜藩以至御极宻画竒谋谠言正议禆益弘多中统𥘉元即佩苻领中书左右部兼诸路转运使受任之専羣臣莫并及其弼成混一之㓛遂进钧衡之地而权姦用事正直靡容深中巧诋阳助隂挤包蔵祸机投置死所使善类裭魄识者寒心尚頼神圣鍳临天诛弗贷録其遗孤以明大莭至今忠耿之垂犹折憸壬之气譬之萧艾既秋而荃兰流馥鸱枭铩羽而鸾凤凌空怅没世之莫追幸易名之有典庻因定谥可慰营魂谨按谥法危身奉上曰忠直道不挠曰莭请谥曰忠莭刘悫谥孝靖古人论世以徳而仁鄙夀夭之见扵人者常足以观其豊啬薄之分焉则上之所承下之所授亦岂无自而然㢤乃若故司徒邢国公刘悫以文献公为之父以丞旨公为之子人门之羙有称于时而公以耆俊介居其间知谨身之为孝约已之为安黄发厖眉享有乐康合扵仁者必寿之义矣盖文献公始以鸿硕之才出应世祖皇帝休光之运脩治定制多所禆賛不居其丰歛退终身积其赢余敷遗于后及公之身而菑播益勤封殖益所谓实大而声宏源逺而流长者丞旨公则当其时矣方其晋长词垣属仁宗皇帝恢弘孝治惇右文儒而公既跻上夀遂以一品爵秩即家授之以为公荣洎登九十命大臣按修故事钖宴赐杖儒臣作为诗歌又敕光禄日给尚醖所以示尊礼高年之意休矣盛㢤越三年公薨英宗皇帝宠之赙禭朝士引绋返塟故丘生荣死哀固无遗憾而礼重易名徳揆行有攸司谨桉谥法尊仁安义曰孝寛乐令终曰靖请谥曰孝靖王俣谥宪肃鹰隼不击则枭鸾不分霜霰不严则萧兰不辨故憸人之抑损则善类之获伸此所以君子进退之机为正论消长之候也乃若故大名路捴管兼府尹王俣比由治县巳着能称其后屡更宪莭再峩豸冠以其扶衰济溺之心形之激浊扬清之政问当道豺狼而狐狸歛迹若在山勐虎而藜藿滋荣锋愈挫而益铦气无暴而不馁甫叅朝议遄易郡苻虽坎壈终身莫酬素志然清明在上实亮孤忠礼重易名士当行申加羙谥责在有司谨按谥法行善可记曰宪执心决㫁曰肃请谥曰宪肃杜思敬谥文定培之厚者其末大得之深者其至逺故求忠臣必扵孝子之门论王佐必考正学之自乃若故中书左丞杜思敬由其父奋起行伍显立勲劳遂淂给卫世祖皇帝潜邸及逰许文正公之门益知讲学源委𥘉仕御史䑓都事转治书侍御史权姦㐲辜䑓臣以失言併逐世皇独亮其忠命涖职如故无㡬除户部侍郎歴右司左司郎中出为顺徳安西総管就佥陜西行中书省事㝷移汴梁総管复入爲侍御史议事上前首当帝意拜中昼叅知政事进四川行省左丞以疾不行召为中书左丞弥纶庶政臣賛洪圗大抵以忠诚为格君之本以安靖为出治之基进退适宜始终全徳所谓西平之家有子而河汾之门多贤岂不信㢤诔行易名所以劝善矧兹丞弼厯事累朝可无羙谥申示褒旌谨按谥法敬直慈恵曰文践行不爽曰定请谥曰文定严忠谥莭愍古者列国有邦交之礼至扵军旅之兴讲信倄睦尤重使命故及境而劳入舘而饩币帛筐篚之将所以致其忠信诚悫之实稽之仪文常不敢复况乎弃义崇雠専杀忘敌则行李不返而成命之遂堕血刃未干而祸衅之莫遏师曲为老佳兵不祥宋之速亡由乎是矣乃若正奉大夫签陜西五路西蜀四川行中书省事充国信使严忠出自阀阅服习诗书始从世祖皇帝潜邸首陈为治之要在修礼乐而定制度言议亮切深蕳帝衷爰及龙飞尤见亲幸荐由亰尹入领文昌凡所署置率多名士文武并用一时称之于后天兵南伐师次建业以国信使命公直入宋都宣布圣主所以兼爱南北之仁甫及独松関関吏不纳阅三日宋兵来袭临之以威杖莭不屈遂以遇害盖不旋踵之间而问罪之师已薄京城衘璧舆榇悔何及矣论者谓吾元之兴而宋之亡其逆其顺理实昭然故前乎仪真之羁留而歳币之食言后乎独松之要伐而命戒之不受则兵交使在其间所为讲信修睦之意自尔背之天亦岂能独祐㢤郦生烹而齐则不祀来歙陨而蜀无与存忠魂义魄凌厉千载虽死之日犹生之年易名定谥庶其有慰焉耳谥法临义不夺曰节佐国逢难曰愍请谥曰节愍柳待制文集柳待制文集卷第九柳待制文集卷之九碑铭护国寺碑延祐五年岁在戊午皇姉鲁国大长公主新作护国寺于全宁路之西南八里直大永庆寺之正以为摩诃葛刺神専祠亦既考成命某篆其事于碑某谨按摩诃葛刺神汉言大黒神也初太祖皇帝肇基龙朔至于世祖皇帝绥华紏戎成伐㓛常隆事摩诃葛刺神以其为国护赖故又号大护神列诸大祠祷輙响应而西域圣师太弟子胆巴亦以其法来国中爲上祈祠囙请立庙于都城之南涿州祠既日严而神益以尊方王师南下有神降均州武当山曰今大黑神领兵西北来吾当谨避之及渡江人往往有见之者武当山神即世所传玄武神其知之矣然则大黒者扵方爲北扵行为水凝为精气降为明灵以翼相我国家亿万斯年之兴运若商之辰星晋之参星耿耿祉㢤焉可诬也全宁东北京师千二百里其地当芦川之上淮安甘泉二山之间阴幽之气渟蓄萃结其食兹土非神孰宜今大长公主之在藩首崇是祠使爲其法者严事如式夫以昭承圣祖毖祀之宏猷导迎两宫钦祠之洪贶而岂私福也㢤礼所谓不越望而祀者神固足以当之矣宜乎神之监之垂休钖羡以燕贻后之人与国无极其词曰隂阳聚散交屈伸二气合一一乃神下维山川上星辰阳明阴幽理诚陈北方有神镇天垠大黒之气为形身神来乗刚飈两轮飞龙中天逢圣人元㑹运世此一新翊扶不啻臣与邻弓戈所指宇无尘西开滇蜀南荆闽乹清坤宁物物春神頋作主歆明禋帝姬封鲁大国均皇祖有训式克遵辟祠藩邑肖像真用其法祀严昏晨玄玉置瑱瑶为苜鼍皮叠皷和以锌神兮监德响然臻昭其灵贶来缤缤天子垂拱坐严宸戚王继世仁如麟千秋万岁宜人民懐州大兴龙寺碑铭仪天兴圣慈仁昭懿夀元全徳泰宁福庆皇太后既显受寳册于兴圣宫大僃天下之飬廼皇庆二年七月丙午内出旨谕徽政使臣识烈门同知使事臣孛兰奚曰惟昔顺宗皇帝载徳居潜实有分地在孟津之东太行之西肆予寡躬暨今天子尝幸临其䖏若稽祖宗故事即行殿作大阿兰若宅净信比丘其中尚庶㡬明荐国釐以承皇祚扵无穷今予既命内侍臣晃忽儿不花往涖兹役维尔一二臣以兴以输式时底綪俾予翕受成福臣识烈门等承命之明日大徴工师经画基计虑寻引具为书移河南行省出缗扵江淮财府即市荆扬大木使就䋲削浮舟以来廼若鐡石瓴甓髹丹垩墁之品像绘旙盖函庋钟磬之仪费皆中给又饬左都武卫千户刘某知事马某专典供亿越五年寺成皇太后赐名大兴龙寺斥陆田三百顷以赡寺食而以其碑之文命臣某序书之臣某拜手稽首而献文曰维皇元诞受天命仍丗作徳明配在上淳恩丰泽渐涵煦育东西极日出入而南北际扵炎荒玄朔之地海虚瘴徼广轮不知其㡬万里声𬒳教洽薫为太和庶㡬扵唐虞三代之盛矣而迹其所以则若多得扵大雄氏之道者窃尝观之自夫象教旁霑时君丗臣固亦尊信隆事倾恱企向而徒揣迹扵言语文字之间谓足以殚尽其道而不知吾佛丗尊大圆悲智方便闻修六度俱证万有咸宗者以能一本扵仁而求诸吾心之懿而己厥今皇帝陛下重文宣武戢而皇太后殿下之柔承乹之刚前朝后闱雍雍怿怿明孝深慈化覃普率是惟有得扵其道而且全得扵其心者矣宜乎绍开天地之休迓续烝民之生焯然为千万世皇极之主也矧兹覃昔兾方舜封禹域咸在都畿之内三圣人龙光所𬒳车辙马迹泽奕如新绀宫金刹云涌山立诸佛尊固将随境应现彂祥委祉翼慈算扵万亿而登洪圗扵三五所谓由佛之道得佛之心者明徴定保庻其在是铭曰竺法之隆叶于皇明维时阖辟与元化并相古昌辰克济承载其盛徳以福函生是扵佛道为一胜相此种种光照烛无量微尘刹中海㝢崖嶂下逮草木华泽条鬯昔吾能仁出震五天垂正徧知示作昭先什累之弘颁圣乃传皇元祉哉启运非后念兹法印如手卑受累圣同符以有九有仁问既敷义声以铺山路海悉贡悉输一云所覆一雨所深农不异耜工无殊矩服裳并冕上秩下序春秋祭酺什什伍伍歌按舞胥乐太康假㦲灵承我今皇皇侍长乐孝思孔阳贻夀岂以燕万方万方辑辑文母是式式是休嘉维作皇极太母曰嘻予有攸得诸佛应心在予一徳睠思何内犹古沛丰即崇塔庙揆制斯同尓徽政臣画位以攻其坚其良骏彂尔㓛臣识烈门敬拜稽首亦畚亦斵亦涂亦釦丰栋华榱文纲雕牖䃉堦琼翼暎左右长老广开奉圗实耒慈颜载豫重瞳屡囬钖名兴龙圣言大㢤既寕尔居以有揣食乃割井腴乃弘经席花彩东西呗声晨夕懐人盈廷诵言以讙龙徳方中万目齐观頋我懐人有怿在颜既𨳩化城懐人孔安济流䟽䟽王屋峙峙爰摅其幽又萃其羙峨眉非遥五䑓非迩青狻白象时戾时止是双树林即名祗园函香岁来祚祉繁繁皇帝孝仁握乹阐坤顺之子世祖之孙纂纂绳绳光于无垠二圣万夀后天而存秉佛之慧为域中尊儒臣作铭皇㢤有元李武愍公新庙碑铭太保滕国武愍公有大勲载于盟府有盛徳被于江西十一州而建昌为郡介乎江岭闽越之间固尝刻公之遗恵于碑今捴管萨矦始大作新庙春秋脩其荐事盖上以承国典而下以顺民志焉𥘉公以益都淄莱新军万户围攻襄樊遂从丞相淮安忠武王济汉渡江略定淮楚王受诏自将擣临安以右丞阿里海牙镇鄂而以江西付公及宋都至元十二年道进公左副都元帅分兵由九江南康入隆兴开元帅府下抚瑞建昌临袁吉赣南安诸城又南踰岭至海其比尽长江东西际闽与湘收郡县一百五十得户三百万未三月已上其功当是时民之望公如电雷薄彂风雨交至名能动物而物无后孚眀年宋相陈宜中莭度使张世杰拥益王福州收诸道溃兵谋为中变右相文天祥亦自会昌以衆屯邵武署其圡人吴浚爵位稍出建昌汀赣以荡摇江西六月公驰至建昌乗利备御㑹镇抚孔遵师出宁都还得郷民数軰江闽道上械致公所云同知军事易仲荣使走福州报府军虚实而军中又徃徃搜购文丞相所与建昌故官大家书剳事连数百家时㽞戌诸将校囙是欲激公一言遂其私利公微知之旦起坐谯楼召诸将校俱前立所逮人其下趣取书焚之谕以顺福曰吾念尔裔土之民不忍以迷复致凶吾今悉贷尓矣杖数棫者自余获縦皆再拜收泣言曰天赐公活我诚愿洗心自新诸将校或不亮公所为公徐语之曰是所得书往返千里外有逹有不达亦安知非姦人芽蘖扵其间仐不覈实而㮣论之挈数百家民命徇其邪谋何以安反侧之心巳而闻浚以兵十万㩀南丰公立授诸将方略破走之八月浚复屯市山声言必取建昌公遣千户忻都战兠港诱之半渡徐出鐡骑蹂其后追北三十里横尸满野又命镇抚翟钦径覆其巢穴广昌浚走汀州公还而建昌之乱帖息如未附时矣方仓卒上变适承豫章兴狱之后为数百家计者不过席藁私室以待斧锧重则潴宫为污池䡖则化家为囚虏夫何疑然及公制衅扵俄顷消扵片言遂能易亡而存转危而安虽其精神心术之所运而所谓智勇与仁微公孰宜兼之㢤其后公以参知政事拜蒙古汉军都元帅经略广东遂㑹湖广行省平章政事阿里海牙江东宣慰使张弘䓁舟师崖山乗潮薄南舡縦短兵接戦执政陆秀夫穷蹙抱卫王赴海死降其宗室侍从官承宣使尚数百人得其所懐金玺献凯于朝十七年三月以资善大夫中书左丞行中书省事于湖广后四年承诏从皇子镇南王讨罪交趾至其国无梁河结筏径渡夺天长府世子率官属航海遁公部勒舟师追袭之获战舰二百艘公度天长滨江江水横溢则冒没营垒非便将大城其府留师困之谋不用而水果暴至囙趣班师命公以其军殿公且行且戦及皇子前迈其伏兵起永平关药矢中公膝次思明州遂薨以其䘮还葬都城西永安山南至元廿八年有旨录公死事特赠银青荣禄大夫平章政事赐谥武愍扵时䘏典未行命始下人人以爲没身旷世之遇至大元年从赠封令复加号推忠靖逺㓛臣赠太保仪同三司追封滕国公仍谥武愍公姓李氏讳恒字徳卿其先有国河右之贺兰山曰西夏者公之世也自其父淄州都达鲁花赤赠金吾衞上将军莶书枢密院事滕国忠襄公始家淄川长白山下故今爲淄州人扵是去公绥靖建昌之年已五十年余矣昔之饮沭公徳者长子老孙且更数世而犹曰吾父吾祖李公之所全活吾虽易姓以从公饮食以祝公亦若歉焉矧今吾俟唘之以崇报之礼示之以惇之风则自吾以及世世凡而取鸡与豚登黍与稷以能滋吾之生殖者皆吾李公之徳之渐可忽忘㦲廼相率来请余文刻之牲石余甞备数礼官考夫有庙制祀之莭矣盖天子县内之诸侯有采地焉外诸侯有所都之邑焉故皆得立庙而非其同气之尸则有不厌不嘏不旅不酢而巳降秦及汉若栾公之配食社主若蜀守文翁齐相石庆之立祠郡邑以至于桐郷南阳渭城之继起虽其事変古益滋尚皆人心之不可终泯者然耳则今李公之庙立扵绥靖五十年余之后非夫秉彝好徳之心有动于中能致然乎传曰国㓛曰功民㓛曰庸观公所树立之如彼而其子孙绍隆继羙之如是抑庻几古大臣之遗烈㢤虽庙而祀之在建昌之民犹为不戾扵礼者公之世爵行业有国史之传有奉常之诔有幽堂之铭有隧道之碑有家庙之诗余之斯文为建昌衅庙而作者也故序其绩详焉萨侯良二千石也名萨徳弥实政有体要今既羙代还朝矣建庙之力出扵管军上百户罗胜罗由军校长百夫是甞肄公麾下尤有徳扵公云余既论次公事复系之诗以永公思其诗曰人心不一至变则通聚正乗刚其来不穷涣之萃之有庙于中惟庙伊何飨徳与㓛江闽之交盰为军垒守攻更禅旷不知㡬宋踣元兴如龙云起维时武愍受辞南指麾旄所次谋若天启既帖蛮荆拓江及吴水有鲸鲵山有豹貙亦顺而宁无稽而诛小腆非殷诞敢集枯邻之震矣有泥弗苏盱民昼唿孰于余衅吁天不闻延待刄有勇武愍提师来徇曰此吾民倬耄髫齓在我懐柔母彼蹂躏尺椟之疑付以束煴去尔芽蘖絶尓疵吝乐㢤盱民血肉吾身岂帷吾身祚及宗婣我宅我居我田我耘以社以方燕及秋春武愍在天恵于若人五纪而赢越若朝夕女则有甥男则有息家有训言受蔵以绎视公如神左降右陟相我后人无我厌斁自公之旋有颂干碑民则思之而未克祠今守萨侯繄公是仪作庙言言肖像魏魏我民脩祀有崇无堕姑山崔崔盱水湜湜昔公来思琱戈金㦸仐公頋绥玉瑱瑶席有飶其馨迟公来格絃余雅歌式荐眀徳䖏州路新脩庙学碑铭䖏州路新脩庙学成総管卢侯景经厯王君文彪以书扺某请识牲石书曰昔昌黎韩子爲邺侯李繁作䖏州孔子庙碑文叹其至官能以爲先既新庙改像又置讲堂选愽士弟子肄习其中而本钱廪米皆可继䖏以守则固庙学具与宋制无异矣及孙威敏公沔徙建今学时则庆暦诏下以公之贤兴此不难也其后宣和盗起学燬黄公葆光爲州复崇新构视旧加宏入国朝垂六十年虽或革或因屡勤工役而杇塓未竟摧剥随之景之始至祇谒庙廷退即堂席頋瞻栋甍危甚将压乃与长贰合谋属经厯王君勾校出入之赢得逋租余八百石戒有司母缓输命计吏别储峙饬材徴工毕扵是乎取方授圗练日㑹浙东海右道肃政㢘访副使李公按部至郡景白事及之旦日庙见公周旋庭陛计陈噐设县之位殊隘宜増辟东西各一楹以广其度隆栋础既矗既安脩莚丰借不偪不踰河目海口翼翼在上陟降拜舞舒舒有容自灵星门泮池重闳列庑至于㑹讲之堂稽古之阁弦诵之馆斋宿之庐下逮廪庾庖湢凡桷榱倾陊而瓴甓摧落者咸易弊为良外隅内奥垩雘相辉又度地正阳作新亭具刻诏书以承休竉役未半教授林堂寔来尤相与荐力以臻成今鸠僝告备予惟守土之臣軄司教典厉时𥙷弊岂有劳烈可名金石而使轺至止嘉惠斯文劝奨作兴以致兹新羙将令千里之民均霑丰芭之泽仁渐义渍贻训逺矣倘幸假辞纪载眀李氏仍世有人使吾䖏之民视仪终始乐学之成以嗟叹咏歌扵无已其亦可乎昔某备官成均从公为僚今退休田间在公容察之下维显诗之则其軄也公名端字彦方由艺文太监掌书籍事予闽莭改今任有学䂓十一条布之列郡示下学上逹之方着明善诚身之本有学有政知先后㢤诗曰若古民有庠有序闾塾所升进旅退旅饮射读法扵焉庐语还从父师讲道肄徳事亲信友动言维则及夫兴贤自郷而国致用扵时为大夫士亦祇六徳亦和三事由仁义行非行仁义庠以飬贤序以序射士出扵农学湏其暇越郷而逰则衆所舎凡学之成民用丕变少能代老耕则譲畔眀君谊辟视为胜算鲁甞脩泮郑不毁校来歌来议胥训胥告二国之政卒以无暴巍巍圣师宜有庙乐唐始㓗祠宋因建学笾豆孔嘉笙镛间作夫是秩礼亦承于古瞽宗之制殷荐乐祖周公扵周孔子扵鲁矧是国中圣维教父首善自亰形于郡邑教行祀举洋洋秩秩元运重光赫如天日率圡有截向用儒术明诏屡攽申严甲今宪臣宣风良牧涖政吉蠲苾芬式时诵咏育彼菁莪冾于休盛山区海陬凡有官守挈是夷风化为礼囿栝维东藩千里而袤俗鲜淫昬民重孝秀建学立师繄教之始孰为新宫邺侯氏李在宋孙黄亦济其羙支倾拄败间阅五纪挠栋陊檐日汗下爰起新㓛以竢贤者卢侯至止有啧悲咤徴匠以佣抡材扵野有奕使华翩其来届嘉侯是举勉以弗懈介尔髙明廓尔湫隘凡礼容有隆无杀问财焉出逋租是辑咨尔元僚制其张翕广庭闲闲穹栋岌岌自门徂堂尔营尔葺无侈前人无癈旧观业有息逰祭有荐盥谨尔道思合尔判涣经训昭垂日星与焕挟筞而趋重席而坐勉勉生师矫䡖警㤢如彼执御逐左而左如彼稽田是菑是播惟二李公前承后引异世相朢肆不陨问恵我䄆民知逺之近式训程之视公绳凖显允卢侯軄是南伯起孝起敬民用饮食僚有王君婉其诺画载新泮宫崇崇仡仡神道设教天维显用民罔敢知惟日康共春则俟相舆则成诵矢诗飏之声于有衆温州新建帝师殿碑铭郡府得建帝师殿像而祠之承国制重祠典也𥘉西域圣师八思马以真智实慧具一乗之觧脱䆒三蔵之言诠东来京师爲世祖圣徳神功文武皇帝阐扬妙义流通教法言出契机尊爲帝者之师其隆礼备物古无与比而圣师亦自以躬逢极治之朝愿効师心之学迺依笁干声䪨制爲国书新字录本上之有诏颁行天下且命官府苻章制诰文悉以新字从事内而京邑外而郡国咸立字学使承学小生肄业其中至治𥘉元天子申敕列郡大建新庙务极崇侈以称国家褒扬振厉之意温州在浙江东爲大府矣于时守臣祗奉徳音卜地城东华盖山下羣工子来材良筑坚庙成而穹殿中峙门堂翼映轩庑囬旋抟土爲像黄金之肤五色之表光采流动如开脺盎计其榱题之羙垩雘之华岂止夸雄称丽扵闽越之疆而已也自其肇建逮今元统甲戌亦越十有五年而门闼之饰漫漶弗治长牧恻然用圗厥新重惟一代制作之盛侯邦毖祀之隆不形蒃刻曷扬景铄乃具石请诗诗曰神圣有作天钖珎苻龟呈禹画龙负义圗文以理显数因象布合而成字声谐形具蒃籕之萌子本荄滋爰厯六章下逮师宜散隷一变真行再造纪事载言由兹有㫄行敷落异域之书亦用义类包䄆遗余史官教失六艺残剥离方遁圎取便俗学点画既舛鱼豕日讹资之筞椟其谓斯何不有神人正名百物曷究其微制为之律元运龙兴八表同天佛慧灵明示作㡬先卓㢤圣师生知谓智以大辨才为世利噐曰是六书质之笁文谐声一义如陶在钧字则有母母四十一反切而求部居秩秩叅伍乗除其用无穷譬诸律本肇自黄钟数周则复气至斯应何必窥玑天时式正玺苻蒃刻号令发挥庠讲序述日星与垂焕焉新书形诸制作元造同功谁其槖籥圣师成能无位有名恢弘像法爲世章程天子念徳诏崇祠典洁齐荐严徧于㝢县声教所渐守尉所监庙飨巍巍眎瞻巖巖扵焉讲业扵焉设爼若昔䕫夷祭爲乐祖永嘉古郡际海爲隍仙圣所都塔庙相朢有山华盖川澄林靓乃卜新宫以承明命明命自天承之在臣我是藩侯式宣式旬衅庙礼成佛日増焕彤户霞舒绣栭云散肪流琼墄兽擢金觚牖槛翚如轩庑䄡如䑓门设树冝新无敝侈而大之责在今吏乃崇基廼涂丹青阖辟六扉上应灵星郡僚趍庭拜跽兴㐲祀事孔阳不戒而肃燎烟所升结爲香云徧恒河界苾苾芬芬荐此明诚爲天子夀天子万年统有九有九有承宁四方底平像教旁沾里爲化城载稽往古聿惟三重制礼文非圣曷颂天徳作仇人文褰开圣师临之皇猷显㢤泮水閟宫保鲁所作尚广徳心播诸诗乐岂伊教父与佛齐尊祠秩𣅿垂贻厥仍昆有石无辞何以警后礼官诗之用戒牧守慈溪县开夀普光禅寺碑铭昔在宋寳祐二年其岁甲寅史永国公去相阅十年矣以其宿智愿力输发家财作大阿练若于慈溪县西南石台郷之车厩墺用前执政恩数请于朝得赐额开夀普光禅寺斥田租一千七百石有竒海涂山林又若干顷别籍干寺以为永业扵是像佛有殿演法有堂庋经有蔵悬簴有楼有斋寝以安禅寂有门闼以限出入有方丈之室有香积之厨有治事之司有肃客之馆鱼鼓钟磬牀第卧具凡寺制之所宜有粲然毕俻𥘉寺未底绩而公薨其子玠卿䓁即奉裳帷窆西天峯下至是寺囙得以设像寘祠礼也十年为咸淳三年廼起甘露寺髙行僧时敏集诸大徳律师摽结界相宣秉羯磨佛事二昼夜而寺功告成自可庆开席更䕫通二代而敏遂受请住持敏径山佛鑑公之嗣子开堂说法倡眀道要一时饱参久证咸来依止屦笠云委巾盂川㑹化新造之区为大方之家敏实为之而谓其力能致是是不然矣旙华香彩影动半空籁溪涛声传百谷践其域而哜其道者如行匡庐灊皖之间不知身在荒烟野水滨也盖其地去支山不十里晋髙僧支道林尝往来㳺息而宋之禅伯进乕子所栖隠石门山者又近在廿里间子与浮山逺公逹观颕公薛大头诸徳同参同逰想其经行宴坐之䖏神光灵气飘扬涧壑之中与香䑓金殿同一布濩要之象王师子岂有异迹㦲敏既退休其徒景星实嗣居之次分清次慧云次惟敏次希道五传而其孙曾起予法匡复以公选𥙷䖏莳松槚以荫门术㱕侵地以征疆理迹其弥纶阙漏涣饰宗猷卓然惟有端绪由寳祐甲寅下逮至元已卯赢八十暑霜矣而是普光之境骎骎比隆扵三佛胜地不至荘严妙好称兹像法则不止也呜唿盛㢤今年秩余东㳺过龙山而少庥焉其长老守㢘𥘉化故其宿衲蓂叶谋扵寺衆具列始末请文贻永余嘉永国有大缘业而自敏以下皆能刻忘弘法何其承休济羙克至扵是宜彰懿范垂示方来乃序而系之以铭铭曰支越而鄞川融山结有谷盘盘如环系玦涌翠浮青下䕃深樾金银吐气风霆启鐍繄普光王有大刹圡地神持地曰此寳所沦扵空荒谁为适主当乘胜轮轩豁呈露时惟王臣永国恂恂摄一切界入种种因千楹瑑玉万础截珉楼阁门开光景横陈寺功未究永国上仙箦进为山则由象贤益圗鉅丽以广堂筵乃致硕师说法炽然夫是硕师号名龙石非法说法摧锋破镝参徒四来依之㳺息醍醐酥酪满噐而食昔在兴化前贤后铣一道传持如手授劵故能弘宗以不退转在我法中河式非典星吾上首扵法有縁贤贤相证至扵忘筌扬𦦨腾辉一灯五传曰子洎匡玉贯珠聮并持法寳䂓拓禅丛如水涌波如云行空不滞名相不専伐功一华瑞世五叶春风我闻五天圣道塲地罗汉栖㳺天龙拥卫乐我常浄拚除诸秽虽在山林而多灵异神泉发窦慈云垂盖具眼比丘摄衣来㑹不离牀座得大自在依止上乗入佛三昧凢是正囙当报佛㤙无使无明戕我善根着福田衣为大沙门信心不果舎智即昏如济瀚海不登慈航饥蛟馋鳄肆其斧吭䏻自起信囬向心王不动诸念成彼津梁无谓法道随世迁贸当知伽蓝愿力所永国基之耕则始耨诸师是承肯堂肯堂成矣廼藩廼饰敷菑勒矣廼稼廼穑咨尓后人谨其封殖仰心前徽不昧惟徳甲子既周而又半之纪绩垂鸿有石无词爰铺羙瑑此铭诗扵万斯年昭荐国釐颂东阳县秃满长官去思颂在唐兴元𥘉有贤令曰戴公叔伦既去东阳遗爱在人思之不忘託辞颂徳刻于贞珉下逮今至顺辛未五百五十一年而县之贤长官秃满荅时公亦适去官满岁矣民之思公犹昔人之思戴也将顺稽故事礲石载辞表世训后廼耒请文予不能却也夫以世阅五百五十一年之久而令长之迭去迭来名湮迹沦者何啻数百人若两公之相去寥乎其不相接也乃能并系民思继扬歌颂扵以知是理之公着在人心虽千载而有同若世之夸毗恣睢狥人忘己者之孰得孰失则有不待辨而明者矣公字曼卿本只温台部人以族望材谞从事闽阃复由昌国州佐辟淛省译曺掾出长睦之分水再转而来是邑范巳以严涖民以蕳制政一堂之上而宣风百里之间惟不自昧其𥘉心故去之日如始至知俚俗拘扵阴阳之论而亲丧或数十年而未举扵是申明礼制劝示葬期盖随其丰啬以葬埋者千有余䘮而民兴扵孝俗归扵矣患怅籍弊扵吏曺之干没而官繇民赋或失其富贫之䓁扵是下令制期自陈过割盖躬操朱墨钩校出入曽未数月而户版以明民税以㝎矣流逋四归耒耜方来而田莱辟矣风清弊絶枉绌直伸而力役均矣巳徳既明则无情者不得尽其词矣无欲故公则虽日赏之而不窃矣㢘问彰闻委苻迭至而贾其余勇奋其独㫁又足以平㫄境难平之讼矣琹堂昼静理㝎智行而狐慿鼠依狸号䲡舞有不得以肆其欺售其姦矣政或少暇则敷杨经谊以申庠序之教岁或荐侵则推诚劝分以甦捐瘠之民庭无纳谒而耳目之聡全吾素矣门絶苞苴而口体之飬无私奉矣乃若退食之余深扄宴坐诹经律即事穷理沖襟旷度萧然若山林之隐夫布韦之贱士间则课子姓以学而贵介之习膏梁之味不使之接扵耳适扵口入扵心也诗曰岂弟君子民之父母而传亦曰陈之以徳义而民兴行先之以敬让而民不争道之以礼乐而民和睦示之以好恶而民知禁然则君子之致其治也固亦率之扵身信之扵行而巳呜唿岂弟君子微公其孰能当之欤部使者叚公干罗思公亦既㢘得公行交章论荐而陟明于朝矣课其民庸宜居郡最则冠恵文扵柏府賛幕画扵薇垣揆徳畴庸夫何賸㢤谈者类曰建官树牧本以维上下而禁淫邪自世鉴不明民碞滋甚是非贸扵形似之微摧衂成扵文䋄之密盖古以官制民而今则反制扵民矣夫以懐危内頋之心而为是茍容求全之计宜乎州县之政日入扵衰坏而莫之能捄也予则以为不然木以蝎石以穿使吾截然无间之可乗则民虽善巧吾固持之以诚变虽日萌吾固一之以法令萋斐宜扵组织青蝇工扵点染亦安能伤吾锦而累吾玉㢤谓民情之有善也何以挟瓦石而伺出谓民情之有恶也何以抚嘉树而兴思予以是知理之着在人心者千载而有同持之以诚一之以法者昭灼而可恃茍以孟子所着濯缨濯足之歌而证之以东阳之民之心则世岂有不善之俗天下亦岂有非义之民㢤然则迹公岂弟宜人之政𥘉无借扵斯文而斯文之不令岂将植私爱扵公去之后而公之知扵不可涯涘之中㢤颂者羙盛徳之形容以告扵神明者也予无良史之材窃慕风人之义式裒舆诵爰播康衢其颂曰建邦画邑维以囿民势如缀縿逺踈近亲百里之疆其衆甡甡治耶否耶仁与不仁长民之官示民丕式尔恵吾生尓食吾力匪忠匪爱于何适軄軄竞由人视尔作徳徳壅斯竭徳盛斯流彼兴有民曾不是求式讹尔心覆背爲雠相我鱼肉矜尓戈矛暨暨贤侯治兹巖邑巖邑之民伍伍什什如牧放豚既入其苙则便安之毋若束湿圣不云乎三年有成不懈于久不亏于盈问农何如我获我耕问吏何如我章我程啇职贸迁工作什噐桑雉于驯麦岐成穟居有恬熙行无跋疐视㕓知野民则遂遂爱侯慈母敬侯明神侯之与存虽泯不泯百年之思仅一秋春仐侯去矣孰佑我人昔舟之侨不竞于政曰古遗圣以善郑殖而田畴诲而子姓诲之殖之教立治㝎吾闻君子远大是知䆒观侯心式谷似之翩翩凫舄跄跄凤仪考绩升明莫我恵绥治朝求贤徴于既试侯之风裁衆羽一鸷有頍其弁有丝其辔原隰之诹徯侯斯涖侯徳在民时雨春风披拂渐濡冾于困穷穷阎举子以姓从公此岂茍然明民之衷画水之湄岘以之麓有系其思丰碑矗矗义民耆寿请诗于仆爰告方来鉴侯之躅元故海道都漕运副万户咬童公遗爱颂海漕之事其有关扵国计为甚重矣夫括东南半壁之赋租入备天府山岳之储峙非能无胫翼而飞行也然率循故常不赢旬月毕集亰即以有人焉转旋阖辟扵其间故耳漕运万户之有府有官始朱张氏自其败亾倚注尤重朝廷尝纡庙筭慎蕳名流付之操柄虽官有正贰之殊而其品秩咸在苐三金苻银蒃出入驾王乗传赋禄视外诸侯倍列城守牧受牒聴令唯谨其去而翺翔禁近出入䑓阁者踵相接也官至万户惟重㢤至顺三年其岁辛未有诏江淮财赋都府同知咬童公改漕运副万户盖公甞为御史摧姦撃强有声出上蕳㧞将试之难非序进也方公未至人巳想见其风采及涖乃事则主之以诚而行之以蕳不琢雕以为巧不表襮以爲明凡所施设有顺无强未逾时誉望翕然三年壬申公当部发春运既受任蒐求利害而计其然否得其兴除先后之实条析而缕陈之时行省参知政事杜公出涖漕事察公言议诚确上辄见之扵行春运最为艰险岁常扵浙西从便装发是岁浙西𬒳水行省议拨江东粮十七万石凑之公慨然曰风信不可失失则有悮国计非细故也江东逺在上流侯其转运交曈入舟如稽缓何径诣省恳请先发浙西所有却徐以江东粮𥙷足夏运宰相是公言立为改命各所千户轮番下海即分诣诸仓监装无钖州长玉伦赤不花颇姦黠暴縦指使羣卒攘攫省颁法斛不时交装事闻于省省命公驿往劾之一问淂其罪状官吏既伏辜而料量亦不耴赢列郡儆畏相戒不敢犯公令舟比达直沽都漕运使督纲舡重㮣转入河仓都省常遣官临视而以察御史涖其成公复以缷粮诸弊白之着为㝎令河海之舡梢碇水夫各不许离次入践其舟又不许登岸逰行致争从纲官与海运千户监临交缷自始及终将阅两月官有励禁而里无呌嚣㑹省部科拨海舟别给脚直往运辽东粟菽八万余石舟人射利争欲承载公闻即取姓名悉附于籍立䦰使自拈之衆乃帖息扵是省䑓官以公㢘能实绩文章荐之扵朝而公以海忧怖成疾方竣事入见宰相报功及亰遂卒讣至海澨舟衆聚哭相吊闻者为之涕洟既再岁而民之思公如一日焉廼伐石请辞将具列遗懿传示方来予曰公亡久矣非有声烈足以歆艶扵人又非有福威足以警动扵世而民恳恳焉惧公之迩湮㓕无闻欲假吾文以圗不朽夫子谓诚能动物又谓有感必应其効固若是㢤公阿鲁威部人也由中书直省舎人出为济南総管府治中拜西䑓监察御史寻迁内䑓江淮再置财赋都府选同知府事复选为副万户阶中顺大夫卒年三十有九公精悍谨敏勇扵建事犹为所试者小耳使究其用则翺翔禁近出入䑓阁其所以自重者必不止是而巳虽然髙爵重禄人可得也而面䛕背憎出辄唾骂或至攻彂其私而斥败之者皆是也则若公结爱扵殁身之后而传信扵不可致诘之余岂不足以崇抑浮而为挽囬世变之一机廼系之颂以播于康衢以夀于贞石颂曰地大物衆曰维亰师军有粻糗民有淅炊资之以富则顺无违居重驭轻强榦弱攴惟圣斯训夫岂迩私赋粟荆扬以实天府千里馈饷士犹饥阻而况万里如出诸庾溟海为渠肇今非古蛟龙掖樯佽飞凭艣发不浃旬逹于析津千仓万仓其积陈陈曰是漕计囬斡有人不疾而速不响而臻其致伊何视民犹身身有痒痾为吾隐痛不恤其忧民则谁控繄咬童公世之麟凤其智良知粤有机综谓吾与民异体同用必厝之安必扶其伤使大川如履康荘我不忘民民其我忘至顺之三春当戒航舎近移远民始伥伥公曰风信母宁少爽往吁外廷报可如响有挠吾法俾直母枉纲船受输姦滋弊长公究其端始张禁网凡民有欲聚则必争无亏无盈既平既成民曰平成由公之明公曰尓民无丽于刑式遄其归以畅尓生天胡梦梦不卑公夀有劳弗㢮有用弗究民之孔怀疚心疾首仰公如神忽左忽右公乗焱风頋我童叟如父扵子罔不恵歆天理虽微着在人心如霆斯发如日斯临影响形声昭昭徳音谓民忘公匪今斯今天之粒民以为尓极国有服贡士有稍食饷道之行繄水之力云涛际天其慿其翼公终佑民民思无斁嘉兴盐运分司纪恵颂汉置郡国均输盐鐡官盐官天下凡二十八郡而在大江以南者㑹稽郡治海盐㑹稽地聮东西部封域广矣海盐以地产得名庸讵止嘉兴一州境㦲负海之利煮水为盐齐盖正之以为富国强兵之术汉均输法犹曰推夫人用之数官自受之而以平价出之敢私鬻者鈇左趾没入其物所以佐百姓之急奉军旅之费抑兼并而防淫泆也当时所举贤良文学皆对硕罢盐铁均输议者重以安邉足用之本难之遂卒不罢唐置巡院峻榷增估民巳甚病至宋给官本请钞授盐则厉禁加宻而公私交瘉无遗筞矣汉之盐官其制莫详若㑹稽所部縦广数千里海滨斥卤之地地尽盐也而以一官领之大数百升而釡十釡而钟偶筴之而为籍钱人无以避此数也今给本请盐之法尚仍宋旧而统之以转运盐使司置使贠一同知副使判官贠四重其官故常选用能臣然佩以三品银章出入乗三乗传其所部之捴管府州若县承命不敢少后官以转运名则夫开阖利柄随时变通诸使判官固得専而制之非如它有司受成法于上按而行之犹衡石之不可以䡖重低昻之也国制二使捴凡司事同知副使判官岁出分司涖校其䰞盐之次苐而下上其赏罚冐禁而私䰞鬻者即议寘于法任专责重则虽同知副使判官軄有䓁荖固视二使而与之侔焉其选宜不䡖矣嘉㒷大郡境内列置五埸埸岁有课有官吏以奉其成画有仓庾以时其出纳自比年旱干潦溢之不常凶荒扎瘥之继起亭民疲扵刮䰞逋课未偿新额日积官民胥为诟戾若束溼然急则促数耗矣元统改元之明年转运副使颕川李侯实分涖其郡扵是侯在官踰三年谂扵聴闻酌知其弊至则进其长贰曺吏而诫之曰鬻盐有火服给本有户帐私䰞必出扵场亭私鬻必受之卒伍法所当禁吾不贷之以情法所当予吾不私诸其属利所当举弊所当革尓眀告吾吾其敢不悉力自吾身以及吾之属吏知以蕳御烦以㢘率贪而巳凡着令之所具吾与若曺共守之一或不㳟吾不以丝毫贳汝也唱名给本随至随与无晷刻之淹无铢两之捐也桉行团灶单马羇童糗糒所资取诸装槖劝其勤而惩其怠不啻父兄之督其子弟教戒之出威扵笞䈎有犯私䰞鬻逮而耒则为之疚心疾首推见至隐传之䡖典开其自新使不䧟扵酷吏之深文不入扵上罪之桎拲虽𬒳重锢人自以为不冤仓庾受纳辨其色泽为之平㮣取足釡钟无赢合羸孺癃叟以次进输莫敢先后手执筭筹钩校登耗饭𬞞水饮若固有之无宾客之迎将无庖传之䜩娭去之日如始至焉盖亭户卤丁躬受涵煦之恩感戢不忘义也而若齐民获安力作以无堕突之虞以免织罗之害如春风时雨之及物而物不之知则仁不胜用矣今侯以治办还司而民之饮恵沭徳者咸愿列侯之绩刋之贞石示后至楷法廼相頋言曰吾侪小人躬稼而食无尺籍扵盐官而终岁勤动积其布缕粟粒之赢曾不足以当捕吏一饮釂之资自吾李侯之至而始得率作兴事以遂有生之乐孰能诗乎其往请辝以永无穷之思予方悲世鉴之不明慨民碞之滋甚而扵是举独喜夫人心天理之不可以终泯者如此则为叙而系之侯名某字正卿由中书掾入官宰满城守泗上皆有恵政在民民为树碑以颂遣爱有为有守今将陟明于朝宣其智略纾民隐忧薄海东南于胥望之䀋筴固其一事焉耳侯之四子皆学为儒仲子国子进士苐三子举至治丁卯进士苐一诗书之教蔼然一门侯之所存兹可见矣颂为郡民纪恵而作非其属之私焉先之以办课之实亦推本而言之者也颂曰盐实地产味维醎海王之国利尽东南齐正其筴积之成富汉盐鐡官视为寳路均输使属赋及丘民笼利而行兼并相因唐置盐院宋始定课权其重䡖以滋食货经费之出有国之常榷法既宻民用疾伤圣元龙兴制则因旧转运名司官以选授借户给本课无羡赢请钞以估予盐以平徒法不行人执其柄校盈亏戒不㳟命曰是嘉禾望于浙西昈分五场有弗能齐岁龙在戌元綂之二副使李侯持莭往涖谓吾奉法维以视成母愆于素母蹙于倾官有工佣俾时散给尓有常输则以时入稽其耗登示之劝惩尔无私鬻丽于大刑法令在人昭如星日吾将与汝守而勿失国有嘉量坊民于姦吾饬庾吏母尓面谩吾少也贱衣麄食粝今而赋禄行有舎茇继粟继肉有廪有庖敢以口腹贻尔告劳一夫逮系株连百室侯鉴孔明罅穴斯窒丘民力生食稻与鱼向非吾侯曷寕尓居昔侯未来蹙頞屡呕侯既戾止燕及黄耉治功成矣侯则言旋民之戴侯列㝛在躔徯侯重来持莭按部以卒保我绥我眉夀显允吾侯家有诗书伦魁硕望承庆之余懐仁负义侯所自致床笏如林观报施官守言责世岂甞无无得有失是诚负予侯徳之纯如金如钖矢诗扬之垂后楷式杨丞检田颂东阳丞杨公景安觧秩将去操耒之农负贩之夫暨于褐寛之徒逢掖之士讙然言曰兹岁丙子公之涖官适三年巳而原田无秋民将阻饥公曰吾其可以官满自诿躬愬大府以次闻干部使者请如故事检覆其菑既报可公受牒当分诣诸郷一童一马檏𬒳径往次舎必扵菴庐食饮取诸槖视田劳农巳事即行䟦履荒阻阅数旬归治任俟代退然若无徳扵民者闻古有借㽞之典吾将破崖岸而求之不识可乎嗟夫官民之间相临以势方满秩将代旦夕觧去嚬呻戚休吾何系㢤而公之是心䔍不能忘䘏菑救患若已隐忧虽一食饮一刍秣之微不以重累吾民宜乎民之爱恋真若赤子之去其慈母而疾者之失其良医也迹公之智其贤扵世吏远矣然则愿借宼君兴谣叔度壹是吾民可巳不巳之情予兹有闻敢忘传信乃作杨丞检田颂一篇以永民思窃附风人之义流爲孙子之歌颂曰大县置丞丞以贰令称缝阙漏阖辟成政举斯加彼实制民命肆今治县共理惟寅占位茟丞岂具臣有智必恊有谋必询载稽治否酌有公论茧丝保障间不容寸民鉴孔明莫或流遁东阳在婺百里之封㢘徳章章有丞杨公杨公制政健敏而通先时丘民喜闘乐讼公牖其衷不震而竦令虽执竞民获康共因赋定后则罔后艰重其所䡖滋以穴姦頼公司平里谧闾安民奉公上有庸有调挟是厚诬烈甚原燎公为事程无尔酗暴衆方嚣嚣莠言盈庭汨其腥腐乱我芳馨繄公主静神聴和平亦越三朞俟瓜而代时秋亢旱赤魃为害焦泽赭原莫观铚艾公戚于怀往吁牧连谓此巖邑民病无年不蠲其输则瘠而颠诚至言谆卒获聴受即命行田捡括疆畒公曰异㦲予其奔走既屏驺从亦载粮糇单马覉童陟巘降丘劳来疲甿使无隐忧甿曰明府頋我复我不惊犬鸡不窘㫪莝遂我生育扳诸寒饿䆠成而怠人有常情繄公一莭不挠不倾翕是实徳溢为休声惟今部使张胆明目刺贪举㢘令巖政肃岂遗其近而弗甄録论公之才宜济时康最公之绩何愧明扬廓而天路跋彼云贤智之生世常不数达而之用守约施愽厦材既具不弃栌欂今人古人可企而齐龚黄卓鲁夫何逺而相我杨公大邦维仪我邑于西五舎而近谣诵相闻说丞如尹问讯棠阴酌言斯允爰缉芜章播之康衢匪我夸公为后之模庻几遒人采而进诸柳待制文集卷之九柳待制文集柳待制文集卷第十栁待制文集卷之十墓志铭元赠奉训大夫辉州知州飞骑尉汲县男王府君墓碣铭府君王氏讳澍字树夫娶张卒时年二十二其嗣子兴祖才五岁耳母丁夫人即以府君之䘮塟所居县西北五里张园之原既四十一年为延祐四年兴祖通籍于朝为中书礼部主事品视苐五得赠府君奉训大夫䟫州知州飞骑尉封汲县男扵是兴祖将以府君之世业行治载辞碣墓请扵其友东阳栁䝺曰兴祖不幸在抱而孤无所识知不能悉吾父之声容而吾祖母盖常常举吾父以厉兴祖曰尔父从而祖学刻志读书每授一经占诵数百过务口熟心通乃已我时亦不见而祖之以度程之也尔祖甞谓我是児㡬冠而文气厉其进矣乎吾家故艰约及尔祖即世百爲丛委其身昼日接人事外夜分尤力讲不辍方疾既革强起抱尔着膝上泣指尓毋而告我曰人非贫贱之患而忧子孙不克成是子其庻乎唯二毋之朢吾今负吾毋矣言讫复泣下巳而遂卒我与尔母知其言之痛而未忍即死者以有尔在耳尔父之扵世者浅其智不大见而学亦无所施以吾观之其涵茹植立他能子弟不一二觊也兴祖稍长即深识之今兹頼二母不失其家尚窃禄食以有馈祀祖母今年八十有六吾母亦六十有七华皓后先并受显㤙而吾父之宠苐及扵泉穸盖曾不得半菽以飬是扵子道不亦至恨也㦲吾子幸次而志之庶有以慰吾父久没之䰟而且以饬王氏扵永久䝺谨按王氏丗家曲周府君之曾祖讳魏金贞祐九年进士仕至寳丰县令祖讳克温金季以从仕郎为辉州都孔目官兵疫起手治粥药以活病饿者民徳之卒捍城死难祖母申夫人始由辉徙卫州之胙城县故今为胙城人父讳文昱不仕以明经教授郷里母丁夫人也兴祖字景先温缜有清裁起家郡文学辟中书兵部令史厯枢密府入中书省为省掾秩满以今天子正位东宫领枢宻使时尝奉署牍用㤙进一资授奉训大夫向羙显矣有子毅国子生赠封令官五品始予其父阶官勲爵母若妻即封县君景先请于官曰兴祖之祖母丁实保抱携持兴祖以至于今硕以妻唿延所得县君譲丁宰相义之扵是丁夫人与张夫人并封汲县君人知荣二母以为王氏仁孝之苻而不知景先之所以借宠于国家卑矜其祖母者实以毕成父志而巳余闲忠孝之门克受祉报若辉州之敷恵执莭府君父子之仍世履儒其善厚之泽欝塞充满至于今而始彂逹流动焉岂真所谓盈科而后进者耶府君之徳之渐吾盖不知其所心也铭曰繄王受姓出自诸姬曲周之宗继别始支于共于胙载徳甚仪祖烈扬扬孙谋规规有殖其丰而啬于施孰不菑亩视尓耘耔维昔孤孱鹓然奋飞有奕命书贲于烝祠亦既显孚而又燕宜眀昭者天不昩人为鑱兹冡石用永厥徽有元故奉议大夫福建闽海道肃政廉访副使仇君墓碑铭仇氏朢陈㽞谱云宋大夫牧之丗入金有更朔平临潢二县令者讳辅即家临潢临潢之曾孙昌平府君实又徙亰兆府君生三子其中子则君也君讳锷字彦中始齓从府君出礼宾客巳落落善占对长益涵揉扵学要能以竒气伟莭自致至元八年君生二十二年矣安西王时以亲王镇亰兆喜优纳人士君布衣入谒王语合意竟㽞给事邸中久之列上其能即试君武僃寺夀武库使十五年遂出知威州廿年稍迁巩昌路総管府治中治皆有声称廿五年进阶州尹未赴遭内艰罢扵是御史㢘得君威州巩昌数事荐诸朝欲引置言路不果廿七年廼以福建闽海道提刑按察副使起君明年制改肃政㢘访司即用君为肃政㢘访副使间岁自免去曰吾复何为扵斯丗盖北过髙邮乐其土风囙㽞居十年大徳四年以疾舆来扬州就医药其年八月十日卒扬州年五十一自承务郎三迁官至奉议大夫卒之日无赢囊副禇侨家巷䖏之旧聚哭一辞曰善人亡矣至大四年其子治济濬浩廼克自力奉君之䘮还卜大都宛平县西山下荘之原藏焉窆以四月酉其域距祖茔五里君性开䟽与人交底里倾尽为政多本教化而自持其身丝毫不敢欺方少未仕见白金遗道傍𥘉不頋巳而计曰贫者需铢两以济幸我见之他人则持去矣即俯拾纳䄂中俟有间求者至自言适贷得将营亲塟君询验果然出金还与之其人泣谢道姓名君诃之曰我岂市㤙㢤在威州民张氏兄弟讼家财吏展转逑赂更数岁莫能决囙亦致困匮君召谕之曰若兄弟孰与吏亲民曰兄弟同气吏涂人耳君曰弊同气以资涂人汝何不知之甚即大感悟相抱持以哭向君叩头曰今不敢复有辞矣遂与俱归时属县吏李芝秀慢令当笞君朢见即命释缚唿前曰若躯长六尺徒甘捶楚间不知有功业可指取耶吾与若三日限若不力吾将重置于罚后君出安西有从骑十数西来见君遽下马拜曰我当笞吏也公向脱我罪又朂我仕今効莭兵伍爲千夫长微公之徳岂有今日在巩昌㑹岁大旱草木枯尽僚吏请出祷羣朢君曰得无以冤狱致是乎取某事按问得实平反上之大雨三日在闽属行省臣有以采银爲利献上徼爵者朝廷下其事设官赋民而地实无矿民往往贵市入输君急劾闻有旨罢其役命按致言者罪建寕刘氏居麻沙村疃中仇诬其有反状州若县将织罗成狱君虑囚及之唶曰有是乎即以法抵仇而刘阖门数百指不絓一人君仕虽早当官之日不多扵闲放之时故其施为注措㮣逸不传今掇其士大夫口道以熟者一二志焉其所书如是其所不书大抵可见矣虽然犹为试用者小耳苐令充周而究极之则古所谓偱吏不足多也君曾祖忠源仕为定远将军兰州司法祖福亦明威将军父昌平府君讳徳明隐居教授曰樊川䖏士者府君自号也后以君弟锐升朝㤙赠奉直大夫飞骑尉昌平县男先夫人郝氏赠荣禄大夫大司徒蓟国公谥孝懿讳徳义女先十一年卒生三子一女后夫人合氏先一年卒生一子三女其葬以二夫人祔治髙邮府兴化县尉济从仕郎太常太祝濬从仕郎大都护府照磨浩晋寕路闻喜县学教谕壻曰呉焘御史䑓掾卢亘翰林待制承务郎兼国史院编脩官早卒姚庸承徳郎中书省检校官孙男四人曰庆璋延昌顺昌敬昌昔君爱钱唐比过之去来輙㽞旬月往徃援琴筑以写山水之清音久焉若新得之故与予同好相善也今年延祐六年距君塟八年矣而其子濬丐予文其隧上之碑不腆之言君实知之矧専记纂尚庸何辞铭曰蓄之涵涵流之渐渐莫或匪泉筑之䟽䟽之渠渠堂亦有焉我观其终有植之隆有彂之㳙谓徳既仪不卒于施而又不年不㳽其盈不陊于倾以㳺于天子则维宗女则维从其之孔延西山之原冈阜完有封斯阡以引其休以质诸幽尚考铭镌故奉议大夫监察御史席公墓志铭延祐三年四月十又六日宰相奏以前祕书监祕书郎席公爲辉州知州越七日御史大夫复奏以爲监察御史五年五月一日卒官卒后五日其妻元城县君薛民奉匶殡亰城南明年正月十一日始以舟载归其居大名路元城县将卜塟前行戒其女奴幞公平生所爲诗文记序铭颂藁卷满一箧来告曰吾夫䆳扵学而欎扵用其所着见大略具是吾妇人不能悉凡外行吾夫在时雅幸知子子爲我考择其尤灼灼者志诸幽妾虽斩焉未亡将他日有以下见吾夫扵地矣䝺哭且辞既明年其连郭君徳夫实又以元城君之言来速铭盖䝺始客亰师公方去官中祕书侨居委巷蓬茨一室不能具几席而彊志确立如古独行君子间一造之坐谭亹亹或时竟日不啜一茗知其所学为有源委者夫其飬之之充则其彂之硕远无疑也而止扵是殆所谓天者不可信耶公少学扵翰林学士𬗋山先生胡公祗遹时集贤学士雷公膺翰林学士王公恽与胡公同称文章家公往来三公间其醇然不杂则多得扵胡公而芳泽厌满皆其自致䖏困能亨往往推极命义之微以纾其抑塞传者以为是怨者之辞耳宜乎公之穷而遂以不振也公早以御史荐为殿中知班御史中丞崔公甞目之曰是真读书明理者吾知其不囬挠矣寻辟掾太师淇阳王府三考当入流内铨即试祕书监祕书郎比三载其长言扵朝曰席某最宜扵官愿自㽞不迁扵是复以为祕书郎至大三年先皇帝方正位东宫而武宗皇帝在御公为澄源书数千言以贻两府其㮣曰正巳而格君谋国而任人是在两府宰相元气也䑓臣药石也元气受病则有药石以辅之彼此相维而君心可正治道可成识者多之及为御史首论选官之法固欲循名而责实察言而观行为执政大臣者可不监其失而圗其终又论兴学所以立教师道不严蒙飬不正望其成㓛难矣㑹内廷臣有欲芽蘖为中执法者一䑓愕眙不敢动公独抗章拄之寻亦自悔止延祐四年畿辅久旱春夏多霾风和宁诸甸大雪盈丈人畜死伤公上言应天惟以至诚爱民莫如实恵隂阳偏胜理有致然宜合近臣经事多而识虑审者杂议之凡政令得失民情休戚咸得上闻庶有以启悟宸衷圗回天意他所论列尤多皆精凿剀直或从或违其効盖可睹巳甞曰搜擿案牍而日以计期㑹深文以扶细碎吾无能也其徴扵书如是而及以吏事属公者莫不云然呜唿亦其材御史矣公讳郁字士文殁时年六十自承事郎三迁官至阶奉议大夫其先太原人中徙大名今为大名人祖讳珎不仕父讳荣仕为将仕郎卫辉路获嘉县主簿卒以公恩赠奉议大夫大名路捴管府治中骁骑尉封元城县子毋杨氏追封元城县君公之殁盖无主后无一铢之赀无一锸之土始丧至葬薛氏尽斥簮珥鬻以供具薛氏奉训大夫庆元路捴管府判官致仕讳均女也其塟以七年某月某日其域在大名县安家荘昔公受言扵𬗋山先生曰士所以异扵人者以义理飬心志以学问飬才能以徳飬身以名位飬㓛业以道飬天下以政飬民以着述飬万世又曰盛极而衰气数之必然故君子忧治安而恶盈满所以君子小人之泽皆五世而斩盖识之座右恐恐乎惧一言之不售也公所为文在藁犹数百篇䝺将叙次传之姑述其世业爵年而系以铭系曰繄人有生衆万不齐或坎而流或嶞而堕其人其天孰全以亏亦昌扵言而徳不施允兹与存抑又何欺有竁斯藏有绋斯纚式慰尓嫠诔以章之方先生墓碣铭浦阳江之始源在婺州浦江县有山直其东北曰仙华山山之南里大姓方氏居之先生方氏睦州谱自五代末徙来出唐玄英䖏士于宋有户部侍郎赠光禄大夫讳扬远与眉山二苏公同为嘉祐二年进士其子滋亦卒官户部至先生六世先生隐君子也雅志㳺常欲资之以昭徳葆性汲汲然恨行地不广接人不多盖老而愈锐𥘉本陈氏子在褓而先府君命为后曰是能纉吾业者何必吾宗踰冠出客杭都主贯外祖合门舎人俞公所将作监丞方公洪竒其文以族子任试国子监举上礼部不中苐扵是陈丞相尤噐惜之将具奏请𥙷𥘉品官而丞相去江南巳内附先生未甞有仕籍然追记其一时所予非班序之显人则庠之闻士扵书无不通䆒毛氏诗其最邃者也始盖用为文以应有司后乃束其兴观羣怨之旨而一彂扵咏歌体裁纯宻声莭婉不縁琢镂而神融气浩成一家言诗既益工业日益落里士吴明府渭囙与其伯兄弟辟家塾延致先生吴溪上遇好宾客则採摭云月嘲咔林水间晚善括苍吴思齐善父武夷谢翱皋羽序其倡荅诸诗曰风雨集以识皋羽无子死数百里赴其丧爲函骨塟严子陵钓台南间岁西逰访遗揽古兴怆増欝自陵阳牟公献之新安方公万里而下若淮隂龚圣予剡源戴帅𥘉永康胡穆仲南阳仇仁近莆田刘声之吴兴陈无逸皆聮文字交积其藁卷满数十便束㱕山中如有徳色然甞繇亰口泝江至建业又东南出括行寻鴈荡大龙湫抉摘景物率借爲赋咏无一毫徼世意或以是迂先生则笑曰彼岂知我㢤家故贫至先生一倚吟诵尤不事生殖遂以艰窭终其可传者古近体诗及他着述合若干萹未诠次得诸躬无若贻诸后先生庶几为不死者先生讳凤字韶卿年八十又二夫人季氏先卒扵贯为从表姑曾祖某祖某父志仁其卒以至治元年正月某甲子而塟以其年某月某甲子兆在仙华南东子男二人㯉克以儒承家女三人适张佐黄旒赵必佀孙男三人孙女二人贯少亲事先生比长走外归輙裒其道路所得求先生而紏正焉先生每翼张之迨兹齿士获有禄食于朝是敢忘先生教指㦲去年冬先生甞手写诗一章介其孙壻吴莱来试春官言近得聋疾画𥿄与人语则仅可识自视若外域人将死无日矣然行间整整不见老人欹侧态方意其虽聋岂遽衰者莱还而赵录事以讣至贯为位哭失声巳乃曰先生既塟矣瑑辞表墓非贯则谁宜为盖用其所知者酬焉尚先生之志也夫铭曰不踬于奔而逰于恬维蓄之实以鸣其谦有鞳钟镛㮣若釜鬵鼓间出声震轰严严噐之硕者则罔不兼先生中身退然㓗㢘彂其和音不懘不惉不荐庙郊卒死于淹岿岿仙华越人所瞻瞻之维何匪孚用占有封斯隆如车如幨门人作铭式昭潜亡舅故宋太学进士俞公墓志铭内弟东阳俞仁杰将以月日葬吾舅府君乃自其郷贻书亰师告塟期䝺哭拜巳南向祝曰䝺为贫持禄以縻于兹丧不及临塟不及虞罪也奚赎独假兹盖石文着府君之隠徳閟行质诸其幽尚庻几有以慰其营魂扵地下则系之曰府君讳相字莹中曾祖讳寛祖赠承事郎讳嘉㑹父通直郎衢州军事判官讳能千府君幼从郷先生学治经爲小戴礼大义下茟纚纚千百言宋咸淳七年仲父合门舎人公当任国子以其名牒上试入䓁得𥙷太学生祭酒司业愽士苐其所业常在诸生右又眀年外舎校定成即升内舎宋太学制有三舎法由其选号能文章则阶通显矣扵时府君才二十余而衢州公方监省仓门与合门公并有列于朝所交皆望卿逹士府君旦暮冠带出入桥门肌肤泽晢仪观秀俨人以爲是借诸父以成名者何足与寒畯角㦲及从院小吏窃録其文而证其绳尺之当否则更翕翕称譲悔谢其知之浅也又数年而宋亡六馆为墟府君亦径归不复出﨑岖兵间生理销落盖晚得重膇疾宴坐一榻吟呻佔毕外独嗜天文圗书探研奥赜不遗毫丝尝推其禨祥灾沴之所起曰后当然耳巳而果验然不以语人而人亦不识之间则课子姓读书耆旧过门问故亰人境离合交友出䖏衘柸接席歔欷感怆巳复欢欣笑唿贾勇为乐犹有承平风流意态自余壹不挂口其言曰盛衰者物之变也而吾之不变者曷尝有盛衰㦲呜唿府君非得道者欤其卒以延祐六年八月廿六日夀七十一窆以泰㝎元年十一月某日兆在西部郷金家山夫人胡氏子男三长仁杰也次傅翁早夭次俨翁出后同邑卜氏女一适胡汉汉业儒孙男三文璧文奎文叅孙女二适吕綮王致平合门公则䝺外祖通判静江军府卒官铭曰始之遂遂若或将之终之寒寒又或方之不磷不缁其休先耋何嗟矣徳则允臧于以诔之维后之章元赠太中大夫东平路捴管䡖车都尉鴈门郡侯田公墓碣铭延祐四年朝请大夫徳州知州田君泽既去官以老中书爲考秩进大中大夫而以中山府知府致仕五年爲至治二年天子推㤙臣下宠及其丗生封殁赠具如诏书扵是君之大父母父母应在䘏典得显赠有荖曰世昌大父也阶中宪大夫官南阳知府勲上骑都尉爵鴈门郡伯曰诚父也阶太中大夫官东平路総管勲䡖车都尉爵鴈门郡侯曰李大母也曰赵母也并追封鴈门郡夫人泰定二年君年七十又九而君之子居中亦且六十又一相顾言曰吾世郑人始吾大父南阳府君遭金乱甞摄承其州事亡㡬病免卒时四十五乱益急李夫人径擕吾父与二弟冒巇抵险间走渡河北居保㝎因伍民以着其籍吾田氏宗仆而复植夫人力也乆之以介弟属吾父曰尔兄弟㽞应更繇吾挟尔季还老于郑矣得年七十八以卒故吾东平府君方在艰棘已知奋厉自力扵生业卒能纾穷取𥙿以开其家及进从学士大夫逰则慨然兴起谓吾今不逮扵是俟吾児既长必求明师教掖成就之庶其勿替以引乎自吾有知犹常常举之以督以儆吾父虽逺而训言在耳敢忽忘㢤今吾幸借祖考遗徳保有禄食历八官而丝毫不挂扵吏议遂得休其衰髦以下从先君子扵九京尔复有子有孙其深识之又曰吾旦暮人耳吾大父母之葬在郑昔吾守钧甞改卜竁郑之新郑县韩保村吾子孙生扵保定吾父卒扵保定而田氏茔扵保定盖自吾东平府君始矣尔逰居京师孰能文辞以着吾志尔持吾言而往请焉倘哀而畀之则鑱诸窆石表诸隧上尚田氏永有宠绥居中甞善扵贯它日摄齐款门前致其父中山君之戒曰子而不诺吾无以反白吾父贯曰孝子仁人之心予将张之不暇而敢以辞嗟乎春雨既滋草木怒生至其条畅叶茂而本根之䕃借或不能无赖扵斯予观田君之所致知其积累之有自则夫享有乐康而子孙启庆之若是我东平府君之菑播扵前者宜其获之炊之而无己也府君之卒在至元廿六年十月二日春秋六十有三卒之七日窆清苑县马车村后十八年而赵夫人卒盖七十又八矣即举以祔府君之兆子男三长泽也泽字济民次渥次渊渊早卒孙男二长居中也次居仁曽孙男四长恕从仕郎大都酒使司提举次恂将仕郎顺徳路广宗县主簿次恪次怿曽孙女二长适翟居祯次未行铭曰田维嬀姓显氏扵齐粤有代序乃别乃支谱散宗繇逖矣莫稽攘攘郑郊琐琐夫屋相时母贤暨于育鞠畔涣流离式嗣式续基之朴之以有东平尔蓄必流尔郁必声保人敬恭言观厥成厥成伊何以克有子亦仕而优弗殆而止徼其宠章烝畀考妣维考若祖殿邦伯侯封土祁祁在晋之诹曰大尔承曰辑尔休嗟今之人匪朝谋夕车来贿迁贾罔常获视彼田宗其处安宅四丗百年孙鲁孔仪曷其以徴墓则有碑博士司诔维显诗之亡友王君景先墓志铭景先姓王氏讳兴祖自中书东曹掾六迁官至朝请大夫礼部郎中泰定元年四月扈从如北都七月十八日卒留守官舎舆其匶还京藁殡文明门外将以某年某月某日启葬卫州西南小店原距州三十里景先本曲周之宗其曽祖在金季甞爲辉州州佐捍城死难因留茔卫之胙城爲其县人胙城滨古河道比年飘砂拥砾漫没人庐舍冡墓景先在时方欲求地改兆不幸早死今嗣子毅穷穷承志以获吉卜而不知景先之遂从此土也始也景先五岁有父䘮頼祖母丁夫人克自生殖踰冠学业见端序即起爲汝州学正试辟兵部令史由枢宻掾入东曹㑹朝廷议行科举以兴能取贤凡所着令必经景先手乃定延祐四年考成用仁宗皇帝居东储领西枢进奉署牍恩超一资授奉训大夫中书礼部主事改大宗正府左右司贠外郎寻拜监察御史按河南㢘得其省参知政事宜匝陌丁酗虐民吏数事劾罢之以江陵召为吏部贠外郎亡㡬出签燕南河此道肃政㢘访司事建言敦本崇化在尊右儒术囙上所㑹稡汉唐諌臣遗事曰宪覧数百条廷论赏其知要虑囚至大名民有彭甲自服为盗系狱踰年景先阅其辞遽曰此非盗盗未获耳巳而果得真盗䟽免彭而论长吏失入如律满二岁复以礼部郎中召还死其官春秋才五十二娶唿延氏一子国子典籍景先事丁夫人孝谨夫人余九十犹在飬景先旦暮莭时其食饮怡愉乐康忘其耄也盖景先敏学强善与人交慎终始平居不屑屑口语而临事持议卓见㢘角从仕廿年家无一瓦之覆一㕓之耕以寕其居老母丁男孤寄亰师平生交友多赙之者其所珎畜经史子集数千卷古名人书画数十轴而巳尤好为诗趣尚恬素辞亦清沖在藁数十百萹往往多可喜予来亰景先辱与之逰命其子从学治经深懐宻抱见輙倾尽在东垣书䟽往来无虚月甞欲䏈舻呉越擥劝山川形胜以摅彂其抚今思古之情而景先不能待矣将槩叙其出䖏畀俟塟期鑴之乐石纳诸墓中而复泣拜以请景先固善予言其又何辞若凡世系具先府君志铭此不着着其厯官行治之可传者铭曰古儒行猷无賸学稽经用律道斯传景先进途如发彍端车而驰闲矩矱羣飞方拏见孤鹗孰返其归赴㝠漠九原茫茫吁可作承直郎管领拔都児民户総管伍公墓碑铭高安伍氏着籍于其县之仁南郷上泉里者实自豫章临江再徙以来至管领拔都児民户総管讳先辅始峣然称大家朢其里中矣扳都児汉言健児𥘉世祖皇帝统壹疆宇敕甞扈驾南伐骁勇十一万户㽞籍汉湘命枢宻院即江陵之松滋置総管府为署官比秩三品捴凡役之政令其贡赋物估则因湖广行省以输达于上盖分乎兵民之间而优飬之也延祐三年公用东朝宿卫㤙起家一命涖其府在官三年枢宻臣方奏公政绩宜迁而公以病满百日当免径舎㱕间二岁复至亰师觉体中风眩即日南旋及家犹经纪诸务甚悉泰定二年秋九月疾作遂卒得年六十明年冬其孤允㳟卜兆抚州临川县明贤郷白竹坑之原将奉匶以窆先期属其父友广东帅府掾李荣持事状与其府所上最牍走钟陵乞辞以揭诸其隧予读太史公书见其纪次三代战国秦汉事本末可称道或者谓退䖏士崇傎殖更有所蔽然不知治产积居在追时好取世资而推利任义不拘牵常算固卓然豪桀之士㢤若公甫试而効其可信者如是是足以表着之于后矣公自少有智力用之营斡輙操其赢久之治别业豫章度资用益㭲辟塾里中致名师敦其子姓以学实义廪赒宗党邻比之不能自振者豫章城东出朢仙门通道吴楚粤故杠梁壊公伐石新之冶鐡㙛一百五十尺衘石为锢且屋其上比至松滋松滋民阻饥公彂囊楮得中统钞三万六千贯移县俾计口予之而冨民亦稍出粟以佐所全活三万户有竒前是府建白水书院便学子肄习而庖廪不继公曰士有事而食然则学非事乎辍羡俸一千七百九贯率先潦吏为市稻种田三十石其赢犹五千贯树为学食母钱山南㢘访使者善公干敏行县经画江陵㑴没学田之在版者得水陆田林园一百一十一顷岁广其租一千三百一十三石中统钞亦五千五百八十五贯扵是讼辞连民吏多移公㢘问凡廿余事钩致其情人以不寃诸使皆列上其迹至完饰廨署増筑逵道徴工需材常有余用而不以劳勚诬民为公之民盖晏如也晚还上泉遭岁荐侵白郡颠输米麦各五百石从官中给食贫民又大出米五千石下其估贷之尤无业者聴以力佣辇剰粟石二百往赈邻县南昌进贤日为糜粥餔行者环其居百数里人倚公以生公襟抱开朗未甞躬佔毕为学问奋其猷行徒手致赀算鉅万歛𣪚㢮张不抑不浮结宾客蓄僮奴乐赴人之急有古任侠之风使位与年可以俱得则汉赀郎功业可指取也呜唿惜㢤曰天富曰文贵曰大贤公之曾大父大父父也曰刘曰黄曰傅公之曽大毋大毋毋也曰卢曰杨曰也先忽都公之配而也先忽都宗王女也曰允㳟曰朝弼曰赵寄公之子其庻赵寄更名普安为允㳟后允㳟嫡也曰普関公之孙也曰某甲子卒之日也曰十二月乙酉塟之日也曰承直郎公之阶也曰兴甫公之字也曰乐泉公之自谓犹曰乐乎斯泉云也予不佞既为摭其可书者序之又系以铭铭曰道𣪚俗毕用智自赢进乗其时反亏致成如风水遇如区者萌果孰使然以施以生惟过而续其机不停既取既新有益无倾我观伍宗由枿而荣翕之敷之信若权衡岂徒専已刓神敝形一莭临民民歌治声将升于明载辑于寕饮徳沐恵我鳏我惸志使乐郊移之里闳直究其庸胡不百龄有袭庆源来裔绳绳爰卜契龟廼辟幽扃圡深水长函龢葆灵曰兹公宫尚劖铭元故大司农史义襄公墓志铭中书右丞相赠太尉镇阳忠武王大勲在盟府不朽在史牒世称真㝎史氏犹汉袁杨唐英卫而济羙过之大司农公谥义㐮扵太尉为从孙而金𬗋光禄大夫兵马都元帅之孙也元帅太尉毋兄镇真㝎阖门百口死武仙之难独二子先从大父行六部尚书㽞此亰获免季江汉大都督实生义㐮义㐮有大志太尉爱异群児命冡嗣万户鞠为已子擕戍襄鄂少长在行间耳目濡染衆号知兵甫冠长千夫从逐赵宣机余宼手射数人万户后以宣慰拔下静江行定广西十八州广东三州义㐮常先登以功授承直郎同知静江路捴管府事时有盗㩀肈庆行省假义襄肈庆捴管往讨平之还迁奉训大夫潭州路治中未行进广东宣慰副使改淛东在广殱洞獠黎徳俘蜑舡千艘在淛破山贼桞分司衆七千栝苍踣娄蒙才杨镇龙衆五万东阳摧俞高衆五千绍兴殪詹老鸦林䧺刘甲一衆数万温䖏间功最一时先是张元帅弘南海凯旋请以邓军还史氏宣慰使时为右丞应曰臣子燿可燿义㐮名也召至右丞进平章政事薨明日制下授朝列大夫邓州旧军万户义襄哭踊誓柩前须平章嫡子荣长归其官平章六子籍其田宅奴婢口均卑之不自有一毫奉平章与四夫人之䘮返葬太尉兆寻以荣入觐俯伏奏曰是臣所后父之嫡子生十四年矣宜代臣领邓军世祖皇帝义之命荣袭万户爵㑹将彂阇波兵以荣禄大夫福建䓁䖏行中书平章政事起义襄将其师别钖乕符鞍勒弓矢彄甲兵未出复䘏其世旧改授他帅扵是成宗皇帝始正宸极即拜资徳大夫江淛䓁䖏行中书右丞至则除火余官屋之佣若干缗禁官市恶监䥴减江东户课金人有讼行省臣失仪者辞引义㐮为证诏遣御史按问义衰以实对言者指为阿党义㐮退居待罪上深知之迁江西左丞又迁湖广一年𣸪还江西罢贑州屯田军广东民丁粮召入拜大司农无㡬以太夫人年八十乞身归飬未报大徳九年二月壬辰薨京师春秋五十义㐮字爱郷娶祖姑之孙刘氏贞顺静不见喜愠事太夫人为令妇字子姓为贤母婣党视仪焉生子男一壎资善大夫江西䓁䖏行中书省左丞女一适资善大夫司农卿王师圣泰定三年左丞按典式上义㐮凡行太常为定谥义襄刘夫人亦先封常山郡太夫人眀年夏左丞以事如广州夫人遘微疾比还而亟以六月巳薨龙兴寓苐享年六十八左丞舎官扶榇浮舟万里此归真定将卜是年某月某日启义㐮之菆合窆姜固山之原都督兆次泣谓属寮桞䝺曰先公在殡久惧伤吾母心未就窀穸之礼罪也今不幸吾毋亦至大故惟隧道有碑桞城姚文公尝掇其大莭着之吾将鑱之廼若幽堂之铭所以申吾陵谷之虑者子其可让䝺弱龄以氏事义襄公见其仪观硕丰噐度弘邃捴戎赴敌竒略捷出而临民岂弟如恐伤之尤好宾礼宿儒名士燕衎无虚日盛徳宜后是生左丞早以令猷再牧侯藩三参机政克践世官以光大元帅太尉之遗烈然则义襄曷其死㢤尚书扵公为曾祖讳秉直元帅为祖讳天倪都督为父讳权平章为所后父讳格公之孙男四长钧承务郎籍田署令次银山长安金山孙女三长适某余尚㓜曾孙男女五人铭曰史氏世臣佐国基命宣承武威九土耆定桓桓都帅执莭死正孰存其孤以克保姓匪姓之保实鸿庆公生师中属时鼎盛殪戎获丑憬彼无竞幢纛舒舒前骑后乗既辍西师重付宰柄山区海封我藩我屏三边晏安不戒而令徴爲大农始还朝请帝曰汝庸予其聴莹汝仪迩聮陈善谓敬公拜稽首谋予于䅽臣有母杨待臣温凊忠长孝短髙聡幸应诏可未须覆其一镜公自服官𬒳遇二圣太尉诸孙独也渊靓其靓维何日莭其性虽则宴娱不縦不醟天道匪讹常以善胜遹观穮蔉故想甗甑肆今象贤如泗有磬声于庙阶可间可咏倬兹人门辉光引映手开玄堂爲神之廷公逰于斯死目当暝石固坎深山经川亘尚利嗣人罔弗宜称陵谷有迁扵焉取证师氏先茔碑铭师氏宁夏人而有茔扵濮阳之东盖其徙居三世矣徙三世而始显且大若富人之稼然耘耔之力优则铚艾之功至岂以旦暮计获为赢㢤泰㝎二年今江西湖东道肃政㢘访使师公由工部尚书出宣慰淮东升秩二品按典式得赠封二代及制下大父讳某自中书兵部侍郎赠嘉议大夫中书礼部尚书上轻车都尉追封宁夏郡矦父讳某自中书礼部尚书赠中奉大夫河南江北䓁䖏行中书省参知政事护军追封寕夏郡公大母恵氏母王氏并寕夏郡夫人扵是以公贵凡三钖命书矣寕夏之俗僧民同而异版郡侯之父讳某仕夏为管僧官在国中称大姓郡侯生十四岁㑹天兵破㓕夏以西有旨戈矛所向耆髫无遗育郡侯方𬒳驱太婿昌王见其姿仪颀憗发泽鲜润怜而生之觧驼鞍覆上使伏其下传令者再至太壻不得巳宣言曰全㝎河西一国不㽞一童男备贵主炊爨乎遂收置邸中迨长出衘使命归致分赋有忠实称太婿薨郡侯亦以其家卜大名之濮阳居焉又营别业汴之许昌故濮东之茔即祖郡侯郡侯生郡公尤慎尚义不乐为浮靡事平居虽临皁隷无矜慢崇重儒术教子谆切终身未甞出一恶言郷里号为徳人卒年四十九葬濮茔苐二域盖师氏之在濮阳肈基扵郡侯堂扵郡公而涂塈垩丹扵㢘访公其所由耒渐矣不然郡侯以童覊之身脱锋刄之难东耒数千里卒开子孙显大之业以余观之其积仁累徳是不特一世㢤肆今㢘访公早用才敏跻荣仕路再迁而以左右司都事佐河南省拜南䑓监察御史改西䑓复以左右司贠外郎佐江浙省召入为御史除浙西㢘访副使遄以右司贠外郎召进兵部侍郎出牧平江选为京尹遂长二曺入仪班着出秉旄莭宏猷硕虑山立云蓊方中外期属如公不四三人然则公显大其祖若父以光𥙿于师氏之宗者殆不止是也呜唿士之诚善于躬不克自奋虽湮欎扵一时而终焜燿于来世又幸而代遭圣神崇孝劝忠着为褒䘏之典宠有封爵泽及漏泉曾不以遅速幽显为间则夫求天道扵悠邈而忽人事扵细微微诸师氏吾固不得而深信之矣郡公子男四其二早世长即㢘访公名克㳟字敬之四娶曰王氏累封寕夏郡夫人曰萧氏未封而卒曰拜叶伦氏曰周氏次脱脱木児以子通籍得封承事郎长垣县尹娶乃蛮氏亦封宜人女四适某某某某孙男六孙女五曰恒曰晋国子生公试入䓁承事郎同知泗州事曰升亦国子生壻曰某某某㢘访公出也曰徳宁曰孛罗登泰㝎元年进士苐承事郎同知濬州事长垣君出也曰塔海壻曰某某早世者出也外孙安儿国子髙䓁生起家承务郎江州彭泽县达鲁花赤丑闾泰㝎四年进士滑州白马县丞郡公内外孙九人其四皆掇文科余亦有仕资师氏之徳其可究矣乎昔䝺以愽士教国子晋升孛罗执经席间审知公立朝大莭廼兹备官江右实受容察公谓䝺曰先茔之碑无辞以刻遗羙不彰余维多罪子甞司诔奉常所言宜昭潜信后其为我着之何如䝺承命叙次复系以铭铭曰山条川支演迤西来经于夏墟风气始𨳩其产羙玉球琳瑶瓌或显或湮由见者异湮为渊珎显为瑞器彂而之用不必并世维宗师氏曷其徂东匪于兵棘将启其逢譬彼流坎抵平则通大鼎飬贤独家于食烝㢤闻孙仰受成式式是孝忠明扬軄既仪于廷亦旬亦宣灵承湛恩大责幽泉元侯上公曡衮重延公曰斯宠吾祖吾父蓄报优余何能举隧有桓碑庙有簋簠不声于歌胡考其休濮东之封自吾祖侯企瞻夏西兴云如丘髙曾之灵赫其戾止同佑我后歆于毖祀託辞贞珉式䆒终始周东扬墓志铭东扬之学成扵科废学散之后其植本丰故其枝叶茂也延祐𥘉元仁宗皇帝方出宸㫁尊右经术辟科举取士之路而新学诸儒以非所素习抉其利而取之议者咸诟病焉独东扬大立小随恢恢乎有㳺刃之地矣四年江西以春秋举上礼部有司訾其筞语不合意不得苐七年复以礼记举上明年至治元年擢丙科授将仕郎永州零陵县丞零陵在荆椘上㳺俗戆民嚚东扬至则因其所蔽为开说仁义使知去彼此县有巫妪曰国母自诡能言祸福为书数通使弟子行民间愚者争愿标名其上由是趋门日衆东扬曰张角三十六方其𥘉亦不过是亟逮寘于法比县祁阳有马前卒敺民至死长官故匿其实东扬次当检䨱得其情椟中一讯即伏论者常谓儒者迂䟽少㓛而不知真儒之効固随试有成者如此代还赴吏部铨调为南安路上犹县尹致和元年三月到官其民素闻零陵之政私相告语曰吾县多幸朝廷卑以善人长者庻其恵休于我吾敢自戾于治未几疾作犹强起署文书理诉狱既而浸剧移告北还以五月十四日抵家二十八日遂卒东扬姓周氏讳尚之东扬其字也春秋六十又一曾祖讳光祖祖讳山甫父讳子鸿三世皆隐而不耀𥘉室以王氏赵氏继室以蔡氏子男二曰頋言曰永言孙男二尚㓜东扬务为深远靖蕳不事襮衒其学根柢六经㫄出入诸史百家至荘屈荀扬左马韩桞氏之书皆手自缮写行吟坐讽将老不辍比州并邑走书授币辟塾迎致以先得为快既取苐需次里居耒学之徒常数十人窹疑辨惑无不厌满平生所着有礼记集义若干卷过言巵言鷇音又若干卷蔵于家頋言将以天暦二年某月某甲子奉柩卜某乡某原为竁就窆先期以其友熊椅所述事状求余铭余𥘉识东杨亰师洎耒江右而东扬调官始归一再过余以其学交相证情好弥欵别之上犹未数月而巳不可作矣呜唿余读丰城志载郷贡进士周谔熈宁中所撰勅书楼记服其序述之严论议之确而又得东扬所着杂诗文喜夫周氏之世再以文显可尚也㢤廼序而铭之其铭曰古儒治经爰稽其实今士徇名缛文薄质扵皇盛时载崇经术取人以仁异材轶出东扬始升用郷三物射筞先豋如稼斯铚丞邑于荆绩用仡仡既渉其门亦朱其韨尚㑭之年承休进律以观儒猷以验天隲大车在行将驾而蹶彼耋而嗟此壮而怫不亡者存其音秩秩庻其方表贻光绍𫐠有相斯丘惟君子室吾铭昭之声于湮欎元赠中议大夫同莶枢宻院事骑都尉追封南余郡伯宋公墓碑铭至元廿四年冬十月南阳宋公敬之以湖广行中书掾狥直节不阿积愤懑客死于静江驿舎时年四十有六自公之死䜛𦦨稍戢正论获伸既而姦臣伏诛天下晓然知有君子小人消长之分矣𥘉长沙武安王阿里海牙贰太传淮安忠武王平㝎江南有功上流及平章湖广行省致公为椽扵时阿里伯崔燕帖木儿出为江淮行省左右丞深务绥抚新附择循良吏为守贰令丞人便安之如承平时中书平章政事阿合马既窃政柄一视傎财䡖重不问犷愞黠痴皆署江南官名海放选二丞辄从中沮止故有隙阿合马锐意穷索崔公所厯地蹝迹疑似将传致其罪无所得时公𥘉升营田府提控案椟疑其府甞有予诬逮公入刑部狱使鞠者罗织成之公拒不承鞠者虽暴酷终岁不能更其一辞㑹崔公中死公得觧去镇南府征交趾大将六七人武安与焉公以掾属从兵入境破险隘降其若干城方上功亰师其秋海溢潮盛交人乗势溃隄灌其军府仓卒班师武安脱急难颠沛公未甞顷刻离左右也阿合马败桑哥骤得政尤奸黠残虐树婣娅党与聮络中外要束木为左丞湖广当武安时所欲为不得直逐以其积仇累怨诉京师桑哥挟爲左验行其䜛武安自戕死时要束木𥘉见公实欲深致其毒犹诱以甘言㑹石大獠窃彂湖南左丞刘二祓都児当统师往捕要束木廼宣言曰吾省绾军政制变岭海间非练达吏岂能有济命选公爲分省掾南去而欲因事中伤之乌马児再举征交刘复主饷馈要束木特辍公督造石康海舟捃摭纎碎无其迹犹下急符勾摄气𦦨暴甚公在瘴郷居欝欝不遂及赴逮益以忧愤得疾次静江遂卒阅四年朝廷大正桑哥误国之罪要束木亦次伏其辜扵是天下有识之士咸服武安知人之明而以公爲能自靖自献庻几乎不辱其身者矣公讳钦其字敬之世为相人治岐伯鬼臾区言为方脉医金徙都大梁曾大父为尚医入内诊上脉息着声始析家迁耒河南大父值金亡避兵又徙南阳府旧县曰申州父全慧多学依叶县冨人杨氏为婿故又为叶人三子公其中子也公起家试吏南阳府主供给攻围襄樊军用无乏以能擢河南营田捴管府提控案牍武安识公材噐拔扵衆中故亦能以死报武安焉公之配东平赵姓生子男四曰文祐曰文瑞曰文瓉曰文琪延祐三年二月甲申始克塟建康之上元县金陵郷龙湾之原塟巳八年为泰㝎元年朝廷载定褒䘏之典以宠嘉臣子之世扵是公之子文瓉入为右司都事得赠公承事郎赵夫人始封宜人眀年文瓉自监察御史左司贠外郎出为江浙省左右司郎中加赠公奉议大夫枢密院判官骁骑尉叶县子夫人进叶县太君天暦元年文瓉为礼部侍郎升秩四品复加赠公中议大夫同签枢密院事骑都尉南阳郡伯夫人亦进封南阳郡太君时文祐以广徳路筦库官先卒文瑞以承事郎淮安路沐阳县尹去官继卒文琪以福建驿马提领最先卒而文瓉之妻南阳郡君王氏亦卒亰师皆寄菆淮浙间明年天暦二年文瓉乞告于朝将捧命书奠墓下并启兄弟与内子之殡并祔公兆次同域异竁先事请于其友东阳栁贯曰昔吾父执莭懐义累遭诬蔑卒以䜛死死三十七年而葬葬十有三年幸叨上恩钖封予爵惟具着哀荣终始文诸隧石有彝制敢以状私于执事贯曰公行应铭法侍郎又以礼请其将何辞廼序而铭之且以信夫君子之泽积久而流长者如此其铭曰井变而阡禄不以世士而从仕委身徇义不憷扵威不刼扵利志立诚存之死靡二始南阳伯署郡㓛曺用文无害着其年劳进事武安从征于交执我胜算制彼绎骚班师而还不亡一矢君子小人同趋异轨有妖者狐含毒跂跂玉以攻全谁匵谁毁忧恚慿陵殒中身谅㢤一莭可质明神子也𥘉婴既冕而绅天耶人耶㝎胜相因上圣垂仁率土怙冒示臣昭先以劝忠孝有爵有封有涣其号叶溉根滋如雨斯膏有制车旂有分土田予宠䟽荣下漏幽泉曷以荐之尊斚豆笾来假来歆遟公其旋魂气之升炬炳泉冽既伸既止上昭下彻矧是佳城相望中叶何必故郷有安无臲蒋陵之南欎其松楸再世相从楽㢤斯丘子子孙孙是䕃是庥掲徳振华以列诸幽王山居士胡公墓碣铭王山居士何以名不矫善不诬实隐扵其郷即以其郷之名自谥焉象其徳故称其名也居士生宋宝庆丁亥淂寿八十有九以延祐乙卯六月二十九日终于家阅七年而葬葬之域曰楽丘其地坫塘迩扵其家居士所自卜而自名之也居士斈积于躬而行仪于家中遭易代安隐无竞既老而传益夷犹林壑间潜幽伏窈窹嘨寐歌戒悄悄以悲亦欣欣以楽也䔍扵义故宗婣里党无违言周扵礼故祀飨昏冠无愆莭俭不至陋用不过奢其所履如此而其可以焘后训嗣者不止是也方年八袠子孙将洗腆致庆忽命肩舆径㝷天台桐栢之胜登琼䑓俯石梁经月乃归霜髯朱颊望之如古仙羽人逰戯人间而偶见之也居士姓胡氏讳释之字开甫其先自永康徙来东阳之玉山曽祖讳亶祖讳元俊父讳景南受业于囯子司业陈公大猷之门者居士之世也居士娶石潭俞氏柔俭慈顺为令妇为贤母诸行卓然二子曰有光曰召乕召乕为叔氏后孙男五曾孙男八居士之流庆有衍者尚未艾也俞夫人生淳祐乙卒延祐庚申之二月三日夀八十二也明年十一月庚寅合葬之日也居士之同祖女弟适余舅宋太学进士俞公内弟仁榤实以有光状来请铭余不得而辞也余观自古史记所载隠徳之君子岂必竒迹显行越衆骇俗为足传㢤亦曰反诸其行而信质诸其后而无疑焉耳则夫居士之葆素守沖终扵耆耋世虽一纪而其善行不亡固凛然大雅之遗风也序而系之铭维以志夫实也铭曰不懈于脩不踬于行既夀而康以其生亡鉴之嗟惜不百龄归于乐丘体安魄宁尚利尓后迄观成桞待制文集卷之十柳待制文集柳待制文集卷第十一栁待制文集卷之十一义方陈母丁孺人墓碣铭建安陈淏衰经踵门以谒自通扵予予出与成礼退询其故淏再拜起涕泗言淏丧母踰年衰未即死图终窀穸之事今既卜得日淏之同门友蒋易实为淏谋所以不死其亲者曰易次而母诸行往求栁先生铭先生乐称人之善其将有以假竉扵而毋矣淏持是而来惟先生之卑矜之也嗟乎予文讵能使而母昭昭扵地下虽然起孝之志予其忍重违之桉易状孺人丁氏讳临字㳤道世籍建阳之嘉禾上里父讳称里长者孺人㓜慧读论语孝经孟子识其大意古人文字经目辄成诵䖏室时甞学和诗伯父县丞公戒曰妇人軄知妇道诗非所宜习盖终身服之不敢言文年二十四归中里陈君腾实君故仕䆠家子又早孤时经丧乱横赋重歛日暴月虓君素濡弱常破产应之家遂以削孺人入门捡括内计尽得孔隙曰此岂犹不可爲乎稍出其智𥙷窒穴芟除荟翳未久而生道𥙿如阅十三年君即世孺人益自力扵俭勤躬操簿书手执算筹虽一钱一孔之出入必使节叶可寻而根株可以覆按广田畴新室庐诸凡润饰先业有男子志虑所不䏻及者孺人子男四女一丧父时长才十二而季犹未睟稍长入小学辟塾曰义延名师就讲肄暇日则厯举小学书立教大指示警厉扵诸子而怡怡奉亲长不敢生骄易之句又常常语及之他日子知博习女知顺从人以为义方之教然也孺人质敏而恶华簮珥服御不竞妍好晨兴坐堂理家政问繇赋问米盐言人人殊而出语应之各中肯綮或时过午食不下咱僮隷意其且休矣而区画靡宻滋无㤢容大扺治家整肃内外斩斩践其庭者见其左蹈规矩右循绳尺而和气充牣滛慝自无因而入也陈氏族盛宋中兴来甞有显者今浸远浸湮里中尚五十余室孺人礼其尊老而慈其卑㓜往来问遗无愆莭戚踈少长无间言比岁丙申丙午荐饥里民艰食孺人既为粥以活饿者又下其粟估稍赈䘏其未阽扵危者病不能谒医亦随证注善药予之曰毋庸使它人知其施实徳扵郷邻固如此孺人嫠居三十年贞莭洁行足以表见扵世里耆聚谋方欲列上其事请加旌复书适具元统二年正月朔晨起㷊香诵道释经巳忽觉体中小不佳寝而疾作祷医弗效子淏竭诚露祷刲股和糜以进亦辄弗效更十日卒得年六十五子曰沺曰丰曰涓曰淏㳙早女和适崇安詹天增和先一年亦卒孙男五元焘佛僧元亨元泰元显孙女六𥘉君之丧孺人为卜藏室甫塟而㳙天徴之堪与家言咸谓不利及三改卜兆域始宜孺人曰亡者得妥其灵则生者宜有荫借费虽巨吾敢屑较之㦲兄甓窽而封陈牲而虞肃宾制服饬具毎益谨巳又曰隂阳拘忌为人子弟亦所宜知命沺因传其书为其学焉扵是沺所从授书者章贡刘君某复来为孺人谋相墓得某山之原维食卜用某月某日凿竁某月某日掩坎卒之明年也易之状曰易状孺人之行得扵宗老之贤者皆不谋同辞吁信然矣曩易从杜先生武夷㮣论莭妇之𬒳桂门者先生曰使世之公论不屈而有贤守令者出则若陈氏毋之操行风莭自当表而上之不然旌复之令何为者㢤孺人巳矣亦徒以重夫君子感今思古之情予是以序而系之俾淏持归请先生书而表诸墓上倘万一遒人之采焉则孺人之成教遗范犹足以衣𬒳来世而陈氏之不遂泯泯者庶其有在扵是铭曰遭家孔艰亟返之安其智间间生日以遂飬日以备殒扵中世有子有孙冝于其家相维斯丘不亢不汚高四尺者孺人墓耶澹居䖏士马君墓碣铭马氏望扶风而再徙于南者惟新定新亭之族尤衍以硕礼都尚书公讳大同以政学显宋淳熈间与𬗋阳文公实交相引重诗书之泽洽于孙曾虽所资所借有浅有深大抵郁如也尚书伯兄讳大方六世得澹居䖏士䖏士讳之纯字希文卒以至顺元年闰七月乙巳春秋七十又六葬以明年二月某甲子兆在孝行郷之朢云原前葬嗣子㳟命族子莹为书一通着其行业即请予所善东阳栁贯铭而瑑诸绋纚之碑贯幸甞执茟肄奉常軄在诔行而辞诹事又知䖏士为徳长者可铭不诬迺系而铭之䖏士夷靖蕳亮人也读书务明体要不为章句缴绕视世浴豪攫智笼之术如疾狗偷屏羡黜浮自致饶𥙿然闻里党间有一义可为奋勇赴之不訹不挠至元中有司甞征啇扵野民甚病焉䖏士持牒愬行中书以为与民争利非盛世事卒䨱按除之大徳丁未岁大㑴䖏士倾廪以餔饿者掩胔以从礼制或欲上其名应出粟𥙷官之令则谢曰吾知尽吾力敢赏㢤䖏士仲兄早卒鞠其子如已子子寻卒鞠其孙孙又卒鞠其曾孙葬祭以礼㛰娶以时植其门户如𥘉䖏士聚书至数千卷畜古今法书名画亦数百轴花时菊景㓗觞陈爼从宾客欢赏引满径醉盖岁岁常然将死语子若孙曰吾无愧扵人人亦无憾扵吾即木安焉耳讣闻闾居野䖏之夫咸曰善人巳矣吾将何頼䖏士之配董氏亦有贤行先一年今举以祔其域䖏士无子以伯兄之子后命族子请铭者也孙男二礼禔孙女一尚䖏士之曾大父讳崇大父讳镕父讳熈孙皆隐徳弗耀曰澹居云者䖏士所自命也䖏士甞患里中子弟为声利涂塞耳目思一洗濯新之方将割田辟墪致眀师宣昭经谊以大变其俗而竟赍志入他呜唿怫㢤䖏士之有藴不试者如是是足以表世焘后矣可无铭乎铭曰士非盗名礼可求野不有耆硕孰起沦谢君子尸之遹观大雅今其亡矣有不亡者绍闻徳言以祭于社相维斯丘孙曽受嘏故平阳州判官陈君墓志铭钓䑓书院山长陈士贞过贯泣拜言曰我先人早自奋扵仕道淹囬州县余廿年方累圣継明恵绥臣下推恩进秩便蕃优渥而疾病侵凌薄于既耄卒以不偶死今墓草几宿而隧间之石未有刻辝夫子盖甞辱交焉倘幸假兹郷曲之谊卑之一言则先人有知将不悼其堙欎扵土中也贯既拜而受言则退考郷贡进士吴莱所爲事述摭其可书者序而铭之序曰君讳逺大字宏父姓陈氏陈氏本出彭城中世南徙占籍扵婺之浦江郷曰徳政自君始又徙县东北之兴贤郷村曰集村君少从乡先生学治经爲尚曹大义下笔无留意然好倜傥之画䇿慨然欲有所爲扵时㑹邑里𥘉内附山谷犷强犹蜂蚁聚负固㺯兵间则出相㓂攘君曰吾其有以自效即释儒服去从军首建购捕之方次陈绥靖之略凶渠既淂余孽悉平幕府上其功而君亦随计至京师淂试将仕郎辰州路施容州判官未上而邻土有警郡复檄君至麾下资其智勇多所俘获大帅府材君之爲而惜其弃之遐陬复剡上之意将引以自近久廼改全州路清湘县丞在官八年稍进从仕郎贑州路信丰县尹转承事郎温州路平阳州判官扵是君累官岭海间风滛雾毒之所袭腰脚痺弱不良于行曰吾老矣不复有四方之志矣因自免归题其宴坐之室曰逹观幸宾客至则命豆觞从容连日夕犹儒生故态也蹒跚勃窣居十二年泰定三年六月廿四日得年七十九清湘介湖此穷谿蛮峒獠错居其壌山有毒蛇储之为蛊以中人立死而狱多辞君曰牫人以售其妖此宜犬豕弗食可少贷之乎悉论寘于法撤淫祠魔菴又数十区取其材瓦葺新学官曰此教基也庶几使民知所以教时方有事交全当空道餽饷所出他官属或畏难遁去徴彂调送郡独倚君以办贑有废县龙南居獠中而以其地隷信丰南安万户府盖侨䖏其县官命分为六屯使耕龙南旷土自食其力以备捍御久之招纳亡命槖籥姦私民甚患之而未有以愬也君列上其事请复置县従其军盖按覆数四而卒无以易君之议焉君之政大抵皆可纪而状君之行者徒以士贞之䏻言者茟之书则夫士贞言焉而不及者尚多有之虽以子之知君而不敢溢扵辞惧非传信之义也君之先配黄氏先君今配林氏治家得母道甚子男二长士元梧州路儒学正早卒次则士真女二壻曰倪钿戴㯉孙男三佑僖伦孙女三未行曰䕫曰文焕曰徳润君之曾大父大父父也大父甞以登仕郎自试入官而未及仕君之葬其地严坞距家一里君所自卜天暦元秊十一月朔葵之日也自君病癈卧家以及于死迨今未廿年而郷邻之后生晚辈巳无有䏻言其㦄官行业之详者矣使更阅数年则君之与存者几何㢤宜士贞求文表着之意汲汲焉而不敢后也然则古之以功业自见而恃文以传者亦若是而巳宁独君㢤铭曰智名勇功所谓达财随而有获系乎时㢤昔君用壮直奋无囬乗于艰屯仕道以开转丞试令绩用恢恢驾车横阳有沃西来孰挽而行孰轧而摧归承燕休终于耉台严坞之丘封树相尓嗣人视崇思隤凡物之生有䨱有培人胡不然自戕其枚吾铭尔贻併泄尔衰卢氏母碣铭卢氏母杭州城东人徐姓讳妙安归里中卢翁翁业坐肆贩缯母常佐之操竒赢聮什一稍稍致饶𥙿而俭顺之化行扵其家穆如也生男女一女适徐永亨男徳恒治岐伯仓公鬼臾区言为疾医里人诣门求察脉无论富贫贵贱率与善药士大夫称之𥘉徳恒児时行戯市中得道弃佩刀擕白母母变貌切责曰是岂无主物㢤曷不待其还求审而归之尔未成人己自利如是吾安朢尓怒经日不解徳恒自少即知分别义利毋教实然也泰定四年母秊七十七疾旣蹙语徳恒曰汝能尽子道巳惟当尽人道则我死其无憾又瞋目语诸孙曰勤读书勤读书语未终而逝二月十日也徳恒买羙槚为榇具袭衣为敛治丧制服壹遵礼经践雨风涛江行求茔域冈阜间兢兢惴恐若或失之如是三年得钱塘县定山范村之桐树坞相墓者曰宜卜兆者曰吉迺以至顺二年十二月庚申奉匶即窆窆之眀年将植碣表墓请予铭而刻之予惟杭故俗家有丧用浮屠老氏之法逮坛场设斋祠歌呗作乐越月踰时举匶卑之炎火拾烬骨投之深渊燕娭娱宾费数鉅万以此相髙澷曰吾不俭其亲矣万有一能营隟地湖山左右琢雕刻镂爲墓治隧又不过夸盛强饰观逰往往艹未再宿而巳夷爲平陆其悖礼违义日趋扵薄扵爱亲乎何有今徳恒卓然㧞流俗推其自尽之心成是囙山之礼地不爱寳龟不祕智是开佳城以封以树则夫致吾之孝以尽人之道固足以䕃借其子若孙矣翁讳华卒先十二年年六十八其塟徐村距桐树坞数里而近孙男四浩澄杏子婆㽞孙女一徳恒字仲庸治生交不为市道庻几栁子所称长安药市宋清者予每资其液齐以为衰莫之防焉迺不辞而与之铭铭曰生则有飬不觊其丰死则有蔵不要其隆前林后冈函和葆沖是卢母阡百世维宗圜一道人墓碣铭圜一道人为老佛之学得其玄微而不滞扵名相所谓逰方之外者也道人颀身广颡踈眉秀常所载履艹冠绳屦而巳然其风神旷朗人望之如古仙劒客性嗜逰名山水在数百里间一笻径造兴尽即还居郷不为崖异而视世人用计巧取之术疾之甚于豺虎道人世居建之浦城诸祖以上皆有仕籍于宋族故大也既冠而遭兵燹间关离析独幸与其母姚出万死一生中早暮调适旨甘莭时燠寒曰吾有母在它无恤焉盖没身孝飬弥䔍中徙县东郷泰宁里耕稼樵渔外託兴吟啸言皆根理天暦二年其岁已巳春秋七十又二以疾卒家九月十二日也明年至顺元年正月某日葬大岭下渎原合于其配邓氏之窆𥘉道人无子巳而有子其飬子曰钟嫡子曰铉女二皆嫁里中人孙男四曽孙男二道人讳玉成姓李氏自号圜一翁又别号翠阳子祖讳源父讳檏皆业儒道人葬后三年其方外友虗一先生赵君嗣琪自亰师来钱塘为予言道人世业行治如此请子铭其隧子闻荘周言去智与故故无天灾无物累无人非无鬼责若圜一道人庻其似之矣为铭使刻置隧上铭曰以知飬恬而逰于玄生不百秊乐㢤其天夷门老人杜君行蕳墓碣铭至元大徳间儒生学士蒐讲艺文绍隆制作礼乐之事盖彬彬乎太平极盛之观矣然北汴南杭皆宋故都黎献耉长往往犹在有能叅稽互订交证所闻则起絶鉴扵败缣残楮之中寄至音扵清琴雅瑟之外虽道山蔵室奉常礼寺亦将资之以为饰治之黼黻若予所识张君君钖杜君行蕳则以汴人而皆客杭最乆于时梁集贤贡父髙尚书彦敬鲜于都曺伯㡬赵承旨子昻乔饶州仲山邓侍讲善之尢鉴古有清栽二君毎上下其论议而诸公亦交相引重焉延祐𥘉朝廷首起君钖为大乐署丞将次及行蕳而君钖死又数年行蕳亦死士论衋然叹诗乐之不复振矣行蕳杜氏讳敬其字行蕳世居汴城中祖亨甞有官勲父民鑑卒湖南道宣慰副使行蕳自㓜噐识凝邃不与凡児徴逐为嬉戯事稍长学成研穷律本分别音莭悲忧愉怢㮣彂扵琴晴朝月夕人境俱胜觞咏方适但絃鼔一再行巖澑清而畹兰㓗也学其学者其抑按吟揉皆有指法可传行蕳善书蓄古名人墨迹㦄代金石刻甚富然为好事者持去亦无系吝性嗜酒客至倾壶倒榼尽醉益欢行蕳少甞以礼部令史从尚书𬗋公奉使安南还辟广西帅府掾江淮行省又甞署人匠提举司都日江隂榷办官皆以不屑意未移时弃去大冠长裾优㳺湖山文酒间晚自称夷门老人得年七十而终泰㝎元年十二月二十二日也其配李氏里中大姓女妇徳母仪既顺而㳟卒后八年年若干子男二士元士谦也士元南䑓察院书吏士谦淛东㢘访司书吏皆以儒贡孙男五孙女二俱㓜士元士谦将自杭舟载其二匶归卜汴南二家店之茔以泰㝎四年某月某日就窆先事以状请于东阳栁氏曰吾翁早从南北贤大夫士逰窃甞有考于艺文之事时非不偶而身不一试不肖孤行能之未着名誉之未立也即葬而无刻辞于隧其何以昭示来裔子幸哀而予之铭焉昔予与哭君钖京师有诔今行简以礼葬铭乌乎辞铭曰道和徳顺溢于声雅南一滥琴孤鸣徽以白玉絃朱䋲五音二少浊变清杜氏于琴若天成使和其音荐神明岂不为丗跻隆平江湖遥夜占陨星鉴亡絃絶秋风惊夷山万里开佳城魂兮归来其永宁元故太中大夫海道都遭运万户周公墓志铭海道都漕运万户周公以元统元年十二月七日卒官明年正月十又七日自吴郡买舟载其柩北还还用四月十三日葬所居郷张寺里先茔之次其配汝南郡夫人王氏戒其子宗衰经泣拜请铭昔予漫仕与公同朝及考郷进士试上京公为留守判官迨今西逰而公持漕节于呉每见益欢辱与之逰盖余二十年铭非予谁宜为公讳仲字信父卫之汲县人曽祖讳祚金忠勇校尉步军将官祖讳泉以公贵赠亚中大夫卫辉路緫管轻车都尉追封汝南郡侯父讳麟累赠嘉议大夫礼部尚书上轻车都尉追封汝南郡公少警敏稍壮得推择为山南淮西二道之廉访书吏贡𥙷吏部令史由枢宻院掾为中书左司掾考成擢兵部主事建徳路緫管府推官崇祥院都事工部主事中书省检校官进工部贠外郎稍迁上都留守司判官兼本路都揔管府判官兼推官出为河南江北等处行中书省理问官扬州路緫管改漕运万户历十官皆不俟终更而惟建徳推官未甞上阶自承务郎七迁而至太中大夫食正三品禄终其身公以文吏自奋扵刀笔闲挟通敏之质而达之于用应事制变它人首䑕不决公徐出片言裁其过甚而弥缝其缺失无不动合枢机扬州之政不随不激人尤乐称道之与人交悃愊无华乆而弥亲故其死闻者尽伤得年七十元配王氏先卒封汝南郡夫人男宗后配王夫人出也女长适王某次适郭某次未行铭曰粤有才焉际可而仕不屈扵时亦敏扵试爵为通侯可谓既贵未及县车终于其位归从先人丘首之义陵谷有迁吾铭斯眎无为子碣铭无为子少时逰方之内应物而不滞于物人谓其一代豪俊人也中歳去而游方之外葆真而全其真形化而神不化虽列仙山泽之臞要不是过何其异㢤无为子故儒家姓张氏讳悌字信甫居鄞之象山有别业在鄞城扁舟往来傲兀烟浪自视如鸱夷子皮然好结賔客重交逰肴觞左右具捐所有予人无吝色父甞以户门微罪当逮诣吏无为子奋前请系曰父老硕以身代虽万罪不敢辞父借以免奉亲能俻孝飬而身与妻子衣麄食粝而已象山中大瀛海陶隠居司马鍊师之遗迹往往而在无为子早从方士习闻道家长生久视之说心窃识之既壮出逰南粤北燕囬薄万里独爱武当神明之奥巖峦峭森溪谷靓窈鍊形服气莫此为冝归对妻子常语及之而妻子固不信也一日大㑹亲戚故旧曰吾当去隠武当矣亲戚故旧争劝心之徉应曰诺诘旦引刀截发觧故衣𬒳布衲偪屦着行幐佩钵囊掉臂出门径去頋语其冡子古𥘉尔善事尓母教育诸弟尓无以我繋其心也行渉重江至武当山依止𬗋霄宫师事其宫主张真人愿执弟子役真人亮其确诚启之道要授职首衆无为子昼则服劳薪水间与衆同苦甘滋味取其至薄者夜则危坐一榻脇不至席如是三年忽晨起别衆衆方恠之则既化矣泰定四年四月二十日也得年四十八化三日道衆瘗之𬗋霄峰下讣至家家人服䘮如礼古𥘉重违先志不敢迎其匶归因不茹荤血必期至山中树碣以表其蔵乃絶海来吴泣拜请辞昔予客鄞识无为子衆人中知其健敏可託以事而不知其能离智絶俗䆒竟生死伟特若是岂出世间法亦必世之勇者而后䏻决致之欤无为子始娶许氏子男四曰古𥘉曰谦曰弘曰恵女三其二巳有归其一夭铭曰生之谓寄而亡非其弃不亡者存是谓知生之类无为而为以贻之来世刘彦明墓志铭彦明讳徳智字彦明姓刘氏世家于歙曾祖讳元佐祖讳儒望父讳震皆隐徳不仕郷里称善人焉𥘉彦眀之父以张为后扵刘生彦明四岁卒而张氏父固在实为之经纪家事教育彦明至扵成人张五子其一夭而其家素𥙿彦明尤大父所深爱将使还后夭者彦明泣对曰刘氏无子故以吾父后今既殁于刘氏明其为刘矣徳智以一身繋刘氏之宗诚不敢重获罪扵吾父与刘氏也大父感其言而止彦明少知自厉扵学好读孙吴兵法㫄䆒释老方伎之书甞囙是感疾己乃大悟求之四书浩有所得久而下茟为文觉其来源源纚纚遂得由庠序选为建徳路儒学正会教授阙进摄其事守郡者讽使攵致直学之罪彦明不爲动俟间覆爲辨说考满入教授铨翰林院方荐爲其属而彦明翻然归矣寻授永顺䓁䖏军民安抚司儒学教授未上中书刑部辟爲其部令史官有赍怒扵同列而将黜之彦明曰无厌将及我投茟谢去扵是都水监复罗而致之稍进夀福院掾夀福出纳五台诸寺钱粮其田入肄浙西数郡比嵗浙西𬒳水有司按实当捡放而院犹责偿未巳彦明适从其判官出行江南视其牍叹曰官民粮㔾罢徴吾院田能独无伤乎悉命㢮之诸使怒其专擅而卒亦无能夺其议者嘉兴有豪民诬占寺田三百亩左证甚明而院所遣使逑赂莫能决及彦明来请鬻路絶乃卒归其田考成得将仕佐郎衢州路常山县主簿满岁江西省有知其为者辟为掾新执政至杖一掾而掾实无罪彦明竟归曰吾唯不能随俗俯仰以至于是可再辱耶进将仕郎为平江路棇管府知事平江剧部案牍丛脞彦明处之以无取其犯名义者一二事稍釐正之不激扵竒不毁扵随暇则却骑入闾巷访求耆旧啜茗縦谈犹书生故态也阅再岁卒官下得年五十五天暦二年七月十四日也谈者例訾儒生为政迂阔扵事情而不知圣人之法制具扵经儒䏻㩀经议法故逹权而知变彼随时重䡖观势向背以窃取通人之名者岂所谓政㢤彦明得扵所学厯试内外阶是以无失身败名则亦未为无所见扵世也彦明之配李氏姑女先子男二㷸煜女二长适徐梅次在室卜地得达徳之淳安县𨳩化郷驻马原距家余百里将以某年某月某日窆先事其子煜具书世出爵年为状不亰兆杜原父乞予铭其言曰葬而不得铭犹无葬也子甞识彦明亰师知其为人而杜君又不䡖扵许予是可铭巳彦明始字千里谓其取义之未广也易以今字晚又号知非子其诗文曰𬗋溪集郷先生方公囬为序而蔵之于家家有仁本堂郷相程公元凤为大书掲之而陵阳牟公囐记之彦眀之祖程公甥也所谓仁本者彦眀固服而行之矣铭曰守经为介制变为通通故能介承之自躬彦明本仁由学以充及试扵事事为之中考其成绩粤有始终天不卑年归于堂封有徳有言遗后者丰尚百千年安此幽宫于思容墓志铭邘为姬姓之国后迺去邑而氏汉廷尉定国族朢东海子孙或即居或稍徙支緐庻衍尚为盛徳之世朝列大夫益都般阳䓁䖏田赋捴管于君思容之先亦自东海徙文登谱足徴也𥘉金季李全㩀山东以叛其弟二太尉略地至文登君之祖讳祥隐里中方坐塾教诸生兵暴入为所掠见其仪状伟岸挟刃临之偪与俱行至益都稍即问计则乱以他语荅之若闇扵事机者然当其滥杀亦强諌止之所全活甚多全受擒其妻杨举衆归朝开行省山东因得署为其从事未久弃去娶临朐苏氏而家临朐生君之父讳世杰读书知学性髙㓗不与俗溷中年自放扵酒闻宋平浩然南逰撃莭自誓曰自晋失其御衣冠播迁中华礼乐萃于南圡予将观善扵是而且以㳤吾之子孙焉因侨家吴中三十年年七十四无疾卒是生思容思容讳钦少学扵吴持其苦力自进弗懈宿儒老生皆折莭与交集贤大学士郭公贯浙省平章高公昉尤深知之方以才辟为淮西㢘访使者书吏未数月而国子助教之命下矣洊擢山东㢘访司照磨在官三年再以国子助教起君㑹君服母丧䘮除以为翰林国史院编修官辟御史䑓据进御史䑓照磨官拜南䑓御史未行詹事院奏为其院长史就拜监察御史迁中书左司都事又迁詹事院经厯中书左司贠外郎御史䑓都事太禧院奏除其属寿福捴管府同知中书省复以为兵部侍郎方出试田赋府到官未踰月卒官下得年五十至顺四年七月十又八日卒之日也君噐资宏逹而文法敏明官山东时属嵗大饥甞行县至滨棣滨棣傍海民尤艰窘君为之发廪劝分计口以餔之禁防周宻民实受恵而免扵死徙泰定𥘉元姦党未尽诛君为书数百言极陈顺从违之故请早正其罪所系者皆显臣要官闻者为之缩颈在左司叅决机务在䑓端振肃风纪辝皆据经守律不务刻深而忌者徃徃因其鋭进构为诬语以䜛沮之其出为捴管也亦借是进秩之名而隂以抑退之耳虽不幸遂至大故然使人有不尽用之嗟则君未为无所见扵时而死也昔君之父死吴中菆其匶于呉自曾祖妣祖妣及其母髙氏六䘮皆在浅土君觧山东照磨持母䘮时始卜地于益都城南十里朢城阜之原而序葬焉今君之子将奉君祔其兆次迺为书具其世出厯官行治请某识诸其幽某甞辱与君友其再为助教某实荐起之洎某𥙷外而君始显用未及十年巳有幽明之间铭固不可以不之予也君之父以君贵赠至中顺大夫礼部侍郎上骑都尉追封河内郡伯妣髙氏周氏并封河内郡君而君周氏出也君娶金氏亦封河内郡君子男二曰潜曰溥女三其二巳行其一尚君官京师甞题其斋曰礨空而记之其所自得可知巳铭曰学焉而仕行其所知我安以徐彼竞扵驰方其欲翕有或张之谓天匪私亦毁于随贵而不年则将尢谁有子承家贻尓庆基不朽者存瑑此铭诗元故武略将军邓州新军万户府管军下千户赠武义将军飞骑尉追封静安县男靳公墓碑铭自靳氏得姓而其事略见扵楚汉之筞书至近世升名䆠牒始斑斑有人而楚产固无闻焉何其土风之特异也武略将军邓州新军万戸府管军下千戸赠武义将军飞骑尉追封静安县男靳公世家河内其父转徙兵间行次真㝎之深州静安县县人刘氏妻以息女遂依之以居生子男七长即公壬辰岁河南此始伍民为军而刘氏在籍中公以弥甥当行隷史都督麾下屯樊城攻襄阳渡汉沔实能以材勇自効阿术元帅见而竒之㧞为帐前至元三年从破刘义受赏綂钞五十贯五年领衆脩白河因与万户燕只吉歹荡平大洪山黄仙洞诸险隘计功班赏有差九年下樊㐮公以先登再𬒳醲赏及破沙洋新城进受省檄为管军百户十二年二月追败宋殿帅孙乕臣夺其所乗舟丞相伯颜忠武王壮之手取白金百两寳刀一具以赐十一月常州城破録其㓛真授管军百户阶忠显校尉十三年三月江南平丞相奏凯还朝公从入觐例钖衣鞍辔又赐綂若曰靳某爵不酬㓛吾将有以厚之其署管军千户兼西峡渡提举四月命下得佩银符进阶承信校尉时越闽山区海聚间民相挻爲乱谍报交午行省每有调度必命公以全帅备左右拒若沙县之廖平章漳州之陈吊眼建寕之黄华皆其诪张桀点者出其伐叛招携之谋动必制胜其入黄朝奉王拔都而生获其将陈统制其大校黄叅谋刘发陈士良䓁数十举白金椀二桂其劳烈命抚安罗县爲之署官置吏民得乐生兴事如朝命始用丞相之荐授公武略将军千户重㓛次也廿一年复从忙古台右丞八朝右丞为言㓛状上嘉赏不置赉以衣弓矢且重钖金苻升管军中千户未上枢宻院申定兵制复改下千户九年公年六十四请于万户府曰昔吾早従征讨行冐失石身𬒳瘴疠壮强虚羸老成痼愿得放归田里以终莫齿而令男桧继軄御戎府上其事报下如章公即日驾轻车北归倘徉鸡豚社酒间甫阅四岁遂卒时则某年某月某日也得夀若干葬某县某原祔以其配某氏公躯干颀硕力能挽强命中奋身戎行积勲受爵而尤为伯颜忠武王阿术武宣王所知平居轻财重义礼贤下士恂恂固儒者也𥘉越闽之叛诸军争致生口公得男女老弱捴若干人㑹中秋家宴公饮食之且戒曰尓不幸丽扵叛党今首恶服诛亦良民耳诚能召其所亲来吾将悉縦遣尔巳乃间有来者因令自相保任𣪚还郷里明年及期所縦男女扶携来谢且大作斋祠祈以福报有陈生某甞业儒亦在俘中公亟命之冠带使教二子以学又为请诸当路官之庠校间世言武将出其慓鋭乗时致㓛业犯道家所忌而不知以仁胜不仁固若时雨之泽物而非以为物之厉也盖观于靳氏之世而可信矣公讳忠其父讳用则始家静安者也𥘉室张氏生桧忠显校尉邓州新军万户府下千户女适张某继室余氏生汝舟奉训大夫江浙䓁䖏行中书省检校官汝霖早世女适王克茂孙男二赟今为千户镇守黄蕲賛方从学孙女一适李某泰定𥘉有诏椎㤙内外文武臣工用其爵秩追荣考妣至于三世乃赠公武义将军邓州新军万户府𬋩军下千户飞骑尉追封静安县男张氏余氏并封静安县君汝舟强学敏用详扵议法方为时所不舎是能大其门者比岁官杭某尝与之逰焉頋谓某曰吾父起行伍有官勲而质直无华嗜善好义施及于我子孙尚窃禄食以不坠其宗使无文字鑱之隧石以昭徳训嗣其谓斯何敢再拜请辝某曰孝子仁人之志某其可重违之廼摭其事状序次如右又系之铭铭曰在至元𥘉元运勃兴辑其武㓛四方小校各扬其英发必有中敌来无勍若时雨降庻物凭生刘甥靳氏擐甲从征自㧞行间以善戦名贾勇济汉先登蹴荆计功受赏百金为轻虽长千夫竉禄未赢曰吾忠㢤惟所指令山貙海蜃汝千大刑首恶既殱庻孽为清夷凶获丑载世承宁吾老有子愿服践更庶几毕景仰首皇眀公今巳矣墓栢青青介子材良列官外廷爵以畴庸犹序而升𬗋绶金鱼䘏典冝漏泉之泽赤矣明灵夲武绖文没有余荣有子而令卒大其成闾左徴兵丁壮于行河朔之间㕓无遗氓彼荐草莽此冠缨公在师中惟其血诚老氏若曰累善如登尓子尓孙世䔍忠贞丈于冡石以鸿厥声马仲珍墓志铭睦州诗在唐中季有章恊律方䖏士李建州在宋渡江后有髙师鲁滕元秀皆清峻蕳远各自名家仲珍其芳华沭其膏润问诗法扵耉老成人尽得肯綮措意遣辞𥘉犹稍尚葩泽晚更脱略边幅直窥妙徃徃年自为卷而制名述序要有深意统曰岁迁凡四十卷溢之为铭賛记序杂古赋又十有二卷亦各自名编盖其学本之经验之人事而㮣发之扵言故能致多如是然反而求之见其约不见其博呜唿仲珍死矣诗当得传如前数公无疑爵位㓛业孰久孰近何足计㢤仲珍姓马氏讳茔其字仲珍世家建徳县之新亭郷族故大也干道淳熈间有与徽文公仕学相上下官至礼部尚书讳大同者扵仲珍为七世叔祖矣曽祖讳治凤祖讳之友父讳维桂皆畜德不试母濮氏亦里中望宗仲珍少而颕发长益潜深精研经史㫄连诸子百家下逮山经地志謡俗方言朝披夕揽搴华哜英中虽醲郁而外实夷澹郷邻子弟来学徃教其矩度莫不卓见端绪一时名人胜士景向声求邮诗愿交争取力挽延祐科兴议者品量人材咸谓仲珍有以自効而有司苟知仲珍亦咸望其出竒一胜以售其眀始用春秋举上不利后更用礼记亦不利人意仲珍怠矣方益厉气贾勇为其文不少辍久之彚次所着五经大义四书荅疑及自问自荅荣合若干萹题曰困天集而其志孤矣仲珍甞倣汉魏乐府辞唐栁栁州新体制皇元铙歌鼓吹曲十有二章将槖之赱亰师兾尘乙夜之览而未及脱藳又尝手选唐五百家诗五卷宋南渡诸家诗一卷别有讲义读书记各二卷蔵于家其学横骛捷出如车适御矢破的也仲珍娶翁氏生子男二曰钧曰铉孙男一仲珍病时始生命其名瀚仲珍生至元庚辰卒元统甲戌得年五十五闲居喜自脩饰或佳客时至情景俱胜促觞命釂取琴鼓一再行自吹洞箫倚歌和之一毫不以贫窭累其心自署号雪梦居士天趣自得可涯涘㢤元统元年子客吴下腊将尽仲珍扁舟欵门语夜叅半请曰夫子知我文莫为有司为则有以振我度岁别㱕神色扬扬予方张之期其晚逹是冬子东还次睦则闻仲珍十一月十五日以疾卒家先一日力疾语子钧曰我死必求栁先生铭不得铭则无以葬钧既卜蔵域冯坞祖茔之次惟食将以眀年某月某甲子窆迺具行治为状衰经踵吾庐泣拜道遗命请辞呜唿予尚忍不铭吾友也耶铭曰孰昌其诗不售于艺亦啬其年而卒殄瘁得深行远要以永世我铭斯阡质之无媿元故奉政大夫佥岭北湖南道肃政㢘访司事崔公墓碑铭从仕郎河南江北䓁处行中书省理问所知事崔敏数千里贻书谂贯曰敏之大墓在神山自曾祖仕卫再世葬胙城胙城滨古河道河虽别流而漂砂拥砾冒没人庐舎冡墓势如潮汐不可遏止比岁先人卒官湖南还卜兆域得大梁开封墻堡里小邉朴维食因奉迁迁祖之灵而以先人序葬其次今十又七年矣隧间之石未有刻辞惟先人之友独先生在先生甞司诔于奉常其言信䏻昭徳表行敢具列官世行治夀年卒葬终始为状而以铭累先生贯应曰而父雅知予文铭予軄也迺序而铭焉序曰崔氏出姜姓济丁公伋之子食采扵崔遂囙以氏世远宗滋侨居占徙代序莫详金正大间有讳世英者如自恵州神山县以军帅从戦北口蹈难死弟讳徳荗其軄㑹天兵南下遂以全师効顺得授左副元帅领所部镇神山后以城变遇害元帅之子讳义隷史开府幕下有善文法声累迁辉州安抚使兼屯田提领即居胙城以葬者也湖南公讳良承字仲钦少静宻有为读书知大义薄逰钱塘以材谞自致江淮行省署为理问所令史进浙东宣慰司令史上官善其干敏毎出征伐行斡财计必檡公以从公亦乐为之输诚賛理考满授将仕佐郎两淛都转运盐使司知事㝷辟江浙行省掾稍迁从仕郎袁州路分宜县丞未上辟宫师府掾超受承事郎江浙省理问所知事时执政方病二浙盐法之弊而莫䆒其窽却迺出公循行诸埸推见隐诎而因以时㢮置之法既不烦赋亦易赢治辨而还衆益才之既代选𥙷中书左曺掾明年擢户部主事阶承直郎勾校簿书综覈出入劳绩弥显又明年陞奉训大夫中书左司都事迁奉议大夫宗正府左右司郎中御史台复奏以为监察御史出按事山东未还选授奉政大夫佥岭北湖南道肃政廉访司事在官七閲月分按衡全永寳庆武冈五路涖治精严讯狱详允虽受劾𬒳黜罚而人不以为苛道病还潭州治所至治元年六月十又六日也得年六十一娶王氏特封胙城县君子一敏也甞以国子生从贯学治经介然有立女二长适中顺大夫汉阳和府兼管内劝农事卢恂次适承事郎太常礼仪院郊祀署丞续钦祖孙男四性学志学礼学嗣学孙女一未行葬以卒之明年春三月某甲子曾祖左副元帅府君祖安抚府君父讳庆河南河北䓁处丝银人匠提领始又徙大梁为大梁人以公贵赠奉训大夫礼部郎中飞骑尉胙城县男母萧夫人追封胙城县君边村之茔安抚居北之中礼部居左皆以其配祔公平居恂恂安言徐视未尝以气加人而其中所治信刚果亮直不为回挠故于吏治能执常御变机张键闭于情无不尽而于法无所损益五辟掾六迁官皆典章法令之攸司识其统体持其纲要于薄物细故豁如也方出节观风奄至大故识者惜不尽用而为丗道人才计者至今犹有憾焉公自户部左司暨登六察与贯并居京师逰好最稔而知公制行之详以能载之于铭亦莫宜于贯贯兹铭公是以无让铭曰繄齐庶姓有食于崔别氏承宗燕及云来基徳之厚若种而培维忠维孝则罔后菑自公始奋名允艺而木则有松马则有騋扬中践外其立不回宪物容典式时讨裁烝烝成乂暨暨达财天固予之又轧而摧其摧曷以不至耉台翼子贻孙既条既枚非承孰引非用无恢墻堡之虚双表崔嵬琢此铭诗尚有徴㢤故宋宣教郎主管礼兵部架阁文字林公墓碑铭诸姫之庶姓有以宇为林氏者子孙丗仕于鲁之季氏而放为孔门弟子元和姓纂谓比干有子逃之长林遂以系氏夹漈通志辨其非矣自周而降历千有余年族散宗迁邈不可考而南粤东甄相継特起以科目䆠学相髙洽于季宋东甄尤盛虽同州党然各自为谱绪系不明盖非一日之积也东甄别谱有居扵永嘉华盖郷黄石山下者自宋武经大夫知栁州军州事讳㵑孙始显而公其嗣子擢景㝎壬戌丙科赐同进士出身调常州司户参军再调福州观察推官未上广西经畧安抚使辟为梧州军事判官㽞佐幕府㝷除主管礼兵部架阁文字用荐改亰秩阶宣教郎迁枢宻院编修官以飬亲辞不拜方遭内艰而宋既改物遂得髙蹈逹引全其不仕之莭而着其归㓗之义天固幸之矣公讳璹字寿玉一字叔玉曾祖讳师正宋将仕郎祖讳武受业𬗋阳文公之门人服膺中庸尚絅之训以硕儒朢里中用特科入官满河池尉退而讲学于家卒以栁州㤙赠朝散郎父栁州治孙呉尉缭子司马法登武举进士苐由普州徙栁州其家始因之以大者也公𥘉任常州州庾储粟余万斛岁久将腐公白郡请辨陈均给粟得不耗守服其䏻甞受檄虑囚囚有具狱当其衆死者吏抱成案前请公占署公阅未究一问得其诬服之情平反上之囚以不死又甞摄冝兴无钖二邑皆先教后禁治之以静其最知公而荐之扵朝者魏公克思赵公与稙孙公嚞赵公与䆅常公楙陈公昉林公洽陈公懋钦也凡是数公皆名卿贤大夫其所称可非苟然者始孙公将持荐公公辞以资浅宜先元僚孙公义之立为改奏而次亦遂及扵公时公才三十余耳使其老智虑扵更甞䆒猷为扵克阐其至讵可量哉公自少抱负不碌碌要有所试扵时中罹艰棘歛其锋锷益磨礲淬厉扵斈以故卒就平实其居郷䖏族婣有恵利可以及人虽啬已弗頋也季弟継诸葛氏无子死公割巳产择扵其党立后承宗㪯内外族贫不能㪯之䘮无一毫系吝曰此吾孔氏家法也端居二十年寄情吟咏自号盖峯散人元贞丙申得年五十八以其春三月十曰示微疾命㪯扶起坐正冠襟而卒此岂无淂者㢤公娶诸葛氏先卒子男二长曰坚夭次曰堂女一适将仕郎曽怡老孙男二钫钖曽孙男二淮浩自𥘉丧菆匶于建牙郷郭溪黄冈栁州墓下今卜淂袭吉将迁窆于膺符郷信之原扵是堂为処州路儒斈教授以其友乡贡进士章仕尧所次事状千里狊书致币请铭其竁而予友温台䓁処海运千户赵君大纳比宰永嘉常以事过公里下瞻乔木之隂叹人门之羙谈次每为予言之固巳悉夫林氏之世矣尚何䛕墓之嫌㢤嗟乎薄社为墟而郜鼎致赂吾不为殷臣之逋播而为殷士之祼将不为泽畔之憔悴而为逺游之娱戯公之素志盖不然也然而所积者厚所飬者深谷驹自絷而纁帛弗加因得以葆胜舎之洁遂元亮之髙没余二纪而子孙之敷菑益敏诗书之铚艾愈豊铭以昭徳不鄙属茟扵予予乌乎辝铭曰显允林宗世服于礼公纂其华绳以其美方序而外胡遯扵肥鳯缥鹢退系乎其时艺仁仁熟艰则致𥙿未耋而嗟何夺之遽殄殷百年夀苟无遗祭于社主过者垂涕符之郷启兹封域有鑱铬章用训无斁元故戴孺人刘氏墓铭里中戴暄景和之内子刘氏越诸暨人生二十一年㱕暄㱕三十八年相暄治生理家事舅姑字儿穉和宗党甚淂妇道以至元四年其歳戊寅秋七月三日卒家年五十九卒后三月卜葬金竹坞其日九月癸酉也刘氏讳锦父曰天麒母曰王子男二壵良元女一适赵仁本孙男三恭温安女一俱比歳良以父命来从斈于治经今年春月泉书院任为直斈试肃政府㱕而母病聘医致祷无所不至阅四月遂以不起扵是暄失良配哀不胜情将葬复遣良衰绖欵门乞辝鑚石乃为之辝曰妇则母仪观于而家方鬯而悴有戚其嗟维以昭之铭则非夸栁待制文集卷之十二柳待制文集柳待制文集卷第十二栁待制文集卷之十二墓志铭故宋孙眀府碣铭至元十三年八月王师渡钱塘下浙东所在绎骚通直郎知临海县事四明孙君奉其母黄夫人在官以飬及冬将代命家人御之先归以避其锋既受代即辞还次栅墟逢郷人言夫人复徃临海且数日君仓皇追奔及之而大兵巳薄城下则与一力躬负板舆穷日兼行兾将先入未至遇兵母子遂俱蹈难死十二月二十五日也一力脱身以其讣驰告家明年二月某甲子奉衣冠祔鄞县环村吴岙先茔之次夫人得年若干而君才四十耳君以父䕃入官𥘉调潭州司户参军转建昌军绍兴府録事参军举贠及格改宣教郎宰临海稍进通直郎三试郡曺一领剧县铮铮有能声举君陞者叶公梦鼎王公应麟汤公汉翁公合而叶公尤深知君谓其少年䏻自植立奉母尤尽孝飬要为有所见而云也黄夫人扵君严而有㤙公退莫归必诘其所理之政茍至平允则喜溢颜闲一或未然深加责谯曰我见尔父决事多当否迺易知耳君之先事虑患将以置母扵安全母之不舎其子复将相依以生是皆骨肉之深爱母子不能自巳之至情而亦岂料夫祸衅之起乃常出扵智巧之外然则自尽吾孝自尽吾诚虽死犹生尚何慊㢤君讳璹字寿朋孙氏系出河朔九世祖全照有功澶州当𥙷牙校以譲其季而南逰吴越占借干鄞之甬东厢为鄞人是生宗显宗显生忠忠生周周生义端义端生谔谔生允谔布衣领㫄县昌国榷酤而卒丧在殡榷所火起烈熖次及之允伏柩上唿号哭踊继之以血户牖庐落皆燬独菆涂筵几俨存一邑震异允扵君为曾祖特授承务致仕承务生枝与其子起予同登嘉㝎七年进士苐扵君为祖以迪功郎监潭州南岳庙累赠朝散大夫南岳二子起予愿质愿质君父仕至朝散大夫工部侍郎南岳早从宣献楼公端宪沈公正献袁公游及见徽国文公而证其所受䆳学䧺文朢于一时嘉定更化甞诣公车拜䟽极言天下大计不见省罢归慨然欲用其学所着书曰海上藳蔵于家孙氏八世二百年善植而益滋孝钟而屡显积诚累徳天实临之人实信之然能致祝融囬禄之潜熛息烬而不䏻使斧螗锋猬之囬面革心岂天道无知有时或然而其可恃者则未昧也君娶荘氏子男一嗣明将仕郎死亦三十年孙男三元元佐元蒙曽孙男十有一重纪至元五年其岁巳卯距君葬六十三年矣贯㳺鄞还次余姚元蒙客授是州道君死事悒悒不胜哀恫若欲祈贯爲辞以泄其湮欎之思而重扵言焉又明年至正之元贯䝉恩召还禁林元蒙迺以其状并録三世幽堂之志寓书拳拳申前请贯悲君之遘难罹凶者如彼而喜其嗣庆绍闻者如此则爲序而铭之铭曰生孰爵之死孰搏之母子天性孰构虐之母实有子子实有社幸生遄死骈首膏野维孝维慈有不亡者尔世工儒蓄盛涵深将骞将翔铩羽而沉有令子孙思广徳音不昧维神尚赫其临浏阳州学教授张君继之墓志铭继之姓张氏讳继祖字继之世居婺之金华爲金华人张氏出轩辕之后轩辕氏五子其一爲弓正以其业氏唐有龟龄始居金华后乃去隐东海上龟龄即志和自称玄真子烟波钓徒者也至今县多张氏尚皆称龟龄之裔然代远宗湮莫可考矣曾大父讳宗义大父讳大能父讳景巗三世皆隐约田间力田以自封殖而其家浸𥙿则始扵大父继之早孤大父知为令噐特爱异之使从学城中而继之亦克自奋厉课诵读晨夜不辍天未曙挟册映檐光而讽绎之夜分灯屡涸犹吾伊未絶飬其气以充其所学充其学以必见扵行其志皦如也延祐间郡上其才行得署饶州雔溪书院山长苐成遂调浏阳州学教授至则究心学政复其侵田为之圗其广狭之形稽其歩畒之实刻石学官以防姦制弊㑹守贰阙大府檄继之摄承郡事时岁荐侵道殣相枕借方下令劝分赈饥继之为设方畧使持劵左入受粟右出区画既㝎衆无壅阏竟事帖帖无譁二年以大父丧弃归视封窆道逺予告满百日以例免重纪至元三年再至湖南选将赴调亰师未行而卒五年己夘十月廿三日也继之沉质敏言论忼慷要为彂必有合扵义少读史至鲁仲连传见为人排患释难觧纷乱而无取奋然扺几曰士当如是而巳其扵嗜善疾恶如口之扵味无弗得也大徳中县有桀黠吏酗虐扵民民皆恇怯莫敢触其锋者继之䟽其姦状诉之部使者词直理顺卒寘吏扵法而继之亦无几微见扵颜面继之之有藴于中者百未一试而遂死矣使其再转得百里之地以少展其志其所树立有足观㢤继之生至元丁求得寿五十三娶唐氏子男三道庆道生道友孙男三埙填坦孙女一尚㓜葬得吉卜于资善里天山之麓将以至正元年十月辛卯窆道生以潜溪宋濂所次状来泣拜请铭予惜继之有致用之才而不幸湮欎弗获自致扵用迺为序而铭之以慰继之扵圡中而且以塞道生之衰思焉铭曰玄真自放于畋于渔以㳺乎玄乐道着书长山之阳有植其闾世徳绵绵不沦以胥继之强学彂闻扵儒耕不逢年岂系菑畬有子而令尚食其腴载徳维辞刻在幽墟元故将仕郎婺州路义乌县主簿赠巫中大夫东平路捴管轻车都尉追封清河郡侯张公墓碑铭南宫张氏其先盖安平人金季甞徙宣徳又徙南宫南宫为真定府所统县故张氏茔在其县将相西乡北杜村将仕郎婺州路义乌县主簿府君祔第三域府君卒葬二十五年而其子国维自吏部侍郎出守济宁升秩三品赠府君至东平路捴管阶亚中大夫勲轻车都尉爵清河郡侯国维服承休竉循念先徳将鑚石掲辞以贻世训嗣乃使来请文则爲序而铭之序曰府君讳演字某知力学长以文法无害推择爲其府掾宋平大选州县宫属燕南按察使适以府君名上𥘉试潭州湘隂县丞改江西榷茶都转运使司知事行御史台察㢘举其绩迁山南湖北道提州按察司知事在官以病免㢘访使者复状府君遗逸上之调瑞州瑞昌县主簿兼尉秩满真主建康溧阳簿漂阳升州移义乌府君时年七十又一国维由中书东曺掾擢江淛行省左右司都事当以事如温州谒告来拜府君捧觞上夀意愉愉如也期以冬还奉府君飬钱塘未及期而旋笑语益懽曰吾徯尓久矣是夕疾作因㽞侍医药踰兼旬而卒即载其柩与北归又四年始得视窆卒以大徳五年十月廿一日窆以九年某月某日府君在江西值中更茶法或谓宜倍赋府君独言江南新定多取以自利不若薄征以利人议者多是府君法得不改在瑞昌完蓇廨署兴起学舎作大役而力田之农见其楹桷之焕美而不见徴发之及已比境有疑狱当谳辄移府君就鞠虽钩得其情而论法常务平允在溧阳岁部粮时大旱贫民实不能具舂藳出俸钱市粟代入其输来义乌未久民知其善人长者丧行巷哭皆衰尽府君外柔和而中健敏居官治家细行必饬方是时同府旧寮多列显要府君能一抑首降气则羙爵丰禄可指取也然飬完守固坎壈终身而蓄其赢余受荣名之报其必扵天者何若是信㢤府君之父讳徳林赠中顺大夫中山府知府上骑都尉追封清河郡伯母石氏清河郡君府君之配清河郡夫人白氏先卒子男二国纲管领真定打捕民匠捴管国维亚中大夫济宁路捴管兼管内劝农事无本路诸军奥鲁继配苗氏无子卒林氏亦子男一国纪孙男八枢栋朴早某某某昌寕永寕孙女五国维字辅卿㦄十官尝以徳安屯田総管出议盐法山东其所因革㝎着为令材问蔚然为时知名人故䘏典行得褒赠府君自朝散大夫冀州尹上骑都尉清河郡伯以载膺今秩盖古之人禄不逯飬则无以及乎亲而廼兹克自树立尚徼夫沛渥以有爵级劝忠兴孝之道抑良显矣繋之铭铭曰君子观时用谦治盈惟舒舒不渍尔成繄彼流坎既抵既平䟽为涛澜亦顺无倾昔公仕𥘉岂有过计必即其优必要其至矧是没身间阅二纪乃承宠章乃显奕世本扵天者有抑斯崇气至诚存声窍徐通不锢其微不枿其充穮之蓘之获之屡丰是丰匪多公子令善丗猷以升惟克允践大帝卑矜侯圭侯冕贲于泉幽硕硕宪宪公侯之宗墓则有仪桓碑六尺载趺以龟爰刻斯铭衅涂用犠来省来瞻孙曾具宜塔铭万寿长老佛心寳印大禅师生塔碑铭佛心寳印大禅师正席万寿十有七年诸縁既稔百废具脩言随道流缁素归仰其大弟子䓁因入室次合掌稽首而白师曰身加虚空縁有患生刹邮㦄刼形蜕神㽞昔吾佛祖观法逹变虽存不存示作摽指是窣堵波何间生㓕以幻待幻有非幻者我诸比丘将为大师凿深攻坚豫卜蔵域譬则聚沙即以成佛岂不百年非见实见扵是禅师植佛微笑为作证明塔成其崇三十尺而趾之广三分閷二在髙梁河西漆园昔金天㑹中万寿𥘉祖青州辩和尚提洞山宗旨鸣道发源阅代二十有八而禅师实纂其绪以大其承禅师名思慧字讷翁建宁浦城黄氏子家世文儒学甫究转徙齐鲁遂依东平鞍山新公年十九新爲祝发授具出见东峰满灵巖顺皆啧喷噐许瓶笠逰亰首参林泉伦公复从东川譲公拈机英朗川信以衣颂命开堂勘验学者出世夹山迁盘山又迁中山乹明退隐万夀㑹万夀席虚衆请𥙷䖏三逊而后即事凡脩严祖徳㑹同二塔筑丈室东轩作圣寿下生院新邸舎复侵田种种胜囙皆以慈忍力而得成名徳彰升仁宗皇帝诏钖银章领曺洞正宗诸方衲子来学京师以万夀爲法奥青州爲不死嗣音有人信㢤天童云外岫公在江之南最号洞山星凤将示化遗戒其徒奉书䟽赱半万里起禅师脩丹霞宏智故事禅师曰吾住山三十年如孤舟抵岸倚着自在何能以身而更狥物即拈香爲岫说法谢遣来意然则是诸比丘累塔信道而期之永夀者不犹賸乎觧梁栁䝺时官颂䑓辑所闻睹爰作序偈偈曰塔在世间吹累一尘载地不压学山与邻陶甓琢石有裒有因成之自我尔以爲神若何所见分别同异谓是法身无生灭义生知涅槃㓕见舎利人塔强名等无二噐衆谛之来颠倒其中以镜取照影实形空我讯万寿非廓而通我瞻灵峰非积而充是浮图身号寳印本无所蔵由智愿集但见胜光从一豪入如琉璃树如黍珠粒自性圎明着䖏现前一爪发肤毛孔万千对此瓦石说法炽然我尔重耒后五百年墓表元赠承事郎婺州路浦江县尹金府君阡表府君姓金氏自其上世占民数婺州浦江县至府君尤愿悫有称于郷盖晚而见其子徳润仕学有端绪遂以考终延祐三年去其葬八年徳润寔来亰师具凡世业行治丐文翰林学士丞旨广平程公亦既植碣隧上又七年为至治三年今天子始正大寳下诏改元嘉恵㠯工竉及其先由㝎褒䘏之制自一品而下正従品各七阶官勲爵次差扵是徳润以承事郎爲常州路宜兴州判官品在苐七得赠封父母妻明年五月命下即用所得官赠府君承事郎婺州路浦江县尹其配吴氏追封宜人徳润拜受感泣寻以书走京师乞辞扵其郷之友栁䝺曰惟吾父流庆启祉以施及扵徳润故徳润自着仕籍四迁而沗今秩遭逢圣代广孝崇仁遂渥泽𬒳饰泉壌实惟踈逖小目之至荣然累善成徳不耀于躬而卒延昭于我后人者抑有自来徳润将谒吿大府归奉命书哭奠墓次若假兹窆石劖识厥羙以示子孙则扵法爲宜敢借是有请䝺方执茟隷奉常以诔行铭㓛爲軄而君又以义请而可以让昔吾乡先生陈文公有言浦江在婺爲山邑非宾客啇贾之所犇凑民生其间往往檏茂质实力农务本耻扵华言伪行而长吏至则相与安乐之虽古书传所载礼义之俗不过如此盖自以爲他邑所未见以䝺所逮闻则若府君之辈流侪伍几足以当之而仐四十年中日迁月革䆮与向异力农务本之习亦少衰矣观府君克䔍扵其身而有俟扵其子孙则檏茂质实之遗其报施乆近岂不卓然可徴㢤然则爲之后者无愧扵其先则无愧扵其郷所以承籍国家之休竉以自芘赖其来裔者庻其在是府君有三男子其中子则徳润也吏部方録其平狱之効将叙劳进秩骎骎用扵时金氏忠孝之潭其益滋乎泰定元年岁在甲子秋七月𥘉吉徴事郎太常博士栁䝺撰代张公作官原墓表先君弃诸孤时某盖始仕禄不逯飬也扵是太夫人方未衰某迎侍官汉鄂遂来亰师忽念归曰吾人事不复出巳既数年即世距先君卒十有九年后六年为至大二年始忍死唘先君之殡合葬于官原兆次其明年某登朝叅议枢宻院入中书为左司郎中属武宗皇帝推㤙内外詺凡臣工咸得追竉其先遂赠先君中顺大夫上骑都尉封清河郡伯太夫人清河郡君亡几某自免归奉诰哭奠墓下且将脩治先庐兾朝夕护眎松柏重伸霜露之思而两浙转运使命下复随传去又六年今天子大广孝治申㝎褒典自一品而下正从品各七阶官勲爵次差某适以非才备数叅议中书省事秩视三品得赠封二代扵是先祖赠中顺大夫礼部侍郎上骑都尉封河内郡伯祖妣刘夫人河内郡君先君赠亚中大夫祕书太监轻车都尉封河内郡侯先妣河内郡夫人又明年某由叅知政事除工部尚书数月迁宣政副使品在苐二有司加赠封如制乃进先祖嘉议大夫礼部尚书上轻车都尉河内郡俟祖妣河内郡夫人先君中奉大夫中书叅知政事护军河内郡公先妣封如故某材智浅下弗克肖似每惟先君训言在耳敬巳勤上夙夜匑匔故自出入班着余三十年致兹沗窃尘列侍从有禄有位是皆祖考积善成仁不享其隆以施及扵某遂得遭值圣明泽霑幽壤重封絫爵褒荣光大实维国家竉绥臣子之至恩然稽厥世羙则所以委祉乗贶于我后人者抑有自矣先君履行卒葬之详有隧道之碑此不着着其显受命数扵两朝而可以芘赖来裔者如右延祐五年岁在戊午三月十五日丙子男中奉大夫宣政副使某表武徳将军刘公墓表武徳将军益都淄莱万户府管军千户刘公既殁葬之几年其孙源爵镇守龙兴将北归其乡树碑公墓着其功伐表示来世翰林直学士李君伯瞻为之请辞扵余盖千户𥘉起民伍署为军校在滕国武愍公麾下号为材勇善骑射每攻城掠地常先登䧟阵最其㓛籍至钖金符长千夫固宜录之忠武将佑之略矣学士武愍孙也余甞撰次武愍功行文之建昌新庙之碑知其善戦善阵而能克成厥勲者抑岂无资扵爪牙之助㢤谨按千户讳用世家辽东自其父讳福始以亲王移相哥管驱户官耒居淄川故今为淄川人福既老千户遂承其軄至元六年以丁户隷军簿郡檄权署千户九年武愍受诏南攻襄樊千户实以其军从三月破土城先登以㓛受赏十年正月破樊城又有㓛苐其次上之廼真受宣命以千户领元管军十二月破武矶堡㩀其木栅四重决濠水灌城中即以其所树云梯登陴杀获甚衆㑹行省官分道进兵千户复从戦丁家洲殱其军夺其戦舰㓛状上十二年命下进爵武略将军十五年九月还从武愍南征次广州败王侍郎军阎部口又败凌制置军海珠寺下十六年正月与宋兵接戦崖山千户手获其都统制祝永昌副将孟徳又得䧟阵军人韩松以归而宋之遗烬湮灭无余矣凯旋苐㓛既加武徳将军钖佩金苻镇守龙兴千户二子长世㤙有膂力能挽强命中自武愍南攻常挟弓矢以从崖山之戦武愍出竒计作射棚度与南舡相当选善射者七八人命之射而世㤙与焉絃不虚彂自夘至午陆秀夫遂抱宋䘙王赴海死𥘉以行省知印权署银牌捴把命未下旋得耳疾以其弟世英父聀屡以㓛进爵在军余二十年慨然曰昔吾父吾兄少长行间间関百戦出万死中頼国威灵受主师成算以获斯宠今吾兄之子已能荷戈带甲宜从世嫡之例还其禄秩吾退居田里私心安焉故源得践其世官在军九年举职不懈又能得士卒心可谓克承其家者哉千户娶杨氏墓在淄川之明水乡黄朱店南阜下予观自古偶夫兴王之运而显建㓛业之臣岂出扵单智独㫁㢤必有为之辅翼左右者矣方武愍征南之师秉仁蹈义所向无敌计其一时如千户之以战多名在赏典者无虑数十人而今未及五六十年世已鲜有传者则夫託之金石以贻永久宁惟子孙之责亦固世论之公升降所系余虽不敏尚安得而辞天暦二年岁次己巳夏四月丙午文林郎江西䓁䖏儒学提举栁䝺譔太康王氏扶城墓表异时蔡金讫箓河汴塞流天兵所次势如奔电创残艾灭岂间良窳故夫闾居巷䖏之夫有能出一智建一䇿全百十扵膏血之中则天必封培其后使世食祉报有加无已盖以为均覆均载并生并育平时则友助相资遭变则保抱弗贰吾寕枕借以軿死所而不忍暌隔以独觊生存此所谓义也而亦分也天頋何能私寄丰啬扵是人㢤太康为县在夷门以东县有小扶城故甞置县其地冈阜完厚水泉冽甘其封树隆然以髙者王氏之墓而王氏县人也初歳在壬辰汴亰已破师压县境民奔窜四出莫知向方王氏有讳义曰七府君者独先与其六兄凿地爲窟室度可容数百人凡亲属里党之愿以身来归者悉纳寘其中又时出营取糗粮以赒饷之他日六兄窃归其舎道遇哨其为所掠致府君奋百死以计㧞之而兵亦卒不能害乱既定凡府君之家与依之以生者完辑如𥘉而比近井落至百里无人声府君七兄弟居同室食同炀同生同死自少至老莫名一异由府君之顺成之也中统始元南亰诸路都捴管府檄署府君太康县尹府君为时赋调以供军朂耕殖以重夲县以理闻无㡬弃去退然邑里间人人知为谦谨长者中斥已田给宗婣卑之劵不为毫发吝惜至元十一年春秋七十又八家即葬先墓之次其配李氏少为令妇老为贤母后府君三十六年而年八十六至治二年苐三子元亮升朝以㤙赠府君从仕郎追封李氏宜人泰定二年元亮进奉训大夫江西䓁䖏行中书省检校官品在苐五加赠府君阶奉训大夫官汴梁路郑州知州勲飞骑尉爵太康县男李氏加封太康县君扵是去府君葬余五十年而天㤙便蕃竉及门祚生有禄食殁有号荣向之阡䏈畛接者或泯泯无继或厪厪未堕独王氏之宗前承后引声光日起支庻日滋谓树徳不由乎人吾不信也然则府君之全活属党扵万殒一存之𥘉亦頋吾分义之可爲而爲之耳𥘉何甞有计较封焙之心焉观其所致其所施呜唿果㢤府君三男子长成行司农司宣使早世次中殇又次检校君也二女皆嫁里中人宣使子男三女二孙男女各四检校子男三女四孙男二检校字长卿以明法选吏台部由中书左曺掾为㫁事官经㦄光禄寺主事尝钩校徴理曲材欠緍为钞三千定而畸语闻有旨登之赏典时论推其清干方积年劳驯致显融余见府君之累爵重封未艾也泰㝎四年余以文学繋官江右长卿不鄙而与之逰具论其世如此请余辞表诸墓上余又闻长卿言家有金源𥙷官诰知其上世甞封上护国而亡其讳诰虽不完至今存焉则王氏之启庆其源固有自来迺为次行业使归刻冡石以俟且以厉时人其有彂㢤明年泰定五年岁次戊辰春二月日在丁酉文林郎江西䓁䖏儒学提举栁䝺譔双峯先生墓表双峯先生卒扵至元丙子而葬扵大徳丁酉死骨既朽宰木加围距今将三纪孤崇善亦且老矣迺始勤勤介其外婣项炯可立请予曰昔吾翁学得扵巳而信扵人人谓其必将有以自见令不大润泽扵时顾岂不能取世一科一级如射者之必至扵彀而巧与力违垂得复失晚遭改物以幽欎死尚幸家书一二仅存余泽未尽殄灭惟是隧间之石未有刻辞敢以状私于执亊使崇善它日有以下见吾翁而吾翁託不朽乌是在执事而已予忝可立乆敬之交而皆业扵文不鄙见诿其何敢不诺然而聱迹不相闻也辈行不相接也徒将考言诹行则有马氏之状在马氏名良骥先生之友而参政眉山杨公之客也讵欺我㢤按先生车氏𥘉讳若绾字臣后更名垓而字既行矣学者尊之配其徳称双峯先生车氏籍于台之黄巖讴韶里㫁自永嘉徙来计其时固唐末五季之交也曾祖讳瑾隐马家山有至行名载郡乗祖讳似度父讳景山皆老扵儒先生少警敏而学又早成年十六与其父偕以名上春官不中苐慨然曰吾家数世湮鬰不遇我岂能终与造物竞㢤然闻皇帝王伯之略道徳性命之奥由学以致頋吾力有未至耳乃与从父兄讳若水字清臣合志而共焉乆之觉胸中浩浩彂而为言闳放无涯涘扵是车氏之学擅雄扵州里间王蕐父守台新上蔡书院城东东湖上首以宾礼致之虽政事微有阙失亦借以弥缝调齐凡皆以学故也咸淳末㳂特㤙授官得迪功郎调建寕府浦城县尉郡守赵公景纬荐其学行而丞相王公亦雅知先生有史才将延入史馆奏方上而国事去矣丙子间兵棘俶兴盗锋孔炽先生蹙蹙不能容去之曾祖隠䖏马家山隐焉遂以其年十一月癸夘卒马家山得夀五十五子男五濬老瑛老夭漳孙为从父兄后与先生同学而成者也次崇善瑢老配贺氏临海大姓女先生卒时崇善瑢老尚贺夫人擕之三徙遂依外氏以再造其家进二子扵学有毋道焉卒至元癸巳八月庚戌年六十一合葵故所居里凤凰山之原十月甲辰葬之日也孙男七伯湛公杲公采伯殷伯礼伯成延年孙女五皆嫁为士人妻曽孙男七女二当先生自力扵学时里中仕者云起门户烜赫过者不敢侧睨未五十年巳声销景絶丘墓所在夷为畦遂而先生之世崒然秉礼方以昭徳炳幽为事则天之定胜久矣𥘉先生之季父韶溪先生讳安行早登潜室陈氏之门陈氏为𬗋阳文公髙苐弟子其授受最有原本清臣既委己学得其宗要而先生又继起从之凡天人之精藴义理之渊微毫研缕䆒蔀彂窽露知之而必可言言之而必可行若天地隂阳日月星辰之运行春秋疆理礼乐刑政之分合孔门诸弟河汾关洛之绪传荀扬佛老縦横捭阖之机籥㑹粹衆说㱕扵至当则有性理要指订覈礼经分刌制度谓丧服之亲䟽隆杀深衣之续祍钩邉虽家礼之证定註䟽之引援亦庸有所未尽用广头在下之说以改正深衣辨内外正降之义以图列服制其学盖深扵礼矣清臣世谓玉峯先生所着书若宇宙略纪别自传学者而先生之书或在或亡则台人类能言之而世未有深知之者系曰学以善己而行非其觊也言则成文要以知其类也屈信者时是尚论其世也锢深蔵宻繄后人之利也金谿羽人查广居墓表查君临川人姓查氏讳居广字广居少入金谿望仙观受度为道士复去之上饶龙乕山中从庐阜黄尊师石翁学为诗尊师爱其类已授之㝅率裁以尺度君更感谢自奋甞东㳺至鄞海上还渡浙憩乕林山久之得杨推官仲弘诗七言仐体服其雄浩又得范太史徳禨诗五七言古今体服其清峻皆手抄口诵心领神觧期与之俱化泰㝎丙寅余以提举学事涖豫章君将㳺匡庐过之与极论诗道而余锐欲翼君以进㑹时暑不果往因槖其诗西之清江百丈山求太史之庐而业焉太史亦欣然㝎其可传者五十余萹序为学诗𥘉藁以张君之志明年君即馆豫章还往益熟论议益切又明年余受代去君悒悒不胜情余曰君方外人岂不能复入东谋一再㑹乎君强笑颔之𥘉与君同为诗者危素太朴后与君上下颉颃者王渐玄翰掲车子舟余㝡善是四人以为江右后来之秀而素乃以书言君死矣余为之西向哭哭巳则曰天果不欲昌吾诗乎胡为使君之驾将骋而遂蹶乎又胡为不葆君之玉未磷而巳缺乎余壹莫知其故也君早孤质而近迂所交多畸人静士稚嗜佳山水杖屦所㦄揽结竒秀资之赋咏无遯思焉使幸至中夀则不懈而及扵古独诗乎㢤君以天暦已已秋得疾卧鐡柱延真宫其冬十二月道友邓居明与其徒葛世蕃迎归仁夀观其月庚戌年四十六明年正月戊午为竁葬犀原临川䖏士孙君履常奎章阁郎官掲君㬅硕武夷徴士杜君原父尤知君君之葬素既铭而纳诸幽矣又欲余言表墓以贲君扵地下素之善君有始终㢤是年至顺改元岁阳庚午秋九月既朢东阳栁贯述塼志亡妻墓志贯亡妻盛氏讳㳤婺之兰溪人生十有九年而归贯得年六十一终于寝以重纪至元三年丁丑岁冬十二月甲申葬下梅坞子男三卣同囙孙男三秬颕穆秬夭始贯为国子博士㤙封宜人再以贯出提举江西䓁䖏儒学加封浦讧县君生宋咸淳庚午八月一日殁至顺辛未十一月九日兆成先窆俟吾他日同竁太常愽士栁贯志子玄甎纳诸其幽殇孙墓塼志中殇童子栁秬生庚申死壬申年十有三劣肓于东阳外氏家七岁从䆠豫章八岁出从小学师十嵗归山中诵书冩字不督而勤性洁脩知自立扵礼志如成人至顺二年辛未冬十一月祖毋浦江县君盛氏卒童子亦病明年春浸剧更数医不能已其夏五月丁丑夭又明日己卯塟之桐柏桥东大父太常博士贯重衰童子无致天之理而不克年乃洒涕濡朱识童子辛葬月日于玄塼纳之圹中栁待制文集卷之十二柳待制文集柳待制文集卷第十三栁待制文集卷之十三铭䂊章楼铭江西䓁䖏行中书省治龙兴而龙兴古扬域豫章其郡名也廼泰定四年秋八月甲子重作南楼子城上实僃雉门之制题其㮄曰豫章以为治格章明则民胥恱豫有以灵承上㤙名从其旧具新义焉日既南至大合䜩张乐以落之相臣临席宾寮列爼酒酣欢冾咸谓新兹杰观增壮南服宜有铭诗昭示永久则以其辞命䝺䝺不敢譲为之铭曰维星有野维地有区九土三条辨方制隅扬域入斗亦禹所敷春秋战国撦裂纷如中江而西爰辟邑郛画兹豫章曵楚引吴汉囙秦郡建侯以居提封所既海澨岭砠洪始名州癈郡之余虽则分彊百雉维都观察莭度幢纛麾符作镇开藩列城受唿守牧之良若史有誉宋制遵唐谋帅选儒迨更府号义则踈以年而命稽实本虚神元应天统御方舆既定南纪旋安里闾时㢤𥙿宗正位皇储钖是分地襟江帯湖世祖有诏雷行电舒曰惟龙兴由夫泽菹其潜其跃干道与俱异指同音革之廼孚遂蕳宰目建行中书以张国威以宣庙谟亦训亦齐无刘无孥课则民庸赋则兵车谨脩侯度軄贡方输富而教之俗恬以愉其北柴桑其南番禺万里行渉不烦戒徒凡四星终若阅朝晡治理之成一䡄无渝肆今省署堂昔雌涂府舎潭潭孰启新模㩀势䧺尊象乎𬗋枢两观之间有列闉阇䟽为脩闳逹及交衢扇烬扬埃忽不湏臾宰臣曰嘻责其在余余有兵民企瞻所扵譬诸服衷𬒮则有𥚑函书驿闻报彂官帑大寮部役令丞具需陶埴斩材工来于于层勃兴鹏骞蜃嘘翼翼䦨楯隆隆栋桴其崇五仞其广百肤上宜缀莚下可建旟云宿藻井霞飘绮栌西山晴翠时落堦除如慿广莫如挹方诸湖渌右汎江澜左纡千帆辐集万屋鳞铺警夜严昕有鼔錞釪有莭干掫有栖漏壷坐息徙倚有亭有庐亦有逰氛不攘而祛宰臣来登税驾踟蹰曰今髙朗维昔隘洿匪增匪埤匪剔匪刳度不在奢名不在诬即㮄豫章在志古初岂惟志古亦民不迂尔卜牲衅尔谋燕胥我有嘉宾尔肃以趋上公维宰玄衮绣𥜗色笑娱宾其虚其徐殽胾既升醪浆载㪺吴丝蜀桐赵玉燕姝砀极之戯角觝之夫次举交陈彻虞虞礼有容流风四徂以我豆笾易彼折殳圣人设险有不可踰域山界谿犹迹之麄治在郡县谓若蒲卢古然今否问牧弃刍宰目维垣志其驱大闲克正小体自纾繄此江粤伙民旷墟八夫四耦三岁一畬亩有遗秉野无逋租繇宰臣贤仁涵义濡麟逰凤鸣可坐以湏载瞻䑓隍飞阁渠渠临兹治城如承盘盂由颕隂侯爰始锸捄㦄数千年筮应图洪惟寳命天降神扶赫赫宗支一本而荂前星次焉丽于南弧荧光所𬒳川媚壌腴封建之福在徳不孤宰臣作楼非以聚酺固国藩墉有隆无污民之戴之岂乐以訏陋儒属辞实繁且芜请命劖工託诸碔砆拱北楼铭杭为江浙行省治所门雉之制宜壮且丽盖吴山横截治城中如龙鸾翔集不崩不骞旧即东垂筑为门阙而交衢逹于其下比嵗大徳已亥始因宋朝天门遗址辟隘埤髙冠以飞楼为其楹户之北向也篇名拱北示尊君亲上之诚焉阅三十一年天暦己巳十月楼燬省具闻中书以为楼宜省东南兵民号令胥此焉出宜先百役新兹崇搆以竦视瞻不踰时报可迺以图卑府使揆材庀工梁栋惟良畚筑惟坚楼成而枅栱骞飞垩涂昭焕加扵旧矣起至顺庚午七月明年九月讫工凡役工一万六千六百八十六縻钞以铊计一千七百九十有七米以石计二百九十其崇尺縦广尺视其役者杭府逹鲁芲赤荅里马思的涖其成者行省平章政事易释董阿公而左右司都事邓臣川实佐经画又三年爲岁癸酉始礲石请文用着成绩文曰皇有九有洽于大同基命定命宪天惟聡保邦制治建侯树公提封四海其旅甡甡尭舜博济犹病乎仁井牧分疆维以范民睠兹越吴寔古南服辟省命相江闽併属界之岭海缭以溪谷粟米麻丝盬塩茶荈服噐之贡充牣航辇岁实王府有式有典东南大藩曰唯钱唐前临潮波四周䑓隍吴山中亘距奋翼张有截崔嵬有崇闉阇两观之间有阁渠渠䦨槛北向实拱皇都迺岁己巳守者弗恪融风昼扬焚巢衅作曾是岧嶤化为㝠漠宰臣曰吁天工予代是心魏阙无乎不在一楼之兴民所瞻对予图厥新维时是囙迺度圡㓛迺彂官缗相彼基搆益之广轮其材槠杉其饰髹丹雕栌绣栭雾拱云栾爵腾拏如涛涌山堕气占氛亦承亦序壷氏县壷鼓人击鼓以警昕昏以戒㿖旅啇出于涂贾蔵于市夷有奉琛使有结轨尘海憧憧觌是瓌诡来㳺来登税于髙层风清琼宇星贯玉绳江湖两沤日升月恒昔在李唐武胜名军扬益次杭章章有闻钱氏建国百年四君宋𥘉籍圡爰择牧守涵育既优民讫于富货资化居工尚文镂燕逰以时惟丰故豫筑台搆亭刳巖治圃骚人墨客兴言能赋岂若斯楼䧺㩀髙明不专序宾不主观兵引首北頋咫尺神亰神亰严严民环拱之如毂斯运我约其軧如网斯张我挈其维庻民惟星师尹惟日其分虽殊其诚克一左陟右降如承宥宻斗牛之墟方半万里太微分光周是四履宅揆良㢤民胥乐只上公惟宰宰士惟僚窹寐先忧冈不夙宵金穣岁兆玉烛时调诸侯之门曰应曰臯有攅画㦸有建骍旄威行令施无滛无慆星河在上民物在下楼观巍巍有截中夏侯度克脩纯钖天嘏嘏吾敢私为天子夀化自此南实飨实右勒辞山石敬拜稽首飬正堂铭大兴君耶律公作堂于信都私苐比参政江淛行省日翰林学士旨赵公为大书飬正堂掲之楹间朝夕观有扩充而无懈怠所飬所存顾何尝不在扵斯㢤䝺为之铭曰肖形两间莫直匪人颅圆趾方载以一心之大理胜故纯尓气之积志壹故神承之葆之在识厥𥘉勿亢以极勿沦以汚勿舎其车贲趾而徒勿腊其毒噬肉及肤曾是几微一动一静有顺无违曰此成性函之在中则莫吾病惟敬则存惟怠则骋敬怠之分间不容黍乃相先民示尔绳矩维克廓大其宇不雕以完心焉童羖以之应物泊无迎将以之制变反于真常繄信都公含和蓄刚其发不抑徳盛流光其光既流内羙益充谓羙伊何飬正扵中亦人弗耀而躬顾瞻堂楣名昭义丰我徴其训正以受美反正爲非淂正爲是终日射侯维鹄斯视君子求仁侯鹄实似神圣制字之与正对日所击者道无不在是心经论昭晣勿昧我铭公堂以谂诸内苍劒石铭越府照磨官林君叔大畜竒石脩劲秀特植置官署庭下嫓贞肖刚石犹人也子过山隂见而爱之乃爲石制号作苍劒石铭谁为兴云吐雾谁为㡳柱截波东骨骸撑拄有植之脩非簨非敔不鈢而廉不窽而窳如英琼瑶如玉櫑具既庭既直亦峻亦武字之苍劒以配寳璐使镇郊莚百神尓主明徳唯馨式糓是与辞陈贞命字祝辞予友陈君子仁之子贞冠而筮宾字曰履元亦既协扵名矣夫元即善也履之而行仁智兼用成已成物之功不其至㢤贞来问义乃辞而祝之其干有四徳系天而行自元以始归𣸪扵贞上戴下履亦顺而承隂阳之际阖辟降升刚柔相交出入相乗不梏夫气不囿夫形方其既翕巳张其纮及其遂舒愈韬其英春必有夏久必有徴使冬不春沍隂以凝变而适正化道乃成体天者人粤惟心享仁首四端与生俱生生以显仁智以藏精瘁焉枯枿烨彼春荣不劔其实曷鬯其萌不挹其沖曷就其盈体验扩充一本扵诚恱亲信友巳分既明推之事物岂有余赢陈生甫冠进学烝烝名冠字字则依名贞字履元维以训程新新不已善与元并植本既固履善无倾去尔志尔毋矫轻习尔㓜仪尔毋近刑允兹学功圣猷是经吾岂蜩蝉啁啾自呜其以予言质诸礼庭郑泳冠字祝辞吾里义门郑氏之老顺卿者吾友也筮得穆日始用三加之礼冠其诸孙泳而责之以成人之道焉不鄙戒宾过采㐮陋夫既与闻酌醴字实予责予惟泳以潜行为义潜行乎大川而渉其津涯有从容暇豫之意无造次急遽之容古人毎以适道譬之有自来矣而顺卿又方敦泳以学予闻诸易范潜之为用不既大㢤乃为制其字曰仲潜复申其义为辞祝之既以承顺卿闲家之羙而又以观泳之绩于其成者固在乎此辞曰古人重冠维以责成其成谓何反身而诚忠君信友事亲从凡由乎仁义至扵践形三加有礼礼不虚行筮宾命字为敬其名尓生郑泳早尝受经未离㓜志已及弱龄设莚弁首古训是程吾观扵水析义甚精水圆以折流而不盈自夫彂坎逹于四溟瀹而为漯潴而为荥刳舟任载仅若浮罂员羽不胜由弱故倾柔而能刚孰与水争知其性者不将不迎潜泳其间维顺之承过渉必灭浚恒匪贞譬如学功蓄䏻致亨自彊不息宵寐夙兴虽泳于涯实㳺于明弗心之潜则㝠于升咨尓生泳学维烝烝辰㢤不竞逝波日惊晦用遵飬魄将载营潜之昭之泰道之征徴诸易范本之性情字尓仲潜戒尓矫轻非伏扵潜欲抵其平沧浪之歌有濯斯缨尔慎持之如承佩珩尓世孝义视尓门旌稷维微神歆徳馨由微至着有闻无声弃尔孩孺扬尓翘英式祇训辞以无忝所生賛姚文公书象赞祐治之间三宗继体公如景星光于五纬燕许常杨时乎并世藻火人文咸韶帝制庙杜巍巍风清日丽上方倚公公则归矣𬒳发骑麟视世糠秕陟降洋洋繄公不死有肃容仪瞻者敬止王叔能叅政画像賛身廊庙而心山林学孔颜而志皐益生色维仁义之形充体皆盛大之积此所以为命世之寳龟陈序之弘壁也王继学画像賛粹然氷玉之英展也星凰之瑞用则盛之鸾㙜凤阁不用则置之朱崖儋耳老智虑扵多艰观夷险扵一致固将挟玉局之飞仙以㳺夫鸿蒙溟涬之际所谓瑯瑘之宗鲁公之子而盛徳之世者也韩明善画象賛融液粹和渟涵清㳤系道而道日以光艺仁而仁至扵熟乃所谓昼锦之旂常有衍宗支蓬莱之云气舒爲萹目宜其表盛徳之流滋集斯文之胡福我观之人式如金王自賛画像好学而莫或致之朢道而未之见也壮而漫仕初何与乎尊荣老而归休亦焉徃而不得乎贫贱也若乃企卒岁之优㳺服终身之静俭则拄笏而㸔山饮水而着书尚庻几可以傲兀夫无穷之世变也葴思学斋葴清河张生受经于髙阳先生得其端绪而能益致思勉之㓛可谓善学者矣子以思学名其讲肄之斋而葴以发之其辞曰心外无学学原扵思思而有得乃验扵为仁阳义阴理公巳私克复往来敬义夹持权之有要心实制之尧舜与人同此秉彝勿谓凡民虽圣可希而况学者执复有机是故君子学如恐违方其未思戒尓外驰如止水源不波不随及其既思毋惑多岐必端其趍必底于夷若执权量以计豪氂若引圭臬以奠方维克审夫是勿置尓疑思学之㓛本末相资学而不思如御舎绥思而不学如行无赍眀善择善真致其知进徳脩业行见扵施下学上逹在尓孳孳思诚而诚夫何逺而恱亲信友读书诵诗涵飬扩充冈或弗祖缫以借玉絅以衣缉是内羙畅扵四支维敬之与维徳之仪彼暴弃者志道神离以其邪思果扵自欺弗践其形禽兽绅緌五三载籍典训具贻后儒翼传秒忽无遗精义妙道日曜月辉思之而至主善为师吾党张氏嗜善如饴学于髙阳涉其津涯亦既勤止牧之愈卑日引月长昼思夕惟爰辟斋居以燕以頥榜曰思学名言在兹若工有葴予为之辞学思自彊庻几缉熈传刘莭妇传刘莭妇徐小字柔嘉婺兰溪人家爲大姓世有显者莭妇生二十七年归同郡金华刘似之佀之六世从祖讳渭宋嘉㝎庚辰对䇿集英殿赐进士苐一在州里尤爲朢家莭妇归閲再期孕而未育佀之遘疾死及产男也莭妇泣誓曰幸㢤刘氏之宗弗坠巳吾有二心何以见君地下言讫复哽咽扵是刘氏家益落莭妇恶笄䟽服常如𥘉丧而所以承祭祀脩馈飨与出赋租以门户者身自任之不使有违莭愆度字其子潜自始学至于成人爲之聘舅女而女焉生二子一女而潜得年二十六亦竟卒姑妇相向哭期以死守全刘氏家双杼寒梭一灯夜绩卧起相依攻苦弥厉然取其纺织之赢以供盐醯亦常若有𥙿久之潜所遗二子滋薿蔑有立而女巳有从姑能以莭义自持易奢为俭而妇又以顺正率礼成教刘氏之祢为朢家者兹可以自靖扵其先矣莭妇今年七十一婺居且四十三年而妇寡亦十又七年予与莭妇居异县不相闻有友叶君谨翁故与佀之交而潜及其二子珹瑊又甞从之问学知莭妇凡行尤稔数数为予言之盖叹世有栓复之典而人无自鬻之心若莭妇之遭变罹忧鞠穷艰苦斯巳甚矣不惟饬诸其躬而已信又能使一介弱妇然相从扵茹荼食蓼之中比之再造其家功岂少㢤嗟乎节妇之名人同不楽得之而世固偏予之者闵之深而羙之至也今予所称刘节妇行未采扵风人名未登扵筞牍予独予之以是名而不疑者稽之里党之论而断以史氏之法壹是人心天理之公而何私之有然则丗鉴虽或不明而人心之昭灼悕而未昩彼诧节梲之丽而侈闬闳之崇以为节妇之得传颛颛借是亦惑之甚矣予窃卑之作刘莭妇传传莭妇传莭妇陈东阳县路西里宋郷贡进士师道女适同县泉村传贺生一女而贺亡节妇时年二十四贺世儒家素贫节妇居䘮尽礼昼夜自力扵纺绩字其女至成人而飬其姑甚谨已虽箪食弗给而甘旨柔毳之飬必使常过扵厚又三年而姑亡治棺具歛无违礼衰瘁毁瘠人或弗能堪内外婣怜其无子而贫咸劝之改适莭妇以死矢于衆曰吾寕饿死无寕幸生乃益劬躬殚志莭衣缩口而累凢枲纩谷菽之羸则别为之储峙五年始克㪯其舅姑与贺之䘮域而窆之哭告于庙以其从子似嗣敎之斈而尤不废扵耕㑹髙阳许先生栖隐八华山中去传氏不十里莭妇雅敬先生遣以束书从之斈佀既闻其讲说而知夫义理之宗绪遂能承莭妇之志以终植其家莭妇今年六十有一而佀既有子矣贺之得祀与传氏之宗借以不坠莭妇力也里之耆耋方上莭妇之志行于县于大府请从近制加之旌复虽未报下而莭妇之志亦少伸矣贯之先人泗州府君甞与贺之诸父同治毛氏诗故相善也扵是贯作而言曰妇人䖏于闺门之内有三从之义而无四术之教苟能因其所性之善而遂其所履之正则変愈极守愈坚虽当患难流离之中而贞女烈妇之事史常不失于书然䆒而观之则其薰染渐渍必非一日之故有自来㢤昔者朱吕并世东南理斈极盛之时吾乡有传同叔先生斈邃扵经而尤有考扵天文地理井田封建乐律兵制之书㑹粹其说曰羣书百考传于斈者斈者尊之曰杏溪先生而不敢字其斈必由夫近小以驯致扵逺夫谓制度文为之粗有广大精微之妙故氶其讲肄者皆体验切实可以措诸其用而自程其子姓扵斈益严而有莭晚乃分其兄子㝎逺之建安受业文公之门今文公集中有与传敬子书即其人也贺盖先生之玄孙也仁义之泽蓄厚而流滋不淂之扵禄仕之优而独彂之扵闺阃之懿然则熈朝旌复之典一㪯而得夫傅氏之妇以显异之它日独行有淂尚足以表吾儒先之徳之行不独信于其躬而信于其郷里扵其家妇人女子之𬒳其成化者亦章章可称如是岂非吾邹奥斈确行之眀効大验也欤贯是以论而着之无使其无传焉韩莭妇传韩莭妇刘姓绛州正平县小吏韩筠妻也韩刘同里闬居莭妇十八岁归为筠妇刘视韩族稍大莭妇知重其宗抑首促气供妇軄至元二年筠父子仁病筠从医者求方注善药治之其药杂草石䓁法当屑为剂筠自运机碾缒轴石堕误伤足数日风中其疮死明年子仁亦死筠有弟莭妇即去居邻姆㫄舎昼夜抚一子二女以哭曰吾未亡人使吾夫家不队姓踣氏是其责巳盖讫䘮屏簮珥益治枲丝理生业辑有条绪及子有室女有从则又哭曰吾与娣姒合异而同庻其优逰以老乎节妇始寡家甚微今浸浸昌𥙿过其门者识与不识皆㽞目嗟异以为是扵郷俗有助大徳二年里耆李彦状莭妇义行白县令长令长爲按实上州若府府具上中书礼部又明年下旌复如令筠死时莭妇年二十七嫠居实六十年云呜唿礼慝乐滛乃见莭义盛衰损益之间君子盖深悲之而犹喜其章章者如是也新故绛在晋之墟忧深思逺邈有遗绪若莭妇所自树立岂教使然亦其土风㢤予客亰师见郡国所上孝义交章累牍喜其伦叙典之化冾于古昔徴扵书作韩莭妇传寗莭妇传寗武宣公河内人材勇善骑射至元中从平江南有功起偏禆爲将帅镇吴而即居之子孙食其保境安民之徳尚数世益滋武宣苐三子讳居赟爲枢密院㫁事官者娶独吉氏独吉氏扬州路総管礼之女也延祐三年㫁事官亰师独吉氏才三十三其长子十七仲子未再周而诸女皆㓜独吉氏自亰师扶其丧水陆数千里还葬河内先茔挟其孤㓜庐于墓下三年将还吴哭踊自誓曰吾为寗家妇不得与其夫偕老吾力犹能使子有立而女有从舎是吾无所事扵世矣即捐去簮珥盛饰服御取其俭素而益以礼自治其身推之以及其家内外僮指逾千待之各有息意未甞示之以威而歩跬不敢越莭愆度树其家规自祖祢荐祭宗婣庆弔门户租繇外凡賔客之飨燕时节之观逰靡㬅之色滛哇之声不使接扵耳而动扵心间岁长子九思抚其孙欲其成人而进其仲子九龄扵学女皆择所冝归捴管公踰八秩犹寿康迎来致飬惟谨其所以经纪家事者有学士大夫所未讲而能安以行之固天性之善㢤里耆嘉其贞莭为上其行于郡郡移㢘访使者按实上之行省以次逹于中书扵是礼部议旌表蠲复如令事下有司为大书贞莭独吉氏之门亦表其坊贞莭坊云嗟乎莭以乗刚䖏险慎守不变为义莭而致亨帷其正焉独吉氏一弱妇人中岁䘮其所天非有理义之激昻诗书之化导独䏻率徳厉行自其躬以及其家兴信厚之风振衰末之俗虽邹鲁习礼之士犹退譲莫与之齿易曰安莭吉注有尚然则说以行险安而能亨固观扵其世而可知矣九龄甞从予学治经故予为繋次其事如右书荅临川危太朴手书去冬归自钱塘从元性所得前蕳入春偶爲亲旧牵连㽞㫄近邑再阅月而归五月𥘉始闻元性将遣人西还因奉数字爲荅今又𬒳四月十日所恵翰情辞缱绻风谊激昻可见学古之志不凡近如此苐三月中附书至兰溪者却不曾收亦不知付之何人也所需查君碣铭岂即广居耶去夏别时见其疮彂头面间似是浮阳上攻病在脾肾甞勉其急服𥙷泻之剂后不知遂服与否果若此则其徴兆巳见彼矣比数十年学者大扺有自利之心而志日益卑道日益远夫其自利之心根着于中则未得谓得未至谓至自髙者耻扵问自多者耻扵求而若剽掠纎碎縁饰浅末巳足以䧺夸扵制作之林而为猎取名爵之资矣无惑乎頺败委靡而莫之振起也独吾友捐弃俗学一意古𥘉谓不肖颇甞渉迹扵是乃肯过相推予将以质其所疑证其所闻而为求端用力之地此在不肖固当竭其单智鼓其盛气以进吾友扵光眀博大之域而环頋其中不无瓶罄罍耻之患甚自恧焉盖学以致夫道羣圣人载道之言具扵经可见巳古之人所以厎至扵道者亦曰尊闻行知而不敢以吾一已之私系累扵其间耳区区愚虑比见钟陵时已略陈之今信道如吾友䔍志如吾友愿一求之羣圣人之经以端其本而参之以孟苟杨韩之书以博其趣又翼之以周程张邵朱陆诸儒先之论以要其归涵飬益宻识察益精则发之文章自然极夫义理之真形之歌咏自然适夫性情之正矣切不可模倣今人以日沦扵洿下而莫之救也頋不肖日勉之而未至辄复进之吾友吾友以爲如何贯潜伏空山安贫味道畏影收声西㳺之期渺其未卜而吾友又方匏系人门未能以足赴目相朢甚逺暑溽万万自荅金华宋景濂书承问尺法老嬾不䏻多记姑即其所省以荅来意盖自宋徽庙制大晟乐时礼官用大禹声律身度之说请以天子中指爲寸扵是所制噐服取之以爲长短广袤之莭当时固有非之者矣然紫阳文公编类家礼扵深衣制度条眀言度用指尺复注云中指中莭为寸而秦溪杨氏又引说文云周制寸尺咫寻皆以人之体为法似亦凖之指尺矣至扵造木主条谓身髙尺二寸博三寸十二分释者即援文公之说曰周尺当省尺七寸五分弱程集与书仪误註五寸五分弱温公圗所谓三司布帛尺即省尺程沙随尺即布帛尺今以周尺较布帛尺正是七寸五分弱即是二说同出一书已不䏻归一况诸家互有同异者乎不肖往在礼院时因更造时飨祭噐甞与议斯事而及扵尺法院之老吏云库中有前代玉尺下库检索得之其制作极工然校之周尺省尺又复㣲有强弱廷议以为玉尺厯代传盖久尤有据依遂准用玉尺㝎下其议乃若淮尺浙尺随方所用佀难凖以为法然是尺法非有声律髙下之差不若且从文公之说周尺七寸五分弱者庻有㩀依吾友以为何如抑吾党之学体验扩充其事固不止是愿益自察识以进扵光大之域此则拙者区区之朢也栁待制文集卷之十三柳待制文集柳待制文集卷第十四栁待制文集卷之十四记重修省府记廼至元二十六年制改江淮行省为江淛行省自维扬徙治钱塘统有两淛江东而以淮东西分隷河南明年始营宋秘书省故地其制视都省稍降杀焉扵后福建省罢全闽八州亦併来属地盖益广山区海聚民伍兵屯奉赋租受要约者衆以数百万计出号施令风动雷行东南半壁藩维晏然朝廷常选重臣以临涖之柄任专则其体貌宜特隆位望尊则其礼制宜特异䑓门设树平津开阁所以辨堂亷而示等威者其品式昭昭具矣然自考成以来迨今至顺壬申之歳四十三年矣兴坏𥙷弊犹有待乎其人何㢤宰臣若曰吾爲天子专制方面所居广居所立正位权纲收系有翼有严其命幕僚相时蠧败完旧饰新无陋无奢中兹度程迺出缗于府征材于市工用官佣役用农隙昉自堂廷达于门闼易刓敝爲坚良化阘茸爲丽宻堦墄莹净垩雘鲜新觚稜藻井动采交辉表汉廷之黄阁暎中天之𬗋垣先是垒石北墉象乎列岳歳乆摧塌増崇加袤竦立檐际秀出林麓百司之长庶府之属奔走承命扵其左右者咸改视易听以爲士大夫之治扵其官犹人之脩扵其身也身脩则心正而物正官治则事理而民安徳则观诸其身政则视诸其官然则一省署之修举而元僚学相之素藴毕见扵斯推其洒扫廷内之心岂不欲澄清天下而无一物之不得其所思夫垣墉朴斵之勤又岂不欲佐宣庙谟保乂皇家而致笃恭治平之效观隅知室间乐知徳信斯言㢤左右司都事袁某实董其役宣力维多属兹僝功宜着成美爰考春秋之义式昭棠树之思官僚氏名列诸下方其岁冬十二月既望谨记勅赐天妃庙新祭噐记海神之贵祀曰天妃天妃有事扵海者之司命也其别庙在呉城西北陬盖漕运都府治呉专领海漕嵗运东南之粟三百万石实京师常以春三月夏五月上旬之吉开樯刘家港乗便风不兼旬达直沽口舟将发临遣省臣率漕府官僚以一元大武致天子毖祀之命荐于天妃得吉卜而后行精神盻蠁如父母之顾复其子无少爽也至顺二年歳在辛未行省左丞买住公实董漕事将祀之夕㑹平章政事易释董阿公入觐道呉因请公涖荐祼翼日公斋沐入庙跪奠惟寅顾见尊斚笾豆践列参差喟然叹曰国家敬恭明神洁蠲噐币之意岂若是耶乃五月某甲子上御兴圣宫公奏事次请更造天妃庙祭噐如式以昭神贶有旨即赐交趾所贡黄金饮醆承舟各二又内出白金五锭为二百五十两勅公董成凡噐借置庙中备常荐六月辛未公槖金还呉具宣恩㫖漕府官僚望阙称谢已发公帑所储比年赐金五十两揔之为三百两申饬金工凖上供新制为祭噐品十二香彛香奁各一件其可名者合四十有九匦而藏之平江府库祭则出而陈之其籍则系之漕府而且稽其出纳焉漕臣曰惟古神圣制噐尚象而祭为尤重致明诚达气臭用其所贵非徒物也天妃之祀列在中祠垂五十年虽祭有常仪而祭不称物犹有待扵大臣之论奏皇上之垂仁然后数周而礼备使不文之金石其何以彰君赐格神休臣实甚惧廼来请辞臣某昔待罪礼廷窃甞与闻明徳䘏祀之义乃执笔书之俾后有考其诸噐数具列下方全宁路新建三皇庙记三皇庙祀伏羲氏神农氏黄帝氏即古所谓三皇者三皇开天立极之功千万丗帝王所由宗而历代未有祠祠之自我圣朝始夫既始祠之而其尸祝之事乃独託之医家者流所以神三皇之道以兴物前用累圣稽古教民之意微矣至矣今徧天下郡邑咸立庙建学有师有生而全宁路独阙全宁为驸马都尉鲁王分邑延祐四年鲁国大长公主以帝姉居藩首捐汤沐之资作新庙于大永庆寺之东陛楯丰崇像圗焕俨春秋荐事牲硕酒清礼典斯应神亦宁止扵是公主授使者命属太史某记其成役不得辞窃甞考之三圣人而知夫道在天地间微显阐幽固各有攸当而洪纎髙下其归一致宓羲身察隂阳六气以有四时水火升降之象神农辨草木色腥而审其燥寒平毒畏恶之性着本草立方书对察和齐致利天下黄帝坐明堂观八极察气推运作内经以命臣色脉方饵三皇之书大抵以医传其书传则其道神虽以医家者流尸其庙事未为不严且尊也然今郡国之制岂无他祠而公主顾独汲汲焉而不敢以为后是其心岂不欲弘推斯道上以夀吾君吾国中以夀吾戚藩而下以寿吾民乎呜唿此麟趾驺虞之化而肃雝之徳之成者也某虽不敏敢诵所闻以复使者之命而且以为记见初亭记国子愽士刘先生眉人而葬其先府君宣之南陵南陵先生仕国也始府君去蜀乱东下寓琴书鄂渚曰是扵东西行道实径事定吾其返乎曁十年风气肇开九域大同则里墟井堙埽无适主盖题其授弟子之斋曰遂初而府君之志孤矣其后先生即仕府君以耆寿左右就养御至南陵六年卒上距生之日五百廿甲子年不满其徳犹为歉㢤先生既卜黄塘之竁惟吉又作见初亭墓道之傍歳时瞻省揽物兴悲如始丧时先生之笃扵亲犹府君之笃扵眉也至治元年贯辱与先生爲寮谓贯曰吾父之名斋而吾之名亭子既闻之吾归将刻文亭上以示子若孙今属笔扵子焉贯不敢以芜陋辞则复于先生曰山川之流峙草木之荄滋地之形也然而第嵩华之髙测汝汉之深而求终南九嵕之植以与之并则峣然者皆山浟然者皆水苍苍然者吾知其草木而己指舆圗而问神州临河洛而思禹功彼其地气之有阖有辟非吾人心之有应有感者乎故繇宣泝眉其里逾数千而逺以子継穪其丗才一易而近方府君少而占籍于蜀不自意老而憇息于呉于楚也弃亲戚坟墓于眉而去之不自意复体魄于宣之土也宇宙之初一天之运父子之初一人之身可知者天而不可知者人则子孙数传之后乐安重迁知诚宣人而已安知眉爲西南大州也㢤今反壤始树而已亭已宇则诗书手泽之存俎豆声容之接盖洋乎青神峩眉之在睫而一泉一石之秀润一葩一卉之芳缛皆其见似闻名而心目瞿瞿者也地气之亏䟽䰟气之冥漠有不得以闲之矣然予闻风俗之成常系乎其人古所谓郷先生生而教于闾塾没而祭于里社殆其人欤苏长公称吾州有近古之俗三今未知其能然与否也府君蜀之君子其辟咡之所诏趋庭之所教先生得之宜详则夫近古者三将自一家而刑于郷国仁兴让举民皆力作易治而吏以优㳺无事吾为南陵幸之矣府君之欲遂其初先生之能见其初果不在兹乎先生之子铸甞从贯国子学今以进士上第授官侍先生南归故贯以是谂之先生而并语之若夫府君之丗业行治与卒葬之歳月则表墓者当备载之而记者不必具焉七月六日丁丑记常州路城隍神新庙记城郭以慰民凡而髙城深隍以沟以封欲其居无隍患有圉也夫民所胆凭以兴财致用者在是则城隍之有神是宜丗载其英以歳时承报扵无已若古侯圗始造县鄙建其神仙以制其牲币尚门行户灶之私坊庸表畷之微可得而俪其式㢤常治毗陵画江界山方地千里统郡县四在淛以西为大府矣当王师南伐时其守臣甞阻兵不下火及城中官寺民庐荡为烟埃独城隍神祠直金斗门之西汔无寸甍尺桷之损或曰斯城斯隍非不髙且深也旄钺一奋而十数万生口不能恃以安固神将无责尔乎然命之或去或否视其顺昌而逆亡则斯神之灵盖皦乎其不诬也扵是延祐五年去燬城之歳余四十年所祠之存者瓦漂栋败堦陊楯折而揔管府知事广陵赵君琦适至愀然曰兹吾所涖地大而物殷凡以逆雨宁旱消沴弭疵者舎神弗宗则谁其谷我祠以揭䖍而可后乎迺请于其长议以克合方练辰程物属徒庀工而勤礼兴义之士咸来荐力未期而庙成肖象孔仪祭品维旅广檐崇阿丹涂白盛修亘丽宻不节不丰仍歳比境或以饥告而环常四野熙焉乐郊民之怙神如巨防之有截而巍障之有屏谓焄蒿悽怆必求诸其类者岂不信㢤又二年而君以代赴调京师过予曰石谨具子为我记之常维延州来季子之封也俗故秉悫而好譲今其民非昔之死孝死忠者之子若宗乎保聚教训胥及三纪上之涵有神之廕休有引有翼其不滋衍以硕乎君之司坐幕府治文书而已宣其余智新美是祠俾民康共而継今拳牲洁齐来娯神保顾瞻廷宇洒扫弗亟有不兴其甘棠勿剪之思乎是皆吾记不得而略者也君清栗有猷今进阶从仕郎为穿山场盐司今惜其将老而勿究扵用使其得政而施设焉可以观其事神治人先后之宜矣至治二年六月廿八日将仕郎国子博士栁贯记鹤山庵记异时吾郷显家闻族相望而敬宗仁亲之义如一日焉自庙祭寝荐外春秋洒埽茔域登其余馂合醼以乐有长长之序无贵贵之等盖其率礼成教者在是而今去之才数十年则以吾戴弁躧履之身而委其先扵马医夏畦之伦者有矣孔子曰吾犹及史之阙文也然则长者之旧闻阙之而不传不亦可慨乎㢤至治二年予官京师郷之友唐君楷字公则使以状来谂曰楷之先君登仕府君藏窆在鹤山下山距吾家数里凡室扵山之麓者唯吾姓爲大嶤峯窈谷湛泉秀樾所以抉露神閟披发竒采若颛颛自効扵斯故甞腋山爲庵庐歳乆敝挠楷既撤而新之㑹吾子徴解衢州明正书院山长归复即其后搆重屋四楹中以寓府君之祠而两墉以列羣从之主祭则咸荐其脩彻则旅奠而酬礼昭与昭齿穆与穆齿今吾伸府君扵羣从之上不犹有戾乎庐爲先君作也夫自其昵以及其逺反其始以厚其本吾之常尊固有攸在矣矧各宗其宗傅之扵古而合子其着之楷将有鑱焉嗟乎非礼之祀鬼神弗歆先王制爲庙寝之式尊簋之数奢不以僣俭不以陋故礼者履此者也是虽墓祭无文而埸室有典后丗或因而致祠以歳时序齿逮贱槩之敬宗仁亲之义犹为变之正者公则年多扵予其有闻扵长者亦若是否乎予方悲显家闻族之不能以皆传而遽得唐氏子孙之足述乃辞以告郷之父兄子弟其有兴乎明年二月十又九日将仕郎国子博士栁贯记遗清堂记人有千金之蓄必留遗其子孙以父子祖孙主扵恩而义有弗恤也然而不旋矑移踵而问之则己与袖中之藏简併失之矣亲之爱之何甞不欲其贵且富㢤顾吾有重扵千金轻扵鸿毛无所待而长存无所恃而不灭一言之训遗之数十丗盖昭乎寳龟之足以昭明而即命是可忽忘之耶真之马氏父子再从宦扵南予不识其父而识其子叔敬与之交信其所受之正矣始其父卒潭府推官顾言曰吾以一清遗尔子孙吾以为丰尔毋以为啬也及叔敬免䘮有仕资揭遗清扁所居堂上以承诸其先下以诏诸其后之是意也岂以一言易千金㢤它日叔敬过予寅轩请发其义予无以觧焉予闻举其所有持以予人谓之遗而遗必有其物矣投桃之腆不薄扵报琼与带之华不滋扵献纻故有所遗者其遗浅无所遗者其遗隆昔子之先君子推其所蓄以悉敷遗扵子而子又能兢业奉持以保有所遗如临水玉如饮沆瀣不泥滓以取义也不翕訿以为灾也不䟽宕以取容也不窒塞以废权也渊然澄穆之天洋乎陟降之地人若不足我则有余彼韦杨氏之在西都皆知所以爱其子孙皆知所以遗其子孙矣然丞相之宗不緜于太尉之胤论者谓大乌覆坟有开厥祥而不知经义有限心徳无穷方其遗之之初固已卜之扵此而言子张欲知十丗之问夫子盖以百丗可知者荅之呜唿以予观扵马氏夫岂曰遗之一言而止也叔敬五兄弟颉颃并奋而叔敬尤有能名今以吉府照磨官辟掾江西廉访使者之幕蜚英腾茂其在斯乎瑞州新修仁济桥记瑞州治髙安其南西壑谷诸流汇为锦江横贯州东下注章水州之郭郛如环玦中分而㕓庐衢巷夹其两涯民旅族居而错行者恃桥为命桥一日不葺则徒舆歛迹公私交瘉虽官调水夫刺小舟待济陨一羽扵深渊若将委之因涉者之思利而知夫郡政之大莫先扵桥功矣昔桥未建聨舻系笮直州治为浮梁随波降升然仅仅以歳月计成毁宋淳祐壬子枢宻院编修官郑公守郡始相方宜桥凿巗架虚既成九年而一毁毁十有一年守董公嗣成之成三年再毁下逮至大己酉緫管蒲公作镇时阅歳三十六而桥役大兴役大故功鉅衆方期之以乆㑹泰定三年五月癸丑雨水暴至势怒冲衡决明日壊北堤桥岌岌不䏻支又明日雨至頺缺参伍之一而絶岸奔流浩渺数十尺行者踯躅居者顾虑徒自画焉莫司莫续其年十月中大夫太原傅公适以麾节涖郡进父老庭中曰吏役扵民我谓郡政尔谓民庸有先扵桥功者乎衆谢曰吾所欲也而未敢以累公扵是长贰谋协寮寀式从封内之人输财荐力如趋父任公复求得甞承蒲公桥事而干敏有操略者李荣等七人使主其出纳命郡録事陈徳敬緫其凡以属役赋功自经始至成公日来劝相工忘其劳不励咸饬谂曰吾穷衅隙窟窒而根治之不遗后忧利胜计㢤盖北堤当水冲旧中实土囊外傅以石水朝夕灌潄客土销址则无恃今索石増厚至十数重执度揆之其袤七十五尺其广百二十四尺上覆屋为楹闲七以补废还故又谓南墩东西削方水与石鬪石不胜则反手磔裂宜易博为锐逆水入之以杀其悍诸梁木之之弱且挠者甃石之破且泐者咸除撇缮理择扵坚宻不苟不媮厥既僝功列树两栅分为三逵节东西行者不得方轨并驾以撼震致害所为长虑逺引无賸筭矣自郑公画桥议至扵今成者三毁者三近或三四年八九年逺至二三十年宁旷歳币时以俟夫守长之仁且惠者出新智开永圗然谋人人不同岂仁且惠自三数公外举无称㢤盖事时鲜俪有当为而懈扵为有能为而不逮扵为者虽仁且恵徴诸一桥作辍之间固莫之尽也大抵人才之着见因扵所遇而无求必取赢之心焉向使瑞有是桥一成不毁则之三数公之所就于彼而不于此吾将不得而讯之况得而颂之乎傅公名颜字颜卿历佐部寺参掌留钥上京以善文法致誉于时出佩二千石印绶典领方州曾未期月宜人之政灼灼可道惟兹桥功在公为细而公之所志若谓成法不传将后何观书来请记其迹予甞忝公同朝不得辞则复于公曰目睫之患易见水潦之害易知而隐扵不瞩没扵未形限扵不自达为难悉也今公发政之初不迂桥事以兴是役所以自任乎父母师帅之重而求尽其心者可槩见扵兹四封匪异千里惟同顾吾之职得以弛置开塞有大于一桥者乎公患不闻闻斯行之矣然则诿桥功扵细徳岂诚知公㢤桥旧即江以名而今榜仁济昭献元圣皇后所钖命是役也靡钞一千二百八十五定役工至某万某千某百某十明年十又一月辛未考成始终桥议者郡监牧佐掾县令长及州之义民皆署名氏如左考成之月其日壬午谨记龙兴路医学教授廰壁记凡郡制为医建学因扵三皇氏之官而师生讲肄则有堂有斋豫章望江右实临省宪治所学宜大且完矣然自始作宅土旷逺藏息无所衿佩之逰反若不能亢视他州者庐陵谢缙翁教授其学之明年惠民药局燬又明年有司将修故事肃政廉访司照磨官程君介缙翁谒扵行省曰学昔有堂孑立樊墻中祝融回禄犹不我相而殄殱之教道遂何所容寄㢤今愿以药市余地作新公署而讲筵斋馆之当偹者併以序为使夫来学之徒取其安近易其回远而因以兴其趋善乐业之心焉岂曰便私我一人而己中奉大夫参知政事覃懐常公闻言而喜以为职思其忧类当如是即以图卑府若县出官帑资其成役厥既僝功堂庭中敞斋室翼舒明邃寛爽不亢不卑鼓箧逰歌至者咸饬缙翁以余雅尚斯文乞辞镌石龛置壁间以示方来余则复之曰子以教道临诸生亦有事焉否也夫所谓事上而施教下而承学有经以为凖的有志以为镞羽而不求诸其道顾独诿诸其噐扵事乎何有盖今所传医经丗谓出黄帝岐伯吾不知其与五三载籍孰先孰后矣然其论阳明隂浊之候刚躁柔缓之应推以切脉察理而谂之药石鍼砭宜无一不合乎易爻之动静礼乐之进反虽混其名扵九流之中而其实则有道焉昔余窃读其书见其顕辞宻义併苞联络巨细毕备而恠夫传註纂𫐠之家反更蔓延其说以自迷其源自塞其途卒之执液齐假攻熨为戕毒人之具者彼岂出扵忮心忍行㢤由讲之而不详择之而不慎故耳今覃懐公不厌薄乎兹事幸为署居以䕃庥吾子而吾子又能根本鲁邹之学藻缋仓扁之术以幸济夫私淑艾之心则为是豫章之学者目受规矩耳接声律莫不欢欣踊跃底至扵道成教象扵一邦流华问扵京国吾将扵子而计其效焉虽覃懐公所以期属吾子者亦未必不在乎此子尚勉诸缙翁拜手谢曰余敢不服子之攸箴然谓子之卒书之也余曰诺遂书之泰定四年歳次丁夘冬十月朔日乙未记云从山崇真观记介豫章江山间多古神仙窟宅而许旌阳之迹最显着旌阳晋人晚得道以灵劔殱逐蛟蜃辑宁吾民遂隂役鬼工铸铁柱置郡牙城南钩锁地脉使永永无害今鐡柱延真宫是其处也地胜故法隆而其徒亦滋以盛宫有华隐堂真静大师杨君湛然实君之嗣其法者周君克恭尤修行成信既谢提点宫事则谋相宅别营真馆得琉璃门外亢爽之墟考筮惟吉崇基杰构坚宻遂严若化若涌而殿庭藏室广庑髙闳象乎明灵之都矣甫就功㑹玄都大宗师张公代祀名山为着额崇真观登诸祀籍即命杨周之徒是承是主以毋易丗迷宗示有先也初父老言兹地故为云从山旌阳未升真时盖寓药炉丹灶焉至今字其山而未有着其迹者然储精凝神则未必不在乎是是周君虽名作新其扵志古有合乎㢤杨周君先后化去继以吾君徳新而道纪堂成又继以徐君希真而观制无一不具呉希君皆甞专席延真退隐是观逰恬入漠如执左劵以相卑授亦称夫华隐之多贤而崇真之有述矣自至元二十二年其歳丙戌始兴观役逮今至戊辰历载四十而凡聚族扵斯栖息有容饔飱有継稺松重篁加围合把径幽林蔚屏却氛壒步跬城闉侔乎嘉遯方徐君耆年厌事而雅欲余叙次本末既重爲其辞则介余故人子王渐以请曰昔吾先师规作别馆以祠旌阳不自意云从遗址之偶于其卜谅㢤仙者之灵也然吾犹及见吾师树立之勤而底法之不易使更数传则委之不知孰明其源此吾愿记扵石而有祈扵后之意吾今且以祈吾子矣余曰子之道宜传奚区区取必扵吾迺入関着书上下篇揔五千言者子之教盖本是本之如何曰虚无曰清净曰慈俭曰柔弱无余智焉彼其初欲人深自啬缩以全其生而至扵寂感之机不离动静则固神矣妙矣然所谓緜緜其若存者既足以植其宗焘其后而况旌阳之灵超遥乎九清玄览乎八极顾云从鼎灶之迹而时一下之有相斯祐尚肯薄其乡遗其丗㢤曩余幸承泰雍展采之泽周旋圭璧牲币间颂歌瑞应归懐黄老之日盖乆而徐君不鄙托记故执笔为辞其上以昭圣人在宥之仁其下以开方来纂绪之重然则因余辞而观之名以闻与夫因是观而余之辞併以弗坠其有乎其无有乎余亦不知其至也呜唿天下之事要于所终凡若是而己宁足觐㢤宁足觐㢤采衣堂记古者童子之节缁布衣锦縁锦绅并纽迨其加冠犹服采衣采者染夏为五采而朱黄青玄纁为其等焉然则将责以成人之徳衣用缁布饰用朱锦示一文一质之义也故自人生既壮而始免扵父母之懐其欲养之心幸而可遂然俾耆俾夀有得有不得焉则以稻锦之身惜桑榆之景帣鞴升堂陈馈羞耉凡可以极吾之欢欣者无不为已昔之人有老莱子者楚人也盖年七十而其亲犹在飬恐恐然惧无以恱其心迺修其童子之服而习夫童子之戯五采斓斑娯嬉扵前庶其朝夕有以觧吾亲垂老之颜而以慰满吾生爱日之情传者述之谈者夸之至扵今如一日也然则情之不能自己者以其出扵吾性而人莫能増益乎其间故耳余寄豫章有李生者为余言丰城古大县也今为州江以清盖其里人初有司上其刀笔之劳得被省檄为筦库吏念其母之垂白幸其身之犹强不忍顷刻去左右故弃升斗之禄以专致夫菽水之欢今十有四寒暑矣亲年日益髙子职日益修扵是题其奉亲之堂曰采衣堂而言则谂扵人曰吾无老莱氏之徳而有老莱氏之心丗之君子其有以亮吾心否也余闻而为之助喜焉夫老莱子之事楚人载之髙士传中则固贤矣然其所以为孝其迹不越乎是则服童子之服心童子之心以其能全性中之仁义而无待扵其外非曽子之养志殆未能以偶之也然则老莱子者其学曽子者欤若江君者又岂非学老莱子者余故曰示一文一质之义者由乎其外而全性中之仁义出乎其内者也余不识江君而乐为之言者以其义有足言者故不能已扵言云耳玉隆万寿宫兴修记郭景纯与许旌阳同时甞为旌阳相宅得豫章西山之阳曰逍遥山者居焉后扵其地拔宅升真即建㳺帷观改玉隆万寿宫㳺帷者昔旌阳上升时甞飘堕锦帷其䖏名之即以其实也玉隆者度人经三十二天号有太释玉隆腾胜天请是宫为群帝所馆安知玉隆腾胜不在斯乎实之欲以其名也观肇兴扵晋而盛扵唐尤莫盛扵宋宋祀将四百而是宫之营缮见扵纪载者二大中祥符之缔搆其力出扵郡人光禄寺丞胡公仲容而王兾公实记之政和丙申之恢拓其费出扵系省之官钱其圗准西京崇福之旧制扵是内出玉册遣帅臣加上尊号又诏侍从升朝官为提举宫事其祠秩之次浸比隆扵岳镇矣然则祀隆而宫盛非以昭应之受书玉清之定鼎适㑹乎其时㢤至元丙子宋社既屋有司上江南名山仙迹之宜祠者扵礼部玉隆与居其一故凡主是宫率被受玺书如令至治元年临川朱君思本实事居其席始至见十一大曜十一真君殿祖师祠堂摧剥弗治位置非据谋将改为则以状请扵教主嗣汉天师㑹方教大宗师呉公亦以香币来祠因各捐赀倡首焉而施者稍集抡材庀工有其具矣盖宫制二殿中峙厢序参列扵前而分画其中以左右拱翼廼相藏室之北撤故构新作别殿六楹东以奉十一曜真形之像西以奉呉黄十一真君之像夹辅面背各有攸尊亦既无紊扵礼又即十一真殿旧址筑重屋一区上为青玄阁下为祠凡自唐以来甞有所施与甞主兴造之官僚以及历代主持同袍士庶之有功有绩者皆列主而祠每三七日集衆焚诵歳时洁羞荐飨视子孙妥侑之意无弗逮焉经始扵泰定二年之八月阅三年而考其成朱君过余请记余与君有雅故知其猷为敏裕而信其成此不难也然余闻鬼神之交古有其道而若受明祈永则固帝王一心运量之所致民无与焉降秦及汉礼坏乐崩黄老最先出一时怪迁之士乗其淫昏勦之以祈禬攘却之方大抵末矣然而曰宫曰观犹不过踵夫寿宫交门棫阳蜚廉之迹而更斥大之坛席文镂黼黻极盛人以为宜然耳呜唿其去黄老为治之本何其逺㢤古者明扵神事必皆精爽不贰聦明齐肃之民而今之为道士法者亦岂其徒欤不然所谓重黎氏之遗胤而果能胜夫宗祝之任者欤旌阳晋人是甞有徳扵呉楚之民及其功崇行成超然上征而山川炳灵鼎灶斯在今虽去之千载霓旌羽盖犹时临睨乎故郷则夫骖群帝之御挟飞仙以遨逰不即扵是而奚即㢤十一大曜天神也十一仙真神人也吾无间然矣乃若列主扵祠而享有烝甞之奉者又安知不出扵八百地仙之籍也㢤虽然精爽不贰必朱君而后足以当之自始有宫迨今何啻千年营缮之功不一而独祥符政和得传以其有记故也然则朱君之为是役绩用章灼如是欲不记得乎无其时而有其人天下之事乌不可㢤朱君字本初受道扵龙虎山中而从张仁靖真人扈直两京最乆学有源委甞着舆地圗二卷刋石扵上清之三华院云建徳县修学记建徳县在其府附庸县耳然制宜有学治门之东旧学在焉比数十年甞屡名缮治而但取苟完无虑经乆今令尹襄阳张侯永坚至以故事展礼扵先圣先师见其坏梁挠栋毁涂缺甃尽然曰学为风教之首政之治否常系扵斯吾且圗之而未可以旬月计也则以礼致知经之士豫章范介而进子弟教肄其中使知兴学之端盖在是矣既明年狱讼渐稀期㑹少纾侯度其胜可以集事乃辍飡钱市材鸠工率先凡伇而民吏乐义咸相成之撤旧即新爲弦诵之斋六楹间殿室堂序门闼庖廪上栋下宇除道周垣涂塈垩雘内外整饰经画纎悉出侯心计坚致绵宻饬扵私宇起手至顺元年庚午之春及秋而工告讫功耕农贩夫见庠校之焕俨而不见庸调之及己则惊嗟叹异以爲吾侪小人服劳扵官匪旦则暮舍庭署之华则老佛之崇而己耳今吾侯不彼之务而惟是之先无材苇之征求无鼛鼓之发召而绩用如是吾闻君子学道则爱人吾侯其当之乎扵是学之生师请里士武昌路儒学教授马泰之具爲书介其犹子莹走邻郡浦阳山中乞余文显刻贞石比诸角弓之咏余曰今大县户五六万中县户一二万而嬴以今揆古今之县古之乡遂也古之教者家有塾党有庠遂有序国有学自闾胥族师党正州长其属民皆有教治政令其考徳纠过皆有劝戒故闾侧左右塾之出入受教者即其视养扵庠而进射扵序者也曰贤曰能则郷遂大夫以礼而賔兴之者也曰有道曰有徳则大司乐之教以乐徳乐语乐舞者也州乡之考察其法详司徒之升选其制严学校自闾井而兴闾井因学校而睦幼之为小学壮之为大学内之为国学外之为郷学郷吏教扵郷师保教扵国无一学不厚扵民无一民不丽扵学其先后有序其始终相成盖如此夫以郷遂之所容裂之为二十五党二十五庠又緫之为一序周之郷学既盛矣乎然视今县户五六万与一二万而赢大约地虽不踰其其民亦倍蓰扵古而不啻矣则学宜益广教宜益修政治宜益轶古人乃至一学之仅存或倚席而不讲其故何㢤盖古人之扵学如堂室如食饮朝夕䖏焉饥渴湏焉而今之最盛者不过务讲诵课文辞而己耳其余则视若亭传或月一再至或春秋馂已即去讲诵文辞虽不足觊夫徳行道艺之成而涵揉磨革其具固亦资始扵是矣若张侯之建徳必先之以使民知学焉然后拾其废败徐起而完葺之工不踰时役不烦民而祀飨之庭生师之庐巍巍殖殖揆夫郷遂之制无或过者然则侯之轨民扵礼而纳民扵善固推夫易直子谅之心而成是孝弟顺慈之化吾见百里之间薰然建学立师之效岂徒曰务讲诵课文辞而已也昔鲁僖公能修泮宫国人诵之盖观其旂而欲无大无小以从之于迈见其马则以为载色载笑而匪怒伊教郑至昭公衰乱极矣城阙之挑达子矜之不来国人实重刺之一庠校之废举系夫政令之得失亦观乎其时㢤今圣神在上尊经右儒收召耆硕诗书礼乐之教盖洋乎罄宇之内矣而张侯之兴学教士适当斯时子贡曰见其礼而知其政闻其乐而知其徳然则尚论其丗而取为五百石令长楷法其将有取扵斯文岂以余书为可废㢤其歳冬十又一月丁丑朔越五日日南至记永嘉县新学记温州治永嘉今永嘉为上县而温州为大府矣府有学县亦有学犹党庠遂序之异名而同以化民成俗为义也永嘉旧学在府城东陬华盖山下延祐甲寅燬明年令何君玉作礼殿又三年令王君贡作门庑讲堂基构粗立而塈茨涂垩未底厥功越十四年为至顺辛未令赵君搭纳字敬升継至谂于衆曰县实有民庶而能教则由教以之道而学其噐也圣师临之吾敢不饬扵是择日授圗简材庀物士荐其赢工售其巧凡新作弦诵之斋十六楹间而自殿及堂门闼窓琐之当髹饰者庭霤陛戺之当加甓者咸考度以致其工像绘合章樽俎应式宿有次舍限有垣墉族庖计廪位寘左右触目具羙不陋不奢既释奠告成君复谂曰凡兹学功有贤府侯以为之筦籥有县长贰以为之钟吕故吾得上下受画以敦事扵其间今庠舍苟完逰歌之徒亦稍集矣然则学岂徒噐而已乎廼使来请文表示学者盖古者学必有先圣先师之祀自始入学而皮弁祭菜学入官而宵雅肄三以夫人性本善而所以磨揉迁革卒要其成者犹有待扵礼镕乐冶之功则示之以敬道而责之以为治固必有其人焉耳礼五百家之党万二千五百家之遂有民斯有学在党曰庠有党正以涖教治在遂曰序有遂大夫以明有功正歳之属民读法所读者三物之法也三歳之帅吏兴能所兴者三物之能也属之帅之其人则正与大夫其事则学与教焉而已政何适而非教教何适而非道士生斯时见大节践大义出闻诗礼之训入谨仁譲之习乐其事劝其功人人有尊君亲上之心故曰官先事士先志夫己仕之事即未仕之志亦各有其职焉惟不以政自为政教自为教则兴学以范民无非道噐之所寓舍噐而论道是谓诬道吾不谓之道矣赵君学古知方笃扵自脩其为永嘉甫期月耳民既乐生士亦趋业君不以为泰而独汲汲焉惟学之为务又欲征吾言以申警之然则丗之尚观羙侈名誉者以为儒者例不知政何其谬耶泮宫既作而鲁侯之徳以明郷校不毁而子产之仁益信吾稔扵赵君而溢扵辞岂知言㢤是役也县教谕信安沈元鼎实终始宣劳法宜牵联得书书之所以嘉善而劝来壹是春秋之义也至顺三年其歳壬申春二月甲子记退藏山居记仲和寓物城中而题其斋退藏山居或者疑其近诬余曰是则仲和之志也扵是仲和将老着山林乐闻旷岂独无是心㢤顾其力有所未暇而因以着其志焉者实也其又何疑且居水者未必知水居山者未必知山彼窅然深崪然高者非水与山也及其内外之分既定荣辱之变俱忘则窹寐食息之间见夫烟霞之卷舒云日之吐呑凡其日接扵吾前者皆足以乐吾之有而不能以病吾之固则居水而知水居山而知山以其志之存乎是而不暇乎其他也今仲和释鞅乎声利予夺之涂觧胶乎觉梦是非之囿方且愿为无所闻扵丗则夫慨想林峦睠懐巖壑结丛柱以行招纫幽兰而延竚虽不必践苔䕃树采荣揽秀而威鳯之髙翔已与夫鸡虫之得失辽乎邈㢤彼见仲和混混扵流俗之中而不知其中之自致乎道固未甞不充然得而逌然乐也仲和得之蒙庄氏䝉庄氏得之周藏史其息深深其智昏昏所谓逰方之外乌乎退而亦乌乎藏然则余尚未能知仲和之志况或人㢤镇江路録事司题名记镇江古丹阳郡岸江为城以地望为鉅藩以户版为下路故亦得置録事司署长贰员三统治城闉职务繁简岂与他有司并㢤然以间之土无根着之民上承大府之供亿下徇賔客之迎将穷日力惫精神而为之犹不免乎谯譲凡署是官如被重痼觳然无复施张逸豫之意矣至顺二年名进士护都步丁字成之初筮来为其长曰吾有土有民有政有教是岂不可以终致之㢤扵是事为之制而其治必本扵民情未再朞职修事举向之谯譲胥为爱敬成之亦自以其得之扵人者得之扵心廼大饰署居买石求前任人名氏将序而刻之因寓公汾亭石君来取文以冠其端予曰官有署署有题名以着代也其法出扵国谱人表书其拜罢而人之善恶自不可揜盖凛乎史氏之法之遗矣镇江之有録事司録事司之有长贰贠自建官来余五十年往过来续奚啻百十治迹所存宛其未泯然则索照扵鑑考辙扵车一从一改皆吾师法之所在而可以弗思矣乎非成之之强学敏识奚足以语此予故得而具识之至顺四年其歳癸酉冬十月庚午记甫里书院记学者质诸圣人苟其言自孔氏则天下后丗取而法之矣论语载言历叙群圣人之道而系以三仁八士逸民师摰之伦谓夷齐仲逸张惠少连彼七民者同扵洁身厉行虽不能依乎中庸槩而之道固一丗之髙士㢤不得中行而得狂狷裁其过甚以勉其不及是亦圣人之徒已后乎孟轲论夷清惠和之风而卒归诸孔子仕止乆速之时观乎圣人则知贤人足以证夫杨雄氏之言之正矣唐有甫里先生呉人也隐居求志择乎仁义道徳之涂而以蝉蜕污浊为洁观其自怜有赋慨敢諌皷之不陈进善旌之不理而平津阁之不逢其人身隐言放自靖耕钓之中有异乎凤兮之歌而庶㡬箪瓢之乐则进而齿诸七民之列圣人不没归斯受之矣而况立祠荐飨辟馆逰歌资扵嗣系之良而成扵守牧之贤扵以彰熙代文治之盛开郡国兴化之羙廼若先生非所谓百丗以俟圣人而不惑者欤先生陆氏讳龟䝉字鲁望始居临顿而避地松江南旁甫里里故有祠环而居之皆其族姓虽谱佚莫攻而证诸祀典尚不为无据裔孙徳原服膺儒业窃甞有志扵私淑之事中歳出其余力建学立师教里中子弟规制粗立间复自念吾姓居呉历代有闻而自呉县男徳明以文学显太宗时文通先生淳光明啖赵氏春秋之学下逮先生髙不仕之节成独善之名百丗虽逺闻者兴起因其禴祠之所在而併筑宫以修先圣先师之祀岂不益为可乆緫管赵侯凤仪闻而韪之为移㢘访使者按实上之行省次达扵中书而礼部集贤院国子监咸请着甫里书院之额即署徳原为其山长厥既受署满且代矣而犹笃不能忘益治当具而未能具者扵是燕居有殿妥侑有祠㑹讲有堂㳺息有斋翼有堂序宿有次舎虽庖廪圊湢之微无不完饬割私田以供粢盛稍食凡四顷有畸又将束筐币聘经师开来学而劝奖作兴之功出今揔管钱侯光弼为多侯曰是不可以无述也廼请予文刻示永乆谨按先生天后朝宰相元方七丗孙探研六籍窥见奥义而尤邃扵春秋得文通所纂书伏诵而深求之曰君子之扵春秋没身而己盖方时叔季熏腐窃枋藩翰宣骄朝无正士之迹野有枭獍之群先丗离丗独立穷而不悯虽徴命叠加坚辞不起身之所䖏无非揆道之权衡而春秋达扵其用矣使当孔子之时引而置之二三子间视㳺夏犹将凂焉大厦将颠一木莫支故宁自偶扵沮溺荷篠之俦以无蹈乎膺乔固滂之辙不然先生岂轻丗肆志者㢤若昔并祠三髙扵松江震泽之上彼固人物物论之攸系乃今配食先圣笾豆在筵论说在序仰髙鑚坚洋乎如在则夫泝而求之以卒造乎其阃域用则尊主而庇民不用则中清而中权先生之道行则圣人之教立徳原栖迟韦布间䏻推所厚以厚诸其郷观礼之士固已称之然党庠遂序之教则有司存变而之道亦在贤守牧之嘉惠焉耳若先生之立言制行则唐史隐逸有传此不必着着其関扵名教而足以系乎逸民之后者若是是为记元统二年歳阳甲戌春三月己丑朔制洞山如存精舍记金华张仁䘮父踰再朞所以慎终而追孝者无所不致其谨既卜兆洞山惟食又相其左为冡舎一区前茔后寝缭以垣墉翼以庖庾门闼骞舒什噐森列凡廜㢝之制略具将命浮屠人居之而以汎埽茔域护眎松柏之役付之间则问名于髙阳许先生先生以如存命之而为之说曰亲之亡事之如存焉而所以其如存者则顾其心之思弗思何如耳仁既受而服之又请予为辞以着之盖仁之父讳某字辅之予甞得其郷曲之论知其诚善不伐懿然笃厚人也自少失所天奉母徐居扵别室力生兴事一以勤啬为本人初不见其有为之迹而生道日裕固成扵孝敬洽扵惠和者其效如此生至元庚寅卒元统乙亥得年四十六耳辅之娶徐生子男二长护次即仁女二适武义严文奎浦江呉汝霖孙男三士元士庆士权孙女二皆在㓜方护仁之卜是洞山之茔也巖峦搤其嵴磵溪束其吭土润而鲜气融而浩墓师曰宜卜士曰吉遂坎为玄堂而以至元三年丁丑之歳秋九月癸丑奉柩就窆又谓吾父之致飬扵吾祖母也未甞一日去左右肆今死生异矣而魂气则无不通亦窾其南别为竁穴以需为他日上夀之藏焉斥田若干𤱔籍之如存取其劵书焚而誓之曰浮屠人之居吾室任吾事者食焉凡葺吾是室之坏者资焉虽吾之子孙不得攘而有之以败吾之孝焉若䕶与仁所以承考而慎思之者如亲之存无弗谨也嗟乎孝子之事其亲生则有养矣没则有䘮矣歛手足形而旋葬之棺周扵衣椁周扵棺土周扵椁若是而已然而厚之为易薄之为俭亦顾其所得为者而为之君子犹谓义也义之所至礼从之矣故杨王孙之欲臝葬以返其真自为则可而充虞之所谓木若羙然此则尽扵人心而不可以其亲之义也张氏家有百金之产其贤足以等中人而上之其善足以为子孙数丗之依亲没有䘮为之封窆以锢藏之又为之冡舎以居守之则夫厚其亲以厚其身厚其身以厚其郷将无所不致其谨焉厚之归而仁之着也廼其亡而不亡存而实存岂曰祭之日僾然见乎其位忾然闻乎其叹息之声是之谓存焉耳然则如存之所以为存求之先生命名之意斯得之矣护仁其善承之㢤先葬一月杓直于酉其日甲戌太常博士栁贯文栁待制文集卷之十四柳待制文集柳待制文集卷第十五栁待制文集卷之十五记崇福永乐寺记呉江四封以水为城泾港渎绮错棊布浮屠氏之居间见扵葭菼间水鸟树林各具殊胜楚粤之郊无是景也由州郭西南去七十里有塘曰荻塘有地曰双杨故未有寺而有寺实始际大师永真真字无相常熟姚氏子早依慧照大师圆公薙髪受具甞出逰方过双杨爱其融结完厚据势不骞将求席地脩习禅观里大家周氏因闻生悟斥其地数十𤱔施而归之真诛茅结屋作华光王像昕夕祈叩焚指自誓将兴道埸积诚上孚神与嘉应缁白之侣善其戒行闻者见者委施恐后真度其力与时可以建事廼大兴土木宏启寳坊居佛之殿演法之堂悬簴之楼楗藏之室若山门库院斋庑庖廪凡以序而为凡所缔构必极坚好单钵趋庭钟鱼答响峣然壮观将与名蓝望刹角丽而争华矣内戚谢节使闻而起信为请扵朝有㫖钖寺额曰崇福永乐之寺使着甲乙流传之令而赐真𬗋衣师号嘉其白业而焕饰之时则宋淳祐之七年也真寻以福建转运使刘公之招出丗建宁之安国阅歳谢归至元十五年年六十三示寂于寺之方丈度其徒二十余人而若普显普修普信普晓普净普达则其上首也显继席十年而修实嗣修亦端一有为益建大阁斵木为卢舎那金身坐寳莲华上旁列千佛别印三藏教经五千四十八卷函盛置龛栖左右如龙宫之涌现而帝网之褰开丽且蜜矣初真肇基甞揷草建标曰某当作堂某当作室后必有成吾志者人固疑而未信也今千楹万础云蒸雾郁屹为大方之家虽其愿力弘深有以致之亦由継述得人克济斯羙可不谓之盛际㢤修传信晓而次及扵达达且老自念昔吾师实际不阶尺寸之力规作兰若依乗佛智幸就功绪为吾之徒𬒳服三衣蠲除五欲有宫居粒食之安无更繇赋租之累固祖徳之封培而法源之流衍者也惟古招提其名迹縁起记莂枢机传在人口周扵聼闻以有文字为之纪述故能乆而益着今吾寺六丗百年传持一道而碑版无辞圗牒未载何以揭徳训嗣孰专制作其往请辞扵是其徒元鼎方建业大慈教庠乃介其宗主天泉余泽乞予文之于石泉与予异名同行不得辞则爲次序其言而系之以颂颂凡六章章十句颂曰严严像法浃扵寰中如月印水如云行空触之则是境境圎融我行江呉湖泽西东幢刹相望殷其皷钟双杨之洲土非根着灌木深蒲蕞焉丛薄孰开精蓝揭名永乐觚栋鹏鶱檐牙兽攫法法毗卢门门楼阁扵维永乐爰始经营以华光王爲护法城一华既法五叶同荣施道旁流百川就盈致非力致成则天成繄实际师昔在佛丗宅兹空荒修三摩地是舍利光珠潜五閟乗大因縁挥发神智譬如酌泉望满一噐际则往矣百年六传孰引孰承其丗多贤谓是永乐虽名梵筵如一微尘栖扵毫巅即佛观佛说法炽然法不虚行以人而重四分六仪三时禅诵树影水声皆其机用以我是心归羙讃颂称心寺重建佛殿记释氏縁业之说儒者在所不论然自其一曲推而致之则有感必应无微不显是皆一理之形非崇虚翼伪比也栋宇形噐之末初若无系乎道然迹其废兴在人成坏因时足以占像法之污隆示民情之向背所谓有縁有业者岂不较然着㢤大都崇真宫提举道士薛君玄义予方外友也比歳退贵溪龙虎山中以书谂予曰我仙浦里之有薛氏始唐旗头大将军大司徒公史不传而谱佚我不知其去公若干丗计是官号爵级必出扵唐末五季用武之际殆一时之权制欤司徒之后稍稍向用儒术至宋太学博士邦彦与其子南城县尉颖尤好浮屠言建寺里中请额称心度僧甲乙居之继遭㓂燬绍兴初颕子习淳熙中习子彻复先后增施园田重新基构架虚为楼范金为钟寺制方备而宋社己墟㑹里民有倡乱称兵掠仙浦而过者寺则再燬我薛氏家亦浸湮而浸微矣为淳熙之役者思州南丹县令则我之曾祖也泰定三年我自崇真南归主僧妙善以复寺告重念我先丗克崇因果成是精蓝传序在我适承其废而我寄迹老子法中莫䏻躬荐土木之劳惟当倾倒囊楮佐兴凡役以无忝我所生善谢曰此檀越之弘愿而比丘之胜因也予其敢有弗虔明年粟布工材毕具三月壬子佛殿成其崇几尺縦广㡬尺又明年两庑成门堂斋寝各以序为庄严丽宻耽然盛观过者改视知薛氏之犹有余祉也子幸以文贲我一以昭往迹而一以厉方来如余诿为縁业则我所未暇嗟夫称心一席地无法炬之光明无说铃之化诱赖薛氏之多贤讫重辉而再造玄羲妙善虽则异名同行要其尊祖扶宗之意炳如也是役之兴殿为巨故题其额曰称心寺重建佛殿记尚亦史氏举凡之例㢤元统二年冬十又一月望日制药师院记药师院栖僧数百指在清江镇市阛中盖不知兴作縁起而药师者如来之别号以名于其刹固谓衆生顚倒四病得瞻如来妙有光相犹有痿者获伸暍者霑饮何必身践耆域之场手探方已之剂自然安隐饶益称吾法已由宋寳佑戊午至今大徳丁未院甞三燬赖其徒多才良故䏻顕致信施屡偾屡兴愈新愈盛东西行者每覩之以为市区隆羙之候像法之流亦系乎人㢤皇庆元年歳在壬子主僧士选性玉相継经画而大佛寳殿成丰崇丽宻夐异曩称善士何定山上座杲日实荐材输力院衆奋踊因相顾言殿役最鉅厥既底绩廼若寺制之当备吾而可诿其责扵是从羲倾斥衣盂建法堂普润裒辑胜赀作三门以和又攻石陶土増筑缭垣斋庑庖庾辐集鳞比嶤然焕然目睹心竦生大欢喜以爲如来觉苑化现涌出随所敬礼而得开度譬诸眢井凿深更取清泉以恱衆口轳绠不费水味益佳施者受者皆名报恩爲国贻庆然则古徳之以是名院究其縁起不在斯乎泰和二年以和逰京师款门求记爲次其说使归而鑱之以昭来者九月三日记慈慧菴记先儒所诠大抵依智以成言而假喻以顕道今大经所说堂䑓塔庙象马车舆衣绒缨珞揔衆寳以严饰约四法而安住将以示开遮之相该权实之用爲大根大噐人设也然而衆智有偏圆情识有利钝玄徒白羽随顺修行犹有待扵即境生悟因事达理则庄严像法殚极华好使人目覩净光耳聆妙音足践化城而一方千佛十方万佛光明胜幢融摄所至即名寳坊何甞不认大经所说为真实义㢤思昔一士依止双梼树下着僧伽黎衣在家出家说心王法号名善慧则吾婺人也虽内院之分身己化而松山之行道犹存至今缁素之伦雅崇性相之论王昙愿为上首灵运恐后成佛抑有自来慈慧菴在郡城西北陬故为王氏第学佛人周觉聦始买居之觉聦蚤持内典有所证入誓息诸縁归诚圎觉即以安䖏施作伽蓝构殿像佛敞门通道旙彩香华既已备诸供养又谓瞻仰吾法依扵一相而流通衆妙实在契经抡材征工复作大华严阁赎尽经八十一卷庋寘其上斵木涂金为卢舍那佛化身一躯绘经变千佛其左其右时节大㑹四象咸集然灯散华吹螺击皷诵经歌呗归羙报上在大城中隐然为象王一窟矣扵是逺近倾信稍以赀来委施无㡬而觉聦谢丗子觉照承志尤谨拓开后隙地益建弥陀殿翼以斋寝緫若干间而庖湢匽井钟磬幢盖取所宜具皆以绪成凡施之出扵其私与合之扵衆得田若干𤱔而薰蜡茗剂之湏无外求者觉照不懈进修谦己䏻受闻旁县龙丘有苦行人叶性空甞渉道自在廼虚左席延而致之俾以一音滨畅申祝国釐而次以滋利羣生盖其志不以述事为已足而以弘法为已任使居善慧之郷咸修觉照之行岂有攘袂扵其间者㢤予友张君子长居迩慈慧间甞道予往㳺觉照瀹茗羞供沥诚致辞丐予施文传信方来昔予讲礼之暇稍窥觉苑之际见丗之谈实相者迷空假之原论无学者滞有漏之因方悯焉悲之窃喜觉照不隳形体堕业识而䏻作是方便以自修自证在扵晚季岂不犹贤矣乎菴盖作始扵大徳癸夘三年而觉成十年而聦化去又十五年觉照作别殿而菴制粗备属兹序绩而将有赖扵吾言吾言何足赖也元统三年歳次乙亥夏五月既望蜀山居士栁贯记龙华寺记吾县所负山曰仙华山山去县尚十五里行未半道有浮屠氏之居榜龙华寺者经始扵柴氏妇胡而绪成扵其孙善义龙华废寺额义请扵官掲而颜之用旧典也初里大僧师逺蚤逰诸方参礼名师卓有见觧依乕丘不传本灵隐而不化去依净慈㫁伦而伦又化去返栖故山将以究了己事胡之母子窃深敬之为卜其居之右作积善庵迎之以来且命义从之㳺䖏逺庵居六年而寂扵是义拳拳弘法之念不懈益勤间至钱塘或导之入谒净慈愚极室中极启之道要义愈感服时及庵信絶学勤継主西峯义往来咨扣二公尤掖进之秋江湛方自华顶起单憇婺城北圎觉庵义一见与语合意即介勤请住积善厥既受请撰日入庵开法而四方慕道之侣知义可以依止来者如赴义又益治禅栖规恢法㑹是歳坐夏者余五十单县主簿赵君郁见而韪之始劝义请故额以寺易庵又明年湛迁住华藏衆亦随散义愀然曰有寺无僧犹虚噐也吾可以求之人乎廼以传姓承宗之事付之兄子自乞祝发受度焚香设像遥礼远公爲之师焉盖昔以逺故作庵而逺又甞㗖我以禅恱之味者也远爲初祖则由我以及丗丗传次住持尚吾祖母崇法敬僧之意有在于兹义诚知本㢤自义受服三衣荷承大法晨营夕计唯以堂室未宏像圗未饰爲己䇿励凡窘身节口以有铢缕之赢不以给诸斵削之伎则以授之采绘之工今殿寝中严门闳外敞径术䋲引斋庑翼张而演法之堂㫋檀之林香积之㕑参峙胪列森邃萧爽钟有簨簴经有函庋有田以给饘粥有林以备薪槱圃可以畦井可以汲视诸方大雄氏之宫亦充羙矣而义之言则曰是在吾法犹爲未具复辟地其后建千佛阁负阁爲普贤殿四楹藻梲绣栭上下映发位卢舍那佛阁中而旁寘贤劫千佛坐像其次斵木髹彤涂金渥采相好庄严若幻而出香华幢盖备诸杂饰时节大㑹有式有度然皆有以资之无外求者吾县虽斗絶而经涂所出披缁衣褐之徒觧屦升堂甘寝羙食如返家舍有以隂翼其向道之诚古人建立丛林其意正惟有得于此焉耳义之爲是寺役也阅三丗四十年若其伯叔兄弟与其故妻之姊姒咸有所助而施之出扵檀信者亦十得二三独里士赵君某及其内子张縁契特厚既捐赀相其造阁之役度僧之事又斥腴田若干𤱔歳入其租以供普贤㑹凡费所谓有以资之者也今立祠阁每西食必祝浮屠人所为修其祉报盖如是而己赵君予友也间持义之言请予曰义耄且衰矣深惟夙植善根摄是正念殚智毕虑开拓精蓝虽名有漏之因实觊无穷之利然我能奋兴扵前而不能必其緜引于后则植者有时而仆筑者有时而堕华绚丽宻者有时而埃蔑无余我为是惧亦既笔为训辞以传示扵我后之人且誓言扵佛而以天龙鬼神涖禁而诱迪之矣意犹以为未也檀越为我谋文显着扵石使有目咸睹有耳咸闻岂不益爲可恃㢤义之所以必假吾言以致其请者以君之不我欺也予受言己则辞而识之曰佛法被于天下名山大泽之间夀国福民之祀皷钟相闻大抵归扵释矣然其人岂䏻皆以说铃化詟流俗必使之涂塞耳目以同入扵幻不可救止而后己也盖亦有山林特起之士返流自照发真归元用其善巧方便间修至于积之之乆而丰居广籍迄就功绪则篑进而爲山水至而成渠若善义之于龙华始奋其孤孱之力以卒成是伟异之观虽欲不归之縁业讵可得乎然则义之假象以顕智因境以导迷又岂不欲率此土衆生同登净觉而延兹坚根硕叶之䕃扵方来而未已也耶乃若田业之籍扵寺者或义所自施或得之衆施与凡佐其肇兴之费者细大毕纪将托兹石之隂系而鑱焉其不私人之惠又如此呜唿丗出丗间有二法㢤仙华山化城精舍记仙华山之南麓蹊术北引缭原田度涧冈前行可数里至东峰之下有谷窈然中藏有泉潝然仰出其土田宜树艺浮屠若空者受经于山北之皇安普利院出参礼名师逰浙东西倦且休矣始披荒得之剪茅茨室度可㝷丈将自食其力以修习禅观究了大事乆之白衣人稍来依止而室隘莫䏻容之师空清衍比受请楼氏主其坟庵长者亿闻空苦行而嘉之爲徙家其废佛祠位于中以严像法作斋寝庖湢使可継䖏天童竺西和南题其榜化城精舎表縁业也于是龙峰主僧永镇首施田若干𤱔且劝发长者斥田山园緫若干𤱔隷之衍曰吾则不可以无施也亦割私田若干𤱔归焉空受施己知其道肫悫可信益务力生勤事不懈进修而门庑钟阁咸以序为始圗观音大士像于北壁更搏土为之饰以黄金范铜作钟亦若干金而赢有田若干𤱔施而入者若干空所经纪者若干椔栵之墟化为寳所猩鼯之穴现成法筵瞻者生敬逰者忘去行修而縁稔虽空亦不自意其成就如是佛之为教尊严广大可胜賛㢤昔吾乡先生方诏父隐山南东嗜诗好逰採撷竒秀摅发芳华是山之胜几无逸美矣殁且葬域距精舍不数十举武予时方教国子赴来辑行为铭其孤樗梓鑚石未树予觧江西之明年始率里友买田具施请寓祠植碣精舍空曰吾师也有施道焉其曷敢不承及予絮酒以往空作礼迎劳固甞问诗法于先生师之亦宜间数歳空摄衣入谒曰檀越为我识精舎本末予以先生故属笔夫奚辞予观自古佛者苦心窘形离智㫁念窜伏于空林灌莽之间昼日力作食草木实晨暮稽首合爪崇法事师如承父母而加畏慎虽践蛇茹蛊交变扵前以为是偶然者其心精进无有退转故能摄受诸难返照自性平等衆生入佛三昧其坚苦悴辱若是异时壁观一婆罗门身心寂然非有放光动地之祥而法印真乗灯灯不昧天下丛席借以为宗今丗祀益緜祖风不绍三衣改饰伊蒲罢供将明小果之因难甚一华之见扵斯时也使无识超见卓如空等辈拔于淟淰归洁其身而思灭苦本之士犹得托焉以䖏则涧盘之上不名一迹可不可㢤虽然念拮据之不易重付累之有人此又系乎縁业之洪纎予亦安能知之也至元改元之明年青龙丙子春正月丁己太常博士栁贯记横山龙神庙记婺衢二水㑹扵兰隂合流而下为兰溪治城占水之东而直其西南有山横障衢水之冲者横山也水方湍捍而巖崖扼之泓渟湾洄汇为深渊宜有龙神潜扵其中出光景腾云气蓄洩雷雨而润泽群物其为造化之府章章异㢤然则神之嘉惠扵兹土旧矣而民之报事于神者宜何如山故有龙神祠比歳因废不举厥咎在民而吏亦安能无责乎尔重纪至元二年其歳乙亥夏秋不雨赭原焦野民忧无年长牧僚吏为徧祷群望靡牲殚币神弗顾答州判官王侯庭钰独深系心焉乃进父老而问郡故得龙渊之迹郊郭数里而近练日宿斋屏却车骑亲即其䖏取香瓣书斋意厉深洁诚吁于明神垂瓶而挹清泠张旂而导先御见山际升云如缕有顷玄隂四塞甘澍滂流四境既足万藁咸苏民吏交口归徳于侯侯曰盍新祠庙昭荅神贶乃出飡钱以为民倡又明年庙成具石来请刻辞嗟乎神智变化莫灵扵龙矣渊飞而天行岂有迹㢤然而窟宅斯在肹蠁潜通虽未可的然求之方体之中而亦不可漠然委之方体之中惟夫以心感心以神格神则所谓神智变化而为灵者无在不在真若蓄之宫沼可豢而扰也王侯以赏延入官亷静寡欲而笃扵爱物肆兹闵旱之诚实本宜人之政龙维神物不闻则已闻之其有弗飨者乎然则庙而祀之以申儆于方来是则不可以无记也乃记而鑱之扵石郑氏旌表义门记治古之时家自为宗而宗则有法若制为冠昏䘮祭之仪与施之亲踈隆杀之等凡因人情立人义而系乎一家之政令者皆是也然宗虽叙于一家而法实周乎天下闾兴党率胥成孝敬之风化洽教敷壹是仁譲之俗扵斯时也义且冺扵无形而名乌乎生盖至于道隐民散代衰礼替而宗统服纪藐焉无属借锄取帚勃蹊阅墻或不待阅丗而継见之矣则夫操长民之柄者将以致夫潜转宻移之功亦安得不为之率徳厉行使之知所劝而强于为善善者既彰恶者斯瘅于是又取其出于天性而和诸物则人人可以制而行之者命之曰义字其民曰义民表其门曰义门扶衰救敝名存与存君子盖有甚不得己也记曰大道之行与三代之英丘未之逮也而有志焉大同之丗吾不得而见之得见小康者斯可矣然则举斯丗之大而义之间见者仅仅若是是可嘉也亦重可叹也吾里郑氏之以义门被旌表且三十年扵兹视其家庭而其惇孝广弟之日滋讲信修睦之日谨植本固而浚源逺矣盖自其七丗祖讳淮始与其二兄弟卜吾里之感徳郷居焉其后三家浸盛名其地三郑示有先也沿淮而下六世曰某某率之俭勤以启大其基七世曰文嗣文和文泰文厚文轰重之积居以恢弘厥绪併其翼子贻孙间及八世不裂籍以为异不殖己以自私尊尊而亲亲老老而幼幼凡聚庐以䖏同釜甑以食者支属口余百僮手指千薰然义风不戒而趋为之冠昏以重其始为之䘮祭以厚其终月荐以着存时飨以尊耉男事诗书女事𧖟绩昭穆有序贵贱有差出相助也入相保也服劳扵作息之间而维系于礼法之内虽等之十世以至扵百世可也初里耆列其事于县县令长上之大府具移㢘访使者覆按如章以次达于中书下之仪曹请用故事赐旌表亦既报下大书其门曰旌表孝义郑氏之门矣今文嗣文泰文厚文轰皆不克夀而大和方以踰七望八之年益经纪其家事润饰其门户凡欲纳之于礼而范之于义而后己㑹朝廷方修通制颁行郡国若曰诸以孝义旌门者与免杂役县复凖令有请及转而上闻由部而省咸谓宜如制令即赐蠲复命既下大和感激思奋拜手稽首言曰熙朝之所以惠绥于我㕓里之细甿者可谓至矣吾髙曽祖考之所以启佑于我不令之子孙者亦可谓厚矣大和耄且及之誓殚余晷课诸子姪力耕以奉公上而暇则咏歌帝力终为盛世之幸民而己顾惟伯父当干戈俶扰之际早捐馆舎吾先人抗身艰厄上奉尊老下慈孤幼敷菑檏斵以绍开先业至于吾世而吾兄文嗣吾弟文泰益匔匔尽瘁絫铢积寸修其疆𤱔以毕兹涂雘恫瘝再世岂易然㢤今进承旌复之恩拔诸什伍之籍譬之涂刍行苇得免牛羊践履甚休甚幸使不谋文显刻金石则何以迓续芳猷传之来裔乃以其文属贯贯则复之曰义出乎人心而还以制乎人心者也自其动于所感或不䏻无欲而丗遂以为欲胜则害义义立则利无与存彼盖知夫孟氏义利之反矣而不知记礼者之言固甞深致意人情人义人利人患之辨而又必曰舍礼何以治之惟其本义以制情是以因义以成利以利爲利者末也而以义爲利者知其本者也然则治之以礼其诸緫摄人心携持世故之微权也欤君子盖有所甚不得己焉而非其盛之谓也旌门复役国之令典而顾以卑诸一介草莽之臣其鼓舞兴起之意夫岂私一郑氏㢤机动籁鸣必有得扵言意之表者而贯何足以知之贯里人也请以是刻之庭曲之碑以侈兹幸遇而且以贻诸后人云重修适意亭记乌伤汉县也直其南东乡曰双林村曰蒲墟有朱氏者世居之按志自晋东阳太守讳垣始徙至临海太守讳汎遂占籍为县人东阳与金威将军讳礼齐扬州刺史讳幼三墓皆在村旁蜀山下而金威更庙食其郷民歳时歌舞奉甞之不絶谱云五代之乱一翁十八季翁最得上夀甞冶铁作罗汉像使季人奉其一散而居于村之西东至今县多朱氏人谓有像者为朱氏之世之征而像尚八九在然族散代迁昭穆有不相通者矣蒲墟后用朱氏昏嫁导饯仪物烜赫有光改名赤岸其即居者衣冠引翼诗礼纉承里号闻家而尤莫盛于季宋兄弟联登甲科至七人皆以文雄一时迨兹六十年余子孙班班有禄仕而抱道不试者亦能善其身以善其家晋齐之泽维有衍㢤予家东距赤岸不赢三舍若溧水州判官继善字性初与其犹子震亨字彦修不独于予有交友之谊而重之以亲戚之好焉今性初不可复作而彦修懃懃语予曰吾家故有适意亭吾髙祖东堂府君字元徳之所作也府君与宋工部侍郎毅斋先生徐文清公友善二子实从之逰府君时先生之家居也为作斯亭延而致之以资和兊讲习之益盖先生之学出于文成二公而深体力行沉潜刚毅清风劲节凛然如冰雪孤松即府君之能致先生与先生之屑意于府君其人品髙迈固絶人逺矣府君下世亭且缺废吾曽伯祖赠婺州路緫管府治中府君甞一营治之而自记之及吾丗而亭燬扵寇初面亭有池吾季父溧水府君除瓦砾兴搆筑复作亭池上未成而季父卒官今吾将经缉是亭即故址作金威祀以东堂府君侑且为别室奉先生之主焉盖金威神祠于郷府君始作亭而吾子孙承宗弗坠尚先生之教秩而祠之示有先也子能为吾记亭兴作之自而绎张先羙以垂训扵方来尚吾季父之志也夫眇予晚出企瞻先生犹神龙之逰于玄间威鳯之翔于千仞而见且不可况欲藻缋而形容之以自附于知言之士其将若何而自靖之耶独念往甞窃从乡之耆艾讲闻先生立朝大节想其面目严冷言论剀切虽出藩入从深简穆陵之知而终始难进易退之风人至方之吕献可范淳父则夫府君之以桑梓之故进得与之交从款宻必非㝷常木强之人固其有所不为者矣亭为两公㳺息之旧衅成掲扁近不即夫溪山原麓之名逺不示之操存省騐之要而必曰适意云者意夫两公逰扵亭上之是时也揽烟云之卷舒瞩卉木之荣悴虽万物之变交乎吾前者有不胜穷而吾胸中天理流行之妙悠然沛然亦即其所䖏而乐其所安夫岂有一毫舍已从人之私得以溷吾之意而败吾之适也㢤凡朱氏之所以菑之播之而获之炊之者是亭实肇基之耳今亭则完美矣而有祠有主出于原始要终之意无弗厚也赤岸之有朱氏緜历殆余千年肆扬州之治行第一传信史牒金威之功烈宜祀简在人心下逮东堂府君之取友辅仁又得文清为之引重虽文清讱言尚行他无所考见而世谱后题凿凿数十语珠光玉采其为朱氏贲泽之者已不啻千百言之多矣然则朱氏之子若孙竦瞻楹桷慨想仪刑竞于问学而强于为善思夫天地吾身禹稷吾事皆由已推而致之彼科目禄仕可以倖得之者则一赵孟能贵贱之矣吾朱氏之先所以劬躬焘后封培而润泽之者则不在是也乃若前记所云亭之兴废吾家之盛衰占焉此朱氏十一字符也有亭无亭何损益扵朱氏盖知有亭则知尊祖而敬宗在尔后之人承之斁之为何如耳诗曰鹤鸣于九皐声闻于天又曰相在尔室尚不愧于屋漏请歌以飨群宗吾友白云先生许君益之朱氏壻也彦修还以予言即而请焉其将有发矣夫其将有发矣乎重纪至元之三年其歳丁丑秋八月壬午里后学栁贯谨记崇化堂记吾郷友呉君师道为邑于池之建徳且三年矣既不欲厉民以自厚而又不欲鄙夷其民以遂拂其可善之性则孜孜焉以学为务谓令之责不在于簿书期㑹狱讼予夺之间而在于化导表率渐摩薰染之有其具扵是督逋租歛余赢饬材庀工作讲艺之堂七楹间还嘉定崇化之旧其制髙爽丽宻足以起靡陋而支永乆矣既成以书来告曰我将日进其学之诸生讲其所是而禁其所非以知学非身外之物而劝相兴起则固令之职所宜为盖其一以是自励而其一以是励诸人子其为我记而启之何如夫讲道修政仕者均有责焉然其所施有缓急所就有厚薄要未可以槩论之也故令之去民为最近而其教民为最切朝发一言扵堂序之上而夕可以达之荒村陋落之陬所教者不一二而所感以化者己十百其效简且易致如此世顾迂之何㢤六经群圣人之言载道以行乎万世者也赖诸儒发微阐奥莹然无疑今虽去之逾逺举而措之则大之可以善天下国家小之可以善吾身学何负扵人㢤人适负之耳士不幸不生圣人之时不被圣人之泽不得尽吾之性以尽人之性是则系之时矣而又幸而得乗道统絶续之运出扵诸儒完经翼传之余进获所承而退获所守有弗讲焉讲之无弗受也有弗修焉修之无弗至也是岂不又系之人乎建徳屋山为县茹兰之溪经县治西流㑹于尭溪以入于大江盖大江以东穷徼絶域也其土风贵土着而贱逰徙其民乐寛简而少闘讼令以平易治之辄取能名去而建徳为善邑矣呉君志刚识明果于问学而其学为有原本者起家进士三迁而为邑于兹既因俗以导民而又欲累善以成政乃作斯堂进诸生而日讲焉先之以经术将审其所是而格其所非则有先儒训释之言具存学官按而求之圣人之道抑何逺乎尔自君之悉心于学也作灵星门新两庑镌纪产碑范铜为器祭以备物成礼是不一役而斯堂之作绩用尤着盖学初徙于宋嘉定中堂之上为六经阁燬于天历己已今堂成而阁未克为则以役大费巨故也若昔记其成者鄱阳柴公中行也石既燬不复成矣柴公名在庆元伪学之籍其言必不碌碌顾予何人而敢袭其逰尘以犯是不韪之诛㢤君访而有得则请大书刻之以为斯邑之藻借吾言何足俪也婺源州重建晦菴书院记孟氏之传接乎孔子未逺也𬗋阳之书泝之濓洛亦未逺也然而继絶学于人心䧟溺之余振坠绪于世衰道微之后放淫距诐而天下一治扶世立教而经籍大明是则圣学显晦之候而道统絶续之机立学有奠过鲁有祠礼縁义起而以教道结民心在扵邦典有足征矣谨按徽国文公𬗋阳先生朱氏丗籍徽之婺源而自先吏部府君始因仕留闽遂徙建上先生虽生扵尤溪讲学于崇安而黄墩故宅吏部固甞居之中歳还省坟墓议将考室而未果惓惓土思系夫典则固其不忘者如是先生之学出扵龟山之再传而实上承濓洛之绪统婺源故梓则舂陵之营道而武夷晦菴则湓浦之莲峰也尸而祝之比诸阙里使读其书为其学者诵絃于斯禴祠于斯则祠塾之建其视礼之髙堂乐之制氏孰为轻重㢤自先生殁而其学而大章显逮易名赐谥配享孔子庙庭而郡国之祠将徧天下独婺源为县时仅仅附祀学宫后其所宜先如轶典何至元二十六年江东按察副使卢公挚行部次县恧焉愧之方议经始书院时饶州路揔管府治中汪君元圭归休里居以状白公吾惟文公里中子公为书院吾之子弟窃将㳺焉请身任其责母烦有司公既相其成役又谓先生讲道云谷二滕公以郷后学列于高第弟子并设主登侑重乡学也复命有司请之行中书着额为晦菴书院犹舂陵湓浦之并掲濂溪道固一而已矣晦之一辞授受有原先生盖已服之终身今又掇之以开来学表义抑深逺乎㢤初所卜地在学之东位皆东向其后即县升州亦因而弗革延祐甲寅院燬于火扵是汪君捐馆乆嗣子南䑓监察御史良臣同知福建都转运盐使良垕重于再造为买北郭民居侨立书院其䖏占地下神弗宁止生师所庐亦窘燥湿遄返其故以聿崇新搆方有事于能者而贤太守呉郡于公文传适以麾节涖郡粤初展礼即有志斯事爰及朞月币革政通民既乐生士亦敬业乃因其时图为兴复除撤蔽障改辟大逵面势端直临乎正阳位夫子庙扵右而祠文公于左讲舍中峙列庑翼舒门术有严阶戺有截炀爨委积有庖有庾溪山献秀卉木交䕃藏修㳺息无不具宜其经画纤巨出公指授而抡材计佣委致金谷不懈益勤则治中诸孙思礼思仁光辅实以承志为孝而能绩于有成可谓尚贤好徳之世者矣山长黄嘉老幸力役之无怠乐书院之惟新缄辞将币请着石章惟子末学若何自靖然甞反复乎七篇之㫖观其推明群圣之序而知孟氏之承二圣者非空言又甞䌷绎乎集註之书考杨墨是非之辨而知𬗋阳气化人事盛衰得失之论所以阐濓洛垂教之微言着百王致治之成法者为全功善乎先正魏文靖公之言曰韩子谓孟子之功不在禹下而予谓朱子之功不在孟子下以先生配孟子则当以邹邑四基之祠而视吾婺源故里之祠矣然则新是祠塾扵先生父母之郷而聚其郷人子弟以时修习礼教于其中有学孔希孟之志而后宣之以为黜邪扶正之用予知于公之有是心也而若汪氏之世善修于家而䏻为人之所不䏻为皆足以质诸先生之教而无愧扵是乎书新修石门洞书院记石门洞自谢灵运初开境幽而地胜前人篇什郡国图谍志其曲拆县与景合矣然观灵运寻最髙顶新营所住诸作不过蜡屐好逰伐山开径之一事而若仰挹云霏俯濯巖熘于以悟仁智动静之体得内外交养之机此则深探宻察学所自致灵运乌足以知之㢤灵运之南出永嘉在宋景平间下逮皇元至元三十一年甲午之歳九百三十三年矣部使者王公俣按节过之乃始征用庐山白鹿洞故事筑书院山中置师弟子贠使朝夕讲肄以承国家敦儒育才之美占地幽夐而宅心神明为学之方盖得之矣自时厥后职风纪者以为先务或𥙷葺祠馆或经纪膳羞随其力之所至有敬无懈常若圣师之恭临乎前也至元改元之明年歳在丙子春三月肃政㢘访副使鲁公至道亷问温䖏道出青田溪上舣舟登车祗谒庙下顾瞻楹桷惙焉将仆乃与从行掾冯迪何崇礼谋曰是岂前修作始之意予惟后至其敢不饬首发槖捐俸属邑长孛兰奚令张智白之郡府抡材鸠工视其陊败易致坚良不亟不徐以启新功于是揔管卢侯景以暇日亲来计度命长若令涖其成役自郡监牧而下若邑之寮吏院之师生咸有所输未踰月礼殿仪门论堂经阁斋庑庖廪以次及于瀑下之亭拣甍翚如堦墄砥如鲜好整比轶于旧观又新作灵星门六扉以严等威公还修贽菜礼告其成勣进诸生而教之曰书院据穹林雪瀑之胜既新美矣尔曹㳺歌于是有义理之融液无纷华之轇轕执业而兴充义而得得之在我求之在人是惟圣师成物之仁而亦宪臣励学之意山长王时中起应曰时中不敏敢不敬恭乃事丽水令刘伯泉既爲礲石具乃来请文予曰学者将以比物知类求仁入徳固必有讲有习而扵山水瓌特之观则亦何资乎尔庠序之教复于唐盛于宋聨而属之偹且悉矣然四书院之作尤爲统有宗而㑹有元若李渤之于鹿洞朱洞之于岳麓往往择胜林樾寄懐泉石抚云霞之舒卷揽霁曀之往来所以爲髙深爲流峙未甞不与隂阳之降升理欲之消息者相㝷于无穷学岂有他术㢤亦騐诸其此而己石门层巘竦立县瀑中泻清冽之气氷人肌骨道书以为玄鹤洞天宋绍圣中刘泾巨济作郡纪其胜于石而米南宫实书之去朱令作亭王荆公述文时应不远而巨济文已略不及之然则土木之功其可恃耶王公经始书院距今且四十三年由执宪之多贤而继猷之迭见故虽疃鹿之栖卒免园𬞞之鞠肆今鲁公又能迓续前徽益恢雅道扫莓苔而修俎豆锄榛梗而起诵絃时维牧尹之英思广藻芹之乐相兹率作迄底于成将令蹈咏之徒两忘挑闼之刺则临石门之境者如挹洙泗之波履书院之阈者如㳺邹峄之郊自明善诚身以驯致夫化民成俗之盛于斯望之矣昉轺传之歳来徯人文之日朗书院之所恃以乆者虽与道体同期于无弊可也公擢至治辛酉乙科进士上第有学有政需用于时名伯笃鲁丁其字至道西域部人二掾皆由儒选而崇礼甞由山东郷赋登名春官矣其歳秋七月初吉太常博士栁贯记处州路学归田记凡学田始皆官给歳籍赋租以供春秋时祀师生饩廪其疆理歩𤱔载之户曹之版明且悉也然自五十年来缁白殊流统属角立挟邪饰伪之徒骋其私智谓学田无适主吾可以冒没而攫取之或鑚石藏土中或逑赂窜郷籍借为口实从其所司移文州县往往符牒未及下而攘已蠭起讼理虽勤卒以巵言蔓辞淆乱纠错莫能正定迨其乆也是非得失击乎法理欲消长存乎人彼为是狡狯狙诈之谋者举无以自匿扵鉴空衡平之下校官去来捷如邮传固莫知所适主而仁人君子执法持宪以临乎民上斯王之矣处州路学田之在青田县黄肚黄里两源者宋康定初郡守孙威敏公买之民间以隷于学有田有山有园地緫之为十三顷八十六𤱔四十步砧基在学圗牒在有司焉可诬也至元二十七年僧官杨緫统倚法始横延庆寺僧师晟因构诬词陈之緫所利两源之便已豪据显攘饰其言曰卢使君约建寺扵唐干元中施田二十顷四至内无官民田土宋宣和元年改寺为观三年而复五年知州黄葆光遂夺之入学盖学自康定有田逮至元三十年历歳二百五十寺未甞无僧独无一言及之何也且约起群盗据州以叛自称刺史呉越遣将讨平之即其所施亦得之乱贼之手君子尚羞称之固明是田爲康定始有之田矣归之于学理则宜然郡府方上其议明年诏㫖诞布凡赡学地土贡士庄田禁母侵夺扵是郡符首下挈其田还卑路学亡几寺僧素礼如京师愬宣政院院臣纳其偏词不以逹之省部直奏言宜如师晟所陈画田三顷七十二𤱔付之寺僧而寺僧复沿是启倖心不尽夺不餍郡守酌情论法檄青田主簿柴瓘教授杜熈躬即其地量计田山地凡十四顷二十二𤱔其以三顷七十二𤱔予之寺僧余十顷五十𤱔令路学依騐砧基帐籍入其赋租自皇庆元年以始郡具上帅宪二府报下如章越五年延祐三年僧元清者再愬之宣政大变其词谓所余十顷五十𤱔皆在卢施四至之内学非所当有复奏回付寺近而学逺僧犷而儒柔犷者怙势柔者执理盖乆而莫能自明乃皇上御极之明年元统二年载钖壐书申严学校地土之禁职事赵良乗若干人彚词白郡府府檄缙云主簿郑伯答学録薛元徳与青田县官重行捡括其冬佥宪呉公按部至郡府备成案上之得失宜奉诏行事呉公去而宪副李公实来良乗复白寺僧慢令之状公取阅案之悉知其姦乃具移揔管卢公责之所属且俾经历王君视书牍除元标黄肚田五百三叚合三顷七十二𤱔入之寺僧外余田地山十顷五十𤱔尽还路学其见佃汤文等十二甲征到钞米就给养士是歳六月李公复来虑囚重荐卢公其以归田本末具鑱诸石俾后有考卢公谓予甞执笔隷奉常其言宜传信方来乃使请辞予学扵孟氏者也知息正距诐所以正人心而闲圣道者其趋甚正至比之禹治洪水周公膺戎狄孔子作春秋究而论之君子以为知言今去程子又数百年所云近理而非朱翟之比者果安在㢤归田一政耳可以识三公正人闲圣之用矣春秋重归侵疆而书法各异然则谨而着之不亦可乎李公名端字彦方保定人历仕馆阁入御史府出节东闽再转而涖东浙摧姦击暴不挠不矜而尤尊其所自振扬风教壹本于儒学者称静斋先生呉公名焘字承禧广平人再迁御史自汴移浙今为广东宪副㢘靖有为渊然儒者卢公名景字彦逺大名人世传政谱守江隂守三衢皆有惠爱是三公乃所谓仁人君子临乎民上而为之适主者也若宪掾冯君迪杜君士谦武君瑛阎君国寳之佐其筹画经历王君文彪之宣其猷为法宜牵联得书凡署牍官僚亦列名氏下方重劳烈也教授林堂后至不与与扵树碑纪绩之役故末系之元统三年其歳乙亥秋八月癸丑太常博士东阳栁贯记建徳路学新制乐噐记睦维山水郡民重土着不事慆淫驯而治之宜若易然然宋上下三百年余贤牧伯継作恵绥善飬之方何甞不以学政为先以为诗书礼乐之教入人最深非是则无以牖其衷固其本而刑格势禁苟免无耻者有不足施要为操得其术矣田諌议范文正赵清献此一时也胡待制张宣公又一时也兹数公者言论风节为世楷式㮣有偏重而典藩守部临于是邦劝学范民随时设施如出一轨何其盛㢤雍熙间天下未有学而睦始迁庙建学自谏议倡之馆生师备教飬则成于文正清献时则奉诏行事顾列郡师帅有能有不能二公贤者宜不敢后待制当绍兴初撤旧营新固己伟矣而门术侧出犹有待于宣公辟而正之则自鼎迁物改以迄扵今曽几何时歳纪之推移麾节之更禅已受不可考而究圗学政扶树教基亦不为无人独春秋二丁有祭无乐识者议其礼制之未具以为大邦羞元统元年其歳癸酉浚义王公昱自汲郡易节而来明年春躬执祀事于廷卒彻叹曰隆礼备乐荐兹明徳国有典常吾为守臣其敢不饬以速厥戾于是教授潘子阳进复于公昔前任人甞范金伐石为钟磬各十有六藏之尊爵之府而丝管陶革诸噐色犹缺今当辑费求之杭市并致工师选弟子贠肄其考击絃歌之节惟奔走率职子阳事也而敢以累公公曰诺不逾时舟来得琴一絃三絃五絃七絃九絃各一瑟一籥箎笛箫各一巢笙和笙各二埙一搏拊柷敔各一而若钟磬之编簨簴崇牙流苏杂饰与柷敔之推籈咸具率师弟子朝夕肄习及秋艺成㑹上丁释奠出而荐之音节允谐仪文毕举官师在位诸生缀行莫不竦耳动心知召和之有道而致飨之有容而公之扵学盖若衣食之维丝与粟无或忘也间即长贰寮宷谋所以补败扶倾之略谓礼殿讲堂役大费巨不葺则蔽易桡爲坚责诚在予自长贰而下咸应曰惟公所命乃以成画授之教官凡梁栋桶榱之朽蠧弗任者尓求良木而更置之瓴甓涂垩之毁顿弗宻者尔合衆技而缮新之次而斋庑门闼垣墉庖廪咸使完整足支永乆盖学之租入无嬴校官既殚力表率而有籍于儒者亦输财就功不劝而趋皆以承公之意故也公每旦望入学延见章逢语及仁义则谆谆析理纳之于善言近指逺可服而行诗曰岂弟君子民之父母传亦曰见其礼而知其政闻其乐而知其徳然则君子成是岂弟之徳以有礼乐为之具焉夫民重土着则三徳可兴不事慆淫则教易入而化易孚今公治睦甫及再朞知以柔惠抚循斯民而又以礼乐镕冶多士所操之术与前是数公无弗同者特其所值之时有不同耳嗟乎易致者术而难致者时诗书礼乐敺之而善如此刑名惨礉敺之而不善如彼守其道以守其官公之是心固裕如也予忝公末交而婺睦壤地相联知公宜人之政尤审且子阳予友也因其请记辄论次如右最其成功制乐为要题曰建徳路学新制乐噐记窃春秋之义系诸侯之风统凡刑善尚来者之有取扵斯至元元年其歳乙亥冬十又二月既望谨制浦江县修学记校庠序之教所以开人心兴民行其效必要扵迟乆而后见故古之善为政者每以是为急先务焉簿书期㑹刑名狱讼非不可以资富禁淫然而国之大贤在礼与义使其养之不豫戒之不夙则素丝安保其不缁荃蕙有时而併化履霜坚氷波頺风靡习俗之移人亦何所不至圣人有忧之扵是联比闾族党之衆而纳之仁镕义冶之中仁义与生俱生非性外物也存养识察一致其力则尽己尽人莫非仁义之推虽以吾含哺鼓腹之民而跻之鹊巢麟趾之化之上者何所不可然则校庠序之教其作人之效固若此奈之何徒视之以爲饰治之具而已也悕其戾㢤盖校庠序通谓乡学异名而同义若今大州小县建学立师涖而教之虽非比闾族党之所升然入孝出弟有作有息固皆三代直道之民特未有以先生良法美意淑之使善教之使成而遂谓今之学非古之学亦惑之甚也吾郷邑浦江无名山大泽以濬发其竒无珍货絶产以阜通其利在州部中介然下邑耳宋甞以着令有庙有学矣自地入职方以来间历二纪而余不知其更阅㡬令而其宫庭堂馆又㡬更营缮而完葺之往往斵削朽镘之工未㫁于手而利敝危惙之形已䋲䋲而継见彼其视爲饰治之具者亦蔑焉若是而已则所谓以教道结民心抑何望乎尔耶礼义之不章风俗之日卑识者盖深嗟而屡叹之矣重纪至元元年之冬莆阳林侯以材进士再转得邑以临于兹而歳属荐饥侯为之惠鲜困穷催轧姦枿未几令施政举民咸詟服乃以礼登吾党之士申儆之曰学为教首所为率厉而风动之者则亦有其方矣今制官期满三歳即以代去教道之流行民风之变易吾未敢为若等望之也吾县户赢巨万故家乔木䕃借犹存其忍坐视吾圣师之宫倾陊弗支而縦吾诵絃之舍胥为茂草之区以重吾令长之隐忧乎里有耆寿之士张某乃与松江府儒学教授呉某合辞以复于侯曰殿役最鉅凡饬材征工以绩于成愿悉吾力毋烦有司而若他有籍于学者亦相率劝功扵是堂庭斋馆门庑庖庾皆无一之不理栋桴嶤然堦墄截然觚棱并擢涂垩相鲜像貌应圗陛㦸中度东西行者为之动目易观盖侯之究心斯学也精宻整比轶于家政方牒诉丛沓符檄琐委谨䋲墨而严勾稽且日不暇给而侯之是心经度计虑靡间益勤虽一楹一桷一瓴一甓必为之深顾逺省释于安固而后已侯之知尊夫子而欲以显报罔极之恩者岂徒事乎宫庙室宇之微将有大扵是者而职则未可以有为也侯之才敏用裕果足以彰科目得人之盛而一洗世儒腐烂软熟之羞矣越明年功既告成教谕四明徐埙亦以月日将代谋于学之老张恕方㯉愿乞辞琢石以永侯徳谓予以诸生起家甞进列扵朝矣风人之赋述者之辞窃有意焉泮水颂僖瘖乎无声微子之委而孰委㢤予因有谒于侯曰人性本善道之善则善矣道之而善非善教乎教者因其固有顺而道之非有所付卑而増益之也夫域方百里之地而谓之县有土且有民矣制为官师治而教之然有学必有庙又为之简其民之秀美使合乐习吹舞勺诵诗以歳时修理扵先圣先师然则耳之所闻目之所击既皆先王道徳之容而口之所讲心之所惟又无非中庸性教之实是道也变而通之谓之政神而明之谓之教教在是则政亦在是顾吾所以存而主之者则在乎此而不在乎彼焉耳传曰善人为邦百年亦可以胜残去杀矣又曰一日克己复礼天下归仁焉而孟子则曰善政不如善教之入人深也且胜残去杀善人之政必百年而后可克己复礼圣人之教则可以一日而归仁夫可欲之善与大而化之之圣则有差等矣予所谓校庠序之教其效要于迟乆而后见者着为善之应而以常道望乎人则人易从何异之云乎林侯为邑扵兹且三年矣其扵敬教劝学之方盖不徒取必于卓鲁之所甞有而直欲全体夫尭舜之所不能无孝弟之端倪仁义之涂轨其兆见扵今者已若此其效成于迟乆者宜何如㢤侯名以顺字子木至治辛酉丙科进士绍兴大儒艾轩先生之从曽孙也艾轩之学吾郷先正太史成公实先得之其延昭流润于我后之人者尚未昧也宜侯之嘉恵吾学笃不䏻忘遡其源委亦粤有自矣至元四年其歳戊寅冬十有一月日南至记许府君新庙记许府君庙扵其里照仁而食扵其郷以能福民而享其报也然则府君之得庙祀扵其乡亦应礼欤古者功烈被扵天下则天下祀之被扵一乡则一郷祀之被扵天下者若礼法施扵民勤事定国御灾捍患则封为上公祀为大神者皆是也祀扵一郷则若乡先生之殁而祭之扵其社与夫桐郷之奉甞沔阳之墓祠生有遗徳殁有美报尚皆人心之不能自已者然耳礼非一定之谓去鬼为庙卑之为鬼尊之为庙庙之为言貌也朝践馈熟报气报魄神之则其道隆礼之则其物备府君以捍城蹈难而死英爽赫然愈远如存矧子孙世世里居则庙而祀之盖与他姓异矣府君里人晋许孝子孜之裔孙讳琼字世英具材勇有智略而尤精于骑射宋宣和间睦寇作攘扰蠭午府君慨然招集丁壮自捍御其郷逺近恃为一障三年春盗兵偪城郡守廉知府君之有勇智而可倚以为用檄之至郡与盗逆战屡挫其锋盗为引却郡上其劳补秉义郎寻摄郡事盗方日盛兵攻城势甚危棘而城中兵寡力竭左右无援府君率精锐併力卫之自朝至日中殊死鬪杀相当府君遂以战殁尸僵立如生犹能载所乗马驰归家明年降于乡曰为庙祀我巖闗之阳初府君在时里有淫祀爲厉于人人患苦之府君命左右将撤毁若有物隂掣其肘者衆唿府君名乃讫火其栋梁而厉亦寻熄府君之以正除邪以刚济难神而明之生死不贰固有皎然而不诬者矣自巖闗有庙而水旱之祭雩兵沴之欀却灾疾之祈禬民毕趋之二百有余年扵兹府君之有徳扵民与民之有报扵府君诚之至而礼之尽也旧庙位置湫隘弗与事称八世孙熹甞议改作未及爲而卒扵是其弟熊取爲己任而拓基营财鸠工输费一毫不以累诸人先中堂次外门次庑序合之爲屋十六楹间而庙制具矣杇塓髹垩象貌仪等内外显敞视旧加倍而熹子怡尤䏻承志以相其成起工扵重纪至元六年庚辰之冬十一月庚申明年至正元年辛已正月乙夘而工告讫功熊与怡既率族之群从子姓具牲牢醴齐衅庙行礼则乂䟽其事为状介其友朱君震亨来请予文其言曰吾祖之徳之烈有以信扵其乡矣然予惧其昭之干外者未偹也愿子诗之而吾祖託不朽焉乃具论之且为迎享送神词一章遗熊使教其子弟歳时按抑楚声歌以载祀于庭尚有歆㢤其辞曰西长山之嶪峩兮岘峯屹乎东峙上婺女之炳灵兮下分疆于星纪群冈陵之升降兮若辐衔而轮倚骛邑区于南下兮画涧溪之青驶若景气之中褰兮若有人乎戾至神变化之无方兮睨鹤城之良是泠风驭而云舆兮忽而来攸而逝孰祭享以安予兮敞寿宫之崇祀檐牙磔其鹤翔兮梁梠亘其虹委神睠怀而容与兮擥桂枝以淹晷昔御寇之不利兮城块覆而无隍蹈九殒扵锋镝兮曰吾得死所其奚伤义烈激而不舒兮㬢晖为之昼黄緤介马之御羁兮载尸魄而还乡骨肉隂于野土兮气蒸蒸而发扬为昭明之焄蒿兮一机籥之翕张引列星之灿烂兮播卉木之敷芳此百物之精兮亦反隂而为阳稽其实之本虚兮固神道之维常怆予懐之耿耿兮荐圭臭而合萧光有牲盈俎兮有酤盈觞巫巴以屡舞兮被云衣其章章神晏娭则钖之羡兮歳胥乐于金穰沴消兵寝兮黄耉无央民获承祀兮豢豕与羊殚寸诚而归美兮荐帝祉之灵长绵太岳之遗休兮尚奕世其弥昌栁贯撰栁待制文集卷之十五柳待制文集柳待制文集卷第十六栁待制文集卷之十六序共山书院蔵书目録序汲郡张公自始仕好蓄书洎通显矣益缩取奉钱转市四方积三十年得凡经史子集若干卷既以蔵之其居共城苏门百泉之上而类次其目録如右延祐三年公参议中书省之明年䝺来亰师实客授其家间乃得其所谓目録者而观之盖其所储自五三载籍外羣圣百家之言咸在亦既嚅哜其腴泽而掇其大者用之天下国家其绪余则以敷遗后人若公之心可谓无累扵书者矣然经以载道史以载事上下数千年宇宙之运古今之㑹相寻扵无穷者至捴捴也帝王之盛道在人心固莫非全书而秦之煨烬秦自煨烬之汉之表章汉自表章之书无毫发损益也自时厥后执䜟纬以谈经而经始离党私门以议史而史始诬传註纪述之家盖蠭起猬兴十百古人不啻虽以向歆父子之录略班固荀朂之甲乙元嘉之有部崇文之有目仅心扵一时中祕之蔵而巳况夫世变不齐文字日滋吾而持数寸之楮欲以殚穷其名类吁亦狭矣今公所聚之书浩穰若是则谱而稽之固其势有不淂不然者而岂賸之云乎抑圣贤之精神心术寓诸书其言道徳性命至矣而制度仪章扵今尚幸可考莫详扵礼乐夫既载之之详而又原扵人心爲易入则伯夷后䕫之教是宜旁薄洋溢千万世而一日也然五礼六礼之殊伦五音七音之易位遂有取其进退俯仰髙下清浊之数一切纷更贸乱之用绵蕝以易三朝之仪因同室而紊都宫之制上齿之俗微扵乡饮之不脩成人之道息扵冠礼之不至论钟律则铢黍既差均莭何有五量三统己因之无所适主虽奉常所肄亦且弊弊扵龟兹之部棃园之伎而郑衞不足滛矣呜唿亦安知五帝三王不相沿之说其流遂至扵此耶此有志之士跂踵礼乐之兴而庻㡬乎人心可正世教可隆尭舜禹汤文武周公之治可淂而致也今上而铺猷叙伦之君下而明理宣化之臣大廷之议頋必有及扵稽古礼文之事者圣贤逺矣精神心术所寓条在书纲在録可㮣举而将之也非公之朢而奚朢㢤䝺之浅学何足以知之辄因序述而窃有献扵公焉东亭图序东亭圗图东亭之景也凡亭之景十数而不以名焉亭最胜也盖东南出古邢城三十里许有村曰窦村是为魏国张忠宣公家别墅而东亭以方名则今大司农彦清父之为之也墅最扵村亭最扵墅墅有材有畦有堂有庐有百泉之流有蓬鹊之山浮岚动霭朝姿夕状顷刻万变亭盖一举自尽淂之亭犹图也图犹亭也始张氏之上世㦄宋金隐约扵是村者百有余年迨忠宣公以宏村伟略事世祖皇帝出入省寺为时名臣而今司农公尤以文学𬒳遇四朝秩跻苐一班亚疑丞直词谠论实蕳上知村之耋稚莫不夸艶公父子以为村荣而公亦以谓此水此丘吾先人所甞钓逰水原木夲吾无湏臾忘也故自忠宣公去治苐于城而犹即村为墅其后公以魏国太夫人服舎官归墅居遂筑斯亭端忧读礼外睇瞻白云行抚嘉树屺岵之思终焉如新厥今身在朝廷乃心罔不在林野间尝指图而谂余曰吾有是图犹其有是亭也圗在手即亭在心虽然见圗而不见亭则啚为实亭为幻也见亭而不见图则亭为实啚为幻也子能以荘语序吾图实固为幻而幻亦为实也余复之曰可图者亭而不可图者非亭也图者其幻而不圗者其实也方公年盛气壮又淂遭值圣明藻火鸿业铺张大猷是皆有责于公之身凡天地间肖翘之品动植之类直公圗绘之一物则夫託一亭一墅扵粉墨之微以幻为实而尚欲余言系之抑又何也公之家其先徳之隆世泽之滋则固千载一时之胜而其实宜非图所能尽若余之耄言乃其所以为幻也画者为谁蓟丘杨光祖也序者为余余吴兴赵孟頫也席御史文集序监察御史元城席公卒三年始塟䝺为文以铭其竁又从其家得遗藳杂诗文若干萹公之友渤海嗣君时亦为御史闵公无主后将刻传之而賛为之序公之学盖出扵𬗋山胡氏涵濡义理之真而含咀道徳之华初不为葩柎粉泽以饰艳逞巧要自致扵用而巳居亰师十余年始得郎祕丘而曹局乃无一事虽食稍廪艰薄益甚然其气夷虑澹终不肯希竉借势一迹贵人门户独其融恱睟盎之余时时彂之声歌无所病扵心故无所失扵言大抵醳如也又十余年入御史署遂有言责于时啸咏之情亦少减矣而忠诚悃愊凡所论建扵国体民命尤焉不幸多病卒不得伸其所言以殁而赖以有存者独辞焉耳学而不能自致扵用岂非命㢤其辞而知其心则公之学要为不悖扵其师矣乃若嗣君䔍朋友之谅生死不爽汲汲然欲公之言传世信后其谊可尚也巳诗曰恵于朋友庻民小子嗣君其知政者乎延祐七年三月十二日国子助教东阳栁䝺序阎氏嘉禾堂诗序宇宙间粹羙纯和之气休彂祥固专萃扵人矣然而地之所载神之所形或亦间见扵物物岂能偏胜㢤殆气之盛而不过有倐然而相感焕然而相符者是则乌可诬也始余知读训典见周书所列归禾嘉禾二萹盖亡私则以爲成周盛际其气之磅礴洋溢既巳萃而爲周召毛毕若而人则夫物之遇扵斯时者鸟皆凤皇兽皆麒麟木皆连理而禾皆同颕复奚疑㢤是区区一禾之瑞史乃屡书之辞虽阙而下下报上之义实犹有传焉则其盛而不过又可独归之气而已也夫亦忠之泽冾于品物者如此而人不得以専之欤厥今文䡄四同声教㫄沾凡人才之翕聚固巳上轧姬孔而下陋管啇矣宜其草木之英华畅爲羙瑞层见复出以章章乎气化流行之盛而卒未之闻焉余盖徯之久延祐七年余与西蜀侯巖亮甫并客亰师间爲余道汾亭阎君显卿我友也去蒙阳令即居成都毓禾于圃皆同本异穟而岐爲八九至扵无算民讙言曰是祥也阎君能独有之乎则以状白于郡于行中书相臣曰休㢤盍以是羙归之天子庻㡬有国之祯苻而我䓁与耀荣焉乃驿致于亰时仁宗皇帝方斋居嘉禧殿事闻以禾宣付史馆亦既特书诸筞传示无极君复侈上休徳即名其堂嘉禾堂蜀之胜士若朝之闻人注往声之咏謌以斧藻阎氏千载一时之遇扵是君改令龙逰其子敏道亦辟掾云南行省适以事来将便道过家奉觞登堂絃匏诸诗以爲君寿子能序之则敏道是来爲益有遇矣余闻阎君仕蜀三十年能以清缜致名誉有子五人峥峥自奋抑贤乎余前所云粹羙纯和之萃盖以气言也盛而不过或于其人或于其物是皆感之而至触之而应莫之致而致之一禾之瑞亦曰自夫阎氏者始而岂一家一郷所能独当之㢤余既尊其所闻而信其理有实然乃为之序先焉谓余为慕卜者则削之以惩其僣可也冬十有一月朔东阳栁䝺序送刘宣宁序昔刘君将令鄯阳仙井虞先生序以賛其行盖未成而遭太冝人忧扵是服除吏部再调君宣宁宣宁为县隷大同府实戦国赵地汉属云中郡髙祖追韩王信至平城𬒳围白登后魏道武徙平城都即皆其䖏按圗在单于府东南而鴈门马邑东北唐稍扵邉境置使莭度经略其北去鴈门三百里者曰大同军则府号大同或㳂是矣今所统县有云中犹用汉旧郡名明其西云内州非郡故地特不知宣宁何自始县岂辽氏有国升府为西亰在其时欤𥘉其城临西北邉民生长骑射间而詟扵戦闘挟槊弯弧乃敢杂耕牧塞下人谓其风气劲武俗习坚强然以文法吏治则若束湿何也及国家肇迹龙荒奄绥方夏时则大同视古畿辅虽并建藩王籍兵守圉而疆场不惊鼓桴无警乗及百年革慠而恬易悍而柔注往并服而谈诗书自同齐鲁之人故一有贤令长沐之以小恵则爱戴感恱不啻乳児之扵慈母宅生司牧而有社有人盖无昔之难而扵今为易易矣呜唿是孰知累圣休煦涵濡之至扵斯乃所谓必世而仁者乎予闻朝廷岁辇粟实和林忙安诸仓至八十万斛而屯戍将士才免饥色覈卒乗之名数计道路之工佣大同一府捴其凡而所部州县涖其役比年荐侵人畜踣死道亡者过半有司下急苻责偿其家一不赴期则官若吏或受谴何赖二三大臣画筞更制出户部茶盐引募有能自輓自输者入其粟而授其劵夫既捐利以予啇人则饷道之流云委川㑹有不胫翼而飞行者矣比见行邉使还言囷庾之赢大约足支三四年而山西八州去秋极丰菽麦𬒳野亩收皆一钟民去震撼击撞而休息安飬宣宁方百里县然化易孚而治易致殆莫冝扵斯时也以刘君之敏𥙿而又淂时与地而施设焉则起卓鲁以从之逰尚何愧㢤方今中台御史外部㢘访使者皆得承诏察举守今嵗上其名迹于朝有由小邑超授大州者吾知刘君必不释扵荐士之藁矣夫考圡疆而徴民风今之事也予虽不识刘君而乐为君诵之以虞序为足信然而又欲吾夫子学道爱人之训显白扵世扵是乎言送王吏部签宪燕南序河北荐饥而属去秋大雨水镇定瀛易固同其患矣然太行以南壑谷诸流乗髙直灌冶河而下合滹沱滋阳二水奔放横溢盖将泽镇定而后𬒳于瀛易向之禾垄既化鼃坎则爲是数州之民生意殆极斩斩庙堂闻而忧焉乃辍朝士注视其菑彂粟劝分凡以安活之者几无遗筞扵是台臣又言曰燕南㢘访使者治镇而定瀛易皆其所部今民阨扵饥去食新犹数月不有以衞而深飬之譬诸人巳痿痺气一散败全无日矣其议选官以闻而吾友王君景先实由吏部郎出签其使事𬗋衣金鱼承命即行都人稚耋咸一口言是甞持御史莭按河南首击臣姦去之用是㢘问一部岂可犯㢤然景先儒者平时不务爲矫亢之行向独遇事英彂以谓天子方张治具而䘏民隐頋容一枭鸩其间使善类蹙蹙不遂诚若吾莭何人徒见其排之之力而摧之之易不知景先之心亦行其所无事而已况今煦寒扵既凛濯痍扵将残若安絃焉急则中絶缓则屡慢矣本之学术之正而质之试効之果所为捄菑捍患之道一诛强锄梗之心也而有异乎夫是数州之民其母以困悴为伤而覆用自慰则知朝廷慎蕳宪僚之意盖在乎此然予特惧君之恵将不能久専兹部也故扵其别先序以为信至治二年四月九日东阳栁贯序理成隐居图后序吾郷朱叔晦先生在咸淳间为名进士矣中涉忧患要自比管宁陶潜而有志不遂乃复挟其耿耿者北来亰师又自视如机云二氏入洛时通侯贵卿见辄慰荐先生曾不肯少降气抑辞久之得试江东一县而归虽身裹章服而心逰澹泊则故畸人静者也其居理成林崦蔽亏墟井参错间尝以理成小隐自命东平张公梦苻为以意图之御史中丞刘公中书左丞马公而下咸以意诗之或曰先生非充隐者欤则俛而笑曰吾未尝隐而亦未尝不隐然谓我充隐则诬其后去越之上虞令径归理成啸咏山水间十余年以寿终图则是而人则非矣昔予未成童先子方谒故国子博士施公归忽抵其几忾然曰吾郷综名核实之学自源徂流大抵犹一日也公且老下是则朱叔晦伯季庻其似之予时未知言巳窃识于怀稍长获一再见先生聆其论议腾踔今古钩贯绳聮如张乐广庭啇飘羽扬律宣吕旅徐而按之莫不泠然赴莭然后知其本之在是今先生伯季与先子俱下地而予以庸虚偶兹昌运躐登儒馆仰前徽之沬逺慨郷学之寂寥辄因披图为志其末九亰士㑹予安得而起之盖予亦将隐矣至治三年夏六月十日东阳栁䝺序上亰纪行诗序延祐七年䝺以国子助教分教北都生始出居庸踰长城临滦水之阳而次止焉自夏渉秋更二时乃复计其关途览㦄之䧺宫物仪之盛凡接之扵前者皆足以使人心洞神竦而吾情之所触或亦肆口成咏苐而録之緫三十二首噫置窭家之子于通都万货之区珎怪溢目收揽一二而遗其千百虽欲多取悉致力何可得㢤贯越西之鄙人少长累遭家难学殖荒落志念迂踈頋父师之葴言在耳常恧焉弗胜乃兹幸以章句训故间厕西廱之武以窃陪从臣之末龙光炳焕照耀后先山川闳竒振发左右则夫纪载而铺张之有不得以其言语之芜拙而併废也今朝夕俟汰庶几退蔵田里以安遅暮而诸诗在藁惧久亡去吾友薛君宗海雅善正书探囊中得旧𥿄数枚囙请宗海为作小楷联为卷岂直归夸田夫野老以侈幸遇之万一而頋瞻鼎湖薄天万里遗弓之痛有㮣扵心尚何时而可巳耶后三年至治三年十一月五日东阳栁贯自序髙氏四子字序木之扵植物类也而自芽蘖之微擢之以至扵盈把而合拱则雨露之所滋息地力之所培飬以能汔遂其才而为绳墨之所不舎盖观扵其𥘉而知其末之所至则夫牛羊斧斤或得以阏其生而毁其全者岂木之罪㢤徂徕之有松新甫之有柏木之囿也公输梓庆一旦过而睨之则下者轧凡卉上者干青霄其离立错峙扵吾前者用之而有不尽焉然后知才者天之所予其条违鬯茂扵先正以为落华就实之地頋其本之则如何耳易扵地中生木之象曰君子以顺徳积小而髙大夫小而能大由其积也积而能至由其顺也故小积者大积之渐大顺者小顺之形枝叶之楙根氐之固也上极之崇中题之正也然则本扵木性之𥘉而知夫木道之必能以有行者用易之机也学者进学之㓛其亦若是而巳詹事长史太原高君既充其所自得以显融扵时而又将进其四子扵学则以其名问字扵予予甞观扵木而知其所以为升乃即其四子之名而为之演绎其义以申告之故有本则滋诚之立也本而不端末斯迷谬字本以孟端易悴而荣仁之实也生意流通全徳弗昧字荣以仲仁桢立扵中物之则也匪植之刚其何能式字桢以叔刚上衡维栋极之义也隆之又隆恊于中矣字栋以季隆曰端曰仁履吾信也曰刚曰隆思吾顺也知升之时则知学之序所为称物之小而取类之大者以吾字偶君名其亦有遗义否乎虽然父子之恩天之施也一荄一枿无形色之者而气之滋至莫不思其始以其终焉故君子之教惟木为近而若升之顺徳渐之善俗盖无非木道之用是则髙君取之以命其子之意也惜乎予之言不足以摅发君之所藴而本甞以胄子从予受经则其义有不得隐焉者矣深体而宻察之是在四子而已予何言㢤开元宫图后序右开元宫图一卷宫夲宋理宗女周汉国长公主苐在杭州清湖槗西苐成扵景定辛酉公主实以是年下嫁驸马都尉杨镇其后公主薨镇从北上逮至元夘而借扵杨氏三十年矣道士买得之为宫用其法涂垩绘治又三十年当至治酉燬于火天运才一周而废兴盛衰不可复诘者如是是图所载凡皆杨氏之旧而宫之制不与存焉志其变所以无忘其始也𥘉理宗无子度宗自福邸入正储贰而谢皇后女独有公主两宫最所隆爱有司希旨为治苐帷帐供御下乗舆一䓁居半岁犹以逺掖庭更卜和宁门东穿堧垣为直道内官宫婢朝夕通馈问而是赐苐在清湖者惟居杨氏母方已未庚申间贾似道振旅还朝以功伐自诡上下蒙羃讳言事视㐮樊秦蜀之赏购不能贷土木文绣之输将豢骄保淫卒至兵燹荐起而鼎之存亡遂弗可复计况夫苐宅甲乙去故即新仅若摴蒱之一掷者乎虽以竹宫桂馆之名易珎䑓璇室之旧而祝融囬禄犹眷焉顾之岂将与昆明灰刼同尽而后巳耶抑番休迭王之在天者人力果不足以胜之耶不然鳯箫既逺绛莭时临岳灵川后軄其禁诃祓除独何为者耶是数之不能不然而物囿其中予亦不得而知之也作图时宫则未燬其堂荣牖户森竦邃宻矩引绳聮纎踈鉅蹙精厯筭者不能为之嬴缩而台亭沼沁躏废过半道士颇损益之然大略可想见已眉叟真人今主是宫方更为宏敝以脩祠秩㓛未竟㑹朝亰师以图示予子尝窃识其旧乃为序萹而凡有得扵黍离麦秀之遗声者系次其后焉泰㝎二年五月廿三日东阳栁贯序齐太史春秋诸国统纪序说春秋者知圣人经世之法寓扵一茟一削之间而不知假鲁史以着侯国之行事其盛衰离合之端其成败是非之迹有不可掩夫子鲁人而鲁实周之宗国幽厉伤之舎鲁奚适拳拳是心夫岂得巳然而王必曰天王正必曰王正所为託始扵兹以深示拨乱反正之道盖常若文武成康之临乎前而典礼命讨有其宗非止扵详内略外而巳也经之所书有常有变常者固不可变而变者则所以为常首王人次封爵此常也主㑹主兵谋从谋则㡬扵变矣先后之伦或殊号名之实不异以宋齐晋卫而偶秦楚呉越则栢翳鬻熊之宗太伯仲雍之胤夏后氏之苗㮣之狄道何少㤙㢤道在中国分义犹存故能遏乱略扵其始及其既散则大权下偪外奰日侵誓盟征伐彼得専制进而序列抑以志变圣人一心皦如天日造化权舆见扵特书屡书将使万世之远临之而惧谓其班王室扵俟邦荐衣冠扵左祍不知言者也贯自受读窃疑列国之事岂皆史官承告所载要之㩀实立文各有其本而贵贱荣辱夷考不诬春秋在天地间视周犹鲁视鲁犹列国以为为鲁而作则始隐终裒而原扵典礼命讨者果为天下乎抑私一鲁乎艰难离索不幸学未成而废矣比来亰师常愿求之大方以祛去惑见而沙齐先生之言则曰春秋以同㑹异以一统万盖始鲁终吴合二十国之史记而为之者也间尝叙类成书曰诸国统纪降周扵鲁尊为内屈也先齐扵晋以覇易亲也系荆及吴惩僣以正也其道名分之意所以经纬乎书法义例之中者则亦先儒引而未彂之奥云耳子何言焉贯既得而诵绎之𣸪次其单陋质之先生以自厉谓予甞知春秋几何不为孔门逰夏之罪人㢤泰㝎二年八月廿一日东阳栁贯序嘉溪图序太原既称山水之囿而嘉溪以地配名宜絶胜矣其地胜故其产不凡珎卉异植杂羽毛之物不能以独当之而劲正瓌特之材往往出乎其间诗曰瞻彼旱麓榛楛济济又曰瑟彼玉瓉黄流在中明沃土无瘠品羙噐无亵味然则论其人而不本之其地可乎予友叚君某其居嘉溪䆠逰于南毎亟道溪居之胜所至即以嘉溪自名其堂示不忘其先也盖君方从事扵江西㢘访使者之府用清裁敏识致闻于时其骎骎华要以需爲天朝羽仪固若探囊而取物将未能终有是溪审矣然溪之閟扵昔显扵今者由君彂之则溪非有丽扵扵君而君亦非有扵溪也溪之水可以濯君之缨溪之石可以厉君之齿其鲜可以脍其毛可以荐不辱以愚不亢以㢘嫓其徳颛其名虽全体乎劲正瓌特而谓之嘉扵君何賸㢤夫尊其所出仁也知其所择智也予扵名堂而知君仁智之兼尽故以意圗之且序以实之而因以贺兹溪之有章也引声而歌诗人之义将母以予言为夸焉宪幕诸公送许仲谦北上诗序滑䑓许君仲谦为㢘访掾湖南北江西三府考苐既成遂将陟明天官之版于时江幕多才彦咸贾勇赋诗期君显大以诧吾府得人之胜不鄙芜陋授蕳请序子曰李唐盛世最重同馆之好遇有行役必择名园广榭张饮取乐徘徊瞻眺日尽继夜虽诗筹酒令次举迭彂扵睽离阔别之中而其情文所至将巳不巳常足以动风人之逸思章太平之休观延及于宋声徽未殄萹什所在如揽画圗故夫囙人论世者往往有取扵斯以为治教之成此其验也今吾府建治于洪而凡江右十一州所部之政令皆得察其臧否而以时刺举之方肤使之贤饬正官常脩树风纪而操觚秉翰之英又极东南妙选钟吕调均冰玉照暎革嚚锄暴威幨化行鸿声㳤誉冾于中外仲谦乃以是时首名荐书而并逰羣㑓复能追求典礼示之弥文以风厉当世自余观之所为期之显大以诧其得人之胜者夫岂私一仲谦乎㢤然则微仲谦之㓗㢘不能以承贤使者之殊知微并逰群俊之岂乐不能以流仲谦之华问而余兹序述特以当异时和鈆吮墨之深资驾騄駬扵虚空遡焦鹏扵寥廓子扵仲谦有徯焉耳义乌王宰二子字序爵扵人之朝者其等分曰公卿也曰大夫士也公尊扵卿卿尊扵大夫大夫尊扵士矣莫尊匪公莫卑匪士尊临乎卑势相维也卑统乎尊分相承也至扵势分不能以相形而才徳之论立君子盖有权焉权非其实之谓也廼若古之臯䕫稷契伊傅周召则所谓有疑丞辅弼之徳与才而又当夫疑丞辅弼之位与名者也天下信之后丗称之以有其实焉耳昌黎韩子唐之名史氏也论其兄㑹与其友卢东美张正则崔造喜谈经济而以王佐自许当时谓之四䕫是四人者虽处而未仕天下固已许其与䕫臯者侔縁韩子而论而髙四䕫之行君子盖有权焉权非其实之谓也然则处而未仕既许之以王佐之才又因其才而遂予之以其名亦何所不可㢤晋宁王君出宰乌伤之明年予过县境以客礼见君君见其二子而问字焉予间与二子接爱其气夷色庄学端识敏年不可及志不可及膏粱绮纨之习不设扵心不㳺扵虑虽出入㕓间志泊如也闻其名伯曰辅字公辅仲曰弼字公弼其所取义则一辞不费而意已独至有足嘉矣然予则以为辅取特车之意而弼者承弓以致其用者也皆有资扵人而人亦资之以为用故以是二言偶诸疑丞之间以为王佐之别称人之与物有异用㢤夫以二子之醇质美行进而之用无不可者冠而筮賔独以二言制为之字又首以公辅公弼之一辟所以期之逺且大者亦曰论其材质可以为公之辅为公之弼云耳盖有是辅弼之才矣则由士而进于大夫若卿㦄阶而跻循序而至虽同升诸公皆巳分内事耳孰谓权非其实㢤不然知言如韩子又何为直予四友以四䕫之名而史遂着之以为实耶因书以朂二子而且以谂之君焉至元四年冬十又一月甲子蜀山居士栁贯序瀛海集序唐人之仕于外者最重藩翰宾客之选以其軄优务蕳有幕府之雍容无吏尘之鞅掌故得因其暇日合凡同好寻幽揽胜赋物写景以自放扵诗筹酒算间由后观之韦白之盛山韩李之郾城其风流文采为何如㢤淛阃治鄞鄞东南大藩府也他有司羣吏晨朝出坐庭治文书决诉讼课赋租饶乏常矻矻无湏臾闲而阃中照磨官独以钩校簿书为軄事日署椟三四即匣印槖茟上马径归口景坐啸若无少累扵其心者然则照磨官受禄优扵他有司羣吏而曺务之蕳廼如是殆古所谓吏隐者耶至元五年吾友阮君受益涖官且再朞矣而子来东始与君㑹觞次出手书瀛海集一巨编请予评予得而读之则君之所赋与凡高朋胜友之属而和之者咸在气和而声应言短而意舒壹是大雅之风而治世之音也鄞古鄮县地岸东大瀛海其巖谷岛屿蓄洩云霞变现光采注往不口为仙者之所蒐揽而人或得之彂为文辞皆凛有竒气而受益方扫先大父先大夫爱棠之隂而踵其䆠㳺之迹亲手未老养道日脩则夫广南陔白华之声以益敦羔裘素口之义其进扵诗也夫孰御㢤景尹先生郑君子之高交友也君实从之㳺焉其即以问之当有莫扵子言者矣栁待制文集卷之十六柳待制文集柳待制文集卷第十七栁待制文集卷之十七序蔡氏五庆圗诗序自飬老引年之礼不见扵庠序而家自爲政人自爲俗虽以君子庶人之老贵富有扵其身者曾不淂随年爲品以享夫贰膳常珎之奉则徒行徒食犹爲限扵力制不获巳然也至扵与之疑年而辱之泥涂抑岂先王示慈恵训孝弟意㢤夫以五十始杖而不从力政八十与之杖而复其子九十就问焉而复其家所爲引户挍年隆礼僃飬而优㳺扵佚道之中者或不能得之扵上而子孙燕私之际乃能时其凉燠蚤莫之莭适其肥甘轻煖之宜乐其志以不违其心则亦一家之曾闵一郷之四代而巳学者谓其有仁䕏之施焉録而着之固亦纲维世变之一机也淛东㢘访使者治吾婺自予归里亟闻其掾蔡君君羙之贤间虽一二见终未其所以贤也今年夏忽以书致吴郡朱泽民所为作五庆圗要予序盖君羙丗家緜竹而侨居云间大母徐九十犹在飬父桧巗翁亦且踰乎楚莱児戯娱亲之岁矣扵是君羙复有三子二孙兰菲芝晔服和顺毎时莭上寿五世一堂陈馈羞耉休有令仪天之頋绥蔡氏矣而君羙又能不薄其既託之绘事以写夫不可名言之盛复求䏻言之士声之咏歌流之筦絃以章兹一门休显之苻诗曰孝子不匮永钖尔类又曰乐只君子遐不黄耉然则天之厚君羙者宁独其身而诸君子之所以为君羙者又宁独于其一人一家㢤頋今飬老引年之礼失扵庠序者如彼而得扵燕私者如此则孝弟仁义之端㫁自君羙彂之木铎采焉茟书焉若画与诗与夫不腆之言则亦未为无徴乎尔江浙行省左右司题名序行省得画地统民其軄制眎内中书而合左右曺为一司官号宰属署郎中贠外郎贠四都事员三率用省䑓名臣凡外廷之谋议庻府之禀承兵民之号令财赋之蕳稽左右司实賛其决而宰相质其成焉重其任故隆其选也省以江浙名而治于杭者有地方数千里统名城三十三在江以南屹为巨镇而土贡方输之岁上亰师者尤为天下最矣夫自建官以来由是而调元揆路执法南端者代不乏人盖其学术事业彰扵既试朝廷信之天下贤之后世称之其所自致如是官岂能以重夫人人能重之耳至顺三年苍龙壬申之岁鱼䑓贾君东垣袁君临沂王君实居是官而揆衡丞弼适皆一时廊庙之良笙镛恊和金玉舂应职脩事举方面晏安囙淂求故实弥缝阙典既列今任人名氏鑱诸乐石而前是之甞官扵是者亦併表而系之且虚其左方以俟来者之继书焉咾乎江浙之有行省行省之有左右司固有国之常经而斯民所恃以为安者也今为官纪人而其人之所以不朽而常存与夫随世湮㓕而无闻者则有在矣传曰三人行必有我师焉诗曰殷鉴不违在夏后之世然则䆠辙之更代往过来续新新无穷前脩之轨躅即方来之监视指目具严葴训斯存有官君子尚敬之㢤朱莭妇吴氏序妇人有一醮之礼有三从之义守以勿失惟其正焉然而万有一不幸嗣胤未立奄䘮所天迺能免夫入室之嗟汔遂承宗之託君子之论亦乌得不表而着之以兴信之风以振衰末之俗夫岂为一匹妇私㢤武唐故亭鱼䑓下邑其地在髙平方与之北迩圣人之居而渐涵圣人之泽其来尚矣民有吴氏女生十七年嫁为同县朱某妇入门而舅姑善其祗顺婣党化其穆雍馈奠无违礼内外无违言閲六年某以疾终一女生再朞父母舅姑怜之为谋改适吴泣涕垂頥引刀刲臂肉杂燎香鼎中以死自誓曰夫既以身事人而有二心即亾何以见吾夫父母舅姑亮其确诚不䏻夺及终丧益严孝飬而自力扵机杼教其女使服女事择所从必扵良族始吴将归朱时妾张举子数月巳而张亾吴躬为保抚㤙意醲郁人不知其非已出也壮授室有女三岁年二十五亦竟吴既请扵族衆为立后而尤爱鞠其女方舅亡姑老寒则以身温其衾席食饮必具旨甘姑甞疮疡彂手指莭间痛甚吴旦暮为吮疮傅药疮寻愈人以为孝感盖得寿八十三以没朱氏素艰俭而吴惸然一妇人幸㢤有庶子又早夭微吴妇则父母无所藏而祚胤无所承嗟乎礼义人之大闲学为大夫士犹鲜克真知而允蹈之则若吴妇之坚莭特操深智远虑虽天性实然而其圡风近固不为无助尚可湮没而无传㢤江淛行省左右司郎中贾君惟贞朱氏壻也间为子道其外姑卓行如是故窃为之序以俟夫观民风者采焉宰渊微挽诗序渊微錬师与亰兆杜原父为方外友前是二十年予囙原父识鍊师见其臞形华发葛巾藜杖相羊湖山云月间无求扵人而意每自得以为依隐玩世若吴宗元元丹丘之伦其制行未必过是也原父比辤徴栖遯武夷山中间以书来招錬师鍊师摄衣偪屦欣然赴之至未旬浃一昔化去鍊师之以死託原父与原父之能承其託亮㢤是心矣夫今原父卜山中左渠原之竁奉鍊师冠剑以蔵而乕林逰居之英苟知鍊师者咸相率寄诗以相绋者之讴盖得如干什焉錬师扬产而逰方之外其居乕林最久交天下士最广肆今御焱风以上征頋名山而一息其神飘飘如鸾皇之薄乎重玄岂复有悲鸣蹢躅之意而诸君子者因其不能自巳之情形诸声嗟气叹之间壹是屈平远逰郭璞逰僊之遗韵不为蒿里薤露怨𣸪恻怛之新声凡在编者皆可傅也哀死有诗诗则有序自三良黄鸟始然则序而传之亦可也睠懐慕卜厥有序义子之鍊师岂在诸君子后㢤予则东阳栁某道传也金石例序六经唯春秋有例谓其以一字制褒贬可举此而通彼也史氏用其法载言纪事故亦有凡有例然春秋寓圣王经世之大权太史公倣之以为史记徒例云乎㢤自先秦两汉而下论譔㓛业为铭为诔着之金石其斧衮侔乎春秋其铢量㮣乎史氏使无例以为之统纪则澷且靡矣金石例之作其殆得诸此乎昔子入教国子潘文蕳公以集贤侍读学士领大司成毎休暇造公见其蕳册纷披茟墨交错稍即问公此何为邪公曰吾脩金石例彚聚既繁资取亦富固若是耳予甚疑焉以为言之精者为文推原事始䆒极物变抑扬开阖傍通互用求之扵例例尽则止孰若求之无例之例为有得乎方将从公窹疑而公殁扵是余十年矣公之嗣子同知嘉㝎州事某迺出斯文言将刻梓以承公志请予序子盖始淂而观之斯例也先括例次类例耴扵韩氏者十常八九谓韩之鉅文起八代之衰而反之扵正有春秋属辞比事之教焉而例在其中矣懿㢤公之用心也肆今而后冶金伐石诔徳铭功示一王之制作垂景铄扵无穷则斯例之传其亦有功扵韩者㢤由是而充之虽至扵春秋史记可也元统二年岁次甲戌春正月七日东阳栁某序俞噐之诗集序郷友俞君器之既冠流离燕蓟间闵其生之不㳤而悼其志之莫伸间则作而言曰困而不学民斯下矣予世之困者由困致亨有学而巳囙自夙夜鞭辟扵学久之登名天官有仕资矣凡其穷居独处单行逺适所感有蹙舒所逢有离合壹发扵诗而和平淡泊之音见扵言间子是以知噐之有致亨之具而诗其寓耳延祐𥘉予客亰师噐之亦自余暨代还益流落不偶而气足以昌其诗者固未甞馁每一过从则唿酒引满取自作诗歌吟贾勇为乐洎予入教国子而器之懐庐江令尹章南出矣又数年予迁奉常则闻噐之既受代即死庐江噐之无子其妇罗氏数千里奉匶还买地卜葬且为之立后凡所以经纪家事者尤尽心焉仐又将刻其所着诗而请予序其萹端罗氏之不忍遂死其夫如是哉罗氏故翰林直学士罗公汉臣女始罗公得噐之扵僇辱中而妻以是女扵时噐之母子未相闻也于后噐之得官归母尚无恙罗氏之致飬扵其姑者甚谨盖噐之之遭兵楇以有母故噐之之以身徇孝讫全其母与罗氏之欲表其夫以资不朽是皆天典民彛之所以不泯而常存者也况其诗之有关扵世教若读通鉴诸作真得史外传心之要虽欲不传得乎噐之凡行有翰林应奉黄君溍所次俞孝子传在此可略也送叚吉甫州判序科目取人之一路而其消息盈虗则视时向背唐宗盛际固甞屡得其机矣煳名校之法虽详且宻而已与梦卜求贤之意同一转移传曰当其可之谓时时之所向人才系之非其机欤予学不遭时而老既偪之独扵人才之进退有槩扵心故自延祐设科以来观一士之升名则喜见颜间以为人才国之元气封培护飬至扵有成夫岂一日之积譬诸稼穑㓕裂而种之卤莽而収之望其囷仓之赢乌可得哉始予未识吉甫而读其所为诗气浩而志充声长而光洁知其中之所存有不屑屑者焉于后吉甫举扵其郷上南宫得髙苐子客京师吉甫不鄙㝎交予意吉甫出赋灯棋月析之诗入吟丝纶钟鼓之句为日久矣今年春予以流落不偶薄逰中吴则闻吉甫繇常熟州判官受代将此上録其近作数十萹寄予益恬夷容曵恱可心目予是以知吉甫之优扵政而邃扵诗虽不近名名固随之昔白乐天刘梦得皆以进士久次典州于吴採摘物景描摹山水讴吟略徧非帷二公去衣忘吴而吴人之思公者亦曰山川寂寥閴乎无闻以二公之去此久也常熟名州扵吴为属郡吉甫少甞侍宦逰焉尽㦸清香之适岂能贷夫角弓嘉树之思吉甫去是而羽仪天朝凌青遡𬗋直不旬月间耳观时所向彂舒夙学使决科取士之効显白扵天下予虽退老山林尚能歌棫朴之雅以兴君子之风扵其行也先之以言提举司厅壁题名序予至官之明年稍葺署居完故益新既又稽蔵牍得前任人名氏并其涖官迁秩之岁月兴起萧公许公正贰贠捴廿五人将刋列于石而虚其左方以俟来者之继书焉即冠以序序曰提举学事古无是官宋中世建学立师始用是八衘寻复省减而以转运使副涖其程试进黜之要有劝诱无徴令统属既尊时议称为学台国朝稽古右文制㝎官名提举儒学乃得署𥘉犹分须诸道后唯行中书治所合置一司虽视秩苐五而临㩀乎校庠序之上曺务甚蕳师资攸系非馆阁掌故之目声实兼荗者固莫宜居之余以晚出后至企瞻前脩未甞不赧然而慙悚然而惧盖郑公许公扵余为执友贡公刘公比接班行而吴公方今儒林之朢也执䡄辙之似昧衡辕之非徒欲希风蹑景以窃睨其光尘殆不啻効下里之颦幂垫角之巾迹之愈近而求之愈远矣呜唿余所偶得者名也其不可必得者实也孰开其先孰引其后因余之孱而併泯群彦之实之羙岂理也㢤夫承徽乎照乗之珎而延昭乎炳烛之邻此余之所恃以全而且以祈之方来者耳序而伸之则何让焉泰㝎四年冬十又二月廿五日东阳栁贯序斡勒氏三子命字序西洛斡勒叔敬故尝与予逰他日见其三子而问字焉予曰父之爱子无所不至善其名所以善其身孟子谓责善则离是主恩与义而言之也夫以离为不祥而以善为不足责不㡬乎伤恩而贼义岂诚爱其子者㢤今子爱之而欲其之善得为父之道矣予请绎其所以名之意而字其冢子洵曰宗直其中子溶曰宗理其季子淳曰宗而为之辞曰直言徳理言用言本也盖字书谓洵水名诗人假为忱恂之恂故释诗者即训洵为信其曰洵直曰洵羙者必其中之直而后外之羙形焉此直内之敬而无妄之诚所由立也至若从水从容而为溶从水从享而为淳按韵书溶水盛貌也淳质也曰盛曰质其之扵义各有攸主矣且天下之至动者莫如水盛而不溢安而弗挠则动静相形渊洄沦涟而文理生焉夫理以用言佀矣而以言夲何㢤盍亦反其始耳故逹必涓涓盈不㳽㳽如齐在盎沈浸醲郁芬芳欝勃无弗也虽然学为人子学为人弟求诸吾身而巳惟心无私曲则自知之明自信之䔍而善为诚善徳为实徳矣然则直非学者之始事乎迺至葆慎扵盛大流衍之余而晦蔵扵文理昭晣之后期贞质其弗亏俾单而益固则理之与又岂非学者知终之事乎呜唿飬之不直文何所施藻缋之华由质迺见凡兄弟弟一本相成三子之年予不可及矣因予言而有彂焉是则叔敬不鄙问字之意云耳予欲隐安得而隐㢤送王云卿教授赴官严陵序云卿淳熈郷相鲁公诸孙也年方盛壮学有端绪今将教授严陵行日薄里友皆为诗若文致祝䂓之意而以首简授予序序曰士一命而以诗书礼乐施教扵邦国其职盖与侯伯侔重矣侯伯以政校官以教教不足而后有政以翕张之则教道之任岂不尤重乎㢤严陵与吾婺壌相接也东莱成公𥘉筮为其校官日张宣公实绾郡苻声应气求化孚恵冾一时交相引重望如邹鲁其所以为教为政有出扵诗书礼乐之外者乎今其迹班班而在着之家集可按知也云卿以其所闻推之为教吾见其衍𥙿充溢真能易古人之所难而轶扵今人真易易耳云卿居城西菱塘之上成公昔取大易丽泽习之意以名所居之斋其地去不百武云卿之先府君成斋先生尤能有㑹扵心以其世学迓续前闻风徽未泯也云卿行㢤揽苍泱之淸气写萧洒之遗情教道之昌是亦前人而已予所谓与侯伯侔重者盖在此而不在彼也云卿行㢤送白彦昭序栁子谢归浦昜之明年邑之属郷兴贤廵检白君彦昭三年䆠成矣将以月日代里友吴立夫为裒诗赠饯而虚其首蕳授栁子序余盖未甞接君而乌乎言立夫曰吾客授马建山中迩彦昭之署居见彦昭恂恂畏谨方业扵读书讲闻理道如无所事事者又退迹其实则囬溪叠岭百余里间虽荒年饥岁民甚困悴一柝之惊一厖之警寞无闻焉农甿樵隷囿君之恵者知君治任有日愕眙吁骇谋为㽞行计不可则相頋失色不啻寒之裭裘济之亡楫以彦昭之宜民如是固吾诗之不足而所为请序之意焉耳栁子曰朝廷树官聮张治具不爱圡地之入捐而予之以飬其良心善性其制纎悉僃矣故虽郷亭㳺徼逐捕之吏未登命秩亦使之受禄扵水衡赋租扵啬夫夫其任之保民之意既诚既切肯少卑其官㢤然则有地与民而淳固易直之风不能胜夫攘矫䖍之习蛟鳄横而鼯鼠踯冈毕擭穽弥山亘泽曾不足以革其怙侈㓕义之心而况挟智自多者以为是乌足骋吾私而罢劣弗堪任又不过苟赢岁月俟终更掉鞅去呜唿軄业之不脩功序之不立果谁咎㢤兴贤为郷在浙水东一席地易治耳而贼曺掾岁满苐得九品官彦昭借世禄之资𥘉筮得之未足多也然余特嘉其不懈扵读书闻理道而能坐致宜民之効有合扵夫子告康子之言囙书为序以终承立夫之请以充大彦昭之志而余也获附扵知言之义抑其幸欤送赵永嘉序昔予未更事时读皇甫湜庐陵县㕔壁记而疑其言之过讦也以为县地方百里令秩三百石凡而政治教令承之扵上者吾得推而下之扵民亦何至如束溼如盭而惟擿觖谯譲之避㢤中岁出从䆠牒深世故则自畿赤紧望县而下见其䖏势䠞蹜过甚而恠湜之时何以遽若是耶谈者毎谓古今异宜而独为县之难在昔巳然又何惑乎今今敬叔之改令永嘉予知其无擿觖谯譲之避者也然永嘉在浙水东为大县矣而索言其大则非谓版借之蕃庻有土着而无穴食也非谓土田之广斥生物滋而用物饶也又非谓邑屋之富丽珎货萃而市贾充也盖曰大邦维藩元侯作镇诸使之轺传所临宾客之道涂所出饰次舎而具委积蕳乗而供劳遗惟县之求帷令之责故寕保鄣之不先而无宁趋办之或后然则长民之軄果若是而巳乎县之所以为大亦止是而巳乎以敬叔之才敏用𥙿一出手致是无难也抑湜所为叹息言之者何足以挫敬叔之朝气㢤乃若牒诉纷拏而有理以照烛之赋役趣数而有道以均调之猾胥弄狱而有法以紏绳之豪民舞智而有制以禁格之以理道爲权衡以法制爲衘勒亦固反诸吾身而信质诸吾心而无歉焉耳敬叔强学好问忧居数年涵飬益熟体验益精发其素藴而治兹海隅方百里之地若挟利剑而剸犀兕驾轻车而骋康荘也如予之遅钝怯懦尚敢鼓譟一言以助发其锋锐㢤至顺元年冬十又一月丙午乌蜀山耕樵人栁贯序浦江县官题名序浦江自唐天寳间始县而县在浦阳江源之溪上故因以名焉入国朝稽合户版宜爲中县署逹鲁花赤县尹皆正七品主簿品亦从八其軄固有正贰而出政令议刑法则同归扵理而巳粤𥘉定軄制迨今踰六十年官辙之有去来县政之有癈举其简在人心与载之舆论者其善其否不可掩也然姑以满三载爲代而通计之亦一官阅二十人而赢其间以最即迁以故遄注又所未论予帷县人壮而㳺仕扵其累任知未也而得诸耋老之议则爲之长者若忽都鲁沙公之捄荒弭盗筞略明允八児思不花公之儒雅温缜卓有猷爲爲其令者若赵公泰之久扵其官而民益信苻公友直之愿恪有守终始不变虽逺或数十年近或七八年而政蹟章章可不诬则夫天理之着于民心事乆论定真如衡之在悬鑑之在瞩尚孰得而转移之㢤他官署皆有题名而兹县独阙至正改元之春达鲁花赤波罗君自陜西行中书掾选署始来方以勤敏脩举軄业为事乃命吏稽椟得前任人名氏合若干人将鑱之乐石显示方来请予文以冠其端子曰题名为系年着代而作无褒贬也然政有癈举行有善否由后而视尚凛然劝惩之义与史法以俱传后之君子因其有纪而益思所以尽其軄分之所当为则民之信之天实临之为善之効庸有既乎是惟波罗君拳拳彰注劝来之意而予不腆之言亦不为徒彂而巳也夏四月壬午序海隄录后序昔阳夏谢景𥘉呉兴施宿尝先后令余姚皆甞建海隄之役矣谢之筑自云柯至上林为隄二万八千尺施之筑自上林以及兰风为隄四万二千余尺而王文公记谢事畧而不详搂宣献记施事谓隄之为害近世尤甚大率岁调夫六千役二十日计工十二万费缗钱万有五千劳费如是民力有不能堪乃列于府于监司而县出緍钱四千三百有竒邑士大夫郷人助亦三百万提举常平至助谷三百斛然筑隄四万二千余尺之中石隄四䖏仅五千七百尺而巳则余隄皆不过用土其靡费钱谷之多巳如此而秋潮之湍悍不常田功之俻御尤切扵是议建荘置田裒其岁入以供脩筑之费庻几民有息肩之朢其为虑逺矣嗟乎今去施公又将二百年田既籍之扵官而潮汐之侵啮日益为害救灾捍患固当随时制宜然古昔巳效之䇿在后人亦不可弃而不省此海隄录所以着文公之记而系以施公前后区画二䟽欲使人之知夫海隄之役不可以不加之意而权其轻重以为损益頋在乎人之弛张阖辟何如耳至元四年戊寅之夏州判官叶君恒方再兴隄役而施君之石隄沦没巳久方定议垒石代土以为经逺之谋度其长至二万四千尺有竒工有绪矣明年巳夘君始购得旧録扵里民王氏喟然叹曰此吾事之鑑也泯泯无闻得乎将重刻之梓传示无穷予嘉君究心隄事纎不遗如此而其不没人之善又如此因其有作故表而出之宣献记文旧录不载而郡乗有之亦併繋焉引龙氏叙族小録引泰定三年秋有诏赐髙年帛八十人一匹九十人二匹扵是万载之士龙君天衢奋然谂于宗党曰圣人发政施仁所以兴起吾民者若知之乎吾龙氏始石晋时居豫章后徙万载今双虹槗之东西聚挨数千指然聚益多而情益踈矣吾宗老肖巗居士明年属登八袠吾欲即是大㑹群从之长少洗腆致庆使知昭穆有在扵斯而因以示夫尊尊㓜㓜之茅焉尚庻几有以昭承徳意则以何如衆曰唯㢤乃以二月廿八日萃凡宗于君所居之中和堂冠裳俨雅筵几静嘉耋艾尊临子姓承事升殽奠斚礼备乐成卒彻有容载欣载豫野夫林叟瞻视骇叹以为治冾休眀时臻康乂其象㮣见扵是莫不荣龙氏之宗服君之贤而君𣸪图其齿列升降之叙又裒其仪章歌咏之辞求予言冠萹予不得而让也盖族蕃则散散则不属是以先王制之宗法以谨牉合为之飨食以交接进退比扵莭度数扵文夫然故一合䜩旅语而孝弟之心生信譲之俗兴岂曰滋龙氏一家支庻嗣胤之华而又将溢之扵州闾党遂之间此古人所为观扵其郷而知王道之易易者也然则圣神在上感化一机吾扵龙君重有取焉其年四月既望东阳栁贯引说杜思成更字说予友杜君年过四十而犹自媚于学孜孜焉如恐后扵人者以予倦而归休且有一日之长时时竭蹷过从证其所得而质其所疑盖于兹二年而弗有懈焉间忽拱而言曰昔吾父以斌名我而朋友以国賔字我予兹觉其义之弗恊也而欲更之子其有以朂我㢤予曰字书彬文质备貌亦作斌份而监韵苐云亦作份则从文从武而为斌韵固巳非之而不收矣传曰文质彬彬然后君子谓文质适中而后得为君子则彬彬者固成徳之符而人之所以为君子常以是而验之欤盖学可勉而至徳必养而成养之熟不熟固繋学之至未至孟子所谓知言者至之之事而养气者得之之功然则配义与道之气以直养而无害则知为致知言为知言徳为成徳而践扵君子之域也果矣古之君子爱其人则忧其无成忧之也深故望其成也切望之忠也忧之亦忠也子之勗君亦忠吾之忠而巳故敢正其名曰彬而奉其字曰思成且序其说以复扵君者如此乌蜀山耕樵人栁贯𫐠栁待制文集卷之十七柳待制文集柳待制文集卷第十八栁待制文集卷之十八题䟦䟦郑宣抚手蕳此资政宣抚郑公七帖子四十年前甞见之舅家陵云山房今虽重复潢而工不善事固以仅存为可喜而尤以易壊为可忧矣𥘉绍兴八年胡忠蕳公以枢宻院编脩官䟽论秦桧王伦孙近可斩桧大怒命临安府遣卒械送昭州将寘之死所公为㙜諌与同列勾龙如渊李谊共救觧之而祕书省正字范如圭敕令所删定官方畴亦为言之吏部侍郎晏敦复遂得监昭州盐仓至十年公以礼部侍郎为桧陈善后之筞七事岂非鑑救胡之失而欲弥缝其意者乎又岂非外示恊顺而内实尽夫忠规之益者乎苐一帖所云叨冒今来荖遣正谓是已曾侍郎开字天逰由礼部守婺先是开与桧论和议忤旨遂有是命开惧后辞甚力改提举江州太平观盖未甞至婺也李泰发即荘蕳公光正以绍兴八年入叅大政眀年十二月罢以殿中侍御史何铸劾其狂悖故也二公皆桧所深嫉则苐二帖固公在㙜端时所遣无疑公以绍兴十一年出宣谕川陜明年五月命爲川陜宣抚副使至则扵阶成州营田抵秦州界凡三千余顷岁收粟十八万斛十五年奏减成都府路对籴米三分之一及本司激赏钱二十五万緍十七年奏减两川米脚钱三十二万缗激赏絠二万匹免剏增酒钱三万四千缗六月又奏减科敷虚额钱岁二百八十五万缗则苐四帖所谓辛酉一出遂蒙寄委及縁此已与蜀人减科需二百万缗特言所减科敷虚额夫岂过㢤公自绍兴十一年入蜀至十七年六月罢证以苐五帖跨渉六载之说则未罢先一年也义荣待制兄谓黙成先主潘公绍兴八年潘公以中书舎人摄起居郎庭叱向子諲与俱罢归闲里中遂不复起季诚必潘氏兄弟后一帖当与潘公所云佀闻道貌清臞正以通候扵公福庆潘公坟寺名也与公居相迩潘公省墓毎必过公以是知之盖公当秦桧主和柄国之日虽未甞过爲崖异以取憎疾亦未甞翕訿爲同以自䧟扵其党中然则桧之所以抑公至死而不悔者正所以伸公扵天下后世者也翰墨之存谊烈昭然诗曰髙山仰止景行行止又曰君子所履小人所视子盖三复是诗而有感焉䟦晏右司撰沖素䖏士郑绮墓铭右郑䖏士墓铭一通盖宋晏穆所作穆字宣明本蜀人后寓居衡湘中有文行与左丞相周公必大为文章交所着有知非集行于世隆山李公伯强为作墓表谓穆扵淳祐九年閠二月丁巳以䖏士后岁月较之铭正作扵是年岂其临絶之辞耶嘉熈四年五月六日赵与懃以朝请大夫来知婺州当年八月磨勘即转朝议大夫今尚云朝请则行状乃六七月间所作无疑龟山杨公时每称薛㑹通持已甚可畏虽泰山之势不可屈临财甚分人有餽帋百番者不见㑹通委而去直追至百里外还之㑹通大观字也先人泗州府君从兰溪得春秋群疑辨二卷题云浦阳长乐朱恮撰后有石陵倪朴䟦语谓恮之爲人无以其详倪距朱未百年巳如此今则不可复知矣观其所述大㮣本尊王彂微铭序谓其师大观祖泰山孙氏要亦有所㩀依矣䖏士七世孙钦近至宗人景仁䖏究理家牒并得此文以归盖䥴石时所搨本也鼠蠧之余几欲堙癈钦遂装潢成卷请予题甚急子方从客饮即案䟽与之苐恨老嬾不能多记覈未精审耳足吾之所不足尚望继予而执茟者焉题杨仲弘序祖浩然求母事苏文忠公同时有朱寿昌甞爲郎巳乃弃其官行求毋四方后竟得之同州文忠实爲赋诗且识其刺血写经礼佛懴悔数事至今夀昌赖之以传然谈者或诿诸福报而不知母子天性固求无不获也吾友仲弘甫序祖生谓大佀夀昌亦知言矣乎子则以爲生母子相失兵间垂三十年当是时寇孽作连㫄近县铙鼔所绖族驱羣掠是岂一姓其能免死刀锧脱身囚隷复爲民妻巳甚幸矣頋瓯闽崖峤半万里黄口稚児亦何觊其有立而致我以归也㢤然则生母子所遇之时与生所以求之之意视夀昌益艰脸矣虽微写经懴悔而积诚之至天弗违之况同性乎福报之来庸讵止是而巳记旧本春秋纂例后右陆文通先生春秋纂例十卷平阳府所刋本末有识云泰和三年五月十三日秉文置其装褾犹用宋绍圣间故门状帋盖金仕䆠家物也延祐三年䝺客亰师而得之校其中阙亡三十一帋从朋友假善本手书完装缀成袠先生之学其扵春秋粹矣春秋言本三家公谷主释绖左主载事由汉立学官师资殊指故时时弹刺以相髙言之哤而道之裂也唐啖赵氏作始析同辨异有义有例眀三家之要归示一王之矩则其道然矣先生尝承赵学着其所闻为书曰纂例微旨辨疑此其一也䝺将读而绎之益求二书以䘚业焉天既开余以例安知二书不踵为余有耶盖私窃喜之按金章宗之十二年改元泰和其三年则癸亥岁也扵时北学称赵闲闲公秉文即公名知为赵氏所藏无疑后癸亥七年章宗复土中原瘅扵兵又二十五年而金亡矣是书免扵灰残㓕以万毁一存扵壁蔵瓿覆之余传阅几姓几室而至扵余而计之亦一百一十六年物也况今无板本岂不尤可珍也㢤得书后二年八月廿五日觧梁柳贯记䟦松雪翁重画陵阳牟公所作脱鞾返櫂二圗宋自端平𥘉士气渐巳萎董卢一二阉寺实为之兆或者惩其既弊而深扼之不知覆车之道犹一迹也原始要终之论君子盖弗少贷焉故端眀殿学士陵阳牟公时在西掖棘棘有言未几以姑太守章去国承朢风旨以媒孽公短者方如蜂猬公审知之作髙力士为太白脱鞾黄太史罢郡返櫂二圗且自为賛当是时公之气固已髙揖李黄而与之肩视一二熏腐直蛇蜮耳使沉香亭乐府承天院塔记足以为吾诟病虽朝夜郎夕𤏡道曾何伤㢤至徳绍圣而后为何如公之先见不可及矣悲夫后端平八十五年仓龙庚申冬十月四日东阳栁贯书松雪翁重画二圗后题东莱先生手书送张孟逺序吕成公自其再世始居婺婺为余里记童时从诸父丈人行道公履和秉悫与人居冲然也方唐与政陈同甫以文辞相髙气震厉无㫄公在其间截如巨障莫有能闯之者久而二公未尝不惬于其顺而同于其人也张孟逺公同年进士繇大末过公公序以酢其勤谓仆方自毒其厎滞得孟逺之超轶絶出则窒通而狭广其庶几乎余意孟远亦明㒞人㢤即公而归必有不与唐陈同病者矣序诚仓华之药也清苑杨君祥甞主䖏州遂昌簿得公手书此序余客燕见之诗曰维桑与梓必恭敬止况斯文之未泯而典刑之具在言之乌可巳也东阳栁䝺书䟦髙安蔡辅之家藏其五世祖仲舒赐苐告宋制赐进士苐命中书行词其书敕郷贡进士姓某则南省苐一人也此髙安蔡中允景祐五年赐告曰石扬休者㑹稽新昌人至御史中丞国史载凡言行详焉诸孙字子重朱文公尝称其学诗书之泽盖与蔡氏相为演漾今去之三百年想其一时科目之盛而人材之懿则此告之存真如寳龟之遗世其声休犹足动人可玩而不可亵也题天野飞云编客有携杂诗赋一编示余其识天野飞云而不着撰人名氏余读未终矍然曰是咀澹而厌华幽光而凄韵其多得扵骚家之性者欤何言之甚佀也夫积隂之气为云凝欝氛散茫洋太空忽不知其所如云非能以自神也凡其所以神者风弃之耳彼见其㦄九天为一野渺谁冯而谁翼将以为陟陞皇而睨赤戏也耶抑以为超无为而邻泰𥘉也耶然则诗殄而骚萌肇扵屈宋而成扵扬马岂独求之声而合㢤客为我遡寥廓而重讯天野之飞云还有以启我则骚家之苗裔庶其在是矣夫䟦吴越国命官墨制右富韬守中吴军苏州长洲县令制署云天福三年七月日而年月日与䘖幅叠用吴越国印按天福晋髙祖所纪元以世之钱文穆王元瓘未卒之三年也韬以摄丞知县事稍进秩守县令虽其一时一国之制然武肃王始受梁封为吴越国王唐荘宗入洛乃赐玉册金印则此所用印是巳夫受其封爵専制两镇用其印章自署官属何名为僣㢤世或传落星石制书有寳正年号谓吴越亦尝称帝改元而五代史独不载之世家予窃意镠之建国受命于梁梁亡无所扵属则改元而系之吴越者有不得已焉唐既钖册遂一用其正朔至﨑岖航海纳贡中朝以保有其民使之完冨安乐盖三世四王皦如一日是宜子孙绳绳食其忠顺之报扵无已也秦汉而来毎命一官辄刻印使佩之其章缓率有荖䓁陏唐军兴始用版授后易以告身又有墨制大抵趋扵便矣吴越以墨制命官史既阙书而苏扵三呉之壌为中前唐后宋苐囙姑苏名州岂当时以为巨镇甞陞军额统州若县而地志亦遗之欤欧阳公序集古録谓可以正史传之阙者此也此制流传㡬姓而王之裔孙昌化主簿君适得之诚一家之镇寳㢤题赵明仲所蔵姚子敬书髙彦敬尚书絶句诗后髙公彦敬画入能品故其诗神超韵胜如王摩诘在川荘李伯时泊皖口舟中思与境㑹脱口成章自有一种竒秀之气人见其出藩入从而不知其㳺戯人间直其寓耳姚子敬所书絶句十余皆昔所逮见公诗之佳岂止是㢤亰城有隐者何得之曩与公及鲜于伯机同学为诗年近八十而终甞作诗题公墨竹亦萧爽可喜因明仲好尚不羣手录遗之或可併寘箧衍中也题北还诸诗卷后䝺念归既切方次前诗卷轴间㽞为山中故实属被命考试进士上亰抵冒寒沍千里驿行风凌雪厉志念艰窘囬想旧逰盖不啻鼎鱼之思沫而蓼虫之语甘也间谂之翰林脩譔杨君廷镇以为苏李后上下数千年诗人赋客未必能以此时深渉此土今吾徒驱驰使事单操寸管以分刌铢黍扵经术词艺之间非皇灵广𬒳文轨混同亦安能自与扵斯㢤故鞭镫疲曵之余窃为诗一二以赋物写景然抒吾懐之耿耿而闵吾生之孑孑情在其中矣传曰声成文谓之音若声与文则吾不知之也泰定元年正月十一日䝺自题䟦虞司业撰岭北行省左右司郎中苏公墓碑文自予逰亰窃从廷臣知事者一二言和林城其地沃衍河流左右灌输宜杂植黍麦故时屯田遗迹及居人井臼往注而在盖隂山大漠益南数千里控扼形势此爲䧺要大徳中庭尝一扰矣亡几天子爲辍右丞相顺徳忠献王出涖其省事至则息兵劳农脩传置通傎财而先是王所遣㽞屯称海帅目张某亦以其田㓛来上未踰年士气民情安全如𥘉王薨而张亦遄死屯耕事即废虽重臣踵接率蹈故常无复长虑后忧迨关陜变起仓猝驰溃数十百骑闯门耒责军实则上下㒹踣失措兵民相顾㡬无所系属頼皇灵震烜寻自引去而譌言屡惊犹越月踰时方大雪塞野饥人狼籍道上赵郡苏公时以左右司郎中始至即白彂仓实计日予食以哺之又下急符趣比境转输益募啇人髙估入粟充其储缝纫调齐穷智毕力一年而端绪是二年而品式具满三年而完庻乐遂人忘其艰郎御史行者还言治状朝廷辄加慰勉方以代往遅公归用之而公之精力巳疲耗扵是甫及亰遂卒盖和林城国家始以宣慰使治其䖏于后建省常选勲戚大臣以镇重之至郎吏亦优秩假宠其劳効灼灼则或阶之以践枢要然十数年来道路间可指称者不过自王以及公岂非以其时之所遭而易为㓛欤予见当今藩府朢僚持文墨议论以与其长相上下每轧于盛气不得展布甚则挫辱诟骂出危语中伤之者皆是也以公敏𥙿肃给独能谋行政施较着若是其所树立有足动人矣使公幸当王时筞防利害一一为王陈之必能精训练备耕戦三二年中计称海之粟足支并塞数岁之食然后扬声以畅天威将薄海以北无不向风詟服岂有黒子着面之足虑㢤得其人而或失其时天下之事皆若是而巳予读公墓隧之碑而知其𫐠作之意公所厯官其设施无一不可书者和林之事纪载独详此则史氏特书之例也夫事以显诸文文以实诸事虞君之为是辞固以公之制行扵古无戻其业盛则其言丰其理直则其法备不有得扵今必有得扵后矣然予区区表而出之则以其不尽扵用者为公悲而以其狃扵宴安者为世戒因予言而兴起扵斯文今不敢必其无人焉耳泰定元年十二月廿八日东阳栁贯识鲁国王文定公家博后题自绍兴和议成而在廷在野讳扵言兵飬安忘耻至隆兴内禅则巳二十年所矣夀皇始志未尝一日不在中原柰何淮江荆㐮之师出辄败衂尚敢朢其闯巩洛而窥恒卫也㢤淳熈𥘉年鲁公时以翰林学士次对极陈自治之筞其要在携持法守观衅俟隙今未可以轻浅动也扵是首当帝意即日除签书枢宻院事寻由同知进使遂代赵魏公为右丞相又代梁郑公为左丞相寿皇任相其専且久者独公前后凡㦄十四年乃罢帝既亲履成败益知矫轻警惰之言为有味一时收揽衆正申饰防将以汔安彊之势大抵多公彂之也论者以为强榦弱支似矣而祖宗遗大投艰之意为何如是不知古之君子其谋人之国者料事制变有夲有末而先后利钝𥘉不暇计龙川陈同甫三书五论非不朗烈俊快然要其成効则亦书生无用之空谈而巳天下之事盖必审之而后知体之而后实有所得以庭坚不祀之论律之则公之此心固与诸葛孔明王导祖逖者同谅矣不然何为子孙绳绳至于今而未坠也藐予晚出幸甞早从郷长老逰窃识公事一二备官亰师而公之曾孙新瑞安州判官文彪字君采赴调适来出公家傅因诵所闻系之卷末识其大者而小者不能夺是在吾君采充之如何耳泰定二年二月十又五日太常博士栁贯敬题䟦唐李徳𥙿手题王维辋川圗唐诗辞之盛至杜子羙兼合比兴驰突骚雅前无与譲然方驾齐䡄独以予李太白而尤髙孟浩然王摩诘之作后人谓清诗秀句为知言是不单论其辞矣摩诘本太原人其别墅在亰兆府蓝田县南辋川口即宋之问荘丘壑邃羙既擅名関辅而又得道友裴迪相与吟啸其中盖去尚书右丞在干元以后沖襟旷度放寄林水物岂能婴拂之㢤子羙有觧闷絶句十二首其一谓摩诘其一谓浩然浩然隐襄阳门山终身不仕子羙独髙是二人而惜其不得见之当是大暦𥘉元索居䕫州时则凝碧管絃之恨正有以深亮其心与上䟽请释房琯先后一机耳见世之以瓶汲畚积为髙深窃负讥评之柄以幸售其疾之私者为不足道也旧传摩诘作辋川图好事者遂多临倣此卷有李文饶题尾又有诸镇莭度使印纸墨亦近古文饶在唐为再世相家异时牛李之祻萌扵𥚹而成扵忌以子羙㮣之抑弘远矣予甞有观画之法以谓以画求诗不若以诗求画家有辋川集每每喜为人诵之今亰师尘土中忽见此图为之慨想无巳然予亦岂偏爱古人者㢤䟦鲜于伯几与仇彦中小帖异时论至元间中州人物极盛由去金亡未远而宋之故老遗民往往多在方车书大同弓旌四出蔽遮江淮无复限制风流文献盖交相景慕惟恐不得一日覩也故逰仕于南而最爱钱塘山水者予及识其五人焉曰李仲芳髙彦敬梁贡父鲜于伯几郭祐之仲芳彦敬兴至时作竹石林峦伯几行草书入能品贡父祐之与三君俱嗜吟喜鉴㝎法书名画古噐物而吴越之士因之引重亦数人彦中㢘访公还自南闽尝为伯几㽞连旬月时赵子昂觧齐州归吴兴颇亦来从诸君醼集予虽不及接㢘访公而闻其鼓琴自度曲时时变声作古调能使诸君满引径醉亦燕蓟间一竒㢤又数年仲芳以行御史台照磨官先死而祐之出为宣府判官伯几得太常寺典簿亦死廉访公居髙邮疾病舁医扬州死彦敬晚登朝至刑部尚书守大名贡父入集贤为学士子昻自翰林丞旨乞身归皆得年后死离合存亡其不可复计者如是而钱塘人至今传诧诸君以为是扵吾土有縁然则文士相从之乐殆亦造物者之所深靳虽欲累取迭致得乎予官亰师特善公之子监察御史公哲出伯几此帖而子昻实题其后企音徽之遂逺怅文㑹之寂寥志其盛以悲其衰邻笛有声予将掩耳而避之矣䟦陈庆甫所蔵鲜于伯几书自作饮酒诗鲜于公面带河朔伟气毎酒酣骜放吟诗作字竒态横生此饮酒诸诗尤旷迈可喜遇其得意注注为人诵之予亦尚窃识其一二盖庆甫掾淛东公为都曺其将去官则大徳三年也又二年而公亡矣公在时其书人巳贵重况今后之二十年余明珠拱璧果何足珎惜㢤题秋池楼观圗四十年前予见杭越间故侯邸第有此景耳今皆化为茂草荒虚而画圗形似宛然在目盛衰之变何可𣸪计予盖不及其盛时况后扵予者㢤书文集贤撰欧阳复𥘉父墓志后论季宋人物世称丞相信公之莭之义而信公之学盖出扵欧阳氏欧阳氏有曰巺斋先生者当穆陵时侍禁中最为江文忠公所知庐陵人至今家有其书庐陵之学大抵欧阳氏之学也国子进士字致远扵先生为从子是甞与信公友善集贤君所志宜得其实然不知致逺之名犹及附见信公家集否乎世学之重复𥘉其慎之㢤䟦欧阳文忠公墨蹟此六一公集古录中元结撰阳华巗铭䟦尾也结诚好竒矣所以汲汲扵竒者岂亦有矫而然结何可及㢤公之此论不宁为结千百世而下为人为文皆当取法扵斯焉抑好竒而不失乎正结之为结公固知之他人不知也题杨文莭公手书学葴后庐陵文莭公始登朝时盖与新安文公并召学术词章要有同者然以庐陵之光㒞亮㓗新安之博硕粹精俱足以上当阜陵特逹之知矣此学箴九十六字是文莭遗墨新淦曽贯之携以示予予谓敬斋箴实此箴之目而此箴又敬斋箴之凡也惟得九方皐相马法者可以审其同㢤䟦江陵项平甫为李文定公作盘居诗项平甫先生𥘉仕为㑹稽教官时吕成公觧太夫人服来越省伯舅曽公爱其才荐之文公文公遂噐许之由是登朱张氏之门其书见丽泽集中平甫世居栝自其先人始家江陵而栝之坟墓至今存焉后以言官胡纮甞出力攻文公羞与同郷里祗称江陵学本经谊披根摘叶必极藴奥计其軰行当在李文定公之前盖文公守南康文定昉从之逰二公同出异流宜其交相引重不置也文㝎庐山人作书院建昌取公择尚书白石庵山房旧名寓之而盘居者文定宴娭之所平甫赋诗六章题云为山居主人李敬子作所谓寳峰之隂云居之阳其地去书院应不逺一时文献之盛绰有干淳遗懿下是则然矣宜黄李敬心曩以建昌郡文学摄承山房祠事因览平甫之诗而有得扵文㝎之所以自乐者归亦扁其斋盘居粹乎尚徳之意㢤敬心早志扵道今翰林学士临川先生屡称之文字间临川论经少许可独深味平甫之言敬心之取之抑其尊闻行知者欤然则戴琼弁玉簮而曵霞衣月裳人之朢君者如是而渐以中止屯以正行君之自得乃如彼何㢤非审夫时物之情者殆未能终之也敬心索余言系诗后姑㮣叙之自题钟陵藳后余寄钟陵三年无吏议之恇怯有拙者之逍遥毎情至景㑹往徃託诸吟讽以自识其窃禄之幸随其所得辄亦次之藳卷揆诸风人之优柔赋客之微婉岂能希其千一㢤临川学者危太朴谓余有一日之长赢粮菲屦忽肯耒况㽞连旬余请出余卷而诵之乃独有㑹于心手抄以实归槖言将寘之云林山房以与厌常嗜古者共之然余之诗出扵余心宣扵余口无隽味以恱人无鸿声以惊俗上不足以企乎古下不足以贻诸今不过如嵇康之聴锻阮孚之着屐以足吾之所好而巳太朴之取之也其与余有同乎有不同乎余壹不能知之也余山中人旦夕受代东归以是诗寘诸山中则林猿野鹤其将有以亮之矣䟦新建龙泽书院本末当胡文定公与其子致堂先生㽞馆龙泽山中正绍兴𥘉议弃地讲和时也其假辞春秋着王伯内外之略君臣父子之伦以窃附扵复雠之谊今其书列在学官则是龙泽山中一草一木犹能知公措辞之严而执义之正也而况故老传汉南州髙士徐孺子亦尝读书其地先贤䡄躅宛其未泯而可忽㢤里佳士㷱君眀能兴其景行之思割巳田以荐祀事贤矣㬅头内翰又能倡诸乐善之友身任买地建祠之责岂不尤贤乎藐兹晚出滥竽劝学敢三诵缁衣之章以庻㡬乎闻风扵千载之下而有以窥伊阙渊源之所自在此而不在彼也䟦谷平李氏家谱谷平李氏始唐㦄宋迨今天暦改元之明年借谱以见者十九世盖西平苐七子观察江西卒葬宜春子孙因㽞居而谷平之祖上距西平七世并谱见十九世为二十五世矣西平薨背在徳宗贞元九年其嵗癸酉阅五百五十二年而得今己巳夫固远㢤以五百五十二年之久而更二十五世之蕃其嗣胤支庶有源有委可不诬则以谱存焉耳谱爲明宗收族而作者也使道散俗媮之余知礼之家又不爲之立谱画系以聮属之则仁义之根株既磔而孝弟之条肄愈戕世变日下将不止如涂人而巳此家之有谱所以爲防人心之一物而世固鲜能灼然知之也今谷平此谱之存由其积累之有自而维持之有人李氏其知是意则虽更阅二十五世而至于千百何賸乎予是以具论之题江矶图卷后此江矶圗淮隂龚圣予先生所作余𥘉见先生钱塘湖东年已七十余踈髯秀眉颀身逸气如古圗画中仙人剑客时时为好事者吟诗作书画韵度沖远往往出寻常茟墨畦町之外时余稚齿方出逰诸公间虽不敢牵率先生为之而心实企慕焉此圗为弁阳周公谨作公谨故家多蓄法书名画先生之死盖后公谨数年而公谨之子孙今尽弃其所蔵余在燕甞见其三四暨来豫章见集古録蒋洪仲家今又从盱江周道益见此圗然不知此尤物何以能无胫翼而飞行至是耶钱塘故都未及百年风流文物扫地尽矣独其书画之所存犹可想见其彷佛此固重夫揽古者之一嘅云耳䟦朱文公与马㑹叔尚书二帖右徽文公手书二帖淳熈礼部尚书马公从曽孙莹彦珎所蔵文公与尚书公同朝有交㳺之谊前一帖谓时论一变朝士多不自安所幸巳在山中误㤙又得丐免似可少安然事不可料正恐亦难自保此正免南康辞江东转运副使归武夷山居时所遣后一帖谓举子仓今岁不免自为受输又谓此间岁支三四百石而仓息仅及其半若得检照旧例支除本钱乗此冬收籴数百石更三两年当无阙乏之患也此必除知漳州上任后所遣盖时尚书公为福建安抚知福州漳其属郡公至漳知其事敝欲稍为䟽理故有是请耳于以见前辈士大夫出䖏进退之间不惟沉几先识足以表世而忧国爱民之意尢如也子澄则静春先生刘氏其讳清之前帖言其始病而后帖遂悼其死又以见两公笃夫交友之谊死生以之亦岂今人所可企及㢤所谓时论之变何世无之在朝在野頋其自䖏何如耳故家文献虽远犹存因揽遗墨为之降叹辄书其后而归之跋朱张吕三先生手帖当三先生之学行扵东南之时小人或公肆诋欺而诚合志孚尤不为无人盖宋三百年阳消隂长之候肈扵熈丰成扵建绍而极扵泰禧之间上虞李荘蕳公则尤为咸阳所深嫉者也直徽猷阁潘公徳鄜以黙成先生犹子壻荘简家而与三先生问学切劘文公甞志其墓谓曾觌贫贱时甞以诗文见及贵絶不与通使人来致殷勤亦辄不报其自信爲何如此卷三帖曰提刑中大者徳鄜也徳鄜以提举湖北常平茶盐改湖南提点刑狱公事故帖中首及湖南诸郡窘阙与修复石鼓诸事舎人公集序谓黙成也今见公集中曰文潜文授者荘蕳一子也宣公帖去都督府书写机宜文字持母夫人丧时所遣成公帖亦居曽夫人禫服时作也今观三帖隐忧世故砥砺学业蔼然君子之言是岂与随世殄灭者并㢤帖今爲余姚徐氏家物徐氏而能闻风兴起则亦岂不得爲君子之徒也欤东阳栁贯跋䟦司马温公脩通鑑草余姚徐氏蔵司马文正公即范忠宣手帖脩通鑑藁一𥿄凡四百五十三字无一茟作草则其忠信诚悫根扵其中者可知巳永昌元年其岁壬午晋元帝即位之五年也自正月王敦将作乱至十二月慕容皝入零支而还毎事苐书彂端一二字或四五字其下则以云云摄之校今通鑑是年所书凡目时有异同此或𥘉藁而后更删㝎之欤始公辟官置局前后汉则刘贡父自三国七朝而陏则刘道原唐讫五代则范淳父至扵削繁举要必经公手乃定此永昌一年事公不以属道原而手自起草何欤然则文正忠宣之手泽所存犹足企想元祐一时际㑹之盛岂固以翰墨争长为可传㢤跋韩魏公手帖此魏国忠献公手帖末用安阳病叟印识所书名上茟意方严俨然弁冕绅韠之容其心术之所形固足以强本朝而壮国势矣公八世孙性字明善㝎为荅欧阳文忠公书盖文忠以治平四年自政府出知亳明年移青又明年有太原之命坚辞不受遂改蔡以太子少师致其仕忠献时亦自陜再易镇郷部文忠薨扵熈宁五年忠献薨扵八年扵是熈宁之政浸非治平之旧而宣靖之祻巳芽蘖扵其间然则忠献之料其必辞而喜其遂请有以见爱人以徳之真而前辈所为固若是呜唿是足以观世变矣䟦郑资政雪竹赋昔予舅郑公子有保爱其先世故物如寳玉大弓罔敢失队念先正资政公所作雪竹赋真迹不可复得则求名手象雪竹扵卷复请里中前辈用行草籕体杂书是赋其后予三十年前见之公家陵云山房仐病耗十忘八九怳䄂蕳之未亡如白水之再见为之惊泫杂喜把翫不能释手盖自公下地家之所蔵皆云散鸟灭而此卷乃独頼其犹子子升得不为他姓之所餍夺意北山之灵在所护持使先正之髙风劲莭因是弗泯犹足以为后人慿借之地不然一𥿄墨之微亦安能傲兀世变而独存㢤此赋资政公未遇时作观其负荷奋起之辞既有以信夫平生事业之着至扵积羽将沉泥涂可㧞则晚莭窜斥流离之祸又巳兆见扵斯使当时媮合苟容之念一萌扵心则絺绘云月雕镂冰玉秪以取嗤来世虽孝子慈孙欲为之抆拭以盖往愆谁其信之此士大夫所以砥身砺行常不敢后也叶公昌父小草出入章草义献之间潘公希声行书全倣颜徐迹其词翰风流犹足想见承平故家文物之懿谓予知有管仲晏子则予岂齐人而巳䟦家中所藏文公帖予家旧藏文公荅文叔明府一帖语真意切当为门人高苐之宰于近邑者彂也所云辛㓜安过此极谈佳政与诸朋友书不谋同辞者虽即其实而賛之固所以深致策励之意也学欲其成巳而成物使夫学道爱人之训之不素则虽有是心而倒行施民有不被其恵者矣然则所贵乎㳺扵大人君子之门而朢其渐摩成之益者盖在此也㓜安济南辛稼轩扵时必为本路监司而之文公集中及门之士字文叔者五人帖既不着氏名亦莫之能㝎矣然以端叔嫂后来已安乐未也之语而推之则集中五人独潘文叔有兄弟曰端叔赫叔此或潘文叔未可知也帖中亦及斯逺叔谨按集有与徐斯远周叔谨徃复书问今何从质其是非姑窃记之呜唿予生也后年运而徃学絶教乖文献不足徴矣若是数贤文公甞所推重宜传而不传今将扵何而证之耶昔者夫子之𣏌之宋而忧形扵言其有以也夫其有以也夫䟦夏敬仲八咏赋序昔予从郷先生学爲文得八咏赋序而观之以爲理明义荘辞全韵胜必如是而后可以言文欲蹈其绳矩其步骤甞试爲之而才劣茟弱终莫能近信鉅文杰制之在天地间如福物异瑞要不可多见而屡得之也其后借书故家始见二赋而其序萹则固宣义郎致仕夏公敬仲先生之所作公登庆元丙辰进士甲科一爲安庆军莭度推官遂致其事其学出扵东莱成公孟子曰观扵海者难爲水㳺扵圣人之门者难爲言言非难言而有其实爲难耳夫其立言之正彂理之真则持之以㳺扵大人君子之门虽䓁之㳺夏吾何慊乎㢤公之六世孙逢庆从予㳺录得此序并其二告为卷请为后题宋制甲科苐一人注签书莭度判官苐二至苐五注制度推官掌书记五人自为一䓁故告中云谨件夏明诚䓁五人庆元二年右丞相则亰文忠公镗参知政事则谢恵正公深甫何公澹此渡江后极盛之时于时吾郷耆硕俊乂参立朝野各以文辞义理相髙以有儒先为之表厉也今去之未二百年耉老沦亡文献扫地而尽若予之衰惰犹及与闻前脩荘论之一二而旋頋后来何其继猷踵武之甚稀也每一思念为之凛然囙逢庆请题而併及之亦庻乎其有闻风而兴起焉者至正元年辛巳夏闰五月九日栁贯病间书栁待制文集卷之十八柳待制文集柳待制文集卷第十九栁待制文集卷之十九题䟽跋范文正公与杨䖏士帖汝南文正公之守越在落軄守饶徙润之后于时杨公适隐慈溪大隐山中闻公涖郡欵门纳谒是将进夫薤水之规而非欲要其区区觧榻之勤也阍隷抑不爲报公闻而遣书厚谢其过鸿㝠凤缥其企想爲何如自古君子之相与固有欲见而不能求之而不应者则夫一时㑹面输心之益未必果能贷夫终身尊徳慕义之诚所以先忧后乐而系天下国家之重者杨公不爲无助㢤公薨迨今二百九十八年而此书故在余姚徐氏适购得之余姚去慈溪不数舍而近文献足徴将不止是而巳䟦范贤良手帖宋之中叶尚论世家范氏最盛髙平成都人门炜烨角立相朢吾郷兰溪之范虽稍后出而学术之正掩于前闻𬗋阳文公集註论孟载二范氏其一成都太史公淳夫其一兰溪贤良公茂明心箴九十六字发心徳之渊奥示郷学之围而的然系濓洛之统绪不可诬也此贤良公与从子观国手帖其家犹寳蔵之然则曲阜之履文贞之笏岂能独珎㢤䟦王给事射中帖宋之敌国称契丹女真然渡江前后国势有难易故夫邦交之礼未免随世重轻淳熈中孝宗临御滋乆誓雪雠耻之志日益拳拳给事王公实以中书舎人为贺金国正旦使奉币北庭因燕命射意将以是弱我公一发破的固有以张中国之威而禠裘之魄矣于时衆正在朝四维未殄公一儒臣单车衘使乃能折冲御侮扵尊爼间尚得谓之无人乎㢤此公还次嘉禾所荅亲旧手帖既喜途中不甚极寒而又以射中为偶然其言诚切有味使当引弓抽矢之际内志一有不正秪以贻辱命之羞示行己之耻蕳牍虽存人将唾视之亦何足以为子孙奕世之重㢤至顺辛未公之元孙君起涖官吾邑以帖示予故予识其后以归䟦蔡忠恵公谈䜩帖蔡忠恵公之扵书如孙呉兵法竒正相生不可端倪固当为宋书苐一矣此谈䜩帖用粉纸作草茟意奕奕入神盖粉纸不㽞墨行草尤难也䟦李阳冰篆天清地宁四大字曹尊师正顺传寳其先世象州使君所藏唐李监篆天清地宁四大字伟竒劲挺宐非少温不能作矣按是四言出老子下经天地清宁者道之用也克其用则万物以生而侯王以天下正道固无为而无不为学其学道其道之四言者其权舆乎昔李监之为是书巳莫知其所囙而象州之得是书亦岂能计裔孙之为是学用是道㢤然则谓世间有形之物必有其兆兹可徴矣今尊师将摹本託诸镌刻故予为识下方䟦赵承旨书颜鲁公麻姑坛记颜书麻姑碑有大字本小字本小字楷法尤精紧比闻旧石燔毁山中虽重刻已无复当时茟意此赵文敏公自用其体作书虗一真士不以蔵之括苍名山而囙仙都道友聂澹泉之请慨然援而与之澹泉方住杭之报㤙观云将求贞石刻之山中昔方平之过蔡经盖欲东之括苍则麻源括岭固羽车龙驾所尝往来者也安知按行蓬莱不𣸪见麻姑仙爪爬背时耶此亦一仙都彼亦一仙都寳书所在虹气经天又宁能独谓神仙狡狯变化而少之耶然则虚一澹泉其皆法箓尊严而足以当纂懿流光之盛者耶题山谷书士大夫食时五观礼始诸饮食而饮食之所由以始又不可以莫之思也黄太史平生薄滋味晚岁再窜蜀𬞞食终日至㫁荤血其知味腊毒之戒者矣食时五观用衲僧存观之法为君子省察之具一则曰计功二则曰忖已三则曰离过然则道业之成应受此食是为正事良乐万九鼎夫何加扵我㢤太史书兰亭之变此卷竒相生所谓孙吴之兵也葢粉帋不受墨最难作字太史为之乃更遒密此吾徒所以朢之而再拜也欤䟦范文正公八帖三哥节推手蕳欧阳公撰公神道碑言五代之际世家苏州而冨郑公志公墓叙公之先始居河内后徙长安公此帖乃云或闻祖先元是蓝田人蓝田在长安西则五代以上谱亡久矣其谓天平立碑欲访祖宗文字及先代官告并三哥自传闻事令集中不载盖公有此志而未及为耶三哥者其尊属也又谓郷中多不地卑使然或囬换得数项髙田则婚嫁可以指朢扵以见公尊祖敬宗出扵真诚而他日买田收族之意实权舆扵是然则出当盛际而屹为一代宗臣子孙百世其由来逺矣许下帖此行次许下荅圣帖中云示及省牓儿子与李教授谢家兄弟俱过省儿子即忠宣忠宣皇祐元年进士公以庆暦八秊由邓州求守杭眀年三月十一日次许淂书正南省放进士时也钦圣不着姓今亦莫可考而籖题蔡钦圣扵何所㩀㢤翰长帖此荅翰长学士帖不知爲谁言近以此事谒见今闻彦国之好不复言之亦甚减忧其先忧后乐之意何如㢤盖庆暦中郑公再使契丹和好始㝎中国于是息兵垂五十年彦国郑公字也所云邉上乏人且勉从事或稍宁息即有丘园之请则公爲西帅时耳至恐门户一变有勃出勃祻不惟公家子孙所当服而凡士大夫皆当写置坐右以比盘杅几杖之戒者也朱氏三帖右文正二帖忠宣一帖皆与长山朱氏文正前帖末题明道二年表姪延之领后帖题庆暦五年延之领公景祐四年十一月自苏徙知润州明年寳元元年正月十三日赴润前帖首云今月十七日至丹阳礼上月日似矣而秊与谱颇不合庆暦五年公自右谏议大夫叅知政事除资政殿学士知邠州后帖云大郎来此既不修学又无事与它勾当兼异姓㤙泽卒难淂便次陈乞语出真诚不为矫饰知为公言无疑盖公孤随母适淄州朱氏登祥苻八年进士苐时犹以朱为姓后乃复范氏及贵乞用南郊恩赠朱氏父太常博士而以䕃官其子弟三人此所谓七哥岂公同母弟耶前帖称秀才后帖遂称官人则𥙷官后书也朱氏扵公有长育㤙宜扵死䘮患难极意料理动静休戚必置懐抱至扵居官临满直湏小心㢘㓗稍有点污则晚莭饥寒可忧更防児姪不识好恶之戒此其忠恻怛之意溢扵言间虽子孙世守之可也忠宣帖缄题云尚书右㒒射范某外封且识以髙平郡公印必晚岁在相府所遣公之父子以忠义传心一笔一画皆谨有法度视夫急如飘风骤雨者为何如㢤尹师鲁二帖景祐二年公上论迁都事与吕文靖异议黜知饶州秘书丞集贤校理余靖言加罪言者非太平之政坐落职监均州酒税而太子中允馆阁校勘尹洙又言范某义兼师友乞从䧏黜亦坐贬崇信军莭度掌书记监郢州酒税此二帖皆尹公在郢时公所遣问若曰日给外月月有横费家家如之至扵収检邠酒候送邓醖合花蛇散和方送上此见朋友有捄䘏通财之义而惟君子乐道爲能尽之也其后公镇邓尹公再贬监均州酒税与疾来邓以存没託公则公之扵尹可谓生死不易其谅者矣然杨洪二公䟦语苐二帖是自均来南阳时且以不湏与衆云云爲戒今帖中无此语然以动止休胜及报他贫且安也䓁语则非在均时矣恐此䟦非此帖也前帖衘缝有王之顺伯隂文十六字印知为顺伯所蔵顺伯临川王和父之孙好古博雅为中兴苐一徽文公与之友善集中载其书问可考也田元均讳况盖谥宣蕳云韩魏公与徐州孙龙圗书跋汝南文正公皇祐三年以户部侍郎出知青州充淄潍等州安抚使明年壬辰公年六十四徙知颕州夏五月二十日行次徐州而薨时孙威敏公守徐实为公治丧具赴告于魏公魏公方再判郷部遣文致奠併移书威敏请令干吏同办惜一老之不愸叹保障之无人情至辞衰有䔍棐时二人之意先是公守鄜延大臣谓公不当与赵元昊通书请斩公威敏知谏院上书为辨乃淂降知耀州则威敏之扵公可谓有始有卒之知而亦岂私公㢤此帖今蔵范氏固当附之祭文与之并传可也䟦蔡忠恵公帖清溪爲泉州属县此帖必忠恵守泉时所作盖忠恵以皇祐间请郡便飬遂得来泉一尉贪墨扵政未爲大害而忠恵犹按彂其私曽不少恕扵以见旌别㳤慝古之君子未尝不以之自任提刑司封莫其人所谓承制不别状者按宋制景徳中置诸路提点刑狱公事以朝臣充副以武臣合门祗候以上充天圣间罢道二年复置内殿承制武阶官在崇班之上此或其副未可知也观光以此相示澷志所闻若夫尚论忠恵书法亦何俟予言㢤䟦范文正公黄素小楷伯夷颂文正公以寳元元年赴润道谒狄梁公庙为之作记立碑又十三年皇祐三年镇青社用黄素小楷书伯夷颂寄苏才翁盖去公薨半岁耳扵是公屡以言事忤㫖出殿外服知其道之莫可行也所以仰睎古人而扵伯夷之清风梁公之大莭窃深慕公之迹可以谅公之心矣所谓百世以俟圣人而不惑非其徴乎睢阳五老图睢阳五老圗今蔵姑苏朱氏朱氏故兵部郎中讳之裔盖郎中在五老中其次四作图时年八十有八矣其孙后以金兵迫逐渡江侨居姑苏间毕氏世传是图遂以地入毕氏而易得之图为朱氏物数丗尚寳藏无恙而其曾孙徳润复以艺文逰缙绅大夫间丗泽之滋于是乎在自两河失守弃家南徙是不一姓问其系绪且吃吃莫能道况望其寳有先丗遗像而尚论其丗如吾朱氏者哉跋蔡乆轩书谢丞相遗事宋有天下晏安三百年固学术扶持之力而小人乗间抵隙亦或借为恶直丑正之具元祐姦党庆元伪学所以诬蔑正士销沮元气者如出一轨然格人元夫不遏其披猖横溃之锋而徐为覆护图回之计未甞不深致意焉呜唿亦天相之矣徐嚞一蚩妄人而欲诋诬文公售其姦欺使惠正在当时不有以显斥其非而隂折其萌则贻祸斯文将岂在秦李下耶此惠正遗事出乆轩蔡氏乆轩亲西山先生孙所言宜有考是可以正史氏之失矣予故得而具论之跋胡古愚銮坡小録麟䑓备太史记言之职而北门掌书命唐宋之制然也今併属之翰林专且重矣记言一职耳而孙觌撰麟䑓故事上中下三卷载纂述论撰之制已不胜其详今古愚所次小録殆孙志也然特备古愚之所经见而前后沿革犹有待而后具循序而升近在旦夕予愿因古愚续録而有请焉跋张魏公书心经绍兴二十六年魏公既葬其母夫人还次江陵上书论和议之害䑓臣汤鹏举承咸阳风旨劾其觊望再用有诏前特进张浚依旧永州居住又明年戊寅绍兴二十八年也径山妙喜老人与公爲世外交乃遣其徒了贤自浙入湘问公安否公爲手书此经以赠观其用茟沈着结体静深无一茟出离䂓矩绳尺之外然公𥘉未甞以书名世特其劲伟之气充积干中故形之茟画自然无毫发之遗恨也贤甞住豫章上蓝徽文公集有爲贤题魏公帖䟦语岂即此经耶跋郑左丞所蔵中朝诸老手帖延祐中上方绍隆文治耆俊在服天下庻几日朢隆平平阳郑公实朝夕左右弥纶润饰以成其丰洽之㓛者也于后公分藩持莭久次外服元老大臣懐想不置移书问劳囙其蕳椟之存固可以想见衆贤和朝之盛矣某畴昔承乏班行甞得瞻朢诸公履舄之末光仐幸从公窃观翰墨扵典刑沦谢之后贞元旧臣独豫斋王公迂轩赵公与公如大鼎之三趾爲四方之具瞻大雅曰虽无老成人尚有典刑请歌以夀公又曰维仐之人不尚有旧请并歌以爲世鉴焉题袁仲长所蔵松雪翁书洛神赋洛神赋大令尝屡书之世传十三行者以其所见入石非可遂以爲㩀也栁诚悬谓人间合有数本则固不止是岂他本诚悬亦未之见耶此松雪老人所书全萹虽自用其体然应规合矩可谓善学大令者欤今人触目本一见便疑其非然不知其中固有不可以伪为者矣微仲长盖未足以语此䟦晋卿所得牟方仇三公诗卷某年长扵晋卿而出逰诸公耉老间乃在其后扵时陵阳牟公居霅新安方公居杭如成都两石笋之相朢人固知为神物而不可狎近之也然二公之扵晋卿皆能破去崖岸折軰行而交之则二公之鉴赏岂私一晋卿者㢤方韶父刘元益吾郷前軰而某之执友也韶父国子进士元益太学内舎生甞与仇仁近在亰庠同业最久且故兵后皆以诗鸣其贻书介晋卿以谒者固将引而进之扵道非有所觊为利逹计也今五公相继下地而晋卿与予亦既老矣然自其时而观之则世好之酸醎巳戞戞乎不能以相入特未知后是又如何耳晋卿装治三公赠诗成卷因识之其末如此题髙尚书画云林烟嶂房山老人𥘉用二米法写林峦烟雨晚更出入董北苑故为一代竒作然不轻扵着茟遇酒酣兴发或好友在前杂取缣楮研墨挥毫乗快为之神施鬼设不可端倪仐俗工极意临摹岂䏻得其仿佛㢤昔米元章嗜石见辄再拜子所甚爱其能无脩容乎跋张直夫先生所得家枢宻四诗枢宻家公之奉使祈请此何如时盖辞命方申而运祚巳去夷然姜里之拘痛甚秦庭之哭公之是心知有名义而不知有死生春秋之用深切着明固一世之伟人㢤扵时吾郷张直夫先生亦以大学诸生从狩京都公一见待以国士虽其言议曲折㮣莫能传而赠言在纸尚如也先生之嗣子枢寳蔵益谨复为辞请亰兆杜原父用隷古书之系于其后贯从枢借观作而言曰夷齐之事扵啇为烈而太公谓其义人扶而去之然则公之所以自靖自献而世祖皇帝之所以函容覆护之者是皆纲常大计之攸系汉唐末际胡可拟㢤公诗四章其一雪山辞也着㱕㓗之意与朋友共之其属朢先生则诚在矣宜枢有以表见之也䟦叶南康撰书俞果斋先生墓志果斋先生学足以致用而湮郁弗偶一时牧伯之贤钦其行义至则欵门愿交如陈蕃之扵徐孺子李及之扵林君复亦足以表世而厉俗矣叶史君其髙苐弟子也实爲制文铭墓且即书之掲徳振华不其至㢤然予扵史君则重有嗟焉使其晚莭有以自靖则手泽之存虽与鲁公同谅可也呜唿悕矣䟦仙都府君王公手书硕画昔仙都府君读资治通鑑取其有关扵天下戦守大计者凡九则手书之题曰硕画蔵于其家时则南北分裂画江自固时也其后鲁斋先生彂箧得之装池成卷识夫爲学之大用固在扵此一道相承将以推之事㓛岂曰呻吟佔毕之末而巳也自淳祐庚戌装池迨今元统乙亥阅岁八十有六而贯始从其家借观抚事变之滋异揽遗墨而兴嗟则夫新亭举目之感又将若之何而自巳耶跋欧阳公二帖此欧阳文忠公二帖用澄心堂纸作书旧蔵起居舎人范公家仐其六世从孙俊出以示贯囙与亰兆杜原父同观贯前后见公集古録跋尾真迹百十华意转折与此脗合无二况杼山刘公南涧韩公平园周公丹稜李公石湖范公覈岁月审订交㳺一一详具正公在西府时所作杼山定为荅蔡忠恵帖帖中颇有残缺赖平园题语尚足证也后帖所谓吾侪言难取信盖各自有病痛固所以深砭忠恵而亦前帖用快太过之意不宁二公将百世之下诵绎其言者寛鄙敦薄庸有巳乎范氏之泽积久不泯又可因是而㮣见之矣跋中书舎人潘公与方新州帖里中方祖茂字仲实家蔵宋中书舎人黙成先生潘公遗其祖新州太守手帖一𥿄由新州𥘉筮为徽州祈门主簿将之官时所得其言当官唯㢘勤不茍为上不患人不已知又谓老夫起白屋㦄仕二十六年无一畞可耕一椽可居然俯仰无愧怍正自可乐葢舎人公与兰溪范少为婣家而新州范之自出又壻其家爱之深故戒之切也予忝桑梓晚出多及与潘范方三氏子孙㳺今去之二百年而子孙之出扵三氏者往往尚皆以诗书传业祖茂又能寳祕此帖视如曲阜之履文贞之笏则其世泽之滋有引勿替徴之扵此吁可信㢤祖茂距新州五世其从父兄樗实为请题故书以归之跋旧本瘗鹤铭铭在润州焦山下刻扵崖石久而崩摧覆压故不𣸪淂其全文欧阳文忠公以旧记称王义之书为非人疑頋况号华阳真逸而此书类颜太师沈存中真以为况至董逌书䟦则谓陶弘景甞居华阳故自号华阳隐居弘景着书不称建元直以甲子纪嵗今曰壬辰曰甲午则壬辰梁天监十一年甲午十三年也弘景以天监七年㳺海岳住㑹稽来永嘉至十年还茅山十二年弟子周子良化去弘景为作传即十一年在华阳可知也又谓往时卲兴宗次其文阙四十二字而六字不完又有六字不知其次今按此阙三十四字而八字不完又当求他本或质之崖石庻得其真耳书婺本易程氏传后易程氏传版本惟婺学旧刻经东莱成公校定最为完善皇庆癸丑之燬版不存矣而故家所蔵亦多散落予旧有是本擕至亰师囙与临川吴先生四明袁先生谈次及之异日呉先生请用他书贸易予曰何用易遂举以归吴氏南还求之数年不可得且託张君子长从朋友借本校正亦不可得至元丙子秋至城与子长㑹重言及之子长忽曰前是数日有人持是书诣予求售视其卷有服膺斋官书印意其为州学故物以先人尝为教官惧戓人之议吾廋也故辞今当为子谋之明日子长以书来子其直统钞十楮㱕而即用故帋潢示存古之意焉仐读易者必曰自程氏计其梓行扵江浙闽楚无虑数十本大抵取便帋墨易扵转售鲁鱼亥豕随閲随得承讹踵为故常成公所校本文公素所称善学者何自知之而予独拳拳求索仐兹偶得以为幸其与俗好异焉例如此识于卷末示吾子孙其勿䡖弃苏长公书登州海市诗后题右苏长公书自作登州海市七言古体诗一章凡十二韵集有小序而此不着登州岸东大海每春夏之交扵波涛晻霭间见城郭邑屋楼台观阙叅差隐见而人物车舆骑从禆贩之类往来杂沓不啻通都要区之突出乎前里俗夸言海市以为异余时莫之覩也长公以元丰八年八月自阳羡起知登州十月十五日至登二十日召为礼部贠外郎念竒观之非时而兹㳺之莫再乃沥诚致祷扵海神广徳王之庙明日见所谓海市如春夏焉因作诗纪异视昌黎公之谒于衡岳不亦异体而同苻㢤儒者语常不语惟海市之云涉扵竒诡佛言幻境岂近是耶然则盈天地间一气耳其屈伸消息固有忽然而成形亦有窅然而莫知其终始者矣海为㱕墟鱼龙物恠何所不有则夫翕是百物之精而使光景变化随感随应为城邑楼观为人物车骑尚皆神之所为而造化之迹也黄太史云东坡乞得海市不时见神物亦爱魁礧之士乎此足以明长公之心矣夫奚疑㢤题朱文公手书二诗后此二诗兴寄高邃不类常作文公谓为李后主手写诗而不眀其何人所制虽书赠叔昌要必有所为矣文公以淳熙八年八月改提举淛东常平茶盐命既下乞奏事之任十一月已亥见上延和殿遂以十一月戊申视事叔昌讳景愈姓潘氏文公婣家吾婺人当文公趋朝道经兰溪叔昌追送扵钓䑓一时崇论竑议必有及扵道学不明人心不正而难言之者故书此以识其感然以䟦语所举弘景之诗之意而深求之则亦可以㮣见抑后主既书是诗伟矣而复以无生混茫者亡其国其为啇鉴何如㢤况今又后之数百年岂道学卒不可眀而人心卒不可正也欤予扵是而重有嘅焉䟦潘黙成郑北山二先生帖中书舎人潘公宣政始用而以言议一忤于宣政绍兴再召而以直道终忤扵绍兴风莭峣然系乎天下之朢矣晚岁退休里居与资政宣抚郑公以名谊相尚为忘年交郑公帅蜀数年受诬秦氏卒斥死南荒而潘公巳不复见然则二公之所以自靖自献扵刚毅直谅而不囬者岂不足以增吾郷邑之重㢤此卷二帖前一帖是潘公居里时荅友所作后一帖则郑公在益昌时潘公尝贻书问候此其复简所谓记念拊存钦佩不忘者其相辅以仁相勉以义必非世俗浮夸溢誉之常言前辈交情真切恳至尚可以爲揽古者之一鑑诗曰维桑与梓必恭敬止而况翰墨犹存典刑未泯予其无歆艳乎题重摹唐本诸葛忠武侯像下方右汉丞相诸葛忠武侯画像重摹王齐贤家朱文公所识本齐贤姓王氏讳师愈丞相鲁文定公从父文公作宁菴记所云侍讲王公是也诸子即谓伯海兄弟伯海讳瀚官主管仙都观是生鲁斋先生其家寳蔵忠武侯此像锦褾玉轴极其潢饰之羙矣鲁斋先生自少独慕忠武侯之大莭至摹此像刻石斋中比年子孙不振以像㱕富民而石亦皴剥予甞即家访得之搨致数本旌徳令刘君粹衷与予同有嗜古之癖囙以其一寄之粹衷爱其名茟而惜其澷漶不真复求善工移寘缣素寄书请题按文公撰侍讲碑文叙其学出扵郷先生潘公而受易论语说扵龟山杨公令长沙日汶上刘子驹广汉张敬夫皆居郡中囙得逰从讲贯则从子驹借像临摹而请敬夫题賛盖是时也文公扵庆元乙夘题辞谓子驹刘丈而兄唿齐贤两家夙有事契故亲之耳是年𥘉改庆元距三君子之亡巳久又四年而山頽梁壊公亦已矣忠武侯有佐王之才而时则不偶有经世之略而用则不究乃其所立之正所志之大则自伊传而下一人而已像传于唐要有所据卽而观之所谓有儒者气象而庶几礼乐者尚可槩见于兹藏于子驹临于齐贤而宣公赞之文公识之其以是哉然则粹哀其亦知所慕乎谓世变日下而无有闻风兴起焉者则吾不信已题唐临吴兴二帖临书昉于右军而滋盛于欧禇惟其过之是以似之耳于时诸葛政冯承素赵模韩政又专事兰亭其后临学之家稍稍相㳂而起今兰亭及钟王郗谢诸帖临本犹有存者然钩摹响榻又各殊品钩摹以填白易失精神响榻非至精至熟则不能近之此吴兴二帖方圆转折应规入矩出扵能笔无疑鲜于公谓得之驸马都尉杨氏杨氏慕李和文王晋卿之为人好蓄法书名帖尝临其家所藏眞迹衘幅识以副騑书府印刻之第中之清䜩堂此葢其未临时本也鲜于公官婺时与成斋王先生为文字交故辍以赠之而自着其所出扵后神物亦得其所归哉使留之困学斋中则六丁亦取之上天矣予从云卿借观因为二帖志喜如此题刘原父书庄子秋水篇昔予读欧阳公集古录知其所记古器物形制量数篆刻字画必经刘原父侍读反覆论辨而后定原父之学不可及矣而其翰墨世少见之今观乡相鲁公家所藏原父手书庄子秋水篇大约字盈千余笔墨鲜润楷法丰美出入蔡薛间信一时书苑之珍哉原父初以蜀乌丝䦨作书鲁公所得特临本耳亦且余二百年优孟之似孙叔敖以其形似有不可揜焉者耳亦孰知相马之法固当求之骊黄牝牡之外哉题坡翁书寄邓道士诗此苏长公寄邓道士诗作于惠州而书扵容州盖迁海南时也犹子迟者文定公长子涌泉先生绍兴中守婺爱其山水清淑因留居之婺有苏氏寔始于是是诗空海念公得于吾婺其为涌泉家物无疑但不知空飞无迹与少林壁观法有同有异否空海其有以复我哉题宗忠简与妹壻朱主簿昉帖忠简请回銮诸表奏与诸葛忠武侯出散关二疏皆执理不回发义激烈以其出于血诚故也公之从曽孙诚出公与妹壻朱主簿彦昭手帖示予所谓将兵冒暑随分粗遣又谓投老任事所责甚重更借爹祖积善之庇存四五年庶有丝毫可霑骨肉蔼然仁义之言而孝弟忠信之实不可揜矣盖此帖是由京口赴滏阳时所遣使天心未厌姦蘖不萌岂但骨肉借其丝毫之霑将神州全壁社稷灵长实嘉赖之呜唿臧孙有后予之所望于诚者肆其在是跋赵文敏行书千文呉兴公少时喜临智永千文故能与之俱化自登显仕贺书名颇厌人求索有出缣楮䄂间輙盛气変色深闭固拒之乃巳然名士大夫相知之厚与挟贵而来者间亦欣然行茟好事之友又或鼔勇㫄噪至其淂意自谓追迹古人亦近世书家之一竒㢤此卷用蜀中粉笺作书而正草杂出不区区泥古而无一毫窘束之态今人欲以摹印脱墼之工而望闯其藩难矣题子长作谢太传王右军画賛后世言晋室崇者荘尚玄虚公卿大夫以清谈相髙卒至扵蹙囯短祚而王谢二氏尤为人门之望尤不为公论所贷者也嗟乎以是而论一代风俗似矣而人物物论固未之尽律以吾孔氏家法则夫优劣可否庸可置而弗论㢤以谢太傅之沉识雅量桓温冲玄在其併苞翕受之中一谈笑项操縦阖辟之而彼固莫之知其筹䇿为何如乃若王逸少之忠规清裁料殷浩不足以恊和中外重计安危先事进诫而深以㩀形势消乱萌为制胜之一机逮其誓墓不仕此固髙世之莭谓轧扵王述取居其下则浅之为知逸少矣比安扵导文雅诚若过之而谓逸少惟以书名不几扵艺掩其善者乎必若吾文公先生之言安固有心中原然亦为清虚所绊展拓不去千载之论至是定矣予困吝中子长佳友时时以文字相激彂近复以所着太传右将军画象二賛寄予使寓目焉子长之厚意其将有益扵予予頋曷足以当之㢤昔予考覈人物而以为晋之清虚其究殆起于季汉矜尚名节之徒知以名检自胜而不知其流遂至扵是而莫之止也呜唿安得中行之士而与之论中庸之道㦲因併谂之子长傥然之乎䟦赵文敏帖往予在亰师从文敏最亲且久窃甞有扵书法曲折盖书虽末艺而必以学为槖籥识为机括而区区求精扵华墨之间者朢造其阃域难矣盖文敏之书根扵英姿敏识而成扵清机絶鑑非可以一蹴至也犹记寒夕宿斋中文敏谈余试濡墨覆临颜栁徐李诸帖既成命取真迹一一覆校不惟转折向背无不絶佀而精采彂越有或过之予问其何以能然文敏曰亦熟之而巳然则习之之久心手俱忘智巧之在古人犹其在我横縦阖辟无不如意尚何间㢤戴生良颇好书而未知其方故以文敏一帖遗之而荐其所见闻者若是生其即是有发则予莫之知也题倪生兰亭二十本贞观间兰亭始出赵模诸葛政冯承素韩政实専临榻之事而禇河南虞永兴诸公又别临之乃若蔡君谟薛绍彭黄鲁直米元章之在宋尤以此爲博稚中一竒事㝎武本最先入石而扵其间又有肥本痩本五字损本不损本之异自重镌别刻相望而起欧六一集古録䟦尾凡九首而尤有耴扵蜀寳月本毕少董家聚古法书兰亭本多至三百贾魏公亦数十本如玉枕则以灯影缩而小之者耳世之论兰亭往往以蟹眼悬针金龟八字细舋杵痕决其真是未必然临书如传神写照区区求之形似抑巳末矣昔予甞从缙绅先生俻论兹事因倪生仲权以此卷相示姑即其所闻试一谂之䟦文长老所藏曺泰宇戴帅𥘉诗药师奉化名寺有大沙门经公毕万通天台教观有文而不自耀今万夀华国文师其上首也经公少从其郷曺泰宇先生学而及交戴帅𥘉先生二先生常往来之㳺息以经公之雅裁好贤无斁故也泰宇不娶无子死所为诗文多散轶帅𥘉最得夀其藳卷稍有传者此卷华国所次泰宇一诗尚其遗墨帅𥘉二十五诗则经公得之所见而手録之者耳其末系经公律绝五首虽楮墨不完手泽所在尤可以识象环之感矣予不及识曺先生而曩时闻诸戴先生固巳知其为脩㓗博冾之士观戴先生所作衰词又知其论着诸经有成说疲精耗思扵㫁编残蕳之中而不能贻之永久此太史公所以必欲寘之金匮石室蔵于名山以待后世岂过计㢤扵是戴先生下地且二十年前脩浸逺后武亦稀虽近在州里语其姓名或吃吃不䏻荅者有矣华国樷林宿徳乃能慨想遗风圎融义际使兹文句幸免湮坠以克彂扬先羙存十一扵千百抑贤矣乎题赵龙潭草书坡公赤壁二赋自顷浮沉班缀颇尝闻中原文献之绪而龙潭翰墨独未之见今此卷赤壁二赋草法森然自旭素闲栖而上泝芝靖寄方圎平直扵振迅厉之中泰和盛际其流风遗韵尚彷彿目间也然疑后赋末幅十三行茟势散缓如驱六州塞下之児寘之王谢子弟之行周旋歩武自觉蹙然失措要之碧落碑讵容有本㢤䟦杨文元与刘子固书右杨文元公与刘子固县尉手帖一纸今蔵刘氏家𥿄墨尚如新盖公坐以学党久斥起爲祕书郎稍迁将作少监㽞官亰师子固其里中子𥘉筮爲尉致书通问扵公而公小楷细书以荅之无一茟少縦且以臯陶之兢业曾子之战兢者深寓期勉之意则知公心学之正造次之间纯眀俨恪如临君师虽寻常小夫竿椟必致其敬谨又以是平居接引后进壹是中和之所着见者如此想其一时感彂兴起为何如㢤然则子固亦必有以当公饬厉之而无媿者矣三复降叹而以其帖还之刘氏栁待制文集卷之十九柳待制文集柳待制文集卷第二十桞待制文集卷之二十行状故宋迪㓛部史馆编校仁山先生金公行状本贯婺州路兰溪州纯孝郷循义里曽祖天钖妣唐氏祖世臣妣童氏父梦先妣童氏先生讳履祥字吉父金氏金本刘也避钱武肃王嫌名故以金易刘后遂因之以为彭城之宗谱言世本项氏其先项伯入汉以恩赐姓爲刘氏谱要爲有所证矣初繇三衢桐山崃口徙家婺之兰溪三峯桐湖者讳陈下逮先生十世又四世曰十二府君讳则元而家始浸大生子曰五迪㓛讳明伟绍兴初以耆行赐爵又从兰溪桐山山下而其羣从一姓有曰某府君讳景文力学而不求闻与其妻包竭诚以事其祖若父父甞患疽斋祷于天乞以身代而父疾亦㝷愈丧母庐于墓左夜见天光下烛五采烂然人以爲孝感郡上其事改其乡纯孝以表异之后又祠府君于学题其主八行金公昔政和间尝以八行选士㝷废不举府君渡江后人考其行而有合焉故追系之以是名耳迪功子二十一府君讳澄生三子生业益裕能以礼法自范其家仲则三十府君讳天钖扵先生为曽祖娶唐氏盛年而寡守莭终身教其子至扵有立长子干八府君讳丗臣扵先生为祖蚤孤而能宅心绖术出㳺庠序声称籍籍郷里推其贤是生桐阳散翁讳梦先先生父也学愽闻多志尚崭然祖母唐夫人尤深训程之虽屡从举子试场屋不利而家学充茂翁实启大之矣夫人童氏生四子先生居其三将震散翁以事㽞兰邑夜梦家塾壁间画虎甚文已而真乕复升屋大吼觉而自语维熊维罴男子之祥吾殆得男也耶归而先生巳生遂以祥名稍长应庠序课试更名𨳩祥后从师友谓开祥非学者名归而禀扵其亲㝎名履祥先生幼而敏睿父兄稍授之书即能记诵智若成人宗党咸爱异之从伯父三七府君讳琳因欲命后其长子章散翁府君许之八年遂徃为之嗣年十六从学城闉𥙷郡博士弟子贠堂试屡占前列二年试中待𥙷太学生有能文声而先生反自悔其所为之非且悼其所志之未㝎益折莭读书屏举子业不事取尚书熟习而详解之然觧至后卷即觉前义之浅时王君相字元章幼为童子科学问词章望于庠校先生取友得之而元章亦深相器许年十九知向濂洛之学闻北山何文定公基得紫阳朱氏宗旨欲徃从之而莫为之介年二十三廼即元章而谋之将求书徃谒敬巖王公佖敬巖名监司能收接后进时方里居盖欲阶之以践北山之庭元章曰见敬巖姪不若见鲁斋兄先生亦曰曩甞获观五先生文粹序而窃慕之不知其为令兄也元章即为书曰金吉父与相生同年而月长兰溪学者莫或先焉今欲请教扵左右吾兄求贤弟子久矣亦必有以䖏吉父也扵是获见鲁斋王文宪公柏而受其业焉𥘉见请问为学之方文宪曰立志昔先儒胡文㝎有云居敬以持其志立志以㝎其夲志立乎事物之表敬行乎事物之内又问读书之目曰自四书始巳又因鲁斋以进于北山之门既㝎东向之礼复起言所以仰慕之意且㦄叙少小漂流颠㝠之故愿先生有以教之也文㝎曰㑹之屡言贤者之贤便自今日截㫁为人併以为学之要示之㑹之文宪字也自是从㳺二氏间讲贯益宻造诣益精而知学非身外物矣时章已生子散翁府君方巖归宗之命间以问之文宪文宪曰昭穆既不顺而彼复有子上承父命归正宗绪夫亦奚疑昔子贡问伯夷叔齐何人也孔子既曰古之贤人也而子贡又有怨乎之问夫伯夷叔齐夫子以为贤矣巳无可疑而子贡再间盖自其心而言之也今吉父䖏乎理义之正何为不安其议遂㝎岁在酉先生年三十散翁府君疾草命即归宗已而奄至大故先生还承斩衰之重以毕葬祭之礼凡章家干蛊之事尤极意弥缝不使少有阙失亡几章与其配徐先后卒先生皆为之服齐衰期以报变而适正斯之谓礼岂有过㢤先生夙有经世大志而尤肆力于学凡天文地形礼乐刑法田乗兵谋隂阳律暦靡不研究其微以充极扵用甞出㳺杭都诸公贵人争相引重及进牵制擣虚之筞辄弗售谢归迨其阽危廼思其言之有味而以迪㓛郎史馆编校起之则巳不及扵用矣㫄郡严陵严先生旧隐䖏故有钓㙜书院宇栋虽具诵絃久絶郡守雅闻先生之贤而窃敬之致书奉币厚礼来聘将脩文宪上蔡故事其书曰此邦之士知尚儒术久矣而义理之作兴不䏻贷夫利欲之汨没钓㙜之有书院正所以崇名莭而张雅道况其地靓深幽夐士习于此果䏻专一其志向而以读书脩业为事其扵观感兴起之诚有不能巳先生倘能嘉念后进幡然而来扶世善俗㓛岂少㢤先生感其言为之一起至则囙严先生懐仁辅义之说摅发仁义之奥而极言之闻者始知义理之学真足以动夫人也于时宋将改物兵燹乗之所在绎骚先生之居尤与盗近囙挈其妻拏避之金华山中惊悸稍息则上下巖壑追逐云月探幽讨胜寄情啸咏而是心之泰然者𥘉不以乱离之瘼婴拂之也久之始归宁宇州党之间颇知宗向赢粮景附蹑屩云从户屦常满而以礼为罗辟塾延致惟恐或后扵夫畴昔气谊之崇者间亦恵然应之讲道论徳谆切为人即有余暇不废纂述谓古书有註必有䟽文公之扵论益制集註多囙门人之问而更㝎之其问所不及者亦或未之僃也而事物名数又以其非要而略之今皆爲之脩𥙷附益成一家言题其编曰论孟攷证廼若大学文公既爲㝎次章句而或问之作所以反覆章明其义趣者尤悉然后之学者尚有疑焉则复随其章苐衍爲䟽义以畅其支申爲指义以统其㑹大学之教扵是乎无毫发之滞矣先生早岁所注尚书章释句觧既成书矣一日超然自悟摆脱衆说独抱遗绖复读玩味则其莭目明慗脉络通贯中间枝叶与夫讹一一易见囙推夲父师之意正句画段提其章指与其义理之微事爲之概证字文之误表诸四䦨之外曰尚书表註而自序其述作之意曰书者二帝三王圣贤君臣之心所以运量警省经纶通变敷政施命之文也君子扵此迹以观其用察言以求其心以诚诸身以措诸其事大之用天下国家小之爲天下国家用頋不幸不得见帝王之全书幸而仅存者又不幸有荖误异同附㑹破碎之失论不精则失其事迹之实字辞不辨则失其所以言之意书未易读也烬扵秦灰扵楚钳扵斯何偶语挟书之律久之而伏生之耄言仅传孔氏之壁蔵复露伏生者汉谓今文孔壁者汉谓古文頋伏生齐语易讹而安国讨论未尽安国虽以伏生之书古文不能复以古文之书订今文是以古文多平易今文多艰涩今文虽立学官而大小夏侯欧阳又各不同古文竟汉丗不列学官后汉刘陶独推今文三家与古文异同是正文字七百余事号曰中文尚书不幸而不传扵世至东晋而古文孔传始出至萧齐而始备唐贞观悉屏诸家独立孔传且命孔颖达诸儒为之䟽夫古文比今文固多且正但其岀最后经师私相传授其间岂无传述傅㑹所以大序不类西亰而谓出安国小序事意多绖文而上诬孔子朱子传註诸绖略备独书未及甞别出小序辨正疑误指其要领以授蔡氏而为集传诸说至此有所折衷矣而书成扵朱子既没之后门人语録未萃之前犹或不无遗漏放失之憾予兹表记之作虽为踈略苟得其纲要无所疑碍则其精详之緼固在夫自得之者何如耳小戴礼乐记苐十九郑玄目録云汉武帝时河闲献王与诸生䓁共采周官及诸子云乐事者以作乐记事又云乐记者以其记乐之义扵别録属乐记盖十一萹萹虽合而略有分焉唐孔氏正义则谓刘向校书得乐记二十三萹今乐记㫁取十一萹余有十二萹名犹在而记无所録矣正义直以乐夲乐论乐施乐言乐礼乐情乐化乐象宾牟贾师乙魏文侯分十一萹而毎萹之中又各自为章捴之凡三十四章先生独有疑焉囙为之反覆玩绎优㳺涵泳则见其所谓十一萹者莭目眀整了然可而正义所分犹为未尽扵是一加叚画而旨义显白无复可疑此学者所以贵扵平心观理及其理融见卓则虽跨越宇宙而与圣贤共讲亦不过是而巳也司马文正之作资治通鑑取法春秋系年着代秘书丞刘恕作外纪以记前事頋其志不本扵绖而信百家之説是非既扵圣人不足传信而自帝尧以前不绖夫子之所㝎固野而难质夫子因鲁史以作春秋始扵鲁隠公之元年实周平王之四十九年也王朝列国之事非有玉帛之使则鲁史不得而书圣人笔削亦何由而见况左氏所记或阙或诬凡若此类皆不得以辟经为辞乃用邵氏皇极经世暦胡氏皇王大纪之例损益折衷一以尚书为主下及诗礼春秋㫄采旧史诸子表年系事复加训释㫁自唐尧以下接扵资治通鑑勒为一书名曰通鑑前编凡十有八卷举要二卷既成以授门人许谦曰二帝三王之盛其嶶言懿行宜后王所当法戦国申韩之术其苛法乱政亦后王所当戒自周威烈王二十三年以后司马公既巳论次而春秋以前迄无编年之书则是编固不可以莫之着也故先生自题其编有曰荀悦汉纪申鍳之书志在献替而遭值建安之季王仲淹续绖之作疾病而闻江都之变泫然流涕曰生民厌乱久矣天其或者将启尧舜之运而吾不与焉则命也此先生述作之意而人不与知之呜唿微㢤先生之学以其絶禀济之精识得扵义理之涵濡而成扵践脩之充阐研竆经义以究窥圣贤心术之微㦄传註以服儒先识鍳之确无一理不致体验参伍错综所以约其变无一书不加点勘铅黄朱墨所以彂其凡平其心易其气而不为浚恒之求深钩其玄探其赜而不爲臆决之无证自其壮岁韬英蓄锐致其人十巳百之㓛固巳深造自得乎优柔厌饫之域迨夫晚莫意䔍见凝心和体舒所彂皆稡盎所趣皆寛平扵一动作语黙之间自然不冒大和之内而无囬护掩覆之弊学之成巳盖若此也先生神爽清竦器宇静夷平居渊潜俨恪深自晦蔵而内积忠信与物无忤非意之干自不䏻近蕳直不阿视人犹已久与之居愈益生敬四方学者承风依心肃襟造请方羣疑塞胸胶轕纠缠莫能自解而亲其矩聆其诲言固吝消亡隐慝轩露如人有疾疢察脉制齐适其浮沉滑濇之候而中夫攻熨𥙷泻之宜动悟孚格不俟终日其或一时扞格而不入则寛以飬之徐而制之浸灌磨砻未甞无益而错施之也先生䔍扵分义先人后巳终始不渝尝有故人子坐累母子并系奚官分配隶母子至不相闻先生耿耿在抱为之物色经营倾赀赎归其子后贵先生终不自言相见劳问而已而其推以成人者又若此矣文宪王公之学得之文㝎何公何公之学得之文肃黄公黄公则文公子朱子之髙苐弟子也其授受之渊源粹然一出扵正如御一车以行大逵如执一籥以莭衆音和鸾扬铃声律度数脗合潜通无弗同者盖先生始获进拜文宪而遂从登文㝎之门二先生郷丈人行皆目以为得之之晚而深启宻证左引右掖期底于道虽孙明复之于石守道胡翼之之扵徐仲车不是过也然文㝎之所示曰省察克治文宪之所示曰涵养充拓语虽甚简而先生服之终身常若有所未尽焉者先生家故贫中岁依二先生以为之重而患难之扶持死丧之救䘏二先生不遗余力焉文㝎卒扵咸淳戊辰先生谓文㝎当世巨人治丧之礼四方之所视仪当厚无薄则按礼制而为之议曰为师服者弔服加麻心丧三年古之制也布襕俗服也今之服缌㓛以上者皆用之生绢钩领之衫俗服也今之服缌麻者亦用之服今缌麻之服是不得全丧父无服之重也疑衰古士之弔服也其服亡矣白布深衣古庻人之弔服也其制今犹有存然古之士今之官也今之士其未仕者古之庻人也宜用古庶人之服而以深衣为弔服昔者朱子之丧门人用细麻深衣而布縁矣然凡布皆麻古以三十升麻为麻冕之布以十五升麻为深衣之布深衣之麻自司马公子朱子皆云用极细布为之则深衣之布用纻代麻久矣其缘则孤子纯以素是丧父既除之服也孔门丧夫子若丧父而无服则以丧父除服之服为若丧父无服之服其纯用素可也其冠则庻人之弔素委貌失其制矣以白巾代之而加绖扵冠可也加麻之绖缌服之绖也今用细麻而小可也加麻之带缌服之带也今用细纻可也所谓疑衰者拟扵衰者也文宪方与治丧者首遵用之而先生囙亦有扵深衣之制为之外传又若干言焉六年而文宪没先生相其家以治其丧率其门人制服如𥘉郷人始知师弟子之义系扵常伦不可阙也先生生扵绍㝎壬辰三月丁酉而卒于大徳癸卯三月壬辰得年七十二娶徐氏子男三长颖次頖次颉颉有志扵学早卒先生中年筑居仁山之下文㝎为书其扁曰仁山书堂学者不敢字之称仁山先生先生又别自号次农其说以为农田百畞上农夫食九人上次食八人中食七人中次食六人下食五人凡五䓁百畞均也而地有肥硗力有彊弱予力贫体弱不能为上农之事庶几其次次不䏻为庻几其中中不能为为中次亦可矣故命曰次农先生卒后三年其岁丙午九月甲申即葵仁山后陇所註书有尚书表註大学䟽义指义论孟集註证通鑑前编合若干卷传学者杂诗文又若干卷蔵于家而曰昨非存藳者弱冠以后四十以前之作也曰仁山新藳者未至乙亥之作也曰仁山乱藳者丙子以后之作曰仁山噫藳者壬辰以后之作其自题曰自丙子之难而生前之望觖自壬辰哭子之慼而身后之望孤曰乱曰噫所以志也𥘉文㝎确守师傅叅订训义扵易大傅本义唘蒙大学中庸章句论孟集註太极图通书西铭之外凡文公语録文集诸书啇确订之所及取其巳㝎之论精切之语彚叙而类次之名为彂挥已与诸书并传扵世矣而若文公成公所辑周程张子之㣲言曰近思録者宜为宋之一经而頋未有为之觧者亦随文笺义为近思録彂挥未诠㝎而文㝎殁乃与同门之友汪䝉俞卓续抄校正萹次先后一仍文㝎之旧且为制序而属之文定之孙宗玉先生殁时凡所註书仅仅脱藳而未及有所正㝎故悉以授许谦谦尤能遵禀遗志益加雠校今皆刻板以传元统二年里后学吴师道移书学官请祠州学而郡亦列祀先生配食扵何王二夫子矣自圣学不明羣儒雕镂组绣分裂破碎千五百年而周程张邵五夫子重徽继照六经之道焕然复眀扵天下而尧舜禹汤文武周公孔子所以载道立教之言人极赖以扶持人心赖以开济者千万世如一日也然而宇宙之间光风丽日之时不多扵风雨晦㝠之变龟龙麟凤之蓄不多扵䲭鸮蛇虺之羣章眀开拓之未㡬而蛊坏剥蚀之随至人心世变其相为阖辟扵茫昧不可致诘之中者君子常视之以为学术消长之候道南之学肇扵龟山杨氏而豫章罗氏延平李氏实继起而纂承之天之生贤固不数数然也文公先生子朱子属当道统絶续之运而身任斯道不传之绪凡圣经贤传之出扵分崩离析之余者既悉删之正之以还统体之全而传註训释之混扵得失纯驳之间者又悉披之摘之以成宰制之公提纲挈领别类离伦其学始扵精㩜潜思终扵真积力践行着习察之几即致知力行之具洒埽应对之粗即精义入神之妙世之所谓空言无实而足以欺世盗名者非学也当时及门之士无虑什百而文肃黄公独得其传颜氏之无所不说曽子之一以贯之有自来㢤文㝎何公早甞师事黄公与闻真实刻苦之训而文宪王公则又得之何公者也何王二氏生同里同志扵道同时易名有司以谓何公之清介纯实似尹和靖王公之髙明刚正似谢上蔡时称知言而先生则自其盛年亲承二氏之教以充之扵已者也盘溪之歩趋岁寒之讲切立志持志之训谟嚅哜道腴而㳺泳圣涯其所资者深所造者逺矣虽进不得为诸葛孔明之起赴事㑹而崔州平徐元直之知为伟人者不失也退犹得为陶元亮之任运归尽而其所愿为鲁仲连张子房者尚皦然而不诬也箪瓢乐道着书忘老英华之敷遗芳泽之流滋岂不足以表儒行之卓系师资之重㦲一世之短千载之长以此较彼孰得孰失必有能辨之者矣方何王二氏之鸣道扵婺也有通斋先生叶公讳由者年軰荖先扵先生而文宪盖甞引以为友学尤邃扵经亦不遇以死文㝎之行文宪状之文宪之行通斋志之则夫先生之学之行纪载而铺张之将奚属㢤贯实单弱早岁囙縁父友幸尝洒埽师门而少长屡遭家难为贫㳺仕有志弗彊不得终承先生之教以卒弟子之业罪也何言许谦益之年长扵贯而屑与之友先生之有望扵谦与谦之足以承先生之知贯则数及之矣备官亰师毎贻书趣编简而谦亦未甞不以是事为巳责也今谦不可作矣贯诚后死窃将以是自勉而谦之子元乃以先生之子頖之请竭蹷来山中属茟扵贯贯虽不敏谊不容辞扵是即其家求其文关扵出䖏之大要者而叙次之併追系昔所逮闻为行状一通録以遗頖使白扵先生之墓而且以告后之学者惟先生生而遭时不㳤老而幸际真元之㑹曾不得一试而遂以没身它日汗青有纪传之儒林传之独行唯太史氏之所简择是则贯所以区区传信之意云耳谨状门人前太常博士桞贯状元故追封从仕郎温州路乐清县尹黄公行状曽祖伯信宋故迪功郎累赠朝散郎祖梦炎宋故朝请大夫致仕父堮宋故承莭郎公讳铸字希颜婺之义乌人姓黄氏黄维吾婺望宗虽豫章双井之黄亦由之以从义乌黄氏家谱有昉者复自豫章归居浦江扵太史公庭坚为诸父行子景珪生琳娶靖康东都畱守忠蕳宗公女弟始又自浦江徙居义乌生子讳中辅字槐卿号细髙居士殖学厉行尝出逰行都题乐府辝太平楼上秦桧怒其讥已将捕寘于法而居士既潜归晚以转运使上其行义当得官未命而卒甥工部郎官喻公良能载其凡行于碑详焉居士生子讳绍祖绍祖生子讳伯信累赠朝散郎伯信娶忠蕳四世诸孙女封安人生朝请公讳梦炎起家淳祐庚戌进士为朝散大夫行太常丞兼枢宻院编修官兼榷左曺郞官以朝请大夫致仕先配陈氏累封宜人次配方氏生承莭府君讳堮堮用进纳㤙𥙷承莭郎少以疾废娶徐氏徐氏奉议郎两淮宣抚大使司干办公事彬之女𥘉朝请公之姉适从事郎昭庆军莭度掌书记王公囦金有女归呉兴丁氏而儒林郎两浙西路提举常平茶盐司干办公事讳应复其壻也于是丁氏屡有子矣朝请公即命以其苐四子后制其名曰铸而祝之盖朝请公与王公同为宗氏甥而丁氏妇又黄之自出虽以异姓为后亦庻几以义起礼者㢤朝请公既老公始来后年十六而朝请公殁杭承莭府君疾不能执丧公扶柩行涛江归卜茔域反壤而树既虞而祭人谓其知所慎重如是则可以承其宗振其家矣巳而江南内附官府新立州境屡骚故家巨室困扵征求之促数而偪扵宼盗之侵凌倾赀破产昜若转掌公扵其间独能用柔行智随物顺成不淟涊以合污不崖异以絶俗虽黠胥大驵亦忍不加侮頼是以卒全门户无坠其先然性本夷旷遇人无贵贱皆乐爲之倾尽宾客之至其郷者欵门求交则授馆延憇倒壷命饮尽其欢欣往往别去澷不相闻后再见之亦莫能记省爲何人也公始学治经后从郷先生更习词赋不区区求觧扵道徳性命之说而其制行自与之合中年上下世变得其兴衰理乱之故扵诸史志传中细绎微言披发大义独深会于心而未尝屑屑为人言之作字端方尤工篆籕曰此吾心之防也平生无嗜衣取充体食取充口居常怡怡自得家人不见忧愠之容至其与邻翁野老酣嬉淋漓有晋士之逹而无楚人之怨以此终其身之死而不乱亦足以观其所飬之全矣昔朝请公以寄禄官中行正郎值眀禋当任一子推与其姪及既殁乃㳂致仕㤙𥙷公将仕郎未赴铨而易代余五十年为泰定四年始以子贵封从仕郎温州路乐清县尹身服银绯优逰仕禄之外又五年得夀七十有五而终公生扵寳祐丁巳三月二十七日而卒扵至顺未八月十六日公娶童氏承信郎监嘉兴府鲍郎盐场伯永女今封冝人生子男五长溍应奉翰林文字儒林郎同知制诰兼国史院编脩官次溥次淇其二人曰浩出后刘氏姑之子太学内舎生应龟更其名鼎曰滋即后公从弟㶊滋所后父家益落其所以奉公上承宾祭者公一资之女三人长适贾师䕫先二十年卒次适刘咸刘拱辰孙男六人梼橒梓女二人其一适陈克譲其一未行曽孙男一尚溍登延祐丙科至顺二年由诸暨州判官满秩召入词林其夏扈从此都秋还及冬十二月朢讣至亰溍即日觧所居官匍匐奔归以卒之明年十月十三日葬县北崇徳郷三釡山之原在秦孝子颜乌墓北三里而其南一里则朝散公三世大墓也方溍归择蔵域相墓者曰维此为宜而其地则故属之公子出后刘氏者矣刘氏子鼎遂奉之以窆凡具塼甓仞竁穴徴工佣兴番锸其费一出扵溍而不以诿诸其弟溍有禄食故也丁氏世家呉兴之安吉儒林府君之祖讳晔卒官中大夫太府少卿揔领淮东军马钱粮父讳伯乕卒官朝散郎淮东制置大使司干办公事二公庆元丙辰嘉㝎癸未进士也儒林府君𥘉莁主南陵簿故公生南陵廨舎兵后丁氏家废公往奉儒林府君及其兄将仕郎仁东来为嫁其稚妹而孝养府君与将仕终其身春秋家祭则别为位以祀丁氏之世曰吾以一身为二姓祭主礼固如是也吾子孙其谨识之某少辱公之知遂得与溍㝎交文字间而皆坎壈不偶扵时及溍取世科某亦滥巾仕版抗赱南北垂二十年归见公而公方以耆俊为州里一鑑乃不意夫大耋之嗟已遽及之去年夏某㳺浙右溍以书追遗扵吴门告公葬期意将俾某述公之世出行治以告于世之立言君子取文以表其隧许焉而未及为今既复上矣其奚以辝故件而系之如右亦用其所知者酬焉之义也谨状祭文焚黄祭文维至治三年岁次癸亥七月辛夘朔男将仕郎国子慱士贯谨囙便人南归令男卣具家馔之奠昭告于先考髙邮县令赠承事郎府君之灵曰贯徳薄能鲜实不肖似偶承家庆忝有位序于朝乃至治元年秋由国子助教进慱士三年春皇上推㤙巨下以及其先始载㝎褒䘏之典而贯品在苐七扵格淂赠封父母妻其四月命下遂赠先承事郎先妣宜人而新妇盛氏亦封宜人惟吾父早登科级甫从膴仕而属当易代卷道闲居盖栖迟偃息余二十年不幸不至上寿以终积仁累行生既不享其隆没犹推其余以施及于贯所以显𬒳宠章延昭来裔者若水有源而木有本也縻扵官守未能引去谨録副本令男卣展奠墓下焚燎以吿灵其不昧服此异数谨告先泗州墓焚黄祝文贯而多艰长始知学因縁齿士忝冒登朝比由太常愽士出提举江西学校跻秩五品扵格得赠封父母妻既至官则以其名列上己㡬命下先承事府君加赠奉训大夫淮安路泗州知州飞骑尉浦江县男先妣宜人加封浦江县君㤙泽之光照映门祚頋贯何人克遂臻兹是皆吾父吾母夙备全徳不享其隆㽞以遗贯故得幸遭休冾之世蒙𬒳孝治之福重封叠竉贲及泉壌岂惟胄胤之华抑昭积累之今以善代挈家东归㳟棒命书哭奠墓下并奉録黄一通章服一焚燎以告魂兮不昧服此褒嘉祭亡室浦江县君盛氏文昔我祖姑作嫔令族既寿而仪亦正以续囙是有连犹裳缀幅先六十年乱离刺促我泗州公弗堪荼毒往依姑氏遯于空谷遂与君家裙䏈𬒮属时君方髫娟其在目我母曰嘻请㛰子欲问年斯同不疑何卜纳采未㡬母兮就木逮成配偶生理日蹙跋前疐后左枨右触饰无华簮饭止脱粟赖君安之同忧共辱风雨飘摇一灯夜屋頋影谁俦君绩我读艰难困苦觊沾寸禄随牒漂流川航涂毂㽞抚诸児尽瘁鞠育㣲君自力雏颠巢覆我无他长研味筞椟因縁齿士技䓁工祝再命登朝洊改章服中从外𥙷出长闲局载君偕往章江之曲官飡虽薄亦有梁肉㸔㺯三孙嬉戯相逐时莭伸眉笑言谡谡小君之封竉数华缛自君得之如艺斯熟履泰由约藏昭扵伏神埋在兹闇者莫烛满秩来㱕曰投倦足易着幽贞诗歌迈轴期与君同料理松菊庻几衰晚各保胡福天既厚之又夺之速俾君不遐由我罪酷暁案孤凭宵斋独宿孰视我䄄孰调我餗梦啼成魇泪渍祍褥人生如电曽不转瞩盛衰相寻何有赢缩翳翳夕隂隆隆朝旭究观其终穜不及稑君以艰生之死不黩歛有棺衾蔵有畚筑児虽未立尚系昭穆㱕全之义君则何恧惟是贫家动若溼束六易暑霜仅终埋玉兹卜新阡荆山之麓奉君窆车巳载輹牢脩在莚别君一哭俟我同穴斯言可复祭孙秬文维至顺三年岁次壬申五月己巳朔越十又一日巳夘阿翁与汝阿爹阿妳以家馔祭于中殇童子阿秬之䰟曰呜唿汝果何爲生也又果何爲而死也汝性非警敏而知务学爲家法习不佻轻而知顺亲爲大行其言动嚬笑适有类扵吾而吾之所以爱汝异他儿者以汝爲可託以嗣也去冬之十一月汝祖母死汝适痁作既月乃止止而面目手足稍觉虚浮医言湿热在肝搏血所䑒法当进凉剂用其方服饵倐进倐退迨今春莫两脚腕拘挛肺气满懑再更医而证日以加气日以微虽药食交进未辍而忽奄然逝矣吾盖莫晓其故也吾幸以文儒忝有位序而家学之重顾后无继大惧不䏻下见祖父居闲二年见汝诵书习字稍稍恱可吾意意诗书之脉借汝以不絶而疾病侵凌方长遽折使吾衰莫之年重罹此变安得不惕然而惊尽然以悲也岂吾行负神明而贻祻扵汝耶抑汝之父母不当得汝为子而反以阏汝之生耶棺敛既周三日而葬于髙亢之地汝生于外家而吾世家于此汝之魂气无不之其体魄尚归安此土也一祭而诀老泪澘然忽不知吾肝肠之如割也尚飨立祠植碑后祭方先生文至顺元年岁次庚午冬十又一月丁丑朔十又六日壬辰门人桞贯实奉仙华䖏士方先生之主寓祠于其蔵所之北化城僧舎并树碣墓之碑乃以牲酒之奠为文告之曰嗟通塞之在人而道固不为之磷缁苟其行之弗信则有言焉其庻几出扵心而宣扵口其㝡精者为文辞徴扵辞则有险有易得扵气则有醇有醨若其赋物而写景悼屈而伤离动乎性情之正而要之礼义之归开阖变化莫神扵诗虽古人其既逺尚述作之昭垂始先生之播学将启秀而扬菲驾方骋而遂蹶脩𥘉服而去之以云月为户牖以泉石为弦韦悲天末之囬风折瑶草其遗谁揽物华扵萹咏不啻夫纂组绣而噍琼玑惟㳺兴之飘飘匪山巅则水涯盖晚交吴谢之二子深有志扵龙云上下之相随夫何丽泽之益巳含宿草之悽扵是酌飞泉扵中屿之东送夕阳扵冶城之西洒铜仙之清泪晞钓瀬之风漪举匏樽而径醉扫苔壁而㽞题或登髙忼慨或吊古嗟咨或踌躇而从倚问耇长与遗黎故其卷轴之随身无非残山剰水之辉兹郷闾之一鑑虽年者而未衰飈风欻其夕兴驷玉軚而骖云螭卜吉土扵阳冈奄十霜其若驰廼掲徳而振华岂承学之敢私缉衆羙而为铭亦既瑑于卷石之碑重斯託扵僧庐并陈主而寓祠在古人有祭社之义曰以示髙山仰止之思虽所因之非据幸松槚之堪依遡仙华寳掌之间有先生之履綦缅风晨与日夕魄彷彿其耒娭予意夫斯文之英岂终掩扵蘽梩不扬于列星则蒸为菌芝眇方来之未涯庻不朽其如斯贯夙亲矩矱窃仰光仪悲莫酬于树剑泪徒沾于主衣爰因为位之初併矢心以荐巵来假来宁灵其有知尚飨祭许益之文维至元四年岁次戊寅春正月丙申朔越七日壬寅近故白云先生许兄益之大葬有期先一日辛丑友弟栁贯驰诣几筵薄陈香币之奠侑之以文曰朱子之学上窥圣贤心术之㣲中启儒先机籥之秘稽经诹传而道阐于有言即事观理而学夲于自治凡精思宻蔡之功所以为真积实践之地虽寘樽于衢人人得挹满而霑醉然尊闻行知则惟鳌峰独得其至盖一传而经北山之䟽剔濬瀹义益精而辞益不费廼年德等差而得之鲁斋其前承后引之亦建安之翁季所谓真实刻苦之训謩何甞判知行而二致方性言之丕显而撝堂舩山之犹未瘁非徒耳受而面承更益筵讲而序肄兹寒泉一勺之多下注双溪但见其可酌而可厉以仁巖之逹识而逰于二老之间其传绪之真固的然归之王氏之丗缅郷学之重光山为晖而川为媚奈何圣藴之宗遂压戎马之气兄时弱年展也立志士之从师犹女之从人必先介而后贽方登门请事之初已得其人于进趋旋视之际曰㣲是子之精凝其何以当任重道逺之寄㑹先生起从祠塾之特招而承颜接辞之素愿因得不踰跬而自遂人十其功而已则百之学必至于充类而为知昼画糜以加飡夜爇薪而照字披攘典坟采摘训传务为髙深宏逺而不坠于习俗之荟翳茍蹈道之弗颇亦皇䘏乎室之空而躬之悴于是推其绪余以私淑诸人而户外之屦翩其来萃善待问如撞钟叩有小大而其鸣声则随以异虚而往实而归无不厌满其心意故周旋动作之形常足以观端榘正彟之所自昔者安定之徒亦惟于此有得而足以振耸群睨然而病寄蓬蒿环堵之居名在方岳大臣之议或飞剡而上公车或顾庐而勤枉辔乃魏野之莫回岂朱云之可更望驹谷之逍遥祗以兴尊德乐道者之一喟睠金华之古墟炳哲民之遗懿当成公嶷立扵东而云谷有朱衡麓有张若养贤之大鼎联跗而参跱彼一时虽号于专门而究其乐本同出籥章之一吹顷耆艾之沦亾变风作而雅废庠校至于䘮仪射郷为之失位其言伪而辨者又不过沾沾尚口之穷截截褊心之刺兄子斯时独能矫轻警惰屹郷社之长城表斯文之徽帜以其服之于身者俻之家既兴扵孝而起于弟非元方之难为兄则吾季方之徳之诚或其有二考大行已若然何致逺之恐泥百年七十而疾病半之方托余生扵液齐胡为奠楹之梦遽掩泣麟之袂骇巷哭之相闻嗟善人之无类虽诸生越有心䘮而弔服加麻礼适从扵义制用循踰月之期勉就因山之竁孟子谓所性根扵心其施之四体者皆生色之盎睟庄周谓嗜欲深者其天机浅循而致之未免行名而失已然则理义之恱天爵之贵兄既优得之宜乎出此而出彼若稽造物卑予之隆则有子承宗有书在笥皆足以施泽扵方来而为传序不朽之计贯幸甚同门夙承末契自童习而白纷曽靡忘扵兄事虽䝉雾有行潜获沾扵㣲润而鞭驽并发难进希扵逸骥中从官以漂流偶叨尘扵班缀兄未甞不为之喜动扵中遄邮缄而借慰以兄念我之深固将脱略涯分引以自比而我之望兄实若炳烛之邻窃余光之衣被迨倦翮之返栖相徳仪之近只而庞公稀入扵郡城凿齿有时而一诣引短绠以汲深操铅刀而就砺庻暮景之桑榆不胥为小人之归而君子之弃砉先驾之摧轮宁后乗之无踬继今以往孰砭我愚孰撤我蔽恐恐乎籍湜之莫保其终以自负韩门之深媿幸工倕之遗泽诚底法而未坠临葬纼以泄哀矢余词以为诔谅精爽之如存尚炯然而监视尚飨祭袁侍讲文维至元五年岁次己夘冬十月丙戌朔越四日己丑友生文林郎前江西等处儒学提举东阳栁贯谨以炙鸡絮酒之奠致祭扵友故翰林侍讲修史清容先生文清袁公墓下呜唿哀㦲士不虚生学当论丗道泰时亨岂人自致要其所遭有利不利或乗轻轩安行万里或取康庄出门车弊当可之时际可之仕有后有先何遹非义昔公盛年藴灵负智和家庭如酌取醴执业师门如琢就噐及其仁熟不绩而艺一奋其飞进仪禁邃廿年三入遂掌帝制词体深醇载振其靡干时班行相顾易视国老丞疑廷绅郎吏剸裁政典牵引经旨有考有询必䆒必诣史筞编摩翰墨㳺戯燕许常扬誉无虚羙宸眷褒贤付以史事剪剔繁芜斟酌义例衆方指目遹观成命书还燎既脩㵎槃乐只英苐角巾此门绫𬒳何取之㢘不视其履殄悴之悲窃伤吾类自公巳而世议曰诡孰雅而哇孰黍而秕亦既十年浸乖往轨休否亨屯吾何望矣贯昔踰冠承公教指丽泽堂筵句章客寄亲仁观徳頼彂蒙鄙继踵登朝幸聮班尾月夕风晨倾壷寘簋进之席间引以自比洎佐成均公尤助喜乃俾介嗣亲予讲肄予何能㳤以承公意漠北扬镳燕南挂轊谈笑交欣讴吟忘寐谓吾与尓后死则诔弔哭违时予心媿耻来拜茔门不见嗣子公神在天公言在耳鸡絮虽微有涙如水呜唿衰㢤尚飨诔马景荘诔新定故城千峰遗榭有大雅君子曰容堂先生马君质不去华通不昜分莭孝之风刑于其家而仪子其卿当是时守牧之贤若方公回郑公君畴阮公麟翁往往髙先生之行而以䖏士之礼礼之章逢者流盖倚之以为望者余二十年予幸尝不其二子觧屦叔堂拜先生扵席前退而从二子逰如习射邹峄之郊奉身工祝之位礼譲兴行非一日致然也伯子景庄叔子景仁齿皆长扵予故予得以兄事之而其伯叔友悌特隆景仁出接四方宾客入自力扵学景荘佐先生经纪家事囊槖细碎有条有理间亦从吾从逰衍上下穷幽极深又若不縻扵世故而趯立尘埃事物之表者也景荘未三十时郡守察廉举孝以其名上之外中书为署丹阳书院山长以不乐违去亲侧弃不其后部使者屡荐起之辞益力囙得朝夕左右视时凉燠调适旨甘致其飬以承其欢昔予过先生见景荘容色不盛讯其故知母夫人病数日景荘肫肫恳诚聘医制剂必审必讳又数日母良愈则复出聮尊爼如常时其孝爱殆天性也予后客亰师闻景仁教授桐川乞告归省未及家卒而先生春秋髙若无以自宁其志者景荘忍情辍泣开折至理先生虽强为寛抑而思子之悲终戞戞在懐阅三年年八十五亦卒然景荘气完而貌序飬深而守固子意其将平挌老耆无疑也泰㝎三年予𥙷外南还则闻景荘以前二年甲子之十月十九日死矣年六十一耳盛强者或不能以必夀而衰羸者乃更以自全是岂理之固然耶景荘讳元椿娶贾氏子男三泰之申之翼之泰之为武昌路儒学教授孙男六说诜诩志诠谘孙女四曽孙男女各一马氏夲出扶风而自常待睦族望尤着宋兵部侍郎讳大受生通判漳州军州讳旹旹生迪功郎讳友谅友谅生容常先生讳洪迪功扵景荘为大父矣𥘉兵部弟礼部尚书讳大同与徽文公仕同朝以政学相引重而迪功复沿世旧住受业文公髙第苐子黄文肃公之门当文粛修㝎礼书时亲承讲贯问学渊源有自来㢤惟其诚夫大者逺者之不可以一二紊故能不以冨贵蛊其心科举累其志盖至于先生再世而礼之教行于其家者粲然矣则若景荘之不爽其承以自㳤其身又可不谓之能子㢤世之人常知按学问以求君子而不知君子之盛有出扵学问之外抑观其所受而可知耳泰之将奉景荘之丧蔡汇湖先茔之次驰书告曰与我先人逰今而在者非子其谁子可不为之一言乎予既重兹交谊乃濡涕为词西向以诔于其神焉诔曰汉万石君以孝谨称由奋开之而建是承曷用承兹其究不矜蕳易维行进止维恒有服于躬匪学以能僮御䜣䜣循䂓蹈绳使畅其风大猷可升东睦之墟小阜大陵彂祥于人羙辑粹凝马氏儒门世徳烝烝匪前孰引匪后孰凭作之述之其培日増方时沦污礼坏乐崩维克思诚仁譲廼兴其兴伊何一家闵曾有大斯立诸细曷惩敛手足形以免兢兢有封斧堂有荐殽齐惟君子世累善如登相其家书列在蕳缯厥猷载之训于来仍我昔交君谓我其朋君今巳矣抚棺莫譍矢辞作诔匪说之滕百年飘风变㓕相乘斯文在焉其尚足征启贺李彦方除广东㢘使启伏电自淮昜莭喻岭建台聴履上星辰久后承明之入衣绣立霄汉重烦直指之将虽云㦄纪而升固亦选贤而援盖台宪为丘氏之司命而岭峤制蛮服之扼喉唯不尽乎方伯连率之蕃宣乃申寄夫祥刑使者之按举持㦸失伍果岂无其人㢤求牧与刍必有任是贺者肆时猩嘷而鼯啸不过蚁聚而蜂屯何烦屈致扵兵苻正可究亲扵民瘼谁言潢他㺯兵之赤子未易草姦我谓周原揽㘘之皇华居然成化蹔劳按部即奏安邉恭惟某官比义具良史之才主静存仁者之用谋王断国是养其气扵至刚立教正人心纳斯民扵兼善自试金銮之𥘉歩共窥绣线之竒胸掞藻立供奉班遅遅漏点簮华登御史府烈烈霜威更尝太学之虀盐绪正曲䑓之礼乐将徧仪扵朝着遄寓直扵寳储奎阁然藜引中天太微而上楼船下钺乘北风爽气而来凡而闽区越之成经诏苦张纲范滂之再见吟酣芍药琼花之句需题扶胥黄木之碑鶢鶋之集鲁门何至用诸侯之飨蛤之还合浦祗以形㢘士之歌酌泉而我自不贪问俗而民交相庆竚见萑蒲之聚胥为袯襫之㱕昔周茂叔之始治是官讯狱每先扵洗泽乃吕献可之荐更外服爱君深繋扵隐忧此皆名世之真儒亦越爽邦之哲匠是夲之豊者未必遂而积之厚者用必周人惟旧而非新瀛洲有真学士道将严而有命龙断彼贱丈夫顾勒成巨唐一代之经必敷求司马二正之䇿矧明招方勤扵脩纂而前闻尤务扵蒐罗作世采章须公华削某为寮学省受服民编重末契而下交窃余光以明耀鹢舟泝淛有韪经从豹隐在山靡皇宾饯偻指鸳行之旧倾心燕贺之私惟不废扵缄縢因併承扵寝餗梅华玉莭隃瞻蜀使之茅屋石田甘老杜陵之曲有懐归倚莫罄言宣贺张希孟除礼部尚书启伏审䟽竉彤延陞华紫槖郎官上右方叅宥密之谋尚书后行遂主仪文之事岂止朝绅动色将令儒服増荣窃以庸礼而谓我即天命卿而犹岁统日秩宗询四岳盖自古以允钦祠部捴五曺亦目时而贻制惟品式采章之数有讨论焕饰之功此岂迂阔扵事情要以弥纶扵国体矧大比宾兴之伊迩而斯文柄任之宜专眞行而不掩焉尚古人之独见观其辞则过半矣抑知者之深机贤才或由是以朋升阳德亦乘之而主泰故反汗适彰于涣号乃改絃必贵扵和声伟㢤喉舌之司萃此精䄂之运共惟某官海岱英气星斗纪芒决泱大国之风得诸乐本飘飘上林之贼自是仙娑供奉扵贞元朝士之间醖借出建安才子之右方执蕳登圜丘而议礼洎援亮入西掖以书辞至今獬角之威好在鳌坡之藁曳履径跻扵法从含香𥘉对扵禁涂大苏公素号词臣不负向耒批勅之手欧阳子再为座主尽摅平生爱士之心使蝘蜓无复献謿则凤麟自然荐瑞显受进贤之上赏是名报国之忠诚余岂负官盖昔为贰而今为长时不舎我犹前有疑而后有丞行矣庸企而延竚某情深贺燕迹后登龙児子同逰要亦在门生之列丈夫未遇岂无望国士之知庆臆诚陈敷言则浅代同门友上许左丞谢觧启㐲以右文𥘉政下温诏以兴贤左辖真儒妙洪钧而播物遂使操觚之末亦叨充赋之荣化地深㤙私门厚幸窃怕文章与时消息礼乐待人兴行自成周论士而来洎先汉设科以始传之经术莫非明道正义之言证诸事为壹是尊主芘民之学亦甞䆒观歴代之良法未可诿为异时之虚文徒令谈者之纷纭见谓儒生之破碎非特逹遭逢扵盛际曷庶几铺绎于宏猷嘘六借之寒灰㫄菑古训蒐百王之坠典上饰天明肆时郷闾先徳之求犹昔学校贡英之意如某者少而辛苦壮益漂流间目丽泽之讲摩窃窥亭之述作主人谢客笑尔五穷小子学诗惭予多识頋言志永歌而已岂授政专对云然至若相如靡㬅之辞与夫公孙愚戅之筞一灯夜屋虽甞美翰以娱嬉万棘秋闱明直弃兵而鏖戦聊以此而困造物岂怜我而㧞泥涂置荀伯扵在三何嫌小却如赵咨者有㡬已媿先登夺标到手以若惊滥吹及门而实惧兹盖伏遇某官单传正学宻替化机师保万民备悉弥纶之盛忱恂九徳独持监裁之公是以识之审故择之精所谓乐其善而忘其势盖亲得扵厦旃之至论匪徒专乎笔削之微权辱此兼收亶为殊遇某敢不益磨顽钝仰副陶成科举利禄之文姑争驱扵埸屋道徳性命之学敢有昧扵渊源抒谢情深敷陈语浅通髙副提举启伏审庞䟽宸綍光领儒绅禁路云霄直希踪扵峻武泮林雨露乃屈意扵斯文盖司存获引重之荣则老我遂蒙成之幸辄抒衷素併闯前旌恭惟某官言有枢机学无雕饰方七分说易拓开心上之经纶及一名荐书掇取彀中之科第顾何甞以成己爲徳徒自诧其猎较从时归乗半刺之车仕得初筮之吉曲江宴幕排银榜尚春色之冲融卢山飞雪洒石矼更尘襟之澡瀹越三载如始至方千里犹一家属闻卧辙以兴謡已复问钓而作赋出门西笑共期直上于蓬莱懐绶南旋未免低囘扵菽水虽大鹏有六月之息然神龙无百尺之蟠惟江郷均视枌榆是楚材实生𣏌梓比乖涵育端傒封培观鲁侯之旂云将至止问齐人之戍已迫践更戒导从以肃驱载殽脀而偕往夙宵命驾来暮有歌某愧甚负丞幸㢤联事庶㡬泉阿双剑之合幸成埙箎迭奏之和同官爲寮此席既还扵本色一人得友予心竚沃扵芳猷倾倚方深敷陈内䆒桞待制文集卷之二十右浦江桞先生文集二十卷卷中所録古今诗五百六十有七首杂文二百九十有四首初先生爲文多不存槀年四十余北㳺燕始集爲书名之曰㳺槀及官成均转奉常则文以职司名之曰西槀曰容䑓槀出提举江西则又以地名之曰钟陵槀自江西退而家居则又以所居斋名之曰静俭斋槀间尝西逰吴中则文以㳺名之曰西㳺槀㳺而归休日对乌蜀山歗咏自娱则又以山名之曰蜀山槀未几召还禁林述作日益富尚未名槀而先生殁遂爲人乗间待去今所存虽七槀濓与同门友戴君良定其尤可传者序次如右以先生官至翰林待制也通名之曰桞待制文集云天地之间有至文焉相轧而生相错而成其昭着盖无时而或熄也故观乎朝廷则制度文为声明采章秩焉而有序观乎宗庙则钟皷相宣笾豆静嘉焕焉而有章观乎军旅则队伍严列旗纛精明肃焉而莫犯观乎政司则出号施令舒阳惨隂廪焉而可畏观乎庠序则礼教脩明上下洽比穆焉而相亲兄若此者皆至文所寓未易以一言尽也惟能观夫㑹通则其精神之所流布徃徃凌厉奋蹈不淂见之扵功烈必能宣之扵辞章此古之有志之士所以不出扵彼必入扵此虽其所戒有不同而不随世以磨灭者则一而巳先生素臣济之学欝而不能大振扵是悉歛其英华发之扵文震盪汪洋自成一家之言或铺张制作之休懿或昭明神人之感诵或序列兵戎之功伐或闿陈善治之所急或推原名教之攸系肆华而成其光𦦨万丈自不容掩𥘉未甞区区求工扵萹章之间也国子监丞莆田陈公旅甞评之曰桞公之文厖蔚隆凝如泰山之云层铺叠涌杳莫穷其端倪天暦以来海内之所宗者唯雍虞公伯生豫章掲公曼硕乌伤黄公晋卿及公四人而巳识者以为名言呜唿先生之扵文可谓至矣可谓善观㑹通而能宣至文之昭着者矣使先生得大振所学功烈仅施扵一时孰若斯文之传衣𬒳扵无竆㦲虽失扵波而复得乎此有不足深憾也是集既成㢘访使者余公阙命廉俟阿年八哈刻寘浦江学官尚余古今诗九百有七首杂文二百四十有八首未加诠次濂复同戴君分类誊为二十卷题曰别集授先生之子卣蔵之俾世世谨其傅焉至正十一年辛夘岁春正月甲子门人金华宋濂谨记柳待制文集柳待制文集附录一卷附录一卷元故翰林待制栁公墓表公讳贯字道传姓桞氏其先由展季仕鲁食采桞下囙以爲姓子孙居河东者在唐爲官挨宋南渡𥘉有自觧从杭者生子曰森又自之浦江家扵县西乌蜀山历四世至公之曽祖考讳藴俱鞱晦弗仕而寓迹扵医祖考讳𥙷之廸功郞嘉兴府崇徳县主考讳金忠翊郎髙邮军髙邮县今入皇朝以公贵赠奉训大夫淮安路泗州知州飞骑尉追封浦江县男妣俞氏讳妫追封浦江县君公之生也外大父合门俞公葵暨泗州府君同擢右科进士苐囙命之曰䝺义取以两文易㒳武䝺扵今文爲贯故公自署其名为贯云公幼有异质颕悟过人尝侍泗州府君谒神祠得旁人所遗金珠可直万缗宻伺其人复至而还之泗州府君大惊知其噐量不凡期以逺到丱岁遣受经扵同郡金先生履祥即能完其旨趣而扵微辞奥义多所发挥既又执弟子礼扵同里方先生凤栝吴先生思齐粤谢先生翺三先生隠者以风节行义相髙间出为古文歌诗皆忧深思逺慷慨激烈卓然絶出扵流俗清摽雅韵人所瞻慕公左右周旋日渐月渍不自知其与之俱化也杭扵宋为故都向之宿儒遗老犹有存者公徧㳺其门无不折行軰与为忘年交而与紫阳方先生囬淮隂先生开南阳仇先生逺句章戴先生表元隆山牟先生应龙永康胡先生之纪长孺兄弟交尤宻徃来咨叩无虗日凡学问之本末文献之源流历历如指诸掌发扵论议言必有徴不从事浮藻以追世好也诸公亦徃徃喜为之延誉由是名闻扵一时𥘉东平王公俣持使者节按察属部夫举学政教官之僃贠充位者一切谢遣之更廻致前代贤士大夫之老扵文学者𥙷其䖏扵是泗州府君为之起而主教扵郷邑公在侍侧王公一见辄加噐重亟称荐之公年甫弱冠殊未有仕进意后十有余年始以察举为江山县学教谕又为昌国州学正江山乃川阻山穷䖏昌国则邈焉云海岛屿间公不鄙夷其人所至日与为士者谈儒服俎豆事人多化之用累考赴选集扵亰师中书左丞张公思明首令子弟来学达官大人得公文皆竒其才公例当教授一州用荐者特授湖广䓁䖏儒学副提举未上改擢将仕佐郎国子助教由助教为愽士转将仕郎前后在弟子列者千余人业成而仕后多知名迁徴事郎太常博士时方承平稽古礼文之事次苐并举遇有所讨论公援㩀详洽权古今之宜而为之折衷廷议莫不服其精当沅州岁贡包茅四十匦茅轻舟摇多致覆溺公请附以它贡物镇其丹至今以为便勲戚大臣诸谥者三百余家文移山积乆格不行公悉为考行易名以上凡三月而毕临江守李侯倜为部使者所劾它使者力辨甚诬后终扵大官当得谥其子求扵谥议中毋及临江事公曰着其事所以百其非辜安可没乎其子乃叹服柄国者𣣔以其祖配食孔子庙衆莫敢忤公独毅然持不可而止有神降于洛郡长吏列上歳曹乞加封爵公以为神姦能鼓民不治将为乱宜下所部禁戢之仪曹符本郡如公言监察御史马公祖常荐公才任风宪章再上皆不罪丐外以文林郎为江西茅䖏儒斈提举视事伊始吏循旧比以例卷进岁为米八十右石公斥去之后来莫有败追其辨者龙兴郡斈久废公为新其栋宇聘名儒为斈者师士风以之复振道士作庙屋侵斈地东湖书院田为僧所据者一百三十畒悉夺而㱕之它书院不籍所官者无虑数十旧设永领一贠同其金设之出纳公命勿设而以其事分议所在学官丰城尸教席者不任职士子囙持其长短交攻互讦公折以片言而各当其罪莫不心服修汉光贤徐孺子墓一求髙士苏云卿祠故碑碣所絶司関扵名教者必访求而重刻之苟可以扶世道民者无不爲也南康仓昼坐飞粮株连逮系者百余人公𬒳行苜及虑府檄谳其狱钩擿隠伏而得其精所平反甚衆人尤服其长扵政事秩满而㱕杜门不出者十有余年自号乌蜀山人扁其斋曰静俭成庐仅庇风雨饘粥时或不给䖏之𥙿如若将终身焉今天子更化之𥘉登用儒雅而中朝诸老多巳凋落近臣以公名闻于上乃以翰林待制承务郎兼国史院编脩官起公于家公幡然出见使者退谓人曰吾老矣忝列职禁林傥縁次对而获陈尧舜之道以禆圣政之万一岂非幸欤㑹有诏复行贡举法留主文衡扵郷闱竣事乃行到官仅十阅月俄以疾卒于寓舎至正二年十一月九日也享年七十有三省台院监皆来致赙集贤吴大学士直方国子吴博士师道并敦郷曲之义共经纪其䘮事灵輀南还诸公引绋陈奠扵都门之外道路之人咸爲咨嗟陨涕夫人盛氏累封浦江县君前公十二年卒以三年十二月二十二日合葬于县西通化卿荆山之原子男三人长卣次同次囙孙男三人秬颖穆秬早夭颖以父命用公廕入官未调女一人公气韵沈黙局度坚疑平居未尝见其疾言遽色虽有桀骜者亦皆望之而意销孝友本乎天性弟实出后外家俞氏遇之㤙意弥笃读书愽览强记自其䘮百氏至扵国家之典章故实兵刑律历数术之技异教外书靡所不通故其文涵肆演迤㫪容纡余才完而气充事详而词覈蔚然成一家言老不废诗视少作尤古硬竒逸而意味渊永后学之士争传诵之工篆籀楷法善鉴㝎古彛噐书画而别其真赝晚益沈潜扵理学以为㱕宿之地焉所着书有近思録广辑三卷字系二卷金石竹帛遗文若干卷文集若干卷方彚次以行公之葬也御史中丞张公起巖以居胄监时有同寮之推故既为之铭纳诸圹中卣䓁复奉门人宋濂之状属溍爲之表掲于冡上溍与公居同郡学同志辱㳺扵公最久知公爲最深所以圗公扵不朽后死者之责也非溍其谁是用弗譲书而授之俾刻焉其辞曰桞居河东爲唐望宗从宋南迁再世外官公生其季逮今盛际以文易武承考之意延祐𥘉元朝多俊贤公游其间翺翔后先于于而来列于庶位诗书礼乐孰非吾事由中而外退也委蛇遗世独立一纪于兹国之老成日益沦谢锋车在门公不俟驾有懐欲陈尧舜吾君轮当次对乃以讣闻乗化而㱕公乎奚憾士林尽伤失其一鑑斯文未丧仪刑具存表以石章刻在墓门翰林侍讲学士中奉大夫知制诰同脩国史同知经筵事黄溍述元故翰林待制承务郎兼国史院编脩官柳先生行状本贯婺州路浦江县通化郷胡塘里曽祖考藴妣童氏祖考𥙷之宋迪功即嘉兴府崇徳县主簿妣金氏考金宋忠翊郎高邮军髙邮县令皇元赠奉夫夫淮安路泗州知州飞骑尉追封浦男妣俞氏追封浦江县君光生讳贯字道传姓柳氏其先出于有熊至展禽仕鲁为士师食采桞下自以为姓自后子孙盛世家河东宋建炎中先生七世祖铸始从赵忠蕳公鼎自河东迁杭子森复自杭迁婺之浦江森三传至藴生崇徳县主簿𥙷之崇徳生髙邮县令金高邮先生父也以咸淳六年庚午秋八月一日生先生扵乌蜀山私苐先生素有异质虽未成人时即不苟耴甞随高邮逰神祠拾人所遗金珠可直万缗宻伺其求而还之髙邮惊异甫及冠遗受经扵兰溪仁山金公履祥仁山逺宗徽国朱文公之学先生刻意问辨即能䆒其旨趣而扵微辞奥义多所发挥既又从郷先生方公凤与粤谢公翺栝吴公思荠㳺历攷先秦雨汉以来诸文章家大肆扵文开阖变化无不如意先生曾不自以为是复褁粮出见紫阳方公回淮隂龙公开南阳仇公远句章戴公表元永康胡之絶长孺兄弟益咨叩其所未至诸公皆故宋遗老往往嘉先生之才无不为之倾尽隆山牟公应龙淂太史李心传史学端绪且谙胜国文献渊源之懿仪章官簿族系如指诸掌先生又徃悉受其说自是先生之学絶出而名闻四方矣国朝大徳四年庚子先生年三十一始用察举为江山县学教谕至大元年戊申迁昌国州学正江山乃大山穷絶之境昌国则邈焉云海岛屿中先生皆以诗书变其俗满至亰中书左丞张公思明一见輙噐重俾诸子师事之当时号为名公卿者争相延誉如恐弗及吴文正公澂尝语人曰东阳栁君卿云甘雨也天下士将被其泽程文宪公鉅夫以墨一丸授之曰文章正印今属子矣延祐四年丁巳先生年四十八铨曺以士论所归特授湖广䓁䖏儒学副提举未上六年巳未改国子助教阶将仕佐郎至治元年辛酉陞愽士转将仕郎诸生敬之如神明其后散之四方㡬千余人去为良御史名监司者甚衆泰㝎元年甲子先生年五十五迁太常愽士陞徴事郎时方承平稽古礼文之事次苐并举遇有所讨论先生为权凖古今敷绎详致廷议莫不多之勲戚大臣请谥者三百余人文移山积先生为之质行定名三月皆毕临江守李侯倜为部使者所劾他使者力辨其诬后官至集贤侍讲法应淂谥其子欲入金没临江事先生辞之卒明其非罪枋国者欲以其祖配享孔子庙礼官承望风旨唯恐有忤先生毅然持不可事遂寝有神降于洺郡长吏列上仪曺请钖封爵中书下其事先生以为神姦能皼民不治将乱请檄所部禁戢之沅陵岁贡包苑四十余匦茆轻舟摇押行吏多沈江死先生建言请损其三之二附他贡以输浙东西每三岁更造漕舟民甚苦之舟一渗辄弃不视先生白相臣建船司以脩治之其当新者聴给没入赃吏钱母病民㑹有力沮者不行监察御史马公祖常荐先生堪任风宪章再上弗报三年丙寅先生年三十七以文林郎出为江西䓁䖏儒学提举龙兴郡学久废不治先生请宰府新之聘延名儒孙辙为学者师士风为之复报他书院不借于礼官者亡虑数十其出纳布粟从提举署主领一贠司之有力者常行货求檄至则干没为奸先生尽罢遗兮隷所在学官提举朝夕饍岁进米凡八十石皆耴扵诸生饩禀中先生谢不受后来莫有敢追其弊者黄冠师建三灵庙以侵学地浮屠据东湖书院田二百三十畞而赢先生皆为复之葺汉先贤徐孺子墓立宋髙士苏云卿祠古碑碣所纪有关扵名教者必访求而重刻焉凡可以扶世导民者无不为也丰城学徒挟姦以持校官短长时主教者又不知以职自振毎用计相倾先生各坐以其罪闻者心服南康仓吏坐飞粮株连逮系者百余家省宪二府檄先生谳其狱先生为钩擿隠伏所平反者甚多满秩而归杜门不出者十徐年先庐数间仅蔽风雨而饘粥或不继先生䖏之𥙿如也先生虽居嵓壑海内仰之犹如鲁泰山作镇海隅莫不以其出䖏为斯文隆替之候风纪行部必遇门承问而去至正元年巳先生年七十二朝廷更化徴用老成䑓阁近目有以先生名闻于上者扵是有旨以翰林持制承务郎兼国史院编脩官𧺫先生扵家先生即冠带见使者退谓人曰吾今幸亲禁近淂陈尧舜之道以賛太平之治死不恨矣㑹贡举法复行江浙行中书留主文衡二年壬午夏五月至官仅七阅月竟以一病不起实冬十一月九日而先生年七十三矣省䑓枢府而下皆来归赙馆阁之士至扵洒泣集贤大学士吴公直方国子愽士吴公师道与经莚捡讨危公素共经纪䘮事御史中丞张公起巖在成均为同僚友至是哭之尤哀冡孙颕奉灵輤南还诸公相与陈奠都门见者皆咨嗟陨涕三年癸未冬十二月二十二日与夫人盛氏合塟通化郷荆山之阡盛氏累封浦江县君先十二年卒子男三卣同因孙男三秬颖穆秬夭女一所着书有文集若千卷金石竹帛遗文若千卷近思録广辑三卷字系三卷藏于家先生局度凝定燕居默坐端严若神即之如入春风中久与之处未尝见疾言遽色虽有桀骜者瞻其徳容莫不气夺而意消孝友本乎天性季弟实出为人后遇之有㤙不翅在家者生平以奖进人材为已任谆谆劝诱至老不倦人有一善播之唯恐不亟士类咸乐归之读书博覧强记自礼乐兵刑隂阳律暦田乘地志字学族谱及老佛家书莫不通贯国朝故实名臣世次言之尤为精详善楷法二篆籕京兆杜公本谓其妙䖏不减李阳冰为文章有竒气㫪容纡徐如老将统百万兵虽旗帜鲜眀戈甲焜煌不见有喑呜叱咤之声若先生者庶㡬有徳有言为一代之儒宗者矣先生既没同门友戴良既着哀颂一萹以洩无穷之悲复恐先生之羣行湮没无以显白扵耒世俾濂状之濂虽不敏受先生之教为深囙不譲而蒐罗缺逸评隲成章以附家乗之后虽言之不文幸无媿辞它日太常特为定谥史官特为立传尚有采扵此谨状至正五年十月日门人金华宋濂状墓表碑隂记先生没后之七年其友乌伤黄公为着石表辞一通凡若干言良淂而读之未尝不叹公之深扵知先生也先生家浦阳江之上自其先世颇能文而先府君以科弟显至先生遂以文擅于天下天下之士识与不识咸䏻道其姓字虽武夫俗吏不通文义者亦争得先生之文以为荣先生之见知扵当世乆矣然其所以知先生者徒以其文耳而徳之藴扵躬者人未必尽知之也今想其温如春风肃如秋霜粲如云霞之卷舒凝如崖嶂之森峭恢恢乎而有容也汪汪乎而莫测也澄澄乎而不可接也以之正家则家齐以之莅官则官治盖将无所施而不可然则先生之学岂直文而巳㦲呜唿先生巳矣其不可传之妙亦既与物而俱化矣自非石表之辞㦄叙而铺张之后之人何自而知先生虽然非公之善扵形容又曷足以致是㢤良故叹公之深于知先生也世之以文求先生者视公爲何如㢤公少先生士岁而其出㳺于耆老成人间乃皆与先生接及先生之历仕中外也又未始不与之相先后是盖交友中之最亲且乆者惟其交也乆故知之深知之深故书之审公非有私扵先生也良犹记寒夕宿先生斋阁中先生拥衾语良曰予之交友满天下然知我者莫若黄公我死必求表其墓呜唿先生之有望扵公至矣而公固有以慰先生之望㢤先生之子贞将刻公所着表辞扵荆山之所良因书公之所以知先生者附见扵碑隂丗欲求先生之为人更当有考扵斯至正十年八月既望门人戴良谨记増附文十五则勅命奉天勅命勅曰先生之道具存方册非得真醇笃学之士敷绎扵后则道固黙隠而不彰矣尔桞贯性资髙朗学问宏深安贫乐道澹然无求执徳不回乆而益固是用縻以好爵列之京闱可授翰林院待制进阶奉议郎尔尚益懋逺业以需显擢钦㦲至治元年九月十二日议元故翰林待制栁先生私谥文肃议天地之运隂阳之化置太和扵生物之地置太粛扵成物之时盖鬯达茂遂之极非济之以至严则盛者不坚实者不确而发育扵春夏者终不足以有成故降之以霜露沍之以冰霰使昔骄虚暴溢者一旦収歛缩阏折挫而无遗寓深爱扵至畏之中万物莫知其所由然故肃者天地之所以为教也惟人也亦然导之以柔惠诱之以慈良俾人见而化之者春之和也临之以严恪以推其惰慢之气持之以介正以格其邪僻之心不怒而威不言而厉者秋之肃也育材莫善扵和成徳莫善扵肃严肃之君子其犹霜露之教乎故翰林待制浦江栁公先生负瓌雄絶特之才畜峻大刚方之徳发而为文则沉鸿而雅劲见之扵行则端重而正直怠色不形扵面媚言不出扵口所学以圣贤为师而不戾俗以为异所至以教化为重而不阿丗以为同起为人师入造胄子周旋礼乐之署统教呉楚之区晚岁就徴入掌帝制其扵辟异端扶伦纪黜淫祀排势宦劲气直辞可辅训危言卓行可激贪懦迨其退而燕处凛然神居屹然山峙喜怒不着语黙有恆可谓有徳君子矣先生既卒而元亦亡时异典湮节惠之礼未举门人咸喟叹而称曰士有易名况先生甞有位者乎惟先生之文天下靡不闻知以徳配之扵义为称先生之徳宏深博大兹不敢拟议然表见而易覩者非曰肃乎请遵古者私谥之例以文肃定谥如何衆咸曰允㢤遂谥曰文肃云洪武十年春三月己夘朔日门人宋濓谨议纪桞氏谱记天台方孝孺桞氏浦江着姓也铸始迁祖也师颜其字河东其故所居宋建炎初其迁之时也瀚字宗海铸子也森字子林彬字子均瀚之子也森之子何监字元洁藴字元积也监生三子禅也祐也禅子则圎与庆圎夭则庆子㫁不继也祐子则友与更友子新亦不继而更无嗣也彬之子何温也温之子福福子周用用无子帀周子甞甞子施亦絶也禅以下曷为不字非无字也为其絶故不字也藴子补之字山甫其官则崇徳县主簿也崇徳之子则知髙邮县事金字时声也髙邮甞以子贵赠泗州知州封浦江县男则元之时也其子为谁贺也讳贯字道传也寳字惟善也实也贺与实奚亦不字贺无嗣而实后俞氏也次子嘉讳者何尊之也曷为而尊之学为当丗师而名闻扵天下宜尊之也其仕则为翰林待制而私谥则文肃也寳之子曰璟字景文璟之子曰复叔贤杞叔坚也复子三恂性怡也杞子亦三愉恢悌也恂至恺不字未冠也文肃公有子三人绍庆路学正卣致明其长也同致和次也囙致文季也卣三子秬颖穆秬夭颖字伯嘉为永丰尉而士唯子应士恕子如士鲁子得其子也穆字叔雍其子曰士忠子中而孙则崇本崇源尚幼也同二子稠穟叔简叔丰二子字也士恭士敬檖子也稠无嗣也囙子程叔则而士礼士禧程之子也自铸自崇本十一丗矣十丗之家恆有之惇厚而文如桞氏不若也文而名丗如文肃公难䏻也名丗而有后以承之尤不可见也余是以乐称之也跋书蜀山遗藁后邑志载桞待制手书蜀山稿绵𥿄缮书不分卷数凡四大册每长阔各尺二寸厚寸余书体倣钟繇蒋大禄从栁思臯秀才借阅客见之叹曰造化精华当谨守护鬼神恐摄秘之蒋心动封识归之越三日桞氏家燬㮣属煨烬余过栁氏自泰甞及此自泰为言从祖克复尚存一夲但扄藏极严余急为折劵借观正如志所称但所言书法似钟繇实不然大似鲁公耳虽无序目可考然按其文多系元统乙亥至至元戊寅四年间所着攷文肃扵天历二年乙已自江西满秩归卧蜀山着静俭斋稿十余年为至正壬午起待制而没则此为第四册可知册首一幅有栁氏道传卬章又朱印一百九面今所存只五十九面厚亦不䏻及寸其为残阙几半然也又出静俭翁自賛小象字画与此稿本无二自泰又言文粛尚有手评下论语及蒙古书诰勅皆从兄自㡬所藏大抵文粛文气庞浑笔画严正无一縦放畸佹处皆类有道所为令人俨然起敬不得拜其遗像而然矣凡至人精华不灭类有神物以为诃护此祝融氏所不得占尽者斯文幸觏盥焚呵冻以书栁氏贤胤永共寳之崇祯丁丑至后三日后学张燧识跋栁文肃文藁册子此栁文肃公手书文稿十四首予友朱君翼之所藏属予识犹记丁丑冬甞跋公遗稿盖元统乙亥及至元戊寅间作此则其前六岁天历己已作也前此者广长各尺二寸许视此方幅㡬倍若书法之刚方耿介与中缝之朱印尾册之圗章则与此皆无略异焉己已为公满秩归蜀山之年夏四月则尚候代江右时耳先君子工书法酷类公非直优孟形似予甞戯恳临摹一幅杂原稿中归之栁克复辈终不能辨与晋穆帝令张翌写表右军不䏻自认正同时甫一纪再展公稿而先君子已不可复作矣把卷为之长恸若公之书法推毂扵昔贤宋承旨人物记甞称公善楷法工篆籀妙处不让李阳冰胡元瑞诗薮曰虞杨范揭书掩扵诗道传与鲜扵赵邓皆以书知名诗为书掩此不待予品隲也顺治己丑花朝夫次张燧题扵妙来阁序送栁道传赴江山序剡原戴表元古之用人权尊而法踈权尊则易扵取人法踈则人得以尽其才吾观周官六卿属吏多出扵其长所自命汉晋之相沿三公皆得开府収召名士故薛宣有欲吏朱云之嗟而桓温亦以能客孟嘉为喜然不闻扵庠校师儒之员有所辟置惟其学行有称于乡则人自闻风裹粮而从之此非独其人之难而道固不可易而屈也科举兴铨格宻其説先裁之以中人可能之文艺然后拘之以愚不肖易成之岁月以至江南异时自通守今丞主簿尉若钱谷刑狱诸僚若州县学官注调一决扵选部法不可谓陋而人情往往不难扵为通守令丞诸僚而一闻师儒之号虽百里之学亦趦趄畏赧而不敢轻赴彼诚知夫通守令丞诸僚不过簿书胥吏勾稽剖析之类而师传之职有不止是焉者则法之所不及又系乎其人之自为之与属者科举之弊既除诸选犹守铨格惟县学官以其秩卑付诸下大夫之领之者使得专置有志节者或耻为之而官益不重大徳庚子歳呉楚阙士待命于中书行暑行署长取阙升府宰士奉牒以次礼进其人廷授之观者以为荣而吾友金华桞道传得衢之江山焉江山固衢佳邑气清而俗简贵僚使客车马之迹罕至道传又金华良士攻文章通记览不患无以尽其才昔夫子叹十室之邑必有忠信而忧好学之不至道传往而以好学鼓动江山之人道之成也岂惟江山闻江山之风者且将四面裹粮而来扵以为明时兴文美化之助以成诸公能取人之名不亦可乎道传曰唯是为序賛蜀山静俭翁自賛好学而莫或致之望道而未之见也壮帀漫仕初何与扵尊荣老而归休亦焉往而不得乎贫贱也若乃企卒岁之优㳺服终身之静俭则拄笏而看山饮水而着书尚庶㡬可以傲兀夫无穷之丗变也又安阳韩性熙乎春阳凛乎清霜无求扵名而名日彰敷教成均议礼奉常方期尽皇猷之黼黻奈何岸乌巾以徜徉是将使江山雅趣皆衣𬒳其文章之光也耶又伟貌长身端严若神即而就之煦然春温海阔天髙莫窥觇其宏度霆奔飇竖壹驱驾乎雄文来趋跄之襟佩作仪表扵荐绅出入容䑓振百年之礼乐昭宣帝制焕大号扵干坤惟其具该博崇深之学所以继光明后伟之伦仰瞻遗像有涕霑巾倘使泉䑓之可作庶㡬士俗之还淳翰林学士承㫖嘉议大夫知制诰兼修国史兼太子賛善大夫门人宋濓拜賛又眉山苏伯衡经济之才宏博之学识见之高制行之确诚一代之伟人乃万夫之先觉五贤祠待制桞公賛门人戴良朱学之传至扵文安四叶绵绵公得其师犹水有源际兹休明儒雅勃兴乃以所抰扬扵帝庭帝嘉其能俾居缙绅与鸿硕为伦莫之与京扵乐辟雍曰公是宗髦士三千于于而从颂䑓有礼公订古始佐明文治成我皇之志大江以西政阙教弛武子之泽一坠扵地公往化之有若时雨归卧穷山垂十五年流水去住浮云往还锋车荐至乃掌帝制惟公出处闗时隆替出与时行处与道俱倏尔岐阳之凤忽焉空谷之驹千载曷窥蜀山巍巍祭文祭栁待制文戴暄呜唿哀㢤委河海不足以尽公之闳博雄深披星斗不足以喻公之华辞丽笔当其剏意遣言揺毫行墨下追班马上睨庄屈莫不陶溶乎神化凌驾乎俦匹而况律己温恭接人忠实行非难继而动有典则言不乖忤而心存整饬追古人而与徒岂庸态之䏻测信人物之标表诚当代之英特至扵居官涖事务殚厥职绪正奉常之仪礼化洽成均之训迪提文印扵儒䑓启藏书扵石室皆足以垂誉来今腾辉古昔然而官仅阶扵五品禄不上扵千石曽未得历禁林之纳献究兰䑓之譔述何凤翥而鹏飞忽飇散而星汲呜唿哀㢤国殒其良孰爲衡石人殄厥师莫有矜式彼缙绅之在位因匐匍而赒恤纼公之棺者有以骇都门之见闻临公之䘮者有以兴闾巷之楚恻况某等近连姻娅蚤䝉振拔当灵车之逺还情怳怳以何极睠荆山之故墟日徜徉乎履舄曽歳月之㡬何遽长掩扵玄室痛幽明之夐隔莫以酬夫旧徳列觞豆以告哀尚愀焉而来格呜唿哀㢤尚飨祭先师桞待制文戴良呜唿先生文埸之师文林之雄天既生之其必有意将丰将隆先生之生雅厚英迈越自成童展也得师蚤叩巖南继谒仁翁衆理之渊至道之腴遂烛而融乃充新得饮彼豪英一变温恭先生曰嘻庶广见闻观厥㑹通庞材硕徳一二徧参有符其同遂发绪余衣被海内扬厉文风王公戚里缄币走门惟日憧憧二十年间穹龟鉅碑照耀提封我业己修曰騐扵为以摅厥衷实艰初试邑校州庠继登辟雍青衿胄子闻毡而附鼓箧而从司诔奉常领教儒䑓声甚沨沨包茆有贡覆溺江湖再岁而逢先生䟽之俾附轺传以活疲癃从祀匪徳礼官惮威莫敢告忠集议之顷先生折之气厉言雍及涖洪都曽未期月教雨其蒙乃严矩范乃聘名师乃饬儒宫我疆我得先生正之惭屈盲聋己则有粟先生均之廪士告丰报政而归蜀山之下浦汭之东饮水着书爇薪照字岁且十终四海环眴英耸如山炳焕犹龙飞剡交章论荐公车上达帝聦帝曰俞㢤命掌厥制士论称公而今而后庶其大用以収厥功天胡不仁贺辙未安门己吊凶呜唿先生今其已矣士失所宗良也登门几年于兹肇自童䝉月夕风晨婆娑诱掖犹记徳容教我食我戒我劝我在麻之蓬临别谓我若子之质纎而必洪窘兹贱寒乃我之责可不荐庸我观先生我得我失若闗厥躬一朝弃我山摧谷崩事若萝中先生之生位不满能亦云显崇先生之生踰七望八孰曰非翁得正而毙固亦无憾我意不充哲人其萎道日沦䘮孰继遐踪我悲先生夫岂我私亦哀道穷輀车既驾恭陈薄奠矢辞告衷呜唿先生魂魄毅兮览我哀恫祭故翰林栁待制先生文郑大和维至正六年岁次癸未十有二月癸已朔越十又八日辛亥友人郑大和致祭于故翰林待制栁先生之灵曰自河圗授羲洛书卑姒而人文之朕己萌焕乎有殷郁乎苍姬渐至畅达而敷荣自时厥后或晦或明迨春秋両汉之壮伟华赡犹为可尚至魏晋梁隋之浮夸沦靡有不足称自后或盛扵唐复有五代之浅陋再阐扵宋又逢季丗之残零盖未有若我皇元之盛治作者之迭兴也是故许文正之丕显性言直造周程之秘奥姚文公之恢拓文体上追韩栁而争衡倡之导之以励多士鼓之舞之以风四方而斌斌文学之美亦何翅龙兴而云集虎啸而风生公时壮年立志己宏从师问学负笈担簦既见巖南扵仙华又谒仁山扵濲水而所谓知行并进者亦惟诚笃而粹凝扵是悉心以传授若性理之精微文章之准䋲公既尽得之矣宜乎志益笃而学益进故其气貌之温温徳性之蒸蒸使人就之则俨然而威即之则肃然而清盖不可以意而将迎公不自爲己足而犹废寝忘餐究理㑹原诹经订传必若庖丁之中其肯綮易牙之辨其淄渑然后敷畅融液发爲文英此其积于中者既乆而见于外者故䏻鞺而崇竑其势若黄河怒泻达扵四𬈑其气若白虹横布贯扵太清其文熖万丈之长犹火之燎原烜赫乎宇宙熀燿乎丘陵飘然如曳明月之珠毅然如违干将之㦸森然如列昆阳百万之兵读之则洞心骇目服之则睟面盎背如观火龙黼黻之文聴钖鸾和铃之声壮矣㢤独以斯文为任而先一丗鸣是宜为国之桢作帝股肱而措天下万丗扵隆平胡为𥘉主頖黉历典儒䑓而遂十载韬迹扵林垧惟徳性之冲淡恆葆淑扵醇灵固不以贱为辱而以贵为荣然缙绅之慕恋学者之依凭盖有若凤凰之与景星于是有诏起公直赴神京吾意天其或者将使润饰乎皇猷黼黻乎帝廷而作我仪刑奈之何徳未溥施道未大行而遽即丗扵玄扄岂造物之难知抑神理之不可征吾将有问扵彼苍果孰尸夫窈冥何贤人之萎瘁而儒者之敉寕一丗之矩万丗之长惟微言之尚存为学者之佩珩大和幸承末契深缔交情以区区之合釜剡上其事而致旌复之命曰规曰范敢不是志是铭一尊我公之素营诸孙弱冠俾之受经祝之以辞而责其有成则公乎我之隆有徳义之交并敢不深加刻厉拳拳服自今以后其孰能剪伐我荒秽剔迪我聋盲瞻荆山之阡有四尺之茔痛哲人之不可见惟松楸郁其青青樽俎既嘉笾豆既盈荐以牲牷侑以粢盛谅精爽之如存庶来飨其芳馨望蜀山而矢辞哀涕泪之如倾尚飨祭故翰林待制桞先生文程汝噐维至正三年歳次癸未夏四月丙辰朔越二十又三日戊午浦江县知县程汝噐致祭扵故翰林待制桞先生之灵曰呜唿先生之学闳矣而不尽章章扵天下盖所䏻者在我所不䏻者在天也先生以伊洛为宗修诸身徴诸人究之也精积之也深以先生所能措之朝廷推而达之天下斯民将享其徳儒者之用可暴白扵后丗矣吾岂意夫擢之胄监置之太常迁之文䑓思小子之斐动归与之叹一丘一壑者殆十有余年天书徴取固将黼黻帝躬丝纶王言而圣代文章焕焉与周汉同风呜唿吾又岂料夫宣徳扬休之志郁未及展而造物者己趣其终矣所谓天者诚莫之能为命者诚莫之能致属治兹邑仰慕维新旅榇言归薄陈一奠哀㢤尚飨栁先生诗文为元人集中最上乘不特丗鲜元刻即明初翻本亦为今所甚珍余近钞宋元人文集耑事校雠目无善夲不独钞本多譌即刻本亦难凭也揔扵翻刻之顷惟事矜功护短不肯自认才学有限以阙文疑譌留俟后人以致含胡臆测三写成乌前钞周益公集中词科旧稿首序原钞以繇为繇新钞改繇为由譌复传譌当吾手也甲辰冬尽绣水竹垞先生门下客周姓者持栁文肃公集求售㩀称映钞元板阅之见字画纎细疑譌颇多乙己春腊得彭城钱氏收藏明初翻本又借金星轺所藏国初翻刻夲両校之下慨夫一解不如一解不独今人不如古人也頺靡不挽谁使之然固扵暇日以繍水为主参之明𥘉国初辨其笔画録其疑譌以俟政髙明未必非明窗浄几一端也宋蔚如跋杨文安公评先生文云如老将统百万兵旗帜鲜明戈甲焜煌不见有喑呜叱咤之严余扵己酉长夏假宋蔚兄家藏钞本手自印写通得五百三十四纸觉篇篇与文安公之言吻合非文安公不䏻定先生之文也呜唿尽之矣録竟时雍正七年闰七月七夕日书扵杏花小楼太仓谢浦泰心传氏谨识干隆乙邜春从同榜蒋賔嵎馆中得天顺本桞文肃公集己自诧爲希有惜中多烂版字迹煳涂十五卷慈慧菴记后十三篇尽从阙如是所憾也兹八月十日书船友郑辅义擕是本来系太仓浦星躔抄本观其跋语知自宋蔚如藏本传録蔚如盖以影抄元板爲主而以他本辅焉者也取与天顺本彼此参对不特字迹煳涂者十可𥙷其八九而且十五卷中所阙记文俱全其余之赖此校正者不可枚举以云影抄元板未必子虚行欵字数刻本悉同惟増附文十五则刻本所无文肃集得此本当爲最善矣棘人黄有元盛时金华桞文肃公黄文献公俱以文章名文集刋行于世板留学乆残阙不完多以不获其文观覧爲恨前教授庐陵萧伯龄曽爲黄公𥙷刋以桞公文板阙多遂不之𥙷及贵承乏于兹切念二公文章齐名而桞公之文独阙无乃不可居虽异郡而姓与公同又职教是邦得非待予以𥙷其阙乎乃亲检阅阙板百余召工计费该米壹拾肆石有畸官冷俸薄惧不䏻济适前郷贡进士杜桓来谒乃曰先生是举诚斯文羙事岂无好义者成先生之志倡支米参石陈曽朱助袁贞郑义门黄容吴永和皆量助緫若千桓仍𥙷其不足命生贠盛文蒙董印工应源䓁刋永乐肆年正月望日起工四月终毕凢歴日壹伯伍桞公之徳业文章巳盛传于世有不待言姑记𥙷刋文集之颠末云是年五月望日金华府儒学教授桞贵记