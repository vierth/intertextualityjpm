金史御制攺译辽金元三史序御制改译辽金元三史序改译辽金元三史成司事者以序请史无序例也齐梁陈书及后五代乃有序葢出于宋臣修史者剏为之饰例也亦足以观其政之不纲而事之纷紊也若今三史之请序将比于孰乎曰彼之序皆序其事而此之序乃序其言则不可以齐梁等比之矣序其言亦非为之修辞饰说乃改译汉文译其国语之讹误者至于其国制度之理乱君臣之得失未尝一字易葢史者信也所以传万世垂法戒彼其时之史㦯已不能保其必信数百年之后无庸为之修饰且改译者不过正其讹误之语而其旧史之布天下者自在也读史者执旧简而証以新书则可知语之异而事之同则此序之不可不作乃所以明吾志也夫春秋一字之褒贬示圣人大公至正之心若辽金元三国之译汉文则出于秦越人视肥瘠者之手性情各别语言不通而又有谬寓嗤斥之意存焉此岂春秋一字褒贬之为哉向于改译三史之㫖及同文韵綂热河志诸序已屡言之兹不复缀夫辽金虽称帝究属偏安元虽一綂而主中华者才八十年其时汉人之为臣仆者心意终未浃洽我国家承天庥命建极垂綂至于今百四十年矣汉人为臣仆者自其髙曽逮将五世性情无所不通语言无所不晓且今之纂修诸臣即有善通清书兼习诸国字之人则兹三史必当及此时而改译其讹误者是则吾于辽金元三代实厚有造而慰焉虽然是造非吾造乃天造我国家重熙累洽而后得此则所以祈天永命日慎一日之忱惟益兢兢惧乃胜于慰焉云耳御制读金史御制读金史辽金元三史人地名音译讹舛鄙陋失实者多因命儒臣按同文韵统例概行更录盖正其字弗易其文以史者所以传信示公不可以意改也兹阅所进金史见其中文法多有未当者如称元兵为大兵大军以元臣修金史理固宜然而扵大兵大军等句下或接以上或称朝廷则又皆叙金朝事略无界限分别使浅学者观之㡬不能辨其为何代语是乃文义不佳之故然此犹小疵非若人地名之谬误宜改仍其旧可也至若崔立传赞云其志方且要求刘豫之事我大朝岂肯效尤金人者乎金俘人之主帝人之臣百年之后遂唘崔立之狂谋以成青城之烈祸云云直是痛加诋斥实为非体夫一代之史期于传信若逞弄笔锋轻贬胜国则千秋万世之史皆不足信是则有闗扵世道人心者甚大推之明修元史𩔖此者应亦不少然史书流传已久难以釐正亦不得不仍其旧若我本朝修明史扵当时贤奸善恶皆据事直书即各篇论賛亦皆覈实立言不轻为轩轾诚以作史乃千秋万世之定论而非一人一时之私言予向命纂通鑑辑览扵眀神宗以后仍大书眀代纪年而扵本朝定鼎燕京之初尚存福王年号此实大公至正可以垂示天下后世岂若元托克托等之承修金史妄毁金朝者之狃扵私智小见所可同日语㢤书此以揭重刋金史之首抑亦有慨扵前而所以深诫扵后也目録钦定四库全书史部一金史目録正史类本纪十九卷志三十九卷表四卷列传七十三卷凡一百三十五卷卷一本纪第一世纪卷二本纪第二太祖卷三本纪第三太宗卷四本纪第四熙宗卷五本纪第五海陵卷六本纪第六世宗上卷七本纪第七世宗中卷八本纪第八世宗下卷九本纪第九章宗一卷十本纪第十章宗二卷十一本纪第十一章宗三卷十二本纪第十二章宗四卷十三本纪第十三卫昭王卷十四本纪第十四宣宗上卷十五本纪第十五宣宗中卷十六本纪第十六宣宗下卷十七本纪第十七哀宗上卷十八本纪第十八哀宗下卷十九本纪第十九世纪补卷二十志第一天文卷二十一志第二歴上卷二十二志第三歴下卷二十三志第四五行卷二十四志第五地理上卷二十五志第六地理中卷二十六志第七地理下卷二十七志第八河渠卷二十八志第九礼一卷二十九志第十礼二卷三十志第十一礼三卷三十一志第十二礼四卷三十二志第十三礼五卷三十三志第十四礼六卷三十四志第十五礼七卷三十五志第十六礼八卷三十六志第十七礼九卷三十七志第十八礼十卷三十八志第十九礼十一卷三十九志第二十乐上卷四十志第二十一乐下卷四十一志第二十二仪卫上卷四十二志第二十三仪卫下卷四十三志第二十四舆服卷四十四志第二十五兵卷四十五志第二十六刑卷四十六志第二十七食货一卷四十七志第二十八食货二卷四十八志第二十九食货三卷四十九志第三十食货四卷五十志第三十一食货五卷五十一志第三十二选举一卷五十二志第三十三选举二卷五十三志第三十四选举三卷五十四志第三十五选举四卷五十五志第三十六百官一卷五十六志第三十七百官二卷五十七志第三十八百官三卷五十八志第三十九百官四卷五十九表第一宗室卷六十表第二交聘上卷六十一表第三交聘中卷六十二表第四交聘下卷六十三列传第一后妃上始祖明懿皇后徳帝思皇后安帝节皇后献祖恭靖皇后昭祖威顺皇后景祖昭肃皇后世祖简翼皇后肃宗靖宣皇后穆宗贞惠皇后康宗敬僖皇后太祖圣穆皇后太祖光懿皇后太祖钦宪皇后太祖宣献皇后太祖崇妃萧氏太祖钦仁皇后熈宗悼平皇后海陵嫡母徒单氏海陵母太氏海陵后徒单氏卷六十四列传第二后妃下睿宗钦意皇后睿宗贞懿皇后世宗昭徳皇后世宗元妃张氏世宗元妃李氏显宗孝懿皇后显宗昭圣皇后章宗钦怀皇后章宗元妃李氏卫绍王后徒单氏宣宗皇后王氏宣宗明惠皇后哀宗徒单皇后卷六十五列传第三始祖以下诸子始祖子斡鲁徳帝子博啰安帝子钖赫特钖哩布钖里库献祖六子昭祖子乌肯彻伯赫𤣥孙崇成景祖子噶顺满丕们圗珲世祖子威泰乌色乌哲昻卷六十六列传第四始祖以下诸子穆宗子朂康宗子威赫宗室唿实黙和卓果布𠂻齐珠噜唿实哈宗贤达兰卞膏奕爱实卷六十七列传第五钖馨和诺克乌春拉必通恩埒克阿苏奚王和勒博卷六十八列传第六罕都伊克固纳额尔古讷芬彻卷六十九列传第七太祖诸子宗隽宗杰宗强爽可喜阿宗敏元卷七十列传第八萨哈宗宪希卜苏宗亨宗贤实图美忠实实思敬卷七十一列传第九斡鲁乌楞古贝勒博勒和乌哲库栋摩宗叙卷七十二列传第十罗索和尼黙音仲哈里尼楚赫古云玛竒巴尔斯实古纳卷七十三列传第十一阿里罕晏宗尹宗宁宗道宗雄阿林安塔哈希尹守贞守能卷七十四列传第十二宗瀚宗望卷七十五列传第十三卢彦伦毛子廉李三钖孔敬宗李师夔沈璋左企弓虞仲文左泌卷七十六列传第十四太宗诸子宗磐宗固宗本杲宗义宗干充永元兖襄衮卷七十七列传第十五宗弼亨张邦昌刘豫逹兰卷七十八列传第十六刘彦宗刘蕚刘筈刘仲诲刘頍时立爱韩企先卷七十九列传第十七郦琼李成孔彦舟徐文施宜生张中孚张中彦宇文虚中王伦卷八十列传第十八熈宗二子济安道济钖黙阿里托克索乌雅富埒珲持嘉晖大㚖磐阿里布卷八十一列传第十九赫木颇徳克徳额图珲瓜尔佳实讷珠勒根穆都哩洪果逹唿布富察和珍瓜尔佳沃哩布王伯龙高彪温特赫富拉塔伯特徳哩布耶律懐义萧旺嘉努田灏赵隇卷八十二列传第二十郭药师耶律图善乌雅唿尔哈乌雅沃哩布萧恭完颜希卜苏赫舍哩唿喇耶律恕郭企忠乌苏额琳延扎们都布萨欢塔郑建充乌库哩萨哈伊喇温萧仲恭萧仲宣高松海陵诸子光英元寿舒苏鄂博广阳卷八十三列传第二十一张通古张浩张汝霖张𤣥素张汝弼耶律安礼纳哈塔椿年祁宰卷八十四列传第二十二杲诺延温都思忠温都乌逹昂高桢白彦敬张景仁卷八十五列传第二十三世宗诸子永中永蹈永功永徳永成永升卷八十六列传第二十四李石完颜福寿通吉义乌雅富埒赫乌雅普霞努乌雅扎拉李师雄尼玛哈楚唿富珠哩定方瓜尔佳唿喇富察鄂伦瓜尔佳扎拉卷八十七列传第二十五赫舍哩志宁布萨忠义图克坦喀齐喀卷八十八列传第二十六赫舍哩良弼完颜守道石琚唐古安礼伊喇道卷八十九列传第二十七苏保衡瞿永固魏子平孟浩梁肃伊喇慥伊喇子敬卷九十列传第二十八赵元伊喇道高徳基马讽完颜鄂博库刘徽柔贾少沖伊喇鄂尔多珠勒根彦忠张九思高衎杨邦基丁暐仁卷九十一列传第二十九完颜萨哈龎廸温特赫伊苏玛勒实图美伊喇成舒穆噜卞杨仲武富察世杰萧懐忠伊喇谙逹富珠哩阿老罕赵兴祥舒穆噜荣敬嗣晖卷九十二列传第三十毛硕李上逹曹望之大懐贞卢孝俭卢庸李偲图克坦克宁卷九十三列传第三十一显宗诸子琮瓌从彛从宪玠章宗诸子洪裕洪靖洪熙洪衍洪辉徳里卫绍王子从恪宣宗诸子庄献太子𤣥龄守纯通吉思吉承裕布萨揆穆延萨克逹宗浩卷九十四列传第三十二瓜尔佳清臣内族襄瓜尔佳衡完颜安国裕尔伯特卷九十五列传第三十三伊喇履张万公富察通钮祜禄额特埓程辉刘玮董师中王蔚马惠迪马琪杨伯通尼玛哈鑑卷九十六列传第三十四黄乆约李晏李仲畧李愈王贲许安仁梁襄路伯达卷九十七列传第三十五费摩亨沃哷忠张大节张亨韩钖邓俨巨搆贺扬庭阎公贞焦旭刘仲洙李完马百禄杨伯元刘玑康元弼伊喇益卷九十八列传第三十六完颜匡完颜纲完颜鼎努卷九十九列传第三十七图克坦镒贾铉孙铎孙即康李革卷一百列传第三十八孟铸宗端修完颜闾山路铎完颜伯嘉珠格筠夀张炜高竑李复亨卷一百一列传第三十九承晖穆延尽忠布萨端耿端义李英富珠哩徳裕乌库哩庆寿卷一百二列传第四十布萨安贞田琢完颜弼蒙古纲必喇阿噜岱卷一百三列传第四十一完颜仲元完颜阿林完颜霆乌库哩长寿完颜佐舒穆噜仲温乌库哩礼富察阿里鄂屯襄完颜富拉塔瓜尔佳钖尔格珠嘉臣嘉赫舍哩和勒端完颜伊尔必斯完颜特尔格纳喇唿喇勒卷一百四列传第四十二纳塔谋嘉邹谷高霖孟奎乌凌阿与郭俣温特赫逹王扩伊喇富森鄂屯忠孝富察思忠赫舍哩唿实黙完颜㝢沃唿哈逹富察伊埒图卷一百五列传第四十三程宷任熊祥孔璠范拱张用直刘枢王翛杨伯雄萧贡温特赫提克徳张瀚任天宠卷一百六列传第四十四张暐张行简贾益谦刘炳珠格高珙伊喇托卜嘉卷一百七列传第四十五高汝砺张行信卷一百八列传第四十六胥鼎侯挚巴古喇师安石卷一百九列传第四十七完颜苏哷陈规许古卷一百一十列传第四十八杨云翼赵秉文韩玉冯璧李献甫雷渊程震卷一百一十一列传第四十九瓜尔佳实伦内族额尔克萨哈连强伸乌凌阿唿图内族色埒赫舍哩约赫徳卷一百一十二列传第五十完颜哈逹伊喇布哈卷一百一十三列传第五十一完颜萨布博索持嘉喀齐喀卷一百一十四列传第五十二白华钖黙爱实舒穆噜世勣卷一百一十五列传第五十三完颜纳新崔立聂天骥持嘉乌新卷一百一十六列传第五十四图克坦乌登实嘉纽勒珲富察官努内族承立卷一百一十七列传第五十五图克坦伊都钮祜禄经实王賔国用安时青卷一百一十八列传等五十六苖道润王福伊喇重嘉努武仙张甫靖安民郭文振胡天作张开燕宁卷一百一十九列传第五十七钮祜禄纳新完颜罗索乌库哩镐张天纲完颜仲徳卷一百二十列传第五十八世戚实嘉努费摩逹唿敦图克坦恭乌库哩富勒唿唐古徳温乌库哩尼玛哈富察额古徳乌凌阿晖富察鼎寿图克坦思忠图克坦绎乌凌阿复乌库哩元忠唐古贡乌凌阿琳图克坦公弼图克坦铭圗克坦肆喜卷一百二十一列传第五十九忠义一华沙布特库布古徳钮祜禄罕努曹珪温特赫布敦额哩页纳喇绰竒魏全珊延瓜尔佳守中舒穆噜元毅伯特梅和尚乌克逊温屯高守约哈萨喇安礼王维翰伊喇古尼宋扆乌库哩荣祖乌库哩仲温玖珠李演刘徳基王毅王诲齐鹰扬珠嘉佛新高钖卷一百二十二列传第六十忠义二呉僧格乌库哩徳升张顺马骧伯特乌格鄂屯丑和尚苏尔坦富珠哩福夀呉邦杰纳哈塔富拉塔钮祜禄恩楚时茂先温特赫老尔梁特胜贾邦宪伊喇阿里哈完颜禄锦赫舍哩鹤寿富察罗索钮祜禄资禄赵益侯小叔王佐洪果玖珠乌凌阿竒珠图们色埒黙玛哈富勒唿乌雅威赫乌雅恩彻亨钮祜禄贞卷一百二十三列传第六十忠义三图克坦航完颜陈和尚杨沃衍乌库哩黒汉图们唿图克们姬汝作爱新禹显卷一百二十四列传第六十二忠义四马庆祥商衡珠嘉托罗海杨逹夫冯延登乌克逊仲瑞乌克逊纳新富察𤦺蔡巴尔温都察逊完颜经实毕资伦郭哈玛尔卷一百二十五列传第六十六文艺上韩昉蔡松年吴激马定国任询赵可郭长倩萧永祺胡砺王竞杨伯仁郑子𣆀党懐英卷一百二十六列传第六十四文艺下赵沨周昻王庭筠刘昻李经刘从益吕中孚李纯甫王鬰宋九嘉龎铸李献能王若虚王元节麻九畴李汾元徳明卷一百二十七列传第六十五孝友温特赫鄂勒博陈颜刘瑜孟兴王震刘政隠逸褚承亮王去非赵质杜时昇郝天挺薛继先高仲振张潜王汝梅宋可辛愿王予可卷一百二十八列传第六十六循吏卢克忠牛徳昌范承吉王政张奕李瞻刘敏行傅慎㣲刘焕高昌福孙徳渊赵鑑富察郑留钮祜禄守愚舒穆噜元张彀赵重福武都赫舍哩徳张特立王浩卷一百二十九列传第六十七酷吏高闾山富察和卓佞倖萧肆张仲轲李通马钦高懐贞萧裕胥持国卷一百三十列传第六十八列女阿林妻李寳信妻韩庆氏妻雷妇师氏康珠珠李文妻李英妻相琪妻阿尔占萨哈连妻许古妻冯妙真富察氏乌库哩氏苏哷妻莽格妻尹氏白氏聂孝女仲徳妻寳符李氏卷一百三十一列传第六十九宦者梁珫宋珪方技刘完素张从正李庆嗣纪天钖张元素马贵中武祯李思胡徳新卷一百三十二列传第七十逆臣秉徳唐古辨乌逹大兴国图克坦额哷楚克布萨思恭图克坦贞李老僧完颜元宜赫舍哩执中卷一百三十三列传第七十一叛臣张觉耶律伊喇斡罕卷一百三十四列传第七十二外国上西夏卷一百三十五列传第七十三外国下高丽国语解金九帝起太祖収国元年乙未尽哀宗天兴三年甲午百二十年等谨案金史一百三十五卷元托克托等奉勅撰凡纪十九卷表四卷列传七十三卷金人肇基东海奄有中原制度典章彬彬为盛征文考献具有所资且元人于此书经营已久与宋辽二史取办仓卒者不同故其首尾完具条例整齐约而不疎赡而不芜在三史之中独为最善如载世纪于卷首而列景宣帝睿宗显宗于世纪补则酌取魏书之例厯志则采赵知微之大明厯而兼考浑象之存亡礼志则掇韩企先等之大金集礼而兼及杂仪之品节河渠志之详于二十五埽百官志之首叙建诸官箴本本元元具有条理食货志则因物力之微而叹其初法之不慎选举志则因令史之正班而推言仕进之末弊交聘表则数宋人三失而惜其不知守险不能自强皆切中事机意存殷鉴卓然有良史之风惟列传中颇多疎舛如杨朴佐太祖开基见于辽史而不为立传晋王宗翰之上书乞免见北盟㑹编沈王宗弼之遗令处分见建炎以来系年要録皆有闗国政而本传不书皆乖体例至昌本之南走施宜生之泄谋宇文虚中之谤讪传闻异辞皆未能核定亦由于祗据实録未暇旁考诸书然宋史载两国兵事多採摭宋人所记不免浮词如采石之战其时海陵士卒闻大定改元离心自溃虞允文攘以为功殊非事实此书所载独得其真泰和以后诸臣𫝊尤能悉其情事葢好问等得诸目睹与传闻异辞者殊也干隆四十九年十一月恭校上总纂官纪昀陆钖熊孙士毅总校官陆费墀金史卷一钦定四库全书金史卷一元中书右丞相总裁托克托等修本纪第一世纪金之先出靺鞨氏靺鞨本号勿吉勿吉古肃慎地也元魏时勿吉有七部曰粟末部曰博绰部曰恩彻亨部曰佛宁部曰哈沙部曰黑水部曰白山部隋称靺鞨而七部并同唐初有黑水靺鞨粟末靺鞨其五部无闻粟末靺鞨始附高丽姓大氏李勣破高丽粟末靺鞨保东牟山后为渤海称王传十余世有文字礼乐官府制度有五京十五府六十二州黑水靺鞨居肃慎地东濒海南接高丽亦附于高丽尝以兵十五万衆助高丽拒唐太宗败于安市开元中来朝置黑水府以部长为都督刺史置长史监之赐都督姓李氏名献诚领黑水经略使其后渤海盛强黑水役属之朝贡遂絶五代时契丹尽取渤海地而黑水靺鞨附属于契丹其在南者籍契丹号熟女直其在北者不在契丹籍号生女直生女直地有混同江长白山混同江亦号黑龙江所谓白山黑水是也金之始祖讳函普初从高丽来年已六十余矣兄阿库纳好佛留高丽不肯从曰后世子孙必有能相聚者吾不能去也独与弟博和哩俱始祖居完颜部布尔罕水之涯博和哩居扎兰其后唿实黙以曷蘓馆归太祖自言其祖兄弟三人相别而去盖阿库纳之后实图美都古噜纳博和哩之裔也及太祖败辽兵于境上获耶律色实乃使梁福额特埓招谕渤海人曰女直渤海本同一家葢其初皆勿吉之七部也始祖至完颜部居久之其部人尝杀它族之人由是两族交恶閧鬬不能解完颜部人谓始祖曰若能为部人解此怨使两族不相杀部有贤女年六十而未嫁当以相配仍为同部始祖曰诺廼自往谕之曰杀一人而鬬不解损伤益多曷若止诛首乱者一人部内以物纳偿汝可以无鬬而且获利焉怨家从之乃为约曰凡有杀伤人者徴其家人口一马十偶牸牛十黄金六两与所杀伤之家即两解不得私鬭曰谨如约女直之俗杀人偿马牛三十自此始既备偿如约部衆信服之谢以青牛一并许归六十之妇始祖乃以青牛为聘礼而纳之并得其赀产后生二男长乌噜次斡鲁一女卓克索巴自是遂为完颜部人天㑹十四年追谥景元皇帝庙号始祖皇统四年号其藏曰光陵五年増谥始祖懿宪景元皇帝子徳帝讳乌噜天㑹十四年追谥徳皇帝皇统四年号其藏曰熙陵五年增谥渊穆𤣥徳皇帝子安帝讳巴哈天㑹十四年追谥安皇帝皇统四年号其藏建陵五年增谥和靖庆安皇帝子献祖讳绥赫黑水旧俗无室庐负山水坎地梁木其上覆以土夏则出随水草冬则入处其中迁徙不常献祖乃徙居海古勒水耕垦树艺始筑室有栋宇人唿其地为额讷格尔额讷格尔者汉语居室也自此遂定居于安春水之侧矣天㑹十四年追谥定昭皇帝庙号献祖皇统四年号其藏曰辉陵五年增谥献祖纯烈定昭皇帝子昭祖讳舒噜刚毅质直生女直无书契无约束不可检制昭祖欲稍立条敎诸父部人皆不悦欲坑杀之已被执叔父钖里库知部衆将杀昭祖曰吾兄子贤人也必能承家安辑部衆此辈奈何辄欲坑杀之亟往弯弓注矢射于衆中刼执者皆散走昭祖乃得免昭祖稍以条敎为治部落寖强辽以特哩衮官之诸部犹以旧俗不肯用条敎昭祖耀武至于青岭白山顺者抚之不从者讨伐之入于苏伯扎兰之地所至皆克㨗还经佛页水昭祖恶其地名类禽鸟所居虽已困惫不肯止行至古哩甸得疾迨夜寝于村舍有盗至遂中夜启行至巴喇济村止焉是夕卒载柩而行遇贼于路夺柩去部衆追贼与战复得柩爪尔佳部人富唿复来袭埀及富唿问诸路人曰舒噜柩去此几何其人曰逺矣追之不及也富唿遂止于是乃得归𦵏焉生女直之俗至昭祖时稍用条敎民颇听从尚未有文字无官府不知岁月晦朔是以年寿脩短莫得而考焉天㑹十五年追谥成襄皇帝庙号昭祖皇统四年藏号安陵五年增谥昭祖武惠成襄皇帝子景祖讳乌古鼐辽太平元年辛酉岁生自始祖至此六世矣景祖稍役属诸部自白山叶赫图们扎兰扎卜古伦之属以至五国之长皆听命是时辽之边民有逃而归者及辽以兵徙图埓乌舍之民图埓乌舍多不肯徙亦逃而来归辽使赫噜林牙将兵来索逋逃之民景祖恐辽兵深入尽得山川道路险易或将图之乃以计止之曰兵若深入诸部必惊扰变生不测逋户亦不可得非计也赫噜以为然遂止其军与赫噜自行素之是时邻部虽稍从海兰水乌凌阿部钖馨尚拒阻不服攻之不克景祖以计告辽主辽主遣使责让钖馨钖馨乃遣其子颇克绰欢入朝辽主厚赐遣还其后钖馨与颇克绰欢见辽主于春蒐辽主留钖馨于边地而遣颇克绰欢还所部景祖之谋也既而五国佛宁部节度使巴哩美叛辽鹰路不通辽人将讨之先遣通肯来谕㫖景祖曰可以计取若用兵彼将走保险阻非岁月可平也辽人从之葢景祖终畏辽兵之入其境也故自以为功于是景祖阳与巴哩美为好而以妻子为质袭而擒之献于辽主辽主召见于寝殿燕赐加等以为生女直部族节度使辽人唿节度使为太师金人称都太师者自此始辽主将刻印与之景祖不肯系辽籍辞曰请俟他日辽主终欲与之遣使来景祖诡使部人扬言曰主公若受印系籍部人必杀之用是以拒之辽使乃还既为节度使有官属纪纲渐立矣生女直旧无铁邻国有以甲胄来鬻者倾赀厚贾以与贸易亦令昆弟族人皆售之得铁既多因之以修弓矢备器械兵势稍振前后愿附者衆鄂敏水富察部特克新特布水完颜部图们水温特赫部舍音水完颜部相继来附景祖为人寛恕能容物平生不见喜愠推财与人分食解衣无所吝惜人或忤之亦不念先时有叛去者遣人谕诱之叛者曰汝主和銮也和銮吾能获之吾岂能为和銮屈哉和銮汉语慈乌也北方有之状如大鸡善啄物见牛马槖駞嵴间有疮啄其嵴间食之马牛辄死若饥不得食虽砂石亦食之景祖嗜酒好色饮啗过人时人唿曰和銮故彼以此讪之亦不以介意其后讪者力屈来降厚赐遣还海兰水有率衆降者录其岁月姓名即遣去俾复其故人以此益信服之辽咸雍八年五国穆延部苏页贝勒叛辽鹰路不通景祖伐之苏页来御景祖被重铠率衆力战苏页兵败走巴喇宻特泺时方十月氷忽解苏页不能军衆溃去乃旋师道中遇逋亡要遮险阻昼夜拒战比至部已惫即往见辽边将逹噜噶自陈败苏页功行次拉林水未见达噜噶疾作而复卒于家年五十四天㑹十四年追谥惠桓皇帝庙号景祖皇统四年藏号定陵五年增谥景祖英烈惠桓皇帝第二子袭节度使是为世祖讳和哩布生女直之俗生子年长即异居景祖九子元配唐古氏生和卓次世祖次噶顺次肃宗次穆宗及当异居景祖曰和卓柔和可治家务和哩布有器量智识何事不成噶顺亦柔善人耳乃命和卓与世祖同居噶顺与肃宗同居景祖卒世祖继之世祖卒肃宗继之肃宗卒穆宗继之穆宗复传世祖之子至于太祖竟登大位焉世祖辽重熙八年己卯岁生辽咸雍十年袭节度使景祖异母弟伯赫有异志世祖虑其为变不使将兵但为部长伯赫遂诱和诺克萨克逹乌春乌木罕为乱及间诸部使贰于世祖世祖犹欲抚慰之语在伯赫和诺克等𫝊中世祖尝买𤓰尔佳部鍜工鄂博台被甲九十乌春欲託此以为兵端世祖还其甲语在乌春传部中有流言曰欲生则附于伯赫欲死则附于和哩布颇拉淑世祖闻之疑焉无以察之乃佯为具装欲有所往者隂遣人扬言曰㓂至部衆闻者莫知虚实有保于伯赫之室者有保于世祖之室者世祖乃尽得兄弟部属向背彼此之情矣间数年乌春来攻世祖拒之时十月已半大雨累昼夜氷澌覆地乌春不能进乃悔曰此天也引兵去乌春舍于阿勒哈村卓巴纳家而以兵围其弟双寛于赫伯村兵退双寛执其兄卓巴纳而请涖杀于世祖且请免其孥戮从之和诺克萨克逹亦举兵遣肃宗拒之当是时乌春兵在北和诺克兵在南其势甚盛戒之曰可和则和否则战肃宗兵败㑹乌春以久雨解去世祖乃以偏师渉舍珲水经特克水覆和诺克萨克逹之家明日大雾晦㝠失道至摩多图水乃觉即还至舍珲特克之间升高阜望见六骑来大唿驰击之世祖射一人毙生获五人问之则布唿萨克萨使助和诺克萨克逹者也世祖至和诺克萨克逹所居焚其家杀百许人旧将主保亦死之比世祖还与肃宗㑹肃宗兵又败世祖以失利让肃宗遣人议和和诺克萨克逹曰以尔英格之大赤马希卜苏之紫骝马与我则和二马皆女直名马不许和诺克萨克逹㑹诸部来攻过费摩部以其附于世祖也纵火焚之富察部沙津贝勒唿卜图贝勒使爱实来告难世祖使之诡从以自全曰战则以旗鼓自别遂往御和诺克之衆将行有报者曰伯赫食于爱妾之父家肉胀咽死矣乃遣肃宗求援于辽即率衆出使希卜苏取海古勒兄弟兵则知海古勒兄弟已贰于和诺克矣欲併取其衆径往侦者报曰敌已至将战世祖戒希卜苏曰汝先设阵于托果原待吾三扬旗三鸣鼔即弃旗决战死生唯在今日使费摩唿实牵大紫骝马以为贰马疾驰至阵时和诺克萨克逹军盛强世祖军吏未战而惧皆植立无人色世祖阳阳如平常亦无责让之言但令士卒解甲少憇以水沃面调麨水饮之有顷训励之军势复振乃避衆独引穆宗执其手密与之言曰今日之事若胜则已万一有不胜吾必无生汝今介马遥观勿预战事若我死汝勿收吾骨勿顾恋亲戚亟驰马奔告汝兄颇拉淑于辽系籍受印乞师以报此讐语毕袒袖不被甲以緼袍埀襕护前后心韔弓提剑三扬旗三鸣鼔弃旗搏战身为军锋突入敌阵衆从之希卜苏从后奋击大败之乗胜逐之自安巴弯至于北隘甸死者如仆麻摩多图水水为之赤弃车甲马牛军实尽获之世祖曰今日之㨗非天不能及此亦可以知足矣虽纵之去败军之气没世不振乃引军还世祖视其战地驰突成大路濶且三十陇手杀九人自相重积人皆异之和诺克萨克逹自此不复能聚各以其属来降辽大安七年也初和诺克兄弟之变博都哩部布唿富察部萨克苏助之至是招之不来布唿之党舒噜遂杀布唿来降萨克苏追蹑亡者道傍人濳射之中口而死自是旧部悉归景祖时沃哷部人博诺来属及是有他志㑹其家失火因以纵火诬罕都世祖徴偿如约博诺不自安遂结乌春乌木罕举兵使肃宗与战败之获博诺世祖献之于辽拉必玛察侵掠野居女直畧拉林水牧马世祖击之中四创久之疾愈拉必等复畧穆宗牧马交结诸部世祖复伐之拉必等绐降乃旋拉必得古哩甸兵百十有七人据穆稜水守险钖馨子颇克绰欢亦在其中世祖克之尽获古哩甸兵玛察遁去遂擒拉必及颇克绰欢皆献之辽既而复请之辽人与之并以前后所献罪人归之罕都破乌春等于实都古实巴克实皆就擒世祖自将与罕都合兵岭东诸军皆至是时乌春已前死乌木罕请于辽愿和解既与和复来袭乃进军围之乌木罕弃城遁去破其城尽俘获之以功差次分赐诸军城始破议渠长生杀衆皆长跪辽使者在坐忽一人佩长刀突前咫尺谓世祖曰勿杀我辽使及左右皆走匿世祖色不少动执其人之手语之曰吾不杀汝也于是罚左右匿者曰汝等何敢失次耶罚既已乃徐使执突前者杀之其胆勇镇物如此师还寝疾遂笃元娶纳喇氏哭不止世祖曰汝勿哭汝惟后我一岁耳肃宗请后事曰汝惟后我三年肃宗出谓人曰吾兄至此亦不与我好言乃叩地而哭俄唿穆宗谓曰乌雅舒柔善若办集契丹事阿固逹能之辽大安八年五月十五日卒袭位十九年年五十四明年纳喇氏卒又明年肃宗卒肃宗病笃叹曰我兄真多智哉世祖天性严重有智识一见必识暂闻不忘凝寒不缩栗动止不回顾毎战未尝被甲先以梦兆候其胜负尝乗醉骑驴入室中明日见驴足迹问而知之遂不复饮酒袭位之初内外溃叛缔交为㓂世祖因败为功变弱为彊既破和诺克萨克逹乌春乌木罕基业自此大矣天㑹十五年追谥圣肃皇帝庙号世祖皇统四年号其藏曰永陵五年增谥世祖神武圣肃皇帝母弟颇拉淑袭节度使景祖第四子也是为肃宗辽重熙十一年壬午岁生在父兄时号国相国相之称不知所始初雅逹为国相雅逹者和诺克萨克逹之父也景祖以币马求于雅逹而命肃宗为之肃宗自幼机敏善辩当其兄时身居国相尽心匡辅时叔父伯赫有异志及和诺克萨克逹乌春乌木罕钖馨父子拉必玛察作难毎用兵肃宗独当一面尤能知辽人国政人情凡有辽事一切委之肃宗専心焉凡白事于辽官皆令逺跪陈辞译者传致之往往为译者错乱肃宗欲得自前委曲言之故先不以实告译者译者惑之不得已引之前使自言乃以草木瓦石为筹枚数其事而陈之官吏听者皆愕然问其故则为卑辞以对曰鄙陋无文故如此官吏以为实然不复疑故所诉无不如意和诺克萨克逹之战部人赛罕死之其弟和銮隂懐忿怨一日忽以剑嵴置肃宗项上曰吾兄为汝辈死矣刭汝以偿则如之何久之因其兄柩至遂怒而攻希卜苏希卜苏走避之攻肃宗于家矢注次室之裙着于门扉复攻罕都罕都衷甲拒于室中既不能入持其门旃而去往附博诺博诺诱乌春兵度岭世祖与遇于苏苏海甸世祖曰予昔有异梦今不可亲战若左军中有力战者则大功成矣命肃宗及色埓黙希卜苏与战肃宗下马名唿世祖复自唿其名而言曰若天助我当为衆部长则今日之事神祗监之语毕再拜遂炷火束緼顷之大风自后起火益炽是时八月并青草皆焚之烟熖涨天我军随烟冲击大败之遂获博诺囚而献诸辽并获和銮肃宗释其罪左右任使之后竟得其力焉大安八年自国相袭位是时玛察尚据哲克依水缮完营堡诱纳亡命招之不听遣康宗伐之太祖以别军取玛察家属锜釜无遗既获玛察杀之献馘于辽屯水民来附二年癸酉遣太祖以偏师伐尼玛哈部帅水抹离海村跋黑播立开平之自是㓂贼皆息三年八月肃宗卒天㑹十五年追谥穆宪皇帝皇统四年藏号泰陵五年增谥肃宗明睿穆宪皇帝母弟穆宗讳英格字额噜温景祖第五子也南人称扬割太师又曰扬割追谥孝平皇帝号穆宗又曰扬割号仁祖金代无号仁祖者穆宗讳英格谥孝平盈近扬歌近割南北音讹辽人唿节度使为太师自景祖至太祖皆有是称凡丛言松漠记张棣金志等书皆无足取穆宗辽重熙二十一年癸己岁生肃宗时擒玛察辽命穆宗为详衮大安十年甲戌袭节度使年四十二以兄和卓子萨哈为国相三年丙子唐古部巴噶贝勒与温都部人巴图有旧巴噶以事往巴图杀巴噶使太祖率师伐巴图巴图亡去追及杀之钖馨水赫舍哩部阿苏穆都哩阻兵为难穆宗自将伐阿苏萨哈以偏师攻通恩城㧞之阿苏初闻来伐乃自往诉于辽遂留和卓守阿苏城穆宗乃还㑹屯水图噜库水赫舍哩部阿勒班及舒噜阻五国鹰路执杀辽捕鹰使者辽诏穆宗讨之阿勒班等据险立栅方大寒乃募善射者操劲弓利矢攻之数日入其城出辽使存者数人俾之归图们珲春水之交乌库哩部埓克卓多适与蘓伯水乌库哩达萨塔并起兵穆噜宻斯罕城讷格纳之子通恩亦亡去于是两党作难八月萨哈为都统希卜苏阿里罕威泰副之以伐埒克卓多乌塔等们图珲实图美伐逹萨塔萨哈欲先平边地城堡或欲先取埓克莫能决乃命太祖往通恩将援埒克乘们图珲兵未集而攻之实图美军既与们图珲㑹迎击通恩大败之降穆噜宻斯罕城获通恩逹萨塔释弗杀太祖度佛宁岭与萨哈㑹攻破埓克城埓克己先往辽矣尽杀其城中渠长还围乌塔城乌塔先己亡在外城降于军卓多亦降于普嘉努于是抚宁诸路如旧时太祖因致穆宗敎图们珲春叶赫钖馨四路及岭东诸部自今勿复称都部长命双寛绰哈等抚定伊勒唿岭绰满水之西诸部居民又命威泰及偏裨悉平二额讷斯珲二恩楚等路冦盗而还七年庚辰和卓尚守阿苏城穆都哩来降阿苏犹在辽辽使使来罢兵未到穆宗使乌凌阿舒噜往佐和卓戒之曰辽使来罢兵但换我军衣服旗帜与阿苏城中无辨勿令辽使知之因戒和卓曰辽使可以计却勿听其言遽罢兵也辽使果来罢兵穆宗使富察部唿噜贝勒宻逊贝勒与俱至阿苏城和卓见辽使诡谓唿噜宻逊曰我部族自相攻击于汝等何事谁识汝之太师乃援枪刺杀唿噜宻逊所乘马辽使惊骇遽走不敢回顾径归居数日破其城逹唿布还自辽在城中执而杀之阿苏复诉于辽辽遣奚节度使伊里来穆宗至拉林水兴克村见伊里问阿苏城事命穆宗曰凡攻城所获存者复与之不存者备偿且徴马数百匹穆宗与辽佐谋曰若偿阿苏则诸部不复可号令任使也乃令矩威图塔两水之民阳为阻絶鹰路复使布古徳部节度使言于辽曰欲开鹰路非生女直节度使不可辽不知其为穆宗谋也信之命穆宗讨阻絶鹰路者而阿苏城事遂止穆宗声言平鹰路乃畋于屯水而归是岁埓克来降八年辛巳辽使使持赐物来赏平鹰路之有功者九年壬午使普嘉努以辽赐给矩威图塔之民且修鹰路而归冬萧哈里叛入于系案女直阿克占部遣其族人额特埓来结和曰愿与太师友同往伐辽穆宗执额特埓㑹辽命穆宗捕讨哈里穆宗送额特埓于辽募军得甲千余女直甲兵之数始见于此葢未尝满千也军次混同水萧哈里再使人来复执之既而与哈里遇哈里遥问曰我使者安在对曰与后人偕来哈里不信是时辽追哈里兵数千里攻之不能克穆宗谓辽将曰退尔军我当独取哈里辽将许之太祖䇿马突战流矢中哈里首哈里堕马下执而杀之大破其军使阿里罕献馘于辽金人自此知辽之易与也是役也康宗最先登于是以先登并有功者为前行次以诸军䕶俘获归所部穆宗朝辽主于渔所大被嘉赏授以使相钖予加等十年癸未二月穆宗还辽使使授从破哈里者官赏高丽始来通好十月二十九日穆宗卒年五十有一初诸部各有信牌穆宗用太祖议擅置牌号者寘于法自是号令乃一民听不疑自景祖以来两世四主志业相因卒定离析一切治以本部法令东南至于伊勒唿海兰扎兰托卜古伦东北至于五国矩威图塔金葢盛于此天㑹十五年追谥孝平皇帝庙号穆宗皇统四年号其藏曰献陵五年增谥章顺孝平皇帝兄子康宗讳乌雅舒字茂禄完世祖长子也辽清宁七年辛丑岁生干统五年癸未袭节度使年四十三穆宗末年阿苏使徳济诱扇边民海兰甸人执送之穆宗使硕硕欢抚纳海兰甸未行穆宗卒至是遣焉先是高丽通好既而颇有隙高丽使来请议事使者至高丽拒而不纳五水之民附于高丽执团练使十四人语在高丽传中二年甲申高丽再来伐硕硕欢再破之高丽复请和前所执团练十四人皆遣归硕硕欢抚定边民而还苏伯水民不听命使威泰等至唿尔哈川召诸官僚告谕鸿观部苏伯水斋沃赫贝勒不至威准部哲尔徳部既至复亡去乌塔遇二部于玛竒岭执之而来遂伐沃赫克之威泰进至博齐赫攻拔欢塔城乃还四年丙戌高丽遣黑欢方石来贺袭位遣博啰报之高丽约还诸亡在彼者乃使阿古双寛往受之高丽背约杀二使筑九城于海兰甸以兵数万来攻乌色败之斡鲁亦筑九城与高丽九城相对高丽复来攻乌色复败之高丽约以还逋逃之人退九城之军复所侵故地九月乃罢兵七年己丑岁不登减盗贼徴偿振贫乏者十一年癸酉康宗卒年五十三天㑹十五年追谥㳟简皇帝皇统四年号其藏曰乔陵五年增谥康宗献敏㳟简皇帝赞曰金之厥初兄弟三人亦微矣熙宗追帝祖宗定着始祖景祖世祖庙世世不祧始祖娶六十之妇而生二男一女岂非天耶景祖不受辽籍辽印取雅逹国相以与其子世祖既破和诺克萨克逹辽政日衰而以太祖属之穆宗其思虑岂不深逺矣夫金史卷一金史卷二钦定四库全书金史卷二元中书右丞相总裁托克托等修本纪第二太祖太祖应干兴运昭德定功仁明庄孝大圣武元皇帝讳旻本讳阿固达世祖第二子也母曰翼简皇后纳喇氏辽道宗时有五色云气屡出东方大若二千斛囷仓之状司天孔致和窃谓人曰其下当生异人建非常之事天以象告非人力所能为也咸雍四年戊申七月一日太祖生幼时与羣儿戏力兼数軰举止端重世祖尤爱之世祖与拉必玛察战于野鹊水世祖被四创疾困坐太祖于膝循其髪而抚之曰此儿长大吾复何忧十岁好弓矢甫成童即善射一日辽使坐府中顾见太祖手持弓矢使射羣鸟连三发皆中辽使矍然曰竒男子也太祖尝宴赫舍哩部唿尔罕家散歩门外南望髙阜使衆射之皆不能至太祖一发过之度所至踰三百二十歩宗室们图珲最善射逺其不及者犹百歩也天德三年立射碑以识焉世祖伐布唿太祖因希卜苏请从行世祖不许而心异之乌春既死乌木罕请和既请和复来攻遂围其城太祖年二十三被短甲免胄不介马行围号令诸军城中望而识之壮士托云乘骏马持枪出城驰刺太祖太祖不及备舅氏和尔和驰出其间击托云枪折刺中其马托云仅得免尝与扎唿岱出营杀略不令世祖知之且还敌以重兵追之独行隘巷中失道追者益急值髙岸与人等马一跃而过追者乃还世祖寝疾太祖以事如辽统军司将行世祖戒之曰汝速了此事五月未半而归我犹及见汝也太祖往见和啰木萨噶统军既毕事前世祖没一日还至家世祖见太祖来所请事皆如志喜甚执太祖手抱其颈而抚之谓穆宗曰乌雅舒柔善惟此子足了契丹事穆宗亦雅重太祖出入必俱太祖逺出而归穆宗必亲迓之世祖已擒拉必玛察尚据哲克依水肃宗使太祖先取玛察家属康宗至哲克依水围之太祖㑹军亲获玛察献馘于辽辽命太祖为详衮仍命穆宗希卜苏罕都皆为详衮久之以偏师伐尼玛哈部伯赫布尔噶等乃以特通额为乡导沿刷水夜行袭之虏其妻子初温都部巴图杀唐古部巴噶穆宗命太祖伐之太祖入辞谓穆宗曰昨夕见赤祥此行必克敌遂行是岁大雪寒甚与乌库哩部兵沿屯水过摩琳乡追及巴图于额斯珲山北泺之间杀之军还穆宗亲迓太祖于阿勒锦村萨哈以都统伐埒克们图珲合实图羙伐达萨塔萨哈与将佐议或欲先平邉地部落城堡或欲径攻埒克城议不能决愿得太祖至军中穆宗使太祖往曰事必有可疑军之未发者止有甲士七十尽以畀汝们图珲在穆噜宻斯罕城下实图羙未到土人欲执们图珲以与敌使来告急遇太祖于实都甸太祖曰国兵尽在此矣使敌先得志于们图珲后虽种诛之何益也乃分甲士四十与之太祖以三千人诣萨哈军道遇人曰敌已据佛宁岭南路矣衆欲由沙斑岭往太祖曰汝等畏敌耶既度佛寕岭不见敌已而闻敌乃守沙斑岭以拒我及至萨哈军夜急攻之迟明破其衆是时埒克乌塔皆在辽既破埒克还攻乌塔城城中人以城降初太祖过佛宁岭经乌塔城下从骑有后者乌塔城人攻而夺之釡太祖驻马唿谓之曰毋取我炊食器其人谩言曰公能来此何忧不得食太祖以鞭指之曰吾破埒克即于汝乎取之至是其人持釡而前曰奴軰谁敢毁详衮之器也遣普嘉努招卓多卓多乃降释之穆宗将伐萧哈里募兵得千余人女直兵未尝满千至是太祖勇气自倍曰有此甲兵何事不可图也哈里来战与辽兵合因止辽人自为战渤海留守以甲赠太祖太祖亦不受穆宗问何为不受曰被彼甲而战战胜则是因彼成功也穆宗末年令诸部不得擅置信牌驰驿讯事号令自此始一皆自太祖启之康宗七年岁不登民多流殍彊者转而为盗罕都等欲重其法为盗者皆杀之太祖曰以财杀人不可财者人所致也遂减盗贼徴偿法为徴三倍民间多逋负卖妻子不能偿康宗与官属㑹议太祖在外庭以帛系杖端麾其衆令曰今贫者不能自活卖妻子以偿债骨肉之爱人心所同自今三年勿徴过三年徐图之衆皆聼令闻者感泣自是逺近归心焉岁癸巳十月康宗梦逐狼屡𤼵不能中太祖前射中之旦日以所梦问辽佐衆曰吉兄不能得而弟得之之兆也是岁康宗即世太祖袭位为达贝勒辽使阿息保来让曰何以不告䘮太祖曰有䘮不能弔而乃以为罪乎他日阿息保复来径骑至康宗殡所閲赗马欲取之太祖怒将杀之宗雄谏而止既而辽命乆不至辽主好畋猎淫酗怠于政事四方奏事往往不见省赫舍哩阿苏既奔辽穆宗取其城及其部衆不能归遂与族弟尼楚赫萨里罕隂结南江居人欢塔博索欲俱亡入髙丽事觉太祖使𤓰尔佳萨哈捕之而尼楚赫萨里罕先为辽戍所获欢塔博索已亡去萨哈取其妻子而还二年甲午六月太祖至江西辽使使来致袭节度之命初辽每岁遣使市名鹰海东青于海上道出境内使者贪纵徴索无艺公私厌苦之康宗尝以不遣阿苏为言稍拒其使者太祖嗣节度亦遣普嘉努往索阿苏故常以此二者为言终至于灭辽然后已至是复遣宗室实古纳完颜尼楚赫往索阿苏实古纳等还具言辽主骄肆废弛之状于是召官僚耆旧以伐辽告之使备冲要建城堡修戎器以聼后命辽统军司闻之使节度使尼格来问状曰汝等有异志乎修战具饬守备将以谁御太祖荅之曰设险自守又何问哉辽复遣阿息保来诘之太祖谓之曰我小国也事大国不敢废礼大国德泽不施而逋逃是主以此字小能无望乎若以阿苏与我请事朝贡苟不获已岂能束手受制也阿息保还辽人始为备命统军萧托卜嘉调诸军于寕江州太祖闻之使富卦喇复索阿苏实观其形势富卦喇还言辽兵多不知其数太祖曰彼初调兵岂能遽集如此复遣华沙布徃还言惟四院统军司与寕江州军及渤海八百人耳太祖曰果如吾言谓诸将佐曰辽人知我将举兵集诸路军备我我必先𤼵制之无为人制衆皆曰善乃入见宣靖皇后告以伐辽事后曰汝嗣父兄立邦家见可则行吾老矣无贻我忧汝必不至是也太祖感泣奉觞为夀即奉后率诸将出门举觞东向以辽人荒肆不归阿苏并已用兵之意祷于皇天后土酹毕后命太祖正坐与僚属饮号令诸部使博勒和徴伊兰路都古噜纳兵乌楞古阿噜抚谕干珲集赛两路系辽籍女直萨卜丹往安圗路执辽障鹰官达噜噶部副使色埒宁江州渤海大嘉努于是达噜噶部色尔衮来告曰闻举兵伐辽我部谁从太祖曰吾兵虽少旧国也与汝隣境固当从我若畏辽人自往就之九月太祖进军寕江州次寥晦城博勒和徴兵后期杖之复遣督军诸路兵皆㑹于拉林水得二千五百人致辽之罪申告于天地曰世事辽国恪修职贡定乌春乌木罕之乱破萧哈里之衆有功不省而侵侮是加罪人阿苏屡请不遣今将问罪于辽天地其鉴佑之遂命诸将传梃而誓曰汝等同心尽力有功者奴婢部曲为良庶人官之先没官者叙进轻重眡功苟违誓言身死梃下家属无赦师次唐古特旺结之地诸军禳射介而立有光如烈火起于人足及戈矛之上人以为兵祥明日次札扎水光见如初将至辽界先使宗干督士卒夷堑既渡遇渤海军攻我左翼七穆昆衆少却敌兵直犯中军舍音出战齐达先驱太祖曰战不可易也遣宗干止之宗干驰出舍音前控止齐达马舍音遂与俱还敌人从之耶律色实坠马辽人前救太祖射救者毙併射色实中之有骑突前又射之彻扎洞胷色实㧞箭走追射之中其背饮矢之半偾而死获所乘马宗干与数骑䧟辽军中太祖救之免胄战或自傍射之矢拂于颡太祖顾见射者一矢而毙谓将士曰尽敌而止衆从之勇气自倍敌大奔相蹂践死者十七八萨哈在别路不及㑹战使人以战胜告之而以色实马赐之萨哈使其子宗翰完颜希尹来贺且称帝因劝进太祖曰一战而胜遂称大号何示人浅也进军寕江州诸军填堑攻城寕江人自东门出温特赫额图珲邀击尽殪之十月朔克其城获防御使大药师努隂纵之使招谕辽人铁骊部来送欵次拉林城以俘获赐将士召渤海梁福额特埒使之伪亡去招谕其乡人曰女直渤海本同一家我兴师伐罪不滥及无辜也使完颜罗索招谕系辽籍女直师还谒宣靖皇后以所获颁宗室耆老以色尔衮赀产给将士初命诸路以三百户为穆昆十穆昆为明安绰哈等抚定成黙水女直拜格酋长和索哩以城降十一月辽都统萧嘉哩副都统托卜嘉将歩骑十万㑹于鸭子河北太祖自将击之未至鸭子河既夜太祖方就枕若有扶其首者三寤而起曰神明警我也即鸣鼓举燧而行黎明及河辽兵方壊陵道选壮士十辈击走之大军继进遂登岸甲士三千七百至者才三之一俄与敌遇于珠赫店㑹大风起尘埃蔽天乘风势击之辽兵溃逐至沃稜泺杀获首虏及车马甲兵珍玩不可胜计徧赐官属将士燕犒弥日辽人尝言女直兵满万则不可敌至是始满万云斡鲁败辽兵斩其节度使托卜嘉布唿等攻賔州㧞之乌舍楚古尔苏来降辽将实古尔战于賔州布唿珲楚败之铁骊王和勒博以所部降乌达布芬彻复败实古尔萧伊苏军于祥州东斡珲集赛両路降乌楞古败辽军于咸州西斩统军钖埒于阵完颜罗索克咸州是月乌竒迈萨哈希卜苏率官属诸将劝进愿以新嵗元日恭上尊号太祖不许阿里罕普嘉努宗翰等进曰今大功已建若不称号无以系天下心太祖曰吾将思之收国元年正月壬申朔羣臣奉上尊号是日即皇帝位上曰辽以镔铁为号取其坚也镔铁虽坚终亦变壊惟金不变不壊金之色白完颜部色尚白于是国号大金改元収国丙子上自将攻黄龙府进临益州州人走保黄龙取其余民以归辽遣都统耶律鄂尔多左副统萧伊苏右副统耶律漳努都监萧色佛哷骑二十万歩卒七万戍邉留罗索尼楚赫守黄龙上率兵趋达噜噶城次寕江州西辽使僧嘉努来议和国书斥上名且使为属国庚子进师有火光正圆自空而坠上曰此祥徴殆天助也酹白水而拜将士莫不喜跃进逼达噜噶城上登髙望辽兵若连云灌水状顾谓左右曰辽兵心贰而情怯法虽多不足畏遂趋髙阜为陈宗雄以右翼先驰辽左军左军却左翼出其阵后辽右军皆力战罗索尼楚赫冲其中坚凡九䧟阵皆力战而出宗翰请以中军助之上使宗干往为疑兵宗雄已得利击辽右军辽兵遂败乘势追蹑至其营㑹日已暮围之黎明辽军溃围出逐北至阿噜冈辽歩卒尽殪得其耕具数千以给诸军是役也辽人本欲屯田且战且守故併其耕具获之三月师还三月辛未朔获于寥晦城四月辽耶律漳努以国书来上以书辞慢侮留其五人独遣漳努囘报书亦如之五月庚午朔避暑于近郊甲戌拜天射栁故事五月五日七月十五日九月九日拜天射栁岁以为常六月己亥朔辽耶律漳努复以国书来犹斥上名上复书亦斥辽主名以报之且谕其举国来降七月戊辰以弟乌竒迈为安班贝勒国相萨哈为古伦贝勒希卜苏为爱满贝勒弟舍音为古伦贝勒甲戍辽使萨喇以书来留之不遣九百奚营来降八月戊戌上亲征黄龙府次混同江无舟上使一人道前乘赭白马径渉曰视吾鞭所指而行诸军随之水及马腹后使舟人测其渡处深不得其底熙宗天眷二年以黄龙府为济州军曰利渉盖以太祖渉济故也九月克黄龙府遣萨喇还遂班师至江径渡如前丁丑上至自黄龙府己卯黄龙见于空中癸巳以古伦贝勒萨哈为古伦乌吓哩贝勒阿里罕为古伦英实贝勒冬十一月辽主闻取黄龙府大惧自将七十万至图们驸马萧特黙林牙萧扎拉等将骑五万歩四十万至沃稜泺上自将御之十二月己亥行次约啰㑹诸将议皆曰辽兵号七十万其锋未易当吾军逺来人马疲乏宜驻于此深沟髙垒以待从之遣都古噜讷尼楚赫镇达噜噶丁未上以骑兵亲候辽军获督饷者知辽主以漳努叛西还二日矣是日上还至舒吉泺有光见于矛端戊申诸将曰今辽主既还可乘怠追击之上曰敌来不迎战去而追之欲以此为勇邪衆皆悚愧愿自效上复曰诚欲追敌约赍以往无事餫馈若破敌何求不得衆皆奋跃追及辽主于唿岱巴冈是役也兵止二万上曰彼衆我寡兵不可分视其中军最坚辽主必在焉败其中军可以得志使右翼先战兵数交左翼合而攻之辽兵大溃我师驰之横出其中辽师败绩死者相属百余里获舆辇㡩幄兵械军资他寳物马牛不可胜计是战舍音援矛杀数十人阿尔本被围温特赫德克徳以四穆昆兵出之完颜蒙克身被数创力战不已功皆论最萧特黙等焚营遁去遂班师𤓰尔佳萨哈取开州博勒和下德里城萨里罕降二年正月戊子诏曰自破辽兵四方来降者衆宜加优恤自今契丹奚汉渤海系辽籍女直室韦达噜噶乌舍铁骊诸部官民已降或为军所俘获逃遁而还者勿以为罪其酋长仍官之且使从宜居处闰月髙永昌据东京使托卜嘉来求援髙丽遣使来贺㨗且求保州诏许自取之二月己巳诏曰比以歳凶庶民艰食多依附豪族因为奴𨽻及有犯法徴偿莫办折身为奴者或私约立限于人对赎过期则为奴者并聼以両人赎一为良若元约以一人赎者亦从约四月己丑以斡鲁统内外诸军与分彻都古噜讷㑹咸州路都统乌楞古讨髙永昌华沙布等被害五月斡鲁等败永昌托卜嘉擒永昌以献戮之于军东京州县及南路系辽女直皆降诏除辽法省税赋置明安穆昆一如本朝之制以斡鲁为南路都统德特贝勒额图珲破辽兵六万于昭苏城九月己亥上猎近郊乙巳南路都统斡鲁来见于巴密特水始制金牌十二月庚申朔安班贝勒乌竒迈及羣臣上尊号曰大圣皇帝改明年为天辅元年天辅元年正月开州叛𤓰尔佳萨哈等讨平之古伦温贝勒舍音以兵一万取㤗州四月辽秦晋国王耶律聂哷来伐都古噜讷罗索博勒和将兵二万㑹咸州路都统乌楞古击之五月丁巳诏自收寕江州以后同姓为婚者杖而离之七月戊申以完颜鄂伦知东京事八月癸亥髙丽遣使来请保州十二月甲子乌楞古等败耶律聂哷兵于蒺藜山㧞显州干懿豪徽成川惠等州皆降是月宋使登州防御使马政以国书来其畧曰日出之分实生圣人窃闻征辽屡破劲敌若克辽之后五代时陷入契丹汉地愿畀下邑二年正月庚寅辽双州节度使张崇降使索多如宋报聘书曰所请之地今当与宋夹攻得者有之二月癸丑朔辽使耶律努格等来议和辛酉贝勒都古噜讷罗索来见上以辽主近在中京而敢輙来杖之和勒博双寛等言咸州都统乌楞古知辽主在中京而不进讨刍粮丰足而不以实闻攻显州时所获生口财畜多自取三月癸未朔命阇格代为都统而鞫治之乌楞古坐降穆昆壬辰辽使耶律努格以国书来庚子以罗索言黄龙府地僻且逺宜重戍守乃命合诸路穆昆以罗索爲万户镇之四月辛巳辽使以国书来五月丙申命唿图克昆如辽六月甲寅诏严禁民凌虐典雇良人及倍取赎直者甲戌辽通祺双辽等州八百余户来归命分置诸部择膏腴之地处之七月癸未诏曰博啰水路完颜珠勒唿渤海大嘉努等六穆昆贫民昔尝给以官粮置之渔猎之地今歴日已久不知登耗可具其数以闻唿图克昆还自辽耶律努格复以国书来丙申唿图克昆如辽辽户二百来归处之泰州诏遣阿里库理嘉努徳哷台招谕未降者仍诏达噜噶部贝勒色埒凡降附新民善为存抚来者令从便安居给以官粮毋輙动扰八月唿图克昆还自辽耶律努格托廸复以国书来九月戊子诏曰国书诏令宜选善属文者为之其令所在访求博学雄才之士敦遣赴阙闰月庚戌朔以降将霍石韩庆和为千户九百奚部萧宝伊逊北部额哩页汉人王六児王伯龙契丹特黙高从祐等各率衆来降辽耶律努格以国书来十月癸未以龙化州降者张应古刘仲良为千户乙未咸州都统司言汉人李孝功渤海二哥率衆来降命各以所部为千户十二月甲辰遣贝勒珠卜以定辽地谕髙丽耶律努格以国书来辽懿州节度使刘宏以户三千并执辽候人来降以为千户川州冦二万已降复叛赫舍哩卓哩击破之三年正月甲寅东京人为质者永吉等五人结衆叛事觉诛其首恶余皆杖百没入在行家属资产之半诏知东京事鄂伦继有犯者并如之丙辰诏拜格贝勒绰哈曰唿噜古达巴噶二部来送欵若等先时不无交恶自今毋相侵扰三月耶律努格以国书来四月丙子朔日有食之五月壬戌诏咸州路都统司曰兵兴以前哈斯罕辉法里与系辽籍不系辽籍女直户有民犯罪流窜邉境或亡入于辽者本皆吾民逺在异境朕甚悯之今既议和当行理索可明谕诸路千户穆昆徧与询访其官称名氏地里具録以上六月辛夘辽遣太傅实讷埒等奉册玺来上摘册文不合者数事复之索多还自宋宋使马政及其子宏来聘索多受宋团练使上怒杖而夺之宋使还复遣贝勒色埒赫噜等如宋七月辛亥辽人杨询卿罗子韦各率衆来降命各以所部为穆昆八月己丑颁女直字九月以辽册礼使失期诏诸路军过江屯驻十二月实讷埒等复以国书来海兰甸长城髙丽増筑三尺诏唿噜古钖馨慎固营垒四年二月色埒赫噜还自宋宋使赵良嗣王晖来议燕京西京地三月甲辰上谓羣臣曰辽人屡败遣使求成惟饰虚辞以为缓师之计当议进讨其令咸州路都统司治军旅修噐械具数以闻辛酉诏咸州路都统司曰朕以辽国和议无成将以四月二十五日进师令色克留兵一千镇守栋摩以余兵来㑹于浑河辽实讷埒以国书来四月乙未上自将伐辽以辽使实纳埒宋使赵良嗣等从行五月甲辰次浑河西使宗雄先趋上京遣降者马义持诏谕城中壬子至上京诏官民曰辽主失道上下同怨朕兴兵以来所过城邑负固不服者即攻拔之降者抚恤之汝等必闻之矣今尔国和好之事反覆见欺朕不欲天下生灵久罹涂炭遂决䇿进讨比遣宗雄等相继招谕尚不聴从今若攻之则城破矣重以弔伐之义不欲残民故开示明诏谕以祸福其审图之上京人恃御备储蓄为固守计甲寅亟命进攻上谓实讷埒赵良嗣等曰汝可观我用兵以卜去就上亲临城督将士诸军鼓譟而进自旦及已栋摩以麾下先登克其外城留守托卜嘉以城降赵良嗣等奉觞为寿皆称万岁是日赦上京官民诏谕辽副统伊都壬戌次沃赫河宗干率羣臣諌曰地逺时暑车马罢乏若深入敌境粮餽乏絶恐有后艰上从之乃班师命分兵攻庆州伊都袭栋摩于辽河完颜布达乌塔等战却之完颜特库死焉七月癸卯上至自伐辽九月矩威水部钖勒哈达等杀贝勒绰哈布古德以叛十月戊辰朔日有食之戊寅命斡鲁分唿噜古乌春之兵以讨钖勒哈达十一月东京留守司乞本京官民质子増数番代上不许曰诸质子已各受田庐若复番代则往来动揺可并仍旧十二月宋复使马政来请西京之地五年春正月斡噜败钖勒哈达于哈达拉山诛首恶四人余悉抚定二月遣昱及宗雄分诸路明安穆昆之民万户屯泰州以博勒和统之赐耕牛五十四月乙丑朔宗翰请伐辽诏诸路预戒军事五月辽都统耶律伊都等诣咸州降闰月辛巳古伦乌赫哩贝勒萨哈薨六月癸巳伊都与其将吏来见丙申千户库尔逹坐擅署部人为富勒珲杖一百并罢其官庚子诏安班贝勒乌竒迈贰国政以温贝勒舍音为乌赫哩贝勒普嘉努为温贝勒宗翰为伊拉齐贝勒秋七月庚辰诏咸州都统司曰自伊都来灼见辽国事宜已决议亲征其治军以俟师期寻以连雨乃罢亲征命温贝勒昱为都统伊拉齐贝勒宗翰副之帅师而西十一月辛丑以乌赫哩贝勒杲为内外诸军都统以昱宗翰宗干宗望宗盘等副之甲辰诏曰辽政不纲人神共弃今欲中外一统故命汝率大军以行讨伐尔其慎重兵事择用善谋赏罚必行粮饷必继勿扰降服勿纵俘掠见可而进无淹师期事有从权毋须申禀戊申诏曰若克中京所得礼乐仪仗图书文籍并先次津𤼵赴阙六年正月癸酉都统杲克髙恩囬纥三城乙亥取中京遂下泽州二月庚寅朔日有食之己亥宗翰等败辽奚王钖黙于北安州降奚部西节度使额哩埒以本部降壬寅都统杲遣使来奏㨗并献所获货宝诏曰汝等提兵于外克副所任攻下城邑抚安人民朕甚嘉之所言分遣将士招降山前诸部计悉已抚定续遣来报山后若未可往即营田牧马俟及秋成乃图大举更当熟议见可则行如欲益兵具数来上不可恃一战之胜辄有弛慢新降附者当善抚存宣谕将士使知朕意宗翰驻北安遣希尹等略地获辽护卫耶律实讷埒知辽主猎鸳鸯泺以其子晋王贤而有人望恶而杀之衆益离心虽有西北西南両路兵马皆羸弱遂遣诺延温都等报都统杲进兵袭之三月都统杲出青岭宗翰出瓢岭追辽主于鸳鸯泺辽主奔西京宗翰复追至白水泺不及获其货宝己巳至西京壬申西京降希尹追辽主于伊苏部不及乙亥西京复叛是月辽秦晋国王耶律聂埒即位于燕四月辛卯复取西京壬辰遣图克坦乌济高庆裔如宋戊戌都统杲自西京趋白水泺温贝勒昱袭皮室部于德里川为敌所败还㑹扎拉兵追至黄水北大破之耶律坦招徕西南诸部西至夏其招讨使耶律佛德降金肃西平二郡汉军四千余人叛去耶律坦等袭取之栋摩罗索招降天徳云内寕邉东胜等州获阿苏而还是时山西城邑诸部虽降人心未固辽主保隂山耶律聂唿在燕京都统杲遣宗望入奏请上临军五月辛酉宗望来奏㨗百官入贺赐宴欢甚先是获辽枢密使德哷台节度使和尚伊勒希额哩页等都统杲使阿林护送赴阙徳哷台道亡阿林坐诛耶律聂哷遣使请罢兵戊寅使杨勉以书谕聂哷使之降玛克实遣其子济尔噶济贡方物六月戊子朔上亲征辽𤼵自上京命安班贝勒乌竒迈监国辛亥诏谕上京官民曰朕顺天弔伐已定三京但以辽主未获兵不能已今者亲征欲由上京路进恐抚定新民惊疑失业已出自登穆鲁其先降后叛逃入险阻者诏后出首悉免其罪若犹拒命孥戮无赦是月耶律聂哷卒斡鲁罗索败夏人于野谷七月甲子诏诸将无得逺迎以废军务乙丑上京汉人毛八十率二千余户降因命领之丙寅以额恃埓招降者衆命领八千户以唿逊副之壬午希尹以阿苏见杖而释之八月乙丑次鸳鸯泺都统杲率官属来见癸已上追辽主于大鱼泺昱宗望追及辽主于石辇铎战败之辽主遁己亥次居延北辛丑中京将完颜珲楚败契丹奚汉六万于髙州贝勒玛竒死之达勒达穆尔部降昱宗望追辽主于谔勒哲图不及九月庚申次草泺栋摩平中京部族之先叛者及招抚㳂海郡县节度使耶律慎思领诸部入内地乙丑诏六部奚曰汝等既降复叛扇诱衆心罪在不赦尚以归附日浅恐绥懐之道有所未孚故复令招谕若能速降当释其罪官皆仍旧归化州降戊辰次归化州甲戌宗雄薨丁丑奉圣州降十月丙戌朔次奉圣州诏曰朕屡勅将臣安辑懐附无或侵优然愚民无知尚多逃匿山林即欲加兵深所不忍今其逃㪚人民罪无轻重咸与矜免有能率衆归附者授之世官或奴婢先其主降并释为良其布告之使谕朕意蔚州降庚寅伊都等遣蔚州降臣翟昭彦徐兴田庆来见命昭彦庆皆为刺史兴为围练使诏曰比以幽蓟一方招之不服今欲帅师以往故先安抚山西诸部汝等既已懐服宜加抚存官民未附已前罪无轻重及系官逋负皆与释免诸官各迁叙之丁酉蔚州翟昭彦田庆杀知州事萧观寕等以叛丙午复降十一月诏谕燕京官民王师所至降者赦罪复官十二月上亲伐燕京宗望率兵七千以先之都古噜讷出得胜口尼楚赫出居庸闗罗索为左翼博勒和为右翼取居庸闗丁亥次妫州戊子次居庸闗庚寅辽统军都监高陆等来送欵上至燕京入自南门使尼楚赫罗索陈于城上乃次于城南辽知枢密院左企弓虞仲文枢密使曹勇义副使张彦忠参知政事康公弼佥书刘彦宗奉表降辛卯辽百官诣军门叩头请罪诏一切释之壬辰上御徳胜殿羣臣称贺甲午命左企弓等抚定燕京诸州县诏西京官吏曰乃者师至燕都已皆抚定唯萧妃与官属数人遁去已𤼵兵追袭或至彼路可执以来黄龙府叛宗辅讨平之七年正月丁巳辽奚王和勒博僭称帝甲子辽平州节度使时立爱降诏曲赦平州又诏安班贝勒曰比者遣昻徙诸部民人于岭东而昻悖戾骚动烦优致多怨叛其违命失衆当寘重典若或有疑禁锢以待庚午诏中京都统鄂伦曰闻卿抚定人民各安其业朕甚嘉之而和勒博聚徒逆命汝宜计昼无使滋蔓壬申诏招谕和勒博癸酉以时立爱言招抚诸部己夘宋使来议燕京西京地庚辰宜锦干显成川豪懿等州皆降甲申诏曰诸州部族归附日浅民心未寕今农事将兴可遣分谕典兵之官无纵军士动优人民以废农业二月乙酉朔命萨巴诏谕兴中府降之辽来州节度使田显隰州刺史杜师回迁州刺史髙永福润州刺史张成皆降壬辰诏安班贝勒曰郡县今皆抚定若有逃㪚未降者已释其罪更宜招谕之前后起迁户民去乡未乆岂无懐土之心可令所在有司深加存恤毋辄有骚动衣食不足者官赈贷之癸巳诏曰顷因兵事未息诸路関津絶其往来今天下一家若仍禁之非所以便民也自今显咸东京等路往来聼从其便其问被虏及鬻身者并许自赎为良仍令驰驿布告兴中宜州复叛宋使赵良嗣来请加嵗币以代燕税及议画疆与遣使贺正旦生辰置𣙜塲交易并计议西京等事癸卯尼楚赫道拉如宋乙巳诏都统杲曰新附之民有材能者可録用之戊申诏平州官与宋使同分割所与燕京六州之地癸丑大赦是月改平州为南京以张觉为留守三月甲寅朔将诛昻以希卜苏諌杖之七十仍拘㤗州戊午都统杲等言耶律玛展伊都乌舍道拉等谋叛宜早图之上召伊都从容谓之曰朕得天下皆我君臣同心同徳以成大功固非汝等之力今闻汝等谋叛若诚然耶必湏鞍马甲胄器械之属当悉付汝朕不食言若再为我擒无望免死欲留事朕无懐异志吾不汝疑也伊都战慄不能对命杖道拉七十余并释之宋使卢益赵良嗣马宏以国书来四月丁亥遣斡鲁宗望袭辽主于隂山壬辰复书于宋师𥘉入燕辽兵复犯奉圣州林牙达实壁龙门东二十五里都统斡鲁闻之遣卓哩罗索马和尚等率兵讨之生获达实悉降其衆癸巳诏曰自今军事若皆中覆不无留滞应此路事务申都统司余皆取决枢密院契丹纠坚聚党兴中府作乱擒之纠坚自杀命实古纳博勒和监护长胜军及燕京豪族工匠由松亭闗徙之内地己亥次儒州斡鲁宗望等袭辽权六院司喀勒扎于白水泺获之其宗属秦王许王等十五人降闻辽主留辎重青塜以兵万人往应州遣卓哩布达宗望罗索尼楚赫等追袭之宗望追及辽主决战大败之获其于赵王实讷埒及𫝊国玺五月甲寅南京留守张觉据城叛丙寅次野狐岭己巳次拉林泺斡鲁等以赵王实讷埒林牙达实驸马儒努等来献并上所获国玺宗隽以所俘辽主子秦王许王女额页等来见奚路都统达兰攻苏库卓琳托纽所部十三巖皆平之又遣奚马和尚攻萨必达噜噶并五院司诸部执其节度伊里和勒博为其下所杀辛巳诏谕南京官民六月壬午朔次鸳鸯泺是日栋摩败张觉于营州丙申上不豫将还上京乃命伊拉齐贝勒宗翰为都统温贝勒昱徳特贝勒斡鲁副之驻兵云中以备邉己酉次谔都山命驿召安班贝勒乌竒迈七月辛酉次牛山宗翰还军中八月辛巳朔日有食之乙未次浑河北安班贝勒乌竒迈率宗室百官上谒戊申上崩于布图泺西行宫年五十六九月癸丑梓宫至上京乙卯𦵏于宫城西南之寕神殿丙辰安班贝勒即皇帝位天㑹三年三月上尊谥曰武元皇帝庙号太祖立原庙于西京天㑹十三年二月辛酉改𦵏和陵立开天启祚睿徳神功之碑于燕京城南尝所驻跸之地皇统四年改和陵曰睿陵五年十月增谥应干兴运昭徳定功睿神荘孝仁明大圣武元皇帝真元三年十一月改𦵏于大房山仍号睿陵赞曰太祖英谟叡略豁达大度知人善任人乐为用世祖隂有取辽之志是以兄弟相授𫝊及康宗遂及太祖临终以太祖属穆宗其素志葢如是也初定东京即除去辽法减省租税用本国制度辽主播越宋纳嵗币以幽蓟武朔等州与宋而置南京于平州宋人终不能守燕代卒之辽主见获宋主被执虽功成于天㑹间而规摹运为实自此始金有天下百十有九年太祖数年之间算无遗䇿兵无留行底定大业𫝊之子孙呜唿雄哉金史卷二金史卷三钦定四库全书金史卷三元中书右丞相总裁托克托等修本纪第三太宗太宗体元应运世徳昭功哲恵仁圣文烈皇帝讳晟本讳乌竒迈世祖第四子母曰翼简皇后纳喇氏太祖母弟也辽太康元年乙卯嵗生初为穆宗养子収国元年七月为安班贝勒太祖四出征伐常居守天辅五年赐诏曰汝惟朕之母弟义均一体是用汝贰我国政凡军事违者閲实其罪从宜处之其余事无大小一依本朝旧制天辅七年六月太祖次鸳鸯泺有疾至谔都山驿召赴行在诏曰今辽主尽丧其师奔于夏国辽官多啰约索等刼其子雅里而立之已留宗翰等措画朕亲巡已久功亦大就所获州部政须绥抚是用还都八月中旬可至春州汝率内戚迎我若至豹子崖尤善八月乙未㑹于浑河北戊申太祖崩九月乙卯葬太祖于宫城西南古伦贝勒杲郓王昂宗峻宗干率宗亲百官请正帝位不许固请亦不许宗干率诸弟以赭袍被体寘玺懐中丙辰即皇帝位己未告祀天地丙寅大赦中外改天辅七年为天㑹元年癸酉𤼵春州粟赈降人之徙于上京者戊寅诏诸明安赋米给戸口在内地匮乏者南路军帅栋摩败张觉于楼峯口十月壬辰诏以空名宣头百道给西南西北两路都统宗翰曰今寄尔以方靣如当迁授必待奏请恐致稽滞其以便宜从事己亥上京庆元寺僧献佛骨却之栋摩及张觉战于兎耳山栋摩败绩十一月壬子命宗望问栋摩罪以其兵讨张觉壬戌复以空名宣头及银牌给上京路军帅实右纳博勒和等癸亥宗望以栋摩军发广宁下濒海诸郡县诏谕南京割武朔二州入于宋罗索破朔州西山擒其帅赵公直贝勒斡鲁别及博尔苏破走伊实布达于归化己巳徙迁润来隰四州之民于沈州庚午宗望及张觉战于南京东大败之张觉奔宋城中人执其父及二子以献戮之军中壬申张忠嗣张敦固以南京降遣使与张敦固入谕城中复杀其使者以叛己卯诏女直人先有附于辽今复虏获者悉从其所欲居而复之其奴婢部曲昔虽逃背今能复归者并聼为民十二月辛巳蠲民间贷息诏以咸州以南苏复州以北年谷不登其应输南京军粮免之甲午诏曰比闻民间贫苦乏食至有鬻其子者其聼以丁力相等者赎之是日以古伦贝勒杲为安班贝勒宗干为古伦贝勒遣贝勒李靖如宋告哀二年春正月庚戌朔以们图珲为阿斯罕贝勒参议国政壬子命赏宗望及将士克南京之功赦栋摩罪甲寅以空名宣头五十银牌十给宗望戊午诏贝勒完颜爱实拉曰先帝以同姓之人有自鬻及典质其身者命官为赎今闻尚有未复者其悉阅赎之癸亥以东京比嵗不登诏减田租市租之半甲戌西南西北两路都统宗翰宗望请勿割山西郡县与宋上曰是违先帝之命也其速与之夏国奉表称藩以下寨以北阴山以南伊苏伊喇部图噜泺西之地与之丙子贻宋书索俘虏叛亡丁丑始自京师至南京每五十里置驿二月诏有盗发辽诸陵者罪死庚寅诏命给宗翰马七百匹田种千石米七千石以赈新附之民丁酉命徙伊兰路达贝勒完颜忠于苏伯水乙巳诏谕南京官僚小大之事必闗白军帅无得専达朝廷丙午宗翰乞济师诏有司选精兵五千给之丁未命宗望凡南京留守及诸阙员可选勲贤有人望者就注拟之具姓名官阶以闻三月己酉朔命宗望以宋嵗币银绢分赐将士之有功者庚戌叛人唿必泰降诏释之宗望请选良吏招抚迁润来隰之民保山砦者从之己未宗望以南京反覆凡攻取之计乞与知枢密院事刘彦宗裁决之刘公胄王永福弃家踰城来降以公胄为广宁尹永福为奉先军节度使辛未夏国王李干顺遣使上誓表闰月戊寅朔赐夏国誓诏辛巳命置驿上京春泰之间己丑乌库哩达鲁特两部来降丙午既许割山西诸镇与宋以宗翰言罢之是月舍音袭约尼扎古雅走之获其妻孥羣从及豪族贝勒珲楚等破奚七巖而抚其民人四月己酉以宗翰经略西夏及破辽功赐以十马使自择其二余以分诸帅赈上京路西北路降者及新徙岭东之人戊午以实古纳所筑上京新城名㑹平州乙亥诏赎上京路新迁宁江州戸口卖身者六百余人宋遣使来弔丧以高卓佛和等充遗留国信使高兴辅刘兴嗣等充告即位国信使如宋五月丁丑朔上京军帅实古纳以所获印绶二十二及银牌来上癸未诏曰新降之民诉讼者衆今方农时或失田业可俟农隙聼决丁亥博索路明安富勒唿以赃罢以穆昆实讷埒代之乙巳海兰路军帅完颜唿噜古等言往者嵗捕海狗海东青鸦鹘于高丽之境近以二舟往彼乃以战舰十四要而击之尽杀二舟之人夺其兵仗上曰以小故起战争甚非所冝今后非奉命毋辄往栋摩克南京杀都统张敦固七月壬午皇子宗峻薨丙戌禁外方使介冗从多者壬辰和硕台言高丽纳吾叛亡增其边备必有异图诏曰纳我叛亡而弗归其曲在彼凡有通问毋违常式或来侵略整尔行列与之从事敢先犯彼者虽捷必罚乙未以乌珲部及诸营叛以斋贝勒昱等讨平之八月乙巳朔以贝勒乌哲讷等为贺宋生辰使丁巳萨里罕部明安齐蘓以赃罢以奚金嘉努代之六部都统达兰击走扎古雅杀其队将克尔叟博斯唿等又破降骆駞山金源兴中诸军诏增给银牌十十月甲辰朔夏国遣使谢誓诏戊午天清节宋夏遣使来贺甲子诏𤼵宁江州粟赈泰州民被秋潦者约尼扎古雅率衆来降兴中府降丙寅诏有司运米五万石于广宁以给南京润州戍卒命南路军帅栋摩以甲士千人益哈斯罕路贝勒完颜爱实拉以备高丽戊辰西南西北两路权都统斡鲁言辽详衮托卜嘉来奔言耶律达实自称为王置南北官属有战马万匹辽主从者不过四千戸有歩骑万余欲趋天徳驻伊都谷诏曰追袭辽主必酌事宜其讨达实则俟报下十一月癸未栋摩下宜州拔杈枒山杀节度使韩庆民癸卯诏以米五万石给达兰实古纳十二月戊申以贝勒高居庆等为贺宋正旦使三年正月癸酉朔宋夏遣使来贺戊子同知宣徽院事韩资正加尚书左仆射为诸宫都部署乙未夏遣使奠币及贺即位宋遣使贺即位二月壬戌罗索获辽主于伊都谷丁夘以巴噶城地分授所徙乌库哩徳哷勒二部及契丹民三月乙亥阿斯罕贝勒们图珲薨丙子赈奚契丹新附之民辛巳建干元殿斡鲁献传国寳以玛克实来附请授印绶是日赐完颜罗索铁劵四月壬寅朔诏以辽主赴京师丁巳南路军帅扎拉以罪罢五月己丑萧巴锦获辽玉寳来献六月庚申以获辽主遣李用和等充告庆使如宋七月壬申禁内外官宗室毋私役百姓己卯南京帅以锦州野蚕成蠒奉其丝绵来献命赏其长吏诏权势之家母买贫民为奴其胁买者一人偿十五人诈买者一人偿二人皆杖一百甲申诏南京括官豪牧马以等第取之分给诸军以耶律固等为宋报谢使八月癸卯斡鲁以辽主至京师甲辰告于太祖庙丙午辽主延禧入见降封海濵王壬子诏有司㨂阅善射勇徤之士以备宋九月壬午广宁府献嘉禾癸巳保州路达贝勒𤓰尔佳萨哈以罪诛以贝勒图克坦乌里代之十月甲辰诏诸将伐宋以安班贝勒杲兼领都元帅伊拉齐贝勒宗翰兼左副元帅先锋经略使完颜希尹为元帅右监军左金吾上将军耶律伊都为元帅右都监自西京入太原六部路军帅达兰为六部路都统舍音副之宗望为南京路都统栋摩副之知枢密院事刘彦宗兼领汉军都统自南京入燕山诏建太祖庙于西京召页噜赴京师敎授女直字戊申有司言权南路军帅和硕台官吏贪纵诏鞫之壬子天清节宋夏遣使来贺丁巳以栋摩为南京路都统素赫副之宗望为栋摩刘彦宗两军监战壬戌诏曰今大有年无储蓄则何以备饥馑其令牛一具赋粟一石每穆昆为一廪贮之宋易州戍将韩民毅以军降处之蔚州十一月庚辰以降封辽主为海濵王诏中外辛卯南路军帅司诸禁契丹奚汉人挟兵器诏勿禁以张忠嗣权签南京中书枢密院事十二月庚子宗翰下朔州甲辰宗望诸军及宋郭药师张企徽刘舜仁战于白河大破之布希败宋兵于古北口丙午郭药师降燕山州县悉平戊申宗翰克代州乙卯中山降丙辰宗望破宋兵五千于真定戊午宗翰围太原耶律伊都破宋河东陜西援兵于汾河北甲子宗望克信徳府四年春正月丁卯朔始朝日降臣郭药师董才皆赐姓完颜氏戊辰宗弼取汤阴大㚖攻下濬州达唿布取黎阳己巳诸军渡河庚午取滑州宗望使吴孝民等入汴问宋取首谋平山童贯谭稹詹度及张觉等宋太上皇帝出奔癸酉诸军围汴甲戌宋使李梲来谢罪且请修好宗望许宋修好约质割三镇地増嵗币载书称伯姪戊寅宋以康王构少宰张邦昌为质辛巳宋上誓书地图称姪大宋皇帝伯大金皇帝癸未诸军解围二月丁酉朔夜宋将姚平仲兵四十万来袭宗望营败之己亥复进师围汴宋使宇文虚中以书来改以肃王枢为质遣康王构归师还壬子以滑濬二州与宋宗翰定威胜军攻下隆德府丁巳次泽州海濵王家奴诬其主欲亡去诏诛其首恶余并杖之三月癸未尼楚赫围太原宗翰还西京四月癸卯宗望使宗弼来奏㨗乙丑耿守忠等大败宋人于西都谷五月辛未宋种师中以兵出井陉癸酉完颜和尼败之于杀熊岭斩师中于阵是日巴尔斯败宋姚古军于隆州谷六月丙申朔高丽国王王楷奉表称藩庚戌宗望献所获三象庚申以宗望为右副元帅七月丙寅遣高伯淑等宣谕高丽壬申出金牌命贝勒大㚖以所领渤海军八明安为万戸戊子以图埒部长多啰銮不从其兄古尔班叛赐马十一豕百钱五百万萧仲恭使宋还以所持宋帝与耶律伊都蜡书自陈八月庚子诏左副元帅宗翰右副元帅宗望伐宋宋张灏率兵出汾州巴尔斯击走之刘臻以兵出寿阳罗索破之庚戌宗翰伐西京辛亥罗索等破宋张灏军于文水癸丑宗望发保州是日耶律铎破宋兵于雄州纳延等败宋兵于中山甲寅新城县进白乌庚申托纽取新乐九月丙寅宗翰克太原执经略使张孝纯唿沙唿取平遥灵石孝义介休诸县己巳复以南京为平州辛未宗望破宋种师闵军于井陉取天威军克真定杀其守李邈十月罗索克汾州石州降芬彻克平定军辽州降丁未天清节高丽夏遣使来贺中京进嘉禾十一月甲子宗翰自太原趋汴丙寅宗望自真定趋汴戊辰宗翰下威胜军癸酉萨喇达破天井闗乙亥宗翰克隆徳府和尼渡盟津西京永安军郑州皆降庚辰宗翰克泽州宗望诸军渡河临河大名二县徳清军开徳府皆下丙戌克懐州是日宗望至汴闰月壬辰朔宋出兵拒战宗望等击败之癸巳宗翰至汴丙辰克汴城庚申以高随充高丽生日使辛酉宋主桓出居青城十二月癸亥宋主桓降是日归于汴城庚辰诏曰朕惟国家四境虽逺而兵革未息田野虽广而畎亩未辟百工略备而禄秩未均方贡仅修而賔馆未赡是皆出乎民力茍不务本业而抑游手欲上下皆足其可得乎其令所在长吏敦劝农功五年正月辛卯朔高丽夏遣使来贺癸巳宗翰宗望使使以宋主降表来上乙未知枢密院事刘彦宗上表请复立赵氏不听丁巳回鹘哈喇汗遣使入贡二月丙寅诏降宋二帝为庶人三月丁酉立宋少宰张邦昌为大楚皇帝割地赐夏国四月乙酉克陜府取虢州丙戌以六部路都统达兰为元帅左监军南京路都统栋摩为元帅左都监宗翰宗望以宋二帝归己丑诏曰哈斯罕诸部与新附人民其在降附之后同姓为婚者离之五月庚寅朔宋康王构即位于归徳宋杀张邦昌罗索降解绛慈隰石河中岢岚宁化保徳火山诸城达兰徇地山东下密州达唿下单州广信军降六月庚申诏曰自河之北今既分画重念其民或见城邑有被残者不无疑惧遂命坚守若即讨伐生灵可愍其申谕以理招辑安全之傥执不移自当致讨若诸军敢利于俘掠辄肆荡毁者底于罚庚辰右副元帅宗望薨汉国王宗杰继薨七月甲午赐宗翰劵书除反逆外咸贳勿论以石州戍将乌珲弃城丧师杖之削其官八月戊寅以宋捷遣耶律居谨等充宣庆使使高丽丙戌以宗辅为右副元帅诏曰河北河东郡县职员多阙宜开贡举取士以安新民其南北进士各以所业试之九月丁未诏曰内地诸路每耕牛一具赋粟五斗以备歉嵗辛亥赐元帅右监军完颜希尹万戸尼楚赫劵书除赦所不原余并勿论栋摩取河间大败宋兵于莫州雄州降达兰克祁州永宁军保州顺安军皆降冬十月丁卯沙州回鹘唿喇繖汗复遣使入贡辛未天清节高丽夏遣使来贺宋二帝自燕徙居于中京十二月丙寅右副元帅宗辅伐宋徇地淄青乌凌阿托云败宋将李成于淄州赵州降阿里库徇地濬州败敌兵遂取滑州乙亥西南路都统斡鲁薨己夘色哩下汝州六年正月丙戌朔高丽夏遣使来贺宗弼破宋郑宗孟军于青州尼楚赫取邓州苏玛拉入襄阳巴尔斯入均州马武取房州癸巳克青州癸夘栋摩克潍州丁未达唿布败宋将赵子昉兵萨里罕败宋兵于河上甲寅宋将马括兵次乐安宗辅击败之闻宋主在维扬以农时还师宗弼败宋兵于河上二月乙卯朔巴尔斯取唐州癸亥取蔡州己巳伊喇古败宋将台宗隽等兵于大名庚午再破其军获台宗隽及宋忠甲戌巴尔斯取陈州癸未克颕昌府郑州叛入于宋复取郑州迁洛阳襄阳颕昌汝郑均房唐邓陈蔡之民于河北宗翰复遣罗索攻下同华京兆鳯翔擒宋经制使𫝊亮阿林破河中斡鲁入冯翊三月壬辰命南路军帅实古纳籍节度使完颜慎思所领诸部及未置明安穆昆戸来上己酉达兰下恩州五月戊戌伊逊特古斯以本部来附六月己未诏求祖宗遗事达兰遣兵徇下磁州信徳府真定贼自称元帅秦王萨里罕讨平之七月乙巳宋主遣使奉表请和诏进兵伐之以宋二庶人赴上京八月乙卯罗索败宋兵于华州额特埒破敌于渭水遂取下邽丁丑以宋二庶人素服见太祖庙遂入见于干元殿封其父昬徳公子重昬侯是日告于太祖庙以州郡职员名称及俸给因革诏中外九月辛丑胜额等败宋兵于蒲城甲辰又破敌于同州乙丑取丹州十月丙寅天清节高丽夏遣使来贺癸酉知枢密院事刘彦宗薨丁丑芬彻罗索败宋兵于临真戊寅徙昬徳公重昬侯于韩州庚辰宗翰宗辅㑹于濮伐宋十一月庚寅芬彻罗索取延安府壬辰赈伊兰路乙未取濮州绥徳军降罗索再攻晋宁军其守徐徽言固守不能克十二月丙辰宗弼取开徳府丁夘宗辅克大名府唿沙唿败宋兵于巩七年正月庚辰朔高丽夏遣使来贺辛巳呉国王栋摩薨甲午以南京留守韩企先同中书门下平章事知枢密院事二月戊辰宋麟府路安抚使折可求以麟府丰三州降己巳罗索色哩唿沙唿等破晋宁军其守徐徽言据子城拒战庚午率衆溃围走擒之使之拜不拜临之以兵不动命降将折可求谕之降指可求大骂出不逊语遂杀之其统制孙昂及士卒皆不屈尽杀之甲戌诏禁医巫闾山辽代山陵樵採三月己卯朔日中有黒子壬寅诏军兴以来良人被略为驱者聼其父母夫妻子赎之尚书左仆射高真罢四月芬彻罗索取鄜坊二州五月乙卯巴尔斯等袭宋主于扬州九月丙午朔日有食之庚午宗弼败宋兵于睢阳辛未降其城是月曹州降十月丙子朔京兆府降丁丑巩州降庚寅天清节高丽夏遣使来贺丁酉阿里当堪大㚖破敌于寿春已亥安抚使马世元以城降甲辰庐州降十一月庚戌徙哈斯罕都统司治宁州乙卯高丽遣使来贡丙辰宗弼取和州壬戌宗弼渡江败宋副元帅杜充军于江宁丁卯守臣陈邦光以城降十二月丙戌宗弼取湖州丁亥克杭州阿里富埓珲追宋主于明州越州降大㚖败宋枢密使周望于秀州又败宋兵于杭州东北戊戌阿里富埓珲败宋兵于东闗遂济曹娥江壬寅败宋兵于高桥宋主入于海八年正月甲辰朔高丽夏遣使来贺丁巳以同中书门下平章事韩企先为尚书左仆射兼侍中己未阿里富埓珲克明州执其守臣赵伯谔庚申诏曰避役之民以㣲直鬻身权贵之家者悉出还本贯阿里布色哩页下太平顺昌及濠州是月宋副元帅杜充以其衆降二月乙亥宗弼还自杭州庚寅取秀州戊戌取平江汴京乱三月丁夘达达哩复取之宗弼及宋韩世忠战于镇江不利四月丙申复战于江宁败之诸军渡江是日阿里布战于拓臯己亥周企战于寿春辛丑罗索战于淳化皆胜之醴州降遂克邠州五月癸卯禁私度僧尼及继父继母之男女无相嫁娶戊申诏曰河北河东签军其家属流寓河南被俘掠为奴婢者官为赎之俾复其业六月壬申诏遣辽统军使耶律喀勒扎节度使萧必埓哩等十人分治新附州镇癸酉诏以昬徳公六女为宗妇七月辛亥诏给泰州都统博勒和所部诸穆昆甲胄各五十先遣罗索经略陜西所下城邑叛服不常其监战阿里布请益兵帅府㑹诸将议曰兵威非不足绥懐之道有所未尽诚得位望隆重恩威兼济者以往可指日而定若以皇子右副元帅宗辅往为宜以闻诏曰罗索往者所向辄克今使専征陜西淹延未定岂倦于兵而自爱耶闗陜重地卿等其戮力焉丁卯上如东京温汤徙昬徳公重昬侯于唿尔哈路九月戊申立刘豫为大齐皇帝世修子礼建都大名府辛酉安班贝勒都元帅杲薨癸亥宗辅等败宋张浚军于富平耀州降乙丑鳯翔府降十月乙亥上至自东京齐帝刘豫遣使谢封册甲申天清节齐高丽夏遣使来贺以铁骊图噜拉同中书门下平章事诏辽宋官上本国诰命等第换授十一月甲辰宗辅下泾州丁未渭州降败宋刘倪军于瓦亭戊申原州降宋泾原路统制张中孚知镇戎军李彦𤦺以衆降马武等击宋吴玠军于陇州庚戌以遥镇节度使乌克绅等为齐刘豫生日使癸亥宗辅以陜西事状闻诏奖谕之十二月丁丑完颜罗索薨乙酉宗辅败宋刘维辅军壬辰熙州降九年正月己亥朔齐高丽夏遣使来贺戊申命以图们水以西和博钖馨珊沁三水以北闲田给海兰路诸穆昆辛亥富察哈布尔完颜图哩讨张万敌于白马湖陷于敌癸丑以同中书门下平章事时立爱为侍中知枢密院张忠嗣为宣政殿大学士知三司使事宗弼阿里布抚定巩洮河乐西宁兰廓积石等州泾原熙河两路皆平四月己卯诏新徙戍边戸匮于衣食有典质其亲属奴婢者官为赎之戸计其口而有二三者以官奴婢益之使戸为四口又乏耕牛者给以官牛别委官劝督田作戍戸及边军资粮不继籴粟于民而与赈䘏其续迁戍戸在中路者姑止之即其地种艺俟毕获而行及来春农时以至戍所五月丙午分遣使者诸路劝农六月壬辰赐昬徳公重昬侯时服各两袭八月辛巳回鹘鄂约遣使来贡九月己酉和州回鹘执耶律达实之党萨巴迪里托多来献十月戊寅天清节齐高丽夏遣使来贺萨里罕攻下庆阳慕洧以环州降宗弼与宋吴玠战于和尚原败绩十一月己未迁赵氏疎属于上京以陜西地赐齐十年正月癸巳朔齐高丽夏遣使来贺己酉齐表谢赐地壬子诏曰昔辽人分士庶之族赋役皆有等差其悉均之二月庚午赈上京路戌边明安民四月丁卯诏诸良人知情嫁奴者聼如故为妻其不知而嫁者去住悉从所欲伊拉齐贝勒左副元帅宗翰朝京师庚午以太祖孙亶为安班贝勒皇子宗磐为古伦乌赫哩贝勒古伦贝勒宗干为古伦左贝勒伊拉齐贝勒左副元帅宗翰为古伦右贝勒兼都元帅右副元帅宗辅为左副元帅庚寅闻鸭绿混同江水暴涨命徙戌边戸在混同江者出粟赈之闰月辛卯诏分遣唿沙唿等十二人阅诸路丁壮调赴军七月甲午赈泰州路戍边戸上如中京九月元帅右都监耶律伊都谋反出奔其党燕京统军使萧高陆伏诛蔚州节度使萧特黙格自杀十月壬寅天清节大赦齐高丽夏遣使来贺上如兴中府齐使使来告母丧十一月癸亥以武良谟为齐弔祭使癸未萨里罕请取劒外十三州从之部族节度使特古斯捕斩伊都及其诸子函其首来献十二月庚子萨里罕克金州上至自兴中府十一年正月丁巳朔齐高丽夏遣使来贺丁邜萨里罕败吴玠于饶风闗戊辰取洋州甲戌入兴元府二月己亥元帅府言承诏赈军士臣恐有司钱币将不继请自元帅以下有禄者出钱助给之诏曰官有府库而取于臣下此何理耶其悉从官给八月甲申黄龙府置钱帛司戊子赵㮙诬告其父昬徳公谋反㮙及其壻刘文彦伏诛戊戌诏曰比以军旅未定尝命帅府自择人授官今并从朝廷选注十月丙申天清节齐高丽夏遣使来贺十一月丙寅赈伊兰路宗弼克和尚原十二月癸未赈海兰路十二年正月辛亥朔齐高丽夏遣使来贺甲子初改定制度诏中外丙寅如东京二月丁酉萨里罕败宋吴玠军于固镇四月至自东京六月甲午以阿里布为元帅右都监十月庚寅天清节齐高丽夏遣使来贺十三年春正月丙午朔日有食之己巳上崩于明徳宫年六十一庚午安班贝勒即皇帝位于柩前三月庚辰上尊谥曰文烈皇帝庙号太宗乙酉𦵏和陵皇统四年改号恭陵五年増上尊谥曰体元应运世徳昭功哲恵仁圣文烈皇帝贞元三年十一月戊申改葬于大房山仍号㳟陵赞曰天辅草创未遑礼乐之事太宗以舍音宗干知国政以宗翰宗望总戎事既灭辽举宋即议礼制度治歴明时缵以武功逑以文事经国规模至是始定在位十三年宫室苑籞无所増益末聼大臣计传位熙宗使太祖世嗣不失正绪可谓行其所甚难矣金史卷三金史卷四钦定四库全书金史卷四元中书右丞相总裁托克托等修本纪第四熙宗熙宗𢎞基缵武庄靖孝成皇帝讳亶本讳哈喇太祖孙景宣皇帝子母富察氏天辅三年己亥岁生天㑹八年安班贝勒杲既薨天宗意久未决十年左副元帅宗翰左副元帅宗辅左监军完颜希尹入朝与宗干议曰安班贝勒虚位已久今若不早定恐授非其人哈喇先帝嫡孙当立相与请于太宗者再三廼从之四月庚午诏曰尔为太祖之嫡孙故命尔为安班贝勒尔其无自谓冲㓜狎于童戏惟敬厥徳安班贝勒者昔太宗尝居是官及登大位以命弟杲杲薨帝定议为储嗣故以是命焉十三年正月己巳太宗崩庚午即皇帝位甲戌诏中外诏公私禁酒癸酉遣使告哀于齐髙丽夏及报即位仍诏齐自今称臣勿称子二月乙巳追谥太祖后唐古氏曰圣穆皇后费摩氏曰光懿皇后追册太祖妃布萨氏曰徳妃乌库哩氏曰贤妃辛酉改葬太祖于和陵三月己邜齐髙丽遣使来弔祭庚辰谥大行皇帝曰文烈庙号太宗乙酉葬太宗于和陵甲午以古伦右贝勒都元帅宗翰为太保领三省事封晋国王戊戌诏诸国使赐宴不举乐四月戊午齐高丽遣使贺即位丙寅昬徳公赵佶薨遣使致祭及赙赠是月甘露降于熊岳县五月甲申左副元帅宗辅薨九月壬申追尊皇考丰王为景宣皇帝庙号徽宗皇妣富察氏为惠昭皇后戊寅尊太祖后赫舍哩氏太宗后唐古氏皆为太皇太后诏中外乙酉改葬徽宗及惠昭后于兴陵十一月以尚书令宋国王宗磐为太师乙亥初颁歴己邜以元帅左监军完颜希尹为尚书左丞相兼侍中太子少保高庆裔为左丞平阳尹萧庆为右丞己丑建天开殿于约罗十二月癸亥始定齐高丽夏朝贺赐宴朝辞仪以京西鹿囿赐农民十四年正月己巳朔上朝太皇太后于两宫齐高丽夏遣使来贺癸酉颁歴于高丽丁丑太皇太后赫舍哩氏崩乙酉万寿节齐高丽夏遣使来贺上本七月七日生以同皇考忌日改用正月十七日二月癸邜上尊谥曰钦献皇后葬睿陵三月壬午以太保宗翰太师宗磐太傅宗干并领三省事丁酉高丽遣使来弔八月丙辰追尊九代祖以下曰皇帝皇后定始祖景祖世祖太祖太宗庙皆不祧癸亥诏齐国与本朝军民诉讼相关者文移署年止用天㑹十月甲寅以吴激为高丽王生日使萧仲恭为齐刘豫回谢并生日正旦使十五年正月癸亥朔上朝太皇太后于明徳宫齐高丽夏遣使来贺初用大明歴己卯万寿节齐高丽夏遣使来贺六月庚戌尚书左丞高庆裔转运使刘思有罪伏诛七月辛巳太保领三省事晋国王宗翰薨丙戌夜京师地震封皇叔宗隽宗固叔祖晕皆为王丁亥汰兵兴滥爵十月乙卯以元帅左监军达兰为左副元帅封鲁国王宗弼右副元帅封沈王知枢密院事兼侍中时立爱致仕十一月丙午废齐国降封刘豫为蜀王诏中外置行台尚书省于汴十二月戊辰刘豫上表谢封爵癸未诏改明年为天眷元年大赦命韩昉耶律绍文等编修国史以朂为尚书左丞同中书门下平章事徙蜀王刘豫临潢府天眷元年正月戊子朔上朝明徳宫高丽夏遣使来贺颁女直小字封大司空昱为王甲辰万夀节高丽夏遣使来贺二月壬戌上如约罗春水乙丑幸天开殿己巳诏罢拉林水混同江䕶逻地与民耕牧三月庚寅以禁苑隙地分给百姓戊申以韩昉为翰林学士四月丁卯命少府监卢彦伦营建宫室止从俭素壬午朝享于天元殿立费摩氏为贵妃五月己亥诏以经义词赋两科取士六月戊午至自天开殿秋七月辛卯左副元帅达兰东京留守宗隽来朝丁酉按春河水溢坏庐舍民多溺死壬寅左丞相希尹罢八月甲寅朔颁行官制癸亥回鹘遣使朝贡己邜以河南地与宋以右司侍郎张通古等使江南以京师为上京府曰㑹宁旧上京为北京九月甲申朔以奭为㑹宁牧封邓王乙未诏百官诰命女直契丹汉人各用本字渤海同汉人丁酉改燕京枢密院为行台尚书省戊戌上朝明徳宫甲辰以奕为平章政事己酉省燕中西三京平州东西等路州县辛亥权行台左丞相张孝纯致仕十月甲寅朔以御前管勾契丹文字李徳固为参知政事丙寅封叔宗强为纪王宗敏邢王太宗子唿拉布等十三人为王己巳始禁亲王以下佩刀入宫辛未定封国制癸酉以东京留守宗隽为尚书左丞相兼侍中封陈王十一月丙辰以康宗以上画像工毕奠献于干元殿十二月癸亥新宫成甲戌高丽遣使入贡丁丑立贵妃费摩氏为皇后二年正月壬午朔高丽夏遣使来贺戊戌万寿节高丽夏遣使来贺以左丞相宗隽为太保领三省事进封兖国王兴中尹完颜希尹复为尚书左丞相兼侍中二月乙未上如天开殿三月丙辰命百官详定仪制四月甲戌百官朝参初用朝服己邜宋遣使谢河南地五月戊子太白昼见乙巳上至自天开殿六月己酉朔初御冠服辛亥乌舍谋反伏诛己未上从容谓侍臣曰朕每閲贞观政要见其君臣议论大可规法翰林学士韩昉对曰皆由太宗温颜访问房杜辈竭忠尽诚其书虽简足以为法上曰太宗固一代贤君明皇何如昉曰唐自太宗以来惟明皇宪宗可数明皇所谓有始而无终者初以艰危得位用姚崇宋璟惟正是行故能成开元之治末年怠于万几委政李林甫奸谀是用以致天寳之乱苟能慎终如始则贞观之风不难追矣上称善又曰周成王何如主昉对曰古之贤君上曰成王虽贤亦周公辅佐之力后世疑周公杀其兄以朕观之为社稷大计亦不当非也七月辛巳宋国王宗磐兖国王宗隽谋反伏诛丙戌以右副元帅宗弼为都元帅进封越国王丁亥以诛宗磐等诏中外己丑以左副元帅达兰为行台左丞相杜充为行台右丞相萧宝耶律晖行台平章政事甲午咸州详衮沂王晕坐与宗磐谋反伏诛辛丑以太傅领三省事宗干为太师领三省如故进封梁宋国王八月辛亥行台左丞相达兰翼王唿兰及唿勒希图达兰子斡泰额特布谋反伏诛丁丑太白昼见九月戊寅朔降封太宗诸子大司空昱罢丙申初居新宫立太祖原庙于庆元宫壬寅宋遣王伦等乞归父丧及母韦氏等拘伦不遣以温都思忠诸路廉问十月癸酉夏国使来告丧十二月豫国公昱薨三年正月丁丑朔高丽夏遣使来贺癸巳万寿节高丽夏遣使来贺以都元帅宗弼领行台尚书省事四月乙巳朔温都思忠廉问诸路得廉吏杜遵晦以下百二十四人各进一阶贪吏张轸以下二十一人皆罢之癸丑蜀国公完颜尼楚赫薨丁卯上如燕京五月丙子诏元帅府复取河南陜西地己卯诏册李仁孝为夏国王命都元帅宗弼以兵自黎阳趋汴右监军萨里罕出河中趋陜西是月河南平六月陜西平上次凉陉大旱使萧彦让田瑴决西京囚秋七月癸卯朔日有食之乙卯宗弼遣使奏河南陜西㨗丁卯诏文武官五品以上致仕给俸禄之半职三品者仍给傔人八月辛巳诏抚谕陜西五路壬午初定公主郡县主及驸马官品九月壬寅朔宗弼来朝戊申上至燕京己酉亲飨太祖庙庚申宗弼还军中夏国遣使谢赙赠癸亥杀左丞相完颜希尹右丞相萧庆及希尹子昭武大将军巴达符宝郎满达戊辰夏国遣使谢封册十一月癸丑以孔子四十九代孙璠袭封衍圣公癸亥以都㸃检萧仲恭为尚书右丞前西京留守昂为平章政事甲子行台尚书右丞相杜充薨十二月乙亥都元帅宗弼上言宋将岳飞张俊韩世忠率衆渡江诏命击之丁丑地震己亥以元帅左监军阿里布为左副元帅右监军萨里罕为右副元帅皇统元年正月辛丑朔高丽夏遣使来贺庚戌羣臣上尊号曰崇天体道钦明文武圣徳皇帝初御衮冕癸丑谢太庙大赦改元丁巳万寿节高丽夏遣使来贺己未初定命妇封号夏国请置𣙜场许之己巳封平章政事昂为漆水郡王二月戊寅诏诸致仕官职俱至三品者俸禄人力各给其半宗弼克庐州乙酉改封海滨王耶律延禧为豫王昬徳公赵佶为天水郡王重昬侯赵桓为天水郡公戊午上亲祭孔子庙北面再拜退谓侍臣曰朕㓜年游佚不知志学岁月逾迈深以为悔孔子虽无位其道可尊使万世景仰大凢为善不可不勉自是颇读尚书论语及五代辽史诸书或以夜继焉己未上宴羣臣于瑶池殿适宗弼遣使奏㨗侍臣多进诗称贺帝览之曰太平之世当尚文物自古致治皆由是也四月丙子以济南尹韩昉参知政事辛巳宗弼请伐江南从之五月己酉太师领三省事梁宋国王宗干薨庚戌上亲临日官奏戌亥不宜哭泣上曰君臣之义骨肉之亲岂可避之遂哭之恸命辍朝七日六月甲戌诏都元帅宗弼与宰执同入奏事庚寅行台平章政事耶律晖致仕壬辰有司请举乐上以宗干新丧不允甲午纪王宗强薨上亲临辍朝如宗干丧七月癸卯以景宣皇帝忌辰命尚食彻肉丙午以宗弼为尚书左丞相兼侍中都元帅领行台如故己酉宗弼还军中辛亥参知政事耶律让罢九月戊申上至自燕京朝太皇太后于明徳宫诏赐鳏寡孤独不能自存者人绢二匹絮三斤是秋蝗都元帅宗弼伐宋渡淮以书让宋宋复书乞罢兵宗弼以便宜画淮为界十一月己酉高丽国贺受尊号稽古殿火十二月癸巳夏国贺受尊号天水郡公赵桓乞本品俸诏赒济之左丞朂进先朝实录三卷上焚香立受之二年正月乙未朔高丽夏遣使来贺己亥上猎于拉林河乙巳命伐高丽丁未上至自拉林河辛亥万寿节高丽夏遣使来贺壬子衍圣公孔璠薨子拯袭二月丁卯上如天开殿甲戌赈熙河路戊子皇子济安生辛卯宋使曹勋来许岁币银绢二十五万两匹画淮为界世世子孙永守誓言改封蜀王刘豫为曹王壬辰以皇子生赦中外三月辛丑还自天开殿大雪丙午以宗弼为太傅丙辰遣左宣徽使刘筈以衮冕圭册册宋康王为帝归宋帝母韦氏及故妻邢氏天水郡王并妻郑氏丧于江南戊午立子济安为皇太子丙寅以臣宋告中外庚午五云楼重明等殿成五月癸巳朔不视朝上自去年荒于酒与近臣饮或继以夜宰相入諌辄饮以酒曰知卿等意今既饮矣明日当戒因复饮乙夘赐宋誓诏辛酉宴羣臣于五云楼皆尽醉而罢七月甲午回鹘遣使来贡北京广宁府蝗丁酉赐宗弼金劵八月丁卯诏归朱弁张邵洪皓于宋辛未复太宗子唿噜为王赈陜西九月壬辰诏给天水郡王子姪婿天水郡公子俸给十一月甲寅平章政事漆水郡王昂薨追封郓王十二月乙丑高丽王遣使谢封册庚午宋遣使谢归三丧及母韦氏壬申上猎于和约尔玛勒路癸未还宫甲申皇太子济安薨三年正月己丑朔以皇太子丧不御正殿羣臣诣便殿称贺宋高丽夏使诣皇极殿遥贺乙巳万寿节如正旦仪三月辛卯以尚书左丞朂为平章政事殿前都㸃检宗宪为尚书左丞丁酉太皇太后唐古氏崩己酉封子道济为魏王五月丁巳朔京兆进瑞麦癸亥上致祭太皇太后甲申初立太庙社稷六月己酉初置骁毅军七月丙寅上致祭太皇太后庚辰太原路进獬豸并瑞麦八月辛卯诏给天水郡王孙及天水郡公婿俸禄丙申老人星见乙巳谥太皇太后曰钦仁皇后戊申葬恭陵十二月癸未朔日有食之四年正月癸丑朔宋高丽夏遣使来贺甲寅诏以去年宋币赐始祖以下宗室己未以宋使王伦为平州转运使既受命复辞罪其反覆诛之乙丑陜西进嘉禾十有二茎茎皆七穗己巳万寿节宋高丽夏遣使来贺乙亥上祭钦仁皇后哭尽哀二月癸未上如东京丙申次本巴河春水丁酉回鹘使来贺以钮祜禄罕努报之五月辛亥朔次薰风殿六月辛巳朔日有食之七月庚午建原庙于东京八月癸未杀魏王道济九月乙酉上如东京壬子畋于沙河射虎获之十月乙邜遣使祭辽主陵辛酉诏薫风殿二十里内及巡幸所过五里内竝复一岁癸酉行台左丞相张孝纯薨十一月壬辰立借贷饥民酬赏格甲辰以河朔诸郡地震诏复百姓一年其压死无人收葬者官为敛藏之陜西蒲解汝蔡等处因岁饥流民典顾为奴婢者官给绢赎为良放还其乡十一月己酉上猎于海岛十二月甲午至东京五年正月丁未朔宋高丽夏遣使来贺癸亥万寿节宋高丽夏遣使来贺二月乙未次济州春水三月戊辰次天开殿五月戊午初用御制小字壬申以平章政事朂谏上为止酒仍布告廷臣六月乙亥朔日有食之八月戊戌发天开殿九月庚申至自东京十月辛卯增谥太祖闰月戊寅大名府进牛生麟壬辰怀州进嘉禾十二月戊申増谥始祖以下十帝及太宗徽宗丁巳赦六年正月辛未朔宋高丽夏遣使来贺壬申封太祖诸孙为王乙亥畋于美稜甲申还京师丁亥万寿节宋高丽夏遣使来贺庚寅以边地赐夏国壬辰如春水帝从禽导骑悞入大泽中帝马陷因歩出亦不罪导者乙未封威赫为王二月丙寅右丞相韩企先薨三月壬申以阿里布为行台右丞相四月庚子朔上至自春水以同判大宗正事宗固为太保右丞相兼中书令戊午行台右丞相阿里布薨五月壬申高丽王楷薨辛卯以左宣徽使刘筈为行台右丞相六月乙巳杀宇文虚中及高士谈乙丑遣使弔祭高丽并起复嗣王晛九月戊辰朔以许王破汴睿宗平陜西郑王克辽及罗索尼楚赫皆有大功竝为立碑戊寅曹王刘豫薨是岁遣钮祜禄罕努招耶律达实被害七年正月乙丑朔宋高丽夏遣使来贺辛巳万寿节宋髙丽夏遣使来贺癸未以西京鹿囿为民田丁丑太白经天三月戊寅高丽遣使谢弔祭起复四月戊午宴便殿上醉酒杀戸部尚书宗礼六月丁酉杀横海军节度使田瑴左司郎中奚毅翰林待制邢具聸反王植髙鳯廷王傚赵益兴龚彛鑑等七月己巳太白经天曲赦畿内九月太保右丞相宗固薨以都元帅宗弼为太师领三省事都元帅行台尚书省事如故平章政事朂为左丞相兼侍中都㸃检宗贤为右丞相兼中书令行台右丞相刘筈右丞萧仲㳟为平章政事李徳固为尚书右丞秘书监萧肄为叅知政事十月壬子平章行台尚书省事奚寳薨十一月癸酉以工部侍郎布萨逹干为御史大夫乙亥兵部尚书秉徳进三角羊己卯诏减常膳羊豕五之二癸未以尚书左丞宗宪为行台平章政事同判大宗正事亮为尚书左丞十二月戊午叅知政事韩昉罢兵部尚书秉徳为叅知政事八年正月庚申朔宋高丽夏遣使来贺丙子万寿节宋髙丽夏遣使来贺二月壬子以克哷克巴噶等为横赐髙丽夏国使甲寅以大理卿宗安等为髙丽王睍封册使乙卯上如天开殿四月戊子朔日有食之辛丑遣叅知政事秉徳等亷察官吏庚戌至自天开殿甲寅辽史成六月乙夘平章政事萧仲恭为行台左丞相左丞亮为平章政事都㸃检唐古辩为尚书左丞高丽王遣使谢封册七月乙亥御史大夫布萨逹斡罢以侍卫亲军都指挥使阿噜岱为御史大夫戊寅以尚书左丞唐古辩奉职不谨杖之八月戊戌宗弼进太祖实録上焚香立受之庚子以尚书左丞相朂领行台尚书省事右丞相宗贤为太保尚书左丞相丙午以行台左丞相萧仲恭为尚书右丞相閠月庚申宰臣以西林多鹿请上猎上恐害稼不允丙寅太庙成九月丙申尚书左丞唐古辩罢以左宣徽使禀为尚书左丞十月辛酉太师领三省事都元帅越国王宗弼薨十一月壬辰太白经天乙未左丞相宗贤左丞禀等言州郡长吏当竝用夲国人上曰四海之内皆朕臣子若分别待之岂能致一谚不云乎疑人勿使使人勿疑自今夲国及诸色人量才通用之辛丑以尚书左丞相宗贤为左副元帅平章政事亮为尚书左丞相兼侍中叅知政事秉徳为平章政事庚戌左副元帅宗贤复为太保左丞相左副元帅如故十二月乙卯以右丞相萧仲恭为太傅领三省事左丞相亮为尚书右丞相乙亥以左丞相宗贤为太师领三省事兼都元都九月正月甲申朔宋高丽夏遣使来贺戊戌太师领三省事都元帅宗贤罢领行台尚书省事朂为太师领三省事同判大宗正事充为尚书左丞相右丞相亮兼都元帅庚子万寿节宋高丽夏遣使来贺壬寅左丞相充薨丙午以右丞相亮为左丞相判大宗正事宗本为尚书右丞相左副元帅宗敏为都元帅南京留守宗贤为左副元帅兼西京留守己酉宗贤复为太保领三省事二月甲寅㑹寕牧唐古辩复为尚书左丞尚书左丞禀为行台平章政事三月癸未朔日有食之辛丑以司空宗本为尚书右丞相兼中书令左丞相亮为太保领三省事四月壬申夜大雨风雷电震坏寝殿鸱尾有火入上寝烧帏幔帝趋别殿避之丁丑有龙鬬于利州榆林河水上大风坏民居官舍瓦木人畜皆飘飏十数里死伤者数百人五月戊子以四月壬申丁丑天变肆赦命翰林学士张钧草诏参知政事萧肄擿其语以为诽谤上怒杀钧是日曲赦上京囚庚寅出太保领三省事亮领行台尚书省事戊申武库署令耶律巴锦妄称上言宿直将军萧荣与胙王元为党诛之六月己未以都元帅宗敏为太保领三省事兼左副元帅左丞相宗贤兼都元帅八月庚申以刘筈为司空行台右丞相如故宰臣议徙辽阳渤海之民于燕南从之侍从高寿星等当迁诉于后后以白上上怒议者杖平章政事秉徳杀左司郎中萨哈九月丙申以领行台尚书省事亮复为平章政事戊戌以右丞相宗本为太保领三省事左副元帅宗敏领行台尚书省事平章政事秉徳为尚书左丞相兼中书令司空刘筈为平章政事庚子以御史大夫宗甫为参知政事十月乙丑杀北京留守胙王元及弟安武军节度使扎拉左卫将军塔斯大赦癸酉以翰林学士京为御史大夫十一月癸未杀皇后费摩氏召胙王妃萨满入宫戊子杀故邓王子阿兰达兰癸巳上猎于和罗温图珲遣使杀妃乌库哩氏及𤓰尔佳氏张氏十二月己酉朔上至自猎所丙辰杀妃费摩氏于寝殿而平章政事亮因羣臣震恐与党驸马唐古辩寝殿实逹尔大兴国䕶卫十人长唿图额哷楚克等谋为乱丁巳以唿图额哷楚克当内直命省令史李老僧语兴国夜二鼔兴国窃符矫诏开宫门召辩等亮怀刀与其妹夫塔斯随辩入室宫门守者以辩驸马不疑内之及殿门卫士觉抽刃刼之莫敢动唿图额哷楚克至帝前帝求榻上常所置佩刀不知己为兴国易置其处唿图额哷楚克遂进弑帝亮复前手刄之血溅满其面与衣帝崩时年三十一左丞相秉徳等遂奉亮坐罗拜唿万岁立以为帝降帝为东昬王葬于皇后费摩氏墓中贞元三年改葬于大房山蓼香甸诸王同兆域大定初追谥武灵皇帝庙号闵宗陵曰思陵别立庙十九年升祔于太庙增谥𢎞基缵武庄靖孝成皇帝二十七年改庙号熙宗二十八年以思陵狭小改葬于峨眉谷仍号思陵诏中外赞曰熙宗之时四方无事敬礼宗室大臣委以国政其继体守文之治有足观者末年酗酒妄杀人怀危惧所谓前有䜛而不见后有贼而不知驯致其祸非一朝一夕故也金史卷四金史卷五钦定四库全书金史卷五元中书右丞相总裁托克托等修本纪第五海陵废帝海陵庶人亮字元功本讳都古噜讷辽王宗干次子也母大氏天辅六年壬寅嵗生天眷三年年十八以宗室子为奉国上将军赴梁王宗弼军前任使以为行军万户迁骠骑上将军皇綂四年加龙虎卫上将军为中京留守迁光禄大夫为人僄急多猜忌残忍任数初熙宗以太祖嫡孙嗣位亮意以为宗干太祖长子而已亦太祖孙遂怀觊觎在中京専务立威以厌伏小人明安萧裕倾险敢决亮结纳之每与论天下事裕揣知其意因劝海陵举大事语在裕𫝊七年五月召为同判大宗正事加特进十一月拜尚书右丞务榄特权柄用其腹心为省台要职引萧裕为兵部侍郎一日因召对语及太祖创业艰难亮因呜咽流涕熙宗以为忠八年六月拜平章政事十一月拜右丞相九年正月兼都元帅熙宗使小底大兴国赐亮生日悼后亦附赐礼物熙宗不悦杖兴国百追其赐物海陵由此不自安三月拜太保领三省事益邀求人誉引用势望子孙结其驩心四月学士张钧草诏忤㫖死熙宗问谁使为之左丞相宗贤对曰太保实然熙宗不悦遂出为领行台尚书省事过中京与萧裕定约而去至良乡召还海陵莫测所以召还之意大恐既至复为平章政事由是益危迫熙宗尝以事杖左丞唐古辩及右丞相秉徳辩乃与大理卿乌达谋废立而乌达先以此谋告海陵他日海陵与辩语及废立事曰若举大事谁可立者辩曰胙王常胜乎问其次曰邓王子阿兰亮曰阿兰属疎安得立辩曰公岂有意邪海陵曰果不得已舍我其谁于是旦夕相与宻谋䕶卫将军塔斯疑之以告悼后曰辩等公余每窃窃聚语窃疑之后以告熙宗熙宗怒召辩谓曰尔与亮谋何事将如我何杖之亮因此忌常胜阿兰且恶塔斯因河南兵士孙进自称皇弟按察大王而熙宗之弟止有常胜扎拉海陵乘此搆常胜扎拉阿兰达兰熙宗使塔斯鞫之无状海陵曰塔斯鞫不以实遂俱杀之䕶卫十人长布萨唿图旧受宗干恩图克坦额哷楚克海陵姻家大兴国给事寝殿时时乘夜从主者取符钥归家以为常兴国尝以李老僧属海陵得为尚书省令史故使老僧结兴国为内应而兴国亦以被杖怨熙宗遂与亮约十二月丁巳唿图额哷楚克内直是夜兴国取符钥启门纳海陵秉徳辩乌达图克坦贞李老僧等入至寝殿弑熙宗秉徳等未有所属唿图曰始者仪立平章今复何疑乃奉海陵坐皆拜称万嵗诈以熙宗欲议立后召大臣遂杀曹国王宗敏左丞相宗贤是曰以秉徳为左丞相兼侍中左副元帅辩为右丞相兼中书令乌达为平章政事唿图为左副㸃检额哷楚克为右副㸃检贞为左卫将军兴国为广宁尹于是自太师领三省事朂以下二十人进爵增职各有差己未大赦改皇綂九年为天徳元年参知政事萧肄除名镇南綂军博济为尚书左丞赐左丞相秉徳右丞相辩平章政事乌达广宁尹兴国㸃检唿图额哷楚克左卫将军贞尚书省令史老僧辩父刑部尚书阿里等钱绢马牛羊有差甲子誓太祖庙召秉徳辩乌达唿图额哷楚克兴国六人赐誓劵丙寅以燕京路都转运使刘麟为参知政事癸酉太𫝊领三省事萧仲恭尚书右丞禀罢以行台尚书左丞温都思忠为右丞乙亥追谥皇考太师宪古𢎞道文昭武烈章孝睿明皇帝庙号徳宗名其故居曰兴圣宫宋髙丽夏贺正旦使中道遣还二年正月辛巳以同知中京留守事萧裕为秘书监癸巳尊嫡母图克坦氏母大氏皆为皇太后图克坦氏宫曰永夀大氏宫曰永宁乙巳以励官守务农时慎刑罚扬侧陋恤穷民节财用审才实七事诏中外遣侍卫亲军步军都指挥使完颜思恭等以废立事报谕宋高丽夏国以左丞相兼左副元帅秉徳领行台尚书省事二月戊申朔封子元寿为崇王庚戌降前帝为东昬王给天水郡公孙女二人月俸甲子以兵部尚书完颜元宜等充贺宋生日使戊辰羣臣上尊号曰法天膺运睿武宣文大明圣孝皇帝诏中外永夀永宁两太后父祖赠官有差以右丞相唐古辩为左丞相平章政事乌达为右丞相三月丙戌宋高丽遣使贺即位以弟兖为司徒兼都元帅诏以天水郡王玉带归宋四月戊午杀太𫝊领三省事宗本尚书左丞相唐古辩判大宗正府事宗美遣使杀领行台尚书省事秉徳东京留守宗懿北京留守卞及太宗子孙七十余人周宋国王宗翰子孙三十余人诸宗室五十余人辛酉以尚书省译史萧玉为礼部尚书秘书监萧裕为尚书左丞司徒兖领三省事封王都元帅如故右丞相乌达为司徒左丞相兼侍中平章政事刘筈为尚书右丞相兼中书令左丞宗义右丞温都思忠为平章政事参知政事刘麟为尚书右丞殿前左副㸃检布萨唿图为殿前都㸃检五月戊子以平章行台尚书省事右副元帅大㚖为行台尚书右丞相元帅如故壬辰以左副元帅萨里罕为行台尚书左丞相元帅如故同判大宗正事宗安为御史大夫六月丙午朔高丽遣使贺即位甲子太庙初设四神门及四隅罘罳七月己丑司空左丞相兼侍中乌达罢以平章政事温都思忠为左丞相尚书左丞萧裕为平章政事右丞刘麟为左丞侍卫亲军步军都指挥使完颜思恭为右丞参知政事张浩丁忧起复如故戊戌夏国遣使贺即位及受尊号八月戊申以司徒兖为太尉领三省事都元帅如故以礼部尚书萧裕为参知政事九月甲午立惠妃图克坦氏为后十月癸卯太师领三省事朂致仕辛未杀太皇太妃萧氏及其子任王威赫使使杀行台左丞相左副元帅萨里罕于汴并杀平章政事宗义前工部尚书穆里延御史大夫宗安皆夷其族以魏王威泰孙唿尔察好修饰亦族之十一月癸未尚书左丞相刘筈罢以㑹宁牧图克坦恭为平章政事尚书左丞刘麟右丞完颜思恭罢以参知政事张浩为尚书右丞乙酉以行台尚书左丞张通古为尚书左丞丙戌白虹贯日丁亥以太后㫖称令㫖戊子以十二事戒约官吏乙丑命庶官许求次室二人百姓亦许置妾十二月癸卯朔诏去羣臣所上尊号丙午初定袭封衍圣公俸格命外官去所属百里外者不许参谒百里内者徃还不得过三日癸丑立太祖射碑于赫舍哩部中上及皇后致奠于碑下甲寅野人来献异香却之乙卯有司奏庆云见上曰朕何徳以当此自今瑞应母得上闻若有灾异当以谕朕使自警焉己未罢行台尚书省改都元帅府为枢宻院诏改定继絶法以右副元帅大㚖为尚书右丞相兼中书令参知行台尚书省事张中孚为参知政事都元帅兖为枢宻使太尉领三省事如故元帅左监军昻为枢宻副使刑部尚书赵资福为御史大夫三年正月癸酉朔宋高丽夏遣使来贺乙亥参知政事萧玉丁忧起复如故癸未立春观击土牛丁亥初造灯山于宫中戊子生辰宋高丽夏遣使来贺甲午初置国子监谓御史大夫赵资福曰汝等多徇私情未闻有所弹劾朕甚不取自今百官有不法者必当举劾无惮权贵乙未上出猎宰相以下辞于近郊上驻马戒之曰朕不惜高爵厚禄以任汝等比闻事多留滞岂汝等苟图自安不以民事自念耶自今朕将察其勤隋以为赏罚其各勉之丁酉白虹贯日二月丁巳还宫三月庚寅以翰林学士刘长言等为宋生日使壬辰诏广燕城建宫室己亥谓侍臣曰昨太子生日皇后献朕一物大是珍异卿试观之即出诸綘囊中乃田家稼穯图后意太子生深宫之中不知民间稼穯之艰难故以为献朕甚贤之四月丙午诏迁都燕京辛酉有司图上燕城宫室制度营建隂阳五姓所宜海陵曰国家吉凶在徳不在地使桀纣居之虽卜善地何益使尧舜居之何用卜为丙寅罢嵗贡鹰隼沂州男子吴真犯法当死有司以其母老疾无侍为请命官与养济着为令闰月辛未朔命尚书右丞张浩调选燕京仍谕浩无私狥丙子命大官常膳惟进鱼肉旧贡鹅鸭等悉罢之丁丑罢皇统间苑中所养禽兽归徳军节度使阿里布以撒官舍材木搆私第赐死戊戌诏朝官称疾不治事者尚书省令监察御史与太医同诊视无实者坐之五月壬子以戒敕宰相以下官诏中外戊辰宰臣请益嫔御广嗣续上命图克坦贞语宰臣前所诛党人诸妇人中多朕中表亲欲纳之宫中平章政事萧裕不可上不从遂纳宗本子苏尔图宗固子唿喇勒和硕台秉徳弟嘉哩等妻宫中六月丙子杀太府监完颜富鲁宋遣使祈请山陵不许九月庚戌赐燕京役夫帛人一匹以东京路兵马都总管府判官萧子敏为高丽生日使修起居注萧朋格为夏国生日使十月己巳杀兰子山明安萧拱以右副㸃检富珠哩阿哈等为宋正旦使十一月癸亥诏罢世袭万户官前后赐姓人各复本姓十二月戊辰杖夀宁县主苏尼癸酉猎于近郊乙酉还宫是嵗子崇王元夀薨四年正月丁酉朔宋高丽夏遣使来贺羣臣请立皇太子从之戊戌初定东宫官属立捕盗赏格癸卯太白经天壬子生辰宋高丽夏遣使来贺癸亥朝谒世祖太祖太宗徳宗陵甲子还宫二月丁卯立子光英为皇太子庚午诏中外甲戌如燕京昭义军节度使萧仲宣家奴告其主怨谤上曰仲宣之姪达年鄂博近以诽谤诛故敢妄愬命杀告者达年鄂博者萧拱也戊子次泰州三月丙申朔以刑部尚书田秀颕等为宋生日使四月丙寅朔有司请今嵗河南北选人竝赴中京铨注从之壬辰上自泰州如凉陉五月丁酉猎于伊拉齐山甲寅赐猎士人一羊乙卯次临潢府丁巳太白经天六月甲子朔驻绵山戊寅权超泰部明安纳延伏诛七月癸卯命崇义军节度使乌达之妻唐古定格杀其夫而纳之八月癸亥朔猎于托纽山甲戌以侍御史博啰鞫事不实杖之丙子次于达干九月甲午次中京丙午尚书右丞相大㚖罢杀太府少监刘景以都水使者完颜满丕为高丽生日使吏部郎中萧中立为夏国生日使十月壬戌朔使使奉迁太庙神主御史大夫赵资福罢甲申以太子詹事张用直等为贺宋正旦使杀太祖长公主乌噜杖罢其夫平章政事图克坦恭封其侍婢唿达为国夫人恭兄定格初尚乌噜定格死恭强纳焉而不相能又与侍婢唿达不协唿达得幸于后遂譛于上故见杀而并罢恭十一月戊戌以咸平尹李徳固为平章政事辛丑买珠于乌尔古徳哷勒部及扶余路禁私相贸易仍调两路民採珠一年戊申以前平章政事图克坦恭为司徒十二月甲子斩妾人敲僊于中京市辛未以汴京路都转运使左瀛等为贺宋正旦使庚寅太尉领三省事枢宻使兖薨贞元元年正月辛卯朔上不视朝诏有司受宋高丽夏回纥贡献丙午生辰宋高丽夏遣使来贺以中京留守高桢为御史大夫二月庚申上自中京如燕京三月辛亥上至燕京初备法驾甲寅选良家子百三十余人充后官乙卯以迁都诏中外改元贞元改燕京为中都府曰大兴汴京为南京中京为北京丙辰以司徒图克坦恭为太保领三省事平章政事萧俗为右丞相兼中书令右丞张浩左丞张通古为平章政事参知政事张中孚为左丞萧玉为右丞平章政事李徳固为司空左宣徽使刘蕚为参知政事枢宻副使昻为枢宻使工部尚书布萨思恭为枢宻副使四月辛酉以右宣徽使赫舍哩萨哈连等为宋贺生日使辛未特封唐古定格为贵妃戊寅皇太后大氏崩五月辛卯杀弟西京留守博恰西京兵马完颜穆喇干编修官圆福弩通进伯特坐与博恰善井杀之乙卯以京城隙地赐朝官及卫士六月乙丑以安国军节度使耶律恕为参知政事七月戊子朔元赐朝官京城隙地徴钱有差八月壬戌司空李徳固薨禁中都路捕射麞兔戊寅赐营建宫室工匠及役夫帛九月丁亥朔以翰林待制摩啰欢为夏国生日使吏部郎中干克珊为高丽生日使十月丁巳猎于良乡封料石冈神为灵应王初海陵尝过此祠持杯珓祷曰使吾有天命当得吉卜投之吉又祷曰果如所卜他日当有报否则毁尔祠宇投之又吉故封之戊午还宫壬戌有司言太后园陵未毕合停冬享及祫祭从之丙子命内外官闻大功以上丧止给当日假若父母丧聴给假三日着为令十一月丙戌朔定州献嘉禾诏自今不得复进己丑瑶池殿成丙申以户部尚书蔡松年等为贺宋正旦使戊戌左丞相诺延温都思忠致仕庚戌以枢宻使昻为左丞相枢宻副使布萨思恭为枢宻使十二月太白经天戊午特赐贵妃唐古定格家奴孙梅进士及第壬戌以签书枢宻院事纳苏为枢宻副使辛未封所纳皇叔曺国王宗敏妃阿兰为昭妃丙子贵妃唐古定格坐与旧奴姦赐死闰月乙酉朔杀䕶卫特黙格癸巳定社稷制度太白经天癸卯以太保领三省事图克坦恭为太师领三省事故如命西京路统军达兰西北路招讨萧怀忠临潢府总管马和尚乌尔古徳哷勒司招讨舍音等北巡二年正月甲寅朔上不豫不视朝赐宋高丽夏使就馆燕庚申太白经天尚书右丞相萧裕与前真定尹萧丰嘉努前御史中丞萧珠展博州同知约索等谋反伏诛诏中外己巳生辰宋高丽夏遣使来贺二月甲申朔以平章政事张浩为尚书右丞相兼中书令甲午以尚书右丞萧玉为平章政事前河南路统军使张晖为尚书右丞西北路招讨使萧海唿为枢宻副使三月戊辰夏遣使贺迁都丙戌幸大兴府及都转运使司遣荐含桃于衍庆宫五月癸丑朔日有食之避正殿勑百官勿治事己未诏自今每月上七日不奏刑名尚食进馔不进肉丁卯始置交钞库设使副员丁丑太原尹图克坦额哷楚克伏诛命其子珠苏拉乗传焚其骨掷水中七月庚申初设盐钞香茶文引印造库使副丙子参知政事耶律恕罢八月丙午以左丞相昻去衣杖其弟妇命杖之戊申以御史大夫高桢为司空御史大夫如故九月己未常武殿击鞠令百姓纵观辛酉以吏部尚书萧赜为参知政事癸亥猎于近郊丁卯次顺州太师领三省事图克坦恭薨是夜还宫乙亥复猎近郊十月庚辰朔杀广宁尹韩王亨庚寅还宫庚子以左丞相致仕温都思忠起为太𫝊领三省事以刑部侍郎白彦恭等为贺宋正旦使十一月戊辰上命诸从姊妹皆分属诸妃出入禁中与为淫乱卧内徧设地衣裸逐为戏是月初置惠民局高丽遣使谢赐生日十二月乙酉以太傅温都思忠为太师领三省事如故平章政事张通古为司徒平章政事如故三年正月己酉朔宋高丽夏遣使来贺辛酉以判东京留守大㚖为太𫝊领三省事甲子生辰宋高丽夏遣使来贺二月壬午以左丞相昻为太尉枢宻使右丞相张浩为左丞相兼侍中枢宻使布萨思恭为右丞相兼中书令尚书左丞张中孚罢右丞张晖为平章政事参知政事刘萼为左丞参知政事萧赜为右丞吏部尚书蔡松年为参知政事三月壬子以左丞相张浩平章政事张晖每见僧法寳必坐其下失大臣体各杖二十僧法寳妄自尊大杖二百乙卯命以大房山云峰寺为山陵建行宫其麓庚午以左司郎中李通为贺宋生日使夏四月丁丑朔昬雾四塞日无光凡十有七日五月丁未朔日有食之癸丑南京大内火乙卯命判大宗正事京等如上京奉还太祖太宗梓宫丙寅如大房山营山陵六月丙戌登宝昌门观角抵百姓纵观乙未命右丞相布萨思恭大宗正丞哈布尔如上京奉迁山陵及迎永夀宫皇太后七月癸丑太白昼见辛酉如大房山杖提举营造官吏部尚书耶律安礼等乙亥还宫八月壬午如大房山甲申启土赐役夫人绢一疋是日还宫甲午遣平章政事萧玉迎祭祖宗梓宫于广宁乙未增置教坊人数庚子杖左宣徽使敬嗣晖同知宣徽事乌居仁及尚食官九月戊申平章政事张晖迎祭梓宫于宗州乙卯上谓宰臣及左司官曰朝廷之事尤在慎宻昨授张中孚赵庆袭官除书未到先已知之皆汝等泄之也敢复尔者杀无赦己未如大房山庚申还宫丙寅以殿前都㸃检纳哈塔椿年为参知政事丁卯上迎梓宫及皇太后于沙流河命左右持杖二束跽太后前曰亮不孝久失温凊愿痛笞之太后掖起之曰凡民有子克家犹爱之况我有子如此叱持杖者退庚午猎亲射麞以荐梓宫壬申至自沙流河十月丙子皇太后至中都居夀康宫戊寅权奉安太庙神主于延圣寺致奠梓宫于东郊举哀己卯梓宫至中都以大安殿为丕承殿安置壬午命省部诸司便服治事不奏死刑一月辛卯告于丕承殿乙未如菆宫册谥永宁皇太后曰慈宪皇后丁酉大房山行宫成名曰磐宁戊戌还宫己亥以翰林学士承㫖耶律归一等为贺宋正旦使十一月乙巳朔梓宫发丕承殿戊申山陵礼成甲寅诏内外大小职官覃迁一重贞元四年租税竝与放免军士久于屯戌不经替换者人赐绢三疋银三两羣臣称贺丙辰燕百官于泰和殿丁卯奉安神主于太庙戊辰羣臣称贺辛未猎于近郊十二月己丑还宫荐氷乙未上朝太后于夀康宫己亥太傅领三省事大㚖薨亲临哭之命有司废务及禁乐三日正隆元年正月癸卯朔宋高丽夏遣使来贺己酉羣臣奉上尊号曰圣文神武皇帝上自九月废朝常数月不出有急奏召左右司郎中省于卧内庚戌始视朝戊午生辰宋高丽夏遣使来贺乙丑观角抵戏罢中书门下省以太师领三省事温都思忠为尚书令太尉枢院使昻为太师右丞相布萨思恭为太尉枢宻使左丞刘萼右丞萧赜罢参知政事蔡松年为尚书右丞枢宻副使萧怀忠罢吏部尚书耶律安礼为枢宻副使平章政事萧玉为右丞相平章政事张晖罢不置平章政事官二癸酉朔改元正隆大赦庚辰御宣华门观迎佛赐诸寺僧绢五百疋綵五十段银五百两辛已改定内外诸司印记乙未司徒张通古致仕庚子谒山陵辛丑还都三月壬寅朔始定职事官朝参等格仍罢兵卫庚申以左宣徽使敬嗣晖等为贺宋生日使四月太尉枢宻使布萨思恭以父忧起复如故五月辛亥修容安氏合女御为妖所凭舞譟宫中命杀之是月颁行正隆官制六月庚辰天水郡公赵桓薨丙戌以尚书右丞蔡松年为左丞枢宻副使耶律安礼为右丞驸马都尉乌库哩当堪为枢宻副使七月己酉命太保昻如上京奉迁始祖以下梓宫八月丁丑如大房山行视山陵十月乙酉葬始祖以下十帝于大房山丁酉还宫闰月己亥朔山陵礼成羣臣称贺甲辰回鹘使使扬珠乌埒古来贡庚寅杖右丞相萧玉左丞蔡松年右丞耶律安礼御史中丞马讽等十一月己巳朔以右司郎中梁銶等为贺宋正旦使癸巳禁二月八日迎佛二年正月戊辰朔宋高丽夏遣使来贺庚辰太白昼见癸未生辰宋高丽夏遣使来贺庚寅以工部侍郎韩钖同知宣徽院事钖不谢杖百二十夺所授官二月辛丑初定太庙时享牲牢礼仪癸卯改定亲王以下封爵等第命置局追取存亡诰身存者二品以上死者一品参酌削降公私文书但有王爵字者皆立限毁抺虽坟墓碑志竝发而毁之三月丙寅朔高丽遣使贺受尊号四月戊戌追降景宣皇帝为辽王以签书宣徽院事张喆为横赐高丽使宣直将军温都斡罕为横赐夏国使六月乙未参知政事纳哈塔椿年薨以礼部尚书耶律守素等为贺宋生日使八月癸卯置登闻院甲寅罢上京留守司九月乙丑以宿直将军布萨乌哷赫为夏国生日使戊子罢䕶驾军置龙翔虎步军罢尚书省文资令史出为外官是秋中都山东河东蝗十月壬寅命㑹宁府毁旧宫殿诸大族第宅及储庆寺仍夷其址而耕种之丁未禁卖古器入他境乙卯初铸铜钱十二月辛未以侍卫亲军副指挥使高珠巴克等为贺宋正旦使十二月己亥以侍卫亲军都指挥使赫舍哩良弼为参知政事三年正月壬戌朔宋高丽夏遣使来贺丙寅子舒苏卾博死杀太医副使谢友正及其乳母等丁丑生辰宋高丽夏遣使来贺己卯杖右諌议大夫杨伯雄二月壬辰朔都城及京兆初置钱监甲午遣使检视随路金银铜铁冶三月辛酉朔司天奏日食候之不见命自今遇日食面奏不须颁告辛巳以兵部尚书萧恭等为贺宋生日使四月丙辰枢宻副使乌库哩当堪罢以北京留守张晖为枢宻副使六月壬辰蝗入京师七月庚申封子广阳为滕王甲申以右丞相萧玉为司徒尚书左丞蔡松年为右丞相右丞耶律安礼为左丞参知政事赫舍哩良弼为右丞左宣徽使敬嗣晖户部尚书李通为参知政事九月己未太白经天甲子滕王广阳薨庚午以宿直将军阿勒巴为夏国生日使丁丑以教坊提㸃高存福为高丽生日使辛巳迁中都屯军一明安于南京遣吏部尚书李惇等分地安置十月戊戌诏尚书省凡事理不当者许诣登闻检院投状院类奏览讫付御史台理问十一月辛酉以工部尚书苏保衡等为贺宋正旦使癸亥诏有司勤政安民癸未尚书左丞耶律安礼罢参知政事李通以忧制起复如故诏左丞相张浩参知政事敬嗣晖营建南京宫室十二月乙卯以枢宻副使张晖为尚书左丞归徳尹致仕高昭和硕起为枢宻副使四年正月丙辰朔宋高丽夏遣使来贺上朝太后于夀康宫丁巳御史大夫高桢薨庚申更定私相越境法竝论死辛酉罢凤翔唐邓颕蔡巩洮胶西诸𣙜场置场泗州辛未生辰宋高丽夏遣使来贺二月己丑以左宣徽使许霖为御史大夫丁未修中都城造战船于通州诏谕宰臣以伐宋事调诸路明安穆昆军年二十以上五十以下者皆籍之虽亲老丁多亦不许留侍三月丙辰朔遣兵部尚书萧恭经画夏国边界遣使分诣诸道总管府督造兵器四月辛丑命增山东路泉水毕括两营兵士廪给庚戌诏诸路旧贮军器竝致于中都时方建宫室于南京又中都与四方所造军器材用皆赋于民箭翎一尺至千钱村落间徃徃推牛以供筋革至于乌鹊狗彘无不被害辛亥尚书左丞张晖御史大夫许霖罢以大兴尹图克坦贞为枢宻副使以秘书监王可道等为贺宋生日使八月诏诸路调马以户口为差计五十六万余疋富室有至六十疋者仍令户自养饲以俟己卯尚书右丞相蔡松年薨九月以翰林待制完颜达纪为高丽生日使宿直将军𤓰尔佳达兰为夏国生日使十月乙亥猎近郊观造船通州赐尚书右丞赫舍哩良弼枢宻副使图克坦贞佩刀入宫十一月甲辰以翰林侍讲学士施宜生等为贺宋正旦使十二月乙卯宋遣使告母韦氏哀甲子太白昼见乙丑以左副㸃检大怀忠等为宋弔祭使乙亥太医使祈宰上疏諌伐宋杀之五年正月庚辰朔宋高丽夏遣使来贺乙未生辰宋高丽夏遣使来贺二月壬子宋遣使献母后遗留物丁卯太白昼见辛未河东陜西地震镇戎徳顺军大风坏庐舍人多压死甲戌遣引进使高植刑部郎中海古勒分道监视所获盗贼竝凌迟处死或锯灼去皮截手足戒屯戌千户穆昆等后有获者竝处死总管府官亦决罚三月辛巳东海县民张旺徐元等反遣都水监徐文步军指挥使张𢎞信同知大兴尹事李惟忠宿直将军萧阿古率舟师九百浮海讨之命之曰朕意不在一邑将试舟师耳庚子以司徒判大宗正事萧玉为御史大夫司徒如故尚书右丞赫舍哩良弼为左丞横海军节度使致仕刘长言起为右丞四月庚戌昭妃富蔡阿里库有罪赐死甲寅宿州防御使耶律翼使宋失体杖二百除名甲戌太白昼见六月徐文等破贼张旺徐元东海平七月辛巳诏东海县徐元张旺诖误者竝释之壬午以张𢎞信被命讨贼称疾逗遛莱州与妓乐饮燕杖之二百癸卯遣使签诸路汉军八月丙午朔日有食之辛亥命𣙜货务并印造钞引库起赴南京己巳枢宻副使图克坦贞罢以太子少保图克坦永年为枢宻副使辛未谒山陵见获者问其丰耗以衣赐之九月己卯还宫十月庚午遣䕶卫完颜布琳等二十四人督捕山东河东河北中都盗贼籍诸路水手得三万人十一月乙酉以济南尹布萨乌哲等为贺宋正旦使尚书右丞刘长言罢命亲军司以所掌付大兴府置左右骁骑都副指挥使隶㸃检司步军都指挥使隶宣徽院十二月癸丑禁中都河北山东河南河东京兆军民网捕禽兽及畜养雕隼者戊辰禁朝官饮酒犯者死三国人使燕饮者罪六年正月甲戌朔宋高丽夏遣使来贺丁丑判大宗正图克坦贞益都尹京安武军节度使爽金吾卫上将军阿苏饮酒以贞近属杖七十余皆杖百壬午上将如南京以司徒御史大夫萧玉为大兴尹司徒如故枢宻副使图克坦永年罢都㸃检赫舍哩志宁为枢宻副使已丑生辰宋高丽夏遣使来贺癸丑命参知政事李通谕宋使徐度等曰朕昔从梁王军乐南京风土常欲巡幸今营缮将毕功期以二月末先徃河南帝王巡守自古有之以淮右多隙地欲校猎其间从兵不踰万人况朕祖宗陵庙在此安能久于彼乎汝等归告汝主令有司宣谕朕意使淮南之民无怀疑惧庚子诏自中都至河南府所过州县调从猎骑士二千辛丑杀富察阿古岱女彻辰彻辰庆宜公主出幼鞠宫中上屡欲纳之太后不可至是以罪杀之二月乙巳杖卫王襄之妃及左宣徽使许霖申寅以参知政事李通为尚书右丞己未禁扈从纵猎扰民庚申徴诸道水手运战船癸亥发中都丙寅次安肃州三月己卯改河南北邙山为太平山称旧名者以违制论丁亥将至获嘉有男子上书言事斩之所言莫得闻癸巳次河南府因出猎幸汝州温汤视行宫地自中都至河南所过麦皆为空复禁扈从母辄离次及游赏饮酒犯者罪皆死而莫有从者诏内地诸明安赴山后牧马俟秋竝发弟兖之妻乌雅氏有罪赐死乌雅氏之弟南京兵马副都指挥使实讷亦以罪诛四月丁未诏百官先赴南京治事尚书省枢宻院大宗正府劝农司太府少府皆从行吏户兵刑部四方馆都水监大理司官各留一员以签书枢宻院事高景山等为贺宋生日使戊申诏汝州百五十里内州县量遣商贾赴温汤置市诏有司移问宋人蔡颕夀诸州对境创置堡戌者庚戌发河南府契丹本布自山驰下伏道左自陈破东海贼有功为李惟忠所抑立命斩之丁卯次温汤诫扈从母辄过汝水上猎奔鹿突之堕马呕血数日遣使徴诸道兵五月庚辰太师尚书令诺延温都思忠薨契丹诸部反遣右将军萧图喇等讨之六月癸卯命枢宻使布萨思恭西京留守萧怀忠将兵一万讨契丹诸部上自汝州如南京壬戌次南京近郊左丞相张浩率百官迎谒是夜太风坏承天门鸱尾癸亥上备法驾入于南京七月丁亥以左丞相张浩为太𫝊尚书令司徒大兴尹萧玉为尚书左丞相吏部尚书白彦恭为枢宻副使枢宻副使赫舍哩志宁为开封尹安武军节度使图克坦贞为御史大夫己丑赐从驾从行军及千户穆昆钱帛大括天下驘马杀亡辽耶律氏宋赵氏子男凡百三十余人八月壬寅单州贼杜奎据城叛遣都㸃检耶律湛右骁骑副都指挥使大磐讨之以枢宻副使白彦恭为北面兵马都统开封尹赫舍哩志宁副之中都留守完颜古云为西北面兵马都统西北路招讨使唐古布古徳副之讨契丹癸丑以谏伐宋弑皇太后图克坦氏于宁徳宫命即宫中焚之弃其骨水中并杀其侍婢等十余人癸亥杀右将军萧图喇䕶卫十人长卾勒博族枢宻使布萨思恭北京留守萧赜西京留守萧怀忠杖尚书令张浩左丞相萧玉以太常博士张崇为高丽生日使萧谊忠为夏国生日使甲子封所幸太后侍婢高福娘为郧国夫人九月庚午朔以太保判大宗正事昂为枢宻使太保如故戊子杀前夀州刺史摩啰欢庚寅大名府贼王九据城叛衆至数万所至盗贼蜂起大者连城邑小者保山泽或以十数骑张旗帜而行官军莫敢近上又恶闻盗贼事言者辄罪之上自将三十二总管兵伐宋进自夀春以太保枢宻使昻为左领军大都督尚书右丞李通副之尚书左丞赫舍哩良弼为右领军大都督判太宗正乌雅富埒珲副之御史大夫图克坦贞为左监军同判大宗正事图克坦永年为右监军左宣徽使许霖为左都监河南尹富察卾伦为右都监皆从工部尚书苏保衡为浙东道水军都统制益都尹正嘉副之浮海趋临安太原尹刘萼为汉南道行营兵马都统制济南尹布萨乌哲副之进自蔡州河中尹图克坦喀齐喀为西蜀道行营兵马都统制平阳尹张中彦副之由凤翔取散闗驻军俟命武胜武平武捷三军为前锋图克坦贞别将兵二万入淮隂甲午上发南京皇后及太子光英居守尚书令张浩左丞相萧玉参知政事敬嗣晖留治省事丙申太白昼见将士自中军亡归者相属于道哈斯罕明安福夀东京穆昆金住等始授甲于大名即举部亡归从者衆至万余皆公言于路曰我辈今徃东京立新天子矣十月乙巳隂迷失道二鼓始达营所丙午庆云见东京留守曹国公乌禄即位于辽阳改元大定大赦数海陵过恶弑皇太后图克坦氏杀太宗及宗翰宗弼子孙宗本诸王毁上京宫室杀辽豫王宋天水郡王郡公子孙等数十事丁未大军渡淮将至庐州获白鹿以为武王白鱼之兆汉南道刘萼取通化军蒋州信阳军图克坦贞败宋王权于盱眙进取扬州前锋军至段寨宋戌兵皆遯去败宋兵于蔚子桥败宋兵于巢县斩二百级至和州王权夜以兵千余来袭射却之翼日雨宋人焚积聚宵遯诘旦追之宋人逆战明安韩棠军却遂失利温都敖拉奔北武捷军副总管阿萨尔率明安穆昆力战却之王权退保南岸癸亥上次和州阿萨尔等行赏有差西蜀道图克坦喀齐喀驻散闗宋人攻秦州腊家城徳顺州克之浙东道苏保衡与宋人战于海道败绩副统制正嘉死之十一月庚午左司郎中卾博库等闻赦入白东京即位改元事上拊髀叹曰我本欲灭宋后改元大定岂非天命乎出其书示之即预志改元事也以劝农使完颜元宜为浙西道兵马都统制刑部尚书郭安国副之上驻军江北遣武平总管阿林先渡江至南㟁失利上还和州遂进兵扬州甲午㑹舟师于瓜洲渡期以明日渡江乙未浙西兵马都统制完颜元宜等军反帝遇弑崩年四十海陵在位十余年每餙情貎以御臣下却尚食进鹅以示俭及㳺猎顿次不时需索一鹅一鹑民间或用数万售之有以一牛易一鹑者或以敝衾覆衣以示近臣或服补缀令记注官见之或取军士陈米饭与尚食同进先食军士饭㡬尽或见民车陷泥泽令卫士下挽俟车出然后行与近臣燕语辄引昔古贤君以自况显责大臣使进直言使张仲轲辈为谏官而祈宰竟以直谏死比昵羣小官赏无度左右有旷僚者人或以名唿之即授以显阶常置黄金裀褥间有喜之者令自取之而淫嬖不择骨肉刑杀不问有罪至营南京宫殿运一木之费至二千万牵一车之力至五百人宫殿之餙徧傅黄金而后间以五采金屑飞空如落雪一殿之费以亿万计成而复毁务极华丽其南征造战舰江上毁民庐舍以为材煑死人膏以为油殚民力如马牛费财用如土苴空国以图人国遂至于败都督府以其柩置之南京班荆馆大定二年降封为海陵郡王谥曰炀二月世宗使实达尔罗索与南京官迁其柩于宁徳宫四月葬于大房山鹿门谷诸王兆域中二十年熙宗既祔庙有司奏曰焬王之罪未正准晋赵王伦废惠帝自立惠帝反正诛伦废为庶人焬帝罪恶过于伦不当有王封亦不当在诸王茔域乃诏降为海陵庶人改葬于山陵西南四十里赞曰海陵智足以拒諌言足以餙非欲为君则弑其君欲伐国则弑其母欲夺人之妻则使之杀其夫三纲絶矣何暇他论至于屠灭宗族翦刈忠良妇姑姊妹尽入嫔御方以三十二总管之兵图一天下卒之戾气感召身由恶终使天下后世称无道主以海陵为首可不戒哉可不戒哉金史巻五金史卷六钦定四库全书金史卷六元中书右丞相总裁托克托等修本纪第六世宗上世宗光天兴运文徳武功圣明仁孝皇帝讳雍本讳乌禄太祖孙睿宗子也母曰贞懿皇后李氏天辅七年癸外嵗生于上京体貌竒伟美须髯长过其腹胷间有七子如北斗形性仁孝沉静明达善骑射国人推为第一每出猎耆老皆随而观之皇统间以宗室子例授光禄大夫封葛王为兵部尚书天徳初判㑹宁牧明年判大宗正事改中京留守俄改燕京未几为济南尹贞元初为西京留守三年改东京进封赵王正隆二年例降封郑国公进封卫国三年再任留守徙封曹国六年五月居贞懿皇后丧一日方寝有红光照室及黄龙见寝室上又尝夜有大星流入留守第中是嵗东梁水涨溢暴至城下水与城等决女墻石罅中流入城湍激如涌城中人惶骇上亲登城举酒酧之水退海陵南伐天下骚动是时籍契丹部人丁壮为兵部人不愿行以告使者使者苏赫畏海陵不以告部人遂反至是咸平府穆昆𤓰里攻䧟韩州据咸平将犯东京八月起复东京留守博索路兵四百来㑹讨𤓰里复得城中子弟愿为兵者数百人帝舅兴中少尹李石以病免家居辽阳戊午𤼵东京以石主留务贼觇者闻鼙鼓声震天见旌旗蔽野𫝊言国公兵十万且至贼衆至沈州遯去㑹乌雅扎拉等败贼兵还至常安县海陵使博索路总管完颜黙音来讨贼以兵属之九月至东京副留守髙存福其女在海陵后宫海陵使存福伺起居适以造兵器余材造甲数十存福宣言留守何为造甲密使人以白海陵遂与推官李彦隆託为击毬谋不利存福家人以其谋来告平定知军李富色克亦言其事海陵尝闻上有疾即使近习来观动静至是又使摩啰欢图淮北诸王上知之心常隠忧及讨𤓰里还至清河遇故吏鲁尔锦乗𫝊自南来具言海陵杀其母杀兄子塔纳阿里布及枢宻使布萨唿图等又曰且遣人来害宗室兄弟矣上闻之益惧及闻存福图已事且有迹李石劝上早图之于是以议备贼事召官属㑹清安寺彦隆先到存福累召始来并于座上执之是月复有云来自西黄龙见云中十月辛丑南征万戸完颜福寿髙忠建卢万嘉努等自山东率所领兵二万完颜黙音自长安率兵五千皆来附黙音即以臣礼上谒乙巳诸军入城共击杀存福等是夜诸军被甲环卫皇城丙午庆云见属官诸军劝进固让良久于是亲告于太祖庙还御宣政殿即皇帝位以完颜黙音为右副元帅髙忠建元帅左监军完颜福寿右监军卢万嘉努显徳军节度使丁未大赦改元大定下诏暴扬海陵罪恶数十事己酉飨将士赐官赏各有差仍给复三年㑹宁唿尔哈率宾等路南伐诸军㑹尚书省奏请以从军来者补诸局司承应人及官吏阙员上曰旧人南征者即还何以处之必不可阙者量用新人可也辛亥以利渉军节度使通吉义为叅知政事中都留守西北面行营都统完颜古云将兵三万驻归化以为左副元帅丁巳出内府金银器物赡军吏民出财物佐官用者甚衆壬戌以前临潢尹晏为左丞相癸亥诏谕南京太傅尚书令张浩甲子兴平军节度使张𤣥素上谒尚书省奏正隆军兴之余进钱粟者宜量授以官从之诏遣伊喇扎巴招契丹诸部为乱者以前肇州防御使实圗美为元帅右都监十一月己巳朔以左丞相晏兼都兀帅辛未以戸部尚书李石为叅知政事己夘诏调民间马充军用事毕还主死者给价阿苏璋杀同知中都留守事萨勒扎阿苏自称中都留守璋自称同知留守事使厚嘉努等来上表贺辛巳以如中都期日诏羣臣壬午诏中都都转运使左渊曰凡宫殿张设毋得増置无役一夫以扰百姓但谨围禁严出入而已以尚书右司员外郎完颜乌肯彻为诏谕髙丽使癸未遣权元帅左都监乌哲库右都监实图美广宁尹布萨欢塔讨契丹诸部甲申追尊皇考豳王为皇帝谥简肃庙号睿宗皇妣富察氏曰钦慈皇后李氏曰贞懿皇后羣臣上尊号曰仁明圣孝皇帝乙酉追复东昬王帝号谥武灵庙号闵宗诏中外封子萨喇勒为许王唿塔噶为楚王戊子辞谒太祖庙及贞懿皇后园陵己丑如中都次小口使中都留守宗宪先往壬辰次梁鱼务枢宻副使北面行营都统白彦敬南京留守北面行营副统赫舍哩志宁以所统军数来上安武军节度使爽来归乙未完颜元宜等弑海陵于扬州丙申次义州丁酉宋人破陜州防御使折可直降同知防御使事李柔立死之十二月乙夘次三河县左副元帅完颜古云来朝丙辰次通州延安尹唐古徳温来朝丁巳至中都戊午谒太祖庙己未御贞元殿受羣臣朝庚申以元帅左监军髙忠建等为报谕宋国使壬戌诏军士自东京扈从至京师者复三年同知河间尹髙昌福上书陈便宜上览之再三诏内外大小职官陈便宜丙寅诏左副元帅完颜古云䂓措南边及陜西等路事二年正月戊辰朔日有食之伐鼓用币上彻乐减膳不视朝庚午上谓宰相曰进贤退不肖宰相之职也有才能髙于己者或惧其分权往往不肯引置同列朕甚不取卿等毋以此为心以前翰林学士承㫖致仕翟永固为尚书左丞济南尹布萨忠义为右丞都统色克副统完颜布唿坐擅易置中都官吏色克除名布唿削两阶罢之辛未御太和殿宴百官宗戚命妇赐赉有差壬申勑御史台检察六部文移稽而不行行而失当皆举劾之甲戌除迎赛神佛禁令乙亥如大房山丙子献享山陵礼毕欲猎而还左丞相晏等諌曰边事未宁不宜逰幸戊寅还宫因谕晏等曰朕常慕古之帝王虚心受諌卿等有言即言毋缄黙以自便辛巳以兵部尚书克实等谋反伏诛诏中外是日赐扈从明安穆昆甲士下至伊勒希有差遣左副㸃检富察阿布哈等赏赉河南将士以前劝农使伊喇元宜为御史大夫诏前工部尚书苏保衡太子少保髙思廉振赐山东百姓粟帛无妻者具姓名以闻庚寅行纳粟补官法遣右副元帅完颜黙音率师讨萧斡罕壬辰上谓宰执曰朕即位未半年可行之事甚多近日全无敷奏朕深居九重正赖卿等赞襄各思所长以闻朕岂有倦怠癸巳太白昼见甲午上谓宰执曰卿等当参民间利害及时事之可否以时敷奏不可公余辄从自便优㳺而已命河北山东陜西等路征南歩军并放还家咸平济州军三万入屯京师丙申以西南路招讨使完颜思敬兵部尚书阿林督北邉将士二月己亥前翰林待制大颖以言盗贼忤海陵杖而除名起为秘书承补阙马钦以謟事海陵得幸除名庚子诏前戸部尚书梁球户部郎中耶律道安抚山东百姓招谕盗贼或避贼及避徭役在他所者并令归业及时农种无问罪名轻重并与原免壬寅太傅尚书令张浩来见癸夘以初即位遣辽阳主簿舒穆噜伊徳东京麴院都监伊喇格布招契丹叛人为白彦敬赫舍哩志宁所害并赠镇国上将军令其家各食五品俸仍收録其子甲辰以张浩为太师尚书令如故御史大夫伊喇元宜为平章政事辛亥定世袭明安穆昆迁授格壬子以太保左领军大都督璸都为都元帅太保如故癸丑诏降萧玉敬嗣晖许霖等官放归田里甲寅复用进士为尚书省令史丙辰嵩州刺史舒穆噜珠徳勒败宋兵于寿安县丁巳郑州防御使富察世杰取陜州甲子诏都元帅璸都开府山东经畧边事泽州刺史特黙格及其妻髙福娘伏诛闰月甲戌上谓宰臣曰比闻外议言奏事甚难朕于可行者未尝不从自今敷奏勿有所隠朕固乐闻之戊子上谓宰臣曰臣民上书者多敕尚书省详閲而不即具奏天下将谓朕徒受其言而不行也其亟条具以闻庚寅诏平章政事伊喇元宜泰州路䂓措邉事辛夘太和厚徳殿火乙未尚书兵部侍郎温都珠徳勒等与斡罕战败于胜州三月癸卯参知政事通吉义罢元帅左都监图克坦喀齐喀败宋师于徳顺州甲辰追削李通官职乙巳免南京正隆丁夫贷役钱辛亥以廉平诫谕中外官吏癸亥诏河南陜西山东昨因捕贼良民被虏为贼者釐正之四月己巳右副元帅完颜黙音等败斡罕于长泺辛未降废帝亮为海陵郡王乙亥诏减御膳及宫中食物之半夏国遣使来贺即位及进方物及贺万春节右副元帅完颜黙音复败斡罕于雾河辛巳宴夏使贞元殿故事外国使三节人从皆坐庑下赐食上察其食不精腆曰何以服逺人之心掌食官皆杖六十癸未夏使朝辞乞互市从之己丑以左丞相晏为太尉壬辰诏征契丹部将士曰应契丹与大军未战而降者不得杀伤仍安抚之后诏诱来降者除奴婢以已虏为定其亲属使各还其家仍官为赎之五月丁酉朔以哈斯罕节度使白彦敬为御史大夫戊戌遣元帅左监军髙忠建㑹北征将帅讨契丹己亥以临海节度使赫舍哩志宁为元帅右监军右副元帅完颜黙音元帅右监军完颜福寿坐逗遛召还京师皆罢之壬寅立楚王允迪为皇太子诏中外丁巳押军万戸费摩阿拉明安伊喇萨尔拉败宋兵于华州六月戊辰命御史大夫白彦敬西北路市马庚午以尚书右丞布萨忠义为平章政事兼右副元帅经畧契丹诏出内府金银给征契丹军用戊寅诏居庸闗古北口讥察契丹姦细捕获者加官赏己夘诏守御古北口及石门闗庚辰宋遣使贺即位壬午右副元帅布萨忠义与斡罕战于和托戊子以南京留守赫舍哩良弼为尚书右丞右副元帅庚寅布萨忠义大败斡罕于诺尔岭西陷泉获其弟诺尔壬辰以西南路招讨使完颜思敬为元帅右都监七月丁酉复取原州丙午宋主传位于子眘甲寅诏谕契丹丁巳率宾军士珠勒唿等诬完颜黙音子色克寄书其父谋反以其书上之上览书曰此诬也止讯告者讯之果诬也珠勒唿伏诛庚申太尉尚书左丞相晏致仕壬戌诏𤼵济州㑹宁府军在京师者以五千人赴北京都统府陜西都统璋败宋将吴璘于张义堡八月乙丑朔奚实黙伯穆昆实哷等降左监军髙忠建破奚于栲栳山及招降旁近奚六营有不降者攻破之尽杀其男子以其妇女童孺分给诸军丁夘永兴县进嘉禾壬申万户温特赫阿噜岱与奚战于古北口败焉诏同判大宗正事完颜黙音等御之癸酉上谓宰臣曰百姓上书陈时政其言犹有所补卿等位居机要略无献替可乎夫听㫁狱讼簿书期㑹何人不能唐虞之圣犹务兼览博照乃能成治正隆専任独见故取败亡朕早夜孜孜冀闻谠论卿等宜体朕意诏百司官吏凡上书言事或为有司所抑许进表以闻朕将亲览以观人材优劣夏国遣使贺尊号丁丑免齐国妃韩王亨枢宻唿图留守赜等家亲属在宫籍者诏元帅右都监完颜思敬以所部军与大军㑹讨斡罕乙酉诏左谏议大夫石琚监察御史冯仲尹廉察河北东路丁亥诏御史台曰卿等所劾惟诸局行移稽缓及缓于赴局者耳此细事也自三公以下官僚善恶邪正当审察之若止理细务而畧其大者将治卿等罪矣契丹老和尚降辛夘罢诸闗征税九月甲午朔完颜黙音擒奚明安和卓元帅右都监图克坦喀齐喀败宋吴璘于徳顺州乙未诏尚书右丞赫舍哩良弼以便宜招抚奚契丹之叛者庚子元帅右都监完颜思敬获丹斡罕余衆悉平以尚书左司员外郎完颜正臣为夏国生日使壬寅猎于近郊乙巳以伊喇斡罕平诏中外庚戌改葬睿宗皇帝壬子以元帅右都监完颜思敬为右副元帅戊午诏思敬经畧南边辛酉奉迁睿宗皇帝梓宫于磐宁宫癸亥元帅右监军图克坦喀齐喀败宋兵徳顺州河南统军使宗尹复取汝州十月丁夘以左副元帅完颜古云为平章政事戊辰如山陵谒睿宗皇帝梓宫哭尽哀平章政事右副元帅布萨忠义等还自军上谒丙戌以布萨忠义为尚书右丞相元帅左监军赫舍哩志宁为左副元帅戊子葬睿宗皇帝于景陵大赦己丑诏左副元帅赫舍哩志宁经略南边壬辰华州防御使富察世杰丹州刺史持嘉乌苏埓克败宋兵于徳顺州十一月癸己朔诏右丞相布萨忠义伐宋丁酉第职官㢘能污滥不职各为三等而黜陟之十二月乙酉遣尚书刑部侍郎刘仲渊等㢘察宣谕东京北京等路三年正月壬辰朔髙丽夏遣使来贺庚子太白昼见壬子遣客省使乌居仁赏劳河南军士癸丑复取徳顺州二月甲子诏太子少詹事杨伯雄等廉问山西路庚午上谓宰相曰滦州饥民流散逐食甚可矜恤移于山西富民赡济仍于道路计口给食壬申诏抚谕陜西庚辰太保都元帅璸都薨丙戌赵景元等以乱言伏诛庚寅髙丽夏遣使来贺万春节髙丽遣使贺即位东京僧法通以妖术乱衆都统府讨平之三月丙申中都以南八路蝗诏尚书省遣官捕之壬寅诏戸部侍郎魏子平等九人分诣诸路明安穆昆劝农及㢘问诏临潢汉民逐食于㑹宁府济信等州庚戌诏免去年租税四月辛酉朔右副元帅完颜思敬罢丁夘平章政事完颜古云御史大夫白彦敬罢以参知政事李石为御史大夫丁丑诏吏犯赃罪虽㑹赦不叙己夘以引进使韩纲为横赐髙丽使乙酉赈山西路明安穆昆贫民给六十日粮是月取商虢环州宋所侵一十六州至是皆复五月辛夘朔右丞相布萨忠义朝京师乙未以重五幸广乐园射栁命皇太子亲王百官皆射胜者赐物有差上复御常武殿赐宴击毬自是嵗以为常丙申宋人攻破灵壁虹县己亥罢河南山东陜西统军司置都统副统以太子詹事完颜守道从皇太子上召谕守道曰卿任执政所责非轻自今毋从行辛丑以右丞相布萨忠义兼都元帅癸夘布萨忠义还军河南路都统奚托卜嘉叛入于宋丙午宋人攻破宿州辛亥更定出征军逃亡法尚书省请籍天徳间被诛大臣诸奴𨽻及从斡罕乱者为军上以四方甫定民意稍苏而复签军非长䇿不听癸丑诏谕契丹余党富色克等如能自新并释其罪若执富色克父子以来者仍官赏之左副元帅赫舍哩志宁复取宿州河南副统冨珠哩定方死于阵乙夘以北京留守完颜思敬复为右副元帅中都蝗诏参知政事完颜守道按问大兴府捕蝗官六月庚申朔日有食之以刑部尚书苏保衡为参知政事丙子诏曰正隆之末济州路逃回军士为中都官军所邀杀者官为收葬己夘观稼于近郊甲申太师尚书令张浩罢以宿直将军珠勒根唿雅克为横赐夏国使七月庚戌太白昼见以太子太师宗宪为平章政事以孔总袭封衍圣公八月丙寅太白经天庚午诏曰祖宗时有劳効未曽迁赏者五品以上奏闻六品以下及无职事者尚书省约量升除甲戌诏参知政事完颜守道招抚契丹余党戊寅诏罢契丹明安穆昆其戸分𨽻女直明安穆昆命诸官员年老者许存马一二匹余并括买入官勑殿前都㸃检唐古徳温重九出猎国朝旧俗今扈从军二千能无扰民可严为约束仍以钱万贯分赐之乙酉如大房山丁亥荐享于睿陵戊子还宫癸巳宿直将军布萨实讷埓为夏国生日使九月丁酉秋猎以重九拜天于北郊丙午诏翰林待制刘仲诲等㢘问车驾所经州县乙夘还宫十月甲子大享于太庙丙寅以许王府长史伊喇塔富拉为髙丽生日使癸酉冬猎十一月庚寅太白昼见经天壬辰还都戊申诏求仕官辄入权要之门追一官仍降除以请求有所馈献及受之者具状奏裁庚戌百官请上尊号不允诏中都平州及饥荒地并经契丹剽掠有质卖妻子者官为收赎壬子尚书左丞翟永固罢癸丑罢贡金线段匹甲寅以尚书右丞赫舍哩良弼为左丞吏部尚书石琚为参知政事十二月丁丑腊猎于近郊以所获荐山陵自是嵗以为常诏流民未复业増限招诱己夘参知政事苏保衡至自军辛巳以为尚书右丞四年正月丁亥朔髙丽夏遣使来贺戊子罢路府州元日及万春节贡献上谓侍臣曰秦王宗翰有功于国何乃无嗣皆未知所对上曰朕尝闻宗翰在西京坑杀匄者千人得非其报耶癸巳百官复请上尊号不允丁酉如安州春水壬寅至安州大雪诏扈从人舍民家者人日支钱一百与其主甲辰元帅府言宋遣审议官胡昉致尚书右仆射书来议和好以其言失信拘昉军中以书答之及以书进上览之曰宋人失信行人何罪当即遣还边事令元帅府从宜措画乙巳尚书省奏徐州民曹珪讨贼江志而子弼亦在贼中并杀之法当补二官叙杂班上以所奏未当进一官正班用之辛亥获头鹅遣使荐山陵自是嵗以为常二月丁巳免安州今年赋役及保塞县御城边吴二村凡扈从人尝止其家者亦复一年辛酉猎于髙阳之北庚午还都庚辰以北京粟价踊贵诏免今年课甲三月丙戌朔万春节髙丽夏遣使来贺诏免北京嵗课段匹一年庚子京师地震壬寅百官复请上尊号不允四月丁巳平章政事完颜元宜罢甲戌出宫女二十一人五月旱癸夘敕有司审冤狱禁宫中音乐放毬塲役夫乙巳诏礼部尚书王竞祷雨于北岳己酉命参知政事石琚等于北郊望祭祷雨士子雨斡罕余党富色克伏诛六月甲寅朔日有食之壬戌尚书左丞赫舍哩良弼至自征南元帅府甲子以雨足命有司祭谢岳镇海渎于北郊己巳幸东宫视皇太子疾庚午初定祭五岳四渎礼辛未观稼于近郊庚辰诏谕元帅府曰所请伐宋军万五千今以骑三千歩四千赴之诏陜西元帅府议入蜀利害以闻七月壬辰故卫王襄妃及其子和尚以妖妄伏诛庚子以尚书左丞赫舍哩良弼为平章政事辛丑大风雷雨拔木八月甲寅朔诏征南元帅府曰前所请收复旧疆乞候秋凉进𤼵今巳秋凉复俟何时戊午以参知政事完颜守道为尚书左丞大兴尹唐古安礼为参知政事壬申上谓宰臣曰卿毎奏皆常事凡治国安民及朝政不便于民者未尝及也如此则宰相之任谁不能之己夘如大房山辛巳致祭于山陵九月癸未朔还都乙酉上谓宰臣曰形势之家亲识诉讼请属道达官吏往往屈法狥情宜一切禁止巳丑上谓宰臣曰北京懿州临潢等路尝经契丹寇掠平蓟二州近复蝗旱百姓艰食父母兄弟不能相保多冐鬻为奴朕甚悯之可速遣使閲实其数出内库物赎之乙未幸鹰房主者以鹰隼置内省堂上上怒曰此宰相㕔事岂置鹰隼处耶痛责其人俾置他所己亥以宿直将军乌哩雅为夏国生日使辛亥以太子少詹事乌库哩萨哈为髙丽生日使十月癸亥朔猎于密云县丙寅还都己夘命泰宁军节度使张𢎞信等二十四人分路通检诸路物力十一月乙酉征南都统图克坦克宁败宋兵取楚州己丑封子永功为郑王辛夘冬猎乙未诏进师伐宋戊戌次河间府辛丑尚书省火甲辰次清州闰月壬子朔还都十二月丁亥尚书省奏都统髙景山取商州己丑腊猎于近郊辛夘太白昼见经天是嵗大有年断死罪十有七人五年正月辛亥朔髙丽夏遣使来贺乙夘诏泰州临潢接境设边堡七十驻兵万三千己未宋通问使魏杞等以国书来书不称大称姪宋皇帝称名再拜奉书于叔大金皇帝嵗币二十万辛未诏中外复命有司旱蝗水溢之处与免租赋癸酉命兀帅府诸新旧军以六万人留戍余并放还以宋国嵗币悉赏诸军二月壬午以左副都㸃检完颜仲等为宋报问使壬寅罢纳粟补官令三月戊申万春节宋髙丽夏遣使来贺壬申羣臣奉上尊号曰应天兴祚仁徳圣孝皇帝诏中外四月癸夘西京留守寿王京谋反狱成特免死杖之除名岚州安置乙巳右副元帅完颜思敬罢丁未右丞相都元帅布萨忠义还自军五月壬子左副元帅赫舍哩志宁以召入见丁巳以布萨忠义为尚书左丞相赫舍哩志宁为平章政事还军乙丑以平章政事宗宪为尚书右丞相癸酉罢山东路都统府以其军各隶总管府六月甲辰芝产大安殿柱丙午京师地震雨毛七月戊申朔京师地复震罢陜西都统府复置统军司京兆徙陜西元帅府河中八月己夘前宿州防御使乌凌阿萨喇以与宋李世辅交通伏诛癸巳宋夏遣使贺尊号九月丁未朔以吏部尚书髙衎等为贺宋生日使戊申秋猎庚戌以宿直将军珠格芬彻为夏国生日使甲戌还都十月丁丑朔地震辛巳以大宗正丞璋为髙丽生日使乙未冬猎辛丑还都十一月丙午朔上谓宰臣曰朕在位日浅未能徧识臣下贤否全頼卿等尽公举荐今六品以下殊乏人材何以副朕求贤之意癸丑幸东宫戊午以右副都㸃检乌库哩尼玛哈为贺宋正旦使癸亥立诸路通检地土等第税法癸酉大雾昼晦十二月己丑猎于近郊髙丽遣使贺尊号六年正月丙午朔宋髙丽夏遣使来贺庚午敕有司宫中张设毋以涂金为饰二月丁亥尚书左丞相兼都元帅沂国公布萨忠义薨三月壬寅万春节宋髙丽夏遣使来贺甲寅上如西京庚申次归化州西京留守唐古徳温上谒戊辰至西京庚午朝谒太祖庙壬申击毬百姓纵观四月甲戌朔诏月朔禁屠宰戊戌以尚书右司郎中伊喇道为横赐髙丽使宿直将军钖黙果啰为横赐夏国使辛丑太白昼见五月戊申幸华巖寺观故辽诸帝铜像诏主僧谨视之壬子诏云中大同县及警巡院复给一年壬戌诏将幸银山诸扈从军士赐钱五万贯有敢损苗稼者并偿之六月辛丑太白昼见经天丙戌𤼵自西京庚子猎于银山七月辛酉次三义口八月辛未朔次凉陉庚辰猎于望云之南山九月辛丑朔至自西京丁未以戸部尚书魏子平为贺宋生日使辛亥以翰林待制伊喇熙载为夏国生日使泽州刺史刘徳裕等以盗用官钱伏诛壬子太白昼见癸丑尚书右丞相宗宪薨丙辰太白书见经天十月己夘以尚书兵部侍郎伊喇谙达为髙丽生日使甲申朝享于太庙诏免雄莫等州今年租壬辰太白昼见经天丁酉如安肃州冬猎十一月丙午还都癸丑以右副都㸃检乌库哩元忠为贺宋正旦使上谓宰臣曰朝官当慎选其人庶可激励其余若不当则启觊觎之心卿等必知人才优劣举实才用之庚申太白昼见经天丁夘参知政事石琚以母忧罢十二月甲戌诏有司每月朔望及上七日母奏刑名戊子太白昼见经天甲午泰州民和卓谋反伏诛丙申以平章政事赫舍哩良弼为尚书右丞相赫舍哩志宁为枢密使七年正月庚子朔宋髙丽夏遣使来贺辛亥石琚起复参知政事壬子服衮冕御大安殿受尊号册宝癸丑大赦庚申以元帅左监军图克坦喀齐喀为枢密副使二月庚寅尚书右丞苏保衡薨丙申以参知政事石琚为尚书右丞三月己亥朔万春节宋髙丽夏遣使来贺四月戊辰朔日有食之壬辰以御史大夫李石为司徒大夫如故五月丙午大兴府狱空诏赐钱三百贯为宴乐之用以劳之甲寅以北京留守诺延温都乌逹为参知政事六月癸酉命地衣用龙文者罢之七月戊申禁服用金线其织卖者皆抵罪丙辰幸东宫己未幸东宫视皇太子疾闰月丁夘观稼于近郊戊辰越王永中进封许王郑王永功封隋玉永成封沈王甲戌诏遣秘书监伊喇子敬经畧北边戌寅幸东宫己夘庆云环日壬午观稼于近郊戊子观稼于北郊八月辛亥庆云环日癸丑尚书右丞相监修国史赫舍哩良弼进太宗实録上立受之己未如大房山壬戌致祭睿陵九月乙丑朔还宫己巳右三部检法官韩赞以捕蝗受赂除名诏吏人但犯赃罪虽㑹赦非特㫖不叙用以劝农使富察索啰等为贺宋生日使辛未参知政事唐古安礼罢乙亥以宿直将军唐古唿噜为夏国生日使庚辰地震辛巳以都水监李卫国为髙丽生日使乙酉秋猎庚寅次保州诏修起居注王天祺察访所经过州县官十月乙未朔上谓侍臣曰近闻朕所幸郡邑曽宴寝堂宇后皆避之此甚无谓可宣谕令仍旧居止戊申还都丁巳上谓宰臣曰海陵不辨人才优劣惟狥已欲多所升擢朕即位以来以此为戒止取实才用之近闻蠡州同知伊喇延寿在官汚滥询其出身乃正隆时鹰房子如鹰房厨人之类可典城牧民耶自今如此局分不得授以临民职任以御史中丞孟浩为参知政事是日参知政事诺延温都乌达薨辛酉勅有司于东宫凉楼前増建殿位孟浩諌曰皇太子虽为储贰宜示以俭徳不当与至尊宫室相侔乃罢之十一月乙丑朔上谓宰臣曰县令多非其人令吏部察善恶明加黜陟辛未以河间尹图克坦克宁等为贺宋正旦使壬申太白昼见丁丑嵗星昼见丁亥枢密副使图克坦喀齐喀罢十二月戊戌东京留守图克坦喀齐喀北京留守完颜黙音肇州防御使富察通朝辞赐通金帯谕曰卿虽有才用心多诈朕左右须忠实人故命卿补外赐卿金帯者答卿服劳之久也又顾谓左宣徽使敬嗣晖曰如卿不可谓无才所欠者纯实耳甲辰以北京留守完颜思敬为平章政事是嵗断死囚二十人八年正月甲子朔宋髙丽夏遣使来贺乙丑上谓宰臣曰朕治天下方与卿等共之事有不可各当面陈以辅朕之不逮慎毋阿顺取容卿等致位公相正行道扬名之时苟或偷安自便虽为今日之幸后世以为何如羣臣皆称万嵗辛未谓秘书监伊喇子敬等曰昔唐虞之时未有华饰汉惟孝文务为纯俭朕于宫室惟恐过度其或兴修即损宫人嵗费以充之今亦不复营建矣如宴饮之事近惟太子生日及嵗元尝饮酒往者亦止上元中秋饮之亦未尝至醉至于佛法尤所未信梁武帝为同泰寺奴辽道宗以民户赐寺僧复加以三公之官其惑深矣庚辰行皇太子册礼二月甲午朔制子为改嫁母服丧三年上谕左宣徽使敬嗣晖曰凡为人臣上欲要君之恩下欲干民之誉必亏忠节卿宜戒之三月癸亥朔万春节宋髙丽夏遣使来贺己巳命以职官子补令史丁丑命䕶卫亲军百戸五十戸非直日不得帯刀入宫己丑太白昼见四月丙午诏曰马者军旅所用牛者农耕之资杀牛有禁马亦何殊其令禁之戊申击毬常武殿司天马贵中諌曰陛下为天下主系社稷之重又春秋髙围猎击毬危事也宜悉罢之上曰朕以示习武耳五月甲子北望淀大震风雨雹广十里长六十里诏戸工两部自今宫中之饰并勿用黄金乙丑上如凉陉丁夘嵗星昼见庚寅改旺国崖曰静宁山和尔和东川曰金莲川六月河决李固渡水入曹州七月甲子制盗羣牧马者死告者给钱三百贯戊辰上谓平章政事完颜思敬等曰朕思得贤士寤寐不忘自今朝臣出外即令体访外任职官廉能者及草莱之士可以助治者具姓名以闻甲戌秋猎己夘次三义口上谕㸃检司曰㳂路禾稼甚佳其扈从人少有蹂践则当汝罪八月乙夘至自凉陉九月辛酉上谕尚书右丞石琚参政孟浩曰闻蔚州採地蕈役夫数百千人朕所用几何而扰动如此自今差役凡称御前者皆须禀奏仍附册癸亥以右宣徽使伊喇钖勒塔干等为贺宋生日使己巳以引进使髙希甫为夏国生日使庚午上幸东宫癸酉上谕宰臣曰卿等举用人材凡己所知识必使他人举奏朕甚不喜如其果贤何必以亲疎为避忌也以戸部尚书魏子平为参知政事辛巳上谓御史大夫李石曰台宪固在分别邪正然内外百司岂谓无人惟见卿等劾人之罪不闻举善自今宜令监察御史分别刺举善恶以闻上尝命左卫将军大磐访来良弓而磐多自取䕶卫罗索以告上命㸃检司鞠磐磐妹为宝林磐属内侍僧儿言之宝林宝林以闻命杖僧儿百出磐为陇州防御使十月己丑朔以戒谕官吏贪墨诏中外乙未命涿州刺史兼提㸃山陵毎以朔望致祭朔则用素望则用肉仍以明年正月为首及命图画功臣于太祖庙其未立碑者立之以翰林待制靖为髙丽生日使上谓宰臣曰海陵时修起居注不任直臣故所书多不实可访求得实详而録之参政孟浩进曰良史直笔君举必书自古帝王不自观史意正在此辛亥诏罢复州嵗贡鹿筋十一月乙丑幸东宫以同签大宗正事博克托等为贺宋正旦使十二月戊子朔遣武定军节度使伊喇安等招谕准布九年正月戊午朔宋髙丽夏遣使来贺辛酉上与宣徽使敬嗣晖秘书监伊喇子敬论古今事因曰亡辽日屠食羊三百亦岂能尽用徒伤生耳朕虽处至尊每当食常思贫民饥馁犹在己也彼身为恶而口祈福何益之有如海陵以张仲轲为諌议大夫何以得闻忠言朕与大臣论议一事非正不言卿等不以正对岂人臣之道也庚午诏诸州县和籴毋得抑配百姓戊寅契丹爱实拉等谋叛伏诛丙戌制汉人渤海兄弟之妻服阕归宗以礼续婚者听二月庚寅制妄言边闗兵马者徒二年丙申诏改葬汉二燕王于城东庚子以中都等路水免税诏中外又以曹单二州被水尤甚给复一年甲寅诏女直人与诸色人公事相闗只就女直理问三月丁巳朔万春节宋髙丽夏遣使来贺丁夘以尚书省定网捕走兽法或至徒上曰以禽兽之故而抵民以徒是重禽兽而轻民命也岂朕意哉自今有犯可杖而释之诏御史中丞伊喇道廉问山东河南辛未禁民间称言销金条理内旧有者改作明金字辛巳以大名路诸明安民戸艰食遣使𤼵仓廪减价出之四月己丑谓宰臣曰朕观在位之臣初入仕时竞求声誉以取爵位亦既显达即狥黙苟容为自安计朕甚不取宜宣谕百官使知朕意癸巳遣翰林修撰富察乌珲监察御史完颜和硕分诣河北西路大名河南山东等路劝明安穆昆农五月丙辰朔符宝郎图克坦懐贞为横赐髙丽使宿直将军完颜赛音为横赐夏国使戊辰尚书省奏越王永中隋王永功二府有所兴造𤼵役夫上曰朕见宫中竹有枯瘁者欲令更植恐劳人而止二王府各有引从人力又奴婢甚多何得更役百姓尔等但以例为请海陵横役无度可尽为例耶自今在都浮役久为例者仍旧余并官给佣直重者奏闻六月庚寅冀州张和等反伏诛戊戌以乆旱命宫中毋用扇庚子雨七月乙夘朔罢东北路採珠壬申观稼于近郊八月甲申朔有司奏日食以雨不见伐鼓用币如常礼九月甲寅朔以刑部尚书髙徳基等为贺宋生日使宿直将军布萨守中为夏国生日使提㸃司天台马贵中为髙丽生日使罢皇太子月料嵗给钱五万贯上谓台臣曰比闻朝官内有揽中官物以规货利者汝何不言皆对曰不知上曰朕尚知之汝有不知者乎朕若举行汝将安用壬戌秋猎十月丁亥还都辛丑以尚书右丞相赫舍哩良弼为左丞相枢密使赫舍哩志宁为右丞相诏宗庙之祭以鹿代牛着为令丙午大享于太庙辛亥以平章政事完颜思敬为枢密使十一月己未以尚书右丞完颜守道为平章政事右丞石琚为左丞参知政事孟浩为右丞庚申上幸东宫辛酉以京兆尹毅等为贺宋正旦使壬戌冬猎丙子还都十二月丙戌诏赈临潢泰州山东东路河北东路诸明安民东京留守图克坦喀齐喀为平章政事丁酉太白昼见辛丑猎近郊丙午制职官犯公罪在官已承伏者虽去官犹论十年正月壬子朔宋髙丽夏遣使来贺甲子命宫中元宵无得张灯甲戌以司徒御史大夫李石为太尉尚书令二月甲午安化军节度使图克坦子温副使老君努以赃罪诛戊申上谓近臣曰䕶卫以后皆是治民之官其令教以读书三月壬子朔万春节宋髙丽夏遣使来贺丙辰上因命䕶卫中善射者押赐宋使射弓宴宋使中五十押宴者才中其七谓左右将军曰䕶卫十年出为五品职官每三日上直役亦轻矣岂徒令饱食安卧而已弓矢不习将焉用之戊午以河南统军使宗叙为参知政事庚午上谓参政宗叙曰卿昨为河南统军时言黄河堤埽利害甚合朕意朕每念百姓差调官吏互为姦弊不早计料临期星火率敛所费倍蓰为害非细卿既参朝政皆当革弊择利行之又谕左丞石琚曰女直人径居达要不知闾阎疾苦汝等自丞簿至是民间何事不知凡有利害宜悉敷陈四月丁酉制命妇犯姦不用夫廕以子封者不拘此法五月乙夘如栁河川闰月庚辰夏国任得敬胁其主李仁孝使上表请中分其国上问宰臣李石石等以为事系彼国不如许之上曰彼劫于权臣耳诏不许并却其贡物七月壬午秋猎戊戌放围场役夫诏扈从粮食并从官给乙夘勑扈从人纵畜牧蹂践禾稼者杖之仍偿其值八月己未至自栁河川壬申遣参知政事宗叙北巡九月庚辰尚书左丞相赫舍哩良弼丁忧起复如故壬午以签书枢密院事伊喇子敬为贺宋生日使庚寅戸部即中𤓰尔佳阿里布为夏国生日使十月己酉以大宗正丞坚为髙丽生日使甲寅如霸州冬猎乙丑上谓大臣曰比因巡猎闻固安县令髙昌裔不职已令罢之霸州司候成奉先奉职谨恪可进一阶除固安令辛未上谓宰臣曰朕凡论事有未能深究其利害者卿等宜悉心论列无为面从而退有后言十一月辛巳制盗太庙物者与盗宫中物同论甲申上幸东宫丁亥以太子詹事富察富色克等为贺宋正旦使癸巳夏国以诛任得敬遣使来谢诏慰谕之十二月丙寅上谓宰臣曰比体中不佳有妨朝事今观所奏事皆依条格殊无一利国之事若一朝行一事嵗计有余则其利溥矣朕居深宫岂能悉知外事卿等尤当注意十一年正月丙子朔宋夏遣使来贺丁丑封子永升为徐王永蹈为滕王永济为薛王壬午诏职官年七十以上致仕者不拘官品并给俸禄之半丙申命赈南京屯田明安被水灾者戊戌尚书省奏汾阳军节度使副牛信昌生日受馈献法当夺官上曰朝廷行事苟不自正何以正天下尚书省枢宻院生日节辰馈献不少此而不问小官馈献即加按劾岂正天下之道自今宰执枢密馈献亦宜罢去上谓宰臣曰往嵗清暑山西近路禾稼甚广殆无畜牧之地因命五里外乃得耕垦今闻民皆去之他所甚可矜悯其命依旧耕种事有类此卿等宜即告朕三月己亥朔万春节宋夏遣使来贺辛巳命有司以天水郡公旅衬依一品礼葬于巩洛之原四月丁未归徳府民臧安儿谋反伏诛大理卿李昌图以廉问真定尹图克坦贞咸平尹舒穆噜阿玛拉受赃事既得实不即黜罢杖之四十癸亥参知政事魏子平罢髙丽国王晛弟皓废其主自立诈称让国遣使以表来上五月辛夘诏遣吏部侍郎靖使髙丽问故癸巳以南京留守伊喇成为枢宻副使六月己酉诏曰诸路常贡数内同州沙苑羊非急用徒劳民尔自今罢之朕居深宫劳民之事岂能尽知当具以闻戊午观稼于近郊甲子平章政事图克坦喀齐喀薨七月甲申参知政事宗叙薨八月癸夘朔太白昼见诏朝臣曰朕尝谕汝等国家利便治体遗阙皆可直言外路官民亦尝言事汝等终无一语凡政事所行岂能皆当自今直言得失毋有所隠乙巳上谓宰臣曰随朝之官自谓厯一考则当得某职两考则当得某职第务因循碌碌而已自今以外路官与内除者察其公勤则升用之但苟简于事不须任满便以本品出之赏罚不明岂能劝勉庚戌诏曰应因斡罕被掠女直及诸色人未经刷放者官为赎放隠匿者以违制论其年幼不能称説住贯者从便住坐上谓宰臣曰五品以下阙员甚多而难于得人三品以上朕则知之五品以下不能知也卿等曽无一言见举者欲画久安之计兴百姓之利而无良辅佐所行皆寻常事耳虽日日视朝何益之有卿等宜勉思之己巳以尚书刑部侍郎乌凌阿天钖等为贺宋生日使近侍局使刘珫为夏国生日使九月癸未猎于横山庚寅还都十月壬寅朔以左宣徽使敬嗣晖为参知政事甲寅上谓宰臣曰朕已行之事卿等以为成命不可复更但承顺而已一无执奏且卿等凡有奏何尝不从自今朕㫖虽出宜审而行有未便者即奏改之或在下位有言尚书省所行未便亦当从而改之毋拒而不从丙寅尚书左丞相赫舍哩良弼进睿宗实録戊辰上谓宰臣曰衍庆宫图画功臣已命増为二十人如丞相韩企先自本朝兴国以来宪章法度多出其手至于闗决大政但与大臣谋议终不使外人知觉汉人宰相前后无比若褒显之亦足示劝慎无遗之十一月丁丑以西南路招讨使宗宁等为贺宋正旦使戊寅幸东宫上谓皇太子曰吾儿在储贰之位朕为汝措天下当无复有经营之事汝惟无忘祖宗纯厚之风以勤修道徳为孝明信赏罚为治而已昔唐太宗谓其子髙宗曰吾伐髙丽不克终汝可继之如此之事朕不以遗汝如辽之海濵王以国人爱其子嫉而杀之此何理也子为衆爱愈为美事所为若此安有不亡唐太宗有道之君而谓其子髙宗曰尔于李勣无恩今以事出之我死宜即授以仆射彼必致死力矣君人者焉用伪为受恩于父安有忘报于子者乎朕御臣下惟以诚实耳羣臣皆称万嵗丙戌朝享于太庙丁亥有事于圆丘大赦癸巳羣臣奉上尊号曰应天兴祚钦文广武仁徳圣孝皇帝乙未诏中外十二月癸夘冬猎乙夘还宫丙辰参知政事敬嗣晖薨辛酉进封越王永中赵王隋王永功曹王沈王永成豳王徐王永升虞王滕王永蹈徐王薛王永济滕王乙丑赵王永中曹王永功俱授明安仍命永功亲治事以习为政金史卷六金史卷七钦定四库全书金史卷七元中书右丞相总裁托克托等修本纪第七世宗中十二年正月庚午朔宋髙丽夏遣使来贺戊午诏有司凡陈言文字皆国政利害自今言有可行以其本封送秘书监当行者録副付所司丙申以水旱免中都西京南京河北河东山西陕西去年租税二月壬寅上召诸王府长史谕之曰朕选汝等正欲劝导诸王使之为善如诸王所为有所未善当力陈之尚或不从则具某日行某事以奏若阿意不言朕惟汝罪丙午尚书省奏亷察到同知城阳军事山和尚等清强官上曰此辈暗察明访皆着政声可第其政绩各进官旌赏其速议升除庚午上如顺州春水癸丑还都丙辰诏自今官长不法其僚佐不能紏正又不言上者竝坐之户部尚书髙徳基滥支朝官俸钱四十万贯杖八十三月己巳朔万春节宋髙丽夏遣使来贺乙亥诏尚书省赃污之官已被亷问若仍旧职必复害民其遣使诸道即日罢之丁丑诏遣宿直将军乌库哩色埒册封王哠为髙丽国王庚寅雨土癸巳以前西北路诏来讨使伊喇道为参知政事回纥遣使来贡丁酉北京曹贵等谋反伏诛四月旱癸夘尚书右丞孟浩罢丁巳西北路纳哈塔齐勤等谋反伏诛癸亥以久旱祷祠山川诏宰臣曰诸府少尹多阙员当选进士虽资叙未至而有政声者擢用之以宿直将军唐古阿古尔为横赐夏国使乙丑大名尹荆王文以赃罪夺王爵降授徳州防御使回纥使使来贡丙寅尚书右丞相赫舍哩志宁薨丁夘宋髙丽遣使贺尊号凖布来贡五月癸酉上如百花川甲戌命赈山东东路和伦明安民饥丁丑次珠卜竒乆旱而雨戌寅观稼禁扈从蹂践民田禁百官及承应人不得服纯黄油衣癸未谕宰臣曰朕每次舍凡秣马之具皆假于民间多亡失不还其主此弹压官不职可择人代之所过即令询问亡失民间物竝偿其直乙酉诏给西北路人户牛六月甲寅如金莲川九月丙子至自金莲川辛巳以右副都㸃检𤓰尔佳清臣等为贺宋生日使右卫将军钮祐禄噶达尔为夏国生日使丁亥太白昼见在日前鄜州李方等谋反伏诛十月髙丽国王王晧遣使谢封册乙未临奠故右丞相赫舍哩志宁丧志宁妻永安县主进铠甲弓矢鹰鹘重綵壬子诏皇太子及赵王永中上殿上顾谓宰臣曰京尝图逆今不除之恐为后患又曰天下大噐归于有徳海陵失道朕乃得之但务修徳余何足虑皇太子及永中皆曰诚如圣训遂释之丙辰以徳州防御使文赀产赐其兄之子耀珠且谕其母文之罪汝等皆当连坐念宋王有大功于国故置不问仍以家产赐汝子十一月甲戌上谓宰臣曰宗室中有不任官事者若不加恩泽于亲亲之道有所未𢎞朕欲授以散官量予廪禄未知前代何如左丞石琚曰陶唐之亲九族周家之内睦九族见于诗书皆帝王美事也丙子上以曹国公主家奴犯事宛平令刘彦弼杖之主乃折辱令既深责公主又以台臣狥𫝑偷安畏忌不敢言夺俸一月以陕西统军使璋为御史大夫以户部尚书曹望之为贺宋正旦使壬午同州民屈立等谋反伏诛戊子上屏侍臣与宰臣议事记注官亦退上曰史官记人君善恶朕之言动及与卿等所议皆当与知其于记録无或有隠可以朕意谕之十二月乙未朔以济南尹刘蕚在定武军贪墨不道命大理少师张九思鞫之丁酉诏遣使及䕶卫二十人分路选年二十以上四十以下有门地才行及善射者充护卫不得过百人冀州王琼等谋反伏诛徳州防御使文以谋反伏诛辛丑出宫女二十余人己酉枢宻副使伊喇成罢辛亥禁审録官以宴饮废公务诏金银坑冶听民开採毋得收税辛丑猎于近郊以殿前都㸃检圗克坦克宁为枢宻副使己未诏自今除名人子孙有在仕者竝取奏裁十三年正月己丑朔宋高丽夏遣使来贺癸酉尚书省奏南客车俊等因𣙜场贸易误犯邉界罪当死上曰本非故意可免罪𤼵还毋令彼国知之恐复治其罪诏有司严禁州县坊里为民害者闰月壬辰诏太子詹事曰东宫官属尤当选用正人如行检不修及不称职者其以名闻辛酉太白昼见洛阳县贼聚衆攻卢氏县杀县令李庭才亡入于宋三月癸巳朔万春节宋髙丽夏遣使来贺乙夘上谓宰臣曰㑹宁乃国家兴王之地自海陵迁都永安女直人寖忘旧风朕时甞见女直风俗迄今不忘今之燕饮音乐皆习汉风葢以备礼也非朕心所好东宫不知女直风俗第以朕故犹尚存之恐异时一变此风非长久之计甚欲以至㑹宁使子孙得见旧俗庶几习效之太子詹事刘仲诲请増东宫牧人及张设上曰东宫诸司局人自有常数张设已具尚何増益太子生于富贵易入于侈惟当导以淳俭朕自即位以来服御器物徃徃仍旧卿以此意谕之四月己巳定出继子所继财产不及本家者以所继与本家财产通数均分制以有司言特授洺州孝子刘政太子掌饮丞乙亥上御睿思殿命歌者歌女直词顾谓皇太子及诸王曰朕思九朝所行之事未尝暂忘故时聴此词亦欲令汝辈知之汝辈自幼惟习汉人风俗不知女直纯实之风至于文字语言或不通晓是忘本也汝辈当体朕意至于子孙亦当遵朕教诫也辛巳更定盗宗庙祭物法五月壬辰朔日有食之戊戌禁女直人毋得译为汉姓壬寅真定尹孟浩薨甲辰尚书省奏邓州民范三殴杀人当死而亲老无侍上曰在丑不争谓之孝孝然后能养斯人以一朝之忿忘其身而有事亲之心乎可论如法其亲官与养济六月枢宻使完颜思敬薨七月庚子复以㑹宁府为上京庚戌罢嵗课雉尾八月丁邜以判大兴尹赵王永中为枢宻使诏赐诸明安穆昆亷能三等官赏己夘御史大夫璋罢丙戌以左副都㸃检襄等为贺宋生日使丁亥秋腊九月辛卯朔以宿直将军和索哩为夏国生日使辛亥还都大名府僧李智究等谋反伏诛十月乙丑嵗星昼见丙子以前南京留守唐古安礼为尚书右丞十一月以大兴尹璋为贺宋正旦使引进使徳敦为高丽生日使上谓宰臣曰外路正五品职事多阙员何也太尉李石对曰资考少有及者上曰苟有贤能当不次用之壬子吏部尚书梁肃请禁奴婢服罗绮上曰近已禁其服明金行之以渐可也且教化之行当自贵近始朕宫中服御常自节约旧服明金者已减大半矣近民间风俗比正隆时闻稍淳俭卿等当更务从俭素使民知所效也十四年正月己丑朔宋高丽夏遣使来贺二月壬戌以大兴尹璋使宋有罪杖百五十除名仍以所受礼物入官丙寅以刑部尚书梁肃等为宋详问使庚午以太尉尚书令李石为太保致仕戊寅诏免去年被水旱百姓租税三月戊子朔万春节宋高丽夏遣使来贺甲午上谓大臣曰海陵纯尙吏事当时宰执止以案牍为功卿等当思经济之术不可狃于故常也又诏明安穆昆之民今后不许杀生祈祭若遇节辰及祭天日许得饮㑹自二月一日至八月终并禁絶饮燕亦不许赴㑹他所恐妨农功虽闲月亦不许痛饮犯者抵罪可徧谕之又命应卫士有不闲女直语者竝勒习学仍自后不得汉语辛丑太白嵗星昼见甲辰上更名雍诏中外丙辰太白嵗星昼见经天四月乙丑上谕宰臣曰闻愚民祈福多建佛寺虽已条禁尙未犯者宜申约束无令徒费财用戊辰有事于太庙以皇太子摄行事乙亥以劝农副使完颜佛宁为横赐髙丽使上御垂拱殿顾谓皇太子及亲王曰人之行莫大于孝弟孝弟无不䝉天日之祐汝等宜尽孝于父母友于兄弟自古兄弟之际多因妻妾离间以至相违且妻者乃外属耳可比兄弟之亲乎若妻言是聼兄弟相违甚非理也汝等当以朕言常铭于心戊子以枢宻副使图克坦克宁兼大兴尹五月丙戌朔详问使梁肃等还自宋甲午如金莲川六月己未太白书见八月丁巳次珠尔苏日中白龙见御帐东小港中须臾乘云雷而去癸亥猎于玛哩布己夘太白昼见九月丁亥还都乙未以兵部尚书完颜让等为贺宋生日使宿直将军崇肃为夏国生日使癸夘上退朝谓侍臣曰朕自在潜邸及践阼以至于今于亲属旧知未尝欺心有狥近御史台奏枢密使永中尝致书河南统军使完颜仲託以卖马朕知而不问朕之欺心此一事耳夙夜思之甚如有疾己酉宋遣使报聘十月乙夘朔诏图昼功臣二十人衍庆宫圣武殿之左右庑十一月甲甲朔日有食之丙申御史中丞刘仲诲等为贺宋正旦使戊戌召尚食局使谕之曰大官之食皆民脂膏日者品味太多不可徧举徒为虚费自今止进可口者数品而己戊申以仪鸾局使曹士元为髙丽国生日使十二月戊寅以平章政事完颜守道为右丞相枢密副使图克坦克宁为平章政事十五年正月七月丙午展盘与其所部喀喇贝欢等内附九月戊子至自金莲川辛夘髙丽西京留守赵位宠叛其君请以慈悲岭以西鸭緑江以东四十余城内附不纳丙申幸新宫闰月己酉朔定应禁弓箭鎗刀路分品官家奴客旅等许带弓箭制上谓左丞相良弼曰今之在官者须职位称惬所望然后始加勉力其或稍不如意则止以度日为务是岂忠臣之道耶丁巳又谓良弼曰武灵时领省秉徳左丞相言皆有能名然为政不务逺图止以苛刻为事言及克实等在㑹宁时一月之间杖而杀之者二十人罪皆不至于死于理可乎海陵为人如虎此辈尚欲以术数要之以至卖直取死得为能乎己未以归徳尹完颜王祥等为贺宋生日使符寳即钖黙和尚为夏国生日使辛酉髙丽国王奏告赵位宠伏诛诏慰答之诏亲王百官傔人所服红紫改为黒紫甲戌诏年老之人母注县令年老而任从政其佐亦择壮者参用十月乙未冬猎丁未还都十一月乙夘上幸东宫初唐古部族节度使伊喇摩多之子杀其妻而逃上命捕之至是皇姑梁国公主请赦之上谓宰臣曰公主妇人不识典法罪尚可恕摩多请託至此岂可贷宥不许戊午以右宣徽使靖等为贺宋正旦使甲子太白昼见戊辰以宿直将军阿克占富勒唿为髙丽生日使十六年正月戊申朔宋髙丽夏遣使来贺甲寅诏免去年被水旱路分租税甲子诏宗属未附玉牒者竝与编次丙寅上与亲王宰执从官从容论古今兴废事曰经籍之兴其来久矣垂教后世无不尽善今之学者既能诵之必须行之然知而不能行者多矣苟不能行诵之何益女直旧风最为纯直虽不知书然其祭天地敬亲戚尊耆老接賔客信朋友礼意欵曲皆出自然其善与古书所载无异汝辈当习学之旧风不可忘也戊辰宫中火庚午上按鹰髙桥见道侧醉人堕驴而卧命左右扶而乗之送至其家辛未皇姑邀上至私第诸妃皆从宴饮甚欢公主每进酒上立饮之二月庚寅皇子沈王妃图克坦氏以姦伏诛己亥平章政事图克坦克宁罢以女故三月丙午朔日有食之是日万春节改用明日宋髙丽夏遣使来贺戊申雨豆于临潢戊午上御广仁殿皇太子亲王皆侍膳上从容训之曰大凡资用当务节省如其有余可周亲戚勿妄费也因举所御服曰此服已三年未尝更换尚尔完好汝等宜识之壬申复置乌都温部图哩四月丙戌诏京府设学养士及定宗室宰相子程试等第戊子制商贾舟车不得用马以东京留守崇尹为枢密副使壬寅如金莲川五月戊申南京宫殿火甲寅太白昼见庚申遣使祷雨静宁山神有顷而雨六月山东两路蝗七月壬子夏津县令伊喇算卓坐赃伏诛八月辛巳次霹雳泺九月乙巳至自金莲川己酉谕左丞相赫舍哩良弼曰西邉自来不备储蓄其令所在和籴以为缓急之备癸丑以殿前都㸃检富察通等为贺宋生日使宿直将军完颜托果斯为夏国生日使谕左丞相良弼曰海陵非理杀戮臣下甚可哀悯其博勒准等遗骸仰逐处访求官为収葬辛酉以南京宫殿火留守转运两司官皆抵罪十月丙申诏谕宰执曰诸王小字未尝以女直语命之今皆当更易卿等择名以上十一月壬寅朔参知政事王蔚罢尚书省奏河北东路和伦明安所辖穆昆富珠哩色色以穆昆让其兄子富色里上贤而从之仍令议加色色恩赏戊午以同知宣徽院事刘珫等为贺宋正旦使庚申以吏部尚书张汝弼为参知政事甲子以钮祐禄罕努之子尚和为尚辇局直长罗索为武器直长初罕努被㫖招契丹达实后不知所终至是因展盘部长萨里罕托色等来询之乃知其死节之详故録其后遣兵部郎中伊喇子元为髙丽国生日使十二月壬申朔诏诸科人出身四十年方注县令年岁太逺今后仕及三十二年别无负犯赃染追夺便与县令丙子诏诸流移人老病者官与养济上谕宰臣曰凡已经奏断事有未当卿等勿谓己行不为奏闻改正朕以万几之繁岂无一失卿等但言之朕当更改必无吝也庚寅定𣙜场香茶罪赏法十七年正月壬寅朔宋髙丽夏遣使来贺髙丽并表谢不纳赵位宠丙午有司奏髙丽所进玉带乃石似玉者上曰小国无能辨识者误以为玉耳且人不易物惟徳其物若复却之岂礼体耶戊申诏于衍庆宫圣武殿西建世祖神御殿东建太宗睿宗神御殿诏西北路招讨司契丹民户其尝叛乱者已行措置其不与叛乱及放良奴隶可徙乌库哩实垒部令及春耕作尚书省奏乌都温部齐特库尔阿勒玛斯请入献许之庚戌诏诸大臣家应请功臣号者既不许其子孙自陈吏部考功郎其详考其劳绩当赐号者即以闻壬子上谓宰臣曰宗室中年髙者往往未有官称其先皆有功于国朕欲稍加以官使有名位可称如何对曰亲亲报功先王之令则丁巳诏朝官嫁娶给假三日不须申告壬戌诏宰臣海陵时大臣无辜被戮家属籍没者竝释为良辽豫王宋天水郡王被害子孙各葬于广宁河南旧茔其后复诏天水郡王亲属于都北安葬外咸平所寄骨殖官为葬于本处辽豫王亲属未入本茔者亦迁祔之三月辛丑朔宋髙丽夏遣使来贺辛亥诏免河北山东陕西河东西京辽东等十路去年被旱蝗租税赈东京博索哈斯罕三路乙丑尚书省奏三路之粟不能周给上曰朕尝语卿等遇丰年广籴者以备凶歉卿等皆言天下仓廪盈溢今欲赈济乃云不给自古帝王皆以蓄积为国家长计朕之积粟岂欲独用之耶今既不给可于邻道取之以济自今预备当以为常四月甲戌制世袭明安穆昆若出仕者虽年未及六十欲令子孙袭者听戊寅谕宰臣曰郡县之官虽以罪解一二歳后亦须再用明安穆昆皆太祖创业之际于国勤劳有功之人其世袭官不宜以小罪夺免戊子以滕王府长史图克坦乌哲为横赐髙丽使五月尚书省奏定皇家袒免以上亲燕飨班次竝从唐制癸夘幸姚村淀阅七品以下官及宗室子诸局承应人射栁赏有差六月己夘谓宰臣曰朕年老矣恐因一时喜怒处置有所不当卿等即当执奏母为面从成朕之失乙未以英王爽之子色埓为忠顺军节度副使爽入谢上曰朕以卿疾故特任卿子所冀卿因喜而愈也欲即加峻授恐色埓年幼未闲政事汝当训之使有善可观更当升擢七月壬子尚书省奏岁以羊三万赐西北路戍兵上闻如何运致宰臣不能对上曰朕虽退朝留心政务不遑安宁卿等勿谓细事非帝王所宜问以卿等于国家之事未尝用心故问之耳是月大雨河决八月己巳观稼于近郊壬申以监察御史体察东北路官吏輙受讼牒为不称职笞之五十庚辰上谓宰臣曰今之在官者同僚所见事虽当理亦以为非意谓从之则恐人谓政非己出如此者多朕甚恶之今观大理寺所断虽制有正条理不能行者别具情见朕惟取其所长夫为人之理他人之善者从之则可谓善矣壬午上谓宰臣曰今在下僚岂无人材但在上者不为汲引恶其材胜已故耳丙戌上谓御史中丞赫舍哩邈曰台臣紏察吏治之能否务去其扰民且冀其得贤也今所至辄受讼牒听其妄告使为政者如何则可九月丁酉朔日有食之辛丑封子永徳为薛王以右副都㸃检完颜实讷埒等为贺宋生日使癸夘以兵部即中舒穆噜唿图为夏国生日使戊申秋猎庚戌嵗星荧惑太白聚于尾甲子还都十月己巳夏国进百头帐诏却之境上癸酉有司奏衍庆宫所画功臣二十人惟五人有谥今考检余十五人功状拟定谥号以进诏可诏以羊十万付乌库哩实叠部畜牧其滋息以子贫民丁丑制诸明安父任别职子须年二十五以上方许承袭辛巳上谓宰臣曰今在位不闻荐贤何也昔狄仁杰起自下僚力扶唐祚使既危而安延数百年之永仁杰虽贤非娄师徳何以自荐乎癸未更䕶送罪人逃亡制上谓宰臣曰近观上封章者殊无大利害且古之谏者既忠于国亦以求名今之谏者为利而已如户部尚书曹望之济南尹梁肃皆上书言事葢觊觎执政耳其于国政竟何所补达官如此况余人乎昔海陵南伐太医使祁宰极諌至戮于市此本朝以来一人而已丁亥上命宰臣曰监察御史田忠儒尝上书言事当升擢以励其余十一月戊戌以南京留守图克坦克宁为平章政事庚戌上谓宰臣曰朕常恐重敛以困吾民自今诸路差科之烦细者亦具以闻有司奏夏国进御帐使因邉臣恳求进入乃许之以尚书左丞石琚为平章政事丙辰以延安尹完颜富拉塔等为贺宋正旦使十二月戊辰以渤海旧俗男女婚娶多不以礼必先攘窃以奔诏禁絶之犯者以姦论以宿直将军布萨懐忠为髙丽生日使己巳太白昼见壬申以尚书右丞唐古安礼为左丞殿前都㸃检富察道为右丞上谓宰臣曰朕今年已五十有五若年踰六十虽欲有为而莫之能矣宜及朕之康强其女直人明安穆昆及国家政事之未完与夫法令之未一者宜皆修举之凡所施行朕不为怠十八年正月丙申朔宋髙丽夏遣使来贺壬寅定杀异居周亲奴婢同居卑幼辄杀奴婢及妻无罪而辄殴杀者罪庚戌修起居注伊喇杰上书言每屏人议事虽史官亦不与闻无由纪録上以问平章政事石琚左丞唐古安礼对曰古者天子置史官于左右言动必书所以儆戒人君庶几有所畏也庚申免中都河北河东山东河南陕西等路前年被灾租税壬戌如春水二月丙寅朔次管荘丙子次华港己丑还宫三月乙未朔万春节宋高丽夏遣使来贺乙巳命戍邉女直人遇祭祀婚嫁节辰许自造酒丁未上谓宰执曰县令之职最为亲民当得贤材用之迩来犯法者衆殊不闻有能者比在春水见石城玉田两县令皆年老苟禄而已畿甸尚尔逺县可知平章政事石琚对曰良乡令焦旭庆都令李伯达皆能吏可任上曰审如乡言可推用之己酉禁民间无得剏兴寺观献州人殷小二等谋反伏诛四月己巳上谓宰臣曰朕巡幸所至必令体访官吏臧否向玉田知主薄舒穆噜杳能吏也可授本县令己丑以太子左赞善阿布哈徳甫为横赐高丽使五月丙午上如金莲川六月庚午尚书左丞相赫舍哩良弼薨闰月辛丑命赈西南西北两招讨司民及乌库哩实垒部转户饥七月丙子上谓宰臣曰职官始犯赃罪客有错误至于再犯是无改过之心自今再犯不以赃数多寡并除名八月乙巳至自金莲川丙辰以尚书右丞相完颜守道为左丞相平章政事石琚为右丞相九月辛未以大理卿张九思等为贺宋生日使侍御史完颜富勒唿为夏国生日使癸酉以尚书左丞唐古安礼为平章政事乙亥以右丞富察通为左丞参知政事伊喇道为右丞刑部尚书钮祜禄噶逹尔为参知政事十月庚寅朔陕州防御使舒穆噜锦嘉努以罪除名甲午御史中丞刘仲晦侍御史李瑜坐失纠察大长公主事削一阶十一月庚申朔尚书省奏拟同知永宁军节度使事额尔克为刺史上曰额尔克年㓜未练事授佐贰官可也平章政事唐古安礼曰臣等以额尔克宗室故拟是职上曰郡守系千里休戚安可不择人而私其亲邪若以亲亲恩赐与虽厚无害于政使之治郡而非其才一境何赖焉壬申以静难军节度使乌雅扎拉等为贺宋正旦使丙子尚书省察崇信县令石安节买车材于部民三日不偿其直当削官一阶解职上因言凡在官者但当取其贪汚与清白之尤者数人黜陟之则人自知惩劝矣夫朝廷之政太寛则人不知惧太勐则小玷亦将不免于罪惟当用中典耳戊寅上责宰臣曰近问赵承元何故再任卿等言曹王尝遣人言其才能干敏故再任之官爵拟注虽由卿軰予夺之权当出于朕曹王之言尚从之假皇太子有所谕则其从可知矣此事因卿言始知其不知者知复几何且卿等公受请属可乎葢承元前为曹王府文学与王邸婢姦杖百五十除名而复用也丙戌以吏部尚书乌库哩元忠为御史大夫以东上阁门使左光庆为高丽生日使十二月庚戌封孙乌达布温国公玛达格金源郡王承庆道国公壬子羣臣奉上大金受命万世之寳十九年正月庚申朔宋高丽夏遣使来贺丁夘如春水二月己酉还宫乙夘免去年被水旱民田租税三月己未朔万春节宋高丽夏遣使来贺乙丑尚书省奏亏课院务官颜葵等六十八人各合削官一阶上曰以承廕人主𣙜沽此辽法也法弊则当更张唐宋法有可行者则行之己巳上与宰臣论史事且曰朕观前史多溢美大抵史书载事贵实不必浮辞谄谀也辛未上谓宰臣曰姦邪之臣欲有规求徃徃私其党与不肯明言託以他事阳不与而阴为之力朕观古之姦人当国家建储之时恐其聪明不利于已徃徃风以阴事破壊其议惟择昏懦者立之冀他日可弄权为功利也如晋武欲立其弟而姦臣沮之竟立惠帝以致丧乱此明验也丁丑上谓宰臣曰朕观前代人臣将諌于朝与父母妻子诀示以必死同列目覩其死亦不顾身又为之諌此尽忠于国者人所难能也己夘制纠弹之官知有犯法而不举者减犯人罪一等科之闗亲者许回避上谓宰臣曰人多奉释老意欲徼福朕蚤年亦颇惑之旋悟其非且上天立君使之治民若盘乐怠忽欲以侥倖祈福难矣果能爱养下民上当天心福必报之四月己丑朔诏赈西南路招讨司所部民己酉以升祔闵宗诏中外丁巳嵗星昼见五月戊寅幸太寕宫六月戊子朔诏更定制条七月辛未有司奏拟赵王子实古纳人从上不从谓宰相曰儿軰尚㓜若奉承太过使侈心滋大卒难节抑此不可长诸儿每入侍当其语笑娱乐之际朕必渊默涖之以严庶其知朕教戒之意使常畏惧而寡过也癸酉宻州民许通等谋反伏诛丙子太白昼见庚辰至自太宁宫八月壬辰尚书右丞相石琚致仕戊戌以宋大观钱当五用丙午济南民刘溪忠谋反伏诛九月戊午以左宣徽使富察鼎寿等为贺宋生日使太子左卫率府率费摩唿喇为夏国生日使癸亥秋猎癸未还都十月辛夘西南路招讨使扎克丹以赃伏诛辛亥制知情服内成亲者虽自首仍依律坐之十一月壬戌改葬昭徳皇后大赦以御史中丞伊喇慥等为贺宋正旦使戊辰以西上合门使卢拱为高丽生日使壬申上如河间冬猎癸未至自河间二十年正月甲寅朔宋高丽夏遣使来贺戊午定试令史格壬戌命嵗以钱五千贯造随朝百官节酒及冰蜀药炭视品秩给之己巳如春水丙子幸石城县行宫丁丑以玉田县行宫之地偏林为御林大定泺为长春淀二月丁未还都三月癸丑朔万春节宋高丽夏遣使来贺己未诏有犯罪被问官虽遇灾不得复职乙丑以新定明安穆昆诏免中都西京河北山东河东陜西路去年租税辛巳以平章政事图克坦克宁为尚书右丞相御史大夫乌库哩元忠为平章政事四月丁亥定冐廕罪赏己亥制宗室及外戚并一品命妇衣服聼用明金以西上合门使郭喜国为横赐高丽使太宁宫火乙巳上谓宰相曰女直官多谓朕食用大俭朕谓不然夫一食多费岂为美事况朕年髙不欲屠宰物命贵为天子能自节约亦不恶也朕服御或旧常使澣濯至于破碎方始更易向时帐幕常用涂金为饰今则不尔但令足用何必事纷华也庚戌如金莲川五月丙寅京师地震生黒白毛七月旱八月壬午秋猎九月壬戌至自金莲川以太府监李佾等为贺宋生日使少府少监萨布为夏国生日使丙子布沙堪羣牧罗和谋叛伏诛十月庚辰朔更定铨注县令丞簿格诏西北路招讨司每进马駞鹰鹘等辄率歛部内自今竝罢之壬午上谓宰臣曰察问细微非人君之体朕亦知之然以卿等殊不用心故时或察问如山后之地皆为亲王公主权𫝑之家所占转租于民皆由卿等之不察卿等当尽心勤事母令朕之烦劳也诏徙约罗河伊玛河两明安于大名东平等路安置戊戌上谓宰臣曰凡人在下位欲冀升进勉为公亷贤不肖何以知之及其通显观其施为方见本心如招讨扎克丹初任定州同知继为都司未尝少有私狥所至有清名及为招讨不固守人心险于山川诚难知也壬寅上谓宰臣曰近覧资治通鑑编次累代废兴甚有鍳戒司马光用心如此古之良史无以加也校书即毛麾朕屡问以事善应对真该博老儒可除太常职事以备讨论甲辰以殿前都点检襄为御史大夫十一月丁巳尚书右丞伊喇道罢乙丑以真定尹图克坦守素等为贺宋正旦使癸酉以御史太夫襄为尚书右丞乙亥上谕宰臣曰郡守选人资考虽未及亷能者则升用之以励其余以太常少卿任倜为高丽生日使十二月辛巳上谓宰臣曰岐国用人但一言合意便升用之一言之失便责罚之凡人言辞一得一失贤者不免自右用人咸试以事若止以奏对之间安能知人贤否朕之取人衆所与者用之不以独见为是也己亥河决卫州辛丑猎于近郊癸夘特授袭封衍圣公孔总兖州曲阜令封爵如故金史卷七金史卷八钦定四库全书金史卷八元中书右丞相总裁托克托等修本纪第八世宗下二十一年正月戊申朔宋高丽夏遣使来贺壬子以夏国请诏复绥德军㩁场仍许就馆市易上闻山东大名等路明安穆昆之民骄纵奢侈不事耕稼诏遣阅实计口授地必令自耕地有余而力不赡者方许招人租佃仍禁农时饮酒丙辰追贬海陵炀王亮为庶人诏中外甲子如春水丙子次永清县有伊喇额哩页者契丹人也隶虞王明安有一妻一妾妻之子六妾之子四妻死其六子庐墓下更宿守之妾之子皆曰是嫡母也我辈独不当守坟墓乎于是亦更宿焉三岁如一上因猎过而闻之赐钱五百贯仍令县官积钱于市以示县民然后给之以为孝子之劝二月戊戌太白昼见庚子还都壬寅以河南尹张景仁爲御史大夫乙巳以元妃李氏之丧致祭兴德宫过市肆不闻乐声谓宰臣曰岂以妃故禁之耶细民日作而食若禁之是废其生计也其勿禁朕前将诣兴德宫有司请由蓟门朕恐妨市民生业特从他道顾见街衢门肆或有毁撒障以帘箔何必尔也自今勿复毁撒三月丁未朔万春节宋高丽夏遣使来贺上初闻蓟平滦等州民乏食命有司发粟粜之贫不能籴者贷之有司以贷贫民恐不能偿止贷有戸籍者上至长春宫闻之更遣人阅实赈贷以监察御史舒穆噜元礼郑大卿不纠举笞四十前所遣官皆论罪甲子太白昼见乙丑诏山后冐占官地十顷以上者皆籍入官均给贫民辽州民宋忠等乱言伏诛上谓宰臣曰近闻宗州节度使阿索美行事多不法通州刺史完颜守能旣与招讨职事犹不守廉逹官贵要多行非理监察未尝举劾阿都齐羣牧副使布萨纳延取部人二毬杖至细事也乃便劾奏谓之称职可乎今监察职事修举者与迁擢不称者大则降罚小则决责仍不许去官闰月己卯恩州民邹明等乱言伏诛辛卯渔阳令𤓰尔佳伊里哈司候判官刘居渐以被命赈贷止给富戸削三官通州刺史郭邦杰总其事夺俸三月乙未上谓宰臣曰朕观自古人君多进用谗謟其间蒙蔽爲害非细若汉明帝尚为此辈惑之朕虽不及古之明君然近习谗言未尝入耳至于宰辅之臣亦未尝偏用一人私议也癸卯以尚书左丞相完颜守道为太尉尚书令尚书左丞富察通为平章政事右丞襄为左丞参知政事张汝弼为右丞彰德军节度使梁肃为参知政事四月戊申以右丞相图克坦克宁为左丞相平章政事唐古安礼为右丞相增筑泰州临潢府等路边堡屋宇庚戌奉安昭祖以下三祖三宗御容于衍庆宫行亲祀礼上谕宰臣曰朕之言行岂能无过常欲人直谏而无肯言者使其言果善朕从而行之何难也戊申以膝王府长史巴达尔唿为横赐夏国使壬申幸寿安宫五月戊子西北路招讨使完颜守能以赃杖一百除名七月丙戌还都丁酉枢密使赵王永中罢己亥以左丞相图克坦克宁为枢密使辛丑以太尉尚书令完颜守道复为左丞相太尉如故八月乙丑以右副都㸃检和索哩等为贺宋生日使吏部郎中奚唿实罕为夏国生日使二十二年三月辛未朔万春节宋高丽夏遣使来贺丁丑命尚书省申勅西北路招讨司勒明安穆昆官督部人习武备甲申谕戸部今岁行幸山后所须并不得取之民间虽所用人夫并以官钱和雇违者杖八十罢职癸巳诏颁重修制条以吏部尚书张汝霖为御史大夫四月乙卯行监临院务官食直法以削明肃尊号诏中外从皇太子请也甲子上如金莲川五月甲申太白昼见六月庚子朔制立限放良人奴限内娶良人为妻所生男女卽为良丁巳右丞相致仕石琚薨七月辛巳宰臣奏事上颇违豫宰臣请退上曰岂以朕之微爽于和而倦临朝之大政耶使终其奏甲午秋猎八月戊辰太白经天九月戊寅至自金莲川以左衞将军彻辰等为贺宋生日使上辇局使布萨哈斯罕为夏国生日使尼丑以同知东京留守司事裔在任专恣失上下之分谪授复州刺史乙未寿州刺史额哩页同知扎拉军事判官孙绍先㩁场副使韩仲英等以受商赂纵禁物出界皆处死十月辛丑徙河间宗室于平州庚戌祫享于太庙十一月丙子以吏部尚书富珠哩阿老罕等为贺宋正旦使东京留守图克坦贞以与海陵逆谋伏诛妻永平县主子愼思并赐死甲申以宿直将军布萨忠佐为高丽生日使玉田县令伊喇查坐赃伏诛戊子冬猎十二月庚子还都癸丑猎近郊辛酉立强取诸部羊马法二十三年正月丁夘朔宋高丽夏遣使来贺庚午诏有司但获强盗迹状旣明赏随给之勿得更待丁丑参知政事梁肃致仕辛巳广乐园灯山火壬午如春水诏夹道三十里内被役之民与免今年租税仍给佣直甲午大邦基伏诛二月乙巳还都戊申以尚书右丞张汝弼摄太尉致祭于至圣文宣王庙庚戌以戸部尚书张仲愈为参知政事御史台进所察州县官罪上览之曰卿等所廉皆细碎事又止录其恶而不举其善审如是其爲官者不亦难乎其併察善恶以闻三月丙寅朔万春节宋高丽夏遣使来贺丙子初制宣命之宝金玉各一尚书右丞相乌库哩元忠罢潞州涉县人陈圆乱言伏诛乙酉雨土丙戌诏戒谕中外百官辛丑更定奉使三国人从差遣格祁州刺史大磐坐无罪掠死染工妄认良人二十五口为奴削官四阶罢之癸丑地生白毛以大理正赫舍哩珠尔苏为横赐高丽使壬戌幸寿安宫勅有司爲民祷雨是夕雨五月庚午县令达春额哲等十人以不任职罢归六十以上者进官两阶六十以下者进官一阶并给半俸甲戌命应部除官尝以罪罢而再叙者遣使按其治迹如有善状方许授以县令无治状者不论任数多少并不得授丁亥雷雨雹地生白毛六月壬子有司奏右司郎中段珪卒上曰是人甚明正可用者也如知登闻检院巨构每事但委顺而已燕人自古忠直者鲜辽兵至则从辽宋兵至则从宋本朝至则从本朝其俗诡随有自来矣虽屡经迁变而未尝残破者凡以此也南人劲挺敢言直谏者多前有一人见杀后复一人谏之甚可尚也又曰昨夕苦暑朕通宵不寐因念小民比屋卑隘何以安处七月乙酉平章政事伊喇道参知政事张仲愈皆罢御史大夫张汝霖坐失纠举降授棣州防御使八月乙未观稼于东郊以女直字孝经千部付点检司分赐䕶衞亲军癸卯还都乙巳大名府明安人马和尚谋叛伏诛括定明安穆昆戸口田土牛具以戸部尚书程辉为参知政事九月己巳以同佥大宗正事方等为贺宋生日使宿直将军完颜钖里库爲夏国生日使译经所进所译易书论语孟子老子杨子文中子刘子及新唐书上谓宰臣曰朕所以令译五经者正欲女直人知仁义道德所在耳命颁行之辛未秋猎十月癸巳还都庚戌幸东宫赐皇孙乌达布洗儿礼己未庆云见辛酉太白昼见十一月壬戌朔日有食之丙寅平章政事富察通罢丁卯岁星昼见壬申以枢密副使崇尹为平章政事闰月甲午上谓宰臣曰帝王之政固以寛慈为德然如梁武帝专务寛慈致纲纪大坏朕尝思之赏罚不滥即是寛政也余复何为以尚书左丞襄为平章政事右丞张汝弼为左丞参知政事钮祜禄噶逹尔爲右丞礼部尚书张汝霖为参知政事以西京留守博勒和等为贺宋正旦使制外任官尝为宰执者凡吏牍上省部依亲王例免书名戊午岁星昼见上谓宰臣曰女直进士可依汉儿进士补省令史夫儒者操行淸洁非礼不行以吏出身者自幼为吏习其贪墨至于为官习性不能迁改政道兴废实由于此庚申尚书省左司员外郎徐伟奏事上谓宰臣曰斯人纯而干右司郎中郭邦杰直而颇躁十二月癸酉上谓宰臣曰海陵自以不道恐上京宗室起而图之故不问疎近并徙之南岂非以汉光武宋康王之疎庶得继大统故有是心过虑若此何其谬也乙酉高丽以母丧来告丁亥以眞定尹乌库哩元忠复为尚书右丞相二十四年正月辛卯朔宋夏遣使来贺徐州进芝草十有八茎眞定进嘉禾二本六茎异亩同颖戊戌如长春宫春水二月壬申还都癸酉上曰朕将往上京念本朝风俗重端午节比及端午到上京则燕劳乡闾宗室父老甲戌制一品职事官庶孽子承廕更不引见丙戌以东上合门使完颜济勒等为高丽勅祭使西上合门使大仲尹为慰问使虞王府长史永明爲起复使以器物局使㐭为横赐夏国使三月庚寅朔万春节宋夏遣使来贺甲午以上将如上京尚书省奏定皇太子守国诸仪丙申尚书省进皇太子守国宝上召皇太子授之且谕之曰上京祖宗兴王之地欲与诸王一到或留三二年以汝守国譬之农家种田商人营财但能不坠父业即为克家子况社稷任重尤宜畏愼常时观汝甚谨今日能纾朕忧乃见中心孝也皇太子再三辞让以不谙政务乞备扈从上曰政事无甚难但用心公正毋纳谗邪久之自熟皇太子流涕左右皆为之感动皇太子乃受宝丁酉如山陵己亥还都壬寅如上京皇太子允恭守国癸卯宰执以下奉辞于通州上谓宰执曰卿辈皆故老皇太子守国宜悉心辅之以副朕意又谓枢密使图克坦克宁曰朕巡省之后脱有事卿必亲之毋忽细微大难图也又顾六部官曰朕闻省部文字多以小不合而驳之苟求自便致累岁不能结絶朕甚恶之自今可行则行可罢则罢毋使在下有滞留之叹时诸王皆从以赵王永中留辅太子四月己未朔太白昼见咸平尹伊喇道薨庚申次广宁府丙寅次东京丁卯朝谒孝宁宫给复东京百里内夏秋税租一年在城随关年七十者补一官曲赦百里内犯徒二年以下罪乙酉观渔于混同江五月己丑至上京居于光兴宫庚寅朝谒于庆元宫戊戌宴于皇武殿上谓宗戚曰朕思故乡积有日矣今旣至此可极欢饮君臣同之赐诸王妃主宰执百官命妇各有差宗戚皆霑醉起舞竟日乃罢六月辛酉幸按春水临漪亭壬戌上閲马于緑野淀七月己亥上谓宰臣曰天子巡狩当举善罚恶士民之孝弟婣睦者举而用之其不顾廉耻无行之人则敎戒之不悛者则加惩罚丙午猎于巴延淀乙卯上谓宰臣曰今时之人有罪不问旣过之后则谓不知有罪必责则谓每事寻罪风俗之薄如此不以文德感之安能复于古也卿等以德辅佐当使复还古风八月癸亥以太府监张大节等为贺宋生日使侍御史约啰特默格为夏国生日使乙亥诏免上京今年市税九月甲辰岁星昼见十月丁卯猎于近郊十一月辛卯还宫甲午诏以上京天寒地远宋正旦生日高丽夏国生日并不须遣使令有司报谕丙午尚书省奏徙率宾唿尔哈三明安二十四穆昆以实上京十二月丙辰猎于近郊己卯还宫二十五年正月乙酉朔丁亥宴妃嫔亲王公主文武从官于光德殿宗室宗妇及五品以上命妇与坐者千七百余人赏赉有差二月癸酉以东平尹乌库哩色埓怨望杀之丁丑如春水四月己未至自春水癸亥幸皇武殿击毬许士民纵观甲子诏于率宾唿尔哈两路明安下选三十穆昆为三明安移置于刷逹巴罕之地以实上京壬申曲赦会宁府仍放免今年租税百姓年七十以上者补一官甲戌以会宁府官一人兼大宗正丞以治宗室之政上谓羣臣曰上京风物朕自乐之毎奏还都辄用感怆祖宗旧邦不忍舍去万岁之后当置朕于太祖之侧卿等无忘朕言丁丑宴宗室宗妇于皇武殿大功亲赐官三阶小功二阶缌麻一阶年高属近者加宣武将军及封宗女赐银绢各有差曰朕寻常不饮酒今日甚欲沉醉此乐亦不易得也宗室妇女及羣臣故老以次起舞进酒上曰吾来数月未有一人歌本曲者吾为汝等歌之命宗室子弟叙坐殿下者皆坐殿上听上自歌其词道王业之艰难及继述之不易至慨想祖宗宛然如睹慷慨悲咽不能成声歌毕泣下右丞相元忠率羣臣宗戚捧觞上寿皆称万岁于是诸夫人更歌本曲如私家之会既醉上复续调至一鼓乃罢己卯发上京庚辰宗室戚属奉辞上曰朕久思故乡甚欲留一二岁京师天下根本不能久于此也太平岁久国无征徭汝等皆奢纵往往贫乏朕甚怜之当务俭约无忘祖先艰难因泣数行下宗室戚属皆感泣而退五月庚寅平章政事襄奉御平山等射怀孕兎上怒杖平山三十召襄戒饬之遂下诏禁射兎壬寅次天平山好水川癸卯遣使临潢泰州劝农丙午命尚书省奏事衣窄紫六月甲寅猎近山见田壠不治命笞田者庚申皇太子允恭薨丙寅尚书右丞相乌库哩元忠罢庚午遣左宣徽使唐古鼎诣京师致祭皇太子戊寅命皇太子妃及诸皇孙执丧并用汉仪七月戊申发好水川九月辛巳朔次实沙河赐百岁老妪帛甲申次辽水召见百二十岁女直老人能道太祖开创事上嘉叹赐食併赐帛己酉至自上京是日上临奠宣孝皇太子于熙春园十月丙辰尚书省奏亲军数多宜稍减损诏定额为三千宰臣退上谓左右曰宰相年老艰于久立可置小榻廊下使少休息甲子禁上京等路大雪及含胎时採捕上谓宰臣曰护衞年老出职而授临民手字尚不能书何以治民其胸中明暗外不能知精神昬耄己见于外是强其所不能也天子以兆民为子不能家家而抚在用人而已知其不能而强授之百姓其谓我何丁丑命学士院谏院秘书监司天台着作局合门通进拱衞直武器署等官直宫中午前许退十一月庚辰朔诏曰豺未祭兽不许採捕冬月雪尺以上不许用网及苏克苏唿恐尽兽类岁星昼见壬午太白昼见甲午以临潢尹布萨守中等为贺宋正旦使丙申夏国遣使问起居戊戌以曹王永功为御史大夫壬寅以礼部员外郎伊喇履为高丽生日使十二月戊午以皇孙金源郡王玛达格判大兴尹进封原王甲子太白昼见经天丙寅左丞相完颜守道左丞张汝弼右丞钮祜禄噶达尔参知政事张汝霖坐擅增东宫诸皇孙食料各削一阶甲戌制增留守统军总管招讨都转运府尹转运节度使月俸上谓宰臣曰太尉守道论事止务从寛犯罪罢职者多欲复用若惩其首恶后来知畏罪而复用何以示戒是日命范铜为礼信之宝凡赐外方礼物给信袋则用之丙子上问宰臣曰原王大兴行事如何右丞噶达尔对曰闻都人皆称之上曰朕令察于民间咸言见事甚明予夺皆不失当曹豳二王弗能及也又闻有女直人诉事以女直语问之汉人诉事汉语问之大抵习本朝语为善不习则淳风将弃汝弼对曰不忘本者圣人之道也噶达尔曰以西夏小邦崇尚旧俗犹能保国数百年上曰事当任实一事有伪则丧百眞故凡事莫如眞实也二十六年正月庚辰朔宋高丽夏遣使来贺甲辰如长春宫春水二月癸酉还都乙亥诏曰每季求仕人问以疑难令剖决之其才识可取者仍访察政迹如其言行相副即加陞用三月己卯朔万春节宋高丽夏遣使来贺丁亥以大理卿阙上问谁可右丞钮祜禄噶达尔言前吏部尚书唐古贡可乃授是职己丑尚书省拟奏除授上曰卿等在省未尝荐士止限资级安能得人古有布衣入相者闻宋亦多用山东河南流寓疏远之人皆不拘于贵近也以本朝境土之大岂无其人朕难徧知卿又不举自古岂有终身为相者外官三品以上必有可用之人但无故得进耳左丞张汝弼曰下位虽有才能必试之乃见参政程辉曰外官虽有声一旦入朝却不称任亦在沙汰而已癸巳香山寺成幸其寺赐名大永安给田二千亩栗七千株钱二万贯丁酉以亲军完颜齐诺言制明安穆昆皆先读女直字经史然后承袭因曰但令稍通古今则不肯为非尔一亲军麄人乃能言此审其有益何惮而不从四月壬子尚书省奏定院务监官亏兑陪纳法及横班格因曰朕常日御膳亦从减省尝有公主至竟至无余膳可与当直官皆目睹之若欲丰腆虽日用五十羊亦不难矣然皆民之脂膏不忍为也监临官惟知利己不知其利何自而来朕尝厯外任稔知民间之事想前代之君虽享富贵不知稼穑艰难者甚多其失天下皆由此也辽主闻民间乏食谓何不食干腊盖幼失师保之训及其即位故不知民间疾苦也隋炀帝时杨素专权行事乃不愼委任之过也与正人同处所知必正道所闻必正言不可不愼也今原王府官属当选纯谨秉性正直者充勿用有权术之人戊午尚书左丞张汝弼罢己未幸永安宫壬戌太尉左丞相完颜守道致仕以客省使李磐为横赐高丽使尚书省奏北京转运使以赃除名尚书省奏事上曰比有上书言职官犯除名不可复用朕谓此言极当如军期急速权可使用今天下无事复用此辈何以戒将来又奏年前以诸路水旱于军民地土二十一万余顷内拟免税四十九万余石从之诏曰今之税考古行之但遇灾伤常蠲免五月甲申以司徒枢密使图克坦克宁为太尉尚书左丞相判大宗正事赵王永中复为枢密使大兴尹原王玛达格为尚书右丞相赐名璟参知政事程辉致仕戊子卢沟决于上阳村湍流成河遂因之庚寅御史大夫曹王永功罢以豳王永成为御史大夫戊戌以尚书右丞钮祜禄噶达尔为左丞参知政事张汝霖为右丞六月癸亥尚书省奏率宾唿尔哈世袭穆昆事上曰其人皆勇悍昔世祖与之隣苦战累年仅能克复其后乍服乍叛穆康时始服声敎近世亦尝分徙朕欲稍迁其民上京实国家长久之计己巳上谓宰执曰齐桓中庸主也得一管仲遂成霸业朕夙夜以思惟恐失人朕既不知卿等又不荐必俟全才而后举盖亦难矣如举某人长于某事朕亦量材用之朕与卿等俱老矣天下至大岂得无人荐举人材当今急务也又言人之有干能固不易得然不若德行之士最优也上谓右丞相原王曰尔尝读太祖实录乎太祖征玛察袭之至泥淖马不能进太祖舍马而步罕都射中玛察遂擒之创业之难如此可不思乎甲戌诏曰凡陈言文字诣登闻检院送学士院闻奏毋经省廷七月壬午诏给内外职事官兼职俸钱丙申御史中丞马惠迪为参知政事庚子上闻同知中都路都转运使事赵曦瑞其在职应钱谷利害文字多不题署但思安身降授积石州刺史闰月己未还都八月丁丑上谓宰臣曰亲军虽不识字亦令依例出职若涉赃贿必痛绳之太尉左丞相克宁曰依法则可上曰朕于女直人未尝不知优恤然涉于赃罪虽朕子弟亦不能恕太尉之意欲姑息女直人耳戊寅尚书省奏河决衞州坏命戸部侍郎王寂都水少监王汝嘉徙衞州胙城县丁亥尚书省奏遣吏部侍郎李晏等二十六人分路推排诸路物力诏从其请己丑以宿直将军李达可为夏国生日使辛卯以益都尹崇浩等为贺宋生日使甲午秋猎庚子次蓟州辛丑幸仙洞寺壬寅幸香林净名二寺九月甲辰朔幸盘山上方寺因徧厯中盘天香感化诸寺庚申还都丙寅上谓宰臣曰乌达噶叛亡已遣人讨之可益以甲士毁其船栰参知政事马惠迪曰得其人不可用有其地不可居恐不足劳圣虑上曰朕亦知此类无用所以毁其船栰欲不使再窥边境耳十月戊寅定职官犯赃同职相纠察法庚寅上谓宰臣曰西南西北两路招讨司地隘明安人戸无处围猎不能娴习骑射委各明安穆昆官依时敎练其㢮慢过期及不亲监视并决罚之甲午诏增河防军数戊戌宁昌军节度使崇肃行军都统忠道以讨乌逹噶不待克敌而还崇肃杖七十削官一阶忠道杖八十削官三阶十一月甲辰朔定闵宗陵庙荐享礼上谓宰臣曰女直人中材杰之士朕少有识者盖亦难得也新进士如图克坦镒瓜尔佳阿里布尼玛哈鑑辈皆可用材也起身刀笔者力虽可用其廉介之节终不及进士今五品以上阙员甚多必资级相当至老有不能得者况欲至卿相乎古来宰相率不过三五年而退罕有三二十年者卿等特不举人甚非朕意上顾修起居注崇璧曰斯人孱弱付之以事未必能办以其谨厚长者故置诸左右欲诸官効其为人也辛亥以刑部尚书伊喇子元等为贺宋正旦使戊午以左警巡副使和硕通敏善断擢殿中侍御史兼右三部司正庚申立右丞相原王璟为皇太孙甲子上谓宰臣曰朕闻宋军自来敎习不辍今我军专务游惰卿等勿谓天下既安而无豫防之心一旦有警军不可用顾不败事耶其令以时训练丙寅上谓侍臣曰唐太子承干所为多非度太宗纵而弗检遂至于废如早为禁止当不至是朕于圣经不能深解至于史传开卷辄有所益每见善人不忘忠孝检身廉洁皆出天性至于常人多喜为非有天下者苟无以惩之何由致治孔子为政七日而诛少正卯圣人尚尔况余人乎戊辰上谓宰臣曰朕虽年老闻善不厌孔子曰见善如不及见不善如探汤大哉言乎右丞张汝弼对曰知之非艰行之维艰以拱衞直副都指挥使韩景懋为高丽生日使以近侍局直长尼玛哈鑑纯直通敏擢皇太孙侍丞己巳猎近郊庚午上谓宰臣曰朕方前古明君固不可及至于不纳近臣谗言不受戚里私谒亦无愧矣朕尝自思岂能无过所患过而不改过而能改庶几无咎省朕之过颇喜兴土木之工自今不复作矣十二月甲申上退朝御香合左谏议大夫黄久约言递送荔支非便上谕之曰朕不知也今令罢之丙戌上谓宰臣曰有司奉上惟沽办事之名不问利害如何朕尝欲得新荔支兵部遂于道路特设舖递比因谏官黄久约言朕方知之夫为人无识一旦临事便至颠沛宫中事无大小朕尝亲览者以不得人故也如使得人宁复他虑丁亥上谓宰臣曰朕年来惟以省约为务常膳止四五味已厌饫之比初即位十减七八宰臣曰天子自有制不同余人上曰天子亦人耳枉费安用丙申上谓宰臣曰比闻河水泛溢民罹其害者赀产皆空今复遣官于彼推排何耶右丞张汝霖曰今推排皆非被灾之处上曰必隣道也既隣水而居岂无惊扰迁避者乎计其赀产岂有余哉尚何推排为又曰平时用人宜尚平直至于军职当用权谋使人不易测可以集事唐太宗自少年能用兵其后虽居帝位犹不能改吮疮剪须皆权谋也二十七年正月癸卯朔宋髙丽夏遣使来贺己酉以襄城令赵沨为应奉翰林文字沨入谢上问宰臣曰此党懐英所荐耶对曰谏议黄久约亦尝荐之上曰学士院比旧殊无人材何也右丞张汝霖曰人材须作养若令久任练习自可得人庚戌如长春宫春水二月乙亥还都己卯改闵宗庙号曰熙宗癸未命曲阳县置钱监赐名利通乙酉上谓宰执曰朕自即位以来言事者虽有狂妄未尝罪之卿等未尝肯尽言何也当言而不言是相疑也君臣无疑则谓之嘉会事有利害可竭诚言之朕见缄黙不言之人不欲观之矣丁亥命沿河京府州县长贰官并带管勾河防事己丑谕宰执曰近侍局官须选忠直练逹之人用之朕虽不听谗言使佞人在侧将恐渐渍听从之矣上谓宰执曰朕闻宝坻尉䝉古特黙清廉其于为政何如左丞噶达尔对曰其部民亦称誉之然不知所称何事上曰凡为官但得清廉亦可矣安得全才之人可进官一阶永为令又言朕时或体中不佳未尝不视朝诸王百官但有微疾便不治事自今宜戒之丙申命罪人在禁有疾聼亲属入视三月癸卯朔万春节宋髙丽夏遣使来贺辛亥皇太孙受册赦乙卯尚书省言孟家山金口闸下视都城百四十余尺恐暴水为害请闭之从之上谓大臣曰十室之邑必有忠信今天下之广人民之衆岂得无人唐之颜眞卿叚秀实皆节义之臣也终不升用亦当时大臣固蔽而不举也卿等当不私亲故而特举忠正之人朕将用之又言国初风俗淳俭居家惟布衣非大会宾客未尝辄烹羊豕朕尝念当时节俭之风不欲妄费凡宫中之官与赐之食者皆有常数四月丙戌以刑部尚书崇浩为参知政事丙申上如金莲川辛丑京师地震五月壬子诏罢海兰路所进海葱及太府监日进时果曰葱果应用几何徒劳人耳惟上林诸果三日一进庚午以所进御膳味不调适有旨问之尚食局直长言臣闻老母病剧私心愦乱如丧魂魄以此有失尝视臣罪万死上嘉其孝即令还家侍疾俟平愈乃来六月戊寅免中都河北等路尝被河决水灾军民租税庚辰太白昼见七月丙午太白昼见经天壬子秋猎八月丙戌次双山子九月己亥朔还都己酉上谓宰臣曰朕今岁春水所过州县其小官多干事盖朕前尝有赏擢故皆勉力以此见专任责罚不如用赏之有激劝也以河中尹田彦臯等为贺宋生日使武器署令钖黙安图为夏国生日使十月乙亥宋前主构殂庚辰祫享于太庙庚寅上谓宰臣曰朕观唐史惟魏征善谏所言皆国家大事甚得谏臣之体近时台谏惟指摘一二细碎事姑以塞责未尝有及国家大利害者岂知而不言欤无乃亦不知也宰臣无以对十一月庚戌以左副都㸃检崇安为贺宋正旦使甲寅诏河水泛溢农夫被灾者与免差税一年衞怀孟郑四州塞河劳役併免今年差税庚甲平章政事崇尹致仕甲子上谓宰臣曰卿等老矣殊无可以自代者乎必待朕知而后进乎顾右丞张汝霖曰若右丞者亦右丞相所言也平章政事襄及汝霖对曰臣等苟有所知岂敢不言但无人耳上曰春秋诸国分裂土地褊小皆称有贤卿等不举而已今朕自勉庶几致治他日子孙谁与共治者乎宰臣皆有慙色十二月庚午以翰林待制赵可为髙丽生日使丁丑猎于近郊壬午宋遣使告哀甲申上谕宰臣曰人皆以奉道崇佛设斋读经为福朕使百姓无冤天下安乐不胜于彼乎尔等居辅相之任诚能匡益国家使百姓䝉利不惟身享其报亦将施及子孙矣左丞噶达尔曰臣等敢不尽心第才不逮不能称职耳上曰人亦安能毎事尽善但加勉励可也戊子禁女直人不得改称汉姓学南人衣装犯者抵罪二十八年正月丁酉朔宋髙丽夏遣使来贺癸卯遣宣徽使富察克忠为宋弔祭使甲辰如春水二月乙亥还都己丑宋遣使献先帝遗留物癸巳宋使朝辞以所献礼物中玉器五玻璃器二十及弓劒之属使还遗宋曰此皆尔国前主珍玩之物所宜寳藏以无忘追慕今受之义有不忍归告尔主使知朕意也三月丁酉朔万春节宋髙丽夏遣使来贺御庆和殿受羣臣朝复宴于神龙殿诸王公主以次捧觞上寿上懽甚以本国音自度曲盖言临御久春秋髙渺然思国家基绪之重万世无穷之託以戒皇太孙当修身养德善于持守及命太尉左丞相克宁尽忠辅导之意于是上自歌之皇太孙及克宁和之极驩而罢戊申命随朝六品外路五品以职事官举进士已在仕才可居翰苑者试制诏等文字三道取文理优赡者补充学士院职任应赴部求仕人老病昏昧者勒令致仕止给半俸更不迁官甲寅幸寿安宫四月癸酉命增外任小官及繁难局分承应人俸丁丑以陕西路统军使富珠哩阿老罕为参知政事癸未命建女直大学五月丙午制诸敎授必以宿儒髙才者充给俸与丞簿等戊申宋使来谢弔祭七月辛亥尚书左丞钮祜禄噶达尔罢八月甲子朔日有食之辛未还都庚辰上谓宰臣曰近闻乌达噶有不顺服意若遣使责问彼或抵捍不逊则边境生事有不可已者朕尝思之招徕逺人于国家殊无所益彼来则听之不来则勿强其来此前世羁縻之长策也参知政事富珠哩阿老罕罢壬午以山东路统使完颜博勒和为参知政事甲申上谓宰臣曰用人之道当自其壮年心力精强时用之若拘以资格则往往至于耄老此不思之甚也阿老罕使其早用朝廷必得补助之力惜其已衰老矣凡有可用之材汝等宜早思之九月甲午朔以鹰房使崇夔为夏国生日使安武军节度使王克温等为贺宋生日使己亥秋猎乙卯还都十月乙丑京府及节度州増置流泉务凡二十八所禁糠禅瓢禅其停止之家抵罪乙酉尚书省奏拟除授而拘以资格上曰日月资考所以待庸常之人若才行过人岂可拘以常例国家事务皆须得人汝等不能随才委使所以事多不治朕固不知用人之术汝等但务循资守格不思进用才能岂以才能见用将夺己之禄位乎不然是无知人之明也羣臣皆曰臣等岂敢蔽贤才识不逮耳上顾谓右丞张汝霖曰前世忠言之臣何多今日何少也汝霖对曰世乱则忠言进承平则忠言无所施上曰何代无可言之事但古人知无不言今人不肯言耳汝霖不能对十一月戊戌以改葬熙陵诏中外上谓侍臣曰凡修身者喜怒不可太极怒极则心劳喜极则气散得中甚难是故节其喜怒以思安身今宫中一岁未尝责罚人也庚子太白昼见诏南京大名府等处避水逃移不能复业者官与津济钱仍量地顷亩给以耕牛甲辰以河中尹田彦臯等为贺宋正旦使戊申上谓宰臣曰制条以拘于旧律间有难解之辞夫法律厯代损益而为之彼智虑不及而有乖违本意者若行删正令衆易晓有何不可宜修之务令明白有司奏重修上京御容殿上谓宰臣曰宫殿制度苟务华饰必不坚固今仁政殿辽时所建全无华饰但见它处岁岁修完惟此殿如旧以此见虚华无实者不能经久也今土木之工灭裂尤甚下则吏与工匠相结为姦侵尅工物上则户工部官支钱度材惟务苟办至有工役才毕随即欹漏者姦弊苟且劳民费财莫甚于此自今体䆒以重扺罪庚戌上谓宰臣曰朕近读汉书见光武所为人有所难能者更始既害其兄伯升当乱离之际不思报怨事更始如平日人不见戚容岂非人所难能乎此其度量盖将大有为者也其他庸主岂可及哉右丞张汝霖曰湖阳公主奴杀人匿主车中洛阳令董宣从车中曵奴下杀之主入奏光武欲杀宣及闻宣言意遂解使宣谢主宣不奉诏主以言激怒光武光武但笑而已更赐宣钱三十万上曰光武闻直言而怒解可谓贤主矣令宣谢主则非也高祖英雄大度驾驭豪杰起自布衣数年而成帝业非光武所及然及即帝位犹有布衣麄豪之气光武所不为也癸丑幸大尉克宁第十二月丙寅以大理正伊喇彦拱为高丽生日使乙亥上不豫庚辰赦天下乙酉诏皇太孙璟摄政居庆和殿东庑丙戌以太尉左丞相图克坦克宁为太尉兼尚书令平章政事襄为尚书右丞相右丞张汝霖为平章政事参知政事完颜博勒和罢以户部尚书刘暐为参知政事戊子诏尚书令图克坦克宁左丞相襄平章政事张汝霖宿于内殿二十九年正月壬辰朔上大渐不能视朝诏遣宋高丽夏贺正旦使还上崩于福安殿寿六十七癸巳皇太孙即皇帝位己亥殡于太安殿三月辛卯朔上尊谥曰光天兴运文德武功圣明仁孝皇帝庙号世宗四月乙酉葬兴陵赞曰世宗之立虽由劝进然天命人心之所归虽古圣贤之君亦不能辞也盖自太祖以来海内用兵宁岁无几重以海陵无道赋役繁兴盗贼满野兵甲并起万姓盻盻国内骚然老无留养之丁幼无顾复之爱颠危愁困待尽朝夕世宗久典外郡明祸乱之故知吏治之得失即位五载而南北讲好与民休息于是躬节俭崇孝弟信赏罚重农桑愼守令之选严亷察之责却任得敬分国之请拒赵位宠郡县之献孳孳为治夜以继日可谓得为君之道矣当此之时羣臣守职上下相安家给人足仓廪有余刑部岁断死罪或十七人或二十人号称小尧舜此其效騐也然举贤之急求言之切不絶于训辞而羣臣偷安苟禄不能将顺其美以底大顺惜哉金史卷八金史卷九钦定四库全书金史卷九元中书右丞相总裁托克托等脩本纪第九章宗一章宗宪天光运仁文义武神圣英孝皇帝讳璟小字玛达格显宗嫡子也母孝懿皇后图克坦氏大定八年世宗幸金莲川秋七月丙戌次冰井上生翌日世宗幸东宫宴饮欢甚语显宗曰祖宗积庆而有今日社稷之福也又谓司徒李石枢宻使赫舎哩志宁等曰朕子虽多皇后止有太子一人幸见嫡孙又生于玛达格山朕尝喜其地衍而气清其以山名之羣臣皆称万嵗十八年封金源郡王始习本朝语言文字及汉字经书以进士完颜匡司经徐孝美等侍读二十四年世宗东巡显宗守国上奉表诣上京问安仍请车驾还都世宗嘉其意赐勅书荅谕二十五年三月万春节复奉表朝贺六月显宗崩世宗遣滕王府长史台御院通进来护视十二月进封原王判大兴府事入以国语谢世宗喜且为之感动谓宰臣曰朕尝命诸王习本朝语惟原王语甚习朕甚嘉之谕㫖曰朕固知汝年幼服制中未可付以职然政事亦须学京辇之任姑试尔才其勉之二十六年四月诏赐名璟五月拜尚书右丞相世宗谓曰宫中有舆地图观之可以具知天下逺近阨塞又谓宰臣曰朕所以置原王于近辅者欲令亲见朝廷议论习知政事之体故也十一月诏立为皇太孙称谢于庆和殿世宗谕之曰尔年尚幼以明徳皇后嫡孙惟汝一人试之以事甚有可学之资朕从正立汝为皇太孙建立在朕保守在汝宜行正养徳勿近邪佞事朕必尽忠孝无失衆望则惟汝嘉二十七年三月世宗御大安殿授皇太孙册赦中外丁巳谒谢太庙及山陵始受百官牋贺二十八年十二月乙亥世宗不豫诏摄政聴授五品以下官丁亥受摄政之寳二十九年春正月癸巳世宗崩即皇帝位于柩前丙申诏中外赐内外官覃恩两重三品已上者一重免今嵗租税并自来悬欠系官等钱鳏寡孤独人绢一疋米两石己亥迁大行皇帝梓宫于大安殿癸夘以皇太后命为令㫖甲辰以大理卿王元徳等报哀于宋髙丽夏乙夘白虹贯日亘天丁巳㕘知政事崇浩罢山东统军裔以私过都城不赴哭临笞五十降授彰化军节度使戊午名皇太后宫曰仁夀设卫尉等官二月辛酉朔日有食之癸亥始聴政追尊皇考为皇帝尊母为皇太后甲子命学士院进呈汉唐便民事及当今急务乙丑白虹亘天勅登闻皷院所以达冤枉旧尝锁户其令开之戊辰更仁夀宫名隆庆诏宫籍监户旧系睿宗及大行皇帝皇考之奴婢者悉放为良己巳勅御史台自今监察令本台辟举任内不称职亦从奏罢丁丑増定百官俸乙酉诏有司稽考典故许引用宋事是月宋主内禅子惇嗣立三月壬辰朝于隆庆宫是月凡五朝己酉诏以生辰为天夀节癸丑夏国遣使来弔夏四月己巳夏国遣使来祭辛未宋遣使来弔祭乙酉葬世宗光天兴运文徳武功圣明仁孝皇帝于兴陵戊子朝于隆庆宫五月庚寅朔太白昼见壬寅宋主遣使来报嗣位夏国遣使来贺即位丙午以祔庙礼成大赦丁未地生白毛庚戌诏罢送宣钱今后诸护卫考满赐官钱二千贯壬子敕收录功臣子孙量材于局分承应戊午朝于隆庆宫以东北路招讨使温特赫苏赫等为贺宋主即位使河溢曹州闰月庚申朔封兄珣为丰王琮郓王瓌瀛王从彛沂王弟从宪夀王玠温王辛酉制诸饥民卖身已赎放为良复与奴生男女并听为良丙寅观稼于近郊庚午以枢宻副使唐古贡为御史大夫壬申封乳母孙氏萧国夫人姚氏莘国夫人丙子进封赵王永中汉王曹王永功冀王豳王永成吴王虞王永升随王徐王永蹈卫王滕王永济潞王薛王永徳沈王庚辰宋遣使来贺即位癸未朝于隆庆宫诏学士院自今诰词并用四六乙酉语诸有司凡承应人系将来受亲民之职可命所属谕使为学其护卫符寳奉御奉职侍直近宻当选有徳行学问之人为之教授六月己丑朔有司言律科举人止知读律不知教化之原必使通治论语孟子涵养器度遇府㑹试委经义试官出题别试与本科通定去留为宜从之诏有司请亲王到任各给钱二十万辛夘脩起居注完颜乌哲知登闻检院孙铎皆上书諌罢围猎上纳其言拾遗马升上俭徳箴乙未初置提刑司分按九路并兼劝农採访事屯田镇防诸军皆属焉丁酉幸庆夀寺作卢沟石桥己亥朝于隆庆宫甲辰罢送赦礼物钱朝于隆庆宫乙夘髙丽国王晧遣使来弔祭及㑹葬勅有司移报宋髙丽夏天夀节于九月一日来贺丁巳命提刑官除后于便殿聴㫖毎十月使副内一员入见议事如止一员则令判官入见其判官所掌烦剧可升同随朝职任秋七月辛酉减民地税十之一河东南北路十之二下田十之三甲子朝于隆庆宫乙丑勅近侍官授外任三四品赐金带一重币有差丁夘以太尉尚书令东平郡王图克坦克宁为太傅改封金源郡王辛未髙丽遣使来贺即位甲戌乙酉太后幸夀安宫辛巳诏京府节镇防御州设学养士初设经童科御史大夫唐古贡罢礼部尚书伊喇履为㕘知政事以刑部尚书完颜守贞等为贺宋生日使八月戊子朔奉皇太后幸夀安宫辛夘勅有司京府州镇设学校处其长贰幕职内各以进士官提控其事仍具入衔壬辰初定品官子孙试补令史格及提刑司所掌三十二条左司諌郭安民上疏论三事曰崇节俭去嗜欲广学问丁酉如大房山戊戌谒奠诸陵己亥还都庚子朝于隆庆宫是月凡三朝壬寅制提刑司设女直契丹汉儿知法各一人甲辰㕘知政事刘玮罢丙辰宋髙丽夏遣使来贺天夀节九月戊午朔天夀节以世宗丧不受朝庚申诏増守山陵为二十丁给地十顷壬戌诏罢告捕乱言人赏甲子制诸盗贼聚集至十人或骑五人以上所属移捕盗官捕之仍递言省部三十人以上闻奏违者杖百是日朝于隆庆宫是月四朝丁夘制强族大姓不得与所属官吏交往违者有罪戊辰以隆庆宫卫尉巴尔斯章为夏国生日使庚午以尚辇局使崇徳为横赐髙丽使丙子猎于近郊戊寅监察御史焦旭劾奏太傅克宁右丞相襄不应请车驾田猎上曰此小事不须治之乙酉如大房山冬十月丁亥朔谒奠诸陵己丑还都庚子朝于隆庆宫是月凡四朝辛夘上顾谓宰臣曰翰林阙人平章政事汝霖对曰凤翔治中郝俣可汝霖諌止田猎诏荅曰卿能每事如此朕复何忧然时异事殊得中为当丙申冬猎己亥次罗山庚子次玉田辛丑沁州丹州进嘉禾丁未次寳坻庚戌中侍舒穆噜阿古误带刀入禁门罪应死杖八十癸丑至自寳坻十一月己未朝于隆庆宫辛酉以右宣徽院使费摩余庆等为贺宋正旦使癸亥上谓宰臣曰今之用人太拘资歴循资之法起于唐代如此何以得人平章政事汝霖对曰不拘资格所以待非常之材上曰崔祐甫为相未踰年荐八百人岂皆非常之材欤甲子谕尚书省曰太傅年髙毎趋朝而又赴省恐不易自今旬休外四日一居休庶得调摄常事他相理问惟大事白之可也戊辰谕尚书省自今五品以上官各举所知嵗限所举之数如不举者坐以蔽贤之罪仍依唐制凡五品以上官到任即举自代并从提刑司採访之己巳初制转递文字法壬申朝于隆庆宫乙亥命㕘知政事伊喇履提控刋脩辽史丁丑以西上合门使伊喇邴为髙丽生日使御史台奏故事台官不得与人相见盖为亲王宰执形势之家恐有私徇然无以访知民间利病官吏善恶诏自今许与四品以下官相见三品以上如故辛巳诏有司今后诸处或有饥馑令总管节度使或提刑司先行赈贷或赈济然后言上十二月丙戌朔朝于隆庆宫是月凡五朝诏罢铸钱丁亥宻州进白雉壬辰谕有司女直人及百姓不得用网捕野物及不得放羣鵰枉害物命亦恐女直人废射也戊戌复置北京辽东盐使司仍罢巡盐使以河东南北路提刑司言赈宁化保徳岚州饥其流移复业给复一年是日禁宫中上直官及承应人毋得饮酒乙巳祭奠兴陵壬子谕台臣曰提刑司所举劾多小过行则失大体不行则恐有所沮其以此意谕之甲寅宋髙丽夏遣使来贺正旦是冬无雪明昌元年春正月丙辰朔改元以世宗丧不受朝贺上朝于隆庆宫是月凡四朝丁巳制诸王任外路者许游猎五日过此禁之仍令戒约人従毋扰民辛酉谕尚书省宰执所以总持国家不得受人餽遗或遇生辰受所献毋过万钱若缌大功以上亲及二品以上官不禁壬戌以知河中府事王尉为尚书右丞刑部尚书完颜守贞为㕘知政事甲子如大房山乙丑奠谒兴陵裕陵丙寅还都戊辰制禁自披剃为僧道者勅外路求世宗御书辛未如近畿春水己夘如春水二月丁亥太白昼见丙申遣诸王凡出猎毋越本境壬寅谕有司寒食给假五日着于令甲辰至自春水朝于隆庆宫是月凡四朝癸丑地生白毛甲寅如大房山三月乙夘朔谒奠兴陵丙辰还都朝于隆庆宫是月凡六朝己未勅㸃检司诸试护卫人须身形及格若功臣子孙善射出衆虽不及格亦令入见癸亥礼官言民或一产三男内有才行可用者可令察举量材叙用其驱婢所生旧制官给钱百贯以资乳哺尚书省请更给钱四十贯赎以为良制可丙寅有司言旧制朝官六品以下従人输庸者聴五品以上不许输庸恐伤礼体其有官职俱至三品年六十以上致仕者人力给半乞不分内外愿令输庸者聴従之乙巳击毬于西苑百寮㑹观癸酉诏内外五品以上嵗举㢘能官一员不举者坐蔽贤罪乙亥初设应制及宏词科丁丑制内外官并诸局承应人遇祖父母父母忌日并给假一日辛巳诏脩曲阜孔子庙学壬午如夀安宫夏四月甲申朔朝于隆庆宫是月凡四朝戊戌如夀安宫五月不雨乙夘祈于北郊及太庙朝于隆庆宫是月凡三朝丙辰以鹰坊使伊喇宁为横赐夏国使戊午拜天于西苑射栁击毬縦百姓观壬戌祈雨于社稷甲子制省元及四举终场人许该恩己巳复祈雨于太庙庚午置知登闻皷院事一人丙子以祈雨望祭岳镇海渎于北郊戊寅命内外官五品以上任内举所知才能官一员以自代壬午以㕘知政事伊喇履为尚书右丞御史中丞图克坦镒为㕘知政事尚书右丞相襄罢六月己丑制定亲王家人有犯其长史府掾失察故縦罪壬辰奉皇太后幸庆夀寺甲辰勅僧道三年一试秋七月己巳以礼部尚书王翛等为贺宋生日使庚午朝于隆庆宫丁丑诏罢西北路虾䗫山市场八月癸未朔禁指託亲王公主奴𨽻占网船侵商旅及妄征钱债乙酉诏设常平仓丁亥至自夀安宫戊子朝于隆庆宫是月凡三朝己丑以判大睦亲府事宗宁为平章政事壬辰幸玉泉山即日还宫癸巳罢诸府镇流泉务选才干之官为诸州刺史皆召见谕戒之戊戌上谕宰臣曰何以使民弃末而务本以广储蓄令集百官议户部尚书邓俨等曰今风俗侈靡宜定制度辨上下使服用居室各有差等抑昏丧过度之礼禁追逐无名之费用度有节蓄积自广矣右丞履㕘知政事守贞镒曰凡人之情见美则愿若不节以制度将见奢侈无极费用过多民之贫乏殆由此致方今承平之际正宜讲究此事为经久法上是履议壬寅勅玛竒以皇家袒免之亲特收充尚书省祗候郎君仍为永制丁未猎于近郊己酉宋高丽夏遣使来贺天夀节九月壬子朔天夀节以世宗丧不受朝贺丙辰以㢘能进擢北海县令张翺等十八人官己未以武卫军副都指挥使乌凌阿玛展为夏国生日使庚申朝于隆庆宫壬戌如秋山冬十月丁亥至自秋山戊子朝于隆庆宫丙申诏赐贵徳州孝子翟巽遂州节妇张氏各绢十疋粟二十石戊戌以有司言登闻皷院同记注院勿有所𨽻制民庶聘财为三等上百贯次五十贯次二十贯丁未猎于近郊十一月乙夘朝于隆庆宫是月凡五朝以惑衆乱民禁罢全真及五行毗卢以佥书枢宻院事巴达尔哷等为贺宋正旦使丁巳制职官让䕃兄弟子姪者从其所请戊辰召礼部尚书王翛谏议大夫张暐诣殿门谕之曰朝廷可行之事汝諌官礼官即当辨析小民之言有可採者朕尚従之况卿等乎自今所议毋但附合于尚书省辛未以西上合门使伊喇托卜嘉为髙丽生日使丙子冬猎己夘次雄州判真定府事吴王永成判定武军节度使隋王永升来朝十二月壬午免猎地今年税丁亥次饶阳己丑平章政事张汝霖薨丁酉至自饶阳甲辰幸太傅图克坦克宁第视疾以克宁为太师尚书令封淄王赐银千五百两绢二千疋乙巳朝于隆庆宫丙午诏有司正旦可先贺隆庆宫然后进酒丁未宋髙丽夏遣使来贺正旦二年春正月庚戌朔以世宗丧不受朝癸丑谕有司夏国使可令馆内贸易一日尚书省言故事贸易许三日从之甲寅始许宫中称圣主乙夘皇太后不豫自是日往侍疾丙夜乃还辛酉皇太后崩丙寅以左副都㸃检㐭等报哀于宋髙丽夏庚午太师尚书令淄王图克坦克宁薨甲戌百官表请聴政不许戊寅赐托果哩克部羊三万口重币五百端绢二千疋以赈其乏吴王永成隋王永升以闻国丧奔赴失期罚其俸一月其长史笞五十己夘有司言汉王永中以疾失期上谕使回二月壬午百官复请聴政不许壬辰上始视朝勅亲王及三品官之家毋许僧尼道士出入谕有司进士程文合格者即取之毋限人数丙申以枢宻副使𤓰尔佳清臣为尚书左丞戊戌更定奴诱良人法丙午初设王傅府尉官三月丁巳夏国遣使来弔癸亥勅有司国号犯汉辽唐宋等名不得封臣下有司议以辽为恒宋为汴秦为镐晋为并汉为益梁为邵齐为彭殷为谯唐为绛吴为鄂蜀为夔陈为宛隋为泾虞为泽制可丁夘夏国遣使来祭乙亥髙丽遣使来弔祭丁丑宋遣使来弔祭四月戊寅朔尚书省言齐民与屯田户往往不睦若令递相婚姻实国家长久安宁之计従之乙酉葬孝懿皇太后于裕陵戊子制诸部内灾伤主司应言而不言及妄言者杖七十检视不以实者罪如之因而有伤人命者以违制论致枉有征免者坐赃论妄告者户长坐诈不以实罪计赃重从诈匿不输法庚寅禁民庶不得服纯黄银褐色妇人勿禁着为永制辛夘上幸夀安宫諌议大夫张暐等上疏请止其行不允癸巳谕有司自今女直字直译为汉字国史院専写契丹字者罢之甲午改封永中为并王永功为鲁王永成兖王永升曹王永蹈郑王永济韩王永徳豳王戊戌増太学博士助教员己亥学士院新进唐杜甫韩愈刘禹钖杜牧贾岛王建宋王禹偁欧阳脩王安石苏轼张耒秦观等集二十六部庚子改夀安宫名万宁壬寅如万宁宫诏袭封衍圣公孔元措视四品秩五月庚戌勅自今四日一奏事仍免朝戊辰诏诸郡邑文宣王庙风雨师社稷神坛隳废者复之诏御史台令史并以终场举人充六月戊子平章政事崇宁薨癸巳禁称本朝人及本朝言语为番违者杖之丙午尚书右丞伊喇履薨秋七月丁巳以㕘知政事图克坦镒为尚书右丞御史中丞𤓰尔佳衡为㕘知政事己未观稼近郊己巳禁职官元日生辰受所属献遗仍为永制以同佥大睦亲府事兖等为贺宋生日使庚午谕有司自今外路公主赴阙其驸马都尉非奉㫖毋擅离职八月癸未至自万宁宫己亥勅山东河北阙食等处许纳粟补官谕有司自今亲王所领如有军处令佐贰总押军事乙巳宋髙丽夏遣使来贺天夀节九月丁未朔天夀节以皇太后丧不受朝甲寅如大房山乙夘谒裕陵丙辰还都丁巳以西上合门使白琬为夏国生日使己未定诈为制书未施行罪以尚书左丞𤓰尔佳清臣为平章政事封芮国公㕘知政事完颜守贞为尚书左丞知大兴府事张万公为㕘知政事庚申如秋山冬十月己丑至自秋山甲午勅司狱毋得与府州司县官筵宴还往违者罪之禁以太一混受录私建菴室者壬寅以河北山东旱应杂犯及强盗己未𤼵觉减死一等释徒以下十一月丙午朔制诸女直人不得以姓氏译为汉字甲寅禁伶人不得以歴代帝王为戏及称万嵗犯者以不应为事重法科丁巳以豳王傅宗璧等为贺宋正旦使戊午夏人杀我邉将阿噜岱甲子制投匿名书者徒四年丙寅以近侍局副使完颜匡为髙丽生日使壬申勅提刑司官自今毎十五日一朝十二月乙亥朔勅三品致仕官所得傔从毋令输庸己夘定镇邉守将致盗贼罪甲申猎于近郊乙酉诏罢契丹字己丑尚书右丞图克坦镒罢癸夘宋髙丽夏遣使来贺正旦三年春正月乙巳朔以皇太后丧不受朝丙辰以孝懿皇后小祥尚书省请依明昌元年世宗忌辰例诸王陪位服惨素去金玉之饰百官不视事禁音乐屠宰从之壬戌如春水二月甲戌朔勅明安穆昆许于冬月率所属户畋猎二次毎出不得过十日壬辰至自春水丁酉猎于近郊辛丑诏追复田瑴等官爵闰月甲子以山东路统军使乌凌阿愿为御史大夫三月乙亥更定强盗征赃品官及诸人亲获强盗官赏制辛巳初设左右卫副将军癸未卢沟石桥成幸熙春园丁亥如万宁宫辛夘诏赐棣州孝子刘瑜锦州孝子刘庆祐绢粟旌其门闾复其身上因问宰臣曰从来孝义之人曽官使者几何左丞守贞对曰世宗时有刘政者尝官之然若辈多淳质不及事上曰岂必尽然孝义之人素行已备稍可用即当用之后虽有希觊作伪者然伪为孝义犹不失为善可检勘前后所申孝义之人如有可用者可具以闻癸巳尚书省奏言事者谓释道之流不拜父母亲属败害风俗莫此为甚礼官言唐开元二年勅云闻道士女冠僧尼不拜二亲是为子而忘其生傲亲而徇于末自今以后并聴拜父母其有丧纪轻重及尊属礼数一准常仪臣等以为宜依典故行之制可左丞守贞言上尝命臣问忻州陈毅上书所言事其一极论守令之弊臣面问所以救之之道莫之能言上曰方今政欲知其弊也彼虽无救弊之术但能言其弊亦足嘉矣如毅言及随处有司不能奉行条制为人佣僱尚须出力况食国家禄而乃如是得无亏臣子之行乎其令检㑹前后所降条理举行之是日温王玠薨丁酉命有司祈雨望祀岳镇海渎于北郊四月壬寅朔定宣圣庙春秋释奠三献官以祭酒司业博士充祝词称皇帝谨遣及登歌改用太常乐工其献官并执事与享者并法服陪位学官公服学生儒服尚书省奏提刑司察举涿州进士刘器博博州进士张安行河中府胡光谦光谦年虽八十三尚可任用勅刘器博张安行特赐同进士出身胡光谦召赴阙甲辰祈雨于社稷丙午罢天山北界外採铜戊申瀛王瓌薨戊午诏集百官议北邉开濠事诏赐云内孝子孟兴绢十疋粟二十石赐同州人妻师氏谥曰节丙辰旱灾下诏责躬丁夘复以祈雨望祀岳镇海渎山川于北郊戊辰勅亲王衣领用银褐紫缘遣御史中丞吴鼎枢等㑹决中都冤狱外路委提刑司处决左丞守贞以旱上表乞解职不允㕘知政事衡万公皆入谢上曰前诏所谓罢不急之务省无名之费议冗官决滞狱四事其速行之五月壬申朔以尚书礼部员外郎富珠哩子元为横赐髙丽使癸酉罢北邉开壕之役甲戌祈雨于社稷是日雨戊寅出宫女百八十三人尚书省奏近于山东河北之饥已委宣差所至安抚赈济复遣右三部司正范文渊往视之乙酉以雨足致祭于社稷戊子百官贺雨足尚书左丞完颜守贞罢己丑以雨足望祀岳镇海渎六月癸夘宰臣请罢提刑司上曰诸路提刑司官止三十余员犹患不得其人州郡三百余处其能尽得人乎弗许甲寅以久雨命有司祈晴丁巳定提刑司条制辛酉诏定内外所司公事故作疑申呈罪罚格乙丑以知大名府事刘玮为尚书右丞有司言河州灾伤民乏食而租税有未输诏免之谕户部可预给百官冬季俸令就仓以时直粜与贫民秋成各以其赀籴之其所得必多矣而上下便之其承应人不愿者聴秋七月戊寅勅尚书省曰饥民如至辽东恐难遽得食必有饥死者其令散粮官问其所欲居止给以文书命随处官长计口分散令富者出粟养之限以两月其粟充秋税之数己夘祁州刺史顿长夀安武军节度副使唿喇坐赈济不及四县各杖五十癸未诏増北邉军千二百人分置诸堡丁亥胡光谦至阙命学士院以杂文试之称㫖上曰朕欲亲问之辛夘以殿前都㸃检布萨端等为贺宋生日使己亥上谓宰臣曰闻诸王傅尉多苛细举动拘防亦非朕意是职之设本欲辅导诸王使归之正得其大体而已平章政事清臣曰请以圣意徧行之曰己谕之矣八月癸夘勅诸职官老病不肯辞避有司谕使休闲者不在给俸之列格前勿论上以军民不和吏员姦弊诏四品以下六品以上集议于尚书省各述所见以闻甲辰集三品以下六品以上官问以朝政得失及民间利害令各书所对丁未以有司奏宁海州文登县王震孝行以尝业进士并试其文特赐同进士出身仍注教授一等职任辛亥至自万宁宫特赐胡光谦明昌二年进士第三甲及第授将仕郎太常寺奉礼郎官制旧设是职未尝除人以光谦徳行才能故特授之己未以乌凌阿愿为尚书左丞辛酉猎于近郊乙丑上谓宰臣曰朕欲任官令久于其事若今日作礼官明日司钱谷虽间有异材然事能悉办者鲜矣对曰使中材之人久于其职事既熟终亦得力上问太常卿张暐古有三恪今何无之暐具典故以闻丁夘宋髙丽夏遣使来贺天夀节九月庚午朔天夀节以皇太后丧不受朝谕尚书省去嵗山东河北被灾伤处所阁租税及借贷钱粟若便征之恐贫民未苏俟丰收日以分数察征可也又谓宰臣曰随路提刑司旧止察老病不任职及不堪亲民者如得其实即改除他路若他路提刑司覆察得实勿复注亲民之职卿等其议行之甲戌以郊社署令唐古哈达为夏国生日使己夘如秋山免围场经过人户今嵗夏秋租税之半曽当差役者复一年冬十月壬寅至自秋山丙午勅御史台提刑司自今保申㢘能官勿复有乞升品语壬子有司奏増脩曲阜宣圣庙毕勅党懐英撰碑文朕将亲行释奠之礼其检讨典故以闻甲寅勅置常平仓处并令州府官以本职提刑县官兼管勾其事以所籴多寡约量升降以为永制赐河南路提刑司所举逸民游总同进士出身以年老不乐仕进授登仕郎给正八品半俸终身戊午谕尚书省访求博物多知之士癸亥遣谕诸王府傅尉曰朕分命诸王出镇盖欲政事之暇安便优逸有以自适耳然虑其举措之间或违于理所以分置傅尉使劝导弥缝不入于过失而已若公余游宴不至过度亦复何害今闻尔等或用意太过凡王门细碎之事无妨公道者一一干与賛助之道岂当如是宜各思职分事举其中无失礼体仍就谕诸王使知朕意丙寅勅应保举官及试中书判者委官覆察言行相副者量与陞除随朝及六品以上各随所长用之己巳猎于近郊十一月庚午朔尚书省奏翰林侍讲学士党懐英举孔子四十八代孙端甫年徳俱髙该通古学济南府举魏汝翼有文章徳谊苦学三十余年已四举终场蔚州举刘震亨学行俱优尝充举首益都府举王枢博学善书事亲至孝勅魏汝翼特赐进士及第刘震亨等同进士出身并附王泽榜孔端甫俟春暖召之丙子诏臣庶名犯古帝王而姓复同者禁之周公孔子之名亦令回避戊寅升相州为彰徳府以前右副都㸃检温都忠等为贺宋正旦使壬午尚书省奏知河南府事程峄乞进封父祖权尚书礼部郎中党懐英言凡宰执改除外任长官其佐官以下相见礼仪皆与他长官不同其子亦得试补省令史其子且尔父祖封赠理当不同合与宰执一例封赠从之甲申改提刑司令史为书史丙申以有司言河州定羌民张显孝友力田焚券已责又献粟千石以赈饥棣州民荣楫赈米七百石钱三百贯冬月散柴薪三千束皆别无希觊特各补两官仍正班叙十二月癸夘以东上阁门使张汝猷为髙丽生日使辛亥谕有司祈雪癸丑猎于近郊丙辰有赤气见于北方丁巳勅华州下邽县置武定镇仓京兆栎阳县置粟邑镇仓许州舞阳县置北舞渡仓各设仓草都监一人县官兼领之乙丑定到任告致仕格丁夘宋髙丽夏遣使来贺正旦金史卷九金史卷十钦定四库全书金史卷十元中书右丞相总裁托克托等修本纪第十章宗二四年春正月己巳朔以皇太后丧不受朝辛未以平章政事𤓰尔佳清臣为尚书右丞相兼修国史丁丑遣户部侍郎李献可等分路劝农癸未尚书省奏大兴府推官苏德秀为礼部主事上曰朕既尝语卿百官当使久于其职彼方任理官复改户曹㝷又除礼部人材岂能兼之若久于其职但中材胜于新人事既经练亦必有济后不可轻易改除上又言凡称政有异迹者谓其断事有轶才也若止清亷此乃本分以贪污者多故显其异耳宰臣又言近言事者谓方今孝弟亷耻道缺乞正风俗此盖官吏不能奉宣教化使然今之察举官吏者多责近效以干办为上其有秉心寛厚欲行德化者輙谓之迂濶故人人皆以教化为余事此孝弟所以废也若谕所司官吏有能务行德化者擢而用之则教化可行孝弟可兴矣今之所察举皆先才而后徳巧猾之徒虽有赃污一旦见用犹为能吏此亷耻所以丧也若谕所司察举官吏必审眞伪使有才无行者不能觊觎非道求进者加之纠勅则奔竞之俗息而亷耻可兴矣辛卯赈河北诸路被水灾者癸巳谕㸃检司行宫外地及围猎之处悉与民耕虽禁地听民持农器出入丙申东京路副使王胜进鹰遣谕之曰汝职非轻民间利害官吏邪正略不具闻而乃以鹰进此岂汝所职也后毋复尔二月戊戌朔如春水始以春秋二仲月上戊日祭社稷癸丑猎于桃村淀癸亥至自春水丙寅参知政事张万公罢三月戊辰朔诸路提刑司入见各问以执事仍戒谕曰朕特设提刑司本欲安民于今五年效犹未着盖多不识本职之体而徒事细碎以致州县例皆畏缩而不敢行事廼者山东民艰于食尝遣使赈济盖卿等不职故至于此既往之失其思悛改庚午上将幸景明宫御史中丞董师中等上书切諌不报壬申章再上补阙许安仁拾遗路铎皆諌乃止定制民习角觝枪棒罪以工部尚书胥持国为参知政事丙子特赐有司孔端甫及第授小学教授㝷以老年命食主簿半俸致事甲申幸香山永安寺及玉泉山甲午定配享功臣勅自今御史台奏事修起居注并令回避夏四月丁酉朔幸兴陵崇妃第是日始举乐自己亥至癸卯百官三表请上尊号上曰祖宗古先有受尊号者盖有其徳故有其名比年五谷不登百姓流离正当戒惧修身之日岂得虗受荣名耶不许仍断来章戊申亲禘于太庙庚戌如万宁宫辛亥右丞相清臣率百官及耆艾等复请上尊号学官刘玑亦率六学诸生赵楷等七百九十五人诣紫宸门请上尊号如唐元和故事不许丁巳赈河州饥勅女直进士及第后仍试以骑射中选者升擢之乙丑减尚廐食谷马五月丙寅朔曹王永升及诸王请上尊号不许以尚廐局使舒穆噜贞为横赐夏国使己巳上以羣臣累上尊号不受诏中外徒罪以下递降一等杖以下原之甲戍观稼于近郊辛巳谕左司徧谕诸路令月具雨泽田禾分数以闻癸未以久雨禜六月癸丑赐有司所举德行才能之士安州崔秉仁兖州翟驹锦州齐文乙大名孙可久陈信仁应州董戣同进士出身丙辰以晴致祭岳鎭海渎壬戌尚书右丞相𤓰尔佳清臣进封戴国公西京留守完颜守贞为平章政事封萧国公尚书右丞刘玮薨秋七月辛巳南京路提刑司自许州迁治南京己丑制三品以上官有故者若亲贤勲旧尚书省即与闻奏议加追赠命以银改铸礼信之宝仍涂以金以同判大睦亲府事襄为枢密使以御史中丞董师中等为贺宋生使日八月己亥枢密使襄帅百寮再请上尊号不许是日岁星太白昼见庚子大赦甲辰至自万宁宫丁未释奠孔子庙北靣再拜辛亥国史院进世宗实録上服袍带御仁政殿降座立受之九月甲子朔天寿节御大安殿受亲王百官及宋高夏丽使朝贺戊辰以参知政事𤓰尔佳衡为尚书右丞户部尚书马琪为参知政事勅尚书省大定二十九年以后士庶言事或系国家或边闗大利害己尝施行者特补一官有益于官民量给以赏以西上合门使大礜为夏国生日使庚午如山陵次奉先县辛未拜天于县西壬申致奠诸陵癸酉如秋山十一月庚午右丞相清臣参知政事持国上表丐闲优诏不许戊寅以翰林直学士完颜匡等为贺宋正旦使命匡权易名弼以避宋讳壬午木氷丙戌诏诸职官以赃汚不职被罪以亷能获升者令随路京府州县列其姓名揭之公署以示劝惩庚寅夏国嗣子李纯佑遣使来讣告十二月甲午朔夏国李纯祐遣使奉故王仁孝遗表以进谕大兴府于暖汤院日给米五石以赡贫者戊戌定武军节度使郑王永蹈以谋反伏诛己亥谕有司以郑王财产分赐诸王泽国公主财物分赐诸公主甲辰诸王府増置司马一人以赫舍哩珵为高丽生日使西上合门使大礜等为夏国勅祭慰问使庚戌尚书省以科目近多得人乞是举増取进士上然之诏有司㑹试毋限人数甲寅册长白山之神为开天𢎞圣帝丙辰猎于近郊是岁大有年邢洺深冀及河北十六穆昆之地野𧖟成茧五年春正月癸亥朔宋高丽夏遣使来贺乙丑昭容李氏进位淑妃己巳初用唐宋典礼皇后忌辰皆废务尚书省进区田法诏相其地宜务从民便又言遣官劝农之扰命提刑司禁止之乙亥以页噜古绅始置女直字诏加封赠依苍颉立庙盩厔例祠于上京纳尔珲庄岁时致祭令其子孙拜奠本路官一人及本千户春秋二祭辛巳前中都路都转运使王寂荐三举终塲人蔡州文商经明行修足备顾问前河北西路转运使李扬言庆阳府进士李奨纯德博学乡曲誉之绛州李天祺应州康晋侯屡赴廷试皆有才德上曰文商可令召之李奨给主簿半俸终身余赐同进士出身遣国子祭酒刘玑册李纯祐为夏国王丁亥幸城南别宫丁酉初定长吏劝课能否赏罚格尚书省奏礼官言孝懿皇后祥除已久宜易隆庆宫为东宫慈训殿为承华殿从之诏购求崇文总目内所阙书籍戊戌祭社稷以宣献皇后忌辰用熙宁祀仪乐县而不作二月甲辰郓王琮薨己酉宰臣请罢北边屯驻军马不允癸丑以齐河县民张涓济阳县王琛河州李锜急义好施诏复之终身仍着于令命宣徽使伊喇敏户部主事持嘉钖尔格相视北边营屯经画长久之计三月壬申初定限钱禁庚辰初定日月风雨雷师常祀戊子置宏文院译写经书夏四月壬辰朔幸北苑庚子诏各路所举德行才能之士涿州时𤦺云中刘挚郑州李升恩州傅砺济南赵挚兴中田扈方六人并特赐同进士出身以文商为国子教授特迁登仕即己酉诏自今筐椟床榻之餙毋以金玉壬子特赐翰林待制温特赫廸翰林学士承㫖中奉大夫乙卯幸景明宫董师中贾守谦路铎先后凡两上封事切諌不报五月庚午次乌苏萨巴戊子桓抚二州旱遣使祷于缙山六月壬辰如氷井己亥猎于唿图里巴山酹酒再拜曹王永升以下进酒丙午拜天曲赦西北路己未如雅萨秋山是月宋前主眘殂七月戊辰猎于和济格尔一𤼵贯双鹿是日获鹿二百二十二赐扈从官有差辛巳次隆和萨巴是日上亲射获黄羊四百七十一乙酉次氷井丙戌以天寿节宴枢光殿凡从官及承应人遇覃恩迁秩者并受宣勅于殿前时久雨初霁有龙曵尾于殿前云间戊子御膳羔中有髪上举视而弃之戒左右毋宣言八月辛亥至景明宫壬子河决于阳武故堤灌封邱而东丁巳赐从幸山后亲军银绢有差九月戊辰朔天寿节宋高丽夏遣使来贺壬戌命増定捕盗官𬒳杀赙钱及官赏格甲子都水监官王汝嘉等坐河决各削官两阶杖七十罢之乙丑上御睿思殿诸路提刑使入见戊辰初令民买扑随处金银铜冶命参知政事马琪往视河决仍许便宜从事壬申宋主遣使来告哀戊寅以知大兴府事尼玛哈鑑等为宋国弔祭使勅尚书省集百官议备边事壬午特推恩东宫旧人司经王伯温等八人官有差甲申命上京等九路并诸茂及乣等处选军三万俟来春调𤼵仍命诸路并北凖布以六年夏㑹兵临潢冬十月庚寅左丞相𤓰尔佳清臣等请上尊号不允宋遣使献遗留物壬寅右丞相清臣复请上尊号国子祭酒刘玑亦率六学诸生上表陈请不允遣户部员外郎何格赈河决被灾人户庚戌张汝弼妻高陀干以谋逆伏诛壬子尚书省奏升提刑司所察亷官南皮县合史肃以下十有二人而大兴主簿蒙古满都亦在选中上知其人曰满都浇浮人也升之可乎与其任浇浮孰若用淳厚况满都常才才智过人犹不当用恐败风俗况常才耶其再察之闰月戊午朔宋主遣使来报即位甲子亲王百官各奉表请上尊号不允丙寅以代国公罕都等五人配享世祖庙庭甲戌以河东南北提刑使王启等为贺宋主即位使乙亥猎于近郊戊寅上问辅臣孔子庙诸处何如平章政事守贞曰诸县见议建立上因曰僧徒修餙宇像甚严道流次之惟儒者于孔子庙最为灭裂守贞曰儒者不能长居学校非若僧道久处寺观上曰僧道以佛老营利故务在荘严闳侈起人施利自多所以为观羙也庚辰参知政事马琪自行省回具奏河防利害语载琪传中丙戌以翰林待制鄂屯忠孝权户部侍郎太府少监温昉权工部侍郎行戸工部事修治河防以引进使完颜衷为夏国生日使十一月癸巳诏罢紫荆岭所䕶围塲庚子以右宣徽使伊喇敏等为贺宋正旦使癸丑太白昼见十二月辛酉平章政事完颜守贞罢以知大兴府事尼玛哈鑑为参知政事以户部郎中李敬义为赐高丽生日使丁卯免𬒳黄河水灾今年秋税辛巳勅减修内司傋营造军千人都城所五百人癸未勅尚书省自今献灵芝嘉禾者赏六年春正月丁亥朔受宋高丽夏使朝贺庚寅太白昼见辛卯勅有司给天水郡公家属田宅壬辰如春水庚戌罢陜西括地辛夘谕胥持国河上役夫聚居恐生疾疫可廪医䕶视之乙卯次御林二月丁巳朔勅有司行宫侧及猎所有农者勿禁己未始祭高禖庚午至自春水丁丑京师地震大雨雹昼晦震应天门右䲭尾癸未宋遣使来报谢三月丙戌朔日有食之甲午以翰林直学士富珠哩子元兼右司諌监察御史田仲礼为左拾遗翰林修撰布萨额尔克兼右拾遗谕曰国家设置諌官非取虚名盖责实效庻几有所禆益卿等皆朝廷选擢置之諌职如国家利害官吏邪正极言无隠近路铎左迁本以他罪卿等勿以被责遂畏缩不言其悉心戮力毋得缄黙丙申如万宁宫戊戌以北边粮运括群牧所三招讨司明安穆昆随乣及逹喇唐古部诸茂西京太原官民駞五千充之惟民以駞载为业者勿括以银五十万两钱二十三万六千九百贯以备支给银五万两金盂二千八百两金牌百两银盂八千两绢五万匹杂綵千端衣四百四十六袭以备赏劳庚子以郡举才行之士翟介然以下三人特赐进士及第李贞固以下十五人同进士出身夏四月癸亥勅有司以增修曲阜宣圣庙工毕赐衍圣公以下三献法服及登歌乐一部仍遣太常旧工往教孔氏子弟以备祭礼甲子以尚书左丞乌凌阿愿为平章政事右丞𤓰尔佳衡为尚书左丞丙子幸玉泉山戊寅以河防工毕参知政事胥持国进官二阶翰林待制鄂屯忠孝以下三十六人各一阶获嘉令王维翰以下五十六人赐银币有差庚辰以尚书右丞相𤓰尔佳清臣为左丞相监修国史封密国公枢密使襄为尚书右丞相封任国公参知政事胥特国为尚书右丞壬午赐宰臣手诏以风俗不淳官吏苟且责之五月丙戌命减万宁宫陈设九十四所辛卯以出师遣礼部尚书张暐告于庙社乙未判平阳府事镐王永中以罪赐死并及二子丁酉诏中外乙巳诏诸路明安穆昆农隙讲武本路提刑司察其惰者罚之庚戌命左丞相𤓰尔佳清臣行省于临潢府六月丙辰右諌议大夫贾守谦右拾遗布萨额尔克坐永中事奏对不实削官二阶罢之御史中丞孙即康右补阙蒙古唿喇右拾遗田仲礼各罚金二十斤丙寅以枢密副使唐古贡为枢密使以久雨禜庚辰太白经天辛巳左丞相清臣遣使来献㨗七月丙申幸曹王永升第甲辰始定文武官六贯石以上承应人并及荫者若在籍儒生章服制八月己未命兖州长官以曲阜新修庙告成于宣圣癸亥至自万宁宫己巳以温都伯英言命礼部令学官讲经辛未以吏部尚书呉鼎枢等为贺宋生日使壬申行省都事通吉永中来报㨗乙亥勅宫中承应人出职后三年内犯赃罪者元举官连坐不在去官之限着为令辛巳木波进马九月壬午朔天寿节宋高丽夏来贺甲申册静宁山神为鎭安公唿图哩巴山神为瑞圣公丙戌知河间府事伊喇仲方为御史大夫辛卯如秋山以尚书左司即中钮祜禄哈尚为夏国生日使冬十月丙辰至自秋山丁巳以岁幸春水秋山五日一进起居表自今十日一进乙亥命尚书左丞𤓰尔佳衡行省于抚州命选亲军武衞军各五百人以从仍给钱五千万十一月戊子左丞相𤓰尔佳清臣罢右丞相襄领行省事丙申以刑部尚书赫舍哩贞等为贺宋正旦使壬寅𥘉定明安穆昆鎭边后放免者授官格禁射粮军应役但成队伍不得持兵器及凡可以伤人者甲寅报败敌于望云乙巳以枢密使唐古贡御史大夫伊喇仲方礼部尚书张暐等二十三人充计议官凡军事则议之戊申初定县官増水田陞除制十二月乙卯诏招抚北边军民以知登闻检院贾益为高丽生日使戸部员外郎纳喇昉为横赐使戊午礼部尚书张暐等进大金仪礼丁卯应奉翰林文字赵秉文上书论姦欺乙亥诏加五鎭四渎王爵庚寅上幸后园阅军器是月左丞相襄率驸马都尉布萨揆等进军大盐泺分兵攻取诸营承安元年春正月辛巳朔受宋高丽夏使朝贺甲申大盐泺羣牧使伊喇覩等为光嘉喇部兵所败死之丁亥国子学斋长张守愚上平边议三篇特授本学教授仍以其议付史舘二月甲子命有司祀高禖如新仪丁卯右丞相襄左丞衡至自军中己亥复命还军幸都南行宫春水甲戌至自行宫是月初造虎符𤼵兵三月丁酉如万宁宫不雨遣官望祭岳鎭海渎于北郊癸卯勅尚书省刑狱虽已奏行其间恐有疑枉其再议以闻人命至重不可不愼也甲辰遣参知政事尼玛哈鑑祈雨于社稷丁未复遣使就祈于东岳夏四月辛亥命尚书右丞胥持国祈雨于太庙壬子遣使审决冤狱京城禁繖扇戊午初行区种法民十五以上六十以下有土田者丁种一亩乙丑命御史大夫伊喇仲方祈雨于社稷壬申命参知政事马琪祈雨于太庙甲戌尚书省以赵承元言请追上孝懿皇太后册宝然后行谥册礼礼官执奏尊皇太后已诏示中外无追册礼从之戊寅上以久不雨命礼部尚书张暐祈于北岳己卯遣官望祭岳鎭海渎于北郊五月庚辰朔观稼于近郊閲区田乙酉以久旱徙市庚寅诏复市如常壬辰以尚药局副使钮祜禄忠为横赐夏国使乙未参知政事尼玛哈鑑薨庚子雨足六月甲寅上以百姓艰食诏出仓粟十万石减价以粜之乙丑平晋县民利通家蚕自成绵叚长七尺一寸五分阔四尺九寸诏赐绢十疋丁卯勅自今长老太师大德不限年甲长老太师许度弟子三人大德二人戒僧年四十以上者度一人其大定十五年附籍沙弥年六十以上并令受戒仍不许度弟子尼道士女冠亦如之御史大夫伊喇仲方罢庚午幸环秀亭观稼癸酉诏应禁军噐路分歩弓手拟于射粮军内选之马弓手拟于明安穆昆军戸余丁内选之其有为百姓害从本州县断遣无明安戸于二百里内屯驻军余丁内取之依歩弓手月给二贯石七月庚辰御紫宸殿受诸王百官贺赐诸王宰执酒勅有司以酒万尊置通衢赐民纵饮乙酉勅今后高丽夏使入见敷奏令新设各国通事具公服与合门使上殿监听命有司収瘗西北路阵亡骸骨八月己酉猎于近郊癸丑幸玉泉山甲子以郊祀日期诏中外戊辰至自万宁宫以陜西西路转运使董师中为御史大夫癸酉左丞衡丁父忧九月丁丑朔天寿节宋高丽夏遣使来贺幸天长观辛巳以右丞相襄为左丞相监修国史封常山郡王壬午赐襄酒百尊太白昼见癸未都人进酒三千一百瓶诏以赐北边军吏以吏部尚书张嗣等为贺宋生日使癸巳左丞衡起复丁酉知大兴府卞同知郭铸以擅逮问宰臣各笞四十辛丑西南路招讨使布萨揆至自军乙巳以国子监丞乌库哩逹希布为夏国生日使冬十月丙午朔诏选亲军八百人戌抚州庚戌命左丞相襄行省于北京签书枢密院事完颜匡行院于抚州丙辰祫享于太庙十一月戊子参知政事马琪罢庚寅特们羣牧契丹图卜苏德寿反泰州军败之御史大夫董师中北京留守裔并为参知政事甲午以陜西路统军使崇道等为贺宋正旦使丁酉朝享于太庙戊戌有事于南郊大赦改元己亥曹王永升率亲王百官贺癸卯命有司祈雪仍遣官祈于东岳十二月丙午枢密使唐古贡率百官请上尊号不允己酉遣提㸃太医近侍局使李仁惠劳使北边将士受官者万一千人授赏者几二万人凡用银二十万两绢五万匹钱三十二万贯庚戌以同知登闻检院阿布哈得刚为高丽国生日使壬子枢密使唐古贡复率百官请上尊号不允二年春正月乙亥朔宋高丽夏遣使来贺乙酉勅职官犯赃私不得诉于同官丁亥如安州春水丁酉至自春水辛丑宋主以母后丧遣使告哀二月丁巳勅自今职官犯赃每削一官殿一年是日太白昼见经天是月特命袭封衍圣公孔元措世袭兼曲阜令三月己卯亲王百官复请上尊号不允壬午命尚书户部侍郎温昉佩金符行六部尚书于抚州庚寅幸西园阅军器辛卯始定保举德行才能格癸巳平章政事乌凌阿愿罢丁酉枢密使唐古贡率百官请上尊号不允以参知政事裔代左丞相襄行省于北京夏四月甲寅如万寿宫丙辰命有司祈雨望祭岳鎭海渎于北郊甲子祈雨于社稷尚书省奏比岁北边调度颇多请降僧道空名度牒紫褐师德号以助军储从之癸酉亲王宣勅始用女直字五月甲戌朔谕宰臣曰比以军须随路赋调司县不度缓急促期徴歛使民费及数倍胥吏又乘之以侵暴其令提刑司䆒察之丙子集官吏于尚书省诏谕之曰今纪纲不立官吏㢮慢迁延苟简习以成弊职官多以吉善求名计得自安国家何頼焉至于狥情卖法省部令史尤甚尚书省其戒谕之丁丑北京行省参知政事裔移驻临潢府庚辰升抚州为鎭宁军以雨足报祭于社稷甲申望祭岳鎭海渎于北郊丁亥左丞相襄诣临潢府己丑皇子生庚寅诏中外降死罪释徒以下六月乙巳命礼部尚书张暐报祀高禖丙午雨雹戊申以澄州刺史王遵古为翰林直学士仍勅无与撰𫐠入直则奏闻或霖雨免入直以遵古年老且尝侍讲读也庚戌诏罢瑶光殿工作甲寅置全州盘安军节度使治安豊县乙卯封皇子为寿王闰月甲午出西横门观稼秋七月壬寅朔幸天长观建普天大醮禁屠宰七日无奏刑百司权停决罚己未命西上合门使刘颇赐参知政事裔宴于行省戊辰天寿节御紫宸殿受朝八月庚辰勅计议官所进奏帖可直言利害勿用浮辞辛未以边事未宁诏集六品以上官于尚书省问攻守之计凡中外臣僚不以职位高下或有方略材武或长于调度各举三五人以傋选用无有顾望不尽所懐期五日封章以进议者八十四人言攻者五守者四十六且攻且守者三十三召对睿思殿论难久之癸未至自万宁宫丙戌以左丞相襄为左副元帅参知政事董师中尚书左丞左宣徽使尚书右丞戸部尚书杨伯通参知政事尚书左丞𤓰尔佳衡罢右丞胥持国致仕庚寅参知政事裔罢枢密使唐古贡致仕壬辰以左副元帅襄为枢密使兼平章政事九月辛丑朔天寿节宋高丽夏遣使来贺壬寅遣官分诣上京东京北京咸平临潢西京等路招募汉军不足则签补之乙丑以夏使朝辞诏答许复保安兰州𣙜塲丁未以知归德府事完颜愈为贺宋生日使癸丑以上京留守钮祜禄额特埒为平章政事辛酉以枢密使兼平章政事襄知大兴府事胥持国为枢密副使权参知政事行省于北京乙丑置军器监掌治戎器班少府监下设甲坊利器二署𨽻焉丁卯分遣官于东西北路河北等路中都二节鎭买牛五万头冬十月庚午朔初设讲议所官十员共议钱谷以中都路转运使孙铎戸部侍郎高汝砺等为之庚辰尚书省奏高丽国牒报其王以老疾令母弟晫权国事壬午尚书省行推排丁亥皇子寿王薨壬辰诏奨谕西南路招讨使布萨揆等有功将士甲午大雪以米千石赐普济院令为粥以食贫民丙申以礼部员外郎䝉古仁本为夏国生日使十一月甲辰冬至有事于南郊乙巳以薪贵勅围场地内无禁樵採壬子谕尚书省明安穆昆既不𨽻提刑司宜令监察御史察其臧否庚申北京留守裔以行省失职杖一百除名右諌议大夫纳喇昉杖九十削官二阶罢之甲子谕宰臣曰朕居九重民间难以徧知宰相不见賔客何以得知民间利害十二月己巳朔勅御史台纠察謟佞趋走有实迹者己卯始铸承安宝货癸未遣户部侍即上官踰体䆒西京逃亡劝率沿边军民耕种戸部即中李敬义规措临潢等路农务乙酉谕宰臣今后水潦旱蝗盗贼窃发命提刑司预为规画戊子谕西南路将士庚寅豫王永成进马八十疋赐诏奨谕称皇叔豫王而不名金史卷十金史卷十一钦定四库全书金史卷十一元中书右丞相总裁托克托等修本纪第十章宗三三年春正月己亥朔日有食之辛丑宋夏遣使来贺癸卯谕有司凡馆接伴并举使者毋以语言相胜务存大体奉使者亦必得其人乃可乙卯诏罢讲议所丙辰如城南春水丁巳併上京东京两路提刑司为一提刑使副兼安抚使副安抚専掌教习武事毋令改其本俗己未以都南行宫名建春甲子至自春水乙丑宋主以祖母丧遣使告哀二月己巳朔幸建春宫辛巳谕宰臣曰自今内外官有阙有才能可任者资歴未及亦具以闻虽亲故毋有所避以武卫军都指挥使乌凌阿天益等为宋弔祭使甲申至自建春宫丙戌萨察内附辛卯平章政事钮祜禄额特埓薨三月戊戌以礼部尚书张暐为御史大夫壬寅始㩁醋甲寅如万宁宫丁巳勅随处盗贼毋以强为窃以多为少以有为无啸聚三十人以上奏闻违者杖百丙寅高丽王王晧以弟晫权国事遣使奉表来告夏四月戊辰朔谕有司宰相遇雨可循殿庑出入丙申谕御史台曰随朝大小官虽有才能率多苟简朕甚恶之其察举以闻提刑司所察亷能污滥官皆当殿奏余事可转以闻以侍御史孙俣为宣问高丽王王晧使五月庚子右宣徽使张汝方以漏泄廷议削官两阶壬寅射栁击毬纵百姓观戊申以客省使伊喇郁为夏国生日使甲子参知政事杨伯通表乞致仕不许秋七月丙午幸香山己酉如万宁宫甲寅还宫八月辛未猎于近郊癸酉猎于香山戊寅如万宁宫庚辰以䕶卫石和尚为押军万户率亲军八百人武卫军千六百人戍西北路癸未还宫宋遣使来报谢九月丙申朔天夀节宋夏遣使来贺以中都路都转运使孙铎等为贺宋生日使乙巳猎于近郊庚戌参知政事杨伯通再表乞致政不许戊午木波进马冬十月庚午猎于近郊癸未行枢宻院言萨察等请开㩁场于色勒年从之丁亥定官民存留见钱之数设回易务更立行用钞法十一月丁酉枢宻使兼平章政事襄至自军癸卯以为尚书左丞相监修国史丁未以太常卿杨庭筠等为贺宋正旦使戊申诏奖枢宻副使𤓰尔佳衡以下将士辛亥定属託法定军前官吏选赏格以邉事定诏中外减死罪徒以下释之赐左丞相襄以下将士金币有差甲寅冬猎十二月甲子朔猎于酸枣林大风寒罢猎冻死者五百余人己巳还都丙戌尚书右丞尝罢高丽权国事王晫遣使奉表来告四年春正月癸巳朔宋夏遣使来贺乙巳尚书左丞董师中致仕辛酉监察御史姬端修以妄言下吏尚书左丞相襄为司空职如故枢宻副使𤓰尔佳衡为平章政事封英国公前知济南府事张万公复为平章政事封夀国公杨伯通为尚书左丞签枢宻院事完颜匡为尚书右丞二月乙丑如建春宫春水己巳还宫庚午御宣华门观迎佛辛未如建春宫赦姬端修罪令居家俟命司空襄言西南路招讨使布萨揆治邉有功召赴阙以知兴中府事赫舍哩子仁代之壬申谕有司自三月一日为始每旬三品至五品官各一人转对六品亦以次对台谏勿与有应奏事与转对官相见无靣对者上章亦聼乙亥还宫戊寅如建春宫庚辰上谕㸃检司曰自蒲河至长河及细河以东朕常所经行官为和买其地令百姓畊之仍免其租税甲申还宫乙酉以西南路招讨使布萨揆为参知政事起姬端修为太学博士如建春宫戊于还宫三月丁酉同判大睦亲府事宗浩为枢宻使封崇国公己亥如建春宫遣使册王晫为高丽国王户部尚书孙铎郎中李仲略国子祭酒赵忱始转对香合丁未勅尚书官员必湏改除者议之其月日浅者毋数改易乙卯尚书省奏减亲军武卫军额及太学女直汉儿生员罢小学官及外路教授诏学校仍旧武卫军额再议余报可司空襄右丞匡参知政事揆请罢诸路提㸃刑狱从之戊午雨雹夏四月癸亥改提刑司为按察使司戊辰如万宁宫壬申左丞杨伯通致仕御史大夫张暐以奏事不实追一官侍御史路铎追两官俱罢之姬端修杖七十赎壬午英王从宪进封瀛王诏同州许州节度使罢兼陜西河南副綂军五月壬辰朔以旱下诏责躬求直言避正殿减膳审理冤狱命奏事于泰和殿戊戌命有司望祭岳渎祷雨己亥应奉翰林文字陈载言四事其一邉民苦于宼掠其二农民困于军须其三审决冤滞一切从寛苟纵有罪其四行省官员例获厚赏而沿邉司县曽不霑及此亦干和气致旱灾之所由也上是之壬寅以兵部郎中完颜萨里罕为夏国生日使戊申宰臣以京畿雨率百官请御正殿复常膳不从尚书省奏上更定给发虎符制着于令庚戌谕宰臣曰诸路旱或闗执政今惟大兴宛平两县不雨得非其守令之过欤司空襄平章政事万公参知政事揆上表待罪上以罪已答之令各还职诏颁铜杖式壬子祈雨于太庙乙卯更定军功赏格戊午司空襄以下再请御正殿复常膳不从庚申平章政事𤓰尔佳衡薨以宿直将军图克坦仲华为横赐夏国使六月丁卯两司空襄以下复请御正殿复常膳从之甲戌以雨足命有司报谢太庙丁丑右补阙杨庭秀言自转对官外复令随朝八品以上外路五品以上及出使外路有可言者并许移检院以闻则时政得失民间利病可周知矣从之己卯以雨足报祭社稷辛巳遣官报祀岳渎癸未奉职丑和尚进浮漏水称影仪简仪图命有司依式造之丁亥定宫中亲戚非公事传达语言转递诸物及书简出入者罪七月甲辰更定尚药仪鸾局学者格辛亥勅宣徽院官天夀节凡致仕宰执悉召与宴丙辰以久雨令大兴府祈晴八月己巳猎于近郊壬申猎于香山甲戌以皇嗣未立命有司祈于太庙丁丑猎于近郊庚辰还宫九月庚寅朔天夀节宋高丽夏遣使来贺己亥如蓟州秋山己未以知东平府事布萨琦等为贺宋生日使冬十月丙寅至自秋山壬午初定百官休假甲申初置审官院乙酉勅京府州县设普济院毎嵗十月至明年四月设粥以食贫民十一月丙申平章政事张万公表乞致政不许庚戌命有司祈雪甲寅定䕶卫改充奉御格以知济南府事范揖等为贺宋元旦使十二月己未除授文字初送审官院辛酉更定考试随朝检知法条格右补阙杨庭秀请类集太袓太宗世宗三朝圣训以时观览从之仍诏增熙宗为四朝癸未更定科举法増设国史院女直汉人同修史各一人定亲军及承应人退闲迁赏格是月淑妃李氏进封元妃五年春正月戊子朔宋高丽夏遣使来贺乙未以尚书省言㑹试取䇿论词赋经义不得过六百人合格者不及其数则阙之丙申如春水庚子命左右司五日一转奏事辛丑谕㸃检司车驾所至仍令百姓市易庚戌定明安穆昆军前怠慢罢世袭制二月辛未至自春水辛已有司奏应奉翰林文字温特赫天兴与其兄直学士思齐同僚学士院定撰制诰文字合无回避诏不湏避仍为定制闰月癸卯定进纳粟补官之家存留弓箭制丁未与宰臣论置相曰图克坦镒朕志先定贾铉如何皆曰知延安府事孙即康可平章政事万公亦曰即康及第先铉一榜上曰安问榜次特以贾才可用耳尚书省奏右补阙杨庭秀言乞令尚书省及第左右官一人应入史事者编次日歴或一月或一季封送史院上是其言仍令送着作局润色付之三月庚中大睦亲府进重修玉牒平章政事张万公乞致政不许壬戌命有司祷雨癸亥雨户部尚书张铎大理卿完颜萨喇国子司业蒙古仁本召对便殿丙寅如万宁宫戊辰定妻亡服内婚娶聼离制亲王宰执百官再请上尊号不许庚午以知大兴府事卞为御史大夫丙子尚书省奏拟同知商州事富察钖津为济南府判官上曰宰相岂可止循人情当重惜名爵此人不堪朕常记之止与七品足矣庚辰以上京留守图克坦镒为平章政事封济国公辛巳定本国婚聘礼制改山东东路旧皇城明安名曰赫尔根阿林四月丙戌朔文武百官再请上尊号不许丙午尚书省进律义五月乙卯朔定明安穆昆闘殴杀人遇赦免死罢世袭制以雨足遣使报祭社稷丁巳定䇿论进士及承廕人试弓箭格戊午勅来日重五拜天服公裳者拜礼仍旧诸便服者并用女直拜己未勅诸路按察司纠察亲民官以大杖箠人者乙亥亲王文武百官六学各上表请上尊号不许庚辰地震诏定进纳官有犯决㫁法六月乙巳遣有司祈晴望祭岳渎七月乙卯朔以晴遣官望祭岳镇海渎癸亥定居祖父母丧婚娶聼离法初置富森羣牧辛未平章政事万公特赐告两月甲戌猎于近郊八月壬辰幸香山乙未至自香山丁未勅审官院奏事院官皆许升殿戌申更定镇防军犯徒配役法九月甲寅朔天夀节宋高丽夏遣使来贺戊午命枢宻使宗浩礼部尚书贾铉佩金符行省山东等路括地己未尚书省奏西北路招讨使通吉思忠言各路邉堡墻隍西自塔木色东至唿尔根几六百里向以起筑忽遽无女墻副堤近令修完计工七十五万止役戌军未尝动民今已毕功上赐诏奖谕修玉牒成定皇族收养异姓男为子者徒三年姓同者减二等立嫡违法者徒一年癸亥如蓟州秋山冬十月庚寅至自秋山庚子风霾宋遣使来告哀辛丑集百官于尚书省问间者亢旱近则久隂岂政有错谬而致然欤各以所见对以礼部郎中刘公宪为高丽生日使丁未猎于近郊以宿直将军完颜观音努为夏国生日使十一月癸丑朔日有食之乙卯以国史院编修官吕卿云为左补阙兼应奉翰林文字审官院以资浅驳奏上谕之曰明昌间卿云尝上书言宫掖事辞甚切直皆他人不能言者卿軰葢不知也臣下言事不令外人知乃是谨宻正当显用卿宜悉之以工部尚书乌库哩谊等为宋弔祭使初定品官过阙则下制己巳宋复遣使来告哀辛未以殿前右副㸃检赫舍哩忠定为贺宋正旦使十二月癸未朔诏改明年为泰和元年以河南路统军使充等为宋弔祭使乙未定管军官受所部财物辄放离役及令人代役法辛丑诏宫籍监户百姓自愿以女为婚者聼癸卯定造作不如法三年内有损壊者罪有差泰和元年正月壬子朔宋高丽夏遣使来贺壬戌宋遣使献先帝遗留物己巳以太府监孙复言方今在仕者三万七千余员而阙廕补叙居三之二诸司待阙动至累年葢以补廕猥多流品混淆本末相外至于进纳之人既无劳绩又非科第而亦廕及子孙无所分别欲流之清必澄其源乃更定廕叙法而颁行之尚书省奏令杖式轻细民不知畏请用大杖诏不许过五分庚午如长春宫春水辛未上以方春禁杀含胎兎犯者罪之告者赏之甲戌初命文武官官职俱至三品者许赠其祖二月壬辰去造土茶律丁未至自春水三月乙丑夏国遣使来谢壬申幸天长观癸酉如万宁宫乙亥宋遣使来报谢丁丑更定镇防千户穆昆放老入除格辛巳勅官司私文字避始祖以下庙讳小字犯者论如律夏四月甲辰诏谕契丹人户累经签军立功者官赏恩例与女直人同仍许养马为吏五月甲寅击毬于临武殿令都民纵观丙辰枢宻使宗浩罢壬戌幸玉泉山戊寅削尊长有罪卑㓜追捕律以直东上合门刘颇为横赐高丽使六月己卯朔幸香山乙酉平章政事张万公乞致仕不许辛卯祈雨于北郊己亥用尚书省言申明旧制明安穆昆户每田四十亩树桑一亩毁树木者有禁鬻地土者有刑其田多污莱人户阙乏并坐所临长吏按察司以时劝督有故慢者量决罚之仍减牛头税三之一勅尚书省举行风俗奢僣之禁乙巳初许诸科征铺马黄河夫军湏等钱折纳银一半愿纳钱钞者聼丁未诏有司修莲花漏七月辛酉禁放良人不得应诸科举子孙不在禁限甲子谕刑部官凡上书人言及宰相者不得申省乙丑更定右选注县令丞簿格己巳初禁庙讳同音字八月庚辰初命户絶者田宅以二分之一付其女及女孙戊子特改授司空襄河间府路算卓和世袭明安乙未至自万宁宫丙申宋遣使来报谢壬寅制明安穆昆并𨽻按察司监察御史止按部纠察有罪则併坐监临之官诏推排西北京辽东三路人户物力九月戊申朔天夀节宋高丽夏遣使来贺更定赡学养仕法生员给民佃官田人六十亩嵗支粟三十石国子生人百八亩嵗给以所入官掌其数以右宣徽使图克坦懐忠等为贺宋生日使甲寅如秋山丙子至自秋山冬十月乙酉袷享于太庙戊子平章政事张万公乞致仕不许壬辰御史台奏在制按察司官比任终遣官考覈然后尚书省命官覆察之今监察御史添设员多宜分路巡行毎路女直汉人各一人同往从之仍勅分四路丙申御史大夫卞乞致仕不许戊戌以武卫军都指挥使司判官纳哈塔铉为高丽生日使壬寅勅有司购遗书宜偿价以广捜访藏书之家有珍惜不愿送官者官为誊冩毕复还之仍量给其直之半甲辰以刑部员外郎完颜纲为夏国生日使十一月庚戌司空襄以下文武百官复请上尊号不许辛亥勅尚耆凡役衆劳民之事勿轻行之丁巳谕工部曰比闻懐州有橙结实官吏检视已尝扰民今复进柑得无重扰民乎其诫所司遇有则进无则己庚申以殿前右卫将军赫舍哩齐锦等为贺宋正旦使十二月辛巳朔改原庙春秋祭祀称朝献司空襄以下复请上尊号诏不允仍㫁来章丁酉司空襄等进新定律令勅条格式五十二卷辛丑诏颁行之壬寅猎于近郊乙巳初定亷能官升注格二年春正月丁未朔宋高丽夏遗使来贺乙卯始朝献于衍庆宫庚申幸芳苑观灯癸酉归徳军节度副使韩琛以强市民布帛削一官罢之甲戌如建春宫二月戊戌初置内侍寄禄官乙巳还宫三月甲寅初置宫苑司都同监各一人甲子蔡王从彜母充等太师卒诏有司定丧礼葬仪事载从彜𫝊四月庚辰幸昇国长公主第问疾己亥定迁三品官格复扑买河泺法辛丑谕御史台诸诉事于台当以实上闻不得辄称察知癸卯如万宁宫命有司祈雨五月甲辰朔日有食之戊申如泰和宫辛亥初荐新于太庙壬戌谕有司曰金井巴纳不过二三日留朕之所止一厦足矣若加修治徒费人力其藩篱不急之处用围幕可也甲子更泰和宫曰庆宁长乐川曰云龙己巳勅御史台京师拜庙及巡幸所过州县止令洒扫不许以黄土覆道违者纠之六月辛卯谕尚书省诸路禾稼及雨多寡令州郡以闻七月辛亥有司奏还宫日请用黄麾杖不许乙卯朝献于衍庆宫八月丙申鳯凰见于磁州武安县鼓山石圣台丁酉还宫皇子生九月壬寅朔天夀节宋高丽夏遣使来贺甲寅以拱卫直都指挥使完颜瑭等为贺宋生日使且戒之曰两国和好久矣不宜争细故伤大体癸亥以皇子生亲谢南北郊庚午封皇子为葛王冬十月戊寅报谢于太庙及山陵甲申以鳯凰见诏中外丙戌猎于近郊壬辰遣尚辇局副使李仲元为高丽国生日使以宿直将军赫舍哩毅为夏国生日使瀛王府司马通吉温为横赐使十一月甲辰更定徳运为土腊用辰以西京留守宗浩为枢宻院戊申以更定徳运诏中外庚申初命外官三品到任进表称谢甲子幸王虚观遣使报谢于太清宫十二月癸酉以皇于晬日放僧道戒牒三千以武安军节度使图克坦公弼等为贺宋正旦使戊寅冬腊庚辰报谢于高禖丁酉还都闰月庚戌司空襄薨癸丑命监察御史非特㫖不许举官辛酉遣使报谢于北岳定人户物力随时推收法丁卯遣使报谢于长白山冬无雪三年春正月辛未朔宋高丽夏遣使来贺癸酉遣官祈雪于北岳丁酉朝献于衍庆宫己卯以枢宻使宗浩为尚书右丞相右丞完颜匡为左丞参知政事布萨揆为右丞御史中丞孙即康刑部尚书贾铉并为参知政事庚辰如建春宫二月癸丑还宫甲子定诸职官省亲拜墓给假之例三月壬申平章政事张万公致仕庚辰如万宁宫丁亥定从人铜牌卖毁罪赏制庚寅定职官应迁三品格刺史以上及朝资歴在刺史以上身故者毎半年一次敷奏甲午如玉泉山丙申以殿前都㸃检布萨端为御史大夫四月乙巳禘于太庙勅㸃检司致仕官入宫年高艰于歩履者并聼䇿杖仍令舍人䕶卫扶之丁巳勅有司祈雨仍颁土龙法己未命吏部侍郎李炳国子司业䝉古仁本知登闻检院乔宇等再详定仪礼庚申谕省司官中所用物如民间难得勿强市之癸亥尚书省奏遣官分路覆实御史所察事五月壬申以重五拜天射栁上三发三中四品以上官侍晏鱼藻殿以天气方暑命兵士甲者释之丙戌以定律令正土徳鳯凰来皇嗣建大赦辛卯皇子葛王薨壬辰定擅増减宫门锁钥罪丙申作太极宫六月己亥太白昼见壬寅诏选聪明方正之士为修起居注又诘㸃检司诸亲军所设教授及授业人若干其为教何法通大义者几人各具以闻戊申定职官追赠法惟尝犯赃罪者不在追赠之列壬戌遣官行视中都田禾水泽分数七月壬申朝献于衍庆宫乙亥定大臣薨百官奉慰礼庚辰猎于近郊丁亥上谕宰臣凡奏事朕欲徐思或如己者若除授事可竢三五日再奏余并二十日奏之八月丙辰还宫庚申命编修官左容充宫教赐银币九月丙寅朔天夀节宋高丽夏遣使来贺壬申以刑部尚书承晖等为贺宋生日使戊子以万宁宫提举司隶工部壬辰诏定千户穆昆受随处捕盗官公移盗急不即以衆应之者罪有差召右丞相宗浩还朝冬十月戊戌日将暮赤如赭己亥大风甲辰申酉间天大赤夜将旦亦如之壬子右丞布萨揆至自北邉丙辰召至香合慰劳之以尚食局使师孝为高丽生日使庚申尚书左丞完颜匡等进世宗实録上降座立受之壬戌以蓟州刺史完颜太平为夏国生日使奉御完颜阿噜岱以使宋还言宋权臣韩侂胄市马厉兵将谋北侵上怒以为生事笞之五十出为彰徳府判官及淮平䧟乃擢为安国军节度副使丁卯谕尚书省士庶陈言皆从所司以闻自今可悉令诣阙量与食直仍给官舎居之其言切直及系利害重者并三日内奏闻十一月辛未以签枢宻院事通吉思忠等为贺宋正旦使丁丑冬猎以获兎荐山陵甲午诏监察等察事可二年一出十二月庚子谕宰臣曰贺正宋使且至可令监察随之以为常壬寅还都己酉赐天长观额为太极宫辛亥诏诸亲王公主毎嵗寒食十月朔聼朝谒兴裕二陵忌辰亦如之癸丑诏遣监察御史分按诸路所遣者女直人即以汉人朝臣偕所遣者汉人即以女直朝臣偕戊午勅行宫名曰光春其朝殿曰兰臯寝殿曰辉宁金史卷十一金史卷十二钦定四库全书金史卷十二元中书右丞相总裁托克托等修本纪第十二章宗四四年春正月乙丑朔宋髙丽夏遣使来贺丁卯谕外方使人不得佩刀入宫庚午幸豫王永成第视疾辛未如光春宫春水壬申隂雾木冰丁丑行尚书省奏宋贺正使还至庆都卒诏遣防御使努色尔往祭致赙绢布各二百二十疋仍命送伴使张云䕶丧以归豫王永成薨辛卯髙丽国王王晫没嗣子韺遣使来告哀二月乙未朔还宫丁酉以山东河北旱诏祈雨东北二岳己亥命购豫王永成遗文庚戌始祭三皇五帝四王癸丑诏刺史州郡无宣圣庙学者并増修之三月丁卯日昬无光大风毁宣阳门鸱尾癸酉命大兴府祈雨戊寅幸太极宫诏定前代帝王合致祭者尚书省奏三皇五帝四王已行三年一祭之礼若夏太康殷太甲太戊武丁周成王康王宣王汉髙祖文景武宣光武明帝章帝唐髙祖文皇一十七君致祭为宜从之乙酉祈雨于北郊丁亥如万宁宫壬辰祈雨于社稷辽阳府判官钖黙瑠嘉以上书论列朝臣削官一阶罢之夏四月丙申诏定县令以下考课法己亥祈雨于太庙庚子増定闗防姦细格丙午定衣服制以祈雨望祀岳镇海渎于北郊癸丑祈雨于社稷甲寅以久旱下诏责躬求直言避正殿减膳撤乐省御廐马免旱菑州县徭役及今年夏税遣使审系囚理寃狱乙卯宰臣上表待罪诏答曰朕徳有愆上天示异卿等各趋乃职思副朕怀戊午以西上合门使张偁等为故髙丽国王王晫勅祭使东上合门使石悫等为髙丽国王王韺慰问起复横赐使庚申祈雨于太庙壬戌万宁宫端门灾五月乙丑祈雨于北郊有司请雩诏三祷岳渎社稷宗庙不雨乃行之癸酉平章政事图克坦镒尚书右丞完颜匡罢甲戌乙亥雨百官表奏御正殿复常仪乙酉谢雨于宗庙丁亥报祀社稷汰随朝冗官定省令史闗决公务诡称已禀擅退六部大理寺法状及妄有所更易者罪辛卯报谢岳镇海渎六月壬辰朔罢兼官俸给壬寅复行吏目移转法乙巳始祭中霤戊申罢恵川髙三州秀巖滦阳徽川咸宁全安利民六县及北京宫苑使诸羣牧提举居庸紫荆通会三闗使西北路镇防十三千户诸路医学博士壬子司天台长行张翼进天象𫝊秋七月丁卯定申报盗贼制戊辰朝献于衍庆宫庚午幸望京甸壬申如万宁宫甲戌罢限钱法甲申改𦵏镐王永中于威州八月大理丞姬端修司直温都谙逹论奏知大兴府事赫舍哩执中坐所言不当各削一官罢职丁酉以尚书右丞相崇浩为左丞相右丞布萨揆为平章政事参知政事孙即康为尚书右丞御史大夫布萨端为左丞吏部尚书通吉思忠为参知政事庚子诏完颜纲乔宇宋元吉等编类陈言文字其言涉宫廷若大臣省台六部各以类从凡二千卷辛丑以西京留守崇肃为御史大夫癸卯更定合门祗候出职格先是以天旱诏求直言至是尚书省奏河南府卢显逹汝州王大材所陈言涉不逊请以情理切害论其罪从之仍徧谕中外命诸路学校生徒少者罢敎授止以本州府文资官提控之丁未以安州军事判官刘常言诸按察司体访不实辄加纠劾者从故出入人罪论仍勒停若事涉私曲各从本法辛亥还宫乙卯以知真定府事完颜昌等为贺宋生日使丁巳幸太极宫弛围塲逺地禁纵民耕捕樵採减敎坊长行五十人渤海敎坊长行三十人文绣署女工五十人出宫女百六十人九月庚申朔天夀节宋髙丽夏遣使来贺丙寅如蓟州秋山壬申定屯田户自种及租佃法冬十月甲午定私鹻法丙申诏亲军三十五以下令习孝经论语癸卯至自秋山甲寅以提㸃尚衣局完颜夑为夏国生日使十一月丁卯以殿前右副都㸃检乌凌阿毅等为贺宋正旦使癸酉木冰凡三日丁丑定收补承应人格十二月己丑朔新平等县虸蚄虫生己亥左丞相崇浩等请上尊号不许辛丑勅陜西河南饥民所鬻男女官为赎之乙卯百官再表乞受尊号不许五年春正月己未朔大雪宋髙丽夏遣使来贺庚申谒衍庆宫乙丑幸太极宫丁卯如光春宫春水壬申朝献于衍庆宫乙亥诏有司自太和三年郡县三经行幸民尝供亿者赐今年租税之半丁丑次霸州调山东河北军夫改治漕渠二月己丑朔论按察司近制以镇静而知大体为称职苛细而闇于大体为不称由是各路按察以因循为事莫思举刺郡县以贪黩相尚莫能畏戢自今若纠察得实民无寃滞能使一路镇静者为称职其或烦紊使民伸愬者是为旷废癸巳定鞫勘之官受饮宴者罪己亥如建春宫甲寅制盗用及伪造都门契者罪视宫城门减一等三月庚申还宫癸亥更定两税输限乙丑宋兵入秦川界庚午亲王百官请上尊号不许甲戌谕有司进士名有犯孔子讳者避之仍着为令命给米诸寺自十月十五日为始至次年正月十五日作糜以食贫民戊寅罢狱空钱辛巳宋兵入巩州来逺镇唐州得宋谍者言韩侂胄屯兵鄂岳将谋北侵四月戊子朔如万宁宫癸巳命枢宻院移文宋人依誓约撤新兵毋纵入境壬子定随路转运司及府官每季检视库物法五月甲子以平章政事布萨揆为河南宣抚使籍诸道兵以备宋癸酉诏定辽东邑社人数戊寅更定检知法勒留格己卯如庆宁宫制司属丞凡遭父母丧止给卒哭假为永制甲申宋人入涟水县六月戊子复涟水县丁酉制定本朝婚礼更定鬻米麫入外界法己酉制镇防军盗亡致边事失错䧟败户口者罪甲寅诏拜礼不依本朝者罚召诸大臣问备宋之䇿皆以设备养恶为言上以南北和好四十余载民不知兵不忍先𤼵七月戊辰如锦屏山壬申朝献于衍庆宫乙亥宣抚使揆奏定姦细罪赏法丙子定围塲误射中人罪壬午诏诸县盗贼多所选注巡尉八月辛卯诏罢宣抚司时宋殿帅郭倪濠州守将田俊迈诱虹县民苏贵等为河间南将臣亦屡纵谍往往利俊迈之赂反为游说皆言宋之増戍本虞他盗及闻行台之建亦畏詟不敢去备且兵皆白丁自裹粮糒穷蹙饥疫死者十二三由是中外信之宣抚司以宋三省枢密院及盱眙军牒来上又皆镌㸃边臣为辞宣抚使揆因请罢司从之揆又奏罢临洮徳顺秦巩新置弓箭手闰月乙卯朔典卫司丙子还宫九月甲申朔天夀节宋髙丽夏遣使来贺戊子西北方黑云间有赤气如大色次及西南正南东南方皆赤有白气贯其中至中夜赤气满天四更乃散以河南路统军使赫舍哩子仁等为贺宋生日使戊戌宋兵三百攻比阳寺庄副巡检阿里哈肆嘉努死之甲辰宋人焚黄涧掳巡检髙颢冬十月庚申以刑部员外郎李元忠为髙丽生日使丁丑宋人袭比阳唐州军事判官索多死之十一月乙酉宋人入内乡攻洛南之固县商州司狱夀祖追至丹河击败之己丑以太常卿赵之杰等为贺宋正旦使癸巳山东阙食赐钱三万贯以赈之乙未初定武举格丁酉诏山东陜西帅臣训练士卒以备非常仍以银十五万两分给边帅募民侦伺复遣武衞军副都指挥使完颜太平殿前右衞副将军富察阿里赴边伺其入伏兵掩之戊戌大雪免朝参己亥更定宫中局署承应收补格宋吴曦拥衆兴元欲窥闗陇皇甫斌益募兵扰淮北所掠即以与之使自为战六年春正月癸未朔宋髙丽夏遣使来贺丁亥宋使陈克俊等朝辞遣御史大夫孟铸就馆谕克俊等曰大定初世宗皇帝许宋世为姪国朕遵守遗法和好至今岂意尔国屡有盗贼犯我边境以此遣大臣宣抚河南军民及得尔国有司公移称已罢黜边臣抽去兵卒朕方以天下为度不介小嫌遂罢宣抚司未几盗贼甚于前日比来羣臣屡以尔国渝盟为言朕惟和好嵗久委曲涵容恐姪宋皇帝或未详知若依前不息臣下或复有云朕虽兼爱生灵事亦岂能终已卿等归国当以朕意具言之汝主辛卯朝享于衍庆宫丙申宋兴元守将吴曦遣兵围穆舒隆堡部将布希长安击走之斩其将辛丑更定保伍法癸卯始以㳂河县官兼管句漕河事州府府官兼提控丁未如春水庚戌宋人入萨满谷陜西统军判官完颜果啰巩州兵马钤辖完颜齐勤约宋西和州守将会境上俄伏发为所袭木波部长赵彦雄等七人死焉果啰马䧟淖中中流矢齐勤仅以身免二月甲戌御史中丞孟铸言提刑改为按察司又差官覆察权削而望轻非便参知政事贾铉曰按察司既差监察体访复遣官覆察之诚为繁冗请自今差监察时即遣官与俱更不覆察从之三月甲午尚书省奏啇州刺史乌库哩扬珠请赙押军官与南兵战没者又奏迁右振肃富察乌锦官皆从之明昌初乌锦尝为奉御出使山东至河间以百姓饥辄移提刑司开仓赈之还具以闻上甚悦太傅图克坦克宁言陛下始亲大政不宜假近侍人权乞正専擅之罪诏杖之二十克宁又以为言乃罢之后上思之由泰州都军召为振肃己亥如万宁宫甲辰勅尚书省祖父母父母无人侍养而子孙逺游至经嵗者甚伤风化虽旧有徒二年之罪似涉太轻其考前律再议以闻己酉宋人攻灵壁南京按察使行部至县匿民舍得免四月丙辰宋人围夀春夀春告急于毫同知防御使贤圣努将部骑六百赴之乃退癸亥尚书省奏河南统军司言统军使赫舍哩子仁等遣严整阎忠周秀辈入襄阳觇敌隂事还言皇甫斌遣兵四万规取邓以我叛人田元为乡导三万人规取唐以张贞张胜为乡导俱授统领官故不敢无备乃聚郑汝阳翟之兵于昌武以南京副留守兼兵马副都总管赫舍哩毅统之聚亳陈襄邑兵于归徳以河南路副统军图克坦铎统之而自以所部兵驻汴及拟山东东西路军七千付统军赫舍哩执中驻大名河北东西路军万七千屯河南皆给以马有老弱者易其人皆从之甲子宋人攻天水界乙丑入东柯谷部将刘铎战败之丙寅诏平章政事布萨揆领行省于汴许以便宜从事升诸道统军司为兵马都统府以山东东西路统军使赫舍哩执中为山东西路兵马都统使定海军节度使副都统军使完颜萨喇副之陜西统军使充为陜西五路兵马都统使通逺军节度使和硕知临洮府事舒穆噜仲温副之河南皆听揆节制如故尽征诸道籍兵辛未宋吴曦攻来逺镇之兰家领丙子诏诸职官纳马各有数丁丑宋人入新息内乡又入泗州戊寅入褒信己卯入虹县庚辰入颕上五月壬午宋李爽围夀州田俊迈入蕲州秦诜攻蔡州防御使完颜佛珠败之又入金城海口杀长山尉执二巡检以去甲申太白昼见丙戌以宋畔盟出师告于天地太庙社稷丁亥亲告于衍庆宫戊子平章政事布萨揆兼左副元帅陜西兵马都统使充为元帅右监军知真定府事乌库哩谊为元帅左都监辛卯以征南诏中外赐唐州刺史乌克逊鄂屯总押邓州兵马事完颜江山爵各二级蔡州防御使完颜佛珠爵一级余赏赉有差又以非严整上变必为所误授整嵩州巡检使赐爵八级钱二百万上以宋兵方炽东北新调之兵未集河南之衆不足支命河北大名北京天山之兵万五千屯真定河间清献等以为应壬辰谕尚书省今国家多故凡言军国利害五品以上官以次奏陈朕将亲问之六品以下则具帖子以进癸巳山东路灾赦死罪以下以枢宻副使完颜匡为右副元帅宋田俊迈攻宿州安国军节度副使纳喇邦烈等出兵击之邦烈中流矢宋郭倬李汝翼以衆继之遂围宿州壬寅纳喇邦烈等击败之俊迈退保于蕲癸卯执俊迈于蕲甲辰皇甫斌攻唐州刺史乌克逊鄂屯拒之行省遣泌阳副巡检纳哈塔军胜来援遂败之庚戌太白经天六月辛亥朔左丞布萨端以母忧罢平章政事揆报蕲之捷并送所䕶宋将田俊迈至阙上降诏褒谕赐赫舍哩贞纳喇邦烈萨克逹等爵赏有差宋将李爽以兵围夀州刺史图克坦羲拒守踰月不能下壬子河南统军判官竒珠及迈格等以兵来援羲出兵应之爽败同知军州事布埓军中流矢死乙夘初置急递铺腰铃转递日行三百里非军期河防不许起马定军前差发受赃罪除飞蝗入境虽不食禾稼亦坐罪法丁巳诏彰徳府宋韩侂胄祖琦坟毋得损坏仍禁樵採庚申右翼都统完颜萨布败宋曹统制于溱水辛酉诏有司有宋宗族所居各具以闻长官常加提控壬戌平章政事揆报夀州捷戊辰诏升夀州为防御免今年租税诸科名钱释死罪以下以图克坦羲为防御使赠布埓库昭勇大将军赐钱三百贯官其子图喇擢奇珠同知昌武军节度使事迈格河南路统军判官都统萨布副统布希万努各进爵一级赐金币各有差辛未木星昼见至七月戊申经天乙亥宋呉曦攻盐川戍将完颜王喜败之秋七月癸未宋商荣复攻东海县令完颜绷森复败之还中伏矢死赠海州刺史以银五百两绢百匹给其家仍官一子甲申朝献于衍庆宫丁亥勅翰林直学士陈大任以本职専修辽史甲午宋统制戚春以舟师攻邳州刺史完颜从正败之春赴水死斩其副夏统制吴曦兵五万入秦州陜西路都统副使承裕等败之丙申夏国王李纯佑废姪安全立遣使奉表来告诏禁卖马入外境但至界欲卖而为所捕即论死八月庚戌山东帅来报邳州之捷辛亥木星晨见乙夘以羌酋青伊克为叠州副都总管己未太白昼见丙寅左丞布萨端起复前职诏设平南诸将军辛未宋程松袭取方山原富察贞破走之壬申太白昼见经天甲戌至自万宁宫乙亥赦唐邓颍蔡宿泗六州免来年租税三分之一九月己夘朔天夀节髙丽遣使来贺辛巳元帅右都监富察贞取和尚原临洮番部遵宁献刍粟战马以助军乙酉将五鼓北方有赤白气数道起于王良之下行至北斗开阳摇光之东丙戌幸香山庚寅勅行尚书省有方畧出衆武艺絶伦才干辨事工巧过人者其招选之甲午参知政事贾铉乞致政不许戊戌尚书左丞布萨端行省于汴己亥尚书户部尚书梁镗行六部尚书事于山东辛丑遣尚书左司郎中温特赫思敬册李安全为夏国王甲辰宋吴曦将冯兴杨雄李珪等入秦州陜西都统副使承裕等击破之斩杨雄李珪冬十月戊申朔平章政事布萨揆督诸道兵伐宋庚戌揆以行省兵三万出颍夀河南路统军使赫舍哩子仁以兵三万出涡口元帅匡以兵二万五千出唐邓左监军赫舍哩执中以山东兵二万出清口右监军充以闗中兵一万出陈仓右都监富察贞以岐陇兵一万出成纪蜀汉路安抚使完颜纲以汉番步骑一万出临潭临洮路兵马都总管舒穆噜仲温以陇右部骑五千出盐川陇州防御使完颜璘以本部兵五千出来逺甲子猎近郊十一月戊寅朔诏定诸州府物力差役式壬午完颜匡攻下枣阳乙酉诏屯田军户与所居民为婚姻者听丁亥布萨揆克安丰军取霍邱县赫舍哩执中克淮隂遂围楚州己丑尚书省奏减朝官及承应人月俸折支钱庚寅完颜匡克光化军及神马坡壬辰布萨揆次庐江宋督视江淮兵马事邱崈遣刘祐来乞和赫舍哩子仁克定逺县乙未完颜匡取随州丙申赫舍哩子仁克滁州戊辰诏诸路行用小钞完颜匡围徳安别以兵徇下安陆应城云梦孝感汉川荆山等县庚子日斜有流星二光芒如炬几及一丈起东北没东南初定茶禁完颜纲围祐州降之宋邱崈遣林拱持书乞和辛丑完颜匡攻襄阳破其外城布萨揆克含山富察贞克天水赫舍哩子仁徇下来安全椒二县壬寅完颜纲徇下荔川闾川等城癸夘邱崈复遣宋显等以书币乞和乙巳完颜纲克宕昌丙午富察贞克西和州十二月丁未朔完颜匡克宜城布萨揆攻和州萨克逹中流矢死壬子完颜纲次大潭县降之富察贞克成州癸丑宋太尉昭信军节度使四川宣抚副使吴曦纳欵于完颜纲戊午右监军充攻下大散闗己未赫舍哩子仁克真州邱崈复遣陈璧等奉书乞和辛酉右监军充遣乌雅绰哈以兵趣鳯州城溃入焉完颜纲遣京兆录事张仔会吴曦于兴州之置口曦具言所以归朝之意仔请以告身为报尽出以付之仍献阶州乙丑初设都提控急逓铺官平章政事布萨揆班师完颜纲以朝命假太仓使马良显赍诏书金印立吴曦为蜀王戊辰富察贞以西和天水等捷来报完颜匡进所掠女子百人己巳曦遣其果州团练使郭澄提举仙人闗使任辛奉表及蜀地图志吴氏谱牒来上壬申诏完颜匡权尚书右丞行省事右副元帅如故以赫舍哩执中纵下掳掠遣近臣杖其经厯阿尔巴斯等仍诏放还所掠七年春正月丁丑朔髙丽夏遣使来贺完颜匡攻襄阳戊寅勅宰臣举材干官同议南征事辛巳诏御史大夫崇肃同知大睦亲府事图克坦怀忠吏部尚书范楫户部尚书髙汝砺礼部尚书张行简知大兴府事温特赫思齐等十有四人同对于庆和殿壬午诏百官及前十四人同对于广仁殿甲申朝献于衍庆宫乙酉赠故夀州死节军士魏全宣武将军䝉城令封其妻乡君子竢年至十五收充八贯石正班局分承应仍赐钱百万初李爽围夀州刺史羲募人往斫敌营全在选中而为敌所执敌令骂羲则免全阳许及至城下反骂敌遂杀之至死骂不絶声故有是恩戊子召完颜纲赴阙庚申布萨揆还驻下蔡而病丙申以左丞相崇浩兼都元帅行省于南京以代揆己亥有司奏更定茶禁辛丑完颜匡取谷城二月丙辰赦鳯成西和阶山五州丁巳诏追复永中永蹈王爵宋知枢宻院张巖遣方信孺以书诣平章政事揆左丞端乞和己未猎于近郊完颜匡克荆门军癸亥如建春宫吴曦遣使奉三表来谢封爵陈誓言贺全蜀内附丙寅还宫戊辰平章政事兼左副元帅布萨揆薨于军癸酉遣同知府事珠格髙琪等册吴曦为蜀国王判平阳府事卫王永济改武定军节度使兼奉圣州管内观察使是月蜀国王呉曦为宋臣安丙所杀壬辰初定虫蝻生发地主及邻主首不申之罪宋复攻破阶州癸巳复攻破西和州乙未宣抚副使完颜纲至鳯翔诏撤五州之兵分保要害纲召诸军还庚子以完颜匡为左副元帅壬寅如万宁宫甲辰幸西园夏四月壬子遣宫籍副监杨序为横赐髙丽王使癸丑宋人攻破散闗巩州钤辖乌雅爱实死之丙辰以赫舍哩子仁为右副元帅戊辰诏元帅府分遣诸将游奕淮南诸州癸酉复下散闗五月己夘幸东园射栁己丑幸玉泉山丙申宋知枢宻院事张巖复遣方信孺以书至都元帅府増嵗币乞和四州安抚使安丙遣西和州安抚使李孝义率步骑三万攻秦州围皂角堡珠格髙琪以兵赴之七战而解其围是月放宫女二十人六月乙巳朔诏朝官六品外官五品以上及亲王举通钱谷官一人不举者罚举不当者论如律己酉以山东盗制同党能自杀捕出首官赏法戊午乌库哩谊为元帅左监军完颜萨喇为元帅左都监乙丑遣使捕蝗秋七月庚辰朝献于衍庆宫壬午诏民间交易典质一贯以上并用交钞毋用钱乙酉勅尚书省自今初受监察者令进利害帖子以待召见甲午左副元帅匡至自许州乙未诏覈西夏人口尽赎放还敢有藏匿者以违制论八月戊申宋张巖复遣方信孺赍其主誓书藁来乞和庚戌割汝州襄城县于许州戊辰至自万宁宫九月甲戌朔天夀节髙丽夏遣使来贺左丞相兼都元帅崇浩薨于军甲申定西北京辽东盐司判官诸塲管句増亏升降格以尚书左丞布萨端为平章政事封申国公左副元帅完颜匡为平章政事兼左副元帅封定国公丙戌猎于近郊壬辰还宫戊戌更定受制忘误及误写制书事重加等罪壬寅勅女直人不得改为汉姓及学南人装束冬十月甲辰诏应廕之家旁正廕足其正廕者未出官而亡许补廕一人辛亥以武库令珠嘉佛新为髙丽生日使丙辰猎于近郊己巳诏定随军迁赏格辛未陜西宣抚使图克坦镒分遣副统巴噶罕攻下苏岭闗是月定南征将士功赏格十一月癸酉诏新定学令内削去薜居正五代史用欧阳修所撰是日都统雅尔拔鹘岭闗新道口副统把噶罕取小湖闗敖仓至营口镇遂取其城丙子宋韩侂胄遣左司郎中王柟以书来乞和请称伯増嵗币犒军钱诛苏师旦函首以献丙戌上闻陜州防御使赫舍哩博索禁民粜命尚书省罪之壬辰宋参知政事钱象祖以诛韩侂胄移书行省甲午猎于近郊戊戌参知政事贾铉罢诏完颜匡檄宋函侂胄首以赎淮南故地十二月壬寅朔辽史成丙午以符宝郎乌库哩福龄为夏国生日使丙午诏䇿论进士免试弓箭击毬庚申以尚书右丞孙即康为左丞参知政事通吉思忠为右丞中都路都运使孙铎为参知政事八年春正月辛未朔髙丽夏来贺壬申朝谒于衍庆宫癸酉毁大钞行小钞以元帅左都监完颜萨喇为参知政事乙亥宋安丙遣兵袭鹘岭闗副统把噶罕完颜果啰击走之斩其将景统领丙子左司郎中刘昻通州刺史史肃监察御史王宇吏部主事曹元吏部员外郎图克坦永康太仓使马良显顺州刺史唐古卓克索巴坐于蒲阴令太中私议朝政皆杖之癸未如春水丙戌如广春宫二月乙巳宋参知政事钱象祖遣王柟来以书上行省复请川陜关隘甲寅如建春宫庚申谕有司曰方农作时虽在禁地亦令耕种己巳还宫三月丁亥幸瀛王第视疾庚寅以与宋和谕尚书省壬辰宰臣上表谢罪甲午瀛王从宪薨乙未上亲临祭夏四月癸夘日晕三重皆内黄外赤戊申禘于太庙庚戌如万宁宫甲寅以北边无事勅尚书省命东北路招讨司还治泰州就兼节度使其副招讨仍置于边诏谕有司以苖稼方兴宜速遣官分道巡行农事以备虫蝻诏更定明安穆昆承袭程试格宋钱象祖复遣王柟以书上行省庚申诏诸路按察司嵗赐公用钱闰月辛未谕尚书省曰翰林侍讲学士富察乌延言使宋官当选人其言甚当彼通谢使虽未到阙其报聘人当先议择自此更始凡有礼数皆在奉使今既行之遂为永例不可不慎也甲戌制诸州府司县造作不得役诸色人匠违者凖私役之律计佣以受所监临财物论甲申定承应人收补年甲格甲午雨雹定保甲军杀获南军官赏乙未宋献韩侂胄等首于元帅府五月丁未御应天门备黄麾立仗亲王文武合班起居中路兵马提控平南抚军上将军赫舍哩贞以宋贼臣韩侂胄苏师旦首献并奉元帅府露布以闻悬其首并画像于市以露布颁中外丙辰平章政事匡至自军己未更元帅府为枢宻院癸亥诏移天夀节于十月十五日丁夘遣使分路捕蝗六月癸酉宋通谢使朝议大夫试礼部尚书许奕福州观察使右武卫上将军吴衡等奉其主书入见甲戌谒谢于衍庆宫癸未以许宋平诏中外免河南山东陜西等六路今年夏税河东河北大名等五路半之丁亥以元帅左都监乌库哩谊为御史大夫戊子飞蝗入京畿乙未定服饰明金象金制丁酉以副都检㸃完颜侃为宋谕成使礼部侍郎乔宇副之秋七月戊戌朔太白昼见庚子诏更定蝗虫生𤼵坐罪法乙巳朝献于衍庆宫诏颁捕蝗图于中外戊申宋使朝辞致答通谢书及誓书于宋主八月壬申更定辽东行使钞法癸酉如建春宫己丑以户部尚书髙汝砺等为宋生日使庚寅如秋山九月甲子遣吏部尚书贾守谦等一十三人与各路按察司官推排民户物力乙丑至自秋山冬十月辛未以吏部郎中郭郛为髙丽生日使辛巳宋髙丽夏遣使来贺夏国有兵遣使来告癸未更定安泊强窃盗罪格辛夘以军民共誉为廉能官条附善最法十一月丁酉朔诏诸路按察使并兼转运使初设三司使掌判盐铁度支劝农事以枢宻使赫舍哩子仁兼三司使癸夘诏戒谕尚书省曰国家之治在于纪纲纪纲所先赏罚必信今乃上自省部之重下逮司县之间律度勿循私怀自便迁延旷嵗苟且成风习此为恒从何致理朝廷者百官之本京师者诸夏之仪其勗自今各惩已往遵绳奉法竭力赴功无枉挠以循情无依违而避𫝑壹归于正用范乃民是日御临武殿试䕶卫丁未勅谕临潢泰州路兵马都总管承裔等修边备乙夘上不豫丙辰崩于福安殿年四十一大安元年春正月谥曰宪天光运仁文义武神圣英孝皇帝庙号章宗二月甲申𦵏道陵赞曰章宗在位二十年承世宗治平日久宇内小康乃正礼乐省刑法定官制典章文物粲然成一代治规又数问羣臣汉宣综核名实唐代考课之法葢欲跨辽宋而比迹于汉唐亦可谓有志于治者矣然婢宠擅朝冡嗣未立疏忌宗室而传授非人向之所谓维持巩固于久逺者徒为文具而不得为后世子孙一日之用金源氏从此衰矣昔杨雄氏有云秦之有司负秦之法度秦之法度负圣人之法度盖有以夫金史卷十二金史卷十三钦定四库全书金史卷十三元中书右丞相总裁托克托等脩本纪第十三卫绍王卫绍王讳永济小字兴胜更讳永济章宗时避显宗讳诏改允为永世宗第七子母曰元妃李氏卫王长身美髯须天资俭约不好华饰大定十一年封薛王是嵗进封滕王十七年授世袭明安二十五年加开府仪同三司二十六年为祕书监明年转刑部尚书又明年改殿前都㸃检二十九年世宗崩章宗即位进封潞王起复判安武军节度使五月至冀州以到任表谢赐诏优答明昌二年进封韩王四年改判兴平军五年改沁南军承安二年改封卫王三年改昭义军泰和元年改判彰徳府事五年改判平阳府初章宗诛郑王永蹈赵王永中久颇悔之七年下诏追复旧封仍赐谥而永蹈无后乃以卫王子阿禅为郑王后赐卫王诏曰朕念郑王自弃天常以干国宪藁瘗旷野忽诸不祀歴嵗既久深用怆然亲亲之情有懐难置已诏追复旧爵改葬如仪稽考古礼以卿之子阿禅为郑王后谨其祭祀卿其悉之已而改武定军节度使八年十一月自武定军入朝是时章宗已感𠻳疾卫王且辞行而章宗意留之章宗初年雅爱诸王置王傅府尉官以傅导徳义及永中永蹈之诛由是疏忌宗室遂以王傅府尉检制王家苛问严宻门户出入皆有籍而卫王乃永蹈母弟柔弱鲜智能故章宗爱之既无继嗣而诸叔兄弟多在章宗皆不肯立帷欲立卫王故于辞行留之无何章宗大渐元妃李氏黄门李新喜平章政事完颜匡定䇿章宗崩匡等𫝊遗诏立卫王卫王固让乃承诏举哀即皇帝位于柩前明日羣臣朝见于大安殿诏路府州县为大行皇帝服七日大安元年正月辛丑飞星如火起天市垣有尾迹若赤龙壬戌改元大赦立元妃图克坦氏为皇后二月乙丑朔太白昼见经天壬辰章宗内人范氏损其遗腹以诏内外初章宗遗诏内人有娠者两人生男则立为储贰至是平章政事布萨端等奏承御贾氏当以十一月免乳今则已出三月范氏产期合在正月医称胎气有损用药调治脉息虽和胎形已失范氏愿削发为尼封皇子六人为王三月甲辰道陵礼成大赦诏曰自今于朕名不连续及昶咏等字不须别改以平章政事布萨端为右丞相四月庚辰杀章宗元妃李氏及承御贾氏以平章政事完颜匡为尚书令五月髙丽贺即位试宏词科七月幸海王庄临奠鲁国公主八月万秋节宋遣使来贺九月如大房山谒奠睿陵裕陵道陵百官表请建储不允十月嵗星犯左执法己夘诏戒励风俗十一月平阳地震有声如雷自西北来十二月诏平阳地震人户三人死者免租税一年二人及伤者免一年贫民死者给葬钱五千伤者三千尚书令申王完颜匡薨右丞相布萨端为左丞相进封兄越王永功为谯王御史大夫张行简为太保二年正月庚戌朔日中有流星出大如盆其色碧向西行渐如车轮尾长数丈没于蜀中至地复起光散如火二月客星入紫㣲垣光散为赤龙地大震有声如雷以礼部侍郎耿端义为㕘知政事四月校大金仪礼北方有黒气如大道东西亘天徐邳州河清五百余里以告宗庙社稷五月诏儒臣编续资治通鑑六月大旱下诏罪已赈贫民阙食者曲赦西京太原两路襍犯死罪减一等徒以下免丙寅地震七月地震八月地震乙丑立子胙王从恪为皇太子万秋节宋遣使来贺猎于近郊夏人侵葭州九月地大震乙未诏求直言招勇敢抚流亡庚子遣使慰抚宣徳行省军士丙午京师戒严上日出巡抚百官请视朝不允辛亥宣徳行省罢癸丑诏抚谕中都西京清沧被兵民户十一月猎于近郊中都大悲阁东渠内火自出逾旬乃灭阁南刹竿下石罅中火自出人近之即灭俄复出如是者复旬日中都火焮民居十二月辛酉朔日有食之是嵗大饥禁百姓不得𫝊説邉事三年正月乙酉朔宋髙丽夏遣使来贺荧惑入氐中二月荧惑入房宿有大风从北来𤼵屋折木通𤣥门重闗折东华门重闗折闰月荧惑犯键闭星三月大悲阁灾延及民居有黒气起北方广长若大堤内有三白气贯之如龙虎状括民间马令职官出马有差四月大元太祖法天起运圣武皇帝来征遣西北路招讨使钮祜禄哈达乞和平章政事通吉迁嘉努㕘知政事和硕行省事备邉西京留守赫舎哩唿沙唿行枢宻院事㕘知政事鄂屯忠孝为尚书右丞户部尚书梁为㕘知政事六月壬寅更定军前赏罚格八月诏奖谕行省官慰抚军士迁嘉努和硕自抚州退军驻宣平河南大名路军逃归下诏招抚之九月迁嘉努和硕败绩于㑹河堡居庸闗失守禁男子不得辄出中都城门大元前军至中都中都戒严㕘知政事梁镇抚京城十月每夜初更东西北天明如月初出经月乃灭荧惑犯垒壁阵上京留守图克坦镒遣同知乌克逊鄂屯将兵二万卫中都泰州刺史珠格髙琪屯通𤣥门外上巡抚诸军罢宣徳行省十一月杀河南陈言人郝賛以上京留守图克坦镒为右丞相签中都在城军赫舍哩唿沙唿弃西京走还京师即以为右副元帅权尚书左丞是时徳兴府𢎞州昌平懐来缙山丰润宻云抚宁集宁东过平滦南至清沧由临潢过辽河西南至忻代皆归大元初图克坦镒请徙桓昌抚百姓入内地上信梁议责镒曰是自蹙境土也及大元定三州上悔之至是镒复请置行省事于东京备不虞上不悦曰无故遣大臣动揺人心未几东京不守上乃大悔右副元帅唿沙唿请兵二万屯宣徳诏与三千人屯妫川平章政事迁嘉努㕘知政事和硕坐覆全军迁嘉努除名和硕责授咸平路兵马总管万户奎腾屯古北口十二月签陜西两路汉军五千人赴中都太保张行简左丞相布萨端宿禁中议军事左丞相布萨端罢崇庆元年正月朔改元赦宋夏遣使来贺右副元帅唿沙唿请退军屯南口诏数其罪免之三月大旱遣使册李遵顼为夏国王以御史大夫福兴为㕘知政事㕘知政事孟铸为御史大夫夏人犯葭州延安路兵马总管完颜诺尔布御之五月签陜西勇敢军二万人射粮军一万人赴中都括陜西马武安节度使致仕贾铉起复㕘知政事㕘知政事福兴为尚书左丞诏卖空名勅牒河东陜西大饥斗米钱数千流莩满野以南京留守布萨端为河南陜西安抚使提控军马七月有风自东来吹帛一段髙数十丈飞动如龙形坠于拱辰门八月万秋节以兵事不设宴十月曲赦西京辽东北京十一月赈河东南路南京路陜西东路山东西路卫州旱灾十二月夏国王李遵顼谢封册至宁元年正月赈河东陜西饥二月诏抚谕辽东知大名府事乌库哩谊谋不轨伏诛三月太隂太白与日并见相去尺余五月改元诏谕咸平路契丹部人之啸聚者起唿沙唿复为右副元帅领武卫军三千人屯通𤣥门外陜西大旱六月夏人犯保安州杀刺史犯庆阳府杀同知府事以户部尚书胥鼎刑部尚书王维为㕘知政事八月尚书左丞完颜元努将兵备邉诏赐赉军官军士大雾昼晦治中福海别将兵屯城北辛夘唿沙唿矫诏以诛反者招福海执而杀之夺其兵壬辰自通𤣥门入杀知大兴府图克坦南平刑部侍郎图克坦黙哷于广阳门西福海男符宝珊延都统实古纳率衆拒战死之唿沙唿叩东华门遣人唿守直亲军百户栋尔五十户富察禄锦不应许以世袭明安三品官职亦不应都㸃检图克坦威赫缒而出护卫色埒黙掊鏁启门唿沙唿以兵入宫尽逐卫士代以其党自称监国都元帅癸巳逼上出宫以素车载至故邸以武卫军二百人锢守之尚宫左夫人郑氏为内职掌寳玺闻难端居玺所唿沙唿遣黄门入收玺郑曰玺天子所用唿沙唿人臣取将何为黄门曰今天时大变主上犹不自保况玺乎御侍当思自脱计郑厉声骂曰若辈宫中近侍恩遇尤隆君难不以死报之反为逆竖夺玺耶我死可必玺必不与遂暝目不语黄门出唿沙唿卒取宣命之寳伪除其党酬努为徳州防御使乌库哩道拉顺天军节度使提控宿直将军图克坦金夀永定军节度使及其余党凡数十人皆迁官遂使宦者李思中害上于邸诱奉御和尚使作书急召其父左丞元努议事元努以军来并其子皆杀之九月甲辰宣宗即位丁未诣邸临奠伏哭尽哀勅以礼改葬唿沙唿请废为庶人诏百官议于朝堂议者二百余人太子少傅鄂屯忠孝侍读学士富察思忠请从废黜戸部尚书武都拾遗田庭芳等三十人请降为王侯太子太保张行简请用汉昌邑王晋海西公故事侍御史完颜恩楚等十人请降复王封唿沙唿固执前议宣宗不得已乃降封东海郡侯昭雪道陵元妃李氏承御贾氏十月辛亥元帅右监军珠格髙琪杀唿沙唿于其第唿沙唿者赫舎哩执中也宣宗乃下诏削其官爵赠实古纳顺州刺史珊延顺天军节度使凡从二人拒战者千户赏钱五百贯穆昆三百贯佛宁散军二百贯各迁官两阶战没者赠赏付其家栋尔加龙虎卫上将军再迁宿直将军富察禄锦加定逺大将军武卫军钤辖实古纳子尚幼给俸八贯石勅有司候其年十五以闻贞祐四年诏追复卫王谥曰绍賛曰卫绍王政乱于内兵败于外其灭亡已有徴矣身弑国蹙记注亡失南迁后不复纪载皇朝中统三年翰林学士承㫖王鹗有志着论求大安崇庆事不可得采摭当时诏令故金部令史窦祥年八十九耳目聪明能记忆旧事从之得二十余条司天提㸃张正之写灾异十六条张承㫖家于本载旧事五条金礼部尚书杨云翼日录四十条陈老日录三十条蔵在史馆条件虽多重复者三之二惟所载李妃完颜匡定䇿通吉迁嘉努兵败赫舎哩执中作难及日食星变地震氛祲不相背盩今校其重出删其繁杂章宗实录详其前事宣宗实录详其后事又于金掌奏目女官大明居士王氏所纪得资明夫人援玺事附着于篇亦可以存其梗槩云尔金史卷十三金史卷十四钦定四库全书金史卷十四元中书右丞相总裁托克托等修本纪第十四宣宗上宣宗继天兴统述道勤仁英武圣孝皇帝讳珣本名乌逹布显宗长子母曰昭华刘氏大定三年癸未嵗生世宗飬于宫中十八年封温国公加特进二十六年赐今名二十九年进封丰王加开府仪同三司累判兵吏部又判永定彰徳等军承安元年进封翼王泰和五年改赐名从嘉八年进封邢王又封昇王所至着祥异至宁元年八月卫绍王𬒳弑图克坦铭等迎于彰徳府既至京亲王百官上表劝进九月甲辰即皇帝位于大安殿以赫舍哩唿沙唿为太师尚书令兼都元帅封泽王乙巳谕尚书省事有规画者皆即规画悉依世宗所行行之丙午以驸马雄名第赐唿沙唿丁未谕宰臣曰朕即大位羣臣凡有所见各直言勿隠临奠于卫绍王第有司奏旧礼当设坐哭上命撤坐伏哭尽哀勅有司以礼改𦵏戊申御仁政殿视朝赐唿沙唿坐唿沙唿不辞辛亥封皇子守礼为遂王守纯为濮王皇女温国公主䕫王永升薨上亲临奠大元遣伊埒齐来壬子改元贞祐大赦恩赉中外臣民有差丙辰左谏议大夫张行信上章言从节俭广听纳明赏罚三事尚书右丞相图克坦镒进左丞相封广平郡王庚申泽王唿沙唿等议废故卫王为庻人上曰朕徐思之以谕卿等壬戌授唿沙唿中都路和啰噶图世袭明安丙寅诏六品以下官事有可言者言之无隠闰月戊辰朔拜日仁政殿自是每月吉为常授尚书左丞相图克坦镒中都路达鲁明安庚午上复旧名珣诏所司告天地庙社前所更名二字自今不须回避辛未诏尊皇妣为皇太后是日皇妃皇子至自彰徳府遣使使宋己夘左谏议大夫张行信上疏请立皇太子甲申立子守忠为皇太子丙戌诏降故卫王为东海郡侯甲午减定监察御史为十二员冬十月丁酉朔京师戒严辛丑大元伊埒齐来乙巳诏应迁加官赏诸色人与本朝人一体庚戌勅有司皇太子册礼俟边事息然后举行辛亥元帅右监军珠格髙琪战于城北凡两败绩而归就以兵杀唿沙唿于其第持其首诣阙待罪赦之仍授左副元帅壬子殿前都㸃检赫舍哩特黙等补外官张行信上封事言正刑赏择将帅及珊延实古纳之冤大元兵下涿州设京城镇抚弹压官置招贤所癸亥放宫女百三十人十一月戊辰夏人攻会州图克坦酬尔出兵击走之庚午将乞和大元诏百官议于尚书省以横海军节度使承晖为尚书右丞耿端义为参知政事癸未诏赠死事费摩福兴及珊延实古纳官大元兵徇观州刺史高守约死之又徇河间府沧州乙未定亡失告身文凭格十二月丁酉朔上御应天门诏谕军士仍出银赐之平章政事图克坦公弼进尚书右丞相尚书右丞承晖进都元帅兼平章政事左副元帅珠格髙琪进平章政事兼前职二年春正月丁夘朔以边事未息诏免朝贺辛未大元兵徇彰徳府知府事洪果玖珠死之宋人攻秦州统军使舒穆噜仲温击却之癸未有司请权止今年禘享朝献原庙及皇太后册立从之乙酉征处士王浍不至大元兵徇益都府命有司复议本朝徳运乙未大元兵徇怀州沁南军节度使宋扆死之二月丙申朔壬子大元伊埒齐扎巴来丙辰罢按察司壬戌大元伊埓齐复来三月辛未遣承晖诣大元请和丁丑赦国内癸未京帅大括粟甲申大元伊埒齐扎巴来诏百官议于尚书省戊子以濮王守纯为殿前都㸃检兼侍卫亲军都指挥使权都元帅府事庚寅奉卫绍王公主归于大元太祖皇帝是为公主皇后辛夘诏许诸人纳粟买官京城戒严壬辰大元兵下岚州镇西军节度使乌库哩仲温死之夏四月乙未朔以知大兴府事胥鼎为尚书右丞戊戌奉迁昭圣皇后柩于新寺时山东河北诸郡失守惟真定清沃大召东平徐邳海数城仅存而已河东州县亦多残燬兵退命布萨安贞等为诸路宣抚使安集遗黎至是以大元允和议大赦国内癸夘权厝昭圣皇后于新寺甲辰诏有司具阵亾人子孙以备录用丁未以都元帅承晖为平章政事庚戌左丞相兼修国史广平郡王图克坦镒薨乙夘尚书省奏幸南京诏从之己未𦵏卫绍王五月癸酉承晖加金紫光禄大夫封定国公尚书左丞穆延尽忠加崇进封申国公甲戌霍王从彛薨乙亥辍朝上决意南迁诏告国内太学生赵昉等上章极论利害以大计已定不能中止皆慰谕而遣之诣原庙奉辞戊寅将发雨不果行以南京留守布萨端等尝请临幸及行先诏谕之辛巳诏迁衞绍镐厉王家属于郑州壬午车驾发中都是日雨至甲申止丙戌次定兴禁有司扈从践蹂民田丁亥次安肃州元帅右监军完颜弼以兵迎见癸巳次中山府勅扈从军所践禾稼计直酬之六月甲午朔以按察转运使高汝砺为参知政事癸丑次内邱县大元伊埓齐来戊午次彰徳府曲赦其境内庚申次鉅桥镇是日南京行宫宝镇阁灾壬戌次宜村黄龙见西北秋七月车驾至南京诏立元妃温都氏为皇后八月甲午以立后百官上表称贺庚子皇太子至自中都丁未夏人入边命移文责之甲寅罢经畧司应奉翰林文字完颜苏哷上书言事九月壬戌朔日有食之皇孙生癸亥山东路报莱州之捷辛未立监察御史陞黜格庚辰诏训练军士丁亥谕宣徽院正旦生辰不须进物太白昼见于轸戊子禁军官围猎冬十月甲午诏遣官市木波西羌马陜西军户战死者给粮膳其家丁酉大元兵徇顺州劝农使王晦死之壬寅左副元帅兼尚书左丞穆延尽忠进平章政事以御史中丞富珠哩徳裕为参知政事签枢宻院事曲赦中都路乙夘遣参知政富珠哩徳裕行尚书省于大名府丙辰大元兵收成州谕大名行省贬损用度徳州防御使完颜酬努伏诛十一月丁夘以御史大夫布萨端为尚书左丞相曲赦山东路辛未诏赐卫绍王家属既禀诏有司答夏国牒丙子许诸色人试武举兰州译人程陈僧叛西结夏人为援辛巳荧惑犯房宿钩钤星癸未曲赦辽东路勅罢宣抚司辄拟官十二月戊戌遣真定行元帅府事永钖等援中都颁劝农诏丁未以和议既定听民南渡乙夘登州刺史耿格伏诛流其妻孥大元兵徇懿州节度使髙闾山死之三年春正月辛酉朔宋遣使来贺壬戌遣内侍谕永钖防边毋以和议为辞癸亥曲宴羣臣宋使定文武五品以上侍坐员遂为常制乙丑诏宣抚阿哈总管和卓讨贼刘二祖张汝楫戊辰尚书省言内外军人入粟补职者多行伍浸虚请俟平定应监差者与三酬门户有职事者陞一等其子弟应廕者罢之上可其奏乙亥夏人犯环州北京军乱杀宣抚使鄂屯襄丁丑右副元帅富察齐勤以其军降于大元辛巳皇太子疾辍朝乙酉皇太子薨二月辛夘环州刺史乌库哩延夀及钖黙摩啰欢等败夏人于州境诏进官有差大元伊埒齐来壬辰上临奠皇太子殡所有司奏辰日不哭上曰父子至亲何可拘忌命御史中丞李英元帅左都监乌库哩庆夀领兵䕶饟中都付以空名宣勅许视功迁叙逗挠者治以军律乙未改宁边州隶岚州丁酉诏诸色人迁官并视女直人有司妄生分别以违制论从户部郎中鄂屯阿古请也辛丑勅宰臣馈伊埒齐酒馔壬寅颁奖谕官吏军民诏曲赦招抚北京作乱者丙午尚书省以南迁后吏部秋冬置选南京春夏置𨕖中都赴调者不便请併𨕖于南京从之武清县巡检梁佐栁口巡检李耀珠以诛乣贼张晖刘永昌等功进官有差皆赐姓完颜丁未山东宣抚使布萨安贞遣提控布萨瑠嘉等破贼杨安儿步骑三万歼其衆降伪头目三百余人胁从民三万余户戊申减沿边州府官资考有差壬子立保城无虞及捕获姦叛迁赏格乙夘勅奏急事不拘假日丁巳日初出赤如血欲没复然戊午大风隆徳殿䲭尾坏三月壬辰诏河北州县官令文武五品以上辟举不听以他事差占仍勒终任有劳绩者但升遥领之职应降罚者亦止本处居住时河北残燬吏治多苟且以求代易故着是令癸亥诏百官各陈防边利害封章以闻丙寅勅河东河北大名长贰官训练随处义兵邻境有警责其捄援降人自拔归国者迁职仍列其姓名以招谕来者沿河州县官罢软不胜职任汰去令五品已上官公举仍许今季到部人内先择能者量缓急易之丁夘安武军节度使张行信上书言急务四事庚午谕辽东宣抚使布希万努选精锐屯沈州广宁以候进止壬申长春节宋遣使来贺戊寅谕尚书省嵗旱议弛诸处碾硙以其水溉民田己夘雨自去冬不雨雪至是始雨劝农使李华言河北州县官吏多求河南差占以避难宜𤼵元任领戍兵者不可离则别注以往庚辰御史台言在京军官及委差官刍粮劵例悉同征行乞减其给枢宻院委差有俸人吏非征行不必给皆从之勅尚书省入粟补官者毋括其户为军有司议赏军功毋有沮格壬午山东宣抚司报大沫堌之捷𤓰尔佳钖尔格及黙哷擒贼渠刘二祖等斩之前后殪贼万计西京军民变遣官抚谕之己丑禁州县置刃于杖以决罪人前年京兆治中李友直私逃华州结同知防御使冯朝河州防御判官郝遵甫平凉府同知致仕杨庭秀水洛县主簿宿徽等团集州民号忠义扈驾都綂府相挻为乱杀其防御判官完颜巴锦及城中女直人以书约都统杨珪为府兵所得珪讳之请自效诱友直等执之麾所招千余人纳仗阬诸城下时京师道路隔絶安抚司以便宜族友直等至是以状闻乃赠巴锦及被害官军十余人各一官赙钱三百贯夏四月癸巳河东宣抚司胥鼎言利害十三事长胜军都统杨珪伏诛丙申河南路蝗遣官分捕上谕宰臣曰朕在潜邸闻捕蝗者止及道傍使者不见处即不加意当以此意戒之权参知政事徳升言旧制夏至后免朝四日一奏事上曰此在平时可也方今多故勿谓朕劳遂云当免但使国事无废则善矣己亥曲赦山东路癸夘籍赴选监当官为军乙巳罢都南行尚书六部侯挚言九事曲赦富察齐勤胁从之党募能杀获齐勤者以其官官之丙午以调度不给凡随朝六品以下官及承应人罢其从已人力输佣钱经兵州府其吏减半司县吏减三之一其余除开封府南京转运司外例减三之一有禄官吏被差不出本境者并罢给劵出境者以其半给之脩内司军夫亦减其半丁未故皇太子启菆赐谥曰庄献戊申权𦵏迎朔门外诏自今䇿论词赋进士第一甲第一人特迁奉直大夫第二人以下经义第一人并儒林郎第二甲以下征事郎同进士从事郎经童将仕郎壬子艾国公从厚薨诏遣使同山西宣抚司𨕖其民勇健者为军谕有司勿拒河北避兵之民所至加存䘏用山东西路宣抚副使完颜弼言招大沫堌渠贼孙邦佐张汝楫以五品职下诏湔洗其罪乙夘诏检覈朝廷差遣官劵厯无故稽留中道者罪之丙辰谕田琢留山东流民少壮者充军老㓜者令就食于邢洺等州欲趋河南者听上议遣新军六千余及所募二千七百人援中都宰臣以为行宫单弱亲军不可遣遂止五月庚申招抚山西军民仍降诏谕之是日中都破尚书右丞相兼都元帅定国公承晖死之户部尚书任天宠知大兴府事髙霖皆及于难壬戌降空名宣勅紫衣师徳号度牒以补军储辛未立皇孙铿为皇太孙癸酉刘炳上书言十事辛巳上谕宰臣多事之秋陈言者悉送省恐卿等不暇朕于宫中置局命方正官数员择可取者付出施行何如宰臣请如圣谕诏削纳补官恩例戊子谋伐西夏遣大臣镇抚京兆秋七月戊午朔大元兵收济源县己未征弓箭于内外品官三品以上三副四品五品二副余以等级征之庚申置陈颕漕运提举官以户部勾当官往来督察有星如太白色青白有尾出紫㣲垣北极傍入贯索中上闻河北讥察官有要求民财始听渡河者避兵民至或饿死自溺特命御史台体访之又禁随朝职官敓民碾硙以自营利诏河间孤城移其军民就粟清州括民间骡付诸军与马参用辛酉议括官田及牧马地以赡河北军戸之徙河南者已为民佃者俟获毕日付之羣臣迭言其不便遂寝癸亥诏河北郡县军须并减河南之半定尚书所造诸符枢宻院鹿宣抚司鱼綂军司虎丙寅遣参知政事髙汝砺往河南便宜措置粮储制品官纳弓箭之令丁忧致仕者免甲戌借平阳民租一年诏职官更兵亡失告身见任者保识即重给之妄冒者从诈伪法丙子尚书省奏给皇太孙嵗赐钱上不从曰襁褓儿安所用之诏致仕官俸给比南征时减其半丁丑肃宗神主至自中都奉安于明俊殿戊寅月入毕宿中戊夜犯毕大星己夘明徳皇后神主至自中都裁损宫中嵗给有差甲申诏尚书省行六部太多其令各路运司兼之改交钞名贞祐宝劵八月戊子朔以陜西统军使完颜哈逹签枢宻院事己丑制军府庶事枢宻院官须与经厯官裁决经厯议是而院官不从许直以闻癸巳诏遣官体究京西路新迁军户丙申谕尚书省职官犯罪大者即施行之小者籍之事定始论其罪谕枢宻院萨哈连所签军有具戒僧人可罢遣之己亥诏武举官非见任及已从军者随处调赴京师别为一军以备用被荐未授官者量才任之庚子上虑平阳城大兵食不足议弃之宰臣持不可前冀州教授钮祜禄特烈集义兵出方畧遇土㓂兵后摄州复立州治积刍粮招徕民户至五万置东西路总管府于归徳府及徐亳二州特迁三官升正五品职以太常卿侯挚为参知政事行中书省于河北东西两路太祖御容至自西京奉安于启庆宫甲辰置行枢宻院于徐州归徳府诏诸职官不拘何从出身其才可大用者尚书省具以闻丙午山东西路宣抚司完颜弼表遥授同知东平府事张汝楫将谋复叛宻遣人招同知益都府事孙邦佐邦佐斩其人驰报弼弼杀汝楫及其党万余人承制陞邦佐徳州防御使余立功者赏有差上嘉弼功加崇进封宻国公诏奖谕之丁未诏近臣举良将加孙邦佐昭毅大将军泰定军节度使仍官其子戊申东平益都太原潞州置元帅府大赦己酉监察御史许古献恢复中都之䇿红袄贼掠城武宣抚副使延扎天泽讨走之斩首数百级进天泽一官将校有功者命就迁赏命侯挚招邢州贼程邦杰以官不从则诱其党图之减户部干办官四员及差委官有差壬子置行省于陜西乙夘増㳂河阑籴之法十取其八以抑贩粟之弊仍严禁私渡増步军万人戍京以西四万人戍京以东选陜西骑兵二千増京畿之卫谕陜西监守延安临洮环庆兰会保安绥徳平凉徳顺镇戎泾原鄜坊邠宁干耀等处要害分渭南州郡步兵屯平原令宣抚使治邠州副使治同州之澄城以綂之更以步骑守㳂渭诸津丙辰元帅左监军兼知真定府事永钖坐援中都失律削官爵杖之八十九月丁巳朔户部侍郎鄂屯阿古言国家多故职官往往不仕乞限以两季违者勿复任用上嫌其太重命违限者止夺三官降职三等仍永不升注辛酉除名永钖特迁信武将军息州刺史甲子谕宰臣沿淮塘路以南地曏授民业今为豪𫝑据夺者其令有司察之丙寅枢宻院言陜西河东世袭蕃部巡检昨与世袭明安穆昆例罢其俸今边事方急宜仍给之庶获其用又西边弓箭手有才武出衆获功未推赏者令宣抚司覈实以闻从之丁夘以秋稼未获禁军官围猎诏授隐士王浍太中大夫右諌议大夫充辽东宣抚司参谋官戊辰遥授武宁军节度副使图克坦乌登告平章政事穆延尽忠逆谋诏有司鞫之设潼关提控总领军马等官辛未置河北东路行总管府于原武阳武封邱陈留延津通许杞诸县以治所徙军户命司属令和尚等䕶治巩国公安春第上谓宰臣曰安春所为不慎或至犯法舍之则理所不容治之则失亲亲之道但当设官以防之耳安春寻以不法谪博州防御使黜卫绍王母李氏光献皇后尊谥神主在太庙画像在衍庆宫并迁出之陈州镇防军段仲连进羊三百诏迁三官命右丞汝砺诣陈州规画粮储壬申以苏门县为辉州癸酉朝谒世祖太祖御容于启庆宫行献享礼始用乐赐东永昌姓为温都氏包世显包疙疽为乌库哩氏多隆乌为哈萨喇氏何定为必喇氏马福徳马栢夀为𤓰尔佳氏各迁一官甲戌朝谒太宗熙宗睿宗御容行献享礼诏开滑濬济曹滕诸州置连珠寨如卫州乙亥诏河北山东等路平凉庆阳临洮府泾邠秦巩徳顺诸州经兵四品以下职事官并以二十月为满募随处主帅及官军义军将校有能率衆复取中都者封王迁一品阶授二品职能战却敌善诱降人取附都州县者予本处长官散官随职迁授余州县递减二等红袄贼周元儿䧟深祁州束鹿安平无极等县真定帅府以计破之斩元儿及杀其党五百余人丁丑诏司县官能募民进粮五千石以上减一资考万石以上迁一官减二资考二万石以上迁一官升一等注见阙诸色人以功赐国姓者能以千人败敌三千人赐及缌麻以上亲二千人以上赐及大功以上亲千人以上赐止其家庚辰陜西宣抚司来上第五将城万户杨再兴击走夏人之㨗壬午以空名宣勅付陜西宣抚司凡夏人入㓂有能临阵立功者五品以下并听迁授乙酉置大名府行总管府于柘城县以治所徙军戸冬十月丙戌朔翰林侍读学士权参知政事乌库哩徳升出为集庆军节度使兼亳州管内观察使丁亥尚书右丞汝砺言河北军户之徙河南者宜以系官闲田及牧马草地之可耕者赐之使自耕以食而罢其月粮上从其请命右司谏冯开随处按视人给三十亩夏人入保安都统完颜果嘉努破之攻延安戍将又败之是日㨗至戊子御史中丞图克坦思忠为参知政事己丑平章穆延尽忠下狱既久监察御史许古言尽忠逮系有司此必重罪而莫知其由甚骇公听乞遣公正重臣鞫之如得其实明示罪目以厌中外之心书上不报庚寅遂诛尽忠癸巳罪状尽忠告中外诏枢宻副使布萨安贞行枢宻院于徐州戊戌辽东宣抚司报败瑠格之㨗甲辰诏求广平郡王承晖之后得其犹子厯亭县丞永怀以为器物直长丙午夏人陷临洮陜西宣抚副使完颜和索哩被执庚戌诏尚书左丞相布萨端兼都元帅行尚书省于陜西辛亥䝉古纲奏昨被㫖权山东路宣抚副使屯东平行至徐北岸北兵已偪徐不可往诏枢宻副使布萨安贞权于沿河任使之壬子以同华旧屯陜西兵及河南所移步骑旧隶陜州宣抚司者改隶陜西行省召中奉大夫袭封衍圣公孔元措为太常博士上初用元措于朝或言宣圣坟庙在曲阜宜遣之奉祀既而上念元措圣人之后山东寇盗纵横恐罹其害是使之奉祀而反絶之也故有是命辽东贼布希万努僭号改元天泰十一月丙辰朔河北行尚书省侯挚入见诏河北西路宣抚副使田琢自濬徙其兵屯陜戊午枢宻院进王世安取盱眙楚州之䇿遂以世安为招抚使与泗州元帅府所遣人同往淮南计度其事戊辰夏人犯绥徳之克戎寨官军败之犯绥平又败之赏有功将士及来告捷者参知政事图克坦思忠言今陈言者多掇细故乞不送省止令近侍局度其可否发遣上曰若尔是塞言路凡系国家者岂得不由尚书省乎庚午上与尚书左丞汝砺商畧遣官括田赐军之利害汝砺言不便者数端乃诏有司罢其令仍给军粮之半其半给诣实之价壬申遣参知政事侯挚祭河神于宜村甲戌伊喇托卜嘉以万人破夏人数万于熟羊寨丙子诏市民间輓车羸疾牝马置羣牧中以图滋息知临洮府图们唿图克们破夏人八万于城下丁丑监察御史陈规劾参知政事侯挚上不允所言而慰答之庚辰上谓宰臣曰朕恐括地扰民罢其令矣官荒牧马地军户愿耕者听已为民承种者勿敓旧例㸃检左右将军近侍局官护卫承应人秩满皆赐匹帛虽所司为之制造然不免赋取于民近亦罢之止给宝劵至于朕所服御亦以官丝付太府监织之自今勿复及民也大元兵徇彰徳府知府图们色埓黙死之十二月乙酉朔徙朔州民分屯岚石隰吉绛解等州戊子以军事免枢宻院官朝己丑侯挚复行尚书省于河北庚寅太白昼见壬辰诏免元日朝贺乙未勅赠昭圣皇后三代官爵太康县人刘全时温东平府民李宁谋反伏诛戊戌陜西行元帅府乞益兵以田琢之衆隶之仍奖以诏壬寅诏林州刺史惟宏与都提控苏尔坦同经理边事诸将功赏次第便宜行之乙巳大元兵徇大名府癸丑皇太孙薨以殇无祭享之制戒勿劳民谕宣徽院免元日亲王公主进酒甲寅礼官奏正旦宋遣使来贺不宜辍朝不举乐服色如常仪诏临洮路兵马都总管图们唿图克们进官三阶再任四年春正月癸亥监察御史田迥秀条陈五事丙寅红袄贼犯泰安徳博等州山东西路行元帅府败之丁夘谕御史台曰今旦视朝百官既拜之后始闻开封府报衙声四方多故之秋弛慢如此可乎中丞福兴素号谨于官事者当一诘之己巳尚书右丞髙汝砺进左丞庚午大元兵收曹州辛未参知政事侯挚进尚书右丞壬申太原元帅左监军乌库哩徳升招其民降北者得四千三百三十余人癸酉诏谥故皇太孙曰冲怀更定捕获伪造宝劵者官赏乙亥以殿前都㸃检皇子遂王守礼为枢宻使枢宻使濮王守纯为平章政事己夘立遂王守礼为皇太子庚辰诏免逃户租壬午言者请遣官劝农至秋成考其绩以甄赏宰臣言民恃农以生初不待劝但寛其力勿夺其时而已遣官不过督州县计顷亩严期会而已吏卒因为姦利是乃妨民何名为劝上是其言不遣二月甲申朔日有食之上不视朝诏皇太子控制枢宻院事大元兵围太原乙酉以信武将军宣抚副使永钖签枢宻院事权尚书右丞皇太子既总枢务诏有司议典礼以金铸抚军之宝授太子启禀之际用之平章政事髙琪表乞致仕不允召枢宻院官问所以备御之䇿丁亥以河东南路宣抚使胥鼎为枢宻副使权尚书左丞行省于平阳鼎方抗表求退诏勉谕就职因有是命行省左丞相布萨端先亦告老遣太医往镇䕶视其疾戊子宰臣以皇太子既立服御仪物悉与已受册同今边事未宁请少缓册宝之礼从之戊戌免亲王公主长春节入贺致礼己亥大元兵攻下霍山诸隘甲辰命参知政事李革为修奉太庙使礼部尚书张行信提控修奉社稷权祔肃宗神主于世祖室奉始祖以下神主于随室祭器以瓦代铜献官以公服行事供张等物并从简约庚戌诏凡死节之臣籍其数立庙致祭壬子任国公玮薨辍朝是月同知观州军州事张开复河间府沧献等州并属县十有三表请赦旁郡胁从之臣又请以宣抚司空名宣勅二百道付之从权署补仍以粮继其军食诏枢宻措画三月乙夘以将修太庙遣李革奏告祖宗神主于明俊殿丁巳曲赦中都河北等路议军户给地事乙丑延州刺史温萨克苏上疏言皇太子宜选正人为师保丙寅长春节宋遣使来贺己巳以将修社稷遣太子少保张行信预告沧州经畧副使张文破赵福复恩州丙子曲赦辽东路己夘处士王浍以右谏议大夫复迁中奉大夫翰林学士仍赐诏褒谕庚辰复邢州捷至夏四月己丑陜西行省来报秦州官军破妖贼赵用刘髙二之捷遣官鞫单州防御使布萨倬之罪罢其城单州之役癸巳张开奏复清州等十有一城诏迁官两阶赏将士有差甲午改赐皇太子名守绪诏谕陜西路军民丙申河北行省侯挚言比商贩粟渡河官遮籴其什八商遂不行民饥益甚请罢其令从之河南陜西蝗丁酉太白昼见于奎己亥夏人巴鄂特族都管汪三郎率番戸来归以千羊进诏纳之优给其直辛丑侯挚言红袄贼掠临沂费县之境官军败之获其党讯之知其渠贼郝定僭号署官已陷滕兖单诸州莱芜新泰等十余县时道路不通宰臣请谕摰为备仍诏枢宻院招捕蔡息行元帅府兵抜木陡闗斩首千级甲辰有司言扶风郿县有伤麦五月癸丑朔礼官言太庙既成行都礼虽简约惟以亲行祔享为敬请权不用卤簿仪仗及宫县乐舞从之山东行省上沂州之捷甲寅鳯翔及华汝等州蝗辛酉以尚书右丞侯挚行省事于东平己巳来逺镇获夏谍者陈岊等知夏人将图临洮巩州闚长安命陜西行省严为之备丙子上将以七月行祔享礼虑时雨有妨诏改用十月夏人修来羌城界河桥元帅右都监完颜萨布遣兵焚之俘馘甚多戊寅京兆同华邓裕汝亳宿泗等州蝗六月戊子诏凡进奏帖及申尚书省枢宻院闗应宻大事私发视者绞误者减二等制书应宻者如之壬辰辽西伪瀛王张致遣完颜内赫张乌逊上表来归诏授致特进行北京路元帅府事兼本路宣抚使内赫同知北京兵马总管府乌逊同知广宁府丙申嵗星昼见于奎百有一日乃伏癸夘诏有司祈雨丁未河南大蝗伤稼遣官分道捕之罢河北诸路宣抚司更置经畧司壬子以旱诏参知政事李革审决京师冤狱秋七月癸丑朔昭义军节度使必喇阿噜岱复威州及获鹿县飞蝗过京师甲寅山东行省槛贼郝定等至京师伏诛乙夘以旱蝗诏中外己未勅减尚食数品及后宫嵗给缣帛有差辛酉监察御史陈规上章条陈八事闰月壬午朔日有食之辛夘复深州癸巳翰林学士完颜伯特进中兴事迹甲午命掌军官举竒才絶力之人提控都副统等官互举其属颁举官赏罚格许功过相除品官及草泽人有才武者举荐升降亦如之庚子诏河南陜西镇防军应廕及纳粟补官者当役如旧候事定乃迁赴铨八月甲寅太子少保兼礼部尚书张行信定祔享亲祀之仪以进上嘉纳之三原县僧广恵进僧道纳粟多寡与都副威仪及监寺等格从其言鬻之夏人入安塞堡元帅左监军乌库哩庆夀遣军败之壬戌赐张行信宝劵二万贯重币十端旌其议礼之当乙亥诏谕中都民命大名招抚使募人持诏以往丙子大元兵攻延安己夘夏人入结耶觜川官军击走之九月辛巳朔大元兵攻防州以签枢宻院事永钖为御史大夫领兵赴陜西便宜从事壬辰大元兵攻代州经畧使鄂屯丑和尚战没以中尉卫完颜诺尔布等使宋贺生日冬十月己未亲王百官奉迎祖宗神主于太庙招射生猎户练习武艺知山径者分屯陜虢要地命元帅左监军必喇阿噜岱守潼关遥授知归徳府事完颜仲元军卢氏大元兵攻潼关西安军节度使尼玛哈富勒唿战没辛酉上亲行祔享礼甲子祔享礼成赦乙丑诏谕河南官吏军民以赏格募立功之士命参知政事图克坦思忠提控镇抚京师伊喇卓拉布屯关陜西寅诏京师具防城器械多凿坎穽筑垣墻于隙地徙卫绍及镐厉王家属于京师丁夘以奉安社稷遣官预告戊辰命张行信摄太尉奉安社稷礼乐咸杀其数诏吏礼兵工四部尚书董防城之役大元兵徇汝州己巳㳂河唯存通报小舟余皆焚之庚午诏宿粮州县屯兵其签民为兵者就署队长以自防遏河东行省胥鼎遣潞州元帅左监军必喇阿噜岱以军一万孟州经略使图克坦伯嘉以军五千由便道济河趋闗陜自将平阳精兵援京师命枢府督军应之辛未置官领招贤所事命内外官採访有才识勇畧能区画防城者具以闻得实超授仍赏举主内负长才不为人知者听赴招贤所自陈壬申以龙虎卫上将军费摩洋格知归徳府事行枢宻院事癸酉诏罢遣有司所拘民间输税车牛以运军士衣粮者甲戌谕附其民尽徙其刍粮入城官储併运之丙子行枢宻院知河南府事完颜哈逹以征兵失应坐诛户部郎中魏琦以没王事官其子己夘议禁京师靡谷近侍以宝劵方行恐迟其用不果吏部令史韩希祖陈言曽以战功致身者尽拘京师备用从之十一月庚辰朔増定守御官及军人迁赏格辛巳诏止附京农民自撤其庐舍壬午河南行省胥鼎入援京师用其言以知平阳府王质权元帅左监军同知完颜僧嘉努权右监军代镇河东拜鼎为尚书左丞兼枢宻副使知归徳府完颜伯嘉签枢宻院事以完颜哈逹伏诛诏中外乙酉元帅右都监完颜萨布来献其提控实嘉喀齐喀杨沃哩等大败夏人于定西之捷命行省视其功赏之大元兵至沔池右副元帅富察阿里巴斯军溃而逃失其所佩虎符丙戌前临潢府推官权元帅右监军完颜哈逹率官军老㓜自北归国升镇南军节度使进官三阶诏出公帑绵绢付有司偿所括民服以衣军者是夕月晕木星木在奎月在壁己丑定毁防城器具法辛夘诏立功五品以上官赐馔御前六品以下官赐馔近侍局癸巳上谕皇太子京城提控官有以文资充者彼岂知兵其速易之甲午放免诸职官傔从及诸司局射粮兵卒尝选充军者戊戌勅诸州县签籍军民以备土宼华州元帅府复潼闗庚子罢在京防城民军遣御史陈规等充河南宣差安抚捕盗官河南路统军使赫舍哩素赫以发兵后期坐诛甲辰以尚书工部侍郎和尚等充贺宋正旦使丙午河南行枢宻院苏尔坦言其族人道格愿隶行伍以自効上嘉其忠许之内族承立进所获马驼上曰此军士所得即以予之可也朕安用哉因徧谕诸道将帅后勿复如是十二月辛亥平章政事珠格髙琪加崇进尚书右丞相参知政事李革罢癸亥大元兵攻平阳丙寅皇太子议伐西夏大元兵徇大名府壬申大元兵进自代州神仙横城及平定承天镇诸隘攻太原府宣抚使乌库哩礼遣人间道赍矾书至京师告急诏发潞州元师府平阳河中绛孟宣抚司兵援之乙亥髙琪请修南京里城上曰民力已困此役一兴病滋甚矣城虽完固朕亦何能独安此乎金史卷十四金史卷十五钦定四库全书金史卷十五元中书右丞相总裁托克托等修本纪第十五宣宗中兴定元年春正月己卯朔宋遣使来贺癸未宋使朝辞上谓宰臣曰闻息州南境有盗此乃彼界饥民沿淮为乱尔宋人何故攻我髙琪请伐之以广疆土上曰朕意不然但能守祖宗所付足矣安事外讨乙未诏中都西京北京等路䇿论进士及武举人权试于南京东平博索上京等四路丙申东平行省言调兵以来吏卒因劳进爵多至五品例获封赠及民年七十并该覃恩若人往自陈公私俱费请令本路为制诰勑类赴朝廷以求印署使受命者量输诸物而给之人力不劳兵食少济从之皇子平章政事濮王守纯授世袭东平府路三屯明安尚书左丞胥鼎进平章政事封莘国公癸卯议减庶官冗员乙巳大元兵攻观州二月戊申朔初用贞祐通宝凡一贯当贞祐宝劵千贯己酉命枢宻院汰罢软军士谕尚书省用官马给驿𫝊以纾民力庚戌皇后生辰诏百官免贺仍谕㫖曰时方多难将来长春节亦免贺礼辛亥以崇进元帅右都监完颜萨布签枢密院事癸丑罢招贤所乙卯皇孙生宣徽请称贺诏无用乐己未大元兵徇忻代诏定州县官虽积阶至三品坐乏军储者聴行部决遣壬戌尚书省以军储不继请罢州府学生廪给上曰自古文武并用向在中都设学养士犹未尝废况今日乎其令仍旧给之丙子议置庄献太子庙三月戊寅勑事闗刑名当面议之勿聴转奏以绛阳军节度使李革知平阳府兼河东南路兵马都总管权参知政事行尚书省壬午定民间收溃军亡马之法及以马送官酬直之格乙酉上宫中见蝗遣官分道督捕仍戒其勿以苛暴优民庚寅长春节宋遣使来贺辛卯诏罢平阳河中元帅乙未先征山东兵接应苗道润共复中都而石海据真定叛虑为所梗乃集钮祜禄贞郭文振武仙所部精鋭与东平军为掎角之𫝑图之己亥大元兵攻新城庚子攻霸州甲辰威州刺史武仙率兵斩石海及其党二百余人降葛仲赵林张立等军尽获海僣拟之物寻进仙权知真定府事夏四月丁未朔以宋嵗币不至命乌库哩庆夀完颜萨布等经略南边戊申孟州经略司万户宋子玉率兵叛斩闗而出经畧使苏尔坦等追败之庚戌花㡌军作乱于滕州诏山东行省讨之南阳五朶山盗𤼵衆至千余人节度副使伊喇洋格出讨遇之方城招之不从乃进击之杀其衆殆尽癸丑以安化军节度使完颜㝢权元帅左都监行元帅府事督经畧使苗道润进复都城且令和辑河间招抚使伊喇特尔格等军特尔格与道润不协互言有异志故命重臣镇之戊午单州雨雹伤稼诏遣官劝谕农民改莳秋田官给其种平定州贼阎徳用之党阎显杀徳用以其衆降己未以权参知政事辽东路行省完颜阿里巴斯为参知政事行尚书省元帅府于博索路以权辽东路宣抚使富察乌锦权参知政事行尚书省元帅府于上京庚申李革请罢义军总领使副以畀州县尚书省以秋防在迩改法非便姑如旧制州县各司察之甲子元帅完颜萨布破宋兵于信阳使来奏捷乙丑济南泰安滕兖等州贼并起侯挚遣棣州防御使完颜霆讨平之降其壮士二万人老幼五万人完颜萨布复奏败宋军于陇山等处俘馘甚衆戊辰太白昼见于井辛未权孟州经畧使苏尔坦追贼宋子玉至辉州境其党邢福杀子玉以衆来归壬申以万努叛逆未殄诏谕辽东诸将完颜萨布军渡淮破光州两关获军实分给将士五月戊寅陜西行省破夏人于大北岔是日捷至丁亥民范汝济上书陈利害上以示宰臣曰卑贱小人犹能尽言如此有可采者即行之己丑贼宋子玉余党家属悉放归农尚书右丞富察伊埓图弃官擅赴京师降知河南府事行枢密院兼行六部事壬辰延州原武县雨雹伤稼诏官贷民种改莳癸巳宋人攻颍州焚掠而去戊戌行枢密院兵败宋人于泥河湾又败之樊城县山东行帅府事䝉古纲擅械转运使李秉钧法当决秉钧返詈纲应论赎诏两释之宋人取涟水县癸卯兰州水军千户李平等苦提控富察雅尔坚贪暴杀之构夏人以叛胁其徒张扆俱行扆以计尽获之陜西行省便宜迁扆官四阶授同知兰州事颁赏有差以其事上闻甲辰大元兵下沔城县军官任福死之丙午定河北求仕官渡河之法曽经总兵者白枢宻院余验据聴渡行枢密院事乌库哩庆夀南伐还奏不以实诏鞠之六月己酉苗道润表归国人李琛复以衆叛琛亦表道润异谋诏山东行省察之修潼闗遣中使持诏及暑药劳失匠权参知政事张行信进参知政事庚戌诏捕治辽东受伪署官家属得按察使髙礼妻子皆戮之壬子制鄜坊丹州四品以下州县官视环庆例以二十月终更甲寅招抚使惟宏言彰徳府守臣擅徙民山砦避兵上曰难保之城守之何益徒伤我民尔勿治乙卯显宗忌日谒奠于启庆官丙辰诏枢宻院遣经歴官分谕行院严兵利器以守冲要仍禁饮宴违以军律论宋人合土寇攻东海境戊午以宋遣兵数犯境及嵗币不至诏谕沿邉罪宋己未诏凡上书人其言已采用者上其姓名辛酉以进士朱盖草泽人李维岳论议可取诏给八贯石俸乙丑设潼闗使副及三门集津提举官尚书左丞相兼都元帅布萨端薨辍朝置南京流泉务辽东行省遣使来上正月中败契丹之捷秋七月丙子朔日有食之辛巳宋人围泗州壬午围灵璧县癸未隩州振威军万户马寛逐其刺史李䇿据城叛遣使招之乃降已而复谋变州吏擒戮之夷其族甲申诏谕辽东诸路乙酉宋人袭破东海县丙申置提举仓塲使副癸卯太社坛产嘉禾一茎十有五穂甲辰夏人犯黄鹤坌官军败之乙巳初置集贤院知院事同知院事等官宋人及土寇攻海州经畧使击破其衆夏人围羊狼寨帅府发诸镇兵击走之八月戊申陜西行省报木波贼犯洮州败绩遁去木星昼见于昴六十有七日乃伏己酉海州经畧司表官军与宋人战石湫南战涟水县战中土桥宋兵败绩壬子削御史大夫永钖官爵有司论失律当斩上以近族特贳其死癸丑宋人攻确山县为官军所败诏谕国内军士使知宋人渝盟之故仍命大臣议其事乙卯集贤院谘议官朱盖上书陈御敌三䇿壬戌海州经畧使阿布哈努色尔败宋人于其境提控李元与宋人战屡捷多所俘获徙栏通渡经畧司于黄陵冈乙丑制増定擒捕逃军赏格及居停人罪丙寅左司谏布萨毅夫乞更开封府号赐美名以尉氏县为刺郡睢州为防御使与郑延二州左右前后辅京师上曰山陵在中都朕岂乐久居此乎遂止癸酉太祖忌日谒奠于启庆宫甲戌元帅右都监承商遣部将纳喇吉逊等合巴鄂特族都管尼玛哈以兵掩袭果尔余族诸番帐屡破之斩馘士卒擒其首领俘获人畜甚多是日捷至九月丁丑更定监察御史失察法以元帅左监军必喇阿噜岱权参知政事行省于益都戊寅夏人犯绥徳之克戎寨都统罗世晖逆击却之己卯蔡州帅府侦宋人将窥息州以轻兵诱其进别以鋭师邀击之虏其将沈俊壬午以改元兴定赦国内甲申罢规运所设行六部辛卯大元兵徇隰州及汾西县癸巳攻沁州辽东行省完颜阿里巴斯为叛人伯特唿图所杀月犯东井西扇北第二星乙未大元兵攻太原簸箕掌寨丁酉薄太原城攻交城清源癸卯立沿河冰墙鹿角冬十月丁未以霖雨诏寛农民输税之限庚戌以将有事于宋诏帅臣整厉师徒辛亥遣官括市民马红赏格以示劝甲寅命高汝砺张行简同修章宗实録息州帅府献破宋人于中渡之捷乙卯大元兵徇中山府及新乐县丙辰丹州进嘉禾异亩同颕辛酉制定州府司县官失觉姦细罪壬戌右司諌兼侍御史许古上疏请先遣使与宋议和乙丑大元兵下磁州丙寅定职官不求任及规避不赴任法髙汝砺上䟽言和议先𤼵于我恐自示弱非便戊辰上命许古草通宋议和牒既进以示宰臣宰臣以其言有祈哀之意徒示微弱无足取者议遂寝辛未罢流泉务大元兵收邹平长山及淄州壬申改郇国号为管避上嫌名髙汝砺表致仕不允十一月壬午从宜伊喇迈努言贼鱼张二等若悉诛之屡诏免罪恐乖恩信且其亲属沦落宋境近在均州或相构乱乞贷其死徙之归徳睢陈钧许间为便诏许之癸未月晕木火二星木在胃火在昴丙戌太白昼见遣翰林侍讲学士杨云翼禜之大元兵收滨棣博三州己丑下淄州庚寅下沂州甲午河西嘉纳克楚纳克等族千余户来归丁酉诏唐邓蔡州行元帅府举兵伐宋戊戌大元兵攻太原府庚子上谓宰臣曰朕闻百姓流亡逋赋皆配见户人何以堪又添征军须钱太多亡者讵肯复业其并议除之宰臣论命行部官閲实蠲贷已代纳者给以恩例或除他役或减本户杂征四之一上曰朕于此事未尝去懐其亟行之十二月甲辰朔大元兵攻潞州都统马甫死之戊申即墨移风砦于大舶中得日本国太宰府民七十二人因籴遇风飘至中国有司覆验无他诏给以粮俾还本国庚戌元帅左监军富察乌锦进右副元帅权参知政事充辽东行省是日大元兵平益都府辛亥陜西行省胥鼎諌伐宋不报甲寅海州经畧使报提控韩璧败宋人于盐仓己未大元兵复攻沂州官民弃城遁辛酉下密州节度使完颜㝢死之壬戌候挚兼三司使庚午免逃户复业者差赋二年春正月乙亥诏议赈恤辛巳勅南征将帅所至毋纵杀掠壬午宋人攻淮北唐州元帅府败之获统领季雄韬陈臯以归癸未近侍局副使额尔克遣使报南师之捷乙酉陜西行省获归国人言大元兵围夏王城李遵顼命其子居守而出走西凉诏谕诸帅府明斥候严守备戊子唐邓元帅完颜萨布报连破宋人之捷宋人攻泗州又战却之二月癸卯宋人侵青口行枢密院遣兵败之甲辰免中京嵩汝等州逋租谕胥鼎克宋散闗可保则保不可保则焚毁而还定奴婢救主法丙午额尔克败宋人于防山赫舍哩和勒端亦奏上光州信阳之捷庚戌海州经略败宋兵于朐山表请继其军储诏东平帅府发兵䕶送资粮以应之许州长社县何冕等谋反伏诛辛亥张行信出为彰化军节度使兼泾州管内观察使壬子御史以北兵退请汰各处行枢宻院元帅府冗官尚书以为非便上从尚书言仍旧制完颜萨布报枣阳之捷癸丑完颜阿林报皂郊堡之捷丁巳夀州行枢宻院破宋人高栁桥水砦夷其砦而还壬戌额尔克遣兵抜宋栅碁盘岭又破之于裴家庄寒山岭龙门闗等处得粟二千余石乙丑谕枢密曰中京商虢诸州军人愿耕屯田比括地授之闻徐宿军独不愿受意谓予田必絶其廪给也朕肯尔邪其以朕意晓之丙寅谕尚书省曰闻中都纳粟官多为吏部缴驳殊不知方阙乏时利害为如何又立功战阵人必责保官若辈皆义军白丁岂识职官苟文牒可信即当与之至若在都时规运薪炭入城者朕尝植恩授以官此岂容伪而间亦为所沮格其悉谕之勿复若是赫舍哩约赫徳破宋人于旴𣅿军上俘获之数己巳以侯挚行省河北兼行三司安抚司事三月庚辰尚书集文资官杂议进士之选诏依泰和例行之癸未额尔克败宋人于光化军甲申长春节戊子谕宰臣曰旧制廷试进士晡后出宫近欲复旧恐能文而思迟者不得尽其才其令日没乃出以御史中丞巴古拉为参知政事陜西行六部尚书杨贞削五官累杖一百七十解职额尔克表言官军自桐栢入宋境所向克捷癸巳宋人争皂郊堡击官军军溃主将完颜阿林战没丙申更定京城捕告强盗官赏制辛丑上京行省富察乌锦表左监军格绷额诬防州宣抚副使赫舍哩阿敦将叛而杀之事下尚书省宰臣以为阿敦之死徐议䘏典格绷额亦姑牢笼使之上勉从其言夏四月壬寅朔富察乌锦表辽东便宜阿里巴斯贷粮髙丽不应辄以兵掠其境上命乌锦遣人以诏徃谕髙丽使知兴兵非上国意乙巳诏河南路行总管府节镇以上官充宣差捕盗使以防御刺史以上长贰官及世袭明安之才武者为之副又命濮王府尉完颜摩啰欢为宣差提控以巡督之是日曲赦辽东等路以户部尚书𤓰尔佳必喇为翰林学士承㫖权参知政事行省辽东丁未承裔败宋人于皂郊堡庚戌御史劾集贤院谘议官李维岳本中山府无极县进士赵孝选家奴乞正其事上曰国家用人奚择贵贱命以官银五十两赎放为良任使仍旧壬子遣侍御史完颜苏哷近侍局副使额尔克赴辽东察访叛贼万努事体行省侯挚督兵复宻州提控朱琛复髙密县癸丑完颜苏哷请宣谕髙丽复开互市从之乙卯特赐武举温特赫皦珠以下一百四十人及第丁巳陜西行省兵破宋鸡公山取和州成州至河池县黒谷闗守者皆遁前后获粮九万斛钱数千万军实不可胜计戊午红袄贼犯徐邳行枢密院兵大破之已未阿里巴斯自潼闗之败失其所在变姓名匿居柘城为御史觉察系其家属将穷治之乃遣子上书诣吏待罪台臣力请诛之以惩不忠上卒赦其罪谕以自效癸亥遣重臣审理京师冤狱丁卯河南诸郡蝗临洮路报败宋人之捷东平行省败黒旗贼拔胶西县渠贼李全来援併破之戊辰河北行省败红袄贼进至密州降伪将校数十人士卒七百人悉复其业五月辛未朔凤翔元帅完颜闾山破宋人部落埚香炉堡诸屯甲戌招抚副使洪果阿噜岱袭破李全于莒州及日照县之南三道击之追奔四十里丙子夏人自葭州入鄜延元帅承立遣兵败之马吉峯是日捷至诏遣官督捕河南诸路蝗辛巳䇿论词赋经义进士及武举人入见赐诰命章服莱州民曲贵杀节度经畧使内族専努自称元帅构宋人据城叛山东招抚司遣提控王庭玉招抚副使洪果阿噜岱等讨平之斩伪统制白珍及牙校数十人生擒贵及伪节度使吕忠等十余人诛之乃命庭玉保莱朱琛保宻阿噜岱保宁海以安辑其民丙戌陜西行省言四月中巩州行元帅承裔遣提控乌库哩长夀纳喇吉逊分道伐宋长夀出盐川镇吉逊出铁城堡皆克捷而还辛卯夀州行枢宻院南城军攻辛城镇一军趣史河与宋人战胜之壬辰河北行省复黄县乙未第凤翔秦巩三道南征将士功各迁其官丙申増随朝官及诸承应人俸戊戌陜西行省连报承裔等入宋境之捷己亥大元兵徇锦州元帅刘仲亨死之庚子陜州羣狼伤百余人立赏募人捕杀六月甲辰枢密院言诸道表称大元集兵应州飞狐将分道南下观其意不在河北而在陜西河东各路义士土兵蕃汉弓箭手宜于农隙教阅以备缓急东平单州冲要豫徙其农民粮畜置可守之城修近城水砦因以为固潼谷逺连商虢宜令两帅府选官按视阨塞又言贾瑀等刺杀苗道润乞治瑀等専杀之罪余州郡各以正职授头目使分治一方上谕之曰道润之衆亟收集之瑀等是非未明姑置勿问诸头目各制一方利害至重更深处之石州贼冯天羽衆数千据临泉县为乱帅府命将讨捕之为贼所败旁郡县将谋应之州刺史赫舍哩公顺赴以兵天羽等数十人迎降公顺杀之余贼走保积翠山遣将王九思攻之不下诏国史院编修官马季良持诰勅金币往招之比至九思先破栅杀贼二十人余复走险已而其党安国用等诣季良降者五千余人就署国用同知孟州防御使事以次迁擢有差分其衆于绛霍间丁未以参知政事巴古拉权左副元帅与平章政事胥鼎协力防秋己酉苗道润所部军请𨽻潞州元帅府诏河北行省审处之壬子红袄贼犯沂州官军败之追至白里港都提控齐信没于阵有司议赠䘏丙辰遣监察御史钮祜禄苏卜实往河中等郡同守土官商度可保城池丁巳上以久旱谕宰臣治京岳冤因及京城小民中纳石炭既给其价御史劾以过请官钱并系之狱有论至极刑者欲悉从寛宥何如髙琪对不然遂止壬戌御史言户部员外郎臧伯昇供亿息州偶遇官军战胜亦冒迁一官乞论其罪上曰军前如此者何止伯昇今遽见罪余皆不安且诘所从来势连及帅府多故之秋岂为一官遂忘大计但令釐正之癸亥遣髙汝砺图克坦思忠祷雨秋七月庚午朔日有食之辛未诏赏南伐将士有差夏人犯龛谷提控𤓰尔佳瑞及其副赵防败之甲戌以旱灾诏中外己卯遣官望祀岳镇海渎于北郊享太庙祭太社太稷祭九宫贵神于东郊以祷雨遣太子太保阿布哈徳刚礼部尚书杨云翼分道审理冤狱癸未大雨太子亲王百官表请御正殿复常膳庚寅择明干官提控铨选无违失者与升擢令译史不任事者验已歴俸月放满别选能者甲午夏人复来侵爪尔佳瑞大破之用㸃检承𤣥言遣官诣诸道选寄居守阙丁忧官及亲军入仕才堪总兵者得一百六人付枢宻任使八月庚子朔江北行省以苗道润军𨽻涿州刺史李奇噜副以张甫张柔戊申勅亲军百户以下授职待阙者给本俸仍充役俟当赴任遣之己酉诏河北行省完颜霆进军援山东招抚使田琢自今将士立功聴琢先赏以闻大元遣穆唿哩等帅歩骑数万自太和岭徇河东乙卯大元兵收代州辛酉棣州提控赫舍哩绰哈讨贼张聚大破其衆复滨棣二州姦人李宜伏诛复禁北归民渡河戊辰大元兵收隰州九月乙亥下太原府元帅左监军兼知枢府事乌库哩徳升死之丙戌谕皇太子曰军务之速动闗机㑹悉从中覆则或稽缓自今当亟行者先行后闻以户部尚书纳哈塔富拉塔为元帅右监军行帅府事于潞州戊子置秦闗等处九守御使命完颜芬彻等分戍诸阨议迁海州侯挚言不便止大元兵徇汾州节度使乌雅恩彻亨死之庚寅李全破密州执招抚副使洪果阿噜岱同知节度使𤓰尔佳肆嘉努辛卯大元兵下孝义县乙未设随处行六部官以京府节镇长官充尚书次侍郎郎中员外郎防刺长官侍郎次郎中员外郎主事勾当官聴所属任使州府官并充劝农使防刺长官及京府节镇同知以下充副使丙申李全破夀光县冬十月甲辰李全破邹平县戊申破临朐县己酉大元兵徇绛潞壬子攻平阳提控郭用死之癸丑下平阳知府事权参知政事行尚书省李革及苏尔坦死之甲寅权平定州刺史范铎以弃城诛诏诸部録囚官凡坐军期者皆奏谳山东路转运副使兼同知沂州防御使程戬及邳州副提控王汝霖等通宋人为变伏诛宋人攻涟水县提控刘瑛败之丁巳大元兵攻泽州戊午尚书省言获姦细叛亡率多僧道诏沿邉诸州惟本处受度听依旧居止来自河北山东遣入内郡讥其出入己未李全据安邱提控王政屯昌乐俟王庭玉兵同进讨宣差太府少监伯特玩擅率政兵攻全为全所败提控王显死焉田琢上言乞正玩罪癸亥月犯轩辕左角之少民星甲子诏河东北路忻代宁化东胜诸州并受岚州帅府节制十一月庚午大赦庚辰御登贤门召致政旧臣赐食访时政得失辛巳行元帅府赫舍哩和勒端权签枢宻院事行院于徐州权右都监额尔克行元帅府事于息州甲申河东南路隰吉等州聼绛州元帅府节制大元兵收潞州元帅右监军纳哈塔富拉塔参议官修起居注王良臣死之龛谷提控𤓰尔佳瑞败夏人于质孤堡河北行省报海州之捷壬辰定经兵州县职官子孙非本贯理䕃及过期不䕃等格丙申大元兵下太原之韩村砦定京师失火法十二月己亥朔以御史中丞完颜伯嘉权参知政事元帅左监军行河中府尚书省元帅府控制河东南北路便宜从事升绛州为晋安府总管河东南路兵降平阳为散府辛丑签枢密院事富察伊埓图伏诛壬寅前山东西路转运使致仕伊喇富森上章言时事癸卯诏大理卿温特赫逹权同签枢密院事行院许州甲辰以诛伊埓图诏中外乙巳命图克坦思忠祈雪已而大雪甲寅以开封府治中吕子羽等使宋讲和红袄贼攻彭城之胡村寨徐州兵败之乙卯礼部侍郎穆延唿喇勒为汾阳军节度使权元帅右监军岚州元帅𤓰尔佳实伦完复河东丁巳籍濒河埽兵癸亥尚书省言枢密掌天下兵皇太子抚军而诸道又设行院其有功及失律者须白院启东宫至于奏可然后诛赏有司但奏行而已自今军中号令闗赏罚者皆明注诏㫖教令毋容军司售其姦欺上从之以枢密副使驸马都尉布萨安贞为左副元帅权参知政事行尚书省元帅府事伐宋甲子上谕㫖有司京师丏食死于祁寒朕甚悯之给以后苑竹木令居获燠所三年春正月庚午吕子羽至淮宋人不纳而还诏伐宋丙子税民种地亩议行均输戊寅勅和市邉城军需无至配民定镇戍征行军官减资歴月日格壬午大雪上闻东掖有撤瓦声问左右知为丁未葺器物库庑舍上恻然谕主者曰雪寒役人不休可乎姑止之丙戌赫舍哩约赫徳上壕州香山村之捷丁亥谕宣徽皇后生日免百官贺壬辰以大元兵已定太原河北事势非复向日集百官议备御长久之计伐宋捷至上谓侍臣曰此事岂得已哉近日遣使实欲讲和彼既不从安得不用兵也免单丁民户月输军需钱甲午有司请立价以买南征军士所获马上恐失衆心因至败事不聴乙未勅尚书省自今六部禀议常事但可再送不得趣召辩正余应入法寺定㫁而再送犹未当者具以闻下吏治之宰相执政以下皆不得召部寺官部寺官亦不得诣省犯者论违制丁酉邓州元帅府提控罗索有罪减死削爵二月庚子上与太子谋南征帅不得其人叹曰天下之广缓急无可使者朕安得不忧赫舍哩约赫徳败宋人于滁甲辰胥鼎言军中诛赏近制须闻朝廷赏由中出示恩有归可部分失律主将不得即治其罪不可诏尚书枢密杂议宰臣请城守野战将校有罪从七品以下许便宜决罸余悉奏裁上曰七品以下财令治之将权太轻或至误事自今四品以下聴决乙巳攻宋光山县俘其统制蔡从定等光州以兵来援复败之丙午上谓宰臣江淮之人号称选愞然官军攻蔓菁其衆困甚胁之使降无一肯从者我家河朔州郡一遇北警往往出降此何理也丁未勅凡立功将士有居丧者特起复迁授戊申拔宋小江寨杀其统制王大蓬己酉取宋武休闗庚戌元帅右都监承立以绥徳保安之境各获夏人统军司文移来上其辞虽渉不逊而皆有保境息民之言诏尚书省议之宰臣言镇戎灵平等镇近耗夏人数犯疆场此文正缓我尔宜严备御以破姦计上然其言又曰顷近侍还自陜西谓博索已得凤州如得武休闗将遂取蜀朕意殊不然假令得之亦何可守此举盖为宋人渝盟初岂贪其土地邪朕重惜生灵惟和议早成为佳尔髙汝砺乞致仕优诏不允甲寅诏陜西行省从七品以下官许注拟有罪许决罚丁忧待阙随宜任使军官徒以上罪及军事怠慢者巡按御史治之己未行省安贞入宋境破梁县等军擒统制李申之右副元帅完颜萨布左都监约赫徳白石闗平山砦之捷俱至三月丁卯朔陜西兵破宋虎头闗取兴元洋州捷至上大悦庚午破宋人于七口仓甲戌髙丽先请朝贡因遣使抚谕之使还表言道路不通俟平定后议通欵命行省姑示羁縻勿絶其好戊寅蔡州行元帅府右都监完颜哈逹破宋人于海林闗擒统制张时己卯长春节免朝贺提控鄂屯沃哩布败宋人于上津县军还至濠州宋人来拒约赫徳击走之乙酉河南路节镇以上立军器库设使副各一员防刺郡设都监同监各一员完颜哈达败宋人于马岭堡丙戌行省安贞破宋人于石堌山己丑追赐皇后父太尉汴国公彦昌姓温都庚寅攻宋麻城县拔之获其令张倜等辛卯行省安贞破宋兵于涂山壬辰萨布败宋兵于老口镇又败宋人于石鹘崖甲午録用罪废官副元帅富察阿里巴斯御史大夫永钖等七十人诏太原等路州县阙正授官令民推其所爱为长从行省量与职任及运解盐入陜西以济调度命胥鼎兼领其事闰三月丙申朔申明屠宰牛罪律以雄霸以东付权中都经略李奇噜易州以西付权中都西路经畧靖安民治之除遥授金安军节度使完颜和尚故行军副提控𤓰尔佳乌登名庚子皇子平章政事濮王守纯进封英王壬寅叛贼王公喜构宋人取沂州甲辰沂国公主薨辍朝丙午给空名宣勑及金银符付岚州帅𤓰尔佳实伦便宜迁注以招胁从丁未谕枢宻院议晋安东平河中诸郡备兵之䇿庚戌行省左副元帅布萨安贞至自军前入见于仁安殿辛亥少监纽枯禄苏卜实言利害七事甲寅以南伐师还罢南邉州郡籍民为兵者戊午夏人破葭州之通泰砦刺史赫舍哩王嘉努战没壬戌治书侍御史富勒唿上书请选太子师傅甲子胥鼎等各迁官赏南伐之功夏四月丙寅朔裕宿等州置元帅府选陜西歩骑精鋭六千人实京兆戊辰选精鋭六万分屯平凉泾邠干耀等州庚午以秦州防御使钮枯禄古尔锦行元帅府于平凉罢募民运解盐筑京师里城命侯挚董役髙琪总之甲戌以知临洮府事实嘉喀齐喀为元帅左都监行元帅府事于巩州壬午遣近侍四人巡视筑城丁夫时其饮食聴其更休督吏惨酷悉禁止之癸未陜西黒风昼起有声如雷地大震甲申诏河北州县官止令土着推其所爱者充朝廷已授者别议任使乙酉夏人据通秦寨提控纳哈塔迈珠败之己丑林州都统霍成以疑贰诬杀降人论罪当死元帅惟良不欲以杀敌人诛邉将请寛其罸仍请立䕶送降民赏格以杜后患上为之赦成而命有司班赏格焉䕶送十人以上至者迁一官不及者每名赏钱二百缗五十人以上两官百人以上两官杂班任使庚寅以时暑诏朝臣四日一奏事髙汝砺请备防秋之粮宜及年丰于河南州郡验直立式募民入粟上与议定其法而行之同提举𣙜货司王三钖请𣙜油嵗可入银数万两髙琪主之衆以为不便遂止辛卯夏人犯通秦砦元帅完颜哈达出兵安塞堡以擣其巢至隆州夏人逆战官军击之衆溃进薄城俄陷其西南隅㑹日暮还壬辰以同知平阳府事胡天作充便宜招抚使五月乙未朔凤翔元帅府遣兵败宋人于黄牛等堡壬子太白昼见于参六月甲子朔时暑给修城夫病者药饵遣谕元帅哈逹曰以卿干局故有唐邓之委或有侵轶战退不宜逺追第固吾圉以骠骑上将军河南路统军使实嘉纽勒欢为元帅右都监行平凉元帅府事诏赴辽东等处行省给银符及空名宣勅聴便宜处置壬申制沿河戍兵逃亡罪并同征行军人例诏御史中丞完颜伯嘉行枢密院于许州甲戌定防秋将校击毬饮燕之罚李全㓂日照博兴赫舍哩万努败之冦即墨完颜僧夀又败之复莱州戊寅诏陜西签军如河南例曲赦河东南北路丁亥命防御使图克坦福定等帅所部军与沂州民老幼尽徙于邳戊子辽州总领提控唐古果勒帅师复太原府平凉等处地震诏右司諌郭着抚谕其军民秋七月丁酉籍邳海等州义军及胁从归国而充军者人给地三十亩有力者五十亩仍蠲差税日支粮二升号决胜军戊戌上进枢密臣僚谕之曰里城久未毕功尚书欲増调民朕虑妨农况粮储不继将若之何盍改图之枢臣言是役之兴实为大计今功已过半偶值霖潦成功差迟尚书议増丁夫势必验口不令妨业比及防秋当告成矣上曰卿等善为计无贻朕忧庚子以地震曲赦陜西路甲辰置东西南三路行三司乙卯曲赦山东西路丁巳以地震遣图克坦思忠祭地祗于上清宫八月丙寅补阙许古等削官解职丁卯木星犯与鬼东南星戊辰遣礼部尚书杨云翼祭社稷翰林侍读学士赵秉文祭后土于河中府西京行三司李复亨言汝邓冶铁河南北食盐之利木星昼见于栁百有九日乃灭壬申上勅台臣朕处分尚书事或至数日不奉行及再问则巧饰次第以对大臣容有遗忘左右司玩弛台臣当紏今后复尔併罪卿等乃定御史上下半月勾检省中制勅文字大元兵下武州军事判官郭秀死之丁丑缓在京差徭中山治中王善杀权知府事李仲等以叛大元兵下合河县县令乔天翼等死之乙酉命枢宻遣官简岭外诸军之武健者养之彰徳邢洺卫濬怀孟等城弱者罢遣戊子勑侯挚谕三司行部官劝民种麦无种粒者贷之九月甲午诏单州经畧使完颜仲屯宿州与右都监赫舍哩徳同行帅府事丙申唐州从宜𤓰尔佳天成败宋人于桐柏丁酉尚书省请命侯挚广营积贮上不许曰徴敛已多今更规画不过复取于民尔防秋稍缓当量减戍兵用度幸足何至是耶甲辰大元兵徇东胜州节度使伯特乌格死之庚戌命行省胥鼎领兵赴河中壬子真定招抚使武仙请给金银符赏有功从之沿河造战舰付行元帅府冬十月癸亥朔定保举县令能否升黜举主制乙丑用䝉古纲言招集义军各置都统副统等官如贞祐三年制平凉府先以地震被命醮祭方行事庆雪见以图来上遣官覆验得实是日百官奉表称贺丁卯以完颜开权元帅左都监郭文振权右都监并行元帅府事谋复太原壬申定赃吏计罪以银为则癸酉以庆云遣官告太庙甲戌以庆云诏国内己卯大元兵次单州境诏诸路民应迁避兵而不欲者亟遣人以利害晓之癸未里城毕工百官称贺宴宰臣便殿迁右丞挚官一阶赐右丞相琪左丞汝砺参知政事思忠金鼎各一重币三是役上虑扰民募人能致甓五十万者迁一官百万仍升一等平阳判官完颜阿拉左厢讥察霍定和𤼵宋蔡京故居得二百万有竒准格迁赏甲申宰臣请以里城之功建碑㑹朝门从之丁亥大元兵屯绵上壬辰命有司葺闲舍给薪米以济贫民期明年二月罢俟时平则赡之以为常十一月癸巳朔前岚州仓使张祐自夏来归以枢密副使布萨安贞同签院事额尔克行院事于河北乙未以官驴借朝士之无马者乘之仍给刍豆己亥大元兵徇彰徳府辛丑诏朝官七品外路六品以上官二嵗举县令一人户部令史苏唐催租封邱期限迫促民有生刈禾输租者上闻之遣吏按问杖唐五十县令髙希隆减二等尚书以希隆罚轻上曰使臣至外路自非至刚者孰能不从其依前诏甲寅徐州总领纳哈塔禄格大破红袄贼于狄山礼部郎中穆延唿喇勒上疏言事丁巳右丞相髙琪下狱泰安军副使张天翼为贼张林所执以归宋絷之楚州至是逃归授睢州刺史超两官进职一等戊午大元兵平晋安府行元帅府事工部尚书钮枯禄贞死之十二月诛髙琪金史卷十五金史卷十六钦定四库全书金史卷十六元中书右丞相总裁托克托等修本纪第十六宣宗下四年春正月壬辰朔诏免朝丙申金安军节度使行元帅府事𤓰尔佳实伦除名丁酉大元兵下好义堡霍州刺史伊喇阿里哈等死之诏赠官有差庚戌宋步骑十余万围邓州闻援兵至夜焚营去招抚副使珠格伊埒图追及之夺其俘还壬子昼晦有顷大雷电雨以风癸丑戸部侍郎张师鲁上书请遣骑兵数千及春淮蜀并进以挠宋丙辰以武仙遥领中京留守进官一阶三月辛丑议迁睢州治书侍御史富勒唿奉诏相视京东城池还言勿迁便乃止癸卯长春节诏免朝乙巳林州元帅惟良擒叛人单仲李俊诛之降其党卢广己酉以吏部尚书李复亨参知政事南京兵马使珠嘉赛音行懐孟帅府事辛亥进平章政事髙汝砺为尚书右丞相监修国史封寿国公参知政事李复亨兼修国史平章政事陜西行尚书省胥鼎进封温国公致仕壬子红袄贼于忙儿袭据海州经畧使完颜辰尔以兵击败忙儿复取之甲寅木星犯鬼宿积尸气夏四月庚申朔诏御史中丞完颜伯嘉提控防城事癸亥安武军节度使柴茂破红袄贼于枣强祁州经畧使段増顺破叛贼甄全于唐县夏人犯边元帅实嘉喀齐喀破之乙丑以彰徳卫辉滑濬诸州𨽻河南路转运司以河南路转运司为都转运视中都増置官吏戊辰禘于太庙大元遣赵瑞攻陷孟州提控鲁徳王安复大名府以参知政事巴古拉权尚书右丞左副元帅元帅左都监承立为右监军权参知政事同行尚书省元帅府于京兆庚辰东平元帅府总领提控富察善尔破红袄贼于聊城壬午命六部捡法以法状亲白部官听其面议大理寺如之五月壬辰定二品至三品立功迁官格癸巳红袄贼寇乐陵盐山横海节度使王福连击败之张聚来寇又败之甲午上击鞠于临武殿丙申以时暑免常朝四日一奏事丁酉谕工部暑月停工役癸卯大元兵徇隩州丙辰大元兵徇兖州泰定军节度使完颜威赫死之六月丙寅遣人招张柔丁卯诏减监察御史四员戊辰山东民侨居者募壮士五百人益东莒公燕宁军月犯土星己巳太白昼见于张百八十有四日乃伏甲戌制诸仓塲库院巡䕶军受提举仓塲司及监支纳官弹压京畿不雨勑有司閲狱杂犯死罪以下皆释之丁丑大元遣杨在攻下大名乂攻开州及东明长垣等县己卯祈雨庚辰宋人方子忻来归有司处之郑州上曰吾民奔宋者彼例衣食之彼来归者不善视之或复逃归漏泄机事命増子忻廪给有司优遇之元帅右监军权参知政事承立上封事秋七月辛卯宋人及红袄贼犯河朔诸郡皆降独沧州经畧使王福固守会益都贼张林来攻福乃叛降林帅府请讨之是日雨癸丑林州行元帅府遣总领严禄等讨红袄贼于彰徳府生擒伪安抚使王九诏参知政事李复亨为宣慰使御史中丞完颜伯嘉副之循行郡县劝农以乌库哩仲端等使大元八月戊午朔严实成江王赟据济南山东招抚髙居实遣人招严实于青崖砦获其欵以闻李全犯东平府监军王庭玉败之擒其伪安化军节度使张林庚申髙阳公张甫请増兵守冀州上谕枢宻颍州民渡淮为宋军者凡十村可追索主者惩一二以诫其余庚午勑掌兵官不听举县令夏人陷会州刺史乌库哩世显降甲戌陜西行省报龛谷败夏人之捷乙亥上谕宰臣河南水菑唐邓尤甚其被菑州县已除其租余顺成之方止责正供和籴杂徴并免仍自今嵗九月始停周嵗桑皮故纸折输流民佃荒田者如上优免丙子陜西行省与夏人议和戊寅定选补亲军法己卯罢葭州招抚司壬午陜西路行省承裔报定西州之捷丙戌以随路诸军戸徙河南京东西南路各设捡察使副恒山公武仙降大元九月戊子诏遣官于河南陜西选亲军辛卯进章宗实録戊戌大元穆唿哩屯军真定置总领元帅府于归徳以寿州陈留两镇兵属之庚子夏人入定西州壬寅宋人屯皂郊堡行军提控完颜伊都击败之大元遣达唿等来癸卯夏人来侵甲辰滕州招捕提控夏义勇讨红袄贼败之乙巳诏参知政事李复亨提控刍粮事己酉夏人陷西宁州尚书省都事布萨讷木舍布坐诛驸马都尉图克坦寿春夺官一阶杖六十癸丑更定安泊逃亡军人罪及捕获赏格甲寅宋人出秦州及夏人来侵丙辰巩州行元帅府事实嘉喀齐喀报定西州之捷冬十月壬戌大元遣䝉古达唿额哩埒来己卯陜西东路行省报绥徳州之捷泗州元帅府言红袄贼一月四入寇掠人畜而去庚辰上击鞠于临武殿辛巳授红袄贼时青滕阳公本处兵马总领元帅兼宣抚癸未京西山寨各设守御使副令本路帅府总之谕陜西行省图复会州上撃鞠于临武殿十一月丁亥朔免越王永功朔望朝参易水公靖安民为其下所杀戊子黄陵冈经畧使乌库哩沙珲等以战阵失律伏诛壬辰木星昼见于翼积六十有七日伏夜又犯灵台第一星甲午河南水遣官劝课更浮山县名忠孝戊戌诏复卫绍王王爵仍加开府仪同三司壬寅山东东路军户徙许州命行东平总管府治之判官一人分司临颍乙巳诏柴茂权元帅左都监盖仁贵摄右都监同行元帅府于真定是月大元穆唿哩国王以兵围东平十二月甲戌祈雪礼部郎中权左司諌穆延唿喇勒上封事戊寅诏军官许月击鞠者三次以习武事庚辰腊享于太庙乙酉镇南军节度使温特赫思敬上书钱币税赋二事五年春正月丙戌朔免朝丁亥世宗忌日谒奠于启庆宫戊子拓南京诸河逋户旧耕官田给军戸壬辰议御西夏及南伐事谕皇太子以东平御敌方畧甲午谕枢宻院南伐事更当详议其便撰故卫王事迹如海陵庶人例丁酉大元兵攻天井闗戊戌宋人袭泗州西城提控王禄死之辛丑太白书见于牛二百三十有二日伏乙巳诏诸道兵集蔡州己酉伐宋庚戌山东行省报东平之捷二月丙辰朔置招抚司于单州曲赦东平府庚申诏伐宋以内族惟弼权同签枢宻院事行院于中京沃哷哈达权元帅府右都监行元帅府于蔡息纳哈塔降福权签枢宻院事行院于宿州富珠哩达哈权元帅右都监完颜额琳副右都监行元帅府于唐邓戊辰罢懐州行元帅府复置招抚司与孟州经畧司并受中京行枢宻院节制辛未布萨安贞以兵出息州破宋人于浄居山寺拔黄土闗癸酉以旱灾曲赦河南路丙子禁京城兵器元帅赫舍哩约赫徳破宋兵复泗州进逼濠州至涡口乏粮而还西城癸未以旱灾诏中外三月丙戌朔上御仁安殿祈雨仍望祭于北郊庚寅宋人围唐邓行元帅府事完颜额琳力战却之前邓州千戸富珠哩摩啰欢自拔归国额琳便宜迁其官三阶授同知唐州事乞正授以示信从之乙未罢河南路行三司丙申参知政事图克坦思忠进尚书右丞兼修国史以太子詹事布萨毅夫为参知政事谕宰臣曰今奉御奉职多不务采访外事闻章宗时近侍人秩满以所采事定升降今亦宜预为攷覈之法以激劝之戊戌长春节免朝己亥夏因叛人窦赵儿之招入据来羗城富珠哩和卓以重赏诱胁从人为内应督兵急攻城抜之省试经义进士考官于常额外多放乔松等十余人有司奏请驳放上已允㝷复遣谕松等曰汝等中选而复黜不能无动于心方今乆旱恐伤和气今特思放汝矣庚子赐林州行元帅府经厯官康琚进士及第琚以武阶乞赴廷试故有是命丙午以旱筑坛祀雷雨师壬子雨四月己未山东行省䝉古纲言东莒公燕宁战败而死宁所居天胜砦据险宁亡衆无所归变在朝夕权署其提控孙邦佐为招抚使洪果乌页为总领以抚其衆遣使请命勑有司议之辛酉祷雨于太庙丙寅布萨安贞破宋黄蕲等州壬申俘宋宗室男女七十余口献于京师癸酉诏亲军中武举第而受职需次者仍执旧役廪给循常阙至发遣辛巳监察御史刘从益以弹劾失当夺官一阶罢之诏定进士中下甲及监官散阶至明威者举充县令法五月甲申朔日有食之戊戌宋人据楚邱官军复之庚子纳喇吉逊伏诛告人赵鋭升职四等壬寅陜西元帅完颜萨布遣使来献晋安平阳之捷方议其赏御史乌库哩唿噜劾其纵将士卤掠不副主上除乱捄民之意乞正其罪上以萨布有功诏勿问赏议亦寝癸卯唐州守将额琳为元帅萨布犹子与宋人战唐州境上为宋人所败死者七百余人匿之而以捷闻御史纳兰发其事上以萨布故亦不之罪而以是意谕之乃称纳兰敢言録其功付有司秩满考最癸丑东平内徙命䝉古纲行省于邳州王庭玉行帅府于黄陵冈六月甲寅朔尚书省奏驸马都尉安贞反状上閲奏虑其不实谓平章政事英王守纯曰国家诛一大臣必合天下后世公议其令覆按之乙丑遣使谕晋阳公郭文振上党公完颜开各守疆土同心济难毋以细故启衅端误国事戊寅布萨安贞坐谋反并其三子皆伏诛己卯越王永功薨庚辰辍朝壬午上亲奠子殡所秋七月己亥义勇军叛据砀山县庚子诏増给徐州清口等处戍兵衣粮己酉砀山贼夜袭永城县行军副总领髙琬败之命䝉古纲併力讨捕辛亥单州招抚刘琼乞移河南粮济其军诏给之八月壬子朔罢黄陵冈招抚司上谕尚书省砀山叛军家属囚归徳旬余不给粮恐伤其生宰臣奏已给之矣又谕枢宻河北艰食民欲南来者日益多速今渡之毋致殍死癸亥林懐帅府邀击红袄贼于伏恩村败之甲子诏南征溃军复归而能力战者依出界立功格赏之乙丑宋人掠沈邱杀县令甲戌命有司除逋户负租毋徴见戸九月甲申以京东嵗饥多盗遣御史大夫赫舍哩唿实黙为宣慰使往安抚之更定监察御史违犯的决法丁亥诏州府及军官捕盗慢职四品以下宣慰使决之三品以上奏裁戊子増授隰州招抚使轩成官改授西省节制乙巳崇进驸马都尉定国公图克坦公弼薨庚戌嵗星犯左执法右丞相髙汝砺乞致仕诏温留之冬十月癸丑进汝砺官荣禄大夫命布萨毅夫行尚书省于京东督诸军刍粮乙卯太医侯济张子英治皇孙疾用药瞑眩皇孙不能任遂不疗罪当死上曰济等所犯诚宜死然在诸叔及弟兄之子便应准法行之以朕孙故杀人所不忍也命杖七十除名尚书省言司县官贪暴不法部民逃亡既有决罚他县停匿亦宜定罪随处土民乆困徭役客户贩鬻坐获厚利官无所歛亦宜稍及客户以寛土民行院帅府幕职虽无部衆亦尝赞画戎功而推赏止进官一阶宜听主将保奏第功行赏上皆从其请戊午遣亲军讨河南羣盗辛酉大元兵攻绥徳州壬戌夏人复侵龛谷甲子勑监察所弹事同列不可预闻着为令丁卯夏人犯定西积石之境戊寅分京畿戍卒万二千河中民兵八千以许州元帅赫舍哩鹤寿将之屯潼闗西十一月癸未陜西东路行省报安塞堡败夏人之捷甲申谕太府减损食品庚寅募民兴南阳水田壬辰太子亲王百官表贺安塞堡之捷却之乙未夏人攻龛谷宋人攻蕲县红袄贼掠宿州辛丑诏蠲徐邳宿泗等州逋租官民有能垦辟闲田除来年科徴归徳亳寿颍停阁逋戸租外仍蠲三之一逋戸田庐有司募民承业禁其毁损以俟来复蒲城县民李文秀等谋反伏诛壬寅宋人焚颍州执防御判官而去是日相国寺火大元兵攻延安十二月辛亥朔以大元兵下潼闗京兆诏省院议之壬子罢辟举县令法丁巳礼部侍郎乌克逊仲端翰林待制安庭珍使北还各迁一阶庚申罢河南义军丁卯诏罢新签民军减枢宻院掌兵官及京城戍兵仍谕行院帅府毋擅増设补签辛未罢行总管府及招讨统军检察等司定宋人来归赏格及诈诱征防军人逃亡罪法癸酉元帅哈达迈珠及其将士以延安功特赏赉之仍下诏奖谕闰月辛巳朔大元兵徇鄜州保大军节度使完颜鲁尔锦权元帅左都监赫舍哩鹤寿右都监富察罗索遥授金安军节度使钮祜禄资禄皆死之乙酉提控珠嘉耀珠破沈邱贼于陈瓦丙戌颁诏抚谕河南土寇戊子荧惑犯轩辕己丑孙瑀及捕盗官乌肯彻招降泰和县贼二千人诏斩其首恶余皆释之同知保静军节度使郭澍以徴粮失期诬杀平民坐诛辛卯官军复葭州癸巳通逺军节度使富珠哩和卓削官甲午月犯荧惑丙申红袄贼夜入䝉城县县官失其符印军民死者甚衆贼大掠而去戊戌镇星画见于轸己亥𤼵兵捕京东盗太白昼见于室壬寅发上林署粟振贫民陈亳等州鹿邑城父诸县盗蠭起趣枢府遣官讨之捕盗军所过残民遣御史一人按视军所获牛有司以官钱收赎戊申诏定招捕土寇官赏格己酉更造兴定宝泉毎一贯当通宝四百贯元光元年春正月庚戌朔免朝辛亥世宗忌辰谒奠于启庆宫元帅惟弼破红袄贼于张骞店壬子遣官垦种京东西路三路水田甲寅禁非边闗急速事无驰𫝊有滥乘者州县径白省部四方馆从御史台外路从分按御史治之诏陜西西路行省徙京兆者兵退还治平凉防州刺史巴延实喇以弃城伏诛郑州防御使费摩洋格同知防御使瓜尔佳实伦除名西面节度使巴古珠夺官一阶丁卯下诏抚谕京东百姓壬子诏徙中京唐邓商虢许陜等州屯军及诸军家属赴京兆同华就粮屯二月乙酉陜西西路行省请以厚赏募河西诸番部族寺僧图复大通城命行省枢宻院筹之癸巳上谕宰臣宋人以重兵攻平舆褒信我师力战却之又侦知其事状之详若俟帅府上功推赏岂急于劝奖之道其遣清望官赍空名宣勑覈实给之乙未诏谕河南陜西大元兵屯葭州壬寅权定行省枢府元帅府辄杖左右司经厯司官罪法甲辰上念鄜延被兵又延安受围尝𤼵民粟给军诏除延安鄜坊丹葭绥徳税租仍令有司儥其粟直不足者许补官戊申恒州军变万户唿延棫等千余人杀掠城中焚庐舍去己酉遣元帅左监军额尔克行元帅府事节制三路军马伐宋同签枢宻院事时全行院事副之三月辛酉宋人掠确山县之刘村丙寅嵗星犯太微左执法戊辰枢宻院委差官贾天安疏陈利害壬申尚书右丞图克坦思忠以病马输官冐取髙价御史劾之有司以监主自盗论死上顾惜大体降陈州防御使癸酉提控李师林败夏人于永木岭郭文振表近得俘者言南北合兵将攻河南陜西诏枢宻备御夏四月辛巳以金吾卫上将军劝农使额尔克签枢宻院事置大司农司设大司农卿少卿丞京东西南三路置行司并兼採访事壬午大元兵攻陵川县丁酉林懐路行元帅府事惟良削官两阶罢之更定辟举县令之法而复行之戊戌籍丁忧待阙追殿等官备防秋丁未行枢宻院报淮南之捷五月戊申朔大元兵屯隰吉翼等州壬戌额尔克时全军大败甲子额尔克以败绩当死上数责之勉其后效命朘官两阶丁卯召致政胥鼎等赴省议利害壬申时全伏诛六月戊寅朔造舟运陜西粮由大庆闗渡抵湖城癸未大赦陈州防御使吕子羽坐乏军兴自尽制诸监官及八品以下职事丁忧待阙任满遥授者试补侍卫亲军命各路司农司设捕盗方畧丁酉红袄贼掠柳子镇驱百姓及驿马而去提控张瑀追击夺所掠还伪监军王二据黎阳县提控王泉讨之复其城七月庚戌大元将阿勒楚尔屯其衆晋安冀州之境丙辰上党公完颜开复泽州己未归徳行枢宻院王庭玉报曹州破红袄贼之㨗庚申定监当官选法河北羣盗犯封邱开封界令枢宻院御捕甲子京东总帅赫舍哩约赫徳请自今行院帅府幕职有过得自决之不允戊辰红袄贼袭徐州之十八里砦又袭古城桃园官军破之乙亥太白昼见经天与日争光八月丁丑定西征将士官赏有差己卯彗星见西方甲申増定蔵匿逃亡亲军罪及告捕赏格积石州番族叛附于夏巩州提控尼玛哈萨兰讨之获羊千口进尚膳诏却之以彗星见改元大赦谕㫖宰臣曰赦书已颁时刻之间人命所系其令将命者速往计期而至以大司农巴古拉为参知政事癸巳河间公伊喇重嘉努髙阳公张甫兵复河间府是日报捷者始达上以道途梗塞报者艰虞命厚赏之夏人入徳顺壬寅祈雨九月丙午朔以左右警巡使兼弹压谕陜西行省备边壬子约赫徳请以兵由寿州渡淮擣宋巢穴不从乙卯议经畧淮南己巳宋人掠遂平县之石砦店复侵南阳唐州提控瓜尔佳玖珠败之冬十月丁丑夏人掠徳顺之神林堡壬午宋张惠攻零子镇为鄂尔多所败虏其禆将二人河中府万户孙仲威执其安抚使阿布哈唿喇勒据城叛陜西行省遣将讨平之癸未复曹州甲申上猎于近郊诏免百官送迎且勿令治道以劳百姓庚寅徙彰徳招抚使杜先军于卫州乙未大元兵下荣州之胡壁堡及临晋庚子诏所司巡䕶避兵民资产甲辰以京兆官民避兵南山者多至百万诏兼同知府事完颜霆等安抚其衆十一月丁未大元兵徇同州定国军节度使李复亨同知定国军节度使额尔克死之甲寅京东总帅约赫徳报临淮破宋兵之㨗戊辰大元䝉古布哈攻凤翔府十二月乙亥朔上谓皇太子曰吾尝夜思天下事必索烛以记明而即行汝亦当然以河中治中侯小叔权元帅府右都监许便宜行事乙酉迁同知平阳府事史咏龙虎卫上将军赐号守节忠臣权行平阳公府事丁亥叠州总管青伊克卒特命其子角袭职诏谕近侍局官曰奉御奉职皆少年不知书朕忆曩时置説书人日为讲论自古君臣父子之教使知所以事上者其复置己丑兰州提控唐古昉败夏人于质孤堡大元以大军攻凤翔二年春正月甲辰朔诏免朝贺乙巳世宗忌日谒奠于启庆宫右丞相汝砺乞致政上面谕使留大元兵下河中府权元帅右都监侯小叔复之壬子寿州防御使完颜鼐尔夺官四阶甲寅上谕宰臣曰向有人言便宜事卿等屡奏乞作中㫖行之帝王从諌足矣岂可掠人之美以为已出哉戊午四方馆使李竒鲁以罪罢宰臣请以散地覊縻之上曰此辈豪杰正湏诚待若以术制适使自疑但不畀军政外补何害授竒鲁桓州刺史乂谓鬻爵恩例有丁忧官得起复者是教人以不孝也何为着此令哉丁卯大元兵复下河中府二月甲戌朔皇后生辰诏免贺礼己卯丞相汝砺朝会免拜设榻殿下久立赐休壬午诏军官犯罪旧制更不任用今多故之秋人才难得朕欲除大罪外徒刑追配有武艺善掌兵者量才复用其令尚书省议以闻丁亥大赦己亥凤翔围解实嘉喀齐喀加金紫光禄大夫升左监军特授大名府海鲁克繖明安完颜仲元加光禄大夫升右监军特授河北东路推必喇明安各赐金鞶带有差三月甲辰朔宋人龚汝阳壬子诫谕平章英王守纯崇饮癸丑以河中府推官嘉勒斡权元帅右都监代领侯小叔军甲寅上谓宰臣人有才堪任事其心不正者终不足贵丞相汝砺对曰其心不正而济之以才所谓虎而翼者也虽古圣人亦未易知上以为然丙辰长春节免朝以户部尚书实嘉乌新为参知政事兼修国史辛酉禁茶壬戌诏以鳯翔战功及颁赏等级徧谕诸郡甲子以完颜伯嘉权参知政事行尚书省于河中府辛未诏职官犯罪非死罪除名遇赦幸免有才干者中外并用夏四月癸酉朔复霍州汾西县诏给空名宣勅迁赏将士之有功者丙子设京兆南山安抚司丁丑故鳯翔万戸完颜绰哈以死节赠懐逺大将军授刺史职其父恕除以功例赏外迁两官升职二等己夘遣官閲河南帅府见兵籍闲官豪右亲丁及辽东河北客戸为军庚子募西山猎戸为军五月癸夘朔始造元光重寳丙午复河中府及荣州遣人持檄招前恒山公武仙乙夘权平阳公史咏复霍州及洪洞县丁巳始造元光珍货同银行用戊午以檄招东平严实己未参知政事毅夫言胁从人号忠孝军而置㳂淮者所为多不法请防闲之上曰人心无常顾驭之何如尔驭之有术逺方犹且听命况此辈乎不然虽左右亦难防闲正在廓开大度而已若是而不能致太平者命也庚申签河南路寄居官民充军辛酉徙晋阳公郭文振兵于孟州甲子徙权平阳公史咏兵于解州河中府六月乙亥京东总帅报淮南之捷丁亥罢行省所置监察御史兼弹压之职戊子议遣人招李全严实张林甲午诏罢河中行省置元帅府辛丑遥授静难军节度使延扎哈玛尔等以保凤翔功进官秋七月壬寅朔夏人犯积石州羗界寺族多陷没惟臧博寺僧堪布扎巴萨木及达纳寺僧班珠尔拒而不从诏赏诸僧钤辖正将等官给以廪禄乙巳遣兵守卫解州盐池庚戌以空名宣勑迁赏诸部降人壬子除市易用银及银与宝泉私相易之禁癸丑勑诸御史曰𤨏细事非人主所宜诘然凡涉姦弊靡不有闗国政者比闻朝官及承应人月给俸粮多杂糠土有司所收岂有是物哉至于出纳斗斛亦小大不一此皆理所不容者而台官初不问事事湏朕言之安用汝曹也乙卯丹凤门坏丁巳扬布族之古渠们等叛归夏兀帅瓜尔佳瑞𤼵兵讨之以捷闻御史中丞师安石言制敌二事戊午宰臣方对次有司奏前奉御温都太平卒上大骇曰朕屡欲授太平一职毎以事阻今仅授之未数日而亡岂非天邪因谓宰臣曰海陵时有䕶卫二人私语一曰富贵在天一曰由君所赐海陵窃闻之诏授言由君所赐者以五品职意谓诚由己也而其人以疾竟不及授章宗秋还闻平章张万公薨叹曰朕回将拜万公丞相而遂不起命也乙丑诏籍陜西路侨居官民为军八月辛未朔邳州从宜经畧使纳哈塔禄格等率都统金山颜俊以沂州百余人入省署杀行尚书省䝉古纲据州反壬申诏赏京兆路官军保全南山诸谷之功以所全人数多寡为等第千人以上官一阶三千人以上两阶五千人以上三阶仍陞职一等能以力战䕶之者又増一阶战没者就以赠之甲戌遣官持空名宣敕谕以重赏招纳哈塔禄格拒命即命约赫徳合行院兵讨灭之乙亥火星入鬼宿中掩积尸气乙酉诏能捕反贼禄格者除见定官外仍与世袭穆昆丙戌遣官分行蔡息陈亳唐邓裕诸州洎司农司州县吏同议凡民丁相聚立砦避兵与各巡检军相依者五千戸以上置砦长一员百戸増副一员仍先迁一官能安民弭盗劝农者论功注授九月庚子朔日有食之宋人入寿州钮祜禄博诺力战却之壬寅枢宻院奏提控珠嘉算绰和破宋人之功甲辰宋人攻南阳丙午约赫徳报桃园淮阳捷并以纳哈塔鲁尔锦结搆李全之状来告戊申降人孙邦佐自李全军中归遥授知东平府兼山东西路兵马都总管官军与宋人力战于胡陂而却之提控珠格绰尔遇害癸丑纳哈塔禄格所署伪都统乌库哩赛罕瓜尔佳瑠珠等来归己未赠珠格绰尔银青光禄大夫丙寅扎木雅唿噜等拔邳州南城丁卯权御史中丞师安石等劾英王守纯不实付有司论罪㝷诏免而责谕之冬十月癸酉徙晋阳公郭文振等兵于卫州乙亥制行枢宻院及元帅府农隙之月分番巡徼校猎月不过三次丁丑上猎于近郊己卯祫于太庙壬午火星犯灵台乙酉上猎于近郊辛卯诏石壕店沔池永宁县各屯兵千人壬辰滕州人时明谋反伏诛戊戌唐邓行元帅报淮南之捷十一月己亥朔红袄贼伪监军徐福等来降进约赫徳官一阶赐金币有差辛丑总帅约赫徳报邳州之捷函叛人禄格首以献开封县境有虎咥人诏亲军百人射杀之赏射获者银二十两而以内府药赐伤者丙午邳州红袄贼三千来降初拟置诸陈许之间上以为若辈虽降家属尚在河朔余党必杀之所得者寡而被害者衆亦复安忍不若命使抚谕加以官赏而遣之还果忠于我虽处河朔岂负我邪且余衆感恩将有效顺者矣戊午以上党公完颜开之请谕开及郭文振史咏王遇张道卢芝等各与所邻帅府相视可耕土田及濒河北岸之地分界而种之以给军饷辛酉巩州行元帅府报会州破夏人之捷十二月己巳朔徙㳂淮巡检边军于内地癸酉以空名宣命金银符给完颜开赏功辛巳诏延安土人充司县官义军使者选人代之量免其民差税邳州民丁死战阵者各赠官一阶归徳徐邳宿泗永亳颍寿等州复业及新地民免差税二年见戸一年尝供给邳州者复免一年之半睢州陈留杞县免三之一丁亥上不豫免朝戊子皇太子率百官及王妃公主入问起居己丑复入问起居庚寅上崩于宁徳殿寿六十有一上疾大渐暮夜近臣皆出惟前朝资明夫人郑氏年老侍侧上知其可託诏之曰速召皇太子主后事言絶而崩夫人秘之是夜皇后及贵妃龎氏问安寝合龎氏阴狡机慧常以其子守纯年长不得立心鞅鞅夫人恐其为变即绐之曰上方更衣后妃可少休他室伺其入遽钥之急召大臣传遗诏立皇太子始启户出后妃𤼵䘮皇太子方入宫英王守纯已先入皇太子知之分遣枢宻院官及东宫亲卫军官伊喇布哈集军三万余于东华门街部署既定命䕶卫四人监守纯于近侍局乃即皇帝位于柩前壬辰宣遗诏是日诏赦中外明年正月戊戌朔改元正大谥大行曰继天兴统述道勤仁英武圣孝皇帝庙号宣宗三月庚申葬徳陵赞曰宣宗当金源末运虽乏拨乱反正之材而有励精图治之志迹其勤政忧民中兴之业盖可图也然而卒无成功者何哉良由性本猜忌崇信御奖用吏胥苛刻成风举措失当故也执中元恶此岂可相者乎顾乃懐其援立之私自除亷陛之分悖礼甚矣髙琪之诛执中虽云除恶律以春秋之法岂逃赵鞅晋阳之责既不能罪而遂相之失之又失者也迁汴之后北顾大元之朝日益隆盛智识之士孰不先知方且狃于余威牵制羣议南开宋衅西启夏侮兵力既分功不补患曽未数年昔也日辟国百里今也日蹙国百里其能济乎再迁遂至失国岂不重可叹哉金史卷十六金史卷十七钦定四库全书金史卷十七元中书右丞相总裁托克托等修本纪第十七哀宗上哀宗讳守绪初讳守礼又讳宁嘉蘓宣宗第三子毋曰明恵皇后王氏赐姓温都氏仁圣皇后之女兄也承安三年八月二十三日生于翼邸仁圣无子养为已子泰和中授金紫光禄大夫宣宗登极进封遂王授秘书监改枢密使贞祐初庄献太子守忠薨立皇孙鑑为皇太孙寻又薨四年正月己卯立守礼为皇太子仍控制枢密院事诏畧曰子以母贵遂王守礼地邻冡嫡庆集元妃立为皇太子其典礼有司条具以闻四月甲午用太子少保张行信言更赐名守绪元光二年十二月庚寅宣宗崩辛卯奉遗诏即皇帝位于柩前壬辰诏大赦畧曰朕迷先帝之遗意有便于时欲行而未及者悉奉而行之国家已有定制有司往往以情破法使人罔遭刑宪今后有本条而不遵者以故入人罪罪之草泽士庶许令直言军国利害虽涉讥讽无可采取者并不坐罪正大元年春正月戊戌朔诏改元正大庚子上居庐百官始奏事秘书监权吏部侍郎富察和卓改桓州刺史左司员外郎尼玛哈华山改同知桢州军州事逐二姦臣大夫士相贺邠州节度使伊喇玛纳布贡白兎诏曰得贤臣辅佐年谷丰登此上瑞也焉事此为令有司给道里费纵之本土礼部其徧谕四方使知朕意丁巳诏朝臣议修复河中府礼部尚书赵乗文太帝卿杨云翼等言陜西民方疲敝未堪力役遂止戊午上始视朝大司农守汝州防御使李蹊为太常卿权参知政事平车政事荆王守纯罢判睦亲府参知政事布萨乌锦罢充大行山陵使尊皇后温都氏元妃温都氏皆为皇太后号其宫一曰仁圣一曰慈圣百官入贺于隆徳殿是日大风飘端门瓦特嘉喀齐喀权枢密副使有男子服麻衣望承天门且笑且哭诘之则曰吾笑笑将相无人吾哭哭金国将亡羣臣请寘重典上持不可曰近诏草泽诸人直言虽涉讥讪不坐法司唯君门非笑哭之所重杖而遣之南阳民布陈谋反伏诛三月荧惑犯左执法戊申奉安宣宗御容于孝严寺辛亥丞相高汝砺薨癸丑葬宣宗于徳陵甲寅起复邠州节度使致仕张行信为尚书左丞以延安帅臣完颜哈达战御有功授金虎符权参知政事行尚书省事于京兆兼统河东两路夏四月癸酉宣宗祔庙大赦中外荧惑犯右执法五月戊戌平章政事巴古拉薨癸卯枢密副使完颜萨布为平章政事权参知政事实嘉乌新为尚书右丞太常卿李蹊为翰林承旨仍权参政甲辰赐策论进士富珠哩察罕以下十余人及第经义进士张介以下五人及第戊申赐词赋进士王鹗以下五十人及第诏刑部登闻检皷院毋鎻闭防䕶聼冤者陈诉六月甲戌宰执请击鞠上以新䘮不许辛卯立妃图克坦氏为皇后遣枢密判官伊喇布哈率兵至光州榜谕宋界军民更不南伐秋七月己亥诏谕百官各勤乃职癸卯补修大乐九月枢密判官伊喇布哈复泽潞𫉬马千匹冬十月戊午夏国遣使来修好十二月乙巳桓州刺史富察和卓有罪伏诛甲寅宣宗小祥烧饭于徳陵改定辟举县令法以六事课县令京东西南陜西设大司农司兼採访公事京师大司农总之左丞张行信言先帝诏国内刑不上大夫治以廉耻丞相高琪所定职官犯罪的决百余条乞改依旧制上欲彰先帝之羙畧施行之二年春正月甲申没黄黒之祲夏四月辛卯朔恒山公武仙自真定府来奔起复致仕莘国公胥鼎为平章政事行省事于卫州进封英国公甲午京畿旱遣使虑囚钧许州大雨雹丁酉宿郑州雨伤麦五月丁丑以旱甚责已避正殿减膳赦罪蘓椿自大名来奔诏置椿许州秋七月都水富察玛哈雅纳杀人免死除名八月巩州元帅田瑞反行省军围之其毋弟实格杀瑞出降赦其罪以为泾州节度使世袭明安九月夏国和议定以兄事金各用本国年号遣使来聘奉国书称弟冬十月以夏国修好诏中外新军政改总领为都尉己酉以诛田瑞诏中外癸亥遣礼部尚书鄂屯良弼大理卿费摩钦甫侍御史乌克逊𢎞毅为夏国报成使国书称凡乙亥面谕台諌完颜蘓哷陈䂓曰宋人轻犯邉界我以轻骑袭之冀其惩创通好以息吾民尔夏人从来臣属我朝今称弟以和我尚不以为辱果得和好以安吾民尚欲用兵乎卿等宜悉朕意伊喇布哈及宋人战于光州获马数千杀人千余而还内族王嘉努故杀鲜于主簿权贵多救之者上曰英王朕兄敢妄挞一人乎朕为人主敢以无罪害一人乎国家哀弱之际生灵有几何而族子恃势杀一主簿吾民无主矣特命斩之诏有司为死节士十有三人立褒忠庙禁宿泗青口廵邉官兵毋复擅杀过淮红衲军诏赵秉文杨云翼作龟镜万年录三年春正月丁巳朔夏国遣使来贺三月陜西旱平章政事胥鼎复请致仕不许诏尚书省议省减用度夏四月辛卯亲享于太庙郕国夫人车经御路过庙前驭者乘马二婢坐车中俱不下诏系狱杖之幸丑以旱遣官祷于济渎癸卯祈于太庙禁繖扇河南大雨雹己酉遣使虑囚遣使捕蝗五月己未大雨宋兵掠夀州境癸亥永州桃园军失利死者四百人乙丑大雨壬申诏谕隩州赵甫等能以土地来归当任使之六月辛卯京东大雨雹螑尽死壬子诏谕高丽及辽东行省格绷额讨反贼万嘉努赦胁从者秋七月庚午平章政事英国公胥鼎薨八月伊喇布哈复曲沃及晋安辛卯诏设益政院于内廷以礼部尚书杨云翼等为益政院説书官日二人直备顾问冬十月丁酉夏使来报哀十一月庚申议与宋修好戊长又议之己巳宋忠义军夏全自楚州来归楚州王义深张惠范成进以城降封四人为郡王辛未改楚州为平淮府以夏全等来降赦诸路从宋及淮楚官吏军民并其家属甲戌遣使夏国贺正旦丙子夏以兵事方殷来报各停使聘大元兵征西夏平中兴府召陜西行省及陜州总帅完颜额尔克灵寳总帅赫舎哩约赫徳赴汴议兵事谕陜西两省凡戎事三品以下官聴以功过赏罚之银二十五万两从其给赏遣中大夫完颜履信为弔祭夏国使四年春正月壬戌增筑中京城浚汴城外濠二月布哈约赫徳复平阳执知府李齐勤𫉬马八千三月签劳效官充军有怨言遂不果用诏以银赎平阳虏𫉬男女分赐官军者聴自便大元兵平徳顺府节度使爱新摄府判马肩龙死之大元兵复下平阳己巳征夏税二倍夏五月丁丑议乞和于大元大元兵平临洮府总管图们唿图克们死之陜西行省进三策上策自将出战中䇿幸陜州下䇿弃秦保潼闗不従六月戊申朔遣前御史大夬完颜哈昭为议和使丙辰地震太白入井赐词赋经义卢亚以下进士第秋七月大元兵自凤翔徇京兆闗中大震工部尚书师安石为尚书右丞壬辰以中丞乌克逊布希祭酒费摩阿古岱兼司农卿签民军劝率富民入保城聚兼督秋税令百姓知避迁之计丁酉赦陜西东西两路赐民今年租八月庚戌诏有司罢遣防备丁壮修城民夫军须差𤼵应不急者权停己巳万年节同知集贤院史公奕进大定遗训待制吕造进尚书要略是日大风落左掖门䲭尾壊丹鳯门扉陨霜杀禾李全自益都复入楚州㩀之遣总帅完颜额尔克元帅庆善努守盱𣅿与全战于龟山败绩冬十月辛酉右拾遗李大节右司諌陈䂓劾同判睦亲府事萨哈连姦赃不报壬戌外台监察御史諌猎上怒以邀名卖直责之诏赠徳顺府死事爱新马肩龙等官以淮南王爵招李全十一月乙未未时日上有二白红贯之丁酉猎于近郊十二月真授李蹊参知政事大元兵下商州王子遣使安抚陜西以牛千头赐贫民五年春正月丁丑亲祭三庙庚辰遣知开封府事完颜莽伊蘓如大元弔慰丙戌议击盱眙辛卯以龟山之败降元帅庆善努为定国军节度使二月乙巳朔大寒雷雨雪木之华者尽死癸丑诏有司塑临洮总管图们唿图充们像入褒忠庙书死节子孙于御屏量材官使之三月甲戌朔羣臣请依祖宗故事枢密院聴尚书省节制不从乙酉监察御史乌库哩布噜鲁劾近侍张文夀张仁寿李麟之受馈遗曲赦其罪而出之夏四月甲辰朔以御史言三姦不已凡四日不视朝八日议放还西夏人口丙寅右丞师安石薨亲衞军王耀尔酗酒杀其孙大理寺当以徒刑特命斩之五月癸巳定国军节度使庆善努以受赂夺一官六月壬戌以旱赦杂犯死罪已下秋七月戊子同判睦亲府事萨哈连出为中京留守行枢密院事八月乙卯以旱遣使祷于上清宫甲子参知政事慱索为尚书右丞太常卿延扎舒噜权参知政事増筑归徳行枢密院拟工役数百万诏遣权枢密院判官白华喻以农夫劳苦减其工三之二以节制不一併卫州帅府于恒山公府命白华往经画之九月庚寅雨足始种麦冬十一月辛巳进宣宗实录十二月庚子朔日有食之完颜莽伊苏以奉使不軄免死除名壬子完颜纳新改侍讲学士充国信使以陜西大寒赐军士柴炭银有差京兆凤翔府司竹监进竹令分给之六年春二月丙辰枢密院判官伊喇布哈权枢密副使耀州刺史李兴有战功诏赐玉兎鹘带金器以丞相完颜萨布行尚书省事于闗中召平章政事完颜哈达还朝伊喇布哈率忠孝军总领完颜陈和尚忠孝军一千骑驻邠州遣白华驰喻布哈以用兵之意诏枢密更给忠孝军马匹以渐调发都尉司步卒及忠孝马军屯京西以白华専备军须三月乙亥忠孝军总领陈和尚有战功授定逺大将军平凉府判官世袭穆昆夏五月陇州防御使舒穆噜栋尔进黄鹦鹉诏中外方献珍竒违物性损人力令勿进秋七月罢陜西行省军中浮费八月丙申伊喇布哈再复泽潞九月洮河兰㑹元师延扎哈玛尔进西马二匹诏曰卿武艺超絶此马可充战用朕乘此岂能尽其力既入进即尚廐物也仍以赐卿冬十月乙未朔伊喇布哈东还令陈和尚率陜西归顺马军屯钧许大元兵驻庆阳界诏陜西行省遣使奉羊酒币帛乞缓师请和十一月遣使钧许选试陜西归顺人得军二千以艺优者充忠孝军次充和尔和军十二月乙未诏副枢布哈总帅赫舍哩约赫徳权签枢宻院事完颜额尔克杀庆阳罢附京猎地百里听民耕稼七年春正月副枢布哈总帅约赫徳权签院事额尔克解庆阳之围以额尔克屯邠州布哈约赫徳还京兆夏五月释清口宋败军三千人愿留者五百人以屯许州余纵遣之赐经义词赋李瑭以下进士第秋七月以平章政事哈达权枢宻副使八月赐陜西死事之孤盐引及绢仍量材任使大元兵围武仙于旧卫州冬十月己未朔平章哈达副枢布哈引兵解卫州围上登承天门搞军哈达布哈并世袭穆昆伊喇布哈权叅知政事同哈达行省事于阌乡以备潼闗八年春正月大元兵围鳯翔遣枢宻院判官曰华右司郎中𤓰尔佳巴喇玛谕阌乡行省进兵哈达布哈以未见机㑹不行复遣白华谕哈达布哈将兵出闗以解鳯翔之围又不行夏四月丁巳朔赦全免京西路军需钱一年旱灾州县差税从实减贷大元兵平鳯翔府两行省弃京兆迁居民于河南留庆善努守之五月李全妻杨妙真以全䧟没于宋构浮梁楚州北欲复宋雠遣哈达布哈屯桃源界滶河口以傋侵轶宋八里庄人拒其主将纳哈达布哈诏改八里庄为镇淮府秋七月宋将焚浮梁九月丙申慈圣宫皇大后温都氏崩遗诘园陵制度务从俭约大元兵驻河中府庆善努弃京兆东还召哈达布哈赴汴议引兵趋河中府惧不敢行还陜州出帅至冷水谷而归大元兵攻河中府哈达布哈遣元帅王敢率兵万人救之冬十月右丞相萨布致仕十一月丁未大元进兵饶风闗由金州而东省院议以逸待劳未可与战上谕之曰南渡二十年所在之民彼田宅鬻妻子竭肝脑以养军今兵至不能逆战止以自护京城纵存何以为国天下其谓我何朕思之熟矣存与亡有天命惟不负吾民可也乃诏诸将屯军襄邓十二月己未塟明惠皇后河中府破权签枢宻院事草火额尔克死之元帅板于额尔克提败卒三千走阌乡诏赦将佐以下杖额尔克二百以死哈达布哈率诸军入邓州杨沃衍陈和尚武仙皆引兵来㑹出屯顺阳戊辰大元兵渡汉江而北丙子哈达布哈将兵御于禹山之前大元兵分趋汴京京师戒严是夜二鼔哈达布哈引军还邓州大元兵蹑其后尽获其辎重天兴元年春正月壬午朔日有两珥大元兵道唐州元帅完颜两罗索与战襄城之汝坟败绩两罗索走汴京遣完颜莽伊苏等部民丁万人决河水卫京城癸未置尚书省枢宻院于宫中以便召问起前元帅瓜尔佳实伦权昌武军节度使行元帅府事哈达布哈引军自邓州赴汴京乙酉以点检瓜尔住萨哈为总帅将兵三万巡河渡权近侍局使图克坦长乐监其军起进京诸邑军家属五十万口入京丙戌大元兵定河中由河清县白坡渡河丁亥长乐萨哈引兵至封邱而还戊子左司郎中钖黙爱实上书请斩长乐萨哈以肃军政不从都尉乌凌阿唿图一军自潼闗入援至偃师闻大元兵渡河遂走登封少室山壬辰卫州节度使完颜萨尼雅布弃城走汴甲午修京城楼橹及守御备大元兵薄郑州与白坡兵合屯军元帅马伯坚以城降防御使乌浚阿耀珠死之乙未大元游骑至汴城丁酉大雪大元兵及两省军战钧州之三峯山两省军大溃哈逹陈和尚杨沃衍走钧州城破皆死之枢宻副使布哈就执寻亦死武仙走宻县自是兵不复振己亥徐州行省完颜庆善努引兵入援义胜军校侯进杜正张兴率所部北降庆善努入睢州庚子御端门肆赦改元开兴辛丑潼闗守将李平以关降大元壬寅扶沟民钱大亨李钧叛杀县令王浩及簿尉庚戌许州军变杀元师𤓰尔佳实伦钮祜禄全周苏椿等以城䧏大元二月壬子朔庆善努谋走归徳至阳驿店遇大元兵徐帅完颜乌里力战而死庆善努被擒使招京城不从睢州刺史张文夀弃城从庆善努皆死之甲寅大元兵徇临涣摄县令张若愚死之戊午次卢氏关陜行省总帅两军及奈蓝帅府军弃潼关而东与之遇大雪未战而溃行省图克坦乌登总帅纳哈塔和硕败死完颜重喜降斩于马前郡尉郑倜杀都尉苗英亦䧏秦蓝总帅府经厯商衡死之大元兵下睢州庚申翰林待制冯延登使北来归乙丑大元兵攻归徳庚午起复右丞相致任萨布为左丞相括京师民军二十万分𨽻诸帅人月给粟一石五斗三月丁亥大元军平中京留守萨哈连投水死甲午命平章攻事博索宿上清宫枢密副使喀齐喀宿大佛寺以备缓急大元遣使自郑州来谕䧏使者立出国书以授译火译史以授宰相跪进上起立受之以付有司书索翰林学士赵秉文衍圣公孔元措等二十七家及归顺人家属布哈妻子绣女弓匠鹰人又数十人庚子封荆王子额尔克为曹王议以为质密国公璹以曹王㓜请代上慰遣之不聼其代壬寅尚书左丞李蹊送曹王出质谏议大夫费摩阿古岱太府监国世荣为讲和使户部侍郎杨慥权参知政事分军防守四城大元兵攻汴城上出承天门抚西面将士千户刘夀语不逊诏释勿问癸卯上复出抚东面将士亲傅战伤者药于南薰门下仍赐巵酒出内府金帛器皿以赏战士乙巳凤翔府礟军万户王阿噜樊乔来归己酉造革车三千两已而不用置局养无家俘民夏四月癸丑兵士李新有功擢四方馆使元帅刘益叱其子战死丁巳遣戸部侍郎杨仁奉金帛诣大元兵乞和戊午又以珍异往谢许和癸亥明恵皇后陵被发失柩所在遣中官往视之至是始得以兵䕶宫女十人出迎朔门奉柩至城下设御幄安置是夜复葬之戮郑倜妻子甲子御端门肆赦改元天兴诏内外官民能完复州郡者功赏有差出金帛酒炙犒饫军士减御膳罢冗员放宫女上书不得称圣改圣旨为制旨释镐厉王卫绍王二族禁锢聴自便乙丑百官初起居于隆徳殿前丙寅以尚书省兼枢密院事丁卯放宫女聴以衣装自随金珠留犒士卒汴京解严歩军始出封邱门采薪蔬己巳建咸都尉完颜鄂伦同大元使摩多入城庚午见使臣于隆徳殿放宫女如前辛未开郑门聴百姓男子出入甲戌御承天门大飨将士闻有声屈者乃还宫乙亥有诏止奏事许州进樱桃五月辛巳迁民告出城者以万数萨布博索不聴乙酉以南阳郡王子思烈行尚书省于邓州召援兵丙戌拜天于大庆殿诏博索致仕放京城四面军李辛不奉诏丁亥凿洧川漕渠寻罢之冯延登以奉使有劳授礼部侍郎戊子裕州镇防军将领贺徳希率西军二千人入援放迁民出京辛卯大寒如冬密国公璹薨汴京大疫凡五十日诸门出死者九十余万人贫不能葬者不在是数癸巳杨春入㩀亳州观察判官刘均死之卒丑上御香合面责宰相乙巳将相受保城爵赏六月庚戌朔诏百官举大将衆举刘益不能用癸丑飞虎军二百人夺封邱门出奔甲寅以出师锢门禁乙卯博索开渠于私第东丙辰闵官马杀瘠者以食丁巳丰绅据徐州图克坦伊都走宿州推张兴行省事庚申塞京城四门以便守御壬戌国安用入徐州杀张兴推豊绅为元帅以主州事己巳诏赠御侮中郎将完颜陈和尚镇南军节度使立褒忠庙碑权参知政事扬慥罢辛未复修汴城以疫后园户僧道医师粥棺者擅厚利命有司倍征之以助其用甲戌宿州镇防千户高拉格李宣杀节度使赫舍哩阿古父子请行省图克坦伊都主帅事伊都不从率将吏西走至谷熟遇大元军死之乙亥左丞李蹊送曹王与其子仝俱还丁丑恒山公武仙杀士人李汾七月庚辰朔兵刅有火辛巳军士挝登闻皷乞将刘益癸未尚书右丞延扎舒噜罢吏部尚书完颜纳新为参知政事甲申飞虎军士申福蔡元擅杀北使唐庆等三十余人于馆诏贳其罪和议遂絶乙酉都人扬言欲杀博索宻诏遣卫士护其家丙戌军士毁博索别墅萨尼雅布妄杀市人之过其门者以靖乱丁亥拜天于承天门下出内府及两宫物赐军士或子下令招军辛夘签民为兵巩昌民百二十人赴援乙未宿州帅重僧努称国安用降遣近侍直长因世英等持诏封安用为兖王行京东等路尚书省事赐姓完颜改名用安新军有挝登闻鼓者杖杀之乙巳金木火太阴㑹于轸翼丙午参知政事完颜思烈恒山公武仙巩昌总帅完颜唿沙唿率诸将兵自汝州入援以喀齐喀为枢宻使将兵一万应之命左丞李蹊劝谕出师乃行八月己酉朔喀齐喀屯杏花营益兵五千始进屯中年故城庚戌发丁丑五千运粮饷喀齐喀军辛亥完颜思烈遇大元兵于京水遂溃武仙退保留山思烈走御寨中京元帅左监军任守贞死之喀齐喀弃辎重奔至郑门聚兵乃入甲寅免喀齐喀为庶人籍其家以赐军士降监军长乐为符宝郎丁巳释奠孔子戊午括民间粟己未借图克坦乌登完颜重喜纳哈塔和硕家赀前仪封今魏璠上言巩昌师完颜仲徳沉毅有逺谋请奉命往召不报戊辰免府试起复前大司农侯挚为平章政事进封萧国公行京都路尚书省事己巳挚帅兵至封邱将士将溃挚止之乃与衆还汴壬申听无军家口出京甲戌金木星交乙亥卖官及许买进士第丙子诏罢括粟复以进献取之丁丑京城民杨兴入赀授延州刺史戊寅刘仲温入赀授许州刺史金史卷十七金史卷十八钦定四库全书金史卷十八元中书右丞相总裁托克托等修本纪第十八哀宗下九月戊寅朔诏减亲衞军己丑军士杀郑门守者出奔壬辰起上党公张开及临淄郡王王义深广平郡王范成为元帅以前御史大夫完颜哈昭权参知政事乙未以牓召民卖放下年军需钱上戸田租如之辛丑夜大雷工部尚书富聂逊震死闰月戊申朔遣使以铁劵一虎符六大信牌十织金龙文御衣一玉鱼带一弓矢二赐兖王完颜用安其父母妻皆赠封之又以世袭宣命十郡王宣命十玉兎鹘带十付用安其同盟可赐者即赐之辛亥遣张开干色辛刘益髙显率歩军䕶陈留通许粮道罢贫民进献粮戊午招乡导己未有箭射入宫中书姦臣姓名两日再得之辛酉再括京城粟以御史大夫哈昭㸃检图克坦伯嘉等主之丙寅括粟使者兵马都总领完颜玖珠以粟有蓬稗杖杀孝妇于省门十月以前司农卿李焕飞语诏左丞李蹊戸部侍郎杨慥系狱将以军储失计坐罪俄蹊慥并除名而止籍慥家赀焕遂权戸部尚书寻赦残欠粮其应以粮事系者皆释之诏徴诸道军期以十二月一日入援十一月丁未朔赐贫民粥平章政事侯挚致仕左司郎中钖黙爱实以言事忤近侍送有司寻释之己酉卫州军校白昼取丰备仓米壬子京城人相食癸丑诏曹门宋门放士民出就食壬戌召诸将相入议事兖王用安率兵至徐州元帅王德全闭城不纳会刘安国与宿帅重僧努引兵入援至临涣用安使人刼杀之攻徐州乆不能下退保涟水制使因世英以用安不赴援还至宿州西遇大元兵死之丙寅河解元帅权兴宝军节度使赵伟袭据陜州以叛杀行省阿布哈努色尔以下凡二十一人诬布哈努色尔等反状以闻上知其寃不能直其事就授伟元帅左监军兼西安军节度使行总帅府事伟寻亦归北十二月丙子朔以事𫝑危急遣近侍即白华问计华对以纪季以酅入齐之义遂以为右司郎中甲申诏议亲出乙酉再议于大庆殿上欲以官努髙显刘益为元帅不果是日除拜扈从及留守京城官以右丞相枢密使兼左副元帅萨布平章政事权枢密使兼右副元帅博索右副元帅兼枢密副使权参知政事恩楚兵部尚书权尚书左丞李蹊元帅左监军行总帅府事图克坦伯嘉等率军扈从参知政事兼枢密院副使完颜纳绅枢密副使兼知开封府权参知政事萨尼雅布里城四面都总领戸部尚书完颜珠赫外城东面元帅博斯唿南面元帅珠嘉耀珠西面元帅崔立北面元帅冨珠哩迈努等留守除拜既定以京城付之擢魏璠为翰林脩撰如邓州招武仙入援丁亥上御端门发府库及两府器皿宫人衣服赐将士戊戌官努阿里哈谋立荆王不果朝廷知其谋置不问庚子上发南京与太后皇后诸妃别大恸行次公主苑太后遣中官持米肉徧犒军士辛丑至开阳门外麾百官退诏谕戍兵曰社稷宗庙在此汝等壮士也毋以不预进发之数便谓无功若保守无虞将来功赏顾岂在战士下闻者皆洒泣是日巩昌元帅完颜唿沙唿至自金昌为上言京西三百里之间无井灶不可往东行之议遂决以为尚书右丞从行遂次陈留壬寅次杞县癸卯次黄城丞相完颜萨布之子安春有罪伏诛甲辰次黄陵冈乙巳诸将请幸河朔从之二年正月丙午朔济河北风大作后军不克济丁未大元兵追击于南岸元帅完颜珠尔贺德希死之建威都尉完颜额埓春降己酉上哭祭战死士于北岸皆赠官斩额埓春二弟以殉赦河朔招集兵粮议取卫州元帅富察官努将忠孝军千人东面元帅髙显果毅都尉钮祜禄耀珠领军万人为前锋至蒲城庚戌上次沤麻冈平章政事博索元帅哈萨喇乌逹布继至辛亥博索引兵攻卫州不克乙卯闻大元兵自河南渡河至卫之西南遂退师丁巳战于白公庙博索败绩弃军东遁元帅刘益上党公张开亦遁并为民家所杀益部曲王全降戊午上进次蒲城复还魏楼村李辛自汴京出奔伏诛己未上以博索谋夜弃六军渡河与副元帅和尔和六七人走归德庚申诸军始知上已往遂溃辛酉司农大卿富察世逹元帅完颜唿图出归德西门奉迎上入归德赦在府囚军民普覃一官赐进士终场王辅以下十六人出身遣奉御珠嘉塔克实布后弟图克坦肆喜往汴京奉迎两宫博索还自蒲城聚兵于大桥不敢入壬戌遣使召博索数其罪下之狱籍其家财以赐将士曰汝辈冝竭忠力毋如斯人误国人予金一两七日博索及其子唿图哩皆死狱中右丞相萨布致仕右丞完颜唿沙唿行省事于徐州官努再请率兵北渡纽勒欢不可遣归德知府行戸部尚书冨察世逹都转运使张俊民如陈蔡取粮以元帅李琦王壁䕶之戊辰安平都尉京城西面元帅崔立与其党韩铎药安国等举兵为乱杀参知政事完颜纳新枢密副使完颜萨尼雅布勒兵入见太后传令立卫王子从恪为梁王监国即自为太师军马都元帅尚书令寻自称左丞相都元帅尚书令郑王弟倚平章政事侃殿前都㸃检其党富珠哩察罕御史中丞韩铎副元帅兼知开封府折希颜药安国漳军努完颜哈逹并元帅师肃左右司郎中贾良兵部郎中兼右司都事又署工部尚书温特赫额实吏部侍郎刘仲周并为参知政事宣徽使鄂屯舜卿为尚书左丞戸部侍郎张正伦为尚书右丞左右司都事张节为左右司郎中尚书省掾元好问为左右司员外郎都转运知事王天祺怀州同知康瑭并为左右司都事开封官李禹翼弃官去戸部主事郑着召不起是日右副㸃检温都阿里左右司员外郎聂天骥御史大夫费摩阿古岱谏议大夫左右司郎中乌克逊纳新左副㸃检完颜阿萨尔奉御莽格讲议冨察琦并死之遂送欵大元军前癸酉大元将苏布特进兵汴京甲戌立閲随驾官属军民子女于省署及禁民间嫁娶括京城财两宫值变不果行塔克实布以其父耀珠肆喜以其妻夺门而出至归德上怒二人皆斩于市乙亥遣右宣徽提点近侍局事伊喇宁古如徐州相地形察仓库虚实白华如邓州召兵二月丙子朔鱼山张瓛杀元帅完颜唿图行省唿沙唿自率兵讨之会从宜严禄诛瓛乃还括城中粮知归德府事实嘉纽勒欢为枢密副使权参知政事留元帅官努忠孝军四百五十人都尉马用军二百八十余人发余军赴宿徐陈三州就粮三月乙丑实嘉纽勒欢乞尽散卫兵出城就食官努私与国用安谋邀上幸海州不从蔡帅乌库哩镐以粮四百余斛至归德表请临幸上遣学士乌库哩布希以幸蔡之意谕其州人戊辰官努以忠孝军为乱杀马用遂杀尚书左丞李蹊参知政事实嘉纽勒欢㸃检图克坦长乐从官右丞已下三百余人上赦官努暴纽勒欢罪状以官努为枢密副使权参知政事左右司郎中张天纲为戸部侍郎权参知政事己巳官努真授参知政事兼左副元帅官努以上居照碧堂禁诸臣无一人敢奏对者上日悲泣言曰自古无不亡之国不死之主但恨朕不知用人致为此奴所囚耳遂与内局令宋珪等谋诛官努夏四月壬午徐州行省完颜唿沙唿执王德全并其子诛之及其党王琳杨璝钖黙延夀召经厯商瑀用之鱼山从宜严禄叛归涟水庚寅陈州都尉李顺儿杀行省钮祜禄纳新及招抚使刘天起送欵于崔立张俊民李琦奔汴京王壁还归德癸巳崔立以梁王从恪荆王守纯及宗室男女五百余人至青城皆及于难甲午两宫北迁甲辰邓州节度使伊喇瑗以其城叛与白华俱亡入宋六月己卯官努及其党阿里哈博济皆伏诛上御双门赦忠孝军以安反侧遂决䇿迁蔡诏蔡息陈颍各以兵来迓中京留守权参政乌凌阿唿图弃城奔蔡壬午中京破留守兼便宜总帅强伸死之戊子召徐州行省完颜唿沙唿赴行在所以穆延乌登代行省事郭恩为总帅兼节度使辛卯上发归德留元帅王壁守之壬辰次亳州癸巳以亳州节度使王进同知节度使王賔征民丁运铁甲糗粮留权参政张天纲董之就迁有功将士临淄郡王王义深据灵壁望口寨以叛遣近侍直长钮祜禄温绰将徐宿兵讨之义深败走涟水入宋丙申亳州镇防军崔富格杀守臣王賔等张天纲以便宜授富格节度使罢运铁甲糗粮州人乃安己亥上入蔡州诏尚书省为书召武仙会兵入援徐州行省穆延乌登赴蔡州起复右丞相致仕萨布代行省事七月癸卯朔曲赦蔡州管内杂犯死罪以下官吏军民普覃两官经应办者更迁一官弛门禁通衆货蔡人便之乙巳以乌库哩镐为御史大夫总帅如故张天纲为御史中丞仍权参政完颜药师为镇南军节度使兼蔡州管内观察使戊申左右司郎中乌库哩布希兼息州刺史权元帅右都监行帅府事征行元帅权总帅罗索签枢密院事己酉选室女备宫中使令已得数人以右丞唿沙唿谏留识文义者一人余听自便乙卯遣魏璠征武仙兵丁巳护卫布希舒噜负祖宗御容至自汴勑有司奉安于干元寺前御史大夫富蔡世逹西面元帅博斯唿自汴来归辛酉武仙刼将士谋取宋金州至淅水衆溃行六部尚书卢芝侍郎石玠谋归蔡州仙追芝不及遂杀玠丁卯定进马迁赏格又定括马罪格以签枢密院事权参政穆延乌登领其事遣使分诣诸道选兵会于蔡己巳以富察世逹为吏部侍郎权行六部尚书八月癸酉朔以秦州元帅钮祜禄乌展权参知政事行省事于陜西谕以蜡书期九月征兵与上会于饶风闗欲出宋不意以取兴元甲戌大元使王檝谕宋还宋以军䕶其行青山招抚卢进得逻吏言以闻上为之惧丁丑上閲兵于见山亭癸未元帅楚㺹复立夀州于䝉城诏迁赏有差州县官皆真授乙酉大元召宋兵攻唐州元帅右监军乌库哩黑汉死于战主帅富察某为部曲兵所食城破宋人求食人者尽戮之余无所犯宋人驻兵息州南丙戌诏权参政穆延乌登签枢密院事罗索行省院于息州丁亥乌库哩镐权参知政事乌凌阿唿图为殿前都㸃检庚寅初设四隅机察官壬辰息州行省穆延乌登以兵袭宋人于中渡店斩获甚衆乙未万年节州郡以表来贺二十余所辛丑设四隅和籴官及惠民司以太医数人更直病人官给以药仍择年老进士二人为医药官九月癸卯朔假蔡州都军致仕内族阿古岱同签大睦亲府事使宋借粮入辞上谕之曰宋人负朕深矣朕自即位以来戒饬边将无犯南界边臣有自请征讨者未尝不切责之向得宋一州随即付与近淮隂来归彼多以金币为赎朕若受财是货之也付之全城秋毫无犯清口临阵生𫉬数千人悉以资粮遣之今乘我疲敝据我夀州诱我邓州又攻我唐州彼为谋亦浅矣大元灭国四十以及西夏夏亡及于我我亡必及于宋唇亡齿寒自然之理若与我连和所以为我者亦为彼也卿其以此晓之至宋宋不许戊申鲁山元帅元志率兵入援赐以大信牌升为总帅庚戌以重九拜天于节度使㕔羣臣陪从成礼上面谕之曰国家自开创涵养汝等百有余年汝等或以先世立功或以劳効起身被坚执鋭积有年矣今当厄运与朕同患可谓忠矣比闻北兵将至正汝等立功报国之秋纵死王事不失为忠孝之鬼往者汝等立功常虑不为朝廷所知今日临敌朕亲见之矣汝等勉之因赐巵酒酒未竟逻骑驰奏敌兵数百突至城下将士踊跃咸请一战上许之是日分军防守四面及子城以总帅富珠哩罗索守东面内族承麟副之参知政事乌库哩镐守南面总帅元志副之殿前都㸃检乌凌阿唿图守西面忠孝军元帅蔡巴尔副之忠孝军元帅权殿前右副㸃检王善尔守北面元帅赫舍哩柏夀副之遥授西安军节度使兼殿前右卫将军行元帅府事钮祜禄温绰守东南元帅左都监𤓰尔佳当格副之殿前右卫将军权左副都㸃检内族色埒黙守子城都尉王爱实副之辛亥大元兵筑髙垒围蔡城己未括蔡城粟辛酉禁公私酿酒十月戊寅更造天兴宝会辛巳纵饥民老稚羸疾者出城癸未徐州守臣郭恩杀官吏以叛行省萨布死之甲申给饥民船听採城濠菱芡以食戊子征诸道兵辛卯上閲射于子城中者赏麦有差丙申殿前左副都㸃检温都察逊战殁戊戌赐义军战殁被创者麦十一月辛丑朔以右副都㸃检珠勒根伊实拉为宣差镇抚都弹压别设弹压四员副之四隅机察亦𨽻焉宋遣其将江海孟珙帅兵万人献粮三十万石助大元兵攻蔡十二月甲戌尽籍民丁防守括妇人壮徤者假男子衣冠运大石上亲出抚军丁丑大元兵决练江宋兵决柴潭入汝水己卯大元兵破外城宿州副总帅高拉格战殁辛巳以总帅富珠哩罗索殿前都㸃检乌陵阿唿圗皆权参政都尉完颜承麟为东面元帅权总帅己丑大元兵堕西城上谓侍臣曰我为金紫十年太子十年人主十年自知无大过恶死无恨矣所恨者祖宗传祚百年至我而絶与自古荒淫暴乱之君等为亾国独此为介介尔又曰古无不亡之国亡国之君往往为人囚絷或为俘献或辱于阶庭闭之空谷朕必不至此卿等观之朕志决矣都尉王爱实战殁礟军总帅王鋭杀元帅𤓰尔佳当格率三十人降大元庚寅以御用器皿赏战士甲午上微服率兵夜出东城谋遁及栅不果战而还乙未杀尚厩马五十匹官马一百五十匹犒将士三年正月壬寅册柴潭神为䕶国灵应王甲辰以近侍分守四城戊申夜上集百官传位于东靣元帅承麟承麟固譲诏曰朕所以付卿者岂得已哉以肌体肥重不便鞍马驰突卿平日趫㨗有将畧万一得免祚𦙍不絶此朕志也己酉承麟即皇帝位百官称贺礼毕亟出捍敌而南靣已立宋帜俄顷四靣唿声震天地南靣守者弃门大军入与城中军巷战城中军不能御帝自缢于幽兰轩末帝退保子城闻帝崩率羣臣入哭谥曰哀宗哭奠未毕城溃诸禁近举火焚之奉御经实收哀宗骨瘗之汝水上末帝为乱兵所害金亡赞曰金之初兴天下莫彊焉太祖太宗威制中国大槩欲效辽初故事立楚立齐委而去之宋人不竞遂失故物熙宗海陵济以虐政中原觖望金事几去天厌南北之兵挺生世宗以仁易暴休息斯民是故金祚百有余年由大定之政有以固结人心乃克尔也章宗志存润色而秕政日多诛求无艺民力浸竭明昌承安盛极衰始至于卫绍纪纲大坏亡征已见宣宗南渡弃厥本根外狃余威连兵宋夏内致困惫自速土崩哀宗之世无足为者皇元功德日盛天人属心日出爝息理势必然区区生聚图存于亡力尽乃毙可哀也矣虽然在礼国君死社稷哀宗无愧焉金史卷十八金史卷十九钦定四库全书金史卷十九元中书右丞相总裁托克托等修本纪第十九世纪景宣皇帝讳宗峻本讳胜额太祖第二子母曰圣穆皇后唐古氏太祖元妃宗峻在诸子中最嫡天辅五年乌赫哩贝勒杲都统诸军取中京帝别领哈济明安受金牌既克中京遂与杲俱袭辽主于鸳鸯泺辽主走隂山耿守忠救西京帝与宗翰等击走之西京城南有浮敌先据之下射士卒多伤帝曰先取是则西京可下既而攻浮图克之遂下西京太祖崩帝与兄宗干率宗室羣臣立太宗天会二年薨熙宗即位追上尊谥曰景宣皇帝庙号徽宗改葬兴陵海陵弑立降熙宗为东昏王降帝为丰王世宗复尊熙宗庙谥尊帝为景宣皇帝子哈喇常胜扎拉哈喇是为熙宗睿宗立德显仁启圣广运文武简肃皇帝讳宗尧初讳宗辅本讳鄂尔多大定上尊谥追上今讳魁伟尊严人望而畏之性寛恕好施惠尚诚实太祖征伐四方诸子皆总戎旅帝常在帷幄天辅六年太祖亲征太宗居守黄龙府安福格诱新降之民以叛帝与乌古鼐讨平之南路军帅和硕台以赃败帝往閲实之咸称平允天会五年宗望薨帝为右副元帅驻兵燕京十一月分遣诸将伐宋帝发自河间徇地淄青宋马括兵二十万至乐安帝率师击破之闻宋主在扬州时东作方兴留大军夹河屯田而还军山西二月伊喇古破宋台宗隽宋忠军五万于大名明日再破之𫉬宗隽忠而还冀州人乘夜出兵袭卓哩营卓哩击败之宋主奉表请和密书以诱契丹汉人诏伐宋帝发自河北降滑州取开德府攻大名府克之河北平初伐宋河北河东诸将议不决或欲先定河北或欲先平陜西太宗两用其䇿而宗翰来会于濮既平河北遂取东平及徐州尽得宋人江淮运致金币在徐州官库者分给诸军而刘豫遂以济南降使巴尔斯等袭宋主于扬州而宋主闻之比巴尔斯至扬州前夕已渡江矣宋主乃贬去帝号再以书来请存社稷语在宗翰传中既而宗弼追宋主宋主渡江入于杭州复遯入海宗弼乃还于是罗索所下陜西城邑辄叛宗翰等曰前讨宋故分西师合于东军而陜西五路兵力雄劲当併力攻取令逹兰抚定江北宗弼以精兵二万先往洛阳以八月往陜西或使宗弼遂将以行或宗辅宗翰宗尹中以一人往上曰罗索往者所向辄办今专征陜右岂倦于兵而自爱邪卿等其戮力焉由是诏帝往是时宋张浚兵取陜西帝至洛水治兵张浚骑兵六万歩卒十二万壁富平帝至富平罗索为左翼宗弼为右翼两军并进自日中至于昏暮凡六合战破之耀州鳯翔府皆来降遂下泾渭二州败宋经畧使刘倪军于瓦亭原州降萨里罕破德顺军静边寨宋泾原路统制张中孚知镇戎军李彦𤦺以城降宋秦鳯路都统制吴玠军于陇州境上招讨都监马五击走之降一县而还帝进兵降甘泉等三堡取保川城破宋熙河路副总管军三万𫉬马千余㧞安西等二寨熙州降分遣左翼都统阿里布右翼都统宗弼招抚城邑之未下者遂得巩洮河乐西宁兰廓积石等州定远和政甘谷宁洮安陇等城寨及镇堡番汉营部凡四十余于是泾原熙河两路皆平萨里罕降庆阳府慕洧以环州降既定陜西五路乃选骑兵六千使萨里罕列屯冲要于是班师与宗翰俱朝京师立熙宗为安班贝勒帝为左副元帅十三年行次妫州薨年四十陪葬睿陵追封潞王谥襄穆皇统六年进冀国王正隆二年追赠太师上柱国改封许王世宗即位追上尊谥立德显仁启圣广运文武简肃皇帝庙号睿宗二年改葬于大房山号景陵显宗体道𢎞仁英文睿德光孝皇帝讳允恭本讳唿塔噶世宗第二子母曰明德皇后乌凌阿氏皇统六年丙寅嵗生体貌雄伟孝友谨厚大定元年十一月世宗即位于东京乙酉封楚王置官属十二月从至中都二年四月己卯赐名允廸五月壬寅立为皇太子世宗谓之曰在礼贵嫡所以立卿卿友于兄弟接百官以礼勿以储位生骄慢日勉学问非有召命不湏侍食帝上表谢专心学问与诸儒臣讲议于承华殿燕闲观书乙夜忘倦翼日辄以疑字付儒臣校证九月庚子诏东宫三师对皇太子称名少师以降称臣十一月庚子生辰百官贺于承华殿世宗赐以袭衣良马赐宴于仁政殿皇族百官皆与自后生辰世宗或幸东宫或宴内殿嵗以为常十二月辛卯奏曰东宫贺礼亲王及一品皇族皆北面拜伏臣但答揖伏望天慈听臣答拜庶惇亲亲友爱之道世宗从之以为定制世宗闻儒者郑松贤松先为同知博州防御事致仕起为左谕德诏免朝参令辅太子读书松以友谕自处帝常顾松使取服带松对曰臣忝谕德不敢奉命帝改容称善遂益加礼遇每出猎获鹿辄分赐之四年九月纳妃图克坦氏行亲迎礼故事大驾卤簿天子乘玉路皇太子卤簿乘金路六年世宗行自西京还都礼宫不知皇太子自有卤簿金路乃请太子就乘大驾缀路行在天子之前上疑其非礼详閲旧典礼官始觉其误于是礼部郎中李邦直员外郎李山削一阶太常少卿武之才太常丞张子羽博士张榘削两阶顷之礼官议受册谒谢太庙服常朝服乘马世宗曰此与外官礼上后谒诸神庙无异海陵一时率意行之何足为法大册与三嵗祫享当用古礼为是孔子曰礼与其奢也宁俭不当轻易如此又曰右丞苏保衡虽汉人不通经史参政石琚通经史而不言前日礼官既已削夺犹不惧邪其具前代典礼以闻朕将择而处之乆之将授太子册宝仪注备仪仗告太庙上曰朕受尊号谒谢乃用故宋真宗故事常朝服乘马皇太子乃用备礼前后不称甚无谓也谓右丞相良弼左丞守道曰此卿等不用心所致良弼等谢曰臣愚虑不及此上复曰此文臣因循故也是年十月甲申祫享于太庙行亚献礼七年帝有疾诏左丞守道侍汤药徙居琼林苑临芳殿调治八年正月甲戌改赐名允恭庚戌受皇太子册宝帝上表谢九年五月世宗命避暑于草泺隋王永功从行其应从行者皆给道路费帝奏曰远去阙廷独就凉地非臣子所安愿罢行世宗曰汝体羸弱山后髙凉故命汝往丁丑百官奉辞于都城之北再拜帝答拜是月百官承诏具牋问起居六月百官问起居如前八月乙酉至自草泺百官迎谒于都城之北如送仪丙戌入见世宗曰吾儿相别经夏极甚思忆也九月诏皇太子供膳勿月支嵗给五千万十年八月帝在承华殿经筵太子太保夀王爽启曰殿下颇未熟本朝语何不屏去左右汉官皆用女直人帝曰谕德赞善及侍从官曷敢辄去爽乃揖而退帝曰宫官四员谓之谕德赞善义可见矣而反欲去之无学故也有使者自山东还帝问民间何所苦使者曰钱难最苦官库钱满有露积者而民间无钱以此苦之帝曰贮之空室虽多奚为谓戸部尚书张仲愈曰天子富藏天下何必独在府库也因奏曰钱在府库何异铜鑛在野乞流转使公私俱利世宗嘉纳诏有司议行之十一月丁亥有事于圜丘帝行亚献礼十二年五月世宗闻德州防御使唿喇谋叛因曰朕于亲亲之道未尝不笃而辄敢如此帝徐奏曰叔唿喇性荒纵眈娱乐而无子嗣忽如此狂谋望更閲实之十月己未祫享于太庙帝摄行祀事十二年十月承诏与赵王永中曹王永功猎于保州定州十一月甲午还京师十四年四月乙亥世宗御垂拱殿帝及诸王侍侧世宗论及兄弟妻子之际世宗曰妇言是听而兄弟相违甚哉帝对曰思齐之诗曰刑于寡妻至于兄弟以御于家邦臣等愚昧愿相励而修之因引棠棣华萼相承嵴令急难之义为文见意以诫兄弟焉十五年世宗诏五品职事官谢见皇太子十七年五月甲辰侍宴于常武殿典食令聂赫进粥帝将食有蜘蛛在粥盌中聂赫恐惧失措帝从容曰蜘蛛吐丝乘空忽堕此中尔岂汝罪哉十月己夘祫享于太庙摄行祀事十九年四月戊申有事于太庙摄行祀事丁巳詹事乌凌阿愿入谢帝命取幞头腰带官属请曰此见宰相师傅之礼也帝曰愿事陛下乆以此加敬尔皆曰非臣等所及十一月改葬明德皇后于坤厚陵帝徒行輓灵车遇大风雪左右进雨具帝却之比至坟所衣尽霑湿观者无不下泪海陵虽贬黜为庶人宗干尚称明肃皇帝议者以为未尽帝具表奏论世宗嘉纳之于是宗干削去帝号降封辽王二十四年世宗将幸上京诏帝守国作守国之宝以授之其遣使祭享五品以上官及事利害重者遣使驰奏六品以下官其余常事并听裁决每三日一次于集贤殿受尚书省启事京朝官遇朔望具朝服问候车驾在路毎二十日一遣使问起居已逹上京每三十日一问起居世宗曰今廵幸或能留三二年以汝守国譬之农家种田商人营利但能不坠父业即为克家子也帝对曰臣在东宫二十余年过失甚多陛下以明德皇后之故未尝见责臣诚愚昧不克负荷乞备扈从世宗曰凡人养子皆望投老得力朕留太尉左右丞参政辅汝彼皆国家旧人可与商议且政事无难但用心公正无纳谗邪一月之后政事自熟帝流涕坚辞左右为之感动三月世宗如上京帝守国留中都初帝在东宫或携中侍歩于芳苑中侍出入禁中未尝限阻此辈见帝守国各为得意帝知之谓诸中侍曰我向在东宫不亲国政日与汝辈语话今既守国汝等有召命然后得入五月世宗至上京赐勑书曰朕以前月八日到辽阳此月二日逹上京翌日祀庆元庙省方观民古之制也汝守国任重夏暑方炽当自爱无贻朕忧帝谓图克坦克宁曰车驾廵幸以国事见属刑名最重人之死生系焉凡有可议当尽至公比主上还都勿有废事自是凡启禀刑名帝自披閲召都事委曲折正移晷忘倦或赐之食近侍报瑶池位莲开当设宴帝曰圣上东廵命我国何敢宴游废事採致数花足矣七月遣子金源郡王玛逹格奉表问起居请世宗还都十一月壬寅帝冬猎辛亥还都二十五年正月乙酉免羣臣贺礼帝自守国深怀谦抑宫臣不庭拜启事时不侍立免朔望礼京朝朔望日当具公服问候并停免至是羣臣当贺亦不肯受甲寅帝如春水二月庚申还都丁卯遣子金源郡王玛逹格奉表贺万春节四月乆不雨帝亲祷即日霑足六月甲寅帝不豫庚申崩于承华殿世宗自上京还次天平山好水川讣闻为位临奠于行宫之南大恸者乆之亲王百官皇族命妇及侍卫皆会哭世宗号泣还宫比至中都为位奠哭者凡七焉世宗以豳王永成为中都留守来䕶丧遣滕王府长史再兴御院通进额哩埓来保䕶金源郡王遣左宣徽使唐古鼎来致祭诏妃图克坦氏及诸皇孙丧服并如汉制帝在储位乆恩德在人者深毎日三时哭临侍卫军士皆争入伏哭于承华殿下声殷如雷中都百姓市门巷端为位恸哭七月壬午朔赐谥宣孝太子九月庚寅殡于南园熙春殿己酉世宗至自上京未入国门先至熙春殿致奠恸哭乆之比葬亲临者六帝事世宗凡廵幸西京凉陉及上陵祭庙谒衍庆宫田猎观稼拜天射柳未尝去左右上有事于圜丘及亲享于太庙则行亚献礼不亲祀则摄行祀事国有大庆则率百官上表贺正旦万春节则总班上夀冬十月庚戌朔宰相以下朝见于庆和殿太尉完颜守道上夀世宗追悼悽怆者乆之十一月甲申灵驾发引世宗路祭于都城之西庚寅葬于大房山世宗欲加帝号以问羣臣翰林修撰赵可对曰唐髙宗追谥太子𢎞为孝敬皇帝左丞张汝弼曰此盖出于武后遂止乃建庙于衍庆宫后祭用三献乐用登歌二十六年立子璟为皇太孙二十九年世宗崩太孙即位是为章宗五月甲午追谥体道𢎞仁英文睿德光孝皇帝庙号显宗丁酉祔于太庙陵曰裕陵帝天性仁厚不忍刑杀梁檀儿盗金银叶怜其母老李福兴盗段匹值坤厚陵礼成家令巴哩巴盗银器値万春节皆委曲全活之失物者责其偿而不加罪闻四方饥馑辄先奏加赈赡因田猎出廵所过问民间疾苦敬礼大臣友爱兄弟葬明德皇后于坤厚陵诸妃皆祔自磐宁宫发引赵王永中以其母轜车先发令张黄盖者前行帝唿执盖者不应少府监张谨言欲奏其事帝止之尝作重光座铭及刻左右铭于小玉碑并刻其碑隂皆深有理致最善射而不殚物尝奉诏拜陵先猎射一鹿获之即命罢猎曰足奉祀事焉用多杀好生盖其天性云赞曰辽王杲取中京宗翰宗望皆从景宣别领哈济明安哈济明安者太子之明安也宗翰请立熙宗宗望不敢违太宗不能拒其义正其理直矣旧史称睿宗寛恕好施惠熙宗不终海陵陨毙自时厥后得大位者皆其子孙有以夫显宗孝友惇睦在东宫二十五年不闻有过承意开导四方隂受其赐天不假之年惜哉金史卷十九金史卷二十钦定四库全书金史卷二十元中书右丞相总裁托克托等修志第一天文自伏羲仰观俯察黄帝迎日推䇿重黎序天地尧厯象日月星辰舜齐七政周武王访箕子陈洪范协五纪而观天之道备矣易曰天垂象见吉凶圣人象之故孔子因鲁史作春秋于日星风雨霜雹雷霆皆书变而不书常所以明天道验人事也秦汉而下治日患少阴阳愆违天象错迕无代无之金百有十九年而日食四十二星辰风雨霜雹雷霆之变不知其几金九主莫贤于世宗二十九年之间犹日食者十有一日珥虹贯者四五然终金之世庆云环日者三皆见于世宗之世羲和之后汉有司马唐有袁李皆世掌天官故其説详且六合为一推歩之术不见异同金宋角立两国置厯法有差殊而日官之选亦有精粗之异今奉诏作金史于志天文各因其旧特以春秋为凖云日薄食煇珥云气太祖天辅三年夏四月丙子朔日食四年冬十月戊辰朔日食六年春二月庚寅朔日食七年秋八月辛巳朔日食太宗天㑹七年三月己卯朔日中有黑子九月丙午朔日食十三年正月丙午朔日食熙宗天会十四年十一月丙寅日中有黑子斜角交行天眷三年七月癸卯朔日食皇统三年十二月癸未朔日食四年六月辛巳朔日食五年六月乙亥朔日食八年四月戊子朔日食九年三月癸未朔日食海陵庶人天徳二年正月甲辰日有晕珥白虹贯之十一月丙戌白虹贯日十二月乙卯庆云见状如鸾鳯五彩三年正月丁酉白虹贯日贞元二年五月癸丑朔日食三年四月丁丑朔昏雾四塞日无光凡十有七日乃霁五月丁未朔日食正隆三年三月辛酉朔司天奏日食候之不见海陵勑自今日食皆面奏不须颁告中外五年八月丙午朔日食庚午日中有黑子状如人六年二月甲辰朔日有晕珥戴背十月丙午庆云见世宗大定二年正月戊辰朔日食伐鼓用币命夀王京代拜行礼为制凡遇日月亏食禁酒乐屠宰一日三年六月庚申朔日食上不视朝命官代拜有司不治务过时乃罢后为常四年六月甲寅朔日食七年四月戊辰朔日食上避正殿减膳伐鼓应天门内百官各于本司庭立明复乃止闰七月己卯午刻庆云环日八月辛亥午刻庆云环日九年八月甲申朔有司奏日当食以雨不见为近奉安太社乃伐鼓于社用币于应天门内十三年五月壬辰朔日食十四年十一月甲申朔日食十六年三月丙午朔日食十七年九月丁酉朔日食二十三年十月己未庆云见于日侧十一月壬戌朔日食二十八年八月甲子朔日食二十九年正月乙卯已初日有晕左右有珥上有背气两重其色青赤而厚复有白虹贯之亘天其东有㦸气长四尺余五刻而散丁己巳初刻有两珥上有背气两重其色青赤而淡顷之背气于日上为冠已而俱散二月辛酉朔日食甲子辰刻日上有重晕两珥抱而复背背而复抱凡三四次乙丑日晕两珥有负气承气而白虹亘天左右有㦸气章宗明昌三年十二月丙辰北方微有赤气四年九月癸未日上有抱气二戴气一俱相连左右有珥其色鲜明六年三月丙戌朔日食承安三年正月己亥朔日食阴云不见五年十一月癸丑日食泰和二年五月甲辰朔日食三年十月戊戌日将没色赤如赭甲辰申酉间天色赤夜将旦复然四年三月丁卯日昏无光五年九月戊子戌时西北方黑云间有赤气如火次及西南正南东南方皆赤中有白气贯彻乍隠乍见既而为雨随作风至二更初黑云间赤气复起于西北方及正西正东东北往来游曵内有白气数道时复出没其赤气又满中天约四更皆散六年正月北京申龙山县西见有云结成车牛行帐之状或如前后摧损之势晡时乃散二月壬子朔日食七月癸巳申刻日上有背气一内赤外青须史散九月乙酉夜将曙北方有赤白气数道厯王良下徐行至北斗开阳揺光之东而散八年四月癸卯巳刻日晕二重内黄外赤移时而散卫绍王大安元年四月壬申北方有黑气如大道东西竟天至五更散十二月辛酉朔日食三年三月辛酉辰刻北方有黑气如堤内有白气三似龙虎之状十月己卯东北西北每至初更如月将出之状明至夜半而灭经月乃已宣宗贞祐元年十月丙午夜有白气三冲紫微而不贯十二月丙申白气东西竟天移时散二年九月壬戌朔日食大星皆见三年正月壬戌日有左右珥上有冠气移刻散二月丁巳日初出赤如血将没复然六月戊申夜有黑气广如大路自东南至于西北其长竟天四年二月甲申朔日食闰七月壬午朔日食兴定元年七月丙子朔日食二年七月庚午朔日食三年七月庚申五色云见十月乙丑平凉府庆云见遣官验实以告太庙诏国中五年正月山东行省蒙古纲奏庆云见命图以进四月丙子日正午有黄晕四匝其色鲜明五月甲申朔日食六月戊寅日将出有气如大道经丑未厯虚危东西不见首尾移时没十二月己巳北方有白气广三尺余东西亘天元光元年十一月丁未东北有赤云如火二年五月辛未日晕不匝而有背气九月庚子朔日食哀宗正大二年正月甲申有黄黑䘲三年三月庚午省前有气微黄自东北亘西南其状如虹中有白物十余往来飞翔又有光倐见如二星移时方灭四年十一月乙未日上有虹背而向外者二约长丈余两旁俱有白虹贯之是年六月丙辰有白气经天或云太白入井五年十二月庚子朔日食八年三月庚戌酉正日忽白而失色乍明乍暗左右有气似日而无光与日相凌而日光四出揺盪至没天兴元年正月壬午朔日有两珥三年正月己酉日大赤无光京索之间雨血十余里是日蔡城䧟金亡月五星凌犯及星变太宗天会七年十一月甲寅天旗明河鼓直十年闰四月丙申荧惑入氐八月辛亥彗星出于文昌十一年五月乙丑月忽失行而南顷之复故七月己巳昏有大星陨于东南如散火十二月丙戌月食昴熙宗天会十三年十一月乙酉月食命有司用弊以救着为令十四年正月辛巳太白昼见凡四十余日伏壬辰荧惑入月三月丁酉夜中星揺九月癸未有星大如缶起西南流于正西十一月己巳狼星揺十五年正月戊辰岁星犯积尸气天眷二年三月辛巳朔岁星留逆在太微五月戊子太白昼见八月丁丑太白昼见九月辛巳犯轩辕左星乙巳犯左执法十一月戊寅入氐三年七月壬戌月犯毕十二月壬午掩东井东辕南第一星皇统元年二月甲戌月掩毕大星二年十一月己酉月犯轩辕大星甲寅月犯氐东北星三年正月己丑荧惑逆犯轩辕次北一星二月乙丑月犯毕大星闰四月癸巳月掩轩辕左角星八月丙申老人星见九月丁丑月犯轩辕大星四年八月癸未荧惑入舆鬼五年四月丙申彗星见于西北长丈余至五月壬戌始灭甲辰荧惑犯左执法六年九月戊寅荧惑犯西垣上将己丑月犯轩辕第二星七年正月辛未彗星出东方长丈余凡十五日灭丁亥太白经天七月己巳太白经天庚辰荧惑犯房第二星十一月壬戌岁星逆犯井东扇第二星八年闰八月丙子荧惑入太微垣十月甲申太白昼见十一月壬辰经天十二月丙寅太白昼见九年二月癸亥月掩轩辕第二星七月甲辰太白辰星岁星合于张丁未荧惑犯南斗第四星八月壬子又厯南斗第三星海陵天徳元年十二月甲子土犯东井东星二年正月乙酉月犯昴壬辰犯木乙未犯角二月丙寅犯心大星九月乙亥太白昼见至明年正月辛卯后不见丁酉月犯轩辕左角十月乙丑犯太微上将十二月癸丑犯昴三年二月丙辰月食十月丁亥月犯轩辕左角四年正月癸卯太白经天二月乙亥月掩鬼犯镇星五月己亥太白经天丁巳又经天六月癸巳太白犯井东第二星八月辛未太白犯轩辕大星十一月甲辰荧惑犯钩钤丙午月犯井北第一星十二月乙卯朔太白经天丙子月食闰月己亥太白经天贞元元年正月辛丑月犯井东第一星四月戊寅有星如杯自氐入于天市其光烛地十二月乙卯太白经天庚午月食闰月乙酉太白经天二年正月庚申太白经天是夜月掩昴二月辛丑犯心前星三月辛巳月食七月癸丑太白昼见凡三十有三日伏八月戊戌荧惑入井凡十一日而出十一月甲子月食三年八月乙酉月犯牛九月辛亥犯建星十一月戊午掩井钺星正隆二年正月庚辰太白昼见凡六十七日伏三年正月丁亥有流星如杯长二丈余其光烛地出太微没于梗河之北二月己卯荧惑入鬼辛巳月食甲午月掩岁星六月丁酉犯氐九月己未太白经天至明年正月二十一日不见十二月戊申月入氐四年九月壬寅月掩轩辕右角十一月壬辰入毕犯大星十二月太白昼见凡七日五年正月海陵问司天提㸃马贵中曰朕欲自将伐宋天道如何贵中对曰去年十月甲戌荧惑顺入太微至屏星留退西出占书荧惑常以十月入太微庭受制出伺无道之国又去年十二月太白昼见经天占为兵丧为不臣为更主又主有兵兵罢无兵兵起甲午月食二月丁卯太白昼见四月甲戌复见凡百六十有九日乃伏六年七月乙酉月食九月丙申太白昼见先是海陵问司天马贵中曰近日天道何如贵中曰前年八月二十九日太白入太微右掖门九月二日至端门九日至左掖门出竝厯左右执法太微为天子南宫太白兵将之象其占兵入天子之庭海陵曰今将征伐而兵将出入太微正其事也贵中又言当端门而出其占为受制厯左右执法为受事此当有出使者或为兵或为贼海陵曰兵兴之际小贼固不能无也是岁海陵南伐遇弑世宗大定元年十月丙午荧惑入太微垣在上将东丁巳月犯井西扇北第二星二年正月癸巳太白昼见闰二月戊寅月掩轩辕大星三月戊申掩太微东藩南第一星八月乙酉犯井西扇北第二星九月庚戌犯毕距星十月戊辰有大星如太白起室壁间没于羽林军尾迹长丈余三年正月庚子太白昼见凡百有十日乃伏五月辛丑月入氐七月庚戌太白昼见百二十有七日乃伏八月丁未月犯井距星丙寅太白昼见经天十月庚辰月犯太微垣西上将星十一月庚寅太白昼见经天岁星入氐凡二十四日伏壬子月入氐四年正月戊子荧惑岁星同居氐己丑荧惑出氐二月壬午岁星退入氐凡二十九日九月丙午月犯轩辕大星北次星十一月丙申月食既十二月辛卯太白昼见经天癸卯月掩房北第一星五年正月癸亥月掩轩辕大星北次星八月丁酉犯井东扇第一星十一月癸丑荧惑入氐凡二十一日六年二月丙申月犯南斗东南第二星三月己未入氐四月辛丑太白昼见八十有八日伏六月太白昼见辛巳经天九月壬子太白昼见百有三日乃伏丙辰经天十月壬辰复昼见经天十一月辛亥金入氐凡七日庚申太白昼见经天十二月戊子复见经天癸巳月犯房北第二星七年十月乙巳火入氐凡四日十一月壬申太白昼见九十有一日伏丁丑岁星昼见二日八年正月癸未月掩心大星三月庚午掩轩辕大星北一星己丑大白昼见百五十有八日乃伏五月丁卯岁星昼见八月甲午太白犯轩辕大星十月庚子月掩荧惑十一月庚午犯昴九年正月戊寅月掩心后星四月庚子掩心前星八月癸卯掩昴十二月丙戌犯土丁酉太白昼见十有六日伏十年正月丙寅月掩轩辕大星七月庚子犯五车东南星八月戊申朔木星掩荧惑在参毕间十一年二月壬戌荧惑犯井东扇北第一星八月癸卯太白昼见十二年五月辛巳月犯心后星八月癸卯犯心大星辛亥荧惑掩井东扇北第二星丁亥太白昼见在日前九十有八日伏十月己酉荧惑掩鬼西北星岁星昼见在日后四十有七日伏十三年闰正月辛酉太白昼见四十有九日伏二月己丑荧惑犯鬼西北星三月癸巳朔入鬼次日犯积尸气六月辛未月犯心前星十月乙丑岁星昼见于日后五十有三日伏十四年三月辛丑太白岁星昼见十有八日伏丙辰二星经天凡二日六月己未太白昼见三十有九日八月己卯昼见又百三十二日乃伏庚辰荧惑犯积尸气十月丙寅岁星昼见六日十一月甲子太白昼见八十有六日伏十二月乙丑月掩井西扇北第一星十六年三月庚申月食五月甲寅太白昼见五十有四日伏庚午月掩太白七月丁未犯角宿距星甲子掩毕宿距星八月丙子太白犯轩辕大星九月丁巳月食十月丁丑荧惑入太微十一月甲寅月掩毕距星戊辰荧惑犯太微上将十二月己丑月掩太微左执法十七年春正月丙寅荧惑犯太微西藩上相九月庚戌岁星荧惑太白聚于尾十二月己巳太白昼见四十有四日伏十八年七月庚辰土星犯井东扇北第二星九月己丑荧惑犯左执法十二月甲午镇星掩井西扇北第一星凡十日十九年正月甲戌月食既三月甲戌荧惑犯氐距星四月丁巳岁星昼见凡七日七月丙子太白昼见四十有五日伏八月癸卯犯轩辕御女辛亥荧惑掩南斗杓第二星九月壬申月掩毕大星十一月辛未荧惑掩岁星十二月丁亥月犯岁星二十年二月己丑月掩毕大星三月丙辰掩毕西第二星二十一年二月戊子月犯镇星戊戌太白昼见二月甲子太白昼见四月壬申荧惑掩斗魁第二星十有四日六月甲戌客星见于华盖凡百五十有六日灭七月乙亥朔荧惑顺入斗魁中五日二十二年五月甲申太白昼见六十有四日伏七月戊子岁星昼见二日八月戊辰太白昼见百二十有八日其经天者六十四日十一月辛未荧惑行氐中乙亥太白入氐辛巳夜月食既癸未荧惑太白皆出氐中十二月戊戌荧惑犯钩钤二十三年五月己卯月食既九月甲申岁星昼见五十有五日伏十月辛酉太白昼见百四十有九日乃伏十一月丁卯岁星昼见三十有三日伏闰十一月庚申岁星昼见九十日伏二十四年四月己未朔太白昼见百四十有五日乃伏甲申月掩太白九月庚子岁星犯轩辕大星甲辰昼见凡五十二日伏十月壬申太白辰星同度二十五年三月乙酉太白与月相犯九月丁亥月在丁魁中犯西第五星十一月庚辰朔岁星昼见在日后凡七十四日壬午太白昼见在日后百十有一日乃伏十二月己未月犯荧惑甲子太白昼见经天二十六年三月丙戌荧惑入井镇星犯太微东藩上相壬辰月食四月丁丑荧惑犯鬼西南星七月丙申月掩心前大星又犯于朔日月五星会于轸十二月乙未月掩心前大星又犯于后星二十七年五月壬子月犯心大星六月庚辰太白昼见百七十有三日乃伏癸巳月掩昴七月丙午犯房南第一星是日太白昼见经天十月己丑太白入氐十二月丁丑月掩昴二十八年正月己未岁星留于房甲子守房北第一星十一月丙申镇星入氐庚子太白昼见在日前四十有九日伏十二月壬申月掩昴二十九年正月丁酉土星留氐中三十有七日逆行后七十九日出氐五月庚寅朔太白昼见在日后六月丙辰月犯太白月北星南同在柳宿十一月己未荧惑守轩辕至戊辰退行其色稍怒十二月辛丑月食既章宗明昌元年二月丁亥太白昼见六月丁酉月食既十二月乙未月食二年六月壬辰月食十一月乙丑金木二星见在日前十三日方伏而顺行危宿在羽林军上垒壁阵下光芒明大十二月戊子木金相犯有光芒三年三月戊戌荧惑顺行犯太微西藩上将四月丁巳月食己未荧惑掩右执法色怒而稍赤四年正月丙子月有晕白虹贯其中八月己亥卯初三刻岁星见未正二刻太白见俱在午位其夜岁星留胃十三度守天廪九月戊申月食五年十月癸卯月食十一月癸丑太白昼见在日前三十有三日伏六年正月庚寅太白昼见在日前百有二日乃伏六月庚辰复昼见在日后百六十七日唯是日经天承安元年四月司天奏河津星象事上谕宰相曰天道不测当预防之八月壬戌月食九月壬午太白昼见在日前百有七日乃伏二年二月丁巳太白昼见在日后百九十有五日乃伏己未经天是夜月食既三年正月甲寅月食七月庚戌月食五年五月庚午月食六月庚戌月掩太白泰和元年十一月辛酉月食二年五月己未月食三年三月癸未月食六月戊戌太白昼见在日后百有十日乃伏四年九月乙亥月食五年三月壬申月食八月己巳月食六年五月甲申太白昼见在日前七十有六日庚戌经天六月辛未岁星昼见在日后七月戊申经天八月癸卯月晕围太白荧惑二星辛亥岁星辰见至夜五更与东井距星相去七寸内癸丑夜半有流星如太白其色赤起于娄宿己未卯正初刻太白昼见在日前其夜五更荧惑与舆鬼积尸气相犯在七寸内庚申卯正初刻太白昼见在日后其夜五更初荧惑在舆鬼积尸气中壬申太白昼见经天在日后十月丙午岁星犯东井距星十一月壬午太白入氐七年正月丙戌初更月有晕围岁镇二星在参毕间辛卯月食三月癸丑月掩轩辕大星七月戊子月食九月己卯初更月在南斗魁中旦岁星在舆鬼中八年正月丙戌月食七月戊戌朔太白昼见在日后八月壬戌太白岁星光芒相及同在张一度十一月庚子未刻有流星如太白者二光芒如炬几一丈起东北没东南卫绍王大安元年正月辛丑有飞星如火起天市垣尾迹如赤龙之状移刻散二月乙丑朔太白昼见经天六月丁丑月食十月乙丑月食荧惑丙寅岁星犯左执法二年正月庚戌朔日中有流星出大如盆其色碧西行渐如车轮尾长数丈没于浊中至地复起光散如火移刻灭二月客星入紫微中其光散如赤龙之状三年正月乙酉荧惑入氐中凡十有一日乃出二月荧惑犯房闰月犯键闭星十月癸巳犯垒壁阵崇庆元年春三月日正午日月太白皆相去咫尺宣宗贞祐元年十一月丙子荧惑入垒壁阵二年二月庚戌月食八月丁未月食九月丁亥太白昼见于轸十一月庚辰镇星犯太微东垣上相辛巳荧惑犯房钩铃三年七月庚申有流星如太白其色青白有尾出紫微垣北极之旁入贯索中己卯月入毕至戊夜犯毕大星八月辛丑月食既十二月庚寅太白昼见于危八十有五日伏四年正月乙卯夜中天有流星大如日色赤长丈余坠于西南其声如雷二月己亥月食四月丁酉太白昼见于奎百九十有六日乃伏六月丙申岁星昼见于奎百有一日乃伏闰七月乙未月食辛丑犯毕十一月丙戌月晕岁星岁在奎月在壁己丑犯毕大星十二月戊午复犯毕大星兴定元年正月乙酉月犯毕左股第二星四月戊辰太白昼见于井百六十有二日乃伏八月戊申岁星昼见于昴六十有七日伏九月癸巳月犯东井西扇第二星十月癸丑夜有流星大如杯尾长丈余自轩辕起贯太微没于角宿之上十一月癸未月晕岁星荧惑二星木在胃火在昴丙戌太白昼见十二月戊午月食二年六月乙卯月食八月壬戌有流星大如杯尾长丈余其光烛地起建星没尾中一云自东北至西南而坠其光如塔状先有声如风后若雷者三牕纸皆震十月庚申月犯轩辕左角之少民星十一月壬子月食既三年五月庚戊月食既壬子太白昼见于参三十有六日经天又百八十四日乃伏七月壬寅初昏自西南来其光烛地状如月而稍不圆色青白有小星千百无数环之若迸火然坠于东北少顷有声如鼓八月丁卯岁星犯舆鬼东南星己巳岁星昼见于柳百有九日乃伏十一月乙巳月食癸丑白虹二夹月寻复贯之四年正月庚子月犯东井三月甲寅岁星犯鬼积尸气五月甲辰月食六月戊辰岁星昼见于太白昼见于张百八十有四日乃伏十一月壬辰岁星昼见于翼六十有七日夜又犯灵台北第一星五年正月辛丑太白昼见于牛二百三十有二日乃伏司天𤓰尔佳徳玉等奏以为臣强之象请祭以禳之宣宗曰斗牛吴分盖宋境也他国有灾吾禳之可乎九月庚戌岁星犯左执法闰十二月戊子荧惑犯轩辕甲午月犯荧惑戊戌镇星昼见于轸己亥太白昼见于室六年正月辛酉月犯荧惑壬戌犯轩辕三月壬子月食太白四月癸亥月食丙寅岁星犯太微左执法七月乙亥太白经天与日争光八月己卯彗星出于亢宿右摄提周鼎之间指大角太史奏除旧布新之象宜改元修政以消天变于是改是年为元光元年九月丁未灭壬申月食岁星元光二年八月乙亥荧惑入舆鬼掩积尸气十月壬午犯灵台十一月又犯心大星哀宗正大元年正月丙午月犯昴三月癸丑犯荧惑是月荧惑逆行犯左执法四月癸酉荧惑犯右执法乙未太白辰星相犯三年十一月丙辰月掩荧惑丁巳荧惑犯岁星庚申犯垒壁阵癸酉五星竝见于西南十二月荧惑入月四年正月壬戌荧惑犯太白六月丙辰太白入井七月丁亥荧惑犯斗从西第二星五年五月乙酉月掩心大星七年十月己巳月晕至五更复有大连环贯之络北斗内有㦸气十二月庚寅有星出天津下大如镇星而色不明初犯辇道二日见于东北在织女南乙未入天市垣戊申方出癸丑厯房北复东南行入积薪凡二十五日而灭天兴元年七月乙巳太白岁星荧惑太阴俱会于轸翼司天武亢极言天变上惟叹息竟亦不之罪也八月甲戌太白岁星交闰九月己酉彗星见东方色白长丈余弯曲如象牙出角轸南行至十二日长二丈十六日月烛不见二十七日五更复出东南约长四丈余至十月一日始灭凡四十有八日司天奏其咎在北哀宗曰我亦北人今日之事我当灭也何乃不先不后适丁此乎金史卷二十金史卷二十一钦定四库全书金史卷二十一元中书右丞相总裁托克托等修志第二厯上昔者圣人因天道以授人时釐百工以熙庶政步推之法其来尚矣自汉太初迄于前宋治厯者奚啻七十余家大槩或百年或数十年率一易焉葢日月五星盈缩进退与夫天运至不齐也人方制器以求之以俾其齐积寡至多不能无爽故尔金有天下百余年厯惟一易天㑹五年司天杨级始造大明厯十五年春正月朔始颁行之其法以三亿八千三百七十六万八千六百五十七为厯元五千二百三十为日法然其所本不能详究或曰因宋纪元厯而増损之也正隆戊寅三月辛酉朔司天言日当食而不食大定癸巳五月壬辰朔日食甲午十一月甲申朔日食加时皆先天丁酉九月丁酉朔食乃后天由是占候渐差乃命司天监赵知㣲重修大明厯十一年厯成时翰林应奉耶律履亦造乙未厯二十一年十一月望太隂亏食遂命尚书省委礼部员外郎任忠杰与司天厯官验所食时刻分秒比校知㣲履及见行厯之亲疎以知㣲厯为亲遂用之明昌初司天又改进亲厯礼部郎中张行简言请俟他日月食覆校无差然后用之事遂寝是以终金之世惟用知㣲厯我朝初亦用之后始改授时厯焉今其书存乎太史采而録之以为厯志步气朔第一演纪上元甲子距今大定庚子八千八百六十三万九千六百五十六年日法五千二百三十分嵗实一百九十一万二百二十四分通余二万七千四百二十四分朔实一十五万四千四百四十五分通闰五万六千八百八十四分嵗䇿三百六十五日余一千二百七十四分朔䇿二十九日余二千七百七十五分气䇿一十五日余一千一百四十二分六十秒望䇿一十四日余四千二分四十五秒象䇿七日余二千二分二十二秒半没限四千八十七分三十秒朔虚分二千四百五十五分旬周三十一万三千八百分纪法六十秒母九十求天正冬至置上元甲子以来积年嵗实乗之为通积分满旬周去之不尽以日法约之为日不盈为余命甲子算外即所求天正冬至日大小余求次气置天正冬至大小余以气䇿累加之秒盈秒母从分分满日法从日即得次气日及余秒求天正经朔以朔实去通积分不尽为闰余以减通积为朔积分满旬周去之不尽如日法而一为日不盈为余即所求天正经朔大小余也求弦望及次朔置天正经朔大小余以象䇿累加之即各得弦望及次朔经日及余秒也求没日置有没之恒气小余如没限已上为有之气以秒母乗之内其秒用减四十七万七千五百五十六余满六千八百五十六而一所得併恒气大余命为没日求灭日置有灭之朔小余六因之如四百九十一而一所得併经朔大余命为灭日步卦候第二候䇿五余三百八十秒八十卦䇿六余四百五十七秒六贞䇿三余二百二十八秒四十八秒母九十辰法二千一百一十五半辰法一千三百七半刻法三百一十三秒八十辰刻八一百四分秒六十半辰刻四五十二分秒三十秒母一百求七十二候置中气大小余命之为初候以候䇿累加之即次候及末候也求六十四卦置中气大小余命之为公卦以卦䇿累加之得辟卦又加之得侯内卦以贞䇿加之得节气之初为侯外卦又以贞䇿加之得大夫卦又以卦䇿加之为卿卦求土王用事以贞䇿减四季中气大小余即土王用事日也求𤼵敛置小余以六因之如辰法而一为辰如不尽以刻法除之为刻命子正算外即得加时所在辰刻及分二十四气卦候步日躔第三周天分一百九十一万二百九十三分五百三十秒嵗差六十九五百三十秒秒母一万周天三百六十五度二十五分六十八秒象限九十一三十分九秒二十四气日积度及盈缩恒气日积度损益率初末率日差盈缩积二十四气中积及脁朒求每日盈缩朓朒各置其气损益率六因如象限而一为气中率与后气中率相减为合差半合差加减其气中率为初末汎率又置合差六因如象限而一为日差半之加减初末汎率为初末定率以日差累加减其气初末定率为毎日损益分各以毎日损益分加减气下盈缩朓朒为毎日盈缩朓朒求经朔弦望入气置天正余以日法除为日不满为余如气已下以减气䇿为入大雪气䇿已上去之余亦减气䇿为入小雪气即得天正经朔入气日及余也以象䇿累加之满气䇿去之即得弦望入次气日及余因加后朔入气日及余也求每日损益盈缩朓朒以日差益加减损加减其气初损益率为毎日损益率驯积损益其气盈缩朓朒积为毎日盈缩朒积求经朔弦望入气朓朒定数各以所入恒气小余以乗其日损益率乗如日法而以所得损益其下朓朒积为定数赤道宿度斗牛女虚危室壁右北方七宿九十四度秒六十八奎娄胃昴毕觜参右西方七宿八十三度井鬼栁星张翼轸右南方七宿一百九度角亢氐房心尾箕右东方七宿七十九度求冬至赤道日度置通积分以周天分去之余日法而一为度不满退除为分秒命起赤道虚宿七度外去之至不满宿即所求年天正冬至加日躔赤道宿度及秒求春分夏至秋分赤道日度置天正冬至加时赤道日度累加象限满赤道宿次去之即各得春分夏至秋分时日在宿及分秒求四正赤道宿积度置四正赤道宿全度以四正赤道日度及分减之余为距后度以赤道宿度累加之各得四正后赤道宿积度及分求赤道宿积度入初末限视四正后赤道宿积度及分在四十五度六十五分秒五十四半已下为入初限已上者用减象限余为入末限求二十八宿黄道度以四正后赤道宿入初末限度及分减一百一度余以初末限度及分乘之进位满百为分分满百为度至后以减分后以加赤道宿积度为其宿黄道积度以前宿黄道积度减之为其宿黄道度及分黄道宿度斗牛女虚危室壁右北方七宿九十四度奎娄胃昴毕觜参右西方七宿八十二度太井鬼栁星张翼轸右南方七宿一百九度少角亢氐房心尾箕右东方七宿七十八度少前黄道宿度依今歴嵗差所在算定如上考往古下验将来当据嵗差毎移一度依然推变当时宿度然可歩曜知其所在求天正冬至加时黄道日度以冬至加时赤道日度及分秒减一百一度余以冬至赤道日度及分秒乗之进位满百为分分满百为度度命黄赤道差用减冬至加时赤道日度及分秒即所求年天正冬至加时黄道日度及分秒求二十四气加时黄道日度置所求年冬至日躔黄赤道差以次年黄赤道差减之余以所求气数乗之二十四而一所得以加其气中积及约分又以其气初日盈缩数盈加缩减之用加冬至加时黄道日度依宿次去之即各得其气加时黄道日躔宿度及分秒求二十四气每日晨前夜半黄道日度副置其气小余以其气初日损益率乗之万约之为分应益者盈加缩减应损者盈减缩加其副日法除之为度不满退除为分秒以减其气加时黄道日度即各得其气初日晨前夜半黄道日度毎日加一度以百约每日损益率应益者盈加缩减应损者盈减缩加为毎日晨前夜半黄道日度及分秒求毎日午中黄道日度置一万分以所入气日盈缩损益率应益者盈加缩减应损者盈减缩加皆加减损益率余半之满百为分不满为秒以加其日晨前夜半黄道日度即其日午中日躔黄道宿度及分秒求每日午中黄道积度以二至加时黄道日度距至所求日午中黄道日度为入二至后黄道积度分秒求每日午中黄道入初末限视二至后黄道积度在四十三度一十二分秒八十七已下为初限已上用减象限余为入末限其积度满象限去之为二分后黄道积度在四十八度一十八分秒二十二已下为初限已上用减象限余为入末限求每日午中赤道日度以所求日午中黄道积度入至后初限分后末限度及分秒进三位加二十万二千五十少开平方除之所得减去四百四十九半余在初限者直以二至赤道日度加而命之在末限者以减象限余以二分赤道日度加而命之即毎日午中赤道日度以所求日午中黄道积度入至后末限分后初限度及分秒进三位用减三十万三千五十少开平方除之所得以减五百五十半其在初限者以所减之余直以二分赤道日度加而命之在末限者以减象限余以二至赤道日度加而命之即毎日午中赤道日度太阳黄道十二次入宫宿度雨水危十三度三十九分五十九秒外入卫分陬訾之次辰在亥春分奎二度三十五分八十五秒外入鲁分降娄之次辰在戌谷雨胃四度二十四分三十三秒外入赵分大梁之次辰在酉小满毕七度九十六分六秒外入晋分实沈之次辰在申夏至井九度四十七分一十秒外入秦分鹑首之次辰在未大暑栁四度九十五分二十六秒外入周分鹑火之次辰在午处暑张十五度五十六分三十五秒外入楚分鹑尾之次辰在已秋分轸十度四十四分五秒外入郑分夀星之次辰在辰霜降氐一度七十七分七十七秒外入宋分大火之次辰在卯小雪尾三度九十七分九十二秒外入燕分析木之次辰在寅冬至斗四度三十六分六十二秒外入吴越分星纪之次辰在丑大寒女二度九十一分九十一秒外入齐分𤣥枵之次辰在子求入宫时刻各置入宫宿度及分秒以其日晨前夜半日度减之余以日法乗其分其秒从于下亦通乗之为实以其日太阳行分为法实如法而一所得依发敛加时求之即得其日太阳入宫时刻及分秒步晷漏第四中限一百八十二日六十二分一十八秒冬至初限夏至末限六十二日二十分夏至初限冬至末限一百二十日四十二分冬至地中晷影常数一丈二尺八寸三分夏至地中晷影常数一尺五寸六分周法一千四百二十八内外法一万八百九十六半法二千六百一十五日法四分之三三千九百二十二半日法四分之一一千三百七半昏明分一百三十分七十五秒昏明刻二刻一百五十六分九十秒刻法三百一十三分八十秒秒母一百求午中入气中积置所求日大余及半法以所入之气大小余减之为其日午中入气以加其气中积为其日午中中积求二至后午中入初末限置午中中积及分如中限已下为冬至后已上去中限为夏至后其二至后如在初限已下为初限已上覆减中限余其入末限也求午中晷影定数视冬至后初限夏至后末限百通日内分自相乗副置之以一千四百五十除之所得加五万三百八十折半限分併之除其副为分分满十为寸寸满十为尺用减冬至地中晷影常数为所求晷影定数视夏至后初限冬至后末限百通日内分自相乗为上位下置入限分以二百五十乗百约之加一十九万八千七十五为法反除上位为分分满十为寸寸满十为尺用加夏至地中晷影常数为所求晷影定数求四方所在晷影各于其处测冬夏二至晷影乃相减之余为其处二至晷差亦以地中二至晷数相减为地中二至晷差其所求日在冬至后初限夏至后末限者如在半限下已倍之半限已上覆减半限余亦倍之併入限日三因折半以十为分十为寸以减地中二至晷差为法置地中冬至晷影常数以所求日地中晷影定数减之余以其处二至晷差乗之为实实如法而一所得以减其处冬至晷数即得其处其日晷影定数所求日在夏至后初限冬至后末限者如在半限以下倍之半限以上覆减半限余亦倍之併入限日三因四除以日为分十为寸以加地中二至晷差为法置所求日地中晷影定数以地中夏至晷影常数减之余以其处二至晷差乗之为实实如法而一所得以加其处夏至晷数即得其处其日晷影定数二十四气陟降及日出分恒气増损差加减差陟降率初末率日出分冬至増减十陟一十一千五百六十七小寒増减十陟二十八一千五百五十七大寒増减十陟四十三一千五百二十八立春増减十陟五十五一千四百八十五雨水増减十陟六十三一千四百三十惊蛰増减十陟六十九一千三百六十六春分损加八陟六十四一千二百九十六清明损加八陟五十九一千二百三十二谷雨损加八陟三十九一千一百七十三立夏损加八陟三十九一千一百二十四小满损加八陟二十六一千八十二芒种损加八陟九一千五十六夏至増减八陟九一千四十七小暑増减八降二十六一千五十六大暑増减八降三十九一千八十二立秋増减八降五十一千一百二十二二分前后陟降率春分前三日太阳入赤道内秋分后三日太阳出赤道外故其陟降与他日不伦今各别立数而用之惊蛰十二日陟四此为末率于觜毕十三日陟四十四日陟四十五日陟一秋分初日降四一日降四二日降四三日降四此为初率如用之求每日日出入晨昏半昼分各以陟降初率陟减降加其气初日日出分为一日下日出分以増损差増损陟降率驯积而加减之即为每日日出分覆减日法余为日入分以出分减日入分而半之为半书分以昏明分减日出分为晨分加日入分为昏分求日出入辰刻置日出入分以六因之满辰法而一为辰数不尽刻法除之为刻数不满为分命子正算外即得所求求昼夜刻置日出分十二乗之刻法而一为刻不满为分即为夜刻覆减百刻余为昼刻求更㸃率置晨分四因退位为更率二因更率退位为㸃率求更㸃所在辰刻置更㸃率以所求更㸃数因之又六因内加昏明分满辰法而一为辰数不尽满刻法除之为刻数不满为分命其辰刻算外即得所求求四方所在漏刻各于所在下水漏以定其处冬至或夏至夜刻乃与五十刻相减余为至差刻置所求日黄道去赤道内外度及分以至差刻乗之进一位加二百三十九而一为刻不尽以刻法乗之退除为分内减外加五十刻即所求日夜刻以减百刻余为昼刻求黄道内外度置日出分如日法四分之一已上去之余为外分如出分四之一已下覆减之余为内分置内外分千乗之如内外法而一为度不满退除为分即为黄道去赤道内外度内减外加象限即得黄道去极度求距中度及更差度置半法以晨分减之余为距中分百乗之如周法而一为距中度用减一百八十三度一十二分八十四秒余四因退位为每更差度求昏明五更中星置距中度以其日午中赤道日度加而命之即昏中星所格宿次因为初更中星以更差度累加之命赤道宿次去之即得遂更及门中金史卷二十一金史卷二十二钦定四库全书金史卷二十二元中书右丞相总裁托克托等修志第三厯下步月离第五转中分一十四万四千一百一十秒六千六十六转终日二十七日余二千九百秒六千六十六转中日一十三日余四千六十五秒三千三十三朔差日一余五千一百四秒三千九百三十四象䇿七日余二千一分二十二秒半秒母一万上弦九十一度三十一分四十二秒望一百八十二度六十二分八十四秒下弦二百七十三度九十四分二十六秒月平行度十三度三十六分八十七秒半分秒母一百七日初数四千六百四十八末数五百八十二十四日初数四千六十五末数一千一百六十五二十一日初数三千四百八十三末数一千七百四十七二十八日𥘉数二千九百一末数二千三百二十九求经朔弦望入转置天正朔积分以转终分及秒去之不尽以日法而一为日不满为余秒即天正十一月经朔入转日及余秒以象策累加之去命如前即得弦望经日加时入转日及余秒径求次朔入转转定分及积度朓朒率求朔弦望入转朓朒定数置入转小余以其日算外损益率乘之如日法而一所得以损益朓朒积为定数其四七日下余如𥘉数已下𥘉率乘之𥘉数而一以损益朓朒积为定数如𥘉数已上𥘉数减之余乘末率末数而一用减𥘉率余加朓朒为定数其十四日下余如𥘉数已上者𥘉数减之余乘末率末数而一便为朓朒定数求朔望定日置经朔弦望小余朓减朒加入气入转朓朒定数满与不足进退大余命甲子算外各得定朔弦望日辰及余定朔前干名与后干名同者其月大不同者其月小月内无中气者为閠视定朔小余秋分后在日法四分之三已上者进一日春分后定朔日出分与春分日出分相减之余三约之用减四分之三定朔小余及此数已上者亦进一日或有交亏初在日入前者不进之定弦望小余在日出分已下者退一日望或有交亏初在日出前者小余虽在日出后亦退之如十七日望者又视定朔小余在四分之三已下之数与定望小余在日出分已上之数相较之朔少望多者望不退而朔犹进之望少朔多者朔不进而望犹退之求定朔弦望中积置定朔弦望大小余与经朔弦望大小余相减之余以加减经朔弦望入气日即为定朔弦望入气以加其气中积即为定朔弦望中积求定朔弦望加时日度置定朔弦望约余以所入气日损益率乘万约之以损益其下盈缩积乃盈加缩减定朔弦望中积又以冬至加时日躔黄道宿度依宿次去之即得定朔弦望加时日所在度及分秒又置定朔弦望约余副置之以乘其日盈缩之损益率万约之应益者盈加缩减应损者盈减缩加其副满百为分分满百为度以加其日夜半日度命之各得其日加时日躔黄道宿次求定朔弦望加时月度凡合朔加时日月同度其定朔加时黄道日度即为定朔加时黄道月度弦望各以弦望度加定弦望加时黄道月度依宿次去之即得定朔弦望加时黄道月度及分秒求夜半午中入转置经朔入转以经朔小余减之为经朔夜半入转又经朔小余与半法相减之余以加减经朔加时入为经朔午中入转若定朔大余有进退者亦加减转入否则因经为定每日累加一日满终日及余秒去命如前各得每日夜半午中入转求加时及夜半月度置其日入转算外转定分以定朔弦望小余乘之如日法而一为加时转分减定朔弦望加时月度为夜半月度以所得转定分累加之即得每日夜半月度求晨昏月度置其日晨分乘其日算外转定分日法而一为晨转分用减转定分余为昏转分又以朔弦望定小余乘转定分日法而一为加时分以减晨昏转分为前不足覆减之为后乃前加后减加时月度即晨昏月所在宿度及分秒求朔弦望晨昏定程各以其朔昏定月减上弦昏定月余为朔后昏定程以上弦昏定月减望昏定月余为上弦后昏定程以望晨定月减下弦晨定月余为望后晨定程以下弦晨定月减后朔晨定月余为下弦后晨定程求每日转定度累计每程相距日下转积度与晨昏定程相减余以相距日数除之为日差以加减每日转定分为转定度因朔弦望晨昏月每日累加之满宿次去之为每日晨昏月度及分秒古歴有九道月度其数虽繁亦难削去具其术如后求平交日辰置交终日及余秒其以月经朔加时入交汎日及余秒减之为平交入其月经朔加时后日算及余秒以加其月经朔大小余其大余命甲子算外即平交日辰及余秒求平交入转朓朒定数置平交小余加其日夜半入转余以乘其日损益率日法而一所得以损益其下朓朒积为定数求正交日辰置平交小余以平交入转朓朒定数朓减朒加之满与不足进退日辰即正交日辰及余秒与定朔日辰相距即所在月日求经朔加时中积各以其月经朔加时入气日及余加其气中积及余其日命为度其余以日法退除为分秒即其经朔加时中积度分秒求正交加时黄道月度置平交入经朔加时后日算及余秒以日法通日内余进二位如三万九千一百二十一分为度不满退除为分秒以加其月经朔加时中积然以冬至加时黄道日度加而命之即得其月正交加时月离黄道宿度及分秒如求次交者以受终度及秒加而命之即得所求求黄道宿积度置正交时黄道宿全度以正交加时月离黄道宿度及分秒减之余为距后度及分秒以黄道宿度累加之即各得正交后黄道宿积度及分秒求黄道宿积度入初末限置黄道宿积度及分秒满交象度及分秒去之如在半交象已下为初限已上者以减交象度及分秒余为入末限求月行九道宿度凡月行所交冬入隂厯夏入阳厯月行青道冬入阳厯夏入隂厯月行白道春入阳厯秋入隂厯月行朱道春入隂厯秋入阳厯月行黒道四序离为八节至隂阳之所交皆与黄道相㑹故月行有九道各以所入初末限度及分秒减一百一度余以所入初末限度及分乘之半而退位为分分满百为度命为月道与黄道汎差凡日以赤道内为阴外为阳月以黄道内为阴外为阳故月行正交入夏至后宿度内为同名入冬至后宿度内为异名其在同名者置月行与黄道汎差九因八约之为定差半交后正交前以差减正交后半交前以差加仍以正交度距秋分度数乘定差如象限而一所得为月道与赤道定差前加者为减减者为加其在异名者置月行与黄道汎差七因八约为定差半交后正交前以差加正交后半交前差差减仍以正交度距春分度数乘定差如象限而一所得为月行与赤道定差前加者为减减者为加各加减黄道宿积度为九道宿积度以前宿九道积度减之为其宿九道度及分求正交加时月离九道宿度以正交加时黄道日度及分减一百一度余以正交度及分乘之半而退位为分分满百为度命为月道与黄道汎差其在同名者置月行与黄道汎差九因八约之为定差以加仍以正交度距秋分度数乘定差如象限而一所得为月道与赤道定差以减其在异名者置月行与黄道汎差七因八约之为定差以减仍以正交度距春分度数乘定差如象限而一所得为月道与赤道定差以加置正交加时黄道月度及分以二差加减之即为正交加时月离九道宿度及分求定朔弦望加时月所在度置定朔加时日躔黄道宿次凡合朔加时月行潜在日下与太阳同度是为加时月离宿次各以弦望度及分秒加其所当弦望加时月躔黄道宿度满宿次去之命如前各得定朔弦望加时月所在黄道宿度及分秒求定朔弦望加时九道月度各以定朔弦望加时月离黄道宿度及分秒如前宿正交后黄道积度为定朔弦望加时正交后黄道积度如前求九道积度以前宿九道积度减之余为定朔弦望加时九道月离宿度及分秒步交㑹第六交中分一十四万二千三百一十九秒九千三百六十八交终日二十七日余一千一百九分秒九千三百六十八交中日十三余三千一百六十九秒九千六百八十四交朔日二余一千六百六十五秒六百三十二交望日十四余四千二秒五千秒母一万交终二百六十三度七千九分三十六秒交中一百八十一度八十九分六十八秒交象九十度九十四分八十四秒半交象四十五度四十七分四十二秒日蚀既前限二千四百定法二百四十八日蚀既后限三千一百定法三百二十月蚀限五千一百月蚀既一千七百定法三百四十分秒母一百求朔望入交置天正朔积分以交终分去之不尽如日法而一为日不满为余即天正十一月经朔加时入交汎日及余秒交朔加之得次朔交望加之得次望再加交望亦得次朔各为朔望入交汎日及余秒求定朔每日夜半入交各置入交汎日及余秒减去经朔望小余即为定朔望夜半入交汎日及余秒若定朔望有进退者亦进退交日否则因经为定大月加二日小月加一日余皆加四千一百二十秒六百三十二即次朔夜半入交累加一日满交终日及余秒去之即每日夜半入交汎日及余秒求交朔望加时入交置经朔望加时入交汎日及余秒以入气入转朓朒定数朓减朒加之即定朔望加时入交汎日及余秒求定朔望加时入交积度及隂阳厯置定朔望加时入交汎日以日法通之内余进二位如三万九千一百二十一而一为度不满退除为分秒即定朔望加时月行入交积度以定朔望加时入转迟疾度迟减疾加之即月行入交定积度如交中度已下入阳厯积度已上去之余为入隂厯积度求月去黄道度视月入隂阳厯积度及分如交象已下为少象已上覆减交中余为老象置所入老少象度于上列交象度于下相减相乘倍而退位为分满百为度用减所入老少象度及分余又与交中度相减相乘八因之以百一十除为分分满百为度即得月去黄道度求朔望加时入交常日及定日置朔望入交汎日以入气朓朒定数朓减朒加之为入交常日又置入转朓朒定数进一位一百二十七而一所得朓减朒加之常日为入交日及余秒求入交隂阳厯交前后分视入交定日如交中已下为阳厯已上去之为隂厯如一日上下为交后分十三日上下覆减交中为交前分求日月蚀甚定余置朔望入气入转朓朒定数同名相从异名相消以一千三百三十七乘之定朔望加时入转算外转定分除之所得以朓减朒加经朔望小余为汎余日蚀视汎余如半法已下为中前分半法已上去半法为中后分置中前后分与半法相减相乘倍之万约为分日时差中前以时差减汎余为定余覆减半法余为午前分中后以时差加汎余为定余减去半法为午后分月食视汎余在日入后夜半前者如日法四分之三已下减去半法为酉前分四分之三已上覆减日法余为酉后分又视汎余在夜半后日出前者如日法四分之一已下为卯前分四分之一已上覆减半法余为卯后分其卯酉前后分自相乘四因退位万约为分以加汎余为定余各置定余以发歛加时法求之即得日月所蚀之辰刻求日月食甚日行积度置定朔望食甚大小余与经朔望大小余相减之余以加减经朔入气日小余即为食甚入气以加其气中积为食甚中积又置食甚入气小余以所入气日积益率乘之日法而一以损益其日盈缩积盈加缩减食甚中积即为食甚日行积度及分求气差置日食甚日行积度及分满中限去之余在象限已下为初限已上覆减中限为末限皆自相乘进二位如四百七十八而一所得用减一千七百四十四余为气差恒数以午前后分乘之半昼分除之所得以减恒数为定数春分后阳厯减隂厯加秋分后阳厯加隂厯减求刻差置日食甚日行积度及分满中限去之余与中限相减相乘进二位如四百七十八而一所得为刻差恒数以午前后分乘之日法四分之一除之所得为定数冬至后午前阳加隂减午后阳减隂加夏至后午前阳减隂加午后阳加隂减求日食为交前后定分气刻一差定数同名相从异名相消为食差依其加减去交前后分为去交前后定分视其前后定分如在阳厯即不食如在隂厯即有食之如交前隂厯不及减反减之为交后阳厯交后隂厯不及减反减之为交前阳厯即不食亦入交前阳厯不及减反减之为交后隂厯交后阳厯不及减反减之为交前阳厯即日有食之求日食分视去交前后定分如二千四百已下为既前分以二百四十八除为大分二千四百已上覆减五千五百为既后分以三百二十除为大分不尽退除为秒即得日食之分秒求月食分视去交前后分一千七百已下者食既已上覆减五千一百余以三百四十除为大分不尽退除为秒即为月食之分秒也去交分在既限已下覆减既限亦以三百四十除为既内之大分求日食定用分置日食之大分与三十分相减相乘又以二千四百五十乘之如定朔入转算外定分而一所得为定用分减定余为初亏分加定余为复圆分各以发歛加时法求之即得日食三限辰刻求月食定用分置月食之大分与三十五分相减相乘又以二千一百乘之如定朔入转算外转定分而一所得为定用分加减定余为初亏复圆分各如发歛加时法求之即得月食三限辰刻月食既者以既内大分与十五相减相乘又以四千二百乘之如定朔入转算外转定分而一所得为既内分用减定用分为既外分置月食定余减定用分为初亏因加既外分为食既又加既内分为食甚再加既内分为生光复加既外分为复圆各以发歛加时法求之即得月食五限辰刻求月食入更㸃置食甚所入日晨分倍之五约为更法又五约更法为㸃乃置月食初末诸分昏分已上减昏分晨分已下加晨分如不满更法为初更不满㸃法为一㸃依法以次求之即各得更㸃之数求日食所起食在既前初起西南甚于正南复于东南食在既后初起西北甚于正北复于东北其食八分已上皆起正西复于正东求月食所起月在阳厯初起东北甚于正北复于西北月在隂厯初起东南甚于正南复于西南其食八分已上皆起正东复于正西求日月出入带食所见分数各以食甚小余与日出入分相减余为带食差以乘所食之分满定用分西一以减所食分即日月出入带食所见之分求日月食甚宿次置日月食甚日行积度以天正冬至加时黄道日度加而命之依黄道宿次去之即各得日月食甚宿度及分步五星第七木星周率二百八万六千一百四十二五十四秒厯率二千二百六十五万五百七厯度法六万二千一十四周日三百九十八日八十八分厯度三百六十五度二十四分八十二秒厯中一百八十二度六十二分四十一秒厯䇿一十五度二十一分八十七秒伏见一十三度叚目叚日平度限度初行率合伏二十六日三度二度二十三晨顺疾二十八日六度四度二十二晨次疾二十八日五度四度二十一晨顺迟二十八日四度三度一十八晨末迟二十八日一度一度一十二晨留二十四日晨退四十六日四度空夕退四十六日四度空一十八夕留二十四日夕末迟二十八日一度一度夕顺迟二十八日四度三度一十二夕次疾二十八日五度四度一十八夕顺疾二十八日六度四度二十一夕伏二十六日三度二度二十二䇿数损益率盈积度损益率缩积度一益一百五十九初益一百五十九初二益一百四十二一度益一百四十二一度三益一百二十三度益一百二十三度四益九十三四度益九十三四度五益六十一五度益六十一五度六益二十四五度益二十四五度七损二十四五度损二十四五度八损六十一五度损六十一五度九损九十三五度损九十三五度十损一百二十四度损一百二十四度十一损一百四十二三度损一百四十二三度十二损一百五十九一度损一百五十九一度火星周率四百七万九千四十一秒九十七厯率三百五十九万二千七百五十八秒三十二厯度法九千八百三十六半周日七百七十九日九十三分一十六秒厯度三百六十五度二十四分七十六秒厯中一百八十二度六十二分三十八秒厯䇿一十五度二十一分八十六秒伏见一十九度叚目叚日平度限度初行率合伏六十七日四十八度四十五度七十二晨顺疾六十三日四十四度四十二度七十一晨次疾五十八日四十度三十七度七十晨中疾五十二日三十四度三十二度六十八晨末疾四十五日二十六度二十四度六十三晨顺迟三十七日一十六度一十五度五十四晨末迟二十八日五度五度三十七晨留一十一日晨退二十八日八度五度夕退二十八日八度三度四十一夕留一十一日夕末迟二十八日五度五度夕顺迟三十七日一十六度一十五度三十七夕末疾四十五日二十六度二十四度五十四夕中疾五十二日三十四度三十二度六十三土星周率一百九十七万七千四百一十二秒四十六厯率五千六百二十二万三千二百二十九厯度法一十五万三千九百二十八周日三百七十八日九分三秒厯度三百六十五度二十五分六十六秒厯中一百八十二度六十二分八十三秒厯䇿一十五度二十一分九十秒伏见一十七度叚目叚日平度限度初行率十二损二百一十三二度损一百六十三一度金星周率三百五万三千八百四秒二十三厯率一百九十一万二百四十一秒一十一厯度法五千二百三十周日五百八十三日九十分一十四秒合日二百九十一日九十五分七秒厯度三百六十五度二十四分六十八秒厯中一百八十二度六十二分三十四秒厯策一十五度二十一分八十六秒伏见一十度半水星周率六十万六千三十一秒八十四厯率一百九十一万二百四十二秒三十五厯度法五千二百三十周日一百一十五日八十七分六十秒合日五十七日九十三分八十秒厯度三百六十五度二十四分七十一秒厯中一百八十二度六十二分三十五秒半厯䇿一十五度二十一分八十六秒晨伏夕见一十四度夕伏晨见一十九度叚目叚日平度限度初行率合伏一十五日二十九度一十四度二百五夕顺疾一十五日二十三度一十九度一百八十五夕顺迟一十五日一十三度一十一度一百三十五夕留二日夕退伏一十日八度二度合退伏一十日八度二度一百晨留二日晨顺迟一十五日一十三度一十一度晨顺疾一十五日二十三度一十九度一百三十五晨伏一十五日二十九度二十四度一百八十一策数损益率盈积度损盖率缩积度一益五十七初益五十七初二益五十三空度益五十三空度三益四十五一度益四十五一度四益三十五一度益三十五一度五益二十二一度益二十二一度六益八二度益八二度七损八二度损八二度八损二十二二度损二十二二度九损三十五一度损三十五一度十损四十五一度损四十五一度十一损五十三一度损五十三一度十二损五十七空度损五十七空度求五星天正冬至后平合及诸叚中积中星置通积分各以其星周率去之不尽为前合分覆减周率余为后合分如日法而一不满退除为分秒即其星天正冬至后平合中积中星以叚日累加中积即为诸叚中积以平度累加中积经退减之即为诸叚中星求五星平合及诸段入厯置前通积分各加其星后合分以厯率去之不尽各以其星厯度法除为度不满退为分秒即为其星平合入厯度及分秒以诸叚限度累加之即得诸叚入厯求五星平合及诸段盈缩差各置其星其叚入厯度及分秒如在厯中已下为在盈已上减去厯中余为在缩以其星厯䇿除之为䇿数不尽为入䇿度及分命䇿数算外以其䇿数下损益率乘之如厯䇿而一为分以损益其下盈率积度即为其星其叚盈缩定差求五星平合及诸叚定积各置其星其叚中积以其盈缩定差盈加缩减之即其叚定积日及分以加天正冬至大余及约分满纪法六十去之不尽即为定日及加时分秒不满命甲子算外即得日辰求五星及诸叚所在日月各置其叚定积日及分以加天正闰日及分满朔䇿及约分除之为月数不尽为入月已来日数及分其月数命天正十一月算外即得其叚入月经朔日数及分以日辰相距为所在定朔月日求五星平合及诸叚加时定星各置中星以盈缩定差盈加缩减之即为五星诸叚定星以加天正冬至加时黄道日度依宿命之即其星其叚加时所在宿度及分秒求五星诸叚初日辰前夜半定星各以其叚初行率乘其叚定积日下加时分百约之乃顺减退加其日加时定星即为其叚初日晨前夜半定星所在宿度求诸叚日率度率各以其叚日辰距后叚日辰为日率以其叚夜半宿次与后叚夜半宿次相减余为度率求诸叚平行分各置其叚度率及分秒以其叚日率除之即其叚平行度及分秒求诸叚总差日差以本叚前后平行分相减余为其叚汎差倍而退位为增减差加减其叚平行分为初末日行分倍增减差为总嵳以日率减一除之为日差求前后伏迟退叚增减差前伏者置后叚初日行分加其日差之半为末日行分后伏者置前叚末日行分加其日差之半为初日行分以减伏叚平行分余为增减差前迟者置前叚末日行分倍其日差减之为初日行分后迟者置后叚初日行分倍其日差减之为末日行分以迟叚平行分减之余为增减差木火土三星退行者六因平行分退一位为增减差金星前后伏退三因平行分半而退位为增减嵳前退者置后叚初日行分以其日差减之为末日行分后退者置前叚末日行分以其日差减之为初日行分以本叚平行分减余为增减之差水星半平行分为增减差皆以增减差加减平行分为初末日行分又倍增减差为总差以日率减一除之为日差求毎日晨前夜半星行宿次各置其叚初日行分以日差累损益之为每日行度及分秒乃顺加退减之满宿次去之即得每日晨前夜半星行宿次求五星平合及见伏入气置定积以气策及约分除之为气数不满为入气日及分秒命天正冬至算外即所求平合及伏见入气日及分秒求五星平合及见伏行差各以其叚初日星行分与其太阳行分相减余为行差若金在退行水在退合者相併为行差如水星夕伏晨见者直以太阳行分为行差求五星定合见伏汎积木火土三星各以平合晨疾夕伏定积便为定合定见定伏汎积金水二星置其叚盈缩差各以行差除之为日不满退除为分秒若在平合夕见晨伏者盈减缩加如在退合夕伏晨见者盈加缩减皆以加减定积为定合定见定伏汎积求五星定合定积定星水火土三星各以平合行差除其日太阳盈缩差为距合差日以太阳盈缩差减之为距合差度日在盈厯以差日差度减之在缩加之加减其星定合汎积为定合定积定星金水二星定合退合各以平合退合以差除其日太阳盈缩差为距合差日顺加退减太阳盈缩差为距合差度顺在盈厯以差日差度加之在缩减之退在盈厯以差日减之差度加之在缩减差日加之差度减之皆以加减其星定合及再定合汎积为定合再定合定积定星以冬至太余及约分加定积满纪法去命即得定合日辰以冬至加时黄道日度加定星满宿次去之即得定合所在宿次求木火土三星定见伏定积日各置其星定见伏汎积晨加夕减象限日及分秒如中限已下自相乘已上覆减歳周日及分秒余亦自相乘满七千五而一所得以其星伏见度乘之十五除之为差其差如其叚行差而一为日不满退除为分秒见加伏汎汎积加命如前即得日辰也求金水二星定见伏定日积各以伏见日行差除其日太阳盈缩差为日若晨伏夕见日在盈厯加之在缩减之如夕伏晨见日在盈厯减之在缩加之加减其星汎积为常积视常积如中限已下为冬至后已上去之余为夏至后其二至后如象限已下自相乘已上覆减中限亦自相乘各如法而一为分以伏见度乘之十五除之为差差满行差而一为日不满退除为分秒加减常积为定积加命如前即得定见伏日辰其水星夕疾在大暑气初日至立冬气九日三十五分已下者不见晨留在大寒气初日至立夏气九日三十五分已下者春不晨见秋不夕见者亦旧有之矣浑象古之言天者有三家一曰葢天二曰宣夜三曰浑天汉灵帝时蔡邕于朔方上书言宣夜之学絶无师法周髀术数具存考騐天状多所违失惟浑天为近最得其情近世太史候台铜仪是也立八尺体圆而具天地之形以正黄道赤道之表里以行日月之度数步五纬之迟速察气候之推迁精微深玅百代所不可废者也然传厯久逺制造者衆测候占察互有得失张衡之制谓之灵宪史失其传魏晋以来官有其器而无本书故前志亦阙呉中常侍王蕃云浑天仪者羲和之旧器谓之玑衡积代相传沿革不一宋太平兴国中蜀人张思训首创其式造之禁中踰年而成诏置文明殿东鼓楼下题曰太平浑仪自思训死玑衡断壊无复知其法制者景徳中厯官韩显符依倣刘曜时孔挺晁崇之法失之简略景祐中冬官正舒易简乃用唐梁令瓒僧一行之法颇为详备亦失之于宻而难为用元祐时尚书右丞苏颂与昭文舘校理沈括奉勅详定浑仪法要遂奉举吏部勾当官韩公亷通九章勾股法常以推考天度与张衡王蕃僧一行梁令瓒张思训法式大纲可以寻䆒若据算术考案象器亦能成就请置局差官制造诏如所言奏郑州原武主簿王沇之太史局官周曰严于太古张仲宣同行监造制度既成诏置之集英殿总谓之浑天仪公亷将造仪时先撰九章勾股验测浑天书一卷贮之禁中今失其𫝊故世无知者旧制浑仪规天矩地机隐于内上布经躔次具日月五星行度以察其寒暑进退如张衡浑天开元水运铜浑仪者是也久而不合乖于施用公亷之制则为轮三重一曰六合仪纵置地浑中即天经环也与地浑相结其体不动二曰三辰仪置六合仪内三曰四游仪置三辰仪内植四龙柱于地浑之下又置鳌云于六合仪下四龙柱下设十字水趺凿沟道通水以平髙下别设天常单环于六合仪内又设黄道赤道二单环皆置三辰仪内东西相交随天运转以验列舍之行又为四象环附三辰仪相结于天运环黄赤道两交为置距二縦置于四游仪内北属六合仪地浑之上以正北极出地之度南属六合仪地浑之下以正南极入地之度此浑仪之大形也直距内夹置望筒于一筒之半设关轴附直距上使运转低昻筒常指日月体常在筒窍中天西行一周日东移一度仍以窥测四方星度皆斟酌李淳风孔挺韩显符舒易简之制也三辰仪上设天运环以水运之水运之法始于汉张衡成于唐梁令瓒及僧一行复于太平兴国中张思训公亷今又变正其制设天运环下以天柱关轴之类上动浑仪此新制也旧制浑象张衡所谓置密室中者推步七曜之运以度厯象昏明之候校二十四气考昼夜刻漏无出于浑象隋志称梁秘府中有宋元嘉中所造者以木为之其圆如丸徧体布二十八宿三家星色黄赤道天河等别为横规绕于外上下半之以象地也开元中诏僧一行与梁令瓒更造铜浑象为圆天之象上具列宿周天度数注水激轮令其自转一日一夜天转一周又别置日月五星循绕络在天外令得运行毎天西转一匝日正东行一度月行一十三度有竒凡二十九转而日月会三百六十五转而日行一匝仍置木柜以为地平令象半在地上半在地下又立二木偶人于地平之前置钟鼓使木人自然撞击以报辰刻命之曰水运浑天俯视图既成命置之武成殿宋太史局旧无浑象太平兴国中张思训准开元之法而上以葢为紫宫旁为周天度而东西转之出新意也公亷乃増损隋志制之上列二十八宿周天度数及紫微垣中外宫星以俯窥七政之运转纳于六合仪天经地浑之内同以木柜载之其中贯以枢轴南北出浑象外南长北短地浑在木柜面横置之以象地天经与地浑相结纵置之半在地上半隐地下以象天其枢轴北贯天经上杠中末与杠平出柜外三十五度稍弱以象北极出地南亦贯天经出下杠外入柜内三十五度少弱以象南极入地就赤道为牙距四百七十八牙以衘天轮随机轮地毂正东西运转昏明中星既应其度分至节气亦验应而不差王蕃云浑象之法地当在天内其势不便故反观其形地为外郭于己解者无异诡状殊体而合于理可谓竒巧者也今地浑亦在浑象外葢出于王蕃制也其下则思训旧制有枢轮关轴激水运动以直神揺铃扣钟击鼓置时刻十二神司辰像于轮上时初正至则执牌循环而出报随刻数以定昼夜长短至冬水凝运转迟澁则以水银代之今公亷所制共置一台台中有二隔浑仪置其上浑象置其中激水运转枢机轮轴隐于下内设昼夜时刻机轮五重第一重曰天轮以拨浑象赤道牙距第二重曰拨牙轮上安牙距随天柱中轮转动以运上下四轮第三重曰时刻钟鼓轮上安时初时正百刻拨牙以扣钟撃鼓揺铃第四重曰日时初正司辰轮上安时初十二司辰时正十二司辰第五重曰报刻司辰轮上安百刻司辰巳上五轮并贯于一轴上以天束束之下以铁杵臼承之前以木阁五层蔽之稍増异其旧制矣五轮之北又侧设枢轮其轮以七十二辐为三十六洪束以三辋夹持受水三十六壶毂中横贯铁枢轴一南北出轴为地毂运拨地轮天柱中轮动机轮动浑象上动浑天仪又枢轮左设天池平水壶平水壶受天池水注入受水壶以激枢轮受水壶落入退水壶由壶下北窍引水入昇水下壶以昇水下轮运水入昇水上壶上壶内昇水上轮及河车同转上下轮运水入天河天河复流入天池每一昼一夜周而复始此公亷所制浑仪浑象二器而通三用总而名之曰浑天仪金既取汴皆辇致于燕天轮赤道牙距拨轮悬象钟鼓司晨刻报天池水壶等器久皆弃毁惟铜浑仪置之太史局候台但自汴至燕相去一千余里地势髙下不同望筒中取极星稍差移下四度才得窥之明昌六年秋八月风雨大作雷电震击龙起浑仪鳌云水趺下台忽中裂而摧浑仪仆落台下旋命有司营葺之复置台上贞祐南渡以浑仪镕铸成物不忍毁折若全体以运则艰于辇载遂委而去兴定中司天台官以台中不置浑仪及测候人数不足言之于朝宜铸仪象多补生员庻得尽占考之实宣宗召礼部尚书杨云翼问之云翼对曰国家自来铜禁甚严虽罄公私所有恐不能给今调度方殷财用不足实未可行他日上又言之于是止添测候之人数员铸仪之议遂寝初张行简为礼部尚书提㸃司天监时尝制莲花星丸二漏以进章宗命置莲花漏于禁中星丸漏遇车驾巡幸则用之贞祐南渡二漏皆迁于汴汴亡废毁无所稽其制矣金史卷二十二金史卷二十三钦定四库全书金史卷二十三元中书右丞相总裁托克托等修志第四五行五行之精气在天为五纬在地为五材在人为五常及五事五纬志诸天文歴代皆然其形质在地性情在人休咎各以其类为感应于两间者歴代又有五行志焉两汉以来儒者若夏侯胜之徒专以洪范五行为学作史者多采其説凡言某征之休咎则以某事之得失系之而配之以五行谓其尽然其弊不免于傅会谓其不然肃时雨若䝉恒风若之类箕子盖尝言之金世未能一天下天文灾祥犹有星埜之説五行休咎见于国内者不得他诿乃彚其史氏所书仍前史法作五行志至于五常五事之感应则不必泥汉儒为例云初金之兴平定诸部屡有祯异故世祖每与敌战尝以梦寐卜其胜负乌春兵至苏苏海甸世祖曰予夙昔有异梦不可亲战若左军有力战者当克既而与肃宗等击之敌大败太祖之生也常有五色云气若二千斛囷廪之状屡见东方辽司天孔致和曰其下当生异人建非常之事天以象告非人力所能为也温都部巴图叛穆宗遣太祖讨之入辞奏曰昨日见赤祥往必克遂与巴图战杀之穆宗攻阿苏日辰巳间忽暴雨昏曀雷电环阿苏所居是夕有巨火声如雷坠阿苏城中遂攻下之太祖尝往宁江梦威泰之禾塲焚顷刻而尽觉而大戚即驰还威泰已寝疾翌日不起乌色伐高丽太祖卧而得梦亟起曰今日㨗音必至乃为具于毬塲以待有二麞渡水而至获之太祖曰此休征也言未既㨗书至衆大异之他日军宁江驻高阜萨哈仰见太祖体如乔松所乘马如冈阜之大太祖亦视萨哈人马异常萨哈因白所见太祖喜曰此吉兆也即举酒酹之曰异日成功当识此地师次唐古特旺结之地诸军介而立有光起于人足及戈矛上明日至扎扎水光复如初收国元年上在宁江州有光正圆自空而坠八月己卯黄龙见空中丁未上候辽军还至舒吉泺有光复见于矛端天辅六年三月师攻西京有火如斗坠其城中是月城降而复叛四月辛卯取之太宗天㑹二年海兰伊勒唿水霖雨害稼且为蝗所食秋泰州潦害稼三年七月锦州野蚕成蠒九月广宁府进嘉禾四年十月中京进嘉禾六年冬伊兰路饥九年七月丙申上御西楼听政闻咸州所贡白鹊音忽异常上起视之见东楼外光明中有像巍然高五丈许下有红云承之若世所谓佛者乃擎跽修䖍久之而没十年冬伊兰海兰等路饥熙宗天㑹十三年四月甘露降于卢州熊岳县十五年七月辛巳有司进四足雀丙戌夜京师地震天眷元年夏有龙见于熙州野水凡三日初于水面见一苍龙良久而没次日见金龙一爪承一婴儿儿为龙所戏略无惧色三日如故又见一人乘白马红𫀆玉带如少年官状马前有六蟾蜍凡三时乃没郡人竞往观之七月丁酉按春河水溢坏民庐舍三年十二月丁丑地震皇綂元年秋蝗十一月己酉稽古殿火二年二月熙河路饥三月辛丑大雪秋燕西东二京河东河北山东汴平州大熟三年陜西旱五月丁巳京兆府贡瑞麦七月丙寅太原进獬豸及瑞麦四年正月乙丑陜西进嘉禾十有二茎一本七颖十月甲辰地震五年閠月戊寅大名府进牛生麟壬辰怀州进嘉禾七年十一月完颜秉德进三角羊九年四月壬申夜大风雨雷电震寝殿鸱尾坏有火入帝寝烧帷幔上惧徙别殿丁丑有龙鬭于利州榆林河上大风坏民居官舍十六七木瓦人畜皆飘扬十余里死伤者数百同知州事舒穆噜里压死海陵天德二年十二月野人採石炭𫉬异香贞元二年五月癸丑南京大内灾三年十二月己丑雨木氷正隆二年六月壬辰蝗飞入京师秋中都山东河东蝗四年十一月庚寅霜附木五年二月辛未河东陜西地震鎭戎德顺等军大风坏庐舍民多压死海陵问司天马贵中等曰何为地震贵中等曰伏阳逼隂所致又问震而大风何也对曰土失其性则地以震风为号令人君严急则有烈风及物之灾六年六月壬戌大风坏承天门鸱尾是岁世宗居贞懿皇后忧在辽阳一日方寝有红光照其室及黄龙见于室上又夜有大星流入其邸八月复有云气自西来黄龙见其中人皆见之是时临潢府闻空中有车马声仰视见风云杳霭神鬼兵甲蔽天自北而南仍有语促行者未几海陵下诏南征世宗大定二年閠二月辛卯神龙殿十六位焚延及太和厚德殿三年二月丙申中都以南八路蝗四年三月庚子夜京师地震七月辛丑大风雷雨㧞木临潢府境禾黍稆生岚州进白兎二八月永兴进嘉禾异亩同颖中都南八路蝗飞入京畿十一月辛丑尚书省火是岁有年五月六月戊子河南府进芝草十三本云得于芝田石上乃荐之太庙甲辰大安殿楹产芝其色如玉丙申京师地震有声自西北来殷殷如雷地生白毛七月戊申又震十一月癸酉大雾昼晦七年九月庚辰地震八年五月甲子北望淀大风雨雹广十里长六十里六月河决李固渡水入曹州十年正月邓州进芝草十一年六月戊申西南路招讨司必勒哈水之地雨雹三十余里小者如鸡卵其一最大广三尺长丈余四五日始消十二年三月庚寅雨土四月旱十三年正月尚书省奏宛平张孝善有子曰合得大定十二年三月旦以疾死至暮复活云本是良乡人王建子喜儿而喜儿前三年已死建验以家事能具道之此盖假尸还魂拟付王建为子上曰若是则姦倖小人竞生诈伪渎乱人伦止付孝善八月丁丑䇿试进士于悯忠寺夜半忽闻音乐声起东塔上西达于宫考官完颜佛宁李晏等以为文运始开得贤之兆十四年八月丁巳朔次珠尔苏日午白龙见于御帐之东小港中既而乘雷云而上尾犹曵地良乆北去十六年三月戊申雨豆于临潢之境其形上鋭而赤食之味颇苦五月戊申南京宫殿火是岁中都河北山东陜西河东辽东等十路旱蝗十七年七月大雨滹沱卢沟水溢河决白沟二十年四月己亥大宁宫门火五月丙寅京师地震生黒白毛七月旱秋河决卫州二十二年五月庆都蝗蝝生散漫十余里一夕大风蝗皆不见二十三年正月辛巳广乐园灯山焚延及熙春殿三月乙酉氛埃雨土四月庚子亦如之五月丁亥雨雹地生白毛二十四年正月辛卯朔徐州进芝十有八茎眞定进嘉禾二本异亩同颖二十六年正月庚辰河南府进芝三本秋河决坏卫州城二十七年四月辛丑京师地微震章宗大定二十九年五月丁未地生白毛六月曹州河溢十二月密州进白鹑白雉各一河间府进嘉禾是冬无雪明昌元年正月怀州河间等处进芝草嘉禾二月地生白毛六月庚子都水进异卵夏旱七月淫雨伤稼二年五月桓抚等州旱秋山东河北旱饥三年秋绥德虸蚄虫生旱四年三月御史中丞董师中奏迺者太白昼见京师地震北方有赤气迟明始散天之示象兾有以警悟圣主也上问所言天象何从得之师中曰前监察御史陈元升得之于一司天长行上曰司天台官不奏固有罪其以语人尤非朕欲令自今司天有事而不奏者长行得言之何如师中曰善五月霖雨命有司祈晴六月河决卫州魏清沧皆被害是岁河北山东南京陜西诸路大稔邢洺深冀及河北西路十六穆昆之地野𧖟成蠒十一月壬午木氷五年七月丙戌天寿节先隂雨连日至是开霁有龙曵尾于殿前云间是月河决阳武故堤灌封邱而东六年二月丁丑京师地震大雨雹昼晦大风震应天门右鸱尾坏八月大雨雷电有龙起于浑仪鳌云水跌下台忽中裂而摧仪仆于台下承安元年五月自正月不雨至是月雨六月平晋县民利通家𧖟自成绵叚长七尺一寸五分阔四尺九寸二年自正月至四月不雨六月丙午雨雹四年三月戊午雨雹五月旱五年五月庚辰地震十月庚子天久隂是日云色黄而风霾癸卯晨隂霜附木至日入亦如之泰和二年八月丙申磁州武安县鼔山石圣台有大鸟十集于台上其羽五色烂然文多赤黄赭冠鸡项尾阔而修状若鲤鱼尾而长高可逾人九子差小傍侍亦高四五尺禽鸟万数形色各异或飞或蹲或歩或立皆成行列首皆正向如朝拱然初自东南来势如连云声如殷雷林木震动牧者惊惶即驱牛击物以惊之殊不为动俄有大鸟如鵰鹗者怒来搏击之民益恐奔告县官皆以为凤凰也命工图上之留二日西北去按视其处粪迹数顷其色各异遗禽数千累日不能去所食皆巨鲤大者丈余鱼骨蔽地章宗以其事告宗庙诏中外三年四月旱十月己亥大风四年正月壬申隂雾木氷三月丁卯大风毁宣阳门鸱尾四月旱壬戌万宁宫端门灾十一月丁卯隂木氷凡三日五年夏旱八年四月甲午雨雹河南路蝗六月戊子飞蝗入京畿八月乙酉有虎至阳春门外驾出射获之时又有童谣云易水流汴水流百年易过又休休两家都好住前后总成留至贞祐中举国迁汴卫绍王大安元年徐沛界黄河清五百余里几二年以其事诏中外临洮人杨珪上书曰河性本浊而今反清是水失其性也正犹天动地静使当动者静当静者动则如之何其为灾异明矣且传曰黄河清圣人生假使圣人生恐不在今日又曰黄河清诸侯为天子正当戒惧以销灾变而复夸示四方臣所未喻宰相以为妖言议诛之虑絶言路即诏大兴府鎻还本管十一月丙申平阳地震有声自西北来戊戌夜又震自此时复震动浮山县尤剧城廨民舍圮者十七八死者凡二三千人二年二月乙酉地大震有声殷殷然六月七月至九月晦其震不一十一月京师民周修武宅前渠内火出高二尺焚其板桥又旬日大悲阁幡竿下石隙中火出高二三尺人近之即灭凡十余日自是都城连夜燔爇二三十处是岁四月山东河北大旱至六月雨复不止民间斗米至千余钱三年二月乙亥夜大风从西北来发屋折木吹通元门关折三月戊午大悲阁灾延烧万余家火五日不絶山东河北河东诸路大旱是岁有男子郝赞诣省言上即位之后天变屡见火焚万家风折门关非小异也宜退位让有德有司问尔狂疾乎赞大言曰我不狂疾但为社稷计宰相皆非其言每日省前大唿凡半月上怒诛之隐处崇庆元年七月辛未未时有风从东来吹帛一叚高数十丈宛转如龙坠于拱辰门内是岁河东陜西山东南京诸路旱二年二月放进士榜有狂僧公言杀天子求之不知所在是岁河东陜西大旱京兆斗米至八千钱至宁元年宣宗彰德故园竹开白花如鹭鸶藤紫云覆城上数日俄而入继大綂七月以河东陜西诸路旱遣工部尚书高道拉祈雨于岳渎至是雨足时斗米有至钱万二千者八月癸巳卫绍王遇弑是日海水不潮寳坻盐司惧其亏课致祷无应九月丙午宣宗即位乃潮初卫王即位改元大安四年改曰崇庆既而又改曰至宁有人谓曰三元大崇至矣俄而有唿沙唿之变宣宗贞祐元年八月戊子夜将曙大雾苍黒跂歩无所见至辰巳间始散十二月乙卯雨木氷时卫州有童謡曰团圞冬噼半年寒食节没人烟明年正月元兵破卫遂丘墟矣二年六月潮白河溢漂古北口铁褁关门至老王谷庚申南京寳鎭阁灾壬戌上次宜村有黄龙见于西北冬黄河自陜州界至卫州八柳树清十余日纤鳞皆见十二月己酉雨木氷三年二月戊午大风隆德殿鸱尾坏三月戊辰大风霾四月自去冬不雨至于是月五月河南大蝗六月京城中夜妄相惊逐狼月余方息十月丙申昏西北有雾气如积土至二更乃散四年正月己未旦黒雾四塞巳时乃散是春河朔人相食五月河南陜西大蝗凤翔扶风岐山郿县䗣虫伤麦七月旱癸丑飞蝗过京师兴定元年三月宫中有蝗四月单州雹伤稼陈州商水县进瑞麦一茎四穗开封府进瑞麦一茎三穗二茎四穗五月乙丑河南大风吹府门署以去延州原武县雹伤稼七月癸卯大社坛产嘉禾一茎十五穗秋霖雨十月邠州进白兔丹州进嘉禾异亩同颖二年四月河南诸郡蝗五月秦陜狼害人六月旱是岁京师屡火遣礼部尚书杨云翼禜之三年春吏部火四月癸未陜右黒风昼起有声如雷顷之地大震平凉鎭戎德顺尤甚庐舍倾压死者以万计杂畜倍之夏旱十二月壬申雨木氷四年正月戊辰二更天鸣有声壬子昼晦有顷大雷风雨四月丁丑大风吹河南府署飞百余歩户案门钥开文牍飘散不知所在六月旱七月河南大水唐邓尤甚十二月癸酉火是岁华州渭南县民裴德宁家伐树破其中有赤色太字表里脗合有司言与唐大厯中成都瑞木有文天下太平者其事颇同盖太平之兆也乞付史馆五年三月以久旱诏中外仍命有司祈祷十一月壬寅京师相国寺火十二月丁丑霜附木先是有童谣云青山转转山青耽误尽少年人盖言是时人皆为兵转鬭山谷战伐不休当至老也元光元年四月京畿旱十月上猎近郊获白兔羣臣以为瑞明日御便殿置铃于项将纵之兔惊跃不已忽毙几上二年正月辛酉日午有鹤千余翔于殿庭移刻乃去七月乙卯丹凤门坏压死者数人十一月开封有虎害人是时屡有妖怪二年之中白日虎入郑门吏部及宫中有狐狼鬼夜啼于辇路乌鹊夜惊飞鸣蔽天十二月宣宗崩哀宗正大元年正月戊午上初视朝尊太后为仁圣宫皇太后太元妃为慈圣宫皇太后是日大风飘端门瓦昏霾不见日黄气塞天仁圣又梦乞丐万数踵其后心恶之占者曰后为天下母百姓贫窭将谁诉焉遂勅京城设粥与氷药以应之人以为壬辰癸巳之兆又有人衣麻衣望承天门大笑者三大哭者三有司拘而问之其人曰我先笑者笑许大天下将相无人后哭者哀祖宗国家破荡至此也有司以为妖言处之重典上曰近诏草泽之士竝许直言虽渉讥讪亦不治罪况此人言亦有理止不应笑哭阙下耳乃杖之二年正月甲申有黄黒之祲四月旱京畿大雨雹三年春大寒三月乙丑有火自吏部中出大如斛流行展转人皆惊避踰时而灭四月旱蝗六月京东雨雹蝗死四年六月丙辰地震八月癸亥大风吹左掖门鸱尾坠丹凤门扉坏是日风霜损禾皆尽五年春大寒二月雷而雪木之华者皆败四月郑州大雨雹桑柘皆枯京畿旱八月御座上闻若有言者曰不放舍则何索之不见七年十二月新卫州北三里许有影在沙上如旧卫州城状寺塔宛然数日乃灭天兴元年正月丁酉大雪二月癸丑又雪戊午又雪是时钧州阳邑卢氏兵皆大败五月大寒如冬七月庚辰兵刄有火閠八月己未有箭射入宫中九月辛丑夜大雷工部尚书富聂逊震死二年六月上迁蔡自发归德连日暴雨平地水数尺军士漂没及蔡始晴复大旱数月识者以为不祥初南京未破一二年间市中有一僧不知所从来持一布囊贮枣日散于市人无穷所在儿童百十从之又有一人拾街中破瓦复以石击碎之人皆以为狂不晓其理后乃知之其意盖欲使人早散国家将瓦解矣金史卷二十三金史卷二十四钦定四库全书金史卷二十四元中书右丞相总裁托克托等修志第五地理上金之壤地封疆东极济喇敏乌逹噶诸野人之境北自扶余路之北三千余里和罗和抟穆昆地为邉右旋入泰州博勒和所浚界壕而西经临潢金山跨庆桓抚昌净州之北出天山外包东胜接西夏逾黄河复西厯葭州及米脂寨出临洮府㑹州积石之外与生羗地相接复自积石诸山之南左折而东逾洮河越盐州堡循渭至大散关北竝山入京兆络商州南以唐邓西南皆四十里取淮之中流为界而与宋为表里袭辽制建五京置十四总管府是为十九路其闲散府九节镇三十六防御郡二十二刺史郡七十三军十有六县六百三十二后复尽升军为州或升城堡寨镇为县是以金之京府州凡百七十九县加于旧五十一城寨堡关百二十二镇四百八十八虽贞祐兴定危亡之所废置既归大元或有因之者故凡可考必尽着之其所不载则阙之上京路即海古勒之地金之旧土也国言金曰爱新以按春水源于此故名金源国号葢取此国初称为内地天眷元年号上京海陵贞元二年迁都于燕削上京之号止称㑹宁府称为国中者以违制论大定十三年七月复为上京其山有长白青岭玛竒岭温都尔水有按春水混同江拉林河松阿哩江鸭子河府一领节镇四防御一县六镇一旧有㑹平州天㑹二年筑契丹之珠特城也后废㑹宁府下初为㑹宁州太宗以建都升为府天眷元年置上京留守司以留守带本府尹兼本路兵马都总管后置上京海兰等路提刑司户三万一千二百七十县三㑹宁曲江宜春肇州下防御使旧珠赫店也天㑹八年以太祖兵胜辽肇基王迹于此遂建为州天眷元年十月置防御使隶㑹宁府海陵时尝为济州支郡承安三年复以为太祖神武隆兴之地陞为节镇军名武兴五年置漕运司以提举兼州事后废军贞祐二年复陞为武兴军节镇置招讨司以使兼州事戸五千三百七十五县一始兴隆州下利涉军节度使古扶余之地辽太祖时有黄龙见遂名黄龙府天眷三年改为济州以太祖来攻城时大军径涉不假舟楫之祥也置利涉军天徳二年置上京路都转运司四年改为济州路转运司大定二十九年嫌与山东路济州同更今名贞祐初陞为隆安府戸一万一百八十县一利涉镇一信州下彰信军刺史本渤海怀逺军辽开泰七年建取诸路汉民置户七千三百五十九县一武昌镇一扶余路国初置万户海陵例罢万户乃改置节度使承安三年设节度副使海兰路置总管府贞元元年改总管为尹仍兼本路兵马都总管承安三年设兵马副总管率宾路节度使辽时为率宾府置刺史本率宾故地太宗天㑹二年以扎兰路都贝勒所居地瘠遂迁于此以海陵例罢万户置节度使因名率宾路节度使世宗大定十一年以扎兰率賔相去千里既居率賔然不可忘本遂命名亲管明安曰扎兰明安承安三年设节度副使哈斯罕路置节度使天㑹七年徙治宁州尝置都统司明昌四年废唿尔哈路国初置万户海陵例罢万戸乃改置节度使承安三年置节度副使乌尔古徳哷勒统军司后升为招讨司与扶余路近咸平路府一领刺郡一县十咸平府下总管府安东军节度使本髙丽铜山县地辽为咸州国初为咸州路置都统司天徳二年八月陞为咸平府后为总管府置辽东路转运司东京咸平路提刑司户五万六千四百四县八平郭铜山新兴庆云清安荣安归仁玉山韩州下刺史辽置东平军本渤海郑颉府户一万五千四百一十二县二临津栁河东京路府一领节镇一刺郡四县十七镇五辽阳府中东京留守司本渤海辽阳故城辽完葺之郡名东平天显三年陞为南京府曰辽阳十三年更为东京太宗天㑹十年改南京路平州军帅司为东南路都统司之时尝治于此以镇髙丽戸四万六百四县四镇一辽阳鹤野镇一宜丰石城澄州南海军刺史下本辽海州天徳三年改州名户一万一千九百三十五县二镇一临溟镇一析木沈州昭徳军刺史中本辽定理府地辽太宗时置军曰兴辽后为昭徳军置节度明昌四年改为刺史与通贵徳澄三州皆隶东京户三万六千八百九十二县五乐郊章义辽濵楼䨇城贵徳州刺史下辽贵徳州宁逺军国初废军降为刺郡戸二万八百九十六县二贵徳奉集葢州奉国军节度使下本髙丽盖葛牟城辽辰州明昌四年罢哈斯罕建辰州辽海军节度使六年以与陈同音更取盖葛牟为名户一万八千四百五十六县四鎭二汤池镇一建安镇一秀巖熊岳复州下刺史辽怀逺军节度明昌四年降为刺史戸一万三千九百五十县二镇一永康化成镇一来逺州下旧来逺城本辽熟女直地大定二十二年升为军后为州博索府路国初置统军司天徳二年置总管府贞元元年与海兰路总管竝为尹兼本路兵马都总管北京路府四领节镇七刺郡三县四十二镇七塞一堡五十六大定府中北京留守司辽中京统和二十五年建为中京国初因称之海陵贞元元年更为北京置留守司都转运司警廵院户六万四千四十七县十一镇二大定镇一长兴富庶镇一松山神山惠和金源和衆武平靖封三韩利州下刺史辽统和十六年置户二万一千二百九十六县二镇一寨一阜俗龙山寨一镇一义州下崇义军节度使辽宜州天徳三年更州名戸三万二百三十三县三镇一𢎞政开义镇一同昌锦州下临海军节度使旧隶兴中府后来属戸三万九千一百二十三县三永乐安昌神水瑞州下归徳军节度使本来州天徳三年更为宗州泰和六年以避睿宗讳谓本唐瑞州地故更今名戸一万九千九百五十三县三镇一瑞安海阳海濵镇一广宁府散下镇宁军节度使本辽显州奉先军汉望平县地天辅七年升为府因军名置节度天㑹八年改军名镇宁天德二年隶咸平后废军隶东京泰和元年七月来属户四万三千一百六十一县三镇二广宁镇寨二望平镇一闾阳镇一寨二懿州下宁昌军节度使辽尝更军名庆懿又为广顺复更今名金因之先隶咸平府泰和末来属户四万二千三百五十一县二顺安灵山兴中府散下本唐营州城辽太祖迁汉民以实之曰霸州彰武军重熈十一年升为府更今名金因之戸四万九百二十七县四镇三兴中镇一永徳镇一兴城宜民镇一建州下保靖军刺史辽初名军曰武宁后更金因之戸一万一千四百三十九县一永霸全州下盘安军节度使承安二年置改和硕务为靖封县黑河舖为卢川县拨北京三韩县拉唿等五明安以隶焉贞祐二年四月尝侨置于蓟州户九千三百一十九县一安丰临潢府下总管府地名西楼辽为上京国初因称之天眷元年改为北京天徳二年改北京为临潢府路以北京路都转运司为临潢府路转运司天徳三年罢贞元元年以大定府为北京后但置北京临潢路提刑司大定后罢路併入大定府路贞祐二年四月尝侨置于平州户六万七千九百七县五堡三十七临潢长泰卢川宁塞长宁庆州下𤣥宁军刺史境内有祖州天㑹八年改为奉州皇统三年废境内有辽怀州辽太祖祖陵在焉旧置奉陵军天㑹八年更为奉徳军皇统三年废辽太宗穆宗怀陵北山有辽圣宗兴宗道宗庆陵城中有辽行宫比他州为富庶辽时刺此郡者非耶律萧氏不与辽国寳货多聚藏于此北至界二十里南至卢川二百二十西至桓州九百东至临潢一百六十戸二千七县一朔平兴州宁朔军节度使本辽北安州兴化军兴化县承安五年陞为兴州置节度军名宁朔改利民寨为利民县拨密齐显河图们必罕宁江苏玛拉三明安隶焉贞祐二年四月侨置于密云县户万五千九百七十县二兴化宜兴泰州昌徳军节度使辽时本契丹二十部族牧地海陵正隆间置徳昌军隶上京大定二十五年罢之承安二年复置于长春县以旧泰州为金安县隶焉北至邉四百里南至懿州八百里东至肇州三百五十里户三千五百四县一堡十九长春邉堡大定二十一年三月世宗以东北路招讨司十九堡在泰州之境及临潢路旧设二十四堡障参差不齐遣大理司直富察章嘉努等往视其处置于是东北自逹勒逹石堡子至海唿河地分临潢路自海唿河堡子至色尔鼐皆取直列置堡戍评事伊喇敏言东北及临潢所置土塉樵絶当令所徙之民姑逐水草以居分遣丁壮营毕开壕堑以备邉上令无水草地官为建屋及临潢路诸堡皆以放良人戍守省议临潢路二十四堡堡置戸二十共为七百二十若营建毕官给一嵗之食上以年饥权寝姑令开壕为备四月遣吏部郎中奚唿实罕经画壕堑旋为沙雪堙塞不足为御乃言可筑二百五十堡堡日用工三百计一月可毕粮亦足备可为邉防久计泰州九堡临潢五堡之地斥卤官可为屋外自色尔鼐以西十九堡旧戍军舎少可令大盐滦官木三万余与直东堡近岭求木每家官为构室一椽以处之西京路府二领节镇七刺郡八县四十镇九大同府中西京留守司晋云州大同军节度辽重熈十三年升为西京府名大同金因之皇统元年以燕京路隶尚书省西京及山后诸部族隶元帅府旧置兵马都部署司天徳二年改置本路都总管府后更置留守司置转运司及中都西京路提刑司戸九万八千四百四十四县七镇三大同镇一云中宣宁镇一懐安天城白登懐仁镇一丰州下天徳军节度使辽尝更军名应天寻复金因之皇统九年升为天徳总管府置西北路招讨司以天徳尹兼领之大定元年降为天徳军节度使兼丰州管内观察使以元管部族直萨军马公事竝隶西南路招讨司户二万二千六百八十三县一镇一富民镇一𢎞州下刺史辽名军曰愽宁本襄隂村统和中建国初置保宁军后废军户二万二千二县二镇二襄隂顺圣镇二净州下刺史大定十八年以天山县升为丰州支郡刺史兼权机察北至界八十里户五千九百三十八县一天山桓州下威逺军节度使军兵隶西北路招讨司明昌七年改置刺史北至旧界一里半户五百七十八县一清塞抚州下镇宁军节度使辽秦国大长公主建为州章宗明昌三年复置刺史为桓州支郡治柔逺明昌四年置司候司承安二年陞为节镇军名镇宁拨西北路招讨司所管密齐显必喇温都必喇纳琳卓果斯松科钖特亨四明安隶之户一万一千三百八十县四柔逺集宁丰利威宁德兴府晋新州辽奉圣州武定军节度国初因之大安元年陞为府名徳兴户八万八百六十八县六镇一徳兴妫川缙山镇一望云矾山龙门昌州天辅七年䧏为建昌县隶桓州明昌七年以狗泺复置隶抚州后来属户一千二百四十一县一寳山宣徳州下刺史辽改晋武州为归化州雄武军大定七年更为宣化州八年复更为宣徳户三万二千一百四十七县二宣徳宣平朔州中顺义军节度使贞祐三年七月尝割朔州广武县隶代州戸四万四千八百九十县二鄯阳马邑武州邉下刺史大定前仍置宣威军户一万三千八百五十一县一宁县应州下彰国军节度使户三万二千九百七十七县三金城山隂浑源蔚州下忠顺军节度使辽尝更为武安军寻复户五万六千六百七十四县五灵仙广灵灵丘定安飞狐云内州下开逺军节度使天㑹七年徙奚第一第三部来戍户二万四千八百六十八县二镇一柔服镇一云川宁邉州下刺史国初置镇西军贞祐三年隶岚州四年二月陞为防御户六千七十二县一宁邉东胜州下邉刺史国初置武兴军有古东胜城户三千五百三十一县一镇一东胜镇一部族节度使乌克苏喇部族节度使军兵事属西北路招讨司明昌三年罢节度使以招讨司兼领乌库哩部族节度使实垒部族节度使珠噜部族节度使布塔布部族节度使竒噜部族节度使唐古部族承安三年改为博勒和扎萨克节度使徳哷勒孟古部族承安三年改为特哩衮札萨克节度使详衮九处茂乣详衮贞祐四年六月改为额页阿林明安穆腾乣详衮贞祐四年改为亨克阿林穆昆古勒敦乣详衮贞祐四年改为萨哈连必喇穆昆唐古乣详衮伊埒图乣详衮伊勒敦乣详衮苏布特乣详衮近北京唿敦乣详衮哈玛尔乣详衮羣牧十二处乌都温羣牧大定四年改为阿都齐羣牧富僧额羣牧伊啰斡羣牧鄂尔多羣牧嘉勒斡羣牧额勒本羣牧乌展羣牧特们羣牧托克托图羣牧乌拉图羣牧腾羣牧布希羣牧中都路辽㑹同元年为南京开泰元年号燕京海陵贞元元年定都以燕乃列国之名不当为京师号遂改为中都府一领节镇三刺郡九县四十九镇七大兴府上晋幽州辽㑹同元年陞为南京府曰幽都仍号卢龙军开泰元年更为永安析津府天会七年析河北为东西路时属河北东路贞元元年更今名户二十二万五千五百九十二县十镇一大兴镇一宛平安次漷隂永清寳坁香河昌平武清良乡通州下刺史天徳三年陞潞县置以三河隶焉兴定二年五月陞为防御户三万五千九十九县二潞三河蓟州中刺史辽置尚武军户六万九千一十五县五镇二渔阳遵化镇一丰润玉田镇一平峪易州下刺史辽置髙阳军户四万一千五百七十七县二易涞水涿州中刺史辽为永泰军戸一十一万四千九百一十二县五镇一范阳镇一固安新城定兴奉先顺州下刺史辽置归化军戸三万三千四百三十三县一温阳宻云平州中兴平军节度使辽为辽兴军天辅七年以燕西地与宋遂以平州为南京以钱帛司为三司天㑹四年复为平州尝置军帅司天㑹十年徙军帅司治辽阳府后置转运司贞元元年以转运司併隶中都路贞祐二年四月置东面经畧司八月罢户四万一千七百四十八县五镇一卢龙抚宁海山迁安镇一昌黎滦州中刺史本黄落故城辽为永安军天辅七年因置节度使户六万九千八百六县四镇二义丰石城镇一马城乐亭镇一雄州中天㑹七年置永定军节度使赐名易阳郡隶河北东路贞元二年来属户二万四百一十一县三归信容城保定霸州下刺史辽益津郡隶河北东路贞元二年来属戸四万一千二百七十六县四益津文安大城信安保州中顺天军节度使宋旧军事天㑹七年置顺天军节度使隶河北东路贞祐二年来属海陵赐名清苑郡户九万三千二十一县二清苑满城安州下刺史宋顺安军治髙阳天㑹七年陞为安州隶河北东路后置髙阳军大定二十八年徙治葛城因陞葛城为县作倚郭泰和四年改混泥城为渥城县来属八年移州治于渥城以葛城为属县戸三万五百三十二县三渥城葛城髙阳遂州下刺史宋广信军天㑹七年改为遂州隶河北东路贞元二年来属号龙山郡泰和四年废为遂城县隶保州贞祐二年复置州户一万一千一百七十四县一遂城安肃州下刺史宋安肃军天㑹七年陞为徐州军如旧隶河北东路贞元二年来属天徳三年改为安肃州军名徐郡军大定后降为刺郡废军户一万二千九百八十县一安肃金史卷二十四金史卷二十五钦定四库全书金史卷二十五元中书右丞相总裁托克托等修志第六地理中南京路国初曰汴京贞元元年更号南京府三领节镇三防御八刺史郡八县一百八镇九十八开封府上留守司留守带本府尹兼本路兵马都总管天徳二年罢行台尚书省置转运司提刑司天德二年置统军司天德四年戸二十三万五千八百九十泰和末戸百七十四万六千二百一十县十五镇十五开封镇一祥符镇三阳武通许泰康镇一中牟镇四杞镇一鄢陵镇一尉氏镇二扶沟镇二陈留延津洧川长垣封邱睢州下刺史宋拱州保庆军国初犹称拱州天德三年更戸四万六千三百六十县三镇一襄邑镇一考城柘城归德府散中宣武军故宋州宋南京应天府河南郡归德军国初置宣武军戸七万六千三百八十九县六镇四睢阳镇一宁陵下邑镇一虞城谷熟镇二楚邱单州中刺史宋砀郡贞祐四年二月陞为防御兴定五年二月置招抚司以安集河北遗黎戸六万五千五百四十五县四单父成武鱼台砀山夀州下刺史宋隶夀春府贞元元年来属泰和六年六月升为防御戸八千六百七十七县二镇一下蔡䝉城镇一陜州下防御宋陜州保平军节度皇綂二年降为防御贞祐二年七月陞为节镇戸四万一千一十县四镇七陜镇一灵宝镇二湖城镇二阌乡镇二邓州武胜军节度使宋南阳郡甞置榷场戸二万四千九百八十九县三镇六穰城镇四南阳镇一内乡镇一唐州中刺史宋淮安郡甞置榷场戸一万一千三十一县四镇四泌阳镇一比阳镇一湖阳镇一桐栢镇一裕州本方城县泰和八年正月陞置以方城县为倚郭割汝州叶县许州舞阳隶焉戸八千三百县三镇四方城镇一叶镇一舞阳镇二河南府散中宋西京河南府雒阳郡初置德昌军兴定元年八月陞为中京府曰金昌戸五万五千六百三十九县九镇四洛阳镇一沔池登封孟津镇一芝田新安偃师镇一宜阳巩镇一嵩州中刺史旧名顺州天德三年更戸二万六千六百四十九县四镇四伊阳镇一永宁镇一福昌镇二长水汝州上刺史宋临汝郡陆海军节度国初为刺郡贞祐三年八月升为防御戸三万五千二百五十四县四镇二梁郏城镇一鲁山宝丰镇一许州下昌武军节度使宋颍昌府许昌郡忠武军戸四万五千五百八十七县五镇七长社镇二郾城镇二长葛临颍镇二襄城镇一钧州中刺史旧阳翟县伪齐升为颍顺军大定二十二年升为州仍名颍顺二十四年更今名戸一万八千五百一十县二镇一阳翟新郑镇一亳州上防御使宋谯郡集庆军隶扬州贞祐三年升为节镇军名集庆戸六万五百三十五县六镇五谯镇一鹿邑镇一卫真镇一城父酇镇一永城镇一陈州下防御使宋淮宁府淮阳郡镇安军戸二万六千一百四十五县五镇二宛邱项城南顿镇一商水西华镇一蔡州中防御使宋汝南郡淮康军泰和八年升为节度军曰镇南甞置榷场戸三万六千九十三县六镇二汝阳镇一遂平上蔡西平确山镇一平舆息州本新息县泰和八年陞为息州以新息为倚郭割真阳褒信新蔡隶焉为蔡州支郡戸九千六百八十五县四镇一新息镇一真阳襃信新蔡郑州中防御宋荣阳郡奉宁军节度戸四万五千六百五十七县七镇三管城荣阳密镇二河阴原武镇一汜水荥泽颍州下防御宋顺昌府汝阴郡尝置榷场正隆四年罢榷场戸一万六千七百一十四县四镇十一汝阴颍上镇十泰和沈邱镇一宿州中防御宋符离郡保静军节度隶扬州国初隶山东西路大定六年来属贞祐三年陞为节镇军曰保静戸五万五千五十八县四镇八符离镇三临涣镇三灵壁镇一蕲镇一泗州中防御使宋临淮郡正隆四年正月罢凤翔府唐邓颍蔡巩洮等州并胶西县诸榷场但置𣙜场于泗州先隶山东西路大定六年来属戸八千九十二县四镇六淮平虹镇二临淮镇四睢宁边戍皇綂元年十月都元帅宗弼与宋约以淮水中流为界西自邓州南四十里西南四十里为界泰和八年设㳂淮巡检使及朐山县完渎村剏立巡路置巡检河北东路天㑹七年析河北为东西路各置本路兵马都总管府一节镇二防御一刺郡五县三十镇三十八河间府中总管府瀛海军宋河间郡瀛海军天㑹七年置总管府正隆间升为次府置瀛州瀛海军节度使兼总管置转运司后复置总管府河北东西大名等路提刑司戸三万一千六百九十一县二镇三河间镇三肃宁蠡州下刺史宋永宁军国初因之天㑹七年陞为宁州博野郡军天德三年更为蠡州戸二万九千七百九十七县一镇一博野镇一莫州下刺史宋文安郡军防御治任邱贞祐二年五月降为鄚亭县戸二万二千九百三十三县一镇一任邱镇一献州下刺史本乐夀县天㑹七年升为夀州天徳三年更今名戸五万六百三十二县二镇十乐夀交河镇十冀州上宋信都郡天㑹七年仍旧置安武军节度戸三千六百七十县五镇六信都镇一南宫镇三衡水武邑镇一枣强镇一深州上刺史宋饶阳郡防御国初为刺史戸五万六千三百四十县五镇一静安镇一束鹿武强饶阳安平清州中宋干宁郡军国初因置军天㑹七年以守边置防御戸四万七千八百七十五县三镇一㑹川镇一兴济靖海沧州上横海军节度宋景城郡贞元二年来属戸一十万四千七百七十四县五镇十一清池镇五无棣镇一盐山镇四南皮镇一乐陵景州上刺史宋永静军同下州治东光国初陞为景州贞元二年来属大安间更为观州避章庙讳也戸六万五千八百二十八县六镇四东光镇一阜城将陵吴桥蓚宁津镇三河北西路天㑹七年析为西路府三节镇二防御二刺郡五县六十一镇三十三真定府上总管府成德军宋常山郡镇州成德军节度正隆间依旧次府置本路兵马都总管府转运司戸一十三万七千一百三十七县九镇三真定槀城平山栾城𫉬鹿行唐镇二阜平灵夀镇一元氏威州下刺史天㑹三年以井陉县升置陉山郡军后为刺史戸八千三百一十县一井陉沃州上刺史宋徽宗升为庆源府赵郡庆源军治平棘天㑹七年改为赵州天德三年更为沃州盖取水沃火之义军曰赵郡军后废军戸三万八千一百八十五县七镇一平棘临城髙邑赞皇宁晋镇一栢乡隆平邢州上安国军节度宋信德府鉅鹿郡安国军节度天㑹七年降为邢州仍置安国军节度戸八万二百九十二县八镇四邢台唐山内邱平乡镇一任镇一沙河镇一南和鉅鹿镇一洺州上防御广平郡治永年天㑹七年以守边置防御使戸七万三千七十县九镇四永年镇一广平宗城新安成安肥乡镇一鸡泽曲周镇二洺水彰德府散下宋相州邺郡彰徳军节度治安阳天㑹七年仍置彰德军节度明昌三年陞为府以军为名戸七万七千二百七十六县五镇五安阳镇三林虑汤阴镇一临漳镇一辅巖磁州中刺史宋滏阳郡国初置滏阳郡军戸六万三千四百一十七县三镇八滏阳镇四武安镇一邯郸镇三中山府宋府天㑹七年降为定州博陵郡定武军节度使后复为府戸八万三千四百九十县七镇二安喜新乐无极永平庆都曲阳镇一唐镇一祁州中刺史宋蒲阴郡国初置蒲阴郡军戸二万三千三百八十二县三蒲阴鼓城深泽濬州中防御宋大邳郡通利军又改平川军天㑹七年以边境置防御使皇统八年嫌与宗隽音同更为通州天德三年复戸二万九千三百一十九县二镇二黎阳卫镇二卫州下河平军节度宋汲郡天㑹七年因宋置防御使明昌三年升为河平军节度治汲县以滑州为支郡大定二十六年八月以避河患徙于共城二十八年复旧治贞祐二年七月城宜村三年五月徙治于宜村新城以胙城为倚郭正大八年以石甃其城戸九万一百一十二县五镇二汲新乡苏门镇一𫉬嘉镇一胙城滑州下刺史宋灵河郡武成军本南京属郡大定六年割隶大名府戸二万二千五百七十县二镇二白马镇二内黄山东东路为京东东路治益都府二节镇二防御二刺郡七县五十三镇八十三益都府上总管府镇海军国初仍旧置军置南青州节度使后陞为总管府置转运司大定八年置山东东西路统军司戸一十一万八千七百一十八县七镇七益都临胊穆陵夀光镇一博兴镇二临淄乐安镇四潍州中刺史戸三万九百八十九县三镇一北海镇一昌邑昌乐滨州中刺史宋军事戸一十一万八千五百八十九县四镇十渤海镇五利津蒲台镇二霑化镇三沂州上防御宋琅邪郡戸二万四千三十五县二镇三临沂镇三费密州宋为密州髙密郡安化军节度戸一万一千八十二县四镇七诸城镇三安邱镇一髙密胶西镇三海州中刺史戸三万六百九十一县五镇四朐山赣榆镇二东海涟水镇二莒州中刺史本城阳军大定二十二年升为城阳州二十四年更今名戸四万五千二百四十县三镇二莒日照镇一沂水镇一棣州上防御宋安乐郡戸八万二千三百三县三镇九猒次镇五阳信镇二商河镇二济南府散上宋齐州济南郡初置兴德军节度使后置尹置山东东西路提刑司戸三十万八千四百六十九县七镇二十九厯城镇六临邑镇三齐河镇三章邱镇四禹城镇三长清镇六济阳镇四淄州中刺史宋淄川郡军戸一十二万八千六百二十二县四镇六淄川镇三长山邹平镇三髙苑莱州上定海军节度宋东莱郡戸八万六千六百七十五县五镇一掖莱阳镇一即墨胶水招逺登州中刺史宋东牟郡戸五万五千九百一十三县四镇二蓬莱福山镇一黄镇一栖霞宁海州上刺史本宁海军大定二十二年升为州戸六万一千九百三十三县二镇二牟平镇一文登镇一山东西路府一领节镇二防御二刺郡五县二十七镇四十八东平府上天平军节度宋东平郡旧郓州后以府尹兼总管置转运司戸一十一万八千四十六县六镇十九须城东阿镇五阳谷镇二汶上镇一夀张镇一平阴镇十济州中刺史宋济阳郡旧治鉅野天德二年徙治任城县分鉅野之民隶嘉祥郓城金乡三县戸四万四百八十四县四镇二任城镇一金乡镇一嘉祥郓城徐州下武宁军节度使宋彭城郡贞祐三年九月改隶河南路戸四万四千六百八十九县三镇五彭城镇三萧镇二丰邳州中刺史宋淮阳军贞祐三年九月改隶河南路戸二万七千二百三十二县三下邳兰陵宿迁滕州上刺史本宋滕阳军大定二十二年升为滕阳州二十四年更今名贞祐三年九月为兖州支郡戸四万九千九县三镇一滕沛镇一邹博州上防御宋博平郡戸八万八千四十六县五镇十一聊城镇二堂邑镇二博平镇一茌平镇二髙唐镇四兖州中泰定军节度使宋袭庆府鲁郡旧名泰宁军大定十九年更戸五万九十九县四嵫阳曲阜泗水宁阳泰安州上刺史本泰安军大定二十二年升戸三万一千四百三十五县三镇一奉符镇二莱芜新泰德州上防御宋平原郡军戸一万五千五十三县三镇七安德镇四平原镇一德平镇二曹州中刺史宋兴仁府济阴郡彰信军本隶南京泰和八年来属大定八年城为河所没迁州治于古乗氏县戸一万二千六百七十七县三镇一济阴镇一定陶东明金史巻二十五金史卷二十六钦定四库全书金史卷二十六元中书右丞相总裁托克托等修志第七地理下大名守路宋北京魏郡府一领刺郡三县二十镇二十二贞祐二年十月置行尚书省大名府上天雄军旧为散府先置统军司天徳二年罢以其所辖民户分𨽻旁近总管府正隆二年陞为总管府附近十二明安皆隶焉兼漕河事户三十万八千五百一十一县十镇十三元城镇二大名镇一魏县冠氏镇四南乐镇一馆陶镇一夏津镇一朝城镇一清平镇一莘镇一恩州中刺史宋清河郡军事治清河今治厯亭户九万九千一百一十九县四镇六厯亭镇四武城镇一清河临清镇一濮州下刺史宋濮阳郡户五万二千九百四十八县二镇三鄄城镇二范镇一开州中刺史宋开徳府澶渊郡镇宁军节度降为澶州皇统四年复更今名户三万三千八百三十六县四镇一濮阳清丰观城镇一长垣河东北路宋河东路天㑹六年析河东为南北路各置兵马都总管府一领节镇三刺郡九县三十九镇四十堡十寨八太原府上武勇军宋太原郡河东军节度国初依旧为次府复名并州太原郡河东军总管府置转运司户一十六万五千八百六十二县十一镇八阳曲镇五太谷平晋镇二清源徐沟榆次祈镇一文水交城盂寿阳晋州忻州下刺史旧定襄郡军户三万二千三百四十一县二镇四秀容镇四定襄平定州中刺史本宋平定军大定二年升为州兴定二年为防御十一月复降为刺郡户一万八千二百九十六县二镇三平定镇二乐平镇一汾州上宋西河郡军事天㑹六年置汾阳军节度使后又置河东南北路提刑司户八万七千二百二十七县五镇二西河镇一孝义介休镇一平遥灵石石州上旧昌化军刺史兴定五年复隶晋阳从郭文振之请也户三万六千五百二十八县六镇四离石镇一方山孟门镇二温泉临泉镇一宁乡葭州下刺史本晋宁军贞元元年隶汾州大定二十二年升为晋宁州二十四年更今名在黄河西兴定二年五月以河东残破改隶延安府户八千八百六十四寨八堡九代州中宋鴈门郡防御天㑹六年置震武军节度使贞祐二年四月侨置西面经略司八月罢户五万七千六百九十县五镇十三鴈门镇三崞镇一五台镇二广武繁畤镇七隩州下本宋旧火山军大定二十二年升为火山州后更今名兴定二年九月改隶岚州四年以残破徙治于黄河滩许父寨户七千五百九十二县一镇一河曲镇一宁化州下刺史本宁化军大定二十二年陞为州户六千一百县一镇一宁化镇一岚州下宋旧楼烦郡军事天㑹六年置镇西节度使户一万七千五百五十七县三镇四宜芳镇一合河镇三楼烦岢岚州下刺史本宋岢岚军大定二十二年为州贞祐三年九月升为防御四年正月升为节镇五月复为防御户五千八百五十一县一堡一岚谷堡一保徳州下刺史本宋保徳军大定二十二年升为州元光元年六月升为防御户三千一百九十一县一保徳管州下刺史本宋宪州静乐郡天徳三年更兴定三年升为防御户五千八百八十一县一静乐河东南路府二节镇三防御一刺郡六县六十九镇三十闗六平阳府上宋平阳郡建雄军节度本晋州初为次府置建雄军节度使天㑹六年升总管府置转运司兴定二年十二月以残破降为散府户一十三万六千九百三十六县十镇一临汾襄陵镇一洪洞赵城霍邑汾西岳阳浮山和川冀氏隰州上刺史宋大宁郡团练旧大宁郡军刺史天㑹六年改为南隰州以与北京隰州重也天徳三年去南字户二万五千四百四十五县六闗四隰州仵城蒲大宁闗一永和闗一石楼闗二吉州下宋置团练旧名慈州天徳三年改为耿州置文成郡军明昌元年更名吉户一万三千三百二十四县二吉乡乡宁河中府散上宋河东郡旧置䕶国军节度使天㑹六年降为蒲州置防御使天徳元年升为河中府仍旧䕶国军节度使大定五年置陜西元帅府户十万六千五百三十九县七镇四河东镇二荥河镇一虞乡万泉镇一临晋河津猗氏绛州上宋置绛郡防御天㑹六年置绛阳军节度使兴定二年十二月升为晋安府总管河东南路兵马三年三月置河东南路转运司户一十三万一千五百一十县八镇五闗一正平镇一曲沃镇二稷山翼城太平垣曲镇一闗一綘镇一平水解州上刺史宋庆成军防御国初置解梁郡军后废为刺郡贞祐三年复升为节镇军名寳昌兴定四年徙治平陆县户七万一千二百三十二县六镇四解平陆镇一芮城夏镇一安邑闻喜镇二泽州上刺史宋髙平郡天㑹六年以与北京泽州同加南字天徳三年复去南字贞祐四年𨽻潞州昭义军后又改隶孟州元光二年升为节镇军曰忠昌戸五万九千四百一十六县六镇二晋城镇二端氏陵川阳城髙平沁水潞州上宋隆徳府上党郡昭徳军节度使天㑹六年节度使兼潞南辽沁观察处置使戸七万九千二百三十六县八镇四上党镇一壶闗屯留镇一长子镇一潞城襄垣镇一黎城涉辽州中刺史宋本乐平郡刺史天㑹六年以与东京辽州同加南字天徳三年复去南字戸一万五千八百五十县四镇一闗一辽山镇一闗一榆社和顺仪城沁州中锦山郡宋威胜军天㑹六年升为州元光二年升为节镇军曰义胜戸一万八千五十九县四镇一铜鞮武鄊镇一沁源绵上懐州上宋河内郡防御天㑹六年以与临潢府懐州同加南字仍旧置沁南军节度使天徳三年去南字皇统三年闰四月置黄沁河堤都大管勾司大定五年置行元帅府兴定五年置招抚司戸八万六千七百五十六县四镇六河内镇四修武镇一山阳武渉镇一孟州上宋济源郡节度天㑹六年降河阳府为孟州置防御守盟津宣宗朝置经畧司户四万一千六百四十九县四镇二河阳镇二王屋济源温京兆府路宋为永兴军路皇统二年省併陜西六路为四曰京兆曰庆原曰熙秦曰鄜延府一领节镇一防御一刺郡四县三十六镇三十七京兆府上宋京兆郡永兴军节度使皇统二年置总管府天徳二年置陜西路统军司陜西东路转运司户九万八千一百七十七县十二镇十长安镇一咸宁镇二兴平泾阳临潼镇一蓝田云阳镇一髙陵镇二终南镇一栎阳镇一鄠镇一咸阳商州下刺史宋上洛郡军事贞祐四年升为防御寻隶陜州兴定二年正月复来属元光二年五月改隶河南路户三千九百九十九县二镇二上洛镇二洛南虢州下刺史宋虢郡军事贞祐二年割为陜州支郡以备潼闗户一万二十二县三镇五虢略镇三卢氏镇二朱阳干州中刺史宋尝改为醴州天徳三年复户二万六千八百五十六县四镇三奉天镇一醴泉镇一武亭镇一好畤同州中宋冯翊郡定国军节度治冯翊后改安国军节度使户三万五千五百六十一县六镇九冯翊镇二朝邑镇四白水郃阳镇一澄城韩城镇二耀州上刺史宋华原郡感徳军节度皇统二年降为军事后为刺史州户五万二百一十一县四镇二华原同官镇一美原三原镇一华州中宋华阴郡镇潼军节度治郑国初因之后置节度使皇统二年降为防御使贞祐三年八月升为节镇军曰金安以商州为支郡户五万三千八百县五镇六郑镇一华阴镇二下邽镇二蒲城镇一渭南凤翔路宋秦凤路治秦州府二防御二刺郡二县三十三城一堡四寨十六镇十六凤翔府中宋扶风郡凤翔军节度皇统二年升为府军名天兴大定十九年更军名为凤翔大定二十七年升总管府户六万二千三百二县九镇四凤翔宝鸡镇一虢镇一郿盩厔扶风镇一岐山镇一普润麟游徳顺州上刺史宋徳顺军国初隶熙秦路皇统二年升为州大定二十七年来属贞祐四年四月升为防御十月升为节镇军曰陇安户三万五千四百四十九县六寨四堡一陇平水洛堡一威戎隆徳通边寨三治平寨一平凉府散中宋渭州陇西郡平凉军节度旧为军后置陜西西路转运司陜西东西路提刑司大定二十六年来属户三万一千三十三县五镇五寨一平凉潘原崇信镇一华亭化平镇四寨一镇戎州下刺史本镇戎军大定二十二年为州二十七年来属户一万四百四十七县二堡三寨八东山三川堡三寨八秦州下宋天水郡雄武军节度后置秦凤路国初置节度皇统二年置防御使隶熙秦路大定二十七年来属元光二年四月升为节镇军曰镇逺后罢贞祐三年复置户四万四百四十八县八城一寨三镇二成纪冶坊甘谷清水鸡川陇城寨一西宁秦安城一寨二镇二陇州下宋汧阳郡防御海陵时隶熙秦路大定二十七年来属户一万六千四百四十二县三镇五汧阳镇二汧源镇三陇安鄜延路府一领节镇一刺郡四县十六镇五城二堡四寨十八闗二延安府下宋延安郡彰武军节度使皇统二年置彰武军总管府户八万八千九百九十四县七镇一寨五堡二肤施镇一延川寨一延长临真甘泉敷政门山堡二寨四丹州中刺史宋咸宁军事国初因之户一万三千七十八县一镇一闗一宜川镇一闗一保安州下刺史宋保安军大定二十二年升为州户七千三百四十县一寨三镇二堡一城一保安寨三镇二堡一城一绥徳州下刺史唐绥州宋绥徳军大定二十二年升为州户一万二千七百二十县一寨十城一堡一闗一清涧寨十城一堡一闗一鄜州下宋洛交郡康定军节度国初因之置保大军节度使户六万二千九百三十一县四镇一洛交镇一直罗鄜城洛川坊州中刺史宋中部郡军事户二万七百四十六县二镇一中部宜君镇一天㑹五年元帅府宗翰宗望奉诏伐宋若克宋则割地以赐夏及宋既克乃分割楚夏疆封自麟府路洛阳沟距黄河西岸西歴暖泉堡鄜延路米脂谷至累胜寨环庆路威延寨踰九星原至委布谷口泾原路威川寨略古萧闗至北谷口秦凤路通懐堡至古㑹州自此距黄河依见流分熙河路尽西边以限楚夏之封或指定地名有悬邈者相地势从便分画庆原路旧作陜西西路府一领节镇二刺郡三县十九镇二十三城二堡四寨十六边将营八庆阳府中宋安化郡庆阳军节度本庆州军事国初改安国军后置安定军节度使兼总管皇统二年置总管府户四万六千一百七十一县三城二堡一寨二镇七安化彭原镇二合水镇五城二寨三堡一环州上刺史宋军事国初因之大定间升为刺郡户九千五百四县一堡三寨六镇三通逺堡三寨六镇三宁州中刺史宋彭原郡兴宁军节度国初因之皇统二年降为军仍加西字天徳二年去西字为刺郡户三万四千七百五十七县四镇五安定镇一定平镇二真宁镇二襄乐邠州中宋新平郡靖难军节度使国初因之户四万七千二百九十一县五镇三寨一新平淳化宜禄镇一永寿镇一寨一三水镇一原州上刺史宋平凉军事大定二十七年为泾州支郡后复军事户一万七千八百县二镇三寨五临泾彭阳镇三寨五泾州中彰化军节度使本治泾州元光二年徙治长武户二万六千二百九十县四寨一镇二泾川寨一长武良原灵台镇二边将第二将营在荔原堡西白豹城南七十五里户三千七百一十六次西第四将营户一千二百三十二次西第三将营户二千一百五次西第八将营户一千二百二十二次西第七将营户八百五十次西第九将营户七百二十七次西第六将营户九百八十九次西第五将营户三百六十四皇统六年以徳威城西安州定边军等沿边地赐夏国从所请也正隆元年命与夏国边界对立𤇺候以防侵轶临洮路皇统二年改熙州为临洮府置熙秦路总管府大定二十七年更今名府一领节镇一防御一刺郡四县一十五镇六城七堡十二寨九闗二临洮府中宋旧熙州临洮郡镇洮军节度后更为徳顺军皇统二年置总管府户一万九千七百二十一县三镇一城一堡四狄道镇一城一当川堡一康乐堡三积石州下刺史本宋积石军溪哥城大定二十二年为州户五千一百八十五县一城三堡三懐羌城三堡三洮州下宋尝置团练刺史旧军事临宋界至西生羌界八十里户一万一千三百三十七堡二兰州上刺史宋金城郡军事户一万一千三百六十县三镇三城二堡三闗一定逺龛谷阿干城二堡三镇三闗巩州下节度宋通逺军皇统二年升军事为通逺军节度使户三万六千三百一县五寨四镇一陇西通渭定西镇一通西安西寨四㑹州上刺史宋前旧名汝遮户八千九百一十八县一寨二闗一保川寨二闗一河州下防御宋安乡郡军事至都四千七百一十里皇统二年升军事为防御贞祐四年十月升为节镇军曰平西户一万四千九百四十二县二城一寨三镇一枹罕宁河城一寨三镇一金史卷二十六金史卷二十七钦定四库全书金史卷二十七元中书右丞相总裁托克托等修志第八河渠黄河金始克宋两河悉畀刘豫豫亡河遂尽入金境数十年间或决或塞迁徙无定金人设官置属以主其事沿河上下凡二十五埽六在河南十九在河北埽设散廵河官一员雄武荥泽原武阳武延津五埽则兼汴河事设黄汴都廵河官一员于河阴以莅之懐州孟津孟州及城北之四埽则兼沁水事设黄沁都廵河官一员于懐州以临之崇福上下卫南淇上四埽属卫南都廵河官则居新乡武城白马书城教城四埽属濬滑都廵河官则处敎城曹甸都廵河官则总东明西佳孟华凌城四埽曹济都廵河官则司定陶济北寒山金山四埽者也故都廵河官凡六员后又特设崇枢上下埽都廵河官兼石桥使凡廵河官皆从都水监亷举总统埽兵万二千人岁用薪百一十一万三千余束草百八十三万七百余束桩杙之木不与此备河之恒制也大定八年六月河决李固渡水溃曹州城分流于单州之境九年正月朝廷遣都水监梁肃徃视之河南统军使宗室宗叙言大河所以决溢者以河道积淤不能受水故也今曹单虽被其患而两州本以水利为生所害农田无几今欲河复故道不惟大费工役又卒难成功纵能塞之他日霖潦亦将溃决则山东河患又非曹单比也又沿河数州之地骤兴大役人心动揺恐宋人乗间构为边患而肃亦言新河水六分旧河水四分今若塞新河则二水复合为一如遇涨溢南决则害于南京北决则山东河北皆被其害不若李固南筑隄以防决溢为便尚书省以闻上从之三月拜宗叙为参知政事上谕之曰卿昨为河南统军时尝言黄河隄埽利害甚合朕意朕每念百姓凡有差调吏互为姦若不早计而廹期徴歛则民増十倍之费然其所徴之物或委积经年至腐朽不可复用使吾民数十万之财皆为弃物此害非细卿既参朝政凡类此者皆当革其弊择所利而行之十一年河决王村南京孟卫州界多被其害十二年正月尚书省奏检视官言水东南行其势甚大可自河阴广武山循河而东至原武阳武东明等县孟卫等州増筑隄岸日役夫万一千期以六十日毕诏遣太府少监张九思同知南京留守事赫舎哩邈监䕶工作十三年三月以尚书省请修孟津荥泽崇福埽堤以备水患上乃命雄武以下八埽并以类从事十七年秋七月大雨河决白沟十二月尚书省奏修筑河堤日役夫一万一千五百以六十日毕工诏以十八年二月一日𤼵六百里内军夫并取职官人力之半余听发民夫以尚书工部郎中张大节同知南京留守事髙蘓董役先是祥符县陈桥镇之东至陈留潘岗黄河堤道四十余里以县官摄其事南京有司言乞专设埽官十九年九月乃设京埽廵河官一员二十年河决卫州及延津京东埽弥漫至归徳府检视官南京副留守舒穆噜和卓言河水因今秋霖潦暴涨遂失故道势益南行宰臣以闻乃自卫州埽下接归徳府南北两岸増筑堤以捍湍怒计工一百七十九万六千余日役夫二万四千余期以七十日毕工遂于归徳府剏设廵河官一员埽兵二百人且诏频役夫之地与免今年税赋二十一年十月以河移故道命筑堤以备二十六年八月河决卫州堤壊其城上命户部侍郎王寂都水少监王汝嘉驰传措画备御而寂视被灾之民不为拯救乃专集衆以网鱼取官物为事民甚怨嫉上闻而恶之既而河势泛滥及大名上于是遣户部尚书刘玮徃行户部事从宜规画黜寂为蔡州防御使冬十月上谓宰臣曰朕闻亾宋河防一歩置一人可添设河防军数他日又曰比闻河水泛溢民罹其害者赀产皆空今复遣官于被灾路分推排何耶右丞张汝霖曰今推排者皆非被灾之处上曰虽然必其邻道也既邻水而居岂无惊扰迁避者乎计其赀产岂有余哉尚何推排为十一月又谓宰臣曰河未决卫州时尝有言者既决之后有司何故不令朕知命询其故二十七年春正月尚书省言郑州河阴县圣后庙前代河水为患屡祷有应尝加封号庙额今因祷祈河遂安流乞加褒赠上从其请特加号曰昭应顺济圣后庙曰灵徳善利之庙二月以卫州新乡县令张簴丞唐古腾格彻主簿温都威赫以河水入城闭塞救䕶有功皆迁赏有差御史台言自来沿河京府州县官坐视管内河防缺壊特不介意若令沿河京府州县长贰官皆于名衘管勾河防事如任内规措有方能御大患或守䕶不谨以致疎虞临时闻奏以议赏罚上从之仍命每嵗将泛之时令工部官一员沿河检视于是以南京府及所属延津封邱祥符开封陈留胙城杞县长垣归徳府及所属宋城宁陵虞城河南府及孟津河中府及河东懐州河内武陟同州朝邑卫州汲新乡获嘉徐州彭城萧丰孟州河阳温郑州河阴荥泽原武汜水濬州卫陜州阌乡湖城灵宝曹州济阴滑州白马雎州襄邑滕州沛单州单父解州平陆开州濮阳济州嘉祥金乡郓城四府十六州之长贰皆提举河防事四十四县之令佐皆管勾河防事初卫州为河水所壊乃命增筑苏门迁其州治至二十八年水息居民稍还皆不乐迁于是遣大理少卿康元弼按视之元弼还奏旧州民复业者甚衆且南使驿道馆舎所在向以不为水备以故被害若但修其堤之薄缺者可以无虞比之迁治所省数倍不若从其民情修治旧城为便乃不迁州仍勑自今河防官司怠慢失备者皆重扺以罪二十九年五月河溢于曹州小堤之北六月上谕㫖有司曰比闻五月二十八日河溢而所报文字如此稽滞水事最急功不可缓稍缓时顷则难固䕶矣十二月工部言营筑河堤用工六百八万余就用埽兵军夫外有四百三十余万工当用民夫遂诏命去役所五百里州府差顾于不差夫之地均徴顾钱验物力科之每工钱百五十文外日支官钱五十文米升半仍命彰化军节度使内族裔都水少监大龄寿提控五百人徃来弹压先是河南路提刑司言沿河居民多困乏逃移盖以河防差役烦重故也窃惟御水患者不过堤埽若土功从实计料薪藁桩杙以时徴敛亦复何难今者筑堤都水监初料取土甚近及其兴工乃逺数倍人夫惧不及程贵价买土一队之间多至千贯又许州初料薪藁十八万余束既而又配四万四千是皆常岁必用之物农隙均科则易输纳自今堤埽兴工乞令本监以实计度量一岁所用物料验数折税或令和买于冬月分为三限输纳为便诏尚书省详议以闻明昌元年春正月尚书省奏臣等以为自今凡兴工役先量负土逺近增筑髙卑定功立限牓谕使人先知无令增加力役并河防所用物色委都水监每嵗于八月以前先拘籍旧贮物外实阙之数及次年春工多寡移报转运司计置于冬三月分限输纳如水势不常夏秋暴涨危急则用相隣埽分防备之物不足则复于所近州县和买然复虑人户道途泥淖艰于运纳止依税内科折他物更为增价当官支付违者并论如律仍令所属提刑司正官一员驰驿监视体究如此则役作有程而河不失备制可之四年十一月尚书省奏河平军节度使王汝嘉等言大河南岸旧有分流河口如可疏导足泄其势及长堤以北恐亦有可以归纳排瀹之处乞委官视之济北埽以北宜创起月堤臣等以为宜从所言其本监官皆以练河防故注以是职当使从汝嘉等同徃相视庶免异议如大河南北必不能开挑归纳其月堤宜依所料兴修上从之十二月勅都水监官提控修筑黄河堤及令大名府差正千户一员部甲军二百人弹压勾当五年春正月尚书省奏都水监丞田栎同本监官讲议黄河利害尝以状上言前代每遇古堤南决多经南北清河分流南清河北下有枯河数道河水流其中者长至七八分北清河乃济水故道可容三二分而已今河水趋北啮长堤而流者十余处而堤外率多积水恐难依元料増修长堤与创筑月堤也可于北岸墻村决河入梁山泺故道依旧作南北两清河分流然北清河旧堤嵗乆不完当立年限增筑大堤而梁山故道多有屯田军户亦宜迁徙今拟先于南岸王村宜村两处决堤导水使长堤可以固䕶姑宜仍旧如不能疏导即依上开决分为四道竢见水势随宜料理尚书省以栎等所言与明昌二年刘玮等所案视利害不同及令陈言人冯徳舆与栎面对亦有不合者送工部议复言若遽于墻村疏决缘濒北清河州县二十余处两岸连亘千有余里其隄防素不修备恐所屯军户亦卒难徙今嵗先于南岸延津县堤决堤洩水其北岸长堤自白马以下定陶以上并宜加功筑䕶庶可以遏将来之患若定陶以东三埽弃堤则不必修止决旧压河口引导积水东南行流堤北张彪白塔两河间碍水军户可使迁徙及梁山泺故道分屯者亦当预为安置宰臣奏曰若遽从栎等所拟恐既更张利害非细比召河平军节度使王汝嘉同计议先差干济官两员行户工部事覆视之同则就令计实用工物量州县逺近以调丁夫其督趣春工官即充今嵗守涨及与本监官同议经乆之利诏以知大名府事内族裔尚书户部郎中李敬义充行户工部事以参知政事胥持国都提控又奏差徳州防御使李献可尚书户部郎中焦旭于山东当水所经州县筑䕶城堤及北清河两岸旧有堤处别率丁夫修筑亦就令讲䆒河防之计他日上以宋阎士良所述黄河利害一帙付参知政事马琪曰此书所言亦有可用者今以赐卿二月上谕平章政事守贞曰王汝嘉田栎専管河防此国家之重事也朕比问其曾于南岸行视否乃称未也又问水决能行南岸乎又云不可知且水趋北久矣自去嵗便当经画今不称职如是耶可谕㫖令徃尽心固䕶无致失备及讲究所以经乆之计稍渉违慢当併治罪三月行省并行户工部及都水监官各言河防利害事都水监元拟于南岸王村宜村两处开导河势缘北来水势去宜村堤稍缓唯王村岸向上数里卧卷可以开决作一河且无所犯之城市村落又拟于北岸墻村疏决依旧分作两清河入梁山故道北清河两岸素有小堤不完复当筑大堤尚书省谓以黄河之水势若于墻村决注则山东州县膏腴之地及诸盐埸必被沦溺设使修筑壊堤而又吞纳不尽功役至重虚困山东之民非徒无益而又害之也况长堤已加固䕶复于南岸疏决水势已寝决河入梁山泺之议水所经城邑已劝率作䕶城堤矣先所修清河旧堤宜遣罢之监丞田栎言定陶以东三埽弃堤不当修止言决旧压河口以导渐水入堤北张彪白塔两河之间凡当水冲屯田户湏令迁徙臣等所见止当堤前作木岸以备之其间居人未当迁徙至夏秋水势之溢权令避之水落则当各复业此亦户工部之所言也上曰地之相去如此其逺彼中利害安得悉知惟委行省尽心措画可也四月以田栎言河防事上谕㫖参知政事持国曰此事不惟责卿要卿等同心规画不劳朕心尔如栎所言筑堤用二十万工嵗役五十日五年可毕此役之大古所未有况其成否未可知就使可成恐难行也迁徙军户四千则不为难然其水时决尚不知所归傥有溃走若何枝梧如今南岸两处疏决使其水趋南或可分杀其势然水之形势朕不亲见难为条画虽卿亦然丞相左丞皆不熟此可集百官详议以行百官咸谓栎所言弃长堤无起新堤放河入梁山故道使南北两清河分流为省费息民长乆之计臣等以为黄河水势非常变易无定非人力可以斟酌可以指使也况梁山泺淤填已高而北清河窄狭不能吞伏兼所经州县农民庐井非一使大河北入清河山东必被其害栎又言乞许都水监符下州府运司専其用度委其任责一切同于军期仍委执政提控縁今监官已经添设又于外监署司多以沿河州府长官兼领之及令佐管勾河防其或怠慢已有同军期㫁罪的决之法凡栎所言无可用遂寝其议八月以河决阳武故堤灌封邱而东尚书省奏都水监行部官有失固䕶诏命同知都转运使高旭武卫军副都指挥使钮祜禄奕同往规措尚书省奏都水监官前来有犯已经戒谕使之常切固䕶今王汝嘉等殊不加意既见水势趋南不预经画承留守司累报辄为迁延以至害民即是故违制㫖私罪当的决诏汝嘉等各削官两阶杖七十罢职上谓宰臣曰李愈论河决事谓宜遣大臣往以慰人心其言良是向虑河北决措画堤防犹尝置行省况今方横溃为害而止差小官恐失衆望自国家观之虽山东之地重于河南然民皆赤子何彼此之间乃命参知政事马琪徃仍许便宜从事上曰李愈不得为无罪虽都水监官非提刑司统摄若与留守司以便宜率民固䕶或申闻省部亦何不可使朕闻之徒能张皇水势而无经画及其已决乃与王汝嘉一徃视之而还亦未尝有所施行问王村河口开导之月则对以四月终其实六月也月日尚不知提刑司官当如是乎寻命户部员外郎何格振济被浸之民时行省参知政事胥持国马琪言已至光禄村周视堤口以其河水浸漫堤岸陷溃至十余里外乃能取土而堤面窄狭仅可数歩人力不可施虽穷力可以暂成终当复毁而中道淤淀地有髙低流不得泄且水退新滩亦难开凿其孟华等四埽与孟阳堤道沿汴河东岸但可施功者即悉力修䕶将于农隙兴役及冻毕工则京城不至为害参知政事马琪言都水外监员数冗多每事相倚或复邀功议论纷纭不一隳废官事拟罢都水监掾设勾当官二员又自昔选用都散廵河官止由监官辟举皆诸司人或有老疾避仓库之繁行贿请託以致多不称职拟升都廵河作从七品于应入县令亷举人内选注外散廵河依旧亦于诸司及丞簿亷举人内选注并取年六十以下有精力能干者到任一年委提刑司体察若不称职即日罢之如守御有方致河水安流任满从本监及提刑司保申量与升除凡河桥司使副亦拟同此选注继而胥持国亦以为言乃从其请闰十月平章政事守贞曰马琪措画河防事未见功役之数加之积嵗兴功民力将困今持国复病请别遣有材干者徃议之上曰堤防救䕶若能成功则财力固不敢惜苐恐财殚力屈成而复毁如重困何宰臣对曰如尽力固䕶纵为害亦轻若恬然不顾则为害滋甚上曰无乃因是致盗贼乎守贞曰宋以河决兴役亦尝致盗贼然多生于凶歉今时平嵗丰少有差役未必至此且河防之役理所当然今之当役者犹为可耳至于科徴薪刍不问有无督输廹切则破产业以易之恐民益困尔上曰役夫湏近地差取若逺调之民益艰苦但使津济可也然当俟马琪至而后议之庚辰琪自行省还入见言孟阳河堤及汴堤已填筑补修水不能犯汴城自今河势趋北来嵗春首拟于中道疏决以解南北两岸之危凡计工八百七十余万可于正月终兴工臣乞前期再徃河上监视上以所言付尚书省而治检覆河堤并守涨官等罪有差他日尚书省奏事上语及河防事马琪奏言臣非敢不尽心然恐智力有所不及若别差官相度傥有竒画亦未可知如适与臣䇿同方来兴功亦庶几稍寛朝廷忧顾上然之命翰林待制鄂屯忠孝权尚书户部侍郎太府少监温防权尚书工部侍郎行户工部事修治河防且谕之曰汝二人皆朕皆素识以故委任冀副朕意如有错失亦不汝容承安元年七月勅自今沿河傍侧州府县官虽部除者皆勿令员阙㤗和二年九月勅御史台官河防利害初不与卿等事然台官无所不问应体究者亦体究之五年二月以崔守真言黄河危急刍藁物料虽云折税每年不下五六次或名为和买而未尝还其直勅委右三部司正郭澥御史中丞孟铸讲究以闻澥等言大名府郑州等处自承安二年以来所科刍藁未给价者计钱二十一万九千余贯遂命以各处见钱差能干官同各州县清强官一一酬之续令按察司体究宣宗贞祐三年壬申上遣参知政事侯挚祭河神于宜村三年四月单州刺史延扎天泽言守御之道当决大河使北流徳博观沧之境今其故堤宛然犹在工役不劳水就下必无漂没之患而难者若不以犯沧盐埸损国利为说必以浸没河北良田为解臣尝闻河侧故老言水势散漫则浅不可以马渉深不可以舟济此守御之大计也若曰浸民田则河徙之后淤为沃壤正宜耕垦收倍于常利孰大焉若失此计则河南一路兵食不足而河北山东之民皆瓦解矣诏命议之四年三月延州刺史温萨克苏言近世河离故道自卫东南而流由徐邳入海以此河南之地为狭臣窃见新乡县西河水可决使东北其南有旧堤水不能溢行五十余里与清河合则由濬州大名观州清州桞口入海此河之故道也皆有旧堤补其缺罅足矣如此则山东大名等路皆在河南而河北诸郡亦得其半退足以为御备之计进足以壮恢复之基又言南岸居民既已籍其河夫修筑河堰营作戍屋又使转输刍粮赋役繁殷倍于他所夏秋租税犹所未论乞减其稍缓者以寛民力事下尚书省宰臣谓河流东南旧矣一旦决之恐故道不容衍溢而出分为数河不复可收水分则浅狭易渡天寒輙冻御备愈难此甚不可诏但令量宜减南岸郡县居民之赋役五年夏四月勅枢宻院沿河要害之地可垒石岸仍置撤星桩䧟马壍以备敌漕渠金都于燕东去潞氷五十里故为牐以节髙良河白莲潭诸水以通山东河北之粟凡诸路濒河之城则置仓以贮傍郡之税若恩州之临清厯亭景州之将陵东光清州之兴济㑹川献州及深州之武强是六州诸县皆置仓之地也其通漕之水旧黄河行滑州大名恩州景州沧州㑹川之境漳水东北为御河则通苏门𫉬嘉新乡卫州濬州黎阳卫县彰徳磁州洺州之餽衡水则经深州㑹于滹沱以来献州清州之饷皆合于信安海壖沂流而至通州由通州入牐十余日而后至于京师其他若霸州之巨马河雄州之沙河山东之北清河皆其灌输之路也然自通州而上地峻而水不留其𫝑易浅舟胶不行故常从事陆輓人颇艰之世宗之世言者请开卢沟金口以通漕运役衆数年竟无成功事见卢沟其后亦以牐河或通或塞而但以车輓矣其制春运以冰消行暑雨毕秋运以八月行冰凝毕其纲将发也乃合衆以所载之粟苴而封之先以付所卸之地视与所封様同则受凡纲船以前期三日修治日装一纲装毕以三日启行计道里分沂流沿流为限至所受之仓以三日卸又三日给収付凡輓漕脚直水运盐每石百里四十八文米五十文一分二釐七毫粟四十文一分三毫钱则每贯一文七分二釐八毫陆运佣直米每石百里百一十二文一分五毫粟五十七文六分八釐四毫钱毎贯三文九釐六毫余物每百斤行百里平路则春冬百三十一文五分夏秋百五十七文八分山路则春冬百四十九文夏秋二百一文凡使司院务纳课佣直春冬九十文三分夏秋百一十四文诸民户射赁官船漕运者其脚直以十分为率初年尅二分二年尅一分八釐三年尅一分七釐四年尅一分五釐五年以上尅一分初世宗大定四年八月以山东大熟诏移其粟以实京师十月上出近郊见运河湮塞召问其故主者云户部不为经画所致上召户部侍郎曹望之责曰有河不加濬使百姓陆运劳甚罪在汝等朕不欲即加罪宜悉力使漕渠通也五年正月尚书省奏可调夫数万上曰方春不可劳民令官籍监户东宫亲王人从及五百里内军夫濬治二十一年八月以京城储积不广诏沿河恩献等六州粟百万余石运至通州辇入京师明昌三年四月尚书省奏辽东北京路米粟素饶宜航海以达山东昨以按视东京近海之地自大务清口并咸平铜善馆皆可置仓贮粟以通漕运若山东河北荒歉即可运以相济制可承安五年边河仓州县可令折纳菽二十万石漕以入京验品级养马于俸内带支仍漕麦十万石各支本色乃命都水监丞田栎相视运粮河道㤗和元年尚书省以景州漕运司所管六河仓嵗税不下六万余石其科州县近者不下二百里官吏取贿延阻人不胜苦虽近官监之亦然遂命监察御史一员徃来纠察之五年上至霸州以故漕河浅澁勅尚书省发山东河北河东中都北京军夫六千改凿之犯屯田户地者官对给之民田则多酬其价六年尚书省以凡漕河所经之地州县官以为无与于己多致浅滞使纲户以盘浅剥载为名姦弊百出于是遂定制凡漕河所经之地州府官衔内皆带提控漕河事县官则带管勾漕河事俾催检纲运营䕶堤岸为府三大兴大名彰徳州十二恩景沧清献深卫濬滑磁洺通县三十三大名元城馆陶夏津武城厯亭临清吴桥将陵东光南皮清池靖海兴济㑹川交河乐寿武强安阳汤阴临漳成安滏阳内黄黎阳卫苏门获嘉新乡汲潞武清香河漷隂十二月通济河剏设廵河官一员与天津河同为一司通管漕河牐岸上名天津河廵河官隶都水监八年六月通州刺史张行信言船自通州入牐凡十余日方至京师而官支五日转脚之费遂増给之贞祐三年既迁于汴以陈颕二州濒水欲借民船以漕不便遂依观州漕运司设提举官募船户而籍之命户部勾当官徃来廵督四年从右丞侯挚言开沁水以便餽运上又念京师转输之劳命出尚廐牛及官车以助其力兴定四年十月谕皇太子曰中京运粮䕶送官当择其人万有一失枢宻官亦有罪矣其船当用摩和纳所造两首尾者仍张帜如渡军之状勿令敌知为粮也陜西行省巴古喇言陜西嵗运粮以助闗东民力浸困若以舟自渭入河顺流而下可以纾民力遂命严其侦候如有警则皆维于南岸时朝廷以邳徐宿泗军储京东县輓运者嵗十余万石民甚苦之元光元年遂于归徳府置通济仓设都监一员以受东郡之粟定国节度使李复亨言河南驻跸兵不可阙粮不厌多比年少有匮乏即仰给陜西陜西地腴嵗丰十万石之助不难但以军运之费先去其半民何以堪宜造大船二十由大庆闗度入河东抵湖城徃还不过数日篙工不过百人使舟皆容三百五十斛则是百人以数日运七千斛矣自夏扺秋可漕三千余万斛且无稽滞之患上从之时又于灵璧县潼郡镇设仓都监及监支纳以方开长直沟将由万安湖舟运入汴至泗以贮粟也卢沟河大定十年议决卢沟以通京师漕运上忻然曰如此则诸路之物可径达京师利孰大焉命计之当役千里内民夫上命免被灾之地以百官从人助役已而勅宰臣曰山东嵗饥工役兴则妨农作能无怨乎开河本欲利民而反取怨不可其姑罢之十一年十二月省臣奏复开之自金口疏导至京城北入壕而东至通州之北入潞水计工可八十日十二年三月上令人覆按还奏止可五十日上召宰臣责曰所余三十日徒妨农费工卿等何为虑不及此及渠成以地势髙峻水性浑浊峻则奔流漩洄啮岸善崩浊则泥淖淤塞积滓成浅不能胜舟其后上谓宰臣曰分卢沟为漕渠竟未见功若果能行南路诸货皆至京师而价贱矣平章政事驸马元忠曰请求识河道者按视其地竟不能行而罢二十五年五月卢沟决于上阳村先是决显通寨诏𤼵中都三百里内民夫塞之至是复决朝廷恐枉费工物遂令且勿治二十七年三月宰臣以孟家山金口牐下视都城髙一百四十余尺止以射粮军守之恐不足恃傥遇暴涨人或为姦其害非细若固塞之则所灌稻田俱为陆地种植禾麦亦非旷土不然则更立重牐仍于岸上置埽官廨署及埽兵之室庻几可以无虞也上是其言遣使塞之夏四月丙子诏封卢沟水神为安平侯二十八年五月诏卢沟河使旅徃来之津要令建石桥未行而世宗崩章宗大定二十九年六月复以渉者病河流湍急诏命造舟既而更命建石桥明昌三年三月成勅命名曰广利有司谓车驾之所经行使客商旅之要路请官建东西廊令人居之上曰何必然民间自应为尔左丞守贞言但恐为豪右所占况㒺利之人多止东岸若官筑则东西两岸俱称亦便于观望也遂从之六月卢沟隄决诏速遏塞之无令泛溢为害右拾遗路铎上疏言当从水势分流以行不必补修元同口以下丁村以上旧堤上命宰臣议之遂命工部尚书胥持国及路铎同检视其隄道滹沱河大定八年六月滹沱犯真定命发河北西路及河间太原冀州民夫三万八千缮完其隄岸十年二月滹沱河剏设廵河官二员十七年滹沱决白马岗有司以闻诏遣使固塞发真定五百里内民夫以十八年二月一日兴役命同知真定尹唿沙唿同知河北西路转运使徐伟监䕶漳河大定二十年春正月诏有司修䕶漳河牐所须工物一切并从官给毋令扰民明昌六年六月漳河及卢沟河隄决诏命速塞之四年春正月癸未有司言修漳河隄埽计三十八万余工诏依卢沟河例招被水阙食人充夫官支钱米不足则调碍水人户依上支给金史卷二十七金史卷二十八钦定四库全书金史卷二十八元中书右丞相总裁托克托等修志第九礼一金人之入汴也时宋承平日久典章礼乐粲然备具金人既悉收其图籍载其车辂法物仪仗而北时方事军旅未遑讲也既而即㑹宁建宗社庶事草创皇统间熙宗巡幸析津始乗金辂导仪卫陈鼓吹其观聴赫然一新而宗社朝㑹之礼亦次第举行矣继以海陵狼顾志欲併吞江南乃命官修汴故宫缮宗庙社稷悉载宋故礼器以还外而黩武内而纵欲其猷既失奚敢议礼乐哉世宗既兴复収向所迁宋故礼器以旋迺命官参校唐宋故典沿革开详定所以议礼设详校所以审乐统以宰相通学术者于一事之冝适一物之节文既上闻而始彚次至明昌初书成凡四百余卷名曰金纂修杂録凡事物名数支分派引珠贯棊布井然有序炳然如丹又图吉凶二仪卤簿十三节以备大葬小卤簿九节以备郊庙而命尚书左右司春官兵曹太常寺各掌一本其意至深逺也是时㝢内阜安民物小康而维持几百年者实此乎基呜唿礼之为国也信矣夫而况闗睢麟趾之化其流风遗思被于后世者为何如也宣宗南播彊宇日蹙旭日方升而爝火之燃蔡流弗东而余烬灭矣图籍散逸既莫可寻而其宰相韩企先等之所论列礼官张玮与其子行简所私着自公纪亦亡其𫝊故书之存仅集礼若干卷其藏史馆者又残缺弗完姑掇其郊社宗庙诸神祀朝觐㑹同等仪而为书若夫凶礼则略焉葢自熙宗海陵卫绍王之继弑虽曰卤簿十三节以备大葬其行乎否耶葢莫得而考也故宣孝之丧礼虽存亦不复纪噫告朔饩羊虽孔子所不去而史之缺文则亦慎之作礼志南北郊金之郊祀本于其俗有拜天之礼其后太宗即位乃告祀天地葢设位而祭也天徳以后始有南北郊之制大定明昌其礼寖备南郊坛在丰宜门外当阙之已地圆坛三成成十二陛各按辰位壝墻三匝四面各三门斋宫东北厨库在南坛壝皆以赤土圬之北郊方丘在通𤣥门外当阙之亥地方坛三成成为子午卯酉四正陛方壝三周四面亦三门朝日坛曰大明在施仁门外之东南当阙之卯地门壝之制皆同方丘夕月坛曰夜明在彰义门外之西北当阙酉地掘地污之为坛其中常以冬至日合祀昊天上帝皇地祗于圜丘夏至日祭皇地祗于方丘春分朝日于东郊秋分夕月于西郊大定十一年始郊命宰臣议配飨之礼左丞石琚奏曰按礼记万物本乎天人本乎祖此所以祖配上帝也葢配之者侑神作主也自外至者无主不止故推祖考配天尊之也两汉魏晋以来皆配以一祖至唐髙宗始以髙祖太宗崇配垂拱初又加以髙宗遂有三祖同配之礼至宋亦尝以三帝配后礼院上议以为对越天地神无二主由是止以太祖配臣谓冬至亲郊宜从古礼上曰唐宋以私亲不合古不足为法今止当以太祖配又谓宰臣曰本国拜天之礼甚重今汝等言依古制筑坛亦宜我国家绌辽宋主据天下之正郊祀之礼岂可不行乃以八月诏曰国莫大于祀祀莫大于天振古所行旧章咸在仰惟太祖之基命诒我本朝之燕谋奄有万邦于今五纪因时制作虽增饰于国容推本奉承犹未遑于郊见况天休滋至而年谷屡丰敢不绎敷旷文明昭太报取阳升之至日将亲飨于圜坛嘉与臣工共图熙事以今年十一月十七日有事于南郊咨尔有司各扬乃职相予肆祀罔或不钦乃于前一日遍见祖宗告以郊祀之事其日备法驾卤簿躬诣郊坛行礼仪注斋戒用唐制大祀散斋四日致斋三日中祀散斋二日致斋一日天子亲祀皆前期七日摄太尉誓亚终献官亲王陪祀皇族于宫省皇族十五以上官虽不至七品者亦助祭受誓又誓百官于尚书省摄太尉南向司徒北向监祭御史在西监礼博士居束皆相向太常卿在司徒后重行北向司天监光禄丞太庙令丞大乐令丞太官令丞良醖令廪牺令郊社丞司尊太祝奉礼郎协律郎诸执事官皆重行西上北向礼直官以誓文授摄太尉乃誓曰维某年歳次某甲某月某日某甲皇帝有事于南郊各扬其职其或不㳟国有常刑礼直官赞曰七品以下官皆退余皆再拜退誓于宫省之仪皆同于是皇帝散齐于别殿前致斋一日尚舍设御坐于大安殿当中南向设东西房于御坐之侧设御幄于室内施帘于楹下享前三日陈设小次享前一日设拜褥及皇帝版位皇帝饮福位及黄道氊褥自玉辂下至升舆所及致斋之日通事舍人引文武五品以上官陪位如式诸侍卫之官各服其器服并结珮俱诣合奉迎上丑二刻侍中板奏外办皇帝服衮冕结珮乗舆出警跸侍卫如常仪皇帝即御坐东向坐通事舍人承𫝊殿上下俱拜讫西面赞各祗候一刻顷侍中跪奏臣某言请降就斋俛伏兴还侍位皇帝降座入室羣官皆退诸执事官皆宿于正寝治事如故不弔丧问疾不判署刑杀文字不决罚罪人不与秽恶事致斋日惟祀事则行余悉禁已斋而阙者通摄行事陈设前祀五日仪鸾尚舍陈设斋宫有司设扈从侍卫次于宫东西又设陪祀亲王次宫东稍南西向北上宗室子孙位于其后又设司徒亚终献行事执事官次于坛南外壝门之东西向北上重行异位又设天名房在坛南外壝门之东西向大礼使次于其后皆西向又设席大屋于坛外西北驻车辂以备风雪祀前三日尚舍设大次于东壝外门内道北南向又设小次于璮下卯陛之北南向有司设馔幔于东壝中门之北南向设兵卫各服其器服守卫壝门每门二人郊社令帅其属埽除坛之上下及壝之内外乃为燎位在南中壝东门之东坛之巳位又为瘗坎在中壝内戍位祀前二日大乐令帅其属设登歌之乐于坛上稍南北向玉磬在午陛之西金钟在午陛之东柷一在钟前稍北敔一在磬前稍北东西相向歌工之次余工各立于县后琴瑟在前匏竹在后于坛下第一等上皆重行异位北向又设宫县乐南壝外门之外八脩二舞表于乐前又设采茨乐于应天门前祀前一日奉礼郎升设皇帝版位于坛上辰巳之间北向又设皇帝饮福位于其左稍却北向又帅礼直官设亚终献位于卯陛之东北西向北上司徒位于卯陛之东道南西向礼部尚书太常卿光禄卿礼部侍郎位各次之太常丞光禄丞又次之又设大礼使位于小次之左少却西向又设分献官司天监读册中书侍郎位于中壝门道北西向郊社令廪牺令太官令良醖令位于其后又设郊社丞大祝奉礼郎以下诸执事官于其后皆西向重行异位又设从祀文武羣官一品至五品位于中壝门内道南西向皆重行立又设助奠祝史斋郎位于东壝门外道北西向又设陪祀皇族于道南西向六品至九品从祀羣官又于其南皆西向重行异位各依其品又设监祭御史二员一员在午陛之西南一员在子陛之西北皆东向又设监礼博士二员一员在午陛之东南一员在子陛之东北皆西向又设大乐令位于乐簴之间稍东西向协律郎位于乐簴之西东向又设奉礼郎于坛南稍东西向赞者次之司尊位于酌尊所俱北向又设牲牓于外壝东门之外西向馔牓于其北稍西南向牲牓之东牲位太史太祝各位于牲后俱西向又设礼部尚书太常卿光禄卿位于牲牓南稍北西向太常丞光禄丞太官令位于其后监祭御史监礼博士于礼部尚书位之西稍却北向廪牺令位在牲位西南北向又陈礼馔于馔牓之前案上未后三刻陈馔之时又设礼部尚书太常卿光禄卿位于案前稍东北上西向太常丞光禄丞大官令位于其后西向又设监祭御史监礼博士位于案前稍西北上东向又设异寳嘉瑞位于宫县西北太府少监位于寳后诸州歳贡位于宫县东北户部郎中位于其后天子八寳位于宫县西南符寳郎八员各于寳后伐国毁寳位于宫县东南少府少监位于其后又设大乐令位于宫县之北稍东协律郎二在大乐令南东西相向司天监未后二刻同郊社令升设昊天上帝皇地祗神座于坛上北方南向地祗位在东稍却席皆以藁秸太祖配位座于东方西向席以蒲越五方帝日月神州地祗天皇大帝北极神座于坛上第一等席皆藁秸内官五十四座五神五官岳镇海渎二十九座于坛第二等中官一百五十八座崑崙山林川泽二十一座于坛上第三等外官一百六十座邱陵坟衍原隰三十座于内壝之内衆星三百六十座在内壝之外席皆以莞神座版各设于座首又设礼神玉俟告洁毕权彻去坛上及第一等神位祀日前五刻重设奉礼郎同司尊及执事者设天地配位各左十有一笾右十有一豆俱为三行豋三在笾豆间簠一簋一于豋前簠在左簋在右各于神座前借以席又设天地位太尊各二着尊各二牺尊各二山罍各二坛上东南隅配位着尊二牺尊二象尊二在天地位酒尊之东俱北向西上皆有坫加勺羃为酌尊所又天地位象尊各二壶尊各二山罍各四在坛下午陛之南北向西上配位壶尊二山罍四在酉陛之北东向北上皆有坫设而不酌亦左以明水右以𤣥酒又设五方帝日月神州地祗天皇大帝北极第一等皆左八笾右八豆登在笾豆间簠一簋一在豋前爵坫一在神座前第一等内官五十四座五神五官岳镇海凟二十九座毎座笾二豆二簠一簋一俎一爵坫一第二等中官一百五十八座崑崙山林川泽二十一座及内壝内外官一百六十座邱陵坟衍原隰三十座内壝外衆星三百六十座毎位笾二豆二簠一簋一俎一爵一又设第一等毎位太尊二着尊二皆有坫加勺第二等毎位山尊二第三等毎位蜃尊二内壝内外毎辰槩尊二皆加勺自第二等已下皆用匏爵先洗拭讫置于尊所其尊所皆在神位之左凡祭器皆借以席笾豆各加中葢又设天地及配位笾一豆一簠一簋一俎四及毛血豆各一并第一等神位每位俎二在馔幔内又设皇帝洗位于卯陛下道北南向盥洗在东爵洗在西匜在东巾在西篚南肆实玉爵坫又设亚终献洗位在小次之东南向盥洗在东爵洗在西加勺篚在西南肆加巾又设第一等分献官盥洗爵洗位及第二等分献官盥洗位各于其辰陛道之左罍在洗左篚在洗右俱内向执罍篚者位于其后太府监少府监祀前一日未后二刻帅其属升坛陈玉币昊天上帝以苍璧苍币皇地祗以黄琮黄币配位以苍币黄帝以黄琮青帝以青珪赤帝以赤璋大明以青珪璧白帝以白琥黑帝以𤣥璜北极以青珪璧天皇大帝以𤣥珪璧神州地祗以𤣥色两珪有邸皆置于匣五帝之币各从其方色凡币皆陈于篚设讫俟告洁讫权彻去祀日重设祀日丑前五刻礼部设祝册神座之右皆借以案太常卿明灯燎户部郎中设诸州岁贡于宫县东北金为前列玉帛次之余为从列皆籍以席立于岁贡之后北向太府监少府监设异宝嘉瑞于宫县西北上瑞居前中下次之皆借以席立于宝后北向少府少监设伐国毁宝于宫县东南皆籍以席立于宝后北向符宝郎设八宝于宫县西南各分立于宝南皆北向司天监太府监少府监郊社令奉礼郎升设昊天上帝皇地祗配位及坛上第一等神座又设玉币各于其位太祝取瘗玉加于币以礼神之玉各置于神座前乃退光禄卿帅其属入实祭器昊天上帝皇地祇配位每位笾三行以右为上形盐在前鱼鱐糗饵次之第二行榛实在前干桃干䕩干枣次之第三行干菱在前干芡干栗鹿脯次之豆三行以左为上芹菹在前笋菹葵菹次之第二行薤菹在前菁菹鱼醢兎醢次之第二行豚胉在前醓醢酏食鹿臡次之簠黍簋稷豋皆大羮第一等坛上一十位毎位皆实笾三行以右为上形盐在前鱼鱐次之第二行干䕩在前桃枣次之第三行干芡在前榛实鹿脯次之豆三行以左为上芹菹在前笋菹次之第二行菁菹在前薤菹鱼醢次之第三行豚胉在前醓醢次之鹿臡次之簠黍簋稷豋大羮第二第三等毎位笾二鹿脯干枣豆二鹿臡菁菹俎羊一段内壝内内壝外毎位笾鹿脯豆鹿臡俎羊一叚良酝令帅其属入实尊罍昊天上帝皇地祗大尊为上实以汎齐着尊次之实以醴齐牺尊次之实以盎齐象尊次之实以醍齐壶尊次之实以况齐山罍为下实以三酒配位着尊为上实以汎齐牺尊次之实以醴齐象尊次之实以盎齐壶尊次之实以醍齐山尊为下实以三酒第一等每位大尊实以汎齐着尊实以醴齐第二等山尊实以醍齐第三等及内壝内蜃尊实以汎齐内壝外及衆星槩尊实以三酒省牲器祀前一日午后八刻去坛二百歩禁止行人未后二刻郊社令丞帅其属扫除坛之上下司尊奉礼郎帅执事者以祭器入设于位司天监设神位太府监少府监陈玉币于篚未后三刻礼直官引廪牺令与诸太祝祝史以牲就位又礼直官赞者分引礼部尚书太常卿光禄卿礼部侍郎太常丞监祭御史监礼博士廪牺令太官令太官丞诣内壝东门外省牲位立定乃引礼部尚书侍郎太常丞及监祭御史监礼博士升自卯阶视濯涤执事者皆举暴告洁俱毕降复位礼直官稍前曰告洁毕请省牲礼部尚书侍郎及太常卿丞稍前省牲讫退复位次引光禄卿丞廵牲一匝光禄卿退光禄丞西向折身曰备讫乃复位次引廪牺令廵牲一匝西向躬身曰充又引诸祝史廵牲一匝首一员西向躬身曰腯毕俱复位礼直官稍前曰请省馔乃引礼部尚书以下各就位立定省馔讫礼直官引礼部尚书侍郎太常卿丞各还斋所余官廪牺令与诸太祝祝史以次牵牲诣厨授太官令丞次引光禄卿丞监祭监礼诣厨省鼎镬视涤濯毕乃还斋所晡后一刻太官令帅宰人以鸾刀割牲祝史各取毛血实以豆置于馔幔遂烹牲祝史乃取瘗血贮于盘奠玉币祀日丑前五刻亚终献司徒以下应行事陪从羣官各服其服就次司天监复设坛上及第一等神位太府监少府监陈玉币太常卿郊社令丞明烛燎光禄卿丞实笾豆簠簋尊罍俟监祭监礼案视讫彻去巾盖大乐令帅工人布于宫县之内文舞八佾立于县前表后武舞八佾各为四佾立于宫县左右引舞执纛等在前又引登歌乐工由卯陛而升各就其位歌击弹者坐吹者立奉礼郎赞者先入就位余礼直官赞者分引分献官监祭御史监礼博士诸执事及太祝祝史斋郎助奠执尊罍举羃等官入自中壝东门当坛南重行西上北向立定奉礼郎赞拜分献官以下皆再拜讫奉礼赞曰各就位赞者礼直官分引监祭御史监礼博士按祝坛之上下纠察不如仪者退复位礼直宫引司徒入就位西向立礼直官引博士博士引亚献自东壝偏门入就位西向立又礼直官引终献次于其位祀日未明一刻通事舎人引侍中诣斋殿跪奏请中严俛伏兴又少顷乃跪奏外办俟尚辇进舆乃跪奏称具官臣某请皇帝降座升舆皇帝至大次乃跪奏称具官臣某请皇帝降舆皇帝入次即位于大次外质明诣次前跪奏请中严少顷又奏外办讫太常卿乃当次前跪称具官臣某请皇帝行事俛伏兴凡跪奏准此皇帝出次乃前导至中壝门殿中监进大圭太常卿奏请执大圭入自正门皇帝入小次位西向立太常卿乃与博士分左右立定乃奏有司谨具请行事降神六成乐止太常卿别一员乃升烟瘗血讫乃奏拜拜讫侍中升坛请诣盥洗位至位奏请搢大圭盥手讫奏请帨手皇帝帨手讫奏请执大圭乃引至坛上殿中监进镇圭乃奏请搢大圭执镇圭皇帝执镇圭诣昊天上帝神座前奏请跪奠镇圭皇帝奠讫执大圭俛伏兴侍中进玉币乃奏请搢大圭跪奠玉币讫乃奏请执大圭俛伏兴少退又奏请冄拜诣皇地祗及配位奠镇圭玉币并如上仪配位唯奏请奠镇圭及币奠玉币毕皇帝还版位乃奏请还小次释大圭皇帝入小次乃立于小次之南稍东以俟皇帝将奠配位之币也赞者分引第一等分献官诣盥洗位搢笏盥手帨手执笏各由其陛升唯不由午陛诣神前搢笏跪太祝以玉币授之奠讫俛伏兴再拜讫各由本陛降复位初分献将降也礼直官引诸祝史斋郎应助奠者再拜祝史各奉毛血之豆入各由其陛升诸太祝迎取于坛上奠讫退立于尊所进熟奠玉币讫降还小次有司先陈牛鼎三羊鼎三豕鼎三鱼鼎三各在镬右太官令丞帅进馔者诣厨以七升牛羊豕鱼自镬各实于鼎牛羊豕皆肩臂臑肫胳正嵴各一长脇二短脇二代脇一凡十一体牛豕皆三十斤羊十五斤鱼十五头一十五斤实讫羃之祝史二人以扃对举一鼎牛鼎在前羊豕次之鱼又次之有司执鼎以从各陈于毎位馔幔位从祀坛上第一等五方帝大明夜明天皇大帝神州地祗北极皆羊豕之体并同光禄卿帅祝史斋郎太官令丞各以七升牛羊豕鱼于俎肩臂臑在上端肫胳在下端七脇在中鱼即横置头在尊位设去鼎羃光禄卿丞同太官令丞实笾豆簠簋笾实以粉餈豆实以糁食簠实稻簋实梁俟皇帝还小次乐止礼直官引司徒出诣馔幔所与荐笾豆簠簋俎斋郎各奉天地配位之馔司徒帅太官令以序入内壝正门乐作至坛下俟祝史进彻毛血豆降自卯陛以次出讫司徒与荐笾豆簠簋俎斋郎奉昊天上帝皇地祗之馔自升午陛太官令丞与荐笾豆簠簋俎斋郎奉配位及第一等神位之馔升自卯陛各位太祝迎于坛陛之道间于昊天上帝位司徒搢笏北向跪奉粉餈笾在糗饵之前糁食豆在醓醢之前簠左簋右皆在豋前牛俎在豆前羊豕鱼俎次之以右为上司徒俛伏兴奉馔者奉讫皆出笏就位一拜司徒次诣皇地祗奉奠并如上仪配位亦同司徒及奉天地配位馔者以次降太官令帅奉第一等神位之馔各于其位并如前仪俱毕乐止司徒太官令以下皆就位讫侍中升自卯陛立于昊天上帝酌尊所以俟太常卿乃当次前俛伏跪奏请皇帝诣盥洗位俛伏兴皇帝出次殿中监进大圭乃奏请执大圭至盥洗位奏请搢大圭盥手皇帝盥手讫奏请帨手皇帝帨手讫奏请执大圭乃诣爵洗位至位奏请搢大圭受爵又奏请洗爵皇帝洗爵讫奏请拭爵皇帝拭爵讫奏请执大圭以爵授奉爵官皇帝诣昊天上帝酌尊所执爵良酝令举羃侍中跪酌太尊之汎齐酌讫皇帝以爵授侍中皇帝乃诣昊天上帝神座前侍中进爵乃奏请搢大圭跪执爵三祭酒讫奏请奠爵奠爵讫奏请执大圭俛伏兴又奏请少退立俟中书侍郎读册文讫乃奏请再拜诣皇地祗位及配位并如上仪献毕皇帝还版位乃奏请还小次释大圭皇帝入小次太常卿立于小次东南礼直官引博士博士引亚献诣盥洗位搢笏盥手帨手讫诣爵洗位搢笏洗爵拭爵讫以爵授执事者执笏升自卯陛诣昊天上帝酌尊所西向立执事者以爵授之乃搢笏执爵执尊者举羃良酝令跪酌着尊之醴齐酌讫复以爵授执事者执笏诣昊天上帝神座前初亚献至盥洗位文舞退武舞进乐作亚献诣昊天上帝神座前搢笏跪执事者以爵授之乃执爵三祭酒奠爵执笏俛伏兴少退再拜次诣皇地祗及配位并如上仪献毕降复位礼直官引博士博士引终献诣盥洗位盥手洗爵升坛奠献并如上仪初终献将升坛礼直官分引第一等分献官诣盥洗位搢笏盥手帨手执笏各由其陛唯不由午陛诣神位酌尊所执事者以爵授之乃酌汎齐讫以爵授执事者共诣神座前搢笏跪执事者以爵授之乃执爵三祭酒奠爵执笏俛伏兴少退再拜讫各引还本位初第一等分献官将升赞引引第二等第三等内壝内外衆星位分献各诣盥洗位搢笏盥手帨手酌酒奠拜并同上仪祝史斋郎以次助奠讫各还本位诸太祝各进彻笾豆各一少移故处乐作卒彻乐止初终献礼毕降复位太常卿乃当次前俛伏跪奏请皇帝诣饮福位皇帝出次殿中监进大圭乃奏请执爵三祭酒又奏请啐酒皇帝啐酒讫以爵授侍中乃奏请受胙侍中再以爵酒进乃奏请受爵饮福皇帝饮福讫奏请执大圭俛伏兴又奏请再拜讫乃导还版位西向立俟送神乐正乃奏请诣望燎位至位南向立俟火半柴乃跪奏具官臣某言礼毕皇帝还大次出中壝门外奏请释大圭皇帝入大次初终献礼毕司徒侍中大祝各升自卯陛太祝持胙俎进减天地配位前胙肉加于俎皆取前脚第二节又以黍稷饭共置一笾奉诣司徒侍中后北向立俟皇帝至饮福位太常卿奏请皇帝搢大圭啐酒讫司徒乃进胙俎皇帝受胙讫奉礼郎赞曰赐胙赞者唱曰再拜在位者皆再拜送神乐一成止皇帝旣入大次更通天冠綘纱袍升舆至斋宫乘金辂通事舍人引门下侍郎当辂前跪奏称具官臣某请车驾进发至侍臣上马所乃跪奏具官臣某请车驾少驻勅侍臣上马侍中称制可乃退𫝊制称侍臣上马侍臣上马毕乃跪奏称具官臣某请勅车右升干牛将军升讫跪奏称具官臣某请车驾进发车驾动前中后三部鼓吹凡十二队齐作应行礼陪从祀官先诣应天门奉迎再拜大乐令先诣应天门外准备奏乐如仪讫择日称贺承安元年将郊礼官言礼神之玉当用眞玉燔玉当用次玉昔大定十一年天地之玉皆以次玉代之臣等疑其未尽礼贵有恒不能继者不敢以献若燔真玉常祀用之恐有时或阙反失礼制若从近代之典及本朝仪礼真玉礼神次玉燔瘗于礼为当近代郊自第二等升天皇大帝北极于第一等前八位旧各有礼玉燔玊而此二位尚无之按周礼典瑞云以圭璧祀日月星辰近代礼九宫贵神大火星位犹用周礼之説其天皇大帝北极二位固宜用礼神之玉及燔玉也上命俱用真玉省臣又奏前时郊天地配位各用一犊五方帝日月神州天皇大帝北极十位皆大祀亦当用犊当时止以羊代第二等以下从祀神位则分刲羊豕以献窃意天地之祀笾豆尚多者以备阴阳之物鼎俎尚少者以人之烹荐无可以称其徳则贵质而已故天地日月星辰之位皆用一俎前时苐一等神位徧用二俎似为不伦今第一等神位亦当各用犊一余位以羊豕分献及朝享太庙则用犊十二上从之金史卷二十八金史卷二十九钦定四库全书金史卷二十九元中书右丞相总裁托克托等俢志十礼二方丘仪斋戒祭前三日质明有司设三献以下行事官位于尚书省初献南面监祭御史位于西东向监礼博上位于东西向俱北上司徒亚终献位于南北向次光禄卿太常卿次第一等分献官司天监次第二等分献官光禄丞郊杜令大乐令良醖令廪牺令司尊彜次内壝内外分献官太祝官奉礼郎协律郎诸执事官就位立定次礼直官引初献就位初献读誓曰今年五月几日夏至祭皇地祗于方丘所有摄官各扬其职其或不敬国有常刑读毕礼直官赞七品以下官先退余官对拜讫退散斋二日宿于正寝治事如故斋禁并如郊祀守壝门兵卫与大乐工人俱清斋一宿行礼官前期习仪于祠所陈设祭前三日所司设三献官以下行事执事官次于外壝东门之外道南北向西上随地之宜又设馔幕于内壝东门之外道北南向祭前二日所司设兵卫各服其服守卫壝门毎门二人大乐令帅其属设登歌之乐于坛上如郊祀郊社令帅其属扫除坛之上下为瘗坎在内壝外之壬地祭前一日司天监郊社令各服其服帅其属升设皇地祗神座于坛上北方南向席以藁秸又设配位神座于东方西向席以蒲越又设神州地祗神座于坛之第一等东南方席以藁秸又设五神五官岳鎭海渎二十九座于第四等阶之间各依方位又设崑崙山林川泽二十一座于内壝之内又设邱陵坟衍原隰三十座于内壝外席皆以莞又设神位版各于座首子陛之西水神𤣥㝠北岳北鎭北海北渎于坛之第二等北山北林北川北泽于内壝内北邱北陵北坟北衍北原北隰于内壝外皆各为一列以东为上卯陛之北木神勾芒东岳长白山东鎭东海东渎于坛之第二等东山东林东川东泽于内壝内东邱东陵东坟东衍东原东隰于内壝外皆各为一列以南为上午陛之东神州地祗于坛之第一等火神祝融南岳南鎭南海南渎于坛之第二等南山南林南川南泽于内壝内南邱南陵南坟南衍南原南隰于内壝外皆各为一列以西为上午陛之西土神后土中岳中鎭于坛之第二等中山中林中川中泽于内壝内中邱中陵中坟中衍中原中隰于内壝外皆各为一列以南为上酉陛之南金神蓐收西岳西鎭西海西渎于坛之第二等崑崙西山西林西川西泽于内壝内西邱西陵西坟西衍西原西隰于内壝外皆各为一列以北为上其皇地祗及配位神州地祗之座并礼神之玉设讫俟告洁毕权彻祭日早重设其第二等以下神座设定不收奉礼郎礼直官又设三献官位于卯陛之东稍北西向司徒位于卯陛之东道南西向太常卿光禄卿次之第一等分献官司天监位于其东光禄丞郊社令太官令廪牺令位又在其东每等异位重行俱西向北上又设太祝奉礼郎及诸执事位于内壝东门外道南每等异位重行俱西向北上设监祭御史位二一于坛下午陛之西南一于子陛之西北俱东向设监礼博士位二一于坛下午陛之东南一于子陛之东北俱西向奉礼郎位于坛之东南西向协律郎位于乐簴西北东向大乐令位于乐簴之间西向司尊彜位于酌尊所俱北向设望瘗位坎之南北向又设牲牓位于内壝东门之外西向太祝祝史各位于牲后俱西向设省馔位于牲西太常卿光禄卿太官令位于牲北南向西上监祭监礼位在太常卿之西稍却西上廪牺令位于牲西南北向又陈礼馔于内壝东门之外道北南向设省馔位于礼馔之南太常卿光禄卿太官令位在东西向监祭监礼位在西东向俱北上设祝版于神位之右司尊及奉礼郎帅其属设玉币筐于酌尊所次及笾豆之位正配位各左有十一笾右有十一豆俱为三行豋三在笾豆间铏三在豋前簠一簋一各在铏前又设尊罍之位皇地祗太尊二着尊二牺尊二山罍二在坛上东南隅配位着尊二牺尊二象尊二山罍二在正位酒尊之东俱北向西上皆有坫加勺羃为酌尊所又设皇地祗位象尊二壶尊二山罍四在坛下午陛之西配位牺尊二壶尊二山罍四在酉陛之北东向北上皆有坫加羃设而不酌神州地祗位左八笾右八豆豋一在笾豆间簠一簋一在豋前爵坫一在神座前又设第二等诸神位毎位笾二豆二簠一簋一俎一爵坫一内壝之内外诸神毎位笾一豆一簠一簋一俎一爵坫一陈列皆与上同又设神州地祗太尊二着尊二皆有坫第二等诸神毎方山尊二内壝内毎方蜃尊二内壝外毎方概尊二皆加勺羃又设正配位笾一豆一簠一簋一俎三及毛血豆一并神州地祗位俎一各于馔羃内又设二洗于坛下卯陛之东北向盥洗在东爵洗在西并有罍加勺篚在洗西南肆实以巾爵洗之篚实以匏爵加坫又设第一分献官盥洗爵洗位第二等以下分献官盥洗位各于其方道之左罍在洗左篚在洗右俱内向执爵篚者各于其后祭日丑前五刻司天监郊社令帅其属升设皇地祗及配位神座于坛上设神州地祇座于第一等又设玉币皇地祗玉以黄琮神州地祗玉以两圭有邸皆置于匣正配位币并以黄色神州地祗币以𤣥色五神五官岳镇海渎之币各从其方色皆陈于篚太祝取瘗玉加于币以礼神之玉各置于神座前光禄卿帅其属入实正配位笾豆笾三行以右为上豆三行以左为上其实并如郊祀豋实以大羮铏实以和羮又设从祭第一等神州地祗之馔笾三行以右为上豆三行以左为上其实并如郊祀豋实以大羮簠实以稷簋实以黍第二等毎位左二笾栗在前鹿脯次之右二豆菁菹在前鹿臡次之簠实以稷簋实以黍俎一羊一豕内壝内外毎位左笾一鹿脯右豆一鹿臡簠稷簋黍俎以羊良醖令帅其属入实酒尊皇地祗太尊为上实以汎齐着尊次之实以醴齐牺尊次之实以盎齐象尊次之实以醍齐壶尊次之实以沉齐山罍为下实以三酒配位着尊为上实以汎齐牺尊次之实以醴齐象尊次之实以盎齐壶尊次之实以醍齐山罍为下实以三酒皆左实明水右实𤣥酒皆尚醖代次实从祭第一等神州地祗酒尊大尊为上实以汎齐着尊次之实以醴齐第二等山尊实以醍齐内壝内蜃尊实以汎齐内壝外概尊实以三酒以上尊皆左以明水右以𤣥酒皆尚醖代之太常卿设烛于神座前省牲器祭前一日午后八刻去坛二百歩禁止行者未后二刻郊社令帅其属扫除坛之上下司尊与奉礼郎帅执事者以祭器入设于位郊社令陈玉币于篚未后三刻廪牺令与诸太祝祝史以牲就省位礼直官赞者分引太常卿光禄卿丞监礼祭太官令等诣内壝东门外省牲位其视涤濯告洁省牲馔并同郊祀俱毕廪牺令诸太祝祝史以次牵牲诣厨授太官令次引光禄卿以下诣厨省鼎镬视涤溉乃还斋所晡后一刻太官令帅宰人以鸾刀割牲祝史各取毛血实以豆置于馔幔遂烹牲又祝史取瘗血贮于盘奠玉币祭日丑前五刻献官以下行事官各服其服有司设神位版陈玉币实笾豆簠簋尊罍俟监祭监礼按视坛之上下乃彻去盖羃大乐令帅工人及奉礼郎赞者先入礼直官赞者分引分献官以下监祭监礼诸太祝祝史斋郎与执事者入自南壝东门当坛南重行北向西上立定奉礼郎赞拜献官以下皆再拜讫以次分引各就坛陛上下位次引监祭监礼按视坛之上下讫退复位礼直官分引三献官以下行事官俱入就位行礼官皆自南遗东门入礼直官进立初献之左白曰有司谨具请行事退复位协律郎髙举笏执麾者举麾俛伏兴工皷祝乐作坤宁之曲八成偃麾戛敔乐止俟太常卿瘗血讫奉礼郎赞拜在位者皆再拜又赞诸执事者各就位礼直官引诸执事各就其位俟太祝跪取玉币于篚立于尊所诸位太祝亦各取玉币立于尊所礼直官引初献诣盥洗位乐作肃宁之曲至位北向立乐止搢笏盥手帨手执笏诣坛乐作肃宁之曲凡初献升降皆作肃宁之曲升自卯阶至坛乐止诣皇地祗神座前北向立乐作静宁之曲搢笏跪太祝加玉于币西向跪以授初献初献受玉币奠讫执笏俛伏兴再拜讫乐止次诣配位神座前东向立乐作亿宁之曲奠币如上仪乐止降自卯陛乐作复位乐止初献将奠配位之币赞者引第一等分献官诣盥洗位搢笏盥手帨手执笏由卯陛诣神州地祗神座前搢笏跪太祝以玉币授分献官分献官受玉币奠讫执笏俛伏兴再拜讫退初第一分献官将升赞者引第二分献官诣盥洗位盥手帨手执笏各由其陛升唯不由午陛诣于首位神座奠币如上仪余以次祝史斋郎助奠讫各引还位初献奠币将毕祝史奉毛血豆各由午陛升诸太祝迎于坛上进奠于正配位神座前太祝与祝史俱退立于奠所进熟初献既升奠玉币有司先陈牛鼎二羊鼎二豕鼎二于神厨各在镬右太官帅进馔者诣厨以七升牛羊豕自镬实于各鼎牛羊豕各肩臂臑肫胳正嵴一横嵴一长脇一短脇一代脇一背二骨一并羃之祝史以扄各对举鼎有司执七以从陈于馔幔内从祀之俎实以羊更陈于馔幔内光禄卿实以笾豆簠簋笾实以粉餈豆实以糁食簠实以稷簋实以黍实讫去鼎之扄羃七加于鼎太官令以七升牛羊豕载于俎肩臂臑在上端肫胳在下端嵴脇在中俟初献还位乐止礼直官引司徒出诣馔所同廌笾豆簠簋俎斋郎各奉皇地祗配位之馔升自卯陛诸太祝各迎于坛上司徒诣皇地祗神座前搢笏奉笾豆簠簋次奉俎北向跪奠讫执笏俛伏兴设笾于糗饵之前豆于醓醢之前簠簋在登前俎在笾前次于卯陛奉配位之馔东向跪奠于神座前并如上仪各降自卯陛还位太官令又同斋郎奉神州地祗之馔升自卯陛太祝迎于坛陛之道间奠于神座前左笾前讫乐止太官令进馔者降自卯陛还位礼直官引初献官诣盥洗位乐作至位乐止北向立搢笏盥手帨手执笏诣爵洗位至位北向立搢笏洗爵拭爵以授执事者执笏诣坛乐作升自卯陛至坛上乐止诣皇地祗酌尊所西向立执事者以爵授初献初献搢笏执爵司尊举羃良醖令跪酌太尊之汎齐酌讫初献以爵授执事者执笏诣皇地祗神座前北向立搢笏跪执事者以爵授初献初献执爵三祭酒于茅苴奠爵执笏俛伏兴少退跪乐止举祝官跪对举祝版读祝太祝东向跪读祝讫俛伏兴举祝奠版于案再拜兴次诣配位酌尊所执事者以爵授初献搢笏执爵司尊举羃良醖令跪酌着尊之汎齐乐作太簇宫保宁之曲初献以爵授执事者执笏诣配位神座前东向立搢笏跪执事者以爵授初献初献执爵三奠酒于茅苴奠爵执笏俛伏兴少退跪乐止读祝讫乐作就拜位拜兴降自卯陛读祝举祝俱从乐作复位乐止次引亚献诣盥洗位北向立搢笏盥手帨手执笏诣爵洗位北向立搢笏洗爵拭爵授执事者执笏升自卯陛诣皇地祗酌尊所西向立执事者以爵授亚献亚献搢笏执爵司尊举羃良醖令酌着尊之醴齐酌讫以爵授执事者执笏诣皇地祗神座前北向立搢笏跪执事以爵授亚献亚献执爵三祭酒于茅苴奠爵执笏俛伏兴少退再拜次诣配位酌献如上仪唯酌牺尊为异乐止降复位次引终献诣盥洗位盥手帨手洗爵拭爵以爵授执事者升坛正位酌牺尊之盎齐配位酌象尊之醴齐尊献并如亚献之仪礼毕降复位初终献将升赞者引第一等分献官诣盥洗位搢笏盥手帨手洗爵拭爵以爵授执事者执笏诣神州地祗酌尊所搢笏执事者以爵授献官献官执爵执事者酌太尊之汎齐酌讫以爵授执事者进诣神座前搢笏跪执事者以爵授献官献官执爵三祭酒于茅苴奠爵俛伏兴少退跪再拜讫还位初第一等分献官将升赞者分引第二等分献官诣盥洗位搢笏盥手帨手执笏诣酌尊所执事以爵授分献官分献酌以授执事者进诣首位神座前奠献并如上仪祝史斋郎以次助奠讫各引还位诸献俱毕诸太祝进彻笾豆笾豆各一少移故处乐作丰宁之曲卒彻乐止奉礼官赞曰赐胙衆官再拜乐作一成止初送神乐止引初献官诣望瘗位乐作太簇宫肃宁之曲至位南向立乐止初在位官将拜诸太祝祝史各奉篚进取神座前玉币从祭神州地祇以下并以俎载牲体并取黍稷饭爵酒各由其陛降坛北诣瘗坎实于坎中又以从祭之位礼币皆从瘗礼直官曰可瘗东西六行寘土半坎礼直官赞礼毕引初献出礼官赞者各引祭官及监祭监礼太祝以下俱复坛南北向立定奉礼郎赞曰再拜监祭以下皆再拜讫奉礼以下及工人以次出光禄卿以胙奉进监祭监礼展视其祝版燔于斋坊朝日夕月仪斋戒陈设省牲器奠玉币进熟其节并如大祀之仪朝日玉用青璧夕月用白璧币皆如玉之色牲各用羊一豕一有司摄三献司徒行事其亲行朝日金初用本国礼天会四年正月始朝日于干元殿而后受贺天眷二年定朔望朝日仪皇帝服靴袍百官常服有司设炉案御褥位于所御殿前陛上设百官褥位于殿门外皆向日宣徽使奏导皇帝至位南向再拜上香又再拜各门皆相应赞殿门外臣僚陪拜如常仪大定二年以无典故罢十五年言事者谓今正旦并万春节宜令有司定拜日之礼有司援据汉唐春分朝日升烟奠玉如圜丘之仪又按唐开元礼南向设大明神位天子北向皆无南向拜日之制今已奉敕以月朔拜日宜遵古制殿前东向拜诏姑从南向其日先引臣僚于殿门外立陪位立殿前班露台左右皇帝于露台香案拜如上仪十八年上拜日于仁政殿始行东向之礼皇帝出殿东向设位宣徽赞拜皇帝再拜上香讫又再拜臣僚并陪拜依班次起居如常仪高禖明昌六年章宗未有子尚书省臣奏行高禖之祀乃筑坛于景风门外东南端当阙之卯辰地与圜丘东西相望坛如北郊之制嵗以春分日祀青帝伏羲氏女娲氏凡三位坛上南向西上姜嫄简狄位于坛之第二层东向北上前一日未三刻布神位省牲器陈御弓矢弓䪅于上下神位之右其斋戒奠玉币进熟皆如大祀仪青帝币玉皆用青余皆无玉每位牲用羊一豕一有司摄三献司徒行事礼毕进胙倍于他祀之肉进胙官佩弓矢弓䪅以进上命后妃嫔御皆执弓矢东向而射廼命以次饮福享胙金史卷二十九金史卷三十钦定四库全书金史卷三十元中书右丞相总裁托克托等修志第十一礼三金初无宗庙天辅七年九月太祖葬上京宫室之西南建宁神殿于陵上以时荐享自是诸京皆立庙惟在京师者则曰太庙天㑹六年以宋二帝见太祖庙者是也或因辽之故庙安置御容亦谓之庙天眷三年熙宗幸燕及受尊号皆亲享恭谢是也皇统三年初立太庙八年太庙成则上京之庙也贞元初海陵迁燕乃増广旧庙奉迁祖宗神主于新都三年十一月丁卯奉安于太庙正隆中营建南京宫室复立宗庙南渡因之其庙制史不载传志杂记或可概见今附之汴京之庙在宫南驰道之东殿规一屋四间限其北为神室其前为通廊东西二十六楹为间二十有五每间为一室庙端各虚一间为夹室中二十三间为十一室从西三间为一室为始祖庙祔徳帝安帝献祖昭祖景祖祧主五余皆两间为一室世祖室祔肃宗穆宗室祔康宗余皆无祔每室门一牖一门在左牖在右皆南向石室之龛于各室之西壁东向其世祖之龛六南向者五东向者一其二其三俱二龛余皆一室一龛总十八龛祭日出主于北牖下南向禘祫则并出主始祖东向群主依昭穆南北相向东西序列室户外之通廊殿阶二级列陛三前井亭二外作重垣四缭南东西皆有门内垣之隅有楼南门五阖余皆三中垣之外东北册寳殿也太常官一人季视其封缄谓之㸃寳内垣之南曰大次东南为神庖庙门翼两庑各二十有五楹为斋郎执事之次西南垣外则庙署也神门列㦸各二十有四植以木锜㦸下以板为掌形画二青龙下垂五色带长五尺享前一日则县㦸上祭毕藏之室次大定十二年议建闵宗别庙礼官援晋惠懐唐中宗后唐庄宗升祔故事若依此典武灵皇帝无嗣亦合升祔然中宗之祔始则为虚室终则増至九室惠懐之祔乃迁豫章颍川二庙庄宗之祔乃祧懿祖一室今太庙之制除祧庙外为七世十一室如当升祔武灵即须别祧一庙荀子曰有天下者事七世若旁容兄弟上毁祖考则天子有不得事七世者矣伏覩宗庙世次自睿宗上至始祖凡七世别无可祧之庙晋史云庙以容主为限无拘常数东晋与唐皆用此制遂増至十一室康帝承统以兄弟为一室故不迁逺庙而祔成帝唐以敬文武三宗同为一代于太庙东间増置两室定为九代十一室今太庙已满此数如用不拘常数之说増至十二室可也然庙制已定复议増展其事甚重又与睿宗皇帝祏室昭穆亦恐更改春秋之义不以亲亲害尊尊汉志云父子不并坐而孙可从王父若武灵升祔太庙増作十二室依春秋尊尊之典武灵当在十一室禘祫合食依孙从王父之典当在太宗之下而居昭位又当称宗然前升祔睿宗已在第十一室累遇祫享睿宗在穆位与太宗昭位相对若更改祏室及昭穆序非有司所敢轻议宜取圣裁十九年四月禘祔闵宗遂増展太庙为十二室二十九年世宗将祔庙有司言太庙十二室自始祖至熙宗虽系八世然世宗与熙宗为兄弟不相为后用晋成帝故事止系七世若特升世宗显宗即系九世于是五月遂祧献祖昭祖升祔世宗明徳皇后显宗于庙贞祐二年宣宗南迁庙社诸祀并委中都自穆延尽忠弃城南奔时谒之礼尽废四年礼官言庙社国之大事今主上驻跸陪京列圣神主已迁于此宜重修太庙社稷以奉岁时之祭按中都庙制自始祖至章宗凡十二室而今庙室止十一若増建恐难卒成况时方多故礼宜从变今拟权祔肃宗主世祖室始祖以下诸神主于随室奉安主用栗依唐制皇统九年所定也祏室旁及上下皆石门东向以木为阖髹以朱室中有褥奠主讫帝主居左覆以黄罗帕后主居右覆以红罗帕黼扆以纸木为筐两足如立屏牀覆以红罗三幅绣金斧五十四裹以红绢覆于屏上其半无文者垂于其后置北牖下南向前设几筵以坐神主五席各长五尺五寸濶二尺五寸筦筵粉纯以蔺为席縁以红罗以白绣蕙文及云气之状复以红绢裹之毎位二缫席画纯以五色绒织青蒲为之縁以红罗画藻文及云气状亦以红绢裹之毎位二在筦上次席黻纯以轻筠为之亦曰桃枝席縁以红绡绣铁色斧裹以红绢毎位二在缫席上虎席二大者长同惟濶増一尺以虎皮为褥在緼以红罗绣金色斧缘之又有小虎皮褥制同三席时暄则用桃枝次席时寒则去桃枝加虎皮褥夏秋享则用桃枝次席二冬则去桃枝加小虎皮褥于缫席上腊冬则又添大虎皮褥二于缫上迁小虎皮褥二在大褥之上曲几三足直几二足各长尺五寸以丹漆之帝主前设曲几后设直几禘祫大定十一年尚书省奏禘祫之仪曰礼纬三年一祫五年一禘唐开元中太常议禘祫之礼皆为殷祭祫谓合食祖庙禘谓禘序尊卑申先君逮下之慈成群嗣奉亲之孝自异常享有时行之祭不欲数数则黩不欲疎疎则怠是以王者法诸天道以制祀典烝尝象时禘祫象闰五岁再閠天道大成宗庙法之再为殷祭自周以后并用此礼自大定九年已行祫礼若议禘祭当于祫后十八月孟夏行礼诏以三年冬祫五年夏禘为常礼又言海陵时每嵗止以二月十月遣使两享三年祫享按唐礼四时各以孟月享于太庙季冬又腊享岁凡五享若依海陵时岁止两享非天子之礼宜从典礼岁五享从之享日并出神主前廊序列昭穆应图功臣配享庙廷各配所事之庙以位次为序以太子为亚献亲王为终献咸并用亲王或以太尉为亚献光禄卿为终献其月则停时享仪阙朝享仪大定十一年十一月郊祀前一日朝享太庙斋戒如亲郊享前三日太庙令帅其属扫除庙之内外㸃检司于庙之前约度设兵衞旗帜尚舍于南神门之西设馔幔十一南向以西为上殿中监帅尚舍陈设大次殿又设小次于阼阶下稍南西向又设皇帝拜褥位殿上版位稍西又设黄道褥于庙门之内外自玉辂至升辇之所又自大次至东神门又设七祀位一于殿下横街之北西街之西东向配享功臣位于殿下道东横街之南西向北上前二日大乐令设宫县之乐于庭中四方各设编钟三编磬三东方编钟起北编磬间之东向西方编磬起北编钟间之西向南方编磬起西编钟间之北方编钟起西编磬间之俱北向设特磬大钟镈钟共十二于编县之内各依神位树路皷路鼗于北县之内道之左右晋皷一在其后稍南植建皷鞞皷应皷于四隅建皷在中鞞皷在左应皷在右置祝敔于县内柷一在道东敔一在道西立舞表于酇缀之间设登歌之乐于殿上前楹间金钟一在东玉磬一在西俱北向柷一在金钟北稍西敔一在玉磬北稍东搏拊二一在柷北一在敔北东西相向琴瑟在前其匏竹者立于阶间重行北向诸工人各位于县后前一日太庙令开室奉礼郎帅其属设神位于每室内北牖下各设黼扆一筦席一缫席二次席二紫绫厚褥一紫绫䝉褥一曲几一直几一又设皇帝版位于殿东间门内西向又设饮福位于东序西向又设亚终献位于殿下横街之北稍东西向助祭亲王宗室使相位在亚终献之后助祭宗室位在横街之南西向奉瓒官奉瓒盘官进爵酒官奉爵官等又在其南奉匜幋巾筐官位于其后七祀献官位在奉爵官之南助奠读祝奉罍洗爵洗等官位于其后司尊彜官位在七祀献官之南亚终献司罍洗爵洗奉爵酒官等又在其南并西向北上大礼使位于西阶之西稍南与亚终献相对大尉司徒助祭宰相位在大礼使之南侍中执政官又在其南礼部尚书太常卿太仆卿光禄卿功臣献官在西举册光禄丞太常博士又在其西功臣助奠罍洗爵洗等官位于功臣献官之后又设监祭御史位二于西阶下俱东向北上奉礼郎太庙令太官令太祝宫闱令祝史位于亚献终献奉爵酒官之南荐笾豆簠簋官荐俎斋郎又在太祝奉礼郎之南大庙丞太官丞各位于令后协律郎位二一于殿上前楹间一于宫县之西北俱东向大乐令于登歌乐县之北大司乐于宫县之北良醖令于酌尊所俱北向又设助祭文武群官位于横街之南东向北上又设光禄卿陈牲位于东神门外横街之东西向以南为上设廪牺令位于牲西南北向诸太祝位于牲东各当牲后祝史各陪其后俱西向设礼部尚书省牲位于牲前稍北又设御史位于礼部尚书之西俱南向礼部帅其属设祝册案于室戸外之右司尊彜帅其属设彜尊之位于室尸之左每位斝彜一黄彜一牺尊二象尊二着尊二山罍二各加勺羃坫为酌尊又设瓒槃爵坫于篚置于始祖尊彜所又设壶尊二太尊二山罍四各有坫羃在殿下阶间北向西上设而不酌七配功臣每位设壶尊二于座之左皆加羃坫于内酌尊加勺皆借以席奉礼郎设祭器每位四簋在前四簠次之次以六㽅次以六铏笾豆为后左十有二笾右十有二豆皆濯而陈之借以席笾豆加以巾葢于内笾一豆一簠一簋一并俎四设于每室馔幔内又设御洗二于东阶之东又设亚终献罍洗于东横街下东南北向罍在洗东篚在洗西南肆实以巾又设亚终献爵洗于罍洗之西罍在洗东篚在洗西南肆实以巾爵并坫执巾罍巾篚各位于其后享日丑前五刻太常卿帅执事者设烛于神位前及戸外光禄卿帅其属入实笾豆笾之实鱼鱐糗饵粉餈干枣形盐鹿脯榛实干䕩桃菱芡栗以序为次豆之实芹菹笋菹葵菹菁菹韮菹酏食鱼醢兔醢豚胉鹿臡醓醢糁食以序为次又铏实以羮加芼滑豋实以大羮簠实以稻粱簋实以黍稷粱在稻前稷在黍前良醖令入实尊彜斝彜黄彜实以郁鬯牺尊象尊着尊实以𤣥酒外皆实以酒各加坫勺羃殿下之尊罍壶尊太尊山罍内除山罍太尊实以𤣥酒外皆实以酒加羃坫太庙令帅其属设七祀功臣席褥于其次每位各设莞席一碧绡褥一又各设版位于其座前又笾豆簠簋各二俎一每位次各设壶尊二于神座之右北向𤣥酒在西良醖令以法酒实尊如常加勺羃置爵于尊下加坫光禄卿实馔左二笾栗在前鹿脯次之右二豆菁菹在前鹿臡次之俎实以羊熟簠簋实以黍稷太庙令又设七祀燎柴又开瘗坎于西神门外之北太府监陈异寳嘉瑞伐国之寳户部陈诸州嵗贡金为前列玉帛次之余为后皆于宫县之北东西相向各借以席凡祀神之物当时所无者则以时物代之省牲器前一日未后庙所禁行人司尊彜奉礼郎及执事者升自西阶以俟少顷诸太祝与廪牺令以牲就位礼直官赞者引礼部尚书光禄卿丞诣省牲位立定礼直官引礼部尚书赞引者引御史入就西阶升遍视涤濯讫执事者皆举羃曰洁俱䧏就省牲位礼直官稍前曰告洁毕请省牲次引礼部尚书侍郎稍前省牲讫退复位次引光禄卿丞出班巡牲一匝光禄丞西向曰充曰备廪牺令帅诸太祝巡牲一匝西向躬身曰腯礼直官稍前曰省牲毕请就省馔位引礼部尚书以下各就位立定御史省馔具毕礼直官赞省馔讫俱还斋所光禄卿丞及太祝廪牺令以次牵牲诣厨授太官令礼直官引礼部尚书诣厨省鼎镬视濯溉讫还斋所晡后一刻太官令帅宰人执鸾刀割牲祝史各取毛血每座共实一豆遂烹牲祝史洗肝于郁鬯又取肝膋每座共实一豆俱还馔所銮驾出宫前一日有司设大驾卤簿于应天门外尚辇进玉辂于应天门内南向其日质明侍臣直卫及导驾官于致斋殿前左右分班立俟通事舍人引侍中俛伏跪奏请中严皇帝脤通天冠绛纱𫀆少顷侍中奏外辨皇帝出斋室即御座群官起居讫尚辇进舆待中奏请皇帝升舆皇帝乘舆侍衞警跸如常仪太仆卿先诣玉辂所摄衣而升正立执辔导驾官前导皇帝至应天门内玉辂所侍中进当舆前奏请皇帝降舆升辂皇帝升辂太仆卿立授绥导驾官分左右步导以里为上门下侍郎进当辂前奏请车驾进发奏讫俛伏兴退复位侍卫仪物止于应天门内车驾动称警跸至应天门门下侍郎奏请车驾少驻勑侍臣上马侍中奉㫖退称曰制可门下侍郎退转制称侍臣上马赞者承𫝊勑侍臣上马导驾官分左右前导门下恃郎奏请车驾进发车驾动称警跸不鸣鼓吹将至太庙礼直官赞者各引享官通事舍人分引从享群官宗室子孙于庙门外立班奉迎驾至庙门回辂南向侍中于辂前奏称侍中臣某言请皇帝降辂步入庙门皇帝降辂导驾官前导皇帝步入庙门稍东侍中奏请皇帝升舆尚辇奉舆侍卫如常仪皇帝乘舆至大次侍中奏请皇帝降舆入就大次皇帝入就次帘降繖扇侍卫如常仪太常卿太常博士各分立于大次左右导驾官诣庙庭班位立俟晨祼享日丑前五刻诸享官及助祭官各服其服太庙令良醖令帅其属入实导罍光禄卿大官令进馔者实笾豆簠簋并彻去盖羃奉礼郎赞者先入就位赞者引御史太庙令太祝宫闱令祝史与执事官等各自东偏门入就位未明二刻礼直官引太常寺官属并太祝宫闵令升殿开始祖祏室太祝宫闱令捧出帝后神主设于座以次逐室神主各设于内黼扆前置定赞者引御史太庙令宫闱令太祝祝史与太常官属于当阶间重行北向立奉礼郎于殿上赞奉神主讫奉礼曰再拜赞者承𫝊御史以下皆再拜讫各就位大乐令帅工人二舞入就位礼直官赞者各引享官通事舍人分引助祭文武群官宗室入就位符寳郎奉寳陈于宫县之北皇帝入大次少顷侍中奏请中严皇帝服衮冕侍中奏外办太常卿俛伏跪奏称太常卿臣某言请皇帝行事俛伏兴帘卷皇帝出次太常卿太常博士前导繖扇侍衞如常仪大礼使后从至东神门外殿中监跪进鎭圭太常卿奏请执圭皇帝执鎭圭繖扇仗衞停于门外近侍者从入协律郎跪伏举麾兴工鼓柷宫县昌宁之乐作至阼阶下偃麾戛敔乐止升自阼阶登歌乐作左右侍从量人数升至版位西向立乐止前导官分左右侍立太常卿前奏请再拜皇帝再拜奉礼曰衆官再拜赞者承传凡在位者皆再拜奉礼又赞诸执事者各就位礼直官赞者分引执事者各就殿上下之位太常卿奏请皇帝诣罍洗位登歌乐作至阼阶乐止降自阼阶宫县乐作至洗位乐止内侍跪取匜兴沃水又内侍跪取盘兴承水太常卿奏请搢鎭圭皇帝搢鎭圭盥手讫内侍跪取巾于篚兴以进帨手讫奉瓒盘官以瓒跪进皇帝受瓒内侍奉匜沃水又内侍跪奉槃承水洗瓒讫内侍跪奉巾以进皇帝拭瓒讫内侍奠槃匜又奠巾于篚奉瓒槃官以槃受瓒太常卿奉请执鎭圭前导皇帝升殿宫县乐作至阼阶下乐止皇帝升自阼阶登歌乐作太常卿前导诣始祖位酌尊所乐止奉瓒槃宫以瓒涖鬯执尊者举羃侍中跪酌郁鬯讫太常卿前导入诣始祖室神位前北向立太常卿奏请搢鎭圭跪奉瓒槃官西向跪以瓒授奉瓒官奉瓒西向以瓒跪进太常卿奉请执瓒以鬯祼地皇帝执瓒以鬯祼地讫以瓒授奉瓒槃官太常卿奏请执镇圭俛㐲兴前导出戸外太常卿奏请再拜皇帝再拜太常卿前导诣次位并如上仪祼毕太常卿奏请还版位登歌乐作至版位西向立乐止太常卿奏请还小次前导皇帝行登歌乐作降自阼阶登歌乐止宫县乐作将至小次太常卿奏请释鎭圭殿中监跪受镇圭皇帝入小次帘降乐止少顷宫县奏来宁之曲以黄钟为宫大吕为角太簇为徴应钟为羽作仁丰道洽之舞九成止黄钟三奏大吕太簇应钟各再奏送神通用来宁之曲初晨祼将毕祝史各奉毛血及肝膋之豆先于南神门外斋郎奉炉炭萧蒿黍稷各立于肝膋之后皇帝既晨祼毕至乐作六成皆入自正门升自太阶诸太祝于阶上各迎毛血肝膋进奠于神座前祝史立于尊所斋郎奉炉置于室戸外之左其萧蒿黍稷各置于炉炭下斋郎降自西阶诸太祝各取肝燔于炉还尊所进熟皇帝升祼太官令帅进馔者奉陈于南神门外诸馔幔内以西为上礼直官引司徒出诣馔所与荐俎斋郎奉俎并荐笾豆簠簋官奉笾豆簠簋礼直官太官令引以序入自正门宫县丰宁之乐作至太阶乐止祝史俱进彻毛血之豆降自西阶以出馔升诸太祝迎于阶上各设于神位前先荐牛次荐羊次荐豕及鱼礼直官引司徒以下降自西阶复位诸太祝各取萧蒿黍稷擩于脂燎于炉炭讫还尊所赞者引举册官升自西阶诣始祖位之右进取祝册置于版位之西置讫于祝册案近南立太常卿跪奏请诣罍洗位帘卷出次宫县乐作殿中监跪进鎭圭太常卿奏请执镇圭前导诣罍洗位乐止盥手洗爵并如晨祼之仪盥洗讫太常卿奏请执鎭圭前导升殿宫县乐作至阼阶下乐止升自阼阶登歌乐作太常卿前导诣始祖位尊彜所登歌乐作至尊彜所登歌乐止宫县奏大元之乐文舞进奉爵官以爵涖尊执尊者举羃侍中跪酌牺尊之泛齐讫太常卿前导入诣始祖室神位前北向立太常卿奏请搢鎭圭跪奉爵官以爵授进爵酒官进爵酒官西向以爵跪进太常卿奏请执爵三祭酒三祭酒于茅苴讫以爵授进爵酒官进爵酒官以爵授奉爵官太常卿奏请执镇圭兴前导出戸外太常卿奏请少立乐止举册官进举祝册中书侍郎搢笏跪读祝举祝官举册奠讫先诣次位太常卿奏请再拜再拜讫太常卿前导诣次位行礼并如上仪酌献毕太常卿前导还版位登歌乐作至位西向立定乐止太常卿奏请还小次登歌乐作降自阼阶登歌乐止宫县乐作将至小次太常卿奏请释鎭圭殿中监跪受镇圭入小次帘降乐止文舞退武舞进宫县奏肃宁之乐作功成治定之舞舞者立定乐止皇帝酌献讫将诣小次礼直官引博士博士引亚献诣盥洗位北向立搢圭盥手帨手执圭诣爵洗位北向主搢圭洗爵拭爵以授执事者执圭升自西阶诣始祖位尊彜所西向立宫县乐作执事者以爵授亚献亚献搢圭执爵执尊者举羃太官令酌象尊之醴齐讫诣始祖神位前搢圭跪执事者以爵授亚献亚献执爵祭酒三祭酒于茅苴奠爵执圭俛伏兴少退再拜讫博士前导亚献诣次位行礼并如上仪礼毕乐止终献除本服执笏外余如亚献之仪七祀功臣献官行礼毕太常卿跪奏诣饮福位帘卷出次宫县乐作殿中监跪进镇圭太常卿奏请皇帝执镇圭前导至阼阶下乐止升自阼阶登歌乐作将至饮福位乐止初皇帝既献讫太祝分神位前三牲肉各取前脚第二骨加于俎又以笾取黍稷飰共置一笾又酌上尊福酒合置一尊又礼直官引司徒升自西阶东行立于阼阶上前楹间北向皇帝既至饮福位西向立登歌福宁之乐作太祝酌福酒于爵以奉侍中侍中受爵捧以立太常卿奏请皇帝再拜讫奏请搢圭跪侍中以爵北向跪以进太常卿奏请执爵三祭酒于沙池又奏请啐酒皇帝啐酒讫以爵授侍中太常卿奏请受胙太祝以黍稷飰笾授司徒司徒跪奉进皇帝受以授左右太祝又以胙肉俎跪授司徒司徒受俎讫跪进皇帝受以授左右礼直官引司待退立侍中再以爵酒跪进太常卿奏请皇帝受爵饮福饮福讫侍中受虚爵以兴以授太祝太常卿奏请执圭俛伏兴又奏请皇帝再拜再拜讫乐止太常卿前导皇帝还版位登歌乐作俟至位乐止太祝各进彻笾豆登歌丰宁之乐作卒彻乐止奉礼曰赐胙行事助祭官再拜赞者承𫝊在位官皆再拜宫县来宁之乐作一成止太常卿奏礼毕前导降自阼阶登歌乐止宫县乐作出门宫县乐止繖扇仗卫如常仪太常卿奏请释鎭圭殿中监跪受镇圭皇帝还大次通事舍人礼直官赞者各引享官宗室子孙及从享群官以次出及引导驾官东神门外大次前祇候前导如常仪赞者引御史已下俱复执事位立定奉礼曰再拜皆再拜赞者引工人舞人以次出大礼使帅诸礼官太庙令太祝宫闱令升纳神主如常仪礼毕礼直官引大礼使已下降自西阶至横街再拜而退其祝册藏于柜七祀功臣分奠如祫享之仪时享有司行事前期太常寺举申礼部关学士院司天台择日以其日报太常寺前七日受誓戒于尚书省其日质明礼直官设位版于都堂之下依已定誓戒图礼直官引三献官并应行事执事官等各就位立定赞揖在位官皆对揖讫礼直官以誓文奉初献官初献官搢笏读誓文某月某日孟春荐享太庙各扬其职不恭其事国有常刑读讫执笏七品以下官先退余官对拜讫乃退散斋四日治事如故宿于正寝唯不弔丧问疾作乐判署刑杀文字决罚罪人及预秽恶致斋三日于本司唯享事得行其余悉禁一日于享所已斋而阙者通摄行事前三日兵部量设兵衞列于庙之四门前一日禁断行人仪鸾司设馔幔十一所于南神门外西南向又设七祀司命戸二位于横街之北道西东向又设群官斋宿次于庙门之东西舍前二日大乐局设登歌之乐于殿上大庙令帅其属扫除庙殿门之内外于室内铺设神位于北牖下当戸南向设几于筵上又设三献官拜褥位二学士院定撰祝文讫计㑹通进司请御署降付礼部置于祝案祠祭司濯溉祭器与尊彜讫铺设如仪内太尊二山罍二在室牺尊五象尊五鸡彜一鸟彜一在室户外之左炉炭稍前着尊二牺尊二在殿上象尊二壶尊六在下俱北向西上加羃皆设而不酌并设献官罍洗位礼部设祝案于室戸外之右礼直官设位版并省牲位如式前一日诸太祝与廪牺令以牲就东神门外司尊彜与礼直官及执事皆入升自西阶以俟礼直官引太常卿赞者引御史自西阶升遍视涤濯执尊者举羃告洁讫引降就省牲位廪牺令少前曰请省牲退复位太常卿省牲廪牺令及太祝巡牲告备皆如郊社仪既毕太祝与廪牺令以次牵牲诣厨授太官令赞者引光禄卿诣厨请省鼎镬申视溉涤赞者引御史诣厨省馔具讫与太常卿等各还斋所太官令帅宰人以鸾刀割牲祝史各取毛血每室共实一豆又取肝膋共实一豆置馔所遂烹牲光禄卿帅其属入实祭器良醖令入实尊彜享日质明百官各服其品服礼直官赞者先引御史博士太庙令太官令诸太祝祝史司尊彜与执罍篚官等入自南门当阶间北靣西上立定奉礼曰再拜赞者承𫝊皆再拜讫赞者引太祝与宫闱令升自西阶诣始祖室开祏室太祝捧出帝主宫闱令捧出后主置于座赞官引太祝与宫闱令降自西阶俱复位奉礼曰再拜赞者承𫝊在位官皆再拜讫俱各就执事位大乐令帅工人入礼直官赞者分引三献官与百官俱自南东偏门入至庙庭横街上三献官当中北向西上应行事执事官并百官依品重行立奉礼曰拜赞者承𫝊应北向在位官皆再拜拜讫赞者引三献官诣庙殿东阶下西向立其余行事执事官与百官俱各就位讫礼官诣初献官前称请行事协律郎跪俛伏兴乐作礼直官引初献诣盥洗位北向立定乐止搢笏盥手帨手执笏诣爵洗位北向立搢笏洗瓒拭瓒以瓒授执事者执笏升殿乐作至始祖室尊彜所西向立乐止执事者以瓒奉初献官献官搢笏执瓒执尊者举羃太官令酌郁鬯讫初献以瓒授执事者执笏诣始祖室神位前乐作北向立搢笏跪执事者以瓒授初献官初献官执瓒以鬯祼地讫以瓒授执事者执笏俛伏兴出戸外北向再拜讫乐止每室行礼并如上仪礼直官引初献降复位初献将升祼祝史各奉毛血肝膋豆及斋郎奉炉炭萧蒿黍稷篚各于馔幔内以俟初献晨祼讫以次入自正门升自太阶诸太祝皆迎毛血肝膋豆于阶上俱入殿于神座前斋郎官奉炉炭萧蒿篚皆置于室戸外之左与祝史俱降自西阶以出诸太祝取肝膋洗于郁鬯燔于炉炭讫还尊所享日有司设羊鼎十一豕鼎十一于神厨各在镬右初献既升祼光禄卿帅斋郎诣厨以七升羊于镬实于一鼎肩臂臑肫胳正嵴一横嵴一长胁一短胁一代胁一皆二骨以并次升豕及羊实于一鼎每室羊豕各一鼎皆设扄羃斋郎对举入镬于馔幔前斋郎抽扄委于鼎右除羃光禄卿帅太官令以七升羊载于一俎肩臂臑在上端肫胳在下端嵴胁在中次升豕及羊各载于一俎每室羊豕各一俎斋郎即以扄举鼎先退置于神厨讫复还馔幔所礼直官引司徒出诣馔幔前立以俟光禄卿帅其属实笾以粉餈实豆以糁食实簠以梁实簋以稷俟初献祼毕复位祝史俱进彻毛血之豆降自西阶以出礼直官引司徒帅荐笾豆簠簋官奉俎斋郎各奉笾豆簠簋羊豕俎每室以序而进立于南神门之外以俟羊俎在前豕俎次之笾豆簠簋又次之入自正门乐作升自太阶诸太祝迎引于阶上乐止各设于神位前讫礼直官引司徒以下降自西阶乐作复位乐止诸太祝各取萧蒿黍稷擩于脂燔于炉炭还尊所礼直官引初献诣罍洗位乐作至位北向立乐止搢笏盥手帨手执笏诣爵洗位北向立搢笏洗爵拭爵以爵授执事者执笏升殿乐作诣始祖室酌尊所西向立乐止执事者以爵授初献初献搢笏执爵执事者举羃太官令酌牺尊之泛齐讫次诣第二室酌尊所如上仪诣始祖神位前乐作北向立搢笏跪执事者以爵授初献初献执爵三祭酒于茅苴奠爵执笏俛伏兴出室戸外北向立乐止赞者引太祝诣室户外东向搢笏跪读祝祝文读讫执笏兴次诣第二室次诣每室行礼并如上仪初献降阶乐作复位乐止礼直官次引亚献诣盥洗位北向立搢笏盥手帨手执笏诣爵洗位北向立搢笏洗爵拭爵以授执事官执笏升殿诣始祖酌尊所西向立执事者以爵授亚献亚献搢笏执爵执尊者举羃太官令酌象尊之醴齐讫次诣第二室酌尊所如上仪诣始祖神位前乐作北向立搢笏跪执事者以爵授亚献亚献执爵三祭酒于茅苴奠爵执笏俛伏兴出户外北向再拜讫乐止次诣每室行礼并如上仪降阶乐作复位乐止礼直官次引终献诣盥洗及升殿行礼并如亚献之仪降复位次引太祝彻笾豆乐作卒彻乐止俱复位礼直官曰赐胙赞者承𫝊曰赐胙再拜在位者皆再拜礼直官引太祝官闱令奉神主太祝搢笏纳帝主于匮奉入祏室执笏退复位次引宫闱令纳后主于匮奉入祏室并如上仪退复位礼直官赞者引行事执事官各就位奉礼曰再拜赞者承𫝊应在官官皆再拜礼直官赞者引百官次出大乐令帅工人次出太官令帅其属彻礼馔次引监祭御史诣殿监视卒彻讫还斋所太庙令阖户以降太常藏祝版于柜光禄以胙奉进监祭御史就位展视光禄卿望阙再拜乃退其七祀夏灶中霤秋门厉冬行铺设祭器入实酒馔俟终献将升献献官行礼并读祝文并毎岁四孟月腊五享并如上仪金史卷三十金史卷三十一钦定四库全书金史卷三十一元中书右丞相总裁托克托等修志十二礼志四奏告仪皇帝即位加元服受尊号纳后册命廵狩征伐封祀请谥营修庙寝凡国有大事皆告或一室或遍告及原庙并一献礼用祝币皇统以后凡皇帝受尊号册皇后太子禘祫升祔奉安奉迁等事皆告郊祀则告配帝之室大定十四年三月十七日诏更御名命左丞相良弼告天地平章守道告太庙左丞石琚告昭徳皇后庙礼部尚书张景仁告社稷及遣官祭告五岳前期二日太庙令扫除庙内外设告官以下次所前一日行事官赴祀所清斋告日前三刻礼直官引太庙令帅其属入殿开室户扫除铺筵设儿于北墉下如时享仪礼直官帅祀祭官陈币篚于室户之左陈祝版于室户之右案上及设香案祭器皆借以篚每位各左一笾实以鹿脯右一豆实以鹿臡牺尊一置于坫加勺羃在殿上室户之左北向实以酒毎位一瓶设烛于神位前又设盥爵洗位横街之南稍东设告官褥位于殿下东阶之南西向余官在其后稍南又设望燎位于西神门外之北告日未明礼直官引太庙令太祝宫闱令入当阶间北面西上立定奉礼赞再拜讫升自西阶太祝宫闱令各入室出神主设于座如常仪次引告官入就位礼直官稍前赞有司谨具请行事又赞再拜在位者拜讫礼直官引告官就盥洗位盥手讫诣神位前搢笏跪三上香执事者以币授奉礼郎西向授告官告官受币奠讫执笏俛伏兴退就户外位再拜诣次位行礼如上仪讫降复位少㖽引告官再诣爵洗位读祝举祝官后从至位北向立搢笏洗拭爵讫授执事者执笏升诣酒尊所西向立执爵执尊者举羃酌酒告官以授执事者诣神位前北向搢笏跪执爵三祭酒执笏俛伏兴退就户外位北向立俟读祝文讫再拜诣次位行礼如上仪讫与读祝官皆复位礼直官赞曰再拜在位者皆再拜次引告官以下诣望燎位执事者取币帛祝版置于燎礼直官曰可燎半柴礼直官赞礼毕告官以下退署令阖庙门瘗祝于坎贞元四年正月上尊号前三日遣使奏告天地于常武殿拜天台设褥位昊天上帝居中皇地祗居西少却行一献礼大定七年正月十一日上尊号前三日命皇子判大兴尹许王告天地判宗正英王文告太庙于自来拜天处设昊天上帝位当中南向皇地祗位次西少却并用坐褥位牌及香酒脯臡等祝版三学士院撰告祝文书冩讫进请御署讫以付礼部移文宣徽院并差控鹤官用案覆以黄罗帕随所差官告诣祀所前一日告官等就局所致斋一日告日质明宣徽院太常寺铺设供具如仪合门舍人一员太常博士一员引告官各服其服以次就位礼直官舍人稍前赞有司谨具请行事赞者曰拜在位者皆再拜礼直官先引执事官各就位舍人博士次引告官诣盥洗爵洗位北向立搢笏盥手帨手洗爵拭爵执笏诣酒尊所搢笏执爵司尊者举羃酌酒告官以爵授奉爵酒官执笏诣昊天上帝皇地祗神位前再拜每位三上香跪奠酒讫以爵授奉爵官执笏俛伏兴举祝官跪举读讫俛伏兴告官再拜告毕引告官以下降复位再拜讫诣望燎位燔祝版再拜半燎告官以下皆退皇帝恭谢仪大定七年正月世宗受尊号礼毕恭谢前三日太庙令帅其属洒扫庙庭之内外及陈设尚舍于庙南门之西设馔幔于一十一室殿中监帅尚舍视大次殿又设皇帝版位于始祖神位前北向又设饮福位于版位西南少却又设随室奠拜褥位于神座前大乐令设登歌于殿上宫县于殿下又设皇太子位于阼阶东南又设亲王位于其南稍东宗室王使相位于其后又设太尉司徒以下行事官位于殿西阶之西东向每等异位又设文武羣官位于横阶之南东西向又设御洗位于阼阶之东又设太尉洗位于西阶下横阶之南又设斋郎位于东班羣官之后又设盥洗等官并奉礼赞者大司乐协律郎大乐令等位各如祫享之仪又设尊彛祭器等于殿之上下如时享之仪前一日礼官御史帅其属省牲视濯涤如常仪其日质明礼官御史帅太庙官太祝官宫闱令出神主如时享仪有司列黄麾仗二千人于应天门外尚辇进金辂于应天门内午后三刻宣徽院奏请皇帝赴斋宿殿文武羣官并斋宿于所司次日质明俟诸衞各勒所部屯门列仗导驾官分左右侍立于殿阶下并朝服通事舍人引侍中诣斋殿俛伏跪称臣某言请中严俛伏兴凡侍中奏请准此皇帝服通天冠绛纱袍少顷侍中奏外办皇帝出斋殿即御座羣官起居讫侍中奏请升辇皇帝升辇以出侍卫警跸如常仪导驾官前导至应天门侍中奏请降辇升辂皇帝升辂门下侍郎俛伏跪奏请车驾进发俛伏兴凡门下侍郎奏请准此车驾动警跸如常仪至应天门外门下侍郎奏请车驾少驻勑侍臣上马侍中前承㫖退称曰制可门下侍郎退传制称侍臣上马通事舍人承传勑侍臣上马导驾官分左右前导门下侍郎奏请车驾进发车驾动称警跸不鸣鼓吹典赞仪引皇太子常服乘马至庙中幕次更服逺游冠朱明衣执圭通事舍人文武羣官于庙门外班迎车驾至庙门侍中于辂前奏请降辂导驾官歩入庙门稍东侍中奏请升辇皇帝升辇繖扇侍卫如常仪至大次侍中奏请降辇入就大次皇帝入大次通事舍人分引文武羣官由南神东西偏门入庙庭东西相向立礼直官引太尉以下行事官诣横街北向再拜讫礼直官引太尉诣盥洗位搢笏盥手帨手执笏诣爵洗位北向立搢笏洗瓒拭瓒以瓉授执事者执笏由西阶升殿诣始祖彛尊所西向立执事者以瓉奉大尉搢笏执瓉酌鬯诣神位前太尉以鬯祼地讫以虚瓉授执事者执笏俛伏兴出户外北向再拜讫次诣随室并如上仪礼毕降自西阶复位礼直官引司徒出诣馔所引荐俎斋郎奉俎并荐笾豆簠簋官奉笾豆簠簋及太官令以序入自正门宫县乐作至太阶乐止诸太祝迎于阶上各设于神座前先荐牛次荐羊次荐豕讫礼直官引司徒已下降阶复位典赞仪引皇太子通事舍人引亲王由南神东偏门入诣褥位礼直官引中书侍郎举册官等升自西阶诣始祖室前东西立通事舍人引侍中诣大次前奏请中严皇帝服衮冕少顷侍中奏外办侍中诣庙庭本位立皇帝将出大次礼仪使与太常卿赞导凡礼仪使与太常卿赞导并博士前引俛伏跪称臣某赞导皇帝行礼俛伏兴前导至东神门撤繖扇近侍者从入殿中监跪进镇圭礼仪使奏请执圭皇帝执圭宫县乐作奏请诣罍洗位至位乐止内侍跪取匜兴沃水又内侍跪取槃承水时寒预备温水礼仪使奏请搢镇圭皇帝搢镇圭盥手内侍跪取巾于篚兴进皇帝洗手讫奉爵官以爵跪进皇帝受爵内侍捧匜沃水又内侍跪奉槃承水皇帝洗爵讫内侍跪奉巾以进皇帝拭爵讫内侍奠槃匜又奠巾于篚奉爵官受爵礼仪使奏请执镇圭前导皇帝升殿左右侍从量人数升宫县乐作皇帝至阼阶下乐止皇帝升自阼阶登歌乐作礼仪使前导皇帝至版位乐止奏请再拜奉礼郎赞皇太子已下在位羣官皆再拜赞者承传皆再拜礼仪使前导皇帝诣始祖尊彛所乐作至尊所乐止奉爵官以爵涖尊执尊者举羃侍中跪酌牺尊之汎齐讫礼仪使导皇帝至版位再拜讫礼仪使奏请诣始祖神位前褥位登歌乐作礼仪使奏请搢圭跪奉爵官以爵授奉爵酒官以进礼仪使奏请执爵皇帝执爵二奠酒讫以虚爵授奉爵酒官礼仪使奏请执圭俛伏兴乐止奉爵酒以爵授奉爵官礼仪使奏请诣随室并如上仪礼直官先引司徒升自西阶立于饮福位之侧酌献将毕奉胙酌福酒太祝从司徒立于其侧酌献毕侍中亦立于其侧礼仪使奏请皇帝诣版位北向立登歌乐作至位乐止中书侍郎跪读册讫举册官奠讫礼仪使奏请皇帝再拜拜讫礼仪使奏请诣饮福位登歌乐作至位太祝酌福酒于爵时寒预备温酒以奉侍中侍中受爵奉以立礼仪使奏诣搢圭跪侍中以爵北向跪以进礼仪使奏请执爵三祭酒礼仪使奏请饮福饮福讫以虚爵授侍中礼仪使奏请受胙司徒跪以黍稷飰笾进皇帝受以授左右司徒又跪以胙肉进皇帝受以授左右礼仪使请执圭兴再拜讫乐止礼仪使前导皇帝还版位登歌乐作至位乐止太祝各进彻笾豆登歌乐作卒彻乐止奉礼曰赐胙赞皇太子以下在位羣官皆再拜赞者承传皆再拜宫县作一成止礼仪使奏请皇帝再拜奉礼郎賛皇太子已下在位官皆再拜拜讫礼仪使奏礼毕前导皇帝降阼阶登歌乐作至阶下乐止宫县作前导皇帝出东神门乐止繖扇侍卫如常仪礼仪使奏请释圭殿中监跪受镇圭至大次转仗卫于还途如来仪礼官御史帅其属纳神主藏册如仪少顷通事舍人引侍中奏请中严皇帝服通天冠绛纱少顷侍中奏外办俟尚辇进辇侍中奏请降座升辇皇帝升辇繖扇侍卫如常仪至南神门稍东侍中奏请降辇歩出庙门皇帝歩出庙门至辂侍中奏请升辂皇帝升辇门下侍郎奏请车驾少驻勑侍臣上马侍臣前承㫖退称曰制可门下侍郎退传制称侍臣上马通事舍人承传勑侍臣上马车驾还内鼓吹振作至应天门外百官班迎起居宫县奏采茨之曲入应天门内侍中奏请降辂乗辇皇帝降辂乗辇以入繖扇侍卫警跸如常仪皇帝入宫至致斋殿侍中奏解严通事舍人承㫖勑羣臣各还次将士各还本所皇后恭谢仪皇后既受册前一日斋戒于别殿内命妇应从入庙者俱斋戒一日其日未明二刻有司陈设仪应于后车之左右以次排列外命妇先自太庙后门入内命妇妃嫔已下俱诣殿庭起居讫宣徽使版奏中严少顷又奏外办首饰祎衣御肩舆取便路至车所内侍奏请降舆升车既升车奏请进发车出元徳东偏门内命妇妃嫔已下自殿门外上车由左掖门出从至太庙门外仪仗止于门外回车南向内侍奏请降车升舆后降车升舆就东神门外幄次下帘内命妇妃嫔已下降车入就陪列位内侍引外命妇诣幄次前起居讫并赴殿庭陪列位少顷宣徽使诣幄次赞行朝谒之礼帘卷宣徽使前导诣殿庭阶下西向褥位立宣徽使赞再拜内外命妇皆再拜宣徽使前导升东阶诣始祖皇帝神位香案前褥位宣徽使奏请三上香又奏再拜拜讫宣徽前导次诣献祖已下十室并如上仪宣徽使奏礼毕导归幄次宣徽使奏请觧严内外命妇还幕次少顷转仗还内如来仪外命妇退内侍奏请御舆出至车所奏请升车既升车奏请进发内命妇上车至元徳东偏门内侍奏请降车升舆后御舆取便路还内内命妇从入册礼毕百官上表称贺并以牋贺中宫皇太子恭谢仪其日质明东宫应从官各服朝服所司陈卤簿金辂于左掖门外皇太子服逺游冠朱明衣升舆以出至金辂所降舆升辂左庶子已下夹侍三师三少乗马导从余官亦皆乘马以从东行由太庙西阶转至庙不鸣钟吹至庙西偏门外降辂歩进由东偏门入幄次改服衮冕出次执圭自南神东偏门入宫官并太常寺官皆从皇太子入诣殿庭东阶之东西向立典仪賛再拜讫升自西阶诣始祖神位前北向再拜讫以次诣逐室行礼并如上仪讫降自西阶复西向位俟典仪称礼毕出东神北偏门谒别庙如上仪讫归幄次改服逺游冠朱明衣出次歩至庙门外升辂过庙门鸣铙而行至左掖门外降辂升舆以入将士各还本所后一日于东宫受羣官贺如元正受贺之仪荐新天徳二年命有司议荐新礼依典礼合用时物令太常卿行礼正月鲔明昌间用牛鱼无则鲤代二月鴈三月韭以卵以葑四月荐氷五月笋蒲羞以含桃六月彘肉小麦仁七月尝雏鸡以黍羞以瓜八月羞以茨以菱以栗九月尝粟与稷羞以枣以梨十月尝麻与稲羞以兎十一月羞以麕十二月羞以鱼从之大定三年有司言每歳太庙五享若复荐新似渉繁数拟遇时享之月以所荐物附于笾豆荐之以合古者祭不欲数之义制可功臣配享明昌五年闰十月丙寅以仪同三司代国公罕都银青光禄大夫伊克特进和卓开府仪同三司博诺仪同三司巴逹配享世祖庙庭天徳二年二月太庙祫享有司拟上配享功臣诏以萨哈希卜苏舍音杲斡鲁鄂斯欢忠东向配太祖位以尼堪宗翰斡里雅布宗望栋摩罗索尼楚赫西向配太祖位大定三年十月祫享又以舍音斡鲁萨哈实实鄂斯欢配享太祖宗望栋摩宗翰罗索尼楚赫配享太宗其后次序屡有更易八年上命图画功臣于太祖庙有司第祖宗佐命之臣勲绩之大小官资之崇卑以次上闻乃定左庑开府金源郡王萨哈皇伯太师右副元帅宋王宗望开府金源郡王斡鲁皇伯太师梁王宗弼开府金源郡王罗索皇叔祖元师左都监鲁王栋摩开府隋国公阿里罕仪同三司兖国公刘彦宗右丞相齐国简懿公韩企先特进宗人希卜苏右庑太师秦王宗翰皇叔祖辽王杲开府金源郡王实实开府金源郡王完颜希尹太傅楚王宗雄开府前燕京留守金源郡王完颜尼楚赫开府金源郡王完颜忠金源郡王完颜萨里罕特进宗人乌楞古右丞相金源郡王赫舍哩志寕十六年左庑迁梁王宗弼于斡鲁上十八年黜希卜苏而次晋嘉努于阿里罕之下二十二年増皇伯太师辽王舍音萨哈宗斡宗翰宗望其下以次列明昌四年始定东廊皇叔祖辽智烈王舍音杲皇伯太师辽忠烈王宗干斡鲁皇伯太师右副元帅宋桓肃王鄂勒博宗望开府仪同三司金源郡毅武王实实开府仪同三司金源郡贞宪王完颜古绅希尹太傅楚威敏王摩啰欢宗雄开府仪同三司燕京留守金源郡襄武王完颜尼楚赫开府仪同三司金源郡明毅王完颜忠鄂斯欢金源郡庄襄王杲萨里罕特进宗人乌尔古庄翼特进完颜希卜苏威敬太师尚书令淄忠烈王图克坦克寕太师尚书令南阳郡文康王张浩西廊开府仪同三司金源郡忠毅王萨哈大师秦桓忠王尼堪宗翰皇伯太师梁忠烈王乌珠宗弼开府仪同三司金源郡刚烈王斡鲁开府仪同三司金源郡庄义王完颜罗索皇叔祖元帅左都监鲁荘明王栋摩开府仪同三司隋国刚宪公阿里罕开府仪同三司豫国襄毅公普嘉努昱开府仪同三司兖国英敏公刘彦宗右丞相齐国简懿公韩企先太保尚书令广平郡襄简王李石开府仪同三司左丞相全源郡武定王赫舍哩志寕开府仪同三司左丞相沂国公布萨忠义仪同三司左丞相崇国公赫舍哩良弼右丞相莘国公石琚右丞相申国公唐古安礼开府仪同三司平章政事图克坦喀齐喀叅知政事宗叙每一朝为一列着为令寳玉凡天子大祀则陈八寳及胜国寳于庭所以示守也金克辽宋所得寳玉及本朝所制今并载焉获于辽者玉寳四金寳二玉寳通天万歳之玺一受天明命惟徳乃昌之寳一嗣圣寳一御封不辨印文寳一金寳御前之寳一书诏之寳一二寳金初用之获于宋者玉寳十五金寳七印一金涂银寳五玉寳受命寳一咸阳所得三寸六分文曰受命于天既寿永昌相传为秦玺白玉葢螭纽传国寳一螭纽二玉并碧色镇国寳一文曰承天休延万亿永无极又受命寳一文曰受命于天既寿永昌天子之寳一天子信寳一天子行寳一皇帝之寳一皇帝信寳一皇帝行寳一皇帝恭膺天命之寳二皆四寸八分螭纽御书之寳二一龙纽一螭纽宣和御笔之寳一螭纽金寳并印天下同文之寳一龙纽御前之寳二御书之寳一宣和殿寳一皇后之寳一皇太子寳一龟纽皇太子妃印一龟纽金涂银寳皇帝钦崇国祀之寳一天下合同之寳一御前之寳一御前钖赐之寳一书诏之寳一外有宋内府图书印三十八𤣥圭一白玉圭一十九本朝所制国初就用辽寳皇统五年始铸金御前之寳一书诏之寳一大定十八年得美玉诏作大金受命万世之寳其制径四寸八分厚寸四分盘龙纽高厚各四寸六分二十三年又铸宣命之寳其径四寸二厘厚一寸四分纽高一寸九分字深二分勑有司议所当用奏今所奏八寳及皇统五年造御前之寳赐宋国书及常例奏日则用之书诏之寳赐高丽夏国诏并颁诏则用之大定十八年造大金受命万世之寳奉勑再议今所铸金寳宜以进为始呈一品及王公妃用玉寳二品以下用金宣命之寳又有礼信之寳用铜歳赐三国礼物缄封用之明昌间更以银又有太皇太后皇太后皇后皇太妃寳又有皇太子及守国寳皆用金大定二十四年皇太子寳金铸龟纽有司定其文曰监国上命以守易监比亲王印广长各加一分杂仪大定三年八月有司议祫享牺牲品物按唐开元礼宋开寳礼每室犊一羊一猪一五礼新仪每室复加鱼十有五尾天徳贞元例与唐宋同有司行事则不用太牢七祀功臣羊各二酒共二百一十瓶正隆减定通用犊一两室共用羊一豕一酒百瓶此于礼有阙今七祀功臣牲酒请依天徳制宗庙每室则用宋制加鱼然每室一犊后恐太丰世宗乃命每祭共用一犊羊豕如旧又以九月五日祫享当用鹿肉五十斤獐肉三十五斤兎十四头为臡醢以贞元正隆时方禁猎皆以羊代此礼殊为未备诏从古制十年正月诏宰臣曰古礼杀牛以祭后世有更者否其检讨典故以闻有司谓自周以来下逮唐宋祫享无不用牛者唐开元礼时享每室各用太牢一至大寳六年始减牛数太庙每享用一犊宋政和五礼新仪时享太庙亲祀用牛有司行事则不用宋开寳二年诏昊天上帝皇地祗用犊余大祀皆以羊豕代之合二羊五豕足代一犊今三年一祫乃为亲祀其礼至重每室一犊恐难省减遂命时享与祭社稷如旧若亲祠宗庙则共用一犊有司行事则不用十二年十月祫享以摄官行事诏共用三犊二十二年十月诏祫禘共用三犊有司行事则以鹿代昭徳皇后庙大定十九年禘祭不用犊大定二十九年章宗即位礼官言自大定二十七年十月祫享至今年正月世宗升遐故四月不行禘礼按公羊传闵公二年吉禘于庄公言吉者未可以吉谓未三年也注谓禘祫从先君数朝聘从今君数三年丧毕遇禘则禘遇祫则祫故事宜于辛亥歳为大祥三月禫祭踰月则吉则四月一日为初吉适当孟夏禘祭之时可为亲祠诏从之及期以孝懿皇后崩而止五月礼官言世宗升祔已三年尚未合食于祖宗若来冬遂行祫礼伏为皇帝见居心丧丧中之吉春秋讥其速恐冬祫未可行然周礼王有哀惨则春官摄事窃以世宗及孝懿皇后升祔以来未曽躬谒岂可令有司先摄事哉况前代令摄事者止施于常祀今乞依故事三年丧毕祫则祫禘则禘于明昌四年四月一日释心丧行禘礼上从之明昌三年十二月尚书省奏明年亲禘室当用犊一钦怀皇后祔于明徳之庙按大定三年祫享明徳皇后室未尝用犊勑钦怀皇后亦用之上因问拜数右丞玮具对上曰世宗圣寿高故杀其数亦不立于位今当从礼而已大定六年定晨祼行礼自大次至版位先见神之礼两拜再至版位又两拜祼鬯毕还版位先再拜还小次酌献时罍洗盥讫至版位先两拜酌献毕还版位再两拜止将始祖祝册于版位西南安置读册讫又再拜还小次又至饮福位先两拜饮毕两拜凡十六拜贞祐四年命参政知事李革为修太庙使七月吉日亲行祔享有司以故事用皇帝时享仪初至版位两拜晨祼及酌献则每位三拜饮福五拜总七十九拜今升祔则徧及祧庙五室则为一百九拜也明昌间尝减每位酌献奠爵后一拜则为九十二拜而已然大定六年世宗尝令礼官通减为十六拜文皇帝当散斋四日于别殿致斋三日于大庆殿今国事方殷宜权散斋二日致斋一日上曰拜数从大定例余准奏礼部尚书张行简言近奉诏从世宗十六拜之礼臣与太常参定仪注世有疑焉谨按唐宋亲祠典礼皆有通拜及随位拜礼窃宗大定二年亲行奉安之礼亦通七拜每室各五拜合七十二拜逮六年禘始勑有司减为十六拜仍存七十二拜之仪其意亦可见矣葢初年享礼以备故后从权更定通拜今陛下初庙见奉安而遽从此制是于随室神位并无拜礼此臣之所疑一也大定间十有二室姑从十六拜犹可今十有七室而拜数反不及之此臣之所疑二也况六年所定仪注惟于皇帝版位前读始祖一室祝册夫祭有祝辞本告神明今诸祝册各书帝后尊谥及高曽祖考世次不一皇帝所自称亦自不同而乃止读一册余皆虚室恐于礼未安此臣之所疑三也先王之礼顺时施宜不可多寡惟称而已今近年礼官酌古今别定四十四拜之礼初见神二拜晨祼通四拜随室酌献读祝毕两拜饮福四拜似为得中上从之乃定祔享如时享十二室之仪又以祧庙五主始祖室不能容止于室户外东西一列以西为上神主阙者以升祔前三日庙内敬造以享日丑前题冩毕以次奉陞十月己未亲王百官自明俊殿奉迎祖宗神主于太庙幄次辛酉行礼用四十四拜之仪无宫县乐牺牲从俭十七室用犊三羊豕九而已以皇太子为亚献濮王守纯为终献皇帝权服靴𫀆行礼日服衮冕皇太子以下公服无卤簿仪仗礼毕乘马还宫金史卷三十一金史卷三十二钦定四库全书金史卷三十二元中书右丞相总裁托克托等修志第十三礼志五天㑹三年六月安班贝勒杲等上表请追册先大圣皇帝十二月二十五日奉玉册玉宝恭上尊谥曰大圣武元皇帝庙号太祖天㑹十三年三月七日遣摄太尉皇叔祖大司空昱奉玉册玉宝上尊谥曰文烈皇帝庙号太宗九月追谥皇考曰景宣皇帝庙号徽宗十四年八月庚戌文武百僚太师宗磐等上议曰国家肇造区夏四征弗庭太祖武元皇帝受命拨乱光启大业太宗文烈皇帝继志卒伐奋张皇威原其积徳累功所由来者远矣且礼多为贵固前籍之美谈德厚流光实本朝之先务伏惟皇九代祖廓人君之量挺御世之姿虞舜生冯迁于负夏太王避狄邑此岐山圣姥来归天原肇发皇八代祖皇七代祖承家袭庆裕后垂芳不求赫赫之名终大振振之族皇六代祖徙居得吉播种是勤去暴露获栋宇之安释负载兴车舆之利皇五代祖贝勒雄姿迈世美略济时成百里日辟之功戎车既饰着五教在寛之训人纪肇修皇高祖太师质自天成德为民望兼精骑射往无不摧始置官师归者益衆皇曾祖太师威灵震远机警絶人雅善运筹未尝衿甲临敌愈奋应变若神皇曾叔祖太师机独运心公无私物四方耸动诸部归懐徳威两隆风俗大定皇伯祖太师友于尽爱国尔惟忠谋必罔愆举无不济累代祖妣妇道警戒王业艰难俱殚内助之劳寔着始基之渐是宜采羣臣之佥议酌故事以遵行款帝于郊称天以诔谨按谥法布义行刚曰景主义行徳曰元保民耆艾曰明温柔圣善曰懿请上皇九代祖尊谥曰景元皇帝庙号始祖妣曰明懿皇后中和纯备曰德道徳纯一曰思请上皇八代祖尊谥曰德皇帝妣曰思皇后好和不争曰安好廉自克曰节请上皇七代祖尊谥曰安皇帝妣曰节皇后安民治古曰定明徳有劳曰昭尊贤让善曰恭柔德好衆曰靖请上皇六代祖尊谥曰定昭皇帝庙号献祖妣曰恭靖皇后爱民立政曰成辟土有徳曰襄强毅执正曰威慈仁和民曰顺请上皇五代祖贝勒尊谥曰成襄皇帝庙号昭祖妣曰威顺皇后爱民好与曰惠辟土兼国曰桓明徳有劳曰昭执心决断曰肃请上皇高祖太师尊谥曰惠桓皇帝庙号景祖妣曰昭肃皇后大而化之曰圣刚徳克就曰肃思虑深远曰翼一徳不懈曰简请上皇曾祖太师尊谥曰圣肃皇帝庙号世祖妣曰翼简皇后申情见貌曰穆博闻多能曰宪柔徳好衆曰静圣善周闻曰宣请上皇曾叔祖太师尊谥曰穆宪皇帝庙号肃宗妣曰静宣皇后慈爱忘劳曰孝执事有制曰平清白守节曰贞爱民好与曰惠请上皇曾叔祖太师尊谥曰孝平皇帝庙号穆宗妣曰贞惠皇后爱民长悌曰恭一德不懈曰简夙夜共事曰敬小心畏忌曰僖请上皇伯祖太师尊谥曰恭简皇帝庙号康宗妣曰敬僖皇后仍请以始祖景元皇帝景祖恵桓皇帝世祖圣肃皇帝太祖武元皇帝太宗文烈皇帝为永永不祧之庙湏庙室告成涓日备物奉上宝册藏于天府施之罔极丙辰奉上九代祖妣尊谥庙号是日百僚上表称贺皇统五年增上太祖尊谥礼官议自古辨祀以南北郊太社太稷太庙为序若太庙神主造毕即合题尊谥择日奉安恐在郊社之前于礼未伦候筑郊兆毕择日奏告昊天上帝皇地祗次奉安社稷神主及奏告其次恭造太庙神主题号奉安入室以此为序元奉勑㫖候到上京行礼不见元奏目内有无指定候修建太庙奉安神主以后行礼或只于庆元宫奉上谥号若候奉安太庙神主礼毕方奉上谥号册宝即百官并合法服兼于皇帝所御殿合立黄麾仗及殿中省细仗太庙殿前亦合立黄麾仗其册宝在路亦合量设仪仗若太庙未奉安只于庆元宫上册宝即行事及立班官并用常服及依例量用大小旗甲骑门仗官供奉官引从册宝綵服若奉安后发册即御服通天冠绛纱袍若只就庆元宫即幞头红袍并庆元宫上册宝即将来题太庙本室神主便可用新谥若于太庙先奉安神主即先题旧谥及至就本室上册宝又须改题新谥有两节不同五月九日拟奏告于太庙上册宝窃虑法物乐舞难办只于庆元宫上册宝从之十月三日奉上尊册宝仪前期有司供张辰居殿神御床案少府监钩盾署设燎薪于殿庭西南掘坎于其侧仪鸾司设小次于辰居殿下东厢又设册宝幄殿于景辉门外东仗舍殿前司宣徽院量差甲骑大小旗鼓门仗官香舆自制造册宝所迎奉册宝奉安于幄殿行事官制造官皆骑马引从门下中书侍郎在前侍中中书令在后大礼使又在其后举奉册宝官制造官分左右夹侍以北为上皆给人从锦㡌衫带是日未明翰林使大官令丞铺设香案酒果供具牲体膳羞于神御前仪鸾司设皇帝拜褥四一在阼阶上面西一在香案南面北一在殿上东栏子内西面一在燎薪之东面西设黄道自小次至阼阶褥位质明有司备常行仪仗驾头扇筤常朝官常服骑马执鞭前导以北为上造册宝官排办管勾官常服于庆元宫门外立班迎驾再拜皇帝自宫中服靴袍御马至景晖门外下马步入小次少顷御史台催班大礼使行事官自幄殿奉册宝入正门置于辰居殿西阶下大礼使归押班位合门使奏班齐太常卿奏请皇帝行奉上册宝之礼宣徽使太常卿分引前导皇帝由黄道升阼阶上面西褥位立赞请再拜合门使胪传在位官皆再拜乃引皇帝由殿上正门入殿于香案前褥位再拜上香又再拜退稍东于栏子内面西褥位立定仪鸾司彻香案前拜褥设册宝褥位于香案南举册舁册官取册匣子床对捧由西阶升中书侍郎分左右前导奉册中书令读册中书令并后从候于褥位置定奉册中书令于褥位南再拜退就殿阶上西南柱外面东立读册官中书令稍前再拜舁册官取匣盖下寘于西阶下册床举册官对举册读册官中书令一拜起跪搢笏读册文曰孝孙嗣皇帝臣某谨拜手稽首奉玉册玉宝恭上尊谥曰应干兴运昭德定功睿神庄孝仁明大圣武元皇帝读册毕就拜兴又再拜退立于奉册中书令之次奉册官进与中书侍郎率举册舁册官奉册匣由西阶下引从如上仪复置于册床置定举宝官以宝盝进至侍中读毕由西阶下复置于床皆如册匣之仪有司彻册宝褥位复设香案南拜褥宣徽使太常卿导皇帝进就褥位再拜上香茶酒乐作三酧酒乐止太祝读祝文讫皇帝再拜复归阼阶褥位立定大礼使升殿于香案南宣徽使处授福酒台盏行至皇帝阼阶褥位前宣徽使赞皇帝再拜饮福合门胪传赐胙再拜应在位官皆再拜大礼使跪以酒盏进授皇帝乐作饮讫又再拜大礼使受酒盏复以授宣徽使讫由西阶下归押班位太祝奉祝版翰林使酌酒太官令丞量取牲羞自西阶下置于燎薪之上文武班皆囘班向燎所立礼官赞请皇帝就望燎位宣徽使取酒盏台于翰林使以进授皇帝皇帝酹酒于燎薪之上执事者举燎半燎瘗于坎宣徽使赞皇帝再拜合门唱百官皆再拜太常卿宣徽使前导皇帝归小次即御座帘降太常卿俛伏兴跪奏太常卿臣某言礼毕百官皆卷班西出大礼使以下奉册宝床纳于庆元宫收掌去处皇帝进膳于别殿侍食官取㫖有司转仗由来路皇帝便服还内教坊作乐前导次日大礼使率百官称贺是歳闰十一月增上祖宗尊谥始祖景元皇帝曰懿宪景元皇帝德皇帝曰渊穆𤣥德皇帝安皇帝曰和靖庆安皇帝献祖定昭皇帝曰纯烈定昭皇帝昭祖成襄皇帝曰武惠成襄皇帝景祖惠桓皇帝曰英烈惠桓皇帝世祖圣肃皇帝曰神武圣肃皇帝肃宗穆宪皇帝曰明睿穆宪皇帝穆宗孝平皇帝曰章顺孝平皇帝康宗恭简皇帝曰献敏恭简皇帝太宗文烈皇帝曰体元应运世徳昭功哲惠仁圣文烈皇帝徽宗景宣皇帝曰允恭克让孝徳𤣥功佑圣景宣皇帝已上庙号如故十二月一日奏告如仪大定三年増上睿宗尊谥先是元年十一月十六日追册皇考曰简肃皇帝庙号睿宗皇妣蒲察氏钦慈皇后皇妣李氏贞懿皇后二年八月一日有司奏祖宗谥号或十六字或十四字或十二字即今睿宗皇帝更合增上尊谥于升祔前奉册宝制可十七日左平章元宜等奏请增上尊谥曰睿宗立徳显仁启圣广运文武简肃皇帝有司奏睿宗皇帝未经升祔合无于衍庆宫圣武殿设神御床案奉㫖崇圣合借设正位又奏皇帝亲授册宝太尉行事制可九月二十二日奏告太庙一十八日大安殿置大乐阅习前一日自衍庆宫奉造册宝于大安殿安置授册日未明三刻有司各勒所部整肃仪衞羣臣集于殿门行事官各法服陪位官公服皇帝自宫中常服乘舆侍衞如仪赴大安殿后更衣幄次御史台催班通事舍人引太尉及羣臣就位侍中跪奏中严少顷又跪奏外办皇帝服通天冠绛纱袍出太常卿跪奏称太常卿臣某言请皇帝行奉上册宝之礼奏讫俛伏兴宣徽使分左右前导皇帝步诣册宝幄次将至幄次登歌乐作至幄次前北向宣徽使赞拜皇帝再拜典仪赞在位官再拜拜讫奏请皇帝搢圭三上香讫执圭奏请皇帝再拜典仪赞在位官再拜讫各分班东西序立奏请皇帝诣稍东褥位乐止中书令中书侍郎奉引册侍中门下侍郎奉引宝行登歌乐作宣徽使赞导皇帝随册宝降自西阶登歌乐止宫县乐作至大安殿下当中褥位中书令侍中奉册宝于皇帝褥位之西乐止宣徽使奏请皇帝再拜兴仪赞在位官皆再拜拜讫中书令搢笏奉册匣宫县乐作至皇帝褥位前俛伏跪奉置讫执笏俛伏兴退稍西立东向太常博士引太尉至褥位北向立宣徽使奏皇帝搢圭跪捧册授太尉搢笏跪受讫执笏少东立宣徽使奏请执圭俛伏兴册官捧册匣中书侍郎奉册匣置于册床乐止侍中搢笏奉宝盝宫县乐作至皇帝褥位前俛伏跪奉置讫执笏俛伏兴退稍西立东向太常博士引太尉至褥位北向立宣徽使奉皇帝搢圭跪捧宝盝授太尉太尉搢笏跪受讫执笏少东立宣徽使奏请执圭俛伏兴宝官捧宝盝门下侍郎奉置于宝床乐止宣徽使奏皇帝再拜典仪赞在位官再拜皇帝南向立宫县乐作太常博士引太尉奉册宝出主节者持节前导册床在前宝床次之乐止中书门下侍郎各导于册宝之前太尉居其后至大安门外太尉以次跪奉册宝于玉辂中中书侍郎于辂旁夹侍所司迎衞如式太尉奉册宝讫步出通天门外革车用本品卤簿导从如仪鼓吹不振作俟册宝出大安门太常卿跪奏称太常卿臣某言礼毕奏讫俛伏兴前导皇帝升自东阶登歌乐作还大安殿后幄次乐止侍中跪奏解严乘舆还内侍衞如来仪十月一日摄太尉特进平章政事兼太子太师定国公臣完颜宗宪率百官赴衍庆宫行礼前一日设册宝幄次于圣武殿门外西向其日质明太常寺官率所属于圣武殿设神御床案宣徽院排备茶酒菓时馔茶食香花等并如太祖皇帝忌辰供备之数大乐署设登歌之乐于殿上前楹间稍南北向迎衞册宝至衍庆宫门外中书门下侍郎各奉册宝降币各置于床太尉至门外降车率中书令以下导从赴圣武殿门外幄次奉安如式其仪仗兵士并退次引文武百官各服其服以次就位大乐令率工人就位礼直官亦先就位应执事者并先入殿庭北向立礼直官赞再拜讫升殿次引太尉就东阶下褥位西向立礼直官赞拜在位官俱再拜礼直官曰有司谨具请行事礼直官赞拜在位官俱再拜讫引太尉诣罍洗盥手升殿诣神座前搢笏跪三上香乐作奠茶奠酒讫执笏俛伏兴乐止太尉再拜讫还位少立次引太尉出率中书门下侍郎等奉册宝床入自殿门中书令侍中等并导从登歌乐作册宝床至殿庭列于西阶之下承以席褥乐止太尉以下各就西北褥位立定礼直官赞拜在位官俱再拜讫太尉率中书令侍郎奉册匣升殿登歌乐作至殿上册匣置于食案之前仍设褥位乐止次引太尉诣神位前俛伏跪称摄太尉臣某言谨上加尊谥册宝奏讫俛伏兴稍西立次引中书令立于册匣南举册官举册中书令俛伏跪读册讫俛伏兴中书令奉册匣降自西阶置于床登歌乐作置讫乐止次引侍中门下侍郎奉宝盝升殿乐作置于食案之前仍设褥位乐止举宝官举宝盝侍中俛伏跪读宝讫俛伏兴侍中奉宝盝降自西阶置于床登歌乐作置讫乐止太尉诣殿门外褥位再拜讫太尉而下俱降阶以次就位礼直官赞拜在位官皆再拜讫以次出寺官署官率拱衞直册宝床置于册宝殿各退次日百官称贺如常仪大定十九年奉上孝成皇帝谥号元年十一月十六日诏曰前君乃太祖之长孙受太宗之遗命嗣膺神器十有五年垂拱仰成委任勲戚废齐国以省徭赋柔宋人而息兵戈世格泰和俗跻仁夀混车书于南北一慰候于东西晩虽淫刑几于恣意寃施弟后戮及良工虐不及民事犹可諌过之至此古或有焉右丞相岐国王亮不务弼谐反行篡弑妄加黜废抑损徽称远近伤嗟神人愤怒天方悔祸朕乃继兴受天下之乐推居域中之有大将拨乱而反正务在革非期事亡以如存聿思尽礼宜上谥号曰闵宗武灵皇帝十八年有司言本朝祖宗尊谥或十八字或十四字或十二字或四字今拟增上闵宗尊谥曰𢎞基缵武庄靖孝成皇帝仍加谥悼皇后曰悼平皇后又言大定三年追尊睿宗皇帝礼仪大安殿前立黄麾仗一千人应天门外行仗二千人皇帝服通天冠绛纱袍随册宝降自西阶搢圭跪捧册宝授太尉今拟大安殿行礼及依唐周典故降阶捧册宝授太尉所有冠冕仪仗拟依已行礼例上命仪仗人数约量减之余略同前仪明年四月十日奉上册宝升祔太庙二十六年勑再议闵宗庙号礼官拟上襄威敬定桓烈熙七字奉㫖用熙字乃以明年四月一日遣官奏告太庙及闵宗本室易新庙号大定二十九年四月乙丑谥大行皇帝曰光天兴运文德武功圣明仁孝皇帝庙号世宗五月丙午以祔庙礼成大赦大定二十九年五月甲午上皇考尊谥曰体道𢎞仁英文睿德光孝皇帝庙号显宗大安元年二月丁卯谥大行皇帝曰宪天光运仁文义武神圣英孝皇帝庙号章宗正大元年正月戊戌谥大行皇帝曰继天兴统述道勤仁英武圣孝皇帝庙号宣宗金史卷三十二金史卷三十三钦定四库全书金史卷三十三元中书右丞相总裁托克托等修志第十四礼六太宗天㑹二年立大圣皇帝庙于西京熙宗天眷二年九月又以上京庆元宫为太祖皇帝原庙皇统七年有司奏庆元宫门旧曰景晖殿曰辰居似非庙中之名今宜改殿名曰世德是岁东京御容殿成世宗大定二年十二月诏以㑹宁府国家兴王之地宜就庆元宫址建正殿九间仍其旧号以时荐享海陵天德四年有司言燕京兴建太庙复立原庙三代以前无原庙制至汉惠帝始置庙于长安渭北荐以时果其后又置于丰沛不闻享荐之礼今两都告享宜止于燕京所建原庙行事于是名其宫曰衍庆殿曰圣武门曰崇圣大定二年以睿宗御容奉迁衍庆宫五年㑹宁府太祖庙成有司言宜以御容安置先是衍庆宫藏太祖御容十有二法服一立容一戎衣一佩弓矢一坐容二巾服一旧在㑹宁府安置半身容二春衣容一巾而衣红者二旧在中都御容殿安置今皆在此诏以便服容一遣官奉安择日启行前一日夙兴告庙用酒馔差奏告官一员以所差使充进请御署祝版其日质明有司设龙车于衍庆宫门外少西东向宰执率百官公服诣本宫殿下班立再拜班首升殿跪上香奠酒教坊乐作少退再拜班首降阶复位陪位官皆再拜奉送使副率太祝捧御容匣出宰执以下分左右前导出衍庆宫门外俟御容匣升车百官上马后从旗帜甲马锦衣人等分左右导香舆扇等前行至都门郊外俟御容车少驻导从官下马车前立班再拜奉送使副侧侍不拜班首诣香舆跪上香俛伏兴还班再拜辞讫退使副遂行每程到馆或廨舍内安驻其道路仪衞红罗伞一龙车一其制以青布为亭子状安车上驾以牛又用駞五旗鼓共五十香舆一十人导从六十人执扇八人兵士百人护衞二十人以宗室明安穆昆子孙充所过州县官属公服出郭香果奉迎再拜班首上香奠酒又再拜送至郊外再拜乃退至㑹宁府官属备香舆奉迎如上仪乘马从至庙门一下马分左右导引使副率太祝四员捧御容入庙于中门外东壁幄次内奉置定再拜讫退择日奉安至日质明差去官与本府官及建庙官等并公服诣幄次前排立先再拜跪上香乐作奠酒讫又再拜太祝捧御容衆官前导引至殿下排立御容升殿奉安讫再拜班首升殿跪上香读祝奠酒乐作少退再拜讫班首降阶复位于殿上又设亲王宰执以下百官拜位于殿庭又设盥洗位于东阶下执罍篚者位于其后又于神位前各设北向拜褥位并各设香案香炉匙合香酒花果器皿物等依前来例又于圣武殿上设香案炉匙合香等又于殿下各设腰舆一舁士一十六人伞子各二人执扇各十二人导从弩手各三十人前一日清斋亲王于本府百官于其第行礼官执事人等习仪就祠所清斋其日质明礼官率太庙署官等诣崇圣合奉世祖御容每匣用内侍二人太祝一员礼官署官前导置于圣武殿神座礼直官引亲王宰执百官公服于殿庭班立七品以下班于殿门之外赞者曰拜在位官皆再拜礼直官引班首诣罍洗盥手讫升殿诣神座前跪上香讫少退再拜礼直官引班首降殿复位赞者曰拜在位官皆再拜讫礼官导世祖御容升腰舆仪衞依次序导从至广德殿百官从后至庭下班位立礼官率太庙署官就腰舆内捧御容于殿上正面奉安讫百官于阶下六品以下官于殿门外立班赞者曰再拜在位官皆再拜礼直官引班首诣盥洗盥手讫升殿执事官等从升诣御容前跪上香奠酒教坊乐作少退再拜讫乐止礼直官引班首降殿复位赞者曰拜在位官皆再拜讫礼官率太庙署官诣崇圣合太祝内侍捧太宗御容礼官导太宗御容于圣武殿行礼毕以次奉安于丕承殿行礼并如上仪次睿宗御容奉安于天庆殿礼亦如之俟奉安礼毕百官退二十一年闰三月奉㫖昭祖景祖奉安燕昌合上肃宗穆宗康宗奉安合下明肃皇帝奉安崇圣合下每位设黄罗幕一黄罗明金柱衣二紫罗地褥一龙牀一踏床二衣全前期奏告四月一日奉安五日亲祀是年五月迁圣安寺睿宗皇帝御容于衍庆宫皇太子亲王宰执奉迎安置朝谒仪大定十六年四月十九日奉安世祖御容行朝谒之礼皇帝前一日斋于内殿皇太子斋于本宫亲王斋于本府百官斋于其第太庙令率其属于衍庆宫内外扫除设亲王百官拜位于殿庭又设皇太子拜褥于亲王百官位前宣徽院率其属于圣武门外之东设西向御幄灵星门东设皇太子幄次其日有司列仗衞于应天门俟奉安御容讫有司于殿上并神御前设北向拜褥位安置香炉香案并香酒器物等皇太子比至车驾进发已前公服乘马本官属导从至衍庆宫门西下马步入幄次亲王百官于衍庆宫门外西向立班俟车驾将至典赞仪引皇太子出幄次于亲王百官班前奉迎导驾官五品六品七品职官内差四十员于应天门外道南立班以俟皇帝服靴袍乘辇从官繖扇侍衞如常仪勑㫖用大安辇仪仗一千人出应天门合门通喝导驾官再拜讫合门传勑导驾官上马分左右前导至庙门外西偏下马车驾至衍庆宫门外稍西降辇左右宣徽使前导皇帝步入御幄帘降合门先引亲王宰执四品已上执事官由东西偏门入至殿庭分东西班相向立典赞仪引皇太子入立于褥位之西东向进香进酒等执事官并升阶于殿上分东西向以次立宣徽使跪奏请皇帝行朝谒之礼帘卷皇帝出幄宣徽使前导至殿上褥位北向立典赞仪引皇太子就褥位合门引亲王宰执四品已上职事官囘班并北向立令中间歇空不碍奏乐五品以下圣武门外八品以下宫门外陪拜二宣徽使奏请皇帝再拜教坊乐作皇太子已下羣官皆再拜请皇帝诣神御前褥位北向立又请皇帝再拜皇太子已下羣官皆再拜请皇帝跪三上香三奠酒俛伏兴又请皇帝再拜皇太子已下羣官皆再拜讫皇帝复位又请皇帝再拜皇太子已下羣官皆再拜宣徽使奏礼毕已上拟八拜宣徽院奏过依旧例十二拜典赞仪引皇太子复立于褥位之西东向合门引亲王宰执以下羣官东西相向立先引五品已下官出宣徽使前导皇帝还御幄帘降典赞仪引皇太子合门分引殿庭百官以次出宣徽使跪奏请皇帝还宫帘卷步出庙门外升辇还宫如来仪十九年举安礼同朝拜仪初太祖忌辰皇帝至褥位立再拜稍东西向诣香案前又再拜上香讫复位又再拜进食奠茶辞神皆再拜而退二十一年五月十二日睿宗忌辰有司更定仪礼前一日宣徽院设御幄于天兴殿门外稍西至日质明皇太子亲王百官具公服于衍庆宫门外立班奉迎皇帝乘马至衍庆宫门外下马二宣徽使前导步入宫门稍东皇帝乘辇繖扇侍衞如常仪至天兴殿门外稍西皇帝降辇入幄次帘降典赞仪引皇太子合门引亲王宰执四品以上官由偏门入至于殿庭左右分班立定二宣徽使导皇帝由天兴门正门入自东阶升殿诣褥位立定皇太子以下官合班五品以下班于殿门外宣徽使奏请皇帝先再拜请诣侍神位立俟有司置香案酒卓讫请诣褥位又再拜三上香奠酒复位再拜已上皇太子以下皆陪拜再奏请诣稍东侍神位立典赞仪引皇太子升殿赴褥位先两拜奠酒再两拜降复褥位次合门引终献官赵王上殿行礼宣徽使奏请皇帝诣褥位再两拜皇太子以下官皆再拜礼毕百官依前分班立皇帝出殿门外入幄次帘降更衣引皇太子以下官出宫门外立班皇帝乘辇至宫门稍东降辇步出宫门外上马还宫导从侍衞如来仪皇太子以下官俟车驾行然后退大定五年奉㫖太祖忌辰衍庆宫荐享止用素食诸京凡御容所在皆同又朔朢皆行朝拜礼六年有司奏太祖皇帝忌辰车驾亲奠百官陪拜今车驾巡幸合以宰臣为班首率百官诣衍庆宫行礼从之十六年奉㫖世祖太宗忌辰一体奉奠十八年八月太祖忌辰世祖太宗同在一处致祭有司言厯代无一圣忌辰列圣预祭之典拟议间勑遣太子一位行礼并就祭功臣二十六年以内外祖庙不同定拟太庙每岁五享山陵朔朢忌辰及节辰祭奠并依前代典故外衍庆宫自来车驾行幸遇祖宗忌辰百官行礼并诸京祖庙节辰忌辰朔朢拜奠虽无典故叅酌恐合依旧以尽崇奉之意从之别庙大定二年有司拟奏闵宗无嗣合别立庙有司以时祭享不称宗以武灵为庙号又奏唐立别庙不必专在太庙垣内今武灵皇帝既不称宗又不与祫享其庙拟于太庙东墉外隙地建立从之十四年庙成以武灵后谥孝成又谓之孝成庙十五年三月戊申奏安武灵皇帝及悼皇后前期一日奏告太庙十一室及昭德皇后庙余如昭徳过庙之仪四月十七日夏享太庙同时行礼命判宗正英王爽摄大尉充初献官兵部尚书让摄司徒差大理卿天钖摄太常卿充亚献大兴少尹高居中摄光禄卿充终献自是岁常五享十七年十月祫享太庙检讨唐礼孝敬皇帝庙时享用庙舞宫县登歌让皇帝庙至禘祫月一祭只用登歌其礼制损益不同今武灵皇帝庙庭与太庙地步不同难以容设宫县乐舞并乐器亦是阙少㸔详恐合依唐让皇帝祫享典故乐用登歌所有牲牢樽俎同太庙一室行礼及契勘得自来祫享遇亲祠每室一犊摄官行礼共用三犊今添武灵皇帝别庙行礼合无依已奏定共用三犊或增添牛数奏奉勑㫖太庙别庙共用三犊武灵皇帝庙乐用登歌差官奏告并准奏大定十九年四月升祔太庙其旧庙遂毁昭德皇后庙大定二年有司援唐典昭德皇后合立别庙拟于太庙内垣东北起建从之三年十月七日太庙祫享升祔睿宗皇帝并昭徳皇后神主同时制造题写奉诣殿庭谒毕祔于祖姑钦仁皇后之左享祀毕奉主还本庙十二月二十一日腊享礼官言唐礼别庙荐享皆准太庙一室之仪伏恐今庙享毕已过质明请别差官摄祭制可后以殿制小又于太庙之东别建一位十二年八月庙成正殿三间东西各空半间以两间为室从西一间西壁上安置祏室庙置一便门与太庙相通仍以旧殿为册宝殿祏室奏毁十三年六月二十一日奏告太庙祭告别庙二十三日奉安用前祫享过庙仪有司言当用卤簿以庙相去不远参酌拟用清道二人次团扇二人次职掌二人次衙官二十六人为十三重供奉官充次腰舆舆士一十六人伞子二人次团扇十四为七重方扇四次排列职掌六人烛笼十对辇官并锦袄盘褁仍令皇太子率百官行礼前一日行事执事官就祠所清斋一宿仍习仪执事者眡醴馔太庙令率其属扫除庙之内外礼直官设皇太子西向位执事官位皇太子后近南西向各依品从立监察殿西阶下东向立及亲王百官位于庙庭北向西上又设祝案于神位之右设尊彜之位于左各加勺羃坫又设祭器皆籍以席左一笾实以鹿脯右一豆实以鹿臡又设盥洗爵洗位于横街之南稍东罍在洗东加勺篚在洗西南肆实以巾执罍篚者位于其后太庙令又设神位于室内北牖下当戸南向设直几一黼扆一莞席一缫席一次席二紫绫厚褥一紫绫䝉褥一并幄帐等诸物并如旧庙之仪又设望燎位于西神门外之北设燎柴于位之北预掘瘗坎于燎所所司陈仪衞于旧庙门之外奉安日未明二刻所司进方扇烛笼于旧庙殿门外设腰舆一繖一于殿阶之下南向质明皇太子公服乘马本宫官属导从至庙门外下马步入庙门至幕次引亲王百官常服由庙门入于殿阶北向西上重行立定次引皇太子于百官前絶席位立赞者曰再拜皆再拜宫闱令升殿捧昭德皇后神主置于座赞者曰再拜皆再拜次引内常侍北向俛伏跪奏请昭德皇后神主奉安于新庙降殿升舆奏讫俛伏兴捧几内侍先捧几匮跪置于舆又宫闱令接神主内侍前引跪置于舆上几后覆以红罗帕内常侍以下分左右前引皇太子步自旧庙先从行亲王次之百官分左右后从仪衞导从至别庙殿下北向内常侍于腰舆前俛伏兴跪奏请降舆升殿内侍捧几匮前宫闱令捧接神主升殿置于座礼直官引皇太子以下亲王百官入殿庭北向西上重行立皇太子在絶席立礼直官赞曰再拜皆再拜又赞曰行事官冬就位礼直官引皇太子西向位立定礼直官少前赞曰有司谨具请行事即引皇太子就盥洗位北向搢笏盥手帨手执笏诣爵洗位北向立搢笏洗爵拭爵以授执事者执笏升诣酒尊所西向立执事者以爵授皇太子搢笏执爵执事者举羃酌酒皇太子以爵授执事者诣神位前北向搢笏跪执事者以爵授皇太子执爵三祭酒反爵于坫执笏俛伏兴少立次引太祝举祝官诣读祝位东北向举祝官跪举祝版太祝跪读祝讫置祝于案俛伏兴举祝官皆却立北向赞者曰再拜皇太子就两拜降阶复位举祝读祝官后从复本位礼直官曰再拜在位者皆再拜宫闱令纳神主于室赞者曰再拜皆再拜礼毕退署令阖庙门瘗祝于坎仪物各还所司十一年郊祀前一日朝享与太庙同日用登歌乐行三献礼有司摄事二十六年勑别建昭德皇后影庙于太庙内有司言宜建殿三间南面一屋三门垣周以甓外垣置灵星门一神厨及西房各三间然礼无庙中别建影庙之例今皇后庙西有隙地广三十四步袤五十四步可以兴建制可仍于正南别创正门门以坤仪为名仍留旧有便门遇禘祫祔享由之每岁五享并影庙行礼于正南门出入又于庙外起斋廊房二十三间宣孝太子庙大定二十五年七月有司奏依唐典故太子置庙设官属奉祀拟于法物库东建殿三间南垣及外垣皆一屋三门东西垣各一屋一门门设九㦸斋房神厨度地之宜又奉㫖太子庙既安神主宜别建影殿有司定拟制度于见建庙稍西中间限以砖墉内建影殿三间南面一屋三门垣周以甓无阙角及东西门外垣正南建三门左右翼廊二十间神厨斋室各二屋三间是岁十月庙告成十一日奉安神主十四日奉迁画像神主用栗依唐制诸侯用一尺刻谥于背省部遣官于本庙西南隅面北设幄次监视制造于行礼前一日制造讫其日晩奉神主官奉承以箱覆以帕捧诣题神主幄中次日丑前五刻题神主官与典仪并礼官诣幄次前题神主官诣罍洗位盥手帨手讫奉神主官先以香汤奉沐拭以罗巾题神主官就褥位题谥号于背云宣孝太子神主墨书用光漆模讫授奉神主官承以箱覆以梅红罗帕借以素罗帕诣座置于匮乃下帘帷侍衞如式俟典仪俛伏跪请备腰舆伞扇诣神位导引侍衞皆减昭德庙仪祭仪有司言当随祖庙四时祭享初献于皇孙皇族亚献于皇族或五品以下差乐用登歌今量减用二十五人其接神用无射宫升降彻豆则歌夹钟牲羊豕各一笾豆各八簠簋各二登铏各一其余祭食亦量减之二十六年十一月一日奏神主庙牲牢乐县官给影庙皇孙奉祀金史卷三十三金史卷三十四钦定四库全书金史卷三十四元中书右丞相总裁托克托等修志第十五礼七贞元元年闰十二月有司奏建社稷坛于燕京大定七年七月又奏建坛于中都社为制其外四周为垣南向开一神门门三间内又四周为垣东西南北各开一神门门三间各列二十四㦸四隅连饰罘罳无屋于中稍南为坛位令三方广濶一级四陛以五色土各饰其方中央覆以黄土其广五丈高五尺其主用白石下广二尺剡其上形如钟埋其半坛南栽栗以表之近西为稷坛如社坛之制而无石主四壝门各五间两塾三门门列十二㦸壝有角楼楼之面皆随方色饰之馔幔四楹在北壝门西北向神厨在西壝门外南向廨在南围墻内东西向有望祭堂三楹在其北雨则于是堂望拜堂之南北各为屋二楹三献及司徒致斋幕次也堂下南北相向有斋舍二十楹外门止一间不施鸱尾祭用春秋二仲月上戊日乐用登歌遣官行事太尉一司徒一已上奏差亚献太常卿一终献光禄卿一省差太常卿一光禄卿一郊社令一学士院官一请御署祝版大乐令一太官令三监祭御史二太常博士二廪牺令一奉礼郎一协律郎二司尊罍二奉爵酒官一大祝七祝史四盥洗官二爵洗官二执巾篚官四斋郎四十八赞者一礼直官十已上部差守衞十二人各衣其方色其服官给举瘗四衣皂军人内差其服自备前三日质明行事官受誓戒于尚书省御史台太常寺引衆官就位礼直官赞揖对揖讫太尉誓曰某月某日上戊祭于太社各扬尔职不恭其事国有常刑读讫对拜讫退凡与祭官散斋二日致斋一日已斋而阙者通摄行事仍习礼于社宫诸卫令率其属各以其方器服守衞社宫门大乐工人俱清斋一宿前三日陈设局设祭官公卿以下次于斋房之内及设馔幔四于社宫西神门之外门南西向前二日郊社令率其属扫除坛之上下大乐令设乐于坛上郊社令为瘗坎二于壬地方深取足容物南出陛又设望瘗位于坎之北南向前一日奉礼郎帅礼直官设祭官公卿以下褥位于西神门之内道南执事官于道北每等异位俱重行东向南上设御史位二于坛下一在太社东北西向一在太稷西北东向博士各在其北设奉礼郎位于稷坛上西北赞者一在北东向设协律郎位二于坛上东北隅俱西向设大乐令位于两坛之间南向设献官褥位于逐坛二神座前设省牲位于西神门外设牲榜于当门黝牲二居前又黝牲二少退北上设廪牺令位于牲东北南向设诸太祝位于牲西各当牲后祝史陪其后俱东向设太常卿省牲位于前近南北向又设御史位于太常卿之东北向太常卿帅其属设酒罇之位太罇二着罇二牺罇二山罍二在坛上北隅南向象罇二壶罇二山罍二在坛下北陛之西南向后土氏象罇二着罇二山罍二在太社酒罇之西俱东南上设太稷后稷酒罇于坛之上下如太社后土之仪设洗位二于社坛西北南向罍在洗东篚在洗西北肆司罇罍篚羃者各位于其后设玉帛之篚于坛上罇坫之所设四座各笾十豆十簠二簋二铏三槃一俎三坫四内笾一豆一簠一簋一俎三各设于馔幔内光禄卿率其属入实笾之实鱼鱐干枣形盐鹿脯榛实干䕩桃菱芡栗以序为次豆之实芹菹笋菹葵菹菁菹韭菹鱼醢兎醢豚拍鹿臡醓醢以序为次铏实以羹加芼滑簠实以稲粱簋实以黍稷粱在稻前稷在黍前太官令入实罇罍以酒各一罇实以𤣥酒祭日未明五刻郊社令升设太社太稷神座各于坛上近南北向设后土氏神座于太社神座之左后稷氏神座于太稷神座之左俱东向席皆以莞加䄄褥如币之色神位版各于座首前一日诸卫之属禁断行人郊社令与其属以罇坫罍洗篚羃入设于位司罇罍奉礼郎及执事者升自太社坛西陛以俟其省牲器视涤溉竝如郊庙仪祭日未明十刻太官令率宰人以鸾刀割牲祝史以豆取毛血各置于馔所以盘取血置神座前遂烹牲未明三刻诸祭官各服其服郊社令太官令入实玉币罇罍太官令帅进馔者实诸笾豆簠簋未明一刻奉礼郎赞者先入就位礼直官引光禄卿御史博士诸太祝祝史司罇罍篚羃者入自西门当太社坛北重行南向东上立定奉礼曰再拜赞者承𫝊御史以下皆再拜讫司罇罍篚羃者皆就位奉盘血祝史与太祝由西陛升坛各于罇所立祝史以俟瘗血太祝以次取玉币大乐令帅工人入礼直官各引祭官入就位立定奉礼曰衆官再拜赞者曰在位者皆再拜其先拜者不拜礼直官进太尉之左曰有司谨具请行事退复位礼直官引光禄卿就瘗血所又引祝史奉盘血降自西陛至瘗位光禄卿瘗血讫复位祝史以盘还馔幔以俟奉毛血豆奉礼曰衆官再拜在位者皆再拜诸太祝取玉币于篚各立于尊所礼直官引太尉诣盥洗位协律郎跪俛伏举麾乐作太簇宫正宁之曲后盥洗同至洗位南向立乐止搢笏盥手帨手讫诣太社坛乐作应钟宫嘉宁之曲后升坛同升自北陛乐止南向立太祝以玉帛西向授太尉太尉受玉帛礼神之玉奠于神前瘗玉加于币配位不用玉玉用两圭有邸盛以匣瘗玉以玉石为之帛用黒缯长一丈八尺乐作太簇宫嘉宁之曲太稷同礼直官引太尉进南向跪奠于太社座前俛伏兴引太尉少退诣褥位南向再拜大祝以币授太尉太尉受币西向跪奠于后土神座前俛伏兴礼直官引太尉少退西向再拜讫乐止礼直官引太尉降自北陛诣太稷坛盥洗升奠玉币如太社后土之仪祝史奉毛血入各由其陛升毛血豆系别置一豆诸太祝迎取于坛上俱进奠于神座前祝史退立于罇所太尉既升奠玉币太官令出帅进馔者奉馔陈于西门外礼直官引司徒出诣馔所司徒奉太社之俎诸太祝既奠毛血礼直官太官令引太社太稷之馔入自正门配座之馔入自左闼馔初入门乐作太簇宫正宁之曲馔至陛乐止祝史俱进彻毛血豆降自西陛以出太社太稷之馔升自北陛配座之馔升自西陛诸太祝迎引于坛上各于神座前设讫礼直官引司徒以下降自西陛乐作复位乐止诸太祝还罇所礼直官引太尉诣罍洗位乐作至位乐止盥手洗爵讫礼直官引太尉诣太社坛升自北陛乐作至太社酒罇所乐止执罇者举羃执事者以爵授太尉执爵太官令酌酒讫乐作太蔟宫阜宁之曲太稷同太尉以爵授执事者礼直官引太尉诣太社神座前执事者以爵授太尉南向跪奠爵讫以爵授执事者俛伏兴太尉少退乐止读祝官与捧祝官进于神座前右西向跪读祝读讫读祝官就一拜各还罇所太尉拜讫诣配位酒罇所执事者举羃执事者以爵授太尉太尉执爵太官令酌酒讫乐作太蔟宫昭宁之曲太尉以爵授执事者礼直官引太尉进后土神座前执事者以爵授太尉西向跪奠爵讫以爵授执事者俛伏兴太尉少退乐止读祝如上仪太尉再拜讫礼直官引太尉降自北陛乐作至罍洗位乐止盥手洗爵讫礼直官引太尉诣太稷坛升自北陛竝如太社后土之仪乐曲同讫礼直官引太尉还本位亚终献盥洗升献竝如太尉之仪礼直官引终献降复位乐止太祝各进彻豆乐作应钟宫娯宁之曲还罇所乐止彻者笾豆各一少移于故处奉礼曰赐胙赞者曰衆官再拜在位者皆再拜礼直官进太尉之右请就望瘗位御史博士从南向立于衆官将拜之前太祝执篚进于神座前取玉币斋郎以俎载牲体稷黍饭爵酒各由其陛降坛以玉币馔物置于坎讫奉礼曰可瘗坎东西各二人置土半坎讫礼直官进太尉之左曰礼毕遂引太尉出祭官以下以次出礼直官引御史博士以下俱复执事位立定奉礼曰再拜御史以下皆再拜讫出工人以次出祝版燔于斋坊光禄卿以胙奉进御史就位展视光禄卿望阙再拜乃退其州郡祭享一遵唐宋旧仪风雨雷师明昌五年礼官言国之大事莫重于祭王者奉神灵祈福祐皆为民也我国家自祖庙禘祫五享外惟社稷岳镇海渎定为常祀而天地日月风雨雷师其礼尚阙宜诏有司讲定仪注以闻尚书省奏天地日月或亲祀或令有司摄事若风雨雷师乃中祀合令有司摄之且又州县之所通祀者也合先举行制可乃为坛于景丰门外东南阙之巽地岁以立春后丑日以祀风师牲币进熟如中祀仪又为坛于端礼门外西南阙之坤地以立夏后申日以祀雨师其仪如中祀羊豕各一是日祭雷师于位下礼同小祀一献羊一无豕其祝称天子谨遣臣某云岳鎭海渎大定四年礼官言岳鎭海渎当以五郊迎气日祭之诏依典礼以四立土王日就本庙致祭其在他界者遥祀立春祭东岳于泰安州东鎭于益都府东海于莱州东渎大淮于唐州立夏望祭南岳衡山南鎭㑹稽山于河南府南海南渎大江于莱州季夏土王日祭中岳于河南府中鎭霍山于平阳府立秋祭西岳华山于华州西鎭吴山于陇州望祭西海西渎于河中府立冬祭北岳恒山于定州北鎭医巫闾山于广宁府望祭北海北渎大济于孟州其封爵并仍唐宋之旧明昌间从沂山道士杨道全请封沂山为东安王吴山为成徳王霍山为应灵王㑹稽山为永兴王医巫闾山为广宁王淮为长源王江为㑹源王河为显圣灵源王济为清源王每岁遣使奉御署祝版奁芗乘驿诣所在率郡邑长贰官行事礼用三献读祝官一捧祝官二盥洗官二爵洗官二奉爵官一司尊彛一礼直官四以州府司吏充前三日应行事执事官散斋二日治事如故宿于正寝如常仪前二日有司设行事执事官次于庙门外掌庙者扫除庙之内外前一日有司牵牲诣祠所享官以下常服阅馔物视牲充腯享日丑前五刻执事者设祝版于神位之右置于玷及以血豆设于馔所次设祭器皆借以席掌馔者实之左十笾为三行以右为上实以干䕩干枣形盐鱼鱐鹿脯榛实干桃菱欠栗右十豆为三行以左为上实以芹菹笋菹韭菹葵菹菁菹鱼醢兎醢豚胉鹿臡醓醢左簠二实以梁稻右簋二实以稷黍俎二实以牲体次设牺罇二象罇二在堂上东南隅北向西上牺罇在前实以法酒牺罇初献官酌象罇亚终献酌又设太罇一山罇一在神位前设而不酌有司设烛于神位前洗二在东阶之下直东霤北向罍在洗东加勺篚在洗西南肆实以巾执罍篚者位于其后又设揖位于庙门外初献在西东向亚终及祝在东南向北上开瘗坎于庙内廷之壬地享日丑前五刻执事官各就次掌馔者帅其属实馔具毕凡祭官各服其服与执事官行止皆赞者引㸃视陈设讫退就次引初献以下诣庙南门外揖位立定赞礼者赞揖次引祝升堂就位立次引初献诣盥洗位北向立搢笏盥手帨手执笏诣爵洗位北向立搢笏洗爵以爵授执事者执笏升堂诣酌罇所西向立执事者以爵授初献初献搢笏执爵执罇者举羃执事者酌酒初献以爵授执事者执笏诣神位前北向立搢笏跪执事者以爵授初献初献执爵三祭酒奠爵讫执笏俛伏兴少立次引祝诣神位前东向立搢笏跪读祝讫执笏兴退复位初献再拜赞礼者引初献复位次引亚献酌献并如初献之仪次引终献并如亚献之仪赞者引初献官诣神位前北向立执事者以爵酌清酒进初献之右初献跪祭酒啐酒奠爵执事者以俎进减神座前胙肉前脚第二节共置一俎上以授初献初献以授执事者初献取爵遂饮卒爵执事者进受爵复于坫初献兴再拜赞者引初献复位赞者曰已饮福受胙者不拜亚献官以下皆再拜拜讫次引初献已下就望瘗位以馔物置于坎东西厢各二人赞者曰可瘗置土半坎又曰礼毕遂引初献官已下出祝与执罇罍篚羃者俱复位立定赞者曰再拜再拜讫遂出祝版燔于斋所金史卷三十四金史卷三十五钦定四库全书金史卷三十五元中书右丞相总裁托克托等修志第十六礼八宣圣庙皇统元午二月戊子熙宗诣文宣王庙奠祭北面再拜顾儒臣曰为善不可不勉孔子虽无位以其道可尊使万世髙仰如此大定十四年国子监言岁春秋仲月上丁日释奠于文宣王用本监官房钱六十贯止造茶食等物以大小楪排设用留守司乐以乐工为礼生率仓场等官陪位于古礼未合也伏覩国家承平日久典章文物当粲然备具以光万世况京师为首善之地四方之所观仰据释奠器物行礼次序合行下详定兼兖国公亲承圣教者也邹国公功扶圣教者也当于宣圣像左右列之今孟子以燕服在后堂宣圣像侧还虚一位礼宜迁孟子像于宣圣右与颜子相对改塑冠冕粧饰法服一遵旧制礼官参酌唐开元礼定拟释奠仪数文宣王兖国公邹国公每位笾豆各十牺尊一象尊一簠簋各二俎二祝版各一皆设案七十二贤二十一先儒每位各笾一豆一爵一两庑各设象尊二总用笾豆各二百二十三簠簋各六俎六牺罇三象罇七爵九十四其尊皆有坫罍二洗二篚勺各二羃六正位并从祀借罇罍俎豆席约用三十幅罇席用苇俎豆席用莞牲用羊豕各三酒二十瓶礼行三献以祭酒司业博士充分献官二读祝官一太官令一捧祝官二罍洗官一爵洗官一巾篚官二礼直官十一学生以儒服陪位乐用登歌大乐令一员本署官充乐工三十九人迎神三奏姑洗宫来宁之曲辞曰上都隆化庙堂作新神之来格威仪具陈穆穆凝旒巍然圣眞斯文伊始羣方所视初献盥洗姑洗宫静宁之曲辞曰伟矣素王风猷至粹垂二千年斯文不坠涓辰维良爰修祀事沃盥于庭严禋礼备升阶南吕宫肃宁之曲辞曰巍乎圣师道全德隆修明五常垂教无穷增崇儒宫遹追遗风严祀申䖍登降有容奠币姑洗宫和宁之曲辞曰天生圣人贤于尧舜仰之弥髙磨而不磷新庙告成宫墻数仞遣使陈祠斯文复振降阶姑洗宫安宁之曲辞曰禀灵尼丘垂芳阙里生民以来孰如夫子新祠岿然四方所视酹觞告成祇循典礼兖国公酌献姑洗宫辑宁之曲辞曰圣师之门颜惟居上其殆庶几是宜配飨桓圭衮衣有严仪象载之神祠增光吾党邹国公酌献姑洗宫泰宁之曲辞曰有周之衰王网既坠是生眞儒宏才命世言而为经醇乎仁义力扶圣功同垂万祀亚终献姑洗宫咸宁之曲辞曰于昭圣能与天立极有承其流皇仁帝德岂伊立言训经王国焕我文明典祀千亿送神姑洗宫来宁之曲辞曰吉蠲为饎孔惠孔时正辞嘉言神之格思是飨是宜神保聿归惟时肇祀太平极致承安二年春丁章宗亲祀以亲王摄亚终献皇族陪祀文武羣臣助奠上亲为赞文旧封公者升为国公侯者为国侯郕国以下皆封侯宣宗迁汴建庙㑹朝门内岁祀如仪宣圣颜孟各羊一豕一余同小祀共用羊八无豕其诸州释奠并遵唐仪武成王庙泰和六年诏建昭烈武成王庙于阙庭之右丽泽门内其制一遵唐旧礼三献官以四品官以下仪同中祀用二月上戊七年完颜匡等言我朝创业功臣礼宜配祀于是以秦王宗翰同子房配武成王而降管仲以下又跻楚王宗雄宗望宗弼等侍武成王坐韩信而下降立于庑又黜王勐慕容恪等二十余人而增金臣辽王赛音等其祭武成王宗翰子房各羊一豕一余共用羊八无豕宣宗迁汴于㑹朝门内阙庭之右营庙如制春秋上戊之祭仍旧诸前代帝王三年一祭于仲春之月祭伏牺于陈州神农于亳州轩辕于坊州少昊于兖州颛顼于开州高辛于归徳府陶唐于平阳府虞舜夏禹成汤于河中府周文王武王于京兆府泰和三年尚书省奏太常寺言开元礼祭帝喾尧舜禹汤文武汉祖祝版请御署开宝礼牺轩颛顼帝喾陶唐女娲成汤文武请御署自汉髙祖以下二十七帝不署平章政事镒左丞匡太常博士温特赫天兴言方岳之神各有所主有国所頼请御署固宜至于前古帝王寥落杳茫列于中祀亦已厚矣不须御署参知政事即康及铉以为三皇五帝禹汤文武皆垂世立教之君唐宋致祭皆御署而今降祝版不署恐于礼未尽不若止从外路祭社稷及释奠文宣王例不降祝版而令学士院定撰祝文颁各处为常制勅命依期降祝版而不请署长白山大定十二年有司言长白山在兴王之地礼合尊崇议封爵建庙宇十二月礼部太常学士院奏奉勅㫖封兴国灵应王即其山北地建庙宇十五年三月奏定封册仪物冠九旒服九章玉圭玉册函香币册祝遣使副各一员诣㑹宁府行礼官散斋二日致斋一日所司于庙中陈设如仪庙门外设玉册衮冕幄次牙杖旗鼓从物等视一品仪礼用三献祭如岳鎭其册文云皇帝若曰自两仪剖判山岳神秀各钟于其分野国将兴者天实作之对越神休必以祀事故肇基王迹有若岐阳望秩山川于稽虞典厥惟长白载我金德仰止其高实惟我旧邦之鎭混同流光源所从出秩秩幽幽有相之道列圣蕃衍炽昌迄于太祖神武征应无敌于天下爰作神主肆予沖人绍休圣绪四海之内名山大川靡不咸秩矧王业所因瞻彼旱麓可俭其礼服章爵号非位于公侯之上不足以称焉今遣某官某持节备物册命兹山之神为兴国应灵王仍勅有司岁时奉祀于戏庙食之享亘万亿年维金之祯与山无极岂不伟欤自是每岁降香命有司春秋二仲择日致祭明昌四年十月备衮冕玉册仪物上御大安殿用黄麾立仗八百人行仗五百人复册为开天𢎞圣帝大房山大定二十一年勅封山陵地大房山神为保陵公冕八旒服七章圭册香币使副持节行礼并如册长白山之仪其册文云皇帝若曰古之建邦设都必有名山大川以为形胜我国既定鼎于燕西顾郊圻巍然大房秀㧞混厚云雨之所出万民之所瞻祖宗陵寝于是焉依仰惟岳鎭古有秩序皆载祀典矧兹大房礼可阙欤其爵号服章俾列于侯伯之上庶足以称今遣某官某备物册命神为保陵公申勅有司岁时奉祀其封域之内禁无得樵採弋猎着为令是后遣使山陵行礼毕山陵官以一献礼致奠混同江大定二十五年有司言昔太祖征辽策马径渡江神助顺灵应昭着宜修祠宇加赐封爵廼封神为兴国应圣公致祭如长白山仪册礼如保陵公故事其册文云昔我太祖武元皇帝受天明命扫辽季荒茀成师以出至于大江浩浩洪流不舟而济虽穆满渡江而鼋梁光武济河而水冰自今观之无足言矣执徐之岁四月孟夏朕时迈旧邦临江永叹仰艺祖之开基嘉江神之効灵至止上都议所以尊崇之典盖古者五岳视三公四渎视诸侯至有唐以来遂享帝王之尊称非直后世弥文而崇徳报功理亦有当然者矧兹江源出于长白经营帝乡实相兴运非钖以上公之号则无以昭答神休今遣某官某持节备物册命神为兴国应圣公申命有司岁时奉祀于戯严庙貌正封爵礼亦至矣惟神其衍灵长之徳用辅我国家弥亿年神亦享庙食于无穷岂不休哉嘉荫侯大定二十五年勅封上京护国林神为护国嘉荫侯毳冕七旒服五章圭同信圭遣使诣庙以三献礼祭告其祝文曰蔚彼长林实壮天邑广袤百里惟神主之庙貌有严侯封是享歆时蠲洁相厥滋荣是后遇月七日上京幕官一员行香着为令卢沟河神大定十九年有司言卢沟河水势泛决啮民田乞官为封册神号礼官以祀典所不载难之已而特封安平侯建庙二十七年奉㫖每岁委本县长官春秋致祭如令昭应顺济圣后大定十七年都水监言阳武上埽黄河神圣后庙宜依唐仲春祭五龙祠故事二十七年春正月尚书省言郑州河阴县圣后庙前代河水为患屡祷有应尝加封号庙额今因祷祈河遂安流乞加褒赠上从其请特加号曰昭应顺济圣后庙曰灵徳善利之庙每岁委本县长官春秋致祭如令鎭安公旧名旺国崖太祖伐辽尝驻跸于此大定八年五月更名静宁山后建庙明昌六年八月以冕服玉册册山神为鎭安公册文曰皇帝若曰古之名山咸在祀典轩皇之世神灵所奉者七千虞氏之时望秩每及于五载盖惟有益于国是以必报其功逮乎后王申以徽册至于岳鎭之外亦或封爵之加故太白有神应之称而终南有广惠之号礼由义起事与时偕载籍所传于今犹监朕修和有夏咸秩无文眷兹静宁秀峙朔野緼泽布气幽赞乎坤元导风出云协符乎干造一方之表万物所瞻南直都畿北维障徼连延广厚寳藏攸兴盘固高明謻宫斯奠昔有辽尝恃以富国迄大定更为之钖名洪惟世宗功昭列圣亦越显考德利生民爰即岁时驾言临幸兵革不试远人辑宁雨旸常调品彚蕃庑此上帝无疆之贶亦英灵有相之符比即舆情载修故事顾先皇帝驻跸之地揖累世承平之风迓续遗休式甄神佑肆象德以畀号仍班台而阐仪宇像一新采章具举今遣使某副某持节备物册命神为鎭安公仍勅岁时奉祀于戯容典焜燿精明感通惟永亿年翊我昌运神其受职岂不伟欤瑞圣公即玛达格山也章宗生于此世宗爱此山势衍气清故命章宗名之后更名瑚图哩巴山建庙明昌四年八月以冕服玉册封山神为瑞圣公建庙命抚州有司春秋二仲择日致祭为常册文曰皇帝若曰国家之兴命厯攸属天地元化惟时合符山川百神无不受职粹精荐瑞明圣继生着丕应于殊祯启昌期于幽赞裒对信犹之典咸修望秩之文嘉乃名山奠兹胜地下绵干分上直枢辉盘析木之津达中原之气廓除氛祲函毓泰和仰惟光烈昭垂徽音如在即高明而清暑克静夀以安仁周庐安宁厚泽浃治朕祗循祖武顺讲时巡感美号以兴懐佩圣谟而介福言念诞弥之初度抑由翊衞之効灵然犹祀秩无章神居不屋非所以尽报功崇德之义副追始乐原之心爰饰名称载新祠宇勒忱辞于贞琰涓良日于元龟彰服采以辨威洁庪县而致祭阐扬茂实敷绎多仪今遣使某副某持节备物册命神为瑞圣公仍勅有司岁时奉祀于戏尚其聪明歆此诚意孚休惟永亦莫不宁贞献郡王庙明昌五年正月陈言者谓页噜古绅二贤创置女直文字乞各封赠名爵建立祠庙令女直汉人诸生随拜孔子之后拜之有司谓页噜难以致祭若金源郡贞献王古绅则既以配享太庙矣亦难特立庙也有㫖令再议之礼官言前代无创制文字入孔子庙故事如于庙后或左右置祠令诸儒就拜亦无害也尚书省谓若如此恐不副国家厚功臣之意遂诏令依苍颉立庙于盩厔例官为立庙于上京纳尔珲庄委本路官一员与本千户春秋致祭所用诸物从宜给之祈禜大定四年五月不雨命礼部尚书王竞祈雨北岳以定州长贰官充亚终献又卜日于都门北郊望祀岳鎭海渎有司行事礼用酒脯醢后七日不雨祈太社太稷又七日祈宗庙不雨仍从岳鎭海渎如初祈其设神座实樽罍如常仪其樽罍用瓢齐择甘瓠去抵以为樽祝版惟五岳宗庙社稷御署余则否后十日不雨乃徙市禁屠杀断繖扇造土龙以祈雨足则报祀送龙水中十七年夏六月京畿久雨遵祈雨仪命诸寺观启道塲祈祷拜天金因辽旧俗以重五中元重九日行拜天之礼重五于鞠塲中元于内殿重九于都城外其制刳木为盘如舟状赤为质画云鹤文为架高五六尺置盘其上荐食物其中聚宗族拜之若至尊则于常武殿筑台为拜天所重五日质明陈设毕百官班俟于毬塲乐亭南皇帝靴袍乘辇宣徽使前导自毬塲南门入至拜天台降辇至褥位皇太子以下百官皆诣褥位宣徽赞拜皇帝再拜上香又再拜排食抛盏毕又再拜饮福酒跪饮毕又再拜百官陪拜引皇太子以下先出皆如前导引皇帝囘辇至幄次更衣行射柳击毬之戏亦辽俗也金因尚之凡重五日拜天礼毕挿柳毬塲为两行当射者以尊卑序各以帕识其枝去地约数寸削其皮而白之先以一人驰马前导后驰马以无羽横镞箭射之既断柳又以手接而驰去者为上断而不能接去者次之或断其青处及中而不能断与不能中者为负每射必伐鼓以助其气已而击毬各乘所常习马持鞠杖杖长数尺其端如偃月分其衆为两队共争击一毬先于毬塲南立双桓置板下开一孔为门而加网为囊能夺得鞠击入网囊者为胜或曰两端对立二门互相排击各以出门为胜毬状小如拳以轻韧木枵其中而朱之皆所以习跷㨗也既毕赐宴岁以为常本国拜仪金之拜制先袖手微俯身稍复却跪左膝左右揺肘若舞蹈状凡跪揺袖下拂膝上则至左右肩者凡四如此者四跪复以手按右膝单跪左膝而成礼国言揺手而拜谓之禅珠喇承安五年五月上谕有司曰女直汉人拜数可以相从者酌中议之礼官奏曰周官九拜一曰稽首拜中至重臣拜君之礼也乞自今凡公服则用汉拜若便服则各用本俗之拜主事陈松曰本朝拜礼其来久矣乃便服之拜也可令公服则朝拜便服则从本朝拜平章政事张万公谓拜礼各便所习不须改也司空完颜襄曰今诸人衽髪皆从本朝之制宜从本朝拜礼松言是也上乃命公裳则朝拜诸色人便服则皆用本朝拜金史卷三十五金史卷三十六钦定四库全书金史卷三十六元中书右丞相总裁托克托等修志第十七礼九国初卽位仪收国元年春正月壬申朔诸路官民耆老毕会议创新仪奉上卽皇帝位阿里罕宗翰乃为陈耕其九祝以辟土养民之意复以良马九队队九疋别为色并介胄弓矢矛剑奉上国号大金建元收国天会元年九月六日皇弟安班贝勒卽皇帝位已未告祀天地丙寅大赦改元受尊号仪皇统元年正月二日太师宗干率百僚上表请上皇帝尊号凡三请诏允七日遣上京留守奭告天地社稷析津尹宗强告太庙十日帝服衮冕御元和殿宗干率百僚恭奉册礼册文云云臣等谨奉玉册玉寳上尊号曰崇天体道钦明文武圣徳皇帝是日皇帝改服通天冠宴二品以上官及高丽夏国使十二日恭谢祖庙还御宣和门大赦改元大定七年恭上皇帝尊号前三日遣使奏告天地宗庙社稷前二日诸司停奏刑罚文字百官习仪于大安殿庭兵部帅其属设黄麾仗放大安殿门之内外宣徽院帅仪鸾司于前一日设受册寳坛于大安殿中间又设御榻于坛上又设册寳幄次于大安殿门外及设皇太子幕次于殿东廊又设羣官次于大安门外大乐令与恊律郎前一日设宫县于殿庭又设登歌乐架于殿上立舞表于殿下符寳郎其日俟文武羣官入奉八寳置于御座左右候上册寳讫复舁寳还所司其日质明奉册太尉奉寳司徒读册中书令读寳侍中以次应行事官并集于尙书省俟册寳兴乘马奉迎册寳至应天门下马由正门步导入至大安殿门外置册寳于幄次舁册寳床弩手人等分立于左右文武羣官并朝服入次摄太常卿与大乐令帅工人入就位恊律郎各就举麾位舁册寳案官由西偏门先入置案于殿东西间褥位置讫各退于西阶册寳位后捧册官捧寳褥位册匣官舁寳盝官由西偏门先入至殿西阶下册寳褥位之西东向立俟合门报通事舎人引摄侍中版奏中严讫典仪賛者各就位合门官引文武百僚分左右入于殿阶下砖道之东西相向立符寳郎奉八寳由西偏门分入升置殿上东西间相向讫分左右立于寳后通事舎人引摄侍中版奏外办扇合服衮冕以出曲直甲盖侍衞警跸如常仪殿上鸣鞭讫殿下亦鸣鞭初索扇恊律郎跪俛伏兴举麾工鼓柷奏干宁之曲出自东房卽座仪使副添香炉烟升扇开帘卷恊律郎偃麾戞敔乐止太常卿士通事舎人自册寳幄次分引册太常卿前导吏部侍郎押册而行奉册太尉读册中书令举册官于册后以次从之次太常博士通事舎人二员分引寳礼部侍郎押寳而行奉寳司徒读寳侍中举寳官于寳后以次从之由正门入宫县奏归美扬功之曲太常卿于册床前导至第一墀香案南借寳册褥位上少置太常卿与举册寳官退于册寳稍西东向立应博士舎人立于其后舁寳寳床弩手繖子官等又于其后皆东向太尉司徒中书令侍中皆于册后面北以次立吏部侍郎礼部侍郎次立于其后立定乐止合门舎人分引东西两班羣官合班转北向立中间少留班路俟立定太常博士通事舎人四员分引太尉司徒中书令侍中吏部礼部侍郎以次各复本班讫博士舎人退以俟初引时乐奏归美扬功之曲至位立定乐止典仪曰拜赞者承传太尉以下应在位官皆舞蹈五拜班首出班起居讫又赞再拜如朝㑹常仪太常博士通事舎人四员再引太尉司徒中书令侍中吏礼部侍郎复进至册寳所稍南立定舁册寳床弩手繖子官并进前举册寳床兴太常博士通事舎人二员分引册太常卿前导更部侍郎押册而行奉册太尉读册中书令举册官于册后以次从之册初行乐奏肃宁之曲次通事舎人太常博士又二员分引寳礼部侍郎押寳而行奉寳司徒读寳侍中举宝官于宝后以次从之诣西阶下至册寳褥位少置乐止舁册寳床弩手繖子官等退于后稍西东向立捧册官与舁册官并进前取册匣升太常博士通事舎人分引册太常卿侧身导册先升奉册太尉读册中书令举册官捧册官于册后以次从升册初行乐奏肃宁之曲进至殿上博士舎人分左右于前楹立以俟读册中书令于栏子外前楹稍西立以俟举册官捧册官立于其后奉册太尉从升至褥位搢笏少前跪置讫执笏俛伏兴乐止退于前楹稍西立以俟太常博士立于后太常卿少退东向立舁册官立于其后皆东向捧册官先入举册官次入读册中书令又次入捧册官四员皆搢笏䨇跪捧举册官二员亦搢笏两边单跪对举中书令执笏进跪称中书令臣某读册读讫俛伏兴中书令俟册兴先退通事舎人引降自东阶复本班讫太常卿降复寳床前舁册官并进与捧册官等取册匣兴置于殿东间褥位案上西向捧举册官等降自东阶还本班舁册官亦退太常博士引奉册太尉降自西阶东向立以俟次捧宝官与舁宝官俟读册中书令读讫出并进前取宝盝升太常博士通事舎人分引宝太常卿侧身导宝先升奉宝司徒读宝侍中举宝官捧宝官于宝后以次从升宝初行乐奏肃宁之曲进至殿博士士舎人俱退不升并于前楹稍西立俟读宝侍中于栏子外前楹间稍西立以俟举宝官捧宝官立于其后奉宝司徒从升至褥位搢笏少前跪置讫执笏俛伏兴乐止司徒退于前楹西立以俟太常卿少退东向立舁宝官立于其后皆东向捧宝官先入举宝次入入读宝侍中又次入捧宝官四员皆搢笏双跪捧举寳官二员亦搢笏两边单跪对举侍中执笏进跪称侍中臣某读寳读讫俛伏兴侍中俟寳兴先退通事舎人引降自西阶复本班讫舁宝官进前与捧宝举宝官等取寳盝兴置于殿之西间褥位案上东向捧宝举寳官等与太常卿俱降自西阶及吏部侍郎皆复本班舁宝官亦退太常博士引奉宝司徒次奉册太尉东向立定博士舎人赞引太尉司徒进诣第一墀香案南褥位立定博士舎人稍退典仪曰拜赞者承传在位官皆再拜讫博士舎人二员引太尉诣东阶升宫县奏纯诚享上之曲至阶止合门使二员引太尉进至前立定乐止合门使揖赞太尉拜跪贺殿下合门揖百僚躬身太尉称文武百僚具官臣等言致贺词云云俛伏兴退至阶上博士舎人分引太尉降至东阶初降宫县作肃宁之曲复香案南褥位立定乐止博士舍人少退典仪曰拜赞者承𫝊太尉司徒及在位羣官俱再拜舞蹈三称万歳又再拜讫通事舎人引摄侍中升自东阶前楹间躬承㫖退临阶西向称有制典仪曰拜赞者承𫝊太尉司徒及在位羣官俱再拜躬身宣词云云宣讫通事舎人引侍中还位典仪曰拜赞者承𫝊阶上下应在位羣官俱再拜舞蹈三称万嵗又再拜讫博士舎人分引太尉司徒就百僚位初引宫县作肃宁之曲至位立定乐止合门舎人分引应北面位羣官各分班东西相向立定通事舎人引摄侍中升自东阶当前楹间跪奏礼毕俛伏兴引降还位扇合帘降恊律郎俛伏兴举麾工鼓柷奏干宁之曲降座入自东房还后合进膳侍衞警跸如仪扇开乐止捧册官帅舁册床人捧宝官帅舁宝床人皆升殿取匣盝盖讫置于床前引进司官前导通事舎人赞引诣东上合门上进通事舎人分引文武百僚等以次出归幕次赐食以俟上寿上册宝礼毕有司供办御床及与宴羣官位并如曲宴仪摄太常卿与大乐令帅工人入并恊律郎各就举麾位俟舎人报通事舎人引三师以下文武百僚亲王宗室等分左右入至殿阶下稍南东西相向立通事舎人先引摄侍中版奏中严少顷又奏外办扇合鸣鞭恊律郎跪俛伏兴工鼓柷宫县奏干宁之曲服通天冠绛纱袍卽座帘卷内侍賛扇开殿上下鸣鞭戞敔乐止仪使副等添香炉烟升通事舎人引班首以下合班乐奏肃宁之曲至北向位重行立定中间少留班路通士舎人引摄侍中诣东阶升至殿上少立合门舎人引礼部尙书出班前北向俛伏跪奏称礼部尙书臣某言请允羣臣上寿俛伏兴躬身通事舎人引摄侍中少退舎人賛礼部尙书再拜讫賛祗候复本班内侍局进御床人次良醖令于殿下横阶南酹酒讫典仪曰拜賛者承传在位官皆再拜随拜三称万歳讫平立太常博士通事舎人分引摄上公由东阶升初升宫县奏肃宁之曲殿上舎人少退二合使揖上公进至进酒褥位乐止宣徽使以爵授上公上公搢笏受爵诣榻前跪进受爵讫上公执槃授宣徽使讫二合使揖上公入栏子内賛拜跪殿下合门揖百僚皆躬身通事舎人揖摄侍中进诣前楹间躬承㫖退临阶西向称有制典仪曰拜賛者承传上公及在位羣官皆再拜随拜三称万岁讫躬身宣曰得公等寿酒与公等内外同庆合门舎人賛宣谕讫上公与百僚皆舞蹈五拜讫合门舎人引百僚分班东西序北向立博士舎人再引上公自东阶升宫县奏肃宁之曲至进酒褥位乐止上公搢笏宣徽使授上公槃上公诣栏子内褥位跪举酒宫县奏景命万年之曲饮讫乐止上公进受虚爵讫复褥位以爵授宣徽使讫二合使揖上公退内侍局舁御床出博士舎人并进前分引降自东阶宫县奏肃宁之曲合门舎人分引东西两班随上公俱复北向位立定乐止典仪曰拜賛者承传在位官皆再拜三称万岁讫平立殿上通事舎人揖摄侍中进诣前楹间躬承㫖退临阶西向合门官先揖百僚躬身侍中称有㫖典仪曰拜賛者承传在位官皆再拜讫躬身宣曰延王公等升殿典仪曰拜賛者承传在位官皆再拜讫搢笏舞蹈又再拜讫太常博士通事舎人引王公以下合赴宴羣官分左右升殿不与宴羣官分左右卷班出宫县奏肃宁之曲百僚至殿上坐后立乐止内侍局进御床入依寻常宴㑹再进第一爵酒登歌奏圣徳昭明之曲饮讫乐止执事者行羣官酒宫县作肃宁之曲文舞入觞行一周乐止尙食局进食执事者设羣官食宫县奏保大定功之舞三成止出又进第二爵酒登歌奏天賛尧龄之曲饮讫乐止执事者行羣官酒宫县作肃宁之曲武舞入觞行一周乐止尙食局进食执事者设羣官食宫县奏万国来同之舞三成止出又进第三爵酒登歌奏庆云之曲饮讫乐止执事者行羣官酒宫县作肃宁之曲觞行一周乐止尚食局进食执事者设羣官食宫县奏肃宁之曲食毕乐止合门官分揖侍宴羣官起立于席后通事舎人引摄侍中诣榻前俛伏兴跪奏侍中臣某言礼毕俛伏兴合门舎人分引羣官俱降东西阶内侍局舁御床出宫县作肃宁之曲至北向位立定乐止兴仪曰拜賛者承传在位官皆再拜讫搢笏舞蹈又再拜讫再分班东西序立扇合帘降殿上下鸣鞭恊律郎俛伏跪举麾兴工鼓柷奏干宁之曲降座入自东房还后合侍衞如来仪内侍赞扇开戞敔乐止通事舎人引摄侍中版奏解严所司承㫖放仗在位羣官皆再拜以次出元日圣诞上寿仪皇帝陞御座鸣鞭报时毕殿前班小起居各复侍立位舎人引皇太子并臣僚使客合班入至丹墀舞蹈五拜平立合使奏诸道表自皇太子以下皆再拜引皇太子升殿褥位搢笏捧盏盘进酒皇帝受置于案皇太子退复褥位转盘与执事者出笏二合使齐揖入栏子内拜跪致词云元正启祚品物咸新恭惟皇帝陛下与天同休若圣节则云万春令节谨上寿巵伏愿皇帝陛下万岁万岁万万岁祝毕拜兴复褥位同殿下羣僚皆再拜宣徽使称有制在位皆再拜宣荅曰履新上寿与卿等内外同庆圣节则曰得卿寿酒与卿等内外同庆词毕舞蹈五拜齐立皇太子搢笏执盘臣僚分班敎坊奏乐皇帝举酒殿上下侍立臣僚皆再拜皇太子受虚盏退立褥位转盘与执事者出笏左下殿乐止合班在位臣僚皆再拜分引与宴官上殿次引宋国人从至丹墀再拜不出班奏圣躬万福再拜喝有勅赐酒食有再拜各祗候平立引左廊立次引高丽夏人从如上仪毕分引左右廊立御果床入进酒皇帝饮则坐宴侍立臣皆再拜进酒官接盏还位坐宴官再拜复坐行酒传宣立饮讫再拜坐次从人再拜坐三盏致语揖臣使并从人立诵口号毕坐宴侍立官皆再拜坐次从人再拜坐食入七盏曲将终揖从人立再拜毕引出闻曲时揖臣使起再拜下殿果床出至丹墀合班谢宴舞蹈五拜各祗候分引出大定六年正月上御大安殿受皇太子以下百官及外国使贺赐宴文武五品以上侍坐者有定员为常制十七年诏以皇族袒免以上亲虽无官爵封邑若与宴当有班次礼官言按唐典皇家周亲视三品大功亲小功尊属视四品小功亲缌麻尊属视五品缌麻袒免以上视六品上合以此制为班次朝参常朝仪天眷二年五月详定常朝及朔望仪准前代制以朔日六日十一日十五日二十一日二十六日为六参日后又定制以朔望日为朝参余日为常朝凡朔望朝参日百官卯时至幕次皇帝辰刻视朝供御弩手伞子直于殿门外分两面排立司辰入殿报时毕皇帝御殿坐鸣鞭合门报班齐执擎仪物内侍分降殿阶两傍面南立宿衞官自都点检至左右亲衞祗应官自宣徽合门祗候先两拜班首少离位奏圣躬万福两拜弩手伞子先于殿门外东西向排立俟奏圣躬万福时卽就位北面山唿声喏起居毕卽相向对立擎御伞直立左班内侍上都点检以次陞殿副点检在少南东西相向立左右衞在殿下东西相向立合门乃引亲王班赞班首名以下再拜讫班首少离位奏圣躬万福归位再拜毕先退次引文武百僚班首以下应合朝参官并府运六品以上官皆左入至丹墀之东西向鞠躬毕合门通唱复引至丹墀合门赞班首名以下起居舞蹈五拜又再拜毕领省宰执陞殿奏事殿中侍御史对立于左右衞将军之北少前脩起居东西对立于殿栏子内副阶下余退右出初帝就坐置宝匣于殿阶上东南角后定制师傅起居毕御案始东入置定捧案内侍东西分下侍殿隅直日主寳捧宝当殿叩栏奏封全符宝郎及当监印郎中各一员监当手分令史用印讫主宝吏封授主宝俟奏事毕进封讫内侍彻案若常朝则亲王班退引七品以上职事官分左右班入丹墀再拜班首稍前起居毕复位再拜宰执升殿余官分班退大定二年五月命台臣定朝参礼五品以上官职趋朝朝服入局治事则展皂自来朝参除殿前班外若遇朔望自七品以上职事官皆赴其余朝日五品以上职事官得赴六品以下止于本司局治事如左右司员外郎侍御史记注院等官职虽不系五品亦赴朝参吏员诏则但有职事并七品以上散官皆赴朝参吏员令译史通事检法各于本局待官员朝退赴局签押文字不得于宫内署押七品以下流外职遇朝日亦不合入宫如左右司都事有须合取奏事乃听入宫七品以上职事宫如遇使客朝辞见日依朔望日皆赴若元日圣节拜诏车驾出猎送迎诣祖庙烧饭但有职事并七品以下散官皆赴凡亲王宗室已命官者年十六以上皆随班赴起居大定五年右谏议大夫伊喇子敬言明安穆昆不得与州鎭官随班入见非军民一体之意上是其言责宣徽院令随班入见凡班首遇朝参有故不赴以次押班凡五品以上及侍御史尙书诸司郎中太常丞翰林修撰起居注殿中侍御史补阙拾遗赴召或假一月以上若除官出使之类皆通班入见辞谢除官于殿门外见谢班皆舞蹈七拜辞班四拜门见谢辞并再拜肆赦仪大定七年正月十一日上尊册礼毕十四日应天门颁赦十一年制同前期宣徽院使率其属陈设应天门之内外设御座于应天门上又更御衣御幄于大安殿门外稍东南向合门使设捧制书箱案于御座之左少府监设鸡竿于楼下之左竿上置大盘盘中置金鸡鸡口啣绛幡幡上金书大赦天下四字卷而啣之盘四面近边安四大鐡镮盘底四面近边县四大朱索以备四伎人攀缘又设捧制书木鹤仙人一以红绳贯之引以辘轳置于御前栏子上又设捧鹤画台于楼下正中台以弩手四人对举大乐署设宫县于楼下又设皷一于宫县之左稍北东向兵部立黄麾仗于门外刑部御史台大兴府以囚徒集于左仗外御史台合门司设文武百官位于楼下东西相向又设典仪位于门下稍东西向宣徽院设承受制书案于画台之前又设皇太子侍立褥位于门下稍东南向又设皇太子致贺褥位于百官班前又设恊律郎位于楼上前楹稍东西向尙书省委所司设制书位于百官班之北稍东西向司天台鸡唱生于东阙楼之上尙衣局备皇帝常服如常日视朝之服尙辇设辇于更衣御幄之前躬谢礼毕皇帝乘金辂入应天门至幄次前侍中俛伏跪奏请降辂入幄俛伏兴皇帝降辂入幄帘降少顷侍中奏中严又少顷俟典赞仪引皇太子就门下侍立位通事舎人引羣官就门下分班相向立侍中奉外办皇帝服常朝服尙辇进辇侍中奏请升辇繖扇侍衞如常仪由左翔龙门踏道升应天门至御座东侍中奏请降辇升座宫县乐作所司索扇扇合皇帝临轩卽御座楼下鸣鞭帘卷扇开执御繖者张于轩前以障日乐止东上合门使捧制书置于箱合门舎人二员从以俟引绳降木鹤仙人通事舎人引文武羣官合班北向立宫县乐作凡分班合班则乐作立定卽止典仪曰再拜在位官皆再拜讫分班相向立侍中诣御座前承㫖退稍前南向宣曰奏勅树金鸡通事舎人于门下稍前东向宣曰奉勅树金鸡退复位金鸡初立大乐署击皷树讫皷止竿木伎人四人缘绳争上竿取鸡所衔绛幡展示讫三唿万岁通事舎人引文武羣官合班北向立楼上乘鹤仙人捧制书循绳而下至画台合使奉承置于案合门舎人四员举案又二员对捧制书合使引至班前西向称有制典仪曰拜在位官皆再拜讫以制书授尙书省长官稍前搢笏跪受讫以付右司官右司官搢笏跪受讫长官出笏俛伏兴退复位右司官捧制书诣宣制位都事对捧右司官宣读至咸赦除之所司帅狱吏引罪人诣班南北向躬称脱枷讫三唿万岁以罪人过右司官宣制讫西向以制书授刑部官跪受讫以制书加于笏上退以付其属归本班典仪曰拜在位官皆再拜舞蹈又再拜典赞仪引皇太子至班前褥位立定典仪曰拜皇太子以下羣官皆再拜典仪引皇太子稍前俛伏跪致词俛伏兴典仪曰再拜皇太子以下羣官皆再拜搢笏舞蹈又再拜侍中于御座前承㫖退临轩宣曰有制典仪曰再拜皇太子以下羣官皆再拜侍中宣答宣讫归侍位典仪曰再拜皇太子以下羣官皆再拜搢笏舞蹈又再拜讫典赞仪引皇太子至门下褥位通事舎人引羣官分班相向立侍中诣御座前俛伏跪奏礼毕俛伏兴退复位所司索扇宫县乐作扇合帘降皇帝降座乐止楼下鸣鞭皇帝乘辇还内繖扇侍衞如常仪侍中奏解严通事舎人承勅羣臣各还次将士各还本所臣下拜赦诏仪宣赦日于应天门外设香案及设香舆于案前又于东侧设卓子自皇太子宰臣以下序班定合门官于箱内捧赦书出门置于案合门官案东立南向称有勅赞皇太子宰臣百僚再拜皇太子少前上香讫复位皆再拜合门官取赦书授尙书省都事都事跪受及尚书省令史二人齐捧同升于卓子读在位官皆跪听读讫赦书置于案都事复位皇太子宰臣百僚以下再拜搢笏舞蹈执笏俛伏兴再拜拱衞直以下三称万岁讫退其降禇书礼亦准此惟不称万岁其外郡尙书省差官送赦书到京府节鎭先遣人报长官卽率僚属吏从备旗帜音乐綵舆香案诣五里外迎见送赦书官卽于道侧下马所差官亦下马取赦书置綵舆中长官诣香舆前上香讫所差官上马在香舆后长官以下皆上马后从鸣钲皷作乐导至公㕔从正门入所差官下马执事者先设案并望阙褥位于庭中香舆置于案之前又设所差官褥位在案之侧又设卓子于案之东南所差官取赦书置于案綵舆退所差官称有勅长官以下皆再拜长官少前上香讫退复位又再拜所差官取赦书授都目都目跪受及孔目官二员三人齐捧赦书同高几上宣读在位官皆跪听读讫都目等复位长官以下再拜舞蹈俛伏兴再拜公吏以下三称万岁礼毕明日长官率僚属音乐送至郭外金史卷三十六金史卷三十七钦定四库全书金史卷三十七元中书右丞相总裁托克托等修志第十八礼十册皇后仪天德二年十月九日册妃图克坦氏为皇后前一日仪鸾司设座勤政殿南向设羣臣次于朝堂大乐令展宫县于殿庭设协律郎举麾位于乐县西北东向合门设百官班位于庭并如常朝仪又设典仪位于班位之东北赞者二人在南少却俱西向设册使副位于殿门外之东又设册使副受命位于百官班前又设册宝幄次二于殿后东厢俱南向其日诸衞勒所部略列黄麾细仗于庭符宝郎奉八宝置于左右吏部侍郎奉册礼部侍郎奉宝匣皆置于床讫出就门外班大乐令协律郎乐工典仪赞者各入就位羣官等依时刻集朝堂俱就次各服朝服待中约刻板奏请中严通事舎人引羣官入就庭东西相向立以北为上又引册使副立于东偏门西向门下侍郎引主节奏节立于殿下东廊横街北中书令中书侍郎帅举捧册官奉册床立于节南侍中门下侍郎帅举捧宝官奉宝床立于册床之南俱西面侍中版奏外办殿上索扇协律郎举麾宫县作皇帝服通天冠绛纱袍出自东房曲直华盖警跸侍衞如常仪卽座南向坐帘卷乐止通事舎人引册使副入宫县作使副就受命位侍中中书令门下侍郎中书侍郎举捧官依旧西面立羣臣合班横行北面如常朝之仪立定典仪曰再拜赞者承传班首以下羣官在位者皆再拜班首问起居又再拜合门官引摄侍中出班承制降诣使副东北西向称有制使副稍前鞠躬再拜摄侍中宣制曰命公等持节授后册宝宣制讫又俱再拜侍中还班门下侍郎引主节诣册使所主节以节授门下侍郎门下侍郎执节西向授太尉太尉受付主节主节立于使副之左右门下侍郎退还班位中书侍郎引册床门下侍郎引宝床立于册使东北西向以次授与太尉太尉皆捧受册床置于北宝床置于南侍中中书令礼仪使举捧册寳官及舁床者退于东西塼道之左右相向立门下侍郎中书侍郎退还班位典仪曰再拜赞者承传羣官在位者皆再拜讫分班东西相向立捧举舁册宝床者进册床先行读册官次之寳床次行读寳官次之与舁官各分左右通事舎人引册使随之以行持节者前导太尉初行宫县乐作出殿门乐止摄侍中出班升殿奏侍中臣言礼毕殿上索扇帘降宫县作降座入自东房乐止通事舍人引羣官在位者以次出俟太尉司徒复命礼毕还内先是有司预设太尉司徒本品革车卤簿于门外至殿门左右排列俟使副出皷吹振作礼仪使举捧官执节者并擡舁人以册寳少驻于泰和门太尉司徒及读册寳官暂归幕次内侍合引入入泰和殿俟至殿下位皷吹止有司预供张泰和殿设皇后座于扆前殿上垂帘又设东西房于座之左右稍北又设受册位于殿庭西阶之南东向又设内命妇次于殿之左右大乐令设宫县于庭协律郎设举麾位于殿上又设册宝次于门下外设行事官次于门左右又设外命妇次于门之内其日诸衞于殿门外略设黄麾细仗有司设二歩障于殿之西阶帘前设扇左右各十红繖一在西阶栏子外又设举册宝案位于使副之前北向又设宣徽使位于北厢南向司赞设内外命妇以下陪列位于殿庭磗道之左右每等重行异位北向内命妇在后又设司赞位于东阶东南赞者二人在南少退俱西向质明执事官太乐令等各就位皇后常服乘龙饰肩舆至泰和殿后合近仗导衞如常仪宣徽使奏中严册使副入门宫县作俟册使庭中立乐止册在北宝在南使副立于床后礼仪使帅持节者立于前举捧册宝官立于册宝床左右读册宝官各立于其后宣徽使奏外办内侍合门官引后出后合宫县作帘卷皇后降自西阶左右歩障繖扇从至阶下望勤政殿御合所在立乐止册使进立于右宣曰有制合门使内侍赞再拜册使宣曰制遣太尉臣某司徒臣某㳟授后册宝合门使内侍赞再拜册使少退中书令侍中及举捧官率擡舁人奉册宝以次进于前官县作册宝床自东阶升并置于殿之前楹间册床在北宝床在南中留读册宝官立位并去帕及盖擡舁人执之退立于西朶殿举擡官分左右相向立读册寳官各立于床之东西向立旣定乐止合门使内侍赞再拜捧谢表官以表授左立内侍内侍以授后受讫以付右立内侍内侍持表立于右合门使赞再拜讫册使退宫县作持表内侍以表付合门官随册使行册使副至门皷吹振作如来仪入西偏门皷吹止册使副至御合所在俛伏跪奏太尉臣某司徒臣某奉制授册宝礼毕俛伏兴退持表合门官进表近侍接入进读讫退初册使退及门乐止合门内侍引后自西阶升殿宫县作繖扇止于帘外退于左右朶殿前歩障止于阶下卷之后于座前南向立乐止中书令诣册床南立北向称中书令臣某谨读册读毕降自东阶立于栏外第一墀上西向次侍中诣宝床南立北向称侍中臣某谨读宝读毕降阶立于中书令之北西向内侍合门引升座官县作坐定乐止举捧官以次招擡舁人持帕盖覆匣床奉置殿之左右册床在东宝床在西置讫举捧官以次降阶立于中书令侍中之后立定合班北向合门赞再拜拜讫降东阶退出殿门其擡舁人置册宝床于东西讫各由朶殿下阶于侍中等班后直出殿门以俟复入擡舁入宫受册表谢讫内侍跪奏礼毕合门引内外命妇陪列者以次进就北向位班首初行宫县作至位乐止合门曰再拜命妇皆再拜合门引班首自西阶升乐作至阶乐止进当座前北向躬致称贺讫降自西阶乐作至位乐止合门曰再拜舎人承传命妇等皆再拜合门使前承令降自西阶诣命妇前西北东向称有敎旨命妇等皆拜合门使宣曰祗奉圣恩授以册宝荣幸之至兢厉增深所贺知舍人曰再拜命妇皆再拜讫内侍引内命妇还宫班首初行乐作出门乐止内侍引外命妇出次宣徽使奏称礼毕降座宫县作入东房乐止归合宫县作至合乐止更常服内侍承敎旨宣外命妇入㑹并如常仪㑹毕合门引外命妇降阶横班北向舍人曰再拜讫以次入还宫如来仪中书门下侍郎复以引进司帅擡舁人进册宝入内付与都㸃检司退别日会羣官会妃主宗室等赐酒设食簪花敎坊作乐如内宴之仪十一日朝永寿永宁两宫皇后旣受册越二日内侍设座于所御殿南向其日夙兴宣徽使版奏中严质明诸侍衞宫人俱诣寝殿奉迎宣徽使版奏外办后首饰祎衣御车内侍前导降自西阶以出侍衞如常仪至太后之里门外降车障扇侍衞如常仪入立于西厢东向将至宣徽使版奏请中严旣降车宣徽使版奏外办太后常服宣徽使引升座南向宣徽使引后进升自西阶北面再拜进跪致谢词存抚赐酒食并如家人之仪礼毕宣徽使赞再拜讫宣徽使引降自西阶以出出门宣徽使奏礼毕降座入宫奉册皇太后仪天德二年正月诏有司择日奉册唐殷国妃岐国太妃仍别建宫名合行典礼礼官检详条具以闻其日质明有司各具繖扇侍衞如仪及兵部约量差军兵并文武百官诣两官迎请引导皇太后入内并赴受册殿入御幄侍衞如式次奉册太尉等俱以册置于案奉宝司徒等俱以宝置于案皆盛以匣覆以帕诣别殿门外幄次敎坊提㸃率敎坊入侍衞官各就列皇帝常服乘舆至别殿后幄次通事舍人引宣徽使版奏中严复位少顷又奏外办幄帘卷教坊乐作扇合两宫皇太后出自后幄并卽御座南向扇开乐止通事舍人引文武百僚班左入依品重行西向立定通事舎人喝起居班依常朝例起居七拜讫引文武百僚班分东西相向立通事舍人太常博士赞引太常卿前导押册官押册而行奉册太尉读册中书令举册官等以次从之次押宝官押宝而行奉宝司徒读宝侍中举宝官等以次从之俱自正门入敎坊乐作至殿庭西阶下少东北向于褥位少置乐止册北宝南通事舍人太常博士赞引太常卿前导押册官押册升乐作奉册太尉等从之进至两宫太后座前褥位乐止举册官夹侍奉册太尉各搢笏北向跪俛伏兴退立读册中书令俱进向册前跪奏称摄中书令具官臣某谨读册举册官单跪举中书令各搢笏读讫执笏俛伏兴搢笏捧册兴于位东回册函北向并进跪置于御座前褥位中书令举册官俱降还位奉册太尉并降阶东向以俟押宝官押宝升乐作奉宝司徒等从之进至两宫皇太后座前褥位乐止举宝官夹侍奉宝司徒各搢笏北向跪俛伏兴退立读宝侍中俱进当宝前跪奏称摄侍中具官臣某谨读宝举宝官单跪对侍中各搢笏读讫执笏俛伏兴搢笏捧宝兴于位东回宝西北向并进跪置于御座前褥位册之南通事舍人太常博士赞引太尉司徒以次应行事官俱降自西阶复本班序立宣徽使一员诣皇帝御幄前俛伏跪奏臣某谨请皇帝诣两宫皇太后前行称贺之礼俛伏兴赞引皇帝再拜又奏请北向跪皇帝贺曰嗣皇帝臣某言俛伏兴又再拜讫又奏请皇帝少立内侍承旨退西向称两宫太后旨皇帝再拜宣徽使前引皇帝归幄常服乘舆还内侍衞如来仪应阶下文武百僚重行立定通事舍人喝拜在位皆再拜通事舍人引太师诣西阶升俛伏跪奏称文武百僚具官臣某等稽首言皇太后殿下显对册仪永安帝养仰祈福寿与天同休俛伏兴降自西阶复位立定通事舎人赞在位官皆再拜舞蹈三称万岁又再拜宣徽使升自东阶取旨退临阶西向称两宫皇太后旨通事舎人赞在位官皆再拜毕宣曰公等忠敬尽心推崇协力膺兹令典感愧良深宣讫还位通事舍人赞谢宣谕拜在位官皆再拜舞蹈三称万岁又再拜通事舍人分引应北向官各分班东西立宣徽使升自东阶奏称具官臣等言礼毕降还位扇合皇太后并兴敎坊乐作降座还殿后幄次扇开乐止通事舍人引宣徽使奏解严中书侍郎等各帅捧册床官升殿跪捧册并置于床次门下侍郎等各帅捧宝床官升殿跪捧宝并置于床讫通事舍人引诣东上合门投进所司文武百僚以次出皇太后常服乘舆各还本宫引导如来仪文武百僚诣东上合门拜表贺皇帝退礼毕各赴夲宫受内外命妇称贺所司预于殿内设皇太后御座司宾引内外命妇于殿庭北向依序立尚仪奏请皇太后常服卽座司赞曰再拜命妇皆再拜司宾引班首诣西阶升跪贺称妾某氏等言伏惟皇太后殿下天资圣善昭受鸿名凡在照临不胜欣抃兴降阶复位司赞曰再拜内外命妇皆再拜尚宫承㫖降自西阶于命妇之北东向立司赞曰再拜在位者皆再拜尚宫乃宣荅曰膺兹典礼感愧良深司赞曰再拜在位者皆再拜退赴别殿贺皇帝亦如贺皇太后之仪惟不致词不宣答册皇太子仪大定八年正月册皇太子礼官拟奏皇太子乘舆至翔龙门东宫官导从不乘马册皇太子前三日遣使同日奏告天地宗庙册前一日宣徽院帅鸾仪司设御座于大安殿当中南向设皇太子次于门外之东西向又设文武百僚应行事官东宫官等次于门外之东西廊又设册宝幄次于殿后东厢俱南向又设受册位于殿庭横阶之南工部官与监造册宝官公服自制造所导引册宝床由宣华门入约宣徽院同进呈毕赴幄次安置大乐令帅其属展乐县于庭其日兵部帅其属设黄麾仗于大安殿门之内外其日质明文武百僚应行事官并朝服入次东宫官各朝服自东宫乘马导从至左翔龙门外下马各就次通事舍人分引百官入立班东西相向次引侍中中书令门下侍郎中书侍郎及捧舁册宝官诣殿后幄次前立少顷奉册宝出幄次由大安殿东降至庭中褥位权置讫奉引册宝官立于其后皇太子服远游冠朱明衣出次执圭三师三少已下导从立于门外侍中奏中严符宝郎奉八宝由东西偏门分入升置御座之左右侍中奏外办内侍承旨索扇扇合皇帝服通天冠绛纱袍以出曲直华盖侍衞如常仪鸣鞭宫县乐作皇帝出自东序卽御座炉烟升扇开帘卷乐止兴赞仪引皇太子入门宫县乐作至位乐止师少已下从入立于皇太子位东南西向典仪赞皇太子再拜搢圭舞蹈又再拜奏圣躬万福又再拜引近东西向立师少以下并奉引册宝官等各赴百官东班乐作至位乐止通事舍人引百官俱横班北向典仪赞拜在位官皆再拜搢笏舞蹈又再拜起居又再拜毕百官各还东西班师少以下并行事官各还立位典赞仪引皇太子复受册位乐作至位乐止侍中承旨称有制皇太子以下应在位官皆再拜躬身侍中宣制曰册某王为皇太子又再拜通事舍人太常博士引中书令诣读册位中书侍郎引册匣置于前捧册官西向跪捧皇太子跪读毕俛伏兴皇太子再拜中书令诣捧册位奉册授皇太子搢圭跪受册以授右庶子右庶子跪受皇太子俛伏兴右庶子以册兴置于床中书令以下退复本班次通事舍人太常博士引侍中诣奉宝位门下侍郎引宝盝立于其右侍中奉宝授皇太子搢圭跪受以授左庶子左庶子跪受皇太子俛伏兴左庶子以寳兴置于床侍中以下退复夲班典仪赞再拜毕引皇太子退初行乐作左右庶子帅其属舁册宝床人以出出门乐止侍中奏礼毕内侍承㫖索扇扇合帘降鸣鞭乐作皇帝降座入自西序还后合侍衞如来仪扇开乐止侍中奏解严所司承旨放仗衞以次出皇太子入次改服公服还东宫导从如来仪册后二日兵部设黄麾仗于仁政殿门之内外陈设并如大安殿之仪百官服朝服皇太子公服至次改服远游冠朱明衣通事舍人引百官入至阶下立班东西相向典仪引皇太子执圭出次立于门外侍中奏中严少顷又奏外办皇帝出自东序卽座帘卷通事舍人引百官俱横班北向典仪赞拜在位官皆再拜搢笏舞蹈又再拜起居又再拜讫分班皇太子捧表入至拜表位立俟合门使将至单跪捧表合门使接表皇太子俛伏兴典仪赞再拜搢圭舞蹈又再拜俟读表毕侍中承旨退称有制典仪赞再拜兴躬身侍中宣讫典仪赞再拜搢圭舞蹈又再拜引皇太子退侍中奏礼毕扇合鸣鞭入西序还后合侍衞如来仪侍中奏解严放仗百官以次出复二日百官奉表称贺如常仪正旦生日皇太子受贺仪大定二年世宗命有司议亲王百官及妃主命妇见皇太子礼有司按唐宋旧仪拟亲王宗室贺皇太子依册毕受贺礼然唐礼元正复有降阶见伯叔答羣官再拜之文又无妃主命妇见太子之礼稽古令文应致恭之官相见或贵贱殊隔或长幼亲戚任从私礼自今若在东宫候皇太子便服则当从私礼接见若三师以下遇皇太子诞日在御前则候皇太子先进酒毕百官望皇太子再拜班首跪进酒又再拜若赐酒卽当殿跪饮毕又再拜以为定制命班行之十二月晦皇太子奏状曰按礼文亲王并一品宗室皆北面拜伏臣但答揖而已虽曰尊宗子而在长幼惇叙之间诚所未安当时遽蒙颁降未𫉬谦让明日元正有司将举此礼伏望圣慈许臣答拜庶敦亲亲友爱之义上从其请命尙书省颁下所司若皇太子生日则公服左上露台栏子外先再拜二合使齐揖入栏子内拜跪祝毕就拜兴复位再拜又再拜栖台进酒退跪侯饮毕接盏复位转台与执事者再拜宣徽使以酒进皇帝亲赐酒接盏稍退跪饮毕宣徽使接盏复位再拜复揖入栏子内跪搢笏受赐物毕出笏兴复位再拜退更衣入殿稍东西向立皇妃等进劝生日酒皇太子跪皇妃等亦跪饮毕各再拜羣官致贺则其日质明皆公服集于门外少詹事奏请内严乂奏外备典仪引升座文武宫臣入就庭下重行北向立典仪曰再拜在位官皆再拜班首稍前跪奉元正首祚生日则云庆诞令辰伏惟皇太子殿下福寿千秋贺毕复位典仪曰再拜宫臣皆再拜坐受分东西序立次引东宫三师于殿上三少于殿柱外北向东上立皇太子诣南向褥位典仪曰再拜师少皆再拜班首同前称贺复位执事者酌酒一巵班首奏进乐作饮讫乐止回劝师少毕各复位典仪赞师少再拜皇太子答拜师少出皇太子就坐次引亲王入栏子内一品宗室于栏子外余宗室序班庭下拜致贺进酒如上仪皇太子答拜毕就坐复引随朝三师三公宰执于殿上三品以上职事官于露阶上四品以下于庭下北向每等重行以东为上立皇太子诣褥位典仪曰再拜上下皆再拜毕班首少前致贺复位执事者酌酒一巵班首奉进乐作饮毕乐止如有进献如常仪回劝三师三公余殿上羣官则令执事者以盘行酒饮毕兴仪曰再拜上下皆再拜乃答拜引羣官以次出少詹事跪奏礼毕自是岁贺为定制皇太子与百官相见仪三师三公栏子内北向躬揖班首稍前问候皇太子离位稍前正南立答揖宰执及一品职事官扣栏子北向躬揖答揖如前二品职事官栏子外向南躬揖皇太子起揖三品职事官露阶稍南躬揖皇太子坐揖四品以下职事官庭下躬揖跪问侯皇太子坐受太子太师太傅太保与随朝三师同东宫三少与随朝二品同詹事以下并在庭下面北每品重行以东为上再拜稍前问候又再拜皇太子坐受大定二年所定也七年定制皇太子赴朝许与亲王宰执相见余官宗室并迥避后亦许与枢密使副御史大夫判宗止东宫三师相见九年定制凡皇太子出于都门三里外设褥位三公宰执以下公服重行立皇太子便服三公宰执以下鞠躬班首致辞云青宫万福再拜皇太子答拜退迎送皆同金史卷三十七金史卷三十八钦定四库全书金史卷三十八元中书右丞相总裁托克托等修志第十九礼十一外国使入见仪皇帝卽御座鸣鞭报时毕殿前班小起居毕至侍立位引臣僚左右入丹墀小起居引宰执上殿其余臣僚分班出合门使奏使者入见牓子先引宋使副出笏捧书左入至丹墀北向立合使左下接书捧书者单跪授书拜起立合使左上露阶右入栏内奏封全转读毕引使副左上露阶齐揖入栏内揖使副鞠躬使少前拜跪附奏毕拜起复位立待宣问宋皇帝时并鞠躬受勅旨再揖鞠躬使少前拜跪奏毕起复位齐退却引使副左下至丹墀北向立礼物右入左出尽揖使副傍折通班再引至丹墀北向立礼物右入左圣躬万福再拜揖使副鞠躬使出班谢面天颜复位舞蹈五拜再揖使副鞠躬使出班谢远差接伴兼赐汤药诸物等复位舞蹈五拜各祗候引右出赐衣次引宋人从入通名已下再拜不出班又再拜各祗候亦引右出次引高丽使左入至丹墀北向略立引使左上露阶立定揖横使鞠躬正使少前拜跪附奏毕拜起复位立合使宣问高丽王时并鞠躬受勅旨毕再揖横使鞠躬正使少前拜跪奏毕拜起复位齐退却引左下至丹墀面殿立定礼物右入左出尽揖使傍折通班毕引至丹墀通一十七拜各祗候平立引左阶立次引夏使见如上仪引右阶立次再引宋使副左入至丹墀谢恩舞蹈五拜各祗候平立次引高丽夏使并至丹墀三使并鞠躬有勅赐酒食舞蹈五拜各祗使引右出次引宰执下殿礼毕曲宴仪皇帝卽御座鸣鞭报时毕殿前班小起居到侍立位引臣僚并使客左入傍折通班至丹墀舞蹈五拜不出班奏圣躬万福又再拜出班谢宴舞蹈五拜各上殿祗候分引预宴官上殿其余臣僚右出次引宋使从人入至丹墀再拜不出班奏圣躬万福又再拜有勅赐酒食又再拜引左廊立次引高丽夏从人入分引左右廊立果床入进酒皇帝举酒时上下侍立官并再拜接盏毕候进酒官到位当坐者再拜坐卽行臣使酒传宣立饮毕再拜坐次从人再拜坐至四盏饼茶入致语闻鼔笛时揖臣使并人从立口号絶坐宴并侍立官并再拜坐次从人再拜坐食入五盏歇宴敎坊谢恩毕揖臣使起果床出皇帝起入合臣使下殿归幕次赐花人从随出戴花毕先引人从入左右廊立次引臣使入左右再拜坐九盏将曲终揖从人至位再拜引出闻曲时揖臣使起再拜下殿果床出至丹墀谢宴舞蹈五拜分引臣使起再拜下殿果床出至丹墀谢宴舞蹈五拜分引出朝辞仪皇帝卽御座鸣鞭报时毕殿前班小起居至侍立位引臣僚合班入至丹墀小起居引宰执上报其余臣僚分班出合使奏辞榜子先引夏使左入傍折通班毕至丹墀再拜不出班奏圣躬万福又再拜揖使副鞠躬使出班恋阙致词复位又再拜唱各好去引右出次引高丽使如上仪亦引右出次引宋使副左入傍折通班毕至丹墀依上通六拜各祗候平立合使赐衣马鞠躬闻勅再拜赐衣马毕平身搢笏单跪受别录物过尽出笏拜起谢恩舞蹈五拜有勅赐酒食舞蹈五拜引使副左上露阶齐揖入栏内揖鞠躬大使少前拜跪受书起复位揖使副齐鞠躬受传达毕齐退引左下至丹墀鞠躬喝各好去引右出次引宰执下殿礼毕熙宗时夏使入见改为大起居定制以宋使列于三品班高丽夏列于五品班皇统二年六月定臣使辞见臣僚服色拜数止从常朝起居三国使班品如旧俟殿前班及臣僚小起居引宰执升殿余臣分班毕乃令行人见及朝辞之礼凡入见则宋使先礼毕夏使入礼毕而高丽使入其朝辞则夏使先礼毕而高丽使入礼毕而宋使入夏高丽朝辞之赐则遣使就赐于会同馆惟宋使之赐则庭授旧高丽使至阙皆有私进礼大定五年上以宋夏使皆无此礼而小国独有之不可遂命罢之六年诏外国使初见朝辞则于左掖门出入朝贺赐宴则由应天门东偏门出入大定二十九年三月章宗以在谅闇免宋使朝辞太常寺言若不面授书及传达语言恐后别有违失遂令宋使先辞灵幄然后诣仁政殿朝辞授书时右丞相襄言伏见熙宗圣诞七月七日以景宗忌辰避之更为翌日复周正月十七日受外国贺今圣诞节若依期令外方人使过界恐为雨潦所滞设能到阙或値隂雨亦难行礼乞以正月十一日或三月十五日为圣节定宋人过界之期平章政事张汝霖叅知政事刘玮等言帝王当示信以雨潦路阻辄改之或恐失信且宋帝生日亦五月也是时都在会宁上国遣使赐生日万里渡越江河尚不避霖潦如期而至今久与宋好不可以小阻示以不实彼若过界多作程顿亦不至留滞纵使雨水愆期而入见犹胜更用他日也御史大夫唐古贡中丞李宴刑部尙书兼右谏议大夫完颜居贞等亦皆言不可上初从之旣而竟用襄议令有司移报使明知圣诞之实特改其日以示优待行人之意承安三年正月上谕旨有司曰比闻宋国花宴殿上不设餚馔至其歇时乃备于廊下今花宴上赐食甚为拘束若依彼例可乎且向者人使见辞殿上亦尝有酒礼今已移在馆宴矣有司奏曰曲宴之礼旧矣彼方酒一行食一上必相须成礼而国朝之例酒旣罢而食始进至有食宴日宋使至客省幕次有酒礼而我使至其幕则有食而无洒各因其旧不必相同古者宴礼设食以示慈惠今遽更之恐远人有疑失朝廷宠待臣子之意乃命止如旧正大元年十月夏国遣使修好二年九月夏国和议定以兄事金各用本国年号定拟使者见辞仪注云盖夏人自天会议和臣属于金八十余年无兵革事及贞祐之初小有侵掠以至搆难十年两国俱敝至是始以兄弟之国成和十月遣礼部尚书鄂屯良弼大理卿费摩钦甫侍御史乌克逊𢎞毅为报成使三年十月夏人告哀遣中大夫完颜履信为弔祭使夏人以兵事方殷各停使聘四年遣王立之来聘未复命而夏亡新定夏使仪注夏国使副及参议各一谓之使都管三上节中节各五下节二十四谓之三节人从报至行省差接伴使与书表人迓于境入界则先具驿程腰宿之次始至京兆行省翌日赐宴至河南行省亦然谓之来宴将至京遣内侍一人以油绢复韬三银盒贮汤药二十六品逆于近境尉氏县赐之至恩华馆更衣由宜照门入预差馆伴使副使二员书表四人牵摆官三十人以俟来使三节人从至会同馆谓之聚㕔先以馆伴使名衔付之而使者亦以其衔呈然后使副都管上中节人从以次见馆伴使接伴使初相见之仪亦然次以馆伴所书表见又使馆伴所牵拢官与下节人互相参见毕乃请馆伴接伴人使副各公服齐出幕次对行上㕔栏子外馆伴在北对立先接伴揖次来使副与馆伴互展状揖各传示再揖各就位请收笏坐先汤次酒三盏置果殽茶罢执笏近前齐起栏子外馆伴在南对立先馆伴揖次展接伴辞状相别揖各传示再揖通揖分位是日皇帝遣使抚问天使至馆转衔如馆伴初见之仪馆伴与天使来使副各公服齐行至位对立请来使副升拜褥望阙立次请天使升拜褥稍前立来使副鞠躬天使言有勅乃再拜鞠躬天使口宣辞毕复位来使再拜舞蹈三拜复位立来使与天使各展状相见揖次馆伴使来使令人传示请馆伴天使与来使对行上㕔各赴椅子立通揖请收笏坐汤酒殽茶并如前毕执笏近前齐请起至拜褥依前对立请来使副升褥位进表谢抚问再拜副使平立使跪奉表天使近前搢笏受之出笏复位来使就拜退复对立来使令人传示馆伴依例书送天使土物毕展天使辞状相别揖次馆伴揖各请分位是后毎旦暮传示并牵拢官声喏如仪到馆之明日遣使赐酒果天使初至转衔后望拜传宣皆如抚问之仪使副单跪以酒果过其侧拜舞蹈如仪上㕔汤酒茶毕诣拜褥位跪进谢赐酒果表赠天使土物皆如抚问使礼押酒果军亦有土物之赠乃命合门副使至馆习仪初转衘前后皆如馆伴相见之仪汤茶罢馆伴合副传示使副来日入见例当习仪来使副回传示习仪毕第二盏后当面劝习仪承受人酒一盏先揖饮酒再拜退三盏果茶罢执笏近前齐起栏子外南为上对立以来旧入见故但揖而不展辞状分位乃以入见牓子付合门持去以付礼进司来使副以书送土物于引进使及交进物军员人等合门副及习仪承受人各赠土物第三日入见其日质明都管三节人从皆里带馆伴与来使副各公服齐请赴马台馆伴牵拢官喝排马来使牵拢官喝牵马各上马张盖都管马上奉书在使前至中门外以外为上对立先来使牵拢官两声喏次馆伴牵拢官亦然齐揖各传示再揖请行至左掖门外五百步馆伴典使副乃左右易位而行揖毕去门百步去伞下马出笏对行凡后入称贺曲宴皆同是仪来使人从持物者不得人门牵拢官权收之客省令二人传示馆伴与来使各令人回传示至客省幕前馆伴所书表在上立齐揖乃入幕先馆伴所书表传示次来使书表传示依前栏子外立先揖当面劝酒一盏再揖退引馆伴来使入客省幕内为上对立揖毕请分位立先馆伴揖次展客省起居状揖各传示再揖通揖请赴位立再揖请收笏坐先汤次酒三盏各有果殽第二盏酒毕客省乃传示来使请都管上中节劝酒回传示毕引都管上中节于幕次前堦下排立先揖饮酒再揖引退第三盏酒毕茶罢执笏近前齐起幕次前立通揖毕各归本幕次俟殿上小起居毕宰执升殿余臣分班退合使奏来使见牓子乃先请馆伴入班俟合门招引乃请客省与来使副对立于幕前外为上使者奉书揖毕对行至三门外与引揖合副揖使奉书副出笏后随左上露台殿檐柱外奉书单跪合使接书使副就拜立合使右入栏子内奏封全转读毕引使副入殿栏子内揖使副鞠躬再拜引少前跪奏弟大夏皇帝致问兄大金皇帝圣躬万福再拜兴复位皇帝乃宣问夏皇帝使副鞠躬受旨毕引使少前跪奏弟大夏皇帝圣躬万福拜复位立齐退左下阶至丹墀北向立以礼物右入左出尽揖使副傍折通班再引至丹墀舞蹈五拜不出班代奏圣躬万福毕再拜引使副前双跪皇帝遣入劳问复位谢恩舞蹈五拜再揖使副出班谢面天颜复位舞蹈五拜再揖合副鞠躬引使出班谢远差接伴兼赐汤药诸物复位舞蹈五拜喝各祗候引右出至三门阶下与合副揖别与客省同行至幕次前对揖各归幕次引都管上中节左入丹墀立下节于门外阶下立齐鞠躬通名先再拜不出班奏圣躬万福再拜下节鞠躬声喏初一拜唿万岁次一拜唿万岁临起唿万万岁喝各祗候平立引右出乃赐使者衣拜舞皆如赐酒果之仪毕使者与天使对立次请都管三节人从望阙立天使稍前立都管人从鞠躬天使传勅拜谢如使仪就拜毕谢恩再拜下节鞠躬声喏如入见仪乃再引入赐以酒食合门招客省皆如入见仪至丹墀谢赐衣物再拜舞蹈三拜鞠躬赞有勅赐酒食舞蹈五拜喝各祗俟引右出如前仪归幕乃请出馆伴与使副幕前对立揖各传示再揖请行至元下马所复左右易位而行揖毕各收笏上马至馆又左右易位入门内为上对立先来使牵拢官次馆伴牵拢官各声喏再拜揖毕请分位乃以押伴使赐宴于节押伴至馆转名衔回毕与馆伴来使公服齐诣褥位对立押伴稍前立先请押伴馆伴上褥位望阙拜谢坐再拜舞蹈三拜起先请押伴上副阳上立乃引使副上褥位望阙亦谢坐仪同上乃与馆伴对行上㕔押伴在副阶上与使副展叅状来使副先令人报上闻押伴回传示再揖请押伴先入于卓前椅位立馆伴与使副对揖各就位立通揖请端笏坐汤八乃于拜席上排立都管人从汤盏出揖起押伴等离位立都管人从鞠躬拜下节人声喏如入见仪唿万岁毕喝押伴及使副皆就坐引三都管上中节分左右上㕔南入北为上下节在西廊下立候押伴等初盏毕乐声尽坐至三盏下食毕四盏下酒毕押伴传示来使面劝都管上中节酒一盏来使答上闻以都管上中节于副阶下排立先揖饮传台旨劝再揖退至五盏下酒毕茶入都管人从于拜席上排立待茶罢揖押伴等起离位立都管人从鞠躬喝谢恩拜下节声喝如上仪就位立请押伴等齐下㕔赴拜褥对立先请使副就褥位谢恩再拜舞蹈三拜复位乃请押伴馆伴就褥位谢如上仪复位第四日命押宴官赐宴官就馆宴先赐宴天使转衔如前仪各公服请馆伴天使与来使就褥位对立先请使副就褥位望阙立次请赐宴天使就褥位稍前使副鞠躬天使传宣使副拜谢皆如前仪使副与天使互展状起居揖次馆伴揖使副令人传示馆伴依例请赐宴天使茶酒馆伴暂归幕来使副与天使主宾对行上㕔于西间内各诣椅位揖收笏坐先汤次酒三盏果殽茶罢执笏近前请起赐宴天使暗退请押宴使至褥位立次请馆伴齐就褥位望阙再拜平身搢笏鞠躬三舞蹈跪左膝三叩头出笏就拜兴再拜复位对立请押宴上㕔次请来使副诣褥位谢坐再拜舞蹈三拜请分阶升㕔栏子外内为上对立先馆伴揖次互展押宴起居状相见揖各传示再揖通揖请就位诣椅位立通揖请端笏坐以御宴不敢用踏床汤入都管三节人从于拜席上排立汤盏出押宴离位立揖都管人从鞠躬下节人从声喏唿万岁如入见仪喝各就坐请押宴等坐引都管上中节分左右上㕔北入南为上立下节于西廊下南入北为上立候押宴等初盏毕乐声尽坐至五盏后食六盏七盏杂剧八盏下酒毕押宴传示使副依例请都管上中节当面劝酒使者答上闻复引都管上中节于栏子外阶下排立先揖饮酒再揖退至九盏下酒毕敎坊退乃请赐宴天使于幕次前候茶入乃于拜席排立都管三节人从茶盏出揖起押宴官等离位立揖都管人从鞠躬喝谢恩拜下节声喏唿万岁如入见仪齐鞠躬喝各祗候请押宴等官齐出分阶下㕔与天使对行至拜褥前立请使副就位望阙谢恩再拜舞蹈三拜毕依位立请押宴馆伴齐诣褥位谢恩来使乃进谢御宴表先再拜平身立使跪奉表天使近前搢笏受表出笏复位使就拜退复位立使副上闻依例书送天使土物领毕天使卽以物报之然后展天使辞状再揖次馆伴揖通揖请分位是日来使于宴下监酒等官及敎坊人等皆有所赠第五日称贺比至客省幕次对立皆如入见仪至收笏坐先汤次酒三盏毕客省传示来使辞曰请都管上中节当面劝酒回传示毕引都管上中节于幕次前阶下排立先揖饮酒再揖引退至三盏酒毕茶罢出笏近前齐请出幕次前外为上对立通揖分位各归幕次候合门招引时请客省与使副幕次前外为上对立揖对行至门外阶下与引揖合副揖引使副左入与臣僚合班至丹墀北向立定问臣僚先再拜平身搢笏鞠躬三舞蹈跪左膝三叩头出笏就拜兴再拜平立俟进酒致辞毕再拜宣徽使称有制又再拜宣答毕先再拜舞蹈平立分班俟皇帝举酒时再拜合班又再拜上殿夏使副在御座右第二行北端立次引都管上中节左入至丹墀立下节门外阶下排立齐鞠躬通名毕先再拜鞠躬不出班奏圣躬万福喝拜又再拜下节声喏唿万岁如前仪喝各祗候毕平立再鞠躬喝赐酒食声喏再拜唿万岁如前仪引左廊立待床入进酒皇帝饮酒持上下侍立皆再拜俟进酒官至位合坐官再拜皆坐卽行臣使酒普传宣立饮再拜复坐次人从鞠躬声喏再拜唿万岁之仪如前皆坐至第三盏传宣立饮毕再拜复坐次人从如前毕坐俟致语闻鼓笛时揖臣使皆立俟口号絶臣使再拜坐次人从如前仪复坐次至五盏将曲终人从立再拜如前仪毕先引出臣使起再拜退至丹墀合班谢宴再拜舞蹈三拜喝各祗候引出至三门阶下与合门副使揖别与客省同行至幕次前对立先揖各传示再揖请分位就幕次少顷请馆伴与使副出幕次外为上对立先揖各传示再揖引行至元下马处请左右易位对立揖收笏上马至馆声喏相揖分位与初入见还礼同第六日赐分食幷赐酒果礼天使至馆与第二日赐酒果礼同是日支押分食酒果军士物幷在馆随局分官员承应人例物凡里外门将军监厨直长馆都监监酒食官承应班祗候衆厨子馆子廵护军馆伴所牵拢官皆溥及之第七日曲宴礼如前仪第八日奉辞之仪至小起居毕合使先奏来使辞牓子引使者左入傍折通班至丹墀再拜不出班奏圣躬万福又再拜揖使副鞠躬出班恋阙致词复位再拜喝各好去引右出次引宰执下殿礼毕第九日聚㕔送至恩华馆更衣而行凡使将至界报至则差接伴使至则差馆伴使去则差送伴使皆有副皆差书表以从凡行省来宴回宴之押宴官皆从行省定差就借以文武高爵长官之职以为转衔之光来回之赐宴天使皆以合门祗候往诏书口宣皆禀命于都省以翰林院定撰焉夏使至或许贸易于市二日使至所差者馆伴使副各一监察奉职省令史各一书表四总领提控官酒食官监厨称肉官各一牵拢官三十尚食局直长知书都管接手汤药直长长行各一厨子五奉饮直长一长行二奉珍二仪鸾直长一长行十把内外门官二馆外巡防军三十把馆甲军六十二杂役军六十过位不通汉语军十凡杂役皆衣皂过食司吏八十街市厨子四十方脉杂科医各一医兽一鞍马二十四疋后止备八疋押马官一员又差説仪承受礼直官一员凡在馆铺陈缴络器皿什物户部差官与东上直合同㸃检所经桥道皆先期命工部修治之凡赐衣使副各三对人从衣各二对使副币帛百四十段旧又赐貂裘二无则使者代以银三锭副代以帛六十疋后削之惟生饩则代以绫罗三十九疋帛六十二疋布四疋金带三金镀银束带三金涂银閙装鞍辔三金涂银浑褁书匣间金涂银装钉黑油诏匣及包书诏匣复各一朝辞赐人从银二百三十五两绢二百三十五疋赐宋高丽使之物其数则无所考金史卷三十八金史卷三十九钦定四库全书金史卷三十九元中书右丞相总裁托克托等修志第二十乐上传曰王者功成作乐治定制礼岂二帝三王之弥文哉盖有天下者将一轨度正民俗合人神和上下舍礼乐何以焉金初得宋始有金石之乐然而未尽其美也及乎大定明昌之际日修月葺粲然大备其𨽻太常者卽郊庙祀享大宴大朝㑹宫县二舞是也𨽻敎坊者则有铙歌皷吹天子行幸卤簿导引之乐也有散乐有渤海乐有本国旧音世宗尝写其意度爲雅曲史录其一其俚者弗载云雅乐凡大祀中祀天子受册宝御楼肆赦受外国使贺则用之初大宗取汴得宋之仪章钟磬乐簴挈之以归皇统元年熙宗如尊号始就用宋乐有司以钟磬刻晟字者犯太宗讳皆以黄纸封之大定十四年太常始议歴代之乐各自为名今郊庙社稷所用宋乐器犯庙讳宜皆刮去更为制名于是命礼部学士院太常寺撰名乃取大乐与天地同和之义名之曰大和文武二舞皇统年间定文舞曰仁丰道洽之舞武舞曰功成治定之舞贞元仪又改文舞曰保大定功之舞武舞曰万国来同之舞大定十一年又有四海会同之舞于是一代之制始备明昌五年诏用唐宋故事置所讲议礼乐有司谓雅乐自周汉以来止存大法魏晋而后更造律度讫无定论至后周保定中得古玉斗于地中以造尺律其后牛𢎞以为不可止用苏绰鐡尺至隋亦用之唐兴因隋乐不改及黄巢之乱乐县散失太常博士殷盈孙以周法铸镈钟编钟处士萧承训等校石磬合而奏之至周显德以黍定律议者谓比唐乐高五律宋初亦用王朴所制乐时和岘以周显德律音近哀思乃依西京铜望臬石尺重造十二管取声下王朴一律景祐初李照取黍累尺成律以其声犹高更用太府布帛尺遂下太常乐三律皇祐中阮逸胡瑗改造上下一律或谓其声弇郁不和依旧用王朴乐元丰间杨杰参用李照钟磬加四淸声下王朴乐二律以为新乐元祐间范鎭又造新律下李照乐一律而未用至崇宁间魏汉津以范鎭知旧乐之高无法以下之乃以时君指节为尺其所造钟磬卽今所用乐是也然以王朴所制声高屡命改作李照以太府尺制律人习旧听疑于太重其后范鎭等论乐复用李照所用太府尺卽周隋所用鐡尺牛𢎞等以为近古合宜者也今取见有乐以唐初开元钱校其分寸亦同则汉津所用指尺殆与周隋唐所用之尺同矣汉津用李照范鎭之説而耻同之故用时君指节为尺使衆人不敢轻议其尺虽为诡説其制乃与古同而清浊高下皆适中非由于法数之外私意妄为者也盖今之钟磬虽崇宁之所制亦周隋唐之乐也閲今所用乐律声调和平无太高太下之失可以久用唯辰钟辰磬自昔数缺宜补铸辰钟十五辰磬二十一通旧名为二十四簴上曰尝观宋人论乐以为律主于人声不当泥于其器要之在声和而已于是命礼部符下南京取宋旧工更铸辰钟十有二又以旧钟姑洗夷则皆高五律无射高二律别铸以补之乃恊又琢辰磬各十有二以其半少劣择其谐者而用之初正隆间海陵营太庙于汴贞祐南迁宣宗修之以祔诸帝神主其地故宋景灵宫之趾也掘其下得编钟十三编磬八皆刻大晟字时朝廷多故礼器散亡竟亦不能备也大定十一年太常议按唐㑹要旧制南北郊宫县用二十架周汉魏晋宋齐六朝及唐开元宋开宝礼其数皆同宋会要用三十六架五礼新仪用四十八架其数多似乎太侈今拟太常因革礼天子宫县之乐三十六簴宗庙与殿庭同郊丘则二十簴宜用宫县二十架登歌编钟编磬各一簴又按周礼太司乐凡乐圜钟为宫黄钟为角太簇为徴姑洗为羽雷皷雷鼗孤竹之管云和之瑟云门之舞冬至日至地上之圜丘奏之若乐六变则天神皆降可得而礼矣六变谓六成也唐宋因之盖圜钟夹钟也用为宫者以上应房心有天帝明堂之象也宫声三奏角徴羽各一奏合阳之竒数欲神听之也凡乐起于阳至少隂而止圜钟自卯至申其数有六故大变而乐止则天神皆降可得而礼也乐曲之名唐以和宋以安本朝定乐曲以宁为名今止有太庙祫享乐曲而郊祀乐曲未备皇綂九年拜天用干宁之曲今圜丘降神固可就用今太庙祫享皇帝升降行止奏昌宁之曲迎俎奏丰宁之曲酌献舞出入奏肃宁之曲饮福奏福宁之曲宋开宝礼亦可就用余有郊祀曲名皇帝入中壝奠玉币迎俎酌献舞出入乐曲宜皆以宁字制名遂命学士院撰焉皇帝入中壝奏昌宁之曲降神送神奏干宁之曲昊天上帝奏洪宁之曲皇地祗奏坤宁之曲配位奏永宁之曲饮福奏福宁之曲升降望燎出入大小次并与入中壝同余载仪注及乐章又命太常议文武二舞所当先后太常议按唐宋郊庙之礼并先文后武本朝自行禘祫之礼亦然惟唐韦万石建议谓先儒相传以揖让得天下则先奏文以征伐得天下则先奏武当时虽从寻复改之其以开元礼先文后武为定方丘如圜丘之仪社稷则用登歌宗庙皇帝入门宫县以无射宫升殿登歌以夹钟皆奏昌宁之曲迎神送神奏来宁之曲九成天德二年晨祼毕还小次方奏迎神曲大定十一年朝享奏依开元开宝礼至版位卽奏黄钟宫三大吕角二太簇徴二应钟羽二曲词皆同进爼奏丰宁之曲酌献宫县奏无射大元之曲诸室之曲德帝曰大熙安帝曰大安献帝曰大昭昭祖曰大成景祖曰大昌世祖曰大武肃宗曰大明穆宗曰大章康宗曰大康太祖曰大定太宗曰大惠熙宗曰大同睿宗曰大和昭德皇后庙曰仪坤世宗曰大钧显宗曰大宁章宗曰大隆宣宗曰大庆皇帝还版位及亚终献皆奏无射宫肃宁之曲饮福登歌奏夹钟宫福宁之曲彻豆奏丰宁之曲皆用无射宫大定十二年制祫禘时享有司摄事初献盥洗奏无射宫肃宁之曲升阶登歌奏夹钟宫嘉宁之曲余并与亲享同其别庙圣德皇后宣孝太子所用并载仪注乐章旧制太庙皇考庙乐工各三十九人大定二十九年升祔显宗有司以为宋之太庙别庙堂上乐各四十八人今之乐工少十八人拟令皇考庙旧乐工皆充两庙堂上乐以应前代九十六人之数尚书省议古乐工无定数遂奏太庙别庙通以百人为定明昌六年剙设宫县乐工一百五十六人承安三年勑祭庙用敎坊奏古乐非礼也其自今召百姓材美者给以食直敎閲以待用泰和元年命宫县乐工月给钱粟二贯石遇正乐工阙验色收补四年尙书省奏宫县乐工总用二百五十六人而旧所设止百人时或用之卽以贴部敎坊阅习自明昌间以渤海敎坊兼习而又创设九十二人且宫县之乐须行大礼乃始用之若其数复阙但前期遣汉人敎坊及大兴府乐人习之亦可备用遂诏罢创设者宣宗南迁祔诸帝主于汴京太庙礼官言祔享礼毕车驾还宫至承天门外百官奉迎宫县奏采茨以乐簴未备遂止用敎坊乐哀宗迁蔡天兴二年七月丁巳太祖太宗及后妃御容至自汴京奉安于干元寺左宣徽使温都七十五奏当用乐上曰乐须太常柰何七十五曰市有优乐可假用之权左右司员外郎王鹗奏曰世俗之乐岂可施于帝王之前遂止乐舞名数太庙登歌钟一簴磬一簴歌工四籥二埙二箎二笛二巢笙二和笙二箫二七星匏一九耀匏一闰余匏一搏拊二柷一敔一麾一一弦琴三弦琴五弦琴七弦琴九弦琴各二瑟四别庙登歌并同亲祠则用金钟玉磬摄祭则用编钟编磬宫县乐三十六簴编钟十二簴编磬十二簴大钟搏钟特磬各四簴建皷应皷鞞皷各四路皷二路鼗二晋皷一巢笙竽笙各十箫十籥十箎十笛十埙八一絃琴三三絃五絃七絃九絃琴各六瑟十二柷一敔一麾一文舞所执籥翟各六十四武舞所执朱干玉戚各六十四引舞所执旌二纛二牙杖二单鼗二单铎二䨇铎二金铙二金錞二金钲二相皷二雅皷二有司摄祭宫县二十簴编钟四编磬四辰钟十二建皷四路皷四路鼗二晋皷一巢笙竽笙箫埙箎笛各一一絃琴三三絃五絃七絃九絃琴各六瑟八柷敔各一麾一登歌及二舞引舞所执与亲祠同皇帝受册宝前期大乐令与恊律郎设乐县于殿廷又设举麾位二一于殿西阶一于乐县西北又设登歌乐架于殿上至日侍中奏外办宫县乐作皇帝乃出卽坐乐止奉宝入门乐作置褥位上乐止初引时宫县乐作至位立定乐止宝初行乐作至御前置讫乐止皇帝受宝讫乐作侍中奏称贺乐作皇帝升殿登歌乐作复位乐止侍中奏礼毕宫县乐作皇帝还幕次乐止御楼宣赦前期大乐署设宫县于楼下又设皷一于宫县之左至日金鸡初立大乐署击皷立讫皷止侍中奏外办大乐令撞黄钟之钟右五钟皆应昌宁之乐作皇帝乃出宣读讫百官舞蹈礼毕大乐令撞蕤賔之钟左五钟皆应昌宁之乐作皇帝降座乐止凡皇帝出入升降及分班合班皆乐作坐立定乃止其册命中宫皇太子太孙受外国使贺宴外国使皆用宫县散乐元日圣诞称贺曲宴外国使则敎坊奏之其乐器名曲不传皇统二年宰臣奏自古并无伶人赴朝叅之例所有敎坊人员只宜听候宣唤不合同百寮赴起居从之章宗明昌二年十一月甲寅禁伶人不得以歴代帝王为戏及称万岁者以不应为事重法科泰和初有司又奏太常工人数少卽以渤海汉人敎坊及大兴府乐人兼习以备用皷吹乐马上乐也天子皷吹横吹各有前后部部又各分二节金初用辽故物其后杂用宋仪海陵迁燕及大定十一年卤簿皆分皷吹为四节其他行幸惟用两部而已前部第一皷吹令二人金钲十二㧏皷十二长鸣百二十大皷百二十歌二十四铙皷一十二箫二十四拱辰管二十四大横吹一百二十笳二十四前部第二节皷二笛二十四箫二十四筚篥二十四笳二十四桃皮筚篥二十四㧏皷十二金钲十二小皷百二十中鸣百二十羽葆皷十二歌二十四拱辰管二十四箫二十四后部第一皷吹丞二人㧏皷三金钲三羽葆皷十二歌二十四拱辰管二十四箫二十四笳二十四节皷二铙皷十二歌十六箫二十四笳二十四小横吹百二十后部第二笛二十四箫二十四筚篥二十四笳二十四桃皮筚篥二十四本朝乐曲世宗大定九年十一月庚申皇太子生日上宴于东宫命奏新声谓大臣曰朕制此曲名君臣乐今天下无事与卿等共之不亦乐乎辞律不传十三年四月乙亥上御睿思殿命歌者歌女直词顾谓皇太子曰朕思先朝所行之事未尝暂忘故时听此词亦欲令汝辈知女直醇质之风至于文字语言或不通晓是忘本也二十五年四月幸上京宴宗室于皇武殿饮酒乐上谕之曰令日甚欲成醉此乐不易得也昔汉高祖过故鄕与父老欢饮击筑而歌令诸儿和之彼起布衣尚且如是况我祖宗世有此土令天下一綂朕廵幸至此何不乐饮于时宗室妇女起舞进酒毕羣臣故老起舞上曰吾来故鄕数月矣令回期已近未尝有一人歌本曲者汝曹来前吾为汝歌乃命宗室子叙坐殿下者皆上殿面听上歌曲道祖宗创业艰难及所以继述之意上旣自歌至慨想祖宗音容如覩之语悲感不复能成声歌毕泣下数行右丞相元忠曁羣臣宗戚捧觞上寿皆称万岁于是诸老人更歌本曲如私家相会畅然欢洽上复续调歌曲留坐一更极欢而罢其辞曰猗欤我祖圣矣武元诞膺明命功光于天拯溺救焚深根固蔕克开我后传福万世无何海陵淫昏多罪反易天道荼毒海内自昔肇基至于继体积累之业沦胥且坠望戴所归不谋同意宗庙至重人心难拒勉副乐推肆予嗣绪二十四年兢业万几亿兆庶姓懐保安绥国家闲暇廓然无事乃眷上都兴帝之第属兹来游恻然予思风物减耗殆非昔时于乡于里皆非初始虽非初始朕自乐此虽非昔时朕无异视瞻恋慨想祖宗旧宇属属音容宛然如睹童嬉孺慕歴歴其处壮岁经行恍然如故旧年从游依稀如昨欢诚契濶日暮之若于嗟濶别兮云胡不乐郊祀乐歌皇帝入中壝宫县黄钟宫昌宁之曲衮服穆穆临于中壝瞻言圜坛皇皇后帝禋祀肇称馨香维德爰曁百神于昭受职降神宫县干宁之曲仁丰道洽之舞圜钟为宫黄钟为角太簇为征姑洗为羽圜钟三奏黄钟太簇姑洗皆一奏词并同我金之兴皇天钖羡惟神之休爰兹郊见有玉其礼有牲其荐将受厥明来宁来燕皇帝盥洗宫县黄钟宫昌宁之曲因天事天惇宗将礼爰饬攸司奉时罍洗挹彼注兹逎升坛陛先事而䖍神劳岂弟皇帝升坛登歌大吕宫昌宁之曲相在国南崇崇其趾烝哉皇王维时涖止至诚通神相在国南崇崇其趾烝哉皇王维时涖止昊天上帝奠玉币登歌大吕宫洪宁之曲穆穆君王有严有翼珮环锵然圜坛是陟嘉德升闻馨非黍稷高明降监百神受职皇地祗坤宁之曲肃敬明祗躬行奠䞇其䞇维何黄琮制币从祀羣灵咸秩厥位维皇能飨允集熙事配位太祖皇帝永宁之曲肇举明禋皇天后土皇祖武爰爰作神主功昭耆定歌以大吕绥我思成有秩斯祜司徒迎爼宫县黄钟宫丰宁之曲穆穆皇皇天子躬祀羣臣相之罔不敬止爼豆毕陈物其嘉矣馨香始升明神燕喜昊天上帝酌献登歌大吕宫嘉宁之曲郊禋展敬昭事上灵太尊在席有配斯馨酌言献之灵其醉止福禄来宜以答明祀皇地祗泰宁之曲衮服穆穆临被泰折于昭神宫埋币瘗血爰称匏爵斟言荐洁方舆常安扶我帝业配位太祖皇帝燕宁之曲烝哉高后肇廸丕基功与天合配天以推荐时清㫖孔肃其仪来宁来燕福禄绥之文舞退武舞进宫县黄钟宫咸宁之曲奉祀郊丘云门变舞进秉朱干停挥翟羽于昭睿文复肖圣武无疆维烈天子受祜亚终献宫县黄钟宫咸宁之曲功成治定之舞扫地南郊天神以竢于皇君在克禋克祀交于神明𤣥酒陶器诚心靖纯非贵食味皇帝饮福登歌大吕宫福宁之曲所以承天无过乎质天其祐之惟精惟一泰尊爰挹馨香荐德惠我无疆子孙千亿彻豆登歌大吕宫丰宁之曲大礼爰陈为豆孔硕肃肃其容于显百辟皇灵降监馨闻在德明禋斯成孚休罔极送神宫县圜钟宫干宁之曲赫赫上帝临监禋祀居然来歆昭答祖配圜坛四成神安其位升歌赞送天人悦喜方丘乐歌迎神鎭宁之曲林钟宫再奏太簇角再奏姑洗征再奏南吕羽再奏词同至哉坤仪万彚资生称物平施流谦变盈礼修泰折祭极精诚皇皇灵睠永奠寰瀛初献盥洗太簇宫肃宁之曲礼有五经无先祭礼卽时伸䖍惟时盥洗品物吉蠲威献升坛应之纯嘏来歆恺悌初献升坛应钟宫肃宁之曲无疆之德至哉坤元沉潜刚克资生实蕃方丘之仪惟敬无文神其来思时歆荐殷初献奠玉币太簇宫亿宁之曲礼行方泽文物备举惟皇地祗昭假来下奠瘗玉帛纯诚内着神保是享陟降斯祜司徒捧爼太簇宫丰宁之曲四阶秩仪坛于方泽昭事皇祗卽隂以墌洁肆于祊孔嘉且硕神其福之如几如式正位酌献太簇宫溥宁之曲荡荡坤德物无不载柔顺利贞含洪光大笾豆旣陈金石斯在四海永宁福禄攸介配位酌献太簇宫保宁之曲词阙亚终献升坛太簇宫宁之曲卓彼嘉坛奠玉方泽百辟祗肃八音纯绎祀事孔明柔祗感格彻豆应钟宫丰宁之曲修理方丘吉蠲是宜笾豆静嘉登于有司芬芬馨香来享来仪郊仪将终声歌彻之送神林钟宫鎭宁之曲因地方丘济济多仪乐成八变灵祗格思荐余彻豆神贶昭垂亿万斯年永祐丕基诣望燎位太簇宫肃宁之曲词同升坛金史卷三十九金史卷四十钦定四库全书金史卷四十元中书右丞相总裁托克托等修志第二十一乐下禘祫亲飨皇帝入门宫县无射宫昌宁之曲惟时升平礼仪肇兴鸣銮至止穆穆造庭百辟卿士恪谨迎承恭𨽻祖考神宇攸宁皇帝升殿登歌夹钟宫昌宁之曲笙镛旣陈罍樽在户升降有容惟规惟矩恭敬明神上仪交举永言保之承天之祐皇帝盥洗宫县无射宫昌宁之曲惟水之功洁净精㣲洗爵奠斚于德有辉皇皇穆穆宗庙之威宜感格福祉交归皇帝降阶宫县无射宫昌宁之曲于皇神宫象天清明有来肃肃相维公卿礼仪卒度君子攸宁孔时孔惠绥我思成迎神宫县来宁之曲黄钟宫三奏大吕角二奏太簇征二奏应钟羽二奏词同八音克谐百礼具举明徳维清至诚永慕神之格思云軿风驭来止来临千祀燕处司徒引爼宫县无射宫丰宁之曲维牲维牺齐明致祠我将我享吉蠲奉之慱硕肥腯神嗜为宜千秋歆此永绥黔黎始祖酌献宫县无射宫大元之曲惟酒旣清惟殽旣馨苾芬孝祀在庙之庭羞于皇祖来燕来宁象功昭德先祖是听德皇帝大熙之曲万方欣戴鸿业创基瑶源垂裕绵瓞重熙式崇毖祀爰考成规笾豆有楚益臻皇仪安皇帝大安之曲爰图造邦载德其昌皇仪允穆诞集嘉祥明诚昭格积厚流光祗严清庙钟石琅琅献祖大昭之曲惟圣兴邦经始之初鸠民化俗还定攸居迪德纯俭志规远图时哉显祀精诚有孚昭祖大成之曲天启璇源贻庆定基率义为勇施德为威耀武拓境功烈巍巍永昌皇祚均福黔黎景祖大昌之曲丕显鸿烈基绪隆昌圣期诞集邦宇斯张尊严庙祐昭格休祥煌煌缛典亿载弥光世祖大武之曲桓桓伐功天监其明惟威震叠惟德绥宁神䇿无遗鸿图以兴曾孙孝祀遹昭厥成肃宗大明之曲于皇神人武烈文谟左右世祖怀柔扫除威震遐迩化渐虫鱼垂光绵永成帝之孚穆宗大章之曲烝哉文祖钦圣𢎞渊慈爱忠信典策昭然歆此明祀繁祉绵绵时纯熙矣流庆万年康宗大康之曲惟明惟听晔晔神功仪刑世业昭格上穹持盈孝孙荐芳斯丰钖我祉福皇化益隆太祖大定之曲功超殷周德配唐虞天人恊应平统寰区开祥垂裕肇基永图明明天子敬承典谟太宗大惠之曲巍巍德鸿无为端扆祚承神功究驯俗媺清宫缉煕孝毖时祀钦奠着诚犠樽嘉旨熙宗大同之曲昭显令德神基丕承对越在天享用跻升于穆清庙来燕来宁神其醉止惟钦克诚睿宗大和之曲皇祖开基周武殷汤猗欤圣考嗣德弥光启祐洪绪长𤼵其祥严恭庙享万世烝尝世宗大钧之曲神之来思甫登于堂祼圭有瓒秬鬯芬芳巍巍先功启祐无疆万年肆祀孝心不忘显宗大宁之曲于皇神宫有严惟清吉蠲孝祀惟神之宁对越在天绥我思诚敷祐亿年邦家之庆章宗大隆之曲两纪践祚万方宁康文经天地武服遐荒礼备制定德隆业昌居歆典祀亿载无疆宣宗大庆之曲猗欤圣皇三代之英功光先后德被羣生牲粢惟馨鼔钟其铿神兮来思歆于克诚文舞退武舞进宫县无射宫肃宁之曲明明先圣神武维扬开基垂统万世无疆干戚象功威仪有光神保是飨昭哉降康亚终献无射宫肃宁之曲涓辰之休昭祀惟恭威仪陟降惟礼是从笾豆静嘉于论鼓钟惟皇受祉监斯德容皇帝饮福登歌夹钟宫福宁之曲犠牲充洁粢盛馨香来格来享精神用彰饮此纯禧简简穰穰文明天子万夀无疆彻豆登歌夹钟宫丰宁之曲孝祀肃睦明德以荐乐奏九成礼终三献百辟卿士进彻以时小大稽首神保聿归送神宫县黄钟宫来宁之曲洁兹牛羊清兹酒醴三献攸终神旣燕喜神之去兮载钖繁祉万夀无疆永保禋祀郊祀前朝享太庙乐歌皇帝入门宫县无射宫昌宁之曲郊将升禋庙当告䖍钖銮戾止孝寔奉先祀事斯举有序无愆祗见祖考神意懽然皇帝升殿登歌夹钟宫昌宁之曲皇皇天子升自阼阶奠见祖祢肃然有懐百礼已洽八音克谐旣昌且宁万福沓来迎神宫县来宁之曲黄钟三奏大吕角二奏太簇征二奏应钟羽二奏词同以实应天报本反始洁粢丰盛礼先肆祀风马云车神之弔矣来止来宜而燕翼子皇帝盥洗宫县无射宫昌宁之曲有水于罍有巾于篚帨手拭爵圭衮有炜𤣥酒大羮德馨维菲万年昌宁皇皇负扆皇帝升阶宫县无射宫昌宁之曲巍巍京师有严神宫圣主戾止多士云从来享来献肃肃其容将昭大报庸示推崇司徒捧爼宫县无射宫丰宁之曲陈其犠牲惟纯与精苾芬孝思于昭克诚不疾瘯蠡或剥或烹洋洋在上以交神明始祖酌献宫县大元之曲猗欤初基兆我王迹其命维新诒谋丕赫緜緜爪瓞国步日辟堂构之成焜煌今昔献祖大昭之曲以圣继兴成王之孚民从其化咸奠攸居清庙观德猗欤伟欤金石备乐以奉神娱昭祖大成之曲东夷不庭皇祖震怒神武削平诒厥圣绪犹室有基垣墉乃树亿万斯年天保孔固景祖大昌之曲于皇艺祖其智如神修法施令百度惟新疆宇日广海隅咸賔功高德厚耀耀震震世祖大武之曲于皇先王昭假于天长驾远驭麾斥无前王业犹生孙谋有传圆坛展礼敢先告䖍肃宗大明之曲猗欤前人简惠昭融相我世祖成兹伐功敷佑来叶帝图其隆将修熙事先欵神宫穆宗大章之曲仁慈忠信惟祖之休功光岐下迹掩商邱言瞻清庙懐想前修神其来格歆兹庶羞康宗大康之曲猗欤前王惠我无疆仪刑典法日靖四方永言孝思于乎不忘昭告大祀祗率旧章太祖大定之曲天生聪明俾乂蒸人惟此二国为我敺民挞彼威武万邦咸賔明昭大报推而配神太祖大惠之曲维清缉熙于明明德我其收之骏奔万国南郊肇修大典增饰清庙吉蠲纯禧申钖睿宗大和之曲维时祖功肇开神基昭哉圣考其德增辉上动天监明命攸归谋诒翼子无疆之辞文舞退武舞进宫县肃宁之曲先皇开基比迹殷汤功加天下武德弥光容舞象成干戈戚扬于昭报本懐哉不忘亚终献宫县肃宁之曲于皇宗祊朝献维时芬芬酒醴棣棣威仪诚则有余神之格思神孙千亿神其相之皇帝饮福登歌夹钟福宁之曲皇皇穆穆丕承丕基躬亲于禋载肃载祗对越在天神歆其诚于以饮酒如川之增彻豆登歌夹钟宫丰宁之曲物维其时旣丰且㫖苾苾德馨或将或肆神之居歆洽于百礼于万斯年穰穰介祉送神宫县黄钟宫来宁之曲济济多仪雅奏皇皇献终反爵荐余彻豆神监昭回有秩斯祐无疆之福申钖厥后昭德皇后别庙郊祀前荐享登歌乐曲初献盥洗夷则宫肃宁之曲神无常享时歆精诚惟诚惟洁感通神明先事盥涤注兹清泠巾篚旣奠尊彞荐馨初献升降殿仲吕宫嘉宁之曲有来肃肃登降以敬粲粲祇服锵锵佩声金石节奏旣恊且平其仪不忒乃终有庆司徒奉爼奏夷则宫丰宁之曲馨我黍稷洁我牲牷降升有节荐是吉蠲工祝致告威仪肃然神之弔矣元吉其旋酌献奏夷则宫仪坤之曲俔天之妹坤德利贞圜丘有事先荐以诚我酒旣㫖我殽旣盈神其居飨福禄来成彻豆奏仲吕宫丰宁之曲明昭祀事旧典无违乐旣云阕神其聿归礼之克成神保斯飨于万斯年迓续丕贶祫禘有司摄事初献盥洗宫县无射宫肃宁之曲祀事之大齐栗为先絜精以献沃盥于前旣灌以升乃荐豆笾神其感格歆于吉蠲升自西阶登歌奏夹钟宫嘉宁之曲国有太宫合食以礼跻阶肃肃降陛济济锵然纯音节乃容止神之格思永绥福履时享摄事登歌乐章初献盥洗无射宫肃宁之曲酌彼行潦维挹其清洁齐以祀祀事昭明显允辟公沃盥乃升神之至止歆于克诚初献升殿夹钟宫嘉宁之曲济济在庭祗荐有序雍容令仪旋规折矩爰徂于基鸣佩接武敬恭神明来宁来处昭德皇后时享登歌乐章初献盥洗无射宫肃宁之曲昭祀有章礼备乐举爰洁其盥亦丰其爼俯仰升降中规中矩神其来格百福是与初献升殿夹钟宫嘉宁之曲假哉神宫神宫有恤惟时吉蠲登升翼翼歌钟锵煌笙磬翕绎于昭肃恭灵釐来格司徒奉爼无射宫丰宁之曲宫庭枚枚钟磬喤喤旣仪圭鬯旣奠膋芗齐庄奉馈笾豆大房灵之右飨流庆无疆酌献无射宫仪坤之曲于皇坤德作合干仪涂山懿范京室芳徽容声如在典祀惟时神其克享荐祉来宜亚终献无射宫仪坤之曲嘉羞实爼高张在庭申献合礼坤德仪刑神其是听用鬯清明清明旣鬯来享来宁彻豆夹钟宫丰宁之曲礼成于终神心禗禗膋萧发馨乐阕献已徒驭孔多灵舆载轙青𤣥悠悠归且亿矣宣孝太子别庙登歌乐章初献升殿夹钟宫承安之曲有腯斯牲有馨斯齐美哉洋洋升降以礼礼容旣庄乐亦谐止神之格思式歆明祀酌献无射宫和宁之曲于惟光灵孝德昭宣高丽有奕来宁来燕于荐惟祫旣时旣蠲从我烈祖载享亿年亚终献和宁之曲金石和奏豆笾惟丰祠宫奉事齐敬精衷笙吟伊浦鹤驻缑峯是保是飨灵德无穷彻豆夹钟宫和安之曲寝成奕奕今兹其时明称肇祀将礼之仪侯安以怿羞嘉且时乐阕献已神其飨思大定三年十月追上睿宗册宝应钟宫显宁之曲天开休运积仁而昌命兹昭考敢忘显扬上仪肇举涓日之良来格来享惠我无疆大定十九年升祔熙宗册宝乐曲恢大帝业敉宁多方懿德茂烈金书发扬肇举上仪涓择吉日鸿名赫赫与天无极上册宝宫县静宁之曲日卜其吉承祀孔肃广号追崇孝心克笃于乎悠哉来思睟穆宝册旣承委于宗祝皇帝降殿宫县鸿宁之曲继世隆昌临朝静黙追谥鸿名发辉潜德玉质金章煌煌简册涓辰展仪永传无极殿庭乐歌大定七年正月上册宝皇帝将升御座宫县奏太簇宫泰宁之曲德隆帝位承天而兴侯邦来庭民居安宁归美以报传之无极鸿名徽称寿时万亿册宝入门奏天保报上之曲四方旣平功归圣明定功巍巍丕享鸿名股肱良哉榆扬元首储精优游南山等寿奉册宝官将复班位奏归美扬功之曲圣德高明万邦咸休锱铢唐虞粃糠啇周维时羣臣对敡稽首天子明明令闻不朽册宝初行奏和宁之曲四方攸同昭哉成功时和年丰诸福来崇英声昭腾和气充塞于乎皇王维寿时亿皇太子升殿贺奏同心戴圣之曲穆清皇风遐方来同于昭于天物和岁丰丕受鸿名对扬伟绩纯釐穰穰敷钖罔极上寿皇帝将升御座宫县和宁之曲举酒万寿无疆之曲四海太平吾皇之功羣臣对扬诞受鸿名霞觞琼腴君王乐岂皇天垂休万寿无极皇太子升阶降阶及与宫官升殿并奏和宁之曲进第一爵登歌奏王道明昌之曲对天鸿休于以铺张巍巍煌煌超冠百王皇图皇纲时维明昌祉福无疆于民敷扬行羣官酒宫县和宁之曲文舞入设羣官食奏功成治定之舞三成止圣德高明如天强明多方治平功大有成流于声音形于蹈舞颁觞羣臣以昭礼遇进第二爵登歌奏天子万年之曲惟明后驭寰瀛跻升平飞英声功三皇德五帝游巖廊亿万岁行羣官酒宫县和宁之曲武舞入设羣官食奏四海会同之舞三成止地平天成时和岁丰迓衡弗迷率惟敉功受天之祜四方来荷于万斯年不遐有佐进第三爵登歌嘉禾之曲景命赫斯归吾皇仁风洋洋被远荒琛贽旅庭趋明光气和薰蒸为嘉祥殊本合穗眞异常庾如坻京岁且穰猗欤鸿休超前王播为声诗传无疆大定十一年十一月行册礼皇帝升御座宫县泰宁之曲皇皇穆穆衮服王趾如日之升如山仰止九賔在列媚兹天子愿言无疆介以繁祉册宝入门奏天保报上之曲穆穆元圣天廸子保相维臣工以奏丕号扬于路朝玉牒神宝于万斯年吾君寿考奉册宝官将复班位奏归美扬功之曲玉册玉宝尊圣天子丕扬鸿名昭受帝祉闳休对天其隆孰比臣下同心翼戴归美皇太子升殿贺奏同心戴圣之曲大矣我后徽册膺受欢趋彤庭拜手稽首休明御辰无疆万寿灵贶沓来天地长久举酒奏万寿无疆之曲圣德懋昭民归天祐煌煌金书典册光受备乐在庭八音谐奏羣公奉觞天子万寿进第一爵登歌王道昌明之曲明明我皇道光化溥百度惟新礼修乐举藻餙太平烂然可覩超跻三王晖映千古设羣官食奏和宁之曲功成治定之舞穆穆我君威折羣丑辉光日新仁洽九有容典威蕤超前絶后端拱深严宝册膺受第二爵登歌奏天子万年之曲典礼修惟明后扬鸿名灿琼玖罗华绅为万寿歌南山坚且久行羣官酒奏和宁之曲四海会同之舞道隆政平天开有德万国和宁来王来极昭受鸿名俯徇列辟钖饮行觞欢心各得第三爵登歌奏嘉禾之曲衆瑞毕至昭升平爰生嘉禾迺合穗膴膴大田无南东稼茂如云成丰岁旣刈旣获百室盈击壤歌沸野老声陶唐之民兹其比帝力何有若自遂大定十八年十二月上受命宝皇帝将升御座宫县奏泰宁之曲并大吕宫上帝有赫懐此明德畀之神宝庸鎭万国临轩是膺登降维则羣臣拜首年卜万亿宝入门奏天保报上之曲受命大宝昭答眷祐珍符明贶人为天授文物具举韶濩迭奏羣臣上之天子万寿羣臣合班奏归美扬功之曲德冒生民明明元后端冕临轩神宝是受羣工来贺咸拜稽首无疆无期享祚长乆皇太子升殿并自侍立位降阶宫县称觞介寿之曲上仪昭举膺时瑞玉羣辟在列跄跄肃肃衮衣桓圭归美稽首升降惟时天子万寿举酒登歌奏万寿无疆之曲上帝眷命纯休兹至诞膺洪宝光临大器称觞对扬嵩岳万岁其宁惟永无疆卜世天德二年十月册立中宫皇帝将升御座宫县奏干宁之曲人道大伦王道所基明圣稽古隂敎欲施临轩发册备举彞仪麟趾关雎宜播声诗册宝入门奏昌宁之曲羽衞充庭淑旂徽章礼仪具举涓辰以良相我内训来仪椒房亿万斯年邦家之光将受册宝以册宝入门宫县奏肃宁之曲涂山兴夏关雎美周坤仪之尊母临九州瑶册祎衣光配凝旒地久天长福禄是遒后出合奏顺宁之曲天立厥配任姒比隆母仪四海化行六宫日月并明干坤合德于万斯年作俪宸极受册奏坤宁之曲风化之始由于壸闱礼文斯备爰正坤仪维顺以慈俪圣同德则百斯男垂綂无极天德四年二月册皇太子皇帝将升御座宫县奏干宁之曲皆用夹钟宫大君有为先图本固涓辰之吉礼成储副文物备陈声乐皆具人心载宁克昌福祚册使入门昌宁之曲在天成象焕乎前星惟圣时宪典礼以行一人有庆万邦以贞社稷之福寖昌寖明皇太子入门奏元宁之曲皇矣上帝纯佐明圣笃生元良日跻德性册命主器万邦以正龙楼问寝亿年之庆大定八年正月册皇太子皇帝将升御座宫县洪宁之曲会朝清明临轩备礼天威皇皇臣工济济于昭元良膺兹典册对扬闳休卜年万亿皇太子入门奏肃宁之曲光昭前星惟天垂象稽古而行主器以长典礼告成迩遐属望国本旣隆繁釐永享羣臣合班奏嘉宁之曲于皇临轩礼崇上嗣维眷之祺傃方正位言观其仪翔翔济济美归吾君太平万岁皇太子复受册位奏和宁之曲祖功艰难经营缔构基牢根深枝繁叶茂于昭贻谋骈休集祐元良斯贞吾皇万寿大定二年七年三月册皇太孙皇帝将升御座宫县泰宁之曲上天丛休申钖祚𦙍孙谋有贻临轩体正煌煌上仪欣欣衆听隆我邦本无疆惟庆皇太孙入门奏庆宁之曲宝源流光流光帷远孙谋有贻庆序昭衍于乐衆望于皇备典动容周旋承兹嘉羡羣臣合班奏顺宁之曲冕旒当宁徽章备举綵仗充庭金石列簴济济多士翼翼就序海润山晖倾听乐府皇太孙复受册位奏保宁之曲礼之攸闻丕建世嫡衆论恊从天心不易名崇震宫辞着瑞册祉稷宗庙无疆夷怿鼓吹导引曲天眷三年九月驾幸燕京导引曲五年一狩仙仗到人间问稼穑艰难苍生洗眼秋光里今日见天颜金戈玉斧临香火驰道六龙闲歌谣到处皆相似天子寿南山天德二年三月祫享回銮导引曲礼成庙享御衞拱飞龙诸道起祥风太平天子多受福孝德与天通凤箫龙管韶音奏声在五云中粲然文物昭治世万亿禩无穷贞元元年三月驾幸中都导引曲銮舆顺动嘉气满神京辇路宿尘清钩陈万旅随天仗缥缈转霓旌都人望幸倾尧日鳌抃溢欢声临欢入极辰居正寰宇庆昇平采茨曲新都春色满华盖定全燕时运千龄协星辰五纬连六龙承晓日丹凤倚中天王气盘山海皇居亿万年贞元三年十一月祫享回銮采茨曲庆成回大驾仙仗紫云深龙衮辉千骑嵩唿间八音太平兴缛礼万国得欢心孝格迎遐福穰穰永降临正隆六年六月驾幸南京导引曲神宫壮丽宫殿压蓬莱向晓九门开圣明天子初廵幸遥驾六龙来五云影里排仙仗清跸絶纎埃都人齐唱昇平曲更进万年盃采茨曲䨇阙层云表澄景开清晓六龙天上来驰道平如扫虞巡五载合夏谚一游同都人欣豫意写入颂声中大定三年十月祫享回銮采茨导引曲太宫崇烈考大礼庆初成綵仗回云步天阶严跸声舜宫合至孝周颂咏维清介福应穰简欢交万国情导引曲礼行清庙华黍荐年丰圣孝与天通六龙回驭千官卫玉振珮环风黄麾金辂严天仗霏雾郁葱葱工歌迭奏升平曲福禄自来崇大定二十七年三月皇太孙受册谢庙导引曲璇源濬发衍庆自灵长圣运日隆昌震闱显册遵彞典基绪焕重光拣时庙见严昭报礼乐粲成章精诚潜格神明助福禄永无疆金史卷四十金史卷四十一钦定四库全书金史卷四十一元中书右丞相总裁托克托等修志第二十二仪卫上金制天子之仪卫一曰立仗二曰行仗其卫士曰䕶卫曰亲军曰弩手曰控鹤曰伞子曰长行立仗则有殿庭内仗殿庭外仗凡大礼大朝㑹则用之其朔望常朝弩手百人分立两阶而已行仗则有法驾大驾黄麾仗凡行幸及郊庙祀享则用之其非大礼逺出则有常行仪卫宫巾导从焉大抵模倣宋制错综损益而用之其宿卫则见兵制云初国制凡朔望常朝日殿下列卫士帘下置甲兵正隆元年海陵去甲兵惟存锦衣弩手百人分立两阶其仪都副㸃检公服偏带左右卫将军宿直将军展紫金束带各执玉水晶及金饰骨朶左右亲卫盘裹紫袄涂金束带骨朶佩兵械供御弩手伞子百人并金花交脚幞头涂金铜钑衬花束带骨朶左右班执仪物内侍二十人展紫涂金束带朝参曰弩手伞子直于殿门外分两面排列司晨报时毕皇帝御殿坐鸣鞭合门报班齐执擎仪物内侍分降殿阶南向立㸃检司起居弩手伞子于殿门外北面出唿声喏讫即于殿门外东西相向排立都㸃检以次三员升殿都㸃检在东近南左副又少南右副在东西向对立左右卫将军在殿下东西对立省臣随班起居毕左右司侍郎从宰执奏事殿中侍御史随班起居毕东西对立于左右卫将军之北少前修起居注分殿陛东西对立于殿栏外副阶下以俟奏事毕皇帝还合侍卫者乃退凡遇大礼大朝㑹则有内外立仗熈宗皇统元年正月上册寳立仗一千一百八十人自是以后至海陵时俱用三千人世宗大定七年上册寳颇损其数且以天德贞元不设车辂遂并去之是后或减至二千或一千或八百或六百人天德二年海陵立后发册勤政殿设黄麾细仗用前六部摄官七十一擎执六百七十八人受册太和殿用后六部摄官三十六擎执三百二十二人大定八年正月册皇太子于大安殿用黄麾半仗二千二百六十五人奉表于仁政殿用黄麾细仗一千四百二人二十七年册皇太孙亦如之大定八年黄麾半仗摄官一百七十五人擎执二千八十一人编排职掌九人殿庭内仗左行自北西向排列黄麾幡一首执者三人碧襕官一大雉扇二碧襕官一中雉扇六碧襕官一小雉扇六碧襕官一朱团扇六碧襕官一睥睨四碧襕官一红大伞一碧襕官一紫方伞二碧襕官一华盖一右行东向列者并同面北第一行牙门旗八共二十四人分左右留中道第二行监门校尉十二分左右第三行长夀幡一押旗大将军一居中次东五方龙旗十五次西五方凤旗十五第四行自内而东青龙旗五红龙旗二十自内而西青龙旗五红龙旗二十第五行同上又君王万嵗旗一五人居中日旗一五人在左月旗一五人在右第六行自内而东天下太平旗苣纹旗日月合璧旗苣纹旗青龙旗赤龙旗河渎旗江渎旗各一旗五人排仗通直官一排仗大将一未午巳辰卯寅旗各一青天王旗白天王旗各一自内而西祥云旗五星连珠旗祥云旗黄龙旗白龙旗黒龙旗淮渎旗济渎旗各一旗五人通直官一大将一申酉戌亥子丑旗各一绯天王旗皂天王旗各一第七行自内而东孔雀旗一五人苍乌旗兕旗牦牛旗騼䮷旗赤熊旗白狼旗金鹦鹉旗驯犀旗角端旗鵕䴊旗驺牙旗野马旗瑞麦旗甘露旗各一旗五人自内而西者同外仗左邉西向自北排列第一部第一行侍御史大将军折冲都尉各一主帅三第二行绛引幡五首十五人龙头竿四弓矢五揭鼓二龙头竿四仪锽斧五龙头竿四朱刀盾五龙头竿四緑刀盾五龙头竿四小㦸五第三行与第一行同第四行与第二行同第二部第三部第四部第五部以次而南各为前后四行其名数与第一部同惟无綘引幡右五部东向排列色数皆同左第五行从北每大旗一均用小红龙旗二间之角宿旗一三人均用二亢宿旗一三人均用二氐宿旗一三人均用二房宿旗一三人均用二心宿旗一三人均用二尾宿旗一三人均用二箕宿旗一三人均用二斗宿旗一三人均用二牛宿旗一三人均用二女宿旗一三人龙旗并黄排襕旗各一虚宿旗一三人红黄排襕旗二危宿旗一三人红紫排襕旗二室宿旗一三人黄紫排襕旗二壁宿旗一三人红黄排襕旗二重轮旗一三人红紫排襕旗左二摄提旗一三人黄紫排襕旗二青龙旗一三人红黄排襕旗二木星旗一三人红紫排襕旗二火星旗一三人黄紫排襕旗二土星旗一三人红黄排襕旗二金星旗一三人红紫排襕旗二水星旗一三人吏兵并紫排襕旗各一北岳旗一三人吏兵并龙君旗各一东岳旗一三人龙君并黄熊旗各一中岳旗一三人黄熊并赤豹旗旗一西岳旗一三人赤豹并力士旗各一南岳旗一三人力士并虎君旗各一朱雀旗一三人虎君并天马旗各一右第五行从北奎旗一三人娄旗一三人胃旗一三人昴旗一三人毕旗一三人觜旗一三人参旗一三人井旗一三人鬼旗一三人皆均用二旗如前柳宿旗一三人红龙并黄排襕旗各一星宿旗一三人红黄排襕旗二张宿旗一三人红紫排襕旗二翼宿旗一三人紫黄排襕旗二轸宿旗一三人红黄排襕旗二重轮旗一三人红紫排襕旗二右摄提旗一三人紫黄排襕旗二白虎旗一三人红黄排襕旗二东方神旗一三人红紫排襕旗二南方神旗一三人黄紫排襕旗二中央神旗一三人红龙排襕旗二西方神旗一三人红紫排襕旗二北方神旗一三人力士并紫排襕旗各一风伯旗一三人力士并虎君旗各一雨师旗一三人虎君并黄熊旗二雷公旗一三人黄熊并赤豹旗二雷母旗一三人赤豹并吏兵旗二北斗旗一三人吏兵并龙君旗二𤣥武旗一三人龙君并天马旗二三人执一旗者重立二人各执小旗者亦重立殿门外仗亦从北留中道飞驎旗駚騠旗鸾旗麟旗驯象旗各二共十人从中分列者为第一重鹖鸡旗貔旗玉马旗三角兽旗黄鹿旗各二共十人次外分别为第二重其次第一部都尉三员第二部至第五部俱二员为第三重又其次五重各刀盾二十为第四重又其次五部各弓矢二十为第五重左右同黄麾细仗摄官八十八人擎执一千三百五人编排职掌九人内仗中道左一行自北西向排列黄麾幡一首执者三人大雉扇六中雉扇六小雉扇六朱团扇六睥睨四红大伞一紫方伞二华盖一凡伞扇之上皆有碧襕官一右行东向排次同面北第一行长寿幢一居中牙门旗八共二十四人分左右第二行君王万嵗旗五人居中日旗五人监门校尉五人在左月旗五人监门校尉五人在右第三行五方龙旗十五在左五方凤旗十五在右第四行红龙旗三十四第五行红龙旗三十四皆分左右第六行自内而东太平苣纹合璧苣纹赤龙青龙旗各一旗五人通直一人大将一人未午巳辰卯寅旗各一青天王旗白天王旗各一自内而西祥云连珠祥云黄龙白龙黒龙旗各一旗五人通直一人大将一人申酉戌亥子丑旗各一绯天王旗皂天王旗各一第七行自内而东河渎江渎兕赤熊驯犀角端鵕䴊纲子旗各一旗五人自内而西淮渎济渎兕赤熊驯犀角端鵕䴊纲子旗各一旗五人外仗左邉西向自北排列第一行五部侍御史大将军折冲都尉各一主帅各二第二行第一部绛引幡五首十五人龙头竿四弓矢五揭鼓二仪锽斧五龙头竿四弓矢五龙刀盾五緑刀盾五龙头竿四仪锽斧四朱刀盾五緑刀盾五龙头竿四小㦸五龙头竿四小㦸五第二部至五部无绛引憣余色并同以次相接而南右五部东向亦如之左第三行从北角亢氐房心尾箕斗牛女虚危室壁旗各一旗三人次重轮左摄提青龙旗各一木火金水土星旗各一北东中南西岳旗各一旗三人次紫排襕四黄排襕四红排襕四吏兵旗二天马旗一右第三行从北奎娄胃昴毕觜参井鬼柳星张翼轸旗各一旗三人次重轮右摄提白虎旗各一东南中西北方神旗各一风伯雨师雷公电母北斗旗各一旗三人次紫排襕四黄排襕四红排襕四吏兵旗二天马旗一行仗天子非祀享巡幸逺出则用常行仪卫弩手二百人军使五人控鹤二百人首领四人俱服红地藏根牡丹锦袄金凤花交脚幞头涂金银束带控鹤或皂㡌碧袄各执金镀银蒜瓣骨朶长行四百人拳脚幞头红锦四䙆袄涂金束带二人紫衫前导无执物余执列系骨朶七十八𤓰八十八镫三十四在控鹤前金吾仗八十金花大剑六十俱垂红绒结子仪锽斧五十人在控鹤后其常朝御殿郊庙临幸凡步辇出入则有近侍导从执金镀银骨朶者二人左右扇十人拂子四人香盒二人香毬二人节二人幡二人盂一人唾壶一人净巾一人鐁锣一人水鑵一人交椅一人斧一人皇帝出合则分立合门之外导引至殿皇帝升坐则降阶以俟入合然后放仗天眷三年熈宗幸燕始备法驾凡用士卒万四千五十六人摄官在外海陵迁都于燕用黄麾仗万三百四十八人天德二年祀庙用黄麾四千人世宗即位凡行幸祀享并用三千间亦不满其数大定十一年前祀南郊朝享太庙及至郊坛用大驾七千人此其大较也天眷法驾人数摄官六百九十九人将军大将军四十三人折冲果毅一百二十六人校尉五十六人郎将三十四人帅兵官二百四十六人统军六人都头六人千牛一人旅师二人部辖指挥使二人押纛二人押衙四人四色官四人押旗二人引驾官四人进马四人押仗通直二人押仗大将二人碧襕一十六人长史二人鼓吹令二人鼓吹丞二人典事五人太史令一人太史正一人司丞一人府牧一人刻漏生四人县令一人御史大夫一人僚佐一十人进辂职掌二人夹辂将军二人陪辂将军二人教马官二人四省局官八人导驾官四十八人抱驾头官一人执扇筤一人尚辇奉御二人殿中少监二人供奉职官二人令史四人书令史四人押仗二人殿中侍御史二十四人诸班直队二千九百四十五人钧容直三百六人执旗一百三十六人引驾六十二人驾头天武官一十二人执从物茶酒班一十一人御龙直仗剑六人天武把行门八人殿前班击鞭一十人御龙直四十人骨朶直一百三十四人部押二人殿前班行门三十五人捧日马队七百人奉宸步队七百人天武骨朶大剑三百一十人东第四班三十一人扇筤天武二十人捧日队从领人员一十七人簇辇茶酒班三十一人钧容直三十一人招箭班三十三人天武约襕三百一十人车骆下驾士六百三十八人玉辂下一百四十人金辂下六十四人象辂下驾士四十人革辂木辂耕根车驾士同上革车二共五十人指南记里车各三十人辂车鸾车皮轩车各十八人黄钺豹尾车各十五人属车八共八十人辇舆下六百八十五人小舆一长行二十四人逍遥一共三十五人平辇下四十二人腰舆共一十九人大辇下三百七十一人芳亭辇一长行六十人御马三十二共百三十四人象二十三人擎执人士共八千七百七十一人鼓吹乐二九百九十四人马六千七十八匹天德五年海陵迁都于燕用黄麾仗一万八百二十三人骑三千九百六十九分八节第一节中道象二十二人第一引七十二人清道一幰弩一诞马二控四人轺车一赤马二驾士十八人县令一员僚佐四员控马八人紫方伞一朱团扇一曲直一青衣二车辐棒二告止幡二执者六人传教幡一信幡一各三人小㦸十六第二引二百六十四人清道二幰弩一诞马四控八人㧏鼓一金钲一大鼓六黄节一幢一麾一夹矟二角四仪刀十革车一赤马四驾士二十五人府牧一员僚佐四员控马八人铙鼓一箫二笳二笛一筚篥一大横吹一青衣四车辐棒四紫方伞一朱团扇四曲盖一告止幡二六人传教幡二六人信幡二六人小㦸四十刀盾三十六弓矢二十六矟三十六朱雀旗队三十四人折冲都尉三人犦矟二朱雀旗一五人弩六弓矢六矟十二龙旗队七十一人大将军一人引旗四人旗十二风伯旗一雨师旗一雷公旗一雷母旗一北斗旗一五星旗五左右摄旗旗二执夹共六十人副竿二护旗四人太仆三车八十一人指南车驾士三十人记里鼓车驾士三十人鸾旗车驾士十八人驾车赤马十二执黑杖者三人牙门旗队二十八人白泽旗二执夹各五人金吾牙门旗第一门旗门旗四执夹十二人监门校尉六人前部马队第一队七十人折冲果毅都尉二人角宿亢宿斗宿牛宿旗四旗各五人弩六弓矢十四矟二十八第二队七十人折冲果毅都尉二人氐宿女宿房宿虚宿旗四旗五人弩六弓矢十四矟二十八第三队折冲七十人果毅都尉二人心宿危宿尾宿室宿旗四旗五人弩六弓矢十四矟二十八第二节金吾引驾骑二十人折冲都尉二人弩六弓矢六矟六前部鼓吹五百四十七人鼓吹令二人府史四人部辖指挥使一人主帅四十八人㧏鼓金钲各十二大鼓长鸣各百二十铙鼓十二歌二十四拱辰管二十四箫二十四笳二十四大横吹百二十马部第四队六十人折冲都尉二人箕宿璧宿旗各一旗五人弩六弓矢十四矟二十八第五队六十人折冲都尉二人奎宿井宿旗各一旗五人弩六弓矢十四矟二十八第六队六十人折冲都尉二人娄宿鬼宿旗各一旗五人弩六弓矢十四矟二十八第七队六十人折冲都尉二人胃宿柳宿旗各一旗五人弩六弓矢十矟矟二十八第八队六十人折冲都尉二人昴宿星宿旗各一旗五人弩六弓矢十四矟二十八第九队六十人折冲都尉二人毕宿张宿旗一一旗五人弩矢弓矢十四矟二十八第十队七十人折冲都尉二人觜宿翼宿参宿轸宿旗各一旗五人弩六弓矢十四矟二十八步甲队第一第二两队百一十人领军卫将军二人犦矟四折冲都尉四人鹖鸡旗二貔旗二各五人朱牟甲弓矢四十朱牟甲刀盾四十第三节中道前部鼓吹第二五百二十三人节鼔二笛二十四箫二十四筚篥二十四笳二十四桃皮筚篥二十四主帅二十六人㧏鼓金钲各十二小鼓百二十中鸣百二十羽葆鼓十二歌二十四拱辰管二十四箫二十四笳二十四侍御史二员黄麾幡一三人步甲第三队五十二人折冲果毅都尉二人玉马旗二旗五人青牟甲弓矢四十第四队五十二人折冲果毅都尉二人三角兽旗二旗五人青牟甲刀盾四十第五队五十二人折冲果毅都尉二人黄鹿旗二旗五人黑牟甲弓矢四十第六队五十二人折冲果毅都尉二人飞麟旗二旗五人黑牟甲刀盾四十第七队五十二人折冲果毅都尉二人駃騠旗二旗五人银褐牟甲弓矢四十第八队五十二人折冲都尉二人鸾旗二旗五人银褐牟甲刀盾四十第九队五十二人折冲果毅都尉二人麟旗二旗五人黄牟甲弓矢四十第十队五十二人驯象旗二旗五人黄牟甲刀盾四十金吾牙门旗第二门牙门旗四执夹十二人监门校尉六人左右屯卫将军二人绛引幡二十执者六十人共八十人第四节中道六军仪仗二百五十二人统军六人都头六人神武军旗二羽林军旗二龙武军旗二旗各五人排襕旗四十八吏兵旗四力士旗四赤豹旗四黄熊旗四龙君旗四虎君旗四掩尾天马旗六旗一人白簳枪九十哥舒二十四灯杖十八引驾龙墀队六十五人排仗通直二人排仗大将二人天王旗四十二辰旗各一旗一人天下太平旗一五方龙旗五旗五人君王万嵗旗日月旗各一旗五人御马六十六人马十六匹匹四人广武节级一人管押骑御马直人员一人中道队三十二人大将军一人日月合璧旗一苣纹旗二五星连珠旗一祥云旗二旗各五人长夀幢一金吾细仗一百人青龙旗一白虎旗一五岳神旗五五方神旗五旗各四人押旗二人五方龙旗各三五方凤旗各三旗一人四渎旗四旗五人黄麾前第一部二百七十二人殿前侍御史二人左右屯卫大将军二人折冲都尉二人主帅三十人龙头竿一百揭鼓六仪锽斧二十小㦸二十弓矢四十朱縢络刀盾四十矟二十緑縢络刀盾二十第二部二百七十二人殿中侍御二二人左右领军卫大将军二人折冲都尉二人主帅二十人龙头竿一百揭鼓六仪锽斧二十小㦸二十弓矢四十朱縢络刀盾二十矟二十緑縢络刀盾二十第三部二百七十二人殿中侍御史二人左右屯卫大将军二人折冲都尉二人主帅二十人龙头竿一百揭鼓六仪锽斧二十小㦸二十弓矢四十朱縢络刀盾二十矟二十緑縢络刀盾二十第五节中道八寳三百人轝士九十六人烛笼三十二行马十六碧襕官十六人符寳郎八人援寳三十二人人员二人长行三十人香案八轝士三十二人案后金吾仗六方伞二雉大扇四金吾仗十二人四色官四人押仗二人金甲二人进马四人金吾引驾四十九人千牛将军一人千牛十人郎将二人长史二人引驾官四人中雉扇十二大伞二小雉扇四华盖二香蹬一座八人火燎一二人腰舆人员什将三人长行十六人排列官二人小舆二十四人逍遥辇人员什将共十六人长行二十六人平辇人员将什十六人舆辇共一百三人诸班开道旗队一百七十人人开道旗一皁纛旗十二旗一人引驾六十二人辅龙直一百人人黄麾前第四部二百七十二人殿侍中御史二人左右武卫大将军二人折冲都尉二人主帅二十人龙头竿一百揭鼓六仪锽斧二十小㦸二十弓矢四十朱縢络刀盾二十矟二十緑縢络刀盾二十第五部二百七十二人第六部二百七十二人第六节中道门旗队一百二十三人骑执门旗四十五方色龙旗十步执红龙门旗六十麋旗一簇辇红龙旗八日月旗二麟旗一鳯旗一皆一人金辂驾士九十四人击鞭内侍十人驾头下抱驾头内侍一人控马二人广武官十二人茶酒班执从物十一人水鑵二香毬二唾盂一厮罗一手巾一御椅三人踏牀一共百三十人拱圣直人员二人长行三十八人导驾官四十二人从人八十四仗剑六人广武把行门八人殿班把行门三十五人玉辂驾士百二十八人千牛将军一人左右㸃检二人夹辂大将军二人陪辂将军二人进辂职掌二人教马官二人部押二人挟辂八人控踏路马四人共一百五十三人龙翔马队二十队六百二十人分左右毎队人员三人殿侍二十八人东第五班金枪六队每队旗三人枪二十五人共一百六十八人银枪六队每队旗三人枪二十五人共一百六十八人神勇四班二队毎队旗三人弩二十五人共五十六人神勇步队七百人分左右作四重每重人员十长行六百六十人内拱圣骨朶直一百六十四人拱圣枪直一百六十四人拱圣拱箭直一百六十六人拱圣弩直一百六十六人广武骨朶大剑三百一十人指挥使五人都头五人长行三百人导驾官四十二员从者八十四人青龙白虎队五十二人果毅都尉二人青龙旗一白虎旗一旗五人弩六人弓矢十四矟二十第七节中道驾后辅龙直等二十一人拍板一筚篥十五笛十四人员一人扇筤二十五人执筤官一人控马二人红龙扇二广武二十人七寳辇轝士四十二人什将人员十六人长行二十六人持钑队五十人旅帅二人重轮旗二旗五人红罗大伞大雉扇扇八小雉扇八红罗绣华盖一朱团扇八真武幢一睥睨八麾一幢一后部鼓吹三百三十七人鼔吹丞典士二人四人部辖指挥使一人主帅十八人金钲㧏鼓各三百葆鼓十二歌二十四拱辰管二十四箫二十四笳二十四节鼓二铙鼓十二歌十六箫二十四笳二十四小横吹一百二十金吾牙门第三门牙门旗四旗三人监门校尉六人黄麾后第一部二百七十二人第二部二百七十二人第三部二百七十二人殿中侍御卫大将军折冲都尉龙头竿以下名色并如前三部第八节中道后部鼓吹第二百二十人笛二十四箫二十四筚篥二十四笳二十四桃皮筚篥二十四属车八牛二十四驾士八十人黄钺车赤马二十士十五人豹尾车赤马二驾士十五人𤣥武队六十一人金吾折冲都尉一人犦矟二仙童旗一𤣥武旗一腾蛇旗一神龟旗一旗五人矟十九弓矢十五弩四黄麾后第四部二百七十二人第五部二百七十二人第六部二百七十二人摄官名数服色并如前第四第五第六部绛引幡二十执者六十人诸从驾官并于仗后陪从朝服不足者公服金史卷四十一卷四十一考证金史卷四十一考证仪卫志上苣纹旗案苣纹宋史仪卫志作苣文宣和间又改为祥光刀盾三十六银褐抹额寳相花衫案寳相花衫原本作寳花衫考金之仪卫一视宋制志志麾仗所服诸绣文皆各有取义如千牛以犀六军以孔雀乐工以鸾之类其无可取者义皆服寳相花志中所载不一而足此处独作寳花相显有脱简谨増哥舒二十四案哥舒原本作柯舒考柯舒黑漆棒也制同车辐以金铜钉饰载宋史仪卫志此作柯误也谨改枪二十五人案枪原本作鎗考鎗乃酒器原本误也谨改金史卷四十一考证金史卷四十二钦定四库金书金史卷四十二元中书右丞相总裁托克托等修志二十三仪卫下大驾卤簿世宗大定三年袷享用黄麾仗三千人分四节第一节无县令府牧即用黄麾前三部次前部鼓吹次金吾牙门旗次驾头次引驾龙墀队次天王十二辰等旗第二节黄麾第四第五部次君王万歳日月旗次御马内增控马司圉挟马司圉各一十六人次日月合璧五星连珠等旗次八寳内増执黑杖𫝊喝一十八人在香案前次七寳辇第三节黄麾后第一第二部次玉辂次栲栳队次导驾门仗官第四节黄麾后第三第四第五部次金辂次牙门旗次后部鼔吹大定六年九月西京还都用黄麾仗二千五百四十二人骑七百六十二匹分四节第一节摄官五十四人执擎三百二人乐工一百七十人第二节摄官三十二人执擎三百七十六人第三节仗内摄官四十四人导驾官四十二人门仗官一百人玉辂青马八驾士一百四十人护驾栲栳队五百人执擎二百四十二人第四节摄官五十人金辂赤马八驾士九十四人控鹤二十二人乐工八十四人执擎二百九十人是歳上还自西京有司备仪仗皇太子乘金辂上疑其非礼以问礼官无能知者上怒皆责降之明年将册皇太子宰臣奏当备仪仗告庙上曰前朕受尊号谒谢但令朕用宋真宗故事朝服乘马于礼甚轻今皇太子乃用备礼何耶丞相良弼谢上徐曰此文臣因循不加意尔先是凡行幸皆役民执仗是后诏以军士易之大定十一年将有事于南郊朝享太庙右丞石琚奏其礼上曰前朝汉人祭天惟务整肃仪仗此自奉耳非敬天也朕谓祭天在诚不在仪仗之盛也其减半用之于是遂增损黄麾仗为大驾卤簿凡用七千人分八节第一节第一引七十人县令第二引二百六十四人府牧第三引二百二十九人御史大夫名色与府牧同颇损其数而増行止旗一第二节金吾皁纛旗一十二人朱雀队三十四人指南记里鼓车皆五十二人鸾旗车一十八人前部鼓吹一百二十九人清游队七十二人内白泽旗二旗五人折冲都尉二人弩六弓矢二十四矟三十佽飞队四十八人内果毅都尉二虞候佽飞三十人鐡甲佽飞一十六人前部马队第一队六十四人第二第三队皆六十人第四第五队皆五十八人殳义仗五十四人内帅兵官二人殳二十六义二十六行止旗一第三节前部鼓吹第二三百六十九人前歩甲队第一至第五队皆四十二人衙门旗二十人黄麾前第一部一百五十人第二部一百二十人殳义仗五十八人行止旗一第四节黄麾幡三人六军仪仗二百二十人人御马三十三人黄麾前第三至第五部皆一百二十人青龙白虎队五十二人殳义仗五十六人行止旗一第五节八寳二百三十二人平头辇三十人七寳辇四十二人班劒仪刀队二百人内将军二人折冲都尉二人班劔仪刀各九十八骁卫翊卫队六十人内供奉郎将二员鳯旗二旗五人弩弓矢矟皆一十六夹毂队第一队九十二人内折冲都尉二人寳符旗二旗五人朱鍪甲刀盾八十第二队八十二人内果毅都尉二人飞黄旗二旗五人银褐鍪甲刀盾七十第三队八十二人内果毅都尉二人吉利旗二旗五人早鍪甲刀盾七十殳又仗五十六人行止旗一第六节马歩门旗队一百人驾头一十五十广武官茶酒班执从物者二十三人御龙直四十人内人员二玉辂一百五十一人栲栳队五百人内金枪队一百二十六人分左右人员十八长行一百八人银枪队一百二十六人人员十八长行一百八人弓箭直歩队一百二十四人人员四长行一百二十人骨朶直歩队一百二十四人人员四长行一百二十人金吾牙门旗二十人黄麾后第一部一百五十人第二部一百二十人殳义五十二人行止旗一第七节扇筤二十五人金辂九十四人大安辇一百八十一人内尚辇奉御二人殿中少监二人奉职官二人令使四人书令史四人掌辇四人人员十二舁士一百五十一人御马三十三人持钑队三十九人后部鼓吹一百六十人黄麾后第三至第五部皆一百二十人后歩甲队第一至第二队皆四十二人殳人仗五十六人行止旗一第八节后部鼓吹第二一百四十人象辂革车木辂皆五十人进贤车二十六人豹尾车一十八人属车八十人𤣥武队六十一人后歩甲队第三至第五队皆四十二人金吾牙门旗二十人后部马队第一队七十六人第二队六十四人第三队六十人殳义仗六十人行止旗一以上名数与黄麾同者不重述章宗明昌五年六月尚书省奏大定六年世宗自西京还都採宋省方还京之仪用黄麾仗二千人及金玉辂栲栳队甲骑五百人导驾官四十二员自后遂不复用今车驾幸景明宫还都之曰宜依用之制可承安元年省臣奏南郊大礼大驾卤簿当用人二万一千二百一十八马八千一百九十八世宗亲行郊祀仗用七千人今拟大定制外量添甲卒三百栲栳队执挝人二百四十八通七千五百四十八人仍分八节从之泰和六年上欲亲行祫享命有司计其役费尚书省奏当用仗三千五百人钱一万余贯马八百六十五匹旧例马皆借取于民亲军班祗皆自备从事今军旅方兴官马以备缓急不可借用民亦不可重扰宜令有司摄事上诏再议之八年四月禘于太庙依元年例用黄麾仗三千人屯门仗五百人皇太后皇后卤簿用唐宋制共二千八百四十人清游队三十人清游旗一执一人引二人夹二人次金吾卫折冲都尉一人犦矟二人领四十骑横刀二十人执矟四人弩十六人次虞候佽飞二十八人次内仆令一人丞一人各书令史二人次黄麾一执一人夹二人次左右厢黄麾仗厢各三行行百人从内第一行短㦸五色氅次外第二行戈五色氅次外第三行仪锽五色幡次左右领军卫左右威卫左右武卫左右骁卫左右卫等卫各三行行二十人卫各主师六人唯左右领军卫各三人毎卫各果毅都尉一人检校左右领军卫有绛引幡引前掩后各三次内谒者监四人给事二人内常侍二人内侍少监二人次内给使百二十人次偏扇团扇方扇各二十四次香蹬一执擎内给使四人次重翟车马四驾士二十四人次行障二坐障二次内寺伯二人领寺人六次腰舆一轝士八人团雉扇二次大伞四次大雉扇八次锦华葢二次小雉扇朱团扇各十二次锦曲葢二十四次锦六柱八扇次宫人车次绛麾二次后黄麾一执一人夹一人次供奉宫人次厌翟车马四驾士二十四人次翟车安车皆四马驾士各二十四人次四望车金根车皆驾牛三驾士各十二人次左右厢牙门各二毎门执二人夹四人次左右领军卫每厢各一百五十人执殳厢各主帅四人检校次左右领军卫折冲都尉各一人检校殳仗次后殳仗内正道置牙门一毎门监门校尉二人毎厢各巡检校尉一人往来检校前后部鼓吹金钲㧏鼓大鼓长鸣中鸣铙吹羽葆鼓吹横吹节鼓御马竝减大驾之半是歳重翟等六车改用圆方辂辇及行障坐障锦六柱宫人等车其制度人数竝见舆服志天徳二年海陵立后皇后乘龙饰肩舆有司设二歩障于殿之西阶设扇左右各十繖一此盖殿庭导引之仪也又设皇太后导从六十人伞子不在数内竝服簇四盘鵰团花红锦袄金花幞头涂金银束带永夀永宁宫导驾各三十人伞子各二人此亦常行之仪也皇太子卤簿受用寳谢庙凡大礼大朝㑹则用之有司奏当用唐宋仪礼诏止用千人中道清游队二十四人折冲都尉一人白泽旗一五人弩四弓六矟八清道直盪队一十八人折冲都尉二人矟四弓矢十二诞马四八人正直旗队三十三人果毅都尉一人重轮旗一驯犀旗二野马旗一训象旗二旗各五人细引队一十四人果毅都尉二人弓矢六矟六前部鼓吹九十八人府史二人金钲㧏鼓各二大鼓十二长鸣八铙鼓二箫六笳六帅兵官二节鼓二小鼓十二中鸣八桃皮筚篥四歌四拱辰管六筚篥六大横吹十二羽葆鼓二帅兵官二繖扇八梅红伞二大雉扇四中雉扇二小舆一十八人导引官一十二人中允二人谕徳二人庶子二人詹事二人太师一人太傅一人太保一人少师一人在金辂后亲勲翊卫围子队七十四人郎将二人仪刀七十二金辂七十人三卫队一十八人厌角队六十二人郎将一人祥云旗一五人弩三弓矢七矟十五又郎将一人祥云旗一五人弩三弓矢七矟十五朱团扇一十六人司御率府校尉四人朱团扇三紫曲盖三大角一十八后部鼓吹五十四人管辖指挥一人金钲㧏鼓各一铙鼓二箫六歌六荜篥六节鼓一主帅二人笛六笳四拱辰管六小横吹十主帅二人后拒队四十六人果毅都尉一人三角兽旗一五人弩四弓矢十六矟二十外仗左行二百四人牙门十六人牙门旗一三人监门校尉三人郎将一人班劒九前第一队二十七人司御率府一人果毅都尉一人折冲都尉一人主帅一人绛引幡三首九人麟头竿二仪锽斧二弓矢二麟头竿二仪锽斧二朱刀盾二小㦸二第二第三第四第五队各一十四人后第一队四十七人牙门旗一三人监门校尉三人果毅都尉一人主帅一人绛引幡三九人鹖鸡旗一五人矟四弩三矟四弓矢三矟四弓矢三朱刀盾二小㦸二后第二队二十九人果毅都尉一人纲子旗一五人矟五弩三矟五弓矢三矟三弓矢四后第三队二十九人果毅都尉一人黄鹿旗一五人矟五弩三矟五弓矢三矟三弓矢四右行二百四人排列同太子常行仪卫导从六十二人伞子二人庭服梅红绣罗双盘鳯袄金花幞头涂金银束带凡从盘锣唾盂水罐等事竝用银金饰伞用梅红罗坐麒麟金浮图椅用金镀银圈双戯麒麟椅背红绒绦结殿庭与宴用绣罗间金盘鳯卓衣则用绣罗独角间金盘兽东宫视事朱髹饰椅涂金银兽㗸红绒绦结明金团花椅背案衣则用素罗色皆梅红䝉帕踏脚同亲王傔从引接十人皁衫盘裹束带乘马撁拢官五十人首领柴罗袄素幞头执银裹牙杖伞子紫团团荅绣芙蓉袄间金花交脚幞头余人紫罗四䙆绣芙蓉袄两边黄绢义襕竝用金镀银束带幞头同邀喝四人伞用青表紫里金镀银浮图椅用银裹圏背水罐鐁锣唾盂竝用银郡王撁拢官三十人未出宫者二十人国公撁拢官二十人未出宫者十四人郡王引接六人国公四人未出宫者各减半人从仪物竝依一品职事官制诸妃嫔导从四十人幞头绣盘蕉紫衫涂金束帯妃用偏扇方扇团扇各十六诸嫔各十四皆宫人执服云脚纱㡌紫四䙆衫束帯緑鞾大伞各一伞子二人就用本服锦袄幞帯大长公主导从一十二人皇妹皇女一十人竝服紫罗绣胸背葵花夹袄盘里幞头大佩银腰帯牙杖各二其诸宗室女各以亲踈差降之伞制皇太子三位妃皆青罗表紫里金浮图亲王公主王妃金镀银浮图郡主县主夫人银浮图皆青表紫里诸臣下母妻各从其夫子勲封品级用伞百官仪从王一品三师三公尚书令朱衣直省各十人撁拢官各六十人竝服紫衫㡌银偏帯内执藤棒三对骨朶三对牙杖三对簇马六人伞子二人交椅水鑵鐁锣盂子唾盌等事以次执之服皁衫㡌涂金铜束帯邀喝四人伞用青罗紫里银浮图从一品尚书左右丞相平章政事都元帅枢密使直省同撁拢官五十人邀喝四人判大宗正引接十人撁拢官四十人大兴尹面前两对余竝同以上交椅竝用银里圏背紫丝绦结正二品东宫三师左右副元帅尚书左右丞直省八人撁拢官四十人邀喝二人伞用朱浮图从二品叅知事事枢密副使御史大夫直省同撁拢官三十六人邀喝数同正三品东宫三少元帅左右监军殿前都㸃检六部尚书诸京留守宣徽劝农使翰林学士承旨等官凡同品者各引接六人撁拢官二十人以上交椅竝用直背银间粧青丝绦结诸京都转运使招讨使诸路提刑使诸府尹兼本路兵马都总管及留守撁拢官五十人外任统军使都运招讨使副使诸府尹兼总管撁拢官四十五人公使七十人从三品元帅左右都监劝农副使殿前副都㸃检及御史中丞等官凡同品者各引接六人撁拢官一十八人内中丞引从则给绯衫外任运使节度使撁拢官四十人诸节镇诸部族节度同公使上镇七十人中镇六十五人下镇六十人以上外任官人从服色除诸招讨总管部族节度羣牧使自来无射粮军人力者竝仍旧外留守统军总管都运招讨府尹转运节度使人力亦仍旧其数虽多俱不得过四十人竝服紫衫银帯银裹圈背交椅银水罐鐁锣盂盌牙杖内银裹骨朶大劒各两对及邀喝唯运使无骨朶大劔裹正四品左右谏议大夫国子祭酒六部侍郎等官凡同品者各引接八人本布十二人外任留守同统军都监提刑副使各撁拢官三十人从四品殿前左右卫将军诸勐安千戸亲王府尉诸京同知转运等官凡同品者各引接四人本布十二人外任撁拢官三十五人公使上防御六十人中防御五十五人下防御五十人正五品尚书左右司郎中翰林待制太常少卿等官凡同品者各本布八人外任撁拢官三十人公使上州五十人中州四十五人下州四十人凡防御刺史知军并京府统军司节镇佐贰官人从竝服紫衫角束帯直背银交椅鐁锣盂子唾盌牙杖伞用青表碧里青浮图防御刺史知军仍用银裹骨朶大劒一对邀喝唯随路副统军则不邀喝从五品六部郎中侍御史大理少卿等官凡同品者本布七人侍御引从则给绯衫外任本布十人以上职事官竝许张盖正六品尚书左右司员外等官凡同品者本布六人外任本布九人从六品尚书六部员外等官凡同品者本布五人外任本布九人正七品殿中侍御史等官凡同品者本布四人外任本布七人县令公使十人都军公使六人从七品应奉翰林文字等官凡同品者本布四人外任本布六人县令公使十人正八品大理评事等官凡同品者本布二人外任本布六人从八品太常太祝等官凡同品者本布二人外任本布五人正九品御药都监等官凡同品者本布一人外任本布三人从九品随殿位承应同监等官凡同品者本布三人从任本布一人尚书省枢密院令译史通事六部御史台及统军司通事诰院令史国史院书写等职各设本布一人以上职官人力从物不得僭越其外任官人从服执以本处公用或赃罚钱置凡内外官自亲王以下傔从各有名数差等而朱衣直省不与其贱者一曰引接内官从四品以上设之二曰撁拢官内外正五品以上设之三曰本布内外正四品以下设之四曰公使外官正三品以下设之五曰从已人力外官正三品京都留守大兴府尹以下等官设之本布如撁拢之职公使从公家之事从已执私家之役者也五等皆以射粮军充其军非验物力以事攻讨特招募民年十七以上三十以下魁伟壮健者收刺以资粮给之故曰射粮其首领则有将节承局什将等名而皆统于随路都兵马总管府焉金之所以礼臣下足任使者其亦先代之遗法欤外任官从已人力诸京留守大兴府尹五十人统军都转运招讨按察使诸路兵马都总管四十五人转运节度使四十人提控诸羣牧防御使三十五人外任亲王傅同知留守副统军按察副使诸州刺史知军事三十人同知都转运使事副招讨副留守同知府尹兼总管提举漕运司诸五品盐使二十五人都转运副使按察司签事少尹副总管同知转运节度使事二十人京都兵马都指指使一十八人转运节度副使十七人兵马都钤辖十五人亲王府尉诸京留守总判宫同知防御使事十三人警巡使兵马副都指挥同提举漕运司正六品盐副使从六品酒麴盐税使同知州军事一十人统军都转运司京府总管散府等判官京推官九人亲王府司马招讨判官赤剧县令提举上京皇城兵马钤辖正七品酒麴盐税副使都转运判官府推官节度观察判官八人京县次剧县令都巡检使正将府军都指挥使七人司属令亲王府文学招讨司勘事官诸县令警巡副使知城堡寨镇从七品盐判同提举上京皇城节镇军都指挥使都巡河同七品酒使防御判官六人市令録事赤剧县丞副都巡检使副将都巡检州军判官五人统军司知事亲王府记室叅军同属丞正八品酒使副京县次剧县丞诸司使四人大兴府招讨按察司知事京府运司节镇司狱管勾河桥关渡讥察官从八品盐判官漕运司勾当官警巡判官诸县丞市丞司候主簿録事司判官县尉副都巡检诸巡检巡河官正九品酒使诸司副使三人盐塲管勾防刺以下司狱部队将同管勾河桥副讥察司候判官敎授统军按察司知法军辖诸司都监节镇以上知法二人盐塲同管勾防刺以下知法诸司同盐统军按察司书史统军司译书通事一人博索公使从已人力于附近东京澄州招募汉人百姓投充海兰率宾唿尔哈扶余路竝于各管明安穆昆所管上中戸内轮差驱丁依射粮军例支给钱粮周年一易博勒和特哩衮扎萨克亦同其诸乣及羣牧官员若明安穆昆应差本管户民充人力者竝上中户轮当诸内外官有兼职各应得人从者从多给余各验品类差诸亲王引接引从在都兵马司差公王随朝者从守部本布内差外路者并所在州府就差诸王府引从相府撁拢官引接周年替代自余十月满代竝以射粮军充诸随朝六品以下职官并诸局承应者愿令从已输庸者聴仍具姓名申部本处官司周年内不得占使诸职官之任以理去官者接送人力于从已人内给半取接者皆于所在官司出给邙劵差取送还者须到本所给劵发还如无验者权阁支请候㑹问别无逃亡将帯然后放支诸致仕官职俱至三品者从已人力于愿往处给半不得输庸身故应送还者又减半给之若年未六十而致仕及罢去者则不给金史卷四十二金史卷四十三钦定四库全书金史卷四十三元中书右丞相总裁托克托等修志第二十四舆服上古者车舆之制各有名物表识以祀以封以田以戎所以别上下明等威也歴代相承互有损益或因时创始或袭旧致文竒巧曰滋浮靡益荡加以后世便习骑乗车用盖寡惟于郊庙祀享法驾导引为一代令仪而不敢废也其于先王经世立法之意寥乎阔哉金初得辽之仪物既而克宋于是乎有车辂之制熙宗幸燕始用法驾迨至世宗制乃定班班乎古矣考礼文证国史以见一代之制度云大定十一年将有事于南郊命太常寺检宋南郊礼卤簿当用玉辂金辂象辂革辂木辂耕根车明逺车指南车记里鼓车崇德车皮轩车进贤车黄钺车白鹭车鸾旗车豹尾车轺车羊车各一革车五属车十二除见有车辂外阙象木革辂耕根明逺皮轩进贤白鹭羊车大辇各一革车三属车四按五礼新仪玉辂以青金辂以绯象辂以银褐革辂以黄木辂以皂盖其物有合随辂之色者有当用别色者如玉辂用青丝绣云龙络带青罗绣寳相花带青画轮辕青氂牛尾此随辂之色者也若象木革辂则当用绯用银褐用黄乃皂若至尊乗御步武所及非若余物但为美观其踏牀倚背踏道之褥皆用红锦座褥及行马褥透壁輭帘三用银褐黄青罗锦三色又大辇宋陶谷创意为之至祥符中以其太重减七百余斤可见当时亦无定制各以意从长斟酌造之其制金玉辂阙可见者象辂革辂木辂耕根皮轩进贤明逺白鹭羊车革车大辇凡十有一象辂黄质金涂铜装以象饰诸末轮衣银褐建大赤余同玉辂革辂黄质鞔之以革金铜涂装轮衣以黄建大白余同玉辂木辂黑质漆之轮衣以皂建大麾余同玉辂耕根车青质盖三重制如玉辂而无玉饰皮轩车赤质上有漆柱贯五轮相重画虎纹一辕进贤车赤质如革车绯轮衣络带门帘并凤上设朱漆牀香案紫衣一辕明逺车制如屋鋭顶重檐勾栏顶上有金四角垂铎上层四面垂帘下层周以花板三辕白鹭车赤质周施花板上有漆柱柱杪刻为鹭鸶衔鹅毛筩红绫带柱贯五轮相重轮衣皂顶绯裙绯络带并绣飞鹭一辕羊车赤质两壁油画龟纹金凤翅幰衣结带并绣瑞羊二辕大辇赤质正方油画金涂银叶龙凤装其上四面施行龙云朶火珠方鑑银丝囊网珠翠结云龙钿窠霞子四角龙头御香囊顶轮施耀叶中有银莲花坐龙红绫裹碧牙压帖内设圆鑑香囊银轮钩栏台坐紫丝绦网帉錔中施黄褥上置御座曲几香鑪锦结绶几衣轮衣络带并绯绣云龙寳相花金线压长竿四饰以金涂银龙头画梯托义行马七寳辇制如大辇饰以玉裙网七寳滴子用真珠宋钦宗为上皇制海陵自汴取而用之皇后之车六一曰重翟车青质金饰金涂铜钑花叶段装钉燿叶二十四明金立凤一紫罗销金生色寳相帷一青罗青油幰衣各一朱丝络网紫罗明金生色云龙络带各二两厢明金五彩间装翟羽二金涂䃋石表轮凤头三横辕立鸾八香鑪香寳子一副宜男锦带结朱红漆杌子踏床各一扶板扶鱼一副红罗明金衣褥红罗衬褥一青罗行道褥四青罗明金生色云凤夹幔一红罗明金緑红竹帘二金涂铜叶断行马二朱红漆金涂银叶装钉胡梯一青罗胡梯寻仪褥二踏道褥十青绢裹大麻索二油蒙帕一二曰厌翟车赤质倒仙锦帷一紫罗紫油幰衣各一朱丝络网宜男锦络带各二余同重翟惟行道夹幔寻仪褥罗及裹索等用红三曰翟车黄质金饰䃋石装假装钉宜男锦帷黄罗油幰衣䃋石长辕凤头三而无横辕立鸾余同厌翟而罗色用黄四曰安车赤质倒仙锦帷紫油幰衣朱丝络网天下乐锦络辇䃋石长辕凤头三无横辕立鸾及香鑪香寳子余同翟车而色皆用红五曰四望车朱质宜男锦帷青油幰衣辕端螭头二余并同安车六曰金根车朱质紫罗紫幰油衣朱丝倒仙锦络带各二踏牀褥用红绫衣寻仪褥踏道褥并同绫余并同安车造六车成后复改造圆辂重檐方辂五华亭头平头六等之制又増制九龙车一高二丈广一丈一尺长二丈六尺五凤车四各高一丈八尺长广如之圆辂车一方辂车一重檐车一各高一丈七尺长一丈八尺广八尺皆驾马四驾士各五十人并平巾帻生青色青绯黄三色寳相花衫褐抺带大口袴平头辇一五华辇一亭头辇一各高一丈九尺广丈五寸长三寸舁士各九十六人作两番代并生色绯寳相花衫余如前制管押人员三十五人长脚幞头紫罗窄衫金铜带束驾马繁缨凉屉铃拂尾皆从车色金铜面揷翟尾朱辔朱总龙车合用红伞罗一伞子二人用本服锦帽幞头带又检定扇障等制偏扇仙人羽扇行障六扇各长八尺高六尺用红罗表朱里画云鳯龙首竿衔鞶结每障用宫人四坐障二扇各长七尺高五尺画云凤红罗表朱里余同行障锦六柱八扇各阔二尺高三尺冒以锦内给使八人执宫人车制如属车驾士八人平巾帻绯衫大口袴鞋韈供奉宫人三十人云脚纱帽紫衫束带緑靴明昌元年三月定妃嫔车辇用镀金凤头黄结御妻世妇用间金凤头梅红结子皇太子车制大定六年十二月奏皇太子金辂典故制度及上用金辂仪式奉敕详定辀旗旂首及应用龙者更以麟为饰省去鄣尘等物上用金辂名件色数依上公以九为节减四分之一上用辂轼前有金龙改为伏鹿轼上坐龙改为凤旂十二旒减为九驾赤骝六减为四及帘褥用黄罗处改用梅红余并具体成造其制赤质金饰诸末重较箱画虞文鸟兽黄屋轼作赤伏鹿龙辀金凤一轼前设障尘朱盖黄里轮画朱牙左建九旒右载闟㦸旂首衔金龙头结绶及铃緌八鸾在衡二铃在轼驾赤骝四金鍐方釳揷翟尾镂钖鞶缨九就皇帝辂自顶至地高一丈七尺今閷四分之一为一丈三尺二寸修广之閷亦如之王公以下车制一品辕用银螭头凉棚杆子月板并许以银装饰三品以上螭头不得施银凉棚杵子月板亦听用银为饰五品以上辕狮头六品以上辕云头庶人坐车平头止用一色黒油亲王鞍涂金银裹仍钑以开花障泥用紫罗饰以锦辔以涂金银装束用丝结皇家小功以上太皇太后皇太后大功以上皇后期亲以上并一品官及官职俱至三品以上者障泥许用金若经赐或御毬场内不在禁限旧制亲王宰执任外者与大兴尹皆服小冒束带银鞍丝鞭大定中世宗以京尹亦外官三品而与亲王无别遂命不得御银鞍丝鞭惟同外三品例幞头带展皂视事承安二年制䕶卫铜装鞍辔不得借人庶人鞍马许用黑漆以骨角鐡为饰不得用玉较具及金银犀象饰鞍辔舆服中昔者圣人制为𤣥黄黼黻之服以象天地之德以章贵贱之仪夏商损益至周大备不可以有加矣自秦灭弃礼法先王之制靡敝不存汉初犹服袀𤣥以从大祀歴代虽渐复古制亦不纯而已金制皇帝服通天绛纱衮冕偪舄即前代之遗制也其臣有貂蝉法服即所谓朝服者章宗时礼官请参酌汉唐更制祭服青衣朱裳去貂蝉竖笔以别于朝服惟公朝则又有紫绯緑三等之服与夫窄紫服展皂等事悉着于篇云天眷三年有司以车驾将幸燕京合用通天冠绛纱𫀆据见阙名件依式成造礼服𫀆裳方心曲领中单蔽膝革带大带玉具剑绶佩舄韈乗舆服大绶六采黑黄赤白缥绿小绶三色同大绶间施三玉环大绶五百首小绶半之白玉双佩革带玉钩䚢冕制天板长一尺六寸广八寸前高八寸五分后高九寸五分身围一尺八寸三分井纳言并用青罗为表红罗为里週回用金稜天板下有四柱四面珍珠网结子花素坠子前后珠旒共二十四旒各长一尺二寸青碧线织造天河带一长一丈二尺阔二寸两头各有真珠金碧旒三节玉滴子节花红线组带二上有真珠金翠旒玉滴子节花下有金铎子二枚红线款幔带一黈纩二真珠垂繋上用金蕚子二簪窠款幔组带钿窠各二内组带钿窠四并玉镂尘碾造玉簪一顶方二寸导长一尺二寸簪顶刻镂尘云龙衮用青罗夹制五綵间金绘画正面日一月一昇龙四山十二上下襟华虫火各六对虎蜼各六对背面星一昇龙四山十二华虫火各十二对虎蜼各六对中单一白罗单制罗领褾襈裳一带褾襈红罗八幅夹制绣藻三十一粉十六米黼三十二黻三十二蔽膝蔽膝一带褾襈并红罗夹制绣昇龙二绶一幅大绶以赤黄黑白禄褾六綵织红罗托里小绶三色同大绶销金黄罗绶头上间施三玉环皆刻云龙大绶五百首小绶半之绯白大绶一销金黄罗带头钿窠二十四红罗勒帛一青罗抺带一玉佩二白玉上中下环各一半月各二皆劾云龙玉滴子各二皆以真珠穿制金箆钩兽面水叶环钉凉带一红罗里镂金上有玉鹅七锭尾束各一金攀龙口以玳瑁板衬钉脚舄重底红罗面白绫托里如意头销金黄罗縁口玉鼻仁饰以珠韈用绯罗加绵凡大祭祀加尊号受册宝则服衮冕行幸斋戒出宫或御正殿则通天冠绛纱袍镇圭大圭皇统九年十月二十四日礼部下太常书镇圭式様大礼使据三礼图以进用之大定十一年太常寺按礼大圭长三尺抒上终葵首天子服之自西魏隋唐以来大圭长一尺二寸与镇圭同盖镇圭以镇天下四镇山为饰今其圭已依古制惟无大圭今御府有故宋曰玉圭圆无上閷及终葵首自西魏以来所制玉笏皆长尺有二寸而不折虽非先王之法盖后世王难得随宜故也拟合以御府所蔵行礼就用视朝之服初太宗即位始服赭黄自后视百官朝御袍带章宗即位以世宗之丧有司请御纯吉不从乃服淡黄袍乌犀带常朝则服小帽红襕偏带或束带皇后冠服花珠冠用盛子一青罗表青绢衬金红罗托里用九龙四鳯前面大龙衔穗毬一朶前后有花珠各十有二及鸂鶒孔雀云鹤王母队仙人浮动挿瓣等后有纳言上有金蝉鑻两博鬓以上并用铺翠滴粉镂金装珍珠结制下有金圈口上用七寳钿窠后有金钿窠二穿红罗铺金欵幔带一袆衣深青罗织成翚翟之形素质十二等领褾襈并红罗织成云龙中单以素青纱制领织成黼形十二褾袖襈织成云龙并织红縠造裳八副深青罗织成翟文六等褾襈织成红罗云龙明金带腰蔽膝深青罗织成翟文三等领縁緅色罗织成云龙明金带大绶一长五尺阔一尺黄赤白黑缥緑六彩织成小绶三色同大绶闲七寳钿窠施三玉环上碾云龙捻金线织成大小绶头红罗花衬大带青罗朱裹纰其外上以朱锦下以緑锦纽约用青组捻金线织成带头玉佩二朶每朶上中下璜各一半月坠子二并玉碾缕金打钑兽面箆钩佩子各一水叶子真珠穿缀青衣革带用缕金青罗裹造上用金打钑水地龙鹅眼䤩尾龙口攀束子共八事以玳瑁衬金钉脚抺带二红罗青罗各一并明金造各长一丈五寸舄以青罗制白绫里如意头明金黄罗准上用玉鼻仁真珠装缀繋带韈青罗表里缀繋带犀冠减拨花様缕金装造上有玉簪一下有玳瑁盘一皇太子冠服冕用白珠九旒红丝组为缨青纩充耳犀簪导衮青衣朱裳五章在衣山龙华虫火宗彛四章在裳藻粉米黼黻白纱中单青褾襈裾玉带涂金银钩䚢蔽膝随裳色为火山二章瑜玉双佩四采织成大绶间施玉环三白韈朱舄舄加金涂银釦谒庙则服之逺逰冠十八梁金涂银花饰博山附蝉红丝组为缨犀簪导朱明服红裳白纱中单方心曲领绛纱蔽膝白袜黑舄余同衮冕册宝则服之桓圭长九寸广三寸厚半寸用之玉若屋之桓楹为二稜太子入朝起居及与宴则朝服紫袍玉带双鱼袋其视事及见师少宾客则服小帽皂衫玉束带宗室及外戚并一品命妇衣服听用明金期亲虽别籍女子出嫁并同又五品以上官母妻许披霞帔唯首饰霞帔领䄂腰带许用明金笼金间金之类其衣服止用明银象金及金条压绣正班局分承应带官人虽未出职系班其祖母及母妻子孙之妇同籍兄弟之妻及在室女孙姊妹并同又禁私家用纯黄帐幕陈设若曽经宣赐鸾舆服御日月云肩龙文黄服五箇鞘眼之鞍皆须更改臣下朝服见导驾及行大礼文武百官皆服之正一品貂蝉笼巾七梁额花冠貂䑕立笔银立笔犀簪导佩剑绯罗大䄂绯罗裙绯罗蔽膝各一绯白罗大带天下乐晕锦玉环绶一白罗方心曲领白纱中单银褐勒帛各一玉珠佩二金涂银革带乌皮履白绫韈正二品七梁冠银立笔犀簪导不佩剑绯罗大䄂杂花晕锦玉环绶余并同正四品五梁冠银立笔犀簪白狮锦银环绶珠佩银革带御史中丞则獬豸冠青荷莲绶余并同正五品四梁冠簇四金鵰锦铜环绶银珠佩余并同正六品至七品三梁冠黄狮锦铜环绶珠佩铜束带余并同大定二十二年祫享摄官导驾二品冠七梁三品四品冠六梁服有金花五品冠五梁六品冠四梁七品冠三梁监察御史獬豸冠青绶八品九品冠二梁余制并同祭服皇统七年太常寺言太庙成后奉安神主祫享行礼凡行事执事助祭陪位官准古典当服衮冕九章画降龙随品各有等差通典云虞夏殷并十二章日月星辰山龙华虫作绘于衣宗彛藻火粉米黼黻絺绣于裳周升三辰于旂登龙于山登火于宗彛作九章之服山龙华虫火宗彛绘于衣藻粉米黼黻绣于裳公之服自衮冕而下如王之服侯伯之服自鷩冕而下如公之服又后魏帝服衮冕与祭者皆朝服又开元礼一品服九章又五礼新仪正一品服九旒冕犀簮青衣画降龙今汴京旧礼直官言自宣和二年已后一品祭服七旒冕大䄂无龙唐虽服九章服当时司礼少常伯孙茂道言诸臣之章虽殊然饰龙名衮尊卑相乱请于三公服冕八章为宜臣等窃谓歴代衣服之制不同若从后魏则止服朝服或用宋服则为七章若遵唐九章则有饰龙名衮尊卑相乱之议尚书省乃奏用后魏故事止用燕京大册礼时所服朝服以祭大定三年八月诏遵皇统制摄官则朝服散官则公服以皇太子为亚献服衮冕十四年用唐制若祭遇雨雪则服常服今谓之公服也泰和元年八月礼官言祭服所以接神朝服所以事君虽歴代损益不同然未尝不有分别是以衮冕十二旒𤣥衣纁裳备十二章天子之祭服也通天冠绛纱袍红罗裳天子之视朝服也臣下之服则用青衣朱裳以祭朱衣朱裳以朝国朝惟天子备衮冕通天冠二等之服今羣臣但有朝服而祭服尚阙每有祀事但以朝服从事实于典礼未当请依汉唐故事祭服冕旒画章然君冕服章数各殊而俱饰龙名衮而唐孙茂道已有尊卑相乱之伦然三公法服有龙恐涉于僭国初礼官亦尝駮议乞参酌古今改置祭服其冠则如朝冠而但去其貂蝉竖笔其服用青衣朱裳白韈朱履绯摄事者则用朝服庶几少有差别上曰朝祭之服固冝分也公服大定官制文资五品以上官服紫三师三公亲王宰相一品官服大独科花罗径不过五寸执政官服小独科花罗径不过三寸二品三品散搭花罗谓无枝叶者径不过寸半四品五品服小杂花罗谓花头碎小者径不过一寸六品七品服绯芝蔴罗八品九品服緑无纹罗应武官皆服紫凡散官职事皆从一高上得兼下下不得僭上窄紫亦同服色各依官制品格其诸局分承应人并用无纹素罗十五年制曰袍不加襕非古也遂命文资官公服皆加襕带制皇太子玉带佩玉双鱼袋亲王玉带佩玉鱼一品玉带佩金鱼二品笏头毬文金带佩金鱼三品四品荔枝或御仙花金带并佩金鱼五品服紫者红鞓乌犀带佩金鱼服绯者红鞓乌犀带佩银鱼服緑者并皂鞓乌犀带武官一品二品佩带同三品四品金带五品六品七品红鞓乌犀带皆不佩鱼八品以下并皂鞓乌犀带司天太医内侍教坊服皆同文武官惟不佩鱼应殿庭承应五品以下官非入内不许金带又展紫入殿庭者并许服红鞓不佩鱼又二品以上官许兼服通犀帯三品官若治事若见宾客许兼服花犀带大定二年制百官趋朝赴省并须裹带五品以上官趋朝则朝服赴省则展皂雨雪沾衣则从便凡朝参主寳主符展紫御仙花或太平花金束带近侍给使供御笔砚直长符寳吏紫袄子涂金束带轮直则近侍给使并常服常服则展紫合门六尚遇朝参侍立则服本品服若宫中当直则服窄紫金带学士院官修起居注补阙拾遗秘书丞秘书郎朝参侍立则服本品服色带当直则窄紫金带东宫左右卫率仆正副仆正典仪赞仪内直郎丞当直亦许服之太子太师出入宫中则展紫至东宫则展皂三少则展紫舆服下君子之服以称德也故德之备者其文备古者王公及士庶人莫不各有一定之制而不敢相逾者盖风俗之奢俭法令之齐一必于是而观焉诗曰彼都人士狐裘黄黄其容不改出言有章其三章曰彼都人士充耳琇实彼君子女谓之尹吉此言都邑之盛人物之懿也明昌间章宗谓宰臣曰今风俗侈靡莫若律以制度使贵贱有等其令礼部具典故以闻他日又谓参知政事张万公曰山东风俗何如万公对以奢左丞守贞因言衣服之制上曰如卿所言正恐失人心耳守贞曰止是商贾有不悦者万公曰乞寛与之期三年之内当如制矣于是上以礼部所拟太繁以尚书省所拟而行之嗟乎人君以风俗为言其亦知所务矣金人之常服四带巾盘领衣乌皮靴其束带曰陶罕巾之制以皂罗若纱为之上结方顶折垂于后顶之下际两角各缀方罗径二寸许方罗之下各附带长六七寸当横额之上或为一缩积贵显者于方顶循十字缝鉓以珠其中必贯以大者谓之顶珠带旁各络珠结绶长半带额之海陵赐大兴国者是也其衣色多白三品以皂窄䄂盘领缝腋下为积而不缺袴其胷臆肩䄂或饰以金绣其从春水之服则多鹘捕鹅杂花卉之饰其从秋山之服则以熊鹿山林为文其长中骭取便于骑也陶罕玉为上金次之犀象骨角又次之銙周鞓小者间置于前大者施于后左右有双䤩尾纳方束中其刻琢多如春水秋山之饰左佩牌右佩刀刀贵镔柄尚鸡舌木黄黒相半有黑双距者为上或三事五事室饰以酱瓣桦口饰以鲛或屑金鍮和漆涂鲛隙而礲平之酱瓣桦者谓桦皮斑文色殷紫如酱中豆瓣也产其国故尚之初女直人不得改为汉姓及学南人装束违者杖八十编为永制妇人服䄡裙多以黑紫上编绣全枝花周身六积上衣谓之团衫用黑紫或皂及绀直领左祍掖缝两傍复为双积前拂地后曵地尺余带色用红黄前双垂至下齐年老者以皂纱笼髻如巾状散缀玉钿于上谓之玉逍遥此皆辽服也金亦袭之许嫁之女则服绰子制如妇人服以红或银褐明金为之对襟彩领前齐拂地后曵五寸余明昌六年制文武官六贯石以上承应人并及廕者许用牙领紫圆板皂绦罗带皂靴上得兼下系籍儒生止服白衫领繋背带并以紫圆绦罗带干皂靴余人用纯紫领不得用縁杂色圆板绦罗带不得用紫靴用黄及黑油皂蜡等妇人各从便泰和四年以亲王品官既分领縁而复有皂靴之禁似涉大烦遂听亲王用银褐领紫縁品官皆紫领白縁余从明昌制书袋之制大定十六年世宗以吏员与士民之服无别潜入民间受赇鬻狱有司不能检察遂定悬书袋之制省枢密院令译史用紫纻丝为之台六部宗正统军司检察司以黒斜皮为之寺监随朝诸局并州县并黄皮为之各长七寸阔二寸厚半寸并于束带上悬带公退则悬于便服违者所司纠之大定十三年太常寺拟士人及僧尼道女冠有师号并良间官八品以上许服花纱绫罗丝䌷在官承应有出身人带八品以下官未带官亦同许服花纱绫罗纻丝丝䌷家属同妇人许用珠为首饰其都孔目与八品间官同京府州县司吏皆与庶人同庶人止许服絁䌷绢布毛褐花纱无纹素罗丝绵其头巾系腰领帕许用芝蔴罗绦用绒织成者不得以金玉犀象诸寳玛瑙玻璃之类为器皿及装饰刀把鞘并银装钉牀榻之类妇人首饰不许用珠翠钿子等物翠毛除许装饰花环冠子余外并禁兵卒许服无纹压罗絁䌷绢布毛褐奴婢止许服絁䌷绢布毛褐倡优遇迎接公筵承应许暂服绘画之服其私服与庶人同金史卷四十三金史卷四十四钦定四库全书金史卷四十四元中书右丞相总裁托克托等修志第二十五兵金兴用兵如神战胜攻取无敌当世曽未十年遂定大业原其成功之速俗本鸷劲人多沉雄兄弟子姪才皆良将部落保伍技皆鋭兵加之地狭产薄无事苦耕可给衣食有事苦战可致俘获劳其筋骨以能寒暑徴发调遣事同一家是故将勇而志一兵精而力齐一旦奋起变弱为彊以寡制衆用是道也及其得志中国自顾其宗族国人尚少乃割土地崇位号以假汉人使为之効力而守之明安穆昆杂厠汉地聼与契丹汉人昏因以相固结迨夫国事寖盛则归土地削位号罢辽东渤海汉人之袭明安穆昆者渐以兵柄归其内族然枢府签军募军兼采汉制伐宋之役叅用汉军及诸部族而统以国人非不知制胜长䇿在于以志一之将用力齐之兵也第以土宇既广岂得尽任其所亲哉驯致极盛乃自患其宗族国人之多积其猜疑卒自戕贼遂致强本刋落醇风锲薄将帅擕离兵士骄惰迄其亡也忠孝等军搆难于内乣军杂人召祸于外向之所谓志一而力齐者不见可恃之势焉岂非自壊其家法而致是欤抑是道也可用于新造之邦不可以保长乆之天下欤金以兵得国奉诏作金史故于金之兵志考其兴亡得失之迹特着于斯兵制马政养兵等法载诸旧史者胪列于篇金之初年诸部之民无它徭役壮者皆兵平居则聼以佃渔射猎习为劳事有警则下令部内及遣使诣诸贝勒徴兵凡歩骑之仗糗皆取备焉其部长曰贝勒行兵则称曰明安穆昆从其多寡以为号明安者千夫长也穆昆者百夫长也穆昆之副曰富埒珲士卒之副从曰伊勒希部卒之数初无定制至太祖即位之二年既以二千五百破耶律色实始命以三百戸为穆昆穆昆十为明安继而诸部来降率用明安穆昆之名以授其首领而部伍其人珠赫之战兵始满万而辽莫敌矣及拉林鸭水鐡骊拜格之民皆附东京既平山西继定内收辽汉之降卒外籍部族之健士尝用辽人额哩页以北部百三十戸为一穆昆汉人王六儿以诸州汉人六十五戸为一穆昆王伯龙及髙从祐等竝领所部为一明安至天㑹二年平州既平宗望恐风俗揉杂民情弗便乃罢是制诸部降人但置长吏以下从汉官之号五年伐宋之役调燕山云中中京上京东京辽东平州辽西长春八路民兵𨽻诸万戸其间万戸亦有专统汉军者熙宗皇统五年又罢辽东汉人渤海明安穆昆承袭之制浸移兵柄于其国人乃分明安穆昆为上中下三等宗室为上余次之至海宁庶人天徳二年省併中京东京临潢咸平㤗州等路节镇及明安穆昆削上中下之名但称为诸明安穆昆循旧制间年一徴发以补老疾死亡之数贞元迁都遂徙上京路太祖辽王宗干秦王宗翰之明安併为哈济明安及右谏议沃哩布明安太师朂宗正宗敏之族处之中都沃稜和尚唿喇三国公太保昻詹事乌哩雅辅国博勒和定逺苏勒库梁国公伯特八明安处之山东阿噜之族处之北京诸逹族属处之河间二年命兵部尚书萧仲恭等与旧兵皆分隶诸总管府节度使授田牛使之耕食以蕃卫京国六年南伐立三道都统制府及左右领军大都督将三十二军以神䇿神威神㨗神鋭神毅神翼神勇神果神畧神锋武胜武定武威武安武㨗武平武成武毅武鋭武扬武翼武震威定威信威胜威㨗威烈威毅威震威畧威果威勇为名军置都总管副总管及廵察使副各一员而沿边契丹恐妻孥被邻寇钞掠不可尽行遂皆背叛而大名续授甲之士还迎立世宗于东京及大定之初干罕既平乃散契丹隶诸明安穆昆至三年诏河北山东等路所签军有父兄俱亡充甲军子弟又为伊勒希恐其家更无丁男有误农种与免一丁以驱丁充伊勒希无驱丁者于本明安穆昆内验富强有驱丁者签充十二年徙东北等戍边汉军于内地十五年十月遣吏部郎中富察乌珲等十人分行天下再定明安穆昆戸每穆昆戸不过三百七穆昆至十穆昆置一明安十七年又以西南西北招讨司契丹余党心素狼戾复恐生事它时或有边隙不为我用令迁之于乌库哩实垒部及上京之地上谓宰臣曰北边番戍之人歳冐寒暑徃来千里甚为劳若纵有一二马牛一徃则无还理且夺其农时不得耕种故尝命卿等议以何术得罢其役使安于田里不知卿议何如也左丞相良弼对曰北边之地不堪耕种不能长戍故须番戍耳上曰朕一日万几安能徧及卿等既为宰相以此急务反以为末事竟无一言甚劳朕虑徃者叅政宗叙屡为朕言若以贫戸永屯边境使之耕种官给粮廪则贫者得济富戸免于更代之劳使之得勤农务若宗叙者可谓尽心为国矣朕尝思之宜以两路招讨司及乌库哩实垒部族临潢府㤗州等路分定保戍具数以闻朕亲览焉十八年命部族乣分番守边二十年以祖宗平定天下以来所建立明安穆昆因循既乆其间有戸口繁简地里逺近不同又自正隆之后所授无度及大定间亦有功多未酬者遂更定以诏天下复命新授者竝令就封其穆昆人内有六品以下职及诸局承应人皆为迁之三从以上族人愿从行者明安不得过十戸穆昆不得过六戸诏戍边军士年五十五以上许以其子及同居弟姪承替以奴代者罪之二十一年三月诏遣大兴尹完颜托果斯迁河北东路两明安上曰朕始令移此欲令与女直戸相错安置乆则自相姻亲不生异意此长乆之利也今者伊玛河明安相错以居甚符朕意而约罗河明安不如此可再遣兵部尚书张纳延按视其地以杂居之二十二年以山东屯田戸邻于边鄙命聚之一处俾恊力蚕种右丞相乌库哩元忠曰彼方之人以所得之地为家虽兄弟不同处故贫者衆参政钮祜禄额特埒曰旧时兄弟虽析犹相聚种今则不然宜令约束之又以明安穆昆旧籍不明遇签军与诸差役及振济増减不以实命括其口以实籍之二十三年遣刑部尚书伊喇慥迁山东东路八穆昆处之河间其弃地以山东东路特赫河明安下扎哈穆昆额勒敏鄂勒欢明安下钖布穆昆佛门山穆昆九村人戸徙于瑠僧安和二穆昆之旧地其未徙者之地皆薄恶且邻寇壤遣使询愿徙者相可居之地图以进上尝以率賔唿尔哈人骁勇可用海陵尝欲徙之而未能二十四年以上京刷和伦之地广而腴遂诏遣刑部尚书乌哩雅出府库钱以济行资牛畜迁率宾一明安唿尔哈二明安二十四穆昆以实之盖欲上京兵多它日可为缓急之备也当是时多易置河北山东所屯之旧括民地而为之业戸颁牛而使之耕畜甲兵而为之备乃犬重其权授诸王以明安之号或新置者特赐之名制其奢靡禁其饮酒习其骑射储其粮其备至严也是时宗室戸百七十明安二百二穆昆千八百七十八户六十一万五千六百二十四东北路部族乣军曰徳哷勒部曰唐古部二部五乣戸五千五百八十五其它若珠噜部族乌尔古部族实垒部族䝉古部族竒噜部族布塔布部族数皆称是西北西南二路乣军曰苏穆坦乣曰伊埓图乣曰古勒敦乣唐古乣哈玛尔乣穆腾乣䝉古乣茂乣唿敦乣凡九其诸路曰海兰曰扶余曰博索曰率賔曰唿尔哈曰伊兰伊兰后废皆在上京之鄙或置总管府或置节度使至章宗明昌间欲国人兼知文武令明安穆昆举进士试以䇿论及射以定其科甲高下承安四年上谓宰臣曰人有以八阵图来上者其图果何如朕尝观宋白所集武经具载攻守之法亦多难行右丞相清臣曰兵书一定之法难以应变本朝行兵惟用正竒二军临敌制变以正为竒以竒为正故无徃不克上曰自古用兵亦不出竒正二法耳且学古兵法如学奕棋未能自得于心欲用旧阵势以接敌疎矣敌所应与旧势异则必不可支然武经所述虽难遵行然知之犹愈不知㤗和间又制武举其制具在选举志所谓渤海军则渤海八明安之兵也所谓奚军者奚人约尼扎古雅九明安之兵也奚兵初徙于山西后分迁河东其汉军中都永固军大定所置者也所谓镇防军则诸军中取以更代戍边者也在西北边则有分番屯戍军及永屯军驱军之别驱军则国初所免辽人之奴婢使屯守于㤗州者也边铺军则河南陜西居守边界者河东三虞候顺徳军及章宗所置诸路効节军掌同弓手者也诸路所募射粮军五年一籍三十以下十七以上强壮者皆刺其所以兼充杂役者也京师防城军世宗大定十七年三月改为武卫军则掌京师廵捕者也其曰牢城军则尝为盗窃者以充防筑之役曰土兵则以司警捕之事凡汉军有事则签取于民事已则或亦放免初天㑹间郭药师降有曰长胜军者皆辽水侧人也以乡土归金皆愁怨思归宗望乃令罢还正隆间又尝罢诸路汉军而所存者犹有威勇威烈威㨗顺徳及韩常之军之号凡边境置兵之州三十八鳯翔延安邓巩熙泗颍蔡陇秦河海寿唐商洮兰㑹积石镇戎保安绥徳保徳环葭澳宁边东胜净庆来逺桓昌海兰博索扶余率賔唿尔哈置于要州者十一南京东京益都京兆太原临洮临潢丰㤗抚盖及宣宗南迁乣军溃去兵势益弱遂尽拥明安戸之老稚渡河侨置诸总管府以统之器械既缺粮糒不给朘民膏血而不足乃行括粮之法一人从征举家待哺又谓无以坚战士之心乃令其家尽入京师不数年至无以为食乃聼其出而国亦屈矣然初南渡时尽以河朔战兵三十万分𨽻河南行枢宻及帅府徃徃蔽匿强壮驱羸弱使战不能取胜后乃至以二十五人为穆昆四穆昆为明安每穆昆除旗鼓司火头五人任战者止十八人不足成队伍但务存其名而已故混源刘祁谓金之兵制最弊每有征伐及边衅輙下令签军使逺近骚动民家丁男若皆强壮或尽取无遗号泣动乎邻里嗟怨盈于道路驱此使战欲其胜敌难矣初贞祐时下令签军㑹一时任子为监当者春赴吏部选宰执命取为监军官皆愤愠哀号交愬台省至冲宰相卤薄以告丞相布萨齐锦大怒趣左右取弓矢射去已而上知其不可用命免之元光末备潼闗黄河又签军诸使者歴县邑自见居官外无文武小大职事官皆充军至许州前侍御史刘元规年几六十亦选为千戸至陈州以祁父从益以前监察御史亦为千戸余不可悉纪既立部伍必以军律相临物议纷然后亦罢之哀宗正大二年议选诸路精兵直𨽻宻院先设总领六员分路拣阅因相合併每总领司率数万人军势既张乃易总领之名为都尉班在随朝四品之列曰建威曰虎威曰破虏振威鹰扬虎贲振武折冲盪寇殄寇必以尝秉帅权者居是职虽帅府行院不敢以贵重临之天兴初元有十五都尉先六人陞授在京建威鄂屯斡里雅布许州折冲瓜尔佳泽陈州振武斡色辛蔡州盪宼富察逹希布申裕安平完颜色埒黙嵩汝振武唐古哈克繖续封金昌府虎威赫舍哩竒尔宣权归徳果毅完颜珠尔南京殄寇完颜阿巴宣权潼闗都尉三虎贲完颜辰尔鹰扬内族大罗索全节复取河朔诸路归正人不问马有无译语能否悉送密院増月给三倍它军授官马得千余人嵗时犒燕名忠孝军以舒穆噜延善努富察鼎珠统之加以正大已后诸路所虏临阵所获皆放归乡土同忠孝军给其犒赏使河朔俘系知之故此军迄于天兴至七千千戸以上将帅尚不预焉又以归正人过多乃系于忠孝籍中别为一军减忠孝所给之半不能射者令閲习一再月然后试补忠孝军是所谓和尔和军也又以亲卫马军旧时所选未精必加閲试直取武艺如忠孝军者得五千人余罢归为歩军凡进征忠孝居前马军次之自正大改立马军队伍鞍勒兵甲一切更新将相旧人自谓国家全盛之际马数则有之至于军士精鋭器仗坚整较之今日有不侔者中兴之期为有望矣一日布列曹门内教场忠孝军七千马军五千京师所屯建威都尉军万人内族玖珠所统亲卫军三千及阿巴所统四千皆哀宗控制枢宻院时所选教场地约三十顷尚不能容余都尉十三四军犹不在是数此外招集义军名曰忠义要皆燕赵亡命虽获近用终不可制异时擅杀北使唐庆以速金亡者即此曹也禁军之制本于哈济穆昆哈济者言亲军也以近亲所领故以名焉贞元迁都更以太祖辽王宗斡秦王宗翰军为哈济明安谓之侍卫亲军故立侍卫亲军司以统之旧常选诸军之材武者为䕶驾军海陵又名上京龙翔军为神勇军正隆二年将南伐乃罢归使就佥调后于侍卫亲军四明安内选三十以下千六百人骑兵曰龙翔歩兵曰虎歩以备宿卫五年罢亲军司以所掌付大兴府置左右骁骑所谓从驾军也置都副指挥使𨽻㸃检司歩军都副指挥使𨽻宣徽院大定初亲军置四千人二十二年省为三千五百上京亦设守卫军是年尚书省奏上京既设皇城提举官亦当设军守卫上曰可设四百五十马一百二十分三番更代异时朕至上京即作两番廵警限以半年交替人日给钱五十米一升半马给刍粟明安穆昆官可差年四十上下者军士竝取三十以上者充章宗承安四年増为五千又増至六千又有威㨗军承安増签弩手千人凡选弩手之制先以营造尺度杖其长六尺立之谓之等杖取身与杖等能踏弩至三石铺弦解索登踏闲习射六箭皆上垜内二箭中贴者又选亲军取身长五尺五寸善骑射者明安穆昆以名上兵部移㸃检司宣徽院试补之又设护卫二百人近侍之执兵杖者也取五品至七品官子孙及宗室併亲军诸局分承应人身长五尺六寸者选试补之又设控鹤二百人皆以备出入者也大将府治之称号收国元年十二月始置咸州军帅司以经畧辽地讨高永昌置南路都统司且以讨张觉天辅五年袭辽主始有内外诸军都统之名时以奚未平又置奚路都统司后改为六部路都统司以约尼九营为九明安隶焉与上京及㤗州凡六处置每司统五六万人又以渤海军为八明安凡明安之上置军帅军帅之上置万戸万戸之上置都统然时亦称军帅为明安而明安则称亲管明安者燕山既下循辽制立枢宻院于广宁府以总汉军太宗天㑹元年以袭辽主所立西南都统府为西南西北两路都统府三年以伐宋更为元帅府置元帅及左右副及左右监军左右都监金制都元帅必以安班贝勒为之恒居守而不出六年诏还二帅以镇方面诸路各设兵马都总管府州镇置节度使沿边诸州则置防御使凡州府所募射粮军牢城军毎五百人为一指挥使司设使分为四都都设左右什将及承局押官其军数若有余或不足则与近者合置不可合者或三百人或二百人亦设指挥使若百人则止设军使百人以上立为都不及百人止设什将及承局管押官各一员十年改南京路都统司为东南路都统司治东京以镇高丽后又置统军司于大名府及海陵天徳二年八月改诸京兵马都部署司为本路都总管府九月罢大名统军司而置统军司于山西河南陜西三路以元帅府都监监军为使分统天下兵又改乌尔古徳哷勒路统军司为招讨司博索路统军司为总管府三年以元帅府为枢宻院罢万戸之官诏曰太祖开剏因时制宜材堪统衆授之万戸其次千戸及穆昆当时官赏未定城郭未下设此职许以世袭乃权宜之制非经久之利今子孙相继专揽威权其戸不下数万与留守总管无异而世权过之可罢是官若旧无千戸之职者续思増置国初时赐以国姓若为子孙者皆令复旧正隆末复陞陜西统军司为都统府大定五年复罢府降为统军司寻又设两招讨司与前凡三以镇边陲东北路者初置乌尔古徳哷勒部后置于㤗州㤗和间以去边尚三百里宗浩乃命分司于金山西北路者置于应州西南路者置于桓州以重臣知兵者为使列城濠戍守为永制枢宻院每行兵则更为元帅府罢则复为院宣宗贞祐三年徴代州戍兵五千从胥鼎言留代以屏平阳兴定二年选募河南陜西弩手军二千人为一军赐号威勇及南迁河北封九公因其兵假以便宜从事沿河诸城置行枢宻院元帅府大者有便宜之号小者有从宜之名元光间时招义军以三十人为穆昆五穆昆为一千戸四千戸为一万戸四万戸为一副统两副统为一都统此复国初之名也然又外设一总领提控故时皆称元帅为总领云金初因辽诸茂而分置羣牧茂之为言无蚊蚋美水草之地也天徳间置迪河鄂尔多阿尔本富僧额永安沃济五羣牧所皆仍辽旧名各设官以治之又于诸色人内选家富丁多及品官家子明安穆昆佛宁军与司吏家余丁及奴使之司牧谓之羣子分牧马驼牛羊为之立蕃息衰耗之刑赏后稍増其数为九契丹之乱遂亡其五四所之所存者马千余牛二百八十余羊八百六十驼九十而已世宗置所七日特们图们阿都齐布沙堪额勒本和啰噶伊啰斡大定二十年三月更定羣牧官详衮托迪扎布羣牧人滋息损耗赏罚格二十一年勑诸所马三嵗者付女直人牧之牛或以借民耕或又令民畜羊或以振贫戸时遣使閲实其数缺则杖其官而令牧人偿之匿其实者监察举觉之二十八年蕃息之久马至四十七万牛十三万羊八十七万驼四千明昌五年散騬马令中都西京河北东西路验民物力分畜之又令它路民养马者死则于前四路所养者给换若欲用则悉以送官此金之马政也然每有大役必括于民及取羣官之余骑以供战士焉宣宗兴定元年定民间收溃军亡马之法及以马送官酬直之格上等马一匹银五十两中下递减十两不愿酬直者上等二匹补一官杂班任使中等三匹下等四匹如之令下十日陈首限外匿及杀竝绞又遣官括市民马立赏格以示劝五百匹以上钞千贯千匹以上一官二千匹以上两官养兵之法熙宗天眷三年正月诏歳给辽东戍卒䌷绢有差正隆四年命河南陜西统军司并虞候司顺徳军官兵竝増廪给六年将南征以绢万匹于京城易衣袄穿膝一万以给军世宗大定三年南征军士每歳可支一千万贯官府止有二百万贯外可取于官民戸此军须钱之所由起也时言事者以山东河南陜西等路循宋齐旧例州县司吏弓手于民间验物力均敷顾钱名曰免役请以是钱赡军至是省具数以闻诏罢弓手钱其司吏钱仍旧四年六月奏元帅府乞降军须钱上曰帅府支费无度例皆科取于民甚非朕意仰㑹计军须支用不尽之数及诸路转运司见在如实缺用则别具以闻十年四月命徳顺州建营屋以处屯军十七年七月嵗以羊皮三万赐西北路戍兵承安三年以军须所费甚大乞验天下物力均徴拟依黄河夫钱例徴军湏钱验各路新籍物力每贯徴钱四贯西京北京辽东路每贯征钱二贯临潢全州则免徴周年三限送纳恐期逺遂定制作半年三限输纳凡河南陜西山东放老千戸穆昆佛宁正军伊勒希等给赏之例旧军千戸十年以上赏银五十两绢三十匹不及十年比附十年以上穆昆支穆昆十年以上银四十两绢二十五匹不及十年银三十两绢二十匹佛宁十年以上银三十两绢二十匹不及十年银二十两绢一十五匹马歩正军伊勒希等勾当不拘年分放老正军银十十五两绢一十匹伊勒希旗鼔吹笛本司火头人等同银八两绢五匹三虞候千戸十年以上银四十两绢二十五匹不及十年银三十两绢二十匹穆昆二十年以上银五十两绢三十匹十年以上银三十两绢二十匹不及十年银一十两绢一十五匹佛宁十年以上银二十两绢一十五匹不及十年银一十五两绢一十匹正军伊勒希勾当不拘年分放老正军银一十两绢七匹伊勒希旗鼓吹笛本司火头人等同银五两绢四匹北边万戸千戸穆昆等歴过军功及年老放罢给赏之例正千戸管押万戸勾当过一十五年迁两官与从五品不及一十五年老放罢迁一官与正六品若若十年以下迁一官赏银绢六十两匹正穆昆管押万戸勾当一十五年迁两官与正六品不及一十五年年老放罢迁一官与正七品若十年以下迁一官赏银绢五十两匹正千戸管押千戸勾当过二十年迁一官与正六品不及二十年年老放罢迁一官与正七品若十年以下迁一官赏银绢四十两匹正穆昆管押千戸以下依河南陜西体例凡镇防军每年试射射若有出衆上等赏银四两特异衆者赏十两银马盂签充武卫军挈家赴京者人日给六口粮马四匹刍藁诸招军月给例物边铺军钱五十贯绢十匹军匠上中等钱五十贯绢五匹下等钱四十贯绢四匹黄河埽兵钱三十贯绢五匹射粮军及沟渠等处埽兵水手钱二十贯绢二匹土兵钱十贯绢一匹凡射粮军指挥使及黄沁埽兵指挥使钱粟七贯石绢六匹军使钱粟六贯石绢同上什将钱二贯粟三石春衣钱五贯秋衣钱十贯承局押官钱一贯五百文粟二石春衣钱五贯秋衣钱七贯牢城并土兵钱八百文粟二石春衣钱四贯秋衣钱六贯边铺军请给与射粮军同河南陜西山东路统军司镇防甲军马军明安钱八贯米五石二斗绢八匹六马刍粟穆昆钱六贯米二石八斗绢六匹五马刍粟佛宁钱四贯米石七斗绢五匹四马刍粟正军钱二贯米石五斗绢四匹绵十五两两马刍粟伊勒希钱一贯五百文米七斗绢三匹绵十两歩军明安马二匹穆昆马一匹刍粟毎马给刍一束粟五升嵗仲春野有青草马可牧养则止惟毎明安当差马七十二匹四时皆给又定制河南山东河东歳给五月陜西六月镇防军补买马钱河南路正军五百文伊勒希随色人三百文陜西山东路正军三百文伊勒希随色人二百文诸屯田被差及縁边驻扎捉杀军明安月给钱六贯米一石八斗五马刍粟穆昆钱四贯米一石二斗三马刍粟佛宁钱二贯米六斗二马刍粟正军钱一贯五百文米四斗一马刍粟伊勒希随色人钱一贯米四斗一马刍粟徳顺军指挥使钱六贯米二石八斗绢六匹三马刍粟军使什将钱四贯米一石七斗绢五匹给两马料长行钱二贯米一石五斗绢四匹绵十五两给一马料奚军穆昆钱一贯五百文米一石五斗䌷绢春秋各一匹给三马料佛宁钱一贯米二石七斗䌷绢同上给二马料长行钱一贯米一石八斗䌷绢同上饲一马北边临潢等处永屯驻军千戸钱八贯米五石二斗绢八匹饲马六匹歩军饲两马地五顷穆昆钱六贯米二石八斗绢六匹饲五马地四顷佛宁钱四贯米一石七斗绢五匹饲四马地三顷正军钱二贯米一石四斗五升绢四匹饲两马绵十五两地二顷伊勒希钱一贯五百文米七斗绢三匹绵十两地一顷旗鼓司人与伊勒希同交替钱二贯米四斗斗伊勒希钱一贯五百文米四斗上蕃汉军千戸月给钱三贯粮四石绢八匹饲四马穆昆钱二贯五百文粮一石绢六匹饲二马正军钱二贯米九斗五升绢四匹上京路永屯驻军所除授千戸月给钱粟十五贯石绢十匹绵二十两饲三马穆昆钱六贯米二石八斗绢六匹饲二马正东月支钱二贯五百文米一石二斗绢四匹绵十五两饲一马伊勒希随色人钱二贯米一石二斗绢四匹绵十五两诸北边永驻军月给补买马钱四百文随色人三百文贞祐三年军前委差及掌军官规图粮料冐占职役皆无实员又见职及遥授者已有俸给又与无职事者同支劵粮故时议欲省员减所给之数俟征行则全给之及兴定二年彰化军节度他张行信言一军充役举家廪给盖欲感悦士心使为尽力耳耳至于无军之家复无丁男而妻女犹受给何谓耶五年京南行三司官舒穆噜斡鲁言京南东西三路见屯军戸老㓜四十万口嵗费粮百四十余万石皆坐食民租甚非善计语在田制诸屯田军人如差防送日给钱一百五十文看管孝宁宫人月各给米五斗柴一车春秋衣麤布一匹秋绢二匹绵一十五两诸黄院子年满者以元请钱粮三分内给一贯石养老金史卷四十四金史卷四十五钦定四库全书金史卷四十五元中书右丞相总裁托克托等修志第二十六刑昔者先王固人之知畏而作刑因人之知耻而作法畏也耻也五性之良知七情之大闲也是故刑以治已然法以禁未然畏以处小人耻以遇君子君子知耻小人知畏天下平矣是故先王养其威而用之畏可以教爱慎其法而行之耻可以立廉爱以兴仁廉以兴义仁义兴刑法不几于措乎金初法制简易无轻重贵贱之别刑赎并行此可施诸新国非经世乆逺之规也天㑹以来渐从吏议皇统颁制兼用古律厥后正隆又有续降制书大定有权宜条理有重修制条明昌之世律义勑条并条品式寖备既而泰和律义成书宜无遗憾然国脉纾蹙风俗醇醨世道升隆君子观一代之刑法每有以先知焉金法以杖折徒累及二百州县立威甚者置刃于杖虐于肉刑季年君臣好用筐箧故习由是以深文传致为能吏以惨酷办事为长才百司姦赃真犯此可决也而㣲过亦然风纪之臣失紏皆决考满校其受决多寡以为殿最原其立法初意欲以同疏戚一小大使之咸就绳约于律令之中莫不齐手并足以听公上之所为葢秦人强主威之意也是以待宗室少忍待大夫士少礼终金之代忍耻以就功名虽一时名士有所不免至于避辱逺引罕闻其人殊不知君子无耻而犯义则小人无畏而犯刑矣是故论者于教爱立廉之道往往致太息之意焉虽然世宗临御法司奏谳或去律援经或揆义制法近古人君听断言几于道鲜有及之者章宗宣宗尝亲民事当宁裁决寛勐出入虽时或过中迹其矜恕之多犹有祖风焉简牍所存可为龟鑑者本纪刑志详畧互见云金国旧俗轻罪笞以栁菱土杀人及盗刼者击其脑杀之没其家赀以十之四入官其六赏主併以家人为奴婢其亲属欲以马牛杂物赎者从之或重罪亦听自赎然恐无辨于齐民则劓刵以为别其狱则掘地深广数丈为之太宗虽承太祖无变旧风之训亦稍用辽宋法天㑹七年诏凡窃盗但得物徒三年十贯以上徒五年刺字充下军三十贯以上徒终身仍以赃满尽命刺字于面五十贯以上死征偿如旧制熙宗天眷元年十月禁亲王以下佩刀入宫卫禁之法实自此始三年复取河南地乃诏其民约所用刑法皆从律文罢狱卒酷毒刑具以从寛恕至皇统间诏诸臣以本朝旧制兼採隋唐之制叅辽宋之法类以成书名曰皇统制颁行中外时制杖罪至百则臀背分决及海陵庶人以背近心腹遂禁之虽主决奴婢亦论以违制又多变易旧制至正隆间者为续降制书与皇统制并行焉然二君任情用法自有异于是者矣及世宗即位以正隆之乱盗贼公行兵甲未息一时制㫖多从时宜遂集为军前权宜条理大定四年尚书省奏大兴民男子李十妇人杨仙哥并以乱言当斩上曰愚民不识典法有司亦未尝丁宁诰戒岂可遽加极刑以减死论五年命有司复加删定条理与前制书兼用七年左藏库夜有盗杀都监郭良臣盗金珠求盗不得命㸃检司治之执其可疑者八人鞫之掠三人死五人诬伏上疑之命同知大兴府事伊喇道杂治既而亲军百夫长额森博勒鬻金于市事觉伏诛上闻曰箠楚之下何求不得奈何鞫狱者不以情求之乎赐死者钱人二百贯不死者五十贯于是禁䕶卫百夫长五十夫长非直日不得带刀入宫是嵗断死囚二十人八年制品官犯赌博法赃不满五十贯者其法杖听赎再犯者杖之且曰杖者所以罚小人也既为职官当先廉耻既无廉耻故以小人之罚罚之九年因御史台奏狱事上曰近闻法官或各执所见或观望宰执之意自今制无正条者皆以律文为准复命杖至百者臀背分受如旧法已而上谓宰臣曰朕念罪人杖不分受恐至深重乃命复旧今闻民间有不欲者其令罢之十年尚书省奏河中府张锦自言复父讐法当死上曰彼复父讐又自言之烈士也以减死论十一年诏谕有司曰应司狱廨舍须近狱安置囚禁之事常亲提控其狱卒必选年深而信实者轮直十二年尚书省言内邱令富察台布自科部内钱立德政碑复有其余钱二百余贯罪当除名今遇赦当叙仍免徴赃上以贪伪勿叙且曰乞取之赃若以赦原予者何辜自今可并追还其主惟应入官者免徴尚书省奏盗有发冢者上曰功臣坟墓亦有被发者葢无告捕之赏故人无所畏自今告得实者量与给赏故咸平尹舒穆噜阿玛拉以赃死于狱上谓其不尸诸市已厚幸贫穷而为盗贼葢不得已三品职官以赃至死愚亦甚矣其诸子可皆除名先是诏自今除名人子孙有在仕者并取奏裁十三年诏立春后立秋前及大祭祀月朔望上下弦二十四气雨未晴夜未明休暇并禁屠宰日皆不听决死刑惟强盗则不待秋后十五年诏有司曰朕惟人命至重而在制窃盗赃至五十贯者处死自今可令至八十贯者处死十七年陈言者乞设提刑司以紏诸路刑狱之失尚书省议以谓久恐滋弊上乃命距京师数千里外怀寃上诉者集其事以待选官就问时济南尹梁肃言犯徒者当免杖朝廷以为今法已轻于古恐滋姦恶不从尝诏宰臣朝廷每嵗再遣审録官本以为民伸寃滞也而所遣多不尽心但文具而已审録之官非止理问重刑凡诉讼案牍皆当阅实是非囚徒不应囚系则当释放官吏之罪即以状闻失紏察者严加惩断不以赎论又以监察御史体察东北路官吏轻受讼牒为不称职笞之五十又谓宰臣曰比闻大理寺断狱虽无疑者亦经旬月何耶叅知政事伊喇道对曰在法决死囚不过七日徒刑五日杖罪三日上曰法有程限而辄违之弛慢也罢朝御批送尚书省曰凡法寺断重轻罪各有期限法官但犯皆的决岂敢有违但以卿等所见不一至于再三批送其议定奏者书奏牍亦不下旬日以致事多滞留自今当勿复尔又曰故广宁尹髙祯为政尚勐虽小过有杖而杀之者即罪至于死而情或可恕犹当念之况其小过者乎人之性命安可轻哉上以正隆续降制书多任己意伤于苛察而与皇统之制并用是非淆乱莫知适从姦吏因得上下其手遂置局命大理卿伊喇慥总中外明法者共校正乃以皇统正隆之制及大定军前权宜条理后续行条理论其轻重删繁正失制有阙者以律文足之制律俱阙及疑而不能决者则取㫖画定军前权行条理内有可以常行者亦为定法余未应者亦别为一部存之叅以近所定徒杖减半之法凡校定千一百九十余分为十二卷以大定重修制条为名诏颁行焉二十年上见有蹂践禾稼者谓宰相曰今后有践民田者杖六十盗人谷者杖八十并偿其直二十一年尚书省奏巩州民马俊妻安姐与管卓姦俊以斧击杀之罪当死上曰可减死一等以戒败风俗者二十二年上谓宰臣曰凡尚书省送大理寺文字一断便可闻奏如乌库哩公说事近取观之初送法寺如法裁断再送司直披详又送阖寺参详反覆三次妄生情见不得结絶朕以国政不宜滞留昨虽炙艾六百炷未尝一日不坐朝欲使卿寺知勤政也自今可止一次送寺阖寺披详苟有情见即具以闻毋使滞留也二十三年尚书省奏益都民范德年七十六为刘祐殴杀祐法当死以祐父母年俱七十余家无侍丁上请上曰范德与祐父母年相若自当如父母相待至殴杀之难议末减其论如法尚书省奏招讨司官及图哩乞取本部财物制上曰逺人止可矜恤若进贡不阙更以兵邀之强取财物与盗何异且或因而生事何可不惩又曰朕所行制条皆臣下所奏行者天下事多人力有限岂能一一尽之必因一事奏闻方知有所窒碍随即更定今有圣㫖条理复有制条是使姦吏得以轻重也大兴府民赵无事带酒乱言父干捕告法当死上曰为父不恤其子而告捕之其正如此人所甚难可特减死一等武器署丞奕直长固纳坐受草畔卒财奕杖八十固纳笞二百监察御史梁襄等坐失纠察罚俸一月上曰监察人君之耳目事由朕发何以监察为上以法寺㫁狱以汉字译女直字㑹法又复各出情见妄生穿凿徒致稽缓遂诏罢情见二十五年二月上以妇人在囚输作不便而杖不分决与杀无异遂命免死输作者决杖二百而免输作以臀背分决时后族有犯罪者尚书省引八议奏上曰法者公天下持平之器若亲者犯而从减是使之恃此而横恣也昔汉文诛薄昭有足取者前二十年时后族济州节度使乌凌阿楚唿尝犯大辟朕未尝宥今乃宥之是开后世轻重出入之门也宰臣曰古所以议亲尊天子别庶人也上曰外家自异于宗室汉外戚权太重至移国祚朕所以不令诸王公主有权也夫有功于国议勲可也至若议贤既曰贤矣肯犯法乎脱或縁坐则固当减请也二十六年遂奏定太子妃大功以上亲及与皇家无服者及贤而犯私罪者皆不入议上谓宰臣曰法有伦而不伦者其改定之监察御史陶钧以㩦妓游北苑歌饮池岛间道近殿廷提控官石玠闻而发之钧令其友阎恕属玠得缓既而事觉法司奏当徒二年半诏以钧耳目之官㩦妓入禁苑无上下之分杖六十玠恕皆坐之二十八年上以制条拘于旧律间有难解之词命删修明白使人皆晓之旧禁民不得收制书恐滋告讦之弊章宗大定二十九年言事者乞许民藏之平章张汝霖曰昔子产铸刑书叔尚议之者葢不欲预使民测其轻重也今着不刋之典使民晓然知之犹江河之易避而难犯足以辅治不禁为便以衆议多不欲诏姑令仍旧禁之明昌元年上问宰臣曰今何不专用律文平章政事张汝霖曰前代律与令各有分其有犯令以律决之今国家制律混淆固当分也遂置详定所命审定律令承安二年制军前受财法一贯以下徒二年以上徒三年十贯处死符寳典书北京努盗符寳局金牌伏诛仍除属籍爱唿阿古岱失觉察各杖七十泰和二年御史台奏监察御史史肃言大定条理自二十年十一月四日前以奴娶良人女为妻者并准已娶为定若夫亡拘放从其主离夫摘卖者令本主收赎依旧与夫同聚放良从良者即听赎换如未赎换间与夫所生男女并听为良而泰和新格复以夫亡服除准良人例离夫摘卖及收夫为良者并听为良若未出离再配与奴或杂姦所生男女并许为良如此不同皆编格官妄为增减以致随处诉讼纷扰是渉违枉勑付所司正之初诏凡条格入制文内者分为别卷复诏制与律文轻重不同及律所无者各校定以闻如禁屠宰之类当着于令也慎之勿忽律令一定不可更矣三年七月右司郎中孙铎先以详定所校名例篇进既而诸篇皆成复命中都路转运使王寂大理卿董师中等重校之四年七月上以诸路枷杖多不如法平章政事守贞曰枷杖尺寸有制提刑两月一巡察必不敢违法也五年正月复令钩校制律即付详定所时详定官言若依重修制文为式则条目增减罪名轻重当异于律既定复与旧同颁则使人惑而易为姦矣臣等谓用今制条参酌时宜准律文修定厯採前代刑书宜于今者以补遗阙取刑统疏文以释之着为常法名曰明昌律义别编𣙜货边部权宜等事集为勑条宰臣谓先所定令文尚有未完俟皆通定然后颁行若律科举人则止习旧律遂以知大兴府事尼玛哈鑑御史中丞董师中翰林待制鄂屯忠孝提㸃司天台张嗣翰林修撰完颜萨喇刑部员外郎李庭义大理丞麻安止为校定官大理卿阎公贞户部侍郎李敬义工部郎中贾铉为覆定官重修新律焉时奏狱而法官有独出情见者上曰或言法官不当出情见故论者纷纷不已朕谓情见非出于法外但折衷以从法尔平章守贞曰是制自大定二十三年罢之然律有起请诸条是古亦许情见矣上曰科条有限而人情无穷情见亦岂可无也明昌五年尚书省奏在制名例内徒年之律无决杖之文便不用杖缘先谓流刑非今所宜且代流役四年以上俱决杖而徒三年以下难复不用妇人比之男子虽差轻亦当例减遂以徒二年以下者杖六十二年以上杖七十妇人犯者并决五十着于勑条承安三年勑尚书省自今特㫖事如律令程式者始可送部其余剏行之事但召部官赴省议之四年四月尚书省请再覆定令文上因勑宰臣曰凡事理明白者转奏可也文牍多者恐难徧览其三推情疑以闻五月上以法不适平常行杖様多不能用遂定分寸铸铜为杖式颁之天下且曰若以笞杖太轻恐情理有难恕者讯杖可再议之五年五月刑部员外郎马复言外官尚苛刻者不遵铜杖式轻用大杖多致人死诏令按察司紏劾黜之先尝令诸死因及除名罪所委官相去二百里外并犯徒以下逮及二十人以上者并令其官就谳之刑部员外郎完颜纲言自是制行如上京最近之地往还不下三二千里如北京留守司亦动经数月愈致稽留未便诏复从旧令委官追取鞫之十二月翰林修撰杨庭秀言州县官往往以权势自居喜怒自任听讼之际鲜克加审但使译人往来传词罪之轻重成于其口货赂公行寃者至有三二十年不能正者上遂命定立条约违者按察司紏之且谓宰臣曰长贰官委幕职及司吏推问狱囚命申御史台闻奏之制当复举行也又命编前后条制书之于册以备将来考验泰和元年正月尚书省奏以见行铜杖式轻细姦究不畏遂命右司量所犯用大杖且禁不得过五分十二月所修律成凡十有二篇一曰名例二曰卫禁三曰职制四曰户婚五曰廐库六曰擅兴七曰盗贼八曰鬬讼九曰诈伪十曰杂律十一曰捕亡十二曰断狱实唐律也但加赎铜皆倍之增徒至四年五年为七削不宜于时者四十七条增时用之制百四十九条因而畧有所损益者二百八十有二条余百二十六条皆从其旧又加以分其一为二分其一为四者六条凡五百六十三条为三十卷附注以明其事疏义以释其疑名曰泰和律义自官品令职员令之下曰祠令四十八条户令六十八条学令十一条选举令八十三条封爵令九条封赠令十条宫卫令十条军防令二十五条仪制令二十三条衣服令十条公式令五十八条褖令十七条仓库令七条廐牧令十二条田令十七条赋役令二十三条闗市令十三条捕亡令二十条赏令二十五条医疾令五条假宁令十四条狱官令百有六条杂令四十九条释道令十条营缮令十三条河防令十一条服制令十一条附以年月之制曰律令二十卷又定制勑九十五条𣙜货八十五条番部三十九条曰新定勑条三卷六部格式三十卷司空襄以进诏以明年五月颁行之贞祐三年上谓宰臣自今监察官犯罪其事闗军国利害者并笞决之贞祐四年诏凡监察失紏劾者从本法论外使入国私通本国事情宿卫近侍官承应人出入亲王公主宰执家灾伤乏食有司检覈不实致伤人命转运军储而有私载考试举人而防闲不严其罚并决在京犯至两次者台官减监察一等治罪论赎余止坐専差任满日议定若任内曾以漏察被决依格虽为称职止从平常平常者从降罚兴定元年八月上谓宰臣曰律有八议今言者或谓应议之人即当减等何如宰臣对曰凡议者先条所坐及应议之状以请必议定然后奏裁也上然之曰若不论轻重而辄减之则贵戚皆将恃此以虐民民何以堪金史卷四十五金史卷四十六钦定四库全书金史卷四十六元中书右丞相总裁托克托等修志第二十七食货一国之有食货犹人之有饮食也人非饮食不生国非食货不立然燧人庖牺能为饮食之道以教人而不能使人无饮食之疾三王能为食货之政以遗后世而不能使后世无食货之弊唯善养生者如不欲食啖而饮食自不阙焉故能饥饱得其宜可以疾少而长寿善裕国者初不事货殖而货食自不乏焉故能制丰约之节可以弊少而长治金于食货其立法也周其取民也审太祖肇造减辽租税䂓模逺矣熙宗海陵之世风气日开兼务逺畧君臣讲求财用之制切切然以是为先务虽以世宗之贤储积之志曷尝一日而忘之章宗弥文猬兴边费亦广食货之议不容不急宣宗南迁国土日蹙污池数罟往往而然攷其立国以来所谓食货之法荦荦大者曰租税铜钱交钞三者而已三者之法数变而数穷官田曰租私田曰税租税之外算其田园屋舍车马牛羊树艺之数及其藏镪多寡徴钱曰物力物力之徴上自公卿大夫下逮民庻无苟免者近臣出使外国归必增物力钱以其受馈遗也明安穆昆戸又有所谓牛头税者宰臣有纳此税庭陛间谘及其增减则州县徴求于小民盖可知矣故物力之外又有舖马军湏输庸司吏河夫桑皮故纸等钱名目琐细不可殚述其为戸有数等有课役戸不课役戸本戸杂戸正戸监戸官戸奴婢戸二税戸有司始以三年一籍后变为通检又为推排凡戸隶州县者与隶明安穆昆其输纳高下又各不同法之初行唯恐不宻言事者谓其厉民即命罢之罢之未乆㑹计者告用乏又即举用其罢也志以便民而民未见德其行也志以足用而用不加饶一时君臣节用之言不絶告诫尝自计其国用数亦浩瀚若足支歴年者郡县稍遇嵗祲又遽不足竟莫诘其故焉至于铜钱交钞之弊葢有甚者初用辽宋旧钱虽刘豫所铸预废亦兼用之正隆而降始议鼓铸民间禁铜甚至铜不给用渐兴窑冶凡产铜地脉遣吏境内访察无遗且及外界而民用铜器不可阙者皆造于官而鬻之旣而官不胜烦民不胜病乃听民冶铜造器而官为立价以售此铜法之变也若钱法之变则鼓铸未广歛税无方已见壅滞初恐官库多积钱不及民立法广布继恐民多匿钱乃设存留之限开告讦之路犯者䋲以重罸卒莫能禁州县钱艰民间自铸私钱苦恶特甚乃以官钱五百易其一千其䇿愈下及改铸大钱所凖加重百计流通卒莫获效济以铁钱铁不可用权以交钞钱重钞轻相去悬絶物价腾踊钞至不行权以银货银弊又滋求亦无䇿遂罢铜钱专用交钞银货然而二者之弊乃甚于钱在官利于用大钞而大钞出多民益见轻在私利于得小钞而小钞入多国亦无补于是禁官不得用大钞已而恐民用银而不用钞则又责民以钞纳官以示必用先造二十贯至百贯例后造二百贯至千贯例先后轻重不伦民益眩惑及不得已则限以年数限以地方公私受纳限以分数由是民疑日深其其易交钞为寳券寳券未乆更作通寳凖用银并通寳未乆复作寳泉寳泉未久织绫印钞名曰珍货珍货未乆复作寳㑹汔无宁嵗而金祚讫矣厯观自古财聚民散以至亡国若鹿台鉅桥之类不足论也其国亡财匮比比有之而国用之屈未有若金之甚者金之为政也常有䘏民之志而不能已苛征之令徒有聚歛之名而不能致富国之实及其亡也括粟阑籴一切掊克之政靡不为之加赋数倍豫借数年或欲得钞则预卖下年差科高琪为相议至㩁油进纳滥官辄售空名宣勅或欲与以五品正班僧道入粟始自度牒终至德号纲副威仪寺观主席亦量其私而鬻之甚而丁忧鬻以求仕监戸鬻以从良进士出身鬻至及第又甚而叛臣剧盗之效顺无金帛以备赏动以王爵固结其心迨重爵不蔇则以国姓赐之名寔混淆伦法斁壊皆不暇顾国欲不乱其可得乎迨夫宋絶嵗弊而不许和贪其淮阳之蓄谋以力取致枢府武骑尽于南伐额尔克时全之出初志得粮后尺寸无补三军偾亡我师压境兵财俱困极竟无以御之故志金之食货者不能不为之掩卷而兴嘅也传曰作法于凉其弊犹贪作法于贪弊将若何金起东海其俗纯实可与返古初入中夏兵威所加民多流亡土多旷闲遗黎惴惴何求不获使于斯时纵不能复井地沟洫之制若用唐之旧业口分以制民产倣其租庸调之法以足国计何至百年之内所谓经画纷纷然与其国相终始耶其弊在于急一时之利踵乆壊之法及其中叶鄙辽俭朴袭宋繁缛之文惩宋寛柔加辽操切之政是弃二国之所长而併用其所短也繁缛胜必至于伤财操切胜必至于害民讫金之世国用易匮民心易离岂不由是欤作法不慎厥初变法以捄其弊秪益甚焉耳其他盐䇲酒麴常平和籴茶税征商𣙜场等法大槩多宋旧人之所建明息耗无定变易靡恒视钱钞何议田制水利区田之目或骤行随辍或屡试无效或熟议未行咸着于篇以备一代之制云戸口金制男女二嵗以下为黄十五以下为小十六为中十七为丁六十为老无夫为寡妻妾诸笃废疾不为丁戸主推其长充内有物力者为课役戸无者为不课役戸令民以五家为保泰和六年上以旧定保伍法有司灭裂不行其令结保有匿姦细盗贼者连坐宰臣谓旧以五家为保恐人易为结搆而难觉察遂令从唐制五家为邻五邻为保以相检察京府州县郭下则置坊正村社则随戸则衆寡为乡置里正以按戸口催督赋役劝课农桑村社三百戸以上则设主首四人二百以上三人五十戸以上二人以下一人以佐里正禁察非违置壮丁以佐主首巡警盗贼明安穆昆部村寨五十戸以上设寨使一人掌同主首寺观则设纲首凡坊正里正以其戸十分内取三分富民均出顾钱募强干有抵保者充人不得过百贯役不得过一年凡戸口数计帐三年一籍自正月初州县以主政主首明安穆昆则以寨使诣编戸家责手实具男女㓜老年与姓名生者增之死者除之二月二十日以寔数报县二月二十日申州以十日内逹上司无逺近皆以四月二十日到部呈省凡汉人渤海人不得充明安穆昆戸明安穆昆之奴婢免为良者止隶本部为正戸凡没入官良人隶官籍监为监戸没入官奴婢隶太府监为官戸当收国二年时法制未定兵革未息贫民多依权右为苟安多隐蔽为奴婢者太祖下诏曰比以嵗凶民饥多附豪族因䧟为奴隶及有犯法徴偿莫办折身为奴或私约立限以人对赎过期则以为奴者竝聴以两人赎一为良元约以一人赎者从便天辅五年以境土既拓而旧部多瘠卤将移其民于泰州乃遣皇弟昱及族子宗雄按视其地昱等苴其土以进言可种植遂摘诸明安穆昆中民戸万余使宗人博勒和统之屯种于㤗州博勒和旧居于按春水至是始迁焉其居宁江州者遣实登札克丹阿尔托欢钖勒塔干等四穆昆挈家属耕具徙于㤗州仍赐博勒和耕牛五十六年既定山西泽潞诸州以上京为内地则移其民实之又命耶律佛德以兵护送诸降人于浑河路以皇弟昻监之命从便以居七年以山西诸部族近西北二边且辽主未获恐隂相结诱复命皇弟昻与贝勒索欢等以兵四千䕶送处之䫈东惟西京民安堵如常且命昻镇守上京路既而上闻昻已过上京而降人复苦其侵优多叛亡者遂命贝勒绰尔台徃戒谕之比至而诸部已叛去又以明安详衮瑠珠所领归附之民还东京命有司常抚慰且贷一歳之粮其亲属被虏者皆令聚居及七年取燕京路二月尽徙六州氏族富强工技之民于内地太宗天㑹元年以旧徙润隰等四州之民于沈州之境以新迁之戸艰苦不能自存诏曰比闻民乏食至鬻子者聴以丁力等者赎之又诏贝勒爱实拉曰先皇帝以同姓之人昔有自鬻及典质其身者命官为赎今闻尚有未复者其悉閲赎之又命以官粟赎上京路新迁置宁江州戸口贫而买身者六百余人二年民自鬻为奴者诏以丁力等者交易之三年禁内外官及宗室毋得私役百姓权势家不得买贫民为奴其胁买者一人偿十五人诈买者一人偿二人罪皆杖百七年诏兵兴以来良人被畧为驱者聴其父母妻子赎之熈宗皇统四年诏陕西蒲觧等汝蔡州岁饥百姓流落典顾为驱者官以绢赎为良丁男三匹妇人㓜小二匹世宗大定二年诏免二税戸为民初辽人佞佛尤甚多以良民赐诸寺分其税一半输官一半输寺故谓之二税戸辽亡僧多匿其寔抑为贱有援左证以告者有司各执以闻上素知其事故特免之十七年五月省奏咸平府路千六百余戸自陈皆长白山钖馨察逊河女直人辽时签为猎戸移居于此号伊勒敦部遂附契丹籍本朝义兵之兴首诣军降仍居本部今乞釐正诏从之二十年以上京路女直人戸规避物力自卖其奴婢致耕田者少遂以贫乏诏定制禁之又谓宰臣曰明安穆昆人戸兄弟亲属若各随所分土与汉人错居每四五十戸结为保聚农作时令相助济此亦劝相之道也二十一年六月徙银山侧民于临潢又命避役之戸举家逃于他所者元贯及所寓司县官同罪为定制二十三年定制女直奴婢如有得力本主许令婚聘者湏取问房亲及村老给据方许聘于良人是年七月奏明安穆昆戸口恳地牛具之数明安二百二穆昆千八百七十八戸六十一万五千六百二十四口六百一十五万八千六百三十六垦田一百六十九万三百八十顷有竒牛具二十八万四千七百七十一在都宗室将军司戸百七十口二万八千七百九十垦田三千六百八十三顷七十五亩牛具三百四德哷勒唐古二部五乣戸五千五百八十五口十二万七千五百四十四垦田万六千二十四顷一十七亩牛具五千六十六二十五年命宰臣禁有禄人一子及农民避课役为僧道者大定初天下戸才三百余万至二十七年天下戸六百七十八万九千四百四十九口四千四百七十万五千八十六章宗大定二十九年十一月上封事者言乞放二税戸为良省臣欲取公牒可慿者为准叅知政事伊喇履谓凭騐真伪难明凡契丹奴婢今后所生者悉为良见有者则不得典买如此则三十年后奴皆为良而民且不病焉上以履言未当令冄议省奏谓不拘括则讼终不絶遂遣大兴府治中乌克逊仲和侍御史范楫分括北路及中都路二税戸凡无慿騐其主自言之者及因通检而知之者其税半输官半输主而有慿騐者悉放为良明昌元年正月上封事者言自古以农桑为本根商贾之外又有佛老与他游食浮费百倍农岁不登流殍相望此末作伤农者多故也上乃下令禁自披剃为僧道者是岁奏天下戸六百九十三万九千口四千五百四十四万七千九百而粟止五千二百二十六万一千余石除官兵二年之费余騐口计之口月食五斗可为四十四日之食上曰蓄积不多是力农者少故也其集百官议所以使民务本业广积储之道以闻六月省奏北京等路所免二税戸凡一千七百余戸一万三千九百余口此后为良为驱皆从已㫁为定六年二月上谓宰臣曰凡言女直进士不湏称女直字卿等误作回避女直契丹语非也自今如分别戸民则女直言本戸汉戸及契丹余谓之杂戸十二月省奏天下女直契丹汉戸七百二十二万三千四百口四千八百四十九万四百物力钱二百六十万四千七百四十二贯㤗和七年六月勅中物力戸有役则多逃避有司令以次戸代之事毕则复业以致大损不逃之戸令省臣详议宰臣奏旧制太轻遂命课役全戸逃者徒二年赏告者钱五万先逃者以百日内自首免罪如寔销乏者内从御史台外从按察司体究免之十二月奏天下戸七百六十八万四千四百三十八口四千五百八十一万六千七十九此金版籍之极盛也及卫绍王之时军旅不息宣宗立而南迁死徙之余所在为虚戾戸口日耗军费日急赋歛繁重皆仰给于河南民不堪命率弃庐田相继亡去乃屡降诏招复业者免其岁之租然以国用乏竭逃者之租皆令居者代出以故多不敢还兴定元年十二月宣宗欲悬赏募人捕亡已而复虑骚动遂命依己降诏书已免债逋更招一月违而不来者然后捕获治罪而以所遗地赐人四年省臣奏河南以岁饥而赋役不息所亡戸令有司招之至明年三月不复业者论如律时河壖为疆烽鞞屡警故集庆军节度使温特赫逹言亳州戸旧六万自南迁以来不胜调发相继逃去所存者曾无十一砀山下邑野无居民矣通检推排通检即周礼大司徒三年一大比各登其乡之衆寡六畜车辇辨物行徴之制也金自国初占籍之后至大定四年承正隆师旅之余民之贫富变更赋役不均世宗乃下诏曰粤自国初有司常行大比于今四十年矣正隆时兵役竝兴调发无度富者今贫不能自存版籍所无者今为富室而犹幸免是用遣信臣㤗宁军节度使张宏信等十三人分路通检天下物力而差定之以革前弊俾元元无不均之弊以称朕意凡规措条理命尚书省画一以行又命凡监戸事产除官所拨赐之外余凡置到百姓有税田宅皆在通检之数时诸使往往以苛酷多得物力为功宏信检山东州县尤为酷暴棣州防御使完颜永元靣责之曰朝廷以正隆后差调不均故命使者均之今乃残暴妄加民产业数倍一有来申诉者则血肉淋离甚者即殒杖下此何理宏信不能对故惟棣州稍平五年有司奏诸路通检不均诏冄以戸口之多寡富贵轻重适中定之既而又定通检地土等第税法十五年九月上以天下物力自通检以来十余年贫富变易赋调轻重不均遣济南尹梁肃等二十六人分路排推二十年四月上谓宰臣曰明安穆昆戸富贫差发不均皆自穆昆内科之暗者惟胥吏之言是从轻重不一自干罕叛后贫富反复今当籍其夹戸推其家赀傥有军役庻可均出诏集百官议右丞相克寕平章政事安礼枢宻副使宗尹言女直人除明安穆昆仆从差使余无差役今不推奴婢孶畜地土数目止騐产业科差为便左丞相守道等言止騐财产多寡分为四等置籍以科差庻得均也左丞通右丞道都㸃检襄言括其奴婢之数则贫富自见缓急有事差科与一例差科者不同请俟农隙拘括地土牛具之数各以所见上闻上曰一穆昆戸之贫富穆昆岂不知一明安所领八穆昆一例差科设如一穆昆内有奴婢二三百口者有奴婢一二人者科差与同岂得平均正隆兴兵时朕之奴婢万数孳畜数千而不差一人一马岂可谓平朕于庻事未尝専行与卿谋之往年散置契丹戸安礼极言恐扰动朕决行之果得安业安礼虽尽忠未审长䇿其从左丞通等所见拘括推排之十二月上谓宰臣曰明安穆昆多新强旧弱差役不均其令推排当日中都路始至二十二年八月始诏令集耆老推贫富騐土地牛具奴婢之数分为上中下三等以同知大兴府事完颜乌哩雅先推中都路续遣戸部主事谙逹等十四人与外官同分路推排九月诏毋令富者匿隐畜产贫戸或有不敢养马者昔海陵时拘括马畜絶无等级富者倖免贫者尽拘入官大为不均今竝覈寔贫富造籍有急即按籍取之庻几无不均之弊张汝弼梁肃奏天下民戸通检既定设有产物移易自应随业输纳至于浮财湏有増耗贫者自贫富者自富似不必屡排推也上曰宰执家多有新富者故皆不愿也肃对曰如臣者能推排中都物力臣以尝为南使先自添物力钱至六十余贯视其他奉使无如臣多者但小民无知法出姦生数动揺则易骇如唐宋及辽时或三二十年不测通比则有之频嵗推排似为难耳二十六年复以李晏等分路推排二十七年奏晏等所定物力之数上曰朕以元推天下物力钱三百五万余贯除三百贯外令减以元推天下物力钱三百五万余贯除三百贯外令减五万余贯今减不及数复续收二万余贯即是实三万贯尔而曰续收何也对曰此谓旧脱漏而今首出者及民地旧无力耕种而今耕种者也上曰通检旧数止于视其营运息耗与房地多寡而加减之彼人卖地此人买之皆旧数也至如营运此强则彼弱强者増之弱者减之而已且物力之数葢是定差役之法其大数不在多寡也朕恐寔有营运富家所当出者应分与贫者尔章宗大定二十九年六月命为国信使之副者免増物力命又农民如有积粟毋充物力钱悭之郡所纳钱货则许折粟帛九月以曹州河溢遣马百禄等推排遭垫溺州县之贫乏者明昌元年四月刑部郎中路伯逹等言民地已纳税又通定物力比之浮财所出差役是为重併也遂详酌民地定物力减十之二尚书户部言中都等路被水诏委官推排比旧减钱五千六百余贯三年八月勅尚书省臣曰百姓当丰稔之时不务积贮一遇凶俭辄有阻饥何法可使民重谷而多积也宰臣对曰二十九年已诏农民能积粟免充物力明昌初命民之物力与地土通推者亦减十分之二此固其术也承安元年尚书省奏是年九月当推排以有故不克诏以冬已深比事毕恐妨农作乃权止之二年冬十月勅令议通检宰臣奏曰大定二十七年通检后距今已十年旧户贫弱者衆傥迟更定恐致流亡遂定制已典卖物业止随物推收析户异居者许令别籍户絶及困弱者减免新强者详审增之止当从寔不必敷足元数边城被冦之地皆不必推排于是令吏部尚书贾执刚吏部侍郎髙汝砺先推排在都两警巡院示为诸路法毎路差官一员命提刑司官一员副之三年九月奏十三路籍定推排物力钱二百五十八万六千七百二贯四百九十文旧额三百二万二千七百十八贯九百二十二文以贫乏除免六十三万八千一百一十一贯除上京北京西京路无新强増者余路计收二十万二千九十五贯㤗和二年闰十二月上以推排时既问人戸浮财物力而又勘当比次期廹事繁难得其寔勅尚书省定人戸物力随时推收法诏令自今凡典卖事产者随业推收别置标簿临时止拘浮财物力以増减之四年十二月上以职官仕于逺方其家物力有应除而不除者遂成典卖寔业逐时推收若无浮财营运应除免者令本家陈告集坊村人戸推唱騐寔免之造籍后如无人告一月内以本官文牒推唱定标附于籍五年以西京北京边地常罹兵荒遣使推排之旧大定二十六年所定三十五万三千余贯遂减为二十八万七千余贯六月签南京按察司事李革上言近奉制令人戸推收物力置簿标题至通推时止増新强销旧弱庻得其实今有司奉行灭裂恐临时冗併卒难详审可定期限立罪以督之遂令自今年十一月一日令人戸告诣推收标附至次年二月一日毕违期不言者坐罪且令诸处税务具税讫房地毎半月具数申报所属违者坐以怠慢轻重之罪仍勅物力既随业通推时令止定浮财八年九月以吏部尚书贾守谦知济南府事富察章嘉努莒州刺史完颜伯嘉南京路转运使宋元吉等十三员分路同本路按察司一员推排诸路上乃召至香阁亲谕之曰朕选卿等随路推排除推收外其新强销乏戸虽集衆推唱然消乏者勿销不尽如一戸物力元三百贯令蠲免二百五十贯犹有未当者新强勿添尽量存其力如一戸可添三百贯而止添二百贯之类卿等各宜尽心一推之后十年利害所关苟不副所任罪当不轻也金史卷四十六金史卷四十七钦定四库全书金史卷四十七元中书右丞相总裁托克托等修志第二十八食货二田制量田以营造尺五尺为歩阔一歩长二百四十歩为亩百亩为顷民田业各从其便卖质于人无禁但令随地输租而已凡桑枣民戸以多植为勤少者必植其地十之三明安穆昆戸少者必课种其地十之一除枯补新使之不阙凡官地明安穆昆及贫民请射者寛乡一丁百亩狭乡十亩中男半之请射荒地者以最下第五等减半定租八年始徴之作已业者以第七等减半为税七年始徴之自首冒比邻地者输官租三分之二佃黄河退滩者次年纳租太宗天㑹九年五月始分遣诸路劝农之使者熈宗天眷十四年罢拉林混同间䕶逻地以子民耕牧海陵正隆元年二月遣刑部尚书赫舍哩罗索等十一人分行大兴府山东真定府拘括系官或荒闲牧地及官民占射逃絶戸地戍兵占佃宫籍监外路官本业外増置土田及大兴府平州路僧尼道士女冠等地益以授所迁之明安穆昆戸且令民请射而官得其租也世宗大定五年十二月上以京畿两明安民户不自耕垦及伐桑枣为薪鬻之命大兴少尹完颜让巡察十年四月禁侵耕围场地十一年谓侍臣曰往嵗清暑山西路傍皆禾稼殆无牧地尝下令使民五里外乃得耕垦今闻其民以此去之他所甚可矜悯其令依旧耕种毋致失业凡害民之事患在不知知之朕必不为自今事有类此卿等即告无隠十三年勑有司毎岁遣官劝明安穆昆农事恐有烦扰自今止令各管职官劝督弛慢者举劾以闻十七年六月邢州男子赵迪简言随路不附籍官田及河滩地皆为豪强所占而贫民土瘠税重乞遣官拘籍冒佃者定立租课复量减人戸税数庻得轻重均平诏付有司将行而止复以近都明安穆昆所给官地率皆薄瘠豪民租佃官田岁乆往往冒为己业令拘籍之又谓省臣曰官地非民谁种然女直人戸自乡土三四千里移来尽得薄地若不拘刷良田给之乆必贫乏其遣官察之又谓叅知政事张汝弼曰先尝遣问女直土地皆云良田及朕出猎因问之则谓自起移至此不能种莳斫芦为席或斩刍以自给卿等其议之省臣奏官地所以人多蔽匿盗耕者由其罪轻故也乃更条约立限令人自陈过限则人能告者有赏遣同知中都路转运使张九思往拘籍之十九年二月上如春水见民桑多为牧畜囓毁诏亲王公主及势要家牧畜有犯民桑者许所属县官立加惩断十二月谓宰臣曰亡辽时所拨地与本朝元帅府已曾拘籍矣民或指射为无主地租地及新开荒为已业者可以拘括其间播种岁乆若遽夺之恐民失业因诏括地官张九思戒之复谓宰臣曰朕闻括地事所行极不当如皇后荘太子务之类止以名称便为官地百姓所执慿騐一切不问其相邻冒占官地复有幸免者能使军戸稍给民不失业乃朕之心也二十年四月以行幸道隘扈从人不便诏戸部㳂路顿舍侧近官地勿租与民耕种又诏故太保阿里先于山东路拨地百四十顷大定初又于中都路赐田百顷命拘山东之地入官五月谕有司曰白石门至野狐岭其间淀泺多为民耕植者而官民杂畜往来无牧放之所可差官括元荒地及冒佃之数二十一年正月上谓宰臣曰山东大名等路明安穆昆戸之民往往骄纵不亲稼穑不令家人农作尽令汉人佃莳取租而已富家尽服纨绮酒食游宴贫者争慕效之欲望家给人足难矣近已禁卖奴婢约其吉凶之礼更当委官阅实戸数计口授地必令自耕力不赡者方许佃于人仍禁其农时饮酒又曰奚人六明安已徙居咸平临潢泰州其地肥沃且精勤农务各安其居女直人徙居奚地者菽粟得收获否左丞守道对曰闻皆自耕嵗用亦足上曰彼地肥美异于他处惟附都民以水害稼者振之三月陈言者言豪强之家多占夺田者上曰前叅政纳哈嗒椿年占地八百顷又闻山西田亦多为权要所占有一家一口至三十顷者致小民无田可耕徙居隂山之恶地何以自存其令占官地十顷以上者皆括籍入官将均赐贫民省臣又奏椿年明安萨哈故太师诺延温都思忠孙长寿等亲属计七十余家所占地三千余顷上曰至秋除牛头地外仍各给十顷余皆拘入官山后招讨司所括者亦当同此也又谓宰臣曰山东路所括民间已分给女直屯田人戸复有籍官闲地依元数还民仍免租税六月上谓省臣曰近者大兴府平泺蓟通顺等州经水灾之地免今年租税不罹水灾者姑停夏税俟稔岁徴之时中都大水而濵棣等州及山后大熟命修治懐来以南道路以来籴者又命都城减价以粜又曰近遣使阅视秋稼闻明安穆昆人惟酒是务往往以田租人而预借三二年租课者或种而不耘听其荒芜者自今皆令閲实各戸人力可耨几顷亩必使自耕耘之其力果不及者方许租赁如惰农饮酒劝农穆昆及本管明安穆昆并都管各以等第科罪收获数多者则亦以等第迁赏七月上谓宰臣曰前徙宗室戸于河闲拨地处之而不廻纳旧地岂有两地皆占之理自今当以一处赐之山东刷民田已分给女直屯田戸复有余地当以还民而免是岁之租八月尚书省奏山东所刷地数上谓梁肃曰朕尝以此问卿卿不以言此虽称民地然皆无明㨿括为官地有何不可又曰黄河已移故道梁山泺水退地甚广已尝遣使安置屯田民昔尝恣意种之今官已籍其地而民惧徴其租逃者甚衆若徴其租而以冒佃不即出首罪论之固宜然若遽取之恐致失所可免其徴赦其罪别以官地给之御史台奏大名济州因刷梁山泺官地或有以民地被刷者上复召宰臣曰虽曾经通检纳税而无明騐者复当刷问有公据者虽付本人仍须体问十月复与张仲愈论冒占田事二十二年以附都明安戸不自种悉租与民有一家百口壠无一苖者上曰劝农官何劝谕为也其令治罪宰臣奏曰不自种而輙与人者合科违例上曰太重愚民安知遂从大兴少尹王翛所奏以不种者杖六十穆昆四十受租百姓无罪又命招复梁山泺流民官给以田时人戸有执契据指坟壠为騐者亦拘在官先委恩州刺史奚晦招之复遣安肃州刺史张国基騐实给之如已拨系勐安则偿以官田上曰工部尚书张九思执强不通向遣刷官田凡犯秦汉以来名称如长城燕子城之类者皆以为官田此田百姓为己业不知几百年矣所见如此何不通之甚也八月以赵王永中等四王府冒占官田罪其各府长吏府掾及安次新城宛平昌平永清懐柔六县官皆罸赎有差九月遣刑部尚书伊喇慥于山东路明安内摘入穆昆徙民于河北东路绰哈成格勒两明安旧居之地无牛者官给之河间宗室未徙者令尽徙于平州无力者官津𤼵之土薄者易以良田先尝令俟丰年则括籍官地至是嵗省臣复以为奏上曰本为新徙四明安贫穷湏刷官田与之若张仲愈等所拟条约太刻但以民初无得地之由自抚定后未尝输税妄通为己业者刷之如此恐民苦之可为酬直且先令明安穆昆人戸随宜分处计其丁壮牛具合得土田实数给之不足则以前所刷地二万余顷补之复不足则续当别议者有娄者与布色等争懿州地六万顷以皆无据騐遂没入官二十七年随处官豪之家多侵占官地转与它人种佃规取课利命有司拘刷见数以与贫难无地者每丁授五十亩庻不致失所余佃不尽者方许豪家騐丁租佃章宗大定二十九年五月拟再立限令贫民请佃官地縁今已过期计已数足其占而有余者若容告讦恐滋姦弊况续告漏通地勑㫖已革今限外告者宜却之止付元佃兼平阳一路地狭人稠官地当尽数拘籍騐丁以给贫民上曰限外指告多佃官地者却之当矣如无主不愿承佃方许诸人告请其平阳路宜计丁限田如一家三丁己业止三十亩则更许存所佃官佃一顷二十亩余者拘籍给付贫民可也七月谕㫖尚书省曰唐邓颍蔡宿泗等处水陆膏腴之地若騐等级量立岁租寛其徴纳之限募民佃之公私有益今河南沿边地多为豪民冒占若民或流移至彼就募令耕不惟贫民有赡亦増羡官租其给丁壮者田及耕具而免其租税八月尚书省奏河东地狭稍凶荒则流亡相继窃谓河南地广人稀若令招集他路流民量给闲田则河东饥民减少河南且无旷地矣上从所请九月戊寅又奏在制诸人请佃官闲地者免五年租课今乞免八年则或多恳竝从之十一月尚书省奏民騐丁佃河南荒闲官地者如愿作官地则免税八年则愿为己业则免税三年不许贸易典卖若豪强及公吏辈有冒佃者限两月陈首免罪而全给之其税则视其邻地定之以三分为率减一分限外许诸人告诣给之制可明昌元年二月谕㫖有司曰濒水民地已种莳而为水浸者可令以所近官田对给三月勑当军人所授田止令自种力不足者方许人承佃亦止随地所产纳租其自欲折租输纳者从民所欲不愿承佃者毋强六月尚书省奏近制以明安穆昆戸不务裁植桑果已令每十亩湏栽一亩今乞再下各路提刑及所属州县劝谕民戸如有不栽及栽之不及十之三者竝以事怠慢轻重罪科之诏可八月勑随处系官闲地百姓已请佃者仍旧未佃者以付屯田明安穆昆三年六月尚书省奏南京陜西路提刑司言旧牧马地乆不分拨以致军民起讼比差官往各路定之凡民戸有慿騐己业及宅井坟园已改正给付而其中复有官地者亦騐数对易之矣两路牧地南京路六万三千五百二十余顷陕西路三万五千六百八十余顷五年谕㫖尚书省辽东等路女直汉儿百姓所竝令量力为蚕桑二月陈言人乞以长吏劝农立殿最遂定制能劝农田者每年穆昆赏银绢一两匹明安倍之县官于本等陞五年三年不怠者明安穆昆迁一官县官陞一等田荒及十之一者笞三十分数加至徒一年三年皆荒者明安穆昆追一官县官以陞等法降之为永格六年二月诏罢括陕西之地又陕西提刑司言本路戸民安水磨油栿所占歩数在私地有税官田则有租若更输水利钱银是重併也乞除之省臣奏水利钱银以辅本路之用未可除也宜实视占地数除税租命他路视此为法承安二年遣户部郎中上官瑜徃西京并沿边劝举军民耕种又差户部郎中李敬义徃临潢等路规画农事旧令军人所授之地不得租赁与人违者苖付地主泰和四年九月定制所拨地止十里内自种之数每丁四十亩续进丁同此余者许令便宜租赁及两和分种违者钱业还主上闻六路括地时其间屯田军戸多冒名増口以请官地及包取民间而民有空输赋税虚抱物力者应诏陈言人多论之五年二月尚书省奏若复遣官分往追照案慿讼言纷纷何时已乎遂令虚抱税石已输送入官者命于税内毎岁续克之泰和七年募民种佃清河等处地以其租分为诸春水处饵鸡鸭之食八年八月戸部尚书高汝砺言旧制人戸请佃荒地者以各路最下第五等减半定租仍免八年输纳若作己业竝依第七等税钱减半亦免三年输纳自首冒佃比邻田定租三分纳二其请佃黄河退滩地者次年纳租向者小民不为乆计比至纳租之时多巧避匿或复告退葢由元限太逺请佃之初无人保识故尔今请佃者可免三年作己业者免一年自首冒佃并请退滩地竝令当年输租以邻首保识为长制宣宗贞祐元年七月以既徙河北军戸于河南议所以处之者宰臣曰当指官田及牧地分界之民已佃者则俟秋获后仍日给米一升折以分钞太常丞舒穆鲁世勣曰荒田牧地耕辟费力夺民素恳则民失所况军戸率无牛宜令军戸分人归守本业至春复还为固守计上卒从宰臣议将括之侍御史刘元规上书曰伏见朝廷有括地之议闻者无不骇愕向者河北山东已为此举民之茔墓井灶悉为军有怨嗟争讼至今未絶若复行之则将大失衆心荒田不可耕徒有得地之名而无享利之实纵得熟土不能亲耕而复令民佃之所得无几而使纷纷交病哉上大悟罢之八月先以括地事未有定论北方侵及河南由是尽起诸路军戸南来共图保守而不能知所以得军粮之术衆议谓可分遣官聚耆老问之其将益赋或与军田二者孰便叅政汝砺言河南官民地相半又多全佃官地之家一旦夺之何以自括小民易动难安一时避赋遂有舍田之言及与人能弗悔乎悔则忿心生矣如山东拨地时膄地尽入富家瘠者乃付贫戸无益于军而民有损惟当倍益官租以给军食复以系官荒田牧地量数与之令其自耕则民不失业官不厉民矣从之三年十月高汝砺言河北军戸徙居河南者几万口人日给粟一升岁费三百六十万石半以给直犹支三百万河南租地计二十四万顷岁租才一百五十六万乞于经费之外倍徴以给之遂命右司諌冯开等五人分诸郡就授以荒官田及牧地可耕者人三十亩十一月又议以括荒田及牧马地给军命尚书右丞高汝砺总之汝砺还奏今顷亩之数较之旧籍甚少复瘠恶不可耕均以可耕者与人无几又僻逺之处必徙居以就之彼皆不能自耕必以与人又当取租于数百里之外况今农田且不能尽辟岂有余力以农丛薄交固草根紏结之荒地哉军不可仰此得食也审矣今询诸军戸皆曰得半粮犹足自飬得田不能耕复罢其廪将何所頼臣知初籍地之时未尝按閲其实所以不如其数不得其处也若复考计州县必各妄承风㫖追唿究诘以应命不足其数则妄以指民田充之则所在骚然矣今民之赋役三倍平时飞輓轮转日不暇给而复为此举何以堪之且军戸蹔迁行有还期何为以此病民哉病民而军获利犹不可为况无所利乎惟陛下加察遂诏罢给田但半给粮半给实直焉四年复遣官括河南牧马地既籍其数上命省院议所以给军者宰臣曰今军戸当给粮者四十四万八千余口计当口占六亩有竒继来者不与焉但相去数百里者岂能以六亩之故而逺来哉兼月支口粮不可遽罢臣等窃谓军戸愿佃者卽当计口给之其余僻逺不愿者宜准近制系官荒地许军民耕辟例令军民得占莳之院官曰牧马地少且乆荒难耕军戸复乏农器然不给之则彼自支粮外更无从得食非蓄锐待敌之计给之则亦未能遽减其粮若得迟以嵗月俟颇成伦次渐可以省官廪耳今夺其有力者即以授其无力者恐无以耕乞令司县官劝率民戸借牛破荒至来春然后给之司县官能率民戸以助耕而无骚动者量加官赏庻几有所激劝宰臣复曰若如所言则司县官贪慕官赏必将抑配以至优民今民家之牛量地而畜之况比年以来农功甫毕则併力转输犹恐不及岂有暇耕它人之田也惟如臣等前奏为便诏冄议之乃拟民有能开牧马地及官荒地作熟田者以半给之为永业半给军戸奏可四年省奏自古用兵且耕且战是以兵食交足今诸帅分兵不啻百万一充军伍咸仰于官至于妇子居家安坐待哺葢不知屯田为经乆之计也愿下明诏令诸帅府各以其军耕耨亦以逸待劳之䇿也诏从之兴定三年正月尚书右丞领三司事侯挚言按河南军民田总一百九十七万顷有竒见耕种者九十六万余顷上田可收一石二斗中田壹石下田八斗十一取之岁得九百六十万石自可优给岁支且使贫富均大小各得其所臣在东平尝试行二三年民不疲而军用足诏有司议行之四年十月伊里布言军户自徙于河南数岁尚未给田兼以移徙不常莫得安居故贫者甚衆请括诸屯处官田人给三十亩仍不移屯它所如此则军戸可以得所官粮可以渐省宰臣奏前此亦有言授地者枢宻院以谓俟事缓而行之今河南罹水灾流亡者衆所种麦不及五万顷殆减往年大半岁所入殆不能足若拨之授为永业俟有获即罢其家粮亦省费之一端也上从之又河南水灾逋戸大半田野荒芜恐赋入少而国用乏遂命唐邓裕蔡息寿颍亳及归德府被水田已燥者布种未渗者种稲复业之戸免本租及一切差𤼵能代耕者如之有司擅科者以违制论阙牛及食者率富者就贷五年正月京南行三司舒穆鲁斡鲁言京南东西三路屯军老幼四十万口岁费粮百四十余万石皆坐食民租非善计宜括逋戸旧耕田南京一路旧恳田三十九万八千五百余顷内官田民耕者九万九千顷有竒今饥民流离者大半东西南路计亦如之朝廷虽招使复业民恐既复之后生计未定而赋歛随之往往匿而不出若分给军戸人三十亩使之自耕或召人佃种可数岁之后畜积渐饶官粮可罢令省臣议之更不能行租赋金制官地输租私田输税租之制不𫝊大率分田之等为九而差次之夏税亩取三合秋税亩取五升又纳秸一束束十有五斤夏税六月止八月秋税十月止十二月为初中末三限州三百里外纾其期一月屯田戸佃官地者有司移明安穆昆督之泰和五年章宗谕宰臣曰十月民获未毕遽令纳税可乎改秋税限十一月为初中都西京北京上京辽东临潢陕西地寒稼穑迟熟夏税限以七月为初凡输送粟麦三百里外石减五升以上每三百里逓减五升粟折秸百称者百里内减三称二百里减五称不及三百里减八称三百里及输本色槀草各减十称计民田园邸舍车乘牧畜种植之资藏镪之数徴钱有差谓之物力钱遇差科必按版籍先及富者势均则以丁多寡定甲乙有横科则视物力循大至小均科其或不可分摘者率以次戸济之凡民之物力所居之宅不预明安穆昆戸监戸官戸所居外自置民田宅则预其数墓田学田租税物力皆免民愬水旱应免者河南山东河东大名京兆鳯翔彰德部内支郡夏田四月秋田七月余路夏以五月秋以八月水田则通以八月为限遇闰月则展期半月限外愬者不理非时之灾则无限损十之八者全免七分免所损之数六分则全徴桑被灾不能蚕则免丝绵绢税诸路雨雪及禾稼收获之数月以㨗歩申戸部凡叙使品官之家竝免杂役騐物力所当输者止出雇钱进纳补官未至廕子孙及凡有出身者出职带官叙当身者杂班叙使五品以下及正品承应已帯散官未出职者子孙与其同居兄弟下逮终场举人系籍学生医学生皆免一身之役三代同居已旌门则免差发三年后免杂役太宗天㑹元年勅有司轻徭赋劝稼穑十年以辽人士庻之族赋役等差不一诏有司命悉均之熈宗天眷五年十二月诏免民戸残欠租税皇统三年蠲民税之未足者世宗大定二年五月谓宰臣曰凡有徭役均科强戸不得抑配贫民有言以用度不足奏预借河北东西路中都租税上以国用虽乏民力尤难遂不允三年以歳歉诏免二年租税又诏曰朕比以元帅府从宜行事今闻河南陕西山东北京以东及北边州郡调发甚多而省部又与他州一例征取赋役是重扰也可凭元帅府已取者例蠲除之五年命有司凡罹蝗旱水溢之地蠲其赋税六年以河北山东水免其租八年十月彰德节度使高昌福上书言税租甚重上乃谕翰林学士张景仁曰今租税比近代甚轻而反以为重何也景仁曰今之税歛殊轻非税歛则国用何从而出二年二月尚书省奏天下仓廪贮粟二千七十九万余石上曰朕闻国无九年之蓄则国非其国朕是以括天下之田以均其赋岁取九百万石自经费七百万石外二百万石又为水旱之所蠲免及振贷之用余才百万石而已朕广蓄积备饥馑也小民以为税重小臣沽民誉亦多议之葢不虑国家缓急之备也十二年正月以水旱免中都西京南京河北河东山东陕西去年租税十三年谓宰臣曰民间科差计所免已过半矣虑小民不能详知吏縁为姦仍旧徴取其令所在揭榜谕之十月勑州县官不尽力催督税租以致逋悬者可止其俸使之徴足然后给之十六年正月诏免去年被水旱路分租税十七年上问宰臣曰辽东赋税旧六万余石通检后几二十万六万时何以仰给二十万后所积几何戸部契勘谓先以官吏数少故能给今官吏兵卒及孤老数多以此费大上曰当察其实母令妄费也十七年三月诏免河北山东陕西河东西京辽东等十路去年被旱蝗租税十八年正月免中都河北河东山东河南陕西等路前年被灾租税十九年秋中都西京河北山东河东陕西以水旱伤民田十三万七千七百余顷诏蠲其租二十年三月以中都西京河北山东河东陕西等路前岁被灾诏免租税以戸部尚书曹望之之言诏减鄜延及河东南路税五十二万余石増河北西路税八万八千石又诏诸税粟非闗边要之地者除当储数外听民从便折纳二十一年九月以中都水灾免租前时近官路百姓以牛夫充逓运者复以它处未尝就役之家徴钱偿之二十三年宗州民王仲规告乞徴还所役牛夫钱省臣以奏上曰此既就役复徴钱于彼前虽如此行之复恐所给钱未必能到本戸是两不便也不若止许所役免租税及铺马钱为便其预计实数以闻若和雇价值亦湏裁定也有司上其数岁约给六万四千余贯计折粟八万六千余石上复命自今役牛夫之家以去道三十里内居者充役二十六年军民地罹水旱之灾者二十一万顷免税凡四十九万余石二十七年六月免中都河北等路尝被河决水灾军民租税十一月诏河水泛溢农田被灾者与免差税一年懐卫孟郑四州塞河劳役并免今年差税章宗大定二十九年赦民租十之一河东南北路则量减之尚书省奏两路田多峻坂硗瘠者往往再岁一易若不以地等级蠲除则有不均遂勅以赦书特免一分外中田复减一分下田减二分旧制夏秋税纳麦粟草三色以各处所需之物不一戸部复令以诸所用物折纳上封事者言其不可戸部谓如此则诸路所湏之物要当和市转优民矣遂命太府监应折纳之物为祗承宫禁者治黄河薪刍增直二钱折纳如黄河岸所用木石固非土产乃令所属计置而罢它应折纳者四月上封事者乞薄民之租税恐廪粟积乆腐败省臣奏曰臣等议大定十八年戸部尚书曹望之奏河东及鄜延两路税颇重遂减五十二万余石去年赦十之一而河东瘠地又减之今以岁入度支所余无几万一有水旱之灾既蠲免其所入复出粟以振之非有备不可若复欲减将何以待之如虑腐败令诸路以时曝晾毋令致壊违者问如律制可十一月尚书省奏河南荒闲官地许人计丁请佃愿仍为官者免租八年愿为己业者免税三年诏从之昌明二年二月勅自今民有诉水旱灾伤者即委官按视其实申所属州府移报提刑司同所属检毕始令翻耕三年六月有司言河州水伤阙食之民犹有未输租者诏蠲之九月以山东河北三路被灾其劝阁之租及借贷之粟令俟岁丰日熟徴上如秋山免围塲经过人戸今嵗夏秋租税之半四年冬十月上行幸谕㫖尚书省曰海壖石城等县地瘠民困所种惟黍稗而已及赋于官必以易粟输之或令止课所产或依河东路减岁至还京当定议以闻五年勅免河决被灾之民秋租泰和四年四月以乆旱下诏责躬免所旱州县今年夏税九月陈言者谓河间沧州逃戸物力钱至数千贯而其差发有司止取办于见戸民不能堪矣诏令按察司除地土物力命随其业而权止其浮财物力五年正月诏有司自泰和三年尝所行幸至三次者被科之民特免半年租税八年五月以宋请和诏天下免河南山东陕西六路今年夏税河东河北大名等五路半之八月诏诸路农民请佃荒田者与免租赋三年作己业者一年自首冒佃及请佃黄河退滩地者不在免例宣宗贞祐三年十月御史田逈秀言方今军国所需一切责之河南有司不惜民力㣲调太急促其期限痛其棰椘民已罄其所有而不足遂使奔走旁求于它境力竭财殚相踵散亡禁之不能止也乞自今凡科徴必先期告之不急者皆罢庻民力寛而逋者可复诏行之十二月诏免逃戸租税四年三月免陕西逃戸租五月山东行省布萨安贞言泗州被灾道殣相望所食者草根木皮而已而邳州戍兵数万急徴重役悉出三县官吏酷暴擅括宿藏以应一切之命民皆逋窜又别遣进纳闲官以相廹督皆怗势营私实到官者才十之一而徒使国家有厚歛之名乞命信臣革此弊以安百姓诏从之兴定元年二月免南京嵩汝等逋租十六万石四年御史中丞完颜伯嘉奏亳州大水计当免租三十万石而三司官不以实报止免十万而已诏命治三司官虚妄之罪七月以河南大水下诏免租劝种且命叅知府事李复亨为宣慰使中丞完颜伯嘉副之十月以乆雨令寛民输税之限十一月上曰闻百姓多逃而逋赋皆抑配见戸人何以堪军储既足宜悉除免今又添军湏钱太多亡者岂肯复业乎遂命行部官阅实免之已代纳者给以恩例或除它役仍减桑皮故纸钱四之一三年令逃戸复业者但输本租余苦役一免皆免能代耕者免如复戸有司失信擅科者以违制论四年十二月鎭南军节度使温特赫思敬上书言今民输税其法大抵有三上戸输逺仓中戸次之下戸最近然近者不下百里逺者数百里道路之费倍于所输而雨雪有稽违之责遇贼有死伤之患不若止输本郡令有司检算仓之所积称屯兵之数使就食之若有不足则増歛于民民计所歛不及道里之费将忻然从之矣五年十月上谕宰臣曰比欲民种多麦故令所在官贷易麦种今闻实不贷与而虚立案簿反收其数以补不足之租其遣使究治元光元年上闻向者有司以徴租税之急民不待熟而刈之以应限今麦将熟矣其谕州县有犯者以慢军储治罪九月权立职官有田不纳租罪京南司农卿李蹊言按齐民要术麦晩种则粒而不实故必八月种之今南路计当输秋税百四十余万石草四百五十余万束皆以八月为终限若输逺仓及泥淖往返不下二十日使民不暇趋时是妨来嵗之食也乞寛征敛之限使先尽力于二麦朝廷不从元光二年宰臣奏去嵗正月京师见粮才六十余万石今三倍矣计国用颇足而民间租税徴之不絶恐贫民无所输而逋亡也遂以中㫖遍谕止之牛头税即牛具税明安穆昆部女直户所输之税也其制每耒牛三头为一具限民口二十五受田四顷四畆有竒嵗输粟大约不过一石官民占田无过四十具天㑹三年太宗以嵗稔官无储积无以备饥馑诏令一耒赋粟一石每穆昆别为一廪贮之四年诏内地诸路每牛一具赋粟五斗为定制世宗大定元年诏诸明安不经迁移者徴牛具嵗粟就令穆昆监其仓亏损则坐之十二年尚书省奏唐古部民旧同明安穆昆定税其后改明州县履畆立税颇以为重遂命从旧制二十年定功授世袭穆昆许以亲族从行当给以地者除牛九具以下全给十具以上四十具以下者则于官豪之家量拨地六具与之二十一年世宗谓宰臣曰前时一嵗所收可支三年比闻今嵗山西丰稔所获可支三年此间地一嵗所获不能支半嵗而又牛头税粟每牛一头止令各输三斗又多逋悬此皆逓互隠匿所致当令尽实输之二十三年有司奏其事世宗谓左丞完颜襄曰卿家旧止七具今定为四十具朕始令卿等议此而卿皆不欲盖各頋其私尔是后限民口二十五筭牛一具七月尚书省复奏其事上虑版籍嵗乆贫富不同明安穆昆又皆年少不练时事一旦军兴按籍徴之必有不均之患乃令騐实推排閲其户口畜产之数其以上京二十二路来上八月尚书省奏推排定明安穆昆户口田畆牛具之数明安二百二穆昆千八百七十八户六十一万五千六百二十四口六百一十五万八千六百三十六内正口四百八十一万二千六百六十九奴婢口一百三十四万五千九百六十七田一百六十九万三百八十顷有竒牛具三十八万四千七百七十一在都宗室将军司户一百七十口二万八千七百九十内正口九百八十二奴婢口二万七千八百八田三千六百八十三顷七十五畆有竒牛具三百四徳哷勒唐古二部五乣户五千五百八十五口十三万七千五百四十四内正口十一万九千四百六十二奴婢口一万八千八十一田四万六千二十四顷一十七畆牛具五千六十六后二十六年尚书省奏併徴牛头税粟上曰积压五年一旦併徴民何以堪其令民随年输纳被灾者蠲之贷者俟丰年徴还金史卷四十七金史卷四十八钦定四库全书金史卷四十八元中书右丞相裁托克托等修志第二十九食货三钱币金初用辽宋旧钱天㑹末虽刘豫阜昌元寳阜昌重寳亦用之海陵庶人贞元二年迁都之后戸部尚书蔡松年复钞引法遂制交钞与钱并用正隆二年歴四十余嵗始议鼓铸冬十月初禁铜越外界悬罪赏格括民间铜鍮器陜西南京者输京兆他路悉输中都三年二月中都置钱监二东曰宝源西曰寳丰京兆置监一曰利用三监铸钱文曰正隆通寳轻重如宋小平钱而肉好字文峻整过之与旧钱通用世宗大定元年用吏部尚书张中彦言命陜西路参用宋旧铁钱四年寖不行诏陜西行戸部并两路通检官详究其事皆言民间用钱名与铁钱兼用其实不为凖数公私不便遂罢之八年民有犯铜禁者上曰销钱作铜旧有禁令然民间犹有铸镜者非销钱而何遂併禁之十年上谕戸部臣曰官钱积而不散则民间钱重贸易必艰宜令市金银及诸物其诸路酤𣙜之货亦令以物平折输之十月上责戸部官曰先以官钱率多恐民间不得流通令诸处贸易金银丝帛以图流转今知乃有以抑配反害百姓者前许院务得折纳轻赍之物以便民是皆朕思而后行者也此尚出朕安用若为又随处时有振济往往近地无粮取于它处往反既逺人愈难之何为不随处起仓年丰则多籴以备振赡设有缓急亦岂不易办乎而徒使钱充府库将安用之天下之大朕岂能一一徧知凡此数事汝等何为而使至此且戸部与它部不同当从宜为计若但务因循以守其职则戸部官谁不能为十一年二月禁私铸铜镜旧有铜器悉送官给其直之半惟神佛像钟磬钹钴腰束帯鱼袋之属则存之十二年正月以钱少命尚书省遣使诸路规措铜货能指坑冶得实者赏上与宰臣议鼓铸之术宰臣曰有言所在有金银坑冶皆可採以铸钱臣窃谓工费过于所得数倍恐不可行上曰金银山泽之利当以与民唯钱不当私铸今国家财用丰盈若流布四方与在官何异所费虽多俱在民间而新钱日増尔其遣能吏经营之左丞石琚进曰臣闻天子之富藏在天下钱货如泉正欲流通上复问琚曰古亦有民自铸钱者乎琚对曰民若自铸则小人图利钱益薄恶此古所以禁也十三年命非屯兵之州府以钱市易金帛运致京师使钱币流通以济民用十五年十一月上谓宰臣曰或言铸钱无益所得不偿所费朕谓不然天下一家何公私之间公家之费私家得之但新币日増公私俱便也十六年三月遣使分路访察铜鑛苗脉十八年代州立监铸钱命震武军节度使李天吉知保徳军事高季孙往监之而所铸斑驳黒澁不可用诏削天吉季孙等官两阶觧职仍杖季孙八十更命工部郎中张大节吏部员外郎麻珪监铸其钱文曰大定通寳字文肉好又胜正隆之制世传其钱料微用银云十九年始铸至万六千余贯二十年诏先以五千进呈而后命与旧钱并用初新钱之未行也以宋大观钱作当五用之二月上闻上京修内所市民物不即与直又用短钱责宰臣曰如此小事朕岂能悉知卿等何为不察也时民间以八十为陌谓之短钱官用足陌谓之长钱大名男子鄂勒巴者上言谓官私所用钱皆当以八十为陌遂为定制二十年十一月名代州监曰阜通设监一员正五品以州节度兼领副监一员正六品以州同知兼领丞一员正七品以观察判官兼领设勾当官二员从八品给银牌命副监及丞更驰驿经理二十二年十月以参知政事钮祜禄额特埒提控代州阜通监二十三年上以阜通鼓铸嵗乆而钱不加多葢以代州长贰㕔幕兼领而夺于州务不得专意综理故也遂设副监监丞为正员而以节度领监事二十六年上曰中外皆言钱难朕尝计之京师积钱五百万贯亦不为多外路虽有终亦无用诸路官钱非屯兵处可尽运至京师太尉丞相克宁曰民间钱固已艰得若尽归京师民益艰得矣不若起其半至都余半变折轻赍则中外皆便十一月上谕宰臣曰国家铜禁久矣尚闻民私造腰帯及铙託为旧物公然市之宜加禁约二十七年二月曲阳县铸钱别为一监以利通为名设副监监丞给驿更出经营铜事二十八年上谓宰臣曰今者外路见钱其数甚多闻有六千余万贯皆在僻处积贮既不流散公私无益与无等耳今中都嵗费三百万贯支用不继若致之京师不过少有輓运之费纵所费多亦惟散在民尔章宗大定二十九年十二月㕍门五台民刘完等诉自立监铸钱以来有铜鑛之地虽曰官运其顾直不足则令民共偿乞与本州司县均为差配遂命甄官署丞丁用楫往审其利病还言所运铜鑛民以物力科差济之非所愿也其顾直既低又有刻剥之弊而相视苖脉工匠妄指人之垣屋及寺观谓当开採因以取贿又随冶夫匠日办净铜四两多不及数复销铜器及旧钱送官以足之今阜通利用两监嵗铸钱十四万余贯而嵗所费乃至八十余万贯病民而多费未见其利便也宰臣以闻乃罢代州曲阳二监初贞元间既行钞引法遂设印造钞引库及交钞库皆设使副判各一员都监一员而交钞库副则专主书押搭印合同之亊印一贯二贯三贯五贯十贯五等谓之大钞一百二百三百五百七百五等谓之小钞与钞并行以七年为限纳旧易新犹循宋张咏四川交子之法而纾其期耳葢亦以铜少权制之法也时有欲罢之者至是二监既罢有司言交钞旧同见钱商旅利于致逺往往以钱买钞葢公私俱便之亊岂可罢去止因有釐革年限不能无疑乞削七年釐革之法令民得常用若嵗乆字文磨㓕许于所在官库纳旧换新或聴便支钱遂罢七年釐革之限交钞字昏方换法自此始而収歛无术出多入少民寖轻之厥后其法屡更而不能革弊亦始于此焉交钞之外制为阑作花纹其上衡书贯例左曰某字料右曰某字号料号外篆书曰伪造交钞者斩告捕者赏钱三百贯料号衡阑下曰中都交钞库准尚书戸部符承都堂札付戸部覆㸃勘令史姓名押字又曰圣㫖印造逐路交钞于某处库纳钱换钞更许于某处库纳钞换钱官私同见钱流转其钞不限年月行用如字文故暗或钞纸擦磨许于所属库司纳旧换新若到库支钱或倒换新钞毎贯量尅工墨钱若干文库搯攅司库副使各押字年月日印造钞引库库子库司副使各押字上至尚书戸部官亦押字其搭印支钱处合同余用印依常例初大定间定制民间应许存留铜鍮器物若申卖入官每斤给钱二百文其弃藏应禁器物首纳者毎斤给钱百文非器物铜货一百五十文不及斤者计给之在都官局及外路造卖铜器价令运司佐贰检校镜毎斤三百十四文镀金御仙花腰帯十七贯六百七十一文五子荔支腰帯十七贯九百七十一文擡钑罗文束帯八贯五百六十文鱼袋二贯三百九文钹钴铙磬毎斤一贯九百二文铃杵坐铜者二贯七百六十九文鍮石者三贯六百四十六文明昌二年十月勅减卖镜价防私铸销钱也旧尝以夫匠逾天山北界外採铜明昌三年监察御史李炳言顷闻有司奏在官铜数可支十年若复每嵗令夫匠过界逺採不惟多费复恐或生邉衅若支用将尽之日止可于境内採炼上是其言遂不许出界五月勅尚书省曰民间流转交钞当限其数毋令多于见钱也四年上谕宰臣曰随处有无用官物可为计置如铁钱之类是也或有言铁钱有破损当令所司以铜价偿之者参知政事胥持国不可上曰令儥之尚坏不儥将尽壊矣若果无用曷别为计持国曰如江南用铜钱江北淮南用铁钱葢以隔阂铜钱不令过界尔如陜西市易亦有用银布姜麻若旧有铁钱姑宜収贮以备缓急遂令有司籍铁钱及诸无用之数贮于库八月提刑司言所降陜西交钞多于见钱使民艰于流转宰臣以闻遂令本路𣙜税及诸名色钱折交钞官兵俸许钱绢银钞各半之若钱银数少即全给交钞五年三月宰臣奏民间钱所以艰得以官豪家多积故也在唐元和间尝限富家钱过五千者死王公重贬没入以五之一赏告者上令参酌定制令官民之家以品从物力限见钱多不过三万贯明安穆昆则以牛具为差不得过万贯凡有所余尽令易诸物収贮之有能告数外留钱者奴婢免为良佣者出离以十之一为赏余皆没入又谕㫖有司凡出使髙丽国还者所得铜器令尽买之承安二年十月宰臣奏旧立交钞法凡以旧易新者毎贯取工墨钱十五文至大定二十三年不拘贯例毎张収八文既无益于官亦妨钞法宜从旧制便若以钞买盐引毎贯权作一贯五十文庶得多售上曰工墨钱贯可令収十二文买盐引者毎贯可权作一贯一百文时交钞所出数多民间成贯例者艰于流转诏以西北二京辽东路从宜给小钞且许干官库换钱与它路通行十一月尚书省议谓时所给官兵俸及邉戍军须皆以银钞相兼旧例银毎铤五十两其直百贯民间或有截凿之者其价亦随低昻遂改铸银名承安寳货一两至十两分五等毎两折钱二贯公私同见钱用仍定销铸及接受稽留罪赏格承安三年正月省奏随处𣙜塲若许见钱越境虽非销毁即与销毁无异遂立制以钱与外方人使及与交易者徒五年三斤以上死驵侩同罪捕告人之赏官先为代给钱五百贯其逮及与接引馆伴先排通引书表等以次坐罪仍令均偿时交钞稍滞命西京北京临潢辽东等路一贯以上俱用银钞寳货不许用钱一贯以下聴民便时既行限钱法人多不遵上曰已定条约不为不重其令御史台及提刑司察之九月以民间钞滞尽以一贯以下交钞易钱用之遂复减元限之数更定官民存留钱法三分为率亲王公主品官许留一分余皆半之其赢余之数期五十日内尽易诸物违者以违制论以钱赏告者于两行部各置回易务以绵绢物段易银钞亦许本务纳银钞赴𣙜场出盐引纳钞于山东河北河东等路从便易钱各降补官及徳号空勅三百度牒一千从两行部指定处限四月进纳补换又更造一百例小钞并许官库易钱一贯二贯例并支小钞三贯例则支银一两小钞一贯若五贯十贯例则四分支小钞六分支银欲得寳货者聴有阻滞及辄减价者罪之四年三月又以银钞阻滞乃权止山东诸路以银钞与绵绢盐引从便易钱之制令院务诸科名钱除京师河南陜西银钞从便余路并许収银钞各半仍于钞四分之一许纳其本路随路所収交钞除本路者不复支发余通行者并循环用之𣙜货所鬻盐引収纳寳货与钞相半银毎两止折钞两贯省许人依旧诣库纳钞随路漕河所収除额外羡余者亦如之所支官钱亦以银钞相兼银已零截者令交钞库不复支若寳货数少可浸増铸银钞既通则物价自平虽有禁法亦安所施遂除阻滞银钞罪制四年以戸部言命在都官钱𣙜货务盐引并听収寳货附近盐司贴钱数亦许帯纳民间寳货有所归自然通行不至销毁先是设四库印小钞以代钞本令人便赍小钞赴库换钱即与支见钱无异今更不须印造俟其换尽可罢四库但以大钞騐钱数支易见钱时私铸承安寳货者多杂以铜钖寖不能行京师闭肆五年十二月宰臣奏比以军储调发支出交钞数多遂铸寳货与钱兼用以代钞本葢权时之制非经乆之法遂罢承安寳货泰和元年六月通州刺史卢构言民间钞固已流行独银价未平官之所定毎锭以十万为凖而市肆才值八万葢出多入少故也若令诸税以钱银钞三分均纳庶革其弊下省议宰臣谓军兴以来全頼交钞佐用以出多遂滞顷令院务収钞七分亦渐流通若与银均纳则彼増此减理必偏胜至碍钞法必欲银价之平宜令诸名若舖马军须等钱许纳银半无者听便先是尝行三合同交钞至泰和二年止行于民间而官不収歛朝廷虑其病民遂令诸税各帯纳一分虽止系本路者亦许不限路分通纳户部见徴累年舖马钱亦听収其半闰十二月上以交钞事召戸部尚书孙铎侍郎张复亨议于内殿复亨以三合同钞可行铎请废不用既而复亨言竟诎自是而后国虚民贫经用不足专以交钞愚百姓而法又不常世宗之业衰焉以至泰和三年其弊弥甚乃谓宰臣曰大定间钱至足今民间钱少而又不在官何耶其集问百官必有能知之者四年七月罢限钱法从户部尚书上官瑜所请也四年欲増铸钱命百官议所以足铜之术中丞孟铸谓销钱作铜及盗用出境者不止宜罪其官及邻太府监梁等言铸钱甚费率费十钱可得一钱识者谓费虽多犹増一钱也乞採铜拘器以铸宰臣谓鼔铸未可速行其铜冶听民煎炼官为买之凡寺观不及十人不许畜法器民间鍮铜器期以两月送官给价匿者以私法坐限外人告者以知而不纠坐其官寺观许童行告者赏俟铜多别具以闻八月定从便易钱法听人输纳于京师而于山东河北大名河东等路依数支取后铸大钱一直十篆文曰泰和重寳背文有螭虎二与钞参行五年上欲罢交钞工墨钱复以印费命贯止収六文六年四月陜西交钞不行以见钱十万贯为钞本与钞相易复以小钞十万贯参用之十一月复许诸路各行小钞中都路则于中都及保州南京路则于南京归徳河南府山东东路则于益都济南府山东西路则于东平大名府河北东路则于河间府冀州河北西路则于眞定彰徳府河东南路则于平阳河东北路则于太原汾州辽东则于上京咸平西京则于西京抚州北京则于临潢府官库易钱令戸部印小钞五等附各路同见钱用七年正月勅所在官毋得支出大钞在民者赴库以多寡制数易小钞及见钱院务商税及诸名钱三分须纳大钞一分惟辽东从便时民以货币屡变往往怨嗟聚语于市上知之谕㫖于御史台曰自今都市敢有相聚论钞法难行者许人捕告赏钱三百贯五月以戸部尚书高汝砺议立钞法条约添印大小钞以钞库至急切増副使一员汝砺又与中都路转运使孙铎言钱币上命中丞孟铸礼部侍郎乔宇国子司业刘昻等十人议月余不决七月上召议于奉和殿且谕汝砺曰今后毋谓钞多不加重而辄易之重之加于钱可也明日勅民间之交易典质一贯以上并用交钞毋得用钱须立契者三分之一用诸物六盘山西辽河东以五分之一用钞东鄙屯田戸以六分之一用钞不须立契者惟辽东钱钞从便犯者徒二年告者赏有差监临犯者杖且觧职县官能奉行流通者升余否者降罚集衆沮法者以违制论工墨钱毎张止収二钱商旅赍见钱不得过十贯所司籍办钞人以防伪冒品官及民家存留见钱比旧减其数若旧有见钱多者许送官易钞十贯以上不得出京又定制按察司以钞法流通为称职而河北按察使钖卜察巡按所给劵应得钞一贯以难支用命取见钱御史以沮坏钞法劾之上曰纠察之官乃先壊法情不可恕杖之七十削官一阶觧职戸部尚书高汝砺言钞法务在必行府州县镇宜各籍办钞人给以条印听与人辨騐随贯量给二钱贯例虽多六钱即止毎朝官出使则令体究通滞以闻民间旧有宋㑹子亦令同见钱用十贯以上不许特行𣙜盐许用银绢余市易及俸并用交钞其奇数以小钞足之应支银绢而不足者亦以钞给之上遣近侍谕㫖尚书省今既以按察司钞法通快为称职否则为不称职仍干州府司县官给由内明书所犯之处但犯钞法者虽监察御史举其能干亦不凖用十月杨序言交钞料号不明年月故暗虽令赴库易新然外路无设定库司欲易无所逺者直须赴都上以问汝砺对曰随处州府库内各有办钞库子钞虽弊不伪亦可収纳去都逺之城邑既有设置合同换钱客旅经之皆可相易更虑无合同之地难以易者令官库凡纳昏钞者受而不支于钞背印记官吏姓名积半嵗赴都易新钞如此则昏钞有所归而无滞矣十一月上谕戸部官曰今钞法虽行卿等亦宜审察少有壅滞即当以闻勿谓已出而惮改汝砺对曰今诸处置库多在公廨内小民出入颇难虽有商贾易之然患钞本不丰比者河北西路转运司言一富民首其当存留钱外见钱十四万贯他路脱或有如此者臣等谓宜令州县委官及库典于市肆要处置库支换以出首之钞为钞本十万戸以上州府给三万贯以次为差易钱者人不得过二贯以所得工墨钱充库典食直仍令州府佐贰及转运司官一员提控上是之遂命移库于市肆之㑹令民以钞易钱是月勅捕获伪造交钞者皆以交钞为赏时复议更钞法上从高汝砺言命在官大钞更不许出聴民以五贯十贯例者赴库易小钞欲得钱者五贯内与一緍十贯内与两緍惟辽东从便河南陕西山东及它行钞诸路院务诸税及诸科名钱并以三分为率一分纳十贯例者二分五贯例者余并収见钱八年正月以京师钞滞定所司赏罚格时新制按察司及州县官例以钞通滞为升降遂命监察御史赏罚同外道按察司大兴府警巡院官同外路州县官是月収毁大钞行小钞八月从辽东按察司杨云翼言以咸平东京两路商旅所集遂从都南例一贯以罚用交钞不得用钱十月孙铎又言民间钞多正宜収歛院务税诸名钱可尽収钞秋夏税纳本色外亦令収钞不拘贯例农民知之则渐重钞可以流通比来州县抑配市肆买钞徒増骚优可罢诸处创设钞局止令赴省库换易今小钞名限路分亦甚未便可令通用上命急行之十二月宰臣奏旧制内外官兵俸皆给钞其必用钱以足数者可以十分为率军兵给三分官员承应人给二分多不过十贯凡前所収大钞俟至通行当复计造其中须当精致以图经乆民间旧钞故暗者乞许于所在库易新若官吏势要之家有贱买交钞而于院务换钱兴贩者以违制论复遣官分路巡察其限钱过数虽许奴婢以告乃有所属黙令其主藏匿不以实首者可令按察司察之若旧限已满当复更展十日许再令变易钞引诸物是制既行之后章宗寻崩卫绍王继立大安二年溃河之役至以八十四车为军赏兵衂国残不遑救弊交钞之轻几于不能市易矣至宣宗贞祐二年二月思有以重之乃更作二十贯至百贯例交钞又造二百贯至千贯例者然自泰和以来凡更交钞初虽重不数年则轻而不行至是则愈更而愈滞矣南迁之后国蹙民困军旅不息供亿无度轻又甚焉三年四月河东宣抚使胥鼎上言曰今之物重其弊在于钞窒有出而无入也虽院务税増収数倍而所纳皆十贯例大钞此何益哉今十贯例者民间甚多以无所归故市易多用见钱而钞毎贯仅直一钱曽不及工墨之费臣愚谓宜权禁见钱且令计司以军须为名量民力徴歛则泉货流通而物价平矣自是钱货不用富家内困藏镪之限外弊交钞屡变皆至窘败谓之坐化商人往往舟运贸易于江淮间钱多入宋矣宋人以为喜而宋人不禁也识者惜其既不能重无用之楮而又弃自古流行之寳焉五月权西安军节度使乌陵阿与言闗陜军多供亿不足所仰交钞多取于京师徒成此繁费乞降板就造便又言怀州旧铸钱鉅万今既无用愿贯为甲以给战士时有司轻罪议罚率以钱赎而当罪不平遂命赎铜计贜皆以银价为率六月勅议交钞利便七月改交钞名为贞祐寳券仍立沮阻罪九月御史台言自多故以来全借交钞以助军需然所入不及所出则其价浸减卒无法以禁此自然之理也近用贞祐寳劵以革其弊又虑既多而民轻与旧钞无异也乃令民间市易悉从时估严立罪赏期于必行遂使商旅不行四方之物不敢入夫京师百万之衆日费不赀物价宁不日贵耶且时估月再定之而民间价旦暮不一今有司强之而市肆尽闭复议捜括隐匿必令如估鬻之则京师之物指日尽而百姓重困矣臣等谓惟官和买计赃之类可用时估余宜从便制可十二月上闻近京郡县多籴于京师谷价翔踊令尚书省集戸部讲议所开封府转运司议所以制之者戸部及讲议所言以五斗出城者可阑籴其半转运司谓宜悉禁其出上从开封府议谓寳券初行时民甚重之但以河北陕西诸路所支既多人遂轻之商贾争收入京以市金银银价昻谷亦随之若令寳券路各殊制则不可复入河南则河南金银贱而谷自轻若直闭京城粟不出则外亦自守不复入京谷当益贵宜谕郡县小民毋妄増价官为定制务从其便四年正月监察御史田迥秀言国家调度皆资寳券行才数月又复壅滞非约束不严奉行不谨也夫钱币欲流通必轻重相权散歛有术而后可今之患在出太多入太少耳若随时裁损所支而増其所収庶乎或可也因条五事一曰省冗官吏二曰损酒使司三曰节兵俸四曰罢寄治官五曰酒税及纳粟补官皆当用寳券诏酒税从大定之旧余皆不从寻又更定捕获伪造寳券官赏三月翰林侍讲学士赵秉文言比者寳券滞塞盖朝廷将议更张而已妄传不用因之抑遏渐至废絶此乃权归小民也自迁汴以来废回易务臣愚谓当复置令职官通市道者掌之给银钞粟麦缣帛之类权其低昻而出纳之仍自选良监当官营为之若半年无过及券法流通则听所指任便差遣诏议行之四月河东行省胥鼎言交钞贵乎流通今诸路所造不充所出不以术収之不无缺误宜量民力徴歛以禆军用河中宣抚司亦以寳券多出民不之贵乞騐民贫富徴之虽为陕右若一体徴收则彼中所有日凑于河东与不歛何异又河北寳券以不许行于河南由是愈滞宰臣谓昨以河北宝券商旅赍贩继踵南渡遂致物价翔涌乃权宜限以路分今鼎既以本路用度繁殷欲徴军须钱宜从所请若陕西可徴与否诏令行省议定而后行五月上以河北州府官钱散失多在民间命尚书省经画之八月平章高琪奏军兴以来用度不赀惟頼寳券然所入不敷所出是以浸轻今千钱之券仅直数钱随造随尽工物日増不有以救之弊将滋甚宜更造新券与旧为子母而兼而用之庶几工物俱省而用不乏濮王守纯以下皆惮改奏曰自古军旅之费皆取于民向朝廷以小钞殊轻权更寳券而复禁用钱小民浅虑谓楮币易壊不若钱可乆于是得钱则珍藏而券则亟用之惟恐破裂而至于废也今朝廷知支而不知収所以钱日贵而券日轻然则券之轻非民轻之国家致之然也不若量其所支复歛于民出入循环则彼知为必用之物而知爱重矣今徒患轻而即欲更造不惟信令不行且恐新券之轻复同旧券也既而陇州防御使完颜㝢及陕西行省令史惠吉继言券法之弊㝢请姑罢印造以见在者流通之若滞塞则騐丁口之多寡物力之高下而徴之吉言劵者所以救弊一时非可流通与见钱比必欲通之不过多歛少支尔然歛多则伤民支少则用不足二者皆不可为今日计莫若更造以贞祐通宝为名自百至三千等之为十听各路转运司印造仍不得过五千贯与旧券参用庶乎可也诏集百官议戸部侍郎鄂屯阿古礼部侍郎杨云翼郎中兰芝刑部侍郎冯鹗皆主更造戸部侍郎高䕫员外郎张师鲁兵部侍郎图克坦鄂勒博皆请徴歛惟戸部尚书萧贡谓当如旧而工部尚书李元辅谓二者可并行太子少保张行信亦言不宜更造但严立不行之罪足矣侍御史赵伯成曰更造之法隂夺民利其弊甚于徴徴之为法特徴于农民则不可若徴于市肆商贾之家是亦敦本抑末之一端刑部主事王夀宁曰不然今之重钱轻劵者皆农耳其歛必先于民而后可转运使王扩曰凡论事当究其本今嵗支军士家口粮四万余石如使斯人地着少寛民力然后徴之则行之不难𣙜货司杨贞亦欲节无名之费罢闲冗之官或有请铸大钱以当百别造小钞以省费或谓县官当择人者独吏部尚书温特赫思敬上书言国家立法莫不备具但有司不克奉之而已诚使臣得便宜从事凡外路四品以下官皆许杖决三品以上奏闻仍付监察二人驰驿往来法不必变民不必徴一号令之可使上下无不奉法如其不然请受重刑上以示宰臣曰彼自许如此试委之可乎宰臣未有以处而监察御史陈规完颜蘓哷交诤以为事有难行圣哲犹病之思敬何为者徒害人尔上以衆议纷纷月余不决厌之乃诏如旧纾其徴歛之期焉未几竟用惠吉言造贞祐通寳兴定元年二月始诏行之凡一贯当千贯増重伪造沮阻罪及捕获之赏五月以钞法屡变随出而随壊制纸之桑皮故纸皆取于民至是又甚艰得遂令计价但徴寳券通寳名曰桑皮故纸钱谓可以免民输輓之劳而省工物之费也高汝砺言河南调𤼵繁重所徴租税三倍于旧仅可供亿如此其重也而今年五月省部以岁收通寳不充所用乃于民间歛桑皮故纸钞七千万贯以补之又太甚矣而近又以通寳稍滞又増两倍河南人戸农民三之二今年租税徴尚未足而复令出此民若不籴当纳之租则卖所食之粟舍此将何得焉今所急而难得者刍粮也出于民而有限可缓而易为者交钞也出于国而可变以国家之所自行者而强求之民将若之何向者大钞滞则更为小钞小钞弊则改为寳劵寳券不行则易为通宝变制在我尚何烦民哉民既悉力以奉军而不足又计口计税计物计生殖之业而加徴若是其剥彼不能给则有亾而已矣民逃田秽兵食不给是军储钞法两废矣臣非于钞法不加意非故与省部相违也但以钞滞物贵之害轻民去军饥之害重尔时不能用三年十月省臣奏向以物重钱轻犯赃者计钱论罪则太重于是以银为则毎两为钱二贯有犯通宝之赃者直以通宝论如因军兴调发受通宝及三十贯者已得死刑准以金银价才为钱四百有竒则当杖轻重之间悬絶如此遂命准犯时银价论罪三月叅知政事李复亨言近制犯通宝之赃者并以物价折银定罪每两为钱二贯而法当赎铜者止纳通宝见钱亦乞令依上输银既足以惩恶又有补于官诏省臣议遂命犯公错过悮者止徴通宝见钱贜汚故犯者输银四年十二月镇南军节度使温特赫思敬上书言钱之为泉也贵流通而不可塞积于官而不散则病民散于民而不歛则阙用必多寡轻重与物相权而后可大定之世民间钱多而钞少故贵而易行军兴以来在官殊少民亦无几军旅调度悉仰于钞日之所出动以万计至于填委市肆能无轻乎不若弛限钱之禁许民自採铜铸钱而官制模范薄恶不如法者令民不得用则钱必日多钞可少出少出则贵而易行矣今日出益衆民日益轻有司欲重之而不得其法至乃计官吏之俸騐百姓之物力以歛之而卒不能増重曾不知钱少之弊也臣谓宜令民铸钱当歛钞者亦听其输银民因以银铸钱为数等文曰兴定元宝定直以备军赏亦救弊之一法也朝廷不从五年闰十二月宰臣奏向者宝券既弊乃造贞祐通宝以救之迄今五年其弊又复如宝券之末初通宝四贯为银一两今八百余贯矣宜复更造兴定宝泉子母相权与通寳兼行毎贯当通宝四百贯以二贯为银一両随处置库许人以通寳易之县官能使流通者则进官一阶陞职一等其或姑息以致壅滞则亦追降的决为差州府官以所属司县定罪赏命监察御史及诸路行部官察之定挠法失纠举法失举则御史降决行部官降罚集衆妄议难行者徒二年告捕者赏钱三百贯元光元年二月始诏行之二年五月更造毎贯当通宝五十又以绫印制元光珍货同银钞及余钞行之行之未乆银价日贵寳泉日贱民但以银论价至元光二年宝泉㡬于不用乃定法银一両不得过寳衆三百贯凡物可值银三両以下者不许用银以上者三分为率一分用银二分用寳泉及珍货重寳京师及州郡置平凖务以宝泉银相易其私易及违法而能告者罪赏有差是令既下市肆昼闭商旅不行朝廷患之乃除市易用银及银宝泉私相易之法然上有限用之名而下无从令之实有司虽知莫能制矣义宗正大间民间但以银市易天兴二年十月印天兴寳㑹于蔡州自一钱至四钱四等同见银流转不数月国亡金史卷四十八金史卷四十九钦定四库全书金史卷四十九元中书右丞相总裁托克托等修志第三十食货四盐金制𣙜货之目有十曰酒麴茶醋香矾丹钖铁而盐为称首贞元初蔡松年为戸部尚书始复钞引法设官置库以造钞引钞合盐司簿之符引㑹司县批缴之数七年一釐革之初辽金故地滨海多产盐上京东北二路食肇州盐率宾路食海盐临潢之北有大盐泺乌库哩寔垒部有盐池皆足以食境内之民尝征其税及得中土盐场倍之故设官立法加详焉然而増减不一废置无恒亦随时捄弊而已益都滨州旧置两盐司大定十三年四月併为山东盐司二十一年沧州及山东各务増羡冒禁鬻盐朝论虑其乆或隳法遂併为海丰盐使司十一月又併辽东等路诸盐场为两盐司大定二十五年更狗泺为西京盐司是后惟置山东沧寳坻莒解北京西京七盐司山东沧宝坻斤三百为袋袋二十有五为大套钞引公㨿三者俱备然后聴鬻小套袋十或五或一毎套钞一引如袋之数寳坻零盐较其斤数或六之三或六之一又为小钞引给之以便其鬻解盐斤二百有五十为一席席五为套钞引则与陕西转运司同鬻其输粟于陕西军营者许以公牒易钞引西京等塲盐以石计大套之石五小套之石三北京大套之石四小套之石一辽东大套之石十皆套一钞石一引零盐积十石亦一钞而十引其行盐之界各视其地宜山东沧州之场九行山东河北大名河南南京归德诸府路及许亳陈蔡颕宿泗曹睢钧单寿诸州莒之场十二涛洛场行莒州临洪场行赣榆县独木场行海州司候司朐山东海县板浦塲行涟水沭阳县信阳场行宻州之五场又与大盐塲通行沂邳徐宿泗滕六州西由塲行莱州録事司及招逺县衡村场行即墨莱阳县之二塲钞引及半袋小钞引聴本州县鬻之宁海州五塲皆鬻零盐不用引目黄县塲行黄县巨风塲行登州司候司蓬莱县福山塲行福山县是三塲又通行旁县栖霞宁海州塲行司候司牟平县文登塲行文登县寳坻盐行中都路平州副使于马城县置局贮钱觧盐行河东南北路狭西东及南京河南府陕郑唐邓嵩汝诸州西京辽东盐各行其地北京宗锦之末盐行本路及临潢府肇州泰州之境与接壤者亦预焉世宗大定三年二月定军私煮盐及盗官盐之法命明安穆昆巡捕三年十一月诏以银牌给益都滨沧盐使司十一年正月用西京盐判宋俣言更定狗泺盐塲作六品使司以俣为使顺圣县令白仲通为副以是嵗入钱为定额四月以乌库哩寔垒民饥罢其盐池税十二年十月诏西北路招讨司明安所辖贫民富人奴婢皆给食盐宰臣言去盐泺逺者所得不偿道里之费遂命计口给直富家奴婢二十口止十三年二月併𣙜永盐为寳坻使司罢平泺盐钱沧州旧废海阜盐塲三月州人李格请复置诏遣使相视有司谓是场兴则损沧盐之课且食盐戸仍旧而盐货嵗增必徒多积而不能售遂寝其议三月大盐泺设盐税官复免乌库哩寔垒部盐池之税二十一年八月恭知政事粱肃言寳坻及傍县多阙食可减盐价増粟价而以粟易塩上命宰臣议皆谓盐非多食之物若减价易粟恐乆而不售以至亏课今嵗粮以七十余万石至通州比又以恩献等六州粟百余万石继至足以振之不烦易也遂罢十二月罢平州椿配盐课二十三年七月博兴县民李孜收日炙盐大理寺具私盐及刮咸土二法以上宰臣谓非私盐可比张仲愈独曰私盐罪重而犯者犹衆不可纵也上曰刮鹻非煎何以同私仲愈曰如此则渤海之人恣刮鹻而食将侵官课矣力言不已上乃以孜同刮鹻科罪后犯则同私盐法论十一月张邦基言寳坻盐课若毎石收正课百五十斤虑有风干折耗遂令石加耗盐二十二斤半仍先一歳贷支偿直以优灶戸二十四年七月上在上京谓丞相乌库哩元忠等曰㑹宁尹富察通言其地明安穆昆戸甚艰旧率賔以东食海盐扶余唿尔哈等路食肇州盐初定额万贯今増至二万七千若罢盐引添灶戸庻可易得元忠对曰已尝遣使咸平府以东规画矣上曰不湏待此宜亟为之通又言可罢上京酒务聴民自造以输税上曰先滦州诸地亦尝令民煮盐后以不便罢之今岂可令民自沽耶二十五年十月上还自上京谓宰臣曰朕闻辽东凡人家食盐但无引目者即以私治罪夫细民徐买食之何由有引目可止令散办或询诸民从其所欲因为之罢北京辽东盐使司二十八年尚书省论盐事上曰盐使司虽办官课然素优民盐官毎出廵而廵捕人往往私懐官盐所至求贿及酒食稍不如意则以所懐诬以为私盐盐司苟图羡増虽知其诬亦必加刑宜令别设廵捕官勿与盐司闗渉庻革其弊五月剏巡捕使山东沧寳坻各二员觧西京各一贠山东则置于潍州招逺县沧置于深州及宁津县寳坻置于易州及永济县觧置于澄城县西京置于多塔古秩从六品直𨽻省部各给银牌取盐使司弓手充巡捕人且禁不得于人家捜索若食盐一斗以下不得究治惟盗贩私煮则捕之在三百里内者属转运司外者卽随路府提㸃所治罪盗课盐者亦如之章宗大定二十九年十月上朝隆庆宫谕有司曰比因猎知百姓多有盐禁获罪者民何以堪朕欲令依平泺太原均办例令民自煎其令百官议之十二月戸部尚书邓俨等谓若令民计口定课民既输干办钱又必别市而食是重费民财而徒増煎贩者之利也且今之盐价盖昔日钱币易得之时所定今日与向不同况太平日乆戸口蕃息食盐嵗课宜有羡増而反无之何哉縁官估高贫民利私盐之贱致亏官课尔近已减宝坻山东沧盐价斤为三十八文乞更减去八文岁不过减一百二十余万贯官价既贱所售必多自有羡余亦不全失所减之数况今府库金银约折钱万万贯有竒设使盐课不足亦足补百有余年之经用若量入为出必无不足之患乞令平泺干办盐课亦宜减价各路巡盐弓手不得自専巡捕庶革诬罔之弊礼部尚书李晏对曰所谓干办者既非美名又非良法必欲杜絶私煮盗贩之弊莫若毎斤减为二十五文使公私价同则私将自已又巡盐兵吏往往挟私盐以诬人可令与所属司县期㑹方许巡捕违者按察司罪之刑部尚书郭邦杰等则谓平泺濒海及太原卤地可依旧干办余同俨议御史中丞伊喇仲方则谓私煎盗贩之徒皆知禁而犯之者也可选能吏充巡捕使而不得入人家捜索同知大兴府事王翛请毎斤减为二十文罢廵盐官左谏议大夫图克坦镒则以干办为便宰臣奏以毎斤官本十文若减作二十五文似为得中巡塩弓手可减三分之一盐官出巡湏约所属同往不同获者不坐可自来嵗五月一日行之上遂命寳坻山东沧盐每斤减为三十文已发钞引未支者准新价足之余从所请十二月遂罢西京觧盐巡捕使时既诏罢干办盐钱以大理司直伊喇玖胜努广寕推官宋扆议北京辽东两路盐司利病遂复置北京辽东盐使司北京路嵗以十万余贯为额辽东路以十三万为额罢西京及觧州巡捕使明昌元年七月上封事者言河东北路干办盐钱嵗十万贯太重以故民多逃徙乞缓其征督上命俟农隙遣使察之十二月定禁司县擅科盐制二月五月省臣以山东盐课不足葢由盐司官出巡不敢擅捕必约所属同徃人不畏故也遂诏自今如有盗贩者聴盐司官輙捕民私煮及藏匿则约所属捜索巡尉弓兵非与盐司相约则概不许擅入入家三年六月孙即康等同盐司官议军民犯私盐三百里内者盐司按罪逺者付提点所皆徴捕获之赏于贩造者明安穆昆部人煎贩及盗者所管官论赎三犯杖之能捕获则免罪又濵州渤海县永和镇去州逺恐藏盗及私盐可改为永豊镇与曹子山村各剏设巡检山东寳坻沧盐司判官乞陞为从七品用进士上命明安穆昆杖者冄议余皆从之尚书省奏山东濵益九塲之盐行于山东等六路涛洛等五场止行于沂邳徐宿滕泗六州已有定课方之九场大课不同若令与九塲通比増亏其五场官恃彼大课恐不用力转生姦弊遂定令五场自为通比旧法与盐司使副通比故至是始改焉五年正月八小塲盐官左荜等以课不能及额缴进告勅遂遣便按视十三场冄定除涛洛等五场系设管勾可即日恢办乃以荜所告八塲从大定二十六年制自见管课依新例永相比磨戸部郎中李敬义等言八小场今新定课有减其半者如使俱从新课而旧课已办入官恐所减钱多因而作弊而所收钱数不复尽寔附厯纳官遂从明昌元年所定酒税院务制令即日收办十一月以旧制明安穆昆犯私盐酒麴者转运司按罪遂更定军民犯私盐者皆令属盐司私酒麴则属转运司三百里外者则付提点所若逮问犯人而所属恡不遣者徒二年十一月尚书省议山东沧州旧法毎一斤钱四十一文寳坻毎一斤四十三文自大定二十九年赦恩併特㫖减为三十文计减百八十五万四千余贯后以国用不充遂奏定毎一斤复加三文为三十三文至承安三年十二月尚书省奏盐利至大今天下戸口蕃息食者倍于前军储支引者不甚多况日用不可阙之物岂以价之低昻而有多寡也若不随时取利恐徒失之遂复定山东寳坻沧州三盐司价毎一斤加为四十二文觧州旧法毎席五贯文増为六贯四百文辽东北京旧法每石九百文増为一贯五百文西京煎盐旧石二贯文増为二贯八百文捞盐旧一贯五百文増为二贯文既増其价复加其所鬻之数七盐司旧课岁入六百二十二万六千六百三十六贯五百六十六文至是増为一千七十七万四千五百一十二贯一百三十七文二分山东旧课岁入二百五十四万七千三百三十六贯増为四百三十三万四千一百八十四贯四百文沧州旧课岁入百五十三万一千二百贯増为二百七十六万六千六百三十六贯寳坻旧入八十八万七千五百五十八贯六百文増为一百三十四万八千八百三十九贯觧州旧入八十一万四千六百五十七贯五百文増为一百三十二万一千五百二十贯二百五十六文辽东旧入十三万一千五百七十二贯八百七十文増为三十七万六千九百七十贯二百五十六文北京旧入二十一万三千八百九十二贯五百文増为三十四万六千一百五十一贯六百一十七文二分西京旧入十万四百一十九贯六百九十六文増为二十八万二百六十四贯六百八文四月宰臣奏在法明安穆昆有告私盐而不捕者杖之其部人有犯而失察者以数多寡论罪今乃有身犯之者与犯私酒麴杀牛者皆世袭权贵之家不可不禁遂定制徒年杖𢾗不以赎论不及徒者杖五十八月命山东寳坻沧州三盐司毎春秋遣使督按察司及州县巡察私盐泰和元年九月省臣以沧滨两司盐袋嵗买席百二十万皆取于民清州北靖海县新置沧盐场本故猎地沮洳多芦宜弛其禁令民时採而织之十一月陕西路转运使高汝砺言旧制捕告私盐酒麴者计斤给赏钱皆徴于犯人然监官获之则充正课巡捕官则不赏巡捕军则减常人之半免役弓手又半之是罪同而赏异也乞以司县巡捕官不赏之数及巡捕弓所减者皆徴以入官则其罪赏均矣诏从之三年二月以觧盐司使治本州以副治安邑十一月定进士授盐使司官以榜次及入仕先后拟注四年六月以七盐使司课额七年一定为制毎斤増为四十四文时桓州刺史张炜乞以盐易米诏省臣议之六月诏以山东沧州盐司自増新课之后所増嵗积葢官既不为经画而管勾监同与合干人互为姦弊以致然也即选才干者代两司使副以进士及部令史译人书史译史律科经童诸局分出身之亷慎者为管勾而罢其旧官十月西北路有犯花咸禁者欲同盐禁罪宰臣谓若比私盐则有不同诏定制收咸者杖八十十斤加一等罪止徒一年赏同私矾例五年六月以山东沧州两盐司侵课遣戸部员外郎石铉按视之还言令两司分办为便诏以周昻分河北东西路大名府恩州南京睢陈蔡许颍州颕沧盐司以山东东西路开濮州归德府曹单亳寿泗州颕山东盐司各计口承课十月签河北东西大名路按察司事张德辉言海壖人易得私盐故犯法者衆可量戸口均配之尚书省命山东按察司议其利便言莱宻等州比年不登计口卖盐所歛虽㣲人以为重恐致流亡且私煮者皆无籍之人岂以配卖而不为哉遂定制命与沧盐司皆驰驿巡察境内六年二月右丞相内族宗浩恭知政事贾铉言国家经费惟頼盐课今山东亏五十余万贯葢以私煮盗贩者成党盐司既不能捕统军司按察司亦不为禁若止论贩私盐者之数罚俸降职彼将抑而不申愈难制矣宜立制以各官在职时所増亏之寔令盐司以逹省部以为陞降遂诏诸统军招讨司京府州军官所部有犯者两次则夺半月俸一岁五次则奏裁巡捕官但犯则的决令按察司御史察之四月从涿州刺史𤓰尔佳博诺言以莱州所纳盐钱聴输丝绵银钞七年九月定西北京辽东盐使判官及诸塲管勾増亏升降格凡文资官吏员诸局署承应人应騐资歴注者増不及分者陞本等首一分减一资二分减两资迁一官四分减両资迁两官亏则视此为降如任回騐官注拟者増不及分陞本等首一分减一资二分减两资迁一阶四分减两资迁两阶亏者亦视此为降十二月尚书省以卢附翼所言遂定制灶戸盗卖课盐法若应纳盐课外有余则尽以申官若留者减盗一等若刮鹻土煎食之採黄穂草烧灰淋卤及以酵粥为酒者杖八十八年七月宋克㑓言盐管勾自改注进士诸科人而监官有失超陞县令之阶以故怠而亏课乞依旧为便有司以泰和四年改注时选当时到部人截替遂拟以秋季到部人注代八年七月诏㳂淮诸𣙜塲聴官民以盐市易宣宗贞祐二年十月戸部尚书言阳武延津原武荥泽诸县饶咸卤民私煎不能禁遂诏置场设判官管勾各一员隶戸部既而御史台奏诸县皆为有力者夺之而商贩不行遂勅御史分行申明禁约三年十二月河东南路权宣抚副使乌库哩庆寿言綘觧民多业贩盐由大阳闗以易陕虢之粟及还渡河而官邀籴其八其旅费之外所存几何而河南行部复自运以易粟于陕以尽夺民利比嵗河东旱蝗加以邀籴物价踊贵人民流亡诚可悯也乞罢邀籴以舒其患四年七月庆寿又言河中乏粮既不能济而又邀籴以夺之夫盐乃官物有司陆运至河复以舟逹京兆凤翔以与商人贸易艰得而甚劳而陕西行部毎石复邀籴二斗是官物而自籴也夫转盐易物本济河中而陕西复强取之非夺而何乞彼此壹聴民便则公私皆济上从之兴定二年六月以延安行六部员外郎卢进建言绥德之嗣武城义合克戎寨近河地多产盐请设盐塲管勾一员歳获十三万余斤可输钱二万贯以佐军三年诏用其言设官鬻盐给邉用四年李复亨言以河中西岸觧盐旧所易粟麦万七千石充関东之用寻命觧盐不得通陕西以北方有警河禁方急也元光二年内族额尔克言民运觧盐有助军食诏修石墻以固之酒金𣙜酤因辽宋旧制天会三年始命𣙜官以周岁为满世宗大定三年诏宗室私醸者从转运司鞫治三年省奏中都酒戸多逃以故课额愈亏上曰此官不严禁私醸所致也命设军百人隶兵马司同酒使副合千人巡察虽权要家亦许捜索奴婢犯禁杖其主百且令大兴少尹招复酒戸八年更定酒使司课及五万贯以上盐场不及五万贯者依旧例通注文武官余竝右职有才能累差不亏者为之九年大兴县官以广阳镇务亏课而惧夺其俸乃以酒散部民使输其税大理寺以财非入已请以赎论上曰虽非私赃而贫民亦被其害若止从赎何以惩后特命觧职二十六年省奏盐铁酒麴自定课后増各有差上曰朕顷在上京酒味不嘉朕欲如中都麴院取课庻使民得美酒朕日膳亦减省尝有一公主至而无余膳可与朕欲日用五十羊何难哉虑费用皆出于民不忍为也监临官惟知利己不知利何从来若恢办増羡者酬迁亏者惩殿仍更定併増併亏之课无失元额如横班祗亏者与余差一例降罚庻有激劝且如功酬合办二万贯而止得万七八千难迭两酬者必止纳万贯而輙以余钱入已今后可令见差使内不迭酬余钱与后差使内所増钱通算为酬则庻可入官及监官食直若不先与何以责亷今后及格限而至者卽用此法又奏罢杓栏人二十七年议以天下院务依中都例改收麴课而聴民酤戸部遣官询问辽东来逺军南京路新息虞城西京路西京酒使司白登县德哷勒部族天城县七处除税课外愿自承课卖酒上曰自昔监官多私官钱若令百姓承办庶革此弊试行之明昌元年正月更定新课令即日收办中都麴使司大定间岁获钱三十六万一千五百贯承安元年歳获四十万五千一百三十三贯西京酒使司大定间歳获钱五万三千四百六十七贯五百八十八文承安元年歳获钱十万七千八百九十三贯七月定中都麴使司以大定二十一年至明昌六年为界通比均取一年之数为额五年四月省奏旧随处酒税务所设杓栏人以射粮军歴过随朝差役者充大定二十六年罢去其随朝应役军人各给添支钱粟酬其劳今拟将元收杓栏钱以代添支令各院务騐所收之数百分中取三随课代输更不入比嵗约得钱三十余万以佐国用泰和四年九月省奏在都麴使司自定课以来八年併増宜依旧法以八年通该课程均其一年之数仍取新増诸物一分税钱併入通为课额以后之课毎五年一定其制又令随时酒务元额上通取三分作糟酵钱六年制院务卖酒数各有差若数外卖及将帯过数者罪之宣宗贞祐三年十二月御史田回秀言大定中酒税歳及十万贯者始设使司其后二万贯亦设今河南使司亦五十余贠虚费月廪宜依大定之制元光元年复设麴使司醋税自大定初以国用不足设官𣙜之以助经用至二十三年以府库充牣遂罢之章宗明昌五年以有司所入不充所出言事者请𣙜醋息遂令设官𣙜之其课额竣当差官定之后罢承安三年三月省臣以国用浩大遂复𣙜之五百贯以上设都监千贯以上设同监一员茶自宋人嵗供之外皆贸易于宋界之𣙜塲世宗大定十六年以多私贩乃更定香茶罪赏格章宗承安三年八月以为费国用而资敌遂命设官制之以尚书省令史承德郎刘成往河南视官造者以不亲尝其味但採民言谓为温桑寔非茶也还即白上上以为不干杖七十罢之四年三月于淄宻寕海蔡州各置一坊造新茶依南方例毎斤为袋直六百文以商旅卒未贩运命山东河北四路转运司以各路戸口均其袋数付各司县鬻之买引者纳钱及折物各从其便五月以山东人戸造买私茶侵牟𣙜货遂定比煎私矾例罪徒二年泰和四年上谓宰臣曰朕尝新茶味虽不嘉亦岂不可食也比令近侍察之乃知山东河北四路悉椿配于人旣曰强民宜抵以罪此举未知运司与县官孰为之所属按察司亦当坐罪也其閲寔以闻自今其令毎袋减价三百文至来年四月不售虽腐败无伤也五年春罢造茶之坊三月上谕省臣曰今虽不造茶其勿伐其树其地则恣民耕樵六年河南茶树藁者命补植之十一月尚书省奏茶饮食之余非必用之物比岁上下竞啜农民尤甚市井茶肆相属商旅多以丝绢易茶歳费不下百万是以有用之物而易无用之物也若不禁恐耗财弥甚遂命七品以上官其家方许食茶仍不得卖及馈献不应留者以斤两立罪赏七年更定食茶制八年七月言事者以茶乃宋土草芽而易中国丝绵锦绢有益之物不可也国家之盐货出于卤水岁取不竭可令易茶省臣以为所易不广遂奏兼令以杂物博易宣宗元光二年三月省臣以国蹙财竭奏曰金币钱谷世不可一日缺者也茶本出于宋地非饮食之急而自昔商贾以金帛易之是徒耗也泰和间尝禁止之后以宋人求和乃罢兵兴以来复举行之然犯者不少衰而邉民又窥利越境私易恐因泄军情或盗贼入境今河南陕西凡五十余郡郡日食茶率二十袋袋直银二两是一嵗之中妄费民银三十余万也奈何以吾有用之货而资敌乎乃制亲王公主及见任五品以上官素蓄者存之禁不得卖馈余人竝禁之犯者徒五年告者赏寳泉一万贯诸征商海陵贞元元年五月以都城隙地赐随朝大小职官及䕶驾军七月各徴钱有差大定二年制院务剏亏及功酬格八月罢诏路闗税止令讥察三年尚书省奏山东西路转运司言坊荡河渡多逋欠诏如监临制以年岁逺近为差蠲减又以尚书工部令史刘行义言定城郭出赁房税之制五年以前此河泺罢设官复召民射买两界之后仍旧设官二十年正月定商税法金银百分取一诸物百分取三章宗大定二十九年戸部言天下河泊已许与民同利其七处设官可罢之委所属禁豪强毋得擅其利明昌元年正月勅尚书省定院务课商税额诸路使司院务千六百一十六处比旧减九十四万一千余贯遂罢坊塲免赁房税十月尚书省奏今天下使司院务既减课额而监官増亏既有陞迁追殿之制宜罢提点所给赏罸俸之制但委提刑司察提点官侵犯塲务者则论如制诏从之二年诏减南京出赁官房及地基钱三年谕提刑司禁势力家不得固山泽之利又司竹监嵗採入破竹五十万竿春秋两次输都水监备河防余邉刀笋皮等卖钱三千贯苇钱二千贯为额明昌五年陈言者乞复旧置坊塲上不许惟许増置院务诏尚书省恭酌定制遂拟辽东北京依旧许人分办中都等十一路差官按视量添设院务于二十三处自今岁九月一日立界制可大定间中都税使司嵗获十六万四千四百四十余贯承安元年嵗获二十一万四千五百七十九贯泰和六年五月制院务课亏令运司差官监𣙜金银之税大定三年制金银坑冶许民开採二十分取一为税泰和四年言事者以金银百分中取一诸物取三今物价视旧为高除金银则额所不能尽该自余金银可竝添一分诏从之七年三月戸部尚书髙汝砺言旧制小商贸易诸物收钱四分而金银乃重细之物多出富有之家复止三分是为不伦亦乞一例收之省臣议以为如此恐多匿隠遂止从旧金史巻四十九金史卷五十钦定四库全书金史巻五十元中书右丞相总裁托克托等修志第三十一食货五𣙜塲与敌国互市之所也皆设塲官严厉禁广屋宇以通二国之货歳之所获亦大有助于经用焉熈宗皇统二年五月许宋人之请遂各置于两界九月命寿州邓州凤翔府等处皆置海陵正隆四年正月罢凤翔府唐邓颍蔡巩洮等州并胶西县所置者而専置于泗州寻伐宋亦罢之五年八月命𣙜塲起赴南京国初于西北招讨司之燕子城北羊城之间尝置之以易北方牧畜世宗大定三年市马于夏国之𣙜塲四年以尚书省奏复置泗寿蔡唐邓颍宻凤翔秦巩洮诸场七年禁秦州塲不得卖米面及羊豕之腊并可作军器之物入外界十七年二月上谓宰臣曰宋人喜生事背盟或与逹寔交通恐枉害生灵不可不备其陕西沿邉𣙜塲可止留一处余悉罢之令所司严察姦细前此以防奸细罢西界兰州保安绥德三𣙜塲二十一年正月夏国王李仁孝上表乞复置以保安兰州无所产而且税少惟于绥德为要地可复设互市命省臣议之宰臣以陜西隣西夏边民私越境盗窃縁有𣙜塲故姦人得往来拟东胜可依旧设陕西者竝罢之上曰东胜与陕西道路隔絶贸易不通其令环州置一场寻于绥德州复置一场十二月禁寿州𣙜塲受分例分例者啇人贽见场官之钱币也章宗明昌二年七月尚书省以泗州𣙜塲自前闗防不严遂奏定从大定五年制官为増修舍屋倍设阑禁委场官及提控所拘𣙜以提刑司举察惟东胜静庆州来逺军者仍旧余皆脩完之泗州场大定间歳获五万三千四百六十七贯承安元年増为十万七千八百九十三贯六百五十三文所湏杂物泗州场嵗供进新茶千胯荔支五百斤圆眼五百斤金橘六千斤橄榄五百斤芭蕉干三百箇蘓木千斤温柑七千箇橘子八千箇沙糖三百斤生姜六百斤栀子九十称犀象丹砂之类不与焉宋亦岁得课四万三千贯秦州西子城场大定间歳三万三千六百五十六贯承安元年歳获十二万二千九十九贯承安二年复置于保安兰州三年九月行枢宻院奏萨察等告开𣙜场拟于色勒年安置许自今年十二月贸易寻定制随路𣙜场若擅以见钱入外界与外人交易者徒五年三斤以上死宋界诸场以伐宋皆罢泰和八年八月以与宋和宋人请如旧置之遂复置于唐邓寿泗息州及秦凤之地宣宗贞祐元年秦州𣙜场为宋人所焚二年陕西安抚副使乌库哩扬珠复开设之歳所获以十数万计三年七月议欲聴𣙜场互市用银而计数税之上曰如此是公使银入外界也平章尽忠权恭知政事德升曰赏赐之用莫如银绢而府库不足以给之互市虽有禁而私易者自如若税之则歛不及民而用可足平章高琪曰小人敢犯法不行尔况许之乎今军未息而产银之地皆在外界不禁则公私指日罄矣上曰当熟计之兴定元年集贤谘议官吕鑑言尝监息州𣙜场毎塲获布数千匹银数百两兵兴之后皆失之金银之税世宗大定五年聴人射买寳山县银冶九年御史台奏河南府以和买金银抑配百姓且下其直上曰初朕欲泉货流通故令行岂可反害民乎遂罢之十二年诏金银坑冶恣民採毋收税二十七年尚书省奏聴民于农隙採银承纳官课明昌二年天下见在金千二百余铤银五十五万二千余铤三年以提刑司言封诸处银冶禁民採炼五年以御史台奏请令民採炼随处金银铜冶上命尚书省议之宰臣议谓国家承平日乆戸口増息虽尝禁之而贫人苟求生计聚衆私炼上有禁之之名而无杜絶之寔故官无利而民多犯法如令民射买则贫民壮者为夫匠老稚供杂役各得均齐而射买之家亦有余利如此则可以乆行比之官役顾工縻费百端者有间矣遂定制有冶之地委穆昆县令籍数召募射买禁权要官吏弓兵里胥皆不得与如旧场之例令州府长官一员提控提刑司访察而禁治之上曰此终非长䇿恭知政事胥持国曰今姑聴如此后有利然后设官可也譬之酒酤葢先为坊场而后官𣙜也上亦以为然遂从之坟山西银山之银窟凡百一十有三和籴熈宗皇统二年十月燕西东京河东河北山东汴京等路秋熟有命司増价和籴世宗大定二年以正隆之后仓廪乆匮遣太子少师完颜守道等山东东西路收籴军粮除戸口岁食外尽令纳官给其直三年谓宰臣曰国家经费甚大向令山东和籴止得四十五万余石未足为备自古有水旱所以无患者由蓄积多也山东军屯处湏急为二年之储若遇水旱则用振济自余宿兵之郡亦湏籴以足之京师之用甚大所需之储其勅戸部宜急为计五年责宰臣曰朕谓积贮为国本当脩仓廪以广和籴今闻外路官文具而已卿等不留心甚不称委任之意六年八月勅有司秋成之后可于诸路广籴以备水旱九年正月谕宰臣曰朕观宋人虚诞恐不能乆遵誓约其令将臣谨饬边备以戒不虞去嵗河南丰宜令所在广籴以寔仓廪诏州县和籴毋得抑配百姓十二年十二月诏在都和籴以寔仓廪且使钱币流通又诏凡秋熟之郡广籴以备水旱十六年九月谕左丞相赫舍哩良弼曰西边自来不备储蓄其令所在和籴以备缓急十七年春尚书省奏先奉诏振济东京等路饥民三路粟𢾗不能给上曰朕尝谕卿等丰年广籴以备凶歉卿等皆言天下仓廪盈溢今欲振济乃云不给自古帝王皆以蓄积为国长计朕之积蓄岂欲独用即今不给可于隣道取之自今多备当以为常四月尚书省奏东京三路十二明安尤阙食者已振之矣尚未有振者诏遣官诣复州哈斯罕路检视富家蓄积有余増直以籴令近地居民就往受粮十八年四月命泰州所管诸明安西北路招讨司所管奚明安咸平府庆云县霿松河等等遇丰年多和籴章宗明昌四年七月谕㫖戸部官闻通州米粟甚贱若以平价官籴之何如于是有司奏中都路去嵗不熟今其价稍减者以商旅运贩继至故也若即差官争籴窃恐市价腾踊贫民愈病请俟秋收日依常平仓条理收籴诏从之明昌五年五月上曰闻米价腾踊今官运至者有余可减直以粜之其明告民不湏贵价私籴也六年七月勑宰臣曰诏制内馑之地令减价粜之而贫民无钱者何以得食其议振济省臣以为阙食州县一年则当振贷二年然后振济如其民寔无恒产者虽应振贷亦请振济上遂命间隔饥荒之地可以办钱收籴者减价粜之贫乏无依者振济宣宗贞祐三年十月命高汝砺籴于河南诸郡令民输輓入京复命在京诸仓籴民输之数粟侍御史洪果纳新言汝砺所籴足给岁支民既于租赋之外转輓而来亦已劳矣止将其余以为归资而又强取之可乎且籴此有日矣而止得三百余石此何济也诏罢之十二月附近郡县多籴于京师谷价腾踊遂禁其出境四年河北行省侯挚言河北人相食观沧等州斗米银十余两伏见㳂河诸津许贩粟北渡然每石官籴其八商人无利谁肯为之且河朔之民皆陛下赤子既罹兵革又坐视其死臣恐弄兵之徒得以借手而起也愿止其籴纵民输贩为便诏从之又制凡军民客旅粟不于官籴处粜而私贩渡河者杖百㳂河军及讥察权豪家犯者徒年杖数并的决从重以物没官上以河北州府钱多其散失民间颇广命尚书省措画之省臣奏己命山东河北𣙜酟及濵沧盐司以分数帯纳矣今河北艰食贩粟北渡者衆宜权立法以遮籴之拟于诸渡口南岸选通练财货官先以金银丝绢等博易商贩之粮转之北岸以廻易籴本兼收见钱不惟杜姦弊亦使钱入京师从之又上封事者言比年以来屡艰食虽由调度徴歛之繁亦兼并之家有以夺之也收则乘贱多籴困急则以贷人私立券质名为无利而寔数倍饥民惟恐不得莫敢较者故场功甫毕官租未了而囤已空矣此富者益富而贫者益贫者也国朝立法举财物者月利不过三分积乆至倍则止今或不期月而息三倍愿明勅有司举行旧法丰熟之日増价和籴则在公有益而私无损矣诏宰臣行之是年权河东南路宣抚副使乌库哩庆寿言邀籴事兴定元年上颇闻百姓以和籴太重弃业者多命宰臣加意焉八月以戸部郎中杨贞权陕西行六部尚书收给潼陕军马之用奏籴贩粮济河者之半以寛民从之六月立和籴赏格常平仓世宗大定十四年尝定制诏中外行之其法寻废章定明昌元年八月御史请复设勅省臣详议以闻省臣言大定旧制丰年则増市价十之二以籴俭嵗则减市价十之一以出平歳则己夫所以丰则增价以收者恐物贱伤农俭则减价以出者恐物贵伤民増之损之以平粟价故谓常平非谓使天下之民専仰给于此也今天下生齿至衆如欲计口使余一年之储则不惟数多难办又虑出不以时而致腐败也况复有司抑配之弊殊非经乆之计如计诸郡县騐戸口例以月支三斗为率毎口但储三月已及千万𢾗亦足以平物价救荒凶矣若令诸处自官兵三年食外可充三月之食者免籴其不及者俟丰年籴之庻可乆行也然立法之始贵在必行其令提刑司各路计司兼领之郡县吏沮格者紏能推行者加擢用若中都路年谷不熟之所则依常平法减其价三之一以粜诏从之三年八月勅常平仓丰籴俭粜有司奉行勤惰褒罸之制其徧谕诸路其奉行灭裂者提刑司紏察以闻又谓宰臣曰随处常平仓往往有名无寔况逺县人戸岂肯䟦渉直就州县粜籴可各县置仓命州县府官兼提控管勾遂定制县距州六十里内就州仓六十里外则特置旧拟备戸口三月之粮恐数多致损改令戸二万以上备三万石一万以上备二万石一万以下五千以上备万五千石五千户以下备五千石河南陜西屯军贮粮之县不在是数州县有仓仍旧否则剏置郡县吏受代所籴粟无壊一月内交割给由如无同管勾亦准上交割违限委州府并提刑司差官催督监交本处嵗丰而収籴不及一分者本等内降提刑司体察直申尚书省至日斟酌黜陟九月勑置常平仓之地令州府官提举之县官兼董其事以所籴多寡约量升降为永制又谕尚书省曰上京路诸县未有常平仓如亦可置定亦当备粟数以闻四年十月尚书省奏今上京扶余率賔海兰唿尔哈等路明安穆昆民户计一十七万六千有余毎嵗収税粟二十万五千余石所支者六万六千余石总其见数二百四十七万六千余石臣等以为此地收多支少遇灾足以振济似不必置遂止五年九月尚书省奏明昌三年始设常平仓定其永制天下常平仓总五百一十九处见积粟三千七百八十六万三千余石可备官兵五年之食米八百一十余万石可备四年之用而见在钱总三千三百四十三万贯有竒仅支二年以上见钱既少且比年稍丰而米价犹贵若复预籴恐价腾踊于民未便遂诏权罢中外常平仓和籴俟官钱羡余日举行水田明昌五年闰十月言事者谓郡县有河者可开渠引以溉田诏下州郡既而八路提刑司虽有河者皆言不可溉惟中都路言安肃定兴二县可引河溉田四千余畆诏命行之六年十月定制县官任内有能兴水利田及百顷以上者陞本等首注除穆昆所管屯田能剏増三十顷以上赏银绢二十两匹其租税止从陆田承安二年勑放白莲潭东牐水与百姓溉田三年又命勿毁髙梁河闸从民灌溉泰和八年七月诏诸路按察司规画水田部官谓水田之利甚大沿河通作渠如平阳掘井种田俱可灌溉比年邳沂近河布种荳麦无水则凿井灌之计六百余顷比之陆田所收数倍以此较之它境无不可行者遂令转运司因出计㸃就令审察若诸路按察司因劝农可按问开河或掘井如何为便规画具申以俟兴作贞祐四年八月言事者程渊言砀山诸县陂湖水至则畦为稲田水退种麦所收倍于陆地宜募人佃之官取三之一嵗可得十万石诏从之兴定五年五月南阳令李国瑞创开水田四百余顷诏陞职二等仍録其最状徧谕诸道十一月议兴水田省奏汉召信臣于南阳灌溉三万顷魏贾逵堰汝水为新陂通运二百余里人谓之贾侯渠邓艾修淮阳百尺二渠通淮颍大治诸陂于颍之南穿渠三百余里溉田二万顷今河南郡县多古所开水田之地收获于陆地数倍勑令分治戸部按行州郡有可开者诱民赴功其租止依陆田不复添徴仍以官赏激之陜西除三自渠设官外亦宜视例施行元光元年正月遣戸部郎中杨大有等诣京东西南三路开水田区田之法见嵇康养生论自是厯代未有天下通用如赵过一畆三甽之法者章宗明昌三年三月宰执尝论其法于上前上曰卿等所言甚嘉但恐农不逹此法如其可行当遍谕之四年夏四月上与宰执复言其法乆之参知政事胥持国曰今日方之大定间戸口既多费用亦厚若区种之法行良多利益上曰此法自古有之若其可行则何为不行也持国曰所以不行者盖民未见其利今已令试种于城南之地乃委官徃监督之若民见收成之利当不率而自效矣参知政事瓜尔佳衡以为若有其利古已行矣且用功多而所种少复恐废珑畆之田功也上曰姑试行之六月上问参知政事胥持国曰区种事如何对曰六七月之交方可见矣又问河东及代州田种今嵗佳否曰比常年颇登是日命近侍二人驰驿廵视京畿禾稼五年正月勑谕农民使区种先是陈言人武陡髙翌上区种法且请验人丁地土多少定数令种上令尚书省议既定遂勑令农田百畆以上如濒河易得水之地须区种三十余畆多种者聼无水之地则从民便仍委各千戸穆昆县官依法劝率承安元年四月初行区种法男年十五以上六十以下有土田者丁种一畆丁多者五畆止二年二月九路提刑马百禄奏圣训农民有地一顷者区种一畆五畆即止臣以为地肥瘠不同乞不限畆数制可泰和四年九月尚书省奏近奉㫖讲议区田臣等谓此法本欲利民或以天旱乃始用之仓率施功未必有益也且五方地肥瘠不同使皆可以区种农民见有利自当勉以效之不然督责虽严亦徒劳耳勑遂令所在长官及按察司随宜劝谕亦竟不能行入粟鬻度牒熙宗皇统三年三月陜西旱饥诏许富民入粟补官世宗大定元年以兵兴嵗歉下令聼民进纳补官又募能济饥民者视其人数为补官格五年上谓宰臣曰顷以邉事未定财用阙乏自东南两京外命民进纳补官及卖僧道尼女冠度牒紫褐衣师号寺观名额今邉鄙已寕其悉罢之庆夀寺天长观嵗给度牒毎道折钱二十万以赐之明昌二年勑山东河北阙食之地纳粟补官有差承安二年卖度牒师号寺观额复令人入粟补官三年西京饥诏卖度牒以济之宣宗贞祐二年从知大兴府事胥鼎所请定权宜鬻恩例格进官升职丁忧人许应举求仕监戸从良之类入粟草各有数三年制无问官民有能劝率诸人纳物入官者米百五十石迁官一阶正班任使七百石两阶除诸司千石三阶除丞簿过此数则请于朝廷议赏推司县官有能劝二千石迁一阶三千石两阶以济军储又定制司县官能劝率进粮至五千石以上者减一资考万石以上迁一官减二等考二万石以上迁一官陞一等皆注见阙四年河东行省胥鼎言河东兵多民少仓空嵗饥窃见潞州元帅府虽设鬻爵恩例然条目至少未尝劝率之术今拟凡补买正班依格止廕一名若愿输许増廕一名僧道已具师号者许补买本司官职官愿纳粟或不愿给俸及劵粮者宜量数迁加三举终塲人年五十以上四举年四十五以上并许入粟该恩大小官及承应人令译史吏员虽未系班亦许进纳迁官其有品官应注诸司者聴献物借注丞簿丞簿注县令差使免一差掌军官能自备刍粮者依职官例迁官如旧四年耀州僧广惠言军储不足凡京府节镇以上僧道官乞令纳粟百石防刺郡副纲威仪等七十石者乃充三十月满替诸监寺十石周年一代愿复买者聴诏从之兴定元年潞州行元帅府事钮祜禄贞言近承格奏去嵗覃恩之官以品从差等聴其入栗委帅府书空名宣勅授之则人无陈诉之劳而官有储蓄矣比年屡降覃恩凡羁縻军职者多未暇授若止许迁新覃则将隔越矣乞令计前后所该输粟积迁诏从之金史巻五十金史卷五十一钦定四库全书金史卷五十一元中书右丞相总裁托克托等修志第三十二选举一自三代乡举里选之法废秦汉以来各因一代之宜以尽一时之才苟足于用即已故法度之不一其来逺矣在汉之世虽有贤良方正诸科以取士而推择为吏由是以致公卿公卿子弟入备宿卫因被宠遇以位通显魏晋而下互有因革至于唐宋进士盛焉当时士君子之进不由是涂则自以为歉此由时君之好尚故人心之趣向然也辽起唐季颇用唐进士法取人然仕于其国者攷其致身之所自进士才十之二三耳金承辽后凡事欲轶辽世故进士科目兼採唐宋之法而増损之其及第出身视前代特重而法亦密焉若夫以策论进士取其国人而用女直文字以为程文斯盖就其所长以收其用又欲行其国字使人通习而不废耳终金之代科目得人为盛诸宫䕶卫及省台部译史令史通事仕进皆列于正班斯则唐宋以来之所无者岂非因时制宜而以汉法为依据者乎金治纯驳议者于是毎有别焉宣宗南渡吏习日盛苛刻成风殆亦多故之秋急于事功不免尔欤自时厥后仕进之岐既广侥倖之俗益炽军伍劳效杂置令録门廕右职迭居朝着科举取士亦复汎滥而金治衰矣原其立经陈纪之初所为升转之格考察之方井井然有条而不紊百有余年才具不乏岂非其效乎奉诏作金史志其选举因得而详论之司天太医内侍等法厯代所有附着于斯鬻爵进纳金季之弊莫甚焉盖由财用之不足而然也特载食货志金设科皆因辽宋制有词赋经义策试律科经童之制海陵天徳三年罢策试科世宗大定十一年剏设女直进士科初但试策后増试论所谓策论进士也眀昌初又设制举宏词科以待非常之士故金取士之目有七焉其试词赋经义策论中选者谓之进士律科经义中选者曰举人凡养士之地曰国子监始置于天徳三年后定制词赋经义生百人小学生百人以宗室及外戚皇后大功以上亲诸功臣及三品以上官兄弟子孙年十五以上者入学不及十五者入小学大定六年始置太学初养士百六十人后定五品以上官兄弟子孙百五十人曽得府荐及终塲人二百五十人凡四百人府学亦大定十六年置凡十七处共千人初以尝与廷试及宗室皇家袒免以上亲并得解举人为之后増州学遂加以五品以上官曽任随朝六品官之兄弟子孙余官之兄弟子孙经府荐者同境内举人试补三之一阙里庙宅子孙年十三以上不限数经府荐及终塲免试者不得过二十人凡试补学生太学则礼部主之州府则以提举学校学官主之曽得府荐及终塲举人皆免试凡经易则用王弼韩康伯註书用孔安国註诗用毛苌註郑𤣥笺春秋左氏传用杜预註礼记用孔颖达疏周礼用郑𤣥註贾公彦疏论语用何晏集註邢昺疏孟子用赵岐註孙奭疏孝经用唐𤣥宗註史记用裴骃註前汉书用颜师古註后汉书用李贤註三国志用裴松之註及唐太宗晋书沈约宋书萧子显齐书姚思㢘梁书陈书魏收后魏书李百药北齐书令狐徳棻周书魏徴隋书新旧唐书新旧五代史老子用唐𤣥宗註疏荀子用杨倞註杨子用李轨宋咸栁宗元吴秘註皆自国子监印之授诸学校凡学生㑹课三日作策论一道又三日作赋及诗各一篇三月一私试以季月初先试赋间一日试策论中选者以上五名申部遇旬休节辰皆有假病则给假省亲逺行则给程犯学规者罚不率教者黜遭丧百日后求入学者不得与释奠礼凡国子学生三年不能充贡欲就诸局承应者学官试能粗通大小各一经者听章宗大定二十九年上封事者乞兴学校推行三舍法及乡以八行贡春官以设制举宏词事下尚书省集百官议户部尚书邓俨等谓三舍之法起于宋熙宁间王安石罢诗赋专尚经术太学生初补外舍无定员由外陞内舍限二百人由内陞上舍限百人各治一经毎月考试或特免解或保举补官其法虽行而多席势力尚趋走之弊故苏轼有三舍既兴货赂公行之语是以元祐间罢之后虽复而宣和三年竟废臣等谓立法贵乎可乆彼三舍之法委之学官选试启侥倖之门不可为法唐文皇养士至八千人亡宋两学五千人今策论词赋经义三科取士而太学所养止百六十人外京府或至十人天下今及千人今若毎州设学专除教授月加考试毎举所取数多者赏其学官月试定为三等籍之一嵗中频在上等者优复之不率教行恶者黜之庶几得人之道也又成周乡举里选法卒不可复设科取士各随其时八行者乃亡宋取周礼之六行孝友睦婣任恤加之中和为八也凡人之行莫大于孝亷今已有举孝亷之法及民有才能徳行者令县官荐之今制犯十恶姦盗者不得应试亦六徳六行之遗意也夫制举宏词盖天子待非常之士若设此科不限进士并选人试之中选擢之台阁则人自勉矣上从其议遂计州府户口増养士之数于大定旧制京府十七处千人之外置节镇防御刺史州学六十处増养千人各设教授一员选五举终场或进士年五十以上者为之府学二十有四学生九百五人节镇学三十九共六百一十五人防御州学二十一共二百三十五人凡千八百人女直学自大定四年以女直大小字译尚书颁行之后择眀安穆昆内良家子弟为学生诸路至三千人九年取其尤俊秀者百人至京师以编修温特赫提克徳教之十三年以策诗取士始设女直国子学诸路设女直府学以新进士为教授国子学策论生百人小学生百人府州学二十二中都上京唿尔哈率宾海兰扶余博索咸平泰州临潢北京冀州开州丰州西京东京盖州隆州东平益都河南陜西置之凡取国子学生府学生之制皆与词赋经义生同又定制毎穆昆取二人若宗室毎二十户内无愿学者则取有物力家子弟年十三以上二十以下者充凡㑹课三日作策论一道季月私试如汉生制大定二十九年勅凡京府镇州诸学各以女直汉人进士长贰官提控其事具入官衔凡诸进士举人由乡至府由府至省及殿廷凡四试皆中选则官之至廷试五被黜则赐之第谓之恩例又有特命及第者谓之特恩恩例者但考文之高下为第而不复黜落凡词赋进士试赋诗策论各一道经义进士试所治一经义论策各一道其设也始于太宗天㑹元年十一月时以急欲得汉士以抚辑新附初无定数亦无定期故二年二月八月凡再行焉五年以河北河东初降职员多阙以辽宋之制不同诏南北各因其素所习之业取士号为南北选熙宗天眷元年五月诏南北选各以经义词赋两科取士海陵庶人天徳二年始増殿试之制而更定试期三年併南北选为一罢经义策试两科专以词赋取士贞元元年定贡举程试条理格法正隆元年命以五经三史正文内出题始定为三年一辟大定四年勅宰臣进士文优则取勿限人数十八年谓宰臣文士有偶中魁选不问操履而辄授翰苑之职如赵承元朕闻其无士行果败露自今榜首先访察其乡行可取则授以应奉否则从常调十九年谓宰臣曰自来御试赋题皆士人尝拟作者前朕自选一题出人所不料故中选者多名士而庸才不及焉是知题难则名儒亦擅场题易则庸流易侥倖也平章政事唐古安礼奏曰臣前日言士人不以策论为意者正为此尔宜各场通考选文理俱优者上曰并答时务策观其议论材自可见卿等其议之二十年谓宰臣曰朕尝谕进士不当限数则对以所取之外无合格文故中选者少岂非题难致然耶若果多合格而有司妄黜之甚非理也又曰古者乡举有行者授以官今其考满察乡曲实行出伦者擢之又曰旧不选策今兼选矣然自今府㑹两试不须试策已中策后则试以制策试学士院官二十二年谓宰臣曰汉进士魁例授应奉若行不副名不习制诰之文者即与外除二十三年谓宰臣曰汉进士皇统间人材殆不复见今应奉以授状元盖循资尔制诰文字各以职事铺叙皆有定式故易至撰赦诏则鲜有能者参知政事钮祜禄额特埒曰旧人已登第尚为学不辍今人一及第辄废而不学故尔上于听政之隙召参知政事张汝霖翰林直学士李晏读新进士所对策至县令阙员取之何道上曰朕夙夜思此未知所出晏对曰臣窃念乆矣国朝设科始分南北两选北选词赋进士擢第一百五十人经义五十人南选百五十人计三百五十人嗣场北选词赋进士七十人经义三十人南选百五十人计二百五十人以入仕者多故员不阙其后南北通选止设词赋科不过取六七十人以入仕者少故县令员阙也上曰自今文理可採者取之毋限以数二十八年复经义科章宗眀昌元年正月言事者谓举人四试而乡试似为虚设固当罢去其府㑹试乞十人取一人可以羣经出题而註示本传上是其言诏免乡试府试以五人取一人仍令有司议外路添考试院及羣经出题之制有司言㑹试所取之数旧止五百人比以世宗勅中格者取乞依此制行之府试旧六处中有地逺者命特添三处上京咸平府路则试于辽阳河东南北路则试于平阳山东东路则试于益都以六经十七史孝经论语孟子及荀扬老子内出题皆命于题下註其本传又谕有司曰举人程文所用故事恐考试官或遽不能忆误失人材可自注出处注字之误不在涂注乙之数眀昌二年勒官或职至五品者直赴御试平章政事守贞言国家官人之路惟女直汉人进士得人居多诸司局承应旧无出身自大定后始叙使至今鲜有可用者近来放进士第数稍多此举更宜増取若㑹试止以五百人为限则延试虽欲多取不可得也上乃诏有司㑹试母限人数文合格则取六年言事者谓学者率恃有司全注本传以示之故不勉读书乞灭子史注本传之制又经义中选之文多肤浅乞择学官及本科人充试官省臣谓若不与本传恐硕学者有偶忘之失可令但知题意而已遂命择前经义进士为衆所推者才识优长者为学官遇差考试官之际则验所治经参用词赋进士题注本传不得过五十字经义进士御试第二场试论日添试策一道承安四年上谕宰臣曰一场放二状元非是后场廷试令词赋经义通试时务䇿止选一状元余虽有明经法律等科止同诸科而已至宋王安石为相作新经始以经义取人且词赋经义人素所习之本业䇿论则兼习者也今舍本取兼习恐不副陛下公选之意遂定御试同日各试本业词赋依旧分立甲次第一名为状元经义魁次之恩例与词赋第二人同余分为两甲中下人竝在词赋之下五年诏考试词赋官各作程文一道示为举人之式试后赴省藏之时宰臣奏自大定二十五年以前词赋进士不过五百人二十八年以不限人数取至五百八十六人先承圣训合格则取故承安二年取九百二十五人兼今有四举终场恩例若㑹试取人数过多则涉泛滥遂定策论词赋经义人数虽多不过六百人少则听其阙时太常丞郭人杰转对言词赋举人不得作别名兼试经义及入学生精加试选无至滥补上勅宰臣曰近已奏定后场词赋经义同日试之若府㑹试更不令兼试恐试经义者少是虚设此科也别名之弊则当禁之补试入学生员已有旧条恐行之灭裂尔宜严防闲张行简转对言拟作程文本欲为考试之式今㑹试考试官御试读巻官皆居显职擢第后离笔砚乆不复常习今临试拟作之文稍有不工徒起谤议诏罢之泰和初平章政事图克坦镒病时文之弊言诸生不穷经史唯事末学以致志行浮薄可令进士试策日自时务策外更以疑难经㫖相叅为问使发圣贤之㣲㫖古今之事变诏为永制先尝勅乐人不得举进士而奴免为良者则许之尚书省奏旧称工乐谓配隶之色及倡优之家今少府监工匠太常大乐署乐工皆民也而不得与试前代令诸选人身及祖父曽经免为良者虽在官不得居清贯及临民今反许试诚玷清论诏遂定制放良人不得应诸科举其子孙则许之上又谓徳行才能非进士科所能尽可通行保举之制省臣奏在周礼大司徒以乡三物教万民而宾兴之所谓万民农工商贾皆是也前代立贤无方如版筑之士鼓刀之叟垂光简策者不可胜举今草泽隠逸才行兼备者令穆昆及司县举按察司具闻以旌用之既有已降令文矣上命复宣㫖以申之宣宗贞祐二年御史台言眀年省试以中都辽东西北京等路道阻宜于中都南京两处试之三年谕宰臣曰国初设科素号严密今闻㑹试至于杂坐諠譁何以防弊命治考官及监察罪兴定二年御史中丞巴古喇言国家数路收人惟进士之选最为崇重不求备数惟务得贤今场㑹试策论进士不及二人取一人词赋经义二人取一前虽有圣训当依大定之制中选即收无问多寡然大定间赴试者或至三千取不过五百泰和中策论进士三人取一词赋经义四人取一向者贞祐初诏免府试赴㑹试者几九千人而取八百有竒则是十之一而已时已有依大定之制亦何尝二人取一哉今考官泛滥如此非所以为求贤也宜于㑹试之前奏请所取之数使恩出于上可也诏集文资官议卒从泰和之例又谓宰臣曰从来廷试进士日晡后即遣出宫恐文思迟者不得尽其才令待至暮时特赐经义进士王彪等十三人及第上览其程文爱其辞藻咨叹乆之因怪学者益少谓监试官左丞高汝砺曰养士学粮嵗稍丰熟即以本色给之不然此科且废矣五年省试经义进士考官于常格外多取十余人上命以特恩赐第又命河北举人今府试中选而为兵所阻者免后举府试策论进士选女直人之科也始大定四年世宗命颁行女直大小字所译经书毎穆昆选二人习之寻欲兴女直字学校眀安穆昆内多择良家子为生诸路至三千人九年选异等者得百人荐于京师廪给之命温特赫提克徳教以古书作诗策后试得图克坦镒以下三十余人十一年议行策选之制至十三年始定毎场策一道以五百字以上成免乡试府试止赴㑹试御试且诏京师设女直国子学诸路设女直府学拟以新进士充教授以教士民子弟之愿学者俟行之乆学者衆则同汉进士三年一试之制就悯忠寺试图克坦镒等其策曰贤生于世世资于贤世未尝不生贤贤未尝不辅世盖世非无贤惟用与否若伊尹之佐成汤傅説之辅高宗吕望之遇文王皆起耕筑渔钓之间而其功业卓然后世不能企及者盖殷周之君能用其人尽其才也本朝以神武定天下圣上以文徳绥海内文武并用言小善而必从事小便而不弃盖取人之道尽矣而尚忧贤能遗于草泽者今欲尽得天下之贤而用之又俾贤者各尽其能以何道而臻此乎悯忠寺旧有双塔进士入院之夜半闻东塔上有声如音乐西入宫考试官侍御史完颜佛宁等曰文路始开而有此得贤之祥也中选者得图克坦镒以下二十七人十六年命皇家两从以上亲及宰相子直赴御试皇家袒免以上亲及执政官之子直赴㑹试二十年以图克坦镒等教授中外学大振遂定制今后以策诗试三场策用女直大字诗用小字程试之期皆依汉进士例省臣奏汉人进士来年三月二十日乡试八月二十日府试次年正月二十日㑹试三月十二日御试勅以来年八月二十五日于中都上京咸平东平府等路四处府试余从前例上曰契丹文字年逺观其所撰诗义理深㣲当时何不立契丹进士科举今虽立女直字科虑女直字创制日近义理未如汉字深奥恐为后人议论丞相守道曰汉文字恐初亦未必能如此由厯代圣贤渐加修举也圣主天姿眀哲令译经教天下行之乆亦可同汉人文章矣上曰其同汉人进士例译作程文俾汉官览之二十二年三月策试女直进士至四月癸丑上谓宰臣曰女直进士试已乆矣何尚未考定叅知政事额特埒对曰以其译付看故也上命速之二十三年上曰女直进士设科未乆若令积习精通则能否自见矣二十八年谕宰臣曰女直进士惟试以䇿行之既乆人能预备今若试以经义可乎宰臣对曰五经中书易春秋已译之矣俟译诗礼毕试之可也上曰大经义理深奥不加嵗月不能贯通今宜于经内姑试以论题后当徐试经义也章宗大定二十九年诏许诸人试䇿论进士举七月省奏如诗策论俱作一日程试恐力有不逮诗策作一日论作一日以诗策合格为中选而以论定其名次上曰论乃新添至第三举时当通定去留眀昌元年眀安穆昆愿试进士者拟依余人例不可令直赴御试上曰是止许女直进士毋令试汉进士也又定制余官第五品散阶令直赴㑹试官职俱至五品令直赴御试承安二年勅策论进士限丁习学遂定制内外官员诸局分承应人武卫军若眀安穆昆女直及诸色人户止一丁者不许应试两丁者许一人四丁二人六丁以上止许三人三次终塲不在验丁之限三年定制女直人以年四十五以下试进士举于府试十日前委佐贰官善射者试射其制以六十步立垜去射者十五步对立两竿相去二十步去地二丈以绳横约之弓不限强弱不计中否以张弓巧便发箭迅正者为熟闲射十箭中两箭出绳下至垜者为中选余路委提刑司在都委监察体究如当赴㑹试御试者大兴府佐贰官试验三举终场者免之四年礼部尚书贾铭言策论进士程试弓箭其两举终场及年十六以下未成丁者若以弓箭退落有失贤路乞于及第后试之中者别加任使或升迁否者降之省臣谓旧制三举终场免试今两举亦免之未可若以未成丁免试必有妄匿年者如果幼使徐习未晩也至于及第后试验升降则已有定格矣诏从旧制在泰和格复有以时务䇿参以故事及疑难经㫖为问之制宣宗南迁兴定元年制中都西京等路䇿论进士及武举人权于南京东平博索上京四处府试五年上赐进士沃哷业徳等二十八人及第上览程文恠其数少以问宰臣对曰大定制随处设学诸穆昆贡三人或二人为生员赡以钱米至泰和中人例授地六十亩所给既优故学者多今京师虽存府学而月给通寳五十贯而已若于诸路总管府及有军户处置学养之庶可加益京师府学已设六十人乞更増四十人中京亳州京兆府并置学官于总府以穆昆内不隶军籍者为学生人畀地四十亩汉学生在京者亦乞同此余州府仍旧制上从之凡㑹试之数大定二十五年词赋进士不得过五百人二十八年以不限人数遂至五百八十六人章宗令合格则取故承安二年至九百二十五人时以复加四举终场者数太滥遂命取不得过六百人泰和二年命定㑹试诸科取人之数司空襄言试词赋经义者多可五取一策论絶少可四取一恩榜本以优老于场屋者四举受恩则太优限以年则碍异材可五举则受恩平章图克坦镒等言大定二十五年至眀昌初率三四人取一平章张汝霖亦言五人取一府试百人中才得五耳遂定制策论三人取一词赋经义五人取一五举终场年四十五以上四举终场年五十以上者受恩凡考试官大定间府试六处各差词赋试官三员策论试官二员眀昌初増为九处路各差九员大兴府则十一员承安四年又増太原为十处有司请省之遂定策论进士女直经童千人以上差四员五百人以上三员不及五百二员各以职官髙者一人为考试官余为同考试官词赋进士与律科举人共及三千以上五员二千四员不及二千三员经义进士及经童举人千人四员五百以上三员百人以上二员不及百人以词赋考官兼之后又定制策论试官上京咸平东平各三员北京西京益都各二员律科监试官一员试律官二员隶词赋试院经童试官一员隶经义考试院与㑹试同其弥封并誊録官捡搜懐挟官自余修治试院监押门官并如㑹试之制大定二十年上以往嵗多以逺地官考试不便遂命差近者凡㑹试知贡举官同知贡举官词赋则旧十员承安五年为七员经义则六员承安五年省为四员诠读官二员泰和三年上以弥封官渫语于举人勅自今女直司则用右选汉人封汉人司则以女直司封宣宗贞祐三年以㑹试赋题已曽出而有犯格中选者复以考官多取所亲上怒其不公命究治之凡御试读巻官策论词赋进士各七员经义五员余职事各官二员制举宏词共三员泰和七年礼部尚书张行简言旧例读巻官不避亲至有亲人或有不敢定其去留或力加营䕶而为同列所疑若读巻官不用与进士有亲者则读巻之际得平心商㩁上遂命临期多拟其有亲者汰之凡府试策论进士大定二十年定以中京上京咸平东平四处至眀昌元年添北京西京益都为七处兼试女直经童凡上京海兰率宾唿尔哈扶余东北招讨司等路者则赴㑹宁府试咸平隆州博索东京盖州懿州者则赴咸平府试中都河北东西路者则赴大兴府试西京并西南西北二招讨司者则赴大同府试北京临潢宗州兴州全州者则赴大定府试山东西大名南京者则赴东平府试山东东路则试于益都凡词赋经义进士及律科经童府试之处大定间大兴大定大同开封东平京兆凡六处眀昌初増辽阳平阳益都为九处承安四年复増太原为十中都河北则试于大兴府上京东京咸平府等路则试于辽阳府余各试于其境凡乡试之期以三月二十日府试之期若策论进士则以八月二十日试策间三日试诗词赋进士则以二十五日试赋及诗又间三日试策论经义进士又间词赋后三日试经义又三日试策次律科次经童毎场皆间三日试之㑹试则策论进士以正月二十日试策皆以次间三日同前御试则以三月二十日策论进士试策二十三日试诗论二十五日词赋进士试赋诗论而经义进士亦以是日试经义二十七日乃试策论若试日遇雨雪则候晴日御试唱名后试䇿则禀奏宏词则作二日程试旧制试女直进士在再试汉进士后大定二十九年以复设经义科更定是制凡监检之制大兴府则差武卫军余府则于附近眀安内差摘平阳府则差顺徳军凡府㑹试毎四举人则差一人复以官一人弹压御试策进士则差弩手及随局承应人汉进士则差亲军人各一名皆用不识字者以䕶卫十人亲军百人长五十人长各一人巡䕶泰和元年省臣奏捜捡之际虽当严切然至于解髪袒衣索及耳鼻则过甚矣岂待士之礼哉故大定二十九年依尝依前故事使就沐浴官置衣为之更之既可防滥且不亏礼上从其説命行之恩例眀昌元年定制省元直就御试不中者许缀榜末解元但免府试四举终场依五举恩例所试文巻惟犯御名庙讳不成文理者则黜之余并以文之优劣为次仍一日试三题其五举者止试赋诗女直进士亦同此例承安五年勅进士四举该恩词赋经义当以各科为场数不得通数又恩榜人应授官者监试官于试时具数以奏特恩者授之泰和三年以经义㑹元与策论词赋进士不同若御试被黜则附榜末为太优若同恩例又与四举者不同遂定制依曽经府试解元免府试之例㑹试下第再举直赴御试律科进士又称为诸科其法以律令内出题府试十五题毎五人取一人大定二十二年定制㑹试毎场十五题三场共通三十六条以上文理优拟断当用字切者为中选临时约取之初无定数其制始见于海陵庶人正隆元年至章宗大定二十九年有司言律科止知读律不知教化之源可使通治论语孟子以涵养其气度遂令自今举后复于论语孟子内试小义一道府㑹试别作一日引试命经义试官出题与本科通考定之经童之制凡士庶子年十三以下能诵二大经三小经又诵论语诸子及五千字以上府试十五题通十三以上㑹试毎场十五题三场共通四十一以上为中选所贵在幼而诵多者若年同则以诵大经多者为最初天㑹八年时太宗以东平童子刘天骥七嵗能诵诗书易礼春秋左氏传及论语孟子上命教养之然未有选举之制也熙宗即位之二年诏辟贡举始备其列取至百二十二人天徳间废之章宗大定二十九年上谓宰臣曰经童岂遽无人其议复置眀昌元年益都府申童子刘住儿年十一嵗能诗赋诵大小六经所书行草颇有法孝行夙成乞依宋童子李淑赐出身且加以恩诏上召至内殿试凤凰来仪赋鱼在藻诗又令赋旱诗上嘉之赐本科出身给钱粟官舍令肄业太学眀昌三年平章政事完颜守贞言经童之科非古也自唐诸道表荐或取五人至十人近代宋仁宗以为无补罢之本朝皇统间取及五十人因以为常天徳时复废圣主复置取以百数恐乆积多不胜铨拟乞谕㫖约省取之上曰若所诵皆及格何如守贞曰视最幼而诵不讹者精选之则人数亦不至多也复问叅知政事胥持国对曰所诵通否易见岂容有滥上曰限以三十或四十人若百人皆通亦可复取其精者持国曰是科盖资教之术耳夫幼习其文长玩其义使之莅政人材出焉如中选者加之修习进士举业则所记皆得为用臣谓可勿令遽登仕途必习举业而后官使之可也若能擢进士第自同进士任用如中府荐或㑹试视其次数优其等级几举不得荐者从本出身似可以激劝而得人矣诏议行之制举有贤良方正能直言极谏博学宏材达于从政等科试无常期上意欲行即告天下听内外文武六品以下职官无公私过者从内外五品以上官荐于所属诏试之若草泽士徳行为乡里所服者则从府州荐之凡试则先投所业䇿论三十道于学士院视其词理优者委官以羣经子史内出题一日试论三道如可则庭试策一道不拘常务取其无不通贯者优等迁擢之宏词科试诏诰章表露布檄书则皆用四六诫谕颂箴铭序记则或依古今体或参用四六于毎举赐第后进士及在官六品以下无公私罪者在外官荐之令试策官出题就考通试四题分二等迁擢之二科皆章宗眀昌元年所剏者也武举尝设于皇统时其制则见于泰和式有上中下三等能挽一石力弓以重七钱竹箭百五十步立贴十箭内府试欲中一箭省试中二箭程试中三箭又逺射二百二十步垜三箭内一箭至者又百五十步内毎五十步设高五寸长八寸卧鹿二能以七斗弓二大凿头铁箭驰射府试则许射四反省试三反程试二反皆能中二箭者又百五十步内毎三十步左右错置高三尺木偶人戴五寸方板者四以枪驰刺府试则许驰三反省试二反程试三反左右各刺落一板者又依廕例问律一条又问孙吴书十条能説五者为上等凡程试若一有不中者皆黜之若射贴弓八斗逺射二百一十步射鹿弓六斗孙吴书十条通四为中等射贴弓七斗逺射二百五步射鹿弓五斗孙吴书十条通三为下等解律刺板皆欲同前凡不知书者虽上等为中中则为下凡试中中下愿再试者听旧制就试上等不中不许再试中下等泰和元年定制不分旧等但从所愿试中则以三等为次二年省奏武举程式当与进士同时今年八月府试欲随路设考试所临期差官恐以剏立未见应试人数遂权令各处就考之宣宗贞祐三年同进士例赐勅命章服时以随处武举入试者自非见居职任及己用于军前者令郡县尽遣诣京师别为一军以备缓急其被荐而未授官者亦量材任之元光二年东京总帅赫舍哩约赫徳言武举入仕皆授巡尉军辖此曹虽善骑射不厯行阵不知军旅一旦临敌恐致败事乞尽括付军前为长校俟有功则升之宰臣奏国家设此科与进士等而欲尽寘军中非奖进人材之道遂籍丁忧待阙去职者付之试学士院官大定二十八年勅设科取士为学士院官礼部下太常按唐典初入学士院例先试今若于进士已仕者以随朝六品外路五品职事官荐试制诏诰等文字三道取文理优者充应奉由是翰苑之选为精眀昌五年以学士院撰文字人少命尚书省访有文采者勾取权试之凡司天台学生女直二十六人汉人五十人听官民家年十五以上三十以下试补又三年一次选草泽人试补其试之制以宣明厯试推步及婚书地理新书试合婚安𦵏并易筮法六壬课三命五星之术凡医学十科大兴府学生三十人余京府二十人散府节镇十六人防御州十人毎月试疑难以所对优劣加惩劝三年一次试诸太医虽不系学生亦听试补金史巻五十一金史卷五十二钦定四库全书金史巻五十二元中书右丞相总裁托克托等修志第三十三选举二金制文武选皆吏部统之自从九品至从七品职事官部拟正七品以上呈省以听制授凡进士则授文散官谓之文资官自余皆武散官谓之右职又谓之右选文资则进士为优右职则军功为优皆循资有陞降定式而不可越凡铨注必取求仕官解由撮所陈行绩资厯之要为铨头以定其能否其有犯公私罪赃汚者谓之犯选格则虽遇恩而不得与旧制犯追一官以至追四官皆解任周年而复仕之承安二年定制毎追一官则殿一年凡罢职㑹赦当叙者及降殿当除者皆具罪以闻而后仕之凡増课陞至六品者任回复降既㢘陞而再任覆察不同者任回亦降自进士举人劳效应袭恩例之外入仕之途尚多而所定之时不一若牌印䕶卫令史之出职则皇统时所定者也检法知法国史院书写则海陵庶人所置者也若宗室将军宫中诸局承应人宰相书表太子䕶卫妃䕶卫王府祇候郎君内侍及宰相之子并译史通事省祇候郎君亲军骁骑诸格则定于世宗之时及章宗所置之太常检讨内侍寄禄官皆仕进之门户也凡官资以三十月为考职事官毎任以三十月为满羣牧使及管课官以三周嵗为满防御使以四十月三品以上官则以五十月转运则以六十月为满司天太医内侍官皆至四品止凡外任循资官谓之常调选为朝官谓之随朝随朝则毎考陞职事一等若以亷察而陞者为亷陞授东北沿边州郡而陞者为边陞凡院务监当差使则皆同从九品凡品官任都事典事主事知事及尚书省令史覆实架阁司管勾直省直院局长副检法知法院务监当差使及诸令史译史掌书书史书吏译书译人通事并诸局分承应有出身者皆为流外职凡此之属或以尚书省差遣或自本司判补其出职或正班杂班则莫不有当厯之名职既仕则必循陞降之定式虽或前后畧有损益之殊而定制则莫能渝焉凡门廕之制天眷中一品至八品皆不限所廕之人贞元二年定廕叙法一品至七品皆限以数而削八品用廕之制世宗大定四年五月诏皇家袒免以上亲就廕者依格引试中选者勿令当儤使五年十月制亡宋官当廕子孙者并同亡辽官用廕又曰教坊出身人若任流内职者与文武同用廕自余有勤劳者赏赐而已昔正隆时常使教坊辈兴城牧民朕甚不取又更定冐廕及取廕官罪赏格七年五月命司天台官四品以上官改授文武资者并听如太医例廕其制凡正班廕亦正班杂班廕杂班眀昌元年以上封事者乞六品官添廕吏部言天眷中八品用廕不限所廕之人贞元中七品用廕方限以数当是时文始于将仕武始于进义以上至七品儒林忠显各七阶许廕一名至六品承直昭信计九阶许廕二人自大定十四年文武官从下各増二阶其七品视旧为九阶亦廕一名至五品凡十七阶方廕二人其五品至三品并无间越唯六品不用廕乞依旧格五品以上増廕一名六品廕子孙弟兄二人七品仍旧为格时又以旧格虽有己子许廕兄弟姪盖所以崇孝悌也而新格禁之遂听让廕旧制司天太医内侍长行虽至四品如非特恩换授文武官资者不许用廕以本人见充承应难使系班故也泰和二年定制以年老六十以上退与患疾及身故者虽至止官拟令系班除存习本业者听廕一名止一子者则不须习即廕凡诸色出身文武官一品廕子孙至曽孙及弟兄姪孙六人因门廕则五人二品则子孙至曽孙及弟兄姪五人因门廕则四人三品子孙兄弟姪四人因门廕则三人四品五品三人因门廕则二人六品二人七品子孙兄弟一人因门廕则六品七品子孙兄弟一人旧格门廕惟七品一人余皆加一人眀昌格自五品而上皆増一人凡进纳官旧格正班三品廕四人杂班三人正班武畧子孙兄弟一人杂班眀威一人懐逺以上二人镇国以上三人司天太医迁至四品诏换文武官者廕一人凡进士所厯之阶及所循注之职贞元元年制南选初除军判丞簿次除防判録事三除下令四中令推官节察判五六皆上令北选初军判簿尉二下令三中令四上令已后并上令通注节察判推官正隆元年格上甲者初止簿军判丞簿尉中甲者初中簿军判丞簿尉下甲者初下簿军判丞簿尉第二任皆中簿军判丞簿尉三四五六七任皆县令回呈省大定二年诏文资官不得除县尉八年格厯五任令即呈省十三年制第一任权注下令旧制状元授承徳郎以十四年官制文武官皆从下添两重命状元更授承务郎次旧授儒林郎更为承事郎第二甲以下旧授从仕郎更为将仕郎十五年勅状元除应奉两考依例授六品十八年勅状元行不顾名者与外除十九年命本贯察其行止美恶二十一年复命第三任注县令二十二年勅进士受章服后再试时务策一道所谓策试者也内才识可取者籍其名厯任后察其政若言行相副则升擢任使是年九月复诏今后及第人策试中者初任即陞之二十三年格进士上甲初録事防判二下令三中令中甲初中簿二上簿三下令下甲初下簿二中簿三下令试中策者上甲初録事防判二中令三上令中甲初上簿二下令三中令下甲初中簿二録事防判三中令又诏今后状元授应奉一年后所撰文字无过人者与外除二十六年格以相次合为令者减一资厯二十六年格三降两降免一降文资右职外官减最后上令一任通五任回呈省遂定格上甲初録事防判二中令三四五上令中甲初中簿二下令三中令四五上令策试进士初録事防判二三四五上令其次初上簿二中令三四五上令又次初中簿二下令三中令四五上令下甲初下簿二下令三中令四五上令二十七年制进士阶至中大夫呈省眀昌二年罢勘㑹状元行止之制七年格县令守阙各依旧格注授泰和格诸进士及第合授资任须厯遍乃呈省虽未尽厯官已至中大夫亦呈省又诸词赋经义进士及第后策试中选合授资任厯遍呈省仍毎任升本等首铨选贞祐三年状元授奉直大夫上甲儒林郎中甲以下授徴事郎经义进士皇统八年就燕京拟注六年与词赋第一人皆拟县令第二人当除察判以无阙遂拟军判第二第三甲随各人住贯拟为军判丞簿旧制五经及第未及十年与关内差使已十年者与关外差使四十年除下令正隆三年不授差使至三十年则除县令大定二十八年始复设是科毎举专主一经女直进士大定十三年皆除教授二十二年上甲第二第三人初除上簿中甲则除中簿下甲则除下簿大定二十五年上甲甲首迁四重余各迁两重第二第三甲授随路教授三十月为一任第二任注九品第三第四任注録事军防判第五任下令寻复令第四任注县令二十六年减一资厯注县令二十八年添试论后皆依汉人格宏词上等迁两官次等迁一官临时取㫖授之恩榜章宗大定二十九年勅今后凡五次御帘进士可一试而不黜落止以文之高下定其次谓之恩榜女直人迁将仕汉人登仕初任教授三十月任满依本格从九品注授眀昌元年勅四举终场亦同五举恩例直赴御试眀昌五年勅神童三次终场同进士恩榜迁转两次终场全免差使第六任与县令依本格迁官如一次终场初入仕则一除一差其余并依本门户仍使应三举然后入仕毎举放四十人凡恩例补廕同进士者谓大补补致仕遗表阵亡等恩泽补承袭録用并与国王并宗室女为婚者正隆二年格初下簿二中簿三上簿四下令五中令六七上令回呈省凡特赐同进士者谓进粟出使回殁于王事之类皆同杂班补廕亦以杂班正隆元年格初授下簿二中簿三县丞四军判五六防判七八下令九中令十上令寻复更初注下等军判丞簿尉次注中等军判丞簿尉第三注上等军判丞簿尉四下令五中令六上令律科经童正隆元年格初授将仕郎皆任司候十年以上并一除一差十年外则初任主簿第二任司候第三主簿四主簿五警判六市丞七诸县丞八次赤丞九赤县丞十下县令十一中县令五任上县令呈省三年制律科及第及七年者与闗内差使七年外者与闗外差诸经及第人未十年者闗内差已十年关外差律科四十年除下令经童及第人视余人复展十年然后理筭月日大定十四年以从下新増官阶遂定制律科及第者授将仕佐郎十六年特㫖以四十年除下令太逺其以三十二年不犯赃罪者授下令十七年勅诸科人仕至下令者免差二十年省拟无赃罪及亷察无恶者减作二十九年注下令经童亦同此二十六年省拟以相次当为县令者减一资厯选注勅命诸科人累任之余月日至四十二月准一除一差又勅旧格六任县令呈省遂减为五任二十八年减赤县丞一任眀昌五年制仕二十六年之上者如该亷升则注县令六年减诸县丞赤县丞两任后吏格十年内拟注差使十年外一除一差若厯八任或任至三十二年注下令则免差须遍厯而后呈省所厯之制初二下簿三四中簿五六七上簿犯选格者又厯上簿两任第九则注下令十中令十一十二上令凡武举泰和三年格上甲第一名迁忠勇校尉第二第三名迁忠翊校尉中等迁修武校尉收充亲军不拘有无廕视旧格减一百月出职下等迁敦武校尉亦收充亲军减五十月出职承安元年格第一名所厯之职初都巡副将二下令三中令四五上令第二第三名初巡尉部将二上簿三下令四中令五六上令余人初副巡军辖二中簿三下令四中令五六上令凡军功有六一曰川野见阵最出当先杀退敌军二曰攻打抗拒州县山寨夺得敌楼三曰争取船桥越险先登四曰逺探捕得喉舌五曰险难之间逺处报事情成功六曰谋事得济越衆立功皇统八年格凡带官一命昭信校尉以上者初除主簿及诸司副使二主簿及诸司使三下令四中令五上令或通注镇军都指挥使及正将其官不至昭信及无官者自初至三任通注丞簿四下令五中令六上令及知城寨章宗二十九年迁至镇国者取㫖升除后吏格之所定女直人昭信校尉以上者初下簿二下令三中令四五上令女直一命迁至昭信校尉余人至昭信已上者初下簿二中簿三下令四中令五六上令凡至宣武将军以上者初下令二中令三四上令凡劳效大定五年制河南陜西统军司千户四十年以上拟从七品三十年千户四十年以上之穆昆从八品二十年以上千户三十年以上穆昆从九品二十年以上穆昆与正班与差使十年以上赏银绢皆以所厯千户穆昆佛宁月日通筭二十年制以先曽充军管押千户穆昆佛宁二十年以上六十五嵗放罢者视其强健者与差除令系班不则量加迁赏后更定吏格若一命迁宣武将军以上当授从七品职事者初下令二中令三四上令官不至宣武初授八品者授録事二赤剧丞三下令四中令五六上令初授九品官者初下簿二中簿三上簿四下令五中令六七上令大定九年格三虞候顺徳军千户四十年以上者与从八品三十年千户四十年以上穆昆从九品二十年以上千户三十年以上穆昆与正班以下赏银绢大定十四年定随路军官出职以新制从下剏添两重旧迁忠武校尉者今迁忠勇校尉中都永固军指挥使及随路埽兵指挥使出职旧迁敦武校尉者今迁进义校尉武卫军大定十七年定制其眀安曰都将穆昆曰中尉佛宁曰队正都将三十月迁一官至昭信注九品职事以队正陞中尉中尉陞都将省令史选取之门有四曰文资曰女直进士曰右职曰宰执子其出仕之制各异文资者旧惟听左司官举用至熙宗皇统八年省臣谓若止循旧例举勾乆则善恶不分而多侥倖遂奏定制自天眷二年及第榜次姓名从上次第勾年至五十以上官资自承直郎至奉徳大夫无公私过者一阙勾二人试验可则收补若皆可即籍名令还职待补官至承直郎以上一考者除正七品以上从六品以下职事两考者除从六品以上从五品以下奉直大夫以上一考者除从六品以上从五品以下两考者除从五品以上正五品以下节运同正隆元年罢是制止于密院台及六部吏人令史内选充大定元年世宗以胥吏既贪墨委之外路干事又不知大体徒多扰动至二年罢吏人而复皇统选进士之制承直郎以上者一考正七品除军判节察判军刺同知两考者从六品除京运判总府判防御同知奉直大夫以上一考者从六品除同前两考从五品除节运副京总管府留守司判官七年以散阶官至五品亦勾充不愿者听十一年以进士官至承直者衆遂不论官资但以榜次勾补二十七年以外多阙官论者以为资考所拘难以升进乃命不论官资凡一考者与六品次任降除正七品第三任与六品第四任升为从五品两考者与从五品次任降除六品第三四任皆与从五品五任升正五品承安二年以习学知除刑房知案及兵兴时边闗令史三十月除随朝阙泰和八年以习学知除十五月以上选充正知除一考后理筭资考大安三年以从榜次则各人所厯月日不齐遂以吏部等差其所厯嵗月多寡为次收补知除考满则授随朝职贞祐五年进士未厯任者亦得充补一考者除上县令再任上县令升正七品如已厯一任丞簿者旧制除六品乃更为正七品一任回降从七品再任正七品升六品如厯两任丞簿者一考旧除六品乃更为正七品一任回免降复免正七一任即升六品曽厯令一任者依旧格六品再任降除七品还升从五品兴定二年勅初任未满及未厯任者考满升二等为从七品初任未满者两任未厯任者四任回升正七品两任正七皆免回降凡不依榜次勾取者同随朝升除俟榜次所及日听再就补兴定五年定进士令史与右职令史同格考满未应得从七品者与正七品回降从七一任所勾府令史不及三考出职者除从七品回降除八品若一任应得从七品者除六品回降正七品若一任应得正七品者免降女直进士令史二十七年格一考注正七品两考注正六品二十八勅枢密院等处转省者者并用进士眀昌元年勅至三考者与汉人两考者同除眀昌三年罢契丹令史其关内増女直进士五人五年以与进士令史辛苦既同资考难异遂定与汉进士一考与从六品两考与从五品宰执子弟省令史大定十二年制凡承廕者呈省引见除特恩任用外并内奉班收仍于国史院署编写太常署检讨秘书监置校勘尚书省准备差使毎三十月迁一重百五十月出职如承应一考以上许试补省令译史则以百二十月出职其已厯月日皆不纽折如系终场举人即听尚书省试补十七年定制以三品职事官之子试补枢密院令史遂命定部定制宰执之子并在省宗室郎君如愿就试令译史毎年一就试令译史考试院试补外缌麻袒免宗室郎君密院收补大定二十八年制以宗室第二从亲并宰相之子出职与六品外宗室第三从亲并执政之子出职与正七品其出职皆以百五十月若见已转省之余人则至两考止与正七品二十九年四从亲亦许试补金史巻五十二金史卷五十三钦定四库全书金史巻五十三元中书右丞相总裁托克托等修志第三十四选举三右职省令史译史皇统八年格初考迁一重女直人依本法外诸人越进义毎三十月各迁两重百二十月出职除正六品以下正七品以上职官正隆二年更为五十月迁一重初考女直人迁敦武校尉余人迁保义校尉百五十月出职系正班与从七品若自枢密院台六部转省者以前已成考月数通筭出职大定二年复以三十月迁一官亦以百二十月出职与正从七品院台六部及它府司转省而不及考者以三月折两月一考与从七两考正七品三考与六品三年定格及七十五月出职者初上令二中令三下令四五録事六下令七中令八上令百五十月出职者初刺同运判推官等二三中令四上令回呈省大定二十七年制一考及不成考者除从七品须厯县令三任第五任则升正七品两考以上除正七品再任降除县令三四皆与正七品第五任则升六品三考以上者除六品再任降正七品三任四任与六品第五任则升从五品省女直译史大定二十八年制以见任从七从八人内勾六十嵗以上者相视用之眀昌年年取见役契丹译史内女直契丹字熟闲者无则以前省契丹译史出职官及国史院女直书写见任七品八品九品官充省通事大定二十年格三十月迁一重百二十月出职一考两考与八品三考者从七品余与部令译史一体免差御史台令史译史皇统八年迁考之制百二十月出职正隆二年格百五十月出职皆九品系正班大定二年百二十月出职皆以三十月迁一官其出职一考两考皆与九品三考与八品眀昌三年截罢见役吏人用三品职事官子弟试中者及终场举人本台试补者若不足于密院六部见役品官及契丹品官子孙兄弟选充承安三年勅凡补一人必询于衆虽为公选亦恐乆渐生弊况又在书史之上不试而即用本台出身门户似涉太优遂令除本台班内祇令译史名阙外于试中枢密院令译史人内以名次取用不足即于随部班祇令译史上名转充若须用终场举人之阙则令三次终场举人每科举后与它试书史人同程试验榜次用之女直十三人内班内祇六人终场举人七人汉人十五人内班内祇七人终场举人八人译史四人内班内祇二人终场举人二人枢密院令史译史令史正隆二年制迁考与省同出职除系正班正从八品大定二十一年定元帅府令译史三十月迁一官百二十月出职一考两考与八品除授三考与从七品十四年遂命内祇并三品职事官承廕人与四品五品班祇及吏员人通试中选者用之十六年定一考两考者初録事军判防判再除上簿三中簿四同初五六下令七八中令九十上令三考以上初上令二中令三下令四録事军防判五下令六七中令八上令十七年制试补缌麻袒免以上宗室郎君又定制三品职事子弟设四人吏员二人睦亲府宗正府统军司令译史迁考出职与台部同部令史译史皇统八年格初考三十月迁一重女直人依本格余人越进义第二第三考各迁一重第四考并迁两重百二十月出职八品已下正隆二年迁考与省右职令史同出职九品大定二十一年宗正府六部台统军司令史畨部译史元帅府通事皆三十月迁一重百二十月出职系班一考两考与九品三考已上与八品除授十四年以三品至七品官承廕子孙一混试充寻以为不伦命以四品五品子孙及吏员试中者依旧例补六品以下不与十五年命免差使十六年格一考两考者初除上簿再除中簿三下簿四上簿五録事军防判六七下令八九中令十上令三考以上者初除録事军防判再除上簿三中簿四如初五下令六七下令八中令九上令按察司书吏以终场举人内选补迁加出职同台部凡内外诸吏员之制自正隆二年定知事孔目出身俸给凡都目皆自朝差海陵初除尚书省枢密院御史台吏员外皆为杂班乃召诸吏员于昌明殿谕之曰尔等勿以班次稍降为歉果有人才当不次擢用也又定少府监吏员以内省司旧吏员及外路试中司吏补大定二年户部郎中曹望之言随处胥吏猥多乞减其半诏胥吏仍旧但禁用贴书又命县吏阙则令推举行止修举为乡里所重者充三年以外路司吏乆不升转往往交通豪右为姦命与孔目官毎三十月则一转移于它处七年勅随朝司属吏员通事译史勾当过杂班月日如到部者并不理筭又诏吏人但犯赃罪罢者虽遇赦而无特㫖不许复叙又命京府州县及转运司胥吏之数视其户口与课之多寡増减之十二年上谓宰臣曰外路司吏止论名次上下恐未得人若其下有亷慎熟闲吏事委所属保举试不中程式者付随朝近下局分承应以待再试彼既知不得免试必当尽心以求进也章宗大定二十九年上封事者言诸州府吏人不宜试补随朝吏员乞以五品以上子孙试补盖职官之后清勤者多故为可任也尚书省谓吏人试补之法行之已乆若止收承廕人复恐不闲案牍或致败事旧格惟许五品职官子孙投试今省部试者尚少以所定格法未寛故也遂定制散官五品而任七品散官未至五品而职事五品其兄弟子孙已承廕者并许投试而六部令史内吏人试补者仍旧泰和四年签河东按察司事张行信言自罢移转法后吏势浸重恣为豪夺民不敢言今又无朝差都目止令上名吏人兼管经厯六案文字与同类分受贿赂吏目通厯三十年始得出职常在本处侵渔不便遂定制依旧三十月移转年满出职以杜把握州府之弊八年以佥东京按察司事杨云翼言书史皆不用本路人以别路书吏许特荐申部者类试取中选者补用凡右职官天徳制忠武以下与差使昭信以上两除一差大定十二年勅镇国以上即与省除十三年制眀威注下令宣威注中令广威注上令信武权注下令宣武显武免差权注丞簿又制宣武显武功酬与上簿无亏与中簿二十六年制迁至宣武显武始令出职又以旧制通厯五任令呈省诏减为四任眀昌三年以诸司除授守阙近三十月于选调窒碍令后依旧两除一差候员相副则复旧制泰和元年年以县令见阙近者十四月逺者至十六月盖以见格官至眀威者并注县令或犯选并亏永人若带眀威人亦注是无别也遂令曽亏永及犯选格女直人展至广威汉人至宣武方注县令又以守阙簿丞近者十九月逺者二十一月依见格官至宣武显武信武者合注丞簿遂命但曽亏永直至眀威方注丞簿又吏格凡诸右职正杂班皆验官资注授带忠武以下者与监当差使昭信以上拟诸司除授仍两除一差宣武以上与中簿眀威注下令宣威注中令广威注上令通厯县令四任如带定逺已厯县令三任者皆呈省若但曽亏永及犯选格女直人迁至武义汉人诸色人武畧并注诸司除授皆两除一差若至眀威方注丞簿女直人迁至广威汉人诸色人迁至宣威者皆两任下令一任中令回呈省贞祐三年制迁至宣武者皆与诸司除授亦两除一差凡不犯选格者若懐逺方注丞簿至安逺则注下令上令各一任呈省四年复以官至懐逺注下令定逺注中令安逺注上令四任呈省检法知法正隆二年尝定六部所用人数及差取格法初考两考皆除司候三考者除上簿五年定制十年内者初考除下簿两考除中簿三考除警判十年外者除第二任司候司候两考除上簿三考则除市丞大定二年制曽三考者不拘十年内外皆与八品録事市令拟当合得本门户除授旧授札付大定三年始命给勅以律科人为之七年定制验榜次勾取如勾省令史之制二十六年命三考除録事以后则两除一差女直知法检法大定三年格以台部统军司出职令译史曽任县佐市令差使人内奏差考满比元出身陞一等依随路知事例给勅以三十月为任眀昌五年以省统军司令译史书史内拟年五十以下无过犯慎行止试一月以能者充再勒留者陞一等一考者初上令二三中令四上令两考陞二等呈省太常寺检讨二人正隆二年五十月迁一重女直迁敦武余人进义百五十月出职系杂班大定二年制以三十月迁一重百二十月出职系正班九品省祇候郎君大定三年制以袒免以上亲愿承应已试合格而无阙收补者及一品官子已引见止在班祇候三十月循迁初任与正从七品次任呈省内祇在班初次任注正从八品三四注从七品而后呈省班祇在班初九品三四从八品四五从七品而后呈省已上三等并以六十月为满各迁一重八年定制先役六十月以试验其才不能干者进一官黜之才干者再理六十月每三十月迁加百二十月为满须用识女直字者十六年定制以制文试之能解説得制意者为中选十八年制一品官子初都军二録事军防判三都军四下令五六上令回呈省内祇初録事军防判二上簿三同初四録事五都军六下令七中令八上令回呈省班祇初上簿二中簿三同初四録事军防判五録事六都军七下令八中令九上令回呈省国史院书写正隆元年定制女直书写试以契丹字书译成女直字限三百字以上契丹书写以熟于契丹大小字以汉字书史译成契丹字三百字以上诗一首或五言七言四韵以契丹字出题汉人则试论一道迁考出职同太常检讨宗室将军六十月为任初刺同二都军三刺同四从六副将军以七品出职人充眀昌元年以九十月为满中都上京初从七二録事军防判三入本门户余路初録事军防判二上簿三入本门户承安二年改司属令作随朝内侍御直内直六十四人正隆二年格长行人五十月迁一重女直人迁敦武余人迁进义无出身大定二年格同上大定六年更定收补内侍格能诵一大经及论语孟子内能诵一书并善书札者月给俸八贯石稍识字能书者七贯石不识字六贯石泰和二年以叅用外官失防㣲之道乃剏寄禄官名以专任之既足以酬其劳而无侵官之弊凡宫中诸局分大定元年世宗谓诸局分承应人班叙俸给涉于太滥正隆时乃无出身涉于太刻又其官品不以劳逸为制遂命更定之大定六年谕有司曰宫中诸局分承应人有年满数差使者往往苦于稽留而卒不得其差者复多不解文字而不干故公私不便今后愿出局者听愿留者各増其秩依旧承应其十人长虽老愿留者亦増秩作长行承应余依例放还七年诏宰臣曰女直人自来诸局分不经收充祇侯可自今除太医司天内侍外余局分并令收充勾当䕶卫正隆二年格每三十月迁一重初考女直迁敦武余迁保义百五十月出职与从五品以下从六品以上除大定二年格更为初迁忠勇百二十月出职大定十四年官制从下添两重遂命女直初迁修武余人敦武十八年制初除五品者次降除六品第三复除从五品初任六品者不降第四任始授从五品再勒留者各迁一官眀昌元年资格初任不筭资厯不勒留者初从六品二三皆同上第四任陞从五勒留者初从五二三同上第四正五品再勒留者初正五品二同上三少尹四刺史眀昌四年降作六品七品除贞祐制一考八品两考除县令三考正七品四考六品五年定一考者注上令两考者一任正七品回降从七两任正七回陞六品三考者正七一任回再任正七陞正六品四考者任六品陞从五品符寳郎十二人正隆二年格皆同䕶卫出职与从七品除授大定二年格并同䕶卫十四年初收余人迁进义二十一年英俊者与六品除常人止与七品除奉御十六人以内驸马充旧名入寝殿实逹尔大定十二年更今名正隆二年格同符寳郎大定二年出职从七品奉职三十人旧名不入寝殿实逹尔又名外帐实逹尔大定十二年更今名正隆二年格女直迁敦武余人迁进义无出身大定二年格出职正班九品大定十四年定新官制从下添两重女直初考进义余人进义副尉十七年格有廕者初中簿二下簿无廕者注县尉已后则依格眀昌元年格有廕者毎勒留一考则减一资二年以八品出职六年定格初録事军防判正从八品丞二上簿三中簿四正从八品若不犯选格者则免此除五下令六七中令八上令勒留一考者陞下令四五中令六上令回呈省勒留两考者陞上令二中令三四上令回呈省凡奉御奉职之出职大定十二年増为百五十月二十九年复旧承安四年复増东宫䕶卫正隆二年出职正班从八品大定二年正从七品初收女直迁敦武余人保义合门祇候正隆二年格女直初迁敦武余人保义出职正班从八品大定二年格出职从七品八年定格初都军二録事三军防判四都军五下令六中令七上令已带眀威者即与下令二録事军防判三都军四下令五中令六上令泰和四年格初都军二録事军防判三下令四中令五上令笔砚承奉旧名笔砚令史大定三年更为笔砚供奉后以避睿宗讳复更今名正隆二年女直人迁敦武余厯进义无出身大定二年格初考女直迁敦武余保义出职正班从七品吏格初都军二三下令四五中令六上令妃䕶卫正隆二年格与奉职同大定二年出职与八品符寳典书四人旧名牌印令史以皇家袒免以上亲有服外戚功臣子孙为之正隆二年格出职九品大定二十八年出职八品二上簿回验官资注授尚衣承奉天徳二年格以班内祇人选充大定三年女直人迁敦武余人迁进义出职九品扎布书画十人正隆二年格与奉职同大定二年出职九品十四年格同奉职二十一年定格有廕者初中簿二军器库副后依本门户差注无廕者与差使凡已上诸局分承应人正隆二年格有出身者皆以五十月为一考五考出职无出身者五十月止迁一官大定二年三年格皆三十月为考迁一重四考出职十二年复加为五考大定二十九年又为四考承安四年复为五考自大定十二年増考者惟䕶卫则否随局内藏四库巴哩巴二十八人正隆二年格同奉职大定二年格十人长毎三十月迁一重四考出职九品长行毎五十月迁一重初考女直敦武余人进义转十人长者其后依亲军例转五十人长者以三十月迁加虽未至十人长而迁加至敦武者依本门户出职十二年加为五考二十一年格与扎布书画同二十八年以合数监同人内从下选差眀昌初如八贯石巴哩巴阙六贯石局内选六年半于随局承应人内选左右藏库巴哩巴八人格同内藏大定二十九年设三十月迁一重百二十月出职仪鸾局巴哩巴大定二十七年三人眀昌初设十五人格比内藏巴哩巴尚食局巴哩巴四人大定二十八年设格同仪鸾尚辇局巴哩巴六人二十八年设格同仪鸾典客署书表十八人大定十二年以班内祇并终场举人慎行止者试三国奉使接送礼仪并往复书表格同国史院书写十四年以女直人识汉字班内祇一同试补大定二十四年终场举人出职八品注上簿次下簿三任依本门户眀昌五年复许终场举人材质端伟言语辩捷者与内班祇同试与正九除捧案八人大定十九年以已承三品官廕人命宣徽院拣试仪观修整者格同尚衣承奉二十一年格同扎布书画擎执儤使大定四年以内职及承奉班内选眀昌六年以皇家袒免以上亲不足则于外戚并三品已上散官五品以上职事官应廕子孙弟兄姪以宣徽院选有徳而美形貌者奉辇旧名拽辇儿大定二十九年更名格同擎执妃奉事旧名不入寝殿实逹尔大定十一年又名妃奉职大定十八年更今名格同扎布书画东宫妃䕶卫十人大定十三年格同亲王府祇候郎君二十八年有廕人与副巡检讥察无廕人与司军军辖等除东宫入殿实逹尔三十月迁一重初考女直人迁敦武余人迁保义吏格有廕无廕其出职初八品二上簿三中簿四八品五下令六中令八上令回呈省东宫笔砚五十月迁一重百五十月出职正班九品无廕人差使有廕人二十一年格与二十一年扎布书画格同正班局分尚药果子巴哩巴奉膳奉饮司裀仪鸾武库巴哩巴掌器掌辇习骑羣子都管生料库巴哩巴大定二十一年格有廕人扎布书画格相同二十九年诸局分长行并厯三百月十人长九十月出职杂班局分鹰坊子尚食局厨子果子厨子食库巴哩巴仪鸾典幄武库枪寨司兽钱帛库官旗皷笛角唱曲子人弩手伞子贞元元年制弩手伞子尚廏局实逹尔尚食局厨子并授府州作院都监大定二十九年长行三百月十人长九十月出职弩手伞子四百月出职其他局分若秘书监楷书及琴碁书阮象説话待诏尚廏局医兽駞马牛羊羣子酪人皆无出身侍卫亲军长行初收迁一重女直敦武余人进义每五十月迁一重以次转五十人长者则每三十月迁一重如五十人长内迁至武义者以五十人长本门户出职五十人长毎三十月迁一重六十月出职系正班与九品除授有廕者八品除授如转百人长者则三十月迁一重六十月出职系正班八品有廕者七品大定六年百户任满有廕者注七品都军正将无廕及五十户有廕者注八品刺郡都巡检副将五十户无廕者及长行有廕者注县尉无廕注散巡检十六年有廕百户初中令二都军正将三四録事五下令六中令七上令回呈省无廕者初都军正将二録事三四副将巡检五都军正将六下令七中令八上令回省此言识字者也也不识字者初止县尉次主簿三十一年有廕者初中簿二县尉无廕者初县尉二散巡检已后依本门户识字不识字并用差注二十九年定女直二百五十月出职余三百月出职吏格先察可亲民及不可者验其资厯若己任回带眀威懐逺者验资拟注拱卫直正隆名龙翔军无出身大定二年改龙翔军为拱卫司定格军使什将长行毎五十月迁一重女直人敦武余人进义迁至指挥使则三十月出职迁一重系正班与诸司都监虽未至指挥使迁至武义出职系杂班与差使司天长行正隆二年定五十月迁一重女直敦武余人进义无出身太医格同贞元元年尝罢去六十余人正隆二年格五十月迁一重女直人敦武余人进义无出身教坊正隆间有典城牧民者大定间罢遂定格同上金史巻五十三金史卷五十四钦定四库全书金史卷五十四元中书右丞相总裁托克托等修志第三十五选举四凡吏部选授之制自太宗天㑹十二年始法古立官至天眷元年颁新官制及天徳四年始以河南北选人并赴中京吏部各置局铨注又命吏部尚书萧颐定河南北官通注格以诸司横班大解并大将军合注差人依年例一就铨注余求仕人分四季拟授遂为定制贞元二年命拟注时依旧令求仕官眀数不许就本乡若衰病年老者毋授繁剧处世宗大定元年勅从八品以下除授不须奏闻又制求仕官毋入权门违者追一官降除有所餽献而受之者奏之二年诏随季选人如无过或有功酬者依格铨注有亷能及汚滥者约量升降呈省七年命有司自今毎季求仕人到部令本部体问政迹出衆者及赃汚者申省核实以闻约量升擢惩㫁年老者勿授县令又谓宰臣曰随朝官能否大率可知若外路转运司幕官以至县令但验资考其中纵有忠勤亷洁者无路而进是此人终身不敢望三品矣岂进贤退不肖之道哉自今通三考视其能否以定升降为格又曰今用人之法甚弊其有不求闻达者入仕虽乆不离小官至三四十年不离七品者而新进者结朝贵致显达此岂示激劝之道卿等当审于用人以革此弊时青州防御使常徳辉上言吏部格法止叙年劳是以虽有才能拘于法而不得升以致人才多滞下位又刺史县令亲民之职多不得人乞加体察然后公行亷问庶使有惧心且今酒税使尚选能者况承流宣化之官可不择乎自今宜以能吏当任酒使者授亲民之职从之十年上谓宰臣曰守令以下小官能否不能徧知比闻百姓或请留者类皆不听凡小官得民悦上官多恶之能承事上官者必不得民悦自今民愿留者许直赴部告呈省遣使覆实其绩果善可超升之如丞簿升县令之类以示激劝二十六年以阙官勅见行格法合降资厯内三降两降各免一降一降者勿降省令译史合得县令资厯内免録事及下县令各一任密院令史三考以上者仝前免之台部宗正府统军司令译史合厯县令任数免下令一任外路右职文资诸科合厯县令亦免一任当过检法知法三考得録事者已后两除一差眀昌三年上曰旧制毎季到部求仕人识字者试以书判不识字者问以疑难二事体察言行相副者其令自今随季部人并令依条试验宰执奏曰既体察知与所举相同又试中书判若不量与升除无以示劝遂定制若随朝及外路六品以上官则随长任用外路正七品官拟升六品县令一等除授任满合降者免降从七品以下于各等资厯内减两任拟注以后体察相同即依已升任使若体察不同者本等注授若见任县令升中上令者并掌钱谷及丁忧去者候解由到部诸局分人亦候将来出职日准上拟注眀安穆昆拟依前提刑司保举到升任例施行时尝令随门户减一资厯眀昌七年勅复令如旧泰和元年上以县令见守阙近者十四月逺者十六月又以县令丞簿员阙不相副勅省臣右选官见格散官至眀威者注县令宣武者注丞簿虽曽犯选格及亏永者亦注是无别也遂定制曽犯选格及亏永者广威注令眀威注丞簿卫绍王大安元年以县令阙少令初入上中下令者与其守阙可令再注丞簿一任俟员阙相副则当复旧宣宗贞祐二年以播越流离官职多阙权命河朔诸道宣抚司得拟七品以下寻以所注吏部不知季放之阙多至重复乃奏罢之时李英言兵兴以来百务烦冗政在用人旧虽有四善十七最之法而拔擢蔑闻几为徒设大定间以监察御史及审録官分诣诸路考覈以拟号为得人可依已试之効庶几使人自励诏从之三年户部郎中鄂屯阿古言诸色迁官并与女直一体而有司不奉妄生分别以至上下相疑诏以违制禁之初宣宗之南迁也诏吏部以秋冬于南京春夏于中都置选而赴调者惮于北行率皆南来遂併于南京设之三年命汰不胜官者令五品以上官公举今季赴部人内先择材干者量缓急易之兴定元年诏有司议减冗员又诏自今吏部毎季铨选差女直汉人监察各一员监视又尽罢前犯罪降除截罢及承应未满解去而复为随处官司委使者又定制权依剧县例俱作正七品令随朝七品外路六品以上职事官举正七品以下职事官年未六十无公私罪堪任使者嵗一人仍令兼领枢密院弹压之职以镇军人凡上司不得差占及凌辱决罚到任半年委巡按官体访具申籍记又半年覆察考满日分等升用如六事备为上等升职一等四事为中等减二资厯其次下等减一资厯不称者截罢凡省选之制自熙宗皇统八年以上京僻逺始命诣燕京拟注嵗以为常贞元迁都始罢是制其常调制正七品两任陞六品六品三任陞从五品从五品两任陞正五品正五品三任陞刺史凡内外官皆以三十月为考随朝官以三十月为任陞职一等自非制授尚书选在外官命左司移文勾取承安三年始命置簿勾取大定十五年制凡二品官及宰执枢密使不理任每及三十月则书于贴黄不及则附于阙满簿内外三品官以五十月为任泰和三年制凡文资右职官应迁三品职事者五十月上厯五十月六品以下及门廕杂流职事至四品以上而散官应至三品者皆厯六十月方许告迁七年自按察使副依旧三十月理考外内外四品以四十月理考通八十月迁三品泰和八年诏以门廕官职事至四品者甚少自今至刺史而散官应至三品者即许告迁三品此省选资考之制也世宗大定元年上谓宰臣曰朕昔厯外任不能悉知人之优劣毎除一官必以不称职为忧夫荐贤乃相职卿等其各尽乃心勿贻笑天下又曰凡拟注之际当为官择人勿徒任亲旧庶无旷官矣又曰守令之职当择材能比闻近邉残破多用年老及罪降者是益害边民也若资厯高者不当任边逺可取以下之才能者升授回不复降庶可以完复边陲也边陞之制盖始于此三年诏监当官迁散官至三品尚任县令者与省除四年勅随朝六品以繁剧局分官有阙者省不得拟注令具阙及人以闻六年制官至三品除朝廷约量劳绩嵗月特恩迁官七年制内外三品官遇拟注其厯过成考以上月日不曽迁加或经革拨可于除目内备书以闻又勅外路四品以上职事官并五品合陞除官皆具阙及人以闻六品以下官命尚书省拟定而复奏上又谓宰臣曰拟注外官往往未当州县之官良则政举否则政隳卿宜辨论人材优劣参用则递相勉励庶几成治矣又曰从来顿舍人例为节副今宣徽院同签尼楚赫以特收顿舍然后授以沧州同知此亦何功但其人有足任使故授以同签也且如自䕶卫符寳顿舍考满者与六品五品之职而与元苦辛特收顿舍者例除则是不伦也十年谓宰臣曰凡在官者若不为随朝职任便不能离常调若以卿等所知任使恐有滞如验入仕名项或亷等第用之亦可若不称职即与外除十一年上谓宰臣曰随朝官多自计所厯一考谓当得某职两者又当得某职故但务因循而已及被差遣又多稽迟近除大理司直李寳为警巡使而奏谢言臣内歴两考意谓合得五品而除六品也朕以此人干事尝除监察御史及为大理司直未尝言情见一事由是除长官欲视其为政故授是职自今外路与内除者察其为政公勤则升用若但务苟简者不必待任满即当依本等出之不眀赏罚何以示劝勉也十二年上谓宰臣曰朕尝取尚书省百官行止观之应任刺史知军者甚少近独深州同知希卜苏为可故用之即今居五品者皆再任当例降之人故不可也䕶卫中有考满者若令出职虑其年幼不闲政事兼宿卫中如今日人材亦难得也若勒留承应累其资考令止正五品可乎皆曰善十六年勅宰臣选调拟注之际须引外路求仕人引至尚书省堂量材受职二十一年谓宰臣曰海陵时与人本官太滥今复太隘令散官小者奏之二十四年以旧资考太滞命各减一任临时量人材辛苦资厯年甲以次奏禀章宗大定二十九年定制自正七品而上皆以两任而后陞眀昌四年以前制有职官已带三品者不许告迁有司因之不举以致无由迁叙上虑其滞遂定制已带三品散官实厯五十月从有司照勘格前进官一阶格后为始再筭五年命宰臣拟注之际召赴选人与之语以观其人六年命随朝五品之要职及外路三品官皆具人阙进呈以听制授七年勅随朝除授必欲至三十月如有急阙则具阙及人奏禀寻复令不须待考满后当通筭其所厯而已承安四年勅宰臣曰凡除授恐未尽当今无门下省虽有给事中而无封驳司若设之使于拟奏未受时详审得当然后授之可也乃立审官院凡所送令详审者以五日内奏或申省承安五年以六品从五品阙少勅命厯三任正七品而后陞六品泰和元年谕㫖宰臣曰凡选急阙与其用资厯未及之人何如止起复丁忧旧人也命内外官通筭合得升等而少十五月者依旧在职补足而后升除或有余月日以后积筭遇阙而无相应人则以资厯近者奏禀二年命少五月以下者本任补六月至十四月者本任或别除补之是制既行之后至六年以一例递升复恐太滥命量材续禀卫绍王大安元年定文资本职出身内有至一品职事官应迁一品散官者实厯五十月方许告迁二品三品职事官应告本品循迁者亦厯五十月不得过本品外四品以下职事官如迁三品者亦厯五十月止许告迁三品一资六品以下职事官厯六十月告迁带至三品更不许告犯选格者皆不许如已至三品以上职事者六十月亦听凡迁三品官资及致仕并横迁三品者则具行止以闻四品则六十月告迁杂班则否宣宗兴定初图克坦乌逊言兵兴以来恩命数出以劳进阶者比年尤多贱职下僚散官或至极品名器之轻莫此为甚自今非亲王子及职一品余人虽散官至一品乞皆不许封公若已封者虽不追夺其仪卫亦当降从二品之制从之凡选监察御史尚书省具才能者疏名进呈以听制授任满御史台奏其能否仍视其所察公事具书于解由以送尚书省如所察事皆无谬戻为称职则有陞擢庸常者临期取㫖不称者降除任未满者不许改除大定二十七年前尝令六十以上者为之后台官以年老者多废事为言乃勅尚书省于六品七品内取六十以下亷干者备选二十九年令台官得自辟举眀昌三年复命尚书省拟注每一阙则具三人或五人之名取㫖授之承安三年勅监察给由必经部而后呈省泰和四年制以给由具所察事之大小多寡定其优劣八年定制事有失纠察者以怠慢治罪贞祐二年定制以所察大事至五小事至十为称职数不及且无切务者为庸常数内有二事不实者为不称职四年命台官辟举以名申省定其可否亷察之制始见于海陵时故正隆二年六月有亷能官复与差除之令大定三年命亷到亷能官第一等进官一阶陞一等其次约量注授汚滥官第一等殿三年降二等次二年又次一年皆降一等诏亷问眀安穆昆亷能者第一等迁两官其次迁一官汚滥者第一等决杖百罢去择其兄弟代之第二等杖八十第三等杖七十皆令复职佛宁决则罢去永不补差八年省臣奏御史中丞伊喇道所亷之官上曰职官多贪汚以致罪废其余亦有因循以苟嵗月者今所察能实可甄奖若即与升除恐无以慰民爱留之意且可迁加候秩满日升除十年正月上谓宰臣曰今天下州县之职多阙员朕欲不限资厯用人何以徧知其能拟欲遣使亷问又虑扰民而未得其真若令行辟举之法复恐乆则生弊不若选人暗察眀亷如其相同然后陞黜之何如宰臣曰当如圣训十一年奏所亷善恶官上曰罪重者遣官就治所犯细微者盖不能禁制妻孥耳其诫励而释之凡亷能官四品以下委官覆实同则升擢三品以上以闻朕自处之时陈言者有云毎三年委宰执一员亷问者上以大臣出则郡县动摇谁复敢行事者今黙察明问之制盖得其中矣又谓宰臣曰朕以欲遍知天下官吏善恶故每使採访其被升黜者多矣宜知劝也若常设访察恐任非其人以之生弊是以姑罢之皆曰是官不设何以知官吏之善恶也左丞相良弼曰自今臣等尽心亲察之上曰宜加详勿使名实淆混十二年以同知山阳军山和尚等清强上曰此辈暗察眀访皆着政声夫赏罚必信则善者劝恶者惧此道乆行庶可得人也其第其政绩旌赏之三月诏赃官既已被亷若仍旧在职必复害民其遣驿使遍诣诸道即日罢之大定二十八年制以合门祇候笔砚承奉奉职妃䕶卫东宫入殿实逹尔宗室郎君王府郎君省郎君始以选试才能用之不须体察内藏巴哩巴不入殿实逹尔与入殿实逹尔及扎布书画亦不体察三年以所亷察则有清亷之声而政绩则平常者勅命不降注以石仲渊等四人虽清亷为百姓所喜而复有行事邀顺人情之语则与公正亷能人不同勅命降注凡治绩平常者夺元举官俸一月眀昌四年上曰凡被举者或先察者不同其后为人再举而察者同或先察者同而后察者不同当何以处之其议可乆通行无窒之术以闻省臣奏曰保举与体察不一者可除不相摄提刑司境内职事再令体察如果同则依格用不同则还本资厯时有议凡当举人之官嵗限以数减资注受者是日省臣併奏以谓如此恐滋乆长求请侥倖之弊遂拟被举官如体察相同随常陞用不如所举者元举官约量降除如自嘱求举或因势要及为人请嘱而举之者各追一官受贿者以枉法论体察官亦同此嵗举不限数不举不坐罪但不如所举则有降罚如此则必不敢滥举而实材可得上曰是可止作条理施行一二年当别思其法承安四年以按察司不兼採访遂罢平倒别路除授之制泰和元年定制自第一等阙外第二等阙满合注县令者升上令少一任与中令少二任与下令少三任以上者与録事军防判仍减一资注令少五任以上者注丞簿第三等任满合注县令者升中令少一任与下令少二任以上者与録事防判亦减一资注令少四任以上者并注丞簿已入县令者秩满日与上令仍依各等资考内通减两任呈省已任六品七品者减一资注授经保充县令眀问相同依资考不待满升除见随朝者考满升注既升除后将来覆察公正亷能者不降宣宗南迁尝以御史巡察兴定元年以县官或非材监察御史一过不能备知遂令每嵗两遗监察御史巡察仍别选官巡访以行黜陟之政哀宗正大元年设司农司自卿而下迭出巡察吏治臧否以陞黜之举荐大定二年诏随朝六品外路五品以上官各举亷能官一员三年定制若察得所举相同者即议旌除若声迹秽滥所举官约量降罸九年上曰朕思得忠亷之臣与之共治故尝命五品以上各举所知于今数年矣以天下之大岂无其人由在上者知而不举也参知政事魏子平奏曰可令当举官者毎任须举一人视其当否以为旌赏上曰一任举一人则人材或难恐涉于滥又少有所犯则罪举者故人益畏而不敢举宋国被举之官有犯罪者所举官虽宰执亦不免降黜若有能名则被迁赏且人情始慕进故多亷慎既得任用或失所守宰执自掌黜陟之权岂可因所举而置罪耶左丞相赫舍哩良弼曰己申前令命举之矣十年上曰举人之法若定三品官当举几人是使小官皆谄媚于上也惟任满询察前政则得人矣十一年上谓宰臣曰昨观贴黄五品以上官多阙而难于得人凡三品以上朕则自知五品以下不能尽识卿等曽无一言见举者国家之务朕岂能独尽哉盖尝思之欲尽乆安之计兴百姓之利而无良辅佐虽有所行皆寻常事耳十九年时朝廷既取民所誉望之官而升迁之后上以随路之民赴都举请者往往无亷能之实多为所使而来沽名者不须举行章宗大定二十九年上以选举十事命奉御赫噜谕尚书省定拟其一曰旧格进士军功最高尚且初除丞簿第五任县令升正七品两任正七品升六品三任六品升从五品两任从五品升正五品正五三任后升刺史计四十余年始得至刺史也其他资格出职者可知矣拘于资格之滞至于如此其令提刑司採访可用之才减资考而用之庶使可用者不至衰老省臣遂拟凡三任升者减为两任于此资厯内遇各品阙多则于第二任未满人内选人材苦辛可以超用者及外路提刑司所採访者升擢之其二曰旧格随朝苦辛验资考陞除者任满回日而复降之如正七满回降除从七品从五品回降为六品之类今若其人果才能可回免降尚书吏部遂拟今随朝考满迁除外路五品以下职事并应验考次职满有才能者以本官任满已前十五月以上二十月以内察访保结呈省其三曰随路提刑所访亷能之官就令定其堪任职事从宜迁注其四曰从来宰相不得与求仕官相见如此何由知天下人材优劣其许相见以访才能尚书刑部谓在制求仕官不得于私第谒见达官违者追一官降等奏除若有求请餽遗则以奏闻仍委御史纠察上遂命削此制其五曰旧时臣下虽知亲友有可用者皆欲逺嫌而不引荐古者举贤不避亲雠如祁奚举雠仁杰举子崔祐甫除吏八百皆亲故也其令五品以上官各举所知几人违者加以蔽贤之罪吏部议内外五品以上职事官毎嵗保亷能官一人外路五品随朝六品愿举者听若不如所举者各约量降罚今拟贤而不举者亦当约量降罚其六曰前代官到任之后即举可自代者其令自今五品以上官举自代以备交承吏部按唐㑹要建中元年赦文文武常叅官外节度观察防御军使刺史赤令畿令并七品以上清官大理司直评事受命之三日于四方馆上表让一人以自代外官则驰驿奏闻表付中书门下每官阙即以所举多者量授今拟内外官五品以上到任须举所知才行官一员以自代太傅丞相平章谓自古人材难得若令举以自代恐滥而不得实材叅政谓自代非谓即令代其人也止类姓名取所举多者约量授之尔此盖舜官相让周官推贤之遗意上以叅政所言与吏部同从之其七曰随朝外路长官一任之内足知僚属之能否毎任可令举几人吏部拟今内外五品以上职事官长于僚属内须举才能官一人数外举者听其八曰人材随色有之监临诸物料及草泽隠逸之士不无人材宜荐举用之吏部拟监临诸物料内以外路五品随朝六品以上举亷能者直言所长移文转申省差官察访得实随材任使草泽隠逸当遍下司县以提刑司察访呈省随色人材令内外五品以上职官荐之其九曰亲军出职内有尤长武艺勇敢过人者其令内外官举提刑司察如资考高者可叅注沿边刺史同知县令吏部拟若依本格资厯恐妨才能若举察得实者依本格减一资厯拟注尚书省拟依㫖升品拟注其十曰内外官所荐人材即依所举试之委提刑司採访虚实若果能称职再加迁擢如或碌碌即送常调古者进贤受上赏进不肖有罚其立定赏罚条格庶使人不敢徇私也省臣议随欵各欲举人则一人内所举不下五七人自古知人为难人材亦自难得限数多则猥避责罚务苟简不副圣主求贤之意拟以前顶各款随色能举一人即充嵗举之数如此则不滥而实材得矣毎嵗贡人数尚书省覆察相同则置簿籍之如有阙则当随材奏拟眀昌元年勅齐民之中有徳行才能者司县举之特赐同四举五举人下眀昌元年制如所举碌碌无过人迹者元举官依例治罪宣宗兴定元年令随朝七品外路六品以上职事官举正七品以下职事官年未六十不犯赃堪任使者一人三年定辟举县令制称职则元举官减一资厯中平约量陞除不称罚俸一月犯免官免所居官及官当私罪解任杖罪赃汚者约量降除汚赃至徒以上及除名者一任不理资考三品以上举县令称职者约量升除不称夺俸一月若被举者犯免官等罪夺俸两月赃汚至徒以上及除名者夺俸三月狱成而㑹赦原者亦原之五年制辟举县令考平者元举者不得复举他人举之者听人旧制保举县令秩满之后以六事论升降三事以下减一资厯四事减两资厯六事皆备则升职一等既而御史张升卿言进士中下甲及第人及监官至眀威当入县丞主簿而三事以下减一资厯注下令四事减资中令令皆七品也若复八品矣轻重相戻宜更定之遂定制自今四事以下如前降六事完者进士中下甲及第监官当入县丞主簿人减三资厯注上令余出身者亦同此任二十月以上虽未秩满若以理去官六事之迹已经覆察论升如秩满例五年以举官或私其亲或徇于请求或谬于鉴裁而妄举数嵗之间以滥去者九十余人乃罢辟举县令之制至哀宗正大元年乃立法命监察御史司农司官先访察随朝七品外路六品以上官清慎眀洁可为举主者然后移文使举所知仍以六事课殿最而升黜举主故举主既为之尽心而被举者亦为之尽力是时虽迫危亡而县令号为得人由作法有足取云功酬亏永之制凡诸提㸃院务官三十月迁一官周嵗为满止取无亏月日用之大定四年定制一任内亏一分以上降五人二分以上降十人三分以上降十五人若有増羡则依此陞迁其陞降不尽之数于后任充折二十一年以旧制监当官并责决而不顾亷耻之人以谓已决即得赴调不以刑罚为畏拟自今若亏永及一酬以上依格追官殿一年外亏永不及酬者亦殿一年章宗大定二十九年罢年迁之法更定制比永课増及一酬迁一官两酬迁两官如亏课则削亦如之各两官止又罢使司小都监与使副一体论増亏者及罢余前陞降不尽之数后任充折之制泰和元年制犯选及亏永者右职汉人至宣武将军从五品女直至广威将军正五品方注县令又吏格曽犯选及亏永者女直至武义从六汉人及诸色人至武畧从六皆注诸司亦两除一差至明威方注丞簿贞祐三年制曽亏永犯选者迁至宣武注诸司至懐逺从四下方注丞簿至安逺从四上注下令正大元年制曽犯选曽亏永者至广威与诸司两除一差至安逺注丞簿三任其至镇国从三品下方注下令羣牧官三周嵗为满所牧之畜以十为率駞増二头马増二疋牛亦如之羊増四口而大马百死十五疋者及能徴前官所亏三分为率能尽徴及徴二分半以上为上等陞一品级駞増一马牛増二羊増三大马百死二十五徴前官所亏二分以上为中等约量升除駞不増马牛増一羊増二大马百死三十徴亏一分以上为下等依本等除余畜皆依元数而大马百死四十徴亏不及一分者降一等此眀昌四年制也五年制马牛羊亏元数十之一騬马百死四十徴亏不及一分者降一等决四十若駞马牛羊亏元数一分马百匹四十徴亏不得者杖八十降同前金史巻五十四金史卷五十五钦定四库全书金史巻五十五元中书右丞相总裁托克托等修志第三十六百官一金自景祖始建官属统诸部以专征伐嶷然自为一国其官长皆称曰贝勒故太祖以达贝勒嗣位太宗以安班贝勒居守安班尊大之称也其次曰古伦乌赫哩贝勒古伦言贵乌赫哩犹总帅也又有古伦贝勒或左右置所谓国相也其次诸贝勒之上则有古伦英实乌赫哩伊拉齐爱满阿斯罕温徳特之号为陞拜宗室功臣之序焉其部长曰贝勒统数部者曰乌赫哩凡此至熙宗定官制皆废其后惟镇抚边民之官曰图哩乌尔古之下有缫衮图依达详衮之下有黙济格实纳昆具于官制而不废皆踵辽官名也汉官之制自平州人不乐为眀安穆昆之官始置长吏以下天辅七年以左企弓行枢密院于广宁尚踵辽南院之旧天㑹四年建尚书省遂有三省之制至熙宗颁新官制及换官格除拜内外官始定勲封食邑入衔而后其制定然大率皆循辽宋之旧海陵庶人正隆元年罢中书门下省止置尚书省自省而下官司之别曰院曰台曰府曰司曰寺曰监曰局曰署曰所各统其属以修其职职有定位员有常数纪纲眀庶务举是以终金之世守而不敢变焉大定二十八年在仕官一万九千七百员四季赴选者千余嵗数监差者三千眀昌四年奏周嵗官死及事故者六百七十新入仕者五百一十见在官万一千四百九十九内女直四千七百五员汉人六千七百九十四员至泰和七年在仕官四万七千余四季部拟授者千七百监官到部者九千二百九十余则三倍世宗之时矣若宣宗之招贤所经畧司义宗之益政院虽危亡之政亦必列于其次以着一时之事云三师太师太傅太保各一员皆正一品师范一人仪刑四海三公太尉司徒司空各一员皆正一品论道经邦燮理阴阳尚书省尚书令一员正一品总领纪纲仪刑端揆左丞相右丞相各一员从一品平章政事二员从一品为宰相掌承天子平章万机左丞相右丞相员正二品参知政事二员从二品为执政官为宰相之贰佐治省事左司郎中一员正五品员外郎一员正六品掌本司奏事总察吏户礼三部受事付事兼带修起居注官回避其间记述之事毎月朔朝则先集是月秩满者为簿名曰阙本及行止簿贴黄簿并官制同进呈御览毕则受而藏之毎有除拜凡尚书省所不敢拟注者则一阙具二三人以听制授焉都事二员正七品掌本司受事付事检勾稽失省署文牍兼知省内宿直检校架阁等事右司所掌同右司郎中一员正五品员外郎一员正六品掌本司奏事总察兵刑工三部受事付事兼带修注官回避其间记述之事都事二员正七品尚书省祇候郎君管勾官从七品掌祇候郎君谨其出入及差遣之事架阁库管勾正八品同管勾从八品总掌察左右司大程官追付文牍并提控小都监给受纸笔余管勾同提㸃嵗赐所左右司郎中员外郎兼之掌提㸃嵗赐出入钱币之事堂食公使酒库使一员从八品掌受给嵗赐钱总领库事副一员正九品掌贰使事直省局局长从八品掌都堂之礼及官员叅谢之仪副局长正九品掌贰局长管勾尚书省乐工从九品行台之制熙宗天㑹十五年罢刘豫置行台尚书省于汴天眷元年以河南地与宋遂改燕京枢密为行台尚书省天眷三年复移置于汴京皇统二年定行台官品皆下中台一等六部国初与左右司通署天眷三年始分治吏部尚书一员正三品侍郎一员正四品郎中二员从五品员外郎从六品掌文武选授勲封考课出给制诰之政以才行劳效比仕者之贤否以行止文册贴黄簿制各阙之机要正七品以上以名上省听制授从七品以下每至季月则循资格而拟注自八品以上则奏以下则否侍郎以下皆为尚书之贰郎中掌文选流外迁用用官吏差使行止名簿封爵制诰一员掌勲级酬赏承袭用廕循迁致仕考课议谥之事员外郎分判曹务及叅议事所掌与郎中同文官九品阶凡四十二二从一品上曰开府仪同三司中曰仪同三司中次曰特进下曰崇进正二品上曰金紫光禄大夫下曰银青荣禄大夫从二品上曰光禄大夫下曰荣禄大夫正三品上曰资徳大夫中曰资政大夫下曰资善大夫从三品上曰正奉大夫中曰通奉大夫下曰中奉大夫正四品上曰正议大夫中曰通议大夫下曰嘉议大夫从四品上曰大中大夫中曰中大夫下曰少中大夫正五品上曰中议大夫中曰中宪大夫下曰中顺大夫从五品上曰朝请大夫中曰朝散大夫下曰朝列大夫正六品上曰奉政大夫下曰奉议大夫从六品上曰奉直大夫下曰奉训大夫正七品上曰承徳郎下曰承直郎从七品上曰承务郎下曰儒林郎正八品上曰文林郎下曰承事郎从八品上曰徴事郎下曰从仕郎正九品上曰登仕郎下曰将仕郎从九品上曰登仕佐郎下曰将仕佐郎武散官凡仕至从二品以上至从一品者皆用文资自正三品以下阶与文资同正三品上曰龙虎卫上将军中曰金吾卫上将军下曰骠骑卫上将军从三品上曰奉国上将军中曰辅国上将军下曰镇国上将军正四品上曰昭武大将军中曰昭毅大将军下曰昭勇大将军从四品上曰安逺大将军中曰定逺大将军下曰懐逺大将军五五品上曰广威将军中曰宣威将军下曰眀威将军从五品上曰信武将军中曰显武将军下曰宣武将军正六品上曰武节将军下曰武徳将军从六品上曰武义将军下曰武略将军正七品上曰承信校尉下曰昭信校尉从七品上曰忠武校尉下曰忠显校尉正八品上曰忠勇校尉下曰忠翊校尉从八品上曰修武校尉下曰敦武校尉正九品上曰保义校尉下曰进义校尉从九品上曰保义副尉下曰进义副尉封爵正从一品曰郡王曰国公正从二品曰郡公正从三品曰郡侯正从四品曰郡伯正五品曰县子从五品曰县男凡勲级正二品曰上柱国从二品曰柱国正三品曰上䕶军从三品曰䕶军正四品曰上轻车都尉从四品曰轻车都尉正五品曰上骑都尉从五品曰骑都尉正六品曰骁骑尉从六品曰飞骑尉正七品曰云骑尉从七品曰武骑尉凡食邑封王者万户实封一千户郡王五千户实封五百户国公三千户实封三百户郡公二千户实封二百户郡侯一千户实封一百户郡伯七百户县子五百户县男三百户皆无实封自天眷定制凡食邑同散官入衔司天翰林官旧制自从七品而下止五阶至天眷定制司天自从四品而下立为十五阶从四品上曰钦象大夫中曰正仪大夫下曰钦授大夫正五品上曰灵宪大夫中曰明时大夫下曰颁朔大夫从五品上曰云纪大夫中曰协纪大夫下曰保章大夫正六品上曰纪和大夫下曰司𤣥大夫从六品上曰探赜郎下曰授时郎正七品上曰究㣲郎下曰灵台郎从七品上曰眀纬郎下曰候仪郎正八品上曰推策郎下曰司正郎从八品上曰校景郎下曰平秩郎正九品上曰正纪郎下曰挈壶郎从九品上曰司厯郎下曰司辰郎太医官旧自从六品而下止七阶天眷制自从四品而下立为十五阶从四品上曰保宜大夫中曰保康大夫下曰保平大夫正五品上曰保颐大夫中曰保安大夫下曰保和大夫从五品上曰保善大夫中曰保嘉大夫下曰保顺大夫正六品上曰保合大夫下曰保沖大夫从六品上曰保愈郎下曰保全郎正七品上曰成正郎下曰成安郎从七品上曰成顺郎下曰成和郎正八品上曰成愈郎下曰成全郎从八品上曰医全郎下曰医正郎正九品上曰医效郎下曰医候郎从九品上曰医痊郎下曰医愈郎内侍天徳创制自从四品以下十五阶从四品上曰中散大夫中曰中尹大夫下曰中侍大夫正五品上曰中列大夫中曰中御大夫下曰中仪大夫从五品上曰中常大夫中曰中益大夫下曰中卫大夫正六品上中良大夫下曰中涓大大夫从六品上曰通禁郎下曰通侍郎正七品上曰通掖郎下曰通御郎从七品上曰禁直郎下曰侍直郎正八品上曰掖直郎下曰内直郎从八品上曰司赞郎下曰司谒郎正九品上曰司阍郎下曰司仆郎从九品上曰司奉郎下曰司引郎教坊旧用武散官大定二十九年以为不称乃创定二十五阶眀昌三年自从四品以下更立为十五阶从四品上曰云韶大夫中曰仙韶大夫下曰成韶大夫正五品上曰章徳大夫中曰长宁大夫下曰徳和大夫从五品上曰景云大夫中曰云和大夫下曰协律大夫正六品上曰庆喜大夫下曰嘉成大夫从六品上曰肃和郎下曰纯和郎正七品上曰舒和郎下曰调音郎从七品上曰比音郎下曰司乐郎正八品上曰典乐郎下曰协乐郎从八品上曰掌乐郎下曰和乐郎正九品上曰司音郎下曰司律郎从九品上曰和声郎下曰和节郎凡内外官之政绩所厯之资考更代之期去就之故秩满皆备陈于解由吏部据以定能否又撮解由之要于铨拟时读之谓之铨头又㑹厯任铨头而书于行止簿行止簿者以姓为类而书各人平日所厯之资考功过者也又为簿列百司官名有所更代则以小黄绫书更代之期及所以去就之故而制其铨拟之要领焉凡县令则省除部除者通书而各疏之泰和四年定考课法准唐令作四善十七最之制四善之一曰徳义有闻二曰清慎眀着三曰公平可称四曰勤恪匪懈十七最之一曰礼乐兴行肃清所部为政教之最二曰赋役均平田野加辟为牧民之最三曰决断不滞与夺当理为判事之最四曰钤束吏卒姦盗不滋为严眀之最五曰案簿分眀评拟均当为检校之最以上皆谓县令丞簿警巡使副録事司候判官也六曰详断合宜咨执当理为幕职之最七曰盗贼消弭使人安静为巡捕之最八曰眀于出纳物无损失为仓库之最九曰训导有方生徒充业为学官之最十曰检察有方行旅无滞为闗津之最十一曰隄防坚固备御无虞为河防之最十二曰出纳眀敏数无滥失为监督之最十三曰谨察禁囚轻重无怨为狱官之最十四曰物价得实姦滥不行为市司之最谓市令也十五曰戎器完肃扞守有方为边防之最谓正副部队将镇防官也十六曰议狱得情处㫁公平为法官之最十七曰差役均平盗贼止息为军职之最谓都军军辖也凡县令以下三最以上有四善或三善者为上陞一等三最以上有二善者为中减两资厯三最以上有一善为下减一资厯节度判官防御判官军判以下一最而有四善或三善为上减一资厯一最而有二善为中陞为榜首一最而有一善为下陞本等首又以眀昌四年之制军民俱称为亷能者为亷能官参于其间而定其甄擢焉宣宗兴定元年行辟举县令法考以六事一曰田野辟二曰户口増三曰赋役平四曰盗贼息五曰军民和六曰词讼简六事俱备为上等升职一等兼四事者为中等减二资厯其次为下等减一资厯否则为不称职罢而降之平常者依本格凡封王大国号二十曰恒邵汴镐并益彭赵越谯郢鲁冀豫绛兖鄂夔宛曹次国三十曰泾郑卫韩潞豳沈岐代泽徐滕薛纪昇邢翼丰毕邓郓霍蔡瀛沂荆荣英寿温小国三十濮遂道定景申崇宿昔莒邺郜舒淄郕莱郧郯杞向管密胙任载巩蒋萧莘芮封王之郡号十金源广平平原南阳常山太原平阳东平安定延安封公主之县号三十乐安清平蓬莱荣安栖霞夀光灵仙夀阳钟秀惠和永宁庆云静乐福山隆平德平文安福昌顺安乐寿静安灵寿大宁闻喜秀容宜芳真宁嘉祥金乡华原凡白号之姓完颜温特赫瓜尔佳图们布萨珠格伊勒图沃哷旺扎卜阿布哈珠噜辉特辉罕辉罗彻木衮赛密哷乌克逊舒尔都卓特乌苏占博提斯博尔济克乌实拉舒古苏珠尔罕光嘉喇皆封金源郡费摩图克坦温都乌凌阿阿克占赫舎哩纳喇富珠哩珠勒根纳哈塔实嘉布希卦勒察阿达尼玛兰穆延纳塔乌苏乌绅拜格温都逊诺延色赫哩乌色哈萨喇纳雅阿里巴尔坦尼沙富色里皆封广平郡乌库哩乌雅钮祜禄通吉洪果延扎博和哩必喇斡哩都克塔尼玛哈托罗特赫舒沙达喇阿苏萨察卓多穆纳木都鲁雅苏贝额苏哩爱新纳克古勒珲斡色索欢唿雅皆封陇西郡黒号之姓唐古富察珠嘉䝉古伯苏钮祜禄鄂屯钖黙珠格爱满都克塔哩摩年伊年托诺苏伯林皆封彭城郡亲王母妻封一字王者旧封王妃为正从一品次室封王夫人承安二年勅王妃止封王夫人次室封孺人郡王母妻封郡王夫人国公母妻封国公夫人郡公母妻封郡公夫人郡侯母妻封郡君四品文散少中大夫武散怀远大将军以以母妻封县君五品文散朝列大夫武散宣武将军以上母妻封乡君皇统五年以古官曰牧曰长各有总名今庶官不分类为名于文移不便遂定京府尹牧留守知州县令详衮羣牧为长官同知签院副使少尹通判丞曰佐贰官判官推官掌书记主簿县尉为幕职官兵马司及他司军者曰军职官警巡市令録事司候诸叅军知律勘事勘判为釐务官应管仓库院务者曰监当官知事孔目以下行文书者为吏凡除拜尚书令左右丞相以下品不同者则带守字左右丞则带行守字凡台官御史部官京尹少尹守令丞簿尉録事诸卿少至协律评事谏官国子监学官诸监至丞郎符寳郎东宫詹事率府仆正副令丞王府官散官高于职事者带行字职事高于散官一品者带守字二品者带试字品同者皆否眀安穆昆翰林待制修撰判推勘事官都事典事知事内承奉押班通事舍人通进编修勾当顿舍部役厢官受给管勾巡河官直省直院长副诸检法知法司正教授司狱司候东宫谕徳赞善掌寳典仪以下王府文学记事叅军并带充字枢密宣徽劝农诸军都指挥统军转运使招讨提刑节度羣牧防御客省引进四方馆合门太医教坊鹰坊警巡巡检诸司局仓库务使副皆带充字及知某事凡带知判签书字者则不带行守试字已上所带字品同者则否自三师三公平章政事元帅以下至监军东宫三师三少㸃检至振肃承㫖学士王傅副统招讨及前所不载皆不带行守试知充字主事四员员从七品掌知管差除校勘行止分掌封勲资考之事惟选事则通署及掌受事付事检勾稽失省署文牍兼知本部宿直检校架阁余部主事自受事付事以下所掌并同此架阁库管勾正八品掌吏兵两部架阁兼检校吏部行止同管勾一员官诰院提举二员掌署院事户部尚书一员正三品侍郎二员正四品郎中二员从五品员外郎三员从六品郎中而下皆以一员掌户籍物力婚姻继嗣田宅财业盐铁酒麴香茶矾钖丹粉坑冶𣙜场市易等事一员掌度支国用俸禄恩赐钱帛寳货贡赋租税府库仓廪积贮权衡度量法式给授职田拘收官物并照磨计帐等事主事五员从七品女直司二员通掌户度金仓等事汉人司三员同员外郎分掌曹事兼提控编附条格管勾架阁等事架阁库管勾一员正八品掌户礼两部架阁同管勾从八品检法从八品勾当官五员各八品贞元二年设干办官十员从七品三年置四员寻罢之四年更设为勾当官专提控支纳管勾勘覆经厯交钞及香茶盐引照磨文帐等事礼部尚书一员正三品侍郎一员正四品郎中一员从五品员外郎一员从六品掌凡礼乐祭祀燕享学校贡举仪式制度符印表疏图书册命祥瑞天文漏刻国忌庙讳医卜释道四方使客诸国进贡犒劳张设之事主事二员从七品左三部检法司司正二员正八品掌披详法状检法二十二员从八品掌检断各司取法文字右三部检法职事同兵部尚书一员正三品侍郎一员正四品郎中一员从五品员外郎二员从六品掌兵籍军器城隍镇戍廏牧铺驿车辂仪仗郡邑图志险阻障塞逺方归化之事主事二员从七品刑部尚书一员正三品侍郎一员正四品郎中一员从五品员外郎二员从六品一员掌律令格式审定刑名闗津讥察赦诏勘鞫追徴给没等事一员掌监户官户配隶诉良贱城门启闭官吏改正功赏捕亡等事主事二员从七品架阁库管勾一员正八品掌刑工两部架阁同管勾一员从八品工部尚书一员正三品侍郎一员正四品郎中一员从五品掌修造营建法式诸作工匠屯田山林川泽之禁江河隄岸道路桥梁之事员外郎一员从六品主事二员从七品覆实司管勾一员从七品隶户工部掌覆实营造材物工匠价直等事右三部检法司司正二员正八品检法从八品二二员都元帅府都元帅一员从一品左副元帅一员正二品右副元帅一员正二品元帅左监军一员正三品元帅右监军一员正三品左都监一员从三品右都监一员从三品经厯一员都事一员知事一员正七品检法一员从八品正隆六年海陵南伐立三道都统制府及左右领军大都督将三十二总管有神策神威神捷神鋭神毅神翼神勇神果神畧神锋武胜武定武威武安武捷武平武成武毅武鋭武扬武翼武震威定威信威胜威捷威烈威毅威震威略威果威勇之号泰和六年伐宋权设平南抚军上将军正三品至殄冦果毅都尉从六品凡凡阶曰平南抚军上将军平南冠军大将军平南龙骧将军平南虎威将军平南盪江将军殄冦中郎将殄冦郎将殄冦折冲都尉殄冦果毅都尉军还罢元光间招义军置总领使从五品副使从六品训练官从八品正大二年更总领名都尉陞秩为四品四年又陞为从三品有建威折冲振武盪冦果毅殄冦虎贲鹰扬破虏之名枢密院泰和六年尝改为元帅府枢密使一员从一品掌凡武备机密之事枢密副使一员从二品签书枢密院事一员正三品同签枢密院事一员正四品经厯一员从五品都事一员正七品掌受事付事检勾稽失省署文牍兼知宿直之事架阁库管勾一员正八品知法二员从八品掌检㫁各司取法之事检检法同大宗正府泰和六年避睿宗讳改为大睦亲府判大宗正事一员从一品以皇族中属亲者充掌敦睦纠率宗属钦奉王命泰和六年改为大睦亲事同判大宗正事一员从二品泰和六年改为同判判睦亲事同签大宗正事一员正三品室室充泰和六年改同签大睦亲事大宗正丞二员从四品一员于宗室中选能干者充一员不限亲疎分司上京长贰兼管治临潢以东六司属泰和六年改为大睦亲丞知事一员从七品检法从八品诸宗室将军正七品上京东和伦特赫二处皆有之世宗时始命迁官其户凡百二十眀昌二年更名曰司属设令丞承安二年以令同随朝司令正七品丞正八品中都上京哲尔衮合右西南玛展寨扶余临潢泰州金山等置处属大宗正府御史台登闻检院隶焉御史大夫从二品掌纠察朝仪弹劾官邪勘鞫官府公事凡内外刑狱所属理㫁不当有陈诉者付台治之御史中丞从三品贰大夫侍御史二员从五品以上官品皆大定十二年递陞掌奏事判台事治书侍御史二员从六品掌同侍御史殿中侍御史二员正七品毎遇朝对立于龙墀之下专劾朝者仪矩凡百僚假告事具奏目进呈监察御史十二员正七品掌纠察内外非违刷磨诸司察帐并监祭礼及出使之事典事二员从七品架阁库管勾一员从八品检法四员从八品狱丞一员从九品宣抚司泰和六年置陜西路宣抚使节制陜西右监军右都监兵马公事八年改陜西宣抚司为安抚司山东东西大名河北东西河东南北辽东陜西咸平隆安上京肇州北京凡十处置司使从一品副使正三品劝农使司泰和八年罢贞祐间复置兴定六年罢劝农司改立司农司使一员正三品副使一员正五品掌劝课天下力田之事司农司兴定六年置兼採访公事大司农一员正二品卿三员正四品少卿三员正五品知事二员正七品兴定六年陜西并河南三路置行司农司设官五员正大元年归徳许州河南陜西各置作三员卿一员正四品少卿一员正五品丞一员正六品卿以下迭出巡案察官吏臧否而陞黜之使节所过姦吏屏息十年之间民政修举实赖其力三司泰和八年省户部官员置三司谓兼劝农盐铁度支户部三科也贞祐罢之使一员从二品副使一员正三品签三司事一员正四品同签三司事一员正五品掌劝农盐铁度支判官三员从六品本参干官大安元年更参议规措审计官三员正七品掌同叅干官知事二员从七品勾当官二员正八品管勾架阁库一员正八品知法三员从八品国史院监修国史掌监修国史事修国史掌修国史判院事同修国史二员编修官正八品女直汉人各四员检閲官从九品修辽史刋修官一员编修官三员翰林学士院翰林学士承㫖正三品掌制撰词命凡应奉文字衔内带知制诰贞祐三年陞从二品翰林学士正三品翰林侍读学士从三品翰林侍讲学士从三品翰林直学士从四品不限员翰林待制正五品不限员分掌词命文字分判院事衔内带知制诰翰林修撰从六品不限员掌与待制同应奉翰林文字从七品审官院知院一员从三品掌奏驳除授失当事同知审官院事一员从四品掌书四人太常寺太庙廪牺郊社诸陵大乐等署隶焉卿一员从三品少卿一员正五品丞一员正六品掌礼乐郊庙社稷祠祀之事博士二员正七品掌检讨典礼检閲官一员从九品掌同博士检讨二员从九品太祝从八品掌奉祀神主奉礼郎从八品掌设版位执仪行事协律郎从八品掌以麾节乐调和律吕监视音调太庙署皇统八年太庙成设署置令丞仍兼提举庆元眀徳永祚三宫令一员从六品掌太庙衍庆坤宁宫殿神御诸物及提控诸门闗键扫除守卫兼廪牺令事丞一员从七品兼廪牺署丞直长眀昌三年罢廪牺署令丞以太庙令丞兼掌荐牺牲及养饲等事郊社署令一员从六品丞一员从七品掌社稷祠祀祈祷并㕔舎祭器等物直长眀昌三年废武成王庙署大安元年置令从六品丞从七品掌春秋祀享以郊社令丞兼诸陵署提㸃山陵正五品涿州刺史兼令从六品丞一员从七品掌守山林直长正八品园陵署令宛平县丞兼贞祐二年以园陵迁大兴县境遂以大兴县令丞兼大乐署兼鼓吹署乐工百人令一员从六品丞从七品掌调和律吕教习音声并施用之法乐工部籍直长一员正八品大乐正从九品掌祠祀及行礼陈设乐县大乐副正从九品右属太常寺金史巻五十五金史卷五十六钦定四库全书金史巻五十六元中书右丞相总裁托克托等修志第三十七百官二殿前都㸃检司掌亲军总领左右卫将军符寳郎宿直将军左右振肃宫籍监近侍等诸局署鹰坊顿舍官𨽻焉殿前都㸃检正三品兼侍卫将军都指挥使掌行从宿卫闗防门禁督摄队仗总判司事殿前左副都㸃检从三品兼侍卫将军副都指挥使殿前右副都㸃检从三品兼侍卫将军副都指挥使掌宫掖及行从殿前都㸃检判官从六品知事一员从七品殿前左卫将军殿前右卫将军殿前左卫副将军殿前右卫副将军掌宫禁及行从宿卫警严仍总领䕶卫右卫同此符寳郎四员掌御寳及金银等牌左右宿直将军从五品掌总领亲军凡宫城诸门卫禁并行从宿卫之事八员左右振肃正七品掌妃嫔出入总领䕶卫导从宫籍监提㸃正五品监从五品副监从六品丞从七品掌内外监户及地土钱帛小大差𤼵直长二员正八品掌同丞近侍局提㸃正五品泰和八年剏设使从五品副使从六品掌侍从承勅令转进奏帖直长正八品器物局提㸃正五品使从五品副使从六品掌进御器械鞍辔诸物直长正八品都监正九品同监从九品尚厩局提㸃正五品使从五品副使从六品掌御马调习牧养以奉其事直长一员司马牛羣掌厩都辖正九品副辖从九品尚辇局使五品副使从六品掌承奉舆辇等事直长正八品典舆都辖从九品收支都监正九品大定二十年设掌给受之事同监泰和四年设巴哩巴四人鹰坊提㸃正五品使从五品副使从六品掌调养鹰鹘海东青之类直长正八品管勾从九品武库署令从六品掌收贮诸路常课甲仗丞从七品直长二员正八品武器署提㸃从五品令从六品丞从七品掌祭祀朝㑹廵幸及公卿婚𦵏卤簿仪仗旗鼓笛角之事直长正八品顿舍官二员正八员直长右属殿前都㸃检司宣徽院左宣徽使正三品右宣徽使正三品同知宣徽院事正四品同签宣徽院事正五品宣徽判官从六品掌朝㑹燕享凡殿庭礼仪及监知御膳拱卫直使司威㨗军𨽻焉旧名龙翔军正隆二年更为神卫军大定二年更名为拱卫司都指挥使从四品副都指挥使从五品掌总统本直谨严仪卫大定五年诏以使为都指挥使副使为副都指挥使什将长行威㨗军钤辖正六品都辖从九品客省使正五品副使从六品掌接伴人使见辞之事引进使正五品副使从六品掌进外方人使贡献礼物事合门东上合门使二员正五品副使二员正六品签事一员从六品掌签判合门事西上合门使二员正五品副使二员正六品签事一员从六品掌赞导殿庭礼仪合门祗候二十五人合门通事舍人二员从七品掌通班赞唱承奏劳问之事承奉班都知正七品掌总率本班承奉之事旧置判官后罢内承奉班押班正七品掌总率本班承奉之事御院通进四员从七品掌诸进献礼物及荐享编次位序尚衣局提㸃正五品使从五品副使从六品掌御用衣服冠带等事都监正五品直长正八品同监从九品仪鸾局提㸃正五品使从五品副使从六品掌殿庭铺设帐幕香烛等事直长四员正八品收支都监正九品二员一员掌给受铺陈诸物一员掌万宁宫收支库同监二员从九品尚食局提㸃正五品使从五品副使从六品掌总知御膳进食先尝兼管从官食直长一员正八品都监三员正九品生料库都监同监各一员掌给受生料物色收支库都监同监各一员掌给受金银裹诸色器皿尚药局提㸃正五品使从五品副使从六品掌进汤药茶果直长正八品都监正九品果子都监同监各一员掌给受进御果子太医院提㸃正五品使从五品副使从六品判官从八品掌诸医药总判院事管勾从九品随科至十人设一员以术精者充如不至十人併至十人置正奉上太医副奉上太医长行太医十科额五十人御药院提㸃从五品直长正八品掌进御汤药都监正九品同监从九品教坊提㸃正五品使从五品副使从六品判官从八品掌殿庭音乐总判院事谐音郎从九品内藏库使从五品副使从六品掌内府珍寳财物率随库都监等供奉其事直长一员头面库都监正九品同监从九品叚匹库都监正九品同监从九品金银库都监正九品杂物库都监正九品同监从九品宫闱局提㸃正五品使从五品副使从六品掌宫中合门之禁率随位都监同监及内直各给其事直长正八品内直一百七十人内侍局令二员从八品丞二员从九品掌正位合门之禁率殿位都监同监及御直各给其事局长二员从九品兴定五年陞正八品东门都监同监诸随殿位承应都监同监掌各位承应及门禁管钥昭明殿都监同监承徽殿都监同监隆徽殿都监同监鸾翔殿都监同监崇仪殿都监同监迎腪殿都监同监蘂珠殿都监同监瑞宁殿都监同监回春殿都监同监芸香殿都监同监瑞像殿都监同监凝福温芳二位都监同监瑶华柔则二位都监同监嘉福等殿位都监同监广仁殿都监同监睿思殿都监同监滋福殿都监同监咨正殿都监同监迩英殿都监同监长庆院都监同监仙韶院都监同监贞和门都监同监右昇平门都监同监长乐门都监同监琼林苑都监同监广乐园都监同监顺仪位提控都监同监瑞华门都监一员同监三员太师位提控都监同监寳昌门都监同监㑹昌门都监同监东京孝宁宫都监同监崇妃位提控惠妃位提控都监同监温妃位提控都监同监报德寺提控都监同监报恩寺提控都监同监孝严寺都监同监宁福殿都监同监纯和殿都监同监仁安殿都监同监真妃位都监同监丽妃位都监同监宣仪位都监同监庄献妃位都监同监三庙都监同监西华门都监同监京后园都监同监内侍寄禄官所以陞用内侍局御直内直有年劳者中常侍给事中内殿通直黄门郎内谒者内侍殿头内使高品内侍高班典卫司令正七品丞从七品直长孝靖宫令从八品丞正九品端妃位同监慧妃位同监贞妃位同监靓仪位同监才媛位同监懿安家令从八品丞正九品宫苑司令从六品丞从七品掌宫庭修饬洒扫启闭门户铺设毡席之事直正八品一员都监同监二员尚酝署令从六品丞从七品掌进御酒醴直长正八品二员典客置令从六品丞从七品直长后罢侍仪司令从六品直长正七品右属宣徽院袐书监着作局笔砚局书画局司天䑓𨽻焉监一员从三品少监一员正五品丞一员正六品祕书郎二员正七品通掌经籍图书校书郎一员从七品专掌校勘在监文籍着作局着作郎一员从六品着作佐郎一员正七品掌修日厯笔砚局直长二员正八品掌御用笔墨砚等事泰和七年以女直应奉兼书画局直长一员正八品掌御用书画纸扎都监正九品二员或一员司天台提㸃正五品监从五品掌天文厯数风云气色密以奏闻少监从六品判官从八品教授旧设二员正大初省一员司天管勾从九品长行人五十人天文科女直汉人各六人算厯科八人三式科四人测验科八人漏刻科二十五人右属祕书监国子监国子学太学𨽻焉祭酒正四品司业正五品掌学校丞二员从六品明昌二年増一员兼提控女直学国子学博士二员正七品分掌教授生员考艺业助教二员正八品教授四员正八品分掌教诲诸生国子校勘从八品掌校勘文字国子书写官从八品掌书写实録太学博士四员正七品助敎四员正八品右属国子监太府监左右藏支应所太仓酒坊典给署市买司𨽻焉监正四品少监从五品丞二员从六品掌出纳邦国财用钱谷之事左藏库使从六品副使从七品掌金银珠玉寳货钱币右藏库使从六品副使从七品掌锦帛丝绵毛褐诸道常课诸色杂物支应所都监二员正九品掌宫中出入御前支赐金银币帛太仓使从六品掌九谷廪藏出纳之事副使从七品酒坊使从八品副使正九品掌醖造御酒及支用诸色酒醴典给署本钩盾署明昌三年更令从六品旧曰钩盾使丞从七品旧曰钧盾副使掌宫中所用薪炭氷烛并管官戸直长一员正八品市买司天徳二年更为市买局使从八品副使正九品掌收买宫中所用果实生料诸物右属太府监少府监尚方织染文思裁造文绣等署𨽻焉监正四品少监从五品丞二员从六品掌邦国百工营造事尚方署令从六品丞从七品掌造金银噐物亭帐车舆牀榻帘席鞍辔伞扇及装钉之事直长正八品图画署令从六品丞从七品掌图画缕金匠直长正八品裁造署令从六品丞从七品掌造龙鳯车具亭帐铺陈诸物宫中随位牀榻屏风帘额绦结等及陵庙诸物并省台部内所用物直长从八品文绣署令从六品丞从七品掌绣造御用并妃嫔等服饰及烛笼照道花卉直长正八品织染署令从六品丞从七品直长正八品掌织絍色染诸供御及宫中锦绮币帛纱縠文思署令从六品丞从七品掌造内外局分印合伞浮图金银等尚辇仪鸾局车具亭帐之物并三国生日等礼物织染文绣两署金线直长正八品右属少府监军噐监承安二年设泰和四年罢复并甲坊利器两署为军噐署置令丞直长直𨽻兵部至宁元年复为军器监军器库利器署𨽻焉监从五品少监从六品丞从七品掌修治邦国戎器之事直长正八品军器库至宁元年𨽻大兴府贞祐三年来属使正八品副使正九品掌收支河南一路并在京所造常课横添和买军器甲坊署泰和四年废旧置令丞直长利器署本都作院兴定二年更令名同随朝来属令从六品丞从七品掌修弓弩刀槊之属直长正八品右属军器监都水监街道司𨽻焉分治监专规措黄沁河卫州置司监正四品掌川泽津梁舟楫河渠之事兴定五年兼管勾治河漕运事作从五品少监正六品以下皆同兼漕事少监从五品丞二员正七品内一员外监分治贞元元年置掾正八品掌与丞同外监分治勾当官四员准备分治监差委街道司管勾正九品掌洒扫街道修治沟渠都廵河官从七品掌廵视河道修完堤堰裁植榆桞凡河防之事分治监廵河官同此其泸沟崇福上下埽都廵河兼石桥使通济河节廵官兼建春宫地分河道诸都廵河官掌提控诸埽廵河官散廵河官黄汴都廵河官下六处河隂雄武荣泽原武阳武延津各设散廵河官一员黄沁都廵河官下四处懐州孟津孟州城北各设黄沁散廵河官各一员卫南都廵河官下四处新乡崇福上崇福下卫南淇上散廵河官各一员滑濬都廵河官下四处武城白马书城教城散廵河官各一员曹甸都廵河官下四处东明西佳孟华陵城散廵河官各一员曹济都廵河官下四处定陶济北寒山金山散廵河官各一员诸埽物料塲官掌受给本塲物料分治监物料塲官同此惟崇福上下埽物料塲官与当界官通管收支南京延津渡河桥官兼讥察事管勾一员同管勾一员掌桥船渡口讥察济渡给受本桥诸物等事内讥察事𨽻留守司余浮桥官同此右属都水监皇统三年四月懐州置黄沁河堤大管勾司未详何年罢正大二年外监东置归徳西置于河隂谏院左谏议大夫右谏议大夫皆正四品左司谏右司谏皆从四品左补阙右补阙正七品左拾遗右拾遗正七品大理寺天徳二年置自少卿至评事汉人通设六员女直契丹各四员卿正四品少卿从五品正正六品丞从六品掌审断天下奏案详谳疑狱司直四员正七品掌参议疑狱披详法状评事三员正八品掌同司直知法十一员从八品掌检断刑名事明法二员从八品兴定二年置同流外四年罢之𢎞文院知院从五品同知𢎞文院事从六品校理正八品掌校译经史登闻鼓院知登闻鼓院从五品同知登闻鼓院事正六品掌奏进告御史台登闻检院理断不当事承安二年以諌官兼知法二员从八品登闻检院知登闻检院从五品同知登闻检院正六品掌奏御进告尚书省御史台理断不当事知法从八品记注院修起居注掌记言动明昌元年诏毋令谏官兼或以左右卫将军兼员祐三年以左右司首领官兼为定制集贤院贞祐五年设知集贤院从四品同知集贤院从五品司议官正八品谘议官正九品益政院正大三年置于内庭以学问该博议论宏逺者数人兼之日以二人上直备顾问讲尚书通鑑贞观政要名则经筵实内相也末帝出遂罢武卫军都指挥使司都指挥使从三品副都指挥使二员从四品副都一员从四品判官一员掌防卫都城警捕盗贼钤辖司钤辖十员正六品都钤辖四员从七品都将二十员从九品掌管辖军人防卫警捕之事右属武卫军都指挥使司卫尉司中卫尉从三品掌总中宫事务副尉从四品左常侍从五品掌周䕶导从仪仗之事右常侍从五品常侍官䕶卫三十人奉引八十人伞子四人执旗二人给事局使正七品副使正八品内谒者兼司寳二员从六品奉合一人合直二十人掖庭局令正九品掌皇后宫事务丞从九品宫令食官饮官医官主藏主廪右属卫尉司𣙜货务使从六品副使从七品掌发卖给随路香茶盐钞引交钞库使掌诸路交钞及检勘钱钞换易收支之事副使从八品掌书押印合同判官正九品都监二员印造钞引库使从八品副正九品判正九品掌监视印造勘覆诸路交钞盐引兼提控抄造钞引纸抄纸坊使从八品交钞库物料塲塲官掌收支交钞物料随处交抄库钞纸坊使从八品平凖务使从六品副使从七品勾当官六员右自𣙜货务以下皆属尚书户部恵民司令从六品掌修合发卖汤药直长正八品都监正九品右属尚书礼部四方馆使正五品副使从六品掌提控诸路驿舍驿马并陈设器皿等事法物库使从六品副使从七品掌卤簿仪仗车辂法服等事直长正八品承发司管勾从七品同管勾从八品掌受发省部及外路文字右属尚书兵部万宁宫提举司提举从六品同提举从七品掌守䕶宫城殿位庆宁宫提举司提举正七品兼龙门县令同提举正八品兼仪鸾监右属尚书刑部修内司使从五品副使从六品掌宫中营造事直长二员正八品部役官四员正八品掌监督工役受给官二员正八品掌支纳诸物都城所提举从六品同提举从七品掌修完庙社及城隍门钥百司公廨系官舍屋并裁植树木工役等事左右厢官各二员正八品掌监督工役受给官二员正八品掌支纳诸物及埏埴等事袛应司提㸃从五品令从六品丞从七品掌给宫中诸色工作直长正八品收支库都监同监甄官署令从六品丞从七品直长正八品掌劖石及埏埴之事上林署提㸃从五品㤗和八年剙大安二年省令从六品掌诸苑园池沼种植花木果蔬及承奉行幸舟船事丞从七品直长二员正八品花木局都监同监旧设接手官四人泰和元年罢复以诸司人内置都监同监二员贞祐三年罢都同监以同乐园管勾兼熙春园都监同监三员同乐园管勾二员毎年额办课程𨽻南运司宣宗南迁罢课改为随朝职正八品右皆属尚书工部京东西南三路检察司使从六品副使正七品掌检察支散军粮验军户实给均军户差役劝农种毋犯私杀马牛私盐酒麴南京丰衍东西库使正八品副使从八品判二员正九品监支纳各一员正八品提举南京𣙜货司提举从五品同提举从六品勾当官三员正九品提举仓场司使从五品副使从六品掌出纳公平及毋致亏败监支纳官八品十六员八作左右院设官同上掌収军须军器金史巻五十六金史卷五十七钦定四库全书金史巻五十七元中书右丞相总裁托克托等修志第三十八百官三内命妇品元妃贵妃淑妃德妃贤妃正一品昭仪昭容昭媛修仪修容修媛充仪充容充媛曰九嫔正二品媫妤正三品羙人正四品才人正五品各九员曰二十七世妇寳林正六品御女正七品采女正八品各二十七员曰八十一御妻宫人女官职员品秩皆同唐制尚宫二人掌导引皇后管司记司言司簿司闱仍总知五尚湏物出纳等事司记二人典记二人掌记二人掌在内诸文书出入目録为记审讫付行县印等事女史六人掌职文簿司言二人典言二人掌言二人女史四人掌宣传启奏之事司簿二人典簿二人掌簿二人女史六人掌宫人名簿廪赐之事司闱六人典闱六人掌闱六人女史四人掌宫闱管钥之事尚仪二人掌礼仪起居管司籍司乐司賔司赞事司籍二人典籍二人掌籍二人女史十人掌经籍教学纸笔几案之事司乐四人典乐四人掌乐四人女史二人掌音乐之事司賔二人典賔二人掌賔二人女史二人掌賔客参见朝㑹引导之事司赞二人典赞二人掌赞二人女史二人彤史二人掌礼仪班序设板赞拜之事尚服二人掌司寳司衣司餙司杖之事司寳二人典寳二人掌寳二人女史四人掌珍寳符契图籍之事司衣二人典衣二人掌衣二人女史四人掌御衣服首餙之事司餙二人典餙二人掌餙二人女史二人掌膏沐巾栉服玩之事司仗二人典仗二人掌仗二人女史二人掌仗卫兵器之事尚食二人掌知御膳进食先尝司膳司醖司药司饎事司膳四人典膳四人掌膳四人女史四人掌膳羞器皿司醖二人典醖二人掌醖二人女史二人掌酒醴司药二人典药二人掌药二人女史二人掌医药司饎二人典饎二人掌饎二人女史二人掌宫人食并柴炭之事尚寝二人管司设司舆司苑司灯事司设二人典设二人掌设二人女司二人掌帷帐牀褥枕席洒扫铺设司舆二人典舆二人掌舆二人女史二人掌舆繖扇羽仪司苑二人典苑二人掌苑二人女史二人掌苑囿种植蔬果司灯二人典灯二人掌灯二人女史二人掌灯油火烛尚功二人掌女功管司制司珍司綵司计司制二人典制二人掌制二人女史二人掌裁缝衣服簒组之事司珍二人典珍二人掌珍二人女史二人掌金珠玉寳财货之事司綵二人典綵二人掌綵二人女史二人掌锦文绯綵丝帛之事司计二人典计二人掌计二人女史二人掌支度衣服饮食柴炭杂物之事宫正二人掌总知宫内格式纠正推罸之事司正二人同掌典正二人纠察违失女史四人皇后位下女职司闺一员八品掌宫内诸事并给散宫人俸给食料秉仪一员八品丞仪一员九品掌左右给事宣传启奏经籍纸笔之事直合一员司陈一员九品掌帐幕牀褥舆繖洒扫铺陈薪炭灯烛之事秉衣一员奉衣一员九品掌首餙衣服器玩诸寳财货裁制缣綵之事掌馔一员八品奉馔一员九品掌饮食汤药酒醴蔬果之事东宫官宫师府太子太师太子太傅太子太保正二品太子少师太子少傅太子少保正三品掌保䕶东宫导以德仪海陵天德四年始定制宫师府三师三少詹事院詹事三寺十率府皆𨽻焉左右谕德为东宫僚属詹事院太子詹事从三品少詹事从四品掌总统东宫内外庻务左右卫率府从五品掌周卫导从仪仗左右监门正六品掌门卫禁钥仆正正六品副仆正七品仆丞正九品掌车马廐牧弓箭鞍辔噐物等事掌寳二人从六品掌奉寳谨其出入典仪从六品赞仪从七品司赞礼仪侍正正七品侍丞正八品掌冠带衣服左右给使之事典食令正八品丞正九品承奉膳羞侍药正八品奉药正九品承奉医药掌饮令正八品丞正九品承奉赐茶及酒果之事家令正八品家丞正九品掌营缮栽植铺设及灯烛之事司经正八品副正九品掌经史图籍笔砚等事司藏从八品副从九品掌库藏财货出入之事司仓从八品副从九品掌仓廪出纳薪炭等事中侍局都监正九品同监从九品掌东合内之禁令省察宫人廪赐给纳诸物辖侍人等左谕徳右谕德正五品左赞善右赞善正六品掌赞谕道德侍从文章内直郎正七品右属宫师府亲王府属官傅正四品掌师范辅导恭议可否若亲王在外亦兼本京节镇同知府尉从四品本府长史从五品明昌三年改掌警严侍从兼总统本府之事司马从六品同检校门禁总统府事文学二人从七品掌赞导礼义资广学问记室叅军正八品掌表牋书启之事大定七年八月始置二十年不专除令文学兼之诸驸马都尉正四品提举卫绍王家属提举从六品同提举从七品旧为东海郡侯邑令丞提举镐厉王家属提举同提举提控巩国公家属提控同提控太后两宫官属正大元年置卫尉从三品副卫尉从四品左典禁右典禁从五品奉令正七品奉丞正八品太仆正六品副仆正七品门卫二员正六品典寳二员正六品谒者二员从六品阁正从七品阁丞从八品食官令正八品食官丞正九品宫令正八品宫丞正九品医令正八品医丞正九品饮官令正八品饮官丞正九品主藏正八品副主藏主廪从八品副主廪正九品大兴府尹一员正三品掌宣风导俗肃清所部縂判府事余府尹同兼领本路兵马都总管府事车驾廵幸则置留守同知少尹判官惟留判不别置以总判兼之同知一员从四品掌通判府事余府同知同此少尹一员正五品掌同同知总管判官一员从五品掌纪纲縂府衆务分判兵案之事府判一员从五品掌谘议叅佐纠正非违纪纲衆务分判吏部工案事推官二员从六品掌同府判分判户刑案事内户推掌通检推排簿籍知事正八品掌付事勾稽省置文牍总録诸案之事都孔目官女直司一员汉人司一员职同知事掌监印监受案牍余都孔目官同此不常置省则吏目摄知法三员从八品女直一员汉人二员掌律令格式审断刑名女直教授一员东京北京上京河东东西路山东东西路大名咸平临潢陜西统军司西南招讨司西北路招讨司博索路海兰路率賔扶余唿尔哈隆州泰州盖州并同此皆置医院医正一人医工八人诸京留守司留守一员正三品带本府尹兼本路兵马都总管同知留守事一员正四品带同知本府尹兼本路兵马都总管副留守一员从四品带本府少尹兼本路兵马副都总管留守判官一员从五品都总管判官一员从五品掌纪纲縂府衆务分判兵案之事推官一员从六品掌同府判分判刑案之事上京兼管林木事司狱一员正八品知法女直汉人各一员南京汉人二员京城门收支噐物使开阳门宣仁门安利门平化门通远门宜照门利川门崇德门迎秋门广泽门顺义门迎朔门顺常门广智门已上各门副尉兼职十四门尉从七品副尉正九品上京提举皇城司提举一员从六品同提举一员从七品南京提举京城所提举一员正七品同提举一员从七品掌本京城壁及缮修等事不常置上京同此管勾一员正八品掌佐缮治受给官一员掌收支之事壕寨官一员掌监督修造皇城使一员正八品副使一员正九品掌宫阙缮修之事不常置管勾北太一宫同乐园二员正八品掌守宫园缮修之事庆元宫小都监三员掌铺陈祭器诸物余宫同花园小都监二员东京宫苑使一员东京西京御容殿阁门各二员掌享祀礼数铺陈祭器东京万宁宫小都监一员按察司本提刑司承安三年以上京东京等提刑司併为一提刑使兼宣抚使劝农採访事为官称副使判官以兼宣抚副使判官为名复改宣抚为安抚各设安抚判官一员提刑一员通四员安抚司掌镇抚人民讥察边防军旅审録重刑事安抚判官则衔内不带劝农採访事令专管千户穆昆安抚使副内差一员于咸平一员于上京分司承安四年罢咸平分司使在上京副在东京各设签事一员承安四年改按察司贞祐三年罢止委监察採访使一员正三品掌审察刑狱照刷案牍纠察滥官污吏豪猾之人私塩酒麴并应禁之事兼劝农桑与副使签事更出廵案副使正四品兼劝农事签按察司事正五品承安四年设判官二员从六品大定二十九年设明昌元年以陜西地濶添一员知事正八品承安三年上京者兼经厯安抚司使泰和八年十一月省议以转运司权轻州县不畏不能规措钱谷遂诏中都都转运依旧专管钱谷事自余诸路按察使并兼转运使副使兼同知签按察并兼转运副添按察判官一员为从六品中都西京路按察司官止兼西京路转运司事辽东路惟上京按察安抚使及签事依旧署本司事辽东转运使兼按察副使同知转运使兼签按察司事转运副使兼按察判官添知事一员知法二员从八品右中都西京并依此置陜西上京两路设签按察司事二员上京签安抚司事上京东京等路按察司并安抚司使正三品镇抚人民讥察边防军旅之事仍专管明安穆昆教习武艺及令本土纯愿风俗不致改易副使二员正四品签安抚司事正五品签按察司事正五品知事兼安抚司事正八品知法四员从八品右按察使于上京副使于东京各路设签事一员分司勾当惟安抚司不带劝农字内知事于上京自余并于两处分减存设诸总管府谓府尹兼领者都总管一员正三品掌统诸城隍兵马甲仗总判府事同知都总管一员从四品掌通判府事惟博索路同知都总管兼来远军事兵马副都总管一员正五品所掌与同知同总管判官一员从六品掌纪纲总府衆务分判兵案之事府判一员从六品掌纪纲衆务分判户礼案仍掌通检推排簿籍推官一员正七品掌同府判分判工刑案事知法一员诸府尹一员正三品同知一员正四品少尹一员正五品府判一员从六品掌纪纲衆务分判吏户礼案事专掌通检推排簿籍推官一员正七品掌同府判兵刑工案事府教授一员知法一员诸节镇节度使一员从三品掌镇抚诸军防刺总判本镇兵马之事兼本州管内观察使事其观察使所掌并同府尹兼军州事管内观察使同知节度使一员正五品通判节度使事兼州事者仍带同知管内观察使副使一员从五品节度判官一员正七品掌纪纲节镇衆务佥判兵马之事兼制兵刑工案事观察判官一员正七品掌纪纲观察衆务佥判吏户礼案事通检推排簿籍知法一员州教授一员司狱一员正八品诸防御州防御使一员从四品掌防捍不虞御制盗贼余同府尹同知防御使事一员正六品掌通判防御使事判官一员正八品掌签判州事专掌通检推排簿籍知法从九品州教授一员司军从九品军辖兼廵捕使从九品诸刺史州刺史一员正五品掌同府尹兼治州事同知一员正七品通判州事判官一员从八品签判州事专掌通检推排簿籍司军从九品知法一员军辖兼廵捕使从九品诸京警廵院使一员正六品掌平理狱讼警察别部总判院事副一员从七品掌警廵之事判官二员正九品掌检稽失签判院事诸府节镇録事司録事一员正八品判官一员正九品掌同警廵使诸防刺州司候司司候一员正九品司判一员从九品赤县令一县从六品掌养百姓按察所部宣导风化劝课农桑平理狱讼捕除盗贼禁止游惰兼管常平仓及通检推排簿籍总判县事丞一员正八品掌贰县事主簿一员正九品掌同县丞尉四员正八品专廵捕盗贼余县置司尉者同此次赤县又曰剧县令一员正七品丞一员正九品主簿一员正九品尉一员正九品诸县令一员从七品丞一员正九品主簿一员正九品尉一员正九品凣县二万五千户以上为次赤为剧二万以上为次剧在诸京倚郭者曰京县自京县而下以万户以上为上三千户以上为中不满三千为下中县而下置丞以主簿与尉通领廵捕事下县则不置尉以主簿兼之诸知镇知城知堡知寨皆从七品诸司狱司狱一员正九品提控狱囚市令司惟中都置令一员正八品丞一员正九品掌平物价察度量权衡之违式百货之估直军器库使一员正八品副使一员从九品掌甲胄兵仗作院使一员副使一员掌监造军器兼管徒囚判院事都监一员掌収支之事都转运司使正三品掌税赋钱谷仓库出纳权衡度量之制同知从四品副使正五品都勾判官从六品纪纲衆务分判勾案惟南京勾判兼上林署丞戸籍判官二员从六品旧止一员承安四年増置一员不许别差专管拘収征克等事支度判官二员从六品掌勾判分判支度案事塩铁判官一员从六品都孔目官二员勾稽文牍知法二员从八品山东塩使司与寳坻沧觧辽东西京北京凢七司使一员正五品他司皆同副使二员正六品判官三员正七品掌干盐利以佐国用管勾二十二员正九品掌分管诸塲发买収纳恢办之事同管勾五员都监八员监同各七员知法一员中都都麴使司使从六品副使正七品掌监知人户醖造麴蘖办课以佐国用余酒使监醖办课同此都监二员正八品掌签署文簿检视醖造提举南京路𣙜货事从六品中都都商税务司使一员正八品副使一员正九品掌从寔办课以佐国用都监一员从九品掌签署文簿廵察匿税中都广备库使一员从七品副使一员从八品判官一员正九品掌疋帛颜色油漆诸物出纳之事永丰库镀铁院都监𨽻焉使一员从七品副使一员从八品判官一员正九品掌泉货金银珠玉出纳之事镀铁院都监二员管勾生熟铁钉线南京交抄库使一员正八品副使一员正九品掌出入钱钞兑便之事中都流泉务大定十三年上谓宰臣曰闻民间质典利息重者至五七分或以利为本小民苦之若官为设库务十中取一为息以助官吏廪给之费似可便民卿等其议以闻有司奏于中都南京东平真定等处并置质典库以流泉为名各设使副一员凢典质物使副亲评价值许典七分月利一分不及一月者以日计之经二周年外又逾月不赎即听下架出卖出帖子作写质物人姓名物之名色金银等第分两及所典年月日钱贯下架年月之类若亡失者収赎日勒合千人騐元典官本并合该利息陪偿入官外更勒库子騐典物日上等时估偿之物虽故旧依新价偿仍委运司佐贰幕官识汉字者一员提控若有违犯则究治每月具数申报上司大定二十八年十月京府节度州添设流泉务凢二十八所明昌元年皆罢之二年在都依旧存设使一员正八品副使一员正九品掌觧典诸物流通泉货勾当官一员中都店宅务管勾四员正九品各以二员分左右厢掌官房地基征収官钱检料修造摧毁房舍南京店宅务同中都左右厢别贮院使一员从八品副使一员正九品判官从九品掌拘収退朴等物及出给之事中都木塲使一员从八品副使一员判官一员皆正九品掌拘収材木诸物及出给之事中都买物司使一员从八品副使一员正九品掌収买官中所用诸物都监四员从九品掌支应等事京兆府司竹监管勾一员从七品掌养竹园採斫之事诸绫绵院使一员正八品副使一员正九品掌织造当课疋段之事规措京兆府耀州三白渠公事规措官正七品掌灌溉民田㸃检渠堰官一员掌㸃检启闭泾阳等县渠堰漕运司提举一员正五品景州刺史兼领掌河仓漕运之事同提举一员正六品勾当官从八品掌催督起运纲船景州依此置肇州以提举兼本州同知同提举兼州判诸仓使正八品副使正九品掌仓廪畜积受纳租税支给禄廪之事草塲使副使掌储积受给之事南京诸仓监支纳官草塲监支纳官正八品南京提控规运柴炭使从五品副使正六品京西规运柴炭塲使从八品副使正九品诸总管府节镇兵马司都指挥使一员正五品廵捕盗贼提控禁夜纠察诸博徒屠宰牛马总判司事副都指挥使二员正六品贰使职通判司事分管内外廵捕盗贼指挥使一员从六品铃辖四都之兵以属都指挥使专署本指挥使事军使一员正七品指挥之职左右什将各一人共管一都诸府镇都军司都指挥使一员正七品掌军率差役廵捕盗贼总判军事仍与録事同管城隍诸防刺州军辖一员掌同都军兼廵捕仍与司候同管城壁诸府州兵马铃辖一员从六品掌廵捕盗贼若有盗则总押随处廵尉併力廵捕诸廵检中都东北都廵检使一员正七品通州置司分管大兴漷阴昌平通顺蓟盈州界盗贼事西南都廵检一员正七品良乡县置司分管良乡宛平安次永清县并涿易州界盗贼事诸州都廵检使各一员正七品副都廵检使各一员正八品散廵检正九品内泗州以管勾排岸兼之皆设副廵检一员为之佐潼关关使兼讥察官正七品掌关禁讥察姦伪及管钥启闭副讥察正九品掌任使之事居庸关紫荆关通㑹闗㑹安关及他关皆设使从七品大庆闗管勾河桥官兼讥察事一员正八品掌觧繋浮桥济渡舟楫廵视河道修完埽岸兼率埽兵四时功役栽植榆桞预偹物料讥察姦伪等事同管勾一员孟津渡讥察一员正八品掌讥察姦伪副讥察一员正九品提举讥察使正五品副使从五品南迁置讥察使正七品副使正八品南迁后陜西置于秦州河南置于唐邓息夀泗五州提举秦蓝两关提举从五品同提举正六品提举三门集津南北岸正六品㳂淮讥察使从五品管勾泗州兼排岸廵检正九品诸边将正将一员正七品掌提控部保将轮番廵守边境副将一员正八品部将一员正九品轮番廵守边境队将正九品统军司使一员正三品督领军马镇摄封陲分营卫视察姦副都军一员正四品判官一员从五品纪纲庻务签判司事知事一员从七品知法二员从八品女直汉人各一招讨司使一员正三品副招讨使二员从四品招懐降附征讨携离判官一员从六品纪纲职务签判司事勘事官一员从七品知事一员正八品知法二员从八品女直汉人各一诸明安穆昆𨽻焉明安从四品掌修理军务训练武艺劝课农桑余同防御诸穆昆从五品掌抚辑军户训练武艺惟不管常平仓余同县令诸部族节度使节度使一员从三品统制各部镇抚诸军余同州节度副使一员从五品判官一员知法一员诸乣详衮一员从五品掌守戍边堡余同穆昆皇统八年六月设本班左右详衮定为从五品黙济格一员从八品掌贰详衮诸额尔竒木司额尔竒木一员从八品分掌部族村寨事诸图哩图哩一员从七品掌部落词讼访察违背等事诸羣牧所又国言谓乌尔古提控诸鸟尔古一员正四品明昌四年置使一员从四品副使一员从六品掌检校羣牧畜养蕃息之事判官一员正八品掌签判本所事知法一员从八品惟班第音乌济腾布希羣牧依此置金史卷五十七金史卷五十八钦定四库全书金史卷五十八元中书右丞相总裁托克托等修志第三十九百官四符制初穆宗之前诸部长各刻信牌交互驰驿讯事扰人太祖献议自非穆宗之命擅制牌号者寘重法自是号令始一収国二年九月始制金牌后又有银牌木牌之制盖金牌以授万戸银牌以授明安木牌则穆昆佛宁所佩者也故国初与空名宣头付军帅以为功赏递牌即国初之信牌也至皇统五年三月复更造金银牌其制皆不传大定二十九年制緑油红字者尚书省文字省递用之朱漆金字者勑递用之并左右司掌之有合递文字则牌送各部付马舖转递日行二百五十里如台部别奉圣㫖文字亦给如上制虎符之制承安元年制以礼官言汉与郡国守相为铜虎符唐以铜鱼符起军旅易守长等用之至是斟酌汉唐典故其符用虎并五左一右左者留御前以侍臣亲密者掌之其右符随路统军司招讨司长官主之阙则次官主之若发兵三百人以上及徴兵召易本司长贰官从尚书省奏请左第一符近侍局以囊封付主奏者尚书备録圣㫖与符以函同封用尚书省印记之皆专使帯牌驰送至彼主符者视其封以右符勘合然后奉行若一有参差者不敢承用主者复用囊封贮左符上用职印具发兵状与符以本司印封即日还付使者送尚书省以进乃更其封以符内掌之人若复有事左符以次出周而复始仍各置籍注付受日月若盗贼急速不容先陈者虽三百人以上其掌兵官司亦许给付随即言上诏即施行之贞祐三年更定枢密院用鹿符宣抚司用鱼符统军司用虎符若𤼵银牌若省付部及㸃检司者左右司用匣封印验封交受若𤼵于他处并封题押以匣贮之印制太子之寳大定二十二年世宗幸工京铸守国之寳以授皇太子二十八年世宗不豫以皇太孙摄政铸摄政之寳贞祐三年十二月以皇太子守绪控制枢宻院诏以金铸抚军之寳如世宗时制于启禀之际用之百官之印天㑹六年始诏给诸司其前所帯印记无问有无新给悉上送官敢匿者国有常宪至正隆元年以内外官印新旧名及阶品大小不一有用辽宋旧印及契丹字者遂定制命礼部更铸焉三师三公亲王尚书令并金印方一寸重八十两駞纽一字王印方一寸七分半金镀银重四十两镀金二字诸郡王印方一寸六分半金镀银重三十五两镀金三字国公无印一品印方一寸六分半金镀银重三十五两镀金三字二品印方一寸六分金镀铜重二十六两东宫三师宰执与郡王同三品印方一寸五分半铜重二十四两四品印方一寸五分铜重二十两五品印方一寸四分铜重二十两六品印一寸三分铜重十六两七品印方寸二分铜重十六两八品印方寸一分半铜重十四两九品印一寸一分铜重十四两凡朱记方一寸铜重十四两天德二年行尚书省以其印小遂命拟尚书省印小一等改铸大定二十四年二月铸行尚书省御史台并左右三部印以从幸上京泰和元年八月安国军节度使髙有邻言本州所掌印三曰安国军节度使之印曰邢州观宻使印吏戸礼案用之曰邢州之印兵刑工案用之以名实不正乞改铸宰臣奏谓节度使专行之事自当用节度使印观察使亦如之其六曹提㸃所军兵民讼则当用本州印着为定制上从之泰和八年闰四月勑殿前都㸃检司依总管府例铸印以金木水火土五字为号如本司差人则给之鐡券以鐡为之状如卷瓦刻字画栏以金填之金以御寳为合半留内府以赏殊功也官诰亲王红遍地云气翔鸾锦褾金鸾五色罗十五幅寳装犀轴一品红遍地云鹤锦褾金云鹤五色罗十四幅犀轴二品三品红遍地龟莲锦褾素五色绫十二幅玳瑁轴四品五品红遍地水藻戱鳞锦褾大白绫十幅银里间镀轴元牙轴承安四年改之大定二年复改为金缕角轴六品七品红遍地草锦褾小白绫八幅角轴大安加银缕公主王妃与亲王同郡主县主夫人红遍地瑞莲鸂锦褾金莲鸂五色罗十五幅郡王夫人国夫人红遍地芙蓉花锦褾金花五色绫十二幅玳瑁轴县君孺人乡君红遍地杂花锦褾素五色小绫十幅银里间镀轴轴之制如径二寸余大钱贯枢之两端复以犀象为钿以辖之可圆转如轮百官俸给正一品三师钱粟三百贯石麴米麦各五十称石春衣罗五十匹秋衣绫五十匹春秋绢各二百匹绵千两三公钱粟二百五十贯石麴米麦各四十称石春衣罗四十匹秋衣绫四十匹春秋绢各一百五十匹绵七百两亲王尚书令钱粟二百二十贯石麴米麦各三十五称石春衣罗三十五匹秋衣绫三十五匹春秋绢各一百二十匹绵六百两皇统二年定制皇兄弟及子封一字王者为亲王给二品俸余宗室封一字王者以三品俸给之天徳二年以三师宰臣以下有以一官而兼数职者及有亲王食其禄而复领他事者前此并给以俸今宜从一官其兼职之俸并不重给至大定二十六年诏有一官而兼数职其兼职得罪亦不能免而无廪给可乎遂以职务烦简定为分数给兼职之俸从一品左右丞相都元帅枢宻使郡王开府仪同钱粟二百贯石麴米麦各三十称石春秋罗绫各三十匹绢各一百匹绵各五百两平章政事钱粟一百九十贯石麴米麦各二十八称石春罗秋绫各二十五匹绢各九十五匹绵四百五十两大宗正钱粟一百八十贯石麴米麦各二十五称石罗绫同上绢各九十匹绵四百两正二品东宫三师副元帅左右丞钱粟一百五十贯石麴米麦各二十二称石春罗秋绫各二十二匹绢各八十匹绵三百五十两从二品钱粟一百四十贯石麴米麦各二十称石春罗秋绫各二十匹绢各七十五匹绵三百两同判大宗正钱粟一百二十贯石麴米麦各十八称石春罗秋绫各十八匹绢各七十匹绵二百五十两正三品钱粟七十贯石麴米麦各十六称石春罗秋绫各十二匹绢各五十五匹绵二百两外官钱粟一百贯石麴米麦各十五称石绢各四十匹绵三两两公田三十顷统军使招讨使副使钱粟八十贯石麴米麦十三称石绢各三十五匹绵百六十两公田二十五顷都运府尹钱粟七十贯石麴米麦十二称石绢各三十匹绵百四十两天德二年省奏职官公田嵗入有数前此百姓各随公宇就输而吏或贪冒多取以伤民宜送之官仓均定其数与月俸随给从三品钱粟六十贯石麴米麦各十四称石春秋衣罗绫各十匹绢各五十匹绵百八十两外官钱粟六十贯石麴米麦各十称石绢各二十五匹绵一百二十两公田二十一顷皇统元年二月诏诸官职俱至三品而致仕者禄俸傔人各给其半正四品钱粟四十五贯石麴米麦各十二称石春秋衣罗绫各八匹绢各四十匹绵一百五十两外官钱粟四十五贯石副统军钱粟五十贯石绢各二十二匹绵八十两职田十七顷余同下麴米麦各八称石绢各二十匹绵各七十两公田十五顷许帯酒三十瓶盐三石从四品钱粟四十贯石麴米麦各十称石春秋罗绫各六匹绢各三十匹绵一百三十两外官钱粟四十贯石麴米麦各七称石绢各十八匹绵六十两公田四十四顷明安钱粟四十八贯石余皆无乌尔古使同无职田大定二十年诏明安穆昆俸给令运司折支银绢省臣议若佑粟折支各路运司俸积多寡不均宜令依旧支请牛头税粟如遇凶年尽贷与民其俸则于钱多路府支放钱少则支银绢亦未晩也从之正五品钱粟三十五贯石麴米麦各八称石春秋衣罗绫各五匹绢各二十五匹绵一百两外官刺史知军盐使钱粟三十五贯石麴米麦各六称石绢各十七匹绵五十五两公田十三顷余官钱粟三十贯石麴米麦同上绢各十六匹绵五十两职田十顷从五品钱粟三十贯石麴米麦六称石春秋罗绫各五匹绢各二十匹绵八十两外官钱粟二十五贯石麴米麦各四称石绢各十匹绵四十两公田七顷穆昆钱粟二十贯石余皆无乔家部族都钤辖无职田正六品钱二十五贯石麦五石绢各十七匹绵各七十两外官与从六品皆钱粟二十贯石麴米麦三称石绢各八匹绵三十两公田六顷从六品钱粟二十二贯石麦五石春秋绢各十五匹绵六十两乌尔古副使同无职田正七品钱粟二十二贯石麦四石衣绢各一十二匹绵五十五两外官诸同知州军都转运判诸府推官诸节度判诸观察判诸京县令诸剧县令提举南京京城规措渠河官诸都廵检诸酒麴盐税副诸正将钱粟一十八贯石麴米麦各二称石春秋衣绢各七匹绵二十五两诸司属令诸府军都指挥俸同上无职田潼关使钱粟一十八贯石麴米麦各二称石衣绢各六匹绵三十两无职田从七品钱粟一十七贯石麦四石衣绢各一十匹绵五十两外官统军司知事钱粟一十七贯石麦四石衣绢各一十匹绵五十两诸镇军都指挥使钱粟一十八贯石麴米麦各二称石衣绢各七匹绵二十五两招讨司勘事官诸县令诸警廵副京兆府竹监管勾五品盐使司判诸部图哩同提举上京皇城司同提举南京京城所黄河都廵河官诸河税𣙜埸使钱粟一十七贯石麴米麦各二称石衣绢各七匹绵二十五两职田五顷㑹安关使诸知镇城堡寨钱粟一十五贯石麴米麦各一称石衣绢各六匹绵二十两职田四顷正八品朝官钱粟一十五贯石麦三石衣绢各八匹绵四十五两外官市令诸録事诸防御判赤县令诸剧县令崇福埽都廵河官诸酒税使醋使𣙜塲副诸都廵检钱粟一十五贯石麴米麦各一称石衣绢各六匹绵二十两职田四顷乌尔古判官俸同上无职田按察使知事大兴府知事招讨司知事诸副都廵检使钱粟一十三贯石麴米麦各一称石衣绢各六匹绵二十两职田二顷诸司属丞俸同上无职田诸节镇以上司狱诸副将钱粟一十三贯石衣绢各三匹绵三十两职田二顷南京京城所管勾京府诸司使管勾河桥诸闗渡讥察官同乐园管勾南京皇城使通州仓使钱粟一十二贯石衣绢各三匹绵一十两节镇诸司使中运司柴炭塲使钱粟一十贯石衣绢各二匹绵八两从八品朝官钱粟一十三贯石麦三石衣绢各七匹绵四十两外官南京交钞库使诸统军按察使知法钱粟一十三贯石麦三石衣绢各七匹绵四十两诸州军判官诸京县丞诸次剧县丞诸三品盐司判官漕运司管勾永丰广备库副使左右别贮院本埸使钱粟一十三贯石麴米麦各一称石衣绢各六匹绵二十两职田三顷黙济格额尔竒木钱粟一十三贯石麦二石衣绢各五匹绵一十五两职田三顷正九品朝官钱粟一十二贯石麦二石衣绢各六匹绵三十五两外官南京交钞库副钱粟一十二贯石麦二石衣绢六匹绵三十五两诸警廵判官钱粟一十三贯石麴米麦各一称石衣绢六匹绵一十两职田三顷诸县丞诸酒税副使钱粟一十二贯石麦一石五斗衣绢各五匹绵一十七两职田三顷市丞诸司候诸主簿诸録判诸县尉㪚廵河官黄河埽物料埸官钱粟一十二贯石麦一石衣绢各三匹绵一十两职田二顷管勾泗州排岸兼廵检副都廵检诸廵检俸例同上并无麦及职田诸盐埸管勾左右别贮院木埸副永丰广备库判钱粟一十二贯石衣绢各三匹绵一十两职田二顷诸都将队将钱粟一十二贯石麦一石衣绢各三匹绵一十两职田二顷店宅务管勾钱粟一十二贯石绵绢同上京府诸司副南京皇城副通州仓副同管勾河桥诸副讥察钱粟一十一贯石衣绢各二匹绵八两诸州军司狱钱粟一十一贯石衣绢各二匹绵八两职田二顷节鎭诸司副中运司柴炭埸副钱粟一十贯石衣绢各三匹绵八两从九品朝官钱粟一十贯石麦二石衣绢各五匹绵三十两外官诸教授钱粟一十二贯石麦一石衣绢各三匹绵一十两职田三顷三品以上官司知法钱粟一十贯石麦一石衣绢各三匹绵一十两司候判官钱粟一十贯石衣绢各二匹绵八两职田二顷诸防刺军辖俸同上无职田诸𣙜塲同管勾左右别贮院木埸判钱粟一十贯石衣绢各三匹绵六两诸京作院都监通州仓判五品以上官司知法钱粟九贯石衣绢各二匹绵六两诸府作院都监诸埽物料埸都监钱粟八贯石衣绢各一匹绵六两诸节镇作院都监诸司都监钱粟八贯石衣绢各二匹诸司同监钱粟七贯石绢同上陜西东德州世袭蕃廵检分例月支钱粟一十贯石衣绢各二匹绵一十两陜西西京原州世袭蕃廵检月支钱二贯三百九十文米四石五斗绢三匹河东北路葭州等处世袭蕃廵检月支钱粟一十贯石绢二匹绵一十两宫闱嵗给太后太妃宫毎嵗各给钱二千万綵二百段绢千匹绵五千两诸妃嵗给钱千万綵百段绢三百匹绵三千两嫔以下钱五百万綵五百万绢二百匹绵二千两贞元元年妃嫔媫妤美人及供膳女侍并仙韶长春院供应人等嵗给钱帛各有差凡内职贞祐之制正一品嵗钱八千贯币百叚绢五百匹绵五千两正二品嵗钱六千贯币八十叚绢三百匹绵四千两正三品嵗钱五千贯币六十叚绢二百匹绵三千两正四品嵗钱四千贯币四十叚绢百五十匹绵二千两正五品尚宫夫人嵗钱二千贯币二十叚绢百匹绵千两尚宫左右夫人至宫正夫人钱千五百贯币十九叚绢九十匹绵九百两寳华夫人以下至资明夫人钱千贯币十八叚绢八十匹绵八百两正六品尚仪御侍以下钱五百贯币十六叚绢五十匹绵二百两正七品司正御侍以下钱四百贯币十四叚绢四十匹绵百五十两正八品典仪御侍以下钱三百贯币十二叚绢三十匹绵百两正九品掌仪御侍以下钱二百五十贯币十叚绢二十六匹绵百两百司承应俸给省令史译史钱粟一十贯石绢四匹绵四十两省通事枢密令史译史钱粟十二贯石绢三匹绵三十两枢密通事六部御史台令译史钱粟一十贯石衣绢三匹绵三十两六部等通事诰院令史国史院书写随府书表亲王府祗候郎君典客署引接书表钱粟八贯石绢二匹绵二十两走马郎君一品子孙十贯石内祗八贯石班祗七贯石并绢二匹绵二十两护卫长支正六品俸长行从六品俸符寳郎奉御东宫护卫长钱粟十七贯石绢八匹绵四十两东宫护卫长行十五贯石绢四匹绵四十两笔砚承奉合门祗候侍卫亲军百戸十二贯石绢四匹绵三十两妃护卫奉职符寳典书东宫入殿实逹尔十贯石绢二匹绵三十两勒留则添二贯石尚衣奉御捧案擎执奉辇扎布书画随库左右藏库仪鸾局尚辇局诸处所设巴哩巴妃奉事八贯石绢三匹绵三十两侍卫亲军五十戸九贯石绢三匹绵三十两未系班绢三匹绵二十两长行七贯石绢二匹绵二十两弩伞什将八贯石伞子五贯石太医长行八贯石正奉上太医十贯石副奉上同随位承应都监未及十五嵗者六贯石从八品七贯石从七品八贯石从六品九贯石从五品十贯石从四品十二贯石止掌文书者添支三贯石碑子头等添支二贯石司天四科人九品六贯石八品七贯石六品九贯石五品十贯石四品十二贯石止教授管勾十贯石学生钱三贯米五斗典客书表八贯石绢二匹绵二十两东宫笔砚六贯石尚廐兽医秘书监楷书六贯石秘书琴棊等待诏七贯石駞马牛羊羣子挤酪人皆三贯石诸使司都监食直二十万贯以上六十贯十万贯已上五十贯五万贯已上四十贯三万贯已上三十贯二万贯已上二十五贯诸院务监官食直五千贯已上监官二十贯同监十五贯二千贯已上监官十五贯同监十贯一千贯已上监官十五贯一千贯已下监官十贯旧制凡监临使司院务之商税増者有赏亏者克俸大定九年上以吏非禄无以养亷于是止増亏分数为殿最乃罢克俸给赏之制而监官酬赏仍旧二十年诏十万贯以上盐酒等使若亏额五釐克俸一分奏随处提㸃院务官赏格其省除以上提㸃官并运司亲管院务若能増者十分为率以六分入官二分与提㸃所官二分与监官充赏若亏亦依此例克俸若能足数则全给大定二十二年定毎月先支其半外如不亏则全支亏一分则克其一分补足贴支随路使司院务并坊埸例多亏课上曰若其实可减处约量裁减亦公私两便也二十三年以省除提控官与运司置司处亏课一分克俸一分其罚渉重亦命先给月俸之半余半验所亏分数克罚补公田则不在克限二十六年四月奏定院务监官亏永陪偿格诸京府运司提刑司节镇防刺等汉人女直契丹司吏译史通事孔目官八贯押司官七贯前后行六贯诸防刺已上女直契丹司吏译史通事不问千里内外钱七贯公田三顷诸盐使司都目十四贯司吏六贯诸廵院司县司狱等司吏有译史通事者同钱五贯诸职官上任不过初二日罢任过初五日者给当月俸或受差及因公干未能之官者计程外聴给到任禄若文牒未至前官在任及后官已到前官差出其禄两支职田皆给后官凡职田畆取粟三斗草一称仓埸随月俸支俸麴则随直折价诸亲王授任者禄从多职田从职朝官兼外者同六十以上及未六十而病致仕者给其禄半承应及军功初出职未歴致仕虽未六十者亦给半禄内外吏员及诸局分承应人病告至百日则停给除程给假者俸禄职田皆以半给衣绢则全给皇家袒免以上亲戸别给若同居兄弟収充明安穆昆及歴任承应人者不在给限大功以上钱粟一十三贯石春秋衣绢各四匹小功粟一十贯石春秋衣绢各三匹缌麻袒免钱粟八贯石春秋衣绢二匹诸驰驿及长行马职官日给一品三贯文二品二贯文三品一贯五百文四品一贯二百文五品一贯文六品八百文七品六百文八品九品四百文有职事官日给外路官往回口券依上款给一品二贯五百文二品一贯六百文三品一贯二百文四品一贯文五品九百文六品七百文七品六百文八品九品四百文无职事官并验前职日给无前职者以应仕及待阙职事给之四品一贯三百文五品一贯二百文六品九百文七品七百文八品九品五百文随朝吏员及统军司按察司书吏译人本局差委及随逐者日给钱各一百五十文燕赐各部官僚以下日给米粮分例无草地处内亲王给马二十五疋草料亲王米一石宰执七㪷王府三㪷府尉二㪷员外郎司马各一㪷六升监察御史尚书省都事大理司直六部主事各八升检知法七升省令译史六升院台令译史省通事各五升院台通事六部令译史通事省祗候郎君使库都监各四升诰院令史枢宻院伊喇各三升王府直府王府及省知印直省御史台通引王府教读王𫝊府尉等下司吏外路通事省医工调角匠招讨司伊喇各二升写诰诸祗候人大程官院子酒匠柴火各一升万戸一㪷六升明安八升穆昆四升佛宁二升正军伊勒希旗鼔吹笛司吏各一升诸外方进贡及回赐并人使长行马毎匹日给草一称粟一斗宫中承应人因公差出皆騐见请钱粟贯石口给食料若系本职者住程不在给限其常破马草料局分如被差长行马公干本支草料即听验日克除若特奉宣差勾当者依本格十八贯石以上九百文十七贯石八百六十文十五贯石以上五百四十文七贯石以上四百六十文六贯石四百二十文五贯石三百八十文四贯石三百三十文三贯石二百八十文二贯石二百三十文诸试䕶卫亲军聴自起发日为始计程至都比至试补其间各日给口券若拣退还家者亦验回程给之其正收之后再拣退者亦给人三口米粮钱一百文马二匹草料诸签军赴镇防处及班祗充押递横差别路勾当千里以上者㳂路各日给米一升马一匹草料车驾廵幸顾工马夫三百文歩夫二百三十文围鵞夫随程干辨人各二百文𫝊逓果子夫一百五十文车驾廵幸若于私家内安置行宫者约量给赐叚匹太庙神厨祠祭度勾当人少府监随色工匠部役官受给官司吏钱粟二贯石春秋衣绢各一匹诸局作匠人请俸绣女都管钱粟五贯石都绣头钱粟四贯石副绣头三贯五百石中等细绣人三贯石次等细绣头三贯五百石习学巴哩巴正办人支次等之半描绣五人钱粟三贯石司吏二人三贯石修内司作头五贯石工匠四贯石春秋衣绢各二匹军夫除钱粮外日支钱五十米一升半百姓夫毎日支钱一百米一升半国子监雕字匠人作头六贯石副作头四贯石春秋衣绢各二匹长行三贯石射粮军匠钱粟三贯石春秋衣绢各二匹习学给半初习学匠钱六百米六斗春秋绢各一匹布各一匹民匠日支钱一百八十文诸随朝五品以下职事官身故验品从去乡地里支给津遣钱若外路官员在任依理身故者皆依上官品地里减半给之若系五百里内不在给限五百里外五品一百贯六品七品八十贯八品九品六十贯一千里外五品一百二十贯六品七品一百贯八品九品八十贯二千里外五品一百七十贯六品七品一百五十贯八品九品一百贯三千里外五品二百五十贯六品七品二百贯八品九品一百五十贯诸随朝承应人身故应给津遣钱者䕶卫奉御符寳都省枢宻院御史台令译史同九品官通事宗正府六部令译史亲军减九品官五分之二通事随朝书表吏员译人及诸局分承应人减五分之三天夀节设施老疾贫民钱数在都七百贯诸京二十五贯诸府二十贯文诸节鎭一十五贯文诸防刺州军一十贯文诸外县五贯文诸孤老㓜疾人各月给米二㪷钱五百文春秋衣绢各一匹身死者给钱一贯埋殡诸因灾伤或遭贼惊却饥荒去处良民典顾冒卖为驱遇恩官赎为良分例男子一十五贯文妇人同年幼各减半诸士庻陈言利害若有可採行之便于官民者依验等第给赏上等银绢三十两匹中等二十两匹下等一十两匹其陈数事止从一支宣宗贞祐元年十二月以粮储不足诏随朝官承应人俸计口给之余依市直折之谕㫖省臣曰闻亲军俸粟毎石以麦六斗折之所省能㡬而失衆心令给本色二年八月始给京府州县及转运使吏人月俸有差旧制惟吏案孔目官有俸余止给食钱故更定焉三年诏损宫中诸位嵗给有差监察御史田㢠秀言国家调度行才数月已复停滞所患在支太多收太少若随时裁损所支而増其收庶可乆也因条五事一日朝官及令译史诸司吏员诸局承应人太冗滥宜省併之随处屯军皆设寄治官徒费俸给不若令有司兼总之且㳂河亭障各驻乡兵彼皆白徒皆不可用不若以此军代之以省其出四月以调度不给罢朝六品以下下官及承应人从已人力输佣钱减修内司所役军夫之半经兵处州府司吏减半司县三分减一其余除开封府南京转运使外例减三分之一有禄官吏而不出境者并罢给劵出境者给其半兴定二年正月诏陜州等处司县官徴税不足阁其俸给何以养亷自今不复阁俸彰化军节度使张行信言送宣之使其自五品而上各有定数后竟停罢今军官以上奉待使者有所馈献至六品以下亦不免如例而莫能办则歛所部以与之至有获罪者保举县尹特増其俸然法行至今而闗以西尚有未到任者岂所举少而不敷耶宣广选举以补其阙且丞簿亦亲民者也而独不増安能禁其侵牟哉金史卷五十八金史卷五十九钦定四库全书金史卷五十九元中书右丞相总裁托克托等修表第一宗室表古者太史掌叙邦国之世次辨其姓氏别其昭穆尚矣金人初起完颜十二部后皆以部为氏史臣记录有称宗室者有称完颜者称完颜者亦有二焉有同姓完颜盖疎族若实图美都古噜讷是也有异姓完颜盖部人若罕都是也大定以前称宗室明昌以后避睿宗讳称内族其实一而已书名不书氏其制如此宣宗诏宗室皆称完颜不复识别焉大定泰和之间袒免以上亲皆有属籍以叙授官大功以上薨卒辍朝亲亲之道行焉贞祐以后谱牒散失大槩仅存不可殚悉今掇其可次第者着于篇其上无所系下无所承者不能尽录也右始祖子与徳帝凡二人右徳帝子与安帝凡二人右安帝子与献祖凡五人博勒和称安帝五代孙不称谁子不可以世置之卷末右献祖子与昭祖凡七人右昭祖子与景祖凡六人实古纳称昭祖曾孙崇成称昭祖𤣥孙不称谁子不可以世置之卷末右景祖子与世祖肃宗穆宗凡九人伊克阿里布称系出景祖不称谁子不可以世置之卷末右世祖子与康宗太祖太宗凡十一人右穆宗子五人哈布尔称穆宗孙不称谁子不可以世置之卷末右诸宗室可谱者凡十一族虽称系出某帝而不能世次不谱于各帝之下所以慎也金史卷五十九金史卷六十钦定四库全书金史卷六十元中书右丞相总裁托克托等修表第二交聘表上天下之势曷有常哉金人日寻干戈抚制诸邦保其疆圉以求逞志于辽也岂一日哉及太祖再乗胜已即帝位辽乃招之使降是犹龙蒸虎变欲谁何而止之厥后使者八九徃反终不能定约束何者取天下者不徇小节成算既定矣终不为卑辞厚礼而辍攻辽人过计宋人亦过计海上之书曰克辽之后五代时䧟入契丹汉地愿畀下邑此何计之过也血刃相向百战而得之卑辞厚币以求之难得而易与人岂人之情哉宋之失计有三撤三关故塞不能固燕山塞汴京城下之盟竭公私之帑以约质立梁楚而不力战而江左称臣金人岂爱宋人而为和哉䇿既失矣名既屈矣假使髙宗立归徳不得河北可保河南山东不然亦不失为晋元帝其孰能亡之金不能奄有四海而宋人以尊称与之是谁强之耶金人出于高丽始通好为敌国后称臣夏国始称臣末年为兄弟于其国自为帝宋于金初或以臣礼称表终以姪礼徃复称书故识其通好与间有兵争之岁其盛衰大指可观也已使者或书本阶或用借授两国各因旧史不必强同云金史卷六十金史卷六十一钦定四库全书金史卷六十一元中书右丞相总裁托克托等修表第三交聘表中金史卷六十一金史卷六十二钦定四库全书金史卷六十二元中书右丞相总裁托克托等修表第四交聘表下金史卷六十二金史卷六十三钦定四库全书金史卷六十三元中书右丞相总裁托克托等修列传第一后妃上始祖明懿皇后徳帝思皇后安帝节皇后献祖㳟靖皇后昭祖威顺皇后景祖昭肃皇后世祖翼简皇后肃宗靖宣皇后穆宗贞惠皇后康宗敬僖皇后太祖圣穆皇后太祖光懿皇后太祖钦宪皇后太祖宣献皇后太祖崇妃萧氏太宗钦仁皇后熙宗悼平皇后海陵嫡母图克坦氏海陵母大氏后图克坦氏古者天子娶后三国来媵皆有娣姪凡十二女诸侯一娶九女所以正嫡妾广继嗣息妬忌防淫慝塞祸乱也后亡则媵为继室各以其叙无三媵则娣姪继室亦各以其叙继室者治其内政不敢正其位号礼庙无两祔不并尊也鲁成风始两祔宋国三媵齐管氏三归春秋皆讥之周礼内宰其属则内小臣阍人寺人次之九嫔世妇女御女祝女史典妇功典丝典枲内司服又次之昏义称后立六宫三夫人九嫔二十七世妇八十一御妻不与春秋周礼合后世因仍其说后宫遂至数千金代后不娶庻族甥舅之家有周姬齐姜之义国初诸妃皆无位号熙宗始有贵妃贤妃徳妃之号海陵淫嬖后宫寖多元妃姝妃惠妃贵妃贤妃宸妃丽妃淑妃徳妃昭妃温妃柔妃凡十二位大定后宫简少明昌以后大备内宫制度诸妃视正一品比三夫人昭仪昭容昭媛修仪修容修媛充仪充容充媛视正二品比九嫔媫妤九人视正三品美人九人视正四品才人九人视正五品比二十七世妇寳林二十七人视正六品御女二十七十视正七品采女二十七人视正八品比八十一御妻又有尚宫尚仪尚服尚食尚寝尚功皆内官也太祖嫡后圣穆生景宣光懿生宗干有定䇿功钦宪有保佑之功故自熙宗时圣穆光懿钦宪皆祔宣献生睿宗大定祔马故太祖庙祔四后睿世显宣皆祔两后惟太宗景宣熙宗章宗室附一后贞慈光献昭圣虽庶姓皆以子贵宣宗册温都氏乃赐姓变古甚矣故自初起至于国亡列其世次着其族里可考鉴焉其无与于世道者置不録始祖明懿皇后完颜部人年六十余嫁始祖天㑹十五年追谥徳帝思皇后不知何部人天㑹十五年追谥安徳节皇后不知何部人天㑹十五年追谥献祖恭请皇后不知何部人天㑹十五年追谥昭祖威顺皇后图克坦氏讳乌尔衮都喀哈勒珲水达鲁乡图克坦部人其父巴图达尔罕后性刚毅人莫敢聘献祖将为昭祖娶妇曰此子勇㫁异常柔弱之女不可以为配乃为昭祖娶焉天㑹十五年追谥景祖昭肃皇后唐古氏刷水鄂约村唐古部人讳图卜新父苏布特萨固察巫者也后有识度在父母家好待宾客父母出则多置酒馔享邻里迨于行旅景祖饮食过人时人名之和銮解在景祖纪昭祖曰俭啬之女吝惜酒食不可以配乌古鼐闻后性度如是乃娶焉辽使通肯来伐五国佛宁部景祖使后与噶顺为质于巴哩美而与通肯袭取之辽主以景祖为节度使后虽喜宾客而自不饮酒景祖与客饮后专聴之翌日枚数其人所为无一不中其綮肻有醉而喧呶者輙自歌以释其忿争军中有被笞罚者每以酒食慰谕之景祖行部輙与偕行政事狱讼皆与决焉景祖没后世祖兄弟凡用兵皆禀于后而后行胜负皆有惩劝农月亲课耕耘刈获逺则乘马近则䇿杖勤于事者勉之晏出蚤休者训励之后往伊敦村世祖肃宗皆从㑹和诺克萨克达偕来是时已有隙被酒语相侵举刃相向后起两执其手谓和诺克萨克达曰汝等皆吾夫时旧人奈何一旦遽忘吾夫之恩与小儿子辈忿争乎因自作歌和诺克萨克达怒乃解其后和诺克兄弟起兵来攻肃宗再失利世祖已退乌春兵与和诺克战于北隘甸部人硕硕欢逃归袒甲而至告后曰军败矣后方忧懑㑹康宗来报㨗后乃喜既而和诺克萨克达皆降后不妬忌阔略女工能辑睦宗族当时以为有丈夫之度云天㑹十五年追谥世祖翼简皇后纳喇氏大安九年癸酉歳卒天㑹十五年追谥肃宗靖宣皇后富察氏太祖将举兵入告于后后曰汝邦家之长见可则行吾老矣无贻我忧汝亦必不至是太祖奉觞为夀即奉后出门酹酒祷天后命太祖正坐号令诸将自是太祖毎出师还辄率诸将上谒献所俘获天㑹十五年追谥穆宗贞惠皇后乌库哩氏天㑹十五年追谥康宗敬僖皇后唐古氏天㑹十五年追谥太祖圣穆皇后唐古氏天㑹十三年追谥仍赠后父罗索太尉荣国公祖达唿布司徒英国公曽祖哈纳司空温国公太祖光懿皇后费摩氏天㑹十三年追谥太祖钦宪皇后赫舎哩氏天㑹十三年尊为太皇太后宫号庆元十四年正月己巳朔熙宗朝于庆元宫然后御干元殿受羣臣贺是月丁丑崩于庆元宫二月癸卯祔𦵏睿陵太祖宣献皇后布萨氏睿宗母也天㑹十三年追册曰徳妃大定元年追谥崇妃萧氏熙宗时封贵妃天徳二年正月封元妃是月尊封太妃海陵母大氏事萧氏甚谨海陵簒立尊大氏为皇太后居永宁宫每有宴集太妃坐上坐大氏执妇礼海陵积不能平及杀宗义等诬太妃以隠恶杀之併杀所生子任王威赫大定十九年诏改𦵏大宗正丞宗安监护𦵏事遣使致祭上欲复太妃旧号下礼官议前代称太妃者皆以子贵古者入称后系夫在朝称太系子与今萧妃事不同恐不得称太止当追封妃号诏从之乃封崇妃云太宗钦仁皇后唐古氏熙宗即位与太祖钦宪皇后俱尊为太皇太后号明徳宫赠后父阿尔逊太尉宋国公祖沙必司徒英国公曽祖阿喇苏司空温国公十四年正月己巳朔上朝两宫太后然后御干元殿受贺自后歳以为常皇统元年上自燕京还京师朝谒于明徳宫明年上如天开殿皇子生使使驰报太后太后至天开殿上与皇后亲迎之二年崩于明徳宫谥曰钦仁皇后祔𦵏㳟陵熙宗悼平皇后费摩氏熙宗即位封贵妃天眷元年立为皇后父唿达拜太尉赠曽祖舍音司空祖和硕司徒皇统元年熙宗受尊号册为慈明恭孝顺徳皇后二年太子济安生是歳熙宗年二十四喜甚乃肆赦告天地宗庙弥月册为皇太子未一歳薨熙宗在位宗翰宗干宗弼相继秉政帝临朝端黙虽初年国家多事而庙算制胜齐国就废宋人请臣吏清政简百姓乐业宗弼既没旧臣亦多物故后干预政事无所忌惮朝官往往因之以取宰相济安薨后数年继嗣不立后颇掣制熙宗熙宗内不能平因无聊纵酒酗怒手刃杀人左丞相亮生日上遣太兴国以司马光画像玉吐鹘廐马赐之后亦附赐生日礼物熙宗闻之怒遂杖兴国而夺回所赐海陵本懐觊觎因之疑畏愈甚萧墙之变从此萌矣近侍髙夀星随例迁屯燕南入诉于后后激怒熙宗杀左司郎中萨哈杖平章政事秉徳而夀星竟得不迁秉徳唐古辩之姦谋起焉海陵乘之以成逆乱之计乆之熙宗积怒遂杀后而纳胙王常胜妃萨满入宫继又杀徳妃乌库哩氏妃𤓰尔佳氏张氏费摩氏明日熙宗遇弑海陵已弑熙宗欲收人心以后死无罪降熙宗为东昏王追谥后为悼皇后封后父唿达为王大定间复熙宗帝号加谥后为悼平皇后祔𦵏思陵海陵嫡母图克坦氏宗干之正室也图克坦无子次室李氏生长子郑王充次室大氏生三子长即海陵也图克坦贤遇下有恩大氏事之甚谨相得欢甚图克坦养充为己子充与海陵俱为熙宗宰相充嗜酒图克坦常责怒之尤爱海陵海陵以其母大氏与图克坦嫡妾之分心常不安及弑熙宗图克坦与太祖妃萧氏相顾愕然曰帝虽失道人臣岂可至此图克坦入宫见海陵不曽贺海陵衘之天徳二年正月图克坦与大氏俱尊为皇太后图克坦居东宫号永寿宫大氏居西宫号永宁宫太后父富徳与大氏父俱赠太尉封王图克坦太后生日酒酣大氏起为夀图克坦方与坐客语大氏跽者乆之海陵怒而出明日召诸公主宗妇与太后语者皆杖之大氏以为不可海陵曰今日之事岂能尚如前日邪自是嫌隙愈深四年海陵迁中都独留图克坦于上京图克坦常忧惧每中使至必易衣以俟命大氏在中都常思念图克坦太后谓海陵曰永夀宫待吾母子甚厚慎毋相忘也十二月十四日图克坦氏生日海陵使祕书监纳哈塔椿年往上京上寿贞元元年大氏病笃恨不得一见临终谓海陵曰汝以我之故不令永夀宫偕来中都我死必迎致之事永夀宫当如事我三年右丞相布萨思恭大宗正丞哈布尔往上京奉迁山陵海陵因命永夀宫太后与俱来继使平章政事萧玉迎祭祖宗梓宫于广宁海陵谓玉曰医巫闾山多佳致祭奠礼毕可奏太后于山水佳处游覧及至沙流河海陵迎谒梓宫遂谒见太后海陵命左右约杖二束自随跪于太后前谢罪曰亮不孝乆阙温凊愿太后痛笞之不然且不安太后亲扶起之叱约杖者使去太后曰今庶民有克家子立百金之产尚且爱之不忍笞我有子如此宁忍笞乎十月太后至中都海陵帅百官郊迎入居寿康宫是日海陵及后宫宰臣以下奉觞上寿极欢而罢海陵侍太后于宫中外极恭顺太后坐起自扶掖之常从舆辇徒行太后所御物或自执之见者以为至孝太后亦以为诚然及谋伐宋太后谏止之海陵心中益不悦每谒太后还必忿怒人不知其所以及至汴京太后居宁徳宫太后使侍婢髙福娘问海陵起居海陵幸之因使伺太后动静几太后动止事无大小福娘夫特黙格教福娘増饰其言以告海陵及枢密使布萨思恭征契丹萨巴辞谒太后太后与思恭语乆之大槩言国家世居上京既徙中都又自中都至汴今又兴兵渉江淮伐宋疲弊中国我尝諌止之不见聼契丹事复如此奈何福娘以告海陵海陵意谓太后以充为子充四子皆成立恐思恭将兵在外太后或有异图乃召㸃检大懐忠翰林待制鄂伦尚衣局使华特黙武库直长实实使弑太后于宁徳宫命䕶卫髙福色埒富僧额以兵士四十人从且戒之曰汝等见太后但言有诏令太后跪受即击杀之勿令艰苦太后同乳妹安图多口必妄言当令速死及指名太后左右数人皆令杀之太后方樗蒲大懐忠等至令太后跪受诏太后愕然方下跪华特黙从后击之仆而复起者再髙福等缢杀之年五十三并杀安图及郡君巴克繖阿尔法彻辰乳母纳苏侍女阿苏阿尔本宁徳宫护卫温特赫扎拉直长旺嘉努萨巴实达尔和硕等海陵命焚太后尸弃其骨于水并杀充之子塔纳阿里布元努额布勒逃匿归于世宗自军中召思恭还杀之及杀阿苏子孙萨巴二子和硕二子封髙福娘为郧国夫人以特黙格为泽州刺史海陵许福娘征南回以为妃赐银二千两勑戒特黙格无酣酒欧福娘殴福娘必杀汝大定间谥图克坦曰哀皇后自泽州械特黙格福娘至中都诛之其后贬海陵为庶人宗干去帝号复封辽王图克坦降封辽王妃云海陵母大氏天徳二年正月与图克坦俱尊为皇太后大氏居永宁宫曽祖竖嗣赠司空祖臣寳赠司徒父昊天赠太尉国公兄兴国努赠开府仪同三司卫国公十一月昊天进封为王三年正月十六日海陵生日宴宗室百官于武徳殿大氏懽甚饮尽醉明日海陵使中使奏曰太后春秋髙常日饮酒不过数杯昨见饮酒沉醉儿为天子固可乐若圣体不和则子心不安其乐安在至乐在心不在酒也及迁中都永夀宫独留上京大氏常以为言贞元元年四月大氏有疾诏以钱十万贯求方药及病笃遗言海陵当善事永夀宫戊寅崩诏尚书省应随朝官至五月一日方治事中都自四月十九日为始禁乐一月外路自诏书到日后官司三日不治事禁乐一月声钟七昼夜贞元三年大祥海陵率后宫奠哭于菆宫海陵将迁山陵于大房山故大氏犹在菆宫也九月太祖太宗徳宗梓宫至中都尊谥曰慈宪皇后海陵亲行册礼与徳宗合𦵏于大房山升祔太庙大定七年降封海陵太妃削去皇后谥号及宗干降帝号封辽王诏以图克坦氏为妃而大氏与顺妃李氏宁妃萧氏文妃图克坦氏并追降为辽王夫人云废帝海陵后图克坦氏大师舎音女初为岐国妃天徳二年封为惠妃九月立为皇后三年十一月二十一日后生日百僚称贺于武徳殿乆之海陵后宫寖多后宠颇衰希得进见沈璋妻张氏尝为光英保母耶律彻在北京与海陵游从海陵使璋妻及彻妻侯氏入宫侍后彻本名实讷负官钱二千六百余万海陵皆免之正隆六年海陵幸南京六月癸亥左丞相张浩率百官迎谒海陵备法驾乗玉辂与后及太子光英共载而入海陵伐宋后与光英居守海陵遇害图们额哩页杀光英于汴后至中都居于海陵母大氏故宫顷之世宗怜其无依诏归父母家于上京歳赐钱二千贯奴婢皆给官廪大定十年卒海陵为人善饰诈初为宰相妾媵不过三数人及践大位逞欲无厌后宫诸妃十二位又有昭仪至充媛九位媫妤美人才人三位殿直最下他不可举数初即位封岐国妃图克坦氏为惠妃后为皇后第二娘子大氏封贵妃第三娘子萧氏封昭容耶律氏封修容其后贵妃大氏进封惠妃贞元元年进封姝妃正隆二年进封元妃昭容萧氏天徳二年特封淑妃贞元二年进封宸妃修容耶律氏天徳四年进昭媛贞元元年进昭仪三年进封丽妃即位之初后宫止此三人尊卑之叙等威之辨若有可观者及其侈心既萌淫肆蛊惑不可复振矣昭妃阿里库姓富察氏驸马都尉穆里延女初嫁宗磐子阿古岱阿古岱诛再嫁宗室囊嘉特囊嘉特死是时囊嘉特父托克索为元帅都监海陵从梁王宗弼俱在南京欲取阿里库托克索不从遂止及簒位方三日诏遣阿里库归父母家閲两月以婚礼纳之数月特封贤妃再封昭妃阿里库嗜酒海陵责让之不聼由是宠衰昭妃初嫁阿古岱生女重节海陵与重节乱阿里库怒重节批其颊颇有诋訾之言海陵闻之愈不悦阿里库以衣服遗前夫子海陵将杀之图克坦后率诸妃嫔求哀乃得免凡诸妃位皆以侍女服男子衣冠号假厮儿有胜格者阿里库与之同卧起如夫妇厨婢三娘以告海陵海陵不以为过惟戒阿里库勿笞箠三娘阿里库榜杀之海陵闻昭妃合有死者意度是三娘曰若果尔吾必杀阿里库问之果然是月光英生月海陵私忌不行戮阿里库闻海陵将杀之也即不食日焚香祷祝冀脱死逾月阿里库已委顿不知所为海陵使人缢杀之倂杀侍婢击三娘者贵妃定格姓唐古氏有容色崇义节度使乌逹之妻海陵旧尝有私侍婢贵格与知之乌逹在镇毎遇元㑹生辰使家奴葛鲁葛温诣阙上夀定格亦使贵格候问海陵及两宫太后起居海陵因贵格传语定格曰自古天子亦有两后者能杀汝夫以从我乎贵格归具以海陵言告定格定格曰少时丑恶事已可耻今儿女已成立岂可为此海陵闻之使谓定格汝不忍杀汝夫我将族灭汝家定格大恐乃以子乌逹布为辞曰彼常侍其父不得使海陵即召乌逹布为符寳祇候定格曰事不可止矣因乌逹醉酒令葛温葛鲁缢杀乌达天徳四年七月也海陵闻乌达死诈为哀伤已𦵏乌达即纳定格宫中为娘子贞元元年封为贵妃大爱幸许以为后每同辇游瑶池诸妃步从之海陵嬖宠愈多定格希得见一日独居楼上海陵与他妃同辇从楼下过定格望见号唿求去诅骂海陵海陵阳为不闻而去定格自其夫时与家奴阎乞儿通尝以衣服遗乞儿及为贵妃乞儿以妃家旧人给事本位定格既怨海陵疎已欲复与乞儿通有比丘尼三人出入宫中定格使比丘尼向乞儿索所遗衣服以调之乞儿识其意笑曰妃今日富贵忘我耶定格欲以计纳乞儿宫中恐阍者索之乃令侍儿以大箧盛亵衣其中遣人载之入宫阍者索之见箧中皆亵衣固已悔惧定格使人诘责阍者曰我天子妃亲体之衣尔故翫视何也我且奏之阍者惶恐曰死罪请后不敢定格乃使人以箧盛乞儿载入宫中阍者果不敢复索乞儿入宫十余日使衣妇人衣离诸宫婢扺暮遣出贵格以告海陵定格缢死乞儿及比丘尼三人皆伏诛封贵格莘国夫人初海陵既使定格杀其夫乌达使实达尔药师帑传㫖定格告以纳之之意药师努知定格与乞儿有姦定格以奴婢十八口赂药师努使无言与乞儿私事定格败杖药师努百五十初药师努尝盗玉带当死海陵释其罪逐去及迁中都复召为实达尔及药师努既以匿定格姦事被杖后与祕书监文俱与灵夀县主有姦文杖二百除名药师努当斩海陵欲杖之谓近臣曰药师努于朕有功再杖之即死矣丞相李赌等执奏药师努于法不可恕遂伏诛海陵以葛温葛鲁为䕶卫葛温累官长安县令葛鲁累官襄城县令大定初皆除名丽妃实格者定格之妹祕书监文之妻也海陵私之欲纳宫中乃使文庶母阿都固主文家海陵谓阿都固曰必出而妇不然我将别有所行阿都固以语文文难之阿都固曰上谓别有所行是欲杀汝也岂以一妻杀其身乎文不得已与实格相持恸哭而诀是时海陵迁都至中京遣实格至中都俱纳之海陵召文至便殿使实格秽谈戏文以为笑定格死遣实格出宫不数日复召入封为修容贞元三年进昭仪正隆元年进封柔妃二年进丽妃柔妃密哷姓耶律氏天徳二年使礼部侍郎萧拱取之于汴过燕京拱父仲恭为燕京留守见密哷身形非若处女者叹曰上必以疑杀拱矣及入宫果非处女明日遣出宫海陵心疑萧拱竟致之死密哷出宫数月复召入封为充媛封其母张氏莘国夫人伯母兰陵郡君萧氏为巩国夫人萧拱妻色特尔密哷女兄也海陵既夺文妻实格却以色特尔妻文既而诡以密哷之召召色特尔入宫乱之其后密哷进封柔妃云昭妃阿兰海陵叔曹国王宗敏妻也海陵杀宗敏而纳阿兰宫中贞元元年封为昭妃大臣奏宗敏属近尊行不可乃令出宫修仪髙氏秉徳弟嘉哩妻也海陵杀诸宗室释其妇女宗本子萨尔拉妻宗固子唿喇勒妻和色哩妻及嘉哩妻皆欲纳之宫中讽宰相奏请行之使图克坦贞讽萧裕曰朕嗣续未广此党人妇女有朕中外亲将纳之何如裕曰近杀宗室中外异议纷纭奈何复为此邪海陵曰吾固知裕不肻从乃使贞自以己意讽裕必欲裕等请其事贞谓裕曰上意已有所属公固止之将成疾矣裕曰必不肻已唯上择焉贞曰必欲公等白之裕不得已乃具奏遂纳之未㡬封髙氏为修仪加其父髙伊啰干辅国上将军母完颜氏封密国夫人髙氏以家事诉于海陵海陵自熙宗时见悼后干政心恶之故自即位不使母后得预政事于是遣髙氏还父母家诏尚书省凡后妃有请于宰相者收其使以闻昭媛扎巴姓耶律氏尝许嫁奚人萧唐古特海陵纳之封为昭媛唐古特为䕶卫扎巴使侍女钖纳以软金鹌鹑袋数枚遗之事觉是时唐古特谒告在河间驿召问之唐古特以实对海陵释其罪海陵登寳昌门楼以扎巴徇诸后妃手刃击之堕门下死井诛侍女钖纳夀宁县主实库宋王宗望女也静乐县主布拉及钖纳梁王宗弼女也实古尔宗隽女也皆从姊妹混同郡君苏哷和卓及其妹伊都太传宗本女也再从姊妹郕国夫人重节宗磐女孙再从兄之女及母大氏表兄张定安妻鼐喇古丽妃妹富鲁和卓皆有夫唯实库丧夫海陵无所忌耻使髙实古讷格阿古等传达言语皆与之私凡妃主宗妇尝私之者皆分属诸妃出入位下鼐喇古出入元妃位富鲁和卓出入丽妃位苏埒和卓伊都出入贵妃位实库重节出入昭妃位布拉实古尔出入淑妃位海陵使讷格召实库先于䁔位小殿置琴阮其中然后召之实库已色衰常讥其衰老以为笑唯钖纳苏哷和卓最宠恃势笞决其夫海陵使钖纳夫素赫押䕶卫直宿苏哷和卓夫苏色近侍局直宿谓苏色曰尔妻年少遇尔直宿不可令宿于家常令宿于妃位每召入必亲伺候廊下立乆则坐于髙实古膝上髙实古曰天子何劳苦如此海陵曰我固以天子为易得耳此等期㑹难得乃可贵也每于卧内徧设地衣倮逐以为戯苏哷和卓在外为淫泆海陵闻之大怒谓苏哷和卓曰尔爱贵官有贵如天子者乎尔爱人才有才兼文武似我者乎尔爱娱乐有丰富伟岸过于我者乎怒甚气咽不能言少顷乃抚慰之曰无谓我闻知便尔惭恧遇燕㑹当行立自如无为衆所测度也恐致非笑后亦屡召入焉伊都牌印僧古埒妻也海陵尝曰伊都貎虽不杨而肌肤㓗白可爱布拉进封夀康公主实库进封昭宁公主苏哷和卓进封夀阳县主重节进封蓬莱县主重节即昭妃富察氏所生富察怒重节与海陵滛批其颊海陵怒富察氏终杀之者也凡宫人在外有夫者皆分畨出入海陵欲率意幸之尽遣其夫往上京妇人皆不聼出外常令教坊畨直禁中每幸妇人必使奏乐撤其帏帐或使人説淫秽语于其前尝幸室女不得遂使元妃以手左右之或妃嫔列坐辄率意淫乱使共观或令人效其形状以为笑凡坐中有嫔御海陵必自掷一物于地使近侍环视之他视者杀诫宫中给使男子于妃嫔位举首者刓其目出入不得独行便旋须四人偕往所司执刀监䕶不由路者斩之日入后下阶砌行者死告者赏钱二百万男女仓卒误相触先声言者赏三品官后言者死齐言者皆释之女使辟拉有夫在外海陵封以县君欲幸之恶其有娠饮以麝香水躬自揉拉其腹欲堕其胎辟拉乞哀欲全性命苟得乳免当不举海陵不顾竟堕其胎富察阿古岱女彻辰海陵姊庆宜公主所生嫁秉徳之弟图哩秉徳诛当连坐太后使梧桐请于海陵由是得免海陵白太后欲纳彻辰太后曰是儿始生先帝亲抱至吾家养之至于成人帝虽舅犹父也不可其后嫁宗室安塔哈之子伊里布海陵数使人讽伊里布出之因而纳之彻辰与完颜守诚有姦守诚本名格哷勒事觉海陵杀守诚太后为彻辰求哀乃释之彻辰家奴告彻辰语渉不道海陵自临问责彻辰曰汝以守诚死詈我邪遂杀之同判大宗正阿古尔妻富僧额元妃之妹因入见元妃海陵逼淫之富僧额自是不复入宫世宗为济南尹海陵召夫人乌凌阿氏夫人谓世宗曰我不行上必杀王我当自勉不以相累也夫人行至良乡自杀是以世宗在位二十九年不复立后焉金史卷六十三金史卷六十四钦定四库全书金史卷六十四元中书右丞相总裁托克托等修列传第二后妃下睿宗钦慈皇后睿宗贞懿皇后世宗昭徳皇后世宗元妃张氏世宗元妃李氏显宗孝懿皇后显宗昭圣皇后章宗钦懐皇后章宗元妃李氏卫绍王后图克坦氏宣宗皇后王氏宣宗明恵皇后哀宗皇后图克坦氏睿宗钦慈皇后富察氏睿宗元配后之母太祖之妹也睿宗为左副元帅天㑹十三年薨追封潞王后封潞王妃皇统六年进号冀国王妃天德间进国号正隆例亲王止封一字王睿宗封许王后封许王妃世宗即位睿宗升祔追谥钦慈皇后赠后曽祖萨布司空韩国公祖布拉司徒郑国公父阿巴太尉曹国公大定二年祔塟景陵世宗尝曰今之女直不比前軰虽亲戚世叙亦不䏻知其详太后之母太祖之妹人亦不能知也谓宗叙曰亦是卿父谭王之妺知之乎宗叙曰臣不能知也上曰父之妺且不知其如疎逺何十九年后族人劝农使索啰请致仕宰相以索啰未尝得歴外任请除一外官以均劳佚上曰索罗不闲政事不可使之治民虽太后戚属富贵之可也不听贞懿皇后李氏世宗母辽阳人父绰尔齐仕辽官至桂州观察使天辅间选东京士族女子有姿徳者赴上京后入睿宗邸七年世宗生天㑹十三年睿宗薨世宗时年十三后教之有义方尝密谓所亲曰吾儿有竒相贵不可言居上京内治谨严臧获皆守规矩衣服饮食器皿无不精洁敦睦亲族周给贫乏宗室中甚敬之后性明敏刚正有决容貌端整言不妄发旧俗妇女寡居宗族接续之后乃祝发为比丘尼号通慧圆明大师赐紫衣归辽阳营建清安禅寺别为尼院居之贞元三年世宗为东京留守正隆六年五月后卒世宗哀毁过礼以丧去官未几起复为留守是嵗十月后弟李石定策世宗即位于东京尊谥为贞懿皇后其寝园曰孝宁宫大定二年改塟睿宗于景陵初后自建浮图于辽阳是为垂庆寺临终谓世宗曰乡土之念人情所同吾已用浮屠法置塔于此不必合塟也我死母忘此言世宗深念遗命乃即东京清安寺建神御殿诏有司増大旧塔起奉慈殿于塔前勅礼部尚书王竸为塔铭以叙其意赠后曽祖桑戬司空潞国公祖波司徒卫国公父绰尔齐太尉隋国公四年封后妺为邢国夫人赐银千两锦绮二十端绢五百匹九年神御殿名曰报徳殿诏翰林学士张景仁作清安寺碑其文不称旨诏左丞石琚共修之十三年东京垂庆寺起神御殿寺地褊狭诏买傍近民地优与其直不愿鬻者以官地易之二十四年世宗至东京幸清安垂庆寺世宗昭徳皇后乌凌阿氏其先居于海伦河世为乌凌阿部长率部族来归居上京与本朝为㛰姻家曽祖双寛康宗时累使高丽父实徳珲骑射絶伦従太祖伐辽领行军明安虽在行伍间不嗜杀人以功授世袭穆昆为东京留守后聪敏孝慈容仪整肃在父母家宗族皆敬重之既归世宗事舅姑孝谨治家有叙甚得妇道睿宗伐宋得白玉带盖帝王之服御也睿宗没后世宗寳畜之后谓世宗曰此非王邸所宜有也当献之天子世宗以为然献之熈宗于是悼后大喜熈宗晩年颇酗酒独于世宗无间然海陵簒立深忌宗室乌达谮秉徳以为意在葛王秉徳诛后劝世宗多献珍异以说其心如故辽果勒图犀佩刀吐鹘良玉茶器之类皆竒寳也海陵以世宗恭顺畏已由是忌刻之心颇解后不忌妬为世宗择后房广继嗣虽显宗生后而此心不移后尝有疾世宗为视医药数日不离去后曰大王视妾过厚其知者以为视疾不知者必有専妬之嫌又曰妇道以正家为大第恐徳薄无补内治安能効嫔妾所为惟欲已厚也世宗在济南海陵召后来中都后念若身死济南海陵必杀世宗惟奉诏去济南而死世宗何以免谓世宗曰我当自勉不可累大王也召王府臣仆张谨言谕之曰汝王之腹心人也为我祷诸东岳我不负王使皇天后土明鉴我心召家人谓之曰我自初年为妇以至今日未尝见王有违道之事今宗室徃徃被疑者皆奴仆不良傲恨其主以诬陷之耳汝等皆先国王时旧人当念旧恩无或妄图也违此言者我死复于㝠中观汝所为衆皆泣下后既离济南従行者知后必不肻见海陵将自为之所防护甚谨行至良乡去中都七十里従行者防之稍缓后得间即自杀海陵犹疑世宗教之使然世宗自济南改西京留守过良乡使鲁国公主𦵏后于宛平县土鲁原大定二年追册为昭徳皇后立别庙赠三代曽祖双寛司空徐国公曽祖母完颜氏徐国夫人祖珠苏库司徒代国公祖母完颜氏代国夫人父实徳珲太尉沈国公母完颜氏沈国夫人勑有司改𦵏命皇太子致奠以后兄晖子天钖为太尉实徳珲后授世袭明安上谓天钖曰朕四五嵗时与皇后定㛰乃祖太尉置朕于膝上曰吾婿七人此婿最㓜后来必大吾门今卜𦵏有期畴昔之言騐矣六年利涉军节度副使乌凌阿楚唿捕逃军受賍当死有司奏楚唿后大功亲当议诏论如法八年七月章宗生世宗喜甚谓显宗曰得社稷冡嗣朕乐何极此皇后贻尔以阴徳也十年十月将改𦵏太尉实徳珲有司奏礼仪援唐𦵏太尉李良器司徒马燧故事百官便服送至都门外五里上曰前改𦵏太后父母未尝用此故事但以本朝礼改𦵏之惟亲戚皆送诏皇太子临奠十一年皇太子生日世宗宴于东宫酒酣命豫国公主起舞上流涕曰此女之母皇后妇道至矣朕所以不立中宫者念皇后之徳今无其比故也十二年四月立皇后别庙于太庙东北隅是嵗五月车驾幸土鲁原致奠十九年改卜于大房山十一月甲寅皇后梓宫至近郊百官奉迎乙夘车驾如杨村致祭丙辰上登车送哭之痛戊午奉安于磐宁宫庚申𦵏于坤厚陵诸妃祔焉二十九年祔𦵏兴陵章宗时有司奏太祖谥有昭徳字改谥明徳皇后元妃张氏父𤣥征母髙氏与世宗母贞懿皇后葭莩亲世宗纳为次室生赵王永中而张氏卒大定二年追封宸妃是嵗十月追进恵妃十九年追进元妃大定二十五年皇太子薨永中行次最长而世宗与图克坦克宁议立章宗为太孙世宗尝曰克宁与永中有亲而建议立太孙真社稷臣也尚书右丞汝弼者𤣥征子永中母舅汝弼妻髙托噶屡以邪言憷永中画元妃像朝夕事之觊望徼福及挟左道明昌二年高托噶诛死事连汝弼及永中汝弼以死后事觉得不追削官爵而章宗心疑永中累年不释谏官贾守谦路铎上疏欲寛解上意章宗愈不恱平章政事完颜守贞持共事不肻决章宗怒守贞罢知济南府诸諌官皆斥外赐永中死金代外戚之祸惟张氏云元妃李氏南阳郡王李石女生郑王永蹈卫绍王永济潞王永徳豫王永成母昭仪梁氏早卒上命永成为妃养子大定元年封贤妃二妃进封贵妃七年进封元妃世宗即位感念昭徳皇后不复立后尝曰朕所以不复立后者今后宫无皇后之贤故也元妃下皇后一等在诸妃上石有定策功世宗厚赏而深制之宠以尚书令之位而责成左右丞相以下妃虽贵不得预政宫壸无事大定二十一年二月上如春水次长春宫戊子妃以疾薨诏永成永蹈永济永徳皆服衰绖居丧己丑皇太子及扈従臣僚奉慰于芳明殿辛夘留守官平章政事唐古安礼曹王永功等上表奉慰御史中丞张九思提控殡事少府监左光庆大兴少尹王翛典领卤簿仪仗宫籍监别治殡所还殡京师乙未入自崇智门百官郊迎亲戚迎奠道路殡于兴徳宫西位别室庚子上至京师幸兴徳宫致奠比𦵏三致奠焉诏平章政事乌库哩元忠监䕶𦵏事癸未唘菆上辍朝皇太子亲王宗戚百官送𦵏甲申𦵏于海王荘丙戌上如海王荘烧饭二十八年九月与贤妃舒穆噜氏徳妃图克坦氏柔妃大氏俱陪𦵏于坤厚陵卫绍王即位追谥光献皇后赠妃弟献可特进贞祐三年九月削皇后号显宗孝懿皇后图克坦氏其先徳里必喇人曾祖绰従太祖取辽有㓛命以所部为明安世袭之祖博勒和以战功多累官开府仪同三司赠司徒齐国公父贞尚辽王宗干女梁国公主加驸马都尉赠太师广平郡王后以皇统七年生于辽阳母梦神人授以寳珠光燄满室既寤而生红光烛于庭后性庄重寡言父母尝令总家事细大毕办诸男不及也世宗初即位贞为御史大夫自南京驰见世宗喜谓之曰卿虽废主腹心臣然未尝助彼为虐况卿家法可尚其以卿女为朕子妃及显宗为皇太子大定四年九月备礼亲迎于贞第世宗临宴尽欢而罢是年十一月显宗生辰初封为皇太子妃八年七月上遣宣徽使伊喇钖勒塔干以名马寳刀御膳赐太子及妃谕之曰妃今临蓐愿平安得雄有庆之后宜以此刀寘左右既而皇孙生是为章宗时上幸金莲川次氷井翌日上临幸抚视宴甚欢又赐御服佩刀等物谓显宗曰祖宗积庆且皇后阴徳至厚而有今日社稷之洪福也又谓李石赫舍哩志宁曰朕诸子虽多皇后止有太子一人而已今幸得嫡孙观其骨相不凡又生玛逹格山山势衍气清朕甚嘉之因以山名为章宗小字后素谦谨每畏其家世崇宠见父母流涕而言曰高明之家古人所忌愿善自保持其后家果以海陵事败益其逺虑如此世宗尝谓诸王妃公主曰皇太子妃容止合度服饰得中尔等当法效之章宗即位尊为皇太后更所居仁夀宫名曰隆庆宫诏有司嵗奉金千两银五千两重币五百端绢二千匹绵二万两布五百匹钱五万贯他所应用内库奏之毋拘其数上月或五朝六朝而后愈加敬俭见诸大长主公礼如平时敦睦九族恩纪皆洽尤恶闻人过䛕佞之言无所得入恕以容物未尝见喜愠然御下公平虽至亲无所阿徇尝诫诸姪曰皇帝以我故乃推恩外家当尽忠图报勿谓小善为无益而弗为小恶为无伤而弗去毋借吾之贵辄肆非违以干国家常宪一日妹并国夫人嫂泾国夫人等侍侧因谕之曰尔家累素重且非丰厚宜节约财用勿以吾为可恃吾受天下之养岂有所私积哉况财用者天下之财用也吾终不能多取以富尔之私室家人有以玉盂进者却之且曰贵异物而殚财用非我所欲也况我之赐予有度今尔以此为献何以自给徒费汝财我实无用后勿复尔明昌元年礼官议以五月奉上册寳后弗许上屡为之请后曰今世宗服未终遽衣锦绣佩珠玉于礼何安当俟服阕行之上谕有司曰太后执意甚坚其待来年明昌二年正月崩于隆庆宫年四十五谥曰孝懿祔𦵏裕陵后好诗书尤喜老荘学纯淡清懿造次必于礼逮嫔御以和平其生子有而母亡者视之如已所生慈训无问上时问安见事有未当者必加之严诫云昭圣皇后刘氏辽阳人天眷二年九月己亥夜后家若见有黄衣女子入其母室中者俄顷后生性聪慧凡字过目不忘初读孝经旬日终卷最喜佛经世宗为东京留守因撃毬见而竒之使见贞懿皇后于府中进退闭雅无恣睢之色大定元年选入东宫时年二十三三年三月十三日宣宗生是日大雨震电后惊悸得疾寻卒承安五年赠裕陵昭华宣宗即位追尊为皇太后升祔显宗庙追谥昭圣皇后章宗钦懐皇后富察氏上京路和硕河人曽祖特克绅国初有功累阶光禄大夫赠司空应国公祖阿古岱官至特进赠司徒谯国公父鼎夀尚熈宗郑国公主授驸马都尉中都路温图珲山明安和硕穆丹世袭穆昆累官至金吾卫上将军赠太尉越国公后之始生有红光被体移时不退就养于姨冀国公主既长孝谨如事所生大定二十三年章宗为金源郡王行纳采礼世宗遣近侍局使图克坦懐忠赐金百两银千两廐马六匹重綵三十端拜命间庆云见于日侧观者异之是年十一月备礼亲迎诏亲王宰执三品已上官及命妇㑹礼封金源郡王夫人后进封妃崩后性淑明风仪粹穆知读书为文帝即位遂加追册仍诏告中外奉安神主于坤宁宫嵗时致祭大安祔𦵏于道陵元妃李氏师儿其家有罪没入宫籍监父湘母王盼儿皆微贱大定末以监戸女子入宫是时宫教张建教宫中师儿与诸宫女皆従之学故事宫教以青纱隔障蔽内外宫教居障外诸宫女居障内不得面见有不识字及问义皆自障内映纱指字请问宫教自障外口说教之诸女子中惟师儿易为领解建不知其谁但识其音声清亮章宗尝问建宫教中女子谁可教者建对曰就中声音清亮者最可教章宗以建言求得之宦者梁道誉师儿才美劝章宗纳之章宗好文辞妃性慧㸃能作字知文义尤善伺候颜色迎合旨意遂大爱幸明昌四年封为昭容明年进封淑妃父湘追赠金紫光禄大夫上柱国陇西郡公祖父曽祖父皆追赠兄喜儿旧尝为盗与弟銕格皆擢显近势倾朝廷风采动四方射利竞进之徒争趋走其门南京李炳中山李着与通谱系超取显美胥持国附依以致宰相怙财固位上下纷然知其姦蠧不敢撃之虽撃之莫能去也赫舍哩执中贪愎不法章宗知其跋扈而屡斥屡起终乱天下自钦懐皇后崩中宫虚位久章宗意属李氏而国朝故事皆图克坦唐古富察纳喇布萨赫舍哩乌凌阿乌库哩诸部部长之家世为姻㛰娶后尚主而李氏微甚至于章宗果欲立之大臣固执不従台諌以为言帝不得已进封为元妃而势位熏赫与皇后侔矣一日章宗宴宫中优人瑇瑁头者戯于前或问上国有何符瑞优曰汝不闻鳯皇见乎其人曰知之而未闻其详优曰其飞有四所应亦异若向上飞则风雨顺时向下飞则五糓丰登向外飞则四国来朝向里飞则加官进禄上笑而罢钦懐后及妃姬尝有子或二三嵗或数月辄天承安五年帝以继嗣未立祷祀太庙山陵少府监张汝猷因转对奏皇嗣未立乞圣主亲行祀事之后遣近臣诣诸岳观庙祈祷诏司空襄往亳州祷大清宫既而止之遣刑部员外郎完颜匡往焉㤗和二年八月丁酉元妃生皇子徳里羣臣上表称贺宴五品以上于神龙殿六品以下宴于东庑诏平章政事图克坦镒报谢太庙右丞完颜匡报谢山陵使使亳州报谢太清宫既弥月诏赐名封为葛王葛王世宗初封大定后不以封臣下由是三等国号无葛尚书省奏请于瀛王下附葛国号上従之十二月癸酉徳里生满三月勑放僧道度牒三千道设醮于𤣥真观为徳里祈福丁丑御庆和殿浴皇子诏百官用元旦礼贺进酒称贺五品以上进礼物生凡二嵗而薨兄喜儿累官宣徽使安国军节度使弟特尔格累官近侍局使少府监泰和八年承御贾氏及范氏皆有娠未及乳月章宗已得𠻳疾颇困是时卫王永济自武定军来朝章宗于父兄中最爱卫王欲使继体立之语在卫绍王纪卫王朝辞是日章宗力疾与之击毬谓卫王曰叔王不欲作主人遽欲去邪元妃在傍谓帝曰此非轻言者十一月乙夘章宗大渐卫王未𤼵元妃与黄门李新喜议立卫王使内侍潘守恒召之守恒颇知书识大体谓元妃曰此大事当与大臣议迺使守恒召平章政事完颜匡匡显宗侍读最为旧臣有征伐功故独召之匡至遂与定䇿立卫王丙辰章宗崩遗诏皇叔卫王即皇帝位诏曰朕之内人见有娠者两位如其中有男当立为储贰如皆是男子择可立者立之卫绍王即位大安元年二月诏曰章宗皇帝以天下重器畀于眇躬遗㫖谓掖庭内人有娠者两位如得男则立为储贰申谕多方皎如天日朕虽凉菲实受付託思克副于遗意毎曲为之尽心择静舎以俾居遣懿亲而守视钦懐皇后母郑国公主及乳母萧国夫人昼夜不离昨闻有爽于安飬已用轸忧而弗宁爰命大臣専为调䕶今者平章政事布萨端左丞孙即康奏言承御贾氏当以十一月免乳今则已出三月来事未可度知范氏产期合在正月而太医副使仪师颜言自年前十一月诊得范氏胎气有损调治迄今脉息虽和胎形已失及范氏自愿于神御前削发为尼重念先皇帝重属大事岂期闻此深用怛然今范氏既已有损而贾氏犹或可冀告于先帝愿降灵禧黙赐保全早生圣嗣尚恐衆庻未䆒端由要不匿于播敷使咸明于吾意四月诏曰近者有诉元妃李氏潜计负恩自泰和七年正月章宗暂尝违豫李氏与新禧窃议为储嗣未立欲令宫人诈作有身计取他儿诈充皇嗣遂于年前閠月十日因贾承御病呕吐腹中若有积块李氏与其母王盻儿及李新禧谋令贾氏诈称有身俟将临月于李家取儿以入月日不偶则规别取以为皇嗣章宗崩谋不及行当先帝弥留之际命平章政事完颜匡都提㸃中外事务明有勑㫖我有两宫人有娠更令召平章左右并闻斯语李氏并新喜乃敢不依勅㫖唤喜儿特尔格事既不克窃唿提㸃近侍局乌库哩庆夀与计因品藻诸王议复不定知近侍局副使图克坦扎克繖遣人召平章已到宣华门外始𤼵勘同平章入内一遵遗㫖以定大事方先帝疾危数召李氏李氏承召不到及索衣服亦不即来犹与其母私议先皇平昔或有幸御李氏嫉姤令女巫李定奴作纸木人鸳鸯符以事魇魅致絶圣嗣所为不轨莫可殚陈事既𤼵露遣大臣按问俱已欵服命宰臣往审亦如之有司议法当极刑以其久侍先帝欲免其死王公百僚执奏坚确今赐李氏自尽王聁儿李新喜各正典刑李氏兄安国军节度使喜儿弟少府监特尔格如律追除复系监籍于逺地安置诸连坐并依律令施行承御贾氏亦赐自尽葢章宗崩三日而称范氏胎气有损章宗疾弥留亦无完颜匡都提㸃中外事务勑㫖或谓完颜匡欲専定策功构致如此自后天下不复称元妃但唿曰李师儿及唿沙唿弑卫王立宣宗请贬降卫王降为东海郡侯其诏曰大安之初颁谕天下谓李氏与其母王盻儿及李新喜同谋令贾氏虚称有身各正罪法朕惟章宗皇帝圣徳聪明岂容有此欺绐近因集议武卫军副使兼提㸃近侍局完颜达霍王傅太政徳皆言贾氏事内有寃此时达职在近侍政徳䕶贾氏所以知之朕亲临问左证其事暧昩据当时被罪贬责者可俱令放免还家由是李氏家族皆得还卫绍王后图克坦氏大安元年立为皇后至宁元年唿沙唿乱与卫王俱还卫邸帝遇弑宣宗即位卫王降为东海郡侯图克坦氏削后号贞祐二年迁都汴诏凡卫绍王及鄗厉王家人皆徙郑州仍禁锢不得出入男女不得㛰嫁者十九年天兴元年诏释禁锢是时河南已不能守子孙不知所终宣宗皇后王氏中都人明恵皇后妺也其父微时甞梦二玉梳化为月已而生二后及没有芝生于柩初宣宗封翼王章宗诏诸王求民家子以广继嗣是时后与龎氏偕入王邸及见后姊有姿色又纳之贞祐元年九月封后为元妃姊为淑妃龎氏为真妃淑妃生哀宗真妃生守纯后无子养哀宗为已子贞祐二年七月赐姓温都氏立为皇后追封后曽祖得夀司空冀国公曽祖母刘氏冀国夫人祖璞司徒益国公祖母杨氏益国夫人父彦昌太尉汴国公母马氏汴国夫人三年庄献太子薨哀宗为皇太子宣宗崩哀宗即位正大元年尊后为皇太后号其宫曰仁圣进封后父曰南阳郡王或曰宣宗为诸王时荘献太子母为正妃及即位尊为皇后贞祐元年九月诏曰元妃某氏久奉侍于潜藩已赐封于国号可立为皇后其名氏益不可考也或又曰自王氏姊妹入宫而后宠衰寻为尼王氏遂立为后皆后姊明恵之谋也初王氏姊妺受封之日大风昬霾黄气充塞天地已而后梦丐者数万踵其后心甚恶之占者曰后者天下之母也百姓贫窭将谁诉焉后遂勑有司京城设粥与氷药及壬辰癸巳嵗河南饥馑大元兵围汴加以大疫汴城之民死者百余万后皆目覩焉哀宗释服将禘飨太庙先期有司奏冕服上请仁圣慈成圣两宫太后御内殿因试衣之以见两宫大恱上更便服奉觞为两宫夀仁圣太后谕上曰祖宗初取天下甚不易何时使四方承平百姓安乐天子服此法服于中都祖庙行禘飨乎上曰阿婆有此意臣亦何甞忘慈圣太后亦曰恒存此心见此当有期矣遂酌酒上夀欢然而罢天兴元年冬哀宗迁归徳二年正月遣近侍图克坦肆喜珠嘉塔克实布奉迎两宫后御仁安殿出铤金及七寳金洗分赐従行忠孝军是夜两宫及柔妃费摩氏等乗马出宫行至陈留城左右火起疑有兵不敢进后亟命迁宫明日入京憩肆喜家少顷辇迎入宫方谋再行京城破后及诸妃嫔北迁不知所终惟寳符李氏従至宣徳州居摩诃院李氏自入院止寝佛殿中作为幡斾㑹当同后妃北行将发佛像前自缢死且自书门纸曰寳符御侍此处身故宣宗明恵皇后王皇后之姊也生哀宗宣宗即位封为淑妃及妺立为后进封元妃哀宗即位诏尊为皇太后号其宫曰慈圣后性端严颇达古今哀宗已立为皇太子有过尚切责之及即位始免榎楚一日宫中就食尚器有玉盌楪三一奉太后二奉帝及中宫荆王母真妃龎氏以玛瑙器进食后见之怒召主者责曰谁令汝妄生分别荆王母岂卑我儿妇邪非饮食细故已令有司杖杀汝矣是后宫中奉真妃有加或告荆王谋不轨者下狱议已决帝言于后后曰汝止一兄柰何以谗言欲害之章宗杀伯与叔享年不永皇嗣又絶何为欲效之邪趣赦出使来见我移时不至吾不见汝矣帝起后立待王至涕泣慰抚之哀宗甚宠一宫人欲立为后后恶其微贱固命出之上不得已命放之出宫语使者曰尔出东华门不计何人首遇者即赐之于是遇一贩绘者遂赐为妻㸃检萨哈连教上骑鞠后传㫖责之云汝为人臣当辅主以正顾乃教之戏邪再有闻必大杖汝矣比年小捷国势颇振文士有奏赋颂以圣徳中兴为言者后闻不恱曰帝年少气锐无惧心则骄怠生今幸一胜何等中兴而若軰谄之如是正大八年九月丙申后崩遗命园陵制度务従俭约十二月己未塟汴城迎朔门外五里荘献太子墓之西谥明恵皇后哀宗皇后图克坦氏宣宗及后有疾后尝刲肤以进宣宗嘉叹之兴定四年后父镇南将节度使乌逊有罪宣宗以后纯孝因曲赦之聴其致仕正大元年诏立为皇后哀宗迁归徳遣后弟肆喜等诸汴奉迎夜至陈留不敢进复归于汴未㡬城破北迁不知所终赞曰周礼九殡掌妇学之法妇徳妇言妇容妇功班昭氏论之曰妇徳不必才明絶异也妇言不必便口利辞也妇容不必颜色美丽也妇功不必功巧过人也清闲贞静守节整齐行已有耻动静有法是谓妇徳择辞而说不道恶语时然后言不厌于人是谓妇言盥浣尘秽服饰鲜洁沐浴以时身不垢辱是谓妇容専心纺绩不好戏笑洁斋酒食以奉宾客是谓妇功后世妇学不脩丽色以相高巧言以相倾衒能以市恩逢迎以固宠是故悼平掣顿皇统以陨其身海陵蛊惑羣嬖㡬亡其国道陵李氏擅宠蠧政卒偾其宗呜唿可不戒哉金史卷六十四金史卷六十五钦定四库全书金史卷六十五元中书右丞相总裁托克托等修列传第三始祖以下诸子干鲁博啰钖赫特钖哩布钖里库乌肯彻伯赫崇成噶顺满丕们图珲威泰乌色乌哲昻始祖明懿皇后生徳帝乌噌季干鲁女曰卓克索巴皆福夀之语也以六十后生子异之故皆以嘉名名之焉徳帝思皇后生安帝季曰博啰博啰与献祖俱徙海古勒水置屋宇焉博啰孙唿实唿实子和卓与景祖长子韩国公和卓同名韩国公前死所谓肃宗纳和卓之妻瓜尔佳氏者是也穆宗四年伐阿苏阿苏走辽辽使使来止伐阿苏军穆宗阳受辽帝约束先归国留和卓守阿苏城凡三年卒攻破之天㑹十五年赠特进安帝节皇后生献祖次曰信徳次曰钖赫特次曰钖哩布次曰钖里库钖赫特之孙巴达钖哩布之子博诺皆佐世祖有功博诺勇毅善射当时有与同名者尝有二志目之曰恶博诺天㑹十五年巴达赠仪同三司博诺赠开府仪同三司在世祖时罕都伊克及和卓巴达博诺五人者不离左右亲若手足元勲之最着者也明昌五年皆配飨世祖庙廷准塔苏拉布皆瓜尔佳部人赛音诺延绰哈皆图们部人富哲尼玛哈完颜部人阿固岱布达皆音徳尔水完颜部贝勒七人者当携离之际能一心竭力辅戴者也徳济唿逊皆珠嘉部贝勒双寛主保皆珠格部人阿固岱温特赫部人此五人者又其次者也世祖初年伯赫为变乌春盛强使人召阿固岱布达阿固岱曰吾不知其他死生与太师共之太师谓世祖也布达大喜曰我心正如此耳乌春兵来坚壁自守勿与战可也徳济唿逊居博勒和水乌春兵出其间不为变终拒而不从双寛居和博克村其兄卓巴纳贝勒乌春止其家而以兵围双寛乌春辞去世祖杀卓巴纳双寛请无孥戮世祖从之世祖破和诺克萨克达主保死焉天㑹十五年准塔赛音诺延阿固岱布达皆赠金紫光禄大夫苏拉布绰哈富哲尼玛哈德济唿逊双寛主保温特赫阿固岱皆赠银青光禄大夫又有和伦瓜尔佳部双寛贝勒察逊水乌雅部富哲固纳畏乌春彊请世祖出兵其间以为重世祖使色埓黙雅尔盘将别军过之固纳教色埓黙取先在乌春军中二十二人乌春觉之杀二人得二十人固纳又以土人益色埓黙军穆宗他日嘉此功不能忘以色埓黙女守宁妻固纳子唿尔罕焉摩多图水费摩部鄂博贝勒附于世祖和诺克焚之鄂博卒世祖厚抚其家因併録之以见立国之艰难云钖里库者昭祖将定法制诸父国人不悦已执昭祖将杀之钖里库亟往弯弓注矢射于衆中衆乃散去昭祖得免国俗有被杀者必使巫觋以诅祝杀之者迺系刃于杖端与衆至其家歌而诅之曰取尔一角指天一角指地之牛无名之马向之则华面背之则白尾横视之则有左右翼者其声哀切悽婉若蒿里之音既而以刃尽地刼取畜产财物而还共家一经诅祝家道辄败及拉林水乌苏展部杀完颜部人昭祖往乌苏展部以国俗治之大有所获颁之于诸父昆弟而不及钖里库钖里库曰前日免汝于死者吾之力往治乌苏展部者吾之谋也分不及我何邪昭祖于是早起自赍问金列鞢往餽之时钖里库犹未起抚寝衣而问曰尔为谁昭祖曰舒噜先择此宝而后颁及他人敢私布之钖里库既掦言初不自安至是乃大喜列鞢者腰佩也献祖恭靖皇后生昭祖次曰巴图次曰阿布哈次曰图库次曰都古噜讷次曰萨里罕次曰萨克苏昭祖威顺皇后生景祖次曰乌肯彻次室达唿黙乌苏展部人生伯赫伯勒赫斡里延次室髙丽人生和硕台乌肯彻初昭祖久无子有巫者能道神语甚验乃往祷焉巫良乆曰男子之䰟至矣此子厚有福徳子孙昌盛可拜而受之若生则名之曰乌古鼐是为景祖又良久曰女子之䰟至矣可名曰乌延又良久曰女子之兆复见矣可名曰乌达布又久之复曰男子之兆复见然性不驯良长则残忍无亲亲之思必行非义不可受也昭祖方念后嗣未立乃曰虽不良亦愿受之巫者曰当名之曰乌肯彻既而生二男二女其次第先后皆如巫者之言遂以巫所命名名之景祖初立乌肯彻酗酒屡悖威顺皇后后曰巫言验矣悖乱之人终不可留遂与景祖谋而杀之部人怒曰此子性如此在国俗当主父母之业柰何杀之欲杀景祖后乃匿景祖出谓衆曰为子而悖其母率是而行将焉用之吾割爱而杀之乌古鼐不知也汝辈宁杀我乎衆乃罢去乌肯彻之子希卜苏自有传伯赫及同母弟二人自幼时每争攘饮食昭祖见而恶之曰吾娶此妾而生子如此后必为子孙之患世祖初立伯赫果有异志诱和诺克萨克达乌春乌木罕离间部属使贰于世祖世祖加意事之使为贝勒而不令典兵伯赫既隂与和诺克乌春谋计国人皆知之而童谣有欲生则附于伯赫欲死则附于和哩布颇拉淑之语世祖亦以策探得兄弟部人向背乌春和诺克相次以兵来攻世祖外御强兵内畏伯赫之变将行闻伯赫食于其爱妾之父家肉张咽而死且喜且悲乃迎尸而哭之崇成本名布唿泰州司属司人昭祖𤣥孙大定十八年收充奉职改东宫入殿实达尔转护卫二十五年章宗为原王充本府祇候郎君明年上为皇太孙复为䕶卫上即位授河间府判官以忧去职起复为宿直将军累迁武卫军都指挥使泰和三年卒赙赠有加崇成谨饬有守宿卫二十余年未尝有过故久侍密近云景祖昭肃皇后生韩国公和卓次世祖次郑国公噶顺次肃宗次穆宗次室绰斯和契丹人生代国公赫色本次室温特赫氏名都本生虞国公满丕隋国公鄂兰哈玛尔郑国公们图珲和卓鄂兰哈玛尔别有传噶顺天㑹十四年大封宗宗噶顺追封王爵正隆例降封郑国公子普嘉努又名昱尝从太祖伐埓克乌塔太祖使普嘉努招卓多卓多即降康宗八年系辽籍女直赫舍哩部阿勒唿丹阻兵招纳亡命边民多亡归之普嘉努以偏师夜行画止抵实埓水袭击大破之尽俘其孥而还边氓自此无复亡者后与宗雄视泰州地土太祖因徙万家屯田于其地天辅五年普嘉努为温贝勒遂为都统使往袭辽帝而以雨潦不果行既而乌赫哩贝勒杲都统内外诸军以取中京普嘉努等皆为之副辽帝西走都统杲使普嘉努以兵一千助达兰击辽都统玛格与达兰不相及普嘉努与色哩舍音降其西北居延之衆而降民稍复逃㪚皮室部亦叛遂率兵袭之至徳里川遇敌八千遂力战兵败察喇以兵来㑹追及敌兵于黄水获畜产甚衆是役也鄂屯安塔哈被十一创竟败敌兵而还军于旺国崖西色哩亦以兵㑹太祖自草泺追辽帝普嘉努宗望为前锋戒之曰彼若深沟髙垒未可与战即侦伺巡逻勿令遯去以俟大军若其无备便可击也上次古尔珍川乌舍马和尚至小鱼泺夜潜入辽主营执斯勒年以还遂知辽帝所在普嘉努等昼夜兼行追及于石辇铎我兵四千至者才千人辽兵围之伊都指辽帝麾盖骑兵驰之辽帝遯去兵遂渍所杀甚衆宗翰为西北西南两路都统普嘉努斡鲁为之副乌珲部叛普嘉努讨平之天㑹间为司空封王天眷二年宗磐等诛辞及普嘉努诏夺司空是年薨天徳初配享太祖庙廷正隆二年例封豫国公满丕天㑹十五年封王正隆例封虞国公长子满都布孝友恭谨多谋而善战年十五隶军中从攻鄂勒欢及系辽女直和硕台等为变满都布自为质遂从和硕台归中途以计杀守者而还攻宁江州取黄龙府破髙永昌取春泰州皆有功多受赏赉遂为穆昆讨岭东未服州郡过土河东山败贼三千人奚契丹㓂土河西与明安䝉克玛竒击之满都布对敌之中摧锋力战破其衆九万人奚衆万余保阿林甸复击败之降其旁近居人复以五百骑破辽兵一千生擒其将以归与栋摩攻兴中府中流矢卒年三十七天眷中赠金紫光禄大夫谥英毅们图珲屡从征伐天㑹二年为阿斯罕贝勒参议国政明年薨天㑹十五年大封宗室追封王正隆例封郑国公明昌五年谥定济们都袭父满丕明安们都卒子素赫袭素赫卒子萨哈连袭萨哈连卒子惟镕袭惟镕本名黙哷字子铸骈胁多力喜周给人至宁初守杨文闗有功兼都统䕶漕运贞祐二年佩金牌䕶亲军家属迁汴遥授同知祁州军州事充提控贞祐三年破红袄贼于大沬堌惟镕入自北门诸军继进生获刘二祖功最迁泰安军节度副使改遂王府尉都水少监东平府治中坐误以刅伤同知府事赫舍哩约赫徳当削降殿年仍从军自効讨花㡌贼于曹济间行省䝉古纲奏其功复前职迁邳州经畧使卒子从杰袭明安累功遥授镇南军节度副使世祖翼简皇后生康宗次太祖次魏王威泰次太宗次辽王舍音次室图克坦氐生卫王乌色次鲁王乌哲次室布萨氏生汉王阿库纳次室珠格氏生鲁王栋摩次室珠格氏生沂王扎拉次室乌库哩氏生郓王昻威泰年二十余萨哈伐埓克威泰与希卜苏阿里罕等俱为禆将诸将议攻取威泰独主攻城便太祖将至军威泰迎之谓太祖曰埓克城且下勿惑他议太祖从之至军中衆议乃决威泰急起治攻具其夜进兵攻城迟明破之及二额讷斯珲路二㤙楚路㓂盗威泰尽平之康宗二年甲申苏伯水诸部不聴命康宗使威泰等往治其事行次唿尔哈川萨哈村召诸部皆至惟鸿观部沃赫贝勒不至威准部达萨塔贝勒哲尔徳部萨克苏贝勒亦皆遯去遇乌塔于玛竒岭乌塔遂执二人以降于是使威泰将兵代沃赫募军于苏伯水沃赫完聚固守攻而抜之进师博齐赫布腾路攻拔欢塔城取畔者以归太祖于母弟中最爱威泰威泰归自欢塔城太祖以事如宁江州欲与威泰偕行威泰曰兵役久劳未及息也遂不果行太祖还昼寐干拉林水傍梦威泰之场圃火未尽焚不可扑灭觉而深念之以为忧是时威泰已寝疾太祖至闻之过家门不下马径至威泰所问疾未几薨年三十四太祖毎哭之恸谓人曰予强与之偕行未必死也威泰刚毅果断服用整肃临战决策有世祖风世祖之世军旅之事多専任之太祖平辽叹曰恨威泰之不及见也天㑹十五年追封仪同三司魏王谥曰定肃乌色穆宗初威准部族相钞畧遣讷格纳贝勒以其兵徃治讷格纳擅募苏伯水人为兵不听辄攻畧之其人来告穆宗使乌色及伊克往问状讷格纳虽伏而不肯偿所取因遯去伊克等皆不欲追乌色督军而进至巴固岭西茂密水及之大破其衆讷格纳死焉乌色抚定苏伯水民部执讷格纳之母及其妻子而归穆宗曰乌色年尚幼巴能集事可嘉也康宗二年甲申威泰治苏伯水诸部乌色干鲁佐之定诸部而还久之髙丽杀行人阿古双寛而筑九城于海兰甸乌色将内外兵海古勒和尼齐富察都古噜讷佐之髙丽兵数万来拒乌色分兵为十队更出迭入大破之乌色母唿纽疾笃召还以斡鲁代之未几乌色复至军再破髙丽军进围其城七月髙丽请和尽归前后亡命及所侵故地退九城之戍遂与之和皇统五年追封卫国王宗永本名塔塔乌色子长身美髯忠确勇毅天眷初以宗室子预诛宗磐擢宁逺大将军皇统初充牌印祇候五年出为赵州刺史秩满再任转兴平军节度使改大名尹贞元三年复为兴平军节度使厯昭徳军临洮鳯翔尹大定二年入为工部尚书与苏保衡完颜额哩页迁加伐宋士官赏宗永性滞不习事凡与土贼战者一槩加之世宗久乃知之谓宰相曰若一槩追还必生怨望若因循不问则爵赏滥矣其与土贼战者有能以寡敌衆一人敌三十人以上者依已迁为定改同签大宗正事震武军节度使卒乌哲天㑹十五年大封宗室追封鲁王正隆例改封公子实图美骠骑卫上将军子璋本名唿密多勇畧能通女直契丹汉字年十八左副元帅萨里罕引在麾下以事如京师见梁王宗弼与语宗弼悦之皇统六年父实图美卒宗弼奏璋可袭穆昆诏从之天徳三年充牌印祇候以罪免夺其穆昆寓居中都海陵伐宋左卫将军富察萨勒扎同知中都留守佩金牌掌留府事世宗即位于辽阳璋劝萨勒扎归世宗萨勒扎不从璋与守城军官乌凌阿实嘉努乌凌阿愿图克坦三胜富察芬彻等以兵晨入留守府杀萨勒扎及判官玛延萨里罕推宗强子阿苏为留守璋行同知留守事遗实嘉努佩萨勒扎金牌与愿芬彻中都转运使左渊子贻庆大兴少尹李天吉子磐奉表如东京贺即位世宗嘉之以愿芬彻为武义将军充䕶卫贻庆赐及第授从仕郎磐充合门祇侯就以璋为同知中都事璋以杀萨勒扎自摄同知留守世宗因而授之心常不自安遂与兵部尚书克实谋因世宗谒山陵作乱大定二年上谒山陵璋等九人㑹于克实家説万戸髙松不从璋知事不成乃与克实共执鄂伦诣有司陈上诛克实李惟忠等以璋为彰化军节度使宋将呉璘出㪚闗据宝鸡以西诏璋赴元帅都监图克坦喀齐喀军前任使宋人据原州宁州刺史延扎们都以兵四千攻之不克宋将姚良辅以兵十万至原州权副统完颜实讷埓以千骑授们都兵而姚良辅兵多诸将皆不敢与战及璋至军㑹平凉泾州潘原长武等戍兵合二万人乃使押军明安舒穆噜钖喇布以兵二千军于城北实讷埓以兵三千军于城西北十里麦子原皆据髙阜为阵璋以本部兵阵于城西姚良辅出自北岭先遣万人攻钖喇布而自以军九万阵麦子原下捍以劔盾行马外列骑士步卒居其中敢死士锁足行马间持大力为拒分为八阵而别以骑二千袭璋军璋方出迎战实讷埓来报曰宋之重兵皆在麦子原矣璋遣万户特哩实克乌页以押军明安奚庆喜昭苏兵二千援钖喇布遣萨固察崔尹以兵二千益实讷埓钖喇布与宋人接战良久败之时宋兵在麦子原者最坚实讷埓与伊喇补鄂屯萨固察崔尹布格萨竒珠以兵五千沿壕为伏余兵皆舍马步战击其前行骑士走之于是行马以前冲以长枪行马以后射以劲弓良辅兵稍挫实讷埓乗胜麾兵撤其行马破其七阵良辅复整兵出实讷埓少却而璋已破城下宋兵与实讷埓㑹使布格以伏兵击良辅实讷埓亦整兵与战奋击之大破良辅军斩首万余级坠壕死者不可胜数锁足行马者尽殪之获甲矢万余器仗称是良辅亦中两创脱去遂围原州穴其西城城圮宋人宵遯璋等入原州宋戍军在宝鸡以西闻之自散闗遯去京兆尹乌雅富埓赫宁州刺史持嘉乌苏埓克已去徳顺州宋呉璘复据之都监喀齐喀以璋权都统与实讷埓将兵二万救徳顺璋率骑兵前行与璘骑兵二万战于张义堡遂沙山下败之追北四十余里璘军过隘不得前斩首数十级璋至徳顺璘据城北险要为营璋亦策营与璘相望可三里许两军遇于城东凡五接战璘军败走璋追至城下璘军已据城北冈阜与其城上兵相应以弩夹射璋军璋军佯却城中兵来追璋反斾与战大败之喀齐喀遣统军都监聂赫以兵七千来㑹与璘军复战败之璘遣兵据东山堡欲树栅璋与实讷埓聂赫议曰敌若据东山堡此城亦不可拔宜急击之于是璋先据要地实讷埓以兵逼东山堡璘兵恃濠相拒短兵接璘兵退走实讷埓进击之璘城北营兵可六千人登北冈来战璋之汉军少却伤者二百人璘遂焚璋军攻城具璋率伊喇补明安兵踰北冈击走之璘军隔小堑射璋军伊喇补少却实讷埓望见北原火发乃止攻东山堡亟与将士来赴引善射者先登率刘安汉军三百人击败之璘军皆走险璘以军三万据险作三阵皆环以劔盾行马璋遣万户舒穆噜迪里由别路自后击之特哩实克乌页伊喇补以二千人当其前射以强弓璘兵大败狼借堕沟壑璋军度涧追斩数千级而还璘军虽败犹恃衆都监喀齐喀使武威军副总管瓜尔佳扎拉来问策诸将皆曰呉璘恃险不善野战我退军平凉彼必弃险就平地然后可图也璋曰不然彼恃其衆非特恃险也昔人有言宁弃千军不弃寸地故退兵不如济师我退军平凉彼军深入吾地固垒以拒我则如之何扎拉还报喀齐喀乃亲率四万人赴之呉璘诘旦乗阴雾晦㝠分兵四道来袭战于城东离而复合者数四汉军千户李展率麾下兵先登奋击之璘军阵动璋乗胜踵击璘军复败追至北冈璘走险急击之杀畧殆尽璘分半军守秦州喀齐喀驻军水洛城东自六盘山至石山头分兵守之断其饷道璘乃引归宋经畧使荆臯以步骑三万自徳顺西去璋以兵八千实讷埓以兵五千追击之实讷埓兵乃出其前还自赤觜遇其前锋败之于髙赤崖下复与其中军战自日昃至暮乃罢荆臯乘夜来袭营为退军八十里明日实讷埓追之璋兵至上八节宋兵据险为阵璋舍马步战地险不得接相拒至曙宋兵动璋乘之追至甘谷城实讷埓兵亦至宋兵宵遯璋遂班师实讷埓追至伏羌城不及而还上使御史中丞徳济视诸军功状徳济旧与璋有隙故损其功诏璋将士赏此诸军半之璋兼陜西路都统进官一阶及元帅府上功璋居多诏徳济削官两阶杖八十解职上复赏璋及将士如诸军以璋为西北路招讨使召为元帅左都监兼安武军节度使赐以弓矢衣带佩刀改益都尹左都监如故宋人弃海州遯去焚官民庐舍且尽璋至海州得所弃粮三万六千余石安集其人复其屯戍五年宋人约和罢三路都统复置陜西路统军司以璋为使上曰监军喀齐喀年老故授卿此职边境无事且召卿矣以本官兼京兆尹召为御史大夫璋奏窃观文武百官有相为朋党者今在台自臣外无女直人乞不限资考量材奏拟上曰朋党为谁即纠治之朕选女直人未得其人岂以资考为限论其人材而已顷之璋奏曰太祖武元皇帝受天明命太宗皇帝奄定宋土自古帝王之兴必称受命当制大金受命之宝以明示万世上曰卿言正合朕意乃遣使夏圆市玉十八年受命宝成奏告天地宗庙社稷上御正殿改大兴尹为贺宋正旦使十三年璋受命使宋既行上遣人驰谕璋曰宋人若不遵旧礼慎勿付书如不令卿等入见即持书归若迫而取之亦勿赴宴其囘书及礼物一切勿受璋至临安宋人请以太子接书不从宋人就馆迫取书璋与之且赴宴多受礼物有司以闻上怒欲寘之极刑左丞相良弼奏曰璋为将大破宋军宋人讐之久矣将因此陷之死地未可知也今若杀璋或者堕其计中耳上以为然乃杖璋百五十除名副使客省使髙翊杖百没入其所受礼物后嵗余上念璋有征伐功起为景州刺史迁武定军节度使授山东西路博迪山纳古尔河穆昆改临洮尹十九年卒郓王昂本名乌达世祖最幼子也常从太祖征伐天辅六年命昻与素赫以兵四千监䕶诸部降人处之岭东就以兵守临潢府昻不能抚御降人苦之多叛亡者上闻之使绰里特戒谕昻已过上京诸部皆叛去惟章愍宫小室韦二部达内地诏安班贝勒乌竒迈曰比遣昻监徙诸部多致怨叛素赫驻兵不与讨袭致使降人复归辽主违命失衆当寘重法若有所疑则禁锢之俟师还定议是时太宗居守希卜苏副之希卜苏劝太宗因国庆可薄其罚于是杖昻七十拘之泰州而杀素赫天㑹六年权元帅左都监十五年为西京留守天眷三年为平章政事皇统元年封漆水都王二年制诏昻署衔带皇叔祖字封郓王是嵗薨子正嘉鹤夀鹤寿累官伊啰斡羣牧使死于契丹萨巴之难语在忠义传正嘉皇统初以宗室子授定逺大将军除磁州刺史天徳间为右谏议大夫累迁㑹宁尹安化军节度使改益都尹海陵伐家为浙东道副统制与工部尚书苏保衡以舟师自海道趋临安至松林岛阻风泊岛间诏旦舟人望见敌舟请为备正嘉问去此几何舟人曰以水路测之且三百里风迅行即至矣正嘉不晓海路舟楫不之信有顷敌果至见我军无备即以火砲掷之正嘉顾见左右舟中皆火发度不得脱赴水死时年四十一金史卷六十五金史卷六十六钦定四库全书金史卷六十六元中书右丞相总裁托克托等修列传第四始祖以下诸子勗威赫宗室唿实黙和卓果布衷齐珠噜唿实哈宗贤达兰卞奕爱实勗字勉道本名乌百穆宗第五子好学问国人唿爲秀才年十六从太祖攻宁江州从宗望袭辽主于石辇铎太宗嗣位自军中召还与谋政事宗翰宗望定汴州受宋帝降太宗使勗就军中徃劳之宗翰等问其所欲曰惟好书耳载数车而还女直初无文字及破辽获契丹汉人始通契丹汉字于是诸子皆学之宗雄能以两月尽通契丹大小字而完颜希尹乃依倣契丹字制女直字女直既未有文字亦未尝有记録故祖宗事皆不载宗翰好访问女直老人多得祖宗遗事太宗初即位复进士举而韩昉辈皆在朝廷文学之士稍㧞擢用之天㑹六年诏书求访祖宗遗事以备国史命勗与耶律迪延掌之勗等採摭遗言旧事自始祖以下十帝总为三卷凡部族既曰某部复曰某水之某又曰某乡某村以别识之凡与契丹徃来及征伐诸部其间诈谋诡计一无所隐事有详有畧咸得其实自太祖与高丽议和凡女直入高丽者皆索之至十余年索之不已勗上书谏曰臣闻德莫大于乐天仁莫先于惠下所索戸口皆前世姦宄叛亡乌春乌木罕阿哈阿克苏木之裔先世绥懐四境尚未宾服自先君与高丽通闻我将大因谓本自同出稍稍款附高丽既不听许遂生邉衅因致交兵久方连和葢三十年当时壮者今皆物故子孙安于土俗婚姻胶固征索不已彼固不敢稽留骨肉乖离诚非衆愿人情怨甚可愍者而必欲求为已有特彼我之蔽非一视同仁之大也国家民物繁伙幅员万里不知得此果何益耶今索之不还我以强兵劲卒取之无难然兵凶器战危事不得已而后用高丽称藩职贡不阙国且臣属民亦非外圣人行义不责小过理之所在不俟终日臣愚以为宜施惠下之仁𢎞乐夫之德听免征索则彼不谓已有如自我得之矣从之十五年为尚书左丞加镇东军节度使同中书门下平章事预平宗磐之难赐与甚多加仪同三司以皇叔祖字冠其衔勗皆力辞不受皇统元年撰定熈宗尊号册文上召勗饮于便殿以玉带赐之所撰祖宗实録成凡三卷进入上焚香立受之赏赉有差制诏左丞勗平章政事奕职俸外别给二品亲王俸傔旧制皇兄弟皇子为亲王给二品俸宗室封一字王者给三品俸勗等别给亲王俸皆异数也宴羣臣于五云楼勗进酒称谢帝起立宰臣进曰至尊为臣下屡起于礼未安上曰朕屈已待臣下亦何害是日上及羣臣尽欢俄同监修国史进拜平章政事光懿皇后忌辰熙宗将出猎勗谏而止熙宗猎于海岛三日之间亲射五虎获之勗献东狩射虎赋上悦赐以佩刀玉带良马能以契丹字为诗文凡游宴有可言者辄作诗以见意时上日与近臣酣饮或继以夜莫能谏之勗上疏谏乃为止酒进拜左丞相兼侍中监修如故八年奏上太祖实録二十卷赐黄金八十两银百两重綵五十端绢百匹通犀玉钩带各一出领行台尚书省事召拜太保领三省领行台如故封鲁国王勗刚正寡言海陵方用事朝臣多附之者一日大臣㑹议海陵后至朂面责之曰吾年五十余犹不敢后尔少年强健乃敢如此海陵跪谢九年进拜太师进封汉国王海陵簒立加恩大臣以收人望封秦汉国王领三省监修如故乃宗本无罪诛朂髭鬓顿白因上表请老海陵不许赐以玉带优诏谕之有大事令宰臣就第商议入朝不拜勗遂称疾笃不言表请愈切海陵不怿从之以本官致仕进封周宋国王正隆元年与宗室俱迁中都二年例降封金源郡王薨年五十九撰定女直郡望姓氏谱及他文甚衆大定二十年诏曰太师朂谏表诗文甚有典则朕自即位所未尝见其谏表可入实録其射虎赋诗文等篇什可镂板行之子宗秀宗秀字实甫本名钖里库渉猎经史通契丹大小字善骑射与平宗磐宗隽之乱授定远大将军以宗磐世袭明安授之宗弼复取河南宗秀与海陵俱赴军前任使宋将岳飞军于亳宿之间宗秀率歩骑三千扼其冲要遂与诸军迎击败之师还为太原尹改博索路统军使不受高丽遣使以土产献却之入为刑部尚书改御史中丞授翰林学士天德初转承㫖封宿国公赐玉带歴平阳尹昭义军节度使封广平郡王正隆二年卒官年四十二是岁例降二品以上封爵改赠金紫光禄大夫康宗敬僖皇后生楚王摩啰欢次室温都氏生昭武大将军腾格彻次室布萨氏坐事早死生龙虎卫上将军威赫威赫亦作隈喝羙髯须勇健有才畧从太祖伐辽取宁江州战珠赫店天眷二年授骠骑上将军除德尔伯森乣详衮迁忠顺军节度使兴平军节度使天德二年入为大宗正丞四年拜昭德军节度使以兄摩啰欢子和勒端哈济穆昆余戸授威赫上京路哲尔衮明安所属世袭穆昆改德昌军节度使封广平郡王正隆二年例夺王爵改哈斯罕节度使再改忠顺军节度使大定元年封宋国公为劝农使卒官年六十五始祖兄弟三人博和哩之后实图羙都古噜讷别有传唿实黙者哈斯罕人也父托卜嘉事辽为太尉唿实黙善汉语通契丹大小字勇而善战高永昌据东京招哈斯罕人衆畏高永昌兵彊且欲归之唿实黙不肯从召其族人谋曰吾远祖兄弟三人同出高丽今大圣皇帝之祖入女直吾祖留高丽自高丽归于辽吾与皇帝皆三祖之后皇帝受命即大位辽之败亡有征吾岂能为永昌之臣哉始祖兄阿库纳留高丽中唿实黙自言如此葢自谓阿库纳之后云于是率其族属部衆诣萨哈乌珍降营于托辉山之下永昌攻之唿实黙力战不能敌奔于萨哈及攻开州唿实黙以粮饷给军后攻保州辽将以舟师遯唿实黙邀击败之降其士卒赏赐甚厚以为哈斯罕七部贝勒给银牌一木牌三天辅二年卒赠监门卫上将军再赠骠骑卫上将军子果实尝从攻显州领四穆昆军破鱼梁务功最以其父所管十部为哈斯罕达贝勒有和卓者亦称始祖兄苖裔但不知与唿实黙相去几从耳和卓哈斯罕必勒哈水人也仕辽领辰复二州汉人渤海子富色克袭父职再迁静江中正军节度使佩金牌为哈斯罕女直部长子额哩页与唿实黙同时归朝屡以粮饷助伐高永昌及高丽新罗后从宗望伐宋以功迁眞定府路安抚使兼曹州防御使佩金牌授必勒哈水世袭明安长子布唿识女直契丹汉字善骑射年十八宗弼选为章京从阿里富埒珲追宋康王于明州睿宗闻其才召置麾下从经畧山东河北陜西袭其父明安授昭勇大将军海陵伐宋以本明安兵从半道与南征万戸完颜福寿等俱亡归谒世宗于辽阳世宗即位除同知哈斯罕节度使事刑部侍郎色克为都统布唿副之坐擅署置官吏私用官中财物削两阶解职未浃旬世宗献享山陵兵部尚书克实昭毅大将军鄂伦中都同知完颜璋等谋反欲因上谒山陵举事鄂伦与布唿亲旧与之谋议事具克实传既知事不可成乃与克实璋执鄂伦等上变克实不肯以始谋尽首遂并诛之而赏布唿璋除布唿濬州防御使累迁顺天军节度使致仕卒年六十七昭祖族人果布者从昭祖耀武于青岭白山还至古哩甸昭祖得疾寝于村舎洞无门扉乃以车轮当门为蔽果布卧轮下为扞御已而贼至刃交于轮辐间果布洞腹见膏恐昭祖知之乃然薪取膏以为炙问之以他肉对昭祖心知之遂中夜启行衷本名绰哈中都司属司人世祖曾孙祖巴噶布琳封郓王父乌里官至特进大定中收充合门祇侯授代州宣锐军都指挥使岁旱州委祷雨于五台灵潭歩致其水雨随下人为刻石纪之四迁引进使兼典客署令改尚辇局使扈从北幸赐廐马二以旌其勤寻为夏国王李仁孝封册使歴宁海蠡州刺史入为大睦亲府丞除顺义军节度使陛辞赐金币特宠异之移镇镇西泰和六年致仕卒衷孝悌贞谨深悉本朝婚礼皇族婚嫁每令𠂻相之治复有能称其在宁海蠡州平赋役无扰民立石颂遗爱大安初追赠辅国上将军齐本名素赫穆宗曾孙父哈布尔宁州刺史大定中以族改充司属司将军授同知复州军州事累迁刑部员外郎上谕曰本朝以来未尝有内族为六部郎官者以卿歴职亷能故授之先是复州哈斯罕关地方七百余里因围猎禁民樵捕齐言其地肥衍令赋民开种则公私有益上然之为弛禁即牧民以居田收甚利因名其地曰哈斯罕明安章宗立改戸部员外郎出为磁州刺史治以寛简未尝留狱属邑武安有道士视观宇不谨吏民为请邻郡王师者代主之道士忿夺其利告王私置禁铜器法当徒县令恶其为人反坐之具狱上齐审其诬又以王有德不忍坐之问同寮无以对齐曰道士同请即同居也当准首俱释其罪其寛明大体皆此类也磁名郡刺史皆朝廷遴选郡人以前政有声如刘徽柔程辉高德裕皆不及也河北提刑司以治状闻明昌三年始议置诸王傅颇难其选乃以齐傅兖王王将至任郡明安迎接齐峻却之王怪问故曰三国藩辅明安皆总戎职于王何利焉却之以远嫌也王悦服王府家奴为不法辄𤼵还本明安终更无敢犯者明年授山东东西路副统军兼同知益都府事有惠爱郡人为之立碑转彰化军节度使六年移利渉军召见劳慰有加诏留守上京承安二年致仕卒齐明法识治体所至有声内族中与丞相承晖并称云珠噜宗室子从郑王乌色败高丽于海兰取雅鲁城克宁江州收黄龙府珠赫店之役达噜噶城之役唿岱巴冈之役皆力战有功东京降为本路招安副使败辽兵破通古营苏州汉民叛走珠噜追复之以功为穆昆天辅四年卒年四十一皇统中赠镇国上将军唿实哈宗室子也从太祖攻寕江败辽兵于达噜噶城破辽主亲兵皆有功辽军来援济州唿实哈与其兄实古纳以兵迎击败之还攻济州中流矢战益力克其城军中称其勇从攻春泰州降之并降境内诸部族其不降者皆攻㧞之辽主西走唿实哈追至中京获其宫人辎重凡八百有有萨纳噶者复以本部叛去唿实哈以兵五百追及之获其亲属部人以还德州复叛唿实哈以兵五千克其城从罗索击败敌兵二万于归化之南并降归化从取居庸关并燕之属县及其山谷诸屯伊实部既降复叛去唿实哈引兵追及战败之俘获甚衆泽州诸部有逃者皆追复之又败叛人于临潢诛其酋领而安抚其人民天眷二年迁永定军节度使改武定军徙汴京留守天德三年授世袭明安卒年六十八宗贤本名阿噜太祖伐辽从攻宁江州临潢府太宗监国选侍左右甚见亲信临潢复叛从宗望复取之为内库都提㸃再迁归德军节度使政寛简境内大治秩满士民数百千人相率诣朝廷请留及改武定军百姓扶老携幼送数十里悲号而去改永定军秉德亷访官吏士民持盆水与镜前拜言曰使君亷明清直类此民实頼之秉德曰吾闻郡僚亷能如一汝等以为何如衆对曰公勤清俭皆法则于使君耳因谓宗贤曰人谓君善治当在甲乙果然贤使君也用是超迁两阶天德初授世袭穆昆驰驿召之雄州父老相率张青绳悬明镜于公署老幼填门三日乃得去封定国公再除忠顺军节度使赐以玉带捕盗司执数人至府宗贤问曰罪状明白否对曰狱具矣宗贤閲其案谓僚佐曰吾察此辈必冤不数日贼果得人服其明改海兰路兵马都总管歴广宁尹封广平郡王改崇义军节度使兼领北京宗室事正隆例夺王爵加金紫光禄大夫改临海军大定初遣使召之宗贤率诸宗室见于辽阳除同签大宗正事封景国公致仕起为博索路兵马都总管复致仕卒特进逹兰宗室子年十六事太祖未尝去左右珠赫店之役太祖欲亲战达兰控其马而止之曰主君何为轻敌臣请效力即挺枪前手杀七人已而枪折骑士曵而下者九人太祖壮之曰诚得此辈数十虽万衆不能当也及战于达噜噶城辽兵一千阵于营外太祖遣达兰徃击之达兰冲出敌阵大败其衆攻临潢府春泰州中西二京皆有功天辅六年授穆昆天㑹四年从伐宋屡以功受赏明年再举至汴宗望闻宋人㑹诸路援兵于睢阳遣达兰与阿里库将兵二千徃拒之败其前锋军三万于杞县又破三寨擒宋京东路都总管胡直孺南路都统制隋师元及其三将并直孺二子遂取拱州降宁陵复破二万于睢阳进取亳州闻宋兵十万且至㑹宗望益兵四千合击大败之其卒二千阵而立驰之不动即麾军去马击之尽殪擒其将石瑱而还帅府嘉其功赏赉优渥睿宗驻兵熈州分遣诸将畧地达兰以军五百入六盘山十六寨降其官八十余民戸四千获马二千匹皇统中累加银青光禄大夫天德初加特进授世袭明安卒年六十五海陵迁诸陵于大房山以达兰尝给事太祖命作石像置睿陵前卞本名鄂摩上京司属司人大定二年收充䕶衞积劳授彰化军节度副使入为都水监丞累迁中都西京路提刑使徙知归德府河平军节度使王汝嘉奏卞前在都水监导河有劳除北京留守俄改知大兴府事时有言尚书左丞𤓰尔佳衡在军不法诏刑部问状事下大兴府卞辄令追摄上以为失礼杖四十久之乞致仕不许拜御史大夫先是左司谏持嘉克们上言御史大夫久阙宪纪不振宜选刚正疾恶之人肃清庻务上由是用卞前时孙铎贾铉俱为尚书铉拜参知政事而铎再任对贺客诵唐张在诗有郁郁意卞劾奏之铎坐降黜既而复申前请遂以金吾卫上将军致仕薨本名额哩埒隶上京司属司大定十年以皇家近亲收充东宫䕶衞转十人长授御院通进从世宗幸上京㑹皇太子守国薨世宗以亲密可委特命与滕王府长史台驰驿徃䕶丧时章宗为金源郡王亦留中都且命等保䕶谕之曰郡王遭此家难哀哭当以礼节之饮食尤当谨视世宗还都迁符寳郎除吏部郎中章宗即位坐与御史大夫唐古贡为寿犯夜禁夺官一阶罢明昌元年起为同知棣州防御使事上书歴诋宰执帝以小臣敢讥讪宰辅杖八十削一官罢之发还本明安明年降授同知宣德州事召授武衞军副都指挥使四迁知大兴府事转左右宣徽使承安二年拜尚书右丞出为泰定军节度使移知济南府卒奕本名三寳隶玛展赛音司属司大定七年以近亲充东宫䕶衞十人长转为尚廐局使章宗即位迁左衞副将军累迁右副都㸃检兼提㸃尚廐局使谕㫖曰汝非有过人才第以久次迁授当谨乃职勿复有非违事使朕闻之未几坐廐马瘦决三十承安二年改左司都㸃检兼职如旧俄授同签大睦亲府事卒奕为人贪鄙数以赃败帝爱其能治围塲故进而委信之爱实宗室子好学问袭父北京路筈栢山明安听讼明决人信而爱之察亷能除彰国军节度副使改上京留守判官提刑司奏彰国军治状迁同知率宾路节度事改归徳军歴海邳二州刺史皆兼总押军马宋统领刘文谦以兵攻宿迁爱实迎击破之复破戚春夏兴国舟兵万余人斩夏兴国于阵迁镇国上将军再赐银币为元帅左监军赫舍哩执中前锋渡淮破寳应天长二县师还迁同知归徳府事改泗州防御使丁母忧起复大安二年改华州防御使迁镇南军节度使贞祐二年改知大名府充马军都提控歴横海安化军节度使充宣差山东路左翼都提控寻知济南府事徙沁南军节度使迁河南统军使兼武昌军节度使卒赞曰金诸宗室自始祖至康宗凡八世献祖徙居海古勒水额讷格尔村再徙按春水世祖称海古勒兄弟盖指其所居也完颜十二部皆以部为氏宣宗诏宗室皆书姓氏然亦有部人以部为氏非宗室同姓者遂不可辨矣金史卷六十六金史卷六十七钦定四库全书金史卷六十七元中书右丞相总裁托克托等修列传第五钖馨和诺克鸟春拉必通恩埒克阿苏奚王和勒博钖馨海兰水乌凌阿部人昭祖以条教约束诸部钖馨陆梁不可制及昭祖没于巴喇济村部人以柩归至海兰水钖馨与完颜部鄂和出而邀诸路攻而夺之柩扬言曰汝辈以噜为能而推尊之吾今得之矣昭祖之徒徃告于佛穆丹与玛竒岭赫伯村完颜部䝉克巴图等募军追及之与战复得柩衆推景祖为诸部长白山赫图们扎兰托卜古伦五国皆从服及辽使赫噌林牙来索逋人钖馨拒阻不听命景祖攻之不能克景祖自度不可以力取遂以诡计取之乃以钖馨阻絶海东路请于辽辽帝使人让之曰汝何敢阻絶鹰路审无他意遣其酋长来钖馨使其长子颇克绰欢入朝曰不敢违大国之命辽人厚赐遣还谓之曰汝父信无他宜身自入朝钖馨信之明年入见于春蒐颇克绰欢从辽主谓钖馨曰罪在汝不在汝子乃命颇克绰欢还而流钖馨于边地葢景祖以计除钖馨而欲抚有其子与部人也颇克绰欢蓄怨未发㑹哈勒珲水赫舎哩部拉必玛察叛颇克绰欢从之及败于穆稜水玛察遁去颇克绰欢与必拉就擒及其党与皆献之辽主久之世宗复使人言曰颇克绰欢不还则其部人自知罪重恐惧不肯归服辽主以为然遂遣颇克绰欢及前后所献罪人皆还之和诺克萨克达兄弟者国相雅达之子也居完颜部伊敦村雅达称国相不知其所从来景祖尝以币与马求国相于雅达许之景祖得之以命肃宗后萨哈亦居是官焉和诺克兄弟尝事景祖世祖初季父伯赫有异志阴诱和诺克欲为乱昭肃皇后往伊敦村世祖肃宗皆从行遇和诺克萨克达各被酒纷争遂举刃相向后亲解之乃止自是谋益甚是时乌春乌木罕亦与伯赫相结诡以鄂博台卖甲为兵端世祖不得已而与之和间数年乌春以其衆渉和伦拉林二水世祖亲往拒之和诺克萨克达遂起兵肃宗以偏师拒和诺克萨克达世祖畏其合势也戒之曰可和则和否则战至乌噜斯哈珠水既阵成列肃宗使富德贝勒议和和诺克亦恃乌春之在北也无和意富德报肃宗曰敌欲战或曰战地廹近村墟虽胜不能尽敌宜退军诱之寛地肃宗惑之令军少却未成列和诺克萨克达乘之肃宗败焉和诺克乘胜钞畧是役也乌春以久雨不能前乃罢兵世祖闻肃宗败自将经舎珲特克两水取和诺克萨克达之家和诺克萨克达不知也焚其所居杀畧百许人而还未至军肃宗之军又败世祖至责譲肃宗失利之状使罕都伊克以本部七穆昆助之复请和和诺克萨克达欲得英格之大赤马希卜苏之紫骝马世祖不许遂与博都哩部布唿富察部萨克苏及混同江左右布克坦水北诸部兵皆㑹厚集为阵鸣鼓作气驰骋和诺克恃其衆有必胜之心下令曰今天门开矣以尔车自随凡乌古鼐夫妇寳货财产恣尔取之有不从者俘畧之而去于是摩多图水费摩部鄂博贝勒附于世祖和诺克等纵火焚之鄂博死世祖厚抚其家既定和诺克乃以旧地还之和诺克军复来富察部沙津贝勒唿卜图贝勒使爱实间道来告且问曰宼将至何以待之世祖曰事至此不及谋矣以衆从之自救可也惟以旗帜自别耳毎有兵至则辄遣爱实穿林潜来令与拜察往还大道即故潜行林中路也和诺克至北隘甸世祖将出兵闻伯赫食于图们村死矣乃沿按春水行且欲并取海古勒珠尔苏贝勒之衆而后战觇者来报曰敌至矣世祖戒希卜苏整军速进使待于托果原当是时和诺克兵衆世祖兵少衆寡不敌比世祖至军士气衂甚世祖心知之而不敢言但令解甲少憇以水洗面饮麨水顷之士气稍苏息是时肃宗求救于辽不在军中将战世祖屏人独与穆宗私语兵败则就与肃宗乞师以报讐仍令穆宗勿预战亊介马以观胜负先图去就乃袒袖韔弓服矢以缊袍下幅护前后心三扬旗三挝鼔弃旗提劒当前锋尽锐抟战和诺克歩军以干盾进世祖之衆以长枪击之歩军大败希卜苏从后奋击之和诺克骑兵亦败世祖乘胜逐北摩多图水水为之赤世祖止军勿追尽获所弃车甲马牛军实以战胜告于天地颁所获于将士各以功为差未几和诺克萨克逹率属来降布唿犹保萨喇村招之不出萨克苏据乌噜斯哈珠村世祖遣人与之议和萨克苏谩言为戏答之曰我本欲和壮士巴特玛不肯和泣而谓我曰若果与和则美衣肥羊不可复得是以不敢从命遂縦兵俘畧隣近村墅有人从道傍射之中口死布唿之属曰舒噜舒噜之母嫁于图们部达尔欢贝勒而为之妾达尔欢与族兄弟荗赛音贝勒俱事世祖世祖欲间舒噜于布唿谓达尔欢曰汝之事我不如茂赛音之坚固也葢谓舒噜母子一彼焉一此焉以此撼舒噜舒噜闻之遂杀布唿而降舒噜通于布唿之妾常惧得罪及闻世祖言惑之使告于达尔欢曰将杀布唿而来汝待我于江伺布唿睡熟剚刃于胸而杀之追者急白日露鼻匿水中逮夜至江方㳺以济达尔欢使人待之乃得免久之醉酒而与达尔欢狠争达尔欢杀之乌春阿卜萨水温都部人以锻铁为业因岁歉䇿杖负担与其族属来归景祖与之处以本业自给既而知其果敢善断命为本部长仍遣族人富德送归旧部富德乌春之甥也世祖初嗣节度使叔父伯赫阴懐觊觎间诱和诺克萨克达及乌春乌木罕等乌春以伯赫居肘腋为变信之由是颇贰于世祖而虐用其部人部人诉于世祖世祖使人让之曰吾父信任汝以汝为部长今人告汝有实状杀无罪人听讼不平自今不得复尔为也乌春曰吾与汝父等辈旧人汝为长能几日干汝何事世祖内畏伯赫恐羣朋为变故曲意懐抚而欲以婚姻结其欢心使与约婚乌春不欲笑曰狗彘之子同处岂能生育唿尔哈与女直岂可为亲也乌春欲发兵而世祖待之善无以为端𤓰尔佳部鄂博台亦铁工也以被甲九十来售乌春闻之使人来让曰甲吾甲也拉林水以南布克坦水以北皆吾土也何故辄取吾甲其亟以归我世祖曰彼以甲来市吾与直而售之乌春曰汝不肯与我甲而为和解则使汝叔之子色克及色埒来色克葢伯赫之子也世祖度其意非真肯议和者将以有为也不欲遣衆固请曰不遣则必用兵不得已遣之谓色埒曰色克无害彼且执汝矣半途辞疾勿往既行色埒曰我疾作将止不往色克曰吾亦不能独往矣同行者强之使行既见乌春乌春与色克厚为礼而果执色埒曰得甲则生否则杀汝世祖与其甲色埒乃得归乌春自此益无所惮后数年乌春举兵来战道色辰岭渉和伦拉林水舎于珠格部阿勒哈村卓巴纳具勒家时十月大雨累昼夜不止氷澌覆地乌春不能进乃引去于和诺克萨克达亦举兵世祖自拒乌春而使肃宗拒和诺克乌春遇雨归适叔父伯赫亦死故世祖得倂力于和诺克萨克达一战败之沃哷部人博诺旧事景祖至是亦有他志徙于纳巴克坦村遂以纵火诬罕都欲因此除去之语在罕都传中世祖获博诺释其罪博诺终不自安徙居图库村与乌春乌木罕结约乌春举兵度岭世祖驻军温辟村待之进至苏素海甸两皆阵将战世祖不亲战命肃宗以左军战色埒黙希卜苏助之征异夣也肃宗束缊纵火大风从后起火炽烈时八月野草尚青火尽燎烟熖涨天乌春军在下风肃宗自上风击之乌春大败复获博诺献于辽而城苏苏海甸以据之赫舎哩拉必玛察与世祖战于野鹊水世祖中四创军败拉必使吉逊图罕等过青岭见乌春赂诸部与之交结拉必玛察求助于乌春乌春以古哩甸兵百十七人助之世祖擒拉必献于辽主并言乌春助兵之状仍以不修鹰道罪之辽主使人至乌春问状乌春惧乃为谰言以告曰未尝与拉必为助也德里石之北古哩甸之民所管不及此拉必既败世祖尽得乌春古哩甸助兵一百十七人使其卒长拉必乌尔图往招其衆继遣萨布贝勒抚定之萨布不能抚富察部古实巴克实等诱三百余人入城尽陷之世祖治鹰道还色埒黙来告乃使罕都为都统破乌春乌木罕于实都古实巴克实皆就擒世祖自将过沃济岭至乌木罕村和伦𤓰尔佳部䨇寛贝勒乌雅部富哲固纳请分一军由所部伐乌春葢所部与乌春近欲以自蔽故也乃使色埒黙雅尔盘以支军道其所居世祖自将大军与罕都合至阿卜萨水岭东诸部皆㑹实图美亦以所部兵来是时乌春前死乌木罕闻知世祖来伐诉于辽人乞与和解使者已至其家世祖军至乌木罕请缓师尽以前所纳亡人归之世祖使乌凌阿果多欢贝勒往受所遣亡者乌木罕以三百骑乘懈来攻世祖败之辽使恶其无信不复为主和乃进军围之太祖衣短甲行围号令诸军乌木罕使托云潜出城攻之托云驰马援枪已将及太祖和尔和击断其枪乃得免色埒黙至色辰水用固纳计取先在乌春军者二十二人乌春军觉之杀二人余二十人皆得之益以土军来助乌木罕自知不敌乃遁去遂克其城尽以资产分赉军中以功为次诸部皆安辑焉穆宗常嘉固纳功后以色埒黙之女守宁妻其子唿尔罕乌春之后为温都氏裔孙曰布拉温都布拉始居长白山阿布繖河徙隆州额勒敏河布拉初从希尹征伐摄明安穆昆事遇贼突出力击败之手杀二十余人用是擢修武校尉天德初充护卫迁宿直将军与衆护卫射远皆莫能及海陵以玉鞍衔赏之往海兰路选可充护卫者使还称㫖迁伊啰斡羣牧使改辽州刺史正隆伐宋召为武翼军副都总管将兵二千至汝州南遇宋兵二万余邀击败之手杀将士十余人是时嵩汝二州百姓多逃去布拉招集使之复其业改莫州刺史征为太子左卫率府率再迁陇州防御使歴镇西唿尔哈显德军节度使致仕卒拉必玛察兄弟者哈勒珲水赫林乡赫舎哩部人兄弟七人素有名声人推服之及乌春乌木罕等为难故拉必兄弟乘此际结屯水之民势寖不可制其同里中有避之者徙于必罕村野居女直中拉必怒将攻之乃约乌库哩部萨喇贝勒富哲达兰唿实黙贝勒和罗贝勒温绰欢贝勒和罗温绰欢间使人告野居女直野居女直有备拉必等败归拉必乃由南路复袭野居女直胜之俘略甚衆和罗温绰欢唿实黙畏拉必求援于世祖色埒黙以轻兵邀拉必等于特黙图村败之尽得所俘拉必玛察驱掠拉林水牧马世祖至混同江与穆宗分军世祖自图古勒津倍道兼行马多乏皆留之路傍从五六十骑遇拉必于野鹊水日已曛拉必兵衆世祖兵少罕都鏖战出入数四马中创死者十数世祖突阵力战中四创不能军穆宗自额图珲津渡江遇敌于巴喇密特水敌问为谁应曰罕都问者射穆宗矢着于弓箙是嵗拉必玛察使其徒吉逊图罕及托迪剽取唿拉布泺牧马四百及富哲尼堪之马合七百余匹过青岭东与乌春乌木罕交结世祖自将伐之拉必等伪降还军拉必复求助于乌春乌木罕乌木罕以古哩甸兵百有十七人助之拉必据穆稜水保固险阻钖馨子颇克绰欢往从之世祖率兵围之克其军玛察遯去遂擒拉必及颇克绰欢献之辽尽获其兵使其卒长乌新乌尔图招其衆俾萨布抚定之复使鄂兰哈玛尔察穆稜水人情募兵与萨布合语在乌春传世祖既没肃宗袭节度使玛察据哲克依水缮完营堡招纳亡命杜絶往来者恃屯水民为之助招之不听乃使康宗伐之是岁白山混同江大溢水与岸齐康宗自阿林冈乘舟至于刷水舎舟沿刷水而进使太祖从东路取玛察家属尽获之康宗围玛察急太祖来㑹军于是玛察先亡在外其人乘夜突围遯去太祖曰玛察之家荡尽矣走将安归追之玛察不知太祖急求已也与三骑来伺军其一人坠马下太祖识之问状其人曰我随玛察来伺军彼走者二人玛察在焉玛察与其人分道走太祖命唿噜古追东走者而自追西走者至哲克依水失玛察不见急追之得遗甲于路迹而往前至大泽泞淖玛察弃马入萑苇大祖亦弃马追及之与之挑战乌库哩壮士和尔和乘马来问曰此何人也太祖初不识玛察佯应曰玛察也和尔和曰今亦追及此人邪遂下马援枪进战玛察连射和尔和和尔和中二矢不能战有顷军至围之罕都射中玛察首遂擒之无有识之者和尔和乃前扶其首而视之见其齿豁曰真玛察也玛察张目曰公等事定矣遂杀之太祖献馘于辽通恩阿尔本特克新水赫舎哩部人祖曰和啰竒父讷格纳世为其部贝勒威凖部人伊喇贝勒海罕贝勒暴其族人完塔哈贝勒及诸弟乌哷赫乌都温抄畧其家及抄畧阿古尔贝勒家侵及讷格纳所部穆宗使讷格纳以本部兵往治伊喇等行至苏伯水辄募人为兵主者拒之辄抄畧其人遂攻乌库哩部达萨塔入穆噜密斯罕城及乌色伊克来问状止苏伯水西诺木欢村讷格纳止苏伯水东乌满村讷格纳虽款伏而不肯征偿时甲戌岁十月也明年八月讷格纳遯去乌色追而杀之执其母及其妻子以归而使通恩复其所埒克图们珲春水合流之地乌库哩部人唿沙唿贝勒之子卓多珲春丞安春之唿沙唿之子也间诱乌逊乌塔两部民作乱达萨塔通恩皆叛而与埒克卓多合两党扬言曰图克坦部之党十四部为一乌库哩部之党十四部为一富察部之党七部为一凡三十五部完颜部十二而已以三十五部战十二部三人战一人也胜之必矣世祖降附诸部亦皆有离心当是时惟乌雅部色埒贝勒及图们水温特赫部阿勒巴贝勒萨克苏贝勒等皆使人来告难色埒达希布之子也先使其兄巴古拉来既而以其甲来归阿勒巴等曰吾等必不从乱但乞兵为援耳穆宗使萨哈伐埒克使们图珲伐达萨塔既而太祖以七十甲诣萨哈军中道以四十甲与们图珲实图美之军与们图珲㑹于穆噜密斯罕城下而通恩将援埒克闻们图珲之兵寡以为无备而未知实图美之来㑹也欲先攻们图珲们图珲实图美迎击大破通恩穆噜密斯罕城遂降获通恩达萨塔皆释弗诛太祖至萨哈军明日遂攻破埒克城城中渠帅皆诛之取其孥累赀产而还乌塔城亦撤守备而降埒克先在辽乌塔已脱身在外由是皆未获卓多亦诣普嘉努降太祖释之于是诸部皆安业如故久之埒克乌塔皆来降阿苏钖馨水赫舎哩部人父阿哈贝勒事景祖世祖世祖破乌春还阿哈率官属士民迎谒于桑阿塔泺献黄金五斗世祖谕之曰乌春本微贱吾父抚育之使为部长而忘大恩乃结怨于我遂成大乱自取灭亡吾与汝等三十部之人自今可以保安休息吾大数亦将终我死汝等当念我竭力以辅我子弟若乱心一生则灭亡如乌春矣阿哈与衆跪而泣曰太师若有不讳衆人赖谁以生勿为此言未几世祖没阿哈亦死阿苏继之阿苏自其父时常以事来昭肃皇后甚怜爱之毎至必留月余乃遣归阿苏既为贝勒尝与图克坦部卓多贝勒争长肃宗治之乃长阿苏穆宗嗣节度闻阿苏有异志召阿苏赐以鞍马深加抚谕隂察其意趣阿苏归谋益甚乃斥其事复召之阿苏不来遂以同部穆都哩贝勒等起兵穆宗自玛竒岭出兵攻之萨哈自和伦岭往畧定珊沁钖馨两路攻下通恩城穆宗畧阿齐唿水益募军至阿苏城是日辰已间忽暴雨晦曀雷电下阿苏所居既又没大光声如雷坠阿苏城中识者以谓破亡之征阿苏闻穆宗来与其弟达唿布往诉于辽辽人来止勿攻穆宗不得已留和卓贝勒守阿苏城而归金初亦有两和卓其一萨哈父赠韩国公其一守阿苏城者后赠特进云和卓以兵守阿苏城者二年矣阿苏在辽不敢归穆都哩乃降辽使复为阿苏来穆宗闻之使乌凌阿舒噜济师且戒和卓令易衣服旗帜与阿苏城中同色使辽使不可辨辽使至乃使富察部唿噜贝勒密逊贝勒与俱至和卓军而军中已易衣服旗帜与阿苏城中如一辽使果不能辨和卓诡曰吾等自相攻干汝何事谁识汝之太师乃刺杀唿噜密逊所乗马辽使惊怖走去遂破其城逹唿布先归杀之阿苏闻穆宗以计却辽使破其城杀逹唿布复诉于辽辽使奚节度使伊里来问状且使备偿阿苏穆宗复使矩威图塔水人伪阻絶鹰路者而使布古徳部节度使言于辽平鹰路非己不可辽人不察也信之穆宗出畋于屯水谓辽人曰吾平鹰路也辽人以为功使使来赏之穆宗尽以其物与矩威图塔之人而不复备偿阿苏辽人亦不复问阿苏在辽无所归后二年使其徒徳济至生女直界上海兰甸人畏穆宗执而送之阿苏遂终于辽及太祖伐辽底辽之绩告于天地而以阿苏亡命辽人不与为言凡与辽徃复书命必及之天辅六年栋摩罗索畧定天徳云内宁边东胜等州获阿苏军士问之曰尔为谁曰我破辽鬼也赞曰金之兴也有自来矣世祖擒拉必颇克绰欢既献之辽以为功又曰若不遣还其部人疑惧且为乱阶辽人不察尽以前后所献罪人归之景祖止赫噜林牙止通肯穆宗止辽使阿苏城始终以鹰路误之而辽人不悟景祖有黄马服乗如意景祖没辽贵人争欲得之世祖弗与曰难未息也马不可以与人遂割其两耳谓之秃耳马辽贵人乃弗取其削平诸部则借辽以为己重既献而求之则市以为己重战阵一良马终弗与辽人而辽人终不悟岂兴亡有数盖天夺其魄欤奚与契丹俱起在元魏时号库莫奚歴宇文周隋唐皆号兵强其后契丹破走奚奚西保隆科其留者臣服于契丹号东西奚厥后辽太祖称帝诸部皆内属矣图埒者古部族之号奚有其地号称图埒州又书作铁骊州奚有五世族世与辽人为昏姻附姓舒噜氏中事具辽史今不载奚有十三部二十八落一百一帐三百六十二族甲午岁太祖破耶律色实诸将连战皆㨗奚铁骊王和勒博以所部降未几遯归于辽及辽主使使请和太祖曰归我叛人阿苏降人和勒博迪里等余事徐议之久之辽主至鸳鸯泺都统杲袭之亡走天徳和勒博与辽大臣立秦晋国王耶律聂哷于燕京聂哷死萧妃权国事太祖入居庸闗萧妃自古北口出奔和勒博至卢龙岭遂留不行㑹诸奚吏民于雅里部僣称帝改元天复改置官属籍渤海奚汉丁壮为军太祖诏和勒博曰闻汝胁诱吏民僣窃位号辽主越在草莽大福不再汝之先世臣服于辽今来臣属与昔何异汝与伊都有隙故难其来伊都设有睚眦朕岂从之傥能速降尽释汝罪仍俾主六部族总山前奚衆还其官属财产若尚执迷遣兵致讨必不汝赦和勒博不聼天辅七年五月和勒博南冦燕地败于景蓟间其衆奔溃耶律阿固齐及甥巴锦家奴伯特赫等杀之其妻阿古闻之自刭死先是苏库部人据克斯山奚路都统逹兰招之不服徃讨之托纽部衆扼险拒战杀之殆尽至是苏库卓琳托纽三部所据十三巖皆讨平之逹噜噶部节度使伊里已降复叛奚马和尚讨达噜噶并五院司等诸部诸部皆降遂执伊里杖之一百其父及其家人先被获者皆还之初太祖破辽兵于逹噜噶城九百奚营来降至是和勒愽死奚人以次附属亦各置明安穆昆领之赞曰库莫奚契丹起于汉末盛于隋唐之间俱彊为隣国合并为君臣歴八百余年相为终始奚有五大定间类族着姓有约啰氏伯特氏斡里氏穆济氏吹氏金史卷六十七金史卷六十八钦定四库全书金史卷六十八元中书右丞相总裁托克托等修列传第六罕都伊克阿里布固纳额尔古讷芬彻罕都完颜部人祖舒噜与昭祖同时同部同名交相得誓曰生则同川居死则同谷葬土人唿昭祖为勇舒噜唿舒噜为贤舒噜初乌苏展部有美女名博多和青岭东混同江舒舒水人掠而去生二女长曰达唿幼曰济色昭祖与舒噜谋取之遂偕至岭右炷火于箭端而射舒舒水人怪之皆走险阻久之无所复见却还所居昭祖及舒噜以衆至攻取其赀产虏二女子以归昭祖纳其一贤舒噜纳其一皆以为妾是时诸部不肯用条教昭祖耀武于青岭白山入于苏伯扎兰之地贤舒噜佐之也其后别去至景祖时舒噜之子噶顺举部来归居于按春水源库堪山之南库堪山者所谓和琳之地是也罕都噶顺子世祖初袭节度使而伯赫以属尊蓄异谋不可制诸部不肯受约束相继为变罕都入与谋议出临战阵未尝去左右沃哷部人博诺自景祖时与其兄弟俱居按春水之北及乌春作难博诺将与乌春合间诱乌噜斯哈珠水居人与之相结欲先除去罕都㑹其家被火隂约𨽻人布格苏诡称放火为罕都唿图二人使珠敦来谓世祖曰布格苏来告曰前日之火罕都等纵之若不弃旧好其执纵火之人以来世祖疑之苏尔噶勒贝勒曰博诺兄弟也岂以一二人之故而与兄弟搆怨乎彼自取之又将尤谁不如与之便罕都被甲执㦸而起曰彼为乱之人也若取太师兄弟则亦与之乎今取我辈我辈决不可往若必用战当尽力致死穆宗曰壮哉罕都以我所见正如此耳赠罕都以马曰战则乘此衆皆称善世祖乃往见博诺隔必喇水而与之言曰布格苏旣告纵火由罕都等谨当如约当先遣布格苏来布格苏至世祖于马前杀之使博诺见之旣而闻之放火者博诺家人恩楚华善也博诺欲开此衅故以诬罕都云拉必玛察与世祖遇于野鹊水日己曛惟从五六十骑罕都入敌阵鏖击之左右出入者数四世祖中创乃止乌春乌木罕据哈勒珲水世祖旣许之䧏遂还军于是萨喇贝勒富哲达兰观胜负不助军而萨喇达兰先曾与拉必玛察合世祖欲因军还而遂灭之驰马前进达兰者贞惠皇后之弟也罕都下马执辔而谏曰独不念爱弟费扬古与弟妇乎世祖感其言遂止费扬古者汉语云幼弟也世祖母弟中穆宗最少故云然穆宗德罕都言后以达兰女克尔森妻其子古新太祖追玛察罕都射中其首获之辽人命穆宗太祖希卜苏罕都俱为详衮乌新乌尔图以古哩甸兵来归使萨布贝勒抚定之富察部古实巴克实等诱其衆入城陷三百余人罕都为都统往治萨布失军之状尽解萨布所将军大破乌春乌木罕于实都擒古实巴克实初页赫水纳哈塔部萨巴之弟日安扎与人争部族官不得直遂来归安扎之甥曰萨必曰萨塔希卜苏破乌春乌木罕城获萨必萨塔并获其母以为次室抚其二子萨塔告安扎必为变不信而杀之萨塔临刑叹曰日后必当知之至是安扎果为变因穆宗晨出猎纠率七八人操兵入宅夺据寝门刧贞惠皇后及家人等罕都入见安扎曰汝辈所谋之事奈何闺门眷属岂足以刧质徒使之惊恐耳汝固识我盍以我为质也再三言之安扎从之贞惠皇后于是得解而质罕都而萨哈希卜苏使人告急于猎所穆宗亦心动罢猎归中途逢告者日午至安扎谓穆宗曰可使系案女直知名官僚相结送我兄弟亲属由咸州路入辽国库金廐马与我勿惜罕都亦当送我至辽境然后还而要穆宗与之盟穆宗皆从之遂执罕都及阿勒坦阿喇卜丹等七人共以衣裾相结与安扎俱行至辽境乃释罕都罕都至济州实黄龙府使人驰驿要遮安扎之党属惟纵其亲人使去遂杀萨必并其母遣使报于辽乞还安扎辽人流之和勒端城其后安扎怀思乡土亡归附于系案女直因乱其官僚之室捕之不伏乃见杀穆宗袭位之初诸父之子钖林钖伯及诸兄有异言曰君相之位皆渠辈为之奈何罕都曰汝辈若纷争则吾必不黙黙但已衆闻之遂帖然自是不复有异言者罕都事四君出入四十年征伐之际遇敌则先战广廷大议多用其谋世祖尝曰吾有罕都则何事不成肃宗时委任冠于近僚穆宗嗣位凡图辽事皆専委之康宗以为父叔旧人尤加敬礼多所补益康宗十一年癸巳二月得疾避疾于黙勒们水薨年六十三丧归康宗亲迓于路送至其家亲视葬事天会十五年追赠仪同三司代国公明昌五年赠开府仪同三司谥曰忠敏子古新黙音古新别有传黙音当安扎之难曾从罕都代为质后与宗峻俱侍太祖宗峻坐黙音上上怒命坐其下贝勒拉巴哩博克顺希卜苏三人争千戸上曰汝辈能如罕都父子有劳于国者乎乃命黙音为千戸三人者皆𨽻焉其眷顾如此天辅五年十二月卒天㑹十五年赠太子少傅伊克系出景祖居舍音水完颜部为其部贝勒与同部人巴哩贝勒鄂敏水富察部欢托和贝勒苏都贝勒特克新特布水完颜部安图贝勒图卜穆尔水温特赫部和啰海贝勒俱来归金自此益大肃宗拒和诺克己再失利世祖命罕都伊克以本部穆昆之兵助之伊克与罕都常在世祖左右居则与谋议出则涖行阵未尝不在其间天会十五年赠银青光禄大夫明昌五年赠特进谥忠济与代国公罕都特进和卓开府仪同三司博诺仪同三司巴达俱配享世祖庙廷伊克子阿里布固纳额尔古讷萨克达萨克达子芬彻阿里布伊克之子为人魁伟多智略勇于战未冠从军下咸州东京辽人来取海州从贝勒玛竒往援道遇重敌力战斩首千级从乌楞古攻豪懿州以十余骑破敌七百进袭辽主阿里布徇北地招降营帐二十四民户数千时已下西京栋摩攻应州未下退营于州北十余里夜遣阿里布率兵四百伺敌城中果出兵三千来袭阿里布道与之遇斩首百余获马六十后辽兵三万出马邑之境以千兵击之斩其将于阵天会初宋王宗望讨张觉于平州闻应州有兵万余来援遣阿里布与阿勒达迎击之斩馘数千而还复从其兄约罕率兵三千攻干州约罕道病卒代领其衆至干州降其军及营帐三十获印四十与布唿攻下义州宗望伐宋与郭药师战于白河宗望命阿里布以二穆昆先登奋战赏赉特异至汴破淮南援兵斩其二将大军退次孟阳姚平仲夜以重兵来袭阿里布适当其中力战败之旣还闻大名开德合兵十余万来争河至河上知去敌尚远乃以轻兵夜发诘旦至衞县遇敌斩首数千级余皆溃去师次邢州滹沱桥已焚阿里布先以偏师营于水上比军至而桥成宗望嘉其功出真定库物赏之为长胜军千戸及再伐宋从宗望破敌于井陉遂下栾城师自大名济河阿里布屯于洺州之境时康王留相州大名府以兵来攻我营阿里布乘夜以骑二百潜出其后反击败之居数日敌复来苏统制以兵二万先至阿里布乘其未集以三百骑出战大败其衆生擒苏统制杀之大军旣克汴京攻洺州败大名救兵遂下洺州从达兰攻恩州还洺人复叛阿里布先至城下城中出兵来战败之执其守佐遂与富埒珲取信德军梁王宗弼取开德阿里布以步兵五千赴之大名境内多盗命阿里布留屯其地贼犯莘县闻阿里布至即溃去追袭一昼夜至馆陶及之皆俘以归从宗弼袭康王旣渡淮阿里布以兵四千留和州总督江淮间戍将以讨未附郡县遂攻下太平州隳其城庐州叛以偏师讨之败其骑六千擒三校明日复破敌二万于慎县斩首五百张永合步骑数万来战阿里布兵止二千敌围之阿里布溃围力战竟败之追杀四十里获马三百而还再攻庐州与达唿布败敌万衆于拓臯至庐州骑兵五百出战败之斩其二校师还宗弼趋陜西道闻大名复叛遣阿里布经略之独与译者至城下招之大名果降翌日下令民间兵器悉上送官于是吏民按堵如故为大名开德路都统齐国建阿里布屯兵于汴城外天会十五年诏废齐国已执刘麟阿里布先入汴京备变明年除归德尹割河南地与宋入为燕京内省使宗弼复河南阿里布先济河抚定诸郡再为归德尹河南路都统宋兵来取河南地宗弼召阿里布与许州韩常颍州大臭陈州持嘉晖皆会于汴阿里布以敌在近独不赴而宋将岳飞刘光世等果乘间袭取许颍陈三州旁郡皆响应其兵攻归德者阿里布连击败之复取亳宿等州河南平阿里布功最皇统五年为行台参知政事授世袭明安兼哈济穆昆改元帅右监军博索路统军归德军节度使累阶仪同三司其在汴时尝取官舍材木构私第于恩州至是事觉法当议勋议亲海陵尝在军中恶阿里布诏曰若论勋劳更有过于此者况官至一品足以酬之国家立法贵贱一也岂以亲贵而有异也遂论死年五十五阿里布以将家子从征伐屡立功厯官有惠爱得民心及死人皆惜之大定三年赠仪同三司诏以其子为右衞将军袭明安及亲管穆昆赐银五百两重綵二十端绢三百匹固纳伊克子善骑射有才干从讨和诺克萨克达乌春乌木罕埒克之叛皆有功太祖伐辽固纳从战宁江州珠赫店破辽主亲军皆以力战受赏袭其父穆昆领秦王宗翰千戸攻下中西两京宗翰伐宋围太原未下宗翰还西京固纳以右翼军佐尼楚赫守太原是时汾州团柏榆次岚宪潞皆有兵来援固纳凡四战皆破之大军围汴固纳引万户军屡败其援兵宪潞等州复叛固纳引兵复取之并收抚保德火山而还后领军镇夏边在职十二年天会八年授世袭明安天眷初为天德军节度使致仕累迁开府仪同三司卒年八十五子喜格袭明安加宣武将军额尔古讷伊克子姿质魁伟年十四隷宗翰军中常领兵行前为侦候及大军袭辽主额尔古讷以甲骑六十追辽招讨图善获之又以七骑追获辽公主额布勒以献有军来为辽援方临阵中有跃马而出者军帅谓之曰能为我取此乎额尔古讷曰诺果生擒而还问其名曰通古盖北部中勇者也额尔古讷善驰驿日能千里及伐宋屡遣将命以行天会八年从秦王在燕闻伊都反于西北秦王促令额尔古讷驰驿以往黎明走天德及至日犹未曛也皇统元年以功授宁逺大将军哈喇唐古部节度使五年授千户六年迁西北路招讨使九年再迁天德尹西南路招讨使天德二年召见四年迁临洮尹加金紫光禄大夫卒官年五十三芬彻自上京密齐显河徙屯天德初为元帅府章京奉使皆称职按事能得其实领明安皇统间除同知开逺军节度使斥候严整边境无事正隆初为中都路兵马判官是时京畿多盗芬彻捕得大盗四十余人百姓稍安改安化军节度副使大定二年领行军万户充邳州刺史知军事领本州万戸管所屯九明安军昌武军节度使山东副都统萨哈南征元帅府以芬彻行副统事入为太子少詹事再迁开远军节度使袭伯父固纳明安歴博索路兵马都总管西北路招讨使卒芬彻性廉洁忠直临事能断凡被任使无不称云赞曰贤舒噜与昭祖为友罕都事景祖世祖为之臣盖金自景祖始大诸部君臣之分始定故传异姓之臣以罕都为首伊克虽宗室与罕都同功故列叙焉金史卷六十八金史卷六十九钦定四库全书金史卷六十九元中书右丞相总裁托克托等修列传第七太祖诸子宗隽宗杰宗强爽克实阿苏宗敏元太祖圣穆皇后生景宣帝丰王乌里赵王宗杰光懿皇后生辽王宗干钦宪皇后生宋王宗望兖王宗隽沈王额鲁宣献皇后生睿宗豳王鄂尔多元妃乌库哩氏生梁王宗弼衞王宗强曹王宗敏崇妃萧氏生纪王实讷埒息王宁吉莒王燕孙娘子特讷克生邺王干珲宗干宗望宗弼自有传宗隽本名额尔衮天会十四年为东京留守天眷元年入朝与左副元帅达兰建议以河南陜西地与宋俄为尚书左丞相加开府仪同三司兼侍中封陈王二年拜太保领三省事进封兖国王旣而以谋反诛宗杰本名穆里延天会五年薨天会十三年谥孝悼天眷元年追封越王以其长子奭为会宁牧封邓王后为上京留守再改燕京西京皇统三年薨子阿兰达兰海陵为相将谋弑立搆而杀之海陵簒立并杀宗杰妻大定间赠宗杰太师进封赵王宗强本名阿噜天眷元年封纪王三年代宗固为燕京留守封衞王太师皇统二年十月薨辍朝七日丧至上京上亲临哭之恸仍亲视丧事子阿林克实阿苏爽本名阿林天德三年授世袭明安正隆二年除横海军节度使改安武军留守司奉朝请海陵将伐宋严酒禁爽坐与弟阿苏及从父兄亨图克坦贞会饮被杖下迁归化州刺史夺明安未几复除安武军节度使海陵渡淮分遣使者剪灭宗室爽忧惧不知所出会世宗即位东京宗室璋推爽弟阿苏行中都留守遣人报爽爽弃妻子来奔与弟忻州刺史克实俱至中都东迎车驾至梁鱼务入见世宗大悦即除殿前马步军都指挥使封温王改祕书监母忧寻起复迁太子太保进封寿王顷之世宗第五女蜀国公主下嫁唐古鼎赐宴神龙殿谓爽曰朕与卿兄弟在正隆时朝夕常惧不保岂意今日赖尔兄弟之福可以享安乐矣爽泣下顿首谢未几判大宗正事太子太保如故爽有疾诏除其子符宝祗候色埒为忠顺军节度副使爽入谢上曰朕以卿疾使卿子迁官冀卿因喜而愈也色埒年少未闲政事卿训以义方使有善可称别加陞擢爽疾少间将从上如凉陉赐钱千万进封英王转太子太傅复世袭明安进封荣王改太子太师显宗长女邺国公主下嫁乌库哩谊赐宴庆和殿爽坐西向迎夕照面发赤似醉上问曰卿醉邪对曰未也臣面迎日色非酒红也上悦顾羣臣曰此弟出言未尝不实自小如此因谓显宗兄弟曰汝等可以为法以爽赀用有阙特赐钱一万贯二十三年爽疾久不愈敕有司曰荣王告满百日当给以王俸旣薨上悼痛辍朝遣官致祭赙银千两重綵四十端绢四百匹陪葬山陵亲王百官送葬他日谓大臣曰荣王之葬朕以不果亲送为恨其见友爱如此克实以宗室子累官唐古部族节度使降忻州刺史海陵遣使将杀之克实闻世宗即位弃州来归与其兄归化州刺史阿林会于中都是时弟阿苏权中都留守事克实谓阿林曰阿苏愚戆恐不能抚治欲少留以助之阿林乃行克实留中都闻世宗发东京乃迎见于玛竒舖除兵部尚书佩金牌将兵往东京行至中都闻南京已定遂止克实材武遇人狠戾好乱自以太祖孙颇有异志世宗初至中都倥偬多事扈从诸军未暇行赏或有怨言昭武大将军鄂伦正隆末被诏佩金牌取河南兵四百人监完颜古云军于归化次彰德会通吉和尚持大定赦文至和尚使人招之鄂伦不听率兵来迎和尚亦以所将佛宁兵列阵待之鄂伦兵皆不肯战遂请降和尚邀之入相州收其甲兵置酒相劳鄂伦托腹疾不肯饮至夜已张灯时时出门与其心腹密谋欲就执和尚稍具弓矢和尚觉之佯为不知使其从者迫而伺之鄂伦不得发上至中都近郊鄂伦上谒上亦抚慰之鄂伦自慊初无降志及河南统军司令史鄂尔多为人狡险憙图事鄂伦取兵于河南统军使图们额哩页鄂尔多与俱来俱不自安同知延安尹李惟忠与熙宗弑逆构杀韩王亨世宗疎斥之同知中都留守璋初自领其职因而授之完颜布唿为副统以罪解职居京师于是克实鄂伦李惟忠鄂尔多璋布唿谋欲因扈从军士怨望作乱鄂伦曰押军明安阿古喇必不违我惟忠曰惟忠尝为神翼军总管有两银牌尚在可以矫发内藏赏士万戸髙松与我旧必见听衆曰若得此军举事无难矣鄂伦往约阿古喇阿古喇从之惟忠往説髙松髙松不听语在松传大定二年正月甲戌上谒山陵克实中道称疾而归乙亥夜召鄂伦惟忠鄂尔多璋布唿会其家阿古喇以兵赴之璋曰今不得髙松军事不可成矣克实璋布唿乃擒鄂伦惟忠鄂尔多阿古喇诣有司自首旣下诏狱克实不肯自言其始谋及与鄂伦面质然后款伏上念兄弟少太祖孙惟数人在恻然伤之诏罪止克实一身其兄弟子孙皆不縁坐遂诛鄂伦惟忠鄂尔多阿古喇等其阿古喇下穆昆士卒皆释之除璋彰化军节度使布唿濬州防御使辛巳诏天下是日赐扈从万戸银百两明安五十两穆昆绢十匹甲士绢五匹钱六贯伊勒希以下赐各有差阿苏宗强之幼子也长身多力天德二年以宗室子授奉国上将军累加金吾衞上将军居于中都海陵伐宋以左衞将军富察萨勒扎同知中都留守事佩金牌守管籥世宗即位东京阿苏与璋率守城军官乌凌阿实嘉努等入留守府杀萨勒扎府判穆延萨里罕衆以阿苏行留守事璋自署同知留守事即遣穆昆实嘉努乌凌阿愿富察芬彻大兴少尹李天吉子磐等奉表东京大定二年授横海军节度使赐以名鹰诏曰卿方年少宜自戒慎留心政事改武定军以母忧去官起复兴平军节度使赐以袭衣廐马迁广宁尹坐赃一万四千余贯诏杖八十削两阶解职入见于常武殿上曰朕谓汝有才力使之临民今汝在法当死朕以亲亲之故曲为全贷当思自今戒惧勿复使恶声达于朕听改平凉济南尹卒官年三十七上命有司致祭赙银千两重綵四十端绢四百匹宗敏本名阿里布天眷元年封邢王皇统三年为东京留守拜左副元帅兼会宁牧进拜都元帅兼判大宗正事再进太保领三省事兼左副元帅领行台尚书省事封曹国王海陵谋弑立畏宗敏属尊且材勇欲构诬以除之时熙宗屡杀大臣宗敏忧之谓海陵曰主上喜残杀而国家事重柰何宗敏言时适左右无人海陵将以此为指斥构害之自念无证不可发乃止及弑熙宗使葛王召宗敏葛王者世宗初封也宗敏闻海陵召疑惧不敢往葛王曰叔父今不即往至明日如何与之相见宗敏入宫海陵欲杀之尚犹豫以问左右乌逹曰彼太祖子也不杀之衆人必有异议不如除之乃使布萨唿图杀之唿图刃击宗敏宗敏左右走避肤发血肉狼借遍地葛王见杀宗敏问于衆曰国王何罪而死乌达曰天许大事尚已行之此虮蝨尔何足道者天德三年海陵追封宗敏为太师进封爵妃富察氏进国号封子萨哈连舒国公赐名褒进封王阿里罕封密国公正隆六年契丹萨巴反海陵遣使杀诸宗室阿里罕遂见杀大定间诏复官爵胙王元景宣皇帝宗峻子也本名常胜为北京留守弟扎拉为安武军节度使皇统七年四月戊午左副㸃检富察阿固岱子尚主进礼物赐宴便殿熙宗被酒酌酒赐元元不能饮上怒仗劒逼之元逃去命左丞宗宪召元宗宪与元俱去上益怒是时戸部尚书宗礼在侧使之跪手杀之海陵与唐古辩谋废立海陵曰若举大事谁当立者海陵意谓已乃太祖长房之孙当立而辩与秉德初意不在海陵常胜乃熙宗之弟辩荅曰无胙王常胜乎海陵复问其次辩曰邓王子阿兰海陵曰阿兰属疎由是海陵谓胙有人望不除之将不得立故心忌常胜并阿兰是时阿兰方为奉国上将军河南军士孙进自称皇弟按察大王熙宗疑皇弟二字或在常胜也使塔斯鞫之无状塔斯乃尝疑海陵与唐古辩时时窃议告之悼后者海陵知熙宗有疑常胜心因此可以除之谓熙宗曰孙进反有端不称他人乃称皇弟大王陛下弟止有常胜扎拉塔斯鞫不以实故出之矣熙宗以为然使唐古辩萧肄按问塔斯塔斯自诬服故出常胜罪于是乃杀常胜及其弟扎拉并杀塔斯海陵乘此并挤阿兰杀之阿兰弟达兰熙宗本无意杀之海陵曰其兄旣已伏诛其弟安得独存又杀之熙宗以海陵为忠愈益任之而不知其诈也海陵簒立追封常胜扎拉阿兰官爵亲临葬所致祭大定十三年六月丁巳世宗召皇太子诸王侍食于清辉殿曰或称海陵多能何也海陵谲诈雎盱杀人空虚天下三分之二太祖诸孙中惟胙王元天性贤者也元子育本名和卓大定二十七年自南京副留守迁大宗正丞兼劝农副使上问宰臣曰和卓为人如何平章政事襄参政宗浩对曰为人清廉干治上曰乃父亦然又曰费扬古胙王元外若愚讷临事明敏过人朕于兄弟间于元尤款密赞曰太祖躬擐甲胄以定国家举无遗策而诸子勇略材识足以遂父之志传及太宗而诸孙享其成矣金史卷六十九金史卷七十钦定四库全书金史卷七十元中书右丞相总裁托克托等修列传第八萨哈宗宪希卜苏宗亨宗贤实图美忠实实思敬萨哈者景祖孙韩国公和卓之长子世祖之兄子也和卓于次最长景祖方计定诸部爱世祖胆勇材畧及诸子长国俗当异宫居而命和卓与世祖同邸和卓専治家务世祖主外事世祖袭节度使越噶顺而传肃宗穆宗皆景祖志也穆宗初袭位念和卓长兄不得立遂命萨哈为国相穆宗履借父兄趾业锄除彊梗不服己者使萨哈取玛奇岭道攻阿苏穆宗自将期阿苏城下会军萨哈行次阿卜萨水乌雅部色埒贝勒来谒谓萨哈曰闻国相将与太师会军阿苏城下此为深入必取之策宜先抚定珊沁钖馨之路落其党附夺其民人然后合军未晩也萨哈从之攻通恩城请济师穆宗与之萨哈遂攻下通恩城而与穆宗来会阿苏城下通恩在南阿苏在北穆宗初遣萨哈分道即会攻阿苏闻其用色埒计先取通恩城与初议不合颇不然之及辽使来止勿攻阿苏然后深以先取通恩城为功也及以国相都统讨埒克卓多乌塔等军而阿苏亡入于辽终不敢归埒克卓多乌塔通恩皆降康宗旣没太祖称达贝勒与萨哈分治诸部必塔水以北太祖统之拉林水人民萨哈统之明年甲午嗣节度命方至辽主荒于游畋政事怠废太祖知辽可伐遂起兵九月与辽人战于界上获色实太祖使告克于萨哈赐以所获色实乘马萨哈及将士皆驩唿曰义兵始至辽界一战而胜灭辽必自此始矣遣子宗翰及完颜希尹来贺捷因劝进太祖未之从也十月师克宁江州破辽师十万于鸭子河师还十二月太宗及萨哈希卜苏率诸将复劝进收国元年正月朔太祖即位萨哈行国相如故伐辽之举决于都古噜讷其大计实自萨哈启之萨哈自以宗室近属且长房继肃宗为国相旣贵且重故身任大计赞成如此诸人莫之或先也太祖即位后羣臣奏事萨哈等前跪上起泣止之曰今日成功皆诸君协辅之力吾虽处大位未易改旧俗也萨哈等感激再拜谢凡臣下宴集太祖尝赴之主人拜上亦荅拜天辅后始正君臣之礼焉七月太宗为安班贝勒授萨哈古伦贝勒希卜苏爱满贝勒杲古伦斋贝勒所谓贝勒者盖女直之尊官也太祖自正位号凡半岁未闻有封拜太宗介弟优礼絶等杲母弟之最幼者萨哈希卜苏以宗室同封拜九月加古伦乌赫哩贝勒天辅五年薨太祖往弔乘白马𠢐额哭之恸及葬复亲临之赗以所御马萨哈为人敦厚多智长于用人家居纯俭好稼穑自始为国相能驯服诸部讼狱得其情当时有言不见国相事何从决及举兵伐辽萨哈毎以宗臣为内外倚重不以战多为其功也天会十五年追封燕国王正隆降封陈国公大定三年改赠金源郡王配飨太祖庙廷谥忠毅十五年诏图像于衍庆宫子宗翰宗宪宗翰别有传宗宪木名阿兰颁行女直字书年十六选入学太宗幸学宗宪与诸生俱谒宗宪进止恂雅太宗召至前令诵所习语音清亮善应对侍臣奏曰此左副元帅宗翰弟也上嗟赏久之兼通契丹汉字未冠从宗翰伐宋汴京破衆人争趋府库取财物宗宪独载图书以归朝廷议制度礼乐往往因仍辽旧宗宪曰方今奄有辽宋当逺引前古因时制宜成一代之法何乃近取辽人制度哉希尹曰而意甚与我合由是器重之达兰宗隽倡议以齐地与宋宗宪廷争折之当时不用其言其后宗弼复取河南陜西地如宗宪策以捕宗磐宗隽功授昭武大将军修国史累官尚书左丞熙宗从容谓之曰向以河南陜西地与宋人卿以为不当与今复取之是犹用卿言也卿识虑深逺自今以往其尽言无隐宗宪拜谢遂摄门下侍郎初熙宗以疑似杀左丞相希尹久之察其无罪深闵惜之谓宗宪曰希尹有大功于国无罪而死朕将录用其孙如之何宗宪对曰陛下深念希尹录用其孙幸甚若不先明死者无罪生者何由得仕上曰卿言是也即日复希尹官爵用其孙守道为应奉翰林文字皇统五年将肆赦议覃恩止及女直人宗宪奏曰莫非王臣庆幸岂可有间耶遂改其文使均被焉转行台平章政事天德初为中京留守武安军节度使封河内郡王改太原尹进封鉅鹿郡王正隆例夺王爵再迁震武武定军节度使世宗即位遣使召之诏曰叔若能来宜速至此若为赫舍哩志宁白彦敬所遏亦不烦叔忧宗宪闻世宗即位先已弃官来归与使者遇于中都遂见上于小辽口除中都留守即遣赴任诏与元帅完颜古云同议军事明年改西京留守八月改南京布萨忠义自行台朝京师宗宪摄行台尚书省事召为太子太师上谓宗宪曰卿年老旧人更事多矣皇太子年尚少谨训导之俄拜平章政事太子太师如故诏以太祖实录赐宗宪及平章政事完颜元宜左丞赫舍哩良弼判祕书监温王爽各一本伊喇髙善努前为宁州刺史以贪汚免世宗以功臣子孙宗族中无显仕者以为祕书少监是时母丧未除有司奏其事宗宪曰髙善努傲很贪墨不可致之左右世宗曰朕以其父祖有功尔旣为人如此岂可玷职位哉追还制命因顾右丞苏保衡参政石琚曰此朕之过举不可不改卿等当尽心以辅朕也有司言诸路明安穆昆怙其世袭多扰民请同流官以三十月为考诏下尚书省议宗宪乃上议曰昔太祖皇帝抚定天下誓封功臣袭明安穆昆今若改为迁调非太祖约臣谓凡明安穆昆当明核善恶进贤退不肖有不职者其弟姪中更择贤者代之上从其议进拜右丞相大定六年薨年五十九上辍朝悼惜者久之命百官致奠赙银一千五百两重綵五十端绢五百匹希卜苏本作辞不夫后定为希卜苏昭祖之孙乌肯彻之次子也初昭祖久无嗣与威顺皇后图克坦氏祷于巫而生景祖及乌肯彻乌肯彻长而酗酒屡悖其母昭祖没图克坦氏与景祖谋杀之部人怒欲害景祖图克坦氏自以为事而景祖得免希卜苏健捷能左右射世祖袭节度肃宗与拒和诺克萨克达战于乌噜斯哈珠水再失利世祖至将士无人色世祖使希卜苏先阵于托果原而身出搏战败其步军希卜苏自阵后奋击之败其骑军所乘马中九矢不能驰遂步趋而出方战其外兄乌格名善射居敌骑中将射希卜苏熟视识之唿曰此小儿汝一人事乎何为摧锋居前如此以弓弰系马首而去是役也希卜苏之功居多和诺克萨克达旣败希卜苏马弃阵中者亦自归世祖尝疑珠嘉布勒图或与乌春等为变遣希卜苏单骑往观布勒图与唿噜置酒楼上以饮之希卜苏闻其私语昵昵若将执已者一跃下楼傍出藩篱之外弃马而归其勇趫如此博诺约乌春举兵世祖至苏素海甸与乌春遇肃宗前战色埒黙希卜苏佐之束緼纵火烟焰蔽天大败乌春执博诺以归太祖获玛察献馘于辽赏功穆宗太祖罕都希卜苏皆为详衮后与阿里罕威泰俱佐萨哈攻埒克城下之太祖伐辽使领兵千人夹侍左右珠赫店之役惟希卜苏之策与太祖合卒破十万之师挫其军锋遂与太宗萨哈等劝进收国元年七月与太宗萨哈杲同日授为贝勒希卜苏为爱满贝勒云天辅七年太宗与希卜苏居守郓王昻违纪律失衆法当死于是辽人以燕京隆宋人约岁币三月世宗生希卜苏谓太宗曰兄弟骨肉以恩掩义宁屈法以全之今国家迭有大庆可减昻以无死若主上有责言以我为説太宗然之遂杖昻以闻太祖每伐辽辄命希卜苏与太宗居守虽无方面功而倚任与萨哈比侔矣是岁七月薨会太祖班师道病太宗奉迎谒见恐太祖感恸而病转甚不敢以薨告太祖辄问曰爱满贝勒今安在太宗绐对曰当即至矣正隆二年赠开府仪同三司追封曹国公大定三年进封金源郡王配飨太祖庙廷谥曰忠毅子唿沙唿国初有功天会中为真定留守子托卜嘉宗亨本名托卜嘉性忠谨天辅初以宗室子充护衞擒宗磐宗隽有功加忠勇校尉迁昭信校尉尚廏局直长三年陞本局副使丁父忧时宗正官属例以材选宗亨在选中起复为乌克逊达宗室将军改会宁府少尹歴登州刺史改献州刺史泽州定为特们羣牧使同知北京路转运使改泽州定国军节度使海陵庶人南伐以本职领武阳军都总管过淮世宗即位以手诏班赐宗亨宗享得诏即入朝大定二年授右宣徽使未几为西北路兵马都统以讨契丹贼右副元帅布萨忠义与斡罕遇于和托宗亨与左翼万戸富察世杰等以七穆昆军与之战失利及斡罕败其党𤓰里札巴率衆南奔宗亨追及之札巴诈称降宗亨信之札巴诡曰𤓰里走愿往邀宗亨不听乃大纵军士取贼所弃囊槖人畜多自有之𤓰里札巴亡入于宋坐是降为宁州刺史宗贤本名色哩希卜苏之孙也从都统杲取中原袭辽帝于鸳鸯泺宗翰使达兰袭耶律玛格都统使普嘉努及色哩等以兵助之普嘉努使色哩舍音费摩唿达达噜噶色埒耶律乌舍等各率兵分行招谕获辽留守迪延家人辎重并降羣牧官穆隆阿得马甚多使逐水草牧之色哩等趋伊德遂以偏师深入敌邀击之萨哈战没普嘉努至旺国崖西色哩兵会之累官至左副点检天眷二年方捕宗隽色哩坐会饮其家夺官爵未几复官皇统四年授世袭穆昆转都㸃检封豳国公拜平章政事进拜右丞相兼中书令进拜太保左丞相监修国史罢为左副元帅无何复为太保左丞相左副元帅如故进太师领三省事兼都元帅监修国史出为南京留守领行台尚书省事复为左副元帅兼西京留守再为太保领三省事复为左丞相兼都元帅色哩自䕶衞未十年位兼将相常感激思自効以报朝廷虽于悼后为母党后専政大臣或因之以取进用色哩未尝附之皇太子济安薨魏王道济死熙宗未有嗣子色哩劝熙宗选后宫以广继嗣不少顾忌于后后以此怨之与海陵同在相位未尝少肯假借海陵虽尊而心惮色哩外以属尊加礼敬而内常忌之海陵知悼后怨色哩因与后共力排出之色哩亦不以是少变胙王常胜死熙宗纳其妻宫中顷之杀悼后及妃数人将以常胜妻为后未果也及海陵弑熙宗诡以熙宗将议立后召诸王大臣色哩闻召以为信然将入宫谓人曰上必欲立常胜妻为后我当力争之及被执犹以为熙宗将立常胜妻而先杀之也曰谁能为我言者我死固不足惜独念主上左右无助尔遂遇害实图美汉字一作神徒门扎兰路完颜部人世为其部长父卓巴纳始祖弟博和哩四世孙虽同宗属不相通问久矣景祖时卓巴纳使部人密逊来请复通宗系景祖留密逊岁余厚其饩廪饮食善遇之及还以币帛数篚为赠结其厚意久之扎兰岁饥景祖与之马牛为助籴费使世祖往致之会世祖有疾实图美日夕不离左右世祖疾愈辞归与握手为别约它日无相忘实图美体貌魁伟勇敢善战质直孝友彊记辩捷临事果断世祖袭位交好益深邻部不悦遂合兵攻之实图美使弟阿索美率二百人南下拒敌敌兵千人已出其东据高泉实图美将五千人迎击之敌将阿尔本者勇士也出挑战实图美射中其马阿尔本反射射中实图美腹实图美抜箭战愈力阿索美与勇士七人步战杀阿尔本诸部兵遂败实图美因招谕诸部使附于世祖世祖嘉之后伐乌春乌木罕及通恩达萨塔等皆以所部从战有功弟阿索美寻卒及终丧大会其族太祖率官属往焉就以伐辽之议访之方会祭有飞乌自东而西太祖射之矢贯左翼而坠实图美持至上前称庆曰乌鸢人所甚恶今射获之此吉兆也即以金版献之后以本部兵从击髙丽及伐辽功尤多王师攻下西京赐以金牌其子察逊从行上谓曰吾妃之妹巴克繖者在辽俟其获当以为汝妇竟如其言上之西征诸将皆从实图美乃率善射者三百人来衞京师时太宗居守喜其至亲出迎劳继闻黄龙府叛与睿宗讨平之睿宗赐以奴婢五百人师还赏赉良渥至是卒年六十一正隆二年封金源郡王子实实思敬完颜忠本名都古噜讷字鄂斯欢实图美之弟太祖器重之将伐辽而未决也欲与都古噜讷计事于是宗翰宗干完颜希尹皆从居数日少间太祖与都古噜讷冯肩语曰我此来岂徒然也有谋于汝汝为我决之辽名为大国其实空虚主骄而士怯战阵无勇可取也吾欲举兵仗义而西君以为如何都古噜讷曰以主公英武士衆用命辽帝荒于畋猎政令无常易与也太祖然之明年遂伐辽使博勒和来征兵都古噜讷以兵会师收国元年十二月上御辽主兵次约啰都古噜讷与尼楚赫守达噜噶路二年与斡鲁芬彻会乌楞古讨髙永昌破之东京降遂与乌楞古等御耶律聂哷败之于蒺藜山拔显州干惠等州降天辅二年与罗索俱入见上曰辽主近在中京而敢辄来各杖之三十太祖驻军草泺都古噜讷取奉圣州破其兵五千于鸡鸣山奉圣州降太祖入燕都古噜讷出徳胜口代实图美为扎兰路达贝勒二年以扎兰地薄斥卤迁其部于苏伯水仍以珠苏尔之田益之熙宗即位加太子太师十四年加保大军节度使同中书门下平章事薨天德二年配飨太祖庙廷大定二年追封金源郡王实实康宗时高丽筑九城于海兰甸实实从乌色军太祖攻宁江州实实摧锋力战授明安后从舍音克中京袭辽主于鸳鸯泺畧定山败夏将李良辅兵与罗索俱获辽帝于伊都谷宗翰伐宋与尼楚赫围守太原明年攻襄垣下潞城降西京至汴元帅府以怀孟北阻太行南濒河控制险要使实实统十二明安军镇抚之于是殄平寇盗招集流亡四境以安天㑹四年薨熙宗时赠特进大定问谥威敏世宗思太祖太宗创业艰难求当时羣臣勲业最着者图像于衍庆宫辽王舍音金源郡王萨哈辽王宗干秦王宗翰宋王宗望梁王宗弼金源郡王希卜苏金源郡王斡鲁金源郡王希尹金源郡王罗索楚王宗雄鲁王栋摩金源郡王尼楚赫隋国公阿里罕金源郡王完颜忠豫国公普嘉努金源郡王萨里罕兖国公刘彦宗特进乌楞古齐国公韩企先并实实凡二十一人初海陵罢诸路万户置苏伯路节度使世宗时近臣请改苏伯为扎兰节度使不忘旧功上曰苏伯扎兰二水相距千里节度使治苏伯不必改实图美亲管明安子孙袭封者可改为扎兰明安以示不忘其初思敬本名萨哈扎兰河人金源郡王实图美之子希卜苏弟也初名思恭避显宗讳改焉体貌雄伟美须髯纯直有材干年十一从其父谒见太祖太祖在纳琳淀方猎因诏从猎射黄羊获之太祖赐以从马宗翰自太原伐宋从其兄实实攻太原宗翰取河南思敬从完颜和尼涉渡河下洛阳围汴皆有功师还隶辽王宗干麾下太宗幸东京温汤思敬权护衞押衞卒百人从行领穆昆从征珠格麟有功遂充护衞天眷二年以捕宗磐宗隽功迁显武将军熙宗捕鱼混同江网索絶曹国王宗敏乘醉鞭马入江手引系纲大绳沉于水中熙宗唿左右救之仓卒莫有应者思敬跃入水引宗敏出熙宗称叹赏赉甚厚擢右衞将军袭扎兰路万戸授世袭穆昆七年召见赐以袭衣廏马钱万贯及归复遣使赐弓劒是年入为工部尚书改殿前都点检无何为吏部尚书天德初为报谕宋国使宋人以旧例请观钱塘江潮思敬不观曰我国东有巨海而江水有大于钱塘者竟不往使还拜尚书右丞罢为真定尹用廉封河内郡王徙封鉅鹿丁毋忧起复本官改益都尹正隆二年例夺王爵改庆阳尹大定二年授西南路招讨使封济国公兼天德军节度使俄为北路都统佩金牌及银牌二西北路招讨使唐古布古岱副之将本路兵二千会布古岱视地形冲要或于狗泺屯驻伺契丹贼出没之地置守御逺斥候贼至则战不以昼夜为限诏布古岱曰尔兵少思敬未至不得先战布萨忠义败斡罕于陷泉诏思敬选新马三千备追袭斡罕入于奚中思敬为元帅右都监以旧领军入奚地漳格宅会大军讨之败伪节度特黙获二百余人贼降将硕和卓与其党钖勒塔干执斡罕并其母苏尼妻子弟姪家属及金银牌印诣思敬降思敬献俘于京师赐金百两银千两重綵四十端玉带廏马名鹰拜右副元帅经畧南边驻山东罢为西京留守复拜右副元帅仍经畧山东初明安穆昆屯田山东各随所受地主散处州县世宗不欲明安穆昆与民戸杂处欲使相聚居之遣戸部郎中完颜让往元帅府议思敬与山东路总管图克坦克宁议曰大军方进伐宋宜以家属权寓州县量留军衆以为备御俟边事宁息明安穆昆各使聚居则军民俱便还奏上从之其后遂以明安穆昆自为保聚其田土与民田犬牙相入者互易之三年四月召还京师以为北京留守赐金鞍勒马七年召为平章政事先是省併明安穆昆及海陵时无功授穆昆者皆罢之失职者甚衆思敬请量才用之上从其请思敬前为真定尹其子取部民女为妾至是其兄乞离异其妾畏思敬在相位不敢去诏还其家九年拜枢密使上疏论五事其一女直人可依汉人以文理选试其二契丹人可分隶女直明安其三盐泺官可罢去其四与明安同勾当副千戸官亦可罢其五亲王府官属以文资官拟注教以女直语言文字上皆从之其后女直人试进士𤓰尔佳衡尼玛哈鑑图克坦镒完颜匡辈由此致宰相思敬启之也久之上谓思敬曰朕欲修熙宗实録卿尝为侍从必能记其事迹对曰熙宗时内外皆得人风雨时年谷丰盗贼息百姓安此其大槪也何必余事上大悦世宗喜立事故其微谏如此大定十三年薨上辍朝亲临丧哭之恸曰旧臣也赙赠加厚葬礼悉从官给孙乌唿肯扎塔大定二十四年除明威将军授苏伯路宝邻山明安赞曰和卓让国世祖以开帝业萨哈治国家定社稷尊立太祖深谋逺畧为一代宗臣贤矣哉希卜苏盖前人之愆着勲五世易曰有子考无咎其此之谓乎始祖与季弟异部而处子孙俱为强宗而取辽之策卒定于都古噜讷岂天道隂有以相之邪金史卷七十金史卷七十一钦定四库全书金史卷七十一元中书右丞相总裁托克托等修列传第九斡鲁乌楞古贝勒博勒和乌哲库栋摩宗叙斡鲁韩国公和卓第二子康宗初苏伯水鸿观部沃赫贝勒及威凖哲尔徳二部有异志威泰治之乌色斡鲁为之佐伐沃赫拔其城以归髙丽筑九城于海兰甸乌色母疾病斡鲁代将其兵者数月斡鲁亦对筑九城与髙丽抗出则战入则守乌色用之卒城髙丽收国二年四月诏斡鲁统诸军与栋摩芬彻都古噜讷合咸州路都统乌楞古等伐髙永昌诏曰永昌诱胁戍卒窃据一方直投其隙而取之尔此非有逺大计其亡可立待也东京渤海人徳我旧矣易为招懐如其不从即议进讨无事多杀髙永昌渤海人在辽为裨将以兵三千屯东京八甔口永昌见辽政日败太祖起兵辽人不能支遂觊觎非常是时东京汉人与渤海人有怨而多杀渤海人永昌乃诱诸渤海并其戍卒入据东京旬月之间逺近响应有兵八千人遂僣称帝改元隆基辽人讨之久不能克永昌使托卜嘉标哈以币求救于太祖且曰愿併力以取辽太祖使华沙布往谕之曰同力取辽固可东京近地汝辄据之以僣大号可乎若能归欵当处以王爵仍遣系辽籍女直唿图克来髙永昌使托卜嘉与华沙布唿图克偕来而永昌表辞不逊且请还所俘渤海人太祖留唿图克不遣遣大药师努与托卜嘉往招谕之斡鲁方趋东京辽兵六万来攻昭苏城额图珲贝勒阿里罕与战于伊都之地大破之五月斡鲁与辽军遇于沈州败之进攻沈州取之永昌闻取沈州大惧使家奴道拉以金印一银牌五十来愿去名号称藩斡鲁使华沙布萨巴往报之㑹渤海髙祯降言永昌非真降者特以缓师尔斡鲁进兵永昌遂杀华沙布等率衆来拒遇于卾尔和水我军既济永昌之军不战而却逐北至东京城下明日永昌尽率其衆来战复大败之遂以五千骑奔长松岛初太祖下宁江州获东京渤海人皆释之往往中道亡去诸将请杀之太祖曰既已克敌下城何为多杀昔先太师常破敌获百余人释之皆亡去既而往往招其部人来降今此辈亡后日当有効用者至是东京人恩胜努仙格等执永昌妻子以城降即宁江州所释东京渤海人也先太师葢谓世祖云未㡬托卜嘉执永昌及道拉以献皆杀之于是辽之南路系籍女直及东京州县尽降以斡鲁为南路都统徳特贝勒留乌珍知东京事诏除辽法省赋税置明安穆昆一如本朝之制九月斡鲁朝于巴尔密特水上慰劳之辛亥幸斡鲁第张宴官属皆预赐赉有差矩威水部钖勒哈塔杀绰哈布古徳斡鲁分和隆果乌珍之兵讨之绰哈宗室子魁伟善战年十五𨽻军中多见任用以兵五百败室韦获其民衆及招降矩威水部以功为穆昆布古徳初事萨哈从讨萧哈里降矩威水部领行军千戸从破黄龙府战达噜噶城皆有功其破宁江州渤海伊实布叛去布古徳追复之至是与绰哈同被害斡鲁至希尔哈河钖勒哈塔遯去追及于哈达拉山诛其首恶四人抚定余衆诏曰汝讨平叛乱不劳师衆朕甚嘉之绰哈等死于国事闻其尸弃于河俟氷释必求以塟其民可三百戸为一穆昆以衆所推服者领之仍以其子弟等为质斡鲁乃还天眷中绰哈赠奉国上将军布古徳赠昭毅大将军斡鲁从都统袭辽主辽主西走西京已降复叛敌据城西浮图下射攻城者斡鲁与哈布尔攻浮图夺之复以精鋭乘浮图下射城中遂破西京夏国王使李仁辅将兵三万来救辽次于天徳之境罗索与斡鲁合军击败之追至野谷杀数千人夏人渡涧水水暴至漂溺者无算辽主在隂山青冢之间斡鲁为西南都统往袭之使博尔苏萨噶尔玛克以兵二百袭辽权六院司喀勒扎于白水泺获之辽主留辎重于青冢领兵一万往应州遣卓哩布达各率兵邀之宗望奄至辽主营尽俘其妻子宗族得其传国玺斡鲁使使奏㨗曰赖陛下威灵屡败敌兵辽主无归势必来降已严戒邻境毋纳宋人合馈军粮令尼楚赫往代州受之诏徧谕有功将士俟朕至彼当次第推赏辽主戚属勿去其舆帐善抚存之辽主伶俜去国懐悲负耻恐陨其命孽虽自作而尝居大位深所不忍如招之肯来以其宗族付之已遣杨璞征粮于宋尼楚赫不须往矣辽赵王实讷埓及诸官吏并释其罪且抚慰之太祖还京师宗翰为西北西南两路都统斡鲁及普嘉努副之宗翰朝京师诏以夏人言宋侵略新割地以便宜决之鲁斡奏曰夏人不尽归戸口资币又以宋人侵赐地求援兵宋之边臣将取所赐夏人疆土葢有异图诏曰夏人屡求援兵者或不欲归我戸口沮吾追袭辽主事也宋人敢言自取疆土于夏诚有异图宜谨守备尽索在夏戸口通闻两国事审处之斡鲁复请弗割山西与宋则辽主不能与宋郭药师交通复诏曰宗翰请毋与宋山西地卿复及此疆场之事当慎毋忽及宗翰等伐宋斡鲁行西南西北两路都统事天㑹五年薨皇统五年追封郑国王天徳二年配享太祖庙庭子萨巴银青光禄大夫子色哩乌楞古贝勒宗室子也太祖伐辽使乌楞古阿噜抚谕斡珲集赛两路系辽女直与辽节度托卜嘉战败之斩托卜嘉古纳岭乌尔图罕等十四达哈藩皆降斡珲集赛两路亦降与辽都统钖埓战于咸州西败之斩钖埓于阵与罗索克咸州图们唿图以所部降于乌楞古邻部戸七千亦来归遂与辽将赫伯战破其军数万人太祖嘉之以为咸州军帅斡鲁伐髙永昌于东京乌楞古以咸州军佐之辽秦晋国王耶律聂哷来伐都古噜讷罗索博勒和等将二万衆合乌楞古咸州兵往击之唿图克尝叛入于辽居东京南永昌据东京太祖索之以归乌楞古伐永昌以便宜署唿图克为千戸苏都哩卾勒博皆无功亦以便宜除官及以便宜解权穆昆哈布尔黄格达希布等职皆非其罪太祖闻之尽复哈布尔等穆昆唿图克等皆罢去太祖闻乌楞古军中往往阙马而官马多匿于私家遂检括之耶律聂哷佛徳遗乌楞古书请和乌楞古以聂哷书并所答书来上且请曰复有书问宜如何报之诏曰若彼再来请和汝当以阿苏等叛亡索而不获至于交兵我行人萨喇亦不遣还若归萨喇及送阿苏等则和好之议方敢奏闻仍恐议和非实无失备御聂哷军于蒺藜山乌楞古以兵一万戍东京太祖使都古噜讷罗索复以兵一万益之诏曰辽主失道肆命徂征惟尔将士当体朕意拒命者讨之服者抚安之毋贪俘掠毋肆杀戮所赐聂哷诏书可传致也诏聂哷曰汝等诚欲请和当废黜昏主择立贤者副朕弔伐之意然后可议和约不然当尽并尔国其审图之聂哷复书乌楞古云降去人赫伯见还则当送阿苏等上曰赫伯等乃交兵之后来降阿苏则平日以罪亡去其事特异复诏聂哷令此月十三日送阿苏至显州各遣重臣议疆场事乌楞古等攻显州知东京事完颜鄂伦以兵来㑹即以兵三千先渡辽水得降户千余遂薄显州郭药师乘夜来袭卾伦击走之乌楞古等遂与聂哷等战于蒺藜山大败辽兵追北至额勒锦陂获佛徳家属遂围显州攻其城西南军士实都踰城先入烧其佛寺烟熖扑人守陴者不能立诸军乘之遂拔显州于是干懿豪徽成川惠等州皆降干州后为闾阳县辽诸陵多在此禁无所犯徙成川州人于同银二州居之聂哷再以书来请和乌楞古承前诏以阿苏为言答之驻军显州以聴命赐乌楞古等马十匹诏曰汝等力摧大敌攻下诸城朕甚嘉之辽主未获人心易摇不可恃战胜而失备御辽双州节度使张崇降乌楞古以便宜命复其职仍令世袭乌楞古久在咸州多立功亦多自恣和勒博双寛等告乌楞古不法事辽帝在中京可追袭而不追袭咸州粮草丰足而奏数不以实攻显州获生口财畜多自取聂哷博尔苏等亦告贝勒䝉克玛竒卾伦齐逊阿尔本伊喇等多取生口财畜遂以阇格代为咸州路都统阇格亦宗室子也既代乌楞古治咸州初都古噜讷罗索奏攻显州新降附之民可迁其富者于咸州路贫者徙内地于是诏使阇格择其才可干事者授之穆昆其豪右诚心归附者拟为明安録其姓名以闻饥贫之民官赈给之而使栋摩为其副统云久之辽通褀双辽四州之民八百余家诣咸州都统降上曰辽人赋歛无度民不堪命相率求生不可使失望分置诸部择善地以处之太祖召乌楞古自问之乌楞古引伏阇格鞫卾伦等诏降乌楞古为穆昆而禁锢卾伦等天辅六年讨贼于牛心山道病卒天眷中赠特进天徳二年配享太祖庙庭大定十五年谥庄翼博勒和安帝五代孙太祖伐辽使博勒和征都古噜讷兵失期杖之后与珲楚以四千人助罗索尼楚赫攻黄龙府萨里罕察必达尔兄弟齐达勒部人尝寇扎兰路穆宗遣博勒和讨之至阿里玛河萨里罕伪降略马畜三百而去复沃楞部掠二十五寨太祖复使博勒和讨之博勒和渡索欢河招降旁近诸部因籍丁壮为军至特通额水察必达尔伪降复叛执而杀之博勒和至徳里城围之萨里罕遯去博勒和破其城执其妻子萨里罕遂降曰我之马牛财货尽矣何以为生博勒和与之马十匹齐达勒部产良马太祖使赫舍哩阿实罕掌其畜牧博勒和及子博索俱为穆昆天辅五年摘取诸路明安中万余家屯田于泰州博勒和为都统赐耕牛五十博勒和旧居按春水自是徙居泰州并实登扎克丹阿里托欢钖勒塔干等俱徙焉唯族子萨拉噶尝为世祖养子独得不徙太祖取燕京博勒和为右翼兵出居庸闗大败辽兵遂取居庸萧妃遯去都监髙陆等来送欵乞降实古纳追萧妃至古北口萧妃已过三日不及而还上令博勒和和索哩率轻骑追之萧妃己逺去获其从官统军察喇宣徽扎拉并其家族及银牌二印十有一及达喇叛博勒和实古纳讨平之其羣官率衆降者就使领其所部太宗以空名宣头及银牌给之同时有博勒和者罗索平陜西博勒和胜额监战后为平阳尹西南路招讨使终于庆阳尹泰州博勒和守边屡有功太宗赐衣一袭并赐其子博硕八年以甲胄赐所部诸穆昆天㑹十二年加同中书门下平章事天眷元年驻乌尔古徳哷勒地薨赠开府义同三司谥刚毅子博硕袭明安天眷二年为泰州副都统子威泰广威将军博索官特进子乌哲库乌哲库善骑射年二十以本班祗候郎君都管从征伐有功授修武校尉皇统二年权领泰州军平陜西至泾州大破宋兵于马西镇超迁宁逺大将军袭明安复以本部军从宗弼权都统正隆末从海陵伐宋契丹反与徳昌军节度使伊苏玛勒同讨之诏许便宜从事大定初除咸平尹驻军泰州俄改临潢尹摄元帅左都监与广宁尹布萨欢塔俱从元帅右都监实图美解临潢之围契丹引衆东行乌哲库追及于斡里山押军明安契丹唿鲁苏以所部助敌攻官军官军失利泰州节度使乌哩雅来救未至临潢与敌遇乌哩雅败仅以数骑脱归敌攻泰州其势大振城中震骇将士不敢出战敌四面登城押军明安乌克逊阿里布率军士数人持铏刀循城应敌力战斫刈甚衆敌乃退泰州得完乌哲库迺使穆昆富埓珲徙百姓旁邑及险阨之地以俟大军明年聚甲士万三千于济州㑹元帅黙音败斡罕于长泺战雾河战陷泉皆有功改唿尔哈节度使卒乌哲库性聪敏有才智善用军常出敌之不意故能以寡敌衆而所往无不克号为鹘军云栋摩世祖第九子太祖异母弟也髙永昌据东京斡鲁征伐之命栋摩等为之佐已克沈州城中出奔者栋摩邀击殆尽与永昌隔卾尔和水衆遇淖不敢进栋摩以所部先济诸军毕济军东京城下城中人出城来战栋摩破之于首山歼其衆获马五百匹及乌楞古以罪去咸州栋摩代之于是栋摩为咸州路副统辽议和久不成太祖进兵诏咸州路都统司令色克留兵一千镇守栋摩以余兵㑹于浑河太祖攻上京实临潢府谕之不下辽人恃储蓄自固上亲临阵栋摩以衆先登克其外城留守托卜嘉率衆出降都统杲兵至中京栋摩自城西沿土河以进城中兵尚余三千皆不能守遂克之宗翰等攻西京栋摩罗索等于城东为木洞以捍蔽矢石于北隅以刍茭塞其隍城中出兵万余将烧之温特赫博恰率衆力战执旗者被割博恰自执旗奋击却之又为四轮革车髙出于堞栋摩与麾下乘车先登诸军继之遂克西京与辽步骑五千战于朔州之境斩首三百级复败辽骑三百于河隂辽兵五千屯于马邑县南复击破之隳其营垒尽得其车马器械辽兵三万列营于西京之西栋摩以三千击之栋摩使士卒皆去马阵于沟堑之间曰以一击十不致死地不可使战也因谓衆曰若不胜敌不可以求生于是人皆殊死战辽兵遂败追至其营而止明日复败其兵七百余人兴中府宜州复叛栋摩讨之并下诏招谕诏栋摩曰辽之土地皆为我有彼虽复叛终皆吾民可纵其耕稼毋得侵掠贝勒䝉克萨布乌达等获契丹紏坚兴中平栋摩为南路都统讨和勒博诏曰和勒布以乌合之衆保据险阻其势必将自毙若彼不出掠毋庸攻讨耶律阿固齐等杀和勒博于景蓟之间其衆遂溃张觉据平州叛入于宋栋摩自锦州往讨之觉将以兵胁迁来润隰四州之民栋摩至润州击走张觉军逐北至榆闗遣俘持书招之复败觉兵于营州东北欲乘胜进取南京时方暑雨退屯海壖逐水草休息使布唿䝉克两明安屯润州制未降州县不得与觉交通九月栋摩破觉将王孝古于新安败觉军于楼峯口复与觉战于兔耳山栋摩大败太宗使宗望问栋摩败军之状宗望遂以栋摩军讨觉及宗望破张觉太宗乃赦栋摩召宗望赴阙栋摩连破伪都统张敦固遂克南京执敦固杀之上遣使迎劳之诏曰闻下南京抚定兵民甚善诸军之赏卿差等以给之又诏曰南京疆场如旧屯兵以镇之命有司运米五万石于广宁给南京润州戍卒遂下宜州拔义牙山杀其节度使韩庆民得粮五千石诏以南路嵗饥许田猎其后宋童贯郭药师治兵栋摩辄因降人知之即具奏语在宋事中而宗翰宗望皆请伐宋于是栋摩副宗望伐宋宗望以栋摩属尊先皇帝任使有功请以为都统以监战事于是栋摩为都统素赫副之败郭药师兵于白河遂降燕山以先锋渡河围汴宋人请盟将士分屯于安肃雄霸广信之境宗望还山西栋摩与刘彦宗留燕京节制诸军八月复伐宋大军克汴州诸军屯于城上城中诸军溃而西出者十三万人栋摩达兰分击大败之师还栋摩为元帅左都监攻河间下之大破敌兵万余于莫州宗辅为右副元帅徇地淄青栋兰与宗弼分兵破山谷诸屯宋李成兵围淄州乌凌阿托云破之栋摩克潍州达唿布珠尔苏连破赵子昉等兵至于河上乌凌阿托云破敌于灵城镇及议伐康王栋摩欲先定河北然后进讨太宗乃酌取羣议之中使罗索取陜西宗翰宗辅南伐天㑹六年薨年四十熙宗时追封吴国王天徳二年配享太祖庙庭正隆改封谭王大定二年徙封鲁王谥庄襄子宗叙宗叙本名徳夀栋摩第四子也竒伟有大志喜谈兵天徳二年充䕶卫授武义将军明年授世袭穆昆擢御院通进迁翰林待制兼修起居注转国子司业兼左补阙正隆初转符宝郎在宫职凡五年皆带剑押领宿卫迁大宗正丞以母忧去官以本官起复未㡬迁侍卫亲军马军都指挥使改左骁骑都指挥使明年海陵幸南京宗叙至汴契丹萨巴反宗叙为咸平尹兼本路兵马都总管以甲仗四千付之许以便宜宗叙出松亭闗取牛递于广宁闻世宗即位将归之广宁尹安塔哈弟雅尔坚劝宗叙乃还兴中白彦敬赫舍哩志宁使宗叙奉表降乃见世宗于梁鱼务授宁昌军节度使明年二月契丹攻宁昌宗叙止有女直渤海骑兵三十汉兵百二十人自将击之遇贼千余骑汉兵皆散走宗叙与女直渤海三十骑尽锐力战身被二创所乘马中箭而仆遂为所执居百余日㑹贼中有临潢民伊喇阿达等盗马授之得脱归宗叙陷贼久尽得其虚实见元帅完颜黙音平章政事完颜元宜谓之曰贼衆乌合无纪律破之易尔于是帅府欲授军职宗叙见黙音贪卤掠失事㡬欲归白上不肯受职曰我有机密须面奏是夕乃遁去至广宁矫取驿马驰至京师而帅府先事以闻上遣中使诘之曰汝为节度不度衆寡战败被获幸得脱归乃拒帅府命辄自乘传赴都朕姑置汝罪可速还军併力破贼宗叙附奏曰臣非辞难者事须面奏不得不来遂召入乃条奏贼中虚实及诸军进退不合事机状诏大臣议皆以其言为然是时已诏布萨忠义代黙音为元帅进讨于是拜宗叙为兵部尚书以本职领左翼都统率宗宁乌雅扎拉乌凌阿喇实兵各千人号三万佐忠义军至花道遇贼与战右翼都统宗亨先败走忠义亦引却宗叙勒本部遮击之麾帐下士三百舍马步战贼不得逞大军整列复至合势击之贼遂败去而元帅右监军赫舍哩志宁率军至追及斡罕于陷泉大破之复与志宁及图克坦克宁追至七渡河大败之元帅忠义遂留宗叙自从贼平入为右宣徽使宋兵据海州将谋深入诏以宗叙为元帅右监军往御之宗叙驻山东分兵据守要害敌不得西寻奉诏与左副元帅赫舍哩志宁参议军事四年宗叙入朝奏曰暑月在近顿兵边陲飞輓颇艰乞俟秋凉进发上从其请及还军授以成算赐袭衣弓矢九月渡淮宗叙出唐邓北至襄阳屡战皆㨗明年宋人请和军还除河南路统军使河决李固渡分流曹单之间诏遣都水监梁肃视河决宗叙言河道填淤不受水故有决溢之患今欲河复故道卒难成功幸而可塞它日不免决溢山东非曹单比也沿河数州骤兴大役人心动摇恐宋人乘间煽诱搆为边患梁肃亦请聴两河分流以杀水势遂止不塞十年召至京师拜参知政事上曰卿奏黄河利害甚合朕意朕念百姓差调官吏为姦率歛星火所费倍蓰委积经年腐朽不可复用若此等类百孔千疮百姓何以堪之卿参朝政择利而行以副朕心及与上论南边事宗叙曰南人遣谍来多得我事情我遣谍人多不得其实葢彼以厚赏故也上曰彼以厚利资谍人徒费其财何能为也十一年奉诏巡边六月至军中将战有疾诏以右丞相赫舍哩志宁代宗叙还七月病甚遗表朝政得失及边防利害力疾使其子上之薨年四十六上见其遗表伤悼不己辍朝遣宣徽使敬嗣晖致祭赙银千两綵四十端绢四百匹上谓宰臣曰宗叙勤劳国家他人不能及也初宗叙尝请募贫民戍边屯田给以廪粟既贫者无艰食之患而富家免更代之劳得专农业上善其言而未行也十七年上谓宰臣曰戍边之卒嵗冐寒暑往来畨休以马牛往戍往往皆死且夺其农时败其生业朕甚闵之朕欲使百姓安于田里而边圉彊固卿等何术可以致此左丞相良弼曰边地不堪耕种不能久戍所以畨代耳上曰卿等以此急务为末事耶往嵗参政宗叙尝为朕言此事若宗叙可谓尽心于国者矣今以两路招讨司乌库哩实垒部族临潢泰州等路分置堡戍详定以闻朕将亲览上追念宗叙闻其子孙家用不给诏赐钱三千贯明昌五年配享世宗庙廷金史卷七十一金史卷七十二钦定四库全书金史卷七十二元中书右丞相总裁托充托等修列传第十罗索和尼黙音仲哈里尼楚赫古云马竒巴尔斯实古纳罗索字斡里延完颜部人年二十一代父布达为七水诸部长太祖克宁江州使罗索招谕系辽籍女直降伊腾伊罕路达哈藩卓勒等败辽兵于布尔罕山复败辽兵擒两将军既而伊克尼玛兰两路皆降进兵咸州克之诸部相继来降获辽北女直系籍之戸辽都统耶律卾尔多以二十余万衆来戍边太祖趋达噜噶城次宁江州西召罗索罗索见上于军中上见罗索马多疲乏以三百给之使隶左翼宗翰军与尼楚赫纵兵冲其中坚凡九陷阵皆力战而出复与尼楚赫戍边及九百奚营等部来降则与尼楚赫攻黄龙府上使完颜珲楚博勒和实古纳以兵四千助之败辽兵万余于白马泺宗雄等下金山县使罗索分兵二千招沿山逃散之人耶律聂哷军蒺藜山乌楞古罗索等破之遂取显州太祖取黄龙府罗索请曰黄龙一都㑹且僻逺苟有变则邻郡相煽而起请以所部屯守太祖然之仍合诸路穆昆命罗索为万戸守黄龙府进都统从杲取中京与希尹等袭走逹鲁和尚伊勒希等败奚王钖黙降奚部西节度额哩埒辽主自鸳鸯泺西走罗索等追至白水泺获其内库宝物罗索遂与栋摩攻破西京复与栋摩至天徳云内宁边东胜其官吏皆降获阿蘓夏人救辽兵次天徳罗索使托纽布当以骑二百为候兵夏人败之㡬尽额圗珲复以二百骑往遇伏兵独额圗珲脱归时久雨诸将欲且休息罗索曰彼再破吾骑兵我若不复往彼将以我怯即来攻我矣乃选千骑与实实巴尔斯往斡鲁壮其言从之罗索迟明出陵野岭留巴尔斯以兵二百据险守之获生口问之其帅李良辅也将至野登髙望之夏人恃衆而不整方济水为阵乃使人报斡鲁罗索分军为二迭出迭入进退转战三十里过宜水斡鲁军亦至合击败之辽都统逹实犯奉圣州壁龙门东二十五里罗索卓哩马和尚等以兵取之生获逹实其衆遂降辽必埓哩守奉圣州弃城遯去后与宗望追辽帝罗索芬彻以二十骑候敌败其军三千人于三山有千人将趋奉圣州芬彻复败之擒其主帅而还夏人屯兵于哈屯馆宗翰遣罗索戍朔州筑城于霸徳山西南二十里遂破朔州西山兵二万擒其帅赵公直其后复袭辽帝于伊都谷获之赐铁劵惟死罪乃笞之余罪不问尼楚赫围太原宋统制刘臻救太原率衆十万出夀阳罗索击破之继败宋兵数千于榆次宋张灏军出汾州巴尔斯击走之灏复营文水罗索及托克索巴尔斯与战灏大败宗翰定太原罗索取汾石二州及其属县温泉方山离石芬彻降夀阳取平定军及乐平复招降辽州及榆社辽山和顺诸县宗翰趋汴州使罗索等自平阳道先趋河南曰若至泽州与色哩博勒和实实遇当与俱进实实之前军萨木哈败宋兵三千于襄垣遇伏兵二千又败之萨喇达破天井闗复破步兵于孔子庙南遂降河阳罗索军至既渡河遂薄西京城中兵来拒战实实逆击败之西京降罗索取偃师永安军巩县降萨喇达败宋兵于汜水于是荥阳荥泽郑州中牟相次皆降宗翰已与宗望㑹军于汴使罗索率师趋陜津攻河东郡县之未下者乌尔图罕败敌于河上桑阿败敌于陜城下唿沙唿降虢州守陴卒三百人遂克陜府实古纳桑衮破陜之散卒于平陆西北和尼别破敌于平陆罗索破蒲解之军二万尽覆之安邑解州皆降遂克河中府降綘慈隰石等州宗翰往洛阳使罗索取陜西败宋将范致虚军下同华二州克京兆府获宋制置使傅亮遂克鳯翔阿林等破宋大兵于河中斡鲁破宋刘光烈军于冯翊额特埓桑衮败敌于渭水遂取下邽宗翰㑹宗辅伐康王命罗索芬彻专事陜西以博勒和胜额监战胜额等遇敌于蒲城及同州皆破之罗索芬彻克丹州破临真进克延安府遂降绥徳军及静邉懐逺等城寨十六复破青涧城宋安抚使折可求以麟府丰三州及堡寨九降于罗索晋宁所部九寨皆降而晋宁军久不下罗索欲去之色哩不可曰此与夏邻且生他变城中无井日取河水以为饮乃决渠于东泄其水城中遂困李位石乙启郭门降诸将率兵入城守将徐徽言据子城战三日衆溃徽言出奔获之使之拜不聴临之以兵不为动絷之军中使先降者谕之使降徽言大骂与统制孙昻皆不屈乃并杀之遂降定安堡渭平寨及鄜坊二州于是罗索博勒和守延安折可求屯绥徳芬彻还守蒲州延安鄜坊州皆残破人民存者无㡬罗索置官府辑安之别将卾伦降建昌军京兆府叛罗索复讨平之遂与阿里布穆里延至三原额克沁阿古击淳化兵败之罗索乃攻干州已筑甬道列礟具而州降遂进兵克邠州军于京兆陜西城邑已降定者辄复叛于是睿宗以右副元帅总陜西征伐时罗索已有疾睿宗与张浚战于富平宗弼左翼军已却罗索以右翼力战军势复振张浚军遂败睿宗曰力疾鏖战以徇王事遂破巨敌虽古名将何以加也以所用犀玉金银器及甲胄并马七匹与之天㑹八年薨十三年赠泰宁军节度使兼侍中加太子太师皇统元年赠开府仪同三司追封莘王以正隆例改赠金源郡王配享大宗庙庭谥庄义子和尼黙音实古纳和尼年十七从攻宁江州力战创甚扶出阵问太祖凭髙望见问之知是罗索子亲抚慰赐药叹曰此儿他日必为名将其攻济州败敌八千与敌遇于信州伊喇本陷于阵和尼力战出之敌遂北败耶律佛徳等兵于沈州及宗翰以兵袭奚王钖黙和尼以兵三百败敌二千从攻伊实部败之破其二营塔喇部族叛率二穆昆突入大破之和尼常从罗索围太原宋将种师中以兵十万来援和尼击败之大军至河无船不得渡罗索遣和尼循水上下和尼率军三百自孟津而下度其可渡遂引军以济大军于是皆继之宋将郭京出兵数万趋罗索营和尼从旁奋击敌乱遂破之师还破敌于平陆渡得其船以济又以兵破敌于张店原时屯留太平翼城皆有重敌并破之又分兵取陜西蒲州降留和尼镇之攻鳯翔和尼先登睿宗定陜西和尼为都统进攻泾州败其兵王开山以兵拒归路邀战再击再败之遂降京兆鳯翔诸县罗索薨袭哈济明安代为黄龙府路万戸天眷三年为元帅右都监迁左监军元帅府罢改安化军节度使厯京兆尹封广平郡王以正隆例改封代国公进封隋国公谥贞济卒年六十一黙音勇力过人善用长矛突战天眷间充牌印祗候授显武将军擢符宝郎皇统四年其兄和尼袭济州路万戸以亲管沃济明安让黙音朝廷从之权济州路万戸八年为元帅右都监天徳三年为顺天军节度使厯河间临潢尹数月改博索路兵马都总管萨巴反黙音往讨之是时世宗为东京留守自将讨𤓰里还遇黙音于常安县尽以甲士付之世宗还东京完颜福夀髙忠建率所部南征军亡归东京黙音亦率其衆来附即以臣礼上谒遂杀髙存福李彦隆等黙音福夀忠建及诸将吏民劝进世宗即位拜右副元帅都统白彦敬副统赫舍哩志宁在北京拒不受命黙音伐之遇其衆于建州之境皆不肯战彦敬志宁遂降二年正月黙音率诸军讨斡罕㑹兵于济州合甲士万三千人过泰州至珠格崖乃舍辎重持数日粮轻骑追之是时斡罕新败于泰州将走济州黙音兵至长泺南获其谍者知敌将由别路邀粮运遂分军往迎敌吏吉勒扎来降黙音用其计因夜亟往邀敌辎重忽大风不能燧火路暗莫相辨比晓才行三十余里将至敌营将士少憩黙音率善射者数十骑往觇之而都统志宁克宁等已败敌衆二万余于长泺追杀甚衆敌遂西遁志宁军先追及于霿河急击败之而黙音贪卤掠不复追以故敌得纵去遂涉懿州界陷灵山同昌惠和等县窥取北京西攻三韩县惟克宁军追蹑黙音託马弱引还懿州上闻之下诏切责黙音以布萨忠义为右副元帅代之赫合哩志宁为右监军代完颜福夀而黙音子色克暴横军中诏勒归本贯黙音至京师以为同判太宗正事世宗责之曰朕以汝为将汝不追贼当正汝罪以汝父罗索有大功特免汝死汝虽非宗室而授此职汝其勉之未㡬率宾路军士珠勒唿告色克寄书与黙音谋反有司并上其书世宗察其诬诏鞫告者珠勒唿欵伏遂诛之召黙音谓之曰人有告卿子为反谋者朕知卿必不为此今告者果自服罪宜悉此意初斡罕方炽上使温特赫阿噜岱守古北口及斡罕败于陷泉入于奚中率诸奚攻古北口阿噜岱因其妻生日辄离军六十里贼衆闻之来袭杀伤士卒甚衆阿噜岱坐除名诏黙音芬彻乌哩页富察通以兵三千㑹旧屯兵击之擒贼党明安和卓未㡬斡罕平乃还七年出为北京留守上御便殿赐食及御服衣带佩刀谓之曰以卿故老欲以均劳逸故授此职卿其勉之改东京留守封荣国公大定十一年薨年六十四黙音性忠厚善击毬射猎时论以为虽智略不及其父而勇敢肖之云仲本名实古纳体貌魁伟通女直契丹汉字其兄斡鲁为统军爱仲才欲使通吏事每视事常在左右遇事辄问之应对如响斡鲁叹曰此子必为令器皇统初充䕶卫授世袭穆昆天徳元年摄其兄和尼济州万戸部内称治除滨州刺史以母忧去官起复知积石军事转同知河南尹正隆六年伐宋为神勇军副都总管与大军北还除同知大兴尹将兵二千益遵化屯军备契丹迁西南路招讨使兼天徳军节度使政尚忠信决狱公平番部不敢寇边召为左副都㸃检宿卫严谨每事有规矩后来者守其法莫能易也世宗常谓侍臣曰实古纳入直朕寝益安五年宋人请和为姪国不称臣仲为报问使仲请与宋主相见礼仪世宗曰宋主亲起立接书则授之乃至宋一一如礼正隆用兵宋人执商州刺史完颜守能以归至是仲取守能与俱还上嘉之转都㸃检兼侍卫亲军都指挥使迁河南路统军使上曰卿在禁近小心畏慎河南控制江淮为国重地卿益勉之赐廐马金带玉吐鹘复有罪解职久之起为西北路招讨使改北京留守卒哈里罗索族子体貌丰伟善用矟罗索为黄龙府万戸哈里从徙于舒吉卾摩从罗索追及辽主于朔州阿敦山辽主从数十骑逸去罗索遣哈里及珠敦往见辽主谕之使降辽主已穷蹙待于阿敦山之东罗索因获之赏哈里金五十两银五百两币帛二百匹绵三百两睿宗经略陜西哈里战却吴玠军于泾邠之南寻遣修栈道宋人恐栈道成以兵来拒破其兵赏银百五十两奴婢十人天眷元年擢宿直将军与定宗磐宗儁之乱再迁广威将军除都水使者改西北路招讨都监厯复州滦州刺史伊啰斡羣牧使塔喇部族节度使同知大兴尹兼中都路兵马都总管改武宁军节度使广宁尹卒年六十二尼楚赫宗室子太祖嗣位使普嘉努如辽取阿苏事久不决乃使实古纳尼楚赫继往当是时辽主荒于政上下解体尼楚赫等还具以辽政事人情告太祖且言辽国之状太祖决意伐辽葢自尼楚赫等发之太祖与耶律鄂尔多战于达噜噶城辽兵二十余万尼楚赫罗索率衆冲其中坚凡九陷阵辄战而出大败辽军尼楚赫为穆昆遂与罗索戍邉复与罗索珲楚博勒和实古纳等攻黄龙府败辽兵万余于白马泺太祖拒辽尼楚赫守达噜噶城收国二年分雅达纳阿拉所迁穆昆二千戸以尼楚赫为穆昆屯宁江州辽大册使实讷埓遣回约以七月半至而尽九月实讷埓未来上使诸军过江屯驻辽伊喇满达十三人兵士八人纵火于浑河以絶刍牧尼楚赫获之乃知辽边吏伊苏使之太祖命释之从都统杲克中京尼楚赫与实古纳芬彻哈布尔率兵三千击奚王钖黙于京西七十里钖黙弃兵遯辽主西奔天徳尼楚赫以兵絶其后辽主遂见获后从宗翰伐宋围太原宗翰进兵泽州及宗翰还西京太原因未下皆命尼楚赫留兵围之招讨都监马武破宋兵于文水节度使耿守忠等败宋黄迪兵于西都谷所杀不可胜计宋樊夔施诜髙丰等军来救太原分兵据近部尼楚赫与实实博啰乌苏大破之索罗希破宋兵于太谷宋兵据太谷祁县阿古喇巴尔斯复取之种师中出井陉据榆次救太原尼楚赫使卾伦击之破其军和尼斩师中于杀熊岭进攻宋制置使姚古军于隆州谷大败之萨喇图败宋军于回马口郭企忠殱宋军于五台及宗翰定太原与宗望㑹兵于汴尼楚赫等攻汴城克之师还尼楚赫降岢岚宁化等军攻岚州拔之招降火山军与希尹同赐铁劵宗翰趋洛阳色哩取汝州尼楚赫取邓州杀其将李操等苏玛拉入襄阳巴尔斯入均州马武取房州擒转运使刘吉邓州通判王彬巴尔斯破唐蔡陈三州克颍昌沙珲额哲别克旧颍昌宗翰㑹伐康王尼楚赫守太原天㑹十年为燕京留守天㑹十三年致仕加保大军节度使同中书门下平章事迁中书令封蜀王天眷三年薨年六十八以正隆例赠金源郡王配飨太宗庙庭大定十五年谥武襄改配享太祖庙庭子古云古云本名达兰幼警敏有志胆初丱角太祖见而竒之年十六父尼楚赫授以甲使从伐辽常为先锋授世袭穆昆宗翰自太原还西京尼楚赫围守之古云在行间屡有功宋兵数万救太原至南闗尼楚赫与弟巴尔斯完颜罗索等击之当隘巷间一卒挥刀向巴尔斯古云以刀断其腕一卒复从旁以枪刺之古云断其枪追杀之拔太原下河东诸州攻汴京皆有功与都统马武徇地汉上至上蔡以先锋破孔家军睿宗攻开州古云先登流矢中其口睿宗亲视之创未愈强起之攻大名府第功宗弼第一古云次之攻东平古云居最巴尔斯袭宋康王于扬州古云为先锋巴尔斯追宋孟后于江南古云前行趋潭州宋大兵在常武古云以选兵薄其城败千余人明日城中出兵来战古云以五百骑败之获马二百匹遂攻常武巴尔斯以诸军为大阵居其后古云以五百骑为小阵当前行即麾兵驰宋军宋军乱遂大败之巴尔斯观其周旋叹赏之其后河东郡县多叛古云以先锋攻绛州克之复攻沁州飞礟击其右胁舁归营中诸军攻沁州三日不能下别将固纳强起古云指麾士卒遂克之摄河东路都统从左监军伊喇伊都招西北诸部古云将骑三千五百平其九部获生口三千马牛羊十五万以先锋破宋吴山军再战再胜遂衂宋兵于隘死者不可胜计宋兵遯去宗弼再取和尚原古云以本部破宋五万人遂夺新叉口宗弼留兵守之是夜大雪道路皆氷和尚原宋兵势重不可径取宗弼用古云策入自傍近高山丛薄医荟间出其不意遂取和尚原古云请速入大散闗自以本部为殿以备伏兵宗弼至仙人闗古云先攻之宗弼止之古云不止宗弼以刀背击其兠鍪使之退古云曰敌气已沮不乘此而取之后必悔之已而果然宗弼叹曰既往不咎乃班师古云殿且战且却遂达秦中齐国初废元帅右监军萨里罕驰驿抚治诸郡至同州故齐观察使李世辅出迎阳坠马称折臂舁归萨里罕入城世辅诈使通判献甲以壮士十人被甲上㕔事世辅自壁后突出执萨里罕古云方索马于外变起仓卒不得入城门已闭皆有兵卫至东门合荅雅领骑三十余与古云遇遂斩门者出而世辅拥衆自西门出古云因与合荅雅袭之一进一退以缀世辅使不得速世辅虑救兵至乃要萨里罕与之盟勿使追之留撒离喝于道侧古云识其声与骑而归除安逺大将军摄太原尹四境咸治兼摄河东南北两路兵马都总管朝廷以河南陜西与宋已而复取之师至耀州宋人每旦出城张旗閲队抵暮而还道隘骑不得逞古云请兵五百薄暮先使五十人趋山巅令之曰旦日视敌出举帜指其所向乃以余兵伏山谷间明日城中人出閲如前山巅旗举伏兵发宋兵争驰入城古云麾军登城拔宋帜立金军旗帜宋军后者望见之不敢入遂降城中人亦降宋吴玠拥重兵据泾州泾原以西多应之元帅萨里罕欲退守京兆俟河南河东军古云曰我退守吴玠必取鳯翔京兆同华据潼闗吾属无类矣萨里罕曰计将安出古云曰事危矣不如速战我军阵泾之南原宋兵必自西原来古云与钖卜察各以选骑五百摧其两翼元帅当其中击之可以得志监军巴尔斯曰二子当其左右巴尔斯愿当其中元帅据冈阜多张旗帜为疑兵可以得志萨里罕从之吴玠兵果自西原来古云钖卜察击其左右自旦至午吴玠左右军少退巴尔斯当其前冲击之遂败玠军僵尸枕借大涧皆满自此蜀人丧气不敢复出闗陜遂定厯行台吏部工部侍郎从宗弼巡边迁刑部尚书转元帅左都监天徳二年迁右监军元帅府罢改山西路统军使领西北西南两路招讨兵马坐无功降临海军节度使厯平阳太原尹正隆末为中都留守兼西北面都统讨契丹萨巴驻军归化州世宗即位于辽阳使古云姪阿尔法持诏往命古云为左副元帅就遣使召陜西统军图克坦喀齐喀宣大定改元诏赦于西南西北招讨司河东河北山东诸路州镇调明安军屯京畿阿尔法见古云古云犹豫未决士卒皆欲归世宗古云不得已乃受诏以元帅令下诸路亟泥马糟二万具诸路闻之以为大军且至然后遣人宣赦所至皆聴命大定元年十一月古云以军至中都同知留守璋请至府议事古云疑璋有谋乃阳许诺排节仗若将往者遂率骑从出施仁门驻兵通州见世宗于三河诏古云以便宜规措河南陜西山东边事二年正月至南京遂复汝颍嵩等州县授世袭明安入拜平章政事罢为东京留守未行改济南尹初古云宿将恃功在南京颇黩货不恤军民诏使问以边事古云不答谓诏使曰尔解何事待我到阙奏陈及召入竟无一语及边事者在相位多自专已所欲辄自奏行之除留守辄忿忿不接宾客虽近臣往亦不见上怒遂改济南上数之曰朕念卿父有大功于国卿旧将亦有功故改授此职卿宜知之若复不悛非但不保官爵身亦不能保也古云顿首谢久之改平阳尹致仕起为西京留守以母忧去官寻以本官起复俄复为东京厯上京诏曰上京王业所起风俗日趋诡薄宗室聚居号为难治卿元老大臣衆所聴服当正风俗检制宗室持以大体十五年致仕久之史臣上太宗睿宗实録上曰当时旧人亲见者惟古云在诏修撰温特赫提克徳往北京就问之多所更定焉十九年薨年七十四最前后以功被赏者十有一金为两二百五十银为两六千五百绢为匹八百绵为两二千马三百十有四牛羊六千五百奴婢百三十人玛竒尼楚赫之母弟也年十五隶军中从破髙丽兵下宁江州平系辽女直克黄龙府皆身先力战以功为穆昆继领明安破奚兵千余自乌楞古攻下咸信沈州及东京诸城玛竒皆有功都统杲取中京与素赫和硕台别降绰里特部屯兵髙州以兵援䝉克贝勒大破敌兵复败恩州兵五万人讨平辽人聚中京山谷者降三千余人战于髙州境上伏矢射之中目遂卒玛竒大小三十余战所至皆㨗皇统中赠银青光禄大夫谥毅敏子乌色乌色年十七隶军中从巴尔斯击辽将马武败之玛竒死领其职宗望伐宋至河上宋兵屯于河外以二舟来伺我师乃遣乌色率勇士数辈以一舟往迎之尽俘以还袭康王于江淮间乌色皆与焉师还驻东平及废齐屯兵河上招降旁近诸营多获畜产兵仗军帅嘉之赏以甲马从攻陜西为右翼都统攻城破敌皆与有功师还正授穆昆迁华州防御使属闗中嵗饥盗贼充斥乌色募兵讨平之部以无事郡人列状丐留不报俄迁徳哷勒部族节度使改塔喇部用亷入为都水使者秩满同知燕京留守事为西北路招讨使萨巴秩满已数月冐其俸禄不即解去乌色发其事萨巴反乌色遇害巴尔斯尼楚赫弟天辅六年宗翰在北安州将㑹舍音于奚王岭辽兵奄至古北口使博勒和珲楚各领兵二百击之珲楚请济师宗翰欲自往希尹罗索曰此易与耳请以千人为公破之珲楚以骑士三十人前行至古北口遇其游兵逐入山谷辽人以步骑万余迫战亡骑五人珲楚退据闗口希尹罗索至巴尔斯乌木罕唿实罕推锋奋击大破之斩馘甚衆尽获甲胄辎重希尹与萨拉噶图费摩托纽败其伏兵杀千余人获马百余匹罗索拒夏人出陵野岭留巴尔斯以兵二百据险守之尼楚赫围太原近县先已降宋军来救太原者复据太谷祁县巴尔斯阿古喇复取之宋姚古军隆州谷巴尔斯败之张灏兵出汾州又击走之天㑹四年克太原巴尔斯为管勾太原府路兵马事复与罗索败宋兵于文水遂从宗翰围汴与尼楚赫略地襄邓入均州还攻唐蔡陈三州皆破之克颍昌府遂与托云马武袭宋康王于扬州康王渡江入于建康天㑹十五年迁元帅左都监宗弼再定河南萨里罕经略陜西至泾州巴尔斯大破宋军于渭州渭州徳顺军皆降陜西平迁元帅左监军加金吾卫上将军卒谥敏定实古纳亦书作实古迺尝与尼楚赫俱往辽国取阿苏还言辽人可取之状太祖始决意伐辽矣博勒和取居庸闗萧妃自古北口出奔太祖使实古纳追之不及后为临潢府军帅讨平塔喇其羣官率衆降者请使就领诸部太宗赐以空名宣头及银牌使以便宜授之获辽许王索啰驸马都尉萧伊逊辽梁王在哈里水雅里自立不知果在何处至是始知之于是徙辽降人于泰州时暑未可徙实古纳请姑处之岭西及实古纳筑新城于契丹珠敦城诏置㑹平州乌库哩部人迪里华沙率部族降朝廷以托卜嘉为本部节度使乌珲为都监实古纳封还托卜嘉等宣诰以便宜加托卜嘉散官填空名告身授之及録上降附有劳故官八百九十三人朝廷从之于是迪里加防御使为本部节度华沙加诸司使为节度副使知达鲁特部事达勒达加左金吾卫上将军节度副使知图吉部事阿实克加观察使为本部节度其余迁授有差以巴噶城之地分赐乌库哩达鲁特二部及契丹人其未垦者聴任力占射久之领咸州烟火事天辅六年完颜慎思所部及其余未置明安穆昆戸口命实古纳通閲具籍以上天㑹十年改南京路军帅司为东南路都统司实古纳为都统移治东京镇髙丽赞曰金启疆土斡鲁乌楞古方面功最先着博勒和罗索最先封泰州之边圉黄龙之冲要寄亦重矣若栋摩之勤劳南路罗索之经营陜西尼楚赫之围守太原劳亦至矣乌楞古之不治栋摩之败谴罚之亟诸将慴焉夫能以弱小终制彊大其效验与尼楚赫实古纳观人之国而知其可伐古语云国有八观善矣夫金史卷七十二金史卷七十三钦定四库全书金史卷七十三元中书右丞相总裁托克托等修列传第十一阿里罕晏宗尹宗宁宗道宗雄阿林安塔哈希尹守贞守能阿里罕景祖第八子也健㨗善战年十八拉必玛察起兵据穆稜水叛乌春乌木罕以古哩甸兵助之世祖擒拉必穆稜水人尚反侧不自安使阿里罕徃抚察之与萨布合兵攻乌木罕乌春已死乌木罕遂弃城遯去后从萨哈讨平埓克阿里罕功居多太祖擒萧哈里使阿里罕献馘于辽大祖谋伐辽阿里罕实赞成之及从征阿里罕在行间屡战有功及太宗等劝进太祖未之许也阿里罕普嘉努宗翰等皆曰今大功已集若不以时建号无以系天下人心太祖曰吾将思之收国元年大祖即位阿里罕与宗翰以耕具九器为献祝曰使陛下毋忘稼穑之艰难太祖敬而受之顷之为古伦英实贝勃为人聪敏辨给凡有所闻见则终身不忘始未有文字祖宗族属时事并能黙记以与色克同修本朝牒见人旧未尝识闻其父祖名即能道其部族世次所出或积年旧事偶因他及之人或遗忘輙一一辨析言之有质疑者皆释其意义世祖尝称其强记人不可及也天辅三年寝疾宗翰日往问之尽得祖宗旧俗法度疾病上幸其家问疾问以国家事对曰马者甲兵之用今四方未平而国俗多以良马殉𦵏可禁止之乃献平生所乗战马及以马献太宗使其子富尔丹代为奏奏有误语即哂之宗翰从旁为改定进奏讫薨年四十九嵗上闻阿里罕临薨有奏事曰临终不乱念及国家事真贤臣也哭之恸及𦵏上亲临熙宗时追封隋国王天徳中改赠开府仪同三司隋国公大定间配飨太祖庙廷谥曰刚宪子赛音鄂伦赛音子宗尹晏本名鄂伦景祖之孙阿里罕次子也明敏多谋畧通契丹字天㑹初乌达噶叛大宗幸北京以晏有筹画䇿召问称㫖乃命督扈从诸军往讨之至混同江谕将士曰今叛衆依山谷地势险阻林木深宻吾骑卒不得成列未可以嵗月破也乃具舟楫舣江令诸军据高山连木为栅多张旗帜示以持久计声言俟大军毕集而发乃潜以舟师浮江而下直搏其营遂大破之据险之衆不战而溃月余一境皆定师还授左监门卫上将军为广宁尹入为吏礼两部尚书皇统元年为北京留守改咸平尹徙东京天徳初封葛王入拜同判大宗正事进封宋王授世袭明安海陵迁都晏留守上京授金牌一银牌二累封豫王许王又改越王贞元初进封齐时近郊禁围猎特畀晏三百人从猎在上京凡五年正隆二年例削王爵改西京留守未几为临潢尹遂致仕还居㑹宁海陵南伐世宗为东京留守将士皆自淮南来归晏之子伊哷讷亦自将军率衆来归世宗白彦敬等在北京闻伊哷讷等逃还使㑹宁同知高国胜拘晏家族上既即位遣使召晏既又遣晏兄子唿拉布驰驿促之晏遂率宗室数人入见即拜左丞相封广平郡王宴劳弥日未几兼都元帅太宗二年正月上如山陵礼毕上将猎有司已夙备晏谏曰边事未宁畋游非所宜也上嘉纳之因为晏等曰古者帝王虚心受谏朕常慕之卿等尽言无隐追拜太尉复致位还卿里是嵗薨诏有司致祭赙赠银币甚厚宗尹本名阿里罕以宗室子充䕶卫改牌印袛侯授世袭穆昆为右卫将军歴顺天归徳彰化唐古部族横海军节度使正隆南伐领神畧军都总管先锋渡淮取扬州及𤓰洲渡大定二年河南路副都统驻军诸州之境是时宋䧟汝州杀刺史乌克逊满丕及汉军二千人宗尹遣万戸富珠哩定方完颜呵唿喇𤓰尔佳清臣乌库哩萨哈克楚额哲将骑四千徃攻之遂复汝州除大名尹副统如故顷之为河南统军使迁元帅左都监除南京留守上曰卿年少壮而心力多滞前任㸃检京尹勤力不忘而处事迷错勉修职业以副朕意赐通犀带廐马八年置山东路统军司宗尹为使迁枢宻副使録其父功授世袭扶余路屯河明安并亲管穆昆除太子太保枢宻副使如故上问宰臣曰宗尹虽才无大过人者而性行惇厚且国之旧臣昔为达官卿等尚未信也朕欲以为平章政事何如宰执皆曰宗尹为相甚协衆望即日拜平章政事封代国公兼太子太傅当时民间苦钱币不通上问宗尹对曰钱者有限之物积于上者滞于下所以不通海陵军兴为一切之赋有菜园房税养马钱大定初军事未息调度不继故因仍不改今天下无事府库充积悉宜罢去上曰卿留意百姓朕复何虑太尉守道老矣舍卿而谁于是养马等钱始罢他日上谓宰臣曰宗尹治家严宻他人不及也顾谓宗尹曰政事亦当如此矣有顷北方嵗饥军食不足廷议输粟赈济或谓此虽不登而旧积有余秋成在近不必更劳输輓宗尹曰国家平时积粟本以备凶嵗也必待秋成则者衆矣人有损瘠其如防戍何上从之宗尹乞令子尼楚赫袭其明安㑹太尉守道亦乞令其子神果努袭其穆昆凡承袭人不识女直字者勒令习学世宗曰此二子吾识其一袭汉字未习女直字自今女直契丹汉字㑹学其一者即许承袭遂着子令宗尹有疾不能赴朝上问宰臣曰宗尹何为不入朝太尉守道以疾对上曰丞相志宁尝言若诏遣征伐所不敢辞宰相之职实不敢当宗尹亦岂此意耶二十四年世宗将幸上京上曰临潢乌库哩实垒嵗皆不登朕欲自南道往三月过东京谒太后陵寝五月可达上京春月鸟兽孶孕东作方兴不必蒐田讲事卿等以为何如宗尹曰南道嵗熟刍粟贱宜如圣㫖遂由南道往焉世宗至上京闻同签太宗正事宗宁不能抚治上京宗室宗室子往往不事生业上谓宗尹曰汝察其事宜惩戒之宗尹奏曰随仕之子父没不还本土以此多好游荡上命召还宴宗室于皇武殿击毬为乐上曰赏赐宗室亦是小恵又不可一概迁官欲令诸局分收补其间人材孰可者宗尹对曰奉国威凖之子按春豫国公昱之曾孙阿噜皆可任使上曰度可任以何职更访其余以闻诏以按春呵噜为奉御二十七年乞致仕世宗曰此老不事事从其请可也宰臣奏曰旧臣宜在左右上曰宰相总天下事非养老之地若不堪其职朕亦有愧焉如贤者在朝利及百姓四方瞻仰朕亦与其光美宰臣无以对宗尹入谢上曰卿久任外官不闻有过失但恨用卿稍晩今精力似衰矣省事至烦若勉留卿则四方以朕为私卿亦不自安也顷之上问宗尹子汝父致仕将居何所其子曰聚属既多不能复在京师上遣使问宗尹曰朕欲留卿时相从游卿子之言如此今定何如宗尹曰臣岂不欲在此但余闲之年犹在辇下恐圣主心困耳既哀老臣不忍摈弃时时得瞻望天颜臣岂敢他往乡里故老无存者虽到彼尚将与谁游乎于是赐甲第一区凡宴集畋猎皆从焉二十八年薨宗宁本名阿多古系出景祖太尉阿里罕之孙也性勤厚有大志起家为海陵征南都统战𤓰洲渡功最歴祁州刺史大定二年为㑹宁府路押军万户擢归徳军节度使时方旱蝗宗宁督民捕之得死蝗一斗给粟一斗数日捕絶移镇宁昌军改知临潢府军移天徳军世宗尝为宰臣曰宗宁志虑虽浅然所至人皆爱之即命为行军右翼都统为贺宋正旦使累迁兵部尚书授隆州路和屯明安罗里茂世袭穆昆出知大名府事徙镇利涉军俄同签大睦亲府事宗宁多病世宗欲以凉地处之俾知咸平诏以其子符实郎㐭为韩州刺史以便养无几入授同判大睦亲府事拜平章政事明昌二年薨宗宁居家约俭如寒素临事明敏其镇临潢邻国有警宗宁闻知乏粮即出仓粟令以牛易之敌如得粟即遁去邉人以斡罕乱后苦无牛宗宁复令民入粟易牛既而民得牛而仓粟倍于旧其经画如此宗道本名巴克实上京司属司人系出景祖太尉卾伦少子也通周易孟子善骑射大定五年充阁门只候累除近侍局使右丞相乌库哩元忠左将军布萨揆等尝燕集有所窃议宗道即密以闻世宗嘉之授右卫将军出为西南路副招讨章宗即位改同知平阳府事陜西路副统军左宣徽使伊喇仲方举以自代除西北路招讨使故事诸部驾马八百余匹宗道辞不受诸部悦服邉鄙顺治提刑司察亷召为殿前右副都㸃检寻除陜西路统军使以镇静得军民心特迁三阶兼知京兆府事时夏旱俾长安令取太白湫水步迎于逺郊及城而雨是嵗大稔人以为精意所感刋石纪之承安二年为贺宋正旦使寻授河南路统军使泗州民张伟获宋人王万言彼界事情宗道疑其寃乃亷问得实万楚州贾人伟负万货五千余贯三年不偿万理索为伟所诬乃坐伟而归万时人服其明后乞致仕朝廷知非本心改知河中府有恵政民立像于层观以时祭之移知临洮以病解泰和四年卒赠龙虎卫上将军宗雄本名摩啰欢康宗长子其始生也世祖见而异之曰此儿风骨非常他日必为国器因解佩刀使常置其侧曰俟其成人则使佩之九嵗能射逸兔年十一射中奔鹿世祖坐之膝上曰儿幼已然异日出伦辈矣以银酒器赐之既长风表奇伟善谈辩多智略孝敬谦谨人爱敬之康宗没辽使阿息保来乘马至灵帷阶下择取赗赠之马太祖怒欲杀阿息保宗雄谏太祖乃止太祖将举兵宗雄曰辽主骄侈又不知兵可取也不能擒一萧哈里而我兵擒之太祖善其言攻宁江州渤海兵鋭甚宗雄以所部败渤海兵以功授世袭千户穆昆太祖败辽兵于珠赫店宗雄摧峯力战功多达噜噶城之役宗雄将右军身先士卒战辽兵当右军者已却上命宗雄助左军击辽兵宗雄绕辽兵后击之辽兵遂大溃乘胜逐北日已暮围之黎明辽兵突围出追杀至页噜伯奇而还上抚其背曰朕有此子何事不济以御服赐之及辽帝以七十万衆至图们诸将皆曰辽军势甚盛不宜速战宗雄曰不然辽兵虽衆而皆庸将士卒惴惴不足畏也战则破之掌握间耳上曰善追及辽帝于唿岱巴冈宗雄率衆直前短兵接宗雄令前行持梃击辽兵马首后行者射之大败辽兵上嘉宗雄功执其手劳之以御介胄及御战马寳货奴婢赐之舍音攻春州宗雄与宗干罗索取金山县行近白鹰林获候者七人縦其一人使归县人闻大军至迺溃遂下金山县与舍音俱取泰州太祖自将取临潢府遣宗雄先启行遇辽兵五千宗雄与战大军亦至大破之及留守托卜嘉降上以其女与宗雄赏其启行破辽援兵之功也既而与普嘉努按视泰州地土宗雄包其土来奏曰其土如此可种植也上从之由是徙万余家屯田泰州以宗雄等言其地可种艺也西京既降复叛时粮饷垂尽议欲罢攻宗雄曰西京都㑹也若委而去之则降者离心辽之余党与夏人得以窥伺矣乃立重赏以激士心既而夜中有火大如斗坠于城中宗雄曰此城破之象也及克西京赐宗雄黄金百两衣十袭及奴婢等与宗翰等击耿守忠兵七千于西京之东四十里大破之迎谒太祖于鸳鸯泺从至归化州疾笃宗干问所欲言宗雄曰国家大业既成主上夀考万年肃清四方死且无恨天辅六年薨年四十太祖来问疾不及见哭之恸谓羣臣曰此子谋略过人临阵勇决少见其比赙赠加等诏哈济千户驸马实嘉努䕶丧归𦵏于归化州仍于死所建佛寺宗雄好学嗜书尝从上猎误中流矢而神色不变恐上知之而罪及射者既拔去其矢託疾归家卧两月因学契丹大小字尽通之凡金国初建立法定制皆与宗干建白行焉及与辽议和书诏契丹汉字宗雄与宗翰希尹主其事而材武硚捷挽强射逺几二百步尝走马射三麞已中其二复弯弓马蹶跃而下控弦如故遂彀满步射获之宗雄方逐兔达兰亦从后射之已𤼵矢达兰大唿曰矢及矣宗雄反顾以手接其矢就射兔中之其轻健如此天眷中追封太师齐国公天徳二年加秦汉国王正隆二年改太傅金源郡王大定二年追封楚王谥威敏配享太祖庙廷十五年图像于衍庆宫子富勒唿安㙮哈阿林孙常春唿喇勒唿喇唿噜彻珍帕克巴恩楚初宗干纳宗雄妻海陵衔之及簒位使宿直将军晁霞牌印闾山往河间囚宗雄妻于府署明日与其子妇及常春兄弟彻珍之子七人皆杀而焚之弃其骨于濠水大定十七年诏有司收𦵏初富勒唿袭明安富勒唿卒赠金紫光禄大夫子和勒端袭之官至金吾卫上将军和勒端卒子云辟未袭而死章宗命宗雄孙富德袭之富徳大定末累官同签大睦亲府事章宗即位初置九路提刑司富徳为北京临潢提刑使诏曰朕初即位忧劳万民每念刑狱未平农桑未勉吏或不循法度以隳吾治朝廷遣使亷问事难周悉惟提刑劝农采访之官自古有之今分九路専设是职尔其尽心往懋乃事自熙宗时遣使亷问吏治得失世宗即位凡数嵗辄一遣黜陟之故大定之间郡县皆奉法百姓滋滋殖号为小康或谓亷问使者颇以爱憎立殿最以问宰相宰相曰臣等复为陛下察之是以世宗尝欲立提刑司而未果章宗追述先朝遂于即位之初行之及九路提刑使朝辞于庆和殿上曰建立官制当寛勐得中凡军民事相涉者均平决遣钤束家人部曲勿使沮扰郡县事今以司狱隶提刑司惟冀狱犴无冤耳既退复遣近臣谕之曰卿等皆妙简才良付以专责尽心举职别有旌赏否则有罚明年富徳乃袭明安云阿林颖悟辩敏通女直契丹大小字及汉字幼时尝入宫熙宗见而竒之曰是儿他日必能宣力国家年十八授定逺大将军为顺天军节度使天徳二年用亷迁益都尹兼山东东路兵马都总管歴泰宁定海镇西安国等军节度海陵南伐以为神勇武平等军都总管由夀州道渡淮与劝农使伊喇元宜合兵三万为先锋是嵗十月至庐州与宋将王权军十余万战于柘臯镇蔚子桥败之至和州南复与王权军八万余会战又败之追杀至江上斩首数千级上即位于辽阳海陵死大军北还将渡淮而舟楫甚少军士争舟不得亟渡阿林得生口知可涉处识以栁枝命本部涉济既至北岸而诸军之争渡者果为宋人邀击之及入见上闻阿林淮上战又又以全军还迁兵部尚书监督经书征斡罕诸军粮饷授以金牌一银牌四斡罕败还至懿州以疾卒丧至京师上命致祭于永安寺百官赴弔赙银五百两重綵三十端绢百匹安㙮哈又名卾勒欢宗雄次子也性端重不轻发有父之风年十五太祖赐以一品伞二十余御毬场分朋击毬连胜三算宗工旧老咸异之进呈所胜礼物安㙮哈为班首太宗喜曰今日之胜此孙之力也赏之独厚天眷二年袭父明安除大宗正丞以明安让兄子和勒端加武定军节度使奉朝请改侍卫亲军都指挥使封金源郡王进谭王迁同判太宗正事别授世袭明安海陵将迁中都安㙮哈谏曰弃祖宗兴王之地而他徙非义也海陵不悦留之上京久之进封郓王改封魏王除济南尹安㙮哈不堪卑湿多在病告海陵闻之改西京留守正隆例夺王爵改广宁尹世宗即位于东京赦令至广宁弟雅尔坚劝安㙮哈拒弗受安㙮哈受之㑹海陵遣使至安㙮哈登城告使者曰此府迫近辽阳势不能抗聊且从命非得已也雅尔坚亦登谯楼与使者语指斥不逊及诸郡皆诣东京安㙮哈兄弟亦上谒有司议既拜赦令复有异言持两端请併诛之上曰正隆剪刈宗室朕不可效尤安㙮哈为弟所惑耳乃释安㙮哈而诛雅尔坚不数日复判大宗正事再迁太子太保封兰陵郡王改劝农使海陵时自上京徙河间土瘠诏安㙮哈一族二十五家从便迁居近地乃徙平州诏给平州官田三百顷屋三百间宗州官田一百顷进金源郡王致仕大定八年召见上曰宗室耆老如卿者能几人邪赐钱万贯甲第一区留京师使预巡幸毬猎宴会十四年薨年六十七临终戒诸子曰汝辈勿以生富贵中而为暴戾宜自谦退海陵以猜忌剪灭宗室我以纯谨得免死耳汝辈惟日为善勿坠吾家完颜希尹本名古新罕都之子也自太祖举兵常在行阵或从太祖或从萨哈或与诸将征伐比有功金人初无文字国势日强与邻国交好迺用契丹字太祖命希尹撰本国字备制度希尹乃依倣汉人楷字因契丹字制度合本国语制女直字天辅三年八月字书成太祖大悦命颁行之赐希尹马一匹衣一袭其后熙宗亦制女直字与希尹所制字俱行用希尹所撰为女直大字熙宗所撰为小字辽人达鲁和尚伊勒希弃中京走希尹与都古噜讷罗索伊都袭之达鲁等闻希尹兵至复走遂走其旁近人民而还奚人罗和来降希尹使罗和招其父西节度使额哩埓额哩埓以本部降宗翰驻军北安使希尹经略近地获辽䕶卫耶律实讷埓知辽主猎于鸳鸯泺宗翰遂请进兵宗翰将会都统杲于奚王岭辽兵屯古北口使博勒和将兵二百击之珲楚亦将二百人为后援珲楚闻辽兵衆请益兵宗翰欲亲往希尹罗索曰此小寇请以千兵为公破之珲楚至古北口遇辽游兵逐之入谷中辽步骑万余迫战死者数人珲楚据闗口希尹等至大破辽兵斩馘甚衆尽获甲胄辎重复败其伏兵杀千余人获马百余匹遂与宗翰至奚王岭期会于羊城泺宗翰袭辽帝于五院司希尹为前驱所将才八骑与辽主战一日三败之明日希尹得降人玛展言辽主在漠委辎重将奔西京几及辽主于白水泺南辽主以轻骑遯去尽获其内库寳物遂至西京西京降使芬彻守之希尹至伊实部不及辽主而还及宗翰入朝希尹权西南西北两路都统是时夏人已受盟辽主已获耶律达实自立而夏国与罗索书责诸帅弃盟军入其境多掠取者希尹上其书且奏曰闻夏使人约达实取山西诸郡以臣观之夏盟不可信也上曰夏事酌宜行之军入其境不知信与否也达实合谋不可不察其严备之及大举伐宋希尹为元帅右监军再伐宋执二主以归师还赐希尹铁劵除常赦不原之罪余释不问宗翰伐康王希尹追之于扬州康王遂去后与宗翰俱朝京师请立熙宗为储嗣太宗遂以熙宗为安班贝勒及熙宗即位希尹为尚书左丞相兼侍中加开府仪同三司希尹为相有大政皆身先执咎天眷元年乞致仕不许罢为兴中尹二年复为左丞相兼侍中俄封陈王与宗干共诛宗磐宗隽三年赐宗尹诏曰师臣密奏姦状已萌心在无君言宣不道逮燕居而窃议谓神器以何归稔于聴闻遂致章败遂赐死并杀右丞萧庆并希尹子同修国史巴达符寳郎满违是时熙宗未有皇子故嫉希尹者以此言谮之皇统三年上知希尹实无他心而死非其罪赠希尹仪同三司邢国公改𦵏之萧庆银青光禄大夫天徳三年追封豫王正隆二年例降金源郡王大定十五年谥贞宪孙守道守贞守能守道自有传守贞本名苏页贞元二年袭祖古新穆昆大定改元收充符寳祇候授通进除彰徳军节度副使迁北京留守移上京坐安置契丹户民部内娶妻杖一百除名二十五年起为西京警巡使世宗爱其刚直授中都左警巡使迁大兴府治中进同知改同知西京留守事御史台奏守贞治有善状世宗因谓侍臣曰守贞勲臣子又有材能全胜其兄守道它日可用也章宗即位召为刑部尚书兼右谏议大夫守贞与修起居注张暐奏言唐中书门下入合谏官随之欲其预闻政事有所开説又起居郎起居舍人每皇帝视朝左右对立有命则临阶俯聴退而书之以为起居注縁侍从官每遇视朝正合侍立自来左司上殿谏官修起居注不避或侍从官除授及议便遣始令避之比来一例令臣等回避及香合奏陈言文字亦不令臣等侍立则凡有圣训及所议政事臣等无缘得知何所记录何所开説似非本设官之义若漏泄政事自有不密罪上从之寻为贺宋生日使还拜㕘知政事时上新即政颇説意于治尝问汉宣帝综核名实之道其施行之实果如何守贞诵枢机周密品式详备以对上曰行之果何始守贞曰在陛下厉精无倦耳久之进尚书左丞授上京世袭穆昆明昌三年夏旱天子下诏罪已贞贞惶恐表乞解职诏曰天啬时雨荐嵗为灾所以警惧不逮方与二三辅弼图回遗阙宜思有以助朕修政上答天戒消沴召和以康百姓卿逹机务朕所亲倚而引咎求去其如思助何守贞恳辞乃出知东平府命㕘知政事𤓰尔佳衡谕之曰卿勲臣之裔早登膴仕才用声绩朕所素知故嗣位之初擢任政府于今数载毗赞实多既久任繁剧宜均适逸安矧内外之职亦当更治今特授卿是命东平素号雄藩兼比年饥歉正赖经画卿其为朕徃绥抚之仍赐金币廏马以宠其行它日上问宰臣守贞治东平如何对曰亦不劳力上曰以彼之才治一路诚有余矣右丞刘玮曰方今人材无出守贞者淹留于外诚可惜也上黙然寻改西京留守监察御史富拉㙮劾奏守贞前宴赐北部有取受事不报右拾遗路铎上章辩之四年召拜平章政事封萧国公上御后合召守贞曰朕以卿乃太师所举故特加委用然比者行事多太过门下人少慎择复与丞相不协以是令卿补外载念我昭祖太祖开创以来乃祖佐命积有功劳兹故召用卿其勉尽乃心与丞相议事宜相和谐率循旧章无轻改革因赐玉带併以富拉㙮所弹事与之曰朕度卿必不尔故以示卿旧制监察御史凡八员汉人四员皆进士而女直四员则文资右职㕘注守贞曰监察乃清要之职流品自异俱宜一体纯用进士一日奏事次上问司吏移转事守贞曰今吏权重而积弊深移转为便上尝叹文士卒无如党懐英者守正奏进士中若赵沨王庭筠甚有时誉上曰出伦者难得尔守贞曰间世之才自古所难然国家培养久则人材将自出矣守贞因言国家选举之法惟女直汉人进士得人居多此举更宜増取其诸司局承应人旧无出身大定后才许叙使经童之科古不常设唐以诸道表荐或取五人至十人近代以为无补罢之本朝皇统间取及五十人因为常选天徳间寻以停罢陛下即位复立是科朝廷寛大放及百数诚恐积久不胜铨拟宜稍裁减以清流品又言节用省费之道竝嘉纳焉先是郑王永蹈等伏诛上以其家产均给诸王户部郎中李敬义言恐因之生事上又以董夀为宫籍监都管勾竝下尚书省议守贞奏陛下欲以永蹈等家产分赐懿亲恩命已出恐不可改今已减诸王弓矢府尉司其出入臣以为赐之无害如董夀罪人也特恩释之已为幸矣不宜更加爵赏上是守贞所言自明昌初北邉屡有警或请出兵击之上曰今方南议塞河而复用兵于北可乎守贞曰彼屡突轶吾圉今一惩之后当不复来明年可以见矣上因论守御之法守贞曰惟有皇统以前故事舍此无法尔守贞读书通法律明习国朝故事时金有国七十年礼乐刑政因辽宋旧制杂乱无贯章宗即位乃更定修正为一代法其仪式条约多守贞裁订故明昌之治号称清明又喜推毂善类接援后进朝廷正人多出入门下先是上以疑忌诛郑王永蹈后张汝弼妻髙托噶狱起意又若在镐王永中时右谏议大大贾守谦上疏陈时事思有以寛解上意右拾遗路铎继之言尤切直帝不悦守贞持其事狱久不决帝疑有党乃出守贞知济南府事仍命即辞前举守贞者董师中路铎等皆补外上语宰臣曰守贞固有才力至其读书方之真儒则未也然太邀权誉以彼之才而能平心守正朝廷岂可少离今兹令出葢思之熟矣俄以在政府日尝与近侍窃语宫掖事而妄称奏下上命有司鞫问守贞款伏夺官一阶解职遣中使持诏责谕之曰挟姦罔上古人常刑结援养交臣之大戒孰谓予相乃蹈厥辜尔本出勲门寖登膴仕朕初嗣位亟欲用卿未閲嵗时升为宰辅每期纳诲共致太平葢求所长不考其素拔擢不为不峻任用不为不专曾报効之弗思辄私权之自树交通近侍密问起居窥测上心预图趋向繇患失之心重故欺君之罪彰指所无之事而妄以肆诬实未始有言而谓之尝谏义岂知于归美意专在于要君其饰诈之若然岂为臣之当尔复观弹奏益见私情求亲识之援而列布宫中縦罪废之余而出入门下而又凡有官使敛为已恩谓皆涉于囘邪不宜任之中外质之清议固所不容揆之乃心乌得无愧姑从轻典庸示薄惩仍以守贞不公事宣谕百官于尚书省承安元年降授河中防御使五年改博勒和扎萨克节度使过阙上赐手诏责谕之令赴职久之迁知都府事时南鄙用兵上以山东重地须大臣安抚乃移知济南府卒上闻而悼之勑有司致祭赙赠礼物依故平章政事富察通例谥曰肃守贞刚直明亮凡朝廷论议及上有所问皆传经以对上尝与泛论人材守贞乃迹其心术行事臧否无少隐故为胥持国辈所忌竟以直罢后赵秉文由外官入翰林遽上书言愿陛下进君子退小人上问君子小人谓谁秉文对君子故相完颜守贞小人今㕘知政事胥持国其为天下推重如此守能本名唿喇累官商州刺史正隆末宋人陷商州守能被执大定五年宋人请和誓书曰俘虏之人尽数𤼵还完颜仲为报问国信使求守能及新息县令完颜阿禅于宋遂与俱归守能等至京师入见诏给旧官之俸大定十九年为西北路招讨使是时诏徙斡罕余党于临潢泰州伊喇密拉尝从斡罕其弟斋达当徙而伪称身亡以马赂守能固匿不遣及受赇补赛音番部通事事觉是时乌库哩实垒部族节度副使实新安巴杖杀无罪镇邉明安尚书省俱奏其事上曰守能由刺史超擢至此敢恣贪墨向者招讨司官多进良马槖駞鹰鹘等物葢假此以率敛尔自今竝罢之因责其兄守道曰守能自刺史躐迁招讨外官之尊无以踰此前招讨扎克丹以贪伏诛守能岂不知乃敢如此其意安在尔之亲弟何不先训戒之也上谓宰臣曰监察专任纠弹宗州节度使阿索美初之官途中侵扰百姓到官举动皆违法度完颜守能为招讨使贪冒狼籍凡达官贵人皆未尝举劾阿都齐羣牧副使布萨纳延取部人毬杖两枝即便弹奏自今监察御史职事修举然后迁除不举职者大则降罚小则决责仍不得去职尚书省奏守能两赃俱不至五十贯抵罪实新安巴解见居官并解世袭穆昆上曰此旧制之误居官犯除名者与世袭併罢之非犯除名者勿罢遂着于令特诏守能杖二百除名赞曰阿里罕之善颂宗雄之强识希尹之敏学益之以征伐之功岂不伟哉金史卷七十三金史卷七十四钦定四库全书金史卷七十四元中书右丞相总裁托克托等修列传第十二宗翰宗望宗翰本名尼玛哈汉语讹为尼堪国相萨哈之长子也年十七军中服其勇及议伐辽宗翰与太祖意合太祖败辽师于境上获邪律色实萨哈使宗翰及完颜希尹来贺㨗即称帝为贺及太宗以下宗室羣臣皆劝进太祖犹谦让宗翰与阿里罕普嘉努等进曰若不以时建号无以系天下人心太祖意乃决辽都统耶律鄂尔多以二十余万戍边太祖逆击之宗翰为右军大败辽人于逹噜噶城天辅五年四月宗翰奏曰辽主失徳中外离心我朝兴师大业既定而根夲弗除后必为患今乗其衅可袭取之天时人事不可失也太祖然之即令诸路戒备军事五月戊戌射栁宴羣臣上顾谓宗翰曰今议西征汝前后计议多合朕意宗室中虽有长于汝者若谋元帅无以易汝汝当治兵以俟师期上亲酌酒饮之且命之釂解御衣以衣之羣臣言时方暑月乃止无何为伊拉齐贝勒副普嘉努西袭辽帝不果行十一月宗翰复请曰诸军久驻人思自奋马亦壮徤宜乗此时进取中京羣臣言时方寒太祖不聴竟用宗翰䇿于是乌赫哩贝勒杲都统内外诸军命普嘉努宗翰宗干宗磐副之宗峻领哈济明安皆受金牌伊都为乡导取中京实北京既克中京宗翰率偏师趋北安州与罗索图克坦绰里合兵大败奚王钖黙北安降宗翰驻军北安遣希尹经畧近地获辽䕶卫耶律实讷埒迁知辽主猎于鸳鸯泺杀其子晋王额噜温衆益离心西北西南两路兵马皆羸弱不可用宗翰使诺延温都伊喇保报都统杲曰辽主穷迫于山西犹事畋猎不恤危亡自杀其子臣民失望攻取之䇿幸速见谕若有异议此当以偏师讨之杲使璸都与伊喇保同来报曰顷奉诏㫖不令便趋山西当审详徐议当时宗翰使人报杲即整衆俟兵期及璸都至知杲无意进取宗翰恐待杲约或失机㑹即决䇿进兵使伊喇保复往报都统曰初受命虽未令便取山西亦许便宜从事辽人可取其势已见一失机㑹后难图矣今已进兵当与大军㑹于何地幸以见报宗干劝杲当如宗翰䇿杲意乃决约以奚王岭㑹议宗翰至奚王岭与都统杲㑹杲军出青岭宗翰军出瓢岭期于羊城泺㑹军宗翰以精兵六千袭辽主闻辽主自五院司来拒战宗翰倍道兼行一宿而至辽主遯去乃使希尹等追之西京复叛耿守忠以兵五千求救至城东四十里富察鸟里固纳先击之斩首千余宗翰宗雄宗干宗峻继至宗翰率麾下自其中冲击之使余兵去马従旁射之守忠败走其衆殱焉宗翰弟扎巴台没于阵天眷中赠扎巴台特进云宗翰已抚定西路州县部族谒上于行在所遂从上取燕京燕京平赐宗翰希尹达兰耶律伊都金器有差太祖既以燕京与宋人乃还军次鸳鸯泺不豫将归凉师以宗翰为都统斋贝勒昱徳特贝勒干鲁副之驻军云中太宗即位诏宗翰曰寄尔以方面当迁官资者以便宜除授因以空名宣头百道给之宋人来请割诸城宗翰报以武朔二州宗翰请曰宋人不归我叛亡阻絶燕山往来道路后必败盟请勿割山西郡县太宗曰先皇帝尝许之矣当与之诸将获耶律玛格宗翰归之京师诏以马七百匹给宗翰军以田种千石米七千石赈新附之民诏曰新附之民比及农时度地以居之宗翰请分宗望达兰实古纳精兵讨诸部诏曰宗望军不可分别以精鋭五千给之宗翰朝太祖陵入见上奏曰先皇帝时山西南京诸部汉官军师皆得承制除授今南京皆循旧制惟山西优以朝命诏曰一用先皇帝燕京所降诏勅従事卿等度其勤力而迁授之宗翰复奏曰先皇帝征辽之初圗宋协力夹攻故许以燕地宋人既盟之后请加币以求山西诸镇先皇帝辞其加币盟书曰无容匿逋逃诱扰边民今宋数路招纳叛亡厚以恩赏累疏叛人姓名索之童贯尝期以日月约以誓书一无所致盟未期年今已如此万世守约其可望乎且西鄙未寕割付山西诸郡则诸军失屯据之所将有经畧或难持久请姑置勿割上悉如所请上以宗翰破辽经畧夏国奉表称藩深嘉其功以马十匹使宗翰自择二匹余赐羣帅及斡鲁奏宋不遣嵗币户口事且将渝盟不可不备太宗命宗翰取诸路户籍按籍索之而栋摩再奏宋人败盟有状宗翰宗望俱请伐宋于是安班贝勒杲领都元帅居京师宗翰为左副元帅自太原路伐宋宗翰𤼵自河隂遂降朔州克代州围太原府宋河东陜西军四万救太原败于汾河之北杀万余人宗望自河北趋汴久不闻问遂留尼楚赫等围太原宗翰率师而南降定诸县及威胜军下隆徳府实潞州军至泽州宋使至军中始知割三镇讲和事路允迪以宋割太原诏书来太原人不受诏宗翰取文水及盂县复留尼楚赫围太原宗翰乃还山西宋少帝诱萧仲恭贻书伊都以兴复辽社稷以动之萧仲恭献其书诏复伐宋八月宗翰发自西京九月丙寅宗翰克太原执宋经畧使张孝纯等唿沙唿取平遥降灵石介休孝义诸县十一月甲子宗翰自太原趋汴降威胜军克隆徳府遂取泽州萨刺达等先已破天井闗进逼河阳破宋兵万人降其城宗翰攻懐州克之丁亥渡河闰月空翰至汴与宗望㑹兵宋约画河为界复请修好不克和丙辰尼楚赫等克汴州辛酉宋少帝诣军前舍青城十二月癸亥少帝奉表降诏元帅府曰将帅士卒立功者第其功之高下迁赏之其殒身行阵没于王事者厚䘏其家赐赠官爵务従优厚使朂就军中劳赐宗翰宗望使皆执其手以劳之四月以宋二主及其宗族四百七十余人及珪璋寳印衮冕车辂祭器大乐灵台图书与大军北还七月赐宗翰鐡劵除叛逆外余皆不问赐与甚厚宗翰奏河北河东府镇州县请择前资官良能者任之以安新民上遣耶律晖等従宗翰行诏黄龙府路南路东京路于所部各选如耶律晖者遣之宗翰遂趋洛阳宋董植以兵至郑州郑州人复叛宗翰使诸将击董植军复取郑州遂迁洛阳襄阳永昌汝郑均房唐邓陈蔡之民于河北而遣索罗平陜西州郡是时河东寇盗尚多宗翰乃分留将士夹河屯守而还师山西昏徳公致书请立赵氏奉职修贡民心必喜万世利也宗翰受其书而不答康王遣王师正奉表密以书招诱契丹汉人获其书奏之太宗下诏伐康王河北诸将欲罢陜西兵併力南伐河东诸将不可曰陜西与西夏为邻事重体大兵不可罢宗翰曰初与夏约夹攻宋人而夏人弗应而耶律达实在西北交通西夏吾舍陜西而㑹师河北彼必谓我有急难河北不足虞宜先事陜西畧定五路既弱西夏然后取宋宗翰葢有意于夏人也议久不决奏请于上上曰康王构当穷其所往而追之俟平宋当立藩辅如张邦昌者陜右之地亦未可置而不取于是罗索芬彻帅师胜额博勒和监战平陜西尼楚赫守太原耶律伊都留西京宗翰㑹东军于黎阳津遂㑹睿宗于濮进兵至东平宋知府权邦彦弃家宵遯降其城驻军东平东南五十里复取徐州先是宋人运江淮金币皆在徐州官库尽得之分给诸军袭庆府来降宋知济南府刘豫以城降于达兰乃遣巴尔斯乌凌阿托云马武袭康王于扬州未至百五十里马武以五百骑先驰至扬州城下康王闻兵来已于前一夕渡江矣于是康王以书请存赵氏社稷先是康王尝致书元帅府称大宋皇帝构致书大金元帅帐前至是乃贬去大号自称宋康王赵构谨致书元帅阁下其四月七日两书皆然元帅府答其书招之使降于是达兰宗弼巴尔斯马武等分道南伐宗弼之军渡江取建康入于杭州康王入海阿里富埓珲等自明州行海三百里追之弗及宗弼乃还其后宗翰欲用徐文䇿伐江南睿宗宗弼议不合乃止语在刘豫传归徳叛都统大嘉哩平之初太宗以舍音为安班贝勒自天㑹八年舍音薨久虚此位而熈宗宗峻子太祖嫡孙宗干等不以言太宗而太宗亦无立熈宗意宗翰朝京师谓宗干曰储嗣虚位颇久哈喇先帝嫡孙当立不早定之恐受非其人宗翰日夜未尝忘此遂与宗干希尹定议入言于太宗请之再三太宗以宗翰等皆大臣所言义不可夺乃从之遂立熈宗为安班贝勒于是宗翰为古伦右贝勒兼都元帅熈宗即位拜太保尚书令领三省事封晋国王乞致仕诏不许天㑹十四年薨年五十八追封周宋国王正隆二年例封金源郡王大定间改赠秦王谥桓忠配太祖庙庭孙秉徳色克秉徳别有传色克累官同知哈斯罕节度使事大定初除刑部侍郎充都统与副统完颜布唿自东京先赴中都輙署置官吏私用官中财物世宗至中都事觉色克当死布唿当除名诏寛减色克除名布唿削两阶解职二年起为大宗正丞除祁州刺史坐赃枉法当死诏杖一百五十除名遣左卫将军𤓰尔佳扎拉谕之曰卿何面目至乡中与宗族相见今徙鄜州以家人自随俟汝身死聴家人从便久之起同知兴中尹迁古古部族节度使厯开逺顺义军色克前在云内受赃御史台劾奏上谓宰臣曰色克今三犯矣葢其资质鄙恶如此令强干吏鞫之狱成法当死上曰色克祖父秦王宗翰有大功特免死杖一百五十除名久之复起为劝农副使赞曰宗翰内能谋国外能谋敌决䇿制胜有古名将之风临潢既捷诸将皆有怠忽之心而请伐不已越千里以袭辽王诸将皆有畏顾之心而请期不已观其欲置江淮专事陜服当时无有能识其意者甫息干戈歛袵归朝以定熙宗之位精诚之发孰可掩哉宗望本名斡喇布又作斡里雅布太祖次子也每从太祖征伐常在左右都统杲已克中都宗翰在北安州获辽䕶卫实纳埓知辽主在鸳鸯泺宗翰请袭之杲出青岭辽兵三百余掠降人家资宗望曰若生致此辈可审得辽主所在虚实遂与宗弼率百骑进骑多罢乏独与马和尚逐页噜布唿伊勒希等留一骑趣后军即驰击败之生擒五人因审辽主尚在鸳鸯泺未去无疑也于是进兵宗翰倍道兼行追辽主于五院司不及罗索等追之至白水泺辽主走隂山辽泰晋国王聂哷自立于燕京新降州部人心不固杲使宗望请太祖临军宗望至京师百官入贺上曰宗望与十余骑经涉兵寇数千里可嘉也上宴羣臣欢甚宗望奏曰今云中新定诸路辽兵尚数万辽主尚在隂山天徳之间而聂哷自立于燕京新降之民其心未定是以诸将望陛下幸军中也上曰悬军逺伐授以成算岂能尽合机事朕以六月朔启行既次大泺西南杲使希尹奏请徙西南招讨司诸部于内地上顾谓羣臣曰徙诸部人当出何路宗望对曰中京残敝刍粮不给由上京为宜然新降之人遽尔骚动未降者必皆疑惧劳师害人所失多矣上京谓临潢府也上迺下其议命军帅度宜行之上闻辽主在大鱼泺自将精兵万人袭之普嘉努宗望率兵四千为前锋昼夜兼行马多乏追及辽主于石辇驿军士至者才千人辽军余二万五千方治营垒普嘉努与诸将议伊都曰我军未集人马疲剧未可战宗望曰今追及辽主而不亟战日入而遯则无及遂战短兵接辽兵围之数重士皆殊死战辽主谓宗望兵少必败遂与嫔御皆自高阜下平地观战伊都示诸将曰此辽主麾盖也若萃而薄之可以得志骑兵驰赴之辽主望见大惊即遯去辽兵遂溃宗望等还上曰辽主去不逺亟追之宗望以骑兵千余追之普嘉努为后继太祖已定燕京斡鲁为都统宗望副之袭辽主于隂山青塜之间宗望罗索尼楚赫以三千军分路袭之将至青塜遇泥泞衆不能进宗望与当堪四骑以䋲系辽都统林牙达实使为乡导直至辽主营时辽主往应州其嫔御请女见敌兵奄至惊骇欲奔命骑下执之有顷后军至辽太叔唿拉哈妃国王聂哷次妃辽汉夫人并其子秦王许王女古裕伊林斡里延大额页次额页赵王妃斡里延招讨达鲁详衮鲁尔锦节度使伯特实古尔皆䧏凡得车万余乘惟寕王雅里及其长女乘军乱亡去罗索尼楚赫获其左右舆帐进至索勒敏为书以招辽主辽主自金城来知其族属皆见俘率兵五千余决战宗望以千兵击败之辽主相去百步遯去获其于赵王实纳埓及传国玺追二十余里尽得其从马而卓哩特黙哈布尔布达别获牧马万四千匹车八千乘及献传国玺于行在太祖曰此羣臣之功也遂寘玺于懐中东面恭谢天地乃大録诸帅功加赏焉辽主乃使穆隆阿特免钮金印请降宗望受之视其文乃元帅燕国王之印也宗望复以书招之谕以石晋北迁事遂使使谕夏国示以和好所以沮疑其救辽之心也宗望趋天德辽耶律慎思降及候人乌含回皆言夏国迎䕶辽主渡大河矣宗望乃传檄夏国曰果欲附我当如前谕执送辽主若犹疑贰恐有后悔及辽秦王等以俘见太祖太祖嘉宗望功乃以辽蜀国公主伊林赐之栋摩与张觉载大败于兎耳山上使宗望问状就以栋摩军讨张觉降濒海郡县遂与觉战于南京城东觉败宵遯奔宋语在觉传赋中人执觉父及其二子来献宗望杀之使以诏书宣谕城中张敦固等出降使使与敦固俱入城收兵仗城中人杀使者立敦固为都统刧府库括居民乘城拒守太宗赏破张觉功及有功将士各有差初张觉奔走入于燕京宗望责宋人纳叛人且徴军粮乆不闻问宗望欲移书督之请空名宣头千道增信牌安抚新降之民诏以新附长吏职员仍旧已命诸路转输军粮勿督于宋给银牌十空名宣头五十道及迁润来隰四州人徙于沈州者俟毕农各复其业乃诏咸州输粟宗壁军张敦固以兵八千分四陈出战大败宗望再三开谕敦固等曰屡尝拒战不敢遽降宗望许其望阙遥拜敦固乃开其一门宗望使栋摩奏其事乃下诏赦南京官民大小罪皆释之官职如旧别勑有司轻徭赋劝稼穑疆场之事一决于宗望又曰议索张觉及逋亡户口于宋闻比嵗不登若如旧征歛恐民匮乏度其粮数赋之射粮军愿为民者使复田里小大之事闗白军帅无得专达朝廷诏宗望曰选黝贤及有民望者为南京留守及诸阙员仍具姓名官阶以闻是时迁润来隰四州之民保山砦者甚衆宗望乞选良吏招抚上从之上召宗望赴阙而栋摩克南京兵执伪都统张敦固杀之南京平赴京师于是宗翰请无割山西地与宋斡鲁亦言之栋摩论奏宋渝盟有验不可不备及宗望还军上曰徴嵗币于宋以银二十万两绢三十万匹分赐尔及六部东京诸军宗望至军宋兵三千自海道来破九寨杀马城县咸将节度使图尔噶取其银牌兵将及马而去宗望索户口宋人弗遣且闻童贯郭药师治军燕山宗望奏请伐宗曰苟不先之恐为后患宗翰亦以为言故伐宋之䇿宗望实启之宗望为南京路都统栋摩副之自燕山路伐宋宗望奏曰栋摩于臣为叔父请以栋摩为都统臣监战事上从之以宗望监栋摩刘彦宗两军战事宗望至三河破郭药师兵四万五千于白河布希败宋兵三千于古北口郭药师降遂取燕山府尽收其军实马万匹甲胄五万兵七万州县悉平宋中山戍将王彦刘璧率兵二千来降芬彻胜额以三百骑遇中山三万人于阨隘之地力战死之珠尔苏唿尔哈军继至杀二万余人宗望破宋真定兵五千人遂克信德府次邯郸宋李邺请修旧好宗望留军中不遣自郭药师降益知宋之虚实宗望请以为燕京留守及董才降益知宋之地理宗望请任以军事太宗俱赐姓完颜氏皆给以金牌四年正月己巳诸军渡河取滑州使吴孝民入汴以诏书问纳平州张觉事令执送童贯谭稹詹度以黄河为界纳质奉贡癸酉诸军围汴宋少帝请为伯姪国効质纳地增嵗币请和遂割太原中山河间三镇书用伯姪礼以康王构太宰张邦昌为质沈晦以誓书三镇地图至军中嵗币割地一依定约语在宋事中二月丁酉朔与宋平退军孟阳是夜姚平仲兵四十万来袭候骑觉之分遣诸将迎击大破平仲军复进攻汴城问举兵之状少帝大恐使宇文虚中来辨曰初不知其事且将加罪其人宗望辍弗攻改肃王枢为质康王构遣归师还河北两镇不下遂分兵讨之宗望罢常胜军给还燕人田业命将士分屯安肃雄霸广信之境宗望还山西未几为右副元帅有功将士迁赏有差顷之宋少帝以书诱伊都萧仲恭献其书诏复伐宋八月宗望㑹诸将发自保州耶律铎破敌兵三万于雄州杀万余人纳延败宋军七千于中山高陆董才破宋兵三千于广信宋种师闵军四万人驻井陉宗望大破之遂取天威军东还遂克真定执知府李邈得户三万降五县遂自真定趋汴十一月戊辰宗望至河上降魏县诸军渡河留诸将分出大名之境降临河县至大名县德清开德府皆克之阿里库以骑兵三千先趋汴破宋军六千于路取胙城抵汴城下覆宋兵千人擒数将宗望至汴分遣诸将遏宋援兵璸都纳延萨喇达实连破宋援兵闰月壬辰朔宋兵一万自汴城来战宗望选劲勇五千使当堪唿噜楚古尔苏击败之癸巳宗翰自太原㑹军于汴丙辰克汴州辛酉宋少帝诣军前十二月发亥宋帝奉表降上使朂就军中劳赐宗翰宗望使皆执其手以劳之四月以宋二主及其宗族四百七十余人及珪璋宝印衮冕车辂祭器大乐灵台图书与大军北还宗望乃分请将镇守河北董才䧏广信军及旁近县镇宗望乃西上凉陉诏宗望曰自河之北今既分画重念其民见城邑有被残者遂阻命坚守其申谕招辑安全之傥坚执不移自当致讨若诸军敢利于俘掠輙肆毁荡者当底于罚是月宗望薨天会十三年封魏王皇统三年进许国王又徙封晋国王天德三年赠太师加辽燕国王配享太宗庙廷正隆二年例降封大定三年改封宋王谥桓肃子齐文京初辽帝之奔隂山也辽节度使和尚与林牙玛格男慎思俱被擒都统杲使阿林䕶送德哷台和尚伊勒希等入京师徳哷台道亡太祖诛阿林和尚弟道温为兴中尹太祖使满都布以兵千人与和尚往招之和尚欲亡去不克至与中城下以矢系书射城中教道温毋降事泄满都布责之曰汝何反覆如此对曰以忠报国何反覆之有虽死不恨乃杀之既而宗望军遇辽都统伯特等道温在其中相与隔水而语宗望承制招之伯特唯诺无降意宗望谓道温曰汝兄和尚因战而获未尝加罪后以叛诛能无痛悼道温曰吾兄辱于见获荣于死国宗望顾马和尚曰能为我取此乎对曰能遂以所部渡水击败其衆直趋道温射中其臂获而杀之齐本名舒苏长身美髯天眷三年以宗室子授镇国上将军皇统元年迁光禄大夫正隆六年迁银青荣禄大夫大定初迁特进加安武军节度使留京师奉朝请齐以近属上所宠遇而性庸质无材能大定三年罢节度官给随朝三品俸累官特进卒弟文弟京皆以谋反诛世宗尽以其家财产与齐之子耀珠诏齐妻曰汝等皆当縁坐有至大辟及流窜者朕念宋王故置而不问且以其家产赐汝子宜悉朕意十五年上召英王爽谓曰卿于诸公主女子中为耀珠择婚其礼币命有司给之俄袭叔父京山东西路特黙齐明安文本名唿喇皇统间授世袭穆昆加奉国上将军居中京海陵簒立赐钱二万贯是时左渊为中京转运使市中有秽术强谦者文兴渊皆与之游海陵还中京闻之召强谦诘问穷竟本末既而杀之于市责譲文渊贞元元年除秘书坐与灵寿县主阿里库有姦杖二百除名俄复为秘书监封王正隆例封郧国公以䘮去官起复翰林学士承㫖同判大宗正事昌武库节度使大定初改武定军留京师奉朝请三年赐上常御绦服佩刀而遣之谓文曰朕无兄弟见卿行外郡恻然伤怀卿颇自放宜加检束除广宁尹召为判大宗正事封英王是时弟京得罪上谓文曰朕待京不薄乃包藏祸心图不轨不忍刑及骨肉遂从轻典卿亦骄纵无度宋王有社稷功武灵封太祖诸孙为王卿独不封朕即位封卿兄弟为王自今惩咎悔过赤心事朕无患朕不知也除真定尹赐以衣带改火名尹微封荆王文到大名多取明安穆昆良马或以驽马易之买民物与价不尽其真寻常占役弓手四十余人诡纳税草十六万束公用阙取民钱一万九千余贯坐是夺爵降德州防御使僚佐皆坐不矫正解职监察御史董师中按文事失纠察己除尚书省都事降沁南军节度副使诏曰自今长官不法僚佐不矫正又不言上并严行惩断文既失职居常怏怏日与家奴舒穆噜和卓和尔察为怨言和卓揣知其意因言南京路明安阿古和卓穆昆伯哩尼楚赫与大王厚善果欲举大事彼皆愿从文信其言乃召日者康洪占休咎宻以谋告洪洪言来嵗甚吉文厚谢洪使家僮纲格等往南京以书币遗阿古等纲格问和卓何以知阿古等必从和卓曰阿古等与大王善以此意其必从耳纲嘠到南京见阿古等不言其本来之事及还绐文曰阿古从大王矣文乃造兵伏使家奴斡勒达画阵图家奴重喜请河北东路上变府遣总管判官伯特驰往德州捕文伯特至德州日已晚㑹文出猎召防御判官绰鄂谋就猎所执之绰鄂言文兵卫甚衆且暮夜明日文生日可就㑹上执之伯特乃止是夜文知本府使至意其事觉乃与和卓和尔察等俱亡去河间府使奏文亊诏遣右司郎中赫舍哩扎克丹翰林修撰阿布哈额哩页往德州鞫问上闻文亡命谓宰臣曰海陵剪灭宗室殆尽朕念太祖孙存者无几人曲为寛假而文曾不知幸尚怀异图何狂悖如此上恐文乆不获诖误者多督所在捕之诏募获文者迁官五阶赐钱三千贯文以大定十二年九月事觉亡命凡四月至十二月被获伏诛康洪论死余皆坐如律诏释其妻珠尔苏埒伯特绰鄂不即捕致文亡去伯特杖二百除名绰鄂杖一百削两阶诏曰德州防御使文北京曹贵鄜州李方皆因术士妄谈䘵命䧟于大戮凡术士多务苟得肆为异説自今宗室宗女有属籍者及官职三品者除占问嫁娶修造葬事不得推算相命违者徒二年重者从重上以文家财产赐其故兄特进齐之子耀珠并以西京留守京没入家产赐之京本名唿噜以宗室子累迁特进天德二年除翰林学士承㫖无修国史加开府仪同三司迁工部尚书改礼部兵部判大宗正亊封曹王除河间尹正隆二年例封沈国公北京留守以䘮去官起复益都尹六年坐违制立春日与图克坦贞饮酒降滦州刺史俄改綘阳军节度使海陵遣䕶卫唿噜往綘州杀之京由间道走入汾州境得免世宗即位来见于桃花坞复判大宗正事封寿王二年正月戊辰朔日食伐鼓用币上不视朝减膳撤乐诏京代拜行礼世宗惩创海陵疎忌宗室加礼京兄弟情若同生谓京等曰朕每见天象变异輙思政事之阙寤寐自贵不遑凡事必审思而后行犹惧独见未能尽善每令羣臣集议庶几无过举也是时伐宋未罢兵用度不足百官未给全俸京家人数百口财用少上闻之赐金一百五十两重綵百端绢五百匹改西京留守赐佩刀廐马京到西京京妻尝召日者孙邦荣推京禄命邦荣言留守官至太师爵封王京问此上更无否邦荣曰止于此京曰若止于此所官何为而邦荣察其意乃诈为图䜟作诗中有唿噜为之语以献于京京曰后诚如此乎遂受其诗再使卜之邦荣称所得卦有独权之兆京复使邦荣推世宗当生年月家人孙小哥妄作謡言狂惑京如邦荣指京信之京妻公寻具知其事大定五年三月孙邦荣上变诏刑部侍郎高德基户部员外郎完颜乌肯彻往鞫之京等皆欵伏狱成还奏上曰海陵无道使光英在朕亦保全之况京等哉于是京夫妇特免死杖一百除名岚州楼烦县安置以奴婢百口自随官给上田遣乌肯微刘珫宣谕京诏曰朕与汝皆太祖之孙海陵失道翦灭宗支朕念兄弟无几于汝尤为亲爱汝亦自知之何为而怀此心朕念骨肉不忍尽法汝若尚不思过朕虽不加诛天地岂能容汝也十年四月诏于楼烦县为京作第一区月给节度廪俸十二年兄德州防御使文谋反上问皇太子赵王永中及宰臣曰京谋不轨朕特免死今复当縁生如何宰臣或言京图逆今不除之恐为后患上曰天下大器归于有德海陵失道朕乃得之但务修德余何足虑太子曰诚如圣训乃遣使宣谕京诏曰卿兄文旧封国公不任职事朕进封王爵委以大藩顷在大名以赃得罪止削左迁不知恩幸乃蓄怨心谋不轨罪及兄弟朕念宋王皆免縁坐文之家产应没入者尽与卿兄子耀珠卿宜悉此意二十年十一月上问宰臣曰京之罪始于其妻妾卜休咎太祖诸孙存者无几朕欲召置左右不使任职但廪给之卿等以为何如皆曰置之近宻臣等以为非宜上曰朕若修德何必豫怀疑忌久之上复欲召京宰臣曰京不赦之罪也赦之已为至幸矣岂可复上黙良乆乃止赞曰宗望启行平州战胜白河席卷而南风行电举兵无留难再閲月而汴京围矣所谓敌不能与校者耶既取信德留兵守之以为后距此岂轻者耶管子曰径于絶地攻于恃固独出独入而莫之能止其宗望之谓乎金史卷七十四金史卷七十五钦定四库全书金史卷七十五元中书右丞相总裁托克托等修列传第十三卢彦伦毛子亷李三钖孔敬宗李师夔沈璋左企弓虞仲文左泌卢彦伦临潢人辽天庆初萧贞一留守上京置为吏以材翰称是时临潢之境多盗而城中兵无统属者府以彦伦为材荐之于朝即授殿直勾当兵马公事辽兵败于珠赫店还至临潢散居民家今给飬之而军士纵恣侵扰无所不至百姓殊厌苦之留守耶律彻格尔不能禁戢乃召军民谕之曰契丹汉人久为一家今边方有警国用不足致使兵士久溷父老间有侵扰亦当相容衆皆无敢言者彦伦独曰兵兴以来民间财力困竭今复使之养士以国家多故义固不敢辞而此軰敢为强暴人不能堪且番汉之民皆赤子也夺此与彼谓何初取临潢军中有辛额特埓者旧为临潢驿吏与彦伦善使徃诏谕彦伦杀之辽授彦伦团练使勾当留守司公事天辅四年彦伦从留守托卜嘉出降授夏州观察使权发遣上京留守事师还托卜嘉以城叛彦伦乃率所部逐托卜嘉尽杀城中契丹遣使来报未几辽将耶律玛格以兵取临潢彦伦拒守者七月㑹援兵至敌解围去因赴阙天㑹二年知新城事城邑初建彦伦为经画民居公宇皆有法改静江军节度留后知咸州烟火事未几迁静江军节度使天眷初行少府监兼都水使者充提㸃京城大内所改利涉军节度使未閲月还复为提㸃大内所彦伦性机巧能迎合悼后意由是颇见宠用嵗余迁侍卫亲军马部军都指挥使为宋国嵗元使改礼部尚书加特进封郇国公天徳二年出为大名尹明年诏彦伦营造燕京宫室以疾卒年六十九子玑玑字正甫以䕃补合门祗候累迁客省使兼东上合门使改提㸃太医教坊司天充大定十五年宋主生日副使迁同知宣徽院事丁母忧起服太府监改开逺军节度使入为右宣徽使章宗即位转左宣徽使致仕明昌四年起服左宣徽使改定武军节度使复为左宣徽使是时玑年已七十诏许朝㕘得坐于廊下复致仕泰和初诏玑天寿节预宴二年元妃李氏生皇子满三月章宗以玑老而康强命以所策杖为洗儿礼物章宗幸玉泉山诏玑与致仕宰相俱㑹食许策杖给扶后预天寿节上命玑与大臣握槊戯玑获胜焉从上秋山赐名马上曰酬卿愽直其眷遇如此秦和六年卒年八十子亨嗣亨嗣字继祖以廕补合门祗候内供奉调同监平凉府醋务改同监天山盐场丁母忧服阕监莱州酒课累调监丰州任丘汲县东平酒务课最迁白登县令明昌四年行六部差规措军前粮料入为典给直长改西京户籍判官厯官西京中都太仓使中都户籍判官尚醖署丞丁父忧大安初复为典给署丞兼太子家令崇庆元年迁同知顺天军节度使事是时兵兴徴调烦急亨嗣以辨最迁定远大将军入为户部员外郎贞祐二年迁莒州刺史三年山东宣抚司讨杨安儿亨嗣行六部兵罢还州兴定二年卒年六十一亨嗣与弟亨益尽友爱之道亨嗣初以祖廕得官大定十六年父玑为同知宣徽院事当廕子亨嗣以让弟亨益亨益早卒子兟兟幼稚亨嗣尽以旧业田宅奴畜财物与之毛子亷本名巴克实临潢长泰人材勇善射辽季盗起募勇士子亷应募辽主召见赐甲仗率百人㑹所在官兵捕盗以功授东头供奉官赐良马天辅四年遣穆昆辛额特垺伊喇库色勒招谕临潢子亷率户二千六百来归就领其衆佩银牌招未降军民卢彦伦怒子亷先降杀子亷妻及二子使骑兵二千伺取子亷子亷与库色勒经险阻骑兵围之两骑突出直犯子亷子亷引弓毙其一人其一人挺枪㡬中子亷腋子亷避其枪与搏战生擒之乃彦伦健将孙延寿也余衆溃去天会三年除上京副畱守久之兼盐铁事天眷中除燕京麴院都监辽王宗干问宰相曰子亷有功何为下迁宰相以例对宗干曰卢彦伦何不除此职子亷之功十倍彦伦在临潢十余年吏民畏爱如一日谁能及此是时卢彦伦已以少府监除节度使故宗干引以为比除宁昌军节度使海陵弑熙宗子亷闻之叹曰曾不念国王定策之功耶乃致仕大定二年卒李三钖字怀邦锦州安昌人以赀得官辽季盗功锦州州人推三钖主兵事设机应变城頼以完録功授左承制辽主走天徳刘彦宗辟三钖将兵保白云山金兵次来州三钖以其衆降摄临海军节度副使叅预元帅府军事改知严州宗望伐宋三钖领行军明安败郭药师军于白河进官汝州防御使再克汴京三钖从栋摩护宋二主北归复知严州改归徳军节度副使诏废齐国择吏二十人与俱行三钖在选中还为庆州刺史三迁武胜军节度使察亷第一迁三阶改安国军节度使除河北西路转运使致仕三钖政事强明所至称治世宗旧闻其名大定初起为北京路都转运使制下而三钖已卒孔敬宗字仲先其先东垣人石晋末徙辽阳辽季敬宗为宁昌刘宏幕官乌楞古兵至境上敬宗劝刘宏迎降遂以敬宗为乡导㧞显州以功补顺安令天辅二年诏敬宗与刘宏率懿州民徙内地授世袭明安知安州事将兵千人从宗望伐宋汴京平宗望命敬宗守汴尝自汴驰驿至河北还至河上会日暮无舟敬宗策马乱流遂达南岸迁静江军节度使厯石辰信磁四州刺史阶光禄大夫海陵问张浩曰卿识孔敬宗否何阶髙职下也浩对曰国初敬宗劝刘宏以懿州効顺其后从军积劳有司不知故一槩常调耳明日除宁昌军节度使徙归德军致仕大定二年卒李师夔字贤佐奉圣州永兴人倜傥有大志以廕入仕为本州麴监天辅六年太祖袭辽主于鸳鸯泺郡守委城遁去衆无所属相与叩门请师夔主郡事师夔许之搜卒治兵都古噜讷兵至奉圣州师夔与其故人沈璋宻谋出降曰一城之命悬于此举璋曰君言是矣如军民不从奈何师夔即率亲信十数軰诘旦出城见伊都与之约曰今已服从愿无以兵入城及俘掠境内伊都许诺诏以师夔领节度以璋佐之赐师夔骏马二俾招未附者许以便宜从事明年加左监门衞大将军剧贼张胜以万人逼城师夔度衆寡不敌乃伪与之和日致馈给胜信之师夔乘其不备使人刺胜杀之以其首徇曰汝軰皆良民䝱从至此今元恶已诛可弃兵归复其所贼衆大惊皆散去别贼焦望天尹智穆率兵数千来寇师夔以兵临之设伏归路使人反间之智穆果疑望天先引去智穆势孤亦还遇伏而败遂执斩之是后贼衆不敢入境以劳迁静江军节度畱后累迁武平军节度使改东京路转运使徏陜西东路转运使致仕封任国公卒年八十五沈璋字之达奉圣州永兴人学进士业都古噜讷军至上谷璋与李师夔谋开门迎降明日择可为守者衆皆推璋璋固称李师夔于是授师夔武定军节度使以璋副之授太常少卿迁鸿胪卿丁母忧起复山西路都转运副使加衞尉卿从伐宋汴京平衆争趋赀货璋独无所取惟载书数千卷而还太行贼䧟潞州杀共守姚璠官军讨平之命璋权知州事璋至招复逋逃赈养困饿收其横尸葬之未几民颇安辑初贼党据城潞之军卒当缘坐者七百人帅府牒璋尽诛之璋不从帅府闻之大怒召璋呵责且欲杀璋左右震恐璋颜色不动从容对曰招亡抚存璋之职也此軰初无叛心葢为贼所䝱有不得已者故招之复来今欲杀之是杀降也苟利于衆璋死何憾少顷怒解因召潞军曰吾始命戮汝今汝使君活尔矣皆感泣而去朝廷闻而嘉之拜左谏议大夫知潞州事百姓为之立祠移知忻州改同知太原尹加尚书礼部侍郎时介休人张觉聚党亡命山谷钞掠邑县招之不肯降曰前尝有降者皆杀之今以好言诱我是欲杀我耳独得侍郎沈公一言我乃无疑于是命璋往招之觉即日降转尚书吏部侍郎西京副畱守同知平阳尹迁利涉军节度使为东京路都转运使改镇西军节度使天徳元年以病致仕卒年六十子宜中天徳三年赐杨建中牓及第赞曰危难之际两军方争专城之将国家之轻重系焉李师夔非有君命为衆所推又能全活其人犹有説也卢彦伦之降虽云城溃初志不确何尤乎毛子亷至如子亷不仕海陵沈璋以片言降张觉一善足称何可掩也左企弓字君财八世祖皓后唐棣州刺史以行军司马戍燕辽取燕使守蓟因家焉企弓读书通左氏春秋中进士再迁来州观察判官萧英弼贼昭怀太子穷治党与多连引企弓辨析其冤免者甚衆自御史知杂事出为中京副畱守按刑辽阳有狱本轻而入之重者已奏待报企弓释之以闻累迁知三司使事天庆末拜广陵军节度使同中书门下平章事知枢宻院事金兵已㧞上京北枢宻院恐忤㫖不以时奏辽故事军政皆闗决北枢宻院然后奏御企弓以闻辽主曰兵事无乃非卿职邪对曰国势如此岂敢循例为自容计因陈守备之策拜中书侍郎平章事监修国史时辽主闻金已克中京将西幸以避之企弓谏不聴辽主自鸳鸯泺亡保阴山秦晋国王耶律聂哷自立于燕废辽主为湘阴王改元徳兴企弓守司徒封燕国公虞仲文参知政事领西京畱守同中书门下平章事内外诸军都统曹勇义中书侍郎平章事枢宻使燕国公康公弼参知政事签枢密院事赐号忠烈翊圣功臣徳妃摄政企弓加侍中宋兵袭燕奄至城中已而败走或疑有内应者欲根株之企弓争之乃止太祖至居庸闗萧妃自古北口遯去都监髙陆等送欵于太祖太祖径至城下髙陆等开门待之太祖入城受降企弓等犹不知太祖驻跸燕京城南企弓等奉表降太祖俾复旧职皆受金牌企弓守太傅中书令仲文枢密使侍中秦国公勇义以旧官守司空公弼同中书门下平章事枢密副使权知院事签中书省封陈国公辽致仕宰相张琳进上降表诏曰燕京应琳田宅财物并给还之琳年髙不能入见止令其子弟来太祖既定燕从初约以与宋人企弓献诗畧曰君王莫聴捐燕议一寸山河一寸金太祖不听是时置枢密院于广宁府企弓等将赴广宁张觉在平州有异志太祖欲以兵送之企弓等辞兵曰如此是促之乱也及过平州舍于栗林下张觉使人杀之企弓年七十三谥恭烈天会七年赠守太师遣使致奠正隆二年改赠特进济国公虞仲文字质夫武州宁逺人也七岁知作诗十岁能属文日记千言刻苦学问第进士累仕州县以亷能称举贤良方正对策优等擢起居郎史馆修撰三迁至太常少卿宰相有左降仲文独出饯之或指以为党仲文乃求养亲久之召复前职宰相荐文行第一权知制诰除中书舍人讨平白霫拜枢密直学士权翰林学士为翰林侍讲学士年五十五卒谥文正天会七年赠兼中书令正隆二年改赠特进濮国公曹勇义广宁人第进士除长春令枢府辟令史上书陈时政累擢馆阁迁枢密副都承㫖权燕京三司使加给事中召为枢密副使加太子少保与大公鼎虞仲文龚谊友善与虞仲文同在枢密羣小挤之复出为三司使加宣政殿大学士卒谥文庄天会七年赠守太保正隆二年改赠特进定国公康公弼字伯迪其先应州人曽祖𦙍辽保宁间以战功授誓劵家于燕之宛平公弼好学年二十三中进士除着作郎武州军事判官辟枢府令史求外补出为宁逺令县中陨霜杀禾稼漕司督赋急系之狱公弼上书朝廷乃释之因免县中租赋县人为立生祠监平州钱帛库调役粮于川州大盗侯槩䧟川州使䕶送公弼出境曰良吏也权干州节度使卒谥忠肃天会七年赠侍中正隆二年改赠特进道国公企弓子泌瀛渊泌字长源企弓长子也仕辽官至棣州刺史太祖平燕泌从企弓归朝既而东迁至平州企弓为张觉所害泌复还燕是时以燕与宋宣抚司遣至汴泌以平州仇人在是乃间道奔还朝廷嘉之擢西上合门使从宋王宗望南伐破真定有功知祁州厯刺泽隰等州贞元初为濬州防御使迁陜西路转运使封戴国公泌性夷澹好读庄老年六十一即请致仕亲友或以为早泌叹曰予年三十秉旄钺侵寻仕路又三十年名遂身退可矣时人髙之卒年七十四渊累官燕京副畱守中京路都转运使厯河北东路中都路都转运使渊贪鄙三任漕事务以钱谷自营在中都凡八年不求迁与李通许霖交闗贿赂诡纳漕司诸物规取财利世宗即位渊使其子贻庆诣东京上表特赐贻庆任忠杰牓第三甲进士授从仕郎贻庆还中都世宗诏渊曰凡殿位张设悉依旧毋增益不得役使一夫以扰百姓谨宫禁出入而已大定二年改泌南军节度使世宗素知其为人戒之曰卿宰相子练习朝政前为漕司朕甚鄙之毋或刻削百姓若复敢尔勿思再用渊到怀州未几坐前为中都转运尝盗用官材木除名子光庆光庆字君钖幼颖悟沉厚少言渊尝谓所亲曰世吾家者此子也以廕补合门祗候迁西上合门副使丁父忧起复东上合门副使再转西上东上合门使兼太庙署令光庆好古读书识大义喜为诗善篆隶尤工大字世宗行郊礼受尊号及受命宝皆光庆篆凡宫庙牓署经光庆书者人称其有法典领原庙坤厚陵寿安宫工役不为苛峻使劳逸相均身兼数职勤慎周密未尝自伐世宗独察之初御史大夫璋请制大金受命宝有司以秦玺文进上命以大金受命万世之宝为文径四寸八分厚一寸四分蟠龙纽髙厚各四寸六分有半礼部尚书张景仁少府监张仅言典领工事诏光庆篆之迁同知宣徽院事改少府监丁母忧起复右宣徽使世宗幸上京光庆往上京治仪仗制度时人以为得宜二十五年卒年五十一上遣使致祭赙银三百两重练十端绢百疋平时喜为善言蓄善药号善善道人晩信浮屠法自作真赞语皆任达云赞曰左企弓虞仲文曹勇义康公弼四子者皆有才识之士其事辽主数有论建及其受爵僣位委质二君陨身逆党三者胥失之哀哉金史卷七十五金史卷七十六钦定四库全书金史卷七十六元中书右丞相总裁托克托等修列传第十四太宗诸子宗磐宗固宗本杲宗义宗干充永元兖襄衮太宗子十四人富勒唿唿噜唿拉布阿噜岱阿里布唿沙唿阿林阿噜唿兰和尔察实图美哈必苏沃哩和硕宗盘本名富勒唿天辅五年都统杲取中京宗盘与干鲁宗翰宗干皆爲之副天㑹十年爲古伦乌赫哩贝勒熙宗即位爲尚书令封宋国王未几拜太师与宗干宗翰并领三省事熙宗优礼宗室宗翰没后宗盘日益䟦扈尝与宗干争论于上前即上表求退乌页奏曰陛下富于春秋而大臣不协恐非国家之福熙宗因爲两解宗盘愈骄恣其后于熙宗前持刀向宗干都㸃检萧仲恭呵止之既而左副元帅逹兰东京留守宗隽入朝宗磐隂相党与而宗隽遂为右丞相用事逹兰属尊功多先荐刘豫立为齐帝至是复倡仪以河南陜西地与宋使称臣熈宗命羣臣议宗室大臣皆言其不可独宗磐宗隽助之卒以与宋其后宗磐宗隽逹兰谋作乱宗干希尹发其事熈宗下诏诛之坐与宴饮者皆贬削决责有差赦其弟唿拉布等九人并赦逹兰出为行䑓左丞相皇后生日宰相诸王妃主命妇入贺熈宗命去乐曰宗磐等皆近属輙搆逆谋情不能乐也以黄金合及两银鼎献明徳宫太皇太后并以金合银鼎赐宗干希尹焉宗固本名唿噜天㑹十五年为燕京留守封豳王宗雅本名唿拉布封代王宗伟本名阿里布封虞王宗英本名唿沙唿封滕王宗懿本名阿林封薛王宗本本名阿噜封原王唿兰封翼王宗美本名唿尔察封丰王实图美封郓王哈必蘓封霍王沃哩封蔡王宗哲本名和硕封毕王皆天眷元年受封宗顺本名阿噜岱天㑹二年薨皇统五年赠金紫光禄大夫后封徐王宗磐既诛熈宗使宗固子京往燕京慰谕宗固既而翼王唿兰复与行䑓左丞相逹兰等谋反伏诛因降封太宗诸子且下诏曰燕京留守豳王宗固等或谓当絶属籍朕所不忍宗固等但不得称皇叔其母妻封号从而降者审依旧典皇统二年复封宗雅为代王宗固为判大宗正三年为太保右丞相兼中书令是嵗薨海陵在熈宗时见太宗诸子势强而宗磐尤䟦扈与唿兰相继皆以逆诛心忌之熈宗厚于宗室礼遇不衰海陵尝与秉徳唐古辩私议主上不冝宠遇太宗诸子太甚及簒立谒奠太庙韩王亨素号材武使摄右将军密谕之曰尔勿以此职为轻朕疑太宗诸子太强得卿卫左右可无虑耳遂与秘书监萧裕谋去宗本兄弟太宗子孙于是焉尽语在宗本传中宗本本名阿噜皇统九年为右丞相兼中书令进太保领三省事海陵簒立进太傅领三省事初宗干谋诛宗磐故海陵心忌太宗诸子熈宗时海陵私议宗本等势强主上不宜优宠太甚及簒立猜忌益深遂与秘书监萧裕谋杀太宗诸子诬以秉徳出领行䑓与宗本别因㑹饮约内外相应使尚书省令史萧玉告宗本亲谓玉言以汝于我故旧必无他意可布心腹事领省临行言彼在外谕説军民无以外患为虑若太傅为内应何事不成又云长子钖里库当大贵因是不令见主上宗本又言左丞相于我及我妃处称主上近日见之輙不喜故心常恐惧若太傅一日得大位此心方安唐古辩谓宗本言内侍张彦善相相太傅有天子分宗本答曰宗本有兄东京留守在宗本何能为是时宗美言太傅正是太宗主家子祗太傅便合为北京留守卞临行与宗本言事不可迟宗本与玉言大计只于日近围塲内予决宗本因以马一匹袍一领与玉充表识物玉恐围塲日近身縻于外不能亲奏遂以告秘书监萧裕裕具以闻萧玉出入宗本家亲信如家人海陵既与萧裕谋杀宗本秉徳诏天下恐天下以宗本秉徳辈皆懿亲大臣本无反状裕搆成其事而萧玉与宗本厚人所共知使玉上变庻可示信于是使人召宗本等击鞠海陵先登楼命左卫将军图克坦塔斯萧裕妺婿近侍局副使耶律必埒哩小底密伺宗本及判大宗正事宗美至即杀之宗美本名和尔察临死神色不变宗本已死萧裕使人召萧玉是日玉送客出城醉酒露髪披衣以车载至裕弟㸃检萧祚家逮日暮玉酒醒见军士围守之意为人所累得罪故至此以头触屋壁号咷曰臣未尝犯罪老母年七十愿哀怜之裕附耳告之曰主上以宗本诸人不可留已诛之矣欲加以反罪令汝主告其事今书汝告款已具上即问汝汝但言宗本辈反如状勿复异词恐祸及汝家也裕乃以巾服与玉引见海陵海陵问玉玉言宗本反具如裕所教海陵遣使杀东京留守宗懿北京留守卞及迁益都尹毕王宗哲平阳尹禀左宣徽使京等家属分置别所止聴各以奴婢五人自随既而使人要之于路并其子男无少长皆杀之而中京留守宗雅喜事佛世称善大王海陵知其无能将存之以奉太宗后召至阙不数日竟杀之太宗子孙死者七十余人太宗后遂絶卞本名克实禀本名唿尔哈京宗固子本名和色哩萧玉既如萧裕教对海陵海陵遂以宗本秉徳等罪诏天下以玉上变实之海陵使太府监完颜富鲁籍宗本诸家戒之曰珠玉金帛入于官什器吾将分赐诸臣富鲁以此不复拘籍什器往往为人持去富鲁家童亦取其檀本屏风少监刘景前为监丞时太府监失火案牍尽焚毁数月方取诸司簿帐补之监吏坐是稽缓当得罪景为吏倒署年月太仓都监焦子忠与景有旧坐逋负乆不得调景为尽力出之乆之富鲁与景就宫中相忿争富鲁言景倒署年月及出焦子忠事御史劾奏景景党诱富鲁家奴发盗屏事富鲁自陈于尚书省海陵使御史大夫赵资福大理少卿许竑杂治资福等奏富鲁非自盗又尝自首海陵素恶富鲁与宗室游从谓宰臣曰富鲁尝用所盗物其自首不及此法盗宫中物者死诸物已籍入官与宫中物何异谓富鲁曰太府掌宫中财贿汝当防制姦欺而自用盗物于是富鲁弃市资福竑坐鞫狱不尽泱杖有差景亦伏受焦子忠赂金海陵曰受金事无左验景倒署年月以免吏罪是不可恕遂杀之大定二年追封宗固鲁王宗雅曹王宗顺隋王宗懿郑王宗美衞王宗哲韩王宗本潞王实图美幽王哈必苏沈王沃哩鄂王唿尔哈和色哩克实并赠金吾衞上将军惟宗磐阿里布唿沙唿唿兰四人不复加封萧玉奚人既从萧裕诬宗本罪海陵喜甚自尚书省令史为礼部尚书加特进赐钱二千万马五百匹牛五百头羊千口数月为参知政事丁母忧以参政起复俄授明安子尚公主海陵谓玉曰朕始得天下常患太宗诸子方强頼社稷之灵卿发其姦朕无以报此功使朕女为卿男妇代朕事卿也赐第一区分宗本家赀赐之顷之代张浩为尚书右丞拜平章政事进拜右丞相封陈国公文思署令阎拱与太子詹事张安妻坐姦事狱具不应讯而讯之海陵怒玉与左丞蔡松年右丞耶律安礼御史中丞马讽决杖有差玉等入谢罪海陵曰为人臣以已意爱憎妄作威福使人畏之如唐魏徴狄仁杰姚崇宋璟岂肯立威使人畏哉杨国忠之徒乃立威使人畏耳顾谓左司郎中乌达右司郎中梁球曰往者徳宗为相萧唿哩为左司郎中赵徳恭为右司郎中除吏议法多用已意汝等能不以已意爱憎为予夺轻重不亦善乎朕信任汝等有过则决责之亦非得已古者大臣有罪贬讁数千里外往来疲于奔走有死道路者朕则不然有过则杖之已杖则任之如初如有不可恕或处之死亦未可知汝等自勉正隆三年拜司徒判大宗正事五年玉以司徒兼御史大夫使参知政事李通谕㫖曰判宗正之职固重御史大夫尤难其人朕将行幸南京官吏多不法受赇卿宜専紏劾细务非所责也御史大夫与宰执不相逺朕至南京徐当思之继以司徒判大兴尹玉固辞司徒海陵曰朕将南廵京师地重非大臣不能镇抚留卿居守无为多让海陵至南京以玉为尚书左丞相进封呉国公海陵将伐宋因赐羣臣宴顾谓玉曰卿尝读书否对曰亦尝观之中宴海陵起即召玉至内阁因以汉书一册示玉既而掷之曰此非所问也朕欲与卿议事朕今欲伐江南卿以为如何玉对曰不可海陵曰朕视宋国犹掌握间耳何为不可玉曰天以长江限南北舟楫非我所长苻坚百万伐晋不能以一骑渡以是知其不可海陵怒叱之使出及张浩因周福儿附奏海陵杖张浩并杖玉因谓羣臣曰浩大臣不面奏因人达语轻易如此玉以苻坚比朕朕欲断其舌钉而磔之以玉有功隐忍至今大臣决责痛及尔体如在朕躬有不能已者汝等悉之及海陵自将发南京玉与张浩留治省事世宗即位降奉国上将军放归田里夺所赐家产久之起为孟州防御使世宗戒之曰昔海陵欲杀太宗子孙借汝为证遂被进用朕思海陵肆虐先杀宗本诸人然后用汝质成其事岂得专罪汝等今复用汝当思改过若谓尝居要地以今日为不足必罚无赦转定海军节度使改太原尹与少尹乌库哩素赫互讼不公事各削其官解职寻卒子徳用大定二十四年尚书省奏玉子徳用当升除上曰海陵假口于玉以快其毒玉子岂可升除邪賛曰宗磐尝从舍音取中京不可谓无劳伐者世禄鲜礼自古有之在国家善为保全之道耳熙宗杀宗磐而存恤其母后虽云矫情犹畏物论海陵造谋杀宗本兄弟不遗余力太宗举宋而有中原金百世不迁之庙也再传而无噍类于是太祖之美意无复㡬微存者春秋之世宋公舍与夷而立其弟祸延数世害及五国诚足为后世监乎杲本名舎音世祖第五子太祖之母弟也收国元年太宗为安班贝勒杲为温贝勒天辅元年杲以兵一万攻泰州下金山县孟古皮室四部及渤海人皆来降遂克泰州城中积粟转致乌哩雅赈先降诸部因徙之内地天辅五年为乌赫哩贝勒都统内外诸军取中京实北京也普嘉努宗翰宗干宗磐副之宗峻领哈济明安皆受金牌耶律伊都为乡导诏曰辽政不纲人神共弃今欲中外一统故命汝率大军以行讨伐尔其慎重兵事择用善谋赏罚必行粮饷必继勿扰降服勿纵俘掠见可而进无淹师期事有从权毋烦奏禀复诏白若克中京所得礼乐圗书文籍并先次津发赴阙当是时辽人守中京者闻知师期焚刍粮欲徙居民遯去奚王钖黙则欲视我兵少则迎战若不敌则退保山西杲知辽人无鬪志乃委辎重以轻兵击之六年正月克髙恩囘纥三城进至中京辽兵皆不战而溃遂克中京获马一千二百牛五百駞一百七十羊四万七千车三百五十两乃分兵屯守要害之地驻兵中京使使奏捷献俘诏曰汝等提兵于外克副所任攻下城邑抚安人民朕甚嘉之分遣将士招降山前诸部计已抚定山后若未可往即营田牧俟秋大举更当熟议见可则行如欲益兵具数来上无恃一战之胜辄自弛慢善抚存降附宣谕将士使知朕意完颜罕都游兵出中京南遇骑兵三十余绐曰乞明旦来降于此杲信之使温特赫额埒春纳哈塔通恩富察布垒诛嘉拜塔兰往迎之奚王钖黙兵围额埓春等遂据坂去马殊死战败钖黙兵追杀至暮而还是役纳哈塔通恩功为多宗翰降北安州希尹获辽䕶卫实讷埒言辽主在鸳鸯泺畋猎可袭取之宗翰移书于杲请进兵使者再往曰一失机㑹事难圗矣杲意尚未决宗干劝杲当从宗翰䇿杲乃约宗翰㑹奚王岭既㑹始定议杲出青岭宗翰出瓢岭期羊城泺㑹军时辽主在草泺使宗翰与宗干率精兵六千袭之辽主西走其都统玛格趋道兰宗翰乃遣达兰以兵一千追撃之达兰请益兵于都统杲而获辽枢密使徳勒岱父子西京已降复叛杲使招之不从遂攻之留守萧察喇踰城降四月复取西京杲率大军趋白水泺分遣诸将招抚未降州郡及诸部族于是辽秦晋国王耶律聂哷自立于燕京山西诸城虽降而人心未固杲遣宗望奏事仍请上临军耶律坦招西南招讨司及所属诸部西至夏境皆降耶律佛徳亦降于坦金肃西平二郡汉军四千叛去坦与爱新鄂约托卜嘉简料新降丁壮迨夜袭之诘旦战于河上大败其衆皆委仗就擒耶律聂哷移书于杲请和杲复书责以不先禀命上国辄称大号若能自归当以燕京留守处之聂哷得以书来其略曰昨即位时在两国絶聘交兵之际奚王与文武百官同心推戴何暇请命今诸军已集傥欲加兵未能束手待毙也昔我先世未尝残害大金人民宠以位号日益强大今忘此施欲絶我宗祀于义何如也傥䝉惠顾则感戴恩徳何有穷已杲复书曰阁下向为元帅总统诸军任非不重竟无尺寸之功欲据一城以抗国兵不亦难乎所任用者前既不能死国今谁肯为阁下用者而云主辱臣死欲恃此以成功计亦䟱矣幕府奉诏归者官之逆者讨之若执迷不从期于殄灭而后己聂哷乃遣使请于太祖赐聂哷诏曰汝辽之近属位居将相不能与国存亡乃窃据孤城僣称大号若不降附将有后悔六月上发京师诏都统曰汝等欲朕亲征已于今月朔旦启行辽主今定何在何计可以取之其具以闻杲使马和尚奉迎太祖于塔鲁河斡鲁罗索败夏将李良辅杲使完颜希尹等奏㨗且请徙西南招讨司诸部于内地希尹等见上于大泺西南上嘉赏之上至鸳鸯泺杲上谒上追辽主至古尔珍川南伐燕京次奉圣州诏曰自今诸诉讼书付都统杲决遣若有大疑即今闻奏太祖定燕京还次鸳鸯泺以宗翰为都统杲从上还京师太宗即位以杲为安班贝勒与宗干俱治国政天㑹三年伐宋杲领都元师居京师宗翰宗望分道进兵四年再伐宋获宋二主以归天㑹八年薨皇统三年追封辽越国王天徳二年配享太祖庙庭正隆例封辽王大定十五年谥曰智烈子博济宗义本名博济舍音之第九子天徳间为平章政事海陵已杀太宗子孙尤忌舍音诸子盛强欲尽除宗室勲旧大臣是时左副元帅萨里罕在汴京与托卜嘉有隙托卜嘉女为海陵妃海陵隂使托卜嘉图萨里罕于是都元帅府令史约索迎合风指诈为萨里军与其子宗安家书宗安误遗宫外约索因拾得之以上变其书契丹小字其封题已开其中白纸一幅有白字隐约状若经水浸致字画可读者上有萨里罕手署及某王印书辞云阿格汝安乐否早晩到阙下前者走马来时曽议论我教汝阿格平章穆里延阿格等处觑事势再通往来缓急圗谋知汝已尝备细言之穆里延阿格所言㬠是只杀托卜嘉则南路无忧虑矣详略互见萨里罕传中女真谓子阿格前阿格谓萨里罕子其子宗安后阿格平章指宗义宗义本宗室子犹有旧称以是杀宗义穆里延并杀宗安及太祖妃萧氏任王威赫及魏王威泰孙和称察约索诈书无和尔察海陵见其坦率善脩餙恶之大臣以无罪为请海陵曰第杀之无复言也杀舍音子孙百余人穆里延子孙二十余人穆里延景祖孙们图珲次子舍音有㓜子阿古尔其妻托卜嘉女海陵妃大氏女兄将杀阿古尔使者不忍见其面以衾覆而缢之当其颐乆不死及去被再缢之海陵遣使赦其死遂得免后封为王授世袭千户大定初追复宗义官爵赠特进弟富尼玛博勒准阿噜威赫并赠龙虎卫上将军宗干本名干布太祖庻长子太祖伐辽辽人来御遇于境上使宗干率衆先徃填堑士卒毕渡渤海军驰突而前左翼七穆昆少却遂犯中军杲輙出战太袓曰遇大敌不可易也使宗干止杲宗干驰出杲前控止导骑斋逹之马杲乃还达噜噶城之战宗干以中军为疑兵太祖既攻下黄龙府即欲取春州辽主闻黄龙不守大惧即自将籍宗戚豪右少年与四方勇士及能言兵者皆𨽻军中宗干劝太祖毋攻春州休息士卒太祖以为然遂班师宗干得降人言春泰州无守备可取于是舍音取春泰州宗雄宗干等下金山县宗雄即以兵三千属宗干招集未降诸部宗干择土人之材干者以诏书谕之于是孟古皮室四部及渤海人皆降太祖克临潢府至沃赫河宗干谏曰地逺时暑士罢马乏若深入敌境粮餫不继恐有后艰上从之遂班师从都统杲取中京宗翰自北安州移书于杲是时希尹获辽人知辽主在鸳鸯泺可袭取之杲不能决宗翰使再至宗干谓杲曰伊拉齐贝勒灼见事机再使来请彼必不轻举且彼已发兵不可中止请从其䇿再三言之杲乃报宗翰㑹奚王岭当时无宗干杲终无进兵意既㑹军于羊城泺杲使宗干与宗翰以精兵六千袭辽至五院司辽主已遯去与辽将耿守忠战于西京城东四十里守忠败走太宗即位以宗干为古伦贝勒与舍音同辅政天㑹三年获辽主于应州西伊都谷始议礼制度正官名定服色兴庠序设选举治厯明时皆自宗干启之四年官制行诏中外十年熙宗为安班贝勒宗干为古伦左贝勒熙宗即位拜宗干太傅与宗翰等并领三省事天眷二年进太师封梁宋国王入朝不拜䇿杖上殿仍以杖赐之宗干有足疾诏设坐奏事无何监修国史皇统元年赐宗干辇舆上殿制诏不名上幸燕京宗干从有疾上亲临问自燕京还至野狐岭宗干疾亟不行上亲临问语及军国事上悲泣不已明日上及后同往视后亲与宗干馈食至暮而还因赦罪囚与宗干禳疾居数日薨上哭之恸辍朝七日大臣死辍朝自宗干始上致祭是日庚戌太史奏戍亥不宜哭上不听曰朕㓜沖时太师有保傅之力安得不哭哭之恸上生日不举乐上还上京幸其第视殡事及丧至上京上临哭之及葬临视之海陵簒立追谥宪古𢎞道文昭武烈章孝睿明皇帝庙号徳宗以故第为兴圣宫大定二年除去庙号改谥明肃皇帝及海陵废为庶人二十二年皇太子允恭奏略曰追惟熙宗世嫡统绪海陵无道弑帝自立崇正昭穆削其炀王俾齿庶人之列瘗之闲矌不封不树既己申大义而明至公矣海陵追崇其亲逆配于庙今海陵既废为庶人而明肃犹窃帝尊之名列庙祧之数海陵大逆正名定罪明肃亦当绿坐是时明肃已殂不与于乱臣以为当削去明肃帝号止从旧爵或从太祖诸王有功例加以官封明诏中外俾知大义书奏世宗嘉纳下尚书省议于是追削明肃帝号封为皇伯太师辽王谥忠烈妻子诸孙皆从降明昌四年配享太祖庙庭子充亮兖襄衮亮是为海陵庶人充本名实图美母李氏图克坦氏抚为子熙宗初加光禄大夫天眷间为汴京留守皇统间封淄国公为吏部尚书进封代王迁同判大宗正事九年拜右丞相是岁薨追封郑王大定二十二年追降仪同三司左丞相子塔纳元努额布勒阿里布塔纳为归徳军节度使阿里布定逺大将军和啰噶图明安和琳河穆昆海陵弑图克坦氏以充尝为图克坦养子并杀塔纳及阿里布元努额布勒逃归世宗塔纳赠荣禄大夫阿里布辅国上将军诏有司改葬世宗时元努为宗正丞额布勒为镇国上将军后为同知济南尹事永元字惇礼本名元努㓜聪敏日诵千言皇统元年试宗室子作诗永元中格善左氏春秋通其大义天徳初授博诺山世袭穆昆海陵伐宋已渡淮军士多亡归而契丹叛由是疑宗室益甚已杀永元弟塔纳阿里布永元与弟额布勒逃匿得免世宗即位于辽阳与额布勒俱来归上慰劳甚厚授宗正丞改符寳郎为滦州刺史授世袭明安乞以穆昆与额布勒诏许之转棣州防御使泰宁军节度使张𢎞信通检山东专以多得民间物力为功督责苛急永元靣责𢎞信曰朝廷以差调不均立通检法今使者所至以残酷妄加农民田产箠击百姓有至死者市肆贾贩贸易有赢亏田园屋宇利入有多寡故官子孙闭门自守使与商贾同处上役岂立法本意哉𢎞信无以对于是棣州赋税得以实自占迁震武军节度使大定六年丁母忧起复崇义军节度使徙顺义军朔州西境多盗而猾吏大姓蠧狱讼暋乱赋役永元剔其宿姦百姓安之坐卖马与驿人取赢利及濬州防御使鄂伦生纵孶畜践民田俱解职顷之永元起为保大军节度使厯昭义绛阳震武军迁济南尹北京副留守宁国家婢辰徳与咸平人海唿有姦辰徳于主印处绐取印署空纸与海唿遂写作永元宁国生日时辰诬告永元宁国谋逆诏有司鞫问乃辰徳意望为良使海唿为之上曰海唿与辰徳有姦造作恶言诬害宗室海唿斩辰徳处死改兴中尹为彰徳军节度使卒官年五十一丧过中都遣使致祭膊银三百两綵十端绢百疋永元厯典大藩多知民间利害所至称治相棣顺义政迹尤着其民并为立祠兖本名桐桐皇统七年为左副㸃检转都㸃检九年为㑹宁牧改左宣徽使海陵簒立兖使宋还拜司徒兼都元帅领三省事进拜太尉及杀太祖妃萧氏尽以其财产赐兖罢都元帅府立枢密院兖为枢密使太尉领三省事如故天徳四年十二月晦薨明日贞元元年元旦海陵为兖辍朝不受贺宋夏高丽囘鹘贺正旦使命有司受其贡献又进兖王爵大定二十二年追降特进兖妻乌雅氏正隆六年坐与奴为姦海陵杀之其弟南京兵马副都指挥使实讷埒私于族弟乌玛喇之妻乌玛喇之奴谋欲执实讷埒实讷埒乃杀其奴海陵闻之遂杀实讷埒兖子阿哈大定中为符寳祗候俄迁同知定武军节度使上曰汝岁秩未满朕念乃祖乃父为汝迁官勿为不善当尽心学之襄本名永庆海陵母弟为辅国上将军卒天徳二年追封卫王再赠司徒大定二十二年追降银青光禄大夫子和尚封应国公赐名乐善左宣徽使许霖之子知彰与和尚鬬争其母妃命家奴捽入凌辱之使人曵霖至第殴詈之明日霖诉于朝诏大兴尹萧玉左丞良弼权御史大夫张忠辅左司员外郎王全杂治妃杖一百杀其家奴为首者余决杖有差霖尝跪于妃前失大臣体及所䜣有妄笞二十大定间家奴小僧月一妄言和尚熟寝之次有异征襄妃松科以为信然召日者李端卜之端云当为天子司天张友直亦云当大贵家奴李添夀上变松科和尚下吏验问有状皆伏诛上曰朕尝痛海陵翦灭宗族今和尚所为如此欲贷其罪则妖妄误惑愚民者便以为真不可不灭朕于此子葢不得已也伤闵者久之衮本名富勒坚性桀骜强悍海陵素不喜其为人初仕为辅国上将军天徳初加特进封王为吏部尚书判大宗正事坐语禁中起居状兵部侍郎萧恭首问䕶卫张九具言之海陵亲问恭夺官解职张九对不以实特处死衮与翰林学士承㫖宗秀护卫玛竒实达尔王之章皆决杖有差海陵遂愈忌之未㡬授明安及迁中都道中以富勒坚为西京留守西京兵马完颜穆隆阿与富勒坚有旧同在西京遂相往来富勒坚尝以玉带遗之又称穆隆阿骁勇不减尉迟敬徳编修官元福努妻与富勒坚姻戚圆福努尝戒富勒坚曰大王名太彰着宜少谦晦富勒坚知海陵忌之尝召日者问休咎家奴哈里知海陵疑富勒坚上变告之言与穆隆阿等谋反召日者问天命御史大夫髙桢刑部侍郎耶律赛音舒噜往鞫之无状海陵怒遣使械富勒坚等至中都不复究问斩之于市穆隆阿圆福努并日者皆凌迟处死赞曰金议礼制度班爵禄正刑法治厯明时行天子之事成一代之典杲宗干经始之功多矣杲子宗义为海陵所杀宗干之后又不幸而有海陵故其子孙之昌炽既鲜而亦不免于僇辱焉秦汉而下宗臣世家与国匹休者何其少欤君子于此可以观世变矣金史卷七十六金史卷七十七钦定四库全书金史卷七十七元中书右丞相总裁托克托等修列传第十五宗弼亨张邦昌刘豫达兰宗弼本名乌珠太祖第四子也希尹获辽获卫实讷埓问知辽天祚帝猎鸳鸯泺因与宗翰等定议分道袭之都统杲出清岭宗望宗弼率百骑与马和尚逐伊埓巴噶伊勒希等驰击败之宗弼矢尽遂辽夺兵士枪独杀八人生获五人遂审得辽主在鸳鸯泺畋猎尚未去可袭取者及宗望伐宋宗弼从军取汤隂县䧏其卒三千人至御河宋人已焚桥不得渡克尔叟以七十骑渉之杀宋焚桥军五百人宗望遣呉孝民先入汴谕宋人宗弼以三千骑薄汴城宋上皇出奔选百骑追之弗及获马三千而还宗望薨宗辅为右副元帅徇地淄青宗弼败宋郑宗孟数万衆遂克青州复破贼将赵成于临朐大破黄琼军遂取临朐宗辅军还遇敌三万衆于河上宗弼击败之杀万余人诏伐宋康王宗辅发河北宗弼攻开德府粮乏转攻濮州前锋乌凌阿托云破王善二十万衆遂克濮州䧏旁近五县攻开德府宗弼以其军先登奋击破之攻大名府宗弼军复先登破其城河北平宋主自扬州奔于江南宗弼等分道伐之进兵归德城中有自西门北门出者当堪复败之乃絶隍筑道列礮隍上将攻之城中人惧遂䧏先遣阿里富埓珲至寿春宗弼军继之宋安抚使马世元率官属出䧏进䧏庐州再䧏巢县王善军当堪等破郦琼万余衆于和州遂自和州渡江将至江寕西二十里宋杜充率步骑六万来拒战唿拉布当堪达唿大㚖合击破之宋陈邦光以江宁府䧏留长安努乌哩雅守江宁使阿里布乌哩雅别将兵徇地下太平州濠州及句容溧阳等县泝江而西屡败张永等兵杜充遂䧏宗弼自江宁取广德军路追袭宋主于越州至湖州取之先使阿里富埓珲趋杭州具舟于钱塘江宗弼至杭州官守巨室皆逃去遂攻杭州取之宋主闻杭州不守遂自越奔明州宗弼留杭州使阿里富埓珲以精兵四千袭之鄂勒博珠尔苏䧏越州大㚖破宋周汪军阿里富埓珲破宋兵三千遂渡曹娥江去明州二十五里大破宋兵追至其城下城中出兵战失利宋主走入于海宗弼中分麾下兵㑹攻明州克之阿里富埓珲泛海至昌国县执宋明州守赵伯谔伯谔言宋主奔温州将自温州趋福州矣遂行海追三百余里不及阿里富埒珲乃还宗弼军自杭州遂取秀州持嘉晖败宋军于平江遂取平江阿里率兵先趋鎭江宋韩世忠以舟师扼江口宗弼舟小契丹汉军没者二百余人遂自镇江泝流西上世忠袭之夺世忠大舟十艘于是宗弼循南岸世忠循北岸且战且行世忠艨艟大舰数倍宗弼军出宗弼军前后数里击柝之声自夜达旦世忠以轻舟来挑战一日数接将至黄天荡宗弼乃因老鹳河故道开三十里通秦淮一日一夜而成宗弼乃得至江宁达兰使伊喇古自天长趋江宁援宗弼乌凌阿托云亦以兵来㑹连败宋兵宗弼发江宁将渡江而北宗弼军渡自东伊喇古渡自西与世忠战于江渡世忠分舟师絶江流上下将左右掩击之世忠舟皆张五緉宗弼选善射者乘轻舟以火箭射世忠舟上五緉五緉着火箭皆自焚烟熖满江世忠不能军追北七十里舟军殱焉世忠仅能自免宗弼渡江北还遂从宗辅定陜西与张浚战于富平宗弼䧟重围中韩常流矢中目怒㧞去其矢血淋漓以土塞创跃马奋唿搏战遂解围与宗弼俱出既败张浚军于富平遂与阿里布招䧏熙河泾原两路及攻吴玠于和尚原抵险不可进乃退军伏兵起且战且走行三十里将至平地宋军阵于山口宗弼大败将士多战没明年复攻和尚原克之天㑹十五年为右副元帅封沈王天眷元年达兰宗磐执议以河南之地割赐宋诏遣张通古等奉使江南明年宋主遣端明殿学士韩肖胄奉表谢遣王伦等乞归父䘮及母韦氏兄弟宗弼自军中入朝进邦都元帅宗弼察达兰与宋人交通赂遗遂以河南陜西与宋奏请诛达兰复旧疆是时宗磐已诛达兰在行台复与唿兰谋反㑹置行台于燕京诏宗弼为太保领行台尚书省都元帅如故往燕京诛达兰达兰自燕京南走将亡入于宋追至祁州杀之诏诸州郡军旅之事决于帅府民讼钱糓行台尚书省治之宗弼兼总其事遂议南伐太师宗干以下皆曰搆䝉再造之恩不思报德妄自鸱张祈求无厌今若不取后恐难图上曰彼将谓我不能奄有河南之地且都元帅久在方靣深究利害宜即举兵诛之遂命元帅府复河南疆土诏中外宗弼由黎阳趋汴右监军萨里罕出河中趋陜西宋岳飞韩世忠分据河南州郡要害复出兵涉河东驻岚石保德之境以相牵制宗弼遣孔彦舟下汴郑两州王伯龙取陈州李成取洛阳自率衆取亳州及顺昌府嵩汝等州相次皆下时暑宗弼还军于汴岳飞等军皆退去河南平时天眷三年也上使使劳问宗弼以下将士凡有军功士三千竝加忠勇校尉攻岚石保德皆克之宗弼入朝是时上幸燕京宗弼见于行在所居再句宗弼还军上起立酌酒饮之赐以甲胄弓矢及马二匹宗弼已启行四日召还至日希伊诛越五日宗弼还军进伐淮南克庐州上幸燕京宗弼朝燕京乞取江南上从之制诏都元帅宗弼北还军与宰相同入奏事俄为尚书左丞相兼侍中太保都元帅领行台如故诏以燕京路𨽻尚书省西京及山后诸部族𨽻元帅府乃还军遂伐江南既渡淮以书责让宋人宋人荅书乞加寛宥宗弼令宋主遣信臣来禀议宋主乞先歛兵许敝邑拜表阙下宗弼以便宜约以画淮水为界上遣护卫将军萨哈往军中劳之三年二月宗弼朝京师兼监修国史宋主遣端明殿学士何铸等进誓表其表曰臣构言今来画疆合以淮水中流为界西有唐邓州割属上国自邓州西四十里并南四十里为界属邓州其四十里外并西南尽属光化军为敝邑㳂边州城既䝉恩造许备藩方世世子孙谨守臣节每年皇帝生辰并正旦遣使称贺不絶嵗贡银绢二十五万两匹自壬戌年为首每春季差人般送至泗州交纳有渝此盟神明是殛坠命亡氏踣其国家臣今既进誓表伏望上国早䧏誓诏庶使敝邑永有凭焉宗弼进拜太傅廼遣左宣徽使刘筈使宋以衮冕圭寳珮璲玉册册康王为宋帝其册文曰皇帝若曰咨尔宋康王赵构不弔天䧏䘮于尔邦亟渎齐盟自贻顚覆俾尔越在江表用勤我师旅盖十有八年于兹朕用震悼斯民其何罪今天其悔祸诞诱尔衷封奏狎至愿身列于藩辅今遣光禄大夫左宣徽使刘筈等持节册命尔为帝国号宋世服臣职永为屏翰鸣唿钦哉其恭听朕命仍诏天下赐宗弼人口牛马各千驼百羊万仍每嵗宋国进贡内给银绢二千两匹宗弼表乞致仕不许优诏荅之赐以金劵皇统七年为太师领三省事都元帅领行台尚书省事如故皇统八年薨大定十五年谥忠烈十八年配享太宗庙庭子伯特亨本名伯特熙宗时封苪王为明安加银青光录大夫天德初加特进海陵忌太宗诸子将谒太庙以亨为右卫将军语在太宗诸王传海陵赐良弓亨性直材勇絶人喜自负辞曰所赐弓弱不可用海陵遂忌之出为真定尹谓亨曰太宗诸子方强多在河朔山东眞定据其冲要如其有变欲倚卿为重耳其实忌亨也歴中京东京留守家奴梁遵告亨与卫士符公弼谋反考验无状遵坐诛海陵益疑之改广陵尹再任李老僧使伺察亨动静且令搆其罪状亨初除广宁诸公主宗妇往贺其母图克坦氏太祖长女乌噜曰伯特虽稍下迁勿以为嫌国家视京府一也况伯特年富何患不贵显乌噜与图克坦舎音为室舎音妾唿达得幸于图克坦后唿达诣后告乌噜语涉怨望且指斥又言伯特当大贵海陵使萧裕鞫之左验皆不敢言遂杀乌噜而杖舎音免其官以乌噜怨望舎音不先奏闻故也乃封唿达为莘国夫人久之亨家奴禄锦颇黠给使总诸奴老僧谓禄锦曰尔渤海大族不幸坐累为奴宁不念为良乎禄锦识其意禄锦尝与亨侍妾私通亨知之怒曰必杀此奴禄锦闻之惧密与老僧谋告亨谋逆亨有良马将因海陵生辰进之以为生辰进马者衆不能以良马自异欲他日入见进之禄锦言亨笑海陵不识马不足进亨之奴有自京师来者言图克坦额哷楚克诛死亨曰彼有贷死誓劵安得诛之奴曰必欲杀之誓劵安足用哉亨曰然则将及我矣禄锦即以为怨望遂诬亨欲因问刺海陵老僧即捕系亨以闻工部尚书耶律安礼大理正图哩等鞫之亨言尝论铁劵事实无反心而录锦亦自引伏与妾私通亨尝言欲杀之状安礼等还奏海陵怒复遣与老僧同鞫之与其家奴竝加搒掠皆不伏老僧夜至亨因所使人蹴其隂间杀之亨比至死不胜楚痛声达于外海陵闻亨死佯为泣下遣人谕其母曰尔子所犯法当考掠不意饮水致死亨击鞠为天下第一常独当数人马无良恶皆如意马方驰辄投杖马前侧身附地取杖而去每畋腊持铁连鎚击狐兎一日与海陵同行道中遇羣豕亨曰吾能以鎚杀之即奋鎚遥击中其腹穿入之终以勇力见忌焉正隆六年海陵遣使杀诸宗室于是杀亨妃图克坦氏次妃大氏子音德等三人大定初追复亨官爵封韩王十七年诏有司改葬亨及妻子赞曰宋弼蹙宋主于海岛卒定画淮之约熙宗举河南陜西以与宋人矫而正之者宗弼也宗翰死宗磐宗隽达兰湛溺富贵人人有自为之心宗干独立不能如之何时无宗弼金之国势亦曰殆哉世宗尝有言曰宗翰之后惟宗弼一人非虚言也张邦昌宋史有传天会五年宗望军围汴宋少帝请割三鎭地及输嵗币纳质修好于是邦昌为宋太宰与肃王枢俱为质以来而少帝以书诱耶律伊都宗翰宗望复伐宋执二帝以归刘彦宗乞复立赵氏太宗不许宋吏部尙书王时雍等请邦昌治国事天㑹五年三月立邦昌为大楚皇帝初少帝以康王构与邦昌为质既而肃王枢易之康王乃归及宗望再举兵少帝复使康王奉玉册玉宝衮冕增上太宗尊号请和康王至磁州而宗望已自魏县渡河围汴矣及二帝出汴州从大军北来而邦昌至汴康王入于归德邦昌劝进于归德康王已即位罪以隠事杀之邦昌死太宗闻之大怒诏元帅府伐宋宋主走扬州事具宗翰等传其后太宗复立刘豫继邦昌号大齐刘豫字彦游景州阜城人宋宣和末仕为河北两路提刑徙浙西抵仪真丧妻翟氏继值父忧康王至扬州枢密使张悫荐知济南府是时山东盗贼满野豫欲得江南一郡宰相不与忿忿而去达兰攻济南有闗胜者济南骁将也屡出城拒战豫遂杀闗胜出䧏遂为京东东西淮南安抚使知东平府兼诸路马歩军都縂管节制河外诸军以豫子麟知济南府达兰屯兵冲要以镇抚之初康王既杀张邦昌自归德奔扬州诏左右副元帅合兵讨之诏曰俟宋平当援立藩辅以镇南服如张邦昌者及宋主自明州入海亡去宗弼北还乃议更立其人衆议折可求刘豫皆可立而豫亦有心达兰为豫求封太宗用封张邦昌故事以九月朔旦授策受䇿之后以藩王礼见使者臣宗翰臣宗辅议既䇿为藩辅称臣奉表朝廷报谕诏命避正位与使人抗礼余礼竝从帝者诏曰今立豫为子皇帝既为邻国之君又为大朝之子其见大朝使介惟使者始见躬问起居与靣辞有奏则立其余竝行皇帝礼天㑹八年九月戊申备礼册命立豫为大齐皇帝都大名仍号北京置丞相以下官赦境内复视大名还居东平以东平为东京汴州为汴京䧏宋南京为归德府䧏淮宁永昌顺昌兴仁府俱为州张孝纯等为宰相弟益为北京留守母翟氏为皇太后妾钱氏为皇后钱氏宣和内人也以辛亥年为阜昌元年以其子麟为尚书左丞相诸路兵马大总管宋人畏之待以敌国礼国书称大齐皇帝豫宰相张孝纯郑亿年李邺家人皆在宋宋人加意抚之阜昌二年豫迁都于汴睿宗定陜西太宗以其地赐豫从张邦昌所受封畧故也元帅府使萧庆如汴与豫议以伐宋事豫报曰宋主军帅韩世忠屯润州刘光世屯江宁今举大兵欲往采石渡江而刘光世拒守江宁若出宿州抵扬州则世忠必聚海船截𤓰洲渡若轻兵真趋采石彼未有备我必径渡江矣光世海船亦在润州韩世忠必先取之二将由此必不和以此逼宋主其可以也未几宋主合门宣赞舎人徐文将大小船六十只军兵七百余人来奔至密州界中率将佐至汴豫与元帅府书曰徐文一行乆在海中尽知江南利害文言宋主在杭州其候潮门外钱塘江内有船二百只宋主初走入海时于此上船过钱塘江别有河入越州向明州定海口迤逦前去昌国县其县在海中宋人聚船积粮之处今大军可先往昌国县攻取船粮还趋明州城下夺取宋主御船直抵钱塘江口今自密州上船如风势顺可五日亱到昌国县或风势稍慢十日或半月可至初宗弼自江南北还宗翰将入朝再议以伐宋事宗翰坚执以为可伐宗弼曰江南卑湿今士马困惫粮储未丰足恐无成功宋翰曰都监务偷安尔及豫以书报而睿宗亦不肯用豫䇿使达兰帅师至𤓰洲而还天㑹十四年制诏齐国与本朝军民相诉闗渉文移署年止用天㑹天㑹十五年诏废齐国䧏封豫为蜀王豫称大号凡八年于是置行台尚书省于汴除去豫弊政人情大悦以故齐宰相张孝纯权行台左丞相遂迁豫家属于临潢府皇统元年赐豫钱一万贯田五十顷牛五十头三年进封曹王皇统三年薨子麟麟字元瑞豫之子也宋宣和间父廕补将仕郎累加承务郎天㑹七年豫以济南䧏麟因从军讨水贼王江破䧏之豫节制东平以麟知济南府事齐国建以济南为兴平军麟为节制度使开府仪同三司梁国公充诸路兵马大总管判济南府事明年为齐尙书左丞相明年从豫迁汴罢判济南依前开府聴置参谋豫请立麟为太子朝廷不许曰若与我伐宋有功则立之于是麟连岁帅兵南伐皆无功而还及朝廷议废齐报以南伐之期俾豫先遣兵驻淮上达兰以军废豫止刁马河麟从数百骑出迎达兰谕麟止从骑南岸独占麟渡河因执麟豫废麟迁临潢顷之授北京路都转运使歴中京燕京路都转运使参知政事尚书左丞复为兴平军节度使上京路转运使开府仪同三司封韩国公薨年六十四正隆间䧏二品以上官封改赠特进息国公昌本名达兰穆宗子宗翰袭辽主于鸳鸯泺辽都统玛格奔道兰达兰收其羣牧宗翰使达兰追击之不及获辽枢密使德勒岱及其子摩格纳延以还太祖自将袭辽主于大鱼泺留辎重于草泺使达兰雅穆守之奚路兵官珲楚不能安辅其衆遂以达兰为奚六路军帅镇之实古纳博勒和䕶送常胜军及燕京豪族工匹自松亭闗入内地上戒之曰若遇险阨则分兵以往实古纳博勒和廼合于达兰乆之讨噶珊蘓库部奚人奚人据险战杀且尽苏库卓琳托纽十三巖皆平之诏曰朕以奚路险阻经畧为难命汝往任其事而克副所託良用嘉叹今和勒博部族来附余衆奔溃无能为已北命实古纳博勒和䕶送䧏人若遇险阻即分兵以行余衆悉与汝合䧏诏二十招谕未降汝当审度其事从宜处之其后抚定奚部及分南路边界表请设官镇守上曰依东京渤海例置千戸穆昆辽外戚约尼扎古雅部族在建州舍音袭走之获其妻孥及官豪之族达兰复击之擒其队将克尔叟博斯唿杀之降民戸千余进降金源县诏增赐银牌十又降约尼二部再破兴中兵降建州官属得山砦二十村堡五百八十阿古复败扎古雅降其官民尤多扎古雅势蹙亦䧏兴中建州皆平诏第将士功赏抚安新民达兰请以约尼九营为九明安上以都林有功使领四明安扎古雅仍为亲管明安五明安之都帅命达兰择人授之达兰与刘彦宗举萧公翊为兴中尹郡府各以契丹汉官摄治上皆从之及宗翰宗望伐宋达兰为六部路都统宋望已受宋盟军还达兰乃归中京八月复伐宋閠月宗翰宗望军皆至汴州达兰阿里库破宋兵二万于杞覆其三营获京东路都总管胡直孺及其二子与南路都统制随师元及其三将遂克拱州降宁陵破睢阳下亳州宋兵来复睢阳又击走之擒其将石瑱宋二帝已降大军北还达兰为元帅左监军徇地山东取宻州达唿取单州达兰取鉅鹿阿里库取宗城达唿布取清平临清蒙克取赵州阿里库徇下濬滑恩及髙唐分遣诸将趣磁信徳皆降之刘豫以济南府降诏以豫为安抚使治东平达兰以左监军镇抚之大事専决焉后为右副元帅天㑹十五年为左副元帅封鲁国王初宋人既诛张邦昌太宗诏诸将复来如邦昌者立之或举折可求达兰力举刘豫豫立为帝号大齐豫为帝数年无尺寸功遂降豫为蜀王达兰与右副元帅宗弼俱在河南宋使王伦求河南陜西地于达兰明年达兰朝京师倡议以废齐旧地与宋熙宗命羣臣议㑹东京留守宗隽来朝与达兰合力宗干等争之不能得宗隽曰我以地与宋宋必徳我宗宪折之曰我俘宋人父兄怨非一日若复资以土地是助讐也何徳之有勿与便达兰弟朂亦以为不可既退达兰责朂曰他人尚有从我者汝异议乎朂曰苟利国家岂敢私耶是时太宗长子宗磐为宰相位在宗干上达兰宗隽附之竟执议以河南陜西地与宋张通古为诏谕江南使乆之宗磐跋扈尤甚宗隽亦为丞相达兰持兵柄谋反有状宗磐宗隽皆伏诛诏以达兰属尊有大功因释不问出为行台尚书左丞相手诏慰遣达兰至燕京愈骄肆不法复与翼王唿兰谋反而朝议渐知其初与宋交通而倡议割河南陜西之地宗弼请复取河南陕西㑹有上变告达兰者熙宗乃下诏诛之达兰自燕京南走追而杀之于州并杀翼王及宗人唿勒希图达兰二子威泰乌达布而赦其党与宗弼为都元帅再定河南陕西伐宋渡淮宋康王乞和遂称臣画淮为界乃罢兵赞曰君臣之位如冠屡定分不可顷刻易也五季乱极纲常斁壊辽之太宗慢䙝神器倒置冠立石晋以臣易君宇宙以来之一大变也金人效尤而张邦昌刘豫之事出焉邦昌虽非本心以死辞之孰曰不可豫乘时徼利金人欲倚以为功岂有是理哉达兰初荐刘豫后以陜西河南归宋视犹傥来初无固志以处此也积其轻躁终䧟逆图事败南奔适足以实通宋之事尔哀哉金史卷七十七金史卷七十八钦定四库全书金史卷七十八元中书右丞相总裁托克托等修列传第十六刘彦宗刘萼刘筈刘仲诲刘頍时立爱韩企先刘彦宗字鲁开大兴宛平人逺祖怦唐卢龙节度使石晋以幽蓟入辽刘氏六世仕辽相继为宰相父霄至中京留守彦宗擢进士乙科天祚走天德秦晋国王耶律聂哷自立于燕擢彦宗留守判官萧妃摄政迁签书枢密院事太祖至居庸闗萧妃自古北口遯去都监髙陆送欵于太祖太祖奄至驻跸城南彦宗与左企弓等奉表降太祖一见器遇之俾复旧迁左仆射佩金牌张觉为南京留守太祖闻觉有异志使彦宗萨布宣慰之太祖至鸳鸯泺不豫还上京留宗翰都统军事留彦宗佐之及张觉败奔于宋衆推张敦固为都统杀使者乘城拒守攻之不肯下彦宗同中书门下平章事知枢密院事加侍中佐宗望军宗望奏方图攻取凡州县之事委彦宗裁决之天㑹二年诏彦宗曰中京等两路先多拒命故遣使抚谕贳其官民之罪所犯在降附前者勿论卿等选官与使者往谕之使勤于稼穑未几大举伐宋彦宗画十策诏彦宗兼领汉军都统蔡靖以燕山降诏彦宗凡燕京一品以下官皆承制注授遂进兵伐宋至汴宋少帝割地纳质师还宗望分将士屯安肃旌霸广信之境留栋摩彦宗于燕京节制诸军明年再伐宋已围汴京彦宗谓宗翰宗望曰萧何入闗秋豪无犯惟收图籍辽太宗入汴载路车法服石经以归皆令则也二帅嘉纳之执二帝以归天位六年薨年五十三追封郓王正隆二年例降封开府仪同三司大定十五年追封兖国公谥英敏子萼筈萼彦宗季子也辽末以荫补合门祇候天辅七年授礼宾使累官德州防御使天徳初稍加擢用厯左右宣徽使拜㕘知政事进尚书左丞为沁南军节度使厯临洮太原尹正隆南伐为汉南道行营兵马都统制大定初除兴中尹封任国公厯顺天定武军节度使济南尹蕚淫纵无行所至贪墨狼籍亷使劾之诏遣大理少卿张九思就济南鞫问既就逮不测所以引刃自杀不死诏削官一阶罢归田里卒子仲询天徳三年赐王彦潜牓及第筈彦宗次子㓜时以廕隶合门不就去从学辽末调兵而筈在选中辽兵败左右多散亡乃选筈为扈从授左承制辽主西奔萧妃摄政赐筈进士第授尚书左司员外郎寄班合门天辅七年太祖取燕筈从其父兄出降迁尚书左司郎中八年授殿中少监太祖崩宋夏遣使弔慰凡馆见礼仪皆筈详定迁卫尉少卿授西上合门使仍从事元帅府元帅府以便宜从事凡约束废置及四方号令多从筈之画焉天㑹二年迁太常少卿东上合门使从宗翰伐宋围太原迁卫尉卿权签宣徽院事四年授左諌议大夫秋复南征权中书省枢密院事丁父忧明年起复直枢密院事加给事中七年为礼部侍郎十年改彰信军节度使权签中书省枢密院事天眷二年改左宣徽使熙宗幸燕法驾仪仗筈讨论者为多皇统元年充江南封册使假中书侍郎既至临安而宋人牓其居曰行宫筈曰未受命而名行宫非也请去牓而后行礼宋人惊服其有识欲厚贿説之奉金珠三十余万而筈不之顾皆叹曰大国有人焉五年为行台尚书右丞相兼判左宣徽使事留京师或请釐革河南官吏之滥杂者筈曰废齐用兵江表求一切近效其所用人不必皆以章程故有不由科目而为大吏不试弓马而握兵柄者今抚定未久姑收人心奈何为是纷更也遂仍其旧七年帅府议于馆陶筑三城以为有警即令北军入居之筈曰今天下一家孰为南北设或有变军人入城独能安耶当严武备以察姦无示彼此之间也其后竟从筈议初以河外三州赐夏人或言秦之在夏者数千人皆愿来归诸将请约之筈曰三小州不足为轻重恐失朝廷大信且秦人之在蜀者倍多于此何独舍彼而取此乎遂从筈议陜西边帅请完㳂边城郭以备南宼筈曰我利车骑而不利城守今城之则劳民而结怨况盟已定岂可妄动遂罢之九年八月拜司空九月拜平章政事封呉国公行台右丞相如故天徳元年封滕王二年拜尚书右丞相兼中书令进封郑王未几以疾求解政务授燕京留守进封曹王居数月乞致仕筈自为宣徽使以能得悼后意致位宰相海陵即位意颇鄙之及筈求致仕诏畧曰不为暗于临事不为谄于事君未许告归姑从解职筈因惭惧而死年五十八子仲诲仲诲字子忠皇统初以宰相子授忠勇校尉九年赐进士第除应奉翰林文字海陵严暴臣下应对多失次尝以时政访问在朝官仲诲从容敷奏无惧色海陵称赏之贞元初丁父忧起复翰林修撰大定二年迁待制寻兼修起居注左补阙三年诏仲诲与左司员外郎富察富色克亷问所过州县仲诲等还奏状诏玉田县令李方进一阶顺州知法权密云县事王宗永擢密云县尉顺州司候张璘密云县尉舒穆噜乌哲皆免丁母忧起复太子右谕徳迁翰林直学士改棣州防御使猒次县捕得强盗数十人诣州欲以全获希赏仲诲疑其有冤缓其狱同僚曰县境多盗请寘之法以惩其余仲诲乃择老穉者先释之未几乃获真盗入为礼部侍郎兼左谕徳迁太子詹事兼左谏议大夫上曰东宫官属尤当选用正人如行检不修及不称位者具以名闻又曰东宫讲书或论议间当以孝俭徳行正身之事告之顷之东宫请增牧人及张设什用上谓仲诲曰太子生于富贵每教之恭俭朕服御未甞妄有增益卿以此意谕之改御史中丞十四年为宋国嵗元使宋主欲变亲起接书之仪遣馆伴王抃来议曲辨强説欲要以必从仲诲曰使臣奉命逺来修好固欲成礼而信约所载非使臣辄敢变更公等宋国腹心毋侥倖一时失大国欢往复再三竟用旧仪亲起接书成礼而还复为太子詹事迁吏部尚书转太子少师兼御史中丞坐失紏举大长公主事与侍御史李瑜各削一阶仲诲前后为东宫官且十五年多进规戒显宗特加礼敬大定十九年卒仲诲立朝峻整容色庄重世宗甞曰朕见刘仲诲甞若将切諌者其以刚严见知如此頍字元妃以大臣子孙充合门祗候调莘县令召为承奉班都知迁西上合门副使兼宫苑令累迁西上东上合门使泰和二年宋盱眙军报明年贺正旦使鲁扬明辉及过界副使乃王处久入见鲁殿上不双跪诏頍就合诘问先报名衔杨明辉不复报改王处久之故及不双跪者鲁对拜时竝双跪有足疾似单跪者初南苑有唐旧碑书贞元十年御史大夫刘怦葬上见之曰苑中不宜有墓頍家本怦后诏赐頍钱三百贯改葬之三迁右宣徽使贞祐二年转左宣徽使明年致仕迁一官上曰卿旧人也今朝廷多故岂宜去位朕自东宫薨后思虑不周俟稍宁息即以上郡处卿顷之起为知开封府四年正月元日摄左宣徽使再请老未半嵗复起为御史中丞诏安抚河南路捕盗贼坐与保静军节度使㑹饮解职起为太子詹事迁太子少师詹事院欲辟广东宫周墙頍请于皇太子曰师旅饥馑之际何为兴此役遂止寻卒时立爱字昌寿涿州新城人父承谦以财雄乡里嵗饥发仓廪赈贫乏假贷者与之折劵辽太康九年中进士第调泰州幕官丁父忧服除调同知春州事未逾年迁云内县令再除文徳令枢密院迁为吏房副都承㫖转都承㫖累迁御史中丞刚正敢言忤权贵除燕京副留守丁母忧起复旧职迁辽兴军节度使兼汉军都统太祖已定燕京访求得平州人韩询持诏招谕平州是时奚王和勒博在庐龙岭立爱未敢即朝见先使人来送欵曰民情愚执不即顺从愿降寛恩以慰反侧诏曰朕亲巡西土底定全燕号令所加城邑皆下爰嘉忠欵特示优恩应在彼大小官员可皆充旧职诸囚禁配隶竝从释免于是辽帝尚在天徳平州虽降民心未固奚王和勒博军所在保聚蓟州已降复叛民间流言谓金人所下城邑始则存抚后则俘掠时立爱虽开谕而不肯信乃上表乞下明诏遣官分行郡邑宣谕徳义他日兵临于宋顺则抚之逆则讨之兵不劳而天下定矣上览表嘉之诏荅曰卿始率吏民归附复条利害悉合朕意嘉叹不忘山西部族缘辽主未获恐阴相连结故迁处于岭东西京人民既无异望皆按堵如故或有将卒贪悍冒犯纪律辄掠降人者已谕诸部及军帅约束兵士秋豪有犯必刑无赦今遣沃赫阿里等为卿副贰以抚斯民其告谕所部使知朕意其后以平州为南京用张觉为留守时立爱遂去平州而张觉遂因燕京人东徙其衆怨望觉遂叛入于宋立爱既去平州归乡里太祖以燕蓟与宋新城入于宋宋累召立爱立爱见宋政日壊不肯起戒其宗族不得求仕及宗望再取燕山立爱诣幕府上谒拜同中书门下平章事任其子姪数人立爱从宗望军数年谋画居多封陈国公表求解机务不从九年为侍中知枢密院事久之加中书令天㑹十五年致仕加开府仪同三司郑国公薨于家年八十二膊赠钱布绘帛有差诏同签书燕京枢密院事赵庆袭护丧事葬用皆官给之韩企先燕京人九世祖知古仕辽为中书令徙居栁城世贵显干统间企先中进士第回翔不振都统杲定中京擢枢密副都承㫖稍迁转运使宗翰为都统经畧山西表署西京留守天㑹六年刘彦宗梦企先代之同中书门下平章事知枢密院事七年迁尚书左仆射兼侍中封楚国公初太祖定燕京始用汉官宰相赏左企弓等置中书省枢密院于广宁府而朝廷宰相自用女直官号太宗初年无所更改及张敦国伏诛移置中书枢密于平州蔡靖以燕山降移置燕京凡汉地选授调发租税皆承制行之故自时立爱刘彦宗及企先辈官为宰相其职大抵如此舍音宗干当国劝太宗改女直旧制用汉官制度天㑹四年始定官制立尚书省以下诸司府寺十二年以企先为尚书右丞相召至上京入见太宗甚惊异曰朕畴昔甞梦此人今果见之于是方议礼制度损益旧章企先博通经史知前代故事或因或革咸取折𠂻企先为相每欲为官择人専以培植奖励后进为已责任推毂士类甄别人物一时台省多君子弥缝阙漏密谟显谏必咨于正宗翰宗干雅敬重之世称贤相焉皇统元年封濮王六年薨年六十五正隆二年例降封齐国公大定八年配享太宗庙庭十年司空李徳固孙引庆求袭其祖明安世宗曰徳固无功其明安且阙之汉人宰相惟韩企先最贤他不及也十一年将图功臣像于衍庆宫上曰丞相企先本朝典章制度多出斯人之手至于闗决大政与大臣谋议不使外人知之由是无人能知其功前后汉人宰相无能及者置功臣画像中亦足以示劝后人十五年谥简懿韩铎字振安企先次子也皇统末以大臣子授武义将军熙宗闻其有儒学赐进士第除宣徽判官再迁刑部员外郎海陵遣中使谕之曰郎官髙选也汝勲贤之子行已莅官能世其家故以命汝苟能夙夜在公当不次擢用虽公相可到铎感奋狱或有疑据经议谳海陵伐宋改兵部员外郎大定初迁本部郎中累官河州防御使求养亲解去召为左諌议大夫迁中都路都转运使顷之上谓宰臣曰韩铎年髙不任繁剧且其母老矣可与之便郡于是改顺天军节度使卒赞曰太祖入燕始用辽南北面官僚制度是故刘彦宗时立爱规为施设不见于朝廷之上军旅之暇治官政庀民事务农积谷内供京师外给转饷此其功也韩企先入相两朝几二十年成功着业世宗称其贤焉金史卷七十八金史卷七十九钦定四库全书金史卷七十九元中书右丞相总裁托克托等修列传第十七郦琼李成孔彦舟徐文施宜生张中孚张中彦宇文虚中王伦郦琼字国宝相州临漳人补州学生宋宣和间盗贼起琼乃更学击刺挽强试弓马隶宗泽军驻于磁州未几告归括集义军七百人复从泽泽署琼为七百人长泽死调戍滑州时宗望伐宋将渡河戍军乱杀其统制赵世彦而推琼为主琼因诱衆号为勤王行且收兵比渡淮有衆万余康王以为楚州安抚使淮南东路兵马钤辖累迁武泰军节宣使未几率所领步骑十余万附于齐授静难军节度使知拱州齐国废以为博州防御使用亷迁骠骑上将军宗弼复河南以琼为山东路弩手千戸知亳州事丁母忧去官宗弼再伐江南以琼素知南方山川险易召至军与计事从容语同列曰琼尝从大军南伐每见元帅国王亲临阵督战矢石交集而王免胄指麾三军意气自若用兵制胜皆与孙呉合可谓命世雄材矣至于亲冐锋镝进不避难将士视之孰敢爱死乎宜其所向无前日辟国千里也江南诸帅才能不及中人每当出兵必身居数百里外谓之持重或督召军旅易置将校仅以一介之士持虚文谕之谓之调发制敌决胜委之偏禆是以智者解体愚者丧师幸一小捷则露布飞驰增加俘级以为已功歛怨将士纵或亲临亦必先遁而又国政不纲才有微功已加厚赏或有大罪乃置而不诛不即覆亡已为天幸何能振起耶衆以为确论元帅谓宗弼也及宗弼问琼以江南成败谁敢相拒者琼曰江南军势怯弱皆败亡之余又无良帅何以御我颇闻秦桧当国用事桧老儒所谓亡国之大夫兢兢自守惟颠覆是惧吾以大军临之彼之君臣方且心破胆裂将哀鸣不暇盖伤弓之鸟可以虚弦下也既而江南果称臣宗弼喜琼为知言初琼去亳未几宋兵䧟之而不守复弃去乃以州人宋超守之及大军至超复以州事委其钤辖卫经而遁去帅府使人招经经不下及城溃百姓惶惧待命琼请于元帅曰城所以不下凶竖刼之也民何罪愿慰安之元帅以琼先尝守亳因止戮经而释其州人复命琼守亳凡六年亳人徳之迁武宁军节度使八年为泰宁军节度使九年迁归徳尹贞元元年加金紫光禄大夫卒于官年五十李成字伯友雄州归信人勇力絶伦能挽弓三百斤宋宣和初试弓手挽强异等累官淮南招提使成乃聚衆为盗钞掠江南宋遣兵破之成遂归齐累除知开徳府从大军伐宋齐废再除安武军节度使成在降附诸将中最勇鸷号令甚严衆莫敢犯临阵身先诸将士卒未食不先食有病者亲视之不持雨具虽沾湿自如也有告成反者宗弼察其诬使成自治成杖而释之其不校如此以此士乐为用所至克捷宗弼再取河南宋李兴据河南府成引军入孟津兴率衆薄城鼓譟请战成不应日下昃兴士卒倦且饥成开门急击大破之兴走汉南成遂取洛阳嵩汝等河南平宗弼奏成为河南尹都管押本路兵马尝取官羡粟充公费坐夺两官解职正隆间起为真定尹封郡王例封济国公卒年六十九孔彦舟字巨济相州林虑人亾頼不事生产避罪之汴占籍军中坐事系狱说守者解其缚乗夜踰城遯去已而杀人亾命为盗宋靖康初应募累官京东西路兵马钤辖闻大将军至山东遂率所部刼杀居民烧炉舍掠财物渡河南去宋人复招之以为沿江招捉使彦舟暴横不奉约束宋人将以兵执之彦舟走之齐从刘麟伐宋为行军都统改行营左总管齐国废累知淄州从宗弼取河南克郑州擒其守刘政破孟邦杰于登封授郑州防御使讨平太行车辕岭贼从征江南渡淮破孙晖兵万余人下安丰霍邱及攻濠州以彦舟为先锋顺流薄城擒其水军统制邵青遂克濠州师还累官工兵部尚书河南尹封广平郡王正隆例降金紫光禄大夫改南京留守彦舟荒于色有禽兽行妾生女姿丽彦舟苦虐其母使自陈非已女遂纳为妾其官属负官钱私其妻与折券惟破濠州时诸军凡系获皆杀之彦舟号令毋辄杀免者数千人人颇以此称之然自㓜至老常在行伍习兵事知利钝海陵欲以为征南将佐正隆五年除南京留守彦舟有疾朝臣有传彦舟死者而彦舟尚无恙海陵尽杖妄传彦舟死者以激励之无何竟死于汴年五十五遗表言伐宋当先取淮南云徐文字彦武莱州掖县人徙胶水少时贩盐为业往来濒海数州刚勇尚气侪辈皆惮之宋季盗起募战士为密州板桥左十将勇力过人挥巨刀重五十斤所向无前人唿为徐大刀后𨽻王龙图麾下与夏人战生擒一将补进武校尉东还破羣贼杨进等转承信郎宋康王渡江召文为枢密院准备将擒苖传及韩世绩以功迁淮东淅西沿海水军都统制诸将忌其材勇是时李成孔彦舟皆归齐宋人亦疑文有北归志大将阎臯与文有隙因而譛之宋使统制朱师敏来袭文文乃率战数十艘泛海归于齐齐以文为海密二州沧海都招捉使兼水军统制迁海道副都统兼海道总管赐金带文以䇿干刘豫欲自海道袭临安豫不能用齐国废元帅府承制以文为南京步军都虞候权马步军都指挥使天眷元年破太行贼梁小哥以本职兼水军统制朝廷以河南与宋除文山东路兵马钤辖宗弼复取河南文破宋将李宝于濮阳盂邦杰于登封宋蒋知军㨿河阳文迟明至其城下使别将攻城东北自将精鋭潜师袭南门城中悉衆救东北文乃自南门斩闗入城宋军溃去追击败之破郭清郭逺于汝州郑州叛复取之击走宋将戚方河南既平宗弼劳赏将士赏文银币鞍马充行军万戸从宗弼取庐濠等州超换武义将军知济州在职七年移知泰安军海陵即位录旧功累迁中都兵马都指挥使赐金带改濬州防御使未几海陵谋伐宋改行都水监监造战船于通州东海县人徐元张旺作乱县人房真等三人走海州及走总管府上变州府皆遣使効随真等诣东海观贼形势皆为贼所害州府合兵攻之累月不下海陵且欲伐宋恶闻其事诏文与步军指挥使张𢎞信同知大兴尹李惟忠直宿将军萧阿古率舟师九有浮海讨之谓文等曰朕意不在一邑将以试舟师耳文等至东海与贼战败之斩首五千余级获徐元张旺余衆请降是役也张𢎞信行至莱州称疾留止日与妓乐饮酒海陵闻之师还仗𢎞信二百文迁定海军节度使房真三人官赏有差死贼者皆赠官三级以银百两绢百匹赐其家大定二年诣阙自陈年老目昏恳求致仕许之以覃恩迁龙虎卫上将军卒于家施宜生字明望邵武人也博闻强记未冠由乡贡入太学宋政和四年擢上舍第试学官授颕州教授及王师入汴宜生走江南复以罪北走齐上书陈取宋之䇿齐以为大总管府议亊官失意于刘麟左迁彰信军节度判官齐国废擢为太常博士迁殿中侍御史转尚书吏部员外郎为本部郎中寻改礼部出为隰州刺史天徳二年用㕘知政事张浩荐宜生可备顾问海陵召为翰林直学士撰太师梁王宗弼墓铭进官两阶正隆元年出知深州召为尚书礼部侍郎迁翰林侍讲学士四年冬为宋国正旦使宜生自以得罪北走耻见宋人力辞不许宋命张焘馆之都亭因间以首邱风之宜生顾其介不在旁为廋语曰今日北风甚劲又取凡间笔扣之日笔来笔来于是宋始警其副使耶律必埓哩使还以闻坐是烹死初宜生困于塲屋遇僧善风鉴谓之曰子面有权骨可公可卿而视子身之毛皆逆上且覆腕必有以合乎此而后可贵也宜生闻其大喜竟从言范汝为于建劔已而汝为败变服为佣泰之呉翁家三年翁异之一日屛人诘其姓名宜生曰我服佣事惟谨主人乃亦寘疑邪翁固诘之则请其故翁曰日者燕客执事咸馂而汝独逊诸侪且撤器有叹声是以识汝非真佣也宜生遂告之故翁赆之金夜济淮以归试一日获熊三十六赋擢第一其后竟如僧言张中孚字信甫其先自安定徙居张义堡父达仕宋至太师封庆国公中孚以父任𥙷承节郎宗翰围太原其父战殁中孚泣涕请迹父尸乃独率部曲十余人入大军中竟得其尸以还累官至镇戎军兼安抚使屡从吴玠张浚以兵拒大军浚走巴蜀中孚权帅事天㑹八年睿宗以左副元帅次泾州中孚率其将吏来降睿宗以为镇洮军节度使知渭州兼泾原路经畧安抚使齐国建以什一法括民田籍丁壮为乡军中军以为泾原地瘠无良田且保甲之法行之已习今遽纷更人必逃徙袛见其害未见其利也竟执不行时齐政甚急莫敢违人为中孚惧而中孚不之顾未㡬齐国废一路独免掊克之患天眷初为陜西诸路节制使知京兆府朝廷赐地江南中孚遂入宋宗弼再定河南陜西移文宋人使归中孚至汴就除行䑓兵部尚书迁除参知行䑓尚书省事明年拜参知政事贞元元年迁尚书左丞封南阳郡王三年以疾告老乃为济南尹加开府仪同三司封宿王移南京留守又进封崇王卒年五十九加赠邓王中孚天性孝友刚毅与弟中彦居未尝有间言喜读书颇能书翰其御士卒严而有息西人尤畏爱之葬之日老穉扶柩流涕盖数万人至为罢市其得西人之望如此正隆例封崇进原国公张中彦字才甫中孚弟少以父任仕宋为泾原副将知徳顺军事睿宗经畧陜西中彦降除招抚使从下熈河阶成州授彰武军承宣使为本路兵马钤辖迁都总管宋将关师古围巩州与秦鳯李彦琦㑹兵攻之王师下饶风关得金洋诸州以中彦领兴元尹抚辑新附师还代彦𤦺为秦鳯经畧使秦州当要冲而城不可守中彦徙治北山因险为垒今秦州是也筑腊家诸城以扼蜀道帅秦凡十年改泾原路经畧使知平凉府朝廷以河南陜西赐宋中孚以官守随例当留关中熈河经畧使慕洧谋入夏将闚闗陜中彦与环庆赵彬㑹两路兵讨之洧败入于夏中彦与兄中孚俱至临安被留以为龙神卫四厢都指挥使清逺军承宣使提举佑神观靖海军节度使皇统初恢复河南诏徴中彦兄弟北归为静难军节度使歴彰化军凤翔尹改尹庆阳兼庆原路兵马都总管宁州刺史宗室宗渊殴死僚佐梁郁郁逺人家贫无能赴告者中彦力为正其罪竟寘于法改彰徳军节度使均赋调法姦豪无所蔽匿人服其明正隆营汴京新宫中彦採运闗中材木青峰山巨木最多而高深阻絶唐宋以来不能致中彦使构崖驾壑起长桥十数里以车运木若行平地开六盘山水洛之路遂通汴梁明年作河上浮梁复领其役舟之始制匠者未得其法中彦手制小舟才数寸许不假胶漆而首尾自相钩带谓之鼓子夘诸匠无不骇服其智巧如此浮梁巨舰毕功将𤼵旁郡民曵之就水中彦召役夫数十人治地势顺下倾㵼于河取新秫稭密布于地复以大木限其旁凌晨督衆乘霜滑曵之殊不劳力而致诸水俄迁平阳海陵将伐宋驿召赴阙授西蜀道行营副都统制赐细铠使先取散闗俟后命世宗即位赦书至凤翔诸将惶惑不能决去就中彦晓譬之诸将感悟受诏上召中彦入朝以军付统军喀齐喀及见赐以所御通犀带封宗国公寻为吏部尚书上疏曰古者闗市讥而不征今使掌闗市者征而不讥苛留行旅至披剔囊笥甚于剽掠有伤国体乞禁止从之踰年除南京留守时淮楚用兵士民与戍兵杂居讼牒纷纭所司皆依违不决中彦得戍兵为盗者悉论如法帅府怒其専决劾奏之朝廷置而不问秩满转真定尹兼河北西路兵马都总管未几致仕西归京兆明年起为临洮尹兼熙秦路兵马都总管华州刘海构乱既败籍民从乱者数千人中彦惟论为首者戮之西羌吹济雅密藏隆普彭布四族恃险不服使侍御史沙醇之就中彦论方畧中彦曰此羌服叛不常若非中彦自行势必不可即至积石逹南寺酋长四人来与之约降事遂定赏而遣之还奏上大悦遣张汝玉驰驿劳之赐以毬文金帯用郊㤙加仪同三司以疾卒官年七十五百姓哀号辍市立像祀之赞曰自古健将武夫其不才者遭世变迁卖降恐后此其常态君子之所不责也郦琼徐文是已施宜生反覆壬人李成盗贼之靡孔彦舟渔色亲出自絶人类又何责也张中孚中彦虽有小惠足称然以宋大臣之子父战没于金若金若齐义皆不共戴天之讐金以地与齐则甘心臣齐以地归宋则忍耻臣宋金取其地则又比肩臣金若趍市然惟利所在于斯时也岂复知所谓纲常也哉吁宇文虗中字叔通蜀人初仕宋累官资政殿大学士天㑹四年宋少帝已结盟宗望班师至孟阳宋姚平仲乗夜来袭明日复进兵围汴少帝使虗中诣宗望军告以袭兵皆将帅自为之复请和议如初且视康王安否顷之䑓谏以和议归罪虗中罢为青州复下迁祠职建炎元年贬韶州二年康王求可为奉使者虗中自贬中应诏复资政殿大学士为祈请使是时兴兵伐宋已留王伦朱弁不遣虗中亦被留实天㑹六年也朝廷方议礼制度颇爱虗中有才艺加以官爵虗中即受之与韩昉軰俱掌词命明年洪皓至上京见虗中甚鄙之天㑹十三年熈宗即位宗翰为太保领三省事封晋国王乞致仕批荅不允其词虗中作也天眷间累官翰林学士知制诰兼太常卿封河内郡开国公书太祖睿徳神功碑进阶金紫光禄大夫皇统二年宋人请和其誓表曰自来流移在南之人经官陈説愿自归者更不禁止上国之于敝邑亦乞并用此约于是诏尚书省移文宋国理索张中孚张中彦郑亿年杜充张孝纯宇文虗中王进家属发遣李正民毕良史还宋惟孟庚去留聼其所欲时虚中子师瑗仕宋至转运判官携家北来四年转承㫖加特进迁礼部尚书承㫖如故虗中恃才轻肆好讥讪凡见女直人輙以矿野目之贵人逹官往往积不能平虗中尝撰宫殿牓署本皆嘉美之名恶虗中者擿其字以为谤讪朝廷由是媒孽以成其罪矣六年二月唐古绰哈家奴杜塔富拉告虗中谋反诏有司鞫治无状乃罗织虗中家图书为反具虗中曰死是吾分至于图籍南来士大夫家家有之髙士谈图书尤多于我家岂亦反耶有司承顺风㫖并杀士谈至今冤之士谈字季黙髙琼之后宣和末为忻州戸曹参军入朝官至翰林直学士虗中士谈俱有文集行于世王伦字正道故宋宰相王旦弟王勉𤣥孙侠邪无頼年四十余尚与市井恶少羣游汴中天会五年宋人以伦为假刑部侍郎与合门舍人朱弁充通问使是时方议伐宋凡宋使者如伦及宇文虗中魏行可顾纵张邵等皆留之不遣居数年伦乆困乃倡为和议求归元帅府使人谓之曰此非江南情实特汝自为此言耳伦曰使事有指不然何为来哉惟元帅察之天㑹十年刘豫连歳出师皆无功逹兰为元帅左监军经畧南邉密主和议乃遣伦归先此宋已遣使乞和朝廷未之许也伦见康王言和议事康王大喜迁伦官并官其子弟宋方与齐用兵未可和天㑹十五年康王闻天水郡王已薨以伦假直学士来请其䘮使伦请逹兰曰河南之地上国既不自有与其封刘豫曷若归之赵氏是岁刘豫受封已八年不能自立其国尚勤屯戍朝廷厌其无能为也乃废刘豫达兰以左副元帅守汴京于是伦适至逹兰太祖从父兄弟于熈宗为祖行太宗长子宗盘以太师领三省事位在宗干上宗翰薨已乆宗干不能与宗磐独抗明年天眷元年逹兰与东京留守宗隽俱入朝熈宗以宗隽为左丞相宗隽太祖子也逹兰宗磐宗隽三人皆䟦扈嗜利隂有异图遂合议以齐地与宋自宗干以下争之不能得以侍郎张通古为诏谕江南使遣伦先归明年宋以伦为端明殿学士签书枢密院事进金器千两银器万两复来请天水郡王丧柩及请母韦氏兄弟宗族等保信军节度使蓝公佐副之是嵗宗磐宗隽达兰皆以谋反属吏熙宗诛宗磐宗隽以达兰属尊赦其死以为行台尚书省事左丞相夺其兵权右副元帅宗弼奏曰达兰宗磐隂与宋人交通遂以河南陜西地与宋人㑹达兰复谋反捕而杀之于祁州伦至上京有司详读康王表文不书年閲进奉状称礼物不言职贡上使宰相责问伦曰汝但知有元帅岂知有上国耶遂留不遣遣其副蓝公佐归三年五月宗弼复取河南陜西地遂伐江南已渡淮皇统元年宋人请和二年二月宋端明殿学士何铸容州观察使曹勋进誓表三月遣左副㸃检色哩山东西路都转运使刘祹送天水郡王丧柩及宋帝母韦氏还江南五月李正民毕良史南归七月朱弁张邵洪皓南归四年以伦为平州路转运使伦已受命复辞逊上曰此反覆之人也遂杀之于上京年六十一赞云孔子曰行已有耻使于四方不辱君命可谓士矣宇文虚中朝至上京夕受官爵王伦纨袴之于市井为徒此岂行已有耻之士可以专使者耶二子之死虽寃其自取亦多矣金史卷七十九金史卷八十钦定四库全书金史卷八十元中书右丞相总裁托克托等修列传第十八熙宗二子济安道济钖黙阿里托克索乌雅富埒珲持嘉晖大㚖磐阿里布熙宗诸子悼平皇后生太子济安贤妃生魏王道济济安皇统二年二月戊子生于天开殿上年二十四始有皇子喜甚遣使驰报明徳宫太皇太后五日命名大赦天下三月甲寅告天地宗庙丁巳翦鬌奏告天地宗庙戊午册为皇太子封皇后父太尉和坦为王赐人口马牛五百駞五十羊五千随朝职官竝迁一资皆有赐已未诏天下十二月济安病剧上与皇后幸佛寺焚香流涕哀祷曲赦五百里内罪囚是夜薨谥英悼太子葬兴陵之侧上送至乌济赫水而还命工塑其像于储庆寺上与皇后幸寺安置之海陵毁上京宫室寺亦随毁道济皇统三年命为中京留守以直学士阿兰为都提㸃张𤣥素为同提㸃左右辅导之俄封魏王封其母为贤妃初居外至是养之宫中未几熙宗怒杀之赞曰国初制度未立太宗熙宗皆自安班贝勒即帝位安班贝勒者汉语云最尊官也熙宗立济安为皇太子始正名位定制度焉钖黙阿里父欢塔穆宗时内附数有战功阿里年十七从伯父和摩尔噶讨卓多获其弟萨勒扎髙丽筑九城于海兰甸欢塔攻之遇敌于穆尔茂甸力战乆之阿里挺枪驰刺其将于阵中敌遂溃欢塔与硕硕欢合兵于图们水阿里首败敌兵取其二城髙丽入㓂以我兵屯守要害不得进乃还阿里追及于海兰水髙丽人争走水上阿里乘之杀畧几尽遂合兵于硕硕欢道遇敌兵五万击走之又与硕硕欢遇敌七万阿里先登奋击大败之硕硕欢曰汝一日之间三破重敌功岂可忘乃厚赐之哈萨额特布攻图吉城阿里凿墉为门日已暮不可入以兵守之旦日遂取其城额特布以被甲并乘马赐之从攻下宁江州授明安又从攻信州賔州皆克之辽人来攻贝勒和索哩城阿里率百余骑救之辽兵数万阿里兵少乃令军士裂衣多为旗帜出山谷间辽兵望见遯去苏复州叛衆至十万旁近女直皆保于太尉和硕家筑垒为固敌围之数重守者粮刍俱尽牛马相食其鬉尾人易子而食夜缒二人出告急于阿里阿里赴之内外合击之大破其衆于必尔罕水上勦杀几尽水为之不流富埓赫哈尔吉水马韩岛凡十余战破数十万衆契丹奚人聚舟千艘将入于海阿里以二十七舟邀之中流矢卧舟中中夜始苏敌船已入王家岛即夜取海路追及之敌走险以拒阿里以骑兵邀击再中流矢力战不退竟破之尽获其舟于是苏复州博索路皆平攻显州下灵山县取梁鱼务败伊都兵功皆最后与苏都哩屯髙州契丹扎古雅紏坚合兴中兵数万攻和尔台寨阿里以八穆昆兵救之和尔台先往败于城下阿里指阵前绯衣者二十余人曰此必贼酋也麾兵奋击皆杀之余衆大溃来州隰州兵围和尔台城闻阿里来救即觧围去栋摩讨张觉有兵出楼峯口山谷间阿里苏都哩唿拉布三明安击败之宗望代栋摩讨张觉阿里再败平州兵及伐宋阿里别击宋兵败之孟阳之役阿里扼桥渡力战明年再伐宋至保州中山累破之进围真定阿里与罗索赫噜乘风纵火焚其楼橹诸军毕登克其城师至河钮祜禄唿逊击走宋人扼河津兵数千遂渡河诸将分出大名境阿里破敌四百尽殪遂围汴汴中夜出兵来焚攻具阿里与穆昆察逊伊克御之其衆大溃还攻赵州降之六年伐宋主取阳谷莘县败海州兵八万人海州降破贼船万余于梁山泊招降滕阳东平泰山羣盗盗攻范县击走之获船七百艘宗弼攻下睢阳与乌雅富埒珲先以二千人往招寿春具舟淮水上时康民聚贾船四百与寿春相近珠尔苏以骑四百破康民斩馘数千与当堪大㚖破贼十万于淮南比至江连破宋兵获舟二百艘宗弼至江宁阿里富埒珲别降广徳军先趣杭州去杭十余里遇宋伏兵二千取我前驱甲士三十人阿里使诸军去马搏战伏兵败皆逼死于水宗弼至余杭而宋主走明州阿里与富埓珲以精骑四千袭之破东闗兵济曹娥江败宋兵于髙桥镇至明州颇失利宋主已入于海乃退军余姚宗弼使当堪济师遂下明州执宋守臣赵伯谔进至昌国县宋主自昌国走温州由海路追三百余里弗及遂隳明州与宗弼俱北归睿宗经畧陜西驻泾州阿里先取渭州睿宗趋熙河阿里绥赫韩常三明安为前军十二年与髙彪监䕶水运宋以舟师阻亳州河路击败之追杀六十余里获其将萧通破涟水水寨贼尽得其大船遂取涟水军招徕安辑之天眷间盗据石州阿里讨之钮祜禄唿逊与所部先登克其城石州平宗弼再伐宋阿里已老督造战船宋称臣诏赐阿里钱千万自结髪从军大小数十战尤习舟楫江淮用兵无役不从人以水星目之为徳哷勒部节度使厯顺义泰宁军归徳济南尹天徳初致仕加特进封王正隆例封韩国公召赴阙命造战船以疾薨年七十八谥智敏阿里性忠直多智畧兄弟相友爱家故饶财以已明安及财物尽与弟阿布哩阿布哩不肯受逃避嵗余阿里终与之托克索宗室子纳罕塞人初𨽻万户实嘉努麾下尝领偏师破云中诸山㓂盗宗望攻平州遣托克索讨应州贼平之抚安其民而还及伐宋在宗翰军以八穆昆破石岭闗屯兵数万杀戮几尽师至太原祁县降而复叛托克索攻下之进取文水县后从诸师列屯汾州之境宋河东军帅郝仲连张思正陜西军帅张闗索及其统制马忠合兵数万来援皆败之宗翰南伐至潞还太原犹未下即留完颜尼楚赫总督诸军经畧其地于是宋援兵大至托克索从玛武乌噜破宋兵四千于文水闻宋将黄迪等以兵三十万栅于县之西山复与耿守忠合兵九千击之杀八万余人获马及资粮甚衆宋制置使姚古率兵至隆州谷托克索与巴尔斯以歩骑万余御之种师中兵十万据榆次尼楚赫乃召托克索使中分其兵而还与和尼等合兵八千击败之斩师中于杀熊岭宋将张灏以兵十万营于文水近郊复与巴尔斯击破之潞州复叛宋兵号十七万固纳托克索巴尔斯皆被围托克索麾军士下马力战遂溃围而出及再举伐宋宗翰命罗索率军先趋汴罗索至泽州托克索乌噜以五百骑为前驱往招河阳先据黄河津宋兵万余背水阵进击败之皆挤于水遂降河阳汴京平诸将西趣陜津畧定河东郡县托克索取宪州遇其援兵击败之生擒其将贝勒宁温珠噜等攻保徳未下托克索进兵助击梯冲竝进遂克其城贝勒乌尔古攻石州亡其三将军士殁者数百人托克索谓乌尔古曰敌皆歩兵吾不可骑战乌尔古曰闻贼挟妖术画马以击其足疾甚奔马歩战岂可及之托克索笑曰岂有是耶乃令诸军去马战尽殪之六年宗辅驻师邓州托克索玛武巴尔斯西取均房遂下其城攻唐蔡陈州及颕昌府皆克之天眷初除彰徳军节度使三年为元帅左监军皇统八年改济南尹天徳间封定国公授世袭千戸卒年七十二正隆二年赠应国公初托克索以次室受封次室子因得袭其明安及分财异居次室子取奴婢千二百口正室子得八百口乆之正室子争袭连年不决家赀费且尽正室子奴婢存者二百口次室子奴婢存者才五六十口世宗闻托克索诸子贫窘以问近臣具以争袭之故为对世宗曰次室子岂当受封邪遂以嫡妻长子袭乌雅富埒珲海兰路乌克敦山人父巴古拉为龙虎卫上将军富埓珲膂力絶人能挽强射二百七十歩与兄唿沙唿俱以勇健𨽻栋摩军居帐下攻黄龙府力战有功栋摩败于兔耳山张觉复整兵来诸将皆不敢战富埒珲登山望之乃绐诸将曰敌军少急击可破也若入城不可复制遂合战破之郭药师蔡靖以燕京降富埒珲率九十骑先伺察城中居民去就遂将汉兵千𨽻完颜䝉克攻真定进攻赞皇取之获人畜甲仗万余汴城破日已暮宋人犹方战枪刺中富埓珲手战益力遂败宋军赐金五十两睿宗为右辅元帅已定闗陕议取劔外诸州遂㧞和尚原元帅府承制以富埓珲为河北西路兵马都总管及宋主在扬州富埓珲与䝉克将万骑袭之宋主已渡江破其余兵后与钖黙阿里俱从宗弼自淮西渡江取江宁宗弼入杭州宋主走明州再走温州由海道追三百余里隳明州而归语在阿里传天眷二年授镇国上将军除安国军以疾去官皇统六年授世袭穆昆起为延安尹赐尚衣一袭寻致仕海陵迁中都起为归徳尹就其家授之赐银牌袭衣玉吐鹘驰驿之官富埒珲留数十日已违程复听致仕召赴京师至蓟州见海陵于猎所明日从猎获一狐海陵曰卿年老尚能驰逐击兽健捷如此赐以御服封豳国公除太子少师进太子太保改真定尹入判大宗正事顷之伐宋以本官行右领军副都督事师次西采石海陵欲渡江富埒珲曰宋军船髙大我船庳小恐不可遽渡海陵怒曰汝昔从梁王追赵构于海岛皆大舟耶今乃沮吾兵事设不能遽渡江不过有少损耳尔年已七十纵自爱岂有不死理耶明日当与璸都先济既而复止之乃遣别将先渡江舟小不可战遂失利两明安及兵士二百余人皆䧟没海陵遇害军还大定二年至中都上谒除东京留守世宗召问年几何对曰臣今年七十三矣上曰卿宿将乆练兵事年虽老精神不衰因命到官每旬月一视事赐衣一袭进阶开府仪同三司仍封豳国公是嵗卒十八年孙扎昆迁广威将军袭乌克敦山世袭明安并亲管穆昆持嘉晖字仲明其先附于辽居张皇堡故尝以张为氏后家来州晖体貌雄伟慷慨有志畧少游乡校辽季以破贼功授礼賔副使领来隰迁润四州屯兵天辅六年降仍命领其衆从栋摩定兴中府义锦等州及破张觉皆与有功以粟万五千石助军授洺州刺史宗望初伐宋孟阳之战敌之中军径薄宗望营晖与诸将击败之追杀至城下讫师还数立战功明年再举伐宋攻下保州真定晖皆与焉进围汴宋人夜出兵二万焚我攻具晖以二穆昆兵撃走之凡城中出兵拒战晖之所当无不胜捷既克宋还从攻河间敌将李成以雄莫之兵来援晖与所部迎击马伤而堕晖辄奋起歩鬬竟败成兵是日凡七战皆胜敌人多逼死濠隍间晖两臂亦数中流矢贼将刘先生以兵二万夜袭营晖力战逹旦贼始败走皆溺死于水晖复傅城力战如是连月诸军四面合攻遂克之加桂州管内观察使因留抚河间时居民皆为军士所掠老㓜存者亡几晖下令军中聴赎还之未几皆按堵如故从睿宗经畧山东既攻下青州复从栋摩攻潍州晖督其禆校先登而城中积刍茭乘风纵火𤼵机石晖率将士冲冐而下力战败之军还复以三十骑破敌于范桥帅府承制加静江军节度使进攻城中砲出几中晖拂其甲裳裂之晖益奋攻卒破其城又从攻泗州克之还屯汶阳破贼衆于梁山泺获舟千余移军攻济州既败敌兵因傅城谕以祸福乃举城降晖约来军士无秋豪犯自是曹单等州皆闻风而下从攻寿春归徳及渡淮为先锋遇重敌于秀州苏州皆击败之遂至余杭通粮饷治桥道晖之力为多乃还载资治通鑑版以归大军过江宁徙其官民北渡时暑多疾疫老弱转死道路其知府陈邦光者诉于宗弼怒将杀之晖曰此义士也力营救之竟得免富平之战晖左右翼遇泞而败睿宗念其前功杖而释之师至熙河晖别降诸寨将钤辖及吐蕃酋长等并民户万五千余兰州叛与鄂勒博等攻下之获河州安抚使白常熙河路副都总管刘维辅以献还攻庆阳两败重敌杀其将戴巢师还迁归徳军节度使宋州旧无学晖为营建学舍劝督生徒肄业者复其身人劝趋之属县民家奴王夔者尝业进士晖以钱五十万赎之使卒其业夔后至显官密州吏龎乙卒于官其孤贫不克葬晖为营治葬事且资给其家十三年复从大军渡淮还镇丁母忧寻以旧职起复既废齐为安化军节度使天眷二年复河南宋人乘间䧟海州帅府以登莱沂密四州委晖经画敌无敢窥其境者为定海军节度使寻改济南尹累迁光禄大夫俄以罪罢乆之起为昌武军节度使天徳二年迁南京留守寻改河南路统军使授世袭明安拜尚书右丞封河内郡王嵗余拜平章政事封戴王正隆初出为兴平军节度使正隆降王爵为枢密副使封景国公未几复为左丞封济国公寻除大兴尹封荣国公薨年六十五大定间谥曰武康子师直登进士第大㚖本名托卜嘉其先辽阳人世仕辽有显者太祖伐辽辽人徴兵辽阳时㚖年二十余在选中辽兵败㚖脱身走宁江宁江破㚖越城而逃为军士所获太祖问其家世因收养之收国二年为东京奚民穆昆是时初破髙永昌东京旁郡邑未尽服属使㚖伺察反侧有闻必逹太祖以为忠实授明安兼同知东京留守事取中西两京𨽻栋摩军辽军二十万来战呉王使㚖以本部守营㚖坚请出战不许或谓㚖曰战危事独苦请何也㚖曰丈夫不得一决胜负尚何为苟临战不㨗虽死犹生也呉王闻而壮之乃遣出战既合战栋摩军少却辽兵后蹑之㚖麾本部兵横击杀数百人由是显名军中天㑹三年宗望伐宋信徳府居燕汴之中可驻军以济缓急欲遂攻之恐不能亟下议未决㚖独率本部兵选善射者射其城楼别以轻鋭潜升于楼角之间遂克其城军至濬州宋人已烧河桥宗望下令军中有能先济者功为上㚖捕得十余舟使勇悍者径度击其守者而夺其戍栅由是大军俱济明年再伐宋授万户赐金牌既破汴京㚖为河间路都统已克河间栋摩怒其不早降因纵军大掠㚖諌止之已掠者官为赎还除河间尹从攻袭庆府先一日㚖命军士预备畚锸及薪既傅城诸将方经营攻具未鸣鼓㚖军有素备遂先登军帅以㚖未鸣鼓辄战不如军令请罪㚖朝廷释弗问仍例赏之宗弼伐江南济淮宋将时康民率兵十七万来拒㚖率本部从击败之复以骑二千与当堪击败淮南贼十万杀万余人王善来降将渡江㚖军先渡舟行去岸尚逺宋列兵江口㚖视其水可渉则麾兵舍舟趋岸疾击之宋兵走大军相继而济俄遇杜充兵六万于江宁之西㚖与唿拉布击走之师还㚖留为扬州都统经畧淮海髙邮之间再为河间尹兼总河北东路兵马十一年入见太宗赐坐慰劳甚乆特迁太子太保赐衣一袭马二匹及鞍辔铠甲改元帅右都监齐国废㚖守汴京熈宗念㚖乆劳降御书宠异之天眷三年罢汉渤海千户穆昆以㚖旧臣独命依旧世袭千户是嵗拜元帅右监军宗弼再伐宋宋人称臣乞和遂班师㚖独留汴行元帅府事皇统三年加开府仪同三司八年进左监军天徳二年改右副元帅兼行台右丞迁平章行台省事进行台右丞相右副元帅如故海陵疑左副元帅萨里罕以为行台左丞相使㚖伺察之诏军事不令萨里罕与闻萨里罕不知海陵意㫖每与㚖争军事不能得遂与㚖有隙海陵竟杀萨里罕召㚖入朝拜尚书右丞相封神麓郡王四年请老为东京留守贞元三年拜太傅领三省事累封汉国王十二月有疾海陵幸其第问之是嵗薨年六十八海陵亲临哭之诏有司废务三日禁乐三日其三日当赐三国使馆燕以不赐教坊乐命左宣徽使敬嗣晖宣谕之赠太师晋国王谥杰忠遣使䕶䘮归葬正隆夺王爵赠太傅梁国公子磐磐本名富色克以大臣子累官登州刺史袭明安大定三年除嵩州刺史从布萨忠义伐宋有功五年召为符寳郎迁拱卫直都指挥使初磐以伐宋功进官一阶磐心少之颇形于言上闻之下吏按问杖一百五十改左卫将军诏求良弓磐多自取及䕶卫入直者辄以已意更代䕶卫罗索告其事诏㸃检司诘问磐有妹在宫中为寳林磐属内侍僧儿员思忠使言于寳林曰我无罪问事者迫我使自诬服寳林诉于上上怒杖僧儿一百磐责陇州防御使上戒之曰汝在近密执迷自用朕以卿父之功不忍废弃姑令补外其思勉之改毫州防御使迁武宁军节度使坐事除名起为韩州刺史改祁州刺史复坐事削四官解职乆之尚书省奏大磐以年当叙上曰刚暴之人屡冒刑章不可复用太傅大㚖别无嫡嗣其世袭明安穆昆不可易也阿里布宗室子系出景祖屡从征伐灭辽举宋皆有功天㑹九年睿宗经畧陜西阿里布为左翼都统与右翼都统宗弼抚定巩洮河西宁兰廓等州军来賔定逺和政甘峪宁洮安陇等城寨及镇堡蕃汉营部四十余处汉官军民蕃部酋长甚衆于是泾原熙河两路皆平诏以兄明安萨勒扎亲管穆昆之余戸以阿里布为世袭穆昆天㑹十二年为元帅右都监十五年迁左监军天眷三年从宗弼复河南迁左副元帅皇统三年封谭国公六年为行台左丞相元帅如故是嵗薨大定间大褒功臣图像衍庆宫罕都死康宗时不及与驰骛辽宋之郊然而异姓之臣莫先焉故定衍庆亚次功臣代国公罕都金源郡王实图羙徐国公珲楚郑国公们图珲濮国公实古纳济国公芬彻韩国公钖黙阿里元帅左监军巴尔斯鲁国公富察实嘉努银青光禄大夫䝉克随国公和尼特进托克索齐国公博勒和开府仪同三司乌雅富埓珲仪同三司阿里布镇国上将军乌凌阿托云太师领三省事朂太傅大㚖大兴尹特嘉晖金吾卫上将军耶律玛武骠骑卫上将军韩常并阿里布咸着勲焉子言方言别有传方以宗室子累官京兆少尹迁陜西路统军都监方专事财贿不恤军旅诏戒之曰卿宗室旧人乃纵肆败法惟利是营朕甚恶之自今至于后日万一为之必罚无赦大定三年迁元帅右都监转元帅左监军改顺天军节度使上曰卿本无功厯显仕不能接僚友往往交恶在京兆贪鄙彰闻至无谓也朕念卿已过中年必能悛改慎勿复尔除西南路招讨使朝廷以兵部郎中髙通为招讨都监以佐之诏通曰卿到天徳毋以其官长曲从之也简閲沿邉士卒毋用孱弱之人毋以仆𨽻代役女直旧风凡酒食㑹聚以骑射为乐今则奕碁双陆宜悉禁止令习骑射从其居处之便亦不可召集扰之久之方坐强买部人马二匹削一阶觧职降耀州刺史通亦坐赃除名方后迁横海军节度使入为同签大宗正事签书枢密院事初阿噜当授穆昆未封而薨乌逹受之乌逹死乌达布袭之乌达布死乌雅鄂博当袭是时已降海陵为庶人世宗以乌达在熙宗逆党中其子孙不合受封停封者久之而阿里布功亦不可废絶特诏方袭之云赞曰钖黙阿里托克索乌雅富勒珲持嘉晖大㚖阿里布等六人皆收国以来所谓熊罴之士不二心之臣也其功有可録者焉金史卷八十金史卷八十一钦定四库全书金史卷八十一元中书右丞相总裁托克托等修列传第十九赫木颇徳克徳额图珲𤓰尔佳实讷珠勒根穆都哩洪果达唿布富察和珍𤓰尔佳沃哩布王伯龙髙彪温特赫富拉塔伯特徳哩布耶律懐义萧旺嘉努田灏赵隇赫木颇珠卜竒水钖黙部人性忠直寛厚重节义勇于战父阿古图赠金吾卫上将军穆宗时赫木颇内附先遣子宁嘉从间道送欵遂使和勒端与赫木颇合军攻降诸部因领其衆与弟和摩尔噶欢塔姪阿里攻下诸城从萨哈破乌塔城穆宗屡赏之破髙丽戍兵与硕硕欢讨平诸部富察部雅里贝勒与其兄弟和拜松科等欲叛归辽赫木颇执之送于康宗赐赉甚厚破髙丽海兰甸及下托啰城有功天辅六年卒年七十二天眷中赠银青光禄大夫徳克徳温特赫部人祖哲克讷父阿古岱世为和抡水部长徳克徳年二十余代领父穆昆攻宁江州败辽援兵获甲马财物攻破奚营回至韩州遇敌二千人击走之乌楞古与辽人战于咸州兵已却徳克徳以本部兵力战诸军复振遂大破之唿岱巴冈之役伊里布贝勒陷敌中徳克徳援出之攻黄龙府身被数创授明安天辅七年从上至山西病卒年四十七天眷中赠光禄大夫额圗珲温特赫部人年十七从萨哈威㤗等讨平诸部皆身先力战高丽筑九城于海兰甸乌色御之额图珲为前锋高丽有屯于海岛者额圗珲率衆三十人夜渡焚其营栅战舰大破之遂下图吉城既而八城皆下功最辽兵自宁江州东门出额图珲逆击之尽殪以功授穆昆从攻黄龙府力战身被数十创竟登其城后与鄂兰沙津援昭蘓城额图珲请乘不备急击之遂夜过伊图水诘朝大败之斡鲁上其功赐币与马天辅四年五月疾病赐良马一匹诏曰汝安则乘之年六十五卒上悼惜之遣使弔祭以马为赠额圗珲为人孝悌好施惠健捷善弋猎至角觝击鞠咸精其能𤓰尔佳实讷隆州纳尔珲河人也国初祖阿哈率所部来归献器用甲仗父布尔噶蘓袭本部贝勒从太祖伐辽授世袭明安亲管穆昆为海兰路都统实讷其长子也长身多髯善骑射通女直契丹大小字及汉字既冠随其父见太祖命佩金牌总领左翼䕶卫西京未下实讷获城中生口乃知城中潜遣人求救于外都统府得为之备却其救兵西京乃下自燕京还过盘尼纳之地遇敌于隘实讷身先士卒射死敌中先锋二人敌溃走总管富勒唿以甲及马赠之后领其父明安从攻和尚原出仙人闗宋兵据险明安绰尔齐突战不克实讷选麾下五十人战克之与呉玠相拒乌哩雅行阵不整呉玠乗之实讷领兵逆战遂大破敌计前后功袭其父明安穆昆宗弼复取河南陜西宋人欲潜兵袭取石闰诸营实讷自渭南大禹镇掩其伏兵射中其军帅宋兵败走多获旗帜兵仗帅府厚赏之除华州防御使入为工部侍郎迁本部尚书改平凉尹昭义军节度使大定初卒珠勒根穆都哩上京纳琳河人也后徙咸平路梅赫河雄伟美须髯勇毅善射国初伐辽穆都哩在军中领穆昆明安每遇敌往来驰突人莫敢当故所战皆克皇统元年计功擢宣威将军明年授同知通逺军节度使改伊埒图乣详衮授世袭本路音逹珲河穆昆为滑州刺史改肇州防御使扶余路节度使迁骠骑上将军是嵗以年老致仕卒累官金吾卫上将军年七十三洪果逹唿布世居钖馨水从破宁江取咸州平东京路及诸山寨栅皆有功从玛竒破辽将和尚节使兵七千于上京复破纳延军二万再从玛竒遇敌于阿林甸玛竒被创不能战逹唿布率兵击败之𠞰杀殆尽从攻回鹘城破其兵九万败玛尔戬直萨兵于山后俘获甚衆败扎古雅之兵三千获其家属而还攻平州张觉乌春被围于西山逹唿布引兵救之解其围并获粮五千斛招降户口甚衆从平兴中抚安其民人天会间大军伐宋逹唿布从取濬开徳大名及取济南髙唐棣密等州皇统间以功袭穆昆移屯于夀光县界为千户六年授世袭千户棣州防御使卒富察和珍按春水人也年十八从军其父塔斯死袭为穆昆天辅间夏以兵三万出天徳路和珍从罗索迎战以兵三百败敌二千天㑹三年大军攻太原城中出兵万余来战和珍以所领千户军击之复败敌兵三万余于榆次境六年从罗索攻京兆以所部兵屡与宋人接战皆先登有功七年取邠州遇宋人二十余万我军右翼少却时和珍为左翼千户摧锋陷阵敌遂败去败张浚富平复有功十二年击闗师古于临洮衆三万余从攻泾州从破徳顺秦巩临洮河兰等州破呉璘兵和珍皆有力焉授徳顺州刺史改陇州防御使鳯翔尹卒年五十五𤓰尔佳沃哩布南图珲河人徙天徳父温屯讨乌春乌木罕有功沃哩布𨽻罗索帐下攻系辽女直招降达哈藩昭苏等从罗索救乌楞古于咸州败辽兵于雅勒唿城辽军营辽水沃哩布五穆昆军乘夜击之辽军溃杀获几尽斡鲁伐高永昌沃哩布以数骑分击于辽水上复以四十骑伏于津要遇其候骑击之获生口因尽知永昌虚实太祖嘉之赏奴婢八人永昌驻军于兎儿陁先据津要军不得渡沃哩布与萨巴射杀其先锋二人永昌衆稍却大军遂渡辽水及攻广宁军帅选勇士先登沃哩布与持嘉和木欢各领所部突入其阵大军继之遂拔广宁太祖攻临潢沃哩布面被重创奋击自若赏以辽宫女二人辽王杲已取中京沃哩布以四十骑觇敌获辽喉舌人因知辽主所在后从都统斡鲁定云中从宗翰屯应州辽军在近境沃哩布以所部击败之宗望伐宋宋安抚使蔡靖诣沃哩布降罗索攻陜西诸郡往往复叛沃哩布攻败之败张浚军于富平沃哩布先登睿宗赏以金器名马遂以先锋攻兰州下其城加昭武大将军授世袭明安累官布塔布部族节度使以老致仕封芮国公沃哩布多智畧膂力过人虽甚老勇健不少衰大定初剧贼啸聚出特布闗沃哩布率乡里年少逆击之贼党遂溃事闻赏赍甚厚大定二十六年卒一百有五嵗王伯龙沈州双城人也辽未聚党为盗天辅二年率衆二万及其辎重来降授世袭明安知银州兼知双州三年太祖攻临潢伯龙与韩庆和以兵䕶粮饷輓夫千五百人皆授甲庆和已将兵行前伯龙从粮居后遇辽兵五千余邀于路伯龙率輓夫击败之获马五十匹四年从攻下中京并克境内诸山寨为静江军节度留后五年真授节度使从宗望讨张觉于平州伯龙先登驰击手杀数十百人迁右金吾卫将军白河之战伯龙当其左军麾兵疾驰蹂之宋军乱我师乘胜奋击败之宗望伐宋伯龙为先锋次保州遇敌五万破之招降新乐军民十余万大军围汴宋太尉何㮚以军数万出酸枣门伯龙以本部遮击多所斩获及破汴伯龙以治攻具有功进破孔彦舟郦琼衆三万于洺州是年同知保州兵马安抚司事将兵数千攻北平拔之复取保州河问睿宗经畧山东伯龙从攻青州未下城中夜出兵袭伯龙营伯龙不及甲独披衣挺刃拒营门敌不得入因奋击杀数十人已而军士皆甲出杀伤宋兵不可胜计并获其一将斩之及下青州第功伯龙第一六年还攻莫州降之加太子少保莫州安抚使破李固寨衆十余万于濮州濮城守城中镕铁挥我军攻之不能克伯龙被重甲首冠大釡挺枪先登杀守阵者二十余人大军相继而上遂克之进攻徐州伯龙复先登充徐宿邳三路军马都统败髙托山之衆十五万余于清河进击韩世忠于邳州走之与大军㑹于宿迁追世忠至扬州还攻泗州泗州守将以城降屯军嵫阳破陈宏贼衆四十余万破黄戬于单州进攻归徳军帅遣伯龙立攻具伯龙从二十余骑行视地形城中忽出兵千余欲生得伯龙伯龙纵骑驰之敌兵乱堕隍而死者几二百人破王善之衆于巢县取庐州和州伯龙之功多军渡采石击败岳飞刘立路尚等兵获刍粮数百万计还过真扬道遇郦琼韩世忠军复战败之复为莫州安抚改知泽州太行羣贼徃徃啸聚伯龙皆平之天眷元年为燕京马军都指挥使从元帅府复收河南权武定军节度使兼本路都统宋兵据许州伯龙击走之招复其人民是年秋泰安卒徒张贵驱胁良民据险作乱伯龙讨平之皇统元年以本部从宗弼南伐攻破濠州而还三年为武定军节度使改延安尹宁昌军节度使天徳三年改河中尹徙益都尹封广平郡王卒年六十五正隆间例赠特进定国公髙彪本名昭和硕辰州渤海人祖安国辽兴辰开三镇节度使父禄格左承制官至刺史彪始生其父用术者言为其时日不利于已欲不举其母为营䕶居数嵗竟逐之彪匿于外家辽人调兵东京时禄格已老当从军怅然谓所亲曰吾儿若在可胜兵矣所亲具以实告因代其父行战于珠赫店辽兵败走彪独力战军帅见之曰此勇士也令生致之斡鲁攻东京禄格率其乡人迎降以为榆河州千户久之告老彪代领其衆都统杲攻中京彪领穆昆从斡鲁破辽将克尔叟及韩庆民于髙惠之境已而驻军武安克尔叟以劲兵二万来袭从斡鲁出战与所部皆去马先登奋击败之奚人负险拒命所在屯结彪屡战有功宗望攻平州彪徇地西北道破敌招降石家山寨再从宗望伐宋为明安师次真定彪率兵士七十人临城筑甬道城中夜出兵焚攻具彪撃走之大军围汴以五十骑屯于东南水门宋人再以重兵出战彪皆败之师还屯镇河朔复破敌于霸州擒其禆将祝昂河间夜出兵二万袭我营垒彪率三穆昆兵击败之天㑹五年授静江军节度使夀州刺史明年伐宋从帅府徇地山东攻城克敌数被重赏七年师至睢彪以所部招诱京西人民次柘县其官吏出降彪独与五十余骑入城继而城中三千余人复叛彪率其衆力战败之抚安其民而还从梁王宗弼袭康王至杭州师还宋将韩世忠以战舰数百拒于江北宗弼引而西将至黄天荡敌舟三十余来逼南岸其一先至者载兵士二百余彪度垂及以钩拽之率勇士数十跃入敌舟所杀甚衆余皆逼死于水中明年从攻陜西师至宁州彪与宗人昂率兵三千取廓州始至有来降者言城东北隅守兵将谋为内应彪即夜从家奴二人以登左右守者觉之彪与从者皆殊死战诸军继进遂克其城从攻和尚原及仙人闗与阿里监䕶漕粮并战舰至亳州宋人以舟五十艘阻河路击败之擒其将萧通击涟水贼水寨进取涟水军其官民已遁去悉招降之彪勇健絶人能日行三百里身被重铠歴险如飞及临敌身先士卒未尝反顾大小数十战率以少击衆无不胜捷齐国既废摄滕阳军以东诸路兵马都统抚谕徐宿曹单滕阳及其属邑皆按堵如故为武宁军节度使颇黩货尝坐赃海陵以其勲旧杖而释之改忻州防御使歴安化安国武胜军节度使迁行台兵部尚书改京兆尹封郜国公以忧去官起复为武定军节度使归徳尹正隆例授金紫光禄大夫久之致仕复起为枢密副使舒国公赐名彪卒年六十七谥桓壮彪性机巧通音律人无贵贱皆温颜接之温特赫富拉塔隆州伊兰明安噶勒珠寨人也魁梧美髯有谋畧以智勇闻都统杲取中京富拉塔权明安领军五千遇契丹贼万余与战败之出恭古鲁道败敌八千余至拉们华道复以伏兵败敌万人太祖定燕自儒州至居庸闗执其喉舌人有顷贼三千余人复冦拉们华道富拉塔整队先登贼识其旗帜望风而遁遂奋击之亲执贼帅皇统元年从梁王宗弼伐宋留军唐州敌衆奄至富拉塔击之大名军万四千号二十万富拉塔率亲管明安身先士卒冲击敌少却乃张左右翼併击之敌衆散走而别遇兵二万来援复以兵三千击走之时邳州土贼啸聚几二十万富拉塔军三千分为数队急攻之贼溃去南京路遇敌军二万冨拉塔以军三千击败之是日有兵自城中出者复击败之皇统二年迁定逺大将军同知鳯翔尹六年改京兆尹转宁州刺史改西北路招讨都监迁永定军节度使海陵南征改武卫军都总管大定三年授开逺军节度使改㤗宁军卒十九年以功授其子乌达武功将军本明安希楚哈世袭穆昆伯特徳哩布奚五王族人也辽御院通进天㑹初与父托卜嘉归朝授世袭穆昆后以京兆尹致仕徳哩布招降松山等州未附军民及招降平州蓟州境内督之耕作宗望伐宋徳哩布为军马明安与诸将留规取保遂安三州攻安肃军河间雄保等兵十余万来救徳哩布率所部先战大军继之大破其兵遂拔安肃徳哩布摄通判事降将胡愈阴结衆谋乱徳哩布勒兵擒愈及其衆五十余人安肃军改为州就除同知州事改磁州捕获太行羣盗元帅府以磁相二州屯兵属之擒王㑹孙小十苗清等羣盗遂平迁濵州刺史亷入优等以母忧去官起复本州改涿州刺史入为工部郎中从张浩营缮东京宫室及田瑴党事起朝省为之一空徳哩布摄行六部事迁大理卿出为同知东京留守天徳三年复为大理卿同知南京留守丁父忧起复洺州防御使正隆盗起州县无兵不能御洺旧有河附于城下徳哩布乃引水注濠中以为固盗弗能近州頼以安迁崇义军节度使未几告老归田里卒徳哩布为人孝谨为政简静不积财常曰俸禄己足养亷衣食之外何用蓄积凡调官行李止车一乗婢仆数人而已耶律怀义本名伯特辽宗室子年二十四以战功累迁同知㸃检司事宗翰已取西京辽主谋奔于夏怀义谏止之不见聴乃窃取辽主廐马来降太祖自燕还师留宗翰斡鲁经畧西方怀义领穆昆从军天㑹初帅府以新降诸部大小逺近不一令怀义易置之承制以为西南路招讨使乃择诸部冲要之地建城市通商贾诸部兵革之余人多匮乏自是衣食嵗滋畜牧蕃息矣从宗翰伐宋降马邑破鴈门屯兵进攻太原以所部别降清源县徐沟镇遂与诸将别屯汾州之境时河东陜西路兵来救太原刘光世折可求栅于文水西山怀义捕得生口尽知宋兵屯守要害乃分兵袭败之明年再伐宋从罗索取汾州及其属邑遂过平阳出泽潞以趋河阳所至皆降及大军围汴怀义屯京西汴城既下宋兵之出奔者邀击尽之从攻郑邓州及讨平郑州叛者攻下濮州及雷泽县从破大名东平府徐兖等州皆有功七年还镇十年加尚书左傼射改西北路招讨使怀义在西陲几十年抚御有恩及去老幼遮道攀恋数日不得发天眷初为太原尹治有能声改中京留守从宗弼过乌纳水还中京以老乞致仕不许改大名尹命不赴治所止以俸傔给之每嵗春水扈从余聴自便明年再请老得谢给俸傔之半海陵即位封漆水郡王进封莘王久之进封萧王正隆例封景国公其子钖勒塔干为西北路招讨都监迎侍之官钖勒塔干从海陵南征怀义卒于云中年八十二萧旺嘉努奚人也居奎腾河为人魁伟多力未冠仕辽为太子率府率天辅七年都统杲定奚地旺嘉努率其乡人来降命为千户领之奚王和勒博既死其亲党彻辰阿固齐犹保撒葛山旺嘉努与突捻徃讨之生擒彻辰阿固齐降其余衆时平滦多盗旺嘉努以所部屡破贼兵斩执俘数被赏赉宗望伐宋败郭药师于白河亦与有功至河上宋兵扼津要与诸将击败之进围汴破其东门兵明年再伐宋宗望军至中山诸门分兵出战焚我攻具祈州河间各以兵来援皆败之师还屯镇河朔濵州贼葛进聚衆数万临淄贝勒卓琳以骑兵二千讨之旺嘉努领穆昆先登力战大破其衆明年攻沧州宋兵拒战复从卓琳击走之宋将徐文以舟百艘泊海岛即以商船十八进袭斩首七百级获舟二十天㑹八年除静江军节度使授世袭千户从梁王宗弼征伐为万户还为五院部节度使天徳二年改乌尔古徳哷勒招讨都监卒田灏字黙之兴中人辽天庆八年进士歴官金部员外郎权归徳节度使太祖定燕灏举四州版图归朝加都官郎中权节度使事四迁知真定府事招降齐博游贵等贼衆五千余人已而贵复叛去灏遣齐博伪叛从贵因令伺间杀之降其衆贼垒悉平三迁行台左丞彰徳军节度使是时新定力役灏蠲籍之半而上之故相之繇赋比他州独轻徙同知河北东路都总管改同签燕京留守司事民遮留不得出易服夜去改河东南路转运使寻改绛阳军节度使居三年以疾请谢事径解印归数奏不允移镇振武军入为刑部尚书居三月请老卒于家赵隇字徳固辽阳人其妇翁以优伶得幸于辽主隇补合门祗候累迁太子左卫率后居滦州宗望讨张觉隇踰城出降授洛苑副使为滦州千户迁洛苑使检校工部尚书从伐宋至汴迁棣州刺史侍卫歩军都虞候及再伐宋攻真定与有功改商州刺史检校尚书右仆射五年同知信徳府路统押军兵兼沿邉安抚使事明年权知济州事八年从定河南授陇州团练使十年改知石州隇久在兵间不善治民坐谤议谪监平州甜水盐齐国废河南皆以宿将守之授隇宿州防御使统本路军兵隇重义接儒士尝以事至汴有故人子负官钱百万隇以橐金赠之其子悉为私费复代输之顷之有讼徐帅不法者朝廷使隇鞫治隇委曲营䕶坐是废罢寓居于燕海陵出领行台省至燕隇徃见之因诉其事及海陵即位起为保大军节度使贞元初改内省使未几为中都路都转运使明年再徙顺义兴平入为太子詹事镇心南以疾卒年六十六后十余年隇子孙司徒张通古子孙皆不肖淫荡破赀产卖田宅世宗闻之诏曰自今官民祖先亡没子孙不得分割居第止以嫡幼主之毋致鬻卖仍着于令金史卷八十一金史卷八十二钦定四库全书金史卷八十二元中书右丞相总裁托克托等修列传第二十郭药师耶律图善乌雅唿尔哈乌雅沃哩布萧恭完颜希卜苏赫舍哩唿喇耶律恕郭企忠乌苏额琳延扎们都布萨欢塔郑建充乌库哩萨哈伊喇温萧仲恭萧仲宣髙松海陵诸子光英元夀舒苏鄂博广阳郭药师渤海铁州人也辽国募辽东人为兵使报怨于女直号曰怨军药师为其渠帅乌楞古攻显州败药师于城下辽帝亡保天徳耶律聂哷自立改怨军为常胜军擢药师诸卫上将军聂哷死其妻萧妃称制药师以涿易二州归于宋药师以宋兵六千人奄至燕京甄五臣以五千人夺迎春门皆入城萧妃令闭城门与宋兵巷战药师大败失马歩走踰城以免宋人犹厚赏之太祖割燕山六州与宋人宋使药师副王安中守燕山及安中不能庇张觉而杀之函其首以与宗望药师深尤宋人而无自固之志矣宗望军至三河药师等拒战于白河兵败药师乃降宗望遂取燕山太宗以药师为燕京留守给以金牌赐姓完颜氏从宗望伐宋凡宋事虚实药师尽知之宗望能以悬军深入驻兵汴城下约质纳帑割地全胜以归者药师能测宋人之情中其肯綮故也及两镇不受约束命诸将讨之药师破顺安军营杀三千余人海陵即位诏赐诸姓者皆复本姓故药师子安国仍姓郭氏郭安国药师子也累迁奉国上将军南京副留守贞元三年南京大内火海陵使右司郎中梁球同知安武军节度使王全按问失火状留守冯长宁都转运使左瀛各杖一百除名安国及留守判官大良顺各杖八十削三官火起处勾当官南京兵马都指挥使呉濬杖一百五十除名失火位押宿兵吏十三人并斩谕之曰朕非以宫阙壮丽也自即位以来欲巡省河南汝等不知防慎致方外姦细延烧殆尽本欲处尔等死罪特以旧人寛贷之押宿人兵法当处死疑此辈容隠姦细故皆斩也安国性轻躁本无方畧海陵将伐宋以安国将家子擢拜兵部尚书改刑部尚书军兴领武捷军都总管与武胜武平军为前锋海陵授诸将方畧安国前奏曰赵构闻王师至其势必逃窜臣等不以逺近追之获而后已但置之何地海陵大喜曰卿言是也得构即置之寺观严兵守之及闻世宗即位海陵谋北还更置浙西道兵马都统制府以完颜元宜为都统安国副之及海陵遇弑衆恶安国所为与李通辈皆杀之赞曰郭药师者辽之余孽宋之厉阶金之功臣也以一臣之身而为三国之祸福如是其不侔也魏公叔痤劝其君杀卫鞅岂无所见欤耶律图善系出约尼氏在辽世为显族图善仕至金吾卫大将军裕尔详衮辽帝奔天徳图善以所部降宗翰承制授尚书为西北路招讨使宗翰伐宋图善率本部为先锋至汾州遇宋将折家军请济师併力破之从攻太原隆徳府从入汴克洛阳及从罗索平陜右天㑹七年授太子少保十年迁尚书左仆射致仕卒年九十一正隆例赠特进郜国公乌雅唿尔哈海兰路钖馨水人也后授爱唿水穆昆因家焉从栋摩围平州有功及伐宋围汴五穆昆与宋兵万人遇于城南唿尔哈先驰击败之元帅府遂赏良马一匹五年攻宗城县敌弃城走恩州唿尔哈追杀千余人获车四百辆帅府赏牛三十头马一匹七年讨㤗山羣盗平之毁其营栅兖州羣㓂三千余保据山险唿尔哈复破之赏牛二十二头马四匹八年攻庐州至柘臯镇唿尔哈领甲士三十为前锋执宋所遣持书与刘四厢锜者七人复以先锋军攻和州比至含山县五里获甲士二人乃知宋三将将兵且至唿尔哈伏其军遂获姚观察帅府赏马二匹九年定陜右唿尔哈以所部遇敌千人败之生擒甲士一人尽得敌之虚实又从富埓珲徇地熙秦败敌兵二千于秦州赏马一匹宋人屯襄阳府监军阿巴遣唿尔哈领四明安徃攻之宋兵三千已渡江方营壁垒乘其未就突战破之梁王宗弼复河南将攻陈州遣唿尔哈以甲士三十捕侦候人至蔡州西遇兵八十余战败之获南顿县令及攻陈州夜将四更忽闻敌开门溃走唿尔哈亟领二穆昆军追及之而明安托克索亦领军至大败之皇统二年迁定逺大将军八年授临洮少尹兼熙秦路兵马副都总管九年改同知京兆尹兼本路兵马都总管天徳间改同知平阳尹兼河东南路兵马都总管贞元三年改同知海兰路总管大定四年授唿尔哈节度使七年改归顺军节度使十年移镇显徳卒官年六十九十九年诏授其子五十六武功将军世袭本路博多和河穆昆乌雅沃哩布海兰路禅岭人也徙大名路天㑹中从其父达希布𨽻元帅右监军麾下达兰以事赴阙以达希布自随沃哩布领其父穆昆从大军攻沧州方夷濠隍城中兵来拒沃哩布以本部击却之王师下青州力战有功获马百匹以献降贼党甚衆青州戍将徳克济布以莱州兵衆请济于帅府沃哩布将十二穆昆兵徃救之遂降其四营㧞其一营得户四千又败贼兵五万于恩州攻破其营降户五万获牛畜万余将至临清县遇敌兵三千又败之俘获甚衆生擒贼首以献帅府嘉其功以奴婢百牛三十赏之时徳克济布败于恩州之境沃哩布复以兵四千徃救破敌万余宋兵十万在单父间总管宗室伊楞古选歩卒一万骑兵四千徃讨之沃哩布领其亲管穆昆以从遇敌先登力战有功大军经畧密州沃哩布将兵二千为前锋遇敌万人于髙密遂败其衆追至城下杀戮殆尽获马牛三千余沃哩布复与伯腾败贼王义军十余万于州南是夜贼兵数千来袭营沃里布以兵横击走之后从大军攻楚扬通㤗等州天眷二年袭其父世袭明安授宁逺大将军皇统七年益以亲管穆昆天徳三年除同知归徳尹正隆初为唐古部族节度使大定二年为保大军节度使是嵗改镇通逺是时宋军十万余入河陇据险要攻郡邑元帅左都监喀齐喀奏益兵诏益兵七千遣沃哩布与彰化军节度使宗室璋等七人偕徃以备任使进阶龙虎卫上将军卒于军中萧恭字敬之纳琳奚王之后也父翊天辅间归朝从攻兴中遂以为兴中尹师还以恭为质子宗望伐宋翊当领建兴成川懿五州兵为万户军帅以恭材勇使代其父行时年二十三至中山宋兵出战恭先以所部击败之经山东及渡淮袭康王皆在军中师还帅府承制授徳州防御使奚人之屯濵棣间者皆𨽻焉改棣州防御使皇统间改同知横海军节度使丁父忧起复为太原少尹用亷迁同知中京留守事累迁兵部侍郎授世袭穆昆坐问禁中起居状决杖夺一官贞元二年为同知大兴尹嵗余迁兵部尚书为宋国生日使以母忧去官起复为侍卫亲军马歩军都指挥使四年迁光禄大夫复为兵部尚书是嵗经画夏国边界还过临潼失所佩金牌至太原忧恚成疾时已具其事驿闻于朝海陵复命给之仍遣谕恭曰汝失信牌亦由不谨朕方俟汝欲有委使乃称疾耶必以去日身佩信牌归则无以为辞欲朕先知耳使至恭已疾笃稽颡受命俄顷而卒海陵方遣使与其子䕶卫玖格驰视乃戒府官使善䕶之至保州已闻讣矣海陵深悼惜之命玖格䕶丧以还所过州府设奠丧至都命百官致祭亲临奠赙赠甚厚并赐厩马一谓玖格曰尔父衔命卒于道途甚可悼惜朕乗此马十年今赐汝父可常控至柩前既葬汝则乘之完颜希卜苏年十六从伐宋攻下怀仁县功居最从睿宗经畧陜西以兵七百人入丹州诸山遇盗三千击败之又破贼四千生擒其将帅出陇州以兵四百败敌数千宋兵七千来取巩州复击走之又以五千兵败呉玠之衆三万白塔口遇敌五千复败之别降定逺等寨皇统二年授同知临洮尹以忧去官未期以旧职起复改孟州防御使迁临洮尹复以罪罢正隆三年起为京兆尹改河南尹卒年五十八赫舍哩唿喇辉发川阿敦河人徙西北路识契丹字为帅府小吏梁王宗弼复陜西久不通问睿宗在燕京遣唿喇徃候之是时宗弼自鳯翔攻和尚原使唿喇视彼中地形修道筑城十二年徃濵州密访南邉事体及观刘豫治齐状尽得其虚实睿宗甚嘉之皇统初从宗弼渡淮及下庐和二州大破张浚韩世忠等军遣唿喇驰奏赏以金盂重彩五端绢五匹七年授同知景州军州事以亷加忠武校尉天徳初以监察御史分司行台歴同知济州防御使事入为监察御史秩满再任大定二年迁刑部员外郎与御史大夫白彦敬徃西北部族市马累转泗州防御使三迁扶余路节度使移宁昌军卒耶律恕字忠厚本名耨埓辽横帐秦王之族也为人谨愿有志喜读书通契丹大小字与耶律果巴来归罗索问果巴曰与尔同来者谁可任用治军旅事果巴对曰耨埒可罗索与宗翰伐宋恕𨽻前锋取和尚原攻仙人闗特为睿宗所知再除太原真定少尹萨里罕辟署陜西叅谋委以军务迁行台兵部侍郎再迁尚书左司郎中海陵为平章政事谓恕曰君亦有党乎恕正色曰穷则独善其身达则兼善天下不以其道得之非恕之志也何朋党之有海陵徐曰前言戏之耳久之为沁南军节度使迁行台工部尚书行台罢改安国军节度使为叅知政事以疾求解为兴中尹入为太子少保正隆元年致仕封广平郡王薨年六十九二年例赠银青光禄大夫郭企忠字元弼唐汾阳王子仪之后郭氏自子仪至承勲皆节镇北方唐季承勲入于辽子孙继为天徳军节度使至昌金降为副使企忠幼孤事母孝谨年十三居母丧哀毁如成人服除袭父官加左散骑常侍天辅中大军至云中遣耶律坦招抚诸部企忠来降军帅命同勾当天徳军节度使事徙所部居于韩州及见太祖问知其家世礼遇优厚以白鹰赐之天㑹三年伐宋领西南诸部番汉军兵为明安从破鴈门屯兵加桂州管内观察留后镇代州明年贼杨麻胡等聚衆数千于五台企忠与同知州事迪里讨平之迁知汾州事是时汾州初下居民多为军士掠去城邑萧然企忠诣帅府力请愿聴其亲旧赎还帅府从之未几完实如故石州贼阎先生衆数万至城下僚属虑有内变请为备企忠曰吾于汾人有徳保无他乃率吏民城守㑹援至合击破之六年改静江军节度留后迁天徳军节度使汴京歩军都指挥使累迁金吾卫上将军秩满权沁州刺史到官嵗余卒年六十八乌苏额琳善骑射袭父萨哈穆昆从蒙克攻东京及广宁击北京山贼皆有功萧布展来攻恩州额琳以六十骑侦之逮夜遇贼数百骑掩击之生获三人知布展衆九万且至故蒙克得以为备遂破布展宗望伐宋已至汴额琳破尉氏中牟援兵取其城久之以兵百五十人破敌一千于沧州西明年再伐宋蒙克戍开州额琳以骑四百守河复败千余人斩首七百余宗弼渡淮阿里先具舟于江上闻王善兵扼其前宗弼使额琳济师败王善于和州北李成以兵七万据乌江额琳帅二千人直前败之宗弼遂渡江至江宁十五年沂州窦防御叛额琳败之获窦防御録前后功授明安加昭武大将军宗弼再取河南额琳以五十骑败杨家贼五百于徐州东以功受赏不可胜计天徳二年除唐州刺史移淄州迁实垒部族节度使行至北京病卒延扎们都隆州巴尔嘉山人也身长美须髯天㑹间从其兄扬阿在军中方取汴京其兄战殁遂擐甲代其兄充军睿宗定陜右以们都为佛宁𨽻监军杲亲管万户攻饶风闗至坊州杲欲与总管富勒唿㑹于鳯翔遣们都领六十骑先徃期㑹及还备得地形险阨赏银五十两其后梁王宗弼驻军山东遣人诣陜西特召们都至令赍废齐及安抚百姓诏书徃谕监军宗室杲们都既还宗弼赏以良马银绢事毕复遣从杲天眷初叛将定国军节度使李世辅伪邀杲至私署以献甲为名遂以兵劫执而去们都突出以告押军明安完颜达兰同率兵追及首出与战杲由此得脱以功迁明威将军复从杲招复陜西进至鳯翔齐国初废诸路多反覆不一杲授们都牌札令徃抚定们都所至多张甲兵从者安之违者讨之帖然无复叛者杲甚嘉之皇统初迁广威将军四年授同知通逺军节度使事改知保安军事天徳三年为丹州刺史兼知军事正隆初为宁州刺史大定初宋将呉璘等以军数十万人据秦陇元帅府承制以们都为勇烈军都总管领军讨之宋人保据徳顺都监喀齐喀遣武威军副都总管𤓰尔佳扎拉㑹宗室璋议征讨之策璋与们都曰须都监亲至敌必退矣喀齐喀领军四万来赴遂复徳顺州明年秦陇平以功迁金吾卫上将军授通逺军节度使五年改庆阳尹兼本路兵马都总管卒于官十九年録功以子禄格世袭本路海兰乌珠明安都抡赫绅穆昆授武功将军们都性忠厚谨悫安置营壁尤能慎密有敌忽来虽矢石至前㤗然自若廼号令士卒如平时由是人益安附而功易成焉布萨欢塔扶余路嘉们人也身长七尺勇健有力善骑射年十六从其父和木索征伐初授修武校尉为宗弼章京天眷二年与宋岳飞相拒欢塔领六十骑深入觇伺至鄢陵败宋军粮饷军七百余人多所俘获皇统九年除慈州刺史再迁利渉军节度使授世袭济州和卓海兰明安舍哩斡实穆昆贞元初以忧去官起复旧职歴㤗宁永定军改咸平尹海陵杀欢塔弟枢密使唿图召欢塔至南京既见沉思久之谓之曰汝有功旧不因唿图得官以此致罪甚可怜悯遂释之改兴平军节度使世宗即位以为广宁尹斡罕反为行军都统与海兰路总管图克坦克宁将左翼败斡罕于长泺改临潢尹贼平赐金帛改海兰路兵马都总管徙显徳军庆阳尹致仕大定十二年上思旧功起为利渉军节度使复以金紫光禄大夫致仕卒年七十二欢塔歴一十七官未尝为佐贰性沉厚有识虽未尝学问明于聴断所至有治声云郑建充字仲实其先京兆人占籍鄜州仕宋累官知延安府事天㑹七年来降仍知延安府屯兵三千宋刘光烈兵八万来攻建充相距四十余日攻益急建充遣人㑹绥赫军夹击破之俘其禆将贺贵迁节制司统制军马改京兆府路兵马都监败宋曲端于彭原髙昌宗据延安为宋守建充击之尽复城邑复知延安军府事齐国建累迁博州团练使知宁州齐国废朝廷以地赐宋为宋环庆路经畧安抚副使仍知宁州天眷复取陜西仍以为经畧安抚使知庆州从破甘谷城改平凉尹是时营建南京宫室大𤼵河东陜西材木浮河而下经砥柱之险筏工多沉溺有司不敢以闻乃诬以逃亡锢其家建充白其事请至砥柱解筏顺流散下令善游者下流接出之而锢者得释正隆军兴括筋角造军器百姓徃徃椎牛取之或生拔取其角牛有泣下者建充白其事于朝建充性刚暴常畜猘犬十数奴仆有罪既笞已复嗾犬啮之骨肉都尽虽谦逊下士于敌已上一无所屈省部文移有不应法度辄置之坐下或即毁裂由是在位者衔之军胥李换窃用公帑自度不得免乃诬建充藏甲欲反更再鞫皆无状方奏上摄事者素与建充有隙恐其得释使吏持文书绐建充曰朝省有命奈何建充曰惟汝所为是夜死于狱中长子愬亦死焉乌库哩萨哈海兰路爱唿河人也后徙真定睿宗为右副元帅闻萨哈勇畧选充章京后从宗弼征伐补曲院都监未几从伐宋与宋兵遇于颍州萨哈先登破之皇统元年领汉军千户帅府再以军四千𨽻焉除同知郑州防御使事再迁太子少詹事大定六年改洺州防御使上曰卿昔事睿宗积劳苦逮事朕辅佐太子宣力多矣今兴名郡所以劳卿也迁永定军节度使歴临潢鳯翔尹陜西路统军使东平尹节制州郡躬行俭约政先寛简邉庭久宁人民获安召为签书枢密院事卒十八年世宗追録萨哈旧劳授其子大兴河北西路爱唿河世袭明安阿里玛河穆昆阶武功将军伊喇温本名阿萨尔辽横帐人工契丹小字睿宗为左副元帅伐宋温从大㚖渡江辟江宁府都廵检江宁太平初下宋遣谍扇构百姓应者数万人温擒其谍者遂不敢窃发宗弼嘉之赐银千两重綵百端绢二百匹宗弼每出征伐未尝不在行间除同知河北西路转运使事㑹宗弼廵边温从军不之官宗弼入朝熙宗宴羣臣宗弼欲有奏请已被酒失次温掖而出宫明日熙宗谓宗弼曰阿萨尔事叔甚谨不可去左右由是宗弼益亲信之尝谓女壻赫舍哩志宁曰汝效阿萨尔之为人可以几古人矣未几除同知中京路都转运使事累迁左谏议大夫兼修起居注正隆伐宋以本官为济州路行军万户从至扬州军还除同知宣徽院事世宗御馔不适口召温尝之奏曰味非不美也盖南北边事未息圣虑有所在耳上意遂释歴永定震武崇义节度使移临海军州治近水秋雨水潦暴至城下城颇决百姓惶骇不知所为温躬督役夫缮完之虽临不测无所避僚属或止温温曰为政疵疠水泛溢为灾守臣之罪当以此身为百姓谢虽死不恨移镇武定嵗旱且蝗温割指以血沥酒中祷而酹之既而雨霑足有羣鸦喙蝗且尽由是嵗熟人以为至诚之感云以老致仕卒赞曰军旅之事锋镝在前不计其死耳属金鼓目属旌旗心属号令此行列之任也自收国用兵至于大定和宋以前用命之士虽细必録所以明功也萧仲恭本名珠噜凖祖托卜嘉仕辽为枢密使守司徒封兰陵郡王父特黙为中书令守司空尚主仲恭性恭谨动有礼节能被甲超槖駞辽故事宗戚子弟别为一班号孩儿班仲恭尝为班使歴宫使本班详衮辽帝西奔天徳仲恭为䕶卫太保兼领军事至和罗达巴大军奄至仓卒走仲恭母马乏不能进谓仲恭兄弟曰汝等尽节国家无以我为也仲恭母辽道宗季女也辽主伤之命弟仲宣留侍其母仲恭从而西时大雪寒甚辽主乏食仲恭进衣并进干糒辽主困仲恭伏氷雪中辽主借之以憇凡六日乃至天徳始得食后与辽主俱获太宗以仲恭忠于其主特加礼待天㑹四年仲恭使宋且还宋人意仲恭耶律伊都皆有亡国之慼而伊都为监军有兵权可诱而用之乃以蜡丸书令仲恭致之伊都使为内应仲恭素忠信无反覆志但恐宋人留不遣遂阳许还见宗望即以蜡丸书献之宗望察仲恭无他薄罚之于是再举伐宋执二帝以归累迁右宣徽使改都㸃检宗磐与宗干争辩于熙宗前宗磐拔刀向宗干仲恭呵之乃止既而宗磐以反罪诛仲恭卫禁有备以功加银青光禄大夫迁尚书右丞皇统初封兰陵郡王授世袭明安进拜平章政事同监修国史封济王诏葬辽豫王于广宁仲恭请徃㑹葬熙宗义而许之改行台左丞相居无何入为尚书右丞相拜太傅领三省事封曹王天徳二年封越国王除燕京留守海陵亲为书以玉山子赐之是嵗薨年六十一谥贞简正隆例降王爵改仪同三司郑国公子拱拱本名达年鄂博初为兰子山明安海陵为宰相徼取人誉荐大臣子以为达官遂以拱为礼部侍郎耶律密哷拱妻女弟也海陵将纳为妃使拱自汴取之还过燕是时仲恭为燕京留守见密哷身形不类处子窃忧之曰上多猜嫌拱其及祸矣拱去不数日仲恭卒拱至上京闻讣以本官起复佩信牌往燕京治葬事未行密哷入宫果如仲恭所相度即遣出宫夜半召拱至禁中诘问无状海陵终疑之乃罢拱礼部侍郎夺其信牌拱待命踰年不报归兰子山治明安事是时萧恭张九坐语禁中事得罪拱至兰子山与客语及之有阿纳尔与拱有隙乃诬拱言张九无罪被诛语渉怨谤海陵遣使鞫之戒使者曰此子狂妄宜有此语不然彼中安得知此事使者不复问拱但搒掠其左验使如告语证之拱遂见杀仲宣本名伊里布仲恭母弟聪敏好学沉厚少言五嵗遥授郡刺史累加太子少师为本班详衮从天祚西为䕶卫太保左右班详衮至实纳图辽主留仲宣侍母遂与其母皆见获太宗嘉之且谓仲宣能知辽国故事命权宣徽使从睿宗伐康王师还家居者久之皇统二年特授镇国上将军歴顺义永定昭义武宁四镇节度使为政平易小吏不敢为姦贿赂禁絶奴婢入郡人莫识其靣朔潞百姓皆为立祠刻石颂之正隆二年卒年六十四髙松本名抟多澄州析木人年十九从军为佛宁有力善战宗弼闻其名召置左右从破汴京及和尚原累官咸平总管府判官世宗即位充管押东京路渤海万户兵部尚书克实谋反前同知延安尹李老僧曰我与万户髙松谋之必从我矣衆曰若得此军举事易矣老僧徃见松説松曰君有功旧人至今不得大官何也松曰我一县令也每念圣恩累世不能报尚敢有望乎老僧遂不敢言克实布唿阿蘓知事不可成遂上变共捕鄂伦赴有司松从征斡罕以功迁延平少尹四迁崇义军节度使卒年七十四赞曰忠信行已岂不大哉萧仲功尽心故主而富贵福泽向之与宗室旧臣等矣仲恭廷叱宗磐而朝廷尊髙松谊遏李老僧而社稷安皆有古烈大夫之风焉海陵后圗克坦氏生太子光英元妃大氏生崇王元夀柔妃唐古氏生宿王舒蘓鄂博才人南氏生滕王广阳光英本名阿里布图克坦后所生是时燕京转运使赵袭庆多男故又名曰赵六养于同判大宗正方之家故崇徳大夫沈璋妻张氏尝为光英保母于是赠璋银青光禄大夫赐宗正方钱千万天徳四年二月立光英为皇太子是月安置太祖画像于武徳殿尽召国初尝从太祖破宁江州有功者得百七十六人并加宣武将军赐酒帛其中有唿尔罕者解其衣进光英曰臣今年百嵗矣有子十人愿太子夀考多男子与小臣等海陵使光英受其衣海陵即以所服并佩刀赐唿尔罕答其厚意后以英字与鹰隼字声相近改鹰坊为驯鸷坊国号有英国又有应国遂改英国为夀国应国为杞国宋亦改光州为蒋州光山县为期思县光化军为通化军云太医院保全郎李中保和大夫薛遵义俱以医药侍光英李中超换宣武将军太子左卫副率薛遵义丁忧起复宣武将军太子右卫副率光英襁褓时养于宗正方家后养于永宁宫及图克坦舎音家页元元年诏朝官京官五品以下奉引自通天门入居于东宫正隆元年三月二十七日光英生日宴百官于神龙殿赐京师大酺一日四年八月光英射鸦获之海陵大喜命荐原庙赐光英马一匹黄金三斤班赐从者有差正隆六年海陵行幸南京次安肃州光英获二兎遣使荐于山陵居数日复获麞兎从官皆称贺赐光英名马弓矢复遣使荐山陵六月海陵至南京羣臣迎谒海陵与图克坦后光英共载而入海陵尝言俟太子年十八以天下付之朕当日游宴于宫掖苑囿中以自娯乐光英颇警悟海陵谓侍臣曰上智不学而能中性未有不由学而成者太子宜择硕徳宿学之士使辅导之庶知古今防过失诗文小技何必作耶至于骑射之事亦不可不习恐其懦柔也及将亲征后与光英挽衣号恸海陵亦泣下曰吾行归矣后诵孝经一曰忽谓人曰经言三千之罪莫大于不孝何为不孝对者曰今民家子博奕饮酒不养父母皆不孝也光英黙然良久曰此岂足为不孝耶盖指言海陵弑母事及伐宋光英居守以图们额哩页为太子少师兼河南路统军使以卫䕶之完颜元宜军变海陵遇害都督府移文额哩页杀光英于汴京死时年十二后与海陵俱葬于大房山诸王墓次额哩页咸平路库特唿河人袭其父唿图明安除邳州刺史三迁昌武军节度使归徳尹南京留守河南路统军使太子少师大定二年迁元帅右都监宋人陷陈蔡额哩页师久无功已而兵败于宋解职俄起为京兆尹世宗谓之曰卿为河南统军门多私谒百姓恶之其后经畧陈蔡不惟无功且复致败以汝旧劳故复用汝京兆地近南邉宜善理之大定三年卒元夀天徳元年封崇王三年薨舒苏鄂博正隆元年四月生实逹尔东胜家保养之赐东胜钱千万仍为起第五月已酉弥月封其母唐古氏为柔妃赐京师贫者五千人钱人钱二百二年舒苏鄂博生日海陵与永夀太后及皇后太子光英幸东胜家三年正月五日舒苏鄂博薨海陵杀太医副使谢友正医者安宗义及其乳母杖东胜一百除名明日追封舒苏鄂博为宿王葬大房山谏议大夫杨伯雄入直禁中因与同直者相语伯雄曰宿王之死盖养于宫外供䕶虽谨不若父母膝下岂国家风俗素尚如此或以此言告海陵海陵大怒谓伯雄曰尔臣子也君父所为岂得言风俗宫禁中事岂尔当言朕或体中不佳间不视朝秪是少得人几拜耳而庶事皆奏决便殿纵有死刑不即论决盖使囚者得缓其死至于除授宣勅虽复稽缓有何利害朕每当闲暇颇閲教坊声乐聊以自娯书云内作色荒外作禽荒甘酒嗜音峻宇雕墻有一于此未或不亡此戒人君不恤国事溺于此者耳如我虽使声乐喧动天地宰相敢有滥与人官而吏敢有受赇者乎外间敢有窃议者乎尔諌官也有可言之事当公言之言而不从朕之非也而乃私议可乎伯雄对曰陛下至徳明圣固无窃议者愚臣失言罪当万死惟陛下哀怜海陵曰本欲杀汝今秪杖汝二百既决杖至四十使近臣传诏谕伯雄曰以尔藩邸有旧今特释之滕王广阳母南氏本大臭家婢随元妃大氏入宫海陵幸之及有娠即命为殿直正隆二年九月二十六日生广阳十月满月海陵分施在京贫民几用钱千贯三年二月封南氏为才人七月封广阳为滕王九月薨赞曰海陵伐宋光英居守使图们额哩页以宫师兼统军之任计至悉也岂料死其手乎荀首有言不以人子吾子其可得耶海陵睨人之子不翅鱼肉而独已子之谋安不可得矣金史卷八十二金史卷八十三钦定四库全书金史卷八十三元中书右丞相总裁托克托等修列传第二十一张通古张浩张汝霖张𤣥素张汝弼耶律安礼纳哈塔椿年祁宰张通古字乐之易州易县人读书过目不忘该综经史善属文辽天庆二年进士第𥙷枢密院令史丁父忧起复恳辞不获因遯去屏居兴平太祖定燕京割以与宋宋人欲収人望召通古通古辞谢隠居易州太宁山下宗望复燕京侍中刘彦宗与通古素善知其才召为枢密院主奏改兵刑房承旨天㑹四年初建尚书省除工部侍郎兼六部事高庆裔设磨勘法仕宦者多夺官通古亦免去辽王宗干素知通古名惜其才遣人谕之使自理通古不肯曰多士皆去而巳何心独求用哉宗干为论理之除中京副留守为诏谕江南使宋主欲南靣使通古北靣通古曰大国之卿当小国之君天子以河南陜西赐之宋宋约奉表称臣使者不可以北靣若欲贬损使者使者不敢传诏遂索马欲北归宋主遽命设东西位使者东靣宋主西靣受诏拜起皆如仪使还闻宋已置戍河南谓送伴韩肖胄曰天子裂壤地益南国南国当思图报大恩今辄置守戍自取嫌疑若兴师问罪将何以为辞江左且不可保况齐乎肖胄惶恐曰敬闻命矣即驰白宋主宋主遽命罢戍通古至上京具以白宗干且曰及其部置未定当议収复宗干喜曰是吾志也即除参知行台尚书省事未㡬诏宗弼复取河南通古请先行至汴谕之比至汴宋人巳去矣或谓通古曰宋人先退诈也今闻将自许宿来袭我通古曰南人宣言来者正所以走耳廼使人觇之宋人果溃去宗弼抚髀笑曰谁谓书生不能晓兵事哉河南卒孙进诈称皇弟按察大王谋作乱是时海陵为相内怀觊觎欲先除熙宗弟胙王常胜因孙进称皇弟大王遂指名为胙王以诬搆之熙宗自太子济安薨后继嗣未定深以为念费摩后多专制不得肆意后宫颇郁郁因纵酒往往迷惑妄怒手刃杀人及海陵中伤胙王熙宗以为信然不疑遣䕶卫费摩就汴京鞫治行台知熙宗意在胙王导引孙进连属之通古执其咎极力辨正及孙进引服盖假託名称将以感衆规取财物耳实无其人也塔斯奏状海陵谮之曰塔斯且将徼福于胙王熙宗益以海陵为信遂杀胙王并塔斯杀之行台诸人乃责通古曰为君所误今坐死矣通古曰以正获罪死贤于生海陵既杀胙王不复縁害他人由是坐止塔斯行台不坐天徳初迁行台左丞进拜平章政事封谭王改封郓王以疾求解机务不许拜司徒封沈王海陵御下严厉収威柄亲王大臣未尝少假以颜色惟见通古必以礼貎㑹磁州僧法寳欲去张浩张晖欲留之不可得朝官又有欲留之者海陵闻其事诏三品以上官上殿责之曰闻卿等每到寺僧法寳正坐卿等皆坐其侧朕甚不取佛者本一小国王子能轻舍富贵自苦修行由是成佛今人崇敬以希福利皆妄也况僧者往往不第秀才市井游食生计不足乃去为僧较其贵贱未可与簿尉抗礼闾阎老妇迫于死期多归信之卿等位为宰辅乃复效此失大臣体张司徒老成旧人三教该通足为仪表何不师之召法寳谓之曰汝既为僧去住在已何乃使人知之法寳战惧不知所为海陵曰汝为长老当有定力今乃畏死耶遂于朝堂杖之二百张浩张晖杖二十正隆元年以司徒致仕进封曹王是年薨年六十九通古天资乐易不为表襮虽居宰相自奉如寒素焉子沉天徳三年赐杨建中牓及第张浩字浩然辽阳渤海人本姓髙东明王之后曽祖霸仕辽而为张氏天辅中辽东平浩以䇿干太祖太祖以浩为承应御前文字天㑹八年赐进士及第授柲书郎太宗将幸东京浩提㸃缮修大内超迁卫尉卿权签宣徽院事管勾御前文字初定朝仪求养亲去职起为赵州刺史官制行以中大夫为大理卿天眷二年详定内外仪式厯户工礼三部侍郎迁礼部尚书田㲄党事起台省一空以浩行六部事簿书丛委决遣无留人服其才以疾求外补除彰徳军节度使迁燕京路都转运使俄改平阳尹平阳多盗临汾男子夜掠人妇浩捕得搒杀之盗遂衰息近郊有淫祠郡人颇事之庙祝田主争香火之利累年不决浩撤其祠屋投其像水中强宗㸃吏屏迹莫敢犯者郡中大治乃缮葺尧帝祠作击壌遗风亭海陵召为户部尚书拜参知政事天徳二年丁母忧起复参知政事进拜尚书右丞天徳三年广燕京城营建宫室浩与燕京留守刘筈大名尹卢彦伦监䕶工作命浩就拟差除既而暑月工役多疾疫诏发燕京五百里内医者使治疗官给药物全活多者与官其次给赏下者转运司举察以闻贞元元年海陵定都燕京改燕京为中都改析津府为大兴府浩进拜平章政事赐金带玉带各一赐宴于鱼藻池浩请凡四方之民欲居中都者给复十年以实京城从之拜尚书右丞相兼侍中封潞王赐其子汝霖进士及第未㡬改封蜀王进拜左丞相正隆二年改封鲁国公表乞致仕海陵曰人君不明谏不行言不聴则宰相求去宰相老病不能任事则求去卿于二者何居浩对曰臣羸病不堪任事宰相非养病之地也是以求去不许海陵欲伐宋将幸汴而汴京大内失火于是使浩与敬嗣晖营建南京宫室浩从容奏曰往嵗营治中都天下乐然趋之今民力未复而重劳之恐不似前时之易成也不聼浩朝辞海陵问用兵利害浩不敢正諌乃婉词以对欲以微止海陵用兵奏曰臣观天意欲絶赵氏乆矣海陵愕然曰何以知之对曰赵构无子树立疎属其势必生变可不烦用兵而服之海陵虽喜其言而不能从也浩至汴海陵时时使宦者梁珫来视工役凡一殿之成费累鉅万珫指曰某处不如法式辄撤之浩不能抗而与之均礼汴宫成海陵自燕来迁居之浩拜太傅尚书令进封秦国公海陵至汴累月不视朝日治兵南伐部署诸将浩欲奏事不得见㑹海陵遣周福儿至浩家浩附奏曰诸将皆新进少年恐误国事宜求旧人练习兵者以为千戸穆昆而海陵部署已是恶闻其言乃杖之海陵自将发汴京皇后太子居守浩留治尚书省事世宗即位于辽阳扬州军变海陵遇害都督府使使杀太子光英于南京浩遣戸部员外郎完颜黙音上贺表明年二月浩朝京师入见世宗谓曰朕思天位惟艰夙夜惕惧不遑宁处卿国之元老当戮力赞治宜令后世称扬徳政毋失委任之意也俄拜太师尚书令封南阳郡王世宗曰卿在正隆时为首相不能匡救恶得无罪营建两宫殚竭民力汝亦尝谏故天下不以咎汝惟怨正隆而卿在省十余年练达政务故复用卿为相当自勉毋负朕意浩顿首谢居数日世宗谓浩曰卿为尚书令凡人材有可用者当举用之浩举赫舍哩志宁等其后皆为名臣浩有疾在告者乆之遣左司郎中髙衎及浩姪汝弼宣谕浩力疾入对即诏入朝毋拜许设座殿陛之东若有咨谋然后进对或体中不佳不必日至省中大政可就第裁决浩虽受诏然每以退为请三年夏复申前请乃除判东京留守疾不能赴任因请致仕初近侍有欲罢科举者上曰吾见太师议之浩入见上曰自古帝王有不用文学者乎浩对曰有曰谁欤浩曰秦始皇上顾左右曰岂可使我为始皇乎事遂寝是嵗薨上辍朝一日诏左宣徽使赵兴祥率百官致奠赙银千两重綵五十端绢五百匹谥曰文康明昌五年配享世宗庙庭泰和元年图像衍庆宫子汝为汝霖汝能汝方汝猷汝霖字仲泽少聪慧好学浩尝称之曰吾家千里驹也贞元二年赐吕忠翰牓下进士第特授左补阙擢大兴县令再迁礼部员外郎翰林待制大定八年除刑部郎中召见于香阁谕之曰卿以待制除郎中勿以为降朕以刑部阙汉官故以授卿且卿入仕未乆姑试其能耳如职事修举当有陞擢尔父太师以戸部尚书升诸相位由崇徳大夫躐迁金紫卿所目见也当既厥心无忝乃父明年授太子左谕徳兼礼部郎中先是知登闻检院王震改礼部郎中世宗谕宰臣曰此除未允人望礼官当选有学术士如张汝霖者可也于是命汝霖兼之而除震别职擢刑部侍郎以忧解起复为太子詹事迁太子少师兼御史中丞世宗召谓曰卿尝言监察御史所察州县官多因沽买以得名誉良吏奉法不为表襮必无所称朕意亦然卿今为台官可革其弊寻改中都路都转运使太子少师兼礼部尚书俄转吏部为御史大夫时将陵主簿高徳温大収税石米逮御史狱汝霖具二法上世宗责之曰朕以卿为公正故登用之徳温有人在宫掖故朕颇详其事朕肯以宫掖之私挠法耶不谓卿等顾徇如是汝霖跪谢乆之上顾左谏议大夫杨伯仁曰台官不正如此伯仁奏曰罪疑惟轻故具二法上请在陛下裁断耳且人材难得与其材智而邪不若用愚而正者上作色曰卿辈皆愚而不正者也未几复坐失出大兴推官高公羙罪谪授棣州防御使顷之复为太子少师兼礼部尚书拜参知政事太子少师如故是日汝霖兄汝弼亦进拜尚书左丞时人荣之后因朝奏曰论事上前世宗谓曰朕观唐史见太宗行事初甚励精晩年与羣臣议多饰辞朕不如是也又曰唐太宗明天子也晩年亦有过举朕虽不能比迹圣帝明王然常思始终如一今虽年髙敬愼之心无时或怠汝霖对曰古人有言靡不有初鲜克有终有始有卒者其惟圣人乎魏徴所言守成难者正谓此也上以为然二十五年章宗以原王判大兴府事上命汝霖但涓视事日且加辅导寻坐擅支东宫诸皇孙食料夺官一阶乆之迁尚书右丞是时世宗在位乆熟悉天下事思得贤材与图致治而大臣皆依违苟且无所荐达一日世宗召宰臣谓曰卿等职居辅相曽无荐举何也且卿等老矣殊无可以自代者乎惟朕尝言某人可用然后从而言之卿等既无所言必待朕知而后进用将复有几因顾汝霖曰若右丞者亦因右丞相言而知也汝霖对曰臣等苟有所知岂敢不荐但无人耳上曰春秋诸国分裂土地𥚹小皆称有贤今天下之大岂无人才但卿等不举而已今朕自勉庶几致治他日子孙谁与共治乎汝霖等皆有慙色二十八年拜平章政事兼修国史封芮国公世宗不豫与太尉图克坦克宁右丞相襄同受顾命章宗即位加银青荣禄大夫进封莘先是右丞相襄言熙宗圣节在七月七日为系景祖忌辰更用五月受外国贺今天寿节在七月雨水淫暴外方人使赴阙有碍行李乞移他月为便汝霖言帝王之道当示信于天下昔宋主构生日亦系五月是时都在㑹宁上国遣使赐礼不闻有霖潦碍阻之説今与宋讲好日乆遽以暑雨为辞示以不实万一雨水踰常愆期到阙犹愈更用别日参知政事刘玮御史大夫唐古贡中丞李晏刑部尚书兼右谏议大夫完颜守道修起居注完颜乌哲同知登闻检院事孙铎亦皆言其不可帝初从之既而竟用襄议时帝在谅阴初出猎谏院聫章言新丧中未宜其后冬猎汝霖谏之诏荅曰卿能每事如此朕复何忧然时异事殊难同古昔如能斟酌得中斯为当矣一日帝谓宰臣曰今之用人太拘资歴如此何能得人汝霖奏曰不拘资格所以待非常之材帝曰崔祐甫为相未踰年荐八百人岂皆非常材耶时有司言民间收藏制文恐因而滋讼乞禁之汝霖谓王者之法譬犹江河欲使易避而难犯本朝法制坦然明白今以着为不刋之典天下之人无不闻诵若令私家収之则人皆晓然不敢为非亦助治之一端也不禁为便诏从之明昌元年三月表乞致仕不许十二月卒时帝猎饶阳讣闻勑百官送葬赙礼加厚谥曰文襄汝霖通敏习事凡进言必揣上微意及朋附多人为説故言不忤而似忠也初宗新即位有司言改造殿庭诸陈设物日用绣工一千二百人二年毕事帝以多费意辍造汝霖曰此非上服用未为过侈将来外国朝㑹殿宇壮观亦国体也其后奢用寖广盖汝霖有以导之云张𤣥素字子贞与涪同曽祖祖祐父匡仕辽至节度使𤣥素初以廕得官髙永昌据辽阳𤣥素在其中斡鲁军至乃开门出降特授世袭铜州明安天㑹间厯西上合门使客省使东宫计司天眷元年以静江军节度使知涿州察㢘最进官一阶皇子魏王道济遥领中京以𤣥素为魏王府同提㸃寻改鎭西军节度使迁东京路都转运使改兴平军节度使正隆末年天下盗起𤣥素发民夫増筑城郭同僚谏止之不聴未几宼掠邻郡皆无备而兴平独安世宗即位𤣥素来见于东京𤣥素在东京希海陵旨言世宗尝取在官黄粮及摭其数事至是来见世宗一切不问𤣥素与李石力言宜早幸燕京上深然之迁戸部尚书出鎭定武遂致仕年八十四卒𤣥素厚而刚毅人畏惮之往往以片纸署字其上治㿖疾辄愈人皆异之汝弼字仲佐父𤣥徴彰信军节度使𤣥素兄也汝弼初以父廕补军官正隆二年中进士第调沈州乐郊县主簿𤣥徴妻髙氏与世宗母贞懿皇后有属世宗纳𤣥徴女为次室是为元妃张氏生赵王永中世宗即位于辽阳汝弼与叔𤣥素俱往归之擢应奉翰林文字世宗御翠峦合召左司郎中髙衎及汝弼问曰近日除授外议何如宜以实奏毋少隠也有不可用者当改之衎汝弼皆无以对自皇统以来内藏诸物费用无度吏夤縁为姦多亡失汝弼与宫籍直长髙公穆入殿实逹尔添儿閲实之以类为籍作四库以贮之于是内藏库使王可道等皆杖一百汝弼等各进阶顷之兼修起居注转右司员外郎母忧去官起复吏部郎中累迁吏部尚书拜参知政事诏徙女直明安穆昆于中都给以近郊官地皆塉薄其腴田皆豪民乆佃遂专为已有上出猎明安穆昆人前诉所给地不可种蓺诏拘官田在民乆佃者与之因命汝弼议其事请条约立限令百姓自陈过限许人首告实者与赏上可其奏仍遣同知中都转运使张九思拘籍之上问髙丽夏皆称臣使者至髙丽与王抗礼夏王立受使者拜何也左丞襄对曰故辽与夏为甥舅夏王以公主故受使者拜本朝与夏和同用辽故礼所以然耳汝弼曰誓书称一遵辽国旧仪今行之已四十年不可改也上曰卿等言是也上闻尚书省除授小官多不称职召汝弼至香合谓之曰他宰相年老卿等宜尽心汝弼对曰材薄不足以副圣意耳进拜尚书右丞于是户部粜官仓粟汝弼请使暖汤院得籴之上让曰汝欲积阴徳邪何区区如此左丞相图克坦克宁解政务为枢密使是日汝弼亦怀表乞致仕上使人止之曰卿年未老未可退也进左丞与族弟参知政事汝霖同日拜族里以为荣有年未六十而乞致仕者上不许汝弼曰圣㫖尝许六十致仕上责之曰朕尝许至六十者致仕不许未六十者且朕言六十致仕是则可行否则当言卿等不言皆此类也乆之坐擅増诸皇孙食料与丞相守道右丞钮祜禄额特埒参政张汝霖各削一阶上曰准法当解职但示薄责耳汝弼在病告上谓宰相曰汝弼乆居执政练习制度颇能斟酌人材而用心不正乃罢为广宁尹赐通犀带汝弼为相不能正谏上所欲为则顺而导之所不欲为则微言以观其意上责之则婉辞以引过终不忤之也而上亦知之且黩货以计取诸家名园甲第珍玩竒好士论薄之二十七年薨汝弼既与永中甥舅阴相为党章宗即位汝弼妻髙氏毎以邪言憷永中觊非望画永中母像侍奉祈祝使术者推算永中有司鞫治髙氏伏诛事连汝弼上以事觉在汝弼死后得免削夺耶律安礼本名纳罕系出约尼氏㓜孤事母以孝闻辽季间闗避难未尝一日怠温清入朝当路者重其行义使主帅府文字授在班殿直天眷初从元帅于山西母丧不克归葬主帅怜之赙礼甚厚安礼冒大暑挽柩行十余里哀毁骨立行路嗟叹服除由行台吏礼部主事累迁工部侍郎改左司郎中天徳间罢行台尚书省入为工部侍郎累迁本部尚书明年冬为宋国嵗元使被诏治鞫韩王亨狱于广宁亨无反状安礼还奏海陵怒疑安礼梁王宗弼故吏乃责安礼曰伯特有三罪其论额哷楚克有誓劵不当死既引伏其谓不足进马及密遣刺客二者安得无之汝等来奏欲测我喜怒以为轻重耳乃遣安礼再往与李老僧同鞫之老僧由是杀亨于狱海陵犹谓安礼辄杀亨以絶灭事迹亲戚得不以坐安礼之不附上刻下乃如此改吏部尚书䕶大房山诸陵工作拜枢密副使封谭国公迁尚书右丞进封郕国公转左丞议除累朝功臣封爵密谏伐江南忤海陵意罢为南京留守封温国公安礼长于吏事㢘谨自将从帅府再伐宋寳货人口一无所取贵为执政奴婢止数人皆有契劵时议贤之薨年五十六纳哈塔椿年本名乌页初置女直字立学官于西京椿年与诸部儿童入学最号警悟乆之选诸学生送京师俾上京教授页噜教之椿年在选中补尚书省令史累官殿中侍御史改监察御史海陵为相荐为右司员外郎编定新制海陵簒立以为谏议大夫椿年有酒失海陵使之戒酒遂终身不复饮改秘书监修起居注授世袭明安为翰林学士兼御史中丞正隆初起上京诸明安于中都山东等路安置以劳赐玉带闲廐马奉迁山陵还为都㸃检赐今名拜参知政事海陵谓椿年曰如卿吏材甚难得复有如卿者乎椿年荐大理丞赫舍哩罗索海陵以罗索为右司员外郎未旬日海陵谓椿年曰吾试用罗索果如卿言惟贤知贤信矣罗索后赐名良弼有宰相才世宗时至右丞相号贤相焉正隆二年椿年薨海陵亲临哭之追封特进谭国公谥忠辩赙银二千两綵百端绢千匹钱千万以长子萨木哈为定逺大将军袭明安次子哈逹为忠武校尉及归葬再赐钱百万仍给道路费椿年有宰相才好推輓士类然颇营产业为子孙虑冐占西南路官田八百余顷大定中括检田土百姓陈言官豪占据官地贫民不得耕种温都思忠子长夀椿年子明安萨木哈等三十余家凡冐占三十余顷诏诏家除牛头税地各再给十顷其余尽赋贫民种佃世颇以此讥椿年云祁宰字彦甫江淮人宋季以医术补官王师破汴得之后隶太医累迁中奉大夫太医使数被赏赉常感激欲自效海陵将伐宋宰欲谏不得见㑹元妃有疾召宰诊视既入见即上疏諌其畧言国朝之初祖宗以有道伐无道曾不十年荡辽戡宋当此之时上有武元文烈英武之君下有宗翰宗雄谋勇之臣然犹不能混一区宇举江淮巴蜀之地以遗宋人况今谋臣勐将异于曩时且宋人无罪师出无名加以大起徭役营中都建南京缮治甲兵调发军旅赋役烦重民人怨嗟此人事之不修也间者昼星见于牛斗荧惑伏于翼轸已嵗自形害气在扬州太白未出进兵者败此天时不顺也舟师水涸舳舻不继而江湖岛渚之间骑士驰射不可驱逐此地利不便也言甚激切海陵怒命戮于市籍其家产天下哀之綦戬宰壻也海陵疑奏疏戬为之辞曰实不知也海陵犹杖戬召禁中诸司局官至咸徳门谕以杀宰事明年世宗即位于辽东四年诏赠资政大夫复其田宅章宗即位诏访其子忠勇校尉平定州酒监公史擢尚药局都监泰和初诏定功臣谥尚书省掾李秉钧上言事有宜缓而急若轻而重者名教是也伏见故赠资政大夫祁宰以忠言被诛慕义之士䀌伤厥心世宗即位赠之以官陛下録用其子甚大惠也虽武王封比干之墓孔子誉夷齐之仁何以异此而有司拘文以职非三品不在议谥之例臣窃疑之若职至三品方得请谥当时居髙官食厚禄者不为无人皆畏罪淟涊曽不敢申一喙画一策以为社稷计卒使立名死节之士顾出于医卜之流亦可以少愧矣臣以为非常之人当以非常之礼待之乞诏有司特赐谥以旌其忠斯亦助名教之一端也制曰可下太常谥曰忠毅赞曰异哉海陵之为君也舞智御下而不䘏焉君子仕于朝动必以礼然后免于耻张通古耶律安礼位不及张浩进退始终其贤逺矣浩无事不为无役不从为相最乆用之厚遇之薄岂亦自取之邪海陵伐宋浩安礼位皆大臣一以婉辞一以密谏贤于不谏而以祁宰一医流独能极谏其后皆如所言海陵戕之足以成其百世之名耳纳哈塔椿年援引善类有君子风其死适在宋兵未举之前然观其好营产殖亦未必忘身徇国之士也祁宰卓乎不可及也夫金史卷八十三金史卷八十四钦定四库全书金史卷八十四元中书右丞相总裁托克托等修列传第二十二杲诺延温都思忠温都乌逹昂髙桢白彦敬张景仁杲本名萨里罕安帝六代孙泰州博勒和之族和勒博繖之子雄伟有才畧太祖爱之常在军中及博勒和为泰州都统宗族皆随迁泰州萨里罕尝为世祖养子独得不迁仍居于按春水宗翰宗望凡再克汴执宋二主北还宗望分遣诸将定河北左都监栋摩攻下河间雄州李成弃城走萨里罕邀击大破之雄州遂降睿宗经畧山东留萨里罕于河上而真定境内有贼衆自称元帅泰王萨里罕击破其衆执而戮之从平陜西萨里罕徇地自渭以西降德顺军又降泾原路镇戎军进平熙河降甘泉等二堡遂取保川城明年同璸都讨平河外降宁洮安陇二寨并降下河及乐州至西宁尽降其都䕶官属于是木波族长等皆迎降攻庆阳败其拒者遂降其城慕洧以环州来降得城寨十三歩骑一万于是宗弼军败于和尚原上褒美萨里罕而戒励宗弼睿宗已定陜西留兵屯冲要使萨里罕总之居无何请收劔外十三州与宋王彦之军七千人遇于沙㑹泺败之遂克金州连破呉玠诸军于饶风关遂取真符县取洋州入兴元府败呉玠兵子固镇擒其两将萨克苏等破宋兵尽下诸砦及仙人闗天㑹十四年为元帅右监军天眷三年宗弼复取河南萨里罕自河中出陜西既至鳯翔击走宋军是时宋军在京兆西者甚衆诸将以暑雨欲驻军且闻宋兵九万㑹于泾州都元帅遣河南歩卒来㑹军萨里罕留诸将屯环庆独以轻骑取泾州六月败宋兵于泾州宋兵走渭州巴尔斯追击大败之未几为右副元帅皇统三年封应国公赐赉甚厚熙宗出猎赐具装马二命射于围中加开府仪同三司将还军命宰臣饯之海陵升蒲州为河中府萨里罕为河中尹左副元帅如故自陜西入朝因从容言曰唐建成不道太宗以义除之即位之后力行善政后世称贤陛下以前主失德大义废絶力行善政则如唐太宗矣海陵闻其言色变萨里罕亦悔其言既而进封国王从行官吏皆官赏之海陵念萨里罕久握兵在外颇得士心忌之以为行台左丞相兼左副元帅又恐不奉命阳尊以殊礼使系属籍以玉帯玺书赐之萨里罕至汴诏谕行台右丞相右副元帅托卜嘉无使萨里罕预军事萨里罕不知每事辄争之托卜嘉诡曰太师梁王以陜西事属公以河南事属托卜嘉今未尝别奉诏命陜西之事萨里罕固不敢干涉托卜嘉久在河南将帅畏而附之萨里罕始至势孤争之不得白于朝大臣知上㫖报曰如梁王教及诏使至汴谕㫖于托卜嘉使还托卜嘉独有附奏萨里罕不得与闻人皆知海陵使托卜嘉图之矣㑹海陵欲除辽王舍音子孙及平章政事宗义等元帅府令史约索希海陵㫖诬萨里罕父子谋反并平章宗义尚书穆里延等约索学萨里罕手署及印文诈为契丹小字家书与其子宗安从右都监璸都上变封题作已经开拆者书纸隐约有白字作曾经水浸致字画分明者称御史大夫宗安于宫门外遗下此书约索拾得之其书畧曰托卜嘉自来于我不好凡事常有隄防应是知得上意伊里布丞相于我不好若迟缓分毫猜疑必落他手也又曰阿格每见此书约定月日教萨古令史却写白字书来有司鞫问宗安不服曰使真有此书我剖肌肉藏之犹恐漏泄安得于朝门下遗之有司掠笞楚毒宗安神色不变乃寘萨古炉炭上萨古不能堪自诬服宗安谓萨古曰尔苦矣宗义被掠笞不能当亦自诬服曰我軰知不免矣不早决徒自苦宗安曰今虽无以自明九泉之下当有冤对吾终不能引屈竟不服而死使色哷珲杀萨里罕于汴族其家而无写书及传书者主名有哲格者能契丹小字旧尝从萨里罕特黙者陜西旧将尝以左副元帅事驰驿赴阙两人者皆族诛萨里罕亲属坐是死者二十余人潞王乌哲孙页噜候萨里罕于汴色哷珲执之页噜曰愿付有司若法当同坐虽死不恨色哷珲亦杀之其家讼于朝海陵不问但赐钱二百万璸都迁元帅左监军加开府仪同三司约索为同知博州事赐钱三百万谓之曰尔无自比老人老人亲告朕尔以告有司设有萨里罕党人在其间败吾事矣老人指萧玉也萧玉名老人故云然约索在博州数嵗后与萧裕谋反伏诛大定初诏复萨里罕官爵三年追封金源郡王谥庄襄以郡王品秩官为营𦵏十七年配享太宗庙庭诺延温都思忠本名伊里布阿卜萨水人太祖伐辽是时未有文字凡军事当中覆而应密者诸将皆口授思忠思忠面奏受诏还军传致诏辞虽往复数千言无少误及辽人议和思忠与乌陵阿赞谟徃来专对其问号扎拉扎拉者汉语云行人也自收国元年正月辽人遣僧嘉努来使者三往反议不决使者萨喇至辽辽人杀之辽主自将至图们大败归复遣使议和太祖使唿图克昆往书曰若不从此唿图克昆但送至界上或如萨喇杀之惟所欲者天辅三年六月辽大册使太傅实纳埒以册玺至上京一舍先取册文副録閲视文不称兄不称大金称东懐国太祖不受使宗翰宗雄宗干希尹定册文义指扬朴润色和硕台阿萨尔髙庆裔译契丹字使赞谟与实讷埒偕行赞谟至辽见辽人再撰册文复不尽如本国㫖意欲见辽王自陈阍者止之賛谟不顾直入阍者相与搏撠折其信牌辽人惧遽遣賛谟归太祖再遣賛谟如辽辽人前后十三遣使和议终不可成太祖自将遂克临潢其后伐宋思忠从宗翰军封刘豫为齐帝思忠为传宣使俄授穆昆从宗弼克和尚原还为同知西京留守事天眷初改蒲州防御使元帅府在陜西者其官属往往豪压贫民为奴起遣工匠千人东来至河上思忠留止其人以闻诏皆还之为行台尚书左丞是时賛谟为行台参知政事思忠黩货无厌賛谟鄙之两人由是交恶海陵杀左丞相秉德于行台賛谟妻秉德乳母也思忠因构谟杀之是嵗思忠入为尚书右丞俄进平章政事封郜国公进拜左丞相兼侍中封沂国公大德三年致仕贞元二年十月海陵率三品以上官幸思忠第使以家礼见谓思忠曰卿神气康实习先朝旧事舍卿无能知者当为朕起共治国政对曰君之命臣敢不敬从但恨老病疎谬无以塞责耳遂命思忠乗马从入宫拜太傅领三省事封齐国王寻拜太师兼劝农使已而罢中书门下省不置领三省事置尚书令位丞相上思忠为尚书令特置散从八人听随至宫省奏赐坐海陵欲定封爵制度风思忠建白之封王者皆降封异姓或封公或一品二品阶惟封思忠广平郡王赐以玉帯思忠言百官不当封妻海陵从之惟封思忠次室为郡夫人而思忠亦自谓太祖旧臣颇自任虽海陵遂非拒谏而思忠尽言无所避海陵将伐宋问诸大臣皆不敢对思忠曰不可海陵不悦谓思忠曰汝勿论可否但云何时克之思忠曰以十年为期海陵曰何久也朞月耳思忠曰太祖伐辽犹且数年今百姓愁怨师出无名江淮间暑热湫湿不堪久居未能以嵗月期也海陵怒顾视左右若欲取兵刃者思忠无所畏恐复曰老臣厯事四朝位至公相苟有补于国家死亦何憾有顷海陵曰自古帝王混一天下然后可为正统尔耄夫固不知此汝子伊徳识书可往问之思忠曰臣昔见太祖取天下此时岂有文字耶臣年垂七十更事多矣彼乳臭子安足问哉海陵既不用思忠言运四方甲仗于中都思忠曰州郡无兵何以备盗贼海陵尽籍丁壮为兵思忠曰山后契丹诸部恐未可尽起皆不聼其后州郡盗起守令不能制契丹萨巴斡罕果反期年乃克之当是时海陵伐宋祁宰谏而死张浩进言被杖思忠见疎孔彦舟画䇿先取两淮他无及者正隆六年思忠薨年七十三海陵深悼惜之亲临奠赙赠加等赐金螭头车使者监䕶给道路费大定十二年诏复乌凌阿賛谟官爵赠特进上谓宰臣曰賛谟忠实刚毅虽古人无以过与思忠有隙遂劝海陵杀之今思忠子孙皆不肖亦隂报也初思忠已构杀賛谟遂纳其妻曹氏尽取其家财产章宗即位賛谟女五十九乞改𦵏诏赐𦵏地于怀州并以思忠元取家赀付之谦本名伊德累官御史中丞世宗谓之曰省部官受请託有以室家传逹者官刑不肃士风頽敝如此其纠正之初世宗至中都多放宫人还家有称心等数人在放遣之例所司失于检照不得出宫心常怏怏大定二年闰二月癸巳夜遂于十六位放火延烧太和神龙殿上命近臣迹火之所发十六位宫人袁六娘等六人告实称心等为之称心等伏诛赏赐袁六娘六人放出宫为良谦意宫殿被火将复兴工役劳民伤财乃上表乞权纾修建上使张汝弼诏谦曰朕思正隆比年徭役百姓疮痍未复边事未息岂遽有营缮也卿可悉之久之袭父思忠济州明安利涉军节度副使乌凌阿楚唿追捕逃军至明安中谦畏其扰乃醵民财买银赂楚唿事觉楚唿抵罪谦坐夺明安遇赦求叙上曰伊德无自与赃使复其所诺延温都乌逹太师思忠姪也天㑹间充女直字学生学问通逹观书史工为诗选为尚书省令史除右司都事转行台右司郎中入为左司员外郎累官同知大兴尹京师盗贼止息事无留滞再迁刑部尚书改定海军节度使除兵部尚书改吏部正隆伐宋为武定军都总管世宗即位遣使召之授咸平尹为北边行军都统改㑹宁尹都统如故是时初定斡罕人心未安乌逹为治寛简多备御谨斥候邉郡以宁改北京留守以亷察举乌逹所在有能名无私过由是入拜参知政事世宗谕之曰凡在卿上者行事或不当理咨禀不从卿以所见奏闻下位有可用之才当推荐之久之属疾上命左宣徽使敬嗣晖往视遣医治疗薨年四十七上闻悼惜之赙银千两重綵四十端绢四百匹勑有司致祭久之上谓侍臣曰故参知政事乌逹刑部尚书彦忠沧州节度使鄂博库侍郎德斡郎中固纳皆为人忠直后进中少有能及之者朕乐得忠直之人有如乌逹軰者乎卿等为朕举之其见思如此昻本名璸都景祖弟伯赫之孙咱斡之子㓜时侍太祖太祖令数人两两角力时昻年十五太祖顾曰汝能此乎对曰有命敢不勉遂连仆六人太祖喜曰汝吾宗弟也自今勿逺左右居数日赐金牌令佩以侍年十七太祖伐辽谓之曰汝可擐甲从军矣昻遂佩所赐金牌从军太祖平燕策功赐甲第一区天辅六年宗翰驻北安州闻辽主延禧在鸳鸯泺遣诺延温都思忠请命于古伦贝勒杲愿以所部军追之杲不能决乃遣昻与思忠诣宗翰议其事遂定天㑹二年南京叛军帅栋摩遣昻刘彦宗分兵讨之宗望伐宋承制以为河南诸路兵马都统称金牌郎君及攻汴州宗弼与昻以兵三千为前锋比暮昻先以兵千人驰至其北门时军中遣使入城宋人不纳昻谕之以事遂得入宗望至汴令栋摩逹兰等屯于城之东北隅虑宋主遁去遣昻等率轻骑环城廵逻昻所领止八穆昆遇敌万人与战败之其歩军溺死于汴者过半七年大军渡江败宋兵于江上帅府遣昻等以兵追宋主宋主入㑹稽若为坚守计有兵数千列阵于郭东竹苇间诸将欲击之昻曰此诈也不若急攻城不然将由他门逸去诸将犹豫未决而宋主果于他门以单舟入海不获而还宗辅定陜西宗弼经畧熙秦遣昻与萨里罕领兵八千攻取河西郡县昻等遂取宁洮安陇二寨进至河州其通判率士民迎降攻乐州其都䕶及河州安抚使郭宁偕降复进取三寨至西宁州都䕶许居简以城降吐蕃酋长之孙赵钤辖率其所部木波首领五人来降昻别领军四千徃积石军降其军及所部五寨官吏追吐蕃钤辖等十二人至廓州招之不下攻取之天眷元年授镇国上将军除东平尹明年夏宋将岳飞以兵十万号称百万来攻东平东平有军五千仓卒出御之时桑柘方茂昻使多张旗帜于林间以为疑兵自以精兵陈于前飞不敢动相拒数日而退昻勒兵袭之至清口飞衆泛舟逆水而去时霖雨昼夜不止昻乃附水屯营夜将半忽促衆北行诸将諌曰军士逺涉泥淖饥惫未食恐难遽行昻怒不应鸣鼓督之下令曰鼓声絶而敢后者斩遂弃营去几二十里而止是夜宋人来劫营无所得而去诸将入贺且问其故昻曰㳂流而下者走也泝流而上者诱我必追也今大雨泥淖彼舟行安我陆行劳士卒饥乏弓矢败弱我军居其下流势不便利其袭我必矣衆皆称善岳飞以兵十万围邳州甚急城中兵才千余守将惧遣人求救昻曰为我语守将我尝至下邳城中西南隅有堑深丈余可速实之守将如其教填之岳飞果自此穴地以入知有备遂止昻举兵以为声援飞乃退在东平七年改益都尹迁东北路招讨使改崇义军节度使迁㑹宁牧天德初改安武军节度使迁元帅右都监转左监军授上京路额勒敏哈尔珲河世袭明安海陵曰汝有大功一明安不足酬也益以四穆昆昻受亲管穆昆余三穆昆让其族兄弟拜枢密副使转太子少保进枢密使尚书左丞相昻怒族弟妻去衣杖其嵴海陵闻之杖昻五十久之拜太尉封沈国公进太保判大宗正事封楚国公累进封莒卫齐兼枢宻太保如故海陵南伐命分诸路军为三十二总管分𨽻左右领军大都督府遂以昻为左领军大都督海陵筑台于江上召昻及右领军副大都督富勒珲谓之曰舟楫已具可以济矣富勒珲曰舟小不可济海陵怒诏昻与富勒珲明日先济昻惧欲亡去抵暮海陵遣人止之曰前言一时之怒耳既而至扬州军变海陵死世宗即位辽阳昻使人杀皇太子光英于南京遣其子寝殿实逹尔宗浩与其壻牌印祗候辉罕等奉表贺登寳位大军北还昻恐宋人蹑其后即以罢兵移书于宋二年入见世宗深慰劳之进封汉国公拜都元帅太保如故置元帅府于山东经畧邉事未几奉迁睿宗皇帝梓宫于山陵以昻为勑𦵏使事毕还山东三年召至京师以疾薨年六十四上为辍朝亲临奠赙银千两重綵五十端绢五百匹昻在海陵时纵饮沉酣辄数日不醒海陵闻之常靣戒不令饮得间辄饮如故大定初还自扬州妻子为置酒私第未数行辄卧不饮其妻大氏海陵庶人从母姊也怪而问之昻曰吾本非嗜酒者但向时不以酒自晦则汝弟杀我久矣今遇遭明时正当自爱是以不饮闻者称之睦于兄弟尤善施予其亲族有贫困者必厚给之至于茵帐衣衾器皿仆马之属常预设于家即命驾相就为具欢乐终日尽以遗之即日使富足人或以子孙计为言答曰人各有命但使其能自立尔何至为子孙奴耶君子以为逹賛曰萨里罕温都思忠璸都皆有功旧臣当天㑹皇统之际战胜攻取可谓壮哉及海陵之世﨑岖嫌忌萨里罕既自以言致疑犹与大臭辨争军事何见几之不早也乌陵阿賛谟亷直自奋思忠挤之于死自谓固结海陵坚若金石岂意执议不合而遽弃耶始之不以道未有能终者也且思忠之最可罪者构害賛谟又纳其室而敚其赀此何异于杀越人于货者乎隂报不在其身在其子孙亦已晩矣正隆之末璸都位三公居上将内不肯与谋外不肯与战逼侧趑趄苟免自全大臣之道固若是乎髙桢辽阳渤海人五世祖模翰仕辽官至太师桢少好学尝业进士斡鲁讨髙永昌已下沈州永昌惧伪送欵以缓师是时桢母在沈州遂来降告以永昌降欵非诚斡鲁乃进攻既破永昌遂以桢同知东京留守事授明安天㑹六年迁尚书左仆射判广宁尹加太子太傅在镇八年政令清肃吏畏而人安之十五年加太子太师提㸃河北西路钱帛事天眷初同签㑹宁牧及熙宗幸燕兼同知留守封戴国公改同知燕京留守魏王道济出守中京以桢为同判俄改行台平章政事为西京留守封任国公是时奚霫军民皆南徙穆昆布木者因之啸聚为盗海陵患之即以桢为中京留守命乗驿之官责以平贼之期贼平封河内郡王海陵至中京桢警夜严肃有近侍冯僧嘉努李街喜等皆得幸海陵尝夜饮干禁桢杖之濒死由是权贵皆震慑迁太子太保行御史大夫封莒王䇿拜司空进封代王太子太保行御史大夫如故桢久在台弹劾无所避每进对必以区别流品进善退恶为言当路者忌之荐张忠辅马讽为中丞二人皆险诐深刻欲令以事中桢正隆例封冀国公桢因固辞曰臣为衆小所嫉恐不能免尚可受封爵耶海陵知其忠直慰而遣之及疾革书空独语曰某事未决某事未奏死有余恨薨年六十九海陵悼惜之遣使致奠赙赠加等桢性方严家居无声伎之奉虽甚暑未尝解衣缓帯对妻孥危坐终日不一谈笑其简黙如此白彦敬本名约索博勒和部族人初名彦恭避睿宗讳改焉祖额布根父阿苏仕辽为率府率彦敬善骑射起家为吏补元帅府令史伐宋为钱帛司都管勾立三省选为尚书省令史除都元帅府知事招谕诸部授以金牌行数千里有功超迁兵部郎中熙宗罢统军司改招讨司遣彦敬分僚属收牌印谕诸部隶招讨司还为本部侍郎迁大理卿出为通州防御使改刑部侍郎怨家告诬开府慎思与西北路部族谋叛彦敬鞫得其实海陵嘉之迁签书枢宻院事以便宜措置邉防正隆六年调诸路兵伐宋及调民马使彦敬主㑹宁扶余唿尔哈三路事改吏部尚书充南征万户迁枢宻副使契丹萨巴反枢宻使布萨唿图等以无功坐诛以彦敬为北靣行营都统与副统赫舍哩志宁以便宜往赐御服衣袄行至北京闻南征诸军逃归者皆奔东京欲推戴世宗彦敬与志宁谋隂结㑹宁尹完颜富色里利涉军节度使通吉义图之世宗已即位使舒穆噜伊德伊喇赫伯等九人招彦敬志宁彦敬拒之使伊德跪伊德不屈皆杀之及完颜黙音将兵攻北京彦敬使偏将率兵拒于建州之境而通吉义先归世宗富色里称疾不至世宗宻遣人乗夜揭牓于北京市购以官赏彦敬志宁恐为人图已遂降以为哈斯罕节度使不数月召为御史大夫斡罕僣帝号诸军马瘦弱遣彦敬往西北路招讨司市马得六千余匹斡罕败西走山后完颜思敬以新马三千备追袭彦敬屯于夏国两界间斡罕平召还为兵部尚书出为鳯翔尹改太原尹兼河北东路兵马总管㝷改河中尹大定九年卒于官张景仁字夀甫辽西人累官翰林待制贞元二年与翟永固俱试礼部进士以尊祖配天为赋题忤海陵㫖语在永固传大定二年布萨忠义伐宋景仁掌其文辞宋人议和朝廷已改奉表为国书称臣为姪但不肯世称姪国往复凡七书然后定其书皆景仁为之世宗称其能尝曰今之文章如张景仁与宋人往复书指事逹意辨而裁眞能文之士也五年罢兵入为翰林直学士七年迁侍讲八年为详读官宋国书中有寳邻字景仁奏邻字太渉平易上问累年国书有邻字否命一一校勘六年书中亦有之上责问六年详读官刘仲渊右丞石琚亦请罪曰臣尝预六年详读上曰此有司之过安得一一责宰臣邪诏有司就谕宋臣王瀹使归告其主后日国书不得复尔仲渊时为礼部侍郎降石州刺史景仁迁翰林学士兼同修国史久之上召景仁读陈言文字上问事欵几何景仁率易少周密对曰二十余事复曰其中如某事某事十事可行余皆无谓也明日上召景仁责之曰卿昨言可行者朕观之中复有不可行者卿谓无谓者中亦有可行者朕未尝使卿分别可否卿辄专可否何也自今戒之十年兼太常卿学士同修国史如故转承㫖兼修国史改河南尹二十一年召为御史大夫仍兼承旨修国史世宗谓景仁曰卿博学老儒求如古之御史大夫然后行之斯谓称矣不能如古之人衆人不独诮卿亦谓朕不能知人卿醉中颇轻脱失言当以酒为戒初朝臣言景仁有文艺而颇率易不可任台察景仁被诏就台中治监察罪辄以便服视决罚上闻之责景仁曰朕初用卿为大夫或言卿不可居此官今果不用故事率易如此卿自慎不然黜罚及矣景仁顿首谢未几诏𦵏元妃季氏于海王庄平章政事乌库哩元忠提控𦵏事都水监丞髙杲夀治道路不如式元忠不奏决之四十景仁劾奏元忠辄断六品官无人臣礼上曰卿劾奏甚当使左宣徽使富察鼎夀传诏戒勑元忠曰监丞六品有罪闻奏今乃一切趋辨擅决六品官法当如是耶御史在尊朝廷汝当自咎勿复再元忠尚豫国公主怗宠自任倨慢朝士景仁劾之朝廷肃然是嵗薨赞曰髙桢以旧劳为御史大夫刚明自任䋲治无所避几不免于怨憎之茶毒直已而行自古难之白彦敬不受大定之诏而世宗贤之向使久在此位其深谋谠论必有竦动人者张景仁儒者之勇廷论元忠正矣金史卷八十四金史卷八十五钦定四库全书金史卷八十五元中书右丞相总裁托克托等修列传第二十三世宗诸子永中永蹈永功永徳永成永升世宗昭徳皇后生显宗赵王蘓尼越王萨鲁元妃张氏生鄗王永中越王永功元妃李氏生郑王永蹈卫绍王永济潞王永徳昭仪梁氏生豫王永成才人舒穆噜氏生夔王永升苏尼萨鲁皆早卒镐王永中本名萨喇勒又名乌逊大定元年封许王五年判大兴尹七年进封越王十一年进封赵王十三年拜枢密使十九年子实古纳加光禄大夫是歳改葬明徳皇后于坤厚陵永中母元妃张氏陪葬十一月庚申自磐宁宫𤼵引永中以元妃柩先发使执黄繖者前导俄顷皇后柩出磐宁宫显宗徒跣少府监张仅言唿执黄繖者不应既葬仅言欲奏其事显宗解之曰是何足校哉或繖人误耳仅言乃止二十一年改判大宗正事永中不悦显宗劝之曰宗正之职自亲及疎自近及逺此亲贤之任也且皇子之贵岂以官职闲剧为计邪永中乃喜二十四年世宗幸上京显宗居守并留永中显宗先遣章宗宣宗奉表问起居于上京既而遣永中子光禄大夫实古纳奉表世宗喜谓豫国公主曰皇太子孝徳天成先遣二子继遣此子兄弟之际相友爱如此也二十五年六月世宗在天平山好水川清暑显宗薨于中都诏曹王永功视章宗召永中赴行在是歳与章宗及永功等并加开府仪同三司二十六年复为枢密使是歳世宗赐诸孙名实古纳曰瑜实图美曰璋阿索美曰玘阿里罕曰瑑二十七年玘年十五以上加奉国上将军章宗即位起复判西京留守封汉王与诸弟各赐金五百两银五千两钱二千贯重币三百端绢二千匹再赐永中修公廨钱三百万加实古纳银青荣禄大夫阿里罕奉国上将军明昌二年正月辛酉孝懿皇后崩判真定府事吴王永成判定武军节度使隋王永升奔䘮后期各罚俸一月杖其长史五十永中适有寒疾不能至上怒颇意诸王有轻慢心遣使责永中曰已近公除亦不须来二月丙戌禫祭永中始至入临辛卯始克行烧饭礼壬辰永中及诸王朝辞赐遗留物礼遇虽在而嫌忌自此始矣四月进封并王三年判平阳府事进封镐王初置王传府尉官名为官属实检制之也府尉希望风㫖过为苛细永中自以世宗长子且老矣动有掣制情思不堪殊郁郁乃表乞闲居诏不许四年郑王永蹈以谋逆诛増置诸王司马一员检察门戸出入毬猎游宴皆有制限家人出入皆有禁防河东提刑判官伯勒赫私谒永中杖一百解职前近侍局副使费摩克尔森受永中请託为实古纳求除官克尔森已改同知西京留守犹坐免故尚书右丞张汝弼永中母舅也汝弼妻髙托噶自大定间画永中母像奉之甚谨挟左道为永中求福希觊非望明昌五年髙托噶坐诅祝诛上疑事在永中未有以发也㑹镐王传尉奏永中第四子阿里罕因防禁严密语渉不道诏同签大睦亲府事御史中丞孙即康鞫问并求得第二子实图美所撰词曲语不逊家奴徳格首永中尝与侍妾瑞雪言我得天下子为大王以尔为妃诏遣官覆按状同再遣礼部尚书张暐兵部侍郎乌库哩庆裔覆之上谓宰臣曰镐王秪以语言得罪与永蹈罪异参知政事马琪曰永中与永蹈罪状虽异人臣无将则一也上曰大王何故輙出此言左丞相清臣曰素有妄想之心也诏以永中罪状宣示百官杂议五品以下附奏四品以上入对便殿皆曰请论如律惟宫籍监丞卢利用乞贷其死诏赐永中死实图美阿里罕等皆弃市勑有司用国公礼收葬永中平阳府监䕶官给葬具妻子威州安置泰和七年诏复永中王爵赐谥曰厉勑实古纳于威州择地以礼改葬歳时祭奠贞祐二年诏徙永中妻子实古纳等郑州安置贞祐三年太康县人刘全书为盗亡入卫真界诡称爱王所谓爱王指实古纳实古纳实未尝有王封小人妄以此目之刘全欲为乱因假託以惑衆诱王氏女为妻且言其子方聚兵河北东平人李宁居嵩山有妖术全同县人时温称宁可论大事乃使范元书伪号召之宁至推为国师议僣立事觉全温宁皆伏诛贞祐四年潼闗破徙永中子孙于南京兴定二年亳州谯县人孙学究私造妖言云爱王终当奋发今匿迹民间自号刘二卫真百姓王深等皆信以为诚然有刘二者出而当之遣欧荣軰结构逆党市兵仗大署旌谋僣立事觉诛死者五十二人縁坐者六七十余人永中子孙禁锢自明昌至于正大末几四十年天兴初诏弛禁锢未几南京亦不守云郑王永蹈本名尼楚赫初名实古尔大定十一年封滕王未期月进封徐王二十五年加开府仪同三司二十六年为大兴尹章宗即位判彰徳军节度使进封卫王明昌二年徙封郑王三年改判定武军初崔温郭諌马太初与永蹈家奴毕庆夀私説䜟记灾祥毕庆夀以告永蹈郭諌颇能相人永蹈乃召郭諌相已及妻子諌説永蹈曰大王相貎非常王妃及二子皆大贵又曰大王元妃长子不与诸王比也永蹈召崔温马太初论䜟记天象崔温曰丑年有兵灾属兔命者来年春当收兵得位郭諌曰昨见赤气犯紫㣲白虹贯月皆主丑后寅前兵戈僣乱事永蹈深信其説乃阴结内侍郑两儿伺上起居以崔温为谋主郭諌马太初徃来游説河南统军使布萨揆尚永蹈妹韩国公主永蹈谋取河南军以为助与妹泽国公主长乐谋使驸马都尉富拉塔致书于揆且先请婚以观其意揆拒不许结婚使者不敢复言不轨事永蹈家奴董夀諌永蹈不聴董夀以语同軰奴迁嘉努上变是时永蹈在京师诏平章政事完颜守贞参知政事胥持国戸部尚书杨伯通知大兴府事尼玛哈鑑鞫问连引甚衆乆不能决上怒召守贞等问状右丞相𤓰尔佳清臣曰事贵速絶以安人心于是赐永蹈及妃卞玉二子安春爱新公主长乐自尽富拉塔崔温郭諌马太初等皆伏诛布萨揆虽不闻问犹坐除名董夀免死隶监籍迁嘉努赏钱二千贯特迁五官杂班叙使自是诸王制限防禁密矣泰和七年诏复王封备礼改葬赐谥曰刺以卫王永济子阿禅为永蹈后奉其祭祀越王永功夲名桑阿又名广孙贞元二年生沉黙寡言笑勇健絶人涉书史好法书名画大定四年封郑王七年进封隋王十一年进封曹王十五年除刑部尚书上曰侍郎张汝霖汝外舅行也可学为政十七年授库库图世袭明安十八年改大兴尹世宗幸金莲川始出中都亲军二苍头纵马食民田诏永功苍头各杖一百弹压百戸二人失觉察勒停上次望京淀永功奏曰亲军人止一苍头两弹压服勤为日乆矣臣昧死违诏量决苍头使弹压待罪可使偿其田直惟陛下怜察上皆从之老妪与男妇憩道傍妇与所私相从亡去或告妪曰向见年少妇人自水边小径去矣妪告伍长踨迹之有男子私杀牛手持血刃望见伍长意其捕己即走避之妪与伍长疑是杀其妇也捕送县不胜楚毒遂诬服问尸安在诡曰弃之水中矣求之水中果获一尸己半腐县吏以为是男子真杀若妇矣即具狱上永功疑之曰妇死几何日而尸遽半腐哉顷之妪得其妇于所私者永功曰是男子偶以杀人就狱其拷掠足以称杀牛之科矣遂释之而去武清黄氏望云王氏豪猾不逞永功𤼵其罪畿内肃然二十三年判东京留守是月改河间尹閲月改北京留守居无何上谓宰臣曰朕闻永功到北京为政无良虽朕子万一败露法可废乎朕已戒勑永功卿等可谕其长史俾匡正之到北京凡七月改东京留守世宗幸上京过东京永功从明年上还至天平山好水州皇太子薨诏永功䕶䘮事㝷拜御史大夫章宗封原王加开府仪同三司赵王永中乃永功兄弟皆加开府仪同三司明年判大宗正事应州僧与永功有旧将诉事于彰国军节度使伊喇唿喇求永功手书与唿喇为地唿喇得书奏之上谓宰臣曰永功以书嘱事唿喇此虽细微不可不惩也凡人小过不治遂至大咎有犯必惩庶几能改是亦教也皆曰陛下用法无私臣下敢不敬畏于是永功解职未几复判大宗正事章宗即位除判平阳府事进封冀王永功之官随引医人沈思存过制限当解职上曰朕知此事当痛断监奴及治府掾长史管辖府事者罪仍着于令家奴王唐犯罪至徒永功曲庇之平阳治中髙徳裔失觉察笞四十于是永功改判济南府诏永功曰所坐虽细事法令不得不如此今已释矣后母复然济南先帝旧治风土甚好可悉此意也改授山东西路巴喇衮世袭明安二年判广宁府事进封鲁王明年判彰徳府事承安元年进封郢王明年判太原府事泰和七年改西京留守八年复判平阳府事大安元年进封谯王判中山府事明年进封越王宣宗即位免常参明年从迁汴京久之诏永功毎月朔一朝兴定四年诏永功无朝五年有疾赐御药疾革赐尚医诊视一日五遣使候问是歳薨上哭之恸谥日忠简子福孙寿孙尼玛哈大定二十六年诏赐福孙名璐寿孙名璹尼玛哈名琳是年璐加奉国上将军章宗即位加银青荣禄大夫封萧国公初为兴陵崇妃养子常居京师奉朝请奉和五年卒章宗辍朝百官进名奉慰璹本名寿孙世宗赐名字仲实一字子瑜资质简重博学有俊才喜为诗工真草书大定二十七年加奉国上将军明昌初加银青荣禄大夫卫绍王时加开府仪同三司贞祐中封胙国公正大初进封密国公璹奉朝请四十年日以讲诵吟咏为事时时潜与士夫夫唱酬然不敢明白往来永功薨后稍得出游与文士赵秉文杨云翼雷渊元好问李汾王飞伯軰交善初宣宗南迁诸王宗室颠沛奔走璹乃尽载其家法书名画一帙不遗居汴中家人口多俸入少客至贫不能具酒肴蔬饭共食焚香煮茗尽出藏书谈大定明昌以来故事终日不聴客去乐而不厌也天兴初璹已卧疾论及时事叹曰兵势如此不能支止可以降全完颜氏一族归吾国中使女直不灭则善矣余何言望是时曹王出质璹见哀宗于隆徳殿上问欲何言璹奏曰闻额尔克欲出议和额尔克年幼不苦谙练恐不能办大事臣请副之或代其行上慰之日南渡后国家比承平时有何奉养然叔父亦未尝沾溉无事则置之冷地无所顾借缓急则置于不测叔父尽忠固可天下其谓朕何叔父休矣于是君臣相顾泣下未几以疾薨年六十一平生诗文甚多自删其诗存三百首乐府一百首号如菴小藁第五子守禧字庆之风神秀彻璹特钟爱尝曰平日所蓄书画将以付斯子及汴城降守禧病卒年未三十潞王永徳本名恩楚大定二十七年与章宗及诸兄俱加开府仪同三司二十七年封薛王明年除秘书监二十九年进判秘书监进封沈王明昌元年授山东东路巴喇衮必喇明安三年进封豳王五年迁劝农使承安二年进封潞王承安三年再任劝农使泰和元年有司劾永徳元日进酒后期有诏勿问卫绍王时累迁太子太师宣宗即位改同判大睦亲府事兴定五年迁判大睦亲府事子鄂伦赐名琰豫王永成本名哈雅又曰罗索母昭仪梁氏永成风姿竒伟博学善属文世宗尤爱重之大定七年始封沈王以太学博士王彦潜为府文学永成师事之十一年进封豳十五年就外第十六年判秘书监明年授世袭山东东路巴喇衮明安判大睦亲府事既而改中都路额特赫格们明安二十年改授翰林学士承㫖二十三年判定武军节度使事㝷改判广宁府二十五年世宗幸上京命留守中都判吏部尚书进开府仪同三司为御史大夫章宗即位起复进封呉判真定府事明昌元年改山东西路佛们必喇明安明年进封兖坐率军民围猎解职奉表谢罪上赐手诏曰卿亲实肺腑夙着忠纯侍显考于春宫曲尽友于之爱洎冲人之继统愈明忠赤之心艰难之中多所禆益朕心简在毫楮莫穷用是起之苫块之中授以维城之任自典藩服歳月荐更蕞尔赵邦知骥足之难展眇哉镇府固牛刀之莫施方思驿召以赴朝何意遽罹于国宪偶因时猎颇扰部民法所不寛宪台闻上朕尚含容累月未忍即行虽欲遂于私恩竟莫违于公议解卿前职即乃世封噫祖宗立法非一人之敢私骨肉至亲岂千里而能闲以此退闲之小诫欲成终始之鸿恩经云在上不骄髙而不危是以知节慎者修身之本骄矜者败徳之源朕每自励今以戒卿昔东平乐善能成不朽之名梁孝奢淫卒致忧疑之悔前人所行可为龟鑑卿兼资文武多艺多才履道而行何施不可如能徳业日新无虑牵复之晩朕素不工词翰临文章草直写所怀冀不以辞害意也未几授沁南军节度使三年改判咸平府事未赴移判太原府亊上以永成诞日亲为诗以赐有美誉自应辉玉牒忠诚不待启金縢之语当世荣之七年改判平阳府事承安改元以覃恩进封豫明年冬进马八十匹以资守御之备上赐诏奖谕曰卿夙有隽望时惟茂亲通逹古今砥砺忠义方分忧于外服来输骏于上闲欲助边防以增武备惟尽心于体国乃因物以见诚载念恳勤良深嘉奖五年再任俄召还以疾不能入见上亲幸其第临视泰和四年薨讣闻上为之震悼赙赠甚厚谥曰忠献永成自幼喜读书晩年所学益醇每暇日引文士相与切磋接之以礼未尝见骄色自号曰乐善居士有文集行于世云夔王允升改名永升本名钖卜察一名鹤夀大定十一年封徐王进封虞王二十六年加开府仪同三司明年判吏部尚书授山东西路安巴珠赫必喇明安章宗即位加恩宗室徙封隋王除定武军节度使明昌二年改封曹王久之改封宛王卫绍王即位徙今封贞祐元年九月宣宗以永升年高素羸疾诏宫中聴扶杖寻薨既殡烧饭上亲临奠赞曰世宗保全宗室无所不至虽矫海陵之失亦由天资仁厚而然也其子永中永蹈皆死章宗之手其理葢有不可诘者章宗无后则厥报不爽矣金史卷八十五金史卷八十六钦定四库全书金史卷八十六元中书右丞相总裁托克托等修列传第二十四李石完颜福夀通吉义乌雅富埓赫乌雅普霞努乌雅扎拉李师雄尼玛哈楚唿富珠哩定方𤓰尔佳唿喇富察鄂伦𤓰尔佳扎拉李石字子坚辽阳人贞懿皇后弟也先世仕辽为宰相髙祖仙夀尝脱辽主之舅于难辽帝赐仙夀辽阳及汤池地千顷他物称是常以李舅目之父绰尔齐桂州观察使髙永昌据东京率衆攻之不胜而死石敦厚寡言而器识过人天㑹二年授世袭穆昆为行军明安睿宗为右副元帅引置军中属之宗弼八年除礼賔副使转洛苑副使天㑹十五年置行台省于汴为汴京都巡检使歴大名少尹汴京马军副都指挥使累官景州刺史海陵营建燕京宫室石䕶役皇城端门海陵迁都燕京石随例入见海陵指石曰此非葛王之舅乎葛王谓世宗也未㡬除兴中少尹石知海陵忌宗室颇歉前日之言秩满託疾还乡里世宗留守东京御契丹𤓰里石留东京巡察城中海陵使副留守髙存福伺察世宗动静知军李富色克知存福谋以告世宗石因劝世宗先除存福然后举事世宗从之大定元年以定策功为户部尚书无何拜叅知政事阿苏杀同知中都留守富察萨勒扎遣使奉表东京而羣臣多劝世宗幸上京者石奏曰正隆逺在江淮宼盗蠭起万姓引领东向宜因此时直赴中都据腹心以号令天下万世之业也惟陛下无牵于衆惑上意遂决即日启行世宗纳石女后宫生郑王永蹈卫绍王永济是为元妃李氏三年户部尚书梁球上言大定以前官吏士卒俸粟支帖真伪相杂请一切停罢石买革去旧帖下仓支粟仓司不敢违以新粟与之上闻其事以问梁球梁球对不以实上命尚书左丞翟永固鞫之梁球削官四阶降知火山军石罢为御史大夫久之封道国公六年上幸西京石与少詹事乌库哩萨哈守卫中都宫阙诏曰京师巡御不可不严近都明安内选士二千人巡警仍给口豢刍粟谓宰臣曰府军钱币非徒聚货也若军士贫弱百姓困乏所费虽多岂可已哉故事几行幸留守巾都官毎十日表问起居上以使传频烦命二十日一进表七年拜司徒兼太子太师御史大夫如故赐第一区安化军节度使图克坦子温平章政事喀齐喀之姪也赃滥不法石劾之方石奏事宰相下殿立俟良久既退宰相或问石奏事何久石正色曰正为天下姦汚未尽诛耳闻者悚然一日上谓石曰御史分别庶官邪正卿等惟劾有罪而未尝举善也宜令监察分路刺举善恶以闻石司宪既久年寖髙御史台奏事有在制前㫁定乞依新条改㫁者上曰若在制前行者岂可改也上御香阁召中丞伊喇道谓之曰李石耄矣汝等宜尽心向所奏事甚不当岂渉于私乎他日又谓石曰卿近累奏皆常事臣下善恶邪正无语及之卿年老矣不能久居此若能举一二善士亦不负此职也十年进拜太尉尚书令诏曰太后兄弟惟卿一人故命领尚书事军国大事渉于利害议其可否细事不烦卿也进封平原郡王平章政事完颜守道奏事石神色不怿世宗察之谓石曰守道所奏既非私事卿当共议可否在上位者所见有不可顺而从之在下位者所见虽当则遽不从乎岂可以与己相违而蓄怒哉如此则下位者谁敢复言石对曰不敢上曰朕欲于京师节镇运司长佐三员内任文臣一员尚未得人石奏曰资考未至不敢拟上曰近观节度转运副使中才能者有之海陵时省令史不用进士故少尹节度转运副使中乏人大定以来用进士亦颇有人矣节度转运副使中有亷能者具以名闻朕将用之朝官不歴外任无以见其才外官不歴随朝无以进其才中外更试庶可得人他日上复问曰外任五品职事多阙何也石对曰资考少有及者上曰苟有贤能当不次用之对不称㫖上表乞骸骨以太保致仕进封广平郡王十六年薨上辍朝临弔哭之恸赙钱万贯官给葬事少府监张仅言监䕶亲王宰相以下郊送谥襄简石以勲戚久处腹心之寄内廷献替外罕得闻观其劾图克坦子温退答宰臣之问气岸宜有不能堪者时论得失半之亦岂以是耶旧史载其少贫贞懿后周之不受曰国家方急用人正宜自勉何患乎贫后感泣曰汝苟能此吾复何忧及中年以冐粟见斥衆议贪鄙如出二人史又称其未贵人有慢之者及为相其人以事见石惶恐石曰吾岂念旧恶者待之弥厚能为长者言如是又与他日气岸逈殊山东河南军民交恶争田不絶有司谓兵为国根本姑宜假借石持不可曰兵民一也孰轻孰重国家所恃以立者纪纲耳纪纲不明故下敢轻冒惟当明其彊理示以法禁使之无争是为长久之术趣有司按问自是军民之争遂息北京民曹贵谋反大理议廷中谓贵等隂谋久不能发在法词理不能动衆威力不足率人罪止论斩石是之又议从坐久不能决石曰罪疑惟轻入详奏其状上从之縁坐皆免死北鄙嵗警朝廷欲发民穿深堑以御之石与丞相赫舍哩良弼皆曰不可古筑长城备北徒耗民力无益于事北俗无定居出没不常惟当以徳柔之若徒深堑必当置戍而塞北多风沙曾未期年堑已平矣不可疲中国有用之力为此无益议遂寝是皆足称云世宗在位几三十年尚书令凡四人张浩以旧官完颜守道以功图克坦克宁以顾命石以定䇿他无及者明昌五年配享世宗庙廷子献可逵可献可字仲和大定十年中进士第世宗喜曰太后家有子孙举进士甚盛事也累官户部员外郎坐事降清水令召为大兴少尹迁户部侍郎累迁山东提刑使卒卫绍王即位以元舅赠特进追封道国公子道安擢符寳郎完颜福夀哈斯罕人也父和卓国初来归授明安天眷二年福夀袭父和卓职授定逺大将军累加金吾卫上将军海陵省併明安穆昆遂停封正隆末海陵伐宋福夀领罗索塔坦二明安由山东道进至㤗安既受甲福夀乃诱将校北还而髙忠建卢万嘉努等亦各率衆万余俱归东京欲共立世宗至辽口世宗遣图克坦思忠府吏张穆隆阿等来迎察其去就思忠等以数骑驰入军中见福夀等问曰将军何为至此福夀等向南指海陵而言曰此人失道不能保天下国公乃太祖皇帝亲孙我軰欲推戴为主以此来耳诸军皆东向拜唿万嵗为书以授思忠于是督诸军渡辽水径至东京城下即谕军士擐甲入卫宫城杀髙存福等明日与诸将及东京吏民从博索路兵马都总管完颜黙音劝进世宗即位以福夀为元帅右监军赐以银币御马初黙音之至也大㑹诸军以福夀之军居左髙忠建军居右忠建曰何以我军为右军黙音曰树置在我尔曷敢言福夀曰始建大事左右军髙下何足争也遂让忠建为左军世宗闻而贤之未几从完颜黙音讨白彦敬赫舍哩志宁于北京是冬上闻临潢尹兼元帅左都监乌哲库等与斡罕战不利命福夀将兵进讨已败贼俘获生口万计世宗以赫舍哩志宁代之召还授兴平军节度使复其世袭明安寻领济州路诸军事大定三年卒通吉义本名唿拉布哈斯罕人也徙居辽阳之阿穆济山祖辉罕父宻拉收国二年哈斯罕来附宻拉领户三百遂为穆昆宻拉长子扎古次子唿实与义同母宻拉死唿实欲承穆昆义曰长兄虽异母不可夺也唿实乃以穆昆归扎古人咸义之义以质子至上京善女直契丹字为管勾御前文字天㑹十五年擢右监门卫大将军除宁化州刺史察亷迁徳哷勒部族节度使复州防御使改珠噜部族节度使河南路统军都监为武胜军节度使邉郡妄称㓂至统军司徙居民于汴义独不聴曰与官属击毬㳺宴统军司使人责之义曰太师梁王南伐淮南死者未葬亡者未复彼岂敢先发此城中有𣙜塲若自动彼将谓我无人既而果无事统军谢之请以沿邉唐州等处诸军明安皆隶于义贞元元年改唐古部族节度使为彰化军改利渉军节度使是时海陵伐宋诸军往往逃归而世宗在东京得衆心都统白彦敬自北京使人隂结义欲与共图世宗顷之世宗即位义即日来归具陈所以与彦敬密谋者世宗嘉其不欺以为参知政事上谓义曰正隆率诸道兵伐宋若反斾北指则计将安出义曰正隆多行无道杀其嫡母阻兵虐衆必将自毙陛下太祖之孙即位此其时也上曰卿何以知之义曰陛下此举若太早则正隆未渡淮太迟则斡罕必太炽今正隆已渡淮斡罕未至太盛将士在南家属皆在此惟早幸中都为便上纳之次榛子岭世宗闻海陵死于军中谓义曰信如卿所料大定二年罢为益都尹兼本路兵马都总管赐金五十两银五百两三年以疾致仕四年薨于家年七十一子和尚大定初除应奉翰林文字佩金牌图们额哩页子萨哈连充䕶卫司史王徳尔加保义校尉皆佩银牌持诏书宣谕中都以南州郡及往南京谕太傅张浩中道闻海陵遇害南京及都督府皆奉表贺乃止和尚为奉使擅废置州县官辄行杀戮诏尚书省鞫治之十九年诏以义孙引夀为实喇达哈世袭穆昆义性辩给善谈论服玩不尚奢侈食不兼味云赞曰章宗尝问羣臣世宗初起东京大臣为谁完颜守贞对曰止有李石一人章宗叹曰苟如此信有天命也完颜黙音部署诸军髙忠建争长完颜福夀让忠建而已下之其功多矣当是时通吉义最先至诸将尚未肯附由是言之果天也非人力也乌雅富埒赫率賔路卓多明安人改属海兰路祖色埒预平乌春乌木罕之乱及伐辽宋皆有功追授明安赠银青光禄大夫父古页袭明安富埒赫从太祖伐辽勇闻军中天眷三年袭明安授宁逺大将军累官武宁军节度使迁京兆尹海陵伐宋行武威军都总管军还为顺义军节度使图克坦喀齐喀定秦陇富埒赫统完颜实讷埒延扎们都兵救徳顺州改延安平凉尹致仕封任国公大定十九年卒乌雅普霞努率賔路钖馨河人也后改隶海兰路父唿实罕天辅初追授明安亲管穆昆普霞努身长有力多智畧袭其父明安穆昆阶宁逺大将军天徳二年授陈州防御使贞元元年改昌武军节度使以善绥抚再任海陵南征改归徳尹为神䇿军都总管当屯济州比至山东盗己据其城普霞努领十余骑往觇之忽为其衆所围乃与军士皆下马立而射之杀百余人贼衆败走迤逦袭之至暮而还明日攻破其城号令士卒毋害居民郡中获安民惑其惠为立祠以祭大定二年为庆阳尹元帅左都监图克坦喀齐喀奏宋军十万据险阻剽郡邑请益师诏益兵七千与旧兵合为二万遣普霞努与延安尹髙景山等分领其军以徃卒于军年六十一子扎拉乌雅扎拉银青光禄大夫普霞努子也力兼数人勇果无敌正隆六年伐宋诸明安穆昆兵皆行州县无备契丹𤓰里陷韩州围信州逺近震骇扎拉道出咸平遂率本部亟还州与战败之已而贼复整兵环攻且登其城扎拉下巨木压之杀贼甚衆𤓰里乃解去扎拉左右手持两大铁简简重数十斤人号为铁简万户追及𤓰里于韩州东八里许贼方就平野为阵扎拉身率鋭士以铁简左右挥击之无不僵仆贼不能成列乃易马督军复击之贼衆大败遂走东京咸平隆州民复帖然世宗即位扎拉谒见充䕶卫为骁骑副都指挥使领万户击斡罕战于托和大军未集扎拉在左翼领六百骑与贼战杀贼三千余人宗亨富察世杰七穆昆战不利世杰走扎拉军贼合围攻之扎拉圜拒而战宗亨军来援贼乃引去西过诺尔岭追及于陷泉贼先犯右翼扎拉迎击之贼退走斡罕募人刺之伪䕶卫阿卜萨身长有力奋大刀自后斫扎拉扎拉回顾以简背击阿卜萨折其右臂与赫舍哩志宁军合击贼遂大败斡罕平以为宿直将军赐银三百两重綵二十端丁父忧以本官起复袭其父明安除蔡州防御使改宿州迁昌武军节度使徙镇邠州为贺宋嵗元使射淮上栁树矢入其树饮羽宋人素闻其名甚异之改鳯翔尹入为右副㸃检出为兴中尹改博索路总管髙丽惮其威名凡以事至博索路者望见而跪之二十五年为兴平军节度使卒官扎拉贞悫寡言平居极和易及临战奋勇见者无不辟易虽重围万衆出入若无人之境云李师雄字伯威鴈门人也有材力喜谈兵慕古之英雄故名师雄宋宣和中以骑射登科累官大名清平尉王师至大名师雄与府僚出降摄本路兵马都监齐国建以为大总管府先锋都统制知淄州齐废为汴京马军都虞候歴知宁海军曹州刺史皇统二年为武胜军节度使正隆末为河州防御使宋将呉璘军攻秦陇㑹师雄以事就逮临洮宋兵至城下州人乗城拒守谋欲出降师雄止之宋将权仪鞭马方上浮桥师雄射之坠于桥下遂擒权仪宋师退后从元帅左监军图克坦喀齐喀以兵攻河州有功未几以疾归汴卒尼玛哈楚唿哈斯罕人初为大臭章京补元帅府通事宋将韩世忠率军数万围邳州楚唿将轻骑数百与侦人数軰间道往救之败敌兵六千翌日宋兵复围下邳楚唿复败之宋人攻济州夺战舰畧尽是时楚唿往宿州分富勒唿军还至大河与敌遇力战败之尽复战舰王师复河南宋别将田胡陵夜袭贝勒布唿营士卒尽没楚唿从东平总管併力战却之元帅府赏以银币楚唿勇敢善伺敌虚实以此屡捷帅府承制加忠显校尉为蕃部图哩赐钱万贯币帛三百匹衣一袭马二匹将之官河间尹大臭白于元帅请留楚唿以给邉事许之复赐钱万贯银二百五十两重綵三百端马三匹録功授庆阳少尹海陵将伐宋而契丹反召入谕曰汝久在邉陲屡立战功昨遣枢密使布萨唿图留守舒穆噜怀忠等讨契丹师久无功己寘诸法今命汝与都统白彦敬副统赫舍哩志宁进讨因赐具装廐马四匹楚唿与彦敬等至北京未能进㑹世宗即位辽阳楚唿迎谒迁辅国上将军与都统乌哲库副统珲讨斡罕楚唿行至斡里与斡罕遇左军小却楚唿挺枪驰入其阵手杀二十余人贼乃退元帅布萨忠义自托和追之楚唿以前锋追及于陷泉遂大败之事平迁西北路招讨使改东北路楚唿与完颜思敬有隙思敬为东京留守奉诏至招讨使楚唿不出饯世宗闻之遣使切责之曰卿本大㚖章京起身细微受国厚恩累歴重任乃以私憾不饯诏使当内省自讼后勿复尔朕不能再三曲恕汝也既而思敬为平章政事北路招讨使楚唿以私取诸部进马事觉被逮将走京师楚唿为人尚气次海濵县慨然曰吾岂能为思敬辱哉遂缢而死十九年诏以楚唿旧功授其子和尚世袭布唿明安图罕穆昆富珠哩定方本名阿哈宁嘉河人也材勇絶伦海陵素闻其名天徳初召授武义将军充䕶卫数月转十人长迁宿直将军赐予甚厚寻为殿前右卫将军又三月擢殿前右副㸃检世袭明安改左副㸃检出为河南尹改彰徳军节度使海陵南伐定方为神勇军都总管大定二年宋人陷汝州河南统军使宗尹遣定方将兵四千往取之汝州东南及北靣皆山林险阻不可以骑军战是时宋兵由鵶路出没定方至襄城得敌虚实遂牒谕汝州属县曰我率许州戍兵十二万径取汝州尔等可备粮草二十万使人扬言欲据要路絶宋兵往来既而定方引兵趍鵶路宋人闻之果弃城遁去定方至鲁山境知宋兵己去遂遣轻骑二百追至布袴义击败之遂复汝州授鳯翔尹宋人阻邉以本职行河南道军马副统率歩骑六万将由夀州进军次亳州宋李世辅陷宿州定方从左副元帅志宁战于城下时天大暑定方督战驰突敌阵中出入数四渴甚因出阵下马取水为人所害年四十四上闻而闵之诏有司致祭赙银五百两重綵二十端赠金紫光禄大夫𤓰尔佳唿喇上京桑阿屯明安人初在左副元帅达兰帐下以功授武徳将军袭其父穆昆正隆末山东盗起唿喇为行军明安讨贼遇贼千五百人于徐州南败之山东路统军司选诸军八百人作十穆昆唿喇将之与骁骑军皆隶㸃检司行至淮南海陵遣以骑兵三百二十往扬州败宋兵千五百人于宣化镇布萨忠义伐宋唿喇领万户由泗州进战遇敌于宿州殁于阵赠镇国上将军富察鄂伦上京伊苏河人徙临潢祖欢托和父穆逊俱赠金紫光禄大夫鄂伦刚毅有技能天辅初以功臣子充䕶卫迁左卫将军定武军节度使召为右副都㸃检天徳初授世袭临潢府路赫噜钖兰明安改东平尹赐钱千万累除河南尹海陵伐宋以本官为右领军都监大定二年仍为河南尹兼河南路都统军使宋以万人据夀安县嵩州刺史舒穆噜圗喇押军万户图克坦萨布以骑兵三百巡逻遇于县东请师于鄂伦鄂伦使明安完颜唿沙唿率七百人助之宋兵多突刺使士卒下马跪而射之宋兵不能当走入县城突刺进逼之宋人弃城去追及于铁索口复大败之遂复夀安改北京留守大定尹卒官𤓰尔佳扎拉隆州实霞库河人祖布尔噶苏国初授世袭海兰乌珠明安海兰路总管父实讷官工部尚书扎拉状貎魁伟善女直契丹书天徳初以功臣子充䕶卫二年授武义将军未几擢符寳郎凡再考出为滦州刺史改知平定军事海陵南征为武威军副都总管军还大定二年授景州刺史迁同知京兆尹时彰化军节度使宗室璋等与宋将胡璘相拒于徳顺州元帅左都监图克坦喀齐喀遣扎拉与诸将议䇿璋等议曰我兵屡胜而敌兵不退者知我军少故也须都监军至方可破敌于是喀齐喀领兵四万至遂下徳顺州入为殿前右卫将军袭父明安改左卫将军迁右副㸃检有疾丞相良弼视之谓所亲曰此人国器也他人有疾吾未尝往焉九年出为东北路招讨使兼徳昌军节度使仍赐金带到官治有勤绩邉境以安其断狱公平道不拾遗迁临潢尹兼本路兵马都总管蕃部畏服改西北路招讨使上遣使宣谕曰今诸部初附命汝抚绥当使治声达于朕聴大定十二年卒扎拉性忠实内明敏每论大事超越伦軰太师朂尝曰扎拉不学而知方之古人如此才鲜矣赞曰陷泉之捷震雷菈擸符离之克我势攸赫陇坻犦淮濄钩鈲成矣故列叙诸将之功焉金史卷八十六金史卷八十七钦定四库全书金史卷八十七元中书右丞相总裁托克托等修列传第二十五赫舎哩志宁布萨忠义图克坦喀齐喀赫舍哩志宁本名萨哈连上京和坦人也自五代祖太尉罕齐以来与国家世为甥舅父萨巴海陵时赐名懐忠为㤗州路颜河世袭穆昆转明安尝为东平尹开逺军节度使志宁沉毅有大畧娶梁王宗弼女永安县主宗弼于诸壻中最爱之皇统问为䕶卫海陵以为右宣徽使出为汾阳军节度使入为兵部尚书改左宣徽使都㸃检迁枢密副使开封尹契丹萨巴反枢密使布萨唿图北京留守萧赜西京留守萧怀忠皆以征讨无功坐诛于是志宁为西北靣副统与都统白彦敬以北京临潢㤗州三路军讨之志宁至北京而海陵伐宋已渡淮彦敬志宁闻世宗有异志乃隂结㑹宁尹完颜富色里利渉军节度使通吉义将攻之而世宗已即位使舒穆噜伊徳伊喇格布来招彦敬志宁杀使者九人世宗使完颜黙音来伐衆不肯战乃与彦敬俱降世宗问曰正隆暴虐人望既絶朕以太祖之孙即大位汝杀我使者又不能为正隆死节恐为人所图然后来降朕今杀汝等将何辞彦敬未有以对志宁前奏曰臣等受正隆厚恩所以不降罪当万死上曰汝軰初心亦可谓忠于所事自今事朕宜勉忠节世宗使扎巴招斡罕扎巴乃劝之遂称帝世宗使右副元帅完颜黙音征之志宁以临海节度使都统右翼军斡罕败于长泺西走志宁追及于霿河贼已先渡依岸为阵毁桥岸以为阻志宁与贼夹河为疑兵与万户𤓰尔佳清臣图克坦和罗于下流渉渡已渡前有支港岸斗絶中泥泞束栁填借士卒毕济行数里得平地将士方食贼奄至贼据南冈三驰下志宁阵阵坚力战流矢中左臂战自若贼据上风纵火乘烟势驰击志宁歩军继至转战十余合火益炽风烟突人不可当会雨作风烟乃熄遂奋击大破之于是元帅黙音右监军福夀不急击贼久无功右丞布萨忠义请自讨贼而志宁击贼有功上以忠义代黙音志宁代福夀封定国公使富察通至军中宣谕之贼畧懿州界陷灵山同昌惠和三县睥睨北京㑹土河水涨贼不得渡乃西趋三韩县志宁方追蹑之元帅忠义与贼遇于和托军颇失利贼见志宁踵其后不敢乘胜遂西走是时大军马瘦弱不堪追袭诸将欲止军勿追志宁获贼候人知贼自选精鋭与老小辎重分道期山后㑹集可击其辎重忠义然之遂过伊玛岭进及诸尔岭西陷泉贼见左翼据南冈为阵不敢犯右翼万户乌雅扎拉击贼少却志宁与𤓰尔佳清臣等击之贼大败渉水走斡罕母苏尼举营由罗和冈西去志宁追及之尽获其辎重俘五万余人杂畜不可胜计伪节度使六及其部族皆降斡罕走奚中至七渡河志宁复败之贼过浑岭入于奚中志宁获贼将硕和卓释弗杀许以官赏纵之归约以捕斡罕自効硕和卓既去见斡罕秘不言见获事乃反间奚人于斡罕曰陷泉失利奚人有贰志不可不察当是时斡罕屡败其下亦各有心硕和卓与贼帅钖勒塔干执斡罕诣右都监完颜思敬降志宁与万户清臣宗宁酥格等追捕余党至燕子城尽得所畜善马因至茂巴勒达之地悉获之逆党既平入朝为左副元帅赐以玉带经略宋事驻军睢阳都元帅忠义居南京节制诸军宋将黄观察据蔡州杨思据颍昌志宁使完颜王祥复取蔡州黄观察遯去完颜襄攻颍州抜之获杨思乃移牒宋枢密使张浚使依皇统以来旧式浚复书曰谨遣使者至麾下议之是时宋得斡罕党人瓜里扎巴用其谋攻灵壁虹县都统奚托卜嘉叛入于宋遂陷宿州𤓰里等谋曰北人恃骑射战胜攻取今夏月久雨胶解弓不可用故李世辅与之来攻宿州归徳尹珠嘉苏色宿州防御使乌凌阿萨喇万户温特赫苏赫费摩罗索不守约束不肯坚壁俟大军辄出与战由是军败城陷萨喇尝遣人入宋界贸易交通李世辅受其赂遗久之事觉伏诛穆昆赛音坐故知不举除名托卜嘉母鄂啰罗縁坐当死上曰托卜嘉背国弃母杀之何益朕闵其老遂原其死诏苏色萨喇苏赫罗索各杖有差苏色萨喇仍解职世辅自以为得志日与𤓰里扎巴置酒髙㑹志宁以精兵万人发自睢阳趋宿州中使来督军志宁附奏曰此役不烦圣虑臣但恐世辅遯去耳世辅闻志宁军止万人甚易之曰当令十人执一人也𤓰里等问候人所见上将旗帜知是志宁谓世辅曰此萨哈连监军也军至万人慎毋轻之五月二十日志宁将至宿州仍令从军尽执旗帜驻州西为疑兵三明安兵驻州南志宁自以大军驻州东南扼其归路世辅望见州西兵旌旗蔽野果谓大军在州西而谓东南兵少不足虑先击之以步骑数万皆执盾背城为阵外以行马捍之使别将将兵三千出自东门欲自阵后攻志宁军万户芬彻击败之右翼万户𤓰尔佳清臣为前行毁行马短兵接战世辅军乱诸将乘之追杀至城下是夕世辅尽按败将将斩之其统制常吉惧而来奔尽得城中虚实明日世辅悉兵出战骑兵居前乃使𤓰尔佳清臣当之世辅别将以五六千骑为一队与清臣遇清臣踵击之宋将不能反斾志宁麾诸军力战世辅复大败走者自相蹈借僵尸相枕争城门而入门塡塞人人自阻遂缘城而上我军自濠外射之往往堕死隍间杀骑士万五千步卒三万余人世辅乗夜脱走明日𤓰尔佳清臣张师忠追及世辅斩首四千余赴水死者不可胜计获甲三万他兵仗甚衆上以御服金线袍玉吐鹘賔铁佩刀使伊喇道就军中赐之凡有功将士明安穆昆并如陜西迁赏佛宁进官三阶重綵三端绢六匹旗鼓笛手吏人各赐钱十贯诏志宁曰卿虽年少前征契丹战功居最今复破大敌朕甚嘉之宋人议和不能决都元帅布萨忠义移军泰和志宁移军临涣遂渡淮图克坦克宁取盱眙濠庐和滁等州宋人惧决意请和使者六七往反议遂定宋世为姪国约嵗币二十万两匹魏杞奉誓书入见复通好志宁还军睢阳上以御服玉佩刀通犀御带赐之诏曰灵壁虹县宿州兵士死者朕实闵焉宜归葬郷里官为赍送人赙钱三十贯鳯翔尹富珠哩定方以下明安穆昆官为致祭定方赙银五百两重綵二十端明安三百贯穆昆二百贯富埒珲一百贯权明安二百贯权穆昆一百五十贯权富埒珲七十贯五年三月忠义朝京师志宁驻军南京五月志宁召至京师拜平章政事左副元帅如故志宁复还军赐玉束带上曰卿壮年能立功如此朕甚嘉之南服虽定日月尚浅须卿一往规画六年二月志宁还京师拜枢密使七年十一月八日皇太子生日宴羣臣于东宫志宁奉觞上寿上悦顾谓太子曰天下无事吾父子今日相乐皆此人力也使太子取御前玉大杓酌酒上手饮志宁即以玉杓及黄金五百两赐之以第十四女下嫁志宁子诸神努八年十月进币宴百官于庆和殿皇女以妇礼谒见志宁夫妇坐而受之欢饮终日夜久乃罢九年拜右丞相十一年代宗叙北征既还遣使者迎劳赐以弓矢玉吐鹘入见上慰劳良久是日封广平郡王复遣使就第慰劳之皇太子生日宴羣臣于东宫以玉带赐志宁上曰此梁王宗弼所服者故以赐卿郊祀覃恩从征䕶衞皆有赐进封金源郡王十二年志宁有疾中使看问日三四辈疾亟赐金丹三十粒诏曰此丹未尝以赐人也使者至志宁已不能言但稽首而已是嵗薨上辍朝临其丧行哭而入哀动左右将𦵏上致祭见陈甲柩前复恸哭之赙银千五百两重綵五十端绢五百匹葬事祠堂皆从官给谥武定十五年图像衍庆宫志宁妻永安县主妬甚尝杀孕妾及志宁薨后诸神努兄弟皆病亡世宗甚惜之遣使谕永安县主曰丞相有大功三先朝旧臣惟秦宋二王功大余不及也今养其孽子当如亲子视之二十二年上问宰臣布萨忠义赫舎哩志宁孰愈尚书左丞襄奏曰忠义兵权精致此其所长也上曰不然志宁临敌身先士卒勇敢之气自太师梁王未有如此人者也明昌五年配享世宗庙廷布萨忠义本名乌哲上京博勒和河人宣献皇后姪元妃之兄也高袓斡喇布曾袓璸都祖唿兰父博罗国初世袭穆昆博索路统军使致仕忠义魁伟长髯喜谈兵有大略年十六领本穆昆兵从宗辅定陜西行间射中宋大将宋兵遂溃由是知名帅府录其功承制署为穆昆宗弼再取河南表荐忠义为明安攻冀州先登攻大名府以本部兵力战破其军十余万赏以奴婢马牛金银重綵从宗弼渡淮攻寿庐等州宗弼称之曰此子勇略过人将帅之器也赏马五匹牛一百五十头羊五百口领亲军万戸超宁逺大将军承其父世袭穆昆皇统四年除博州防御使公余学女直字及古算法阅月尽能通之在郡不事田猎燕游以职业为务郡中翕然称治忽一夕隂晦囚徒谋为反狱仓猝间将校皆惶骇失措忠义从容但使守更吏挝皷鸣角囚徒以为天且晓不敢出自就桎梏及考郡民诣阙愿留诏从之八年改同知真定尹兼河北西路兵马都总管迁西北路招讨使入为兵部尚书布萨唿图尝与海陵簒立恃势陵傲同列忠义因㑹饮衆辱之海陵不悦出为震武军节度使火山贼李铁枪乗暑来攻忠义单衣从一骑迎击之射杀数人贼乃退改临洮尹兼熙秦路兵马都总管海陵召至京师谓之曰洮河地接吐蕃木波异时剽害良民州县不能制汝宿将故以命汝赐绦服玉具佩刀閲再考徙平阳尹再徙济南尹以本官为汉南路行营副统制伐宋克通化军世宗立海陵死扬州罢兵入朝京师拜尚书右丞伊喇斡罕僣号兵久不决右副元帅完颜黙音既败之于霿河乃拥衆贪卤掠不追讨而纵其子色克暴横军中士卒不用命贼得水草善地官军踵其遗余水草乏马益弱贼轶出山西久无功忠义请曰契丹小冦不时殄灭致烦圣虑臣闻主忧臣辱欲愿効死力除之世宗大悦即召还黙音勒归色克本贯拜忠义平章政事兼右副元帅封荣国公赐以御府貂裘賔铁吐鹘弓矢大刀具装对马及安山铁甲金牌诏曰军中将士有犯连职之外并以军法从事有功者依格迁赏诏诸将士曰兵久驻边陲蠧费财用百姓不得休息今以右丞忠义为平章政事右副元帅宜同心戮力无或弛慢忠义至军贼陷灵山同昌惠和等县阵而西行忠义追之及于和托宗亨为左翼宗叙为右翼与贼夹河而阵贼渡河先攻左翼偏败右翼救之贼引去斡罕乃以精锐自随以羸兵䕶其母妻辎重由别道西走期山后㑹集追复及于诺尔岭西陷泉与贼遇时昏雾四塞跬步莫覩物色忠义祷曰狂宼肆暴杀戮无辜天不助恶当为开霁奠已昏雾廓然及战忠义左据南冈为偃月阵右迤而北大败之获其弟诺尔俘生口三十万获杂畜十余万车帐金珍以鉅万计悉分诸军贼走趋奚地遣将追蹑至七渡河又败之既踰浑岭复进军袭之望风奔溃遁入奚中降者相属于路诏忠义曰卿材能表着果能大破贼衆朕甚嘉之今遣劳卿如朕亲往赐卿御衣果勒图犀具佩刀通犀带等就以俘获均散军士斡罕既败遂入于奚中高忠建败奚于栲栳山伊喇道取茂巴尔诸奚之家茂巴尔奚乃降斡罕势益弱赫舎哩志宁获贼将硕和卓纵使归约以捕斡罕自赎许以官赏硕和卓与其党执斡罕诣完颜思敬降契丹平忠义朝京师拜尚书右丞相改封沂国公以玉带赐之自海陵遇弑大军北还而斡罕鸱张命将徂征及斡罕败其党瓜里扎巴奔入于宋宋人用其谋侵掠边鄙攻取泗寿唐海州于是宋主传位于宗室子眘是为宋孝宗虽尝遣使来而欲用敌国礼世宗以赫舍哩志宁经略宋事制诏忠义以丞相总戎事居南京节制诸将时大定二年也忠义将行陛辞上谕之曰彼若归侵疆贡礼如故则可罢兵既至南京简阅士卒分屯要害戒诸将严守备使左副元帅志宁移牒宋枢密使张浚其略曰可还所侵本朝内地各守自来画定疆界凡事一依皇统以来旧约帅府亦当解严如必欲抗衡请㑹兵相见宋宣抚使张浚复书志宁曰疆场之一彼一此兵家之或胜或负何常之有当置勿道谨遣官寮敬造麾下议之是时已复泗寿邓州请隳其城迁其民于宿亳蔡州上曰三州本吾土也得之则已忠义使将士择善水草休息且牧马俟来嵗取淮南初世宗诏诸将由泗寿唐邓三道进发宋人闻之即自方城叶县以来田野皆烧夷之使无所刍牧忠义命唐邓道军刍牧许汝间三年忠义入奏事遂以丞相兼都元帅无何还军中忠义与宋相持日久虑夏久雨弓力易减宋或乗时见攻豫选劲弓万张于别库及自汴赴阙议事次濬州宋将李世辅果掩取灵壁虹县遂陷宿州忠义使人还汴发所贮劲弓给志宁军与宋人战遂大捷竟复宿州忠义还以书责宋宋同知枢密院事洪遵计议官卢仲贤遣使二辈持与志宁书及手状归海泗唐邓州所侵地约为叔侄国报书期十一月使入境宋又使人来言礼物未备请俟十二月行成忠义以其事驰奏请定书式且言宋书如式则许其入界如其不然势须遣还本国复禀其主若是往复动经七八十日恐误军马进取世宗以诏谕之曰若宋人归疆嵗币如昔可免奉表称臣许世为侄国忠义乃贻书宋人前后凡七宋人他託未从忠义移大军压淮境遣志宁率偏师渡淮取盱眙濠庐和滁等州宋人惧而世宗意天下厌苦兵革思与百姓休息诏忠义度宜以行四年正月忠义使右监军宗叙入奏将近暑月乞俟秋凉进发诏从之宋使胡昉以右仆射汤思退书来宋称姪国不肯加世字忠义执昉留军中答其书使使以闻诏曰行人何罪遣胡昉还国边事从宜措画八月诏忠义曰前请俟秋凉进发今已八月复俟何时先是忠义乞增金银牌上曰太师梁王兼数职未尝增也至是增都元帅金牌一银牌二十左右副元帅金牌各一银牌各十左右监军金牌各一银牌各六左右都监金牌各一银牌各四三路都统府银牌各二乃定南界官员百姓归附迁赏格元帅府获宋谍人符忠忠前尝至中都大兴府官诘问忠执文据及与泗州防御判官张徳亨知识由是获免厚谢徳亨徳亨受之忠具欵服奏其事于朝于是大兴少尹王全解职徳亨除名和议始于张浚中更洪遵汤思退及图克坦克宁败宋魏胜于十八里庄取楚州世宗下诏进师于是宋知枢密院周葵同知枢密院事王之望书一一如约和议始定宋遣试礼部尚书魏杞崇信军承宣使康湑充通问国信使取到宋主国书式并国书副本宋世为姪国约嵗币为二十万两匹国书仍书名再拜不称大字大定五年正月魏杞康湑入见其书曰姪宋皇帝眘谨再拜致书于叔大金圣明仁孝皇帝阙下魏杞还复书叔大金皇帝不名不书谨再拜但曰致书于姪宋皇帝不用尊号不称阙下和好巳定罢兵诏天下以左副都㸃检完颜仲为报问国信使太子詹事杨伯雄副之忠义奏官军一十七万三千三百余人留马步军一十一万六千二百屯戍上曰今已许宋讲好而屯戍尚多可除旧军外选马一万二千伊勒希称是歩军虞候司军共选一万五千及签军一万与旧军通留六万富强丁多者摘留贫难者伊勒希官给富者就用其奴其存留马歩军于河北东西太名府率宾唿尔哈㑹宁咸平府济州东京哈斯罕等处军内约量拣取其西南西北招讨司临潢府㤗州北京博索海兰山东东西路并行放还诏近侍局使费摩子宁佩金牌䕶卫绰台符寳祗候图匹辉罕佩银牌谕诸路将帅以宋国军到嵗币银绢二十万两匹尽数给与见存留及放散军充赏曾过界者人给绢二匹银二两不曾过界者银二两绢一匹伊勒希绢一匹穆昆倍军人明安倍穆昆押军明安穆昆年老有劳绩者量与除授又诏曰其令一路全罢者先发遣之赐忠义玉束带三月诏曰如大军己放还丞相忠义宜先还左副元帅志宁右监军宗叙留驻南京余官非急用者并勒还任忠义朝京师上劳之曰宋国请和偃兵息民皆卿力也拜左丞相兼都元帅大定初事多权制诏有司删定上谓宰臣曰凡已奏之事朕尝再閲卿等毋怀惧朕于大臣岂有不相信者但军国事不敢轻易恐或有误也忠义对曰臣等岂敢窃意陛下但智力不及耳陛下留神万几天下之福也大定六年正月忠义有疾上遣太医诊视赐以御用药物中使抚问相继于道是月薨上亲临哭之恸辍朝奠祭赙银千五百两重綵五十端绢五百匹世宗将幸西京复临奠焉命参知政事唐古安礼䕶丧事凡葬祭从优厚官为给之大宗正丞竟充勑祭使中都转运副使王震充勑葬使百官送葬具一品仪物建大将旗鼔送至坟域谥武庄忠义动由礼义谦以接下敬儒士与人极和易侃侃如也善御将士能得其死力及为宰辅知无不言自汉唐以来外家多缘恩戚以致富贵又多不克其终未有兼任将相功名始终如忠义者十一年诏曰故左丞相忠义族人及昭徳皇后亲族人才可用者左副㸃检乌库哩元忠体察以闻二十一年上思忠义功勒铭墓碑㤗和元年图像衍庆宫配享世宗庙廷子揆别有传图克坦喀齐喀上京速苏海水人父佛宁袭明安喀齐喀魁伟膂力过人经闲见终身不忘天辅间从金源郡王罗索为章京甚爱之天㑹六年以功为穆昆㝷领罗索亲管明安元帅府闻其才命权左翼军事皇统二年为陇州防御使以兵十五人败宋兵二百于髙陵以兵五百人败宋兵二千于秦州以兵八百人败宋兵三千五百于鳯翔以二穆昆拒饶风闗宋兵二千来夺其闗口奋击败之诸军乃得过险迁平凉尹再徙临洮延安尹是时闗陜以西初去兵革百姓失业喀齐喀守之以静民多还归者天徳二年为元帅左都监陜西统军使贞元二年以本官兼河中尹正隆六年为西蜀道兵马都统世宗即位手诏赐喀齐喀曰岐国失道杀其母后横虐兄弟流毒兆庶朕惟太祖创业之艰难勉膺大位卿之子弟皆自军中来归卿国家旧臣岂不知天道人事卿军不多未宜深入当领军屯境上浃右重地非卿无能措画者俟兵革既定即当召卿宜自勉之大定二年复为陜西路统军使未几改元帅右都监表陈伐宋方略诏许以便宜从事转左都监破宋兵于华州是时宋呉璘侵古镇分据散闗和尚原神义口玉女潭大虫岭石壁寨寳鸡县兵十余万陷河州镇戎军喀齐喀乞济师诏益河南兵万人喀齐喀遣丹州刺史持嘉乌苏埓克以兵四千守徳顺呉璘以二十万人围之统军都监舒穆噜迪里将万人破宋兵于河州还过徳顺驻兵平凉求益兵于喀齐喀以解徳顺围喀齐喀遣万户完颜实讷埓大良顺宁州刺史延扎们都各将本部兵合二万人以顺义军节度使乌雅富埒赫统之与迪里㑹呉璘闻之使偏将将兵五千人来迎前锋都尔苏乌页奚王和尚击败之追至徳顺城南小溪邉璘自将大军蔽冈阜而出乌页等驰击之迪里富埒赫继至併力战日已暮两军不相辨乃解已而璘报云宋主遣使至两国讲和请各罢兵璘遂遁去富埓赫亦引军还自宋兵围城至是凡四十余日乃解初徳顺在围中押军明安温都富勒哈身先士卒力战未尝少挫及救兵至围解富勒哈之功为多顷之呉璘复来犯陜西州郡兵十余万诏以兵七千益喀齐喀兵号二万庆阳尹乌雅普辖努延安尹髙景山分领之彰化军节度使璋通逺军节度使乌雅沃哩布宁州刺史伊喇髙善努京兆少尹宗室聂赫恩州刺史完颜摩啰欢皆备军前任使宋人驱率商虢及华山南山之民五万人来围华州押军万户费摩苏拉欲坚壁守之明安伊喇萨尔拉曰宋兵虽多半是居民不习战不如击之于是苏拉以骑兵千人败宋前锋追至其大军亦败斩首五十余级已而璋败宋姚良辅军于原州宋戍军自宝鸡以西至于大虫岭皆自散阙遯去顷之璘闻持嘉乌苏埓克乌雅富埓赫军已去徳顺率兵号二十万复据徳顺陷巩州临洮府临洮少尹赫舍哩萨恰死之诏赠官一阶赐钱五百贯喀齐喀以璋权都统实讷埓权副统将兵二万攻之连战宋兵虽败璘恃衆不肯去分其兵之半守秦州喀齐喀自行驻水洛城东自六盘山西抵石山头分兵守之当徳顺秦州之两间断其饷道璘乃引去都统璋副统实讷埓邀击宋经略使荆臯自上八节至甘谷城杀数千人实讷埒擒宋将朱永以下将校十二人宋张安抚守徳顺亦弃城遯乌苏埓克击之所杀过半擒将校十余人遂复徳顺州宋之守秦州者亦自退髙景山定商虢宗室聂赫取环州于是临洮巩秦河陇兰㑹原洮积石镇戎徳顺商虢环华等州府一十六尽复之陜西平诏书奖谕赐以玉带诏陜西将士明安阶昭毅以下迁两资昭武以上迁一资穆昆阶六品以下迁两资五品以上迁一资押军明安阶昭武以上者迁一资昭毅以下武义以上迁两资昭信以下女直人迁宣武余人迁奉信无官者女直人授敦信余人授忠武押军穆昆武功以下忠显以上迁两资忠勇以下女直人迁昭信余人迁忠显无官者女直人授忠显余人授忠翊正军有官者迁一资无官者授两资明安赏银五十两重綵五端绢十权正同之正军人给钱三十贯伊勒希十贯战没军官军士长行赠官赐钱有差五年置陜西路统军使兼京兆尹元帅府移治河中府统军使璋朝辞上曰喀齐喀年老以陜西军事委卿镇防利害可访问喀齐喀七年入为枢宻副使改东京留守赐以衣带佩刀诏曰卿年老以此职优佚宜勉之九年入为平章政事奏睿宗收复陜西功数事上嘉纳之藏之秘府封定国公十年薨上方击毬闻讣遂罢有司致祭备礼以葬赙银一千二百五十两及重綵币帛二十一年上念其功迁其孙萨哈武功将军授世袭本明安海兰乌克新穆昆㤗和元年配享世宗庙廷赞曰大定之初兵连于江淮难作于契丹黙音挟功斡罕横噬有弗戢之畏焉世宗独断召还黙音布萨忠义受任责成矣故曰兵主于将将贤则士勇其此之谓耶赫舍哩志宁有言受诏征伐则不敢辞为宰相则诚不能如知为相之难固所谓贤也秦陇之兵殆哉岌岌乎圗克坦喀齐喀料敌应变若此之审亦难矣哉金史卷八十七金史卷八十八钦定四库全书金史卷八十八元中书右丞相总裁托克托等修列传第二十六赫舍哩良弼完颜守道石琚唐古安礼伊喇道赫舎哩良弼本名罗索辉发川人也曾祖唿兰祖特伯烈父太宇世袭佛宁徙宣宁天㑹中选诸路女直字学生送京师良弼与纳哈塔椿年皆童丱俱在选中时希尹为丞相以事如外郡良弼遇之途中望见之叹曰吾辈学丞相文字千里来京师固当一见乃入传舍求见拜于堂下希尹问曰此何儿也良弼自赞曰有司所荐学丞相文字者也希尹大喜问所学良弼应对无惧色希尹曰此子他日必为国之令器留之数日年十四为北京教授学徒常二百人时人为之语曰前有古新后有罗索其从学者后皆成名年十七补尚书省令吏簿书过目辄得其隠奥虽大文牒口占立成词理皆到时学希尹之业者称为第一除吏部主事天徳初累官吏部郎中改右司郎中借秘书少监为宋主嵗元使时纳哈塔椿年为参知政事荐良弼才出已右用是为刑部尚书赐今名丁父忧以本官起复海陵尝曰左丞相张浩练达事务而颇不实刑部尚书罗索言行端正无所阿謟因谓椿年曰卿可谓举能矣常人多嫉胜已者卿举胜于己者贤于人逺矣改侍卫亲军马歩军都指挥使良弼音吐清亮海陵诏谕臣下必令良弼传㫖闻者莫不耸动以故常被召问不踰年拜参知政事进尚书右丞赐佩刀入宫转左丞海陵伐宋良弼谏不聴以为右领军大都督海陵在淮南诏良弼与监军图克坦贞抚定上京辽右既而诸军往往道亡北归世宗即位于辽阳良弼乃还汴京海陵死世宗就以良弼为南京留守兼开封尹再兼河南都统召拜尚书右丞世宗谓良弼曰卿尝谏正隆伐宋不用卿言以至废殒当时懐禄偷安之人朕皆黜之矣今复用卿凡于国家之事当尽言无复顾忌也良弼顿首谢斡罕败于陷泉入奚中诏良弼佩金牌及银牌四往北京招抚奚契丹还拜尚书左丞上言祖宗以来未録功赏者臣考按得凡三十二人宜差第封赏诏曰已有五品以上官者闻奏六品以下及无官者尚书省约量迁除自是功劳毕赏矣进拜平章政事封宗国公初山东两路明安穆昆与百姓杂居诏良弼度宜易置使与百姓异聚与民田互相犬牙者皆以官田对易之自是无复争诉六年十一月皇太子生日上置酒于东宫良弼志宁同赐酒上曰邉境无事中外晏然将相之力也良弼奏曰臣等不才备位宰相敢不竭犬马之力上悦进拜右丞相监修国史世宗谓良弼曰海陵时记注皆不完人君善恶为万世劝戒记注遗逸后世何观其令史官旁求书之又曰五从以上宗室在省祗候者才有可用具名闻奏其猥冗不足莅官者亦闻奏罢去左丞完颜守道奏近都两明安父子兄弟往往析居其所得之地不能赡日益困乏上以问宰臣良弼对曰必欲父兄聚居宜以所分之地与土民相换易虽暂扰然经久甚便右丞石琚曰百姓各安其业不若依旧便上竟从良弼议太宗实録成赐良弼金带重綵二十端同修国史张景仁曹望之刘冲渊以下赐有差世宗与侍臣论今古为臣孰贤不肖因谓宰相曰皇统正隆多杀臣僚往往死非其罪朕委卿等以大政毋违道以自陷毋曲从以误朕惟忠惟孝匡救辅益期致太平良弼对曰臣等过䝉嘉惠虽谫薄敢不尽心圣谕谆谆臣等不胜万幸良弼请于𣙜塲市马毋拘牝牡今官马甚少一旦邉境有警乃调于民不亦晩乎上从之八年选侍卫亲军世宗闻其中多不能弓矢诏使习射顷之问良弼及平章政事思敬曰女直人习射尚未行耶良弼对曰已行之矣同知清州防御事常徳晖上书言吏部格法止叙年劳虽有材能拘滞下位刺史县令多不得人乞密加访察然后亷问今酒税使尚选能吏县令可不择人才乞以能吏当任酒税使者任亲民之职上是其言谓宰相曰朕思庶职多不得人中夜而寤或达旦不能寐卿等注意选择朕亦密加体察良弼对曰女直契丹人须是曾习汉人文字然后可方今大率多为党与或称誉于此或见毁于彼所以难也上曰朕所以密令体察也上谓良弼曰明安穆昆牛头税粟本以备凶年凡水旱乏粮处就赈给之进拜左丞相监修国史如故良弼为相既久练达朝政上所询访尽诚开奏垂绅正笏不动声气议政多称上意以母忧去起复旧职是时夏国王李仁孝乞分国之半以封其臣任得敬上以问羣臣羣臣多言此外国事从之可也上曰此非是仁孝本心不可从良弼议与上意合既而夏国果诛任得敬上表来谢参知政事宗叙清置沿邉濠堑良弼曰敌国果来伐此岂可御哉上曰卿言是也髙丽国王王睍表让国于其弟晧上疑之以问宰相良弼良弼策以为让国非王晛本心其后赵位宠求以四十州来附其表果言王晧弑其兄晛如良弼策语在髙丽传中世宗罢採访官谓宰臣曰官吏之善恶何由知之良弼对曰臣等当为陛下访察之以进睿宗实録赐通犀带重綵二十端是年有事南郊良弼为大礼使自收国以来未尝讲行是礼歴代典故又多不同良弼讨论损益各合其宜人服其能上与良弼守道论明安穆昆官多年幼不习敎训无长幼之礼曩时乡里老者辄敎导之今乡里中耆老有能敎导者或谓事不在已而不问或非其职而人不从可依汉制置乡老选亷洁正直可为师范者使教导之良弼奏曰圣虑及此亿兆之福也他日上问曰朕观前史有在下位而存心国家直言为民者今无其人何也良弼曰今岂无其人哉盖以直道而行反被谤毁祸及其身是以不为也大定十四年嵗在甲午大兴尹璋为贺宋正旦使宋人就馆夺其国书诏梁肃详问衆议纷纷谓凡午年必用兵上以问良弼对曰太祖皇帝以甲午年伐辽太宗皇帝以丙午年克宋今兹宋人夺我国书而适在午年故有此语未必然也既而梁肃至宋宋主起立授受国书如旧仪梁肃既还宋主遣工部尚书张子颜知阁门事刘崈来祈请其书曰言念眇躬夙承大统荷上国照临之惠寻盟遂阅于十年修两朝聘问之勤继好靡忘于一日惟是函书之受当新賔接之仪尝空臆以屡陈饬行人而再请仰祈眷顾俯赐矜从上与大臣议良弼奏曰宋国免称臣为姪免奉表为书恩赐亦已多矣今又乞免亲接国书是无厌也必不可从平章政事完颜守道参知政事伊喇道与良弼议合左丞石琚右丞唐古安礼以为不从所请必至于用兵上谓琚等曰卿等所言非也所请有大于此者更欲从之乎遂从良弼议答其书畧曰弗循定分之常复有授书之请谓承大统愈见自尊奈何以若所为尚求其欲矧曰己行之礼靡得而更其授受礼仪终不复改上问宰臣尝求内外官举贤能未闻有举者何也参政魏子平请当举者每任须举一人视其当否以为赏罚上曰宋制荐举其人犯私罪者举主虽至宰执亦坐降罚人心有恒者鲜财利憷于前或丧其所守宰臣任大责重岂坐是以为升黜耶良弼曰前诏朝官六品以上外官五品以上各举所知盍申明前诏从之上曰朕欲周知官吏善恶若寻常遣官采访恐用非其人然则官吏善恶何以知之良弼曰臣等当为陛下访察上曰然但勿使名实混淆耳上欲徙斡罕逆党分散置之辽东良弼奏此軰已经赦宥徙之生怨望上曰此目前利害朕为子孙后世虑耳良弼曰非臣等所及也于是以尝预乱者徙居乌库哩实垒部上问宰臣曰尧有九年之水汤有七年之旱而民不病饥今一二嵗不登而人民乏食何也良弼对曰古者地广人淳崇尚节俭而又惟农是务故蓄积多而无饥馑之患也今地狭民衆又多弃本逐末耕之者少食之者衆故一遇凶嵗而民已病矣上深然之于是命有司惩戒荒纵不务生业者十七年以疾辞相位不许告满百日诏赐告遣太医诊视屡使中使问疾良弼在告既久省多滞事上以问宰相参政张汝弼对曰无之上曰岂曰无之自今疑事久不能决者当具以闻十八年表乞致仕归田里上遣使慰谕之曰卿比以疾在告朕甚忧之今闻卿将往西京养疾彼中风土非老疾所宜京师中倦于人事若就近都佳郡居处待疾少间速令朕知之良弼奏曰臣遭遇圣明滥膺大任夙夜忧惧以至成疾比䝉圣恩数遣使存问赐以医药臣之苟活至今皆陛下之赐也臣岂敢望到乡里便可愈疾臣去乡嵗久亲识多已亡没惟老臣独在乡土之恋诚不能忘臣窃惟自来人臣受知人主无逾臣者臣虽粉骨碎身无以图报若使一还乡社得见亲旧则死无恨矣上问宰相曰丞相良弼必欲归乡里朕以世袭明安封其子符寳哈达俾之侍行何如右丞相完颜守道曰不若以明安授良弼使其子摄事上从之于是授和伦松科明安给丞相俸傔良弼乃致仕归上谓宰相曰卿等非不尽心但才力不及良弼所以惜其去也其后尚书省奏差除上曰丞相良弼拟注差除未尝苟与不当得者荐举往往得人钮祜禄额特埒伊喇慥费摩余庆皆其所举至于私门请託絶然无之尝问良弼毎旦暮日色皆赤何也良弼曰旦而色赤应在东髙丽当之暮而色赤应在西夏国当之愿陛下修徳以应天则灾变自弭矣既而夏国有任徳敬之乱髙丽有赵位宠之难其言皆騐云是嵗薨年六十上悼惜之遣太府监伊喇慥同知西京留守王佐为勅葬祭奠使赙白金綵币加等丧祭皆从官给追封金源郡王命翰林待制伊喇履勒铭墓碑谥诚敏良弼性聪敏忠正善断决言论器识出人意表虽起寒素致位宰相朝夕惕惕尽心于国谋虑深逺荐举人材常若不及居家清俭亲旧贫乏者周给之与人交久而愈敬居位几二十年以成太平之功号贤相焉大定十五年图像衍庆宫谥武定明昌五年配飨世宗庙廷守道本名实纳埓以祖古新功擢应奉翰林文字皇统九年同知卢龙军节度使事歴献祁濵蓟四州刺史世宗幸中都过蓟父老遮道请留再任平章政事伊喇元宜举以自代于是迁昭毅大将军授左谏议大夫内族晏以恩旧拜左丞相守道谏曰陛下初即位天下略定邉警未息方大有为之时恐晏非其材必欲亲爱莫若厚与之禄俾勿事事乃授以太尉致仕世宗録扈从将士之劳欲行赏赉而帑藏空竭议贷民财以与之守道曰人罹虐政方喜更生今仁恩未及而征敛遽出如羣望何宁出宫中所有无取于民遂从其言契丹叛辽东明安穆昆在其境者或附从之朝议欲徙之内地守道极陈其不可右副元帅黙音将兵讨贼不即击守道力言于朝诏遣布萨忠义赫舍哩志宁往代之东方已平大定二年宫中十六位火方事完葺时已久夏颇妨民力守道谏而罢未几改太子詹事兼右谏议大夫驰驿规画山东两路军粮及赈民饥守道籍大姓户口限以嵗储使尽输其赢入官复给其直以是军民皆足拜参知政事兼太子少保守道恳辞世宗谕之曰乃祖勲在王室朕亦悉卿忠谨以是擢用无为多让时契丹余党未附者尚衆北京临潢㤗州民不安诏守道佩金符往安抚之给羣牧马千匹以备军用守道招致契丹唿敦纽赫等内附民以宁息迁进尚书左丞兼太子少师尝从猎近郊有虎伤猎夫帝欲亲射之守道叩马极谏而止俄拜平章政事十四年宋人遣使因陈请手接书事左丞石琚等议从其请帝意未决守道等以为不可许帝卒从之详在赫舍哩良弼传中既而迁右丞相监修国史复迁左丞相授世袭穆昆二十年修熙宗实録成帝因谓曰卿祖古新行事有未当者尚不为隠见卿直笔也寻请避贤路帝不许进拜太尉尚书令改授尚书左丞相谕之曰丞相之位不可虚旷须用老成人故复以卿处之卿宜悉此未几复乞致仕帝曰以卿先朝勲臣之后特委以三公重任自秉政以来效竭忠勤朕甚嘉之今引年求退甚得宰相体然未得代卿者以是难从汝勉之哉二十五年坐擅支东宫诸皇孙食廪夺官一阶寻改兼太子太师特録其子珪袭穆昆充符寳祗候章宗为原王诏习骑鞠守道谏曰哀制中未可帝曰此习武备耳自为之则不可从朕之命庸何伤乎然亦不可数也二十六年恳求致仕优诏许之特赐宴于庆春殿帝手饮以巵酒钖与甚厚以其子珪侍行又赐次子璋进士第明昌四年卒年七十四上闻之震悼遣其弟㸃检司判官富徳致祭赙银千两重綵五十端绢五百匹太常议谥曰简宪上改曰简靖盖重其能全终始云石琚字子美定州人沉厚好学父臯补郡吏亷洁自持称为长者从鲁王栋摩攻青州州人坚守不降栋摩怒之及城破命臯计州民人数将使诸军分掠有之臯缓其事栋摩让之臯曰大王将为朝廷抚定郡县当使百姓安堵无或侵苦之若取城邑而残其民则未下者必死守以拒我臯之稽缓安敢逃罪栋摩感悟乃下令曰敢有犯州人者以军法论指其坐谓臯曰汝之子孙必有居此坐者臯随守定州唐县人王八谋为乱书其县人姓名于籍无虑数千人其党持其籍诣州𤼵之臯主鞫治是时冬月臯抱籍上㕔事佯为顿仆覆其籍炉火中尽焚之不可复得其姓名止坐为首者余皆得释琚生七嵗读书过目即成诵既长愽通经史工词章天眷二年中进士第一再调𢎞政邢台县令邢守贪暴属县掊取民财以奉所欲琚独一物无所与既而守以赃败他令佐皆坐累琚以亷办改秀容令复擢行台礼部主事召为左司都事累迁吏部郎中贞元三年以父丧去官寻起复为本部侍郎世宗旧闻其名大定二年擢为谏议大夫侍郎如故奉命详定制度琚上疏六事大槩言正纪纲明赏罚近忠直逺邪佞省不急之务罢无名之役上嘉纳之迁吏部尚书琚自员外郎至尚书未尝去吏部且十年典选久凡宋齐换授官格南北通注铨法能缕指而次第之当时号为详明顷之拜参知政事琚辞让再三上曰卿之材望无不可者何以辞为右丞苏保衡监䕶十六位工役诏共典其事给银牌二十四许从宜规画上曰此役不欲烦民丁匠皆给雇直毋使贪吏夤缘为姦利以兴民怨卿等勉力称朕意焉图克坦喀齐喀定陜西琚请曲赦秦陇以安百姓上从之丁母忧寻起复进拜尚书右丞天长观灾诏有司营缮有司辟民居以广大之费钱三十万贯蔚州采地蕈役数百千人琚奏之上曰自今几称御前者皆禀奏琚与孟浩对曰圣训及此百姓之福也是时议禁纲捕狐兎等野物累计其获或至徒罪琚奏曰捕禽兽而罪至徒恐非陛下意杖而释之可也上曰然久之进拜左丞兼太子少师上问宰相古有居下位能忧国为民直言无忌者今何以无之琚对曰是岂无之但未得上达耳上曰宜尽心采擢之世宗将行郊祀议配享琚曰配者侑神作主也自外至者无主不止故推祖考以配天同尊之也孝经曰郊祀后稷以配天汉魏晋皆以一帝配之髙宗始以髙祖太宗同配垂拱初以髙祖太宗髙宗并配𤣥宗开元十一年罢同配之礼以髙祖配宋太宗时以宣祖太祖配真宗时以太祖太宗配仁宗时有司请以三帝并侑遂以太祖太宗真宗并配其后礼院议对越天地神无二主当以太祖配此唐宋变古以三帝配天终竟依古以一祖配也将来亲郊合依古礼以一祖配之上曰唐宋不足为法止当奉太祖皇帝配之琚尝请命太子习政事或譛之曰琚希恩东宫世宗察其无他以此言告之琚对曰臣本孤生䝉陛下抜擢备位执政兼师保之任臣愚以为太子天下之本当使知民事遂言及之因乞解少师十年二月祭社有司奏请御署祝版上问琚曰当署乎琚曰故事没之上曰祭祀典礼卿等慎之无使后世讥诮熙宗尊谥太祖宇文虚中定礼仪以常朝服行事当时朕虽童稚犹觉其非琚曰祭祀大事也非故事不敢行上谓琚曰女直人往往径居要达不知闾阎疾苦卿尝为丞簿民间何事不知凡利害极陈之上与宰臣议铸钱或以铸钱工费数倍欲采金银坑冶上曰山泽之利可以与民惟钱币不当私铸若财货流布四方与在官何异琚进曰臣闻天子之富藏于天下正如泉源欲其流通耳上问琚曰古亦有百姓铸钱者乎对曰使百姓自铸则小人图厚利钱愈薄恶古所以禁也时民间往往造作妖言相为党与谋不轨事觉伏诛上问宰臣曰南方尚多反侧何也琚对曰南方无頼之徒假託释道以妖幻惑人愚民无知遂至犯法上曰如僧智究是也此軰不足惜但军士讨捕利取民财害及良民不若杜之以渐也智究大名府僧同寺僧苑智义与智究言莲华经中载五浊恶世佛出魏地心经有梦想究竟湼槃之语汝法名智究正应经文先师藏瓶和尚知汝有是福分亦作颂子付汝智究信其言遂谋作乱歴大名东平州郡假託抄化诱惑愚民濳结姦党议以十一年十二月十七日先取兖州㑹徒峄山以应天时三字为号分取东平诸州府及期向夜使逆党胡智爱等劫旁近军寨掠取甲仗军士击败之㑹传戬刘宣亦于阳谷东平上变皆伏诛连坐者四百五十余人宗室子或不胜任官事世宗欲授散官量与廪禄以赡足之以问宰臣曰于前代何如琚对曰尧亲九族周家内睦九族皆帝王盛事也琚之将顺多此类十三年上表乞致仕十六年再表乞致仕再不许参知政事唐古安礼忤上意出为横海军节度使数年不复召琚对便殿从容进曰唐古安礼忠直久在外官世宗深然之遂自南京留守召为尚书右丞琚尝举室绍先以为右司员外郎绍先中风暴卒上甚惜之谓琚曰卿之所举也感叹者再三十七年拜平章政事封莘国公明年拜右丞相修起居注伊喇杰上书言朝奏屛人议事史官亦不与闻无由记録上以问宰相琚与右丞唐古安礼对曰古者史官天子言动必书以儆戒人君庶几有畏也周成王翦桐叶为圭戏封叔虞史佚曰天子不可戏言言则史书之以此知人君言动史官皆得记録不可避也上曰朕观贞观政要唐太宗与臣下议论始议如何后竟如何此政史官在侧记而书之耳若恐漏泄几事则择慎密者任之朝奏屏人议事记注官不避自此始以年老衰病固辞上曰朕知卿年老勉为朕留候一二年朕将思之上谓宰臣曰朕为天子未尝敢专行独断每事徧问卿等可行则行之不可则止也琚与平章政事唐古安礼奏曰好问则裕自用则小陛下行之天下幸甚居一年复表致仕乃许诏以一孙为合门祇候即命驾归乡里久之世宗谓宰臣知人最为难事近来左选多不得人惟石琚为相往往举能其官左丞伊喇道参政钮祜禄额特埒举右选颇得之朕常以不能徧识人材为不足此宰相事也左右近侍虽常有言朕未敢轻信又曰近日刺史县令多阙员当择干济者除之资级不到庸何伤又曰惟石琚最为知人唐古鼎为定武军节度使上谓鼎曰久不见石琚精力比旧何如汝到官往视之显宗亦思之因琚生日寄诗以见意二十二年以疾薨于家年七十二谥文宪㤗和元年图像衍庆宫配享世宗庙庭唐古安礼本名乌楞古字子敬好学通经史工词章知为政大体贞元中累官临海军节度使入为翰林侍读学士改濬州防御使彰化军节度使大定初迁益都尹召为大兴尹上曰京师好讹言府中姦吏为民患卿虽年少有治才去其宿弊毋为因仍察亷入第一等进阶荣禄大夫七年五月大兴府狱空诏钖宴劳之凡州郡有狱空者皆赐钱为钖宴费大兴府钖宴钱三百贯其余有差久之拜参知政事罢为横海军节度使歴河间尹南京留守以丧去官起复尚书右丞诏曰南路女直户颇有贫者汉户租佃田土所得无几费用不给不习骑射不任军旅凡成丁者签入军籍月给钱米山东路沿邉安置其议以闻浃旬上问曰宰臣议山东明安贫户如之何奏曰未也乃问安礼曰于卿意如何对曰明安人与汉户今皆一家彼耕此种皆是国人即日签军恐妨农作上责安礼曰朕谓卿有知识毎事专傚汉人若无事之际可务农作度宋人之意且起争端国家有事农作奚暇卿习汉字读诗书姑置此以讲本朝之法前日宰臣皆女直拜卿独汉人拜是耶非耶所谓一家者皆一类也女直汉人其实则二朕即位东京契丹汉人皆不往惟女直人偕来此可谓一类乎又曰朕夙夜思念使太祖皇帝功业不坠传及万世女直人物力不因卿等悉之因以有益贫穷明安人数事诏左司郎中钮祜禄额特埓使书之百官集议尚书省十七年诏遣监察御史完颜托克索行邉从行契丹雅尔四人苏喇卓多雅鲁斡里雅自邉亡归达实上闻之诏曰达实在夏国西北昔斡罕为乱契丹等响应朕释其罪俾复旧业遣使安辑之反侧之心犹未已若达实使人间诱必生邉患遣使徙之俾与女直人杂居男婚女聘渐化成俗长久之䇿也于是遣同签枢密院事赫舍哩额页吏部郎中费摩余庆翰林修撰伊喇杰徙西北路契丹人尝预斡罕乱者上京济州等路安置以兵部郎中伊喇子元为西北路招讨都监诏子元曰卿可省谕徙上京济州契丹人彼地土肥饶可以生殖与女直人相为婚姻亦汝等久安之计也卿与额页同催𤼵徙之仍遣明安一员以兵䕶送而东所经道路勿令与羣牧相近脱或没变即便讨灭俟其过岭卿即还镇上已遣额页子元等谓宰臣曰海陵时契丹人尤被信任终为叛乱羣牧使鹤夀驸马都尉赛音昭武大将军珠勒唿金吾卫上将军布敦皆被害赛音等皆功臣之后在官时未尝与契丹有怨彼之野心亦足见也安礼对曰圣主溥爱天下子育万国不宜有分别上曰朕非有分别但善善恶恶所以为治异时或有邉衅契丹岂肯与我一心也哉他日上又曰荐举大臣之职外官五品犹得举人宰相无所举何也安礼对曰孔子称才难贤人君子世不多有陛下必欲得人当广取士之路区别器使之斯得人矣上曰除授格法不论奉职皆阀閲子孙朕所知识有资考出身月日亲军不以门第收补无廕者不至武义不得出职但以女直人有超迁官资故出职反在奉职上天下一家独女直有超迁格何也安礼对曰祖宗以来立此格恐难辄改转左丞与右丞富察通同日拜上谓之曰朕今年五十有五若过六十必倦于政事宜及朕之康强凡女直明安穆昆当修举政事改定法令宗族中鲜有及朕之夀者朕颇习女直旧风子孙岂能知之况政事乎卿等宜悉此意上又曰大理寺事多留滞宰执不督责之何耶安礼对曰案牍疑难者旧例给限上曰旧例是耶非耶今不究其事辄给以限耶参政伊喇道曰臣在大理时未尝有滞事上曰卿在大理无滞事为宰执而不能检治何也道无以对而退上问宰臣曰御史台官亦与亲知往来否皆曰往来殊少上曰台官当尽絶人事谏官记注官与闻议论亦不可与人游从安礼对曰亲知之间恐不可尽絶也上曰职任如是何恤人之言进拜平章政事封芮国公授世袭穆昆上谕安礼前代史书详备今祖宗实録太简略对曰前代史皆成书有帝纪列传他日修史时亦有帝纪列传其详自见于列传也安礼常议科目言于上曰臣观近日士人不以策论为意今若诗赋策论各塲考试文理俱优者为中潠以时务策观其器识庶得人也上曰卿等议之上谓宰臣曰赏有功不可缓缓赏无以劝善安礼对曰古所谓赏不踰时者正谓此也二十一年拜右丞相进封巾国公固辞曰臣备位宰相无补于国家夙夜忧惧惟恐得罪上负陛下下负百姓臣实不敢受丞相位惟陛下擢贤于臣者用之上曰朕知卿正直与左丞相钖馨无异且练习政事无出卿之右者其毋多让安礼顿首谢是嵗薨㤗和元年配享世宗庙廷伊喇道木名赵三其先伊实部人也初徙咸平为人寛厚有大志以笃孝着名通女直契丹汉字皇统初补刑部令史转尚书省令史再迁大理司直丁母忧起复迁户部员外郎正隆三年徙临潢咸平路毕沙河等三明安屯戍噶尔萨还奏海陵谓侍臣曰道骨相异常他日必登公辅明年迁本部郎中海陵伐宋为都督府长史海陵死师还无复纪律士卒掠淮南百姓苦之有男女二百余人自愿与道为奴道受之至淮俟诸军毕济乃悉遣还大定二年复为户部郎中与梁球安抚山东招谕盗贼民或避盗避役者并令归业不问罪名轻重皆原之军人不得并缘虏掠布萨忠义讨斡罕道参谋幕府事贼平元帅府以俘获生口分给官僚道悉纵遣之还京师入见既退世宗目送之曰此人有干才可大用也迁翰林直学士兼修起居注顷之世宗曰道清亷有干局翰林文雅之职不足以尽其才中都转运繁剧乃改同知中都路都转运事诏道送河北山东等路亷察善恶升降官员制敕上曰卿从讨契丹不贪俘获其志可嘉故命卿为使卿其勉之是嵗以亷升者磁州刺史完颜富色里为北京副留守潍州刺史富察芬彻为博州防御使威州刺史完颜乌达布为磁州刺史治状不善下迁者登州刺史大磐为嵩州刺史同知南京留守髙徳基为同知北京转运使卫州防御使完颜阿林为陈州防御使真定尹图克坦巴噶为兴平军节度使安国军节度使唐古重国为彰化军节度使仍具功过善恶宣谕毋受馈献迁大理卿五年宋人请和罢兵道往山东閲实军器振赡戍兵妻子再除同知大兴尹亲军百人长完颜额森博勒非禁直日带刀入宫夜入左藏库杀都监郭良臣盗取金珠㸃检司执其疑似者八人掠笞三人死五人者自诬赃不可得上疑之命道参问道持久其狱既而额森博勒鬻金事觉伏诛上曰箠楚之下何求不得奈何㸃检司不以情求之乎赐掠死者钱人二百贯周其家不死者人五十贯诏自今䕶卫亲军百人长五十人长非直日不得带刀入宫迁户部尚书上曰朕初即位卿为户部员外郎闻卿孶孶为善进卿郎中果有可称及贰京尹亦能善治户部经治国用卿其勉之道顿首谢改西北路招讨使赐金带故事招讨使到官诸部皆献駞马多至数百道皆却之数月皆复贡职父丧去官起复参知政事初诸部有狱讼招讨司例遣胥吏按问往往为姦利道请专设一官上嘉纳之招讨司设勘事官自此始上谓宰臣曰比闻大理寺㫁狱辄经旬月何耶道奏曰在法决死囚不过七日徒刑五日杖刑三日上曰法有程限而辄违之此官吏之责也严戒约以去其弊进尚书右丞乞致仕上曰卿孝于家忠于朕通习法令政事虽逾六十心力未衰未可退也乃除南京留守赐通犀带上曰河南统军乌库哩色埒为人少戆凡邉事须与卿共议卿以朕意谕色埓也入拜平章政事道弟临潼令约博犯罪至死道待罪于家皇太子生日宴于庆和殿上问道何故不在参知政事钮祜禄额特埒曰其弟犯死刑据制不合入内上曰此何伤也即诏道起视事是时县令多阙上以问宰相道奏曰散官宣武以上借除以充之上曰亷察八品以下已去官者録事丞簿有清干之誉者县尉入优等者皆与县令散官至五品无贪污旷职之名者亦可与之俟县令不阙即如旧制二十三年罢为咸平尹封莘国公上曰卿数年前尝乞致仕朕不许卿卿今老矣咸平卿故乡地凉事少老者所宜赐通犀带明日复遣近侍曹渊谕㫖曰咸平自斡罕乱后民业尚未获旧朕聴卿归乡里所以安辑一境也二十四年薨上闻之悼惜良久是嵗幸上京道过咸平遣使致祭赙赠有加诏图像藏秘省擢其子巴噶为合门祗候光祖字仲礼幼名巴噶以廕补合门祗候调平晋令卫州都巡河内承奉押班累转东上合门使兼典客署令大安中改少府少监丁母忧起复仪鸾局使同知宣徽院使事秘书监右宣徽使兴定二年十一月诏集百官议所以为长久之利者光祖等三人议曰募土人假以方面权任俾人自劝各保一方由是公府封建之论兴焉语在九公传三年转左宣徽使五年卒赞曰良弼守道琚安礼道皆无闻正隆时及其簉治朝佐明主谏行言聴膏泽下于民岂非遇其时耶官序无阙上下相安君享其名臣终其禄可谓盛哉海陵能知伊喇道有公辅之器而不能用故其治绩亦待大定而后着焉人才之显晦有系于世道之汚隆也尚矣金世内燕惟亲王公主驸马得与世宗一日特召琚入诸王以下窃语心盖易之世宗觉之即语之曰使我父子家人軰得安然无事而有今日之乐者此人力也乃歴举近事数十显着为时所知者以晓之皆俯伏请罪君臣相知如此有不竭忠者乎大定末世宗将立元妃为后以问琚琚屏左右曰元妃之立本无异辞如东宫何世宗愕然曰何谓也琚曰元妃自有子元妃立东官揺矣世宗悟而止且人主家事人臣之所难言者许敬宗以一言㡬亡唐祚琚之对其为金谋者至矣金史卷八十八金史卷八十九钦定四库全书金史卷八十九元中书右丞相总裁托克托等修列传第二十七苏保衡翟永固魏子平孟浩梁肃伊喇慥伊喇子敬苏保衡字宗尹云中天成人父京辽进士为西京留守宗翰兵至西京京出降乆之京病笃以保衡属宗翰京死宗翰荐之于朝赐进士出身补太子洗马调解州军事判官左监军萨里罕驻军陜西辟幕府参议军事累官同知兴中尹天德间缮治中都张浩举保衡分督工役改大兴少尹督诸陵工役再迁工部尚书海陵治兵伐宋与徐文等造舟于通州海陵猎近郊因至通州视工作兵兴保衡为淛东道水军都统制率舟师泛海径趋临安宋兵来袭败于海中副统制郑家死之大定二年百姓困弊诏保衡山抚山东前太子少保髙思廉安抚临潢发仓粟以赈之无衣者赐以币帛或官粟有阙则收籴以给之无妻室者具姓名以闻还除刑部尚书与工部尚书宗永兵部尚书完颜额哩页往河南山东陜西宣问屯田军人有㑹破大敌及攻城野战立功者具姓名以闻或以寡敌衆或与敌相当能先登败敌者正军及擐甲伊勒希补官一阶明安穆昆以功状上尚书省㑹随海陵军至淮上破敌者亦准上迁赏布萨忠义伐宋保衡行戸部于关中兼紏察许以便宜黜守令不法者十余人邠守傅愼微忤用事者被谗构下狱且死保衡力救之得免入为太常卿迁礼部尚书拜参知政事三年宋人请和诏保衡往南京与布萨忠义斟酌事宜行之入奏进右丞四年宋人请和师还保衡朝京师初宫女称心纵火十六位延烧诸殿上以方用兵国用不足不复营缮及宋和诏保衡监护役事遣少府监张仲愈取南京宫殿图本上闻之谓保衡曰追仲愈还民间将谓朕效正隆华侈也六年冬有疾求致仕不许遣敬嗣晖传诏曰卿以忠直擢居执政齿髪未衰遽以小疾求退善加摄飬以俟疾间视事未几薨年五十五世宗将放鹰近郊闻之乃还为辍朝赙赠命有司致祭翟永固字仲坚中都良乡人太祖与宋约攻辽事成以燕归宋宋人以经义兼策取士永固中第一授开德府仪曹参军金破宋永固北归中天㑹六年词赋科授怀安丞迁望云令补枢宻院令史辟左副元帅宗翰府掾永固家贫求外补宗翰爱其能不许以钱三千贯周之荐于朝摄左司郎中除定武军节度副使歴同知清州防御使入为工部员外郎以毋忧去官起复礼部郎中迁翰林直学士海陵簒立宋国贺正旦使至广宁海陵使使以废立事谕宋使遣还之以侍卫亲军都指挥使完颜思恭为报谕宋使永固为副且令永固伺察宋人动静使还改礼部侍郎乆之分䕶燕京宫室役事永固请写无逸图于殿壁不纳俄迁太常卿考试贞元元年进士出尊祖配天赋题海陵以为猜度已意召永固问曰赋题不称朕意我祖在位时祭天拜乎对曰拜海陵曰岂有生则致拜死而同体配食者乎对曰古有之载在典礼海陵曰若桀纣㑹行者欲我行之乎于是永固张景仁皆杖二十而进士张汝霖赋第八韵有曰方今将行郊祀海陵诘之曰汝安知我郊祀乎亦杖之三十顷之永固迁礼部尚书赐笏头毬文金带改永定军节度使正隆二年例降二品以上官爵永固阶光禄大夫不降以宠异之迁翰林学士承㫖与直学士韩汝嘉俱召至内殿问以将亲伐宋事永固对曰宋人事本朝无衅隙伐之无名纵使可伐亦无烦亲征遣将帅可也由是大忤海陵意永固即请致仕正隆四年正月丁已海陵朝永寿宫四品以上官赐宴永固至殿门外海陵即以致仕宣命授之永固归卧于家大定二年起拜尚书左丞请依旧制廉察官吏革正隆守令之污从之明年表乞致仕诏不许罢为真定尹赐通犀带尚书省奏永固自执政为真定永其繖盖当用何制度上曰用执政制度遂着为令五年恳乞致仕许之六年薨魏子平字仲均宏州人登进士第调五台主簿累除为尚书省令史除大理丞歴左司都事同知中都转运使事太府监正隆三年为贺宋主生日副使是时海陵谋伐宋子平使还入见海陵问江左事且曰苏州与大名孰优子平对曰江湖地卑湿夏服蕉葛犹不堪暑安得与大名比也海陵不悦世宗即位除户部侍郎大定二年丞相布萨忠义伐宋置元帅府于南京子平掌餽运给金牌一银牌六粮道给办进户部尚书六年复为贺宋主生日使上曰使宋无再往者卿昔年供河南军储有劳用此优卿耳乆之拜叅知政事上问子平曰古者税什一而民足今百一而民不足何也子平对曰什一取其公田之入今无公田而税其私田为法不同古有一易再易之田中田一年荒而不种下田二年荒而不种今乃一切与上田均税之此民所以困也上又问曰戍卒逋亡物故今按物力髙者补之可乎对曰富家子弟騃懦不可用守戍岁时求索无厌家产随坏若按物力多寡赋之募材勇骑射之士不足则调兵家子弟补之庶几官收实用人无失职之患上从之海州捕贼八十余人贼首海州人其兄今为宋之军官上闻之谓宰相曰宋之和好恐不能乆其宿泗间汉军以女直军代之子平曰誓书称沿边州城除自来合设置射粮军数并廵尉外更不得屯军守戍上曰此更代之非增戍也上曰前日令内任官六品以上外任五品以上并举所知未闻有举之者岂无其才盖知而不举也子平曰请令当举之官毎任须举一人泽州刺史刘德裕祈州刺史色克沧州同知额哩页易州同知额哩埒楚邱县令刘春格以赃污抵罪上欲诏示中外丞相守道以为不可上以问子平曰卿意何如子平曰臣闻惩一戒百陛下固冝行之上曰然遂降诏焉宋人于襄阳汉江上造舟为浮梁三南京统军司闻而奏之上问宰臣曰卿等度之以为何如子平曰臣闻襄阳薪刍皆于江北取之殆为此也上曰朕与卿等治天下当治其未然及其有事然后治之则晩矣河南统军使宗叙求入见奏邉事上使修起居注钮祜禄额特埒就问状宗叙言得邉报及宋来归者言宋国调兵募民运粮饷完城郭造战船浮桥兵马移屯江北自和议后即罢制置司今复置矣南虢海州皆有姦人出没此不可不备尝报枢密院彼视以为文移故欲入见言之额特埒召凡言邉事者诘问皆无实状行至境上问至襄阳浮桥乃樵采之路如子平䇿还奏诏凡妄说邉闗兵事者徒二年告人得实赏钱五百贯上问宰臣曰祭宗庙用牛羊尽力稼穑有功于人杀之何如子平曰曰惟天地宗庙用之所以异大祀之礼也十一年罢为南京留守未几致仕十五年起为平阳尹复致仕二十六年薨于家孟浩字浩然滦州人辽末年登进士第天㑹三年为枢密院令史除平州观察判官天眷初选入元帅府备任使承制除归德少尹充行台吏礼部郎中入为户部员外郎郎中韩企先为相拔擢一时贤能皆置机要浩与田㲄皆在尚书省㲄为吏部侍郎浩为左司员外郎既典选善铨量人物分别贤否所引用皆君子而蔡松年曹望之许霖皆小人求与㲄相结㲄薄其为人拒之松年蔡靖子靖将兵不能守燕山终败宋国㲄颇以此讥斥松年松年初事宗弼于行台省以微巧得宗弼意宗弼当国引为刑部员外郎望之为尚书省都事霖为省令史皆怨㲄䓁时时毁短之于宗弼凡与㲄善者皆指以为朋党韩企先疾病宗弼往问之是日㲄在企先所闻宗弼至知其恶已乃自屏以避宗弼曰丞相年老且疾病谁可继丞相者企先举㲄而宗弼先入松年谮言谓企先曰此軰可诛㲄闻流汗浃背企先薨㲄出为横海军节度使选人龚夷鉴除名值赦赴吏部铨得预覃恩㲄已除横海部吏以夷鉴白㲄㲄乃倒用日月署之许霖在省典覃恩行台省工部员外郎张子周素与㲄有怨以事至京师微知夷鉴覃恩事嗾许霖发之诋以专擅朝政诏狱鞫之拟㲄与夷毅邢具瞻王植髙鳯庭王俲赵益兴龚夷鉴死其妻子及所往来孟浩等三十四人皆徙海上仍不以赦原天下寃之世宗在熙宗时知田㲄党事皆松年等搆成之而浩等三十二人遇天德赦令还乡里多物故惟浩与㲄兄谷王𥙷冯煦王中安在大定二年召见复官爵浩为侍御史谷为大理丞补为工部员外郎煦为兵部主事中安知火山军事而浩㝷复为右司员外郎浩笃实遇事辄言无所隐上嘉其忠毎对大臣称之有疾求外补除祁州刺史致仕归七年起为御史中丞而浩已年老世宗以不次用之再閲月拜叅知政事故事无自中丞拜执政者浩辞曰不次之恩非臣所敢当上曰卿自刺史致仕除中丞国家用人岂拘阶次卿公正忠勤虽年髙犹可宣力数年朕思之乆矣浩顿首谢世宗勅有司东宫凉楼増建殿位浩谏曰皇太子义兼臣子若所居与至尊宫宫室侔恐制度未宜固宜示以俭德上曰善遂罢其役因谓太子曰朕思汉文纯俭心常慕之汝亦可以为则也未几皇太子生日上宴羣臣于东宫以大玉杓黄金五百两赐丞相志宁顾谓羣臣曰卿等能立功朕亦褒赏如此又曰叅政孟浩公正敢言自中丞为执政卿等能如是朕亦不次用之世宗尝曰女直本尚纯朴今之风俗日薄一日朕甚悯焉浩对曰臣四十年前在㑹宁当时风俗与今日不同诚如圣训上曰卿旧人固知之上谓宰臣曰宋前废帝唿其叔湘东王为猪王食之以牢纳之泥中以为戏笑书于史策所以劝善而惩恶也海陵以近习掌记注记注不明当时行事实录不载衆人共知之者求访书之浩对曰良史直笔君举必书帝王不自观史记注之臣乃得尽其直笔浩复奏曰厯古以来不明赏罚而能治者未之闻也国家赏善罚恶盖亦多矣而天下莫能知乞自今凡赏功罚罪皆具事状颁告之使君子知劝以迁善小人知惧以自警从之进尙书右丞兼太子少传罢为真定尹上曰卿年虽老精神不衰善治军民毋遽言退以通犀带赐之十三年薨田㲄自大理丞累官同知中京留守终于利渉军节度使二十九年章宗诏尚书省曰故吏部侍郎田㲄等皆中正之士小人以朋党䧟之由是得罪世宗用孟浩为右丞当时在者俱已用之亡者未加追复其议以闻张汝霖奏曰㲄专权树党先朝已正罪名莫不称当今追赠官爵恐无惩劝汝霖先朝大臣尝与顾命上初即位不肯輙逆其意谓之曰卿既以为不可姑置之盖张浩与张松年友善故汝霖犹挤之也汝霖死后章宗复诏尙书省曰盖自田㲄党事之后有官者以为戒惟务苟且习以成风先帝知㲄等无罪录用生存之人有擢至宰执者其次有为节度防御刺史者其死者犹未追复子孙犹在编户朕甚悯焉惟徴贤显善无间存没宜推先帝所以褒录忠直之意并加恩䘏以励风俗据田㲄一起人除已叙用外但未经任用身死并与复旧官爵其子孙当时已有官职以父祖坐党因而削除者亦与追复应合追复爵位人等子孙不及䕃叙者亦皆量与㤙例梁肃字孟容奉圣州人自㓜勤学夏夜读书往往逹旦母葛氏常灭烛止之天眷二年擢进士第调平遥县主簿迁望都绛县令以亷入为尚书省令史除定海军节度副使改中都警廵使迁山东西路转运副使营治汴宫肃分䕶役事摄大名少尹正隆末境内盗起驱百姓平人䧟贼中不能自辨者数千人皆系大名狱肃到官考騐得其情谳出者十八九大定二年宛平赵植上书曰顷者正隆任用阉寺少府少监兼上林署今胡守忠因缘巧倖规取民利前蓟州刺史完颜守道前中都警廵使梁肃勤恪清亷愿加进擢于是守忠落少监守道自滨州刺史召为谏议大夫肃中都转运副使改大兴少尹肃上疏言方今用度不足非但邉兵耗费而已吏部以常调除漕司僚佐皆年老资髙者为之类不称职臣谓凡军功进士诸科门荫人知钱谷利害能使国用饶足而不伤民者许上书自言就择其可用授以职事毎五年委吏部通校有无水旱屯兵视其增耗而黜陟之自汉武帝用桑宏羊始立𣙜酤法民间粟麦岁为酒所耗者十常二三宜禁天下酒麴自京师及州郡官务仍旧不得酤贩出城其县镇乡村权行停止不报三年坐捕蝗不如期贬川州刺史削官一阶解职上御便殿召左谏议大夫奚吁翰林待制刘仲诲秘书少监伊喇子敬访问古今事少间吁从容请曰梁肃材可惜解职太重上曰卿言是也乃除河北东路转运副使是时斡罕乱后兵食不足诏肃措置沿邉兵食移牒肇州北京广宁盐塲许民以米易盐兵民皆得其利四年通检东平太名两路户籍物力称其平允他使者所至皆以苛刻增益为功百姓诉苦之朝廷勅诸路以东平大名通检为准于是始定七年父忧去官起复都水监河决李固诏肃视之还奏决河水六分旧河水四分今障塞决河复故道为一再决而南则南京忧再决而北则山东河北皆可忧不若止于李固南筑隄使两河分流以杀水势便上从之改大理卿尚辇局巴哩巴舒穆噜阿尔噶与钉校匠陈外尔共盗宫中造车银钉叶肃以阿尔噶监临当首坐他寺官以陈外尔为首抵死上曰罪疑惟轻各免死徒五年除名时东京乆不治上自择肃为同知东京留守事迁中都都转运使转吏部尚书上疏论台谏大㫖谓台官自大夫至监察谏官自大夫至拾遗陛下宜亲择不可委之宰相恐树私恩塞言路也上嘉纳之复请奴婢不得服罗上曰近已禁奴婢服明金矣可渐行之肃举同安主簿高旭除平阳酒使肃奏曰明君用人必器使之旭儒士优于治民若使坐列肆𣙜酒酤非所能也臣愚以为诸道盐鐡使依旧文武叅注其酒税使副以右选三差俱最者为之上曰善改刑部尚书宋主屡请免立受国书之仪世宗不从及大兴尹璋为十四年正旦使宋主使人就馆夺其书而重赂之璋还杖一百五十除名以肃为宋国详问使其书略曰书所载止于帝加皇字免奉表称臣称名再拜量减岁币便用旧仪亲接国书兹礼一定于今十年今知嵗元国信使到彼不依礼例引见辄令廹取于馆姪国礼体当如是耶往问其详宜以诚报肃至宋宋主一一如约立接国书肃还附书谢其略曰姪宋皇帝谨再拜致书于叔大金应天兴祚钦文广武仁德圣孝皇帝阙下惟十载遵之乆无一毫成约之违独顾礼文宜存折衷矧辱函封之贶尚循躬受之仪既俯廹于舆情尝屡伸于诚请因嵗元之来使遂商𣙜以从权敢劳将命之还先布鄙悰之恳自余专使肃控请祈肃还至泗州先遣都管赵王府长史图们富尼玛入奏世宗大喜欲以肃为执政左丞相良弼曰梁肃可相但使宋还即为之宋人自此轻我矣上乃止乆之为济南尹上疏曰刑罚世轻世重自汉文除肉刑罪至徒者带镣居役岁满释之家无兼丁者加杖准徒今取辽季之法徒一年者杖一百是一罪二刑也刑罚之重于斯为甚今太平日乆当用中典有司犹用重法臣实痛之自今徒罪之人止居作更不决杖不报未几致仕起复彰德军节度使召拜叅知政事上谓侍臣曰梁肃以治入异等遂至大任廉吏亦可以劝矣肃奏汉之羽林皆通孝经今之亲军即汉之羽林也臣乞每百戸赐孝经一部使之教读庶知臣子之道其出职也可知政事上曰善人之行莫大于孝亦由教而后能诏与䕶卫俱赐焉复上奏曰方今斗米三百人已困饿以钱难得故也计天下嵗入二千万贯以上一岁之用余千万院务坊塲及百姓合纳钱者通减数百万院务坊塲可折纳谷帛折支官兵俸给使钱布散行间稍稍易得上曰县欠院务许折纳可也肃上疏论生财舒用八事一曰罢庶司通事一曰罢酒税司杓栏人三曰天水郡王本族已无在者其余皆远族可罢养济四曰裁减随司契丹吏员五曰罢𣙜醋以利与民六曰量减盐价使私盐不行民不犯法七曰随路酒税许折纳诸物八曰今岁大稔乞广籴粟麦使钱货流出上曰赵氏飬济一事乃国家美政不可罢其七事宰相详议以闻上又曰朕在位二十余年鉴海陵之失屡有改作亦不免有缪戾者卿等悉心奏之肃论正员官被差权摄官有公罪及正员还任皆准去官勿论往往其人苟且不事其事乞于县令中留十人备差无差正员官上曰自今权摄有公罪正员虽还而本职未替者勿以去官论之肃曰诚如圣㫖肃与宰相奏事既罢肃跪而言曰四时畋猎虽古礼圣人亦以为戒陛下春秋髙属时严寒驰骋于山林之间法官燕处亦足怡神愿为宗社自重天下之福也上曰朕诸子方壮使之习武故时一往尔同知震武军节度使邓秉钧陈言四事其一言外多阙官及循资拟注不得人上以问宰相张汝弼曰循资格行已乆仍旧便肃曰不然如亡辽固不足道其用人之法有仕及四十年无败事即与节度使岂必循资哉上曰仕四十年已衰老察其政蹟善者升之后政再察之善又升之如此可以得人亦无旷事肃曰诚如圣训肃论盗贼不息请无禁兵器上曰所在有兵噐其利害如何肃曰他路则已中都一路上农夫听置之似乎无害上曰朕将思之凡使宋者宋人致礼物大使金二百两银二千两副使半之币帛杂物称是及推排物力肃自以身为执政昔尝使宋所得礼物多当为庶民率先乃自增物力交十余贯论者多之二十三年肃请老上谓宰相曰梁肃知无不言正人也卿䓁知而不言朕实鄙之虽然肃老矣宜从其请遂再致仕诏以其子汝翼为合门祗侯二十八年薨谥正宪伊喇慥本名伊德尔契丹伊噜勒部人通契丹汉字髙书省辟契丹令史摄知除擢右司郎事正隆南伐兼契丹汉字两司都事大定二年除眞定少尹入为侍御史母忧去官起复右司员外郎累官陈州防御使左丞相赫舍哩良弼致仕上问谁可代卿者对曰陈州防御使伊喇慥清干忠正臣不及也遂召为太府监㝷改刑部侍郎十九年以按春等八明安自河南徙置大名东平之境还为大理卿被诏典领更定制条初皇统间参酌随唐辽宋律令以为皇统制条海陵虐法率意更改或同罪异罚或轻重不伦或共条重出或虚文赘意吏不知适从夤縁舞法慥取皇统旧制及海陵续降通类校定通其窒碍略其繁碎有例该而条不载者用例补之特阙者用律增之凡制律不该及疑不能参决者取㫖画定凡特㫖处分及权宜条例内有可常行者收为永格其余未可削去者别为一部大凡一千一百九十余为十二卷书奏诏颁行之赐银币有差顷之摘徙山东明安八穆昆于河北东路置之绰哈成格勒两明安旧居之地诏无牛耕者买牛给之摄御史大夫数月改御史中丞兼司修国史迁刑部尚书改吏部尚书㝷改大兴尹驾幸上京显宗守国使人谕之曰自大驾东廵京尹所治甚善我将有春水之行当益勤乃事还以所获鹅鸭赐之有疾在告遣官医诊视复为刑部尚书上还自上京以为西京留守改临洮尹卒伊喇子敬字同文本名鄂克多啰辽五院人㑹祖巴格同平章事父博啰准备任使官都统杲克中京辽主西走留博啰督辎重已而辎重被掠博啰乃自髠逃于山林子敬读书好学皇统间特进伊喇因修辽史辟为掾属辽史成除同知辽州事旧本㕔自有占地岁入数百贯州官嵗取其课地主以为例未尝请辩子敬曰已有公田何为更取民田竟不取秩满郡人请留于行台省不许天德三年入为翰林修譔迁礼部郎中正隆元年诸将廵邉诏子敬监战军帅以战获分将士亦以遗子敬子敬不受及还入见海陵谓之曰汝家贫而不苟得不受俘获朕甚嘉之凡同行官僚所取者皆没入于官其后诏子敬宴赐诸部谕之曰凡受进例遣宰臣以汝前能称职故特命汝使还迁翰林待制大定二年以待制同修国史是时干罕余党散居诸明安穆昆中诏子敬往抚之仍宣谕明安穆昆及州县汉人无以前时用兵相杀伤挟怨辄害契丹人使还改秘书少监兼修起居注修史如故诏曰以汝博通古今故以命汝常召入讲论古今及时政利害或至夜半子敬有良马平章政事完颜元宜索之子敬以元宜为相不与至是元宜乞致仕罢为东京子敬乃以此马赠行识者韪之是时布萨忠义伐宋宋请和而书式疆界未定子敬与秘书少监舒穆噜頣修起居注张汝弼侍便殿上曰宋主求成反覆无信喜为夸大子敬对曰宋人自来浮辞相欺来书言海陵败于采石大军北归按兵不袭俾全师而还海陵未尝败于采石其谲诈多此类也回书宜言往者大军若令渡江宋国境土必为我有上曰彼以谲诈我以诚实当以理折之迁右谏议大夫起居注如故上幸西京州县官入见明安穆昆不得随子敬奏军民一体合令明安穆昆随入见上嘉纳之于是责让宣徽院及端午朝㑹诏依子敬奏行之子敬言山后禁猎地太广有妨耕垦上用其言遂以四外猎地与民迁秘书监谏议起居如故子敬举同知宣徽院事伊喇钖勒塔干兵部侍郎伊喇谙逹太子少詹事乌库哩萨哈自代上不许子敬与同签宣徽院事伊喇钖勒塔干侍上曰亡辽不忘旧俗朕以为是海陵习学汉人风俗是忘本也若依国家旧风四境可以无虞此长乆之计也世宗将如凉陉子敬与右𥙷阙钮祜禄额特埒左拾遗杨伯仁奏曰车驾至和尔和西北招讨司囿于行宫之内地矣乞迁于界上以蔽屏环卫上曰善诏尚书省曰招讨钖里库可徙界上治蕃部事都监萨巴仍于燕子城治明安穆昆事上与侍臣论古之人君贤否子敬奏曰陛下凡与宰相谋议不可不令史官知之上曰卿言是也转签书枢宻院事同修国史出为河中尹请老河中地热上恐子敬不耐暑改兴中尹子敬女自懿州来兴中省谒遇盗途中剽掠其行李且尽既而还之谢曰我軰初不知为府尹家也尹有德于民尚忍侵犯耶徙咸平广宁尹二十一年致仕卒于家年七十一子敬尝使宋及受诸部进贡所受礼物皆散之亲旧及卒家无余财其子质宅以营葬事赞曰金制尚书令左右丞相平章政事是谓宰相左右丞叅知政事是谓执政大抵因唐官而稍异焉因革不同无足疑者书曰元首明哉股肱良哉庶事康哉又曰元首丛脞哉股肱惰哉万事隳哉宰相执政岂异道邪苏保衡翟永固魏子平孟浩梁肃皆当时之贤执政也伊喇慥子敬有其才适其时而位不及者亦命也夫金史卷八十九金史卷九十钦定四库全书金史卷九十元中书右丞相总裁托克托等修列传第二十八赵元伊喇道髙徳基马讽完颜鄂愽库刘徽柔贾少沖伊喇鄂尔多珠勒根彦忠张九思髙衎杨邦基丁暐仁赵元字善长涿州范阳人辽天庆八年登进士第仕至尚书金部员外郎辽亡郭药师为宋守燕以元掌机宜文字王师取燕药师降枢密使刘彦宗辟元为本院令史天㑹间同知蓟州事有贼杀人横道官吏圜视莫知所为路人耕夫聚观甚衆元指田中释耒而来者曰此贼也叱左右縳之遂伏僚吏问其故元曰偶得于眉睫间耳其后朝廷立磨勘格凡尝仕宣和者皆除名籍元在磨勘中齐国废置行台省于汴选名士十余人备官属元在选中授行兵部郎中行台徙大名再徙祁州及宗弼再取河南元皆摄户部事赋调兵食取办天眷三年为行台右司员外郎囚有杀人当死者行台欲宥之元不从反覆数四势不可夺乃仰天叹曰如杀人者可宥死者复何辜何欲徼已福而乱天下法乎行台竟不能夺改左司员外郎摄吏部事在行台凡十年吏事明敏宗弼深知之行台或有事上相府宗弼必问曾经赵元未也其见重如此为同签汴京留守事改同知大名尹用亷迁河北西路转运使歴彰德武胜等军节度使以老致仕卒于家伊喇道本名按宗室伊喇古为山东东路兵马都总管辟掌军府簿书往来元帅府计议边事右副元帅宗弼爱其才召为元帅府令史补尚书省令史特除监察御史再迁大理丞兼工部员外郎海陵南伐使督运刍粮所在盗起道路梗澁间关仅至淮南上谒承问具言四方盗贼状海陵恶闻其言杖之七十使督战舰渡江㑹海陵死军还大定二年除工部郎中奏诏招抚诸奚是时茂巴尔明安下穆昆实埒等欲降制于明安和卓不敢即降道发兵掩袭和卓子妇孙男女甥及穆昆瑠珠及佛宁博索妻孥是日适斡罕遣博索发茂巴尔明安军博索闻其家人被获遂降改礼部郎中从讨斡罕佩金牌与应奉翰林文字额哩页招降叛奚奉使河南劝课农桑密访吏治得失累迁御史中丞同修国史亷问职官殿最还奏上曰职官贪污罪废其余因循以苟岁月今亷能即与升除无以慰百姓爱留意可就迁秩秩满升除于是亷能官景州刺史耶律补进一阶单州刺史舒穆噜锦嘉努泰宁军节度副使尹昇卿宁陵县令监邦彦濬州司候张匡福各进两阶贪污官同知濬州防御使事富色克真定县令特黙格并免死杖一百五十除名同知睢州事乌克逊阿里布杖一百削四阶非奉㫖不得录用于是道改同知大兴尹事诏曰京师士民辐辏犯法者衆罪状自实毋为文所持断之以公可也朕尝谕执政必不以小苛谴卿勉副朕意迁刑部尚书尚廐局使宗夔副使舒穆噜成格勒私用官刍事觉尚廐局𨽻㸃检司刑部当自问㸃检乌凌阿天钖属刑部使轻其罪刑部以付大兴府鞫治于是道及天钖郎中丁暐仁皆坐解职寻起为大理卿兼签书枢密院事再迁西京留守卒髙徳基字元履辽阳渤海人皇统二年登进士第六年为尚书省令史海陵为相专愎自用人莫敢拂其意德基毎与之详辨及簒位命左司郎中贾昌祚谕㫖曰卿公直果敢今委卿南京行省勾当未行㑹海陵欲都燕京命德基摄燕京行台省都事改摄右司员外郎除户部员外郎改中都路都转运副使迁户部郎中正隆三年诏左丞相张浩参知政事敬嗣晖营建南京宫室明年德基与御史中丞李筹刑部侍郎萧中一俱为营造提㸃海陵使中使谓德基等曰汝等欲乘傅往邪欲乘已马往邪银牌可于南京尚书省取之筹乞先降银牌复遣中使谓筹曰牌之与否当出朕意尔敢辄言岂以三人中官独髙邪遂杖之二十遣乘已马往德基中一乘传往转同知开封尹大定三年以察亷治状不善下迁同知北京路都转运使事是年秋土河泛滥水入景城德基遽命开长乐门疏分使入御沟以杀其势水不能为害迁刑部侍郎七年改中都路都转运使九年转刑部尚书有犯罪当死者宰相欲从末减德基曰法无二门失出犹失入也不从及奏上曰刑部议是也因召诸尚书谕之曰自朕即位以来以政事与宰相争是非者德基一人而已自今部上省三议不合即具以闻为宋主生日使及还宋人礼物外附进腊茶三千胯不亲封署德基曰姪献叔而不署是无名之物也却之十一年改户部尚书德基上疏乞免军须房税等钱减农税及盐酒等课未报随朝官俸粟折钱増髙市价与之多出官钱几四十万贯上使人谕之曰卿为尚书取悦宰执近臣滥出官钱卿之官爵一出于朕奈何如此于是决杖八十户部郎中王佐员外郎卢彦沖同知中都转运使刘兟副使舒穆噜长寿支度判官韩镇左警巡使李克勤右警巡使李寳判官强锐昌姚宗奭尼玛哈达希布皆杖有差诏自大定十一年八月郊祀赦后尚书省御史台户部转运司警巡院多支俸粟折钱皆追还之德基降兰州刺史王佐大兴府推官卢彦沖河北西路户籍判官刘兟东京警巡使舒穆噜长寿东京留守推官韩镇河东南路户籍判官李克勤通逺县令李寳清水县令强鋭昌姚宗奭尼玛哈达希布皆除司候大定十二年德基卒年五十四子钖马飒字良弼大兴漷隂人国初以燕与宋讽游学汴梁登宣和六年进士第宗翰克汴京讽归朝复登进士第调蔚州广灵丞迁雄州归信令境有河曰八尺口每秋潦涨溢害民田讽视地高下疏决之其患遂息召为尚书省令史除献州刺史天德初改宁州民有告谋不轨者株连数十百人讽察其无状乃究问告者告者具㐲其诬衆懽唿感泣再迁南京副留守入为大理少卿是时高祯为御史大夫素贵重绳治无所避权贵惮其威严乃以讽及张忠辅为中丞欲有以中伤之者讽忠辅皆文吏巧法不能与祯丝髪相假借祯畏其害已因诉于海陵海陵以祯太祖旧臣毎慰安之讽改大理卿岁余出为顺天军节度使大定二年复为大理卿迁刑部尚书改忠顺军节度使致仕卒完颜鄂博库㑹宁府海古勒寨人年十三充女直字学生补上京女直吏再习小字兼通契丹文字充尚书省令史天德初除吏部主事鞠问扎兰路诈袭穆昆事人称其能擢右拾遗海陵谓之曰吾始闻汝名试以吏部主事今计其实优于所闻逺矣累迁右司郎中从海陵伐宋至淮南闻世宗即位于辽阳鄂博库入白其事海陵沈思良久曰卿等始闻之邪我已知之遣人往矣此大事勿泄于外大定二年秩满当代世宗喜其善敷奏特诏再任谓宰臣曰鄂博库为人公忠后来有如斯人者卿等宜荐举之其见知如此斡罕已平诏罢契丹明安穆昆其元管户口及从斡罕作乱来降者皆𨽻女直明安穆昆遣鄂博库于明安穆昆人户少处分置未经罢去明安穆昆合承袭者仍许承袭赈赡其贫乏者仍括买契丹马匹官员年老之马不在括限顷之世宗以诸契丹未尝为乱者与来降者一槩𨽻女直明安中非是未尝为从乱可且仍旧平章政事完颜元宜奏已迁契丹所弃地可迁女直人与不从乱契丹杂处上以问右丞苏保衡参政石琚皆不能对上责之曰卿等每事先熟议然后奏有问即对岂容不知此保衡琚顿首谢上曰分𨽻契丹以本明安租税给赡之所弃地与附近女直人及余户愿居者聴其明安穆昆官选契丹官员不预乱者充之改同知大兴尹迁横海军节度使初到官谳囚能得其情人以为不冤五年卒官刘徽柔字君美大兴安次人天眷三年擢进士第初为真定栾城主簿转开远军节度掌书记迁洪洞令徽柔明敏善聼断县人杨逺者投牒于县以为夜雨屋坏压其姪死号诉哀切徽柔熟视而笑曰汝利姪财而杀之乃诬雨耶叱付狱其人立伏曰公神明也不敢延死遂寘于法秩满县人遮满不得去者弥日为立生祠刻石颂德正隆二年入为大理评事迁司直大定二年同知河东南路转运使事以廉第一改知平定军入为大理少卿七年知磁州改同知南京留守事十月迁中都路转运使卒官贾少冲字若虚通州人勤学日诵数百千言家贫甚尝道中获遗金访其主归之天㑹中再伐宋调及民兵少沖甫冠代其叔行虽行伍间未尝释卷中天眷二年进士刘筈欲以妹妻之少沖辞不就曰富贵当自致之调营州军事判官迁定安令蔚州刺史恃贵不法属吏畏之每事辄曲从其意少冲守正不阿用亷进官一阶再迁吏部主事定武军节度副使河中府判官海陵寖以失道少冲谓所亲曰天下且乱不可仕也秩满乃不求仕大定二年调御史台典事累迁刑部郎中往北京决狱奏诛首恶误牵连其中者皆释不问全活凡千人以本职摄右司员外郎尝执奏刑名甚坚既退上谓侍臣曰少沖居下位有守如此除同知河间尹数月入为秘书少监兼起居注左补阙少沖外柔内刚每从容进谏世宗称美之十四年为宋主生日副使宋国方有祈请上以意谕少冲少冲对曰臣有死无辱宋人别致珍异少沖笑谓其人曰行人受赐自有常数宁敢以赂辱君命乎遂不受使还世宗嘉之迁右谏议大夫祕书起居注如故十七年请老除卫州防御使迁河南东路转运使召为太常卿兼祕书少监复请致仕不许改顺天军节度使卒少沖性夷简不喜言利尝教诸子曰荫所以庇身管库不可为也闻者尚之子益益字损之少颕悟如成人大定十四年父少冲为秘书少监充宋主生日副使益侍行是时宋人常争起立接受国书之礼少冲问益曰即宋人欲变礼持议不决奈何益曰守死无辱可谓使矣少沖大竒之中大定十九年进士调河津主簿丁父忧去官察廉起复矾山令补尚书省令史丁母忧服阕除定海军节度副使监察御史治书侍御史转侍御史知登闻鼓院兼少府少监未几改礼部郎中兼知登闻鼓院看读陈言文字迁左司郎中改吏部侍郎兼蔡王传以病免除郑州防御使陜西东路转运使顺天军节度使大安初召为吏部尚书有疾改安国军节度使益调民夫修完城郭为战守备按察司止之不聴曰治城守臣事也按察何预既而兵至以有备解去改横海定国军节度使道阻不赴宣宗初为吏部尚书益为侍郎相得欢甚贞祐二年至汴京访益所在召为太常卿上防秋十三事与户部尚书李革论迁河北军民不便不报贞祐三年致仕元光九年卒伊喇鄂尔多一名巴锦系出辽五院司通契丹字天㑹三年伐宋𨽻军中遇战辄先登屡获侦人有司上其功补尚书省令史十五年籍发诸部兵于山后将与右丞萧庆㑹时官军窜而南者凡数千鄂尔多以兵邀击之尽获其辎重财物悉送有司而去一毫弗取以劳迁修武校尉宗弼复河南鄂尔多督诸路帅臣进讨事定以劳迁宣武将军时六部未分乃以为兵刑二部主事未几迁右司都事皇统二年授大理正歴同知昭德军节度使事以廉陞孟州防御使正隆间转同知北京留守㑹伊克河阑子山等明安契丹谋乱时方发兵讨之别遣鄂尔多押军南下至松山县为贼党讲格所执且欲推为盟主要以契约鄂尔多怒曰我受国厚恩岂能从汝反耶宁杀我契约不可得也贼知不可屈乃困辱之使布衣草履逐马而行且欲害之鄂尔多说其监奴因得脱还六年九月改北京路转运使大定初为愽州防御使再迁利涉军节度使先是有农民避贼入保郡城以钱三十千寄之邻家贼平索之邻人讳不与诉于县县官以无契騐却之乃诉于州鄂尔多阳怒械系之捕其邻人关以三木诘之曰汝邻乙坐刧杀人指汝同盗邻人大惧始自陈有欺钱之隙乃责归所隐钱而释之郡人骇服改通逺节度使卒珠勒根彦忠本名干克山哈斯罕人也好学通吏事天㑹十四年选充尚书兵部孔目官陞尚书省令史兼右司都事七年改大理丞为㑹宁少尹进同知会宁府事入为尚书吏礼部郎中贞元二年进本部侍郎海陵庶人凡有所疑常使彦忠裁决彦忠据法以对间有不合则召让之彦忠执奏如前终无阿曲同列咸为惧彦忠固执不变海陵壮之明年除御史中丞歴尚书戸部侍郎侍卫亲军副都指挥使海陵南伐除南京路都转运使大定二年改大名尹兼本路兵马都总管四年入为刑部尚书诏规措北边艰食户口及泰州临潢接境度宜安置堡戍七驻兵万三千刍粮之用就经画之还朝未及入对以疾卒年五十三彦忠性孝友尝使宋所得金帛尽分兄弟亲友赠荣禄大夫命有司致祭并以银绢赐其家张九思字全行锦州人皇统初补行台省女直译史除同知易州事三迁亳州防御使归德尹刘仲延受宋国嵗贡于泗州九思副之往岁受岁贡者每以币物不精责宋使者宋使者私馈银币各直数百千以为常九思独不肯受仲延从之自是私馈遂絶自大理评事再迁大理少卿清池令双申自陈父䖍天眷初知永安军遇叛冦孟邦杰廹而胁之不从遂被害乞正班用廕大理寺议䖍子正合杂班叙九思曰䖍奋不顾身守节以死其子正班用廕以劝忠孝世宗从九思议改工部郎中大兴少尹同知中都都转运使事转刑部侍郎改工部九思所守清约然急于进取一切以功利为务率意任情不恤百姓诏捡括官田凡地名疑似者如皇后店太子庄燕乐城之类不问民田契騐一切籍之复有邻接官地冐占幸免者世宗闻其如是召还戒之曰如辽时支拨地土及国初元帅府拘刷民间指射租田近嵗冐为已业此类当拘籍之其余民田一旦夺之则百姓失业朕意岂如此也转御史中丞九思言屯田明安人为盗徴偿家贫辄卖所种屯地凡家贫不能徴偿者止令事主以其地招佃收其租入估贾与徴偿相当即以其地还之临洮尹完颜让亦论屯田贫人徴偿卖田乞用九思议诏从之迁工部尚书年髙愈自用上谓左丞张汝弼曰九思耄矣颇执强自用欲令外补何如于是九思男若拙为尚书省令史冐塡诏勅事觉亡命汝弼因奏其事上曰九思岂不知若拙处邪可免其官捕若拙获日授职九思闻命惶惧因感疾卒髙衎字穆仲辽阳渤海人敏而好学自少有能赋声同舍生欲试其才使一日赋十题戏之衎执笔恬然未暮十赋皆就彬彬然有可观年二十六登进士第乞归飬逾二年方调漷阴丞召为尚书省令史除右司都事母丧去官起复吏部员外郎摄左司员外郎王彦潜常大荣李庆之皆在吏部选中吏部拟彦潜大荣皆进士第一次当在庆之上彦潜洺州防御判官大荣临海军节度判官庆之沈州观察判官左司郎中贾昌祚挟私欲与庆之洺州诡曰洺虽佳郡防御幕官在节镇下乃改拟彦潜临海军大荣沈州庆之洺州庆之初赴选昌祚以庆之为㑹试诠读官而庆之弟庆云为尚书省令史多与权贵游海陵心恶之尝谓左右司昌祚必与庆之善阙大奉国臣者辽阳人永宁太后族人先为东京警廵院使以赃免去欲因太后求见海陵不许衎与奉国臣有乡里旧拟为贵德县令海陵大怒于是昌祚衎吏部侍郎冯仲等各杖之有差庆云决杖一百五十罢去未几仲昌祚庆云皆死衎降为清水县主簿兵部员外郎摄吏部主事杨邦基降宜春县主簿吏部主事宋仝降漷阴县主簿尚书省知除杨伯杰降闾阳县主簿居二年为大理司直迁户部员外郎同知中都都转运使太常少乡吏部郎中大定初转左司郎中世宗孜孜求谏羣臣承顺㫖意无所匡正上曰朕初即位庶政多未谙悉实頼将相大臣同心辅佐百姓且上书言事或有所补夫听断狱讼簿书期㑹何人不能如唐虞之圣犹曰稽于衆舍己从人正隆专任独见不谋臣下以取败乱卿等其体朕意使衎传诏台省百司曰凡上书言事或为有司沮遏许进表以闻迁吏部尚书毎季选人至吏部託以检閲旧籍谓之检卷有滞留至后季犹不得去者衎三为吏部知其币岁余铨事修理选人便之五年为贺宋国生日使中道得疾去职大定七年卒杨邦基字德懋华阴人父绹宋末为易州州佐宗望伐宋蔡靖以燕山降易州即日来附绹被杀邦基年十余岁匿宩舍中得免既长好学天眷二年登进士第调滦州军事判官迁太原交城令太原尹图克坦恭贪污不法託名铸金佛命属县输金邦基独不与图克坦恭怒召至将以手持鐡拄杖撞其面邦基不动秉徳廉察邦尹与九县令皆免去邦基以廉为河东第一召为礼部主事以兵部员外郎摄吏部差除坐铨注李庆之大兴国努与髙衎等皆贬官邦兴降坊州宜春簿转髙密令大定初尚书省拟邦基刑部郎中世宗曰县官即除郎中如何太师张浩对曰邦基前为兵部员外郎矣且其人材可用上许之改太府少监知登闻检院为祕书少监迁翰林直学士再迁祕书监兼左谏议大夫修起居注中都警廵使张子衍与邦基姻家子衍道中遇皇太子卫杖立马市门不去繖卫士诃之子衍以鞭鞭卫士诃已者御史台劾奏子衍邦基见台官为子衍求解及入见显宗求脱子衍罪诏削子衍官两阶邦基坐削官一阶出为同知西京留守事徙山东东路转运使永定军节度使致仕大定二十一年卒邦基能属文善画山水人物尤以画名当世云丁暐仁字藏用大兴府宛平人㑹祖奭祖惟寿父筠以吏补州县所至有治声其后致仕杜门不出乡里有鬬讼者不之官而就筠质焉暐仁沖澹寡欲读书之外无他好辽季避难虽间关道涂未甞释卷皇统二年登进士第调武清县丞县经兵革后无学校暐仁召邑中俊秀子弟教之学百姓欣然从之调磁州军事判官是时诏使廉察官吏暐仁以廉摄守事迁和川令前令罢耎不事事羣小越法干禁无所惮暐仁申明法禁皆屏息或走入他县以避之有董祐者最强悍畏服暐仁以刀断指誓终身不复犯法凡租赋与百姓前为期率比他邑先办歴北京推官再迁大理司直以忧去官㝷起复大定三年除定武军节度副使而节度使同知皆阙暐仁为政无留讼改大理丞吏部员外郎转户部郎中于是贾少沖为刑部郎中上谓左丞相赫舍哩良弼曰少沖为人柔缓不称刑部之职其议易之乃以暐仁为刑部郎中坐尚廕局官私用官刍违格付大兴府鞫问解职改祁州刺史祁州为定武支郡士民闻暐仁之官相率欢迎界上相属不绝改同知西京留守事首兴学校以明飬士法迁陜西西路转运使大定二十一年卒官赞曰吏之兴其秦之季邪吏有选试其辽金之际耶其文从一从史守法不贰之谓耶守法不贰斯真吏矣巧者舞文以乱法窒者执一而弗通此皆吏道之自失者也髙衎髙德基张九思之徒皆诡法以自失者矣金史卷九十金史卷九十一钦定四库全书金史卷九十一元中书右丞相总裁托克托等修列传第二十九完颜萨哈龎迪温特赫伊苏玛勒实图美伊喇成舒穆噌卞杨仲武富察世杰萧懐忠伊喇谙达富珠哩阿老罕赵兴祥舒穆噜荣敬嗣晖完颜萨哈上京纳尔珲河人也其先居于乌楞古河身长多力善用枪王师南征睿宗为右副元帅置之麾下佩以金牌使军事天徳元年授本班祗候郎君详衮其后从军泰州路军帅以萨哈为万戸领尼楚赫等明安戍北边数有战功二年正月海陵庶人遣使夏国谕以即位事因令伺彼之意既还称㫖为尚书兵部郎中改同知㑹宁尹迁达喇部族节度使改额勒本羣牧使为海兰路都总管海陵伐宋授卫州防御使为武震军都总管世宗即位遣使召萨哈既至除昌武军节度使已而为山东路元帅副都统改安化军节度使兼副都统如故四年徙镇安武仍兼副统领山东大名东平三路军八万余渡淮㑹大军伐宋进至楚州宋遣使奉嵗币还邳州卒龎迪字仲由延安人少倜傥喜读兵书习骑射学推步孤虚之术无所効用应募𨽻泾原路第三副将破贼有功授保义郎尝从百余骑经行山谷遇夏人数千衆皆骇惧请避迪遂跃马犯阵敌皆披靡身被重创神色自若完军以还自是知名擢为正将权发遣泾原路兵马都将齐国建泾原路经畧使张中孚举迪权知懐徳军兼沿边安抚使夏人合军五万薄懐徳城迪开门待之夏人不敢入因以数千骑分门突出遂破之斩首五百级获军资羊马甚衆复破闗师古兵擢知泾州未到官改知镇戎军沿边安抚使已而擢淮南东路马步军副总管总制沂密淮阳兼权知沂州丁父忧去官寻起复为环庆路兵马都钤辖权知邠州齐国废改华州防御使顷之军变被执入山已而贼衆悔曰公为政素善岂宜刼辱遂纵之还复领州事天眷元年除永兴军路兵马都总管兼知京兆府徙临洮尹兼熙秦路兵马都总管陜右大饥流亡四集迪开渠溉田流民利其食居民借其力各得其所郡人立碑纪其政绩官制行吏部以武功大夫博州团练使特授定逺大将军七年除庆阳尹厯三考不易以治最闻诏书褒美西人荣之正隆元年迁鳯翔尹屡上章求退不许海陵南伐征歛烦急官吏因縁为姦富者用贿以免贫者破产益困迪悉召民使共议增灭不加威督而役力均人情大恱五年徙汾阳军节度使大定初复为临洮尹迁南京路都转运使以省事惜费安静为政河南称之徙绛阳军节度使卒官年七十迪性纯孝父疾医药弗効迪仰天泣祷刲股作羹由是获安昆弟析家财迪尽以与之一无所取官爵之廕率先诸姪疾革沐浴朝服而逝温特赫伊苏玛勒率宾屯茂赫辰人徒上京和伦舍哩兄卓诺国初有功授世袭穆昆伊苏玛勒性忠正强毅善骑射有膂力皇统初袭兄穆昆积战功为洮州刺史谓人曰穆昆兄职也兄子乌楞古今已长矣遂以穆昆让兄子宗弼闻之曰能让世袭可谓难矣除贵徳州刺史改伊勒敦乣详衮迁乌库哩部族节度使改徳昌军正隆四年大征兵南伐泰州明安定逺阿巴以所部叛还伊苏玛勒以七穆昆执定逺阿巴勒其衆付大军契丹反败㑹宁六明安于提木岭屯于信韩二州之境伊苏玛勒率数千人杀贼万余于雅哈河以功迁临潢尹世宗即位赐手诏曰南征诸将士及卿子姪安逺乌楞古苏布特兄弟具甲仗悉来推戴朕勉即大位卿累世有功耆旧之臣縁边事未宁临潢剧任姑仍旧职闻枢密副使白彦敬南京留守赫舍哩志宁来讨契丹今已遣人往招之其家皆在南京恐或遯去兼起异谋若至则已若不至卿当以计执而献之两次遣人招诱招讨都监老和尚去人不知彼之所在久而不还兼老和尚不知朕已即位卿可使人谕以朕意如来降悉令复旧边闗之事可设耳目是时斡罕已反领兵数万来攻临潢诸路军未至斡罕势益大伊苏玛勒领城中军士六百人邀击斡罕数接战𠞰杀甚衆所乘马中流矢而仆为贼所执贼使伊苏玛勒招城中人曰生死在顷刻能使城中出降官爵如故不然杀汝矣伊苏玛勒骂贼曰我受国家爵禄肯从汝叛贼乎贼执之至城下迫胁之使招城中其妻子官属将士登城临望伊苏玛勒厉声曰我恨军少不能灭贼人生㑹有一死耳汝軰慎勿降贼一旦开门纳贼城中百姓皆被杀掠母以我故败国家事贼无能为也贼怒杀之城中人皆为之感激推官麻珪益缮完城郭右监军实图美辅国上将军阿索美乘城固守贼不克攻遂引衆东行实图美本诸宗室赠银青光禄大夫乌苏埓克子也年十五事太宗为左奉宸皇统二年充䕶卫除武器署丞累官肇州防御使大定初除元帅右都监与咸平尹乌哲库率秦州兵及海兰路兵千五百人㑹临潢尹伊苏玛勒讨契丹契丹犯临潢伊苏玛勒死攻之不能克廼引而东实图美乞济师十二月甲辰世宗次海濵县得奏上曰实图美乌哲库军不少可以从长攻袭矣㑹右副元帅黙音以大军至实图美改哈斯罕节度使𨽻右翼与赫舍哩志宁败贼于长泺战霿河皆有功改博索路兵马都总管卒伊喇成本名娄其先辽横帐人也沉勇有谋畧通契丹汉字天㑹间𨽻达兰下为行军明安与宋人战于楚泗之间成以所部先登大破宋军功最诸将刘麟约㑹天长军议进止成与𤓰尔佳察哈尔为达兰前锋得宋生口为乡导遂逹天长睿宗嘉之后从宗弼将兵废齐国及再伐宋攻濠州每战辄先登多所摧破宗弼再取河南成及萧怀忠等八明安先渡河南平第功受宣武将军除威州刺史用亷擢同知延安尹再迁昭义军节度使正隆南伐为武毅军都总管萨巴反海陵以事诛契丹名将成以本军守磁即遣妻子还汴海陵用是不疑时人高其有识改神武军都总管与富珠哩定方为淛东道先锋使由淮阴进兵以所部䕶粮赴扬州敌兵乘夜来攻成整兵奋击斩刈甚衆㑹海陵庶人死军还复镇昭义大定二年以㢘在优等改河中尹再除临洮尹招降乔嘉等族首领扎实结迁南京留守召拜枢密副使封任国公改北京留守卒讣闻上悼惜之授其子舒苏鄂博武功将军世袭咸平路察察哩明安下哲伯埒穆昆扎实结者西番既衰其苖裔曰栋戬其子曰巴沁嘉卜始附宋赐姓赵改名顺忠顺忠子永吉永吉子世昌皆受宋官为左武大夫遥领莱州防御使袭巴延族长朝廷定陜西世昌换忠翊校尉既而果尔族长京臧杀世昌朝廷遣兵执京臧斩之临洮市以世昌子特尔格为巴延族都管大定四年宋破洮州特尔格弟扎实结与母走乔嘉族避之乔嘉族首领巴布尔与邻族木波隆普龎巴巴哩四族耆老大僧等立扎实结为木波四族长号曰王子其地北接洮州积石军其南隆普族南限大山八百余里不通人行东南与叠州羌接其西巴哩族西与罗甘羌接其北龎巴族与西夏双鲁克族接地髙寒无丝枲五谷惟产青稞与野菜合酥酪食之其疆境共八千里合四万余户其居随水草畜牧迁徙不常扎实结念朝廷为其父报雠欲弃四族归朝四族不许成至临洮使人招扎实结乃率四族来附进马百匹仍请每年贡马诏曰逺人慕义朕甚嘉之其遣能吏往抚其衆厚其赏赐初天㑹中诏以旧积石地与夏人夏人谓之祈安城有庄浪四族一曰吹济雅门二曰密藏门三曰隆普门四曰龎巴门虽属夏国叛服不常大定六年夏人灭吹济雅密藏二门其隆普龎巴二门与乔嘉族相邻遂归扎实结夏国遣使来告庄浪族违命作乱欲兴兵剪除朝廷不知隆普龎巴二门旧属夏国报以将检㑹其地旧所𨽻属毋擅出兵扎实结之母居于庄浪族中大定九年扎实结往省其母夏人伺知之遂出兵围扎实结招之使降扎实结不从率所部力战溃围出夏人斫断其臂虏其母去部兵亦多亡者扎实结寻亦死遗言请命朝廷复立乔嘉族首领陜西奏闻知夏国王李仁孝与其臣任得敬中分其国发兵四万役夫三万筑祈安城杀乔嘉等族首领扎实结屡获宋谍人言宋欲结夏国谋犯边境诏遣大理卿李昌图左司员外郎钮祜禄额特埒往按且止夏人毋筑祈安城及处置乔嘉等族别立首领夏国报云祈安本积石旧城久废边臣请设戍兵镇抚庄浪族所以备道非有他也扎实结以兵入境以是杀之不知为乔嘉族首领也李昌国等按视杀扎实结之地本在夏境筑祈安城已毕工皆罢归不得宋夏交通之状乃于熙秦迫近安夏冲要量添戍兵及问乔嘉等族民戸愿以扎实结姪赵师古为首领于是诏以赵师古为木波乔嘉巴哩隆普龎巴四族都钤辖加宣武将军舒穆噜卞本名阿尔噶哩五代祖旺古辽驸马都尉父乌锦为羣牧使从睿宗秋山卞年十三已能射连获二鹿睿宗竒之赐良马及金吐鹘天㑹末宗弼为右监军召卞𨽻帐下丁父忧是时宗盘为太师达兰为左副元帅人争附之使人召卞卞不往宗磐达兰皆以罪诛人多其有识宗弼复取河南与宋人战于颍州汉军少却卞身被七创率勇士十余骑奋击败之及宋称臣宗弼选尝有劳者与俱入朝授卞忠勇校尉迁宣武将军除河间少尹察㢘升遂州刺史改寿州再改唐州丁母忧去官起复唐州刺史海陵伐宋卞为武毅军都督总管由别道进兵遇宋伏兵数百人以三百骑击败之遂下信阳军及罗山县至蒋州宋守将弃城遯因取其城顷之军士皆欲逃归阑子山明安结汉军三明安穆昆刼卞还舍于蒋水之曲卞乃隂约汉军将吏乘夜掩杀䦨子山明安复将其军大定二年除郑州防御使以本官领行军万户伐宋迁武胜军节度使宋人请和明年有水牛数百头自淮南走入州境僚佐欲收之充官用卞不听复驱过淮还之迁河南尹转西南路招讨使改大名尹大名多盗而城郭不完卞请修大名城奏可城完葺盗贼不得发徙临洮尹卒官年六十三杨仲武字徳威保安人父遇以勇闻关西为宥州圑练使宋末仲武谒经畧使王庶求自効遂用为先锋罗索入闗仲武与鄜延路兵马都监郑建充俱降为安塞堡环庆路兵马都监皇统初复陜西将兵戍凤翔屡却宋军除知宁州闗中荐饥境内盗贼纵横仲武悉平之改坊州刺史复知宁州迁同知临洮尹改同知河中府海陵营缮南京典浮桥工役临洮地接西羌与木波杂居边将贪暴木波苦之遂相率为宼掠仲武前治临洮乃从数骑入其营谕之曰此皆将校侵渔汝等以至此尔今惩治此軰不复扰害汝也并以祸福晓之羌人喜悦宼掠遂息至是木波复掠熙河熙河主帅使人谕之不肯去曰杨总管来我乃解去熙河具奏诏复遣仲武当是时木波谓仲武不能复来及仲武至与其酋帅相见责以负约对曰边将苦我今之来求诉于上官耳今幸见公愿终身不复犯塞乃举酒酹天折箭为誓仲武因以巵酒饮之曰当更为汝请若复背约必用兵矣羌人罗拜而去及伐宋以仲武为威定军都总管驻兵归徳大定三年除武胜军节度使改陜西西路转运使卒富察世杰本名阿萨尔哈斯罕鄂都河人徙辽阳初在梁王宗弼军中为人多力与武士角力赌羊辄胜之能以拳击四嵗牛折胁死之有粮车䧟淖中七牛挽不能出世杰手挽出之宗敏为东京留守召置左右海陵簒位即立以为护卫海陵谓世杰曰汝勇力絶伦令伐兄弟有异志者期以十日除之则有非常之赏仍尽以各人家产赐汝世杰受诏而不肯为已过十日海陵怒靣责之世杰曰臣自誓不以非道害物虽死不敢奉诏海陵爱其勇不之罪也正隆四年调诸路兵伐宋年二十以上五十以下皆籍之他使者唯恐不如诏书得数多世杰往海兰路得数少海陵恠问之对曰海兰地接髙丽今若多籍其丁即有缓急何以为备海陵喜曰他人用心不能及也除同知安国军节度使事赐银二百五十两绢綵六百疋马二匹是时征发不已民不堪命犯法者衆邢人无长吏狱囚积四百余人世杰到官月余决遣畧尽入为宿直将军以事往唿尔哈路还奏契丹部族大抵皆叛百姓惊扰不安今举国南伐贼若乘虚入据东土根本之地虽得江淮无益也宜先讨平契丹南伐未晚海陵不恱曰诏令已出矣今以三万兵选将屯中都以北足以镇压世杰又曰若东土大族附于贼恐三万衆未易当也海陵不听及发汴京授郑州防御使领武㨗军副总管大军渡淮世杰以军三千护粮餫东下败宋兵数千人夺其战船甚衆至和州境击宋兵五万人走之明日使其子乌达领二百八十骑为应兵自领八百骑前战连射六十余人皆应弦而毙宋兵遂奔溃海陵欲观水战使世杰领水军百人试之宋人舟大而多世杰舟小乃急进至中流取胜而还大定初世杰复取陜州败宋兵石壕镇复败宋授兵三千人遂围陜州宋兵二千自潼闗来世杰以兵二百四十迎击之射杀十余人宋兵败走复败之于土壕山生擒一将复以兵三百至斗门城遇宋兵万余宋将三人挺枪来刺世杰世杰以刀断其枪宋兵乃退复以四穆昆军败宋兵于土华复围陜州世杰尝擐甲佩刀腰箭百只持枪跃马往来军中敌人见而异之曰真神将也亲率选卒二百余人穴地以入城遂㧞再破宋军三万人复虢州未几为卫州防御使改河南路统军都监召赴阙上慰劳良久除西北路副统赐廐马弓矢佩刀从布萨忠义讨契丹贼平改华州防御使与图克坦喀齐喀经畧陇右喀齐喀复徳顺至东山堡宋兵絶樵路世杰击走追至城下城中出兵约二万余败之杀伤甚衆宋经畧使荆臯弃徳顺走世杰与左都监璋追破其军改亳州防御使四迁通逺军节度使宋人辄入巩州境粜米麪有司执之世杰署案作归附人纵遣之译吏蔡松寿诬府主谋叛坐斩十八年起为𢎞州刺史母忧去职累迁亳州防御使卒世杰少贫然疎财尚气每临阵敌衆既败必戒士卒毋纵杀掠平居非忠孝不言亲贤乐善甚获当世之誉云萧懐忠本名海唿奚人也为西北路招讨使萧裕等谋立辽后使萧珠展往西北路结懐忠并结节度使耶律朗为助懐忠与朗有隙遂执珠展并执朗遣使上变裕等既诛懐忠为枢宻副使赐今名复为西北路招讨使西京留守封王改南京留守契丹萨巴反复以懐忠为西京留守西南靣兵马都统与枢密使布萨思恭北京留守萧赜右卫将军萧图喇护卫十人长鄂勒博往讨之萧图喇战无功大军追萨巴不及而海陵意谓懐忠与萧裕皆契丹人本同谋逾年乃执珠展上变而萨巴亦契丹部族恐其合以思恭与太后密语而图喇无功懐忠赜思恭逸贼既杀思恭族灭其家使使即军中杀赜懐忠皆族之鄂勒博图喇初为罪首但诛之而已大定三年追复赜懐忠图喇鄂勒博官爵赜弟安州刺史颐求袭赜之穆昆上不许穆昆而以赜家产付之伊喇谙达辽横帐人也父瑠和与耶律伊都俱来降西京下复叛瑠和遇害谙达以死事之子授左奉宸熙宗初充护卫除安州刺史累官东京副留守参知政事完颜守道经畧北方摄咸平路屯军都统入为兵部侍郎徙西北西南两路旧设堡戍迫近内城者于极边安置仍与泰州临潢边堡相接除武定军节度使以招徕边部功迁东北路招讨使改临潢尹卒谙达骑射絶伦善相马尝论及善射者世宗曰能如卿乎阅马于市见良马虽羸瘦辄与善价取之他日果良马也富珠哩阿老罕隆州伯尔克山人年八嵗选习契丹字再选习女直字既壮为黄龙府路万户令史贞元二年试外路胥吏三百人补随朝阿老罕在第一补宗正府令史累擢尚书省令史布萨忠义讨斡罕辟置幕府掌边闗文字甚见信任斡罕既平阿老罕招集散亡复业者数万人复从忠义伐宋屡入奏事论列可否上谓宰相曰阿老罕所言可行者即行之宋人请和忠义使阿老罕往和议定阿老罕入奏赐银百两重綵十端忠义荐阿老罕有才干可任尚书省都事诏以为大理司直未几授尚书省都事除同知顺天军节度事赫舍哩志宁北巡阿老罕摄左右司郎中还朝除刑部员外郎再迁侍御史上闻赫舍哩良弼曰阿老罕何如人也对曰有干才持心忠正出言不阿顺数日迁劝农副使兼同修国史侍御史如故改右司郎中奏请徙河南戍军屯营城中者于十里外从之迁吏部侍郎除山东统军都监徙置河南八明安迁武胜节度使入为吏部尚书改西南路招讨使有司督本路明安人戸所贷官粟阿老罕乞俟丰年从之军人有以甲叶贸易诸物天徳𣙜场及界外嵗采铜矿或因私挟兵鐡与之市易皆一切禁絶之上畨军不许用亲戚奴婢及佣雇者营堑损圯以时葺治不与所部明安穆昆㑹宴故兵民皆畏爱之上谓太尉守道曰阿老罕及上京留守完颜乌哩雅皆起身胥吏阿老罕为人沉厚其贤过之改陜西路统军使兼京兆尹陕西军籍有阙旧例用子弟补充而材多不堪用阿老罕于伊勒希旗鼓手内选补军人以春牧马经夏不收饲瘠弱多死阿老罕命以时收秣之故死损者少仍春秋督阅军士骑射以严武备终南采漆者节其期限检其出入以防姦细上谓宰相曰阿老罕所至称治陜西政蹟尤着用之虽迟亦可得数年力也召为参知政事命条上天徳陜西行事上称善以疾乞致仕除北京留守卒赞曰记曰君子听磬声则思死封疆之臣传曰疆场之事慎守其一而备其不虞故守戍边圉之臣不可以不论焉赵兴祥平州卢龙人六世祖思温辽燕京留守封天水郡王父瑾辽静江军节度使兴祥以父任合门祗候谒告省亲于白霫㑹辽季土贼据郡作乱兴祥携母及弟妹奔燕京不能进乃自栁城砂碛夜视星斗而行仅达辽军而不知辽主所向遂还柳城及罗索获辽主兴祥乃归国从宗望伐宋为六宅使天眷初累官同知宣徽院事母忧去官熙宗素闻兴祥孝行及英悼太子受册以本官起复护视太子转右宣徽使天徳初改左宣徽使海陵尝问兴祥欲使子弟为官当自言兴祥辞谢海陵善之赐以玉帯诏曰汝官虽未至一品可佩此侍立为济南尹赐车马金币金银器皿改绛阳军节度使召为太子少保封广平郡王改封鉅鹿正隆初例夺王爵迁太子少傅封申国公起为定武军节度使海陵伐宋兴祥二子从军世宗即位海陵尚在淮南二子未得还兴祥来见于平州世宗嘉其诚款以为袐书监复为左宣徽使上曰尚食庖人猥多徒费廪禄朕在藩邸时家务皆委执事者自即位以来事皆留心俸禄出于百姓不可妄费庖人可约量损减近臣献琵琶世宗却之谓兴祥曰朕忧劳天下未尝以声技为心自今勿复有献宜悉谕朕意有司奏南北边事未息恐财用未给乞罢修神龙殿凉位工役上即日使兴祥传诏罢之久之以其孙珣为合门祗侯十五年上幸安州春水召兴祥赴万春节上谒于良乡赐银五百两感风眩赐医药未几卒官舒穆噜荣字昌祖七世祖仕辽封顺国王辽主奔天徳荣父特页挺身赴之是时荣方六嵗母鸿特黙携之流离道路宗室实库得之纳为次室荣就养于实库家特页既见辽主委以军事军败被执将杀之金源郡王尼楚赫曰彼忠于所事杀之何以劝后遂释之后从伐宋卒于军中荣年长亊秦王宗翰居幕府天眷二年充让卫熙宗宴饮命胙王元与荣角力荣胜之连仆力士六七人熙宗亲饮之酒赐以金币迁宿直将军天徳初除开逺军节度使入谢不觉泣下海陵问其故对曰老母在实库家违去膝下是以感泣乃诏其母与之俱行仍赐钱万贯改天徳尹徙泰宁军再除延安东平尹海陵南征为神果军都总管留驻泗州以遏逋卒大定初还镇东平与戸部尚书梁球按治山东盗贼二年以本官充山东东西大名等路都统有疾改太原尹徙益都尹丁母忧起复召为签书枢密院事北京东京留守陜西路统军使南京西京留守荣与河南尹罗索陜西防御使舒穆噜锦嘉努坐髙贾卖私物抑贾买民物得罪锦嘉努前为单州刺史㢘察官行郡乃刼制民使作虚誉用是得迁同知太原尹复多取名利及为陜州尚书省奏其事法当解职削阶上以锦嘉努鼔虚声以诳朝廷不可恕特诏除名荣与罗索削两阶解职久之荣除临潢尹改临洮尹卒年六十三敬嗣晖字唐臣易州人登天眷二年进士第调懐安丞迁𢎞政令补尚书省令史有才辩海陵为宰相爱之及簒立擢起居注厯谏议大夫吏部侍郎左宣徽使贞元三月八日尚食烹餁失宜庖官各杖二百嗣晖与同知宣徽院事乌居仁各杖有差久之拜参知政事正隆六年伐宋留张浩及嗣晖于南京治尚书省事世宗即位恶嗣晖巧佞御史大夫完颜元宜劾奏萧玉嗣晖许霖等六人不可用嗣晖降通议大夫放归田里嗣晖练习朝仪进止应对闲雅由是起为丹州刺史戒谕之曰卿为正隆执政阿顺取容朕甚鄙之今当竭力奉职以洗前日之咎苟或不悛必罚无赦未几丁母忧起复为左宣徽使世宗颇好道术谓嗣晖曰尚食官毋于禁中杀羊豕朔望上七日有司毋奏刑名七年富察通除肇州防御使上责其饰诈因顾嗣晖曰如卿不可谓无才但纯实不足耳久之有牓匿名书于通衢者称海陵旧臣不得用者有怨望心将图不轨上曰岂有是哉谓嗣晖曰正隆时卿为执政今指卿以为怨望朕极知其不然卿性明达能辨但颇自衒钓衆人之誉所以致此媒孽后当改之大定十年将有事南郊廷议嗣晖在海陵时凡宗庙禘祫辄行太常事复拜参知政事诏以执政冠服摄太常礼成薨赞曰赵兴祥舒穆噜荣自㧞流离艰阨中而克有树立固其识之过人亦其所遭际致然也迹世宗之却声技减庖人仁爱若是而其下孰不兴起哉金史卷九十一金史卷九十二钦定四库全书金史卷九十二元中书右丞相总裁托克托等修列传第三十毛硕李上逹曹望之大懐贞卢孝俭卢庸李偲图克坦克宁毛硕字仲权甘陵人宋末试弓马子弟硕中选调髙阳闗路安抚司准备差使寻辟河间尉再辟兵马都监宗望军至硕以夲部迎降齐国建由淮东路第一副将擢知滑州刘麟伐宋充行营中军统制军马天眷间厯汴京路山东西路兵马都监皇统元年权知拱州宋将张俊㨿亳州而柘城酒监房人杰叛以应俊硕𤼵兵讨之至柘城躬叩城门唿耆老以谕意县人缚人杰以降硕径入县署召百姓慰安之衆皆感悦刻石纪其事四年真授拱州刺史元帅梁王宗弼承制授武义将军改知曹州有书生投书于硕辞涉谤讪僚属皆不能堪硕延之上座谢曰使硕常闻斯言庶乎寡过士论以故嘉之迁郑州防御使寻改通州天徳二年充陜西路转运使硕以陜右边荒种艺不过麻粟荞麦赋入甚薄市井交易惟用绢干姜商贾不通酒税之入耗减请视汴京燕京例结交钞通行而巩㑹徳顺道路多险盐引斤数太重请一引分作三四以从轻便朝廷皆从之秦州仓粟陈积而百姓有支移者止就本州折纳其直公私便之改河东南路转运使上言顷者定立商酒课不量土产厚薄戸口多寡及今昔物价之增耗一槩理责之故监官被系失身破家折佣逃窜或为姦吏盗有实钱而以赊劵输官故河东有积负至四百余万贯公私苦之请自今禁约酒官不得折准赊贷惟许收用实钱则官民俱便至今行之秩满除南京路都转运使大定六年致仕卒于家硕文雅好士性谨饬每见古人行事有益于时者常书置座右以为莅官之戒云李上达字达道曹州济隂人在宋时以䕃补官累东平府司戸参军达兰取东平上达给军须号办治齐国建为吏部员外郎摄戸部事刘豫行什一之法乐嵗输多歉嵗寡取之盖古人助法也收歛之时蓄积盖藏民或不以实输官官亦不肯尽信于是告讦起而狱讼繁公私苦之上达论其弊豫改定为五等之制齐国废以河南与宋人上达随地入宋宗弼复取河南上达为同知大名尹按察陜西河南是时闗陜蒲解汝蔡民饥上达輙以便宜发仓粟赈百姓累迁知山东西路转运使上达到官再期比旧增三十余万贯戸部以其法颁之邻路上达长于吏事能治繁剧猾不能欺所至称之卒官年六十一曹望之字景萧其先临潢人辽季移家宣徳天㑹间以秀民子选充女直字学生年十四业成除西京教授为元帅府书令史补正令史转行台省令史録教授资补修武校尉除右司都事吏部侍郎田瑴素薄望之望之愿交不肯纳遂与蔡松年许霖构致党狱改行台吏部员外郎海陵为相尝以书致其私望之不从天徳元年调同知石州军州事坐事免丁母忧久之除绛阳军节度副使入为戸部员外郎诏买牛万头以给按春八明安徙居南京者望之主给之萨巴反转致甲仗八万自洺州输燕子城运米八十万斛由蔡水入淮馈伐宋诸军期以一日望之如期集事进本部郎中特赐进士及第大定初讨斡罕望之主军食给与有节凡省粮三十万石省剉草五十万石帅府以㨗入告议者欲遂罢转输望之以为元恶末诛不可弛备既而大军追讨果赖以济以劳进一阶兼同修国史请于大盐泺设官𣙜盐听民以米贸易民成聚落可以固边圉其利无穷从之其后凡贮米二十余万石及东北路嵗饥赖以济者不可胜数三年上曰自正隆兵兴农桑失业明安穆昆屯田多不如法诏遣戸部侍郎魏子平大兴少尹同知中都转运事李涤礼部侍郎李愿工部郎中伊喇道戸部员外郎完颜乌肯彻监察御史𤓰尔佳阿里布及望之分道劝农㢘问职官臧否望之还言乞汰诸路胥吏可减其半诏胥吏如故于是始禁用贴书迁本部侍郎领覆实缮修大内财用费用大省复以劳进阶上召见谕勉之望之家奴袁一言渉妖妄大兴府鞫治望之恐使戸部令史刘公辅问其事于大兴少尹王全全具其事语公辅公辅以语望之御史台劾奏刘公辅言泄狱情上曰妖妄之言交相传说何也于是望之决杖一百王全杖八十刘公辅杖一百五十除名顷之运河堙塞世宗出郊见之问其故主者奏曰戸部不肯经画嵗久以致如此上责望之曰有水运不濬治乃用陆运烦费民力罪在汝等其往治之尚书省奏当用夫役数万人上曰方春耕作不可劳民以宫籍监戸及摘东宫诸王人从克役若不足即以五百里内军夫补之太宗实録成监修国史赫舍哩良弼赐金帯一重綵二十端同修国史张景仁刘仲渊望之皆赐银币有差望之叹赏薄谓人曰栽花接木乃加爵命勤劳者不迁官无何张景仁迁翰林学士望之又曰止与他人便遣独不及我哉世宗闻之出望之徳州防御使谓之曰汝为人能干而心不忠实朕前往安州春水人言汝无事君之义朕敕臣下有过即当谏争汝但面从退则谤议此不忠不孝也汝自五品起迁四品太宗皇帝实録成优赐银币不思尽心竭力惟官赏是觊今出汝于外宜改心涤虑不然则身亦莫保望之到徳州有恵政百姓为立生祠改同知西京留守事上书论便宜事其一论山东河北明安穆昆与百姓杂处民多失业陈蔡汝颕之间土广人稀宜徙百姓以实其处复数年之赋以安辑之百姓亡命及避役军中者閲实其人使还本贯或编近县以为客户或留为佃户者亦籍其姓名州县与明安事干涉者无相党匿庶几军民恊和盗贼弭息其二论荐举之法虚文无实宰相㧞擢及其所识不及其所不识内外官所举亦辄不用或指以为朋党遂不敢复举宜令宰执歳举三品二人御史大夫以下内外宫终秩举二人自此以下以品杀为差等终秩不举者遇转官勒不迁三品者削后任俸三月其举者已改除吏部以类品第季而上之三品阙则于类第四品中𥙷授四品五品以下视此为差其待以不次者宰执具才行功实以闻举当否罪当如律亷介之士老于令幕无举主者七考无赃私罪者准朝官三考劳叙吏部每季图上外路职官姓名路为一图大书赃污者于其名下使知畏慎外任五品以上官改除令代之者具功过以闻年六十以上者终更赴调有司察其视听精力老疾不堪釐务给以半禄罢遣其三论守边将帅及沿边州县官渔剥军民多兴力役宜嵗遣监察御史周行察之边部有讼招讨司无得輙遣白身中征断宜于省部有出身女直契丹人及县令丞簿中择廉能者因其风俗畧定科条务为简易征断羊马入官籍数如边部遇饥馑即以此赈给之招讨及都监视事宜限边部馈送驰马招讨司女直人戸或撷野菜以济艰食而军中旧籍马死则一村均钱补买往往鬻妻子卖耕牛以备之臣恐数年之后边防困弊临时赈济费财十倍而无益早为之所则财用省而边备实矣官给军箭用尽则市以补之皆朽钝不堪用可每嵗给官箭一分以补其阙边民阙食给米地逺负重往往就仓贱卖而去可计口支钱则公私两便陜西正副宜如明安穆昆用土人一员队将亦宜参用土人久居其任增弓箭田复其赋役以㢘吏为提举举察总管府以下官农隙校閲以严武备则太平之时有经畧之制矣又论六盐塲用人宜令戸部公议辟举论漕运先计河仓见在几何通州容受几何京师嵗费几何今近河州县嵗税或六七万石小民有入资之费富室收转输之利益计实数以科税入论民间私钱苦恶宜以官钱五百易私钱千期以一月易之过期以销钱法坐之论州县力役钱物戸部颁印署白簿使尽书之以俟审阅有畏避不书者坐之论工部营造调发妨民生业诸路射粮军约量人数习武艺期以三年成以息调民书奏多见采纳以本官行六部事于北边召拜户部尚书上数之曰汝前为侍郎以不忠外补颇能练习钱谷故任以尚书之重宜改前非以图新効也是时戸部尙书髙徳基坐髙估俸粟责降世宗念望之吝出纳或惩徳基也既出使人谕之曰勿以髙徳基下粟直要在平估而已十五年新宫成世宗幸新宫勅望之曰新宫中所须毋取于民间也有良民夫妇质身于东京留守完颜古云家期终而不遣尚书省下东京鞫治望之言古云为留守其同官必且阿狥不肯穷竟当移他州望之久习事有治钱谷名性刚愎颇沾沾自露希觊执政而刑部尚书梁肃自详问宋国使还世宗尝欲以为执政久而未用亦颇衒耀求进世宗谓左丞相赫舍哩良弼曰曹望之梁肃急于见知渉于躁进遂出梁肃为济南尹数年乃召拜参知政事而望之终于戸部尚书年五十六世宗惜其未及用赐钱三千贯勅使致祭赙银五百两重綵二十端绢二百匹以其子渊为奉御泽为笔砚承奉其后尚辇局举出身人年六十余可以临事世宗曰岂为此軰惜官邪但此軰专以盗取官钱为谋生计不可用也由是欲更改监临格式以问戸部尚书刘玮玮恐监官谤已不肯实对世宗因思望之叹曰不如望之之敢行也望之初不学及贵稍知读书遂刻苦自致有诗集三十卷大怀贞字子正辽阳人皇统五年除合门祗候三迁东上合门使丁母忧起复符寳郎累官右宣徽使正隆伐宋为武胜军都总管大定二年除洺州防御使兼押军万戸改沂州再迁彰国安武军节度使县尉获盗得一旗上图亢宿诘之有谋叛状株连几万人懐贞当以乱民之刑请诛其首乱者十八人余皆释之尝以私忌饭僧数人就中一僧异常懐贞问曰汝何许人也对曰山西人复问曾为盗杀人否对曰无之后三日诘盗果引此僧皆服其明察改兴中尹锦州富民萧鹤寿涂中杀人匿府少尹家有司捕不得怀贞以计取之寘于法改彰徳军节度使卒卢孝俭宣徳州人登天眷二年第调宪州军事判官补尚书省令史累官太原少尹大定二年陜西用兵尚书省发本路税粟赴平凉充军实期甚严迫孝俭辄易以金帛驰至平凉用省而不失期并人称之用亷进官二阶迁同知广宁尹广宁太饥民多流亡失业乃借僧粟留其一歳之用使平其价市与贫民既以救民僧亦获利累迁山东东路转运使孝俭素𥚹躁与同僚王公谨失欢其子尝私用官帑孝俭不知也既而改河北西路转运使公谨乃发其事孝俭闻被逮莫测所以行至章邱自缢死卢庸字子宪蓟州丰润人大定二十八年进士调唐州军事判官再调定平县令庸治旧堰引泾水溉田民赖其利𥙷尚书省令史除南京转运副使改中都户籍判官察亷迁礼部主事累官鳯翔治中大安三年徴陜西屯田军卫中都以庸签三司事主兵食至潞州放还屯田军庸改干州刺史入为吏部郎中至宁元年改陜西按察副使夏人犯边庸缮治平凉城池积刍粟团结土兵为备十一月夏人掠镇戎䧟泾邠遂围平凉庸矢尽募人取夏兵射城上箭以济急用出府库赏有功者人乐为死平凉赖以完贞祐二年庸移书陜西行省布萨端大槩谓庆阳平凉徳顺陜西重地长安以西邠为阸塞当重兵屯守诏赏平凉功庸进官四阶迁按察转运使三年诏诸道按察使讲究防秋庸陈便宜曰自鄜延至积石虽多沟坂无长河大山为之屏蔽恃弓箭手以御侮其人皆刚勐善鬬熟于地利夏人畏之向者徙屯他所夏人即时犯边此近年深患也人情乐土且耕且战缓急将自奋又曰防秋之际宜先清野又曰掌军之官不宜临时易代兵家所忌将非其人屡代何益无何有言庸老不胜任者即罢之未几改定海军节度使山东乱不能赴按察司劾之当夺两官审理官直之庸以病请求医药致仕兴定三年卒李偲字子友定州安喜人中天眷二年进士调辽山簿累官戸部主事丁母忧起复旧职除同知河东南路转运使事大定初改同知中都路都转运使事布萨忠义行省事于汴京奏偲幕府世宗曰李偲方治京畿漕事行省可他选也三年权知登闻检院再迁戸部侍郎上曰戸部财用出入朕难其人卿非旧劳资叙尚浅勿以秩满例升三品因循嵗月若不自勉必不汝贷偲每朝㑹与髙徳基屏人私语上闻而恠之问右丞石琚曰李偲果何如人琚曰亦干事吏耳改同知北京留守沂州防御使沂南边郡戸部符借民闲田种禾取藁秸备警急用度偲曰如此则农民失业具奏止之转运司牒郡输粟朐山调急夫数万人是时久雨泥泞輓运不能前进偲遣吏往朐山刺取其官廪见储粮数可支半嵗即具其事牒运司请缓期毋自困百姓先是郡县街陌间听民作㕓舍取其僦直至是罢收僦直㕓舍一切撤毁他郡奉承号令督百姓必尽撤取使街陌绳齐矢棘如初时然后止偲独教民撒治前却不齐一者三五所使巷道端正即已民便之改陜西西路转运使卒赞曰毛硕李上达曹望之李偲之流皆金之能吏也望之悻悻然以求大用君子无取焉图克坦克宁本名钖馨其先金源县人徙居北古土之地后徙置明安于山东占籍莱州父和珍官至汾阳军节度使克宁资质浑厚寡言笑善骑射有勇畧通女直契丹字左丞相希尹克宁母舅熙宗问希尹表戚中谁可侍卫者希尹奏曰钖馨可用以为符宝祗候是时悼后千政后弟费摩唿图侮克宁克宁殴之明日唿图以告悼后后曰钖馨刚直必汝之过也已而充护衞转符宝郎迁侍衞亲军马步军都指挥使改忠顺军节度使克宁娶宗干女嘉祥县主同母兄富勒坚判大宗正事海陵忌之出为西京留守构致其罪诛之因降克宁知滕阳军厯宿州防御使唿尔哈路节度使海兰路兵马都总管大定初诏克宁以本路兵㑹东京迁左翼都统诏与广宁尹布萨欢塔同知广宁尹完颜页页肇州防御使唐古乌页从右副元帅完颜黙音讨契丹斡罕趋济州黙音用契丹降吏竒彻计䇿袭贼辎重克宁与赫舍哩志宁为殿与贼遇于长泺黙音使使兵于左翼之侧贼二万余蹑吾后又以骑四百余突出左翼伏兵之间欲绕出阵后攻我克宁与善射二十余人拒之衆曰贼衆我寡不若与伏兵合击或与大军相依可以万全克宁曰不可若贼出阵后则前后夹击我败矣大军不可俟也于是奋击贼乃却左翼万戸襄与大军合击之贼遂败追奔十余里二年四月一日也越九日复追及贼干霿河左翼军先与贼战克宁以骑三千追掩十五里贼迫涧不得亟渡杀伤甚衆贼收军返斾大军尚未至克宁令军士下马射贼贼遂引而南是时斡罕已再北元帅黙音利虏掠驻师白泺世宗讶其持久遣问之黙音曰贼骑壮我骑弱此少驻所以完养马力也不然非益万骑不可胜克宁奋然而言曰吾马固不少但帅不得人耳其意常利虏掠贼至则引避贼去则缓随之故贼常得善牧而我常拾其蹂践之余此吾马所以弱也今诚能更置良帅虽不益兵可以有功不然骑虽十倍未见其利也朝廷知其议召还黙音以平章政事布萨忠义兼都元帅师将发贼声言乞降克宁曰贼初困蹙且无降意所以扬言者是欲缓吾师期也不若攻其未备贼若挫衂则其降必速如其不降乘其怠而急击之可一战而定也忠义以为然乃与克宁出中路遂败贼兵于娄博啰之地贼奔七渡河负险为栅克宁觇知贼栅之背其势可上乃潜师夜登俯射之大军自下攻贼溃皆遁去契丹平克宁除太原尹未閲月宋呉璘侵陜右元帅左都监图克坦喀齐喀乞益兵遣克宁佩金牌驻马平凉诏喀齐喀曰朕遣克宁参议军事其智勇足敌万人不必益军克宁至下令安辑未几民皆完聚治兵伐宋右丞相布萨忠义驻南京节制诸军左副元帅赫舍哩志宁经畧边事克宁改益都尹兼山东路兵马都总管行军都统四年元帅府欲遣左都监璋以兵四千由水路进诏曰可付都统图克坦钖馨仍益兵二千择良将副之璋可经畧山东于是克宁出军楚泗间与宋将魏胜相拒于楚州之十八里口魏胜取弊舟凿其底贯以大木列植水中别以船载巨石贯以鐡鏁沉之水底以塞十八里口及淮渡舟路以步兵四万人屯于淮渡南㟁运河之间克宁使钖黙和尚选善游者没水系大绳植木上数百人于㟁上引绳曵一植木皆㧞出之彻去沉船进至淮口宋兵来拒隔水矢石俱发钖黙和尚以竹编篱捍矢石复㧞去植木沉船师遂入淮与宋兵夺渡口合战数四明安长寿先行薄㟁水浅先率劲卒数人涉水登㟁败其津口兵五百人余衆皆济宋兵四百余自清河口来镇国上将军富察阿里罕以歩兵百人御之克宁自与章京尼楚赫五骑先行六七里与宋战尼楚赫先登奋击败之宋大兵整阵来拒克宁麾兵前战自旦至午宋兵败踰运河为阵余衆数千皆走入营中克宁使以火箭射其营舍尽焚踰河撤桥与其大军相㑹隔水射之宋兵不能为阵明安楚唿以六十骑击宋骑兵千余不利少却克宁以明安萨喇九十骑横击之宋兵大败追至楚州射杀魏胜遂取楚州及淮隂县是役也萨喇功居多是时宋屡遣使请和布萨忠义赫舍哩志宁约以世为叔姪国割还海泗唐邓四州宋人尚迁延有请及克宁取楚州宋人大惧一一如约兵罢改大名尹厯河间东平尹召为都㸃检十一年从丞相志宁北伐还师十一月皇太子生日世宗置酒东宫赐克宁金帯明年迁枢密副使兼知大兴府事改太子太保枢密副使如故拜平章政事封密国公克宁女嫁为沈王永成妃得罪克宁不悦求致仕不许罢为东京留守明年上将复相克宁改南京留守兼河南统军使遣使者谕之曰统军使未尝以留守兼之此朕意也可过京师入见克宁至京师复拜平章政事授世袭伯竒图河明安兼亲管穆昆世宗欲以制书亲授克宁主者不知上意及克宁已受制上谓克宁曰此制朕欲亲授与亲误授之于外也又曰朕欲尽徙卿宗族在山东者居之近地卿族多官田少无以尽给之乃选其最亲者徙之十九年拜右丞相徙封谭国公克宁辞曰臣无功不明国家大事更内外重任当自愧乞归田里以尽余年上曰朕念衆人之功无出卿右者卿慎重得大臣体毋复多让克宁出上使图克坦懐忠谕之曰凡人醉时醒时处事不同卿今日亲賔庆㑹可一饮过今日可勿饮也克宁顿首谢曰陛下念臣及此臣之福也克宁为相持正守大体至于簿书期㑹不屑屑然也世宗尝曰钖馨在枢宻未尝有过举谓克宁曰宰相之职进贤为上克宁谢曰臣愚幸得备位宰辅但不能明于知人以此为恨耳二十一年左丞相守道为尚书令克宁为左丞相徙为定国公恳求致仕上曰汝立功立事迺登相位朝廷是赖年虽及未可去也后三日与守道奏事俱跪而请曰臣等齿发皆衰幸陛下赐以余年上曰上相坐而论道不惟其官惟其人岂可屡改易之邪顷之克宁改枢密使而难其代复以守道为左丞相虚尚书令位者数年其重如此未几以司徒兼枢密使二十二年诏赐今名二十三年克宁复以年老为请上曰卿昔在政府勤劳夙夜除卿枢密使亦可以优逸矣朕念旧臣无几人万一边隅有警选将帅授方畧山川险要兵道军谋舍卿谁可与共者勉为朕留克宁乃不敢复言二十四年世宗幸上京皇太子守国诏左丞相守道与克宁俱留中都辅太子上谓克宁曰朕廵省之后万一有事卿必躬亲之毋忽细微图难于其易可也二十五年左丞相守道赐宴北部诏克宁行左丞相事是时世宗自上京还次天平山清暑皇太子薨于京师诸王妃主入宫弔哭奴婢从入者多颇喧杂不严克宁遣出之身护宫门严饬殿廷宫门禁卫如法然后听宗室外戚入临从者有数谓东官官属曰主上廵幸未还宫阙太子不幸至于大故汝等此时能以死报国乎吾亦不敢爱吾生也辞色俱厉闻者肃然敬惮章宗时为金源郡王哀毁过甚克宁谏曰哭泣常礼也郡王身居冡嗣岂以常礼而忘宗社之重乎召太子侍读完颜匡曰尔侍太子日久亲臣也郡王哀毁过甚尔当固谏谨视郡王勿去左右世宗在天平山皇太子讣至哀恸者屡矣闻克宁严饬宫卫谨护皇孙嘉其忠诚而愈重之九月世宗还京师十一月克宁表请立金源郡王为皇太孙以系天下之望其畧曰今宣孝皇太子陵寝已毕东宫虚位此社稷安危之事陛下明圣超越前古宁不察此事贵果㫁不可缓也缓之则起觊觎之心来䜛侫之言䜛侫之言起虽欲无疑得乎兹事深可畏大可慎而不畏不慎岂惟储位久虚而骨肉之祸自此始矣臣愚不避危身之罪伏愿亟立嫡孙金源郡王为皇太孙以释天下之惑塞觊觎之端絶搆祸之萌则宗庙获安臣民䝉福臣备位宰相不敢不尽言惟陛下裁察踰月有诏起复皇孙金源郡王判大兴尹封原王世宗诸子中赵王永中最长其母张𤣥徴女𤣥徴子汝弼为尚书左丞二十六年世宗出汝弼为广平尹于是左丞相守道致仕遂以克宁为太尉兼左丞相原王为右丞相因使克宁辅导之原王为丞相方四日世宗问之曰汝治事几日矣对曰四日京尹与省事同乎对曰不同上笑曰京尹浩穣尚书省总大体所以不同也数日复谓原王曰宫中有四方地图汝可观之知逺近阨塞也世宗与宰相谕钱币上曰中外皆患钱少今京师积钱止五百万贯除屯兵路分其他郡县钱可运至京师克宁曰郡县钱尽入京师民间钱益少矣若起运其半其半变折轻赍庻几钱货流布也上嘉纳之章宗虽封原王为丞相克宁犹以未正太孙之位屡请于世宗世宗叹曰克宁社稷之臣也十一月戊午宰相入见于香阁既退原王已出克宁率宰臣屏左右奏立太孙世宗许之庚申诏立原王右丞相为皇太孙明日图克坦公弼尚息国公主纳币赐六品以上宴庆和殿上谓诸王大臣曰太尉忠实明逹汉之周勃也称叹再三克宁进酒上举觞为之釂有诏给太尉假三日明年正月复求解机务上曰卿遽求去邪岂朕用卿有未尽乎或因喜怒用刑赏乎其他宰相未有能如卿者宜勉留以辅朕卿若思念乡土可以一徃不必谢政事三月一日朕之生辰卿不必到从容至暑月还京师相见四月克宁还朝入见上上问曰卿徃乡中百姓皆安业否克宁曰生业颇安然初起移至彼未能滋殖耳未几以丞相监修国史上问史事奏曰臣闻古者人君不观史愿陛下勿观上曰朕岂欲观此深知史事不详故问之耳初卢沟河决久不能塞加封安平侯久之水复故道上曰鬼神虽不可窥测即获感应如此克宁奏曰神之所佑者正也人事乖则弗享矣报应之来皆由人事上曰卿言是也世宗颇信神仙浮图之事故克宁及之宋前主殂宋主遣使进遗留物上恠其礼物薄克宁曰此非常贡责之近于好利上曰卿言是也乃以其玉器五事玻瓈器大小二十事及茶器刀剑等还之二十八年十一月癸丑上幸克宁第初上欲以甲第赐克宁克宁固辞乃赐钱因其旧居宏大之毕工上临幸赐金器锦绣重綵克宁亦有献上饮懽甚解御衣以衣之诏画克宁像藏内府十二月乙亥世宗不豫甲申克宁率宰执入问起居上曰朕疾殆矣谓克宁曰皇太孙年虽弱冠生而明逹卿等竭力辅之又曰尚书省政务权聴于皇太孙克宁奏曰陛下幸上京时宣孝太子守国许除六品以下官今可权行也上曰五品以下亦何不可乙酉诏皇太孙摄行政事注授五品以下官诏太孙与诸王大臣俱宿森中克宁奏曰皇太孙与诸王宜别嫌疑正名分宿止同处礼有未安诏太孙居庆和殿东庑丙戍诏克宁以太尉兼尚书令封延安郡王平章政事襄为右丞相右丞张汝霖为平章政事戊子诏克宁襄汝霖宿于内殿二十九年正月癸巳世宗崩于福安殿是日克宁等宣遗诏立皇太孙为皇帝是为章宗徙封为东平郡王诏克宁朝朔望朝日设坐殿上克宁固辞诏近臣勉谕克宁涕泣谢曰怜悯老臣幸免常朝岂敢当坐礼其后毎朝必为克宁设坐克宁侍立益敬即位诏文凡除名开落官吏并量材録用张汝霖奏真盗枉法不可恕克宁曰陛下初即位行非常之典赃吏误沾恩宥其害小国之大信不可失也章宗深然之无何进拜太傅兼尚书令赐尚衣玉帯乞致仕不许诏译诸葛孔明传赐之诏尚书省曰太傅年髙旬休外四日一居休大事録之细事不须亲也赐金五百两银五千两钱千万重綵二百端绢二千匹尚书省奏明安穆昆愿试进士者聴之上曰其应袭明安穆昆者学于太学可乎克宁曰承平日久今之明安穆昆其材武已不及前軰万一有警使谁御之习辞艺忘武备于国弗便上曰太傅言是也章宗初即位颇好辞章而疆场方有事故克宁言及之明昌二年克宁属疾章宗徃视之克宁顿首谢曰臣无似尝䝉先帝任使陛下即位属以上相今臣老病将先犬马填沟壑无以辅明主绥四方陛下念臣驽怯亲枉车驾临幸死有余罪矣是日即榻前拜太师封淄王加赐甚厚是嵗二月薨遗表其大槩言人君往往重君子而反疎之轻小人而终昵之愿陛下慎终如始安不妄危而言不及私诏有司护丧事归𦵏于莱州谥曰忠烈明昌五年配享世宗庙廷图像衍庆宫大安元年改配享章宗庙廷赞曰图克坦克宁可谓大臣矣功髙而身愈下位盛而心愈劳经曰在上不骄髙而不危制节谨度满而不溢所以长守富贵故曰忠信匪懈不施其功履盛满而不忘徳之上也孜孜勉勉恪守职业不居不可成不事不可行人主知之次也谏期必行言期必听为其事必有其功者又其次也金史卷九十二金史卷九十三钦定四库全书金史卷九十三元中书右丞相总裁托克托等修列传第三十一显宗诸子琮瓌从彞从宪玠章宗诸子洪裕洪靖洪熙洪衍洪辉徳里衞绍王子从恪宣宗诸子庄献太子𤣥龄守纯通吉思吉承裕布萨揆穆延萨克逹宗浩显宗孝懿皇后生章宗昭圣皇后生宣宗诸姬田氏生郓王琮瀛王瓌霍王从彛刘氏生瀛王从宪王氏生温王玠郓王琮本名承庆母田氏其后封裕陵充华琮仪观丰伟机警清辨性寛厚好学世宗选进士之有名行者纳塔谋嘉教之女直小字及汉字皆通习及长轻财好施无愠色善唫咏不喜闻人过至于骑射绘塑之艺皆造精妙大定十八年封道国公二十六年加崇进章宗即位迁开府仪同三司封郓王明昌元年授博索路乌赫哩哈逹世袭明安留京师五年薨上辍朝亲临奠于殡所谥曰庄靖改庄恵瀛王瓌本名罕都郓王琮之同母弟也重厚寡言内行修饬工诗精于骑射书艺女直大小字大定二十二年封崇国公二十六年加崇进章宗即位迁开府仪同三司封瀛王明昌三年薨勅葬事所须皆从官给命工部侍郎胥持国等典䘮事比葬帝三临奠哭之恸谥曰文敬其后帝谓辅臣曰王性忠孝兄弟中最为善人故朕尝令在左右温王虽幼亦佳不二旬俱逝良可哀悼霍王从彛本名阿林母田氏早卒温妃舒穆噜氏养为子大定二十五年封宿国公加崇进二十六年赐名瓒章宗即位封沂王明昌元年谕㫖有司曰丰郓瀛沂四王府各赐奴婢七百人四年诏追封故鲁王永功为赵王以从彛为赵王后承安元年为兵部尚书改封蔡四年除秘书监泰和元年赐今名八年封霍贞祐三年薨瀛王从宪本名沃哩布母刘氏后封裕陵茂仪大定二十六年赐名琦章宗即位加开封仪同三司封寿王承安六年以郊祀恩进封英四年改封瀛泰和五年更赐今名六年授祕书监八年薨从宪风仪秀峙性寛厚善骑射待府僚以礼秩满去者皆有赆帝尤爱重初以病闻即临问之赐钱五百万还宫诏府僚上其疾増损状仍勅门司夜一鼓即奏比五更重言之及薨上哭之恸为辍朝临奠者再谕㫖判大睦亲府事宛王永升曰瀛王家事叔宜规画闻其二姬方孕若生子即以付之以右宣徽使伊喇都䕶其丧葬歛以内库之服其余所须亦从官给谥曰敦懿温王玠本名摩啰欢母王氏后封裕陵婉仪玠糼颖秀性温厚好学大定二十九年章宗即位加开府仪同三司封温王明昌三年薨年十一讣闻上为辍朝亲临奠哭之谥曰悼敏章宗钦怀皇后生绛王洪裕资明夫人林氏生荆王洪靖诸姬生荣王洪熙英王洪衍寿王洪辉元妃李氏生葛王徳里洪裕大定二十六年生时显宗薨逾年世宗深感及闻皇曽孙生喜甚满三日宴于庆和殿赐曽孙金鼎香合重綵二十端果勒图犀吐鹘玉山子兔儿垂头一副名马二匹章宗进玉双駞镇纸玉琵琶拨玉鳯钩果勒图犀具佩刀衣服一袭世宗御酒歌欢乙夜方罢二十八年十月丙寅薨明昌三年追封绛王赐名洪靖本名阿古喇明昌三年生王生而警秀上所钟爱四年薨承安四年追封荆王赐名加开府仪同三司洪熙本名额特藏布明昌三年生未弥月薨承安四年追封荣王赐名加开府仪同三司洪衍本名萨哈明昌四年生未㡬薨承安四年追封英王赐名加开府仪同三司洪辉本名额琳承安三年五月生弥月封寿王闰六月壬午病急风募能医者加宣武将军赐钱五百万甲申疾愈印无量寿经一万卷报谢衍庆宫作普天大醮七日无奏刑名仍禁屠宰十月丁亥薨备礼葬徳里太和二年八月生上久无皇祀祈祷于郊庙衍庆宫亳州太清宫至是喜甚弥月将加封三等国号无惬上意者念世宗在位最久年最髙初封葛王遂封为葛王十二月癸酉生满百日放僧道度牒三千道设醮𤣥真观宴于庆和殿百官用天寿节礼仪进酒称贺三品以上进礼物泰和三年薨衞绍王六子大定二十六年赐名明安曰琚安春曰瑄阿禅曰璪秦和七年诏阿禅出继郑王永蹈后诏曰朕追惟郑邸误蹈非彛藁窆原野多厯嵗年怛然轸怀有不能已乃诏追复王爵备礼改葬今稽式古典命汝为郑王后守其祭祀大安元年封子六人为王从恪胙王有任王巩王余弗传是嵗从恪为左丞相二年八月立从恪为皇太子至宁末唿沙唿弑衞王从恪兄弟皆废居中都贞祐二年徙郑州四年徙居南京天兴元年崔立以从恪为梁王汴京破死焉赞曰章宗晚年继嗣不立遂属意衞绍王衞绍厯年不永诸子凡禁锢二十余年镐厉王诸子禁锢四十余年长女鳏男皆不得婚嫁天兴初方弛其禁金亡祚后可知矣庄献太子名守忠宣宗长子也其母未详说在王后传唿沙唿既废衞王时上未至即迎守忠入居东宫贞祐元年闰九月甲申立为皇太子诏曰朕以眇躬嗣服景命念祖宗之遗统方夙夜以靡遑将上以承九庙之灵而下以系多方之望皇太子守忠性秉温良地居长嫡以次第言之则宜升储嗣以典礼质之则足惬羣情其立为皇太子十月己未以镇国上将军太子少保阿老罕为太子少师庚申上遣谕曰朕宫中毎事裁减汝亦宜知时难斟酌撙节也又谓曰时方多艰毎事当从贬损吾已放宫人百余矣东宫无用者亦宜出之汝读书人必能知此也二年五月宣宗迁汴留守中京七月召至汴三年正月薨上临奠殡所凡四次四月葬迎朔门外五里谥庄献五月立其子铿为皇太孙始二嵗十二月薨四年正月赐谥沖怀太孙𤣥龄或曰庄献太子母弟早卒未封爵或曰丽妃史氏所生荆王守纯本名帮图宣宗第二子也母曰真妃龎氏贞祐元年封濮王二年为殿前都㸃检兼侍卫亲军都指挥使权都元帅上谕帅府曰濮王年幼公事殊未谙卿等毋以朕子故不相规戒凡见将校令谦和接遇可也三年为枢密使四年拜平章政事兴定元年授世袭东平府路三屯明安三年以知管差除令史梁瓛误书转运副使张正伦宣命奏乞治罪上曰令史有犯宰臣自当治之何必关朕耶是年三月进封英王时监察御史程宸言其不法宣宗切责杖司马及大奴尤不法者数人四月九月守纯欲发丞相髙琪罪宻召知案布希萨喇勒令史富察唿噜员外郎王阿里谋之勿令泄而萨喇勒唿噜辄以告都事布萨讷木舎布讷木舍布白髙琪及髙琪伏诛守纯劾三人泄密事讷木舍布处死除名萨喇勒唿噜各杖七十勒停元光二年三月壬子上戒谕守纯曰始吾以汝为相者庶㡬相辅不至为人讥病耳汝乃惟饮酒眈乐公事漫不加省何耶吾尝闻人言已过虽自省无之亦未敢容易去怀也又曰吾所以责汝者但以崇饮不事事之故汝勿过虑遂至夺权今诸相皆老臣毎事与之商畧使无贻物议足矣是年十二月庚寅宣宗病喉痺危笃将夕守纯趣入侍哀宗后至东华门已闭闻守纯在宫分遣枢密院官及东宫亲卫军总领伊喇布哈集军三万余屯东华门外部署定扣门见都㸃检驸马都尉图克坦和卓奏中宫得㫖领符钥开门哀宗入宰相巴古喇已遣人止丞相髙汝砺不聴入宫以护卫四人监守纯于近侍局是夕宣宗崩明日哀宗即位正大元年正月进封荆王罢平章政事判睦亲府封真妃龎氏为荆国太妃三月或告守纯谋不轨下狱推问慈圣宫皇太后有言于帝由是获免语在皇后传守纯三子长曰额尔克封肃国公天兴元年二月进封曹王出质军前次日某封戴王次曰伯特封巩王天兴初守纯府第产肉芝一株髙五寸许色红鲜可爱既而枝叶津流濡地成血臭不可闻剷去复生者再夜则房榻间羣狐号鸣秉烛逐捕则失所在未几额尔克出质哀宗迁归徳明年正月崔立乱四月癸巳守纯及宗室皆死青城赞曰诗云天难忱斯不易维王天位殷适使不挟四方信哉守忠立为太子未㡬而薨其子铿立又薨哀宗复乏嗣岂非天乎正大间国势日蹙本支殆尽哀宗尚且疎忌骨肉非明惠之贤荆王几不能免岂宗子维城之道哉通吉思忠本名迁嘉努明昌六年为行省都事累迁同签枢密院事承安三年除兴平军节度使改西北路招讨使初大定间修西北屯戍西自塔木色东至唿尔根几六百里中间堡障工役促迫虽有墙隍无女墙副堤思忠増缮用工七十五万止用屯戍军卒役不及民上嘉其劳赐诏奖谕曰直干之维搤边之要正资守备以靖翰藩垣垒弗完营屯未固卿督兹事役唯用戍兵民不知劳时非淹久已臻休毕仍底工坚頼尔忠勤办兹心画有嘉乃力式副予怀赐银五百两重币十端入为签枢密院事转吏部尚书拜𠫭知政事泰和五年宋渝盟有端平章政事布萨揆宣抚河南揆奏宋人懦弱韩侂胄用事请遣使诘问上召大臣议左丞相崇浩曰宋久败之国必不敢动思忠曰宋虽羇栖江表未尝一日忘中国但力不足耳其后果如思忠䇿六年四月上召大臣议伐宋事大臣犹言无足虑者或曰鼠窃狗盗非用兵也思忠执前议曰不早为之所彼将误也上深然之七年正月元帅左监军赫舍哩执中围楚州久不能下宰臣奏请命大臣节制其军及益兵攻之思忠请行上曰以执政将兵攻一小州克之亦不武乃用唐宰相宣慰诸军故事以思忠充淮南宣慰使持空名宣䇿赏立功者诏大臣宿于祕书监各具奏帖以闻明日诏百官集议于广仁殿问对者久之既而宋人来请和议遂寝顷之进拜尚书右丞大安初拜平章政事三年与㕘知政事承裕将兵屯边方缮完乌沙堡思忠等不设备大元前兵奄至取乌云营思忠不能守乃退兵思忠坐解职衞绍王命㕘知政事承裕行省既而败绩于㑹河堡云承裕本名和硕颇读孙呉书以宗室子充符宝祗候除中都左警巡副使通括户籍百姓称其平迁殿中侍御史改右警巡使彰徳军节度副使刑部员外郎转本部郎中厯㑹州惠州刺史迁同知临潢府事改东北路招讨副使以病免起为西南招讨副使泰和六年伐宋迁陜西路统军副使俄改通逺军节度使陜西兵马都统副使与秦州防御使完颜璘屯成纪界宋吴㬢兵五万由保岔姑苏等谷袭秦州承裕璘以骑兵千余人击走之追奔四十里凡六战宋兵大败斩首四千余级诏承裕曰昔乃祖乃父戮力戎旅汝年尚少善于其职故命汝与完颜璘同行出界昔汝自言得兵三万足以办事今以舒穆噜仲温珠格髙琪及青伊克与汝军合计可六万斯亦足以办矣仲温髙琪兵道险阻汝兵道甚易也自秦州至仙人关才四百里耳从长计画以副朕意诏完颜璘曰汝向在北边以干勇见称顷以过失逮问有司近知与宋人奋战故特赦免仍充副统如能佐承裕立功业朕于官赏岂复吝惜闻汝临事颇黠若复自速罪且不赦汝矣宋吴曦使其将冯兴杨雄李珪以歩骑八千入赤谷承裕璘及河州防御使富察秉铉逆击破之宋歩兵保西山骑兵走赤谷承裕遣歩将唐古安塔哈率骑二百驰撃宋歩兵甲士䝉克挺身先入乗之宋歩兵大溃追奔至皂郊城斩二千余级明安巴恬努追宋骑兵杀千余人斩杨雄李珪于阵冯兴仅以身免承裕进兵克成州八年罢兵迁河南东路统军使兼知归徳府事俄改知临潢府事赐金带重币十端银百五十两大安初召为御史中丞三年拜𠫭知政事与平章政事通吉思忠行省戍边乌沙堡之役不为备失利朝廷独坐思忠诏承裕主兵事八月大元大兵至野狐岭承裕丧气不敢拒战退至宣平县中土豪请以土兵为前锋以行省兵为声援承裕畏怯不敢用但问此去宣徳间道而已土豪嗤之曰溪涧曲折我辈谙知之行省不知用地利力战但谋走耳今败矣其夜承裕率兵南行大元兵踵击之明日至㑹河堡承裕兵大溃承裕仅脱身走入宣徳大元游兵入居庸关中都戒严识者谓金之亡决于是役卫绍王犹薄其罪除名而已崇庆元年起为陜西安抚使至宁元年迁元帅右监军兼咸平府路兵马都总管与契丹埒克战败绩改同判大睦亲府事辽东宣抚使贞祐初改临海军节度使卒赞曰曹刿有言一鼓作气再而衰三而竭夫兵以气为主㑹河堡之役通吉思忠承裕沮䘮不可复振金之亡国兆于此焉布萨揆本名临喜其先上京人左丞相兼都元帅沂国武庄公忠义之子也少以世胄选为近侍奉御大定十五年尚韩国大长公主擢器物局副使特授临潢府路哈沙河世袭明安歴近侍局副使尚衣局使拱卫直副都指挥使为殿前左卫将军罢职世宗谕之曰以汝宣献皇后之亲故令尚主置之宿卫谓当以忠孝自励日者乃与外人窃议汝腹中事朕不能测其罢归田里寻起为滦州刺史改蠡州入为兵部侍郎大理卿刑部尚书章宗即位出为泰定军节度使改知临洮府事以政蹟闻升河南路统军使陜西提刑司举揆刚直明㫁狱无寃滞禁戢家人百姓莫识其面积石洮二州旧冦皆遁商旅得通于是进官一阶仍诏褒谕明昌四年郑王永蹈谋逆事觉揆坐尝私品藻诸王独称永蹈性善静好事乃免死除名未㡬复五品阶起为同知崇义军节度使事以战功迁西北路副招讨进官七阶赐金马盂一银二百两重綵一十端复以战功升西南路招讨使兼天徳军节度使赐金五十两重綵一十端复出御边转战出塞七百里至齐唿勒图地而还优诏褒谕迁一官仍许其子安贞尚邢国长公主且许揆入谢礼成归镇㑹韩国大长公主薨揆来赴上谕之曰北边之事非卿不能办乃赐战马二即日遣还揆㳂徼筑垒穿堑连亘九百里营栅相望烽候相应人得恣田牧北边遂宁复以手诏褒谕且欲大用以知兴中府事赫舍哩子仁代之勅尽以方畧授子仁既入拜𠫭知政事改授中都路额特赫格们世袭明安进拜尚书右丞寻出经畧边事还拜平章政事封济国公泰和五年宋人渝盟以揆为宣抚河南军民使上谕之曰朕即位以来任宰相未有卿之久者者若非君臣道合一体同心何以及此先丞相亦尝总师南边効力先朝今复委卿谅无过举朕非好大喜功务要宁静内外宋人屈服无复可议若恬不改可整兵渡淮扫荡江左以继尔先公之功即以尚廐名马玉束带内府重綵及御药赐之揆至汴蒐练将士军声大振㑹天寿节特遣其子安贞赐宴且命持白玉杯以饮揆及上秋猎所亲获鹿尾舌为赐宋人服罪即罢宣抚使召揆还六年春宋人复数路来侵取泗州取灵壁围寿春命揆为右副元帅以讨之揆至军前集诸将校告以朝廷弔伐之意分遣将士御敌复取临淮蕲县而符离寿春之围亦解去敌屡败衂悉遁出境上即遣提㸃近侍局乌库哩庆寿持手诏劳问征讨事宜仍赐玉具剑一玉荷莲盏一金器一百两重綵一十端寻复以诏褒谕赐玉鞍勒马二及玉具佩刀内府重綵御药以旌其功宋人既败退上欲进讨乃召揆赴阙戒以师期宴于庆和殿亲谕之曰朕以赵扩背盟侵我疆场命卿措画曽未期月诸处累报大㨗振我国威挫彼贼锋皆卿之力朕不能㤀是日宠钖甚厚特收其次子宁寿为奉御乃宻授以成算俾还军十一月揆总大军南伐分兵为九路进揆以行省兵三万出颍寿至淮宋人旅拒于水南揆密遣人测淮水惟八叠滩可渉即遣鄂屯骧扬兵下蔡声言欲渡宋帅何汝砺姚公佐悉锐师屯花靥以备揆乃遣右翼都统完颜萨布先锋都统纳喇邦烈潜渡八叠驻南岸揆麾大军直压其阵敌不虞我卒至皆溃走自相蹂践死于水者不可胜计进夺颍口下安丰军遂攻合肥取滁州尽获其军实上遣使谕之曰前得卿奏先锋已夺颍口偏师又下安丰斩馘之数各以万计近又西帅奏捷枣阳光化既为我有樊城邓城亦自溃散又闻随州阖城归顺山东之衆久围楚州陇右之师克期出界卿提大兵攻合肥赵扩闻之料已破胆失其神守度彼之计乞和为上昔尝画三事付卿以今事势计之径渡长江亦其时矣淮南既为我有际江为界理所宜然如使赵扩奉表称臣嵗増贡币縳送贼魁还所俘掠一如所谕亦可罢兵卿宜广为渡江之势使彼有必死之忧从其所请而纵之仅得余息偷生岂敢复萌他虑卿于此时经营江北劳来安集除其虐政横赋以良吏抚字疲民以精兵分守要害虽未系赵扩之颈而朕前所画三事上功已成矣前入见时已尝议定今复谆谆者欲决卿成功尔机㑹难遇卿其勉之既而宋帅邱崈果奉书乞和揆以前五事谕而遣之复进军围和州敌以骑万五千驻六合揆侦知之即以右翼掩击斩首八千级进屯于瓦梁河以控真扬诸路之冲乃整列军骑毕张旗帜㳂江上下皆金兵焉于是江表震恐宋真州兵数万保河桥复遣统军赫舍哩子仁往攻之分军涉浅潜出敌后敌见之大惊不战而溃斩首二万余级生擒其帅刘侹常思敬萧从徳莫子容皆宋骁将也遂下真州宋复遣陈璧来告和揆以乞辞未诚徒欲缓师郄之宋人既䘮败不获请成乃决巨胜成公雷塘渚积水以为阻尽焚其庐舍储积过江遁去揆以方春地湿不可久留且欲休养士马遂振旅而还次下蔡遇疾诏遣宣徽使李仁恵及其子宁寿引太医诊视仍遣中使抚问泰和七年二月薨讣闻上哀悼之辍朝遣使迎䘮殡于都城之北百官㑹弔车驾临奠哭之赙银一千五百两重币五十端绢五十匹其葬祭物皆从官给谥曰武肃揆体刚内和与物无忤临民有惠政其为将也军门镇静赏罚必行初渡淮即命撤去浮梁所至皆因粮于敌无餽运之劳未尝轻用士卒而与之同甘苦人亦乐为之用故南征北伐为一代名将云穆延萨克逹临潢路人也其先以功授世袭穆昆萨克逹幼袭爵守边有劳泰和六年南鄙用兵授同知蔡州防御使事五月宋将李爽围寿州田俊迈䧟蕲县平章政事布萨揆谓诸将曰符离彭城齐鲁之蔽符离不守是无彭城彭城陷则齐鲁危矣乃遣安国军节度副使纳喇邦烈与萨克逹以精骑三千戍宿州俊迈果率步骑二万来袭邦烈萨克逹逆击大破之邦烈中流矢郭倬李汝翼以衆五万继至遂围城攻之甚力城中丛射敌不能逼㑹淫雨潦溢敌露处劳倦邦烈遣骑二百潜出敌后突击之敌乱史萨克逹骑蹂之杀伤数千人敌复闻援军将至遂夜遁邦烈萨克逹蹑其后黎明合击大破之获田俊迈十月揆以行省兵三万出颍寿萨克逹为骁骑将中军副统克安丰军战霍邱花靥功居多十二月从攻和州中流矢卒萨克逹形不过中人而拳勇善鬭所用枪长二丈军中号为长枪副统又工用手箭箭长不盈握毎用百数散置铠中遇敌抽箭以鞭挥之或以指钳取飞掷数矢齐发无不中敌以为神其箭皆以智创虽子弟亦不能传其法在北部守厌山营敌尤畏之不敢近及死将士皆惋惜之内族宗浩字师孟本名老昭祖四世孙太保兼都元帅汉国公昂之子也贞元中为海陵庶人入殿实达尔世宗即位辽阳昻遣宗浩驰贺世宗见之喜命充符宝祗候大定二年冬昻以都元帅置幕山东宗浩领万戸从行仍授山东东路兵马都总管判官丁父忧起复承袭伊绵乌尔衮明安授河南府判官以母䘮解服阕授同知陜州防御使事察亷能第一等进官一阶陞同知彰化军节度使事累迁同签枢密院事改哈斯罕节度使世宗谓宰臣曰宗浩有才干可及者无㡬二十三年征为大理卿踰年授山东路统军使兼知益都府事陛辞世宗谕之曰卿年尚少以卿近属有治迹故以此授卿宜体朕意因赐金带遣之二十六年为赐宋主赵眘生日使还授刑部尚书俄拜𠫭知政事章宗即位出为北京留守三转同判大睦亲府事北方有警命宗浩佩金虎符驻泰州便宜从事朝廷发上京等路军万人以戍宗浩以粮储未备且度敌未敢动遂分其军就食隆肇间是冬果无警北部光嘉喇者尤桀骜屡胁诸部入塞宗浩请乘其春暮马弱击之时凖布亦叛内族襄行省事于北京诏议其事襄以谓若攻破光嘉喇则凖布无东顾忧不若留之以牵其势宗浩奏国家以堂堂之势不能扫灭小部顾欲借彼为捍乎臣请先破光嘉喇然后提兵北灭准布章再上从之诏谕宗浩曰将征北部固卿之诚更宜加意毋致后悔宗浩觇知哈逹济与博斯和等相结光嘉喇之势必分彼既畏我见讨而复掣肘仇敌则理必求降可唿致也因遣主簿萨领军二百为先锋戒之曰若光嘉喇降可就征其兵以围哈逹济仍侦余部所在速使来报大军当进与汝击破之必矣哈逹济者与占楚珲皆北方别部恃强中立无所覊属往来准布光嘉喇间连嵗扰边皆二部为之也萨入敌境光嘉喇果降遂征其兵万四千骑驰报以待宗浩北进命人赍三十日粮报萨㑹于伊玛河共击敌而所遣人误入博斯和部由是东军失期宗浩前军至特尔格山遇占楚珲所统舒噜欢塔两部击走之斩首千二百级俘生口车畜甚衆进至和硕水敌势大蹙于是哈逹济部长布古台占楚珲部长唿巴拉及博斯和所遣和和者皆乞降宗浩承诏谕而释之唿巴拉言所部必里克图近在伊玛河不肯偕降乞讨之乃移军趋伊玛与必里克图遇击之斩首三百赴水死者十四五获牛羊万二千车帐称是哈逹济等恐大军至西渡伊玛弃辎重遁去萨与光嘉喇部长塔里珲追蹑及之于斡里雅布水纵击大破之博斯和九部斩首溺水死者四千五百余人获駞马牛羊不可胜计军还博斯和乞内属并请置吏上优诏褒谕迁光禄大夫以所获马六千置牧以处之明年宴赐东北部寻拜枢密使封荣国公初朝廷置东北路招讨司泰州去境三百里毎敌入比出兵追袭敌已遁去至是宗浩奏徙之金山以据要害设副招讨二员分置左右由是敌不敢犯㑹中都山东河北屯驻军人土地不赡官田多为民所冒占命宗浩行省事诣诸道括籍凡得地三十余万顷还坐以倡女自随为宪司所紏出知真定府事徙西京留守复为枢密使进拜尚书右丞相超授崇进时惩北边不宁议筑壕垒以备守戍廷臣多异同平章政事张万公力言其不可宗浩独谓便乃命宗浩行省事以督其役功毕上赐诏褒赉甚厚萨里部长图古勒入塞宗浩以兵追蹑与布萨揆军合击之杀获甚衆敌遁去诏征还入见优诏奖谕躐迁仪同三司赐玉束带一金器百两重币二十端进拜左丞相宋人畔盟王师南伐㑹平章政事揆病乃命宗浩兼都元帅往督进讨宗浩驰至汴大张兵势亲赴襄阳巡师而还宋人大惧乃命知枢密院事张巖以书乞和宗浩以辞㫖未顺却之仍谕以称臣割地縳送元谋姦臣等事巖复遣方信孺赍其主赵扩誓藁来且言扩併发三使将贺天寿节及通谢仍报其祖母谢氏殂致书于都元师宗浩曰方信孺还逺贻报翰及所承钧㫖仰见以生灵休息为重曲示包容矜轸之意闻命踊踊私窃自喜即具奏闻备述大金皇帝天覆地载之仁与都元帅海涵春育之徳旋奉上㫖亟遣信使通谢宸庭仍先令信孺再诣行省以请定议区区之愚实恃髙明必䝉洞照重布本末幸垂听焉兵端之开虽本朝失于轻信然痛罪奸臣之蔽欺亦不为不早自去嵗五月编窜邓友龙六月又诛苏师旦等是时大国尚未尝一出兵也本朝即捐已得之泗州诸军屯于境外者尽令撤戍而南悔艾之诚于兹可见惟是名分之谕今昔事殊本朝皇帝本无佳兵之意况闗系至重又岂臣子之所敢言江外之地恃为屏蔽倘如来谕何以为国大朝所当念察至于首事人邓友龙等误国之罪固无所逃若使执縳以送是本朝不得自致其罚于臣下所有嵗币前书已増大定所减之数此在上国初何足以为轻重特欲借手以见谢过之实倘上国谅此至情物之多寡必不深计矧惟兵兴以来连嵗创残赋入屡蠲若又重取于民是基元元无穷之困窃计大朝亦必有所不忍也于通谢礼币之外别致微诚庶㡬以彼易此其归投之人皆雀鼠偷生一时窜匿往徃不知存亡本朝既无所用岂以去来为意当隆兴时固有大朝名族贵将南来者洎和议之定亦尝约各不取索况兹琐琐诚何足云倘大朝必欲追求尚容拘刷至如泗州等处驱掠人悉当护送归业夫缔新好者不念旧恶成大功者不较小利欲望力赐开陈捐弃前过濶畧他事玉帛交驰欢好如初海内宁谧长无军兵之事功烈昭宣徳泽洋溢鼎彛所纪方册所载垂之万世岂有既乎重惟大金皇帝诞节将临礼当修贺兼之本国多故又言合遣人使接续津发已具公移企望取接伏兾鉴其至再至三有加无已之诚亟践请盟之诺即底于成感戴恩徳永永无极誓书副本虑往复迁延就以録呈初信孺之来自以和议遂成輙自称通谢使所㕘议官大定中宋人乞和以王抃为通问使所㕘议官信孺援以为例宗浩怒其轻妄囚之以闻朝廷亦以其为行人而不能孚两国之情将留之遣使问宗浩宗浩曰今信孺事既未集自知还必得罪拘之适使他日有以借口不若数其恌易而释遣之使归自穷无辞以白其国人则扩侂胄必择谨厚者来矣于是遣之而复张巖书曰方信孺重以书来详味其辞于请和之意虽若婉逊而所画之事犹未悉从惟言当还泗州等驱掠而已至于责贡币则欲以旧数为増追叛亡则欲以横恩为例而称臣割地縳送姦臣三事则并饰虚说弗肯如约岂以为朝廷过求有不可从将度徳量力足以背城借一与我军角一日胜负者哉既不能强又不能弱不深思熟虑以计将来之利害徒以不情之语形于尺牍而勤邮传何也兵者凶器佳之不祥然圣人不得已而用之故三皇五帝所不能免夫岂不以生灵为念葢犯顺负义有不可恕者乃者彼国犯盟侵我疆场帅府奉命征讨虽未及出师姑以逐处戍兵随宜捍御所向摧破莫之敢当执俘折馘不可胜计余衆震慑靡然奔溃是以所侵疆土旋即底平爰及泗州亦不劳而复今乃自谓捐其已得歛军撤戍以为悔过之効是岂诚实之言据陜西宣抚司申报今夏宋人犯边者十余次并为我军撃退枭斩捕获葢以亿计夫以悔艾罪咎移书往来丐和之间乃暗遣贼徒突我守围翼乗其不虞以徼倖毫末然则所为来请和者理安在哉其言名分之谕今昔事殊者葢与大定之事固殊矣本朝之于宋国恩深徳厚莫可殚述皇统谢章可槩见也至于世宗皇帝俯就和好三十年间恩泽之渥夫岂可㤀江表旧臣于我大定之初以失在正隆致南服不定故特施大惠易为姪国以镇抚之今以小犯大曲在于彼既以絶大定之好则复旧称臣于理为宜若为非臣子所敢言在皇统时何故敢言而今独不敢是又诚然乎哉又谓江外之地将为屏蔽割之则无以为国夫藩篱之固当守信义如不务此虽长江之险亦不可恃区区两淮之地何足屏蔽而为国哉昔江左六朝之时淮南屡尝属中国矣至后周显徳间南唐李景献庐舒蕲黄画江为界是亦皆能为国既有如此故实则割地之事亦奚不可自我师出疆所下州军县镇已为我有未下者即当割而献之今方信孺赍到誓书乃云疆界并依大国皇统彼之隆兴年已画为定若是则既不言割彼之地又翻欲得我之已有者岂理也哉又来书云通谢礼币之外别备钱一百万贯折金银各三万两専以塞再増币之责又云嵗币添五万两匹其言无可凖况和议未定輙前具载约拟为誓书又直报通谢等三番人使其自専如是岂协礼体此方信孺以求成自任臆度上国谓如此径徃则事必可集轻凟诳绐理不可容寻具奏闻钦奉圣训昔宣靖之际弃信背盟我师问罪尝割三镇以乞和今既无故兴兵蔑弃信誓虽尽献江淮之地犹不足以自赎况彼国尝自言叔父姪子与君臣父子畧不相逺如能依和称臣即许以江淮之间取中为界如欲世为子国即当尽割淮南直以大江为界陜西边面并以大军已占为定据元谋姦臣必使缚送缘彼恳欲自致其罚可令函首以献外嵗币虽添三万两匹止是复皇统旧额而已安得为増可令更添五万两匹以表悔谢之实向汴阳乞和时尝进赏军之物金五百万两银五千万两段里绢各一百万牛马骡各一万駞一千书五监今即江表一隅之地与昔不同特加矜悯止令量输银一千万两以充犒军之用方信孺言语反覆不足取信如李大性朱致和李璧吴琯辈似乎忠实可遣诣军前禀议据方信孺诡诈之罪过于胡昉然自古兵交使人容在其间姑放令回报伏遇主上圣徳寛裕光大天覆地容包荒宥罪其可不钦承以仰副仁㤙之厚倘犹有所稽违则和好之事勿复冀也夫宋国之安危存亡将击于此更期审虑无贻后悔泰和七年九月薨于汴其后宋人竟请以叔为伯増嵗币备犒军银函姦臣韩侂胄苏师旦首以献而乞盟焉讣闻上震悼辍朝命其子宿直将军恬霞努奔赴䘮所仍命塟毕持绘像至都将亲临奠以南京副留守张巖叟为勅祭兼发引使莒州刺史钮祜禄布格苏为勅塟使仍摘军前武士及旗鼓笛角各五十人外随行亲属官贠亲军送至塟所赙赠甚厚谥曰通敏赞曰金自宗弼渡江而还既而画淮为界厥后海陵咈衆举兵国用虚耗上下离心内难先作故世宗之初章宗之末有事于南皆非得已而详问之使毎先发焉侂胄狂谋误国动非其时取败宜也揆宗浩虽师出辄捷而行成之使不拒其来仪币书辞抑扬増损之际有可借口即许其平矣函首之事宋人亦欲因是以自除其祸耳虽然揆宗浩常胜之家萨克逹骁勇之将三人相继而死和议亦成天意葢已休息南北之人欤金史卷九十三金史卷九十四钦定四库全书金史卷九十四元中书右丞相总裁托克托等修列传第三十二𤓰尔佳清臣内族襄𤓰尔佳衡完颜安国裕尔伯特𤓰尔佳清臣本名阿卜萨唿尔哈路罕都人姿状雄伟善骑射皇统八年袭祖布达明安大定元年闻世宗即位率本部军六千赴中都㑹之以功迁昭武大将军从右副元帅赫舍哩志宁为管押万戸接应左都监完颜思敬逐斡罕余党败之柔逺至茂巴勒达悉获之贼平迁镇国上将军知颍顺军事㑹宋兵二万袭䧟汝州杀刺史乌克逊满丕及汉军二千河南统军宗尹遣万戸富珠哩定方与清臣等领骑兵四千徃击之宋人弃城遁遂复汝州三年五月从志宁复取宿州宋将李世辅大败遁去志宁复遣清臣等以兵追袭又败之捷闻授宿州防御使移博州改西北路招讨都监迁乌尔古实垒部族节度使十二年授右副都㸃检迁左副都㸃检出为陜西路统军使兼知京兆府事朝辞赐金带廐马仍谕之曰卿典禁兵日持左右勤劳久矣故以是授卿宜益思勉二十六年改西京留守閲三嵗迁枢密副使明昌元年初议出师以本职充东北路兵马都统制使既而诏止之俄以其女为昭仪眷倚益重二年拜尚书左丞顷之进平章政事封芮国公赐同本朝人四年迁右丞相监修国史时议签军戍邉上问汉人与夏人执勇清臣曰汉人勇上曰昔元昊扰边宋终不能制何也清臣曰宋驭军法不可得知今西南路人殊胜彼也未几迁崇进改封戴一日上谓宰臣曰人有以八阵图来上者其图果何如朕尝观宋白所集武经然其载攻守之法亦多难行清臣曰兵书皆定法难以应变本朝行兵之术惟用正竒二军临敌制变以正为竒以竒为正故无徃不克上曰自古用兵亦不出竒正二法耳且学古兵法如学奕碁未能自得于心而欲用旧阵势以接敌亦已疎矣寻上表丏闲不许固请乃赐告省亲谕之曰闻卿母老欲令归省故特给假五十日驰驿以徃至彼可为一月留也五年二月上御凝和殿清臣省觐还谒上上问卿母徤否其寿几何相别几年矣清臣对曰臣母年八十三矣别十年幸颇强健上曰何不来此曰急于家务故不欲离耳上曰老人多如是所谓血气既衰戒之在得也复谓清臣唿尔哈路风俗何如对曰视旧则稍知礼貎而勇劲不及矣因言西南西北等路军人其闲习弓矢亦非复曩时六年迁仪同三司进拜左丞相改封密受命出师行尚书省事于临潢府清臣遣人侦知虚实以轻骑八千令宣徽使伊喇敏为都统左卫将军充招讨使完颜安国为左右翼分领前队自选精兵一万以当后队进至哈里河前队敏等于栲栳泺攻营十四下之回迎大军属部色彻掩其所获羊马资物以归清臣遣人责其赕罚北准布由此叛去大侵掠上遣责清臣命右丞相襄代之承安五年降授横海军节度使兼沧州管内观察使初上谕宰臣曰清臣旧有劳效罪状未甚明若降授应须告致仕耳初拟知广宁府上曰姑与沧州既而又曰与则与之第恐有人言也寻复致仕泰和二年薨年七十子伊扎尔袭明安初议征讨清臣主其事既而领军出征虽屡获㨗而贪小利遂致北边不宁者数嵗天下尤之丞相襄本名安昭袓五世孙也祖实古纳从太祖平辽以功授上京世袭明安厯东京留守父阿噜岱皇统初北伐有功拜参知政事襄幼有志节善骑射多勇略年十八袭世爵大定初契丹叛从左副元帅黙音以本部兵讨贼战于肇州之长泺襄先登鏖击足中流矢裹创以战气愈厉七战皆胜黙音握其手曰今日之㨗皆公力也贼走渡霿松河追及之所驻地多草贼乘风纵火襄亦纵火立空地以竢战十余合贼益困襄谓黙音曰今不乘此平殄后将有悔黙音然之襄率衆搏战大败之俘获万计㑹朝廷遣平章政事布萨忠义代黙音将襄复从忠义追贼至袅岭西之䧟泉及之率右翼身先奋击贼大溃人马相蹂而死䧟泉几平贼酋斡罕仅与数十骑遁去卒就擒论功为第一有司拟淄州刺史诏特授亳州防御使时年二十三宋人犯南鄙襄为颍寿都统率甲士二千人渡颍水败敌兵五千复颍州生擒宋帅杨思次濠州宋将郭太尉退保横涧山襄攻之伏弩射中其膝督攻愈急拔之获郭太尉既而趋滁州襄为先锋将至清流闗得宋侦者知敌欲三道夜出掩我不备左副元帅赫舍哩志宁问计襄曰今兵少地隘傥不得闗敌至我无所据必先取之曰我与若孰往襄曰元帅国家大臣讵宜轻动襄当为公往取志宁韪之襄率骑二千分二道一由冲路自以千兵间道潜登既近敌始觉襄攻克之据其闗志宁履行战地顾谓曰克敌于不可胜之地真天下英杰也及宋乞盟班师召为拱卫直都指挥使改殿前右卫将军转左卫出为东北路招讨都监迁率賔路节度使移海兰路兵马都总管左丞相志宁疾甚世宗临问之志宁荐襄智勇兼济有经世才他人莫及异时任用殆胜于臣即召授殿前左副都㸃检为宋生日使宋方祈免亲接国书襄至宋人屡来议皆折之迄成礼而还授陜西路统军使赐之尚服廐马鞍勒佩刀改河南统军使入为吏部尚书转都㸃检赐钱千万世宗谓宰执曰襄为人甚蕴借非直日亦入宫规画诸事事有所付乃退其公勤如此若襄之才岂多得哉擢御史大夫踰月拜尚书右丞谕之曰卿在河南经制边事甚有统纪及在吏部至为㸃检尤奉公守法朕甚嘉之近长宪台亦以刚直闻是用委以政机其益勉之未几进拜左丞襄在外任治有异効至是朝廷有襃赏㢘吏诏天下列其名以示奖励二十三年进拜平章政事讨萧国公世宗以金源郡王世嫡皇孙将加王爵诏择国号襄曰为天下大计必先正其本原者本也请封原从之故事诸部族节度使及其僚属多用乣人而颇有私纵不法者议改用诸色人襄曰北边虽无事恒须经略之若杜此门其后有劳绩何以处之请如旧他日议及古有监军之事襄曰汉唐初无监军将得专任故战必胜攻必克及叔世始以内臣监其军动为所制故多败而少功若将得其人监军诚不必置并嘉纳之诏受北部进贡使还世宗问边事具图以进因上覊縻属部镇服达实之䇿诏悉行之进拜右丞相徙封戴世宗不豫与太尉图克坦克宁平章政事张汝霖宿内殿同受顾命章宗初即政议罢僧道奴婢太尉克宁奏曰此盖成俗日久若遽更之于人情不安陛下如恶其数多宜严立格法以防滥度则自少矣襄曰出家之人安用仆隶乞不问从初如何所得悉放为良若寺观物力元系奴婢之数推定者并合除免诏从襄言由是二税戸多为良者明昌元年同知棣州防御使上封事厯诋宰执太𫝊克宁奏所言襄豫知之于是诏还本明安而襄出知平阳府事移知凤翔厯西京留守召授同判大睦亲府事进枢宻使复拜右丞相改封任时左丞相𤓰尔佳清臣北御边措画乖方属边事急命襄代将其衆佩金牌便宜从事临宴慰遣赐以貂裘安山细铠及战马二时唿必乣亦叛啸聚北京临潢之间襄至遣人招之即降遂屯临潢顷之出师大盐泺复遣右卫将军完颜充进军乌鲁斯城欲屯守俟隙进兵绘图以闻议者异同即召面谕厚赐遣还未几遣西北路招讨使完颜安国等趋多泉子宻诏进讨乃命支军出东道襄由西道而东军至龙驹河为凖布所围三日不得出求援甚急或请俟诸军集乃发襄曰我军被围数日驰救之犹恐不及岂可后时即鸣鼓夜发或请先遣人报围中使知援至襄曰所遣者傥为敌得使知我兵寡而粮在后则吾事败矣乃益疾驰迟明距敌近衆请少憩襄曰吾所以乘夜疾驰者欲掩其不备尔缓则不及向晨压敌突击之围中将士亦皷譟出大战获舆帐牛羊衆皆奔斡勒嘉河遣安国追蹑之衆散走㑹大雨冻死者十八九降其部长遂勒勲九峰石壁㨗闻上遣使厚赐以劳之别诏许便宜赏赉士卒九月赴阙拜左丞相监修国史封常山郡王宴庆和殿上亲举酒饮解所服玉贝佩刀以赐俾即服之十月准布复叛襄出屯北京㑹羣牧契丹图卜苏徳寿等据信州叛伪建元曰身圣衆号数十万逺近震骇襄闲暇如平日人心乃安初襄之出镇至石门镇密谓僚属曰北部犯塞奚足虑第恐姦人乘隙而动北京近地军少当预为之备即遣官发上京等军六千至是果得其用临潢总管乌库哩道逺咸平总管富察守纯分道进讨擒徳寿等送京师契丹之乱廷臣议罢郊祀又欲改用正月上辛上遣使问之对曰郊为重礼具先期诏天下又藩国已报表贺今若中罢何以副四方倾望之意若改用正月上辛乃祈谷之礼非郊见上帝之本意也大礼不可轻废请决行之臣乞于祀前灭贼既而贼破果如所料郊礼成进封南阳郡王始讨契丹自龙虎卫上将军节度使以下许承制授之襄以为赏罚之柄非人臣所预不敢奉诏贼平请委近臣谕㫖将士使知上恩乃遣李仁惠持宣三十勅百五十视功给之方徳寿之叛诸乣亦剽略为民患襄虑其与之合乃移诸乣居之近京地抚慰之或曰乣人与北俗无异今置内地或生变奈何襄笑曰乣虽杂类亦我之边民若抚以恩焉能无感我在此必不敢动后果无患寻诏参知政事裔代领其军入见赐钱五千万明年以内艰免翌日起复视事时议以契丹戸之驱奴尚衆乞尽鬻以散其党襄以为非便奏请量存口数余悉官赎为良上纳之北部复叛裔战失律复命襄为左副元帅莅师寻拜枢密使兼平章政事屯北京民方艰食乃减价出粜仓粟以济之或以兵食方阙为民襄曰乌有民足而兵不足者卒行之民皆恱服时议北讨襄奏遣同判大陆亲府事宗浩出军泰州又请左丞衡于抚州行枢宻院出军西北路以邀准布而自帅兵出临潢上从其䇿赐内库物即军中用之其后色彻部族诣抚州降上专使问襄襄以为受之便赐宝劔诏度宜穷讨乃令士自赍粮以省輓运进屯于黙音埒里额穆尔苏等山以逼之请就用步卒穿壕筑障起临潢左界北京路以为阻塞言者多异同诏问方畧襄曰今兹之费虽百万贯然功一成则边防固而戍兵可减半嵗省三百万贯且寛民转输之力实为永利诏可襄亲督视之军民并役又募饥民以佣即事五旬而毕于是西北西南路亦治塞如所请无何泰州军与敌接战宗浩督其后杀获过半诸部相率送欵襄纳之自是北陲遂定襄还临潢减屯兵四万马二万匹上以信符诏还遣近臣迎劳于途既至复抚问于第入献边机十事皆为施行仍厚赐之复拜左丞相初襄至自军上谕宰臣曰枢密使襄筑立边堡完固古来立一城一邑尚有赏赉即欲拜三公三公非赏功官如左丞相亦非赏功者虽然可特授之遣左司郎中珠勒根阿哈降诏褒谕四年正月进拜司空领左丞相如故襄重厚寡言务以镇静守法每掾有所禀必问曰诸相云何掾对某相如是某相如是襄曰从某议其事无有异者识者谓襄诚得相体时上颇更定制度初置提刑司又议设清闲职位如宋朝宫观使以待年髙致仕之官襄言年老致仕朝廷养以俸廪恩礼至渥老不为退复有省㑹之法所以抑贪冒长㢘节若拟别设恐涉于滥又言省事不如省官今提刑官吏多无益于治徒乱有司事议者以谓斯乃外台不宜罢臣恐混淆之辞徒烦圣听且宪台所掌者察官吏非违正下民寃枉亦无提㸃刑狱举荐之权若已设难以遽更其採访㢘能不宜隶本司宜令监察御史嵗终体究仍不时选官㢘访上皆听纳俄乞致仕不许时方旱命有司祈雨襄及平章政事张万公叅政布萨揆等上表待罪上召翰林学士党懐英草罪已诏仍慰谕襄等视事泰和元年春承命驰祷于亳州太清宫及后土方岳以其世封逺特改授河间府路算卓和明安明年皇子生襄复自请报谢既祀嵩岳还次芝田之府店遂以疾薨年六十三讣闻辍朝遣使祭于路𦵏礼依太师淄王克宁谥曰武昭命张行简铭其碑襄明敏才武过人上亲待之厚故所至有功其驻军临潢也有以伪书遗西京留守图克坦镒欲搆以罪书闻上以书还畀襄其明信如此既而果获为伪书者在政府二十年明练故事简重能断器局尤寛大待掾吏尽礼用人各得所长为当世名将相大安间配享章宗庙庭𤓰尔佳衡本名阿里布山东西路萨塔明安伊克达巴穆昆人也大定十三年剏设女直进士举衡中第四人补东平府教授调范阳簿选充国史院编修官改应奉翰林文字世宗谓宰臣曰女直进士中才杰者盖亦难得如图克坦镒𤓰尔佳衡尼玛哈鑑皆有用材也迁修起居注章宗立为侍御史转右司员外郎敷奏称㫖升左司郎中明昌二年擢御史中丞未几拜叅知政事三年八月以病表乞致仕诏抚慰不许衡久在告承诏始出上见其羸瘠复赐告一月四年诏赐今名谕之曰朕选大臣俾参机务必资谋画协赞治平其或得失晦而未形利害胶而未决正须识见纯直方能去取合功比来议事之臣鲜有一定之论盖以内无所守故临事而惑致有中失朕将何赖卿忠实公方审其是则执而不囘见其非则去而能果度其事势有若权衡汝之所长衡实似之可赐名衡古者命名将以责实汝先有实可谓称名行之克终乃副朕意参知政事胥持国言区称法衡曰若苟有利古已行之且用功多而所种少复恐荒废土田徒劳民无益也进尚书右丞旧制久厯随朝职任者得奉使江表衡未使而拜执政特赐钱六千贯六年迁尚书左丞寻出行省于抚州洎还入朝闻父忧去上亟召回起复本职承安二年出为上京留守寻改枢密副使行院规画边事三年以修完封界赐诏褒谕四年正月就拜平章政事封英国公薨年五十一上闻之恻然为辍朝命官致祭赙赠有加遣使勅葬谥曰贞献完颜安国字正臣本名栋摩其先占籍上京世有战功祖钖伯授西南路世袭哈济穆昆安国沉雅有谋画尤善骑射正隆元年从军为穆昆常以少撃衆大定中为常山簿转虹县令㑹王府新建选充虞王府掾再迁仪鸾局副使明昌元年改本局使㑹达实部长有乞修嵗贡者朝廷许其请诏安国徃使之至则率衆逺迓至帐望阙罗拜执礼无惰容时北凖布迫近塞垣隣部欲立功以夸雄上国议邀安国俱行讨之安国以未奉诏为辞强之不可或以危言憷之安国曰大丈夫岂以生死易节暴骨边庭不犹愈于病死牖下衆壮其言餽赆如礼既还以奉使称㫖升武卫军都指挥使出为东北路副招讨未赴改西北路副招讨六年左丞相𤓰尔佳清臣出兵以安国为先锋都统适临潢泰州属部叛安国先讨定之以功迁本路招讨使兼威逺军节度使承安元年大盐泺之战杀获甚衆诏赐金币既而右丞相襄总大军进安国为两路都统大㨗于多泉子襄遣安国追敌佥言粮道不继不可行也安国曰人得一羊可食十余日不如驱羊以袭之便遂从其计安国统所部万人疾驱以薄之降其部长㨗闻进官四级迁左翼都统承安二年以营边堡功名签枢密院事赐虎符还边得以便宜从事时并塞诸部降谕使输贡如初进拜枢密副使泰和二年特授世袭西南路延晏河明安兼哈济穆昆帝幸庆宁宫命安国严饬边备奏西南路边戍私窜者乞招诱以安人心上是其言三年以疾致仕封道国公四年起复前职卒上闻之辍朝勅有司葬以执政礼赠特进安国在军旅几十五年号令严明指麾卒伍如左右手又善伺知敌人虚实及山川险易战必身先士卒故所向辄克诸部入贡安国能一一唿其祖先弟姪名字以戒谕之部部皆震悚甚为隣国所畏服裕尔伯特北京路库本明安托啰山穆昆人也以军功厯海濵令迁徐王府掾以称职再任御史台察㢘升同知震武军节度使事明昌初为唐州刺史寻授西北路招讨副使未几改东北路六年正月北边有警聚兵围庆州急伯特率本路军徃救敌解去州竟无患承安元年丞相襄北伐伯特为先锋副统进军至龙驹河受围㑹襄引大军至得解后授镇宁军节度使以六羣牧人叛改宁昌军伯特为都统领步骑万次懿州敌数万来逆战兵势甚张伯特亲䧟阵奋力鏖击却之身中二创㨗闻迁一官承安二年乣军千余出没剽掠锦懿间伯特追败之复获所掠悉还本戸三年从同判大睦亲府事宗浩为左翼都统战伊玛河胜战骨堡子西杀获甚衆五年授知广宁府事俄改东北路招讨使以招边有功赐诏褒谕三迁为崇义军节度使泰和六年卒卧闻遣官致祭赐银五百两赠金紫光禄大夫伯特勇决善战自幼以军功显任兵镇十余年所尚克㨗凡再迁官赐金币甚为上倚注云赞曰易师之初六师出以律否臧㐫盖初为师之始出师之道当慎其始清臣首议出师遽以贪小利败襄虽贤竭力而后胜其任衡安国伯特之功又亚于襄者也然而兵连祸结以终金世故兵无常胜制胜在势势制兵者强兵制势者亡迹襄之开筑壕壍以自固其犹元魏北齐之长城欤金之势可知矣势屈而兵胜亡国之道也金以兵始亦以兵终呜唿用兵之始可不慎欤可不慎欤金史卷九十四金史卷九十五钦定四库全书金史卷九十五元中书右丞相总裁托克托等修列传第三十三伊喇履张万公富察通钮祜禄额持埓程辉刘玮董师中王蔚马惠廸马琪杨伯通尼马哈鑑伊喇履字履道辽东丹王托云七世孙也父约啰早亡约啰之族兄兴平军节度使德元无子以履为后方五嵗晩卧庑下见微云往来天际忽谓乳母曰此所谓卧看青天行白云者耶德元闻之惊曰是子当以文学名世及长博学多艺善属文初举进士恶搜检烦琐去之廕补为承奉班祇候国史院书写世宗方兴儒术诏译经史擢国史院编修官兼笔砚直长一日世宗召问曰朕比读贞观政要见魏徴嘉谋忠节良可称叹近世何故无如徴者履曰忠谏之士何代无之但上之人用与不用耳世宗曰卿不见刘仲晦张汝霖耶朕超用二人者以尝居谏职屡有忠言故也安得谓之不用第人材难得耳履曰臣未闻其諌也且海陵杜塞言路天下缄口习以成风愿陛下惩艾前事开諌诤之门天下幸甚初议以时务策设女直进士科礼部以所学不同未可槩称进士诏履定其事乃上议曰进士之科起于隋大业中始试以策唐初因之髙宗时杂以箴铭赋诗至文宗始专用赋且进士之初本专试策今女直诸生以试策称进士又何疑焉世宗大恱事遂施行十五年授应奉翰林文字兼前职俄迁修撰二十年诏提控衍庆宫画功臣像过期降应奉踰年复为修撰转尚书礼部员外郎章宗为金源郡王喜读春秋左氏传闻履博洽召质所疑履曰左氏多权诈駮而不纯尚书孟子皆圣贤纯全之道愿留意焉王嘉纳之二十六年进本部郎中兼同修国史翰林修撰表进宋司马光古文孝经指解曰臣窃观近世皆以兵刑财赋为急而光独以此进其君有天下者取其辞施诸宇宙则元元受赐俄以疾乞补外世宗曰履多病可与便州遂授蓟州刺史无几召为翰林待制同修国史明年擢尚书礼部侍郎兼翰林直学士世宗崩遗诏移梓宫夀安宫章宗诏百官议皆谓当如遗诏履独曰非礼也天子七月而𦵏同轨毕至其可使万国之臣朝大行于离宫乎上曰朕日夜思之舍正殿而奠于别宫情有所不忍且于礼未安遂殡于大安殿二十九年三月进礼部尚书兼翰林直学士赐大定三年孟崇献牓下进士及第七月拜参知政事提控刋修辽史明昌元年进尚书右丞初河溢曹州帝问曰春秋二百四十二年不言河决何也履曰春秋止是鲁史所以鲜及他国事二年六月薨年六十一是日履所生也谥曰文献履秀峙通悟精厯算书绘事先是旧大明厯舛误履上乙未厯以金受命于乙未也世脉其善初德元未有子以履为后既而生子震德元殁尽推家赀与之其自礼部兼直学士为执政乃举前代光院故事以前五十万送学士院学者荣之张万公字良辅东平东阿人也幼聪悟喜读书父弥学梦至一室牓曰张万相公读书堂已而万公生因以名焉登正隆二年进士第调新郑簿以忧去脉阕除费县簿大定四年为东京辰渌盐副使课増迁长山令时土寇未平一旦至城下者几万人万公登陴谕以乡里亲旧意衆感悟相率而去邑人頼之为立生祠乆之补尚书省令史擢河北西路转运司都勾判官改大理评事就陞司直四迁侍御史尚书右司员外郎丞相图克坦克宁尝曰后代我者必汝也俄授郎中敷奏明敏世宗嘉之谓侍臣曰张万公纯直人也迁刑部侍郎章宗即位初置九路提刑司迁为南京路提刑使以治最迁御史中丞㑹北边屡有警上命枢密使𤓰尔佳清臣发兵击之万公言劳民非便诏百官议于尚书省遂罢兵寻为彰国军节度使明昌二年知大兴府事拜参知政事踰年以母老乞就养诏不许赐告省亲还上问山东河北粟贵贱今春苗稼万公具以实对上谓宰臣曰随处虽得雨尚未霑足奈何万公进曰自陛下即位以来兴利除害凡益国便民之事圣心孜孜无不举行至于旱灾皆由臣等若依汉典故皆当免官上曰卿等何罪殆朕所行有不逮者对曰天道虽逺实与人事相通唯圣人言行可以动天地昔成汤引六事自责周宣遇灾而惧侧身修行莫不修饬人事方今宜崇节俭不急之务无名之费可俱罢去上曰灾异不可专言天道盖必先尽人事耳故孟子谓王无罪嵗左丞完颜守贞曰陛下引咎自责社稷之福也上由是以万公所言下诏罪已进士李邦乂者上封事因论世俗侈靡讥涉先朝有司议言者罪上谓宰臣曰昔唐张𤣥素以桀纣比文皇今若方我为桀纣亦不之罪至于世宗功德岂容讥毁顾问万公曰卿谓何如万公曰讥斥先朝固当治罪然旧无此法今宜定立使人知之乃命免邦乂罪惟殿三举其奏对详敏多类此四年复申前请授知东平府事谕之曰卿在政府非不称职以卿母老乞侍养特畀乡郡以遂孝养朕心所属不汝忘也万公谢且捧书言曰臣狂妄有一言欲今日以闻㑹受除未及耳夫内外之职忧责如一畎亩之臣犹不忘君刍荛之言明主所择伏望圣聪省察上嘉纳之六年改知河中府时军兴调发丛剧悉为寛假使民力易办人为绘像于薫风楼又建去思堂移镇济南以母忧去职卒哭诏起复拜平章政事躐迁资善大夫封寿国公时李淑妃有宠用事帝意惑之欲立为后大臣多不可御史姬端修上书论之帝怒御史大夫张暐削一官侍御史路铎削两官端修杖七十以赎论淑妃竟进封元妃又大兵虽罢而边事方殷连嵗旱暵灾异数见又多变更制度民以为弗便而又改之纷纷无定万公素沉厚深谨务安静少事以为治与同列议多不合然颇嫌畏不敢犯颜强諌须帝有问然后审画利害而质言之帝虽从而弗行也万公于是两上表以衰病匄闲诏谕曰近卿言数事朕未尝行乃朕之过卿年未老而遽告病今特赐告两月复起视事初明昌间有司建议自西南西北路沿临潢达泰州开筑壕堑以备大兵役者三万人连年未就御史台言所开旋为风沙所平无益于御侮而徒劳民上因旱灾问万公所由致万公对以劳民之久恐伤和气宜从御史台所言罢之为便后丞相襄师还卒为开筑民甚苦之主兵者又言比嵗征伐军多败衂盖屯田地寡无以养赡至有不免饥寒者故无鬬志愿括民田之冒税者分给之则战士气自倍矣朝臣议已定万公独上书言其不可者五大畧以为军旅之后疮痍未复百姓拊摩之不暇何可重扰一也通检未久田有定籍括之必不能尽适足以增猾吏之敝长告讦之风二也浮费侈用不可胜计推之以养军可敛不及民而无待于夺民之田三也兵士失于选择强弱不别而使同田共食振厉者无以尽其力疲劣者得以容其姦四也夺民而与军得军心而失天下心其祸有不可胜言者五也必不得已乞以冒地之已括者召民莳之以所入赡军则军有坐获之利而民无被夺之怨矣皆不报一日奏事上谓万公曰卿昨言天久阴晦亦由人君用人邪正不分君子当在内小人当在外甚有理也然孰为小人万公奏张炜田栎张嘉贞等虽有才干无德可称上即命三人补外泰和元年连章请老不许迁荣禄大夫赐其子进士及第明年章再上有㫖得非卿有所言朕有不从者乎或同列情见不一而多违卿意邪不然何求去如是之数也万公谢无他第以病言三年正月章再上不允加银青光禄大夫三月厯举朝臣有名者以自代求去甚力上知其不能留谕曰朕初即位擢卿执政继迁相位以卿先朝旧人练习典故朕甚重之且年虽高而精力未衰故以机务相劳为卿屡求退去故勉从之甚非朕意也加金紫光禄大夫致仕六年南鄙用兵上以山东重地须大臣镇抚之先任完颜守贞卒于是特起万公知济南府山东路安抚使山东连嵗旱蝗沂密莱莒潍五州尤甚万公虑民饥盗起当预备赈济时兵兴国用不给万公乃上言乞将僧道度牒师德号观院名额并盐引付山东行部于五州给卖纳粟易换又言督责有司禁戢盗贼之方上皆从之宋人请和复乞致仕许之加崇进仍给平章政事俸之半泰和七年薨命依宰臣故事烧饭赙𦵏赠仪同三司谥曰文贞万公淳厚刚正门无杂宾典章文物多所裁正上尝与司空襄言秋山之乐意将有事于春蒐也顾视万公万公曰动何如静上改容而止辅政八年其所荐引多亷让之士焉大安元年配享章宗庙庭富察通本名富埓珲中都路额特赫格们明安人也熙宗选护衞见通名以笔识之通以父老恳乞就养衆讶之曰得充侍衞终身荣贵今乃辞过人逺矣朝廷义而从之后因㑹葬宋王宗望于房山以门阀加昭信校尉授顿舍改御院通进海陵伐宋隆州诸军尤精鋭付通总之兵压淮令通率骑二百先济觇敌及弇中敌兵跃出通按兵直前傍有舞槊来刺者回身射之应弦而毙诸军併击败之海陵召见喜形于色曰兵事定汝勿忧爵赏至扬州通营别屯是夜海陵遇弑有来告者通欲执而杀之续闻其实哀闷仆地衆掖而起径入营门哭之军还入见世宗顾谓近臣曰朕素知是人幼尝从游性温厚有识虑又精骑射授尚廐局副使又谕近臣曰常令见朕欲问以事而考其言朕将用之斡罕反命通佩金符诣军前督战贼破以功授世袭穆昆奚人乱承诏继往涖军迁本局使以母丧免起为殿前右衞将军兼领闲廐寻命其子富色哩尚衞国公主出为肇州防御使赐以金仍谕以补外之意因戒敕之语在世宗纪中寻擢扶余路节度使移镇归德军迁西南路招讨入知大兴府事除殿前都㸃检初大理卿阙世宗欲令通为之问宰臣对曰通㸃检器也上曰㸃检繁冗无由显其能通明敏才干正掌法之官又曰通之机识崇尹不及也大定十七年拜尚书右丞转左丞诏议推排明安穆昆事大臣皆以为止验见在产业定贫富依旧科差为便通言必须通括各穆昆人户物力多寡则贫富自分贫富分则版籍定如有缓急验籍科差富者不得隐贫者不重困与一例科差者大不侔矣上是通言谓宰臣曰议事当如通之尽心也閲三嵗进平章政事封任国公世宗将幸上京以通朝廷旧人命为上京留守先往镇抚之二十五年除知真定府事世宗曰朕复欲相卿惜卿老矣故以此授卿仍赐钱千贯未几改知平阳府事移鳯翔致仕明昌四年上谕宰臣曰通先朝重臣年虽高而未衰因命知广宁府事累表请老复以开府仪同三司致仕承安三年薨谕旨于其弟曰旧制致仕宰相无祭葬礼通旧臣懿戚故特命勅祭及葬初通在政府举太子率府完颜守贞监察御史裔俱可大用其后皆为名臣世多其知人云钮祜禄额特埒盖州巴喇玛明安希楚穆昆人也贞元初以习女直字试补户部令史转尚书省令史大定七年授吏部主事厯右补阙修起居注九年河南路统军使宗叙以宋人欲启兵衅上言求入见世宗遣额特埓就问之仍究其实至汴问宗叙及召凡尝言边事者诘之皆无状还报世宗喜曰朕固知妄也授左司员外郎十年以夏国发兵筑祁安城及袭杀乔嘉族首领扎实结又谍者言夏与宋人通谋犯边诏大理卿李昌图与额特埓往按其事夏人报言扎实结以兵犯夏境故杀之祁安城本上国所赐旧积石地发兵修筑以备他盗耳又察知宋夏无交通状及乔嘉族民户愿令扎实结姪赵师古为首领具以闻世宗甚悦转右将军赐衣马车牛弓矢铠仗十二年为夏国生日使还授右司郎中迁右副都㸃检乆之出为河南路统军都监赐金带及具装马十七年授昌武军节度使兼领前职明年入为刑部尚书拜参知政事世宗尝论平章政事唐古安礼曰朕思为治之道考择人材最难其余常务各有程式非此比也如额特埒所举者颇称朕意时右三部检法䝉克满都古额特埓与招讨扎克丹朋党乞付刑部诘问世宗曰若扎克丹免死则可谓朋党今已伏诛乃诬谤耳又谓宰臣曰朕素知此人极有识虑貌虽柔而心甚刚直所行不率易也二十二年委提控代州阜通监召见谕之曰朕自任卿以来悉卿材干故擢为执政卿亦体朕待遇之意能勉尽所职凡谋议奏对多副朕心莫倚上有宰相而自嫌外盖旧人年老新人未苦经练是以委责于卿但有所见悉心以言勿持嫌以为不知也二十三年进尚书右丞兼枢密副使表乞解一职诏许解枢密世宗以明安穆昆抛留土田责宰臣曰此事皆卿辈所当陈举乃俟朕言而后行盖卿辈以为细务非天子所亲朕尝思之狱讼簿书有额特埓在余事卿辈畧不介意朕亦安能置而不问邪俄坐事削一阶令视事如故二十六年转尚书左丞世宗谓曰朕昨与宰臣议可授执政者卿不在焉今阿里罕年老干里雅多病吾欲用宗浩何如额特埓奏曰彼二人者恐不得力独宗浩干能可任遂用宗浩又谓曰朕于天下事无不用心一如草创时额特埓曰自古人君始勤终怠者多矣有始有终惟圣人能之上曰唐太宗至明之主也然魏徴諌以十事谓其不能有终是则有终始者实为难矣二十八年为上京留守赐通犀带及射生马一明昌二年致仕承安初有事北方朝廷欲得旧臣任之乃起为东京留守遣监察御史完颜纲谕旨曰知汝精神尚健故复用也明年改上京留守又谕之曰上京祖先基业之地卿驰驿之任到彼便宜行事边事稍息即召卿还二年九月还朝拜平章政事封芮国公在位数月薨年六十九讣闻上伤悼乆之遣官致祭赙赠银千二百五十两重币四十五端绢四百五十匹钱二千贯谥曰成肃额特埓性温厚醖借尝为丞相赫舍哩良弼所荐后世宗谓宰臣曰良弼善知人如额特埒辈其才真可用也在相位十余年甚见宠遇唯奏定五品官子与外路司吏同试部令史及令随朝吏员得试国史院书写世宗以为非云程辉字日新蔚州灵仙人也皇统二年擢进士第由尚书省令史升左司都事久之为南京路转运使以宫殿火降授磁州刺史有呉僧者杀州人张善友而取其妻辉督捕之命张母以长锥刺僧与其妻无完肤以死改陜西东路转运使再迁户部尚书大定二十三年拜参知政事世宗谕之曰卿年虽老犹可宣力事有当言毋或隐黙卿其勉之一日辉侍朝世宗曰人尝谓卿言语荒唐今遇事輙言过于王蔚顾谓宰臣曰卿等以为何如皆曰辉议政可否畧无隐情辉对曰臣年老耳瞶第患听闻不审或失奏对苟有所闻敢不尽心旧庙祭用牛世宗晩年欲以他牲易之辉奏曰凡祭用牛者以牲之最重故号太牢语曰犁牛之子骍且角虽欲勿用山川其舎诸古礼不可废也二十四年世宗幸上京尚书省奏来嵗正旦外国朝贺事世宗曰上京地逺天寒朕甚悯人使劳苦欲即南京受宋书何如辉对曰外国使来必面见天子今半途受书异时宋人託事效之何以辞为世宗曰朕以诚实彼若相诈朕自有处置耳辉以为不可于是议权免一年㑹有司市面不时酬直世宗怒监察不举劾杖责之以问辉辉对曰监察君之耳目所犯罪轻不赎而杖亦一时之怒也世宗曰职事不举是故犯也杖之何不可辉对曰往者不可谏来者犹可追二十六年以老致仕次年复起知河南府事辉辞以衰老不任召入香合谕之曰卿年老而精力尚强虽久厯外未尝得嘉郡河南地胜事简故以处卿卿可优游颐养辉曰臣犹老马也刍豆待养岂可责以筋力向者南京宫殿火非圣恩寛贷臣死久矣今河之径河南境上下千余里河防之责视彼尤重此臣所以忧不任也于是特诏不预河事章宗立时辉年七十六复乞致仕诏许之仍给参知政事半俸承安元年卒谥曰忠简辉性倜傥敢言喜杂学尤好论医从河间刘守真说率用凉药神童尝添夀者方数嵗辉召之因书医非细事四字添夀涂细字改书作相辉颇慙人亦以此为中其病云刘玮字德玉咸平人也唐卢龙节度使仁敬之裔祖𢎞辽季镇懿州王师至𢎞以州降太祖俾知咸州后以同平章政事致仕父君韶同知宣徽院事玮幼警悟业进士举熈宗录其旧特赐及第调安次丞由遵化县令补尚书省令史厯户部主事监察御史累转尚书省都事宰臣奏拟玮经画军民田土世宗见其名曰刘玮尚淹此乎迁戸部员外郎时将东巡命玮同工部郎中宋中往营行宫就陞郎中改同知宣徽院事为使宋国信副使玮父兄皆以是官使江左当时荣之还授戸部侍郎初世宗器玮材干以为无施不可及将幸上京以行在所须皆隶太府欲玮领其事嫌其稍下故移户部侍郎张大节于工部而以户部授玮上还谓宰臣曰刘玮极有心力临事闲暇第用心不正耳若心正当其人才不可得也明年擢户部尚书时河决于衞自衞抵清沧皆被其害诏兼工部尚书往塞之或以谓天灾流行非人力所能御惟当徙民以避其冲玮曰不然天生五材递相休王今河决者土不胜水也俟秋冬之交水势稍杀以渐兴筑庶几可塞明年春玮斋戒祷于河功役齐举河乃复故召还增秩以为宋弔祭副使世宗不豫拜参知政事仍领户部既而为山陵使寻上表请外出知济南府事移镇河中明昌二年徙知大名府仍领河防事三年入拜尚书右丞上尝问考课法今可行否右丞相𤓰尔佳清臣曰行之亦可但格法繁则有司难于承用耳玮曰考课之法本于总核名实今提刑司体察亷能赃滥以行赏罚亦其意也若别议设法恐涉太繁上问唐代何如玮对以四善二十七最明年六月卒是日上将击毬于临武殿闻玮卒而止谥曰安敏后上谓宰臣曰人为小官或称才干及其大用则不然如刘玮固甚干然自世宗朝逮辅朕于事多有知而不言者若实愚人则不足论知及之而不肯尽心可乎平章政事完颜守贞曰春秋之法责偹贤者上曰夫为宰相而欲收恩避怨使人人皆称己是贤者固若是乎董师中字绍祖洺州人也少敏赡好学强记擢皇统九年进士第调泽州军事判官改平遥丞县有剧贼王一素凶悍不可制师中捕得杖杀之一境遂安时大军后野多枯胔县有遗榇寓于驿舍者悉为葬之迁绵上令补尚书省令史右相唐古额尔衮尤器重之抚其座曰子议论英发襟度开朗他日必居此座再考擢监察御史迁尚书省令史初师中为监察时漏察大名总管唿喇不公事及唿喇以罪诛世宗怒曰监察出使郡县职在弹纠唿喇亲贵尤当用意乃徇不以闻削官一阶降授沁南军节度副使累迁坊州刺史明昌元年初置九路提刑司师中选为陜西路副使坐修公廨滥支官钱罪以赎论及御史台言其寛和有体召为大理卿御史中丞呉鼎枢举以自代尚书省亦奏其才行遂擢中丞时西北路招讨使宗肃以平章𤓰尔佳清臣荐知大兴府事师中言宗肃近以赃罪鞫于有司狱未竟不宜改除上纳其言曰朕知之矣有功不赏有罪不罚虽唐虞不能化天下命复送有司四年上将幸景明宫师中及侍御史贾铉治书侍御史钮祜禄遵古諌曰劳人费财盖其小者变生不虞所繋非轻圣人法天地以顺动故万举万全今边鄙不驯反侧无定必里克巴噶贪暴强悍深可为虑陛下若问诸左右必有容悦而言者谓堂堂大国何彼之恤夫蠭虿有毒患起所忽今都邑壮丽内外苑囿足以优佚皇情近畿山川飞走充牣足以閲习武事何必千车万骑草居露宿逼介边陲逺烦侦候以冒不测之悔哉上不纳师中等又上疏曰近年水旱为沴明诏罪已求言罢不急之役省无名之费天下欣幸今方春东作而亟遣有司修建行宫揆之于事似为不急况西北二京临潢诸路比嵗不登加以民有养马签军挑壕之役财力大困流移未复米价甚贵若扈从至彼又必增价日籴升合者口以万数旧籍北京等路商贩给之倘以物贵或不时至则饥饿之徒将复有如曩嵗杀太尉马毁太府𤓰果出忿怨言起而为乱者矣书曰民情大可见小人难保况南北两属部数十年捍边者今为必里克巴噶诱胁倾族随去边境荡摇如此可虞若忽之而往岂圣人万举万全之道哉迺者太白画见京师地震又北方有赤色迟明始散天之示象冀有以警悟圣意修德销变矧夫逸游古人所戒逺自周秦近逮隋唐与辽皆以是生衅可不慎哉可不畏哉左补阙许安仁右拾遗路铎亦皆上书论諌是日上御后合召师中等赐对即从其奏仍遣谕辅臣曰朕欲巡幸山后无他不禁暑热故也今台諌官咸言民间缺食处甚多朕初不尽知既已知之暑虽可畏其忍私奉而重民之困哉遣罢北幸寻为宋生日国信使还以所得金帛分遗亲旧五年上复如景明宫师中及台諌官各上疏极諌上怒遣近侍局直长李仁愿诣尚书省召师中等谕之曰卿等所言非无可取然亦有失君臣之体者今命平章谕旨其往听焉户部尚书马琪表举自代擢吏部尚书初完颜守贞改为西京留守朝京师上欲复用监察御史富拉塔等纠弹数事师中辨其诬而举守贞正人可用守贞由是复拜平章政事及守贞以罪斥上曰向荐守贞者应降黜如董师中言台省无此人不治路铎李敬义亦尝推举可左迁于外然三人者后俱可用今姑出之以正失举罪除陜西西路转运使嵗余徴为御史大夫命与礼部尚书张暐看读陈言文字踰三月拜参知政事进尚书左丞他日奏事上语辅臣曰御史姬端修言小人在侧果谁欤师中曰应谓李喜儿辈上黙然师中通古今善敷奏练达典宪处事精敏尝言曰宰相不当事细务要在知人才振纲纪但一心正两目明足矣承安四年表乞致仕诏赐宅一区留居京师以寒食乞还家上冢许之且命赋寒食还家上冢诗毎节辰朝㑹召入侍宴其眷礼如此泰和二年薨年七十四上闻之甚悼惜顾谓大臣曰凡正人多执方而不通独师中正而通诏依见任宰执例葬祭仍赙赠之谥曰文定师中工文性通达疏财尚义平居则乐易真率其临事则刚决挺然不可夺弟师俭初业进士欲籍其资廕师中保任之密令人代给堂帖使之肄业师俭感其义方力学后遂登第方在政府近侍传诏将录用其子师中奏曰臣有姪孤幼若䝉恩录胜于臣子上义之以其姪为笔砚承奉与胥持国同辅政颇相亲附世以此少之王蔚字叔文香河人也登皇统二年进士第调良乡丞治绩优等补尚书省令史知管差除蔚性通敏晓析吏事寻授都事以丧去起复行左司员外郎迁郎中大定二年超授河东北路转运使谕旨曰汝在海陵时行事多不法然朕素知尔才干欲授以内除而宪台有言以是补外如能澡心易行必当升擢否则勿望再用既而亷察为第一授中都路都转运使改吏部尚书以断䕶衞出职事不当夺官一阶顷之出知河中府事迁南京留守十五年拜参知政事蔚恳辞不任负荷勅谕之曰卿但履正奉公无或阿顺何以辞为十六年出知真定府事累转知河中府明昌元年召拜尚书右丞致仕卒马惠廸字吉甫漷阴人也擢天德三年进士第再调昌邑令察亷第一补尚书省令史大定中出为西京留守判官以治最擢同知崇义军节度事累迁左司郎中先是邓俨居是职世宗爱其明敏惠廸一日奏事退上谓宰臣曰人之聪明多失于浮衒若惠廸聪明而朴实甚可喜也朕尝与论事五品以下朝官少有如者未几超授御史中丞拜参知政事时乌达噶叛亡世宗已遣人讨之又欲益以甲士毁其船栰惠廸奏曰得其人不可用有其地不可居恐不足劳圣虑上曰朕固知之所以毁其船栰正欲不使再窥边境耳寻以忧去起为昭义军节度使明昌元年为南京留守致仕卒马琪字德玉大兴宝坻人正隆五年擢进士第调清源主簿三迁永清令永清畿县号难治前令要介有能声琪继以治闻补尚书省令史以永清治最授同知定武军节度使事兴中府治中召为户部员外郎改侍御史世宗谓宰臣曰比者马琪主奏高德温狱其于富戸寄钱事皆畧不奏朕以琪明法律而正直所为乃尔称职之才何其难也古人虽云罪疑惟轻非为全尚寛纵也寻转左司员外郎扈从东巡迁右司郎中移左司时择使宋国者世宗欲命琪宰臣言其资浅诏特遣之还授吏部侍郎改户部章宗即位除中都路都转运使时戸部闗官上命宰臣选可任者或举同知大兴府事乌克逊仲和上曰仲和虽有智力恐不能主钱谷理财安得如刘晏者官用足而民不困唐以来一人而已或举琪上然之曰琪不肯欺官亦不肯害民是可用也遂擢为戸部尚书久之削官一阶初琪病告近侍传旨不具服曳履而出有司议当徒二年减外犹追官解任大理少卿阎公贞以为琪本荒遽失措与非病告有违不同宜减徒二年三等论之上从公贞议任职如故明昌四年拜参知政事诏谕之曰戸部遽难得人顾无以代卿者故用卿晩耳一日上谓琪曰卿在省久矣比来事少于往时何也琪曰昔宰职多有异同今情见不同者甚少上曰往多情见为是耶今无者为是耶琪曰事状明者不假情见便用情见亦要归之是而已五年河决阳武灌封邱而东琪行尚书省事往治之讫役而还迁中大夫承安元年北边用兵而连嵗旱暵表乞致仕不许明年出镇安武军致仕卒子师周合门祗候当给假以闻上悼之以不奏闻责谕有司后二品官卒皆具以闻自琪始琪性明敏习吏事其治钱谷尤长然性吝好利颇为上所少云杨伯通字吉甫𢎞州人擢大定三年进士第由尚书省令史为吏部主事顺义军节度副使以忧去吏部侍郎马琪表荐伯通㢘干尚书省覆察如所举召为尚书省都事授同知定武军节度使事明昌元年擢左司员外郎转郎中累迁吏部尚书寻移户部承安二年拜参知政事监察御史路铎劾奏伯通引用乡人李浩以公器结私恩左司郎中贾益承望风旨不复检详言之台端欲加纠劾大夫张暐輙尼不行上命同知大兴府事贾铉诘之伯通居家待罪铉奏暐言弹绌大臣须有实迹所劾不当徒坏台纲益言除授皆宰执公议不言伯通私枉诏责铎言事轻率而慰谕伯通治事伯通再上表辞不许四年进尚书左丞致仕卒尼玛哈鑑本名威喇隆州人识女直小字汉字登大定十三年进士第调隆安教授改即墨主簿召授国子助教擢近侍局直长世宗器其材谓宰臣曰新进士中如图克坦镒𤓰尔佳衡尼玛哈鑑皆可用也改太子侍丞踰年迁应奉翰林文字兼右三部司正世宗复谓宰臣曰鑑尝近侍朕知其正直干治及为东宫侍丞保䕶太孙礼节言动犹有国俗纯厚旧风朕甚嘉之章宗立累迁尚书户部侍郎兼翰林直学士俄转同知大兴府用大臣荐改知大兴府事明昌五年拜参知政事薨谥曰文肃赞曰伊喇履从容进说信孚于君至论经纯传駮以孝行为治本其得古人遗学欤昔臧孙达忠谏于鲁君子知其有后信矣张万公引正守己质言无华开壕括地之议明灼利害如指诸掌闭于羣説而不试致仕而归理势然也富察通之哭海陵君臣大义死生一之其志烈矣程辉额特埒之鲠直刘玮董师中之通敏才皆足以发闻然师中有附胥之讥刘玮见避事之责其视前人多有愧矣王蔚马惠廸之徒何足算也金史卷九十五金史卷九十六钦定四库全书金史卷九十六元中书右丞相总裁托克托等修列传第三十四黄久约李晏李仲略李愈王贲许安仁梁襄路伯达黄久约字弥大东平须城人也曾祖孝绰有隐德号潜山先生父胜通判济州母刘氏尚书右丞长言之妹一夕梦䑕啣明珠寤而久约生嵗实在子也擢进士第调郓城主簿三迁曹州军事判官有盗窃民财诉者以为强郡守欲傅以重辟久约阅实囚得免死累擢礼部员外郎兼翰林修撰升待制授磁州刺史磁并山素多盗既获而欵伏者审録官或不时至系者多以杖杀或死狱中久约恻然曰民虽为盗而不死于法可乎乃尽请谳之而后行久之复入翰林为直学士寻授左谏议大夫兼礼部侍郎为贺宋生日副使至临安适馆伴使病宋人议欲以副使代行使事久约曰设副使亦病又将使都辖掌仪辈行礼乎竟令国信使独前行副使与馆伴副使聫骑如故乃终礼而还道经宿泗见贡新枇杷子者州县调民夫递进还奏罢之时以贫富不均或欲令富民分贷贫者下有司议久约曰物之不齐物之情也贫富不均亦理之常若从或者言适足以歛怨非损有余补不足之道章宗时领右丞相韪其议寻上章请老诏谕之曰卿忠直敢言匡益甚多未可使去左右迁太常卿仍兼谏职时郡县多阙官久约言世岂乏材阂于资格故也明诏每责大臣以守格法而滞人材乞断自宸衷而力行之世宗曰此事宰相不属意而使谏臣言之欤即日授刺史者数人久约又言宜令亲王以下职官递相推举世宗曰荐举人材惟宰相当为耳他官品虽髙岂能皆有知人之哲方今县令最阙宜令刺史以上举可为县令者朕将察其实能而用之又谓久约曰近日察举好官皆是诸科监临全无进士何也岂荐举之法已有姦弊不可久行乎久约曰诸科中岂无廉能人不因察举有终身不至县令者此法未可废也上曰尔举孙必福是乎久约曰臣顷任磁州时必福为武安丞臣见其廉洁向公无所顾避所以保举不谓必福既任警廵使处决疑滞上曰必福非独迟缓亦全不解事所以罪不及保官者幸其无赃污耳久约无以对必福五经出身盖诸科人故上问及之翌日侍朝故事宰相奏事则近臣退避久约欲趋出世宗止之自是諌臣不避以为常章宗即位久约以国富民贫本轻末重任人太杂吏权太重官盐价髙坊塲害民与夫选左右择守令八事为献皆嘉纳之再乞致仕不许授横海军节度使以优佚之明昌二年致仕卒久约隽朗敢言性友弟为文典赡有外祖之风云李晏字致美泽州髙平人性警敏倜傥尚气皇统六年登经义进士第调岳阳丞冄转辽阳府推官歴中牟令㑹海陵方营汴京运木于河晏领之晏以经三门之险前后失败者衆乃驰白行䑓以其木散投之水使工取于下流人皆便之丁外艰服除召补尚书省令史辞去为衞州防御判官世宗素识其才名寻召为应奉翰林文字特令诣阁谢上顾谓左右曰李晏精神如旧慰劳甚悉时方议郊礼命摄太常博士俄而真授为髙丽读册官五迁祕书少监兼尚书礼部郎中除西京副留守世宗谓侍臣曰翰林旧人少新进士类不学至于诏赦册命之文鲜有能者可选外任有文章士为之左右举晏上曰李晏朕所自识于是召为翰林直学士兼太常少卿以母老乞归养授郑州防御使未赴母卒起复为翰林直学士世宗御后阁召晏读新进士所对䇿至县令阙员取之何道上曰朕夙夜思此未知所出晏对曰臣伏念久矣但无路不敢言今幸待罪侍从得承大问愿竭所知上曰然则何如对曰国朝设科取士始分南北两选北选百人南选百五十人合二百五十人词赋经义入仕之人既多所以县令未尝阙员其后南北通选止设词赋一科每举限取六七十人入仕之人既少县令阙员盖由此也上以为然诏后取人毋限以数寻擢吏部侍郎兼前职谕之曰卿性果敢有激扬之意故以授卿宜加审慎毋涉荒唐俄为中都路推排使迁翰林侍讲学士兼御史中丞㑹朝士以病谒告世宗意其诈谓晏曰卿素刚正今某诈病以宰相亲故畏而不纠欤晏跪对曰臣虽老平生所恃者诚与直尔百官病告监察当视臣为中丞官吏姦私则当言之病而在告此小事臣容有不知其畏宰相何图焉既出世宗目送之曰晏年老气犹未衰一日御史台奏请増监察员上曰採察内外官吏固系监察然尔等有所闻知亦当弹劾况纠正非违台官职也苟不能正其身如正人何顾谓晏曰豳王年少未练朕以台事委卿当一一用意初锦州龙宫寺辽主拨赐户民俾输税于寺歳久皆以为奴有欲诉者害之岛中晏乃具奏在律僧不杀生况人命乎辽以良民为二税户此不道之甚也今幸遇圣朝乞尽释为良世宗纳其言于是获免者六百余人故同判大睦亲府事黙音家有民质券积其息不能偿因没为奴屡诉有司不能直至是投匦自言事下御史台晏检擿案状得其情遂奏免之寻为贺宋正旦国信副使及世宗不豫命宿禁中一时诏册皆晏为之章宗立晏画十事以上一曰风俗奢僭宜定制度二曰禁㳺手三曰宜停铸钱四曰免上户管库五曰太平宜兴礼乐六曰量轻租税七曰减盐价八曰免监官陪纳亏欠九曰有司尚苟且乞申明经久逺图十曰禁网差密宜尚寛大又奏乞委待制党懐英修撰张行简更直进读陈言文字以广视听皆採纳之以年老乞致仕改礼部尚书兼翰林学士承㫖越二年复申前请授沁南军节度使久之致仕土念其先朝旧人复起为昭义军节度使明昌六年归老得疾诏除其子左司员外郎仲略为泽州刺吏以便侍飬承安二年卒年七十五谥曰文简仲略字简之聪敏力学登大定十九年词赋进士第调代州五台主簿以母忧去服阕转韩州军事判官迁泽州晋城令补尚书省令史除翰林修撰兼太常博士改授左司都事为立夏国王读册官还权领左司一日奏事退上顾谓侍臣曰仲略精神明健如俊鹘脱㡌又曰李仲略健吏也未几转员外郎以亲病求侍特授泽州刺史以便禄养先是晏领沁南军节度使泽于懐为支郡父子相继乡人荣之以父丧免起为户部郎中时上命六品以上官十日一次转对乃进言曰凡救其末不若正其本所谓本者厚风俗去冗食养财用而已厚风俗在乎立制度禁奢僭去冗食在乎宠力农抑游惰养财用在乎广储蓄时歛散商贾不通难得之货工匠不作无用之噐则下知重本下知重本则末息矣又条陈制度之宜上嘉纳之俄授翰林直学士兼前职因命充经义读卷官上问曰有司以谓经义不若词赋罢之何如仲略奏曰经乃圣人之书明经所以适用非词赋比乞自今以经义进士为考试官庶得硕学之士上可其奏改礼部郎中迁侍郎兼翼王傅俄兼宛王傅时知大兴府事赫舍哩执中坐赃上命仲略鞫之罪当削解权要竸言太重上颇然之仲略奏曰教化之行自近者始京师四方之则也郡县守令无虑数百此而不惩何以励后况执中兇残狠愎慢上虐下岂可宥之上曰卿言是也未几授山东东西路按察使寻以病访医京师泰和五年卒上闻之叹曰此人于国家宣力多矣何遽止是耶赠朝列大夫谥曰襄献仲略性豪迈有父风刚介特立不阿权贵临事明敏无留滞故所任以干济称云李愈字景韩绛之正平人业儒术中正隆五年词赋进士第调河南渑池主簿察廉优等为平阳酒副使迁冀氏令累迁解州刺史章宗即位召授同知中都路都转运使事改同知济南府明昌二年授曹王传兼同知定武军节度使事王奉命宴赐北部愈从行还过京师表言诸部所贡之马止可委招讨司受于界上量给逥赐务省费以广边储拟自临潢至西夏沿边创设重镇十数仍选明安穆昆勲臣子孙有材力者使居其职田给于军者许募汉人佃种不必逺輓牛头粟而兵自富强矣上览其奏谓宰臣曰愈一书生耳其用心之忠如是以表下尚书省议㑹愈迁同知西京留守过阙复上言以为前表傥可採乞断自宸衷上纳用焉自是命五年一宴赐人以为便改棣州防御使未几授大兴府治中上谕之曰卿资歴应得三品以是员方阙而卿能干故用之当知朕意北京提刑副使范楫知归德府事邓俨各举愈以自代由是擢河南路提刑使上言随路提刑司乞留官一员余分部巡按又言本司见置许州乞移治南京为便并从之宪台廉察九路提刑司以愈为最五年入见尚书省以闻上问宰执有何议论平章政事守贞曰李愈言河决事上曰愈向陈备御北边䇿言甚荒唐守贞曰愈于见职甚干上曰盖以其敢为耳又曰李愈论河决事谓宜遣大臣视䕶以慰人心其言良是明年改河平军节度使承安二年徒顺义军奏陈屯田利害上遣使宣谕仍降金牌俾领其事四年召为刑部尚书先是刑部尚书阙上以愈为可用令议之或言愈病上曰愈比陈言有退地千里而争言其功之语卿等定恶此人多言耶特召用之旧制陈言者漏所言事于人并行科罪仍给告人赏愈言此盖所以防闲小人也比年以来诏求直言及命朝臣转对又许外路官言事此皆圣言乐闻忠谠之意请除去旧条以广言路上嘉纳焉寻为贺宋正旦副使泰和二年春上将幸长乐川愈切谏曰方今戍卒贫弱百姓骚然三义尤近北陲恒防外患兼闻泰和宫在两山问地形狭隘雨潦遄集固不若北宫池台之胜优游闲适也上不从夏四月愈复谏曰北部侵我旧疆千有余里不谋雪耻复欲北幸一旦不警臣恐丞相襄枢密副使栋摩等不足恃也况皇嗣未立羣心无定岂可逺事逸游哉上异其言未几授河平军节度使改知河中府事致仕㤗和六年卒年六十二谥曰清献自着狂愚集二十卷王贲字文孺其先自临潢移贯宛平曾祖士方正直敢言辽道宗信枢密使耶律依逊之䜛杀其太子世无敢白其寃者士方击义钟以诉辽主感悟卒诛伊逊厚赏士方授承奉官父中安擢进士第坐田瑴党事废世宗即位党禁解终沂州防御使贲性孝友勤敏好学第进士由复州军事判官补尚书省令史擢右三部检法司正待御使贾铉举贲安静有守不尚奔竸政府亦言其廉素善论议擢河北东西大名府路提刑判官选授尚书省都事以䘮去用荐者多起复刑部员外郎侍御史累迁南京路按察使卒贲敦厚尚义笃于亲朋不营产业比殁家甚窭上闻悯惜之赠朝列大夫仍厚䘏其家弟质字敬叔登大定二十五年进士第累官吏部主事以才干举迁昭义军节度副使章宗问质临事若何张万公对曰胜其兄贲章宗曰及其兄亦可矣后以礼部尚书致仕终许安仁字子静献州交河人幼孤能自刻苦读书善属文登大定七年进士第调河间县主簿累迁太常博士兼国史院编修官章宗为皇太孙安仁以讲学被选东宫转左补阙应奉翰林文字上即位改国子监丞兼补阙徒翰林修撰同知制诰兼职如故侍御史贾铉以安仁守道端悫荐于朝同知济南府事路伯达继上章称其立已纯正宜加显任超授礼部郎中兼左补阙适朝议以流人实边安仁言昔汉有募民实边之议盖度地营邑制为田宅使至者有所居作者有所用于是轻去故乡而易于迁徙如使被刑之徒寒饿苦困无聊之心靡所顾借与古之募民实塞不同非所宜行上然之明昌四年春上将幸景明宫安仁与同列谏曰昔汉唐虽有甘泉九成避暑之行然皆去京师不逺非如金莲千里之外邻沙漠隔闗岭万一有警何以应变此不可不虑也疏奏遂罢幸出为泽州刺史作无隐论上之凡十篇曰本朝曰情欲曰养心曰田猎曰公道曰养源曰冗官曰育材曰限田曰理财在郡二年徙同知河南府事升汾阳军节度使致仕㤗和五年卒年七十七谥曰文简安仁质实无华澹然有古君子风故为时人所称云梁襄字公赞绛州人少孤养于叔父宁性颖悟日记千余言登大定三年进士第调耀州同官主簿三迁邠州淳化令有善政察廉升庆阳府推官召为薛王府掾世宗将幸金莲川有司具办襄上疏极谏曰金莲川在重山之北地积隂冷五谷不殖郡县难建盖自古极边荒弃之壤也气候殊异中夏降霜一日之间寒署交至特与上京中都不同尤非圣躬将摄之所凡奉养之具无不逺劳飞輓越山踰崄其费数倍至于顿舍之处军骑阗塞主客不分马牛风逸以难収臧获逋逃而莫得夺攘蹂躏未易禁止公卿百官衞士富者车帐仅容贫者穴居露处舆台皂𨽻不免困踣饥不得食寒不得衣一夫致疾染及衆人夭伤无辜何异刅杀此特细故耳更有大于此者臣闻髙城峻池深居邃禁帝王之藩篱也壮士健马坚甲利兵帝王之爪牙也今行宫之所非有髙殿广宇城池之固是废其籓篱也挂甲常坐之马日暴雨蚀臣知其必羸瘠矣御侮待用之军穴居野处冷啖寒眠臣知其必疲瘵矣衞宫周庐才容数人一旦霖潦积旬衣甲弓刀霑湿柔脆岂堪为用是失其爪牙也秋杪将归人已疲矣马已弱矣褁粮已空褚衣已敝犹且逺幸松林以从畋猎行于不测之地往来之间动踰旬月转输移徙之劳更倍于前矣以陛下神武善骑射举世莫及若夫衘橜之变勐挚之虞姑置勿论设于行猎之际烈风暴至尘埃涨天宿雾四塞跬步不辨以致翠华有崤陵之避襄城之迷百官狼狈于道途衞士叅错于队伍当此宸衷宁无戒悔夫神龙不可以失所人主不可以轻行良谓此也所次之宫草略尤甚殿宇周垣唯用氊布押宿之官上番之士终日驱驰加之饥渴已不胜倦更使彻曙巡警露坐不眠精神有限何以克堪虽陛下恱以使人劳而不怨岂若不劳之为愈也故君人者不可恃人无异谋要在处已于无忧患之域也燕都地处雄要北倚山崄南压区夏若坐堂隍俯视庭宇本地所生人马勇劲亡辽虽小止以得燕故能控制南北坐致宋币燕盖京都之选首也况今又有宫阙井邑之繁丽仓府武库之充实百官家属皆处其内非同曩日之陪京也居庸古北松亭榆林等关东西千里山峻相连近在都畿易于据守皇天本以限中外开大金万世之基而设也奈何无事之日越居草莱轻不赀之圣躬爱沙碛之微凉忽祖宗之大业此臣所惜也又行幸所过山径阻修林谷䁆霭上有悬崖下多深壑垂堂之戒不可不思臣闻汉唐离宫去长安才百许里然武帝幸甘泉遂中江充之姦太宗居九成几致结社之变太康畋于洛汭后羿拒河而失邦魏帝拜陵近郊司马懿窃权而簒国隋炀海陵虽恶德贯盈人谁敢议止以离弃宫阙逺事廵征其祸遂速皆可为殷鉴也臣尝论之安民济衆唐虞犹难之而今日之民頼陛下之英武无兵革之忧頼陛下之圣明无官吏之虐頼陛下之寛仁无刑罚之枉頼陛下之节俭无赋歛之繁可谓能安济矣而逰畋纳凉之乐出于富贵之余静而思动非如衣食切身有不可去者罢之至易耳唐太宗将行关南畏魏征而停汉文帝欲驰霸陵袁盎谏而遽止是陛下能行唐虞之难行而未能罢中主之易罢臣所未喻也且燕京之凉非济南之比陛下牧济南日每遇炎蒸不离府署今九重之内台榭髙明宴安穆清何暑得到议者谓陛下北幸久矣每嵗随驾大小前歌后舞而归今兹再出宁有遽不可乎臣愚以为患生于不戒者多矣西汉崇用外戚而有王莽之祸梁武好纳叛降而有侯景之变今者累岁北幸狃于无虞徃而不止臣甚惧焉夫事知其不可犹冐为之则有后难必矣议者又谓徃年辽国之君春水秋山冬夏巴纳旧人犹喜谈之以为眞得快乐之趣陛下效之耳臣愚以为三代之政今有不可行者况辽之过举哉且本朝与辽室异辽之基业根本在山北之临潢臣知其所游不过临潢之旁亦无重山之隔冬犹处于燕京契丹之人以逐水草牧畜为业穹庐为居迁徙无常又壤地褊小仪物殊简辎重不多然隔三五岁方能一行非岁岁皆如此也我本朝皇业根本在山南之燕岂可舍燕而之山北乎上京之人栋宇是居不便迁徒方今幅员万里惟奉一君承平日久制度殊异文物增广辎重浩穰随驾生聚殆逾于百万如何岁岁而行以一身之乐岁使百万之人困于役伤于财不得其所陛下其忍之欤臣又闻陛下于合围之际麋鹿充牣围中大而壮者才取数十以奉宗庙余皆纵之不欲多杀是陛下恩及于禽兽而未及于随驾衆多之臣庶也议者谓前世守文之主生长深宫畏见风日弯弧上马皆所不能志气销懦筋力拘柔临难战惧束手就亡陛下监其如此不惮勤身逺幸金莲至于松漠名为坐夏打围实欲服劳讲武臣愚以为战不可忘畋猎不可废宴安鸩毒亦不可懐然事贵适中不可过当今过防骄惰之患先蹈万有一危之途何异无病而服药也况欲习武不必度关涿易雄保顺蓟之境地广又平且在邦域之中猎田以时谁曰不可伏乞陛下发如纶之㫖囬北辕之车塞鸡鸣之路安处中都不复北幸则宗社无疆之休天下莫大之愿也方今海内安治朝廷尊严圣人作事固臣下将顺之时而臣以蝼蚁之命进危切之言仰犯雷霆之威䧟于吏议小则名位削除大则身首分磔其为身计岂不愚谬惟陛下深思博虑不以人废言以宗庙天下为心俯垂听纳则小臣素愿获遂虽死犹生他非所觊望也世宗纳之遂为罢行仍谕辅臣曰梁襄谏朕毋幸金莲川朕以其言可取故罢其行然襄至谓隋炀帝以廵游败国不亦过乎如炀帝者盖由失道虐民自取灭亡民心既叛虽不巡幸国将安保为人上者但能尽君道则虽时或廵幸庸何伤乎治乱无常顾所行何如耳岂必深处九重便谓无虞廵游以时即兆祸乱者哉襄由是以直声闻擢礼部主事太子司经选为监察御史坐失察宗室奕事罚俸一月世宗责之曰监察人君耳目风声弹事可也至朕亲𤼵其事何以监察为转中都路都转运户籍判官未几迁通逺军节度副使以䘮去服阕授安国军节度副使同知定武军节度事避父讳改震武军太常卿张暐曹州刺史段铎荐襄学问该博练习典故可任礼官转同知顺义军节度使事东胜州刺史坐簸扬俸粟责仓典使偿为按察司所刻以赎论歴隩州刺史累迁保大军节度使卒㐮长于春秋左氏传至于地理氏族无不该贯自蚤达至晚贵膳服常淡薄然议者讥其太俭云赞曰金起东海始立国即设科取士盖亦知有文治也渐摩培养至大定间人材辈出文义蔚然加以世宗之听纳人各尽其所能论议书疏有可传者惜史无全文仅存梁襄谏北幸一书辞虽过繁而意亦切至故备载之以见当时君明臣直不以言为忌金之致治于斯为盛呜唿休哉路伯达字仲显冀州人也性沉厚有逺识博学能诗登正隆五年进士第调诸城主簿由泗州㩁塲使补尚书省掾除兴平军节度副使八为大理司直大定二十四年世宗将幸上京伯达上书谏曰人君以四海为家岂独旧邦是思空京师而事逺巡非重愼之道也书奏不报阅岁改祕书郎兼太子司经时章宗初向学伯达以文行知名选为侍读居无何以忧去㑹安军节度使王克温举伯达行义起为同知西京路转运使事召为尚书礼部员外郎兼翰林修撰勅与张行简进读陈言文字先是右丞相襄奏移贺天夀节于九月一日伯达论列以其非时平章政事张汝霖右丞刘璋及台谏亦皆言其不可下尚书省议伯达曰上始即政当行正信之道今易生辰非正以绐四方非信且贺非其时是轻礼重物也因陈正名从谏之道升尚书刑部郎中上问羣臣曰方今何道使民务本业广储蓄伯达对曰布德流化必自近始请罢畿内採猎之禁广农郊以示敦本轻币重谷去奢长俭遵月令开籍田以率先天下如是而农不劝粟不广者未之有也是时採捕禁严自京畿至眞定沧冀北及飞狐数百里内皆为禁地民有盗杀狐兔者有罪故伯达及之累迁刑部侍郎太常卿拜安国军节度使未几改鎭安武尝使宋囬献所得金二百五十两银一千两以助边表乞致仕未及上而卒其妻傅氏言之上嘉其诚赠太中大夫仍以金银还之傅泣请弗许傅以伯达尝修冀州学乃市信都枣强田以赡学有司具以闻上贤之赐号成德夫人子铎钧钧字叔和登大定二十五年进士第终莱州观察判官铎最知名别有传赞曰金诎宋称臣称姪受其岁币礼也使聘于其国燕享礼也纳其重赂其可乎哉时人贪利忘礼习以为常莫有知其为非者故去则云酬劳効还则云増物力上下交征惟利是事此何谊耶伯达独能明其非礼囬献所馈赍志未毕傅氏又能成之及归所献竟以买田赡学妇人秉心之烈制事之宜乃能如是士大夫溺于世俗之见者宁不愧哉赐号成德不亦宜乎金史卷九十六金史卷九十七钦定四库全书金史卷九十七元中书右丞相总裁托克托等修列传第三十五费摩亨天哷忠张大节张亨韩钖邓俨巨构贺扬庭阎公贞焦旭刘仲洙李完马百禄杨伯元刘玑康元弼伊喇益费摩亨字仲通本名哈希临潢府人其先世居辽海祖讳华善者天辅间移屯东受降城以御夏人后徙居临潢亨性敦敏习儒大定间收充奉职世宗谓曰闻尔业进士举其勿忘为学也二十八年擢第世宗嘉之升为奉御一日问以上古为治之道亨奏陛下欲兴唐虞之治要在进贤退不肖信赏罚薄征歛而已章宗即位谕之曰朕左右侍臣多以门第显惟尔繇科甲进且先朝信臣国家利害为朕尽言俄擢监察御史内侍梁道儿恃恩骄横朝士侧目亨劾奏其姦迁镐王府尉出为定国军节度副使三迁同知大名府事先是豪猾从衡前政莫制亨下车宣明约束阖境帖然承安四年改河南路按察副使就迁本路副统军中都西京等路按察使时世袭家豪夺民田亨检其实悉还正之泰和五年改安武军节度使岁大雪民多冻殍亨输已俸为之赒赡及劝率僚属大姓同出物以济转河东南北路按察使卒于官上闻而惜之赠嘉议大夫赙物甚厚亨性尤谨密出入宫禁数年谠议忠言多所禆益有藁则焚之虽家人辈莫知也所歴州郡皆有政绩可纪云沃哷忠本名苏布葢州人也习女直契丹字歴兵部枢宻院尚书省令史再转大理寺知法迁右三部司正练达边事尝奉命使北归致马四千余匹诏褒谕之大定二十六年为监察御史转尚书省都事章宗立迁尚书兵部员外郎出为沧州刺史河东路提刑副使图克坦伊勒唿举以自代改滕州刺史尝调发黄河船数以稽期听赎授北京副留守入为同签枢密院事兼沂王傅承安二年拜武宁军节度使致仕㤗和三年卒年七十一忠性敦悫通法律以直自守不交权贵故时誉归之张大节字信之代州五台人擢天德三年进士第调崞县丞改东京市令世宗判留务甚爱重之海陵修汴京以大节领其役世宗改元于辽东或劝赴之富贵可一朝遂大节曰自有定分何遽尔随例补尚书省令史擢祕书郎大理司直㑹左警巡使阙世宗谓宰臣曰朕得其人矣遂授大节俄以杖杀豪民为有司所劾削一阶解职未几授同知洺州防御使事入为太府丞工部员外郎卢沟水囓安次承诏䕶视堤城擢修内司使推排东京路户籍人服其平进工部郎中时阜通监铸钱法弊与吏部员外郎麻珪涖其事积铜皆窳恶或欲征民先所给直大节曰此有司受纳之过民何与焉以其事闻卒得免征就改户部郎中定㐮退吏诬县民匿铜者十八村大节廉得其实抵吏罪民斵石颂之召授工部侍郎改户部世宗东廵徙太府监谕之曰侍郎与太府监品同以从行支应借卿办耳㝷为宋生日使还授横海军节度使过阙谒谢东宫显宗抚慰良久曰万事惟中可也因牓其公堂曰惟中郡境有巨盗久不获大节以方略擒之后河决于衞横流而东沧境有九河故道大节即相宜缮堤水不为害章宗即位擢中都路都转运使因言河东赋重宜减议者或不同大节以他路田赋质之遂命减焉乞致仕不许徙知太原府以并代乡郡故优宠之近郭有男子被杀者闻其妻哭声不哀召而审之果为姦夫所杀人以为神西山有晋叔虞祠旧以施钱输公使库大节还其庙以给营缮选授河东路提刑使未赴留知大兴府事治有能名阅岁移知广宁府复请老授震武军节度使部有银冶有司以为争盗由此生付河东西京提刑司与州同议皆以官𣙜为便大节曰山泽之利当与民共且贫而无业者虽严刑能禁其窃取乎宜明谕民授地输课则其游手者有所资于官亦便上从其议复乞致仕许之仍擢其子尚书刑部员外郎巖叟为忻州刺史以便禄养承安五年卒年八十大节素廉勤好学能励勉后进自以得学于任倜待倜子如亲而加厚又善奕碁当世推为第一尝被召与礼部尚书张景仁奕世宗尝谓宰臣曰人多称王翛能官以朕观之凡事不肯尽心一老姦耳张大节赋性刚直果于从政逺在王翛之上惜乎用之太晚又屡语近臣曰某某非不干然不及张大节忠实也其见知如此巖叟字孟弼大节子也大定十九年进士调葭州司候判官冄除雄州观察判官补尚书省令史除大理评事冄迁监察御史同知河东北路转运使事中都路都转运副使刑部员外郎沂州刺史以父忧去官起复大理少卿河北东西大名等路按察转运副使累迁刑部侍郎兼夔王傅太常卿兼国子祭酒大安三年朝廷欲塞诸城门以为兵备集三品官议于尚书省巖叟曰塞门所以受兵是任城而不任人莫若遣兵择将背城疾战时议多之除镇西军节度使移定国军贞祐二年改昭义复移沁南逾年按察司言其年老不任边要乃致仕退寓洛阳卒张亨字彦通大兴漷隂人登皇统六年进士第调樊山丞以廉干闻授𢎞州军事判官歴鉅鹿宜川令大定二年补尚书省令史除大理司直累迁尚书左司郎中授戸部侍郎移吏部擢中都路都转运使坐草塲使邓汝霖盗草失举劾解职削一官起授户部尚书世宗谓宰臣曰御史中丞马惠迪与张亨人才孰优平章政事张汝霖曰惠迪为人虽正于事不敏亨吏才极髙上曰如汝父浩于事明敏少有及者但临事多徇若无此过则诚难得之贤相也时车驾东廵费用百出自辽以东泉货甚少计司患其不给欲辇运以支调度亨谓上京距都四千里若輓钱而行是率三而致一也不独枉费国用无乃重劳民力乎不若行㑹便法使行旅便于囊槖国家无转输之劳而用自足矣出为绛阳军节度使已而复谓宰臣曰汉人三品以上官常少得人如张亨近令补外颇为衆议所归以朕观之无甚过人小官中岂无才能之士第未知耳又曰亨尝为左司奏事多有脱略是亦谬庸人也章宗即位初置九路提刑司时方重其选上以亨为河东南北路提刑使兼劝农採访事访其利病条为十三事以闻上嘉纳之亨在职毎事存大体略苛细御史以寛缓不事事劾之降授蔡州防御使明年迁南京路转运使转知归德府事致仕泰和二年卒年七十八亨才识强敏明达吏事终始有可称云韩钖字难老其先自析津徙蓟之渔阳祖贻愿辽宣徽北院使父秉休归朝领忠正军节度使钖以廕补合门祗候天㑹中南伐钖从军掌礼仪俄以母老迺就监差久之授神锐军都指挥使入为宫苑使天德元年擢尚书工部员外郎领燕都营缮特赐胡砺榜进士及第四迁尚书戸部侍郎以母丧解旋起复旧职付金牌一银牌十籍水手于山东时苏保衡为水军都统制趋杭州俾钖部船三百㑹广陵适保衡败还丧船过半令钖补足之时水浅船不得进海陵遣使急责之衆稍亡钖召诸豪谕之曰今连保法严逃将安徃纵一身偶脱其如妻子何衆悟亡者稍止大定改元于辽东钖奔赴行在诏复前职明年授同知河间府事引见于香合诫之曰闻皇族居彼者纵甚卿当以法绳之钖下车宣布诏言后无有挠政害民者迁孟州防御使累拜绛阳军节度使改知济南府事告老许之明昌五年卒年八十三邓俨字子威懿州宜民人也天德三年擢进士第大定中为左司员外郎右司郎中寻转左司掌机务者数年有司奏使宋者世宗命选汉官一人叅知政事梁肃以户部侍郎王翛工部侍郎张大节左司郎中邓俨对世宋曰王翛张大节苦无资歴与左右司官辛苦不同其命俨徃尝谓宰臣曰人言邓俨用心不正朕视俨奏事其心识甚明在太府监心亦向公宰臣因奏俨明事机有心力于是擢户部侍郎翌日复谓宰臣曰吏部掌铨选当得通练人可寘俨于吏部因改命焉累迁中都路都转运使明昌初为戸部尚书上命尚书省集百官议如何使民弃末务本以广储蓄俨言今之风俗竞为侈靡莫若定立制度使贵贱上下衣冠车马室宇器用各有等差裁抑婚姻丧葬过度之礼罢去乡社追逐无名之费用度有节则蓄积日广矣寻知归徳府事致仕卒初俨致仕复夤缘求进上问左右邓俨可复用乎平章政事完颜守贞曰俨有才力第以谋身为心上曰朕亦知之然俨可以谁比守贞曰临事则不后于人但多务自便耳俨前乞致仕陛下以其颇黠故许之甚合衆议今使复列于朝恐风化从此壊矣上然之遂不复用云巨构字子成蓟州平谷人㓜笃学年二十登进士第由信都丞察廉为石城令补尚书省令史授震武军节度副使改同提举解盐司事以课增入为少府监丞再迁知登闻检院兼都水少监时右司郎中段珪卒世宗曰是人甚明正可用如巨构每事但委顺而已二十五年除南京副留守上谓宰臣曰巨构外淳质而内明悟第乏刚鲠耳佐贰之任贵能与长官辨正恐此人不能尔若任以长官必有可称章宗即位擢横海军节度使承安五年致仕卒构性寛厚寡言所治以鎭静称性尤恬退故人既贵不复徃来先遣以书则裁荅寒温而已大定中诏与近臣同经营香山行宫及佛舍其近臣私谓构曰公今之德人我欲举奏公行将大任矣构辞之以廉愼守法在考功籍始终无过云贺扬庭字公叟曹州济隂人也登天德三年经义进士第调范县主簿兼尉籍有治声大定十三年由安肃令补尚书省令史授沁南军节度副使入为监察御史歴右司都事户部员外郎侍御史右司员外郎世宗喜其刚果谓扬庭曰南人矿直敢为汉人性姦临事多避难异时南人不习词赋故中第者少近年河南山东人中第者多殆胜汉人为官俄以廉能迁户部郎中进官二阶顷之授右司郎中改刑部侍郎山东东路转运使章宗即位初置九路提刑司驿召赴阙授山东东西路提刑使扬庭性疾恶纎介不少容明昌改元诏诸路提刑使入见亲问所察事条至扬庭则斥之曰尔何治之烦也明年夏除洺州防御使时岁歉民饥扬庭谕蓄积之家令出所余以粜之饥者获济洺人为之立石颂德改陜西西路转运使表乞致仕上曰扬庭能干者也当何如右丞刘玮言其疾遂许之卒年六十七赞曰费摩亨以进士选奉御能陈唐虞致治之道于宫庭燕私之地又能斥中贵梁道儿之姦沃哷忠以吏道致身始终不交权贵世宗自立于辽东归者如市张大节独守正不赴韩钖出守河间面谕皇族之居彼者恣睢不道俾绳以法佞者必希㫖以市权钖下车宣布告戒而已是皆有识之士不为富贵所移者也巨构骫骳贺扬庭骨鲠大定于二人而屡评南北士习之优劣亶其然乎张亨始以缪庸见薄晚以论列称赏亦砥砺之功欤邓俨专务谋身上下称黠致仕又求进用弗可改也夫阎公贞字正之大兴宛平人大定七年擢进士第调朝邑主簿由普润令补尚书省令史察廉升同知亳州防御事改中都左警廵使以政绩闻迁同知武定军节度使明昌初召为大理正累进大理卿承安元年迁翰林侍读学士仍兼前职命与登闻检院贾益同看读陈言文字公贞居法寺几十年详愼周密未尝有过举被命校定律令多所是正金人以为法家之祖云焦旭字明锐沃州栢乡人第进士调安喜主簿冄转大兴令摄左警廵事以杖亲军百人长有司议其罪当杖决世宗曰旭亲民吏也若因杖有官人复行杖之何以行事其令收赎改良乡令世宗幸春水见石城玉田令皆年老不治谓宰臣曰县令最亲民当得贤才畿甸尚如此天下可知矣平章政事石琚荐旭干能可甄用上然之召为右警廵使旭为人刚果自任不避权势初旭部民诉良旭以无文据付本主道逢监察御史诉其事语涉讹乱即收付旭旭释之不问为御史所劾削官两阶杖百八十出为大名府推官㝷授右三部检法司正代韩天和为监察御史时御史台言监察纠弹之司天和诸科出身难居是职上命别举中丞李晏荐旭刚正可任遂授之而改天和获鹿令章宗初即位太傅克宁右丞相襄请上出猎旭劾奏其非上慰谕之为罢猎明昌元年登闻皷院初设官宰执奏司谏郭安民补阙许安仁及旭皆堪擢用改侍御史四迁都水监以治河防劳进官一阶授西京路转运使卒旭性警敏练达时政与王翛刘仲洙辈世称能吏云刘仲洙字师鲁大兴宛平人大定三年登进士第歴龙门主簿香河酒税使再调深泽令县近滹沱河时秋成水忽暴溢仲洙极力䕶塞竟无害有盗夜发居民震惊仲洙率县卒生执其一余衆遂溃旦日掩捕皆获㝷以廉能进官一阶陞河北西路转运司支度判官入为刑部主事六迁右司员外郎俄转吏部世宗谓宰臣曰人有言语敏辩而庸常不正者有语言拙讷而才智通达存心向正者如刘仲洙颇以才行见称然而口语甚讷也右丞张汝霖曰人之若是者多矣愿陛下深察之二十九年出为祁州刺史以六善为教民化之章宗即位除中都西京等路提刑副使先是田瑴等以党罪废锢者三十余家仲洙知其寃上书力辩帝从之迺复瑴官爵而党禁遂解明昌二年授并王傅兼同知大同府事寻改平阳移德州防御使转运郭邦杰节度李晏皆举仲洙以自代陞为定海军节度使岁饥仲洙表请开仓未报先为赈贷有司劾之罪以赎论时仲洙兄仲渊以罪责石州仲洙上书请以莱易石朝廷义而不许久之以年老乞致仕累表方聼㤗和八年卒年七十五仲洙性刚直果于从政尤长于治民所在皆有功迹葢一时之能吏云李完字全道朔州马邑人经童出身复登词赋进士第调澄城主簿有遗爱民为立祠用廉迁定襄令召补尚书省令史时以县令阙人廉问世宗选能吏八人按行天下完其一也明昌初年为监察御史故事台令史以六部令史久者补吏同类皆莫肯举劾完言尚书省令史正隆间用杂流大定初以太师张浩奏请始纯取进士天下以为当今乞以三品官子孙及终场举人委台官辟用上纳其言擢尚书省都事出为同知横海军节度使事河间府治中提刑司言完习法律有治剧材军民无间语陞沁州刺史仍以玺书褒谕迁同知广宁府初辽濵民崔元入城饮不归求得尸于水中有司执同饮者讯之皆诬服提刑司疑其寃以狱畀完完廉得其贼乃舟师也遂免同饮人改北京临潢路提刑副使承安二年迁陜西西路转运使㝷授南京路按察使卒完长于吏治所至姦恶屏迹民皆便之马百禄字天钖通州三河人父柔德天㑹初第进士累迁翰林修撰坐田瑴党免官迨世宗朝解党禁复召用焉百禄㓜志学事继母以孝文登大定三年词赋进士第调武清主簿由龙山令召补尚书省令史不就改㩁货副使平阳府判官入为国子博士朝廷以宰县日清白有治迹特迁官一阶升同知北京路转运事委録南北路刑狱所至无寃召为尚书户部员外郎与同知河北东路转运事季京为中都等路推排使明昌初迁耀州刺史吏民畏爱提刑司以状闻授韩王傅同知安武军节度事俄改兼同知兴平军以提刑司复举廉升孟州防御使再迁南京路提刑使御史台以刚直能干闻转知河中府承安四年致仕卒谥曰贞忠杨伯元字长卿开封尉氏人登大定三年进士第调郾城主簿升榆次令召为大理评事累除定海军节度副使用廉超授同知河东北路转运事入为尚书刑部员外郎以忧免起为辽州刺史明昌元年移涿州久之擢工部侍郎四迁安武军节度使泰和二年致仕卒伯元以才干多被委任凡两为推排定课使累为审録官人称其平毎有疑狱必专遣决明辩多中理赐谥曰达刘玑字仲璋益都人也登天德三年进士第大定初为太常博士改左拾遗兼许王府文学玑奏王府事世宗责之曰汝职掌敎道何预奏事因命近侍谕㫖永中曰卿有长史而令文学奏事何也后勿复尔累除同知漕运司事尝奏言漕户顾直太髙虚费官物宜约量裁损若减三之一岁可省官钱一十五万余贯世宗是其言授户部员外郎条上便宜数事世宗谓宰臣曰玑言河堤种栁可省毎岁隄防之费及言官钱利害甚可取前后户部官徃徃偷延岁月如玑者不可多得卿等议其可者行之玑向言漕运省费事尽心公家不厚赏无以劝来者乃赐钱三千贯擢潍州刺史徙知济州未几迁同知北京留守事坐曲法放免奴婢诉良者左降管州刺史世宗谓宰臣曰玑为人何如参知政事程辉曰玑执强䟦扈尝追济南府官钱以至委曲生意而害及平民上曰朕闻玑在北京凡奴𨽻诉良不问契劵眞伪輙放为良意欲徼福于㝠㝠则在已之奴何为不放又曰玑放朕之家奴意欲以此邀福存心若是不宜再用明昌二年入为国子司业乞致仕不许转国子祭酒㝷擢太常卿以昏耄不任职为御史台所纠罢承安二年卒年八十二兄珫珫字伯玉幼名太平以功臣子补合门祗候遭父丧求终制㑹海陵簒立不许改充䕶卫海陵忌宗室珫坐与徃来斥居乡里世宗即位珫昼夜兼驰上谒世宗大悦以为䕶衞十人长徃招宗叙白彦敬赫舍哩志宁皆相继来附还报上喜其有功唿其小字而谓之曰太平所至庻几能赞朕至太平矣改御院通进与乌居仁等徃南京发遣六宫百司珫建议留尚书右丞赫舍哩良弼经略淮右余皆北来诏从之丁母忧起复三迁武库署令车驾幸西京留珫为中都总管判官再转近侍局使迁太子少詹事兼引进使赐袭衣未几为陜西统军都监赐廐马金带皇太子以马与币为赆召为同知宣徽院事迁太子詹事右宣徽使与张谨言典领昭徳皇后园陵襄事太子赠以厩马转左宣徽使以疾求补外除定海军节度使以其弟太府监玮为同知宣徽院事珫朝辞上曰卿旧臣今补外宁不恻然东莱濒海风物亦佳卿到必得调养朕用卿弟在近密如见卿也仍赐廐马金带綵十端绢百匹卒官年五十七珫柩过京畿敕有司致祭赙银三百两重綵三十端康元弼字辅之大同云中人幼敏学善属文登正隆二年进士第调汝阳簿改崇义军节度判官由垣曲县令补尚书省令史累迁同知河北西路转运使事召为大理丞大定二十七年河决曹濮间濒水者多垫溺朝廷遣元弼徃视相其地如盎而城在盎中水易为害请命于朝以徙之卒改筑于北原曹人頼焉出为𢎞州刺史阅岁授大理少卿先是衞城为河所壊増筑苏门以寓州治水既退民不乐迁欲复归衞于是遣元弼按视还言治故城便遂复其旧转祕书少监兼着作郎改通州刺史兼领漕事章宗立尊孝懿皇后为皇太后以元弼旧臣诏充副衞尉再转大理卿以丧去起复为尚书刑部侍郎兼郓王傅迁南京路转运使承安三年致仕卒伊喇益字子迁本名托摩布中都路唿喇图明安人也以廕补图史院书写积劳调徐州録事召为枢密院知法三迁为翰林修撰时北邉有警诏百官集尚书省议之太尉克宁锐意用兵益言天时未利宜俟后图御史台举益刚正可任遂兼监察御史未几改户部员外郎明昌三年畿内饥擢授霸州刺史同授刺史者十一人既入谢诏谕之曰亲民之职惟在守令比岁民饥故遣卿等徃抚育之其资序有过者有弗及者朕不计此但以材选尔其知之既至首出俸粟以食饥者于是倅以下及郡人递出粟以佐之且命属县视以为法多所全活郡东南有堤久頺圯水屡为害益増修之民以为便为益立祠升辽东路提刑副使五年宋主新立诏以泗州当使客所经守臣宜择人宰臣进拟数人皆不合上意上曰托摩布近安在此人可也即授防御使召为尚书户部侍郎㝷转兵部属羣牧人叛命益同殿前都㸃检兖徃招降之承安二年边鄙弗宁上御便殿召朝官四品以上入议益谓守为便天子之兵当取万全若王师轻出少有不利非惟损大国之威恐启敌人侵玩之心出为山东西路转运使有勅使按鹰于山东益奏乞止令调于近甸何必惊逺方耳目书闻上命有司治使者罪迁河东南北路按察使旧制在位官有不任职委所属上司体访州府长贰幕职许互相举申益上言以为伤礼让之风亦恐同官因之不睦别生姦弊乞止令按察使纠劾似为得体又曰随路㸃军官与富人饮㑹公通献遗宜依准监临官于所部内犯罪究治上皆纳焉泰和二年卒于官赞曰阎公贞定金律令杨伯元定金推排人皆以平称之难矣焦旭畿内小官听㫁不受御史风指遂罹深宪大臣请人主游猎劾奏其非为之罢猎诚有古人之风焉李完康元弼无他足称完论台令史一事元弼论曹衞两城各当其可马百禄初坐党废晚着治迹刘玑初以理财得幸晩以曲法得罪人有前后遭遇不同而百禄求福不囬非玑所及也刘珫以大定之立驰赴行在虽终身荣宠盖一趋时之士耳刘仲洙刚而纳于言伊喇益刚而敢言益以克宁北代为不可仲洙释田瑴党祸三十家语曰刚毅木讷近仁岂不信哉金史卷九十七金史卷九十八钦定四库全书金史卷九十八元中书右丞相总裁托克托等修列传第三十六完颜匡完颜纲完颜鼎努完颜匡本名苏色始祖九世孙事豳王允成为其府教读大定十九年章宗年十余岁显宗命詹事乌凌阿愿择德行淳谨才学该通者使教章宗兄弟阅月愿启显宗曰豳王府教读完颜苏色徐王府教读布萨额尔克二人可使教皇孙兄弟显宗曰典教幼子须用淳谨者已而召见承华殿西便殿显宗问其年对曰臣生之岁海陵自上亰迁中都岁在壬申显宗曰二十八岁尔詹事乃云三十岁何也匡曰臣年止如此詹事谓臣出入宫禁故増其岁言之耳显宗顾谓近臣曰笃实人也命择日使皇孙行师弟子礼七月丁亥宣宗章宗皆就学显宗曰毎日先教汉字至申时汉字课毕教女直小字习国语因赐酒及綵币顷之世宗诏匡额尔克俱充太子侍读寝殿实达尔图们玖珠问匡曰伯夷叔齐何如人匡曰孔子称夷齐求仁得仁玖珠曰汝辈学古惟前言是信夷齐轻去其亲不食周粟饿死首阳山仁者固如是乎匡曰不然古之贤者行其义也行其道也伯夷思成其父之志以去其国叔齐不苟从父之志以去其国武王伐纣夷齐叩马而諌纣死殷为周夷齐不食周粟遂饿而死正君臣之分为天下后世虑之逺也非仁人而能若是乎是时世宗如春水显宗从二人者马上相语遂后显宗迟玖珠至问曰何以后也玖珠以对显宗叹曰不以女直文字译经史何以知此主上立女直科举教以经史乃能得其渊奥如此哉称善者良久谓玖珠曰论语知之为知之不知为不知是知也汝不知不达务辩口以难人由是观之人之学不学岂不相远哉显宗尝谓中侍局都监富察札拉曰入殿实达尔完颜恩楚侍读完颜苏色与我同族汝知之乎对曰不知也显宗曰苏色始祖九世孙恩楚博和哩之世也始祖兄弟皆非常人汝何由知此显宗命匡作睿宗功德歌教章宗歌之其词曰我祖睿宗厚有隂德国祚有传储嗣当立满朝疑惧独先启策徂征三秦震惊来附富平百万望风奔仆灵恩光被时雨春旸神化周浃春生冬藏盖取宗翰与睿宗定䇿立熙宗及平陜西大破张浚于富平也二十三年三月万春节显宗命章宗歌此词侑觞世宗愕然曰汝辈何因知此显宗奏曰臣伏读睿宗皇帝实録欲使儿子知创业之艰难命侍读苏色作歌教之世宗大喜顾谓诸王侍臣曰朕念睿宗皇帝功德恐子孙无由知皇太子能追念作歌以教其子嘉哉盛事朕之乐岂有量哉卿等亦当诵习毋㤀祖宗之功命章宗歌数四酒行极欢乙夜乃罢二十五年匡中礼部䇿论进士是岁世宗在上亰显宗监国二月甲辰御试前一日癸夘读卷官吏部侍郎李晏棣州防御使巴济拉国史院编修官瓜尔佳衡国子助教尼玛哈鑑进禀䇿题问契敷五教臯陶明五刑是以刑措不用比屋可封今欲兴教化措刑罚振纪纲施之万世何术可致匡已试明日入见显宗问对䇿云何匡曰臣熟观䇿问敷教措刑两事不详振纪纲一句秪作两事对䇿必不能中显宗命匡诵所对䇿终篇曰是亦当中匡曰编修衡助教鑑长于选校必不能中已而匡果下第显宗惜之谓侍臣曰我只欲问教化刑罚乃添振纪纲一句命删去李晏执不可今果误人谓侍正钖克德肆嘉努唐古哈达曰侍读二十一年府试不中我本不欲侍读再试恐伤其志今乃下第使人意不乐是岁初取止四十五人显宗命添五十布萨额尔克中在四十五人后除书画直长匡与额尔克俱为侍读匡被眷遇特异显宗谓匡曰汝无以额尔克登第怏怏但善教金源郡王何官不可至哉是岁显宗薨章宗判大兴尹封原王拜右丞相立为皇太孙匡仍为太孙侍读二十八年匡试诗赋漏写诗题下注字不取特赐反第除中都路教授侍读如故章宗即位除近侍局直长歴本局副使局使提点太医院迁翰林直学士使宋上令权更名弼以避宋祖讳事载本纪迁秘书监仍监太医院近侍局事再兼大理少卿迁签书枢密院事兼职如故承安元年行院于抚州河北西路转运使温昉行六部事主军中餽饷屈意事匡以马币为献及私以官钱佐匡宴㑹费监察御史姬端修劾之上方委匡以邉事遂寝其奏三年入奏邉事居五日还军㝷入守尚书左丞兼修国史进世宗实录章宗立提刑司专纠察黜陟当时号为外台匡与司空襄叅政揆奏息民不如省官圣朝旧无提刑司皇统大定问每数岁一遣使廉察郡县称治自立此官冀达下情今乃是非混淆徒烦圣听自古无提㸃刑狱专荐举之权者若陛下不欲遽更不宜使兼採访廉能之任岁遣监察体察仍不时选使廉访上从其议于是监察体访之使出矣初匡行院于抚州漳格将攻边境㑹西南路通事洪果安春使乌都温部侦知其谋奔告行院为备迎击漳格败其兵安春与八品职迁四官匡迁三官匡奏乞以所迁三官让其兄奉御赛音上嘉其义许之改枢密副使授世袭穆昆宋主相韩侂胄侂胄尝再为国使窥知朝廷虚实及为相与苏师旦倡议复雠身执其咎缮器械増屯戍初未敢公言征伐乃使边将小小宼钞以尝试朝廷泰和五年正月入确山界夺民马三月焚平氏鎭剽民财物掠邓州白亭廵检家赀持其印去遂平县获宋人王俊唐州获宋谍者李忤俊襄阳军卒忤建康人俊言宋人于江州鄂岳屯大兵贮甲仗修战舰期以五月入宼忤言侂胄谓大国西北用兵连年公私困竭可以得志命修建康宫劝宋主都建康节制诸道河南统军司奏请益兵为之备诏平章政事布萨揆为河南宣抚使籍诸道兵括战马临洮德顺秦巩各置弓手四千人诏揆遗书宋人曰奈何兴兵宋人辞曰盗贼也边臣不谨今黜之矣宋人将启边衅太常卿赵之杰知大兴府承晖中丞孟铸皆曰江南败衂之余自救不暇恐不敢败盟匡曰彼置忠义保捷军取先世开宝天禧纪元岂忘中国者哉大理卿乌延曰宋兵攻围城邑动輙数千不得为小宼上问叅政思忠思忠极言宋人败盟有状与匡乌延合上以为然及河南统军使赫舍哩子仁使宋还奏宋主修敬有加无他志上问匡曰于卿何如匡曰子仁言是上愕然曰卿前议云何今乃中变邪匡徐对曰子仁守疆圉不妄生事职也书曰有备无患在陛下震㫁耳于是罢河南宣抚司布萨揆还朝六年二月宋人陷散关取泗州虹县灵壁四月复诏布萨揆行省事于汴制诸军顷之以匡为右副元帅揆请匡先取光州还军悬瓠与大军合势南下匡奏布萨揆大军渡淮宋人聚兵襄沔以窥唐邓汴亰留兵颇少有掣肘之患请出唐邓从之遣前锋都统乌库哩庆夀以骑八千攻枣阳遣左翼提控完颜江山以骑五千取光化右翼都统乌克逊尼敦取神马坡皆克之匡军次白虎粒都统完颜谙达取随州乌库哩庆夀扼赤岸断襄汉路宋随州将雷太尉遁去遂克随州于是宋邓城樊城戍兵皆溃赐诏奖谕戒诸军毋虏掠焚壊城邑匡进兵围德安分遣诸将徇下安陆应城云梦汉川荆山等县副统芬彻攻宜城县取之十二月败宋兵二万人于信阳之东诏曰卿总师出疆屡捷殄宼抚降日辟士宇彼恃汉江以为险阻箠马而渡如涉坦途荆楚削平不为难事虽天佑顺亦卿筹画之効也益宏逺图以副朕意匡进所获女口百人诏匡权尚书右丞行省事右副元帅如故吴曦以蜀汉内附诏匡先取襄阳以屏蔽蜀汉完颜福海破宋援襄阳兵于白石硲遂取谷城县布萨揆得疾遂班师至蔡疾革诏右丞相宗浩代之七年二月揆薨匡久围襄阳士卒疾疫会宗浩至汴匡乃放军朝亰师转左副元帅赐宴于天香殿还军许州九月宗浩薨匡为平章政事兼左副元帅封定国公代宗浩总诸军行省于汴亰初布萨揆初至汴既定河南诸盗乃购得韩侂胄族人元靓使行间于宋元靓渡淮宋督视江淮兵马事邱崈奏之宋主是时宋主侂胄见兵屡败以为忧欲乞盟无以为请得崈奏即命遣人䕶元靓北归因请议和崈使其属刘祐送元靓申和议于揆揆曰称臣割地献首祸之臣然后可宋主因密谕邱崈使归罪边将以请焉及宗浩代揆方信孺至宗浩以方信孺轻佻不可信移书宋人果欲请和当遣朱致和吴琯李大性李壁来侂胄得报大喜过望乃召张巖于建康罢为福建观察使归罪苏师旦贬之岭南是时李壁已为叅政不可遣朱致和吴琯已死李大性知福州道逺不能遽至乃遣左司郎中王柟来至濠州匡使人责以称臣等数事柟以宋主侂胄情实为请依靖康二年正月请和故事世为伯姪国増岁币为三十万两匹犒军钱三百万贯苏师旦等俟和议定当函首以献柟至汴以侂胄书上元帅府匡复诘之柟恳请曰此事实出朝㫖非行人所专匡察其不妄乃具奏章宗诏匡移书宋人当函侂胄首赎淮南地改犒军钱为银三百万两于是宋吏部侍郎史弥远定计杀韩侂胄弥远知国政和好自此成矣于是廷议诸军已取关隘不可与王柟以宋叅政钱象祖书来略曰窃惟昔者修好之初蒙大金先皇帝许以画淮为界今大国遵先皇帝圣意自盱眙至唐邓画界仍旧是先皇帝惠之于始今皇帝全之于后也然东南立国吴蜀相依今川陜关隘大国若有之则是撤蜀之门户不能保蜀何以固吴已増岁币至三十万通谢为三百万贯以连岁师旅之余重以丧祸岂易办集但边隙既开和议区区悔艾之实不得不黾勉遵承又䝉圣画改输银三百万两在本朝宜不敢固违然倾国资财竭民膏血恐非大金皇帝弃过图新兼爱南北之意也主上仁慈寛厚谨守信誓岂有意于用兵止缘侂胄启衅生事迷国罔上以至于斯是以奋发英㫁大正国典朋附之辈诛斥靡贷今大国欲使斩送侂胄是未知其已死也侂胄实本庸愚怙权轻信有悮国事而致侂胄误国者苏师旦也师旦既贬侂胄尚力庇之嘱方信孺妄言已死近推究其事师旦已行斩首傥大国终惠川陜关隘所画银两悉力祗备师旦首函亦当传送以谢大国本朝与大国通好以来譬如一家叔姪本自协和不幸奴婢交鬬其间遂成嫌间一旦犹子翻然改悟斥逐奴𨽻引咎谢过则前日之嫌便可销释奚必较辎铢毫末反伤骨肉之恩乎惟吴蜀相为首尾关隘系蜀安危敢望备奏始终主盟使南北遂息肩之期四方无兵革之患不胜通国至愿是时陜西宣抚司请增新得关隘戍兵万人王柟状禀如䝉归川陜关隘韩侂胄首必当函送遵上国之命匡奏曰闗隘之事臣初亦惑之今当増戍万人壁垒之役餽餫之劳费用必广祖宗所以不取者以关隘仅能自保耳非有益于战也设能入冦纵之平地以铁骑蹂之无一得脱彼哀祈不已者以前日负固尚且摧覆今遂失之是无一日之安也必谓兵力得之不可还赐则汉上诸郡皆膏腴耕桑之地枣阳光化归顺之民数万户较之陜右轻重可知独在陛下决之耳诏报曰侂胄渠魁既请函首宋之悔服可谓诚矣匡乃遣王柟还复书曰宋国负渝盟之罪自陈悔艾主上德度如天不忍终絶优示训谕许以更成所以覆䕶鎭抚之恩至深至厚昨奉圣训如能斩送韩侂胄徐议还淮南地来书言韩侂胄已死将以苏师旦首易之餙辞相绐如此至于犒军银两欲俟归关隘然后祗备是皆有咈圣训及王柟状禀如䝉归还川陜关隘其韩侂胄首必当函送圣训令斩送侂胄首者本欲易南地陜西关隘不预焉王柟所陈亦非元画事理不敢专决具奏奉㫖朕以生灵为念已贳宋罪关隘区区岂足深较既能函送韩侂胄首陜西关隘可以还赐今圣训如此其体大国寛仁矜恤曲从之意追修誓书赍遣通谢人使赴阙王柟之归也匡要以先送叛亡驱掠然后割赐淮南川陜及彼誓书草木有犯庙讳字及文义有不如体制者谕令改之宋人以叛亡驱掠散在州县一旦拘刷未易聚集今已四月农事已晚边民连岁流离失所扶擕道路即望复业过此农时遂失一岁之望岁币犒军物多非旬月可办钱象祖复以书来略曰窃见大金皇帝前日圣㫖如能斩送韩侂胄首沿淮之地竝依皇统大定已画为定又睹今来圣㫖既能送侂胄首陜西关隘可併还赐以此仰见圣慈寛大初无必待发遣驱掠官兵然后退兵交界之语誓书草本添改处先录本赍呈并将侂胄首函送及管押纳哈塔道僧李全家口一併发还欲望上体大金皇帝画定圣㫖先赐行下沿边及陜西所属候侂胄首到界上即便抽回军马归还淮南及川陜关隘地界所有驱掠官兵留之何益见已从实刷勘发还其使人礼物岁币等已起发至眞扬问俟候嘉报迤逦前去界首以俟取接匡得钱象祖书即具奏诏报曰朕以生灵之故已从请称臣割地尚且濶略区区小节何足深较其侂胄师旦首函及诸叛亡至濠州即听通谢人使入界军马即当撤还川陜关隘候岁币犒军银两至下蔡画日割赐匡得诏书即以谕宋人使如诏书从事泰和八年四月乙未宋献韩侂冑苏师旦首函至元帅府匡遣平南抚军上将军赫舍哩贞以侂胄师旦首函露布以闻五月丁未遣户部尚书髙汝砺礼部尚书张行简奏告天地武衞军都指挥使图克坦镛告太庙御史中丞孟铸告社稷是日上御应天门立黄麾仗受宋馘尚书省奏露布亲王百官起居上表称贺献馘庙社以露布颁中外竿侂胄师旦首并二人画像于通衢百姓纵观然后漆其首藏之军器库丙辰匡朝亰师进官两阶赐玉带金一百两银一千五百两重币三十端罢元帅府仍为枢密院六月癸酉宋通谢使许奕吴衡等入见癸未以宋人请和诏天下十一月丙辰章宗崩匡受遣诏立衞绍王其遗诏略曰皇叔衞王承世宗之遗体钟厚庆于元妃人望所归厯数斯在今朕上体太祖皇帝传授至公之意付畀宝祚即皇帝位于柩前载惟礼经有嫡立嫡无嫡立庶今朕之内人见有娠者两位已诏皇帝如其中有男当立为储贰如皆是男子择可立者立之丁巳衞绍王即位戊午章宗内人范氏胎气有损大安元年四月平章政事布萨端左丞孙即康奏承御贾氏产期已出三月有人告元妃李氏令贾氏诈称有身诏元妃李氏承御贾氏皆赐死初章宗大渐匡与元妃俱受遗诏立衞王匡欲专定策功遂构杀李氏数日匡拜尚书令封申王大安元年十二月薨匡事显宗深被恩遇自章宗幼年侍讲读最亲幸致位将相怙宠自用官以贿成承安中拨赐家口地土匡乃自占济南真定代州上腴田百姓旧业輙夺之及限外自取上闻其事不以为罪惟用安州边吴泊旧放围场地奉圣州在官闲田易之以向自占者悉还百姓宣宗尝谓侍臣曰苏色往年尝受人玉吐鹘然后与之官此岂宰相所为哉完颜纲本名元努字正甫明昌中为奉御累官左拾遗诏三乂口置巴纳纲上疏谏疏中有云贼出没其间诏尚书省诘问所言不实章宗以纲谏官不之罪迁刑部员外郎纲言诸犯死罪除名移推相去二百里并犯徒罪连逮二十人以上者竝令就问曽经所属按察司审谳者移推别路官亦依上就问凡告移推之人皆已经本路按察审讫即当移推别路按察司部分广濶如上京路移推临潢路最近亦往复二三千里北京留守司移推西北路招讨司最近亦湏数月乞依旧制令移推官司追取其人归问从之故事使夏国者夏人馈赠礼物视书几道以为多寡泰和元年纲为赐夏主生日使章宗命赍三诏左司员外郎孙椿年诏奏为一道㝷自陈首上责宰臣曰椿年忽略卿等奈何不奏也转工部郎中上言太府监官兼尚食局官乞于少府监依此例注能干官一员兼仪鸾局官仪鸾局官一员兼少府监官相须检治从之四年诏纲与乔宇宋元吉编类陈言文字纲等奏凡关涉宫庭及大臣者摘进其余以省台六部各为一类凡二十卷迁同签宣徽院事六年与宋连兵陜西诸将颇相异同以纲为蜀汉路安抚使都大提举兵马事与元帅府叅决西事调羗兵之未附者于是知鳯翔府事完颜昱同知平凉府事富察秉铉分驻鳯翔诸隘通逺军节度使承裕秦州防御使完颜璘屯成纪知临洮府事舒穆噜仲温驻临洮同知临洮府事珠格髙琪彰化军节度副使巴噶罕备巩州诸镇干州刺史完颜思忠扼六盘陜西路都统副使沃勒雅喇亰兆府推官富察秉彛戍虢华扼潼闗蒲津陕西都统完颜忠本名纽抡同知亰兆府事乌库哩兖州守京兆要害以鳯翔临洮路蕃汉弓箭手及绯翮翅军散据边陲绯翮翅军名也元帅右监军充右都监富察贞分总其事宋吴曦以兵六千攻盐州巩州戍将完颜王善队校布萨禄锦明安龙延常击走之斩首二百级七月吴曦兵五万由保坌姑苏等路宼秦州承裕璘以骑千余击之曦兵大败追奔四十里曦别兵万人入来逺镇珠格髙琪破之青伊克者吐蕃之种也宋取河湟夏取河西四郡部落散处西鄙其哷里族帅曰埒尔锦据古叠州有四十三族十四城三十余万户东邻宕昌北接临洮积石南行十日至笋竹大山盖蛮境也西行四十日至河外俗不论道里以日计之埒尔锦卒子额尔衮嗣宋不能制縻以官爵传六世至青伊克尤劲勇得衆以宋政令不常没改事中国之意曹佛哩为洮州刺史佛哩材武有智策能结诸羌青伊克畏慕佛哩以父唿之请举国内附朝廷以宋有盟不许厚赐金帛以抚之明昌间属羌伊伯杀郡佐反是时纲为奉御奉诏与曹佛哩计事因召青伊克㑹兵击破伊伯曹佛哩迁同知临洮尹兼洮州刺史子普贤为洮州管内廵检使纲屡以事至洮佛哩每谓纲言青伊克愿内属出其至情纲輙奏之上终不纳及纲部署陜西上密勑经略西事于是曹佛哩已死普贤为懐羌廵检使纲至洮驰召普贤摄同知洮州事普贤传箭入羌中青伊克大喜率诸部长籍其境土人民诣纲请内属纲奏其事上以青伊克为叠州副都总管加广威将军诏青伊克曰卿统有部人世为雄长向风慕义背伪归朝愿効纯诚恒输忠力缅懐嘉曯式厚褒旌览卿进上所受伪牌朝廷之驭诸蕃固无此例欲使卿有以镇抚部族増重观望是以特加改命赐金牌一银牌二到可祗承服我新思永为藩衞曹普贤眞授同知洮州事纲迁拱衞直都指挥使迁三阶安抚都大提举如故以商州刺史乌库哩兖州领曹普贤押领青伊克勾当诏曰完颜纲初行时汝未知朝廷有青伊克之事独言可以招抚必获其用既而果来效顺今汝勿以青伊克兵势重大卑屈失体亦勿以蕃部而藐视之九月诏安慰陜西略曰亰兆鳯翔临洮三路应被宋兵逼胁背国从伪或没落外境若能自归者官吏依旧勾当百姓各令复业元抛地土依数给付及受宋人旗牓结构等或値惊扰因而避役逃亡未发觉者许令所在官司陈首竝行释免更不追究军前可用之人随宜任使限外不首复罪如初宋程松遣别将曲昌世袭方山原自率兵数万分道袭和尚原西山寨龙门等闗是日大雾四塞既又暴雨和尚原西山寨龙门闗戍兵不知宋兵来松遂据之富察贞遣行军副统费摩阿里同知陇州事完颜布伦以兵千人伏方山原下万戸鄂屯萨噶尔玛克美原县令珠格哈达别将壮士五百间道潜登出宋兵上自髙而下宋兵大骇伏兵合击破之贞乃分遣珠格哈达部将完颜出军努率兵千人出黄儿谷取和尚原同知㑹州事钮祜禄纳恰押军明安钮祜禄萨哈率千人出大宁谷取西山寨贞自以兵七百由中路取龙门等闗程松已焚阁道贞且修道且进兵至小闗松将杨廷据险注射贞不得前令行军副统费摩阿里为疑兵潜遣明安胡信率甲士五十人绕出其后反击之宋兵大乱遂斩廷于阵宋兵走二里关复败宋将彭统领宋兵走龙门追击大破之哈达乘夜潜登和尚原絶顶宋人惊以为神皆散走破其衆二千生获数十人纳恰斩木开道以登西山再与宋兵遇皆败之遂尽复故地宋吴曦将冯兴杨雄李珪以步骑八千人入赤谷将宼秦州承裕完颜璘河州防御使富察秉铉逆击破之宋歩兵趋西山骑兵走赤谷承裕分兵蹑宋步兵宋步兵据山搏战部将唐古安塔哈率二百骑驰击之甲士蒙克挺身先入其阵衆乘之宋步兵大溃杀数百人追者至皂郊城斩首二千级明安巴恬努追宋骑兵杀千余人冯兴仅以身免杨雄李珪为金军所杀十月纲以蕃汉歩骑一万出临潭充以关中兵一万出陈仓富察贞以岐陇兵一万出成纪舒穆噜仲温以陇右步骑五千出盐川完颜璘以本部兵五千出来逺初吴玠吴璘俱为宋大将兄弟父子相继守西土得梁益间士衆心璘孙曦太尉昭武军节度使成都潼川府夔利等州路宣抚副使泰和六年出兵兴元有窥关陇之志诱募边民为盗遣谍以利饵鳯翔卒温昌结三虞候军为内应昌诣府上变曦遣诸将出秦陇间与纲等诸军相拒上闻韩侂胄忌曦威名可以间诱致之梁益居宋上游可以得志于宋封曦蜀国王铸印赐诏诏纲经略之其赐曦诏曰宋自佶桓失守构窜江表僭称位号偷生吴㑹时则乃祖武安公玠捍御两川洎武顺王璘嗣有大业固宜世胙大帅遂荒西土长为藩辅誓以河山后裔纵有栾黡之汰犹当十世宥之然威略震主者身危功盖天下者不赏自古如此非止于今卿家专制蜀汉积有嵗年猜嫌既萌进退维谷代之而不受召之而不赴君臣之义已同路人譬之破桐之叶不可以复合骑虎之势不可以中下矣此事流传稔于朕听每一思之未尝不当馈叹息而卿犹偃然自安且卿自视翼賛之功孰与岳飞飞之威名战功暴于南北一且见忌遂被参夷之诛可不畏哉故智者顺时而动明者因机而发与其负髙世之勲见疑于人惴惴然常惧不得保其首领曷若顺时因机转祸为福建万世不朽之业哉今赵扩昏孱受制强臣比年以来顿违誓约増屯军马招纳叛亡朕以生灵之故未欲遽行讨伐姑遣有司移文复因来使宣谕而乃不顾道理愈肆慿陵䖍刘我边陲攻剽我城邑是以忠臣扼腕义士痛心家与为讐人百其勇失道至此虽欲不亡得乎朕已分命虎臣临江问罪长驱竝骛飞渡有期此正豪杰分功之秋也卿以英伟之姿处危疑之地必能深识天命洞见事机若按兵闭境不为异同使我师併力巢穴而无西顾之虞则全蜀之地卿所素有当加封册一依皇统册构故事更能顺流东下助为犄角则旌麾所指尽以相付天日在上朕不食言今送金宝一钮至可领也纲次临江被诏进至水洛访得曦族人端署为水洛城巡检使遣持诏间行谕曦曦得诏意动程松尚在兴元未敢发诈称杖杀端以蔽匿其事松兵既败曦乃遣掌管机宜文字姚圆与端奉表送款纲遣前京兆府録事张仔㑹吴曦于兴州置口曦言归心朝廷无他张仔请以告身为报曦尽出以付之仍献阶州朝廷以曦初附恃中国为援欲先取襄阳以为蜀汉屏蔽乃诏右副元帅匡先攻襄阳诏略曰陜西一面虽下四州吴曦之降朕所经略自大军出境惟卿所部力战为多方之前人无所愧谢今南伐之事责成卿等区区俘获不足羡慕果能为国建功岂止一身荣宠后世子孙亦保富贵匡得诏乃移兵趋襄阳十二月曦遣果州团练使郭澄仙人闗使任辛奉表及蜀地图志吴氏谱牒来上七年正月召纲赴亰师以为陜西宣抚副使进三阶还军吴曦遣郭澄进谢恩表誓表贺全蜀归附三表亲王百官称贺朝廷以诏荅之并赐誓诏郭澄朝辞谕澄曰汝主效顺以全蜀归附朕甚嘉之然立国口浅恐宋兵侵轶人心不安凡有当行事务已委宣抚完颜纲移文计议或有紧急即差人就去讲究大定问汝主尝以事入觐今已多岁朕嘉汝主之义懐想不㤀欲得其绘像如见其面今已遣使封册俟回日附进可以此意归谕汝主诏以同知临洮府事珠格髙琪为封册使翰林直学士乔宇副之诏髙琪曰卿以边面宣力加之读书蜀人识卿威名勿以财贿动心失大国体检制随去奉职勿有违枉生事顷之宋安丙杀吴曦上闻曦死遣使责纲诏曰曦之降自当进据仙人关以制蜀命且为曦重既不据关复撤兵使丙无所惮是宜有今日也于是诏赠曦太师命德顺州刺史完颜思忠招魂𦵏于水洛县以曦族兄端之子为曦后诏谕陜西军士略曰汝等爰自去冬出疆用命擐披甲胄冐涉艰险直取山外数州比之他军实有勤効界外屯驻日久负劳苦恩赏未行有司申奏不明以致如此朕已令增给赏物以酬尔劳惟是余贼未殄犹须经略眷我师徒久役未解深懐悯念寤寐弗忘汝等益思体国之忠奋敌忾之勇恊心毕力建立功勋髙爵厚禄朕所不吝宋人复䧟阶州西和州纲至鳯翔诏撤五州之兵退保要害五州之民愿徙内地者厚抚集之以近侍局直长为四川安慰使富察贞撤黄牛戍宋安丙乘之连兵来袭遂䧟散关巩州钤辖完颜爱实死之诏夺纲官一阶降兵部侍郎权宣抚副使遣户部侍郎尼玛哈懐忠按治纲以下将吏懐忠未至陜西纲贞遣兵潜自昆谷西山养马涧入四面攻之复取散关斩宋将张统领于团练纲遣使奏捷诏书奖谕贞等释不问八年宋献韩侂冑苏师旦首诏以陜西关隘还之宋罢兵纲还亰师是岁章宗崩衞绍王即位除陜西路按察使累官尚书左丞至宁元年行省事于缙山图克坦镒使人谓曰髙琪驻兵缙山甚得人心士皆思奋与其行省亲往不若益兵为便纲不听图克坦镒复使人止之曰髙琪措画已定彼之功即行省之功纲不从纲至缙山遂大败唿沙唿斩关入中都迁衞绍王于衞邸命纲子安和作家书使亲信人召纲纲至囚之悯忠寺明日押至市口使张霖卿数以失四川败缙山之事杀之贞祐四年纲子权复州刺史安和上书讼父寃略曰先臣纲在章宗时招懐西羗𤯝伊克等十八部族取宋五州吴曦以全蜀归朝唿沙唿无故见杀夺其官爵诏下尚书省议谨按元年诏书云唿沙唿屡害良将正谓纲辈也乃追复尚书左丞弟鼎努鼎努与兄纲俱知名充䕶衞除平凉府判官累官同知眞定府从平章政事布萨揆伐宋加平南虎威将军兵罢迁河南东路副统军三迁武胜军节度使入为右副点检大安二年迁元帅右都监救西亰改震武军节度使元帅鄂屯襄败绩鼎努坐失期及不以军败实奏降河州防御使迁鎭西军节度使河东北路按察转运使宣宗即位改知归德府贞祐二年改知河南府兼河南副统军㝷迁河南统军使兼昌武军节度使请内外五品以上举能干之士充河北州县官改迁枢密院事殿前都点检兼侍衞亲军都指挥使复为签枢密院事行院事兼知归德府事改兼武宁军节度使行院于徐州召为刑部尚书参知政事兴定三年薨赞曰章宗伐宋之役三易主帅兵家所忌也宋不知乗此以为功犹曰有人焉韩侂胄心彊智疎苏师旦谋浅任大函首燕蓟南北皆曰贼臣何哉完颜匡完颜纲皆泰和终之功臣然匡隳志于大安纲罔难于至宁富贵之惑人乃如此邪金史卷九十八金史卷九十九钦定四库全书金史卷九十九元中书右丞相总裁托克托等修列传第三十七图克坦镒贾铉孙铎孙即康李革图克坦镒本名安春上京路苏苏保子明安人父乌尼音北京副留守镒颖悟甫七岁习女直字大定四年诏以女直字译书籍五年翰林侍讲学士图克坦子温进所译贞观政要白氏策林等书六年进史记西汉书诏颁行之选诸路学生三十余人令编修官温特赫提克徳教以古书习作诗策镒在选中最精诣通契丹大小字及汉字该习经史乆之枢密使完颜思敬请教女直人举进士下尙书省议奏曰初立女直进士科且免乡府两试其礼部试廷试止对策一道限字五百以上成在都设国子学诸路设府学竝以新进士充教授士民子弟愿学者听岁乆学者当自衆即同汉人进士三年一试从之九年八月诏策女直进士问以求贤为治之道侍御史完颜佛宁太常博士李晏应奉翰林文字阿布哈徳甫伊喇杰中都路都转运副使奚考试镒等二十七人及第镒授两官余授一官上三人为中都路教授四名以下除各路教授十五年诏译诸经着作佐郎温特赫提克徳编修宗璧尙书省译史阿噌吏部令史杨克忠译解翰林修撰伊喇杰应奉翰林文字伊喇履讲究其义镒自中都路教授选为国子助教左丞相赫舍哩良弼尝到学中与镒谈论深加礼敬丁母忧起复国史院编修世宗尝问太尉完颜守道曰图克坦镒何如人也守道对曰有材力可任政事上曰然当以剧任处之又曰镒容止温雅其心平易乆之兼修起居注累迁翰林待制兼右司员外郎献汉光武中兴赋世宗大悦曰不设此科安得此人章宗即位迁左諌议大夫兼吏部侍郎明昌元年为御史中丞无何拜参知政事兼修国史镒言人生有欲不限以制则侈心无极今承平日乆当慎行此道以为经乆之治章宗鋭意于治平镒上书其略曰臣窃观唐虞之书其臣之进言于君曰戒哉懋哉曰吁曰都既陈其戒复导其美君之为治也必曰稽于衆舍己从人既能听之又能行之又从而兴起之君臣上下之间相与如此陛下继兴隆之运抚太平之基诚宜稽古崇徳留意于此无因物以好恶喜怒无以好恶喜怒轻忽小善不䘏人言夫上下之情有通塞天地之运有否泰唐陆贽甞陈隔塞之九弊上有其六下有其三陛下能慎其六为臣子者敢不慎其三哉上下之情既通则大纲举而羣目张矣进尙书右丞修史如故三年罢为横海军节度使改定武军节度使知平阳府事先是郑王永蹈判定武军镐王永中判平阳府相继得罪连引者衆上疑其有党或命节度定武继又知平阳焉改西京留守承安三年改上京留守五年上问宰臣图克坦镒与崇浩孰优平章政事张万公对曰皆才能之士镒似优镒有执守崇浩多数耳上曰何谓多数万公曰崇浩微似趋合上曰卿言是也顷之镒拜平章政事封济国公淑妃李氏擅宠兄弟恣横朝臣往往出入其门是时烈风昏曀连日诏问变异之由镒上疏略曰仁义礼智信谓之五常父义母慈兄友弟敬子孝谓之五徳今五常不立五徳不兴搢绅学古之士弃礼义忘廉耻细民违道畔义迷不知返背毁天常骨肉相残动伤和气此非一朝一夕之故也今宜正薄俗顺人心父父子子夫夫妇妇各得其道然后和气普洽福禄荐臻矣因论为政之术其急有二一曰正臣下之心窃见羣下不明礼义趋利者衆何以责小民之从化哉其用人也徳器为上才美为下兼之者待以不次才下行美者次之虽有才能行义无取者抑而下之则臣下之趋向正矣其二曰导学者之志教化之行兴于学校今学者失其本真经史雅奥委而不习藻饰虚词钓取禄利乞令取士兼问经史故实使学者皆守经学不惑于近习之靡则善矣又曰凡天下之事丛来者非一端形似者非一体法制不能尽隐于近似乃生异论孔子曰义者天下之断也记曰义为断之节伏望陛下临制万机事有异议少凝圣虑寻绎其端则裁断有定而疑可辨矣镒言皆切时弊上虽纳其説而不能行上问汉高帝光武优劣平章政事张万公对曰高祖优甚镒曰光武再造汉业在位三十年无沉湎冒色之事高祖惑戚姬卒至于乱由是言之光武优上默然镒盖以元妃李氏隆宠过盛故微諌云泰和四年罢知咸平府五年改南京留守六年徙知河中府兼陜西安抚使布萨揆行省河南陜西元帅府虽受揆节制实颛方面上思用谋臣制之由是升宣抚使一品镒改知京兆府事充宣抚使陜西元帅府竝受节制诏曰将帅虽武悍乆歴行阵而宋人狡狯亦资算胜卿之智略朕所深悉且股肱旧臣故有此寄宜以长策御敌励兵抚民称朕意焉镒言初置急递舖本为转送文牒今一切乘驿非便上深然之始置提控急递舖官自中都至真定平阳置者达于京兆京兆至凤翔置者达于临洮自真定至彰徳置者达于南京自南京分至归徳置者达于泗州寿州分至许州置者达于邓州自中都至沧州置者达于益都府自此邮达无复滞焉七年吴曦死宋安丙分兵出秦陇间十月诏镒出兵金房以分掣宋人梁益汉沔兵势镒遣行军都统沃哷伊啰斡副统巴噶罕完颜果啰以步骑五千出商州十一月伊啰斡拔鹘岭关果啰别将攻破燕子关新道口巴噶罕取小湖关敖仓至营口镇破宋兵千余人追至上津县斩首八百余级取上津县伊啰斡破宋兵二千于平溪将趋金州宋王柟以书乞和诏镒召伊啰斡军退守鹘岭关八年春宋安丙遣景统领由梅子溪新道口朱砂谷袭鹘岭关巴噶罕果啰撃走之斩景统领于阵是岁罢兵镒迁特进赐赉有差改知真定府事大安初加仪同三司封濮国公改东京留守过阙入见衞绍王谓镒曰卿两朝旧徳欲用卿为相太尉匡卿之门人朕不可屈卿下之迁开府仪同三司佩金符充辽东安抚副使三年改上京留守平章政事通吉思忠败绩于㑹河堡中都戒严镒曰事急矣乃选兵二万遣同知乌克逊鄂屯将之入衞中都朝廷嘉之徴拜尚书右丞相监修国史镒言自用兵以来彼聚而行我散而守以聚攻散其败必然不若入保大城併力备御昌桓抚三州素号富贵人皆勇健可以内徙益我兵势人畜货财不至亡失平章政事伊喇参知政事梁曰如此是自蹙境土也衞绍王以责镒镒复奏曰辽东国家根本距中都数千里万一受兵州府顾望必须报可误事多矣可遣大臣行省以镇之衞绍王不悦曰无故置行省徒揺人心耳其后失昌桓抚三州衞绍王乃大悔曰从丞相之言当不至此顷之东京不守衞绍王自讼曰我见丞相耻哉珠格高琪驻兵缙山甚得人心士乐为用至宁元年尙书左丞完颜纲将行省于缙山镒谓纲曰行省不必自往不若益兵为便纲不听且行镒遣人止之曰高琪之功即行省之功也亦不听纲至缙山遂败绩焉顷之镒坠马伤足在告闻唿沙唿难作命驾将入省或告之曰省府相幕皆以军士守之不可入矣少顷兵士索人于闾巷镒乃还第唿沙唿意不可测方犹豫不能自定乃诣镒问疾从人望也镒谓之曰翼王章宗之兄显宗长子衆望所属元帅决策立之万世之功也唿沙唿黙然而去乃迎宣宗于彰徳唿沙唿既杀图克坦南平欲执其弟知真定府事铭镒説之曰车驾道出真定镐王家在威州河北人心易揺图克坦铭有变朝廷危矣不如与之金牌奉迎车驾铭必感元帅之恩唿沙唿从之至宁贞祐之际转败为功惟镒是赖焉宣宗即位进拜左丞相封广平郡王授中都路徳勒图世袭明安富尔锦必喇穆昆镒尙有足疾诏侍朝无拜明年镒建议和亲言事者请罢按察司镒曰今郡县多残毁正须按察司抚集不可罢遂止宣宗将幸南京镒曰銮辂一动北路皆不守矣今已讲和聚兵积粟固守京师策之上也南京四面受兵辽东根本之地依山负海其险足恃备御一面以为后图策之次也不从是岁薨诏赙赠从优厚镒明敏方正学问该贯一时名士皆出其门多至卿相尝叹文士委顿虽巧拙不同要以仁义道徳为本乃着学之急道之要二篇太学诸生刻之于石有𢎞道集六卷贾铉字鼎臣博州博平人性纯厚好学问中大定十三年进士调滕州军事判官单州司候补尚书省令史章宗为右丞相深器重之除陕西东路转运副使入为刑部主事迁监察御史迁侍御史改右司諌上疏论边戍利害上嘉纳之迁左谏议大夫兼工部侍郎与党懐英同刋修辽史铉上书曰亲民之官任情立威所用决杖分径长短不如法式甚者以铁刃置于杖端因而致死间者隂阳愆戾和气不通未必不由此也愿下州郡申明旧章检量封记按察官其检察不如法者具以名闻内庭勑断亦依已定程式制可复上书论山东採茶事其大槩以为茶树随山皆有一切护逻已夺民利因而以拣茶树执诬小民吓取货赂宜严禁止仍令按察司约束上从之承安四年迁礼部尚书谏议如故是时有诏凡奉勑商量照勘公事皆期日闻奏铉言若如此恐官吏迫于限期姑务苟简反害事体况簿书自有常程御史台治其稽缓如事有应密三月未絶者令具次第以闻下尚书省议如省部可即定夺者须三月拟奏如取㑹案牍卒难补勘者先具次第奏知更限一月结絶违者准稽缓制书罪之上议置相欲用铉宰臣荐孙即康张万公曰即康及第在铉前上曰用相安问榜次朕意以为贾铉才可用也然竟用即康焉泰和二年兴陵崇妃薨上欲成服苑中行登门送丧之礼以问铉铉对曰故宋尝行此礼古无是也遂已改刑部尙书泰和三年拜参知政事亳州医者孙士明辄用黄纸大书勑赐神针先生等十二字及于纸尾年月间摹作宝样朱篆青龙二字以诳惑市人有司捕治款伏值赦大理寺议宜准伪造御宝虽遇赦不应原已奏可矣铉奏天子有八宝其文各异若伪造不限用泥及黄蜡今用笔描成青龙二字既非八宝文论以伪造御宝非本法意上悟遂以赦原明日上谓大臣曰已行之事贾铉犹执奏甚可嘉也羣臣亦当如此矣泰和六年御试铉为监试官上曰丞相崇浩尝言试题颇易由是进士例不读书朕令以日合天统为赋题铉曰题则佳矣恐非所以牢笼天下士也上曰帝王以难题窘举人固不可欲使自今积致学业而已遂用之乆之铉与审官院掌书大中漏言除授事上谓铉曰卿罪自知之矣然卿乆参机务补益𢎞多不深罪也乃出为安武军节度使改知济南府致仕贞祐元年薨孙铎字振之其先滕州人徙恩州歴亭县铎性敏好学辽阳王遵古一见器之期以公辅登大定十三年进士第调海州军事判官衞县丞补尚书省令史章宗为右丞相语人曰治官事如孙铎必无错失初即位问铎安在有司奏为右都管使宋及还除同知登开检院事铎言凡上诉者皆因尚书省断不得直若上诉者复送省则必不行矣乞自宸衷断之上以为然诏登闻检院凡上诉者每朝日奏十事诏刋定旧律铎先奏名例一篇承安元年迁左谏议大夫改河东南路转运使召为中都路都转运使初置讲议钱谷官十人铎为选首承安四年迁户部尚书铎因转对奏曰比年号令或已行而中辍或既改而复行更张太烦百姓不信乞自今凡将下令再三讲究如有益于治则必行无恤小民之言国子司业赫舍哩善才亦言颁行法令丝纶既出尤当固守上然之泰和二年十二月上召铎户部侍郎张复亨议交钞复亨曰三合同钞可行铎请废不用诘难乆之复亨议诎上顾谓侍臣曰孙铎刚正人也虽古魏征何加焉三年御史中丞孙即康刑部尚书贾铉皆除参知政事铎再任户部尚书铎心少之对贺客诵古人诗曰唯有庭前老柏树春风来似不曾来御史大夫卞劾铎怨望降同知河南府事改彰化军节度使复为中都转运使㤗和七年拜参知政事蒲隂县令大中与左司郎中刘昻通州刺史史肃前监察御史王宇吏部主事曹元户部员外郎李着监察御史刘国枢尚书省都事曹温雄州都军马师周吏部员外郎图克坦永康太仓使马良显顺州刺史唐古卓克索巴坐私议朝政下狱尚书省奏其罪铎进曰昻等非敢议朝政但如郑人游乡校耳上悟乃薄其罪铎上言民间钞多宜收歛院务课程及诸窠名钱须要全收交钞秋夏税本色外尽令折钞不拘贯例农民知之迤渐重钞比来州县抑配行市买钞无益徒扰之耳乞罢诸处钞局惟省库仍旧小钞无限路分可令通行上览奏即诏有司曰可速行之大安初议诛黄门李新喜铎曰此先朝用之太过耳衞绍王不察即曰卿今日始言之何耶既而复曰后当尽言勿以此介意顷之迁尚书左丞兼修国史议钞法忤旨犹以论李新喜降濬州防御使改安国军节度使徙绛阳军宣宗即位召赴阙以兵道阻宣宗迁汴铎上谒于宜村除太子太师有疾累遣使候问贞祐三年致仕是岁薨孙即康字安伯其先沧州人石晋之末辽徙河北实燕蓟八代祖延应在徙中占籍析津实大兴仕至涿州刺史延应𤣥孙克构辽检校太傅启圣军节度使即康克构曾孙中大定十年进士第章宗为右丞相是时即康为尚书省令史由是识其人章宗即位累迁戸部员外郎讲究盐法利害语在食货志除耀州刺史入为吏部左司郎中上谓宰臣曰孙即康向为省掾言语拙讷今才力大进非向时比也宰臣因曰即康年已高幸及早用之上问年几何矣对曰五十六岁上复问其才何如张万公平章政事守贞对曰即康才过之上曰视万公为通耳由是迁御史中丞初张汝弼妻高图斡不道伏诛汝弼镐王永中舅也上由是疑永中永中府傅尉奏永中第四子阿里罕尝语涉不轨诏同签大睦亲府事与即康鞫之第二子实图美尝撰词曲颇轻肆遂以语涉不逊就逮家奴徳格首永中尝与侍妾瑞云言我得天下以尔为妃子为大王即康还奏诏礼部尚书张暐覆讯永中父子皆死时论寃之顷之迁泰宁军节度使改知延安府事承安五年上问宰相今汉官谁可用者司空襄举即康上曰不轻薄否襄曰可再用为中丞观之上乃复召即康为御史中丞泰和三年除参知政事明年进尚书右丞六年宋渝盟有端大臣犹以为小盗窃发不足恤即康与左丞布萨端参政通吉思忠以为必当用兵上以为然上问即康参知政事贾铉曰太宗庙讳同音字有读作成字者既非同音便不当缺点画睿宗庙讳改作崇字其下却有本字全体若将示字依兰亭帖写作未字充字合缺点画如统傍之充似不合缺即康奏曰唐太宗讳世民偏傍犯如叶字作字泯字作汦字乃拟熙宗庙讳从面从且睿宗庙讳上字从未下字从世世宗庙讳从系显宗庙讳如正犯字形止书斜画沇字鈗字各从口兑悦之类各从本传从之自此不胜曲避矣进左丞宋人请和进官一阶旧制尚书省令史考满优调次任回降崔建昌已优调兴平军节度副使未回降即除大理司直诏知除郭邦杰李蹊杖七十勒停左司员外郎高庭玉决四十解职即康待罪有诏勿问章宗崩衞绍王即位即康进拜平章政事封崇国公大安三年致仕是岁薨遣使致祭李革字君美河津人父余庆三至廷试不遂因弃去革颖悟读书一再诵辄记不忘大定二十五年进士调真定主簿察廉迁韩城令同知州事纳富商赂以岁课军须配属县革独不听提刑司以为能迁河北东路转运都勾判官太原推官丁母忧起复迁大兴县令中都左警巡使南京提刑判官监察御史同知昭义军节度事丁父忧起复签南京按察事泰和六年伐宋尚书省奏军兴随路官差占者别注阙者选补老不任职者替罢及司县各存留强干正官一员革与签陜西高霖签山东孟子元俱被诏体访三路官员能否籍存留正官行省行部元帅府差占员数及事故阙员老不任职赴阙奏事改刑部员外郎调观州刺史兼提举漕运陕西西路按察副使大兴府治中知府图克坦南平贵幸用事势倾中外遣所亲以进取诱革拒之贞祐三年迁戸部侍郎宣宗迁汴行河北西路六部事迁知开封府事河南劝农使户部吏部尚书陕西行省参议官四年拜参知政事革奏有司各以情见引用断例牵合附㑹实启倖门乞凡断例勑条特旨奏断不为永格者不许引用皆以律为正诏从之是岁大元兵破潼关革自以执政失备御之策上表请罪不许罢为绛阳军节度使兴定元年胥鼎自平阳移镇陕西革以知平阳府事权参知政事代鼎为河东行省是时兴兵伐宋革上书曰今之计当休兵息民养鋭待敌宋虽造衅止可自备若不忍小忿以勤远略恐或乘之不能支也不纳太原兵后阙食革移粟七万石以济之二年宣差钮祜禄苏卜实至河东于是晚禾未熟牒行省耕毁清野革奏今岁雨泽及时秋成可待如令耕毁民将不堪从之十月平阳被围城中军不满六千屡出战旬日间伤者过半征兵吉隰霍三州不时至禆将李懐徳缒城出降兵自城东南入左右请革上马突围出革叹曰吾不能保此城何面目见天子汝辈可去矣乃自杀赠尚书右丞赞曰传曰君子之言其利溥哉图克坦镒拱揖一语而宣宗立厥功懋矣贾铉孙铎皆旧臣铉乆致仕铎忤旨卫王皆不复用图克坦镒亦外官惟孙即康诡随骤至宰相古所谓斗筲之人即康之谓矣铎论李新喜其言似汉耿育有旨哉贞祐执政李革可谓君子其进退之际有古人为相之风焉金史卷九十九金史卷一百钦定四库全书金史卷一百元中书右丞相总裁托克托等修列传第三十八孟铸宗端修完颜闾山路铎完颜伯嘉珠格筠寿张炜髙竑李复亨孟铸大定末补尚书省令史明昌元年御史台荐戸部员外郎李献可完颜素赫太府丞图克坦绎宫籍监丞张庸右警廵使䘱礼部主事富察振夀戸部主事郭蜕应奉翰林文字伊喇益中都盐鐡判官赵嵩尚书省令史刘昻及铸十一人皆刚正可用诏除献可右司谏素赫磁州刺史绎祕书丞庸中都右警廵使䘱彰国军节度副使振夀治书待御史蜕同知定武军节度使事益翰林修撰暠都水丞昻戸部主事铸刑部主事累迁中都路按察副使南京副留守河平军节度使泰和四年入为御史中丞召见于香合上谓铸曰朕自知卿非因人荐举也御史责任甚重往者台官乃推求细故弹劾小官至于巨室重事则畏徇不言其勤乃职无废朕命是嵗自春至夏诸郡少雨铸奏今嵗愆阳已近五月比至得雨恐失播种之期可依种麻菜法择地形稍下处拨畦种谷穿土作井随宜灌溉上从其言区种法自此始无何奏弹知大兴府事赫舎哩执中过恶其文略曰京师百郡之首四方取则知府执中贪残专恣不奉法令自奉圣州罪解以后怙罪不悛蒙朝廷恩贷转生䟦扈雄州诈夺人马平州冒支已俸无故破魏廷硕家发其冢墓拜表以调鹰不赴祈雨聚妓戏嬉殴詈同僚擅令住职失师帅之体乞行黜退以厌人望上以执中东宫旧人颇右之谓铸曰执中麤人似有䟦扈者铸曰明天子在上岂容有䟦扈之臣上悟诏尚书省问之泰和五年唐邓河南屡有警议者谓宋且败盟六年正月宋贺正旦使陈景俊等朝辞上使铸就馆谕景俊以国家涵容之意果不详此旨恐兵未可息也使以上言达宋主章宗本无意用兵故再三谕之铸论提刑司改按察司差官覆察权削望轻下尚书省议参知政事贾铉奏乞差监察时即别遣官偕往更不覆察诸疑狱竝令按察司从正与决庶㡬可慰人望从之永丰库官不守宿因而被盗上召登闻鼓院官欲有所问皆不在上谕铸曰此辈慢法如此御史台所职何事也复谕御史大夫宗肃及铸曰朕闻唐宰相宿省中卿等所知也台官六部官其余司局亦尝宿直令尚书省左右司官宿直余亦当准此八年除绛阳军节度使至宁元年复为御史中丞赫舍哩执中作乱召铸及右谏议大夫张行信俱至大兴府问曰汝辈向来弹我者耶铸等各以正言答之执中乃遣还家曰且须后命既而执中死铸亦寻卒宗端修字平叔汝州人章宗避睿宗讳上一字凡太祖诸子皆加山为崇改宗氏为姬氏端修好学喜名节中大定二十二年进士第明昌间补尚书省令史承安元年监察御史孙椿年武简职事不修举诏以端修及范铎代之是时元妃李氏兄弟干预朝政端修上书乞远小人上遣李喜儿传诏问端修小人为谁其以姓名对端修对曰小人者李仁惠兄弟仁惠喜儿赐名也喜儿不敢隠具奏之上虽责喜儿兄弟而不能去也四年复上书言事宰相恶之坐以不经台官直进奏帖准上书不以实削一官朞年后叙章宗知端修不为衆所容释之改大理司直泰和四年迁大理丞召见于香合上谓端修曰汝前为御史以干能见用汝言多细碎不䆒其实尝令问汝亦不汝罪及为大理司直乃能称职用是擢汝为丞尽乃心力惟法是守勿问上位宰执所见何如汝其志之知大兴府赫舍哩执中陈言下大理寺议端修谓执中言事渉私治罪诏以端修别出情见不当与司直温都谙达各削一官解职乆之为节度副使卒官端修终以直道不振于时自守愈笃妻死不复更娶独居二十年士论髙之汝州司候淤彦哲将之官问为政端修曰为政不难治气养心而已彦哲不达端修曰心正则不私气平则不暴为政之术尽于此矣完颜闾山盖州明安人明昌二年进士累调观察判官补尚书省令史知管差除授都转运都勾判官改河东南路转运都勾判官南京警廵使丁母忧起复南京按察判官累迁沁南军节度使入为工部尚书贞祐三年知京兆府事充行省参议官四年知凤翔府事兴定元年冬诏陜西行省伐宋闾山权元帅右都监参议诸军事宋兵千余人伏呉寨谷闾山率骑兵掩击败之追袭十五里杀三百余获牛羊以千计改知平凉府败宋人于部落埚迁官一阶三年召为吏部尚书廷议选戸部官往往举聚歛苛刻以应诏闾山曰民劳至矣复用此辈将何以堪识者称之三年朝廷以晋安行元帅府图们唿图克们暴刻以闾山代之是嵗十月卒路铎字宣叔伯达子也明昌三年为左三部司正上书言事召见便殿迁右拾遗明年卢沟河决铎请自𤣥同口以下丁村以上无修旧堤纵使分流以杀减水势诏工部尚书胥持国与铎同检视章宗将幸景明宫是嵗民饥不可行御史中丞董师中上书谏铎与左补闗许安仁继之赐对御合诏尚书省曰朕不禁暑热欲往山后今台谏言民间多阙食朕初不尽知既已知之其忍自奉以重困民哉乃罢行尚书左丞完颜守贞毎论政事守正不移与同列不合罢知东平府事台谏因而挤之铎上书论守贞贤可复用其言太切召对于崇政殿既而章宗以铎书语大臣于是尚书右丞乌凌阿愿参知政事𤓰尔佳衡胥持国奏铎以梁冀比右丞相所言狂妄不称职右丞相𤓰尔佳清臣也上曰周昌以桀纣比汉髙祖髙祖不以为忤路铎以梁冀比丞相耳顷之守贞入为平章政事五年复与礼部尚书张暐御史中丞董师中右谏议大夫贾守谦翰林修撰完颜萨喇谏幸景明宫语多激切章宗不能堪遣近侍局直长李仁愿召凡谏北幸者诣尚书省诏曰卿等谏北幸甚善但其间颇失君臣之体耳是歳郝忠愈狱起事密谏官不能察其详议者颇谓事渉镐王永中思有以寛解上意右谏议大夫贾守谦上封事铎继之尤切直上优容之谓铎曰汝言诸王皆有觊心游其门者不无横议是何言也但朕不罪谏官耳顷之尚书省奏拟铎同知河北西路转运使事诏再任右拾遗谓宰相曰铎敢言但识短耳朕尝诘责而气不沮铎因召对论宰相权太重上曰凡事由朕宰相安得权重既而复奏曰乞陛下勿泄此言泄则臣虀粉矣上曰宰相安能虀粉人至是章宗竝以此言告宰相虽留再任宰相愈衔之改右补阙自完颜守贞再入相以政事为己任胥持国方幸尤忌守贞并忌铎辈铎辈虽尝为守贞论辨而不相附铎论邉防守贞以为掇拾唐人余论皆不行及守贞持镐王永中事乆不决铎等亦上言切谏竝指以为党上乃出守贞知济南府凡曾荐守贞者皆黜降谓宰臣曰董师中谓台省无守贞不可治路铎李敬义皆称举之者然三人者后俱可用今姑出之上复曰路铎敢言甚有时名一旦外补人将谓朕不能容直臣不选敢言及才识处铎右者参知政事马琪奏曰铎虽知无不言然亦多不当理上曰谏官非但取敢言亦须间有出朕意表者乃有禆益耳于是吏部尚书董师中出为陕西西路转运使铎为南京留守判官户部郎中李敬义方使髙丽还即出为安化军节度副使诏曰卿等昨来交荐守贞公正可用今坐所举失实耳丞安二年召为翰林修撰同看读陈言文字上召礼部尚书张晖大理卿麻安上及铎问赵晏所言十事因问董师中张万公优劣铎奏师中附胥持国以进赵枢张复亨张嘉贞皆出持国门下嘉贞复趋走襄之门持国不可复用若再相必乱纲纪上曰朕岂复相此人但迁官二阶使致仕何为不可持国党闻之怒愈甚改监察御史参知政事杨伯通引用乡人李浩铎劾奏伯通以公器结私恩左司郎中贾益知除武郁承望风旨不详检起复条例渉妄冒大夫张暐抑之不行上命同知大兴府事贾铉诘问张暐伯通待罪于家贾铉奏近诏书诘问御史大夫张暐暐言路铎尝禀㑹扬伯通私用乡人李浩暐以为弹绌大臣须有阿曲实迹恐所劾不当台纲愈坏令再体察贾益言除授皆宰执公议奏禀不见伯通私任形迹于是诏责铎言事轻率慰谕伯通治事如故顷之迁侍御史主奏事监察御史姬端修以言事下吏使御史台令史郭公仲达意于大夫张暐及铎暐与铎奏事殿上上问姬端修弹事尝申台官否对曰尝来面议端修款伏乃云祗曾与侍御私议大夫不知也既而端修杖七十收赎公仲杖七十替罢暐铎坐奏事不实暐追一官铎两官皆解职顷之起为泰定军节度副使上谓宰臣曰凡言事者议及朕躬亦无妨语渉宰相间有憎嫌何以得进诏左司计铎资考至正五品即除东平府治中未㡬景州阙刺史尚书省已奏郭岐为之诏特改铎为景州刺史仍勿送审官院铎述十二训以教民诏曰路铎十二训皆劝人为善遍谕州郡使知之迁陜西路按察副使坐以纠弹之官与京兆府治中富察扎塔总管判官辛孝俭推官爱勒宴饮夺一官解职泰和六年召为翰林待制兼知登闻鼓院累除孟州防御使贞祐初城破投沁水死铎刚正厯官台谏有直臣之风为文尚竒诗篇温润精致号虚舟居士集云完颜伯嘉字辅之北京路额尔衮必喇明安人明昌二年进士调中都左警廵判官孝懿皇后妹晋国夫人家奴买漆不酬直伯嘉钩致晋国用事奴数人系狱晋国白章宗章宗曰姨酬其价则奴释矣由是豪右屛迹改寳坻丞补尚书省令史除太学助教监察御史劾奏平章政事布萨揆或曰与宰相有隙奈何伯嘉曰职分如此迁平凉治中累官莒州刺史谳属县盗伯嘉曰饥寒为盗得钱二千经月不使一钱云何此必官兵捕他盗不获诬以准罪耳诘之果然诏与按察官俱推排物力召见于香合大安中三迁同知西京留守权本路安抚使贞祐初迁顺义军节度使居父母丧卒哭起复震武军节度使兼宣抚副使提控太和岭诸隘副统李鹏飞诬杀彰国军节度使雅哈诏伯嘉治之贞祐四年三月伯嘉奏西京副统程琢智勇过人持心忠孝以私财募集壮士二万复取浑源白登有恢复山西之志已命驻于𢎞州矣近者靖大中完颜茂吉达以三千人归国各迁节度副使今山西已不守琢收合余衆尽忠于国百战不挫臣恐失机㑹辄拟琢昭勇大将军同知西京留守事兼领一路义军给以空名勑二十道许择有谋略者充州县制可仍赐琢姓𤓰尔佳氏琢请曰前代皆赐国姓不系他族如䝉更赐荣莫大焉诏赐完颜氏是月伯嘉迁元帅左监军知太原府事河东北路宣抚使以同知太原府沃哷哈达为彰国军节度使宣抚副使六月沃哷哈达奏同知西京留守完颜琢恃与宣抚使伯嘉雅善徙居代州肆侵掠遥授太原治中权坚州刺史完颜色埒黙私离邉面臣白伯嘉伯嘉不悦遣臣护送粮运于代州臣请益兵乃以羸卒数百见付半无铠仗臣复为言伯嘉怒臣榜掠㡬死臣立功累年颇有寸效伯嘉挟私陵轹无复宣抚同僚之礼臣欲不言恐他日反为所诬无以自明上问宰臣奏曰太原重鎭防秋在迩请勑谕和解诏曰太原兵冲若以私忿废国事国家何赖焉卿等同心戮力以分北顾之忧无执前非误大计也七月伯嘉改知归徳府事哈达改武宁军节度使御史台奏宣抚副使哈达诉元帅伯嘉以私忿加箠楚令本台廉问既得其事遂不复穷治若哈达奏实伯嘉安得无罪伯嘉无罪哈达合坐欺罔乞审正是非明示黜陟宣宗曰今正防秋且已初河东行省胥鼎奏完颜伯嘉屡言同知西京留守兼台州刺史完颜琢可倚之以复山西朝廷迁官赐姓令屯代北㧖太和岭今闻诸隘悉无琢兵盖琢挈太原之衆保五台剽掠耳如尚以伯嘉之言为可信乞遣琢出太原或徙之内地分处其衆以备不测之变宰臣奏已遣官体究琢军且令太原元帅府乌库哩徳升召琢使之矣当以此意报鼎无何徳升奏琢兵数万分屯代州诸险拒战甚力其衆乌合非琢不可制胥鼎复奏宣差提控瓜尔佳实伦言琢方招降人谋复山西盘桓于忻代定襄间恣为侵扰无复行意发掘民粟戕杀无辜虽曰不烦官廪博易为名实则攘劫欺国害民无如琢者实伦之言如此臣已令帅府禁止之矣宰臣奏所遣官自忻代来云不见劫掠之迹惟如徳升言便从之伯嘉至归徳上言乞杂犯死罪以下纳粟赎免宰臣奏伯嘉前在代州尝行之盖一时之权不可为常法遂寝俄改签枢密院事未閲月改知河南府事是时甫经兵后乏兵食伯嘉令输枣栗菜根足之皆以为便兴定元年知河中府充宣差都提控未㡬召为吏部尚书二年改御史中丞初贞祐四年十月诏以兵部尚书签枢密院事富察阿尔巴斯为右副元帅备御潼关陜州次渑池土濠村兵不战而溃阿尔巴斯逸去亡所佩虎符变易姓名匿柘城与其妻妹前韩州刺史喀齐喀男妇赫舍哩氏及仆婢僦民舍居止喀齐喀母图克坦氏闻之捕执赫舍哩断其髪拘之佛寺中阿尔巴斯复亡去监察御史完颜药师劾奏乞就诘赫舍哩及仆婢当得所在其妻子见在京师亦无容不知请穷治有司方系其家人特命释之诏曰阿尔巴斯若能自出当免极罪伊尔必斯乃使其子上书请图后効尚书省奏阿尔巴斯幸特赦死当诣阙自陈乃令其子上书犹怀顾望伯嘉劾之曰古之为将者受命之日忘其家临阵之日忘其身服丧衣凿凶门而出以示必死进不求名退不避罪惟民是保阿尔巴斯膺国重寄握兵数万未阵而溃委弃虎符既不得援枹鼓以死敌又不能负斧钻而请罪逃命窜伏猥居里巷挟匿妇人为此酬行圣恩寛大曲赦其死自当奔走阙庭皇恐待命安坐要君略无忌惮迹其情罪实不容诛此而不惩朝纲废矣乞尸诸市以戒为臣之不忠者宣宗曰中丞言是业已赦之矣阿尔巴斯乃除名五月充宣差河南提控捕蝗许决四品以下宣宗忧旱伯嘉奏曰日者君之象阳之精旱熯乃人君自用亢极之象宰执以为寃狱所致夫燮和阴阳宰相之职而猥归咎于有司髙琪武弁出身固不足论汝砺辈不知所职其罪大矣汉制灾异䇿免三公顾归之有司邪臣谓今日之旱圣主自用宰相谄谀百司失职实此之由髙琪汝砺深怨之礼部郎中穆延唿喇勒以言事忤旨集五品以上官显责之明日伯嘉谏曰自古帝王莫不欲法尧舜而耻为桀纣盖尧舜纳谏桀纣拒谏也故曰纳谏者昌拒谏者亡唿喇勒所言是无益于身所言不是无损于国陛下廷辱如此独不欲为尧舜乎近日言事者语渉谤讪有司当以重典陛下释之与其释之以为恩曷若置之而不问宰相请修山寨以避兵伯嘉谏曰建议者必曰据险可以安君父独不见陈后主之入井乎假令入山寨可以得生能复为国乎人臣有忠国者有媚君者忠国者或拂君意媚君者不为国谋臣窃论之有国可以有君有君未必有国也髙琪汝砺闻之怒愈甚十二月以御史中丞权参知政事元帅左监军行尚书省元帅府于河中控制河东南北路便宜从事兴定三年伯嘉至河中奏曰本路冲要不可阙官凡召辟者每以艰险为辞乞凡檄召无故不至者宜令降罚悉心干当者视所厯升迁诏召不至者决杖一百余如所请廷议欲弃河东徙其民以实陜西伯嘉上书谏曰中原之有河东如人之有肩背古人云不得河东不雄万一失之恐未易取也大忤宰执意顷之召还罢为中丞伯嘉入见奏曰如臣驽钝固宜召还更须速遣大臣鎭抚宣宗深然之伯嘉上疏曰国家兵不强力不足以有为财不富赏不足以周衆独恃官爵以激劝人心近日以功迁官赴都求调者有司往往駮之冒滥者固十之三既与而复夺之非所以劝功也乞应军功迁官宣勑无伪者即准用之又曰自兵兴以来河北桀黠往往聚衆自保未有定属乞赐招抚署以职名无为他人所主又曰河东河北有能招集余民完守城寨者乞无问其门地皆超踰等级授以本处见任之职又曰河中晋安被山带河保障闗陜此必争之地今虽残破形势犹存若使他人据之因盐池之饶聚兵积粮则河津以南太行以西皆不足恃矣四年秋河南大水充宣慰副使按行京东奏曰亳州灾最甚合免三十余万石三司止奏除十万石民将重困惟陛下怜之诏治三司奏灾不以实罪伯嘉行至蕲县闻前有红袄贼不敢至泗州监察御史乌克逊纳新劾伯嘉违诏不遍按视又曰伯嘉知永城县主簿䝉古额哩埒不法沈邱令瓜尔佳托云受贿匿而不发前谷城县令通吉鼎珠可尝受业伯嘉伯嘉讽御史辟之诏有司鞫问㑹赦免五年起为彰化军节度使改翰林侍讲学士伯嘉纯直不与时低昻尝曰生为男子当益国泽民其他不可学也髙汝砺方希宠固位伯嘉论事辄与之忤由是毁之者衆元光元年坐言事过切降遥授同知归徳府事二年三月遥授集庆军节度使权参知政事行尚书省于河中率陜西精鋭与平阳公史咏其复河东顷之伯嘉有疾六月薨伯嘉去太原后完颜琢寓军平定石仁寨权平定州刺史范铎以阎徳用充本州提控徳用桀骜蓄姦谋铎不能制委曲容庇之兴定二年徳用率所部掩袭杀琢及官属程珪等百余人遂据石仁寨铎惧挈家奔太原徳用遂据平定州十月诏诛范铎珠格筠夀贞祐间为器物局直长迁副使贞祐三年七月工部下开封市白牯取皮治御用鞠仗筠夀以其家所有鞠仗以进因奏曰中都食尽逺弃庙社陛下当坐薪悬胆之日奈何以毬鞠细物动摇民问使屠宰耕牛以供不急之用非所以示百姓也宣宗不怿掷仗笼中明日出筠寿为桥西提控赞曰孟铸宗端修路铎尽言于章宗皆摈斥不遂铸劾唿沙唿可谓先知虽行其言弗䆒厥罚厥后唿沙唿逆谋胥持国终至于误国而不悟也宣宗时完颜苏哷许古皆敢言者亦挫于髙琪汝砺之手篑土不能塞河决有以也夫完颜伯嘉以着功参大政亦不能一朝而安言之难也如是哉珠格筠夀所谓执艺事以谏者邪张炜字子明洺州永年人本名燝避章宗嫌名改焉大定二十五年进士调葭州军事判官再迁中都左警廵使炜喜言功利寡亷节交通部民阎元翚缙绅薄之累官戸部员外郎承安五年天色久阴晦平章政事张万公奏此由君子小人邪正不分所致君子宜在内小人宜在外章宗问孰为小人万公对曰戸部员外郎张炜文绣署丞田栎都水监丞张嘉贞虽有干才无徳而称好奔走以取势利大抵论人当先徳后才诏三人皆与外除炜出为同知鎭西军节度使事转同知西京转运使事是时大筑界墙被行戸工部牒主役事丁母忧起复桓州刺史奏请以盐易米事且所言利害甚多恐渉细碎不敢尽上诏尚书省曰张炜通晓人也朕不能缕诘卿等详问之母为虚文充宣差西北路军储自言歛不及民可以足用大抵募商贾纵其贩易不问所从来姦人往往投牒妄指产业疏邻保姓名炜信之多与之钱已而亡去即逮系邻保使之代偿一路为之疲敝以故旧氊罽缯絮皮革折给军士皆弃于道而去嵗余改戸部郎中迁翰林直学士俱兼规措职事左丞相崇浩奏张炜长于恢办比戸部给钱三十万已増息十四万矣请给钱通百万令从长恢办乞不𨽻省部委臣专一提控有应奏者许炜专达嵗差干事官计本息具奏上从其请泰和六年伐宋炜进银五千两诏曰汝干集资储固其职也母令军士有议国家人之短汝朕皆知之惟能兴利斯惟汝功自西北路召还勾计诸道仓库除签三司事上问谁可代卿规措者炜举中都转运戸籍判官王谦谦至西北路尽发炜前后散失钱物以鉅万计对狱者积年大安三年起为同签三司事㑹河东兵败军士犹云张宣差刻我欲倒戈杀之累迁戸部侍郎贞祐初迁河北西路按察转运使贞祐二年春中都乏粮诏同知都转运使事邉源以兵万人护送通州积粟军败死焉平章政事髙琪举炜代源行六部事以劳进官一阶改河北东路转运使宣宗迁汴佐尚书右丞胥鼎前路排顿及修南京宫阙无何坐事降孟州防御使三年迁安国军节度使致仕宣宗初以炜有才既察其无实遂不复用贞祐四年卒髙竑渤海人以廕补官累调贵徳县尉提刑司举任繁剧迁奉圣州录事察㢘迁内黄令累官左藏库副使元妃李氏以皁币易红币竑独拒不肯易元妃奏之章宗大喜遣人谕之曰所执甚善今姑与之后不得为例转仪鸾局少府少监改戸部员外郎安州刺史大安中越王永功判中山竑以王傅同知府事改同知河南府充安抚使徙同知大名府兼本路安抚使贞祐二年迁河北西路按察转运使録大名功迁三官致仕兴定四年卒李复亨字仲修荣州河津人年十八登进士第复中书判优等调临晋主簿护送官马入府宿逆旅有盗杀马复亨曰不利而杀之必有仇者尽索逆旅商人过客同邑人槖中盛佩刀谓之曰刀蔑马血火煅之则刃青其人款伏果有仇以提刑荐迁南和令盗割民家牛耳复亨尽召里中人至使牛家牵牛遍过之至一人前牛忽惊跃诘之乃引伏察㢘迁临洮府判官改陜西东路戸籍判官转河东北度支判官㤗和中伐宋充宣抚司经厯官迁解盐副使厯保大震武同知节度事丁母忧起复同知震武节度加遥授忻州刺史贞祐间厯左司员外郎郎中迁翰林直学士行三司事兴定三年上言近日兴师伐宋恐宋人垂虚掩袭南鄙故籍邉郡民为军今大军已还乞罢遣归本业从之复亨举陈留县令程震等二十九人农桑有效徴科均一朝廷皆迁擢之是嵗七月置京东京西京南三路行三司掌劝农催租军须科差及盐鐡酒𣙜等事戸部侍郎张师鲁摄东路治归徳戸部侍郎完颜莽伊苏摄南路治许州复亨摄西路治中京实河南府三司使侯摰总之复亨奏民间销毁农具以供军器臣窃以为未便汝州鲁山寳丰邓州南皆产鐡募工置冶可以获利且不厉民又奏阳武设卖盐官以佐军用乞禁止沧濵盐勿令过河河南食阳武解盐河北食沧濵盐南北俱济诏尚书省行之九月以劝农有劳迁兵部尚书再閲月转吏部尚书权参知政事四年三月眞拜参知政事兼修国史七月河南雨水害稼复亨为宣慰使御史中丞完颜伯嘉副之循行郡县凡官吏贪污不治者得废罢推治复亨奏乞禁宣慰司官吏不得与州府司县行总管府及管军官㑹饮又奏曰诏书令臣民间差发可免者免之民养驿马此役最甚使者求索百端皆出养马之人人多逃窜职此之由可依旧设回马官使者食料皆官给之歳终㑹计均赋于民又奏河南闲田多可招河东河北移民耕种被灾及沿邉郡县租税全免内地半之以救涂炭之民资蓄积之用诏有司议行焉还奏南阳禾麦虽伤土性宜稻今因乆雨乃更滋茂田凡五百余顷亩可收五石都得二十五万余石可增直籴稻给唐邓军食缘诏书不急科役即令免罢臣不敢辄行如以臣言为然乞付有司计之制可无何被诏提控军兴粮草复亨奏河渡不通陜西盐价踊贵乞以粟互易足以食诏戸部从长规措复亨有㑹计才号能吏当时推服故骤至通显既执政颇矜持以私自营誉望顿减五年三月廷试进士夜亨监试进士卢元证误滥放及第读卷官礼部尚书赵乗文翰林待制崔禧归徳治中时戬应奉翰林文字程嘉善当夺三官降职复亨当夺两官赵秉文尝请致仕宣宗怜其老降两阶以礼部尚书致仕复亨罢为安国军节度使元光元年十一月城破自杀年四十六赠资徳大夫知河中府事赞曰大凡兵兴则财用不足是故张炜李复亨乘时射利聚歛为功大安军士欲倒戈杀炜复亨宣慰南阳还奏稻熟可籴所谓聚歛之臣者二子之谓矣髙竑之守藏君子颇有取焉金史卷一百金史卷一百一钦定四库全书金史卷一百一元中书右丞相总裁托克托等修列传第三十九承晖穆延尽忠布萨端耿端义李英富珠哩徳裕乌库哩庆夀承晖字维明本名福兴好学淹贯经史袭父益都尹郑家塔唿喇鄂摩穆昆大定十五年选充符宝祗候迁笔砚直长转近侍局直长调中都右警廵使章宗为皇太孙选充侍正章宗即位迁近侍局使孝懿皇后妹夫乌页尔世宗时以罪斥去乙夜诏开宫城门召之承晖不奉诏明日奏曰乌页尔得罪先帝不可召章宗曰善未几迁兵部侍郎兼右补阙初置九路提刑司承晖东京咸平等路提刑副使改同知上京留守事御史台奏承晖前为提刑副使改同知临海军节度使厯利涉辽海军迁北京路提刑使厯知咸平临潢府为北京留守副留守李东阳素贵承晖自非公事不与交一言改知大名府召为刑部尚书兼知审官院惠民司都监裕尔罕都迁织染署直长承晖駮奏曰罕都以䕃得官别无才能前为大阳渡讥察才八月擢惠民司都监已为太优依格两除之后当再入监差今乃超授随朝八品职任况罕都乃平章镒之甥不能不涉物议上从承晖议召图克坦镒责之改知大兴府事宦者李新喜有宠用事借大兴府妓乐承晖拒不与新喜慙章宗闻而嘉之豪民与人争种稻水利不直厚赂元妃兄左宣徽使李仁惠仁惠使人属承晖右之承晖即杖黎民而遣之谓其人曰可以此报宣徽也复改知大名府事雨潦害稼承晖决引潦水纳之濠隍及伐宋迁山东路统军使山东盗贼起承晖言捕盗不即获比奏报或迁官去官请权行的决尚书省议明安依旧收赎穆昆奏报其余钤辖都军廵尉先决奏闻俟事定复旧从之及罢兵盗贼渠魁稍就招降犹往往潜匿泰山巖穴间按察司请发数万人刋除林木则盗贼无所隐矣承晖奏曰泰山五岳之宗故曰岱宗王者受命封禅告代国家虽不行此事而山亦不可赭也齐人易动驱之入山必有冻饿失所之患此诲盗非止盗也天下之山亦多矣岂可尽赭哉议遂寝是时行限钱法承晖上疏畧曰货聚于上怨结于下不报改知兴中府事卫绍王即位召为御史大拜参知政事驸马都尉图克坦黙哷与其父南平干政事大为姦利承晖面质其非进尚书左丞行省于宣徳参知政事承裕败绩于㑹河堡承晖亦坐除名至宁元年起为横海军节度使贞祐初召拜尚书右丞承晖即日入朝妻子留沧州沧州破妻子皆死赫舍哩执中伏诛进拜平章政事兼都元帅封邹国公中都被围承晖出议和事宣宗迁汴梁拜右丞相兼都元帅徙封定国公与皇太子留守中都承晖以尚书左丞穆延尽忠乆在军旅知兵事遂以赤心委尽忠悉以兵事付之已乃总持大纲期于保完都城顷之庄献太子去之右副元帅富察齐锦以其军出降中都危急诏以穆延尽忠为平章政事兼左副元帅三年二月诏元帅左监军永钖将中山真定兵元帅左都监乌库哩庆夀将大名军万八千人西南路步骑万一千河北兵一万御史中丞李英运粮叅知政事大名行省富珠哩徳调遣继发救中都承晖间遣人以矾写奏曰齐锦既降城中无有固志臣虽以死守之岂能持乆伏念一失中都辽东河朔皆非我有诸军倍道来援犹冀有济诏曰中都重地庙社在焉朕岂一日忘也已趣诸路兵与粮俱往卿㑹知之及诏中都官吏军民曰朕欲纾民力遂幸陪都天未悔祸时尚多虞道路乆梗音问难通汝等朝暮矢石暴露风霜思惟报国靡有贰心俟兵事之稍息当不愆于旌赏今已㑹合诸路兵马救援故兹奨谕想宜知悉永钖庆夀等军至霸州北三月乙亥李英被酒军无纪律大元兵攻之英军大败是时高琪居中用事忌承晖成功诸将顾望既而以刑部侍郎阿克占桑阿为左监军行元帅府于清州同知真定府事钮祜禄和尔察为右都监行元帅府于保州户部侍郎侯挚行尚书六部往来应给终无一兵至中都者庆夀军闻之亦溃承晖与穆延尽忠㑹议于尚书省承晖约尽忠同死社稷尽忠谋南奔承晖怒即起还第无如尽忠何召尽忠腹心元帅府经厯官完颜实库至谓曰始我谓平章知兵故推心以权畀平章尝许与我俱死今或异议行期且在何日汝必知之实库曰今日向暮且行曰汝行李办未曰办矣承晖变色曰社稷若何实库不能对叱下斩之承晖起辞谒家庙召左右司郎中赵思文与之饮酒谓之曰事势至此惟有一死以报国家作遗表付尚书省令史师安石其表皆论国家大计辨君子小人治乱之本厯指当时邪正者数人曰平章政事高琪赋性隂险报复私憾窃弄威柄包藏祸心终害国家因引咎以不能终保都城为谢复谓妻子死于沧州为书以从兄子永怀为后从容若平日尽出财物召家人随年劳多寡而分之皆与从良书举家号泣承晖神色泰然方与安石举白引满谓之曰承晖于五经皆经师授谨守而力行之不为虚文既被酒取笔与安石诀最后倒写二字投笔叹曰遽尔谬误得非神志乱邪谓安石曰子行矣安石出门闻哭声复还问之则已仰药薨矣家人匆匆瘗庭中是日暮尽忠出奔中都不守贞祐三年五月二日也师安石奉遗表奔赴行在奏之宣宗设奠于相国寺哭之尽哀赠开府仪同三司太尉尚书令广平郡王谥忠肃诏以永怀为器物局直长永怀子苏色为奉御承晖生而贵富居家类寒素常置司马光苏轼像于书室曰吾师司马而友苏公平章政事完颜守贞素敬之与为忘年交穆延尽忠本名博多京路明安人中大定二十八年进士第调高阳朝城主簿北京临潢提刑司知事御史台举亷能迁顺义军节度副使以忧去官起复翰林修撰同知徳昌军节度事签北京按察司滑州刺史改恩州上言凡买卖军器乞令告给凭验以防盗贼私市尚书省议止听系籍人匠货卖有知情售不应存留者同私造法从之迁山东按察副使坐虚奏田稼丰收请籴常平粟诈称宣差和籴降虢州刺史改干州泰和六年伐宋为元帅右监军完颜充经厯官坐奏报稽滞杖五十八年入为吏部郎中累迁中都西京按察使是时赫舎哩执中为西京留守与尽忠争私意不恊尽忠隂伺执中过失申奏执中虽跋扈善抚御其部曲密于居庸北口置腹心刺取按察司文字及执中自紫荆关走还中都诏尽忠为副元帅兼西京留守以保全西京功进官三阶赐金百两银千两重綵段绢二百疋未几拜尚书右丞行省西京贞祐初进拜左丞诏曰卿总领行省镇抚陪京守御有功人民攸赖朕新嗣祚念尔重臣益勉乃力以副朕怀二年五月自西京入朝加崇进封申国公赐玊带金鼎重币二年进拜都元帅左丞如故宣宗迁汴与右丞相承晖守中都承晖为都元帅尽忠复为左副元帅十月进拜平章政事监修国史左副元帅如故宣宗诏尽忠善抚乣军尽忠不察杀乣军数人已而中都受围承晖以尽忠乆在军旅付以兵事尝约同死社稷及乌库哩庆夀等兵溃外援不至中都危急密与腹心元帅府经厯官完颜实库谋弃中都南奔已戒行李期以五月二日向暮出城是日承晖尽忠㑹议于尚书省承晖无奈尽忠何径归家召实库问之知将以其夜出奔乃先杀实库然后仰药而死是日凡在中都妃嫔闻尽忠出奔皆束装至通𤣥门尽忠谓之曰我当先出与诸妃启途诸妃以为信然尽忠乃与爱妾及所亲者先出城不复顾矣中都遂不守尽忠行至中山谓所亲曰若兴诸妃偕来我辈岂能至此尽忠至南京宣宗释不问弃中都事仍以为平章政事尽忠言记注之官奏事不当回避可令左右司官兼之宣宗以为然尽忠奏应奉翰林文字完颜苏哷可为近侍局宣宗曰近侍局例注本局人及宫中出身杂以他流恐或不和尽忠曰若给使左右可止注本局人既令预政固宜慎选宣宗曰何谓预政尽忠曰中外之事得议论访察即为预政矣宣宗曰自世宗章宗朝许察事外非自朕始也如请谒营私拟除不当台谏不职非近侍体察何由知之尽忠乃谢罪参政徳升继之曰固当慎选其人宣宗曰朕于庶官曷尝不慎有外似可用而实无才力者视之若忠孝而包藏悖逆者富察齐锦以刺史立功骤升显贵辄怀异志布希万努委以辽东乃复肆乱知人之难如此朕敢轻乎衆以富察乌锦为公干乃除副使以色埒黙为淳直乃用为提点若乌库哩沙珲乃汝等共举之朕岂不尽心哉徳升曰比来访察开决河隄水损田禾等覆之皆不实上曰朕自今不敢问若辈外间事皆不知朕干何事但终日黙坐听汝等所为矣方朕有过汝等不諌今乃面讦此岂为臣之义哉徳升亦谢罪赫舎哩执中之诛近侍局尝先事启之遂以为功隂秉朝政高琪託此辈以自固及尽忠徳升面责愈无所忌未㡬徳升罢相尽忠下狱自是以后中外蔽隔以至于亡尽忠与高琪素不相能疑宣宗颇疎已高琪间之其兄乌哩雅为许州监酒秩满求调南京尽忠与乌哩雅语及中都事日迩来上颇疎我此高琪所为也若再主兵必不置此唿沙唿之子孰为为之乌哩雅曰然九月尚书省奏遥授武宁军节度副使图克坦乌登告尽忠谋逆上怃然曰朕何负抟多彼弃中都凡祖宗御容及道陵诸妃皆不顾独与其妾偕来此固有罪乃命有司鞫治问得与兄乌哩雅相语事遂并乌哩页诛之布萨端本名齐锦中都路和尔和必喇明安人事亲孝选充护卫除太子仆正滕王府长史宿直将军邳州刺史尚廐局副使右卫将军章宗即位转左卫章宗朝隆庆宫护卫哈噶邀驾陈言端叔父唿都克预弑海陵端不宜在侍卫诏杖哈噶六十代撰章奏人杖五十丁忧起复东北路招讨副使改左副㸃检转都㸃检厯河南陜西统军使复召为都㸃检承安四年上如蓟州秋山猎端射鹿误入围杖之解职泰和三年起为御史大夫明年进拜尚书左丞六年诏大臣议伐宋皆曰无足虑者左丞相崇浩叅知政事贾铉亦曰狗盗䑕窃非举兵也端曰小宼当昼伏夜出岂敢白日列陈犯灵壁入海口攻夀春邪此宋人欲多方误我不早为之所一旦大举入宼将堕其计中上深然之未几丁母忧起复尚书左丞平章政事布萨揆伐宋发兵南京诏端行省主留务布萨揆已渡淮次庐州宋使皇甫拱奉书乞和端奏其书朝议诸道兵既进疑宋以计缓师诏端遣拱还宋七年布萨揆以暑雨班师端还朝初妇人阿里布嫁为武卫军士妻生二女而寡常託梦中言以惑衆颇有验或以为神乃自言梦中屡见白头老父指其二女曰皆有福人也若侍掖庭必得皇嗣是时章宗在位乆皇子未立端请纳之章宗从之既而京师乆不雨阿里布复言梦见白头老父使已祈雨三日必大澍足过三日雨不降章宗疑其诞妄下有司鞫问阿里布引伏诏让端曰昔者所奏今其若何后人谓朕信其妖妄实由卿启其端倪鬰于予怀念之难置其循省于往咎思善补于将来恪整乃心式副朕意端上表待罪诏释不问顷之进拜平章政事封申国公八年宋人请盟端迁一官章宋遗诏内人有娠者两位生子立为储嗣卫绍王即位命端与尚书左丞孙即康护侍章宗内人有娠者泰和八年十一月二十日章宗崩二十二日大医副使仪师颜状诊得范氏胎气有损明年四月有人告元妃李氏教承御贾氏诈称有身元妃承御皆诛死端进拜右丞相授世袭穆昆贞祐二年五月判南京留守与河南统军使长夀按察转运使王质表请南迁凡三奏宣宗意乃决百官士庶皆言其不可太学生赵昉等四百人上书极论利害宣宗慰遣之乃下诏迁都明年中都失守宣宗至南京以端知开封府事顷之为御史大夫无何拜尚书左丞相三年兼抠密副使未几进兼枢密使数月以左丞相兼都元帅行省陜西给亲军三十人骑兵三百为衞次子宿直将军纳丹珠侍行赐契纸勘同曰缓急有事以此召卿端招遥领通安军节度使完颜果勒即日来归奏迁知平凉府事诸将闻之皆感激遣纳喇巴克繖招谕临洮果尔五族都营管成格勒积州将罗雅尔唐及道精族都管河凌结兰州巴鄂特族都营汪三郎等相继内附汪三郎赐姓完颜后为西方名将四年以疾请致仕不许遣近侍与太医诊视端虽癃老凡朝廷使至必远迓宴劳不解故䜛构不果行宣宗闻之许自今专使酒三行别于仪门他事经过者一见而止初同华旧屯陜西军及河南步骑九千余人皆𨽻陜州宣抚副使永钖端奏潼关之西皆陜西地请此军𨽻行省缓急可使朝廷从之及大元兵入潼关永钖坐诛而罪不及端兴定四年朝廷以知临洮府事承裔为元帅左都监行元帅府于凤翔端奏陇外十州介宋夏之间与诸番杂处先于巩州置元帅府以镇之今承裔以陇外万兵移居鳯翔臣恐一旦有警援应不及乞令承裔行元帅府于巩州若以鳯翔宻迩宋界则本路屯兵已多但令总管摄行帅事与京兆巩相为首尾足以备缓急矣从之是岁薨讣闻宣宗震悼辍朝赠延安郡王谥忠正正大三年配享宣宗庙庭子纳丹珠为定国军节度使天兴初纳丹珠之子莽噶嘉们与兄实勒们及护衞延扎桑阿饮莽噶嘉们诈以事出投北兵省以刑部郎中赵楠推其家属及同饮人时上下迎合必欲以知情处之至于莽噶嘉们妻皆被讯掠其母完颜氏曰莽噶嘉们通其父妾父杀此妾莽噶嘉们不自安遂叛求脱命而已委曲推问无知情之状省中微闻之召小吏郭从革喻以风㫖从革言之楠方食掷匕筯于案大言曰宁使赵楠除名亦不能屈断无辜人遂以不知情奏且以妾事上闻上曰丞相功臣纳丹珠父子俱受国恩吾已保其不知情也立命赦出之楠字才羙进士高平人耿端义字忠嗣博州博平人大定二十八年进士调滑州军事判官厯上洛阳令安化顺义军节度判官补尚书省令史除汾阳军节度副使改都转运司戸籍判官转太常博士迁太常丞兼秘书郎再除左司员外郎厯太常少卿兼吏郭员外郎同修国史户部郎中河北东路按察副使同知东平府事充山东安抚使宣宗判汾阳军是时端义为副使宣宗即位召见访问时事迁翰林侍讲学士兼戸部侍郎未几拜参知政事贞祐二年中都被围将帅皆不肯战端义奏曰今日之患衞王启之士卒纵不可使城中军官自都统至穆昆不啻万余遣此辈一出或可以得志议竟不行中都解围端义请迁南京既而布萨端二表皆言迁都事宣宗意遂决是岁薨宣宗辍朝赙赠甚厚遣使祭葬李英字子贤其先辽阳人徙益都中明昌五年进士第调淳化主簿登州军事判官封邱令丁父忧服除调通远令番部取民物不与直摄之不时至即掩捕之论如法补尚书省令史大安三年集三品以上官议兵事英上疏曰军旅必练习者珠格髙琪乌克逊鄂屯纳喇奎腾穆延尽忠先朝尝任使可与商略余者纷纷恐误大计又曰比来増筑城郭修完楼橹事势可知山东河北不大其声援则京师为孤城矣不报除吏部主事贞祐初摄左司都事迁监察御史右副元帅珠格高琪辟为经厯官乃上书高琪曰中都之有居庸犹秦之崤函蜀之劔门也迩者撤居庸兵我势遂去今土豪守之朝廷当遣官节制失此不图忠义之士将转为他矣又曰可镇抚宣徳徳兴余民使之从戎所在自有宿藏足以取给是国家不费斗粮尺帛坐收所失之关隘也居庸咫尺都之北门而不能衞䕶英实耻之髙琪奏其书即除尚书工部员外郎充宣差都提控居庸等关隘悉𨽻焉二年正月乘夜与壮士李雄郭仲光郭兴祖等四百九十人出城缘西山进至佛巖寺令李雄等下山招募军民旬日得万余人择衆所推服者领之诡称土豪时时出战被创召还迁翰林待制因献十䇿其大槩谓居中土以镇四方委亲贤以收中都立藩屏以固关隘集人力以防不虞养马力以助军威爱禾稼以结民心明赏罚以劝百官选守令以复郡县并州县以省民力颇施行之宣宗南迁与左议谏大夫巴古拉俱为御前经厯官诏曰扈从军马朕自总之事有利害可因近侍局以闻宣宗次真定以英为国子祭酒充宣差提控陇右边事无何召为御史中丞英言兵兴以来百务皆弛其要在于激浊扬清奖进人材耳近年改定四善二十七最之法徒为虚文大定间数遣使者分道考察亷能当时号为得人愿改前日徒设之文遵大定已试之効庶㡬人人自励为国家用矣宣宗嘉纳之自兵兴以来亟用官爵为赏程陈僧败官军于龛谷道伪统制董九招西关堡都统王果勒果勒立杀之诏除通逺军节度使加荣禄大夫赐姓完颜氏英言名器不可以假人上恩以难得为贵比来醲于用赏实骇闻听帑藏不足惟恃爵命今又轻之何以使人伏见兰州西关堡守将王果勒向以微劳既䝉甄录顷者坚守关城诱杀贼使论其忠节诚有可嘉若官之五品命以一州亦无负矣急于劝奖遂擢节钺阶加二品赐以国姓若取兰州又将何以待之陜西名将项背相望曹吉逊包长夀东永昌图克坦彻尔郭禄大皆其着者果勒藐然贱卒一朝处衆人之右为统领官恐衆望不厌难得其死力宣宗以英奏示宰臣宰臣奏果勒奋发如此赏以异恩殆不为过上然其言中都乆围丞相承晖遣人以矾写奏告急诏元帅右监军永钖左都监乌库哩庆夀将兵英收河间清沧义军自清州督粮运救中都英至大名得兵数万驭衆素无纪律贞祐三年三月十六日英被酒与大元兵遇于霸州北大败尽失所运粮英死士卒殱焉庆夀永钖军闻之皆溃归五月中都不守宣宗犹加恩赠通奉大夫谥刚贞官护葬事录用其子云富珠哩徳裕本名富拉塔隆安路明安人补枢密院尚书省令史右三部检法监察御史迁少府监丞明昌末修北邉濠堑立堡寨以劳进官三阶授大理正丁母忧起复广宁治中厯顺州濵州刺史坐前在顺州市物亏直遇赦改刺沈州累官北京路按察使太子詹事元帅左都监迁左监军兼临潢府路兵马都总管坐士马物故多及都统谙达私率官兵救护家属徳裕蔽之御史劾奏逮狱遇赦谪宁海州刺史稍迁泗州防御使武胜军节度使贞祐二年改知临洮府事兼陜西路副统军召为御史中丞拜参知政事兼签枢密院事行省大名诏发河北兵救中都凡真定中山保涿等兵元帅左监军永钖将之大名河间清沧观霸河南等兵徳裕将之并护清沧粮运徳裕不时发及李英至霸州兵败粮尽亡失坐弛慢兵期责授沂州防御使寻知益都府事兴定元年二月卒乌库哩庆夀河北西路明安人由扎布书画充奉御除近侍局直长再转本局使御邉有劳进一阶赐金带泰和四年迁本局提㸃是时议开通州漕河诏庆夀按视漕河成赐银一百五十两重币十端泰和六年伐宋从右副元帅完颜匡出唐邓为先锋都统赐御弓二以骑兵八千攻下枣阳顷之完颜匡军次白虎粒遣都统完颜谙达取随州遣庆夀以兵五千扼赤岸断襄汉路行与宋兵遇斩首五百级宋随州将雷太尉遯去遂克随州于是宋邓城樊城戍兵皆溃遂与大军渡汉江围襄阳元帅匡表荐庆夀谋略出衆上嘉之进一官迁拱衞直都指挥使提㸃如故初庆夀上书云汝州襄城县去汝州远于许州两舎请割𨽻许州便尚书省议汝州南有鸦路旧屯四千其三千在襄城今割襄𨽻许州道里近便仍食用解盐其屯军三千依旧汝州总押从之八年罢兵迁两阶赐银二百五十两重币十端有疾赐御药衞绍王即位改左副㸃检近侍局如故未几坐与黄门李新喜题品诸王免死除名乆之起为保安州刺史厯同知延安府西北西南招讨副使棣州防御使兴平军节度使贞祐二年迁元帅右都监以保全平州功进官五阶赐金吐鹘重币十端顷之宣宗迁汴改右副㸃检兼侍衞亲军副都指挥使阅月知大兴府事未行改左副检㸃兼亲军副都指挥数月知彰徳府事三年中都危急改元帅左都监将大名兵万八千西南路步骑万一千河北兵一万救中都次霸州北兵溃顷之中都不守改大名府权宣抚使未几知河中府权河东南路宣抚副使四年迁元帅右监军兼陜西统军使驻兵延安败夏人于安塞堡战于鄜州之仓曲谷有功与定元年与签枢密院事完颜萨布经略伐宋败宋兵于泥河湾石濠村斩首三千级获马四百匹牛三百头器械称是复破宋兵七千于樊城县既而以军士多被伤奏不以实诏有司鞫问已而释之厯镇南集庆军节度使卒赞曰承晖守中都朞年相为存亡临终就义古人所难也大抵宣宗既迁汴中都必不能守中都不守则土崩之势决矣布萨端耿端义似忠而实愚穆延尽忠委中都庸何议焉高琪忌承晖成功富珠哩徳裕缓师期姦人之党于是何诛李英被酒败军虽死不能赎也乌库哩庆夀无罚贞祐之刑政从可知矣金史卷一百一金史卷一百二钦定四库全书金史卷一百二元中书右丞相总裁托克托等修列传第四十布萨安贞田琢完颜弼蒙古纲必喇阿噜岱布萨安贞本名阿哈以大臣子充奉御父揆尚韩国公主郑王永蹈同母妹也永蹈诛安贞罢归召为符寳祗候复为奉御尚邢国长公主加驸马都尉袭额特赫格们明安厯尚衣直长御院通进尚药副使丁母忧起复转符寳郎除同知定海军节度使事厯邳淄涿州刺史拱衞直都指挥使贞祐初改右副㸃检兼侍衞亲军副都指挥使迁元帅左都监二年中都解严河北州郡未破者惟真定大名东平清沃徐邳海州而已朝廷遣安贞与兵部尚书费摩子仁刑部尚书武都分道宣抚于是除安贞山东路统军安抚等使初益都县人杨安国自少无赖以鬻鞍材为业市人唿为杨鞍儿遂自名杨安儿泰和伐宋山东无頼往往相聚剽掠诏州郡招捕之安儿降𨽻诸军累官刺史防御使大安三年招铁瓦敢战军得千余人以唐古哈达为都统安儿为副统戍边至鸡鸣山不进衞绍王驿召问状安儿乃曰平章㕘政军数十万在前无可虑者屯驻鸡鸣山所以备间道透漏者耳朝廷信其言安儿乃亡归山东与张汝楫聚党攻劫州县杀略官吏山东大扰安贞至益都败安儿于城东安儿奔莱阳莱州徐汝贤以城降安儿贼势复振登州刺史耿格开门纳伪邹都统以州印付之郊迎安儿发帑藏以劳贼安儿遂僭号置官属改元天顺凡符印诏表仪式皆格草定遂䧟宁海攻潍州伪元帅郭方三据密州略沂海李全略临朐扼穆陵闗欲取益都安贞以沂州防御使布萨瑠嘉为左翼安化军节度使完颜额琳为右翼七月庚辰安贞军昌邑东徐汝贤等以三州之衆十万来拒战自午抵暮转战三十里杀贼数万获器械不可胜计壬午贼棘七率衆四万阵于辛河安贞令瑠嘉由上流胶西济继以大兵杀获甚衆甲申安贞军至莱州伪宁海州刺史史泼立以二十万阵于城东瑠嘉先以轻兵薄贼诸将继之贼大败杀获且半以重赏招之不应安贞遣莱州黥卒曹全张徳田贵宋福诈降于徐汝贤以为内应全与贼西南隅戍卒姚云相结约纳官军丁亥夜全缒城出潜告瑠嘉瑠嘉募勇敢士三十人从全入城姚云纳之大军毕登遂复莱州斩徐汝贤及诸贼将以徇安儿脱身走额琳以兵追之耿格史泼立皆降瑠嘉略定胶西诸县宣差伯特完袭杀郭方三复密州余贼在诸州者溃去安儿尝遣梁居实黄县甘泉镇监酒舒穆噜充浮海赴辽东构瑠格已具舟皆捕斩之十一月戊辰曲赦山东除杨安儿耿格及诸故官家作过驱奴不赦外刘二祖张汝楫李思温及应胁诱从贼并在夲路自为寇盗罪无轻重竝与赦免获杨安儿者官职俱授三品赏钱十万贯十二月辛亥耿格伏诛妻子皆逺徙诸军方攻大沬堌赦至宣抚副使知东平府事乌凌阿与即引军还贼衆乘之复出为患诏以陜西统军使完颜弼知东平府事权宣抚副使其后杨安儿与汲政等乘舟入海欲走岠嵎山舟人曲成等击之坠水死三年二月安贞遣提控赫舍哩约赫徳破巨䝉等四堌及破马耳山杀刘二祖贼四千余人降余党八千擒伪宣差程寛招军大使程福招降胁从百姓三万余人安贞遣兵会宿州提控𤓰尔佳钖尔格攻大沬堌贼千余逆战钖尔格以骑兵击之尽殪提控黙哷夺其北门以入别军取贼水寨诸军继进杀贼五千余人刘二祖被创获之及伪㕘谋官崔天祐杨安儿伪太师李思温余衆保大小峻角子山前后追击杀获以万计斩刘二祖诏迁赏黙哷等有差诏尚书省曰山东东西路贼党犹啸聚作过者诏书到日竝与免罪各令复业在处官司尽心招抚优加存䘏无令失所十月安贞迁枢密副使行院于徐州四年二月杨安儿余党复扰山东诏安贞与䝉古纲完颜弼以近诏招之五月安贞遣兵讨郝定连战皆克杀九万人降者三万余郝定仅以身免获伪金银牌器械甚衆来归且万人皆安慰复业自杨安儿刘二祖败后河北残破干戈相寻其党往往复相团结所在寇掠皆衣红衲袄以相识别号红袄贼官军虽讨之不能除也大槩皆李全国用安时青之徒焉兴定元年十月诏安贞曰防河卒多老幼疲软不胜执役之人其令速易之二年十二月开封治中吕子羽等以国书议和于宋宋不受以安贞为左副元帅权㕘知政事行尚书省元帅府及唐息寿泗行元帅府分道各将兵三万安贞总之画定期日下诏伐宋安贞至安丰宋兵七千拒战权都事完颜唿喇勒冲击败之追至淝水死者二千余人安贞至大江乃班师三年闰月安贞至自军中入见于仁安殿唿喇勒进一阶久之安贞燕见奏曰淝水之㨗唿喇勒功第一臣之兵事皆咨此人功厚赏薄乞加赏以劝来者尚书省奏凡行省行院帅府㕘议左右司经厯官都事以下皆迁一官所以絶求请之路塞姦倖之门也安贞之请不可从遂止五年复伐宋二月安贞出息州军于七里镇宋兵据净居山遣兵击败之宋兵保山寺纵火焚寺乘胜追至洪门山宋兵方浚濠立栅安贞军亟战夺其栅宋黄统制团兵五千保黄土闗闗絶险素有备坚壁不出安贞遣轻兵分为左右军潜登别以兵三千直逼闗门翼日左右军㑹于山颠俯瞰闗内宋人守闗者望之骇愕不能立中军急攻宋兵溃遂夺黄土闗遂入梅林闗拔麻城县抵大江至黄州克之进克靳州前后杀略不可胜计获宋宗室男女七十余口献之师还安贞毎获宋壮士輙释不杀无虑数万因用其䇿輙有功宣宗谓宰臣曰阿哈将略固善矣此辈得无思归乎南京密迩宋境此辈既不可尽杀安所置之朕欲驱之境上遣之归如何宰臣不对六月甲寅朔尚书省奏安贞谋叛宣宗谓平章政事英王守纯曰朕观此奏皆饰词不实其令覆案之戊寅并其二子杀之以祖忠义父揆有大功免兄弟缘坐诏曰银青荣禄大夫左副元帅兼枢密副使驸马都尉布萨阿哈早籍世姻寖驰仕轨属当军旅之事益厚朝廷之恩爰自帅藩擢居枢府顷者南伐时乃奏言是俾行鳞介之诛而尽露枭獍之状二城虽得多罪稔彰念胜负之靡常肯刑章之轻用始自画因粮之计乃更严横歛之期督促计司彫敝民力信其私意或失防秋顾利害之实深尚优容而弗问顷因近侍悉露姦谋盖虞前后罪之上闻迺以金玉带而夜献审事情之诡秘命信臣而鞫推迨致欵词乃详实状自以积愆之着必非公宪所容欲结近臣之欢心俾伺内庭之指意如衅端之少露得先事而易图因其方握兵权得以谋危庙祏事或不济计即外奔前日之俘随时诛戮独于宋族曲活全门示其悖徳于敌雠豫冀全身而纳用初安贞破蕲州获宋宗室不杀而献之遂以为罪安贞忧谗以贿近侍局乃以质成其诬安贞典兵征伐尝曰三世为将道家所忌自忠义揆至安贞凡三世大将焉初安贞破蕲州所得金帛分给将士南京都转运使行六部事李特立金安军节度副使赫舍哩富拉塔大名路总管判官尼楚赫因而欺隐事觉特立当死富拉塔尼楚赫当杖一百除名诏薄其罪特立夺三官降三等富拉塔尼楚赫夺两官降二等云田琢字器之蔚州定安人中明昌五年进士调宁边茌平主簿潞州观察判官中都商税副使丁父忧起复懐安令补尚书省令史贞祐二年中都被围琢请由间道往山西招集义勇以为宣差兵马提控同知忠顺军节度使事经略山西琢与𢎞州刺史魏用有隙琢自飞狐还蔚州用伏甲于路将邀而杀之琢知其谋自别道入定安用入蔚州杀观察判官李宜录事判官马士成永兴县令张福劫府库仓廪以兵攻琢于定安琢与战败之用脱身走易州刺史芬彻縳送中都元帅府杀之是时劝农副使侯摰提控紫荆等闗隘朝廷闻蔚州乱欲以摰就代琢守蔚州令军中推可为管押者即以魏用金牌佩之以安其衆丞相承晖奏田琢实得军民心谙练山西利害魏用将士夲无劳効以用弄兵死祸遽尔任用恐开倖门诏从之琢至蔚州诛与用同恶数人募兵旬日得二万人十月琢兵败仅以身免招集散亡得三万余入中山界屯驻而遣沈思忠招集西京荡析百姓得万余人皆愿徙河南琢上书此辈与河南镇防往往乡旧若令南渡择壮健为兵自然和协且可以招集其余也从之加沈思忠同知深州军州事琢复遣沈思忠宫楫招𢎞州蔚州百姓得五万余人可克军者万五千人分屯蔚州诸隘皆愿得沈思忠为将诏加思忠顺天军节度副使提控𢎞蔚州军马宫楫副之顷之西山诸隘皆不能守琢移军沃州沃州刺史完颜僧嘉努奏田琢军二千五百人官廪不足发民窖粟犹不能赡其中多女直人均为一军不可复有厚薄可令于衞辉大名就食制可加琢河北西路宣抚副使遥授濬州防御使屯濬州琢欲陂西山诸水以衞濬州贞祐三年十一月河北行省侯摰入见奏河北兵食少请令琢汰遣老弱就食归徳琢奏此辈岭外失业父子兄弟合为一军若离而分之定生他变乞以全军南渡或徙衞州防河诏尽徙屯陜琢复奏臣率徙安地然濬乃河北要郡今见粮可支数月乞俟来春乃行数日琢复奏濬不可守惟当迁之宰臣劾琢前后奏陈不一请逮鞫问宣宗不许琢至陜上书曰河北失业之民侨居河南陜西盖不可以数计百司用度三军调发一人耕之百人食之其能赡乎春种不广收成失望军民俱困实系安危臣闻古之名将虽在征行必须屯田赵充国诸葛亮是也古之良吏必课农桑以足民黄霸虞诩是也方今旷土多游民衆乞明勅有司无蹈虚文严升降之法选能吏劝课公私皆得耕垦富者备牛出种贫者佣力服勤若又不足则教之区种期于尽辟而后已官司圉牧势家兼并亦籍其数而授之农民寛其负算省其徭役使尽力南亩则蓄积嵗增家给人足富国强兵之道也宣宗深然之陜西元帅府请益兵诏以琢衆与之兴定元年朝廷易置诸将迁山东西路转运使二年改山东东路转运使权知益都府事行六部尚书宣差便宜招抚使李旺据胶西琢遣益都治中张林讨之生擒李旺八月莱州经略使珠格山寿袭破李旺党伪邹元帅于小堌获其前锋于水等三十人追击伪陈万户斩首八百级明日复破之于朱寒寨胶西高密官军亦屡破之于诸村及海岛间是月棣州禆将张聚杀防御使钖黙重兴遂据棣州袭滨州其衆数千人琢遣提控赫舍哩绰哈会兵讨之聚弃滨専保棣州诸军趣棣聚出战败之斩首百级生擒伪都统王仙等十三人余衆奔溃追及于别寨攻拔之聚仅以身免遂复二州李全据安丘琢遣总领提控王政王庭玉讨之宣差提控太府少监伯特完率政兵攻安丘败焉提控王显死之琢奏伯特完相视山东山堌水塞未尝徧行独留密州輙为此举乞治其罪诏遣官鞫伯特完会赦而止后昌乐县令珠格罕都临朐县令乌雅乌登福山县令鸟凌阿实嘉努寿光县巡检赫舍哩绰哈破李全于日照县琢承制各迁官一阶进职一等诏许之三年沂州注子堌王公喜构宋兵据沂州防御使图克坦福定徒跣脱走百姓溃散琢奏去嵗顾王二尝据沂州邳州总领提控纳哈塔禄格前为同知沂州防御事招集余衆攻取百姓归心可用禄格取沂州今方在行省侯摰麾下乞发还取便道进讨制可后莒州提控燕宁复沂州王公喜复保注子堌琢奏沂州须知兵者守之图克坦福定已老纳哈塔禄格善治兵识沂形势诏福定専治州事以禄格为沂州总领琢奏潍州刺史致仕通吉世显能招集明安余衆及义军却李全保潍州禄格破灰山堌沂境以安守兖州观察判官梁昱尝摄淄州刺史率军民力田征科有度馈饷不乏保全淄州土贼不敢发前猗氏主簿张亚夫尝权行部官主饷密州委曲购得粮二万斛兵储乃足行至高密征他州兵拒李全诏世显升职从四品遥授同知海州事禄格迁一官升一等兖沂州宣差都提控梁昱迁一官同知淄州事张亚夫迁两官密州观察判官初张林夲益都府卒有复立府事之功遂为治中而兇险不逞耻出琢下琢在山东徴求过当颇失衆心林欲因衆以去琢未有间也会于海牟佐据莱州琢遣林分兵讨之林既得兵伺琢出即率衆譟入府中琢仓猝入营领兵与林战不胜欲就外县兵且战且行至章丘兵变求救于邻道不时至东平行省䝉古纲以状闻宣宗度不能制林而欲驯致之乃遣人召琢还行至寿张疽发背卒完颜弼夲名达希布盖州明安人充䕶衞转十人长从丞相襄戍边功最除同知徳州防御使事武衞军钤辖转宿直将军深州刺史泰和六年从左副元帅完颜匡攻襄阳破雷太尉兵积功加平南盪江将军丁母忧起复八年除南京副留守寿州防御使大安二年入为武衞军副都指挥使三年以本官领兵驻宣徳会河之败弼被创马中流矢押军千户𤓰尔佳旺嘉努以马授弼遂得免寻迁右副都㸃检是年东京不守弼为元帅左监军扞御辽东请自募二万人为一军万一京师有急亦可以回戈自救今驱市人以应大敌往则败矣衞绍王怒曰我以东北路为忧卿言京师有急何邪就如卿言我自有䇿以卿皇后连姻故相委寄乃不体朕意耶弼曰陛下勿谓皇后亲姻俱可恃也时提㸃近侍局驸马都尉图克坦黙哷侍侧弼意窃讥之衞绍王怒顾谓黙哷曰何不叱去黙哷乃引起付有司论以奏对无人臣礼诏免死杖一百谪为云内州防御使贞祐初宣宗驿召弼赴中都是时云内已受兵弼善马矟与数骑突出由太原出泽潞将从清沧赴阙会有诏除定武军节度使寻为元帅左都监驻真定弼奏赏罚所以劝善惩恶有功必赏有罪必罚而后人可使兵可强今外兵日增军无闘志亦有逃归而以战溃自陈者有司从而存恤之见闻习熟相俲成风又曰村寨城邑兵退之后有心力勇敢可使者乞招用之又曰河朔郡县皆以拘文不相应救由此残破乞勑州府凡有告急征兵即须赴救违者坐之又曰河北军器乞权宜弛禁仍令圑结堡寨以备外兵又曰今虽议和万一轻骑复来则吾民重困矣愿速讲防御之䇿及劝迁都南京阻长淮拒大河扼潼闗以自固宣宗将迁汴弼兼河北西路兵马都总管宣宗次真定弼言皇太子不可留中都盖军少则难守军多则难养又奏将帅以阃外为威今生杀之权皆从中覆又奏瑞州军颇狡左丞尽忠多疑乞付他将宣宗颇采用其言大名军变杀富察阿里诏弼镇抚之未几改陜西路统军使京兆兵马都总管宣抚副使乌库哩扬珠置秦州𣙜场弼以擅置移文问之扬珠曰近日入见许山外便宜行事秦州自宋兵焚荡𣙜场几一年矣今既安帖复宜开设彼此获利嵗收以十万计对境天水军移文来请如俟报可实虑后时弼奏其事宰臣以扬珠虽擅举而无违失苟利于民専之亦可宣宗曰朕固尝许其从宜也三年改知东平府事山东西路宣抚副使是时刘二祖余党孙邦佐张汝楫保济南勤子堌弼遣人招之得邦佐书云我辈自军兴屡立战功主将见忌隂图陷害窜伏山林以至今日实畏死耳如䝉湔洗便当释险面縳余贼未降者保尽招之弼奏方今多故此贼果定亦一事毕也乞明以官赏示之诏曰孙邦佐果受招各迁五官职于是邦佐汝楫皆降邦佐遥授潍州刺史汝楫遥授淄州刺史皆加明威将军顷之弼荐邦佐汝楫改过用命招降甚衆稍收其兵仗放归田里诏邦佐遥授同知益都府事汝楫遥授同知东平府事皆加怀逺大将军梁聚寛遥授泰定军节度副使加宣武将军四年弼迁宣抚使已而汝楫复谋作乱邦佐密告弼弼飨汝楫伏甲庑下酒数行钟鸣伏发杀汝楫并其党与手诏襃谕封密国公其后邦佐屡立功元光末累官知东平府事山东西路兵马都总管充宣差招抚使弼上书曰山东河北河东数镇仅能自守恐长河之险有不足恃者河南尝招战士率皆游情市人不闲训练若选签驱丁监户数千别为一军立功者全户为良必将争先効命以取胜矣武衞军家属尝苦于兵人人懐愤若择骁悍千余加以爵赏亦可得其死力又曰老病之官例许致仕居河北者嫌于避难居河南者苟于尸禄职事旷废乞徧谕覈实其精力可用者仍旧年高昏瞶不事事者罢之又曰赋役频烦河南百姓新强旧乏诸路豪民行贩市易侵土人之利未有定籍一无庸调乞权宜均定如知而輙避事过复来者许诸人捕告以军兴法治之诏下尚书省议惟老病官从所言余皆不允大元兵围东平弼百计应战久之乃解围去宣宗赐诏奖谕将士赏赉有差是嵗五月疽发于脑诏太医诊视赐御药俄卒弼平生无所好惟善读书闲暇延儒士歌咏投壶以为常所辟如承裔图们唿图克们赫舍哩约赫徳皆立方面功治东平爱民省费井邑之间军民无相讼有古良将之风焉䝉古纲夲名唿尔根咸平府明安人承安五年进士累调补尚书省令史除国子助教贞祐初自请招集西山兵民进官一阶赐钱二百万迁都水监丞寻加遥授永定军节度副使招捕有功迁太子左谕徳除顺州刺史迁同知大兴府事三年知河间府事权河北东路宣抚使屯冀州军食不足徙济南纲欲徙河南行至徐州未渡河尚书省奏东平宣抚使完颜弼行事多不尽乃以纲权山东宣抚副使改山东路统军使兼知益都府事权元帅右都监宣抚如故四年十月行元帅府事纲奏山东兵后杨安儿党内有故淄王钖馨故留守珠噜等家奴不在赦原据险作乱至今未息民多归之乞普赐恩宥宣宗即命赦之仍赎为良兴定元年徙知东平府事迁元帅右监军久之拜右副元帅权㕘知政事行尚书省先是东平治中黙哷坐事削降殿年诏仍从军有功复用纲遣黙哷讨花㡌贼于曹济间㨗报乃复黙哷前职兴定二年诏曰卿以忠贞为国捍难保完城邑朕甚嘉之可进官二阶赐金带一重币十端兴定三年奏曰济南介山东两路之间最为冲要被兵日久虽与东平隣接不相统属缓急不相应乞权隶夲路且差近于益都诏从之纲奏恩州武城县艾家凹水泺清河县涧口河泺其深一丈广数十里险固可恃因其地形少加浚治足以保御请迁州民其中多募义军以实之纲以山东恃东平为重镇兵卒少守城且不足况欲分部出战是安坐以待困也乃上奏曰伏见贞祐三年𤓰尔佳实伦招义军设置长校各立等差都统授正七品职副统正八品万户正九品千戸正班任使穆昆杂班仍三十人为一穆昆五穆昆为一千户四千戸为一万戸四万戸为一副统两副统为一都统设一总领提控今乞依此格募选以益兵威制可是嵗益都桃林寨总领张林号张大刀据险为乱自称安化军节度使纲奏林势甚张乞遣河南马军千人单州经畧司以衆接应左司郎中李蹊请令纲约燕宁同力殄灭单州经略使完颜仲元分兵三千人同往宰相以粮运不给益都以东啸聚不止一张林宜令纲设备御俟来春议之四年张林侵掠东平纲遣元帅右监军行枢密院事王庭玉讨之至旧县遇张林衆万余人据岭为阵庭玉督兵踰岭抟战林衆少却且欲东走庭玉踵击大破之杀数千人生擒张林获杂畜兵仗万计招降虎窟诸寨悉令归业诏赐空名宣勅聴纲第功迁赏遣枢密院令史刘颙涖杀张林于东平张林乞贳死自効请曰臣兄演在宋为统制有衆三千驻即墨莱阳之境请以书招之使转致诸贼之欵密者相为表里然后以檄招益都张林不从则合击之山东不足平也所谓益都张林即据府事逐田琢者也事见琢传纲以林䇿请于朝枢密院请覊縻使之制可以为莱州兵马钤辖久之山东不能守林乃降于宋云初东平提控郑倜生擒宋将李资纲奏赏倜宰臣谓李资自称宋将无所凭据请详究其实纲奏臣自按问俱获宋将统制十余人皆以资为将无异辞此辈力屈就擒岂肯虚称伪将以重获者之功今多故之际赏功后时将士且解体凡行赏必求形迹过为逗遛甚未可也诏即赏之纲奏辽东渡海必由恩博二州之间乞置经略司镇抚从之兴定五年二月东平解围宣宗曲赦境内凡东平府试诸科中选人尝被任使已逾省试期日特免省试惟经童律科即为及第似涉太优别日试之皆从纲所请也诏以纲王庭玉东莒公燕宁保全东平各迁一阶是嵗燕宁战死纲奏宁所居天胜寨乃益都险要之地宁尝招降羣盗胡七胡八用为牙校委以腹心羣盗皆有归志及宁死复懐顾望胡七胡八亦反侧不安臣以提控孙邦佐世居泰安衆心所属遂署招抚使以提控洪果乌页充总领副之此当先奏可顾事势危迫故輙授之燕宁死而纲势孤矣纲奏请移军于河南诏百官议御史大夫赫舍哩唿实黙以下皆曰金城汤池非粟不守东平孤城四无应援万一失之则官吏兵民俱尽宜徙之河南以助防秋翰林待制穆延额古徳奏曰车驾南迁恃大河以为险大河以东平为藩篱今乃弃之则大河不足恃矣兵以将为主将以心为主䝉古纲既欲弃之决不可使之守矣宜就选将士之愿守者擢用之别遣官为行省付以兵马铠仗从宜规画军食枢密院请用唿实黙议焚其楼橹廨舍而徙之宣宗曰此事朕不能决择衆议可者行之枢密院颇采额古徳议许纲内徙率所部女直契丹汉军五千人行省邳州元帅左监军王庭玉将余军屯黄陵冈行元帅府事于是纲改兼静难军节度使行省邳州自此山东事势去矣是嵗六月以归徳邳宿徐泗乏军食诏纲率所部就食睢州纲奏宿州连年饥馑加之重歛百姓离散镇防军遽征逋课窘迫陵辱有甚于官衆不胜其酷皆懐报复之心近日高扬格等苦其佃户佃戸愤怒执扬格等投之井中武夫不议缓急乃至于此乞一切所负竝令停止俟夏秋收成征还军人量增廪给可也诏议行之元光二年三月以邳州经略司隶纲令募勇敢收复山东初砀山首领数人以减罢怀忿怨诱胁余衆作乱引水环城以自固构浮桥于河上结红袄贼为援同签枢密院事图克坦雅尔噶㑹诸道兵讨之纲云砀山北近大河南近汴堤东西三百里大河分派其间干滩泥淖步骑不可行惟宜轻舟往来可选鋭卒数千与水军埽兵以舟二百艘出便道断浮梁絶红袄之援募胆勇有口辨者持牒密谕之以离间其党与臣已遣三人入贼中复分兵屯要害别以三百人巡逻乞赐空名告身从便迁赏枢密院奏已委监军王庭玉驻归徳宁陵备之矣仍令雅尔噶水陆竝进先行招诱不从乃合击之其空名告身宜从所请以责成功无何砀山贼夜袭永城县行军副总领高琬万户玛竒击走之杀伤及溺死者甚衆夺其所俘掠而还诏纲併力讨之纲遣降人陈松持牒招李全全縳松将斩之已而但黥其面遣还纲奏全有归国意严实张林亦可招之此谓益都张林也诏拟实一品官职封国公仍世袭全阶正三品职正二品林山东西路宣抚使兼知益都府事与全皆赐田百顷受命往招者先授正七品官职赐银二十五两事成迁五品会纲遇害而止纲御下严信赏必罚邳州军不乐属纲八月辛未朔邳州从宜经略使纳哈塔禄格都统金山颜俊率沂州军士百余人入行省杀纲及僚属于省署遂据州反枢密院奏请出空名宣勑设重赏招诱丞相高汝砺曰悬重赏募死士必有能取之者宣宗不得已下诏罪纲以抚谕禄格禄格遣人送纲尸及虎符牌印终不肯出乃陞经畧司为元帅府加禄格泗州防御使权元帅左监军副使乌库哩老汉加邳州刺史权右监军顷之邳州卒逃归诣总帅约赫徳言禄格已结李全为助遣总领富珠哩瑠珠等毁其桥梁攻破承安青阳寨留兵戍守禄格惶惧乃言待李全兵入邳州诱而杀之以图报効宣宗曰李全岂无心者禄格能诱而杀之殆诈耳十月壬辰约赫徳围邳州急攻之红袄贼高显等杀禄格函首以献诏加显三品官职授世袭穆昆侯进四品陈荣邢进边全魏兴孙仲皆五品赏银有差必喇阿噜岱贞祐初累官宁化州刺史二年同知真定府事权河北大名宣抚副使三年保全赞皇加遥授安武军节度使改昭义军节度使充宣抚副使阅月权元帅左都监行元帅府事节度宣抚如故遣都统鄂屯喜格复取威州及获鹿县既而诏择义军为三等阿噜岱奏自去嵗初置帅府已按閲夲军去其冗食部分既定上下既亲故能所向成功此皆血战屡试而可者父子兄弟自相救援各顾其家心一力齐势不可离今必析之将互易其处不相谙委矣国家粮储常患不继岂容侥冐其间但夲府之兵不至是耳事势方殷分别如此彼居中下将气挫心懈而不可用且义军率皆农民已散归田亩趋时力作征集旬日农事废而嵗计失矣乞本府所定无轻变易诏许之阿噜岱缮完州县之可守者其不可守者迁徙其民依险为栅以备缓急泽州旧隶昭义军近年改隶孟州阿噜岱奏泽州城郭坚完器械具备若屯兵数千臣能保守之今闻议迁于青莲寺山寨距州既逺地形狭隘所容无几一旦有急所保者少所遗者多徒弃名城以失太行之险则沁南昭义不通问矣诏泽州复隶昭义军是嵗潼闗失守阿噜岱趋备蓝田商州乃陈河北利害略曰今忻代撤戍太原帅府衆才数千平阳行省兵亦不多河东河北之势全恃潞州潞州兵强则国家基夲渐可复立臣已将兵离境乞复置潞州帅府阿噜岱行次渑池右副元帅富察伊尔必斯败绩逃匿不知所在阿噜岱亦被创收集溃卒卧渑池诏还潞州兴定元年改签枢密院事数月以元帅左监军兼山东路统军使知益都府事未几权㕘知政事行尚书省于益都阿噜岱复立潞州最有功识辽州刺史郭文振举以为将既而去潞州张开代领其衆与郭文振不相得文振渐不能守矣赞曰贞祐之时布萨安贞定山东布萨端镇陜西胥鼎控制河东侯摰经营赵魏其措注施设有可观者故田琢抚青齐完颜弼保东平必喇阿噜岱守上党皆向用有功焉高琪忌功汝砺固位西启夏衅南挑宋兵宣宗道谋是用煦煦以为慈皦皦以为明孑孑以为强既而潼闗破毁崤渑丧败汴州城门不启连月高琪方且增陴浚隍为自守计缮御寨以祈逃死然后田琢走益都而青齐裂䝉古纲去东平而兖鲁布萨散安贞死而南伐无功虽曰天道亦由人事自是以往无足言者矣金史卷一百二金史卷一百三钦定四库全书金史卷一百三元中书右丞相总裁托克托等修列传第四十一完颜仲元完颜阿林完颜霆乌库哩长寿完颜佐舒穆噜仲温乌库哩礼富察阿里鄂屯襄完颜富拉塔𤓰尔佳钖尔格珠嘉臣嘉赫舍利和勒端完颜伊尔必斯完颜特尔格纳喇唿喇勒完颜仲元本姓郭氏中都人大安中李雄募兵仲元与完颜阿林俱应募数有功贞祐三年与阿林俱累功至节度仲元为永定军节度使赐姓完颜氏仲元在当时兵最强号花㡌军人唿为郭大相公以与阿林相别顷之兼本路宣抚使八月遥授知河间府事数月改知济南府事权山东东路宣抚副使贞祐四年山东乏粮仲元军三万欲于黄河之侧或陜右分屯上书乞补京官且言恢复河朔之䇿当诣阙面陈诏曰卿兄弟鸠集义旅所在立功忠义之诚皎然可见朕以参政侯挚与卿素厚命于彼中行省应悉朕心卿求入见其意固嘉东平方危正頼卿等相为声援俟兵势稍缓即徙军附河屯驻此时卿来葢未晩也尚思戮力朕不汝忘未几改河北宣抚副使仲元部将李霆等积功至刺史提控仲元奏赐金牌霆等皆名将功名与仲元相埒仲元屡有功以本职为从以招抚使计约苏尔坦等军图恢复诏以仲元军猥多差为三等上等备征伐中下给戍守懦弱者皆罢去红袄贼千余人据涟水县仲元遣提控罗索率兵撃破之斩首数百败祝春擒郭伟余衆奔溃遂复涟水县仲元兼单州经畧使罗索迁两阶陞职一等未几仲元遥授知归徳府事是岁十月徙军卢氏改商州经略使权元帅右都监诏曰商虢潼闗实相连属卿思万全之计未几潼闗失守仲元军趋商虢复至嵩汝皆弗及仲元上书曰去年六月臣尝请于朝廷乞选名将督诸军臣得摧锋身先士卒粮储不继竟不果行今将坐甲待敌则师老财殚日就困敝其大槩欲伐西夏以张兵势又曰陜西一路最为重地潼闗禁坑及商州诸邑俱当预备向者中都居庸最为要害乃由小岭紫荆遶出我军腹背受兵卒不能守近日由禁坑出遂失潼关可选精兵分地戍之其后乃置秦蓝守御及用兵西夏矣兴定元年复为单州经略使败宋人二千于龟山复败步骑千余于旴贻败红袄于白里港获老幼万余人皆纵遣之宋人围海州仲元军高桥令提控完颜阿林领骑遶出其后夹撃之宋兵解去赐金带优诏奖谕红袄贼䧟曹马城剽掠徐单之间提控高琬等分兵击之俘生口二千三年仲元奏州城既固积粮二十万石集乡义军万余人竝閖训练足以守御乞以所部渡河诏屯宿州与右都监赫舍哩徳同行帅府事仲元有足疾满百日诏曰卿处置机务抚存将士出兵使李辛可也四年兼保静军节度使寻为劝农使五年为镇南节度使元光元年知鳯翔府事凤翔被围左监军实嘉喀齐喀来济军仲元让喀齐喀总兵事喀齐喀曰公素得衆心不必见让仲元请身先士卒谕诸将士曰凡有竒功者即承制超擢及危急乃辄注四品以下延扎哈玛尔力战功最辄授通远军节度使围解奏请擅除拜之罪宣宗嘉其功皆许之迁元帅右监军授河北东路推必喇明安赐金五十两重币十五端通犀带优诏褒谕正大间为兵部尚书皇太后衞尉卒仲元为将沉毅有谋南渡后最称名将云完颜阿林本姓郭氏以功劳赐姓完颜大安中李雄募兵阿林与完颜仲元等俱应募数有功宣宗即位迁通州防御使宣宗迁汴阿林改同知河间府事兼清州防御使将所部兵驻清沧控扼山东迁横海军节度使赐以国姓阿林与山东路宣抚副使延扎天泽不相能诏阿林当与天泽共济国事无执偏见妄分彼此寻改泰定军节度使山东西路宣抚使是时仲元亦积功劳知济南府赐姓完颜与阿林俱加从宜招抚使诏书奖谕且令计约涿州刺史苏尔坦等军恢复中都于是仲元阿林兵猥多诏以三等差第之上等备征伐中下戍守懦弱者罢去量给地以赡其家阿林所部黄鹤䄂军驻鱼台者桀骜不法掠平民劫商旅道路不通有司乞徙于滕州诏阿林就处置之顷之破红袄贼郝定于泗水县柘沟村生擒郝定送京师斩之近制赐本朝姓者凡以千人败敌三千者赐及缌麻以上败二千人以上者赐及大功以上败千人以上者赐止其家阿林既赐姓以兄守楫及从父兄弟为请宰臣奏阿林功止赐一家宣宗特诏许之至是仲元上奏曰臣顷在军旅才立微功遽䝉天恩赐之国姓非臣杀身所能仰报族兄徐州机密副使僧喜前汾州酒同监三喜前解州盐管勾添章守兴平县监酒添福犹姓郭氏念臣与僧喜等昔同一家今为两族完颜阿林与臣同功皇恩所加併及本族僧喜等四人乞依此例不许改辉州经略使阿林有衆万五千诏分五千𨽻东平行省其衆泣诉云我曹以国家多难奋义相从捐田宅离亲戚转战至此誓同立功同还乡里今将分配他军心实艰苦乞以全军分驻怀衞辉州之间捍蔽大河惟受阿林节制阿林亦不欲分之因以为请宰臣奏若遂听之非唯东平失备他将倣效皆不可使矣宣宗以为然加遥授知河南府事应援陜西阿林将兵八千西赴至潼关闻京兆已被围游骑至华州陜西行院欲令阿林驻军商虢拒东向之路阿林上奏臣本援陜西遇难而止岂人臣之节夫自古用兵步骑相参乃可以得志今乃各有所属临难不救互相彼此今臣所统皆步卒愿赐马军千人则京兆之围不足解矣宣宗谓皇太子曰阿林赴难不回固善矣而军势单弱且驻内地以观事变併以虢州兵五千付之使乗隙而进卿以此意谕之也兴定元年迁元帅右都监出秦州伐宋宋统制吴筠守皁角堡城三重据山之巅阿林分兵絶其汲路克其外城再克其次城宋兵纵火而出阿林以骑兵邀之遣步卒袭其后宋兵败生获呉筠及将校二百人马数百匹粮万石及兵甲衣袄复败宋兵于裴家庄六谷中斩五百级坠涧死者甚衆又败之于寒山巅龙门闗大石渡得粟二千余石复败之于稍子巅斩首二千余级生擒百人是时三月宿麦方滋阿林留兵守之已而宋兵大至金兵败阿林战没赠金紫光禄大夫西京留守完颜霆本姓李氏中都宝坻人粗知书善骑射轻财好施得乡曲之誉贞祐初县人共推霆为四乡部头霆招集离散纠合义兵衆頼以安招抚司奏其事迁两官霆与弟云率衆数千廵逻固安永清间遥授宝坻县丞充义军都统刘璋説霆使出降霆縳送经略司迁三阶摄宝坻令陞都提控遥授同知通州军州事中都食尽霆遣军州分䕶清河路召募贾船通饷道遥授同知清州防御事从河北路宣抚使完颜仲元保清沧遥授通州刺史河北东路行军提控佩金牌旧制宣抚副使乃佩金牌仲元奏臣军三万管军官三人皆至五品乞各赐金牌廷议霆軰忠勇絶人遂与之改大名路提控复取玉田三河香河三县徙屯滨棣淄留副将孙江守沧州江以沧州降于王檝而江将兵围观州霆乃诈作书与孙江约同取沧州者王檝得其书果疑孙江与霆有谋召江还杀之霆乃定观州而还进官三阶充滨棣行军都提控未几遥授同知益都府事知宣差都提控迁棣州防御使赐姓完颜氏屯海州俄权单州经略使事充宣差总领都提控兴定元年泰安滕兖土宼蠭起东平行省侯挚遣霆率兵讨之降石花五夏全余党二万人老幼五万口充权海州经略副使红袄贼于忙儿宼海州霆击走之二年宋高太尉兵二万驻朐山霆军乏粮采野菜麦苖杂食之宋兵栅朐山下隔湖港霆作港中暗桥遣万户胡仲珪副统刘赟率死士由暗桥登山霆率兵四千人趋山下约以昬时举火为期上下夹撃宋兵大败坠涧溺水死者不可胜计斩高太尉彭元帅于阵余衆溃去迁安化军节度使经略副使如故以其子为符宝典书逾月宋兵复至霆逆战驻兵城外夜半宋人乘虚踰城而入经略使阿布哈努色尔率兵㧖战都统温特赫伍尔副统富察永成富察珠噜身先士卒杀二百余人城頼以完诏伍尔等各迁两阶四年改集庆军节度使兼同知归徳府事五年改定国军节度使兼同知京兆府事擢其子为䕶衞元光元年陜西行省博索奏京兆南山密迩宋境官民迁避其间者无虑百万人可遣官镇抚庶几不生他变宣宗以为然十月霆以本官为安抚使守同知归徳府惟宏大司农丞郭皓为副使分䕶百姓之迁南山者元光二年卒乌库哩长寿临洮府第五将突门族人也本姓包氏袭父永本族都管泰和伐宋充绯翮翅军千户取川寨及祐州宕昌新城子以功进官二阶贞祐初夏人攻㑹州统军使署征行万户陞副统与夏人战于窄土崃先登䧟阵赏银五十两战东闗堡以功署都统兼充安定定西保川西宁军马都弹压诏録前后功遥授同知陇州防御事世袭本族都巡检二年赐今姓攻兰州程陈僧为先锋都统夏人围临洮扼渭堡内外不通统军司募人侦候临洮消息长寿应募馘二人擒一人问得临洮及夏兵事势以劳迁宣武将军遥授通逺军节度副使招降诸番族及熟羊寨秦州逋亡者复迁怀逺大将军陞提控兴定元年夏人大入陇西长寿拒战迁平凉府治中兼节度副使充宣差巩州规措官顷之遥授同知凤翔府事兼同知通逺军节度事提控如故兴定二年迁同知临洮府事与提控洮州刺史纳喇吉逊分兵伐宋长寿由盐川镇进兵宋人守戍者走保马头山合诸部族兵来拒长寿撃败之复破其援兵四千于荔川寨即趋宕昌县破宋兵二千于八斜谷㧞宕昌县进攻西和洲先败其州兵明日木波兵三千与宋兵合依川为阵长寿奋击宋兵入保城坚壁不复出长寿乃还凡斩馘八千获马二百余牛羊三万器械军实甚多纳喇吉逊出洮州鐡城堡屡败宋人完军而还诏赏凤翔秦巩伐宋将士长寿遥授陇安军节度使同知通逺军提控如故顷之长寿陞总领都提控改通逺军节度使夏人攻定西是时弟世显已降夏人夏人执世显至定西城下谓长寿曰若不速降即杀汝弟长寿不顾奋战夏兵退加荣禄大夫赐金二十五两重币三端世显既降二子公政重寿当縁坐宣宗嘉长寿守定西功释公政兄弟有司廪给之诏长寿曰汝久在戎行尽忠国事世显之降必不得已汝永念国恩益思自効未几夏人复攻㑹州行元帅府事实嘉喀齐喀发兵救未至夏人移兵临洮长寿伏兵五千于定西险要间败夏兵三万骑杀千余人获马数百夏人已破西宁乃犯定西长寿击却之斩首三百级既而三万骑复至攻城甚急长寿乘城拒战矢石如雨夏兵死者数千被创者衆乃解去是岁卒完颜佐本姓梁氏初为武清县巡检完颜耀珠本姓李氏为栁口镇巡检久之以佐为都统耀珠副之戍直沽寨贞祐二年乣军遣张晖等三人来招佐佐执之翌日刘永昌率衆二十人持文书来署其年曰天赐佐掷之麾衆执永昌及晖等併斩之宣宗嘉其功迁佐奉国上将军遥授徳州防御使耀珠镇国上将军遥授同知河间府事皆赐姓完颜氏诏曰自今有忠义如是者竝一体迁授赞曰古者天子胙土命氏汉以来乃有赐姓宣宗假以赏一时之功郭仲元郭阿林以功皆赐国姓钮祜禄资禄乌库哩长寿皆封疆之臣而赐以他姓贞祐以后赐姓有格夫以名使人用之贵则贵用之贱则贱使人计功而得国姓则以其贵者反贱矣完颜霆完颜佐皆赐国姓者併附于此舒穆噜仲温本名老哈懿州唿图克明安人充䕶衞十人长太子仆正除同知武宁军节度使事宿直将军器物局使坐前在武宁造马鞍亏直章宗原之改左衞将军迁右副㸃检坐征契丹逗遛除蔡州防御使复召为左副㸃检迁知临洮府事泰和伐宋青伊克内附进二级赐银二百五十两重币十端诏曰青伊克之来乃汝管内与有劳焉比与青伊克相合其间诸事量宜而行顷之诸道进兵仲温以陇右步骑五千出盐川八年罢兵改知河中府崇庆初迁陜西统军使贞祐二年宋人攻秦州仲温率兵败之寻充本路安抚使改镇南军节度使致仕兴定三年卒乌库哩礼本名鲁尔锦益都明安人充习骑累擢近侍局直长转本局副使左衞副将军坐受沁南军节度使兖王永成名马玉带杖一百削官解职起为布沙堪羣牧副使改武库署令宿直将军复为左衞副将军顺州刺史累迁武宁军节度使和伐宋为山东路兵马都统副使兼副统军安化军节度八年宋人请盟罢兵马都统官仍以节度兼副统军大安三年改知归徳府兼河南副统军厯知河南府至宁初改知太原府事贞祐二年兼河东北路安抚使三年充本路宣抚使顷之兼左副元帅四年太原被围未几围解进官二阶兴定三年卒富察阿里兴州路人以廕补官充䕶衞十人长武器署令转宿直将军迁右衞副将军宋兵犯分道铺驰驿赴边伺其入以伏兵掩之改提㸃器物局泰和伐宋从右副元帅匡为副统攻宜城县取之八年以功迁武衞军副都指挥使大安元年同知南京留守事徙寿州防御使迁兴平军节度使崇庆初迁元帅右都监明年转左都监时都城被围道路梗塞阿里由太原至真定率师赴援抵中山不克进贞祐二年移驻大名徴河南镇防军图再举衆既惮于行而阿里遇之有厚薄军变遇害衆因逃散宣宗诏元帅左都监完颜弼安集其军赦首恶以下河南统军司更加抚谕鄂屯襄本名添寿上京路人大定十年袭明安丞相襄举通练边事授崇义军节度副使改乌库哩乣详衮召为都水少监石州刺史未几为平南盪江将军以功陞寿州防御使迁河南路副统军兼同知归徳府事昌武军节度使仍兼副统军崇庆改元为元帅左都监救西京至墨谷口一军尽殪襄仅以身免坐是除名明年授上京兵马使宣宗即位擢辽东路宣抚副使未几改率宾路节度使兼同知上京留守事二年二月为元帅右都监行元帅府事于北京五月改留守兼前职俄迁宣抚使兼留守十一月诏谕襄及辽东路宣抚使布希万努宣差富察乌锦曰上京辽东国家重地以卿等累效忠勤故委腹心意其恊力尽公以徇国家之急及详来奏乃大不然朕将何頼自今毎事同心併力备御机㑹一失悔之何及且师克在和善钧从衆尚惩前过以图后功三年正月襄为北京宣差提控完颜钖林所害未几钖林复为其下所杀诏曲赦北京完颜富拉塔西南路按春必尔罕明安人充䕶衞除泰定军节度副使以忧去官起复唐古部族节度副使徙安国军伊勒敦乣详衮累官原州刺史坐买部内马亏直夺官一阶降北京兵马都指挥使宁逺军刺史厯同知临洮府西京留守事崇庆元年迁镇武军节度备御有功迁一官初置东西面经略司就充西面经略使上言管内太和岭诸隘屯兵控制边要行元帅府辄分臣兵万二千戍真定余衆不足守御近复简精鋭二千七百人以往今见兵不满万老羸者十七八臣死固不足惜顾国家之事不可不虑新设经略移文西京太原河东取军马大数竝称非臣所统诏真定元帅府还其精鋭二千七百人西京太原岚州有警急约为应援州郡皆不欲属经略司遂罢经略官入为签枢密院事改左副㸃检四年迁兵部尚书兴定元年致仕四年卒𤓰尔佳钖尔格上京路明安人明昌五年进士泰州防御判官补尚书省令史厯临潢博索路都总管判官累除刑部主事改蓟州副提控驻军大名俄迁翰林待制为宿州提控与山东宣抚完颜弼攻大沬堌贼衆千余逆战钖尔格以骑兵击之尽殪提控黙哷入自北门擒刘二祖以功迁武衞军副都指挥使坐前在宿州掠良人为生口当死特诏决杖八十徙洺州防御使山东路副统军坐不时进兵往宿迁取妻子解职起为东平行军提控兴定元年破宋兵于宿州以功遥授安化军节度使移定海军卒珠嘉臣嘉北京路明安人袭父穆昆泰和伐宋𨽻陜西完颜纲麾下厯通州海州同知军州事贞祐二年除武器署丞救集宁有功迁河南统军判官拱衞直副都指挥使河南治中遥领绥州刺史兼延安治中就迁同知府事改同知河间府事兴定元年行枢密院于寿州由寿泗渡淮伐宋二月破宋兵三千于渐湖滩斩三百级有诏蹂践宋境上毋深入臣嘉驻霍丘楂冈村纵轻骑钞掠焚毁积聚获宋谍者张聪知宋兵二千屯高栁桥老幼甚衆其寨两城环之以水臣嘉遣张聪持牒招之不从先令水军径渡攻之军士牛青操戈刺门卒皆披靡散去遂登陴大军继之夷其寨而还遇宋兵数千于梅景村臣嘉伏兵林间以步卒诱致之伏发宋兵溃追奔十余里生擒其将阮世安等五人获器仗甚衆二年赏征南功陞职一等迁元帅右都监充陜西行省参议官四年兼金安军节度使五年改知延安府事转左都监驻兵京兆元光元年卒赫舍利和勒端西南路和抡松科明安人袭兄尼楚赫穆昆太和伐宋充行军万戸破宋兵二千于蔡州加宣武将军自寿州渡淮败宋步骑一万五千于鹞子岭克安丰军军还除同知怀逺军节度事权穆腾乣详衮大安三年西京行省选充哈济万户遥授同知清州防御事改兴平军节度副使遥授显徳军节度副使徙东路宣抚司都统败伊喇瑠格万五千衆于御河寨夺车数千两降万余人加骠骑衞上将军遥授同知顺天军节度事贞祐二年为宣差副提控同知博索路兵马都总管行府事贞祐三年布希万努取咸平东京沈澄诸州及明安穆昆人亦多从之三月万努步骑九千侵博索近境和勒端遣都统温特赫巴哈纳击却之四月复掠上古城遣都统乌雅博恰拒战万努遣五千人攻望云驿都统鄂屯马和尚击之都统𤓰尔佳哈逹破其衆数千于三叉里五月都统温特赫福寿攻万努衆于大宁镇㧞其垒其衆殱焉九月万努衆九千人出宜风及易池和勒端率兵与战衆溃去因招阿济根托摩尔欢宾格绰台达罕延格布唿和卓安春伯特拉林十一明安复来附择其丁男补军攻城邑之未下者贞祐四年和勒端遣王汝弼由海道奏事宣宗嘉其功和勒端迁辽海军节度使同知行府事宣差提控博索路温绰海世袭明安权同知府事温特赫格绷额迁显徳军节度使兼博索府治中权判官前脩起居注费摩谙达迁两阶陞二等王汝弼迁四阶陞四等余将士有功者诏辽东宣抚承制迁赏是岁改邳州刺史充徐州界都提控红袄贼数万攻邳州和勒端破之于黄山贼复来和勒端薄其衆走保北山贼败溺水死者甚衆贼数万围沂州同知防御事布萨萨哈突围出求救和勒端率兵赴之萨哈还入沂州与和勒端内外夹撃杀万余人贼乃去枢密副使布萨安贞上其功奏曰和勒端天资忠实深有计画晓习军事萨哈勇而有谋皆得军民心乞加擢用和勒端进金紫光禄大夫兼同知武宁军节度事提控如故召为劝农副使充都提控屯陈州兴定元年自新息渡淮伐宋破沙度店至定城以少击衆战不留行未几充宣差参议官复渡淮连破宋兵获其将沈俊迁武衞军副都指挥使宋人城守不出分兵破其山寨水堡杀获甚衆兴定二年迁镇南军节度使权元帅右都监数月改武衞军都指挥使仍权右都监行元帅府于息州徐州行枢密院实嘉纽勒欢刚愎自用诏和勒端以本官权签枢密院事往代之四年冬上言窃闻宋人与李权将併力来攻当预防枢密院奏可召和勒端与朝臣面议㝷有疾赐太医御药五年正月召至京师疾病不能入见力疾草奏大略以南北皆用兵当豫防其患及防河数䇿无河卒在四十五勅有司给丧事完颜伊尔必斯字彦成海兰路特克绅必喇明安人明昌五年进士调易州忻州军事判官安丰县令补尚书省令史除兴平军节度副使应奉翰林文字转修撰充元帅左监军赫舍哩执中经厯官执中围楚州纵兵大掠坐不谏正杖五十大安初改户部员外郎钧州刺史执中行枢密院于西京复以为经厯官改威州刺史贞祐初累迁国子祭酒厯越王濮王傅改同知平阳府事兼本路宣抚副使召为兵部侍郎迁翰林侍讲学士改陜西路宣抚副使迁元帅左都监改河平军节度使河北西路宣抚副使改御史中丞辽宣抚副使使再閲月权右副元帅参知政事辽东路行尚书省事赐御衣廐马安山甲上京行省富察乌锦奏其功赐金百两縜百匹兴定元年真拜参知政事权右副元帅行尚书省元帅府于博索路承制除拜刺史以下不恊是时布希万努据辽东侵掠博索之境高丽畏其强助粮八万石上京行省富察乌锦入朝辽东兵势愈弱乌锦留江山守肇州江山亦颇怀去就及上京宣抚使富察伊埒图改陜西行省参议官而伯特唿图遂有异志宣抚使海努不迎制使坐而受诏伊尔必斯械系之顷之伊尔必斯辄矫制大赦诸道衆乃稍安而请罪于朝初瑠格据广宁知广宁府事温特赫成格勒兵𨽻伊尔必斯广宁与伯特唿图约为兄弟成格勒兵𨽻伊尔必斯不协富伊埒图都奏成格勒无𨽻伊尔必斯宣宗乃召成格勒成格勒不受诏伊尔必斯杀之唿图乃怨伊尔必斯后唿图率衆伐高丽乃以兵戕杀伊尔必斯权左都监纳塔裕与监军温特赫格绷额遥授东平判官参议军事郭澍谋诛唿图未敢发㑹上京留守富察乌锦遣副留守𤓰尔佳谙达左右司员外郎穆延都伦诣裕计事裕以谋告二人二人许诺召唿图至帐中杀之伊尔必斯已死朝廷始得矫赦奏疏诏有司奖谕未几闻伊尔必斯死于乱诏赠平章政事芮国公纳塔裕真授左都监格绷额进一阶谙达都伦郭澍迁官陞职有差伊尔必斯寛厚爱人敏于吏事能治剧要识者以为用之未尽云完颜特尔格性淳直貎雄伟粗通书年二十四袭父率宾路海兰哈达明安授广威将军御下惠爱察亷除临海军节度使使改达喇乣详衮丞相襄行省于北京特尔格为先锋万户有功丁母忧起迁同知武胜军节度使事充右副元帅完颜匡副统号平南盪江将军攻光化军王统制以歩骑出东门逆战特尔格却之㧞鹿角夺门以入遂克之进攻襄阳为前驱获生口知江渡可涉处阴植标以识之大军至特尔格导之济战皆涉以劳进官两阶匡围徳安特尔格总领攻城筑垒于徳安凤凰台竝城作甬道立鹅车对楼攻之击走张统制兵时暑还屯邓州兵罢进官两阶迁同知临潢府事改西南路副招讨宿州防御使贞祐二年枢密使图克坦都哷以特尔格充都统入卫中都迁东北路招讨使兼徳昌军节度使布希万努在咸平忌特尔格兵强牒取所部骑兵二千又召泰州军三千及户口迁咸平特尔格察其有异志不遣宣抚使承充召特尔格赴上京命伐扶余路既还适万努代承充为宣抚使摭前不发军罪下狱被害谥勇毅纳喇唿喇勒大名路博尔欢明安人性淳直寡言笑好读书博通今古承安二年进士第一除应奉翰林文字被诏括牛于临潢上京等路丞相襄有田在肇州家奴匿牛不以实闻即械系正其罪而尽括之于是豪民皆惧无敢匿者使还襄称能居父丧尽礼御史举其清节服除转修撰平章政事布萨端举亷能有文采迁同知顺天军节度使事从伐宋以劳加朝请大夫改礼部员外郎曹州刺史豪民布萨素赫立私渡于定陶间逃兵盗刼皆借为囊槖累政莫敢问唿喇勒捕治之穷竟其党阖郡肃然改沃州改南京路按察副使贞祐二年改泗州防御使召为吏部侍郎迁綘阳军节度使权河东南路宣抚副史是时兵兴唿喇勒完城郭缮器械料才壮为乡兵延闲耆老招致儒士咨以御之䇿盐米储偫劝富民出粟郡頼以完赐诏褒谕加资善大夫官其次子乌绅改权经略使被召以疾不能行卒于綘州赞曰泰和贞祐其间相去五年耳故将遗老往往在焉高琪得君宿将皆斥外矣高汝砺任职旧臣皆守藩矣假以重任其实疎之故舒穆噜仲温以下见当时之将校焉金史卷一百三金史卷一百四钦定四库全书金史卷一百四元中书右丞相总裁托克托等修列传第四十二纳塔谋嘉邹谷高霖孟奎乌凌阿与郭俣温特赫达王扩伊喇富森鄂屯忠孝富察思忠赫舍哩唿实黙完颜㝢沃哷哈达富察伊埒图纳塔谋嘉上京路音徳尔明安人初习䇿论进士大定二十六年选入东宫教郓王琮瀛王瓌读书以终塲举人试补上京提刑司书史以亷能着承安初契丹图卜苏徳寿宼掠韩州信州提刑司问诸书史谁入奏者皆难之谋嘉请行五年赐同进士出身调东京教授汤池主簿太学助教丁母忧服阕累除翰林修撰兼修起居注监察御史贞祐初迁吏部员外郎翰林待制侍御史完颜㝢举谋嘉才行志在匡国可预军政充元帅府经厯官中都被围食且尽胥鼎奏京师官民能赡足贫民者计所赡迁官皆先给据谋家不受据而去中都危急谋嘉曰帅臣统数万衆不能出城一战何如自缚请降邪宣宗议迁都谋嘉曰不可河南地狭土薄他日宋夏交侵河北非我有矣当选诸王分镇辽东河南中都不可去也不听顷之除唐州刺史入为太常少卿兼左拾遗迁郑州防御使改左谕徳转少詹事摄御史中丞未几摄太子詹事兴定元年潼闗失守迁河南统军使兼昌武军节度使摄迁枢密院事行院许州汰去冗食军士二千余人上书諌伐宋不听三年降颍州防御使有告宋人将袭颍州者已而宋兵果至谋嘉有备乃引去有司上功不及告者谋嘉请而赏之四年召为翰林侍讲学士兼兵部侍郎同修国史五年卒邹谷字应仲密州诸城人中大定十三年进士第累官沈王府文学尚书省奏拟大理司直上曰司直争论情法折正疑难谷非所长也宰臣曰谷有吏才陜西河南访察及定课皆称职上以谷为同知曹州军州事召为刑部主事转北京临潢提刑判官入为大理寺丞尚书省㸃差接送伴宋国使官令史周昻具数员呈请左司都事李炳乘醉见之怒曰吾口举两人即是安用许为命左右揽昂衣欲杖之㑹左司官召昂去乃已詈诸令史为奴畜明日语权令史李秉钧曰吾岂为箠骂汝进退去留亦皆在我羣吏将陈诉㑹官劾奏事下大理寺议差接送伴官事当奏闻炳谓口举两人当科违制谷曰口举两人一时之言当杖赎揽昂衣欲加杖当决三十上曰李炳读书人何乃至是宰臣对曰李炳疾恶衆人不能容耳上曰炳诚过矣告者未必是也乃从谷议厯济南彰徳府治中吏部郎中河东按察副使沂州防御使厯定海泰宁军节度使泰和六年致仕贞祐初卒高霖字子约东平人大定二十五年进士调符离主簿察亷迁泗水令再调安国军节度判官以父忧还乡里教授生徒恒数百人服除为绛阳军节度判官用荐举召为国史院编修官建言黄河所以为民害者皆以河流有曲折适逢隘狭故致湍决按水经当疏其㧖塞行所无事今若开鸡爪河以杀其势可免数埽之劳凡卷埽工物皆取于民大为时病乞竝河隄广树榆栁数年之后隄岸既固埽材亦便民力渐省朝廷从之迁应奉翰林文字兼前职改监察御史丁母忧起复太常博士改都水监承签陜西路按察司事体访官员能否仍赴阙待对时南征调发繁急民稍稽滞有司皆坐失误军期罪霖言其枉悉出之授都水少监大安初为耀州刺史三年迁河北东路按察副使改韩王傅兼翰林直学士崇庆初改工部侍郎兼直学士至宁元年八月霖奉储㣥迎宣宗至新城勅霖南迎诸妃既至赐钱千贯迁官三阶贞祐二年除河平军节度使兼都水监请城宜村为卫州以謢北门从之入为兵部尚书知大兴府事俄权参知政事与右丞相承晖行省于中都寻改中都留守兼本路兵马都总管平章政事穆延尽忠弃中都南奔霖与子义杰率其徒夜出不能进谓义杰曰汝可求生吾死于此矣霖死义杰伏羣尸中以免赠翰林学士承㫖令立碑乡里岁时致祭访其子孙録用谥文简孟奎字元秀辽阳人也大定二十一年进士调黎阳主簿丁母忧服阕调淄州军事判官迁汲县令察亷改定兴令补尚书省令史从参知政事马琪塞澶渊决河改中都左警巡使平章政事完颜守贞礼接士大夫在其门者号冷巖十俊奎其一也改都转运司度支判官上京等路提刑判官初辽东契丹判额哩贝尝杀驿使大理司直有契丹人同名者有司辄繋之狱奎按囚率賔路谳而出之既而果获其杀司直者迁同知西京路转运使事置行枢密院于镇宁充宣差规措所官给军用改签河东南北路按察司事武州刺史上言三事其一曰亲民之寄今吏部之选颇轻使武夫计资而得权归胥吏毎县宜参用土人使纪纲其事未几改曹州刺史再调同知中都路都转运使事旱诏审録中都路寃狱多平反大安初除博州防御使凡属县事应赴州者不得泊于逆旅以防吏姦人便之改山东东西路安抚副使迁北京临潢等路按察转运使以本官为行六部侍郎劾奏监军完颜恩楚虚造功状恩楚坐免官诏以奎为宣差都提控贞祐初以疾卒谥庄肃乌凌阿与本名和卓大名路纳琳必喇明安人充奉职奉御尚食局直长兼顿舍除监察御史累官武胜军节度使北京按察转运使太子詹事武衞军都指挥使贞祐二年知东平府事权宣抚副使改西安军节度使入为兵部尚书上言按察转运使拘𣙜钱谷紏弹非违此平时之治法今四方兵动民心未定军士动见刻削乞权罢按察及劝农使又曰东平屯兵万余可运滨盐易粮刍给之又曰潼闗及黄河津要将校皆出卒伍类庸懦不可用乞选材武者代之又曰兖曹濮濬诸郡皆可屯重兵勅州县官劝民力穑至于防秋则清野保城下尚书省竟不施行新制科买军器材物稽缓者竝的决与奏有司必督责趣办民将不堪可量罚月俸从之坐前在陜州市物亏直降郑州防御使㝷召为拱卫直都指挥使复为兵部尚书兴定三年卒郭俣字伯有泽州人大定二十二年进士调长子主簿莱州观察判官莱阳县令补尚书省令史知管差除除大理司直丁母忧起复太常博士左司都事御史台举俣及前应奉翰林文字张檝吏部主事王质刑部主事穆延居中通事舍人完颜和卓𢎞文校理博斯唿吏部架阁管勾乌库哩和尚尚书省令史温特赫思敬皆才干可用诏各陞一等迁除俣平阳府治中张檝国子博士王质昭义军节度副使穆延居中大理司直完颜和卓侍仪司令博斯唿同知𢎞文院事乌库哩和尚利涉军节度副使温特赫思敬同知定武军节度事久之俣召为同知登闻鼔院兼秘书丞迁礼部郎中滕州刺史同知真定府事上言毎季合注巡尉官吏刑两部斟酌盗贼多寡处选注诏议行之改中都西京按察副使迁国子祭酒泰和六年伐宋充宣差山东安抚副使七年迁山东宣抚副使大安元年迁辽东按察转运使改中都路都转运使泰定军节度使陜西东路按察转运使贞祐三年罢按察使仍充本路转运使行六部尚书改河北西路转运使致仕元光二年卒温特赫达字子达本名䝉古勒葢州安春明安人性敦厚寡言笑初举进士廷试搜閲官易达藐小谓之曰汝欲求作官邪达曰取人以才学不以年貌衆咸异之明昌五年中第调固安主簿以忧去官服除调信州判官丞相襄辟行省幕府改顺州刺史补尚书省令史除南京警巡使居父丧是时伐宋兵兴起复给事行尚书省大安初迁徳兴府判官再迁监察御史宣宗迁汴以本职䕶送卫士妻子复被诏运大名粟由御河扺通州事集迁一官转户部员外郎左司郎中遇继母忧起复太常少卿充陜西元帅府经厯官兴定元年召还摄侍御史尚书论伐宋略曰天时尚暑士马不利宜俟秋凉无不可者又曰辽东兴王之地伊埒图不能守走还南京度今之势可令濮王守纯行省葢州驻兵哈斯罕以繋一方之心昔祖宗封建诸王错峙相维以定大业今乃委诸疎外非计也宣宗曰一子非所爱但幼不更事讵能办此逾月复上言天下轻重系于宰相迩来每令权摄甚无谓也今之将帅谋者不能战战者不能谋今岂无其人但用之未尽耳宣宗曰人才难知故先试其称否卿何患焉所谓用之未尽者为谁对曰陜西统军使巴古拉忠直干略知延安府𤓰尔佳实伦深沉有谋能得士心虽有微过不足以累大宰相高琪高汝砺恶其言俄充陜州行枢密院参议官二年召为户部侍郎改刑部兼左司谏同知集贤院改大理卿兼越王傅㝷迁河南统军使昌武军节度使行六部摄同签枢密院行院许州改集庆军节度使是时东方荐饥达上疏曰亳州户旧六万今存者无十一何以为州且今调发数倍于旧乞量为减免是岁大水砀山下邑野无居民转运司方忧兵食达谩闻二县无主稲田且万顷收可数万斛即具奏朝廷大骇诏户部尚书高夔佩虎符专治其事所获无几夔坐累扺罪达自念失奏因感愧发病寻卒王扩字充之中山永平人明昌五年进士调邓州録事润色律令文字迁怀安令猾吏张执中诬败二令扩到官执中挈家避去改徐州观察判官补尚书省令史除同知徳州防御使事被诏赈贷山东西路饥民棣州尤甚扩辄限数外给之泰和伐宋山东盗贼起被安抚使张万公牒提控督捕扩行章丘道中遇一男子举止不常捕讯果厯城大盗也衆以为有神再迁监察御史被诏详谳寃狱是时凡闘杀奏决者章宗辄减死由是中外断狱皆以出罪为贤扩谓同辈曰生者既谳地下之寃云何是时置三司治财扩上书曰大定间曹望之为户部财用殷阜亦存乎人而已今三司职掌皆户部旧式其官乃户部之旧官其吏亦户部之旧吏何愚于户部而智于三司乎既而三司亦竟罢张炜职办西北路粮草者数年失亡多尚书省奏扩考按㑹炜亦举王谦自代王谦发其姦蠧扩按之无所假借炜旧与扩厚使人诿扩曰君不念同舍邪扩曰既奉诏安得顾故人哉大安中同知横海军节度事签河东北路按察事贞祐二年上书陈河东守御䇿大槩谓分军守隘兵散而不成军聚之隘内军合则势重馈饷一涂以逸待劳以主待客此上䇿也又曰军校猥衆分例过优万户一员其费可给兵士三十人本路三从宜万户二百余员十羊九牧类例可知乞以千人为一军择望重者一人万户两明安四穆昆足以教閲约束矣岂不简易而省费哉又曰按察兼转运本欲假紏劾之权以检括钱谷迩来军兴粮道军府得而制之今太原代岚三军皆其州府长官如令通掌资储则弊立革按察之职举矣又曰数免租税科籴益繁民不为恩徒増廪给教练无法军不足用书奏不见省迁汴后召为户部侍郎迁南京路转运使太府监奏羊瘦不可供御宣宗召扩诘问扩奏曰官无羊皆取于民今民心未安宜崇节省廷议肥瘠纷纷非所以示圣徳也宣宗首肯之平章政事高琪閲尚食物谓扩曰圣主焦劳万机赖膳羞以安养臣子宜尽心扩曰此自食监事何劳宰相高琪黙然衔之有司夺市人衣以给往戍潼闗军士京师大扰扩曰宰相请三日造之高琪怒不从潼闗已破大元兵至近郊遣扩行六部事规办潼闗刍粮户部员外郎张好礼往商䝞过中牟不可进高琪奏扩畏避下吏论死宣宗薄其责削两阶杖七十张好礼削三阶杖六十降为遥授陇州防御使行六部侍郎规办秦巩军食逾月权陜西东路转运使行六部尚书致仕兴定三年卒谥刚毅扩博学多才梗直不容物以是不振于时云伊喇富森东北路乌尔唿河明安人以廕补吏部令史转枢密院调滕州军事判官厯甄官署直长豳王府司马顺义军节度副使部内世袭明安穆敦掠民妇女藏之窟室人颇闻之无敢发其罪者富森请于节度使愿自効既迹得其所在率衆入索之得妇女四十三人穆敦扺罪徙横海军转同知开逺军节度使签北京临潢按察事兴中治中莫州刺史上言沿边军官私役军人边防不治及扰动等事按察司专一体究各路宣差提控严勒禁治诏尚书省行之大安初改沃州同知兴中府事富森督民缮治城郭浚濠为御守备百姓颇怨顷之兵果至攻其北城富森战其北使备其西薄暮果攻其西已有偹乃解去㝷改广宁崇庆元年秋富森被牒如邻郡大兵薄城其子铜和尚率家奴拒战广宁赖之以完富森还悉放奴为良终不言子之功识者多之未几充辽东宣抚副使岁大饥富森出沿海仓粟先赈其民而后奏之优诏奨谕至宁元年除巩王傅兼吏部郎中唿沙唿作难富森称疾不出宣宗封唿沙唿泽王百官皆贺富森不往唿沙唿欲摭而罪之诏除富森寿州防御使贞祐三年迁山东西路按察转运使是岁按察司罢仍充转运使久之致仕兴定二年十一月庚辰宣宗御登贤门召致仕官兵部尚书完颜富拉塔户部尚书萧贡刑部尚书布萨伟工部尚书鄂屯扎勒嘉翰林学士完颜伯特转运使富森河东北路转运使赵重福沁南军节度使准镇南军节度使舒穆噜仲温泰定军节度使李元辅中卫尉完颜诺尔布原州刺史赫舍哩博济赐食访问时政得失富森上书曰为今之计惟先招徕乣人选择乣人旧有宿望雄辨者谕以恩信彼若内附然后中都可复辽东可通今西北多虞而南鄙不敢撤戍刍粮调度仰给河南赋役频繁民力疲弊宜开宋人讲和之端抚定河朔养兵蓄鋭策之上也又曰山东残破羣盗满野官军既少且无骑兵若宋人资以粮饷假以官爵为患愈大当选才干官充宣差招捕以恩赏谕使复业募其壮悍为兵亦致胜之一也又曰自承安用兵军中设监战官论议之间动相矛盾不惩其失反以为法若辈平居皆选材勇自衞一旦有急驱疲懦出战宁不败事罢之为便书奏朝廷略施用焉元光元年卒赞曰宣宗急于求贤而使小人间之悦于直言而使邪説乱之贞祐定兴之间岂无其人哉是故直言蔽于所惑羣材诎于见忌耳自纳塔谋嘉以下可攷见焉鄂屯忠孝字全道本名雅格懿州唿图克明安人幼孤事母孝中大定二十二年进士科调蒲州司候察亷迁一官除校书郎兼太子司经三迁礼户员外郎迁翰林待至权户部侍郎左参知政事胥持国治决河以劳进一阶除河平军节度使兼都水监遂疏七祖佛河及王村周平道口鸡爪孙家港复开东明南阳冈马蹄孙村诸河忠孝常曰河之为患不免劳民复垒石为岸十余里民不胜其病矣改沁南军坐前在衞州勾集妨农军借民钱不令偿由是贫富不相假贷军民不相安降宁海州刺史改滑州厯同知南京留守迁定国军节度使复为沁南军入为太子少保兼礼部尚书贞祐初议降衞绍王忠孝与富察思忠附唿沙唿议语在思忠传顷之拜参知政事中都围急粮运道絶诏忠孝捜括民间积粟存两月食用悉令输官酬以银钞或僧道戒牒是时知大兴事事胥鼎计画军食奏许人纳粟买官鼎已籍者忠孝再括之令百姓两输欲为己功左谏议大夫张行信上疏论之曰民食止存两月而又夺之使当絶食不独归咎有司而亦怨朝廷之不察也宣宗善行信言命近臣与忠孝同审处焉谓忠孝曰国家本欲得粮今既得矣姑从民便可也顷之信行复奏曰参政鄂屯忠孝平生矫伪不近人情急于功名诡异要誉惨刻害物忍而不恤勾当河防河朔居民不胜其病军负民钱抑不令偿东海欲用唿沙唿举朝皆曰不可忠孝独力荐及唿沙唿作难忠孝自谓有功诏议东海爵号忠孝请籍没其子孙及论特黙也则云不当籍没其偏党不公如此无事之时犹不容一相非才况今多故乃使此人与政如社稷何宣宗曰朕初即位当以礼进退大臣卿语其亲知讽之求去可也行信以语右司郎中巴古拉巴古拉以宣宗意白忠孝腼然不听顷之遂罢为太子太保出知济南府事改知中山府寻薨年七十谥惠敏富察思忠本名乌延隆安路海兰乌珠明安人大定二十五年成进士调文徳漷阴主簿国子助教应奉翰林文字太学博士累迁涿州刺史吏部郎中迁潞王傅被诏与翰林侍读学士张行简封论武成王庙配等列思忠奏曰伏见武成王庙配享诸将不以世代为先后按唐祀典李靖李勣居吴起乐毅上圣朝太祖以二千之衆破百万之师太宗克宋成此帝业秦王宗翰宋王宗望罗索古新与前代之将各以功徳间列可也思忠论多矫饰不尽録録其颇有理者云迁大理卿兼左司谏同修国史泰和六年平章政事布萨揆宣抚河南诏以备御攻守之法集百官议于尚书省廷臣尚多异议思忠曰宋人攻围城邑动至数千不得为小宼但当选择贤将宜攻宜守临时制变无不可者上以为然顷之迁翰林侍讲学士兼左谏议大夫大理卿同修国史如故再閲月兼知审官院正职外兼四职自思忠始宋人请和赐银五十两重綵十端丁母忧起复侍讲学士兼谏议修史知审官院转侍读兼兵部侍郎贞祐初唿沙唿请废衞绍玉为庶人思忠与鄂屯忠孝阿附唿沙唿曰窃人之财犹谓之盗况偷大位以私已乎宣宗不从顷之迁太子太保兼侍读修国史二年春享于太庙思忠摄太尉醉殴礼直官御史台劾奏降秘书监兼同修国史顷之迁翰林学士同修国史卒赫舍哩唿实黙上京路明安人明昌五年进士累官补尚书省令史除中都路度支判官调河北东路都勾判官累官翰林直学士大理卿右谏议大夫兴定二年伐宋充元帅左都监赫舍哩约赫徳参议官约赫徳至楚州不待行省布萨安贞节制辄进兵宋人坚壁不出野无所掠军士疲乏饿死相望直前至江而复安贞劾奏之约赫徳坐不奉诏约唿实黙不矫正特诏原之改同知彰徳府事五迁吏部尚书五年拜御史大夫元光元年兼大司农二年薨宣宗辍朝百官致奠完颜㝢本名恩楚西南路明安人大定二十八年进士累调河东北路提刑司知事改同知辽州军州事召为国史院编修官迁应奉翰林文字南京路转运副使丁父忧起复太府监丞改吏部员外郎大安初除知登闻检院累迁右司郎中翰林待制兼侍御史贞祐初议衞绍王事语在衞绍王纪中都围急诏于东华门置招贤所内外士庶皆得言事或不次除官由是闾阎细民往往衒鬻求售王守信者本一村夫敢为大言以诸葛亮为不知兵㝢荐于朝诏署行军都统募市井无頼为兵教閲进退跳掷大槩似童戏其阵法大书古今相对四字于旗上作黄布袍缁巾镴牌各三十六事牛头响环六十四枚欲以怖敌而走之大率皆诞妄因与其衆出城杀百姓之樵採者以为功贾耐儿者本岐路小説人俚语诙嘲以取衣食制运粮车千两是时材木甚艰所费浩大观者皆窃笑之草泽李栋在衞绍王时尝事司天监李天惠依附天文假托占卜趋走贵臣俱为司天官栋尝密奏曰气贯紫微主京师兵乱幸不贯彻得不成祸既而高琪杀唿沙唿宣宗愈益信之左谏议大夫张行信奏曰狂子庸流猥蒙㧞擢参预机务甚无谓也司天之官占见天象据经陈奏使人主饬已修政转祸为福如有天象乞令诸监官公同陈奏所见或异则各以状闻不宜偏听也上召信行与㝢面订守信事复与近侍就决于高琪高琪言守信不可用上乃以信行之言为然顷之㝢迁礼部侍郎改东京副留守陇州防御使迁安化军节度使兼山东路统军副使兴定元年四月诏㝢以本官权元帅左都监行元帅府事和辑苖道润伊喇特尔格军事语在道润传十二月密州破㝢为乱军所杀沃哷哈达葢州博多山明安人以荫补官充亲军调山阴尉县当兵冲哈达率土豪官兵身先行阵贞祐初以功迁本县令县陞为忠州哈达充刺史州被兵久耕桑俱废诏徙其民于太和岭南哈达遥授同知太原府事仍领其衆俄以本官遥授彰徳军节度使权河东北路宣抚副使督粮饷往代州哈达不欲行因与宣抚使完颜伯嘉争辨哈达恐伯嘉奏闻乃先奏伯嘉辱已御史台亷得其事未及奏伯嘉哈达皆改迁哈达改武宁军节度使数月召为劝农使久之为金安军节度使兴定元年复为劝农使厯知河间府权元帅右都监行元帅府事驻兵蔡息间权同签枢密院事守河清改知归徳府事哈达屡守边要无他将略虽未尝败北亦无大功元光元年卒富察伊埒图东京明安人父乌登太子太傅致仕伊埒图勇健多力充䕶衞十人长调同知泰州防御使事武衞军钤辖以忧去官起复武器署令从军兵溃被执贞祐二年与降兵万余人俱脱归迁隆安府治中赐银百两重币六端遥授信州刺史有功迁扶余路节度使兼同知上京留守事进三阶改知隆安府事逾年充辽东上京等路宣抚使兼左副元帅再閲月就拜尚书右丞伊埒图与上京行省富察乌锦争权及卖隆安战马擅造银牌睚眦杀人已而矫称宣召弃隆安赴京京宣宗皆释不问除知河南府事俄改元帅左监军权左副元帅充陜西行省参议官无何兼陜西路统军使兴定二年四月改签枢密院事权右副元帅行枢密院于邓州御史台奏伊埒图在军中买沙覆道盗用官银矫制收禁书指斥銮舆使亲军守门䕶衞押宿拟前后衞仗婢妾效内人粧饰等数事诏吏部尚书阿布哈希卜苏鞫之坐是诛赞曰读金史至张行信论鄂屯忠孝事曰嗟乎宣宗之不足与有为也如此夫进退宰执岂无其道也哉语其亲知讽之求去岂礼邪是故鄂屯忠孝富察思忠之党比赫舍哩唿实黙之疲衆完颜㝢之轻信误国沃哷哈达之诋讼上官于是曾不之罪失政刑矣岂小惩大诚之道哉金史卷一百四金史卷一百五钦定四库全书金史卷一百五元中书右丞相总裁托克托等修列传第四十三程宷任熊祥孔璠范拱张用直刘枢王翛杨伯雄萧贡温特赫提克徳张翰任天宠程宷字公弼燕之析津人祖冀仕辽东徳军节度使冀凡六男父子皆擢科第士族号其家为程一举冀次子四穆辽崇义军节度使宷四穆之季子也自幼如成人及冠笃学中进士甲科累迁殿中丞天辅七年太祖入燕授尚书都官员外郎锦州安昌令累加起居郎为史舘修撰以从军有劳加少府少监熙宗时厯翰林待制兼右谏议大夫宷上疏言事其略曰殿前㸃检司古殿巖环衞之任所以肃禁籞尊天子备不虞也臣幸得近清光从天子观时畋之礼比见陛下校猎凡羽衞从臣无贵贱皆执弓矢驰逐而圣驾﨑岖于沙砾之地加之林木丛欝易以迷失是日自卯及申百官始出沙漠独不知车驾何在瞻望久之始有骑来报皇帝从数骑已至行在窃惟古天子出入警跸清道而行至于楚畋云梦汉猎长杨皆大陈兵衞以备非常陛下膺祖宗付託之重奈何独与数骑出入林麓沙漠之中前无斥候后无羽衞甚非肃禁籞之意也臣愿陛下熟计之后若复猎当预戒有司图上猎地具其可否然后下令清道而行择冲要稍平之地为驻跸之所简忠义爪牙之士统以亲信腹心之臣警衞左右俟其麋鹿既来然后驰射仍先遣捜閲林薮明立幖帜为出入之驰道不然后恐贻宗庙社稷之忧又曰臣伏读唐史追尊高祖以下谥号或加至十八字前宋大中祥符间亦加至十六字亡辽因之近陛下亦受崇天体道钦明文武圣徳十字臣窃谓人臣以归羙报上为忠天子以追崇祖考为孝太祖武元皇帝受命开基八年之间奄有天下功徳茂盛振古无前止谥武元二字理或未安何以示于将来臣愿诏有司定议谥号庶几上慰祖宗在天之灵使耿光丕烈传于无穷又曰古者天子皆有廵狩无非事者或省察风俗或审理寃狱或问民疾苦以布宣徳泽皆巡狩之名也国家肇兴诚恐郡国新民逐末弃本习旧染之污奢侈诈伪或有不明之狱僣滥之刑或力役无时四民失业今銮辂省方将宪古行事臣愿天心洞照委之长贰釐正风俗或置匦匣以申寃枉或遣使郡国问民无告皆古巡狩之事昔汉昭帝问疾苦光武求民瘼如此则和气通天下太平可坐而待也又曰臣闻善医者不视他人之肥瘠察其脉之病否而已善计天下者不视天下之安危察其纪纲理否而已天下者人也安危者肥瘠也纪纲者脉也脉不病虽瘠不害脉病而肥者危矣是故四肢虽无故不足恃也脉而已矣天下虽无事不足矜也纲纪而已矣尚书省天子喉舌之官纲纪在焉臣愿诏尚书省戒励百官各杨其职以立纲纪如吏部天官以进贤退不肖为任诚使升黜有科任得其人则纲纪理而民受其赐前代兴替未始不由此者虞舜不告而娶二妃帝喾娶四妃法天之四星周文王一后三夫人嫔御有数选婌媛以充后宫古帝王之制也然女无羙恶入宫见妬陛下欲广嗣续不可不知而告戒之又曰臣伏见本朝富有四海礼乐制度莫不一新宫禁之制尙未严密胥吏健卒之辈皆得出入莫有呵止至淆混而无别虽有阑入之法久尚未行甚非严禁衞明法令之意陛下不可不知而必行疏奏上嘉纳之于是始命有司议赠上太祖尊谥皇统八年十二月由翰林侍讲学士为横海军节度使移彰徳军节度使卒官年六十二宷刚直耿介不谄奉权贵以希苟进有古君子之风云任熊祥字子仁八代祖圜为后唐宰相圜孙睿随石晋北迁遂为燕人熊祥登辽天庆八年进士第为枢密院令史太祖平燕以其地畀宋熊祥至汴授武当丞宋法新附官不釐务熊祥言于郡守杨晢曰既不与事请止给半俸以养亲晢虽不许而喜其亷金人取均房州熊祥归朝复为枢密院令史时西京留守高庆裔摄院事无敢忤其意者熊祥未敢阿意事之其后杜充刘括同知燕京行省法制未一日有异论熊祥为折𠂻之厯深磁州刺史开府少尹行台工部郎中同知汴京留守事天徳初为山东东路转运使改镇西军节度使是时诏徐文张𢎞信讨东海县𢎞信逗遛称疾不进决杖二百熊祥被诏为㑹试主文以事不避难臣之职为赋题及御试熊祥复以赏罚之令信如四时为赋题海陵大喜以为翰林侍读学士大定初以为太子少师时契丹贼斡罕窃号北鄙用兵未息上以为忧诏公卿百官议所以招伐之宜衆皆异议熊详徐进曰陛下以劳民为忧用兵为重莫若以恩信招怀之上问孰可使者对曰臣虽老凭国威灵尙堪一行上曰卿老矣无烦为此七年复致仕熊祥事母以孝闻母没时熊祥年已七十不食三日人皆称之卒于家孔璠字文老至圣文宣王四十九代孙故宋朝奉郎袭封端友弟端操之子齐阜昌三年补迪功郎袭封衍圣公主管祀事大㑹十五年齐国废熙宗即位兴制度礼乐立孔子庙于上京天眷三年诏求孔子后加璠承奉郎袭封衍圣公奉祀奉是时熙宗颇读论语尙书春秋左氏传及诸史通厯唐律乙夜乃罢皇统元年三月戊午上谒奠孔子庙北面再拜顾谓侍臣曰朕幼年游佚不知志学岁月逾迈深以为悔大凡为善不可不勉孔子虽无位其道可尊万世高仰如此皇统二年璠卒子拯袭封加文林郎拯字元济天徳二年定袭封衍圣公俸格有加于常品是岁立国子监久之加拯承直郎大定元年卒弟总袭封加文林郎总字元㑹大定二十年召总至京师欲与之官尚书省奏总主先圣祀事若加任使守奉有阙上曰然乃授曲阜县令明昌元年卒子元措袭加加文林郎元措字梦得三年四月诏曰衍圣公视四品阶止八品不称可超迁中议大夫永着于令四年八月丁未章宗行释奠礼北面再拜亲王百官六学生员陪位承安二年正月诏元措兼曲阜县令仍世袭元措厯事宣宗哀宗后归大元终焉四十八代端甫者明昌初学士党怀英荐其年徳俱高读书乐道该通古学召至京师特赐王泽榜及第除将仕郎小学教授以主簿奉祀致仕范拱字清叔济南人九岁能属文深于易学宋末登进士第调广济军曹权邦彦辟为书记摄学士刘豫镇东拱撰谒庙文豫竒之深加赏识拱献六箴齐国建累擢中书舍人上初政録十五篇一曰得民二曰命将三曰简礼四曰纳谏五曰逺图六曰治乱七曰举贤八曰守令九曰延问十曰畏慎十一曰节祥瑞十二曰戒雷同十三曰用人十四曰御将十五曰御军豫纳其説而不能尽用也久之权尚书右丞进左丞兼门下侍郎豫以什一税民名为古法其实裒歛而刑法严急吏夤縁为暴民久罹兵革益穷困陷罪者衆境内苦之右丞相张孝纯及拱兄侍郎巽极言其弊请仍因履畆之法豫不从巽坐贬官自是无复敢言者拱曰吾言之则为党兄不言则百姓困弊吾执政也宁为百姓言之乃上疏其大略以为国家惩亡宋重歛弊什一税民本务优恤官吏奉行太急驱民犯禁非长久计也豫虽未即从而亦不加谴拱令刑部条上诸路以税抵罪者凡千余人豫见其多乃更为五等税法民犹以为重也齐废梁王宗弼领行台省事拱为官属宗弼访求百姓利病拱以减税为请宗弼从之减旧三分之一民始苏息拱慎许可而推毂士李南张辅刘长言皆拱荐也长言自汝州郏城酒监擢省郎人不知其所以进拱亦不自言也以久病乞近郡除淄州刺史皇统四年以疾求退以通议大夫致仕斋居读书罕对妻子世宗在济南闻其名大定初拱上风事七年召赴阙除太常卿议郊祀或有言前代都长安及汴洛以太华等山列为五岳今既都燕当别议五岳名寺僚取嵩高疏周都酆镐以吴岳为西岳拱以为非是议略曰轩辕居上谷在恒山之西舜居蒲坂在华山之北以此言之未尝据所都而改岳祀也后遂不改尝言礼官当守礼法官当守法若汉臣张释之可谓能守法矣故其议论确然不可移夺九年复致仕卒于家年七十四张用直临潢人少以学行称辽王宗干闻之延置门下海陵与其兄充皆从之学天眷二年以教宗子赐进士及第除礼部郎中皇统四年为宣徽判官厯横海军节度副使改宁州刺史海陵即位召为签书徽政院事太常卿太子詹事海陵尝谓用直曰朕虽不能博通经史亦粗有所闻皆卿平昔辅导之力太子方就学宜善道之朕父子并受卿学亦儒者之荣也为贺宋国正旦使卒于汴海陵深悼惜之遣使迎䕶其丧官给道途费丧至亲临奠赐钱千万其养子始七岁特授武义将军刘枢字居中通州三河人少以良家子从军屯河间同軰皆骑射独枢刻意经史登天眷二年进士调唐山主簿改飞狐令蔚州刺史恃功贪污无所顾忌属邑皆厌苦之枢一无所应乃摭以他事繁狱将致之死郡人有怜枢者道枢脱走诉于朝㑹亷察使至守倅而下皆抵罪废独枢治状入优等躐迁奉直大夫张浩营建燕京宫室选枢治工役迁尚书刑部员外郎鞫治太原尹图克坦额哷楚克反状旬日狱具转工部郎中进本部侍郎正隆末从军还自江上大定初与左司郎中王蔚右司员外郎王全俱出补外枢为南京路转运使事初世宗欲复用枢等御史台奏枢等在正隆时皆以巧进败法蠧政人多怨嫉之上以枢等颇干济犹用之戒之曰能悛心改过必加升擢不然则斥汝等矣是时珠勒根彦忠为南京都转运使不闲吏事故用枢以佐之迁山东路转运使改中都路转运使大定四年卒于官王翛字翛然涿州人也登皇统二年进士第由尚书省令史除同知霸州事累迁刑部员外郎坐请嘱故人姦罪杖四十降授泰定军节度副使四迁大兴府治中授户部侍郎世宗谓宰臣曰王翛前为外官闻有刚直名今闻专务出罪为阴徳事多非理从轻又巧倖偷安若果刚直则当忘身以为国履正以无偏何必卖法以徼福耶寻命赈济密云等三十六县明安人户冒请粟三万余石为尚书省奏夺官一阶出为同知北京留守事上曰人多言王翛能官以朕观之凡事不肯尽力直一老姦耳二十四年迁辽东路转运使岁余改显徳军节度使以前任转运使拽辱仓使王祺致死追两官解职勑杖七十降郑州防御使章宗即位擢同知大兴府事审録官奏翛前任显徳洁亷刚直军吏歛迹无讼狱迁礼部尚书兼大理卿使宋还㑹改𦵏太师广平郡王图克坦贞贞章宗母孝懿皇后父也帝欲用前代故事班劔鼓吹羽葆等仪衞宰臣以贞与弑熙宗诛死意难之于是诏下礼官仪翛言晋𦵏丞相王导给前后羽葆鼔吹武贲班劒百人唐以来大驾卤簿有班劔其王公以下卤簿并无班劔兼羽葆非臣下所宜用国朝𦵏大臣亦无之上先知唐𦵏大臣李靖等皆用班劔羽葆怒曰典故所无固可从然用之亦不过礼一日诏翛及谏议大夫兼礼部侍郎张暐诣殿门谕之曰朝廷之事汝谏官礼官即当辩析且小民言可採朕尚从之况卿等乎自今议事母但附合尚书省明昌二年改知大兴府事时僧徒多游贵戚门翛恶之乃禁僧午后不得出寺尝一僧犯禁皇姑大长公主为请翛曰奉上命即令出之立召僧杖一百死京师肃然后坐故出人罪复削官解职明年特授定海军节度使谕㫖曰卿赋性太刚率意行事乃自陷于刑若殿年降叙念卿入仕乆颇有执持故特起于罪谪之中授以见职且彼岁歉民饥盗贼多须用旧人镇抚庶得安治勉尽乃心以图后效未几表乞致仕上曰翛能干者得力为多不许复申请从之泰和七年卒年七十五岁性刚严临事果决吏民惮其威虽豪右不敢犯承安间知大兴府事阙诏谕宰臣曰可选极有风力如王翛軰者用之其为上所知如此杨伯雄字希云真定藁城人八世祖彦稠后唐清泰中为定州兵马使后随晋主北还遂居临潢父邱行太子左衞率府率伯雄登皇统二年进士海陵留守中京邱行在幕府伯雄来省视海陵见之深加器重乆之调韩州军事判官有二盗诈称贾贩逆旅主人见欺至州署陈诉实欲刼取伯雄心觉其诈执而诘之因并获其党十余人一郡骇服迁应奉翰林文字是时海陵执政自以旧知伯雄属之使时时至其第伯雄诺之而不往他日海陵怪问之对曰君子受知于人当以礼进附丽奔走非素志也由是愈厚待之海陵簒立数月迁右补阙改修起居注海陵鋭于求治论讲毎至夜分尝问曰人君治天下其道何贵对曰贵静海陵黙然明日复谓曰我迁诸部明安分屯边戍前夕之对岂指是为非静邪对曰徙兵分屯使南北相维长䇿也所谓静者乃不扰之耳乙夜复问鬼神事伯雄进曰汉文帝召见贾生夜半前席不问百姓而问鬼神后世颇讥之陛下不以臣愚陋幸及天下大计鬼神之事未之学也海陵曰但言之以释永夜倦思伯雄不得已乃曰臣家有一卷书记人死复生或问𡨕官何以免罪答曰汝置一厯白日所为暮夜书之不可书者是不可为也海陵为之改容夏日海陵登瑞云楼纳凉命伯雄赋诗其卒章云六月不知蒸热到清凉㑹与万方同海陵忻然以示左右曰伯雄出言不忘规戒为人臣当如是矣再迁兵部员外郎丁父忧起复翰林待制兼修起居注迁直学士再迁右谏议大夫兼注作郎修起居注如故皇子舒苏鄂博薨伯雄坐与同直者窃议被责语在海陵诸子传海陵议征江南伯雄奏晋武平吴皆命将帅何劳亲总戎律不听乃落起居注不复召见大定初除大兴少尹丁母忧显宗为皇太子选东宫官属张浩荐伯雄起复少詹事兄子蟠为左赞善言听谏从时论荣之集古太子贤不肖为书号瑶山往鉴进之及进羽猎保成等箴皆见嘉纳复为左谏议大夫翰林直学士㑹太子詹事阙宰相复举伯雄上曰伯雄不可去朕左右而东宫亦须辅导遂以太子詹事兼谏议六年上幸西京欲因往凉陉避暑伯雄率衆谏官入谏上曰朕徐思之伯雄言之不已同列皆引退乆之乃起是年至凉陉徼巡果有䟱虞上思伯雄之言及还迁礼部尚书谓近臣曰羣臣有干局者衆矣如伯雄忠实皆莫及也上谓伯雄曰龙逄比干皆以忠谏而死使遇明君岂有是哉伯雄对曰魏徴愿为良臣正谓遇明君耳因顾谓宰臣曰书曰汝无面从退有后言朕与卿等共治天下有事可否即当面陈卿等致位卿相正行道扬名之时偷安自便徼倖一时如后世何羣臣皆称万岁十二年改沁南军节度使召为翰林学士承㫖丞相石琚致仕上问谁可代卿者琚对曰伯雄可时论以琚举得其人复权詹事伯雄知无不言匡救𢎞多后宫僚有诡随者人必称杨詹事以愧之除定武军节度使改平阳尹先是张浩治平阳有惠政及伯雄为尹百姓称之曰前有张后有杨徙河中尹卒年六十五谥庄献弟伯杰伯仁族兄伯渊伯渊字宗之父邱文辽中书舍人伯渊早孤事母以孝闻疎财好施喜收古书天㑹初以名家子补尚书省令史十四年赐进士第厯吏礼二部主事御前承应文字秩满除同知永定军节度使事召为司计郎中知平定军用亷迁平州路转运使知泰安军有惠政百姓刻石纪其事四迁山东东路转运使正隆末羣盗蠭起州郡往往罹害独济南頼伯渊保全大定三年致仕卒于家萧贡字贞卿京兆咸阳人大定二十二年进士调镇戎州判官泾阳令泾州观察判官补尚书省令史旧例试补两月乃补用贡至数日执政以为能即用之擢监察御史提刑司奏泾州有美政迁北京转运副使亲老归养左丞董师中右丞杨伯通荐其文学除翰林修撰上书论比年之弊人才不以器识操履巧于按牍不涉吏议者为工用人不务因才授官惟泥资叙名器不务慎与人多侥倖守令不务才实民罹其害伏望擢真才以振浇俗核功能以理职业慎名器以抑侥倖重守令以厚邦本然后政化可行百事可举矣诏词臣作唐用董重质诛郭谊得失论贡为第一赐重币四端贡论时政五弊言路四难词意切至改治书侍御史丁父忧起复改右司员外郎寻转郎中迁国子祭酒兼太常少卿与陈大任刋修辽史改刑部侍郎厯同知大兴府事徳州防御使三迁河东北路按察转运使大安末改漳徳军节度使坐兵兴不能守城亡失百姓降同知通逺军节度事未几改静难军节度使厯河东北路南京路转运使御史中丞户部尚书南京戒严坐乏军储诏释不问兴定元年致仕元光二年卒谥文简贡好学读书至老不倦有注史记一百卷温特赫提克徳该习经史以女直字出身累官国史院编修初丞相希尹制女直字设学校使额哩埒等教之其后学者渐盛转习经史故纳哈塔椿年赫舍哩良弼皆由此致位宰相提克徳最精深大定十二年诏提克徳所教生员习诗䇿若有文采量才任使愿从学者听十三年设女直进士科是岁图克坦镒等二十七人登第十五年提克徳迁着作佐郎与编修宗璧尚书省译史阿噜吏部令史张克忠译经书累迁祕书丞十九年改左赞善以母老求养显宗使内直丞禄锦谓提克徳曰赞善初未除此官天子谓孤曰朕得一出伦之才学问该贯当令辅汝徳义既数日赞善除此官自谓亲炙徳义不胜其喜未可去也勿难于怀乆之转翰林待制卒明昌五年赠翰林学士承㫖谥文成子额实章宗即位以为符宝典书累官左谏议大夫贞祐四年上疏畧曰今边备未撤征调不休州县长吏不知爱养其民督责徴科鞭笞逼迫急于星火文移重复不胜其弊宜敕有司务从简易兵兴以来忠臣烈士孝子顺孙义夫节妇湮没无闻者甚衆乞遣史官一员广为采访以义褒嘉兴定元年迁武胜州节度使改吏部尚书知开封府坐纵军人家属出城当杖诏解职四年复知开封府复坐以事嘱警巡使完颜金僧努降为郑州防御使未几复为知开封府事张翰字林卿忻州秀容人大定二十八年进士调隰州军事判官有诬昆弟三人为刼者翰微行亷得其状白于州释之厯东胜义丰㑹川令补尚书省令史除户部主事迁监察御史丁母忧服阕调山东路盐使丁父忧起复尚书省都事户部员外郎大安间平章政事通吉思忠叅知政事承裕行省翰充左右司郎中论议不相叶处置乖方翰屡争之不见省承裕就逮衞绍王知翰尝有言召见抚慰之改知登闻鼔院兼前职迁侍御史贞祐初为翰林直学士充元帅府经厯官中都戒严调度方殷改户部侍郎宣宗迁汴翰规措扈从粮草至真定上书言五事一曰强本谓当裒兵徒徙豪民以实南京二曰足用谓当按蔡汴旧渠以通漕运三曰防乱谓当就集义军假之官印使相统摄以安反侧四曰省事谓县邑不能自立者宜稍併之即以省官且易于备盗五曰推恩谓当推恩以示天子所在称幸之意上畧施行之翰雅有治剧才所至辄辨迁河平军节度使都水监提控军马使俄改户部尚书是时初至南京庶事草略翰经度区处皆有条理是岁卒谥逹义任天宠字清叔曹州定陶人也明昌二年进士调考城主簿再迁威戎县令县故堡寨无文庙学舍天宠以废署建有兄弟讼田者天宠谕以理义委曲周至皆感泣而去调泰定军节度判官丁父忧服阕调崇义军节度判官补尙书省令史右三部检法司正迁监察御史改右司都事迁员外郎改左司谏转左司郎中迁国子祭酒贞祐初转祕书监兼吏部侍郎改中都路都转运使时京师戒严粮运艰阻天宠悉力营辨曲尽劳瘁出家赀以济饥者全活甚衆监察御史高夔刘元规举天宠二十人公勤明敏有材干可安集百姓迁户部尚书三年中都不守天宠继走南京中道遇兵死之谥纯肃赞曰程宷任熊祥辽之进士孔璠范揕曾仕宋齐至金皆见礼遇而金之文治日已盛矣张用直父子并列旧学刘枢之练逹王翛之疆敏于事杨伯雄之善讽谏工辞藻萧贡温特赫提克徳之文艺适时之数人者迭用于正隆大定明昌间张翰任天宠之经理调度宣宗南迁犹頼其用焉金源氏百余年所以培植人才而获其效者于斯可槩见矣金史卷一百五金史卷一百六钦定四库全书金史卷一百六元中书右丞相总裁托克托等修列传第四十四张暐张行简贾益谦刘炳珠格髙琪伊喇托卜嘉张暐字明仲莒州日照县人博学该通登正隆五年进士调陈留主簿淄州酒税副使课増羡迁昌乐令改永清令补尚书省令史除太常博士兼国子助教丁父忧服除调山东东路转运副使入为太常丞兼左赞善太夫章宗封原王兼原王府文学章宗册为皇太孙复为左赞善转左谕徳兼太常丞充宋国报谕使至盱眙宋人请赴宴暐曰大行在殡未可及受赐不舞蹈宋人服其知礼使还迁太常少卿兼修起居注改礼部郎中修起居注如故迁右谏议大夫兼礼部侍郎明昌初太傅圗克坦克宁薨章宗欲亲为烧饭是时孝懿皇后梓宫在殡暐奏仰惟圣慈追念勲臣恩礼隆厚孰不感劝太祖时享尚且权停若为大臣烧饭礼有未安今已降恩㫖圣意至厚人皆知之乞俯从典礼则两全矣章宗从之上封事者言提刑使可罢暐上疏曰陛下即位因民所利更法立制无虑数十百条提刑之设政之大者若为浮议所揺则内外无所取信唐开元中或请选择守令停採访使姚崇奏十道採访犹未尽得人天下三百余州县多数倍安得守令皆称其职然则提刑之任诚不可罢择其人而用之生民之大利国家之长䇿也因举汉刺史六条以奏上曰卿言与朕意合礼部尚书孙即康鞫治镐王永中事还奏有诏复讯羣臣举暐及兵部侍郎乌库哩庆夀上使㕘知政事马琪谕暐曰百官举閲实镐王事要勿屈抑其人亦不可亏损国法上因谓宰臣曰镐王视永蹈为轻马琪曰人臣无将由是永中之狱决矣霍王从彝母早死温妃舒穆噜氏养之明昌六年温妃薨上问从彝丧服暐奏慈母服齐衰三年桐杖布冠礼也从彞近亲至尊压降与臣下不同乞于未𦵏前服白布衣绢巾既𦵏止用素服终制朝㑹从吉上从其奏承安元年八月壬子上召暐至内殿问曰南郊大祀今用度不给俟他年可乎暐曰陛下即位于今八年大礼未举宜亟行之上曰北方未宁致斋之际有不测奏报何如对曰岂可逆度而妨大礼今河平嵗丰正其时也上复问曰僧道三年一试八十而取一不亦少乎对曰此辈浮食无益有损不宜滋益也上曰周武帝唐武宗后周世宗皆贤君其夀不永虽曰偶然似亦有因也对曰三君矫枉太过今不毁除不崇奉是为得中矣是嵗郊见上帝焉顷之翰林修撰路铎论胥持国不可再用因及董师中趋走持国及丞相襄之门上曰张暐父子必不如是也三年为御史大夫恳辞不许明年坐奏事不实夺一官解职起为安武军节度使致仕例给半俸乆之暐不复请遂止暐自妻卒后不复娶亦无姬侍斋居与子行简讲论古今诸孙课诵其侧至夜分乃罢以为常厯太常礼部二十余年最明古今礼乐家法为士族仪表子行简行信行信自有传行简字敬甫颕悟力学淹贯经史大定十九年进士第一除应奉翰林文字丁母忧归𦵏益都杜门读书人莫见其面服除复任章宗即位转修撰进读陈言文字摄太常博士夏国遣使陈慰欲致祭大行灵殿行简曰彼陈慰非専祭不可廷议遣使横赐髙丽比遣使报哀彼以细故邀阻且出嫚言俟移问还报横赐未晩图克坦克宁韪其言深器重之转翰林修撰与路伯达进读陈言文字累迁礼部郎中司天台刘道改进新厯诏学士院更定厯名行简奏乞覆校测騐俟将来月食无差然后赐名诏翰林侍讲学士党怀英等覆校怀英等校定道用新厯明昌三年不置闰即以闰月为三月二年十二月十四日金木星俱在危十三度道用厯在十三日差一日三年四月十六日夜月食时刻不同道用不曽考騐古今所记比证事迹辄以上进不可用道用当徒一年收赎长行彭徽等四人各杖四十罢去羣臣屡请上尊号章宗不从将下诏以示四方行简奏曰往年饥民弃子或匄以与人其后诏书官为收赎或其父母衣食稍充即识认官亦㫁与之自此以后饥嵗流离道路人不肯收养肆为捐瘠饿死沟中伏见近代御灾诏书皆曰以后不得复取今乞依此施行上是其言诏中书行之乆之兼同修国史改礼部侍郎提㸃司天台直学士同修史如故行简言唐制仆射宰相生日百官通班致贺降阶答拜国朝皇太子元正生日三师三公宰执以下领羣官同班拜贺皇太子立受不答拜今尚书省宰执生日分六品以下别为一班揖贺宰执坐答揖左右司郎中五品官廷揖亦坐答之臣谓身坐举手答揖近于坐受也宰执受贺其礼乃重于皇太子恐于义未安别嫌明微礼之大节伏请宰执生日令三品以下官同班贺宰执起立依见三品官仪式通答揖上曰此事何不早辨正之如都省擅行卿论之是矣行简对曰礼部盖尝㕘酌古今典礼拟定仪式省廷不从辄改以奏下尚书省议遂用之宰执生日三品以下羣官通班贺起立答之自此始行简转对因论典故之学乞于太常博士之下置检閲官二员通礼学资浅者使为之积资乃迁博士又曰今虽有国朝集礼至于食货官职兵刑沿革未有成书乞定㑹要以示无穷承安五年迁侍讲学士同修史提㸃司天如故泰和二年为宋主生日副使上召生日使完颜瑭戒之曰卿过界勿饮酒每事听于行简谓行简曰宋人行礼好事末节苟有非是皆须正之旧例所有不可不至上复曰颇闻前奉使者过淮每至中流即以分界争渡船此殊非礼卿自戒舟人且语宋使曰两国和好乆矣不宜争细故伤大体丁宁谕之使悉此意也四年诏曰每奏事之际须令张行简常在左右五年羣臣复请上尊号上不许诏行简作批答因问行简宋范祖禹作唐鑑论尊号事行简对曰司马光亦尝諌尊号事不若祖禹之词深至以谓臣子生谥君父颇似惨切上曰卿用祖禹意答之仍曰太祖虽有尊号太宗未尝受也行简乞不拘对偶引祖禹以微见其意从之其文深雅甚得代言之体改顺天军节度使上谓行简曰卿未更治民今至保州民之情伪卒难臆度如何治之则可对曰臣奉行法令不敢违失狱讼之事以情察之钤制公吏禁抑豪猾以镇静为务庶㡬万分之一上日在任半嵗或一年所得利害上之行简到保州上书曰比者括官田给军既一定矣有告欲别给者辄从其告至今未已名曰官田实取之民以与之夺彼与此徒启争端臣所管已拨深泽县地三百余顷复告水占沙咸者三之一若悉从之何时可定臣谓当限以月日不许再告为便下尚书省议奏请如实有水占河塌不可耕种本路及运司佐官按视尚书省下按察司覆同然后改拨若沙咸塉薄当凖已拨为定制曰可六年召为礼部尚书兼侍讲同修国史祕书监进太一新厯诏行简校之七年上遣中使冯贤童以实封御扎赐行简曰朕念镐郑二王误干天常自贻伊戚藁葬郊野多厯年所朕甚悼焉欲追复前爵备礼改葬卿可详閲唐贞观追赠隠巢并前代故事密封以闻又曰欲使实古纳于威州择地营葬嵗时祭奠兼命卫王诸子中立一人为郑王后谨其祭祀此事既行理须降诏卿草诏文大意一就封进行简乃具汉淮南厉王长楚王英唐隠太子建成巢刺王元吉谯王重福故事为奏并进诏草遂施行焉累迁太子太保翰林学士承㫖尚书修史如故贞祐初转太子太傅上书论议和事其略曰东海郡侯尝遣约和较计细故迁延不决今都城危急岂可拒絶臣愿更留圣虑包荒含垢以救生灵或如辽宋相为敌国嵗奉币帛或二三年以继选忠实辨㨗之人往与议之庶㡬有成可以纾患是时百官议者虽有异同大槩以和亲为主焉庄献太子葬后不置宫师官升承㫖为二品以宠行简兼职如故三年七月朝廷备防秋兵械令内外职官不以丁忧致仕皆纳弓箭行简上书曰弓箭非通有之物其清贫之家及中下监当丁忧致仕安有所谓如法军器今绳以军期补弊修壊以求应命而已与仓猝制造何以异哉若于随州郡及明安穆昆人戸拘括择其佳者买之不足则令职输所买之价庶不扰而事可办左丞相布萨端平章政事髙琪尽忠右丞相益谦皆曰丁忧致仕者可以免此权叅政乌库哩徳升日职官乆享爵禄军兴以来曽无寸补况事已行而复改天下何所取信是议也丁忧致仕官竟得免是嵗卒赠银青荣禄大夫谥文正行简端悫慎密为人主所知自初入翰林至太常礼部典贡举终身搢绅以为荣与弟行信同居数十年人无间言所着文章十五卷礼例纂一百二十卷㑹同朝献禘祫䘮葬皆有记录及清台皇华戒严为善自公等记藏于家赞曰张暐行简世为礼官世习礼学其为礼也行于家庭讲于朝廷施用于隣国无不中度古者官有世掌学有専门金诸儒臣惟张氏父子庶㡬无愧于古乎贾益谦字彦亨沃州人也本名守谦避哀宗讳改焉大定十年词赋进士歴仕州郡以能称明昌间入为尚书省令史累迁左司郎中章宗论之曰汝自知除至居是职左司事不为不练凡百官行止资歴固宜照勘勿使差缪若武库署直长伊喇郝自平定州军事判官召为典舆副辖在职才五月降授门山县簿尉朕比閲贴黄行止乃俱书作一十三月行止尚如此失实其如选法何盖是汝不用心致然尔今姑杖知除掾汝勿复犯之五年为右谏议大夫上言提刑司官不须遣监察体访宜㨿其任内行事考其能否而升黜之上曰卿之言其有所见乎益谦对曰提刑官若不称职衆所共知且其职与监察等臣是故言之上嘉纳焉是年夏岂将幸景明宫清暑益谦连上疏极谏之上御后阁召益谦入对称㫖进兼尚书吏部侍郎时镐王以疑忌下狱上怒甚朝臣无敢言者益谦上章论其不可言极恳切上谕之曰汝言诸王皆有觊心而游其门者不无横议此何等语固当罪汝以汝前言事亦有当处故免既而以议衞王事有违上意解职削官二阶承安元年七月降为宁化州刺史五年八月改为山东路按察使转河北西路转运使泰和三年四月召为御史中丞四年三月出为武定军节度使八年六月复为御史中丞八月改吏部尚书九月诏益谦等一十三员分诣诸路与本路按察司官一员同推排民戸物力上召见于香阁谕之曰朕选卿等随路推排除推收外其新强销乏户虽集衆推唱然销乏者勿销不尽如一户元物力三百贯今蠲减二百五十贯犹有不能当新强者勿添尽量存气力如一户添三百贯而止添二百贯之类卿等宜各用心百姓应当赋役十年之间利害非细苟不称所委治罪当不轻也寻出知济南府移镇河中大安末拜叅知政事贞祐二年二月改河东南路安抚使俄知彰徳府三军召为尚书省右丞㑹宣宗始迁汴梁益谦乃建言汴之形势惟恃大河今河朔受兵羣盗并起宜严河禁以备不虞凡自北来而无公凭者勿聼渡是时河北民迁避河南者甚衆侍御史刘元规上言侨户宜与土民均应差役上留中而自以其意问宰臣丞相端平章尽忠以为便益谦曰侨户应役甚非计也盖河北人戸本避兵而来兵稍息即归矣今旅寓仓皇之际无以为生若又与地着者并应供亿必骚动不能安居矣岂主上矜恤流亡之意乎上甚嘉赏曰此非朕意也因出元规章示之三年八月进拜尚书左丞四年正月致仕居郑州兴定五年正月尚书省奏章宗实录已进呈衞王事迹亦宜依海陵庶人实录纂集成书以示后世制可初唿沙唿弑衞王立宣宗时朝臣皆谓衞王失道天命絶之唿沙唿实无罪且有推戴功独张行信抗章言之不报举朝遂以爲讳及是史官谓益谦尝事卫王冝知其事乃遣编修一人就郑访之益谦知其㫖谓之曰知卫王莫如我然我闻海陵被弑而世宗立大定三十余年禁近能暴海陵恶者輙得羙任故当时史官修实录者多所附㑹卫王爲人勤俭愼惜名器较其行事中材不及者多矣吾知此而已设欲餙吾言以实其罪吾亦何惜余年朝议伟之正大三年年八十薨三子贤卿颐卿翔卿皆以门资入仕赞曰贾益谦于衞绍王可谓尽事君之义矣海陵之事君子不无憾焉夫正隆之为恶暴其大者斯亦足矣中篝之丑史不絶书诚如益谦所言则史亦可为取富贵之道乎嘻甚矣传曰不有废者其何以兴刘炳葛城人毎读书见前古忠烈士为国家画䇿虑万世安辄叹息景慕贞祐三年中进士第即日上书条便宜十事其一曰任诸王以镇社稷臣观往嵗王师屡战屡衂卒皆自败承平日乆人不知兵将帅非才既无靖难之谋又无効死之节外託持重之名而内为自安之计择骁果以自随委疲懦以临阵阵势稍动望尘先奔士卒从而大溃朝廷不加诘问辄为益兵是以法度日紊仓庾日虚闾井日凋土地日蹙自大驾南巡逺近相望益无固志吏任河北者以为不幸逡巡退避莫之敢前昔唐天寳之末洛阳潼闗相次失守皇舆夜出向非太子回趋灵武率先诸将则西行之士当终老于劎南矣臣愿陛下择诸王之英明者总监天下之兵北驻重镇移檄逺近戒以军政则四方闻风者皆将自奋前死不避折冲厌难无大于此夫人情可以气激不可以力使一卒先登则万夫齐奋此古人所以先身敎而后威令也二曰结人心以固基本天子恵人不在施恵在于除其同患因所利而利之今艰危之后易于为恵因其欲安而慰抚之则忠诚亲上之心当益加于前日臣愿寛其赋役信其号令凡事不便者一切停罢时遣重臣按行郡县延见耆老问其疾苦选亷正黜贪残拯贫穷䘏孤独劳来还定则効忠徇义无有二志矣故曰安民可与行义危民易与为乱惟陛下留神三曰广收人材以备国用备嵗寒者必求貂狐适长涂者必畜骐骥河南陜西车驾临幸当有以大慰士民之心其有操行为民望者稍擢用之平居可以励风俗缓急可以备驱䇿昭示新恩易民观听隂系天下之心也四曰选守令以安百姓郡守县令天子所恃以为治百姓所依以为命者也今衆庶已敝官吏庸暗无安利之才贪暴昏乱与姦为市公有斗粟之赋私有万钱之求逺近嚣嚣无所控告自今非才器过人政迹卓异者不可使在此职亲勲故旧虽望隆资髙不可使为长吏则贤者喜于殊用益尽其能不肖者愧慕而思自励矣五曰褒忠义以励臣节忠义之士奋身効命力尽城破而不少屈事定之后有司略不加省弃职者顾以恩贷死事者反不见录天下何所慕惮而不为自安之计邪使为臣者皆知杀身之无益临难可以苟免甚非国家之利也六曰务农力本以广蓄积此最张兵富民之要术当今之急务也七曰崇节俭以省财用今海内虚耗田畴荒芜废奢从俭以纾生民之急无先于此者八曰去冗食以助军费兵革之后人物凋丧者十四五郡县官吏署置如故甚非审权救弊之道九曰修军政以习守战自古名将料敌制胜训练士卒故可使赴汤蹈火百战不殆孔子曰以不教民战是谓弃之兵法曰器械不利以其卒与敌也卒不服习以其将与敌也将不知兵以其主与敌也主不择将以其国与敌也可不慎哉十曰修城池以备守御保障国家惟都城与附近数郡耳北地不守是无河朔矣黄河岂足恃哉书奏宣宗异焉复试之曰河北城邑何术可保兵民杂居何道可和钞法如何而通物价如何而平炳对大略以审择守将则城邑固兵不侵民则兵民和敛散相权则钞法通劝农薄赋则物价平宣宗虽异其言而不能用但补御史台令史而已论曰刘炳可谓能言之士矣宣宗召试既不失对而以一台令史赏之足以倡士气乎珠格髙琪或作髙乞西北路明安人大定二十七年充䕶衞转十人长出职河间都总管判官召为武衞军钤辖迁宿直将军除建州刺史改同知临洮府事泰和六年伐宋与彰化军节度副使巴噶罕备巩州诸镇宋兵万余自巩州辘轳岭入髙琪奋击破之赐银百两重綵十端青伊克内附诏知府事舒穆噜仲温与髙琪出界与青伊克合兵进取诏髙琪曰汝年尚少近闻与宋人力战奋勇朕甚嘉之今与仲温同行出界如其成功髙爵厚禄朕不吝也诏封吴曦为蜀国王髙琪为封册使诏戒谕曰卿读书解事蜀人亦识威名勿以财贿动心失大国体如或随去奉职有违礼生事卿与乔宇体察以闻使还加都统号平南虎威将军宋安丙遣李孝义率步骑三万攻秦州先以万人围皂角堡髙琪赴之宋兵列阵山谷以武车为左右翼伏弩其下来逆战既合宋兵阳却髙琪军见宋兵伏不得前退整阵宋兵复来凡五战宋兵益坚不可以得志髙琪分骑为二出者战则止者俟止者出则战者还还者复出以更乆之遣富察托色拉潜兵上山自山驰下合击大破宋兵斩首四干级生擒数百人李孝义乃解围去宋兵三千攻马连寨以窥湫池遣𤓰尔佳福寿击走之斩七百余级大安王年累官泰州刺史以乣军三千屯通𤣥门外寻升缙山县为镇州以髙琪为防御使权元帅右都监所部乣军赏赉有差至宁元年八月尚书左丞完颜纲将兵十万行省于缙山败绩贞祐初迁元帅右监闰闰月诏髙琪曰闻军事皆中覆得无失机㑹乎自今当即行之朕但责成功耳是月被诏自镇州移军守御中都迤南次良乡不得前乃还中都毎出战辄败赫舍哩执中戒之曰汝连败矣若再不胜当以军法从事及出果败髙琪惧诛十月辛亥髙琪自军中入遂以兵围执中第杀执中持其首诣阙待罪宣宗赦之以为左副元帅一行将士迁赏有差诏曰唿沙唿畜无君之心形迹露见不可尽言武卫副使提㸃近侍局庆善努近侍局使色埒黙直长萨哈连累曽陈奏方慎圗之色埒黙漏此意于按察判官唿噜唿噜以告翰林待制恩楚恩楚达于髙琪今月十五日将唿沙唿戮讫惟兹臣庶将恐有疑肆降札书不匿厥㫖论者谓髙琪専杀故降此诏顷之拜平章政事宣宗论马政顾髙琪曰往嵗市马西夏今肯市否对曰水波畜马甚多市之可得括縁边部落马亦不少矣宣宗曰尽括边马缓急如之何閲三日复奏曰河南镇防二十余军计可得精骑二万缓急亦足用宣宗曰马虽多养之有法习之有时详谕所司令加意也贞祐二年十一月宣宗问髙琪曰所造军器往往不可用此谁之罪也对曰军器美恶在兵部材物则户部工匠则工部宣宗曰治之且将败事宣宗问杨安儿事髙琪对曰贼方据险臣令主将以石墻围之势不得出擒在旦夕矣宣宗曰可以急攻或力战突围我师必有伤者应奉翰林文字完颜苏唿自中都议军事还上书求见乞屏左右故事有奏宻事辄屏左右先是太府监丞游茂以髙琪威权太重中外畏之常以为忧因人见屏人密奏请裁抑之宣宗曰既委任之权安得不重茂退不自安复欲结髙琪诣其第上书曰宰相自有体岂可以此生人主之疑招天下之议恐髙琪不相信复曰茂尝间见主上实恶相公权重相公若能用茂当使上不疑而下无所议髙琪闻茂尝请间屏人奏事疑之乃具以闻游茂论死诏免死杖一百除名自是凡屛人奏事必令近臣一人侍立及苏哷请密召至近侍局给笔札使书所欲言少顷宣宗御便殿见之惟留近侍局直长赵和和侍立苏哷奏曰日者元帅府议削伯特文格兵权朝廷乃诏领义军改除之命拒而不受元帅府之欲讨捕朝廷复赦之且不令隶元帅府不知谁为陛下画此计者臣自外风闻皆出平章髙琪宣宗曰汝何以知此事出于髙琪苏哷曰臣见文格与永清副提控刘温牒云差人张希韩至自南京道副枢平章处分已奏令文格𨽻大名行省毋遵中都帅府约束温即具言于帅府然则文格与髙琪计结明矣上颔之苏哷复奏曰髙琪本无勲望向以畏死擅杀唿沙唿计出于无聊耳妬贤能树党与窃弄威权自作威福去嵗都下书生樊知一诣髙琪言乣军不可信恐生乱髙琪以刀杖决杀之自是无复敢言军国利害者使其党伊喇托卜嘉为武宁军节度使招乣军已而无功复以为武衞军使以臣观之此贼灭乱纪纲祸害忠良实有不欲国家平治之意惟陛下断然行之社稷之福也宣宗曰朕徐思之苏哷出复戒曰慎无泄也四年十月大元大兵取潼闗次嵩汝间待阙台院令史髙嶷上书曰向者河朔败绩朝廷不时出应此失机㑹一也及深入吾境都城精兵无虑数十万若効命一战必无今日之忧此失机㑹二也既退之后不议追袭此失机㑹三也今已度闗不亟进御患益深矣乞命平章政事髙琪为帅以厌衆心不报御史台言兵踰潼闗崤渑深入重地近抵西郊彼知京师屯宿重兵不复叩城索战但以游骑遮絶道路而别兵攻击州县是亦困京师之渐也若専以城守为事中都之危又将见于今日况公私蓄积视中都百不及一此臣等所为寒心也不攻京城而纵其别攻州县是犹火在腹心拨置于手足上均一身也愿陛下察之请以陜西兵扼拒潼闗与右副元帅富察伊尔必斯为犄角之势选在京勇敢之将十数人各付精兵数千随宜伺察且守且守复谕河北亦以此待之诏侍尚书省髙琪奏曰台官素不习兵备御方略非所知也遂寝髙琪止欲以重兵屯驻南京以自固州郡残破不复恤也宣宗惑之计行言听终以自毙未㡬进拜尚书右丞相奏曰凡监察有失紏弹者从本法若人使入国私通言説语知本国事情宿衞近侍官承应人出入亲王公主宰执之家灾伤阙食体究不实致伤人命转运军储而有私载及考试举人闗防不严者并的杖在京犯至两次者台官减监察一等论赎余止坐专差者任满日议定升降若任内有漏察之事应的决者依格虽为称职止从平常平常者从罚制可髙琪请修南京里城宣宗曰此役一兴民滋病矣城虽完固能独安乎初陈言人王世安献攻取盱眙楚州䇿枢密院奏乞以世安为招抚使选谋勇二三人同往淮南招红袄贼及淮南宋官宣宗可其奏诏泗州元帅府遣人同往兴定元年正月癸未宋贺正旦使朝辞宣宗曰闻息州透漏宋人此乃彼界饥民沿淮为乱宋人何敢犯我髙琪请伐之以广疆土上曰朕但能守祖宗所付足矣安事外讨髙琪谢曰今雨雪应期皆圣徳所致而能包容小国天下幸甚臣言过矣四月遣元帅左都监乌库哩庆夀签枢密院事完颜萨布经略南邉寻复下诏罢兵然自是与宋絶矣兴定元年十月右司谏许古劝宣宗与宋议和宣宗命古草牒以示宰臣髙琪曰辞有哀祈之意自示微弱不足取遂寝集贤院谘议宫吕鑑言南边屯兵数十万自唐邓至寿泗沿边居民逃亡殆尽兵士亦多亡者亦以人烟絶少故也臣尝比监息州𣙜塲毎塲所获布帛数千疋银数百两大计布帛万疋银数千两兵兴以来俱失之矣夫军民有逃亡病而国家失日获之利非计也今隆冬沍寒五骑得骋当重兵屯境上驰书谕之诚为大便若俟春和则利在于彼难与议矣昔燕人获赵王赵遣辨士説之不许一牧竖请行赵王乃还孔子失马驭卒得之人无贵贱苟中事机皆可以成功臣虽不肖愿効牧竖驭卒之智伏望宸㫁诏问尚书省髙琪曰鑑狂妄无稽但其气岸可尚宜付陜西行省备任使制可十二月胥鼎谏伐宋语在鼎传髙琪曰大军已进无复可议遂寝二年胥鼎上书谏曰钱谷之冗非九重所能兼天子总大纲责成功而已髙琪曰陛下法上天行健之义忧勤庶务夙夜不遑乃太平之阶也鼎言非是宣宗以南北用兵深以为忧右司谏吕造上章乞诏内外百官各上封事直言无讳或时召见亲为访问陛下博採兼聼以尽羣下之情天下幸甚宣宗嘉纳诏集百官议河北陜西守御之䇿髙琪心忌之不用一言是时筑汴京城里城宣宗问髙琪曰人言此役恐不能就如何髙琪曰终当告成但其濠未及浚耳宣宗曰无濠可乎髙琪曰苟防城有法正使兵来臣等愈得効力宣宗曰与其临城曷若不令至此为善髙琪无以对髙琪自为宰相专固权宠擅作威福与髙汝砺相唱和髙琪主机务髙汝砺掌利权附已者用不附已者斥凡言事忤意及负材力或与已颉颃者对宣宗阳称其才使干当于河北隂置之死地自不兼枢密元帅之后常欲得兵权遂力劝宣宗伐宋置河北不复为意凡精兵皆置河南苟且嵗月不肯辄出一卒以应方面之急平章政事英王守纯欲发其罪密召右司员外郎王阿里知案布希萨喇勒令使富察唿噜谋之萨喇勒唿噜以告尚书省都事布萨讷木舍布布萨讷木舍布以告髙琪英王惧髙琪党与不敢发后髙琪使奴萨布杀其妻乃归罪于萨布送开封府杀之以灭口开封府畏髙琪不敢发其实萨布论死事觉宣宗乆闻髙琪姦恶因此事诛之时兴定三年十二月也尚书省都事布萨讷木舍布以英王谋告髙琪论死布希萨喇勒富察唿噜各杖七十勒停初宣宗将迁南欲置乣军于平州髙琪难之及迁汴戒搏多厚抚此军搏多辄杀乣军数人以至于败宣宗末年尝曰壊天下者髙琪搏多也终身以为恨云伊喇托卜嘉东北路明安人明昌初累官西上合门使二年袭父穆昆泰和伐宋有功遥授同知庆州事权徳哷勒乣详衮丁父忧起复西北路招诏判官改尚辇局使曹王傅贞祐二年迁武宁军节度使招徕中都乣军无功平章髙琪芘之召为武衞军都指挥使应奉翰林文字完颜苏哷尝面奏髙琪党比语在髙琪传寻知河南府事兼副统军徙彰化军节度使上言尽籍山东河间大名明安人为兵老弱城守壮者捍御又言河东地险人勇步兵为天下冠可尽调以戍诸隘从之自是河东郡县屯兵少不可守矣改知临洮府事兼陜西副统军贞祐三年十一月破夏兵于熟羊寨平章髙琪率宰臣入贺曰托卜嘉以少败衆盖陛下威徳所致宣宗曰自古兴国皆赖忠贤今兹立功皆将率诸贤之力也乃以托卜嘉为劝农使兼知平凉府事进阶银青荣禄大夫四年伐西夏攻威灵安㑹等州兴定元年知庆阳府事三年迁元帅左都监卒论曰髙琪擅杀执中宣宗不能正其罪又曲为之説以诏臣下就其事论之人君欲诛大臣而与近侍宻谋于宫中已非其道谋之不密又为外臣所知以告败军之将因杀之以为説此可欺后世邪金至南渡譬之尫羸病人元气无㡬琪喜吏而恶儒好兵而厌静沮迁乣之议破和宋之谋正犹缪医投以乌喙附子祗速其亡耳仪宣宗于擅杀之日即能伸大义而诛之何至误国如是邪金史卷一百六金史卷一百七钦定四库全书金史卷一百七元中书右丞相总裁托克托等修列传第四十五高汝砺张行信高汝砺字巖夫应州金城人登大定十九年进士第莅官有能声明昌五年九月章宗诏宰执举奏中外可为刺史者上亲阅阙㸃注葢取两员同举者升用之于是汝砺自同知绛阳军节度事起为石州刺史承安元年七月入为左司郎中一日奏事紫宸殿时侍臣皆回避上所御凉扇忽堕案下汝砺以非职不敢取以进奏事毕上谓宰臣曰髙汝砺不进扇可谓知体矣未㡬擢为左谏议大夫以赋调军须郡县有司或不得人造胥走卒利其事急规取货赂深为民害建言自今若因兵调发有犯者乞权依推排受财法治之庶使小人有所畏惧二年六月定制因军前差发受财者一贯以下徒二年以上徒三年十贯处死从汝砺之言也时遇奏事台臣亦令回避汝砺乃上言国家置谏臣以备侍从盖欲周知时政以参得失非徒使排行就列而已故唐制凡中书门下及三品以上入合必遣谏官随之俾预闻政事冀其有所开説今省台以下遇朝奏事则一切回避与诸侍衞之臣旅进旅退殿廷论事初莫得闻及其已行又不详其始末遂事而谏斯亦难矣顾谏职为何如哉若曰非材择人可也岂可置之言责而疎逺若此乞自今以往有司奏事谏官得以预闻庶望少补且修注之职掌记言动俱当一体上从之又言年前十月尝举行推排之法寻以踰时而止诚知圣上爱民之深也切闻周制以嵗时定民之衆寡辨物之多少入其数于小司徒以施政教以行征令三年则天下大比按为定法伏自大定四年通检前后迄今三十余年其间虽两经推排其浮财物力惟凭一时小民之语以为増减有司惟务速定不复推究其实由是豪强有力者符同而幸免贫弱寡援者抑屈而无诉况近年以来邉方屡有调发贫户益多如止循例推排縁去嵗条理已行人所通知恐新强之家预为请嘱狡狯之人冀望至时同辞推唱或虚作贫乏故以产业低价质典及将财物徙置他所权止营运如此姦弊百端欲望物力均一难矣欲革斯弊莫若据实通检预令有司照勘大定四年条理严立罪赏截日立限闗防禁约其间有可以轻重者斟酌行之去烦碎而就简易戒骚扰而事镇静使富者不得以苟避困者有望于少息则赋税易办人免不均之患矣诏尚书省竢边事息行之是嵗十月上谕尚书省遣官诣各路通检民力命户部尚书贾执刚与汝砺先推排在都两警巡院令诸路所差官视以为法焉寻为同知大兴府事四年十二月为陜西东路转运使泰和元年七月改西京路转运使二年正月为北京临潢府路按察使四年二月迁河北西路转运使十一月进中都路都转运使六年六月拜户部尚书时钞法不能流转汝砺随事上言多所更定民甚便之语在食货志上嘉其议勑尚书省曰内外百官所司不同比应诏言事者不啻千数俱不达各司利害汗漫陈説莫能详尽近惟户部尚书髙汝砺论本部数事并切事情皆已行之其论内外百司各究利害举明若可举而不即申闻以致上司举行者量制其罚贞祐二年二月宣宗南迁次邯郸拜汝砺为参知政事次汤隂上闻汴京谷价腾踊虑扈从人至则愈贵问宰臣何以处之皆请命留守司约束汝砺为曰物价低昂朝夕或异然籴多粜少则贵盖诸路之人辐凑河南籴者既多安得不贵若禁止之有物之家皆将闭而不出商旅转贩亦不复入城则籴者益急而贵益甚矣事有难易不可不知今少而难得者谷也多而易致者钞也自当先其所难后其所易多方开诱务使出粟更钞例谷价自平矣上从之三年五月朝廷议徙河北军户家属于河南留其军守衞郡县汝砺言此事果行但便于豪强家耳贫戸岂能徙且安土重迁人之情也今使尽赴河南彼一旦去其田园扶擕老幼驱驰道路流离失所岂不可怜且所过百姓见军户尽迁必将惊疑谓国家分别彼此其心安得不揺况军人已去其家而令护衞他人以情度之其不可尽心必矣民至愚而神者也虽告以衞护之意亦将不信徒令交乱俱不得安此其利害所系至重乞先令诸道元帅府宣抚司总管府熟论可否如无可疑然后施行不报军户既迁将括地分授之未有定论上勑尚书省曰北兵将及河南由是尽起诸路军戸共圗保守今既至矣粮食所当必与然未有以处之可分遣官聚耆老问之其将益赋或与之田二者孰便又以谕汝砺既而所遣官言农民并称比年以来租赋已重若更益之力实不足不敢复佃官田乆以给军于是汝砺奏迁徙军户一时之事也民佃官田乆逺之计也河南民地官田计数相半又多全佃官田之家坟茔庄井俱在其中率皆贫民一旦夺之何以自活夫小民易动难安一时避赋遂有此言及其与人即前日之主今还为客能勿悔乎悔则忿心生矣如山东拨地时膄田沃壤尽入势家瘠恶者乃付贫户无益于军而民则有损至于互相憎疾今犹未巳前事不逺足为明戒惟当倍益官租以给军粮之半复以系官荒田牧马草地量数付之令其自耕则百姓免失业之难而官司不必为厉民之事矣且河南之田最宜麦今两泽霑足正播种之时诚恐民疑以误嵗计宜早决之上从其请寻迁尚书右丞时上以军户地当拨付使得及时耕垦而汝砺复上奏曰在官荒田及牧马地民多私耕者今正艺麦之时彼知将以与人必皆弃去军户虽得亦已逾时徒成旷废若候毕功而后拨量收所得以补军储则公私俱便乞尽九月然后遣官十月汝砺言今河北军户徙河南者㡬百万口人日给米一升嵗率三百六十万石半给其直犹支粟三百万石有竒租地计二十四万顷嵗征粟才一百五十六万有竒更乞于经费之外倍征以给仍以系官闲田及牧马地可耕者畀之奏可乃遣右司谏冯开等分诣诸郡就给之人三十亩以汝砺总之既而括地官还皆曰顷亩之数甚少且瘠恶不可耕计其可耕者均以与之人得无㡬又僻逺处不免徙就之军人皆以为不便汝砺遂言于上诏有司罢之但给军粮之半而半折以实直焉四年正月拜尚书左丞连上表乞致仕皆优诏不许㑹朝廷议发兵河北护民芟麦而民间流言谓官将尽取之上闻以问宰职曰为之奈何髙琪等奏若令枢密院遣兵居其冲要镇遏土寇仍许收逃户之田则军民两便或有警急军士亦必尽心汝砺曰甚非计也盖河朔之民所恃以食者惟此麦耳今已有流言而复以兵往是益使之疑惧也不若听其自便令宣抚司禁戢无赖不致侵扰足矣逃户田令有司收之以充军储可也乃诏遣户部员外郎费摩富拉塔閲视田数及访民愿发兵与否还奏臣西由懐孟东抵曹单麦苖苦亦无多讯诸农民往往自为义军臣即宣布朝廷欲发兵之意皆感戴而不愿也于是罢之汝砺以数乞致仕不从乃上言曰立非常之功必待非常之人今大兵既退正完葺闗隘简练其士之时须得通敏经纶之才预为筹画俾济中兴伏见尚书左丞兼行枢宻副使胥鼎才擅衆长身兼数器乞召还朝省不从时髙琪欲从言事者嵗閲民田征租朝廷将从之汝砺言臣闻治大国者若烹小鲜最为政之善喻也国朝自大定通检后十年一推物力惟其贵简静而重劳民耳今言者请如河北嵗括实种之田计数征歛即是常时通检无乃骇人视听使之不安乎且河南河北事体不同河北累经劫掠戸口亡匿田畴荒废差调难依元额故为此权宜之法盖军储不加多且地少而易见也河南自车驾巡幸以来百姓凑集凡有闲田及逃户所弃耕垦殆徧各承元戸输租其所征敛皆凖通推之额虽军马益多未尝阙误讵宜一槩动扰若恐豪右蔽匿而逋征赋则有司检括亦岂尽实但严立赏罚许其自首及听人告捕犯者以盗军储坐之地付告者自足使人知惧而赋悉入官何必为是纷纷也抑又有大不可者三如每嵗检括则夏田春量秋田夏量中间杂种亦且随时量之一嵗中略无休息民将厌避耕种失时或止耕膏腴而弃其余则所收仍旧而所输益少一不可也检括之时县官不能家至戸到里胥得以暗通货赂上下其手虚为文具转失其真二不可也民田与军田犬牙相错彼或隂结军人以相冒乱而朝廷止凭有司之籍傥使临时少于元额则资储阙误必矣三不可也夫朝廷举事务在必行既行而复中止焉是岂善计议遂寝兴定元年十月上疏曰言者请姑与宋人议和以息边民切以为非计宋人多诈无实虽与文移往来而边备未敢遽撤备既不撤则议和与否盖无以异或复蔓以浮辞礼例之外别有求索言涉不逊将若之何或曰大定间亦尝先遣使今何不可切谓时殊事异难以例言昔海陵师出无名曲在于我是以世宗即位首遣髙忠建等报谕宋主罢淮甸所侵以修旧好彼随遣使来书辞慢易不复奉表称臣愿还故疆为兄弟国虽其枢密院与我帅府时通书问而侵轶未尝已也后征西元帅喀齐喀败宋将吴璘姚良辅于徳顺原州右丞相布萨忠义右副元帅赫舍哩志宁败李世辅于宿州斩首五万兵威大振世宗谓宰臣曰昔宋人言遣使请和乘吾无备遂攻宿州今为我军大败杀戮过当故不敢复通问朕哀南北生灵乆困于兵本欲息民何较细故其令帅府移书宋人以议和好宋果遣使告和以当时堂堂之势又无邉患竟免其奉表称臣之礼今宋弃信背盟侵我邉鄙是曲在彼也彼若请和于理为顺岂当先发此议而自示弱耶恐非徒无益反招谤侮而已十一月汝砺言臣闻国以民为基民以财为本是以王者必先爱养基本国家调发河南为重所征税租率常三倍于旧今省部计嵗收通寳不放所支乃于民间科敛桑皮故纸钱七千万贯以补之近以通寳稍滞又加两倍河南人戸农民居三之二今税租犹多未足而此令复出彼不粜所当输租则必减其食以应之夫事有难易势有缓急今急用而难得者刍粮也出于民力其来有限可缓圗而易为者钞法也行于国家其变无穷向者大钞滞更为小钞小钞弊改为寳劵寳劵不行易为通寳从权制变皆由于上尚何以烦民为哉彼悉力以奉军储已患不足而又添征通寳苟不能给则有逃亡民逃亡则农事废兵食何自而得有司不䆒逺圗而贪近效不固本原而较末节诚恐军储钞法两有所妨臣非于钞法不为意也非与省部故相违也但以钞法稍滞物价稍増之害轻民生不安军储不给之害重耳惟陛下外度事势俯察臣言特命有司减免则羣心和悦而未足之租有所望矣时朝廷以贾全苖道润等相攻不和将分畀州县别署名号以处之汝砺上书曰甚非计也盖河北诸帅多本土义军一时权为队长亦有先尝叛亡者非若素宧于朝知礼义识名分之人也贪暴不法盖无足怪朝廷以时方多故姑牢笼用之庶使遗民少得安息后互相攻劫则势寖弱势力既弱则朝廷易制今若分地而与之州县官吏得辄署置民户税赋得擅征收则地广者日益强狭者日益弱乆之弱者皆併于强强者之地不可复夺是朝廷愈难制也昔唐分河朔地授诸叛将史臣谓其护养孽萌以成其祸此可为今日大戒也不若姑令行省覊縻和辑多方牵制使不得逞异时边事稍息气力渐完若辈又何足患哉议遂寝上尝谓汝砺曰朕每见卿侍朝恐不任其劳许坐殿下而卿终不从何哉夫君臣相遇贵在诚实小谨区区朕固不较也汝砺以君臣之分甚严不敢奉命三年河南颇丰稔民间多积粟汝砺乃奏曰国家之务莫重于食今所在屯兵益衆而修筑新城其费亦广若不及此丰年多方营办防秋之际或乏军兴乞于河南州府验其物价低昻权宜立式凡内外四品以下杂正班散官及承廕人免当儤使监官功酬或僧道官师徳号度牒寺观院额等并听买之司县官有能劝诱输粟至三千石者将来注授陞本牓首五千石以上迁官一阶万石以上陞职一等并注见阙庶㡬人知劝慕多所收获上从之同提举𣙜货司王三钖建议𣙜油髙琪以用度方急劝上行之汝砺上言曰古无𣙜法自汉以来始置盐铁酒𣙜均输官以佐经费末流至有算舟车税间架其征利之术固已尽矣然亦未闻𣙜油也盖油者世所共用利归于公则害及于民故古今皆置不论亦厌苛细而重烦扰也国家自军兴河南一路嵗入税租不啻加倍又有额征诸钱横泛杂役无非出于民者而更议𣙜油嵗收银数十万两夫国以民为本当此之际民可以重困乎若从三钖议是以举世通行之货为𣙜货私家常用之物为禁物自古不行之法为良法切为圣朝不取也若果行之其害有五臣请言之河南州县当立务九百余所设官千八百余员而胥𨽻工作之徒不与焉费既不赀而又创搆屋宇夺买作具公私俱扰殆不胜言至于提㸃官司有陞降决罚之法其课一亏必生抑配之于小民受病益不能堪其害一也夫油之贵贱所在不齐惟其商旅转贩有无相易所以其价常平人易得之今既设官各有分地辄相侵犯者有罪是使贵处常贵而贱处常贱其害二也民害日用不能躬自沽之而转鬻者増取利息则价不得不贵而用不得不难其害三也盐铁酒醋公私所造不同易于分别惟油不然莫可辩记今私造者有刑捕告者有赏则无赖辈因之得以诬搆良民枉陷于罪其害四也油户所置屋宇作具用钱已多有司按业推定物力以给差赋今夺其具废其业而差赋如前何以自活其害五也惟罢之便上是之然重违髙琪意诏集百官议于尚书省戸部尚书髙䕫工部侍郎鉏祐禄经实知开封府事温特赫额实等二十六人议同髙琪礼部尚书杨云翼翰林侍读学士赵秉文南京路转运使赵喧吏部侍郎赵伯成刑部郎中姬世英右司谏郭着提举仓塲使时戬皆以为不可上曰古所不行者而今行之是又生一事也其罢之十月赐金鼎一重币三四年三月拜平章政事俄而进拜尚书右丞相监修国史封寿国公五年二月上表乞致政不许九月上谕汝砺曰昨日视朝至午方罢卿老矣不任久立奏事毕用寳之际可先退坐恐以劳致疾反妨议政也是月复乞致仕上谕之曰丞相之礼尽矣然今廷臣谁如丞相者而必欲求去乎姑留辅朕可也十月躐迁荣禄大夫仍谕曰丞相数求去朕以社稷事重故坚留之丞相老矣而官犹未至二品故特陞两阶十二月上复谕曰向朕以卿年老视朝之日侍立为劳命用寳时退坐廊下而卿违之复侍立终朝岂有司不为设榻耶卿其勉从朕意元光元年四月汝砺跪奏事上命起曰卿大臣也所言皆社稷计朕之责卿惟在尽诚何事小谨自今勿复尔也七月上谓宰臣曰昔有言世宗太俭者或曰不尔则安得广畜积章宗时用度甚多而得不阙乏者盖先朝有以遗之也汝砺因进言曰俭乃帝王大徳陛下言及此天下福也九月上又谓宰臣曰有功者虽有微过亦当贷之无功者岂可贷耶然有功者人喜谤议凡有以功过言于朕者朕必深求其实虽近侍为言不敢轻信亦未尝徇一已之爱憎也汝砺因对曰公生明偏生暗凡人多徇爱憎不合公议陛下圣明故能如是耳二年正月复乞致政上面谕曰今若从卿始终之道俱尽于卿甚安在朕亦为美事但时方多故而朕复不徳正赖旧人辅佐故未能遂卿髙志耳汝砺固辞竟不许因谓曰朕每闻人有所毁誉必求其实汝砺对曰昔齐威王封即墨大夫烹阿大夫及左右之尝毁誉者由是羣臣恐惧莫敢餙非齐国大治陛下言及此治安可期也二月上以汝砺年髙免朝拜侍立乆则憇于殿下仍勑有司设榻焉三月又乞致仕复优诏不许迺谓羣臣曰人有才堪任事而处心不正者终不足贵汝砺对曰其心不正而济之以才所谓虎而翼者也虽古圣人亦未易知上以为然他日复谓宰臣曰凡人处心善良者行事忠实斯为难得若言巧心伪亦复何用然善良者人又多目为平常汝砺对曰人材少全亦随其所长取之耳上然之五月上问宰执以修完京城楼橹事汝砺奏所用皆大木顾今难得方令计置上曰朕宫中别殿有可用者即用之汝砺对以不宜毁上曰所居之外毁亦何害不愈于劳民逺致乎哀宗初即位谏官言汝砺欺君固位天下所共嫉宜黜之以厉百官哀宗曰昔恵帝言我不如髙帝当守先帝法耳汝砺乃先帝立以为相者又可黜欤又有投匿名书云髙某不退当杀之汝砺因是告老优诏不许正大元年三月薨年七十一配享宣宗庙为人慎宻亷洁能结人主知然规守格法循嘿避事故为相十余年未尝有讉诃贪恋不去当时士论颇以为讥云张行信字信甫先名行忠避庄献太子讳改焉行简弟也登大定二十八年进士第累官铜山令明昌元年以廉擢授监察御史泰和元年同知山东西路转运使俄佥河东路按察司事四年四月召见于泰和殿行信因言二事一依旧移转吏目以除民害一徐邳地下宜麦税粟许纳麦以便民上是其言令尚书省议行之崇庆二年为左谏议大夫时唿沙唿已除名为民赂遗权贵将复进用举朝无敢言者行信乃上章曰唿沙唿残忍凶悖跋扈强梁媚结近习以圗称誉自其废黜士庶莫不忻悦今若复用惟恐为害更甚前日况利害之机更有大于此者书再上不报及唿沙唿弑逆人甚危之行信坦然不顾也是嵗九月宣宗即位改元贞祐行信以皇嗣末立无以系天下之望上疏曰自古人君即位必立太子以为储副必下诏以告中外窃见皇长子毎遇趋朝用东宫仪衞及至丹墀还列诸王班况已除侍臣而今未定其礼可谓名不正言不顺矣昔汉文帝元年首立子启为太子者所以尊祖庙重社稷也愿与大臣详议酌前代故事蚤下明诏以定其位慎选宫僚辅成徳器则天下幸甚上嘉纳之唿涉唿诛上封事言正刑赏辞载唿沙唿传又言自兵兴以来将帅甚难甚人愿陛下令重臣各举所知才果可用即赐召见褒显奖谕令其自效必有奋命报国者昔李牧为赵将军功爵赏罚皆得自専出攻入守不从中覆遂能北破大敌西抑强秦今命将若不以文法拘绳中㫖牵制委任责成使得尽其智能则克复之功可望矣上善之时方擢任王守信贾耐儿者为将皆鄙俗不材不晓兵律行信惧其误国上疏曰易称开国承家小人勿用圣人所以垂戒后世者其严如此今大兵纵横人情恟惧应敌兴理非贤智莫能狂子庸流猥䝉拔擢参预机务甚无谓也于是上皆罢之权元帅右都监内族额尔克率兵五千护粮通州遇兵辄溃行信奏曰御兵之道无过赏罚使其临敌有所慕而乐于进有所畏而不敢退然后将士用命功可成若额尔克败衂宜明正其罪朝廷寛容一切不问恐御兵之道未尽也诏报曰卿意具悉额尔克等已下狱矣时中都受兵方遣使请和握兵者畏缩不敢战曰恐壊和事行信上言知与战二事本不相干奉使者自专议和将兵者惟当主战岂得以和事为辞自崇庆来皆以和误若我军时有肯进战稍挫其锋则和事成也乆矣顷北使既来然犹破东京略河东今我使方行将帅輙按兵不动于和议卒无益也事势益急刍粮益艰和之成否盖未可知岂当闭门坐守以待敝哉宜及士马尚壮择勐将鋭兵防衞转输往来拒战使之少沮则附近蓄积皆可入京师和议亦不日可成矣上心知其善而不能行二年三月以朝廷括粮恐失民心上书言近日朝廷令知大兴府胥鼎便宜计画军食鼎因奏许人纳粟买官既又遣参知政事鄂屯忠孝括官民粮止存两月余悉令输官酬以爵级银钞时有粟者或先具数于鼎未及入官忠孝复欲多得以明巳功凡鼎所籍者不除其数民甚苦之今米价踊贵无所从籴民粮止两月又夺之将不独归咎有司亦怨朝廷不察也大兵在迩人方危惧若复无聊或生他变则所得不偿所损矣上深善其言即命与近臣往审处焉乃谕忠孝曰极知卿尽心于公然国家本欲得粮今既得矣姑从人便可也四月迁山东东路按察使兼转运使仍权本路宣抚副使将行求入见上御便殿见之奏曰臣伏见鄂屯忠孝饰诈不忠临事惨刻与唿沙唿为党歴数其罪且曰无事时犹不容一相非才况今多故可使斯人与政乎愿即罢之上曰朕始即位进退大臣自当以礼卿语其亲知讽令求去可也行信以告右司郎中巴古喇白忠孝忠孝不恤也三年二月改安武军节度使兼冀州管内观察使始至即上书言四事其一曰杨安儿贼党旦暮成擒盖不足虑今日之急惟在收人心而已向者官军讨贼不分善恶一槩诛夷劫其资产掠其妇女重使居民疑畏逃聚山林今宜明勑有司严为约束毋令刼掠平民如此则百姓无不安之心姦人诳胁之计不行其势渐消矣其二曰自兵乱之后郡县官豪多能紏集义徒摧系土宼朝廷虽授以本处职任未㡬遣人代之夫旧者人所素服新者未必皆才缓急之间启衅败事自今郡县阙员乞今尚书省选人拟注其旧官民便安者宜就加任使如资级未及令摄其职待有功则正授庶㡬人尽其才事易以立其三曰掌军官敢进战者十无一二其或有之即当责以立功不宜更授他职其四曰山东军储皆鬻爵所获及或持勑牒求仕选曹以等级有不当鬻者往往駮退夫鬻所不当有司罪也彼何责焉况海岱重地羣宼未平田野无所收仓廪无所积一旦军饷不给复欲鬻爵其谁信之朝廷多用其议八月召为吏部尚书九月改户部尚书十二月转礼部尚书兼同修国史四年二月为太子少保兼前职时尚书省奏辽东宣抚副使完颜海努言参议官王浍尝言本朝迄髙辛黄帝之后也昔汉祖陶唐唐湖老子皆为立庙我朝迄今百年不为黄帝立庙无乃愧于汉唐乎又云本朝初兴旗帜尚赤其为火徳明矣五徳之祀阙而不讲亦非礼经重祭祀之意臣闻于浍者如此乞朝廷议其事诏问有司行信奏曰按始祖实録止称自髙丽而来未闻出于髙辛今所据欲立黄帝庙黄帝髙辛之祖借曰绍之当为木徳今乃言火徳亦何谓也况国初太祖有训曰完颜部多尚白又取金之不变乃以大金为国号未尝议及徳运近章宗朝始集百僚议之而以继亡宋火行之絶定为土徳以告宗庙而诏天下焉顾浍所言特狂妄者耳上是之八月上将祔享太庙诏依世宗十六拜之礼行信与官参定仪注上言宜从四十四拜之礼上嘉纳焉语在礼志祭毕赐行信寳劵二万贯重币十端谕之曰太庙拜礼朕初欲依世宗所行卿进奏章备述随室读祝殊为中理向非卿言朕㡬失之故特以是旌赏自今每事更宜尽心是年十二月行信以父暐卒去官兴定元年三月起复旧职权参知政事六月真拜参知政事时髙琪为相専权用事恶不附已者衣冠之士动遭窘辱惟行信屡引旧制力诋其非㑹宋兵侵境朝廷议遣使详问髙琪等以为失体行信独上疏曰今以遣使为不当臣切惑之议者不过曰遣使则为先示弱其或不报报而不迁则愈失国体臣独以为不然彼幸吾衅隙数肆侵掠邉臣以兵却之复来我大国不责以辞而敌以兵兹非示弱乎至于问而不报报而不逊曲自在彼何损于我昔大定之初彼尝犯顺世宗虽遣丞相乌哲行省于汴实令元帅萨哈连先为辞诘之彼遂伏罪其后宋主夺取国书朝廷复欲加兵丞相罗索独以为不可及刑部尚书梁肃衔命以往寻亦屈焉在章宗时猖狂最甚犹先理问而后用兵然则遣使详问正国家故事何失体之有且国歩多艰戍兵滋乆不思所以休息之如民力何臣书生无甚髙论然事当机㑹不敢不罄其愚惟陛下察之上复令尚书省议髙琪等奏行信所言固遵旧制然今日之事与昔不同诏姑待之巳而髙汝砺亦上言先遣使不便议遂寝诏在汝砺传时监察御史多被的决行信乃上言曰大定间监察坐罪大抵收赎或至夺俸重则外降而巳间有的决者皆有为而然当时执政程辉已尝面论其非是又有勑㫖监察职主弹劾而或看循者非谓凡失察皆然也近日无间事之大小情之轻重一槩的决以为大定故实先朝明训过矣于是诏尚书省更定监察罪名制史馆修章宗实录尚书省奏旧制凡修史宰相执政皆预焉然女直汉人各一员崇庆中既以参知政事梁兼之复命翰林承㫖张行简同事盖行简家学相传多所考据今修章宗实录左丞汝砺已充兼修宜令参知政事行信同修如行简例制可二年二月出为彰化军节度使兼泾州管内观察使谕之曰初朕以朝臣多称卿才乃令参决机务而廷议之际每不据正妄为异同甚非为相之道复闻迩来殊不以干当为意岂欲求散地故耶今授此职卿宜悉之初内族哈昭避敌不击且诡言密奉朝㫖下狱当诛诸皇族多抗表乞从末减髙琪以为自古犯法无告免者行信独曰事无古今但哈昭平昔忠孝或可以免又以行信族弟行贞居山东受红袄贼伪命枢密院得宋人书有干渉行信事故出之其子莒时为尚书省令史亦命别加注授焉初行信言今法职官论罪多从的决伏见大定间世宗𠡠㫖职官犯故违圣㫖徒年杖数并的决然其后三十余年有司论罪未尝引用盖非经乆为例之事也乞详定之行信既出上以其章付尚书省至是宰臣奏自今违奏条之所指挥及诸条格当坐违制㫖者其徒年杖数论赎可也特奉诏㫖违者依大定例制可行信去未乆上尝论宰臣曰自张行信降黜卿等遂缄黙此殊非是行信事卿等具知岂以言之故耶自今宜各尽言毋复畏忌行信始至泾即上书曰马者甲兵之本方军旅未息马政不可缓也臣到泾闻陜右豪民多市于河州转入内地利盖百倍及见省差买马官平凉府判官乌库哩和勒端市于洮州以银百铤㡬得马千匹云生羌木波诸部番族人户畜牧甚广盖前所遣官或抑其直或以势陵夺遂失其和且常患银少所以不能多得也又闻番地今秋薄收鬻马得银辄以易粟冬春之交必艰食马价甚低乞令所司辇银粟于洮河等州选委知番情达时变如和勒端者贸易之若捐银万两可得良马千匹此㑹不可失惟朝廷圗之又曰比者㳂边战士有功朝廷遣使宣谕赐以官赏莫不感戴圣恩愿出死力此诚得激劝之方也然赠遗使者或马或金习以为常臣所未谕也大定间尝立送宣礼自五品以上各有定数后竟停罢况今时务与昔不同而六品以下及止迁散官者亦不免馈献或莫能办则敛所部以应之至有因而获罪者彼军士効死立功仅䝉恩赏而反以馈献为苦是岂朝廷之意哉乞令有司依大定例参以时务明立等夷使取予有限无伤大体则上下两得矣又曰近闻保举县令特増其俸此朝廷为民之善意也然自闗以西尚未有到任者逺方之民不能无望岂举者犹寡而有所不敷耶乞诏内外职事官益广选举以补其阙使天下均受其赐且丞簿尉亦皆亲民而独不増俸彼既不足以自给安能禁其侵牟乎或谓国用方阙不宜虚费是大不然夫重吏禄者固使之不扰民也民安则国定岂为虚费诚能裁减冗食不养无用之人亦何患乎不足今一军充役举家廪给军既物故给其子弟感悦士心为国尽力耳至于无男丁而其妻女犹给之此何谓耶自大驾南巡存瞻者巳数年张颐待哺以困农民国家粮储常患不及顾乃久养此老幼数千万口冗食虚费正在是耳如即罢之恐其失所宜限以嵗月使自为计至期而罢复将何辞上多採纳焉元光元年正月迁保大军节度使兼鄜州管内观察使二月改静难军节度使兼邠州管内观察使未㡬致仕哀宗即位征用旧人起为尚书左丞言事稍不及前人望颇减寻复致仕家居惟以抄书教子孙为事葺园池汴城东筑亭号静隠时时与侯摰辈游咏其间正大八年二月乙丑薨于嵩山崇福宫年六十有九初游嵩山尝曰吾意欲主此山果终于此为人纯正真率不事修饰虽两登相位殆若无官然遇事辄发无所畏避每奏事上前旁人为动色行信处之坦如也及薨之日虽平昔甚媢忌者亦曰正人亡矣初至汴父暐以御史大夫致仕犹康健兄行简为翰林学士承㫖行信为礼部尚书诸子姪多中第居官当世未之有也赞曰髙汝砺褆身清慎练达事宜乆居相位虽为大夫士所鄙而人主宠遇不衰张行信砺志謇谔言无避忌然一簉政涂便多坎壈及其再用论事稍不及前岂以汝砺为真可法耶宣宗伐宋本非万全之䇿行信谏汝砺不谏又沮和议唿沙唿之恶未着行信两疏击之汝砺与髙琪共事人疑其党附优劣可槩见于斯矣金史卷一百七金史卷一百八钦定四库全书金史卷一百八元中书右丞相总裁托克托等修列传第四十六胥鼎侯摰巴古拉师安石胥鼎字和之尚书右丞持国之子也大定二十八年擢进士第入官以能称累迁大理丞承安二年持国卒去官四年尚书省起复为着作郎上曰鼎故家子其才如何宰臣奏曰为人甚干济上曰着作职闲縁今无他阙姑授之未几迁右司郎中转工部侍郎泰和六年鼎言急递舖转送文檄之制上从之时以为便至宁初中都受兵由戸部尚书拜参知政事贞祐元年十一月出为泰定军节度使兼兖州管内观察使未赴改知大兴府事兼中都路兵马都总管二年正月鼎以在京贫民阙食者衆宜立法振救乃奏曰京师官民有能赡给贫人者宜计所赡迁官陞职以劝奖之遂定权宜鬻恩例格如进官陞职丁忧人许应举求仕官监戸从良之类入粟草各有数全活甚衆四月拜尚书右丞仍兼知府事五月宣宗将南渡留为汾阳军节度使兼汾州管内观察使十一月改知平阳府事兼河东南路兵马都总管权宣抚使三年四月建言利害十三事若积军储备黄河选官谳狱简将练卒钞法版籍之类上颇採用焉又言平阳歳再被兵人户散亡楼橹修缮未完衣甲器械极少庾廪无两月食夏田已为兵蹂复不雨秋种未下虽有复业残民皆老幼莫能耕种岂足征求比闻北方刘伯林聚兵野孤岭将深入平阳绛解河中遂抵河南战御有期积储未备不速错置实关社稷生灵大计乞降空名宣勅一千紫衣师徳度牒三千以补军储上乃曰鼎言是也有司其如数亟给之七月就拜本路宣抚使兼前职朝廷欲起代州戍兵五千鼎上言岭外军已皆南徙代为边要正宜益兵保守今更损其力一朝兵至何以待之平阳以代为藩篱岂可撤去尚书省奏宜如所请诏从之又言近闻朝廷令臣清野切谓臣所部乃河东南路太原则北路也大兵若来必始于北故清野当先北而后南况北路禾稼早熟其野既清兵无所掠则势当自止不然南路虽清而谷草委积于北是资兵而召之南也臣已移文北路宣抚司矣乞更诏谕之既而大兵果出境赐诏奨谕曰卿以文武之才膺兵民之寄往镇方面式固边隅坐释朕忧孰如卿力益懋忠勤之节以收绥靖之功仰副予心嗣有后宠寻以能设方畧退兵进官一阶十月鼎上言臣所将义军皆从来背本趋末勇勐兇悍盗窃亡命之徒苟无训练统摄官以制之则朋聚党植无所不至乞许臣便宜置总领义军使副及弹压仍每五千人设训练一员不惟预为防闲使为畏忌且令武艺精熟人各为用上从之四年正月大兵畧霍吉隰三州已而步骑六万围平阳急攻者十余日鼎遣兵屡却之且上言臣以便宜立官赏预张文牓招还胁从人七千有竒续至者又六千余俱令复业窃谓凡被俘未归者更宜多方招诱已归者所居从便优加存恤无致失所制可二月拜枢密副使权尚书左丞行省于平阳时鼎方抗表求退上不许因进拜焉且遣近侍谕曰卿父子皆朕所知向卿执政时因有人言遂以河东事相委果能勉力以保无虞方国家多难非卿孰可倚者卿退易耳能勿虑社稷之计乎今特授卿是任咫尺防秋更宜悉意时河南粟麦不令兴贩渡河鼎上言曰河东多山险平时地利不遗夏秋荐熟犹常借陜西河南通贩物料况今累值兵戎农民寖少且无雨雪阙食为甚又解州屯兵数多粮储仅及一月伏见陜州大阳渡河中大庆渡皆邀阻粟麦不令过河臣恐军民不安或生内患伏望朝廷聴其输贩以纾解州之急从之又言河东兵革之余疲民稍复然丁牛既少莫能耕稼重以亢旱蝗螟而餽饷所须征科颇急贫无依者俱已乏食富戸宿藏亦为盗𤼵盖絶无而仅有焉其憔悴亦已甚矣有司宜奉朝廷徳意以谋安集而潞州帅府遣官于辽沁诸郡捜括余粟悬重赏诱人告讦州县惮帅府鞭箠械击所在骚然甚可怜悯今大兵既去惟宜汰冗兵省浮费招集流亡劝督农事彼不是务而使疮痍之民重罹兹苦是兵未来而先自敝也愿朝廷亟止之如经费果阙以恩例劝民入粟不犹愈于强括乎又言霍州回牛凤栖岭诸阸戍卒几四千今兵既去而农事方兴臣乞量留侦候余悉遣归有警复征既休民力且省县官万一兵来亦足御遏举一事而获二利臣敢以为请诏趋行之又言河东两路农民寖少而兵戍益多是以每嵗粮储常苦不继臣切见潞州元帅府虽设鬻爵恩例然条目至少未尽劝诱之术故进献者无几宜増益其条如中都时仍许各路宣抚司俱得发卖庶几多获贮储以济不给于是尚书省更定制奏行焉又言交钞贵于通流今诸路所造不敷所出苟不以术收之不无阙误宜从行省行部量民力征歛以禆军用河中宣抚司亦以寳劵所支已多民不贵乞验民贫富征之虽然陜西若一体征收则彼中所有日凑于河东其与不敛何异又河北寳劵以不许行于河南由是愈滞将误军储而启衅端时以河北寳劵商旅贩赍南渡致物价翔贵权限路分行用因鼎有言罢之又言比者朝廷命择义军为三等臣即檄所司而潞帅必喇阿鲁岱言自去歳初置帅府时已按閲本军去其冗者部分既定上下既亲故能所向成功此皆血战之余屡试可者且又父子兄弟自相赴援各顾其家心一而力齐势不可离今必析之将互易而不相谙矣国家粮储常恐不继岂容侥冒但本府兵不至是耳况潞州北即为异境日常备战事务方殷而分别如此彼居中下者皆将气挫心懈而不可用虑恐因得测吾虚实且义军率皆农民已各散归田亩趋时力作若徴集之动经旬日农事废而歳计失矣乞从本府所定无轻变易臣切是其言时阿噜岱奏亦至诏许之又言近侦知北兵驻同耀窃虑梗吾东西往来之路遂委河中经畧使图们唿图克们领军赴援今兵势将叩闗矣前此臣尝奏闻北兵非止欲攻河东陜西必将进取河南虽已移文陜州行院及陜西邻境俱令设备恐未即遵行乞诏河南行院统军司议所以御备之䇿上以示尚书省宰臣奏兵已踰闗惟宜严责所遣帅臣趋迎击之及命鼎益兵渡河以击其肘制可既而鼎闻大兵已越闗乃急上章曰臣叨䝉国恩擢列枢府凡有戎事皆当任之今入河南将及畿甸岂可安㨿一方坐视朝廷之急而不思自奋以少纾陛下之忧乎去嵗颁降圣训以向者都城被围四方无援为恨明勅将师若京师有警即各提兵奔赴其或不至自有常刑臣已奉诏先遣潞州元师左监军必喇阿鲁岱领军一万孟州经畧使图克坦伯嘉领兵五千由便道济河趋闗陜臣将亲率平阳精兵直抵京师与王师相合又奏曰京师去平阳一千五百里傥俟朝廷之命方图入援须三旬而后能至得无失其机耶臣以身先士卒倍道兼行矣上嘉其意诏枢府督军应之初鼎以将帅兵赴援京师奏乞委知平阳府事王质权元帅左监军同知府事完颜僧嘉努权右监军以镇守河东从之至是鼎拜尚书左丞兼枢密副使是时大兵巳过陜州自闗以西皆列营栅连亘数十里鼎应近薄京畿遂以河东南路怀孟诸兵合万五千由河中入援又遣遥授河中府判官布萨萨固珠领军趋陜西併力御之且虑北兵㧖河移檄绛解吉隰孟州经畧司相与㑹合以为夹攻之势已而北兵果由三门集津北渡而去鼎复上言自兵兴以来河北溃散军兵流亡人戸及山西河东老幼俱徙河南在处侨居各无本业易至动揺窃虑有司妄分彼此或加廹遣以致不安今兵日益盛将及畿甸傥复诱此失职之衆使为郷导或驱之攻城岂不益资其力乞朝廷遣官抚慰及令所司严为防闲庶不至生衅上从其计遣监察御史陈规等充安抚捕盗官廵行郡邑太兵还至平阳鼎遣兵拒战不利乃去兴定元年正月上命鼎选兵三万五千付图们唿图克们统之西征至是鼎驰奏以为非便畧曰自北兵经过之后民食不给兵力未完若又出师非独馈运为劳而民将流亡愈至失所或宋人乗隙而动复何以制之此系国家社稷大计方今事势止当御备南边西征未可议也遂止是月进拜平章政事封莘国公又上奏曰臣近遣太原汾岚官军以备西征而太原路元帅左监军乌库哩徳升以状白臣甚言其失计臣愚以为徳升所言可取敢具以闻诏付尚书省议之语在徳升传三月鼎以祖父名章乞避职诏不从朝廷诏鼎举兵伐宋且令勿复有言以沮成算鼎已分兵由秦巩鳯翔三路并进乃上书曰窃怀愚恳不敢自黙谨条利害以闻昔泰和间盖尝南伐时太平日乆百姓富庶马蕃军鋭所谓万全之䇿也然犹亟和以偃兵为务大安之后北兵大举天下骚然者累年然军马气势视旧才十一耳至于器械之属亦多损弊民间差役重繁寖以疲乏而日勤师旅逺近动摇是未获一敌而自害者衆其不可一也今嵗西北二兵无入境之报此非有所惮而不敢也意者以去年北还姑自息养不然则别部相攻未暇及我如闻玉师南征乗隙併至虽有潼闗大河之险殆不足恃则三面受敌者首尾莫救得无贻后悔乎其不可二也凡兵雄于天下者必其士马精强器械犀利且出其不备而后能取胜也宋自泰和再修旧好练兵峙粮缮修营垒十年于兹矣又车驾至汴益近宋境彼必朝夕忧惧委曲为防况闻王师已出唐邓必徙民渡江所在清野止留空城使我军无所得徒自劳费果何益哉其不可三也宋我世讐比年非无恢复旧疆洗雪前耻之志特畏吾威力不能窥其虚实故未敢轻举今我军皆山西河北无依之人或招还逃军胁从归国大抵乌合之衆素非练习而遽使从戎岂能保其决胜哉虽得其城内无储蓄亦何以守以不练乌合之衆深入敌境进不得食退无所掠将复遁逃归聚为心腹患其不可四也发兵追讨欲因敌粮此事不可必者随军转输则又非民力所及沿边人戸虽有恒产而赋役繁重不胜困惫又凡失业寓河南者类皆衣食不给贫穷之迫盗所由生如宋人阴为招募诱以厚利使为乡导伺我不虞突而入冦则内有叛志外有勍敌未易图之其不可五也今春事将兴若进兵不还必违农时以误防秋之用此社稷大计岂特疆场利害而已哉其不可六也臣愚以为止当遴选材武将士分布近边州郡敌至则追撃去则力田以广蓄储至于士气益强民心益固国用丰饶自可恢廓先业成中兴之功一区区之宋何足平乎诏付尚书省宰臣以为诸军既进无复可议遂寝既而元师承裔等取宋大散阙上谕鼎曰所得大散闗可保则保不可则焚毁而还于是鼎奏臣近遣官问诸帅臣皆曰散闗至蓦闗诸隘其地逺甚中间堡垒相望如欲分屯非万人不可而又有恒州虢县所直数闗宋兵固守如旧缓急有事当复分散闗之兵余衆数少必不能支而鳯翔恒陇亦无应援恐两失之且比年以来民力困于调度今方春农事巳急恐妨耕垦不若焚毁此闗但屯边隘以张其势彼或来侵互相应援易为力也制可二年四月鼎乞致仕上遣近侍谕曰卿年既耄朕非不知然天下事方有次第卿旧人也姑宜勉力以终之鼎以宣宗多亲细务非帝王体乃上奏曰天下之大万机之衆钱谷之冗非九重所能兼则必付之有司天子操大纲责成功而已况今多故岂可躬亲细务哉惟陛下委任大臣坐收成算则恢复之期不逺矣上覧其奏不悦谓宰臣曰朕惟恐有怠而鼎言如此何耶髙琪奏曰圣主以宗庙社稷为心法上天行健之义忧勤庶政夙夜不遑乃太平之阶也鼎言非是上喜之三年正月上言沿边州府官既有减定资歴月日之格至于掌兵及守御边备者征行暴露备厯艰险宜一体减免以示激劝从之二月上言近制军前立功犯罪之人行省行院帅府不得辄行诛赏夫赏由中出则恩有所归兹固至当至于部分犯罪主将不得施行则下无所畏而令莫得行矣宰臣难之上以问枢密院官对如鼎言乃下诏自今四品以下皆得裁决时元帅内族承裔伊喇布哈伐宋所下城邑多所焚掠于是鼎上言承裔等奉诏宣扬国威所谓弔民伐罪者也今大军已克武休将至兴元兴元乃汉中西蜀喉襟之地乞谕帅臣所得城邑姑无焚掠务抚慰之诚使一郡帖然秋亳不犯则其余三十军将不攻自下矣若拒王师乃宜有戮上甚是其言遂诏谕之胥鼎以年老屡上表求致仕上谓宰臣曰胥鼎以老求退朕观其精力未衰已遣人慰谕之鼎尝荐巴古喇以为过己逺甚欲以自代巴古喇固佳至于驾驭人材处决机务不及鼎多矣俄以伐宋有功迁官一阶八月上言臣奉诏兼节制河东近晋安帅府令百里之内止留桑枣果木余皆伐之方今秋收乃为此举以夺其事既不能御敌而又害民非计也且一朝警急其所伐木岂能尽去使不资敌乎他木虽伐桑枣舍屋独非木乎此殆徒劳臣己下帅臣止之而左都监完颜闾山乃言尝奉㫖清野臣愚不知其可诏从鼎便宜规画是时大元兵大举入陜西鼎多料敌之策朝臣或中沮之上谕枢密院官曰胥鼎规画必无谬误自今卿等不须指授也寻又遣谕曰卿专制方面凡事得以从宜规画又何必一一中覆徒为逗遛也四年进封温国公致仕诏谕曰卿屡求退朕初不许者俟其安好复为朕用尔今从卿请仍可来居京师或有大事得就谘决也五年三月上遣近侍谕鼎及左丞贾益谦曰自去冬至今雨雪殊少民心不安军用或阙为害甚重卿等皆名臣故老今当何以处之欲召赴尚书省㑹议恐与时相不合难于面折故今就第延问其悉意以陈毋有所隠元光元年正月上勅宰相曰前丞相胥鼎左丞贾益谦工部尚书札勒嘉翰林学士伯特皆致政老臣经练国事尝邀赴省与议利害仍遣侍官分诣四人者谕意焉六月晋阳公郭振文奏河朔受兵有年矣向皆秋来春去今已盛暑不回且不嗜戕杀恣民耕稼此殆不可测也枢府每檄臣㑹合府兵进战盖公府虽号分封力实单弱且不相统摄方自保不暇朝廷不即遣兵为援臣恐人心以谓举弃河北甚非计也伏见前平章政事胥鼎才兼将相威望甚隆向行省河东人乐为用今虽致政精力未衰乞付重兵使总制公府同力战御庶几人皆响应易为恢复惟陛下图之明年宣宗崩哀宗即位正大二年起复拜平章政事进封英国公行尚书省于卫州鼎以衰病辞上谕曰卿向在河东朝廷倚重今河朔州郡多归附须卿图画卿先朝大臣必济吾事大河以北卿皆节制鼎乃力疾赴镇来归者益衆鼎病不能自持复申前请优诏不许三年复上章请老且举朝贤练军政者自代诏答曰卿往在河东残破孤危殆不易保卿一至而定迄卿移镇敌不复侵何乃过为嫌避且君臣均为一体朕待下亦岂自殊自外之语殆为过计况余人才力孰可副卿者卿年高久劳于外朕岂不知但国家百年积累之基河朔亿万生灵之命卿当勉出壮图同济大事鼎奉诏惶惧不敢退是年七月薨鼎通达吏事有度量为政镇静所在无贤不肖皆得其懽心南渡以来书生镇方面者惟鼎一人而已侯摰初名师尹避讳改今名字莘卿东阿人明昌二年进士入官慷慨有为承安间积迁山东路盐使司判官泰和元年以课増四分特命迁官二阶八年七月追官一阶降授长武县令初摰为户部主事与王説规措西北路军储以代张暐摰上章论本路财用不实至是降除焉贞祐初大兵围燕都时摰为中都麴使请出募军已而婴城有功擢为右补阙二年正月诏摰与少府监丞李逈秀分诣山西招抚宣宗南渡转劝农副使提控紫荆等关俄迁行六部侍郎三年四月同佥枢密院珠勒根额琳等以为今车驾驻南京河南兵不可易动且兵不在多以将为本侯摰有过人之才傥假以便宜之权使募兵转粮事无不克可陞为尚书以总制永钖庆夀两军于是以摰为太常卿行尚书六部事往来应给之摰遂上章言九事其一曰省部所以总天下之纪纲今随路宣差便宜从宜往往不遵条格辄札付六部及三品以下官其于纪纲岂不紊乱宜革其弊其二曰近置四帅府所统兵校不为不衆然而弗克胜取者盖一处受敌余徒旁观未尝发一卒以为援稍见小却则弃戈遁去此师老将怯故也将将之道惟陛下察之其三曰率兵御冦督民运粮各有所职本不可以兼行而帅府每令杂进累遇寇至军未战而丁夫已遁行伍错乱败之由也夫前阵虽胜而后必更者恐为敌所料耳况不胜哉用兵尚变本无定形今乃因循不改覆辙臣虽素不知兵妄谓率由此失其四曰雄保安肃诸郡据白沟易水西山之固今多阙员又所任者皆柔懦不武宜亟选勇才干者分典之其五曰漳水自卫至海宜沿流设备以重固山东使力穑之民安服田亩其六曰近都州县官吏往往逋逃盖以往来敌中失身者多兼转输频併民力困敝应给不前复遭责罚秩满乃与他处一体计资考实负其人乞诏有司优定等级以别异之其七曰兵威不振罪在将帅轻敌妄举如近日李英为帅临阵之际酒犹未醒是以取败臣谓英既无功其滥注官爵并宜削夺其八曰大河之北民失稼穑官无俸给上下不安皆欲逃窜加以溃散军卒还相剽掠以致平民愈不聊生宜优加矜恤亟招抚之其九曰从来掌兵者多用世袭之官此属自幼骄惰不任劳苦且心胆怯懦何足倚办宜选骁勇过人衆所推服者不考其素用之上略施行焉时元帅富察齐锦以通州叛累遣谍者间摰摰恐为所陷上章自辨诏谕之曰卿朕素知岂容间耶其一意于职无以猜嫌自沮也八月权参知政事俄拜参知政事行尚书省于河北先是摰言河北东西两路最为要地而贞定守帅唿尔察辄弃城南奔州县危惧今防秋在迩甚为可忧臣愿募兵与旧部西山忠义军往安抚之制可故有是命十一月入见壬申遣祭河神于宜村十二月复行省于河北四年正月进拜尚书右丞尝上言宜开沁水以便馈运至是诏有司开之是时河北大饥摰上言曰今河朔饥甚人至相食观沧等州斗米银十余两殍殣相属伏见沿河上下许贩粟北渡然每石官籴其八彼商人非有济物之心也所以涉河往来者特利其厚息而已利既无有谁复为之是虽有济物之名而实无所渡之物其与不渡何异昔春秋列国各列疆界然晋饥则秦输之粟及秦饥晋闭之籴千古讥之况今天下一家河朔之民皆陛下赤子而遭罹兵革尤为可哀其忍坐视其死而不救欤人心惟危臣恐弄兵之徒得以借口而起也愿止其籴纵民输贩为便诏尚书省行之时红袄贼数万人入临汴费县之境官军败之生擒伪宣徽使李夀甫讯之则云其衆皆杨安儿刘二祖散亡之余今复聚及六万贼首郝定者兖州泗水人署置百官僭称大汉皇帝已攻泰安滕兖单诸州及莱芜新泰等十余县又破邳州碙子堌得船数百艘近遣人北构南连皆成约行将跨河为乱摰以其言闻于上且曰今邳滕之路不通恐实有此谋遂诏摰行省事于东平权本路兵马都总管以招诱之若不从即率兵捕讨兴元元年四月济南泰安滕兖等州土贼并起肆行剽掠摰遣提控遥授棣州防御使完颜霆率兵讨之前后斩首千余招降伪元帅石花五夏全余党壮士二万人老幼五万口是年冬陞资徳大夫兼三司使二年二月摰上言山东河北数罹兵乱遗民嗷嗷实可哀䘏近朝廷遣官分往抚辑其惠大矣然臣忝预执政敢请继行以宣布国家徳信使疲瘵者得以少苏是亦图报之一也宰臣难之无何诏遣置行省于河北兼三司安抚事既行又上言曰臣近厯黄陵岗南岸见多有贫乏老幼自陈本河北农民因敌惊扰故南迁以避今欲归本土及春耕种而河禁邀阻焉臣谓河禁本以防闲自北来者耳此乃由南而往安所容姦乞令有司验实放渡诏付尚书宰臣奏宜令枢府讲䆒上乃曰民饥且死而尚为次第何耶其令速放之四月招抚副使洪果阿噜岱破李全于密州初贼首李全据密州及胶西高密诸县摰督兵讨之㑹高密贼陈全等四人黙白招抚副使洪果阿噜岱愿为内应阿噜岱乃遣提控朱琛率兵五百赴之时李全暨其党于忙儿者皆在城中闻官军且西来全潜逸去忙儿不知所为阿噜岱驰抵城下皷譟逼之贼守陴者八百人皆下乞降余贼四千出走进军邀击之斩首千级俘百余人所获军实甚衆遂复其城是夜琛又用陈全计㧞高密焉六月上遣谕摰曰卿勤劳王家不避患难身居相职而往来山堌水寨之中保庇农民收获二麦忠恪之意朕所具知虽然大臣也防秋之际亦湏择安地而处不可堕其计中摰对曰臣蒙大恩死莫能报然承圣训敢不奉行拟驻兵于长清县之灵巖寺有屋三百余间且连接泰安之天胜寨介于东平益都之间万一兵来足相应援上恐分其兵粮乃诏移邳州行省九月摰上言东平以东既累经残毁至于邳海尤甚海之民戸曽不满百而屯军五千邳戸仅及八百军以万计夫古之取兵以八家为率一家充军七家给之犹有伤生废业疲于道路之难今兵多而民不足使萧何刘晏复生亦无所施其术况于臣者何能为哉伏见邳海之间贫民失业者甚衆日食野菜无所依倚恐因而啸聚以益敌摰乞摹选为兵自十月给粮使充戍役至二月罢之人授地三十亩贷之种粒而验所收获量数取之逮秋复𨽻兵伍且战且耕公私俱利亦望被俘之民易于招集也诏施行之是时枢密院以海州军食不足艰于转输奏乞迁于内地诏问摰摰奏曰海州军山阻海与沂莒邳密皆边隅冲要之地比年以来为贼渊薮者宋人资给之故若弃而他徙则直抵山东无非敌境地大气増后难图矣臣未见其可且朝廷所以欲迁者止虑粮储不给耳臣请尽力规画劝农民趋时耕种且令煑盐易粮或置盐塲宿迁以通商旅可不劳民力而办仍择沭阳之地可以为营屯者分兵䕶逻虽不迁无患也上是其言乃止十月先是邳州副提控王汝霖以州廪将乏煽军为乱山东东路转运副使兼同知沂州防御使桯戬惧祸及已遂与同谋因结宋兵以为外应摰闻即遣兵捕之讯竟具伏汝霖及戬并其党弹压崔荣副统韩松万戸戚谊等皆就诛至是以闻三年七月设汴京东西南三路行三司诏摰居中总其事焉十月以里城毕工迁官一阶四年七月迁荣禄大夫致仕天兴元年正月起复为大司农四月归大司农印复致仕八月复起为平章政事封萧国公行京都路尚书省事以军三千䕶送就舟张家渡行至封邱敌兵觉不能进诸将卒谋倒戈南奔留数骑卫摰摰知其谋遂下马坐语诸将曰敌兵环视进退在我汝曹不恩持重吾宁死于汝曹之手不忍为乱兵所蹂以辱君父之命诸将诺而止得全师以还闻者壮之十一月复致仕居汴中有园亭蔡水滨日与耆旧䜩饮及崔立以汴城降为大兵所杀摰为人威严御兵人莫敢犯在朝遇事敢言又喜荐士如张文举雷渊麻九畴辈皆由摰进用南渡后宰执中人望最重巴古拉不详其初起贞祐二年五月宣宗南渡由左諌议大夫擢为御前经厯官上面谕之曰此行军马朕自总之事有利害可因近侍局以闻二年十一月出为彰化军节度使兼泾州管内观察使四年五月改知京兆府事兼本路兵马都总管充行省参议官兴定元年三月授陜西路统军使兼前职二年正月召为御史中丞三月上言国家取人惟进士之选为重不求备数务在得贤窃见今塲㑹试考官取人泛滥非求贤之道也宜革其弊依大定旧制诏付尚书省集文资官杂议卒依泰和例行之是月拜参知政事六月诏权左副元帅与平章胥鼎同事防秋三年六月平凉等处地震巴古拉上言皇天不言以象告人灾害之生必有其故乞明诏有司敬畏天戒上嘉纳之遣右司谏郭着往閲其迹抚谕军民焉四年四月权尚书右丞左副元帅行尚书省元帅府于京兆时陜西嵗运粮以助闗东民力寖困巴古拉上言若以舟楫自渭入河顺流而下庶少纾民力从之时以为便五年正月朝议欲复取㑹州巴古拉上言臣窃计之月当费米三万石草九万称转运丁夫不下十余万人使此城一月可㧞其费已如此况未必耶临洮路新遭刧掠疮痍未复所须刍粮决不可办虽复取之庆阳平凉鳯翔及邠泾宁原恒陇等州亦恐未能无阙今农事将兴沿边常费已不暇给岂可更调十余万人以饷此军果欲行之则数郡春种尽废矣政使此城必得不免留兵戍守是飞輓之役无时而已也止宜令承裔军于定西巩州之地䕶民耕稼俟敌意怠然后取之诏付省院曰其言甚当从之可也三月上言御敌在乎强兵强兵在乎足食此当今急务也窃见自陜以西州郡置帅府者九其部衆率不过三四千而长校猥多虚縻廪给甚无谓也臣谓延安鳯翔巩州边隅重地固当仍旧徳顺平凉等处宜皆罢去河南行院帅府存沿边并河者余亦宜罢之制可是年十月西北兵三万攻延安巴古拉遣元帅完颜哈达元帅纳哈塔迈珠御之遂保延安先是巴古喇以西北兵势甚大屡请兵于朝上恶之元光元年正月罢参知政事以知河中府事权安西使于是陜西西路转运使瓜尔佳徳新上言曰伏见知河中府巴古喇廉直忠孝公家之利知无不为寔良臣也去嵗兵入延安巴古拉遣将调兵城赖以完不为无功今哈达迈珠各授世封而巴古拉改知河中府切谓方今用人之时使谋畧之臣不获展力缓急或失事机诚宜复行省之任使与承裔共守京兆令哈达迈珠捍御延安以藩卫河南则内外安矣不报六月召为大司农既至汴遂上言曰迩来羣盗扰攘侵及内地陈颍去京不及四百里民居稀阔农事半废蔡息之间十去八九甫经大赦贼起益多动计数百驱牛焚舍恣行剽掠田谷虽熟莫敢获者所在屯兵率无骑士比报至而贼巳遁丛薄深恶复难追袭则徒形迹而已今向秋成柰何不为处置也八月复拜参知政事上谓之曰卿顷为大司农巡行郡县盗贼如何可息对曰盗贼之多以赋役多也赋役省则盗贼息上曰朕固省之巴古喇曰如行院帅府扰之何上曰司农官既兼採访今其禁止之初巴古喇拜命日巡䕶卫绍王宅都将把玖锦来贺御史钮祜禄阿里言玖锦不当游执政门巴古喇亦不当受贺请併案之于是诏谕曰卿昔行省陜西擅出系囚此自人主当行非臣下可専人苟有言其罪岂特除名朕为卿地因而肆赦以弭衆口卿知之乎今玖锦有职守且握兵柄而纵至门下法当责降朕重卿素有直气故复曲留公家事但当履正而行要取人情何必尔也卿其戒之是年冬进拜尚书右丞元光二年正月上谕宰臣曰陜右之兵将退当审后圗不然今秋又至矣右丞巴古拉深悉彼中利害其与共议之寻遣巴古拉往陜西与行省萨布哈达从宜规画焉哀宗即位以有开立功进拜平章政事正大元年四月薨诏加赠右丞相东平郡王巴古喇为人忠实忧国奉公及亡朝廷公宰下迨吏民皆嗟惜之师安石字子安清州人本姓尹氏避国讳更焉承安五年词赋进士为人轻财尚义初补尚书省令史适宣宗南迁留平章完颜承晖守燕都承晖将就死以遗衆託安石使赴行在安石间道走汴以闻上嘉之擢为枢密院经歴官时哀宗在春宫领密院事遂见知遇元光二年累迁御史中丞其七月上章言备御二事其一曰自古所以安国家息祸乱不过战守避和四者而已为今之计守和为上所谓守者必求智谋之士使内足以得戍卒之心外足以挫敌人之鋭不惟彼不能攻又可以伺其隙而败之其所谓和则汉唐之君固尝用此策矣岂独今日不可用乎乞令有司详议而行其二曰今敌中来归者颇多宜丰其粮饷厚其接遇度彼果肯为我用则择有心力者数十人潜往以诱致其余来者既衆彼必转相猜贰然后徐起而圗之则中兴之功不逺矣上嘉纳之九月坐劾英王守纯附奏不实决杖追官及哀宗即位正大元年擢为同签枢密院事二年复御史中丞三年工部尚书权左参政四年进尚书右丞五年台谏劾近侍张文寿张仁寿李麟之安石亦论列三人不已上怒甚有㫖谓安石曰汝便承取贤相朕为昏主止矣如是数百言安石骤䝉任用遽遭摧折疽发脑而死上甚悼惜之赞曰宣宗南迁天命去矣当是时虽有忠良之佐谋勇之将亦难为也然而汝砺行信拯救于内胥鼎侯挚守御于外讫使宣宗得免亡国而哀宗复有十年之久人才有益于人国若是哉巴古拉养兵惜谷之论善矣安石不负承晖之託遂见知遇以论列近侍触怒而死悲夫金史卷一百八金史卷一百九钦定四库全书金史卷一百九元中书右丞相总裁托克托等修列传第四十七完颜苏哷陈规许古完颜苏哷一名翼字伯扬至宁元年䇿论进士也贞祐初累迁应奉翰林文字权监察御史二年宣宗迁汴留皇太子于燕都既而召之苏哷以为不可平章髙琪曰主上居此太子宜从且汝能保都城必完否苏哷曰完固不敢必但太子在彼则声势俱重边隘有守则都城可无虞昔唐明皇幸蜀太子实在灵武盖将以系天下之心也不从竟召太子从七月车驾至汴苏哷上书言事略曰昔东海在位信用谗谄踈斥忠直以致小人日进君子日退纪纲紊乱法度益隳风折城门之闗火焚市里之舍盖上天垂象以儆惧之也言者劝其亲君子逺小人恐惧修省以答天变东海不从遂至亡灭夫善救乱者必迹其乱之所由生善革弊者必究其弊之所自起诚能大明黙陟以革东海之政则治安之效可指日而待也陛下龙兴不思出此辄议南迁诏下之日士民相率上章请留启行之日风雨不时桥梁数坏人心天意亦可见矣此事既往岂容复追但自今尤宜戒慎覆车之辙不可引辕而复蹈也又曰国家不可一日无兵兵不可一日无食陛下为社稷之计宫中用度皆从贬损而有司复多置军官不恤妄费甚无谓也或谓军官之衆所以张大威声臣窃以为不然不加精选而徒务其多缓急临敌其可用乎且中都惟其粮乏故使车驾至此稍获安地遂忘其危而不之备万一再如前日未知有司复请陛下何之也三年正月苏哷自中都计议军事回上书求见乞屏左右上遣人谕之曰屏人奏事朕固常尔近以游茂因缘生疑间之语故凡有所引见必令一近臣立侍汝有封章亦无患不宻也寻召至近侍局给纸札令书所欲言书未及半上出御便殿见之悉去左右惟近侍局直长赵和和在焉苏哷奏曰臣闻兴衰治乱有国之常在所用之人如何耳用得其人虽衰乱尚可扶持一或非才则治安亦乱矣向者乣军之变中都帅府自足𠞰灭朝廷乃令伊喇托卜嘉等招诱之使帅府不敢尽其力既不能招愈不可制矣至于伯特文格之叛帅府方议削其权而朝廷传㫖俾领义军文格由是益肆改除之令辄拒不受不臣之状亦显矣帅府方且收捕而朝廷复赦之且不令𨽻帅府国家付方面于重臣乃不信任顾养叛贼之姦不知谁为陛下画此计者臣自外风闻皆平章髙琪之意惟陛下裁察上曰汝言皆是文格之事朕所未悉诚如所言朕肯赦之乎且汝何以知此事出于高琪苏哷曰臣见文格牒永清副提控刘温云所差人张希韩至自南京道副枢平章处分已奏令文格𨽻大名行省勿复遵中都帅府约束温即具言于帅府然则罪人与髙琪计结明矣上颔之苏哷续奏曰髙琪本无勲劳亦无公望向以畏死故擅诛唿沙唿葢出无聊耳一旦得志妬贤能树姦党窃弄国权自作威福去歳都下书生樊知一者诣髙琪言乣军不可信恐终作乱遂以刀杖决杀之自是无复敢言军国利害者宸聪之不通下情之不达皆此人罪也及乣军为变以党人托卜嘉为武宁军节度使徃招之已而无成则复以为武卫军使托卜嘉何人且有何功而重用如此以臣观之此贼变乱纪纲戕害忠良实有不欲国家平治之意昔东海时唿沙唿跋扈无上天下知之而不敢言独台臣乌库哩徳升张行信弹劾其恶东海不察卒被其祸今髙琪之姦过于唿沙唿逺矣台谏职当言责迫于兇威噤不敢忤然内外臣庶见其恣横莫不㧖腕切齿欲一剚刄陞下何惜而不去之耶臣非不知言出而患至顾臣父子迭仕圣朝乆食厚禄不敢偷安惟陛下断然行之社稷之福也上曰此乃大事汝敢及之甚善苏哷复奏丞相福兴国之勲旧乞召还京以鎭雅俗付左丞搏多以留司事足矣上曰如卿所言二人得无相恶耶苏哷曰福兴搏多同心同徳无不协者上曰都下事殷恐丞相不可辍苏哷曰臣闻朝廷正则天下正不若令福兴还以正根本上曰朕徐思之苏哷出上复戒曰今日与朕对者止汝二人慎无泄也厥后上以苏哷屡进直言命再任监察御史四年三月言臣近被命体问外路官亷干者拟不差遣若懦弱不公者罢之具申朝廷别议拟注臣伏念彼懦弱不公之人虽令罢去不过止以待阙者代之其能否又未可知或反不及前官盖徒有选人之虗名而无得人之实绩古语曰县令非其人百性受其殃今若后官更劣则为患滋甚岂朝廷恤民之意哉夫守令治之本也乞令随朝七品外路六品以上官各举堪充司县长官者仍明着举官姓名他日察其能否同定赏罚庶几其可议者或以阂选法紊资品为言是不知方今之事与平昔不同岂可拘一定之法坐视斯民之病而不权宜更定乎诏有司议行之时哀宗为皇太子春宫新设师保赞谕之官多非其人于是苏哷上章言臣闻太子者天下之本也欲治天下先正其本正本之要无他在选人辅翼之耳夫生于齐者能齐言而不能楚语未习之故也人之性亦在夫习之而已昔成王在襁褓中即命周召以为师保戎其逸豫之心告以持守之道终之功光文武垂休无穷钦惟陛下顺天人之心预建春宫皇太子仁孝聪明出于天资总制枢务固已绰然有余傥更选贤如周召之俦者使之夹辅则成周之治不足侔矣上称善未几擢为内侍局直长寻迁谏议大夫进侍御史兴定二年四月以布希万努叛遣苏哷与近侍局副使内族额尔克同赴辽东诏之曰万努事竟不知果何如卿等到彼当得其详然宜止居铁山若复逺去则朕难得其耗也又曰朕以额尔克性率昜故特命卿偕行每事当详议之苏哷将行上言曰臣近请宣谕髙丽复开互市事闻以诏书付行省必克楚若令行省就遣谕之不过邻境领受恐中间有所不通使圣恩不达于髙丽髙丽亦无由知朝廷本意也况彼世为藩辅未尝阙臣子礼如遣信使明持恩诏谕之贷粮开市二者必有一济苟俱不从则其曲在彼然后别议图之可也上是其言于是遣典客署书表刘丙从行及还授翰林待制正大元年正月诏集羣臣议修复河中府苏哷与陈规等奏其未可语在规传是月转刑部郎中时南阳人布心谋叛坐击者数百人司直白华言于苏哷曰此狱诖误者多新天子方务寛大他日必再诏推问比得昭雪死于榜笞之下者多矣苏哷命华及检法邉泽分别当死当免者苏哷以闻止坐首恶及拟伪将相者数人余悉释之八月权戸部侍郎二月三月授京西司农卿俄改司农大卿转御史中丞七年七月权元帅右都监参知政事行省于京兆未几迁金安军节度使兼同华安抚使既而召还朝行至陜被围乆之亡奔行在道中遇害苏哷莅官以修谨得名然苛细不能任大事较之辈流颇可称自擢为近侍局直长毎进言多有补益其居父䘮不饮酒庐墓三年时论以为难陈䂓字正叔绛州稷山人明昌五年词赋进士南渡为监察御史贞祐三年十一月上章言参政侯挚初以西都立功获不次之用遂自请镇抚河北陛下遽授以执政盖欲责其报効也既而盘桓西山不能进退及召还阙自当辞避乃恬然安居至于按閲仓库䂓画𣙜酤岂大臣所宜亲方今疆土日蹙将帅乏人士不选练冗食猥多守令贪残百姓流亡盗贼滋起灾变不息则当日夜讲求其故启告陞下者也而挚未尝及之伏愿陛下特赐省察量其才分别加任使无令负天下之谤不报又言警巡使冯祥进由刀笔无他才能第以惨刻督责为事由是升职恐长残虐之风乞黜退以励余者诏即罢祥职且谕规曰卿知臣子之分敢言如此朕甚嘉之四年正月上言伏见㳂河悉禁物斛北渡遂使河北难食人心不安昔秦晋为讐一遇年饥则互输之粟今圣主在上一视同仁岂可以一家之民自限南北坐视困而不救哉况军民効死御敌使复乏食生亦何聊人心一揺为害不细臣谓宜于太阳孟津等渡委官閲视过河之物毎石官收不过其半则富有之家利其厚息辐凑而徃庶几公私俱足宰执以河南军储为重诏两渡委官取其八二以与民至春泽足大兵北还乃依规请制可三月上言臣因巡按至徐州去嵗河北红袄盗起州遣节度副使赫舍哩鹤夀将兵讨之而乃大掠良民家属为驱甚不可也乞明勅有司凡鹤夀所掳俱放免之余路军人有掠本国人为驱者亦乞一体施行庶几河朔有所系望上恩无有极已事下尚书省命徐州归徳行院拘括放之有隐匿者坐掠人为奴婢法仍许诸人告捕依令给赏被虏人自诉者亦赏之四月上言河北濒河州县率距一舍为一寨籍居民为兵数寨置总领官一人并以宣差从宜为名其人大抵皆闲官义军之长偏禆之属尤多无頼辈徴逐宴饮取给于下日以为常及敌至则伏匿不出敌去骚扰如初此辈小人假以重柄朝廷号令威权无乃太轻乎臣谓宜皆罢之第委宣抚司从宜措画足矣制可七月上章言陛下以上圣寛仁之姿当天地否极之运广开言路以求至论虽狂妄失实者亦不坐罪臣忝耳目之官居可言之地苟为缄黙何以仰酬洪造谨条陈八事愿不以人微而废之即无可採乞放归山林以惩尸禄之罪一曰责大臣以身任安危今北兵起自邉陲深入吾境大小之战无不胜㨗以致神都覆没翠华南狩中原之民肝脑涂地大河以北莽为盗区臣毎念及此惊怛不已况宰相大臣皆社稷生灵所系以安危者岂得不为陛下忧虑哉每朝奏议不过目前数条特以碎末互生异同俱非救时之急者况近诏军旅之务专委枢府尚书省坐视利害泛然不问以为责不在已其于避嫌周身之计则得矣社稷生灵将何所赖古语云疑则勿任任则勿疑又曰谋之欲衆断之欲独陛下既以宰相任之岂可以亲其细而不图其大者乎伏愿特出睿断若军伍器械常程文牍即听枢府专行至于战守大计征讨密谋皆须省院同议可否则为大臣者知有所责而天下可为矣二曰任台谏以广耳目人主有政事之臣有议论之臣政事之臣者宰相执政和隂阳遂万物鎭抚四夷亲附百姓与天子经纶于庙堂之上者也议论之臣者谏官御史与天子辨曲直正是非者也二者岂可偏废哉昔唐明皇制中书门下入合议事皆令谏官随之有失辄諌国朝虽设諌官徒备员耳每遇奏事皆令逥避或兼他职或为省部所差有终任不觌天颜不出一言而去者虽有御史不过责以紏察官吏照刷案牍巡视仓库而已其事阕利害或政令更革则皆以为机密而不闻万一政事之臣专任胷臆威福自由或掌兵者以私见败事机陛下安得而知之伏愿遴选学术该博通晓世务骨鲠敢言者以为台諌凡事关利害皆令预议其或不当悉听论列不许兼职及充省部委差苟畏徇不言则从而黜之三曰崇节俭以答天意昔卫文公乘狄人灭国之余徙居楚邱才革车三十两乃躬行俭约冠大帛之冠衣大布之衣季年致騋牝三千遂为富庶汉文帝承秦项战争之后四海困穷天子不能具钧驷乃示以敦朴身衣弋绨足履革舄未几天下富安四夷咸服国家自兵兴以来州县残毁存者复为土宼所扰独河南稍安然大驾所在其费不赀举天下所奉责之一路顾不难哉赖陛下慈仁上天眷佑蝗灾之余而去嵗秋禾今年夏麦稍得支持夫应天者要在以实行俭者天必降福切见宫中及东宫奉养与平时无异随朝官吏诸局承应人亦未尝有所裁省至于贵臣豪族掌兵官莫不以奢侈相尚服食车马惟事纷华今京师鬻明金衣服及珠玉犀象者日増于旧俱非克已消厄之道愿陛下以卫文公汉文帝为法凡所奉之物痛自撙节罢冗员减浮费戒豪侈禁戢明金服饰庶皇天悔祸太平可致四曰选守令以结民心方今举天下官吏军兵之费转输营造之劳皆仰给河南陜西加之连年蝗旱百姓荐饥行赈济则仓廪悬乏免征调则用度不足欲其实惠及民惟得贤守令而已当赋役繁殷期㑹促迫之际若措画有方则百姓力省而易办一或乖谬有不胜其害者况县令之弊无甚于今由军卫监当进纳劳効而得者十居八九其桀黠者乘时贪纵庸懦者权归猾吏近虽遣官亷察治其姦滥易其疲软然代者亦非选择所谓除狼得虎也伏乞明勑尚书省公选亷洁无私才堪牧民者以补州府官仍清县令之选及责随朝七品外任六品以上官各保堪任县令者一员如他日犯赃并从坐其资厯已系正七品及见任县令者皆听寄理俟秩满升迁复令监察以时巡按有不法及不任职者究治之则实惠及民而民心固矣五曰博谋羣臣以定大计比者徙河北军戸百万余口于河南虽革去冗滥而所存犹四十二万有竒嵗支粟三百八十余万斛致竭一路终嵗之敛不能赡此不耕不战之人虽无邉事亦将坐困况兵事方兴未见息期耶近欲分布㳂河使自种殖然㳺惰之人不知耕稼羣饮赌博习以成风是徒烦有司徴索课租而已举数百万衆坐縻廪给缓之则用阙急之则民疲朝廷惟此一事已不知所处又何以待敌哉是盖不审于初不计其后致此误也使初迁时去留从其所愿则欲来者是足以自赡之家何假官廪其留者必有避难之所不必强遣当不至今日措画之难古昔人君将举大事则谋及乃心谋及卿士庶人卜筮乞自今凡有大事必令省院台谏及随朝五品以上官同议为便六曰重官赏以劝有功陛下即位以来屡沛覃恩以均大庆不吝官爵以激人心至有未满一任而併进十级承应未出职而已带骠骑荣禄者冗滥之极至于如此复开鬻爵进献之门然则被坚执鋭効死行阵者何所劝哉官本虚名特出于人主之口而天下之人极意趋慕者以朝廷爱重耳若不计勲劳朝授一官暮陞一职人亦将轻之而不慕矣已然之事既不可咎伏愿陛下重惜将来无使公器为寻常之具功赏为侥倖所乘又今之散官动至三品有司艰于迁授宜于减罢八资内量増阶数易以美名庶几厯官者不至于太骤而国家恩权不失之太轻矣七曰选将帅以明军法夫将者国之司命天下所赖以安危者也举万衆之命付之一人唿吸之间以决生死其任顾不重欤自北兵入境野战则全军俱殃城守则阖郡被屠岂皆士卒单弱守备不严哉特以庸将不知用兵之道而已古语云三辰不轨取士为相四夷交侵拔卒为将今之将帅大抵先论出身官品或门阀膏梁之子或亲故假託之流平居则意气自髙遇敌则首尾退缩将帅既自畏怯士卒夫谁肯前又居常裒刻纳其馈献士卒因之以扰良民而莫可制及率之应敌在途则前后乱行顿次则排门择屋恐逼小民恣其求索以此责其畏法死事岂不难哉况今军官数多自千户而上有万户有副统有都统有副提控十羊九牧号令不一动相牵制切闻国初取天下元帅而下惟有万户所统军士不下数万人专制一路岂在多哉多则易择少则易精今之军法每二十五人为一穆昆四穆昆为一千戸穆昆之下有佛宁一人旗鼓司火头五人其任战者才十有八人而已又为头目选其壮徤以给使令则是一千戸所统不及百人不足成其队伍矣古之良将常与士卒同甘苦今军官既有俸廪又有券粮一日之给兼数十人之用将帅则丰饱有余士卒则饥寒不足曷若裁省冗食而加之军士哉伏乞明勅大臣精选通晓军政者分诣诸路编列队伍要必五十人为一穆昆四穆昆为一千戸五千户为一万户谓之散将万人设一都统谓之大将总之帅府数不足者皆併之其副统副提控及无军虚设都统万户者悉罢省仍勅省院大臣及内外五品以上各举方畧优长武勇出衆材堪将帅者一二人不限官品以充万户以上都统元帅之职千户以下选军中有谋略武艺为衆所服者充申明军法居常敎閲必使将帅明于竒正虚实之数士卒熟于坐作进退之节至于弓矢铠仗须令自负习于劳苦若有所犯必刑无赦则将帅得人士气日振可以待敌矣八曰练士卒以振兵威昔周世宗常曰兵贵精而不贵多百农夫不能养一战士奈何朘民脂膏养此无用之卒苟健懦不分衆何以劝因大蒐军卒遂下淮南取三关兵不血刅选练之力也唐魏征曰兵在以道御之而已御壮徤足以无敌于天下何取细弱以増虚数比者凡战多败非由兵少正以其多而不分健懦故为敌所乘懦者先奔健者不能独战而遂溃此所以取败也今莫若选差习兵公正之官将已籍军人随其所长而类试之其武艺出衆者别作一军量増口粮时加训练视等第而赏之如此则人人激厉争効所长而衰懦者亦有可用之渐矣昔唐文皇出征常分其军为上中下凡临敌则观其强弱使下当其上而上当其中中当其下敌乘下军不过奔逐数歩而上军中军已胜其二军用是常胜盖古之将帅亦有以懦兵委敌者要在预为分别不使混淆耳上览书不悦诏付尚书省诘之宰执恶其纷更诸事谓所言多不当于是规惶惧待罪诏谕曰朕始以规有放归山林之语故令诘之乃辞以不识忌讳意谓朕恶其言而怒也朕初无意加罪其令御史台谕之寻出为徐州帅府经歴官正大元年召为右司谏数上章言事寻权吏部郎中时诏羣臣议修复河中府规与杨云翼等言河中今为无人之境陜西民力疲乏修之亦不能守不若以见屯军士量力补治待其可守即修之未晩也从之未几坐事解职初吏部尚书赵伯成坐铨选吏员出身王京与进士王着塡开封警巡判官见阙为京所讼免官规亦坐之是年十一月改充补阙十二月言将相非材且荐数人可用者二年正月规及台谏同奏五事一乞尚书省提控枢密院如大定明昌故事二简留亲卫军三沙汰冗军减行枢密院帅府四选大臣为宣抚使招集流亡以实边防五选官置所议一切省减略施行之四月以大旱诏规审理寃滞临发上奏今河南一路便宜行院帅府从宜凡二十处陜西行尚书省二帅府五皆得以便宜杀人寃狱在此不在州县又曰雨水不时则责审理然则职燮理者当何如上善其言而不能有为也十一月上召完颜苏哷及规入见面谕曰宋人轻犯边界我以轻骑袭之冀其惩创告和以息吾民耳宋果行成尚欲用兵乎卿等当识此意规进曰帝王之兵贵于万全昔光武中兴所征必克犹言毎一出兵头须为白兵不妄动如此上善之四年三月上召羣臣喻以陜西事曰方春北方马渐羸瘠秋髙大势併来何以支持朕已喻哈达尽力决一战矣卿等以为如何又言和事无益萨哈连力破和议萨布言今已遣和使可中辍乎余皆无言规独进曰兵难遥度百闻不如一见臣尝任陜西官近年又屡到陜西兵将冗懦恐不可用未如圣料言未终乌库哩四和曰陈规之言非是臣近至陜西军士勇鋭皆思一战监察御史完颜钖馨从而和之上首肯又泛言和事规对曰和事固非上䇿又不可必成然方今事势不得不然使彼难从犹可以激厉将士以待其变上不以为然明日又令集议省中欲罢和事羣臣多以和为便乃诏行省斟酌发遣而事竟不行十月规与右拾遗李大节上章劾同判大睦亲事萨哈连谄佞招权纳贿及不公事由是萨哈连竟出为中京留守朝廷快之五年二月又与大节言三事一将帅出兵毎为近臣牵制不得专辄二近侍送宣传㫖公受赂遗失朝廷体可一切禁絶三罪同罚异何以使人上嘉纳焉初宣宗尝召文绣署令王夀孙作大红半身绣衣且戒以勿令陈规知及成进召夀孙问曰曽令陈规辈知否夀孙顿首言臣侍禁庭凡宫中大小事不敢为外人言况亲被圣训乎上因叹曰陈规若知必以华饰諌我我实畏其言盖规言事不假借朝望甚重凡宫中举事上必曰恐陈规有言一时近臣切议惟畏陈正叔耳挺然一时直士也后出为中京副留守未赴卒士论惜之规博学能文诗亦有律度为人刚毅质实有古人风笃于学问至老不废浑源刘从益见其所上八事叹曰宰相材也每与人论及时事辄愤惋盖伤其言之不行也南渡后諌官称许古陈规而规不以讦直自名尤见重云死之日家无一金知友为葬之子良臣许古字道眞汾阳军节度使致仕安仁子也登明昌五年词赋进士第贞祐初自左拾遗拜监察御史时宣宗迁汴信任丞相髙琪无恢复之谋古上章曰自中都失守庙社陵寝宫室府库至于图籍重器百年积累一朝弃之惟圣主痛悼之心至为深切夙夜思惧所以建中兴之功者未尝少置也为臣子者食禄受责其能无愧乎且闾阎细民犹颙望朝廷整训师徒为恢复计而今才闻拒河自保又尽徒诸路军戸河南彼既弃其恒产无以自生土居之民复被其扰臣不知谁为此谋者然业已如是但当议所以处之使军无妄费民不至困穷则善矣臣闻安危所系在于一相孔子称危而不持顚而不扶则将焉用事势至此不知执政者毎对天颜何以仰荅清问也今之所急莫若得人如前御史大夫费摩徳仁工部尚书孙徳渊忠谅明敏可以大用近皆许告老愿复起而任之必能有所建立以利国家太子太师致仕孙铎虽颇衰疾如有大议犹可赐召或就问之人才自古所虽凡知治体者皆当重惜况此耆旧岂宜轻弃哉若乃临事不尽其心虽尽心而不明于理得无益失无损者纵其尚壮亦安所用方时多难固不容碌碌之徒备员尸素以塞贤路也惟陛下宸衷刚断黜陟一新以幸天下臣前为拾遗时已尝备论择相之道乞取臣前奏并今所言加审思焉臣又闻将者民之司命国家安危所系故古之人君必重其选为将者亦必以天下为己任夫将者贵谋而贱战必也赏罚使人信之而不疑权谋使人由之而不知三军奔走号令以取胜然后中心诚服而乐为之用迩来城守不坚临战輙北皆以将之不才故也私于所暱赏罚不公至于衆怨而惧其生变则抚摩慰借一切为姑息之事由是兵轻其将将畏其兵尚能使之出力以御敌乎愿令腹心之臣及闲于兵事者各举所知果得眞才优加宠任则战功可期矣如河东宣抚使胥鼎山东宣抚使完颜弼涿州刺史内族苏尔坦昭义节度使必喇阿噜岱或忠勤勇干或重厚有谋皆可任之以扞方面又曰河北诸路以都城既失军户尽迁将谓国家举而弃之州县官往往逃奔河南乞令所在根括立期遣还违者勿复录用未尝离任者议加恩赉如愿自効河北者亦聴陈请仍先尝之减其日月州县长贰官并令兼领军职许择军中有才略胆勇者为头目或加爵命以收其心能取一府者即授为府长官州县亦如之使人怀复土之心别遣忠实干济者以文檄官赏招诸胁从人彼既苦于敌役来者必多敌势当自削有司不知出此而但为清野计事无缓急惟期速办今晩禾十损七八逺近危惧所谋可谓大戾矣又曰京师诸夏根本况今常宿重兵缓急征讨必由于此平时尚宜优于外路使百姓有所蓄积虽在私室犹公家也今有司搜括余粮致转贩者无复敢入宜即止之臣顷看读陈言见其尽心竭诚以吐正论者率皆草泽疎贱之人况在百僚岂无为国深忧进章疏者乎诚宜明勅中外使得尽言不讳则太平之长䇿出矣诏付尚书省略施行焉寻迁尚书左司员外郎兼起居注无何转右司谏时丞相髙琪立法职官有犯皆的决古及左司諌穆延唿喇勒上言曰礼义亷耻以治君子刑罚威狱以治小人此万世不易论也近者朝廷急于求治有司奏请从权立法职官有犯应赎者亦多的决夫爵禄所以驭贵也贵不免辱则卑贱者又何加焉车驾所驻非同征行而凡科徴小过皆以军期罪之不已甚乎陛下仁恕决非本心殆有司不思寛静可以措安而专事督责故耳且百官皆朝廷遴选多由文行武功阀閲而进乃与凡庶等则享爵禄者亦不足为荣矣抑又有大可虑者为上者将曰官犹不免民复何辞则苛暴之政日行为下者将曰彼既亦然吾复何耻则陵犯之心益肆其弊岂胜言哉伏愿依元年赦恩刑不上大夫之文削此一切之法幸甚上初欲行之而髙琪固执以为不可遂寝四年以右司諌兼侍御史时大兵越潼关而东诏尚书省集百官议古上言曰兵踰闗而朝廷甫知此盖诸将欺蔽罪也虽然大兵驻阌乡境数日不动意者恐吾河南之军逆诸前陜西之衆议其后或欲先令觇者伺趋向之便或以深入人境非其地利而自危所以观望未遽进也此时正宜选募鋭卒併力击之且开其归路彼既疑惑遇敌必走我衆从而袭之其破必矣上以示尚书省髙琪沮其议遂不行是月始置招贤所令古等领其事兴定元年七月上闻宋兵连陷赣榆涟水诸县且获伪檄辞多诋斥因谕宰臣曰宋人构祸久矣朕姑含容者衆虑开兵端以劳吾民耳今数见侵将何以处卿等其与百官议于是集衆议于都堂古曰宋人孱弱畏我素深且知北兵方强将恃我为屛蔽虽时跳梁计不不敢深入其侮慢之语特市井屠沽儿所为乌足较之止当命有司移文谕以本朝累有大造及圣主兼爱生灵意彼若有知复寻旧好则又何求其或怙恶不悛举衆讨之顾亦未晩也时预议者十余人虽或小异而大略则一既而丞相髙琪等奏百官之议咸请严兵设备以逸待劳此上策也上善之时朝廷以诸路把军官时有不和不听更相诉讼古上言曰臣以为善者有劝恶者有惩国之大法也苟善恶不闻则上下相䝉惩劝无所施矣上嘉纳之古以朝廷欲举兵伐宋上疏谏曰昔大定初宋人犯宿州已而屡败世宗料其不敢进乞和乃勅元帅府遣人议之自是太平几三十年泰和中韩侂胄妄开边衅章宗遣驸马布萨揆讨之揆虑兵兴费重不能久支隂遣侂胄族人赍乃祖𤦺画像及家牒伪为归附以见邱崈因之继好振旅而还夫以世宗章宗之隆府库充实天下富庶犹先俯屈以即成功告之祖庙书之史册为万世美谈今其可不务乎今大兵少息若复南边无事则太平不逺矣或为专用威武可使宋人屈服此殆虚言不究实用借令时获小㨗亦不足多贺彼见吾势大必坚守不出我军仓猝无得须还以就粮彼复乘而袭之使我欲战不得欲退不能则休兵之期廼未见也况彼有江南蓄积之余我止河南一路征敛之弊可为寒心愿陛下隐忍包容速行此策果通和则大兵闻之亦将歛迹以吾无掣肘故也河南既得息肩然后经略朔方则陛下享中兴之福天下赖涵养之庆矣惟陛下略近功虑后患不胜幸甚上是之命古草议和牒文既成以示宰臣宰臣言其有哀祈之意自示微弱遂不用监察御史钮祜禄苏卜实劾𣙜货司同提举毛端卿贪汚不法古以词理繁杂辄为删定有脱漏蘓卜实以闻削官一阶解职特免殿三年正月尚书省奏谏官阙员因以古为请上曰朕昨暮方思古而卿等及之正合朕意其趋召之复拜左补阙八月削官四阶解职初朝廷遣近侍局直长温都伯嘉努暨刑部侍郎鄂屯哈斯罕徙吉州之民于丹以避兵锋州民重迁遮道控诉伯嘉努谕以天子恐伤百姓之意且令召晋安兵将护老幼以行衆意兵至则必见强也迺譟入州署索伯嘉努杀之哈斯罕畏祸矫徇衆情与之会饮歌乐尽日衆肩导拥讙唿拜谢而去既还诏古与监察御史赫舍哩徳伦鞫之谕㫖曰伯嘉努之死皆哈斯罕所卖也其閲实以闻鄂屯哈斯罕既下狱上怒甚亟欲得其情以正典刑而古等颇寛纵之哈斯罕自缢死有司以故出论罪遂有是罚哀宗初即位召为补阙俄迁左司諌言事稍不及昔时未几致仕居伊阳郡守为起伊川亭古姓嗜酒老而未衰毎乘舟出村落间留饮或十数日不归及泝流而上老稚争为挽舟数十里不絶其为时人爱慕如此正大七年卒年七十四古平生好为诗及书然不为士大夫所重时论但称其直云天兴间有右司諌陈岢者遇事辄言无少隐上尝面奖及汴京被兵屡上封事言得失请战一书尤为剀切其略云今日之事皆出陛下不断将相怯懦若因循不决一旦无如之何恐君臣相对涕泣而已可谓切中时病而时相特嘉喀齐喀等沮之策不行识者惜焉岢字和之沧州人大安元年进士赞曰宣宗即位孜孜焉以继述世宗为志而其所为一切反之大定讲和南北称治贞祐用兵生民涂炭石琚为相君臣之间务行寛厚髙琪秉政恶儒喜吏上下苛察完颜苏哷首攻琪恶谓琪必乱纪纲陈规力言刀笔吏残虐恐坏风俗许古请与宋和辞极忠爱三人所言皆切中时病有古诤臣之风焉宣宗知其为直而不用其言如是而欲比隆世宗难矣金史卷一百九金史卷一百十钦定四库全书金史卷一百十元中书右丞相总裁托克托等修列传第四十八杨云翼赵秉文韩玉冯璧李献甫雷渊程震杨云翼字之美其先赞皇檀山人六代祖忠客平定之乐平县遂家焉曽祖青祖郁考桓皆赠官于朝云翼天资颖悟初学语辄画地作字日诵数千言登明昌五年进士第一词赋亦中乙科特授承务郎应奉翰林文字承安四年出为陜西东路兵马都总管判官泰和元年召为太学博士迁太常寺丞兼翰林修撰七年签上京东京等路按察司事因召见章宗咨以当世之务称㫖大安元年翰林承㫖张行简荐其材且精术数召授提㸃司天台兼翰林承㫖俄兼礼部郎中崇庆元年以病归贞祐二年有司上官簿宣宗閲之记其姓名起授前职兼吏部郎中三年转礼部侍郎兼提㸃司天台四年大元及西夏兵入鄜延潼关失守朝议以兵部尚书富察伊尔必斯为副元帅以御之云翼言其人言浮于实必误大事不聴后果败兴定元年六月迁翰林侍讲学士兼修国史知集贤院事兼前职诏曰官制入三品者例外除以卿遇事敢言议论忠谠故特留之时右丞相高琪当国人有请𣙜油者高琪主之甚力诏集百官议户部尚书髙夔等二十六人同声曰可云翼独与赵秉文时戬等数人以为不可议遂格髙琪后以事谴之云翼不䘏也二年拜礼部尚书兼职如故三年筑京师子城役乒民数万夏秋之交病者相籍云翼提举医药躬自调护多所全济四年改吏部尚书凡军兴以来入粟补官及以战功迁授者事定之后有司苛为程式或小有不合辄罢去云翼奏曰赏罚国之大信此辈宜从寛录以劝将来是年九月上召云翼及戸部尚书夔翰林学士秉文于内殿皆赐坐问以讲和之䇿或以力战为言上俯首不乐云翼徐以孟子事大事小之事觧之且曰今日奚计哉使生灵息肩则社稷之福也上色乃和十一月改御史中丞宗室承立权参知政事行尚书省事于京兆大臣言其不法诏云翼就鞫之狱成廷奏曰承立所坐皆细事不足问向大兵掠平凉以西数州皆破承立坐拥疆兵瞻望不进鄜延帅臣完颜哈达以孤城当兵冲屡立战绩其功如此而承立之罪如彼愿陛下明其功罪以诛赏之则天下知所劝惩矣自余小失何足追咎承立由是免官哈达遂掌机务哀宗即位首命云翼摄太常卿寻拜翰林学士正大三年二月复为礼部尚书兼侍读诏集百官议省费云翼曰省费事小戸部司农足以办之枢密专制军政蔑视尚书尚书出政之地政无大小皆当总领今军旅大事社稷系焉宰相乃不得预闻欲使利病两不相蔽得乎上嘉纳之明年设益政院云翼为选首每召见赐坐而不名时讲尚书云翼为言帝王之学不必如经生分章析句但知为国大纲足矣因举任贤去邪与治同道与乱同事有言逆于汝心有言逊于汝志等数条一皆本于正心诚意敷绎详明上听忘倦寻进龟鑑万年录圣学圣孝之类凡二十篇当时朝士廷议之际多不尽心顾望依违䆮以成俗一日经筵毕因言人臣有事君之礼有事君之义礼不敢齿君之路马蹴其刍者有罚入君门则趋见君之几杖则起君命召不俟驾而行受命不宿于家是皆事君之礼人臣所当尽者也然国家之利害生民之休戚一一陈之则向所谓礼者特虚器耳君曰可而有否者献其否君曰否而有可者献其可言有不从虽引裾折槛断鞅轫轮有不恤焉者当是时也姑徇事君之虚礼而不知事君之大义国家何赖焉上变色曰非卿朕不闻此言云翼尝患风痺至是稍愈上亲问愈之之方对曰但治心耳心和则邪气不干治国亦然人君先正其心则朝廷百官莫不一于正矣上矍然知其为医諌也夏人既通好遣其徽猷阁学士李弁来议互市往返不能决朝廷以云翼徃议乃定五年卒年五十有九谥文献云翼天性雅重自律甚严其待人则寛与人交分一定死生祸福不少变其于国家之事知无不言贞祐中主兵者不能外御而欲取偿于宋故频嵗南伐有言之者不谓之与宋为地则疑与之有谋至于宰执他事无不言者独南伐则一语不敢及云翼乃建言曰国家之虑不在于未得淮南之前而在于既得淮南之后盖淮南平则江之北尽为战地进而争利于舟楫之间恐劲弓良马有不得骋者矣彼若扼江为屯潜师于淮以断饟道或决水以潴淮南之地则我军何以善其后乎及时全倡议南伐宣宗以问朝臣云翼曰朝臣率皆谀辞天下有治有乱国势有弱有彊今但言治而不言乱言彊而不言弱言胜而不言负此议论所以偏也臣请两言之夫将有事于宋者非贪其土地也第恐西北有警而南又缀之则我三面受敌矣故欲我师乘势先动以阻其进借使宋人失淮且不敢来此战胜之利也就如所料其利犹未可必然彼江之南其地尚广虽无淮南岂不能集数万之衆伺我有警而出师耶战而胜且如此如不胜害将若何且我以骑当彼之步理宜万全臣犹恐其有不敢恃者盖今之事势与泰和不同泰和以冬征今我以夏往此天时之不同也冬则水涸而陵多夏则水潦而涂淖此地利之不同也泰和举天下全力驱乣军以为前锋今能之乎此人事之不同也议者徒见泰和之易而不知今日之难请以忧人观之向日弓箭之手在西边者一遇敌则搏而战袒而射彼已奔北之不暇今乃陷吾城而虏守臣败吾军而擒主将曩则畏我如彼今则侮我如此夫以夏人既非前日奈何以宋人独如前日哉愿陛下思其胜之之利又思败之之害无悦甘言无贻后悔章奏不报时全果大败于淮上一军全没宣宗责诸将曰当使我何面目见杨云翼耶河朔民十有一人为游骑所迫泅河而南有司论罪当死云翼曰法所重私渡者防姦伪也今平民为兵所迫奔入于河为逭死之计耳今使不死于敌而死于法后惟从敌而已宣宗悟尽释之哀宗以河南旱诏遣官理寃狱而不及陜西云翼言天地人通为一体今人一支受病则四体为之不宁岂可专治受病之处而置其余哉朝廷是之司天有以太乙新厯上进者尚书省檄云翼参订摘其不合者二十余条厯家称焉所着文集若干卷校大金礼仪若干卷续通鑑若干卷周礼辨一篇左氏庄列赋各一篇五星聚井辨一篇县象赋一篇勾股机要象数杂説等着藏于家赵秉文字周臣磁州滏阳人也幼颖悟读书若夙习登大定二十五年进士第调安塞簿以课最迁邯郸令再迁唐山丁父忧用荐者起复南京路转运司都勾判官明昌六年入为应奉翰林文字同知制诰上书论宰相胥持国当罢宗室守贞可大用章宗召问言颇差异于是命知大兴府事内族等鞫之秉文初不肯言诘其仆厯数交游者秉文乃曰初欲上言尝与修撰王庭筠御史周昻省令史潘豹郑赞道髙坦等私议庭筠等皆下狱决罚有差有司论秉文上书狂妄法当追解上不欲以言罪人遂特免焉当时为之语曰古有朱云今有秉文朱云攀槛秉文攀人士大夫莫不耻之坐是久废后起为同知岢岚军州事转北京路转运司度支判官承安五年冬十月阴晦连日宰相张万公入对上顾谓万公曰卿言天日晦冥亦犹人君用人邪正不分极有理若赵秉文曩以言事降授闻其人有才藻工书翰又且敢言朕非弃不用以北边军事方兴姑试之耳泰和二年召为户部主事迁翰林修撰十月出为宁边州刺史三年改平定州前政苛于用刑每闻赦将至先掊贼死乃拜赦而盗愈繁秉文为政一从寛简旬月盗悉屏迹嵗饥出禄粟倡豪民以赈全活者甚衆大安初北兵南向召秉文与待制赵资道论备边䇿秉文言今我军聚于宣徳城小列营其外涉暑雨器械弛败人且病俟秋敌至将不利矣可遣临潢一军擣其虚则山西之围可解兵法所谓出共不意攻其必捄者也卫王不能用其秋宣徳果以败闻寻为兵部郎中兼翰林修撰俄转翰林直学士贞祐初建言时事可行者三一迁都二导河三封建朝廷略施行之明年上书愿为国家守残破一州以宣布朝廷恤民之意且曰陛下勿谓书生不知兵颜眞卿张巡许逺辈以身许国亦书生也又曰使臣死而有益于国犹胜坐縻廪禄为无用之人上曰秉文志固可尚然方今翰苑尤难其人卿宿儒当在左右不许四年拜翰林侍讲学士言宝券滞塞盖朝廷初议更张市肆已妄传其不用因之抑遏渐至废絶臣愚以为宜立囘易务令近上职官通市道者掌之给以银钞粟麦缣帛之类权其低昻而出纳诏有司议行之兴定元年转侍读学士拜礼部尚书兼侍读学士同修国史知集贤院事又明年知贡举坐取进士卢亚重用韵削两阶因请致仕金自泰和大安以来科举之文其弊益甚葢有司惟守格法所取之文卑陋陈腐苟合程度而已稍涉竒峭即遭黜落于是文风大衰贞祐初秉文为省试得李献能赋虽格律稍疎而词藻颇丽擢为第一举人遂大喧噪愬于台省以为赵公大坏文格且作诗谤之乆之方息俄而献能复中宏词入翰林而秉文竟以是得罪五年复为礼部尚书入谢上曰卿春秋髙以文章故须复用卿秉文以身受厚恩无以自效愿开忠言广圣虑每进见从容为上言人主当俭勤愼兵刑所以祈天永命者上嘉纳焉哀宗即位再乞致仕不许改翰林学士同修国史兼益政院説书官以上嗣徳在初当日亲经史以自禆益进无逸直解贞观政要申鉴各一通正大九年正月汴京戒严上命秉文为赦文以布宣悔悟哀痛之意秉文指事陈义辞情俱尽及兵退大臣欲称贺且命为表秉文曰春秋新宫火三日哭今园陵如此酌之以礼当慰不当贺遂已时年已老日以时事为忧虽食息顷不能忘每闻一事可便民一士可擢用大则拜章小则为当路者言殷勤郑重不能自己三月草开兴改元诏闾巷间皆能传诵洛阳人拜诏毕举城痛哭其感人如此是年五月壬辰卒年七十四积官至资善大夫上护军天水郡侯正大间同杨云翼作龟鑑万年录上之又因进讲与云翼共集自古治术号君臣政要为一编以进焉秉文自幼至老未尝一日废书着易丛説十卷中庸説一卷扬子发微一卷太𤣥笺赞六卷文中子类説一卷南华略释一卷列子补注一卷删集论语孟子解各一十卷资暇录一十五卷所着文章号滏水集者三十卷秉文之文长于辨析极所欲言而止不以绳墨自拘七言长诗笔势纵放不拘一律律诗壮丽小诗精絶多以近体为之至五言古诗则沉郁顿挫字画则草书尤遒劲朝使至自河湟者多言夏人问秉文及王庭筠起居状其为四方所重如此为人至诚乐易与人交不立崖岸未尝以大名自居仕五朝官六卿自奉养如寒士杨云翼尝与秉文代掌文柄时人号杨赵然晩年颇以禅语自汚人亦以为秉文之恨云赞曰杨云翼赵秉文金士巨擘其文墨论议以及政事皆有足传云翼谏伐宋一疏宣宗虽不见听此心何愧景略庭筠之累秉文所为兹事大愧高允韩玉字温甫其先相人曽祖钖仕金以济南尹致仕玉明昌五年经义辞赋两科进士入翰林为应奉应制一日百篇文不加㸃又作元勲传称㫖章宗叹曰勲臣何幸得此家作传耶泰和中建言开通州潞水漕渠船运至都陞两阶授同知陜西东路转运使事大安三年都城受围夏人连陷邠泾陜西安抚司檄玉以凤翔总管判官为都统府募军旬日得万人与夏人战败之获牛马千余时夏兵五万方围平凉又战于北原夏人疑大军至是夜解去当路者忌其功驿奏玉与夏寇有谋朝廷疑之使使者授玉河平军节度副使且觇其军先是华州李公直以都城隔絶谋举兵入援而玉恃其军为可用亦欲为勤王之举乃传檄州郡云事推其本祸有所基始自贼臣贪容姦赂继缘二帅贪固威权又云裹粮坐费尽膏血于生民弃甲复来竭资储于国计要权力而望形势连岁月而守妻孥又云人谁无死有臣子之当然事至于今忍君亲之弗顾勿谓百年身后虚名一听史臣只如今日目前何颜以居人世公直一军行有日矣将有违约国朝人有不从者辄以军法从事京兆统军便谓公直据华州反遣都统杨珪袭取之遂寘极刑公直曽为书约玉玉不预知其书乃为安抚所得及使者觇玉军且疑预公直之谋即实其罪玉道出华州被囚死于郡学临终书二诗壁间士论寃之子不疑字居之以父死非罪誓不禄仕藏其父临终时手书云此去㝠路吾心皓然刚直之气必不下沉儿可无虑世乱时艰努力自护幽明虽异宁不见尔读者恻然冯璧字叔献眞定县人幼颖悟不凡弱冠补太学生承安二年经义进士制䇿复优等调莒州军事判官宰相奏留校祕书未几调辽濵主簿县有和籴粟未给价者余十万斛散贮民居以富人掌之有腐败则责偿于民民殊苦之璧白漕司即日罢之民大悦四年调鄜州录事明年伐蜀行部檄充军前检察帅府以书檄委之章宗欲招降吴曦诏先以文告晓之然后用兵蜀人守散关不下金兵杀获甚衆璧言彼军拒守而并祸其民无乃与诏㫖相戾乎主帅憾之以璧招两当溃卒璧即日率凤州已降官属淡刚李果偕行道逢军士所得子女金帛牛马皆夺付刚使归其家军士则以违制决遣之比到两当军民三万余衆鼓舞迎劳璧以朝㫖慰遣之及还主帅嘉其能奏迁一官五年自东阿丞召补尚书省令史用宗室承晖荐授应奉翰林文字兼韩王府记室参军俄转太学博士至宁初唿沙唿弑逆遂去官宣宗南迁璧时避兵东方由单父渡河诣汴梁时相奏复前职贞祐三年选翰林修撰时山东河朔军六十余万口仰给县官率不逞辈窜名其间诏璧摄监察御史汰逐之总领萨哈珲昌劵四百余口劾案以闻诏杖杀之故所至争自首减几及于半复进一官初监察御史本温被命汰宗室苏尔坦军于孟州军士欲谋变本温惧不知所为寻有㫖北军沈思忠以下四将屯卫州余果叛入太行于是密院奏以璧代本温竟其事璧驰至卫召四将喻以上意思忠等挟叛者请还奏之璧责以大义将士惭服不日就汰者三千人六月改大理丞与台官行关中劾奏姦赃之尤者商州防御使宗室重福等十数人自是权贵侧目四年以宋人拒使者于淮上遣兵南伐诏东京总帅赫舍哩约赫徳攻盱眙约赫徳不从命乃率精骑由滁州略宣化纵兵大掠故兵所至原野萧条絶无所资宋人坚壁不战乃无功而归行省奏约赫徳故违节制诏璧佩金符鞫之璧驰入约赫徳军夺其金符易以他帅摄约赫徳入狱兵士譁譟以吾帅无罪为言璧怒责约赫徳曰元帅欲以兵抗制使耶待罪之礼恐不如此使者还奏狱能竟乎约赫徳伏地请死璧曰兵法进退自専有失机㑹以致覆败者斩即拟以闻时议壮之十月改礼部员外郎权右司諌治书侍御史诏问时务所当先者璧上六事大略言减冗食备选锋缓疑似以愼刑择公亷以检吏屯戍革朘削之弊权贵严请託之科又条自治之䇿四谓别贤佞信赏罚听览以通下情贬损以谨天戒诏以东方饥馑盗贼并起以御史中丞完颜伯嘉为宣慰使监察御史道逺从行道远发永城令簿姦赃伯嘉与令有违付令有司释簿不问燕语之际又许参佐克忠等台职璧皆劾之伯嘉竟得罪去初谋者告归徳行枢密院言河朔叛军有窃谋南渡者行院事唿图克们都水监使摩和纳易其人不为备一日红衲数百聨筏南渡残下邑而去命璧鞫之璧以二将託疾营私闻寇弛备且来不战去不追法皆当斩或以为言二将皆宠臣而都水者赀累巨万若求援禁近必从轻典君徒结怨权贵果何益耶璧叹曰睢阳行阙东藩重兵所宿门廷之寇且不能御有大于此者复何望乎即具所拟闻四年迁刑部郎中闗中旱诏璧与吏部侍郎乌新审理寃狱时河中帅阿固岱及僚属十数人皆以弃城罪当死系同州狱待报同州官僚承望风㫖问璧何以处之璧曰河中今日重地朝议拟为驻跸之所若失此则河南陜西有唇亡之忧以彼宗室勲贵故使鎭之平居无事竭民膏血为浚筑计一旦有警乃遽焚荡而去此而不诛三尺法无用矣竟以无寃上之冬十月出为归徳治中未㡬改同知保静军节度使又改同知集庆军节度使到官即上章乞骸骨进一官致仕正大九年河南破北归又数年卒年七十有九李献甫字钦用献能从弟也博通书传尤精左氏及地理学为人有干局心所到则絶人逺甚故时人称其精神满腹兴定五年登进士第厯咸阳簿辟行台令史正大初夏使来请和朝廷以翰林待制冯延登往议时献甫为书表官从行夏使有口辩延登不能折往复数日不定至以嵗币为言献甫不能平从旁进曰夏国与我和好百年今虽易君臣之名为兄弟之国使兄输币宁有据耶使者曰兄弟且不论宋嵗输吾国币二十五万匹典故具在君独不知耶金朝必欲修旧好非此例不可献甫作色曰使者尚忍言耶宋以嵗币饵君家而赐之姓岸然以君父自居夏国君臣无一悟者诚谓使者当以为讳乃今公言之使者果能主此议以从赐姓之例弊邑虽嵗捐五十万献甫请以身任之夏使语塞和议乃定后朝廷录其功授庆阳总帅府经厯官寻辟长安令京兆行台所在供亿甚繁献甫处之常若有余县民赖之以安入为尚书省令史天兴元年充行六部员外郎守备之䇿时相倚任之以功迁鎭南军节度副使兼右警廵使死于蔡州之难年四十所着文章号天倪集留汴京献甫死其家亦破同年华隂王元礼购得之传于世雷渊字希颜一字季黙应州浑源人父思名进士仕至同知北京转运使註易行于世渊庶出年最幼诸兄不齿父殁不能安于家乃发愤入太学衣弊履穿坐榻无席自以跣露恒兀坐读书不迎送賔客人皆以为倨其友商衡毎为辩之且赒䘏焉后从李之纯游遂知名登至宁元年词赋进士甲科调泾州录事生高庭玉狱几死后改东平河朔重兵所在骄将悍卒倚外敌为重自行台以下皆摩抚之渊出入军中偃然不为屈不数月闾巷间多画渊像虽大将不敢以新进书生遇之寻迁东阿令转徐州观察判官兴定末召为英王府文学兼记室参军转应奉翰林文字拜监察御史言五事称㫖又弹劾不避权贵出巡郡邑所至有威誉奸豪不法者立箠杀之至蔡州杖杀五百人时号曰雷半千坐此为人所讼罢去久之用宰相侯挚荐起为太学博士南京转运司户籍判官迁翰林修撰一夕暴卒年四十八正大庚寅倒回谷之役渊尝上书破朝臣孤注之论引援深切灼然易见主兵者沮之策竟不行为人躯干雄伟髯张口哆颜渥丹眼如望洋遇不平则疾恶之气见于颜间或嚼齿大骂不休虽痛自惩创余亦不能变也为文章诗喜新竒善结交凡当涂贵要与布衣名士无不徃来居京师賔客踵门未尝去舍家无余赀及待賔客甚丰腆莅官喜立名初登第摄遂平县事年少气鋭系豪右发姦伏一邑大震称为神明尝擅笞州魁吏州檄召之不应罢去后凡居一职辄震耀亦坐此不达程震字威卿东胜人与其兄鼎俱擢第震入仕有能声兴定初召百官举县令震得陈留治为河南第一召拜监察御史弹劾无所挠时皇子荆王为宰相家僮辈席势侵民震以法劾之奏曰荆王以陛下之子任天下之重不能上赞君父同济艰难顾乃专恃权势蔑弃典礼开纳货赂进退官吏纵令奴𨽻侵渔细民名为和市其实胁取诸所不法不可枚举陛下不能正家而欲正天下难矣于是上责荆王出内府银以偿物直杖大奴尤不法者数人未几坐为故吏所讼罢官嵗余呕血卒震为人刚直有材干忘身徇国不少私假及为御史台纲大振以故小人侧目者衆不能乆留于朝士论惜之赞曰韩玉冯璧李献甫雷渊皆金季豪杰之士也邠泾之变玉募兵旬日而得万人约赫徳之凶暴璧以王度绳之卒不敢动夏人援宋例以邀嵗币献甫以宋赐夏姓一事折之夏使语塞而和议定渊为御史权贵歛避古之国士何加焉玉以疑见寃璧渊疾恶太甚议者以酷讥之瑕岂可以掩瑜哉程震劾荆抵罪比踪冯雷然亦以羣小龃龉而死直士之不容于世也久矣吁金史卷一百十金史卷一百十一钦定四库全书金史卷一百十一元中书右丞相总裁托克托等修列传第四十九𤓰尔佳实伦内族额尔克萨哈连强伸乌凌阿唿图内族色埒赫舍哩约赫德𤓰尔佳实伦隆安人以武举登第为人刚悍颇自用所在与人不合宣宗以其勇善战每任用之贞祐二年累迁副提控太原府判官与从宜都提控振武军节度使完颜富拉塔议拒守不合措置乖方敌因大入几不可御既乃交章论列以自辨其无罪上恶其不和诏分统其兵未几迁同知太原府事奏请招集义军设置长校各立等差都统授正七品职副统正八品万户正九品千户正班任使穆昆杂班仍三十人为一穆昆五穆昆为一千户四千户为一万户四万户为一副统两副统为一都统外设一总领提控制可四年迁河东宣抚副使上章言宣抚使乌库哩礼不肯分兵御敌且所行多不法诏礼罢职实伦迁绛阳军节度使权经畧使寻知延安府事兼鄜延路兵马都总管大元兵围忻州实伦率兵往援以兵䕶其民入太原所保军民甚衆兴定元年七月改河平军节度兼卫州管内观察使诏谕曰朕初谓汝勇果为国尽力故倚以济事寻闻汝嗜酒不法而太原知府乌库哩德升亦屡尝为朕言之然皆琑屑乃若不救汾州岂细事哉有司议罪如此汝其悉之益当戮力以掩前过是年十一月迁镇西军节度使兼岚州管内观察使行元帅府事二年四月实伦言去嵗北兵破太原游兵时入岚州境而官民将士悉力扞御卒能保守无虞向者河东内郡皆驻以精甲实以资储视边城尤为完富然兵一至相继沦没岚兵寡而食不足惟其上下恊同表里相应遂获安帖当大军初入郡县仓皇非此帅府控制则隩管保德岢岚宁化皆不可知矣今防秋不逺乞朝廷量加旌赏务令益尽心力易以镇守诏有功者各迁官一级仍给降空名宣勅令枢密院遣授之三年二月实伦奏向者并汾既破兵入内地臣谓必攻平阳平阳不守将及潞州其还当由龙州谷以入太原故臣尝请兵欲扼其归路朝廷不以为然既而皆如臣所料始敌入河东时郡县民皆携老㓜徙居山险后虽太原失守而衆卒不从其意谓敌不久留且望官军复至也今敌居半嵗遣歩骑扰诸保聚而官军竟无至者民其能久抗乎夫太原河东之要郡平阳陜西河南之藩篱也若敌兵久不去居民尽从屯兵积粮以固基本而复扰吾郡县未残者则边城指日皆下矣北路不守则南路为边去陜西河南益近臣窃忧之故复请兵以圗战守而枢府檄臣并将权太原治中郭遹祖义军李天禄等万余人就其粮五千石㑹汾州权元帅右都监穆延唿喇复太原臣召遹祖欲号令其衆遹祖不从寻得唿喇报曰尝问军数于遹祖但称天禄等言之未尝亲閲问粮则曰散在数处葢其情本欲视朝廷以已有兵粮冀或见用以取重职不可指为实用也虽然臣已遣提控实嘉乌尔钦等领军以往矣但敌势颇重而往者皆新集白徒絶无精鋭恐不能胜乞于河南陜西量分精兵以增臣力仍令陜西州郡近河东者给之资粮更令南路诸军缀敌之南以分其势如此庶几太原可复也诏陜西河东行省分粮与之请兵之事以方伐宋不从三月实伦复上言曰顷者大兵破太原招民耕稼为久驻之基臣以太原要镇所当必争遣提控实嘉乌尔钦引官兵义兵共图收复又以军士有功者宜速赏之故拟令乌尔钦得注授九品之职以是请于朝而执政以为赏功罚罪皆须中覆夫河东去京师甚逺移报徃返不下数十日官军皆败亡之余锋锐略尽而义兵亦不习行阵无异乌合以重赏诱之犹恐不为用况有功而久不见报乎夫衆不可用则不能退敌敌不退则太原不可复太原不可复则平阳之势日危而境土日蹙矣今朝廷抑而不许不过虑其滥赏耳借使有滥赏之弊其与失太原之害孰重于是诏从其请自太原治中及他州从七品以下职四品以下散宫并听实伦迁调焉已而复言日者遣军清擣敌垒欲分石州兵五百权屯方山勦杀土冦且备岚州而同知富察和勒端拒而不发又召同知宁边军节度使裕尔雅勒唿与之议兵竟不听命近领兵将取太原委石州刺史纳哈塔旺结权行六部而辞以他故几误军粮约武州刺史郭宪率所领併进宪亦不至臣位当方面而所统官属并不禀从乞朝廷严为惩诫庶人知职分易以责办宰臣恶之乃奏曰和勒端雅勒唿已经奏改无复可议实伦身兼行部不自规画使旺结徃来应给石州无人恐亦有失武州边郡正当兵冲使宪率军离城敌或乗之孰与守御旺结等不从未为过也上以为然因遣谕实伦曰卿尝行院于归德卫州防备之事非不素知乃屡以歩骑为请何耶比授卿三品且数免罪谴卿当自誓以死报国今所为如此岂报国之道哉意谓河南之衆必不可分但图他日得以借口耳卿果赤心为国尽力经画亦足自効旺结等若必惩戒彼中谁复可使者姑为容忍可也闰三月实伦驻兵太原之西俟诸道兵至进战胁从人颇有革心上言于朝廷乞降空名宣勅金银符许便宜迁注以招诱之上从其请并给付之仍听注五品以下官职六月保德州振威军万户王章弩军万户齐镇杀其刺史富珠哩尼楚赫仍灭其家胁官吏军民同状白岚州帅府言尼楚赫专恣惨酷私造甲仗将谋不轨实伦密令同知州事把富拉塔图之富拉塔乃与兵吏置酒召章等饮擒而族诛之至是朝廷命行省胥鼎量宜迁赏仍令富拉塔摄州事抚安其衆焉六月迁金安军节度使行帅府事于葭州时鄜州元帅内族承立虑夏人入冦遣纳哈塔迈珠以兵驻葭州实伦辄分留迈珠兵千八百人令以余兵屯绥德而后奏有司论罪当绞既而遇赦乃止除名元光元年起为郑州同知防御使与防御使费摩扬格部内酤酒不偿直皆除名三月上谕元帅监军内族额尔克曰实伦今以罪废欲再起之恐生物议汝军前得无用之乎此人颇善战果可用便当遣去古有白衣领职者渠虽除名何害也十月大元兵围青龙堡诏以实伦权左都监将兵㑹上党公晋阳公徃援之兵次弹平寨东三十里敌兵梗道不得进㑹青龙堡破召还既而复以罪免正大八年大兵入河南州郡无不下者朝议以权昌武军节度使钮祜禄仝周不知兵事起实伦代之实伦初赴昌武诏谕曰卿先朝宿将甚有威望故起拜是职元帅苏桩武监军皆晓兵事今在武昌宜与同议勿复不睦失计时北兵已至许实伦赴镇几为游骑所获数日知两省军败溃军踵来有忠孝军完颜副统入城两手皆折血汚满身州人忧怖不知所出实伦遣归顺军提控岚州人高珪往斥候珪因持在州军马粮草数目奔大元军仍告以城池深浅俄大兵至城下以鳯翔府韩夀孙持檄招降言三峰败状实伦苏椿不诘问即斩之市中既而武监军偏裨何魏辈开东门内族安春开南门瓜尔佳太守开西门大兵入城擒苏桩问以大名南奔之事椿曰我本金朝人无力故降归国得为大官何谓反耶大将怒其不屈即杀之实伦投廨后井中仝周自缢州廨武监军者初不预开门之谋何魏辈欲保全之故言于大将曰监军令我辈献门然亦怒其不迎军而降亦杀之仝周名晖字子阳䇿论进士兴定间为徐州行枢密院㕘议官上章言惟名与器不可假人自古帝王靡不为重今之金银牌即古符节也其上有太祖御画徃年得佩者甚难兵兴以来授予颇滥市井道路黄白相望恐非所以示信于下也乞寳惜之有所甄别上以语宰臣而丞相高琪等奏时方多难急于用人驾驭之方此其一也如故为便苏椿大名人初守大名归顺于大元正大二年九月自大名奔汴诏置许州至是见杀完颜额尔克内族也时有两额尔克皆䕶卫出身一曰草火额尔克每得贼好以草火燎之一曰板子额尔克尝讹以官中牙牌报班齐者为板子故时人各以是目之正大八年九月大兵攻河中初宣宗议迁都朝臣谓可迁河中河巾背负闗陜五路士马全盛南阻大河可建行台以为右翼前有绛阳平阳太原三大镇敌兵不敢轻入聚三镇郡县之民于山寨敌至则为昼攻夜刼之计屯重军中条则行在有万全之固矣主议者以河中在河朔又无宫室不及汴梁议遂寝宣宗既迁河南三二年之后诏元帅都监内族阿噜岱行帅府事阿噜岱恇怯不能军竭民膏血为浚筑之计未几绛州破阿噜岱益惧驰奏河中孤城不可守有旨亲视果不可守则弃之无至资敌阿噜岱遂弃河中烧民户官府一二日而尽寻有言河中重镇国家基本所在弃之为失䇿设为敌人所据则大河之险我不得专恃宣宗悔悟繋阿噜岱同州狱累命完复之随守随破至是以内族两额尔克将兵三万守之大兵谋取宋武休闗未几鳯翔破睿宗分骑兵三万入散闗攻破鳯州径过华阳屠洋州攻武林闗开生山截焦崖出武休东南遂围兴元兴元军民散走死于沙窝者数十万分军而西西军由别路入沔州取大安军路开鱼鼈山撤屋为筏渡嘉陵江入闗堡并江趋葭萌畧地至西水县而还东军止屯兴元洋州之间遂趋饶风宋人弃闗不守大兵乃得入初大兵期以明年正月合南北军攻汴梁故自将攻河中河中告急哈达布哈遣王敢率步兵一万救之十二月河中破初河中主将知大兵将至惧军力不足截故城之半守之及被攻行帐筑松楼高二百尺下瞰城中土山地穴百道并进至十一月攻愈急自王敢救军至军士殊死鬬日夜不休西北楼橹俱尽白战又半月力尽乃陷草额尔克战数十合始被擒寻杀之板额尔克提败卒三千夺船走北兵追及鼓噪北岸上矢石如雨数里外有战船横截之败军不得过船中有赍火砲名震天雷者连发之砲火明见北船军无几人力斫横船开得至潼闗遂入阌乡寻有赦诏将佐以下责额尔克以不能死车载入陜州决杖二百议者以为河中城守不下德顺力竭而陷非战之罪故额尔克之死人有寃之者初额尔克以元帅右监军邠泾总帅权㕘知政事奉旨于邠泾鳯翔徃来防秋奉御陆尔监战于额尔克为孙行而额尔克动为所制意颇不平渐生猜隙七年九月召赴京师改河中总帅受京兆节制其时陆尔同赴召谓额尔克奉旨徃来防秋而乃畏怯避逺正与朝旨相违上意颇罪额尔克及河中陷苦战力尽而北兵百倍临之人谓虽至不守犹可以自赎竟杖而死尽陆尔先入之言主之也刘祁曰金人南渡之后近侍之权尤重盖宣宗喜用其人以为耳目伺察百官故奉御辈採访民间号行路御史或得一二事即入奏之上因所责台官漏泄皆抵罪又方面之柄虽委将帅又差一奉御在军中号曰监战毎临机制变多为所牵制遇敌辄先奔故师多丧败哀宗因之不改终至亡国论曰𤓰尔佳实伦善战而好犯法故见废者屡晩起为将卒死于难金运将终又用数竒之李广其乏絶不亦宜乎草额尔克力战而死板额尔克亦力战不死于阵而死于刑论者以为有近侍先入之言夫以御治军既掣之肘又信其䜛以杀人金其失政刑矣唐之亡坐以近监军金蹈其辙哀哉萨哈连字安之内族也宣宗朝累迁同签枢密院事元光二年十二月庚寅夜宣宗病笃英王帮图先入侍哀宗后至东华门已闭闻英王在宫遣枢密院官及东宫亲卫军总领伊喇布哈勒兵东华门都㸃检驸马都尉图克坦和卓奏中宫得旨领符钥启门和卓见上上命萨哈连解和卓刀佩之哀宗遂入明日即位由是见亲信正大元年正月庚申萨哈连同判大睦亲府事兼前职刑部完颜苏哷言巴古拉䇿功第一非超拜右丞相无以酬之然同功数人亦有不次之望故巴古拉之命中辍萨哈连犹升二品云四年大元既灭西夏进军陜西四月丙申召尚书温特赫夀孙中丞乌克逊布希祭酒费摩阿古岱直学士富察世达右司諌陈规监察乌库哩四和完颜钖馨同判睦亲府事萨哈连同议西事上曰已谕哈达尽力决一战矣羣臣多主和事独萨哈运力破和议语在陈规传八月朝廷得清水之报令有司罢防城及修城丁壮凡军需租调不急者权停初闻大兵自鳯翔入京兆闗中大震以中丞布希祭酒阿古岱兼司农卿签民兵督秋税令民入保为避迁计当时议者以谓大兵未至而河南先乱且曰御史监察城洛阳治书供帐北使中丞下兼司农签军督税台政可知矣至是上谓萨哈连曰谚云水深长人朝廷臣或欲我一战汝独言当静以待之与朕意合今日有太平之望皆汝谋也先帝尝言汝可用可谓知人矣未几右拾遗李大节右司諌陈规言萨哈连謟佞纳贿及不公事奏帖留中不报明惠皇后尝传旨戒曰汝謟事上上之骑鞠皆汝所敎慰忻亦极言之上颇悟出为中京留守兼行枢密院事初宣宗改河南府为金昌府号中京又拟少室山顶为御营命伊喇聂赫筑之至是萨哈连为留守开兴元年正月北兵从河清径渡分兵至洛出没四十余日二月乙亥立砲攻城洛中初无军得三峯溃卒三四千人与忠孝军百余守御时萨哈连疽𤼵于背不能军同知温特赫温多啰主军务有大事则就禀之三月甲申忠孝军百余骑入使宅强拥萨哈连出奔不得已从之并以官属及其子自随才出南里城门城上军觉闭之瓮城中矢石乱下人马多死萨哈连知不能出仰唿求救军士知出奔非其意以绳引而上送入其宅不敢出镇抚官縳出奔之党欲杀之已斩三人萨哈连亲为乞命得免乙酉温多啰赍金帛出北门如前日巡城犒军之状既出即㳂城而西直出外壕城上人唿曰同知讲和去矣军士及将领随而去者三四百人少之萨哈连传令云同知叛降有再下城者斩凡斩三四人乃定丙戌夜城东北角破萨哈连夺南门出不得投濠水死已而大兵退强伸复立帅府强伸本河中射粮军子弟貌极寝陋而膂力过人兴定初从华州副都统安宁复潼闗以劳任使尝监郃阳醋后客洛下选充官军戍陜铁岭军溃被虏从都尉乌凌阿唿图窜归中京时中京已破留守兼行枢密院使内族萨哈连死之元帅任守真复立府事以便宜署仲警巡使后守真率部曲军从行省色哷入援郑州之败守真死天兴元年八月中京人推伸为府签事领所有军二千五百人伤残老㓜半之甫三日北兵围之东西北三面多树大砲伸括衣帛为帜立之城上率士卒赤身而战以壮士五千人徃来救应大呌以憨子军为号其声势与万衆无异兵器已尽以钱为镞得大兵一箭截而为四以筒鞭发之又创遏砲用不过数人能发大石于百歩外所击无不中伸奔走四应所至必捷得二駞及所乗马皆杀之以犒军士人不过一㗖而得者如百金之赐九月大兵退百里外闰月复攻兵数倍于前又一月不能㧞事闻哀宗降诏褒谕以伸为中京留守元帅左都监世袭穆昆行元帅府事十月㕘知政事内族色埒自南山领军民十余万入洛行省事二年二月伸建一堂于洛川驿之东名曰报恩刻诏文于石愿以死自効三月中使至以伸便宜从事是月大兵自汴驱色埒之子于东门下诱色埒降色埒即命左右射之既而知崔立之变病不能语而死总帅乌凌阿唿图代行省事伸行总帅府事月余粮尽军民稍稍散去五月大兵复来阵于洛南伸阵水北有韩帅者匹马立水滨招伸降伸谓帅曰君独非我家臣子耶一日勤王犹遗令名于世君既不能乃欲诱我降耶我本一军卒今贵为留守誓以死报国耳遂跃而射之帅奔阵率歩卒数百夺桥伸军一旗手独出拒之杀数人伸乃手解都统银符与之佩士卒气复振初筑战垒于城外四隅至五门内外皆有屏谓之迷魂墙大兵以五百骑迫之伸率卒二百鼓譟而出大兵退六月行省唿图率衆走南山鹰扬都尉献西门以降伸知城不能守率死士数十人突东门出转战至偃师力尽就执载以一马拥迫而行伸宛转不肯进强掖之将见大帅塔察及中京七里河伸语不逊兵卒相谓曰此人乖角如此若见大帅其能降乎不若杀之因好语诱之曰汝能北面一屈膝吾贷汝命伸不从左右力持使北面伸拗头南向遂杀之乌凌阿唿图开兴元年正月戊子北兵以河中一军由洛阳东四十里白坡渡河白坡故河清县河有石底嵗旱水不能寻丈国初以三千骑由此路趋汴是后县废为镇宣宗南迁河防上下千里常以此路为忧每冬日命洛阳一军戍之河中破有言此路可徒渉者已而果然北兵既渡夺河阴官舟以济诸军时唿图为破虏都尉戍潼闗以去冬十二月被㫖入援至偃师闻白坡径渡之耗直趋少室夜至少林寺时登封县官民已迁太平顶御寨明日唿图使人绐县官云吾军中家属辎重欲留此山即率兵赴汴京因摄县官下山使之前导一军随之而上山既险固粮亦充足遂有久住之意寻纵军下山刼掠居民甚于盗贼旁近一二百里无不被害唿图畏变知而不禁又所刼牛畜粮糗亦分有之七月恒山公武仙参政色埒两行省军屯登封城南大林下遣人约之入京唿图百计不肯下不得已乃分其军四千与色埒俱东八月三日两行省军溃于中牟唿图狼狈上山残卒三二十人外偏禆无一人至者十二月色埒自留山行省于中京征兵同保洛阳又迁延不行色埒以檄来言若依前逗遛自有典宪吾不汝容矣唿图惧乃挈妻子及军徃中京留其半山上以为巢穴天兴二年三月色埒病卒留语唿图代行省事六月敌势益重强伸方尽力战御而唿图即领轻骑挈妻子弃城南奔遂失中京初唿图在太平顶既顾望不进又惧人议已乃出榜募人为救驾军云一旅之衆可以兴复国家诸人有能奋发许国捐躯者岂不济大事乎于是不逞之徒随募而出得泽人缉麻觜武録事等二十余人促令赴京行及卢店即行刼械至杖之二百人无不窃笑既而走蔡州上召见慰问而心薄之㑹宋人攻唐州元帅乌库哩黒汉屡遣人告急即命唿图领忠孝军百人就征西山招抚乌库哩和卓黄巴尔等军赴之唿图率兵至唐宋人敛避纵其半入城夹击之唿图大败仅存三十骑以还和卓死焉既而以唿图为殿前都㸃检罢权㕘政大兵围蔡分军防守唿图守西面十一月唿图之奴窃其金牌夜缒城降朝士喧播谓唿图纵之徃将有异志唿图闻之内不自安乞解军职上慰之曰卿父子昆弟皆为帅臣受恩不为不厚顾肯降耶且卿向在洛阳不即降而千里逺来降于蔡岂人情也哉卿遇奴太察且其衣食不常给之此葢徃求温饱耳卿何慊焉因赐馔以安其心初唿图罢机政颇有怨言左右劝上诛之上不听及令守西城尤怏怏不乐至是始恩感无他虑矣寻以总帅富珠哩罗索与唿圗皆权㕘政罗索与右丞仲德同事唿圗防守如故复以都尉承麟为东面元帅权总帅先是攻东城罗索随机备御二日移攻南城乌库哩镐易之砲击城数几仆右丞仲德率军救援乃罢攻俄而四面受敌仲德难于独援遂荐承麟代罗索东面而乞与罗索同救应初唿圗失外城颇惭恨声言力小不能令衆仲德亦荐之故有是命蔡城破投汝水死赞曰萨哈连本以佞进乌凌阿唿圗战阵不武付以孤城望其捍御大难岂得为知人乎强伸一射粮卒耳及援以兵乃能应变制胜逺过二人力尽乃毙犹有烈丈夫之风焉古人有言四郊多垒㧞士为将使金运未去伸足以建功名矣夫内族色埒南阳郡王襄之子也资性详雅颇知书史自五六嵗入宫充奉御甚见宠幸世号曰自号奉御当宣宗入承大统唿沙唿䟦扈色埒尚在髫齓尝涕泣跪抱帝膝致说曰愿早诛权臣以靖王室帝急顾左右掩其口自是帝甚器重之后由提㸃近侍局迁都㸃检天兴元年汴京被围哀宗以色埒权㕘知政事行省事于邓州㑹武仙引兵入援于是色埒率诸军发自汝州过密县遇大元兵不用武仙阻涧之䇿遂败绩于京水语在武仙传中京留守元帅左监军任守真死之上闻罢色埒行省之职以守中京无何大兵围中京未能下崔立遣人监色埒子于中京城下招之使降色埒不顾令军士射之既而知崔立已以汴京归顺病数日而死初色埒㑹武仙等军入援即与仙论议不同仙以色埒方得君毎假借之色埒谓仙本无入援意特以朝廷遣一㕘政召兵迫于不得已乃行耳然仙知兵颇以持重为事色埒急于入京不听仙䇿于是左右司员外郎王渥乃劝色埒曰武仙大小数百战经渉不为不多兵事当共议色埒疑其与仙有谋几斩之渥自以无愧于内不惧也已而色埒果败渥殁于阵渥字仲泽后名仲泽太原人性明俊不羁博学善谈论工尺牍字画清美有晋人风少游太学长于词赋登兴定二年进士第为时帅鄂屯邦献完颜色埒黙所知故多在兵间后辟宁陵令有治蹟入为尚书省令史因使宋至扬州应对敏给宋人重之及还为太学助教转枢密院经厯官俄迁右司都事稍见信用及色埒住邓州以渥为左右司员外郎从事赞曰色埒夙慧请诛权奸以立主威有甘罗辟彊之风所谓茂良不必父祖者也中京之围崔立胁其子使招之降不顾而趣射之何愧乎桥𤣥至如不从武仙之言以至于败此葢时人因惜王仲泽之死而有是言仙无入援之意则非诬也赫舍哩约赫德一名志本出亲军性刚悍善战贞祐间布萨安贞为山东路宣抚使以约赫德为军中提控是时山东羣盗蜂起安贞遣约赫德破巨䝉等四堌又破马耳山砦杀刘二祖贼党四千余人降贼八千虏其伪宣差程寛招军大使程福又降胁从民三万余人贞祐四年六月积功累迁拦通渡经畧使十月为元帅左都监十二月行山东西路兵马都总管府事兼武宁军节度使徐州管内观察使兴定二年正月宋兵万余攻泗州约赫德赴援至临淮遇宋人三百掩杀殆尽及泗州宋兵八千围甚急督衆进战大破之溺水死者甚衆获马三百余匹俘五十余人又围盱眙宋人闭门坚守不敢出以骑兵分掠境内而时遣赢卒薄城诱之宋人出骑数百来拒约赫德麾兵佯北发兵击之斩首二百宋人复出步骑八千来援合击败之杀一太尉斩首三百寻获觇者称青平宋兵甚衆将救盱眙约赫德移兵赴之宋兵步骑七千人突出兵少却旋以轻骑扼其后初逗遛不与战纵之走东南薄诸河斩首千余溺死者无算获马牛数百甲仗以千计师还遇宋兵二千于连塘村斩首千余级俘五十人获马三十五匹宣宗以其有功赐金带一三年正月败宋人于濠州之香山村二月又败于滁州斩首千级㧞小江寨杀统制王大蓬等斩三万俘万余人又㧞辅嘉平山寨斩首数千俘五百余人获马牛数百粮万斛三月提控鄂屯斡里雅布大败宋人于上津县兵还至濠州宋人以兵八千拒战约赫徳迎击败之获马百余匹五年正月上以红袄贼助宋为害边兵久劳苦诏约赫徳遗宋人书求战略曰宋与我国通好百年于此顷嵗以来纳我叛亡絶我贡币又遣红袄贼乗间窃出跳梁边彊使吾民不得休息彼国若以此曹为足恃请悉衆而来一决胜负果能当我之锋㳂边城邑当以相奉度不能即宜安分保境何必狐号鼠窃乗隂伺夜以为此态耶且彼之将帅亦是受钺总戎而临敌则望风逺遁被攻则闭垒深蔵逮吾兵还然后现形耀影以示武夫小民尚气女子有志者犹不尔也切为彼国羞之先是宋将时青袭破泗州西城二月约赫徳将兵取之宋兵拒守甚力乃募死士以梯冲并进大败宋兵时青乗城指麾射中其目遂㧞衆南奔乃陈兵横絶走路击之宋兵大溃遂复泗州西城三月复出兵宋境以报其役破团山贾家等诸寨进逼濠州约赫德虑州人出拒躬率劲兵逆之遇逻骑二百于城东击杀过半㑹侦者言前路刍粮甚艰乃西掠定逺由涡口而还九月又率兵渡淮大破宋兵于团山诏还官升职有差元光元年五月以京东便宜总帅兼行户工部事上因谓宰臣曰约赫德性刚人皆畏之委之行部无不办者至于御下亦颇有术提控有和尔察者渠厚待之常同器而食其人感奋遂以战死英王守纯曰凡为将帅驾驭人材皆当如此上曰然未几宋人三千潜渡淮至聊林尽伐隄柳塞汴水以断吾粮道约赫德遣精甲千余破之获其舟及渡者七百人汴流由是复通二年四月上言赏罚国之大信帝王所以劝善而惩恶其令一出不可中变向中军战殁者皆廪给其家恩至厚也臣近抵宿州乃知例以楮币折支徃徃不给至于失所此殆有司出纳之吝不能奉行朝廷德意之过也自今愿支本色令得赡济以积储方艰诏有司给其半红袄贼冦夀颍剽掠数日而去约赫德闻之率兵渡淮侦知朱村孝义村有贼各数百分兵攻之连破两栅及焚其村坞数十还遇宋兵数百阵淮南岸击杀其半寻有兵千余自东南来追复大败之初纳哈塔陆格杀元帅蒙古纲据邳州以叛十月约赫德围之焚其楼橹斩首百余于是宋钤辖高显统制侯进正将陈荣等知不能守共诛陆格持其首缒城降陆格既诛衆犹拒守方督兵进攻宋总领刘斌提控黄温等縳首乱颜俊戚谊完颜竒格及枭提控金山巴达首遣其校马俊呉珪来献既而红袄监军徐福统制王喜等亦遣其总领孙成总押徐琦纳款刘斌等遂率军民出降约赫德入城抚慰其衆各使安集又招获红袄统制十有五人将官训练百三十有九人十一月遣人来报仍凾陆格首以献宣宗大喜进约赫德官一阶赐金三百两内府重币十端将士迁赏有差正大三年十一月北兵猝入西夏攻中兴府甚急召陜西行省及陜州灵宝二总帅额尔克约赫德议兵又诏两省曰傥边方有警内地可忧若不早圗恐成噬脐旦夕事势不同随机应变若逐旋申奏恐失事机并从行省从宜规画四年约赫德复取平阳获马三千是嵗大兵既灭夏国进攻陜西德顺秦州清水等城遂自鳯翔入京兆闗中大震五年围庆阳六年十月上命陜省以羊酒及币赴庆阳犒北帅为缓师计北中亦遣唐庆等徃来议和寻遣翁鄂罗为小使径来行省十二月诏以约赫徳与副枢布哈权签枢密院事内族额尔克将兵救庆阳七年正月战于大昌原庆阳围解诏以约赫徳为左副帅屯京兆初翁鄂罗来行省内恐泄事机因留之布哈等既解庆阳之围志气骄满乃遣还谓使者曰我已准备军马可战鬬来语甚不逊翁鄂罗以此言上闻太宗皇帝大怒至应州以九日拜天即亲统大兵入陜西八年迁居民于河南弃京兆东还五月至阌乡得寒疾汗不出死是嵗九月国信使内族垂庆自北使还始知约赫徳不逊激怒之语且言庆等在旁心魄震荡殆不忍闻当时以帅臣不知书误国乃尔约赫徳为人鸷狠狼戾好结小人不聴朝廷节制尝入朝诣省堂诋毁宰执宰执亦不敢言而上倚其镇东方亦优容之尤不喜文士僚属有长裾者辄以刀截去又喜凌侮使者凡朝廷遣使来必以酒食困之或辞以不饮因併食不给使饿而去司农少卿张用章以行户部过宿约赫徳饮以酒张辞以寒疾约赫徳笑曰此易治耳趋左右持艾来卧张于床炙之数十又以银符佩妓屡往州郡取赇州将之妻皆逺迎迓号省差行首厚贿之御史康钖上章劾之且曰朝廷容之适所以害之欲保全其人宜加裁制朝廷竟不治其罪以屡败宋兵威震淮泗好用鼓椎击人世唿曰卢鼓椎其名可以怖儿啼大概如唿麻胡云有子名阿里哈世目曰小鼓椎尝为元帅从哀宗至归徳与冨察官努作乱伏诛康钖字伯禄赵州人至宁元年进士正大初由省掾拜御史劾侯挚师安石非相材近侍局宗室萨哈连声势熏灼请托公行不可使在禁近时论韪之转右司都事京南路司农丞为河中路治中河中破従时帅率兵南奔济河船败死为人气质重厚公家之事知无不为与雷渊冀禹钖齐名赞曰金自唿沙唿髙琪用事风俗一变朝廷矫寛厚之政好为苛察然为之不果反成姑息将帅鄙儒雅之风好为粗豪然用非其宜终至䟦扈约赫德战胜攻取威行江淮而矜暴不法肆侮王人此岂可制者乎弃陜而归死于道途殆其幸欤其子效尤竟陷大僇君子乃知康钖之言不为过也金史卷一百十一金史卷一百十二钦定四库全书金史卷一百十二元中书右丞相总裁托克托等修列传第五十完颜哈达伊喇布哈完颜哈达名赡字景山少长兵间习弓马能得人死力贞祐初以亲卫军送岐国公主充䕶尉三年授临潢府推官权元帅右监军时临潢避迁与全庆两州之民共壁平州哈达隶其经略使乌凌阿竒珠竒珠以便宜授军中都统累迁提控佩金符未几㑹燕南诸帅将兵复中都城行至平州迁安县临潢全庆两军变杀竒珠拥哈达还平州推为帅统竒珠军哈达以计诛首乱者数人其年六月北兵大将轩达布遣监战提军至平州城下以州人黄裳入城招降父老不从哈达引兵逆战知事势不敌以本军降于阵监战以哈达北上留半嵗令还守平州已而谋自拔归乃遣奉先县令赫舍哩伯尔克北京教授富察唿兰右三部检法富察博纽等涉海来报四年十一月哈达果率所部及州民并海西南归国诏进官三阶并镇南军节度使驻益都与元帅䝉古纲相应接充宣差都提控十二月大元兵徇地博兴乐安夀光东涉潍州之境䝉古纲遣哈达率兵屡战于夀光临淄兴定元年正月转通逺军节度使兼巩州管内观察使七月改平西军节度使兼河州管内观察使二年正月知延安府事兼鄜延路兵马都总管三年正月诏伐宋以哈达为元帅右都监三月破宋兵于梅林闗擒统领张时又败宋兵于马岭堡获马百匹又拔麻城县获其令张倜干辨官郭守纪四月夏人犯通秦哈达出兵安塞堡抵隆州夏人自城中出步骑二千逆战进兵击之斩首数十级俘十人遂攻隆州陷其西北隅㑹日暮乃还六月行元帅府事于唐邓上遣谕曰以卿才干故委卿等使敌人侵轶第固吾圉可也四年正月复为元帅右都监屯延安十月夏人攻绥徳州驻兵于拄天山哈达将兵击之别遣先锋提控樊泽等各率所部分三道以进毕㑹于山颠见夏人数万余傅山而阵即纵兵分击泽先登摧其左军诸将继攻其右败之五年正月知延安府事兼前职上言诸军官以屡徙故徃徃不知所居地形迂直险易缓急之际恐至败事自今乞勿徙又言河南陜西镇防军皆分屯诸路在营惟老稚而已乞选老成人为各路统军以镇抚之且督其子弟习骑射将来可用皆从之十一月夏人攻安塞堡其军先至哈达与征行元帅纳哈塔迈珠御之哈达谋曰比北方兵至先破夏人则后易为力于是潜军裹粮倍道兼进夜袭其营夏人果大溃追杀四十里坠崖谷死者不可胜计上闻之赐金各五十两重币十端且诏谕曰卿等克成大功朕闻之良喜经画如此彼当知畏期之数年卿等可以休息矣仍诏以哈达之功徧论河南帅臣是月与元帅迈珠又战延安皆被重创十二月以保延安功赐金带一玉吐鹘一重币十端元光元年正月迁元帅左监军授山东西路乌赫必喇世袭穆昆权参知政事行省事于京兆未几真拜是年五月上言河中安抚司执北将阿勒楚尔率兵入隰吉翼州寖及荣解之境今时已暑犹无回意盖将蹂吾禾麦傥如此则河东之土非吾有也又河南陜西调度仰给解盐今正漉盐之时而敌扰之将失其利乞速济师臣已拟分兵二万与平阳上党晋阳三公府兵同力御之间见河中荣解司县官与军民多不相谙守御之间或失事机乞从旧法凡司县官使兼军民庶几上下相得易以集事又言盐利今方敌兵迫境不厚以分人孰肯冒险而取之若自输运者十与其八则人争赴以济国用从之葭州提控王公佐言于哈达曰去嵗十月北兵既破葭州构浮梁河上公佐寓治州北石山子招集余衆得二千余人欲复州城以士卒皆自北逃归者且无铠仗故尝请兵于帅府将焚其浮桥以取葭州帅府不听又请兵援䕶老幼稍徙内地而帅府亦不应今葭州之民迫于敌境皆有动摇之心若是秋敌骑复来则公佐力屈死于敌手而遗民亦俱屠矣哈达乃上言臣愿驰至延安与元帅迈珠议以兵䕶公佐军民来屯吴堡伺隙而动诏省院议之于是命哈达卒兵取葭州行至鄜州千戸张子政等杀万戸陈纹将掠城中哈达已勒兵为备子政等乃出城走哈达追及之衆复来归斩首恶数十人军乃定六月哈达上言屡获谍者皆云北方已约夏人将由河中葭州入陜西防秋在近宜预为之计今陜西重兵河行省分制之然京兆抵平凉六百余里万一敌梗其间使不得通是自孤也宜令平凉行省内族博索领军东下与臣恊力御敌以屏潼陜敌退后复议分司为便诏许之二年三月以保凤翔之功进官赐金帛及通犀带一是时河中已破哈达提兵复取之正大二年七月陜西旱甚哈达斋戒请雨雨澍是嵗大稔民立石颂徳延安既残毁哈达令于西路买牛付主者招集散亡助其耕垦自是延安之民稍复耕稼之利八月巩州田瑞反哈达讨之诸军进攻哈达移文谕之曰罪止田瑞一身余无所问不数日瑞弟济杀瑞以降哈达如约抚定一州民頼以寕三年诏迁平凉行省六年二月徴还拜平章政事芮国公七年七月庚寅朔以平章政事兼职枢密副使初布哈面奏哈达在军中久今日多事之际乃在于省用违其长臣等欲与枢密协力军务擢之相位似亦未晩故有此授十月己未朔诏哈达及枢密副使布哈救卫州初朝廷以恒山公仙屯卫州公府节制不一欲合而一之至是河朔诸军围卫内外不通已连月但见塔上时举火而已哈达等既至先以亲卫兵三千尝之北兵小退翼日围解上登承天门犒军皆授世袭穆昆赐良马玉带全给月俸本色盖异恩也未几以布哈权参知政事同哈达行省事于阌乡以备潼闗先是陜省言备御䇿朝官集议上䇿亲征中䇿幸陜下䇿弃秦保潼闗议者谓止可助陜西军以决一战使陜西不守河南亦不可保至是自陜以西亦不守矣八年正月北帅苏布特攻破小闗残卢氏朱阳散漫百余里间潼闗总帅纳哈塔迈珠率𤓰尔佳伊徳尔都尉高英拒之求救于二省省以陈和尚忠孝军一千都尉爪尔佳浑军一万往北军退追至谷口而还两省以大㨗闻既而北军攻凤翔二省提兵出闗二十里与渭北军交至晚复收兵入闗凤翔遂破二省遂弃京兆与约赫徳起迁居民于河南留庆善努守之九月北兵入河中时二相防秋还陜量以军马出冷水谷以为声援十一月邓州报北兵道饶风闗由金州而东于是两省军入邓遣提控刘天山以札付下襄阳制置司约同御北兵且索军食两省以前月癸卯行留杨沃衍军守阌乡沃衍寻被㫖取洛南路入商州屯丰阳州备上津与恒山公仙相掎角哈达复留御侮中郎将完颜陈和尚于阌乡南十五里乃行陈和尚亦随而往沃衍军八千及商州之木爪平一日夜驰三百里入桃花堡知北兵由丰阳而东亦东还㑹大军于镇平恒山公仙万人元驻胡陵闗至是亦由荆子口顺阳来㑹十二月朔俱至邓下屯顺阳乃遣天山入宋初宋人于国朝君之伯之叔之纳嵗币将百年南渡以后宋以我为不足虑絶不往来故宣宗南伐士马折耗十不一存虽攻䧟淮上数州徒使骄将悍卒恣其杀虏饱其私欲而已又宣徽使鄂屯阿古使北方北中大臣有以舆地图指示之曰商州到此中军马几何又指兴元云我不从商州则取兴元路入汝界矣阿古还奏宣宗甚忧之哀宗即位羣臣建言可因国丧遣使报哀副以遗留物因与之讲解尽撒边备共守武休之险遂下省院议之而当国者有仰而不能俯之疾皆以朝廷先遣人则于国体有亏为辞元年上谕南鄙诸帅遣人往滁州与宋通好宋人每以奏禀为辞和事遂不讲然十年之间朝廷屡勅边将不妄侵掠彼我稍得休息宋人始信之遂有继好之意及天山以札付至宋札付者指挥之别名宋制使陈该怒辱天山且以恶语复之报至识者皆为窃叹戊辰北兵渡汉江而北诸将以为可乘其半渡击之布哈不从丙子兵毕渡战于禹山之前北兵小却营于三十里之外二相以大捷驿报百官表贺诸相置酒省中左丞李蹊且喜且泣曰非今日之捷生灵之祸可胜言哉盖以为实然也先是河南闻北兵出饶风百姓往往入城壁保险固及闻敌已退至有晏然不动者不二三日游骑至人无所逃悉为捷书所误九年正月丁酉两省军溃于阳翟之三峯山初禹山之战两军拒北军散漫而北金军惧之其乘虚袭京城乃谋入援时北兵遣三千骑趋河上已二十余日泌阳方城襄陜至京诸县皆破矣所有蓄积聚焚燬无余金军由邓而东无所仰给乃并山入阳翟既行北兵即袭之且行且战北兵伤折亦多恒山一军为突骑三千所冲军殊死鬬北骑退走追奔之际忽大雾四塞两省命収军少之雾散乃前前一大涧长濶数里非此雾则北兵人马满中矣明日至三峯山遂溃事载布哈传哈达知大事已去欲下马战而布哈已失所在哈达以数百骑走钧州北兵堑其城外攻之走门不得出匿窟室中城破北兵发而杀之时朝廷不知其死或云已走京兆赐以手诏募人访之及攻汴乃扬言曰汝家所恃惟黄河与哈达耳今哈达为我杀黄河为我有不降何待哈达熟知敌情习于行阵且重义轻财与下同甘苦有俘获即分给遇敌则身先之而不避衆亦乐为之用其为人亦可知矣左丞张行信尝荐之曰完颜哈达今之良将也伊喇布哈本契丹人少从军以劳自千户迁都统初哀宗为皇太子控枢宻院选充亲卫军总领常佩金符元光二年冬十二月庚寅宣宗疾大渐皇太子异母兄英王守纯先入侍疾太子自东宫扣门求见令布哈衷甲聚兵屯于艮岳以备非常哀宗即位尝谓近臣言向非布哈何至于此遂自遥授同知睢州军州事权枢宻院判官自是军国大计多从决之正大四年十二月河朔军突入商州残朱阳卢氏布哈逆战至灵寳东遇游骑十余获一人余即退布哈輙以㨗闻赏世袭穆昆仍厚赐之人共知其罔上而无敢言吏部郎中杨居仁以微言取怒六年二月丙辰以布哈权枢宻副使自去年夏北军之在陜西者骎骎至泾州且阻庆阳粮道布哈奏陜西设两行省本以藩卫今北军之河南来三年于兹行省统军马二三十万未尝对垒亦未尝得一折箭何用行省院官亦俱奏将来须用宻院军马勾当上不语者久之是后以丞相萨布行尚书省事于闗中召平章政事哈达还朝博索亦召至阙布哈率完颜陈和尚忠孝军一千驻邠州且令观北势八月丙申布哈再复潞州十月乙未朔布哈东还十二月乙未诏布哈与总帅约赫徳权签枢宻院事额尔克救庆阳七年正月战北兵于太昌原北军还庆阳围解诏额尔克屯邠州布哈约赫徳还京兆未㡬以权参知政事与哈达行省于阌乡八年正月北军入陜西鳯翔破两行省弃京兆而东至洛阳驿被召议河中事语在白华传十二月北兵济自汉江两省军入邓州议敌所从出谓由光化截江战为便放之渡而战为便张惠以截江为便纵之渡我腹空虚能不为所溃乎布哈麾之曰汝但知南事于北事何知我向于裕州得制旨云使彼在沙碛且当徃求之况今自来乎汝等更勿似太昌原旧卫州扇车囘纵出之鼎珠高樊皆然布哈言哈达问阿达茂阿达茂以为不然军中以阿达茂北人知其军情言为有理然不能夺布哈之议顺阳留二十日光化探骑至云千骑已北渡两省是夜进军比晓至禹山探者续云北骑已尽济癸酉北军将近两省立军高山各分据地势步迎于山前骑屯于山后甲戌日未出北兵至大帅以两小旗前导来观观竟不前散如鴈翅转山麓出骑兵之后分三队而进辎重外余二万人哈达令诸军观今日事势不当战且待之俄而北骑突前金兵不得不战至以短兵相接战三交北骑少退北兵之在西者望布哈亲绕甲骑后而突之至于三为富察鼎珠力拒而退大帅以旗聚诸将议良久哈达知北兵意向时髙英军方北顾而北兵出其背拥之英军动哈达几斩英英复督军力战北兵稍却观变英军定复拥樊泽军哈达斩一千夫长军殊死鬬乃却之北兵回阵向南来路两省复议彼虽号二万而辎重三之一焉又相持二三日不得食乘其却退当拥之张惠主此议布哈言江路已絶黄河不氷彼入重地将安归乎何以速为不从乙亥北兵忽不知所在营火寂无一耗两省及诸将议四日不见军又不见营邓州津送及路人不絶而亦无见者岂南渡而归乎己卯逻骑还乃知北军在光化对岸枣林中昼作食夜不下马望林中往来不五六十步而不闻音响其有谋可知矣初禹山战罢有二骑迷入营问之知北兵凡七头领大将统之复有诈降者十人敝衣羸马泣诉难苦两省信之易以肥马饮之酒煖衣食而置之阵后十人者皆鞭马而去始悟其为觇骑也庚寅两省议入邓就粮辰巳间到林后北兵忽来突两省军迎击交绥之际北兵以百骑邀辎重而去金兵几不成列逮夜乃入城惧军士迷路鸣钟招之樊泽屯城西高英屯城东九年正月壬午朔耀兵于邓城下北兵不与战大将使来索酒两省与之二十瓶癸未大军发邓州趋京师骑二万步十三万骑帅富察鼎珠富察达希布郎将阿达茂忠孝军总领𤓰尔佳谙达内族达尔欢总领爪尔佳额特埒提控步军临淄郡王张惠殄寇都尉完颜阿巴高英樊泽中军陈和尚与恒山公武仙杨沃衍军合是日次五朶山下取鸦路北兵以三千骑尾之遂驻营待杨武杨武至知申裕两州已降七日至夜议北骑明日当复袭我彼止骑三千而我示以弱将为所轻当与之战乃伏骑五十于邓州道明日军行北骑袭之如故金以万人拥之而东伏发北兵南避是日雨宿竹林中庚寅顿安臯辛卯宿鸦路鲁山河西军已献申裕拥老幼牛羊取鸦路金军适值之夺其牛羊饷军癸巳望钧州至沙河北骑五千待于河北金军夺桥以过北军即西首歛避金军纵击北军不战复南渡沙河金军欲盘营北军复渡河来袭金军不能得食又不得休息合昏雨作明旦变雪北兵増及万人且行且战至黄榆店望钧州二十五里雨雪不能进盘营三日丙申一近侍入军中传㫖集诸帅听处分制㫖云两省军悉赴京师我御门犒军换易御马然后出战未晩复有密㫖云近知张家湾透漏二三百骑已达卫孟两州两省当常切防备领㫖讫布哈拂袖而起哈达欲再议布哈言止此而已复何所议盖已夺魄矣军即行北军自北渡者毕集前后以大树塞其军路沃衍军夺路得之哈达又议陈和尚先拥山上大势比再整顿金军已接竹林去钧州止十余里矣金军遂进北军果却三峯之东北西南武高前锋拥其西南杨樊拥其东北北兵俱却止有三峰之东张惠阿达茂立山上望北兵二三十万约厚二十里阿达茂与张惠谋曰此地不战欲何为耶乃率骑兵万余乘上而下拥之北兵却须臾雪大作白雾蔽空人不相觌时雪已三日战地多麻田往往耕四五过人马所践泥淖没胫军士被甲胄僵立雪中枪槊结冻如椽军士有不食至三日者北兵与河北军四合外围之炽薪燔牛羊肉更递休息乘金困惫乃开钧州路纵之走而以生军夹击之金军遂溃声如崩山忽天气开霁日光皎然金军无一人得逃者武仙率三十骑入竹林中杨樊张三军争路北兵围之数重及高英残兵共战于柿林村南沃衍泽英皆死惟张惠步持大枪奋战而殁布哈走京师未至追及擒之七月械至官山召问降否往复数百言但曰我金国大臣惟当金国境内死耳遂见杀赞曰金自南渡用兵克捷之功史不絶书然而地不加辟杀伤相当君子疑之异时伐宋唐州之役丧师七百主将额琳匿之而以捷闻御史纳兰紏之宣宗奖御史而不罪额琳是君臣相率而为虚声也禹山之捷两省为欺遂致误国岂非宣宗前事有以启之耶至于三峰山之败不可收拾上下眙而金事已去十九天朝取道襄汉悬军深入机权若神又获天助用能犯兵家之所忌以建万世之儁功哈达虽良将何足以当之布哈无谋独以一死无媿犹足取焉尔金史卷一百十二金史卷一百十三钦定四库全书金史卷一百十三元中书右丞相总裁托克托等修列传第五十一完颜萨布博索持嘉喀齐喀完颜萨布始祖弟博和哩之后也状貌魁伟沉厚有大畧初补亲卫军章宗时选充䕶卫明昌元年八月由宿直将军为宁化州刺史未几迁武卫军副都指挥使泰和二年转唿尔哈路节度使四年升武卫军都指挥使寻为殿前左副都㸃检及平章布萨揆伐宋为右翼都统六年六月宋将皇甫斌遣率步骑数万由确山褒信分路侵蔡闻郭倬李爽之败阻溱水不敢进于是揆遣萨布及副统尚廐局使布希万努深州刺史完颜达希布等以骑七千往击之㑹溱水涨宋兵扼桥以拒萨布等谋潜师夜出达希布以骑涉水出其右万努等出其左萨布度其军毕渡乃率副统阿噜岱以精兵真趋桥宋兵不能遏比明大溃万努以兵断真阳路诸军追击至陈泽斩首二万级获战马杂畜千余兵还进爵一级赐金币甚厚贞祐初拜同签枢密院事三年迁知临洮府事兼陜西路副统军上召见谕曰卿向在西京尽心为国及治华州亦尝宣力今始及三品特升授汝此职者以陜西安抚副使乌库哩扬珠不遵安抚使达希布节制多致败事今已责罚扬珠命卿副之宜益务尽心其或不然复当别议行之八月知凤翔府事兼本路兵马都总管俄为元帅右都监四年四月调兵拔宋木陡闗五月夏人于来羌城界河修折桥以兵守䕶萨布遣兵焚之八月夏人寇结耶觜川遣兵击走之寻又破其衆于车儿堡兴定元年二月转签枢宻院事时上以宋嵗币不至且复侵盗诏萨布讨之四月与宋人战于信阳斩首八千生擒统制周光获马数千牛羊五百又遇宋人于陇山七里山等处前后六战斩获甚衆寻遣兵渡淮畧中渡店拔光山罗山定城等县破光州两闗斩首万余获马牛及布分给将士诏赐玉兎鹘一内府重币十端七月上章言京都天下之根本其城池宜极髙深今外城虽坚然周六十余里仓粹有警难于拒守窃见城中有子城故基宜于农隙筑而新之为国家久长之利及凡河南陜西州府皆乞量修从之二年正月破宋人于铁山及上石店唐县四月进兼西南等路招讨使西安军节度使陜州管内观察使奉诏攻枣阳宋出兵三万拒战稍诱击之宋兵败走城薄诸濠杀及溺死者三千余人遂进兵围之宋骑兵千步卒万来援逆战复大败之七月迁行山东西路兵马都总管兼武宁军节度使三年二月夺宋白石闗杀其守者千余人获铠仗千计三月破宋兵于七口仓又夺宋小鹘仓获粮九千石兵仗三十余万是月复败宋兵三千于石鹘崖四年三月奉诏出兵河北招降晋安权府事皇甫珪正平县令席永坚率五千余人来归得粮万石时河北所在义军官民坚守堡寨力战破敌者衆萨布上章言此类忠赤可嘉若不旌酬无以激人心乞朝廷量加官赏万一敌兵复来将争先效用矣上览奏召枢宻官曰朕与卿等亦尝有此议以不见彼中事势故一聴帅臣规画今观此奏甚称朕意其令有司迁赏之是年四月迁枢宻副使五年五月奉诏引兵救河东战屡捷复晋安平阳二城监察御史言其不能检束士衆纵之虏畧请正其罪上以有功诏勿问元光二年五月复河中六月诏谕宰臣曰枢密副使萨布本皇族先世偶然脱遗朕重其旧人且久劳王家已命睦亲府附于属籍矣卿等宜知之正大元年五月拜平章政事未几转尚书右丞相雅与参知政事李蹊相得及蹊以公罪出尹京洛萨布数荐蹊比唐魏征以故蹊得复相三年宣宗庙成将禘祭议配享功臣论者纷纭萨布为大礼使因言丞相福兴死王事齐锦谨守河南以迎大驾功宜配享议遂定四年吏部郎中杨居仁上封事言宰相宜择人上语大臣曰相府非其人御史谏官当言彼吏曹何与于此尚书左丞延扎舒噜素嫉居仁亦以为僭萨布徐进曰天下有道庶人犹得献言况在郎官陛下有寛𢎞之徳故不应言者犹言使其言可用则行之不可用不必示臣下也上是之居仁字行之大兴人泰和二年进士天兴末时北渡举家投黄河死五年行尚书省于京兆谓都事商衡曰古来宰相必用文人以其知为相之道萨布何所知使居此位吾恐他日史官书之某时以某为相而国乃亡即促衡草表乞致仕平章政事侯挚朴直无藴借朝廷鄙之天兴元年兵事急自致仕起为大司农未㡬复致仕徐州行尚书省无敢行者复拜挚平章政事都堂㑹议挚以国势不支因论数事曰只是更无擘划博索怒曰平章出此言国家何望耶意在置之不测萨布顾谓博索曰侯相言甚当博索遂含愤而罢时大元兵薄汴博索䇿后日讲和或出质必首相当行力谓萨布领省事拜为左丞相寻复致仕是年冬哀宗迁归徳起复为右丞相枢密使兼左副元帅封夀国公扈从以行河北兵溃从至归徳又请致仕二年七月复诏行尚书省事于徐州既至以州乏粮遣郎中王万庆㑹徐宿灵璧兵取源州令元师郭恩统之九月恩至源州城下败绩而还再命卓翼攻丰县破之初郭恩以败为耻託疾不行乃密与河北诸叛将郭页噜辈谋归国用安执元帅商瑀父子元帅左都监赫舍哩算卓併杀之乂逐都尉额哲埒讷尼玛哈和勒端富察世谋元帅右都监李居仁员外郎常忠自是防城与守门者皆河北义军出入自恣萨布先病疽久不视事重为贼党所制束手聴命而已初源徐交攻郭页噜每辞疾不行萨布遂授页噜徐州节度副使兼防城都总领实羁之也页噜既见徐州空虚乃约源州叛将麻琮内外相应十月甲申诘旦袭破徐州时蔡已被围徐州将士以朝命阻絶且逼大兵议出降蕯布弗从恐被执至是投河求死流三十余步不没军士援出之又五日自缢于州第麻琮乃遣人以州降大元子安春正大中充䕶卫坐与宗室女姦权一百收系居许州大兵至许安春开南门以降从攻京师曹王出质朝臣及近卫有从出者安春极口大骂以至指斥是冬复自北中逃回诏令押入省问事情安春随近侍登阶作挥涕之状诏问丞相云安春自北中来丞相好与问彼中息耗萨布附奏曰老臣不幸生此贼事至今日恨不手刃之忍与对靣语乎十二月车驾东狩留后二相下开封擒捕斩之狱中赞曰萨布临阵对垒既有将畧洎秉钧衡观其救解杨居仁侯挚等言殊有相度安春之事尤有古人之风焉晩以老病受制叛臣致修匹夫匹妇之节此犹大厦将倾非一木之所能支也悲夫内族博索一名承裔末帝承麟之兄也系出世祖诸孙幼为奉御贞祐间累官知临洮府事兼本路兵马都总管兴定元年为元帅左都监行帅府事于凤翔是年诏陜西行省伐宋博索出巩州盐井遇宋兵于皂郊堡败之又遇宋兵于天水军掩击宋兵大溃二年四月复败宋兵至鸡公山遂㧞西和州毁其诸隘营屯遣哈济都统完颜萨尼雅布率军趋成州宋帅罗参政统制李大亨焚庐舍弃城遁留千余人城守督兵赴之遂克焉获粮七万斛钱数千万河池县守将杨九鼎亦焚县舍走保清野原统制髙千据黑谷闗甚固遣兵袭之千遁去获粮二万斛器械称是因夷其险而还三年破虎头闗败宋兵于七盘子鸡头闗褒城县官民自焚城宇遁因取其城兴元府提刑兼知府事赵希昔闻兵将至率官民遁于是博索遂取兴元以驻兵焉命提控张秀华驰视洋州官民亦遁又取其城寻闻汉江之南三十里宋兵二千据山而阵遣提控唐古伊实布击走之行省以捷闻宣宗大悦进博索官一阶时朝议以兰州当西夏之冲久为敌据将遣博索复之博索奏曰臣近入宋境畧河池下凤州破兴元抵洋州而还经涉险阻数千里士马疲弊未得少休而欲重为是举甚非计也不若息兵养士以备从之未几权参知政事行省事于平凉四年上言宋境山州宕昌东上拶一带蕃族昔尝归附分处徳顺镇戎之间其后有司不能存抚相继亡去近闻复有归心然不招之亦无由自至诚得其衆可以助兵宁谧一方臣以同知通逺军节度使事乌库哩长夀及通逺军节度副使温腾永昌皆本蕃属且久镇边鄙深得彼心已命遣人招之其所遣及诸来归者皆当甄奖请预定赏格以待之上是其言是年夏兵三万由高峯岭入冦定西州环城为栅博索遣刺史爱绅爱实拉与行军提控乌库哩长夀温腾永昌出战大败之斩首千余获马仗甚衆五年五月博索言近诏臣遣官谕诸蕃族以讨西夏臣即令临洮路总管钮祜禄古尔锦计约觉嘉巴哩族首领以谕余族又别遣权左右司都事赵梅委差官遥授合河县尉刘贞同往抚谕未几梅贞报溪哥城等处诸族与先降族共愿助兵七万八千余人本国蕃族愿助兵九千若更以官军继为声援胜夏必矣臣已令古尔锦将巩州兵三万宜更择勇畧之臣副之梅贞等既悉事势当假以军前之职蕃僧纳琳沁博亦招诱有功乞迁官授职以奖励之上皆从其请元光元年二月行省上言近与延安元帅完颜哈达纳哈塔迈珠议河北郡县俱已残毁陜西河南亦经抄掠比者西北二敌併攻鄜延城邑随陷惟延安孤墉仅得保全若今秋复至必长驱深入虽京兆鳯翔庆阳平凉已各益军而率皆步卒且相去阔逺卒难应援傥闗中诸镇不支则河南亦不安矣今二敌逺去西北少休宜乗此隙径取蜀汉实国家基业万全之计诏枢密议之先是夏兵数十万分冦龛谷鄜延大通诸城上召博索等授以方畧命发兵袭其浮桥遂趋西凉别遣将取大通城出溪哥路畧夏地博索徐出镇戌哈达出环州以报二道之役博索驰至临洮遣总管钮祜禄古尔锦积石州刺使图克坦雅尔乌各摄帅职率兵西入遇夏兵千余于踏南寺击走之夏人据大通城因围之分兵夺其桥与守兵七千人战大败之几杀其半入河死者无数余兵焚桥西遁乃还军攻大通克之斩首三千因招来诸寺族被胁僧俗人皆按堵如故以河梁既焚塞外地寒少草师遂还十二月行省言近有人自北来者称国王穆唿哩悉兵㳂渭而西谋攻鳯翔鳯翔既下乃图京兆京兆卒不可得留兵守之至春蹂践二麦以困我未几大兵果围鳯翔帅府遣人告急臣以为二镇唇齿也鳯翔蹉跌则京兆必危而陜右大震矣然平川广野寔骑兵驰骋之地未可与之争锋已遣提控罗桓将兵二千循南山而进伺隙攻其栅垒以纾城围更乞发河南步骑以备潼闗诏付尚书省枢密院议之二年冬哀宗即位边事益急正大五年八月召博索还朝拜尚书右丞未几拜平章政事博索居西垂几十年当宋夏之交虽颇立微效皆出诸将之力人本恇怯无能徒以仪体为事性愎贪鄙及入为相专愎尤甚尝恶堂食不适口毎以家膳自随国家颠覆初不恤也九年正月诸军败绩于三峯山大兵与白坡兵合长驱趋汴令史杨居仁请乗其逺至击之博索不从且隂怒之遂遣完颜莾伊蘓邵公茂等部民万人开短堤决河水以固京城功未毕骑兵奄至莾伊苏等皆被害丁壮无二三百人得反者壬辰弃卫州运守其入京初大兵破卫州宣宗南迁移州治于宜村渡筑新城于河北岸去河不数步惟北面受敌而以石包之嵗屯重兵于此大兵屡至不能近至是弃之随为大兵所据甲午修京城楼橹初宣宗以京城阔逺难守诏高琪筑里城公私力尽仅乃得成至是议所守朝臣有言里城决不可守外城决不可弃大兵先得外城粮尽救絶走一人不出里城或不测可用于是决计守外城时在城诸军不满四万京城周一百二十里人守一乳口尚不能徧故议避迁之民充军又召在京军官有于上清宫平日防城得功者如内族按春塔唿喇刘伯纲等随召而出截长补短假借而用已得百余人又集京东西沿河旧屯两都尉及卫州已起义军通建威得四万人益以丁壮六万分置四城每面别选一千名飞虎军以专救应然亦不能军矣三月京城被攻大臣分守四面博索主西南受攻最急楼橹垂就辄摧传令取竹为䕶帘所司驰入城大索竟无所得博索怒欲斩之员外郎张衮附所司耳语曰金多则济矣胡不即平章府求之所司懐金三百两径徃胳其家僮果得之已而兵退朝廷议罢博索博索不自安乃谓令使元好问曰我妨贤路久矣得退是幸为我撰乞致仕表顷之上已遣使持诏至其第令致仕既废军士恨其不战误国扬言欲杀之博索惧一夕数迁上以亲军二百隂为之卫军士无以泄愤遂相率毁其别墅而去其党元帅完颜萨尼雅布领本部军戍汴闻之径诣其所斩经垣下者一人以镇之是时苏布特等兵散屯河南汴城粮且尽累召援兵复无至者冬十月乃复起博索为平章政事权枢密使兼右副元帅于是羣臣为上画出京计以萨布为右丞相枢密使兼左副元帅内族恩楚右副元帅兼枢密副使权㕘知政事李蹊兵部尚书权尚书左丞圗克坦拜扎元帅左监军行统帅府事东面元帅高显副以果毅都尉钮祐禄耀珠兵五千南面元帅完颜殊尔副以建威都尉完颜额埒春兵五千西面元帅刘益上党公张开副以安平都尉纪纲军五千北面元帅内族罗索副以振威都尉张闰军五千中翼都尉贺得希军四千𨽻总帅伯嘉都尉内族玖珠副都尉王简总领王福允神臂军三千五百左翼元帅内族小罗索亲卫军一千右翼元帅完颜按春亲卫军一千总领完颜长乐副元帅温腾察逊马军三百郡王王义深马军一百五十郡王范成进总领苏元孙珪军三千𨽻总帅伯嘉飞骑都尉兼和尔和总领珠格扎勒罕总领𤓰尔佳都伯乣军田重嘉努等百人及诸臣发京师十二月甲辰车驾至黄陵冈博索先降大兵两寨得河朔降将上赦之授以印及金虎符羣臣议以河朔诸将前导鼔行入䦕州取大名东平豪杰当有响应者破竹之势成矣温腾察逊曰太后中宫皆在南京北行万一不如意圣主孤身欲何所为若往归徳更五六月不能还京不如先取衞州还京为便博索奏曰圣体不便鞍马且不可令大兵知上所在今可驻归徳臣等率降将往东平俟诸军到可一鼓而下因而经畧河朔且空河南之军上以为然时上已遣官努将三百骑探沤麻冈未还上将御船赐博索劔得便宜从事决东平之䇿官努遂奏衞州有粮可取上召博索问之博索曰京师且不能守就得卫州欲何为耶以臣观之东平之䇿为便上主官努之议明年正月朔次黄陵冈是日归徳守臣以粮糗三百余船来饷遂就其舟以济南岸未济者万人大元将和尔古纳率四千骑来追贺得希挥一黄旗督战身中十六七箭军殊死鬬得卒十余人大兵少却上遣送酒百壶劳之须臾北风大作舟皆吹着南岸诸兵复击之溺死者近千人元帅珠尔都尉赫舍哩额琳等死之建威都尉完颜额埓春降于大元上于北岸望之震惧率从官为珠尔等设祭哭之皆赠官录用其子姪斩额埓春二弟以徇遂命博索攻卫州上驻兵河上留亲衞军三千䕶从都尉髙显歩军一万元帅官努忠孝军一千郡王范成进王义深上党公张开元帅刘益等军总帅伯嘉总之各赍十日粮聴承裔节制𤼵自蒲城上时已遣萨布将马军北向矣博索以三十骑追及谓萨布曰有旨令我将马军萨布谓上曰北行议已决不可中变上曰丞相当与平章和同完颜仲徳持舆马衔苦谏曰存亡在此一举衞州决不可攻上麾之曰参政不知博索遂攻衞州兵至城下御旗黄繖招之不下其夜北骑三千奄至官努哈萨喇乌达布按春併力拒战北兵却六十里然自发蒲城迁延八日始至衞而猝无攻具縳枪为云梯州人知不能攻守益严凡攻三日不克及闻河南大兵济自张家渡至衞西南遂班师大兵踵其后战于白公庙败绩博索等弃军遁刘益张开皆为民家所杀车驾还次蒲城东三十里博索使人宻奏刘益一军叛去㸃检穆延乌登总领温腾察逊时侍行帐中请上登舟上曰正当决战何遽退乎少顷博索至仓皇言于上曰今军已溃大兵近在堤外请圣主幸归徳上遂登舟侍卫皆不知廵警如故时夜已四更矣遂狼狈入归徳博索收溃兵大桥得二万余人惧不敢入上闻遣近侍局提㸃伊喇宁古赫舍哩阿里哈䕶衞二人以舟往迎之既至不聴入见并其子下狱诸都尉司军以博索不战而退𤼵愤出怨言上乃暴其罪曰惟汝将士明聴朕言我提大军初次黄陵冈得㨗博索即奏宜渡河取衞州可得粮十万石乘胜恢复河北我从其计令率诸军攻衞去蒲城二百余里博索迁延八日方至又不预备攻具以致败衂博索弃军窜还蒲城便言诸军已溃北兵势大不当信从登舟㡬死之于水若当时知诸军未尝溃只河北战死亦可垂名于后今博索已下狱不复录用籍其家产以赐汝等其尽力国家无效此人囚博索七日而饿死发其弟承麟子果勒徐州安置当时议者衞州之举本自官努归之博索则亦过矣初濒河居民闻官军北渡筑垣塞户潜伏洞穴及见官努一军号令明肃抚劳周悉所过无丝髪之犯老幼妇子坦然相视无复畏避俄博索辈纵军四出剽掠俘虏挑掘焚炙靡所不至哭声相接尸骸盈野都尉髙禄谦苖用秀辈仍掠人食之而博索诛斩在口所过官吏残虐不胜一饭之费有数十金不能给者公私皇皇日皆徯大兵至矣博索目不知书姦黠有余簿书政字闻之节解善谈议多知接人则喣喣然好货殖能捭阖中人主心遂浸渍以取将相既富贵起第于汴之西城规模拟宫掖婢妾百数皆衣金缕奴𨽻月廪与列将等犹以为禾足也上尝遣中使责之曰卿汲汲于此将无北归意耶博索终不悛以及于祸赞曰博索本非将才恇怯误国徒能阿合以取富贵性复贪鄙当此危亡方谋封殖以自逸此犹大厦将焚而燕雀不悟者欤持嘉喀齐喀性刚愎自用朝廷以其有力干任之宣宗时累迁兰州刺史提控军马贞祐四年十一月夏人四万余骑围定西辇攻具将取其城喀齐喀及杨沃哩等率兵鏖战走之斩首二千级俘数十人获马八百余匹器械称是余悉遁去兴定元年正月以屡败夏人遥授同知临洮府事兼前职是冬陜西行省奉诏伐宋喀齐喀权行元帅府驻来逺寨以张声势既而获㨗二年四月宋兵数千侵临洮喀齐喀击之斩获甚衆三年四月迁元帅左都监行元帅府事于巩州四年四月夏人犯边喀齐喀将兵次鹿儿原遇夏兵千人遣控提乌库哩钖馨率偏师败之都统王定亦破其衆于新泉城九月夏人攻巩州喀齐喀遣兵击之一日十余战夏人退据南冈遣精兵三万傅城又击走之生擒夏将喇卜丹置卜裕勒等讯知夏大将尼赐鼎乌明二人谋以为巩帅府所在巩既下则临洮积石河洮诸城不攻自破故先及巩且构宋统制程信等将兵四万来攻喀齐喀闻之饬兵严备俄而兵果至督兵搏战却之杀数千人攻益急将士殊死战杀伤者以万计夏人焚其攻具拔栅而去喀齐喀已先伏甲要地邀之复率衆蹑其后斩首甚衆十月以功遥授平西军节度使元光元年大将蒙古布哈攻鳯翔朝廷以主将完颜仲元孤军不足守御命喀齐喀往援之二年二月穆唿哩国王萨勒奇布哈等及夏人步骑数十万围鳯翔东自扶风岐山西连汧陇数百里间皆其营栅攻城甚急喀齐喀尽力仅能御之时同知临洮府事延扎哈玛尔战尤力喀齐喀以便宜升为通逺军节度使上嘉其功许之是嵗升签枢宻院事哀宗即位拜参知政事权枢宻副使正大八年十一月邓州驰报大元兵破饶风闗由金州东下报至时日已暮省院官入奏上曰事至于此奈何上即位至是八年从在东官日立十三都尉每尉不下万人彊壮趫㨗极为精练步卒负担器甲粮糗重至六七斗一日夜行二百里忠孝军万八千人皆囘纥河西及中州人被掠而逃归者人有从马以骑射选之乃得补亲卫骑兵武卫护卫选外诸军又二十余万故频年有太昌原倒囘谷之㨗士气既振遂有一战之资至是院官同奏北军冒万里之险厯二年之久方入武休其劳苦已极为吾计者以兵屯雎郑昌武归徳及京畿诸县以大将守洛阳潼闗怀孟等处严兵备之京师积粮数百万斛令河南州郡圣壁清野百姓不能入城者聚保山砦彼深入之师欲攻不能欲战不得师老食尽不击自归矣上太息曰南渡二十年所在之民破田宅鬻妻子以养军士且诸军无虑二十余万今敌至不能迎战徒以自保京城虽存何以为国天下其谓我何又曰存亡有天命惟不负民可也乃诏哈达布哈等屯军襄邓九年正月两省军溃于三峰山北兵进薄京师三月庚子议曹王出质大兵北行留蘓布特攻城攻具已办既有纳质之请即又云我受命攻城但曹王出则退不然不罢也壬寅曹王入辞宴于宫中癸卯北兵立攻具㳂壕列木栅以薪草填壕顷刻平十余步主兵者以议和之故不敢与战但于城上坐视而已城中喧閧上闻之从六七骑出端门至舟桥时新雨淖车驾忽出人惊愕失措但跪于道傍亦有望而拜者上自麾之曰勿拜恐泥汚汝衣仓皇中市肆米豆狼借于地上勑卫士令各归其家老幼遮拥至有误触御衣者少顷宰相从官皆至进笠不受曰军士暴露我何用此为所过慰劳军士皆踊跃称万嵗臣等战死无所恨至有感泣者西南军士五六十辈聚而若有言者上就问之跪曰大兵刍土填壕功已过半平章传令勿放一镞恐壊和事想岂有计耶上顾谓其中长者云朕为生灵称臣进奉无不从顺止有一子养来长成今往作质子矣汝等畧忍待曹王出大兵不退汝等死战未晩复有拜泣者曰事急矣圣主毋望和事乃传旨城上放箭西水门千户刘夀控御马仰视曰圣主无信贼臣贼臣尽大兵退矣卫士欲击之上止之曰醉矣勿问是日曹王出诣军前大兵併力进攻甲辰上复出抚东门将士太学生杨奂等前白事上问何所欲言曰臣等皆太学生令执砲夫之役恐非国家百年以来待士之意勑记姓名即免其役过南熏门值被创者亲傅以药手酌巵酒以赐且出内府金帛以待有功者是日大兵驱汉俘及妇女老幼负薪草填壕堑城上箭镞四下如雨顷刻壕为之平龙徳宫造砲石取宋太湖灵璧假山为之小大各有斤重其圆如灯毬之状有不如度者杖其工人大兵用砲则不然破大硙或碌碡为二三皆用之攒竹砲有至十三稍者余砲称是每城一角置砲百余砲更递下上昼夜不息不数日石几与里城平而城上楼橹皆故宫及芳华玉谿所拆大木为之合抱之木随击而碎以马粪麦秸布其上纲索旃褥固获之其县风板之外皆以牛皮为障遂谓不可近大兵以火砲击之随即延爇不可扑救父老所传周世宗筑京城取虎牢土为之坚宻如铁受砲所击唯凹而已大兵壕外筑城围百五十里城有乳口楼橹壕深丈许阔亦如之约三四十步置一舖舖置百许人守之初博索命筑门外短墙委曲陿隘容二三人得过以防大兵夺门及被攻诸将请乘夜研营军乃不能猝出比出已为北兵所觉后又夜募死士干人穴城由壕径渡烧其砲坐城上悬红纸灯为应约灯起渡壕又为围者所觉又放纸鸢置文书其上至北营则断之以诱被俘者识者谓前日纸灯今日纸鸢宰相以此退敌难矣右丞舒噜命作江水曲使城上人静夜唱之葢河朔先有此曲以寄讴吟之思其谬计如此喀齐喀先以守鳯翔自夸及令守西北隅其地受攻最急喀齐喀当之语言失措面无人色军士特以车驾数出慰劳人自激昂争为效命耳其攻城之具有火砲名震天雷者铁礶盛药以火点之砲起火𤼵其声如雷闻百里外所爇围半亩之上火㸃着甲铁皆透大兵又为牛皮洞直至城下掘城为龛间可容人则城上不可奈何矣人有献䇿者以铁绳悬震天雷者顺城而下至掘处火𤼵人与牛皮皆碎迸无迹又飞火枪注药以火𤼵人輙前烧十余步人亦不敢近大兵惟畏此二物云四月罢攻至是十六昼夜矣内外死者百万计大兵知不可下乃谩为好语云两国已讲和更相攻耶朝廷亦就应之明日遣户部侍郎杨居仁出宜秋门以酒炙犒师于是营幕稍稍外迁遂退兵戊午喀齐喀以大兵退议入贺诸相皆不欲独喀齐喀以守城为己功持论甚力唿令史元好问曰罢攻已三日而不入贺何也速召翰苑官作表好问白诸相权参政内族色埒曰城下之盟诸侯所耻况以罢攻为可贺欤喀齐喀怒曰社稷不亡帝后免难尔等不以为喜耶明日近侍局直长张天任至省好问私以贺议告之天任曰人不知耻乃若是耶因谓诸相曰京城受兵上深以为辱闻百官欲入贺诚有此否会学士赵秉文不肯撰表议遂寝是月尚书省兼枢宻院事喀齐喀罢枢宻失兵柄意殊不乐欲销院印诸相谓院事仍在印有用时不宜毁喀齐喀怒欲笞其掾有投匿名书于御路云副枢喀齐喀总帅萨哈参政恩楚皆国贼朝廷不杀衆军亦湏杀之为国除害卫士以闻萨哈饮药死恩楚称疾不出惟喀齐喀坦然若无事者上亦无所问由是军国之事尽决于喀齐喀矣初大兵围汴司谏陈岢屡疏言得失切中时病喀齐喀大怒召入省唿其名责之曰子为陈山可耶果如子言能退大兵我当世世与若为奴闻者皆窃笑葢不识岢字分为两耳天兴元年七月权参知政事色埒恒山公武仙合军自汝州入援诏喀齐喀为枢密使统京城军万五千应之且命萨布为之助八月己酉朔驻于近郊候益兵乃进屯中牟古城凡三日闻色埒军溃即夜弃辎重驰还黎明至郑门聚军乃入言者谓喀齐喀始则抗命不出中则追逼不进终则弃军先遁委弃军资不可胜计不斩之无以谢天下上贷其死免为庶人既而籍其家以赐军士既废居汴中常鞅鞅不乐会大将苏布特遣人招之喀齐喀治装砍行崔立邀至省酌酒饯送且以白金二百两为赆明日复诣省传立方对语适一人自归徳持文书至𤼵视之乃行省传哀宗语谕喀齐喀者其言曰卿朕老臣中间虽废黜未尝忘卿今崔立已变卿处旧人尚多若能反正与卿世袭公相立怒叱左右系之狱是日斩之论曰喀齐喀初攻西夏屡着劳效要亦诸将延扎哈玛尔等功也既当大任遂自矜伐汴城之役举措烦扰质出兵退即图称贺此岂有体国之诚心者乎中牟之溃衆怒所归幸逭一死犹怀异图卒殒猜疑天葢假手于崔立也金史卷一百十三金史卷一百十四钦定四库全书金史卷一百十四元中书右丞相总裁托克托等修列传第五十二白华钖黙爱实舒穆噜世勣白华字文举澳州人贞祐三年进士初为应奉翰林文字正大元年累迁为枢宻院经歴官二年四月武仙以真定来归朝廷方经理河北宋将彭义斌乘之遂由山东取邢洺磁等州华上奏曰北兵有事河西故我独少寛今彭义斌招降河朔郡县骎骎及于真定宜及此大举以除后患时院官不欲行即遣华相视彰徳实挤之也事竟不行三年五月宋人掠寿州永州桃园军失利死者四百余人时夏全自楚州来奔十一月庚申集百官议和宋上问全所以来华奏全初在盱眙从宋帅刘卓往楚州州人讹言刘大帅来欲屠城中北人耳衆军怒杀卓以城来归全终不自安跳走盱眙盱眙不纳城下索妻拏又不从计无所出乃狼狈而北只求自免无他虑也华因是为上所知全至后旴𣅿楚州王义深张惠范成进相继以城降诏改楚州为平淮府以全为金源郡王平淮府都总管惠临淄郡王义深东平郡王成进胶西郡王和宋议寝四年李全据楚州衆皆谓盱眙不可守上不从乃以淮南王招全全曰王义深范成进皆我部曲而受王封何以处我竟不至是嵗庆善努败绩于龟山五年秋増筑归徳城拟工数百万宰相奏遣华往相役华见行院斡色辛语以民劳朝廷爱养之意减工三之一斡色李辛赐姓也六年以华权枢宻院判官上召忠孝军总领富察鼎珠经歴王仲泽户部郎中刁璧及华谕之曰李全据有楚州睥睨山东久必为患今北事稍缓合乘此隙令鼎珠权监军率所统军一千别遣都尉司步军万人以璧仲泽为参谋同往沂海界招之不従则以军马从事卿等以为何如华对曰臣以为李全借大兵之势要宋人供给餽饷特一滑宼耳老狐穴冢待夜而出何足介怀我所虑者北方之强耳今北方有事未暇南图一旦事定必来攻矣与我争天下者此也全何预焉若北方事定全将聴命不暇设不自量更有非望天下之人宁不知逆顺其肯去顺而从逆乎为今计者姑养士马以备北方使全果有不轨之谋亦当𤼵于北朝息兵之日当此则我易与矣上沉思良久曰卿等且退容我更思明日遣鼎珠还屯尉氏时陜西兵大势已去留托和伦驻庆阳以扰河朔且有攻河中之耗而卫州帅府与恒山公府竝立虑一旦有警节制不一欲合二府为一又恐其不和命华往经画之初华在院屡承面谕云汝为院官不以军马责汝汝辞辩特以喀齐喀布哈皆武夫一语不相入便为龃龉害事非细以汝调停之或有乖忤罪及汝矣院中事当一一奏我汝之职也今卫州之委亦前日调停之意国制凡枢宻院上下所倚任者名奏事官其目有三一曰承受圣旨二曰奏事三曰省院议事皆以一人主之承受圣旨者凡院官奏事或上处分独召奏事官付之多至一二百言或直传上旨辞多者即与近侍局官批写奏事者谓事有区处当取奏裁者殿奏其奏每嫌辞费必欲言简而意明退而奉行即立文字谓之检目省院官殿上议事则黙记之议定归院亦立检目呈覆有疑则复禀无则付掾吏施行其赴省议者议既定留奏事官与省左右司官同立奏草圆覆诸相无异同则右司奏上此三者之外又有难者曰僃顾问如军马粮草器械军帅部曲名数与夫屯驻地里阨塞逺近之类凡省院一切事务顾问之际一不能应輙以不用心被谴其职为甚难故以华处之二月以丞相萨布行尚书省事于闗中布哈率完颜陈和尚忠孝军一千驻邠州且令审观北势如是两月上谓白华曰汝往邠州六日可往复否华自量日可驰三百应之曰可上令宻谕布哈才候春首当事庆阳华如期而还上一日顾谓华言我见汝从来凡语及征进必有难色今此一举特鋭于平时何也华曰向日用兵以南征及讨李全之事梗之不能专意北方故以北向为难今日异于平时况事至于此不得不一举大军入界已三百余里若纵之令下秦川则何以救终当一战摧之与其战于近里之平川不若战于近边之险隘上亦以为然七年正月庆阳围解大军还白华上奏凡今之计兵食为急除宻院已定忠孝军及马军都尉司步军足为一战之资此外应河南府州亦须签㨂防城军秋聚春放依古务农讲武之义各令防本州府城以今见在九十七万无致他日为资敌之用五月华真授枢宻判官上遣近侍局副使齐锦传旨云朕用汝为院官非责汝将兵对垒第欲汝立军中纲纪发遣文移和睦将帅䆒察非违至于军伍之閲习器仗之修整皆汝所职其悉力国家以称朕意八年大军自去嵗入陜西翺翔京兆同华之间破南山砦栅六十余所已而攻鳯翔金军自阌乡屯至渑池两行省晏然不动宰相台谏皆以枢院瞻望逼遛为言京兆士庻横议蜂起以至诸相力奏上前上曰哈达布哈必相度机㑹可进而进耳若督之使战终出勉强恐无益而反害也因遣华与右司郎中𤓰尔佳巴喇玛道宰相百官所言并问以目今二月过半有怠归之形诸军何故不动且诏华等往复六日华等既到同谕两行省以上意哈达言不见机㑹见则动耳布哈曰彼军絶无粮饷使欲战不得欲留不能将自敝矣哈达对布哈及诸帅则言不可动见士大夫则言可动人谓哈达近尝得罪又谓布哈方得君不敢与抗而亦言不可动华等观二相见北兵势大皆有惧心遂私问樊泽鼎珠陈和尚以为何如三人者皆曰他人言北兵疲困故可攻此言非也大兵所在岂可轻料是真不敢动华等还以二相及诸将意奏之上曰我固知其怯不敢动矣即复遣华传旨谕二相云鳯翔围久恐守者力不能支行省当领军出闗宿华隂界次日及华隂次日及华州畧与渭北军交手计大兵闻之必当奔赴且以少纾鳯翔之急我亦得为掣肘计耳二相廻奏领旨华东还及中牟已有两行省纳奏人追及华取报密院副本读之言领旨提军出闗二十里至华隂界与渭北军交是晩收军入闗华为之仰天浩叹曰事至于此无如之何矣华至京奏章已达知所奏为徒然不二三日鳯翔陷两行省遂弃京兆与约赫徳起迁居民于河南留庆善努守之夏五月杨妙真以夫李全死于宋构浮桥于楚州北就北帅苏埒唿图哩乞师复讐朝廷觇知之以谓北军果能渡淮淮与河南跬歩间耳遣哈达布哈驻军桃源界滶河口僃之两行省乃约宋帅赵范赵葵为夹攻之计二赵亦遣人报聘俱以议和为名以张声势二相屡以军少为言而省院难之因上奏云向来附闗屯驻半年适还旧屯喘不及息又欲以暑月东行实无可图之事徒自疲而已况兼桃源青口蚊虻湫湿之地不便牧养目今非征进时月决不敢妄动且我之所虑特楚州浮梁耳姑以计图之已遣提控王鋭往视可否奏上上遣白华以此传谕二相兼领王鋭行二相不悦布哈遣水军虹县所屯王提控者以小船二十四只令华顺河而下必到八里庄城门为期且曰此中望八里庄如在云间天上省院端坐徒事口吻今枢判亲来可以相视可否归而奏之华力辞不获遂登舟及淮与河合流处才及八里庄城门相直城守者以白鹞大船五十沂流而上占其上流以截华归路华㡬不得还昏黑得径先归乃悟两省怒朝省不益军谓皆华辈主之故挤之险地耳是夜二更后八里庄次将遣人送款云早者主将出城开船截大金归路某等商议主将还闭门不纳渠即就奔去楚州乞𤼵军马接应二相即𤼵兵骑开船赴约明旦入城安慰又知楚州大军已还河朔宋将烧浮桥二相附华纳奏上大喜初哈达谋取宋淮隂五月渡淮淮隂主者胡路钤往楚州计事于杨妙真比还提正官郭恩送款于金胡还不纳恸哭而去哈达遂入淮隂诏改归州以行省乌库哩雅尔噶守之郭恩为元帅右都监既而宋人以银绢五万两匹来赎盱眙龟山宋使留馆中郭恩谋刼而取之或报之于盱眙帅府即以军至恩不果发明日宋将刘虎汤孝信以船三十艘烧浮梁因遣其将夏友谅来攻盱眙未下泗州总领完颜实格利馆中䬶绢遂反防御使图克坦达喇闻变扼罘山亭甬路好谓之曰容我拜辞朝廷然后死遂取朝服望阙拜恸良久投亭下水死实格遂以州归杨妙真总帅纳哈塔迈珠亦以盱眙降宋九月陜西行省防秋时大兵在河中睿宗已领兵入界庆善努力粮尽将弃京兆而东一日白华奏侦候得睿宗所领军马四万行营军一万布置如此为今计者与其就汉御之诸军比到可行半月不若径往河中目今㳂河屯守一日可渡如此中得利襄汉军马必当迟疑不进在北为投机在南为掣肘臣以为如此便上曰此䇿汝画之为得之他人华曰臣愚见如此上平日鋭于武事闻华言若欣快者然竟不行未㡬哈达自陜州进奏帖亦为此事上得奏甚喜布哈时在洛阳驿召之葢有意于此矣布哈至奏对之间不及此止言大兵前锋特黙岱统之将出冷水谷口且当先御此军上曰朕不问此只欲问河中可擣否布哈不获已始言睿宗所领兵骑虽多计皆冗杂大兵军少而精无非选锋金军北渡大兵必遣辎重屯于平阳之北匿其选锋百里之外放我师渡然后断我归路与我决战恐不得利上曰朕料汝如此果然更不须再论且还陜州布哈曰哈达枢宻使所言此间一面革拨恐亦未尽乞召至同议可否上曰见得哈达亦止此而已往复迟滞转致误事华奏哈达必见机㑹召至同议为便副枢持嘉喀齐喀亦奏布哈白华言为是上乃从之召哈达至上令先与密院议定然后入见既议华执哈达奏帖举似再三竟无一先𤼵言者移时布哈言且勾当冷水谷一军何如哈达曰是矣遂入见上间卿等所议若何哈达敷奏甚多大槩言河中之事与前日上奏时势不同所奏亦不敢自主议遂寝二相还陜量以军马出冷水谷奉行故事而已十二月河中府破开兴元年京城被攻四月兵退改元天兴是月十六日併枢密院归尚书省以宰相兼院官左右司首领官兼经歴官惟平章博索副枢喀齐喀院判白华权院判完颜唿喇勒罢唿喇勒有口辩上爱幸之朝议罪唿喇勒而书生辈妬华得君先尝以语撼之用是而罢金制枢密院虽主兵而节制在尚书省兵兴以来兹制渐改凡在军事省官不得预院官独任专见往往败事言者多以为将相权不当分至是始併之十二月朔上遣近侍局提㸃伊喇宁古即白华所居问事势至于此计将安出华附奏入耕稼已废粮斛将尽四外援兵皆不可指拟车驾当出就外兵可留皇兄荆王使之监国任其裁处圣主既出遣使告语北朝我出非他处收整军马止以军卒擅诛唐庆和议从此断絶京师今付之荆王乞我一二州以老耳如此则太后皇族可存正如春秋纪季入齐为附庸之事圣主亦得少寛矣于是起华为右司郎中初新廵之计决诸将皆预其议将退首领官张衮聂天骥奏尚有旧人谙练军务者乃置而不用今所用者皆不见军中事体此为未尽上问未用者何人皆曰院判白华上颔之故有是命明日召华谕之曰亲廵之计已决但所往羣议未定有言归徳四面背水可以自保者或言可㳂西山入邓或言设欲入邓大将蘓布特今在汝州不如取陈蔡路转往邓下卿以为何如华曰归徳城虽坚久而食尽坐以待毙决不可往欲往邓下既汝州有苏布特断不能往以今日事势博徒所谓孤注者也孤注云者止有背城之战为今之计当直赴汝州为之一决有楚则无汉有汉则无楚汝州战不如半涂战半涂战又不如出城战所以然者何我军食力犹在马则豆力犹在若出京益逺军食日减马食野草事亦难矣若我军便得战存亡决此一举外则可以激三军之气内则可以慰都人之心或止为避迁之计人心顾恋家业未必毅然从行可详审之遂召诸相及首领官同议哈萨喇乌达布元帅珠尔髙显王义深俱主归徳之议丞相萨布主邓议竟不能决明日制旨京城食尽今拟亲出聚集军士于大庆殿谕以此意谕讫诸帅将佐合辞奏曰圣主不可亲出止可命将三军欣然愿为国家効死上犹豫欲以官努为马军帅髙显为歩军帅刘益副之葢採舆议也而三人者亦欲奉命权叅政内族恩楚大骂云汝辈把锄不知髙下国家大事敢易承邪衆黙然惟官努曰若将相可了何至使我辈事亦中止明日民间閧传车驾欲奉皇太后及妃后往归徳军士家属留后目今食尽坐视城中俱饿死矣纵能至归徳军马所费支吾复得㡬许日上闻之召萨布哈昭恩楚乌克逊布希完颜正大议余人不预移时方出见首领官丞相言前日廵守之议已定止为一白华都改却今往汝州就军马索战去矣遂择日祭太庙誓师拟以二十五日启行是月晦车驾至黄陵冈复有北幸之议语在博索传天兴二年正月朔上次黄陵冈就归徳餫船北渡诸相共奏京师及河南诸州闻上幸河北恐生他变可下诏安抚之是时所在父老僧道献食及牛酒犒军者相属上亲为拊慰人人为之感泣乃赦河朔招集兵粮赦文条画十余款分道传送二日或云昨所发河南诏书傥落大军中柰泄事机何上怒委近侍局官传旨谓首领官张衮白华内族额尔克当发诏时不为后虑皆量决之是时卫州军两日至蒲城而大军徐蹑其后十五日宰相诸帅共议上前郎中完颜唿喇勒秉笔书某军前锋某军殿后余事皆有条画书毕惟不言所往华私问唿喇勒托以不知是晩平章及诸帅还蒲城军中夜半额尔克衮就华帐中唿华云上已登舟君不知耶华问其由额尔克云我昨已知上意欲与李左丞完颜郎中先下归徳令诸军竝北岸行至鳯池渡河今夜平章及哈萨喇元帅官努等来言大军在蒲城曾与金军接战势莫能支遂拥主上登舟军资一切委弃止令忠孝军上船马悉留营中计舟已行数里矣华又问公何不从往云昨日拟定首领官上令唿喇勒登舟余悉随军用是不敢是夜总帅拜扎领诸军舟往鳯池大军觉之兵遂溃上在归徳三月崔立以汴京降右宣徽提点近侍局伊喇宁古谋之邓上不听时宁古之兄瑗为邓州节度使兼行枢密院事其子与宁古之子竝从驾为卫士适朝廷将召邓兵入援宁古因与华谋同之邓且拉其二子以往上觉之独命华行而宁古改之徐州华既至邓以事久不济淹留于馆遂若无意于世者㑹瑗以邓入宋华亦从至襄阳宋署为制斡又改均州提督后范用吉杀均之长吏送款于北朝遂因而北归士大夫以华夙儒贵显国危不能以义自处为贬云用吉者本姓富珠哩名玖珠初归入宋谒制置赵范将以计动其心故更姓名范用吉赵怒其触讳斥之用吉犹应对如故赵良久方悟且利其事与己符遂擢置左右凡所言动畧不加疑遂易其姓曰花使为太尉改镇均州未㡬纳欵于北后以家人诬以欲叛为同列所害赞曰白华以儒者习吏事以经生知兵其所论建屡中事机然三军败衂之余士气不作其言果可行乎从瑗归宋声名扫地而犹得列于金臣之传者援蜀谯周等例云钖默爱实字正之策论进士也正大间累官翰林直学士兼左司郎中天兴元年正月闻大兵将至以㸃检𤓰尔佳萨哈为总帅率歩骑三万廵河渡命宿直将军内族长乐权近侍局使监其军行至封丘而还入自梁门枢密副使喀齐喀遇之笑语萨哈曰吾言信矣当为我作主人葢世俗酬谢之意也明日大兵遂合朝廷不问于是爱实上言曰萨哈统兵三万本欲乗大兵逺至喘息未定而击之出京才数十里不逢一人骑已畏缩不敢进设遇大兵其肯用命乎乞斩二人以肃军政不报葢喀齐喀辈以京师倚此一军为命不敢俾之出战特以外议閧然故暂出以应之云卫绍镐厉二王家属皆以兵防䕶且设官提控廵警之严过于狱犴至是卫绍宅四十年镐厉宅二十年正大间朝臣屡有言及者不报爱实乃上言曰二族衰微无异匹庻假欲为不善孰与同恶男女婚嫁人之大欲岂有幽囚终世永无伉俪之望在他人尚且不忍况骨肉乎哀宗感其言始聴自便未㡬有青城之难爱实愤时相非其人尝歴数曰平章博索固权市恩击丸外百无一能丞相萨布菽麦不分更谓乏材亦不至此人为相叅政兼枢宻副使特嘉喀齐喀麤暴一马军之材止矣乃兼将相之权右丞延扎舒噜居相位已七八年碌碌无补备员而已患难之际倚注此类欲冀中兴难矣于是舒噜罢相萨布乞致仕而博索哈齐喀不恤也是年四月京城罢攻大兵退既而以害唐庆和议遂絶于是再签民兵为守御备八月括京城粟以转运使完颜珠赫张俊民伊喇克忠等置局以推举为名珠赫谕民曰汝等当从实推唱果如一旦粮尽令汝妻子作军食复能吝否既而罢括粟令复以进献取之前御史大夫内族哈昭复冀进用建言京城括粟可得百余万石朝廷信之命权参知政事与左丞李蹊总其事先令各家自实壮者存石有三斗幼者半之仍书其数门首敢有匿者以升斗论罪京城三十六坊各选深刻者主之内族完颜玖珠尤酷暴有寡妇二口实豆六斗内有蓬子约三升玖珠笑曰吾得之矣执而以令于衆妇泣䜣曰妾夫死于兵姑老不能为养故杂蓬粃以自食耳非敢以为军储也且三斗六升之余不从竟死帐下京城闻之股栗尽投其余于粪溷中或白李蹊蹊频蹙曰白之参政其人即白哈昭哈昭曰人云花又不损宻又得成予谓花不损何由成蜜且京师危急今欲存社稷耶存百姓耶当时皆莫敢言爱实遂上奏大槩言罢括粟则改虐政为仁政散怨气为和气不报时所括不能三万斛而京城益萧然矣自是之后死者相枕贫富束手待毙而已上闻之命出太仓米作粥以食饿者爱实闻之叹曰与其食之宁如勿夺为奉御博诺所告又近侍干预朝政爱实上章谏曰今近侍权太重将相大臣不敢与之相抗自古仆御之臣不过供给指使而已虽名仆臣亦必选拣正人今不论贤否惟以世胄或吏员为之夫给使令之材使预社稷大计此辈果何所知乎章既上近侍数人泣䜣上前曰爱实以臣等为奴隶置至尊何地耶上益怒送有司近侍局副使李大节从容开释乃赦之出为中京留守后不知所终哈昭者一名永钖贞祐中为元帅左监军失援中都宣宗削除官爵杖之八十已而复用四年以御史大夫权尚书右丞总兵陜西哈昭留渑池数日进及京兆而大兵已至哈昭竟不出兵遂失潼闗有司以敌至不出兵当斩诸皇族百余人上章救之上曰向哈昭救中都未至而军溃使宗庙山陵失守罪当诛朕特寛贷以全其命寻复重职今镇陜西所犯乃尔国家大法岂敢私耶遂再夺爵免死除名至是为参知政事性好作诗词语鄙俚人采其语以为戏笑因自草括粟榜文有雀无翅儿不飞蛇无头而不行等语以而作儿掾吏知之不敢易也京城目之曰雀儿参政哀宗用而不悟竟致败事舒穆噜世勣字景畧幼勤学为文有体裁承安二年以父元毅死王事收充擎执五年登词赋经义南科进士第贞祐三年累官太常丞预讲议所事时朝廷徙河北军户河南宰职议给以田世勣上言曰荒闲之田及牧马地其始耕垦费力当倍一嵗断不能熟若夺民素莳者与之则民将失所且启不和之端况军户率无耕牛虽或有之而廪给未敢遽减彼既南来所捐田宅为人所有一旦北归能无争夺切谓冝令军户分人归守本业收其晩禾至春复还为固守计㑹侍御史刘元规亦言给田不便上大悟乃罢之未㡬迁同知金安军节度使兴定二年选为华州元帅府参议官初右都监完颜哈达行帅府于桢州尝以前同知平凉府事珠勒唿富聂逊为参议及移驻华州陜西行省议复用富聂逊令世勣副之上曰富聂逊但能承奉人耳余无所长非如世勣可任以事华为要镇而轻用其人或致败事遂独用世勣焉寻入为尚书省左司郎中元光元年夺一官解职初世勣任华州有荐其深通钱谷者覆察不如所举未借行止中后主者举觉平章英王以世勣避都司之繁私属治籍吏冀改他职奏下有司故有是责久之起为礼部侍郎转司农改太常卿正大中为礼部尚书兼翰林院侍讲学士天兴元年哀宗将北渡世勣率朝官刘肃田芝等二十人求见仁安殿上问卿等欲何言世勣曰臣等闻陛下欲亲出切谓此行不便上曰我不出军分为二一军守一军出战我出则军合为一世勣曰陛下出则军分为三一守一战一中军䕶从不若不出为愈也上曰卿等不知我若得完颜仲徳恒山公武仙付之兵事何劳我出我岂不知今日将兵者官努统马兵三百止矣刘益将歩兵五千止矣欲不自将得乎上又指御榻曰我此行岂复有还期但恨我无罪亡国耳我未尝奢侈未尝信任小人世勣应声曰陛下用小人则亦有之上曰小人谓谁世勣歴数曰伊喇宁古温都察逊乌色完颜长乐皆小人也陛下不知其为小人所以用之肃与世勣复多有言良久君臣涕泣而别初肃等求见本欲数此四人至是世勣独言之于是哀宗以世勣从行自蒲城至归徳明年六月走蔡州次新蔡县之姜寨世勣子嵩时为县令拜上于马前兵乱后父子始相见上嘉之授嵩应奉翰林文字以便养亲蔡城破父子俱死嵩字企隆兴定二年经义进士赞曰爱实言卫镐家属禁锢之虐京城括粟之暴近侍干政之横世勣言河北军户给田之不便亲出渡河之非计皆药石之言也然金至斯时病在膏肓间矣仓扁何施焉其为忠谠则不可废也金史卷一百十四金史卷一百十五钦定四库全书金史卷一百十五元中书右丞相总裁托克托等修列传第五十三完颜纳新崔立聂天骥特嘉乌新完颜纳新字正甫苏哷之弟也登策论进士第仕厯清要正大三年八月由翰林直学士充益政院説书官五年转吏部侍郎监察御史乌库哩萨喇勒劾近侍张文寿仁寿李麟之受敌帅馈遗诏纳新鞫问得其姦状上曲赦其罪皆斥去朝论快之九月改侍讲学士以御史大夫奉使大元至龙驹河朝见太宗皇帝十二月还明年六月迁吏部尚书复往八年春还朝廷以劳拜参知政事天兴元年春大兵驻郑州海滩寺遣使招哀宗降复以纳新往乞和不许攻汴益急汴受围数月仓库匮乏召武仙等入援不至哀宗惧以曹王额尔克出质请罢攻冬十月上议亲出捍御以纳新参知政事兼枢密副使完颜萨尼雅布枢密副使兼知开封府权参知政事总诸军留守京师以翰林学士承旨乌克逊布布提控诸王府同判大睦亲府事兼都㸃检内族哈昭管宫掖事左副㸃检完颜阿萨尔右副㸃检温都阿里副之户部尚书完颜珠赫兼里城四面都总领御史大夫费摩阿固岱兼镇抚军民都弹压谏议大夫近侍行省左右司郎中乌克逊纳新兼知宫省事又以博斯唿为外城东面元帅珠嘉耀珠南面元帅崔立西面元帅富珠哩迈努北面元帅乙酉除拜定以京城付之又以户部侍郎刁璧为安抚副使总招抚司规运京外粮斛设讲议所受陈言文字以大理卿纳哈塔徳辉户部尚书仲平中京副留守爱实总其事十二月辛丑上出京服綘纱袍乘马导从如常仪留守官及京城父老从至城外奉辞有诏抚谕仍以鞭揖之苏布特闻上已出复㑹兵围汴初上以东面元帅李辛跋扈出怨言罢为兵部侍郎将出宻谕纳新等覊絷之上既行纳新等召辛辛惧谋欲出降弃马踰城而走纳新等遣人追及之斩于省门汴民以上亲出师日聴㨗报且以二相持重幸以无事俄闻军败卫州苍黄走归徳民大恐以为不救时汴京内外不通米升䬶二两百姓粮尽殍者相望缙绅士女多行乞于市至有自食其妻子者至于诸皮器物皆煮食之贵家第宅市楼肆馆皆撤以㸑及归徳遣使迎两宫人情益不安于是民间有立荆王监国以城归顺之议而二相皆不知也天兴二年正月丙寅省令史许安国指讲议所言古者有大疑谋及卿士谋及庻人今事势如此可集百官及僧道士庻问保社稷活生灵之计左司都事元好问以安国之言白纳新纳新曰此论甚佳可与副枢议之副枢亦以为然好问曰自车驾出京今二十日许又遣使迎两宫民间汹汹皆谓国家欲弃京城相公何以处之萨尼雅布曰吾二人惟有一死耳好问曰死不难诚安社稷救生灵死方可也如不然徒欲一身饱五十红纳军亦谓之死耶萨尼雅布欵言曰今日惟吾二人何言不可好问乃曰闻中外人言欲立二王监国以全两宫与皇族耳萨尼雅布曰我知之矣我知之矣即命召京城百官明日皆聚省中谕以事势危急当如之何有父老七人陈词云云二相命好问受其词白之纳新顾曰亦为此事也且问副枢此事谋议㡬日矣萨尼雅布屈指曰七日矣纳新曰归徳使未去慎勿泄或曰是时外围不解如在陷穽议者欲推立荆王以城出降亦纪季入齐之义况北兵中已有曹王也衆愤二人无策但曰死守而已忽闻召京城士庻计事纳新拱立无言独萨尼雅布反覆申谕国家至此无可奈何凡有可行当共议之且继以涕泣明日戊辰西面元帅崔立与其党富珠哩昌格韩铎药安国等为变率甲卒二百横刀入省中拔剑指二相曰京城危困已极二公坐视百姓饿死恬不为虑何也二相大骇曰汝辈有事当好议之何遽如是立麾其党先杀萨尼雅布次杀纳新及左司郎中纳哈塔徳辉等余见崔立传刘祁曰金自南渡后为宰执者无恢复之谋临事相习低言缓语互相推让以为养相体毎有四方灾异民间疾苦将奏必相谓曰恐圣主心困事至危处輙罢散曰俟再议已而复然或有言当改革者輙以生事抑之故所用必择愞熟无锋铓易制者用之毎北兵压境则君臣相对泣下或殿上发长吁而已兵退则大张具㑹饮黄阁中矣因循苟且竟至亡国又多取浑厚少文者置之台鼎宣宗尝责丞相布萨齐锦近来朝廷纪纲安在齐锦不能对退谓郎官曰上问纪纲安在汝等自来何尝使纪纲见我故正人君子多不见用虽用亦未久而遽退也祁字京叔浑源人赞曰刘京叔归潜志与元裕之壬辰杂编二书虽微有异同而金末丧乱之事犹有足徴者焉哀宗北御以孤城弱卒託之纳新萨尼雅布二人可谓难矣虽然即墨有安平君玉璧有韦孝寛必有以处此崔立将陵人少贫无行尝为寺僧负钹鼓乘兵乱从上党公开为都统提控积阶遥领太原知府正大初求入仕为选曹所駮毎以不至三品为恨围城中授安平都尉天兴元年冬十二月上亲出师授西面元帅性淫姣常思乱以快其欲药安国者管州人年二十余有勇力尝为岚州招抚使以罪系开封狱既出贫无以为食立将为变潜结纳之安国徤啖日饱之以鱼遂与之谋先以家置西城上事不胜则挈以逃日与都尉杨善入省中候动静布置已定召善以早食杀之二年正月遂帅甲卒二百撞省门入内二相闻变趋出立拔剑曰京城危困二公欲如何处之二相曰事当好议之立不顾麾其党张信之富珠哩昌格出省二相遂遇害驰往东华门道遇㸃检温都阿里见其衷甲杀之即谕百姓曰吾为二相闭门无谋今杀之为汝一城生灵请命衆皆称快是日御史大夫费摩阿固岱諌议大夫左右司郎中乌克逊纳新左副㸃检完颜阿萨尔奉御莽格讲议富察琦户部尚书完颜珠赫皆死立还省中集百官议所立立曰卫绍王太子从恪其妹公主在北兵中可立之乃遣其党韩铎以太后命召从恪须㬰入以太后诰命梁王监国百官拜舞山唿从恪受之遂遣送二相所佩虎符诣苏布特纳欵凡除拜皆以监国为辞立自称太师军马都元帅尚书令郑王出入御乘舆称其妻为王妃弟倚为平章政事侃为殿前都㸃检其党富珠哩昌格御史中丞韩铎副元帅兼知开封府事折希颜药安国张军努并元帅师肃左右司郎中贾良兵部郎中兼右司都事内府之事皆主之初立假安国之勇以济事至是复忌之闻安国纳一都尉夫人数其违约斩之壬申苏布特至青城立服御衣仪衞往见之大帅喜饮之酒立以父事之既还悉烧京城楼橹火起大帅大喜始信其实降也立託以军前索随驾官吏家属聚之省中人自閲之日乱数人犹若不足又禁城中嫁娶有以一女之故杀数人者未㡬迁梁王及宗室近族皆置宫中以腹心守之限其出入以荆王府为私第取内府珍玩实之二月乙酉以天子衮冕后服上进又括在城金银捜索薰灌讯掠惨酷百苦僃至郕国夫人及内侍髙祐京民李民望之属皆死杖下温都卫尉亲属八人不任楚毒皆自尽博索夫人右丞李蹊妻子皆被掠死同恶相济视人如讐期于必报而后己人人窃相谓曰攻城之后七八日之中诸门出葬者开封府计之凡百余万人恨不早预其数而值此不幸也立时与其妻入宫两宫赐之不可胜计立因讽太后作书陈天时人事遣皇乳母招归徳当时昌进之徒争援刘齐故事以冀非分者比肩接武三月壬辰立以两宫梁王荆王及诸宗室皆赴青城甲午北行立妻王氏备仗衞送两宫至开阳门是日宫车三十七两太后先中宫次之妃嫔又次之宗族男女凡五百余口次取三教医流工匠绣女皆赴北四月北兵入城立时在城外兵先入其家取其妻妾寳玉以出立归大恸无如之何李琦者山西人为都尉在陈州与钮祜禄纳新同行省事陈州变入京附崔立妹壻折希颜娶𤓰尔佳元之妻年二十余有姿色立初拘随驾官家属妻舆病而往得免琦娶之后有言其美者立欲强之琦毎见立欲夺人妻必差其夫逺出一日差琦出京琦以妻自随如是者再三立遂欲杀琦琦又数为折希颜所折辱乃首建杀立之谋李伯渊者寳坻人本安平都尉司千户美姿容深沉有谋毎愤立不道欲仗义杀之李齐诺者燕人尝以军功遥领京兆府判壬辰冬车驾东狩以都尉权东面元帅立初反以齐诺旧与敌体颇貌敬之数月之后势已固遂视齐诺如部曲然齐诺积不能平数出怨言至是与琦等合三年六月甲午传近境有宋军伯渊等阳与立谋备御之策翌日晩伯渊等烧外封邱门以警动立是夜立殊不安一夕百卧起比明伯渊等身来约立看火立从苑秀折希颜数骑往谕京城民十五以上七十以下男子皆诣太庙街㸃集既还行及梳行街伯渊欲送立还二王府立辞数四伯渊必欲亲送立不疑仓卒中就马上抱立立顾曰汝欲杀我耶伯渊曰杀汝何伤即出七首横刺之洞而中其手之抱立处再刺之立坠马死伏兵起元帅洪果萨哈杀苑秀折希颜后至不知见立坠马谓与人鬬欲前解之随为军士所斫被创走梁门外追斩之伯渊系立尸马尾至内庭号于衆曰立杀害刼夺烝淫暴虐大逆不道古今无有当杀之不万口齐应曰寸斩之未称也乃枭立首望承天门祭哀宗伯渊以下军民皆恸或剖其心生噉之以三尸挂阙前槐树上树忽拔人谓树有灵亦厌其为所汗已而有告立匿宫中珍玩遂籍其家以其妻王花儿赐丞相镇海帐下士初立之变也前䕶衞布希舒噜负祖宗御容五走蔡前御史中丞富察世达西面元帅博斯唿挈其家亦自拔归蔡七月己巳以世达为尚书吏部侍郎权行六部尚书世达尝为左司郎中同签枢宻院事充益政院官皆称上意及上幸归徳遣世达督陈粮运陈变世达亦与胁从寻间道之汴至是徒往行在上念其旧录用之左右司官因奏博斯唿舒噜亦宜任用上曰世达曲从非出得已然朕犹少降资级以示薄罚彼博斯唿掌军一面舒噜宿衞九重崔立之变曾不闻发一矢束手于人今虽来归待以不死足以示恩又安得与世达等博斯唿老矣量用其子可也舒噜但当酬其负御容之劳未㡬以博斯唿为北门都尉其子为本军都统舒噜复充䕶衞世达字正夫泰和三年进士论曰崔立纳欵使其开府库籍人民以俟大朝之命可也乘时僭窃大肆淫虐徴索横暴輙以供备大军为辞逞欲由己歛怨归国其为罪不容诛矣而其志方且要求刘豫之事我大朝岂肯效尤金人者乎金俘人之主帝人之臣百年之后适启崔立之狂谋以成青城之烈祸曾子曰戒之戒之出乎尔反乎尔者也岂不信哉聂天骥字元吉五台人至宁元年进士调汝隂簿厯睢州司候封邱令兴定初辟为尚书省令史时胥吏擅威士人往往附之独天骥不少假借彼亦不能害也寻授吏部主事权监察御史夏使贺正旦互市于㑹同馆外戚有身贸易于其间者天骥上章曰大官近利失朝廷体且取轻外方遂忤太后上出为同知汝州防御使事未赴陜西行尚书省驿召特旨遥领金安军节度副使兼行尚书省都事未㡬入为右司员外郎转京兆治中寻为衞州行尚书六部事庆阳围急朝廷遣宿州衞总帅约赫徳救之以天骥充经歴官围解从别帅守邠帅欲弃州而东天骥力劝止之不从帅坐是被系逮天骥降京兆治中寻有讼其寃者即召为开封签事旬月复右司员外郎丁母忧未卒哭夺哀复职哀宗迁归徳天骥留汴中崔立变天骥被创甚卧十余日而其女舜英谒医救疗天骥叹曰吾幸得死儿女曹乃为谒医尚欲我活耶竟郁鬰以死舜英𦵏其父明日亦自缢有传天骥沉静寡言不妄交起于田亩能以雅道自将践歴台省若素宦然诸人多自以为不及也持嘉乌新字大用上京人当袭其父穆昆不愿就中明昌五年策论进士第后选为尚书省令史吏部主事监察御史言诸王驸马至京师和买诸物失朝廷体有诏禁止迁镇南将军节度使息州刺史耕鞠埸种禾两禾合穗进于朝特诏襃谕改丹州迁郑州防御使权许州统军使丞相髙汝砺尝荐其才可任宰相元光二年正月召为户部侍郎未㡬权参知政事二月为户部尚书权职如故三月拜参知政事兼修国史诏谕近臣曰乌新资禀纯质事可倚任且其性孝朕今相之国家必有望汝辈当效之也正大元年五月拜尚书右丞哀宗欲修宫室乌新极谏至以卧薪尝胆为言上悚然从之同判睦亲府内族萨哈连交结中外久在禁近哀宗为太子有定策功由是颇惑其言复倚信日深台諌毎以为言太后尝戒敕曰上之骑鞠举乐皆汝教之再犯必杖汝哀宗终不能去乌新谏曰萨哈连姦谀之最日在天子左右非社稷福上悔悟出为中京留守朝论快之五年致仕居汴中崔立之变明日召家人付以后事望睢阳恸哭以弓弦自缢而死时年六十三一子名栋齐没于兵间弟秉甫字正之赞曰聂天骥素履清慎持嘉乌新天资忠谅在治世皆足为良臣不幸仕乱离之朝以得死为愿欲哀哉金史卷一百十五金史卷一百十六钦定四库全书金史卷一百十六元中书右丞相总裁托克托等修列传第五十四图克坦乌登实嘉纽勒珲富察官努内族承立图克坦乌登不知其所始累官武胜军节度使驻邓州寻迁中京留守知金昌府事驻洛阳邓及洛阳乌登皆城之且招亡命千人号熊虎军以剽掠南鄙为事宋人亦时时报复邉民为之搔动乌登资性深刻而以大自居好设耳目凡诸将官属下及民家细事令亲暱日报之务为不可欺正大间以兵部尚书权参知政事行省事于徐州自恃得君论议之际不少假贷同列皆畏之天兴元年正月朝廷闻大兵入饶风移乌登行省阌郷以备潼关图克坦拜扎为关陜总帅便宜行事拜扎驰入陜榜州民云淮南透漏军马虑其道由潼关势不能守县镇迁入大城粮斛辎重聚之陜州近山者入山寨避兵会阿里哈传旨召乌登入援乌登遂与潼关总帅纳哈塔和硕秦蓝总帅都㸃检完颜重喜高平都尉苗秀荡宼都尉珠嘉某振武都尉张翼及虎威鹰杨葭州刘赵二帅军十一万骑五千尽撤秦蓝诸隘之备从虢人陜同华阌乡一带军粮数十万斛备关船二百余艘皆顺流东下俄闻大兵近粮皆不及载船悉空下复尽起州民运灵寳硖石食粟游骑至杀掠不胜计又遣陜州观察副使兼规措转运副使穆延苏页以船八十往运潼关阌乡粮行及灵宝北河夹滩义军张信侯三集壮士三百余保老幼立水栅北将古鲁罕扎乘浅攻之不能克遇苏页船至即降大兵得此船遂破侯张杀戮殆尽是时陜州同知内族达春愿从行省征进乌登授以帅职听招在城民充军达春厚拟官赏数日无一人乃以乌登命招之得壮士八百宣差赵三三名伟亦依达春招募伟人所知识不二日得军八百余号破敌军乌登忌伟得衆欲挟诈坑之完颜苏哷时为同华安抚使力谏乃止寻以伟权兴宝军节度使兼行元帅府事领军三百屯金鸡堡大兵既知潼关焚弃长驱至陜贺徳希不待命出城迎战马蹶几为所获乌登易以一马遂下令不复令一人出大兵亦去自此潼关诸渡船筏俱尽伟亦无船可渡矣初乌登发阌乡拜天赏军人白金三两将校有差州之库藏军资器械为之一空期日进发已而不行日造银器及兵幕牌印陜州及盐司牌亦夺取之又欲劫州民财物以资军苏哷谏之而止二月月戊午乃行有李先生者谏曰方今大兵俱在河南河北空虚相公可先取衞州出其不意彼知我军在北必分兵北渡京师即得少寛相公入援亦易为矣乌登大怒以为泄军机斩之于市遂行军士各以老幼自随州中亦有关中河中迁避啇贾老幼亦倚兵力从行妇女皆嫁士卒军中亦有强娶夺者是日军出两东门及南门不遵洛阳路乃由州西南径入大山冰雪中葭州刘赵两帅即日去大兵以数百骑遥蹑其后明日张翼军叛往朱阳入鹿卢关大兵追及降之山路积雪昼日冻释泥淖及胫随军妇女弃掷幼稚哀号盈路军至铁岭大兵潜召洛阳大军从西三县过卢氏所至烧官民庐舍积聚虑为金军所据又反守铁岭以断归路金兵知必死皆有鬬志然已数日不食行二百里许困惫不支颇亦散走于是完颜重喜先降大军斩于马前郑倜劫苗英降英不从杀之携其首以降于是士卒大溃乌登和硕提数十骑走山间追骑擒得皆杀之先是乌登尝为邓州节度使世袭穆昆洪果萨哈时为宣差都总领与乌登亲厚故决计入邓是役也安平盪宼鹰扬振威诸都尉及西安金鸡等军脱走者百才一二三月苏哷窜归有报图克坦伯嘉言行省至伯嘉出迎父老遮马前哀诉云行省复来吾州碎矣愿无出迎伯嘉晓之曰前日乌登欲劫此州为苏哷力劝而止此行省非乌登乃苏哷也父老乃听伯嘉出城陜州自军出日有逃还者伯嘉皆抚纳之所得及万人伯嘉又募収所弃甲仗若获二副即以一与之其一官出直买之由是军稍振五月总帅副㸃检延扎领军复立商州总帅华州人王某立虢州权刺史七月制旨召伯嘉入援以权西安军节度使行元帅府事阿布哈努色尔为金安军节度使关陜总帅九月巩昌知府元帅完颜唿沙唿入陜州诏拜参知政事行尚书省事以河中总帅府经歴李献能充左右司员外郎献能字钦叔贞祐三年进士复立山寨安抚军民十月朔制旨召唿沙唿赴南阳留山寺以阿布哈努色尔权参知政事行省时赵伟为河解元帅屯金鸡堡军务隶陜西行省月给粮以赡其军明年五月麦熟省札令伟计置兵食权罢月给十月伟军食又尽屡白陜省云无粮可给伟私谓其军言我与李员外郎有隙坐视我军饥饿不为存恤于是自往永宁劝喻伟颇为小民所信往往献粮或导其发藏南县把隘军提控以伟横恣言于行省行省遣赵提控者权元帅守永宁元村寨伟还金鸡十一月冬至大兵已攻破元村寨伟攻解州不能下于是密遣总领王茂军士三十人入陜州匿菜圃中凡三四日乗夜王茂杀北城逻卒举号召伟军八百渡河入城劫杀阿布哈努色尔李献能提控布希某总领来道安因诬奏努色尔等欲反臣诛之矣朝廷知其寃而莫敢诘就授伟元帅左监军兼西安军节度使行总帅府事食尽括粟粟又尽以明年三月降大兵或谓伟军饷不继以劫掠自资一日诣李献能献能靳之曰从宜破敌不易由是憾之乃乘努色尔宴饮不设备选死士二十八人夜由后河滩踰城而上取饼炉碎石掷屋瓦门扇为箭镞声州人疑叛军多不敢动遂开门纳军杀行省以下官属二十一人献能最为所恨故被害尤酷伟之变绛州录事张升字进之大同人户工部令史出身曽为渔阳薄迁绛州录事谓知识者曰我本小人受国家官禄今日国家遭不幸我不能从反贼言讫赴水死岸上数百人皆嗟惜之及图克坦伯嘉郑西之败单骑间道数百里入京为上言乌登等铁岭败状于是籍重喜和硕乌登家赀暴乌登为罪首牓通衢云实嘉纽勒珲本名实禄兴定三年以河南路统军使为元帅右都监行平凉元帅府事先是陜西行省胥鼎言平凉控制西垂实为要地都监钮祜禄古尔锦材识凡庸不闲军务且以入粟补官遂得升用握重兵当方面岂能服衆防秋在迩宜选才谋有宿望善将兵者代之故以命纽勒珲十一月纽勒珲上言镇戎赤沟川东西四十里地无险阻当夏人往来之冲比屡侵突金兵常不得利明年春当城镇戎彼必出兵来挠乞于二三月间征傍郡兵声言防护且令鄜巩各屯兵境上示进伐之势以掣其肘臣领平凉之衆由镇戎而入攻其心腹彼自救之不暇安能及我如此则镇戎可城而彼亦不敢来犯又所在官军多河北山西失业之人其家属仰给县官每患不足镇戎土壤肥沃又且平衍臣裨将所统几八千人每以迁徙不常为病若授以荒田使耕且战则可以御备一方县官省费而食亦足矣其余邉郡亦宜一体措置上嘉纳焉迁昌武军节度使元光二年九月又言商洛重地西控秦陜东接河南军务繁密宜选才干之士为防御使摄帅职以镇之又旧来诸隘守御之官并从帅府辟置其所辟者多其亲暱殖产营私专事渔猎及当代去又复保留此最害之甚者宜令枢府选举以革其弊又州之戍兵艰于餽运亦合依上屯田以免转输之费又言每年防秋诸隘守者不过数十人余衆尽屯保安石门大洛南以为应援中间相距远至百里仓猝岂能征集宜近隘筑营徙见兵居之以待缓急又南邉所设巡检十员兵卒千人此乃平时以诘姦细者已有大军宜悉罢去朝廷略施行之天兴元年二月以行枢密院事守归徳乙丑大元将特黙岱率真定信安大名东平益都诸军来攻是日无云而雷有以神武秘略占之者曰其城无害人心稍安适庆善努溃军亦至城中得之颇有鬭志己巳提控张定夜出斫营发数砲而还定平日好谈兵纽勒珲令自募一军使为提控小试而胜上下遂恃以为可用初患砲少欲以泥或塼为之议者恐为敌所轻不复用父老有言北门之西一菜圃中时得古砲云是唐张巡所埋掘之得五千有竒上有刻字或大吉字者大兵昼夜攻城驻营于南城外其地势稍高相传是安禄山将尹子竒于此攻巡远得睢阳时经歴冀禹钖及官属王璧李琦傅瑜极力守御城得不拔方大兵围城议决鳯池大桥水以护城都水官言去歳河决敖游堌时曾以水平量之其地与城中龙兴塔平果决此口则无城矣及大兵至不得已遣招抚陈贵往决之才出门为游骑所钞无一返者三月壬午朔攻城不能下大军中有献决河之策者主将从之河既决水从西北下至城西南入故濉水道城反以水为固欲杀献策者而不知所在四月以纽勒珲为总帅佩金虎符罢司农司以其官富察世逹为集庆军节度使行六部侍郎温特赫道僧归徳府同知李无党府判五月围城稍缓颇迁民出城就食十二月哀宗次黄陵冈遣奉职珠嘉塔克实布奉职权奉御纽祜禄色埒黙来归徳徴粮纽勒珲遣侍郎世逹治中王元庆权郎中仪封从宜完颜唿图权元帅护送载粮千五百石是月晦二更发船二年正月逹蒲城东二十里六军给粮尽囙留船不听归且命张布为幄上遂用此舟以济及上来归徳随驾军往往出城就粮时城中止有马用一军近七百人用山西人与李辛同乡里尝为辛军弹压在归徳权果毅都尉车驾至授以帅职此军外复有官努忠孝军四百五十人河北溃军至者皆纵遣之故城中惟此两军上时召用计事而不及官努故官努有异心朝廷知两人不协恐生变三月戊辰朔制㫖令宰相钖宴省中和解之是夜用撤备官努以兵乘之为乱明日攻用军用败走被杀衆下城投水夺船而去者斯须而尽官努在双门驱知府纽勒珲至言汝自车驾到府上供不给好酱亦不与汝罪何辞遂以一马载之令军士拥至其家检其家杂酱凡二十瓮且出所有金具然后杀之即提兵入见言实嘉纽勒珲等反臣杀之矣上不得已就赦其罪且暴纽勒珲之恶后其姪大安入蔡上言求湔雪上复其官语在乌库哩镐传哈萨喇乌逹代纽勒珲为总帅军变官努无意害乌逹使二卒召之道官努有善意乌逹喜各以金十星与之同见官努二卒复恐受金事泄亦杀之初河北溃军至归徳粮饷不给朝廷命富珠哩阿哈行总帅府事以亲军武衞皆隶之往宿州就食军士有不愿者谇语道中朝廷闻之使问其故或言愿入京或陈州阿哈请从其愿以劵给之军心稍定既而令求谇语者阿哈得四人斩之国子监前由是诸军汹汹二月庚子夜劫府民武邦杰及富察耀珠等凡九家一军遂散数日遂有官努之变富察官努少尝为北兵所虏往来河朔后以姦事系燕城狱劫走夏津杀回纥使者得鞍马资货即自拔归朝廷以其种人特恩收充忠孝军万户此军月给甚优官努日与羣不逞博为有司所劾事闻以其新自河朔来未知法禁诏勿问伊喇布哈攻平阳官努请行论功第一迁本军提控佩金符三峯山之败走襄阳説宋制使以取邓州自効制使信之至与同燕饮已而知汴城罢攻复谋北归遣伊喇留格入邓説邓帅聂赫称欲劫南军为北归计留格以情告聂赫官努继以骑卒十余入城议事聂赫欲就瓮城中擒之官努知事泄即驰还见制使得骑兵五百掠邓之邉面小城获牛羊数百宋人不疑官努掩宋军得马三百至邓州城下移书聂赫辨理屈直留马于邓而去乃缚忠孝军提控姬旺诈为唐州太守械送北行随营帐取供给因得入汴有言其出入南北军行数千里而不慑其智略有可取者宰相以为然乃使权副都尉未几提军数百驰入北军猎骑中生挟一回纥而还遂巡黄陵八谷等处劫牛羊粮资甚衆寻转正都尉又以军至黄陵几获镇州大将于是中外皆以为可用遂拜为元帅统马军天兴元年十二月从哀宗北渡上次黄陵冈平章博索率诸将战官努之功居多及渡河朔惟官努一军号令明肃秋毫无犯明年正月上至归徳知府实嘉纽勒珲以军衆食寡惧不能给请于上令河北溃军至者就粮于徐宿陈三州亲衞军亦遣出城就食上不得已从之乃召谕官努曰纽勒珲尽散卫兵卿当小心是时惟官努忠孝军四百五十人马用军七百人留府中用本果毅都尉上至归徳始升为元帅又尝召之谋事而不及官努故官努始有图用之志是时大元将特黙岱守归徳官努既总兵柄私与国用安谋欲邀上幸海州及近侍局直长珠勒根乌舍使用安回附奏帖谓海州可就山东豪杰以图恢复且已具舟楫可通辽东上览奏不从又尝请上北渡再图恢复纽勒珲沮之自是有异心矣且一军倚外兵肆为剽掠官努不之禁于是左丞李蹊左右司郎中张天纲近侍局副使李大节俱为上言官努有反状上窃忧之以马军总领赫舍哩阿里哈内族钖馨隂察其动静与朝臣言及则曰我从官努微贱中起为大帅何负而反耶卿等勿过虑阿里哈钖馨知官努渐不能制反泄上意上亦惧官努马用相图因以为乱命宰执置酒和解之用撤备俄官努乘隙率其军攻用用军败走官努乱杀军民以卒五十人守行宫劫朝官皆聚于都水摩和纳宅以兵监马驱参知政事实嘉纽勒珲至其家悉出所有金贝然后杀之乃遣都尉马实被甲持刃劫直长把纳新于上前上初握劔见实掷劔于地曰为我言于元帅我左右止有此人且留侍我实不敢迫逡巡而退凡杀朝官左丞李蹊已下三百余人军将禁衞民庶死者三千郎中完颜唿喇勒都事冀禹钖赴水死禹钖字京用龙山人至宁元年进士仕歴州郡有能声归徳受兵禹钖为行院都事经画守御一府倚重闻变或劝以微服免不从见害是日薄暮官努提兵入见言实嘉纽勒珲等反臣杀之矣上不得已赦其罪以为枢密副使权参知政事初官努之母自河北军溃北兵得之至是上乃命官努因其母以计请和故官努密与特黙岱议和事令阿里哈往言欲劫上以降特黙岱信之还其母因定和计官努乃曰往来讲议或乘舟中流㑹饮其遣来使者二十余辈皆女直契丹人上密令官努以金银牌与之勿令还营因知王家寺大将所在故官努画斫营之策先是忠孝军都统张姓者谓官努决欲劫上北降遂率本军百五十人围官努之第数之曰汝欲献主上我辈皆大朝不赦者使安归乎官努惧乃以其母出质云汝等若以吾母自北中来疑我与北有谋即杀之我不恨张意稍解即以好语与之约曰果如参政所言今后勿复言讲和北使至即当杀之官努曰杀亦可不杀亦可奏而杀之亦可张乃退官努即聚军北草塲自言无反情今勿复相疑也遂画斫营之策五月五日祭天军中隂备火枪战具率忠孝军四百五十人自南门登舟由东而北夜杀外提逻卒遂至王家寺上御北门系舟待之虑不胜则入徐州而遁四更接战忠孝初小劫再进官努以小船分军伍七十出栅外腹背攻之持火枪突入北军不能支即大溃溺水死者凡三千五百余人尽焚其栅而还遂真拜官努参知政事兼左副元帅仍以御马赐之枪制以勅黄纸十六重为筒长二尺许实以桞炭铁滓磁末硫黄砒霜之属以绳系枪端军士各悬小铁鑵藏火临阵烧之熖出枪前丈余药尽而筒不损盖汴京被攻已尝得用今复用之兵既退官努入亳州留钖馨总其军上御照碧堂无一人敢奏对者日悲泣云自古无不亡之国不死之君但恨我不知用人故为此奴所囚耳于是内局令宋齐诺与奉御乌克逊爱实纳喇竒塔特纽祜禄温绰密谋诛官努或言官努密令乌舍计构国用安胁上传位恢复山东事不成则献上于宋自赎反复之罪官努以己未往亳州辛酉召之不至再召乃以六月己卯还上谕以幸蔡事官努愤愤而出至于扼腕顿足意趣叵测上决意欲诛之遂与内侍宋齐诺处置令费摩绰哈召宰相议事温绰伏照碧堂门间官努进见上唿参政官努即应温绰从后刺其肋上亦拔劔斫之官努中创投城下以走温绰叱竒塔特爱实追杀之忠孝军闻难皆擐甲温绰请上抚慰之名唿李泰和授以虎符使往劳军因召范察逊王善尔白进阿里哈进先至杀之堂下阿里哈中路觉其事悔发之晩为乱箭所射而死齐诺爱实竒塔特皆授节度使世袭千户温绰兼殿前右卫将军范察逊王善尔忠孝军元帅于是上谕双门赦忠孝军以安反测除崖立不赦外其余常所不原者咸赦之初官努解睢阳之围侍从官属乆苦饥窘闻蔡州城池坚固兵衆粮广咸劝上南幸惟官努尝从㸃检内族色埒黙过蔡知其备御不及睢阳力争以为不可故号于衆曰敢言南迁者斩衆以官努为无君讽上早为计㑹其变遂以计诛之后遣乌库哩富察如蔡还言其城池兵粮果不足恃上已在道无可奈何及蔡受兵始悔不用官努之言特诏尚书省月给其母妻粮俾无失所钖馨既党官努一日率忠孝军劫官库金四千两上命归徳治中温特赫道僧帅府经歴把纳新鞫问钖馨伏罪下狱官努变钖馨脱走杀总领完颜长乐于宫门杀道僧把纳绅于其家遂奔毫及官努伏诛诏检㸃珠勒根阿实达即毫州斩钖馨及忠孝军首领数人乌舍使用安未还伺于中路数其罪杀之内族庆善努名承立字献甫统军使古绅之子平章博索之从弟也为人仪观甚伟而内恇怯无所有至寕初宣宗自彰徳赴阙庆善努迎见于台城宣宗喜遣先还中都观变宣宗既即位以承立为西京副留守权近侍局直长进官五阶赐钱五千贯且诏曰汝虽授此职姑留侍朕遇阙赴之仍给汝副留守禄此朕特恩宜知悉也贞祜初迁武衞军副都指挥使兼提㸃近侍局唿沙唿专权僭窃尝为宣宗言之后唿沙唿伏诛庆善努愈见宠幸以为殿前右副都㸃检三年大元兵围中都诏以庆善努为宣差便宜都提控率所募兵往援俄为元帅右都监行帅府事兼前职四年知庆阳府事兼庆原路兵马都总管以所获马駞进诏谕曰此皆军士所得即以与之可也朕安用哉后勿复进因令徧谕诸道帅府焉兴定元年正月大元兵及夏人回经宁州庆善努以兵邀击败之以功进元帅左都监兼保大军节度使行帅府事于鄜州二年五月夏人率步骑三千由葭州入宼庆善努以兵逆之战于马吉峰杀百余人斩酋首二级生擒数十人获马三十余疋三年四月夏人据通秦寨庆善努遣提控纳哈塔迈珠讨之夏人以步骑二万逆战迈珠击败之夏人由葭芦川遁去斩首八百级俄而复攻寨据之庆善努率兵与战斩首五千级复其寨诏赐庆善努金带一将士赏赉有差四年四月破夏兵于宥州斩首千余级遂围神堆府庆善努四面攻之士卒方登陴援兵大至复击走之正大四年李全据楚州诏以庆善努为元帅同总帅完颜额尔克将兵守盱眙且令城守勿出战已而全军盱眙界二帅迎敌大败死者万余人委弃资仗甚衆时军无见粮转输不继民疲奔命愁叹盈路诸相不肯正言枢密判官白华拜章乞斩之以谢天下不报䧏为定国军节度使又以受赂夺一官八年正月鳯翔破两行省徙京兆居民于河南令庆善努以行省守之时京兆行省止有病卒八百瘦马二百承立惧不能守屡上奏请还每奏一帖附其兄博索一书令为地朝廷不许十月庆善努弃京兆还朝留同知干州军州事保义军提控苟琪守之庆善努行至阌乡哀宗遣近侍费摩齐锦授以黄陵冈从宜不听入见未几代图克坦乌登行省事于徐州天兴元年正月自徐入援选精鋭一万五千与徐帅完颜鄂伦统之将趋归徳义胜军总领侯进杜政张兴等率所部三千人降大兵庆善努留睢州三日不敢进闻大兵且至惧此州不可守退保归徳二月行次杨驿店遇萨纳台军遂溃鄂伦战死庆善努马踬被擒惟元帅郭恩都尉乌陵阿阿敦率三百余人走归徳大兵以一马载庆善努拥迫而行道中见真定史帅承立问曰君为谁史帅言我真定五路史万户也承立曰是天泽乎曰然曰吾国已残破公其以生灵为念及见大帅特黙岱诱之使招京城不从又偃蹇不屈左右以刀斫其足折亦不降即杀之议者以承立累败不能解其军职死有余责而能以死报国亦足称云初睢州刺史张文寿闻大兵将至迁旁县居民入城大聚刍粟然无固守意日夜谋走以自便既而闻承立入援即以州事付其僚佐託以应援徐兵夜启关挈家走归徳庆善努以为行部郎中死杨驿俄大兵围睢州以无主将故破残之甚也鄂伦丞相萨布之姪元光间例以诸帅为总领鄂伦以丞相故独不罢金朝防近族而用疎属故博索承立鄂伦辈皆腹心倚之赞曰官努素行反侧倐南倐北若垄断然哀宗一旦倚为腹心终为所制照碧之处何异幽囚其事与梁武侯景大同而小异图克坦乌登庆善努为将皆贪宜数取败纽勒珲无大失行而死于官努哀宗犹暴其罪寃哉金史卷一百十六金史卷一百十七钦定四库全书金史卷一百十七元中书右丞相总裁托克托等修列传第五十五图克坦伊都钮祜禄经实王賔国用安时青图克坦伊都不详其始尝累官为延安总管正大九年正月行省事于徐州时庆善努撤东方之备入援未至睢州徐邳义胜军总领侯进杜政张兴率本军䧏大兵于永州辛丑大兵守徐张盆渡伊都到官才三日惧兵少不能守即令伊喇长夀率甲士千人迎大兵长夀军无纪律大兵掩之一军皆覆徐危甚伊都籍州人及运粮埽兵得万人乙巳大兵傅城烧南关而去侯进既降北即以为京东行省进遂请千人来袭二月庚申未明大兵坎南城而上守者皆散走城中大唿曰大兵入南门矣伊都闻之不及甲率州署夜直兵三百由黄楼而南力战御敌乱定迁赏有差由是军势稍振复夺张盆渡败萧县破白塔战于土山救被俘老幼五千还徐既而侯进亡命驻灵壁杜政张兴亦虑为北所害穷窘自归伊都抚而纳之兴留徐杜政还邳州伊都资禀仁厚持大体二子两姪为军将颇侵渔军民青州人王祐为埽兵总领将兵千七百人伊都常倚之虽有过亦不责以故祐亦横恣与河间张祚下邑令李闰义胜都统丰绅遥授永州刺史成进忠辈乘军政废弛城中空虚以六月丁巳夜烧草塲作乱时张兴卧病祐恐事不成起兴与同行伊都疑左右皆叛挈妻子缒城而出就从宜重僧努及东面总领刘安国军张兴推祐为都元帅复惧祐图已遂诛祐并张祚杀之因大掠城中壬戌国用安以行山东路尚书省事率兵至徐张兴率甲士迎之用安轻骑而入执兴与其党十余人斩之于市遂以丰绅为元帅兼节度使主徐州伊都窘无所归乃奔宿州节度使赫舍哩阿古以伊都为人所逐不纳乃与诸将驻于城南时宿之镇防军有逃还者阿古以为叛归亦不纳城中镇防千户髙拉格结小吏郭仲安谋就徐州将士内外相应以取宿因归杨妙真甲戌夜半开门纳徐州总领王徳全及妻弟髙元格军刘安国寻亦入城縳阿古父子杀之州中请伊都主帅府事伊都不从曰吾国家旧人为将帅亦乆以资性疎迂不能周防遂失重镇今大事已去方逃罪不暇岂有改易髻髪夺人城池以降外方乎即日率官吏而行至谷熟东遇大兵不屈而死徐州既归海州邳帅乌凌阿某亦让印于杜政遂送款于用安已而州州王徳全刘安国亦送款海州惟伊都不改髻髪以至于死云钮古禄经实不知其始正大中累官毫州节度使开兴元年正月己丑游骑自邓至毫钞鹿邑营于卫真西北五十里鹿邑令高昻霄知太康已降即夜趋毫道出卫真唿县令楚珩同行珩知势不支即明谕县人避迁之意遂同走亳丁未二邑皆降是日军至亳州城下州止有单州兵四百人号镇安军提控杨春邢某都统戴兴屯已六年经实悉籍城中丁壮为军修守具而大兵亦不暇攻四月拥降民而北城门闭不之知也五月纵迁民収麦老幼得出丁壮悉留之民往往不肯留而遁数日城为之空经实遣将领各诣所属招之并将领亦不返镇安者皆红袄余党力尽来归变诈反覆朝廷终以盗贼待之经实以迁民为军盖防之也及召外兵不至乃请于归徳得甲骑百余两总领统之既至镇安疑其谋已乃乘将士新到不设备至夜掩杀殆尽经实出走卫真楚珩与之马而去州中豪贵悉被剽略刘坚者初为大兵守城父亳州复擒之囚之于狱杨春谋欲北降乃出之使为宣差乙巳大兵石总管入州改州为顺天府春为总管戴兴为同知刘顺治中留党项军千人戍之属县皆下惟城父令李用宜不降其妻子在亳春以为质竟不屈而死春既据州与刘坚坐楼上召副提控刑某刑刚直循理将士严惮之时卧病闻春乱流涕不自禁春遣人舁致之邢指春大骂春惭恧无言春欲杀经实家邢力劝止之且令给道路费逸之出城邢寻病卒二年夏四月北省特黙岱攻归徳春以戴兴提精卒以徃独与疲弱者守城州人王賔遂反正春渡河北遁既而崔齐锦为乱杀王賔朝廷不得已以齐锦为节度使就其兵杖入蔡八月刘顺攻亳州破之齐锦为城父令所杀未几单州军以州人杀其家属召大兵来攻不能拔杀属县民而去既渡河知亳人不疑复来攻州竟为春所破是年六月宋人来攻春出降刘坚北走刘均者林虑人时为亳州观察判官春既遂经实纳欵大兵胁均同降均佯应之归其家取朝服服之顾谓妻子曰我起身刀笔仰荷上知始列朝着又佐大藩死亦足矣今头颅已如此假使有十年夀何以见先帝于地下乎即仰药而死王賔字徳卿亳州人贞祐二年进士外若旷达而深有谋画初调兰陵主薄辟虹县令寻入为尚书省令史坐事罢归乡里天兴元年正月亳州军变节度使钮祜禄经实出走杨春以州出降既而自以羸兵守之賔与前谯县尉王进魏节亨吕钧约城中军民复其州杨春遂遁遣节亨诣归徳以闻哀宗嘉之授进节度使賔同知节度使节亨节度副使钧观察判官杨春复以兵来攻月余不能拔即渡河而北六月哀宗迁蔡賔奉迎于州北之高安上与语大悦恨用之晩擢为行部尚书世袭穆昆上初至亳賔等适徴民丁负铁甲入蔡及㑹计忠孝军家属口粮故留参知政事张天纲董之就迁有功将士时亳之粮储不广賔等常吝惜军士以此归怨及运甲之役复不欲行㑹天纲与賔等于一楼上铨次立功等第镇防军崔富格王六十之徒擐甲譁譟登楼天纲问曰即欲见杀容我望阙拜辞贼曰无预相公即拽賔及吕钧往市中钧且行且跪涕泣俱下賔岸然不惧大呌曰不过杀我但杀但杀乃并害之节度副使魏节亨节度判官孙良观察副使孙玖珠皆被害又数日杀节度使王进进尝应经实之募由间道入汴京纳奏赏以物不受又散家所有济贫民以死自励至汴以劳迁本州判度判官赐以白金亦不受一时甚称之有李喜珠者本宿州重僧努下宣差天兴二年四月进粮入归徳将还闻亳州王进反正制旨以喜珠为振武都尉将兵三千应援是时大兵围亳步骑十万喜珠以衆寡不敌独与三人间道入城王进方议迁左军林喜珠不可进即以兵付喜珠大兵攻八日不能下五月壬子兵退已未官努与阿里哈提忠孝军百人至亳与诸将议迁可否以为不可当留辎重于蔡选军扈从入圣朶就武仙军遂入关中关中地利可恃又有郭哈玛尔等军在西可恃甲子诏召官努还归徳不赴再召留其军半于亳乃赴六月壬辰车驾舟行至亳王进奏臣本军伍不知治体如李喜珠扈从入蔡则亳不守矣乞留治此州诏以喜珠为集庆军节度使便宜从事进领帅职七月进死喜珠先往城父督粮餫闻乱遂不敢入亳后投宋论曰金季之乱军士欲代其偏裨偏裨欲代其主将即羣起而偾之无复忌惮伊都经实皆忠亮之士賔进才略尤足取焉而并不免于难惜哉国用安先名安用本名咬儿淄州人红袄贼杨安儿李全余党也尝归顺大元为都元帅行山东路尚书省事天兴元年六月徐州埽兵总领王祐义胜军都统丰绅总领张兴等夜烧草塲作乱逐元帅图克坦伊都安用率兵入徐州斩张兴及其党十余人以丰绅为元帅兼节度使主徐州宿州镇防军千户高拉格与面面总帅刘安国搆徐州总帅王徳全杀宿帅赫舍哩阿古以其州归海州邳州从宜乌凌阿某亦让州于杜政送欵海州既而皆归安用北大将阿勒楚尔闻安用据徐宿邳大怒曰三州我当攻取安用何人辄受降遣信安张进等率兵入徐欲图安用夺其军安用惧谋于徳全劫杀张进及海州元帅田福等数百人与杨妙真絶乃还邳州会山东诸将及徐宿邳主帅刑马结盟誓归金朝既盟诸将皆散去安用无所归遂同徳全安国託从宜重僧努自通于朝廷重僧努遣人上奏安用以数州反正功甚大且其兵力强盛材略可称国家果欲倚用非极品重权不足以坚其许国之心未报安用率兵万人攻海州未至衆稍散去安国因劝安用当赤心归国安用亦自知反复失计事已无可奈何于是复金朝衣冠妙真怒其叛已又惧为所图悉屠安用家走益都安用遂选兵分将期必得妙真自此淮海之上无宁岁矣未几朝廷遣近侍局直长因世英都事高天祐持手诏至邳以安用为开府仪同三司平章政事兼都元帅京东山东等路行尚书省事特封兖王赐号英烈戡难保节忠臣钖姓完颜附属籍改名用安赐金镀银印駞纽金印金虎符世袭千户宣命勅様牌样御画体宣空头河朔山东赦文便宜从事且以彭王妃诰委用安招妙真用安始闻使者至犹豫未决以总领杨懋迎使者入坚于州廨问所以来世英对以封建事意颇顺诸帅王杜辈皆不欲宣言欲杀使者明日用安乃出见使者跪揖如等夷坐定语世英曰予向随大兵攻汴尝于开阳门下与侯挚议内外夹击此时大兵病死者衆十七头项皆在京城若从吾计出军中兴乆矣朝廷乃无一人敢决者今日悔将何及言竟而起既而选人取朝廷赐物遍观之喜见颜色复与使者私议欲不以朝礼受之世英等不可即设宴拜受如议以主事常谨等随使者奉表入谢上复遣世英天祐赐以铁劵一虎符六龙文衣一玉鱼带一弓矢二封赠其父母妻诰命及郡王宣世袭宣大信牌玉兎鹘带各十聼同盟可赐者赐之使者至邳用安迎受如礼始有入援意及闻上将迁蔡州乃遣人以蜡书言迁蔡有六不可大率以为归徳还城皆水卒难攻击蔡无此险一也归徳虽乏粮储而鱼芡可以取足蔡若受围廪食有限二也大兵所以去归徳者非畏我也纵之出而蹑其后舍其难而就其易者攻焉三也蔡去宋境不百里万一资敌兵粮祸不可解四也归徳不保水道东行犹可以去蔡若不守去将安之五也时方暑雨千里泥淖圣体丰泽不便鞍马仓卒遇敌非臣子所敢言六也虽然陛下必欲去归徳莫若权幸山东山东富庶甲天下臣略有其地东连沂海西接徐邳南扼旰楚北控淄齐若銮舆少停臣仰頼威灵河朔之地可传檄而定惟陛下审察上以其言示宰臣宰臣奏用安反复本无匡辅志此必参议张介等议之业已迁蔡议遂寝初世英等过徐王徳全刘安国説之曰朝廷恩命岂宜出自用安郡王宣吾二人最当得者乞就留之世英乃留郡王宣世袭宣玉带各二由是与用安有隙又惧为所图皆不聼其节制十郡王者李明徳丰绅张瑀张友卓翼康琮杜政吴歪头王徳全刘安国也用安必欲取山东累征徐宿兵止以勤王为辞二帅不应用安怒令杜政等率兵三千以取粮为名袭徐宿既入城徳全觉之就留杜政丰绅不遣用安愈怒谓徳全安国必有谋乃执桃园帅吴某等八九人下狱鞫问二帅遣温特赫张格以杜政丰绅欲袭取徐州白用安不聼驱吴帅张格辈九人併斩之张格将死大唿曰国咬儿汝无尺寸功受国家大封爵何负于汝而从杜政等变乱又杀无罪之人今虽死当与汝辨于地下矣㑹上遣臧国昌以密诏征兵东方故用安假朝命声言入援檄刘国安为前锋亲率兵三千驻徐州城下招徳全徳全终疑见图不出系丰绅于狱杀之遣杜政出城安国既至宿州用安复召安国还安国不从独与重僧努赴援行及临涣龙山寺用安使人劫杀之遂攻徐州踰三月不能下退归涟水于是因世英以用安终不赴援乃还朝至宿州西遇大兵不屈而死事闻赠汝州防御使既而用安军食不给乞粮于宋宋阳许之即改从宋衣而私与朝使相亲寻益之食军民多亡去乃命萧均以严刑禁亡者血流满道大元东平万戸扎拉将兵至涟水遂降焉扎拉既渡河趋蔡州用安以诡计还涟水复叛归于宋受浙东总管忠州团练使隶淮阃甲午正月闻大兵围沛用安往救之败走徐州㑹移兵攻徐用安投水死求得其尸㓟面系马尾为怨家田福一军脔食而尽用安刑状短小无须喜与轻薄子游日击鞠衢市间顾盼自矜无将帅大体介字介甫平州人正大元年经义进士第一时为用安参议初天祐等出汴微服间行经北军营幕至通许崔桥始有义军招抚司官府去京师二百里矣至陈州防御使钮祜禄纳绅始立州事留二日至项城县令朱珍立县事有士卒千二百人至泰和县县令王义立县已五月矣八月至宿州重僧努得报且知朝廷授以权宿州节度使兼元帅左都坚之命真彩舆仪卫出城五里奉迎时东方不知朝廷音问已八月矣官民见使者至且拜且哭有张显者任侠尚气知义理即谓天祐曰东方不知朝廷音问已数月今见使者百姓皆感动若不以圣旨抚慰之恐失东民之心我欲矫称制者宣谕如何天祐书生守规矩不敢从但以宰相旨集州民慰抚之州民复大哭明日往徐州时青滕阳人初与叔父全俱为红袄贼及杨安儿刘二祖败承赦来降隶军中兴定初青为济州义军万戸是时叔父全为行枢密院经歴官兴定二年冬全驰驿过东平青来见因告全将叛入宋全秘之顷之青率其衆入于宋宋人置之淮南屯龟山有衆数万兴定四年泗州行元帅府赫舍哩约赫徳遣人招之青以书来书曰青本滕阳良民遭时乱离扶老携幼避地草莽官吏不明此心目以叛逆无所逃死窜匿淮海离亲旧去乡邑岂人情之所乐哉仆虽偷生寄食他国首丘之念未甞一日忘之如朝廷赦青之罪乞假邳州以屯老幼当袭取盱眙尽定淮南以赎往昔之过约赫徳复书曰公等初亦无罪诚能为国违功全军来归即吾人也邳州吾城以吾人居之亦何不可易曰君子见几而作不俟终日公其亟图之生还父母之邦富贵终身传芳后世与其覊縻异域目以兵虏孰愈哉约赫徳奏其事十月诏加青银青荣禄大夫封滕阳公仍为本处兵马总领元帅兼宣抚使青潜表陈谢复以邳州为请枢密院奏恐青意止欲得邳州可谕约赫徳若青诚实来归即当授之如审其诈可使人入宋境宣布往来之言及所授官爵亦行间之术也青既不得邳州复为宋守兴定五年正月二十五日夜青袭破泗州西城提控王禄遇害是时时全为同签枢密院事朝廷不知青袭破西城止称宋人而已诏全往督泗州兵取西城全至泗州获红袄贼一人诘问之乃知青为宋京东钤辖袭破西城全颇喜乃杀其人以灭口约赫徳昼夜力战募死士以梯冲逼城青缒兵出拒不得前约赫徳遣提控王应孙穴城东北隅青夜出兵来袭击却之越二日复出又却之攻城益急青以舟兵二千合城中兵来犯约赫徳营提控鄂尔多先知设伏掩撃青兵大败溺淮水死者千人自是不复出矣王应孙穴城将及城中青隧地然薪逼出之青乘城指麾流矢中目余衆往往被创楼堞相继摧坏城中恟惧遂无固志二月二十六日夜青拔衆走遂复西城元光元年二月全与元帅左监军额尔克节制三路军马伐宋诏曰卿等重任毋致不和以贻丧败其资粮可取规取失宜不能得之罪在额尔克既已得之不能运致以为我用罪在全全与额尔克由颕夀进渡淮败宋人于高塘市攻固始县破宋庐州将焦思忠兵无何获生口言宋诏时青来拒全兵全匿其事五月兵还距淮二十里诸军将渡全矫称密诏诸军且留収淮南麦遂下令人获麦三石以给军衆惑之额尔克及将佐劝之不聼军留三日额尔克谓全曰淮水浅狭可以速济时方暑雨若値暴涨宋乘其后不得完归矣全力拒之从宜达哈伊实布色埒黙李辛稍稍不平全怒曰额尔克一帅耳汝曹党之汝曹致身至此皆吾之力吾院官也于汝无不可者衆乃不敢言是夜大雨明日淮水暴涨乃为桥渡军宋兵袭之军遂败续桥壊全以轻舟先济士卒皆覆没宣宗下诏诛之遣官招集溃军诏曰大军渡淮每立功効诸将谬误部曲散亡流离忧苦朕甚闵焉各归旧营勉图自効又诏曰阵亡把军品官子孙十五以上者依品官子孙例随局承应十五以下十岁以上者依品从随局给俸至成人本局差使无子孙官依例给俸应赠官赙钱军人家口当养赡者并如旧制赞曰金自章宗季年宋韩侂胄搆难招诱隣境亡命以挠中原事竟无成而青徐淮海之郊民心一摇岁遇饥馑盗贼蠭起相为长雄又自屠灭害及无辜十余年麋沸未息宣宗不思靖难复为伐宋之举迄金之亡其祸尤甚简书所载国用安时青等遗事至今仁人君子读之犹蹙额终日当时烝黎如鱼在釡其何以自存乎兵凶器也金以兵得国亦以兵失国可不慎哉可不慎哉金史卷一百十七金史卷一百十八钦定四库全书金史卷一百十八元中书右丞相总裁托克托等修列传第五十六苗道润王福伊喇重嘉努武仙张甫靖安民郭文振胡天作张开燕宁苗道润贞祐初为河北义军队长宣宗迁汴河北土人往往团结为兵或为羣盗道润有勇略敢战鬭能得衆心比战有功略定城邑遣人诣南京求官封宰相难其事宣宗召河南转运使王扩问曰卿有智虑为朕决道润事今即以其衆使为将肯终为我尽力乎扩对曰兼制天下者以天下为度道润得衆有功因而封之使自为守羁縻使之䇿之上也今不许彼负其衆何所不可为宣宗顾谓宰执曰王扩之言实契朕心于是除道润宣武将军同知顺天军节度使事贞祐四年复以功迁怀远大将军同知中山府事再閲月复战有功迁骠骑上将军中都路经略使兼知中山府事顷之加中都留守兼经略使道润前后抚定五十余城兴定元年诏道润恢复中都以山东兵益之道润奏去年十一月臣遣总领张子明招降蠡州通吉齐锦近日河北东路兵马都总管伊喇特尔格移军蠡州袭破其军杀数百人子明亦被创臣将提兵问罪重以特尔格自拔来归但备之而已今欲复取都城乞无罪特尔格直令受臣节制庶可集事宣宗以问宰相奏曰道润特尔格不协不可相统属诏完颜寓行元帅府事督道润复中都和辑特尔格军初道润与顺天军节度使李琛不相能两军土兵因相攻琛遣兵攻满城完州道润军拒战杀琛兄荣弟明等琛奏潞州提控乌林阿乌登承道润指日谋侵害山东行省数谕道润与臣通和竟不见从且杀臣兄荣弟明等恣横如此将为后患又奏乞令河北州府官不相统摄并聼帅府节制仍遣官増减诸路兵力使权均势敌无相併吞则百姓安农亩矣道润奏李琛以衆叛陷满城攻完州琛亦奏道润叛廷议以为两人失和故至于此令山东行省枢密院谕琛行省在彼自当俱聼节制何待帅府土兵本以义团结且耕且战今乃聚之城寨遂相併吞百姓不安皆由官长无所忌惮使之然也严为约束依时树艺无致生事诏道润与伊喇特尔格合兵抚定河北令诸道兵互相应援既而道润与贾仝贾瑀互相攻击诏道润贾仝王福武仙贾瑀分画各路元帅府控制之彰徳衞辉招抚司隶枢密院贾瑀既与道润相攻已而诈为约和道润信之遂伏兵刺杀道润朝廷不能问一军彷徨无所依提控靖安民乞权隶潞州行元帅府聼其节制时兴定二年也右丞侯摰乞以保蠡完三州隶真定而蠡州旧受伊喇重嘉努节制一旦改隶真定恐因而交争靖安民等愿隶潞州乃令河北行省审处之经略副使张柔奏贾瑀攻易州寨杀刺史马信及其裨校夺所佩金符而去顷之张柔攻贾瑀杀之道润既死靖安民代领其衆是后乃封建矣初贞祐四年右司谏珠嘉济敦乞封建河朔诏尚书省议事寝不行定兴三年太原不守河北州县不能自立诏百官议所以为长乆之利者翰林学士承㫖图克坦镐等十有六人谓制兵有三一曰战二曰和三曰守今欲战则兵力不足欲和则彼不肯从唯有守耳河朔州郡既残毁不可一槩守之宜取愿就迁徙者屯于河南陜西其不愿者许自推其长保聚险阻刑部侍郎鄂屯哈斯罕三人曰河北于河南有辅车之势蒲解于陜西有襟喉之要尽徙其民是撤其藩篱也宜令诸郡选才干衆所推服能纠衆迁徙者愿之河南或晋安河中及诸险隘量给之食授以旷土尽力耕稼置侨治之官以抚循之择其壮者教之战阵勑晋安河中守臣檄石岚汾霍之兵以谋恢复莫大之便兵部尚书乌凌阿与等二十一人曰河朔诸州亲民掌兵之职择土人尝居官有材略者授之急则走险无事则耕种宣徽使伊喇光祖等三人曰度太原之势虽暂失之顷亦可复当募土人威望服衆者假以方面重权能克复一道即以本道总管授之能捍州郡即以长佐授之必能各保一方使百姓复业提㸃尚食局舒穆噜穆请以高爵募民略同光祖议宰臣欲置公府宣宗意未决御史中丞完颜伯嘉曰宋人以虚名致李全遂有山东实地苟能统衆守土虽三公亦何惜焉宣宗曰他日事定公府无乃多乎伯嘉曰若事定以三公就节镇何不可者宣宗意乃决四年二月封沧州经略使王福为沧州公河间路招抚使伊喇重嘉努为河间公真定经略使武仙为恒山公中都东路经略使张甫为高阳公中都西路经略使靖安民为易水公辽州从宜郭文振为晋阳公平阳招抚使胡天作为平阳公昭义军节度使完颜开为上党公山东安抚副使燕宁为东莒公九公皆兼宣抚使阶银青荣禄大夫赐号宣力忠臣总帅本路兵马署置官吏征歛赋税赏罚号令得以便宜行之仍赐诏曰乃者邉防不守河朔失宁卿等自总戎昭备殚忠力若能自効朕复何忧宜膺茅土之封复赐忠臣之号除已画定所管州县外如能収复邻近州县者亦聼管属王福本河北义军积战功累迁同知横海军节度使事沧州经略副使兴定元年福遣提控张聚王进复濵棣二州以聚摄棣州防御使进摄濵州刺史乆之福与聚有隙聚以棣州附于益都张林兴定三年九月福上言沧州东濵沧海西连真定北备大兵可谓要地乞选重臣为经略使得便宜从事以镇抚军民朝廷以福初率义兵复沧州招集残民今有衆万余器甲完具自雄一方与益都张林棣州张聚皆为邻境今利津已不守辽东道路艰阻且其意本欲自为使但託词耳因而授之使招集濵棣之人通辽东音问今若不许宋人或以大军迫胁或以官爵招之将贻后悔宣宗以为然乃以福为本州经略使仍令自择副使㑹福有战功迁遥授同知东平府事权元帅右都监经略节度如故兴定四年封为沧海公以清沧观州盐山无棣乐陵东光宁津吴桥将陵阜城蓨县隶焉四月红袄贼李二太尉宼乐陵棣州张聚来攻福皆击却之李二复宼盐山经略副使张文与战李二大败擒其统制二人斩首二千级获马三十匹七月宋人与红袄贼入河北福婴城固守益都张林隶州张聚日来攻掠沧州危蹙福将南奔为衆所止遂纳欵于张林东平元帅府请讨福乞益河南步卒七千骑兵五百滑濬衞州资助刍粮先定赏格以待有功朝廷以防秋在近河南兵不可往东平兵少不能独成功待至来年春使东平帅府与高阳公併力讨之乃止伊喇重嘉努积战功累官河间路招抚使遥授开州刺史权元帅右都监赐姓完颜氏兴定四年与张甫俱封重嘉努封河间公以献蠡安深州河间肃宁安平武强饶阳六家庄郎山寨隶焉兴定末所部州县皆不可守元光元年移屯信安本张甫境内张甫因奏信安本臣北境地当冲要乞权改为府以重之诏改信安为镇安府是岁与甫合兵复取河间府及安蠡献三州与张甫皆迁金紫光禄大夫二年重嘉努及张甫同保镇安各当一面别遣总领提领孙汝楫杨夀提控袁徳李成分保外垣遂全镇安未几重嘉努奏镇安距迎乐堌海口二百余里实辽东往来之冲高阳公甫有海船在镇安西北可募人直抵辽东以通中外之意若赏不重不足以使人今拟应募者特迁忠显校尉授八品职仍赏寳泉五千贯如官职已至忠显八品以上者迁两官升职一等回日再迁两官升职二等诏从之武仙威州人或曰尝为道士时人以此唿之贞祐二年仙率郷兵保威州西山附者日衆诏仙权威州刺史兴定元年破石海于真定宣差招抚使惟宏请加官赏真授威州刺史兼真定府治中权知真定府事迁洺州防御使兼同知真定府事遥授河平军节度使兴定四年迁知真定府事兼经略使遥领中京留守权元帅右都监无何封恒山公以中山真定府沃冀威镇宁平定州抱犊寨栾城南宫县隶焉同时九府财富兵强恒山最盛是岁归顺于大元副史天倪治真定仙兄贵为安国军节度使史天祥击之贵亦归顺于大元仙与史天倪俱治真定且六年积不相能惧天倪图已尝欲南走宣宗闻之诏枢密院牒诏之仙得牒大喜正大二年仙贼杀史天倪复以真定来降大元大将萨纳台讨仙仙走閲月乘夜复入真定萨纳台复击之仙乃奔汴京五年召见哀宗使枢密判官白华导其礼仪复封为恒山公置府衞州七年仙围上党已而大兵至仙遯归未几衞州被围内外不通诏平章政事哈达枢密副使布哈救之徙仙兵屯胡岭关扼金州路八年十一月大元兵涉襄汉哈达布哈驻邓州仙由荆子口㑹邓州军天兴元年正月丁酉哈达布哈败绩于三峰山仙从四十余骑走密县趋御寨都尉乌凌阿唿图不纳几为追骑所得乃舍骑步登嵩山絶顶清凉寺谓登封兰若寨招抚使和卓僧秀曰我岂敢入汴京一旦有急縳我献大国矣遂走南阳留山収溃军得十万人屯留山及威远寨立官府聚粮食修器仗兵势稍振三月汴京被围哀宗以仙为参知政事枢密副使河南行省诏与邓州行省色埒合兵入救八月至密县东遇大元大将苏布特兵过之仙即按军睂山店报色埒曰阻涧结营待仙至俱进不然败矣色埓急欲至汴不聼行至京水大兵乘之不战而溃仙亦令其军散走期会留山仙至留山溃军至者益衆哀宗罢色埒为中京留守诏仙曰色埒不知兵向使从卿阻涧之策岂有败哉军务一以付卿日夕以待戮力一心以图后举十一月遣刑部主事乌库哩唿噜召仙仙不欲行乃上疏陈利害请缓三月生死入援初色埒至邓州承制授宣差总领洪果萨哈五朶山一带行元帅府事兼行六部尚书及仙还留山恶萨哈权盛改为征行元帅屯比阳萨哈怨仙夺其权乃归顺于大元大将苏布特署萨哈守裕州萨哈乃诈以书约仙取裕州可以得志仙信之萨哈乃报大元大将遣兵夹撃败仙于柳河仙跳走圣朶寨初沈丘尉曹政承制召兵西山裕州防御使李天祥不用命政斩之以徇仙至圣朶谓政曰何故擅诛吾将政曰天祥违诏逗遛不行政用便宜斩之仙怒曰今日宣差来起军明日宣差来起军因此军卒战亡殆尽矣自今选甚人来亦不聼且敎儿郎辈山中休息又曰天祥果有罪待我来处置汝何人辄敢杀之政曰参政柳河失利不知存亡天祥违诏何为不杀仙大怒叱左右夺政所佩银牌令总领杨全械系之㑹赦犹囚之及仙败始得释与杨全俱降宋是时哀宗走归徳遣翰林修选魏璠间道召仙行至裕州会仙败于柳河璠矫诏招集溃军以待仙仙疑璠图已二年正月仙閲兵选锋尚十万璠曰主上旦夕西首望公公不宜乆留于北仙怒几杀璠璠及唿喇勒还归徳仙乃奏请诛璠哀宗不聼以璠为归徳元帅府经歴官璠字邦彦浑源人贞祐二年进士云仙部将董祐有战功诏赐虎符仙畏其偪已乆不与佩祐憾之乃结官努欲杀仙犹豫未敢𤼵近侍局使完颜四和有谋敢断尝征兵邓州御牧使伊喇爱罕有异志四和以计诛之祐使谓四和曰仙终不肯入援祐等位卑力不能诛惟君为国家图之四和曰已杀爱罕复杀武仙他日使者来人谁肯信不从仙知祐尝有此谋使祐使河北其后竟杀之三月仙以圣朶军食不足徙军邓州仰给于邓州总帅伊喇瑗邓州仓廪亦乏乃分军新野顺阳浙川就食民家遣讲议官朱槩刘琢往襄阳借粮于宋制置使史嵩之琢槩持两端畏留廼以情告史嵩之曰仙兵势不复振矣且曰名为借粮实欲纳欵待将军一诺耳嵩之以为实然遣田俊持书报仙四月仙遣大理少卿张伯直取粮于襄阳屯军小江口以待之嵩之闻张伯直至大喜谓仙送欵矣发书乃谢状也大怒留伯直不遣仙自顺阳入邓州伊喇瑗畏逼以女女仙仙不疑纳之乃迁顺阳邓州粮尽瑗终疑仙五月瑗举城降宋嵩之益知仙军虚实使孟珙率兵五千袭仙军于顺阳是时仙令亡卒刈麦供军未至二里许始觉仙率帐下百余人迎击之孟珙不敢前俄顷军士稍集有五六百人大败珙兵珙与数百人脱走生擒其统制统领数十人获马千余至是槩琢妄説将纳欵于嵩之之语泄矣仙皆诛之伊喇瑗本名聂赫字廷玉世袭契丹明安累功邓州便宜总帅既至襄阳使更姓名称归正人刘介具将校礼谒制置使瑗大悔恨明年三月疽发背死孟珙虽败而去仙惧宋兵复来七月徙淅川之石穴是时哀宗在蔡州遣近侍乌页责仙赴难诏曰朕平日未尝负卿国家危难至此忍拥兵自恃坐待灭亡邪将士闻之相视哽咽皆愿赴难与国同生死仙惧衆心有变乃杀马牛与将士三千人㰱血盟誓不负国家衆乃大喜无何仙复谓衆曰蔡州道梗吾兵食少恐不能到且蔡不可坚守纵到亦无益近遣人觇视宋金州百姓据山为栅极险固广袤百里积粮约三百万石今与汝曹共图之可不劳而下留老弱守此寨以为根本然后选劲勇趋蔡迎上西幸未晩也衆未及应即令戒行李取淅川泝流而上山路险阻霖雨旬日水湍悍老幼弱死者不可胜数粮食絶军士亡者八九仙计无所出八月乃由荆子口东还自内郷将入圣朶寨至崃石左右八叠秋林闻总领杨全已降宋留秋林十日乃迁太和九月至黑谷泊进退失据遂谋北走行部尚书卢芝侍郎石玠不从芝字廷瑞河东人任子补官以西安军节度使行尚书玠字子坚河中人崇庆二年进士以汝州防御使行侍郎二人相与谋曰吾等知仙不䘏国家乆矣谏之不从去之未可事至今日正欠蔡州一死耳假若不得到蔡州死于道中犹胜死于仙也既去仙始觉追玠杀之芝走至南阳为土贼所害甲午蔡州破粮且尽将士大怨皆散去仙无所归乃从十八人北渡河又亡五人五月趋泽州为泽之戍兵所杀张甫赐姓完颜氏初归顺大元涿州刺史李竒噜招之兴定元年正月甫与张进俱来降东平行省蒙古纲承制除甫中都路经略使进经略副使二年苗道润死河北行省侯挚承制以李竒噜权道润中都路经略使甫与张柔为副顷之苗道润之衆请以靖安民代道润是时张柔安民实分掌道润部衆朝廷乃以竒噜为中都东路经略使自雄覇以东皆隶之甫进与永定军节度使贾仝不协以兵相攻夺据仝地取仝马以遗经略使李竒噜竒噜受之朝廷怪竒噜不能和辑州府乃有向背召竒噜别与官职诏东平蒙古纲讲睦甫与贾仝纲遣同知安武军王郁博野令高常住往平之辄留竒噜不遣因奏曰张甫本受竒噜招降情意厚善今遣郁先与竒噜议所以平之者然后可况甫等不识礼义之人竒噜就征则皆自疑恐生他变故不避专擅之罪诏从纲奏未几贾仝复以兵捕甫部民杀甫参议官邢㻫甫率兵攻之贾仝败走遂自缢死甫请符印以安辑部衆诏与之无何李竒噜归顺大元甫为中都东路经略使遥授同知彰徳府事权元帅右都监三年张进为中都南路经略使甫奏真定兵冲乞遣重臣与恒山公武仙併力守之不报及真定不守甫复奏权元帅右都监柴茂保冀州水寨孤立无援若不益兵非臣之所知也四年甫封高阳公以雄莫覇州高阳信安文安大成保定静海寳坻武清安次县隶焉元光元年伊喇重嘉努不能守河间甫居之信安是岁以功进金紫光禄大夫始赐姓完颜二年二月张进亦迁元帅左监军赐姓完颜靖安民徳兴府永兴县人贞祐初充义军歴穆昆千戸总领万户都统皆隶苗道润麾下以功遥授定安县令迁涿州刺史遥授顺天军节度使充提控兴定元年遥授安武军节度使兴定二年迁知徳兴府事中都路总领招抚使是岁苗道润死安民代领其衆行省承制以涿州刺史李竒噜权中都路经略使三年诏竒噜自雄覇以东为中都东路经略使自易州以西安民为中都西路经略使西山义军屯垒诸招抚皆隶焉四年遥授知徳兴府事权元帅左监军行中都西路元帅府事三月安民上书曰苗道润抚定州县五十余城其功甚大西京路经略使刘铎嫉其功反间贾瑀李琛与道润不协转相攻伐竟以隂谋杀道润铎令所部刘智元等掠镇抚孙资孙招抚杨徳胜家人二十余口锢之山寨若铎常居此恐致败事刘铎亦遣副使刘璋诣南京自诉且言安民侵人飞狐之境冒滥封拜诱感人心强抑总领冯通等输银粟索飞孤总领王彦晖弹压刘智元杜贵欲充偏裨彦晖等拒之辄杀贵而杖智元竟驱彦晖而去又言经略职卑以致从宜李栢山等日谋见害乞许罢去廷议刘铎本行招诱逋亡今乃与安民互相论列以起争端苗道润死安民实代领其衆彦晖等军本隶道润当聼安民节制乃召铎还顷之封易水公以涿易安肃保州君氏川季鹿三保河北江矾山寨青白口朝天寨水谷懽谷东安寨隶焉十月安民出兵至矾山复取檐车寨大元兵围安民所居山寨守寨提控马豹等以安民妻子及老弱出降安民军中闻之骇乱衆议欲降以保妻子安民及经歴官郝端不肯从遂遇害诏赠金紫光禄大夫郭文振字拯之太原人承安二年进士累官辽州刺史贞祐四年昭义节度使必喇阿噜岱请升辽州为节镇廷议辽州城郭人户不称节镇而文振有功当迁乃以本官充宣差从宜都提控兴定元年诏文振接应苗道润恢复中都会道润与贾仝相攻而止文振治辽州深得衆心兴定三年迁遥授中都副留守权元帅左都监行河东北路元帅府事刺史从宜如故文振招降太原东山二百余村迁老幼于山寨得壮士七千分驻营栅防护秋获文振奏若秋高无兵直取太原河东可复优诏许之十月权元帅右都监行元帅府事与张开合坚台州兵复取太原四年诏升乐平县为臯州夀阳县西张寨为晋州从文振之请也文振上疏曰扬子云有言御得其道则天下徂诈咸作使御失其道则天下狙诈咸作敌有天下者审所御而已河朔自用兵之后郡邑萧然并无官长武夫悍卒因缘而起以为得志僭越名位𤓰分角竞以相侵攘虽有内除之官亦不得领其职所为不法可胜言哉乞行帅府擅请便宜妄自夸张以尊大其权包藏之心盖可知也朝廷因而抚之假权传授至与各路帅府力侔势均不相统属陜西行省总为节制相去辽远道路梗塞卒难闻知故飞扬跋扈无所畏惮邻道相望莫敢谁何自平阳城破以来河北不置行省朝廷信臣不复往来布扬声敎但令伊喇行报而已所司劳以酒食悦以货财借其声誉共欺朝廷姦倖既行遂至骄恣变故之生何所不有此臣所以夙夜痛心而为之忧惧也乞分遣公廉之官徧诣访察庶知所在利害之实伏见泽潞等处刍粮犹广人民犹衆地多险阻乞选重臣复直行省皆聼节制上下相维可臂指使之则国势日重姦恶不萌矣是时泽潞已诏张开规画不能尽用文振之言但令南京兵马使珠嘉赛音行帅府于怀孟而已是岁封晋阳公河东北路皆隶焉文振奏孟州每以豪猾不逞之人摄行州事朝廷重于更代就令主之去年伯特和摄刺史提控伯特安杀之夺其职河东行省以陈景璠代安安内不能平因诬告景璠死罪朝廷未及按问安辄逐之耻受臣节制宣言于衆待道路稍通当隶恒山公节制今真定已不守安犹向慕不已臣征兵诸郡安辄诡辞不遣臣若兴师是自生一敌非国家之便也闻安有女臣辄违律令为姪孙述娶之安遂见许臣非愿与安为姻为公家计屑就之耳自结亲以来安颇循率以从王事法不当娶而辄娶之敢以此罪为请宣宗嘉其意遣近臣慰谕之文振复奏武仙所统境土甚大虽与林州元帅府共招抚之乞更选本土州县官重其职任同与安集可使还定宣宗用其策五年文振奏臣所统岚管隩石宁化保徳诸州境土阔远不能周知利害恐误军国大计伏见葭州刺史𤓰尔佳芬彻智勇过人深悉河东事势乞令行元帅府事或为本路兵马都总管与臣分治诏文振就择可者处之便地仍受文振节制上党公张开以厚赏诱文振将士颇有亡归者诏分辽潞粟赈太原饥民张开不与文振奏其事诏遣使慰谕之文振复申前请以葭州刺史𤓰尔佳芬彻分治岚管以西诸州制可仍令防秋后再度其宜文振请分上党粟以赡太原诏文振与张开计度顷之诏以石州隶晋阳公府元光元年林州行元帅府惟良得罪召还文振奏近闻惟良召还臣窃以为不可惟良在林州五岁政尚寛厚大得民心今兹被召军民遮路泣留其去未几㠖尖之衆作乱逐招抚使康瑭乞遣惟良还林州为便不许文振上书乞遣前平章政事胥鼎行省河北诸公府帅府并聼节制诏谕百姓使知不忘遗黎之意然后以河南陜西精鋭併力恢复不报文振复奏河朔百姓引领南望臣再四请于枢府但以㑹合府兵为言公府虽号分封力实单弱且不相统摄所在被兵朝廷不即遣兵复河北人心将以为举河朔而弃之甚非计也文振大抵欲起胥鼎为行省定河北朝廷不能用二年诏文振应援史咏复河东是岁辽州不能守徙其军于孟州以部将郝安等为文振副护㳂山诸寨文振等公府诏不许顷之文振部将汾州招抚使王遇与孟州防御使纳喇蒙古勒不相能复徙卫州然亦不可以为军迄正大间寓于衞而已胡天作字景山管州人初以郷兵守御本州累功少中大夫管州刺史兴定二年遥授同知太原府事刺史如故是岁平阳失守改同知平阳府事三年复取平阳天作言汾潞皆置帅府平阳大镇今稍完复所管州县不下十万戸复业者相继不絶其过汾潞远甚宜一体置之是时晋安岚州皆有帅府乃以天作充便宜招抚使权元帅左都监四年封平阳公以平阳晋安府隰吉州隶焉天作请以晋安府之翼城县为翼州以垣曲绛县隶焉置平水县于汾河之西朝廷皆从之初轩成本隶程琢麾下琢死成率衆保隰州以为同知隰州军州事兼提控军马成増缮器甲招纳亡命颇有他志是时隰州方用兵未可制天作请增置要害州县以分其势隰州之境蒲县最居其冲可改为州隰州之仵城镇可改为县选官守备诏升蒲县为蒲州以大宁县隶之仵城镇为仵城县天作守平阳凡四年屡有功诏录其子定格为奉职元光元年十月青龙堡危急诏遣𤓰尔佳实伦㑹张开郭文振兵救之次弹平寨东三十里不得进知府事珠格和索哩总领提控王和各以兵归顺临城索其妻子兵民皆溃执天作出天作已归顺诏珠和索哩子之南京者命天作子定格承应如故天作已受大元官爵佩虎符招抚怀孟之民定格闻之乃自经死赠信武将军同知睢州军州事诏张开郭文振招天作天作至济源欲脱走先遣人奏表南京大元大将恶其反覆遂诛之天作死后宣宗以同知平阳府事史咏权行平阳公府事后封平阳公平阳初破咏父诈母萧氏藏于窟室索出之使诈招咏诈乃自缢死萧氏逃归咏妻梗氏亦自死宣宗赠诈荣禄大夫京兆郡公谥成忠萧氏封京兆郡太夫人赐号归义梗氏赠京兆郡夫人谥义烈未几咏乞内徙徙其军于解州河中府张开赐姓完颜氏景州人至宁末河北兵起开团结郷兵为固守累功遥授同知青州防御事兼同知观州事贞祐四年开率所部复取河间府及沧献二州十有三县开有宣府司留付空名宣勑二百道奏乞从权署置就任所复州县旧宫阙者补之诏迁同知观州军州事开复青州乞输盐易粮诏与之粮迁观州刺史权本州经略使至是始赐姓完颜氏开奏乞许便宜及论淇门安阳黎阳皆作堰塞水河运不通乞开发水道不报观州粮尽是岁秋徙军辉州乞麦种三千石驴驘三百或寳劵二百贯户部不与御史台奏开自观州转战来此乆着劳绩欲令其军耕种以自给有司计小费拒不与乞断自宸衷与之麦种若无牛可与给以寳劵制可是岁潼关不守被召入衞南京兴定元年遥授泽州刺史二年遥授同知彰徳府兼总领提控三年充潞州招抚使林州元帅府徙潞人实林州既复遣还开乞隶晋安元帅府或与林州并置元帅府各自为治十月开以权昭义军节度使遥授孟州防御使权元帅左都监行元帅府事与郭文振共复太原四年封上党公以泽潞沁州隶焉五年诏复以涉县为崇州从开请也元光元年复取高平县及泽州二年大战壶关有功既而潞州危急开奏封建公府以固屛翰今胡天作出平阳郭文振南徙河东公府独臣与史咏而已乞升泽沁二州为节镇以重守御诏以泽为忠昌军沁为义胜军林州㠖尖寨衆乱逐招抚使康塘推杜仙为招抚使开请以卢芝瑞为副代领其衆又奏比闻郭文振就食怀孟史咏徙解州高伦迁葛伯寨各自保守民安所仰哉臣领孤军内无储㣥外无应援臣不敢避失守之罪恐益重朝廷之忧正大间潞州不守开居南京部曲离散名为旧公与匹夫无异天兴初起复与刘益为西面元帅领安平都尉纪纲军五千攻衞州败绩于白公庙是时哀宗走归徳开与刘益谋収溃兵从衞不果遂与承裔西走皆为民家所杀初置公府开与恒山公武仙最强后驻兵马武山遣人间道请粮二万石用事者难之止给二千石公府将佐得报皆不敢白开闻置酒召诸将曰朝廷待某特厚今日与诸君一醉诸将问故曰顷以粮竭为请祈二万而得二千是吾君相不以武仙辈待我也是时郭文振处开西北当兵之冲民贫地瘠开又不奉命以粮赈文振军文振穷窜开势愈孤以至于败燕宁初为莒州提控守天胜寨与益都田琢东平䝉古纲相依为辅车之势山东虽残破犹倚三人为重红袄贼五公喜据注子堌率衆袭据沂州宁击走之遂复沂州语在田琢传宁既屡破红袄贼招降胡七胡八引为腹心贼中闻之多有欲降者累官遥授同知安化军节度使事山东安抚副使兴定四年封东莒公益都府路皆隶焉五年与䝉古纲王庭玉保全东平以功迁金紫光禄大夫还天胜战死䝉古纲奏宁克尽忠孝虽位居上公祖考未有封爵身没之后老稚无所衣食乞降异恩以励节义之士诏赠故祖臯银青荣禄大夫祖母张氏范阳郡夫人父希迁金紫光禄大夫母彭氏继母许氏妻霍氏皆为范阳郡夫人族属五十二人皆廪给之自益都张林逐田琢继而宁死蒙古纲势孤徙军邳州山东不复能守矣赞曰苗道润死中分其地靖安民有其西之半中分以东者其后张甫有之然无北境矣大凡九公封建宣宗实録所载如此他书载沧海公张进河间公伊喇重格易水公张进晋阳公郭栋此必正大间继封如史咏继胡天作者然不可攷矣金史卷一百十八金史卷一百十九钦定四库全书金史卷一百十九元中书右丞相总裁托克托等修列传第五十七钮祜禄纳新完颜罗索乌库哩镐张天纲完颜仲德钮祜禄纳新由任子入官或曰策论进士天兴初倅开封府以严轮称其年五月擢为陈州防御使时兵戈抢攘道路不通纳新受命毅然䇿孤骑由间道以徃陈自兵兴军民皆避迁他郡纳新为之择官吏明号令完城郭立庐舍实仓廪备器械未几聚流亡数十万口米一斛直白金四两市肆喧閧如汴之阛阓京城危困之民望而归者不絶遂指以为东南生路明年哀宗走归德改陈州为金兴军驰使褒谕以纳新为节度使俄拜参知政事行尚书省于陈于是纳新立五都尉以将其兵建威来准虎威富察哈达振武李顺儿振威王义果毅完颜某凡招抚司至者皆使隶都尉司是时交战无虚日州所屯军十万有余纳新与官属谋曰大兵日至而吾州粮有尽奈何乃减军所给月一斛五斗者作一斛又作八斗又作六斗将领则不给人心稍怨故李顺儿崔都尉因而有异志刘提控及完颜博硕库提控者预焉纳新知其谋常以兵自防及闻大元兵往朱仙镇市易纳新遣五都尉军各二百人以李顺儿副都尉崔某将之袭项城寨孙镇抚者召顺儿议兵事孙至于其家顺儿已擐甲孙欲观其刀顺儿拔示之孙色动即出门奔去顺儿追杀之乃上马引兵二百人入省説军士曰行省克减军粮汝辈欲饱食则从我不欲则从行省于是省中军士皆坐不起纳新闻变走后堂追杀之提控刘某知害解其虎以与顺儿并杀其子姪婿及乡人王都尉顺儿令五都尉军皆甲守街曲自称行省署元帅都尉以刘提控语不顺斩之坐中明日遂遣赫舍哩正之送欵于汴崔立乃遣其弟倚就加顺儿淮阳军节度使行省如故未几虎威都尉富察哈逹与髙元帅者尽杀顺儿之徒举城走蔡州大兵觉追及孙家林老糼数十万少有脱者初纳新闻崔立之变遣人探其事情而顺儿崔都尉亦密令人给搆崔立适与纳新所遣者同往同还顺儿惧其谋泄故发之益速纳新亦知其谋故遣袭项城欲因其行袭杀之然已为所先刘天起者起于匹夫初甚庸鄙汴京戒严尝上书以干君相愿暂假一职以自効每言战国兵法平章博索等信之令景徳寺监造革车三千两天兴元年授都招抚使佩金符召见乞往陈州运粮上从之一时皆窃笑其侥倖及至陈行军殊有方略每出战数有功陈人甚倚重之顺儿之变天起偃蹇不从为所杀同时一唐古招抚者亦不屈而死完颜罗索三人皆内族也时以其名同故各以长幼别之正大八年庆善努弃京兆适鹰扬都尉大罗索运军器至白鹿原遇大兵与战兵刃既尽以绦系掉金牌力战而死九年正月大兵至襄城元帅中罗索小罗索以马军三千遇之于汝坟时大兵以三四十骑入襄城驱驿马而出又入东营杀一千夫长金人始觉之两罗索以正旦饮将校皆醉不能军遂败退走许州㑹中使召入京师天兴二年正月河朔军溃哀宗走归徳中罗索为北面总帅小罗索左翼元帅收溃卒及将军𤓰尔佳九十奔蔡州蔡帅鸟库哩噶老知其跋扈不纳遂走息州息帅舒穆噜玖珠纳之时白华以上命送虎符于玖珠为息州行帅府事玖珠出近侍好自标致驺从盈路三人妬之各以招集勤王军士为名得五六百人州给以甲仗久之渐生猜贰玖珠亦招负贩牙侩数百人为虎子军夜则擐甲为备一日玖珠使一万戸巡城三帅执而驱之使大唿云勿学我欲开西门反即斩之乃召玖珠玖珠欲不往惧州人及祸乃从三百卒以往三帅令甲士守街曲玖珠从者过处处执之玖珠独入三帅问汝何为欲反玖珠曰我何縁反三帅怒欲杀者久之小罗索意稍觧颇为救䕶得不杀乃锁之以𤓰尔佳九十为帅兼权息州蔡帅噶老闻玖珠为三帅所诬上奏辨之三帅亦捃摭玖珠之过上闻朝廷主噶老之辨且不直三帅六月赦至蔡噶老惧玖珠为三帅所诛遣二卒驰送诏书于息乃得免及上将幸蔡密召中罗索引兵来迓罗索迟疑久之乃率所招卒奉迎七月上遣近侍局使入息州括马即召玖珠玖珠至与中罗索辨于上前时中罗索已授同签枢密院事上不欲使之终讼乃罢玖珠帅职授戸部郎中以乌库哩唿噜为息州刺史时有土豪刘秃儿马安抚者自蔡朝还以军储不给叛入宋州之北闗为所焚是时城中军无几日日有叛去者且觇知宋人有窥息意息帅惧上奏请益兵为备朝廷以参知政事穆延鸟登行省事于息州中罗索以同签枢密院事为总帅小罗索以副㸃检为元帅王进为弹压帅𤓰尔佳九十都尉以忠孝马军二百步军五百属之行省院于息将行上谕之日北兵所以常取金胜者恃北方之马力就中国之技巧耳我实难与之敌至于宋人何足道哉朕得甲士三千纵横江淮间有余力矣卿等勉之八月壬辰行省遣人奏中渡店之捷初乌登等赴息既至之夜潜遣忠孝军百余骑袭宋营于中渡我军皆北语又散漫似之宋人望之骇愕奔溃斩获甚衆复奏元帅张闰不遵约束失亡军士乞正典刑罗索表闰无罪上遣人赦之比至已死狱中盖闰为罗索腹心玖珠之狱皆闰𤼵之乌登廉得其事因其失律而诛之也九月以唿噜退缩不能抚御民多叛去夺其职以𤓰尔佳九十权息州事十一月宋以军二万来攻城中食尽乃和籴既而括之每石止留一斗并括金帛衣物城中皆无聊矣前两月蔡州以军䕶老幼万口来就食北兵觉之追及于二十里之外至息者才十余人至是蔡问不通行省及诸帅日以歌酒为事声乐不絶下及军士强娶寡妇幼女絶灭人理无所不至三年甲午正月蔡凶问至诸帅杀之以灭口然民间亦颇有知者初诸帅欲北降而逓相猜忌无敢先𤼵者蔡信閧然诸帅屏人聚议皆言送欵南中之为便时李裕为睦亲府同佥和勒端国信使下经厯官乃使送欵于宋发丧设祭谥哀宗曰昭宗州民奉行省为领省丞相总帅左平章皆娶妇十三日举城南迁宋人焚州楼橹州人老幼渡淮南行入罗山委曲之信阳北兵见火起追及之无有免者且诛索行省已下官属于宋宋人令官属入城託犒赏从万戸以上六七百人皆杀之军中亦有奋命死敌者宋人论诸军行省已下有罪已处置汝等就迷魂寨安屯遂以军防之既而与北军接南军敛避一军悉为所杀乌库哩镐本名噶老东北路招讨司人由䕶卫起身累官庆阳总管天兴𥘉迁蔡息陈颍等州便宜总帅二年哀宗在归徳富察官努国用安欲上幸海州未决㑹镐餫宋四百余斛至归徳且请幸蔡上意遂决先遣直学士鸟库哩布希如蔡告蔡人以临幸之意六月徴蔡息军马来迓以蔡重镇且虑有不测诏镐勿逺迎辛卯车驾发归徳时久雨朝士扈从者徒行泥水中掇青枣为粮数日足胫尽参政天纲亦然壬辰至亳上黄衣皂笠金兔鹘带以青黄旗二导前黄繖拥后从者二三百人马五十余匹而已行次城中僧道父老拜伏道左上遣近侍谕以国家涵养汝辈百有余年今朕无德令尔涂炭朕亦无足言者汝辈无忘祖宗之徳可也皆唿万岁泣下留一日进亳之南六十里避雨双沟寺中蒿艾满目无一人迹上太息曰生灵尽矣为之一恸是日小罗索自息来迓得马二百己亥入蔡蔡之父老干人罗拜于道见上仪卫萧条莫不感泣上亦歔欷者乆之七月以镐为御史大夫总帅如故初镐守蔡门禁甚严男女樵采必以墨识其面人有以钱出者十取一分有半以赡军上至蔡或言其非便即弛其禁时大兵去逺啇贩颇集小民鼓舞以为复见太平公私宿酿一日俱尽郾城土豪卢进杀其长吏自称招抚使以前闗陜帅府经歴范天保为副至是天保来见进麦三百石及獐鹿脯茶蜜等物遂赐进金牌加天保官自是进物者踵至旣而遣内侍殿头宋珪与镐妻选室女备后宫已得数人右丞唿沙唿諌曰小民无知将谓陛下驻跸以来不闻恢复逺略而先求处女以示久居民愚而神不可不畏上曰朕以六宫失散左右无人故令採择今承规诲敢不敬从止留解文义者一人余皆放遣是时从官近侍率皆穷乏悉取给于镐镐亦不能人满其欲日夕交譛于上甚以尚食阙供为言上怒虽擢拜大夫而召见特疎小罗索之在息州也与舒穆噜玖珠有隙怨镐为玖珠辨曲直及上幸蔡罗索见于双沟因厚诬镐罪上颇信之镐自知被䜛忧愤欝抑常称疾在告㑹前参知政事实嘉纽勒欢姪大安来以纽勒欢无反状为官努所杀白尚书省求改正尚书省以闻上曰朕尝谓纽勒欢反邪而无迹可寻谓不反邪朕方暴露遣人征援兵彼留精鋭自防发其羸弱者以来既到睢阳彼厚自奉养使朕醯酱有阙朕为人君不当语此细事但四海郡县孰非国家所有坐保一城臣子之分彼乃自负而有骄君上之心非反而何然朕方驾驭人材以其艰难録功忘过此其时也其釐正之羣臣知上意之在镐也数为右丞仲徳言之仲徳每见上必称镐功业宜令预参机务又荐以自代上怒少解及参政穆延乌登行省息州镐遂以御史大夫权参知政事九月大兵围蔡镐守南面忠孝军元帅蔡巴尔副之未几城破被执以招息州不下杀之乌库哩先生者本贵人家奴为全真师佯为狂态祼颠露足缀麻为衣人亦谓之麻帔先生宣宗尝召入宫问以秘术因出入长大主家殊有秽迹上微闻之勑有司掩捕已逃去正大末从镐来官汝南人皆知与其妻通而镐不知生不自安求出镐为营道宇亲率僧道送使居之车驾将至蔡生欲遁无所往因自言能使军士服气不费粮右丞仲徳知其妄乃奏欲如田单假神师退敌之意授一真人之号旋出竒计北兵信巫必骇异之或可以有成功参政天纲以为不可遂止复求入见言有诡计可以退敌及见长揖不拜且多大言欲出説大帅布展为脱身计时郎中伊喇克忠员外郎王鹗具以向者麻帔为言上怒杀之赞曰晋刘越石长于抚纳短于驾驭以故取败钮祜禄纳新陈州之事殆类之矣三罗索皆金内族唯大罗索死得其所其两罗索䜛贼人也襄城事急醉不能军乃逭一死金失政刑一至于是乌库哩镐幸蔡之请虽非至谋区区效忠以䜛见忌哀宗之明盖可知矣张天纲字正乡霸州益津人也至宁元年词赋进士性寛厚端直论议醇正造次不少变累官咸宁临潼令入补尚书省令史拜监察御史以鲠直闻陞戸部郎中权左右司员外郎哀宗东幸迁左右司郎中扈从至归徳改吏部侍郎知元帅官努有反状屡为上言之上不从官努果变遂擢天纲权参知政事及从上迁蔡留亳州适军变天纲以便宜授作乱者官州頼之以官及蔡转御史中丞仍权参政扶沟县招抚司知事刘昌祖上封事请大举伐宋其略云官军在前饥民在后南践江淮西入巴蜀颇合上意上命天纲面诘其藴借召与语无可取者然重违上命且恐闭塞言路奏以为尚书省委差官䕶卫钮祜禄温绰近侍局直长钮祜禄色埒黙奉御陈谦权近侍局直长内族泰和四人以食不给出怨言乞往陈州就食天纲奏令监之出门任所往才出及汝南岸遇北兵皆见杀时人快之妖人乌库哩先生者自言能使军士服气可不费粮右丞仲徳援田单故事欲假其术以骇敌语在乌库哩镐传上颇然之天纲力辨以为不可遂止且曰向非张天纲几为此贼所诳军使舒穆噜和尔者求见仲徳自谓有竒计退敌出马面具如狮子状而恶别制青麻布为足尾因言北兵所恃者马而以欲制其人先制其马如我军进战寻少却彼必求追我以驯骑百余皆此状仍系大铃于颈壮士乘之以突彼骑骑必惊逸我军皷譟继其后此田单所以破燕也天纲曰不可彼衆我寡此不足恃纵使惊去安保其不复来乎恐徒费工物秪取敌人笑耳乃罢之蔡城破为宋将孟珙得之槛车械至临安备礼告庙既而命临安知府薛琼问曰有何面目到此天纲对曰国之兴亡何代无之我金之亡比汝二帝何如琼大叱曰曵去明日遂奏其语宋主召问曰天纲真不畏死耶对曰大丈夫患死之不中节尔何畏之有因祈死不已宋主不聴初有司命供状必欲书虏主天纲曰杀即杀马用状为有司不能屈聴其所供天纲但书故主而已闻者怜之后不知所终完颜仲徳本名唿沙唿海兰路人少颖悟不羣读书习䇿论有文武才初试补亲卫军虽备宿卫而学业不辍中泰和三年进士第歴仕州县贞祐用兵辟充军职尝为大元兵所俘不踰年尽解其语寻率诸降人万余来归宣宗召见竒之授邳州刺史兼从宜増筑城壁汇水环之州由是可守哀宗即位遥授同知归徳府事同签枢密院事行院于徐州徐州城东西北三面皆黄河而南独平陆仲徳叠石为基増城之半复浚隍引水为固民赖以安正大五年诏闗陜以南行元帅府事以备小闗及扇车回时北兵叩闗仲徳适与前帅鄂屯阿里布酌酒更代而兵猝至遂驱而东阿里布素无所守之䇿为有司所劾罪当死仲徳上书引咎以谓北兵越闗之际符印已交安得归罪前帅臣请受戮上义之止杖阿里布而贳其死六年移知巩昌府兼行总帅府事时陜西诸郡已残仲徳招集散亡得军数万依山为栅屯田积谷人多归焉一方独得小康号命明肃至路不拾遗八年四月诏授仲徳巩昌行省及虎符银印天兴元年九月拜工部尚书参知政事行尚书省事于陜州时乌登新败陜州残破仲徳复立山寨安抚军民㑹上以蜡丸书征诸道兵八援行省院帅府往往观望不进或中道遇兵而溃惟仲徳提孤军千人歴秦蓝商邓撷果菜为食间闗百死至汴至之日适上东迁妻子在京师五年矣仲徳不入其家趋见上于宋门问东幸之意知欲北渡力諌云北兵在河南而上逺徇河北万一无功得完归乎国之存亡在此一举愿加审察臣尝屡遣人奏秦巩之间山巖深固粮饷丰赡不若西幸依险固以居命帅臣分道出战然后进取兴元经咯巴蜀此万全䇿也上已与博索议定不从然素重仲徳且嘉其赴难进拜尚书省右丞兼枢密副使军次黄陵二年正月车驾至归徳以仲徳行尚书省于徐州既至遣人与国用安通问沛县卓翼孙璧冲者初投用安用安封翼为东平郡王璧冲博平公升沛县为源州已而翼璧仲来归仲徳畀旧职令统河北诸砦行源州帅府事用安累檄王徳全入援不赴仲徳至徐徳全大恐求赴归徳仲徳留之遣人纳奏帖云徐州重地徳全不宜离镇仲徳虚州廨不居亦无兵卫自防日以观书为事而徳全自疑益甚二月鱼山总领张瓛作乱杀元帅完颜唿图降北仲徳累议讨之徳全不从即领麾下十许人亲劝民兵得三百人经往鱼山而从宜严禄己诛瓛反正仲徳抚慰军民而还有曹总领者盗御马东行制㫖谕行省讨之仲徳既杀贼徳全欲功出已杀曹党四十八人三月阿勒楚尔攻萧县游骑至徐徳全马悉为所邀仲徳时往宿州徳全以失马故始议救萧县遣张元哥苗秀昌率骑八百以往未及交战元哥退走北兵掩之皆为所擒杀之萧县遂破四月仲徳阳以闗粮往邳州州官出迎就执徳全并其子杀之余党之外一无所问阖郡称快𥘉完颜唿图以遥授徐州节度往帅严禄军于永州北保安镇时禄以为从宜在砀山数年又得士心唿图到军士不悦二月辛卯夜遂为总领张瓛崔振所害吏部郎中张敏修唿图下经歴官乃以军变胁严禄降北禄佯应之隂召永州守陈立副招抚郭昇㑹诸义军赴保安镇诛作乱者军夜至禄遣敏修招瓛振计事二人不疑介胄而至及其党与皆为禄所杀徐州去保安百里行省闻之来讨㑹禄已反正乃以便宜授禄行元帅左都监就佩唿图虎符朝廷复授禄遥领归徳知府兼行帅府事未几大元将阿勒楚尔至保安禄夜遁后禄闻官努变一军顿徐宿几一月遂投涟水敏脩入徐五月诏仲徳赴徳在时官努已变官属惧为所绐劝勿往仲徳曰君父之命岂辨真伪耶死亦当行寻使者至果官努之诈六月官努诛诏仲徳议迁蔡仲徳雅欲奉上西幸因赞成及蔡领省院事无鉅细率亲身为之选士括马缮治甲兵未尝一日无西志近侍左右久困睢阳幸即汝阳之安皆娶妻营业不愿迁徙日夕为上言西行不便未几大兵梗路竟不果行仲徳每深居燕坐瞑目太息以不得西迁为恨是月上至蔡命有司修见山亭及同知衙为游息之所仲徳谏曰自古人君遭难播越于外必痛自刻苦贬损然后可以克复旧物况今诸郡残破保完者独一蔡耳蔡之公廨固不及宫阙万一万之野处露宿则有加矣且上初行幸已尝劳民葺治今又兴土本之役以求安逸恐人心解弛不足以济大事上遽命止之八月定进马迁赏格毎甲马一匹或二匹以上迁赏有差自是西山帅臣范真姬汝作等各以马进凡得千余匹以穆延乌登领之又遣使分诣诸道征兵赴蔡得精鋭万人又以器甲不完命工部侍郎珠嘉耀珠监督修缮不踰月告成军威稍振扈从诸人苟一时之安遂以蔡为可守矣鲁山元帅元志领军千余来援时诸帅往往拥兵自固志独冒险数百里且战且行北至蔡几丧其半上表异之赐以大信牌升为总帅息州忠孝军帅蔡巴尔王善尔亦来援壬午忠孝军提控李徳率十余人乗马入省大唿以月粮不优几于骂詈郎中伊喇克忠白之仲徳仲徳大奴縳徳堂下杖之六十上谕仲徳曰此军得力方欲倚用卿何不容忍责罸乃尔仲徳曰时方多故録功隐过自陛下之徳至于将帅之职则不然小犯则决大犯则诛强兵悍卒不可使一日不在纪律盖小人之情纵则骄骄则难制睢阳之祸岂独官努之罪亦有司纵之太过耳今欲更易前辙不宜爱克厥威赏必由中罚则臣任其责军士闻之至于国亡不敢有犯九月蔡城戒严行六部尚书富察世达以大兵将至请谕民併收晩田不及者践毁之毋资敌制可丙辰诏裁冗员汰冗军及定官吏军兵月俸自宰执以下至于皂隶人月支六斗初有司定减粮人颇怨望上闻之欲分军为三上军月给八斗中七斗下六斗人复怨不均乃立射格而上中军輙多受赏连中者或面赐酒人益为劝且隂有所増而人不知仲徳之谋也甲子分军方守四面十月壬申朔大兵壕垒成耀兵城下旗帜蔽天城中骇惧及暮焚四闗夷其墻而退十一月辛丑大兵以攻具傅城有司尽籍民丁防守不足则括妇女壮健者假男子衣冠使运木石蔡既受围仲徳营画御备未尝一至其家拊存军士无不得其懽心将校有战亡者亲为赙祭哭之尽哀己丑西城破城中前期筑栅浚濠为备虽克之不能入也但于城上立栅南北相去百余步而已仲徳摘三面精鋭日夕战御终不能拔三年正月庚子朔大兵以正旦㑹饮鼓吹相接城中饥窘愁叹而已围城以来战殁者四帅三都尉其余总帅下不可胜纪至是尽出禁近至于舍人牌印省部掾属亦皆供役戊申大兵凿西城为五门整军以入督军鏖战及暮乃退声言来日复集己酉大兵果复来仲徳率精兵一千巷战自卯及已俄见子城火起闻上自缢谓将士曰吾君已崩吾何以战为吾不能死乱兵之手吾赴汝水从吾君矣诸君其善为计言讫赴水死将士皆曰相公能死吾辈独不能耶于是参政富珠哩罗索乌凌阿唿图总帅元志元帅王善尔赫舍哩栢寿乌库哩和勒端及军士五百余人皆从死焉仲徳状貌不踰常人平生喜怒未尝妄发闻人过常护讳之虽在军旅手不释卷门生故吏每以名分教之家贫敝衣粝食终其身晏如也雅好宾客及荐举人才人有寸长极口称道其掌军务赏罚明信号令严整故所至军民为用至危急死生之际无一士有异志者南渡以后将相文武忠亮始终无瑕仲徳一人而已赞曰金之亡不可谓无人才也若完颜仲徳张天纲岂非将相之器乎昔者智伯死又无后其臣豫让不忘国士之报君子谓其无所为而为之真义士也金亡矣仲徳天纲诸臣不变所守岂愧古义士哉金史卷一百十九金史卷一百二十钦定四库全书金史卷一百二十元中书右丞相总裁托克托等修列传第五十八世戚实嘉努费摩达唿敦图克坦恭乌库哩富勒唿唐古徳温乌库哩尼玛哈富察额古徳乌凌阿晖富察鼎寿图克坦思忠图克坦绎乌凌阿复乌库哩元忠唐古贡乌凌阿琳图克坦公弼图克坦铭图克坦肆喜金昭祖娶图克坦氏后妃之族自此始见世祖时乌春为难世祖欲求昏以结其驩心乌春曰女直与唿尔哈岂可为昏世宗时赐瓜尔佳清臣族同国人清臣唿尔哈人也然则四十七部之中亦有不通昏姻者矣其故则莫能诘也有国家者昏姻有恒族能使风气淳固亲义不渝而贵贱等威有别焉盖良法也欤作世戚传实嘉努富察部人世居按春水祖和勒端世祖外孙和诺克萨塔之乱昭肃皇后父母兄弟皆在敌境和勒端以计迎还之实嘉努自幼时抚义于太祖家及长太祖以女妻之年十五从攻宁江州败辽主亲军攻临潢府皆有功袭穆昆其后自山西䕶其国王摩啰欢之䘮归上京道由兴中是时方攻兴中未下实嘉努置柩于驿率其所领明安兵助王帅遂破其城从宗望讨张觉再从宗翰伐宋宗䎐闻宗望军已围汴遣实嘉努计事抵平定军遇敌兵数万败之遂见宗望已还报宗翰闻其平定之战甚嘉之明年复伐宋实嘉努隶罗索军罗索讨陜西未下实嘉努领所部兵援之既而以本部屯戍西京㑹契丹达实出奔以伊都为元帅实嘉努为副袭诸部族以还未几疾退居郷里天眷间授侍中驸马都尉再以都统定边部熙中赐御书嘉奖之封兰陵郡王除东京留守以病致仕卒年六十三加赠郧王正隆例夺王爵封鲁国公费摩逹本名唿达博勒和部人为人淳直孝友天辅六年从普嘉努追叛宼于徳里州力战有功熙宗娶唿达女是为悼平皇后天眷元年授世袭明安明年以皇后父拜太尉封徐国公皇统元年除㑹宁牧居数岁以太尉奉朝请九年悼后死无何海陵杀熙宗欲邀衆誉扬熙宗过恶以悼后死非罪于是封唿达为王天徳三年薨子忽都为燕京留守以罪免居中都海陵命驰驿赴之及𦵏使秘书监纳哈塔椿年致祭赙银五百两唿敦天眷三年权明安皇海元年为行军明安歴横海崇义军节度使以后戚怙势赃污不法其在横海拜富人为父及死为之行服而分其资在崇义讽寺僧设斋受其施留守中京益骄恣苟可以得财无不为者选诸明安富人子弟为章京规财物时号闲闲君朝廷以唿敦与图克坦㳟等污滥至甚命秉徳黜陟天下官吏唿敦以赃罢海陵以唿敦所至从家奴扰民乃定禁外官任所闲杂人条约天徳三年复起为郑州防御使改安国军节度使卒年三十九图克坦㳟本名舍音天眷二年为奉国上将军以告乌舍反超授龙虎卫上将军为戸部侍郎遂出为济南尹迁㑹宁牧封谭国公复出为太原尹舍音贪鄙使工绘一佛像自称尝见佛其像如此当以金铸之遂赋属县金而未尝铸佛尽入其家百姓号为金总管秉徳廉访官吏舍音以赃免海陵簒立其后图克坦氏舍音女由是复用为㑹宁牧封王未几拜平章政事海陵猎于和尔和水舍音编立围场凡平日不相能者辄杖之海陵谓宰相曰舍音为相朕非私之今闻军国大事凡舍音所言卿等一无取岂千虑无一得乎他宰相无以对温都思忠举数事对曰某事本当如此舍音辄以为如彼皆妄生异议不达事宜臣逮事康宗累朝宰相未尝有如舍音専恣者海陵黙然舍音于都堂嵴杖令史冯仲尹御史台劾之海陵杖之二十舍音明安部人萨克苏者言舍音强率取部人财物海陵命侍御史博啰鞫之博啰鞫不以实海陵杖博啰而以萨克苏为符寳祗候改隶哈济明安舍音兄定格尚太祖长女乌噜定格死无子以季弟子扎拉为后舍音谋取其兄家财物强纳乌噜为室而不相能乌噜尝怨詈舍音舍音妾唿达与乌噜不叶乃谮乌噜于海陵图克坦后曰乌噜怨上杀其兄宗敏有怨望语㑹韩王亨改广宁尹诸公主宗妇往贺其母乌噜以言慰亨母唿达亦以怨望指斥诬乌噜海陵使萧裕鞫之唿达得幸于图克坦后左验皆不敢言遂杀乌噜舍音乃尽夺扎拉家财大定间皆追正之海陵以乌噜有怨望语舍音不奏遂杖舍音免所居官俄复为司徒进拜太保领三省事兼劝农使再进太师封梁晋国王贞元二年九月舍音从海陵猎于顺州方猎闻舍音薨即日罢猎临其䘮亲为择葬地遣使营治及葬肠輼辌车上及后率百官祭之赐谥曰忠正隆间改封赵国公再进齐国公其妻先舍音卒海陵尝至其葬所致祭起复其子率府率干里雅布为諌议大夫大定间海陵降为庶人图克坦氏为庶人妻降舎音特进巩国公乌库哩富勒唿父当堪国初有功富勒唿通契丹大小字娶宋王宗望女昭宁公主实库熙宗初为䕶卫改牌印常侍左右转通进袭父穆昆再迁临海军节度使改卫州防御使海陵赐食内殿谓之曰卫州风土甚佳勿以防御为降也对曰颇闻卫州官署不利守者即日改汾阳军节度使赐衣服佩玉带劔入为太子詹事卒年四十一海陵亲临哭之后妃皆弔祭赙赠甚厚有司给䘮事赠特进驸马都尉正隆例赠光禄大夫唐古特温本名阿里上京刷河人也曾祖实库从太祖平拉必玛察领穆昆祖特伯烈领其父穆昆从太祖伐辽攻宁江泰州战有功父达兰尚康安女从宋王宗望以军二万收平州至城东十里许遇敌兵甚衆战败之太祖赏赉甚厚授行军明安皇统初迁龙虎卫上将军歴兴平临海等军节度使徳温善射尚睿宗皇帝女楚国长公主天眷三年授宣武将军皇统元年从都元师宗弼南征以善突战迁广威将军六年迁定逺大将军七年授殿前右副都㸃检天徳初改殿前左副都㸃检迁兵部尚书出大名尹兼本路兵马都总管官改横海军节度使延安尹兼鄜延路兵马都总管世宗即位封道国公为殿前都㸃检驸马都尉大定二年以父祖功授按春明安所管世袭穆昆三年九月九日世宗以故事出猎谓徳温曰扈从军士二千人饮食刍秣能无扰百姓乎严为约束仍以钱一万贯分给之四年为劝农使出为西京留守赐犀弓玉带召入为皇太子太𫝊卒上辍朝亲临䘮奠祭赙赠甚厚十八年追録其父达兰并徳温前后功授其长子驸马都尉鼎世袭西北路摩哩山明安徙隶泰州乌库哩尼玛哈上京和伦屯人也移屯河间祖和勒端太祖伐辽常侍左右追辽主延禧却夏人援兵皆有功授世袭穆昆父罕都官至广威将军尼玛哈尚睿宗女冀国长公主初为䕶卫天徳二年袭穆昆海陵伐宋为押军明安世宗即位军还授侍卫亲军步军都指挥使加驸马都尉歴左副㸃检禁直被酒不亲视扄鐍杖四十迁右宣徽使劝农使出为兴平军节度使改广宁尹赐钱三千贯尼玛哈至广宁嗜酒不视事上以兵部员外郎宗安为少尹诏宗安戒谕之上谓宗安曰汝能继修前政朕不忘汝勉之大定中尼玛哈卒上闻之遣其子驸马都尉公説驰驿奔䘮赐钱三千贯㳂路祭物并从官给富察额古徳初授信武将军尚海陵姊辽国长公主都本为驸马都尉辽国薨继尚邓国长公主催格皇统三年为右副㸃检五年使宋为贺正旦使改左副检检礼部工部尚书广宁咸平临潢尹武定军节度使封葛王薨年二十八海陵亲临葬赠谭王正隆例赠特进楚国公乌凌阿晖本名摩啰欢明徳皇后兄也天眷初充䕶卫以捕宗磐宗隽功授忠勇校尉迁明威将军从宗弼北征迁广威将军赏以金币尚廐击毬马久之除殿中侍御史再除布沙堪群牧使谨畜牧不事游宴孳产蕃息进秩改特们群牧使世宗即位召见行在除中都兵马都指挥使世宗至中都将遣使于宋以晖为使世宗曰晖尝私用官钱五百贯廼数其罪而罢之遣髙忠建往因谓宰臣曰朕于赏罚毫发无所假借果公㢘办治虽素所不喜必加升擢抵冐公法虽至亲亦不少恕迁都㸃检兼侍卫亲军副都指挥使卒遣官致祭皇太子都王百官㑹䘮赙银千两重綵四十端绢四十匹诏以晖第三子天赐世袭纳琳河明安亲管穆昆富察鼎寿本名和尚上京和硕河人钦懐皇后父也赋性沉厚有明鉴通契丹汉字长于吏事尚熙宗女郑国公主贞元三年以海陵女弟庆宜公主子加定逺大将军为尚衣局使累官器物局使大定二年加驸马都尉职如故歴符宝郎蠡州刺史濬州防御使有恵政两州百姓刻石纪之迁泰宁军节度使歴东平府横海军入为右宣徽使改左宣徽授中都路温图珲山明安和硕穆丹世袭穆昆改河间尹号令必行豪左屏迹有宗室居河间侵削居民鼎寿奏徙其族于平州郡内大治卒官上闻之深加悼惜䘮至香山皇太子往奠百官致祭赙银綵绢明昌三年以皇后父赠太尉越国公鼎寿既世连姻威女为皇后长子希卜苏凡三尚定国景国道国公主其宠遇如此未尝以富贵骄人当时以为外威之冠云图克坦思忠字良弼本名宁庆曽祖萨布尚景祖女从太祖伐辽战殁临潢之浑河父赛音尚熈宗妹正隆末为乣椀羣牧使契丹贼斡罕扰北边赛音与战死之大定初赠金吾卫上将军思忠通敏有才颇通经史世宗在潜邸抚养之赋性寛厚十有二嵗从上在济南一日与姻戚公子出游近郊有醉人腰弓矢䇿马突过诸公子怒欲鞭之思忠曰醉人昏昧又何足责遂释之其人行数十步忽执弓矢思忠恐上人速驰驰至其傍夺其弓弛而还之上闻之嘉有识量由是常使侍侧尚皇第二女唐国公主大定初世宗使思忠迎南征万戸髙忠建完颜福寿于辽口察其去就思忠知其诚意乃与俱至东京世宗即位如中都思忠从行军国庶事补益𢎞多大定元年十月拜殿前左卫将军二年加驸马都尉卒上为辍朝即䘮所临奠命有司备礼葬之营费从官给十九年上追念思忠辅立功赠骠骑卫上将军仍授其子铎武功将军世袭中都路温图珲穆昆图克坦绎本名珠巴克其先上京阿勒楚喀达人祖萨噶尔玛克国初有功授隆安府路哈济穆昆多科阿林明安绎美姿仪通诸国语尚熙宗第七女沈国公主充符寳祇候迁御院通进授符寳郎歴宣徳泰安淄州刺史有亷名改同知广宁府事以毋鄂国公主忧不赴世宗特许以忧制中袭父封服阕授同知济南府事二十六年迁棣州防御使以政迹闻升临海军节度使卒绎家世贵宠自曽祖绎尙公主者凡四世云乌凌阿复本名额哩埒东平人也奉御出身大定七年尙世宗第七女宛国公主授驸马都尉改引进使兼符寳郎出为蠡州刺史三迁归徳军节度使明昌三年转知兴中府事久之为海兰路兵马都总管承安四年拜绛阳军节度使卒乌库哩元忠本名额哩页其先上京特卜库人父额琳尙太祖女毕国公主元忠㓜秀异世宗在潜邸以长女妻之后封鲁国大长公主正隆末从海陵南伐世宗即位辽阳时太保昂为海陵左领军大都督遣元忠朝于行在遂授定逺大将军擢符寳郎谕之曰朕初即位亲密无如汝者侍从宿卫宜戒不虞大定二年加驸马都尉除近侍局使迁殿前左卫将军从世宗猎上欲射虎元忠諌止之进殿前右副都㸃检为贺宋正旦使还转左副都检检坐家奴结㰖民税免官十一年复旧职明年升都㸃检十五年北边进献命元忠往受之及还诏谕日朕每遇卿直宿其寝必安今夏幸景明宫卿去久朕甚思之㑹大兴府守臣阙遂以元忠知府事有僧犯法捕得寘狱皇姑梁国大长公主属使释之元忠不聴主奏其事世宗诏谓曰卿不徇情甚可嘉也治京如此朕复何忧秩满授吏部尚书以其子谊尚显宗长女薛国公主十八年擢御史夫夫授萨巴山世袭穆昆世宗问左丞相赫舍哩郎弼执可相者良弼以元忠对乃拜平章政事封任国公进尚书右丞相䇿论进士之科设元忠赞成之世宗将幸㑹宁元忠进諌不聴出知真定府寻复诏为右丞相世宗欲甓上京城元忠曰此邦遭正隆军兴百姓凋弊陛下休养二十余年尚未完复况土性疎恶甓之恐难经久风雨摧坏嵗嵗缮完民将益困矣驾东幸久之未还元忠奏曰鸾舆驻此已閲歳仓储日少市买渐贵禁卫暨诸局署多逃者有司捕寘诸法恐伤陛下仁爱世宗嘉纳之寻出为北京留守责谕之曰汝强悍自用觊权而结近密汝心叵测其速之官后左丞张汝弼奏事世宗恶其阿顺谓左右曰卿等毎事依违茍避不肯尽言髙爵厚禄何以胜任如乌库哩元忠为相刚直敢言义不顾身诚可尚也于是改知真定府事移知河间明昌二年知广宁府以河间修筑毬塲扰民㑹赦下除顺义军节度使乞致仕不许特加开府仪同三司北京留守徙知济南府过阙令预晏班平章政事之上承安二年移守南京寻改知彰徳府卒讣闻上遣宣徽使白琬烧饭赙物甚厚元忠素贵性麤豪而内深忌世宗尝责之又所至不能戢奴仆世以此为訾云子谊谊本名雄名大定八年尚海陵女宴宗室及六品以上官命妇预焉上曰此女亦太祖之曽孙犹朕之女乃父废亡非其女之罪也海陵女卒大定二十一年尚显宗女广平郡主谊歴仕宫卫为人麤豪类其父二十六年上谓原王曰元忠物望其可复相也雄名又不及乃父朕尝宥待殊不知恩汝宜知其为人谓平章政事襄曰雄名可令补外自棭宫已有㫖补外者比及比及廷授即每令入宫于是谊除同知澄州军州事章宗即位广平郡主进封邺国长公主谊改顺天军节度副使加驸马都尉承安元年累迁秘书监兼吏部侍郎改刑部迁工部尚书泰和元年遇父元忠忧二年以本官起复三年知东平府事改知真定府事六年伐宋迁元帅左都监七年转左监军八年拜御史大夫大安中知大名府至宁初以谋逆伏诛唐古贡本名格哥太𫝊阿里之子也尚世宗第四女吴国公主授驸马都尉充奉御特授拱卫直副都指挥使五迁刑部侍郎坐擅离职削官一阶出为徳州防御使升顺天军节度使移镇横海召为左宣徽使迁兵部尚书改吏部转礼部尚书兼大理卿先是大理卿阙世宗命宰臣选可授者左丞张汝弼举西京副留守杨子益法律详明上曰子益虽明法而用心不正岂可任之以分别天下是非也大理湏用公正人右丞钮祜禄额特埓举贡可任以闲简部分兼领是职遂以贡为之二十八年拜枢密副使章宗立为御史大夫㑹贡生日右丞相襄参知政事刘玮吏部郎中膏中都兵马都指挥使和喜为贡寿遂犯夜禁和喜遣军人送襄至第监察御史图克坦徳胜劾奏下刑部逮膏等问状上以襄玮大臣释之而贡等各解职寻知大兴府事复为枢密副使乞致仕不许进枢密使封莘国公改封萧复上表乞退上曰向已尝告续知意欲外除今之告将复若何遂优诏许之寻起知真定府事泰知二年薨乌凌阿琳本名瑠珠尚郜国公主加驸马都尉贞祐元年为静难军节度使夏人犯邠州琳降知延安府遣通事张福孙至夏国夏人使福孙见琳时已中风公主令人以状付福孙属以恳祷朝廷冀早太平得还乡之意福孙具以闻诏赐以药物图克坦公弼本名钖林河北东路算卓和明安人父富均努尚熙宗女加驸马都尉终武定军节度使公弼初充奉御大定二十七年尚世宗女息国公主加定逺大将军驸马都尉改器物局直长转副使兼近侍局直长丁父忧起复木局副使章宗秋出射虎虎怒突而前侍卫皆避去公弼不动虎亦随毙诏责侍卫而尉谕公弼除濵州刺史再迁兵部侍郎累除知大名府事是时伐宋军兴有司督逋租及牛头税甚急公弼奏军士从戎民亦疲弊可缓徴以纾民朝廷从之大安初知大兴府事谳武清盗疑其有寃已而果获真盗岁余拜参知政事进右丞转左丞至宁初拜平章政事封定国公贞祐初进拜右丞相罢知中山府事是时中都围急不可行围解宣宗曰中山新被兵不如河中善乃改知河中府歴定国军节度使事太孙太师同判大睦亲府事兴定五年薨宣宗辍朝赙赠谥恪愿图克坦铭字国本显宗赐名重泰祖贞有传父特进泾国公性重黙寡言粗通经史事母尽孝大定末充奉御章宗即位特勅袭中都路欢塔山明安明昌五年授尚醖署直长累迁侍仪司令宿直将军尚衣局使兵部郎中与大理评事孙人鑑为採访使覆按提刑司事改右卫将军转左卫出为永定军节度使移河南北路按察使转运使大安三年改知大名府就陞河北东西大名路安抚使大名荐饥重困铭乞大出交钞以振之崇庆初移知真定府复充河北东西大名路宣抚使至宁元年九月奉迎宣宗于彰徳府俄拜尚书右丞出为北京留守以路阻不能赴贞祐二年卒赞曰天子娶后王姬下嫁岂不重哉秦汉以来无世世甥舅之家关雎之道缺外戚骄盈何彼秾矣不作王姬肃雝之义几希矣古者异姓世爵公侯与天子为昏姻他姓不得参焉女为皇后已尚王姬而自贵其贵富厚不加焉宠荣不与焉使汉唐行此道则无吕氏王氏武氏之难公主下嫁各安其分各得其所矣金之图克坦纳喇唐古富察费摩赫舍哩布萨皆贵族也天子娶后必于是公主下嫁必于是与周之齐纪无异此昏礼之最得宜者盛于汉唐矣图克坦肆喜哀宗皇后之弟也天兴二年正月辛酉夜肆喜内侍马福恵至自归徳时河朔已失利京城犹未知二人被㫖迎两宫遂託以报㨗执小黄旗以入至则奏两宫以奉迎之意是日召二相入议二相及乌克逊纳新諌不可行肆喜作色曰我奉制㫖迎两宫有敢言不行者当以别勅从事矣二相不复敢言行议遂决制㫖所取两宫柔妃费摩氏及令人张秀蘃都辖承御汤药皇乳母巩国夫人等十余人外皆放遣之又取宫中寳物马蹄金四百枚大珠如粟黄者七千枚生金山一龙脑板二及信瑞御玺仍许赐忠孝军以两宫随行物之半丙寅太后御仁安殿出锭金及七寳金洗分赐忠孝军是夜两宫骑而出至陈留见城外二三处火起疑有兵迟回问纳新初不欲行即承太后㫖驰还丁卯入京顿肆喜家少顷还宫复议以是夜再往太后惫于鞍马不能动遂止明曰崔立变肆喜珠嘉㙮克实布及㙮克实布之父耀珠肆喜妻完颜氏以忠孝卒九十七骑径夺曹门往归徳不得出转陈州门亦为门卒所止门帅裕州防御何阿布哈绥赫已遁经歴官完颜和卓权帅职麾门卒放㙮克实布等去且曰罪在我非汝等之过明日立以数十骑召和卓和卓自分必死易衣冠而往立左右扼腕欲加刃立遥见问汝是放忠孝军出门者耶和卓曰然天子使命某实放之罪在某立忽若有所省顾羣卒言此官人我识之前筑里城时与我同事我所部十余卒盗官木罪当死此官人不之问但笞数十而已此家能杀人能救人因好谓和卓曰业已放出吾不汝罪也肆喜等至归徳上惊问两宫何如二人奏京城军变不及入宫上曰汝父汝妻独得出耶下之狱皆斩于市赞曰肆喜奉迎两宫而值崔立之变智者居此与两宫周旋兵问以俟事变之定而徐图之万一不然以一死徇之耳他无䇿也四喜奉其私亲以归而望人主贷其死岂非愚乎金史卷一百二十金史卷一百二十一钦定四库全书金史卷一百二十一元中书右丞相总裁托克托等修列传第五十九忠义一华沙布特库布古德钮祐禄罕努曹珪温特赫布敦额哩页纳喇绰竒魏全珊延𤓰尔佳守中舒穆噜元毅伯特梅和尚乌克逊温屯髙守约哈萨喇安礼王维翰伊喇古尼宋扆乌库哩荣祖乌库哩仲温玖珠李演刘德基王毅王晦齐鹰扬珠嘉佛新髙钖栾共子曰民生于三事之如一唯其所在则致死焉公卿大夫居其位食其禄国家有难在朝者死其官守郡邑者死城郭治军旅者死行阵市井草野之臣发愤而死皆其所也故死得其所则所欲有甚于生者焉金代褒死节之臣既赠官爵仍録用其子孙贞祐以来其礼有加立祠树碑嵗时致祭可谓至矣圣元诏修辽金宋史史臣议凡例凡前代之忠于所事者请书之无讳朝廷从之呜唿仁哉圣元之为政也司马迁记豫让对赵襄子之言曰人主不掩人之美而忠臣有成名之义至哉斯言圣元之为政足为万世训矣作忠义传华沙布完颜部人年三十五从军颇见任用太袓使富卦喇徃辽国请阿苏实观其形势富卦喇还言辽兵不知其数太祖疑之使华沙布徃还报曰辽方调兵尚未大集及见统军使其孙被甲立于傍统军曰人谓汝辈且反故为备耳及行道中遇渤海军渤海军向华沙布且笑且言曰闻女直欲为乱汝辈是耶具以告太祖又曰今举大事不可后时若俟河冻则辽兵盛集来攻矣乗其未集而蚤伐之可以得志太祖深然之及破宁江州战于逹噌噶城皆有功赐以旗鼓并御器械髙永昌请和华沙布徃招之取唿图克以归髙永昌诈降于斡鲁斡鲁使华沙布撒巴徃报㑹髙祯降言永昌非真降者斡鲁乃进兵永昌怒遂杀华沙布萨巴皆支解之华沙布就执神色自若骂永昌曰汝叛君逆天今日杀我明日及汝矣骂不絶口至死年五十九天㑹中与萨巴俱赠遥镇节度使特库音徳尔水人躯干雄伟敢战鬬逹噜噶城之役和尼䧟敌特库救出之攻昭苏城辽兵三千来拒特库先登败之攻鲁库营玛竒堕马特库独杀辽兵数軰掖而出之赏赉逾渥自临潢班师至辽河伊都来袭罗索已引去特库独殿马惫乃歩鬬罗索与数骑来救特库止之曰我以一死捍敌公勿来俱毙无益遂没于阵皇统间赠明威将军布库徳宗室子初事国相萨哈伐萧哈里有功与绰哈俱招降矩威水部族绰哈为穆昆布古徳领行军千户从破黄龙府战于逹噜噶城皆有功宁江州渤海伊色布叛布古徳追复之天辅五年九月绰哈布古徳徃拜格河籍军马矩威水部钖勒哈塔等七人杀绰哈布古徳投其尸水中俱年四十三太祖悼惜遣使弔赙加等六年正月斡鲁伐钖勒哈塔于希尔根河追及于哈逹拉山杀四人抚定余衆诏斡鲁求绰哈布古徳尸以𦵏天眷中赠绰哈奉国上将军布古徳昭义大将军绰哈亦宗室子也年十五𨽻军从太祖伐辽率屯路兵招抚萨木丹钖里肯巴噶三水拜格城邑皆降之败室韦五百于阿尔噶城获其民衆至是死焉钮祜禄罕努以䕶衞从宗弼征伐赐铠甲弓矢战马初太祖入居庸关辽林牙耶律达实自古北口亡去以其衆来袭奉圣州壁于龙门东二十五里罗索徃取之获达实并降其衆宗望袭辽主辎重于青塜以达实为乡导诏曰辽赵王实讷埓林牙逹实北王喀勒扎节度使额哩埒贝勒彻格尔招讨达鲁详衮禄锦同知哈里及诸官民并释其罪复诏斡鲁曰林牙达实虽非降附其为乡导有劳可明谕之时天辅六年也既而亡去不知所徃天㑹二年辽详衮托卜嘉来降言达实称王于北方署置南北面官僚有战马百匹畜产甚衆诏曰追袭辽主必酌事宜而行攻讨达实须俟报下三年都统完颜希尹言闻夏人与耶律达实约曰大金既获辽主诸军皆将归矣宜合兵以取山西诸部诏荅曰夏人或与达实合谋为衅不可不察其严备之七年泰州路都统博勒和奏达实已得北部二营恐后难制且近羣牧宜列屯戍诏答曰以二营之故发兵诸部必扰当谨斥候而已八年遣耶律伊都实嘉努巴尔斯追讨达实徴兵诸部诸部不从实嘉努至乌纳水而还伊都报元帅府曰闻耶律达实在和州之域恐与夏人合当遣使索之夏国报曰小国与和州壤地不相接且不知达实所徃也皇统四年囘纥遣使入贡言达实与其国相邻达实已死诏遣罕努与其使俱徃因观其国风俗加武义将军奉使达实罕努去后不复闻问大定中回纥伊钖兰三人至西南招讨司贸易自言本国回纥緅科畨部所居城名特古斯鄂尔多其俗业农无兵器所获十分之一输官耆老相传先时契丹至不能拒因臣之契丹所居屯营乗马行自旦至日中始周匝近嵗契丹使其女婿阿卜萨领兵五万北攻页布年等部族不克而还至今相攻未巳诏曰此人非𨽻朝廷畨部不须发遣可于咸平府旧有囘纥人中安置毋令失所而已是嵗展盘君长萨里罕托色率喀喇部长贝欢及户三万余求内附乞纳前达实所降牌印受朝廷牌印诏西南招讨司遣人慰问且观其意图哩伊都通事阿噜岱至其国见萨里罕具言愿归朝廷乞降牌印无他意也因曰徃年大国尝遣钮祜禄罕努自和州徃使达实既入其境达实方适野与罕努相遇问罕努何人敢不下马罕努曰我上国使也奉天子之命来招汝降汝当下马听诏达实曰汝单使来欲事口舌邪使人捽下使罕努跪罕努骂曰反贼天子不忍于尔加兵遣招汝尔纵不能面缚请罪阙下亦当尽敬天子之使乃敢反加辱乎达实怒乃杀之此时达实林牙已死子孙相继西方诸部仍以达实唿之伊都阿噜岱还奏并奏罕努事世宗嘉罕努忠节赠昭毅大将军召其子永和县商酒都监尚和汝州廵检罗索谕之曰汝父奉使万里不辱君命能尽死节朕甚闵之以尚和为尚辇局直长迁武义将军罗索为武器署直长曹珪徐州人大定四年州人江志作乱珪子弼在贼党中珪谋诛志并弼杀之尚书省议当补二官杂班叙诏曰珪赤心为国大义灭亲自古罕闻也法虽如是然未足以当其功更进一官正班用之温特赫布敦为乌哲羣牧使西北路契丹萨巴等反诸羣牧皆应之布敦闻乱作选家奴材勇者数十人给以兵仗隂为之备贼不得发乃绐诸奴曰官閲兵器愿借兵仗以应閲诸奴以为实然遂借与之明旦贼至布敦无以御之贼执布敦而问之曰今欲反未布敦曰吾家世受国厚恩子姪皆仕宦不能从汝反而累吾族也贼怒脔而杀之子与孙皆与害是时达斡羣牧使图克坦色副使特嘉和硕台伊啰斡羣牧使鹤寿额勒本羣牧使完颜珠勒唿副使完颜希卜苏布塔布部副使持嘉和色里苏穆坦乣详衮瓜尔佳迈珠唿敦乣详衮完颜苏玛喀钖黙乣详衮髙彭祖等皆遇害鹤寿郸王昻子本名乌达布五院部人老和尚率衆来招鹤寿与俱反鹤寿曰吾宗室子受国厚恩宁杀我不能与贼俱反遂与二子皆被杀额哩页契丹人为尚廐局直长大定初招谕契丹斡罕叱令额哩页跪见额哩页不从谓曰我朝廷使也岂可屈节于汝汝等早降可全性命若大军至汝軰悔将何及斡罕怒曰汝本契丹人而不我从敢出是言遂害之从行骁骑军士闰孙史大习马实逹尔博多皆被害三年赠额尔页宣武将军録其子阿卜萨为外帐实逹尔闰孙史大皆赠修武校尉博多赠忠翊校尉纳喇绰竒咸平路雅哈河明安人契丹瓜里使人招之绰竒不从𤓰里兵且至绰竒遂团结旁近村寨为兵出家马百余匹给之教以战阵击刺之法相与拒𤓰里于改渡口由是贼衆月余不得进既而𤓰里兵四万人大至绰竒拒战贼兵十倍遂见执脔而杀之诏赠官两阶二子皆得用廕魏全寿州人泰和六年宋李爽围寿州刺史图克坦羲籍城中兵民及部曲厮役得三千余人随机拒守坚甚羲善抚御得衆情虽妇人皆乐为用同知布埒库中流矢卒羲益励不衰募人徃斫爽营全在选中为爽兵所执爽谓全曰若为我骂金主免若死全至城下反骂宋主爽乃杀之至死骂不絶口布萨揆遣河南统军判官竒珠及迈格等以骑二千人救寿州去寿州十余里与爽兵遇竒珠分两翼夹击爽兵大破之斩首万余级追奔至城下拔其三栅焚其浮梁羲出兵应之爽兵大溃赴淮死者甚衆爽与其副田林仅脱身去余兵脱者十之四诏迁羲防御使竒珠同知昌武军节度使事迈格河南路统军判官赠布埒库昭勇大将军官其子图喇赠全宣武将军䝉城县令封其妻为乡君赐在州官舍三间钱百万俟其子年至十五嵗收充八贯石正班局分承应用所赠官䕃仍以全死节送史舘镂板颁谕天下珊延宗室子为符寳袛侯完颜实古纳为䕶衞十人长至宁元年八月赫舍哩执中作乱入自通𤣥门是日变起仓猝中外不知所为珊延实古纳徃天王寺召大汉军五百人赴难与执中战于东华门外执中扬言曰大汉军反矣杀一人者赏银一锭执中兵衆大汉军少二人不胜而死须㬰执中兵杀五百人殆尽执中死诏削官爵诏曰宣武将军䕶衞十人长完颜实古纳修武校尉符实祗候珊延忠孝勇果没于王事实古纳赠镇国上将军顺州刺史珊延赠宣武将军顺天军节度副使尝从拒战明安赏钱五百贯穆昆三百贯佛宁散军二百贯各迁两阶战没者赠赏付其家实古纳子尚㓜以八贯石俸给之俟年十五以闻瓜尔佳守中咸平人本名阿多古大定二十二年进士歴清池闻喜主簿补尚书省令史除刑部主事监察御史修起居注转礼部员外郎大名治中歴嵩涿北京临洮路按察副使以忧去官起复同知海兰路兵马都总管府事坐事谪韩州刺史寻复同知平京府事大安二年为秦州防御使迁通逺军节度使至宁末移彰德军未行夏兵数万入巩州守中乗城备守兵少不能支城䧟官吏尽降守中独不屈夏人壮之且诱且胁守中益坚遂载而西至平凉要以招降府人守中佯许至城下即大唿曰外兵矢尽且遁矣慎勿降夏人交刃杀之兴定元年监察御史郭着按行秦中得其事以闻诏赠资善大夫东京留守仍收其子鄂摩为笔砚承奉舒穆鲁元毅本名舒苏咸平府路珠彻埒明安沙珲噶珊穆昆人以廕补吏部令史再调景州宁津令有剧盗白昼恣刼为民害元毅以术防捍贼散去入为大理知法除同知亳州防御使事使省檄录陜右五路刑狱无寃人复委受宋嵗币故事有私遗物元毅一无所受明昌初驿召为大名等路提刑判官以最迁汾阳军节度副使时石岚间贼党啸聚肆行剽掠朝廷命元毅捕之贼畏而遁元毅追袭尽殪之二境以安迁同知武胜军节度使事别郡有杀人者屡鞫不伏元毅讯不数语即具服河东北路田多山坂硗瘠大比时定为上赋民力久困朝廷命相地更赋元毅以三壤法平之民頼其利改彰德府治中寻以邉警授抚州刺史㑹邉将失守刍粮马牛焚剽殆尽元毅率吏卒三十余人出州经画军饷卒与敌遇州倅暨从吏坚请还元毅曰我軰责任邉守遇敌而奔其如百姓何纵得自安复何面目朝廷乎遂执弓矢令衆衆感其忠争为效死元毅力战射无不中敌去而复合元毅气愈厉鏖战乆之衆寡不敌遂遇害时年四十七事闻上深惊悼赠信武将军召用其子世勣侍仪司承应世勣后登进士第奏名之日上谓宰臣曰此舒苏子邪叹赏者乆之元毅性沉厚武勇过人毎读书见古人忠义事未尝不嗟叹赏慕喜动颜色故临难能死所事云伯特梅和尚泰州人也性鲠直尚气节正隆五年收克䕶卫授赫稜羣牧副使未几复命召为䕶衞十人长改尚廐局副使转本局使转右衞将军拱衞使典尚廐者十余年积劳特迁官三阶除复州刺史明昌初为西北路副招讨使泰州防御使升武胜军节度使六年移镇崇义军时有事北邉左丞相瓜尔佳清臣行省于临潢檄为副统㑹敌入临潢梅和尚暨䕶衞博克托等领军逆击之敌积阵以待梅和尚直擣其阵杀伤甚衆敌知孤军无继聚兵围之度不能免乃下马相背射复杀百余人矢尽犹以弓提击为流矢所中死博克托等皆没上闻之震悼诏赠龙虎衞上将军躐迁十阶特赐钱二十万命以礼𦵏之物皆官给以其子都努为军前明安中使䕶䘮就差权同知临潢府事李逹可为勅祭使同知德昌军节度使事舒穆噜和尚为勅𦵏使承安五年上谕尚书省曰梅和尚死王事其子都努从军乆有功其议所以酬之乃命为典署丞乌克逊温屯上京路人大定末袭明安明昌七年以本兵充万户备邉有功除归德军节度明使改盘安军察亷迁同知率宾路节度使事以忧去官起复归德府治中迁唐州刺史泰和六年四月宋皇甫斌歩骑万人侵唐州温屯兵甚少遣泌阳尉博硕布廵检布希各以五十人乗城拒守兀屯见宋兵在城东北者可破令军事判官萨克达以精兵百人自西门出绕出东北宋兵营后掩击之杀数千百人宋兵大乱迨夜乃遁去五月皇甫斌复以兵数万来攻行省遣泌阳副廵检纳哈塔军胜救唐州温屯出兵与军胜合兵城东北设伏兵以待之乃分骑兵为三一出一入以致宋兵宋兵䧟于淖伏兵发中冲宋兵为二遂大溃追奔至湖阳斩首万余级获马三百匹宋别将以兵三千来袭遇之竹林寺殪之纳哈塔军胜手杀宋将取其金带印章以献诏迁温屯同知河南府事军胜迁梁县令各进两阶温屯赏银三百五十两重綵十端为右副元帅完颜匡右翼都统匡取枣阳遣温屯袭神马坡宋兵五万人夹水阵以强弩拒岸温屯分兵夺其三桥自辰至午连拔十三栅遂取神马坡从攻襄至汉江温屯乱流径度复进一阶号平南虎威将军宋人请和迁河南副统军大安初迁昌武军节度使副统军如故迁西南路招讨使温屯御下严酷军士多亡杖六十除同知上京留守事大安三年将兵三万入衞中都迁元帅右都监转左都监兼北京留守有功赐金吐鹘重綵十端迁元帅左监军留守如故贞祐元年闰月以兵入卫中都诏以兵万六千人守定兴军败温屯战没髙守约字从简辽阳人大定二十八年进士累官观州刺史大元兵狥地河朔郭邦献已归顺从至城下唿守约曰从简当计全家室守约弗顾至再三守约厉声曰吾不汝识也城破被执使之跪守约不屈遂死诏赠崇义军节度使谥忠敬哈萨喇安礼字子敬本名酌大名路人颕悟博学淹贯经史大定二十八年进士至宁末为泰安州刺史贞祐初山东被兵郡县望风而遁或劝安礼去之安礼曰我去城谁与守且避难负国家之恩乎乃团练缮完为御守计已而大元兵至战旬日不能下谓之曰此孤城耳内无粮储外无兵援不降无遗类矣安礼不聼城破被执初不识某为谁或妄以酒监对安礼曰我刺史也何以讳为使之跪安礼不屈遂以戈撞其胷而杀之诏赠泰定军节度使谥坚贞王维翰字之翰利州龙山人父庭辽季率县人保县东山后以衆降维翰好学不倦中大定二十八年进士调贵德州军事判官察亷迁永覇令县豪欲尝试维翰设事陈诉维翰穷竟之遂伏其诈杖杀之健讼衰息歴𢎞政获嘉令佐胥持国治河决有劳迁一阶改北京转运户籍判官补尚书省令史除同知保静军节度使事检括户籍一郡称平属县有奴杀其主人者诬主人弟杀之刑部疑之维翰审谳乃微行物色之得其状奴遂引服改中都转运副使摄侍御史奏事殿中章宗曰佳御史就除侍御史改左司员外郎转右司郎中布萨揆伐宋维翰行省左右司郎中泰和七年河南旱蝗诏维翰体究田禾分数以闻七月雨复诏维翰曰雨虽霑足秋种过时使多种蔬菜犹愈于荒莱也蝗蝻遗子如何可絶旧有蝗处来嵗宜菽麦谕百姓使知之八年宋人受盟还为右司郎中进官一阶上问宋人请和复能背盟否维翰对曰宋主怠于政事南兵佻弱两淮兵后千里萧条其臣惩韩侂胄苏师旦无复敢执其咎者不足忧也唯北方当劳圣虑耳乆之迁大理卿兼潞王𫝊同知审官院事新格教坊乐工阶至四品换文武正资服金紫维翰奏伶优贱工衣缙绅之服非所以尊朝廷也从之大安初权右谏议大夫三司欲税间架维翰谏不聼转御史中丞无何迁工部尚书兼大理卿改刑部尚书拜参知政事贞祐初罢为定海军节度使是时道路不通维翰舟行遇盗唿谓之曰尔軰本良民因乱至此财物不惜勿恐吾家盗感其言而去至镇无兵备邻郡皆望风奔溃维翰谓吏民曰孤城不可守此州阻山浮海当有生地无俱为鱼肉也乃纵百姓避难维翰率吏民愿从者奔东北山结营堡自守力穷被执不肯降妻姚氏亦不肯屈与维翰俱死诏赠中奉大夫姚氏芮国夫人谥贞洁伊喇古尼安化军节度使贞祐初大元兵取密州古尼乃率兵力战流矢连中其颈既拔去复中其颊死焉贞祐三年诏赠安逺大将军知益州府事宋扆中都宛平人也正隆五年进士歴辰州宁化州军事判官曹王府记室参军陜西西路转运都勾判官补尚书省令史除武定军节度副使中都右警廵使时固安县丞刘昭与部民裴原争买邻田扆用昭属抑原使毋争御史台劾奏夺一官解职降广宁府推官改辽东路盐使丁父忧起复吏部员外郎歴苏曹景州刺史同知中都路转运使事迁北京临潢等路按察使改安国军节度使河东南路转运使御史劾其前任按察侵民舍不称职降沂州防御使移濬州迁山东西路转运使改定海军节度使贞祐二年改沁南军正月大元兵至懐州城破死焉扆天资刻酷所至不容物以是蹭蹬于世云乌库哩荣祖本名福兴河间人明昌二年进士歴官补尚书省令史除都转廵司都勾判官转𢎞文校理升中都总管府判官察亷除震武军节度副使彰德府司马累迁户部员外郎宁海州刺史贞祐二年城破荣祖犹力战死之赠安武军节度使赐谥毅勇乌库哩仲温本名唿喇葢州按春明安人大定二十五年进士累官太学助教应奉翰林文字河东路提刑判官改河北东路转运副使御史荐前仕提刑称职迁同知顺天军节度使事签上京东京等路按察使事改提举肇州漕运兼同知武兴军节度使事东胜州刺史坐前在上京不称职降镇宁军节度副使改滑州刺史河东南路按察副使寿州防御使贞祐初迁镇西军节度使是时中都被围遂至太原移书安抚使贾益谦约以乡兵救中都因驰驿如平阳将与益谦㑹于绛不能进抵平阳而还仲温尝治平阳吏民争留之仲温曰平阳巨镇易为守御于私计得矣如岚州何遂还镇已而大元兵大至城破不屈而死赠资徳大夫博索路兵马都总管谥忠毅嵗时致祭玖珠宗室子为武州刺史唐古布格苏为军事判官贞祐二年十一月大元兵取玖珠子姪抵城下谓之曰山东河北今皆降我汝之家属我亦得已苟不速降且杀之也玖珠曰当以死报国遑恤家为无何城破力战而死布格苏亦不屈死焉诏赠玖珠临海军节度使加骠骑衞上将军布格苏建州刺史加镇国上将军仍令树碑嵗时致祭李演字巨川任城人泰和六年进士第一除应奉翰林文字再丁父母忧居乡里贞祐初任城被兵演墨衰为济州刺史画守御策召集州人为兵搏战三日衆皆市人不能战迯散演被执大将见其冠服非常且知其名问之曰汝非李应奉乎演荅曰我是也使之跪不肯以好语抚之亦不聼许之官禄演曰我书生也本朝何负于我而利人之官禄哉大将怒击折其胫遂曵出杀之时年三十余赠济州刺史诏有司为立碑云刘德基大兴人贞祐元年特赐同进士出身守官边邑夏兵攻城德基坐㕔事积薪其傍谓家人曰城破即焚我及城破其家人不忍纵火遂被执胁使跪降德基不屈同僚故人绐夏人曰此人素病狂故敢如此德基曰为臣子当如此尔吾岂狂邪夏人壮其义乃系诸狱冀其改图已而召问德基大骂终不能从曰吾岂苟生者哉遂害之赠朝列大夫同知通逺军节度使事王毅大兴人经义进士累官东明令贞祐二年东明围急毅率民兵愿战者数百人拒守城破毅犹率衆抗战力穷被执与县人王八等四人同驱之郭外先杀二人王八即前跪将降毅以足踣之厉声曰忠臣不佐二主汝乃降乎驱毅者以刃斫其胫毅不屈而死赠曹州刺史王晦字子明泽州髙平人少负气自憙常慕张咏之为人友妻与人有私晦手刃杀之中明昌二年进士调长葛主簿有能声察亷除辽东路转运司都勾判官提刑司举其能转北京转运户籍判官迁安阳令累除签陜西西路按察司事改平凉治中召为少府少监迁户部郎中贞祐初中都戒严或举晦有将帅才俾募人自将得死士万余统之率所统衞送通州粟入中都有功迁霍王傅以部兵守顺州通州围急晦攻牛栏山以解通州之围赐赉优渥迁翰林侍读学士加劝农使九月顺州受兵晦有别部在沧景遣人突围召之衆皆踊跃思奋而主者不肯发王臻晦之故部曲也免胄出见且拜曰事急矣自苦何为苟能相从可不失富贵晦曰朝廷何负汝邪臻曰臻虽负国不忍负公因泣下晦叱曰吾年六十致位三品死则吾分讵从汝邪将射之臻掩泣而去无何将士缒城出降晦被执不肯降遂就死初晦就执谓其爱将牛斗曰若能死乎曰斗䝉公见知安忍独生併见杀诏赠荣禄大夫枢密副使仍命有司立碑嵗时致祭録其子汝霖为笔砚承奉齐鹰扬淄州军事判官杨敏中屯留县尉致仕张乞驴淄州民贞祐初大兵兵取淄州鹰扬等募兵备御城破率衆巷战鹰扬等三人创甚被执欲降之鹰扬伺守者稍怠即起夺槊杀数人敏中乞驴皆不屈以死诏赠鹰扬嘉毅大夫淄州刺史仍立庙于州以时致祭敏中赠昭勇大将军同知横海军节度使事乞驴特赠宣武将军同知淄州军州事珠嘉佛新蓟州明安人官至北京副留守贞祐二年为提控与同知顺州军州事温特赫伊扎尔俱守密云县佛新家属在蓟州大元兵得之以示佛新曰若速降当以付汝否则杀之佛新曰吾事本朝受厚恩战则速战终不能降也岂以家人死生为计耶城破死于阵伊札尔被执亦不屈而死盘安军节度判官富察济色与鸡泽县令温特赫实芳努同守蓟州衆溃而出济色实芳努死之诏赠佛新开府仪同三司枢密副使封宿国公伊扎尔镇国上将军顺州刺史济色金紫光禄大夫蓟州刺史实芳发镇国上将军蓟州刺史仍命树碑以时致祭髙钖字永之德基子以廕补官积劳调淄州酒使课最迁萍乡令察亷迁辽东路转运度支判官太仓使法物库使兼尚林署直长提举都城所歴北京辽东转运副使同知南京路转运使事贞祐初累迁河北东路按察转运使城破遂自投城下而死金史卷一百二十一金史卷一百二十二钦定四库全书金史卷一百二十二元中书右丞相总裁托克托等修列传第六十忠义二呉僧格乌古哩徳升张顺马骧伯特乌格鄂屯丑和尚苏尔坦富珠哩福焘呉邦杰纳哈塔富拉塔钮祜禄恩楚时茂先温特赫老尔梁持胜贾邦宪伊喇阿里哈完颜鲁尔锦赫舍哩鹤寿富察罗索钮祜禄资禄赵益侯小叔王佐洪果玖珠乌凌阿竒珠图们色埒黙玛哈富勒唿乌雅威赫乌雅恩彻亨钮祜禄贞呉僧格西南路唐古伊喇乣珊舍音部落人拳勇善骑射大安间选籍山西人为兵僧格充马军千戸有功贞祐初迁万户权顺义军节度使朔州失守僧格复取之真授同知节度使事弟权同知节度使事达喇真授节度副使权节度副使燕绰尔真授节度判官提控马寿儿以下迁授有差衆苦乏食僧格乞赐粮十五万斛朝廷以为应州已破朔为孤城其势不可守乃迁朔之军民九万余口分屯于岚石隰吉绛解之间未行大元兵至朔州战七昼夜有功加遥授同知太原府事兼同知节度使事达喇石州刺史绰尔同知岢岚州防御使事四年始迁其民南行且战且行者数十里僧格力惫马踬死焉时年三十诏赠镇国上将军顺义军节度使乌库哩徳升本名鲁尔锦益都路明安人明昌二年进士累官补尚书省令史知管差除除吏部主事绛阳军节度副使丁父忧起复太常博士东平治中大安初知𢎞文院改侍御史论西京留守赫舎哩执中姦恶卫绍王不聴迁肇州防御使宣宗迁汴召赴阙上言泰州残破东北路招讨司明安穆昆人皆寓于肇州凡征调往复甚难乞升肇州为节度使以招讨使兼之置招讨副使二员分治泰州及宜春诏从之进翰林侍读学士兼戸部侍郎俄以翰林侍读权参知政事与平章政事穆延尽忠论近侍局预政宣宗怒语在尽忠传无何出为集庆军节度使改汾阳军节度使河东北路宣抚副使复改知太原府事权元帅左监军兴定元年大元兵急攻太原粮道絶徳升屡出兵战粮道复通诏迁官一阶徳升上言皇太子聪明仁孝保训之官已备更宜选徳望素着之士朝夕左右之日闻正言见正行此社稷之洪休生民之大庆也宣宗嘉纳之二年真授左监军行元帅府事大元兵复围太原环之数匝已破濠垣徳升植栅为拒出其家银币及马赏战士北军坏城西北隅以入徳升联车塞之三却三登矢石如雨守陴者不能立城破徳升至府署谓其姑及其妻曰吾守此数年不幸力穷乃自缢而死其姑及其妻皆自杀诏赠翰林学士承㫖子乌兰威尚㓜诏以奉御俸养之张顺淄州士伍淄州被围行省侯挚遣总领提控王庭玉将兵救之庭玉募顺等三十人往觇兵势且欲令城中知援兵之至乘夜潜至城下顺为所得执之使宣言行省军败绩庭玉亦死宜速降顺阳许诺既乃唿谓城中曰外兵无多王节度军且至坚守毋降兵刃交下顺曰得为忠孝鬼足矣遂死淄人知救兵至以死守城頼以完后赠宣武将军同知棣州防御使事诏有司给养其亲且访其子孙优加任用马骧禹城人也登进士歴官有声贞祐三年为曹州济隂令四月大元克曹州骧被执军卒搒掠求金骧曰吾书生何从得是又使跪骧曰吾膝不能屈欲杀即杀得死为大金鬼足矣遂死赠朝列大夫泰定军节度副使仍树碑于州时致祭贞祐四年七月诏以其男惟贤于八贯石局分收补伯特乌格西南路茂乣奚人壮健沉勇大元兵克西南路邻郡皆降乌格独不屈贞祐五年东胜州已破乌格与页里雅勒唿页里雅尔招集义军披荆棘复立州事河东北路行元帅府承制除乌格武义将军宁逺军节度副使页里雅勒唿武义将军节度判官页里雅尔武义将军观察判官乌格等以恩不出朝廷颇怀觖望纵兵剽掠兴定元年诏乌格遥授武州刺史权节度使页里雅勒唿权同知节度使事页里雅尔权节度副使各迁官两阶兴定三年乌格特迁三官遥授同知晋安府事寻真授东胜军节度使东胜被围城中粮尽援兵絶乌格率衆溃围走保长宁寨诏各进一官战没者赠三官九月复被围乌格死之鄂屯丑和尚为代州经畧使贞祐四年八月大元兵攻代州丑和尚御战败绩身被数创被执欲降之不屈遂死苏尔坦宗室子大安中充尚书省祇候郎君贞祐二年自募义兵数千充宣差都提控诏从提举奉先范阳三都统兵除同知涿州事迁刺史佩金牌经畧海州旋充宣差都提控安抚山西军民应援中都上书曰绛解二州仅能城守而村落之民皆尝被兵重以连嵗不登人多艰食皆恃盐布易米今大阳等渡乃不许粟麦过河愿罢其禁官税十三则公私皆济矣又曰绛觧河中必争之地惟令寳昌军节度使从宜规画盐池之利以实二州则民受其利兵可以强矣又曰中条之南垣曲平陆芮城虞乡河东之形势陜洛之襟喉也可分陜州歩骑万二千人为一提控四都统分戍四县此万全之策也又曰平陆产银铁若以盐易米募工鍊冶可以广财用备戎器小民佣力为食可以息盗又曰河北贫民渡河逐食已而复还济其饥者艰苦殊甚苛暴之吏抑止诛求弊莫大焉又曰河南陜西调度未急择骑军牝马羣牧不二三年可增数万骑军势自振矣又曰诸路印造寳券乆而益多必将积滞止于南京印造给降庶可乆行又曰河北职任虽除授不次而人皆不愿者盖以物价十倍河南禄廪不给饥寒且至若实给俸粟之半少足养廉则可责其効力又曰河北之官朝廷减资迁秩躐等以答其劳闻河南官吏以贬逐目之彼若以为信然谁不解体书奏下尚书省议惟许放大阳等渡宣抚司量民力给河北官俸目河北为贬所者有禁而已四年行枢密院于河南府上书曰用兵累年出辄无功者兵不素励也士庶且充行伍况于皇族与国同休戚哉皆当从军亲冐矢石为士卒先少寛圣主之忧族人道格实同此心愿隶臣麾下宣宗嘉其忠许之兴定元年改辉州刺史权河平军节度使孟州经畧使初御史大夫权尚书右丞永钖被诏经畧陜西宣宗曰敌兵强则谨守潼闗毋使得东永钖既行留渑池数日至京兆驻兵不动顷之潼闗破大元兵次近郊由是永钖下狱乆不决苏尔坦上疏救之畧曰窃闻周祚八百汉享国四百余载皆以封建亲戚犬牙相制故也孤秦曹魏亡国不永晋八王相鱼肉犹歴过秦魏自古同姓之亲未有不与国存亡者本朝唿沙唿之难百僚将士无敢谁何珊延实古纳奋身拒战尽节而死御史大夫永钖才不胜任而必用之是朝廷之过也国之枝叶已无几矣伏惟陛下审图之于是宗室四百余人上书论永钖皆不报乆之永钖杖一百除名当是时诸路兵皆入城自守百姓耕稼失所苏尔坦上言养兵所以卫民方今河朔惟真定河间之衆可留扞城其余府州皆当散屯于外以为民防俟稼穑毕功然后移于屯守之地是为长策从之加遥授同知东平府事权元帅右监军行元帅府事与参知政事李革守平阳兴定二年十月苏尔坦上奏太原已破行及平阳河东郡县皆不守大抵屯兵少援兵不至故耳行省兵不满六千平阳河东之根本河南之藩篱也乞併怀孟卫州之兵以实潞州调泽州沁水端氏高平诸兵并山为营为平阳声援惟祈圣断以救倒悬之急是月壬子大元兵至平阳提控郭用战于城北濠垣被执不屈而死癸丑城破苏尔坦自杀赠昌武军节度使富珠哩福寿为唐邑主簿大元兵攻唐邑福寿与战死之赠官三阶赙钱五百贯吴邦杰登州军事判官邦杰寓居日照之村墅为大元兵所得驱令攻城邦杰曰吾荷吾国恩讵忍攻吾君之城与之酒食不顾乃杀之诏赠朝列大夫定海军节度副使纳哈塔富拉塔大名路明安人承安二年进士调大名教授累除比阳令补尚书省令史除彰徳军节度副使以忧去官贞祐二年调同知西安军节度使事歴同知临洮平凉府事河州防御使三年夏人围定羗富拉塔击走之以功加遥授彰化军节度使四年升河州为平西军就以富拉塔为节度使上言古者一人从军七家奉之兴十万之师不得操事者七十万家今籍诸道民为兵者十之七八奉之者才二三民安得不困夫兵贵精不在衆寡择勇敢谋畧者为兵脆懦之徒使归农畆是亦纾民之一端也又请补官赎罪以足用及请许人射佃陜西荒田开採矿冶不报改知平凉府事入为戸部尚书是时伐宋大㨗富拉塔奏宋人屡败其气必沮可乘此遣人谕説以寻旧盟若宋人不从然后伐之疾雠怒顽易以成功朝廷不能用富拉塔又言诸军当汰去老弱妙选精鋭庶可取胜陜西弓箭手不习骑射可选善骑者代之延安屯兵甚衆分徙万人驻平凉闗中元帅猥多除京兆重镇其余皆可罢巩县以北黄河南岸及金钩桥虎牢闗虢州崿岭凡钭径僻路俱当置兵防守诏下尚书省枢密院议竟不施行未几改元帅右监军兼昭义军节度使行元帅府事兴定二年潞州破力战而死赠御史大夫钮祜禄恩楚仕至桢州刺史被行省牒徙州人于金胜堡已而大兵至恩楚拒战中流矢病创卧花㡌军张提控言兵势不可当宜速降恩楚曰吾曹坐食官禄可忘国家恩乎汝不闻赵坊州乎以金帛子女与敌人终亦不免我辈但当力战而死耳至夜张提控引数人持兵仗以入䝱恩楚使出降恩楚曰听汝所为吾终不屈也遂杀之执其妻子出降初桢州人迁金胜堡多不能至军事判官王谨收遗散之衆别屯周安堡周安堡不缮完楼堞置战守之具兵至谨拒战十余日内溃被执不屈而死诏恩楚谨各赠官六阶升职三等时茂先日照县沙沟酒监寓居诸城红贼方郭三据密州过其村居民相率迎之贼以元帅自称茂先怒谓衆曰此贼首耳何元帅之有方郭三闻而执之断其腕茂先大骂贼不胜忿复剔其目乱刃剉之至死骂不絶诏赠武节将军同知沂州防御使事温特赫老尔为同知上京留守事布希万努攻上京其子特尔格生获老尔胁之使招余人不从特尔格怒乱斫而死赠龙虎卫上将军博索兵马都总管以其姪黙色为后特授四官梁持胜字经甫本名询谊避宣宗嫌名改焉保大军节度使襄之子多力善射泰和六年进士复中宏词累官太常博士迁咸平路宣抚司经歴官兴定初宣抚使布希万努有异志欲弃咸平徙海兰路持胜力止之万努怒杖之八十持胜走上京告行省太平是时太平已与万努通谋口称持胜忠而心实不然署持胜左右司员外郎既而太平受万努命焚毁上京宗庙执元帅承充夺其军持胜与提控咸平治中费摩萨布万户韩公恕约杀太平复推承充行省事共伐万努事泄俱被害诏赠持胜中顺大夫韩州刺史萨布镇国上将军显徳军节度使公恕明威将军信州刺史贾邦宪霍州霍邑县陈村人也举进士第质直有勇畧大元攻河东邦宪集居民为守御计既而兵大至居民悉降邦宪弃其家独与子懿保于松平寨是时权知州事刘珍在寨与之共守竟能成功珍每欲辟之邦宪辄以衰老为辞兴定四年十月兵复大至病不能避与懿俱被执欲以为镇西元帅且持刃胁之邦宪不屈密遣懿归松平遂自刭赠奉直大夫本县令伊喇阿里哈辽人兴定间累迁霍州刺史兴定四年正月移霍州治好义堡大元兵至阿里哈力战不能敌兵败被执诱使降阿里哈曰吾有死无贰叱使跪但向阙而立于是丛矢射杀之寳昌军节度副使孔祖汤同时被获既又令祖汤跪祖汤不从亦死诏赠阿里哈龙虎卫上将军泰定军节度使祖汤资善大夫同知平阳府事祖汤泰和三年进士完颜鲁尔锦中都路额特赫格们明安人大安中以䕃补官选充亲军调阜平尉迁方城令改通州军事判官以功迁本州刺史顷之元帅右都监富察齐勤执之以去未几挈家脱归除同知临洮府事徙庆阳迁保大军节度使兴定五年鄜州破鲁尔锦自投崖下死焉赠特进知延安府事诏陜西行省访其子孙以闻赫舎哩鹤寿河北西路珊沁明安人性淳质躯干雄伟初充亲军中泰和三年武举调褒信县副巡检六年宋人围蔡州鹤夀请于防御使与勇士五十人夜斫宋营使诸军譟于城上斩三百余级宋兵自相蹂践死者千余人迟明宋人解围去鹤寿追之使殿曵柴宋人顾尘起以为大兵且至遂奔追至陈寨而还已而宋兵复据新蔡新息褒信三县鹤寿皆复取之得马三百匹充行军万戸从大军出寿春败宋人于涡口夺马千余匹攻下真滁二州及盱眙军军还进九官迁同知息州军州事改万宁宫同提举大安三年充西南路马军万戸夏人五万围东胜鹤寿救之突围入城夏兵解去迁两阶赐银百两重綵十端迁尚方署令充行军副统升充行省左翼都统转武卫军都统充马军副提控转钤辖充都城东面宣差副提控贞祐二年丁父忧起复武宁军节度副使破红袄贼于兰陵石城堌一切掠良人为生口监察御史陈规奏乞勑有司凡鹤寿所获俱从放免诏徐州归徳行院拘括放之寻遥授同知武宁军节度使事兼节度副使坐出猎纵火延烧官草杖一百改同知河平军节度使事兴定元年充马军都提控入宋襄阳界遥授同知武胜军节度使事改遥授睢州刺史二年攻枣阳三败宋兵改遥授同知归徳府事三年夺宋石渠寨决去枣阳濠水加宣差邓州路军马从宜遥授汝州防御使四年宋扈太尉歩骑十万围邓州鹤寿分兵拒守出府库金帛赏士许以迁官加爵自将余衆日出搏战宋兵焚营去鹤寿被创不能骑马遣招抚副使珠格伊埒图追及之杀数十人夺其俘而还诏所散金帛勿问将士优迁官爵鹤寿迁金紫光禄大夫遥授武胜军节度使俄丁母忧以夲官起复权元帅左都监行元帅府于鄜州兴定五年闰月鄜州破鹤寿与数骑突出城追及之鹤寿据土山力战而死谥果勇富察罗索东北路按春噶尔罕明安人泰和三年进士调庆都牟平主簿寻以廉能迁中都右警巡副使补尚书省令史知管差除贞祐初除吏部主事监察御史丁母忧服阕充行省经歴官改京兆治中遥授定西州刺史充元师参议官兴定二年与元帅承裔攻下西和州博索由秦州进兵抵栈道宋人悉鋭来拒罗索乘高立帜䇿马旋走扬尘为疑兵别遣精骑掩出其后宋兵大溃乘胜遂拔兴元进一阶除丹州刺史再迁同知河中府事权元帅右都监河东路安抚使复取平阳晋安优诏褒宠进一阶赐银二百两重币二十端遥授孟州防御使权都监如故将兵救鄜州转战而至城破死之赠资徳大夫定国军节度使谥襄勇勑行省求其尸以葬钮祜禄资禄本姓张氏咸平府人泰和伐宋从军有功调易县尉迁潞县主簿贞祐初遥授同知徳州防御事改秦州三年遥授同知通逺军节度使事定元年改西宁州刺史赐今姓乆之遥授同知临洮府事兼定西州刺史从元帅右都监完颜阿林破宋兵于梢子岭三年攻破武休闗资禄功最诏比将士迁五官职二等外资禄更加官职一等遥授通逺军节度使刺史如故五年遥授陇安军节度使俄改金安军诏曰陜西行省奏军官阙员卿久在行阵御下有法旧隶士卒多在京兆今正防秋闗河要冲悉心备御将兵救鄜州闰十二月鄜州破被执不肯降遂死赠银青荣禄大夫中京留守元光元年言事者谓资禄褒赠尚薄诏録其二子烈山林泉升职一等陜西行省军中用之赵益太原人读书肄业大元兵入境益鸠合土豪保聚山隘屡战有功晋阳公郭文振署为寿阳令驻兵榆次重原寨遂率衆收复太原夜登其城斩馘甚衆所获马仗不可计获老幼二万余口以出升太原治中复擢同知府事兼招抚使元光元年八月大元兵大至攻城益急知不可支廼自焚其府库杀妻子沉其符印于井遂自杀宣宗闻之嘉叹赠银青荣禄大夫河东北路宣抚使仍谕有司求其子孙録用侯小叔河东县人为河津水手贞祐初籍充镇威军以劳补官元光元年迁河中府判官权河东南路安抚副使小叔尽䕶农民入城以家财赏战士河中围解迁治中安抚如故枢密院奏小叔才能可用权位轻不足以威衆乞假符节十二月诏权元帅左都监便宜从事提控吴徳説小叔出降叱出斩之表兄张先从容言大兵势重可出降以保妻子小叔怒谓先曰我舟人子致身至此何谓出降縳先于柱而杀之饭僧祭葬以尽戚党之礼顷之枢密院遣都监额琳与小叔议兵事小叔出城与额林会石天应乘之取河中府作浮桥通陜西小叔驻乐李山寨衆兵毕会夜半坎城以登焚楼橹火照城中天应大惊不知所为尽弃辎重牌印马牛杂畜死于双市门小叔烧絶浮桥抚定其衆迁昭毅大将军遥授孟州防御使同知府事监军安抚如故二年正月大元十万骑围河中总帅额尔克遣提控孙昌率兵五千枢密副使完颜萨布遣李仁智率兵三千俱救河中小叔期以夜中鸣钲内外相应及期小叔出兵战昌仁智不敢动小叔敛衆入城围益急衆议出保山寨小叔曰去何之密遣经厯官张思祖溃围出奔告于汴京明曰城破小叔死不得其尸总帅额尔克以河中府推官籍阿尔威代小叔权右都监枢密院奏小叔功卓异或疑尚在遽令阿尔威代之絶归向之路至是小叔已亡四十余日中条诸寨无所统领乃诏阿尔威权领宣宗思小叔功下诏褒赠切责额尔克不救河中之罪王佐字辅之霍州农家子豁畧不事产业轻财好施善骑射兴定中聚兵数千人权领霍州事平阳胡天作承制加忠勇校尉赵城丞迁霍邑令同知蒲州军事权招抚副使蒲州经畧使诏迁宣武将军遥授宝昌军节度副使大元兵取青龙堡佐被获署霍州守将隶元帅崔环质其妻子招抚使成天祐与环有隙佐与天祐谋杀环天祐曰君妻子为质柰何佐曰佐岂顾家者邪元光二年七月因环出猎杀之率军民数万请命加龙虎卫上将军元帅右监军兼知平阳府事佐与平阳公史咏素不协请徙泌州王女寨诏从之仍令聴上党公完颜开节制是嵗七月救㐮垣中流矢卒赠金吾衞上将军以其子为符寳典书洪果玖珠临潢人大定间以廕补部令史转枢密院令史调安肃州军事判官明昌四年为大理执法同知蓟州军事再迁潞王府司马累官河东北路按察使转运使改知彰徳府事战殁赠荣禄大夫南京留守仍録用其子孙乌凌阿竒珠大名路明安人大定二十八年进士累官补尚书省令史除山东提刑判官英王府司马御史台举前在山东称职改太原府治中签陜西按察司事歴汝州沁州刺史北京临潢按察副使迁扶余路节度使未几以罪夺三官解职降徳昌军节度副使崇庆初戍边有功迁一官赏银百两重弊十端转利州刺史贞祐初改同知咸平府事迁归徳军节度使改兴平军就充东面经畧使寻罢经畧司改元帅右都监赴援中都战殁赠荣禄大夫参知政事以参政半俸给其家图们色埒黙咸平路明安人袭父明安明昌中统所部充押军万戸戍边承安中讨契丹有功除陈州防御使迁知平凉府事改保大军节度使徙知彰徳府事贞祐四年大元兵复取彰徳色埓黙死焉尼玛哈富勒唿中都路明安人明昌五年进士累官补尚书省令史从平章政事布萨揆伐宋兵罢除同知崇义军节度使事察廉改东平府治中歴环州裕州刺史翰林待制开封府治中大理卿寻擢知河南府事兼河南路副统军贞祐四年急备京西为陜州宣抚副使兼西安军节度使是嵗大元兵取潼闗戍卒皆溃富勒唿御战兵败死焉乌雅威赫隆安路明安人补亲军充䕶卫除益都总管府判官中都兵马副都指挥使累官㑹州刺史贞祐初为左卫将军拱卫直都指挥使山东副统军安化军节度使土贼据九仙山为巢穴威赫拥衆不击贼愈炽东平行省䝉古纲劾奏威赫不任将帅朝廷不问改镇西军权经畧副使歴全安武胜军兴安四年改泰定军是歳五月兖州破死焉乌雅恩彻亨隆安府明安人大定二十八年进士累官补尚书省令史除顺天军节度使使召为治书侍御史刑部员外郎单州刺史戸部郎中河东北路按察副使同知大兴府事秦州防御使丁母忧起复泗州防御使迁武宁军节度使徒河平军兼都水监坐前在武宁奏军功不实降沂州防御使迁汾阳军节度使兼经畧使兴定二年九月城破死焉钮祜禄贞本名绰哈西南路招讨司人大定二十八年进士歴敎授主簿用荐举除河北大名提刑知事察廉迁都转运戸籍判官累官泰定军节度副使丁父忧服阕除徳兴治中宣徳州刺史摄武卫军副都指挥以礼部郎中摄国子祭酒与恩州刺史摄武卫军副都指挥使钮祜禄哈达河间府判官摄同知顺天军节度使玛察克齐纳尔保州録事摄永定节度副使伯特章努出议和事二年和议成赏银二百两重弊十端玉吐鹘改戸部侍郎歴沁南河平镇南集庆汾阳军节度使贞祐四年改昭义军充潞州经畧使兴定二年入为工部尚书由寿州伐宋攻正阳有功权元帅左都监守晋安府兴定三年十一月城破贞与府官十余人皆死之金史卷一百二十二金史卷一百二十三钦定四库全书金史卷一百二十三元中书右丞相总裁托克托等修列传第六十一忠义三图克坦航完颜陈和尚杨沃衍乌库哩黒汉图们唿图克们姬汝作爱新禹显图克坦航一名扎克繖驸马枢密使某之子也父号九驸马衞王有事北边改授都元帅仍权平章殊不允人望航时为吏部侍郎力劝其父辞帅职遂拜平章至宁元年唿沙唿弑逆降航为安州刺史㑹北兵大至城下声言都城已失守汝可速降航谓其民曰城守虽严万一攻破汝辈无孑遗矣我家两世驸马受国厚恩决不可降汝辈计将安出其民曰太守不屈我辈亦何忍降愿以死守航乃尽出家财以犒军民军民皆尽力备御又五日城危航度不可支谓其妻孥曰今事急矣惟有死尔乃先缢其妻孥谓其家人曰我死即撤屋焚之遂自缢死城破人犹力战曰太守既死我辈不可独降死者甚衆完颜陈和尚名彝字良佐世以小字行丰州人系出萧王诸孙父竒格泰和南征以功授同知阶州军事及宋复阶州竒格战殁于嘉陵江贞祐中陈和尚年二十余为北兵所掠大帅甚爱之置帐下时陈和尚母留丰州从兄安平都尉色埒黙事之甚谨陈和尚在北嵗余託以省母乞还大帅以卒监之至丰乃与色埒黙刼杀监卒夺马奉其母南奔大兵觉合骑追之由他路得免既而失马母老不能行载以鹿角车兄弟共輓南渡河宣宗奇之色埒黙以世官授都统陈和尚试补䕶衞未几转奉御及色埒黙行夀泗元帅府事奏陈和尚自随诏以充宣差提控佩金符色埒黙辟太原王渥为经歴渥字仲泽文章论议与雷渊李献能相上下故得师友之陈和尚天资高明雅好文史自居禁衞日人以秀才目之至是渥授以孝经小学论语春秋左氏传畧通其义军中无事则窓下作牛毛细字如寒苦之士其视世味漠然正大二年色埒黙落帅职例为总领屯方城陈和尚随以往凡兄军中事皆预知之色将黙病军中李太和者与方城镇防军葛宜翁相殴诉于陈和尚宜翁事不直即量笞之宜翁素㐫悍耻以理屈受杖竟郁郁以死留语其妻必报陈和尚妻讼陈和尚以私忿侵官故杀其夫诉于台省于近侍积薪龙津桥南约不得报则自焚以谢其夫以故陈和尚系狱议者疑其狃于禁近倚兵阃之重必横恣违法当以大辟奏上乆不能决陈和尚聚书狱中读之凡十有八月明年色埓黙病愈诏提兵而西入朝哀宗怪其瘦甚问卿宁以方城狱未决故耶卿但行吾今赦之矣以台谏复有言不敢赦未几色埓黙卒上闻始驰赦陈和尚曰有司奏汝以私忿杀人汝兄死失吾一名将今以汝兄故曲法赦汝天下必有议我者他日汝奋发立功名国家得汝力始以我为不妄赦矣陈和尚且泣且拜悲动左右不能出一言为谢乃以白衣领紫微军都统踰年转忠孝军提控五年北兵入大昌原平章哈达问谁可为前锋者陈和尚出应命先已沭浴易衣若将就木椑者擐甲上马不反顾是日以四百骑破八千衆三军之士踊跃思战葢自军兴二十年始有此捷奏功第一手诏褒谕授定逺大将军平凉府判官世袭穆昆一日名动天下忠孝一军皆回纥奈曼羌浑及中原被俘避罪来归者鸷狠凌突号难制陈和尚御之有方坐作进退皆中程式所过州邑常料所给外秋毫无犯街曲间不复喧杂毎战则先登陷阵疾若风雨诸军倚以为重七年有卫州之胜八年有倒回谷之胜自刑徒不四五迁为御侮中郎将副枢伊喇布哈无持重之畧尝一日夜驰二百里趋小利军中莫敢谏止陈和尚私谓同列曰副枢以大将军为摽掠之事今日得生口三百明日得牛羊一二千士卒喘死者则不复计国家数年所积一旦必为是人破除尽矣或以吿布哈一日置酒㑹诸将饮酒行至陈和尚布哈曰汝曽短长我又谓国家兵力当由我尽壊诚有否陈和尚饮毕徐曰有布哈见其无惧容漫为好语云有过当面论无后言也开兴元年正月三峯山之败走钧州城破大兵入即纵军巷战陈和尚趋避隠处杀掠稍定乃出自言曰我金国大将欲见白事兵士以数骑夹之诣行帐前问其姓名曰我忠孝军总领陈和尚也大昌原之胜者我也衞州之胜亦我也倒回谷之胜亦我也我死乱军中人将谓我负国家今日明白死天下必有知我者时欲其降斫足胫折不为屈割口吻至耳噀血而唿至死不絶大将义之酹以马湩祝曰好男子他日再生当令我得之时年四十一是年六月诏赠镇南军节度使塐像褒忠庙勒石纪其忠烈色埒黙名鼎字国器必尔罕世袭明安年二十以善战知名自夀泗元帅转安平都尉镇商州威望甚重敬贤下士有古贤将之风初至商州一日捜伏于大竹林中得欧阳修子孙伺而知之併其族属鄕里三千余人皆纵遣之杨沃衍一名沃哩赐姓乌陵阿朔州静边官庄人本属唐古达喇部族少尝为北边屯田小吏㑹大元兵入境朝命徙唐古族内地沃衍留不徙率本部族愿从者入保朔州南山茶杞沟有衆数千推沃衍为招抚使号其沟曰府故残破镇县徒党日集官军不能制又与大兵战连获小捷及乏食遂行剽刼官军捕之拒战不下转走宁隩武朔宁边诸州民以为病朝廷遣人招之沃衍即以衆来归时宣宗适南迁次淇门闻之甚喜遂以为武州刺史武州屡经残毁沃衍入州未几而大兵来攻死战二十七昼夜不能拔乃退时贞祐二年二月也既而朝廷以武州终不可守令沃衍迁其军民驻岢岚州以武州功擢为本州防御使俄升岢岚为节镇以沃衍为节度使仍诏谕曰卿于国尽忠累有劳绩今特升三品恩亦厚矣其益励忠勤与宣抚司辑睦以安军民沃衍自奉诏即以身许国曰为人不死王事而死于家非大丈夫也三年奉旨屯泾邠陇三州沃衍分其军九千人为十翼五都统亲统者十之四是冬西夏四万余骑围定西州元帅右都监完颜萨布以沃衍提控军事率兵与夏人战斩首几二千生擒数十人获马八百余匹器械称是余悉遁去诏陜西行省视功官赏之兴定元年春上以沃衍累有战功赐今姓未几遥授通逺军节度使兼巩州管内观察使是冬诏陜西行省伐宋沃衍与元帅左都监内族博索通逺军节度使温特赫罗索同知通逺军节度使事乌库哩长夀平西军节度副使哈萨喇乌登将兵五千出巩州盐井至故城逢夏兵三百击走之又入西和州至岐山堡遇兵六千凡三队遣军分击逐北三十余里斩首四百级生获十人马二百匹甲仗不胜计寻复得散闗二年正月捷报至上大喜诏迁沃衍官一阶遥授知临洮府事三年武休闗之捷沃衍功居多诏特迁一官元光元年正月遥授中京留守六月进拜元帅右监军仍世袭努唿哈尔唿必喇穆昆二年春北兵游骑数百掠延安而南沃衍率兵追之战于野猪岭获四人而还俄而兵大至驻徳安寨复击走之未几大兵攻凤翔还道出保安沃衍遣提控完颜扎拉破之石楼台前后获马二百符印数十诏有司论赏初闻野猪岭有兵沃衍约图们唿图克们以步军㑹战唿图克们宿将常轻沃衍至是失期沃衍战还㑹诸将欲斩之诸将哀请乃获释时大兵声势益振陜西行省檄沃衍清野不从曰我若清野明年民何所得食遂隔大涧持势使民毕麦事正大二年进拜元帅左监军遥领中京留守八年冬平章哈达参政布哈由邓州而西沃衍自丰阳川遇于五朶山下问禹山之战如何哈达曰我军虽胜而大兵已散漫趋京师矣沃衍愤云平章参政䝉国厚恩握兵柄失事机不能战御乃纵兵深入尚何言耶三峯山之败沃衍走钧州其部曲白瑠努阿拉善既降请于大帅愿入钧招沃衍大帅质瑠努令阿拉善入钧州道大帅意降则当授大官沃衍善言慰抚之使前拔劎斫之曰我起身细微蒙国大恩汝欲以此汚我耶遂遗语部曲后事望汴京拜且哭曰无面目见朝廷惟有一死耳即自缢部曲举火并所寓屋焚之从死者十余人沃衍死时年五十二初大兵破西夏长驱而至闗辅千里皆汹汹不安虽智者亦无如之何沃衍与其部将刘兴哥者率兵往来邠陇间屡战屡胜故大军猝不能东下兴哥凤翔虢县人起于羣盗人唿曰热刘后于清化战死大兵至酹酒以弔西州耆老语之至为泣下乌库哩黒汉初以亲军入仕甞为唐邓元帅府把军官天兴二年唐州刺史内族吉噜病卒邓州总帅府以富察都尉权州事宋军两来围唐唐之粮多为邓州所取以故乏食六月遣万户𤓰尔佳鼎珠入归徳奏请军粮不报七月镇防军冯总领甄改住为变杀富察都尉时朝廷道梗帅府承制以黒汉权刺史行帅府事既而镇防军有归宋之谋时裕州大成山聂都统一军五百人在州独不欲归宋与镇防军为敌镇防不能胜弃老幼奔枣阳宋以故知唐之虚实㑹邓帅伊喇瑗以城叛归于宋遗书招黒汉黒汉杀其使者不报宋王安抚率兵攻唐鄂司王太尉继至攻益急黒汉闻哀宗迁蔡遣人求救上命权参政乌凌阿唿图将兵以往宋人设伏纵其半入城邀击之唿图大败仅存三十骑以还城中粮尽人相食黒汉杀其爱妾啖士士争杀其妻子官属聚议欲降黒汉与聂都统执议益坚冯总领乃私出城与王安抚㑹饮约明日宋军入城冯归宋军不得入聂都统请冯议事即坐中斩之及其党皆死总领赵丑儿者初与冯同谋内不自安开西门纳宋军黒汉率大成山军巷战自辰至午宋军大败而出杀伤无数宋人城下大唿赵丑儿约併力杀大成山军大成军败宋人获黒汉胁使降黒汉不屈为所杀其得脱走者十余人总领伊喇望军钮祜禄军丑定走蔡州皆得迁赏后俱死于甲午之难图们唿图克们字子秀䇿论进士累官翰林待制贞祐二年迁知中山府三年改知临洮府兼本路兵马都总管叛贼兰州竒彻森等诱夏人入冦围临洮凡半月城中兵数千而粟且不支衆皆危之唿图克们日为开谕逆顺祸福皆自奋因捕斩其党欲为内应者二十人掷首城外贼四面来攻乃夜出袭贼垒夏兵大乱金军乗之遂大捷夏人遁去四年知河中府事权河东南路宣抚副使十月进元帅右监军兼前职兴定二年为绛阳军节度使兼绛州管内观察使十月迁元帅左监军行元帅府事兼知晋安府河东南路兵马都总管于是修城池缮甲兵积刍粮以备战守民不悦行省胥鼎闻之遗以书曰元帅始镇河中惠爱在民移斾晋安逺近忻仰去嵗兵入平阳不守河东保完者惟绛而已葢公坐筹制胜威徳素着故不动声气以至无虞也迩来传开治政太刚科徴太重鼎切忧之古人有言御下不寛则人多惧祸用人有疑则士不尽心况大兵在迩邻境已虚小人易动诚不可不虑也愿公以谦虚待下忠孝结人明赏罚平赋税上以分圣主宵旰之忧下以为河东长城之託唿图克们得书惧民不从且或生变乃言臣本琐材猥膺重寄方将治隍陴积刍粮为捍御之计而小民难与虑始以臣政令颇急皆有怨言遂贻行省之忧自闻训谕措身无所内自悛悔外加寛抚庶几少慰衆心而近以朝命分军过河则又讙言帅臣不益兵保守而反助河南将弃我也人心如此恐一旦遂生他变向者李革在平阳人不安之而革隠忍不言以至于败臣实拙缪无以服人敢以鼎书上闻惟朝廷图之朝廷以鼎言遣吏部尚书完颜闾山代之或曰唿图克们欲以计去晋安乃大兴役恣为杀戮务失民心故鼎言及之未几晋安失守死者几百万人遂失河东八年三月改太常卿权签枢密院事知归徳府事元光二年二月坐上书不实削去一官正大三年七月复为临洮总管四年五月城破被执诱之降不应使之跪不从以刀乱斫其膝胫终不能屈遂杀之五年诏赠中京留守立像褒忠庙録用其子孙其妻乌库哩氏亦死节有传姬汝作字钦之汝阳人全州节度副使端修之姪孙也父懋以䕃试部掾转尚书省令史汝作读书知义理性豪宕不拘细行平日以才量称正大未避兵崧山保鄕邻数百家衆以长事之后徙居交牙山砦㑹近侍局使乌库哩四和抚谕西山以便宜授汝作北山招抚使佩银符遂迁入汝州初汝州残破之后天兴元年正月同知宣徽院事张楷授防御使自汴率襄郏县土兵百余人入青阳垜时唿延实者领青阳砦事实赵城人本杨沃衍部曲以战功至宝昌军节度使间居汝之西山楷自揣不能服衆乃以州事託实寻往邓州从恒山公武仙后大元兵至城破杀数千人乃许降以张宣差者管州事三月钧州溃军栁千户者入州张逃去栁遂据之未几城复破及汝作至北兵虽去但空城尔汝作招集散亡复立市井北兵屡招之不从数战互有胜负已而北兵复来攻汝作亲督士卒以死拒之兵退间道纳奏哀宗宣谕此州无险固可恃汝乃能为国用命今授以同知汝州防御使便宜从事是时汝州南通邓州西接洛阳东则汴京使传所出供亿三面传通音耗然唿延实在青阳为总帅忌汝作城守之功不能相下州事动为所制实欲迁州入山谓他日必为大兵所破汝作以为仓中粮尚多四面溃军日至此辈经百死激之皆可用朝廷倚我守此州总帅乃欲弃之何心哉䜛间既行有相图之隙详议官杨鹏释之曰外难未解而顾私忿语甚谆切实乃还山鹏因劝汝作纳奏乞死守此州以坚军民之心其冬战于襄郏得马百余士气颇振遂以汝作为总帅不复与实相闗矣天兴二年六月哀宗在蔡州遣使徴兵入援州人为逻骑所扰农事尽废城中粮亦垂尽是月中京破部曲私议有唇亡之惧谋以城降惧汝作不敢言乃以迁州入山白之汝作怒曰吾家父祖食禄百年今朝廷又以州事帅职委我吾生为金民死为金鬼汝辈欲避于山非欲降乎有再言迁者吾必斩之八月塔察将大兵攻蔡经汝州州人梁臯作乱与故吏温泽王和七八人径入州廨汝作不为备遂为所杀时宣使石珪体究洛阳所以破及强伸死节事以路阻留汝州驿梁臯既杀汝作走吿珪曰汝作私积粮斛不恤军民衆怒杀之矣臯不图汝作官职惟宣使裁之珪惧乃以臯权汝州防御使行帅府事脱走入蔡以臯杀汝作事闻哀宗甚嗟惜之遣近侍张天钖赠汝作昌武军节度使子孙世袭穆昆仍诏岘山帅唿延实登封帅范真併力讨臯天钖避岘山逺先约范真真以麾下李某者往以抚谕军民为名臯率军士迎于东门知朝廷图已隂为之备李犹豫不敢发臯馆天钖于望崧楼隠毒于食天钖遂中毒而死臯后为大元兵所杀杨鹏字飞卿能诗爱新逸其族与名或曰一名莽格本虢县镇防军累功迁军中总领李文秀据秦州宣宗诏凤翔军讨之军围秦州城时爱新在军中有罪当死宣宗问之枢帅有知其名者奏此人将帅材忠实可倚宣宗命驰赦之以为徳顺节度使行元帅府事正大四年春大兵西来拟以徳顺为坐夏之所徳顺无军人甚危之爱新识凤翔马肩龙舜卿者可与谋事乃遗书招之肩龙得书欲行凤翔总管萨哈喇国鑑以大兵方进吾城可恃徳顺决不可守劝勿往肩龙曰爱新平生未尝识我一见许为知己我知徳顺不可守往则必死然以知已故不得不为之死耳乃举行槖付族父明为死别冒险而去既至不数日受围城中惟有义兵鄕军八九千人大兵举天下之势攻之爱新假舜卿凤翔总管府判官守御一与共之凡攻守二十昼夜力尽乃死肩龙以劔自刭时年五十三军中募生致肩龙而不知其终台谏有言当赠徳顺死事者官以励中外诏各赠官配食褒忠庙肩龙字舜卿宛平人先世辽大族有知兴中府者时人号兴中马氏祖大中金初登科节度全锦两州父成谊明昌五年登科仕为京兆府路统军司判官肩龙在太学有赋声宣宗初有诬宗室苏尔坦杀人将置之死人不敢言其寃肩龙上书大畧谓苏尔坦有将帅材少出其右者臣一介书生无用于世愿代之死坦留为天子将兵书奏初问汝与苏尔坦交分厚欤肩龙对曰臣知有苏尔坦苏尔坦未尝识臣苏尔坦寃人不敢言臣以死保之宣宗感悟赦之坦授肩龙东平録事委行省试验宰相侯摰与语不契留数日罢归将渡河与排岸官纷竞捜箧中得马军粮料名数及利害数事疑其为姦人侦伺者系归徳狱根堪适苏尔坦至立救出之正大三年客凤翔元帅爱新深器重之至是同死于难禹显鴈门人贞祐初隶上党公张开累有战功授义胜军节度使兼沁州招抚副使元光二年四月大帅徳勒台阿勒楚尔攻河东张开遣显扼龙猪谷夹攻败之擒元帅韩光国获辎重甲仗甚衆追至祁县而还所歴州县悉复之显将军二百人守襄垣八年不迁大帅尝集河朔步骑数千攻之至于数四不能拔既而战于王女寨大获开言于朝权元帅府都监正大六年冬十一月军内变城破被擒帅义之不欲加害初以铁绳钤之既而密与旧部曲二十人遁去闻上党公军复振将往从之大兵四向来追显适与负釡一兵相失匿饭山寺中僧走报焉被执不屈死时年四十一秦州人张邦宪字正叔登正大中进士第为永固令天兴二年避兵徐州卓翼率兵至城邦宪被执将驱之北邦宪骂曰我进士也误蒙朝廷用为邑长可从汝曹反耶遂遇害刘全者彭城民也率鄕邻数百避兵沬沟推为砦主北兵至徐尽俘其老幼全父亦在其中北兵质之以招全全缚其人送徐州因窃其父以归徐帅益都嘉其忠承制以为昭信校尉遥领彭城县尉后遇国用安以其不附已见杀金史卷一百二十三金史卷一百二十四钦定四库全书金史卷一百二十四元中书右丞相总裁托克托等修列传第六十二忠义四马庆祥商衡珠嘉托罗海杨达夫冯延登乌克逊仲端乌克逊纳新富察琦蔡巴尔温都察逊完颜经实毕资伦郭哈玛尔马庆祥字瑞宁本名苏尔济苏先世自西域入居临洮狄道以马爲氏后徙家净州天山泰和中试补尚书省译史大安初衞王始通问大元选使副上曰苏尔济蘓智辩通六国语徃必无辱也使还授开封府判官内城之役充应办使不扰而事集未几大元兵出陜右朝廷命完颜仲元为鳯翔元帅举庆祥为副上曰此朕志也且筑城有劳即拜鳯翔府路兵马都总管判官元光元年冬十一月闻大将䝉古布哈将攻鳯翔行省檄庆祥与治中胥谦分道清野将行命画工肖其貌付其家人或曰君方壮何乃为此不祥庆祥曰非汝所知也明日遂行遇先锋于浍水战不利且行且战将及城㑹大兵邀其归路度不能脱令其骑曰吾属荷国厚恩竭力効死乃其职也诸骑皆曰诺人殊死战良乆矢尽大兵围数匝欲降之军拥以行语言徃复竟不屈而死年四十有六元帅郭仲元舆其尸以归𦵏鳯翔普门寺之东事闻诏赠辅国上将军恒州刺史谥忠愍胥谦及其子嗣亨亦不屈死谦赠辅国上将军彰化军节度使嗣亨赠威逺将军鳯翔府判官桢州金胜堡提控布萨和硕亦死赠银青荣禄大夫正大二年哀宗诏褒死节士若马苏尔济苏王清田荣李贵王斌冯万努张徳威髙行中程济姫玘张山等十有三人为立褒忠庙仍録其孤二人者逸其名余无所考商衡字平叔曹州人至宁元年特恩第一人授鄜州洛郊主簿以亷能换郿县寻辟威戍令兴定三年嵗饥民无所于籴衡白行省得开仓赈贷全活者甚衆后因地震城圯夏人乗衅入侵衡率畨部土豪守御应敌保以无虞秩满县人为立生祠再辟原武令未几入为尚书省令史转户部主事两月拜监察御史哀宗姨鄜国夫人不时出入宫闱干预政事声迹甚恶衡上章极言自是郕国被召乃敢进见内族庆善努将兵守盱眙与李全战败朝廷置而不问衡上言自古败军之将必正典刑不尔则无以谢天下诏降庆善努为定国军节度使戸部侍郎权尚书曹温之女在掖庭亲旧干预权利其家人填委诸司贪墨彰露台臣无敢言者衡歴数其罪诏罢温户部改太后府衞尉再上章言温果可罪当贬逐无罪则臣为妄言岂有是非不别而两可之理哀宗为之动容乃出温为汝州防御使未几为右司都事改同知河平军节度使未赴改枢密院经歴官遥领昌武军同知节度使事丞相完颜萨布领陜西行省奏衡为左右司员外郎密院表留有㫖行省地重急于得人可从丞相奏明年召还行省再奏留之正大八年以母丧还京师十月起复为秦蓝总帅府经歴官天兴元年二月关陜行省图克坦乌登等败于鐡岭衡未知诸帅存殁招集溃军以须其至遂为兵士所得欲降之不屈监至长水县东岳祠前诱之使招洛阳衡曰我洛阳识何人为汝招之耶兵知不可诱欲捽其巾衡瞋目大唿曰汝欲胁从我耶终不肯降望阙瞻拜曰主将无状亡兵失利臣之罪责亦无所逃但以一死报国耳遂引佩刀自刭年四十有六正大初河间许古诣阙拜章言八座率非其材省寺小臣有可任宰相者不大升黜之则无以致中兴章奏诏古赴都堂问孰为可相者许以衡对则衡之材可知矣珠嘉托罗海上京人世为北京路部长其先有开国功授北京路苏克栋阿明安托罗海自幼袭爵贞祐二年宣宗迁汴率本部兵赴中都扈从上喜特授御前马歩军都总领宋人畧南鄙命同签枢密院事时全将大军南伐托罗海率本部屡摧宋兵破城寨以功遥授武昌军节度使元帅右都监行蔡息等路元帅府事既而宋人有因畜牧越境者逻卒擒之法当械送朝廷托罗海曰国家自迁都以来境土日蹙民力彫耗幸边无事人稍得息若戮此曹则边衅复生兵连祸结矣不如释之以絶兵端哀宗即位授镇南军节度使蔡州管内观察使行户工部尚书时大元兵入陜西乃上章曰宋人与我为讐敌顷以力屈自保非其本心今陜西被兵河南出师转战连年不絶兵死于阵民疲于役国力竭矣寿泗一带南接盱楚红袄贼李全巢穴也万一宋人谍知与全乗虚而入腹背受敌非计之得者也臣已令所部沿边警斥以备非常宜帅寿泗帅臣谨斥候严烽燧常若敌至此兵法所以无恃其不来恃吾有以待之之道也上从之正大二年秋传言宋人将入侵农司令民先期刈禾托罗海曰夫民所恃以仰事俯育及供亿国家者秋成而已今使秋无所获国何以仰民何以给遂遣军廵逻听民待熟而刈宋人卒不入冦谍者又报光州汪太尉将以八月发兵来取真阳议者请籍丁男以备托罗海曰汪太尉恇怯人耳宁敢为此必姦人声言来宼欲使吾民废务也不可信已而果然叛人焦风子者㳂河南北屡为反覆朝廷授以提控之职令将三千人戍遂平四年春风子谋率其衆入宋托罗海䇿之以兵数千伏鄱阳道贼果夜出此途伏发殪之七年大元兵攻蓝关至八渡仓而退朝皆贺以为无事托罗海独言曰潼关险隘兵精足用然商洛以南濒于宋境大山重复宋人不知守国家亦不能逾宋境屯戍大兵若由散闗入兴元下金房绕出襄汉北入邓鄙则大事去矣宜与宋人释怨谕以辅车之势唇亡齿寒彼必见从据其险要以备不然必败是秋改授小关子元帅屯商州大吉口天兴元年春从行省参政图克坦乌登将潼关兵入援至商山遇雪大兵邀击之士卒饥冻不能战而溃托罗海被执不屈㧞佩刀自杀杨达夫字晋卿耀州三原人泰和三年进士有才干所至可纪召补省掾草奏章坐字误降平凉府判官尝主鄠县簿事一从简吏民乐之达夫亦爱其山水之胜因家焉日以诗酒自娯了无宦情㑹有诏徙民东入关达夫与衆行及韶避兵于州北之横岭为游骑所执将禠衣害之达夫挺然直立马首畧无所惧稍侵辱之即大言曰我金国臣子既为汝所执不过一死忍裸袒以黩天日耶遂见杀两山潜伏之民窃观之者皆相告曰若此好官异日祠之当作我横岭之神冯延登字子骏吉州吉乡人世业医延登幼颕悟既长事举业承安二年登词赋进士第调临真簿徳顺州军事判官泰和元年转宁邉令大安元年秋七月雹害稼民艰于食延登发粟赈贷全活甚衆贞祐二月补尚书省令史寻授河中府判官兼行尚书省左右司员外郎兴定五年入为国史院编修官改太常博士元光二年知登闻鼓院兼翰林修撰奉使夏国就充接送伴使正大七年十二月迁国子祭酒假翰林学士承㫖充国信使以八年春奉国书朝见于虢县御营有司问汝识鳯翔帅否对曰识之又曰何如人曰敏于事者也又问汝能招之使降即贳汝死不则杀汝矣曰臣奉书请和招降岂使职乎招降亦死还朝亦死不若今日即死为愈也明日复问汝曽思之不对如前问至再三执义不回又明日乃喻㫖曰汝罪应死但古无杀使者理汝爱汝须髯犹汝命也叱左右以刀截去之延登岸然不动乃监之丰州二年后放还哀宗抚慰乆之复以为祭酒歴礼吏二部侍郎权刑部尚书明年大元兵围汴京仓猝逃难为骑兵所得欲拥而北行延登辞情慷慨义不受辱遂跃城旁井中年五十八乌克逊仲端本名布希字子正承安二年策谪进士宣宗时累官礼部侍郎与翰林待制安延珍奉使乞和于大元谒见太师国王穆唿哩于是安延珍留止仲端独徃并大夏渉流沙踰葱岭至西域进见太祖皇帝致其使事乃还自兴定四年七月启行明年十二月还至朝廷嘉其有奉使劳进官两阶延珍进一阶歴裕州刺史正大元年召为御史中丞奉诏安抚陜西及归权参知政事正大五年十二月知开封府事完颜莽伊苏吏部郎中杨居仁以奉使不职尚书省具狱有㫖释之备再使仲端言曰莽伊苏等辱君命失臣节大不敬宜偿礼币诛之奏上莽伊苏等免死除名㑹议降大军事及诤太后奉佛渉亡家败国之语上怒贬同州节度使哀宗将迁归德召为翰林学士承㫖兼同签大睦亲府事留守汴京及大元兵围汴日乆食尽诸将不相统一仲端自度汴中事变不测一日与同年仲州防御费摩思忠小饮谈太学同舍事以为笑乐因数言人死亦易事耳思忠曰吾兄何故频出此语仲端因写一诗示之其诗大槩谓人生大似巢燕或在华屋杏梁或在村居茅茨及秋社甫临皆当逝去人生虽有富贵贫贱不同要之终有一死耳书毕连饮数杯送思忠出门曰此别终天矣思忠去仲端即自缢其妻亦从死明日崔立变仲端为人乐易寛厚知大体奉公好善独得士誉一子名爱实尝为䕶尉奉御以诛官努功授节度世袭千户思忠名正之本名富拉塔亦承安二年进士乌克逊纳新字道逺由译史入官性伉特敢为有直气尝为监察御史时中丞完颜伯嘉以酷烈闻纳新以事紏罢朝士耸然后为左司郎中近侍局使皆有名哀宗东迁为谏议大夫近侍局使行省左右司郎中兼知宫省事留汴京居守崔立变之明日同御史大夫费摩阿固岱自缢死于台中是日户部尚书完颜珠赫亦自缢阿虎带字仲宁珠颗字仲平皆女直进士时不辱而死者奉御完颜莽格大睦亲府事乌克逊端大理费摩德辉右副㸃检完颜阿萨尔参政完颜纳新之子玛延可知者数人余各有传富察琦本名阿林字仁卿棣州阳信人试补刑部掾兄世袭穆昆兄死琦承袭正大六年秦蓝总帅府辟琦为安平都尉钮祜禄哈坦下都统兼知事其冬小关破事势己廹琦常在哈坦左右哈坦令避矢石琦不去曰业已从公死生当共之尚安所避耶哀宗迁归德汴京立讲议所受陈言文字其官则御史大夫纳哈塔宁以下十七人皆朝臣之选而琦以有论议预焉时左司都事元好问领讲议兼看读陈言文字与琦甚相得崔立变后令改易巾髻琦谓好问曰今日易巾髻在京人皆可独琦不可琦一刑部译史袭先兄世爵安忍作此今以一死付公然死则即死付公一言亦剰矣因泣涕而别琦既至其家母氏方昼寝惊而窹琦问阿母何为母曰适梦三人潜伏梁间故惊寤仁卿跪曰梁上人鬼也儿意在悬梁阿母梦先见耳家人軰泣劝曰君不念老母欤母止之曰勿劝儿所处是矣即自缢时年四十余琦性沉静好读书知古今事其母完颜氏以孝谨闻蔡巴尔不知其所始趫㨗有勇性纯质可任时为忠孝军元帅天兴二年自息州入援㑹大将布展遣数百骑驻城东令人大唿曰城中速降当免杀戮不然无噍类矣于是上登城遣巴尔率挽强兵百余潜出暗门渡汝水左右交射之自是兵不复薄城筑长垒为乆困计上令分军防守西城以殿前都㸃检乌凌阿唿图守西面巴尔副之已而哀宗度蔡城不守传位承麟羣臣入贺班定巴尔不拜谓所亲曰事至于此有死而已安能更事一君乎遂战死毛佺者恩州人贞祐中为盗宣宗南渡率衆归国署为义寅招抚哀宗迁蔡以佺为都尉围城之战佺力居多城破自缢其子先佺战殁时死事者则有阎忠郝乙王阿噜樊乔焉忠滑州人衞王时开州刺史赛格叛忠单骑入城缚赛格以出由是渐被擢用乙磁州人同日战死哀宗赠官阿噜樊乔皆河中人初为礮军万户鳯翔破北降从军攻汴司礮如故即绐主者曰礮利于短不利于长信之使截其木数尺绠十余握由是机虽起伏所击无力即日二人皆捐家走城是时女直人无死事者长公主言于哀宗曰近来立功効命多诸色人无事时则自家人争强有事则他人尽力焉得不怨上黙然余各有传温都察逊皇太后之姪衞尉七十五之子为人短小精悍性复岂弟累迁诸局分官上幸蔡授殿前左副㸃检围城中数引军潜出廵逻时尚食须鱼汝河鱼甚美上以水多浮尸恶之城西有积水曰练江鱼大且多徃捕必军衞乃可察逊常自领兵以徃所得动千余斤分赐将士后知其出左右设伏伺而邀之力战而死蔡城破前御史监察纳塔和硕台闻之恸哭投水而死完颜经实哀宗之奉御也系出始祖天兴二年十月蔡城被围城中饥民万余诉于有司求出有司难之民大唿于道上闻之遣近侍官分监四门门日出千人必老稚嬴疾者听其出经实时在北门悯人之饥出过其数命杖之四十然出者多泄城中虚实寻止之三年正月己酉蔡城破哀宗传位承麟即自缢于幽兰轩权㸃检内族色埒黙矫制召承御实嘉氏近侍局大使焦春和内侍局殿头宋珪赴上前晓以名分大义及侍从官巴良弼珠勒根文卿皆从死色埒黙将死遗言经实使焚幽兰轩火方炽子城破大兵突入近侍左右皆走避独经实留不去为兵所执问曰汝为谁绛山曰吾奉御经实也兵曰衆皆散走而独死何也曰吾君终于是吾候火灭灰寒收瘗其骨耳兵笑曰若狂者耶汝命且不能保能瘗而君耶经实曰人各事其君吾君有天下十余年功业弗终身死社稷忍使暴露遗骸与士卒等耶吾逆知君軰必不遗吾吾是以留果瘗吾君之后虽寸斩吾不恨矣兵以告其帅布展曰此竒男子也许之经实乃掇其余烬褁以敝衾瘗于汝水之旁再拜号哭将赴汝水死军士救之得免后不知所终毕资伦缙山人也泰和南征以佣雇从军军还例授进义副尉崇庆元年改缙山为镇州珠格髙琪为防御使行元帅府事于是州选资伦为防城军千户至宁元年秋大元兵至镇州髙琪弃城遁资伦行及昌平收避迁民兵转战有功擢授都统统军数千与军中将领沈思忠寗子都軰同𨽻一府屯郑州反衞州时号沈毕军积功至都总领思忠为副都尉布萨阿哈南征军次梅林关不得过阿哈问诸将谁能取此闗者资伦首出应命问须军士几何曰止用资伦所统足矣不烦余军明日迟明出宋军不意引兵薄之万衆崩遂取梅林关阿哈军得南行留提控王禄军万人守关不数日宋兵夺关守之阿哈以梅林归途为敌据计无所出复问谁能取梅林者以帅职赏之资伦复出应命以本军再夺梅林阿哈破蕲黄按军而还论功资伦第一授遥领同知昌武军节度使宣差总领都提控既而枢密院以资伦思忠不相能恐败事以资伦统本军屯泗州兴定五年正月戊戌提控王禄汤饼㑹军中宴饮宋龟山统制时青乗隙袭破泗州西城资伦知失计堕南城求死为宋军所执以见时青时青説之曰毕宣差我知尔好男子亦宜相时逹变金国势巳衰弱尔肯降我宋亦不负尔若不从见刘大帅即死矣资伦极口骂曰时青逆贼听我言我出身至贫贱结栁器为生自征南始得一官今职居三品不幸失国家城池甘分一死尚不能报肯从汝反贼求生耶青知无降意下盱眙狱时临淮令李某者亦被执后得归为泗州从宜伊喇扬格言其事扬格以资伦恶语骂时青必被杀即以死不屈节闻于朝时资伦子牛儿年十三居宿州收充皇后位奉合舍人宋人亦赏资伦忠愤不挠欲全活之钤以铁绳囚于镇江府土狱畧给衣食使不至寒饿胁诱百方时一引出问云汝降否资伦或骂或不语如是十四年及盱眙将士降宋宋使总帅纳哈塔迈珠已下北望哭拜谓之辞故主驱资伦在旁观之资伦见迈珠骂曰纳哈塔迈珠国家未尝负汝何所求死不可乃作如此觜鼻耶迈珠俯首不敢仰视及蔡州破哀宗自缢宋人以告资伦资伦叹曰吾无所望矣容我一祭吾君乃降耳宋人信之为屠牛羊设祭镇江南岸资伦祭毕伏地大哭乗其不防投江水而死宋人义之宣示四方仍议为立祠镇江之囚有方士者亲尝见之以告元好问及言泗州城陷资伦被执事且曰资伦长身面赤色颧颊微髙髯䟽而黄资禀质直重然诺故其坚忍守节卓卓如此宣宗实録载资伦为乱兵所杀当时传闻不得其实云郭哈玛尔㑹州人世为保甲射生手与兄罗丹以善射应募兴定初罗丹以功迁遥授同知平凉府事兼㑹州刺史进官二阶赐姓延扎夏人攻㑹州罗丹遥见其主兵者人马皆衣金出入阵中约二百余歩一发中其吭殪之又射一人矢贯两手于树敌大骇城破罗丹哈玛尔俱被禽夏人怜其忠囚之皆誓死不屈朝廷闻之议加优奖而未知存殁乃特迁罗丹子博纽官一阶授廵尉职以旌其忠后兄弟谋奔拔其须事觉罗丹被杀哈玛尔独拔归上思罗丹之忠复迁博纽官一阶遥授㑹州军事判官哈玛尔遥授巩州钤辖㑹言者乞奖用罗丹弟遂迁哈玛尔官两阶授同知兰州军州事兴定五年冬夏人万余侵定西哈玛尔败之斩首七百获马五十以功迁同知临洮府事元光二年夏人歩骑数十万攻鳯翔甚急元帅持嘉喀齐喀以哈玛尔总领军事从廵城濠外一人坐胡床以箭力不及气貌若藐城守者喀齐喀指似哈玛尔云能射此人否哈玛尔测量逺近曰可哈玛尔平时发矢伺腋下甲不掩处射之无不中即持弓矢伺坐者举肘一发而毙兵退升遥授静难军节度使寻改通逺军节度使授山东西路斡罕必喇穆昆仍遣使赏赉徧谕诸郡焉是年冬哈玛尔与巩州元帅田瑞攻取㑹州哈玛尔率骑兵五百皆被赭衲蔽州之南山而下夏人猝望之以为神城上有举手于悬风版者哈玛尔射之手与版俱贯殱数百人夏人震恐乃降葢㑹州为夏所据近十年至是复焉正大初田瑞据巩州叛诏陜西两行省併力击之哈玛尔率衆先登瑞开门突出为其弟济所杀斩首五千余级以功迁遥授知鳯翔府事本路兵马都总管元帅左都监兼行兰㑹洮河元帅府事六年九月哈玛尔进西马二匹诏曰卿武艺超絶此马可充战用朕岂能尽其力既入进即尚廐物也就以赐卿仍赐金鼎一玉兎鹘一并所遗郭伦格等物有差天兴二年哀宗迁蔡州虑孤城不能保拟迁巩昌以钮祐禄乌展为巩昌行省三年春正月乌展闻蔡已破欲安衆心城守以待嗣立者乃遣人称使者至自蔡有㫖宣谕绥德州帅汪世显者亦知蔡凶问且嫉乌展制已欲发矫诏事以兵图之然惧哈玛尔威望乃遣使约哈玛尔併力破巩昌使者至哈玛尔谓曰钮祜禄公为行省号令孰敢不从今主者受围于蔡拟迁巩昌国家危急之际我辈既不能致死赴援又不能叶衆奉迎乃欲攻钮祜禄公先废迁幸之地上至何所归乎汝帅若欲背国家任自为之何及于我世显即攻巩昌破之刼杀乌展送款于大元复遣使二十余辈谕哈玛尔以祸福不从甲午春金已亡西州无不归顺者独哈玛尔坚守孤城丙申歳冬十月大兵併力攻之哈玛尔度不能支集州中金银铜铁杂铸为礟以击攻者杀牛马以食战士又自焚庐舍积聚曰无至资兵日与血战而大兵亦不能卒㧞及军士死伤者衆乃命积薪于州廨唿集家人及城中将校妻女闭诸一室将自焚之哈玛尔之妾欲有所诉立斩以徇火既炽率将士于火前持满以待城破兵填委以入鏖战既久有弓尽矢絶者挺身入火中哈玛尔独上大草积以门扉自蔽𤼵二三百矢无不中者矢尽投弓劒于火自焚城中无一人肯降者哈玛尔死年四十土人为立祠乌展字世昌泰和三年䇿论进士初为行省以蜡丸为诏期以天兴二年九月集大军与上㑹于饶风闗出宋不意取兴元既而不果云金史卷一百二十四金史卷一百二十五钦定四库全书金史卷一百二十五元中书右丞相总裁托克托等修列传第六十三文艺上韩昉蔡松年呉激马定国任询赵可郭长倩萧永祺胡砺王竞杨伯仁郑子聃党懐英金初未有文字世祖以来渐登条教太祖既兴得辽旧人用之使介徃复其言已文太宗继统乃行选举之法及伐宋取汴经籍图宋士多归之熈宗欵谒先圣北面如弟子礼世宗章宗之世儒风丕变庠序日成士繇科第位至宰辅者接踵当时儒者虽无专门名家之学然而朝廷典䇿邻国书命粲然有可观者矣金用武得国无以异于辽而一代制作能自树立唐宋之间有非辽世所及以文而不以武也传曰言之不文行之不逺文治有补于人之家国岂一日之效哉作文艺传韩昉字公美燕京人仕辽累世通显昉五嵗䘮父哭泣能尽哀天庆二年中进士第一补右拾遗转史馆修撰累迁少府少监干文阁待制加衞尉卿知制诰充髙丽国信使髙丽虽旧通好天㑹四年奉表称藩而不肯进誓表累使要约皆不得要领而昉复至髙丽移督再三髙丽徴国中读书知古今者商㩁辞㫖使酬荅专对凡渉旬乃始置对谓昉曰小国事辽宋二百年无誓表未尝失藩臣礼今事上国当与事辽宋同礼而屡盟长乱圣人所不与必不敢用誓表昉曰贵国必欲用古礼舜五载一巡狩羣后四朝周六年五服一朝又六年王乃时廵诸侯各朝于方岳今天子方事西狩则贵国当从朝㑹矣髙丽人无以对乃曰徐议之昉曰誓表朝㑹一言决耳于是髙丽人进誓表如约昉乃还宗干大説曰非卿谁能办此因谓执事者曰自今出疆之使皆宜择人明年加昭文馆直学士兼堂后官再加谏议大夫迁翰林侍讲学士改礼部尚书迁翰林学士兼太常卿修国史尚书如故昉自天㑹十二年入礼部在职凡七年当是时朝廷方议礼制度或因或革故昉在礼部兼太常甚乆云除济南尹拜参知政事皇统四年表乞致仕不许六年再表乞致事乃除汴京留守封郓国公复请如初以仪同三司致仕天徳初加开府仪同三司薨年六十八昉性仁厚待物甚寛有家奴诬告昉以马资送叛人出境考之无状有司以奴还昉昉待之如初曰奴诬主人以罪求为良耳何足怪哉人称其长者昉虽贵读书未尝去手善属文最长于诏册作太祖睿徳神功碑当世称之自使髙丽归后髙丽使者至必问昉安否云蔡松年字伯坚父靖宋宣和末守燕山松年从父来管勾机宜文字宗望军至白河郭药师败靖以燕山府降元帅府辟松年为令史天㑹中辽宋旧有官者皆换授松年为太子中允除真定府判官自此为真定人尝从元帅府与齐俱伐宋是时初平真定西山羣盗山中居民为贼污者千余家松年力为辨论竟得不坐齐国废置行台尚书省于汴松年为行台刑部郎中都元帅宗弼领行台事伐宋松年兼总军中六部事宋称臣师还宗弼入为左丞相荐松年为刑部员外郎皇綂七年尚书省令史许霖告田瑴党事松年素与瑴不相能是时宗弼当国瑴性刚正好评论人物其党皆君子韩企先为相爱重之而松年许霖曹望之欲与瑴相结瑴拒之由是搆怨故松年许霖搆成瑴等罪状劝宗弼诛之君子之党熄焉是嵗松年迁左司员外郎松年前在宗弼府而海陵以宗室子在宗弼军中任使用是相厚善天徳初擢吏部侍郎俄迁戸部尚书海陵迁中都徙㩁货务以实都城复钞引法皆自松年启之海陵谋伐宋以松年家世仕宋故亟擢显位以耸南人观聴遂以为贺宋国正旦使使还改吏部尚书寻拜参知政事是年自崇德大夫进银青光禄大夫迁尚书右丞未几为左丞封郜国公初海陵爱宋使人山唿声使神衞军习之及孙道夫贺正隆三年正旦入见山唿声不类徃年来者道夫退海陵谓宰臣曰宋人知我使神衞军习其声此必蔡松年胡砺泄之松年惶恐对曰臣若懐此心便当族灭乆之进拜右丞相加仪同三司封衞国公正隆四年薨年五十三海陵悼惜之奠于其第命作祭文以见意加封呉国公谥文简起复其子三河主簿珪为翰林修撰璋赐进士第遣翰林待制萧吁俊送其䘮归𦵏真定四品以下官离都城十里送之道路之费皆从官给松年事继母以孝闻喜周恤亲党性复豪侈不计家之有无文词清丽尤工乐府与呉激齐名时号呉蔡体有集行于世子珪珪字正甫中进士第不求调乆乃除澄州军事判官迁三河主簿丁父忧起复翰院修撰同知制诰在职八年改户部员外郎兼太常丞珪号为辨博凡朝廷制度损益珪为编类详定检讨删定官初两燕王墓旧在中都东城外海陵广京城围墓在东城内前尝有盗发其墓大定九年诏改𦵏于城外俗传六国时燕王及太子丹之葬及启圹其东墓之柩题其端曰燕灵王旧旧占柩字通用乃西汉髙祖子刘建𦵏也其西墓葢燕康王刘嘉之𦵏也珪作两燕王墓辩据𦵏制名物欵刻甚详安国军节度判官髙元鼎坐监临姦事求援于太常博士田居实大理司直呉长行吏部主事髙震亨大理评事王元忠震亨以属鞫问官御史台典事李仲柔仲柔发之珪与刑部员外郎王修宛平主簿任询前衞州防御判官阎恕承事郎髙复亨文林郎翟询敦武校尉王景晞进义校尉任师望坐与居实等转相传教或令元鼎逃避居实长行震亨元忠各杖八十修珪询恕复亨翟询各笞四十景晞师望各徒二年官赎外并的决乆之除河东北路转运副使复入为修撰迁礼部郎中封真定县男珪己得风疾失音不能言乃除潍州刺史同軰己奏谢珪独不能入见世宗以让右丞唐古安礼参政王蔚曰卿等閲书史亦有不能言之人可以从政者乎又谓中丞刘仲诲曰蔡珪风疾不能奏谢卿等何不紏之人言卿等相为党蔽今果然邪珪乃致仕寻卒珪之文有补正水经五篇合沈约箫子显魏收宋齐北魏志作南北史志三十卷续金石遗文跋尾十卷晋阳志十二卷文集五十五卷补正水经晋阳志文集今存余皆亡呉激字彦髙建州人父拭宋进士官终朝奉郎知苏州激米芾之婿也工诗能文字画俊逸得芾笔意尤精乐府造语清婉哀而不伤将宋命至金以知名留不遣命为翰林待制皇统二年出知深州到官三日卒诏赐其子钱百万粟三百斛田三顷以周其家有东山集十卷行于世东山其自号也马定国字子卿茌平人自少志趣不羣宣和末题诗酒家壁坐讥讪得罪亦因以知名天眷初游歴下以诗撼齐王豫豫大悦授监察御史仕至翰林学士石鼓自唐以来无定论定国以字画考之云是字文周时所造作辩万余言出入传记引据甚明学者以比蔡正甫燕王墓辩初学诗未有入处梦其父与方寸白笔从是文章大进有集传于世任询字君谟易州军市人父贵有才干善画喜谈兵政宣间游江浙询生于䖍州为人慷慨多大节书为当时第一画亦入妙品评者谓画髙于书书髙于诗诗髙于文然王庭筠独以其才具许之登正隆二年进士第歴益都都勾判官北京盐使年六十四致仕优游乡里家藏法书名画数百轴年七十卒赵可字献之髙平人贞元二年进士仕至翰林直学士博学髙才卓荦不羁天德贞元间有声塲屋后入翰林一时诏诰多出其手流軰服其典雅其歌诗乐府尤工号玉峯散人集郭长倩字曼卿文登人登皇统丙寅经义乙科仕至秘书少监兼礼部郎中修起居注与施朋望王无竞刘嵓老刘无党相友善所撰石决明传为时辈所称有崑崙集行于世萧永祺字景纯本名富里少好学通契丹大小字广宁尹耶律固奉诏译书辟置门下因尽传其业固卒永祺率门弟子服齐衰䘮固作辽史未成永祺继之作纪三十卷志五卷传四十卷上之加宣武将军除太常丞海陵为中京留守永祺特见亲礼天德初擢左諌议大夫迁翰林侍讲学士同修国史再迁翰林学士明年迁承㫖尚书左丞耶律安礼出守南京海陵欲以永祺代之召见于内阁谕以㫖意永祺辞曰臣材识卑下不足以辱执政海陵曰今天下无事朕方以文治卿为是优矣永祺固辞既出或问曰公遇知人主进取爵位以道佐时何多让也永祺曰执政系天下休戚纵欲贪冒荣宠如苍生何海陵尝选廷臣十人备谘访独永祺议论寛厚时称长者卒年五十七胡砺字元化磁州武安人少嗜学天㑹间大军下河北砺为军士所掠行至燕亡匿香山寺与佣保杂处韩昉见而异之使赋诗以见志砺操笔立成思致清婉昉喜甚因馆置门下使与其子处同教育之自是学业渐进昉尝谓人曰胡生才器一日千里他日必将名世十年举进士第一授右拾遗权翰林修撰乆之改定州观察判官定之学校为河朔冠士子聚居者常以百数砺督教不倦经指授者悉为塲屋上游称其程文为元化格皇统初为河北西路转运都勾判官砺性刚直无所屈行台平章政事髙祯之汴道真定燕于漕司砺欲就坐祯责之砺曰公在政府则礼絶百僚今日之㑹自有賔主礼祯曰汝他日为省吏当何如砺曰当官而行亦何所避祯壮其言改谢之改同知深州军州事加朝奉大夫郡守暴戾蔑视僚属砺常以礼折之守愧服郡事一委于砺州管五县例置弓矢百余少者犹六七十人嵗取民钱五千余万为顾直其人皆无借頼以迹盗为名所至扰民砺知其弊悉罢去既而有飞语曰某日贼发将杀通守或请为备砺曰盗所利者财耳吾贫如此何备为是夕令公着撤关竟亦无事再补翰林修撰迁礼部郎中一时典礼多所裁定海陵拜平章政事百官贺于庙堂砺独不跪海陵问其故砺以令对且曰朝服而跪见君父礼也海陵深器重之天德初再迁侍讲学士同修国史以母忧去官起复为宋国嵗元副使刑部侍郎白彦㳟为使海陵谓砺曰彦㳟官在卿下以其旧劳故使卿副之迁翰林学士改刑部尚书扈从至汴得疾海陵数遣使临问卒深悼惜之年五十五王竞字无竞彰德人警敏好学年十七以廕补官宋宣和中大学两试合格调屯留主簿入国朝除大宁令歴寳胜盐官转河内令时嵗饥盗起竞设方畧以购贼不数月尽得之夏秋之交沁水泛溢嵗发民筑隄豪民猾吏因縁为姦竞覈实之减费几半县民为之谚曰西山至河岸县官两人半葢以前政韩希甫与竞相继治县皆有干能绛州正平令张元亦有治绩而差不及故云然天眷元年转固安令皇统初参政韩昉荐之召权应奉翰林文字兼太常博士诏作金源郡王完颜罗索墓碑竞以行状尽失实乃请国史刋正之时人以为法二年试馆阁竞文居最遂为真迁尚书礼部员外郎时海陵当国政由己出欲令百官避堂讳竞言人臣无公讳遂止萧仲㳟以太傅领三省事封王欲援辽故事亲王用紫罗带事下礼部竞与郎中翟永固明言其非是事竟不行海陵由是重之天德初转翰林待制迁翰林直学士改礼部侍郎迁翰林侍讲学士改太常卿同修国史擢礼部尚书同修国史如故大定三年春从太傅张浩朝京师复诏为礼部尚书是嵗奉迁睿宗山陵仪注不应典礼竞削官两阶诏改创五龙车兼翰林学士承㫖修国史四年卒官竞博学而能文善草𨽻书工大字两都宫殿榜题皆竞所书士林推为第一云杨伯仁字安道伯雄之弟也天性孝友读书一过成诵登皇统九年进士第事亲不求调天徳二年除应奉翰林文字初名伯英避太子光英讳改今名海陵尝夜召赋诗传趣甚亟未二鼓奏十咏海陵喜解衣赐之海陵射乌伯仁献获乌诗以讽丁父忧起复赐金带袭衣及赐白金以奉母改左拾遗进士吕忠翰廷试已在第一未唱名海陵以忠翰程文示伯仁问其优劣伯仁对曰当在优等海陵曰此今试状元也伯仁自以知忠翰姓名在第一遂宿諌省俟唱名乃出海陵嘉其慎密转翰林修撰孟宗献发解第一伯仁读其程文称曰此人当成大名是嵗宗献府试省试廷试皆第一号孟四元时论以为知文故事状元官从七品阶承务郎世宗以宗献独异等与从六品阶授奉直大夫改着作郎居母䘮服除调镇西节度副使入为起居注兼左拾遗上书论时务六事改大名少尹郡中豪民横恣甚莫可制民受其害伯仁穷竟渠党四境帖然谳馆陶大辟得其寃状馆陶人为立祠府尹荆王文坐赃削封降德州防御使同知费摩子宁及伯仁判官实讷皆以不能匡正解职伯仁降南京留守判官改同知安化军节度使到官三月召为太子右谕德兼侍御史改翰林待制复兼右谕德除濵州刺史郡俗有遗奴出亡捕之以规赏者伯仁至责其主而杖杀其奴如是者数軰其弊遂止入为左谏议大夫兼礼部侍郎翰林直学士故事谏官词臣入直禁中上闻其劳特免入直改吏部侍郎直学士如故郑子聃卒宰相举伯仁代之乃迁侍讲兼礼部侍郎伯仁乆在翰林文词典丽上曰自韩昉张钧后则有翟永固近日则张景仁郑子聃今则伯仁而已其次未有能文者吕忠翰草降海陵庶人诏㸃窜再四终不能尽朕意状元虽以词赋甲天下至于辞命未必皆能凡进士可令补外考其能文者召用之不数月兼左谏议大夫俄兼大常卿大臣举可修起居注者数人上以伯仁领之从幸上京伯仁多病至临潢地寒因感疾还中都明年上还幸中都遣使劳问赐以丹剂是嵗卒郑子聃字景纯大定府人父宏辽金源令二子子京子聃杨邱行尝谓人曰金源二子鳯毛也小者尤特逹后必名世子聃及冠有能赋声天徳二年邱行为太子左卫率府率庭试明日海陵以子聃程文示邱行对曰可入甲乙及拆卷果中第一甲第三人调翼城丞迁赞皇令召为书画直长子聃颇以才望自负常慊不得为第一甲第一人正隆二年㑹试毕海陵以第一人程文问子聃子聃少之海陵问作赋何如对曰甚易因自矜且谓他人莫已若也海陵不悦乃使子聃与翰林修撰纂戬杨伯仁宣徽判官张汝霖应奉翰林文字李希颜同进士杂试七月癸未海陵御寳昌门临轩观试以不贵异物民乃足为赋题忠臣犹孝子为诗题忧国如饥渇为论题上谓读卷官翟永固曰朕出赋题能言之或能行之未可知也诗论题庻戒臣下丁亥御便殿亲览试卷中第者七十三人子聃果第一海陵竒之有顷进官三阶除翰林修撰改侍御史京畿旱诏子聃决囚遂澍雨人以比颜真卿迁待制兼吏部郎中改秘书少监迁翰林直学士兼太子左谕徳显宗深器重之以疾求补外遂为沂州防御使皇太子币赆甚厚命以安舆之官召还为左谏议大夫兼直学士改吏部侍郎同修国史直学士如故迁侍讲兼修国史上曰修海陵实録知其详无如子聃者盖以史事専责之也二十年卒年五十五子聃英俊有直气其为文亦然平生所着诗文二千余篇党懐英字世杰故宋太尉进十一代孙冯翊人父纯睦泰安军録事参军卒官妻子不能归因家焉应举不得意遂脱畧世务放浪山水间箪瓢屡空宴如也大定十年中进士第调莒州军事判官累除汝阴县尹国史院编修官应奉翰林文字翰林待制兼同修国史懐英能属文工篆籕当时称为第一学者宗之大定二十九年与鳯翔府治中郝俣充辽史刋修官应奉翰林文字伊喇益赵沨等七人为编修官凡民间辽时碑铭墓志及诸家文集或记忆辽旧事悉上送官是时章宗初即位好尚文辞旁求文学之士以备侍从谓宰臣曰翰林阙人如之何张汝霖奏曰郝俣能属文宦业亦佳上曰近日制诏惟党懐英最善伊喇履进曰进士擢第后止习吏事更不复读书近日始知为学矣上曰今时进士甚灭裂唐书中事亦多不知朕殊不喜上谓宰臣曰郝俣赋诗颇佳旧时刘迎能之李晏不及也明昌元年懐英再迁国子祭酒二年迁侍讲学士明年议开邉防濠堑懐英等十六人请罢其役诏从之迁翰林学士六年有事于南郊摄中书侍郎读祝册上曰读册至朕名声㣲下虽曰尊君然在郊庙礼非所宜当平读之承安二年乞致仕改泰宁军节度使明年召为翰林学士承㫖泰和元年增修辽史编修官三员诏分纪志列传刋修官有改除者以书自随乆之致仕大安三年卒年七十八谥文献懐英致仕后章宗诏直学士陈大任继成辽史云金史卷一百二十五金史卷一百二十六钦定四库全书金史卷一百二十六元中书右丞相总裁托克托等修列传第六十四文艺下赵沨周昂王庭筠刘昂李经刘从益吕中孚李纯甫王郁宋九嘉庞铸李献能王若虚王元节麻九畴李汾元徳明赵沨字文孺东平人大定二十二年进士仕至礼部郎中性冲澹学道有所得尤工书自号黄山赵秉文云沨之正书体兼颜苏行草备诸家体其超放又似杨凝式当处苏黄伯仲间党懐英小篆李阳冰以来鲜有及者时人以沨配之号曰党赵有黄山集行于世周昂字德卿真定人父伯禄字天钖大定进士仕至同知沁南军节度使昂年二十四擢第调南和簿有异政迁良乡令入拜监察御史路铎以言事被斥昂送以诗语渉谤讪坐停铨乆之起为龙州都军以边功复召为三司官大安兵兴权行六部员外郎其甥王若虚甞学于昂昂教之曰文章工于外而拙于内者可以惊四筵而不可以适独坐可以取口称而不可以得首肯又云文章以意为主以言语为役主强而役弱则无令不从今人往往骄其所役至跋扈难制甚者反役其主虽极辞语之工而岂文之正哉昂孝友喜名节学术醇正文笔髙雅诸儒皆师尊之既厯台省为人所挤竟坐诗得罪谪东海上十数年始入翰林言事愈切出佐三司非所好从宗室承裕军承裕失利跳走上谷衆欲径归昂独不从城陷与其从子嗣明同死于难嗣明字晦之王庭筠字子端河东人生未期视书识十七字七嵗学诗十一嵗赋全题稍长涿郡王翛一见期以国士登大定十六年进士第调恩州军事判官临政即有声郡民邹四者谋为不轨事觉逮捕千余人而邹四窜匿不能得朝廷遣大理司直王仲轲治其狱庭筠以计获邹四分别诖误坐预谋者十二人而已再调馆陶主簿明昌元年三月章宗谕㫖学士院曰王庭筠所试文句太长朕不喜此亦恐四方傚之又谓平章张汝霖曰王庭筠文艺颇佳然语句不健其人才髙亦不难改也四月召庭筠试馆职中选御史台言庭筠在馆陶甞犯赃罪不当以馆阁处之遂罢乃卜居彰德买田隆虑读书黄华山寺因以自号是年十二月上因语及学士叹其乏材参政守贞曰王庭筠其人也三年召为应奉翰林文字命与秘书郎张汝方品第法书名画遂分入品者为五百五十卷五年八月上顾谓宰执曰应奉王庭筠朕欲以诏诰委之其人才亦岂易得近党懐英作长白山册文殊不工闻文人多妬庭筠者不论其文顾以行止为訾大抵读书人多口颊或相党昔东汉之士与宦官分朋固无足恠如唐牛僧孺李德裕宋司马光王安石均为儒者而互相排毁何耶遂迁庭筠为翰林修撰承安元年正月坐赵秉文上书事削一官杖六十解职语在秉文传二年降授郑州防御判官四年起为应奉翰林文字㤗和元年复为翰林修撰扈从秋山应制赋诗三十余首上甚嘉之明年卒年四十有七上素知其贫诏有司赙钱八十万以给䘮事求生平诗文藏之秘阁又以御制诗赐其家其引云王遵古朕之故人也乃子庭筠又以才选直禁林者首尾十年今兹云亡玉堂东观无复斯人矣庭筠仪观秀伟善谈笑外若简贵人初不敢与接既见和气溢于颜间殷勤慰借如恐不及少有可取极口称道他日虽百负不恨也从游者如韩温甫路元亨张进卿李公度其荐引者如赵秉文冯璧李纯甫皆一时名士世以知人许之为文能道所欲言暮年诗律深严七言长篇尤工险韵有藂辨十卷文集四十卷书法学米元章与赵沨赵秉文俱以名家庭筠尤善山水墨竹云子曼庆亦能诗并书仕至行省右司郎中自号澹游云刘昂字之昂兴州人大定十九年进士曾髙而下七世登科昂天资警悟律赋自成一家作诗得晚唐体尤工絶句李纯甫故人外传云昂早得仕年三十三为尚书省掾调平凉路转运副使时术士有言昂官止五品昂不信俄以母忧去职连蹇十年卜居洛阳有终焉之志有荐其才于章宗者㤗和初自国子司业擢为左司郎中㑹掌书大中与贾铉漏言除授事为言者所劾狱辞连昂章宗震怒一时闻人如史肃李着王宇宗室从郁皆谴逐之寻亦罢政昂降上京留守判官道卒竟如术者之言李经字天英锦州人作诗极刻苦喜出竒语不蹈袭前人李纯甫见其诗曰真今世太白也由是名大震再举不第拂衣去南渡后其乡帅有表至朝廷士大夫识之曰此天英笔也朝议以武功就命倅其州后不知所终刘从益字云卿浑源人其髙祖撝天㑹元年词赋进士子孙多由科第入仕从益登大安元年进士第累官监察御史坐与当路辨曲直得罪去乆之起为叶县令修学励俗有古良吏风叶自兵兴戸减三之一田不毛者万七千畆有竒其嵗入七万石如故从益请于大司农为减一万民甚赖之流亡归者四千余家未几被召百姓诣尚书省乞留不聴入授应奉翰林文字踰月以疾卒年四十四叶人闻之以端午罢酒为位而哭且立石颂德以致哀思从益博学强记精于经学为文章长于诗五言尤工有蓬门集子祁字京叔为太学生甚有文名值金末䘮乱作归潜志以纪金事修金史多採用焉吕中孚字信臣冀州南宫人张建字吉甫蒲城人皆有诗名中孚有清漳集建明昌初授绛州教官召为宫教应奉翰林文字以老请致仕章宗爱其纯素不欲令去授同知华州防御使仍赐诗以宠之自号兰泉有集行于世李纯甫字之甫宏州襄隂人祖安上甞魁西京进士父采卒于益都府治中纯甫幼颕悟异常初业词赋及读左氏春秋大爱之遂更为经义学擢承安二年经义进士为文法庄周列御冦左氏战国策后进多宗之又喜谈兵慨然有经世心章宗南征两上疏䇿其胜负上竒之给送军中后多如所料宰执爱其文荐入翰林及大元兵起又上疏论时事不报宣宗迁汴再入翰林时丞相髙琪擅威福柄擢为左司都事纯甫审其必败以母老辞去既而髙琪诛复入翰林连知贡举正大末坐取人踰新格出倅坊州未赴改京兆府判官卒于汴年四十七纯甫为人聪敏少自负其材谓功名可俯拾作矮柏赋以诸葛孔明王景略自期由小官上万言书援宋为证甚切当路者以迂濶见抑中年度其道不行益纵酒自放无仕进意得官未成考旋即归隠日与禅僧士子游以文酒为事啸歌袒裼出礼法外或饮数月不醒人有酒见招不择贵贱必往往輙醉虽沉醉亦未甞废着书然晩年喜佛力探其奥义自类其文凡论性理及闗佛老二家者号内藁其余应物文字为外藁又解楞严金刚经老子庄子中庸集解鸣道集解号中国心学西方文教数十万言以故为名教所贬云王郁字飞伯大兴人仪状魁竒目光如鹘少居钧台闭门读书不接人事乆之为文法栁宗元闳肆竒古动輙数千言歌诗俊逸效李白甞作王子小传以自叙天兴初元汴京被围上书言事不报四月围稍解挺身突出为兵士所得其将遇之甚厚郁径行无机防为其下所忌见杀临终懐中出书曰是吾平生着述可传付中州士大夫曰王郁死矣年三十余同时以诗鸣者雷琯侯册王元粹云宋九嘉字飞卿夏津人为人刚直豪迈少游太学有能赋声长从李纯甫读书为文有竒气与雷渊李经相伯仲中至宁元年进士第厯蓝田髙陵扶风三水四县令咸以能称入为翰林应奉正大中以疾去没于癸巳之难龎铸字才卿辽东人少擢第仕有声南渡后为翰林待制迁戸部侍郎坐游贵戚家出倅东平改京兆路转运使卒博学能文工诗造语竒健不凡世多传之李献能字钦叔河中人先世有为金吾卫上将军者时号李金吾家迨献能昆弟皆以文学名从兄献卿献诚从弟献甫相继擢第故李氏有四桂堂献能苦学博览于文尤长于四六贞祐三年特赐词赋进士廷试第一人宏词优等授应奉翰林文字在翰苑凡十年出为鄜州观察判官用荐者复为应奉俄迁修撰正大末以镇南军节度副使充河中帅府经厯官大元兵破河中奔陜州行省以权左右司郎中值赵三三军变遇害年四十三献能为人眇小而墨色颇有髯善谈论每敷说今古声铿亮可聴作诗有志于风雅又刻意乐章在翰院应机敏捷号得体赵秉文李纯甫甞曰李献能天生今世翰苑材故每荐之不令出馆家故饶财尽于贞祐之乱在京师无以自资其母素豪奢厚于自奉小不如意则必诃谴人视之殆不堪忧献能处之自若也时人以纯孝称之甞谓人云吾幼梦官至五品夀不至五十后竟如其言王若虚字从之槀城人也幼颕悟若夙昔在文字间者擢承安二年经义进士调鄜州录事厯管城门山二县令皆有思政秩满老幼攀送数日乃得行用荐入为国史院编修官迁应奉翰林文字奉使夏国还授同知泗州军州事留为着作佐郎正大初章宗宣宗实录成迁平凉府判官未几召为左司谏后转延州刺史入为直学士天兴元年哀宗走归德明年春崔立变羣小附和请为立建功德碑翟奕以尚书省命召若虚为文时奕辈恃势作威人或少忤则谗搆立见屠灭若虚自分必死私谓左右司员外郎元好问曰今召我作碑不从则死作之则名节扫地不若死之为愈虽然我姑以理谕之乃谓奕辈曰丞相功徳碑当指何事为言奕辈怒曰丞相以京城降活生灵百万非功德乎曰学士代王言功德碑谓之代王言可乎且丞相既以城降则朝官皆出其门自古岂有门下人为主帅诵功德而可信乎后世哉奕辈不能夺乃召太学生刘祁麻革辈赴省好问张信之喻以立碑事曰衆议属二君且已白郑王矣二君其无让祁等固辞而别数日促迫不已祁即为草定以付好问好问意未惬乃自为之既成以示若虚乃共删定数字然止直叙其事而已后兵入城不果立也金亡㣲服北归镇阳与浑源刘郁东游㤗山至黄岘峯憩萃美亭顾谓同游曰汨没尘土中一生不意晚年乃造仙府诚得终老此山志愿毕矣乃令子忠先归遣子恕同行视夷险因垂足坐大石上良乆瞑目而逝年七十所着文章号慵夫集凡若干卷滹南遗老若干卷传于世王元节字子元宏州人也祖山甫辽戸部侍郎父诩海陵朝左司员外郎元节幼颕悟虽家世贵显而从学甚谨浑源刘撝爱其才俊以女妻之遂传其赋学登天德三年词赋进士第雅尚气节不能随时俯仰故仕不显及迁宻州观察判官既罢即逍遥乡里以诗酒自娱号曰遯斋年五十余卒有诗集行于世弟元德亦第进士有能名于时终南京路提刑使孙国纲字正之业儒术尤长吏事为人端重乐易或有忤者略不与校亦未甞形于怒色大定三年试补尚书吏部掾未㡬转御史台令史宣宗闻其材干兴定三年特召为近侍奉职承应甚见宠遇勒留凡三考出为同知申州事无何召为笔砚直长擢监察御史秩满勑留再任盖知其材器故也开兴元年闗陜完颜总帅屯河中府与大元军战败绩哀宗遣国纲乗上厩马径诣河中问败军之由还至中途值大兵见杀时年四十四麻九畴字知几易州人三嵗识字七嵗能草书作大字有及数尺者一时目为神童章宗召见问汝入宫殿中亦惧怯否对曰君臣父子也子宁惧父耶上大竒之弱冠入太学有文名南渡后寓居郾蔡间入遂平西山始以古学自力博通五经于易春秋为尤长兴定末试开封府词赋第二经义第一再试南省复然声誉大振虽妇人小儿皆知其名及廷试以误黜士论惜之已而隠居不为科举计正大初门人王说王采苓俱中第上以其年幼怪而问之及知甞师九畴平章政事侯摰翰林学士赵秉文连章荐之特赐卢亚牓进士第以病未拜官告归再授太常寺太祝权博士俄迁应奉翰林文字九畴性资野逸髙蹇自便与人交一语不相入则迳去不返顾自度终不能与世合顷之复谢病去居郾城天兴元年大元兵入河南挈家走确山为兵士所得驱至广平病死年五十九畴初因经义学易后喜邵尧夫皇极书因学算数又喜卜筮射覆之术晚更喜医与名医张子和游尽传其学且为润色其所着书为文精宻竒健诗尤工致后以避谤忌持戒不作明昌以来称神童者五人太原常添夀四嵗能作诗刘滋刘㣲张汉臣后皆无称独知几能自树立耆旧如赵秉文以征君目之而不名李汾字长源太原平晋人为人尚气跌宕不羁性褊躁触之輙怒以是多为人所恶喜读史工诗雄健有法避乱入关京兆尹子容爱其材招致门下留二年去之泾州谒左丞张行信一见即以上客礼之元光间游大梁举进士不中用荐为史馆书写书写特抄书小史耳凡编修官得日录纂述既定以藁授书写书写录洁本呈翰表汾既为之殊不自聊时赵秉文为学士雷渊李献能皆在院刋修之际汾在旁正襟危坐读太史公左邱明一篇或数百言音吐洪畅旁若无人既毕顾四坐漫为一语云㸔秉笔诸人积不平而雷李尤切齿乃以嫚骂官长讼于有司然时论亦有不直雷李者寻罢入关明年来京师上书言时事不合去客唐邓间恒山公武仙署行尚书省讲议官既而仙与参知政事完颜色埓相异同颇谋自安惧汾言论欲除之汾觉遁泌阳仙令总帅王德追获之鎻养马坪絶食而死年未四十汾平生诗甚多不自收集世所传者十二三而已元徳明系出拓拔魏太原秀容人自幼嗜读书口不言世俗鄙事乐易无畦畛布衣蔬食处之自若家人不敢以生理累之累举不第放浪山水间饮酒赋诗以自适年四十八卒有东嵓集三卷子好问最知名好问字裕之七嵗能诗年十有四从陵川郝晋卿学不事举业淹贯经传百家六年而业成下太行渡大河为箕山琴台等诗礼部赵秉文见之以为近代无此作也于是名震京师中兴定五年第厯内乡令正大中为南阳令天兴初擢尚书省掾顷之除左司都事转行尚书省左司员外郎金亡不仕为文有绳尺备衆体其诗竒崛而絶雕刿巧缛而谢绮丽五言髙古沉郁七言乐府不用古题特出新意歌謡慷慨挟幽并之气其长短句揄扬新声以写恩怨者又数百篇兵后故老皆尽好问蔚为一代宗工四方碑板铭志尽趋其门其所着文章诗若干卷杜诗学一卷东坡诗雅三卷锦机一卷诗文自警十卷晩年尤以着作自任以金源氏有天下典章法度几及汉唐国亡史作已所当任时金国实录在顺天张万戸家乃言于张愿为撰述既而为乐夔所沮而止好问曰不可令一代之迹泯而不传乃搆亭于家着述其上因名曰野史凡金源君臣遗言往行采摭所闻有所得輙以寸纸细字为记录至百余万言今所传者有中州集及壬辰杂编若干卷年六十八卒纂修金史多本其所着云赞曰韩昉吴激楚材而晋用之亦足为一代之文矣蔡珪马定国之该博胡砺杨伯仁之敏赡郑子聃麻九畴之英儁王郁宋九嘉之迈往三李卓荦纯甫知道汾任气献能尤以纯孝见称王庭筠党懐英元好问自足知名异代王竞刘从益王若虚之吏治文不掩其所长蔡松年在文艺中爵位之最重者道金人言利兴党狱杀田瑴文不能掩其所短者欤事继母有至行其死家无余资有足取云金史卷一百二十六金史卷一百二十七钦定四库全书金史卷一百二十七元中书右丞相总裁托克托等修列传第六十五孝友温特赫鄂勒博陈颜刘瑜孟兴王震刘政孝友者人之至行也而恒性存焉有子者欲其孝有弟者欲其友岂非人之恒情乎为子而孝为弟而友又岂非人之恒性乎以人之恒情责人之恒性而不副所欲者恒有焉有竭力于是岂非难乎天生五谷以养人五谷之有恒性也服田力穑以望有秋农夫之有恒情也五谷熟人民育岂异事乎然以唐虞之世黎民阻饥不免以命稷百姓不亲五品不逊不免以命契以是知顺成之不可必犹孝友之不易得也是故有年大有年以异书于圣人之经孝友以至行传于厯代之史劝农兴孝之教不废于厯代之政孝弟力田自汉以来有其科章宗甞言孝义之人素行已备虽有希觊犹不失为行善庶几帝王之善训矣夫金世孝友见于旌表载于史册者仅六人焉作孝友传温特赫鄂勒博西北路松科硕硕欢明安人年十五居父䘮不饮酒食肉庐于墓侧母疾刲股肉疗之疾愈诏以为䕶卫陈颜卫州汲县人世业农父光宋季擢武举第调夀阳尉未赴值金兵取汴光病围城中颜间关渡河往省其父因扶疾北归光家奴玛哩布哈诬告光与贼杀人光系狱榜掠不胜因自诬服颜诣郡请代父死太守徐某哀之不敢决适帅臣至郡以其状白帅曰此真孝子也遂併释之天㑹七年诏旌表其门闾刘瑜棣州人家贫甚母䘮不能具葬乃质其子以给䘮事明昌三年诏赐粟帛复其终身孟兴蚤䘮父事母孝谨母没䘮葬尽礼事兄如事其父明昌三年诏赐帛十匹粟二十石王震宁海州文登县人为进士学母患风疾刲股肉杂饮食中疾遂愈母没哀泣过礼目生翳服除目不疗而愈皆以为孝感所致特赐同进士出身诏尚书省拟注职任刘政洺州人性笃孝母老䘮明政每以舌舐母目逾旬母能视物母疾昼夜侍侧衣不解帯刲股肉啖之者再三母死负土起坟乡隣欲佐其劳政谢之葬之日飞乌哀鸣翔集邱木间庐于墓侧者三年防御使以闻除太子掌饮丞隠逸褚承亮王去非赵质杜时昇郝天挺薛继先髙仲振张潜王汝梅宋可辛愿王予可孔子称逸民伯夷叔齐夷逸朱张栁下恵少连其立心造行之异固各有所称谓而栁下惠少连甞仕于当世者也长沮桀溺之徒则无所取焉后世凡隠遯之士其名皆列于史传何欤盖古之仕者其志将以行道其为贫而仕下列者犹必先事而后食焉后世干禄者多其先人尚人之志与叹老嗟卑之心能去是者鲜矣故君子于士之逺引髙蹈者特称述之庶闻其风犹足以立懦亷顽也作隠逸传褚承亮字茂先真定人宋苏轼自定武谪官过真定承亮以文谒之大为称赏宣和五年秋应乡试同试者八百人承亮为第一明年登第调易州戸曹未赴㑹金兵南下天㑹六年干里雅布既破真定拘集境内进士试安国寺承亮名亦在籍中匿而不出军中知其才严令押赴与诸生对䇿䇿问上皇无道少帝失信举人承风㫖极口诋毁承亮诣主文刘侍中曰君父之罪岂臣子所得言耶长揖而出刘为之动容余悉放第凡七十二人遂号七十二贤榜状元许必仕为郎官一日出左掖门堕马首中阃石死余皆无显者刘多承亮之谊荐之槀城县漫应之即弃去年七十终门人私谥曰元贞先生子席珍正隆二年进士官州县有声王去非字广道平隂人甞就举不得意即屏去督妻孥耕织以供伏腊家居教授束脩有余輙分恵人弟子班忱贫不能朝夕一女及笄去非为办资装嫁之北隣有䘮忌东出西与北皆人居南则去非家去非壊蚕室使䘮南出遂得葬焉大定二十四年卒年八十四赵质字景道辽相思温之裔大定末举进士不第隠居燕城南教授为业明昌间章宗游春水过焉闻絃诵声幸其斋舍见壁间所题诗讽咏乆之赏其志趣不凡召至行殿命之官固辞曰臣僻性野逸志在长林丰草金镳玉络非所愿也况圣明在上可不容巢由为外臣乎上益竒之赐田畆千复之终身泰和二年卒年八十五杜时昇字进之霸州信安人博学知天文不肯仕进承安泰和间宰相数荐时昇可大用时昇谓所亲曰吾观正北赤气如血东西亘天天下当大乱乱而南北当合为一消息盈虚循环无端察往考来孰能违之是时风俗侈靡纪纲大壊世宗之业遂衰时昇乃南渡河隠居嵩洛山中从学者甚衆大扺以伊洛之学教人自时昇始正大间大元兵攻潼关拒守甚坚衆皆相贺时昇曰大兵皆在秦巩间若假道于宋出襄汉入宛叶铁骑长驱势如风雨无髙山大川为之阻土崩之势也顷之大元兵果自饶风关渉襄阳出南阳金人败绩于三峯山汴京不守皆如时昇所料正大末卒郝天挺字晋卿泽州陵川人早衰多疾厌于科举遂不复充赋太原元好问甞従学进士业天挺曰今人赋学以速售为功六经百家分磔缉缀或篇章句读不之知幸而得之不免为庸人又曰读书不为艺文选官不为利养唯通人能之又曰今之仕多以贪败皆苦饥寒不能自持耳丈夫不耐饥寒一事不可为子以吾言求之科举在其中矣或曰以此学进士无乃戾乎天挺曰正欲渠不为举子尔贞祐中居河南往来淇卫间为人有崖岸耿耿自信宁落魄困穷终不一至豪富之门年五十终于舞阳薛继先字曼卿南渡后隠居洛西山中课童子读书事母孝与人交谦逊和雅所居化之子纯孝字方叔有父风有诈为曼卿书就方叔取物者曼卿年已老状貌如少者客不知其为曼卿而以为方叔也而与之书曼卿如所取付之监察御史石玠行部过曼卿曼卿不之见或言君何无乡曲情曼卿曰君未之思耳凡今时政未必皆善御史一有所劾将谓自我发之同恶相庇他日并隣里必有受祸者其畏愼皆此类壬辰之乱病没宜阳髙仲振字正之辽东人其兄领开封镇兵仲振依之以居既而以家业付其兄挈妻子入嵩山博极羣书尤深易皇极经世学安贫自乐不入城市山野小人亦知敬之甞与其弟子张潜王汝梅行山谷间人望之翩然如仙或曰仲振甞遇异人教以养生术甞终日燕坐骨节戛戛有声所谈皆世外事有扣之者輙不复语云张潜字仲升武清人幼有志节慕荆轲聂政为人年三十始折节读书时人髙其行谊目曰张古人后客崧山从仲振受易年五十始娶鲁山孙氏亦有贤行夫妇相敬如賔负薪拾穂行歌自得不知其贫也邻里有为潜种𤓰者及熟让潜潜弗许竟分而食之甞行道中拾一斧夫妇计度移时乃持归访其主还之里有兄弟分财者其弟曰我家如此独不畏张先生知耶遂如初天兴间潜挈家避兵少室乃不食七日死孙氏亦投絶涧死焉王汝梅字大用大名人始由律学为伊阳簿秩满遂隠居不仕性嗜书动有礼法生徒以法经就学者兼授以经学诸生服其教无敢为非义者同业甞悯其贫时周之皆谢不受后不知所终宋可字予之武陟人其姑适大族槀氏贞祐之兵夫及子皆死于难姑以白金五十笏遗可可受不辞其后姑得槀氏疎族立为后挈之省外家可乃置酒㑹乡邻谓姑曰姑往时遗可以金可以槀氏无子故受之今有子矣此金槀氏物非姑物也可何名取之因唿妻子舁金归之乡里用是重之未几北兵驻山阳军中有闻可名者访知所在质其子使人招之曰从我者祸福共之不然汝子死矣亲旧竞劝之往可皆谢不从曰吾有子无子与吾儿死生皆有命焉岂以一子故併平生所守者亡之后竟以无子辛愿字敬之福昌人年二十五始知读书取白氏讽谏集自试一日便能背诵乃聚书环堵中读之至书伊训诗河广颇若有所省欲罢不能因更致力焉由是博极书史作文有绳尺诗律精严有自得之趣性野逸不修威仪贵人延客麻衣草屦足胫赤露坦然于其间剧谈豪饮傍若无人甞谓王郁曰王侯将相世所共嗜者圣人有以得之亦不避得之不以道与夫居之不能行已之志是欲澡其身而伏于厠也是难与他人道子宜保之其志趣如此后为河南府治中髙廷玉客廷玉为府尹温特赫福兴所诬愿亦被讯掠几不得免自是生事益狼狈愿雅负髙气不能从俗俯仰迫以饥冻流离往往见之于诗有诗数千首常贮竹槖中正大末殁洛下其诗有云黄绮暂来为汉友巢由终不是唐臣真处士语也王予可字南云河东吉州人父本军校予可亦甞隶籍年三十许大病后忽𤼵狂乆之能把笔作诗文及説世外恍惚事南渡后居上蔡遂平郾城之间遇文士则称大成将军于佛前则称谛靡龙什于道则称驺天元俊于贵游则称威锦堂主人为人躯干雄伟貌竒古戴青葛巾项后垂只带若牛耳一金镂环在顶额之间两颊以青湼之为翠靥衣常不能掩胫落魄嗜酒每入城市人争以酒食遗之夜宿土室中夏月或尸秽在傍蛆虫狼借不恤也人与之纸落笔数百言或诗或文散漫碎杂无句读无首尾多六经中语及韵学家古文竒字字画峭劲遇宋讳亦时避之或问以故事其应如响诸所引书皆世所未见谈説之际稍若有条贯则又以诞幻语乱之麻九畴张瑴与之游最狎言其诗以百分为率可晓者才二三耳壬辰兵乱为顺天将领所得知其名窃议欲挈之北归馆于州之瑞云观予可明日见将领自言曰我不能住君家瑞云观也不数日卒后复有见于淮上者赞曰金世隠逸不多见今于简册所有得十有二人焉其卓尔不羣者三人禇承亮宋人勒试进士主司发䇿问宋徽钦之罪承亮长揖而去之方金人重举业杜时昇居山中首以伊洛之学教后进宋可不愿仕人执其子为质宁弃而不就遂以无子虽制行过中岂不贤于杀妻以求大将者乎大夫士见善明用心刚故能为人所难为者如此金史卷一百二十七金史卷一百二十八钦定四库全书金史卷一百二十八元中书右丞相总裁托克托等修列传第六十六循吏卢克忠牛徳昌范承吉王政张奕李瞻刘敏行傅慎㣲刘焕髙昌福孙徳渊赵鑑富察郑留钮祜禄守愚舒穆噜元张彀赵重福武都赫舍哩德张特立王浩金自穆宗号令诸部不得称达贝勒于是诸部始列于统属太祖令三百戸为穆昆十穆昆为明安一如县郡置吏之法太宗既有中原申画封疆分建守令熙宗遣亷察之使循行四方世宗承海陵彫攰之余休养生息迄于明昌承安之间民物滋殖循吏迭出焉泰和用兵郡县多故吏治衰矣宣宗尚刀笔之习严考核之法能吏不乏而岂弟之政罕见称述焉金百余年吏治始终可攷于是作循吏传卢克忠贵徳州凤集人髙永昌据辽阳克忠走诣金源郡王斡鲁营降遂以萨固察为郷导斡鲁克东京永昌走长松岛克忠与渤海人托卜嘉追获之收国二年授世袭穆昆其后定燕伐宋皆与有功除登州刺史改刺澶州天德间同知保大军节度使绥德州军卒数人道过鄜城求宿民家是夜有贼剽主人财而去有司执假宿之卒系狱榜掠诬服克忠察其寃独不肯署未几果得贼假宿之卒遂释大定二年除北京副留守㑹民艰食克忠下令凡民有蓄积者计留一嵗悉平其价粜之由是无捐瘠之患转陈州防御使后以静难军节度使致仕卒牛德昌字彦钦蔚州定安人父铎辽将作大监德昌少孤其母教之学有劝以就䕃者其母曰大监遗命不使作承奉也中皇统二年进士第调矾山簿迁万泉令属蒲陜荐饥羣盗充斥州县城门昼闭德昌到官即日开城门纵百姓出入牓曰民苦饥寒剽掠乡聚以偷旦夕之命甚可怜也能自新者一不问贼皆感激解散县境以安府尹王伯龙嘉之礼待甚厚累官刑部吏部侍郎中都路都转运使广宁太原尹卒赠中奉大夫范承吉字宠之好问学属辽季盗贼起虽避地未甞废书天庆八年中进士丙科授秘书省校书郎至大定府金源令归朝为御前承应文字天眷初迁殿中少监四年从攻太原迁少府监五年宗翰克宋所得金珠承吉司其出入无毫髪欺及还犊车载书史而已寻迁昭文馆直学士知綘州先是军兴民有为将士所掠而逃归者承吉使吏遍谕俾其自实凡数千具白元帅府许自赎为良或贫无赀者以公厨代输六年改河东北路转运使时承宋季之弊民赋繁重失当承吉乃为经画立法简便所入増十数万斛官既足而民有余厯同知平阳尹西京副留守迁河东南路转运使改同签燕京留守事顺天军节度使属地震壊民庐舍有欲争先营葺者工匠过取其直承吉命官属董其役先后以次不间贫富民赖以省费厯镇西军节度使行台礼部尚书泰宁军节度使复镇顺天奚卒散居境内率数千人为盗承吉绳以法不少贷惧而不敢犯贞元二年以光禄大夫致仕卒年六十六王政辰州熊岳人也其先仕渤海及辽皆有显者政当辽季乱浮沉州里髙永昌据辽东知政材畧欲用之政度其无成辞谢不就永昌败渤海人争縳永昌以为功政独逡巡引退吴王栋摩闻而异之言于太祖授卢州渤海军穆昆从破白霫下燕云及金兵伐宋滑州降留政为安抚使前此数州既降复杀守将反为宋守及是人以为政忧政曰苟利国家虽死何避宋王宗望壮之曰身没王事利及子孙汝言是也政从数骑入州是时民多以饥为盗坐系政皆释之发仓廪以赈贫乏于是州民皆恱不复叛傍郡闻之亦多降者宋王召政至辕门抚其背曰吾以汝为死矣乃复成功耶慰谕者乆之天㑹四年为燕京都麴院同监未几除同知金胜军节度使事改权侍卫亲军都指挥使兼掌军资是时军旅始定筦库纪纲未立掌吏皆因縁为姦政独明㑹计严扄鐍金帛山积而出纳无锱铢之失吴王栋摩戏之曰汝为官乆矣而贫不加富何也对曰政以杨震四知自守安得不贫吴王笑曰前言戏之耳以黄金百两银五百两及所乗马遗之六年授左监门将军厯安州刺史檀州军州事戸吏房主事天眷元年迁保靖军节度使致仕卒年六十六政本名努色尔甞使髙丽因改名政子遵仁遵义遵古遵古有传张奕字彦㣲其先泽州髙平人以廕补官仕齐为归德府通判齐国废齐兵之在郡者二万人谋为乱约夜半举燎相应奕知之选市人丁壮授以兵结阵扼其要巷开小南门以示生路乱不得作比明亡匿略尽擒其首恶诛之后五日都统完颜伦布以军至归德欲根株余党奕以阖门保郡人无他遂止行台承制除同知归德尹天眷元年以河南与宋改同知沂州防御使事三年宗弼复取河南征奕赴行省既定汴京授汴京副留守厯陈秦州防御使同知太原尹晋宁军报夏人侵界诏奕往征之奕至境上按籍各归所侵土还奏曰折氏世守麟府以抗夏人本朝有其地遂以与夏夏人夷折氏坟壠而戮其尸折氏怨入骨髓而不得报也今复使守晋宁故激怒夏人使为鼠侵而条上其罪苟欲开边衅以雪私讐耳独可徙折氏他郡则夏人自安朝廷从之遂移折氏守青州正隆间同知西京留守事迁河东北路转运使大定二年征戸部尚书甫视事得疾卒李瞻蓟州玉田人辽天庆二年进士为平州望云令张觉据平州叛以瞻従事宗望复平州觉亡去城中复叛瞻踰城出降其子不能出为贼所害宋王宗望嘉之承制以为兴平府判官天㑹三年迁大理少卿従宗望南伐为汉军粮料使四年金兵围汴宋人请割河北三镇瞻与礼部侍郎李天翼安抚河北东西两路略定懐濬卫等州卫汤阴等县七年知宁州累迁德州防御使为政寛平民懐其恵相率诣京师请留者数百千人贞元三年迁济州路转运使改忠顺军节度使正隆末盗贼蠭起瞻増筑城垒为备蔚人赖之以安大定初卒于官刘敏行平州人登天㑹三年进士除太子校书郎累迁肥乡令岁大饥盗贼掠人为食诸县老弱入保郡城不敢耕种农事废畎畆荒芜敏行白州借军士三十护县民出耕多张旗帜为疑兵敏行率军巡逻日暮则阅民入城由是盗不敢犯而耕稼滋殖转髙平令县城圯壊乆不修大盗横恣掠县镇不能御敏行出已俸率僚吏出钱顾役缮治百姓欣然从之凡用二千人版筑遂完乡村百姓入保贼至不能犯累迁为河北东路转运使致仕卒傅慎微字几先其先秦州沙溪人后徙建昌慎㣲迁居长安宋末登进士累官河东路经制使宗翰已克汴京使罗索定陜西慎㣲率衆迎战兵败被获送至元帅府元帅宗翰爱共才学弗杀羁置归化州希尹收置门下宗弼复取河南地起为陜西经略使寻权同州节度使事明年陜西大旱饥死者十七八以慎微为京兆鄜延环庆三路经济使许以便宜慎微募民入粟得二十余万石立养济院饲饿者全活甚衆改同知京兆尹权陜西诸路转运使复修三白龙首等渠以溉田募民屯种贷牛及种子以济之民赖其利转中京副留守用亷改忻州刺史累迁太常卿除定武军节度使移静难军忤用事者苏保衡救之得免大定初复为太常卿迁礼部尚书与翰林院侍讲学士图克坦子温翰林待制伊喇熙载俱兼同修国史卒年七十六慎㣲博学喜着书甞奏兴亡金镜录一百卷性纯质笃古喜谈兵时人以为迂濶云刘焕字徳文中山人宋末兵起城中乆乏食焕尚幼煮糠覈而食之自饮其清者以醲厚者供其母鄊里异之稍长就学天寒拥粪火读书不怠登天德元年进士调任邱尉县令贪污焕每规正之秩满令持盃酒谢曰尉亷慎使我获考调中都市令枢宻使布萨唿图家有条结工牟利于市不肯从市籍役焕系之唿图召焕焕不往暴工罪而笞之焕初除市令过谢乡人吏部侍郎石琚琚不恱曰京师浩穰不与外郡同弃简就烦吾所不晓也至是始重之以亷升京兆推官再迁北京警巡使捕二恶少杖于庭中戒之曰孝弟敬慎则为君子暴戾隠贼则为小人自今以往无狃于故习国有明罚吾不得私也自是衆皆畏惮母敢犯者召为监察御史父老数百人或卧车下或挽其靴镫曰我欲复留使君期年不可得也以本官摄戸部员外郎代州钱监杂青铜铸钱钱色恶类铁钱民间盗铸扺罪者衆朝廷患之下尚书省议焕奏曰钱寳纯用黄铜精治之中濡以钖若青铜可铸厯代何缘不用自代州取二分与四六分青黄杂糅务省铜而功易就由是民间盗铸陷罪者衆非朝廷意也必欲为天下利宜纯用黄铜得数少而利逺其新钱已流行者宜验数输纳准换从之再迁管州刺史耆老数百人疏其着蹟十一事诣节镇请留焕曰刺史守职奉法乞留之以亷升郑州防御使迁官一阶转同知北京留守事世宗幸上京所过州郡大发民夫治桥梁驰道以希恩赏焕所部惟平治端好而已上嘉其意迁辽东路转运使卒髙昌福中都宛平人父履辽御史中丞致仕太宗闻其名召之未及入见而卒特诏昌福释服应举登天㑹十年进士第补枢密院令史明年辟元帅府令史皇统初宗弼复河南元帅府治汴人有疑似被获皆目为宋谍者即杀之昌福谳得其实释去者甚衆许州都统韩常用法严好杀人遣介送囚于汴或道亡监吏自度失囚恐得罪欲尽杀诸囚以灭口昌福识监吏意穷竟其状免死者十七八而诸吏遂怨昌福欲搆害之是时方用兵梁楚间夜多隂雨元帅府选人侦宋兵动静诸吏遣昌福昌福不辞即行尽得敌军虚实报元帅府师还除震武军节度副使转行台礼部员外郎天徳间行台罢改绛阳军节度副使入为兵部员外郎改河间少尹世宗即位上书陈便宜事上披阅再三因谓侍臣曰内外官皆上书言事可以知人材优劣不然朕何由知之三除同知东京留守事治最迁山东西路转运使工部尚书改彰德军节度使上书言赋税太重上问翰林学士张景仁曰税法比近代为轻而以为重何也景仁曰今之税殊轻若复轻之国用且不足事遂寝累迁河中尹致仕卒孙德渊字资深兴中州人也大定十六年进士调石州军事判官涞水丞察亷迁沙河令有盗秋桑者主逐捕之盗以义自刺其足面曰秋桑例不禁採汝何得刺我主惧赂而求免盗不従诉之县德渊曰若逐捕而伤疮必在后今在前乃自刺也盗遂引服选尚书省令史不就丁父忧去官民为刻石祠之察亷起复北京转运使都勾判官以累荐迁中都左警巡使监察御史山东东路转运副使累官大理丞兼左拾遗审官院奏德渊刚正干能可任繁剧遂再任丁母忧服除特迁恩州刺史入为右司郎中滕州刺史迁同知河间府事厯大兴治中同知府事大安初迁盘安军节度使改河北西路按察转运使寻改昭义军节度使潞州破被执俄有拜于前者皆沙河旧民也宻护德渊遂得脱贞祐二年拜工部尚书摄御史中丞是时山东乏兵食有司请鬻恩例举人居䘮者亦许纳钱就试德渊奏此大伤名教事遂寝寻致仕监察御史许古论德渊忠亮明敏可以大用近许告老士大夫窃叹望朝廷起复必能建明以利国家宣宗嘉纳未及用而卒赵鑑字择善济南章邱人宋建炎二年进士调庐州司理参军是时江淮方用兵鑑弃官还乡里齐国建除厯城丞转长清令皆剧邑难治鑑政甚着刘豫召见迁直秘阁提举泾原路弓箭手兼提㸃本路刑狱公事戒之曰边将多不法可痛绳之原州守将武悍自用以鑑年少易之鑑发其姦守将坐免郡县闻风无敢犯者齐废除知城阳军改山东东路转运副使摄行台左司郎中行台宰相欲以故宋宦者权都水监鑑曰误国阉竖汴人视为寇讐付以美官将失人望遂不用以母忧解职天德初起为济州刺史移涿州海陵召鑑入朝应对失㫖遣还郡俄除知火山军以病免大定初起知宁海军秋禾方熟子方虫生鑑出城行视虫乃自死再迁镇西军节度使改河北西路转运使致仕卒富察郑留字文叔东京路威泰必喇明安人大定二十二年进士调髙苑主簿濬州司候补尚书省令史除监察御史累官北京临潢按察副使戸部侍郎御史台奏郑留前任北京称职迁陜西路按察使改顺义军节度使西京人李安兄弟争财府县不能决按察司移郑留平理月余不问㑹释奠孔子庙郑留乃引安兄弟与诸生叙齿列坐㑹酒陈说古之友悌数事安兄弟感悟谢曰节使父母也誓不复争乃相让而归朔州多盗郑留禁絶游食多蓄兵器因行春抚谕之盗乃衰息狱空赐钖宴钱以褒之改利渉军节度使诏括马郑留使百姓饲养以须御史劾之既而伐宋诸路括马皆瘦惟隆州马肥乃释郑留大安初徙安国军二年知庆阳府事三年夏人犯边郑留击走之至宁元年改知平凉府是时平凉新被兵夏人复来攻郑留招溃卒为御守计夏兵退迁官四阶贞祐二年改东京留守致仕贞祐四年卒郑留重厚寡言笑人不见其喜愠临终取奏藁尽焚之钮祜禄守愚字仲晦本名和伦克们真定府路乌济赫明安人也六嵗知读书既齓或谓食肉昏神识乃戒而不食性至孝父没时年十五营葬如礼治家有法乡人称之中明昌二年进士调深泽主簿治有声迁懐仁令改宏文校理秩满为临沂令有不逞辈五百人结为党社大扰境内守愚下车其党散去蝗起莒密间独不入临沂境先是朝廷括河朔山东地隠慝者没入官告者给赏莒州刺史敎其奴告临沂人冒地积赏钱三百万先给官镪乃征于民民甚苦之守愚列其寃状白州州不为理即闻于戸部而征还之流民归业县人勒其事于石改秘书郎母䘮勺饮不入口三日终䘮未甞至内寝太常寺劝农司交辟守愚皆不聴服除除同知登闻检院改着作郎永定军节度副使泰和伐宋守愚为山东行六部员外郎改大兴都总管判官大安元年除修起居注转刑部员外郎戸部郎中太子左谕德贞祐初除戸部侍郎数月拜谏议大夫提㸃近侍局二年除保大军节度使改翰林学士参议陜西路安抚司事安抚完颜弼重其为人每事咨而后行未几有疾诏赐御药三年卒守愚为人忠实无华孜孜于公盖天性然也舒穆噜元字希明懿州路唿图克明安人七嵗䘮父号泣不食者数日十三居母䘮如成人甞为击鞠戯马踣叹曰生无兄弟而数乗此险设有不测奈何由是终身不复为补枢宻院尚书省译史调同知恩州军州事迁监察御史为同知淄州军州事剧盗刘竒乆为民患一日捕获方讯鞠闻赦将至亟命杖杀之阖郡称快改大兴府判官沂王府司马沁南军节度副使河内民家有多美橙者嵗获厚利仇家夜入残毁之主人捕得乃以劫财诬其人仇家引服赃不可得元摄州事究得其情寻改河北西路转运副使累迁山东西路按察转运使贞祐初洪果乌登征兵东平拥衆不进大括民财衆皆忿怨副统布萨素赫杀乌登于坐取其符佩之纵恣尤甚元宻疏劾素赫擅杀近臣无上不道素赫坐诛移知济南府到官六月卒元生平寡言笑尚节俭居官自守不交权要人以是称之张彀字伯英许州临颕人大定二十八年进士调宁陵县主簿改泰定军节度判官率儒士行鄊饮酒礼改同州观察判官是时出兵备边州征箭十万限以鵰鴈羽为之其价翔跃不可得彀曰矢去物也何羽不可节度使曰当须省报彀曰州距京师二千里如民急何万一有责下官身任其咎一日之间价减数倍尚书省竟如所请补尚书省令史除同知郑州防御使事改北京盐使丁父忧服除再迁监察御史从伐宋迁武宁军节度副使居母忧贞祐二年改惠民司令厯河南治中隰州刺史刑部郎中同知河南府事迁河东南路转运使权行六部尚书安抚使兴定元年以疾卒彀天性孝友任子悉先诸弟俸入所得亦委其弟掌之未甞问有无云赵重福字履祥丰州人通女直大小字试补女直诰院令史转兵部译史陜西提刑知法迁陜西东路都勾判官右藏库副使同知陈州防御事宋谍人苏泉入河南重福迹之至鱼台将渡河见前一舟且渡令从者大唿泉姓名前舟中忽有仓皇失措者执之果泉也改沧州盐副使嵗饥民煮卤为盐卖以给食盐官往往杖杀之重福曰宁使课殿不忍杀人比嵗满课殿当降尚书右丞完颜匡三司使按春知其事乃以嵗荒薄其罚除织染署令大安三年佐戸部尚书张炜调兵食于古北口迁都水少监行西北路六部郎中治宻云县俄兼戸部员外郎贞祐二年以守宻云功迁同知河间府事行六部侍郎权清州防御使摄河北东路兵马都总管三年河间被围有刘中者甞与重福密云聮事劝重福出降重福不聴是时河间兵少多羸疾不任战欲亡去重福劝其父老率其子弟强者战弱者守㑹乆雨围乃解去迁河东北路转运使致仕元光二年卒武都字文伯东胜州人大定二十二年进士调阳谷主簿迁商水令县素多盗凡姦民甞縦火行劫椎埋𤼵冢者都皆亷得姓名牓之通衢约毋再犯悉奔他境察亷迁南京路转运度支判官累迁中都路都转运副使以亲老与弟监察御史郁俱乞侍寻丁忧服除调太原治中复为都转运副使迁滦州刾史充宣差北京路规措官都拘括散逸官钱百万入为戸部郎中权右司郎中奏事称㫖被诏由海道漕辽东粟赈山东都髙其价直募人入粟招海贾船致之三迁中都西京按察副使大安三年充宣差行六部侍郎以劳迁本路按察使行西南路六部尚书位元帅穆延尽忠备御西京有劳召为戸部尚书赏银二百两绢一百匹宣宗即位议卫绍王降封语在卫绍王纪顷之中都戒严都知大兴府佩虎符便宜行事弹压中外军民都醉酒以䙝衣见诏使坐是解职起为刑部尚书中都解围为河东路宣抚使俄以参知政事胥鼎代之兴定元年以疾卒赫舍哩德字广之真定路珊沁明安人明昌二年进士调南京教授察亷能迁厌次令补尚书省令史除同知泗州防御事监察御史大名治中安曹裕三州刺史厯同知临潢大兴府事贞祐二年迁肇州防御使是嵗肇州升为武兴军节度德为节度使宣抚司署都提控肇州围急食且尽有粮三百船在鸭子河去州五里不能至德乃浚濠増陴筑甬道导濠水属之河凿陷马穽伏甲其旁以拒守一日兵数接士殊死战渠成船至城下兵食足围乃解改辽东路转运使军民遮道挽留乗夜乃得去布希万弩逼上京德与歩将刘子元战却之迁东京留守厯保静武胜军节度使兴定二年以本官行六部事三年以节度权元帅右都监与左都监单州经略使完颜仲元俱行元帅府于宿州四年迁工部尚书明年召还中都是嵗卒张特立字文举曹州东明人泰和三年中进士第调宣德州司候郡多皇族巨室特立律之以法阖境肃然调莱州节度判官不赴躬耕杞之韦城以经学自乐正大初左丞侯摰参政师安石荐其才授洛阳令四年拜监察御史拜章言镐厉二宅乆加禁锢棘围柝警如防冦盗近降赦恩谋反大逆皆䝉湔雪彼独何罪幽囚若是世宗神灵在天得无伤其心乎圣嗣未立未必不由是也又言方今三面受敌百姓凋敝宰执非才臣恐中兴之功未可以嵗月期也又言尚书右丞延扎舒噜遣其奴与民争田失大臣体参知政事图克坦乌登谄事近习得居其位皆宜罢之当路者忌其直阴有以挤之因劾省掾髙桢辈受请託饮娼家时平章政事博索犒军陜西归桢等泣诉于道以当时同席并有省掾王賔张为其进士故不劾博索以其私且不实并治特立及賔特立左迁邳州军士判官杖五十賔亦勒停士论皆惜特立之去后卒癸丑嵗年七十五王浩由吏起身初辟泾阳令亷曰为关辅第一时西台檄州县増植枣果督责严急民甚被扰浩独无所问主司将坐之浩曰是县所植已满其数若欲増植必盗他人所有取彼置此未见其利其爱民多此类所在有善政民丝毫无所犯秦人为立生祠嵗时思之南迁后为扶沟令开兴元年正月民钱大亨等执县官送欵于北大亨以浩有恩于民不忍加刄日遣所知劝之降浩终不聴于是杀之无血主簿刘坦尉宋乙并见害弃尸道路自春徂夏独浩尸俨然如生目且不瞑乌犬莫敢近殆若有神䕶者初辟举法行县官甚多得人如咸宁令张天纲长安令李献甫洛阳令张特立三人有传余如兴平师夔临潼武天祯汜水党君玉偃师王登庸髙陵宋九嘉登封薛居中长社李天翼河津孙鼎臣郏城李无党荥阳李过庭尉氏张瑜长葛张子玉猗氏安德璋三原萧邦杰蓝田张德直叶县刘从益皆清慎才敏极一时之选而能扶持百年将倾之祚者亦曰吏得其人故也金史卷一百二十八金史卷一百二十九钦定四库全书金史卷一百二十九元中书右丞相总裁托克托等修列传第六十七酷吏髙闾山富察和卓太史公有言法家严而少恩信哉斯言也金法严密律文虽因前代而増损之大抵多凖重典熈宗迭兴大狱海陵剪灭宗室钩棘傅㑹告姦上变者赏以不次于是中外风俗一变咸尚威虐以为事功而䜛贼作焉流毒逺迩惨矣金史多阙逸据其旧録得二人焉作酷吏传髙闾山澄州析木人选充护卫调顺义军节度副使转唐古伊埒图乣详衮改震武军节度副使曹王府尉大名治中迁汝州刺史改单州制禁不依法用杖决人者闾山见之笑曰此亦难行是日特用大杖杖死部民杨仙坐削一官解职久之降鳯翔治中厯原州泗洲济州刺史改正州防御使迁扶余路节度使移临海盘安军宁昌军贞祐二年城破死之富察和卓以吏起身乆为宣宗所信声势烜赫性复残刻人知其蠧国而莫敢言其子充护卫先逐出之继而和卓为恒州刺史需次近县后大兵入陜西闗中震动或言和卓赴恒州为北走计朝廷命开封覊其亲属和卓出怨言曰杀却我即太平矣寻为御史所劾初议笞赎宰相以为悖理斩于开封府门之下故当时有宣朝三贼之目谓王阿里富察耀珠和卓具一也兴定中驸马布萨阿哈之狱京师宣勘七十余所阿里軰乗时起事以肆其毒朝士惴惴莫克自保惟通吉文之在开封府幕明其不反竟不署字阿哈诛文之亦无所问耀珠正大初致仕居睢阳溃军变与其家皆被杀初宣宗喜刑罚朝士徃徃被笞楚至用刀杖决杀言者髙琪用事威刑自恣南渡后习以成风虽士大夫亦无所移如图克坦右丞思忠好用麻椎撃人号麻椎相公李运使特立号半截剑言其短小锋利也冯内翰璧号冯刽雷渊为御史至蔡州得姦豪杖杀五百人号曰雷半千又有完颜莽伊苏皆以酷闻而和卓王阿里李涣之徒胥吏中尤狡刻者也佞幸萧肄张仲轲李通马钦高懐贞萧裕胥持国世之有嗜慾者何尝不被其害哉龙天下之至神也一有嗜慾见制于人故人君亦然嗜慾不独柔曼之倾意也征伐畋猎土木神仙彼为佞者皆有以投其所好焉金主内蛊声色外好大喜功莫甚于熈宗海陵而章宗次之金史自萧肄至胥持国得佞臣之尤者七人皆被宠遇于三君之朝以亡其身以其国其祸皆始于此可不戒哉作佞幸传萧肄本奚人有宠于熙宗复謟事悼后累官参知政事皇统九年四月壬申夜大风雨雷电震壊寝殿䲭尾有火自外入烧内寝帏幔帝徙别殿避之欲下诏罪已翰林学士张钧视草钧意欲奉答天戒当深自贬损其文有曰惟徳弗类上干天威及顾兹寡昧眇予小子等语肄译奏曰弗类是大无道寡者孤独无亲昧则于人事弗晓眇则目无所见小子婴孩之称此汉人託文字以詈主上也帝大怒命卫士洩钧下殿榜之数百不死以手劔釐其口而醢之赐肄通天犀带慿恃恩倖倨视同列遂与海陵有恶及簒立加大臣官爵例加银青光禄大夫数日召肄诘之曰学士张钧何罪受诛尔何功受赏肄不能对海陵曰朕杀汝无难事人或以我报私怨也于是诏除名放归田里禁锢不得出百里外张仲轲幼名牛儿市井无赖説传竒小説杂以俳优诙谐语为业海陵引之左右以资戏笑海陵封岐国王以为书表及即位为秘书郎海陵尝对仲轲与妃嫔䙝渎仲轲但称死罪不敢仰视又尝令仲轲裸形以观之侍臣每令倮褫虽图克坦贞亦不免此兵部侍郎完颜布琳大兴少尹李惇皆以赃败海陵置之要近伶人千庆儿官五品大氏家奴王之彰为秘书郎之彰睪珠偏僻海陵亲视之不以为䙝唐古辩家奴和尚乌达家奴葛温葛鲁皆置宿卫有侥倖至一品者左右或无官职人或以名唿之即授以显阶海陵语其人曰尔复能名之乎常置黄金裀褥间喜之者令自取之其滥赐如此宋余唐弼贺登宝位且还海陵以玉带附赐宋帝使谓宋帝曰此带卿父所常服今以为赐使卿如见而父当不忘朕意也使退仲轲曰此希世之寳可惜轻赐上曰江南之地他日当为我有此置之外府耳由是知海陵有南伐意俄迁秘书丞转少监是时营建燕京宫室有司取真定府潭园材木仲轲乗间言其中材木不可用海陵意仲轲受请託免仲轲官未几复用为少监海陵猎于托纽山次于逹斡酹天而拜谓羣臣曰朕幼时习射至一门下黙祝曰若我异日大贵当使一矢横加门嵴上及射果横加门嵴上后为中京留守尝大猎于此地围未合祷曰我若有大位百歩之内当获三鹿若止为公相获一而已于是不及百歩连获三鹿又祝曰若统一海内当复获一大鹿于是果获一大鹿此事尝与萧裕言之朕今复至此地故拜奠焉海陵意欲取江南故先设禨祥以讽羣臣是以仲轲毎先逢其意导之南伐贞元二年正月宋贺正旦使施臣朝辞海陵使左宣徽使敬嗣晖问施臣曰宋国几科取士对曰诗赋经义策论兼行又问秦桧作何官年今几何对曰桧为尚书左仆射中书门下平章事年六十五矣复谓之曰我闻秦桧贤故问之正隆二年仲轲为左谏议大夫修起居注但食谏议俸不得言事三年正月宋贺正使孙道夫陛辞海陵使左宣徽使敬嗣晖谕之曰归白尔帝事我上国多有不诚今畧举二事尔民有逃入我境者边吏皆即发还我民有逃叛入尔境者有司索之往往託辞不发一也尔于沿边盗买鞍马备战阵二也且马待人而后可用如无其人得马百万亦奚以为我亦岂能无备且我不取尔国则己如欲取之固非难事我闻接纳叛亡盗买鞍马皆尔国杨太尉所为常因俘获问知其人无能为者也又曰闻秦桧已死果否道夫对曰桧实死矣陪臣亦桧所荐用者又曰尔国比来行事殊不似秦桧时何也道夫曰容陪臣还国一一具闻宋帝海陵盖欲南伐故先设纳叛亡盗买马二事而杂以他辞言之海陵召仲轲右补阙马钦校书郎田与信直长实实入便殿侍坐海陵与仲轲论汉书谓仲轲曰汉之封疆不过七八千里今吾国幅员万里可谓大矣仲轲曰本朝疆土虽大而天下有四主南有宋东有髙丽西有夏若能一之乃为大耳海陵曰彼且何罪而伐之仲轲曰臣闻宋人买马修器械招纳山东叛亡岂得谓无罪海陵喜曰向者梁珫尝谓朕言宋有刘贵妃者姿质艶羙蜀之华蘂呉之西施所不及也今一举而两得之俗所谓因行掉手也江南闻我举兵必逺窜耳钦与与信俱对曰海岛蛮越臣等皆知道路彼将安往钦又曰臣在宋时常帅军征蛮所以知也海陵谓实实曰汝敢战乎对曰受恩日久死亦何避海陵曰汝料彼敢出兵否彼若出兵汝果能死敌乎实实良久曰臣虽懦弱亦将与之为敌矣海陵曰彼将出兵何地曰不过淮上耳海陵曰然则天与我也既而曰朕举兵灭宋逺不过二三年然后讨平髙丽夏国一统之后论功迁秩分赏将士彼必忘劳矣四年三月仲轲死冬至前一夕海陵梦仲轲求酒既觉嗟悼良久遣使者奠其墓李通以偏辟侧媚得幸于海陵累官右司郎中迁吏部尚书请谒贿赂辐辏其门正隆二年正月乙酉诏左右司御史中丞以下奏事便殿海陵曰知子莫若父知臣莫若君朕尝试之矣朕询及人材汝等若不举同类必举其相善者朕闻女直契丹之仕进者必赖刑部尚书乌逹签书枢密约索为之先容左司员外郎哈喇古勒任其事渤海汉人仕进者必赖吏部尚书李通户部尚书许霖为之先容右司郎中王尉任其事凡在仕版朕识者寡不识者衆莫非人臣岂有亲疎逺近之异哉苟奉职无愆尚书侍郎节度使便可得万一获罪必罚无赦顷之拜参知政事海陵恃累世彊盛欲大肆征伐以一天下尝曰天下一家然后可以为正统通揣知其意遂与张仲轲马钦宧者梁珫近习羣小辈盛谈江南富庶子女玉帛之多逢其意而先道之海陵信其言以通为谋主遂议兴兵伐江南四年二月海陵谕宰相曰宋国虽臣服有誓约而无诚实比闻沿边买马及招纳叛亡不可不备遣使籍诸路明安部族及州县渤海丁壮充军仍括诸道民马于是遣使分往上京率賔路唿尔哈路海兰路扶余路秦州咸平府东京博索路哈斯罕临潢府西南招讨司西北招讨司北京河间府真定府益都府东平府大名府西京路凡年二十以上五十以下者皆籍之虽亲老丁多求一子留侍亦不听五年十一月使益都尹京等三十一人押诸路军器于军行要㑹处安置俟军至分给之其分给之余与缮完不及者皆聚而焚之六年正月海陵使通谕㫖宋使徐度等曰朕昔从梁王尝居南京乐其风土帝王巡狩自古有之淮右多隙地欲校猎其间从兵不踰万人汝等归告汝主令有司宣谕朕意使淮南之民无懐疑惧二月通进拜右丞诏曰卿典领缮完兵械今已毕功朕嘉卿忠谨故有是命俟江南事毕别当旌赏四月签书枢宻院事髙景山为赐宋帝生日使右司员外郎王全副之海陵谓全曰汝见宋主即靣数其焚南京宫室沿边买马招致叛亾之罪当令大臣某人某人来此朕将亲诘问之且索汉淮之地如不从即厉声诋责之彼必不敢害汝海陵葢使王全激怒宋主将以为南伐之名也谓景山曰回日以全所言奏闻全至宋一如海陵之言诋责宋主宋主谓全曰闻公北方名家何乃如是全复曰赵桓今已死矣宋主遽起发哀而罢海陵至南京宋遣使贺迁都海陵使韩汝嘉就境上止之曰朕始至此比闻北方小警欲复归中都无庸来贺宋使乃还于是大括天下驘马官至七品听留一马等而上之并旧籍民马其在东者给西军在西者给东军东西交相往来昼夜络绎不絶死者狼籍于道其亡失多者官吏惧罪或自杀所过蹂践民田调发牵马夫役诏河南州县所贮粮米以偹大军不得他用而驘马所至当给刍粟无可给有司以为请海陵曰此方比歳民间储蓄尚多今禾稼满野驘马可就牧田中借令再歳不获亦何伤乎及徴发诸道工匠至京师疫死者不可胜数天下始骚然矣调诸路马以戸口为率富室有至六十匹者凡调马五十六万余匹仍令本家养饲以俟师期海陵因出猎遂至通州观造战船籍诸路水手得三万余人及东海县人张旺徐元反遣都水监徐文等率师浮海讨之海陵曰朕志不在一邑将试舟师耳于是民不堪命盗贼蠭起大者连城邑小者保山泽遣䕶卫布琳二十四人各授甲士五千人分往山东河北河东中都等路节镇州郡屯驻捕捉盗贼以䕶卫斡实为定武军节度副使尚贤为武安军节度副使富勒坚为昭义军节度副使皆给银牌使督责之时山东贼犯沂州临沂令哈萨力战而死大名府贼王九等据城叛衆至数万契丹边録锦王三辈皆以十数骑张旗帜白昼公行官军不敢谁何所过州县开劫府库物置于市令人攘取之小人皆喜贼至而良民不胜其害太府监髙彦福大理正耶律道翰林待制大颕出使还朝皆言盗贼事海陵恶闻怒而杖之颕仍除名自是人人不复敢言海陵自将分诸道兵为神策神威神㨗神鋭神毅神翼神勇神果神略神锋武胜武定武威武安武㨗武平武成武毅武鋭武扬武翼武震威定威信威胜威㨗威烈威毅威震威略威果威勇三十二军置都总管副总管各一员分𨽻左右领军大都督及三道都统制府置诸军巡察使副各一员以太保璸都为左领军大都督通为副大都督海陵以璸都旧将使帅诸军以从人望实使通専其事海陵召诸将授方畧赐宴于尚书省海陵曰太师梁王连年南伐淹延嵗月今举兵必不如彼逺则百日近止旬月惟尔将士无以征行为劳戮力一心以成大功当厚加旌赏其或弛慢刑兹无赦海陵恐粮运不继命诸军渡江无以僮仆従行闻者皆怨嗟图克坦后与太子光英居守尚书令张浩左丞相萧玉参知政事敬嗣晖留治省事九月甲午海陵戎服乗马具装启行明日嫔妃皆行宫中恸哭乆之十月乙巳隂晦失路是夜二更始至䝉城丁未大军渡淮至中流海陵拜而酹之至宿次见筑缭垣者杀四方馆使张永钤将至庐州见白兔驰射不中既而后军获之以进海陵大喜以金帛赐之顾谓李通曰昔武王伐纣白鱼跃于舟中今朕获此亦吉兆也癸亥海陵至和州百官表奉起居海陵谓其使汝等欲伺我动静耶自今勿复来俟平江南始进贺表是时梁山泺水涸先造战船不得进乃命通更造战船督责苛急将士七八日夜不得休息壊城中民居以为材木煮死人膏为油用之遂筑台于江上海陵被金甲登台杀黑马以祭天以一羊一豕投于江中召都督昂副都督富埒珲谓之曰舟楫已具可以济江矣富埓珲曰臣观宋舟甚大我舟小而行迟恐不可济海陵怒曰尔昔従梁王追赵构入海岛岂皆大舟耶明日汝与昂先济昂闻令已渡江悲惧欲亡去至暮海陵使谓昂曰前言一时之怒耳不须先渡江也明日遣武平军都总管阿林武捷军副总管阿萨尔率舟师先济宿直将军温都敖拉国子司业马钦武库直长实实皆従战海陵置黄旗红旗于岸以号令进止红旗立则进黄旗仆则退既渡江两舟先逼南岸水浅不得进与宋兵相对射者良乆两舟中矢尽遂为所获亡一明安军士百余人海陵遂还和州于是尚书省使右司郎中鄂博库员外郎王全奏报世宗即位于东京改元大定海陵前此已遣䕶卫摩罗欢徳哩布往东京欲害世宗行至辽东遇世宗诏使萨巴执而杀之遂还军中海陵拊髀叹曰朕本欲平江南改元大定此岂非天乎乃出素所书取一戎衣天下大定改元事以示羣臣遂召诸将帅谋北归且分兵渡江议定通复入奏曰陛下亲师深入异境无功而还若衆散于前敌乗于后非万全计若留兵渡江车驾北还诸将亦将解体今燕北诸军近辽阳者恐有异志宜先发兵渡江歛舟焚之絶其归望然后陛下北还南北皆指日而定矣海陵然之明日遂趋扬州过乌江县观项羽祠叹曰如此英雄不得天下诚可惜也海陵至扬州使符寳耶律摩多䕶神果军扼淮渡凡自军中还至淮上无都督府文字皆杀之乃出内箭饰以金龙题曰御箭系帛书其上使人乗舟射之南岸其书言宋国遣人焚毁南京宫室及沿边买马招诱军民今兴师问罪义在弔伐大军所至必无秋毫之犯以此招谕宋人于是宋将王权亦縦所获金军士三人赍书数海陵罪通奏其书即命焚之海陵怒亟欲渡江骁骑果桑欲诱其党以亡事觉命衆刃剉之乃下令军士亡者杀其富埓珲富埒珲亡者杀其穆昆穆昆亡者杀其明安明安亡者杀其总管由是军士益危惧甲午令军中运鸦鹘船及粮船于𤓰州渡期以明日渡江敢后者死乙未完颜元宜等以兵犯御营海陵遇弑都督府以南伐之计皆通等赞成之图克坦永年乃其姻戚郭安国衆所共恶皆杀之大定二年削通官爵人心始快马钦幼名韩哥甞仕江南故能知江南道路正隆三年海陵将南伐遂召用钦自贵徳县令为右补阙钦为人轻脱不识大体海陵每召见与语钦出宫辄以语人曰上与我论某事将行之矣其视海陵如僚友然累迁国子司业海陵至和州欲遣富埒珲渡江富埒珲言舟小不可济海陵使人召钦先戒左右曰钦若言舟小不可渡江即杀之钦至问曰此舟可渡江否钦曰臣得栰亦可渡也大定二年除名是日起前翰林待制大颕为秘书丞颕在正隆间甞言山东盗贼海陵恶其言杖之除名世宗嘉颕忠直恶钦巧佞故复用颕而放钦焉髙懐贞为尚书省令史素与海陵狎昵海陵乆蓄不臣之心甞与懐贞各言所志海陵曰吾志有三国家大事皆自我出一也帅师伐国执其君长问罪于前二也得天下絶色而妻之三也由是小人佞夫皆知其志争进谀説大定县丞张忠辅谓海陵言梦公与帝击毬公乗马冲过之帝坠马下海陵闻之大喜㑹熈宗在位乆委政大臣海陵以近属为宰相専威福柄遂成弑逆之计皆懐贞辈小人従臾导之海陵簒立以懐贞为修起居注懐贞故父濵州刺史赠中奉大夫懐贞累迁礼部侍郎大定二年降奉政大夫放归田里五年与许霖俱赐起复懐贞为定国军节度使上戒之曰汝等在正隆时姦佞贪私物论鄙之朕念没身不齿则无以自新若怙旧不悛必不贷汝矣萧裕本名扬珠奚人初以明安居中京海陵为中京留守与裕相结每与论天下事裕揣海陵有觊觎心密谓海陵曰留守先太师太祖长子徳望如此人心天意宜有所属诚有志学大事愿竭力以从海陵喜受之遂与谋议海陵竟成弑逆之谋者裕启之也海陵为左丞除裕兵部侍郎改同知南京留守事改北京海陵领行台尚书省事道过北京谓裕曰我欲就河南兵建立位号先定两河举兵而北君为我结诸明安以应我定约而去海陵虽自良乡召还不能如约遂弑熙宗簒立以裕为秘书监海陵心忌太宗诸子欲除之与裕宻谋裕倾险巧诈因构致太傅宗本秉徳等反状海陵杀宗本唐古辩遣使杀秉徳宗懿及太宗子孙七十余人秦王宗翰子孙三十余人宗本已死裕乃求宗本门客萧玉教以具欵反状令作主名上变海陵既诏天下天下寃之海陵赏诛宗本功以裕为尚书左丞加仪同三司授明安赐钱二千万马四百匹牛四百头羊四千口再閲月为平章政事监修国史旧制首相监修国史海陵以命裕谓裕曰太祖以神武受命丰功茂烈光于四海恐史官有遗逸故以命卿久之裕为右丞相兼中书令裕在相位任职用事颇専恣威福在已势倾朝廷海陵倚信之他相仰成而已裕与高药师善尝以海陵宻语告药师药师以其言奏海陵且曰裕有怨望心海陵召裕戒谕之而不以为罪也或有言裕擅权者海陵以为忌裕者衆不之信又以为人见裕弟萧祚为左副㸃检妹夫耶律必埒哩为左卫将军势位相慿借遂生忌嫉乃出祚为益都尹必埒哩为宁昌军节度使以絶衆疑裕不知海陵意遽见出其亲表补外不令己知之自是深念恐海陵疑己海陵弟太师兖领三省事共在相位以裕多自用颇防闲之裕乃谓海陵使兖备之也而海陵猜忍嗜杀裕恐及祸遂与前真定尹萧丰嘉努前御史中丞萧珠展博州同知约束裕女夫和勒博谋立亡辽豫王延禧之孙裕使亲信萧托诺往结西北路招讨使萧海唿海唿即懐忠懐忠依违未决谓托诺曰此大事汝归遣一重人来裕乃使珠展往珠展前为中丞以罪免以此得诣懐忠懐忠问珠展与谋者复有何人珠展曰五院节度使耶律朗亦是也懐忠旧与朗有隙而珠展尝上达兰变事懐忠疑珠展反覆因执珠展收朗繋狱遣使上变约束亦与笔砚令史布达书使布达助裕以取富贵布达奏其书海陵信裕不疑谓布达构诬之命杀布达于市执布达出宣华门㸃检图克坦贞得萧懐忠上变事入奏遇见布达问其故因止之图克坦贞已奏变事以布达为请海陵遽使释之海陵使宰相问裕裕即欵伏海陵甚惊愕犹未尽信引见裕问之裕曰大丈夫所为事至此又岂可讳海陵复问曰汝何怨于朕而作此事裕曰陛下凡事皆与臣议及除祚等乃不令臣知之领省国王每事谓臣専权颇有隄防恐是得陛下㫖意陛下与唐古辩及臣约同生死辩以强忍果敢致之死地臣皆知之恐不得死所以此谋反幸苟免耳太宗子孙无罪皆死臣手臣之死亦晚矣海陵复谓裕曰朕为天子若于汝有疑虽汝弟辈在朝岂不能施行以此疑我汝实错误太宗诸子岂独在汝朕为国家计也又谓之曰自来与汝相好虽有此罪贷汝性命惟不得作宰相令汝终身守汝祖先坟壠裕曰臣子既犯如此罪逆何面目见天下人但愿绞死以戒其余不忠者海陵遂以刀刺左臂取血涂裕面谓之曰汝死之后当知朕本无疑汝心裕曰久䝉陛下非常眷遇仰恋徒切自知错谬虽悔何及海陵哭送裕出门杀之并诛约索及丰嘉努丰嘉努妻豫王女也与其子谷皆与反谋并杀之遣护卫巴噶徃西北路招讨司诛朗及珠展而托诺和勒博皆出走捕得托诺弃市和勒博自缢死托诺出走过河间少尹萧之详之详初不知裕事留之三日托诺徃之详彻珍家彻珍遣人诣之详告公引得之付托诺遣之他所彻珍家奴发其事吏部侍郎沃辰鞫之之详曰托诺宿二日而去法家以之详隠其间欺尚书省罪当赎海陵怒命杀之杖沃辰及议法者彻珍杖四百死巴噶杀珠展等并杀无罪四人海陵不问杖之五十而已以裕等罪诏天下赏上变功懐忠迁枢宻副使以布逹为牌印云髙药师迁起居注进阶显武将军药师尝奏裕有怨望至是赏之云胥持国字秉钧代州繁畤人经童出身累调博野县丞上书者言民间冒占官地如太子务大王庄非私家所宜有部委持国按覈之持国还言此地自异代已为民有不可取也事遂寝寻授太子司仓转掌饮令兼司仓皇太子识之擢祗应司令章宗即位除宫籍副监赐宫籍库钱五十万宅一区俄改同签宣徽院事工部侍郎并领宫籍监阅三月迁工部尚书使宋明昌四年拜参知政事赐孙用康牓下进士第㑹河决阳武持国请督役遂行尚书省事明年进尚书右丞持国为人柔佞有智术初李妃起微贱得幸于上持国久在太子宫素知上好色阴以秘术干之又多赂遗妃左右用事人妃亦自嫌门第簿欲借外廷为重乃数称誉持国能由是大为上所信任与妃表里筦擅朝政诛郑王永蹈镐王永中罢黜完颜守贞等事皆起于李妃持国士之好利躁进者皆趋走其门下四方为之语曰经童作相监婢为妃恶其卑贱庸鄙也承安三年御史台劾奏右司谏张复亨右拾遗张嘉贞同知安丰军节度使事赵怄同知定海军节度使事张光庭戸部主事髙元甫刑部员外郎张巖叟尚书省令史傅汝梅张翰裴元郭乳皆趋走权门人戏谓胥门十哲复亨嘉贞尤卑佞苟进不称谏职俱宜黜罢奏可于是持国以通奉大夫致仕嘉贞等皆补外顷之起知大名府事未行改枢宻副使佐枢宻使襄治军于北京一日上召翰林修撰路铎问以他事因语及董师中张万公优劣铎曰师中附胥持国进持国姦邪小人不宜典军马以臣度之不惟不允人望亦必不能服军心若囘日再相必乱天下上曰人臣进退人难人君进退人易朕岂以此人复为相耶第迁官二阶使之致仕耳寻卒于军谥曰通敏后上问平章政事张万公曰持国今已死其为人竟何如万公对曰持国素行不纯谨如货酒乐平楼一事可知矣上曰此亦非好利如马琪位参政私鬻省醖乃为好利也子鼎别有传金史卷一百二十九金史卷一百三十钦定四库全书金史卷一百三十元中书右丞相总裁托克托等修列传第六十八列女阿林妻李宝信妻韩庆民妻雷妇师氏康珠珠李文妻李英妻相琪妻阿尔占萨哈连妻许古妻冯妙真富察氏乌库哩氏苏哷妻莽格妻尹氏白氏聂孝女仲徳妻宝符李氏汉成帝时刘向始述三代贤妃淑女及淫泆奢僭兴亡盛衰之所由彚分类别号列女传因以讽谏范氏始载之汉史古者女子生十年有女师渐长有麻枲丝茧之事有祭祀助奠之事既嫁职在中馈而已故以无非无仪为贤若乃嫠居寡处患难颠沛是皆妇人之不幸也一遇不幸卓然能自树立有烈丈夫之风是以君子异之阿林妻萨勒扎者金源郡王尼楚赫之妹天辅六年黄龙府叛卒攻钞旁近部族是时阿林从军萨勒扎纠集附近居民得男女五百人树营栅为保守计贼千余来攻萨勒扎以氊为甲以裳为旗男夫授甲妇女鼔譟萨勒扎仗剑督战凡三日贼去皇统二年论功封金源郡夫人大定间以其孙药师为穆昆李宝信妻王氏宝信为义丰县令张觉以平州叛王氏陷贼中贼欲逼室之王氏骂贼贼怒遂支解之大定十二年赠贞烈县君韩庆民妻者不知何许人亦不知其姓氏庆民事辽为宜州节度使天会中攻破宜州庆民不屈而死以其妻配将士其妻誓死不从遂自杀世宗读太宗实录见庆民夫妇事叹曰如此节操可谓难矣雷妇师氏夫亡孝养舅姑姑病刲臂肉饲之姑即愈舅姑既殁兄师逵与夫姪规其财产乃伪立媒证致之官欲必嫁之县官不能辨曲直师氏畏逼乃投县署井中死诏有司祭其墓赐谥曰节康珠珠鄜州人夫早亡服阕父取之归家许严沂为妻康氏誓死弗聼欲还夫家不可得乃投崖而死诏有司致祭其墓李文妻史氏同州白水人夫亡服阕誓死弗嫁父强取之归许邑人姚乙为妻史氏不聼姚诉之官被逮遂自缢死诏有司致祭其墓李英妻张氏英初为监察御史在中都张居潍州贞祐元年冬大元兵取潍州入其家张氏尽以所有财物与之既而令张氏上马张曰我尽以物与汝犹不见赎邪答曰汝品官妻当复为夫人张曰我死则为李氏鬼顿坐不起遂见杀追封陇西郡夫人谥庄洁英仕至御史中丞有传相琪妻栾氏有姿色琪为莱州掖县司吏贞祐三年八月红袄贼陷掖县琪与栾氏及子俱为所得贼见栾悦之杀琪及其子而诱栾栾奋起以头触贼而仆骂曰我岂为犬彘所污者哉贼怒杀之追封西河县君谥庄洁阿尔占宗室承充之女唿尔哈明安𤓰尔佳胡山之妻夫亡寡居有衆千余元定元年承充为上京元帅上京行省太平执承充应布希万努阿尔占治废垒修器械积刍粮以自守万努使招之不从乃射承充书入城阿尔占得而碎之曰此诈也万努兵急攻之阿尔占衣男子服与其子富徳督衆力战杀数百人生擒十余人万努兵乃解去后复遣将击万努兵获其将一人诏封郡公夫人子富徳视功迁赏承充已被执乘间谓其二子纽赫博斯纳曰吾起身宿衞致位一品死无恨矣若辈亦皆通显未尝一日报国家当思自处以为后图二子乃冐险自拔南走是年四月至南京通吉氏平章政事迁嘉努之女䕶衞尼楚赫妹也自幼动有礼法及适内族萨哈连闺门肃如萨哈连为中京留守大兵围之萨哈连疽发背不能军通吉氏度城必破谓萨哈连曰公本无功能徒以宗室故尝在禁近以至提㸃近侍局同判睦亲府今又为留守外路第一等官受国家恩最厚今大兵临城公不幸病不能战御设若城破公当率精锐夺门而出携一子走京师不能则独赴京师又不能战而死犹可报国幸无以我为虑萨哈连出巡城通吉氏乃取平日衣服粧具玩好布之卧榻资贷悉散之家人艶粧盛服过于平日且戒女使曰我死则扶置榻上以衾覆面四围举火焚之无使兵见吾面言讫闭门自经而死家人如言卧尸榻上以衾覆之萨哈连从外至家人告以夫人之死萨哈连拊榻曰夫人不辱我我肯辱朝廷乎因命焚之年三十有六少顷城破萨哈连率死士欲夺门出不果投壕水死有传许古妻刘氏定海军节度使仲洙之女也贞祐初古挈家侨居蒲城后留刘氏母子于蒲仕于朝既而兵围蒲刘谓二女曰汝父在朝而兵势如此事不可保若城破被驱一为所污奈何不若俱死以自全已而攻城益急于是刘氏与二女相继自尽有司以闻于朝四年五月追封刘氏为郡君谥曰贞洁其长女谥曰定姜次肃姜以其事付史馆冯妙眞刑部尚书延登之女也生十有八年适进士张慥兴定五年慥为洛川主簿大元兵破葭州绥徳遂入鄜延鄜人震恐具守备守臣以西路输刍粟不时至檄慥诣平凉督之时延登为平凉行省员外郎慥欲偕妙真以往妙真辞曰舅姑老矣虽有叔姒妾能安乎子行妾留奉养十一月洛川破妙真从舅姑匿窟室兵索得之妙真泣与舅姑诀曰妇生不辰不得终执箕箒义不从辱即携三子赴井死县人从而死者数十人明年春慥发井得尸殡于县之东郭外死时年二十四富察氏字明秀鄜州人纳新之女完颜长乐之妻也哀宗迁归徳以长乐为总领将兵扈从将行属富察氏曰无他言夫人慎毋辱此身明秀曰君第致身事上无以妾为念妾必不辱长乐一子在幼出妻柴氏所生也明秀抚育如己出崔立之变驱从官妻子于省中人自阅之富察氏闻以幼子付婢仆且与之金币亲具衣棺祭物与家人诀曰崔立不道强人妻女兵在城下吾何所逃惟一死不负吾夫耳汝等惟善养幼子遂自缢而死欣然若不以死为难者时年二十七乌库哩氏伯祥之妹临洮总管图们唿图克们之妻伯祥朝贵中声誉籍甚唿图克们死王事崔立之变衣冠妇女多为所污乌库哩氏谓家人曰吾夫不辱朝廷我敢辱吾兄及吾夫乎即自缢一婢从死参政完颜苏哷妻亡其姓氏当崔立之变谓所亲曰吾夫有天下重名吾岂肯随衆陷身以辱吾夫乎今日一死固当但不可无名而死亦不可离吾家而死即自缢于室温特赫氏夫完颜莽格五朶山宣差提控和勒博之子也系出萧王莽格叔父伊都节度秦州为大元兵所攻适病不能军莽格为提控独当一面兵退而伊都死莽格以城守功世袭穆昆收充奉御及崔立之变莽格义不受辱与其妻诀妻曰君能为国家死我不能为君死乎一婢曰主死婢将安归是日夫妇以一绳同缢婢从之尹氏完颜珠尔之妻也珠尔系出萧王天兴二年正月从哀宗为南面元帅战死黄陵冈其妻金源郡夫人闻珠尔死聚家资焚之遂自缢年三十一珠尔赠官弟长珠即日诏补䕶衞白氏苏嗣之之母许州人宋尚书右丞子由五世孙妇也初东坡颍濵叔党俱葬郏城之小峨嵋山故五世皆居许昌白氏年二十余即寡居服除外家迎归兄嫂窃议改醮白氏微闻之牵车径归曰我为苏学士家妇又有子乃欲使我失身乎自是外家非有大故不往也尝于宅东北为祭室画两先生像图黄州龙川故事壁间香火严洁躬自洒扫士大夫求瞻拜者往往过其家奠之天兴元年正月庚戌许州被兵嗣之为汴京厢官白拜辞两先生前曰儿子往京师老妇死无恨矣敢以告即自缢于室侧家人并屋焚之年七十余嗣之本名宗之避讳改焉聂孝女字舜英尚书左右司员外郎天骥之长女也年二十三适进士张伯豪伯豪卒归父母家及哀宗迁归徳天骥留汴崔立劫杀宰相天骥被创甚日夜悲泣恨不即死舜英谒医救疗百方至刲其股杂他肉以进而天骥竟死时京城围久食尽闾巷间有嫁妻易一饱者重以崔立之变剽夺暴凌无复人理舜英颇读书知义理自以年尚少艾夫既亡父又死非命比为兵所污何若从吾父于地下乎葬其父之明日絶脰而死一时士女贤之有为泣下者其家以舜英合葬张伯豪之墓完颜仲徳妻不知其族氏崔立之变妻自毁其容服携妾及二子绐以采蔬自汴走蔡蔡被围丁男皆乘城拒守谓仲徳曰事势若此丈夫能为国出力妇人独不能耶率诸命妇自作一军亲运矢石于城下城中妇女争出继之城破自尽哀宗宝符李氏国亡从后妃北迁至宣徳州居摩诃院日夕寝处佛殿中作幡斾㑹当赴龙庭将发即于佛像前自缢死且自书门纸曰宝符御侍此处身故后人至其处见其遗迹怜而哀之天兴元年北兵攻城矢石之际忽见一女子唿于城下曰我倡女张鳯奴也许州破被俘至此彼军不日去矣诸君努力为国坚守无为所欺也言竟投濠而死朝廷遣使驰祭于西门正大天兴之际妇人节义可知者特数人耳鳯奴之事别史录之盖亦有所激云金史卷一百三十金史卷一百三十一钦定四库全书金史卷一百三十一元中书右丞相总裁托克托等修列传第六十九宦者梁珫宋珪古之宦者皆出于刑人刑余不可列于士庶故掌宫寺之事谓之妇寺焉东汉以来宦者养子以继世唐世继者皆为阉人其初进也性多巧慧便辟善固恩宠及其得志党比纠结不可制东汉以宦者亡唐又甚焉世儒论宦者之害如毒药勐虎之不可拯也金法置近侍局尝与政事而宦者少与焉惟海陵时有梁珫章宗时有梁道李新喜干政二君为所误多矣世传梁道劝章宗纳李妃后宫金史不载梁道始末弗得而论次之惟宋珪潘守恒颇能讽诗宣哀时有裨益盖佣之佼佼铁之铮铮者也作宦者传梁珫本大㚖家奴随元妃入宫以阉竖事海陵珫性便佞善迎合特见宠信旧制宦者惟掌掖庭宫闱之事天徳三年始以王光道为内藏库使卫愈梁安仁皆以宦官领内藏海陵谓光道等曰人言宦者不可用朕以为不然后唐庄宗委张承业以军竟立大功此中岂无人乎卿等宜悉此意帑藏之物皆出民力费十致一当纠察姦弊犯者必罚无赦宦者始与政事而珫委任尤甚累官近侍局使及营建南京宫室海陵数数使珫往视工役是时一殿之费已不可胜计珫或言其未善即尽撤去虽丞相张浩亦曲意事之与之均礼海陵欲伐宋珫因极言宋刘贵妃絶色倾国海陵大喜及南征将行命县君髙实古尔贮衾褥之新洁者俟得刘贵妃用之议者言珫与宋通谋劝帝伐宋徴天下兵以疲敝中国海陵至和州闻珫与宋人交通有状谓珫曰闻汝与宋国交通传泄事情汝本奴隷朕拔擢至此乃敢尔耶若至江南询得实迹杀汝亦未晩也又谓校书郎田与信曰尔面目亦可疑必与珫同谋者皆命执于军中海陵遇弑珫与信皆为乱军所杀宋珪本名乞奴燕人也为内侍殿头宣宗尝以元夕欲观灯戏命乞奴监作乞奴谇语云社稷弃之中都南京作灯戏有何看耶宣宗微闻之杖之二十既而悔之有㫖宣谕哀宗放鹞后苑鹞逸去勑近侍追访之市中一农民臂此鹞近侍不敢言宫中所逸者百方索之农民不与与之物直仅乃得事闻哀宗欲送其人于有司乞奴从旁谏曰贵畜贱人岂可宣示四方哀宗恶其太讦又杖之寻亦悔赐物慰遣之及哀宗至归徳马军元帅富察官努为变杀左丞李蹊参政实嘉纽勒欢以下从官三百余人仓皇之际哀宗不得已以官努权参知政事既为所制含恨欲诛之未能也及官努往亳州珪与奉御乌克逊爱实纳喇奇塔特䕶卫钮祜禄温绰范察逊王善尔等谋诛之官努自亳还哀宗御临漪亭诏参政张天纲及官努议事官努入见珪等即从旁杀之及其党阿里哈博济钖馨及蔡城破哀宗自缢于幽兰轩珪与完颜色埒黙焦春和等皆从死有潘守恒者亦内侍素称知书南迁后规益甚多及哀宗自蒲城走归徳道次民家守恒进栉曰愿陛下还宫之日无忘此草庐中更加俭素以济大业上闻其言悽惋咨嗟久之方伎刘完素张从正李庆嗣纪天钖张元素马贵中武祯李懋胡徳新太史公序九流述日者龟策扁鹊仓公列传刘歆校中秘书以术数方伎载之七畧后世史官作方伎传盖祖其意焉或曰素问内经言天道消长气运赢缩假医术託岐黄以传其秘奥尔秦人至以周易列之卜筮斯岂易言哉第古之为术以吉凶导人而为善后世术者或以休咎导人为不善古之为医以活人为功后世医者或因以为利而误杀人故为政于天下虽方伎之事亦必慎其所职掌而务旌别其贤否焉金世如武祯武亢之信而不诬刘完素张元素之治疗通变学其术者皆师尊之不可不记云刘完素字守真河间人尝遇异人陈先生以酒饮守真大醉及寤洞达医术若有授之者乃撰运气要㫖论精要宣明论虑庸医或出妄说又着素问𤣥机原病式特举二百八十八字注二万余言然好用凉剂以降心火益肾水为主自号通元处士云张从正字子和睢州考城人精于医贯穿难素之学其法宗刘守真用药多寒凉然起疾救死多取效古医书有汗下吐法亦有不当汗者汗之则死不当下者下之则死不当吐者吐之则死各有经络脉理世传黄帝岐伯所为书也从正用之最精号张子和汗下吐法妄庸浅术习其方剂不知察脉原病往往杀人此庸医所以失其传之过也其所着有六门二法之目存于世云李庆嗣洛人少举进士不第弃而学医读素问诸书洞晓其义天徳间嵗大疫广平尤甚贫者往往阖门卧病庆嗣携药与米分遗之全活者衆庆嗣年八十余无病而终所着伤寒纂类四卷改证活人书二卷伤寒论三卷针经一卷传于世纪天钖字齐卿泰安人早弃进士业学医精于其技遂以医名世集註难经五卷大定十五年上其书授医学博士张元素字洁古易州人八嵗试童子举二十七试经义进士犯庙讳下第乃去学医无所知名夜梦有人用大斧长凿凿心开窍纳书数卷于其中自是洞彻其术河间刘完素病伤寒八日头痛脉𦂳呕逆不食不知所为元素往候完素面壁不顾元素曰何见待之卑如此哉既为诊脉谓之曰脉病云云曰然初服某药用某味乎曰然元素曰子误矣某味性寒下降走太阴阳亡汗不能出今脉如此当服某药则效矣完素大服如其言遂愈元素自此显名元素治病不用古方其説曰运气不齐古今异轨古方新病不相能也自为家法云马贵中天徳中为司天提㸃与校书郎髙守元奏天象灾异忤㫖海陵皆杖之黜贵中为大同府判官久之迁司天监正隆三年三月辛酉朔日当食是日候之不食海陵谓贵中曰自今凡遇日食皆靣奏不湏颁示内外海陵伐宋问曰朕欲自将伐宋天道何如贵中对曰去年十月甲戌荧感顺入太㣲至屏星留退西出占书荧惑常以十月入太㣲庭受制出伺无道之国十二月太白昼见经天占为兵丧为不臣为更主又主有兵兵罢无兵兵起镇戎军地震大风海陵以问贵中对曰伏隂逼阳所以震也又问曰当震大风何也对曰土失其性则地震风为号令人君命令严急则有烈风及物之灾六年二月甲辰朔日有晕珥戴背海陵问近日天道何如贵中对曰前年八月二十九日太白入太㣲右掖门九月二日至端门九日至左掖门出并厯左右执法太㣲为天子南宫太白兵将之象其占兵入天子之廷海陵曰今将征伐而兵将出入太㣲正其事也贵中又曰当端门而出其占为受制厯左右执法为受事此当有出使者或为兵或为贼海陵曰兵兴之际小盗固不能无也及被害于扬州贵中之言皆騐大定八年世宗击毬于常武殿贵中上疏谏曰陛下为天下主守宗庙社稷之重围猎击毬皆危事也前日皇太子坠马可以为戒臣愿一切罢之上曰祖宗以武定天下岂以承平遽忘之耶皇统甞罢此事当时之人皆以为非朕所亲见故示天下以习武尔十年十一月皇太子生日世宗宴百官于东宫上饮欢甚贵中被酒前跪欲言事错乱失次上不之罪但令扶出武祯宿州临涣人祖官太史靖康后业农后画界属金祯深数学贞祐间行枢宻院布萨安贞闻其名召至徐州以上客礼之毎出师必咨焉其占如响正大初徴至汴京待诏东华门其友王铉问祯曰朝廷若问国祚脩短子何以对祯曰当以实告之但更言周过其厯秦不及期亦在修徳尔时久旱祈祷不应朝廷为忧祯忽谓铉曰足下今日早归恐为雨阻铉曰万里无云赤日如此安得有雨祯笑日若是则天不诚也天何甞不诚既而东南有云气须㬰蔽天平地雨注二尺衆皆惊叹寻除司天台管勾子亢寡言笑不妄交甞与一学生终日相对握筹布画目炯炯若有所营见者莫测也哀宗至蔡州右丞完颜仲徳荐其术召至屏人与语大説除司天长行赏赉甚厚上书曰比者有星变于周楚之分彗星起于大角西扫轸之左轴盖除旧布新之象又言郑楚周三分野当赤地千里兵㓙大起王者不可居也又曰蔡城有兵䘮之兆楚有亡国之徴三军苦战于西垣前后有日矣城壁倾頺内无见粮外无应兵君臣数尽之年也闻者悚然夺气哀宗惟嗟叹良久不以为罪性颇倨傲朝士以此非之天兴二年九月蔡州被围亢奏曰十二月三日必攻城及期果然哀宗问曰解围当在何日对曰明年正月十三日城下无一人一骑矣帝不知其由乃喜围觧有期日但宻计粮草使可给至其日不阙者明年甲午正月十日蔡州破十三日大元兵退是日亢赴水死云李懋不知何许人有异术正大间㳺京兆行省完颜哈达爱其术与俱至汴京荐于哀宗遣近侍宻问国运否泰言无忌避居之繁台寺朝士日走问之懋能道隐事及吉㓙之变人以为神帝恶其言太洩遣使者杀之使者乃持酒殽入寺懋出迎笑曰是矣使者曰是何谓也懋曰我数当尽今日尚复何言遂索酒痛饮就死胡徳新河北士族也寓居南阳往来宛叶间嗜酒落魄不覊言祸福有奇验正大七年夏与燕人王铉邂逅于叶县村落中与铉初不相识坐中谬以兵官对胡曰此公在吾法中当登科甲何以谓之兵官衆愕然遂以实告二人相得甚欢即命家人具鸡酒以待酒酣举大白相属曰君此去事业甚逺不必置问某有所见久不敢对人言今欲告子遂邀至野田宻谓曰某自去年来行宛叶道中见往来者十且八九有死气今春至陈许间见其人亦有大半当死者若吾目可用则时事可知矣铉惊问应验迟速曰不过嵗月间尔某亦不逃此厄请宻志之明年大元兵由金房入取峭石滩渡汉所过庐舎萧然胡亦举家及难其精验如此金史卷一百三十一金史卷一百三十二钦定四库全书金史卷一百三十二元中书右丞相总裁托克托等修列传第七十逆臣秉德唐古辩乌达大兴国图克坦额哷楚克布萨师恭图克坦贞李老僧完颜元宜赫舍哩执中昔者孔子作春秋而乱臣贼子惧其法有五焉微而显志而晦婉而成章尽而不汚惩恶而劝善夫惩恶乃所以劝善也作逆臣传秉德本名伊逊初为西南路招讨使改汴京留守丁母忧起复后为兵部尚书拜叅知政事皇统八年与乌凌阿富勒唿等廉察郡县使还拜平章政事廷议欲徙辽阳渤海人屯燕南秉德及左司郎中萨哈议其事近侍髙夀星在徙中夀星诉于悼后后以白帝帝怒杖秉德而杀萨哈是时熙宗在位久悼后干政而继嗣未立帝无聊不平屡杀宗室箠辱大臣秉德以其故懐忿乃与唐古辩乌达等谋废立乌达以其谋告海陵海陵乃与秉德谋弑熙宗皇统九年十二月九日遂与唐古辩乌达唿图额哷楚克大兴国李老僧海陵妹夫塔斯弑熙宗于寝殿秉德初意不在海陵已弑熙宗未有所属唿图奉海陵坐秉德等皆拜称万嵗杀曹国王宗敏左丞相宗贤时秉德位在海陵上因被杖怨望谋废立而海陵因之以为乱既立以秉德为左丞相兼侍郎左副元帅封萧王赐铁券与钱二千万绢一千匹马牛各三百羊三千久之为乌达所谮出领行台尚书省事时秉德方在告亟召之限十日内发行会海陵欲除太宗诸子并除秉德以秉德首谋废立及弑熙宗不即劝进衔之乌达因言秉德与宗本谋反有状曰昨来秉德曾于宗本家饮酒海州刺史子忠言秉德有福貌类赵太祖秉德偃仰笑受其言臣妻言秉德妻尝指斥主上语皆不顺及秉德与宗本相别时指斥尤甚且谓厯数有归秉德招刑部侍郎满都曰已前曾説那公事颇记忆否满都曰不存性命事何可对衆便説似此逆状甚明海陵遣使就行台杀秉德并杀前行台叅知政事乌凌阿賛谋賛谋妻秉德乳母也初賛谋与前行台左丞温都思忠同在行台思忠黩货无厌賛谋薄之由是有隙故思忠乗是并诬賛谋及其子杀之賛谋不肯跪受刑行刑者立而缢杀之海陵以賛谋家财奴婢尽赐思忠秉德与乌达以口语致怨既死遂并杀其弟图哩嘉哩及宗翰子孙死者三十余人宗翰之后遂絶世宗即位追复秉德官爵赠仪同三司初萨哈薨宗翰袭其明安亲管穆昆秉德死海陵以赏乌达传其子乌达布大定六年世宗悯宗翰无后诏以明安穆昆还萨哈曽孙佛们遣使改葬萨哈宗翰于山陵西南二十里百官致奠其家产给近亲以奉祭祀秉德既死其中都宅第左副元帅杲居之杲死海陵迁都迎其嫡母图克坦氏居之图克坦氏遇害世宗恶其不祥施为佛寺唐古辩本名翁鄂罗尚熙宗女代国公主为驸马都尉累官叅知政事尚书左丞与右丞相秉德谋废立而乌达以告海陵海陵谓辩曰我辈不能匡救旦暮且及祸右行大事谁可立者辩曰无乃胙王常胜乎海陵问其次辩曰邓王子阿林海陵曰阿林属疎安得立辩曰公岂有意邪海陵曰若不得已舍我其谁于是旦夕相与宻谋䕶卫将军塔斯疑之以告悼后曰辩等因间每窃窃偶语不知议何事悼后以告熈宗熙宗怒召辩责之曰尔与亮谋何事将如我何杖而遣之自是谋益甚十二月九日代国公主为其母悼后作佛事居寺中故海陵秉德等俱会于辩家至夜辩等以刀藏衣下相随入宫门者以辩驸马不疑皆内之至殿门直宿䕶卫觉之辩举刀呵之使无动既弑熙宗立海陵辩为尚书右丞相兼中书令封王赐钱二千万绢千匹马牛各三百羊三千并铁劵进拜左丞相父彰德军节度使重国迁东平尹初辩与海陵谋逆辩尝言其家奴多可用者海陵固己懐之及行弑之夕会于辩家待兴国出宫辩因设馔衆皆恇惧不能食辩独饱食自若海陵由此知其忮忍畏忌之及即位尝与辩观太祖画像海陵指示辩曰此眼与尔相似辩色动海陵亦色动由是疑辩益忌之及与萧裕谋致宗本罪并致辩尝与宗本谋反即杀之重国坐夺官正隆二年起为沂州防御使改清州防御使大定初重国与图克坦巴噶以政迹着闻厯安国彰化横海军节度使后辩子孙上书言辩死天德闲祖重国亦坐追削正隆初重国已复官职乞追复辩官爵是时海陵已降为庶人以辩与弑逆不许言本名乌达行台左丞相阿里布子也熙宗时累官大理卿熙宗晩年喜怒不常大臣往往危惧右丞相秉德左丞唐古辩谋废立乌达即诣海陵启之遂与俱弑熙宗海陵即位乌达为平章政事封许国王赐钱绢马牛羊铁劵并如其党乌达妻唐古氏淫泆旧与海陵通又私其家奴阎乞儿秉德尝对熈宗斥其事乌达衔之未发也时海陵多忌会有疾少闲乌达遂诬奏秉德有指斥语曰主上数日不视朝若有不讳谁当继者臣曰主上有皇子秉德曰婴儿岂能胜天下大任必也葛王乎海陵以为实然故出秉德已而杀之以秉德世袭明安穆昆授乌达进右丞相乌达与宗本有亲海陵以乌达告秉德事故宗本之祸乌达独免遂以秉德千户穆昆及其子妇家产尽赐之进司空左丞相兼侍中居数月乌达早朝以日隂晦将雨意海陵不视朝先趋出朝百官皆随之去已而海陵御殿知乌达率百官出朝恶之遂落司空出为崇义军节度使后海陵思慕唐古容色因其侍婢来候问起居海陵许立为后使杀乌达海陵诈为乌达哀伤使其子乌达布佩金符乘驿赴䘮追封为王仍诏有司送其灵车赐绢三百为道途费纳唐古于宫中封贵妃乌达布袭明安穆昆大定六年以明安穆昆还萨哈曾孙以阿里布穆昆授乌达布终同知大兴尹子塘本名乌雅阿巴以曾祖阿里布功充笔砚祗候大兴国事熙宗为寝殿实达尔权近侍局直长最见亲信未尝去左右每逮夜熙宗就寝兴国时从主者取符钥归家主者即付之听其出入以为常皇统九年海陵生日熙宗使兴国以宋司马光画像及他珍玩赐海陵悼后亦以物附赐熙宗不悦杖兴国一百海陵谋弑意先得兴国乃可伺间入宫行大事且度兴国无罪被杖必有怨望心可乘此説之乃因李老僧结兴国既而知无异心可与谋乃召至卧内令解衣欲与之俱卧意有所属者兴国固辞不敢曰即有使惟大王之命海陵曰主上无故杀常胜又杀皇后乃以常胜家产赐阿林既又杀阿林遂以赐我我深以为忧奈何兴国曰是固可虑也海陵曰朝臣旦夕危惧皆不自保向者我生日因皇后附赐物君遂被杖我亦见疑主上尝言㑹须杀君我与君皆将不免宁坐待死何如举大事我与大臣数人谋议已定尔以为如何兴国曰如大王言事不可缓也乃约十二月九日夜起事兴国取符钥开门矫诏召海陵入夜二更海陵秉徳等入熙宗常置佩刀于御榻上是夜兴国先取投榻下及乱作熙宗求佩刀不得遂遇弑海陵既立以兴国为广宁尹赐奴婢百口犀玉带各一钱绢马牛铁劵如其党进阶金紫光禄大夫再赐兴国钱千万黄金四百两银千两良马四匹驼车一乘槖驼三头真珠巾玉钩带玉佩刀及玉校鞍辔天徳四年改崇义军节度使赐名邦基再授绛阳武宁节度使改河间尹世宗即位废于家凡海陵所赐皆夺之大定中邦基兄邦杰自京兆判官还世宗曰大邦杰因其弟进滥厠缙绅岂可复用併罢其子弟与所赠父官及海陵降为庶人诏曰大邦基与海陵同谋弑逆逋诛至今为幸多矣遂磔于思陵之侧图克坦额哷楚克㑹宁克木讷赫噶珊人徙懿州父巴噶太祖时有战功领穆昆哈斯罕军帅皇统四年为兵部侍郎厯天德军节度使改兴中尹与宗干世为姻家皇统九年额唿楚克与布萨唿图俱为䕶卫十人长海陵将弑熙宗欲得二人为内应许以女妻额哷楚克子而以逆谋告之额哷楚克素凶暴闻其言喜甚曰阿家此言何晚也废立之事亦男子所为主上不能保天下人望所属惟在阿家今日之谋乃我素志也遂与唿图俱以十二月九日直禁中海陵故以是夜二更入宫至寝殿额哷楚克先进刃唿图次之熙宗顿仆海陵复刃之血溅其面及衣海陵既立以额哷楚克为右副㸃检赐钱绢马牛羊如其党子珠苏尔尚荣国公主和尼加昭毅大将军驸马都尉天德二年留守东京加仪同三司八月改河间尹世袭临潢府路实喇明安领亲管穆昆寻以忧去职起复为太原尹封王额哷楚克自谓有佐立功受铁券凶狠益甚奴视僚属少忤其意輙箠辱无所恤尝问休咎于卜者高鼎遂以鼎所占问张旺且旺且以为当有天命额哷楚克喜以旺且语告鼎鼎上变额哷楚克伏诛并杀其妻及旺且海陵使其子珠苏尔焚其尸投骨水中巴噶自西京留守厯西南路招讨使忠顺军节度使入为劝农使复为河间尹改临洮尹入为工部尚书改兴平军节度使济南尹卒布萨师恭本名唿图上京罗卜科达巴人本微贱宗干尝周恤之擢置宿卫为十人长海陵谋逆以唿图出自其家有恩欲使为内应谓之曰有一言欲告君久矣恐泄于人未敢也唿图曰肌肉之外皆先太师所赐苟有补于国王死不敢辞先太师谓宗干也海陵曰主上失道吾将行废立事必得君为助乃可唿图许之十二月九日唿图直宿海陵因之入宫至寝殿熙宗闻步屣声咄之衆皆却立不敢动唿图曰事至此不进得乎乃相与排闼而入既弑熙宗秉德等尚未有所属唿图曰始者议立平章今复何疑乃奉海陵坐衆前称万嵗遂召曹国王宗敏至即使唿图杀之既即位唿图为左副㸃检赐钱绢马牛羊铁劵转都㸃检改名师恭迁㑹宁牧拜太子少师工部尚书封王顷之以忧解职起复为枢宻副使进拜枢宻使贞元三年为右丞相正隆初拜太尉复为枢宻使无何以忧去起复为太尉枢密使海陵至汴京赐师恭第一区隣宁徳宫宫图克坦太后所居也师恭常入见太后及契丹萨巴反海陵命师恭与萧怀忠北伐比行师恭入辞宁德太后与语久之海陵闻而恶之疑其与太后有异谋是时萧图喇斡喇布与契丹萨巴连战皆无功粮运不继乃退军临潢而萨巴闻师恭以大军且至乃谋归达实沿龙驹河西去师恭至临潢追之不及海陵使枢密副使白彦敬等讨萨巴师恭还遣其子唿沙唿乗传逆之至则执而戮于市师恭临刑绳枚窒口不能言但举首视天日而已遂族灭之并诛灭萧图喇萧赜萧怀忠家大定初皆复官爵及海陵降庶人师恭以预弑复削之世宗幸上京过罗卜科达巴师恭族人临潢尹守中定逺大将军阿尔图等皆夺官二十八年上谓宰臣曰海陵遣布萨师恭萧图喇萧怀忠追萨巴不及皆坐诛遂夷其族虐之甚也平章政事襄对曰是时臣在军中师恭赜有精甲一万三千有余贼军虽多皆胁从之人以毡纸为甲易与也唿图等恇怯迁延贼乃遁去上曰审如是则诛之可也兄欢塔图克坦贞本名塔斯特赫必喇人祖抄从太祖伐辽有功授世袭明安父博勒和以战功累官开府仪同三司贞娶辽王宗干女海陵同母女弟也皇统九年贞与海陵俱弑熙宗海陵既立以贞为左卫将军封贞妻平阳长公主贞为驸马都尉殿前左副㸃检转都㸃检兼太子少保封王改大兴尹都㸃检如故俄授临潢府路和索哩明安居二年海陵召贞朂之曰汝自㓜常在左右颇着㣲劳而近日乃怠忽纵有罪树私恩凡人富贵而骄皆死征也汝若不制汝心将无所不至赐之死复何辞朕念弟襄及公主与朕同胞故少示惩戒贞但号泣即日解㸃检职仍为大兴尹复戒之曰今而后能以勤自励朕当思之不然黜尔归田里矣逾月复为都㸃检大兴尹如故正隆二年例封沈迁枢宻副使赐佩刀入宫转同判大宗正事海陵将伐宋诏朝官除三国人使宴饮其余饮酒者死六年正月四日立春节益都尹京安武节度使爽金吾上将军阿苏饮于贞第海陵使周福尔赐土牛至贞第见之以告海陵召贞诘之曰戎事方殷禁百官饮酒卿等知之乎贞等伏地请死海陵数之曰汝等若以饮酒杀人太重固当谏古人三谏不听亦勉从君命魏武帝军行令曰犯麦者死已而所乗马入麦中乃割髪以自刑犯麦微事也然必欲以示信朕为天下主法不能行于贵近乎朕念慈宪太后子四人惟朕与公主在而京等皆近属曲贷死罪于是杖贞七十京等三人各杖一百降贞为安武军节度使京为滦州刺史爽归化州刺史无何拜贞御史大夫以本官为左监军从伐宋至扬州海陵死北还见世宗于中都诏以贞女为皇太子妃除贞为太原尹改咸平贞在咸平贪污不法累赃鉅万徙真定尹事觉世宗使大理卿李昌图鞫之贞即引伏昌图还奏上问之曰贞停职否对曰未也上怒抵昌图罪复遣刑部尚书伊喇道徃真定问之征其赃还主有司征给不以时诏先以官钱还其主而令贞纳官凡还主赃皆凖此例降贞为博州防御使降贞妻为清平县主顷之迁震武节度使遣使者往戒勅之诏曰朕念卿懿戚不待终考更迁大镇非常之恩不可数得卿勿蹈前过转河中尹进封其妻为任国公主赐黄金百两重綵二十端赐贞击毬马二匹改束京留守赐玉吐鹘弓矢赐贞妻钱万贯有司奏海陵已贬为庶人宗干不当犹称帝于是以宗干有社稷功诏追封为辽王其子孙及诸女皆降贞妻降永平县主贞自仪同三司降特进夺明安不称驸马都尉再徙临潢尹初与弑熙宗凡九人海陵以暴虐自毙秉德辩唿图额哷楚克以疑见杀乌达以妻殒李老僧以反诛至是贞与大兴国尚在而兴国摈不用独贞以世姻籍㤙宠虽夫妇降削爵号而世宗虑乆逺终不以私恩曲庇乆之诏诛贞及其妻与二子慎思实禄而宥其诸孙俄而兴国亦诛皇统逆党尽矣章宗即位尊母皇太子妃为皇太后追封贞为太尉梁国公贞祖抄司空鲁国公父博勒和司徒齐国公贞妻梁国夫人子特布赫慎思实禄俱为镇国上将军无何再赠贞太师广平郡王谥庄简贞妻进封梁国公主李老僧旧为将军司书吏与大兴国有亲素相厚海陵秉政兴国属诸海陵海陵以为省令史及将举事使老僧结兴国兴国终为海陵取符钥纳海陵宫中成弑逆者老僧为之也海陵既立以老僧为同知广宁尹事赐钱千万绢五百匹马牛各一百羊二千乆之海陵恶韩王亨将杀之求其罪不可得遂以亨为广宁尹再任老僧同知使伺察亨构致其罪亨喜博及至广宁常与老僧博待之甚厚老僧由是不忍致亨死罪迟疑乆之海陵再使实达尔额琳促老僧老僧乃与亨家奴禄锦谋杀亨狱中语在亨传及耶律安礼自广宁还朝海陵谓之曰伯特三罪伏其一己见觖望尔乃梁王故吏若亨伏辜必罪及亲族故榜杀之海陵以老僧于亨有迟回意遂降老僧为易州刺史乆之迁同知大兴尹赐名惟忠改延安府同知大定二年与兵部尚书克实谋反诛论曰书曰王左右常伯常任凖人缀衣虎贲周公曰呜唿休兹知恤鲜哉穆王告伯冏曰慎简乃僚无以巧言令色便辟侧媚其惟吉士金人所谓寝殿实达尔犹周之缀衣所谓䕶卫犹周之虎贲也则皆羣仆侍御之臣矣海陵弑逆而兴国唿图额哷楚克为之扼皆出于实达尔䕶卫之中熙宗固不知恤之也一日熙宗与宗侍饮酒㑹夜稽古殿火上欲往视都㸃检希卜苏引帝裾止之奏曰臣在此陛下何患愿无亲往熙宗谓希卜苏被酒甚怒之明日杖而出之已而思其忠复见召用海陵与唐古辩时时屏人私语䕶卫塔斯察其非常海陵挤而杀之皇统末年羣臣解体无尊君谨上之心而羣姦窃发仆御之臣不复有如希卜苏塔斯者矣绵之诗曰予曰有疏附予曰有先后予曰有奔走予曰有御侮呜唿先后御侮之臣岂可少哉完颜元宜本名阿里一名伊德讷本姓耶律氏父慎思天辅七年宗望追辽主至天德慎思来降且言夏人以兵迎辽主将渡河去宗望移书夏人谕以祸福夏人以止赐慎思姓完颜氏官至仪同三司元宜便骑射善击毬皇统元年充䕶卫累迁额勒本羣牧使入为武库署令转符寳郎海陵簒立为兵部尚书天德三年诏凡赐姓者皆复本姓元宜复姓耶律氏厯顺义昭义节度使复为兵部尚书劝农使海陵伐宋以本官领神武军都总管以大名路骑兵万余益之前锋渡淮拔昭闗遇宋兵万余于柘臯力战却之至和州宋兵十万来拒元宜麾军力战扺暮而罢宋人乘夜袭营元宜击走之黎明追及宋兵斩首数万以功迁银青光禄大夫海陵増置浙西路都统制使元宜领之督诸军渡江佩金牌赐衣一袭是时世宗已即位于辽阳军中多怀去就海陵军令惨急亟欲渡江衆欲亡归决诀于元宜明安唐古乌页曰前阻淮渡皆成擒矣比闻辽阳新天子即位不若共行大事然后举军北还元宜曰待王祥至谋之王祥者元宜子为骁骑副都指挥使在别军元宜使人密召王祥既至遂约诘旦卫军番代即行事元宜先欺其衆曰有令尔辈皆去马诘旦渡江衆皆惧乃以举事告之皆许诺十月乙未黎明元宜王祥与武胜军都总管图克坦守素明安唐古乌页穆昆斡喇布罗索温都长夀等率衆犯御营海陵闻乱疑宋兵奄至揽衣遽起箭入帐中取视之愕然曰乃我兵也大庆善曰事急矣当出避之海陵曰将安往方取弓以中箭仆地延安少尹纳哈塔斡喇布先刄之手足犹动遂缢杀之骁骑指挥使大磐整兵来救王祥出语之曰无及矣大磐乃止军士攘取行营服用皆尽乃取大磐衣巾裹海陵尸焚之遂收尚书右丞李通浙西路副统制郭安国监军徒单永年近侍局使梁珫副使大庆善皆杀之元宜行左领军副大都督事使使者杀皇太子光英于南京大军北还大定二年春入见拜御史大夫诏曰高桢为御史大夫号为正直颇渉烦碎臣下衣冠不正亦被紏举职事有大于此者尔宜勉之未几拜平章政事封冀国公赐玉带甲第一区复赐姓完颜氏徃㤗州路规措讨契丹事元宜使忠勇校尉李荣招斡罕斡罕杀荣诏追赠荣进官四阶五月上闻元宜将还遣使止之契丹已平元宜还朝奏请益诸羣牧铠甲诏从之每羣牧益二十副天宜复请益临潢戍军士马诏给马六百匹乆之罢为东京留守乞还所赐甲第上从之赐以袭衣吐鹘廐马海东青鹘寻致仕薨于家上闻之遣使致祭赙赠甚厚大定十一年尚书省奏拟纳哈塔斡喇布除授上曰昔废海陵此人首入弑之人臣之罪莫大于是岂可复加官使其世袭穆昆姑听仍旧大定十八年济噌海上言凡为人臣能捍灾御侮有功者宜录用之今弑海陵者以为有功赏以髙爵非所以劝事君也宜削夺以为人臣之戒臣在当时亦与其党如正名定罪请自臣始上曰济噜海自请其罪以劝事君此亦人之所难遂以济噜海充赵王府袛候郎君元宜子萨尼雅布大定二十五年为符寳祗候乞依女直人例迁官上曰赐姓一时之权宜令萨尼雅布还本姓论曰春秋书齐公子商人弑其君舍又曰齐人弑其君商人嗟乎弑舍者商人也弑商人者邴歜阎职也海陵弑熙宗完颜元宜弑海陵商人之弑也邴歜阎职去之海陵之弑也元宜归于世宗邴阎贱役元宜都将也握君之亲兵窥利以弑之其罪岂容诛乎世宗仅能不大用之而已济噜海犹杀人而自首者也在律杀人未闻准首免罪而又予赏者也况弑逆乎海陵杀五十三年复有唿沙唿之事赫舍哩执中本名唿沙唿阿苏裔孙也徙东平路明安大定八年充皇太子䕶衞出职太子仆丞改鹰坊直长再迁鹰坊使拱卫直指挥使明昌四年使过珠卜竒监酒官伊喇保迎谒后时饮以酒酒味薄执中怒殴伤伊喇保诏的决五十未㡬迁右副㸃检肆傲失职降肇州防御使踰年迁兴平军节度使丁母忧起复归德军节度使改开逺军兼西南路招讨副使俄知大名府事承安二年诏为签枢密院事诏佐丞相襄征伐执中不欲行奏曰臣与襄有隙且杀臣矣上怒其言不逊事下有司既而赦之出为永定军节度使改西北路招讨使复为永定军坐夺部军马解职泰和元年起知大兴府事诏契丹人立功官赏恩同女直人许存养马匹得充司吏译人着为令执中格诏不下上责之曰汝虽意在防闲而不知朝廷自有定格自今勿复如此烦碎生事也乃下诏行之涞州人魏廷实祖任儿旧为靳文昭家放良天德三年编籍正户已三世矣文昭孙勍诋廷实为奴及妄诉欧詈警巡院鞫对无状法当诉本贯勍诉于府执中使廷实纳钱五百贯与勍廷实不从还涞水执中径遣锁致廷实御史台请移问执中转奏御史台不依制府未结断令移推诏吏部侍郎李炳户部侍郎钮祜禄哈达推问炳哈达奏御史台理直诏乃切责执中御史中丞孟铸劾执中贪残専恣不奉法令释罪之后累过不悛既䝉恩贷转生跋扈如雄州诈认马平州冒支俸破魏廷实家发其冡墓拜表不赴祈雨聚妓殴詈同僚擅令停职失师帅之体不称京尹之任上曰执中麤人似有跋扈尔铸对曰明天子在上岂容有跋扈之臣上意寤取閲奏章诏尚书省问之由是改武卫军都指挥使平章政事布萨揆宣抚河南执中除山东东西路统军使揆行省汴京伐宋升诸道统军司为兵马都统府执中为山东两路兵马都统定海军节度使完颜萨喇副之执中分兵驻金城朐山请益发东平路兵屯宻沂宁海登莱以遏兵冲诏从之时泰和六年四月也五月宋兵犯金城执中遣廵检使州努以骑兵三百御之㑹宋益兵转趋沭阳穆昆萨哈伏卒五十人篁竹中伺宋兵过突出击之杀十数人追至县城宋兵不敢出㑹州努以兵入城宋兵踰城走萨哈已焚其舟合击大破之斩首五百余级杀宋统领李藻擒忠义军将吕璋十月执中率兵二万出清口宋以歩骑万余列南岸战舰百艘拒上流相持者累日执中以舟兵二千搏战遏宋舟兵遣副统伊喇古尼率精骑四千自下流径渡宋兵望骑兵登南岸水陆俱溃追斩及溺死者甚衆尽获其战舰及战马三百遂克淮阴进兵围楚州迁元帅左监军执中纵兵虏掠上闻之杖其经厯官伊尔必斯放还所掠未㡬宋人请和诏罢兵除西南路招讨使改西京留守大安元年授世袭穆昆复知大兴府事出知太原府复为西京留守行枢宻院兼安抚使以劲兵七千遇大兵战于定安之北薄暮先以麾下遯去衆遂溃行次蔚州擅取官库银五千两及衣币诸物夺官民马与从私行人入紫荆闗杖杀涞水令至中都朝廷皆不问乃迁右副元帅权尚书左丞执中益无所忌惮自请歩骑二万屯宣德州与之三千令驻妫川崇庆元年正月执中乞移屯南口或屯新庄移文尚书省曰大兵来必不能攴一身不足惜三千兵为可忧十二闗建春万宁宫且不保朝廷恶其言下有司按问诏数其十五罪罢归田里明年复召至中都豫议军事左谏议大夫张行信上书曰唿沙唿専逞私意不循公道蔑省部以示强梁媚近臣以求称誉骫法行事枉害平民行院山西出师无律不战先退擅取官物杖杀县令屯驻妫川乞移内地其谋畧槩可见矣欲使改易前非以收后效不亦难乎才诚可取虽在微贱皆当擢用何必老旧始能立功一将之用安危所系惟朝廷加察天下幸甚丞相图克坦镒以为不可用叅知政事奏其姦恶乃止执中善结近倖交口称誉五月诏给留守半俸预议军事张行信复谏曰伏闻以唿沙唿老臣欲起而用人之能否不在新旧彼向之败朝廷既知之矣乃复用之无乃不可乎遂止上终以执中为可用赐金牌权右副元帅将武卫军五千人屯中都城北执中乃与其党经厯宫文绣局直长完颜酬努提控宿直将军富察禄锦武卫军钤辖乌库哩道拉谋作乱是时大元兵在近上使奉职即军中责执中止务驰猎不恤军事执中方饲鹞怒掷杀之遂妄称知大兴府图克坦南平及其子刑部侍郎驸马都尉黙哷谋反奉诏讨之南平姻家福海别将兵屯于城北遣人以好语招之福海不知既至乃执之八月二十五日未五更分其军为三军由章义门入自将一军由𤣥通门入执中恐城中出兵来拒乃驰一骑抵东华门大唿曰大军至北闗已接战矣既而再遣一骑亦如之使图克坦金夀召知大兴府图克坦南平南平不知行至广阳门西富义坊马上与执中相见执中手枪刺之堕马下金夀斫杀之使乌库哩道拉召黙哷杀之符寳祗候珊延䕶衞十人长完颜实古纳闻乱遽召汉军五百人赴难与执中战不胜皆死之执中至东华门唿门者亲军百户栋尔五十户富察禄锦皆不应许以世袭明安三品职事官亦不应唿都㸃检图克坦威赫威赫即图克坦镐也威赫缒城出见执中执中聚薪焚东华门立梯登城䕶卫实哷竒尔亲军春山共掊鏁开门纳执中执中入宫尽以其党易宿卫自称监国都元帅居大兴府陈兵自卫急召都转运使孙椿年取银币赏金夀道拉及军官军士大兴府舆𨽻是夜召声妓与亲党㑹饮明日以兵逼上出居卫邸诱左丞完颜纲至军中杀之执中意不可测丞相图克坦镒劝执中立宣宗执中然之时庄献太子在中都执中以皇太子仪仗迎庄献入居东宫召符寳郎图克坦福夀取符寳陈于大兴府露阶上盗用御寳出制除完颜酬努德州防御使乌库哩道拉顺天军节度使富察禄锦横海军节度使图克坦金夀永定军节度使虽除外官皆留之左右余除拜犹数十人同时有两富察禄锦其一守东华门不肯从乱者召礼部令史张好礼欲铸监国元帅印好礼曰自古无异姓监国者乃止遣奉御完颜和色哩等三人䕶卫布希班第完颜酬努等十人迎宣宗于彰德使宦者李思忠弑上于卫邸尽彻沿边诸军赴中都平州骑兵屯蓟州以自重边戍皆不守矣九月甲辰宣宗即位拜执中太师尚书令都元帅监修国史封泽王授中都路和啰噶图世袭明安以其弟同知河南府特默为都㸃检兼侍卫亲军都指挥使子准除濮王传兵部侍郎都㸃检图克坦威赫为御史中丞乌库哩道拉遥授知真定府事图克坦金夀遥授知东平府事富察禄锦遥授知平阳府事完颜酬努同知河中府事权宿直将军诏以乌库哩谊居第赐执中仪鸾局给供张妻王氏赐紫给银铎车戊申执中侍朝宣宗赐之坐执中就坐不辞无何执中请降卫绍王为庶人奏再上诏百官议于朝堂太子少傅鄂屯忠孝侍读学士富察思忠附执中议衆相视莫敢言独文学田廷芳奋然曰先朝无失德尊号在礼不当削于是从之者礼部张敬甫谏议张信甫户部武文伯龎才卿舒穆噜晋卿等二十四人宣宗曰譬诸问途百人曰东行是十人曰西行是行道之人果适东乎适西乎岂以百人十人为是非㢤既而曰朕徐思之数日诏降为东海郡侯大元游骑至高桥宰臣以闻宣宗使人问执中执中曰计画已定矣既而让宰执曰吾为尚书令岂得不先与议而遽奏耶宰执逊谢而已提㸃近侍局庆善努副使惟弼奉御惟康请除执中宣宗念援立功隠忍不许元帅右监军珠格髙琪屡战不利执中戒之曰今日出兵果无功当以军法从事矣髙琪出战复败自度不免颇闻庆善努诸人有谋十月辛亥髙琪遂率所将乣军入中都围执中第执中闻变弯弓注矢外射不胜登后垣欲走衣絓堕而伤股军士就斩之髙琪持执中首诣阙待罪宣宗赦之以为右副元帅执中之党唿于衢路曰乣军反矣杀之者有赏市人从之乣军死者甚衆一军皆恟恟宣宗遣近侍抚谕之诏有司量加赙赠衆乃稍安明日除特黙奉宁军节度使乌库哩道拉真授知济南府亊图克坦金夀真授知归德府事富察禄锦真授知平阳府事甲寅左諌议大夫张行信上封事曰春秋之法国君立不以道若尝与诸侯盟㑹即列为诸侯东海在位已六年矣为其臣者谁敢干之唿沙唿握兵入城躬行弑逆当是时惟珊延实古纳率衆赴援至于战死论其忠列在朝食禄者皆当愧之陛下始亲万机海内望化褒显二人延及子孙庶㡬少慰贞魂激天下之义气宋徐羡之传亮谢晦弑营阳王立文帝文帝诛之以江陵奉迎之诚免其妻子唿沙唿国之大贼世所共恶虽已死而罪名未正合暴其过恶宣布中外除名削爵缘坐其家然后为快陛下若不忍援立之劳则依倣元嘉故事亦足以示惩戒宣宗乃下诏暴执中过恶削其官爵赠珊延实古纳加恩其子庆善努惟弼惟康皆迁赏近侍局自此用事矣论曰金九主遇弑者三其逆谋者十人熙宗之弑惟大兴国一人世宗声其罪而磔之思陵之侧图克坦贞虽诛未闻暴其罪状后以戚畹复赠官追封余秉徳唐古辩等六人皆以他罪诛海陵之弑其首恶为完颜元宜则令终焉卫绍王之弑曰唿沙唿不死于司败之诛而死于髙琪之手古所谓弑君之贼人得而讨之者谓请于公上而致讨焉如孔子之请讨陈恒是也岂有如琪之擅杀而以为功者乎金之政刑其乱如此国欲不亡其可得乎金史卷一百三十二金史卷一百三十三钦定四库全书金史卷一百三十三元中书右丞相总裁托克托等修列传第七十一叛臣张觉耶律伊都伊喇斡罕古书畔与叛通畔之为言界也左氏曰政犹农之有畔是也君臣上下之定分犹此疆彼界之截然违此向彼即为叛矣善恶判于跬歩祸患极于懐襄吁可畏哉故作叛臣传张觉亦书作瑴平州义丰人也在辽第进士仕至辽兴军节度副使太祖定燕京时立爱以平州降当时宋人以海上之盟求燕京及西京地太祖以燕京涿易檀顺景蓟与之平州自入契丹别为一军故弗与而以平州为南京觉为留守既而闻觉有异志上遣使刘彦宗及萨布谕之诏曰平山一郡今为南京节度使今为留守恩亦厚矣或言汝等隂有异圗何为当此农时辄相扇动非去危就安之计也其谕朕意太祖每收城邑往往徙其民以实京师民心多不安故时立爱因降表曾言及之及以燕京与宋而迁其人独以空城与之迁者道出平州故觉因之以作乱天辅七年五月左企弓虞仲文曹勇义康公弼赴广陵过平州觉使人杀之于栗林下遂据南京叛入于宋宋人纳之太祖下诏谕南京官吏诏曰朕初驻跸燕京嘉尔吏民率先附降故升府治以为南京减徭役薄赋税恩亦至矣何可辄为叛逆今欲进兵攻取时方农月不忍以一恶人而害及衆庶且辽国举为我有孤城自守终欲何为今止坐首恶余并释之觉兵五万屯润州近郊欲胁迁来润隰四州栋摩自锦州往讨之已败觉兵欲乗胜攻南京时暑雨不可进退屯于海壖无何栋摩再败觉兵复与战于兔耳山栋摩大败觉报捷于宋宋建平州为泰寕军以觉为节度使张敦固等皆加徽猷合待制以银绢数万犒军宗望军至南京城东觉兵大败宵遯遂奔宋入于燕京宗望以纳叛责宋安抚司索张觉宣抚王安中匿之于甲仗库绐曰无之宗望索愈急安中乃斩貌类觉者一人当之金人识之曰非觉也安中不得已引觉出数以罪觉骂宋人不容口遂杀觉函其首以与金人燕京降将及常胜军皆泣下郭药师自言曰若来索药师当奈何自是降将卒皆解体及金人伐宋竟以纳平州之叛为执言云子仅言仅言幼名元努宗望攻下平山仅言在襁褓间里人刘承宣得之养于家其隣韩夫人甚爱之年数岁因随韩夫人得见贞懿皇后留之藩邸稍长侍世宗读书遂使仅言主家事绳检部曲一部惮之世宗留守东京海陵用兵江淮将士往往亡归诣东京愿推戴世宗为天子仅言劝进世宗即位除内藏库副使权发遣宫籍监事海陵死扬州仅言与礼部尚书乌居仁殿前左衞将军阿固岱御院通进刘珫发遣六宫百官圗书府藏在南京者还以本职提控尚食局转少府监丞仍主内藏仅言能心计世宗倚任之凡宫室营造府库出纳行幸顿舍皆委之世宗尝曰一经仅言无不惬朕意者六年提举修内役事役丁掘地得白金匿之事觉法当死仅言责取其物与官释其罪寻兼祗应司迁少府监提控官籍监祗应司如故䕶作太宁宫引宫左流泉溉田嵗获稻万斛十七年复提㸃内藏典领昭徳皇后山陵迁劝农使领诸职如故仅言虽旧臣出入左右然世宗终不假以权任二十一年尚书省奏宫苑司直长黎伦在职十六年请与迁叙上曰此朕之家臣质直人也今已老矣如劝农使张仅言亦朕旧臣纯实颇觧事凡朝廷议论内外除授未尝得干预朕观自古人君为谗谄䝉蔽者多矣朕虽不及古人然近习憸言未尝入耳宰臣曰诚如圣训此国家之福也世宗欲以为横海军节度使而不可去左右遂止仅言始得疾犹扶杖视事疾亟诏太医诊视近侍问讯相属及卒上深惜之遣官致祭赙银五百两重綵十端绢二百匹棺椁衣衾银汞歛物𦵏地皆官给赠辅国上将军耶律伊都辽宗室子也辽主近族父祖仕辽具载辽史初太祖起兵辽人来拒伊都请自効以功累迁金吾衞大将军为东路都统天辅元年与都统耶律玛格军于浑河尼楚赫希尹拒之伊都等不敢战比尼楚赫等至玛格伊都已遯去尼楚赫希尹坐稽缓太祖皆罚之所获生口财畜入于官二年龙化州人张应古刘仲良来降而伊都复取之辽以托卜嘉为节度使未几应古等逐托卜嘉自効太祖于国中以问辽主龙化州已经降附何为问罪而杀其主者辽主託以大盗羣起使伊都收之太祖已取临潢府赐诏伊都曰汝将兵在东路前后战未尝不败今闻汝收合散亡以拒我师朕已于今月十五日克上京今将往取辽主矣汝若治兵一决胜负可指地期日相报若知不敌当率衆来降无贻后悔及太祖班师栋摩等还至辽河方渡伊都来袭完颜布达乌塔等殿力战却之获甲马五百匹五年伊都等复送欵于咸州路都统以所部来降乞援接于桑林渡都统司以闻诏曰伊都到日使与其官属偕来余衆处之便地无何伊都送上所受辽国宣诰及噐甲旗帜等与将吏韩福努阿巴钖喇太师努萧庆丑和尚髙佛哩布达谢嘉努乌格等来降伊都作书具言所以降之意大槩以谓辽主沈湎荒于游畋不恤政事好佞人逺忠直淫刑吝赏政烦赋重民不聊生又言枢宻使徳勒岱本无材能但阿䛕取容其子摩格任以军事又言文妃长子晋王素系人望宜为储副徳勒岱以元妃诸子已所自出使晋王出继文妃又言晋王与驸马伊逊谋复其枢宻使来告伊都共定大计而所圗不成又言已粗更军事进策辽主徳勒岱蔽之辽主亦不省察又曰大金疆土日辟伊都灼知天命遂自去年春与耶律慎思等定议约以今夏来降近闻徳勒岱髙实讷等欲发仓卒之际不及收拾四逺但率傍近部族戸三千车五千两畜产数万辽北军都统以兵追袭遂弃辎重转战至此所有官吏职位姓名人戸畜产之数遣韩福努具录以闻遂以其将吏来见上抚慰之遂赐坐班同宰相赐宴尽醉而罢上命伊都以旧官领所部且谕之曰若能为国立功别当奨用自伊都降益知辽人虚实矣伊都在军中屡乞侍妾及子太祖疑之诏咸州路都统司曰伊都家属善监䕶之复诏曰伊都降时其民多强率而来者恐在边生变宜徙之内地都统杲取中京伊都为乡导与希夷等招抚奚部奉圣州降其官吏皆遯去伊都举前监酒李师夔为节度使进士沈璋为副使州吏裴赜为观察判官沈璋招集居民还业者三十余迁太常少卿久之耶律玛展告伊都乌舍道拉结党谋叛及其未发宜先收捕上召伊都从容谓之曰今闻汝谋叛诚然邪其各无隠若果去必湏鞍马甲胄噐械之属当悉付汝吾不食言若再被擒无祈免死欲留事我则无懐异志吾不汝疑伊都等战慄不能对乃杖道拉七十余皆不问天㑹三年大举伐宋伊都为元帅右都监宋兵四万救太原伊都沃哩赫逆击于汾河北擒其帅郝仲连张闗索统制马忠杀万余人宗翰伐宋伊都留西京十年伊都谋反云内节度使耶律努格等告之伊都亡去其党燕京统军萧髙六伏诛蔚州节度使萧特黙自杀边部斩伊都及其诸子函其首以献耶律努格加守太保兼侍中赵公鑑刘孺信刘君辅等竝授遥镇节度使以赏之伊喇斡罕西北路契丹部族先从萨巴为乱受其伪署后杀萨巴遂有其衆萨巴者初为招讨司译史正隆五年海陵徴诸道兵伐宋使牌印素赫杨格尽徴西北路契丹丁壮契丹人曰西北路接近邻国世世征伐相为讐怨若男丁尽从军彼以兵来则老弱必尽系累矣幸使者入朝言之素赫畏罪不敢言杨格虑后西北有事得罪遂以忧死素赫复与牌印耶律诺尔尚书省令史穆达里哈督起西北路兵契丹闻男子当尽起于是萨巴博多布与部衆杀招讨使完颜乌色及素赫执耶律诺尔穆达里哈取招讨司贮甲三千遂反议立豫王延禧子孙衆推都监老和尚为招讨使山后四羣牧山前诸羣牧皆应之徳斡羣牧使图克坦色哩伊啰斡羣牧使鹤夀等皆遇害语在鹤夀传五院司部人老和尚纳延亦杀节度使珠嘉乌哲以应萨巴㑹宁八明安牧马山后至登穆鲁贼尽夺其马布沙河千户实格等与前招讨使完颜满丕杀乌尔古徳哷勒招讨使乌凌阿富勒唿以所部趋西北路舒噜部节度使阿尔萨哩追击之实格与数骑遯去合于萨巴咸平府穆昆瓜里与所部自山后逃归咸平少尹完颜额哩页欲收捕瓜里家属瓜里与其党招诱富家奴隶数日得衆二千攻陷韩州及柳河县遂趋咸平额哩页发兵迎击之兵败贼遂据咸平于是缮完噐甲出府库财物以募兵贼势益张据曹家山明安绰竒集兵千余扼于夜河贼不得东绰奇兵败𤓰里遂犯济州㑹宿直将军富珠哩富卦喇徴兵于率宾路遇𤓰里于信州与明安乌雅扎拉兵二千击败𤓰里𤓰里收余衆趋京是时世宗为东京留守以兵四百人拒之贼至长安县闻空中击鼓声如数千鼔者候见旌旗蔽野传言留守以十万兵至矣即引还亦以其衆合于萨巴海陵使枢宻使布萨唿圗西京留守萧懐忠将兵一万与右卫将军萧图喇讨平之图喇与之相持数日连与战皆无功而粮饷不继图喇退归临潢图喇虽不能克敌而萨巴自度大军必相继而至势不可支谋归于达实乃率衆沿龙驹河西出及布萨唿图萧懐忠等兵至与图喇合兵追至河上不及而还唿圗懐忠圗喇坐逗遛不及追贼皆诛死北京留守萧赜不能制其下杀降人而取其妇女亦坐诛于是白彦恭为北面兵马都统赫舍哩志宁副之完颜古云为西北面兵马都统西北路招讨使唐古布古岱副之以讨萨巴等萨巴既西行而旧居山前者皆不欲往伪署六院节度使伊喇斡罕兵官辰嘉杀萨巴执老和尚博多布等至是斡罕始自为都元帅辰嘉为都监拥衆东还至临潢府东南新罗寨世宗使移喇扎巴前押军穆昆博哈前牌印玛哈利渉军节度判官玛纳等招之扎巴等见斡罕以上意谕之斡罕已约降已而复谓扎巴曰若降尔能保我辈无事乎扎巴曰我知招降耳其他岂能必哉扎巴见斡罕兵衆彊车帐满野意其可以有成因说之曰我之始来以汝軰不能有为今观兵势彊盛如此汝等欲如羣羊为人所驱去乎将欲待天时乎若果有大志吾亦不复还矣贼将有前布塔布部族节度使绰哈者言昔古新丞相贤能人也尝説他日西北部族当有事今日正合此语恐不可降也于是斡罕遂决意不复肯降矣扎巴亦留贼中惟玛哈博哈还归斡罕乃引兵攻临潢府总管伊苏玛勒出城战兵少被执贼遂围临潢衆至五万正隆六年十二月己亥斡罕遂称帝改元天正是时北面都统白彦敬副统赫舍哩志宁在北京闻世宗即位以兵来归世宗使元帅左都监乌哲库同知北京留守事完颜果济救临潢昼夜兼行比至临潢贼已解围去攻泰州乌哲库追及于斡里两军已阵将战押军明安契丹唿鲁苏以所部兵应贼乌哲库军遂败泰州节度使乌哩页率千余骑与斡罕遇乌里雅兵复败仅以数骑脱归贼势愈振城中震骇莫敢出战贼四面登城押军明安乌克逊阿里布率军士数人手刄以身率先循城击贼力战斫刈甚衆贼乃退城赖以完泰州司吏延扎芬彻奏捷除忠翊校尉赐银五十两重綵十端大定二年正月右副元帅完颜黙音率诸军北征斡罕二月壬戌诏曰应诸人若能于契丹贼中自㧞归者更不问元初首従及被威胁之由奴婢良人罪无轻重并行免放曾有官职及纠率人象来归者仍与官赏依本品量材叙使其同来人各从所愿处收系有才能者亦与录用内外官员郎君羣牧直萨百姓人家驱奴宫籍监人等并收放为良亦从所愿处收系免三年差役或能捕杀首领而归者准上施行仍验劳绩约量迁赏如捕获斡罕者明安加三品官授节度使穆昆加四品官授防御使庶人加五品官授刺史诏曰尚书省如节度防御使捉获斡罕者与世袭明安刺史捉获者与世袭穆昆驱奴宫籍监人亦与庶人同复诏宰臣徧谕将士能捕杀斡罕者加特进授真定总管于是𤓰里将犯韩州闻元帅兵至不战遯去将转趋懿宜州黙音屯懿州庆云县及屯川州武平县奏请粮运当遣人䕶送兵仗乞选精良者付之诏以南征逃还军士就往屯戍如不足量于富家签调就近地签歩军给仗䕶送粮运诏平章政事伊喇元宜往泰州䂓措边事前安逺大将军鄂啰纳明安齐锦庶人阿尔噶摩格等自斡罕中来降鄂啰纳齐锦加昭武大将军阿尔噶武义将军摩格忠勇校尉斡罕遂自泰州往攻济州欲邀粮运元帅完颜黙音与右监军完颜福夀左都监乌哲库合兵甲士万三千人海兰路总管圗克坦克宁广宁尹布萨欢塔同知广宁尹完颜页页肇州防御使唐古乌延为左翼临海节度使赫舍哩志宁哈斯罕节度使实圗羙同知北京留守完颜果济淄州刺史尼玛哈楚唿为右翼至珠格崖尽委辎重士卒赍数日粮轻骑袭之乣椀羣牧人契丹吉勒扎与弟伯特苏拉皆弃家自贼中来降吉勒扎谓黙音曰贼中马健官军马弱此去贼八十里比遇贼马已贼辎重去此不逺我攻之贼必救其巢穴贼至马必疲我马少得息所谓攻其所必救以逸待劳者也黙音从之乗夜亟发㑹大风路暗不能辨迟明行三十里许与贼辎重相近整兵少憩斡罕趋济州知大军取其辎重乃还救遇于长泺既阵黙音别设伏于左翼之侧贼四百余骑突出左翼伏兵之间圗克坦克宁射却之是日别部诸将与贼胜负未分相去五里许而立左翼万户襄别与贼战贼阵动襄麾军乗之突出其后俱与大军不相及襄以善射者二十骑率衆自贼后击之贼不能攴乗势麾军击其一偏贼遂却襄与大军合而别部诸将皆至整阵力战忽反风扬砂贼阵乱官军驰击大破之追北十余里斩获甚衆诏以吉勒扎为武义将军伯特昭信校尉苏拉忠翊校尉吉勒扎除同知建州事未之官率伯特取家贼中被害上悯之后以苏拉为汝州都巡检使斡罕率其衆西走黙音追及之于霿河贼已济毁其津口赫舍哩志宁军先至不克渡乃对岸为疑兵以𤓰尔佳清臣图克坦和罗两万戸于下流渡河值支港两岸斗絶且淖命军士束柳填港而过追之数里得平地方食贼衆奄至志宁军急整阵贼自南冈驰下冲阵者三志宁力战流矢中左臂战自若大军毕至左翼骑兵先与贼接贼据上风纵火乗烟击官军官军歩兵亦至併力合战凡十余合军士苦风烟皆植立如痴㑹天雨风止官军奋击大败之圗克坦克宁追奔十五里贼前阨溪涧不得亟渡多杀伤贼既渡官军亦渡少憩贼反斾来攻克宁以大军不继令军士皆下马射贼贼引却而南克宁亦将引而北士未及骑马贼复来冲突官军少却回渡涧北大军至贼遂引去四月诏元帅府曰应契丹贼人与大军未战已前投降者不得杀伤仍加安抚败走以后招诱来降者除奴婢准已虏为定外亲属分付圎聚仍官为换赎斡罕既败黙音不复追讨驻军白泺榦罕攻懿州不克遂残破川州将遯于山西而北京亦不邀击之于是发骁骑军二千海兰路留屯京师军三千号称二万㑹宁济州军六千亦号二万元帅左都监髙忠建总兵沃州刺史乌库哩芬彻为海兰路押军万户邳州刺史乌凌阿萨喇为济州押军万户右骁骑副都指挥使为骁骑万户祁州刺史宗宁为㑹宁路押军万户右宣徽使亨为北京路都统吏部郎中完颜徳济为副统㑹元帅府讨击之诏使尚廐局副使富察富埓珲往懿州戒勅将帅上曰朕委卿等讨贼乃闻不就贼趋战而驻兵闲缓经渉累月虽曾追袭乃不由有水草之地以致马疲弱不能百里而还后虽破贼而纵诸军刼掠数日后方追北霿河亦不乗胜辄复引还贼遂入涉近地北京懿州由此受兵朕欲重谴汝等以方任兵事且图后功当尽心一力毋得似前怠弛上谓富埒珲曰卿若闻贼在近即当监督讨伐用命力战者疏记以闻朕将约量迁赏无或承徇上官抑有功滥署无功者善戢士卒勿纵虏掠以赫舍哩志宁为元帅右监军右监军完颜福夀召还京师咸平路总管完颜乌达复旧职黙音子色克在军中多暴横诏押归本管斡罕使所亲招节度使额尔竒木奎伊奎伊执其使送官与斡罕连战有功迁宣武将军赐银五百两衣二袭起运在中都弓万五千箭一百五十万赴懿州平章政事伊喇元宜宁昌军节度使宗叙入见诏使自中道却还军中宣谕元宜黙音注意经略边事师久无功尚书右丞布萨忠义愿効死力除边患世宗嘉叹六月忠义拜平章政事兼右副元帅宗叙为兵部尚书各赐弓矢具鞍勒马出内府金银十万两佐军用诏曰军中将士有犯除连职奏闻余依军法约量决责有功者依格迁赏以大名尹宗尹为河南路统军使河南路统军都监富察世杰为西北路副统赐弓矢佩刀廐马从忠义征行诏谕诸军将士曰兵久驻边陲蠧费财用无成功百姓不得休息今命平章政事布萨忠义兼右副元帅同心戮力以底戡定右副元帅黙音罢为同判大宗正事诏居庸闗古北口讥察契丹姦细捕获者加官赏万戸温特赫阿噜岱以兵四千屯古北口蓟州石门闗等处各以五百人守之海陵末年阿噜岱为明安伊喇诺尔为牌印祇候起契丹部族兵被执至是挺身来降世宗以阿噜岱为济州押军万戸伊喇诺尔为同知滦州事西南路招讨使完颜思敬为都统赐金牌一银牌二西北路招讨使唐古布古岱副之以兵五千往会燕子城旧戍军视地形冲要或屯驻狗泺逺斥候贼至即战不以昼夜为限诏思敬曰契丹贼败必走山后可选新马三千加刍秣以备追袭布萨忠义至军中是时斡罕西走和托衆尚八万忠义高忠建军与贼遇万戸扎拉棻彻为左翼宗亨统之宗宁萨喇为右翼宗叙统之世杰亦在左翼中与贼夹河为阵贼渡河以兵四万余先犯左翼军扎拉以六百骑奋击败之以四万衆与右翼军战宗亨世杰七穆昆指画失宜阵乱败于贼世杰挺身投于扎拉军中贼围扎拉军扎拉力战宗叙以右翼军来救贼乃去诏曰自契丹作逆有为贼诖误者不问如何从贼但能复业与免本罪如能率衆来附或能杀捕首领而降或执送贼所扇诱作乱之人皆与量加官爵朕念正隆南征明安亡者招还被戮已命其子孙袭其职尔等勿惩前事故懐迟疑贼军今既破散山后诸处皆命将士遏其逃路尔等虽欲不降终将安往若犹疑贰俱就焚灭悔无及矣斡罕自和扎西走布萨忠义赫舎哩志宁以大军追及于袅岭西陷泉明日贼军三万骑涉水而东大军先据南冈左翼军自冈为阵迤逦而北步军继之右翼军继步军北引而东作偃月阵步军居中骑兵据其两端使贼不见首尾是日大雾晦㝠既阵雾开少顷晴霁贼见左翼据南冈不敢击击右翼军乌雅扎拉力战贼稍却志宁与瓜尔佳清臣乌凌阿萨喇道拉合战贼大败将涉水去泥泞不得亟渡大军逐北人马相蹂践而死不可胜数陷泉皆平余衆蹈籍而过或奔溃窜匿林莽间大军踵击之俘斩万计生擒其弟伪六院司大王诺尔斡罕仅与数骑脱去楚唿清臣追四十余里不及斩千余级获车帐甚衆其母苏尼举营自罗和冈西走志宁追之尽获辎车俘五万余人杂畜不可胜计伪节度使六及其部族皆降诏北京副统完颜徳济括本部马规办刍粮仍使徳济为监战官録有功者闻奏诏选中都西京两路新旧军万人备守御以斡罕败走恐或冲突也布萨忠义使使奏捷诏畧曰平章政事右副元帅忠义使使来奏大捷或被军俘获或自能来服或无所归而投拜或将全属归附或分领家族来降或尝受伪命及自来曽与官军鬬敌皆释其罪其败亡人内除斡罕一身不以大小官员是何名色却来归附者亦准释放有能诛捕斡罕或于不从招纳亡去人内诛捕以来献或能率衆于掌军官及随处官司投降者并给官赏各路抚纳来者毋得辄加侵损无资给者不以是何路分随有粮处安置仍官为养济斡罕收合散卒万余人遂入奚部以诸奚自益时时出兵寇苏勒库淀古北口兴化之间温特赫阿噜岱守古北口与战败焉诏完颜黙音富察乌哩页富察富埒珲以兵三千合旧屯兵五千击之诏完颜思敬以所部兵入奚地会大军讨斡罕贼党霿河明安富色克遣人至帅府约降诏令擒捕斡罕许以官赏贼将降者甚衆其散走者闻诏书招降亦多降者其余多疾疫而死无复鬬志斡罕自度势穷乃谋自羊城道西京奔夏国大军追之益急其衆复多亡去度不得西乃北走沙陀间诏尚书省凡胁从之家被俘掠遂致离散宜从改正将士往往藏匿其人有司检括分付监军志宁获贼朔和卓释而弗杀纵还贼中使诱其亲近捕斡罕以自効许以官赏九月庚子朔和卓与钖勒塔干执斡罕诣右都监完颜思敬并获其母苏尼及其妻子子妇弟姪尽收伪金银牌印唐古布古岱获前唿尔哈节度使顺及其家属西北路招讨使李嘉努获伪枢密使绰哈等三十余人复与明安尼敦巴噶追伪监军纳延至天成县纳延乃降仍获伪都元帅酬格及金牌一银牌五志宁与清臣宗宁苏格等追余党至燕子城尽得其党前至茂巴勒达之地悉获之逆党遂平甲辰皇太子率百官上表贺乙巳诏天下辛亥完颜思敬献俘于京师斡罕枭首于市磔其手足分悬诸京府其母苏尼及妻子皆戮之契丹降人皆拘其器仗贫不能自给者官为养济瓜里扎巴率衆南走诏左宣徽使宗亨追及之扎巴诈称降宗亨信其言遂不与战扎巴绐之曰瓜里惊走愿追之宗亨纵扎巴去益都明安欲以所部追瓜里扎巴宗亨恐分其功不聴而纵军士取贼所弃资囊人畜而自有之瓜里扎巴由是得亡去遂奔于宋宗亨降宁州刺史其后宋李世辅用瓜里扎巴取宿州颇为边患钖勒塔干除同知安化军节度使朔和卓除同知震武军节度使事大定六年㸃检司奏亲军中有逆党子弟请一切罢去诏曰身预逆党者罢之余勿问赞曰金人以燕山与宋遂启张觉跳梁之心觉岂为宋者哉不过乘时以徼利耳耶律伊都从宗望追天祚曽不遗余力功成骄溢自取诛灭咈哉正隆佳兵契丹作难传曰夫兵犹火也弗戢将自焚可不戒哉金史卷一百三十三金史卷一百三十四钦定四库全书金史卷一百三十四元中书右丞相总裁托克托等修列传第七十二外国上西夏夏国王李干顺其先曰托跋思恭唐僖宗时为夏绥银宥节度使与李茂贞李克用等破黄巢复京师赐姓李氏唐末天下大乱藩镇连兵惟夏州未尝为唐患歴五代至宋传数世至元昊始称帝辽人以公主下嫁李氏世修朝贡不絶事具辽史天辅六年金破辽兵辽主走隂山夏将李良辅将兵三万来救辽次天徳境野谷斡鲁罗索败之于宜水追至野谷涧水暴至漂没者不可胜计宗望至隂山以便宜与夏国议和其书曰奉诏有之夏王辽之自出不渝终始危难相救今兹已举辽国若能如事辽之日以効职贡当听其来母致疑贰若辽主至彼可令执送天㑹二年始奉誓表以事辽之礼称藩请受割赐之地宗翰承制割下寨以北隂山以南伊苏页赫部圗噜泺之西以赐之三月辛未干顺遣巴哩公亮等来上誓表曰臣干顺言今月十五日西南西北两路都统遣左谏议大夫王介儒等赍牒奉宣若夏国追悔前非捕送辽主立盟上表仍依辽国旧制及赐誓诏将来或有不虞交相救援者臣与辽国世通姻契名系藩臣輙为援以启端曾犯威而结衅既速违天之咎果罹败绩之忧䝉降徳音以寛前罪仍赐土地用广藩篱载惟含垢之恩常切戴天之望自今已后凡于嵗时朝贺贡进表章使人往复等事一切永依臣事辽国旧例其契丹昏主今不在臣境至如奔窜到此不复存泊即当执献若大朝知其所在以兵追捕无敢为地及依前援助其或徴兵即当依应至如殊方异域朝觐天阙合经当国道路亦不阻节以上所叙数事臣誓固此诚传嗣不变苟或有渝天地鉴察神明殛之祸及子孙不克享国所谓西北西南两路都统者宗翰也盖宗望以太祖命与之通书而宗翰以便宜割地议和云太宗使王阿哈杨天吉往赐誓诏曰维天㑹二年嵗次甲辰閠三月戊寅朔皇帝赐誓诏于夏国王干顺先皇帝诞膺骏命肇启鸿图而卿国据夏台境连辽右以効力于昏主致结衅于王师先皇帝以谓忠于所事务施恩而释过迨𦕈躬之纂绍仰遗训以遵行卿乃深念前非乐从内附饬使轺而奉贡効臣节以称藩载钖宠光用彰复好所有割赐地土使聘礼节相为援助等事一切㳟依先朝制诏其依应徴兵所请宜允三辰在上朕岂食言苟或变渝亦如卿誓逺垂戒谕毋替厥诚于是宋人与夏人俱受山西地宋人侵取之干顺遣使表谢赐誓诏并论宋所侵地诏曰省所上表具悉已命西南西北两路都统府从宜定夺是时宗翰朝京师未还録夏国奏付权都统斡鲁宋人侵略新受疆土及使人王阿哈争仪物事与夏通问以便宜决之初以山西九州与宋人而天徳逺在一隅缓急不可及割以与夏后破宋都获二帝乃昼陜西界自麟府路洛阳沟东距黄河西岸西厯暖泉堡鄜延路米脂谷至累胜寨环庆路威延寨过九星原至委布谷口泾原路威川寨略古萧关至北谷川秦鳯路通懐堡至古㑹州自此直距黄河依见今流行分熙河路尽西边以限封域复分陜西北鄙以易天徳云内以河为界及罗索定陜西博勒和率兵先取威戎城军至威戎东与敌遇击走之生致二人问之乃知为夏将李遇取威戎也乃还其人而与李遇通问李遇军威戎西芬彻军威戎东而使使议事于罗索罗索报曰元帅府约束若兵近夏境则与夏人相为掎角毋相侵犯李遇使人来曰夏国既以天徳云内归天国大国许我陜西北鄙之地是以至此芬彻等遂旋军睿宗既定陜西元帅府不欲以陜西北鄙与夏国诏曰卿等审处所宜从事天眷二年国王干顺薨子仁孝立遣使册命加开府仪同三司上柱国皇统元年请置𣙜埸许之初王阿哈等以太宗誓诏赐夏国干顺以契丹旧仪见使者阿哈不肯曰契丹与夏国甥舅也故国王坐受使者以礼进今大金与夏国君臣也见大国使者当如仪争数日不能决于是始起立受焉厥后不遣赐生日使至是始遣使赐之初慕洧以环州降及割陜西河南与宋人洧奔夏国夏人以为僧格首领及萨里罕再定陜西洧思归夏人知之遂族洧以表闻诏书责让之及海陵弑熙宗遣使报谕至境上夏人问曰圣徳皇帝何为见废不肯纳朝廷乃使有司以废立之故移文报之天徳二年七月夏使御史中丞察喇公济等来贺如旧礼正隆未伐宋宋人入秦陇夏亦乘隙攻取盪羌通崃九羊㑹川等城寨宋亦侵入夏境世宗即位夏人复以城寨来归且乞兵复宋侵地诏书嘉奖仍遣吏部郎中完颜逹希布体究陜西利害边吏奏夏人已归城寨而所侵掠人口财畜尚未还请索之大定四年二月甲申夏遣其武功大夫钖鄂文忠等贺万春节入见附状奏告略曰衆军破荡之时幸而免者十无一二继以冻馁死亡其存几何兼夏国与宋兵交人畜之被俘僇亦多连嵗勤动士卒暴露势皆朘削又坐为宋人牵制使忠诚之节无由自逹中外咸知愿止约理索听纳臣言不胜下国之幸其后屡以为请诏许之久之其臣任得敬专国政欲分割夏国因贺大定八年正旦遣奏告使殿前太尉巴哩昌祖等以仁孝章乞良医为得敬治疾诏保全郎王师道佩银牌往焉诏师道曰如病势不可疗则勿治如可治期一月归得敬疾有瘳遣谢恩使任得聪来得敬亦附表进礼物上曰得敬自有定分附表礼物皆不可受并却之初仁孝嗣位其臣屡作乱任得敬抗御有功遂相夏国二十余年隂蓄异志欲图夏国诬杀宗亲大臣其势渐逼仁孝不能制大定十年乃分西南路及灵州罗彭岭地与得敬自为国且上表为得敬求封世宗以问宰相尚书令李石等曰事系彼国我何预焉不如因而许之上曰有国之主岂肯无故分国与人此必权臣逼夺非夏王本意况夏国称藩嵗久一旦迫于贼臣朕为四海主宁容此邪若彼不能自正则当以兵诛之不可许也乃却其贡物赐仁孝诏曰自我国家戡定中原懐柔西土始得昼疆于乃父继而赐命于尔躬恩厚一方年垂三纪藩臣之礼既务践修先业所传亦当固守今兹请命事颇靡常未知措意之由来续当遣使以询尔所有贡物已令发回得敬密通宋人求助宋以蜡丸书荅得敬夏人得之得敬始因求医附表进礼物欲以尝试世宗既不可行而求封又不可得仁孝乃谋诛之八月晦仁孝诛得敬及其党与上表谢并以所执宋人及蜡九书来上其谢表曰得敬初受分土之后曽遣使赴大朝代求封建䝉诏书不为俞纳此朝廷怜爱之恩夏国不胜感戴夏国妄烦朝廷冐求贼臣封建深亏礼节今贼臣诛讫大朝不用遣使询问得敬所分之地与大朝熙秦路接境恐自分地以来别有生事已根勘禁约乞朝廷亦行禁约十二年上谓宰臣曰夏国以珠玉易我丝帛是以无用易我有用也乃减罢保安兰州𣙜埸仁孝深念世宗恩厚十七年献本国所造百头帐上曰夏国贡献自有方物可却之仁孝再以表上曰所进帐本非珍异使人亦已到边若不䝉包纳则下国深诚无所展效四方邻国以为夏国不预大朝眷爱之数将何所安乃许与正旦使同来先是尚书奏夏国与陜西边民私相越境盗窃财畜姦人託名𣙜场贸易得以往来恐为边患使人入境与富商相易亦可禁止于是复罢绥徳𣙜场止存东胜环州而已仁孝表请复置兰州保安绥徳𣙜场如旧并乞使人入界相易用物诏曰保安兰州地无丝枲惟绥徳建闗市以通货财使副往来听留都亭贸易章宗即位诏曰夏使馆内贸易且已明昌二年复旧顷之夏人肆牧于镇戎之境逻卒逐之夏人执逻卒而去边将阿噜岱率兵诘之夏厢官呉明契信陵都卜祥徐余立等伏兵三千于涧中阿噜岱口中流矢而死取其弓甲而去诏索杀阿噜岱者夏人处以徒刑诏索之不已夏人乃杀明契等明昌四年仁孝薨子纯佑嗣立承安二年复置兰州保安𣙜场承安五年纯佑母病风求医诏太医判官时徳元及王利贞往仍赐御药八月再赐医药泰和六年三月仁孝第仁及子安全废纯佑自立再閲月死于废所七月使纯佑母罗氏为表言纯佑不能嗣守与大臣定议立安全为王遣使奏告夏使私问馆伴官奏告事诏许否馆伴官曰此不当问也夏使曰明日当问诸客省若又不答则升殿奏请上闻之使客省谕以许所祈之意乃赐罗氏诏询其意夏人复以罗氏表来乃封安全为夏国王大安三年安全薨族子遵顼王遵顼先以状元及第充大都督府主立在安全薨前一月卫绍王无实録不知其故然是时金兵败绩于㑹河堡夏人乘其兵败侵略边境而通使如故崇庆元年三月攻葭州至宁元年六月攻保安州贞祐元年十一月攻㑹州都统图克坦酬尔击走之十二月陷泾州二年八月归国人乔成赍夏国书畧言金边吏侵掠乞禁戢诏移文答之宰臣言既非公牒今将责问彼必饰词徒为虚文无益于事乃止未几夏人攻庆原延安积石州乃诏有司移文责问十一月兰州译人程陈僧结夏人以州叛边将败其兵三千三年正月夏兵攻武延川宣宗曰此不足虑恐由他道入也既而闻边吏侵夏境夏人乃攻环州诏治边吏罪夏兵攻积石州都统姜伯通败之夏兵入安乡闗都统曹吉逊万戸和斯实勒却之二月攻环州刺史乌库哩延寿败之境上三月诏议伐夏陜西宣抚司奏往者夏人侵我环庆河兰积石以兵应之悉皆遯去遽还巢穴盖为我备也今兰州溃兵犹未集军实多不完沿边地寒春草始生未可刍牧两界无烟火者三百余里不宜轻举从之四月诏河州提控曹吉逊通逺军节度使完颜果勒讨程陈僧夏人援之九月遂破西闗堡夏人复攻第五将营万户杨再兴击走之诏陜西宣抚司及沿边诸将降空名宣勑临阵立功五品以下并听迁授十月攻保安及延安都统完颜果嘉努破之既而深入临洮总管图们唿图克们不能御陜西宣抚副使完颜和索哩来援大败于渭源堡城破和索哩被执十一月夏兵败于克戎寨复败于熟羊寨宰相入贺宣宗曰此忠贤之力也夏兵进围临洮图们唿图克们破之四年四月夏巴鄂特族总管汪三郎率衆来降进羊千口诏优给其直来逺镇获谍人言宋夏相结来攻诏陜西行省备之夏于来羌城界河起析桥元帅右都监完颜萨布焚之斩馘其衆六月鄜延路奏夏人牒报用彼国光定年号诏封还其牒闰月庆阳总管庆善努伐夏出环州陜西行省请中分其军令庆善努出第三将懐安寨环州刺史完颜唿逊出环州宣宗曰闻夏人移军备其王城尚恐诈我勿堕其计中也提控完颜果勒抵兰州西闗堡招得旧部曲九人掩击夏兵于阿密湾杀其将士百余人八月左监军乌库哩庆寿败夏兵于寇安堡右都监萨布击走于结耶觜川复破之于车儿堡十一月提控实嘉喀齐喀杨沃哩解定西之围十二月丙寅宣宗与皇太子议伐夏左监军图们唿图克们延安总管瓜尔佳实伦攻盐宥夏州庆阳总管庆善努知平凉府伊喇托卜嘉攻威灵安㑹等州兴定元年正月夏兵三万自宁州还庆善努以兵邀击败之诏河东行省胥鼎选兵三万五千付图们唿图克们伐夏鼎奏不可遂止语在鼎传右都监完颜仲元请试兵西夏出其不意必获全胜兵威既振国力益完诏下尚书省枢密院议夏人福山以俘戸来降除同知泽州军州事五月夏兵入大北岔都统赫舍哩珠赫掩击败之宣宗欲与夏议和右都监庆善努屯延安奏曰夏国决不肯和徒见欺耳既而获谍者言遵顼闻大金将约和戒谕将士无犯西鄙宰臣奏曰就令如此边备亦不宜弛宣宗以为然右都监完颜闾山败夏兵于黄鹤岔夏人围羊狼寨都统党世昌与战完颜果勒遣都统𤓰尔佳瑞夜斫夏营遂解围犹驻近地左都监博索发定西鋭兵龛谷副统包孝成绯翮翅军合击走之八月安定堡马家平总押李公直败夏兵三千九月都统罗世晖却夏兵于克戎寨兴定二年三月右都监庆善努奏夏人有乞和意保安绥徳葭州得文报乞互市以寻旧盟以臣观之此出于遵顼非边吏所敢专者朝廷不以为然五月夏人入葭州庆善努破之于马吉峯七月犯龛谷瓜尔佳瑞赵防败之追至质孤堡三年闰月夏人破通泰寨提控纳哈塔迈珠击之自葭芦川遯去华州元帅完颜哈逹出安寨堡至隆州败其兵二千进攻隆州克其西南㑹暮乃还十二月诏有司移文夏国四年二月夏犯镇戎金师败绩夏人公移语不逊诏词臣草牒折之四月夏兵犯边元帅实嘉喀齐喀遇于鹿儿原提控乌库哩世显以偏师败之都统王定复破其衆于新泉城元帅庆善努攻宥州围神堆府穴其城士卒有登者援兵至击走之斩首三千俘百余人获杂畜三千余八月夏人陷㑹州刺史乌库哩世显降复犯龛谷瓜尔佳瑞连战败之乃引去是月诏有司移文议和事竟不克夏人三万自髙峯镇围定西刺史爱新爱实拉提控乌库哩长寿温都永昌击走之九月夏人围绥平寨安定堡未几陷西宁州遂攻定西乌库哩长寿击却之乃袭巩州实嘉喀齐喀逆战一日十余战乃解去五年正月诏枢密院议夏亊奏夏人聚兵境上欲由㑹州入已遣行省博索伏兵险要以待之鄜延元帅府伺便发兵缀其后足以无虑二月宁逺军节度使瓜尔佳海夀破夏兵于搜嵬堡三月复取来羌城十月攻龛谷博索连败之元光元年正月夏人陷大通城复取之三月提控李师林败夏兵于永木岭八月攻宁安寨十月攻神林堡十二月入质孤堡提控唐古昉败之二年遵顼使太子徳任来伐徳任谏曰彼兵势尚强孰若与约和遵顼笑曰非尔所知也彼失兰州不能复何强之有徳任固谏不从乞避太子位为僧遵顼怒幽之灵州遣人代将㑹天旱不果是嵗大元兵问罪夏国延安庆原元帅府欲乘夏人之困敝伐之陜西行省博索哈逹以为不可乃止陇安军节度使完颜阿林日与将士宴饮不治军事夏人乘之掠民五千余口牛羊杂畜数万而去自天㑹议和八十余年与夏人未尝有兵革之事及贞祐之初小有侵掠以至搆难十年不解一胜一负精鋭皆尽而两国俱敝是嵗遵顼传位于子徳旺正大元年和议成自称兄弟之国三年二月遵顼死七月徳旺死嗣立者史失其名明年夏国亡先是夏使精方匦匣使王立之来聘未复命国已亡诏于京兆安置充宣差弹压主管夏国降户八年五月立之妻子三十余口至环州诏以归立之赐以币帛立之上言先世本申州人乞不仕居申州诏如所请以本官居申州主管唐邓申裕等处夏国降戸听唐邓总帅府节制给上田千亩牛具农作云赞曰夏之立国旧矣其臣罗世昌谱叙世次称元魏衰微居松州者因以旧姓为托跋氏按唐书党项八部有托跋部自党项入居银夏之间者号平夏部托跋思恭以破黄巢功赐姓李氏兄弟相继为节度使居夏州在河南继迁再立国元昊始大乃北渡河城兴州而都之其地初有夏绥银宥灵盐等州其后遂取武威张掖酒泉炖煌郡地南界横山东距西河土宜三种善水草宜畜牧所谓凉州畜牧甲天下者是也土坚腴水清冽风气广莫民俗彊梗尚气重然诺敢战鬬自汉唐以水利积谷食边兵兴州有汉唐二渠甘凉亦各有灌溉土境虽小能以富彊地势然也五代之际朝兴夕替制度礼乐盪为灰烬唐节度使有鼔吹故夏国声乐清厪顿挫犹有鼓吹之遗音焉然能崇尙儒术尊孔子以帝号其文章辞命有可观者立国二百余年抗衡辽金宋三国偭乡无常视三国之势彊弱以为异同焉故近代学者记西北地理徃徃皆臆度言之圣神有作天下㑹于一驿道徃来视为东西州矣金史卷一百三十四金史卷一百三十五钦定四库全书金史卷一百三十五元中书右丞相总裁托克托等修列传第七十三外国下髙丽髙丽国王王楷其地鸭緑江以东海兰路以南东南皆至于海自辽时嵗时遣使修贡事具辽史唐初靺鞨有粟末黑水两部皆臣属于髙丽唐灭髙丽粟末保东牟山渐彊大号渤海姓大氏有文物礼乐至唐末稍衰自后不复有闻金伐辽渤海来归葢其遗裔也黒水靺鞨居古肃慎地有山曰白山葢长白山金国之所起焉女直虽旧属髙丽不复相通者久矣及金灭辽髙丽以事辽旧礼称臣于金初有医者善治疾本髙丽人不知其始自何而来亦不着其姓名居女直之完颜部穆宗时戚属有疾此医者诊视之穆宗谓医者曰汝能使此人病愈则吾遣人送汝归汝乡国医者曰诺其人疾果愈穆宗乃以初约归之伊勒唿岭布萨部和色哩贝勒居髙丽女直之两间穆宗使族人桑阿招之因使桑阿送医者归之髙丽境上医者归至髙丽因谓髙丽人女直居黒水部者部族日彊兵益精悍年谷屡稔髙丽王闻之乃通使于女直既而和色哩来归遂率伊勒唿岭东诸部皆内附穆宗十年癸未阿苏自辽使其徒徳济来説海兰甸人海兰甸人执之穆宗以徳济送髙丽谓髙丽王曰前此为乱于汝鄙者皆此軰也及破萧哈里使鄂勒欢往髙丽报㨗髙丽亦使使来贺未几复使色克与鄂勒欢往聘髙丽王曰色克女直之族弟也其礼有加矣乃以一大银盘为谢厥后海兰甸诸部尽欲来附髙丽闻之不欲使来附恐近于已而不利也使人邀止之色克在髙丽及往来海兰道中具知其事遂使硕硕欢往纳海兰甸人未行而穆宗没康宗嗣遣硕硕欢以钖馨图们之兵往至伊勒唿岭益募兵趋和尼水徇地海兰甸收叛亡七城髙丽使人来告曰事有当议者海兰甸官属使色埒详衮卓拉布详衮往硕硕欢亦使博啰往髙丽执卓拉布等而遣博啰曰无与尔事于是五水之民皆附于髙丽团练使陷者十四人二年甲申髙丽来攻硕硕欢大破之杀获甚衆追入其境焚畧其戍守而还四月髙丽复来攻硕硕欢以五百人御于布腾水复大破之追入布腾水逐其残衆踰境于是髙丽王曰吿边衅者皆官属钖尔丹巴图噜赛必罕軰也十四团练六路使人在髙丽者皆归之遣使请和遂使色格经正疆界至伊勒唿水海兰甸和尼水留之两月色格不能聴讼每一事辄至支蔓民颇苦之康宗召色格还而遣硕硕欢往硕硕欢立幕府于三潺水其尝隂与髙丽往来为乱阶者即正其罪余无所问康宗以为能四年丙戌髙丽使使黒欢方石来贺嗣位康宗使博啰报聘且寻前约取亡命之民髙丽许之曰使使至境上受之康宗以为信然使完颜部阿古乌凌阿部双寛往境上受之康宗畋于玛竒岭伊智村以待之阿古双寛至境上髙丽遣人杀之而出兵海兰甸筑九城康宗归衆咸曰不可举兵也恐辽人将以罪我太祖独曰若不举兵岂止失海兰甸诸部皆非吾有也康宗以为然乃使乌色将兵伐之大破髙丽兵六月髙丽率兵来战乌色败之进围其城七月髙丽复请和康宗曰事若酌中则与之和髙丽许归亡入之民罢九城之戍复所侵故地遂与之和收国元年九月太祖已克黄龙府命瓜尔佳萨哈攻保州保州近髙丽辽侵髙丽置保州至是命萨哈取之久不下萨哈请济师且言髙丽王将遣使来太祖使纳哈塔乌珍益以百骑诏萨哈曰汝领偏师屡破重敌多所俘获及闻和硕数战有功朕甚嘉之若保州未下但守边戍吾已克黄龙府闻辽主且至俟破大敌复益汝兵所言髙丽遣使事未知果否至则䕶送以来边境之事慎之毋忽十一月系辽籍女直玛穆丹等十五人皆降攻开州取之尽降保州诸部女直太祖以萨哈为保州路都统太祖已破走辽主军萨哈破和卓顺化二城复请济师攻保州使斡鲁以甲士千人往二年闰月髙丽遣使来贺㨗且曰保州本吾旧地愿以见还太祖谓使者曰尔其自取之诏萨哈乌春等曰若髙丽来取保州益以唿噜古钖馨等军备之或欲合兵无得輙往但谨守边戍及萨哈爱实拉等攻保州辽守将遯去而髙丽兵已在城中既而髙丽国王使佛们请保州诏谕髙丽王曰保州近尔边境聴尔自取今乃勤我师徒破敌城下且富尼玛止是口陈俟有表请即当别议天辅二年十二月诏谕髙丽国王曰朕始兴师伐辽已尝布吿赖皇天助顺屡败敌兵北自上京南至于海其间京府州县部族人民皆抚定今遣贝勒卓巴克报谕仍赐马一匹至可领也三年髙丽増筑长城三尺边吏发兵止之弗从报曰修补旧城海兰甸贝勒唿噜古钖馨以闻诏曰无得侵轶生事但慎固营垒广布耳目而已四年咸州路都统司以兵分屯于保州博啰威二城请益兵诏曰汝等分列屯戍以固封守甚善髙丽累世臣事于辽或有交通可常遣人侦伺使钖馨以获辽国州郡谕髙丽其国方诛乱者使谓钖馨曰此与先父国王之书钖馨就馆凡诛官僚七十余人即以旧礼接见而以表来贺并贡方物复以辽帝亡入夏国报之髙随舍音奉使髙丽至境上接待之礼不逊随等不敢往太宗曰髙丽世臣于辽当以事辽之礼事我而我国有新丧辽主未获勿遽强之命髙随等还天㑹二年同知南路都统和硕台奏髙丽纳叛亡増边备必有异图诏曰凡有通问毋违常式或来侵略则整尔行列与之从事敢先犯彼者虽㨗必罚诏栋摩以甲士千人戍海岛以偹之四年国王王楷遣使奉表称藩优诏答之上使髙伯淑乌至忠使髙丽凡遣使往来当尽循辽旧仍取保州路及边地人口在彼界者须尽数发还勅伯淑曰若一一聼从即以保州地赐之髙伯淑至髙丽王楷附表谢一依事辽旧制八年楷上表乞免索保州亡入边户是嵗髙丽十人捕鱼大风飘其船抵海岸哈斯罕人获之诏还其国既而朂上表请不索保州亡入髙丽户口太宗从之自是保州封域始定皇统二年诏加楷开府仪同三司上柱国六年楷薨子晛嗣立大定四年诏鸭緑江堡戍颇被侵越焚毁五年正月世宗因正旦使朝辞谕之曰边境小小不虞尔主使然邪疆吏为之邪若果疆吏为之尔主亦当惩戒之也初髙丽使者别有私进礼物以为常是嵗万春节上以使者私进不应典礼诏罢之十年王晛弟翼阳公晧废晛自立十月赐生日使大宗正丞乣至界上髙丽称前称前王已让位不肯受使者十一年三月王晧以让国来奏吿诏博索路勿受有司移文详问髙丽吿曰前王久病昏耄不治以母弟晧权摄国事上曰让国大事也何以不先陈请诏有司再问髙丽乃以王晛让国表来大畧称先臣楷遗训令传位于弟又言其子有罪不可立之意上疑之以问宰执丞相良弼奏曰此不可信晛止一子往年生孙尝有表自陈生孙之喜一也晧尝作乱晛囚之二也今晛不遣使晧乃遣使三也朝廷赐晛生日使晧不转达于晛乃称未敢奉受四也是晧篡兄诬情于天子安可忍也右丞孟浩曰当询彼国士民果皆推服即当遗使封册上曰封一国之君询于士民此与除拜明安穆昆何异乃却其使者而以诏书详问王晛吏部侍郎靖为宣门王晛使晧实簒国囚晛于海岛靖至髙丽晧称王晛已避位出居他所病加无损不能就位拜命往复险逺非使者所宜往靖竟不得见晛乃以诏授晧转取晛表附奏其言与前表大槩相同靖还上问大臣皆曰晛表如此可遂封之丞相良弼平章政事守道曰待晧祈请未晩也十二月晧遣其礼部侍郎张翼明等请封十二年三月遂赐封册晧生日在正月十九日是嵗十二月将尽未及遣使有司请至来嵗举行焉十五年髙丽西京留守赵位宠叛晧遣徐彦宁等九十六人上表曰前王本非避让大将军郑冲夫郎将李义方实弑之臣位宠请以慈悲岭以西至鸭緑江四十余城内属请兵助援上曰王晧已加封册位宠輙敢称兵为乱且欲纳土朕懐抚万邦岂助叛臣为虐诏执徐彦宁等送髙丽顷之王晧定赵位宠之乱遣使奏谢自位宠之乱晧所遣生日回谢横赐回谢贺正旦进春万春节等使皆阻不通至是晧并奏之诏答其意其合遣人使令节次入朝十七年贺正旦礼物玉帯乃石似玉者有司请移问上曰彼小国无能识者误以为玉耳不必移问乃止十二月有司奏髙丽下节押马官顺成例外将带甲三过界上以使人所坐罪重但令发还本国而已二十三年晧母任氏薨晧乞免赐生日及贺谢等事诏从之章宗即位诏使至界上颇稽滞诏移问髙丽逊谢明昌三年下节金挺回至平州抚宁县殴死当驿人何恬尔有司请凡人使往还乞量设兵衞参知政事张万公曰可于宿顿之地巡䕶之上可其奏诏自今接送伴使副失闗防者当坐故事贺正旦使十二月二十九日入见明昌六年十二月已卯立春诏于前二日丁丑入见云承安三年晧表自陈衰病以国让其弟晫晫权国事是嵗晧薨晫嗣立泰和四年正月乙丑朔髙丽傔人以小佩刀割梨庑下廵廊奉职见而纠之诏馆伴官自今前期移文禁止是嵗王晫薨子韺嗣立泰和七年正月是时用兵伐宋夏亦有故独髙丽遣正旦使诏不赐曲宴及天夀节夏髙丽使者皆在有司奏大定初宋未请和夏髙丽使者赐曲宴今请依大定故事诏从之至宁元年八月王韺薨嗣子未行起复九月宣宗即位边吏奏髙丽牒称嗣子未起复不可以凶服迎吉诏又不可以草土名衔署表礼官议人臣不以私恩废公义宜权用吉服迎诏署表用权国事名衔俟髙丽吿哀使至阙然后遣使致祭慰问及行封册制可明年宣宗迁汴辽东道路不通兴定三年辽东行省奏髙丽复有奉表朝贡之意宰臣奏可令行省受其表章其朝贡之礼俟他日徐议宣宗以为然乃遣使抚谕髙丽终以道路不通未遑迎迓诏行省且覊縻勿絶其好然自是不复通问矣赞曰金人本出靺鞨之附于髙丽者始通好为邻国既而为君臣贞祐以后道路不通仅一再见而已入圣朝犹子孙相传自为治故不复备论论其与金事相涉者焉金史卷一百三十五