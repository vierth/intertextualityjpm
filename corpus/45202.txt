卷一诸经类经文异同说文所引经书与今本殊如觥饭为侊饭服牛为葡牛其文蔚也为斐也乘马班如为驙如新台有泚为有玼既伯既祷为既礻马既禂天地絪缊为壹壸教胄子为育子啴啴为疒多疒多殿屎为唸尸荷蕡为荷臾赤舄几几为掔掔伯冏为伯费誓为粊誓平秩为平豑断断兮为兮凡如此类不一而足礼记•郊特牲以乡人傩为乡人礻易仲长统以风乎舞雩为讽乎舞雩是斋日记以浴乎沂为沿乎沂夫人自称曰小童为小妾梁武帝以宰予书寝为画寝古书字即画字齐地无书孟子宿予书即画也韩愈论语注以吾以汝为死矣为吾以汝为先矣以杖叩其胫作指其胫硁硁然小人哉为硁硁然之人哉史记注楚狂歌而过孔子之庭孔子下欲与之言下者下堂也与之庾当作与籔同汉书注以艳妻为阎妻蔡邕碑三岁贯汝为宦汝尔雅注伤如之何为阳如之何虞翻以康成不识古卯字误以柳谷为昧谷蔡邕以五更为五叟御妻为御妾王充以旧云刻子为旧云孩子考灵耀以文思安安为晏晏石经以三嗅为三戛又为三噫明夷左股为左般箕子为根滋执礼为艺礼翦商为戬商肥遯为飞遯以无逸高宗享国五十有九年为高宗享国百年集韵以铿尔为愌尔壹戎衣为殪戎殷古文论语君子不以绀縓饰非緅饰也尔雅一入谓之縓是也昌黎解君子而不仁者有矣夫为君子而不备者有矣夫高丽本论语集解以三月不知肉味三月二字乃音字之讹刘脩碑恂恂如也作逊逊如也祝睦碑作逡逡如也费凤碑涅而不淄为涅而不滓论语居不容唐石经及经典释文俱作居不客唐司户参军郭京得王辅嗣手写周易本与今异者凡一百三处如即鹿无虞何以从禽也老妇得其少夫君子以居德善风俗之类论语问子西曰彼哉彼哉广韵以为佊哉佊哉吕氏春秋引夏书曰天子之德广运乃神乃武乃文引商书曰五世之庙可以观怪万夫之长可以生谋与今本不同墨子•尚同篇引太誓曰小人见奸巧乃闻不言发罪均今本所无孝行览引商书曰刑三百罪莫重于不孝亦今本所无徐广以皋陶谟扰而毅为柔而夔玉篇夔驯也即柔也其他史记汉书所引尚书与今异者百数十条不胜摘录吴匏庵赵注孟子校本公孙丑问伯夷伊尹何如注云伯夷之行何如下文云不与伊尹孔子同道也似正文不当有伊尹二字予有乱臣十人唐石经无臣字左传蹇叔哭师曰孟子吾见师之出而不见其入也石经以孟子为孟兮经注迂谬经注迂谬者郑康成为甚孔融执子孙之礼以事康成犹不信郊天鼓必用麒麟皮之说以为康成名重故多臆说若郊鼓必用麟皮是写孝经必用曾子家竹简也虞翻亦极言其纰缪故驳正康成一百八十事后魏王肃尤多驳正而唐人孔颖达为之作疏则附和穿凿一字不敢置议矣孔颖达本王世充旧臣见其解卑陋可想同官博士马嘉运亦时时驳之俱载本传余为抉摘其可笑者如注胡然而帝也云帝五帝也孔疏便引灵威仰赤熛怒以实之注曾孙来止以其妇子馌彼南亩谓即曾孙之王后太子也成王劝农必与王后太子同行王肃疑之而孔疏遂言圣人制礼与日月同昭明明周有平王而召南诗平王之孙必以为平正之王乃武王也明明周有成王康王而周颂成王不敢康必以为成者成此王功非成王也不显成康以为成安祖考之道改前王谥法以遂其私说注雍雍在宫雍辟雍也不谏亦入谓入宗庙也两虚字作实字讲亦既觏止为男女构精之构五日为期六日不詹为妾年未五十必与五日之御妇人过五日必有思男子而不得之病注左之左之为阳道朝祀之事右之右之为阴道丧戎之事注言从之迈言将自杀以从之注见乎着龟动乎四体谓四体即龟之四体也注三以天下让谓泰伯逃去为一让太王薨王季讣泰伯泰伯不奔丧为二让断发文身为三让注三英粲兮以刚克柔克正直为三英何晏以必也正名乎谓正百物之名皇侃引鲁君假马之名以证之康成则以为字义引礼记百名以上则书之于册是也二说于夫子必也二字口气不协余意自以朱子之说为近注明堂位天子负斧扆而立天子周公也不称其摄直云天子并云其冕十有二旒且曰鲁之王礼也天下传之久矣君臣未尝相篡也礼乐未尝相变也注君子不尽人之欢欢为饮食不竭人之忠忠为衣服注梦龄事云文王以尤勤损寿武王以安乐延年注大德敦化指天子小德川流指诸侯注蒹葭谓刺秦襄公不行周礼注角弓毋禁辞毋从女象有奸之者禁令勿奸故毋为禁词一切硕人作大德解而独以白华硕人为妖大之人注齐子岂弟为即齐子发夕之义训为闿明发行而又引古文尚书以弟为必欲翻毛传乐易之说谓与他岂弟不同注昏椓靡供以椓为椓女子之阴此乃景十三王传中事三代上无此刑注庭燎谓刺周不设鸡人之官注东方未明谓挈壶失职注纤纤女手以为未三月庙见故不称妇注目上为名目下为清然则美目盼兮盼又是何物注撰几为有冯佐食为有翼然则下文有孝有德又引何礼注粤若稽古帝尧以古为天稽古者同乎天也尤属可怪注礼记天子一食言天子必待劝乃再食何作伪至此注周礼衮冕用玉二百八十八斤若如此则天子之头不胜其重注夏至祀地示必服大裘若如此则天子之身不胜其暍注丧礼含殓用米二升四合君大夫口含粱稷四升如角柶不能启其齿则凿尸颊一小穴而纳之为子孙者不应悖乱至此注论语皆不及门也谓不及仕进之门而失所也殊非圣人语气其他可笑者毛苌马融赵岐何休啖助虞翻诸人俱不能免文王在上一诗毛诗以为文王受命而作然则文王生而谥文乎自以为于昭于天乎马融注文祖为天天有文故也亦属牵强赵岐序孟子七篇取以七者天有七政故也取以章二百六十有一者三时之日数也三万四千六百八十五字者可以行五常施七政故法五七之数而不敢盈也何穿凿乃尔注望道而未见言文王为殷禄未尽故望纣而不敢诛注遁词即秦客之廋词与知言之旨毫无关涉礼统夏曰清台殷曰神台周曰灵台何休以为质家具天而王天神称清文家具地而王地祇称灵又曰质家立世子弟文家立世子子不知所本何书庄公元年经书夫人孙于齐因上文甫书公与夫人姜氏如齐故仅书夫人不称姜氏省文也闵二年夫人姜氏孙于齐去庄公二十四年夫人姜氏入已隔远矣不得不着姜氏以表之休遂谓杀夫罪重故去姓杀子罪轻故不去姓啖助以为齐太岳之后而五石陨宋象桓公卒五子作乱也宋将得诸侯而治五公子之乱是鹢退不成之象故后六年霸业退象六鹢之退飞也殊觉附会孔父义形于色者孔父之妻美而艳古者大夫之妻当乘车不令人见其面今为华督所见是其义从女色不形也语义亦不甚明析谢梅庄平王之孙齐侯之子注以为平乎王之孙齐乎侯之子履幽人贞吉虞翻曰在狱中故称幽人象曰幽人贞吉中不自乱也谓虽处狱中终辨得正故不自乱又童牛之梏郑志问木在足曰桎在手曰梏今何以别答曰牛无手以前足为手故曰童牛之梏解经至此令人失笑经注平易六经古注最平易者如韩婴说黍离诗人求亡不得中心忧懑不识于物视彼黍离离然误以为稷之苗忧甚故也王肃训学字为诵习人不知不愠为人有所不知则教诲之而不愠怒费而隐言世道违费则君子隐去天地位万物育直指帝王颜师古以甘誓戮者辱之为奴也非族诛也毛传召公惧人因管蔡事而伤兄弟故作棠棣之诗毛氏以履帝武敏歆帝为高辛氏盖姜嫄从乎帝而见天也欧阳大小夏侯皆以康王之诰即顾命之下篇犹之舜典即尧典之下篇无姚方兴大航头所得二十八字也孔氏注纳于大麓谓大录万几之政能调燮阴阳故烈风雷雨勿迷人也无所取材谓无所取于桴材以子路不解微言故戏之朝闻道谓朝闻有道之世则夕死亦可盖悲天悯人之意也说文以寝衣为被方于长一身有半相合赵岐注为长者折枝按摩也以支为肢方于长者二字有属注大人者不失其赤子之心即康诰如保赤子之意言治民也毛笺不日成之言不与民立日限期也中庸疏三年之丧父母适子正妻也不专主父母故更云父母以别言之注乡人傩以为孔子虑惊先祖故朝服亦敬室神之礼也三嗅谓子路供雉孔子但三嗅其气而不食也王伯厚以矢鱼为射鱼引汉武射蛟为证洪容斋以小星之词即殷其雷之旨盖使臣宵征摒挡行李不敢慢君命之意不然则床帐衾裯非一女子所能抱而来者侯果以朋盍簪为冠簪之簪少陵诗盍簪喧枥马已直用之王明斋说射侯者言矢至以此为侯故古文作医像矢集布上之形礼记考工皆以射中为诸侯然则天子士大夫竟不射侯耶崔灵恩疏周礼云禅让之时礼仪变更者少革命之时礼仪变更者多所以新人耳目此周礼之所由作也贾逵注当仁不让于师师众也胡廷芳注翦商为戬商戬勤也尔雅翦彗勤也言太王勤劳以奉商也马周以犬马有养主人子说故疏称臣早失父母犬马之养已无所施明堂位云山节藻棁是天子之庙饰文仲以大夫而僭天子之礼故讥之与居蔡是两事毛西河言樊迟请学稼是许行并耕而治之意故夫子有上好礼眩好义之言若泛言为农圃则下文无着落矣包咸解焉用稼言焉用教民稼穑也天香楼偶得解父母惟其疾之忧父母二字略读断其字指父母言言为人子者首当以父母之疾为忧盖一则以喜一则以惧之意马融则曰孝子不妄为除疾病外不使父母忧也又云旅獒者酋豪也西戎无君名强者为豪盖遣其豪来献方物也非献狗也五刑有服言画衣冠而不犯也颜息齐解贤贤易色指妻也重德不重色也子夏此章兼论五伦盖夫妻君臣父母朋友也学则不固固陋也能学则不固陋也何休废疾云疒既焚孔子问伤人不问马今谷梁以苞人民驱牛马为轻坏宫室斩树木为重是理道之不通也康成释之云人民牛马虽苞虽坏之后仍可归还斩坏宫室树木则不能复有宫室树木矣故以为重也废疾引运斗枢曰夏不田谷梁夏田曰苗于义为短康成释之云之子于苗选徒嚣嚣此毛诗夏田之证也膏肓以左氏称武仲为圣为有戾于孔子康成箴之云左氏此说讥御叔之不学非谓武仲之圣同孔子也膏肓驳左氏年钧以德德钧以卜以为君之所立人必从之何事于卜康成箴之云周礼有会群臣万民而询立君一条又安见其不可以卜耶袁清溪以惟求则非邦也与惟赤则非也与皆夫子之言非曾点问词盖引求赤以证哂由为其不让非为其为邦故也若曾点问词则点固高士不应屡解不明若是之笨清溪之说本论语古注也王厚斋注葛覃言告师氏言周礼师氏率四夷之属以守王之门外故夫人归不得不告也黄东发以论语见其二子焉句在至则行矣之下方与子路曰不仕无义有交合否则子路无向空舍哓哓之理太师挚适齐皆纣时人引汉书•礼乐志纣作淫声乐官师瞽奔散颜师古注即论语太师挚之属曾几解戈不射宿言孔子不欲阴中人也孙季昭解哀公问社以为哀公欲去三桓故问社者问不用命戮于社之义宰我劝之曰使民战栗孔子非之曰成事不说言三桓之势已成矣不可咎其既往也白虎通以相鼠之诗为妻谏夫也钱辛楣少詹云子夏所引夫子之言死生有命富贵在天君子敬而无失与人恭而有礼四海之内皆兄弟也六句皆夫子之言与告子张问行樊迟问仁两节一样语气惟君子何患乎无兄弟也乃子夏足此一句以晓司马牛耳严冬友侍读云孟子公孙丑曰今言王若易应读断成句下句然则文王不足法与文理才顺若然字连上读则易然二字不成文理中庸居上不骄一节应在下节吾从周之下不骄不倍与上文自用自专方有照应与上温故知新敦厚崇礼一节毫不连贯也张斗堂云论语古注其然指不厌三句岂其然指不言不笑不取若依朱注故作疑词则有涉油滑非圣人口气矣韩诗外传甘棠之诗因在位者不恤百姓耕桑故憩甘棠而思召伯王符以行苇为公刘泽及草木而作白虎通以相鼠为妻谏夫之诗遁斋闲览以尾生即微生高不知何据说经新奇后世说经之新者邢凯春秋通论以郭公为鸟名即布谷也引公羊以戎捷为戎菽作证啖助赵匡以左氏非人姓名古帝王言则左史书之故曰左氏以为左丘明者误也左丘明只作国语耳毛西河以春王为春旺冯山公以为文王自称王而尊纣为帝故祭公谋父称商王帝辛其他商王无称帝者此其证也凯风诗朱子注七子之母不能安其室本毛序也然陶渊明为孟嘉作文云凯风寒泉之感实伤厥心孟嘉之女渊明之生母引用凯风殊不可解郭琛以震用伐鬼方震挚伯名也太任父也巧言令色孔壬壬即共工之名与三苗兜对称马融以百兽率舞者笋虡也木兽也凤凰来仪者笙之刻为凤形者也箫声之和也不然焉有朝庙中百兽能来之理程绵庄以为诛管蔡者乃武庚非周公也故云居东二年则罪人斯得罪人者武庚以管蔡为罪人而诛之也陈祥道言高宗肜日是祖庚祭高宗非高宗主祭也尸子以祖己有孝行而高宗惑后妻而逐之马郑引之以注肜日言高宗欲废祖庚立祖甲故戒之曰典祀毋丰于昵也西伯戡黎者西伯是武王非文王也甘誓乃召六卿古注天子六军六卿皆从李子真以为此非周官•冢宰司空之六卿天子别有六卿若当用兵之时冢宰不得统属于大司马三山林氏颇是其说刘质夫以纪侯大去其国大纪侯名也邹氏忠允以太姒为文王之继妃以大明诗曰缵女惟莘缵继也曰伣天之妹明莘女之尚有姊也罗泌路史谓易彖象以三物取名易乃庐廛彖是茅犀象则取其身形相象而已崔念谟以彖为猪喙子夏传以井二射鲋为井中虾蟆陆希声以震来虩虩为蝇虎焦弱侯以元亨为元享宋翟公巽言论语式负版者非版籍乃丧服也古者丧服有负版缀于领下垂放方尺有八寸服传所谓负广出于适寸者是也郑注负在背上适辟领也丧服前有衰后有负版左右有辟领王文言曾点志于礼乐将为舞雩之祭所云童冠者歌童也康成谓咏而归作咏而馈注馈酒食也又谓山梁雌雉梁当作粱孔子山行见一雌雉食其粱粟也欧阳詹以片言可以折狱乃夫子戒由也率尔之意非许之之词曹操解吾与汝不如也以为吾与汝皆不如颜渊也论语文莫吾犹人也晋栾肇论语驳云燕齐以勉强为文莫盖春秋土语耳犹之汉书•江翁传丘盖不言齐俗以不知为丘也方密之注沽酒苦酒也周•夏官•司兵注谓功沽上下疏沽谓粗恶者为下等也方言假沽恶也不与市脯同义李穆堂解郑声淫作怗懘解历引经集和诗之淫威左氏之淫于元枵礼记之毋淫视声淫及商孟子之淫辞如陷晋语之底着滞淫列子之朕之过淫矣皆不作男女媟狎解况齐襄卫宣陈孔宁仪行父之事惟郑鲜有闻焉安得以声淫为淫冶之淫乎马融解论语为力不同科为力役之征有上中下三科也程大昌解子语鲁太师乐乃大师非太师也周礼•大宗伯官有大师有小师以瞽为之是也乐官不合有太师犹之入海之少师阳非微子所称之父师少师也王弼以窃比于我老彭为二人一老子一彭祖也或又以彭为彭咸者王充论衡以仲弓为冉伯牛之子故夫子有犁牛骍角之喻伤其父之有恶疾而不能见用于世也毛西河以今之五伦是中庸之五达道非古之五伦六艺即六经非射御书数也晋栾肇以予所不者之不为否屈也言我道之所以否屈者乃天意也郑读舜生三十为句登庸二十为句在位五十为句卫瓘读必有忠信如邱者焉焉字连下读言十室之邑焉知不有如邱之好学者盖谦词也蔡邕以王道衰微大臣知贤者隐遁故歌鹿鸣弹弦讽谏能改斋漫录齐人唿蚓为巨擘故孟子骂陈仲子为蚓摘注论语汉人注疏好臆造典故然其时去古未远书籍犹多所见比今人为博且非典之典业已二千余年则文中引用颇资博雅王伯厚摘其引汉语者作汉制考予亦杂摘数条以新耳目如论语注父者矩也子者孳也神农以十一月为正女娲以十二月为正帝出乎震帝伏羲也论语隐义注由也不得其死然卫蒯瞆乱子路与师往有狐黯者当师曰子欲入耶曰然黯从城上下麻绳钩子路半城曰为师耶为君耶曰在君为君在师为师黯因投之折其左股不死黯开城欲杀之子路目如明星之光曜黯不能前谓曰畏子之目愿覆之子路以衣袂覆目黯遂杀子子路从而后注云孔子至蔡解于客舍夜有人取孔子一只屐去盗者置屐于受盗家孔子屐长一尺四寸与凡人屐异生民诗注马融则曰帝喾四妃上妃姜嫄生稷次妃娵訾生挚当三妃生子时姜嫄未生故禋祀求子姜嫄妊身之月帝喾崩十月而后稷生盖遗腹子也虽为天所授以寡居而生子为众所疑不可申说知后稷之神奇必不可害故特弃之以着其神尧知其然而听之郑笺则云姜嫄祀郊禖时见大神之迹而履之足不能满履其拇指之处心体歆歆然如有神道感己者也于是有身而肃戒不复御生子名弃孔疏言圣人皆无父稷契皆感天而生所以弃稷不弃契者简狄虽吞仍御于夫其心自安故不弃之耳鸱鸮注云武王有疾周公揃爪投河乃书而藏之记府有人言周乱公出奔楚所云罪人斯得者周公之属与知摄者周公出奔二年尽为成王所得公伤之恐其刑滥乃作鸱鸮之诗以贻成王白华疏言褒氏在母腹四十六年而始生摽梅笺言三十之男二十之女不待礼会而行之十月男女同巷相从夜绩女功一月得四十五日有所怨则相作歌诗里正男女年六十以上其有辨护伉健者官衣食之使入民间采诗移乡遂以达天子汉书•食货志曾引之毛公曰尝之日莅卜来岁之芟狝之日莅卜来岁之戒社之日莅卜来岁之稼所以兴来而继往也郑笺舂之簸之又润湿之使趋于凿疏称粟一石为粝米六斗舂粝一斗为稗九升又去为凿则八升又去为侍御则七升王所食也米至侍御而细极矣毛传凶年趣马不秣驰道不除祭事不悬大夫不食粱百官布而不制左右布而不修车攻注云田者芟草为防褐缠旃为门裘缠质为间容握驱而入击则不得入天子发后诸侯发天子抗大绥侯抗小绥战不出顷田不出防又取禽兽以左膘右腢之射中处分上杀下杀面伤不献不杀降也不成禽不献哀幼也凡辇有一斧一斤一凿一梩夏后氏二十人而辇夏曰余车殷曰胡奴采薇注云西伯将遣戍役先与之期以采薇之时今薇生矣先辈可以行也鸳鸯章注云古明王所乘之马系于厩无事则委之以莝有事乃与之谷甫田诗注云甫田丈夫也太古之世以丈夫税田哆兮侈兮注引颜叔子独处邻妇遭雨室坏趋之叔子纳之使执烛放乎旦而蒸尽缩屋而继之自以为避嫌之不审矣若其审者宜若鲁男子矣孔颖达疏关雎云舜不告而娶故不立正妃夏增以九女殷增以二十七为三十九人笺宛丘章谓胡女大姬无子而好歌舞巫觋注鞸引孔安国云古者佃鱼不食因衣其皮先知蔽前后知蔽后后王易以布帛而犹存其蔽前即鞸也注妻舜引帝王世纪云舜三妃娥皇无出女英生商均次妃癸比生二女一霄明一烛光文王受命注引元命苞禹观河见长人皋陶在洛见黑公舜为太尉与尧坐舟中见凤凰含图置轩辕前黄帝再拜受之汤登尧台见墨鸟文王坐灵台见赤雀含丹书止于户武王伐纣有白鱼入舟化为赤鸟以谷俱来伐崇注引外传天鼋即女枵星齐之分野太姜之祖也有逢伯陵者殷之诸侯封之齐地逢公之死其神凭焉周出于姜姓故为外祖所助迁社疏云汤伐桀时旱致灾明法以荐犹旱至七年故汤迁社以周弃代之欲迁勾龙以无可代之者于是乎止启征注云有扈氏为启庶兄贤尧舜而薄禹以为不让贤而传子故启伐之说命注云傅说蒙胥靡之衣入高宗之梦云我徒也姓傅名说天下得我者岂徒也哉武丁悟而推之曰傅者相也说者悦也天下当有傅我而悦民者明以梦示百官皆非也乃使工写其形求诸天下果见筑者胥靡衣褐露索役于虞虢之间禹作司空注云尧时冬官为共工知禹有圣德必成功故改名司空以官名宠之非常官也至禹登百揆之任舍司空之职为共工与虞故曰垂作共工益作朕虞洛诰注引书传称周公将作礼乐优游之三年不能成君子耻其言而不见从耻其行而不见随将大作恐天下莫我知将小作恐不能扬父功业乃营洛邑以观天下之心于是四方诸侯率其群党各攻位于其庭周公曰示之以力役且犹至况道之以礼乐乎然后敢作礼乐康成言太王迁岐一年成邑三年五倍其初注弼成五服以为禹之疆土三倍于尧尚书正义曰舜耕历山梦眉长与发等宋书•符瑞志曾引之郑康成解四岳云四岳者羲和羲仲四人之子也四人之子又为八伯盘庚注言祖乙奢侈乃谋徙汤之旧都故首篇是盘庚为臣时所作与史记云盘庚崩后百姓思盘庚乃作盘庚三篇之说不同周官注引纬旧云泰山失金鸡西岳亡玉羊帝乙归妹注云京房载成汤嫁妹之词曰无以天子之尊而乘诸侯故帝乙归妹子夏传以为汤嫁妹也春秋注引孔子云我志在春秋行在孝经九月大雩注引古之人重请请乎应上公应上公者古之神人通乎阴阳者其雩之祝词曰寡人当死百姓何谤愿抚百姓以塞无状鲁郊以丹鸡祝曰以斯翰音赤羽解鲁公之咎西宫灾注云鲁僖公先娶楚女而齐媵后至而胁之故西宫灾乃楚女之怨气季姬与鄫子遇防注言鲁季姬先配邾娄而淫鄫子故二国交忿宋襄为曹南之会以和解之邾子不从乃执鄫子而用之垂敛之盟注言公孙敖会宋公盟垂敛者诛商臣也三谏者月三日而成魄也孔子行注季孙三月不违齐人归郓讙之田公受之此违之验孔子曰三皇设言民不违五帝画像世顺机三王肉刑揆渐加秦公子鍼注云秦嫡子生不以名令乎四境择勇勐者而立之古者诸侯出师世子率舆守国次宜为国者持棺絮从蔡封人注云封人无子季次当立封人欲立献舞而害季季避之陈封人死季归思慕三年故春秋贤而字之大雩注云鲁僖公放佞臣郭都等理冤狱四百余人天乃大雨注吴入楚引书传云散宜生等受学于太公太公除师学之礼酌酒切肺约为朋友又引春秋说文云子胥鞭平王尸血流至踝楚昭王将入海父老曰以众不如吴以必死不如楚乃战而胜得以复国春秋演孔图孔子坐如蹲宠立如牵牛贾逵以为周诸侯分春夏秋冬四时来朝以助祭马融以为鲁在东春当朝故祭礼但有夏礿秋尝冬烝而无春祠文王世子注云文王戒太子曰我终之后但称太子河洛复告遵朕称王可也文王问太公用兵孰先太公请伐密管叔曰不可其君天下之明君也伐之不义太公曰臣闻先王伐难不伐易伐逆不伐顺遂伐密密之人缚其君而来归内则注言诸侯取九女两两而御或三日或四日自后妃以至二十七世妇八十一御妻皆十五夕而御毕以金银进之以银镮退之小星疏云五日之中一夜夫人四夜妾媵夫人所专不须设帐帐为妾设也望前先卑望后先尊望前最贱妾抱帐往贵者抱之还望后贵者抱帐往贱者抱之还何休亦以为夫人居中宫少在前左媵居西宫右媵居东宫少在后仪礼•觐礼偏驾不入王门注言诸侯乘墨车以朝而囚服以见天子偏驾者在旁之副车也中庸必得其位注引援神契孔子墨龙之精不合代周家木德之苍获麟注言血书于鲁之端门子夏往视之化为赤鸟文曰孔圣没周姬亡周王为天囚孔子作春秋卜得阳豫之卦盖夏殷之卦也孟子注云周公以为管叔弟也故爱之管叔以为周公兄也故望之益烈山泽而焚之注益为尧之火正非礼之礼注引陈质娶妻而长乃拜之西子注言西子在吴过市人求见者输一金钱诗有变颂宋金华王柏谓变风变雅之外有变颂焉鲁颂商颂是也盖本之唐成伯瑜毛诗指说主皮是射名仪礼•乡射礼一曰和二曰容三曰主皮四曰和容五曰兴舞考周礼射不主上有礼乎非武射也以礼射而贯革所以异于古也三传多古字三传多古字余尝戏集之在左氏则告曰谂答曰合忿曰忾教曰惎毒亦曰惎获曰止止曰尸煮曰胹磔曰膊日晏曰吁詈曰訽耻亦曰訽用曰由畜曰褚受曰赢聚曰荐取曰浚埋曰侧怀胎曰震与人相接曰际倾曰摽矢镞曰匕戏曰弄爱马曰弄马缓曰皋贪曰愒搦曰捘击曰盬盐亦曰盐野饯曰餫毅然曰扌间然缚曰麇改曰霣益曰豸藏曰衷又曰微过曰汰溺曰旋又曰私惧获罪曰惧选屡见曰骤见改曰悛误曰颇胜曰隽行夜曰掫败曰替击曰抶跛曰轻足吐曰诳曰语曰咋无准曰无艺监功曰植车耦曰淳钟列曰肆闷曰瞢修曰蒇短墙曰隐习曰贯不善终而葬曰葬鲜加鼎曰陪鼎断狱曰蔽群至曰麇至患宾曰慁宾位次曰着微细曰锐水浊曰滋绳曰约中背曰丽背当心曰龟勿书曰籍哭会曰几忧约曰隐度高曰揣度深曰仞相土曰物公谷则狂曰无礼曰化过曰跌持曰摽疾曰偻服曰帖豫曰踊击曰摮误曰傎舆曰笋将遽行曰凿行妹曰胃更曰革惧曰悕曰迮惊曰慬刺曰迿打曰捝来曰登来国语则视土曰土享年曰登年群好曰曹好搏膺曰搯膺无罪曰无邮缚曰纺宁入于恭曰陷而入于恭尤曰兜流涕曰洵涕待曰须断曰契作乐曰厉乐公羊之非尝谓柳子非国语不如非公羊尝偶摘之如春王正月而以为黜周王鲁宋穆让国而以为酿祸叔术妻嫂而以为贤许止弑父而有时赦宋襄败泓而以为文王之战祭仲废君而以为合圣之权于外大恶书于内大恶讳然则内之乱臣贼子无忌惮矣贼不讨不书葬然则晋灵齐庄皆暴露矣子同生而以为病桓则是直彰公纵夫人淫奔而与大恶不书之说自相矛盾诸侯不再娶何以晋少姜卒齐人请续婚叔向为博物君子不引不再娶之礼以辞之而乃以丧辞耶母弟称弟母兄称兄以同母弟加亲于群公子是知母不知有父也仲婴齐卒而谓弟可以后兄是乱昭穆也商人兄终弟及皆君臣也未闻有父子之称仲婴齐与归父皆大夫也无君臣之分可以有父子之称乎以为人后故不称公孙婴齐而称仲婴齐然则襄公二十二年之叔老卒彼又为何人之后而不称其氏乎以昭六年书仲孙何忌为讥二名启王莽禁二名之渐以齐襄公复九世之仇为合礼启汉武开边之祸以天王出居于郑为不能乎母启武后易唐之渐实与而文不与圣人不若是之舞文也享国长故不为之讳本恶享国短故为之讳本恶圣人不若是之龌龊也以诸侯未葬为称子则桓公十三年卫宣公未葬亦书卫侯僖公二十五年卫文公既葬而盟于洮反书卫子何也谓立子以长不以贤则太王之舍泰伯立王季文王之舍伯邑考而立武王何也以齐人执单伯执子叔姬为道淫不知行人者官名也不称行人非贬也称子者先公之女也亦非少女而始嫁也鲁有送者齐有逆者单伯乌得而淫之襄六年莒人灭鄫左氏鄫恃赂也谓恃赂鲁而慢莒也鄫灭而晋人且来讨曰何故亡鄫公谷两家以为立异姓故曰灭鄫盖惑于昭四年鲁又取鄫一节而曲解之不知取即取之于莒也立甥非礼而竟以为灭国亦断无此书法北史载刘兰毁公羊见公羊白日现形祟兰而卒余毁公羊殆三十年何其鬼之能灵于昔而不灵于今耶谷梁之非谷梁纰缪处稍逊于公羊而亦不少其可笑者杞伯姬遇于防谓僖公爱女使自择配已近乡曲小说家矣鲁桓子同生曰疑故志之此即王莽幸增秩怀能生男皆置新郡之意乃是后世小人心事岂有圣人于君父而有此书法乎朱竹以为书子同生者正断定为鲁公之子以同生十二年而桓公始会齐侯于泺遂与姜氏如齐足信会泺以前文姜并未至齐故特书之以明其为鲁君之子此说正与谷梁相反毛诗展我甥兮毛笺明其非齐侯之子亦此义也许止弑君以为不尝药按左氏以为饮许止之药而卒故曰弑也又虑其为药误而非有心于弑故曰尽心力以事君舍药物可也如仅仅不尝药何得直以弑书公羊谷梁传皆姜姓所作周青原曰公羊齐人名高谷梁鲁人名赤自昔云然惟罗泌路史谓二子之外此姓罕见公羊谷梁切韵皆姜疑是姜姓一人作此二传假托两人名耳罗氏此说未免好奇然郑清之送新姜诗有公谷一人其姓则姜之语朱竹赠姜开先词亦用此事说诗同异关雎一章毛传但言后妃之德不言何人所作刘向以为毕公作谢太傅安以为周公作朱子以为文王宫人作太史公曰周道阙而关雎作汉书曰应门失守关雎兴刺后汉书曰珮玉晏鸣关雎刺之皆以为刺康王之诗史记以箕子刺纣赋黍离毛诗以为闵周室新序以为卫公子寿伤其兄公子伋而赋韩婴又以为伯封不得于其父尹吉甫而作也曹植令禽恶鸟谕引用之又以为伯封思其兄伯奇受谗而作左氏以硕人美庄姜之贤而列女传则云卫人刺庄姜之淫冶而作姜闻之悔过改行毛传以芣苡为后妃之美韩婴以芣苡为夫有恶疾作列女传又以为蔡人作刺夫也毛传以鸡既鸣矣为思贤妃之诗而韩婴以为苍蝇之声刺谗人之作又一说刺襄公不早朝而作也毛传以燕燕于飞为庄姜送妾列女传以为定姜送妇作毛传以行露谓召伯听讼作而列女传以为申女作毛传以大车为刺周大夫不能听讼作而刘向以为息夫人作赵岐以小弁为伯奇之诗鸱鸮为刺邠君之诗不知何据毛传鹿鸣宴群臣嘉宾也史记•功臣表乃云仁义不行鹿鸣见刺北史•韦安祖传安祖感鹿鸣之诗而兄弟不忍独食则又不知何本尔雅之名以雅兼风与颂焦弱侯曰尔雅之传诗毛公固谓其然矣诗有风雅颂而独云尔雅者小雅兼乎风大雅兼乎颂盖诗之有体犹乐之有音小雅之体与音风类也大雅之体与音颂类也是故尔雅兼风颂洪范是祭名尚书大传惟王后元祀帝命大禹步于上帝维时洪祀六沴用咎于下注用此时始大祀六沴之用咎于下者是洪范乃祭祀之名犹之禫亦祭名不止作丧服之渐淡解卷二诸史类摘史记注史记古注唐司马贞作索隐张守节作正义裴骃作集解其采取古书常摘出之如引龙鱼河图云蚩尤兄弟八十一人并兽身人语铜额食沙帝不能征仰天而叹天帝乃遣玄女下授兵符引山海经云帝令应龙攻蚩尤尤请风伯雨师以从黄帝请下天女降魃以止雨雨止乃杀蚩尤于凶黎之谷引帝王世纪云帝梦大风吹天下尘垢去有人持千钧之弩驱羊旦而占之乃得力牧风后帝元妃西陵氏女曰嫘祖生昌意次妃方雷氏生青阳次妃彤鱼氏生夷鼓次妃嫫母班在三人之下尧初生时其母在三阿之南寄食伊长孺家故从母所居姓伊耆氏引列女传云尧女长曰娥皇次曰女英大戴礼作女匽舜之亲戚谓象妹敤首等也引通史云瞽瞍使舜涤廪舜告二女女曰鹊汝裳衣鸟工往使舜穿井舜告二女女曰去汝裳衣龙工往引列女传云陶子五岁而佐禹引帝王世纪云鲧妻修己吞神珠薏苡胸坼而生禹名文命字高密引扬雄蜀王本纪云禹本汶山广柔县人生子石纽辛壬娶涂山癸甲生启娶妻二日而生子也引帝王世纪云羿之先世掌射帝喾赐彤弓封之于锄羿臂长故以射闻伊尹者力牧之后也引吕氏春秋云有侁氏采得婴儿于空桑后居伊水命曰伊尹尹正也非名也汤使之正天下也引刘向云伊尹为汤言素王及九主之事九主者法君专君授君劳君寄君破君等凡九品也引帝王世纪云纣倒曳九牛抚梁易柱妲己为有苏氏女见炮烙人则笑引六韬云纣为酒池回船糟丘牛饮者三千余人烹伯邑考食文王曰谁谓西伯圣者食其子羹尚不知也引郑康成云商容者商乐官知礼容故今礼署号容台引地理志云傅险者傅说所隐处也故窟名圣人窟孔安国云傅岩有涧水坏道商王使刑人胥靡者筑之说乃代胥靡筑以供食也引世本云公非辟方云都亚圉皆太王祖也而皇甫谧以为一名一字止二人也引刘向别录云鬻熊事纣七十五谏而不听引帝王世纪云昭王南征楚王恶之以胶舟迎王至中流王及祭公溺于水其右辛余靡长臂多力游水得王尸引周春秋云杜伯受诛三年宣王田于圃日中杜伯起于道左朱衣冠射王中心折嵴而死赧王为诸侯所逼负责于民乃上台避之号避责台引博物志云徐君宫人孕一卵以为不祥弃之水有犬鹄苍衔卵归覆燠之生儿为徐偃王有筋而无骨鹄苍临死生角为九尾化为黄龙引录异传云秦文公伐雍南山梓树树神畏披发故置髦头引舒雅史纂云宋太丘社亡亡者自亡也犹秦鼎之自飞也引茅盈内纪曰始皇三十一年九月盈曾祖蒙于华山升天童谣曰神仙得者茅初成驾龙上升入太清时下元洲戏赤城继世而往在我盈帝若学之腊嘉平始皇闻之方有神仙之志引陈留风俗传云沛公丧母于黄乡为帝后以梓宫招魂葬有丹蛇在水跃入梓宫其浴处有发号招灵夫人集解引三辅故事云始皇时隐宫之徒至七十二万所割男子之势高积成山高祖被大创十二矢石中通者四卒以征英布中流矢崩引皇甫谧应劭云太公名煓字执嘉吕公名文字叔平亭长卒名弩父引老子道德经注云月中仙人宋无忌白泽图云火之精曰宋毋忌盖火精也引解道彪齐记云古有日夜出见于东境故莱子立城号不夜城引风俗通云李冰为蜀守江神取女二人冰以己女与神婚遂入江与神斗良久有两苍牛斗于江岸梦中告主簿曰南向腰中正白者我绶也主簿遂刺杀北面者引越绝书云吴王冢在犹亭西卑犹之右夫差缢后越王使干戈人以一土葬之引马融曰苍兕主舟之官王充以为水兽九头故武王伐纣军中誓之以惧众也引括地志云齐桓公冢在牛山晋永嘉时发之得石版水银池有毒气不得入经数日牵犬入之得金蚕数十箔人骨狼借盖殉者也引司马彪曰箕子名胥余夏侯玄曰微子仁之穷也箕子智之穷也引千宝辨陆终氏剖坼而生曰汝南屈雍妻王氏生男从右胳下水腹上出数月创合母子无恙引宋均注乐纬曰熊渠嫡嗣曰熊挚有恶疾别封于夔引春秋纬云萧何感昴精而生楚汉春秋高祖封张负为鸣雌亭侯引汉名臣奏曰武帝难河间五策王悉条封帝然忌之曰汤以七十里文王以百里王其勉之王知其意归即宴乐以终引姚氏释名云天子诸侯妃有月事者以丹注面令女史见之不口奏汉律见半变不得侍说文半女污也引外传云孤竹君是成汤时三月丙寅日所封夷齐父名初字子朝姓墨胎伯夷名允字公信叔齐名智字公达夷齐谥也引玄妙内篇云李母怀胎八十一年歇李树下剖左腋生老子引千宝三日记云征在生孔子空桑之地今名空窦在鲁南山之空窦中无水当祭扫则有清泉出焉祭讫泉枯今名女陵山鲁得龟阴之田筑城以铭孔子之功号谢城引琴操云孔子至匡郭外颜渊举策指穿垣曰往与阳货从此入匡人乃围之孔子援琴而歌有大风击军士僵乃免引栾肇曰见南子即文王之拘羑里也矢陈也孔子为子路陈天命也引战国策云豫让刺赵襄子不得请襄子衣而击之衣尽出血襄子回轮而亡引燕丹子曰轲与丹游东宫池拾瓦投龟太子捧金丸而进之又共乘千里马曰马肝美遂杀马进肝又美人鼓琴轲曰好手遂断手以玉盘进之引卫宏诏定古文尚书序云秦既焚书乃密种瓜于骊山陵谷中温处瓜实诏博士诸生说之人言不齐乃令就视为伏机焉俟诸生至方相难不决因发机而填以土终乃相压无声也今新丰县温汤之处号愍儒乡世系难考史记后稷至文王以十五世而衍为一千九十年是六十始娶八十始生子也契至成汤四百二十年业已十四世是皆三十而娶四十有奇而死也魏收作魏书自叙世系以魏无知为七代祖其中乃相去七百年是收之祖宗皆百余岁方生子也凡如此类可发一笑史家自序世系汉书•扬雄传序祖系最详亦仿太史公自序之体故也后范氏之序班彪南史之序沈约北史之序李延寿相沿为例似属不必若因文人能自序得姓之详而为之备载则不胜其烦南史崔慰祖与仲弟书云常採史汉所漏二百余事编纂成书在厨簏中可见汉史所载正未详也何暇代人述祖系乎惟太戴礼•帝系一篇最详足补史记所未有史迁序事意在言外史迁序事有明知其不确而贪所闻新异以助己之文章则通篇以幻忽之语序之使人得其意于言外读史者不可无识也即如屠岸贾一事三传所无史迁不忍割爱故赵世家入手即序鸟身人面之中衍随即序周穆王见西王母以下将妖梦鬼神之事重叠言之皆他世家所无也若曰屠岸贾事之有无亦如是云尔张良传曰黄石公曰沧海君曰赤松子皆莫须有之人以见四皓之传闻亦如是云尔后人为之假造姓名陈留志孔父秘记所载互殊任昉文章缘始以惠帝立四皓碑为人臣赐葬之始俱附会之说通鉴删之温公可谓有识碑云四皓为惠帝司徒考百官公卿表惠帝时并无司徒之官史迁矛盾辛壬癸甲孔安国言辛日娶涂山之女甲日往治水启生不入言其勤也太史公以为娶涂山女四日之内生启故不入是疑其妻而恶其子也秦本纪言穆公以五羊皮赎百里奚商鞅传则言举之牛口之下秦本纪上文言武王诛恶来下文则言恶来飞廉子也早死周本纪武王即位九年祭文王之墓然后起兵伯夷传则曰父死不葬微子业已反缚矣又牵羊又抱祭器是微子有四只手也武王伐纣为救民也何所怨毒而必三射之且悬其首于太白之旗操莽之所不为而圣人肯为之乎欧公帝王世次图序亦极言本纪世系之荒唐如舜娶祖姑禹摄位时以时考之年只六岁释孔子世家王荆公讥史迁不宜列孔子于世家以为孔子之道不因世家而尊姜西溟以史迁列孔子于世家非尊孔子也迁之于晋则曰嘉文公钖圭鬯作晋世家第九于越则曰嘉勾践灭强吴尊周室作越世家第十一于郑于赵子韩皆然而序孔子则曰周室既衰孔子追修经术以达王道作孔子世家第十七其意诸侯之得世其家者以其知有天子而能匡乱反正也以天子之权归之于周者莫如孔子故附孔子世家以明其始终为周之意而尊周者诸侯之事故上不得比于本纪而下亦不夷为列传也罗坚甫云史公以陈涉为世家列于孔子之后者有深意焉迁以秦烧诗书则孔子之道几于坠地涉与项羽独能起而亡秦以存孔子之道故列胜于世家而列羽于本纪不然陇上耕夫何世家之有此说亦与西溟先生相发明也史记体例未备史记有意为褒贬如进项羽为本纪陈涉为世家而黜淮南衡山为列传是也有随意标题而心无成见者如萧曹称相国而留侯绛侯称封爵郦食其称生而石奋称万石君魏公子称信陵君而平原君称赵公子胜是也盖作史之初体例未备北齐书仿之或称高敖曹或称高昂或称邢邵或称邢子才或称杨愔或称杨遵彦亦随便书之班氏史例班氏作传有于本传不终叙之而终叙于别传者如张苍窦婴等传是也有因一事相同而合序之者如栾布被卖季布亦被卖张汤有贤子杜周亦有贤子故传相联而及也有因其文词相类而合序之者如眭宏夏侯京房等是也有为贤者讳而以过失散见于他传者如周勃之汗流见于王陵传霍光之不学无术见于贡禹之讥武昭厚葬萧望之不肯露索是也有为尊者讳如戚夫人被杀不载高后纪而载外戚传是也有以一人为主而以诸人附之者如卫霍后附以苏建李息等是也有应入艺文志而不必入本传者如扬雄相如之诸赋史迁论六家之要指是也有应入郊祀志而亦误入本传者如匡衡李寻之诸疏是也他如杨王孙之裸葬胡建之诛监军朱云之折槛梅福之挂冠俱有独行之意故合为一传至于宣本纪乳皇孙者女徒赵征卿丙吉传则以为郭征卿后汉书误仿史记后汉书以董宣为酷吏仿史迁以郅都为酷吏也殊不知宣非都比宣与周纟亏不过搏击豪强而已实一时之贤臣史迁深恶都当文帝宽仁之后首作悻悻举止以结主知以引后来宁成义纵之朋类故以为酷吏之冠真良史垂戒之心非范氏所知惟循吏则专类古人而汉廷无一焉虽以吴公文翁之贤宁见于后传且序酷吏必屡称天子以为能未免露谤书之意或曰郅都不救贾姬殊似正人余答之曰此都之所以媚太后也犹之高颎之斩张丽华所以媚独孤后也卒之二人终得罪于两后小人枉自为小人或曰都不与临江王笔似非媚太后者曰此都之所以媚景帝也试观田叔烧梁狱词保全骨肉岂非君子小人用心之别欤都之言曰亡一姬复一姬进固以人命为儿戏也以此诱君心君心尚可问乎班氏有谶纬陋习史迁作高祖本纪赞以忠质立义明乎继三代者高祖也最为得体班氏远引豢龙之刘累以为汉承尧运又于列传中以韩琼之贵本于周烈杜延年之贵本于唐杜世禄以霍光之贵为霍叔苗裔皆染东汉人谶纬习气前汉纪与汉书异同荀悦汉纪与班氏汉书异者如汉书诏称骨肉之亲粲而不殊纪称蔡而不殊纪称武帝立宛贵人昧察为王汉书作昧蔡葬主父偃者纪称孔奢汉书作孔车纪称梁相有褚大通通五经博士汉书•儿宽传初梁相褚大通五经为博士时宽为弟子及御史大夫缺征褚云云是汉纪重一通字也其胜汉书者纪称灌夫骂程不识不直一钱田蚡曰君众辱程将军独不为李将军地乎李将军者李广夫素所敬也汉书删此二句则为李将军地一语意不显矣辽东高庙灾董仲舒家居以为高庙不当居辽东高圜便殿不当居陵于礼不当立庙在外像诸侯不正者高园在内像大臣不正者汉书删此数语而添入其弟子吕步舒不知其师书以为大愚云云然则其师书所说何语耶后汉纪与后汉书异同袁宏后汉纪与范氏后汉书异者如孝和纪称梁竦与舞阳公主相骂而后汉书则云与舞阳公主私相庆后汉书•董卓传但载卓废宏农王而纪则详序王之不肯饮药与唐姬各唱歌一章词甚哀婉有天道易兮运何艰弃万乘兮退守藩之语李充荐士与邓劝食肉充厉声曰说士甘于肉此后汉书语也纪则云充说海内隐士颇多不合举炙曰君宜及温食之充受炙掷地曰说士之乐甘于啖啖纪称太后使家旧往问邓康病宫中婢年长者自称中夫人康曰汝非我家婢耶何得称中夫人后汉书宫婢问康疾自称中大人非夫人也河南尹田歆问外甥王谌曰河南当举六孝廉皆得贵人书命不宜相违欲以五副之举一清名堪成就者上以报国下以托子孙谌荐种暠曰洛阳门下吏也歆笑曰当得隐滞之夫乃洛阳吏耶谌曰夫异士不居山谷居山谷者但其居处异耳德未必有也处人间而有异而人不知己独知之乃奇耳此数语觉曲折有味后汉书删之曰山泽不必有异士异士不必在山泽语虽练而味薄矣惟删去托子孙一句使歆身分较高又杜根谏邓太后还政太后怒以绢囊盛根于殿扑杀之纪称根先知之召司扑者阴共为意使不加力故以扑轻得免后汉书则云执法者以根知名故私嘱行事人不加力遂得免亦使根身分较高纪信不侯有说人多疑纪信死不封侯为高祖寡恩独黄陶庵先生以为古无追赠爵之礼汉去古未远故一切死事之臣但封其子为侯不追赐死者之爵终西汉之世皆然不独信也东汉来歙为人刺死始赠中郎将征羌侯前此盖未有也周苛守荥阳死子城封高景侯郦食其使齐死子疥封高梁共侯亦皆封其子而不追封其父也纪信之后无闻焉其无子明矣或以吕后纪襄平侯纪通为即信之子不知通乃纪成之子成从高祖入汉定三秦战于好畤死非代高祖死之纪信也后汉书列传载事不同杨震传云河间男子赵腾诣阙上书指陈得失帝失遂收考诏狱结以罔上不道震上疏救之帝不省腾竟伏尸都市事在安帝后张皓传云腾击考所当伏重法皓上疏谏帝乃悟减腾死罪一等事在顺帝时两传大相矛盾史汉均非旧本史记天汉以后褚少孙所补也成帝时长安冯商待诏金马门受诏续太史公书十余篇后汉校书郎杨终受诏删太史公书为十余万言然则史迁之真鲜矣梁书•刘之遴传之遴得古本汉书称五月二十一日己酉郎班固上而今本无上书年月古本以序传为中篇以表志列传相合为次外戚传即次帝纪下淮阴赞曰淮阴毅毅伏剑周章皆与今本不合然则孟坚之真亦可疑矣萧琛传宣城有僧赍一葫芦中有汉书序传曰此是班固真本惜未载其文字古本汉书多伪作梁刘之遴所引古本汉书全绍衣以为伪造外戚传以元后与莽接有深意焉必无升在列传首卷之理外戚不列陈项之上则诸王亦不次外戚也补汉书阙名者汉书杨王孙传失其名西京杂记杨贵字王孙裸葬云云又张崇文历代小志文翁姓文名党字仲翁为蜀郡太守又荀悦汉纪壶关三老令狐茂上书云云汉武故事作郑茂皆足补班氏之阙也裴松之三国志补裴松之补三国志如驳辨官渡之兵数核正黎阳之婚期以蔡邕叹卓为诬罔证孙郎袭许为乘时俱极允当补魏受禅谶书三万余言及钟繇杀鬼妇蒋济梦亡儿掘地得范明友之奴等事属谲诡似可不补张鲁传注引典略骆曜教民缅匿法缅匿法不可解或是抱朴子介象蔽形之术耶后汉书•刘焉传注亦引典略则删去此语三国志疑义吴志•陆瑁传初瑁同郡闻人敏见待国邑优于宗修惟瑁以为不然魏志•王朗传注太祖嘲朗曰不能效君折粳米饭朗叹曰宜适难值太祖问云何朗曰如朗昔者未可折而折明公今日可折而不折也吴质传注太和中质入朝自以不为本郡所饶谓司徒董昭曰我欲溺乡里耳昭曰且止我年八十不能老为君溺攒也此数条俱不可解又贾逵贫冬常无袴过其妻兄柳孚宿其明无何着孚袴去故时人谓之通健通健二字亦不可解晋书之失晋史•孝友传以李密为冠忠义传以稽绍为首是也韦忠为刘曜尽节何与于晋而与刘沈王豹并列乎邓攸谄媚权贵弃绝天伦是何人品王宏川发妇人衵服于路是何政体而列循吏传乎夏统传促数烦志全是唐人小说非史体也韩寿附贾充传中言其卒且赠将军而贾后传言其伏诛自相抵牾诸葛长民刘毅孟昶等皆有攘桓元之功而传中为宋高祖故极言其凶邪是诬善也桓温废海西公王彪之定废立之谋忘君臣之义称朝廷以此服之是奖乱也庾亮不入外戚传许旌阳顾恺之葛稚川不入艺术传俱不可解至于贾充见鬼阮瞻见鬼王导见蒋子文苻坚望八公山草木皆兵以为王道子祷神之验则几乎志怪矣晋书疑义晋书•何曾传都官从事奏曾华侈以铜钩黻引车莹牛蹄铜钩黻不知何物皇甫谧传女有反赐之说所反者何赐耶地理志武皇帝受八尧之禅八尧者何人耶六史疑义晋书•江霖阝传帝欲于殿前立鸿祀鸿祀者何祀也唐书宴侍老于含元殿侍老者何老耶周书有大唿药州唿药之官唿药者何官耶北魏•李崇传相传崔谌世有恶疾以唿沲为墓田唿沲者何地耶东汉诏云飞蓬随风微子所叹晋书•乐论曰君子恶大凌之歌北里之舞隋书帝纪曰刑溏之所文命动威雷门之间句践戮卒诸所引用俱不可解宋书之误沈休文宋书正道隆开促战以阵亡不应入恩幸沈攸之起兵伏诛不应与鲁爽臧质同传又张畅诸传俱称北魏诸帝之庙号休文南朝人亦不应尊索虏若是盖沈休文宋书残缺后人取南史补入故往往自相矛盾张畅张敷二传其证也已见朱氏史纠矣魏书北齐书均有残缺往往以北史及高氏小史补之此非本书之失南北史体例之非潘玉儿不入后妃传附见于王茂并茹法珍传以其亡国也陈后主张妃何以又入后妃传江总不入佞幸以其有文也而戴法与颇有文词徐爰且通经学又何以入于佞幸宝志慧琳僧也不应入隐逸灾祥谣谶应入五行志不应附本纪刘知几史通历数诸史长短而绝不及南北史何耶高进之逸事见三十国春秋余见高氏家谱载三十国春秋一则云高进之沛国人父瓒有拳勇尝送友人之丧丧反友妻为土宦所掠瓒救之杀七人而友妻亦刎颈死遂亡命江湖进之生十三年母刘死葬毕走四方求父不得乃谒征北将军刘牢之牢之高会进之入幕推上客而踞其坐大饮嚼一坐大惊牢之揖客问所长进之曰善以计数中密事牢之问部下甲兵刍粮进之布指算不爽乃辟行军司马居五日进之曰刘公猜而不忍怨而好叛不去必及祸遂去之与下沛薛彤为友因薛父檀道济三人者志义相合刑牲盟生死从道济征桓元得首将王雅败桓兵于奔牛塘又杀路雍岐得天子旌节与桓所乘舟事平以功让道济及围广固进之作攻具甚精巧事平授广固相徐传等谋废立招道济道济谋于进之进之曰公欲为霍光乎为曹操乎为霍则废为曹则否道济惊问进之曰公欲辅宋则少帝不废琅邪王不立天下非宋有也故必废如欲自取则长乱阶逢愚君修德布惠招罗腹心天子非公而谁故必不废进之此时按腰间刀伺道济有异言则杀之道济趋下阶叩头曰武皇帝在上臣道济如有异心速殛之乃与进之定议不为戎首亦不相阻也及谢晦反兵锐道济忧之进之诈道济书致晦与之连晦喜不设备悉精锐蔽江下进之遂间道入江陵扬言曰檀江州率重兵败谢晦于江中斩其首以徇故晦党闻之解体部下闭门拒之事平进之为司空参军后到彦之伐魏知其名乞与同行进之告仆曰到公必败吾言则惑军否则及难遂请护粮乃免道济晚年惧祸其夫人刘遣婢问进之进之曰道家戒盈满祸或不免然司空功名盖世如死所亦不相负夫人泣语道济道济意狐疑亡何被收道济目光如炬脱帻投地曰坏汝万里长城薛彤曰身经百战死非意外事进之掀髯笑曰累世农夫父以义死友子以忠死君此大宋之光坐地就刑神色不变进之无眷属仆鲁健从进之死故无收其尸者薛彤下沛入死后其子负骨归葬求进之骨不得以其带同父棺葬焉后沈约修宋史附高进之薛彤于檀道济传新旧唐书得失宋吴缜作新唐书纠谬分二十目层层驳辨是矣然瑕瑜不可尽掩若高祖起事太原而本纪即总书某人据某处则新书较旧书自具纲领高士廉传旧书搀入朱桃椎武后纪旧书详述侯祥秽语以薛怀义入外戚传新书删之极为得体封常清高仙芝募兵关辅战周南市人之卒原在哥舒败亡之后作史者自应列哥舒在前方有眉目不然唐府兵虽亡广骑尚在何以草草如是新唐书先列哥舒极为扼要然封常清临死上表叙潼关之情形表不死之心事情文悱恻颇有可观而新书全删之张柬之驳进士王元感论三年丧极有关系而新书又删之误矣新书之不当删而删者帝纪之诰敕也当删而不删者宰相之世系也吴王为长孙无忌所陷而旧书混书与房遗爱谋反伏诛此不如新书之书杀荆王元景吴王恪为得实也凡改元者新书竟称元年而旧书必称以见改元之并非正月其或改于九月或改于八月者方得明晰此不如旧书之精细也新书重复新书高智周传有相士论相一条竟又见于来济传中是复也新旧唐书异同新书房玄龄字乔旧书房乔字玄龄旧书子仪长六尺新书子仪长七尺十寸新书安乐公王方览镜画眉兵入被诛旧书公主闻变与武延秀闭门格斗良久始败新书不为庞勋立传附见于康承训传中旧书亦不为庞勋立传附见于张仲方传中新书言桑道茂受朱泚官而旧书言泚入长安城时道茂已卒沈传师言天后纪仍宜书中宗在房陵仿春秋书昭公在干侯之意盖驳吴竞也旧书载之最详而新书则不知此例新唐书硬删文义强用僻字新唐书自夸文简于初事增于旧然硬删旧文一二字往往晦涩不通除顾亭林日知录所摘外余又摘数十条如孙可之书何易于云故相裴公刺史绵州尝往观其政导从不过三人其合易于廉如是导从者裴公之所从也即黎干减驺之义也新唐书引之而删改曰导侍不过三人廉约盖资性则竟指为易于之导从矣萧颖士传人劝其仆去仆曰非不能去但爱其才耳新书删一去字曰非不能便不成句韦表微传表微以学者薄师道不如声乐贱工能尊其师着九经师授谱抵其违抵其违者抵其违悖也删去悖字便不成文李德裕传李宗闵牛僧孺封直言策痛诋当路条失政条者条陈失政也删去一陈字又不成文惠文太子范传明皇谓左右曰兄弟情天至于我岂有异哉趋竞者强相附我终不以为纤介纤介者纤介之嫌也去一嫌字又不成文李忠臣传李谏德宗欲诛张涉曰陛下贵为天子先生乏财非过也所谓先生者天子家之先生也删天子家三字则先生二字落空安禄山传禄山专进奇禽异物以惑帝心而人不聊不聊者不聊生也删去生字亦落空凡列传中如此类者不可枚举又好用说文奇字自矜其博李密传敖庾之藏有时而赐赐尽也温彦博传不逮再稘稘即期也他如亭伯纷繷云理骞短孔才碱贵仲任泷漉蕴古挺切陆贽蹈王伾陋真皆割裂字义有愧大家卷三诸史类新唐书•孝友传例可仿新唐书•孝友传先书其名通朝廷者姓名分类而载不载行事其载小说而未经上旌者概不书此亦简便之一法李郭事散见他传李郭同为牙门都将两不相能同盘饮食不交一言及汾阳代安思顺光弼在麾下请死等语新书不载两人本传而着于高丽传赞中为张保皋与郑年故也白望宫市之弊散见于张建封传中亦此例五代史持论太苛五代史持论太苛如元行钦首明嗣源之反又杀其子从璟与庄宗临危誓发志如皎日庄宗死而出奔岂无再图匡复之意卒骂明宗折股而死市人皆哭真是颜段一流欧公以为虽不屈而死非其志也志之所在公何以知之乌震事赵王镕镕为张文礼所弑震讨文礼文礼执其母妻以招之震不顾文礼断其手鼻纵之震军军中皆不忍视震一恸而止愤激自厉卒破镇州欧公以为不忠不孝夫委质事人王陵温峤赵苞之事皆事之无可奈何者也忠孝不能两全君子必以一端与之未始非善善从长之意而欧公一笔抹杀过矣张宪涕泣而拒张昭远亦以出奔见杀不得列于死事然则季友出奔而春秋与之陈文子出奔而夫子称之何也薛居正五代史稿与欧史异同薛居正五代史稿久已不存近日翰林在四库分校者得观永乐大典乃捃摭成书兼采册府元龟五代会要等编得一百五十卷亦盛事也中有与欧史不合者如唐闵帝纪薛史作明宗第三子而欧史作第五子是也欧史晋家人传止书出帝立皇后冯氏薛史则云冯氏未立之先追册张氏为皇后欧史所不载也张万进赐名守进故薛史本纪先书万进后书守进欧史删去赐名一事故前后遂如两人矣再欧史有改更薛史之文而涉笔偶误者如梁遣人至京师本纪以为朱友谦列传以为朱友谅唐明宗在位七年余而论赞以为十年之类是也有沿薛史之旧而未及改正者如吴缜五代史纂误讥杜晓传幅巾自废不当云十余年罗绍威传牙军相继不当云二百年之类是也大抵薛之文笔平冗不及欧之谨严然而作在宋初离五代不远事多详备且凡礼乐职官之制度选举刑法之沿革亦颇有裨于文献将来必与欧史并存如新旧唐书之例矣宋史无识邢昺为王钦若之党崔颂性鄙多疑圬者治室必以帛蒙其面孔惟知乞金紫私官钱而已胡旦谄事宦者王继恩人品卑下如此匪人竟入儒林传程朱弟子入道学传张栻亦入道学传而东莱元定二陆又入儒林不知道学与儒林作何区别李公麟并无着述不过以善画故入文苑文苑中可容画匠耶钱辛楣先生亦云宋史既倡为道学传以尊朱子矣而朱子之师如刘彦冲胡原仲刘殳中反不得与焉南轩与东莱俱为朱子友而独进南轩黜东莱程氏弟子首称游杨吕谢而与叔独不与焉以附出大防传故也然张不附于父而吕独附于兄何也朱子门人多矣独进黄干等六人而蔡元定父子又摈之于道学之外何也予谓道学传亦非有意尊朱子也因熙宁有道学之禁遂摘取二字为名如东汉之党锢传云耳宋史繁芜之故人言宋史繁芜非其序事之冗也盖当时秉笔者杂取诸家行状碑志而为之多有不应载者如郭密李斌赵舀等数十人全无事业又无关系何必立传惟刘平任福等传序事笔致颇有可观桑怿传纯用欧公本文殊明洁张浚传用朱于所作行状失之滥矣他如曲端之冤讳而不言符离之败归罪于李显忠而为张浚出脱皆可笑也宋史成于道学初炽时宋史陆放翁为侂胄作南园记士论非之杨龟山受蔡京荐胡安国受秦桧荐而士论不非岂蔡京秦桧之奸减于侂胄耶所以然者侂胄得罪朱子故也林栗议论侃侃谢深甫一时佳士王淮颇着贤声俱因与朱子不合史臣遂与胡纮郑丙同传赵雄亦贤者以抑张栻而与陈松同传皆非公论盖元人作史时正道学之风初炽也元尊朱子至于唿太祖御名成吉思而祭可以想见当时尊崇之过当矣史弥远所以不入奸臣传者以其能弛伪学之禁故并其废济王事而讳之不在本传中宋史为贤者讳过宋史仿汉书之例为贤者讳过如周必大之附曾觌不见本传而附于曾传中寇准之诋讦求进不见本传而附于宋白传及宦者周怀政传中蔡襄张方平之倾苏子美不见本传而附于王拱辰传中虞允文梁克家两本传甚贤而阿附外戚排摈直言则见于蔡幼学张栻传中宋史矛盾本纪岳飞讨杨太太赴水死贼党黄诚斩太首挟钟子仪周伦诣都督府降朱皋传则云杨么先举钟子仪投于水继乃自赴皋投水擒么王韶传附王厚其载赐陇拶姓名在未弃二州之先外国传及本纪所载乃在弃二州之后洪皓传皓卒后一日秦桧死洪适传则云桧死皓还道卒留从效传张汉思陈洪进率兵劫从效迁东亭陈洪适传则云从效卒洪适诬少子绍镃以叛执送江南张说传梁克家与张说议事不合求去克家传则不言张说夏国传好水川之败死者万三百人任福传则曰将校死者数十人士死者六千人本纪则曰诸将死者十四人宋史有三储同人曰宋史有三一时政记一起居注一日历两府大臣撰时政记三馆应升之士修起居注日历即据前二书文学士修撰而命宰相监修之故欧公有论史馆日历状王旦传不得体宋史•王旦传称其大度云旦不肯臧否人物家人故意饭中投墨试之曰吾今日不喜饮可别具粥终不肯说明饭之不善也予戏谓再墨其粥则旦将忍饿而终不言欤孔子失饪不食失时不食必明其失饪失时所以不食之故故弟子得以记之孟子曰无是非之心非人也在旦当日或偶有此事未可知而史家以此为美谈则可笑矣元史重复元史诸帝本纪中载星灾月食河决事已详而天文志五行志又重载之阴阳家推算重光有灾旃蒙长久指武宗与仁宗也太后颇惑其言已见于皇后传矣又见于康里脱脱传中帝问宋何以亡国或以贾似道重文臣轻武臣对已见于世祖本纪矣又见于董文忠传中史天泽奏兵民之柄不可并居一门已见于本传矣又见于史楫传中帝与赵子昂论叶李留梦炎优劣赵优留帝优叶已见子昂传矣又见于叶李传中倪哲笃欲钱钞兼行不分子母吕思争之甚力曰我有三个字行不得行不得已见思本传矣又见于食货志中王着杀阿合马事已见阿合马本传矣又见于张九思传中金史重复金史•张行信传言胡沙虎诛行信上封事载胡沙虎传可见一事之不宜两载此史例也乃重复处不一而足章宗李妃之冤见李妃本传矣而又见于完颜匡传中少监刘景因太府烧案牍两月取诸司账簿补之吏坐稽缓当得罪景为之倒署年月为冯六所告而诛已见景本传矣又见于孟浩传中世宗称王脩为老奸一见本传一见张大节传天色阴晦张万奏咎因小人张炜等一见本传一见张炜传举一帝配天之礼证三祖共配之非一见礼志一见石琚传哀宗入蔡事一见乌古论镐传中又见赤盏合喜传中崔立恶浮刘豫而不入逆臣传何耶辽史名号互异辽•天祚帝纪云以杨割为女真部节度使即金之穆宗其名盈歌金史•世表曰南人称杨割太师又曰杨割号仁祖金代无号仁祖者盈杨歌割由南北音讹耳乃宋之杨淑妃再章惠太后见宋缓传而淑妃本传不载其谥元之文宗名图帖睦尔而顺帝诏内称脱脱木儿此诏四百余言而文宗与顺帝两纪重书之况文宗时固有万户脱脱木耳知枢密院事及荆王子脱脱木儿奈何帝后之名号在一史中犹互异若此元史成太速元史自太祖迄宁宗十三朝之事自二月至八月而书成顺帝时事自二月至七月而书成成之太速故多论错重复之病天文志重述浑天宣夜周髀三家言礼乐志抄写乐记艺文一志竟忘编入尤可笑者专取八行状家传全书之而不加裁剪其行状家传又多庸腐空疏如今之时文样子黄溍传云极天下之至博而参之以至精譬之澄湖不波一碧万顷揭奚斯传云人才贤否一律以是非之公至于物论之不齐必反覆辨论以归之于至当欧阳玄传云文章道德卓然名世羽仪斯文赞衡治具与有功焉此岂史传之体裁乎史臣宋濂王祎自谓文词过陋有矣夫元赦书俚鄙元泰定赦书云有四个大干耳朵及军马达二国士扶立了两个哥哥可怜见嫡孙裕宗皇帝长子等语皆侏亻离土俗之语不知宋金华诸公何以不加修饰史家重复三国志裴松之补孙权传郑泉字文渊愿得美酒五百斛四时甘脆置两头云云晋书•毕卓传亦有此数语是毕卓之袭郑泉欤抑晋书之袭吴志欤北史•徐之才传之才嘲狗云为是宋鹊为是韩卢云云序传中又载为李神儁语是徐之袭李欤李之袭徐欤唐书来济郝处俊孙处约高智周各言官位事来济传载之矣高智周传又载之宋史•阎询传询使契丹契丹导路者欲夸疆宇之大故纡其途询曰从柳河至松亭路岂不较捷耶契丹使者大惊此刘贡父传中事也至阎传又重载之穆衍传衍为华池令有讼割牛舌者某不服衍命牛主归宰牛卖之俄而有诉某私宰者衍曰汝割其牛舌又诉其私宰耶其人惊服此包拯传中事也至衍传又重载之史家率笔班史最谨严而宣帝纪云一时公卿大夫上下相安莫有苟且之意也傅喜传太后求称尊号使帝不得直道而行酷吏传延年敏捷于事虽冉有子贡通艺于政事不能绝也笔法冗而率南史最雕绘而始兴王濬传其母又爱幸文帝极所留心等语是何文法旧唐书最华赡而元载传重复拉杂异乐名姝四字重累言之陈寿三国志人皆称其高简而管辂传琐屑繁冗颇嫌词费吕范传州民陆逊全琮皆修敬虔肃不敢轻脱虔即敬也肃即虔也亦嫌重复袁宏后汉纪马援曰臣与公孙述同县少有娱虞诩攻武都羌敕曰吾言强弩发郑次都谓郅恽曰子直心诚三代之道云云俱不成句法史家好言猥亵羊后达刘曜语再醮之妇媚其后夫所谓闺房之内更有甚于画眉者床笫之言不逾阈史官何以知之晋史书之可谓无识晋书鸩牛金是一事夏侯妃通小吏牛金生元帝又是一事通鉴合而一之已属可笑杨妃洗儿事新旧唐书皆无之而通鉴乃采唐人小说天宝遗事以入之岂不知天宝遗事载张嘉贞选郭元振为婿年代大讹何足为信史耶陈寿三国志既称陈声能执法绳孙皓宠妃所遣使人矣又称声为倖臣李延寿北史既称辛德源与裴让之均为名臣矣又称其相爱有龙阳之好张雕武已入儒林矣又称其少时貌美其师王元则爱之教学尤勤此三人者使无其事不可诬也有其事亦当为贤者讳而况事迹黯昧非史官所宜采录他如金史•后妃传海陵语莎里古真之言旧唐书•武后本纪侯祥秽语俱不必污之简册也萧颖士不知史例萧颖士论史以春秋为正体以史记为伪体不知史记所本本尚书也尚书在前春秋在后岂尚书亦是伪体耶刘向以左史记言为尚书右史记事为春秋是矣皇甫持正作编年纪事论以为春秋非左传则事不详荀氏为汉纪裴氏为宋略强欲仿春秋而遗失甚多此子长纪传之体所以不可废云云此语盖专为萧氏重编年而轻纪事发也古今正史着于录者七十五家九十六部编年只四十一家四十八部何其盛衰之殊哉亦以纪传载一人之本末一事之始终易于瑰奇人多乐观编年则比事属词删烦举要易于平实人不乐观之故欤子由古史最陋苏子由古史最陋删黄帝纪而增入医家删老子传而附入佛家以光武为不如高祖是拾马文渊石季龙之唾余以霍光为不能调护昭帝是犹颜渊早亡而责孔子不善教以养生也光之不学无术正坐使宫人着穷袴等事耳乃以此责之殊可笑也汉妇人封侯按史有妇人封侯者史记•吕后纪女弟媭封为临光侯吕媭即樊哙妻也汉书•萧何传何薨吕后乃封何夫人同为酂侯史书漏载汉乐成侯丁义以劾栾大而诛左冯翊宋畴以凤下彭城奏不为瑞而免皆君子也何以不为立传而仅见于功臣表中唐有元正者在河南幕府全家死史思明之难唐书不载忠义传中仅附见于其祖元万顷之末有毕炕者守广平拒禄山致赤其族昌黎所谓广平之节如此而子不荷其泽是也不载忠义传中望江令曲信陵之贤非见于香山秦中吟则竟湮没矣宋太祖陈桥兵变有祗候班二卒长拒于南门随即自缢太祖怜其忠为之立庙祀之而不知其姓名他如厉狄与项羽同起兵而今人但知项羽见辍耕录光武故人有牛牢高获与子陵同不屈牛见高士传高见方术传而今人但知子陵刺韩傀者聂政有副阳坚见国策韩釐王时客述东孟之会云云而今人但知聂政与苏武同使同还者有常会徐圣等九人而今人但知苏武见汉书辛翼与张良同报仇而今人但知良见纬略沮诵佉卢与苍公同造字一右行一左行一下行见法苑珠林而今人但知苍公同高渐离送荆轲者有宋意而今人但知渐离同弦高犒秦师者有贾人奚施而今人但知弦高见吕览王胜之知安石之不良先老泉作辨奸论而今人但知老泉史家重子孙高岳为邺中四贵之一其恃权放纵北史传中不言以士廉故讳也于氏长孙氏多佳传以志宁无忌等贵故也梁王传无贬词以梁王岿乃萧瑀父故耳房彦谦与张衡书颇冗杂而传中全载之以其子为玄龄故耳魏长贤魏书无传而北史书之为文贞故耳薛聪薛孝通魏书所载寥寥而北史详书之盖延寿与其孙薛收交好故耳史家避讳无谓南齐书以萧衍为义师隋书以李渊为义兵因作史者身立其朝不得不讳也宋书为沈约所修在齐梁之际而于文帝纪书崩于零陵王传称薨顺帝纪书袁粲沈攸之谋反伏诛何耶陈寿晋人书高贵乡公宜讳矣乃书废张后废齐王颇多明文而书伏完死则曰伏法书耿纪韦晃事乃曰讨斩书甄后称卒又曰东征孙权西征刘备何耶魏书成于北齐时凡于魏帝皆讳于齐反不讳何也讳者崔元伯冯父通以字称不讳者高湖于神武为曾祖而祖谧父树直书其名何也谤史者卢裴李庶不加指摘又何也新唐书•昭帝纪书崩于哀帝则书弑五代史于梁唐晋汉之君见弑者亦书崩俱不当讳而讳也陆游马令皆宋人作南唐书曰某伐我我师败绩此等我字俱属无谓史有太简者汉书•徐乐传贾山传只载一书而乐与山之出处一字不及北史仿之卫操传但志地理一碑晋书•祖台之传只一行袁悦之传只四行十六国春秋载孔子事独奇十六国春秋名为一百卷而事迹寥寥皆晋书载记之唾余断非崔鸿之旧本按北史•崔汇合传极言所书十六国慕容改号姚兴被擒之误又称李雄蜀书未得则此书之传至今者其伪无疑惟以郑樱桃为女宠与晋书小异其尤奇者刘丙传丙字彦明为沮渠蒙逊秘书郎中蒙逊问丙曰仲尼何如人也丙曰圣人也蒙逊曰卿知其外未知其内昔鲁人有浮海而失津者至于亶州见仲尼及七十二字游于海岛与鲁人木杖令闭目乘之使归告鲁侯筑城以备寇鲁人出海投杖水中乃龙也具以状告鲁侯不信俄而有群燕数万衔土培城鲁侯信之大城曲阜既讫而齐寇至攻鲁不克而返此所以称圣人也蒙逊所言未知何所本按韵府七虞韵衔土注引北凉录一段与丙传略同通鉴表章李邺侯李邺侯北伐之谋保储之谏辨建宁之冤保李晟马燧之功新旧两书俱不载入且言德宗晚好鬼道乃得见用而旧书更言其请开庐山瑟瑟与王玙黎干同传轻之太甚微温公通鉴取李繁家传大为闻扬则邺侯一代伟人几乎黯然无色邵氏宏简录可笑前明邵尚书宏简录志在继通志而作故始于唐而终于宋然穿凿已甚有天王宰辅功臣旌德台谏庶官之称已属无谓如宋之高琼唐之裴寂尤不应以功臣目之更有杂行一门以田承嗣李怀仙祖孝孙薛怀义上官婉儿列为一传不伦甚矣一人两传旧唐书之杨朝晟元史之速不台雪不台完者都完者拔都此一人两传也日知录曾讥之两人一传五代史拓拔思恭思敬兄弟二人也误作一人陈后山丛谈曾讥之一人两史有传宋文帝第九子义阳王昶废帝时奔魏明帝即位赎之不与封昶丹阳王三尚公主齐明帝第六子萧宝夤梁豫章王萧综俱奔魏封王尚主以故宋齐梁书有传魏书亦有传宋辽金时王继忠仕宋为郓州刺史仕辽为枢密使更其姓名为耶律显忠其余张邦昌刘豫张觉郭药师李全李坛宇文虚中王伦等皆两史有传左史称名随意左传一斗般也忽称之曰子扬一蒍贾也忽称之曰伯嬴一士会也忽曰范武子忽曰随季忽曰士季岂非随意任唿并无凡例纲目非朱子所作纲目非朱子所作乃门人赵师渊所为朱子文集中已言及之盖朱子方责文中子作元经拟春秋之妄岂肯躬自蹈之书中舞文弄字之弊不可枚举凡偏安之主称殂不知尚书之帝乃殂落尧非偏安之主也凡小人卒称死不知尚书之五十载陟方乃死舜非小人也荆轲刺秦王书盗张良击秦王书报仇符氏毛后以死节与之吕氏杨后以不死节与之既特笔书扬雄为莽大夫矣而他人之臣莽者不书既仿汉晋春秋以昭烈为汉帝矣而其子则书后主郭威弑湘隐王书弑弑隐帝则书杀所谓自乱其例也通鉴乔知之爱婢碧玉为之不昏则删不字而曰为之昏高纬游南苑从官暍死六十人讹为赐死六十人通鉴删纪元通鉴遇一年两纪元之事必硬删其一如后唐闵帝改元应顺在正月潞王改元清泰在四月今但提而删去应顺则闵帝之数月天子无故遭削矣史记索隐讥史迁全没惠帝之六年不为本纪亦此类也卷四诸史类竹书竹书纪年支离敷衍为伪书无疑然为之解者以杀季历者为文丁非文王也然文王即位岂容不共戴天之仇太甲杀伊尹者是战国人窜入以儆田和晋三卿之类否则前命尹为卿士后言祠保衡为无着矣韦昭注国语杜预注左氏皆以携王为伯服不知为王子余臣似宜存之以备一考古无正统之说正统论始于宋元如欧公杨铁厓诸人澜翻千言互相争论又有有正无统有统无正之说不知古帝王无正统之说王勐谏苻坚伐晋曰司马氏正朔相承高欢谓杜弼曰江右有萧衍老公专事衣冠礼乐人以为正统石勒临死忧曰恐后世不以吾为受命之君盖惟苻坚石勒高欢皆不能得天下故隐然欲窃附于正统耳本朝储同人先生作论七篇一扫而空之殊快人意冤狱卒白唐诛杀武元衡者以张宴抵法后李师道败乃获嵩山僧圆净讯明杀武相原委僧年八十余胫骨犹如铁也籍师道家得一簿书赏杀武元衡人王士元等并赏潼关蒲津吏卒某云云盖窝藏刺客通消息者见旧唐书明季万历间有上妖书者以生光抵法后中书舍人东嘉赵士桢临死见生光为崇自言作妖书者士桢也见内府秘典此二事相类未免前诛者冤矣张邦昌贤于刘豫王伦张刘俱宋逆臣然大金国志称邦昌假位三十六日不山唿不称朕不称诏封宋宫门曰臣邦昌谨封与执政对坐自称名见金人则上坐易服以故伶人嘲之曰我辈作假官人张官人作假皇帝较之刘豫罪当末减北盟会编亦载其闻金人立为帝即求死人劝其为一城生灵计乃勉强应命终不肯下赦书曰钱大王肆赦恐入李大王世界邦昌立陈东欧阳澈庙而祀之王伦来而毁之二人心术亦可概见古人是非未定宋金华作唐思诚墓志追叙其先人仲友之贤学者称悦斋先生文潞公作高若讷墓志亦极称其自台谏登二府历有贤迹乃一见斥于朱子一见斥于欧公遂至掩其生平尚论者宜考也唐八司马辅顺宗善政不可胜书而史目为奸邪昌黎永贞行亦诋诃之独范文正作论深为护惜必有所见即李训郑注之诛宦官亦以事不成而受恶名恐今史书所载尚非实录惟宋史以王伦为忠予独以为疑观其叠次邀盟与秦桧同心一为东京留守便毁陈东欧阳澈之庙宜忠简之奏斩之也至于不污伪命而死恐有别故其心术尚在宇文虚中之下柯惟骐宋史新编与王损仲宋史记有可取处新唐书所以能与旧唐书并传者以其文减而事增故也若不过就其本文而删葺之此外毫无增入则又安用此书哉朱竹笑柯惟骐王损仲二人目不见李焘长编徐梦莘北盟会编而漫改宋史可谓夏虫不可语冰此言是也然二书亦有可取者如岳飞改谥忠武全皇后传陈朱二夫人死节范文正先忧后乐之言赵清献皋夔稷契所读何书之谑高宗防秦桧逆谋理宗黜王安石从祠皆宋史不载而新编尽补入之损仲更瀛国公为帝增端宗帝昺二纪年表于宰辅外增南唐诸国及辽金二表而附以夏国宗室传于濮王秀王之后改南唐北汉诸世家为列传是稍有所见者也唐阙史五代史补缺王陶二家皆疏陋无名氏之唐阙史寥简无多王禹偁之五代史补缺所补不过如唐昭宗见朱温而命其系袜明宗焚香祝天愿早生圣人等事皆在人耳目间其为后人捃拾伪托元之名无疑也陶岳五代史补增本书外一百余条自称虽云小说有补大猷然所载如李涛之佯拜弟妻以其年长而误认亲家母魏博使者自恃少年诮凤翔使者之陋称为水草大王丑者云兄貌美得非水草大王夫人等事不过足资笑噱而已薛居正旧史言周世宗遣窦仪决翰林医官马道元之子被杀寿州一案滥刑二十四人唐明宗时浑公儿奏民习战乃二小儿舞竿戏斗耳石敬塘杀之帝后知之深自刻责贬浑杖嵴而恤二小儿家又周世宗用法太严如宋州巡检竹奉璘以捕盗不获羽林将军孟汉卿以监纳取耗员外陈渥以检田失实指挥康俨以桥道不修内供奉官孙延希以督修水福殿而役夫有就瓦中啖饭者皆置极刑此种大事欧公盖行删去殊不可解洪氏五笔亦极言之儒林公议叙刘三嘏事与长编叙赵山遇事相同而正史皆不载李焘长编元昊之叔赵山遇来降告元昊反状与其妻同来投都监李士彬士彬与知保安军朱吉狐疑不敢受乃奏之诏山遇还西夏山遇不可乃命监押韩周押解至元昊所元昊射杀之初山遇未降其弟惟序止之曰南朝无人不可往山遇不听已而士彬果夺其珍宝而置之于死宋无名氏儒林公议八卷内载刘三嘏尚契丹公主携妾及一子投广信军自言伪主凶虐愿事中国现在契丹西伐元昊幽州空虚可用一将出师己为内应则中原可覆也献诗云春秋大义惟观衅王者行师但有征救得燕民归旧土免于戎虏自称兄朝廷不纳三嘏以金赂村民求宿求食俄而宋杀其妾与子械而送之此事与唐悉怛谋以维州降相同欧阳公作崇徽公主手痕诗有玉颜自古为身累肉食何人与国谋之句实为此也正史不载咸通录三宝记补正史所无隋史言文帝杀尉迟回原赦幼孩用刑不滥而咸通录言是役也俘掳百万总集相州断六十万人于漳河血流成川北史言齐文宣善终而三宝记言其临死患恶疾不胜痛楚命刘桃枝背负而行鼻血淋漉颇为暴虐之报梁武帝立七庙于景阳台设考妣二座轻暖时易芳旨手荐亦梁书所无通鉴以萧方等为萧方佛书有方等经故梁元帝世子名方等着三十国春秋通鉴误删一等字新唐书以卢鸿乙为卢鸿南朝顾欢作正一论曰昔有鸿飞天首越人以为凫楚人以为乙人自楚越鸿常一耳以论道教儒教之无异也卢取此意为名曰鸿一旧唐书仍之新唐书删去一字通鉴纲目皆因之李白有口号赠征君鸿诗亦无乙字然五代史杜重威或称杜威犹之唐人咏司马长卿竟称马卿双名而单行亦未可知作史作史者只须据事直书而其人之善恶自见以己意定为奸臣逆臣原可不必然既已分列其目则褒贬自宜允当乃若史弥远之奸十倍于韩侂胄而宋史不入奸臣传崔立之恶十倍于刘豫而金史不入逆臣传殊不可解窃号开创之际必有驱除两汉三国志唐书俱以窃号群雄列于诸臣列传之前所以着创业之始基也南唐诸国宋史竟列于叛臣之后误矣董袁之事载于后汉书之终列三国志之首此亦义例之不得不重复者元史不为韩林儿立传以致至正年间之事不备韩信逸事见三国志新唐书吴志诸葛恪已死尸弃石子冈临淮臧均表葬恪曰昔项王受殡葬之施韩信获收殓之恩高祖葬项羽见于史记汉书殓韩信则二书未载唐书•李怀光传怀光死德宗为立后诏曰昔蔡叔圯族周封其子韩信干纪汉爵其孥诏语亦必有本南越逸事南越古蛮峒秦时最强俗尤善弩每发铜箭贯十余人赵佗畏之蛮王有女兰珠美艳有巧思制弩尤精佗乃遣其子赘婚其家夫妇甚好不三年尽得其制弩破弩之法遂起兵伐之取蛮王以归号令一而南越地方始大此事见粤峤志史汉正史所无也梁陈遗事出广异记唐建康常夷字叔通家近清溪常昼日独坐有黄衫小儿赍书直至阁前曰朱秀才相闻夷未尝识也甚怪之始发其书云吴郡秀才朱均白常高士书中非生人语须臾闻扣门见前小儿云朱秀才来谒夷束带出迎秀才着乌巾葛单衣曳履年可五十许曰仆梁朝时本州举秀才高第陈永定末终于此地夷问其梁陈间事历历分明自云朱异从子说异事武帝恩幸无匹帝有织成金缕屏风珊瑚钿玉柄尘尾声林邑所献七宝澡瓶沉香缕枕皆帝所秘惜常于承云殿讲竟悉将以赐异昭明太子薨时有白雾四塞葬时玄鹄四双翔绕陵上徘徊悲鸣葬毕乃去元帝一目失明深忌讳之为湘东镇荆州王尝使博士讲论语至于见瞽者必变色语不为隐帝大怒乃鸩杀之又尝破北虏手斩一裨将于谨破江陵帝见害时行刀者乃其子也沈约母拜建昌太夫人时帝使散骑侍郎就家读策受印绶自仆射何敬容已下数百人就门拜贺宋梁以来命妇未有其荣庾肩吾少事陶先生颇多艺术尝盛夏会客向空大嘘气尽成雪又禁诸器物悉在空中简文帝诏襄阳造凤林寺少刹柱木未至津吏于江中获一樟木正与诸柱相符侯景陷台城城中水米隔绝武帝既敕进粥宫中无米于黄门布囊中赍得四升食尽遂绝所求不给而崩景所得梁人用长枷悉纳其头命军士以三投矢乱射杀之虽衣冠贵人亦无异也陈武帝既杀王僧辨天下大雨百余日又说陈武微时家甚贫为人佣保以自给常盗取长城豪富包氏池中鱼擒得以担竿系之甚困即祚后灭包氏此皆史所遗脱事类甚多不可悉载亡宋航海逸事见广志航海逸事见广志颇多姑录其一二云端宗自潮之浅湾航海遇香山邑人马南宝献粟助军拜工部侍郎时元兵逼丞相陈宜中少傅张世杰殿前指挥苏刘义奉帝幸沙浦以南宝居里为宫室元人无知者居数日广州陷诸将召募潮居里民数百以行南宝语诸将功成当以奉迎恭帝为先因饮诸将酒诵岳忠武直捣黄龙语以激之皆感励帝舟将复驻浅湾元来袭之御于香山岛败绩宜中走秀山中流大风所统八百艘数千人俱溺仅以身免次井澳飓作舟败帝惊得疾元复来袭力战却之宜中欲奉帝走占城先往谕意南宝恸哭曰丞相不返矣三年春都统凌震复广州帝次碙州疾大作四月崩卫王昺立走崖山以曾子渊充山陵使奉梓宫殡南宝家出葬其实永福陵在崖山也宋亡南宝悲不食作诗曰目击厓门天地改寸心难与夜潮消又曰众星耿耿沧溟底恨不回归一少微旋被执不屈死帝昺既沉宜中已遁世杰死之苏刘义复求赵后立之名旦都于顺德县之都宁山言都此得宁久也山在县东北三十里高十余丈嗟乎宋已亡矣而苏指挥犹奉王旦而立之荒岩穷岛之中百折而不悔曾不旋踵君臣俱尽其忠义之心有不可没者则谓宋之亡不于厓山而于都宁可也卷五金石类东汉碑文起六朝唐朝割裂之渐东汉碑文起后人文字割裂之渐尹宙碑君东平相之玄玄者玄孙也会稽太守之曾曾者曾孙也省二孙字韩敕修孔子庙碑霜月之灵皇极之日当是九月五日也唐君颂曰五六六七训道若神是用曾点冠者五六人童子六七人也棠邑费凤碑菲五五者言居丧菲食二十五月也樊敏碑遭离母忧五五断仁亦即此义孔彪碑可以托六则歇后语非只算博士矣此后作文者梁元帝法宝联璧序云相兼二八将兼四七唐马总郓州刺史厅记与二侔大与三并耀风俗通道以三兴德以五感萧子荣日出东南隅云三六前年暮四五今年朝李翊夫人碑寿十二兮九九期韩昌黎送穷文满十去五在七除二白香山祭李侍郎文三心六眼同一泫然皆滥觞于此班孟坚幽通赋妣聆哌而劾石许相理而鞠条王逸九思赋管束缚兮桎梏百贸易兮传鬻皆割裂古人姓名韩文公乌氏庙碑有从虞捺禄走可突干等语禄者禄山也可者可汗也亦是效尤之病曹成王碑连用嘬剜鞣掀撇掇筴等字方密之以为捃为训碑志子妇古碑志女志婿不志子妇惟元欧阳玄撰参知政事许有王碑并志子妇碑牒子孙男妇次第于左余尝苦志人子女婿宦太繁阅金石志见宗悫母夫人墓志末云谨牒子孙男女次第名位婚宦如左殊觉简便可为后法北魏故怀令李君墓志亦于铭词之后别书妻息外家官位年齿周夫人墓志题上不称夫配志称夫人义兴人也汉真将军勃之苗裔晋辅国大将军处之孙皇明通之女适为大原王府君静信之妻乃题上仅称唐故义兴周夫人墓志而王府君不书是又一例也孟夫人墓志题上不称夫人志称孟夫人姓孟字敬训清河人也而题上只书魏代扬州长史南梁郡太守宜阳子司马景和妻墓志而已何古人之质朴乃尔志称中散大夫之幼女陈郡府君之季妹而父兄之名不书何古人之疏略乃尔碑阴无字汉碑阴常有无字者上刻一禽若凤其下则麟也中有牛首衔环两旁六玉右瑁圭璧左琮璜璋碑阴舍字立象以补碑所未尽或凿一圆穴于首以存丽牲纤柩之古式先载镂石之人后载大义主北魏贾士行德政碑宋时出于庖下石曼卿爱其字谓为褚河南所宗法碑前五行总序先载镂石之人数名并即作文颂襄事者六行始入正传此亦金石文字中之变例也末一行称大义主三四人又于门生故吏之外别创一格七十二座蛟龙碑龙门之山伊阙之内石刻佛像最多皆有姓名与造像年月俱北朝人为君亲祈祷之意愚而渎者也字亦丑劣不足观惟杨大眼以名将题名为世所重其他碑中略有文词者碑首两侧俱雕蛟龙之形明季犹存七十二座故相传为七十二座蛟龙碑余收藏大业开皇长安武平景明孝昌等年号石像记仅二十余种周孝侯碑与史互异晋书周处讨齐万年军败无援力战而死潘岳有身膏齐斧之诗是被杀也通鉴因之亦无异词余购得周孝侯碑陆机撰文王羲之书称因疾增加奄捐馆舍春秋六十有二天子以大臣之葬师傅之礼亲临殡壤给其母医药酒米云云与史大异碑又载将讨齐万年吟诗曰去去世事已策马观西戎藜藿甘粱黍期之克令终诗字俱不佳必是后人伪作然亦无明证也百石卒史误为百户史卒汉书•儒林传郡国置五经百石卒史臣瓒以为卒史秩百石者杜佑通典误为百户史卒今卒史碑误为百户碑矣黄霸传称左冯翊二百石卒史盖禄之多寡不同也先灵王稚子碑称汉故先灵侍御史先灵之称亦奇汉碑太滥汉碑太滥宜有晋人之禁如胡广陈实各有三碑袁满年十五胡根年七岁各有一碑已属不伦逢同碑年才十二乃有门生孙理王升等十有三人碑铭用韵之奇颜鲁公作浯溪颂四字一句一句一韵仿毛诗也作子仪家庙碑铭词两句一韵至四句一束第五句别用十二侵韵到底不知何仿欧阳圭齐作许鲁公碑铭一句用东韵一句用江韵亦奇雁门田颖作张府君墓铭铭前文云呜唿谁免荣枯适睹全盛今已沦殂又曰梁木折太山颓三子肠断二女情摧是文中用韵也但称张公字希古而不书其名亦金石中之一例柳敏碑铭通韵之宽柳敏哀词用韵者八而兼有今之冬江阳庚青盖本史记•龟筴传之例后人谓江阳必不可通者误也柳君卒于后二十三年同岁生赵台来作县令念旧特立此石想见古人友谊韩仲良碑余得一碑为王行满所书字迹并未剥落而独于书姓名处有斧斤斫削之形漫不可考幸有祖褒仕于魏周云云得知其祖为韩褒后周书有传云褒卒子继伯嗣爵宰相世系表云绍字继伯是也因绍考之方知为高宗相韩瑗之父仲良之碑仲良唐书无传惟瑗传前云父仲良武德初与定律令终刑部尚书秦州都督府长史颍川县公后瑗争王皇后之废许敬宗等诬以不道至于削爵籍家子孙流窜所以碑亦斫削其姓名是不可不为之详考而发明之也神道碑多讳程琳欲买张逊之宅使张逊乳母入宫见太后用御宝许售而后买之卒以致败欧公碑中讳而不言琳献武后临朝图亦不载也崔莺莺碑相传崔莺莺碑即郑府君碑在河南荥阳县治中文秦贯撰称府君讳恒字伯常夫人博陵崔氏年七十六以二月合祔于先茔之侧女一人适范阳卢损之子子六长顼次珮次瑾次玘次璩次完顾宁人谓据此足辨会真记之诬又容台集云女适卢损字行甫非损之子也以国号为字梁师亮墓志君字永徽永徽唐高宗年号也古人绝无避忌犹之袁绍字本初本初汉质帝年号也夏承碑有三本汉夏承碑在永年县漳州书院二门外凡有三本赵明诚金石录云元祐间治河得于土中者一本也金薤琳琅云江阴徐公扩得旧刻双钩其字以惠余旧缺字四十五而此独完好以勤约二字为绍字者二本也嘉靖间郡守唐曜取摹本临石置亭中又一本也余旻曰金石文字记云夏承碑旧在广平府永年县漳州书院者即唐曜所刻也古无格式忌讳鲁峻碑事帝则忠帝字平写唐中岳嵩阳寺碑皇帝太后不跳行不空阙余因而类推之尚书三后协心臣亦称后左氏季武子追而与之玺书大夫亦称玺书列子季梁大渐士病亦称大渐缁衣称叶公之顾命少牢馈食礼尸祝曰受禄于天眉寿万年汉书•韦玄成传使家丞称大行以玄成为后楼护传称将军至尊曹操祭乔玄称乃心陵墓史记临邛令日往朝相如后汉书任延临龙邱苌之丧三日不朝刘宠传山谷鄙生不识郡朝光武诏邓禹曰司徒尧也以尧称其臣黾错父谓错曰吾不忍见公及祸以公称其子颜延之避颜竣之卤簿以卤簿称其子霍光传鸱鸣殿上黄霸传长史一辈先下殿张敞传孝子贞夫先上殿皆人臣之殿也郑朋奏记于萧望之田蚡奏狗马以百数桓谭奏书于董贤庞参奏书于邓隲皆属下之奏也樊哙见淮阴侯称臣樊于期见荆轲称臣史记汉书诸王世子称太子王夫人称后丙吉赵广汉传教令称敕马援传李固传属吏唿万岁潘岳闲居赋亦云称万寿以献觞其实万岁二字始见于吕氏春秋之宋康王国策之孟尝君非至汉武之嵩唿而始有此称也新序梁君出狱闻公孙袭之言援其手上车入庙自唿万岁则又万岁之自唿者也张咏在益州军人欲拥立之忽唿万岁咏下车北面亦唿万岁此又以唿万岁作权变者也夏侯湛曰我王母登遐晋武诏曰山太常尚居谅阴孙绰序云敢冒谅闇之讥孔宙碑有禹汤罪己之词郭辅妻碑有娥娥三妃行追太姒之语济阳太守碑曰吕君宰政垂拱无为藁长碑曰无为而治荡荡有功郑固以曹掾事郡将而曰犯颜謇谔造膝诡词武都以太守作颂而曰赫赫明后克长克君咸阳碑以功曹送别而曰君臣流涕皆古人绝无避忌之证然汉书•王子侯表见利侯刘钉坐遗淮南王书称臣而诛吴良却临淄太守之觞以掾五望称万岁而呵之韩棱议迎大将军窦宪之礼曰人臣无称万岁之制盖立法渐严可以观世变矣文不入墓者宜用表碣古人之铭庙与墓兼用之而志则专用之于幽室南丰所寄欧阳舍人书乃谢其撰先大夫墓碑铭而作碑铭非幽室所用故其书虽尝因铭及志而所云或纳于庙或存于墓者固不论志而但论铭也卫孔悝之鼎铭晋魏颗之景钟铭铭之于彝器韩文公之乌氏庙碑铭袁氏先庙碑颜鲁公之家庙碑铭之于碑石是皆所以纳于庙者也于墓志无与其存于墓者埋诸圹中则有若葬铭埋文墓志铭砖文坟记圹记之属立诸神道则有若墓表碑文墓碣铭神道碑阡表之属其名两不相假未有墓志而立石圹外者也惟南史•裴子野传载一事此当时藩王破常例重叠为之耳非其正也故碑碣与表葬后可刊而志铭必先期而作其有葬期迫而不及攻石者则书石以志既葬刊文即不复追纳之于圹若昌黎志李元宾墓之类是也其立石在祠堂若丙舍盖亦有之若所作墓铭距葬时实远幽室不得用其文但宜施于表碣显刻墓前不当名之为志刊藏丙舍唐之葬令凡五品以上为碑龟趺螭首降五品为碣方趺圆首是碑与碣异制也明制三品以上神道碣四品以下墓表黄黎洲谓自有墓表更无墓碣知墓表亦方趺而圆首是碣与表同制也隋唐人之命碑碣表多称其实后世或有碑其碣而碣其表者然考本朝律处士不禁其用表碑与碣惟品官得立与唐令不殊则刊石故有定制而名号亦不得僭乱碣身高广之度古碣高四尺会典所载圆首碑七品以下用者高五尺五寸阔二尺二寸定五品以上用碑龟趺螭首六品以下用碣方趺圆首与唐制同碑有四品孙五品孙之称唐泽王府主簿梁府君并夫人唐氏墓志末云四品孙义阳朱宾撰文五品孙荥阳郑庄书其云四品孙五品孙者唐书•选举志三品以上荫曾孙五品以上荫孙孙降子一等此朱郑二人法尝荫叙而尚未得官故以四品孙五品孙署衔他碑所未有也碑题书官位则文中不书司马元兴碑标题云魏故宁朔将军固州镇将镇东将军渔阳太守宜阳子司马元兴墓志铭文中但序事绝无一言再及其官位者以题已备着之也此金石中之一例也墓志详书则神道碑从简李程撰太尉李光颜碑文甚简其序云相国晋公书公盛绩永志元堂琬之词传于众口故今之甄述得以略焉古人作文耻于雷同虽他人之文亦必回避此又金石中之一例也墨制授官碑文不讳唐乙速孤行俨者神庆之子也父子有碑而新旧唐书俱无本传碑书行俨以墨制授右武卫将军员外置同正员墨制者即斜封墨敕之谓盖不由中书门下而出自禁中者也中宗之世政以贿成凡员外同正试摄检校判知官大都皆以幸门得之行俨以此得官必非正人然竟以碑得永其名可谓幸矣主簿加上柱国见于碑文梁府君碑府君以出赀助饷恩诏授上柱国上柱国为勋阶之最而梁君以王府主簿得之殊不可解按杜佑传佑上议曰魏置柱国当时元勋盛德者居之贵宠第一至周隋间授受已多国家以为勋级才得地三十顷耳可见唐时勋阶甚滥故选举志凡勋官选者上柱国正六品叙梁府君以朝议郎正六品阶而任王府主簿从六品职职卑于阶矣明大学士严嵩辞加上柱国疏称上之一字非人臣所宜居乞特免此官以昭国典何其谄而不学哉孔庙置百石卒史及史晨碑皆当时格式孔庙置百石卒史碑载鲁相平行长史事卞守长擅上公府书盖汉制王国相置长史一人犹郡守之有丞也卞为鲁属县故守长得上行长史事其云守者未实授之名书首相长史并列其后只相一人史晨碑亦然盖当时公牍之例如此鲁相史晨奏出王家谷祀孔子碑前载奏词后为韵语赞孔子之圣晨既奏于朝又以其副上太傅太尉司徒司空大司农府亦汉时郡国奏事之例如此犹今时题本之有副本又有揭帖也壹代一隋龙藏寺碑九重壹柱之殿皆以壹代一字按礼记节以壹惠郑注壹读为一正义云上壹是齐一下一是数之一二也经文为大壹之字郑恐是均同之理故读为小一取一个善名为谥耳读此碑知壹之代一隋时已然再唐法琬法师碑书者为左卫翊壹府翊卫刘钦旦翊一府者五府之一也以壹代一唐时公牒亦多用之后五代藩镇之尊见于碑碣苏禹珪传开化瑶严阁记盖刘知远为河东节度使北平王时所舍俸重修者其书北平王跳行超一格与书后唐诸帝同式僧知常书闵忠寺重藏舍利碑所云陇西令公者李可举也旌麾清河公者张仲武也碑文中于大唐文宗宣宗及上书皆空二格于清河公亦空二格于陇西令公则跳行书盖当时河朔之俗知有节使不知有天子也后五代枢密之权见于度牒赐冥福禅院地土牒于纪月日之外钤以中书门下印后二行又大于首行称枢密使检校太傅平章事驸马都尉赵枢密使检校太傅平章事范而不书名以史考之盖赵延寿范延光也其时冯道李愚官同中书平章事乃真宰相也延寿延光特以枢密使加平章事耳此牒出于中书门下而押行者惟赵范二人道等皆不与可以想见当时宰相之皆为备员矣郭威为枢密使从河内来变置宰相如更驿卒有以哉碑补史所不及碑有补史之所不及者如孙叔敖名饶薛仁贵名礼欧公以为非碑则人不知史称王稚子为温令而碑云为河内令令外有上谷府卿祝其县卿之官河南尹下有循行一百三十人莲勺左卿有秩池阳左卿有秩云云皆史所无金石录载东汉繁阳令杨君之政足为循吏而史书无其人华山庙碑汉武封禅有存仙殿望仙门皆汉书所不载邯郸淳陈元方碑以何进荐拜五官中郎而后汉书本传以为董卓入洛就家拜为此官宋广平碑称公雅好谐谑不事矜庄安西都护赵含章贿事发觉簿上独无公名公奏明皇曰赵贿偶不及臣门非不受也此事唐书本传所不载而见于颜鲁公所书碑侧卢怀慎碑言怀慎本名德慎卒于而新书乃称临卒语宋璟以上享国日久之语年代不符大宗功臣史称图形凌烟阁而河间元王孝恭碑言图形戢武阁他若柳敏孝廉韩仁循吏史多遗载本朝巴里坤有敦煌太守裴岑纪功碑称八月敦煌太守云中裴岑将郡兵三千人诛唿衍王等云云后汉书所无也使非此碑则岑功没矣后汉书•皇甫规传称属国都尉李翕多杀降羌恃倚权贵规到官条奏其罪而武都西狭颂称其治化精通致黄龙白鹿之瑞使非此碑则翕功又没矣魏中书郑义碑称羲之使于宋也宋主客郎孔道均就邸设会酒行乐作均问乐何如答曰哀楚有余而雅正不足其能久乎魏书本传不载淮安定公赵芬碑称封淮安县开国子隋书芬本传称封淮安县男传不载芬谥而碑称定公其以大将军归第传亦不书莒国公唐俭碑云人多庸鄙惟尉迟敬德颇识事机公示之以安危告之以成败云云盖指俭陷刘武周时密说敬德使降唐事也唐书不载金威显庙祈雨感应记称隋凉州总管韩擒虎为韩庄公擒虎有谥皆足补史书本传之缺其他汉魏晋唐一切文武官名不见于百官志郡县地名不见于地理志者碑志详书之不可胜数矣碑补小说之所不及唐北岳府君碑御史中丞陈怀志所书中称天二年有瀛州清苑县人魏名确行李至岳庙前见二人一白衣一紫服侍从甚肃自云我是五岳大使发兵马六十万为国讨贼五岳大神九月三日俱来此山大为欢会名确迁延出诸神遂乃作怒牵至庙中用申责罚祝史杨仙童亲见其事乃驰告官司州将骇之遂以闻奏云云左拾遗孔纾墓志殿中侍御史郑仁表所书也中称纾未没前月余书一诗于东扆上若隐语曰许下无言夺少年震而不雨月当弦风涛渭逆艅艎没从此无舟济大川及死后人乃悟许无言是午字震不雨是辰字纾病亟以辰日死以上弦日而岁则在甲午也此数事皆唐人小说所不载又李绅会稽龙宫碑曰绅以进士贞元十八载客于江浙与释修真遇于剡之阳师言老禅有念今兹果矣顾谓余曰后当领镇此道幸建立龙宫以资福履余以为孟浪之词笑而不答至太和癸丑其言竟验代国长公主碑公主梦念珠练断急手自拾一个不得自知不祥已而薨逝郑子春撰北岳坛庙碑亦云高阳人田登封见岳神降形兴兵讨逆唐碑可笑上柱国梁思墓志叙其先世云竦因才着冀以荣称以大奸为先人之光荥阳令卢公清德文题云大唐洛州荥阳县头陀逸僧识法师上颂圣主中兴得贤令卢公清德之文以头陀之名冠首于乡人刘虔奖诸人之上皆可笑也常熟令郭思谟墓志称朝廷断屠之日母思羊肉有慈乌衔肉而来冬间忆庵萝果庭树为之结实又忆新笋丛篁忽苞而出于时天后造周为之嘉叹云云盖其时武后革命之时好言祥瑞故其时激诡好名之人遂附而书之追树十八代祖碑亦有例唐虢州刺史王颜追树十八代祖晋司空太原王公神道碑碑称晋司空王公名卓其先出于周平王孙赤其父泄未立崩赤当嗣为桓王所废其后奔晋代为并州牧凡王姓皆赤之后世间太原琅琊谱称祖子晋者皆非也碑所云云未知何本三代前亦无并州牧之官名晋史亦无司空王卓俱不可考然追立十八代祖碑亦金石中之一例书碑人名韦纵楷法绝似颜鲁公从子称君之例见裴道安墓志从弟称君之例见杜牧弟觊墓志裴道安墓志乃其族叔裴朏所撰也志中称道安为君又杜牧志其弟觊亦称君则碑志之称君固不论于尊卑亦金石中之一例矣道安讳稹新唐书附见于光庭传其字道安则史所未载行俭祖定高见于旧唐书及新唐书宰相世系表而隋书•裴仁基传作定此碑与隋书同或疑当有一误然考北史周宣帝禁人有高大之称诸姓高者改为姜九族称高祖为长祖则知定高本二名其单称定者必天元时所改矣节度使在家食俸之例见于葛从周碑碑称昭义军节度葛从周神道碑昭义者潞州军号也唐末潞州为河东所有不在朱梁管内从周以疾致仕遥授节度食其俸于家非真节度也宋世节镇在家食俸之例殆始于此钱本草沈凡民先生家藏钱本草一帖文为张燕公所作字为樊厚所书荔菲彬所刻一时汪退谷徐诚斋王虚舟林吉人诸名公俱有题跋大概以此本在金石录中所无而笔法整媚疑是后人集右军书而假托为之者当亦褚河南高士赞之类物希为贵也其文云钱味甘大热有毒偏能驻颜采泽流润善疗饥口困厄之患立验能利邦国污贤达畏清廉贪者服之以均平为良如不均平则冷热相激令人霍乱其药采无时采之非理则伤神此既流行能以神灵通鬼气如积而不散则有水火盗贼之灾生如散而不积则有饥寒困厄之患至一积一散谓之道不以为珍谓之德取与合宜谓之义无非分谓之礼博施济众谓之仁出不失期谓之信入不妨己谓之智以此七术精练方可久而服之令人长寿若服之非理则弱志伤神切须忌之祭尊二字见于古印古印有南孟祭尊上官祭尊宜士等名祭尊二字不知何解按汉书吴王赐号为刘氏祭酒如淳曰祭祠时惟尊长者以酒沃酎似祭尊为宗老乡老之称困学纪闻载潏水李氏云古印有文曰祭尊非姓名乃古之乡官也说苑乡官又有祭正亦犹祭酒也曲阜桂馥续元吾丘衍二十五举言之甚详蜀叟二字亦见古印沈润卿增补王顺伯印谱汉叟邑长印注曰尚书•牧誓注有蜀叟孔颖达曰叟蜀夷之别名汉马腾刘范谋诛李傕益州牧刘焉遣叟兵五千助之是蜀有叟之名古印不大汉书严助云方寸之印丈二之组是汉印不过寸许便自佩也唐宋印渐大然杨虞卿为吏部置匮以锁之而系绶于钥是私印犹未大也晋周伯仁向王导云今日杀诸贼奴取金印如斗大系肘后当是封拜时之官印耶仲长统云身无半通青纶之命注十三州志曰有秩啬夫得假半章印即半通也抱朴子曰古之入山者佩黄神越章印其阔四寸其字百二十是则印大之滥觞三碑疑义郭有道碑曰委词召贡保此清妙召贡二字未知何解北周华岳颂每挹仙人之浆时停酒母之骑按酒母糟名也何以有骑之称又刘向列仙传唿子先者百余岁唿酒家老妪曰急装当与俱夜有仙人持二茅狗至子先与酒家母骑之乃龙也常于华阴山大唿言子先酒家母在此考华岳颂所云或指此事邠国公碑曰常生纵巧有符丁缓之期兰膏自芳不假海人之赠海人之赠香也丁缓之期不知所指何事按刘歆西京杂记长安巧工丁缓者为常满灯七龙五凤杂以芙蓉莲藕之奇又效房风法为卧褥香炉云云或即此碑所云丁缓也汉碑好称故官汉人好称其故官如孔彪自博陵太守迁河东太守而碑额尚题汉故博陵太守孔君碑鲁峻自司隶校尉遭母忧服竟拜屯骑校尉而碑额尚题汉故司隶校尉鲁君碑柳敏历五官功曹宕渠令而碑称故孝廉校官碑额曰铭乱曰诔前有诔后又有序宜为王元美所非隶释不解分子二字洪氏隶释称光和纪年称分子者六十人景君碑有鸱鸮不鸣分子还养之语分子二字未详余按三国志彭羕与孔明书云分子之厚谁复过此裴松之注羕言刘主分儿子厚恩施之于己故其书后云负我慈父罪有百死云云想分子之名是东汉人序恩通用语耳左传晋有余子公行之官杜注余子适子之母弟也高湛张琮二碑本朝碑碣出土中者甚多然无甚功勋则当时史书不载未为遗憾乃裴岑一碑而外如北魏赠齐州刺史高湛墓志称其临难殉躯奄从非命则大节可观矣唐睦州刺史张琮碑称母窦隋文帝之甥夫人长孙皇后之姊且从征王世充刘黑闼有功则勋阶并茂矣正史绝无姓名何也湛志有都督南荆州之称按魏书•地形志有北荆州而无南荆州然则南荆州亦补史所未载唐宋二事例见于碑碣唐法有私觌官凡朝臣使外国者赐州县官十员使以名上以便其私所以优使臣也见韩文公韦丹墓志而唐书缺焉宋法公卿无后没入家赀翰林学士刘均无子官殁其赀江邻几为奏请立后还其家赀人臣无后没入家赀之法亦不见宋史而见欧公江君墓志焉妇人书碑唐安公美政碑房璘妻高氏书妇人书碑金石中一人而已卷六天时地志类改正改朔改年或疑商人以丑为正既书元祀则必书其岁首之月万充宗以为商书•伊训之十有二月朔实子月也崩年改元商制本不同于周制先儒谓商改正朔而不改月数者非也夏建寅商建丑周建子是改正也夏朔以平旦商朔以鸡鸣周朔以夜平是改朔也秦建亥而仍曰冬十月是改年也齐秦之历鲁之历管子三卯三暑三寒之令齐历也吕氏春秋月令未行之秦历也涿冢周书•时训解魏历也周之分至未尝系之以时独大司乐有冬日至夏日至之名故万充宗深以周官为伪汉高八年楚元王之三年也律历志中不书汉年反书楚年全谢山以为此必刘歆之文盖周历之后有鲁历以鲁纪年刘为楚元后故仿其例以楚纪年古不重望日玉藻天子朔食太牢诸侯朔食少牢不言望日之食丧礼朔有殷奠月半不殷奠是直指望日之不重也周官•冢宰司徒悬法于象魏亦只用朔日论语吉月必朝服而朝注吉月月朔也六经明文无重望日者惟康成注月半不殷奠乃云大夫以上仍有月半之奠士降则无其殆非古经之旨乎夫月者日之配也古人扶阳而抑阴故祭义曰祭日于东祭月于西于月贵其明之始生而不贵其魄之已兆又易象言月几望者三望而曰几殆有无取其满而戒其满之义冬至受贺而夏至不受贺盖亦贵阳而贱阴之义欤以月纪日古史以月之盈亏纪日者惟尚书•武成有旁死魄哉生明之词召诰有二月既望三月惟丙午朏顾命惟四月哉生魄毕命六月庚午朏夏正或用或不用豳风•七月以后稷先公皆夏时臣故从夏正而避十一月十二月之名则曰一之日二之日然先儒以为商周改朔不过朝觐聘问耳其他总以夏正为主左氏伐虢童谣绛县老人语可验诗曰四月惟夏六月徂暑皆周用夏正之证也孟子曰七八月之间旱春秋二月无冰正月日南至申须曰火出于夏为三月于商为四月皆周不用夏正之证也元吴草庐云春王正月者明其为周王之正月耳其时他国必别有所谓正月也明周洪谟云周以十一月为岁首非以为正月也商之建丑也曰惟元祀十有二月朔称元祀仍称十二月不称正月秦之建亥也亦曰元年冬十月不称正月一为史官纪年一为历官纪年余按论语子张问十世注神农以十一月为正女娲以十二月为正何晏此说不知何所考而汉武帝后魏明帝建丑唐武后建子肃宗建子盖亦不专从夏正矣二十四气历中二十四气万充宗以为始于汉之太初历盖二十四气在夏正则安在周正则戾隋书后齐神武霸府由曹参军信都芳深有巧思能以管侯气仰观云色尝与人封语即指天曰孟春之气至矣人往验管而飞灰已应每月所候言皆无爽又为轮扇二十四埋地中以测二十四气每一气感一扇自动他扇并住与灰管相应若符契焉周书序周公辨二十四气之应以明天时作时训唐太衍历议七十二候原于周公时训月令虽颇有增益然先后之次则同自后魏始载于历上已之说互异癸辛杂记上已当作上己谓古人用日例以十干恐上旬无巳日吴才老谓辰巳之巳亦读以古人卜日用干数日用支故三正建月爰定子丑四时分日乃用甲乙礼上丁习舞仲丁习乐传上辛大雩季辛又雩皆其证也宋书曰自宋以后祓禊但用三日不用巳日以常常上旬朔在午未则此一旬已无辰巳故也谢氏五杂俎则云西京杂记正月以上辰三月以上巳其文甚明巳刘熙释名训作止谓阳气之止于巳也故巳即己也但不可以支为干耳日知录亦云辰为建巳为除故三月上巳祓除不祥三代以上重干如易称先庚先甲诗称吉日惟戊是也三代以下重支如汉书之吉日刚卯兰亭之三月上巳是也潜丘札记亦云兰亭三月三日乃丙辰次日丁巳康熙字典亦主重支之说钱辛楣曰辰学巳之巳与巳矣之巳是一字两读也戊己之己与上巳之巳判然不同毛西河不通小故有一字三读之妄说齐书•礼志或云汉世有郭虞者以三月上辰生二女上巳又生一女皆死时俗以为大忌每至其日皆适东流水祈祓自洁濯按此条亦作辰巳而别为一解字典引宋书•礼志云自魏以后但用三日不以巳也此言自宋以后当更考之无羊之月算命之书以寅午戌三月为无羊之月以宋制官员于此三月例减禄料故曰无羊都试之日汉以九月为都试日太守都尉共课最之日也集生徒讲授则曰大都试十时十位叔孙穆子生卜楚丘之爻词曰日之数十故有十时亦当十位杜注日中当王食时当公平旦为卿鸡鸣为士夜半为皂人定为舆黄昏为隶日入为僚晡时为仆日失为台日月晦朔解吴廷耀云日月之圆缺前贤议论不同有云阳有余而阴不足故望后渐亏迨至晦日即全损矣窃以日月为阴阳之精调和而成岁月丝毫不可偏损譬于人身一小天地阴阳稍有偏枯即为疾病若如晦月之全亏人岂复能生活耶又说月借光于日而月之缺处乃日轮入地月为地所掩故有亏缺夫天虽如卵地包于内然常视日月星辰皆自东南北斜过于西南北似非竟由西穿地而东也倘如前说月缺因日为地隔所以损光是每夜日必入地矣何以十五日后至二十七八日虽有满缺而光朗彻夜日既入地为地所隔月之光何以不损乎况星与月同借光于日而星常明岂日入地之后但隔月之光独不隔星之光乎予窃揣摩恒不释念偶以瓷盂照日恍然大悟夫日阳也其体凸如滚球光照四方月阴也其形凹如覆盂有质无光月借光于日日居高而月居低对照则光全满稍偏即亏即月之本体所遮由渐偏而至渐晦乃月背日而行故无光矣度行左右故有左右弦缺之分其既亏之后尚隐隐然有半轮黑丸可见则是月未受日光之本体也至于日月之食或云是日月同度相掩似属不然倘望日月食则日当空便同白昼如何反有晦暗之理据天文别论乃罗计星同度所掩其说近理三伏史记秦德公二年初伏注三伏始于秦周无伏也刘熙释名云金气伏藏也故三伏皆庚王大可云三伏者庚金伏于夏火之下也金畏火故曰伏测天三家以外诸说测天者宣夜浑天昕天三家人皆知之今用西洋法则亦浑天遗意也然三家外散见各家论天地有极奇者唐书太宗收骨利干其地夜短煮羊脾未熟天即明元史沙弼国日入时其声凶涌国人必击金鼓以乱之否则小儿怖死土哈国日入不满一时随即出地宋戴五原云尝登崆峒之巅见日光非从海出入也太阳之气朝则聚聚极而圆明暮则散散尽而昏黑日聚日散人离日远故误以其散聚为穿地而过耳癸辛杂志云赵都统见海神黄衣赤眼以头顶日而上日渐高人渐小本朝怀氏坤舆外记云莫斯歌国其地夜长昼短冬至之时太阳出止二时而夜矣季氏台湾杂记云台湾东有红夷国中国商人某舟泊其地竟无昼夜花木明秀商大喜以为仙境乃留三百人裹粮居之隔年复至则山中黑如长夜人迹已绝取火照之见碑上留字云此国至秋而暮至春而旦以一年为昼夜也王方平云月至梁时已周围减寸矣自开辟至唐虞已减一寸郭守敬云古日舒长今日促每百年则短一分孙太初云今日不如古日之热邱长春云日不入地犹之星辰亦不入地三光轻清故也七八月间河汉尤显日月东西出没而河汉常在天周髀经算天至二百四十八万里而日月不照矣侯鲭录言海中三日并出者大鱼之目也地有四游尚书考•灵耀曰地体虽静而终日旋转如人坐舟中舟自行动人不觉耳春星西游夏星北游秋星东游冬星南游一年之中地有四游十三月十四月十九月陈宠传十三月阳气已至牛宏传十三月不以太簇为宫便是春木不旺注十三月正月也金石录古公缄鼎有十四月戌命尊有十九月欧公问贡父而不知王凤洲以为闰月也是斋日记以为嗣王即位虽逾年不忍改元也汪师退作史记十表言秦汉之际陈涉起陈凡六月武臣起赵凡四月皆系以月而不年而其中有四十八月三十八月何以不年其时统无所属不得以正元起数故也故管子亦有二十四月之文此说出而十四月十九月之说可以明矣端午不必五月修禊不必上巳登高不必重阳除夕不必岁除唐宋广平贺表曰时则仲秋日惟端午是端午不必在五月也刘桢鲁都赋素秋二七天汉指隅人胥祓除其时盖七月十四日汉书八月帝与群下祓于灞上是修禊不必三月也隋书文帝七月与群臣登高是登高不必重阳也唐人亦有人日登高诗太平广记•卢顼传是日冬至除夜卢家备粢盛之具是冬至夜亦名除夕也老学庵笔记冬至前一日名为冬住亦奇寒食不必清明汝南先贤传介子推以三月三日自燔后有禁火之俗按后汉书•周举传太原旧俗以介子推焚骸至其亡月士民辄一月寒食举既到州乃作书置推庙言盛冬去火残损民命非贤者之意以宣示愚民使还温食依此则寒食乃在冬矣琴操言子推抱木而死文公哀之命人五月五日不得举火依此则寒食又在夏矣开辟不必十二万年元人伊世瑜郎嬛记曰天地日月之寿亦如世上人各有长短不齐康节所云一开一辟必须十二万年非也地理之难地理之学极难阎百诗云代有四迁宁人知其二江西有三宁人知其二宁人以幽并营三州在禹贡九州之外而百诗又引周礼•职方氏所载驳之如昭余祈在今介休县肃慎氏在宁古塔之类牧斋注杜以潼关为唐始立而竟忘曹操之殆死潼关则真乃目不见睫耶方密之通雅载石头城非石城龙门栈道均非一处有汉之河东唐之河东周之河内汉之河内皆不同处五服禹贡五服周•职方九服盖就赋役之繁简王畿之远近因时制宜略有损益其实山川薮泽为不可移易之物非周商异于虞夏也郑康成以为服五百里是尧之旧制禹弼之更增五百里面五千里相距为方万里其说甚诞按王制云四海之内断长补短方三千里原有明文而孔疏引地理志言汉之土境东西九千三百三里南北万三千三百六十八里其所以与九服五服之面五千里俱不合者盖尚书所言乃据其虚空鸟路方直而计之汉书所言乃是着地人迹屈曲而量所以其数不同此说尤诞夫虚空鸟路非鸟不知三代之人非着翅解飞者何能凭空丈量而臆断为五千里哉其实幅员之广三代实不如秦汉也再考唐虞之时雍州之地犹为导河导弱所经冀州之北并无治水之迹此二方者有何侯卫之可设贡赋之可稽乎且依其说则王者之都必长在天下之中如嵩洛汝颍地方然后均齐方正而五服九服可以环而向之若虞夏之都偏于北周人之都偏于西其北则沙漠苦寒西则戎狄流沙又安得有五千里之侯卫耶至于东南二面又岂止于五千里耶戴未堂曰周之兖州南侵青徐大于禹贡之兖州周之青州兼徐侵豫倍于禹贡之青州周之冀州分其北为并州分其西为雍州合三州乃当禹贡之一冀州四至不同四至之说不同尔雅云东至泰远西至邠国南至濮铅北至祝栗吕览则云东至搏水之地西至三危之山南至续黹之国北至夏海之穷大戴礼则云北至幽陵南至交趾西至流沙东至蟠木三扬州汉以广陵郡属徐州今之江都也其扬州刺史或治历阳即今之和州也或治寿春即今之寿州也杜诗之何逊在扬州禹贡扬州之域所统甚广晋书隋书均以交广为禹贡扬州杜佑非之以三代时尚无南越而不知尧典之宅南交即交趾也故史迁舜本纪有北发息壤南抚交趾之语至于北朝所侨置之扬州则更纷揽矣五赤壁今江汉间称赤壁者有五汉阳也汉川也黄州也嘉鱼也江夏也东坡指黄州赤鼻山为赤壁按刘备居樊口迎操军于赤壁则赤壁当在樊口之上又赤壁初战操军不利引次江北则赤壁又当在江南矣三曲江曲江有三枚乘七发观于广陵之曲江今浙江也广东有曲江今韶州也司马相如弔二世赋临曲江之隑州今长安也曾巩鉴湖图有所谓广陵斗门者在今山阴县西六十里江都更名广陵在其时枚乘已卒不应见之于文至元年间试罗刹江赋独钱惟善以钱塘江为曲江遂冠三千人之上见升庵外集徐扬可称闽中今闽中为福建然傅亮从武帝平闽中诗曰鞠旅扬城大蒐徐方是徐扬亦可言闽中梁元帝去丹阳尹荆州诗曰分符莅闽越终然惭厉精是荆州亦称闽越华阳国志称哀牢归义其地东西三千里有穿胸儋耳闽越云云是今之云南亦古之闽越也钱辛楣曰宋武并未入闽傅亮从武帝平闽中恐是关中之讹江河发源禹贡有岷山导江之文而后之论水者遂以岷山为江源桑经郦注皆主其说自前明徐霞客好游直至昆仑见河与江皆出自昆仑不过河源在北江源在南耳岷山者乃其入中国之始而非其发源也有以北金沙江为江源者其源在西番境内莫得其详李穆堂以康熙方舆图考之岷山与金沙江会合于四川之叙州自叙州逆而数之直发源于西番之阿克达母必拉等处盖六千九百里而后至岷山几与黄河同源徐楚金作说文系传言河出昆仑昆仑神灵之宅帝之下都非造次可睹盖在元以前未穷河源到星宿海处故也岂大禹之力不如一元人哉天地之钥必至此而始开也沈括笔谈云温州雁宕山前人未见故谢灵运为太守未曾一游至宋真宗修昭应宫采木入山此境始露于外可知天下境界无穷学问之道亦然安见前人言之而后人不可再置一说耶储六雅曰庚桑子洞显于周仇池显于晋雁宕显于晚唐黄山显于明末二百里蔡二百里蔡孔传以为杀减其税二百里流为流移而随其俗蔡传俱以为罪名愚意孔说为是唐虞以流宥五刑似流为最轻之罪安得流诸荒服之外故曰流共工于幽州幽州非荒服也地名通用棘闱楚地也见左氏昭公十三年而今以为贡院试士之所九京晋地也在京陵县见水经注今以为死者九泉之通称太原平阳地之通称也见孔传而今以为山西之太原府平阳府杏坛泽中高处之通称也见司马彪庄子注今指定为孔子讲礼之所蚕室鲁地也见左氏哀公八年吴伐鲁舍于蚕室后人以为受宫刑之所地名所由虎牢者穆天子传七萃之士擒虎而献之天子天子命为押畜之东虞是名虎牢余干者梁武时童谣王气在三余乃置余干县金山者唐有僧获金江中因而建寺犹之始皇埋金建业故名金陵也俱见九域志任昉述异记云吴人买瓜于江畔故曰瓜步水际曰步湘中有灵妃步是也句容山形曲而有容故曰句容见真诰望都者谓登尧山望见都也见地理志邯郸郸尽也言邯山至此而尽也见寰宇记杨关者汉将杨兴败逃出此关故曰杨关见清波杂志孙权记注云阊门者夫差以吴门上通天阊故号城门曰阊门见括地志汉封真人匡续为越庐君以其所庐处故也后遂名其山为庐山与焦山之名因焦先所居同义匡字君孝见杜阳杂编章怀太子注钱塘二字始于汉人华信筑塘以钱易土故名钱塘世说注以为沈信所筑二姓殊不相符按史记始皇至钱塘临浙江早有钱塘之名在汉之前矣良常者秦始皇曰巡狩之乐莫如山海自今以往良为常也余杭者禹杭之讹杭舟也言大禹至此舍车而登杭也见地理音释奔牛者梁武帝掘钟山得一僧于龛中僵坐不动宝志公曰此人定僧也可以磬醒之遂起而走逐之至丹阳四十里化为牛奔云见白醉琐言丹徒者秦始皇命赭衣人三千凿山以断王气遂名丹徒会稽者禹王于此朝诸侯会计天下之财币故曰会稽见咸淳临安志孔庙东南有双石阙故名阙里见水经注彭祖二子长曰武次曰夷所居山遂名武夷见武夷山志太湖得咸池五车之气故名五湖见陆鲁望集三吴三解通典汉分会稽吴兴丹阳为三吴水经以吴兴吴郡会稽为三吴指掌图以苏州常州湖州为三吴五湖五解虞翻以太湖通五道又上通咸池五车之气故号五湖其实一湖也犹之昭余祈虽名九泽其实一泽也然水经五湖有长塘湖射湖贵湖上湖滆湖五湖之分吴越春秋又有贡湖游湖青湖梅梁湖金鼎湖之分韦昭以胥蠡洮滆四湖及具区为五湖合之前陆鲁望所言是五解矣马嵬本人名学圃萱苏云马嵬晋人名也昔人在此地筑城避兵后因以名其地而以杨妃一死遂大着于天下台城六朝朝廷以禁省为台故称官军为台军禁城为台城法令为台格使者为台使犹之昔并州刺史治太城蜀郡太守治少城便称太城少城云尔雁塔佛家三净食雁也犊也鹿也玄奘僧造塔于宫城南见雁飞过戏曰众僧缺供一雁应声而坠众曰此雁舍身宜旌彼德遂不食三净而瘗此塔名曰雁塔题名者僧道士庶皆有之不止进士也见震泽长语两水精宫阖庐造水精宫见述异记即今之苏州也后杨濮守湖州诗有清光合作水精宫之句从此湖州亦称水精宫蜀无眉山邛州牧杨宏度云人称三苏为眉山苏氏考之蜀中志书无所谓眉山者一日登城望远见万山横秀皆如列眉方悟眉山与眉州之称今误以州署后不土冈当之者非也吴兴非湖州江淹传淹为吴兴令今之浦城也三国志吴以浦城为吴兴唐改为浦城故文通诗曰长望竟何极关云连城边其为今之闽省所属无疑颜鲁公作妙喜寺碑竟以吴兴为湖州误矣别赋送君南浦伤如之何正指浦城而言非今之江浦也卷七官职类六朝尚书台有二书体六朝宋齐之间尚书台文檄有二体召人用虎爪书告下用偃波书取其不能仓猝书成所以防奸伪也见宋子京笔记领行兼假之分汉官以上兼下曰领霍光以大将军领尚书事是也以下摄上曰行韩安国以御史大夫行丞相事是也以本官任他职曰兼常惠以右将军兼典属国是也暂署曰假赵充国为假军司马是也爵官职秩之分爵者公侯伯子男也官者宰相尚书也职者一品至九品也秩者光禄大夫至文林郎也俸之深浅亦曰秩古无教官古有大司成大司乐主教士之责其庠序学校之在乡者其师皆致仕之大夫归老于乡者为之教授不别立官有类今之掌教书院者是也汉人校官碑所称潘君讳干字元卓者先佐上郡再除曲阿尉以其能兴文教而歌诵之非今之教官也宋庆历始命天下小州小县皆立学而设官以教焉朱子记漳州教授厅云官虽有统而其任之本诸身者非期会簿书之可考上之人又以其儒官而优容子故仕者反利焉魏志•武帝纪令郡国各修文学县满五百户置校官选其乡之俊秀而教学之校官之设盖始于此唐宋铨选唐选官有小选东选南选之分小选者凡流外兵科礼部举人得自主之东选者应选之人集于洛阳就近铨选南选者因岭南黔中太远遣郎官御史为选补使至其地选之其州县官亦不由吏部选授听彼处都督辟上人而用之宋神宗八年诏川陕闽广八路之人免其赴选令转运司立格就注而已皆为体恤远人之意勋阶封号食邑实封之分宋大臣有勋阶封号之分阶者如程琳碑赠太师尚书令本阶开府仪同三司是也勋者上柱国广平郡公是也封者封七千四百户是也赐号者推诚保德守正翊戴功臣是也余皆仿此其食邑与实封有别者如余襄公食邑二千六百户实封二百户是也唐之实封可以食其租税至宋皆为虚名封号起于唐明皇与肃宗德宗如赐号开元功臣宝应功臣之类小门下六朝唿侍中为门下省故给事黄门侍郎唿小门下赐金紫非本秩光禄大夫银印青绶南齐乐安任遐为光禄大夫向王宴乞一片金宴为启上赐以金紫所云赐者非其本秩应有之章服也故凡书赐紫金鱼袋及赐银青赐绯者皆沿此例紫绶则金鱼袋青绶则银鱼袋相国尊于丞相吴仁杰两汉刊误补遗言百官表萧何为丞相七年迁为相国何传又言使拜丞相为相国史记秦惠王拜张仪为相又以樗里疾甘茂为左右丞相是丞相者佐相国之名相国尊于丞相也尚书令尊于尚书东汉•百官志尚书令千石且云在孝武时宦者职耳成帝才用士人故周堪以尚书令升光禄卿在汉时不甚尊至六朝而其职渐重唐六典尚书令正二品六尚书其属也皆三品又置左丞一人右丞一人从二品是尚书令尊丞相之上即秦汉之相国也诏升尚书令在三师之上大臣薨而赠尚书令者必兼他官惟韩魏公以功大独得单赠此其证也唐宋正一品皆赠官唐宋正一品者只太师司徒司空太尉皆赠官耳或以太师致仕或以太尉致仕或死后加赠非现任也如其起用则反落免之如文彦博落太师致仕平章军国重事领录尚书事更尊于尚书令汉武时霍光领尚书事章帝时以太傅赵熹太尉牟融并录尚书事尚书有录名自熹融始盖即虞舜大麓之职也和帝时太尉邓彪以太傅录尚书事位上公在三公之上每少帝立则置此官犹古冢宰总己之义也宋书•褚渊传太祖崩遗诏以渊为录尚书事江左以来无单拜录者有司疑立优策王俭有策而不优之义渊表称总录之任江左罕授盖尊之至也隋书录尚书一人位在尚书令之上太史公位在丞相上卫宏汉仪注以太史公位在丞相上天下记书先上太史公云云晋灼非之以为百官表所无也史迁亦自谓先人文史星历近乎卜祝之间则位在丞相上之说可疑于文定公以为位者朝着之位非爵位也如唐宋螭头记注之制在人主左右耳故不见于百官表而见于仪注也太史二字见尚书•立政篇尚书侍郎古不甚尊有迁县令者周官司会康成注云若今尚书矣秦世少府遣吏四人在殿中主发书故谓之尚书尚者主也汉有尚衣尚冠尚浴尚席尚书谓之六尚官六人俸六百石李固有北斗喉舌之称以其出纳王命故耳官不甚尊非今之所谓尚书也以六曹尚书当周之六官始于武后以天地四时分六部故通典已有六部之条侍郎乃掌守门户之名有仪郎侍郎中郎郎中之分比四百石蔡质汉仪曰尚书郎初从三署诣台试笺奏初上台称守尚书郎中岁满称尚书郎三年称侍郎扬雄为侍郎乃三署郎非尚书郎也恰从此员推升侍郎五年迁大县令尚书郎只五品初以令史久缺补之光武参用孝廉故丁邯宁受杖不肯补郎耻以孝廉补令史之职故也西汉侍郎千余人东汉三十六人一尚书领六郎光武时尚书之权已重所谓不任三公事归台阁者章怀太子注云台阁谓尚书也其后以侍郎贰尚书亦自唐始称令公新唐书•郭子仪传子仪为中书令人称之曰郭令公白居易有寄献北都留守裴令公五言四十韵首一句天上中台正人间一品高自注中书令上应中台司徒官一品按此以中书令而称令公宋杨业由云州观察使赠太尉大同军节度使未为中书令而亦称令公何也明一统志载杨令公祠在密云县古北口祀宋杨业平章事非本职唐平章事虽宰相之官名而非其本职也有以侍郎平章者有以尚书平章者至中书令领平章事而极尊故称曰令公御史有不主纠察者监察御史主纠察而侍御史则主藏书册老聃曾为此官不司纠察按通考侍御史即周之柱史汉之太史是也非御史台之御史也如后世有给事中之名而不司宫禁有司马之名而不司兵有太常之名而不司音乐署理今官有署理实授之分其来最久楚汉春秋曰会稽假守殷通项梁所杀者假即署也柱史二解老聃为周柱下史故御史称柱史一解也通考云御史冠以铁为梁柱故号柱史亦号端公又一解也长史汉制一宰相两长史又边防郡守亦有长史是长史者似是掾属之官唐刘济为都督府长史是都督亦有长史矣元稹为虢州长史岂州县亦有长史欤以降为尊杜诗辟大司马府由公府掾三迁为侍御史安集洛阳以状闻世祖赐棨戟往河东剪灭诸贼乃拜成皋令以御史作令也陆逊为大将军立功后孙权欲其出身之正乃使乡里重辟举为秀才以大将军作秀才也二事极相类皆以降为尊宠又陈书司马申以戎昭将军为江乘令学士萧梁有寿光殿学士之号为学士之始中宗采上官婉儿之言设宏文馆学士亲近陪宴以至权重于宰相李邺侯陆宣公皆为之明洪武初仿宋殿阁学士之制设华盖殿学士等名不过五品备顾问而已自胡维庸作相败后屡召学士解缙等咨询而权遂重永乐时至加师保大学士李泌传肃宗加集贤殿崇文馆大学士泌言学士加大始于张说己不敢当乃以学士知院事至崔圆加大学士而引泌为辞宋设集贤殿大学士一人以宰相充之丁谓为资政殿学士在翰林学士下帝乃加大字班承旨上然则大学士之尊久矣侍读唐明皇无人问古卢怀慎荐马怀素为侍读此侍读二字见史传之始都都知都都统唐相王铎官拜都都统乐工李可及官拜都都知盖因僖宗奏乐召都知三十人并进无所统摄乃别立都都知王铎之官名实始于此可见奉宪史记•三王世家百官奉宪各遵其职汉书•景帝纪酷吏奉宪失中按穆天子传受敕宪注云宪教令也黄堂黄堂二字见东汉书•郭丹传注太守之厅也郡国志曰鸡陂之侧黄歇假居之地屡有火灾太守涂雌黄以厌之故曰黄堂主事是吏非官或问黄梨洲宋官名有某部主事否梨洲云宋制六部自尚书以下只有侍郎郎中员外郎三项其主事录事令史书令史皆吏也而非官凡三省枢密皆有之不独六部也日知录曰主事始于后汉光禄勋有南北庭主事其职掾史也隋有主事令史员总督总督二字见汉书西域传赞曰总督城郭三十有六陈书•萧摩诃传吴明彻曰步军既多吾为总督必身居其后此总督二字之再见者刺史古刺史一官最为不伦忽轻忽重大抵汉之刺史以六百石而纠二千石居无定所似明之巡按也魏晋刺史统辖数州兼领军务似今之总督也隋唐刺史则今之知府知州也监司监司二字始于徐邈与范寗书择公方之人以为监司见晋书郡县忽大忽小三代县大而郡小故曰上大夫受县下大夫受郡又曰县有四郡战国县小而郡大甘茂曰宜阳大县其实郡也晋制不宰县者不得入为台郎任至重也故北魏孝文以此官与崔亮后嗣君失政以厮役为之士人不屑元文遥力除此弊乃集于神武门唱名慰谕之宋宁宗庆元年间诏改官必作令谓之须入除殿试三名外虽宰相子无不宰邑邑令又重矣唐语林以得县令为得畜生道以得学博为入饿鬼道岂非忽大忽小之证欤元知府或有或无或问黄梨洲元官名有某府知府否曰元制诸路设总管府达鲁花赤之下为总管总管下为同知治中判官散府则达鲁花赤之下置知府或府尹若扬州杭州皆为上路有总管而无知府所谓达鲁花赤者国言荷包压口取管辖之义称州达鲁花赤曰监州县达鲁花赤曰监县制府今称总督为制府制府二字见宋史•李全传中以宋有安抚制置使之官故有制府制阃之称许国为此官命全参谒全曰不参制府则曲在我幕府章梦先亦令隔帘貌喏貌喏者大概今之请安也功曹刘贡父言萧何不为功曹而子美有功曹非复汉萧何之句按汉书本无何为功曹之语三国志虞翻为策功曹策曰孤有征讨事未得还府卿复以功曹为吾萧何守会稽可耳此子美所用也时子美在梓州补京兆府功曹移文今文书平行者号移文初见三国志•王肃传薛夏为秘书丞以公事移兰台兰台自以为台也而秘书署耳谓不得用移文夏报曰兰台为外台秘书为内阁台阁一也何不可移之有事物纪原以移文为始于刘歆移太常博士予按左氏王子朝之乱晋命诸侯输周粟宋乐大心不肯士文伯折之乃受牒而归所谓牒者即今之移文也致仕官朝参特诏致仕官朝参在本品现任官之上余宰江宁乞病与现任江宁令同见藩司余坐现任之下藩司李渭大以为非亦犹行古之道也吴志吴志司马申以戎昭将军为江乘令业已奇矣陆逊以大司马出兵成功封侯而归主上执鞭百僚屈膝而仍归乡里举秀才尤奇告身唐告身即今之告敕天宝初官爵滥而米粟贵所以有将军告身易一醉之语颜鲁公自书告身墨迹余于尹文端公处犹及见之未入流唐时流外即今之未入流张元素流外出身故被太宗问出身而自觉惭恶面如死灰黄幡绰见醉人卧池侧告文宗曰此令史也问何以知之曰再一转便入流文宗大笑通考唐时每岁进士明经出身者不过百余人流外二千余人领侍卫内大臣史记•弟子传注王肃曰子路为孔子侍卫故人不敢有晋言侍卫二字见此元有官名云都赤者侍卫最亲虽宰相见无此人侍立不敢见即今之领侍卫内大臣也语见辍耕录至元史所称怯薛则今之侍卫矣巡抚总河总漕都统巡抚二字始见于晋咸宁中诏刘颂巡抚荆扬唐高宗以薛元超为河北道大使分道巡抚都统之名始于晋书苻坚以秦州主簿赵盛之为少年都统总漕之名始于明太祖之命吴桢总河之名始于永乐之用陈瑄明之总督提督皆御史差也差毕回院乃自部卿藩臬升授盖即唐之大总管大都督类也见续通考说书今之说演义小说者称说书贱人所为如左宁南门下柳敬亭是也不知宋金元皆有崇政殿说书之官其职有类经筵讲官而秩稍卑程伊川杨龟山游酢皆为此官唐制节度观察二使不并置唐制节度观察二使不并置故节度常兼观察处置等使崔珙为凤翔陇州节度观察处置等使而奏周公祠灵泉状中书门下奏内但称观察使不称节度者节度权虽重于观察而非军旅之事陈奏止称观察唐人章奏之式如此织造府贡禹奏故事齐三服官输物不过十笥注三服官主天子衣服者即今之织造府百官表有东织西织二官是也但前明洪武至宣德尚无此官见杨廷和传县佐非县丞今人以县丞为县佐不知唐官制县丞簿尉之下尚有四佐一司功佐一司仓佐一司兵佐一司户佐皆名县佐貤封非古礼夫尊于朝妻贵于室杂记大夫之适子服大夫之服又曰士之子为大夫则其父母勿能主也使其子主之注大夫之子得用大夫之礼故为丧主若父身是士不得用大夫之礼故不为丧主汉以前爵不上逮也自南北朝始有封赠其祖父之例而自父以上官以差杀未如近制之隆郭令公二十四考中书令而父止赠太保权文公官宰相而其祖止赠郎中汉置武功爵官首补吏与今之例略相似然爵仅得第八级乐卿止耳说见姜西溟张主事墓志县令非令尹左氏宣十二年蒍敖为宰注令尹也上卿也令尹子文三仕为令尹是也今称县宰为县令者借用宰一国之义而其实非也汉宗伯非礼部尚书平帝诏宗室有冤者得因宗伯以闻晋灼曰是宗正也非大宗伯也汉司空非工部尚书陈咸传咸为南阳太守犯法者辄论输府以律程作司空师古注司空主行役之官也非大司空也余按仪礼大夫之家有司马司寇其即此义欤宋知某县事非县令宋大县千户以上选朝官知小县三千户以下选京官知盖以京朝官之衔知其县非外吏也县令则古长史之职如欧公之贬夷陵令是也见续通考京朝官之分常不解宋官制有京朝官之分后阅王得臣麈史云宋进士出身为着作左郎余人为大理寺丞者曰京官若左郎再迁秘书丞寺丞再迁太子中舍曰朝官便奉朝请选人作令曰某县令京官以上曰知某县事协办今之协办大学士即宋之参知政事唐之同平章同三品也宋太宗患赵普之专问陶谷次宰相之官谷引唐之参知政事以对而不引汉之御史大夫人以为非然其初参知者不押班不知印不升政事堂殿庭特设专位署衔而已诏与宰相轮班知印同升政事堂行则并马自寇准始官衔家语•礼运篇官有衔职有序注衔治也执辔篇云善御马者正衔勒善御民者正百官官衔之名本此封氏见闻记官衔之名当是选曹补授须存资历闻奏之时先具旧官名品于前次书拟官于后新旧相衔不断故云钱希白南部新书亦云官衔者取其相衔不断之义如马之有衔也帖黄唐制降敕有所更改以纸帖之谓之帖黄盖敕书用黄纸则帖者亦黄纸也今奏状札子皆白纸有意所未尽揭其要处以黄纸别书于后乃谓之帖黄盖失之矣其表章略举事目与日月道里见于前面及封皮者又谓之引黄见石林燕语宋史中书省大事奏禀得旨者曰画黄小事拟进得旨者曰录黄徽宗时吏惰不勤凡命令之出于门下者预列衔使书名而徐填其事谓之空黄见张叔夜传今人具奏自摘大旨用白纸帖之亦史帖黄始于三月古官尊卑不一秦汉侍中本丞相史不过掌虎子捧唾壶等事而晋以后之侍中乃宰相也南朝选貌美者为之以何偃阮韬为一双似又与汉相似唐同平章事处资浅之人在同三品以下而宋则以同平章事为正相参知政事次之汉中书令不过宦者所为而六朝遂为正相郭子仪力辞此职以为太宗曾为中书令唐枢密使亦宦官也五代郭崇韬安重诲领之遂改为宰相之要任大抵古小而今大者尚书侍郎也古大而今小者检校提举也汉仪同三司宋三司五司汉安帝以邓隲为开府仪同三司三司者司徒司空太尉也别开一府同此三司故曰仪同三司宋之三司则专管财赋一盐铁使一度支使一户部使也有副使有判官五司者经略使安抚使节度使观察使及总管是也号五司厅唐节度皆兼观察处置三使宋则以节度归总管司观察归安抚使处置归经略使古内外官时轻时重汉陈咸思入京城杨仆耻居关外齐茹法亮为中书舍人出为大司农恋职而泣唐班景倩入为大理寺少卿李若水送之曰班生此行无异登仙似朝廷官制重内轻外由来旧矣乃天宝间薛邕贬左丞为歙州刺史家人恨降之晚崔祐甫任兵部员外求为洪州别驾宾佐有忤意者荐为台官其当迁台阁者皆以不赴取罪南朝赵伦之居方伯公私俱足入为护军颇苦贫窘以为贬也元载以仕者多乐京师恶其逼己乃制俸厚外官而薄内官常衮奏之始加六千缗后汉郭威以枢密使过洛阳平章王守恩留守西京以使相自处肩舆出迎威憎之即日以头子命白文珂代之守恩方坐馆待见而吏已报新留守视事于府欧公以为武臣易一宰相如更戍卒古内外官之忽轻忽重如此唐翰林学士最荣唐学士入直许借飞龙厩马白香山赠钱翰林诗曰分班皆命妇对苑即储皇盖最亲宫禁也是以韦绶学士也而覆以蜀襭之袍韩偓学士也而暗藏金莲之烛后蜀王建待翰林过优人尤之建曰我昔直禁军见唐天子待翰林之厚虽朋友不如也我不过万分之一耳古中书舍人最尊唐之中书舍人宋之知制诰皆就省中起草故韦承庆下笔立成郑畋动无凝思人以为才和蒙闭户精思刘涛遣儿代草人以为不才富郑公直制诰竟封还刘从愿妻封遂国夫人之词头权可谓重矣部胥今六部书吏汉之都令史也秩虽二百石皆士人为之而有志有所不屑故梁冀怒名儒刘常来旧矣曰令史曰书令史书令史者即今之帖写矣小史古乐府十五府小史小史似令史之年轻者即今之小书办也张翰有周小史诗谢惠连有赠小史杜德灵诗似乎亵狎然吴祐举孝廉乃越道共雍丘小史黄真欢语移时则小史又以人重矣高俅为东坡小史后见苏氏子孙执礼犹恭典使张曲江曰牛仙客河湟一典使耳使班常伯天下其谓何典使何称盖亦胥吏耳仆射自魏晋始尊仆射一官秦汉时侍中尚书博士郎皆有此官在永巷者曰永巷仆射在军屯者曰军屯仆射又有谒者台仆射以射称者所以重武事也秩比千石东汉尚书仆射一人六百石献帝分置左右仆射荣邰为左仆射卒后赠执金吾是仆射在两汉时不甚尊也自魏置仆射掌大拜授及百官班次统谒者十余人从此迄于六朝此官遂尊仆射上表疏只称名不称姓唐时左右仆射二人从二品掌统理六官为尚书令之贰令缺则总省事所谓令仆是也五尚书二仆射一令谓之八座宋徽宗诏曰前代以仆臣之贱充宰相之任可改左仆射为太宰右仆射为少宰卷八官职类唐宰相皆非本官故有同三品同平章事之称唐初以侍中尚书令中书令共议国政为宰相皆三品官也后因太宗为尚书令臣下避之遂用仆射为尚书省长官又因其品位既崇不轻授人乃以他官居宰相之职如魏征以秘书监李勣以太子詹事俱各参预朝政其人虽入相而其官未至侍中中书故必加同中书门下三品名目若三司三公中书令则不必加此衔然当时亦有官侍中中书令而不为宰相者大历以后升侍中中书为二品嗣后入相者便无此称矣太宗时仆射李靖以病辞位诏疾小瘳三两日一至中书门下平章事遂有平章事之称后用资望稍轻者遂又有同中书门下平章事之称开元以后常领他职如用兵则为节度使崇儒学则为大学士急财用则为盐铁使颇有类于今之兼部务者唐制官极尊不过三品其太师太傅等名乃赠官耳宋宰相不专任宋承唐制宰相不专任三省长官尚书门下并列于外而别置中书禁中号政事堂以同平章事为宰相有二人则分日知印或为某馆大学士监修国史亦因唐以来三大馆皆宰相兼故也后以文潞公为太师吕公着守司空复有平章军国重事之称或五日或两日一朝非朝日不至都堂至韩侂胄拜相乃以平章军国事为名去重字则所预者广去同字则所任者专宋正官不治事宋三省六曹二十四司类以他官主判虽有正官非奉别敕不治本司事故中书令侍中尚书令不预朝政侍郎给事中不领省职谏议无言责起居不记注天下财赋悉隶三司而中书省不知其盈虚出入也大概分而为三一曰官不过寓禄秩叙爵位而已一曰职所以待文学之选一曰差遣方办治内外之事故士以登台阁为显官而不以官之迟速为荣滞以差遣要剧为贵途而不以阶勋爵邑有无为轻重时人语曰宁登瀛不为卿宁抱椠不为监宋三师三公最滥宋初赵普为太师以其开国元勋也元祐以文彦博为太师以其四朝耆旧也后童贯为太师是以奴隶为帝师矣越王偲郓王楷为太傅仪王咢肃王枢为太保是以子弟为保傅矣宣和末三公至十八人三少不计其数荆王元俨号二十八太保以其年才二十八也唐翰林待诏甚尊明皇置翰林院待诏以张说陆坚等为之掌四方表奏批答又置翰林供奉与待诏分掌诰敕后改名学士礼遇甚亲至号称内相非若今之待诏也明按察使可以笞知府明史雍泰为山西按察使怒太原知府尹珍不避道笞之珍诉于朝王恕为宽其罪乃降湖广参议萧鸣凤以兵备副使督学广东以愤杖肇庆知府郑璋璋恚投劾去言官交章论之肃坐降调宋恩荫最滥宋一后妃一大臣之子弟亲属皆有恩荫有官至二十余人者晏殊不乞恩泽而薨后仁宗犹官其孙及甥等九人其他郊祀行庆群官率多进职真宗时司谏孙何奏贡部上名动逾千计门资入仕亦及百人每祀圜丘并加铨叙使评事寺丞才数载而通闺籍赞善洗马不十年而登台郎若十年之内肆赦相仍必至京僚过于胥徒朝臣多于州县请降诏书自今郊祀群官一例不得迁陟省台寺监府卫院之分唐杨收曰总群臣而听曰省分务而治曰寺省者中书省尚书省门下省是也台者御史台司天台之类寺者太常寺太仆寺之类监者都水监尚方监之类卫者羽林卫銮仪卫之类府者折冲府都督府之类院者枢密院集贤院之类皆今之衙门也令敕格式之分禁于未然之谓令施于已然之谓敕设于此而使彼至之之谓格设于此而使彼效之之谓式称唿越等之禁国子祭酒孔维上言中外文武官称唿假借逾班越等请一切禁断太宗命学士宋白议白请自今文武台省官并唿本官如太常博士大理评事不得唿郎中诸卫将军未领刺史者不得唿太保供奉官以下不得唿司徒巡抚称中丞秦有御史监诸郡汉兴省之汉御史大夫有二丞一掌图书秘籍一外督部刺史明之巡抚皆带御史衔故至今称巡抚曰中丞唐宋散阶唐宋文散阶二十九从仪同三司特进光禄大夫起至将仕郎而止武散阶四十五从骠骑大将军起至陪戎校尉而止唐以开府为散阶见李涪刊误唐宋封妇人四品称君唐宋封妇人一品母妻为国夫人三品以上为郡夫人四品为郡君五品为县君勋官四品有封者为乡君宋史官制排班给俸最详官制莫详于宋史有合班给米禄等条合班如诏晋王位望俱崇宜位在宰相上楚王广平郡王出阁诏宰相立亲王之上其余班次上下载之甚详禄赐有给盐给面给炭给马刍给纸给傔人衣粮给公用钱茶汤钱并绢罗等名目公用钱自节度使兼使相至有给二万贯者赴任川陕者给驿券赴闽粤者给仓券皆至任所则止车驾巡幸从者中书枢密三司使给馆券职田唐制内外官各给职田仿三代圭田之制赐大夫而不税其租北齐一品以下公田有差元魏宰人之官有公田宋咸平中令检校官庄及远年逃亡田悉免租税分给两京大藩府及州县长吏亩数各有差学政古人举士皆由郡府无所谓学政也宋诸路设监司一员提举学校岁巡所部察师儒优劣其时或置或罢元世祖设各道儒学提举司正副二员掌州府学校考较明初生员入学由巡按御史布按两使太祖使宋濂王祎为江南江西儒学提举又以驸马都尉梅殷提督山东学校亦偶然之事始设各省提学南北直隶用监察御史他省用按察司副使或佥事本朝用明制其副使佥事称学道惟北直以翰林为之方称学院县尉上表巡检赐敕汉县令权重故尉亦权重县以丞尉为二卿而主簿不与焉则尉固尊于主簿也唐人高常侍集有谢封丘县尉表是尉得上表也按通考尉掌兵原与今尉不同犹之巡检在宋初为典兵之要职明初巡检帝赐敕书癸辛杂记杨琏真伽之党祖杰奸横已极枉杀俞氏七人州县受贿不理平江录事司移文巡检司为白其冤则元时之巡检权亦重矣日知录云巡检裁而总督设此岂今之巡检哉剩圆通考宋太祖升骁勇为上军以老弱为剩圆掌宫观扫除之役非但简羸卒亦且省冗食也剩圆二字恰奇丞迁尉汉制丞尊于尉至今皆然王嘉传嘉为掾察廉为南陵丞复察廉为长陵尉又似尉尊于丞则以县之大小故也宋宫观不必往其处供职神宗置宫观之职取汉祠祝釐之义所以优贤逸老王安石恶异议之人亦以此处之闲散之地虽曰提举主管某宫观实不往供职也故奏请者多以家贫为词降旨则曰依乞差某处宫观任便居住惟京师宫观不许外居始则员缺甚少后乃不限员数并差知州资序人以三十日为一任唐宋官放假日多唐宋京朝官遇元旦寒食中和天庆上元之类即放假休沐又有旬休之例文昌杂录载一年中放假有七十六日故包拯奏每节假七日废事颇多请只给五日此风至明而绝隋制从驾官许带家眷隋宇文述出兵诏怜其老许带家累自随北齐书裴泽夫妻相爱泽从驾其妻自辇而至用兵可以乘轿韦叡乘肩舆在军中指挥须知禹山行用轿即今之肩舆也见史记•河渠书又见于淮南王谏伐南越书藩司臬司梁沈约齐安陆昭王碑文曰夷群戎路求入奉灵榇藩司抑而不许此藩司初见史册之文然李善竟未注何官唐人文集中所称藩垣藩岳者皆节度之通称韦苏州诗方知大藩地岂曰财富强盖节度乃上州刺史从三品中州下州刺史皆正四品分上阶下阶故皆可称至于臬司二字不见史册惟元世祖奕赫抵雅尔丁为建康道肃政廉访司始视事见狱具列庭下愀然曰凡逮至臬司皆命官及有出身之吏得情即服罪无用刑具此臬司初见史传之文其滥觞则藩字见于毛诗臬字见于康诰耳快手内外班宋书•萧慧开传慧开自京口请假还都与蔡兴宗相逢于曲阿兴宗见慧开有舫十余事力二三百人皆低头直去问之不答所谓事力者今之快手也快手二字见宋书•黄回传回募江左快手八百以隶麾下刘勔百官志所云衙前散从则今之内外班矣又宋会•王镇恶传西将及能细直吏快手有二千余人又建平王景素传左右勇士数千人并荆楚快手藩司称方伯臬司称廉使方伯二字见于王制分天下为左右曰二伯又曰天子使其大夫二人监于方伯之国国三人此方伯最尊后世废封建所云方伯者刺史也汉何武曰刺史古之方伯上所委任南齐张敬儿为雍州刺史称方伯今以藩司为方伯者借称也按察使则唐时已有睿宗景云间改巡察使为按察使宋仁宗以转运使为按察之官杨察历江南东路转运使专以举官为急务曰此按察职也宋之按察盖主巡察别有提点刑狱则转运判官为之辽圣宗命尚书刘京等分路按察刑狱此按察为刑官之始金章宗始改提刑司为按察使司元世祖又改为廉访司今人称臬司为廉使本此罚俸唐制品官犯流罪以下听赎由笞十赎铜一斤递加而增但云赎不云罚也亦有云罚者唐房式有不法事罚俸召还宋•刑法志有夺俸一月之说金史•刑志载罚俸一月远举志则云夺俸两月三月明史曰祖制凡朝会失仪者下镇抚司狱杖之万历时改为罚俸直隶直隶二字见宋史直隶省三字见元史宋•赵普传普与帝谋令节镇所领州郡皆直隶京师得自奏事不属诸藩于是节度使之权始轻元•地理志序曰唐以前以郡领县而已元则有路府州县四等大率以路领州州领县而又有腹裹之名腹襄者一中书省统理燕南山东山西河南河北诸路之地也行中书省十有一而中书省只一焉其地有以路领府府领州州领县者而府与县又有不隶路而直隶省者至本朝则以直隶为一省之名宰相有印方密之谓古宰相无印支俸皆借翰林院印此但指明之大学士而言若唐宋宰相皆有印也且有分日知印之法其印文曰中书门下印元中书令丞相皆银印明大学士本无宰相之名然亦未尝无印明史内河银印直纽方一寸七分厚六分篆文曰文渊阁印但文移却借用翰林院印而不用此印密之盖知其一不知其二也本朝大学士无印文移用内阁典籍厅印即明之翰林院典籍也明阁臣多由翰林故典籍即为内阁之属今改典籍隶内阁而翰林别设典簿其制稍变翰林有印翰林院明时为五品衙门铜印本朝升为从三品衙门银印其属典簿亦有印惟讲读以下官无印检校唐初所谓检校虽非正授却办本职事如检校侍中检校中书令检校纳言检校左相之类皆列于宰相表与真授者无别而宇文士及检校凉州都督魏元忠检校并州长史亦是实履其地内外官各有检校若今署事者然中叶后诸将以军功得检校官从此三公三师仆射尚书车载斗量有名无实故唐书•宰相表三公三师七十一人而检校之公师不与焉犹使相之不列于宰相也自公师两仆射六尚书两散骑常侍太子宾客祭酒水部员外郎外罕有除检校者宋史所列检校官十有九王建由检校太师迁司徒曹佾以检校太师守司徒又数年始除太保然则检校太师尚在真三公之下也三公三司有临轩受册之礼若检校则不行册拜矣行守试之分行守试三者因官阶与职任之高下而分长编诏自今除授职事官并以寄禄官品高下为法高一品者为行下一品者为守二品以下为试品同者不用行守试字样柳公权符璘碑其题云辅国大将军行左神策军将军辅国大将军阶正二品左神策将军阶从三品此高一品为行之证也其署衔云朝议大夫守尚书工部侍郎朝议大夫阶正五品侍郎官职正四品此下一品为守之证也五代时李琪为宰相有所爱吏当得试官琪改试为守遂为同官所纠此试不如守之证也富弼吕公着之守司空与蔡京之司空皆真三公也而京不加守字则尤贵矣明以来阶品与官品同遂不必用此三字判知之分判与知有分春明退朝录云品同为知品隔为判宋初曹翰以观察使判颖州盖用隔品为判之例后来惟辅臣及官仆射以上领州府事称判其余皆称知不称判也大抵以大押小曰判平等曰知权发遣宋法判知之外又有云权发遣者则因其资轻而骤进故于其结衔称权发遣以示分别王安石秉政时最多此官程大昌演繁露云以知县资序隔二等而作州者谓之权发遣以通判资序隔一等而作州者谓之权知宋制六曹尚书从二品而权尚书则正三品侍郎从三品而权侍郎则从四品是权知与知亦有分别东坡以端明殿朝奉郎学士知定州知州事差遣也端明殿学士职也朝奉郎则其寄禄官也差遣罢而官职尚存职落而官尚在非有大罪则士大夫无一日侪于编氓之礼古之优臣工者如此至明太祖始法重而恩杀焉落致仕文彦博落致仕加太师平章军国重事潞公本以守太师致仕今复召用故有落致仕之命同一落也落职则为罢免落致仕则为复用其云落者谓结衔内去此字也彦博落兼侍中除守太尉盖其时方改官制以侍中中书令为宰相职事官非退闲者所宜授故落侍中而加太尉以宠之亦非罢免之谓一字王辽史有一字王之称盖如赵王魏王之类皆国王也若郡王则必二字如混同郡王兰陵郡王之类较一字王为卑同知称司马古同知两字非官名元史张碍同知转运使余阙同知副元帅皆不过参佐之义而其结衔仍在下某官也称某府同知盖自明始矣司马一官在两汉并非郡僚乃典兵之官续汉书•百官志将军之下有司马一人其领军皆有部曲部有军司马一人曲有军侯一人又有军假司马假侯别部司马诸名目今人得汉印其篆文往往有之皆将军之属领兵者非郡守之贰也郡守之贰有丞有长史而已刺史之下有从事有掾史而已皆无司马也魏晋以降除刺史者除单车刺史外必加将军都督军事故僚属有司马之名而隋唐因以司马为郡佐今人唿同知为司马或以此故欤通判称别驾宋太祖去藩镇乃设通判以监诸州刺史刺史恶其捉搦故云愿有螃蟹而无通判处然其结衔皆云通判某州军州事无单名通判两字者直云某处通判亦自明始矣东坡通判杭州寄子由诗云杭州别驾无功劳其时盖已有别驾之称汉制刺史之属吏有治中从事别驾诸官皆州自辟除秩止百石较之县令为卑而鲁子敬称士元非百里才使处治中别驾之任始得展其骥足者盖尔时州牧专制一方幕府元僚得参生杀予夺之权权重于县令故耳通典云别驾者谓随刺史之后别驾一车以行也元宰相太多左氏舜举十六相相者相佐之义非宰相也古只一相商之伊尹汉之萧何是也惟元宰相最多马亨上疏言宰相至十七员失之冗杂宜加省汰其时中书省有左右丞相有平章政事有右丞左丞有参知政事皆称宰辅而秉政者丞相也平章间有一二人用事者右丞以下其任渐轻丞相非蒙古色目人不得为汉人而为平章者只王文统李孟而已左丞以下始参用汉人然终元之世南人不得入中书也阿合马为尚书平章政事求升中书右丞相亦丞相尊于平章之证也元皇后最多伪汉刘聪周天元皆有皇后数人元代四斡耳朵俱有皇后六七人大抵其时称皇后者不必正宫犹之皇子皆称太子宗女悉称公主也所云斡耳朵者犹之华言大营盘第二营盘也北周书之所云大唿药小唿药或即是此义耶宰相称相公相王宰相称相公始于王粲粲从军诗曰相公征关右是时曹操自领三公又为丞相故也嗣后相而不公公而不相者多矣晋简文帝以会稽王作相故又称相王入粟官元价最贵入粟补官元初无之天历年间始行之因旱故也然折钞每石八十两一千五百石才得从七品是七品官业已金十余万两矣魏都督即刺本州北魏都督几州诸军事即为本州刺史周改都督为总管而其制不殊如秦州总管即为秦州刺史是也惟王谦为益州总管又别有刺史达奚惎韦孝宽代尉迟回为相州总管又别以叱利长文为相州刺史与旧制不同大抵六朝郡有太守州有刺史刺史有都督监督之分又有使持节假节之分都督为上监督次之使持节为上假节次之不假节者即单车御史矣魏制官有泛阶北魏官有泛阶张普慧传言之甚详似是各官普进一级故曰泛恰有泛前泛后之分参军记室行军司马等官晋刺史开府后才有参军记室等官参军主兵记室主文此外掾史甚多至唐节度使乃有行军司马其权颇重可以推为留后昌黎为裴度司马故平淮西碑不无假借处某郡相汉诸侯王有传相有内史景帝裁内史而专属之于相沿至魏晋凡有封王处犹有内史其所称某郡相者即某郡之太守邑令也以其人加公侯衔便专称某郡相而不称某郡守令矣荫古官有荫非止荫其官并荫其子孙之罪唐律义疏载之甚详今俗语王子犯法庶民同罪者明律也夺一官古所云夺一官者夺其一官而余官尚存也至除名而后与庶民等矣凡夺官有以罪免者有改其印绶者有削其秩俸者宋韩缜官待制知泰州以小罪杖杀指使其家诉冤乃落职分司南京所谓落职者落其知泰州之职而天章阁待制之官犹存故得分司南京卷九官职类宰相乞郡宋宰相出知一府一州非贬降也所以均劳逸也以某官出知者犹今之学政或以侍郎为之或以编修主事为之其官大小不同其任学政则一明参将游击非守土官前明之参将游击皆钦差官与督抚同非守土官也守土官惟布按两司与都指挥都指挥者今之都司也寄禄散官宋初官制有寄禄之称汉唐未有所谓寄禄者如尚书侍郎给事谏议诸卿监郎中员外郎之属皆有其名而不任其职谓之寄禄官以为叙迁之阶而已所谓散官者则勋封功臣食邑之类徒为文具无足重轻者也元丰以后又以尚书侍郎等皆为职事官而以旧所置散官为寄禄官如金紫光禄大夫犹前之吏部尚书也银青光禄大夫犹前之五部尚书也正议大夫犹前之六部侍郎也朝请朝散朝奉犹前之诸曹员外郎也皆寄其本衔之禄而迁转予夺之与外官之俸无与也东坡以工部屯田员外郎知湖州罢官后又以朝奉郎知惠州知惠州湖州者其现任而员外郎朝奉郎则其寄禄也公卿三变而称寺称少隶续曰汉•百官志太傅上公一人太尉一人居三九之官者均不加以公卿之字以公卿名其官自萧梁始余按六朝以前无称司徒公太仆卿者此一变也然只称太仆卿鸿胪卿不兼称衙门也至明朝乃有太仆寺卿鸿胪寺卿之称是兼带其衙门称之又一变也今俗称又有太仆寺正卿鸿胪寺正卿之称以自别于少卿是三变也宋有就差勾当之称曹武惠王平江南归赴宫门只称勾当某事已毕人嘉其不伐盖尔时称勾当者即今之干办也余见宋缙云县城隍庙碑后题名一称文林郎就差权楚州缙云县尉一称迪功郎就差缙云县令管勾劝农公事又一称将仕郎缙云县丞某而已其不称就差者是本职官也其既书就差又加一权字者是资格之最轻者也大抵宋元人书官衔最繁不似今之省也古人阶秩之尊卑与其现任官不必配合不似今之文林郎七品知县亦七品也选法三变而至掣签储六雅先生云汉晋间重尚书选部黄散以下皆得铨注然至北魏崔亮之停年格而选法一变至唐裴行俭之长名榜而选法再变至明孙丕扬富平人行掣签法而选法又一变古调官非今调官汉书十年不调颜师古注调选也盖升迁也今之调简汉人谓之换薛宣传以平陵之薛恭换鉅鹿之尹赏是也判官非通判凡唐宋称为某府判官者幕府之官非通判也崔璞守苏州辟皮日休为军事判官是也通判有监州之责其权大如状元蔡齐除将作监通判交州是也特进非官邓禹拜右将军后左右二将军罢乃以特进奉朝请特进者特异乎众而许其进见之称非官名也岩郎非尚书郎汉羽林中郎将用六郡良家子孙补以便马从猎还宿殿陛岩下室中故号岩郎是岩郎者武职之称非郎官也荀绰百宫表注云岩者取其严肃剌锐之义若然则曰严郎亦可赐爵史记赵孝成王使赵胜受韩使者冯亭之地吏民皆益爵三级惠帝元年民有罪得爵三十级免死应劭曰一级直钱二千大事记载普赐天下民爵自惠帝始后汉书注刘劭曰春秋不更庶长已见商鞅修其法为十八级合关内侯凡二十等百官表一级曰公士二曰上造三曰簪袅四曰不更五曰大夫至关内侯而止有罪者得赎贫者得卖与人高祖诏吏善遇高爵明于文定公不解其制以为屡遇覃恩天下将无百姓方密之以为所赐者不过乡老里长辈虽曰民非平民也唐刘知几言具僚九品每岁遇赦必赐勋阶以致绯服多于青衣象版多于木笏此庶官加爵而不及平民之证也宣帝求汉初功臣之后复其家史称皆出庸保之中及考之表则或云公乘簪袅或曰公乘上造大率皆有爵者爵至五大夫才得复其身庶长左更则二千石之勤事者往往得赐皆汉法也王仲宣集有爵论云依律有夺爵法今爵事废矣夺之民不惧赐之民不喜是空设文书而无用也又曰爵自一级转登十级而为列侯譬犹秩自百石转迁而至于公也近世赏人不由算级从无爵人封为列侯原其所以爵废古也古者白起卫鞅皆稍进爵为五大夫客卿庶长以至于侯非一顿而封也魏了翁古今考曰汉武功爵者造士良士元士戎士乐卿军卫之名与秦异买者试补吏先除千夫如五大夫犹近世迪功郎登仕郎之类各有价也宋登州学究郑异出粟五千六百石赈饥诏补三班承信郎嗣后沿以为例然州县官不许接坐只令廷参而已大抵民赐爵如今老农给八品顶带之类官赐爵如给本身封典之类俱不甚贵重汉俸米多钱少汉百官俸米多钱少三公俸月三百五十石减至令史而月犹八石定百官俸一品月三十千递至九品月一千九百此则论钱矣北汉•刘崇传宰相月俸百缗较之今日犹多一倍郑端简曰禄轻自宋始也惟貤封之典至宋而隆大父如父母古未曾有予告赐告有别汉予告赐告有别予告者许归家三公予告令也赐告者不得归家病满三月赐告恩也大抵赐告如病假之类冯野王病满三月赐告与妻子归茂陵就医大将军王凤劾其不敬持节使持节假节有别汉之持节有三曰使持节得杀二千石以下曰持节得杀无位人曰假节惟行军得杀犯令者皆刺史也唐改郡为州改太守为刺史亦加号持节舍人颜师古曰舍人者供役使之人史记嫪毐幸时诸客求为舍人者以十数李斯亦为吕不韦舍人盖亲近左右之通称也至六朝而权倾天下茹法亮以舍人出为司农而泣给扶侠侍之分常见岑文本画古帝王像一帝之侧必有左右二人拥侍而立者亦复冕而貂蝉但止三旒非若天子之九旒不解其制朱万同曰此魏晋六朝所谓给扶是也宋犹行之故陈康伯传许肩舆至殿门仍给扶或曰天子无给扶之说旁侍立者即侍中也故戴貂蝉余按陈书骁骑之职天子临轩则升殿侠侍韦翙为侠侍将军又大行皇帝灵座有侠御人或岑所画者其即此欤衙门当作吾门说文衙字读语音不作牙音故汉碑多写衙为御楚词道飞廉之衙衙亦然汉吾字乃作牙音如允吾驺吾金吾之类百官箴以金吾为吾臣盖衙臣也天子朝群臣曰正衙庭见曰衙参走卒曰衙官牙将皆从木吾而起金吾木吾者棒也伍百执之以参于前者见古今注上衙门三日今州县初到任必具刺上衙门三日在上官到任则下属亦往具刺候起居三日不解所自始唐岑参为号州上佐有衙郡守还一诗自注衙者今监司郡守初上事既受官吏参谒至晡时僚属复伺于客次胥立廷下通刺曰衙以听进退之命如是者三日如主人免此礼则翌旦又通谢刺盖自唐已然矣三考出身三考者试流外之官一曰书二曰计三曰时务盖较之试进士科之身言书判仅少其一耳见六典元史•选举志吏三考者或以三十月为一考或以四十月为一考以百二十月为一考盖旧以九十月为满也三考出身为正七品大夫亦有主朝古今考曰天子有五门三朝三朝者内朝路朝外朝也玉藻曰路寝听政退适小寝路寝者大寝也正寝也此云诸侯亦有三朝也今之州县大厅正寝也小厅小寝也别府堂宅燕寝也是大夫亦有三朝也历代职官数目汉官制七千五百员唐万八千员宋三万四千员前明武职已逾八万合文职十万余员见明史•刘体干传中典史授都御史明初典史授都御史贡土授布政使秀才授尚书见明史•姜采传陈启新疏中印玺书二字见左传季武子以玺书追而与之周礼•司关凡达货贿者以玺节传出之玺即印也战国时已用印苏秦佩六国相印项羽刓印而不以与人汉高帝弄御史大夫印而顾赵尧其来久矣王伯厚云弃符节而用印始于周想符节废于周耳非印始于周也汉晋官员替代皆别铸印惟尉只用一印见晋书•孔琳之传琳之请桓元无改铸印省金炭之费省会二字借用省者禁署也汉•晤帝纪帝姊长公主养省中蔡邕曰本为禁中避元后父名故曰省中师古曰省察也言入此中者当察视也唐书•百官志曰官司之别曰省曰台今称省会者借用也唐以中书门下尚书为三省宋元以中书省为宰相所专治元末署中书分省于济宁彰德诸路设参知政事又置行中书省于江西江浙山陕等处添设平章与真相等明兴分天下为十三中书省未几改为十三布政司从此以官署为地名而有十三省之说会者大官•司会注大计也听出入以要会天官之职也禹南巡时会计天下赋税周公营洛四方民大和会而后世遂相因为省会之名府道二字借用府文书藏也非官也论语鲁人为长府太公立九府圜法周礼•天官府六人尚书六府三事允治汉有少府乐府皆非官名赵禹传文深不可为大府诸葛亮传开府治事方渐渐有官名之意然亦非州郡名也唐初只京兆河南二府而已后武后升并州为太原府明皇升蒲州为河中府自唐升大州为府而地理志始有府州之名然惟建都者称府宋真宗尝为襄王仁宗尝为庆国公故升襄阳庆州为府至元明而统县者皆曰府矣道路也非官也自唐分天下郡县为十道又增为十二道而明遂因之有巡道粮道佥事道兵备道之名在家食俸今优礼大臣有在家食其原官之俸者按后汉书•郑均传均迁尚书以病告归帝东巡过任城幸均舍敕赐尚书禄以终其身号白衣尚书是大臣在家食俸之始革职留任今大臣革去顶戴仍令在官办事按晋书•陶侃传侃刺荆州讨杜曾战败免官王敦表以侃白衣领职再讨杜弢成功复还原官是即今之革职留任矣唐刘仁轨征百济亦白衣从军听事吏今州县有听事吏按隋书•百官志开皇时因州县之大小置白直以供役此即今之听事吏矣顶马今贵人街行前有骑马者一二人号称顶马按国语越王勾践亲为吴王前马前马者即今顶马矣掌扇腰扇今贵人街行有持大扇遮太阳者号掌扇按通鉴褚渊入朝以腰扇障日为功曹刘祥所讥方密之谓腰扇即今之掌扇余按胡三省注腰扇今之折叠扇也故可以置之腰间若掌扇则是雉尾扇之类喝道今官府行街有呵殿声谓之喝道按梁书梁制令仆中丞引喤至街引喤即喝道也需次左传敬共朝夕恪居官次东方朔传待以不次之位荀子贤能不待次而举注次者官之次序后人讹待为需故宋史•马廷鸾传登淳祐进士调池州教授需次六年朱子答方耕道书亦曰老兄今兹需次当潜心味道札付晋华潭作奏谨奉还所假左丞相军咨祭酒版版即札付也黾错言里有假士又有假五百即今之札付官也督邮如淳注汉官督邮都吏也似督邮是吏非官然史弼迁山阳太守其妻鉅野薛氏以三互之禁转拜平原相督邮似乎督邮官卑而权重此渊明所以有折腰之说陶侃为庐江太守张夔督邮太守妻病侃冒雪为迎医于数百里之外或难之侃曰资于事父以事君礼也安有父母疾而不尽心乎督邮似是功曹参军之流门卒东汉庾乘给事县庭为门士注门卒也郭林宗拔之入学庾自知出身卑每下坐嗣后学中人以下坐为尊官婢或问汉官仪郎署有女侍史二人貌妖丽者为郎官焚香熨被未知许伴寝否余按张安世传郎淫官婢婢兄自言安世责其诬污衣冠后汉王君公求罢不得故通官婢以劾去官乃得归隐墙东是汉律但教侍奉不许侍寝也但未审官婢是何家子女终嫁何人或云公卿子女以罪籍没入官者是矣公主称尚称尚者本易经得尚于中行之义王弼注尚配也颜师古匡谬正俗言之甚详汉书天子女称公主姊妹称长公主姑称大长公主犹之春秋所书伯姬叔姬季姬者时君之女也加主以贵之者先君之女时君之姊妹或姑若祖姑也但帝女亦有称长公主者如武阳公主是也诸王女称翁主唐称郡主称乡主称乡亭公主公主赐谥始于唐德宗赐广安公主诸王女婿称仪宾似始于明驸马驸马始于汉武谓驸御马而行亲幸之义非必尚公主也故金日磾亦拜驸马都尉尚公主必先拜驸马都尉始见于齐职仪南齐袁枢议公主亡不得兼驸马都尉引杜预尚高陵公主主亡泰始中追赠公主而元凯不加驸马之官懒真子以为驸马者始于魏武宠何晏以御马之副给之志恩也宋神宗诏驸马不许升行盖唐以后子弟一选驸马便与父叔齐行李遵勖崇矩之孙尚真宗女御笔升遵勖为崇矩之子继昌之弟继昌者其父也升之与父同行所以避舅姑之尊也其无礼亦甚矣内府秘典言明代驸马不选公卿子弟多用畿辅少年及武弁世家所以然者驸马受制于公主之奶母出入有时起居有节万历冉驸马受奶母箠几死而公主不敢救已而反目逃回罚来演礼革其父职帝亦悔之宋史开庆初宰相请以进士第一人尚主时周震炎中状元而主从屏后窥之不悦其貌乃别尚杨镇理宗事也余道男女相悦为婚理宗亦自有理宋章献太后为仁宗选后有王氏者国色也太后嫌太妖艳不宜少主乃另选郭后非仁宗意卒至庆黜后王氏所适者死仁宗传旨封为夫人许入禁中适富弼作相格诏不行见挥麈录卷十科第类进士称名唐举进士科即自称进士不必登科而后称及第后遇未及第时题名进士则添一前字于其上盖唐时为进士而不及第者多矣宋进士有四甲五甲朱文公乃五甲进士故王封亭题其题名碑云若使当年无五甲先生未免落孙山朱子小名沈郎亦载碑中进士出身唐人争取新进士衣裳以为吉利故张文昌诗曰归去惟将新诰命后来争取旧衣裳唐宣宗自称乡贡进士李道隆进士之荣至于天子慕之宋时尤重出身无出身者不得入相故欲相此人必先赐同进士出身而后许其入相其重如此然亦有时而贱者李赞皇不中进士故不喜科目曰好骡马不入行金卫绍王喜吏员不喜进士曰高廷玉人材非不佳可惜出身不正以其中进士故也煳名印卷排坐位汉所谓设科射策者书其所试于策而投射之即煳名之滥觞唐吏部试选人皆煳名武后以为非用人之法诏罢之此所云煳名者用之于选人而非用之于考试也考试煳名续通考以为始于鸾台侍郎魏元同宋苏易简知贡举仍煳名考校后遂为例卷上加印五代会要以为始于晋命诸生试卷加监试官印以防真伪排坐号宋会要以为始于令诸位列坐号号曰混榜元•选举志举人试时无故不冠及擅移坐次者并扶出每举子一名着怯薛歹一人看守大抵防弊之法至后代而愈严搜检改沐浴搜检之法不知何始然读舒元舆疏云士子入场自携脂烛听候唱名搜检等语是搜检亦始于唐也杜牧李飞墓志飞赴试闻吏唱名熟视符验勃然曰国家如此待贤耶士受如此之待而犹自以为贤耶遂不试出所谓符验亦搜检类也唐肃宗时中书舍人李揆请试进士于庭中设五经诸史请恣寻检曰迂学陋生葄枕图史亦不能自措于词今取士不考实徒搜禁所挟甚无谓也国史补云挟藏入试谓之书策似乎唐时怀挟之禁犹宽宋御史李鸣复奏严怀挟请悬赏募人告捉余考金史省臣奏搜检法太严裂衣袒体殊非待士之礼请设一沐浴所命诸生浴官为制新衣着之以防夹带似此法甚佳文章自注出处金令举人程文所用可自注出处填籍贯年貌三代宋咸淳辛未正言陈伯文议考试士子诸路运司牒州县先置士籍编排保伍取各人户贯三代年甲书明所习经书年十五以上实能文者许自召其乡之贡士结状保送一样四本分送县州漕部临唱名时重行编排保伍且俾各人亲书家状以为笔迹之验由是后世士子未入场时先投试卷填写本身籍贯年貌三代皆亲书一通唐宋进士选官不过簿尉通典唐举人条例四经出身授紧县尉五经出身授望县尉是唐时进士初除不过县尉也然非试吏部得用则终身布衣并不释褐韩文公所以三选无成而受张建封之辟宋进士选官亦不过主簿程明道中进士为鄠县主簿令以其年少轻之是也今进士非授庶常即改主事县令骤贵实始于明进士许让宋薛简肃初举进士为州里第一让其里人王严而居其次茅鹿门疑进士何得让不知唐宋凡举子皆称进士其中殿试者谓之及第出身宋制解试虽有主文考校而乡举里选之意犹存故得让此说见南雷文定给烛唐制试日许烧烛二条晋改令画试窦贞固请复给烛誊录宋定亲试进士条例试卷付编排官去其卷首乡贯状别以字号第之付弥封官誊写校勘八年始置誊录院官盖宋初誊写弥封只一官后分为二许带书册礼部侍郎钱徽知贡举放进士郑朗等三十三人段文昌言其不公上诏制诰白居易覆试居易奏云向例礼部试进士例许用书册兼得通宵得通宵则思虑必精用书册则文字不错昨覆试之日书册不容一字木烛只好两条迫促惊忙幸皆成就可知唐试进士许带书册也所驳放卢公亮十人以题是孤竹管赋不知本于周礼故也贴出金章宗时试者漏写诗题下注字不取特赐及第元•选举志有试卷不考格犯御名庙讳及涂注一百五十字以上者不考即今之贴出也鹿鸣宴今乡试放榜有鹿鸣宴不知何始昌黎送杨少尹序曰杨君始冠举于乡歌鹿鸣而来是唐时已有此制汉何武以童子歌鹿鸣入选则是替人歌耳琼林宴今宴进士曰琼林按唐摭言云新进士尤重樱桃宴疑即今之琼林也唐进士宴名甚多有大相识宴主司之父母也次相识宴主司之偏侍也看小相识宴主司之兄弟子侄也闻喜宴敕士宴也最大者曰团宴即曲江宴也至于朋僚贺酒谓之烧尾宴虎化人惟尾不化必须烧之故引以为喻一云新羊入群必为诸羊所触火烧之则定见摭言及封氏闻见录又曰鱼跃龙门必电烧其尾馆选教习散馆宋绍圣初令进士纯用经义而改置宏词一科于进士登科后试之取不过数人即今之馆选也庶吉士之选洪武乙丑择进士为之选六十二人而见选一人以故给事中余旦以累科不选庶吉士请复祖制大学士徐溥请新进士录平日所作文十五篇呈之礼部送一翰林考订而按号行取之再煳名试之中者为庶吉士谓之馆选以翰詹资格深者课之谓之教习三年学成者授编检次者为给事御史谓之散馆宋制科三等最尊宋故事制科分五等一等二等皆虚设空名而已以下三等取人惟苏轼兄弟以才高得入三等而子由为胡武平所驳仍降为四等此外吴正肃公育亦得三等三场虽定八月而试期可改天宝十三载举人问策外加诗赋帖经为三场通考以为始于武后宋高宗第一场考诗赋经义二场论一道三场策三道旧例诸州试举人以八月选日韩魏公以苏子由病改八月为九月定期用中秋日四川则用季春元丰初以省试春寒展至二月朔卜日殿试于四月上旬今所行者始于元仁宗从李孟之请三岁一开科八月乡试明春二月会试中者策之于廷赐及第出身有差以蒙古色目为右汉人南人为左各命一题三甲进士只与八品官射策对策之分匡衡射策不中至九乃中丙科其经以不中科故明习大抵汉举人由博士者用射策为问难疑义书之册而令人射之也由州郡举者用对策显问以经义政事而令占对也时文八股时文二字初见考工记量铭曰时文思索允臻其极此二字断章取义实始于此宋文鉴有张庭坚经义二篇皆是尚书题其文有似乎论即当日王荆公所定格式也欧公云天圣间予举进士见学者务以言语声偶摘裂号曰时文是时文者乃指进士之诗赋也元仁宗定考试程式蒙古色目人第一场经问五条大学论语孟子中庸用朱子章句真汉人第一场与蒙古同惟于卷尾作一大结以已意结之限三百字第二三场增古赋诏诰等赋样蒙古人能汉试者加一等用明太祖与刘基又酌定四子书文仿宋经义方代古人语气而为之体用排偶谓之八股考两朝选举志则是时文之体滥觞于宋行于元而大定于明场规今所行场规始于既定考题复定场规凡犯御名庙讳及涂注五十字以上者不准誊录凡录正文用朱书计所涂注几字对读无差皆标写字数卷首书三代年貌籍贯用印钤缝场内毋得喧哗违者治罪试官漏泄试题者治罪贡士怀挟者治罪南北分卷隋唐初无南北分卷之例唐武宗定举士人等所送人数其国子监明经每年送二百人进士三十人其隶名明经亦送二百人其凤翔山南西道东道等处进士毋过十五人明经毋过二十人其河东陈许等道进士毋过十人明经毋过十五人是以地分科目之多少唐已然矣宋太宗又别立分数考京东京西陕西河北河东等处五路举人亦因北人拙于词章之故欧公因温公欲均摊南北故奏言南人百中取一北人十中取一又言南人好文故进士多北人尚质故明经多盖袒南人也马端临亦颇以为是洪武丁丑考官刘三吾取宋琮等五十二人多南士帝怒所取之偏窜三吾于边亲自阅试取任伯安等六十一人多北士也乃命杨士奇定取士之额南人十分之六北人十分之四宣德间又分为南卷北卷中卷以百人为率南取五十五名北取三十五名中取十名中者四川广西云贵及卢凤二府是也嘉靖常曰天下都是朕的秀才有何胃借之禁南北之分然祖宗成例已定不能改也额限额数历代多少不同唐时进士有十九名者张籍哭孟寂诗十九人中最少年是也有三十二人者陈标诗文字一千重马拥喜欢三十二人同是也宋太宗夸得贤之盛放五百余人薛居正谏太滥不听宣和中放至八百余人诏乡试不拘额数从实充贡方有定额其后渐增南北直隶定至百名主考隋唐有京师主试官无各省秋试官至宋始有漕试类试胄试之名命淮南州郡附镇江秋试淮西州郡附建康秋试蕲黄光三州安庆府附江州秋试三试所各增差试官二员别项考校照各州元额取放疑此即外省主考之始明初外省主考用教官故有不在朝列屡主文衡者令布按二使同巡抚推举见任教官为考官以致监临官屡夺其权嘉靖听张璁之请方遣京官翰林部科等官每省二人而教官之用渐少用知县分校而校官愈绌矣举人贡士岁贡拔贡汉章帝诏曰朕每寻前世举人贡士或起畎亩不由阀阅此举人贡士之名所由始也岁贡二字初见董仲舒传臣愚以为使诸列侯郡守岁贡吏民之贤者各二人明初因之凡贡生入监必由生员选择命备学选文理优者岁贡一人故谓之岁贡其后但取食廪年深者弘治中南京祭酒章懋言岁贡挨次多衰废者乞令提学行选贡之法不分廪增附生员学优年富者通行考选选贡即今之拔贡矣前明有遇覃恩而选者谓之恩贡今亦间有之周易生南史徐孝克少为周易生徐玢以周易生举高第所谓周易生者岂当时专设周易一科取士如汉所称一经博士而他经无科取殊不可解荫生汉仪注二千石以上任满三年者得任同产若子一人为郎苏武刘向是也宋诸妃公主遇圣节得奏有服亲一人赐同进士出身王圻续通考以赐同进士出身始于绍兴余按宋史•选举志殿试得吕蒙正以下一百九人越二日覆试诸科得二百人并赐及第又阅贡籍得十举以上十五举以上者一百八十余人并赐出身九经七人不中格者怜其老得赐同三传出身又定考第为五等而临轩唱之一等二等曰及笫三等曰出身四五等曰同出身并有赐同学究出身者后高宗怜蜀士路远其赴廷试不及者亦赐同进士出身偶然之特恩非常例也恩科有二说日知录言恩科始于宋诏礼部阅进士十五年以上曾终场者司马浦等赐出身诏进士六举以上虽不合格并奏赐出身以此为恩科盖本宋史•选举志也余考石林燕语闻见录俱以为恩科始于富郑公当国时与段希元同场屋相好不欲私之故别立恩科所以避嫌也似与选举志又小异见座师新唐书•选举志举人既及第缀行通名谐主司第谢各序立西阶下北上东向主人席东阶下西向诸生拜主司答拜今之座主见门生每坐东朝西犹古礼也李卫公不喜进士故奏门生只许一见而止其参谒期集曲江题名皆罢之禁称门生梁宋两太祖御试进士惩唐季之弊不许称门生于私门武学武状元汉六郡良家子为羽林期门甘延寿张次公以之出身南齐崔祖思请开文武二学曰大庙之南宏修文序司农以北广开武教皆武学之先声山堂考索云宋仁宗置武学既而中止余按封氏见闻记置先师太公庙配以张良大学士张纟冋请立武监此武学之始也神宗枢密请建武学于武成王庙使文武官知兵者教之亦分三舍用之八年诏武举与文举同时锁试于贡院后亦中止高宗又特建之射不中者不许试程文其马步弓石与今略同此后忽行忽罢元史•选举志工匠阴阳医巫皆有科而独无武举亦立武学从太监汪直请设武科乡会试崇祯时倪元璐请殿试传胪一如文例于是以王来聘为武状元前此但有及第出身无武状元之称也饶州府志载朱虎臣九岁为宋高宗武状元考宋史不过天子试之补承信郎赐金带耳非状元也武举进士山堂考索以武举始于宋庆历按册府元龟汉诏北边二十二郡举勇勐知兵法者一人武后诏每郡举习武者如明经进士法行乡饮酒礼送兵部此武举之始嗣后郭子仪中翘关负米科宋定解额以后遂称武举进士覆试续通考以覆试始于唐元和中覆试侍郎钱徽所举进士不知东汉•黄琼传左雄前议举吏廉先试之于公府又覆之于端门此为覆试之始白居易覆试钱徽所举黜卢公高等十人白敏中覆试王起所举放杨严一人新唐书•选举志高祖诏诸州明经秀才俊士进士为乡里称者县官考试州长重覆岁随方物入贡旧唐书•王起传贡举猥滥势门子弟交相酬酢寒门俊造十弃六七及元稹李绅在翰林深怒其事故有覆试之科宋石曼卿亦覆试落第礼闱考功员外郎李昂为举人诋呵帝以员外郎望轻乃移贡举于礼部以侍郎主之礼部选士自此始见新唐书•选举志官卷宋初公卿子弟防其请托遂艰于进取范杲鲁公兄子也见知陶谷窦仪皆待以甲科会有言世禄之家不宜与寒士争科名者杲遂不敢赴试李宗谔以文正公故亦唱名时辞疾文正罢相方登科庆历时诏官人别立一额于是进取者始宽见石林燕语回避宋制秋贡春试皆别置头场以待举人之避亲者自缌麻以上及婚姻皆牒送惟临轩策试谓之天子门生虽父兄为考官亦不避命朝官有亲属赴廷对者免差充考校大约避亲者七人取一其额甚窄故朝士之被差为考官者虑妨其亲不愿差试士子亦有隐身匿名不认亲戚以求免者拔解外府不试而贡者曰拔解见国史补大抵即免解也监生太学生始于汉儒林传载之详而明制入国学者通谓之监生举人曰举监生员曰贡监荫生曰荫监捐资曰例监太祖取其英敏者为小秀才明道者为老秀才马后置米红仓养其妻子未娶者赐其婚聘一旦擢用便至布按两使其犯法者乃谪选远方典史今之监生望典史如登天则是纳粟入监误之也然生员伍铭入监其价至米八百石矣邹榦所奏也监生考职监生历事始于建文时定考挨法上中下三等上等选用中下等历一年再考用亦不拘品级如选三十八人隶翰林院习四夷译书是也增广生附生郡学之设与太学相峙创立自唐始唐太宗增广生员此增生之所由名也宋置诸州路学官元颇因之至明而极盛宣德年增广太祖之原额又于额外附之谓之增生附生宗学始建宗学于临安生员额百人教授一员在学者皆南官北宅子孙若亲贤宅近属则别选馆职教授宋史•宗室传叔韶以宗子赐进士及第仁宗喜以为古未有也想庆历嘉祐其时尚无宗学欤学田宋熙宁初命诸州置学官率给田十顷赡士觚不觚录曰太祖制田存学中及国子监中非止饩生徒兼为刻书费也故今书坊有监本之名锁厅宋现任官应进士试曰锁厅言锁其官厅而往应试也虽中止迁官而不与科第不中则停现任陆游荫补登仕郎锁送第一秦桧孙埙第二秦怒为黜有司见宋史充场儒士明乡试许童生入场谓之充场儒士中则竟称举人不中仍归州县试大概学政两司先考试而后取以入场名数亦不多也翰林秀才杨一清巴陵人少能文以奇童荐为翰林秀才成化命内阁择师教之余尝戏云可对武后之先天太后老聃母也殿试难题殿试出题问孔子七十二贤贤贤何德云台二十八将将将何功此因莆田陈实与林环争状元朝廷故出此以难之见姚园客露书五状元宋张伯纪自本州试贡士次公试次内舍校定次上舍合格次升补上舍上等皆第一徽宗以为五状元见是斋日记特赐科名诏进士六举以上者虽不合格特赐科名七十八人诏进士五举年五十以上者不合格亦以名闻宁波府志宋太祖闵乡举之士屡试礼部不第诏贡士十五举以上者径赴殿试授以郡县教职谓之特奏名恩例嗣后减至四举五举即得奏名盖初或一岁二岁一试后则定为三岁一试也此说见严氏札记行取之试天顺间以科道缺人取内外科目出身三年考满者考选之内则两京五部主事中行评博外则推官知县其自外入者谓之行取其有特荐者不拘俸满之例传衣钵邵伯温闻见录古人所谓传衣钵者不在名次之前后只以已前中第之名次与之唐和凝及第名在第十三后于闱中爱范质之文遂以十三名处之所谓传衣钵也后官位果一一相同人传为佳话温卷唐人有温卷之说盖先以文字呈先达也宋沿唐制亦许贡士先呈公卷后因无行者多假他人文字或佣人代书故景德中限举人于试纸亲书家状如公卷字迹不同并行驳放贾昌朝曰唐人不煳名而采名故有温卷之说今场屋有弥封之例则此例可以不行矣老先生汉书•贾谊传河南守吴公闻其秀才每诏下诸老先生未能言谊为之对弇州觚不觚录明代称老先生最尊门生称座主不过称老先生而已自江陵当国门生方有老师之称外省司道称巡抚曰老先生称按院曰老先生大人献书得官献书者十九人悉补三班赐出身彭干涉弼亦以献书赐科名古称状元不必第一名唐郑谷登第后宿平康里诗曰好是五更残酒醒耳边闻唤状元声按谷登赵昌翰榜第八名非第一也周必大有回姚状元颖启回第二人叶状元适启似凡新进士皆得称状元古称探花不必第三名天中记唐进士杏园初会号探花宴以少俊二人为探花使遍游名园若他人先折名花则二人被罚蔡宽夫诗话云故事进士朝集择年少者为探花使熙宁中始罢之是探花者年少进士之职司非必第三名也翰林不必文人唐制乘舆所在必有文学之士与医卜一切供奉之人直别院待诏故道士吴筠奕手王叔文方士柳泌俱命待诏翰林是在翰林者不必尽文人也今之翰林院待诏犹存此意唐制自宰相而下无宣诏之礼惟学士宣诏盖学士院在禁中非内臣宣召无由得入故也状元无定官吕蒙正擢进士第一授将作监丞通判升州后荫其子将依卢多逊之例授水部员外郎蒙正奏曰臣忝甲科及第止授九品京官臣男不应受此宠命乞以臣释褐时官补之可见宋初状元只授九品京官也然儒林公议言宋状元极尊登第不满十年即望柄用如王曾陈尧叟皆是也尹洙言状元及第虽使将兵十万凯歌劳还其荣无以加焉宋史亦言国初状元可以十年作相颇多名臣自王安石立经义改新法叶祖洽迎合之遂中状元从此士风大坏而朝廷待之亦薄余按王嗣宗为状元授秦州司户参军忤知县路冲冲械系之于狱马涓入幕府自称状元吕大忠折之曰状元者及第未除官之称也既为判官则不可自称是宋初状元不过幕府之职亦不甚尊太平兴国时改授大理评事通判诸州八年第一甲授知县与推官孝宗时汪应辰状元授镇东签判光宗时陈同甫状元及第授建安府判官厅公事理宗时王十朋状元授绍兴签判燕翼贻谋录云宋初状元传胪皆自备鞍马诏进士第一人给金吾七驺前引为之传唿与同列者异始于蔡齐旋除将作监通判兖州然则状元在宋时亦无一定之官状元与同年交拜宋•选举志新进士朝谢后拜黄甲其仪注设褥于贡院堂上东西向皆再拜拜巳择榜中年长者一人状元拜之复择最少者一人拜状元所以重年好也对花召文文山文集云宋故事状元赐袍笏与闻喜宴各刻题名小录一月后率同榜谢恩阙下曰门谢谢后状元授承事郎某军节度判官厅公事至后一科放进士榜则前一科状元召入为秘书省正字名曰对花召修撰今状元授翰林院修撰修撰之名始于唐张昌龄为北门修撰典史中状元明代先作典史后中状元者曹鼐也先作教官后中状元者翁正春也见明史本传唐重进士轻明经通鉴唐重进士轻明经王凝与姨母弟彦昭同举进士凝先及第衩衣见彦昭曰君何不举明经此后遂为深仇潘好礼之子举明经好礼恶之枷其子于县门明经之轻至于如此然昌黎赠张童子云明经试礼部者岁三千人能贯串者须十年之久亦非易事也瞎榜宋人以殿试二名为榜眼工部郎中陈若拙无文才而中第二人号瞎榜元榜有正副康熙间国子监祭酒吴鳞潭在都于启圣祠土中掘得元碑三一为正泰国子贡试名记蒙古色目汉人列三榜皆有正副一为进士题名记蒙古色目为一榜状元朵列图汉人南人为一榜状元文允中皆无榜眼探花一为至正国子中选题名记蒙古赐正六品色目赐从六品汉人赐正七品亦有正副三碑其制蒙古人加优色目人一等色目人加优汉人一等契丹女真皆称汉人色目人三十种皆所征取部落也详辍耕录主司在院而榜自外来摭言郑颢为主司托崔雍为榜至榜除日待榜不至但遣奴寿儿来云来早走贺寿儿寄宿院中夜已艾寿以蜡丸进即榜也主司在院榜自外来亦奇举子自定状头杜黄门第一榜第三场庭参之际谓诸生曰未有榜帖奈何尹枢年七十余趋而进公欣然延之乃授以纸笔每札一人则抗声斥其姓名列庭闻之无不叹其公道惟空其元曰非老夫不可公即命笔亲自札之状头竟出于举子自定尤奇亦见摭言童子科汉太史试学童能讽书九千字以上乃得为史后汉取年幼才俊者拜童子郎若黄琬黄香张堪任延皆是也在唐则刘宴李泌张童子宋则杨亿晏殊皆是也孝宗女童林幼玉求试中书后省挑试所诵四十三件经书并通诏封孺人然此后亦无所表见副榜古无副榜正榜之分但有甲科乙科之别今之副榜似是古之乙科顺帝中书省奏准监学生员每岁取及分生员四十人三年应贡会试者一百二十八人除例取十八人外再取副榜二十人时谓之乡试备榜科名记今乡会试有进呈录盖起于唐宣宗裴庭裕东观奏记云上好文学尤重科名郑颢知贡举宣宗索科名记颢采以后及第人姓名及所试诗赋题目编次奏之后其书不传故新旧唐书绝无记录通籍汉制司马一人守宫门记公卿之年貌号曰门籍以通其出入太后除窦婴门籍使之不得奉朝请王嘉为郎坐户殿门失阑免盖一时稽考之误大比周礼五家为比党正以岁时莅较比注如今小案比也汉以八月算人亦案比而造籍故今乡试号大比卷十一各解类束修七解束修有七解谷梁束修之肉不行于境中孔丛子子思居贫或致尊酒束修董子大夫无束修之馈此束修肉脯也朱子引之以注论语者也此一解也后汉书•卓茂传束身自修伏湛传束修其躬嵇康戒子书不须行小小束修之意气此束修取修身之义又一解也南史•袁枢传我岂能具束修为儿买第北史冯伟门徒束修一毫不受此束修主财贿说又一解也新序新婚者有束修说苑君聘后屦二两用琮大夫屦二两用束修亲迎者毂三转夫下先行曰某之父使某具不珍之束修敬礼贞女此束修虽亦财贿而恰主婚姻又一解也延笃称吾自束修以来章怀太子注引郑玄谓束带修饬年十五以上也盐铁论大夫曰余结发束修年十三矣周宏正劝元帝入建康曰若束修以上士大夫知帝都本无定处若小民未见车驾还京便谓列国诸王未名天子韩昌黎注论语云小子能洒扫进退行束修之末事以勤其小者则吾必诲其大者此束修主幼学说又一解也唐六典国子生初入学置束帛一壶修一束与修分而为二又一解也说苑云子华子对赵简子曰主君之亡臣不能束修越在诸侯以为主君羞书传略说云太王避狄邠人束修从之者三千乘一止而成千户之邑此束修似作摒挡行李之义又一解也觚不觚三解觚不觚有三解何注及韩诗外传皆云礼器也一升曰爵二升曰觚觚寡少也言饮酒当寡少也觚而不觚便不成政道矣此一说也西溪丛语云木简也即急就章急就奇觚与众异之觚引太平御览言孔子日削觚而志有所念觚不时成故曰觚哉觚哉言觚一小器耳心不专一尚不时成况大事乎此一说也史迁酷吏传破觚为圜班氏西都赋上觚棱而栖金爵此主方圆说又一说也则朱子所本少艾三解冯山公云少艾男色也左氏盍归吾艾豭指宋朝也国语国君好艾大夫殆下文好内适子殆是艾指幸臣此一说也国策魏牟谓赵王曰今为天下之工而王不与工乃与幼艾指建信君也趟岐注美好也似主女子言此二解也至于说文艾老也长也曲礼五十曰艾又一解三户二解左传赵孟执蛮子以畀楚师于三户杜注今丹水县北有三户是三户者地名也国策楚南公云楚虽三户亡秦必楚苏林注曰但有三人家便可亡秦是三户者极言户口之少也坫五解坫解最多尔雅垝谓之坫古文作襜是乃以堂隅言郭景纯所谓端也许叔重以为屏墙别是一坫其累土以庋物者又是一坫而累土庋物之坫又有三焉有两楹之间之坫即明堂位所云反坫出尊及论语之反坫也盖用之庋爵者有堂下之坫即明堂位所云崇坫康圭也盖用之庋圭者有房中之坫即内则阁食之制也士于坫一康成注士卑不得作阁但于房中为坫以庋食也同一累土之坫而庋爵庋圭尊者用之庋食则卑者用之方密之曰凡累土庋物者皆得曰坫是也堂隅之坫亦有二士虞礼苴茅之制僎于西坫士冠礼执冠者待于西坫南盖近于奥者故谓之西坫既夕记设棜于东堂下南顺齐于坫是近于窔者东坫也屏墙之坫亦曰反坫郊特牲所云台门旅树反坫是也以外向为反黄东发曰如今世院司台门内立墙之例所谓屏墙也盖反坫与出尊相连反爵反坫与台门旅树相连是屏墙之反向于外者郊特牲所云乃大夫宫室之僭论语所云乃燕会之僭贾氏不知坫有三者之分又不知累土之坫为专在庙中则谬矣又误以丰为坫不知丰用木坫用土丰形如豆故字从豆坫以土故字从土不可合而为一也周书既立五宫咸有四阿反坫注以四阿为外向之室则反坫者亦屏墙也再考广韵葬埋之礼不备而攒涂权厝亦谓之坫此全谢山经史问答所言夏屋三解诗笺夏屋大贝也言厚设大贝以食我也子云法言震风凌雨方知夏屋之帡幪崔骃七依说宫室之美曰夏屋渠渠皆作宫室讲孔颖达云尔雅训屋为具当以礼物大具为正解王伯厚汉制考又以夏屋为门庑之称屋漏三解尔雅西北隅谓之屋漏郑康成云屋小帐也漏隐也孔疏云室内可以施小帐而漏隐之处宋儒以为暗室也孙炎云屋漏者当室之白日光所漏入也陈见复以为即礼经阳厌之说诗云不愧者以阳厌是祭末事助祭者至此易倦故以不愧戒之匏瓜三解何晏注匏瓜一处物也我乃东西南北之人焉能如匏瓜之系黄东发引天官书曰匏瓜星也洛神赋有匏瓜无匹之词惟北有斗不可以挹酒浆故曰焉能系而不食朱子以为浮水之物本庄子所谓五石匏是也寤生三解庄公寤生杜氏以为姜寐寤而庄公巳生故惊而恶之风俗通不举寤生子言俗说儿坠地未可开目若初生便能视者谓之寤生举则有妨父母故恶之焦弱侯云寤作牾逆也庄公逆生故惊姜氏金吾三解古今注以金吾为木棒一解也颜师古以为鸟名二解也应劭以为执金革以御非常百官志读金吾为金御三解也可怜二解庄子•庚桑楚汝欲返性情而无由人可怜哉言可悯也鲍照诗三春已暮花从风空留可怜与人同此可怜者言可爱也汤棘二解列子汤之问棘也是已梁简文云汤广大也棘狭小也张湛注云夏棘字子棘为商大夫汤则成汤也痈疽二解赵岐注孟子孔子所主痈疽医也说苑曰雍姓疽名人也驺虞四解贾谊以驺为囿虞为官传曰天子猎七驺咸驾是也墨子以驺虞为乐章名如貍首之义白虎通以驺虞为仁兽不践生草不食生物史记•滑稽列传东方朔识驺牙形如鹿见则远夷来宾文选注引琴操曰邹虞邵国之女所作也古者役不逾时不失嘉会也有妇人焉二解孔子曰有妇人焉古注文母也疑子无臣母之义朱注邑姜也又疑犯牝鸡之诮顾宁人常深疑之独来集之樵书以为妇字乃殷字之讹盖胶鬲也孟侯二解尚书大传太子年十八曰孟侯诸侯来朝迎于郊者问其所不知此一解也康诰所称孟侯诸侯之长也盖方伯也成王使康叔为之又一解也中堂三解学士玉堂蓬瀛本借道家之名宋有集贤院大学士以宰相充之太宗亲幸之后惟学士上任一正坐而已有朱衣院使引之而上故曰中堂通雅则云明制宰相无印支俸皆借翰林院印故到任必在翰林院衙门吏视相公几位则设几坐故曰中堂史文靖公云中堂者中书政事堂也堂自宋始建则中堂之名亦自宋始大抵宰相在阁中皆中坐明李贤入阁欲中坐彭时以宣宗曾幸宜东西坐方争而有旨置先圣像于阁中乃止伊耆氏二解尧称伊耆氏人所知也周礼大司寇之属有伊耆氏掌国之大祭祀供其杖咸则伊耆氏又官名也鳏寡孤独二解外传曰四十无妻不为鳏三十无夫不为寡无父有室不为孤无子有犹子不为独此卫湜集说引唐成伯玙所着礼记外传也殃及池鱼三解风俗通池仲鱼人名也城门失火而延烧之也淮南子宋君失珠池为之殚宋东门火国人汲水救火池竭而鱼浮故也蚩尤三解史记以蚩尤为古诸侯孔安国云九黎君号蚩尤应劭云蚩尤古天子之好五兵者大戴礼云庶人之贪者为蚩尤杨升庵因之以为古有两蚩尤吴仁杰汉书刊误补遗以为皆非也蚩尤者蚩尤旗盖星名也是以高祖祭之而起兵耳老聃三解史记老子谥曰聃蔡邕书老子碑云孔子问礼时已二百岁故聃然老旄貌许氏说文云聃耳漫也老子名耳故字聃数说虽有异同俱主老子说惟郑康成注曾子问云老聃者古寿考之称似与李耳无涉子卯不乐三解子卯不乐郑同以为相刑之日贾逵以为桀纣亡日李寻曰子为贪狼卿为阴贼故不乐也郭公三解春秋郭公旧解为阙文一说郭公乃郭已之讹邢凯通编以郭公为草名唐山夫人二解唐山夫人服虔曰高祖姬韦昭曰唐山姓也汉初人私字六解三百篇中用私字有四解薄污我私私燕服也迁其私人私人家臣也谭公惟私私姊妹之夫也私人之子皂隶之属也说文私禾也北道名禾主人曰私主人又女子阴也飞燕外传曰穿其衣露其私又溺也左传将私焉龙字三解龙有三解左氏龙见而雩谓东方七宿苍龙也蛇乘龙谓岁星也淮南子青龙为天之贵神即太岁王莽铜权铭岁在大梁龙集戊辰以岁为岁星龙为太岁也魏文星钟虡铭岁在丙申龙次大火又以岁为太岁龙为岁星五大夫二解五大夫秦爵名非五人之谓也然左氏哀公四年晋士蔑执蛮子与其五大夫以畀楚师于三户此五大夫当是五人矣王母六解尔雅•释亲父之妣为王母此一解也周易•晋卦•六二受兹介福于其王母古注母者处内而成德之义非实有其人此一解也尔雅以西王母为西方昏荒之国大戴礼三朝记孔子之言西王母献舜白玉琯及益地图舜遂广九州为十二竹书穆王七年王母来宾皆言西戎又一解也盖地名山海经西王母虎身锯牙似是神兽又一解也穆天子传汉武内传称女仙年可三十许宴于瑶池酉阳杂俎齐郡函山有鸟三足名王母汉武登此山得玉函化为白鸟飞去蔡梦弼引之以注老杜兀都坛诗又一解也赵李三解阮籍诗赵李相经过颜延年以为飞燕李夫人杨升庵以为谷永传之小臣赵李从微贱尊宠是也江浩然以为何并传之阳翟赵季李款是也是三说也羽觞三解刘德云羽觞者疾如羽也如淳曰以玳瑁覆翠羽于下彻底可见也刘良曰杯上插羽以速客饮也是三解矣鲜卑二解楚词小腰细颈若鲜卑些注鲜卑带也晋以后为五胡之一颜氏家训有教儿子弹琵琶学鲜卑语之说季随二解古注周有八士以为一母四乳而生八子皆显宦于周室盛时马融以为成王时康成以为平王时然萧颖士游蒙山诗曰尚子捐俗缘季随蹑遐轨似以周有八士为隐者流与逸民一节同旨严冬友曰疑萧颖士所咏之季随乃卞随之伪萧墙三解康成曰萧肃也君臣相见之礼至此而肃也金仁山曰屏也萧疏可通望故曰萧墙刘熙释名亦作肃字解尔雅翼萧草也祭宗庙墙乃焫萧之地也传说三解筑于有莘之野者殷相也见于天官书者星也汉赋傅说奉中闱之祠注女巫也作者七人三解作者七人包咸曰长沮桀溺丈人晨门仪封人荷篑楚狂也王弼以为伯夷叔齐虞仲夷逸朱张柳下惠少连也康成又以七字为十字之误以为辟世者夷齐虞仲也辟地者沮溺荷也辟色者柳下惠少连也辟言者荷篑楚狂也合而为十人也张子云作者之谓圣七人者尧舜禹汤文武周公此又一解也三老四解古三老之名有四解左氏三老冻馁杜注云中寿上寿下寿也王制三老五更孔疏云天子之所父事者礼最尊汉以桓荣为三老李躬为五更是也汉书啬夫三老此乡亭之小吏也又庶老国老死事之老亦为三老见礼经疏八索三解书序八卦之说曰八索言索求其义也贾逵以为八王之法张平子以为即周礼八议之刑索空也谓空设之也国语史伯曰平八索以成人韦昭注谓八体以应八卦也盖干首坤腹之义周行三解周行有三解左氏以为后妃思得贤人以置周之列位此一解也人之好我示我周行毛传主大道说朱子本之以注卷耳又一解也佻佻公子行彼周行郑笺公子衣履不能顺时斋送币帛行乎列位者周人尽受之而无反币复礼之思又一解也然唐人提笔忘采叶昨夜梦渔阳本卷耳一章之义意思深婉若以为求贤之诗转觉无味了鸟二解魏志明帝起台公卿负土衣冠了鸟此了鸟损坏之义也唐人诗以金了鸟对玉鸦叉此了鸟是锁钥之类又一解矣原庙二解颜师古注原庙重庙也引周礼原蚕为证张舜民画墁录以汉陵皆作原京城在渭涘故取高原之义也三监三解三监孔氏以为管蔡商也汉•地理志以为殷畿内之三国邶鄘卫是也邶封武庚管叔尹鄘蔡叔尹卫独郑康成以为管蔡霍三望五解而李穆堂先生别主一说七政六宗各自为说古人聚讼三望之解亦有五家公羊以为泰山河海胡氏安国传春秋用之贾逵服虔以为分野之星及国中山川杜预释左氏用之郑康成以为山川在封内者徐州鲁地三望盖海岱及淮范宁释谷梁用之刘敞以为星辰山川赵鹏飞以为岱淮济诸说歧出李穆堂驳云分星野之说考之经传不在望祀郑氏赵氏以为境内山川则诸侯所得祭常事耳何必书公羊以河海为封外之祀合于鲁郊非礼之意然望祀所及不独此也凡望而祭者皆曰望故何氏释天子方望以为郊时所望祭四方群神日月星辰风伯雨师五岳四渎及余山川凡三十有六既已推及境外何由知为此三者耶何氏谓鲁独祭其大者谓泰山河海为大岂日月星辰谓之小乎刘贡父以为星辰山川庶几近之然谓之三望当实有所不得泛及望祀也周礼•大司乐舞大磬以祀四望舞大夏以祭山川既曰四望又曰山川是山川之外别有四望也天神曰祀地袛曰祭乃四望曰祀山川曰祭是四望为天神之属山川为地袛之属山川不得列于四望也祭祀各从其类故后世郊社之礼亦以日月星辰风雨从祀于圜丘岳镇海渎从祀于方泽后人徒以虞书有望于山川之文遂以泰山河海之属目为三望不知山川虽在望祀之列于郊天之望无涉然则四望何神耶郑注贾疏以乐六变而天神皆降之说疑天非一神谓日月星辰在天神之列又以祀属天神谓司中司命风师雨师当在四望其实六变之乐姑洗在焉天神皆降别无四望之神是四望统于天神矣可知四望者天神之属日月星辰司中司命风雨皆在祀中天子四方望祭故曰四望亦曰方望鲁虚一方让于天子故曰三望犹乐器之曲县亦虚一面以让轩县焉若山川为地示之属固不得列于郊祀之望也六宗九解而杨文叔先生专主一说尚书•舜典禋于六宗孔安国传曰精意以享之谓禋宗尊也所尊祭者其祀有六时也寒暑也日月星水旱也盖本祭法也自是而外以为上不在天下不在地旁不在四方助阴阳变化实一而名六者欧阳大小夏侯也以为干坤六子水火风雷山泽者刘歆孔光也以为天宗三日月星地宗三河海岱者贾逵也以为天地春夏秋冬者马融也以为星辰司中司命风师雨师者郑玄也以为天地四方者司马彪也以为天地间游气者孟康也以为三昭三穆祖考所尊者张髦也以为六代帝皇羲轩以来历圣之所当祠者郝敬也王肃言家语宰我问六宗之说孔子所答与祭法相合文叔先生曰孔氏所据至当不易之说也王肃虽别据家语而六宗之义无有异同可相证明郑氏亦有依据而其辞支张髦义有可通而其说臆外此更无一当欧阳夏侯之说浮游恍惚古之圣人必不崇此无名之祀刘孔之干坤六子则兼山泽贾逵之地宗则兼河海岱皆下文望于山川之事也马融之天地四方又于上文类上帝语赘古者祭天礼严而不数非常祀而祭告其礼依郊祀为之故曰类舜以摄位告非常祀也一时之间既类而复禋不为太数乎司马彪之说与马融相仿易四时为四方耳其地宗曰社稷五祀之属五祀中霤门户行灶乃祀典之最细者以所祭者尊故名之曰宗舜摄位祭告山川群神尚不先于六宗而亟亟于门户行灶之祀亦琐亵之甚矣孟康之说尤虚诞不足论郑氏六周礼•大宗伯以禋祀昊天上帝实柴祀日月星辰槱燎祀司中司命风师雨师故非无据也然周礼于上帝曰禋于日月星辰等曰实柴曰槱燎则不得蒙禋祀上帝之文而谓日月星辰之属亦以禋礼祀之明矣且又去日月不用以牵合六者之数不免支离其词张髦之三昭三穆新安王氏孙氏皆取之王氏曰洛诰禋于文王武王是宗祀皆可称禋孙氏曰类上帝祭天神也禋六宗祭人鬼也望山川祭地祇也昭穆之说宗庙之祭人鬼之义乎然吾谓受终文祖则宗庙之祭业已举矣类帝以下皆外祀也朱子亦谓祖有功宗有德无昭穆皆宗之例则髦之说于义亦有所不得通惟孔氏所据既本于祭法而王肃所称复出于家语适相符合家语宰我所问实指六宗问自宰我答自孔子明白无疑而家语为孔氏之书又非后人伪造可疑者祭法虽未明言六宗然而昆曰幽宗水旱曰雩宗则日月寒暑与之一例其为宗也明矣善乎苏氏之论祭法曰燔柴于泰坛祭天也瘗埋于泰圻祭地也此即类于上帝也埋少牢于泰昭祭时相近于坎坛祭寒暑王宫祭日夜明祭月幽宗祭星雩宗祭水旱此即禋于六宗也四坎坛祭四方也川谷丘陵能出云为风雨见怪物皆有神有天下者祭百神此即望于山川遍于群神也祭法所叙乃舜典之章句义疏也严东友曰合刘昭六宗众议至今说礼家计得三十六鄙意独谓六宗者乃六府也虞书曰水火木金土谷惟修又曰六府孔修即方社之祭也类上帝郊也禋六宗社也望山川大祀也遍群神小祀也至方社之神见左传蔡墨曰木正曰句芒火正曰祝融金正曰蓐收水正曰元冥土正曰后土此五方之神田正曰稷此社神较诸家之言为确禘四解禘有四解其一大祭大传王者禘其祖之所自出是也其一时祭王制春曰禴夏曰禘是也其一吉祭诸侯即位三年丧毕而祭谓之吉禘僖二年夏五月乙酉吉禘于庄公晋叔向曰以寡君之未禘祀是也其一牲祭国语定王享范武子曰余一人敢设饰物饫禘焉韦昭注半体曰饫全体曰禘是也或以吉禘即是大祭因新主入庙远主当迁故大祭以审昭穆若然则鲁僭禘晋亦僭禘欤左氏曰鲁有禘乐宾祭用之似鲁之僭禘不止用之于祭且用之于宾矣社二解社有二方丘大地之神社乡国之神绵庄先生解禘与昌黎略同论语禘自既灌而往圣人不欲观程绵庄以为既灌以后鲁用朱干玉戚之舞僭天子故也非谓其诚敬之衰也鲁惠公使宰让请郊庙之礼于天子天子使史角往惠公止之其后在鲁为墨翟之学事见吕氏春秋•仲春纪可以证戴礼成王赐周公之讹韩昌黎注论语则合禘自既灌而往或问禘祭如在三章为一章言僖公乱昭穆之序行逆祀之礼圣人伤之故曰吾不与祭如不祭言己不得在位之权正其祭礼故虽禘祭如不祭方丧二解檀弓方丧三年郑注比方于父母之丧即资父以事君之义此一解也贾公彦以为方者即尚书多士多方之方礼记所称无服之丧以畜万邦舜为尧三年丧游吉对士景伯曰灵王之丧吾先君简公在楚先大夫印段实往是也此又一解也娣姒二解尔雅•释亲曰长妇谓稚妇为娣妇娣妇谓长妇为姒妇刘熙释名曰少妇谓长妇曰姒言其先来己所当法似也长妇谓少妇曰娣娣弟也以后来也世俗相沿莫不以娣为兄妻之唿弟妻以姒为弟妻之唿兄妻矣此一解也郑樵尔雅笺注曰考之古义兄弟之妻既为敌体故不以兄弟之长幼相命但以年长于己则唿之为姒年少于己则唿之为娣左传穆姜谓声伯之母为姒叔向之嫂谓叔向之妻为姒是皆唿夫弟之妻也所谓长妇稚妇者实以妇人之长稚非以其夫之长稚也此又一解也至如尔雅曰女子同出谓先生为姒后生为娣所云同出乃是同嫁一夫公羊传曰诸侯娶一国二国往媵之以姒娣从此乃姒姊而娣妹又别为一解矣卞和刖足两解国策说苑皆谓卞和献玉于楚王王以为石也故刖之独晋傅咸卞和画像赋序曰臧文仲知柳下惠之贤而不与立卞和自刖以证玉之非石其贤于文仲远矣戏画其像于卞子之旁特赤其面以示惭色一言楚王刖之一言其自刖是二解矣小蛮二解香山诗杨柳小蛮腰小蛮妓名也后寄禹钖诗携将小蛮去招得老刘来自注小蛮酒榼也是二解矣六亲三解礼•乐志如淳注六亲父也子也从父昆弟也从祖昆弟也曾祖昆弟也族兄弟也贾传应劭注父也母也兄也弟也妻也子也老子六亲不和然后有孝慈王弼注同应劭贾疏又云父子有礼六亲有义则父子又在六亲之外先配后祖三解郑忽先配后祖贾逵云三月庙见而后配也郑众以配为共牢食也康成以祖为祓道之祭下达二解婚礼下达二字康成以为媒氏通达两氏之言是一解也敖继公以为自天子下达于庶人之义是又一解也鬼夜哭二解淮南子仓颉作书鬼夜哭高诱曰鬼或作兔兔知作字必取其毫为笔故夜哭也雉朝飞二解崔豹古今注云雉朝飞者齐处士牧犊子五十无妻出薪于野见两雉双飞而作按琴清英曰卫女之傅母某所作也卫女嫁齐太子太子早卒傅母属其奔丧丧毕女不肯归终之以殉傅母哀之取女平日所鼓琴到墓前鼓之忽有雉从墓中飞起故制曲曰雉朝飞较乐府牧犊子云云似高一格门生三解门生见汉书•韦贤传颜师古注门生者犹云门下生也后汉书•贾逵传拜逵所选弟子及门生为千乘国正郎欧公题孔宙碑阴释之云亲受业者为弟子转相传授者为门生此一解也唐书杨嗣复领贡举父于陵自洛入朝乃率门生出迎此是科场所取士之名至今称之又一解也更有依附声势为门生者宋书徐湛之门生千余人皆三吴富人之子每出入鲜衣怒马行游里巷是也应劭作泰山守未一月而杀门生孔北海讥之殆此类门生是矣露筋祠五解俗传女子不宿人家为蚊啮死至露其筋此一说不见经传而题诗者以讹传讹久矣江德藻北道记云鹿过邵伯埭一夕为蚊所食见筋故名鹿筋又一说也三余编云露筋乃炉金之讹晋时有友二人于此开炉冶金分财忿争一人置金路上竟去后人义之以其金为立祠又一说也查慎行诗云旧是鹿筋梁何年祀女郎注云鹿筋梁古地名又一说之是斋日记云后五代时杨行密有将名路金战死于此故立庙祀之又一说也余尝疑蚊不能杀人南史•良吏传孙谦夜无帐蚊不敢近宋史•沈伦传伦佞佛夏日恣蚊噆肤家人秉箑来怒而呵之冀以徼福此皆蚊不能伤人之证然魏书胡太后时蚕蛾食人无算刘延世孙公谈圃云秦州西溪多蚊使者按临以艾烟熏之有厅吏大醉为蚊啮死是又蚊能伤人之证也段成式酉阳杂俎云有人露宿蚊嘬见筋是则俗所传之蓝本而恰不云是女子当面二解蔡邕曰相见无期惟是书疏可以当面此当字读去声杜诗当面输心背面笑此当字则平声也口实二解书以台为口实訾议也又左传岂徒为其口实言岂徒为食禄计也此与易自求口食同是二解矣计较二解汉书•贾谊传反唇相稽注云相与计较也此以争论为计较又三国志•孙坚传夜驰见袁术画地计较此以商量为计较今皆言之内顾二解汉书•杨仆传失期内顾师古注言思妻子也又左思诗外望无寸禄内顾无斗储此所云内顾意是作视字解今昔二解今昔之说大率以目前为今以已往为昔所谓抚今追昔与今昔之感之类是也而亦有不尽然者史记•龟荚传今昔壬子索隐曰今昔犹昨夜也以今日言之谓昨夜为今昔所天三解梁竦传昧死自陈所天臣以君为天故曰所天潘岳寡妇赋序适人而所天又殒是妻以夫为天亦曰所天又吴质书称子建为所天言己所仰赖也天之文义即国以民为天民以食为天之天一味二解一味口头语也如一味朴实一味谦和一味偷安一味刻薄之类不可枚举犹云一惟盖专一之谓王荆公诗并作南来一味凉是此意也杜诗敕厨惟一味则径指食物之味言迥乎不同苋陆四解易所称苋陆子夏以为木根草茎项氏玩辞曰苋音丸山羊也兑为羊之义也陆其所行之路也盖本说文苋山羊细角之义陆德明又云商陆者樟柳也下有死人则上生樟柳其解以为苋说也读如夫子莞尔之莞陆睦也和睦之义也王弼注苋陆曰草之柔者则直以苋为苋菜商为商陆矣入小学二解礼八岁入小学白虎通十三岁入小学古剌水三解池北偶谈左公箩石咏古剌水云瓶中古剌水制自文皇年列皇饮祖泽旨之如羹然又曰再拜尝此水含之不忍咽似乎古剌可饮也明人宫词曰闻道内人新浴罢一杯古剌水横陈似乎宫人浴罢染体之水也厉太鸿诗曰一洒罗衣长不灭氤氲愿与君恩终又似乎熏洒衣服之用矣三君子者不知何所考耶严分宜籍没时其家有古剌水十三罐人以为奇则此物之贵重可知余在扬州得一罐上镌古剌国熬造其铅罐重一斤十三两藏余家四十余年称之分量如故毫无减损锥钻取水其臭香色微黄而稠浓因寄赠陕西中丞毕秋帆逾一年桂广文馥寄信来云李河台新得一罐锯开里面皆黄金包裹方知水久而分量不稍减者金生水故也又按宋范成大桂海虞衡志志酒云古减束泉本宾横间墟名以墟中泉酿酒既熟不煮埋之地中日足取出云云考束应作剌音则古剌水即宾横间之古束泉也范成大志之于酒似与左公箩石所咏及明人宫词相合而厉太鸿洒衣之说恐未真确爱妾换马有二说独异志以爱妾换马为任城王曹璋事宋诗话以为鲍生以妾换韦生紫叱拨也至有传为东坡事者有为人莫作妇人身百年苦乐由他人之诗尤属附会广陵散二解述异记嵇康夜坐弹琴有鬼自称黄帝臣伶伦与之交好授以曲名广陵散后康临刑索琴弹之叹曰从此广陵散绝矣世间相传以广陵散为嵇康所制按潘岳笙赋辍张女之哀弹流广陵之清散又应璩与刘孔才书云听广陵之清散潘在嵇后而应在嵇先则广陵散是古曲名非康所造且亦未尝绝矣独唐书•韩皋传皋云嵇康琴曲所以名广陵散盖言王凌毋丘俭辈皆从广陵起兵败散伤曹魏将亡之义非琴曲名散也宋人又驳云扬州称广陵盖始于隋晋尚未有皋说殊非是又一解也出母有二解而周栎园别立一说敖继公曰伯鱼之母出而在父室者也故伯鱼有服子思之母出而嫁者也故子思无服子思不忍明言故假其词曰道隆则从而隆道污则从而污出妻之子为母服期亦指出母之在父室者而言若再嫁则已绝于子矣故曰继母嫁从为之服言从则服不从则不服也周栎园别立一说曰子思之不丧出母谓所出之母盖婢妾之至微者非被出之母也引左氏康公我之所自出为证别子三解礼云别子为祖继别为宗继祢者为小宗注别子有三一是诸侯适子之弟别于正适一是异姓公子来自他国别于本国不来者一是庶姓之起于是邦为卿大夫而别于不仕者皆称别子也寒食二解介子推是日焚林而死后人哀之而禁火号曰冷节此一说也一曰龙星木之位也春属东方心为大火惧火太盛故有龙火之禁此又一说也见容斋五笔姑息二解檀弓曾子曰细人之爱人也以姑息郑注云姑且也息休也谓苟且取安也杨用修引尸子纣弃黎老之言而用姑息之语注姑妇女也息小儿也蕴借二解今称人文雅为蕴借按汉书•薛广德传广德为人温雅有酝借师古注酝于问反言有酝酿也又马宫传赞其蕴借可知也吴仁杰两汉刊误补遗以为温借也引礼记礼有摈诏乐有相步温之至也即周易借用白茅之义不当读为蕴称大人五解大人二字见于周易论语皆德位兼隆之称然考之史传东汉邓康不肯唿宫婢为中大人蔡邕传外间纷纷有所谓程大人者似乎大人之称在汉不过宫监中人耳赵熹传唿城中大人示以国家威信则亦不过绅士之泛称若韩歆号南阳大人苏桓公长者三辅称为大人回纥占见郭公见一大人而还此则以德言者也疏广传子称父及叔父曰大人是家庭之尊称又一解也北魏置二大人对领南北二部又置天地四方为六部大人是方伯连帅之职单于有五部大人皆外夷之尊称又一解也梅文穆公云康熙时除钦差中使外虽督抚亦不称大人今司道俱称大人矣汉•宣元六王传张博令弟光云王遇大人益解师古注大人博自称其母也后汉•范滂传滂白母曰惟大人割不可忍之恩古亦称母为大人是五解矣从母二解礼从母以名服从母者母之姊妹也宋景曹卒季康子使冉有吊且会葬曰以肥之得备弥甥先儒曰姊妹之孙为弥甥袁准驳曰从母者从其母而为庶母也非姨也姨止缌与舅同引蔡侯之称姨以为断汪钝翁为姑舅姨母服二义曰以父论则伯叔期姑姊妹降而大功以母论则从母小功母舅降而缌矣不特同异姓之嫌亦男女之别也五马三解汉官仪四马载车此常礼也惟太守出则增一马故称太守曰五马此一说也程氏演繁露以为五马未详所出疑始于毛诗良马五之郑注周礼州长建汉太守比州长御五马故云乐府曰五马立踟蹰白香山曰五匹鸣珂马双轮画戟车此一说也余按北齐•柳元伯传兄弟五人同为太守各乘一马出入时人荣之号柳氏门庭五马委蛇此又一说也姜西溟湛圜札记曾引之宵明烛光二解帝王世纪以宵明烛光为舜二女名淮南子以为地名河洲所照方千里盖是烛龙含照之义市井二解白虎通市井者因井为市也风俗通云市者恃也养老少恃以不匮也井者为至市之人必先于井上洗濯其物乃到市也卷十二典礼类明堂尝疑明堂即太庙即国学之说皆汉儒之附会孟子但云王者之堂而已并无他说明堂位一篇并无祭祀学校之言且天子七庙立于京师而周公立明堂于洛邑岂有不祀祖宗于国中而远享之于千里之外之理周礼•大司乐有圜丘之乐有方丘之乐有宗庙九变之乐三者皆大祭祀而不及明堂赵邠卿云周制王者朝诸侯于方岳皆有明堂在畿内立于王城之南七里亦并无祭祀之说诗序曰我将祀文王于明堂也孝经曰宗祀文王于明堂以配上帝或是周人尊崇文王欲以配天而又嫌日至之郊已配后稷故于季秋之享帝而为是举欤抑洛邑为周人东都洛诰曰王入太室裸想即其地欤然诗序与孝经均非三代之书不可信也至于明堂即国学之说经传尤无明文月令以为王者夏日之所居与青阳总章元堂并峙于太庙之前史记公玉带上明堂图魏晋以降动议明堂牵合附会至数十万言宋仁宗即大庆殿行亲享之礼以附会明堂即太庙之义均为迂诞善乎晋袁悦之言曰若明堂即太庙则齐宣王亦断无毁之之问矣郊天有尸祭昆虫无尸古无无尸之祭惟祀天无尸见曲礼疏节服氏之逆尸车为后稷配天而有尸也国语晋祀夏郊董伯为尸尚书大传帝入唐郊丹朱为尸石渠礼论周公郊天太公为尸似郊天亦有尸然先儒皆以为祭感生之帝则有尸祭先天之帝则无尸也苏氏曰八蜡之祭猫为猫尸虎为虎尸惟昆虫之尸当作何像则古人无言之者丧次即位周康王以冕服即位于丧次苏子瞻讥之毛西河远引博证以为帝王之礼不与士大夫同宋罗氏以为礼三年之丧越绋而行事者有四郊其一也夫郊必衮冕大裘矣初见诸侯独不可以冕服乎此言正与西河相合按伊训孔疏谓春秋之世有奠殡即位者有逾年即位者奠殡即位者告殡而为丧主康王是也逾年即位者改元而为国主经传无所考惟何休云即者就也先谒庙明继祖也还之朝正君位也事毕而反凶服终丧事也大抵人主在初丧以冕服即位于未成服之前而以丧服宅忧于既成服之后其逾年也假冕服之暂以行改元之礼旋反丧服以守三年之丧胡安国误据高宗谅阴之说以居忧之礼混即位之文引虞夏二书以为冢宰摄告庙临群臣而人主不视其事不知舜禹之摄皆禅代之事非继世也杜预答魏舒问谅闇曰周公不言高宗服丧三年而曰谅闇三年此心丧也反丧服之说亦尚可疑五十不服丧丧服大记五十不成丧司马书仪五十居丧御酒肉斋二义或疑周礼王斋日三举是斋时用牲更盛而朱子注斋云不饮酒不茹荤似佛氏之斋按庄子颜回曰回家贫不饮酒不茹荤者数月矣孔子曰是祭祀之斋非心斋也庄子一书实在周礼之前朱子本庄子而不本周礼是矣或谓仪礼•丧服章既练素食哭无时康成注素食为平素所食非蔬食也颜师古匡谬正俗驳之引霍光传群臣奏昌邑王后丧不素食则是蔬食之义王莽传莽闻水旱辄素食太后诏之食肉康成所注误矣廛二义孟子市廛而不征之廛是税名廛无夫里之布之廛是居宅大约夫布即后世之口钱里布即门摊之税也朱注混两廛字而一之又舍周礼•闾师夫布之文而专引载师以夫家之征当夫字解用康成一夫百亩之税之说而不删去一家力役之征句是又添一税也战国虽横暴亦不至廛征夫里横集一门此论见陈见复司业咫闻录中法江双池以为周礼门关市皆有征所谓絘布者列肆之税也总市者无肆而列市之税也廛布者商贾所居屋税也此孟子之所谓廛也所谓质布者所罚犯市禁者之税也罚布者所罚买卖不平之税也此孟子之所谓法也五布不必皆出钱即征其所有之货以当廛税若既取廛税则不征其货是廛而不征也凶礼则市无征然质布罚布自不可弛是法而不廛也周公征廛于市助不复征货于关征货于关则不复征廛于市其或出于关而不由市者则关征之或近地入市而不由关者则市赋其廛皆只一征无二征也战国不然故孟子屡言之彻非通力合作之谓赵岐注孟子云周制耕百亩者彻取十亩以为赋训彻为取与孟子虽周亦助之说相合康成训彻为通且云周人畿内用贡法邦国用助法于经并无明文朱子因之误以通力合作为彻似公私内外俱可不立而与孟子其中为公田之说不合左氏曰谷出不过籍杜注借民力以耕公田所收不逾此数正合孟子虽周亦助之说谷梁曰古者什一借而不税私田稼不善则非吏公田稼不善则非民孟子有食九人食八人之农使通广合作则无善稼不善稼之分与九人八人之别矣周行彻法而公刘在夏后之时已有彻田为粮之诗似乎三代法宽列国各行其制如三正并用之说君宴别立主人古君与卿宴膳夫为主大夫为宾所以别立主者伸公之尊也正主正宾仆仆拜起故也君不为主君不劳而宾亦可以尽欢介即副古有宾必有介介今之副也如宾死则介为主人今之使于外国者有正有副主试者有正有副即古人用介之义皆以备不虞也一献主酬宾宾酬主主又酬宾曰一献自此三献九献皆推而广之见左氏注贽有授奠之分古平辈相见者授贽若卑者见尊者则奠贽而不献婿至妇家亲迎所奠之雁即贽也杖杖有担爵主丧辅病三义杂记曰叔孙武叔见输入以杖关毂而果轮于是有爵而后杖此一义也礼夫为妻杖则子不杖矣父为长子杖则孙不杖矣无杖则不成丧故女子在室而父亡无男昆弟则女子杖姑在为夫杖必其无子也母为长子削杖必其无父也此三者皆无主之杖庶子不杖而辅病则杖童子不杖而当室则杖庶人不杖而长子为主以接寅劳则杖父为嫡子妻杖故适子丧妻不杖庶子不然杂记父母在为妻不杖不稽颡亦为宗子而云也县令弔人汉刘德问田琼以为君弔大夫迎于门外送于门外大夫弔不迎今县令弔人人当依国君来弔礼否琼曰然若丞尉则依大夫弔礼可也奇拜似打跧而非跧郑注周礼奇拜为屈一膝疑即今之打跧金罍子以为奇拜如今之一叩以一足略屈作欲拜势而非打跧也打跧即淳于髡之帣鞲鞫半跪也田蚡传余半膝席是也通雅以为奇者不偶之称谓一拜也后汉书高句丽在辽水之东跪拜曳一足是则打跧之所由始矣说文跧蹴也卑也博雅跧庄匍匐也类篇屈伏也肃拜似扶而非扶礼注肃拜是妇人之拜以两拜夹一拜故曰侠拜刘熙释名妇人拜曰扶言抽扶而上下其手即侠拜也朱子以两手至地而头不下为肃拜与古注不同似又非扶矣爱日斋丛抄以为古人坐即是跪俯手如揖便是肃拜古人所以有母拜其子姑答其妇者盖跪坐在地拜本易也郑注肃拜若今揖亦是军中之礼介胄之士不拜以甲胄在身不能折腰妇人首饰烦重万不能折腰故均以肃拜行之通考以妇人肃拜为吉礼手拜为凶礼手拜者手至地也可见肃拜似扶手不至地妇人不跪而亦跪北史周天元始令妇人拜天台如男子拜则从前之不拜可知宋明肃太后欲亲自郊天大臣争之不能得薛简肃问陛下服衮冕将为男子拜乎为女子拜乎太后意阻然古乐府伸腰再拜跪问客今安否又长跪问故夫王建宫词男儿跪拜谢君王妇人未尝不跪苏秦嫂四拜自跪而谢吕后跪周昌亦是一证张建章勃海国记言不跪始于武后王贻孙引之以答宋太祖而其实则非也郊天再拜李涪刊误以为唐祭天地只再拜今妇拜姑必四非礼也误于礼疏跪献衣服筐箧故也然国策苏秦嫂四拜自跪而谢则四拜之礼秦汉前已有之魏了翁古今考以为褒拜即再拜礼大夫之臣不稽首非尊家臣盖避君也后世乃有朱万拜令人齿冷大抵古人拜不甚多朝见天子五拜见东宫四拜见父母亦四拜其余见长官只两拜续通考言之甚详稽首最重荀子平衡曰拜下衡曰稽首至地曰稽颡郑注拜而后稽颡曰吉拜谓齐衰不杖以下者稽颡而后拜曰凶拜谓三年服者空首至轻为君答臣下之拜稽首至重故郊特牲曰大夫之臣不稽首非尊家臣尊君也左传孟献子相鲁如晋公稽首知武子曰天子在而君辱稽首寡君惧矣稽首空首顿首之分金垒子曰稽首者首至地而稽留顿首者首触地而即起空首者谓以两手拱至地乃头至手也振动者得罪而震惊之义褒读为报再也拜神与尸也寄拜即雅拜先屈一膝也其实振动即稽首吉拜附顿首凶拜附稽颡奇褒附稽首拜只四而逐类附名以为九也王敬哉以稽首与稽颡之分在有容与无容而已揖喏拉手今吴语以揖为唱喏老学庵笔记曰先君言旧制朝参拜舞而已政和而后增以喏又有瞻笏之仪其制未详古所谓揖但举手而已宋所谓喏乃始于江左诸王支道林入东见子猷兄弟曰见一群白头乌唤哑哑声即喏也宋书•恩幸传前废帝言奚显度刻虐比当除之左右因唱诺即日宣旨杀焉翟灏曰按喏本古诺字倡诺似即唱喏也玉篇喏训敬言春渚纪闻才仲携一丽人登舟即前声喏声亦唱之义郑注推手曰揖引手曰厌厌似近今拉手之礼辽本纪圣宗诏侍御撒拉奖谕枢密使贯宁代行执手之礼元朝仪最繁元•礼志凡群臣朝贺唱仪者曰鞠躬曰平身曰山唿曰再山唿曰三舞蹈曰三叩头曰出笏是其仪最繁也受拜者先拜其先前辈见通家子弟将受其拜先设一空位象子孙之祖父己先拜之而后受子弟之拜见孔氏杂说一坐武坐愧郯录辨一坐武坐之仪以为皆跪也朱子有白鹿礼殿塑像说汉文翁石像是跪坐不是跏趺盖臀压膝而坐也非今之盘膝也盘膝乃是原壤之夷俟一名魁踽一名跏趺古不轻拜人亦不轻受人拜晋庾衮与诸兄过邑人陈准家不肯拜其母曰夫拜其亲者将自同于人之子也衮与准交未若弟兄不应拜也东汉王丹不受侯昱拜昱曰家公与君拜交故拜丹曰君房虽有是言丹未之许也故不敢受也张咏不喜人拜有见者典客预戒之有违者咏连拜不止孝子可以出门礼士夫三年之丧国君不唿其门似孝子无出门之礼然士丧礼云主人乘恶车白狗幦蒲蔽是孝子亦出门也但木官木镳欲其无声耳檀弓曰士于公门脱衰可知非公门则不脱衮俱孝子可以出门之证古不共厕士丧礼隶人涅厕注古人不共厕涅者填之也尸柩无拜礼礼尸柩所在不但宾不拜子孙亦不拜何也古人掘聿见衽不使人见棺也未虞耒练犹以生礼事之练而祔乃埋重立主以神礼之便不日祭虞而立尸卒哭而讳盖人事毕而鬼事始焉虞以前皆不拜容车今丧礼以肩舆舆画像而行号曰客车其礼最古所谓详车旷左是也春秋公孙虿卒天子赐大路皆吉驾之明文今之鼓吹导从是也古人无画像大抵木主在耶祠大而奠小尚书疏伊尹祠于先王祠有主有尸其礼大奠者奠器而已有主无尸其礼小殡殓之祭皆曰奠虞祔卒哭始名曰祭贾公彦曰非时之祭曰莫乳母缌乳母缌者谓母死莫养之儿非谓人人乳母皆有服也晋梁氏辨之甚详然韩文公乳母墓铭称孤子愈孙男某北魏佛狸竟尊乳母为保太后又称玉京太后亦非礼之礼矣暖孝古有粲者见广韵粲字注即暖孝意秦人馈丧家食也并丧曾子问并有丧如何子曰葬先轻而后重奠先重而后轻各服其服卒事反服贺循云父服未终又遭母丧当父服应毕之日皆服祥祭之服如除丧之礼卒事反母服也父丧内有祖亡应立二庐以受吊吊父则往父庐吊祖则往祖庐居重丧而遭轻丧则以轻服包重服当除服其除服毕反丧服宋儒周鸿有并丧乃毕母服而后服父服蔡虚斋驳之曰如此则母服未终之日其哀父之念能格之使有待遏之使不行乎在远除服乃归己在远闻丧除服乃归晋董勋以为先至墓敛发祖绖不制粗衣及杖也哭尽哀遂除于墓家人待之如常不变服也按此云在远闻丧未知是何服之丧设是期功以下则哭尽哀遂除于墓可也设是三年之丧虽系闻讣在除服之后亦当追服三年以伸其天性不容已之情正如今世士大夫在外丁忧以闻讣之日起扣限二十七个月甚合礼意否则于墓上除服之后依然食稻衣锦似未能有当于人子之心也大功数闰哀公五年闺月葬齐景公公羊传闺不书此何以书丧以闰数也注谓丧服大功以下诸丧当以闰月为数又白虎通三年之丧不以闰月数何也以其言期也期者复其时也大功以下月数故以闰月除齐高帝有司奏皇太子妃以去年九月卒其年闰九月若以闰算南郡王兄弟应以四月小祥王俭称三年周丧岁数没闰大功以下月数数闰盖以计年计月为分后魏将军乙龙武丧父给假二十七月而龙武数闰月以求仕元珍以为宜加罪也招魂葬非礼晋袁环禁曹仆射之招魂以魂不可掩遏于棺也故汉之新野公魏之郭循俱为非礼其实始于汉昭灵后之葬栎阳傅纯禁东海王越妃裴氏招魂合葬之请以为古人招魂于庙于祊于寝并无于墓者今丧过古顾宁人以为今之丧过古人者三一子为母服斩三年一子妇为姑服斩三年一改丧礼之二十五月为二十七月盖郑以二十五月之中为禫则空月为二十六月出月而禫祭为二十七矣服问云中月而禫注云中月者间一月也只二十五月也斩衰可笑唐驸马为公主斩衰三年金世宗命子为改嫁母服斩三年皆可笑也至于蔡徐州薨主簿服斩慕容熙妃符氏薨熙为服斩尤奇婚而遇期功之丧婿亲迎而有期大功之丧则夫改服于外女改服于内即位而哭卒哭婿入束带相见而已不行初婚之礼拜扫与上墓为二事按开元礼所载拜扫礼外又有上墓之礼拜扫无祭而上墓有祭是拜扫与上墓系二事不知何时复合为一也子妇为舅姑斩衰三年子夏丧服传妇为舅姑齐衰期十一月而练十三月而祥十五月而禫服青缣衣以俟夫之终丧此古礼也唐相郑余庆书仪有斩衰三年之说尚未通行至宋孝明皇后为杜太后服斩三年而后此制遂行昆山读礼通考言之最详祔妇舅主之丧服小纪妇之丧卒哭其夫若子主之祔则舅主之父未殡而祖亡承重议沈冠云曰震泽县西濠沈维墉父亡未殡而祖亡或谓维墉今以适子为适孙一身兼主二丧宜即正承重之名位以事其事维墉疑之乃属其族父来问余曰维墉既兼主祖丧固应事承重之事矣若欲即并其名位而正之奚其可盖所谓承重者承祖丧先祀于其父若祖之谓也先祀之重在祖则承之于祖祖丧之重在父则承之于父承之祖者祖葬而后承承之父者父殡而后承故父而未殡宜摄重而不宜承重曰主祖丧而事承重之事则承重矣何谓摄重曰父未殡而主祖丧谓之摄主宋庾蔚之所谓父为传重正主己摄行事是也主摄则重亦摄也曰父未殡而主祖丧何以必摄也曰不忍死其父也岂惟不死之而已礼云三日而后敛以俟其生故自君及士凡死于道者未在棺则入自门升自阼阶见曾子问皆奉之以生之礼未殡而不摄非之死而致死之之尤者哉曰然则维墉之不宜正承重之名位于父之未殡也决矣至其殡父而具状与刺也宜何称曰未承重犹孤子也曰子谓承先祀之重而必于祖之既葬也何居曰古者丧三年不祭恐致哀于新而不诚于故耳今之丧虽不如古然未卒哭而祭苟致其诚则哀之杀为已疾故必于祖之既葬也曰重之名始见丧服传郑氏以宗庙注之则所承宜专在先祀今之兼丧何本也曰论语谓所重民食丧祭丧固与祭并重且启殡而朝卒哭而祔练而祭丧礼有行于庙者则郑之言宗庙亦兼丧矣父妾慈己者服议沈冠云曰吾县叶氏有二妾其少者有子某长者某氏无子则与少者共抚其子如己子二十年不衰其卒也家长没矣某念其恩勤而深痛焉遂与亲党谋所服之者或曰在律父妾之有子者称庶母服期今某氏无子某不得为之服或曰某氏之抚某恩勤隆至乃经与律所谓慈母也宜为之三年某不能决择乃属潘生持二说来请余曰父妾无子而为之服庶母之服则悖于律有抚己之恩而无服则不即于人心为之服而直同慈母则又过而失其中愚以为惟半慈母之服以服之庶几乎得也丧服经齐衰三年章云父卒慈母如母传谓妾无子妾子无母而父命为母子者母死丧之三年贵父命也今某自有母父无定命则不成之为慈母故不得直同慈母之服然某虽自有母而某氏实共抚之父虽无定命而其抚之也实心嘉之是某氏固居慈母之半故某亦当半慈母之服以服之也半慈母之服则亦为之期此虽经与律无其文而可以义起也潘生曰郑氏之注丧服传谓不命为母子则亦服庶母慈己之服今不可如其说而为小功欤曰古之为庶母也缌慈己焉而小功则为加今之为庶母也期慈己焉而小功是再降也故不得如郑说也然为其慈己焉而加隆于庶母又不得也隆于期者惟三年三年之不得则期而止此无如何者也曰某之所生母亦尝亲于某氏某为某氏也如之何曰众妾以相亲制服亦不见经与律以同室生缌之义推之其服缌乎丧所生母杂议沈冠云曰震泽县某乙之所生母某氏卒属其所亲来问魂帛铭旌及适孙列状刺之称余曰在魂帛宜称先母书铭而系以家长舍侧室无他称适孙无服不宜列状刺曰乙之父某公尝拟称某氏为继室今以侧室称则父欲伸之而子故屈之矣安乎曰礼在何伸与屈之有必探父志而遂之是陷父于不义也若以称侧室为未安曷不观明吴孝廉侧室贞节坊之所题乎曰四川道监察御史吴焕之母太孺人范氏系子于母乃窃取春秋书惠公仲子僖公成风之法准此为称则于义不拂于情亦不伤矣曰是诚善顾今之贵者在乙之弟丙可以系其母乎曰可主丧则以长系铭则以贵铭名也宜系其着者也曰系以子而不系以家长其权乎曰礼也非权也传曰妾不得体君若家长存而主妾之丧系以家长其可家长没而系之时俗则然故不必然也曰魂帛之母称也殆不得称妣乎曰然妣者媲也适母媲于父所生母但当称母曰母上曷不加所生以殊之曰子不宜殊其母也孽而妣其母谓之无妣子而殊其母谓之无母无母之罪与无妣等曰适孙无服诚不宜列刺状矣顾亦可通其变乎曰不可古之列于状刺者惟丧主今众子诸孙之并列既从俗矣而又将及无服之孙是变之变也杂记曰主妾之丧则自祔陆佃曰然则妾之丧其主有不主者矣盖贵妾主之贱妾不主也今制则嫡孙亦有服矣孤哀子父死称孤子母死称哀子始于温公书仪朱子深非之按谷梁曰柩在堂上孤无外事又曰娣侄者不孤子之义也一人有子三人缓带疑父亡称孤始此至于母亡称哀则是蓼莪哀哀父母之义然孤哀二字古人不分属父母也惟开元礼虞祭祝文父丧称孤子母丧称哀子祖父称孤孙祖母称哀孙大小祥祭如之朱子家礼父母俱亡即称孤哀子又曰凡礼中所言孤子如当室及不纯采之类皆谓已孤之子非所自称也左传陈成子三日朝孤子注孤子死王事之子也郑氏礼注亦云三十以下无父称孤明三十以上不得为孤也今欲行古礼父母丧俱宜称哀子然世俗相承已久恐难卒变卷十三典礼类三年供饭士丧下篇既葬反哭之后犹朝夕哭不奠不奠固有明文檀弓云虞而立尸有几筵郑注谓不复馈食于下室则下室之馈既虞亦不之设盖未葬以前生事之既葬则神事之罢馈奠而以祭祭亦以时而不数此周公之中制然也若朱子家礼自既葬以至毕丧罢朝夕奠而不罢上食乃本横渠论国语日祭之说欲三年以内无日不如亲之存虽非中制而其意诚厚故至今通行之男女在殡不同荐周礼•春官司几注古父母虽合葬而同时在殡者皆异几体实不同荐厅可代庙晋安昌公荀氏进封数国祭及六代以厅代庙人疑其非刘功曹答殷仲堪云鲁襄仲尚于兄弟之庙假钟磬以成礼荀公以厅代庙义亦可通已毁之主不必瘗未毁之主亦可藏韦玄成议毁主瘗于园是也然公羊注主藏太庙室西壁中以备火灾晋挚虞要注云庙主藏于户外西墉之中有石函名曰宗祏函中以藏主晋荀氏毁祭特设神板盛以帛囊合于竹箱是已毁之主不必瘗未祠之主亦可藏也礼无二继宋书•临川烈武王刘道规传道规无子以长沙景王第二子义庆为嗣初太祖少为道规所养高祖命继焉咸以礼无二继故太祖还本而定义庆为荆州庙主随往江陵古名物太繁一祭也有奠有祠有馈有祭有有尸有无尸有阴厌有阳厌一宴也有时宴有祭宴有饭宴有大享一币也有燔瘗之币有礼神之币有从爵之币有酬币饮之而用真侑币食之而用一舟也天子造舟诸侯维舟大夫方舟士特舟一猎也有上杀中杀下杀之分一肺也有肩肺臂肺离肺刌肺之别一朝也有外朝治朝燕朝之所一揖也有天揖土揖时揖之辨一田也有官田牛田赏田赐田牧田之目一佩也有德佩有事佩一玉也有佩玉有瑞玉有瘗玉一袒也有肉袒有无衰之袒一剑也有班剑有佩剑一乡饮也有射有宾贤有州长有合钱一觐也或见天子于庙或见天子于方岳或见天子于国外一马也有公马有国马有父马一铎也有金铎有木铎一火也有国火有明火一水也有涚水有明水一盐也有形盐有散盐有苦盐有饴盐一侯也有熊侯有豹侯有麋侯有布侯一杖也有桐杖有竹杖一酒也有清酒事酒昔酒泛齐醴齐盎齐湜齐沉齐一浆也有水饮浆饮澧饮凉饮医饮酏饮一牛也有享牛求牛膳牛犒牛奠牛兵车之牛一屦也有命屦功屦散屦素屦葛屦一布也有佽布敛布质布总布罚廛布布一羽也有审羽搏羽缚羽一粟也有屋粟锄粟闲粟一舞也有皇舞犮舞干舞旄舞人舞一悬也有宫悬轩悬判悬特悬一孑孑干旌也有乡旗党旗闾昆鄙比旌等十余种其他祭有九拜有九梦有六祝有六兆有四龟有十筮有九煇有十辂有五车有六弓有六矢有八马有六节有六凡周礼所载尤繁古合今分古人常合而为一者文之与武也学之与乐也耕之与读也农之与兵也朝之与庙也今一分而不可复合矣古分今合古人常分而为二者天地之不合祭也父母之不合葬也姓之与氏也葬之与聿也祀之与奠也主之与重也朝之与觐也屦之与舄也射策之与对策也郛之与郭也享自享宴自宴食自食饫自饫也布帛之征粟菽之征力役之征也士有二旌一名旌书名入圹二乘车之旌送形而往迎精而还卜自卜筮自筮诹自诹也棺自棺椁自椁属自属辟自辟大棺自大棺也明火明水主祭祀井水树火主烹饪也今一合而不可复分矣习而不察则僭郑注仪礼•丧服章凡女子行于大夫以上曰嫁士庶曰适人然则士庶称嫁者僭也檀弓君子曰终小人曰死然则今之士庶死称终者僭也初学记出不由里门面大道者曰第爵虽列侯封邑不满万户者不得作第然则今之居室称第者僭也礼稽命征曰天子陵树松诸侯柏士槐大夫栾庶民柳今庶民墓亦树松僭也尔雅古川泽有禁惟嫠妇得以笱入川今之钓者亦僭也汉文帝七年令列侯太夫人毋得擅征捕如淳曰列侯死子为列侯称太夫人子不侯不得称太夫人然则今之士大夫称太夫人者僭也刘向说苑古者有命民命氏者能敬老怜孤行诸善者命于其君然后许乘车马然则今之庶民乘车马者僭也宋时百司十日一休假谓之休浣故有上浣中浣下浣之称然则今非入直之官而称上浣中浣下浣者僭也周益公撰光尧丁亥本命道场满散朱表有日逾中浣之句考其日盖十月二十一日忽二忽一周礼四井为邑四甸为县县与邑分而为二左氏昭五年韩赋七邑皆成县也则混而为一矣玉烛宝册腊祭先祖蜡报百神腊于庙蜡于郊贞观时丑蜡百神辰蜡宗庙亦分而为二也至开元同日而祭则又混而为一矣姓氏礼疏云天子赐姓赐氏诸侯赐氏不赐姓贵有氏贱无氏男称氏女称姓姓者所以统系百世而不变者也氏者所以别子孙所自出一传而变者也天子赐姓舜之妫周之姬是也胙之土而命之氏舜之有虞禹之有夏是也国君无氏故践土之盟称国不称氏吴仁杰曰刘氏本陶唐氏则刘者本氏也栾黡取范氏实陶唐之后曰栾祁然则尧后当曰祁氏高祖刘姓当云出自祁氏欧公唐书•世系表言某氏必曰出某姓是为得之秦始皇姓赵见本纪以生于赵邯郓故也故陆贾曰秦任刑法卒灭赵氏犹得古人不袭姓之义大抵易氏之法以官以赐以字以谥以民以居以伯仲以所闻所睹所齿最不一也自公羊以王父之字为氏之说出而东门襄仲三世皆以子作孙以兄作父矣彼鲁之季孟郑之罕驷皆以身之字与父之字为氏则又何说乎朱子不信谥可为氏之说盖未知三桓为鲁桓之谥戴不胜为戴公之谥也族氏即通于族左氏羽父为无骇请族公命以为展氏是氏即族也然族无不同而氏有不同如八元八恺出于高辛氏谓之十六族是氏有不同族也商氏条氏徐氏谓之六族陶氏施氏谓之七族宋华氏谓之戴族向氏谓之桓族是族无不同氏也氏之萃聚曰族宗则联贯之名氏族易考而姓难稽故曰买妾不知其姓则卜之兄弟不必同姓晋语司空季子曰同姓为兄弟黄帝之子二十五人其同姓者二人而已惟青阳与夷鼓皆为己姓其余四母之子别为十二姓小典取有蟜氏生黄帝炎帝黄帝以姬水成故姓姬炎帝以姜水成故姓姜是兄弟不必同姓也父子不同姓尧姓伊祁丹朱姓狸是父子不同姓也嫁娶遭丧曾子问婚礼纳币有吉日矣婿之父母死则如之何孔子曰婿已葬婿之伯父致命女氏曰某主子有父母之丧不得嗣为兄弟使某致命女氏许诺而未敢嫁礼也婿免丧女之父母使人请婿勿取而后嫁之礼也女之父母死亦如之孔郑俱解为别嫁别娶朱文端公以为上古列国分争嫁娶难延至三年之期虑有他变故也毛西河以为此告吉而遭丧之变礼也使遭丧而未告吉则免丧后诣女氏而请吉期何必致命而无如其已告也已告则女待嫁矣待嫁则必于既葬之后致命不娶而后女氏勿敢嫁谓不敢来嫁也盖愆吉也既免丧可即吉矣然女临嫁又必求请婿且不取及来娶而后嫁之谓不忍即吉也盖承丧也徐题容以为此不过两家遭丧措词之节文所云嫁者仍嫁其遭丧之家也其说与西河合主人以禁客食为礼有饮于方望溪先生者先生绝不劝客客亦不举或问先生主人宜劝客食而先生与客嘿然空坐岂礼也欤先生曰礼主人宴客客将饭主人必拦禁客以粗粝为辞客必强飧之以为至美此古礼也今主人劝客而客反不飧岂礼也哉人闻望溪之言以为诡众且不知所出余按杂记孔子食于少施氏而饱客将祭主人辞曰不足祭也将飧主人辞曰不足飧也望溪所引大概本此然亦太泥矣宋处士陈烈吊丧自门外膝行而入人问故曰诗不云乎凡民有丧匍匐救之泥古之病必至于此妾母之丧公羊云鲁宣公如齐有妾母之丧春秋善之妾子为诸侯不敢以妾母之丧废事天子大国之礼故也左氏则讥宣公有母三年服而出朝会非礼也通典驳之云庶子为母自天子至庶人不得三年鲁襄公所以得尊其妾母敬嬴为夫人者以夫人姜氏大归不返故也假葬仪礼•士丧礼之聿即假葬也谓先掘地掩棺使人不见也然三月而葬则聿亦不久乃晋郗诜母亡便于堂北壁下棺三年而除卫瓘非之说曰城中高燥故即葬于所居之室不知其不可也通典因之遂有假葬三年即吉之议余按曾子问下殇用棺衣自史佚始史佚有子殇而墓远将棺殓于宫中曰吾敢也乎哉召公为问于周公而许之其即假葬之说欤黄梨洲曰古者棺必有椁椁外菆木而涂以泥累以瓴甋是为殡也今之攒厝者号曰菆涂妇翁不甚尊妇翁古不甚尊按仪礼婿不亲迎则妇入三月然后婿见曰某以得为外婚姻请觌不称子婿主人对曰某之子未得濯溉于祭祀请吾子之就宫某将走见何词之卑也婚礼婿见主妇主妇阖门立于左扉注云兄弟之道得相亲也然则今之丈人丈母其古之兄弟行乎余按帝馆甥于贰室亦享舜迭为宾主是婿与妇翁行宾客礼帝王且然矣程子婚礼有次日婿拜妇氏之门之礼今之谢亲也然则行亲迎之礼则婿已备见女家父母诸戚矣程子所云亦为亲迎礼废故也司马书仪亲迎见妻之父两拜即同其女行受婿拜者跪而扶之朱文端公以为主妇阖左扉者初见礼如是再见则杀否则丈母与婿太疏隔矣史记索隐陈胜称王后见妻父不拜妻父怒不辞而去魏•儒林传眭夸事其妇翁魏攀不执婿礼如朋友而已婿称门人李汉之于韩文公黄干之于朱子皆婿也然见于文集者只称门人不称子婿亲家无相见礼吕氏四礼疑曰婚礼六而二姓父母无相见之文春秋公如齐纳币荡伯姬来逆妇俱以取讥养媳即待年之女而有类于拜时今人有养媳始于春秋待年之女而有类于六朝拜时之说按隐七年叔姬归于杞公羊注伯姬娣也待年于父母之国许慎曰娣年十五以上能共事君子可以往二十而御拜时者东汉以后权宜之制其礼以纱蒙女首送往夫家而夫发之因拜舅姑便成妇道无六礼不合卺张华谓拜时之妇成礼于舅姑三日之婚成吉于夫氏山涛以拜时为重成吉为轻引不庙见而女死仍葬女氏之党为证或云拜时者礼毕即归今之养媳竟依夫氏亦微有不同婿拜妇家祠庙婿拜妇家祠今世动以为耻不知礼古无服人同爨犹缌而况婿乎故程子婚义有此一条而张子全书以为同居则朔望宜拜入门即庙见当用书仪毛西河作昏礼辨正数千言以新妇入门不谒庙不见舅姑遽成昏为野合引左氏先配后祖之讥又引围布几筵告于庄共之庙为证余按朱子所谓昏礼自下做上之说原不甚协若虑其不女而姑且先昏以试之是以不肖待人非先王敦厚崇礼之义不知宋史•礼志昏礼赞者彻酒馔引见舅姑祖祢温公书仪妇入门舅姑牵妇拜影堂纳采前一日主人先告于影堂果如是则毛氏何讥焉婚礼摄盛非僭摄盛者越一等之谓也凡士婚得用大夫之礼女亦如之如乘墨车墨车者大夫车也执雁雁者大夫贽也何彼襛矣注衣服不系其夫下王后一等是以女父之贵贵其女也谓之摄盛亦谓之下达见傅是斋日记舅姑先行宾主礼张南士曰妇至时父母出迎一迎于门外一迎于阶登堂交拜行宾主礼所谓见妇也舅姑率妇告祭祖祢次日以子妇礼见所谓妇见也至于即日成婚三日成婚考之礼经三代亦无确证大抵古人以夫妇为轻以子妇为重故虽成婚未庙见者仍葬女氏之党宋儒以夫妇为重以子妇为轻故朱子家礼婚三日而始庙见往送之门孟子往送之门乃女氏之门非婿门也按谷梁父送女不下堂母不出祭门诸母兄弟不出阙门夫祭门尚不出何能至婿之门乎若果是婿门则下文往之汝家反成赘语国语季康子见文伯之母门而与之言即此门矣改嫁礼有同母异父之服继父同居者服齐衰三代以上妇人改嫁不以为非凯风一篇卫有七子之母不安其室而孟子以为小过卫共姬有柏舟之诗先儒谓之守义不谓之守礼子思之母改嫁于卫之庶氏韩昌黎之女先适李汉后适樊宗懿人疑改适时昌黎已亡范文正公之子妇先嫁纯礼后适王陶陶即公之门生也时文正尚层相位而孀妇改过不以为嫌所立义庄有给孀妇改嫁之费公母谢氏改适范氏以公贵封吴国太夫人唐相权文公之女嫁独孤郁以得佳婿至于天子动色相羡其实嫠也薛居正妻柴氏移赀改嫁张齐贤白敏中意欲夺之一名贤一名相也明王端肃公恕亦娶陈郎中妻于服中封一品夫人惟隋诏官员九品以上夫亡妻不许嫁五品以上夫亡妾不许改嫁宋史•宗室传汝南王允让最贤为大宗正奏宗妇年少丧夫虽无子不许嫁非人情请除其例唐时公主再嫁者二十三高祖女四太宗女六中宗女二睿宗女二玄宗女八肃宗女一三嫁者四高宗女一中宗女一玄宗女一肃宗女一详见新唐书•公主传书之史册不以为耻宋秦国大长公主初适米福德再适高怀德荣德帝姬初适曹晟再适习古国王宋史•公主传惟此二人圣贤高士有妾孔子有妾见孔丛子子贡对楚昭王曰孔子妻不服采妾不衣帛孔明有妾见答李严书曰吾受赐八十斛畜财无余妾无副服陶令雍端二子皆年十三亦是有妾之证嫁妆戴礼•杂记诸侯出妻有有司官陈器皿一节郑注器皿夫人来时所赍之物孔疏陈夫人嫁时之物盖妆奁也后汉戴鸾嫁女以木屐竹笥遗之物虽薄亦是器皿之义毛诗以尔车来以我贿迁亦此看新妇今人新婚亲友有看新娘子之说按世说谢尚书娶诸葛恢之小女恢在时不允恢亡乃婚于是王右军往谢家看新妇容服光整犹有恢之遗法是晋时已有此礼催妆北齐婚礼设青庐夫家领百余人挟车唿新妇子催出来唐遂有催妆之语中宗守岁以皇后乳媪配窦从一从一诵却扇诗数首胡三省注即催妆也天祐中南平王钟女适江夏杜洪子时已昏暝令人走乞障车文于汤筼筼命小吏四人执纸倚马而成即催妆也回门今人女嫁弥月后与婿归来号回门始于公羊传高固及子叔姬来曰何诸为其双双而俱至者欤古诸侯夫人有反马之礼谓留母家之马于夫家防以不谨被黜之意谦世大夫士亲迎故无反马之礼夫妇交拜礼无夫妇交拜之文惟隋书•礼志皇后入昭阳殿后先拜后起帝后拜先起是其证也养老女婿有诏凡民间赘婿养老者写明婚书着为律卷十四典礼类以孙为子以子为孙五代史•陈洪进传有相者言洪进一门受禄当至万石时洪进与三子文显等皆领州郡而文显之子始生洪进欲实其言乃以为子名文顼与父并行宋史•王普传普子贻孙贻孙子克明尚太宗郑国公主改名贻永令与其父同行此以孙为子也五代史•晋家人传重允高祖弟高祖爱之养以为子故名下齿诸子宋史•周三臣传李筠保泽州太祖拔其城筠将赴火妾刘氏欲俱死筠以其有娠麾令去筠子守节购得之生一子守节卒无后以刘氏所生之子为嗣此以子为孙也居丧夺情曾子问三年之丧卒哭金革之事无避明他事皆不与也王制亦云父母之丧三年不从政此古今不易之正礼然丧服大记云君既葬王政入于国既卒哭而服王事大夫士既葬公政入于家既卒哭弁绖带礼运云三年之丧与新有婚者期不使檀弓云父母之丧使必知其反玩此数语又似丧中未尝不从政未尝不为君所使也注欲曲合大记则云王制之三年不从政指庶人也非大夫也欲曲合王制与曾子问则云所服王事即金革之事也公羊传闵子要绖而服事既而曰若此乎古之道不即人心疑即在官守制之滥觞自汉以后此礼大逾原涉服三年之丧名闻天下河间惠王行母丧三年诏书褒美光武绝告宁之典竟不许人终服孙权令三年丧交代未至者不得告孟宗闻丧辄去罪至减死一等胡综定以大辟之科唐贤如房玄龄褚遂良张九龄皆夺情起复惟欧阳通以夺情故徒跣入朝非公事不言宋史•礼志凡夺情之制文臣给舍以上牧伯刺史以上皆卒哭后恩制起复其在切要者不候卒哭内职遭丧但给假而已愿终丧者亦听惟京朝幕职州县官皆解官行服殿中侍御史张廓言京朝官丁父母忧者多因陈乞与免持服望自后并依典礼三年服满得赴朝请然则京朝官并有乞免行服者矣苏明允与欧阳公书云二子轼辙竟不免丁忧今已到家然则二苏当日亦可起复也宋丁忧起复先授武官如富弼起复初授冠军大将军亦墨绖从戎之义余官授云麾将军滕文公孔子答子夏问金革之事无辟也者非欤曰吾闻诸老聃昔者鲁国伯禽有为为之也今以三年之丧从其利者吾勿知也盖指淮夷作乱事滕文公父兄不肯主三年丧曰吾宗国鲁先君莫之行即引此以驳孟子耳妻期最重酉阳杂俎曰今之士大夫丧妻往往杖者礼彼以父服我我以母服报之故妻杖削杖也稽颡也居庐也十一月而练十三月而禫也三年不娶也非他期可比祭天一岁四举郑康成以祭天之礼终岁有九王肃则云一岁二祭一南郊一祈谷也五时行气是祭人帝非祭天帝也程绵庄以为一岁四祭一祈谷一雩一明堂报享一南郊宋郊最少太祖在位十七年仅郊四次真宗以天书故三年一郊丧三年不祭余尝问程绵庄云王制丧三年不祭惟祭天地社稷为越绋而行事岂宗庙之祭亦三年不行欤绵庄答曰王制所言为天子礼也越绋之义取诸未葬以前不得通三年而言未葬也按曾子问天子崩未殡五祀之祭不行既殡既葬则皆祭不以己之私丧废社稷尊神之祀也夫既殡既葬则外祭不废而宗庙之祭不言可知又称天子崩国君薨则祝取群庙之主而藏诸庙卒哭成事而群主各反其庙当群主聚于祖庙之时象其同然以忧子孙之凶祸自不遑于享祀卒哭成事则子孙之哀稍减群主皆反后来者侍于其侧而坐观皇祖之馁此非新祔者之安亦非孝子之所安也然则时祭之行当在卒哭祔庙而后矣南齐书云越绋之义事施未葬既葬之后何绋可越杜氏云新主既立特祀于寝则宗庙四时之常祀自宜如旧三年礼毕乃审禘昭穆而同于吉可知三年不祭即左氏特祀于主之意言不祭新死者于庙非谓庙中之祭竟三年不行也然则春秋之讥丧祭何欤曰闵之吉禘文之大事皆殷祭也丧未终而殷祭于庙非礼也若夫不配之祭而又何讥焉顾宁人则云古人丧服所以诸侯绝大夫降者为其居丧以废祭故也非仅贵贵也三祖配天两汉魏晋配天一祖而已唐高宗始以高祖太宗双配垂拱时又加以高宗是三祖同配特牲少牢只一尸方望溪问程绵庄以特牲少牢为士大大合祭祖祢之礼而经中不见昭穆二筵又止言一尸此十七篇内不解之疑也程答言祔者附也诸侯之士惟有一庙当以王制之说为是祭法二庙之说为非复一则曰祔二则曰祔统于所尊故祖有尸而祢无尸及至祧迁而祢亦为祖矣然则昏礼之受于祢庙非二庙乎曰非异庙也其义有不得先祖而后祢者犹三月之奠菜以见舅姑为先也曾子问父没而冠则扫地而祭于祢亦是类也大抵冠昏先其所亲而祭祀则统于所尊此圣人之深意也以庶子为长子后五家驳义本朝汪钝翁长子卒命庶子为之后其意本刘原父为兄后一议引公孙婴齐为例公孙婴齐卒春秋谓之仲婴齐以谓为人后者为之子当下从子例不得顾兄弟之亲称公孙也僖公以兄继弟春秋谓之子婴齐以弟继兄春秋亦谓主子既以子名则僖公不得不以闵公为昭而归父亦不得不以婴齐为穆矣顾宁人驳之云婴齐为后后仲遂非后归父也传拘于以王父字为氏之说而以婴齐为后归父则以弟后兄而乱昭穆之伦且三桓亦何爱于归父而为之立后哉阎百诗驳之云鲁闵公诸侯也钝翁不得以诸侯比其子公孙归父亦大夫之有采地者也有采地者称君春秋时其家且有宗人膳宰司马司士史进象笏之仪亦非钝翁所可比例也毛西河驳之云公羊误以王父之字为字故钝翁亦误焉不知国侨驷夏季氏叔孙皆以父字为字也公羊疑东门襄仲之子称仲婴齐必以父为祖而以兄为父故得氏仲以致吴中习俗多乱伦妄继之事黄梨洲驳之云经书公孙婴齐不一而足既为父子则不得并称公孙其不为归父之子明矣臧孙问惠伯事诸大夫皆杂然曰仲氏此时婴齐未尝后归父已得名公子遂为仲氏可见公子之氏即宗之为氏不必至孙而后称也陈见复驳之云同时有叔盻之子声伯亦名婴齐经既书为公孙婴齐则此仲遂之子乌得不异其文盖婴齐自后仲遂而称仲耳刘原父以汉文不后惠帝宣帝不后昭帝光武不后哀成唐睿宗不后中宗宣宗不后武宗为非不知史记商之盘庚阳甲至小乙兄弟四人相承均不称嗣子而但曰及也晋书•贺循传言之甚明妇人无尸古之妇人祔庙而不立主故无尸礼所称男为男尸女为女尸者专主虞祭而言迎精而反犹未祔庙不得不为尸以别男女也周旅酬六尸者盖太祖之尸不动而六尸相为酬酢故曰周礼其犹醵欤醵合钱饮酒也此其间自着不得女尸贵贵礼曰贵贵为其近于君也故乡饮酒礼三命而不齿不齿者席于尊东大夫射则公士为宾当射时乐作大夫不入注云不使乡之人加尊于大夫也士相见礼大夫于士终辞其贽注云不答拜也丧服小记主人主妇坐有命夫命妇在焉亦坐可见余人皆立矣杂记云士之子为大夫丧父母不能主也必使其子主之无子则为立后注云大夫之子得用大夫之礼士不可也言父贵可以及子而子贵不可以及父也士丧礼士代哭不以官盖大夫以上皆悬壶代哭矣左传晏婴居桓子丧过毁室老曰非大夫之礼也曰惟卿为大夫盖谦言诸侯之卿得比于天子之大夫也是天子之卿可以降杀也夫三年之丧达乎天子何至春秋而降杀及于大夫耶仪礼•丧服大夫之家臣皆斩衰三年似乎贵贵之礼皆属太过苏州彭芝庭大司马僭朱观察绍基之坐朱不悦或告之曰礼一命齿于乡里二命齿于父族三命而不齿大司马官已三命不得拘孟子乡党莫如齿之说也荀子曰三命者族人虽七十不敢先焉已受命而未赴任应行故吏之礼晋庾仲文为刘义康主簿未就而徙为丹阳丞人疑于府公礼敬若何裴松之议曰仲文为吏之道已定于受敕之日宜以吏礼见引春秋祭仲迎王后于纪之文以断之连宗今俗通谱谓之连宗北史•序传李倩之死赵郡李荣来吊叹曰此家风范海内所称今始见之真吾师也欲与连类即日署名劳之此通谱之始也张燕公爱曲江之才与之通谱此通谱之善者李崇德慕义府之势与之通谱义府贬普州随削去之及义府再得权遂置崇德于死此通谱之不善者拜墓吉礼资暇录拜墓吉礼也而唐人白衫麻鞋误矣为师制服葬师于先茔自檀弓定心丧之制于是门人之于夫子若丧父而无服然犹群居则绖汉夏侯胜死窦大后为制服以答师傅之恩而东汉风俗遂为制杖同之于父甚且有表师丧而去官者延笃孔昱李膺刘焉王朗其较着者也应劭尝讥之至晋定新礼从挚虞之议谓浅教之师暂学之徒不可皆为之服其制奈何吊服加麻三月除之此魏王肃之礼也吊服加麻既葬除之此宋庾蔚之之礼也礼大夫三月而莽士逾月而葬春秋疏云逾月亦三月也此五服之缌也其服奈何朱子之丧门人用缌麻深衣而布缘何北山之丧王鲁斋定议玄冠端武加帛深衣布带加葛绖履金仁山易之为玄冠加帛绖带方履辍耕录顾德玉奉师尸殓于家衰绖就位邦人来吊者德玉为之主葬顾氏之先茔朋友服朋友殡于其家公仪仲子之丧檀弓免焉此无服之服也郑康成云为师心丧三年于朋友期是朋友亦有心丧而服制无明文孔丛子云虢叔死泰颠闳夭为之制服丧服传曰朋友麻康成曰服吊服也其服有三钖衰也缌麻也疑衰也汉郭有道碑朋友如韩子助宋子浚等服心丧期年者二十四人是也后汉张劭死范式为服朋友之服晋京兆韦泓受应詹生成之惠詹卒遂制朋友之服哭止宿草唐裴佶与郑余庆特相友善佶殁后余庆行朋友之服权皋卒韩洄王定为服朋友之丧搢绅美之而史亦不言其服制若何唯戴德撰丧服变除有云朋友有同道之恩加麻三月徐邈答礼问亦称同爨缌朋友麻丧服记曰朋友死在它邦袒免归则已唐崔祐甫有广丧朋友议引韦观察魏尚书两人闻友丧行事之厚薄以为比例杜牧亦有丧友议见唐文粹又吴文定公宽有同年贺恩卒于其家公为殓于中堂而使其子服衰以答吊者见陈沂畜德录为殇立后记云臣不殇君子不殇父何谓臣不殇君鲁闵公八岁而被弑于时即位二年俨然朝群臣莅百姓矣左氏讥跻僖公为逆祀是则终僖公之世闵公之主祔庙也久矣何谓子不殇父经无明文以意度之是必取昆弟之子以后之殇所以济礼之穷而重绝人世也赵稷有二嗣子曰光曾曰炳其兄肩吾死无后以炳为兄嗣光曾十五而殇将取炳以归则负亡兄之约而殇寡嫂之心如不以炳为嗣则稷之血胤绝矣杭堇甫先生执子不殇父之说进曰炳长矣需之五六年或需之七八年冠而婚婚而生子男也即以后光曾是肩吾无子而有子稷无子而有孙于情顺于礼合于嗣续之计得善之善也或曰礼殇不立主祔于王父唿其名而祭之今既后以炳之子以稷主祭唿其名可也以炳之子之为后者主祭唿其名则不可杂记曰附于殇称阳童某甫不名神也郑氏曰某甫且字也尊神不名为之造字夫使光曾不殇则必待冠而字今既殇矣礼有造字之例余为之制字曰承祖以待夫炳之子他日之祭而不逾于词也礼也或曰如子言光曾虽死犹勿殇也然则稷当何服曰上殇九月中殇七月国制也礼闻子不殇父未闻父不殇子光曾十五而殇稷为之服七月之服不得以私情干也亦礼也两妻并封晋书温峤二妻俱赠夫人贾充有左右夫人程谅立二嫡五代史晋高祖于安重荣两妻并封陆定国娶柳氏又娶卢氏以其均系旧族遂不分嫡庶此事晋代最多如礼志所载王昌柳仲武陈诜之类皆以乱离故失妻再娶而其时廷臣议者多以后妻为继室亦有谓两妻之子宜互相为服者若春秋时晋文公赵衰之叔隗季隗则又不以先后为嫡庶矣祔妾杂记曰妾祔于妾祖姑无妾祖姑易姓而祔于女君可也郑注女君嫡祖姑也又曰主妾之丧自祔至于练皆使其子主之殡祭不于正室为座主服缌麻通考曰秀才孝廉为举主服起于傅玄之于陈仆射郑小同曰服吊服加麻三月而除东汉师丧举主之丧至有斩衰者实为太过惟唐人为座主服缌麻三月最为得宜东坡为张方平行之吏特长官服魏令曰长官卒吏服齐衰三月葬而除晋令后任来代则除武昌太守与桓温笺云蔡徐州薨主簿服斩余按杂记管仲遇盗取二人焉上以为公臣曰其所与游辟也可人也管仲死桓公使为之服官于大夫者之为之服也自管仲始也似亦故吏持长官服之滥觞宗子主祭亦以爵重本朝李文贞公曰庶人无田不祭宗子而庶人则荐而不祭矣士三鼎而大夫五鼎以士祭不如以大夫祭虽礼有庶子为大夫以特牲祭于宗子之家之语然不如使大夫主祭之为安也李临川曰州县古之子男也文林郎古之元士也在古期服且绝矣而况于祭乎而况于其官爵在州县以上者乎古之宗子皆诸侯适于之弟原无贱者庶孙为祖庶母无服而虞东先生独立一说庶孙服祖庶母礼律均无明文本朝徐健庵尚书作读礼通考征引最博魏书•张普惠传议广陵北海二王为所生祖母服三年宋•志度支判官薛绅为所生祖庶母解官持服三年皆有成例惟王姚诸儒复有异说其意以为仪礼•丧服不言父殁为祖母服斩惟小记有其说此为嫡孙承重者言之庶孙不为祖后无重可传不为祖父服斩安得加斩于庶祖母云云虞东顾先生镇驳之曰圣人制礼文不必具而义可类推按丧服祖父母止于期而小记推之谓祖父卒而后为祖母三年疏衰止及曾祖父母而康成推之谓高祖宜缌麻如斯之类不一而足也齐衰三年章父卒为母继母慈母皆如母未及庶子所生之母也而康成推之谓大夫之妾子父卒则皆得伸疏曰皆得伸三年也小记又推之为祖庶母疏曰亦服之三年如己母也据此则庶子于其母得伸三年盖古法也礼官失考至武后表行之而删其父卒之文此处不无小过终唐之世礼官屡请复古而格于众议人心之所安不能违也今律既如唐制庶子得为其母三年而父所从出之母顾屈之使不得伸可乎传曰父之所不降子亦不得降此礼意也今欲明嫡庶之分而降其父之所不降可乎诸人哓哓不休者尤在承重之说愚谓承重为宗法设也承重主宗庙必累世承适乃为承重故支子虽为大夫犹以上牲祭于宗子之家后世宗法已废为祖后者不问其祖若父之果适与否皆被以承重之名已与古义不合而犹执言庶孙不为祖后无重可传尤为可笑且其所引公子练冠麻衣一条不详核注疏而漫据赵岐孟子集注厌于嫡母之说其失尤显按郑注诸侯之妾子厌于父为母不得伸权制此不言母也晋博士范宣有言妇人无专制之事岂得引父为比而屈降支子乎且服之以三年制者不必尽系承重也慈母如母岂亦有正体传重之说乎至于庶妾不得并于正妻此当责之其父不当责之其子若责之其子是教子卑母也故大夫为妻期为贵妾缌而庶子为母则父殁皆伸三年夫人于妾无服而答拜有二说丧礼妾为女君期若报之则太重降之则有舅姑为妇之嫌故无服也通典挚虞议夫人不答妾拜新制云礼无不答童子无缌而两妾相服有缌魏太师冯熙薨有子尚幼议者谓童子事降成人可以衰而不裳免而不绖博士孙惠蔚以为玉藻载童子有佩觿之革有锦带之绅以凶类吉腰绖宜存礼童子无缌服郑注云虽不服缌犹免深衣是许其有裳也晋时王丞相一妾亡一妾疑于所服徐邈曰当从夫服缌立孙非礼间世立后古无此礼荀顗无子立孙为失礼之始见南齐书•江敩传母拜子父亦拜子士冠礼见于母母拜之人以为疑不知祭礼主人拜上馂尸馂皆子弟所为是父亦拜子也诸侯祭亦用豚大夫祭亦用牛王制诸侯郊用特牲不必大夫而后特豚馈食也曲礼大夫用索牛不必诸侯而后用太牢也与父坐见其子不起说苑田子方侍魏文侯坐太子击趋过子方不起曰为子起其如礼何不为子起其如罪何请诵楚共王事工尹侍共王坐见世子不起曰敬其父者不兼其子也余按晋制群臣侍坐太子来不起孙毓引礼侍坐于所尊见同等不起为证称孝弟非礼唐太常博士崔龟从因敬宗祝板称孝弟以为非礼点主非礼读礼通考曰主以依神庙以藏主有庙即有主不得以丧礼不言作主而遽谓士大夫不得有主也然礼有题而无点今也写王字空其上而请贵显以点之假云以生者接死者之气谬矣况妇之气以他男子之气接之尤为非礼王岩有立主议一篇驳辨最详贰杖非礼杂记曰为长子杖则其子不以杖即位盖古人无贰杖也今祖称杖期生而孙又以杖答拜是贰杖矣又或子死而为父不杖不答拜者亦非礼也何也主丧者统于所尊也丧婚非礼而唐之帝室行之丧婚非礼古有行之者白孔六帖云张孝忠子茂宗尚义章公主张母临死遗言丐恩成婚帝许之蒋乂谏不听此后世庶民家借吉之始昼婚非礼昼婚非礼今有行之者按郑注仪礼以日落三商为婚婚者幽阴之义唐刘知几有奏弹昼昏疏古有学无庙古有学而无庙释奠释菜皆设位为之汉景帝诏郡国立太上皇高祖庙诸侯王卿相至郡先谒庙而后从政此新官到任谒庙之始顾宁人曰今官府到任谒庙入学始于何武武行部必先诣毕宫召见诸生试其诵习是也宋诏藩镇立学他州勿听诏诸路州军监各立学学者二百人以上许更置在县者并置教授以课诸生委运司长史于幕职州县内荐用或本处举人有学行者充教官孔庙汉高过鲁以太牢祀孔子此孔庙见史传之始其时孔子之祀尚未出于阙里明帝令郡县学校皆祀周公孔子方为孔子祀于庠序之始盖上古祀始立教者皆称先圣先师或神农或周公或颜回不必定孔子也令郡学皆立文庙去周公以孔子为先圣颜回为先师以左丘明等二十二人配享金章宗诏孔庙前置下马牌祭时称御名避圣讳乃递降而愈隆按鲁相乙瑛碑请为孔庙置百石卒史一人出王家钱给犬酒值是其时用犬尚未用太牢矣魏孝文诏不许女巫妖觋淫进鼓舞是其时妇女杂祭庙仪尚不肃矣丁祭郊特牲祭天于郊故祭天曰郊祭祭孔子用丁日故曰丁祭郑注用丁者文明之象皆本月令仲春上丁命乐正习舞释菜是也然考隋书文帝诏国子寺每岁以四仲月上丁释奠先圣先师是其时一年有四祭不止春秋二季也唐高宗诏祭孔子用太牢六侑恐与大祭祀遇改用中丁是又不定用上丁也始改去四仲与中丁而专主春秋二仲与上丁矣按祭礼内事用柔日祀孔子人道也内事也故用丁者亦柔日之义书院书院之名起唐玄宗时丽正书院集贤书院皆建于朝省为修书之地非士子肄业之所也宋时有富人曹诚捐资建立事闻京师诏赐名应天书院以诚为助教从此有四大书院之名睢阳石鼓岳麓白鹿洞是也以江州白鹿洞主明起为褒信主簿洞在庐山之阳李后主时给田数十顷为诸生课书之资起以田入官故得爵命而书院几废唐吕温有题寻真观李宽中秀才书院诗山长今称书院先生曰山长按元史•学校志丞相帖木迭儿奏下第举人年六十以上者与教授其无出身者与山长学正是山长乃官名也诏立小学选老成教之其他好事之家出钱粟赡学者立为书院凡师儒之命于朝廷者曰教授路府上中州置之命于礼部及宣慰司者曰学正山长路州县及书院置之又设直学以掌书院钱粟似今之监院也学录两考升正长正长一考升教授宋史台州人上书乞王烩充上蔡书院山主诏从之时烩已参知政事矣似山长尊卑亦不一例汪韩门云古三公在官三老在学公与老皆无职于六官尚书大传云大夫为父师士为少师此皆学记注所云仕焉而已者归教于闾里者是也南唐升元中白鹿洞教授称洞主五代蒋维东隐居衡岳受业者称曰山长事见宾退录后又有院长堂长山主之称嵩阳书院王曾奏置院长李燔为白鹿书院堂长台州守王华甫乞杨楝为山主有以教授兼者理宗本纪何基以婺州教授兼丽泽院山长奉旨以山长系沿宋元旧名此后改称院长黑衣参谒尝疑演戏者下吏参见上司多着黑衣此礼最古按国策左师詟说太后愿使少子舒祺补黑衣之数晋书王浑家丁只许皂服萧望之传如淳注云群臣虽有五时服而上朝皆着皂衣故张敞云臣侍皂衣二十余年儒林传宣帝时任章欲为逆以郎皂衣故衣皂而伏其中所以然者想因周礼有冕服见天子囚服归司寇之说耶曾以此语质之钱辛楣先生则曰不然古人以缁衣羔裘为朝服黑衣非贱者服也秦郊庙之服皆以礻匀玄明帝始制冕服以祀天地明堂而百官不执事者仍礻匀玄以从至隋始有三品以上衣紫五品以上衣绯六七品衣绿之制而唐宋因之伶人参堂今之伶人类古之乐工士射礼工不兴告于乐正曰正歌备郑注工乃乐工虽贱不起然则今演乐之家责伶人参堂者亦似不必笞督魏明帝诏妇人应笞者督之吴仁杰汉书补注以为督者不露体之笞也卷十五政条类汉诏有四汉皇帝下书有四一曰策书长二尺短者半之免三公用之盖用尺一木而两行书之也二曰制书三公用玺尚书加印露布州郡三曰诏书如告豫州刺史冯焕是也四曰诫敕其文曰有诏敕某官云云金石录言之甚详又臣上书不称姓惟拜鲍昱为司隶使称姓曰俾知忠臣有后诏惟赦赎露封余俱尚书令重封唐诏有七唐世王言之制有七一册书次制书次劳慰次敕次云云惟除拜公卿用之白麻纸书封付阁门集朝士拆之宣读毕择日备礼以付其人自制书以下皆用黄麻纸老杜诗黄麻似六经是也见六典石林燕语又言唐中书制诏有四封拜册书用简以竹为之画旨而施行者曰发曰敕用黄麻纸承旨而行者曰敕牒用黄藤纸赦书用绢黄纸始正观间取其不蠹也纸以麻为上藤次之用此为重轻之辨学士制不自中书出故独用白麻纸而已因谓之白麻今制不复以纸为辨号为白麻者亦池州楮纸耳曰发曰敕盖今手诏之类而敕牒乃尚书省牒其纸皆一等也死后赠官死后赠官始于春秋庄公元年王使荣叔来钖桓公命生而立祠生祠始后汉•李宪传胪江陈众说降淳于临临德之立祠曰白马陈从事演繁露以为始于于定国为东海郡也按秦始皇自立极庙汉帝皆生自立庙所称顾成之庙号为太宗贾谊之言即令生祠之始魏明帝有司奏定七庙之制于太祖庙北为二祧左为文帝庙号高祖昭祧右拟帝号曰烈祖穆祧是生而立庙且定号矣生而赐谥生而赐谥者左传卫侯赐北宫喜谥曰贞子析朱锄谥曰成子是也然何屺瞻得宋本左氏杜注云二臣皆死而赐谥传终言之审是则非预凶之礼矣然下文以齐氏之墓田与之则未必非赐之于生前也屺瞻好为异说如以汉书士卒凫藻为凫葵之类凫葵见马融广成颂注芭蕉也于士卒字文义不属随嫁复姓进士朱说即范文正公也公随吴夫人改嫁范氏仍姓朱登科后复姓范氏母封吴国夫人欧公神道碑直书不讳封本生父母貤封外祖叔父封本生父母古未有也宋李昉为相始奏封叔父超叔母谢氏唐权文公请貤封外祖诏从之刘总亦貤封外祖其制诰曰段公威德当流庆于外孙令伯孝心愿推恩于祖母其外祖张懿也封尚书致仕有异说而亲老归养有例北史辛雄有禄养论言不从政者专指庶人力役之征所谓家有八十者一子不从政九十者一家不从政非公卿士大夫之谓也仲尼论五孝自天子至庶人无致仕之文魏孝明帝深纳之晋庾纯以父老不解官被劾齐王攸曰纯父八十有一兄弟五人三人在家不废侍养且其父年尚未九十不为犯令云云然则亲老归养晋朝久有此例国忌停刑唐敕国忌日禁饮酒举乐其日不合厘务官曹不得决断刑狱其小小笞责在律固无妨要台府不得举奏见旧唐书盖因御史台奏抣王遐国忌日于私第决科作人故降此诏元相诗云狼借囚徒满田地明日不推缘国忌亦其证也唐以前则不可考紧急文书今之紧急文书日行六百里以为至速也按汉书刘屈氂乘疾置为急递日行四百里赵充国在金城上书犹六月戊申而七月甲寅玺书下矣从金城至长安一千四百五十里往返倍之中间更下公卿议而来往只七日唐明皇幸洛时八月己卯夜权楚壁作乱而壬午遣河南尹王怡如京师按问止三日其衰朝文书至迟慢者契丹从易州入恒州杜仲威以甲寅屯中度而晋后主以己未日一方知是不过四百余里路而驿报迟至七日方达大梁俱见通鉴加耗后唐明宗尝入仓观受纳主吏惧责其多取乃故为轻量明宗曰仓廪宿藏动经数岁若取之如此后岂免折阅乎吏因诉曰自来主藏者为偿欠故以至破家竭产正谓是耳明宗恻然乃诏自今每石取二升为雀鼠耗至今行之所谓加耗者是也行香南史王僧达好鹰犬何尚之设入关斋集朝士行香次至僧达此行香二字见史传之始而毕仲荀幕府燕闲录以为始于北魏莴欢执香炉从静帝步行齐梁效之以香末薰手唐文宗禁之石晋天福中窦政奉忌行香宰臣跪炉百官立班见西溪丛话齐文宣制每月朔行香见能改斋漫录以焚香见汉武祭天人故事三国志交州太守张津焚香读道书于吉焚香礼拜魏书曰魏武春祠临祭以手拟水而不盥云麓漫抄曰周人尚臭今易柴燎为焚香者二氏之说也故朱子与邱琼山俱极言其非古米价二则或问开元时斗米三钱似乎米价太贱余按汉书•食货志宣帝时谷至石五钱则比唐时米价更贱矣元帝即位齐地饥谷石三百余王莽之乱人相食米裁石二千耳又尝阅明史•王文传苏松漕粮文请每米四石折银一两民以为便亦疑米价太贱后见吴县申报米粮时价文书白米一石纹银二钱又见申文定公与其子家书云吴下大荒民不聊生米价每石贵至六七钱汝在京作御史可速上疏请皇上赈济可见开元斗米三钱之说非史家溢美之词汉书•冯奉世传称是岁比不登京师谷石二百余元次山集称米一斛估四百为贵似唐之米价已较汉为增矣金罍子嘉靖癸丑京师大饥人相食米每石二两二钱盖今日上之平价也每银一两折米四石见王圻续通考东方朔告武帝以鄂杜之间亩收一钟贾一金今安得有肥田如是贱价者乎惟元史•职官志每俸米一石折银十二两何价贵至此殊不可解汉金多铜少东汉祠庙碑碣凡士民出钱至百文者无不高列姓名洪氏隶释以其时为钱重币轻之证余按班氏食货志黄金一斤值钱万朱提一流值钱千五百八十他银一流值钱千是金银多而铜少之证矣热敕宋号赦书曰热敕见长编两议今六部奏事公卿意见不同者许其两议按吕刑曰其刑上备有并两刑孔疏有并两刑者谓人犯两事刑有上下虽罪从重断有两刑者亦并上之使王知其事王或时以下刑为重改下之上故并亦上之此即今奏事两议之滥觞听情今受人嘱托谓之听情按汉书•王子侯表沈猷夷侯受坐为宗室听情不具宗室耐为司寇颜注受为宗正人有私请求者受听许之故于宗室之中事有不具而获罪也又鲍宣传诸寄为奸大抵皆今之听情请托也利债不得过三分今定例放债取利不得过三分按汉书•王子侯表旁光侯殷坐贷子饯不占租取息过律会赦免师古注以子饯出贷人律合收租匿不占取息利又多也是亦禁重利滚剥之先声花押东观余论曰唐太宗许臣下草书奏事惟名字不草后人于正书名字之下加草字遂为花押安禄山押山字以手指三撮王荆公押石字性急潦草人以为颊反字一见曾慥类说一见石林燕语皆言唐宋人未有私押但草书其名以为私记韦涉之五云体亦是花押也余按韩非子言田婴具押券斗石升合之计郑司农注周官质剂有空手券画指券之说亦花押之类集古录有五代帝王将相署字一卷魏志谋诛司马昭已书诏矣帝方食优人云午唱青头鸡青头鸡者鸭也劝帝着押也岳珂古冢盆杆记晋甓有匠者姓名下有文如押字北齐•后主纪开府千余领军无数一时连判文书各作花字不具姓名抬头春秋正义引魏晋仪注写表有出格出格者今之抬头也然金石录称唐之中岳嵩山碑书皇帝太后不跳行不空格则抬头之礼犹未盛行监帖嘉靖下廷臣于狱命司监狱者察其语言动静而密奏之虽谐语必以闻号监帖见明史•沈束传笼门宋制紫宸垂拱常朝遇雨则传旨拜殿门下谓之笼门抱告周礼•小司寇篇凡命夫命妇不躬坐狱讼今有官职之人与人讼必使家人为抱告所以贵贵也按左氏王叔之宰与伯舆之大夫瑕禽坐狱于王庭士匄听之王叔伯舆原被告也其宰与大夫则抱告也又卫侯与元喧讼宁武子为辅箴庄子为坐士荣为大理亦是抱告之滥觞会审汉书•杜延年传治燕王狱时侯史吴自出系狱廷尉王平与少府徐仁杂治反事雄治者今之会审也放告日期今州县放告收呈俱有日期按周礼朝士掌九棘三槐凡士之治有期日国中一旬郊二旬野三旬都三月期内听期外不听似即今之放告收呈矣烟户册今州县造男女口数号烟户册按周礼司民之职掌万民之生齿异其男女岁登下其死生献之于王王拜受之郑注登上也下去也盖即今之烟户册论语式负版者亦此之谓埋路毙招尸亲今有穷民毙于道路者官为掩埋招其亲属按周礼蜡氏之职掌有死于道路者则令埋而置揭焉书其日月悬其衣服以待其人是即今埋路毙招尸亲矣夤夜入人家登时打死勿论今律文有夤夜无故入人家登时打死勿论之条按周礼•朝士凡盗贼军乡邑及家人杀之无罪郑注若今时无故入人室宅庐舍上人车船牵引人者其时格杀之无罪当汉时定律已如是也过失杀今律过失杀有罪收赎惟杀尊畏者死按尚书•吕刑五刑不简正于五罚五罚不服正于五过孔疏引汉律和御药不如本方治御幸舟船误不牢固皆死乏军兴者斩即今过失杀尊长者死之律文矣预支俸薪今官吏不及支俸日期而借领之号曰预支按后汉书黄门从官蹋陈蕃曰死者魅复能夺我禀假否方密之以为禀假者即今之预支俸薪工食也画题判行今外省官行事曰判行朝内官奏事曰画题画题者即着押之谓按后汉书•党人传曰南阳宗资主画诺梁书陈伯之刺江州不知书得文牒但作大诺即画题判行之类也或以唐韦陟之五云体五花判事皆作诺类也买缺今外省衙门书吏都有窝缺授受必以钱按文苑英华褚遂良上疏请禁捉钱令史似亦买缺之类大抵晋魏以前功曹计吏皆太守刺史辟召士人而为之旋即荐之于朝为正途出身唐宋以后此法不行遂相沿有窝缺盘踞作奸叶水心所谓工人世界是矣满贯赃今律以百二十两为满贯赃按汉书•薛宣传宣牒高陵令杨湛曰念十金法重不忍相暴章颜注当时律条赃值十金便至重罪是满贯矣绢尺宋沈庆之梦得绢二匹曰两匹八十尺我当八十而终然则六朝之绢以四十尺为一匹今无此长绢矣详文今文书申上者号详文按左传成十六年详以事神注善用心曰详宋史•职官志置检详官疑即详文之所由始禀帖今人以下官启事于上者曰禀帖按尚书•说命曰臣下罔攸禀令盖因是以相沿之义也孝文本纪吏禀当受鬻者师古注禀给也不作白事解招册今官府审案皆有招册序事之原委及两造口供按汉书•外戚传宣帝即位寻求外家求得王媪媪有供词一段历言翁须嫁刘仲卿事又孔稚圭集有奏上王奂在狱中杀刘兴祖事皆琐屑详尽而古雅可诵是当时之招册矣宫门请圣安今督抚入朝皆先着短后衣赴宫门请圣安方归私第按唐书•百官志节度使入朝未见天子不入私第是此礼唐已载之汉魏犹未见明文朱墨笔今官府判行者用墨笔已行者用朱笔按北周•苏绰传绰每判事朱出墨入是即朱墨笔之所由始咨覆文书今外省官府有咨覆文书将事理明白申覆按后汉书•马援传援在陇西上书请铸五铢钱三府以为不可行及援还朝乃从公府求得前奏难十余乃随牒解释是即咨覆文书之意蜜章蜜章见山涛传古封赠之典不用劾印以蜡为之故乔行简赠祖母制云欲报含饴之德可稽制蜜之章批驳今上司不允下议号称批驳按前汉•刑法志文书盈于几阁典者不能遍睹是以郡国承用者驳王球贻谋录给事中掌封驳司不可一日无柳宗元有驳复九议其所由来者久矣事件说文件分也从牛牛犬故可分韩昌黎集有论张平叔盐法条件杜牧文有件其事如左等语查办办字最古左传富父槐曰无备而官办者犹拾沈也查乃泛查之查水中浮木名也未知何时借用正字通云查考察也亦因后人有查办之说故附会云尔行在蔡邕独断行在者行之所在也天子以天下为家所奏事处皆为宫故曰行在投履历水经注引宜都记曰目所履历未之有也履历二字始见今下属见上官必先呈履历按汉书•朱博传博命游徼王卿赍阀阅诣府宋制百寮未参选者具脚色似即今之投履历矣世说夏侯荣能记人爵里刺刺即履历也甘结东汉书•刘般传检结失实当是今入甘结之结字初见史传者文东武西史记•叔孙通传功臣列侯诸将军军吏以次陈西方文官丞相以下陈东方汉书•尹翁归传田延年行县至平阳召吏有文者东有武者西翁归曰我文武兼备插耳箭汉书•原涉传诸豪请于尹公曰原巨先犯法不得赦使肉袒自缚箭贯耳谢罪于君威亦足矣岸狱诗经宜岸宜狱潜丘札记乡亭之狱曰岸汉浩商为义渠长所捕者亡乃取其母与豭猪系都亭是也今有狱而无岸矣通雅岸即狴犴之岸龙九子之一善守护故名卷十六称谓类避讳可笑避讳始于秦始皇以庄襄王名楚改楚为荆己名正改正月为一月汉因之改盈曰满彻曰通此后甚于六朝而唐沿之殷仲堪不肯称父名于君前曰臣进退惟谷晋郑后名春改春秋为阳秋王宏以日对千客不犯一人之讳为敏此后父名晋子不得举进士父名皋子不得于高姓主司门下登科父名龟子为主司黜归姓者刘温叟父名岳终身不听乐宜乎孙休之八子有л莔之名梁之四公子有仇之号矣又政和间考试官遇大哉尧之为君及君哉舜也字句皆避以为哉与灾音同正蔡京当国时小人谄媚行径更可笑者君上为臣子避讳而改朝廷之官名建隆初慕容彦钊吴廷祚皆拜使相因彦钊父名章廷祚父名玮为改同中书门下平章事为同二品绍兴中沈守约汤进之二相父皆名举遂改提举书局为提领善乎杜祁公曰父母之讳在我而已于人何与焉抵某任吏来请讳曰我无所讳只讳枉法赃不避讳更可笑六朝避讳苛严已属可笑乃有祖孙同名若雁行兄弟犯不避忌如南朝王悦之父靖之祖献之曾祖羲之是四代祖孙同一名也晋王彪之之子临之孙纳之曾孙准之玄孙舆之舆之子进之是六代祖孙同一字也且有子而字父者晋书胡毋辅之子谦之曰彦国不得尔王蒙自照镜曰王文开生此儿岂他人不得称父字而子乃得称父字岂不更可笑乎宋书林邑国王名阳迈夷人以精金为阳迈故其子亦名阳迈尤奇谥因讳改唐代宗即世宗宋真宗即元宗皆因讳而改也臣下亦有然者宋丞相史嵩之谥忠简以家讳改谥庄简学士蔡杭卒谥文简以犯祖谥文肃避讳改国号改地改官为子孙避讳而改祖宗之国号唐以中宗讳显而称高宗之显庆为明庆避明皇之讳隆基而改高宗之永隆为永崇为臣避讳而改地名者晋王舒拜会稽内史以父名讳不作会稽诏改会为郐是也若羊祜为荆州刺史州人改户部为祠曹是又因怀恩德而改官名也兼避字讳自六朝避讳之风太甚遂兼字而讳之魏常林年七岁父党造门问伯先在否何不拜林曰临子字父何拜之有庾翼子爰问孙盛子放安国何在放答曰在庾稚恭家童蒙训曰晁氏家风唿外姓尊长曰某姓第几伯某姓姑夫不敢字也马永卿见刘器之问王筑安否刘曰王学士安退而语人曰某后生不宜称前辈表德张子厚为吕东莱表兄与书未尝唿字杨应之有尊行在朝唿应之应之不答或云朋友宜唿字而尊不得字卑杜预则云称其父字于人子之前子有所尊而不敢当非讳之也避讳酿成人命容斋随笔后唐天成初卢文纪为工部尚书新除郎中于邺往参文纪以父名嗣业与同音不见邺忧畏一夕雉经于堂文纪坐谪石州司马古称字最贵今人称唿有某翁某老之称且称之于少年非礼也按礼冠而有字以表德也春秋之义以称贤者然二百四十年中亦不过十二人而已子贡以字称师子思以字称祖袁盎兄子种以字称叔匡衡传匡鼎来张晏注是衡字引衡书匡鼎白以证之而颜氏讥衡不宜自称其字可知称字最尊年二十有为人父之道同辈不唿其名故冠而字之年至五十更尊故曰五十以伯仲犹今人之称某丈也李翱答朱载书云师于门人则名之朋友则字之引言游过矣子夏云何为证毛诗称尹吉甫仲山甫哀公诔孔子称尼父孝经子曾子而字仲尼礼运字仲尼而名言偃西汉惟子房一人得称字后世后学唿退之儿童诵君实未有不以字为贵者李肃之上疏抗直欧公以札贺之李喜曰欧公平日以尊兄见称而札中忽唿我字是爱我也父子同字同名汉书广陵孝王之子名德封广平侯长子嗣爵亦名德魏大将安同父名屈子亦名屈隋罗靖父亦名靖明刘忠武父名江忠武亦名江此父子同名也晋张老字孟子亦字孟齐管夷吾字仲其父名山亦字仲晋却克字驹伯子却锜亦字驹伯此父子同字也称先子国语父父文伯之母曰吾闻之先姑又曰吾闻之先子注先子先舅也称夫之父盖季悼子也严君三称易家人有严君焉父母之谓也是母亦称严君而今人专以属父国策秦人称樗里子为严君则并不止于父母矣汉玉郎曰家人有严君井灶之谓也则又一解矣师称友生今师与弟子帖称友生不知所始周亮工书影云孔丛子孔子云自吾得由也而恶言不入于耳自吾得师也而前有光后有煇吾得四友焉云云是师称友坐之滥觞乎考妣三称易曰丧其祖遇其妣是祖母称妣也今人专以属母盖本尧典如丧考妣尔雅生曰父母妻死曰考妣嫔之义然东汉郭君碑曰哀哀考妣追惟霣灵卜商号咷丧子失明父母生时亦称考妣矣尊老二称南史何平子曰尊老在东称母也今专以属父然右军十七帖云此间士人皆有尊老又似尊老二字亦父母之通称曾祖称曾门亦称曾父唐济渡寺尼惠源和上神空志京兆府参军杨休烈所撰也文曰曾门梁孝明皇帝曾门者盖曾祖也大遍觉法师玄奘塔铭则称曾祖为曾父亦奇妾称孺子妻亦称孺子国策薛侯所宠七孺子妾也而汉书颜师古注东城侯刘袭为孺子所杀乃妻也杜预注左氏之南孺子亦妻也男子称寡称嫁女子称寡而左氏崔杼生成及疆而寡易林曰久鳏无偶思配淑女求其非望自令寡处是男子亦称寡也女子称嫁而列子国不足将嫁于卫张湛注自家而出曰嫁是男子亦称嫁也高祖乃远代之通称今人称五世祖为高祖而郯子称始祖少皞为高祖周景王谓籍谈曰昔尔高祖孙伯黡云云以九世祖为高祖父称官姑称阿家吴人称父为官南史袁君正父疯不眠专侍左右家人劝眠曰官既不眠眠亦不安称姑为阿家范晔临刑妻曰阿家莫恼大夫称主今人称君为主按春秋时大夫称主国君亦称主齐高张称鲁昭公为主君子家子曰齐卑君矣范宣子祝荀偃曰事吴敢不如事主医和谓赵文子曰良臣者主是矣又从传主晋国者非君而谁战国策梁王魏婴觞诸侯于范台鲁君避席择言屡唿梁王为主君似诸侯未尝不称主也称卿向人称卿以上临下之词王浑妻曰我不卿卿谁当卿卿谑语也宋璟责责杨再思曰卿非张卿家奴何郎之有正语也南齐陆慧晓未尝卿士大夫曰贵人不可卿贱者乃可卿人生何能立轻重于怀抱故终身常唿人位又韵会曰秦汉以来君唿臣为卿凡敌体相唿亦为卿唐人称郎最贵唐人唿玄宗为三郎杨再思媚张宗昌称六郎朱滔称田悦曰八郎李晟称田希鉴曰田郎安禄山称李林甫曰十郎马燧惬山之败为水所决遣人谓朱滔曰愿与诸节度以河北事委五郎滔大悦称君为大尊周乐运奏陈宣帝云大尊比来小大之事皆独断之称君为大尊想即至尊之谓僧可称郎魏有三高僧支谦支谅支谶谚云支郎眼中黄形躯虽小是智囊是僧亦可称郎称谓愈降而僭春秋僖公以前大夫无称子者但以伯仲叔季为称后始有季文子之称至战国则子不足言而称之为君矣弇州觚不觚录称翁者三品九卿耳其后称方伯大以为僭今扬州商人年才弱冠即已称翁两司称抚台曰老先生后专称翰林已觉其僭今学博主簿亦称老先生矣庶人称显考不应称府君吕坤曲礼疑府君孺人爵也生为庶人死而爵之可乎故庶人只宜称显考某显妣某也黄暐蓬窗类记亦云今庶人称府君盖袭古式而不知本朝有禁也然邱文庄辑家礼亦称处士府君湛甘泉告祖文称处士府君则相沿亦久矣杂称称人父为尊府见昌黎送湖南李正宗序称曾孙为曾臣见左氏荀偃之祷称亡母为先妾见国策匡章之对称祖为家公见后汉•侯霸传称母为少君见左氏蒯瞆语江东士蔗痛则称祢祢乃父之庙号也见颜氏家训唿寄养父母为郎婆见北史•李宪传妇称夫之庶母曰小姑称姊妹之孙曰离孙称侄孙曰归孙见尔雅翼相称之奇唐书朱滔与王武俊书称大王二兄唐时节度互称大王二兄通鉴慕容泓与苻坚书速送出家兄皇帝所云家兄皇帝者慕容暐也锦里耆旧传朱温贺蜀王建书称八兄皇帝宋书槃达国上宋主书称大吉天子足下宋王黼称梁师成为恩府先生称父为郎为哥为亲戚唐明皇称其父睿宗为四哥曰四哥仁孝同气只太平一人棣王琰亦称明皇曰惟三哥辨其罪称父为哥皆奇裴勋称父坦之为十一郎韩诗外传曾子亲戚既没欲孝无从称父母为亲戚尤奇称臣为哥元史世祖唿董文炳曰董大哥征八百媳妇兵败曰董二哥之言验矣二哥者董士选文炳子也君称臣为哥亦奇赐号之奇蜀李雄称范长生为天地太师见晋书魏胡太后尊其父为太上秦公见魏书金世宗封海陵父为皇伯太师元帝师八思巴创蒙古字赐号皇天之下一人之上西天佛子大宝法王大元帝师郡县塑像立庙大娘娘称太后宋仁宗闻李宸妃不得其死开棺验之见玉色如生乃诣太后灵前曰自今大娘娘平生分明矣称太后为大娘娘见长编宋宫中称国后为大娘称刘妃为小娘见韩魏公传儒号法师祖师魏书•儒林传孙惠蔚先单名蔚正始中侍讲禁内夜论佛经有惬帝旨诏使加号惠蔚法师北史•儒林传后周熊安生学为儒宗与同郡宗道晖张晖纪显敬徐遵明等为祖师释封国公称将军释氏有称将军者魏志所载法果授以辅国宜城子忠信侯安城公等号皆固辞及卒赠老寿将军赵胡灵公与昙证亦加号老寿将军唐代宗时胡僧不空官至特进大鸿胪开府仪同三司萧国公通籍禁中势移公卿见旧唐书•王缙传及徐浩书不空租尚碑樊川集敦煌郡僧正除州学博士至若元之刘秉忠明之姚广孝则又官至太保少师且还俗矣丈人之称不专属外舅外舅古无称丈人之礼单于称汉天子我丈人行其时汉以女妻单于故有此称是即外舅称丈人之始而柳子厚祭杨詹士文则直唿外舅为丈人矣俗说泰山有丈人峰故以岳丈称妇翁或云张燕公因东封而婿迁官故称翁曰泰山皆非也按汉•郊祀志大山川有岳山小山川有岳胥山岳而有胥则泰山何以称妇翁盖亦胥与婿之讹而古所称江上丈人荷丈人荆轲传召之击筑之丈人汉魏勃对大尉曰失火之家岂暇先言丈人皆长老之通称又蔡邕问周孔让曰父母中外姊妹何称曰称丈人称母姊妹为丈人尤奇而抱朴子称山中唿丈人者兔也晋书•天文志军市西南二星曰丈人妾有女可称庶母或问竹先生妾有子而后称庶母如仅有女亦可称母乎曰可女即子也论语以其子妻之季祖母庶祖母可称季祖母见曹全碑妾称姬凡妾女皆称姬人俱以王姬下降之故周姓姬以姬为贵故也虽以讹传讹而国策史记皆泛称幸姬如姬郅都亦云亡一姬复一姬进如淳注吕妃纪得定陶妾姬云姬众妾之总称也萧纶有见姬人诗刘孝绰有咏姬人未出诗葛立方韵语阳秋辨之最详宋称公主为宗姬刘器之不可曰是女而妾之也不学已甚俗父雅子王充论衡•四讳篇引五月不举子之说曰田婴俗父也田文雅子也父兄称先生人疑朱子注论语有酒食先生馔以先生为父兄于古无出考仪礼•有司彻章先生之脀折胁一肤一郑注先生长兄弟也疑即朱子所本而加一父字耳古称内兄弟有二而皆非妻之兄弟内兄弟有二解其一姑之子称舅之子也其一仪礼所谓献内兄弟于房中盖内宾宗妇也皆同姓故谓之内左氏声伯以外弟为大夫杜注同母异父之弟也尔雅曰妇之党为婚兄弟婿之党为姻兄弟此则异姓兄弟之称金罍子以姑子为外兄弟舅子为内兄弟内妹二字见魏志•夏侯渊传渊妻太祖内妹也至于妻之晜弟古称为甥并无内兄弟之称惟颜鲁公家庙碑铭云祖昭甫工书与内弟殷仲容齐名父惟贞少孤育于舅仲容氏蒙教笔法夫仲容为惟贞之舅即昭甫之妻弟也今称内弟盖自唐代已然陔余丛考引证最详甥有七称今人但知姊妹之子为甥按毛传外孙曰甥尔雅妻之昆弟为甥姊妹之夫为甥姑之子为甥舅之子为甥婿亦曰甥孟子云帝馆甥于贰室外孙亦曰弥甥左传哀二十三年以肥之得备弥甥余子左氏所谓余子公行者杜注嫡子之母弟也称慈母有三慈母有三解南史•司马筠传梁武帝曰一妾子无母使妾之无子者养之此仪礼齐衰章所云慈母如母者是也一嫡妻子无母使妾养之虽均为慈爱而嫡妻之子妾无为母之义此丧服小功章所不直言慈母而云庶母慈己者是也一则子非无母择贱者视之义同师保而不无慈爱故亦有慈母之名师保无服故慈母亦无服也自称尊老令弟南史何子皙向人云尊老在东杜少陵诗令弟草中来琅琊王俨见新冰曰尊兄已得皆自称也又杜诗自称哲兄父在封母不称太五代会要中书舍人艾颖父在请封其母部议以其父在堂只称夫人不称太夫人称先辈有五说今翰詹科道宰相踵明季余习先中科先入官者有前辈之称日知录引采薇诗注言之甚详殊不知古人先辈之称非仅此也吴充以秀才投文于欧公而公与书称为先辈李方叔东坡门人也坡与书称为先辈唐摭言牛僧孺应举时韩愈皇甫湜往见之于青龙寺即唿为先辈王凝知举日取司空图第四王谓众曰某参文柄今年榜帖为司空先辈一人而已文中子谓魏征及房杜曰先辈虽聪明特达非董薛程仇之比以上数条皆指后辈前言非近日相称之前辈也王圣涂渑众燕谈云苏德谟中状元太守宴之伶人唱曰昔年随侍曾为宰相郎君今日登科又是状元先辈温公劝学歌一朝云路果然登姓名亚等唿先辈欧公与宋子京共修唐书以子京先辈不敢有所改削此则近日翰詹衙门序科目相称之先辈也李肇国史补云士人互相敬推谓之先辈墨客挥犀唐人榜下择婿名为脔婿有一新先辈为贵家所慕云云韦庄下第有献新先辈诗又有双只先辈之称容斋续笔同年小录新进士各一人分写座上年齿长少分双只先辈相向而坐以上数条皆指同辈相称而言又不止后辈之说吴子华女责其夫王定保曰先侍郎重先辈名行俾妾侍箕帚是妻称夫亦称先辈也见潘若同郡国雅言又宋吴枋宜斋野乘曰立太学诣学者通一经补弟子通二经补文学掌故不通者听后试后试称先试曰先辈称司道宪台非礼而称之亦可鄂西林相公云今称上官为宪台者非也晋书称汉罢御史大夫而宪台犹置以丞为主御史中丞是也通典唐改御史台为宪台是宪台之称内惟都御史外惟总督巡抚当之耳今通称司道府为宪台误矣余按元人黄缙笔记云汉因秦官置御史大夫掌副丞相所居曰府曰寺曰宪台朱博传但称御史府而后人多引博故事称柏台鸟台盖御史有二丞其一在兰台谓之中丞其后御史大夫一官废独存尚书谒者为三台齐有都水台隋有司隶台是也唐虽改御史为宪台而亦改中书为西台秘书为堑台不专以御史所居为台则以宪台称上官似可通融至于所谓外台者汉以称三司监试院唐以称州郡之带御史衔者宋之监司不带御史衔而人以其掌纠察之任亦唿外台称太君宋史•职官志凡升朝官以上遇恩母封县太君妻封县君更上则郡太君郡君晋武帝封羊祜妻万岁乡君武后并州妇人八十以上版授郡君卷十七辨讹类小学之讹王制小学在公宫南之左诸侯世子之学而士庶不与焉八岁入学惟天子诸侯则十三岁见伏氏书传洒扫应对天子之子不习也魏孝文立四门小学以藏书又皆老儒非幼童也唐宋所谓小学者大都字书计算之事耳朱子小学一书似专为童子起见而中又参以性与天道之言似与本义太远孟子疏之讹孙奭孟子疏伯夷目不视恶色章引史记晋杀巫臣取夏姬事今史记并无此文考左传叔向娶夏姬之女犹曰娶于申公巫臣氏则夏姬未尝被夺矣惟叔向之母有杀三夫之语注谓御叔连尹襄老巫臣亦因巫臣病死在夏姬之先耳按朱子谓孟子疏乃邵武士人伪作非宣公原本其所引多不足信也四月称清和之讹张平子归田赋仲春令月时和气清盖指二月也小谢诗因之故曰首夏犹清和芳草亦未歇今人删去犹字而竟以四月为清和立春鞭土牛之讹月令出土牛示农耕之早晚古制于国城南立土牛以示民如立春在十二月望则策牛者近前示其农早也立春在正月望则策牛者在后示其农晚也今立春日州县制一土牛以彩杖鞭之既而碎之义何居耶忌月之讹今人上官任以正五九月为忌月流俗相沿不知何故按内典天以大宝镜照四大部洲此三月者照南部洲时也号长斋月故宜修省耳非忌月也玉堂称翰林之讹今人动称翰林为金马玉堂按汉武帝命文学之士待诏金马门金马与文臣微有干涉至于玉堂二字宋玉风赋徜徉中庭比上玉堂早有玉堂之名古乐府黄金为君门白玉为君堂泛称富贵之家也按汉谷永对成帝曰抑损椒房玉堂之盛宠颜师古注椒房皇后所居玉堂嬖幸之舍也三辅皇图曰未央宫有殿阁三十二椒房玉堂在其中是玉堂乃宫闱妃嫔之所与翰林无涉或云汉有玉堂殿为天上神仙璧记之所又文翁讲授之地亦名玉堂宋太宗淳化中赐翰林玉堂之署四字从此遂专属翰林矣周易之讹夏曰连山以艮为首商曰归藏以坤为首周曰周易以干为首干天也周匝四时故曰周易非周公之周也见五笔道士之讹新序介子推曰谒而得位道士不居此与京房传所称道人皆不过言有道之人非道教也后汉书•第五伦传人称伦为道士太霄经谓平王东迁洛邑置道士七人此亦彼教附会之说惟汉•郊祀志注汉宫阁疏之神明台高五十丈上有九宫常置九天道士百人元和郡县志楼观者周大夫尹喜宅也穆王召幽逸之人置为道士此则道教所始然六朝以前僧俱称道人如支道人慧琳道人之类不称僧也太牢少牢之讹左氏秦改馆晋侯馈七牢焉注云牛羊豕各为一牢太牢者牛羊豕具也今专以牛为太牢误矣少牢羊豕兼也今专以羊为少牢误矣嫦娥奔月之讹月中嫦娥之说始于淮南子及张平子灵宪三余帖云羿妻嫦娥奔月羿思之以米粉作团唿而祭之嫦娥遂归今在月者乃结璘非嫦娥也此小说家附会嫦娥之始其实因常仪占月而讹也吕氏春秋羲和占日常仪占月皆官名也周礼古仪娥二字同音诗乐且有仪叶在彼中阿太玄经各遵其仪叶不偏不颇汉碑凡蓼莪皆作蓼仪是其证也所谓奔月者郝楚望曰淮南•览冥训羿请不死之药于西王母恒娥窃以奔月当作坋肉死畜之肉以药坋之可令复生后世误作奔月耳此说见通雅而所云坋肉之义终不甚分明张衡灵宪以恒为姮唐避穆宗讳改恒为常杨升庵谓古者羲和占日常仪占月故曰嫦娥集韵收姮字列十七登韩湘之讹世传韩文公之从子湘成仙不知湘乃进士非好道者也其好道者别是一族子韩诗云击门者谁子问言乃吾宗自言有奇术探妙知天工可证也萱草称母之讹珍珠船言萱草妓女也人以比母误矣此说盖本魏人吴普本草然毛诗焉得萱草言树之背注背北堂也人盖因北堂而傅会于母也风土记云妇人有妊佩萱则生男故谓之宜男草西溪丛语言今人多用北堂萱堂于鳏居之人以其花未尝双开故也似与比母之义尚远今人承重之讹承重者因诸侯之传重受重而讹也所谓重者封建之爵也三代世爵传嫡不传庶故丧服传有父亡为祖服三年之文为天子诸侯言之耳此外士大夫并无长孙代父制服之文今封建久亡世爵又废不知所传者何重耶今人丧位之讹按丧礼未殓主人坐于床东众主人在后西面妇人侠床东面其拜宾则升降自西阶即位于西阶东南面拜之既殡居门外倚庐惟朝夕哭乃入门而奠其入门也主人堂下直东序西面北上外兄弟在其南南上宾继之主人不在堂上其时即位于堂南上者惟妇人然则今主人柩东拜伏之位古人主妇之位也此说见张稷若先生集中语录之讹语录二字见僧家庞蕴语录非儒家言也宋儒袭之误矣雅量之讹汉志请上雅寿注雅酒閜也即刘表酒器三雅之雅盖群臣上雅爵以介寿耳非云酒量大也今称人善饮为雅量误矣误空弮为空拳李陵传张空弮文颖注音眷弓弩絭也与同今称为空拳误矣误形名为刑名申韩形名之学其法在审合形名故曰不知其名复修其形今称为刑罚之刑误矣八座之讹宋书所云八座者五尚书二仆射一令唐六典曰后汉以令仆射六曹尚书为八座今以二丞相六尚书为八座唐不置令考宋书六典之言是八座者八省之官非八人舁之而行之谓也故六朝议事动下三公八座南齐王融曰车前无八驺何得称丈夫是则有类今所称八座之说今所称八座者想亦因杜少陵诗有起居八座太夫人之句而讹耶考亭之讹考亭者唐黄端公葬父建阳玉枕山名其亭曰望考亭以望先陇也朱子之父卜居焉故曰考亭文公家谱有邻人葬父求题其亭公书考亭二字与之然则二字与公无涉而今通称朱子为考亭误矣或曰朱子年六十一自崇安移居考亭名精舍曰竹林以居学徒奉先圣后人遂掩其父而称之然亦非朱子所安也老泉之讹老泉者眉山苏氏茔有老人泉子瞻取以自号故子由祭子瞻文云老泉之山归骨其旁而今人多指为其父明允之称盖误于梅都官有老泉诗也花旦误称今人称伶人女妆为花旦误也黄雪槎青楼集曰凡妓以墨点面者号花旦是女妓之名非今之伶人也盐铁论有胡虫奇妲之语方密之以奇妲为小旦余按汉•郊祀志乐人有伪饰女乐者此乃今之小旦花旦也庄岳委谈云杂剧旦有数色以墨点面谓之花旦是女妆亦可称花旦色叫误称杭人卑幼见尊长每曰必唿伯伯叔叔号曰色叫误也王得臣尘史曰宋人以事理不相当曰色叫本王德用语再醮之讹今人称再嫁为再醮者误也按昏礼父醮子而命之注酌而不酬曰醮是醮主男子说也记称父醴女而俟迎者云云然则女子再嫁当曰再醴不当曰再醮北齐书•羊烈传烈家传素业闺门修饰为世所称一门女不再醮此称再醮之始加级之讹加级者首级也秦法每战斩一首献者予一级盖军功也后世因他事亦加级矣棂星门之讹程绵庄云孔子庙有棂星门其误已久不可不知按诗经•小序云丝衣绎宾尸也高子曰灵星之尸也汉高祖始令天下祀灵星后汉书注云灵星天田星也欲祭天者先祭灵星风俗通县令问主簿灵星在城东南何法曰惟灵星所以在东南者亦不知也宋史•礼志云仁宗筑南郊坛外壝周以短垣置灵星门夫以郊坛外垣为灵星门者所以象天之体用之于圣庙盖以尊天者尊圣也其移用之始始于宋景定建康志金陵新志并言圣庙立灵星门惟马端临郊祀考皇帝太庙祭毕进玉辂于太庙棂星门从此元志亦以灵作棂后人承而用之则不知其义之所在矣晋史•天文志云东方角二星为天关其间天门也左角为天田其南为太阳道右角为将其北为太阴道盖天之三门也与后汉书注语正相印证俗儒曲解以为养先于教盖犹知棂之为灵也或曰义取于疏通则直以为窗棂之棂误矣举人进士之讹举人者举到之人唐•杨绾传天宝十三载试举人于勤政楼登科者三人绾为之首盖登科则除官不复谓之举人不第则须再举后世以举人为一定之名误矣进士者乃诸科目中之一科耳故试于礼部者人人皆可谓之进士放榜中式者曰赐进士及第曰赐进士出身后世必已登科而后谓之进士误矣古进士即举人亦非若今之乡榜称举人会榜称进士也科目科甲之讹俗混称进士为科目科甲按唐科最多有大经小经诸目故曰科目后世有科而无目矣唐明经科有甲乙丙丁之分进士有甲乙之分后世有甲而无乙矣惟副榜数名犹是乙科卫出公祢祖之讹卫出公辄拒蒯瞆而自立不父其父诚有之矣至以灵公为祢则三传并无明文论语古注必也正名乎谓正百事之名非正父子之名也未子以子贡有夫子不为主语而遂以正名为正父子之名误矣行李之讹刘孝威结客少年场云少年李六郡李使也故左氏不使一介行李告于寡君杜注李使人也凡言信者亦使人也古乐府有信数寄书无信长相忆今以行李为作客之衣装误矣结发之讹苏武诗结发为夫妇泛称自幼之意非指称结两人之发也李广传自结发与匈奴战云云盖泛言少年束发之意非今所谓结发夫妻也成婚之夕男左女右合其髻曰结发始于刘岳书仪司宫之讹吴自牧梦梁录杭人唿厨者曰师公至今杭人犹然按仪礼司宫尊于两楹之间注云司宫即小宰听酒人之成要者也疑杭人称厨者实本于此自牧不读仪礼改为师公则邢子才所谓既为汝师又为汝公者与厨人无涉矣银数称钱之讹钱是钱币之名非数名也古称铢不称钱铸开元通宝钱重二铢四累积十钱重一两得轻重大小之宜所请二铢四累者今一钱之重也后人以其繁也故易以钱字日知录曰分乃度之名非权之名石本权之名非斛之名然则今之称一分一石者亦误矣龙忌之讹东汉书注龙星木之位也春见东方心为大火惧火之盛故为之禁火俗传介之推是日焚死故民哀而禁之盖误于新序所载也周举刺并州虑民俗难晓乃作书置子推庙言去火损民非贤者意宜宣示愚民使还温食李白轻杜甫之讹人言李寄杜诗只饭颗山一首以为轻甫不知外有沙丘城寄甫一首又有尧祠赠杜补阙一篇安见白之轻甫也陶诗题甲子之讹宋潜溪曰人皆云陶渊明不肯用刘宋年号故编诗但书甲子此误也陶诗中凡题甲子者十皆是晋未亡时最后丙辰安帝尚存琅琊王未立安得先弃晋家年号乎其自题甲子者犹之今人编年纂诗初无意见代宗之讹明有嘉靖已号世宗矣万历又追尊景帝曰代宗阎百诗以为误也代宗即世宗也犹之真宗即元宗也女状元之讹俗传黄崇嘏为女状元按十国春秋崇嘏本传崇嘏好男装以失火系狱献诗于邛州刺史周庠庠奇其才荐摄司户参军胥吏畏服庠爱其丰采欲以女妻之又献诗有幕府若容为坦腹愿天速变作男儿之句庠始惊为女子召见诘问乃黄使君女也幼失父母与老妪同居已而乞罢归不知所终今世俗讹称女状元者以其献诗时自称乡贡进士故也严冬友曰徐文长四声猿剧末一折为女状元即崇嘏事此俗称所始疲癃之讹今人以残病为疲癃误也服虔曰丈夫高不满六尺二寸者为疲癃今人称姨母之讹礼称母之姊妹曰从母无姨母之称诗称邢侯之姨左氏蔡侯称息妫曰吾姨也皆指妻之姊妹而言然朝野佥载狄仁杰为相侯问卢氏堂姨曰表弟有何愿卢曰老姨只一子不欲令事女主则母之姊妹称姨唐时已然刘熙释名母之姊妹曰姨无继室而称元配之讹今人书铭混称元配某夫人误也按高澄遭太后忧臣僚为立碑欲题康王元妃之碑张普惠曰谨寻朝典但有王妃而无元字鲁大夫称元妃孟子欲下与继室声子相对今烈懿太妃作配先王更无声子仲子之嫌窃谓不假元字以别名位且以氏配姓愚以为在生之称故春秋夫人姜氏至自齐既葬以谥配姓故经书葬我小君文姜氏又曰来归夫人成风之禭皆以谥配姓古者妇人从夫谥今烈懿太妃德冠一世故特蒙褒钖乃万代之高事岂容于定名之重而不称烈懿乎鸡口牛后之讹国策曰宁为鸡尸不为牛从延笃注云尸鸡中主也从牛之子也颜氏家训引之以驳鸡口之讹然宋言敩鸡鸣度关赋念秦关之百二难逞狼心笑齐客之三千不如鸡口陆龟蒙诗甘闲在鸡口不贵封龙额则鸡口之讹久矣君苗姓应之讹杨升庵丹铅录因应玚有与从弟君苗书遂以君苗为姓应不知玚与陆氏兄弟相隔百年安得有见兄文目烧笔砚之语按陆清河集云登坛赋未能成而崔君苗作之是君苗姓崔也韩文公称昌黎之讹日知录言昌黎地方有五而皆非文公所生之处唐书本传公邓州南阳人也公所以自称昌黎者以远祖韩麒麟魏书称是昌黎棘城人唐人最重氏族故称其本宗世望云尔宋因之遂封公为昌黎伯皆非今之昌黎也今之昌黎在永平府金始立本名广宁契丹之定州俘户新置者也欧公为小姨夫之讹按宋人诗话欧公两娶于薛简肃故有旧女婿为新女婿大姨夫作小姨夫之句按薛公墓志明载公五女长适张奇次适乔易从次适王拱辰次适欧又次适王拱辰然则为大小姨夫者拱辰也欧先娶于胥偃续娶于薛公耳以度支称声部之讹唐户部尚书下分四属一曰户部二曰度支三曰仓部四曰金部是度支乃户部之一属耳今统称户部为度支误矣谢仙火之讹宋时雷震天庆观柱有倒书谢仙火三字刘贡父引南方贾人客以火自名一火犹一部也此说殊非按道书谢仙者天雷部中神名火者是其所火也今道家召之亦称谢仙火误矣犹如题名者曰某人书书岂其名耶烹小鲜之讹老子言治大国若烹小鲜言烹小鱼者不事割鳞剖腹意在简便耳今人误为轻易之词惟宋史吕蒙正告真宗曰老子称治大国若烹小鲜今之上封事者太多陛下宜静以镇之此是本义教官称苜蓿之讹唐开元中东宫官僚清淡薛令之为左庶子以诗自悼曰朝日上团团照见先生盘盘中何所有苜蓿上阑干盖是东宫詹事等官非今之学博也说见宋林洪山家清供教官称广文之讹明皇爱郑虔之才欲置左右以不事事更为置广文馆以虔为博士虔闻命不知广文曹司何在诉之宰相宰相曰上增国学置广文馆以居肾者令后世言广文博士自君始不亦美乎虔始就职是广文者乃明皇为虔特设之馆非今之学官也莺迁之讹今人称迁官曰莺迁本诗经迁于乔木之义按伐木章鸟鸣嘤嘤出自幽谷迁于乔木是嘤字不是莺字嘤乃鸟之鸣声耳绵蛮黄鸟当是莺而又无迁乔字样然唐人有莺出谷诗题卢正道碑有鸿渐于磐莺迁于木之文别以嘤为莺自唐已然㚻姦之讹杨氏正韵笺律有㚻姦之条㚻音鸡将男作女也今男淫为鸡姦误矣宰相称阁老之讹杜少陵有赠严阁老诗扈圣登黄阁明公独妙年按严武为给事中年才三十二给事中属门下省开元曰黄门省故云黄阁又通鉴王涯谓给事中郑肃韩佽曰二阁老不用封敕盖唐人称给事中为阁者也今以称宰相误矣国史补唐宰相相唿曰堂老两省相唿曰阁老忌偶年入学之讹闻见录俗有偶年入学之忌云出李绘传余按北齐书李绘年六岁自愿入学家人偶以年俗忌约而勿许绘窃其姊笔牍用之遂通急就章传中所云偶者言偶然以年俗忌约而勿许非忌偶年入学也所云年俗忌恰不知何忌北史•李浑传言绘家人以偶年俗忌不令入学则偶年之说又似不讹但不知两书何以不合生日称诞日之讹生民之诗曰诞弥厥月毛笺诞大也弥终也按此诗下有八诞字诞置之隘巷诞置之平林云云朱子以诞字为发语之词今安得以生日为诞日耶隶书称八分之讹庾肩吾曰隶书今之楷书也张怀瓘六体书论云隶书者程邈造字皆真正亦曰真书误以八分为隶自欧公集古录始赵明诚跋大觉寺碑阴云古大觉寺碑阴题银青光录大夫韩毅隶书盖楷字也泮水称学宫之讹戴氏鼠璞泮宫者泮鲁水也非学宫也若以泮水为半水则下文泮林岂是半林况鲁颂泮宫诗乃是僖公献馘演武之所非尚文之地巡抚称抚军之讹抚军二字见左传狐突谏晋献公曰太子处则监国出则抚军是太子之职也今称巡抚为抚军误矣汉御史大夫有两丞一在内司图书一在外督部刺史皆称中丞今称巡抚曰中丞可也太史称翰林之讹古之太史今之钦天监也非词林也故史迁自言近乎文史星卜之间今之词林兼古之宫僚礼官着作郎起居郎诸职不得专称太史此方密之之言余按隋书文帝以史官属秘书省或因此唿翰林为太史之滥觞欤门子之讹今称府县侍茶者曰门子误也古称门子有二而皆非今之门子其一见周礼•小宗伯掌三族之别以辨亲疏其正室皆谓之门子以适子代父当门故也其一见左传襄九年郑堵氏之乱大夫诸司门子不顺国语晋悼公立百官育门子注门子大夫适子也唐书•李德裕传吐蕃将妇人嫁与此州门子又王智兴为徐州门子皆古之门子也今之门子古之县僮也梁书•沈瑀传县南有豪族子弟为患瑀召其老者为石头仓监少者补县僮唐称左右为都公盖取子都之义是则今之门子矣孔安国献古文尚书遭巫蛊之讹班氏•艺文志古文尚书出孔子壁中比今文多十六篇孔安国得之将献于朝而以巫蛊事起遂止按史记•孔子世家安国为今皇帝博士至临淮太守早卒巫蛊事起其时司马迁传虽不载迁之卒否而迁之序事至李广利降匈奴而止则大概迁卒于征和初而其书已云安国早卒则安国何从遭巫蛊之事耶乐府之讹乐府者官署之名其官有令有音监有游缴见霍光张放两传甚详后因京房能知音乐上使韦玄成问房于乐府后人因其所采之诗而即名之曰乐府误矣见律历志郭茂倩曰汉惠帝时夏侯宽为乐府令武帝乃因之立乐府采诗有因声而造歌者有因歌而造声者有有声有词者有无声无词者男子称肃拜凶礼称稽首之讹沈冠云与人论九拜书曰肃训恭恭拜者屈膝拱手下地而但低头以妇人首饰多或怀孕难下其首故为此拜今人以长揖为肃拜或竟用诸简牍误矣荀子曰平衡曰拜杨倞注云平衡谓磬折头与腰如衡之平下衡曰稽首王拜天臣拜君用之吉拜也今人用之于丧制误矣省试之讹省试者尚书省之试非乡试也今之乡试唐之洲试宋之漕试也今称乡试为省试误矣见封氏闻见录试帖之讹唐明经先帖文然后试帖经之法以所习经帖其两端中留一行试之毛西河以诗赋为试帖误矣然明经亦有试诗者王贞白有帖经日试宫中瑞莲诗露布之讹今人以露布为告凯旋之文误也按后汉书拜鲍昱为司隶校尉诏昱诣尚书使封胡降檄光武遣小黄门问昱有所怪否曰臣闻故事通官文书不着姓又当司徒露布怪使司隶下书而着姓也帝报曰吾欲使天下知忠臣之子复为司隶也注汉制书玺封尚书令重封惟赦赎令司徒印露布州郡云云是露布非专为武功设也后世以武功成为夸耀遂专以露布为奏凯之文魏人笑王肃获三家村贼亦复虚曳长缣高张绢素是矣或曰春秋•元命苞文露沉武器布奏凯之文名露布义取诸此拟题之讹今举子于场前揣主司所命题而预作之号曰拟题按宋何承天私造铙歌十五篇不沿旧曲而以己意咏之号曰拟题此二字之始今以为士子揣摩之称误矣九钖之讹六经无九钖之说周官上公九命王制有加则赐不过九命非九钖也惟汉有司奏古者诸侯贡士壹适谓之好德再适谓之贤贤三适谓之有功乃加九钖此二字初见之始礼纬•含文嘉有九钖之说曹操因而附会之为六朝禅位之陋习纳采之讹士昏礼所云纳采者采择之义以为采定而可纳婚也今讹为采币之采焉有名未问而先纳币之礼国子监之讹太学教公卿大夫元士之适子周官以师氏保氏教国子皆指公子胄子而言非谓民间之俊秀也然俊秀亦附教于其中汉以前统名太学明帝为四姓小侯立学虽及群公子而皇子不与焉晋咸宁间始专名国子隋又改学为监后世监中并非国子而犹沿其名误矣欧阳詹作张博士讲台记最分明曰国子师长序公侯子孙太学师长序卿大夫子孙四门师长序八方俊秀其余师长序天下秀彦国学称成均之讹成均者五帝之学见周礼•大司乐篇均韵也乐之调也古以乐教士故称成均为太学后世无乐可教则成均之称误矣振济非赈济今之振灾本左氏振廪同食之义说文解字云振举救也今乃误振为赈说文赈富也故魏都赋云白藏之藏富有无堤同赈大内控引世资笏非手板隋书•礼仪志近世惟八座尚书执笏笏白笔也以紫囊裹之号曰笏染其余公卿但执手板是手板非笏也后妃非太姒癸辛杂志云诗序云关雎后妃之德也后字作君字解非太姒也古称夫人不称后天子夫人称后始于秦始皇按周礼膳夫掌王之食饮膳馐以养王及后世子以及内宰女史诸职所称后字颇多似周制天子之夫人皆称后而不始于秦矣又春秋桓公八年祭公来遂逆王后于纪此王后者纪季姜也亦天子夫人称后之证黄姑非牵牛郎荆楚岁时记黄姑织女时相见是以黄姑为牛郎也然李后主诗云迢迢牵牛星杳在河之阳粲粲黄姑女耿耿遥相望是黄姑非牛郎矣或云黄姑即河鼓之讹尔雅以河鼓为牵牛裨谌草创非适野左氏以裨谌适野而谋则获于邑则否后儒引之以释草创颜师古匡谬正俗驳之云草创者犹云草稿词令未成之称安在适野则能于邑则否若然者讨论岂寻干戈乎晋文公献状非献功状晋文公伐曹以其不用僖负羁而乘轩者三百人也且曰献状杜注谓责其功状也匡谬正俗亦别为一解云文公过曹曹公欲观其骈胁浴薄而观之文公深耻之故当乘胜之时而嗤弄之曰今我之来献骈胁之容状犹云拜赐之师云尔家谱非信书颜师古曰今代草茅末学之人多好妄撰家谱有云黄帝时为御史大夫周宣王时为丞相黄帝周宣时无此官名陈留风俗传自称圈公之后圈公为惠帝时司徒汉书只有园公并无圈公其时并不置司徒欧公为族谱序世系询以下仅五世而已阅三百年琮以下才百四十年而业已十八世苏氏为族谱序世系缺居蜀之长史而远追陆终昆吾之渺茫是皆可笑也不知古时民不散处胙士受民左传所云翼九宗五正分鲁六族分卫七族分晋怀姓九宗分宋周之东迁七姓从王公刘诗曰君之宗之盖皆封建之国族未乖分故耳后人凿空为谱欲一以穷之难矣哉旁坐者非客左氏季孙饮大夫酒臧孙纥为客国语南容敬叔饮酒路堵父为客注云席之正面者为客然则今之饮酒而旁坐者皆非客矣答拜非交拜通典王浑刺徐州纳琅琊颜氏交拜毕王将答拜观者曰新妇州民无容答拜是答拜非交拜也朱子赴省试众人拜知举毕使者唱云知举答拜方拜二拜见金昙子东坡刑赏忠厚之至论非想当然东坡刑赏忠厚之至论称皋陶曰杀之三尧曰宥之三欧公问所出典曰想当然此东坡暗用戴记而一时妄对也按戴记•文王世子公族有罪公曰宥之有司曰在辟公又曰宥之有司又曰在辟三宥不对走出公又使人追之曰虽然必赦之此东坡三宥三杀之蓝本也惟坐实尧与皋陶身上则是想当然耳博雅非博学人以博雅为博学之称按三国志诸葛亮辟广汉姚伷为掾伷好进文武之士亮称之曰忠益者莫大于进人进人者各务其所尚今姚掾乃并存刚柔以广文武之用可谓博雅矣是博雅二字非博学之称也奄人非宫刑郑康成注奄人谓精气闭藏者盖天奄之谓非宫刑也后汉书栾巴以宦者给事掖庭补黄门令后阳气通畅白上乞退擢拜郎中若已受宫刑阳气何能通畅乎执牛耳非尊今人盟会以执牛耳为尊者之事盖本左传定公八年晋师将盟卫侯于剸泽卫人请执牛耳注盟礼尊者执牛耳主次盟者卫侯与晋大夫盟自以为当执牛耳也按哀公十七年公会齐侯盟于蒙武伯问高柴曰诸侯盟谁执牛耳季羔曰鄫衍之役吴公子姑曹发阳之役卫石魋武伯曰然则彘也注鄫衍则大国执发阳则小国执时执者无常故武伯自以为可执是执牛耳非一定尊者之事也长乐老人非作行乐解长乐者地名也冯道瀛州景城人景城有长乐县故自号长乐老人非时常行乐之谓北齐段韶封长乐郡公此其证矣子婿非子侄子婿者子之婿犹言女夫也非人子之子也论语以其子妻之古人称女亦曰子至于半子之称始见新唐书•回纥传归宁非礼谷梁以诸侯妻归宁为非礼盖引妇人既嫁不逾境之说也本朝惠砚溪先生颇主其说道学传非儒家名唐马枢有道学传二十卷皆载列代神仙之事如列仙传之类元脱脱宋史撰道学传以尊程朱误矣董秦非李忠臣卢仝月蚀诗有宫爵及董秦之句后人疑董秦来降唐之后赐名李忠臣卢仝不应直诋也按仝所指者幸进之臣董偃秦宫也非李忠臣也此说见西溪丛话兄弟非昆弟钱辛楣云礼经称昆弟者今人所谓兄弟也称兄弟者今人所谓亲戚也传云小功以下为兄弟盖兼同异姓而言不论行辈也曾子问婿已葬致命女氏曰有父母之丧不得嗣为兄弟注云婿于女之父母有缌服故谓之兄弟婚礼婿见主妇主妇阖门立于左扉注云兄弟之道得相亲也是翁婿异姓又非行辈皆统谓之兄弟匆匆不及草书非今之草字是斋日记云古人称匆匆不及草书者乃起草稿之草言匆匆故不及先起草稿也若今之行草乃正是匆急所书有何不暇之有东宫非专指太子所居刘向传依东宫之尊颜注东宫太后所居长信宫在未央宫之东故也今专称太子为东宫取震为长男之义似忘汉书本文智囊非美称战国樗里子瘿而多智杜预亦瘿而多智称囊者以其颈有瘿故也今称有谋者为智囊似乎习而不察然司马昭称桓范智囊往矣尚在杜预之先皋陶谟无教二字乃无敖之讹汉书•王嘉传曰臣闻咎繇戒帝舜曰无敖佚欲有国兢兢业业一日二日万几颜师古注曰此虞书•皋陶谟之辞也言有国者不可敖慢逸欲但当戒惧为政也敖音傲今本乃作无教盖敖字与教字相似而误写耳若谓天子无教诸侯逸欲试思有教以逸欲之理乎未免费解自以从汉书作无敖为是说见焦氏笔乘论语孝弟也者其为仁之本与仁字即人字焦氏笔乘云丰道生谓孝弟也者其为仁之本与仁字非仁义之仁也应是人字与井有仁焉之仁字相同盖古写人字作后因改篆为隶遂讹为仁耳此论近是周青原申其说曰此处仁字若作仁义之仁解孝弟是为仁之本岂为仁不过是孝弟之末耶于理未足莫若作人字解孝弟是为人之本最为切当况首节其为人也孝弟句原以为人发端末句仍以为人作结首尾恰相唿应而本之一字愈觉如画龙点睛矣范文正公麦舟助人之讹相传文正公知开封石曼卿三丧未举公子纯仁以所运麦舟助之按公年谱纯仁生公知开封纯仁方九岁安得遽以麦舟助人石曼卿三世仕宦亦非贫窘不能举丧者如有之欧公志范石二公墓如此盛德事不载何耶蔡邕无子之讹相传蔡邕有女而无子以书籍尽交文姬按晋书羊祜为蔡邕外甥以爵让其舅子蔡袭是袭乃邕之子也又蔡充别传祖睦邕孙也司徒谟为充之子是邕未尝无后也卷十八辨讹类布帆无恙之讹今人赠远辄曰布帆无恙按晋书•顾恺之传尝因假还殷仲堪借以布帆至破冢遭风恺之与殷书云地名破冢真破冢而出行人安稳布帆无恙是谓帆无恙非谓人无恙也汉文短丧之讹羊祜曰汉文除三年丧毁礼伤义司马光曰汉文师心不学变古坏礼皆罪文帝而大谬者按文帝谦仁不欲以身后烦吏民服丧故以日易月遗诏甚明胡寅谓遗诏所谕吏民耳太子岂吏民哉而景帝冒用此文自短三年之制其过在景帝不在文帝也刘公父云汉文哀诏断自已葬之后其未葬之前则服斩衰自崩至葬已百余日如未葬则服不除翟方进传后母终既葬三十六日起视事此其证也说者遂以日易月而不通计葬之日月皆大谬也颜师古曰文帝哀诏所云服大红十五日小红十四日纤七日者皆自率己意而为之非有取于周礼也三年之丧止二十七月无三十六月之文乌得有以日易月之说哉况纤者禫也禫无七月之说纤安得有七日哉鲁无篡弑之讹相传齐有篡弑之臣鲁无篡弑之臣为周公所先知然伯禽之孙氵费弑幽公而自立见史记•鲁世家其他羽父弑隐圉人贼般见左传者更不一而足赠策之讹焦弱侯笔乘云绕朝所赠之策方策也李白诗云临行赠汝绕朝鞭以策为鞭误矣下属称卑职之讹元文类陈天祥奏卢世荣奸邪曰卑职等在内外百司之间伺察非违知无不纠又河渠志御史台言都水监立南北闸各阔九尺二百料下船梁头八尺五寸可以入闸愚民嗜利无限改造添仓长船至百十尺计五六百料入至闸内不能回转今卑职至真州问造船头称过闸梁头八尺五寸船该长六丈五尺计二百料由是参详宜于闸岸立石则验其长短云云是卑职者乃臣下对君之称非所宜称于上官也余忠宣公之讹辽金元史于人姓名字少者合姓名以书之字多者则书名而后以姓书于下后人不知其故但摘取其名之第一字为姓如称唐兀余阙为余忠宣公谬矣或以余为畲之讹应读蛇则升庵先生固已辨之古无畲字钱辛楣云唐兀即西夏也其人往往有姓与他部落不同忠宣姓畲无明证然宋濂已称之矣韩文公服金石之讹孔毅夫杂说称退之晚年服金石药致死引香山诗退之服硫黄一病讫不痊为证吕汲公辨之云卫中立字退之饵金石求不死反死中立与香山交好非韩退之也韩公之痛诋金石见李虚中诸人墓志矣岂有身反服之之理秦良玉拔刀断袖之讹竹诗话曰野纪秦良玉征播州立功有男妾数十人李长祥为辨诬云绵州知州陆逊之按营时良玉冠带佩刀出见酒数巡逊之误曳其袖良玉取佩刀断之其严洁如此汪太史韩门驳之云良玉征播乃事陆逊之按营乃事相隔四十二年征播时良玉年必在二十左右又四十年则已六十余岁人矣何嫌之避而必以刀断袖为帅领兵岂得旁无男子如二申野录蛮司合志等书诬以男妾岂所谓知人论世者乎邓通谮贾生之讹宋景文云贾生思周鬼神不能救邓通之谮王伯厚以为史无此语按此语本风俗通应劭风俗通义云贾生与邓通俱侍中同位数廷讥之因是文帝迁生为长沙太傅云云此误也邓自黄头郎至为上大夫汉书虽不载其年月而其寄生人家则在景帝时其显贵应在文帝末年而贾生自文帝初立即因廷尉吴公之言召为博士迁大中大夫文帝十一年梁王薨十二年谊卒卒后四年帝思谊言齐齐悼惠王子六人此是十六年五月事又十一年文帝崩想邓通尊显必在此十一年间则贾生之死久矣安得有邓通之谮哉此说本于汪师韩先生昌黎轻崔群之讹韦绚嘉话录有云韩十八愈轻薄谓李程曰崔同年群真聪明往还二十年不曾说着文章盖轻之云云按韩集中与崔书极其钦服有辉光日新之语诗则有和崔舍人咏月二十韵游青龙寺赠崔补阙等作欧阳詹哀词独书一通与崔群投赠如此岂得谓不说及文章乎梁山泊之讹俗传宋江三十六人据梁山泊此误也按徽宗本纪侯蒙张叔夜两传纪江事者并无据梁山泊之说惟蒲宗孟传言梁山泺多盗宗孟痛治之虽小偷必断其足盗虽衰止而所杀甚多孙公谈圃云蒲宗孟知郓州有盗黄麻胡依粱山泺为患云云此是神宗时事与宋江之起事宣和者已相隔数十年矣学宫祀文昌魁星之讹学宫之祀文昌魁星非礼也明弘治时有拆毁之令来及施行按孝经•援神契云文者精所聚昌者扬天纪此不过浮称之词并非实指星象史记云斗魁戴筐六星文昌宫是则兼上将次将贵相司命司中司禄诸星而合成一宫其义取诸宫室非主文学也故汉之尚书省比之文昌天府魏之正殿曰文昌殿唐人或以命名如段成式张籍俱号文昌宋人以之名书庞元英在尚书省记所见闻号文昌杂录道家不知二字之解妄以文为文章昌为昌盛又不知司命不过六星之一而谓文昌独司文人之命又附会以为即诗之张仲孝友再转为梓潼神张恶子李义山张恶子庙诗有如意赠姚苌之句盖本成都志也志称张恶子生于越巂见灵于姚苌苌为立庙唐僖宗入蜀神于雾中迎谒僖宗脱佩剑赠之王铎萧遘有诗刊石王氏见闻记谓文昌生于晋时张氏跨驴栖蜀之梓潼又化蛇裂石以压五丁王弇州委宛余编云文昌黄帝之子名军始造弦再摄医官服事周公投胎于张无忌家生仲为幽王所𨠄化为赵王如意作蛇报仇啖吕产之后身沉其一县今所谓陷河是也又以文昌宫在北斗魁上别为南斗遂以魁与文昌并祀不知北斗七星一至四为魁五至七为杓有魁有杓是魁非一星之名说文魁羹斗也原涉传师古曰魁者斗之所用盛而杓之本也甘氏星经所谓八魁七星者在北落东南乃主兽之官与文学无与也日知录辨魁乃奎之讹则史记•天文志奎曰封豕为沟渎一曰天豕主武库尤于文学无与矣所以讹者林灵素以东坡为奎宿路史云苍颉观奎星图曲之形而造字大概奎星主文之说自宋始耳张骞乘槎之讹杜诗乘槎消息近无处问张骞此沿世俗所传张骞乘槎事也然宋之问诗云还将织女支机石重访成都卖卜人是明用荆楚岁时记织女教问严君平事矣独不知君平为王莽时人张骞乃武帝时入相去将及百年乎郢曲之讹今人称曲之高者曰郢曲此误也宋玉曰客有歌于郢中者则歌者非郢人也又曰下里巴人国中属和者数千人阳春白雪和者不过数十人引商刻羽杂以流征则和者不过数人是郢之人能和下曲而不能和妙曲也以其所不能者名其俗不亦讹乎竹箭之讹沈存中曰古云东南之美有会稽之竹箭焉竹自竹箭自箭盖二物也今采竹以为矢混而一之误矣奚斯作鲁颂之讹鲁颂云新庙奕奕奚斯所作盖言奚斯作庙非作颂也王延寿灵光殿赋云奚斯颂僖歌其露寝误矣颜师古曾驳正之流离之讹琐尾之讹毛诗流离之子郑注流离鸟名也今讹以为离散之词犹之狼狈兽名也今讹以为困顿之词琐尾二字郑笺美好也今亦讹为困顿之词盘庚改国号之讹书称盘庚迁于殷不闻改国号曰殷也司马贞史记索隐云契始封商盘庚迁殷遂为天下号亦云天下称之犹之魏都梁称梁王韩都郑称郑王云尔非云盘庚自称也竹书夏帝芒三十三年商侯迁于殷国号称殷孔甲九年殷后复归于商丘又称商非至盘庚才称殷也惟金履祥通鉴竟直书盘庚改国号曰殷误矣武丁在盘庚三传以后作说命尚曰有商商颂那烈祖长发俱称商武王伐纣必曰商王受曰商郊曰来自商父师之命亦曰商其有灾商其沦丧俱不称殷也其见于诗者曰自彼殷商曰咨女殷商则将二字双言之犹言蜀汉云尔其非盘庚改号也明矣或曰盘庚中篇有殷僻大虐之词何也曰尔雅殷中也承古我前后而言孔传作殷家解蔡沈注非之是矣末下盐豉之讹陆机云千里莼羹末下盐豉末下者地名也故举食物以答人之问东坡诗肯将盐豉下莼羹是以末下为未下也误矣严道甫曰千里湖名即石臼湖末下即秣陵也杨诚斋向人乞配盐菽人不解乃捡礼部韵略豉下注云配盐幽菽也见说文商金银之讹今骨董家铜器有镶金银者号称商金商银商之为言鸧也郑笺所谓鸧金饰貌是也乃嵌镶之义黄花之讹张翰诗黄花若散金菜花也故通首皆言春景宋真宗出此题而举子误以为菊乃被黜古人自序家世之讹扬子云自序以晋之食采于扬者为氏因以为宗谓扬侯以晋六卿之逼故逃于楚与左氏遂灭羊舌氏之说不合故颜监讥其乖谬魏收自序魏无知传子均均子恢恢子彦彦子歆歆子悦是悦乃无知五世孙也而云李孝伯以女妻之孝伯在太武之世隔汉初五百余年矣天下岂有以百年为一世者乎白居易自序以春秋白公胜为祖以白乙丙为宗不知考左氏白乙丙乃鲁僖公时人白公胜乃鲁哀公时人相隔二百年矣岂有宗乃在前祖反生后者乎班孟坚远引斗谷于菟沈休文远引实沈台骀恐与熊安生之认熊光郭崇韬之哭子仪均不免于附会司业之讹业者栒虡也大板也学中不奏乐则司业之名误矣近世给事中不司官监司马不掌兵太常寺不掌音乐皆此类也朱子居丧好读书人讥之以为大功废业朱子曰业大板也废业者谓不听乐之谓非不读书也量移之讹唐人远方遇赦得改近地号曰量移白香山诗曰一旦失恩先左降三年随例未量移大赦天下左降官量移近处今以称升迁误矣唐人诗用昭阳之讹唐耿纬长门怨云闻道昭阳宴杨衡云望断昭阳信不来刘缓云愁心和雨到昭阳按昭阳为成帝时赵氏姊妹所居与武帝之陈后长门无涉今人称太翁之讹太翁者曾孙称祖之名南史齐高帝镊白须昭业五岁侍侧问我谁也曰太翁帝曰安有为人作曾祖而犹镊白者乎今人称人父为太翁误矣今人称三教之讹白虎通王者设三教何也将欲反正道也三正有失故立三教以相指授夏尚忠其失野救野以敬殷尚质其失鬼救之以文周尚文其失薄救之以忠此三教也今以儒释道为三教误矣称婿为布袋之讹今俗称女婿为布袋按孙氏日抄云宋冯布赘于外舅孙庆家孙家有事辄曰令布代之俗遂讹婿为布袋子贵称封君之讹史记•平准书封君皆仰首仰给又令封君以下三百石以上吏以差出牝马易林多获得福富于封君此皆谓身有封邑之君若公侯是也今以子贵应受封而称误矣短褐之讹史记•秦本纪寒者利短褐贡禹传短褐不完玉篇短音竖敝衣襦也今通言短褐误矣然扬子方言襜褕自关而西其短者谓之短褐则言短褐未为不可星士称算命之讹汉书•律历志数者一十百千万也所以算数事物顺性命之理也书曰先其算命师古注云逸书也言王者先立算数以命百事也今以星士推年庚为算命误矣火头之讹南史•何承天传东方朔发愤于侏儒遂与火头仓子禀赐不殊此火头指执炊者而言俗称失火之家为火头误矣堪舆之讹汉书•艺文志有堪舆金匮十四卷扬雄甘泉赋屠堪舆以壁垒注云堪舆天地总名也又引淮南子许慎注曰堪天道也舆地道也周礼疏引堪舆经黄帝问天老事似言历象之书史记•日者传以堪舆为占家之一是堪舆非形家言也今称看地理者曰堪舆误矣刑天之讹山海经刑天与帝争神帝断其首乃以乳为目而舞干戚按颜师古等慈寺碑云念刑夭之魂久沦长夜是夭字非天字入国见小君之讹朱子注子见南子云大夫入于其国有见其小君之礼此说并无证据谷梁曰礼大夫不见夫人仪礼大夫聘于同姓之国夫人使人劳以二竹簋皆非见小君礼也惟左氏庄公三年八月丁丑夫人姜氏入戊寅大夫宗妇觌用币此见小君之礼然亦只言本国大夫耳西京无太学之讹晋灼曰西京无太学吴仁杰曰太学始于儒林传诏太常置博士弟子董仲舒对策愿兴太学以养天下之士文翁传武帝令天下郡国皆立学校官鲍宣传宣坐闭拒使者下狱博士弟子济南王咸举幡太学为讼其冤安得云西京无太学余按荀悦汉纪亦云武帝始建太学成帝时或言孔子布衣养弟子三千人今天子太学何乃不如布衣是亦西京有太学之证晋灼所云因汉时习射者多诣曲台行礼故疑有曲台而无太学耳程婴匿赵孤之讹洪容斋随笔春秋成公八年书杀赵同赵括十年书晋景公卒相去仅二年史记乃有屠岸贾欲灭赵氏程婴公孙杵臼共匿赵孤十五年景公复立赵氏说之以年世考之则是景公卒后厉公立八年悼公又立五年矣其乖妄如是赵注丑类之讹孟子西子蒙不洁章注恶人丑类者赵氏必本是丑以形近而讹为类朝奉之讹今新安人唿持钱人为朝奉误也宋太宗改唐朝议郎为朝奉郎苏魏公平生荐人最多惟孟安朝奉岁以双井一瓮为饷见宋稗类抄内阁中书之讹阮亭笔记曰唐宋以来中书省为宰相之署今内阁中书舍人尚沿古中书舍人之旧名官衔应称中书舍人每见乡会试录列衔止云内阁中书则是以古署名为官称矣参官之讹俗以劾官为参官按玉篇参相谒也故国策曰臣之义不参拜是也又韵会三相参为参伍相伍为伍故左传自参以上周礼设其参皆谓三相参也官名参军参谋参知政事皆此义也因古人劾去一官必相参谋而后劾之今遂去一劾字单用参字讹矣以三相参为参而曰持参则又讹中之讹矣三多称祝之讹庄子•天地篇华封人祝尧曰使圣人富使圣人寿使圣人多男无三多之文尧辞之则曰多富多事多寿多辱多男多累方有三多之文是三多非吉语也安得以之称祝耶弟子称高足之讹今人称人弟子为贵高足本世说新语郑康成在马融门下三年不得相见高足弟子传授而已言融不能亲教使高弟传授之耳然颜师古注高祖本纪云凡乘传者四马高足为置传四马中足为驰传四马下足为乘传是高足二字在汉时以名马而竟以之称弟子世说先误矣印章称图书之讹都穆听雨记谈云前代有某氏图书之记盖以识图画书籍也今刻私印亦曰图书误矣金得宋内府图书之印疑后人误称私印而以为图书之始王制圭璧金璋正义云皇氏以为用金为印璋今人只作章字哀词非可用之于平辈晋挚仲洽曰凡作哀词者皆施于童殇夭折不以寿终之人非平交所可用况尊长乎左氏万者二人之讹周林汲太史云左氏昭二十五年万者主人当作二八鲁自隐公考仲子之宫始用六羽其群公之庙必皆用六佾可知季氏卿也舞用四佾令又取襄庙四佾而为佾故惟有二八在郑赂晋悼公女乐二八而悼公分一八以赐魏绛秦之遗戎王亦以女乐二八是知乐不分雅俗皆以八人为佾也左氏赋一鼓铁之讹铁当作钟钟鼓皆量名一乃齐壹之义毁其不齐者更铸以给焉又取其余以为铸刑鼎之用也古人铸鼎用铜不用铁杜氏乃云鼓为鼓橐之鼓凡铸钟鼎谁非鼓橐者耶此亦林汲太史之说焦山周鼎西湖寿亭侯印灵谷寺景阳钟之讹予过焦山观周鼎篆文软弱绿沁浮黯信其必非三代物也相传真鼎被严世蕃取去而以赝者易之其信然欤西湖关帝庙寿亭侯印乃粗杠头耳非印也四方中空为古饰车之物今陕中出土者动以百计玉质租恶价亦不贵不知何时何人为刻寿亭侯印四字其上按容斋五笔叙寿亭侯印共有三处一得之于洞庭渔者有一纽西环存荆门玉泉关庙中一得之于复州宝相院大树下环背俱有文称汉寿亭侯印留在藏库一邵州守黄叔启买一纽于郡人张氏其文正同而无系环容斋以为皆伪物也汉寿乃蜀地名即以封云长不应去汉字其大又比他汉印倍之可疑也宋之三印尚伪况湖庙物耶相传金陵灵谷寺有景阳钟予往视之书年号可发一笑伯夷叩马之讹王荆公有伯夷论明王直有夷齐十辨皆痛驳叩马之说最为明快然皆以意断非考实也余按吕氏春秋载伯夷就养于文王行至岐阳而文王殁武王使叔旦盟胶鬲于四内使召公盟微子于共头奉以桑林私以孟诸为三书同辞血之以牲埋于共头之下夷齐闻而笑之乃饿于首阳此一段可证史记之非宋吴仁杰谓夷齐谏武王迁鼎非谏伐商引左氏臧僖伯之言为证亦殊有理须知左传吕览俱在史记之前贤昆玉之讹梁史王铨与弟钖孝行齐名人曰铨钖二王金昆玉友昆指兄友指弟也今称人兄弟曰贤昆玉似有脱误恭王妃通小吏牛金之讹网鉴有恭王妃通小吏牛金生元帝之说按晋书•元帝纪初玄石图有牛继马后之说宣帝深忌牛氏遂为二榼贮酒帝先饮佳者以鸩酒毒其将牛金而恭王妃夏侯氏竟通小吏牛氏而生元帝网鉴以通妃者即牛金误矣此事涑水通鉴本不载载晋史赞中曹娥传婆娑神之讹后汉书•孝女曹娥传云娥父曹盱为巫祝五月五日于县江迎婆娑神溺死云云按邯郸淳曹娥碑文盱能抚节安歌婆娑乐神以五月迎伍君逆涛而上为水所淹云云是盱所迎之神为伍君其曰婆娑乐神婆娑舞貌也范氐乃以婆娑为神号岂不爽欤邯郸氏碑文在范史之前范氏想亦据碑作史特未审谛耳此一条周青原舍人所言孝女叔先雄之讹后汉书孝女叔先雄姓名俱误按常璩华阳国志称先尼和之女络句符人又曰淑媛则有吴几先络等水经注引益都耆旧传蜀中谚曰符有先络僰道有张帛盖此女姓先名络也何义门谓女而名雄无义理盖络与雒相似雄乃雒之讹也范史称叔先雄殆沿干宝搜神记之误按搜神记称犍为叔先泥和其女雄以叔先为复姓广韵注遂谓叔先复姓皆沿误耳又按常氏所称符县即今合江县常氏以赵魏先周为江阳着姓四川志合江有先氏岩为唐时神童先汪读书处蜀中未有叔先复姓之人也困学纪闻以叔先雄为光终光与先相似终与络相似亦系先络之讹此一条吴公省钦督学蜀中所记婶母非世母礼期丧章用言世父母叔父母世父母者伯父伯母也叔父母者叔父叔母也匡谬正俗以婶为世母之切音何也别字非古别字乃可有可无之称黄东发言史卫王子弟与赵制直子弟徜徉东园无可矫作乃制造云麓十洲等字以自夸皆纨袴习气不可为训今并其某庵某斋而再易为某翁某老则尤悖矣杂记附于殇称阳童某甫此死者不祥之称姜西溟答冯元公书亦言之甚详细君非妻方朔传有归遗细君之说今人以为妻之通称至按颜注细君方朔妻名西域传汉以江都王建女细君为公主以妻乌孙又东樊崇字细君又光武时刘植弟亦名歆字细君夭非童殇古者死非正命皆谓之夭汉书龚胜七十九岁避王莽之召不食死老父来哭曰嗟哉龚生夭其天年宰孔议晋献公曰君子失心鲜不夭昏养生经天老语黄帝曰下寿八十不及此者皆讶之夭羊后非羊祜女世相传晋惠帝后羊氏失节刘曜为太传羞按晋书羊后父羊玄之并非祜也伏猎侍郎似误而非误李林甫写伏腊为伏猎人多笑之按风俗通云腊者猎也言猎禽以祭也则林甫不为讹矣玉烛实册云腊祭祖蜡祭百神女娲非女司马贞注史记•三皇本纪云女娲以男子为帝代伏羲而兴非女也今志书非古志书周礼小史掌邦国之志外史掌四方之志似乎志书所自起然古人称志甚多而皆非若今之府志县志也左氏狼覃曰周志有之臾骈曰吾闻前志有之季文子称史佚之志郑子皮称仲虺之志此不过记言记事之书即孟子所谓于传有之之传耳班固汉书有地理志沟洫志为史中一体与表传分列此则今郡县志书之滥觞媵非妾伊尹为夏之媵臣左氏秦执井伯以媵秦穆姬戴氏鼠璞以为媵者今之送亲者也非妾也提封非堤封凡言提封者谓提举封疆大数以为率耳后人不晓误提为堤堤防之堤丁奚反今误读为大奚反此说见颜师古匡谬正俗继室非继娶古继室续娶乃侧室之称即娣姒也长妾也若继室为续娶则鲁隐公当立之至矣齐景公使晏子请继室于晋以为续娶然少姜在晋本非夫人但有宠耳犹之侧室乃嫡子以外之众子虽嫡母所生亦侧室也故师服曰卿置侧室大夫有贰宗紫荷非荷包紫荷者似紫为夹囊服外加于左肩周迁云是周公负成王之服一名契囊见张晏注丙吉传宋书•礼志朝服肩上有紫生袷囊缀之朝服外唿曰紫荷以盛奏章是紫荷非今荷包矣惟三国志所云曹操好佩小鞶囊及手巾细物文献通考云汉世着鞶囊者侧在腰间谓之旁囊此则今之荷包矣宋吴舍人谢启云红药翻阶紫荷持橐刘伟明诗曰西清寓直荷为橐左蜀宣风绣作衣皆用南史•刘杳传事而与荷包无涉厕非溷汉书注厕为溷程氏演繁露以为在两物之间名厕汉文帝居灞上临厕使慎夫人鼓瑟韦昭曰高岸夹水为厕故豫让报仇入襄子之厕贾姬如厕皆非溷也世妇非妃魏了翁古今考称二十七世妇者乃先世御女之老而无子者命之在宫中掌事不在进御之列九嫔九御五日一见王后无夕不见五日一洗沐则一嫔与其御进四十九日而九嫔九御见毕其说似与康成异又李氏杂记云士大夫之妇未受命曰内子既受命曰世妇冠氄非鸟颜师古匡谬正俗云逸礼记知天者冠氄氄鸟知天郑子华好聚氄冠盖喜观天文而聚术士也故诱而杀之非左氏所云服之不衷也后汉•舆服志云知天者冠述述通天冠前展筒也氄音聿亦有述音牛衣非牛王章与妻卧牛衣中牛衣师古注以乱麻为之号龙具非牛皮也羊车非羊郑注周礼羊车善车也若今定张车非羊所牵也大车为柏车小车为羊车然晋宫人以盐汁洒地竹叶引羊则明是羊所驾之车矣隋书•礼仪志炀帝置羊车小史驾果下马其小如羊是又以马为羊也晋羊琇乘羊车为司隶刘毅所劾楚歌非楚如淳注楚歌鸡鸣歌也非楚人所歌也然高帝谓戚夫人若为吾楚歌吾为若楚舞明是楚人之歌矣阿堵非钱宁馨非佳轩渠非笑王衍不名钱谓妻曰将去阿堵阿堵者犹云这物也山涛曰何物老妪生宁馨儿宁馨者犹云那样也蓟子训传儿见父母轩渠笑悦欲往就之轩渠者开怀畅适之态非笑也今人皆误用龙阳君郑樱桃俱非男宠国策鲍注龙阳君幸臣也吴师道正之曰是幸姬非幸臣也前鱼者即易经宫人贯鱼之义魏王令曰敢进美人者族幸臣无进理美人之称非幸姬而何不得以楚之安陵为比崔鸿十六国春秋半袭晋书•载记中语独郑樱桃则云是郑世达家女姬石虎惑之有专房之宠与载记云樱桃是男宠不合随非走色丝非绝导非导官之导隋文帝恶随字为走故改为隋不知随字从辵辵安步改隋字隋乃裂肉也自取不祥蔡邕以色丝为绝不知绝字纟旁为刀刀下为巴音节非色也颜之推笑许纯儒解导字为禾则相如封禅文导一茎六穗于庖下当云麟双觡共抵之兽不成文义故之推解导为导官之导作择字解不知此亦非也相如之意如许氏说以云禾耶则有一茎六穗于庖矣以言牺耶则有双觡共抵之兽矣徐楚金说文系传解之最明莫愁非女宋曾三异云莫愁乃古男子神仙隐逸者流非女子也见刘向列仙传楚之石城有莫愁石象男子衣冠甚伟一金非一两今人以一金为一两非也按国策公孙闬使人操十金卜于市高诱注二十两为一金臣瓒曰秦以一镒为一金汉以一斤为一金一匹非一端今人以一匹为一端误矣按左氏注币二端为一雨二两为一匹曾子问注丈八尺为一端周礼媒氏入币纯帛毋过五两注五两十端也所云两者取匹偶之义南向非尊古人以东向为尊鸿门宴项王东向坐亚父南向坐郭隗谓燕昭王曰今王将东向坐目指气使以求臣则厕役之才至田蚡以为汉相尊自坐东向而令其兄坐南向韩信得广武君令东向坐而己西向事之至于南向者是听治则然非以为尊故孔子庙像汉晋皆东向始迁神于南面宋程师孟使辽辽主命席迎者南向涿州官西向使师孟东向师孟以为卑力争之自日中以至于夕误矣免非服郑注袒免以布广一寸从顶而前交于额又向后绕于髻也程氏演繁露以为免者解除之义吉冠也盖即免冠之免曲礼曰冠毋免劳毋袒正是袒免之义又记曰四世而缌服之穷也五世袒免杀同姓也男子免而妇人髟巫是始死未成丧之服哀踊则必袒袒则必免非别有免之制也王嫱非名王嫱嫱官也嫔妃之称非昭君之名见辨古绿妲己非名匡谬正俗云妲者妃号也己者干支甲乙之称称己者当是妃位第六人也孙膑卫辄非名膑刖刑也孙子为庞涓所刑因以为名辄两足不能相过也齐谓之綦卫谓之辄见谷梁卫辄乃灵公之兄左传作絷非出公辄也丁外人非名汉书丁外人外人者盖公主所私之外夫犹云高帝外妇是也非其名也笙歌非乐魏书•礼志曰徒歌曰谣徒吹曰和比音而乐之及于干戚羽毛谓之乐然则素琴以示终笙歌以告哀不可谓之乐也宋•王黼传遭钦圣之丧犹召乐妓舞而不歌号曰哑乐尤悖自号愚鲁拙钝之非元儒刘因曰近世士大夫好以愚拙鲁钝人所不足之词以自号彼其人非真有是也亦非谦也彼盖持老氏之说以为天下古今必如是而后可以无营而近道则择而取之要亦归于自利而已先生此说刺许鲁斋也阿奴非周谟小字晋书•列女传周嵩谓母曰伯仁志大才短非自全之道惟阿奴碌碌当在阿母目下耳阿奴谟小字也按周顗传弟嵩醉以烛投顗顗不以为忤曰阿奴火攻固出下策夫嵩谓谟为阿奴顗谓嵩亦云阿奴岂有二人共一小字之理盖阿奴者尊长唿卑幼爱怜之词也齐高帝临崩执郁林王手曰阿奴若忆翁当好作又郁林王将杀杨珉之谓何妃曰阿奴暂去又麦铁杖将度辽谓其子曰阿奴当备浅色黄衫云云皆以尊临卑泛称男女非周谟小字也以赀作官非捐纳司马相如以赀为郎颜师古注以家赀多得拜为郎非取其赀而予以郎也张释之以赀为骑郎如淳曰汉注赀五百万得为常侍郎非取其五百万而予以骑郎也韩绍真曰司马相如入赀为郎自是入赀而后予官非上之人因其家赀多而凭空拜为郎也设如颜师古所注则相如同时之卓王孙及茂陵三辅诸富人家赀百万过于相如者多矣不闻汉廷授之一秩一官者何耶而卜式之流亦何待入赀助边而后问其肯为官耶要之诏民入粟拜爵汉文十二年春三月已着为令矣司马相如之入赀自是遵例捐纳如淳所注恐亦支离百姓非黎民尧典平章百姓古注百姓百官族姓也下云黎民于变乃是民耳黄帝之子得姓者才十三人黎民安得有姓乎吕翁非吕洞宾王弇州云真仙通鉴•纯阳传不当入卢生事卢生所遇吕翁开元间事纯阳尚未生也按宋史•陈抟传关西人吕洞宾有剑术百岁童颜厉氏宋诗纪事考是唐德宗朝吕渭之孙咸通中举进士不第值黄巢乱隐居终南山时至陈抟之室引避暑录蒙斋笔谈诸书为据然则洞宾与卢生所遇之吕翁相隔百余年矣司命非灶神道家称灶神为东厨司命此误也按祭法王为群姓立七祀诸侯五祀其一曰司命康成以为小神居人间司察小过作谴告者汉制掌之荆巫应劭云刻木长尺三寸为人像行者置箧中居则作小屋祠以春秋之月屈平作九歌分而为二有少司命大司命之称其非灶神明矣灶神始见周礼注颛顼氏有子曰黎祀为灶神卷十九存疑类欧公疑系词欧公疑系词非圣人所作自知其说之忤众故同时得一廖称所见相合喜不自禁酌中志载刘若愚称先师陈矩有遗书一卷说周公作系词始于孔颖达其实文王作之与周公无涉也所见亦奇王柏疑三百篇元儒王柏疑三百篇为后人伪作非三代以上之诗宋大中年博士沈朗进新毛诗四章表云关雎言后妃不可为三百之首故别选尧舜诗二章取虞人箴为禹诗文王篇为文王诗是翻孔子之案也而朝廷嘉之可发一笑唐刘迅作六说继六经取汉诏以拟尚书取房中歌临春乐以拟雅取白头吟巴渝歌以拟风王伯厚疑尸祭之有尸散见于毛诗三礼者不一而足独王伯厚以为尸乃夷礼也引隋书•蛮夷传巴梁间以尸祭为证郑夹漈疑谥谥之有美恶左氏载楚共王临死而请楚成王勿瞑而争孟子言虽孝子慈孙百世勿能改独郑夹漈以为凡谥皆美词也名且讳之而宁忍揭其恶乎灵之为言昭也厉之为言武也幽之为言伤也皆美词也引子温而厉为证经传二疑罗氏识遗驳戴礼梦龄之说曰文王十三而生伯邑考若以与三之说计之当是四岁生武王断无此理洪容斋驳卫宣公杀伋之说曰宣公立于鲁隐四年卒于桓十二年在位才十九年耳子伋娶妇年当十五六娶而夺之生寿及朔不过十岁以下儿焉能窃旌越境以代兄死耶杨妃洗儿钱之疑杨妃私禄山洗儿钱之说新旧唐书所无温公采唐人小说以入通鉴殊为可笑余前己辨之详矣后阅李义山西郊百韵诗有皇子弃不乳椒房抱羌浑之句天宝中进士郑嵎津阳门诗亦有禄儿此日侍御侧绣羽褓衣日屃赑之语岂当时天下人怨毒杨氏故有此语耶孔子夫人丌官氏之疑阙里志孔子夫人丌官氏相传久矣独韩敕礼器碑以为丌官氏未知何所据金海陵疑配天大金国志太常寺卿翟永固将庙祭请海陵始祖之号书以配天海陵怒曰至尊莫如天而以祖配之祖有神灵其心安乎杖永固二十金史大常卿翟永固出试题尊祖配天赋海陵曰我祖当日在位祭天拜乎曰拜岂有生则下拜死而同体配食者乎曰古有之曰然则桀纣所为亦欲我为耶杖之二十丧三十六月之疑毛西河以三年之丧为三十六月作议数千言殊乖礼经二十五月而毕之义然汉书•翟方进传方进自以汉相不敢违朝廷法故以日易月而以三十六日易服似当时原有此说春秋鲁宣公时新宫灾在薨后二十九月而其主犹在寝可见不止二十九月也鲁文公三年作僖公主公羊注言文公欲乱圣人之制服三十六月是春秋时早有三十六月之说唐•张柬之传有驳王元感三十六月议一篇言之虽详而终有可疑妇人无主之疑方望溪立祠堂祖有主妣无主或问其故先生曰主本乎尸丧祭妇人有尸吉祭妇人无尸既无尸安得有主古礼士有重无主而况妇人乎余见是斋日记亦有此说引据甚详然徐氏读礼通考竟未载入大抵诗立姜嫄之庙春秋考仲子之宫皆特立妇人之庙自当有主非特立者其有祖父主者祖母及母即祔于祖父之主后也唐明皇不善终之疑新旧唐书通鉴载明皇善终并无他说惟王铚默记载晏殊守长安有村民弟兄安姓者素事一玉髑髅分居时析为四片晏公取观额骨皆玉也问可得于华州蒲陵泰陵乎曰然公与僚属言唐人小说载玄宗迁西内李辅国遣刺客击太上皇脑作磬声太上皇曰我固知命尽汝手然叶法善劝我服玉玉丹在脑尔善取之遂崩孙光宪续通录云明皇将崩云上帝命我作孔升真人语毕赫然有声视之崩矣鼻亭之疑柳子厚作毁鼻亭记明象之不当祀也王阳明作灵博山象祠记明象之当祀也按灵博山在今贵州非象所封地孟子所云有庳即今湖广永州府之零陵县其险恶非人所居舜罪四凶流窜皆在中国何独象而封之极远之地当时舜都安邑离零陵四千余里焉得常常而见源源而来耶惟史记注引括地志曰帝葬九疑象来至此后人立祠名曰鼻亭神此为近之梁灏少年中状元之疑俗传梁灏八十登科有龙头属老成七言诗一首黄氏日抄朝野杂记俱驳正之以为灏中状元时年才二十六耳余按宋史灏本传举进士赐进士甲科解褐大名府观察推官卒年九十二雍熙至景德相隔只十余年而灏寿已九十二则八十登科之说未为无因李易安改节之疑卢雅雨重刊金石录序曰李清照字易安妇人之能文者相传以为德夫之殁易安更嫁至有桑榆晚景驵侩下材之言贻世讥笑余以是书所作跋语考之而知其决无是也德夫殁时易安年四十六矣遭时多难流离往来具有踪迹又六年始为是书作跋是时年已五十有二匪夏姬之三少等季隗之就木以如是之年而犹嫁嫁而犹望其才地之美和好之情亦如德夫昔日至大失所望而后悔之又不肯饮恨自悼辄谍谍然形诸简牍此常人所不肯为而谓易安之明达为之乎观其洊经丧乱犹复爱惜一二不全卷轴如护头目如见故人其惓惓德夫不忘若是安有一旦忍相背负之理此子与氏所谓好事者为之或造谤如碧云騢之类其又可信乎易安父李文叔即撰洛阳名园记者文叔之妻王拱辰孙女亦善文其家世若此尤不应尔余因刊是书而并为正之毋令后千载下易安犹蒙恶声也建文逊国之疑建文出避一事钱虞山有十必无之辨朱竹有十三不足信之说其他则李映碧潘稼堂及明史稿例议皆就致身录所载驳辨无遗似已论定矣独黄石牧太史云虞山据史鉴乞吴文定宽所撰其曾祖彬墓表以驳致身录因以驳从亡记谓鉴当成化间禁少弛尚何讳而没其实而二书乃出于万历时决为伪书按成化距永乐末五十五年未弛禁也鉴以处士而乞朝臣之文表其祖墓有触碍者鉴或讳之宽或削之犹夫虞山所谓僧溥洽忏诅长陵为建文发而杨士奇为塔铭削而不书也又百有十余年至神宗始释建文忠臣亲戚谪戍者二十三年始诏复建文年号朝事附国史•太祖本纪后而于是诸书乃敢出秦皇焚书汉至惠帝四年始除挟书禁至武帝时而献书者始出亦曰皆伪也何不出于秦季汉初耶又尝考列朝闰集载溥洽事引郑晓言长陵闻洽忏诅发事怒而囚之十余年因道衍言得释且曰逊国之事国史实绿削而不书观洽公下狱之故则金川门夜遁之迹于是益彰明较着无可疑矣秀水据实绿以尽废诸书即铁氏二女诗钱谓沈愚朱谓范宽其援据亦不一处公羊言所闻异词所传闻异词传疑则可削之则不可沈冠云书吴江县志亦言史仲彬后人争言其祖入仕从亡之非伪引明纪纲目惠帝出亡不知所终等语为据余于此事论而不议可也宣德有建文之子之疑传信录云建文妃张氏有孕宫中仁宗为太子时纳之遂生宣德王弇州集中亦言及之而但云不可信耳余谓此等议论生于人心之有憾犹云元顺帝为瀛国公子宋高宗为钱镠后身也银瓶小姐之疑湖壖杂记银瓶小姐者岳武穆季女也武穆被难女年十五欲亲叩阍上书为逻卒遂抱银瓶投井而死至今杭州父老犹常常道之按金佗粹编武穆有女安娘嫁高祚补承信郎岳云女大娘岳雷女三娘俱俟嫁日其夫补进武校尉此孝宗雪冤恩诏也何以有如此孝烈之女不蒙褒旌耶柔福帝姬之疑四朝闻见录柔福帝姬徽宗女也自金逃归自言于上上怜之遂以高士亻尚主及韦太后北方归持上袂泣未已逮曰哥被番人笑柔福已死久矣上以太后之命置姬于理狱具斩于东市柔福自闻太后将还即以病告常以尼师自随或谓此尼曾事帝姬故备知畴昔且能唿帝小字也北盟会编韩世清败刘忠于蕲州得一女子自称柔福帝姬小名环环古杭杂录则云封福国公主下降高世荣资妆一万八千缗初宫人疑其足大则颦蹙曰为金人驱逐跣行万里故耳汪龙溪行置词云彭城方急鲁元常困于面驰江左既兴益寿宜充于禁脔后付诏狱乃一女巫为宫婢所教也诸书所载大同小异皆以为伪独琐碎录云柔福实系公主逃归韦太后恶其言虏中隐事故急命诛之耳文中子之疑今所传文中子为王通撰宋初名臣俱出其门挥麈录乃云乃唐人王逸所伪托故新旧书并无其人正史之疑梦溪笔谈言韩魏公子孙作家传序太后临朝事多失实周密齐东野语辨赵师睾之学犬吠媚胄乃郑斗所造报挞武学生之愤也屈原沉湘之疑黄石牧太史云屈子未必沉水死也其文曰吾将从彭咸之所居又曰愿依彭咸之遗则又曰宁赴湘流葬于江鱼之腹中皆愤怒之寓言非实事也太史公因贾生一吊遂信为真不知宋玉亲受业其门而招魂之作上天下地东西南北无所不招而独不及于水何耶惟乱曰湛湛江水兮上有枫魂兮归来哀江南则其善终于汨罗可知也若楚词注谓招魂作于屈子生时则豫凶非礼宋玉不应诅其师矣韩昶金银车之疑世传韩昶不学误以金根车为金银车按昶六七岁时出言成文不同他人所为张籍奇之及年十一二慕樊宗师之文遂效其所为宗师奇其文中字或有出于经史之外者读不能通稍长爱进士及第见进士所为文与樊不同乃改为之遂以二十五岁及第为襄州别驾自作墓志铭其自负文学如此安得有不识根字之理昶小字符文公有符读书城南诗即昶也载墓志中青冢之疑昭君青冢之说亦殊不一范史•南匈奴传较昭君入宫数年不得见御积怒怨因单于求女乃诣掖庭令求行与匈奴生三子而唿韩邪死其前阏氏子欲妻之昭君上书求归成帝敕令从俗复为后单于阏氏与西京杂记毛延寿画昭君索赂之说不符前汉书•匈奴传亦云单于长子雕陶莫皋立复妻昭君生三子即王莽所招入侍者是也立雕陶时两阏支相让有一家共子之说亦称其贤不称其节也惟琴操言昭君为齐国王穰之女端正闲丽足不窥门年十七进于宫未及见御会欲赐单于美人嫱越席请往后不肯妻其子吞药自杀初潭集亦载之前半与范史相合而吞药之说又与范史不符归州图经称胡中多白草王昭君冢独青今有人过其地者云亦不甚验也女嬃之疑施愚山矩斋杂记极辨女嬃二字以为屈原姊者讹也天有嬃女星主管布帛嫁娶人间使女谓之嬃女嬃者有急则嬃之义故易曰归妹以嬃吕后妹名嬃亦此羲也屈所云云正从上文美人生端谓下贱之人见美人迟暮而诟厉之耳以女嬃为原妹者误也余按贾侍中云楚人唿姊曰嬃水经注引袁崧曰秭归县在归州因屈原之姊闻弟放逐来归而名故一名归乡广韵载之高唐赋亦有姊归思妇之句愚山不考何耶比干墓之疑墨庄漫录贾朝孺于凤翔府破商比干墓得铜盘及古玉数十片上之道君皇帝以为忠贤之墓不可掘乃退还其盘留玉于库刘延仲言比干墓在卫州西山不在凤翔且比干剖心而死又安得有铜玉之葬予以为当是何比干之墓耳比干汉时人从晁错受经者虽无本传而积德行善有符册之祥见后汉书•何敞传注或因盘铭有比干二字因而相混欤比干后为林姓之疑宣德间金陵杨信民有姓源珠玑一书谓比干为纣所杀其子坚逃长林之山遂以为氏唐林宝撰元和姓纂遂因之以比干为祖李肇国史补载宝姓名宋史•艺文志亦胪举其事引姓苑姓史诸书惟郑夹漈独以为古人受姓无此义也石鼓疑秦文公物世传石鼓文为周成王物又传为周宣王物又传为北周宇文泰物独程绵庄以为秦文公物也文公十六年败西戎以兵七百人东猎自西垂营邑于汧渭之间其风有小戎之诗唐人言石鼓在陈仓野中陈仓在汉属右扶风正文公所得陈宝之地其文曰公为天子是文公为诸侯之词无疑字近大篆亦合史籀所作东周文字余按程说亦本郑夹漈秦权秦斤之证独吾乡汪师韩太史笃信马子卿之说以为必是后周无疑曰武帝二月诏皇太子赟西巡太子于岐州获二白鹿以献今考九鼓中称鹿者四有一章而两言之者内称魣鲤杨柳灵雨舫舟皆春景非冬狩若其称天子又称嗣王者当是大象元二年天台侍从之臣追纪其瑞而刻之似以天子称武帝以嗣王称宣帝然宣帝每自称为天则当时又未必称以嗣王也文盖以天子称宣帝以嗣王称静帝虽宣帝即位即传位与太子衍顾不称太上皇而自称天元皇帝是以文内天子嗣王连言之犹之周书•宣帝纪内帝与皇帝连及也此数言专祖马氏而所见亦新故附存之瘗鹤铭疑皮日休所书世传瘗鹤铭为陶贞白书又传为顾况书独程南耕以为皮日休书也云瘗鹤铭上皇山樵下增入逸少书三字乃依陈氏玉函堂帖而伪作原文无此三字按皮日休先字逸少后字袭美见北梦琐言有悼鹤诗云却向人间葬令威此瘗鹤之证也又自序其诗云华亭鹤闻之旧矣今来吴以钱半千得鹤一只养经岁而卒悼以诗陆鲁望和云更向芝田为刻铭此撰铭之证也袭美为唐进士崔仆守苏辟为军事判官自叙以九年从北固至姑苏壬辰僖宗甲午袭美正在吴中集内与茅山广文南阳博士诗皆不书姓字鲁望有寄华阳山人诗与石刻华阳真逸上皇山樵丹阳仙尉江阴真宰诸称谓相似故疑此铭为日休所作夏璜之疑今骨董古器多冒名之物左氏祝鮀数鲁之分器有夏后氏之璜是夏璜已在鲁矣哀十四年宋向魋出奔公文氏攻之求夏后氏之璜岂夏后有二璜乎非冒名而何此柳子厚铁炉志所自作欤庆忌之疑余得古玉印一方上刻成庆忌三字沁色鲜明刀法古劲考史竟无其人汉书•广川王传王好勇衣服学为成庆式唐人刺太子建成诗曰衣冠饰成庆玉帛礼专诸是成庆诚勇士也然庆字下少一忌字史记范睢曰成荆王庆忌之勇又似成荆王庆忌并非一人至儒林传之阙门庆忌则又一人矣左氏哀公二十年吴公子庆忌以骤谏而杀是夫差之贤公子也安得有要离之事今苏州有庆塔无钖有庆忌冢末知孰为公子忌埋骨处至管子称水草之神名曰庆忌短衣小冠唿之可使千里寄书此又神而人名者矣不合有印姚泓骆宾王黄巢诸人不死之疑唐诗纪事云骆宾王不死徐敬业之难所题灵隐诗是遁后之作余按太平广记载姚泓不死刘裕所斩于建康市者伪姚泓也唐人诗话言黄巢不死败后为僧洛阳桥题诗有闲倚栏杆看落晖之句何璘澧州志言闯贼不死逃澧州石门之夹山为僧其坟尚在书奉天玉和尚之碑卒于康熙甲寅二月遗像鸱目蝎鼻恶不可言长编二事烛影斧声事李焘长编直书之而不讳长编乃进呈孝宗请御制序文者何以直采野录所言盖玉斧画雪云云原并无太家弑逆之说道士张守真奏天上玉锁已开等语亦无甚关碍故也建隆遗事以秦王廷美为太宗乳母王氏所生长编力辨其非以廷美与赵王廷俊同母母姓耿氏乃太宗亲告宰相之言故纪闻以为杜太后所生者亦非也霍光张飞能文之疑班史称霍光不学无术故伊尹放太甲之事俱所不知乃西京杂记载光答孪生兄弟书先引殷王祖甲云云再引许厘公一产二女楚唐勒一产二子事忽而博雅乃尔耶蜀志刘巴轻张飞大丈夫何暇与兵子语似飞椎鲁无文矣乃涪陵有飞所作刁斗铭流江县有飞所书题名石何耶前明张士环有诗云江上祠堂横剑珮人间刁斗重银钩曾子固不能诗之疑宋人多称子固不能诗乃上元祥符寺宴集云红云灯火浮沧海碧水瑶台净远空又享祀军山庙歌土膏起兮流泉駃兮凡二百余言俱木减作者天星分野之疑姜武孙驳天星分野之说曰天街者中与外之交也天之不详内而略外也明矣必若分界之说是天已尽于中国而中国以外之诸国竟弃之星辰以外也有是理哉且扬州在东而星纪则在北雍州在西而星纪则在南凡此舛午可疑者不一而足卷二十原始类今事古始高承增有事物纪原一书房德懋有事始一书冯鉴之有续事始一书予俱嫌其疏漏常顺笔补之鬻爵始于秦榷酤始于汉榷茶始于唐钱上有国号始于刘宋之五服制度附书律上始于后唐授孔子后为曲阜令始于后周封孔子后为衍圣公本刘贡父所奏始于宋去孔子王号称至圣先师改塑像为木主始于张孚敬见张璁本传烧纸钱始于王玙为祠祭使者以纸钱代帛留养始于北魏诏罪人父母年老更无成人又无期亲者仰案后列奏以待报兑漕改民运为官运始于平江伯陈瑄武官加提督始于陕西总兵李如松画像不始于勾践事物纪原以画像始于勾践铸范蠡不知殷高宗梦传说已有图形以求之说矣立碑刘熙释名以立碑始于王莽衙门不始于侯景能改斋漫录言衙门二字始见于侯景传不知袁绍攻公孙瓒毁其衙门已见三国志矣迎佛不始于汉明帝通鉴以迎佛始于汉明按正字通引帝王世纪秦时西域沙门宝利房聘秦始皇囚之房竟飞去汉书武帝得西域祭天金人置甘泉礼拜皆佛之先声又大事记以汉哀帝月氏使者伊存口授弟子秦景浮图经为佛入中国之始拾遗记尸罗朝周穆王左耳出青龙右耳出白虎则更在前矣用笏不始于宇文通考以入朝用笏始于字文按玉藻有史进象笏书思对命之文似乎其来已久从品官不始于宇文通典以从品官始于宇文按汉•官志有二千石比二千石之文所云比者即从品之义郡县不始于秦左氏郑伯请于楚庄王曰其俘诸江南夷于九县赵简子曰上大夫受县下大夫受郡薳启疆曰其余四十县长毂四十大抵春秋时大国灭小国皆私置为郡县不待始皇兼并后也漕粟不始于萧何国策张仪说魏王粟粮漕庾不下十万为漕字初见史记秦攻匈奴飞刍挽粟起于黄腄琅琊转输北河率三十钟而致一石是漕粟不始于萧何也再按夏后氏五十而贡既已有贡则荆扬雍豫九州之粟应无尽行陆运之理禹贡曰达曰浮曰乱运漕之义想亦隐寓其中矣毛诗土国城漕又言至于漕亦漕字之见端而左传秦输晋粟命曰泛舟之役似亦漕之滥觞欤舆图不始于东汉孔颖达疏周礼以为司空郡国地图始于东汉按史记正义曰天为盖地为舆故地图曰舆图武帝御史奏舆地图请所立国名依周大司徒建邦之土地之图立齐燕广陵诸郡淮南王谏俭伐曰按其图不过寸许后光武亦披舆图指示邓禹青苗钱不始于王安石旧唐书代宗五月税青苗地钱十一月诏青苗地头钱苗子多少三分取一随处粜货市轻货以送上都纳青苗钱于库新书诏天下苗一亩税钱十五以国用急不及秋收苗青则征之号青苗钱此青苗之始也至宋李参为淮南转运使令民自度麦粟之赢先贷以钱俟谷熟还官号青苗钱经数年廪有余粮王安石知鄞县仿而行之颇有成效后又引周官•泉府输息二十而五之说一岁之中两翰息钱遂至流毒天下十三经之名不始于前明顾亭林日知录谓十三经之名至明始立此说未是按庄子称孔子翻十二经以说老聃是三代前已有十二经之说而未定何书至晁氏郡斋读书志则载石室十三经之目疑其名固立于宋时也还魂因果不始于佛法前汉•五行志女子赵秦死六日而活见其亡父告以二十七岁不死其时尚无佛法已有还魂之说或云左氏晋获秦谍杀之绛市七日而苏亦此类矣至于因果报应之说左氏所载尤多九品官不始于曹魏通考以九品官始于曹魏按国语曰外官不过九品周礼有七命九命之文是数极于九自古已然官定九品非曹魏所创也古卿有上中下大夫士亦有上中下合而计之非九品乎玉海不始于王伯厚王伯厚着书名玉海南史张融集号玉海曰玉以表德海以崇善是玉海之名不始于王伯厚也梁武帝撰金海其书不传回文诗不始于苏若兰诗苑类格谓回文诗始于窦滔妻苏若兰其实非也文心雕龙云回文所兴则道厚为始傅咸有回文反覆持温太真有回文诗俱在窦滔之前佩龟不始于唐朝野佥载言紫金鱼袋所以置通门籍之符武后改为龟尊玄武之义然考汉尹宙碑云龟银之胄奕世载勋谢康乐诗有解龟牵丝之语然则金龟之佩不自有唐始矣用银不始于金哀宗日知录言用银起于金哀宗古惟南蛮用银宣德前御库银止万计而已此说殊不确按唐书吕用之绐杨行密曰用之有银五万定埋于所居克城之日愿备麾下一醉之资五代史•食货志天下见在金千二百定银五十五万吊代录宋贡金银数目至五千万两北盟会编金人括银八千万无蜂窝者不受元史完泽对仁宗云岁入之数银十万有奇耶律楚材传回鹘以银一百万买天下盐课又刘笃马以银五十万买官廊房地皆在明宣德之前已用银如是之多矣安有至宣德而内库转少之理惟唐宪宗诏禁采银宋仁宗本纪言交厂以银易缗钱此则宁人先生所本也先生又因左氏有钖之牛羊鸡豕狗三百之语遂谓三代以前民不能杀一鸡必自上制其死命亦可笑矣起复不始于伯禽后世服未阕而起复者多以伯禽居周公丧征徐戎为词盖本子夏问金革之事无辟孔子答以鲁公伯禽有为为之之语也按王伯厚云尚书王来自奄孔注云周公归政之明年淮夷奄又叛鲁征淮夷作费誓鲁世家伯禽即位之后管蔡反淮夷徐戎并兴于是伯禽伐之于作誓据此则伯禽征淮徐在周公未殁之前非居丧即戎也左传殽之战晋始墨若伯禽行之则晋不言始矣阎百诗云孔颖达疏礼记伯禽痛哭征徐居母丧也其时周公尚存改元不始于汉文帝人以改元始于汉文帝不知伪武成以虞芮质成之年为文王受命改元之年史记秦惠文君十四年更为元年竹书纪年魏惠王有后元年商书惟元祀十有二月乙丑朔伊尹祠于先王疑是汤崩不逾年而改元之证也余按改元之制古无一定唐虞终三年丧舜禹皆行之而逾年即位者周也然汉人亦不甚重之故列侯皆自称元年功臣表称平阳侯曹参元年诸侯王表称楚王戊二十一年是侯王亦有改元之制不以为嫌也后世惑长生之说乃缩去其已往之年而为更新之号竟有以四字改元三字改元者如唐之天册万岁魏之太平真君梁之中大通中大同是也笔不始于蒙恬毛诗•静女篇彤管有炜是三代前有笔矣故孔子着春秋笔则笔削则削纸不始于蔡伦蔡伦东汉宦官也飞燕传有赫蹄小纸之称射潮不始于钱镠汉索劢至楼兰屯田水漫断堤劢怒厉声鸣鼓且战且射水为之平水经注载之甚详海运不始于元杜诗云帆转辽海粳稻来东吴又曰吴门持粟帛泛海凌蓬莱是海运唐亦有之不始于元长城不始于始皇苏代传燕王曰齐有长城鉅防足以为塞竹书纪年梁惠成王二十年齐闵王筑防以为长城苏秦说魏襄王曰魏西有长城之界是长城之筑不始于始皇也缠足不始于李后主妇人缠足墨庄漫录以为起于李后主窈娘杨升庵丹铅录引古乐府之新罗绣行缠足趺如春妍杜牧诗之钿尺裁量减四分驳之以为唐时已有矣辍耕录亦云始于五代余按汉隶释汉武梁祠画老莱之母曾子之妻履头皆锐是证据之最古者然沈约宋书•礼志男子履圆女子履方是又非锐之说也大抵古女子行不露足慎夫人衣不曳地王莽妻亦然以为美谈可见古妇人衣皆曳地不露足也若缠足之事转在男子毛诗赤芾金舄卜子夏小传曰幅偪也所以自偪束也笺云如今行滕也行而缄足故曰行滕邪而缠之故名邪幅卫褚师声子袜而登席出公怒其无礼岂古人必赤足登席乃谓之有礼乎盖虽脱履解袜而足上自有邪幅裹之故也想妇人亦当如男子矣大抵妇人之步贵乎舒迟毛诗月出皎兮佼人了兮舒窈纠兮毛传舒迟也窈纠舒之姿也张平子南都赋罗袜蹑蹀而容与焦仲卿诗足下蹑丝履纤纤作细步既以缓行为贵则缠束使小在古容或有之故急就章靸鞮卬角褐袜巾师古注靸韦履也头深而锐平底俗名跣子鞮薄革小履也巾者裹足巾若今褒足布汉书•地理志赵女弹弦跕躧师古注躧与屣同小履之无跟者也跕谓轻蹑之也是数说者皆渐渐有以小为贵之义然唐白香山诗曰小头鞋履窄衣裳天宝末年时世妆韩致光诗曰六寸肤圆光致致皆极言其小而终不言其弓可见潘妃之步金莲花亦非弓也北史任城王楷刺并州断妇人以新靴换故靴知男子妇人同一靴也郭若虚图画见闻记唐代宗令宫人穿红锦靿靴杨妃死于马嵬人藏其锦袜观者人一钱太白越女词屐上足如霜不着鸦头袜皆妇人穿靴袜之明证其非弓也明矣宋史韩维思颖王记室侍王坐有以弓鞋进者维曰王安用舞靴可见当时妇人舞才着弓鞋平时不着也惟北宋徐积咏蔡家妇云但知勤四支不知裹两足陆放翁老学庵笔记宣和末女子鞋底尖以二色合成名错到底伊世珍郎嬛记言徐玉英卧履以薄玉花为饰内加龙脑谓之玉香此则弓鞋之明证盛行于宋时若玉壶清话载唐明皇咏锦袜云琼钩窄窄手中弄明月以为弓鞋之证恐是小说家之附会妓女不始于管仲人皆称管子女闾三百以待天下之贤者为妓之始余按鲁庄公时南宫万奔陈陈使妇人饮之酒而裹之此妇人即妓也不然良家女岂肯侍人饮酒耶国语越王罢女为士缝衽子夏论乐称犹杂子女史记赵王其母倡也皆妓之滥觞薛综西京赋注云洪崖者三皇时妓人也康熙字典引之而又云见万物原始又汉武外传云武帝置营妓以待军士之无妻者易•蒙卦六三爻见金夫不有躬程传谓见人多金悦而从之不能保有其躬疑即倡妓之类而周公爻词已有其象矣庆生日不始于唐明皇古无庆生日之文容斋五笔及本朝毛西河皆以为起于唐玄宗之千秋节惟能改斋漫录引梁简文帝之生日为太妃持斋唐太宗之生日辞郡臣朝贺诵哀哀父母生我劬劳之语是在玄宗之前余按颜氏家训笑孤露之人此日为供顿而不知悲则更在简文唐太宗之前矣战国策犀首跪前为张仪千秋之祝燕王喜使栗腹以百金为赵孝王寿酒东汉书王望为太守举万年之觞此皆介寿所由始而俱不必在生日也大抵诗之介眉寿汉之为某寿皆以宴饮为本而以介寿为节文今以介寿为本而反以宴饮为节文也庙像不始于佛家三国志窄融为广陵都督起浮图以铜为人黄金涂身衣以锦彩疑为佛像之始然华阳国志文翁守蜀造讲堂作石室安帝时烈火为灾献帝太守高联复造周公礼殿全蜀•艺文志云二人皆有石像石室中有孔子坐像其坐敛跖向后屈膝当前七十二弟子侍于两旁此后世庙像之始也隶续载孔子见老聃画像弟子侍者一人车上一人又金乡山司隶校尉鲁君家有石祠四壁青石隐起皆刻古忠臣孝子烈女之像载水经注颜鲁公书东方朔画像记后跋云捏素为之霍去病得休屠祭天金人以归则是外国所为非中国也刻板书不始于冯道俗传刻板书始于冯道唐柳比家训序言在蜀时尝阅书肆见字书小学率雕本印纸似在道前若五代史和凝文集百卷自镂板以行世凝与道同时人也宋史•艺文志曰周显德时始有经籍刻板学者无笔写之劳朱昭芑史纠驳之以为刻板当始于唐武宣之世云云然亦无所考也后汉干祐时聂崇义为国子博士校定公羊刊板国学宋真宗幸国子监问邢昺经板几何昺曰十余万臣少从师授经经存疏者百无一二力不能传抄今板本大备士庶家皆有之东坡李氏山房藏书记言见老儒先生自言少时求史记汉书不可得幸得皆手抄读之近年市人转相摹刻抄写之言日传万纸古无刻本大率传抄故南史沈驎士年过八十犹抄细字书效十箧梁袁峻自写书日课五十纸其后刻书之事至北宋而始盛余按陆深河汾燕闲录云十二月八日上敕佛经雕板行世是刻板书隋已有之更在柳氏所言之前矣元宝不始于金章宗今元宝每定五十两多言金史•食货志章宗命银每定五十两值百贯名承安宝货此元宝之始也按唐书高祖铸钱有开元通宝之称疑金人误读为开通元宝故以名其银西溪丛语引李审言记闻极驳干重元宝开通元宝之误云重宝通宝钱名也唐•食货志云钱径八分重二铢其文用八分隶篆三体以后钱甚恶诏所在铸开元通宝钱其文为欧阳询所撰回环可诵薛珰唐圣运图云初进蜡样文德皇后掐一角故钱上有指甲痕然则开元者非明皇国号之开元也余按明皇时长安富人姓王名元宝明皇问其富因奏愿以绢绕南山之树云云似元宝二字由来旧矣瓷器不始于后周相传瓷器始于柴世宗然潘岳笙赋披黄包以授甘倾碧瓷以酌醽柳子厚有代人进瓷器表陆鲁望诗九天风露越窑开夺得千峰翠色来是瓷器不始于后周灵台不始于文王隶释尧葬庆都名曰灵台是在文王灵台之先或曰是后人摘取东汉尧庙碑阴之语非尧时先有此名也太极说不始于周元公东汉张遐字子远江西余干人侍徐稚过陈蕃稚指之曰此张遐也通易理所着有太极说见饶州府志强项二字不始于汉书光武称董宣为强项令以不肯拜公主故也按素问岐伯曰诸颈项强皆属湿是汉前早有此语会通河运漕会通河今之运河也元至元中以仲晖言自东平安民山凿至临清引汶绝济属之卫河为转漕道名曰会通然岸狭水浅不任重载终元之世海运为多永乐间命尚书宋礼等治之然后分河置闸而漕运大通事截礼体传中至逐地置仓改民运为兑运则自平江伯陈瑄始其部署亦载瑄本传中殿试不始于武后汉书•晁错传有司举贤良文学之士错在选中上亲策之按诏有有司各帅其志选有人数及登大夫于朝亲谕朕志等语盖时所同举皆获登于殿庭与董仲舒传只策首选不同后世殿试之制盖仿于此以为始于武后者非也文字不始于苍颉易•系词曰河出图洛出书是伏羲时事苍颉乃黄帝臣也易纬云燧人刻石云苍牙通灵昌之成郑注燧人在伏羲前是其前已有文字矣牛耕不始于赵过贾公彦以为古无牛耕牛耕始于汉赵过故周礼牛人之职不言耕事然山海经曰后稷之孙叔均作牛耕孔子弟子冉耕字伯牛似乎三代时已有牛耕矣严冬友曰平原君云秦以牛田之水通粮当为牛耕之始故吕氏春秋季春出土牛示农耕早晚此其国俗也又史记•律书言牵牛云牛者耕种万物也盐官始于汉管子官山府海煮海为盐吾子女子食盐若干未闻有商运之说吕后纪后贫时政苦食淡是贫人不得食盐也贾复传迎盐河东第五伦传载盐太原始有商运之意汉•百官志有盐官盖商运而监之以官也张林欲官自鬻之而尚书朱晖自系于狱此与韩愈驳张平叔条奏相同刘禹钖诗序云五方之贾豪侈相尚而盐贾尤炽则盐商之横久矣魏书•食货志孝文弛盐禁与民共之而豪占者多乃仍立灶置官宋庆历时欲弛盐禁而范文正公不可则私盐之禁旧矣本朝尹文端公常云盐政不必设商置引但听民自煮自鬻而官抽其税则省却商人中间之剥取豪费而国课更充予偶阅王大考国宪家猷嘉靖时岁办二十二万四千引一引纳税八分御史汪鋐奏不必禁私盐但请官抽其税而给照加赏则公私盐利皆归国用松江李雯之论曰盐产于场犹五谷之生于地宜就场定额一税之后不可问其所之则国与民两利又曰天下皆私盐则天下皆官盐矣此二说正与尹公之说相符访拿讼师始于子产访拿讼师始于子产治郑邓析务难之与民之有狱者约大狱一衣小狱襦袴民之献衣袴而学讼者不可胜数子产患而杀之见吕览抄家不实始见汉书抄家不实获罪始于许广汉搜上官桀家遗失绳索千枚得罪见本传印小书始于南齐印小书始于南齐衡阳王钧写五经置巾箱中乞巧始于成武丁乞巧始于桂阳成武丁见吴均续齐谐记儿生三日之贺始见于北史儿生三日之贺始北史高澄尚冯翊公主生儿为汤饼之会唐书高宗子旭输生大赦天下王毛仲产子三日明皇遣高力士赐物云云皆其证也满月为弥月见毛诗厕筹厕纸一见北齐书一见元史•后妃传厕中用纸见元史•后妃传裕宗徽仁皇后事太后孝至溷厕所用纸亦以面擦令软以进厕筹见北齐书文宣帝令杨愔进厕筹国子监起于隋唐书•马总传云古有学之名无监之名国子监之名起于隋大业年间羡余始见于周礼周礼凡起徒役毋过家一人以其余为羡此后世羡余二字之所由始然汉以前平准书中无此名色唐宇文融括籍外羡田张虚数以正田为羡编户为客岁终籍钱百万缗德宗时剑南韦皋有日进江西李蒹有月进杜亚李绮等俱以常赋入贡名为羡余宋仁宗孝宗有属下却进羡余之诏后妃传刘太后时漕臣刘绰自京西还进剩粮千余斛乞付三司后曰卿识王曾张知白吕夷简鲁宗道乎此四人岂因纳羡余进哉物以九计始于元今贡物以九计取九五之义然元史君赐臣亦以九为数耶律留哥传世祖赐其妻姚里世人九口马九匹白金九定印契始于宋高宗宋史•食货志元绛知永新县豪子龙聿诱少年周整博而取其田周母告官官验有母手印存弗受及绛至母又来诉绛视券唿聿曰券年月居印上是必得周母他牍尾印而撰伪契续之耳聿骇伏高宗始令诸州印卖田宅契纸自今民间争田执白契者勿用缺襟袍始于隋文帝今之武官多服缺襟袍子起于隋文帝征辽诏武官服缺胯袄子唐侍中马周请于汗衫上加服小缺襟袄子诏从之马缟中华古今注言之甚详缎始于元缎字不见经传辽史道宗诏南京不得私造御用采缎此缎字之初见史书者从鞋不从缎缎音遐急就篇注云履跟之帖也魏书•释老志敕有司于五鞋大寺内为大祖铸佛像云云此鞋字不作今缎字之解至于四愁诗之赠我锦绣缎杜诗之张舍人遗织成褥缎此乃段匹之称非今之缎也钉鞋始见于唐德宗唐德宗避朱泚之乱出幸奉天天大雨从者皆着钉鞋见通鉴叶子戏始于李郃咸定录唐李郃为贺州刺史与伎叶茂连江行无事乃撰骰子选号叶子戏咸通以来天下尚之郑氏经籍编有叶子格三卷宋钱希公家有叶子戏谱雨衣始于陈成子左氏陈成子遇雨衣制杖戈注制雨衣也制读与草声相近徐锴说文系传以为蓑也闹装带始于唐余每见骨董家持玉结子雕刻玲珑者号闹装带后读香山诗曰贵主冠浮动亲王带闹装才知故是唐时物薛田亦有诗曰九苞绾尽佳人髻三闹装成子弟鞯短串始见抱朴子古用钱数不足不知起于何时抱朴子曰取人长钱还人短陌晋时已有此此说梁武时以铁钱之故商贾多奸有东钱西钱长钱之分以七八十为一百末年竟以三十五为一百后五代以七十七为一百今所谓短串者每百文仅一二文耳是钱法今善于古也梁时铜贵故有鹅眼线环等名今天界寺所存铜佛相传梁时所铸费铜百万斤则无怪乎当时之铜贵矣唐元和中京师用钱每贯头除二十文今市井间亦有此说汉军始见于宋史汉军之名始见于宋史•刘延庆传辽将萧干擒获粮将王渊得汉军二人蔽其目留帐中夜半伪相语曰闻汉军十万压吾境吾师三倍敌之有余此盖辽称宋军为汉军也金史•兵志伐宋之役参用汉军及诸部落而统以国人行事举例不始于南朝吴虎臣以行事举例始于南朝欲用江夷领詹事王淮引谢琰之例以相格不知周礼士师掌狱之八成汉有决事比魏有停年格皆例也何武传武欲除吏先为科例有防请托谷永曰不为陛下广持平例云云陈宠有词讼比七卷晋志有汉令甲凡百篇皆例也卷二十一不可亦可类自称其字非礼而自称亦可颜师古汉书•匡衡传注不宜自称其字然后之名士往往有之王右军敬谢帖称王逸少白庐山远公集卢循与远公书称范阳卢子先叩头柳公权与弟帖末云诚悬呈荔枝楼法帖有陈文惠与人书前云尧佐白而后云希元再拜称公最尊而有时逢怒古称勋贵曰公晁错父称子为公古人以为可笑然南史何偃称颜延之为公颜怒曰身非王公之公非田舍之公又非君家阿公作妇人传称夫家姓而称母家姓亦可毛曾侯作戴烈妇传冯山公引春秋杞伯姬以正之谓当称夫姓毛西河以为不然乃历引后汉史班昭乐府徐淑及苏若兰谢道蕴辛宪英桓少君以驳之冯复引皇甫谧作庞娥亲传其父乃赵居安也汉书称万石严媪因其子严延年也孟子之母齐姜氏而今但称孟母为证毛又引后汉刘长卿妻桓氏刑耳守节朝廷旌其门曰行义桓嫠彼此驳辨不已余按古人行文于此种书姓处原无成例称母家称夫家俱可也欲息二说之争莫如双称之如云某烈妇戴氏则无所口实矣从子称侄男非古而称亦可清波杂记曰唐碑颜真卿柳宗元俱以从子称侄男某非古也尔雅女子谓昆弟之子为侄故左氏曰侄其从姑又曰其侄鬷声姬生光按汉书•疏广传兄弟之子皆称子不称侄也姨母有母名称甥且非而况叔伯乎朱子以为犹子之称亦不典古人但称兄子弟子耳王伯厚曰吕氏春秋黎丘之鬼善效人之子侄昆弟之状则先秦已有侄称未为非古婚礼不贺而贺亦可戴礼曰婚礼不贺娶妇之家三日不举乐思嗣亲也不知左氏罕虎如晋贺夫人又礼贺娶妻者曰某子使某闻子有客使某羞注羞者佐其供具客者乡党僚友之贺客岂非婚礼亦贺之证欤或问以诗贺可欤曰亦礼也毛诗间关车之牵兮申培诗说宣王中兴士得亲迎其友贺之而作是诗也争财礼非礼而似礼女家争财礼聘物最为恶俗按韩诗外传曰夫邑邑行路之人许嫁矣然而未往也见一礼不备守死不往君子以为得妇道之宜故举而歌之汉邓南甲之女临嫁检奁具不肯行曰一物不具夫轻我矣然则今之争聘物者似亦有所本搢绅非缙绅而称缙绅亦可周礼•典瑞王晋大圭注晋读搢绅之搢搢插也绅大带也谓插笏于绅也今曰缙绅误矣然荀子•礼论缙绅而无钓带杨倞注缙与搢同又五帝纪荐绅先生难言之徐广注荐绅即缙绅称六十为六旬似误而非误说文十日为旬今称六十岁为六旬误矣然汉书•翟方进传旬岁间免两司隶师古注旬满也旬岁犹云满岁也是称六十为六旬未为不可生不称讳而称讳亦可礼生曰名死曰讳又卒哭乃讳以故欧公疑樊毅西岳碑不宜生而称讳按汉书宣帝诏曰天子之名难名而易讳也是生而称讳亦未尝不可也称季父不称叔而称叔亦可礼兄弟子犹子也故汉书•疏广疏受传直称父子不称叔侄伯仲叔季者雁行之序平辈之称非可施于伯父叔父也然北齐书河间王孝琬被武城鞭挝唿阿叔乐陵王百年乞与阿叔为奴则阿叔之称亦已久矣婚礼不用乐而用乐亦可郊特牲曰婚礼不用乐幽阴之义也然关雎琴瑟友之钟鼓乐之乐也左氏凤凰于飞和鸣锵锵乐也古乐府有房中乐则婚礼用乐亦可填讳非礼而周益公行之今人作祖父行状末书某人填讳未知起自何时大抵六朝讳亲名过甚后人遂因而附会之且必求一显贵之人为之列官称爵而填之非礼也按曲礼卒哭乃讳盖葬而虞虞而卒哭虞之前事死如事生故不讳也檀弓曰卒哭宰夫执木铎以命曰舍故而讳新亦卒哭乃讳之义今人立行状时未葬未卒哭又何讳之填丧服小记书铭自天子达庶人一也男子称名妇人称姓檀弓云铭明旌也以死者为不可别故以旌识之名可书于旌独不可书于行述乎今妇人状亦书填讳妇人有氏而无讳又何讳之填乎况子贡子思称仲尼子路称孔丘乐正子称孟轲屈平称皇考伯庸春秋称藏孙纥论语称杞不足征不在其位诗称亶父公刘克昌厥后骏发尔私曹志为植之子而上表称干植无私杜甫父名闲诗中不讳闲太史公自序曰喜生谈谈生迁李翱皇祖实录曰公讳楚金颜氏家庙碑曰公讳惟贞字叔坚陈子昂作父墓志曰公讳元敬皆自填讳也以上诸说汪蛟门先生言之甚详余按周益公集跋王左丞赠曾祖诗末书通真郎田橡填讳则填讳之非由来久矣天地不合祭而合祭亦可天地合祭古人以为非礼朱子以为可行而未申明确据余按召诰丁巳用牲于郊牛二若非合祭天地焉用二牛越翼日戊午乃社于新邑牛一羊一豕一社祭土用太牢其别于祭地也明甚谓社即祭地者郊特牲也谓南北郊冬夏分祭者周礼•大司乐也二书出于汉不若尚书之可据古无墓祭而墓祭亦可古人于墓只有奔丧去国二事而无祭礼记曰奔丧者不及殡先之墓北面哭尽哀又曰去国则哭于墓而后行左氏季子复命哭墓公孙齐与臧孙如墓汉苏武还以太牢谒武帝园陵魏晋以前臣子不谒山陵惟王导以布衣之交始行之皆古不祭墓之证也然周礼墓祭则冢人为尸孟子有东郭墦间之祭其来久矣曾子问宗子去在他国庶子无爵而居者可以祭乎孔子曰望墓而为坛以时祭又史记•周本记九年武王上祭于毕集解毕文王墓地名也又韩诗外传曾子曰椎牛而祭墓不如鸡豚之逮亲存也此皆墓祭之见于秦汉前者通考曰寒食上冢开元年间编入五礼无交不弔而弔亦可今人有素无交而往弔丧者似乎可笑而恰合古礼按杂记相趋也出宫而退相揖也虞祔而还相问也既封而退相见也反哭而退朋友也虞祔而退以情之厚薄为去之早迟所谓相趋者慕名之人相揖者曾一揖之人皆非朋友也东汉会葬动至三万余人太丘虽道广谅不至友多如是北史和士开母丧有丁邹严兴为义孝人多笑之是亦无交而弔之流弊也异姓不为后而为后亦可异姓为后者魏陈矫本刘氏子而出继舅家遂姓陈吴将朱然本姓施以姊子为朱后遂姓朱晋书周逸本左氏子为周家所养周后有子时人讥逸不复姓逸历序古事以自解继父不祭而祭亦可或问望溪先生异姓为后可祀先人否先生曰以恩与义属而世祀焉诚也以气属而命之曰为后伪也古之有国家者祀九皇六十四氏以及因国之无主后者而况其所养乎然不祭其祖宗也礼疏继父祭无尸稷馈而已不三献阳厌而已女不主丧而主之亦可白下布衣朱草衣死无子命其女主丧人多笑之予按丧服小记称妇人不为主而杖者姑在为夫杖母为长子削杖女子子在室为父母杖注云若长成妇人在家为父母虽不为主亦杖长女子亦可为主也杖本担主之名女子既杖矣又何不可以主丧较之东西邻与里尹不庸愈乎又大记曰无男方则女主拜男宾于阼阶下既曰女主则不论母妻女子矣草衣所行亦犹行古之道欤丧不弔而弔亦可谷梁曰周有丧鲁亦有丧鲁不弔周审谷粱之言是天子之丧犹不弔而况于人乎礼经己有丧虽期功不弔曾子问孔子曰丧而弔不已虚乎似有父母之丧不必作外宾之弔也然檀弓子张死曾子有母之丧齐衰而弔之人以为疑曾子曰我弔也欤哉似丧中亦可弔矣分家非礼而分家亦可东汉语曰举秀才不知书察孝廉父别居唐律父在子分家者杖一百宋罪至论死然孟子论王制只称八口之家朱子释之以弟为余夫壮而有室则别授百亩姚崇传曰比见达官家田宅水硙都起争端不如先有定分以杜后争是古未尝禁人之分居也若商鞅令民有三男不分居者倍其赋则不分居且有罪矣而陆贾各分其子资财而逐日就养焉是亦为分家之证也庙无二嫡而两夫人并衬亦可唐太常卿郑余庆有二祖妣疑于祔祭韦公肃议古诸侯一娶九女故庙无二嫡自秦以来有一娶有再娶皆嫡也两祔无嫌引温峤三夫人并祔及颜真卿祖室有殷柳两夫人并祔为证为后者归宗可而不归宗亦可唐豆卢宁无子养弟子勣为子后生子赞人请为嗣曰兄弟之子犹子也吾何择焉竟以勣嗣若诸葛武侯初继其兄瑾之子伯松后己子瞻生伯松仍归于吴羊祜无子取弟子伊为子及祜卒伊不服重曰伯父养己己不敢违然无父命宜仍还本生异姓不称族而称族亦可族皆同姓尧典孔疏言之甚明白虎通以母党妻党均称族然杜甫寄唐八使君云与君同陶唐氏盛族多人韩愈送何坚序云何与韩同姓为近是异姓亦可称族也墓铭不书子妇而书之亦可黄黎洲言墓铭载女嫁某氏者重所适也不书子妇者从所略也然欧阳圭斋为许鲁公碑书子有仪娶平江知州刘杰之女是子妇亦可书也合葬非古而合葬亦可墓铭标题书配非古而书配亦可唐宋名人墓志之文无并其夫人而合撰者盖合葬非古祔而离之也孔子曰卫人之祔也离之鲁人之祔也合之善夫似谷则异室死则同穴之说亦肇于周初而非三代以上之礼朱子葬父崇安葬母建阳不合葬也东汉樊恭遗令棺柩一藏不宜复见如有腐败伤孝子之心与夫人同坟异藏可也以故钱氏云凡志墓而书暨配某夫人者不典之词也黄梨洲亦云妇人从夫志合葬也其题只书某官某公不书暨配某氏也然金石文字中有唐泽王府主簿梁府君并夫人唐氏墓志铭四品孙义阳朱宾撰有荥阳郑府君夫人博陵崔氏合祔墓士铭秦贯撰是唐人业已书夫人矣因两碑出于本朝终南山梗梓谷土中钱黄二公皆未见故也前明王遵岩陈东庄墓表本朝魏叔子杨一水墓表亦俱书暨配某氏标于题目之前余按夫在而妻先卒昌黎为都统韩宏妻撰铭父在而子为母刻石临川为杨学士母撰铭碑首标题俱冠以某官某公之妻是则钱黄二公之说虽本妇人从夫之意而其间亦尚可通融妇人不称顿首而称之亦可杨彪夫人袁氏与曹操卞夫人称顿首见古文苑忌辰不饮酒而饮之亦可忌辰不饮礼也然孔丛子季节见子顺赐酒辞曰先君之忌辰也子顺曰饮也礼服衰麻见于君及先生与之梁肉及酒无辞所以长长而不敢遂其私也是忌辰不饮而亦可饮也同姓不为婚而为婚亦可同姓不婚人皆知之然郑夹漈言姓不同而氏同可以为婚如孔子之孔出宰孔孔文子之孔本姬姓是也姓同而氏不同不可以为婚如孔文子不得与姬姓为婚是也氏同而姓不同可以为婚如王伯舆为康成高弟子为其儿稚宾娶王处道女是也故刘嘏以为同姓有正姓庶姓单姓复姓之分如胡母而为胡钟离而为钟皆宜分别论也王莽娶同姓而改曰宜春氏盖亦未明姓与氏之分别耳继嗣非古而礼有可通古人无子为之立后者后其继别之宗非人人无子可以立嗣也丧大记曰丧有无后无无主公羊传曰大宗无后不当绝小宗无后当绝可见非大宗俱不应立嗣也惟杂记云士之子为大夫则其父母弗能主也使其子主之无子则为之置后孔疏置后者谓借他大夫之子暂为丧主一若为之后者而丧毕即撤仍不立后也故曰为之置后若宗子则直为之立后矣今非封建之世无诸侯宗子原无后之可立然汉石渠礼议曰大宗无后族无庶子已有一嫡子当绝父嗣以继大宗否戴圣曰大宗不可绝言嫡子不为后者不得先庶耳若族无庶子则当绝父以后大宗宣帝诏曰圣议是也大清律有官员袭荫一条云有嫡立嫡无嫡立庶无庶以同族之伦次相当者继之犹有古时诸侯继绝之意朱文端公曰古人赀财皆入宗子之家宗子为之祭无后者今无宗子则继嗣之说自可通融小宗不可绝而可绝子夏传嫡子不继大宗是小宗不可绝也然罗虞臣长子亦可为人后议孙远死而无嗣其弟重以长子彬后之或曰重之命非也长子不得为后曰斯重宗之义也吾将以重为知礼矣昔子思兄死而使其子白续伯父以主祖及曾祖之祭盖远嫌也以兄代兄是谓夺宗以子继伯父则有父命焉其孔氏之家之变礼乎重之命恶得为非此一段见阎百诗潜丘札记阎最渊博当非谰语但所引罗虞臣者不知何代人子思之事亦不知所据何书卷二十二应知不知类母以子贵而晋人不知子为天子尊母为后礼也独晋豫章君生明帝终帝之世竟不追封群臣亦无言者郊日不弔而伊川不知郊特牲云郊之日丧者不哭不敢凶服敬之至也宋哲宗贺明堂礼成温公薨已六日群臣是日往弔原朱异礼伊川不引郊特牲礼以折东坡而乃引论语是日哭则不歌致为所戏坐经学之疏郊日可弔而东坡不知按梁书左军将军冯道根卒是日上春祀二庙帝问朱异曰吉凶同日可乎异引檀弓卫侯祭庙即日往弔柳庄以答是吉凶可以同日之证东坡知戏伊川而不知引此事以折伊川亦坐史学之疏国君不死社稷而怀宗不知曲礼曰国君死社稷注云死其所受于天子也盖为诸侯言之如后之督抚死一省之社稷今之州县死一州一县之社稷是也若天子固以四海为家矣春秋天王出居于郑天王狩于河阳正此义也明怀宗不肯南迁似误读曲礼未读春秋之累然即以诸侯论若公刘大王皆夏商诸侯也亦何尝不迁豳迁岐而必拘拘死社稷乎先儒言东坡周平王一论已误钦宗于前又误崇祯于后嫡母无厌而赵岐不知赵岐注孟子称庶子丧母有厌于君夫人之说晋何澹之因生母丧而嫡母存疑于所服问范宣宣曰妇人无专制之事不得引父为比而屈降其子也庶子丧其所生之母惟父得厌母不得厌也按礼有死于宫中者为之三月不举祭亦甚言庶子之父不可夺其子之丧矣父且不可厌而况其母乎古者卿有侧室大夫有贰宗父子异宫听庶子自居其宫而遂其服也北朝刘丰八子皆庶出一子丧服八子偕服一时传为佳话康王之诰陈书沈文阿有说而东坡不知东坡疑康王即位麻冕用币以为非周公之制本朝毛西河驳辨千言以为新君登极宜用吉礼是也不知陈朝沈文阿先有此说陈高祖崩世祖即位群臣议谒庙之礼文阿议曰既葬有公冠之仪始冕受麻冕之策示天下以有主也惟三宿三咤上宗曰飨斯盖祭傧受福非贺酒耳东坡若读过陈书便无此疑魏尚书奏议按周礼天子公即吉服皆玄冕朱衮玄衣纁裳有丧凶则变顾命康王麻冕黼裳邦君麻冕蚁裳云麻冕者冕不加采色也又变其裳非纯凶亦非纯吉也案礼三年之丧越绋而行事者有四郊其一也郊必衮冕大裘则受顾命见诸侯独不可以冕服乎师作众字解见贾逵论语注而王旦不知宋王文正公主礼闱论题当仁不让于师有举子将师作众字解文正公以为臆说黜之不知本汉贾逵论语师众也非臆说也郊天可以献熟而宋真宗不知宋真宗问朝臣礼至敬不享味而贵气臭故郊祭用牛生用也何以鼎卦有圣人烹以享上帝之说其时朝臣俱不能对按国语禘郊之事则有全烝郑注内饔实鼎曰烝礼器郊血大飨腥三献焰一献熟是烹以享上帝也但郊则先设血而后设腥与焰三献之祭血腥与焰一时同荐既云全烝则不体解可知大夫士小祀之属惟荐熟而已大抵上可以兼下下不可以兼上余尝见古大鼎可以函牛明人雷同国号而大臣不知观文是炀帝殿名干德乃伪蜀年号唐宋之臣辨明二事以此受知宋孝宗议改元重熙汪应辰不可曰契丹曾以纪年遂改隆兴至明代而八股取士士大夫多空疏不学之人以至国号重复古代者不一而足永乐者前凉张重华五代妖人张遇贤宋贼方腊之号也正德者西夏干顺之改号也天顺者金叛将杨安儿元泰定帝太子阿速吉八之号也天启者元魏元法僧梁永嘉王萧庄唐末南诏丰祐之号也起居即问安而李涪不知唐李涪刊误称今谒尊者称祗候起居起居者指动止而言近有起居某官者其义安在不知汉书王莽使人起居太后是作问安之义称起居某官者非误也杜少陵诗起居八座太夫人亦是问安之义丧礼有玄孙服而汪钝翁不知沈括笔谈言人疑丧礼无玄孙为高祖服制不知曾者重也由祖而上皆曾祖也由孙而下皆曾孙也苟有丧必为服三月之服尚书武王告庙云惟有道曾孙周王发毛诗成王于后稷虽隔千年犹称曾孙此其证也礼所谓以五为九者谓旁亲之杀也上杀止于九旁杀至于四而皆谓之族过此则非族无服矣汪钝翁未见笔谈故集中有此疑天子无小宗大宗而杨廷和父子不知大传别子为祖继别为宗所谓别子者诸侯之次子适他国者也继此别子者遂为大宗此指士大夫而言若天子诸侯祖某帝而宗某王则有之矣并无小宗大宗之说杨廷和父子与一时议礼诸臣误认孝宗为大宗兴献为小宗则大谬矣据大传之说则兴献乃真大宗也诸臣谨守司马光程伊川之说不敢有违不知伯叔者乃雁行兄弟之称不可加诸伯父叔父也皇伯之称俚鄙不经所生者必称叔称伯而讳其父字则出母嫁妻尚且称母称妻矣况所生父母而可以遽加抹杀乎诸臣但知引汉宣之不帝戾园光武之不帝南顿君而并不知安帝嗣和帝追尊生父清和孝王曰孝德皇妣左氏曰孝德皇后桓帝嗣质帝追尊皇考蠡吾侯曰孝崇皇夫人赵氏曰孝穆皇后其时东观儒臣从无争一疏者盖其时人心质朴而亦大小宗之说了然于心中故也廷和乃云古嗣位之君无加生父以皇字者目不见后汉书陋矣况濮王生长仁宗宫中原抚如儿子而嘉靖从外藩入立年已长成其中又与濮议不同耶宜乎胡世宁之正直李承勋之沉毅其议礼皆与张桂合也其时惟席书一奏最为平允本朝毛西河驳辨数千言惜不令廷和父子一见西京即有墓志而王俭不知齐太子穆妃葬欲作墓志王俭以为不见古史按西京杂记杜子夏葬长安临终作文命刊石埋墓此墓志之始也或曰颜延之为王珍作以其素族无碑铭故耳刊于羡道则自裴子野始见事物纪原史迁祸因作史不因李陵人皆言史迁为李陵事受腐刑而史迁与任少卿书亦言受刑后乃作史记余按三国•魏志王肃奏明帝以汉武闻太史公述史记命取孝景本纪及已本纪览之于是大怒削而投之今此两纪有录无书后遭李陵事遂下蚕室据肃言则太史非为腐刑而始作谤书也乃先为谤书而始入腐刑耳按子长报任少卿书先言佴之蚕室重为天下观笑后言恨私心未尽文采不表于后世爰引文王仲尼屈原事处困着书以自况是腐刑之后乃作史记而下文叙表纪书世家列传之数云云又谓草创未就会遭此祸惜其不成是以就极刑而无愠色则未受刑以前先已操觚至受刑以后方得脱稿耳崔浩祸不因作史崔浩传言浩祸由作史余常疑太武虽暴何至将宠任之臣因文字之失而忽加诛灭后阅宋书•柳元景传魏太武寇汝颖崔浩密有异图元景从弟光世要河北义士为浩内应谋泄浩诛而光世南奔据此传是浩之诛非为史祸也何以魏书本传既不载而南北史亦无此条苻生并不好杀晋•载记极言苻生之酷暴好杀洛阳伽蓝记有赵逸者年百余岁言曾亲见秦王苻生并不好杀言其酷者皆苻坚弑生后附会之词此与金史贾益谦为海陵雪冤事同金世宗时言海陵过恶者皆迁官故实录所载未免附会者多立子杀母魏法不尽然魏书称魏法汉武帝立其子必杀其母故胡太后有宁死不陨胎之言颇不尽然景穆之母贺夫人也太武不因立景穆而杀之太武之母杜贵嫔也明元不因立太武而杀之罢藩镇宋法不尽然李焘长编曰太祖谓石守信曰为天子大难不如为节度使之乐此言不欲其领禁兵非不许其为节度使也而司马光纪闻以为守信等俱以散官归第误矣按宋史李汉超齐州防御监关东兵马十七年郭进以洛州防御守西山巡抚二十年王审琦为忠正节度使高怀德为归德节度使其他如贺惟忠之守易州李谦溥刺隰州韩令坤镇常山张美之守沧景皆与之管榷之利使自募骁勇便宜从事所以二十年无西北之虞自宝元康定以后尽反其所为而藩篱尽撤金兵乃入无人之境汉高非刘氏不王非有功不侯亦不尽然高祖诏非刘氏不王然韩彭皆异姓王也诏非有功不侯然阳城延以军匠造未央宫封梧齐侯非有功也见高文功臣表曹彬下江南不戮一人亦不尽然宋史称曹武惠下江南不戮一人按马令南唐书言宋兵至城城中缙绅士女尽避难登瓦官阁吴越兵纵火焚之一时哭声震天次日过之尽为灰烬梅涧诗话曹景建金陵乐官山序曰南唐初下诸将置酒高会乐人大恸乃杀之聚葬官山因名乐官山诗云城破辕门宴饮频伶工执乐泪沾巾骈头就戮缘家国愧杀南朝结绶人明宰相必用翰林而不尽然相传明代拜相必用翰林出身之人崇祯五十相皆翰林也然永乐时杨士奇以儒士由举府审理顺天时李贤由吏部主事正德时杨一清以荐辟起家并非科甲卷二十三不符类史记与尚书左传不符史记周公奔楚成王乃发金滕介之推恶子犯要君乃作五蛇歌以申怨与尚书左传皆不符其他类此者甚多杨恽事汉书与谢承后汉书不符汉书载杨恽之死为与孙会宗书腰斩妻子徙酒泉独谢承后汉书•杨豫传云豫祖父恽封平通侯子惠宗坐与台阁交通有罪国除豫上书乞还本土其词云臣祖恽念安社稷指刺奸臣以致死徙云云是与汉书不符矣谢氏汉书今虽亡失而此语则见于颜氏匡谬正俗盖唐时此书尚未亡称伊尹貌荀子与晏子不符荀子伊尹面无须眉而晏子乃云伊尹蓬而髯二说不符昭王南征左氏与吕览不符左氏昭王南征而不复人所知也吕氏春秋昭王巡楚而溺辛游靡振之兼振蔡侯王归乃封于西翟实始为西音是昭王南征而复也昭灵夫人事史汉与陆士龙颂语不符陆机汉高功臣颂曰太公伏轼皇妪来归是高祖之母昭灵夫人未尝不归也史记汉书皆不载皇妪始末但云母媪而已颜师古注媪为乌老切致招广记所载狂生之诮孔子不答战陈左氏与论语不符论语卫灵公问陈于孔子孔子不对曰俎豆之事则尝学之军旅之事未之学也左氏孔文子之将攻太叔也访于仲尼仲尼曰胡簋之事则尝学之甲兵之事未之闻也退命驾而行是对孔文子非对卫灵也四大镇事马端临通考与宋史不符张韩刘岳之有功宋室史言之详矣独马氏通考引汪藻叶适之奏极言韩世忠执缚县令逼取钱粮天子召之三四而不赴元夕取民间子女置酒高会与本传西湖跨驴光景绝不相符端临亦称四将不过削平内寇抚定东南而已一遇女真非败则逃故秦桧不虑北方之未取而先忧南方之可危杀之诛之然后江左稍安此明指岳公也然则京口之战顺昌之捷与朱仙镇之威名史皆言耶或云马碧梧故秦相门下士也端临所言不无诬妄十六国春秋载周处事与晋史不符十六国春秋载处为苻坚所擒坚欲用之处不屈谋弑坚事觉坚赦之再再谋弑坚为坚所诛晋书则云周处病卒于太原苻氏唐书王才人事与两朝献替记不符唐书武宗宠王才人尝欲以为皇后每出猎辄袍而骑从群臣奏事者往往误以为帝以妃貌类帝故也帝疾亟谓妃曰吾气奄奄将与汝辞奈何妃对曰陛下万岁后妾愿一殉帝崩后自经于幄下宣帝嘉其节赠贤妃李卫公文武两朝献替记云自上临幸王才人有专房之宠以骄妒忤旨日夕而陨群臣惊惧以上成功之后喜怒不测杨妃之死刘宾客诗与唐书通鉴不符杨妃缢死新旧唐书通鉴均无异词惟刘禹钖马嵬诗云贵人饮金屑倏忽舜英暮似贵妃之死乃饮金屑非缢也又云平生服杏丹亦他书所不载宋野乘记太宗之崩与正史不符宋野乘载太宗燕京之败股中十二矢妃嫔尽为契丹所虏归后伤重而崩神宗泣告臣下欲用兵复仇若果有此事而庆历朝臣竟有仇不报何耶抑有所讳而不敢言耶余按寇准传准自青州召见帝足创甚褰衣以示准曰卿来何缓耶据此则野乘所载未为无因金滕史记与尚书不符史记周公薨后成王才开金滕尚书言公居东都时开金滕是生死不相符也国策载李牧事与史记不符李牧死国策极言其冤史记则言牧不受命捕得斩之通鉴主史记大事记主国策金人南迁录与金史大金国志不符金人张师颜南迁录载章宗内侍姚天贵与牛刁儿争地讼之大兴尹尹不能决乃奏章宗上方与李宸妃饮令别踏地与刁儿以此刁儿怒与穆三奴等于七夕入宫杀章宗宸妃以疾不与闻变急召宰相完颜章等讨贼迎磁王允明立为皇太叔有司奏宸妃知情乃亦赐死云云常疑此一节事何以金史无之大金国志宋史皆不载入但云帝薨以善终称后阅宾退录极言张师颜南迁录之诬世宗贤主而诬以新台之行允迪贤太子而诬以南凉观被杀此书半属子虚然此种传闻亦可存之以留疑案周处事史与碑不符晋书周处讨齐万年军败无援力战而死通鉴因之亦无异词惟陆平原作周孝侯碑称旧疾增加奄捐馆舍春秋六十有二与史不符心史载文天祥事与宋元史不符郑所南心史云文山大骂元祖数其五罪致被剖割取其心肺食之皆与宋元史从容柴市之说不合又载元主好食孕妇乳中血并食腹中小儿太觉荒谬予故常疑此史之不真铁匣在井二百年断无纸墨不坏之理惟四言诗一首殊可爱曰今日之今霍霍栩栩少焉瞩之已化为古明仁宗景泰之崩野史与正史不符陆釴病逸漫记曰景泰为宦者蒋安阴受天顺皇帝之旨以帛勒死仁宗崩骤因宫人毒张后误以其药进帝而帝崩或云雷震也燕懿王德昭之死涑水纪闻与宋史不符宋史•燕懿王德昭传德昭请行太原之赏帝不悦曰待汝自为之赏未晚也德昭退而自刎柯氏新编所载亦同独司马光纪闻言德昭好啖肥肉体太充盈一夕啖肉过多痰涌而卒与宋史不符李焘长编但存其说而不取吴越重敛五代史与钱氏私志不符欧公五代史极言钱氏重敛其民下至鸡鱼卵鷇必家至而户取诸案吏持簿量苔至数百人按钱世昭作钱氏私志则云钱惟演为西京留守欧公任河南推官颇狎一妓而惟演逐之以故有憾于钱氏所作似非信史然江表志亦云吴越时民多赤体用竹篾系腰间民贫至此而吏胥虽贫亦家累千金顺存录曰钱氏欠租至一斗便定徒罪以故江景防入宋沉图籍于河以苏民困总缘自武肃王来三世竭十三州之力以事大国故也通鉴则载吴越王宏佐知国有十年之蓄乃赐复境中租税三年亦与五代史不合宇文虚中之死野史与宋史不符金史宋史以宇文虚中之死为自取毫无褒词然施德北窗炙果云虚中作三诗有云人生一死浑闲事裂眦穿胸不汝忘谋挟渊圣南归为人告变虚中急发兵直至金主帐下金主几不能脱事不成而诛按两史皆不载此事而但云以谤讪得罪然百口全死似必有他故不止谤讪也况淳熙初赠开府仪同三司谥肃愍开禧中又赐姓赵氏观宋之尊崇如此则北窗炙果之言必非虚妄罗愿拜岳庙之事外集与正史不符宋史罗汝楫作御史助秦桧劾岳飞后其子愿知鄂州以父嫌不敢入岳庙然愿颇博雅作尔雅翼一书治鄂有善政一日者自念怨不及嗣过岳庙入拜竟死此事人皆疑武穆虽灵未必如是之隘考曹泾作愿本传引新安续志谓鄂州大旱愿立日中请祷致疾而卒王祎作小集后序亦云天旱祷雨得疾卒皆与宋史不符赵元昊之死笔谈与宋史金史不符长编又与笔谈不符书谈言元昊初生一子曰宁令受宁令者华言大王也其后又纳没臧讹之妹生谅祚而爱之宁令受之母授戈于宁令受使杀之宁令受遂入元昊之室刺元昊未殊而走诸大佐没臧讹咙讨杀宁令受明日元昊死谅祚遂立宋史金史元昊传中不载此事俱言元昊善终子谅祚嗣位西已长编则云元昊凡七娶生子以貌类他人杀之五娶为野利氏生宁令哥而爱之为娶没移氏为妻见其美自娶之立为新皇后宁令哥愤而行弑投刃未殊乃割其鼻去匿黄芦讹庞家为讹庞家所诛元昊以鼻创死二三月谅祚始生盖遗腹也宋齐丘之死江南野史与马令南唐书不符龙衮江南野史称孙晟对世宗曰江南有甲兵三十万以长江抵十万宋齐丘抵十万世宗亦曰不杀齐丘和议不成故纵反间于元宗而诛之马令南唐书颇不以为然言齐丘能见用于烈祖而不能见知于元宗亦周亚夫鞅鞅非少主臣之意齐丘亦自知之故哭周宗死曰来亦得时去亦得时岳武穆之死正史与北盟会编及诸野乘不符宋史•岳飞传但言秦桧附会其狱岁暮不成手书片纸付狱即时报飞死而已朝野遗记言飞之敝于狱也实请具浴令壮士拉胁而殂狱卒隗顺负其尸葬之北山之漘北盟会编则言飞天竺题诗有寒门富贵在何时之句为万俟高所证乃闭眼受掠中毒而卒葬菜园中大抵死法黯昧故两书不同且所言葬处亦不同至于棺上有铅筒私号贾宜人坟出于南宋相眼一书书名亦奇关壮缪之死三国志与阁帖不符吴志•潘璋传璋部下司马马忠擒羽于临沮夹石及其子平阁帖钟繇表称羽为曹仁所手刃是两说不同也蜀记操擒羽欲活之左右曰公不记徙都迁许事耶乃杀之又称孙权欲活羽以敌曹左右不可乃杀之裴松之以为羽乃阵亡非生擒也驳之甚力是关公之死竟有三说矣范公论唐八司马之事与唐史不符宋严有翼序柳子文云王叔文工言治道顺宗在东宫颇重之与俱文珍韦皋等相忤得罪而八司马之名纷然出矣作史者不审是非以成败论人非实录也赖范文正公论之曰叔文人望稍轻然顺宗即位与刘禹钖等决事禁中议罢中人兵权牾俱文珍辈又绝韦皋私请欲斩刘辟其意可不谓忠乎会顺宗病笃皋揣太子意请监国而诛叔文宪宗纳皋之谋遂行内禅唐书芜驳因其成败而书之不足为定论也韩寿事高氏逸史与晋书不符高氏逸史通韩寿者乃陈骞女非贾充女也寿未娶而女亡乃别婚贾氏晋书•贾充传及世说直言寿通充女而娶之似恶充而扬其恶也然骞女事亦诬因骞从弟雉与骞子忿争遂诬加骞女以秽行耳说见高氏小史真诰言郗鉴王阳明文集述郭璞语皆与正史不符阳明文集载某月日梦郭璞来见极言王导之奸邪倍于王敦正史为其所欺赋诗一章而退阳明亦赋诗和之特存集中以示后世余按此等虚渺疑案往往有之陶氏真诰言晋郗太尉鉴之杀人家口取其家财东坡志林言唐杨绾之好杀二人皆贤者何以得此异论金主亮之死诸书不同金主亮之死诸书不一员兴宗采石战胜录云诸酋射亮帐中已中三矢乃问是江南人自家人曰自家人亮曰我去年作些没道理事今日饶我也由你不然早早快杀万户一人直入杀之江上炀王录曰肖这巴与所亲信乐家奴谋三更时伏万弩于暗处使人喊南人劫寨家奴先盗其弓剑以烛引亮出诸人望烛明处万弩齐发亮问剑所在曰恐人盗剑臣带于身乃掷烛而逃张棣正隆事迹记曰耶律劝农惧点其兵与直宿将毋毋里哥谋乘亮未起射之亮疑本朝人愕然曰军变披衣而前已为谋克当鹘射仆于地乃执而缢之神麓记曰亮逼众军南渡劝农使契丹阿列等以十一月二十六日夜以御营诸军弓箭持满向内喧唿亮曰莫非南军至乎王光道秉烛引亮出帐众责之曰君虐民弑母神人共怒南朝何罪而必伐之亮问汝等杀我顺南乎归国乎皆言归国遂射杀之而焚其尸虞尚书采石毙亮记云亮兵不利退归镇江诸酋乙未夜诈作南军劫寨状直趋亮寝曰我欲帐前白事亲兵纵之入遂射亮亮问南家人乎我家人乎曰我家人亮曰我自知无道汝杀我亦当遂矢下如雨并杀其妃三人而来求和金史•逆臣传则云元宜王祥乱作大庆山曰事急矣当出避之海陵曰走将焉往方取弓剑而中箭仆地延安少尹等手刃之手足犹动指挥使大磬将矢来救王祥笑曰已无及矣乃取衣甲裹尸焚之卷二十四诗文着述类文人寓言文人寓言不可为典要者如晏子春秋一桃杀三士史记鲁连射聊城书齐将自杀优孟假孙叔敖衣冠而庄王即欲用之国策秦灭六国而安陵六十里以唐睢故独存夏禹之鼎没泗水张华之剑跃龙津相如作长门赋武帝读之宠陈皇后如初其实并无此事也他如孔稚圭北山移文嵇康与山巨源绝交书皆偶尔兴到之作孔与周交好无间而山公与嵇亦并未绝交也行状汉丞相仓曹传朝干作杨原伯行状见文章缘始江淹为宋太妃周氏行状见文集上梁文上梁文见温子升集有阊阖门上梁文祭文曲礼知生者弔知死者伤孔疏弔词面致伤词当书之于版使人读之而奠殡前此祭文之始也檄文檄文始于周穆王令谋父为威让之词以责狄人编文用尔雅之非郭注尔雅阏逢摄提格未详司马贞索隐以尔雅为近人所作所记年名不符古钟鼎从未有以阏逢摄提记年者郑夹漈曰今人编年好用尔雅名甲为阏逢乙为旃蒙是以一元大武为牛也夫隐语为眢井逃难之言岂可施于简编乎自注其文之非欧公讥元微之桐柏宫铭自注典故以为非作者法今人犯此病者多编集以赋装头之非文以赋装头始于文选刘禹钖曰文章家先立言而后体物今以赋装头者非也诗赋不可为兴要上林不产卢橘而相如赋有之甘泉不产玉树而扬雄赋有之简文雁门太守行而云日逐康居与月氐萧子晖陇头水而云北注黄河东流白马皆非题中所有之地唐明皇幸蜀不过峨嵋而香山长恨歌乃云峨嵋山下少人行宣州去江数百里郡中无江而谢朓登城楼诗乃云澄江净如练苏武诗有俯看江汉流之句其时武在长安安得有江汉文中用释老韩欧文集无一字及释老者文品最高曾苏便不免矣范文正公有水陆斋荐祖先文文文山有诞节升遐保安等疏俱非文章上乘至宋金华焦弱侯侏亻离杂引而江河日下矣一字异音觭杜子春读为奇郑康成读为掎燋杜读樵郑读雀焌杜读俊郑读鐏又郑司农衅读徽纷读粉康成郭读焘献读莎修读涤俱不可解方言与今不合方言者一方之言如今乡言是也然今古亦颇不同如公谷之以豫为踊以狂为忄戊以即来为登来吴唿善伊为稻缓楚唿妹为胃以至化我笋将之类今皆不同他如左氏以于菟为虎汉书以抱小儿为面拥树如淳曰齐人以不知为丘高诱曰楚人以恨不得为柸治淮南子曰淮南人唿母为社范成大吴船录蜀唿老为波世说吴语以冷为毋乃渹长安志秦人以水骤长为霸长大戴礼楚人称冢曰琴故皋陶冢名公琴越绝书越人谓盐曰余故盐官曰朱余唐韵江淮之间以韩为何匡谬正俗山东谓众为洋内则注齐人唿巾为纷丧大记注齐人唿棺索为缄绳今皆无此音予杭人也偶阅田汝成委巷丛谈云杭人以快速为鲫熘此语尚存也以好为现萨丑为怀五则久无此音矣音义繁重古无平上去入之分可以通读自齐梁间四声谱出而后之编韵书者以一字分数音而训诂亦异所谓动静音是也今按康熙字典上字注如上声是掌切为升上之上属动去声时亮切为本在物上之上属静有两音两义者如食读饲中读仲王读旺之类如毁败之毁读上声庄子其成也毁也是也非自毁而人毁之之毁读去声孟子毁其宗庙是也已成之誉读去声孟子不虞之誉是也媚人而誉之誉读平声论语谁毁谁誉是也风雨之雨上声易经云行雨施是也自上而下之雨去声诗经雨我公田是也衣裳之衣平声系词垂衣裳而天下治是也衣被人之衣去声东方朔传身衣弋纟弟是也玉音狱入声干为玉为金是也琢玉工之玉音遇去声易林铅刀攻玉是也出入声音黜凡物之自出也出去声音吹推而出之也诗经君子如怒怒读上声逢彼之怒怒读去声诸如此类今行文者虽不能记清然不可不知也字义相反古用字有与字义相反者乱之为治也息之为长也扰之为顺也荒之为定也结之为解也浮之为沉也面之为背也臭之为香也粪之为除也俗用字不知所始吊哀死也而取文案曰吊卷缢死曰吊死打击也而造船曰打船取渔曰打网巴地名也而望远曰巴想勉力曰巴急行棋也而曰着棋披衣也而曰穿衣其由来皆不可解至于遣人曰差本诗经之既差我马毛传差择也盖谓检择而用之也少物曰欠本说文甚食不满也歇即欠匡谬正俗载此二字可见唐时已有此音左丘明见史记•十二诸侯年表人常疑左丘明古无其人史记•十二诸侯年表孔子作春秋鲁君子左丘明惧弟子人人异传故具论其语成左氏春秋是左丘明者乃鲁国贤者为孔子同时友非弟子也故曰左丘明耻之某亦耻之又班固白虎通以春秋书名黄帝时已有亦奇尸女鲁庄公如齐观社谷梁云观无事之辞也以是为尸女也范寗注尸主也主为女往尔以观社为辞语意不明或读女为汝尤属牵强余按汉书•地理志齐襄公淫乱姑姊妹不嫁于是令国中民间长女不得嫁名曰巫儿为家主祠嫁者不利其家民至今以为俗大概遇社会之日则巫儿皆出妖冶喧阗故庄公往观曹刿以为非礼尸女或即巫儿上行用草书东观余论云唐太宗许臣下用草书惟署名处用楷书群臣先正书而又加草遂为花押按通鉴李元道佐王君廓时上书房相君廓私阅之因不识草书疑其倾己遂反可见上宰相书亦用草矣余偶得王阳明擒宸濠时在军中寄其父家信亦草书字如栗子大名数字义南朝唿笔四管为一状见孔元舒在家记北朝唿带为腰周武帝赐李贤御服十三镮金带一腰裙亦称腰唐•五行志安乐公主造百鸟毛裙两腰陆云与兄书曰一日上三台曹公藏墨数十万斤今送兄二螺北户录亦称墨为螺为丸为枚衣称称见礼•丧服大记衣十九称注单复具曰称袍有表衣有裳谓之一称名银为流者汉书•食货志朱提银重八两为一流名田为双者唐书•南诏传官给田四双为二百亩辍耕录一双四亩也佛地二亩为一双名酒为椑者见段成式送人酒一椑博雅椑榼也集韵饮器也以金称版者见韩晋公与担夫白金一版周礼•秋宫•职金旅于上帝供其金版注饼金谓之版以物称觅者唐书•南蛮传十六枚为一觅以食称头者见晋元帝集谢赐功德净馔一头又以食称顿者见世说罗友少时伺人祠曰乞一顿食面称屈者见南海志扶南国贡交面百屈以宝称俘者见尚书大传汤伐三股俘厥宝玉以玉称只者见穆天子传天子至群玉之山载玉万只以履称诊者见后汉书•王乔传有双凫从东方来举罗张之得一只舄乃诏上方诊视以诗称饷者见魏•文帝纪以诗赋饷孙权以城称币者见赵世家冯亭以城七十币吾国以矢称贿者见周本纪王命荣伯作贿肃慎之命以天子所到称践者见尚书序成王既伐东夷遂践奄以币称两者见周礼•媒氏凡嫁娶入币纯帛无过五两注五两十端也言两者取配合之名孔疏云四十尺也锦称纯见穆天子传献西王母锦组百纯注纯匹端名也以酒称经程者见韩诗外傅齐桓公置酒令大夫后者饮一经程管仲后当饮一经程急就章曰稽檠程即经程之义也以经称斤者杨升庵称易重一斤诗重八两以人称镒者陈白沙称尧万镒孔子九千镒称地为弓者仪礼•乡射侯道五十弓称饼为轴者见太平广记唐俭过薛良遗之以饼二轴纸称番者见唐书太府月给蜀郡麻纸五千番田可称棱陆鲁望诗我本曾无一棱田炙称壮者后汉书注华佗别传有炙此艾各七壮之语三余赘笔医家艾一灼谓之一壮首饰称树者隋书•礼志后首饰花千二树以一往称一遭者见杨子方言一周日一傮即一遭也又车亦可称两孟子革车三百两绢称匹者小尔雅倍丈曰端倍端曰两倍两曰匹淮南子•天文训四丈为匹称牛马为一头者见汉书•西域•乌孙传马牛羊驴七十余万头鼓称通者见文选注引车战令严鼓一通步骑士悉严一石称一担者后汉书•韦彪传注江淮人谓一石为一担以裘称石者史记•货殖传羔羊裘千石以簟称领者世说王大见王恭坐六尺簟曰可以一领及我以珠称琲者魏志孙权贡珠百琲以金称笏者墨庄漫录朱芾为太常博士写黄庭小楷诏赐白金十三笏米可称条者见白香山登灵应台北望诗云临高始见人寰小远望方知世界空回音却归朝市去一条米落太仓中句读汉何劭公序公羊传始连出句读二字读字旧无音当即群经古注所谓读若某某人读之读也马季良长笛赋又言察度于句投注云说文训逗为止投与逗古字通音豆句之所止也然则句所止为投音之出为读古未有以读为投者亦未有以投为句之半者自宋而后通读为投唿以豆音凡馆阁校书旁点为句句中点为读而读遂改为半句绝之名书父祖考应从父称凡行状之作特状其所状之人而无与乎其状之者故子状父而称父之祖考必从其父之称孙状祖而称祖之祖考必从其祖之称故唐穆员状父所云祖思恭考元休白乐天状祖所云祖志善父温皆其祖父之祖考也惟明之中叶乃有称其祖父之祖考而从状之者之所自称不从所状之人之所称者此流俗无稽之失不可以为典也凡高祖之父连身数之为六世离身数之为五世后汉书•蔡邕传邕六世祖勋勋乃邕高祖之父邕传注引邕祖携碑云携曾祖父勋携生棱棱生邕则连身数之也陈子昂志父墓柳子厚表父神道于高祖之上一世皆称五代祖则离身数之也按古文尚书云七世之庙可以观德荀子云有一国者事五世有五乘之地者事三世是祖祢而上皆身所治数世离身实本古制故韩退之撰薛戎墓铭称高祖为四世祖此其证也至凡所状之曾祖祖父与其乡贯有列于状之前者以上太常之馆议谥编录任彦升之状萧子良韩退之之状柳浑陈京是也有疏于状之内者以托文章家撰着碑志韩退之之状马汇苏子瞻之状其祖序是也古有史无经刘道原曰历代史出于春秋刘歆七略王俭七志皆以史汉附春秋而已阮孝绪七录才将经史分类不知古有史而无经尚书春秋皆史也诗易者先王所传之言礼者先王所立之法皆史也故汉人引论语孝经皆称传不称经也六经之名始于庄子经解之名始于戴圣历考六经并无以经字作书名解者七言律即乐府旧唐书•音乐志享龙池乐章十首姚崇蔡孚等十人之作皆七律也沈全期之卢家少妇一章即乐府之独不见也陈标饮马长城窟一篇亦是七律杨升庵草堂词选序曰唐七言律即填词之瑞鹧鸪七言仄韵即填词之玉楼春也联句始式微刘向列女传谓式微之诗二人同作是联句之始矣文心雕龙云联句共韵柏梁余制集句始传咸傅咸有回文反覆诗又作七经诗其毛诗一篇皆集经语是集句所由始矣文集之名始东京隋•经籍志曰集之名汉东京所创盖指班史某人文几篇某人诗几篇而言实后人集之非自为集也齐梁间始有自为集者南齐阮孝绪为七录四曰文集王筠以一官为一集江淹自名前后集是也有一人之集止一题者阮步兵集五言八十篇四言十三篇题皆曰咏怀应休琏诗八卷总名曰百一诗是也亦有一集止为一事者梁元帝为燕歌行群臣和之为燕歌行集唐睿宗时李适送司马承贞还山诗朝士贺者三百余人徐彦伯编而序之号白云记是也有一集止一体者崔道融唐诗二卷皆四言是也有数人唱和而成集者元白之因继集皮陆之松陵集温飞卿之汉上题襟集是也近体诗出韵近体亦可通韵明皇饯王晙巡边长律用六鱼韵而次联即押用符字十联用数字乃七虞也苏颋出塞诗五律用五微韵而次联用麾字乃四支也少陵寄贾严两阁老用十一真而三联押芹字乃十二文也刘长卿登思禅五律用东韵而三联用松字乃二冬也康熙字典重字注云古人三声通用必谓另声另用者宋人拘泥之过也八分书李斯作小篆程邈作隶王次仲作八分或不解八分之义读书谱载蔡文姬之言曰割程邈字八分取二分割李篆字二分取八分故谓之八分知此而隶与八分之辨已如列眉中国书在海外西洋国有算法书名几何乃春秋时冉求所造也今在海外而中国无之犹之楞严经乃番僧语也今在中国而西域无之见艺林余话然虽晋书•八王传序然虽克灭权逼犹足维翰王畿是倒虽然二字而用之诸子商子二十六篇虽奇崛不可句读而殿中御史之号实出是书其非孝公之世明矣晏子春秋里浅已甚参入孔子曾子见晏子等语尤为不伦管子庞杂非一人之笔或本文列前而解自为篇或有篇而无解其自相矛盾者如桓公十日斋戒召仲仲三觞三行而趋出又云乐饮数旬而后谏戒勿用竖刁易牙等语屡称而屡不同且有西施毛嫱等语年代太悬隔矣墨子奥涩难读既曰非攻矣乃有备城备水篇等既曰非儒矣乃南游使卫载书甚多所染篇抄袭吕览兼爱明鬼纯盗佛经至诋孔子为白公尤悖汉人好敷衍凑集以成一书故淮南•要略一篇全用庄子大戴礼投壶袁公问僧子问大孝篇半抄戴记保传一篇全写贾子投壶一篇又仿仪礼扬子法言十三篇其中评子胥曰卒眼之评六国曰方肉方木问余耳曰光初称文帝曰宫不女全是割裂文义测庾猜谜读之欲呕末云周公以来未有如安汉公之懿尤属无耻乃前见美于韩公后见美于温公实不可解或云美新投阁是谷永非雄雄年七十有一卒不逮余按扬子年四十余入京成帝方郊祀甘泉是次年王根秉政荐之由卷二十五诗文着述类考据最难赵岐注孟误曹交为曹君之弟不知左氏哀公八年曹已灭矣战国时焉得有君章怀太子注后汉书误元二为元元不知乃建初之元年二年也杨彪碑云中遭元二西戎寇残洪庆善注九歌縆瑟兮交鼓箫钟兮瑶虡以为箫钟二器乃乐声之相应者一蜀士曰箫即播广韵云击也楚词以击钟对縆瑟耳非器名也蔡谟误以计然为范蠡所着书名不知汉书•古今人表列计然第四等皇览载然为濮上入姓辛字文子其志沉沉不肯自显故称曰计然马总意林亦载之郦道元水经注误以都乡正街弹碑为卫弹碑不知用礼•里宰注合耦于锄若今街弹之室于此合耦使相佐助也阮籍咏怀诗赵李相经过颜延年注以为李夫人赵飞燕不知道季李款乃成帝时阳翟大侠也见汉书盖诸葛等传韩文公孔子庙记社稷之不屋而坛岂如孔子独坐巍然礼坛屋不分隆杀古庙供主非像安得云独坐耶王伯厚困学纪闻误陆希声为陆质不知一侍顺宗一相昭宗误盘谷李愿为西平王之子不知西平王之子愿非隐者为校检司空河中节度使见裴晋公所撰神道碑唐别有李愿隐居盘谷又误严延年女罗紨为昌邑王妻不知妻怪邑者乃孰金吾严延年非御史严延年一字长孙一字次卿见百官公卿表李善注西京赋以属玉之馆为玉饰不知属玉水鸟名也汉柏梁灾故多以水鸟名观见西京杂记黄鲁直诗月黑虎夔藩用少陵课伐木诗序有虎知禁必昏黑摚突夔人屋壁夔者夔州人也鲁直以夔字当窥字解为益公题跋所讥东坡南安军学记有弟子扬觯而序点者三此用礼记孔子射于矍相语也将序点作虚字用竟忘点是人名为容斋五笔所讥纬萧蟹断也二字出庄子陶九成作辍耕录不知二字所出湘素杂记忘麦秋出月令孟夏之月靡草死麦秋至而乃引北史•苏绰传为解能改斋漫录忘首如飞蓬见于毛诗而乃引左思赋为解又忘树桃李者夏得休息见说苑而乃以为狄梁公事赵凡夫说文长笺讥怀素改极为笈不知负笈二字见李郃传以翻胃释痏不知疒只痏二字见薛宣传刘贡父不解暴槊之义高似孙纬略以为暴牛最勇故刻之于槊李绰辇下记曰暴槊者取尔雅暴牛抵触百兽之象仗内有暴槊库刻暴牛形于其上宋八槊安朝堂行礼前导其夹大将军者名卫司暴稍也宋王禹偁作月波楼诗自注不知月波出处按汉乐府月穆穆以金波韩文公诗微风吹空月舒波已用之矣谢朓赠王融诗阽危赖宗衮指谢安也李周翰注以为王导并云与谢玄同破苻坚则年代隔远矣盐铁论文学曰臧文仲治鲁胜盗而自矜子贡曰民将欺而况民盗乎子贡与文仲亦年代隔远矣尔雅山有穴为岫谢玄晖诗窗中列远岫徐浩文孤岫龟形皆误指为山峦汉孙叔敖碑君有曾闵之行又曰继伍举子文之统叔敖与曾闵伍举亦相隔年代远矣史记误以楚优孟为在淳于髡后陶弘景真诰误以郑子真为康成之孙班固古今人表误以范武子与士会为二人韩非子谓叔向谐苌弘咎犯谏晋平公皆可笑也葛常之韵语阳秋误以曹弗兴为曹霸为方密之所讥见通雅顾宁人误以卫玠卫瓘为兄弟为阎百诗所讥见潜丘札记杨升庵误以王筠为王融以南朝刘休妻卖皂荚为北齐事为胡应麟所讥见胡氏笔丛汪钝翁为人作墓志云爵至太傅不知太傅非爵也官也爵者公侯伯子男也亦为百诗所讥高似孙纬略引金楼子云刘子玄为水仙花赋不减洛神按刘子玄即刘知几唐人也金楼子乃梁元帝所作年代隔远矣考御览引金楼子云刘休元为水仙赋云云休元者南平王铄也刘宋时人水仙非花即洛神也顾宁人驳汉书段颎为叔段之后言古无以祖名为姓者不知郑樵通志载以祖名为姓者乃有二百余人唐类函陈遵与宣帝博奕数负进及即位迁遵太原太守曰可以偿博进矣按汉书乃是陈遂字长子遵之祖非遵也鸾鸟闻乐而舞王应麟曰虞书凤凰来仪之说人多疑之按东观记王阜为重泉令鸾集学宫阜击磐鸾舞不止此其证矣青词宋荐告宫庙之文用青藤纸写朱字号曰青词今书缺略逸诗逸论语逸庄子世之好事者集有成书矣余于此外有偶集今书之缺如续汉书•郡国志引越绝书曰萧山西子之所出今越绝书无之士相见礼贾疏引论语•乡党云孔子与君图事于庭图政于堂今之论语无之法言•酒诰之篇俄空焉今之酒诰盖扬雄所未见也刘向七录•王制有本制兵制服制诸篇而今之王制无之说文引尔雅衤围衤围今尔雅无之史记索隐引国策豫让斩襄子衣出血襄子回轮而亡御览引国策吴王问孙武曰敌人保山据险挑之不出奈何武曰分兵守要谨备不懈潜探其情密候其怠久无所得自然变改今国策无之杜预曰竹书七十五篇外有一卷曰师春全集卜筮语今师春篇乃纪诸国世次无卜筮语康成笺冢土曰春秋传蜃宜社之肉今三传皆无此语御览引古人琐语云幽王欲杀太子宜臼使虎食之宜臼叱之虎帖耳服今周书无之御览引博物志云李子敖身长七寸游鹄嗉中秦胡乞身长数丈一步渡河与齐鲁战折板伤齿今博物志无之寰宇记引春秋繁露曰三皇驱车出谷口通典亦引其语曰剑之在左苍龙之象也刀之在右白虎之象也冠之在首玄武之象也犮之在前朱雀之象也今本无之颜师古注武帝纪引淮南子禹治水通辕辕山化为熊谓涂山氏曰欲饷闻鼓声乃来禹跳石误中鼓涂山氏往见禹方作熊惭而去至嵩高山化为石禹唿还我子石破北方而启生今淮南子无之南朝刘之遴得古本汉书有中篇无叙传外戚传在帝纪下不在西域传后韩信赞曰淮阴毅毅仗敛周章今汉书无之文献通考宋张齐贤议曰尚书•盘庚有商及王史记云阳甲至小乙兄弟四人相承故不称嗣子而曰及王明不继兄之统也御览引史记•乐书曰汉祠太乙以昏时祠到明今民间夜游观灯是其遗事今史记无此文左传正义引白虎通云王者诸侯所以田猎者上以供宗庙下以集士众也春谓之田何举本名而言之也夏谓之苗何择其怀任者也秋谓之蒐何索肥者也冬谓之狩何守地而取之也今白虎通无此数言白虎通又引礼运曰六经者所以扶成五性也今之礼运无之御览引庄子云孔子病子贡出卜子曰子待也吾居处若斋食饮若祭吾卜之久矣今之庄子无之逸篇亦无之说苑•贵德篇引礼记曰上牲损则用下牲下牲损则祭不备物今四十九篇中无之文选注引墨子曰二三子复于墨子曰告子胜仁墨子曰告子为仁犹跂以为长偃以为广不可久也今之墨子无之皇甫谧引孟子称禹生石纽法言引孟子夫有意而不至者有矣未有不意而至者也梁武帝答臣下神灭论引孟子人之所知不如人之所不知萧子良与孔中丞书引孟子君王毋好智毋好勇勇智之过祸患所生今之孟子无之古文摹仿古人作文摹仿痕迹未化虽韩柳不免退之送穷文仿扬雄逐贫赋毛颖传以管城封公仿南朝驴九钖文以驴封大兰王讳辨父名仁子不得为人仿北齐颜之推云桓公名白传有五皓之称属王名长琴有修短之目不闻改布帛为布皓改肾肠为肾修也祭十二郎文汝病吾不知时汝死吾不知日用宇文护与母书我寒不得汝衣我饥不得汝食也送齐皞下第序能知命者也能不惑者也用荀子•非十二子篇羞独富者也远罪过者也与崔立之书与曹子建与杨德祖书意境相似柳子厚作记与汉马第伯封禅仪记句调相似为太夫人作祔志已矣穷天下之声无以舒其哀矣尽天下之词无以传其酷矣连用矣字仿礼记•问丧篇亡矣丧矣不可复见已矣哭泣辟踊尽哀而止矣毁象祠记苟离于正虽千载之远吾得而更之况今兹乎用董仲舒高庙灾对苟违于礼虽尊如高庙吾犹灾之况其他乎贺进士王参元失火书仿说苑公子成父贺魏文侯御廪灾兼仿叔向贺范宣子忧贫也河间妇人传先贞后乱仿游侠传原涉曰寡妇一朝被污从此放纵荒淫也游黄溪记其间名山水而州者以百数永最善名山水而村者以百数黄溪最善仿汉书•西南夷传其西靡莫之属以十数滇最大自滇以北君长以十数卬都最大李习之高愍女碑天下为父母者莫不欲愍女之为其子也为夫者莫不欲愍女之为其室家也仿国策陈轸曰孝已爱其亲天下欲以为子子胥忠于君天下欲以为臣祖君彦檄炀帝文罄南山之竹书罪无穷决东海之波流恶难尽仿汉书•公孙贺传朱安世云南山之竹不足受我词斜谷之木不足为我械独孤及仙掌铭日而月之星而辰之仿庄子•庚桑楚篇社而稷之尸而祝之王右军兰亭序后之视今亦犹今之视昔用京房传语臣恐后之视今犹今之视前也曹子建求自试表慈父不能爱无益之子仁君不能畜无用之臣全用墨子语也羊祜让开府表德未为人服而受高爵则才臣不进全用管子语也相如大人赋全用屈平远游篇崔骃达旨旨全用子云解嘲杜牧阿房宫赋起句三字用韵六王毕蜀山兀仿陆参长城赋千城绝长城列也后连用也字开妆镜也弃脂水也用边孝先博寨赋分阴阳也象日月也皇甫湜答李生第一书虎豹之文不得不炳于犬羊鸾凤之音不得不锵于鸟鹊非有意先之乃自然也用三国志秦宓曰虎生而文炳凤生而五色岂以自饰哉天性自然也孙樵谏复群髡疏夫以十家给一髡是编民百七十万困于群髡也用贡禹封事以上农计之是七十万人受其饥也邱迟与陈伯之书见故国之旗鼓感平生于畴昔用臧洪与袁绍书见主人之旗鼓感故友之周旋欧公醉翁亭记连用也字仿周易•杂卦传篇仿孙武子又仿昌黎之铭张彻也安重诲传先立四柱而下分应之仿国策苏子谓薛公一段老泉木假山记二峰者虽其势服于中峰而无阿附意仿杨敬之华山赋似乎贤人守位北面而受成也刘禹钖许州文宣王碑铭学退之平淮西碑新唐书之李怀仙传杜牧之谭忠传全学国策刘伯温卖柑者说全仿柳子鞭贾一篇欧公丰乐亭记仰而观山俯而听泉用白香山庐山草堂记仰观山俯听泉汉宋训诂虽本尔雅亦全学国语叔向解夙夜基命宥密之诗曰夙夜恭也基始也又学左氏参和为仁德正应和曰莫也宋书沈庆之出游骑马以马与影为三人李白袭之曰举杯邀明月对影成三人贾岛曰但爱杉倚月我倚杉为三是又袭太白矣老泉仲兄字文甫说风行水上涣天下之至文也本伐檀诗毛氏传云风行水成文曰涟张文潜又袭之以为文论东坡钟子翼哀词四言间七言学荀子•成相篇韩文春与猿吟兮秋鹤与飞学论语迅雷风烈又学楚词吉日兮辰良刘梦得叹牛云员能霸吴属镂赐斯既帝秦五刑具仿汉书•蒯通传赞竖牛奔仲叔孙卒郈伯毁季昭公逐也汉书朱买臣荣归会稽一段全仿须贾见范睢退之南山诗多用或字仿小雅或燕燕居息等句唐杨妃谣生男勿喜女勿悲今看生女作门楣仿汉卫子夫歌云生男无喜女无怒独不见卫子夫霸天下三国志•诸葛恪传先序灾咎后序祸患仿汉书•霍光传霍禹族诛先见凶异也王勃滕王阁序落霞与孤骛齐飞秋水共长天一色本庾信三月三日华林园马射赋落花与芝盖齐飞杨柳共春旗一色骆宾王为徐敬业讨武空檄云喑呜则山岳崩颓叱咤则风云变色以此制敌何敌不摧以此图功何功不克本祖君彦为李密讨炀帝檄云唿吸则河渭绝流叱咤则嵩华自拔以此攻城何城不陷以此击阵何阵不摧三国志许褚典韦张辽俱仿史记昌黎淮西碑仿舜典画记仿顾命谏佛骨表仿无逸日知录亦有古文摹仿一篇与此不同彼言摹仿体裁局段此言摹仿句调词语二者互相发明至古人另有拟体如陆机刘烁各有拟古诗张载拟四愁诗谢灵运拟太子邺中集诗李白拟恨赋皆全篇规仿是又不可不知古人合集一堂各司一事古人有合集一堂各司一事者尝戏集之世说陈太丘诣荀朗陵家使元方将车季方持杖长文尚少载着车中荀使叔慈应门慈明行酒六龙下食文若尚小抱坐膝上说苑赵太子疾扁鹊过之造轩光之灶八成之汤子容祷药子明吹耳阳仪反神子越扶形后汉书光武至南阳遇雨冯异抱薪邓禹热火光武燎衣南史王敬则请高祖幸东宫长沙王晃捉华盖临川王映执雉尾扇闻喜公子良持酒枪南郡王锐行酒豫章王嶷捧肴晋书孝武讲孝经仆射谢安侍坐尚书陆纳侍讲侍中卞耽执牍吏部郎袁宏执经车胤与丹阳尹王混摘句南齐书高帝曲宴褚渊弹琵琶王僧虔柳世隆弹琴沈文季歌子夜来张敬儿舞王敬则拍张王俭跪上前诵封禅书唐诗纪事中宗赐宴张钖为谈客娘舞宗晋卿舞浑脱张洽舞黄獐杜元琰诵婆罗门咒卢藏用效道士上章惟国子监司业苏坏诵鹿鸣蟋蟀两诗西京杂记梁孝王游忘忧馆使诸客分题作赋枚乘得柳邹阳得酒公孙诡得文鹿韩安国得几羊胜得屏风汉武内传王母升武帝殿命王子登弹八琅之敖董双成吹云和之笙石公子击昆庭之金婉灵莘拊五灵之石范成君敲湘阴之磬段安香作九天之铭法婴歌元灵之曲武夷古记武夷君八月十五日会乡人于幔亭张安陵打鼓鲍公希吹笛何凤儿拍板董娇娆弹箜篌彭令昭唱人间可哀之曲东方朔中下之资东方朔上书自夸年十二学书三冬文史足用至年二十二共诵四十四万言为之按日分算每年只得七万三千三百言每日只得二百零三言是中人稍下之资也唐•艺文志经史分类唐•艺文志经有十一类史有十二类九经外加谶纬小学经解为十一史分正杂编年起居注故事职官传记仪注谱牒地理为十古书伪托古书伪托撰人姓名有无端而发露其伪者中庸汉儒所纂而相传为子思所作按孔子孟子皆山东人故每言山必称泰山曰曾谓泰山曰泰山其颓曰挟泰山以超北海曰登泰山而小天下皆言山东最尊之山就近指点也中庸一言山即曰载华岳而不重明明是长安之人说长安之华山汉都长安故也因而类推之山海经相传禹作也乃有零陵长沙是汉时地名尔雅相传周公作也乃有张仲孝友友是宣王时人水经汉桑钦着也乃有江水东经永安宫之语永安宫昭烈托孤处也桑钦见西汉•儒林传相隔二百余年易林焦延寿着也有昭君是福等语延寿是宣帝时人昭君是元帝时人星经甘石着也有羽林郎将等名甘石是周以前人羽林郎将乃秦汉官名列仙传刘向作也赞云七十四人已见佛经仓颉篇李斯书也中有汉兼天下豨黥韩覆等语元命苞春秋书也有公输鲁班等名皆战国时人张平子深驳其伪汉惠帝名盈苏李河梁诗独有盈觞酒不避盈字俱可疑本草神农书也中有豫章朱崖赵国常山奉高真定临淄冯翊出诸药味郡名汲冢周书•周月解以日月俱起于牵牛之初按尧时日躔虚一度至汉太初历始云日起牵牛一度何周月乃尔又时训解以雨水为正月中气考自太初以前历皆以惊蛰为正月中气至太初历始易之以雨水何时训而云然耶管子称三晋之君其时无三晋国语勾践之伯陈蔡服从其时有蔡无陈吕氏春秋晋文公师随会韩诗外传孟尝君学于闵子年代不符皆可笑也诗平仄随意杜诗侧听中兴主长吟不世贤中字作平声用也百年垂死中兴时忽作仄声用矣到此应常宿相留各判年判字作仄声用也先判一饮醉如泥忽又作平声用矣他如刺史诸侯贵郎官列宿应为问彭州牧何时救急难应难字均应仄用而皆强以平押之元微之遣春诗寒韵中用声名老更判忆开元旧事删韵中用安能惧谤讪送侍御之岭南咸韵中用洞照失明鉴皆以仄押平诗不拘只偶李德裕言诗不拘只偶文选有五韵者七韵者子建七言有回泥谐旅四韵王粲五言有攀原安三韵不转韵诗顾宁人言诗不转韵则板滞不灵三百篇无三四句不转韵者后人诗一韵到底者始于韩而终于苏然文心雕龙曰贾谊枚乘两韵辄易刘歆桓谭百句不迁亦各从其志也则不转韵由来久矣代倩曹操疑子建文章有倩人者故面试之唐书温飞卿惯替人代倩文字故临试之时有司廉视甚谨温不乐上书千言然代倩已八人矣古书衍文庄子舜真冷禹曰通雅以真冷为遗命之讹汉武帝纪曰内长文所以广爱也刘贡父以内长文为而肆赦之讹史•赵奢传奢救魏之邯郸司马贞以邯郸为欲战之讹此皆以意揣而得之者也他若盘庚之吊由灵论语之文莫巾舞歌之来何婴国语之暇豫吾吾伯牙操之歇钦伤宫古乐府之收中吾羊无夷何何吾吾皆不知所解字书所无吴越春秋吴太子友谏曰黄雀徘回爪咸微进爪咸二字字书所无淮南子突生海人突字字书无之金史有人部落字字书亦无之风俗通徐稚往吊黄琼赍山廾涉赍一盘山廾二字字书所无光武纪更始从臣诸于绣镼王景传景用墕流法镼字墕字皆字书所无唐文粹罗隐说石烈士推倒韩碑倾多者三多字今字书无之古书所载不同世传老莱子彩衣娱亲曹子建灵芝篇伯瑜年七十彩衣娱其亲非老莱也世传栾巴噀酒水救火而后汉书•方术传噀酒救火者樊英郭宪横非栾巴也世传姜太公八十遇文王而宋玉赋曰太公九十乃显荣兮东方朔曰太公七十二乃用于文武非八十也世传蔡邕识焦尾琴止主人之爨而傅玄琴赋引以为是司马相如事非蔡邕也王勃序徐孺下陈蕃之榻汉书陈蕃为之设榻者乃周璆也子安所用本袁宏汉纪其他两书互异者如孟子子濯孺子曰庾公之斯学射于尹公之他尹公之他学射于我左氏尹公佗学射于庾公差庾公差学射于公孙丁对武后双陆不胜之梦新书以为狄梁公事大唐说纂以为王方庆事吴入郢而战死者左氏以为左司马戍淮南以为莫敖大心以乘兴济人者孟子以为子产说苑以为景差识艇鼠者尔雅疏以为终军文选注以为窦攸后汉书范巨卿与张邵为死友郦道元水经注张邵与陈平子为死友非巨卿也晋书孝武帝每赐侍臣文诏词不雅者谢邈焚毁之通鉴孝武帝好为手诏赐人文词率尔徐邈应时收改非谢邈也吕氏春秋子培所射者隋兕说苑以为科雉左氏哭秦庭请救楚者申包胥国策以为棼冒勃苏近宝公室乃贫左传韩厥语也郦道元水经注以为魏绛语柳宗元文中遵水经注公羊以申生为雉经死说苑以为伏剑死偿偾表者韩非子以为吴起秦纪以为商鞅问舜冠而不对者尚书大传以为成王问周公家语以为哀公问孔子喻称有鸟三年不飞不鸣者楚世家以为伍举新序以为士庆吕览以为成公贾壶关三老之姓名汉武故事以为郑茂荀悦汉纪以为令狐茂杯中蛇影世说以为乐广事风俗通以为主簿杜宣事苍蝇传赦事异苑以为晋明帝载记以为苻坚弑子般者左氏以为圉人荦公羊以为邓扈乐射石者韩非子以为熊渠史记以为李广识劳薪者说苑以为师旷世说以为荀勖戮乱行者左氏以为魏绛国语以为韩厥蔡声子劝楚子木所返远臣国语以为湫举左氏以为伍举又作椒举国语载声子所举楚才晋用四五人乃尽与左氏不合矣史记周公死方发金滕与尚书不合介之推因舅犯要君而隐与左氏不合古用虚字不可解古人用而字有不可解者尚书曰其能而乱四方以敬忌天威国策曰道而闻之左氏曰众而后定子庚曰若可君而继之此而字即然字犹可解也他如左氏斗伯比曰司马则然庄子是其所以乃又曰汝以罔听之奚祭义之语焉而未之然哀公问之寡人愿有言然祭义之国人称愿然曰有子如此公羊之然而宫中甲鼓而起然而甲起于琴如此数然字殊不伦又难经以然字当曰字亦奇考工记代之受病左氏斩之蓬蒿藜藿子文以为之功荀罂曰寡君之以为戮楚世家曰人之攻之必万之于虎此数之字亦不伦经史语多不拘玉藻曰大夫不得造车马车可造马不可造也周易不耕获不菑畲耕时不得获也润之以风南风可润乎汉书于定国食酒一石酒可食乎朱买臣唿饭饮之饭可饮乎其用字法皆不甚拘也谷永曰陛下当盛汉之隆班氏曰高帝行宽仁之厚尚书曷其奈何不敬又曰不遑暇食诗经曰既庶且多越语范蠡曰妨于国家靡王躬身陈寿曰躬履清蹈古乐府暮不夜归邯郸淳碑云立墓起坟相如之怀而慕思皆复语也古之人不以为嫌而惟寿见讥于裴松之古文省字古人文多省字法如左氏使之年者使之言年也楚国第者楚国为政以次第也则如勿伤者不如勿伤之也公羊不能乎母言不能事母也鲁语宋人夏父展曰君作而顺则故之言以为故事也臧宣叔曰齐楚同我也言齐楚同伐我也晋语张老曰士首之谓斫其首也左氏吴子门于巢公羊无人门焉者皆仿此矣东汉郅恽曰子在吾忧而不手仿檀弓子手弓而可皆省却一字古文增字古文又有增字者称公刘曰笃公刘坎卦曰习坎越曰于越吴曰勾吴高丽曰高句丽卷二十六古姓名类姓名之奇汉书•丙吉传有守丞名谁如与左传叔孙成子名不敢相似货殖传有姓伟姓姓也伟名也儒林传有丁姓子孙从荣广受春秋丁姓也姓名也谷梁隐九年侠卒侠者所侠也前汉有所忠后汉有所辅宋掌禹钖姓掌家铉翁姓家汉文后元五年以中大夫令免为车骑将军姓令名免汉书•万章传有箭张回为王尊所杀世无姓箭者故服虔以为作箭人国语太宰以祝史帅狸姓韦注以狸姓为丹朱之后赵简子问于壮驰兹是姓壮也赵襄子曰苋譆犯我以义是姓苋也穆天子传盛姬巨姓痛郑樵氏族略有姓死者尤奇有名二而字一者郑当时字庄有成景隽字超有名一字一者屈原名平项羽名籍有以名为字者郭子仪字子仪又有以三字为字者孟子父名激公宜晋屈无为字无不为张天钖字公纯嘏宋刘敞字伯贡父刘攽字中愿父又有以四字为字者左传楚有耿之不比齐有石之纷如战国有董之繁菁诗经有程伯休父名之最可笑者北齐有颜恶头南唐有冯见鬼金史•忠义传有郭虾蟆元史有石抹狗狗郭狗狗辽皇族西郡王名驴粪金宣宗时濮王传名猪粪炎帝臣有怪义唐人献裴度策擒吴元济者有怕善姓怪姓怕俱奇有姓银者正德时有鸡泽令银镜三国志魏有牵招是姓牵也又有中郎将射援是姓射也郭嘉传有戏志是姓戏也何氏姓苑云昔岱县人姓九百名里为邑小吏而功曹姓万邑中语曰九百小吏万功曹是古有九百氏也唐高宗万年宫碑碑阴题名有太仆卿上柱国张天师三昭君两孔明两玄德两四皓汉有两昭君一王嫱一王莽传涿郡昭君方士也高欢娄后亦小字昭君三国有两孔明两玄德一孔明诸葛也一管宁传魏人胡昭字孔明颍川人也一玄德先主字也一法正祖父真字高卿亦号玄德先生汉四皓是东园夏黄公等南朝有四皓徐伯珍兄弟也魏有郭汾阳魏志•郭淮传淮字伯济封汾阳子是三国时先有郭汾阳万石君有三号万石君者石奋外冯勤严延年秦袭家皆有五二千石唐张文瓘亦号万石张家宋有唐伯虎宋史•文苑传唐庚之兄初名瞻后名伯虎性孝常梦父远出书速来二字急往焉而父果病纣字受德汲冢周书•克殷解第三十六尹逸荚曰殷末孙受德迷先成汤之明孔晁注曰受德纣字也杜度似误而竟实有其人焦竑曰杜操字伯度避魏武讳故以字名昌黎误用杜度不知晋•卫恒传言汉章帝时有齐相杜度工草书非昌黎之误瞽瞍名棍孙海门稽古名异录瞽瞍一作瞽人但知其顽而不知能作十二弦之瑟出吕氏春秋免文王于羡里者人但知散宜生而不知有阴竞汉赋又有吉祥释圣于羡里之语皆不知何所本重尧舜文王孔子之名晋书有颜回为羌帅光武本纪有城头子路通鉴有秦征西将军孔子帅兵五千讨吐谷浑唐贞观时新罗国有宰相名文王梁史有虞舜官太常丞建明堂之仪汉有唐羌为临武长误本刻尧子遂有尧舜文王孔子颜回与人同名之疏又何况窦融之字周公袁安之字召公乎他则十一王褒刘宏九张良八张敞王吉三李密张万福指不胜屈宜乎萧绎陆善终之作同姓名录也隋书梁士彦子名操字孟德孔子名丘孟子字子居孔子名丘以顶上预故也孟子字子舆以名轲故也乃周密癸辛杂志云孔子初名兵后乃去下八字不知所本何书宋礼部韵略引广韵称孟子生而居坎轲之地故名轲字子居颜师古注急就章亦有孟子名轲字子居之说不知所本何书洞神经曰天皇姓望名获地皇姓鉴名岳西汉人字多相同西汉人字多雷同汲黯韦贤韩安国三人俱字长孺隽不疑东方朔二人均字曼倩司马相如薛广德夏侯建施雠孟喜均字长卿盖宽饶黄霸二人均字次公孔光杜钦二人均字子夏王商翟方进二人均字子威其他犹多未暇枚举文翁仲雍伯夷之父张崇文历代小史文翁姓文名党字仲翁仲雍字孰哉见司马贞索隐所引世说伯夷父名初字子期见春秋少文君前夫卓文君前夫程郑子名皋亦以消渴卒见曹宗璠文君传东海孝妇东海孝妇姓周名青见搜神记六公孙弘战国有两公孙弘一在齐为孟尝君见秦昭王一在中山言司马熹招大国之威求相与汉平津侯为三人韩子云公孙弘断发而为越王骑是四人矣又东汉司徒虞延与楚王荚党公孙弘等交通皆自杀见天文志晋惠帝时楚王玮既诛长史公孙弘舍人岐盛并夷三族见王浑传是有六公孙弘也唐有两李益两韩翃公输鲁般有三檀弓季康子母死公轮若幼般请以机封史记引公输之攻墨子之守似输般为二人古乐府公输与鲁般亦其证也山海经般作弓矢又似三人李善注七启班输无所措斧斤曰公输若匠师般若之族也又似一人犹之王良伯乐邮无卹人物表以为三人他书以为一人冯夷有二冯夷有二庄子冯夷得之以游大川水神也淮南子冯夷太丙之御天神也蹇修伏羲臣离骚注蹇修伏羲臣不知何据按黄帝始制嫁娶伏羲时已有媒氏乎古人姓名之别见者皇甫谧帝王世纪专替古人伪造姓名方密之通雅所载隐僻者甚多今于世纪通雅之外采而录之苍颉姓侯刚氏见逸史论语吾党有直躬者乃石奢也见韩诗外传老子名干字元杲见前凉录箕子名胥余见司马彪庄子注比干亦名胥余见尸子蓐收名该勾芒名重见月令郑注文种字子禽见吴越春秋外黄小儿说项羽者姓仇名叔为外黄令仇明之子见太平清话陈仲子字子终见皇甫谧高士传薛涛字度宏见研把杂志杨王孙名贵见西京杂记公冶长名芝字子长见范宁释文臣瓒注史记者刘孝标以为于瓒索隐以为傅瓒裴骃以为莫知姓名东坡游赤壁有吹洞箫者为道士杨世昌严道甫云曾见东坡画猫有羽客杨世昌跋其印为子正二字想即道士之字见高似孙纬略冯子都名殷见晋灼注伯吉字子舆见左传桃源问津渔人姓黄名道真见仙传拾遗许由字仲武见穴庄子释文叔孙通名何见楚汉春秋项伯名缠见汉书注易牙名雍巫见孔疏并载宋人王懋野客丛书物而人名周礼注鲤鱼字大戴礼兰氏之根是鱼有字兰称氏也因推而广之穆天子传狗名重工徐广封禅书狸名不来星而人名者王蓬芮王良传说奚仲箕为敖客草木而地名者文号水台草名大邯郸小邯郸木名豫章马而鸟鱼名者国策韩卢宋鹊鲁颂有驒有鱼器而人名者考工记韠人为皋陶弓受弦处各朱及三见仪礼谓以朱弦韬三指而利放弦也石而人名者翁仲草木而人名者睡草名寡妇箴平仲君迁长卿简子药而人名者管仲杜仲使君子剑而疾名者疥痨宾禽兽草木器物而以虚字名者王会解之每牛虽马诗注疏之夫不流离陆玑草木虫鱼疏之果然吉了善哉翟所螳螂名不过贼名常不肯俱奇大箫曰言大瑟曰离大鼓曰田吴语舟名须虑虫而人名者蚊称黍民趸称杜伯蝎称主簿虫蚬名缢女萤名丹良鸟而饮食名者黄莺名博黍乌名婆饼焦丝而金名者琴名号钟草而鸟名者芋名蹲鸱刀而人名者孟劳鸟而人名者信天翁金衣公子樗鸡号红娘子金而虫名者钱号青蚨屋而兽名者屋角曰阳马地而虫名者朐腮虫而兽名者元驹雨虎常羊渠猎草而虫名者游龙木而马名者隰有六駮鸟虫而器名者颧名负釜蝇名丑扇科蚪名元针车渠名海扇巨蛹名郎中虫而禽名者莎鸡为蒲错其他镜之为容城侯蟹之为爽国公菊之为传延年弦上琵琶草间舴艋则又是后人增加矣舟而地名者孙权船号长安辽金元姓氏颇合于古三代上无一定之姓氏如孔子之孔因宰孔也孟子之孟因孟孙也按辽史•后妃传云太祖慕汉高祖故耶律俨称刘氏以乙室拔里氏比萧何遂为萧氏金史•宗室表完颜十二部其后皆以部为氏称完颜者有二有同姓完颜疏族也有异姓完颜部落也元马祖常之高祖钖里吉思为金凤翔兵马判官遂以马为氏布海鲁牙拜廉使日生子遂姓廉名希宪小云石海涯之父曰贯只哥遂以贯为氏号贯酸齐此与鲁之东门宋之桐门及司马司空之姓氏何异生而自言其名高辛帝生而自言其名曰岌见史记一作又一生六子曰祝融见帝系卷二十七杂记类舜有兄越绝书舜兄狂弟傲尸子舜事亲养兄为天下法是舜有兄也惜妹名颗首而兄名无考夏醴谷为湖北学政试秀才象日以杀舜为事题一生文云象不特杀之于水于火而且杀之于酒也阅卷者哗然以为妄夏公曰勿怪虑有出处且观对比若何其对云舜虽不得于其父其母而幸得于其妹也众始知为积学矣按祖君彦檄炀帝文有不图颗首之贤反蒙齐襄之耻然则舜杀于酒必有典故不可抹也后观绎史方知出列女传又见许氏说文尺牍尔雅简谓之毕说文简牒也牒札也又谓之牍史记•匈奴传汉以尺一牍注木简也今云尺牍便文尔中庸疏简牒毕同物而异名又曰策蔡邕书策简也其制长二尺短者半之其次一长一短两编下附单执一札谓之为简连编诸简乃名为策古人书册字象之矣许慎曰象其札一长一短中有二编之形是也当为册矣独断又曰凡书字有多有少一行可书者书之简简不容书之方方不容书之册仪礼不及百名书于方是也方版也简方册三别矣或曰简随事记之积多第日月后先登之册若然则简者若今档子草稿矣杜预曰大事书之于册小事简牍而已又一说也古人官寺之籍大约如斯士大夫通问简札之度无文以言之庄周书•列御寇篇不离苞苴竿牍是则当时有馈遗辞语候问也又曰手简古人亲操笔引纸焉犹曰脱之古人之指端云尔毕郭璞未之详礼记呻其佔毕郑公曰毕简也卢蒲嫳为齐庄报仇冯山公笔乘云齐庄公为崔杼所弑公族卢蒲嫳欲报仇知非庆封不能制崔故辱身以事庆封会杼二子成疆与棠姜之子争宗邑来诉于封嫳乘间构之封果使嫳帅甲攻崔氏灭其家犹以庆舍当国逆党犹存故反庄公旧臣卢蒲癸王何二人事之卒杀庆舍逐庆封乃戮崔杼之尸改殡庄公于正寝真忠臣也或以其易内为诮不知五伦莫大于君父志在报君则四伦有时而轻如东汉之任永避王莽则妻淫不见子溺不救子房为韩报仇则弟死不葬皆此义也赵高为赵报仇古逸史载赵高为赵之公子抱忠义之性自宫而隐秦宫中为赵报仇张良大索时即避高家故得免难拾遗记以高为有神仙术子婴煮之七日不死想以其能亡暴秦故史传多宥而贤之欤义帝有汉高所弑之说卢行简病梦青衣人引至一宫殿处方悟前身故是英布项王诉冤于天云高帝阴使布弑义帝嫁名于羽以兴问罪之师故天帝召布后身以质之且曰布反汉时驰檄表明其事而汉书史记皆削去之见王九成野录项羽有始皇之子之说神仙传称始皇与龙女交有孕生儿弃之沙滩项梁收养之长大有勇能自曳其身而飞数步故名之曰羽汉高祖有母陆士龙高祖功臣颂曰侯公伏轼皇媪来归似昭灵夫人乃生归者按汉书高祖五年已追尊昭灵夫人矣后十年又书太上皇后崩李奇云太公后妻也战国贪金好博左传小人行贿皆用币用璧不用金也行贿至战国而用金盖贪利至战国而愈巧矣苏子得东西周两国之金而说下水聂政因进百金为母寿而为人报仇綦毋恢以四十金之嬴而赠温囿郑朝请以三十金复取赵之祭地冯睢请金三十金纵反间以杀宫他秦散三千金而天下之士斗顿弱请王资臣万金以游韩魏张仪得金千斤而夸郑袖公孙衍请魏王与百金以败齐赵之约胡衍取金于蒲以自重于卫樗里子亦得三百金梧下先生以百金而为卫客说魏王盖金之为物不事承筐便于携带故也其他称博者凡三四见既贪且博风俗之无赖皆春秋时所未有也有伏羲以前之书孔颖达疏易经庖牺氏之王天下也引韩诗外传称古封太山禅梁甫者万余人孔子不能尽识又引管子书称古之封禅者七十二家夷吾所识十二而已首有无怀氏封太山禅文云云皆刻石纪号字有凋毁故不可识按无怀氏在伏羲前盖文字在三皇前犹未用之教世至伏羲方用书契以代结绳犹之燧人以前未曾无火但百姓未知熟食耳其说荒谬而新奇姑录之史汉字类穿凿无谓淳熙楼机编史汉字类楼钥为序一东二冬三钟五支六腊七之十三佳十四皆亦可笑也以史籀大篆而云书法已坏其书俗恶以叔重说文而云野陋浅薄谬妄欺世以史记垓下之围项韩并未交战止以楚歌而溃去疑无此理武王未代殷李穆堂曰武王未尝代殷也成汤放桀未尝立夏后盖实取而代之故曰予恐来世以台为口实若武王伐纣纣自焚死即立武庚为殷后三监将以辅之非制之也武王犹退居于镐武王既殁管叔以武庚叛然后诛其君立微子以备三恪故尚书百篇序目只有微子之命别无封武庚之文多士之文曰用告商王士是以武庚为商王也又曰非我小国敢弋殷命是仍安侯服也考书序称汤既黜夏命而周书之序自泰誓牧誓武成凡在武王之世者俱无黜殷之文至于大诰然后称武王崩三监叛周公相成王将黜殷其序周官曰成王既黜殷命是殷命至成王始黜也凡封先代之后必别立国名故黄帝后曰蓟唐后曰祝虞后曰陈夏后曰杞而武庚独仍殷号以其为天子也至微子受封则曰宋不曰殷矣武庚本名禄父而武庚则其为天子之号也殷臣子自祖已外无以天干为名者凡以干名为号者若后世之纪元皆天子也惟武庚实为天子故谢叠山上刘忠斋丞相书后一段云三监淮夷不叛则武庚必不死殷命必不黜殷之位号必不夺微子亦未必以宋代殷而降为上公也意与穆堂同宋韩涧泉论语解亦有此说汤亦禅让苏子由古史以汤为禅让盖本尚书大传也尚书大传曰汤居中野士民奔汤桀与其属五百人南从十里止于不齐不齐士民往奔汤桀与五百人徙于鲁鲁士民又往奔汤桀曰国君之有也吾闻海外有人乃与五百人俱去其迹颇类禅让矣黄东发乃云巢不朝商至六百年后始朝周不过因周书有巢伯来朝之语而附会之桀无宠妹喜事史册皆言桀嬖妹喜按竹书纪年云桀爱岷山二女而弃其元妃妹喜于洛遂以夏亡与正史不合似妹喜是桀之后而宠者非喜也方正学有后王元美题方氏复姓记方先生在围城时以其幼子托上海余氏友遂冒姓余其后人为南昌司训先生之乡人叶君琰刺得其状为置田宅要司训君归天台奉先生祠又张公燧云当孝孺死时尚书魏公泽谪为宁海典史悉力保护以故方有遗育谢文肃诗所谓孙枝一叶是君恩者泽之力也包孝肃有子包孝肃奏仁宗臣年七十无子非希后福者似孝肃竟无子矣按本传公初有子名义娶崔氏通判潭州卒崔守节不嫁孝肃尝出其媵在父母家崔密抚其母使谨视之义死后取媵子归名曰綖有奏议十五卷柳子厚子柳子厚子谷与韩昌黎之孙绾同榜见邱光庭兼明书宓子贱柳下惠不善终韩非子云宓子贱不斗而死韩诗外传柳下惠杀身以成信此二说并不见于他书东汉服制重轻不伦汉书韦义杨仁以兄丧去官孔显刘焉以师丧去官楚国先贤传阴嵩以叔父忧去官金石存载汉北海相景君碑云行三年服者八十二人肃宗朝越骑校尉桓郁以母忧乞身诏公卿议皆以郁身为名儒学者之宗可许之遂听以侍中行服元初间听大臣及二千石行三年丧建光元年复禁不许何以三年之丧故吏门生得行于先生长者而人子反不能行之于父母耶又荆州刺吏度尚以从父忧去宫繁阳令杨君以叔父薨去官郃阳令曹全以同产弟忧去官谯玄以弟服去官陈重以姊丧去官非三年丧何以反听越礼而过情也他如费凤之故吏衰麻扶杖魏元应之故吏万里衰裳其时服制重其所轻轻其所重殊不可解宋法宽严不当人但知宋法过宽而不知亦有遇严者王继勋食婢百余在太祖时不发觉韩缜裹铁杖杖杀无罪人罪止降官王侁争功陷杨业于死罪止除名侬智高反连破十余州其守吏之逃者俱不加罪晁仲约守高邮以酒食犒贼军范希文犹欲官之登州妇人谋杀其夫至于两府不能定案敕下复收温公力争犹不能决此宽之可笑者也诏犯赌博者斩真宗禁销金饰有宠妃服之即庹为道士食货志民持私酒至京城过五斗者死私煮兼至十斤者死王沂公以买皇后旧宅家未迁而舁土门外罢官欧公以夫人奁具置田被劾罢官苏子美以卖纸钱一醉终身废弃熙宁间作诗者杖一百此严之可笑者也欧公作江邻畿墓志称翰林学士刘筠无后官没其赀邻畿为请立后云云储同人以为士大夫无子者官入其家财此宋法也按程迥传泰兴杨大烈有田十顷死而妻存或讼其非正室官遂没入其赀且追其十年所入之租何刻薄乃尔大抵宋最患贫故预借民间税至预征六七年后者见真德秀传古法太严北魏献文时官不给禄而受羊一口者死私立学校者师死门诛隋文帝法盗一钱者斩唐法食鲤鱼者杖一百罗愿尔雅翼云唐姓李故号鲤曰赤鳏公官斋日游僧舍者有禁禁火日民间以鸡毛插灰焦者死见五杂俎后唐私盐三斤以上买卖人各杖四十见会要宋诏父母在而别籍异财者论死太宗时江南见贩私盐二斤者死建州民盗鱼一斤及市牛肉者杖嵴送阙张齐贤转运江南一一条奏自是送罪人者减半见通考明法赃至十六两者剥皮见法传录汉武光武用心之殊汉武受隆虑公主钱千万许为其子昭平君赎死罪及公主卒昭平君杀主傅帝以为法不可坏仍诛之光武视赵孝王病王求赦李子春罪帝不许及孝王薨帝心念孝王不忍乃宽子春之罪一则取其钱而陷人于死一则执法于前而原情于后二帝之贤不贤见矣心学之谬褚裒之败于代陂也慕容垂之败于参合陂也唐太宗之败于高丽也韩魏公之败于好水川也皆遇其地闻其哭有哀矜悔恨之心焉惟张浚败于符离杀人三十万而鼾睡如故其子南轩称家父有心学故能寂然不动以此夸人谬矣小人诈善古小人之诈善如公孙宏之脱粟布被赵高之精廉强力张汤之家产不过五百金江充之劾公主系太子家令郅都不肯救贾姬殷仲堪之收葬流棺饭落必啖赵禹绝知交宾客之请卢杞恶衣恶食放官豕三千席豫一生不草书曰细犹不谨况大乎乃奏安禄山公正无私余中奏探花郎有伤风化请革除之而卒以赃败李辅国丁谓俱焚香礼佛静若沙门•章惇为相乡亲无一美官褚渊坚拒山阴公主以死自誓秦桧崇俭减堂食四十千窦怀贞身为国奢而家徒五斗米小人貌陋以貌取人失之子羽然小人貌丑史传颇多如竖牛深目而喙孟絷不良而弱行越椒蜂目而豺声王莽头秃高肇身曲侯景脚跛甘卓盼刀梁冀曛视殷仲堪缺唇王叔文莝陋祖廷目盲侯思止口吃卢杞面蓝吉温一见而明皇知为不良郑注不能远视褚渊白眼张彦泽黄睛诸葛殷风疽遍体李元平渺小无须王钦若短小颈上生疣号称瘿相惟李先有才无貌号错安头见宋史武侯用民之宽蜀大矣而孔明只籍兵二十万用八万留四万替代故民爱之苏秦曰临淄七万户每户三男子三七二十一万兵是尽用之也曹操谓崔琰曰昨按户籍可得三十万兵是亦大州也是一州而调三十万人矣韩魏公刺义勇温公争之公曰永不戍边温公云公将不能自信魏公云何待琦之薄已而公去十年义勇皆沿边运粮矣荆公新法之拙桑孔之平准均输大抵括收天下之物而买卖之卜式所谓令吏坐市贩物也故不刑一人不多一官不加赋而财足惟于国家体制不雅阴侵商贩之利制轻重之权故君子犹憎之至于荆公则先结保而后货或金银为抵又贸迁货物又追唿比征其时榷酒税太重酒店不开人不住饮荆公命设妓以招之是数者桑孔未尝为之然出内藏钱一百八十七万至九年而所得息钱只一百三十万民怨沸腾又商贾远遁以避指挥之押买故都门税缺使桑孔有知亦当含笑于地下差役终以温公为是温公欲复差役东坡力争欲仍行雇役人皆是东坡而非温公不知雇役便在一时差役利在万世古人力役之征轮流受差役与农不分也役无定人出必轮直故无盘踞把持之弊诗曰十五府小史二十朝大夫三十侍中郎四十专城居府史胥徒皆由里选同升于朝以故皆读书行义之人颇知自重自雇役行而役与农分吏与士分略知自爱者必耻为吏吏与役又复有缺有窝世济其奸叶水心称后世为公人世界顾宁人谓后世官无封建吏有封建皆差役不行之故也东坡所争不过一时苟且之计惜温公口呐不能晓切难之机缘凡事成败总有机缘非人力所可强陈余救张耳使张黡陈泽先尝秦军皆殁余以为耳杀之也遂至凶终元帝在东宫丧爱妃宣帝与皇后虑其悲伤遣内监送宫女五人为娱其意元帝殊无意于五人者不得已曰此中一人可其人乃王政君后幸之生成帝享年八十余致王莽遂移汉祚窦姬家在清河故愿置籍赵伍中而吏误置之代籍乃生文帝王仲女已嫁金王孙生女而夺归纳太子宫竟生武帝光武曰吾与隗嚣事将不谐使来见杀赐物道亡果以反败若河西之窦融帝方遣使招之而融使适至遂至全家富贵与国终始王僧辨迎立贞阳大非霸先之意忽寿春误报齐师大至乃使霸先起兵御之霸先遂袭京口以致僧辨仓猝无备其误报者并非霸先之间谍也侯景从寿春起兵攻溧阳虑王质巡江之梗遣人至江口折树枝报信及至江口而质已内召为丹阳尹矣童谣云青丝白马寿阳来其兵所载青丝即朝廷所给之青布也殷仲堪约王恭起兵正津运严急时故以书纳箭干合镝漆之恭发书而绢文角戾疑为庾楷所伪遂先期起兵以致大败或谐王晏郊天行逆齐高宗有敕停行徐孝嗣奉旨不行而晏劝行不已遂以冤诛裴伷先闻武后尽诛流人故奔于胡北庭都护获而奏之适武后以为流人死盘矣赦书方下遂以获免开元间拜詹事刘幽求流封州崔湜使广州都督周利贞杀之桂州都督王朘匿而不与利贞移牒索之牒未至而明皇登极幽求作相朱全忠以驿书下庞师古使按诛朱友裕而书误投于友裕遂以获免梁武帝正月乙卯梦中原混一已而侯景遣丁和奉表称臣定计之日亦正月乙卯也徐知诰不为诸弟所容徐温遣知询奉表劝吴王称帝知诰亦草表求领洪州节度使此奏旦欲上而温夕薨知诰遂专吴国之政李业欲杀史安肇阎晋卿知之往史家告之史以他故辞不见遂见诛于崇元殿而郭威知其谋遂以获免沈炯为宋子仙将斩以树碍而免也袁宪王珪在北齐已作高洋之供御囚忽然得免以杨惜爱其才而救之也吕温不与王叔文之祸以出使吐蕃故也崔模不与崔浩之祸以同宗不睦故也孟后得免金虏以废居瑶华宫宫又被灾迁居孟氏故也王涯之从弟沐以方得幸于涯而腰斩舒元舆之族侄守谦以忽见僧于舒而免诛汉党人死尽无存而亡命之张俭独存建安时征为卫尉寿八十四其为藏俭而死者无算元史行台幽张柔于土室孱赤台施帐寝其上环以甲明日将杀之赤台忽暴死柔乃得免宋史刘器之贬梅州蔡京必欲置之死命判官某往杀之判官疾行未至二十里忽呕血而亡器之自知不免已写遗嘱付其奴而竟得免李克用平河南归舍上源馆朱全忠醉以酒而袭之克用以水沃面方醒骑马而奔会天大雷雨朱兵不能追乃免于难王云送康王到金过磁州州民发云之笥得乌纱巾云用以护头风者民得之以为金谍也遂诛之而留康王宋太宗斩侯莫利用巳降旨又悔乃命乘马追之至新安天雨马仆换马追至而利用已死靖康用事之臣恶李纲不主和议故使救太原明知太原之不可救也然纲以在外故得免于北迁宋史陈洪进在南唐为清源节度留后张汉思病其专大享将士伏甲害之酒乍行地大震屋宇将倾众悸而走洪进得免后知其谋遂囚汉思取其印而归宋金主亮南侵辽阳已立葛王改元大定亮得报惊曰此子福过我我欲平江南改元大定取武成一戎衣而天下定之句豫书于册今葛王乃暗合乎出其册果然葛王即世宗也世祖伐宋闻屡胜而喜谓侍臣曰朕兵已到江南宋君臣心知畏恐若遣使议和必多增岁币特敕伯颜按兵命礼部尚书廉希贤等讲和希贤索兵护送伯颜不可曰以兵往彼必生疑则和议不成矣希贤坚请乃与五百人至独松关安抚司张濡大惊以为兵至即率众掩击尽杀之从此世祖大怒促令进兵而希贤亦以创死见辍耕录宋曹翰攻江州三年始克太宗嘉其尽节诏克城之日其拒命者尽赦之使人至独木渡大风数日不得渡风息而渡翰已屠城一日矣唐吏部尚书张嘉福奉使河北逆韦之乱有敕处斩寻使赦之使人马上昏睡迟行一驿比至已斩讫矣金主亮杀谋里也子孙有幼子阿虎里使者不忍见其面以衾覆而缢之适当其颐不得死去被再缢之而海陵赦书到矣遂兔后世宗立乃封王唐中宗在房陵崔敬嗣为刺史倾心奉之后中宗复辟屡加恩于崔之同姓名者而不知崔死久矣宋有郑棫者作南园记献韩侂胄韩重放翁之作故将郑碑埋之韩败郑乃得免明祖恶冯坚直谏命斩西市既而悔驰使赦之则已诛矣宣德怒李时勉之直谏仁宗以致大渐乃命擒来亲鞫杀之已而怒甚又驰敕即斩西市后使迟至而时勉已擒来矣奏数语帝大悦赦之并还其官秦桧欲收罗逵于门下罗不屈桧大怒必欲杀之而桧死矣高宗曰不愧天子门生逵本绍兴辛耒状元也贾似道与元师相拒鲁港初战未见胜负已彼此议定金币数目明日各退十里以为信未到五更西风大起元兵旌旗尽行东指宋兵大惊奔溃数十里元兵因而蹙之以致大败赵鼎之子汾忤秦桧入狱与家人约若得不死进狱饭时以猪笑靥为馈不数日馈满盘猪笑靥乃大惊以为家人安慰之意已而知是桧死矣刘豫知济南府金兵来以为救沧州之兵在城上焚香顶礼而迎已而知为金兵遂将错就错而迎之金人大喜独济南一府不受屠毒崔子文知贡举见桑维翰翰素简贵曰孔英来矣崔道托孔遂使中式不知孔故无行唿其名者薄之也今人所不为而古之大贤为之陆象山言范文正公丁母忧受晏公之聘掌教河南又至京师上书言事皆今人所不为而古之大贤为之余按邵康节宅券用温公户名田券用富公户名此事若在后人必以为托足权门矣两歧语自佳孔子曰道二仁与不仁而已矣此是正论然亦有两歧语颇可爱者世说郭林宗与子许文生二人入市文生见物必买子许见物不买或问林宗二人孰是林宗曰子许少欲文生多情明太祖杀人大子救之太祖问袁凯曰朕与太子孰是凯奏陛下法之正太子心之慈五代史李涛荐扈载于李谷谷嫌其命薄涛曰相公有造命之权何必嫌载命薄已而载果亡人两美之以谷能知人涛能荐土或问杀羊于元圭太师救者是乎不救者是乎太师曰救者慈悲不救者解脱李林甫问大觉禅师曰肉当食耶不当食耶禅师曰食是相公的禄不食是相公的福唐缺史载中书舍人路群之高淡给事中卢宏正之富贵而雪中相过二人所服不同所言不同而两意相忘相好特甚时人两美之进一层语亦佳唐语林有当死者以钱五万乞宰相张延赏减死为徒张不可已而许增十万张允之人疑张贪问其故张曰有钱十万可以通神彼有罪之人我允其请虽减死罪犹与之徒尚可戒恶若彼以其重贿别通他路或竟全行赦免则彼之为恶岂不更甚耶叶文庄公家居时有恶邻酗酒骂之公不与校人服其量已而其人以殴杀人故将弃市公闻之愀然曰此我陷之死也使当时我因其无礼送官究治加以薄责安知小惩大戒不是小人之福因我博大度之名犯而不校彼见骂尚书可以无罪又何所畏而不殴死人耶宋史胡颖毁淫祠告杨允恭曰吾夜坐此察之影响俱无杨曰公以为无则竟无矣又从而察之是又疑其有也尹师鲁向友言思退官其人曰不如进退两忘程伊川在舟中遇风不惧曰心存诚敬故耳一老翁曰存诚敬不如无心通财之难汉书宗室刘德财过百万乃振弟昆当时以为美谈可见尔时有虽过百万而不振弟昆者郑当时以好客闻至于置驿以通天下之贤者而馈遗人不过啊器食白虎通言朋友之道有四而通财不与焉东汉党人中号八厨者言能以财济人自当在三君八顾中矣妄诋古人常笑李飞痛诋元白以为淫词亵冶乃名教罪人严有翼痛诋东坡诗摘其误处以葱为韭以畏桑君为仓公以摸金校尉为摸金中郎然千载以来知有元白不知有李飞知有东坡不知有严有翼苏子由笑先主据蜀非地用孔明非将才不知先主舍蜀之外无地可据所用之将关张马赵并不曾用孔明为将也辍耕录载俞文豹责武侯忠于昭烈不忠于汉比之刘盆子龙泉叶氏习学记比之公孙述唐薛能吟诗笑其才薄吕温作记訾其昧义张南轩亦责诸葛瞻有罪无功不早引退不知诸葛一家与国同休戚者岂可引退陈同甫以武庚为忠臣孝子是以大禹武王为逆子乱臣也杜少陵献西岳赋表有天授陛下元弼克生王阮亭误司空为阳钊而不知其时乃郭子仪也他如魏叔子以谢枋得却聘书引夷齐不食周粟是以纣方宋主也不可为忠臣王昆绳以谢安淝水之役不动聋色因苻坚有许其作吏部尚书之语故尔夷然侥幸成功似此种吹毛之论令人气愤六朝习气语六朝习气有不可解者如世说桓宣武称两王掾辄翣如生母狗馨周馥家行酒曳裴遐坠地裴颜色不变王夷甫问云何曰直是暗当胡耳王丞相好与人沾接过胡人弹指云兰阇兰阇故人大悦殷洪远诗曰聊复放一曲刘真长笑其语拙曰翕腊亦放何必其枪铃耶晋书胡毋谦之见父醉乃厉声曰彦国老不得尔将使我尻背东壁北史卢思道晓醉于省门其侄贲讥之曰阿父凌晨巍峨韦谀父子相遭其子曰伯阳不肖诚如翁谕亦正值软抵耳语虽不可解恰是隽永宋儒习气语陈见复先生咫闻录尝摘宋儒习气语数则为后学之戒如曰心常惺惺曰活泼泼地曰大惊小怪曰七颠八倒曰翻来覆去曰藏头亢脑曰尧舜事业一点浮云过太虚一时两徽宗金史•世纪载景宣皇帝庙号徽宗是与宋徽宗同号也建元两世同一号唐高宗咸亨之后曰上元肃宗干元之后亦曰上元元世祖中统之后曰至元顺帝元统之后亦曰至元易世仍称旧号唐昭宗改元天祐李克用仍称而哀宗亦称天祐梁太祖崩于而明年末帝复称晋高祖建号天福至重贵已改开运矣而后汉高祖仍称天福至于高祖隐帝俱称干祐周祖世宗恭帝俱称显德大抵五代之际乐于因循年号雷同年号雷同者建武有七中兴有六建元有六建平有八天成有六永和有五应天有五太平有五建兴有四建初正始俱有四建始天祐干德光天天兴天正俱有三其余元康元和中元永和贞观天宝俱有二又指不胜屈矣总因偏霸僭窃之国多故也天下一岁死罪三人唐玄宗断天下死罪一岁三人先儒笑其粉饰元史•成宗本纪断天下死罪三人后帝临朝死罪多者亦不过二三十人虽其粉饰可笑其崇尚好生之意亦可嘉也元轻杖人韩诗脱身簿尉中始与捶楚辞是唐制簿尉以上不杖也然元稹传浙西观察杖安吉令孙澥数日死则簿尉以上亦未尝不受杖也裴佃先姜皎且以三品受杖矣元史赵子昂为兵部郎中桑哥早到六曹官后至者笞之断事官引子昂受笞有解之者始免叶李以平章事杖监察御史邓文原传转运司专制有司凡五品以下官皆杖决州县无如之何张珪以勋臣宏范之子拜中书平章事而铁木迭儿假皇太后旨痛杖之帝不知也史弼为大将军征爪哇以五千兵渡海二十五万里得宝货五千万归而犹以失亡多杖一十七明代海瑞以操江杖御史之演戏者惟刑法志奸兄弟妻奸父妾亦止于杖一百七则又太宽矣顶赤升天杨文公死时命家人勿哭曰汝等视我气绝后顶赤者升天为仙腹赤者轮回为人足赤者坠落为物此章渊赘笔语也后阅佛经原有此说以气自上升者为清贵以气下降者为重浊上升则头腹热而足冷下降则头腹冷而足热固易验也孙良士野录云杨文公初生时身有紫毛一尺自称武夷君则其升天也必矣宋人好以怨报德韩魏公荐王陶而陶劾魏公不押班以为跋扈张商英荐舒亶而亶劾商英为婿请托欧公荐林之奇而之奇劾其阴事虞允文荐萧杲之为御史杲之曰彼荐我为我不言事也偏我首劾之韩魏公曰我与希文好如兄弟而其子乃劾我为豺狼当道是亦不可以已乎何尔时中山狼之多也然史称之奇为部使者十二任俱以治办称而以叛欧故士论不齿则亦见公道之尚存书中序事可疑论语使子路往见之至则行矣子路曰不仕无义一段向何人说话左氏晋灵公使鉏魔贼赵宣子宣子假寐魔退叹而言曰一段是谁听得周书师旷见王子晋自称瞑臣曰汝火色不寿师旷目既瞑矣何由见子晋之火色而知其不寿耶已甚受诬宋名臣好为已甚之事欧公妻弟薛良孺坐举人不实被劾已遇赦矣欧公奏不可以臣故使良孺侥幸乞特不原以致良孺切齿有甥女之诬在良孺固不良矣而欧公以好名丧名岂非已甚之故哉论语考冯山公作论语考考史记载曾子之年小孔子四十六岁论语成于曾子之门人而书中载曾子启手足之事则是书之成盖离孔子远矣其说本于柳宗元禽即兽古人于禽兽二字不甚分明书称外作禽荒禽者猎兽之称易称即鹿无虞以从禽也以鹿为禽周礼•大宗伯以禽作六贽有虎皮豹皮亦以兽为禽贾公彦疏已孕曰兽未孕曰禽直合而为一矣禽以雌雄名而左氏称龙一雌死则兽亦可称雌雄兽以牝牡称而书称牝鸡之晨则禽亦可称牝牡帝为还债宋时李沆贫时欠人钱三十万登第后帝为还之故宋人诗云新祠民祭祀旧债帝偿还汉大臣权最重汉大臣楼最重田蚡为太尉可以缚太守中郎将于私第何并为长陵令可以断侍中王林卿之头胡建守军正丞可以斩御史于选马堂皇上翟义为南阳都尉可以系宛令于狱绶分丙丁记室分格外东观记袁安故绶不具丙丁募能为丙丁文者六安尉留应能之赐帛五十匹汉绶上如何有丙丁甲乙之文南史•张绪传王俭为格外记室又前为限内记室记室何以有格外限内之分物极必反物极必反隋文帝清俭而受制于独孤后故宫中取胡粉一两竟不可得炀帝继之宫中一日用烟螺五石女子作官南史•崔慧景传东阳女子娄逞诈为丈夫仕至扬州议曹从事后事发明帝驱令还东逞始衣妇人衣而去叹曰我如此伎乃还作老妪耶太平广记张詧事郭汾阳妻七十余再嫁潘老生二子曰滔曰渠皆人妖也中三元而后娶宋冯京字当世自乡举礼部以至廷试皆第一时犹未娶张尧佐方负皇后宠拥至其家欲妻以女束以金带曰此上意也宫女持酒肴来贺出奁具目以夸示之京笑而不视力辞出想其时已为富弼婿矣王曾亦中三元史不言其娶否宦官至明而尊极唐时宦官虽横然士气颇伸建州进士叶京常佐宣武军识监军之面及第游街遇监军一揖而同年哗然鄙之遂至终身不齿觚不觚录曰百官跪王振者十之五跪刘瑾者十之七亲王郡王见张居正用晚生帖居正见太监冯保用晚生帖至魏忠贤则公然九千岁矣宦者以淫媒闻唐宦者高力士李国辅皆有妻开元时宦官吴文妻李氏有碑宋陈源在贬所与妓滥林亿年养娼女于别室人皆疑其非宦者俱见本传宦官赐谥宋高宗宠宦者康履为苗刘所腰斩事平后赐谥荣节又蓝安石谥良恪康谞谥忠定从古所未有也不用宦官宋不如元宋太祖定令民间有阉童竖者死所以今律文有阉割火者一条然其时宦者王继恩李神祐俱领兵为将故真宗欲以刘承规为节度使神宗以李宪监军不可谓贻谋之善也惟元太祖选贵臣子弟给事内庭四大功臣世为之长号四怯薛故元一代无宦官之祸牧斋小人心术见于注书牧斋笺杜句句以小人之心窥君子之腹穿凿附会令人欲呕如以黄河十月冰为椟盖之冰煎弦续胶为美馔愈疾以闺中小儿女为指张后以洗兵马收两京二篇为刺肃宗比之商臣杨广此岂少陵忠君爱国之心耶尤可笑者跋元人汪水云诗客中忽忽又重阳满酌蒲萄当菊觞谢后已叨新圣旨谢家田土免输粮第二筵开入九重君王把酒劝三宫驼酥割罢行酥酪又进椒盘剥嫩葱就此二首辽以为谢后有失节之事按宋史理宗谢后册立垂四十年而度宗嗣位尊为皇太后又十年而后主立尊为太皇太后已老病不能听政宋亡徙越七年而崩寿七十四是至燕时已六十七矣宁有刘曜羊后之虑哉水云又咏宋宫人分嫁北匠云君王不重色安肯留金闺则世祖为人可知元史又称宏吉刺皇后见幼主入朝而不乐为金太后不习水土代奏乞回江南帝虽不许而封幼主为瀛国公则别置邸第完全其眷属可知水云诗云昭仪别馆香云暖手把诗书授国公是王昭仪亦未入元宫也是牧斋又以小人之心度元世祖之腹矣小青实有其人施愚山诗话云小青者冯具区之子云将妾也所谓某夫人者钱塘进士杨廷槐妻也与冯有亲而夫人颇知笔墨故相怜爱欲为作脱身计小青不可夫人从官北去小青贻书与诀皆实录也陆繁召有小青焚余集序西湖志余小青姓乔有妹嫁武林士人马文璧牛车忽贵忽贱汉书言天子贫不能具钧驷将相或乘牛车是言牛车之贱也晋太宰王导好乘牛车石崇王济所乘牛名八百里驳隋牛弘弟射杀其车牛宋书•陈显达传当时快牛称陈世子青牛王三郎乌牛吕文显折角牛是牛车又贵重矣痘小儿痘症古医书岐黄素问皆无之左传史记好言人状貌而亦不言及面麻二字李时珍以为始于马援征武溪蛮染此疾归名曰虏疮不名痘也予考之史传惟文苑英华载陈黯幼时面疮初脱见清源牧咏河阳花牧戏之曰藻才而花貌胡不咏之黯应声曰玳瑁应难比斑犀定不加天嫌未端正满面与妆花似属痘见文字之始康海救张敷华人但知李梦阳之厄康海救之按明史•张敷华传张敷华劾刘瑾瑾欲诬湖广仓谷烂坐以赃罪海过瑾曰吾秦人爱张公如母公忍相薄耶瑾乃止黑豆晋惠帝黄门侍郎刘景先表奏臣遇太白山隐氏传济饥辟谷仙方臣家大小七十余口更不食别物若不如斯臣一家甘受刑戮其方用大豆五斗淘净蒸三遍去皮用大麻子三斗浸一宿亦蒸三遍令口开取仁各捣为末和捣作团如拳大入甑中蒸从戌至子时止寅时出甑午时晒干为末干服之以饱为度不得食一切物第一顿得七日不饥第二顿得四十九日不饥第三顿三百日不饥第四顿得二千四百日不饥更不必服永不饥也不问老少但依法服令人强壮容貌红白永不憔悴口渴即研大麻子汤饮之转更滋润脏腑若要重吃物用葵子三合研末煎汤冷服下药如金色任吃诸物并无所损前知随州朱颂教民用之有验序其首尾勒石于汉阳大别山太平兴国寺见李时珍本草取水街亭绝汲道而败永乐阙泉而井破若此类者志乘博载不具书通典曰飞鸟群翔其下有水又曰寻野马黄牛踪有水宜志之北征录曰寻泉入山远道及砂迹之处乏水者掘一穴容一二石许用湿蓬艾满中烧之火勐而闭留一小穴相通四望之但见烟出之处不论远近掘之得泉脉也石山中即近石掘之如土山即草木掘之砂碛择高处掘之惟深更妙但寻烟出处皆有水一食顷烟未出者再开一穴求之无不得泉脉也角烟怖虑角烟怖虎凡人入山持牛羊等角于上风烧之则豺虎山精避不见形蛇虺绝迹井泉陂塘内多生虫蛙为害者投马骨于中则绝迹矣见存研斋文集古事相类古事相类者周栎园作同书十卷桐城方氏作古事比二十卷似已尽矣予又常戏集之如齐威王朝周赵肃侯亦朝周鲁仲连不帝秦孔子顺亦不入秦苏武在外十九年尚有同行之常惠马宏亦在外十九年后魏之于什门在北燕至二十四年汉周泽弹妻犯斋禁晋刘毅亦弹妻犯斋禁魏时苗留犊而晋之羊篇亦留犊前汉石奋四子为二千石号万石君后汉冯扬八子为二千石亦号万石君刘业杀父妾严武亦杀父妾妻甥女者先有汉惠后有孙休而人但传邓攸阮修三十始婚颜延之亦三十始婚樊英拜妻顾悌亦拜妻殷洪乔投入之书严张翔亦投许靖之书梁鸿命葬近要离田豫亦命葬近西门豹唐明皇赐贺知章鉴湖楚文昭王亦赐戴偃碧湘湖景阳植表知水没表裴行俭行军亦知水至朱邑恋桐乡颜裴亦恋京兆晏子以一桃杀三士南朝张缵亦以一杯酒杀吴规父子三人段秀实倒用司农印以拒朱泚李崧亦倒用都统印以谕军卒曹丕不信火浣布而萧叔之讥皇子不识火浣布已见于列子左氏国佐拒晋人萧同叔子之请而国策谅毅亦有平原君之母之对郭象窃向秀之注庄而何法善亦窃郗绍之晋中兴书唐韦后有天子嫁女皇后娶妇之说而汉之张放先有此说避父名不举进士者唐李贺而陈之王泰焉詹事已有此论南史江革除都官尚书还都不受赠遗嫌舟轻于西陵岸取石压舟与陆续之郁林石相似魏使李孝伯来聘宋孝武使长史张畅与语而帝微服观之孝伯目帝不止出曰张侯侧有人不凡此与曹操遣崔琰见客而已捉刀相似中书舍人王弘为宋太祖所爱曰卿欲作士人得就王球乃当判耳弘如言往球举扇挥曰若不得尔此与江学移床远客相似宋归德赵俊拒伪齐刘豫之辟凡家书文字一切不用刘年号但书甲子与渊明相类窦连波妻苏若兰作回文诗唐上元时有南海女子制笔鉴图八花回环凡百九十八字见文苑英华客星犯帝座者严子陵而桓帝时与河南尹邓万对博太史亦有此奏请于书尾加一点以为验者一见之子高欢之于侯景再见于隋文帝之于蜀王亮以樗蒲纳交故为拙行以输财者一见于范业之于孔熙先再见于宇文述之于杨约再见于高斌廉之于裴寂再见于王叔文之于王伾王思政自以非宇文旧人乃誓掷枭卢以刀横膝文帝方止之竟一喝而成卢刘信见疑于徐温亦敛子喝曰苟无二心当成浑花亦一投而六子皆赤汉宣时有楚王侍者冯燎锦车持节行赏赐于西域诸夷敬信之梁陈时有洗夫人亦张锦伞行南粤中亦嫁冯氏王绩善酒焦革善酿饷之亡何革死其妻袁氏善酿又饷之亡何袁亦死白乐天能诗邓鲂好之亡何妨死唐衢继鲂而好之亡何唐亦死魏东阿王见邯郸淳先傅粉裙襦诵俳优小说数千言继乃正衣冠与论皇王大道隋长孙俭见梁使先列军仪戎服作鲜卑语日晚乃纱帽裙襦引客宴于别斋快论今古以武将而攘儒生之功者韩信之于郦食其也李晋之于唐俭也以儒生而攘武将之功者柏耆之于万洪也惟韩封侯而柏赐死微有不同傅昭仪为元帝当熊魏吏部尚书王权亦为胡太后当虎宋文帝之王华即汉文之宋昌也杜让能之于李茂贞即黾错之于七国也突厥拒武延秀之婚即匈奴碎王莽之印也李怀光之子李璀告其父反而已死之即楚令尹子南之子弃疾也东汉樊丛以一笥饼得都尉孟佗亦以一斗酒得凉州郭子仪与李光弼不协及郭为元帅而能释怨韩世忠与王德不协及韩为宣抚而能释怨赵王伦必起兵于贾后废太子之后梁元帝必入援于简文被弑之余晋以陆玩为司空玩笑曰玩作三公可知当代无人唐以郑綮为相亦笑曰郑五作官时事可知汉苏不韦报仇杀李嵩之妻子嵩杀不韦不韦之子杀嵩段颎又杀不韦之子南齐朱谦之报仇杀朱幼芳幼芳之子恽杀谦之谦之之兄选之又杀恽慕容熙幸其妃苻氏于死后晋平原王干亦幸其妃于亡后汉王太后握玺而魏胡太后亦握玺项羽有虞美人而汉桓帝亦有虞美人郦生劝汉祖立六国而许攸亦劝曹操立九州杨愔娶孝静帝后为夫人元燕帖木儿亦娶泰定帝后为夫人秦散三千金而天下之士相与斗太平公主亦以儒者多宴人谢以金帛而皆为所用田文以五月五日生而大贵王凤亦以五月五日生而大贵以少兵诈为多兵者一见于臧宫屯洛因转轮军至锯断城门令车声回转出入至旦再见于虞诩在凉令兵从东郭门出从北郭门入日数转周再见于董卓来长安自嫌兵少率四五日夜潜出军近营明旦大陈旗鼓而还以为西兵复至是一术也而东汉已三用之宋青州刺史檀只破司马国璠漏未尽遽打五更梁武帝破东昏幸臣孙文明亦漏未尽遽打五鼓段秀实则故迟之命击四鼓而天曙以破王童之谋朱子判南安军闻有赦先杀六盗于狱然后宣赦书廉希宪命绞刘太平于狱然后宣赦书古事相反古事相反者应劭风俗通有十反一篇余尝戏集之萧绎欲用王伟以湘东一目之檄而诛之朱温欲杀徐寅以一眼伧夫之赋而用之韦思祖不拜姚兴而拜勃勃反为所诛李文远拜王世充而不拜李密反为所重刘裕讨卢循至下邳祝风息而天如之张世杰奉少帝航海祝舟覆而天如之张文孝公一生不作草字杜祁公一生不作真字张齐贤啖一桶肉为相晏元献曰食半饼亦为相蔡鲁公一日无客则病蔡元度一日有客则病周忱以地衣献王振而悦郑仲以地衣献秦桧而怒欧阳永叔贬官泊采石闻夜唿参政船已而验黄鲁直贬官泊石塘闻夜唿侍郎船已而竟死宋阉人梁师成自言为苏轼出子时方禁苏文师成诉于上曰先臣何罪以是苏文乃出而阉人李彦素与范寥有隙诬其刊苏轼诗文于石指为十恶二阉之好恶亦大相反晋卞望之称郄公有三反方于事上而好下佞已治身清而大修计较好读书而憎人学问刘实讥王肃有三反方于事上而好下佞已性嗜荣贵而不求苟合吝惜财物而治身不秽唐人讥李峤亦有三反之说其事略同子贱治单父弹琴而治巫马期治单父戴星出入而亦治晏子俭而称贤管子奢而称贤李广以宽为名将程不识以严为名将赵括之母谏用其子而后周柴克宏之母荐用其子南朝阴子春终身不浴而何佟之十日十浴王济好驴鸣孙楚于墓上作之王仁裕恶驴鸣闻必击杀之一云宋范廷召也果报似巧钱布白以汉末三分乃高祖诛三杰之报谓韩信是曹英布是备彭越是权孙氏赘言又以宋末帝显亡国是周宋篡之报显是半显字德祐是全德字数若前定不能预知前汉•外戚传赵飞燕生时父母弃之三日不死乃兆汉室之祸后汉•寒朗传朗生时父母不举且投荆棘中三日不死乃活楚狱之囚岂非天哉王安石不幸王安石昏愎之性不过思自立功名而不知其流毒之远祸宋室甚大罪浮于丁谓王钦若万倍所谓国家不患于有真小人而患于有伪君子然其遭逢不幸亦若有由于天者章惇蔡京借绍述之说排元祐诸贤势不得不封安石为舒王汪伯彦未第时开馆于王氏秦桧当国专以王氏新经字说取士吴敏为蔡氏所荐执政于靖康时故亦崇奉王氏俗谣有十不管之词如不管炮石管安石不管肃王管舒王是也桧死削爵史弥远追复其申壬之封小人一线渊源丝毫不乱如此故陈公辅以安石学术之谬甚于政事如禁人读史汉以子云冯道为得圣人之时虚无荒谬有类王弼何晏启五胡之祸然金人入汴访韩魏公文潞公之子孙而烧毁王安石之书籍又何其是非之明白远胜于宋之君臣欤宋筒瓦最贵今宫殿神庙尊者瓦用筒见宋史•郭进传太祖令有司为进造宅用筒瓦有司奏非亲王府不用帝曰我爱进岂减儿女耶宋杌子最贵宋宰相才坐杌子宋史•丁谓传谓已免相知郓州矣谓私自夤缘仍许留京次日早朝赐坐左右为设墩请曰有旨复平章矣乃更以杌进金漆椅朱髹金漆椅今民间皆用之而宋时极贵惟皇后用之后妃传刘贵妃与孟后朝太后孟后坐此椅刘亦设此椅左右不服乃唿太后出矣妃起立暗撤之妃再坐而仆妃大怒眼以大长为贵身与目古人俱以长为贵汉书东方朔自夸八尺二寸张苍父六尺至苍八尺而贵孙长六尺而失侯东汉书冯勤父偃嫌其身短为子伉娶长妻生兄弟皆八尺五寸任显官北史云七尺之身不如一尺之面一尺之面不如一寸之眼五代史契丹立晋少主指重贵曰此眼大者可也十国春秋钱武肃年八十余目盲矣闻曾孙宏俶生问儿眼大小曰眼小武肃嘿然不乐果传至宏俶而国亡女子男服入阵金史阿鲁真以女子衣男子甲胄与万奴兵战今疾病见古书考今疾病之见于古者郑康成曰汤半体即今之半肢风也荀子曰徐偃王目可瞻焉焉鸟之微者即今之近视也或云焉乃马字之讹杨倞注云目不能细视故但能瞻马耳孙叔敖突秃即今之发秃也左氏晋侯张如厕即今之膨胀崔令钦教坊记范汉女开元出内庭有姿而微昷羝即今之狐臭也素问淡阴之疾即今之痰饮也周礼春时有瘠首疾即说文之酸痟头痛也子云有离旬之疾即今之怔忡也左传称陈豹望视今之望羊眼也赵罗痁作而伏今之疟疾也荀偃生疡于头今之落头疽也史记樊荒侯不能为人今之天阉也韩女腰痛淳于意以为欲男子而不得即今之相思瘵也论衡言周公背偻即今之背弯也孔子反羽即今之反唇也荀子言传说如植鳍即今之枯瘦也周公如断菑亦枯瘦之义六更杨诚斋诗天上归来已六更人多不解盖宋忌五更之谶故改作六更而不知五更者乃五庚申之谓非夜之五更也宋大内五更已绝则梆鼓遍作号曰虾蟆更亦号六更其时禁门开而百官集如外方之攒点今之发擂是也周礼三鼜以号戒司马法曰昏四通为大鼜夜半三通为晨戒旦明五通为发煦然则发煦鼜戒与元帝摘铜丸中严鼓之节张衡赋所用之楚严皆今之发擂也白鹅浮水名浮尼阿相国治水河南诸河官筑堤已成每见白鹅一群泛水而行是夜堤必崩乃用枪炮击之卒不能除不知何怪又二年读桂海稗编载明代黄萧养之乱军人见白鹅浮水舟必沉溺有识者曰此名浮尼水怪也须黑犬五色觳禳之欠债失官居官负债汉书孝文三年河阳侯陈信坐不偿人债过六月免李晟子惎贷回纥钱一万贯不偿贬为定州司户参军九十六岁死节元史怀远大将军王英善用刀号刀王九十六岁毛贵陷益都不食而死长一丈九尺苻坚拂盖郎夏默长一丈九尺食米五斗肉三十斤刘曜子义孙年十二长七尺见通鉴狐截人发魏书•灵征志狐截人发灵太后召而鞭之有蚕蛾吃人百十殊不可解老年人生子族人作闹余亲家史少司马年七十七生子族人登堂大哄余为骇然后读欧公杜杞墓志称闽俗贫啬有老而生子者父兄多不举虑分家产故也杜公上书请立五保俾民相察有犯者置之法由是生子得免闽人德之生子以君姓字名其子按此犹指本家父兄非族人也族人则尤悖妄可恶矣卷二十八术数类算命古人但用支干月日而不用时吕氏•禄命篇李虚中算法俱不用时亦本洪范篇周礼•冯相氏之例耳史记孤虚之术以五行甲子推人休咎徐陵集五行有驿马之言六甲有官鬼之说小弁诗曰天之生我我辰安在笺辰者六物之吉凶左氏晋侯问伯瑕何谓六物曰岁时日月星辰是也服虔以为岁星之辰在行于地十二岁而一周蔡邕九惟曰天之生我星宿直贫六极之兀独遭斯勤此皆今日算命合五星之始也临孝恭有禄命书陶贞白有三命抄略郑富公避申酉禄绝之运而六十致政王安石避午上禄败之运而五十六致仕苏子容避丙戌火库禄衰而七十致仕盖惑于是说贤者不免吕才驳云始皇法无奴婢而得天下鲁庄法当丑陋而美貌多才长平坑卒未闻共犯三刑南阳贵士未必皆逢六合宋费补之梁溪漫志驳云一时生一人一日只生十二人以一岁计之只生四千三百二十人以一甲子计之止有五十一万八千四百八人亦止有五十一万八千四百八命而已今一郡户口不下数百万则同年同月同日同时多矣又何贵贱贫富之不同哉文文山赠朱斗南序亦云命只五十一万而四柱尽矣盖亦不信推算之说也樵书云草木瓦砾皆有一定之命有槐子落地出芽日者算之当如王者受万人礼拜寿至千年而终后果塑为佛像香火甚盛至期被焚又洛阳李叟与明太祖同八字帝召见问何业曰老民养蜜蜂十三窠以之度日太祖曰此似我食十三省布政司税也此亦附会之说余意大挠作甲子原不过标题名数甲乙子丑犹云一二三四也并无意义有何生克配合之说或曰人亦无姓名今派之姓某名某则唿之即应支干水火理亦宜然余驳之曰人灵物也故唿之即应若草木禽兽派以姓名不能唿之即应也况支干之本属虚无者乎韩昌黎作李虚中墓志极言其推人年寿了无一失何以不知己身之寿命而服金石以速死也王荆公汴说一篇写尽贵人好算命之陋宋金华禄命论一篇亦言之最详杨慈湖讥真西山云希元有志圣贤而好算命终竟名利之心未断如何入道宋洪彦升奏禁天下士大夫谈命佞佛劾郭天信以谈命进用金世宗诏三品以上除嫁娶修造安葬外不许推算相命违者革职徒三年其时防御使曹贵李芳俱以妄谈命陷罪相相术最古左氏谷也丰下一语为相法相舆荀子非之历言尧长舜短禹跳汤偏以驳之余尝笑荀子必丑王充所谓天晏旸者夜星灿烂人性文者掌文藻炳亦至理也然圣狂吉凶亦多无定舜重瞳项羽亦重瞳李后主亦重瞳刘备手垂过膝而兴蜀王衍手垂过膝而败北史之刘元进南齐之王元初皆手垂过膝而谋反伏诛王莽时甄寻手文有天子二字被诛晋陈渎女有文在其足曰为天子母四字炙之愈明卒不验王和女足下有七星自称当母天下卒诛南史庾敻相貌魁悟人称当为方伯而卒以饿死褚蕴面角尖危纵理入口而衣禄颇丰其有验而不验者薄姬在魏王豹宫中许负相之当生天子豹心喜背汉反而不知姬投汉宫乃生文帝唐李锜据润州有相者言丹阳郑氏女当生天子锜乃纳为妾不知败后投于掖庭得幸宪宗竟生宣宗李守正为河中节度使相者闻其子妇符氏声曰此天下之母也守正喜遂以反诛而不知符氏乃柴世宗皇后也岂姑布子卿之术又未可以皮相耶阴宅言葬经者不始于郭璞史记樗里子言后世当有天子之宫夹我墓汉书刘向奏王氏坟在济南者树皆交柯连叶上高出屋有立石起柳之象袁安传书生指某地曰葬后世出三公孙钟遇三少年乞瓜为指葬地三国志管辂过毋丘俭坟曰白虎衔尸朱雀悲哭孙坚祖坟有五色云曼延数里此言阴宅风水之始也吕才驳之司马温公驳之最为明快若伊川之驳葬经言培其本尚无补于枝叶自盛此非驳之乃助之也世之父母肥而子孙瘦父母寿而子孙夭者多多矣在生之根本尚无补于枝叶而况死后乎汉廷尉吴融以人所封之地葬母人皆言必灭族而子孙贵盛见后汉书隋文帝曰我家墓田若云不吉我不当为天子若云吉我弟不当战死见隋书宋文潞公穿漯渠司天者言不利时仁宗病后改筑潞公即命司天者往乃更言前穿无害恐将来有不利则改者受罪故耳见罗氏识遗源干曜得张说门左之地村夫为之卜葬俚斗为之书碑而浤师知其必贵见新唐书黄巢李自成之败俱以掘其祖坟故也乃唐高祖起兵亦被长安留守尽发其祖坟而依然无恙宋明帝恶萧道成墓有五色云气暗遣人以铁钉长五六尺者钉墓四维以为压胜而卒无验郭子仪祖坟为鱼朝恩所发而子仪七子八婿贵显朝廷蔡京酷嗜风水葬其父于杭之临平以钱塘江为水越之秦望山为案似乎大吉矣而全家灰灭元史龙冈失火廉希宪谓太常卿田忠良曰上都圣上龙飞之地偶尔失火慎勿令妄谈地理者有所更移风水之不验班班可考人犹惑溺不醒可谓愚也阳宅言宅经者不始于五姓史记韩昭侯作高门屈宜臼曰昭君不出此门矣此门不时吾所谓时非时日也果高门成而韩侯卒自此说兴踵其后者汉哀帝疾匈奴来朝嫌其从上游来故以太岁厌胜之道馆之上林王莽以王后年十四有子孙瑞故通子午道从杜陵直绝南山径汉中曹完碑曹君闵缙绅之途不济开南寺门承望华岳卒使学者李儒等获人爵之荣后汉书•来历传皇帝数幸乳母王圣舍太子府监邴吉以犯土禁不可久御此皆阳宅拘忌之始不知阴阳家西不益宅而王充以东家之西即西家之东汉书司隶校尉赵兴每入官舍移改穿筑故犯妖禁而爵禄益丰宋书孔靖守吴兴项羽不敢与之争室梁书萧琛迁愤王庙愤王不敢作祟善乎孟尝君曰文受命于天不受命于户嵇康宅无吉凶论曰设三公之宅而命愚民居之必不为三公可知也王符潜夫论曰同一宫也成康居之兴幽厉居之衰此数言最为明决或云阳宅不可不慎南史载南朝丁奉宅居之者孙皓败苏峻败司马修之败王僧绰被杀不知孙皓苏峻虽不居此宅有不败者乎王僧绰杀身成仁虽凶亦吉也术数在可知不可知之间术数之学在可知不可知之间为人谋或验为己谋便不验且一有私己之心便为造物所忌汉昭帝时眭孟奏公孙病已当立言验而己以妖言诛哀帝时夏贺良钦陈圣刘太平皇帝之谶而以不道诛后言亦验张竦以反支日不行为贼所杀王匡以六甲穷日不出兵为邓禹孙败东汉郎觊奏国家地震鲜卑当入寇所言验而己不肯与孙礼交乃为所杀刘歆以名应图谶故叛莽不知刘秀乃光武欲待太白星出方起兵应汉而不知事泄死后太白星果出魏王凌以荧惑守南斗当有暴贵者毋丘俭见彗星竟天以为己祥遂皆举兵不知皆应在司马氏与己无与也晋孟观以紫微不动故为赵王伦守河北不应齐王冏之兵致夷三族不知紫微所应乃元帝非赵王也郭馨号称圣人吕光奉为神师起兵时以为灭姚者晋故奔晋被杀不知灭姚者晋臣刘裕也索靖知姑臧城南石地当起宫殿而不知己之被压以卒魏刘灵助反于固城占云三月之末我必入定州尔朱氏不久当灭及事败伏诛函首入定州果三月末而尔朱氏亦竟灭孔熙先观天文知宋文帝必不善终故谋反伏诛后文帝乃为元凶所弑知江州当出天子故立彭城王义恭不知应在武陵王骏非彭城也梁武与张宏策谈天文历历皆验自知天命在己不知后有台城之厄又尝登北顾亭谓江右有反气骨肉为戎首然卒纳侯景又任用临贺王何耶刘养正以帝星在吴头楚尾故劝宸濠反不勿应在嘉靖也梁武陵王纪起兵蜀星士说纪曰官若东下当用申年太白出西从之为利申岁发蜀酉年入荆不可失也发蜀之岁太白在西及至明年则已东出纪乃败诛魏师围江陵城时梁元帝登凤皇阁叹曰客星入翼轸今必败矣已而果然其他如郭璞之衔刀被发慕容绍宗之自投水中斛律羡之锁颈出城颜恶头之自知厄在彭城王子年之自知为人还债皆前知厌胜而卒无救善乎三国志赵达精术数而不肯传其书曰先人挟此术图作帝王师乃三世不过太史郎所谓艺成而下也昌黎临终遗命曰阴阳吉凶一无污我真乃达人鬼神弄人鬼神弄人如武帝时之神君孙权时之王表皆明载史册卒无补于国家其戏弄人而诱之败者东汉张满读谶文应己名姓故谋叛临诛乃曰谶文误我张丰得石玺大喜自称无上大将军谋反事败临诛犹指肘后玺不忍决舍晋天福年张遇贤见太白山神自称崔浩为之谋主破江淮数州有问必应忽神去问之不应兵败伏诛唐敬宗时染坊供人张诏卜卦当升殿坐与火伴苏元明对食乃作乱竟杀诘者果升清思殿与元明同食食毕捕者至事败伏诛宋吴曦见月中人举鞭相揖月中人答之以为大贵遂谋反以诛明季昆山徐某作乱乡人不从乃卜于神以关帝庙铁刀置水浮则起兵刀一百二十斤以为必沉也投之竟浮水面众咸惊骇顷刻从者万人亡何事败一村皆诛梦亦难信不特阴阳术数不可信也即梦寐之事一信之便为鬼神所弄如叔孙豹梦天厌己而得竖牛之祸赵武灵王梦处女鼓琴而歌乃纳吴娃卒至夺嫡饿死张敬儿因妻梦全体熟而谋反被诛梁武帝梦中原混一而次日纳侯景之降竟以亡国汉武帝梦木人欲击帝而枉杀皇后太子徐知诰梦吞金丹而次日方士献药服之以殂杭州沈济之梦神谓曰汝后园有藏金一瓮可往掘之沈问何处神曰但见有草绳缚福字钱者是也次日往园果见钱绳福字宛然大喜掘至丈许杳无所得以此竟成狂易之疾宋史•臧丙传丙旧名愚梦父召丙立于庭指天曰老人星见矣仰视之果黄明而大喜以寿星出丙入丁故改名丙字梦寿及其死也寿止五十一柘城李少司空季子继迁成进士司空及太夫人殁后继迁患危疾梦太夫人教服参因以告医医曰参与病相犯不可服是夜复梦太夫人云医言不可听汝求生非参不可我有参几许在某处可用探之果得服之夜半发狂死陆射山征君梦尊人孝廉公云吾窀穸内为水所浸甚苦皋亭山顶有地一区系某姓求售盍往买而移葬吾神所依也访之果合因以重值得之及改葬旧穴了无水且暖气如蒸悔已无及迁葬后征君日就困踬子孙流离天文难凭越得岁而吴伐之吴卒亡于越此左氏语也然慕容超之亡岁星在齐而刘裕灭之卒亦无恙同一五星聚箕而齐桓以霸禄山以亡同一星孛大角而始皇以帝项羽以败谯周称荧惑守岁魏文帝殂二国无恙故以魏为正统然天官书月犯心大星王者应之三国时有此变而昭烈殂吴魏又无恙梁天监中雷书太阳门曰绍宗梁王惟武王一时人以为武陵王纪必绍帝位矣后武陵王竟不终星陨相州人疑韩魏公当之已而魏公无恙乃庸相王贻永薨贻永亦判相州事钦宗内禅帝星复明已而北迁崩于沙漠草木无知宋将亡文文山见真州树纹生天下赵三字心大喜以为是虫食叶公孙病已立之征卒不应见文山集凡信时日小数者无不破败王莽性好时日小数卒以破败事在传中晋废太子遥性拘小忌不许修墙动瓦卒被药杵椎杀桓玄临败召诸道人推算为压胜法卒伏诛宋明帝尤信鬼神多忌讳移床治璧先祭土神改騧字为边瓜唿白门为宣阳门年三十四而崩以昭明太子之贤而以母丁贵嫔葬地有不利长子之言为厌胜法埋蜡鹅于墓侧致为武帝猜疑惭惧而薨善乎元人就日录曰大凡见理明之人五行神鬼皆不能拘陶渊明亦曰痴人前不说梦达人前不说命邪不胜正神鬼生于人心风俗通载李君神石贤士鲍君神之类皆起于一人之诬罔而从者若狂卒之神亦乌有五行志王周南家鼠白画人立曰王周南某日死周南坦然不应亡何鼠自颠仆而亡画墁录范文正公修史载某隐慝夜梦某怒云不改史将祸尔子公不改果长子纯礼亡夜又梦某詈云再不改将祸尔次子果次子纯仁病全家泣请公终不改已而纯仁病愈此邪不胜正也东坡志林宋将石普醉怒羹失调命斩厨人其夫人怜而纵之为报斩讫亡何普患病见此厨沥血持头立床前索命夫人向普开说告以并未斩也普不信愈哀号乞命夫人不得已遣人四路觅厨者来普一见而病愈净法禅师夜踏菜叶误以为踏死虾蟆心中耿耿轮回时遂入恶道此鬼神生于人心也灾祥不一古人四灵为畜麟凤皆祥瑞之物而徐楚金说文系传言麟出春秋非瑞也小鸟生大鸟犹桀之变大殷为小殷禹钖元圭为赏而张武钖金钱为辱也晋中兴书曰甘露降王者恩及耆老则松柏受之能用贤人则兰蕙受之是甘露瑞也然汝南先贤传都尉厅前有甘露功曹郑敬曰此非甘露乃青木汁也陈祥明中松林冬月出甘醴人唿为爵钖有则草木必枯是甘露非瑞矣京房易传曰河水清天下平鲍照有清河颂是清河瑞也然汉黄河清襄楷奏为灾天子宜修省唐五行志亦然日知录历数汉唐以来河清为革代之兆是河清非瑞也光武与严子陵卧太史奏客星犯帝座佳话也桓帝与白衣人蒱博太史亦奏客星犯帝座非佳话也天官书本以客星为灾星天瑞五色云人瑞郑仁表唐以为祥韩魏公胪唱太史奏五色云见宋以为祥天文志云五色云妖云也见则年谷不登御览引宋书有云五色而徐羡之等废少主则又以为灾矣梁书张后家昌蒲生花武帝以为大瑞齐永元中御刀黄文济家亦昌蒲生花随即被诛则又以为灾矣