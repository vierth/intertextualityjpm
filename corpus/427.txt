春秋分记御制题宋版春秋分记御制题宋版春秋分记分记原通记尊王义寓中年经国为纬外抑内斯崇统万乃惟一㑹殊则以同希珍𫝊宋椠遣暇可研穷提要钦定四库全书经部五春秋分纪春秋类提要等谨按春秋分纪九十卷宋程公説撰公説字伯刚号克斋丹稜人居于宣化年二十五登第官邛州教授吴曦之乱弃官擕所着春秋诸书匿安固山中修之甫成而卒年仅三十七是书前有开禧乙丑自序淳祐三年其弟公许刋于宜春凡年表九卷世谱七卷名谱二卷书二十六卷周天王事二卷鲁事六卷大国世本二十六卷次国二卷小国七卷附録三卷其年表则冠以周及列国而后夫人以下与执政之卿皆各为一篇其世谱则王族公族以及诸臣每国为一篇鲁则増以妇人名仲尼弟子而燕则有録无书盖原阙也名谱则凡名着于春秋者分五类列焉书则厯法天文五行疆理礼乐征伐职官七门其周礼及列国世本以及次国小国附録则各以经传所载分𨽻之条理分明叙述典赡所采诸儒之説与公説所附序论亦皆醇正诚读春秋者之总滙也明以来其书罕传故朱彛尊经义考注曰未见顾栋髙作春秋大事表体例多与公説相同栋髙非剽窃着书之人知其亦未见也此本出扬州马曰潞家与通考所载卷数相合内宋讳犹皆阙笔葢从宋刻影抄者刘光祖作公説墓志称所作尚有左氏始终三十六卷通例二十卷比事十卷葢刻意于左氏之学者宋自孙复以后人人以臆见説春秋恶旧説之害巳则举三传义例而废之又恶左氏所载证据分明不能纵横颠倒惟所欲言也则併举左传事迹而废之譬诸治狱务燬案牍之文灭左证之口而是非曲直乃可惟所断而莫之争也公説当异説坌兴之日独能考核旧文使本末源流犁然具见以杜虚辨之口舌于春秋可谓有功矣干隆四十三年九月恭校上总纂官纪昀陆钖熊孙士毅总校官陆费墀序春秋分记序司马子长始为纪传表书革左氏编年之旧踵为史者咸祖述焉近岁程君伯刚又取左书釐而记之一用司马氏法然则编年果纪传表书之不若乎按诗王政废兴大小分载是为二雅十五国事各以条列则曰国风此固纪及世家之权舆也怀襄既定邦赋以成厥有禹贡前代时若分职以训专为周官此则八书之端绪也左氏身为国史读夫子之春秋将传焉以翼之遂为席卷载籍包举典故囊括万务并吞异闻之规摹然事杂而志繁义丛而词博非胷臆之大或得此而遗彼非精力之强或举始而忘终析异合同彚分区别君葢善学左氏者匪编年不纪传若也始君为卭南校官尝过汉嘉我先忠公实为守君入谒以春秋官制䞇焉先公异之俾佀往丹铅㸃勘不以旅寓辍后三十余载书既藏祕府君弟季与自颂台薇省作牧宜春锓而广之以叙见属于是从君之子子壬取全书繙閲焉年表之卷九世谱七名谱二书二十有六周天王事二鲁六晋至吴世本之数与书等次国小国四夷附録十有三其于诸书力尤浩大凡厥典制宗王揭周侯度不恭是非自辨封建广狭闰余舛差说多纷纭订使归一当曦之叛弃官入山茹涕修之事定竟死呜唿夫子春秋有事有文有义尊王抑霸贵夏践夷此所谓义非耶今事与文君既殚精竭思矣其于义也不惟笔之抑又身之自唐以来或欲独究遗经阁束三传不知凿空而立已见于此事而探圣心所得孰多使与君同时获见此书必将曰吾改是君名公说籍叙宣化故眉徙云淳祐三年夏四月乙卯南光游佀序周礼有史官掌邦国四方之事达四方之志诸侯亦各有国史大事书之于策小事简牍而已春秋鲁史也仲尼加笔削为垂世之经孟轲氏发明宗㫖曰世衰道微邪说暴行有作孔子惧作春秋春秋天子之事也是故孔子曰知我者其惟春秋乎辠我者其惟春秋乎又曰王者之迹熄而诗亡诗亡然后春秋作晋之乘楚之梼杌鲁之春秋一也其事则齐桓晋文其文则史其义则丘窃取之矣呜唿孟子之言则春秋传心之要也夫春秋为天子之事当本之周曷为本之鲁也本之鲁而元年春王正月加王乎其间以鲁而系之王示天下诸侯皆当宗王也列国之事不一矣事有隠恶安得尽见之赴告册所可见者大纲存焉举其大纲则妙而天道微而物变与夫国异政家殊俗可以推见此春秋详于内鲁而亦该夫侯国之政也左氏传经纪载博备兼列国诸史之体使后之㳂事以求经不为无取然或谓艳而富其失也诬公谷二传解经多而叙事畧亦蔽于短俗学者高则束𫝊而谈经下则徇文而违理尝窃病之輙推春秋㫖义即左氏传分而记焉事虽因于左氏而义皆本诸圣经又旁采公谷及诸子之説精且要者附正其下冠以周尊王也次以鲁内鲁也自晋以下为世本者十有二次国小国各自着録又为年表世谱书揔九十卷目曰春秋分记曲明圣人遗意以示来世至于得失盛衰之变亦备论其故葢春秋则以见天下之当一乎周而分记则以见列国之所以异因其异而一之此分记所为作也尚春秋意也开禧二年岁在乙丑春正月丙戌睂桂枝程公説伯刚甫序先兄伯刚自童丱至强仕殚思于春秋一书不自觉其心力之耗重以惑时愤懑殁其元身言之可为楚怆犹幸先一年而分记书脱藳持是以待后之学者其为寿也不亦多乎哉兄早登进士科须次亲庭及为广主簿临邛敎官公许皆得侍左右每见其穷昼夜废食寝节玩索探讨钩纂窜易前后积藁如山先君子先夫人一日閲所坐团蒲穿破意窃嘉之而亦忧之力戒以惜精神飬寿命兄拱手答曰学不可已而脩短不可期茍得就此书庶无负大人及吾母敎诲二亲固疑其语之不祥后一年而卒死生出入意者自有见而然耶公许幼刻意欲自见于诗文所习博杂兄责之甚厉忝继名第偶以组绣鞶帨见知于当代文章家游扬引重缪承人乏载笔入直禁省而经训突奥未之有省多以是有愧于吾先兄是书尝得备四库之储尘乙夜之览学春秋者多欲传抄苦于编帙之伙误恩軄牧宜春六阅月纲条粗整因㠯余力刻梓公帑广其传于四方兄玉立颀秀蜀之儒先若李文懿公杨恭惠公刘文节公游忠公刘清惠公寳谟宇文公皆深知之而邓元卿薛仲章宋正仲李徳秀冯公辅程元甫李贯之张义立与今秀巖李微之太史诸贤则同志而相与讲论者也东南鉅公将指使蜀兄与之际遇尤加赏识而敬爱之厚莫若大谏温陵傅公傅公在朝讶嗣音之间阔适有故吏上谒亟问以安否状何如吏具以答傅公叹惋不已兄之学于春秋为専门然每与仲逊兄扬㩁今古所着金石刻辞极精诣诗亦雅淡鋭欲以不朽自树立而皆不克寿可悲也已宇文公正父从南轩㝡乆以学行着西南兄事之期年得南轩讲论理性之说益以兹事自任天假之年其所成就讵止是耶犹子子壬顷岁避地下崃乃尽以兄遗文箧藏与俱油口风涛独分记得免适经进副本留京邑得以参校舛误斯文之不坠天也而忍使之堙晦无传可乎若夫仲氏之诗文甚富不幸併燬于兵火矣兄之言行得文节刘公志墓足以诏永乆论着之法亦已详所自为序及知院资政𢎞毅堂游公冠篇端之作手足钟情怆慕奚极凡夙昔所亲见兄稽古之勤求益之切取友之端具载如上方抑以表见吾兄此书非与浅学编类以备遗忘者同览者当自知之公论在人小子不敢得而私也淳祐三年癸卯岁立秋节季弟朝奉大夫直寳谟阁知袁州军州事借紫程公许序程伯刚墓志铭程伯刚墓志铭吾友程公说字伯刚眉之丹稜人居于叙之宣化伯刚静而文方敎授临卭官满成都台府争辟举之闻逆曦㠯蜀叛毁车马弃衣冠即日逃归入门而号㠯白其父其父与宣化令始知之相与惊愤不能食伯刚白有司乞休官侍亲入深山若将避世者对客輙流涕其弟公硕字仲逊时分敎益昌艰危中誓不辱贼贼平而伯刚以积忧伤且方奔避时失食饮节忽忽病医误投之药汗不止遂死开禧三年三月二十二日也年三十有七仲逊丐檄走哭丧次与其父相向恸已而父收涕语曰若兄之未生也吾夜梦立门外一青矜童子挽吾衣曰我为公嗣问其所从来则曰我青神先生儿也明年而若兄生长而父师不烦于敎当此变乱与汝隔不相闻若兄入县西北安固山为终焉计不复问家事但携所着春秋诸书以自随谓诸弟曰我尝游青城大面诸山徘徊不忍去去之三年日往来于怀也今此山远城市茂草木吾心有感焉语未既泣数行下曰妖氛未除世路艰棘吾欲从此逝矣疾革父母问所欲言无他语但云仙阶浅未足以成功名答其弟其子亦然殓之夕从弟仲艺梦若兄言我故青城山人也吾父乃以为眉之青神宜为我一正其误先是汝兄方之少城出门连夕雪汝弟公辰梦一黄衣告以兄所辟两阙俱非当授青城山仙史哀哉数事如合券吾儿之生死如此复相向恸失声其卒之明年嘉定元年十月乙酉塟之于县西马泉山之原仲逊受学于伯刚伯刚与仲逊同年举进士既仕矣俱以所学孳孳质于余伯刚骨秀而神清尤积学苦志平生于春秋一书究之反覆不厌有春秋分记九十卷左氏始终三十六卷通例二十卷比事十卷勤矣哉而未尝止也又取诸儒讲解钩纂之名曰精义病中犹不去手书未及成而卒伯刚性恬洁居无惰容得伊洛诸书服膺焉不臻其极不已有语録二卷士训一卷诗文二十卷程氏大宗谱十二卷此其为志何如也自伯刚率诸弟以学连二举兄弟同荐者五人伯刚凡两荐登科时年二十有五既与其弟各调官待次杜门潜心人罕识其面曰它日欲求此乐不可得也及试吏广都簿遇事人服其公清部使者傅寺丞使代老令理其县吏不敢侮卭州号多士伯刚掌敎不肯茍不使郡太守夺其职宇文侯下车始得以经训古道从事士风遂振乡长老李徳秀盛称之凡号端方士皆深知伯刚伯刚则行其所学非茍求知者也不幸蚤世以通直郎贲其终伯刚之父名符孙蓄学不售祖讳志行少豪于才以承信郎鎻其㕔荐居词赋首曽祖讳准两贡辟廱有声六世祖自汴归蜀爱䣕山川而居焉今宣化是也伯刚之母鱼耶孙氏有贤徳妻犍为王氏女也二子长曰元子前伯刚七年卒次曰光老女曰宁前一月卒次曰嘉伯刚之塟也仲逊无以塞其父之悲乃来请铭铭曰祠西之峯有翩其童暂下人世兮还山无踪曷不少俟以游夫蓬莱道山之宫曰吾未足以成功也独留遗冢与遗书使思子兮无穷我为勒铭识其幽封月明山空魂其归来萧萧松风已矣乎聊託吾文慰而翁无索之于杳冥之中刘光祖撰例要春秋分记例要名讳例经传内圣朝庙讳及御名旧制本字俱不改易惟文字援引则易以他字定读绍兴中故寳文阁直学士胡安国进春秋传用太常博士王晢所进春秋解例并依监本空阙㸃画外渊圣御名亦不改易本字覆以黄纸诏俞之其论名讳札子云臣昨列职经筵专以春秋进读縁春秋正文有渊圣御名方具奏札未及进禀得罪去国后闻礼官建议以它字易之定读为威其经传本字即不改易事已施行臣今奉㫖纂修于经传本字既有诏令可遵即未委臣所纂修出于已见援引他经子史有犯渊圣御名者亦许于本字书写或当迁避有此疑惑臣闻古者不以名为讳尧典称有鳏在下曰虞舜则尧舜者固二帝之名而尧典乃虞氏史官所作直载其君之名而不避也周人以谥改名于是有讳礼然临文不讳嫌名不讳二名不偏讳载在礼律其义明白孔子作春秋凢书周鲁事虽婉其文至于名讳并依本字若襄王名郑而书卫侯郑匡王名班而书曹伯班简王名夷而书晋侯夷恭王名匄而书晋士匄庄公名同而书同盟于幽僖公名申而书戊申朔襄公名午而书陈侯午定公名宋而书宋仲几是也按春秋书成当恭王之世也夷即三世之穆也宋即哀公之考也午即皇考之庙讳也而笔削之际并无囘避春秋为尊君父而作仲尼岂不恭者书法如此义亦可知自汉已来此义不行臣子习为谄谀而不知恭顺之实则有易人之名以彻为通者易人之姓以庄为严者易甲乙之纪以丙为景者易郡县之号以还淳为青溪者又其甚则有父名晋肃而子不敢应进士举者忌讳既繁名实愈乱本朝㳂袭汉唐故事未暇尽革恭惟陛下天纵聪明既尊春秋之书以新圣徳宜用春秋之法以断政事凡所施设动以春秋从事即有拨乱反正之功臣所纂修缮写进本援引他经子史之类欲乞应犯圣朝庙讳不可迁避者依太常博士王晢所进春秋解例并依监本空阙㸃画于渊圣御名亦不改易本字覆以黄纸庶几名实不乱上遵春秋之法亦以消臣子谄谀之端向孟轲氏敬王之义明恭顺之实取进止十一月二十七日三省同奉圣㫖依奏仍疾速投进今春秋分记经传本文与所援引论载并倣王晢胡安国春秋二书之旧为名讳例冠诸篇端述纲领文定胡安国曰学春秋者必知纲领然后衆目有条而不紊自孟轲氏而下发明纲领者凡七家今载七家精要之词于卷首智者即词以观义则思过半矣又曰自杜预范甯唐啖助赵匡此数子者用力甚勤时有所取虽造宫墙之侧几得其门而入要皆未见宗庙之美百官之富者也七家所造固自有浅深独程氏尝为之传然其说甚略于意则引而不发欲使后学愼思明辨自得于耳目见闻之外善乎其发前儒之秘而推夫子之心法也用仍其故而附以胡氏说之精要者以为学春秋纲领云孟轲氏曰春秋天子之事也昔者禹抑洪水而天下平周公膺戎狄驱勐兽而百姓宁孔子成春秋而乱臣贼子惧又曰王者之迹熄而诗亡诗亡然后春秋作晋之乘楚之梼杌鲁之春秋一也其事则齐桓晋文其文则史其义则丘窃取之矣又曰春秋无义战彼善于此则有之矣征者上伐下也敌国不相征也庄周曰春秋经世先王之志也圣人议而不辨又曰春秋以道名分汉董仲舒记夫子之言曰我欲载之空言不如见之于行事之深切着明也诵其师说曰拨乱世反之正莫近于春秋其自言曰有国者不可以不知春秋前有谗而不见后有贼而不知为人臣者不可以不知春秋守经事而不知其宜遭变事而不知其权为人君父而不通春秋之义者必蒙首恶之名为人臣子而不通春秋之义者必陷簒弑之罪故春秋礼义之大宗也隋王通曰春秋之于王道是轻重之权衡曲直之绳墨也舍则无所取衷矣又曰春秋其以天道终乎故止于获麟宋西都邵雍曰春秋孔子之刑书也功过不相掩五伯者功之首罪之魁也先定五伯之功过而学春秋则大意立矣春秋之间有功者未有大于四国者也有过者亦未有大于四国者也不先治四国之功过则事无统理不得圣人之心矣横渠张载曰春秋之书在古无有乃仲尼所自作惟孟子为能知之非理明义精殆未可学先儒未及此而治之故其説多凿河南程颐曰五经载道之文春秋圣人之用五经之有春秋犹法律之有断例也又曰五经如药方春秋犹用药治病圣人之用全在比书又曰春秋一句即一事是非便见于此乃穷理之要学者只观春秋亦可以尽道矣又曰春秋传为按经为断又曰春秋之文一一意在示人如土功之事无大小莫不书之其意止欲人君重民力也又曰春秋之法极谨严中国而用夷礼则夷之韩子之言深得其㫖又曰夫子作春秋为百王不易之大法后世以史视春秋谓褒善贬恶而已经之大法则不知也春秋大义数十炳如日星乃易见也惟微辞隠义时措从宜者为难知耳或抑或纵或与或夺或进或退或微或显而得乎义理之安文质之中寛勐之宜是非之公乃制事之权衡揆道之模范也夫观百物而后识化工之神聚衆材而后知作室之用于一事一义而欲窥圣人之用非上智不能也故学春秋者必优游涵泳黙识心通然后能造其微矣文定胡安国曰古者列国各有史官掌记时事春秋鲁史尔仲尼就加笔削乃史外传心之要典也周道衰微干纲解纽乱臣贼子接迹当世人欲肆而天理灭矣仲尼天理之所在不以为已任而谁可故曰文王既没文不在兹乎圣人以天自处斯文之兴䘮在己而由人乎哉又曰我欲託之空言不如见诸行事之深切着明也空言独能载其理行事然后见其用是故假鲁史以寓王法拨乱世反之正其志存乎经世其功配于抑洪水膺戎狄放蛇龙驱虎豹其大要则皆天子之事也故曰知我者其唯春秋乎罪我者其唯春秋乎知孔子者谓此书遏人欲于横流存天理于既灭为后世虑至深逺也罪孔子者谓无其位而託二百四十二年南面之权使乱臣贼子禁其欲而不得肆则戚矣是故春秋见诸行事非空言比也公好恶则发乎诗之情酌今古则贯乎书之事兴常典则体乎礼之经本忠恕则导乎乐之和着权制则尽乎易之变百王之法度万世之准绳皆在此书故君子以谓五经之有春秋犹法律之有断例也学是经者信穷理之要矣不学是经而处大事决大疑能不惑者鲜矣叙传授传春秋者五家邹氏夹氏口说无文其学寻废惟三家之传行说者因谓左丘明与圣人同时故得授经而公羊谷梁皆子夏门人唐赵匡独以为不然谓左氏解经义例乖刺非授经之证且曰夫子自比皆引往人故云窃比于我老彭丘明者意必夫子以前贤人如史任迟任之流见称于当时耳惟司马迁云丘明失明厥有国语刘歆以私意编之七略班固因而弗革公谷二传不记事迹解经密于左氏是知必孔门后之门人也先儒或云公羊名高谷梁名赤大抵古者列国各有史官如南史氏董狐氏皆世载史笔意左氏世掌鲁史因广集诸国之文故传举其氏史失其名遂指以为丘明耳公谷则战国时人孔门后之门人是已故谓左氏为丘明者非也若夫三家之学左氏叙事见本末公羊谷梁词辨而义精学经以传为按则当阅左氏玩词以义为主则当习公谷如载惠公元妃继室及仲子之归鲁即隠公兄弟嫡庶之辨摄让之实可按而知蔡郑会于邓而曰始惧楚则楚为中国患之始可得而见书晋赵盾许世子止事当阅左氏谓此类也若夫来赗仲子以为豫凶事则诬矣王正月之为大一统尹氏卒之为讥世卿当习公羊氏谓此类也若夫母以子贵媵妾许称夫人则乱矣段弟也弗谓弟公子也弗谓公子贱段而甚郑伯之处心积虑成于杀也当习谷梁氏谓此类也若夫曲生条例以大夫日卒为正则凿矣将尽以为可疑而废传则无以知其事之本末与义之指归尽以为可信而任传则经之𢎞意大指或泥而不通矣万物纷错悬诸天衆言淆乱折诸圣要在反求诸心约之以理详考而精择之可也故分记之作以圣经为本而事则按左氏其左氏间若近诬则采公羊谷梁及先儒义之精以证之文句有小未安者用啖赵集传例颇为删削若所论述大纲本孟子而微词多取程氏胡氏之论杜预为左氏学祖其师说今注虽本之而至其曲説以求通则不免有所更定别以新注庶几无戾乎经非敢必其当也故详识之与四方同志之士共焉以求真是之归云春秋分记卷一钦定四库全书春秋分记卷一宋程公说撰年表一周天王内鲁外诸侯年表第一呜唿春秋之作圣人岂无㫖哉且其言曰其事则齐桓晋文其文则史其义则丘窃取之矣岂以书会盟侵伐齐晋为多欤列国不一而夫子约以鲁史鲁史纪年而夫子本以周正此以一统万以同会异之法也故学春秋者必先通编年之谱通编年者当先明书王之㫖或谓春秋鲁史故于谱编年冠鲁而次周则非也余今表周鲁以及外诸侯旁行斜上年经国纬以统其时尊周天王而内鲁次之齐晋主盟中夏其事莫详焉故得列于鲁之后而齐之后于晋则以晋于周鲁为亲且其覇视齐为长也凡诸侯同徳尚爵同爵尚亲自齐而下宋卫蔡陈地丑徳齐莫能相尚而宋以公爵列于三国之首卫蔡陈爵皆侯也郑曹燕秦皆伯也而陈秦独后焉则异姓为后之义也若楚吴越皆以僣号抑于春秋则附下方由是言之而年表之作可得而观矣作周天王内鲁外诸侯年表春秋分託卷一春秋分记卷二钦定四库全书春秋分记卷二宋程公説撰年表二周天王内鲁外诸侯年表第二春秋分记卷二春秋分记卷三钦定四库全书春秋分记巻三宋程公说撰年表三周天王内鲁外诸侯年表第三春秋分记卷三春秋分记卷四钦定四库全书春秋分记卷四宋程公说撰年表四周天王内鲁外诸侯年表第四或问大史公表十二诸侯篇言十二实叙十三列吴于下而不数之贱之也贱之者狄之也春秋尊王室抑诸侯内中国外夷狄今子作春秋年表首冠以周诚哉尊王之义而自内鲁以及诸侯数吴而并称之似非春秋外夷狄之法且异乎大史公意也余曰不然也表十二诸侯大史公意也表周天王内鲁外诸侯而数吴春秋意也大史公自为一家之书度外出新意曰十二诸侯叙之不数之或可矣若余此书採摭春秋经传分纪其世则不可也问者又曰大史公意主外狄乌在其不可于春秋哉曰以吴十九世不通中国而僣称王狄之可也若吴之先与周同出绝之未可也吴与楚何间数楚不数吴非春秋意也且楚出于春秋之初武王僣号称王至文王春秋方书荆成王改号楚后乃得称子吴出于春秋之中寿梦始通诸侯书曰吴未几戚之会书吴人卒书子春秋待吴与楚均也故余于年表而数吴用春秋意也非余私意也春秋分记卷四春秋分记卷五钦定四库全书春秋分记卷五宋程公说撰年表五天子之妃曰后诸侯曰夫人有常称也王后在父母家亦曰王后天下皆王土也夫人称妇有姑之辞也王后见于春秋者二余则采之传夫人见于春秋者八而如会享孙并详谱之夫惟观其名则其人可考矣观其文则其事可见矣作王后内夫人年表王后年表第一桓王灵王王姚隗氏狄后陈妫惠后穆后内夫人年表第二呜唿诸侯无再娶于礼无二适鲁在春秋不法不正妾之乱常甚矣然不得称夫人也称夫人自成风始由是乃有二祔春秋伤焉作内妾母年表内妾母年表第三桓仲子般孟任僖成风宣敬嬴︵字位过密无法显示襄定姒野敬归昭齐归哀定姒薨四归赗二葬五会葬一卒一不书三不书三考宫一呜唿春秋之明人伦信人情也至矣书王姬鲁为之主也内女适于诸侯及其大夫皆书焉以为夫妇之道敎之本也适诸侯则尊同而卒葬不书常事尔其书之者义各有见也未嫁而已许嫁笄而字之故死以成人礼书之春秋之明人伦信人情也至矣于此乎见之矣作王姬内女年表王姬年表第四齐王姬二年七月齐王姬卒齐王姬荘十一年冬王姬归于齐归二卒一不书一内女年表第五纪伯姬︵字位过密无法显示纪叔姬︵字位过密无法显示杞伯姬鄫季姬郯伯姬齐子叔姬杞叔姬宋伯姬︵字位过密无法显示莒庆叔姬宋荡伯姬齐高固叔姬伯姬叔姬纳币一逆而归一卒六葬三春秋分记卷五春秋分记卷六钦定四库全书春秋分记卷六宋程公说撰年表六鲁卿年表子言之天下有道则礼乐征伐自天子出天下无道则礼乐征伐自诸侯出自诸侯出盖十世希不失矣自大夫出五世希不失矣陪臣执国命三世希不失矣其说曰周自平王东迁隠公始専征伐至昭公十世而大夫逐诸侯自宣公失政季氏始専鲁国至定公五世而家臣囚大夫阳虎事季平子至桓子而亡厯昭公定公盖二世曰三世者孔子于未亡也言之以为不过是也诸侯可以窃之于天子则大夫亦可窃之于诸侯陪臣亦可窃之于大夫其理之逆必至于此然又曰天下有道则政不在大夫指当时之事为三桓设云尔故继之曰禄之去公室五世矣政逮于大夫四世矣故夫三桓之子孙微矣甚言鲁失政大夫専权其极至于陪臣执国命而莫之禁君子考其世以绎其事得失盛衰可覆视也故余表鲁诸卿始隠终哀年经族纬隠桓之间如公子益师之非世卿无骇柔侠之未赐族皆附载于上用见春秋初大夫犹未有世爵之僣由是而下曰臧孙氏曰孟孙氏曰叔孙氏曰季孙氏曰东门氏曰子叔氏则以其昭穆少长次之凡卒则书其子所以着代而会盟征伐详焉上下推之圣人希不失之叹粲然可考矣作鲁卿年表按无骇书卒礼命当为大夫传亦言司空无骇则鲁尝以为卿其不氏盖未请命未赐族耳接是年传云八月立文伯谷文伯疾曰谷之子弱请立难也许之文伯卒立惠叔穆伯请赂以求复惠叔以请将来卒于齐则谷卒在敖之前经传不详其年故阙之晁公武曰叔牙以弑逆诛公敖以淫乱逐而子孙多贤难谷兄弟相及已氏二子耻恶声而死皆见称于传蔑言行尤着速与羯虽无称然貜能知圣人所以何忌彘问孝载于论语夫以季友行父之贤其后乃有意如庆父敖之恶其后乃有蔑春秋所以恶恶止其身而屡讥世卿云春秋分记卷六春秋分记卷七钦定四库全书春秋分记卷七宋程公说撰年表七晋卿年表春秋诸侯鲁晋齐皆侯伯之旧宋则王者之后也鲁以周公宋以先王典章在焉若曰诸侯宋鲁于是观礼而齐晋代兴务以伯功相尚齐桓晋文之事可覆视也然宋之文献或不足征齐之内政务从简易君子谓其非古矣鲁于礼乐以僣为典晋置六军以僣为强圣人尤伤之盖鲁所重在文物故僣作礼乐而兵权之归私室者有不能收晋所重在伯权故僣有军制而典礼之存故府者或不能考则以其国政所施者异也晋作六军自景公始而考其原已兆于文公被庐之蒐复大于清原之蒐假蒐而僣増军因军而僣命卿文公其作俑者欤故其强家世族迭命为卿以执国命而邦国王官之旧皆转为空官矣逮于悼公新军之舍稍更其僣然三军六卿㳂而莫革故余表晋诸卿始文终平皆取诸传而会盟征伐书于经者咸述焉嗟夫方六卿并命也晋伯于是为盛矣而终之分为六卿其亦势理之必至欤具着篇端表微君子得以考云作晋卿年表二十九年三十年三十一年蒐于清原作五军以御狄赵衰为卿杜预注衰从原大夫为新军帅按新军将佐当有四人而传仅见衰名文六年遂罢之矣故附于此不复别谱孔颖达曰晋侯将以士縠梁益耳将中军先克曰狐赵之勲不可废也以狐射姑将中军赵盾佐之阳处父改蒐于董更以赵盾将中军狐射姑佐之是一蒐而三易中军帅三易者士縠梁益耳将中军易代前人是一易也狐射姑将中军是二易也又赵盾将中军是三易也致使贾季箕郑之徒怨恨而作乱大抵命元帅而顷刻屡改易何有于君权自赵盾弑灵公中行偃弑厉公驯致六卿分晋其所由来渐矣然则晋之霸业继于襄公晋之亡形实成于襄公云按孔颖达曰当是士会佐中军郄克将上军不知谁代郄克佐上军疑是荀首为之尝考成二年传知罃之父新佐中军罃父荀首也宣十七年士会请老后郄克为政而荀首代佐中军首于十二年邲战尚为大夫不应宣之末年得佐中军故颖达疑先谷死后代郄克佐上军今从其说按孔颖达曰十六年士会将中军则林父卒矣当是郄克佐中军疑是荀首将上军荀庚佐之尝考成三年荀庚来聘传称中行伯之于晋也其位在三是为将上军矣林父卒于宣公之季年不应始用荀庚于成公之世故颖达疑林父卒后荀庚即佐上军云按孔颖达曰士会请老郄克将中军当是荀首佐中军荀庚将上军甞考成三年荀庚来聘传称中行伯之于晋也其位在三是为上军将也林父之卒虽不详何年以宣十六年传士会将中军推之疑林父已卒矣不应于成三年始用荀庚故颖达疑林父卒后荀庚即佐上军士会老后荀庚转将上军而杜预于成二年鞌之战以为士燮代荀庚也十八年成元年按此年传云郄克将中军士燮佐上军栾书将下军而中军佐上军将下军佐皆阙然以其下传称楚屈巫对庄王云知罃之父中行伯之季弟也新佐中军则荀首于此已佐中军明年荀庚来聘传称中行伯之于晋也其位在三则荀庚将上军矣邲战以来赵朔无代今栾书将下军则朔卒而以栾书代之不知谁代栾书佐下军也按孔颖达于成二年传以为不知谁人代栾书佐下军考六年传服䖍注赵同佐下军而此年传以赵括为新中军佐则同是年已为下军佐矣按十三年传云韩厥将下军荀罃佐之此年传栾书将中军士变佐之郄锜将上军荀偃佐之韩厥将下军郄至佐新军荀罃居守郄犫如卫杜预云荀罃下军佐于是郄犫代赵旃将新军新上下军俱罢矣盖自三年作六军新军将佐六人皆赏鞌之功死亡不复补至此唯有韩厥在耳郄至佐新军不言中下是新军唯一知新上下军于是罢也按是年传悼公即位使魏相士鲂魏颉赵武为卿不别其上中下也晋语云悼公即位使吕宣子佐下军彘恭子将新军令狐文子为之佐宣子吕相也恭子士鲂也文子魏颉也及宣子卒使赵文子佐新军文子赵武也观此但书下军佐及新军将佐二人而已其中上将佐及下军将皆不见焉尝考首末栾书将中军于厉公之世既弑厉公自此不复见于经其子黡于悼公即位初传言为公族大夫则是未为卿也至九年传言栾黡为下军将始次于韩起而九年以前则莫可得而知矣是时韩厥请老知罃禀以为政而将中军其佐范匄荀偃将上军其佐韩起推而上之悼公初政韩厥实将中军疑知罃为之佐范匄将上军荀偃为之佐韩起将下军自下军佐而下三卿则从国语为正故国语注亦云悼公即位传曰韩厥为政则厥当代栾书特栾黡不可得而详也按九年传韩厥老矣知罃禀焉以为政范匄少于中行偃而上之使佐中军韩起少于栾黡而栾黡士鲂上之使佐上军魏绛多功以赵武为贤而为之佐此虽见于九年传然自韩厥请老范匄为政则其序固当若此用列之七年云按是年传云夏荀罃士鲂卒晋侯蒐于绵上以治兵使士匄将中军辞曰伯游长昔臣习于知伯是以佐之非能贤也请从伯游荀偃将中军士匄佐之使韩起将上军辞以赵武又使栾黡辞曰臣不如韩起韩起愿上赵武君其听之使赵武将上军韩起佐之栾黡将下军魏绛佐之新军无帅晋侯难其人使其什吏率其卒乘官属以从于下军晋自是不出兵三军将佐不详见于传故叔向曰虽吾公室亦季世也戎马不驾卿无军行公乘无人卒列无长按二十九年传吴季札聘晋说赵文子韩宣子魏献子故但存此三人云按五年传韩起之下赵成中行吴魏舒范鞅知盈杜预注五卿位在韩起之下皆三军之将佐二十九年春秋分记卷七春秋分记卷八钦定四库全书春秋分记卷八宋程公说撰年表八宋卿年表余读书至微子之命未尝不三叹息也孔子序书曰成王既黜殷命杀武庚命微子启代殷后作微子之命殷之亡非周黜之天黜之也武庚以罪杀之微子以贤命之义之尽仁之至也其曰惟稽古崇徳象贤统承先王修其礼物作賔于王家是使得有其国家不废其典章兴灭继绝之道不臣异代之礼于此可考故宋之制度异于他诸侯有不容槩言也虽然修其礼物则宋实命于周矣礼物之旧则殷礼必有存者矣以官制考之自右师以迄司寇为政卿者六而右师为政卿之首曰大宰少宰顾不常置质之殷典其详不可得见而较曲礼所纪又复不合何有于统承修物乎中庸载孔子之言吾说夏礼杞不足征也吾学殷礼有宋存焉而语曰殷礼吾能言之宋不足征也足则吾能征之矣由杞视宋则幸殷礼之或存以宋论殷则不足征之叹圣人宁无意欤作宋卿年表十一年十二年十三年十四年十五年十六年十七年十八年十九年按子鱼即目夷在僖九年襄公即位既为左师以听政时襄公在丧听政犹听于冢宰之义于此则云司马子鱼以宋官制言之司马亚于左师也子鱼一人耳前为左师而后为司马若有疑焉岂于时宋卿职未备目夷以左师而兼司马乎传云鱼氏世为左师则兼司马义得之矣二十年二十七年二十八年二十九年三十年三十一年三十二年三十三年文元年按鱼石为左师荡泽为司马华喜为司徒向为人鳞朱为司寇考其首末不详所代今但以传文次其年而补之尚阙疑之意也又宋六卿备矣然既有大司马又曰司马既有大司寇又曰少司寇与大少二宰则六卿外复有四卿今二宰不复録其大司马并附司马之下而少司寇则附司寇之下云按九年传宋灾乐喜为司城以为政杜预曰为政卿孔颖达曰宋以右师为政卿今言司城为政卿者盖宋华阅是元之子以元有大功使阅继其父耳然则阅宜继元为右师但不知何年也子罕贤知故特使为政其详见职官书春秋分记卷八春秋分记卷九钦定四库全书春秋分记卷九宋程公说撰年表九郑卿年表呜唿余观春秋邦国列官分职皆僣王制以郑区区介于晋楚既小且偪执政之卿尚有六大国如鲁晋抑可见矣自今考之鲁诸卿季氏莫彊政权归焉晋之命卿以戎事则政出于中军宋之命卿主百官则政出于右师名号虽殊所以为政一也若郑卿自僖公之立始见于传既曰政卿又曰当国夫国者君所擅制而卿则君之辅也谓卿为当国君将谁尸乎盖僖公之世偪于大国至简公幼弱由公子騑公子嘉公子展命之当国者凡四此于制义固已大戾况可律以礼命之数哉虽然郑之僣制则固也然方騑嘉为政莫知所出惟其来者予之郑几以亡至展则国侨于此为卿一时辞令属焉以礼自维二国莫能加自侨为政寖乎有立大叔继之及死驷歂为政而郑以衰所任贤否而治之兴替于此乎验触类长之可为有天下之鉴非但以考一国之政尚论古之人诵其诗读其书不知其人可乎是以论其世也观余年表断可识矣作郑卿年表郑多世卿是年騑发辄为盗杀嘉遂当国虿舍之既外而上则騑之子夏发之子侨辄之子良霄俱当继立然按十八年传云子蟜伯有子张从郑伯伐齐子孔子展子西守是为六卿于时侨年二十四未立为卿至十九年杀子孔子产始为卿则年三十三矣又二十二年传云郑公孙黑肱疾立段而卒黑肱为卿于十年是无可疑矣按二十九年子皮代父为上卿禆谌论郑卿位次若曰天夺伯有魄子西即世政焉辟子产独不及子皮者盖伯有既死子西亦卒子皮作上卿郑人使知政然非旧卿虽继其父居高位民望政次未之许也故曰焉辟子产至是子皮授子产政云虎帅以听以子产位虽下于子皮而子皮推逊之使听政耳子产为政使伯石次已位则伯石盖次于子产也然考昭元年闺门外之盟六卿次序则曰罕虎公孙侨公孙段印段游吉驷带公孙段次于侨与使次已位之文合惟罕虎位次尚在侨上意者子皮虽授子产以政至于位次则子产仍下之乎不然元年传文何为其序若此也又按是年传言伯有死始命伯石为卿伯石公孙段也据传言之则公孙段为卿始于此年而二十九年经书仲孙羯会郑公孙段云云城杞据经而言则段为卿又在三十年以前经传若相戾杜预求其说而不得则以城杞之役为公孙段以摄卿行摄卿可施之郑制而春秋以卿书之岂得为摄尝考昭元年传公孙黑不在六卿之数而二年经书郑杀公孙黑亦得书名氏盖春秋时侯国败度不明王制六卿既已僣置或者于六卿外又有散卿特不与六卿之政而其实使为卿故赴告䇿书亦以卿而见欤郑多世卿凡卿卒必使世嗣惟秉政之卿则不踰于六此公孙段书名于二十九年者当以其既嗣为卿而传言命卿于三十年则始得列六卿之中也故今表六卿书公孙段始于此年而二十九年城杞之书则不着犹书杀公孙黑之例云按传叙六卿饯宣子于郊子齹赋野有蔓草子产赋郑之羔裘子大叔赋褰裳子游赋风雨子旗赋有女同车子柳赋萚兮其次第云尔若以六卿嗣其父为次故婴齐得居上则于此驷带在五卿之下偃不应列于施癸之上也按下文曰子产拜使五卿皆拜又十三年传云子产子大叔相郑伯当以侨为上吉次之自婴齐以下不详其次盖阙疑之意也一时赋诗见志传者特以赋诗先后叙之非以定班位云自是而下六卿见于传者不详惟驷歂嗣大叔为政自八年以下列之上方若国参之嗣侨游速之嗣吉罕达之嗣婴齐驷𢎞之嗣歂皆见于经则以所见先后之年次第于政卿之下一等云十三年春秋分记卷九春秋分记卷十钦定四库全书春秋分记卷十宋程公说撰世谱一传有之古者受姓命氏以旌有功而衆仲对隠公称天子建徳因生以赐姓胙之土而命之氏诸侯以字为谥因以为族官有世功则有官族邑亦如之盖姓氏二名也以事考之前世所受者为姓后世所命者为氏黄帝之子二十五人其得姓者十有二此因生以赐姓者也至于成周封建列国同姓居多皆以姬为姓如富辰言于王曰管蔡郕霍鲁卫毛聃郜雍曹滕毕原酆郇文之昭也邘晋应韩武之穆也凡蒋邢茅胙祭周公之裔也则胙之土而命之氏者也若诸侯之或以字则鲁之仲叔季展臧以谥则宋有穆襄之族以官则晋之中行宋之司马司空以邑则晋之魏氏赵氏与苗贲皇之属观此则姓氏之别可得而言矣考之王朝如王子叔之为王叔氏则亦以字氏也内史过之为内史氏则亦以官氏也刘氏食采于刘单氏食采于单则亦以邑氏也由是言之姓者百世不易别而言之谓之氏合而言之谓之族故曰姓者生也以此为祖令之相生族者属也与其子孙共相连属旁支别属则各自立氏余用是谱王子其王子之后别氏者别谱为王族而次以诸氏谱谱所未详则存其名不叙其世犹阙疑之意也诸臣名谱附见于后去古既远其详不可得见亦幸其犹有考信云尔虽然古者大夫世禄不世爵春秋时君弱臣彊上替下陵天子大夫世执朝权为周阶乱如尹氏武氏书氏以讥世卿盖春秋深致意者考余此谱当自得矣故备着之以俟来世作王子王族诸氏世谱王子王族诸氏世谱王子王子还王子姑王子发王子弱王子鬷王子延王子定王子稠王孙苏王子没王子党王孙满王子廖王子突王子瑕王子处王子赵车王族王叔氏刘毅刘州鸠刘佗儋氏诸氏尹氏召氏杂臣名谱附周任檀伯达聃季陶叔宰咺武氏子南季家父仍叔之子渠伯纠荣叔石尚石速石张边伯子禽祝跪伯服游孙伯桃子仓葛简师父左鄢父聃启伯舆史狡苌𢎞老阳子冷州鸠摰荒司徒丑公孙党氏子旅夷诡诸太史史佚史舆嬖宫嬖绰呜唿夫子何为作春秋拨乱世反诸正莫近乎春秋于春秋而严也则以体乎礼之常典也先王于名分其致谨深矣自周辙东一切决隄坏防甚矣其衰也而春秋于是断之以礼焉不合于礼者斯见正于春秋是则拨乱世反诸正之意也礼公子称公子公子之子称公孙公孙之子以王父字为氏公子公孙虽亲然天下无生而贵者是以命为大夫则名氏两通未命为大夫则得称名不得称公子公孙春秋之世请命于天子者谁与由是世为卿大夫凡举氏者皆专命之氏其极至于有其民出其君而莫之禁职此其故余于是作鲁公族谱而别氏者又为公族谱以尽谱之变合则族别则氏考其世观之成败得失可睹矣作内鲁公子公族诸氏世谱内鲁公子公族诸氏世谱公子孟公绰叔孙氏展氏公子展孙司空无骇夷伯禽瑕庄叔王父喜郈氏成叔昭伯诸氏孔氏防叔子伯夏子叔梁纥子丘子鲤子伋杂臣名谱附费伯挟柔溺曹刿圉人荦御孙鍼季公傅卜齮夏父弗忌侯叔夏公冉务人禽郑緜房甥公冶富父终甥师已鄫鼓父狄虒弥御叔闵子马丰㸃公巫召伯仲党叔曽夭曽阜莱书杜泄谢息冶区夫司铎射虑癸司徒老祁饔人檀僚祖鬷戾右师展女贾公孙朝洩声子鲂假仲梁怀公山不狃公敛阳兹无还公南侯犯驷嘉乐颀富父槐正常莒夷共刘公賔庚公甲叔子析朱鉏微虎邴泄管周父汪齮公孙有山氏衅夏鉏商公孙宿郭重巫尫太史太史克太史固卜卜楚丘之家卜楚丘梓慎嬖嬖童匠匠庆异国来奔鲍国弦多妇人名谱附戴已声已已氏泉丘人其僚国姜庚宗妇人小邾夫人平子妻秦歂妻隂忌老季姒南孺子季姬声伯之母施氏妇孔子弟子名谱附南宫阅琴牢澹台灭明有若冉求樊须卫赐季路高柴秦丕兹司马牛春秋分记卷十春秋分记卷十一钦定四库全书春秋分记卷十一宋程公说撰世谱二呜唿春秋邦国命卿之制其能无戾于先王之旧哉若昔诸侯岁贡士于天子天子使还治其国故诸侯之卿皆命于天子大夫不世爵使以徳爵以功迄春秋时乃有世为卿大夫者而贤徳之选蔑如也王制曰大国三卿皆命于天子次国三卿二卿命于天子一卿命于其君小国二卿皆命于其君亦由习见春秋小国经不书卿是以云尔天子建国诸侯立家虽尊卑不同而岂无所命乎大国之卿三命次国之卿再命小国之卿一命其于王朝皆士也三命以名氏通再命名之一命略称人凡见于经者虽不能尽如古制皆当时实録也故隠桓之间去西周未乆先王余法犹存诸侯僣佚犹少是以鲁有无骇柔侠郑有宛詹秦楚皆称人至其晩节无不名氏通而邾莒滕薛等国日以益削转从小国之例称人而已春秋举实事以正褒贬伤之也故余既谱周王族鲁公族自晋而下复比次之且着其说于首作外诸侯公子公族诸氏世谱晋公子公族诸氏世谱公子郄縠郄乞韩氏先氏丹木子轸子縠子辛子且居子克先友先仆先都先蔑张氏老子君臣孙趯栁朔骼女叔氏齐游叔寛督伯氏伯宗子州犂㔻氏郑子豹董氏狐叔安于解氏扬张狐阎氏嘉明右行氏辛右行跪梁氏𢎞由靡余子养益耳丙父婴父乐氏王鲋征霄丁成氏鱄何贾氐佗华季辛州氏绰賔箕氏郑父遗遗邴氏豫师程氏滑郑涉氏佗賔屠氏击蒯杂臣名谱附师服潘父顷父嘉父里克罕夷杜原欵虢射饴甥叔坚左行共华骓歂累虎特宫山祁庆郑介之推家仆徒蛾晢头须颠颉茅茷王官无地阳处父莱驹狼瞫臾骈戎津公壻池蒯得巩朔詹季鉏麑祗弥明灵輙綦母张鲍癸郑丘缓夏阳説籴茷杜溷罗茀翰胡夷羊五长鱼矫孟张清沸魋伯子同氏逢大夫铎遏寇和组父师旷行人子员田苏邢伯虞丘书具丙追喜刘难黄渊嘉父司空靖申书叔罢邢蒯斐豹督戎辅跞宛没行人子朱绛县老人成公般孟丙王生女寛甯嬴邬臧乐霄僚安观虎小王桃甲邮无恤繁羽宋勇傅搜公孙尨楚隆折成鲋酅魁垒司马寅史史苏史黯蔡史墨史楚史赵史龟卜卜偃辛廖医巫医衍桑田巫梗阳巫臯匠宰匠丽氏膳宰屠蒯嬖寺外嬖梁五东闗嬖五寺人披外嬖叔孟张异国来奔舟之侨雍子苗贲皇齐乌余阳虎齐公子公族诸氏世谱公族栾氏公子栾子公孙灶子施高氏公子高子公孙虿子彊国氏归父子佐子胜子弱子夏子书子瓘子高父陈逆鲍氏杂臣名谱附连称徒人费石之纷如孟阳雍廪王子成父仲孙湫賔须无蔡朝公子强逢丑父郑周父析归父殖绰谷荣王孙挥成秩莒恒曹开邢公牢成狼蘧䟽侯朝阎职桓跳夏之御宼烛庸之越杞殖公孙敖封具铎父偻堙鬷蔑麻婴渻灶孔虺司马灶梁婴公孙傁梁丘据裔欵子囊带籍丘子鉏犂弥阚止江说弊无存朱毛公孟绰宗楼桑掩胥诸御鞅莱章弦多太史史嚣太史子余太史南史氏卜卜之登祝祝佗父祝固嬖寺寺人貂易牙雍巫夙沙卫异国来奔州绰臧纥王孙氏中行文子春秋分记卷十一春秋分记卷十二钦定四库全书春秋分记卷十二宋程公说撰世谱二宋公子公族诸氏世谱公子公子谷甥公孙忌公孙援公子丁公子朱公族皇氏华豹华免乐将鉏乐裔乐遄乐辔乐举乐髠仲氏公子成子公孙师子仲江孙仲几子仲佗孔氏弗父何子宋父周子世子胜子正考父子孔父嘉子大金子睪夷子防叔子伯夏子叔梁纥子丘鱼氏︵字位过密无法显示向为人向带鳞氏公子鳞子东郷矔子文子奏子朱灵氏公子围龟四世孙不缓褚氏褚师段子彄子肥边氏子边孙卭诸氏南宫氏长万子牛庄氏朝堇父杂臣名谱附仇牧勐获耏班司寇牛父门尹般狂狡羊斟西鉏吾芮司徒司马彊张匄臼任戴恶郑翩丰愆士平翟偻新干犫厨人濮省臧陈寅蘧富猎成讙郜延田丙子仪尅祝史太尹祝襄嬖寺寺人惠寺人栁司马寺人异国来奔郳甲楚建太叔疾卫公子公族诸氏世谱公子公族齐氏子叔氏子叔黑背子公孙剽子析朱鉏公叔氏当公孙发子公叔戍孟氏孟絷子公孟彄南氏公子郢子公孙弥牟石氏大叔氏大叔仪孙大叔申子疾子遗子公子青寗氏跪子穆仲静子速子俞子相子殖子喜孙氏级子昭子子良夫子林父子嘉子襄子蒯北宫氏括子遗子佗子喜子结王孙氏王孙牟贾子齐诸氏孔氏婴齐子达孙烝鉏子羁孙圉子悝史氏朝子狗䲡褚师氏圃子申子比赵氏黡子举子阳元氏咺子角夏氏戊子期礼氏孔至蘧氏瑗华氏龙滑仲齐寅渠氏孔渠子杂臣名谱附右宰丑獳羊肩黄夷长䍧公子歂犬鍼庄子士荣周歂冶厪孙免师曹尹公他庾公差右宰谷殖绰公孙免余雍鉏屠伯宗鲁庆比鸿駵魋子王霄彪傒子高鲂弥子瑕滑罗戯阳速寗跪浑良夫栾宁召𫉬鄢武子肹孟黡许公为司寇亥优狡拳弥鄄子士向禽仲叔子奚公孙臣行人子羽司徒瞒成子伯季子祝史祝鼃祝佗祝史挥胥弥赦嬖寺寺人罗异国来奔宋朝公子整仲由蔡公子公族世谱公子公子驷公孙猎公孙姓公孙盱公孙翩公孙辰公孙霍朝氏公族公子朝子公孙归生子朝吴杂臣名谱附文之锴陈公族公子诸氏世谱公族夏氏少西子御叔子徴舒子晋子御寇子啮子区夫︵字位过密无法显示辕氏涛涂侨辕颇辕咺辕选辕买庆氏虎寅乐鍼氏鍼子宜咎宋氏竖诸氏孔氏宁奂杂臣名谱附歂孙女叔原仲泄冶仪行父司徒卬司马桓子干征师舆嬖袁克逢滑公孙他人芋尹盖贾获春秋分记卷十二春秋分记卷十三钦定四库全书春秋分记卷十三宋程公说撰世谱四郑公子公族诸氏世谱公孙𫉬公子归生公子宋公子鱼臣公子士洩公子䲡叔申叔禽公孙肹公孙登公孙林公族诸氏皇氏武子戍耳辰颉石氏楚首制甲父尉氏止翩司氏臣齐堵氏堵叔女父狗侯氏宣多羽獳晋洩氏驾堵寇堵俞弥高氏渠弥克乐氏耳成邓氏廖析王子氏伯廖伯骈孔氏叔将鉏杂臣名谱附杂臣名谱附公孙会公孙彊竖侯獳翰胡僖负羁大夫秦公子诸氏世谱公子公子絷诸氏子车氏奄息仲行鍼虎百里氏百里奚孟明视杂臣名谱附公孙枝冷至蹇叔西乞白乙绕朝庶长无地士雃詹庶长鲍庶长武子蒲子虎杞子杜囘右大夫说逢孙杨孙史颗成差不更女父医卜医缓医和卜徒父异国来奔㔻豹春秋分记卷十三春秋分记卷十四钦定四库全书春秋分记卷十四宋程公说撰世谱五楚公子公族诸氏世谱公子王孙游王孙喜息公子朱子家公子燮公子丙公子冯王子罢公子平公子罢戎公子茷公子寅令尹子庚公子何忌公子宜谷公子橐师公子成公子格公子齮王子牟公子申公子鲂王子胜公子繁公孙由于王孙圉太师子谷右领差车左史老公孙朝公子庆子彊子骈子㨗子杨子贠子孟公族罢蒍射蒍洩蒍居蒍启彊蒍围蒍越蒍固阳氏王子阳子尹子匄子令终子完子佗囊氏公子贞孙瓦子南氏公子追舒子去疾沈氏沈尹戍子诸梁子后臧沈尹朱沈尹寿沈尹赤诸氏鬬氏鬭丹鬭章鬬御彊鬭梧鬬克鬭勃屈氏瑕子边子朱子荡子到子建子申子生屈重屈完屈氏别族申氏申公巫臣子子阎子子荡子弗忌子晋狐庸子晋邢侯屈罢申氏申叔氏申叔时子叔跪子叔豫叔展寿余公子牟伍氏参子举子奢子尚子贠子椒鸣潘氏崇尫子叔党子潘子子臣观氏丁父起子从子瞻连尹氏襄老子黒要工尹氏工尹齐工尹路工尹夀工尹襄工尹赤工尹麋熊氏负覊市南相宜僚相禖率且比季氏季然莠尹然钟氏仪建杂臣名谱附道朔阎敖逢伯宜申师晋宛春鬻拳彭仲爽耿之不比荣黄范山期思公复遂卢戢犂叔少宰许伯乐伯欇叔许偃养由基彭名唐狡蔡鸠居司马夘叔展叔山冉谷阳竖邓廖雍子杨豚尹冝师祁犂息桓牛臣穿封戍析公荡侯司马督嚣尹午陵尹喜仆析父史猈须务牟正仆人枝如子躬左尹郄宛费无极鄢将师晋陈右司马稽武城黒吴勾卑彭生尹大心左司马眅鑪金闉舆罢蓝尹亹宋木单浮余蔡洧石乞圉公阳奋扬太宰犯小惟子史左史倚相史猈史皇周太史巫范巫矞似异国来奔郑然丹蔡声子齐公子鉏公子鱄卫公孙牟晋伯州犂箴尹宜咎齐申鲜虞齐管修吴公子世谱杂臣名谱附寿越公子党鱄设诸公子苦雂偃州贠泄庸王犯徐承胥门巢展如王孙弥庸行人且姚寿于姚申叔仪异国来奔狐庸庆封太宰嚭叔孙輙公山不狃伍贠春秋分记卷十四春秋分记卷十五钦定四库全书春秋分记卷十五宋程公説撰世谱六世谱叙篇考异上自昔为春秋学者有谱牒之类逺矣莫得而考也余得杜预世族谱谓春秋时人名莫不详具然预学左氏自左氏外无所折衷又列其名而阙其世次往往重复牴牾孟子言尚论古之人不知其人可乎是以论其世也自春秋迄今盖千有余载左传记事一人而或称名或称字或称官或称氏若非详以世谱则彼此交互漫无据矣最后得春秋世系一书不题撰人纪列国诸侯大夫之系旁行为图次第颇可观然蔡陈曹秦吴全阙不书自余尚多踈误沈栝为机括无异名者不録如东门氏曰仲婴齐子叔氏曰子叔婴齐季郈之鸡鬭传指季氏郈氏二族郑之印氏黒肱及丰氏卷有两子张沈皆合为一近世有纂为经图不叙以世前后错出周王子捷一名王札子则谓捷为札之子赵朔盾之子则谓朔为盾之孙季寤斯之弟则谓寤为斯之子宋仲师之子江则谓师字仲江若王札子顷王子也以为荘王子单成公献公弟也以为献公子苦此类者未易殚举余今本以经传参之杜注又取世谱世系史记世家合而攷之互有得焉古书有世本今不复存间见诸传注则采之以补遗亡然后春秋之王子王族公子公族诸氏世序井井不紊斯皆昔所未备而成学治古文者不可废也然而余之谱法盖谱而为图使推而上下之则知源流之所自旁行而列之则见子孙之多少经其世纬其人虽衆而不乱又虑脱本于高下前后或差其次则余之谱将不可考矣乃别为序篇若曰某氏甲生子乙丙乙生子某丙生子某合于谱图于以互见而诸家之异则考之附见其下盖谱图之次待叙篇而愈明叙篇之文参考异而后见览者得以详焉王子平王为一世生二子曰太子洩曰王子狐为二世洩早卒生二子曰桓王为三世桓王生二子曰庄王曰王子克为四世庄王生三子曰僖王曰王子虎曰王子颓为五世僖王生一子曰惠王为六世惠王生二子曰襄王曰太叔带为七世襄王生一子曰顷王为八世顷王生四子曰匡王曰定王曰札子曰季子为九世匡王生一子曰简王为十世简王生二子曰灵王曰儋季为十一世灵王生二子曰景王曰佞夫为十二世景王生四子曰王子寿曰王子勐曰敬王曰子朝为十三世又王子王孙不系者十七人考异曰纂图误以王札子为庄王子按何休云札子定王庶兄定王顷王子上距庄王盖五世矣王族王叔氏别祖王子虎王子谱之五世也又桓公陈生二人不详其世甘氏别祖太叔带王子谱之七世也生成公成公生景公景公生二子曰简公悼公成公孙曰平公平公生桓公又二人刘氏别祖王季子王子谱之九世也生定公定公生献公献公生文公文公生桓公又三人儋氏别祖儋季王子谱之十一世也生括括生翩王室诸氏尹氏自尹子而下凢五人不详其世召氏自穆公至戴公五人不详其世戴公生襄公襄公生庄公庄公生简公单氏单伯生二子长曰穆公穆公生武公武公生平公次曰襄公襄公生顷公顷公生靖公靖公生二子曰献公曰成公又一人考异曰纂图误以成公为献公子今考世族谱世系并献公弟周公氏黒肩生忌父自忌父而下不详其世原氏原伯生伯贯伯贯生襄公襄公孙伯绞伯绞弟跪寻又二人内史氏过生叔服叔服生兴樊氏仲山甫至皮不详其世皮生齐祭氏四人不详其世鄢氏肹生罗南宫氏极生嚣庾氏皮生过冨氏辰生辛賔氏滑生起詹氏父生桓伯成氏三人不详其世毛氏三人不详其世苏氏巩氏蒍氏各二人不详其世阴氏瑕氏辛氏各三人不详其世鲁公子孝公为一世生三子曰公子彄曰公子益师曰惠公为二世惠公生三子曰隠公曰桓公曰施父为三世桓公生四子曰庄公曰庆父曰叔牙曰季友为四世庄公生四子曰子般曰僖公曰闵公曰公子遂为五世僖公生一子曰文公为六世文公生四子曰恶曰视曰宣公曰惠伯肹为七世宣公生三子曰成公曰偃曰鉏为八世成公生二子曰襄公曰衡为九世襄公生三子曰子野曰昭公曰定公为十世昭公生四子曰衍曰为曰果曰贲定公生一子曰哀公为十一世哀公生二子曰荆曰悼公为十二世又公子不系者七人鲁公族臧孙氏别祖公子彄公子谱之二世也彄生达达生缾缾生辰辰生许许生四子曰纥曰贾曰为曰畴纥奔齐贾无后为生赐赐生仓畴生会会生賔如賔如生石考异曰案世族谱云为之子赐赐之从弟会曰从弟则㑹盖畴之子矣世系乃以会为为之子若然何不曰赐之弟而云从弟乎又谱云賔如从兄曰仓賔如既为会子则仓当是赐子而世系以仓为会子亦非也衆氏别祖益师公子谱之二世也益师生衆仲施氏别祖施父公子谱之三世也四世孙孝叔孟氏别祖庆父公子谱之四世也生敖敖生二子曰谷曰难谷生蔑蔑生二子曰速曰子服仲叔速生二子曰秩曰羯羯生貜貜生二子曰説曰何忌何忌生二子曰彘支子曰公期彘生捷捷生侧仲叔生椒椒生囘囘生何又一人考异曰世族谱缺捷一人又孟之侧注为孟氏谱族乃载之杂人非也世系以为捷之子今从之又曰按定公传八年孟懿子为公期筑室杜氏注为孟氏支子则公期当系之懿子下世族谱世系及纂图并阙今増入之叔氏别祖公子牙公子谱之四世也生兹兹生二子曰得臣曰叔仲彭生得臣生二子曰侨如曰豹豹生四子曰牛曰丙曰壬曰婼婼生不敢不敢生州仇州仇生二子曰舒曰輙彭生之孙虺虺生小小生志志生二子曰皮曰衍又一人考异曰案叔仲彭生之后为叔仲氏文十八年传云襄仲杀彭生其帑奔蔡既而复立叔仲氏世谱谓虺为彭生孙世系则谓为彭生子窃意彭生之杀其帑既奔至孙虺而后见于传世谱所载或得之今从世谱又曰輙子张州仇庶子也世族谱附在杂人非是又纂图自叔仲彭生氏而下阙不谱今増入之季氏别祖季友公子谱之四世也生无佚无佚生行父行父生宿宿生四子曰公弥曰公纥曰公鸟曰公亥公弥生顷伯顷伯生隠侯伯隠侯伯生公鉏极公纥生三子曰意如曰公甫靖曰公之意如生三子曰斯曰寤曰鲂侯斯生二子曰肥曰南孺子所生男靖生歜公鸟生申又二人考异曰诸家阙南孺子所生男一人然桓子适子虽殇不可阙也今系于斯之下又曰公弥之后为公鉏氏世系世族谱阙不可续者二世至公鉏极杜注云桓子族子而不详所系今考得顷伯隠侯伯二世以补公鉏氏阙文世系置公鉏极于季公鸟之下误矣东门氏别祖公子遂公子谱之五世也生二子曰归父曰仲婴齐归父生析析生羁考异曰三传皆以婴齐为仲遂之子归父之弟也以为归父之弟则同其言称仲之意则异公羊以为弟无后兄之义使婴齐为归父之子则为仲遂之孙故以王父为氏谷梁以为宣八年仲遂卒者为杀子赤踈之不使称公子其子由父亦踈之不得称公孙故别言仲氏左氏无传杜预曰宣十八年逐东门氏既而又使婴齐绍其后曰仲氏公羊之义精杜预之释详谷梁传则非也必云子由父䟽不得称公孙则归父何故称公孙乎为之后者为之子婴齐既后归父故曰仲婴齐此可谓乱昭穆之序失父子之亲者以后归父则弟不可为兄嗣以后襄仲则是父字为氏亦非矣又曰案归父字子家其后曰子家氏世系则阙不书世谱则别録据庄公子遂遂长子归父归父之子文伯后为子家氏羁是庄公之𤣥孙归父之孙则羁当为文伯子也今谱归父子文伯文伯子羁皆诸家所未备子叔氏别祖叔肹公子谱之七世也生子叔婴齐婴齐生叔老叔老生二子曰荣驾鹅曰叔弓叔弓生三子曰輙曰鞅曰阅輙生诣诣生还还生青阅生敬叔考异曰世系以还为輙之弟鞅之子乃以诣青为还之子世序紊矣今自輙以下以世本为正而改世系之误又按杜预于世族谱以叔还为叔弓曽孙于定十年叔还如郑涖盟注云叔还叔诣曽孙自为异同今考还之去诣甚迩不应以为曽孙悬絶如此以谱为正又阅敬二人世系谱阙不书展氏别祖公子展附公子谱不详何公之子有孙曰无骇自无骇以下不详其世考异曰按杜预注谓无骇为公子展孙刘敞曰非也若无骇真公孙之子当其继大宗也赐氏乆矣何待其死而赐氏乎然则无骇固公孙也以经考之审如敞言谓无骇为公孙则经当曰公孙无骇矣于经无所考而遽曰固公孙云以意推之则亦何往不至也啖助谓鲁卿既王命皆书卒隠公不请命大夫故未命之卿亦书卒经不书氏盖不请命故未赐族耳杜预谓为公子展孙当㠯为正特于未氏之说未尽也郈氏成叔昭伯二人鲁诸氏孔氏防叔奔鲁生伯夏伯夏生纥纥生丘丘生鲤鲤生伋共六人自防叔以上见宋公族谱秦氏自秦子下堇生㔻兹余不详其世南氏阳氏梁氏林氏冉氏颜氏申氏并不详其世晋公子穆侯及弟殇叔为一世穆侯生二子曰文侯曰曲沃桓叔为二世文侯生昭侯桓叔生二子曰庄伯曰韩万为三世昭侯生孝侯庄伯生武公为四世孝侯生鄂侯武公生献公为五世鄂侯生二子曰哀侯曰缗献公生五子曰申生曰文公曰惠公曰奚齐曰卓子为六世哀侯生小子侯文公生六子曰襄公曰成公曰雍曰乐曰儵曰刘惠公生怀公为七世襄公生三子曰灵公曰捷曰景公为八世捷生谈景公生厉公为九世谈生三子曰周子兄以无慧不立曰悼公曰扬干为十世悼公生二子曰平公曰整为十一世平公生昭公为十二世昭公生顷公为十三世顷公生定公为十四世晋公族狐氏唐叔之后突生二子曰毛曰偃毛生溱偃生射姑又鞫居狐氏族附之射姑右不详其世栾氏靖侯之后賔生成成生枝枝生盾盾生书书生二子曰黡曰鍼黡生盈又五人考异曰按襄十四年传栾鍼驰死秦师栾黡谓士匄曰余弟死而子来是鍼乃书之子黡之弟明矣世系以栾鍼为黡之子非也又世族谱阙鍼盈二人并増入之祁氏献侯之后举生瞒瞒生高高生奚奚生午午生盈又一人羊舌氏大夫生职职生四子曰赤曰肹曰鲋曰虎赤生子容肹生杨石孝异曰按闵二年传羊舌大夫为尉杜预注叔向祖父也孔颖达曰羊舌氏也爵为大夫号曰羊舌大夫不知其名此人生羊舌职职生叔向故为叔向祖父谱云羊舌氏晋之公族羊舌其所食邑也或曰羊舌氏姓季名果有人盗羊而遗其头不敢不受受而埋之后盗羊事发辞连季氏季氏掘羊头而示之以明已不食唯识其舌舌存得免号曰羊舌氏也或曰不知谁为此言杜所不从记异闻耳故以杜氏为正存羊舌氏于公族且附见其说云郄氏豹生三子曰称曰兾芮曰义芮生缺缺生克克生锜又芮从子曰步扬曰步招扬生二子曰犫曰鹊居犫生三子曰至曰溱曰毅又二人考异曰步扬步招皆芮从子芮有昆弟二人曰称曰义不知步扬步招何人之子故不得而详但系之芮曰从子云又世族谱阙豹鹊居二人而列称步招溱三人于杂人今附于郄氏韩氏别祖万公子谱之三世也生求伯求伯生简简生子舆子舆生厥厥生二子曰无忌曰起无忌生襄起生四子曰须曰叔禽曰叔椒曰子羽须生二子曰不信曰固不信生子庚子庚生子虎又二人考异曰按系本万生求伯求伯生定伯简简生舆舆生献子厥厥生宣子起起生平子须须生简子不信不信生荘子庚世家则谓武子三世生厥厥生宣子宣子生贞子须贞子须生简子简子生荘子庄子生康子虎自厥而下参之系本无差独以武子三世生厥则误也今不从又曰按世族谱谓万之孙曰定伯简与系本及服䖍之说同独阙求伯一世今以系本补之又曰按昭五年传韩襄为公族大夫韩须受命而使矣箕襄邢带叔禽叔椒子羽皆大家也杜预注襄韩无忌子也须起之门子也箕襄邢带韩氏族禽椒羽起庶子也世系不辨襄与箕襄之异而误以箕襄为无忌子不知箕襄及邢带乃无忌之族非其子也荀氏逝敖生林父为中行氏林父生二子曰庚曰首首之后为知氏庚生偃偃生吴吴生寅首生罃罃生二子曰朔曰盈盈生跞跞生三子曰徐吾曰瑕曰申瑕生霄申生瑶又五人又别族程氏骓逝敖之孙曰季骓曽孙郑考异曰按世谱谓盈为朔之弟罃之子系本乃以盈为朔之子今考诸家皆以盈为罃之子晋诸氏范氏杜伯生隰叔隰叔生蒍蒍生縠縠生会以随为氏生二子曰燮曰鲂燮生匄鲂生彘裘匄生鞅鞅生二子曰吉射曰臯夷又会从弟穆子为士季氏生渥浊渥浊生弱弱生伯瑕伯瑕生弥牟又隰叔𤣥孙富及范无恤士鲋士蔑不详其世考异曰世系及族谱阙杜伯隰叔二世今増入之魏氏毕万生芒季芒季生犫犫生三子曰颗曰锜曰绛颗生颉锜生相绛生舒舒生二子曰侈曰戊侈生曼多曼多生驹又一人右按系本万生芒季芒季生武仲州州生庄子绛绛生献子荼荼生简子取取生襄子多多生桓子驹驹生文侯斯传云亦曰孺子世家万生武子犫犫生悼子颗颗生昭子绛绛生嬴嬴生献子献子生侈侈生桓子桓子生文侯都世谱万之孙犫犫之子颗为令狐氏锜为吕氏颗之子颉锜之子相舒之孙曼多世系万之孙犫生颗颗生子颉又生子绛绛生嬴嬴生舒舒生侈及戊戊生曼多考异曰考系本世谱世系俱以犫为万之孙世谱世系但知为万孙而阙其祢今以系本芒季参三家之说俱合世家以万生犫误也又曰系本谓武仲州即武子犫也索隠谓州即犫声近字因以异然左传记事字必有据今以犫文为正又曰系本武仲生绛其系本君篇云武子居魏悼子徙霍索隠谓悼子与绛兄弟今取以较杜氏武子之子曰颗曰锜是悼子颗与锜绛俱为武子之子明矣世家以颗生绛世系因而不改误也又曰系本世谱俱谓庄子生献子世家则云庄子生嬴嬴生献子不知司马迁何所本増嬴一世世系从之疑又曰世谱曼多舒之孙而阙其祢今考系本谓舒生侈侈生曼多世系以为戊生曼多误也赵氏公明生二子曰共孟曰夙夙生衰衰生四子曰盾曰同曰括曰婴齐盾生朔朔生武武生二子曰获曰成获之孙曰罗成生鞅鞅生三子曰桓子曰伯鲁曰无恤伯鲁生周伯又夙曽孙穿不知所系生旃旃生胜胜生午午生稷稷生朝考异曰按系本谓公明生共孟及赵夙夙生衰世家谓叔带五世生夙夙生共孟共孟生衰世谱谓叔带五世孙曰夙夙之弟曰衰世系谓夙子曰共孟共孟之子曰穿及衰且衰一人耳系本以为夙之子世家以为夙之孙世谱以为夙之弟世系从世家今考左传夙事献公以闵元年御戎后五年重耳奔蒲衰从之出则衰当为夙之子若从世家谓衰为夙孙则世数隔远又系本在诸家前必有所据今以系本次第为正籍氏黡生颉颉生叔子叔子生官正官正生司徒公司徒公生少襄少襄生太伯太伯生季季生偃偃生谈谈生秦考异曰世族谱止载伯黡谈秦三世世系加季偃二世今考世本补籍氏之阙胥氏臣生甲父甲父生二子曰午曰克午生带克生童先氏丹木生轸轸生二子曰縠曰且居縠生辛且居生克又四人张氏老生君臣君臣之孙趯又栁朔骼不详其世女叔氏齐生游又叔寛督不详其世伯氏伯宗生州犂㔻氏郑生豹董氏解氏各三人亡其系阎氏右行氏各二人梁氏六人乐氏四人成氏二人贾氏四人州氏二人箕氏三人邴氏二人程氏二人涉氏二人屠氏二人齐公子庄公为一世生三子曰得臣曰僖公曰年为二世僖公生三子曰襄公曰纠曰桓公年生无知为三世桓公生六子曰无亏曰惠公曰孝公曰昭公曰懿公曰雍为四世惠公生三子曰顷公曰栾曰高昭公生舍为五世顷公生五子曰灵公曰固曰铸曰角曰胜为六世灵公生三子曰庄公曰景公曰牙胜生青为七世景公生六子曰孺子曰悼公曰嘉曰驹曰黔曰鉏为八世悼公生二子曰简公曰平公为九世又公子公孙不系者八人考异曰按隠三年传卫庄公娶于齐东宫得臣之妹曰庄姜孔颖达曰卫庄公之立在春秋前三十五年齐僖公之立在春秋前八年庄姜必非齐僖公之女盖是庄公女僖公姊妹也得臣为太子早死故僖公立也不言僖公姊妹而系得臣者见其是适女也今从之系得臣于庄公下又曰按齐公族惟栾高二氏出惠公子其他虽公族不详为何公之子则无以知别祖之所自国氏高氏皆姜姓崔氏出自丁公庆氏蒲卢氏则襄十八年传云庆舍谓卢蒲癸子不辟宗杜预注庆卢蒲氏皆姜姓晏氏闾丘氏出庄公之孙隰氏出庄公曽孙东郭氏出桓公之孙与北郭南郭氏皆为姜姓并附公族谱他国倣此齐公族栾氏别祖栾公子谱之五世也生灶灶生施高氏别祖高公子谱之五世也生虿虿生彊考异曰纂图于栾氏不着公子栾于高氏不着公子高是没其别祖也又高齮乃敬仲之后纂图系之子彊下尤失之国氏归父生佐佐生二子曰胜曰弱弱生夏夏生书书生瓘瓘生高父考异曰按成十八年传齐杀国佐使清人杀国胜国弱来奔杜预注胜国佐子弱胜之弟则弱为佐之子矣纂图以弱为佐孙误也世族谱阙高父一人高氏傒生庄子庄子生顷子顷子生固固生二子曰无咎曰厚无咎生弱弱生齮厚生止止生竖又敬仲曽孙酀及顷子孙偃偃生二子曰张曰发张生无㔻考异曰世系世族谱皆阙今据世本所载庄子顷子之系又酀敬仲曽孙偃顷子孙也世系误以酀为敬仲孙以偃为齮之子皆误又曰酀不详其世偃不详其祢但书敬仲曽孙酀顷子孙偃以别之崔氏友生杼杼生三子曰成曰彊曰明彊生如考异曰诸家阙如一人庆氏克生二子曰封曰佐封生二子曰舍曰嗣又奊一人不许其世卢蒲氏就魁嫳癸共三人不详其世闾丘氏婴生明明生息晏氏弱生婴婴生二子曰氂曰圉又父戎一人不详其世隰氏朋下亡二世至曽孙鉏又党一人不详其世东郭氏偃书贾三人北郭氏佐启二人南郭氏偃一人并不详其世诸氏陈氏完生稺稺生愍愍生须无须无生无宇无宇生三子曰开曰乞曰书乞生九子曰庄曰瓘曰恒曰齿曰夷曰安曰意兹曰盈曰得恒生盘又须无有孙曰豹又一人鲍氏敬生叔牙亡二世至曽孙二人牵及国国又亡二世至曽孙牧又二人考异曰诸家谱皆阙叔敬不书管氏四人邴氏四人王氏六人宛氏二人贾氏二人棠氏棠公生无咎申氏鲜虞生挚又蒯幽不详其世工偻氏二人华氏颜氏庾生晋郭氏吕氏商氏乌氏襄氏各二人春秋分记卷十五春秋分记卷十六钦定四库全书春秋分记卷十六宋程公说撰世谱七世谱叙篇考异下宋公子戴公为一世生四子曰武公曰皇父充石曰好父说曰乐术为二世武公生二子曰宣公曰穆公为三世宣公生殇公穆公生二子曰庄公曰勃为四世荘公生四子曰闵公曰桓公曰公子朝曰右师成为五世闵公生四子曰公子游曰弗父何曰公孙固曰公孙郑桓公生五子曰目夷曰襄公曰向肹曰鳞曰荡穆公之曽孙高哀庄公之孙公孙师为六世襄公生成公为七世成公生六子曰昭公曰文公曰须曰卭曰孔叔曰钟离为八世昭公之子名阙文公生三子曰共公曰围龟曰肥为九世共公生二子曰平公曰段为十世平公生四子曰痤曰元公曰公子城曰公子边为十一世元公生四子曰景公曰地曰辰曰端秦为十二世端秦生周为十三世周生二子曰昭公得曰启为十四世又公子公孙不系者九人考异曰按定十年经书宋公之弟辰出奔陈是年景公之十七年也宋公景公也辰为景公弟则是元公之子明矣杜预于定十年传公子地母弟辰注云地景公弟辰之兄盖无疑焉而于昭二十年传取太子栾与母弟辰公子地为质则误注以辰及地为元公弟此自相违异也是时盖元公之十年传曰母弟者自太子栾而言杜预误指为元公母弟云又曰按左传景公无子取公孙周之子得与启飬诸公宫世家乃谓昭公者元公之曽庶孙也昭公父公孙纠纠父公子端秦元公少子也景公杀昭公父纠故昭公怨杀太子自立二书所载昭公之系则同而昭公父之名则异左传曰周世家曰纠然左传先于史记今从之宋公族皇氏别祖充石公子谱之二世也二子死于兵并失其名八世孙瑗生二子曰酁般曰麇瑗之从弟二人曰郧曰仲野仲野生二子曰伯曰非我瑗有从子曰缓非我从弟曰怀不详所系又二人考异曰按文十一年传引春秋前事鄋瞒伐宋皇父御之皇父之二子死焉马融以为皇父之二子从父在军为敌所杀名不见者方道二子死故得胜之知令皆死谁杀縁斯孔颖达谓于传文为顺今从之又按哀二十六年传杜预注云皇怀非我从昆弟非我瑗从子则怀亦瑗从子也世族谱乃谓怀为瑗昆弟是跻一世矣哀十八年左传宋杀皇瑗复皇氏族使皇缓为右师杜注谓皇缓瑗从子也世族谱乃谓瑗为充石八世孙缓为充石十世孙以世谱推之则缓非瑗从子盖瑗从孙矣窃考传文二事当以传文及注为正且世族谱亦杜氏学异同乃若此又按哀十七年传皇瑗之子麇夺其兄酁般邑世族谱误谓酁般为瑗世父且酁般盖瑗之犹子而麇之兄也从世族谱则是跻犹子为诸父而兄为从祖矣今从左传华氏别祖好父説公子谱之二世也生督督生二子曰家曰季老家生御事御事生二子曰耦曰元元生二子曰阅曰臣阅生二子曰椒曰臯比椒生子曰弱从兄寅不详所系椒孙定定又生启季老生郑郑生喜喜生吴督曽孙司马子伯别族牼弟曰亥曰合比曰费遂亥生无慼合比生姓遂生三子曰貙曰多僚曰登又二人考异曰按世本督子家家子御事世系族谱并缺世家误以御事为督子今正之又自督之子季老而下缺不谱今増之又按昭二十一年传华费遂生华貙华多僚华登三子皆遂之子也纂图以多僚及登为貙之子误矣又按昭二十年华亥使少司寇牼杜氏注牼亥庶兄纂图误以牼为亥子又弱从兄寅不详所自椒孙定不知其祢用附寅于弱之左系定于椒之下二世乐氏别祖术公子谱之二世也生泽泽生须须生吕三世孙喜喜之孙祁犂孙輓孙舍祁犂生溷輓生朱鉏溷生茷戴公𤣥孙曰豫至七世孙曰得曰歂戴公五世孙曰婴齐至四世孙曰大心戴公六世孙曰惧又六人考异曰按诸家所述戴公𤣥孙豫五世孙婴齐六世孙惧豫之后七世孙得昆弟歂婴齐之后四世孙大心不详所系今别为三派上系之戴公仲氏别祖成公子谱之五世也生师师生仲江江之孙仲几仲几生仲佗孔氏别祖何公子谱之六世也生周周生胜胜生考父考父生嘉嘉生大金大金生睪夷睪夷生防叔防叔生伯夏伯夏生纥纥生丘考异曰世系缺胜睪夷两世纂图自孔父弗父何正考父三世外全缺今増之自防叔而下见内鲁诸氏谱鱼氏别祖目夷公子谱之六世也生友友之孙曰石曰府共四人考异曰杜预云石府目夷之曽孙友之孙也纂图世系谓石府为友之子误矣向氏别祖盻公子谱之六世也生訾守訾守生二子曰鳣曰戍戍生五子曰胜曰宜曰郑曰行曰宁宁生罗罗生五子曰巢曰魋曰颀曰子车曰牛又二人考异曰按昭十九年传鄅夫人宋向戍之女也故向宁请师杜预注宁向戍子也今世谱乃以宁为戍曽孙误矣又世谱云巢为戍曽孙据巢为戍曽孙则宁为戍子世谱杜预所述自异若此用正世谱之误云又盻訾守鳣世系世谱并缺今增入之行胜二子戍之子也为人带向氏族也世谱置之杂人今附载向氏之族鳞氏别祖鳞公子谱之六世也生矔矔生文文生奏奏生朱考异曰按世本所载互有得焉世族谱误以矔为桓公子以朱为桓公孙皆非也杜氏于成十五年传注朱为矔孙又与族谱自相矛盾盖族谱缺鳞文奏三世故于矔及朱之系前后错乱世系仍之不复考正纂图止载鳞矔朱三人今并论诸家阙失云荡氏别祖荡公子谱之六世也生寿寿生二子曰意诸曰虺意诸生泽灵氏别祖围龟公子谱之九世也下亡三世至四世孙不缓褚氏别祖段公子谱之十世也段生彄褚师子肥不详其世边氏别祖子边公子谱之十一世也孙卭宋诸氏南宫氏长万生牛庄氏朝及堇父不详其世卫公子庄公为一世庄公生四子曰孝伯曰桓公曰州吁曰宣公为二世宣公生七子曰急曰寿曰黔牟曰公子顽曰惠公曰洩曰职为三世顽生三子曰齐子曰戴公曰文公惠公生懿公为四世文公生二子曰成公曰叔武为五世成公生三子曰穆公曰子适子仪为六世穆公生三子曰定公曰殇公曰黒背为七世定公生三子曰献公曰鱄曰展为八世献公生七子曰襄公曰公子荆曰蟜曰伯曰皮曰行曰当为九世襄公生二子曰孟絷曰灵公为十世灵公生四子曰庄公曰庶子悼公曰郢曰起又襄公孙般师不详其祢为十一世庄公生出公为十二世又公子公孙不系者五人卫公族齐氏别祖齐子公子谱之四世也杜预云齐子无子戴公以其子为后齐子四世孙恶恶生豹子叔氏别祖黒背公子谱之七世也生剽剽生析朱鉏共三人考异曰公子曰公子公子之子曰公孙据子叔黒背穆公之子定公之弟是生公孙剽则剽乃定公弟之子穆公之孙史记以剽为定公弟误也公叔氏别祖当公子谱之九世也当生公孙发发生戍考异曰世族谱缺当一世案世本云献公生成子当当生文子拔拔生朱为公叔氏拔或作发朱即戍也孟氏别祖絷公子谱十世也生彄南氏别祖郢公子谱之十一世也生弥牟石氏靖伯孙碏生厚厚生骀仲骀仲生祁子祁子生稷稷生买买生恶恶生曼姑曼姑生魋魋生围又恶从子圃考异曰世族谱以祁仲为靖伯八世孙据礼记谓石祁子骀仲子也则当是靖伯五世孙非八世孙也今从礼记为正太叔氏僖侯八世孙仪仪之子亡一世孙申申生三子曰疾曰遗曰青寗氏武公曽孙跪生静静生速速生俞俞生相相生殖殖生喜孙氏武公三世孙级生昭子昭子生良夫良夫生林父林父生三子曰嘉曰襄曰蒯北宫氏成公曽孙括生二子曰遗曰佗佗生喜喜生结王孙氏牟之后曰贾贾子齐考异曰据左氏谷梁俱曰成公曽孙括而公羊于成公十七年经卫北宫结帅师侵郑以括为结按括之曽孙曰结定十四年奔鲁者也从公羊则是结同其曽祖讳矣卫诸氏孔氏婴齐生达达之孙烝鉏烝鉏生羁羁之孙圉圉生悝史氏朝生一子曰狗䲡不详其世褚师氏师圃生申子比不详其世赵氏黡生举举生阳考异曰世谱谓黡之孙阳而阙举一世今补之元氏咺生角夏氏戊生期礼氏二人蘧氏一人华氏四人渠氏二人蔡公子宣公为一世生三子曰桓公曰蔡叔曰哀侯为二世哀侯生缪侯为三世缪侯生庄公为四世庄公生三子曰文公曰燮曰履为五世文公生二子曰景公曰公子朝为六世景公生灵侯为七世灵侯生𨼆太子友为八世友生三子曰平侯曰悼侯曰昭侯为九世平侯生蔡侯朱昭侯生三子曰成侯曰子干曰子元为十世又公子公孙不系者七人蔡公族朝氏别祖公子朝公子谱之六世也生归生归生生朝吴陈公子文公为一世文公生桓公及佗为二世桓公生四子曰太子免曰厉公曰庄公曰宣公为三世厉公生公子完宣公生三子曰御寇曰穆公曰少西为四世穆公生共公为五世共公生灵公为六世灵公生成公为七世成公生四子曰哀公曰黄曰招曰过为八世哀公生三子曰偃师曰留曰胜为九世偃师生惠公又哀公孙贞子为十世惠公生怀公为十一世怀公生愍公为十二世陈公族夏氏别祖少西公子谱之四世也生御叔御叔生征舒征舒生晋晋生御寇御寇生啮啮生区夫考异曰世系于陈谱全阙族谱于夏氏止列御叔征舒啮区夫四人余皆略焉今参考而补之又曰按啮乃徴舒曽孙世谱谓为征舒三世孙是也杜预于昭二十三年注云征舒𤣥孙自为异同今以世谱为正辕氏申公九世孙涛涂四世孙侨又一人庆氏虎及其弟寅族乐鍼氏僖公孙鍼子鍼子八世孙宜咎宋氏宣公六世孙竖陈诸氏孔氏宁奂二人不详其世郑公子武公为一世生三子曰庄公曰叔段曰原繁为二世庄公生九子曰昭公曰厉公曰子亹曰子婴曰阏曰曼伯曰元曰吕曰子人语为三世厉公生文公为四世文公生七子曰穆公曰华曰臧曰士曰瑕曰俞弥曰带为五世穆公生十三子曰灵公曰襄公曰喜曰騑曰平曰睔曰偃曰去疾曰挥曰发曰嘉曰孔曰然为六世襄公生二子曰悼公曰成公为七世成公生五子曰僖公曰繻曰班曰駹曰申为八世僖公生五子曰简公曰狐曰熈曰侯曰丁班生叔駹生知为九世简公生定公狐生二子曰击曰恶为十世定公生献公为十一世献公生二子曰声公曰共公为十二世又公子公孙不系者十一人郑公族太叔氏别祖段公子谱之二世也生滑滑生定叔子人氏别祖语公子谱之三世也生九考异曰公子曰公子公子之子曰公孙公孙之子以王父字为氏语为庄公子则当至语之孙方以子人为氏也今语之子九不曰公孙而曰子人未详罕氏别祖喜公子谱之六世也生二子曰舍之曰鉏舍之生二子曰虎曰魋鉏生朔虎生婴齐婴齐生达即武子賸考异曰魋舍之子虎之弟也世谱谓为虎之族世系谓为虎之子今并正之驷氏别祖騑公子谱之六世也生二子曰夏曰黑夏生二子曰带曰乞黒生一子曰印带生偃乞生歂偃生丝歂生𢎞又一人考异曰按穆公之子曰灵公襄公又有十一子子然士子孔子孔三族亡子羽不为卿罕驷丰印游良国是谓七穆世族谱既谱驷氏而于黒别谱为子晢氏不知子晢即驷氏也襄三十年传曰驷良方争伯有侈子晢好在人上杜预注驷氏子晢良氏伯有未始分为子晢氏也又族谱以公子印为穆公之子亦误公子印乃公子睔印氏之别祖黒子乃印尔当为穆公曽孙岂得以为穆公子丰氏别祖平公子谱之六世也生段段生二子曰卷曰施考异曰郑有两子张公孙黒肱字子张以襄二十二年卒则印氏也丰巻字子张襄三十年子产逐之则丰氏也又丰氏曰公孙段即卷之父印氏曰叚即黑肱之子沈括于此误以两子张为一人与世系所载其失有三公孙黒肱附之丰氏失一也卷之逐在黒肱卒之后而合为一失二也子丰穆公之子丰氏别祖也世系误以子丰为黒肱及见其于公子别祖之义有所不合则以子丰为穆公后失三也今并正之印氏别祖睔公子谱之六世也生黒肱黒肱生叚叚生二子曰堇父曰癸考异曰子晢之子驷印以印为名也印氏以印为氏也沈括见驷氏公孙黑之子曰印误以子晢为印氏而以公孙黒肱系之丰氏今正之游氏别祖偃公子谱之六世也生二子曰虿曰楚虿生二子曰眅曰吉眅生良吉生速良氏别祖去疾公子谱之六世也生輙輙生霄霄生止国氏别祖发公子谱之六世也生侨侨生参羽氏别祖挥公子谱之六世也生申申生颉孔氏别祖嘉公子谱之六世也生洩洩生张士孔氏别祖士子孔公子谱之六世也生大季然氏别祖子然公子谱之六世也生丹丹生鬷明考异曰世族谱羽氏阙公孙申然氏阙鬷明今增之郑诸氏皇氏武子后曰戍戍生耳至辰及颉不详其世石氏五人不详其世尉氏止生翩司氏臣生齐堵氏三人不详其世侯氏四人不详其世洩氏三人高氏乐氏邓氏王子氏孔氏各二人不详其世曹公子桓公为一世桓公生庄公为二世庄公生世子羁僖公为三世僖公生昭公为四世昭公生共公为五世共公生文公为六世文公生宣公为七世宣公生三子曰太子曰成公曰忻时为八世成公生武公为九世武公生二子曰平公曰隠公为十世平公生三子曰悼公曰声公曰靖公为十一世靖公生伯阳为十二世燕阙秦公子文公为一世文公生太子竫公为二世竫公生宁公为三世宁公生三子曰出子曰武公曰徳公为四世徳公生三子曰宣公曰成公曰穆公为五世穆公生三子曰康公曰公子慭曰公子𢎞为六世康公生共公为七世共公生桓公为八世桓公生三子曰景公曰伯车曰鍼为九世景公生哀公为十世哀公生太子夷公为十一世夷公生惠公为十二世惠公生悼公为十三世又公子不系者一人秦诸氏子车氏三人不详其世百里氏奚生视楚公子蚡冒武王为一世蚡冒生薳章武王生二子曰文王曰公子元为二世文王生二子曰堵敖曰成王为三世成王生二子曰穆王曰王子职为四世穆王生六子曰庄王曰婴齐曰侧曰壬夫曰辰曰阳为五世庄王生五子曰共王曰谷臣曰贞曰追舒曰午为六世共王生五子曰康王曰灵王曰比曰黒肱曰平王为七世康王生郏敖灵王生二子曰禄曰罢敌平王生六子曰昭王曰太子建曰申曰结曰启曰尹戍为八世郏敖生二子曰幕曰平夏昭王生二子曰惠王曰子良建生二子曰胜曰燕申生二子曰朝曰宁结生二子曰平曰寛为九世又公子王子公孙王孙不系者三十七人楚公族薳氏别祖章公子谱之二世也生二子曰吕臣曰贾贾生艾猎艾猎有从子曰子冯不详其祢冯生掩又八人阳氏别祖阳公子谱之五世也生尹尹生匄匄生三子曰令终曰完曰佗考异曰案昭二十七年传令尹子常杀阳令终与其弟完及佗则完佗与令终俱为匄之子非令终之子也世族谱世系误以阳完及佗为令终之子今刋之囊氏别祖贞公子谱之六世也贞之孙曰瓦子南氏别祖追舒公子谱之六世也生去疾沈氏庄王曽孙尹戍生二子曰诸梁曰后臧又三人鬭氏若敖生四子曰亷曰缗曰祁曰伯比亷生申公班班生宜申考异曰按杜预注以申公班为若敖孙然若敖有四子不知班为孰之子今考世族谱以冝申为鬭亷孙因冝申而证申班意宜申或以父所封名之则宜申其申公班之子乎当考伯比生三子曰于菟曰子良曰得臣于菟生般般生克黄克黄生蔓蔓生韦龟韦龟生成然成然生三子曰辛曰怀曰巢子良生越椒越椒生苗贲皇得臣之后为成氏生二子曰大心曰嘉大心生虎又六人屈氏世为莫敖瑕生边边生朱朱生荡荡生二子曰到曰申到生建建生生又重完一人考异曰按世本荡建祖父宣十二年邲之战为右广者是也襄二十五年楚有屈荡同姓名盖误尔不然或同一人也今止书其一又世族谱以申为荡之孙据世系申乃荡之子今从之屈氏别族申氏屈申之后曰申公巫臣不详所系巫臣生五子曰阎曰子荡曰弗忌曰晋狐庸曰晋邢侯又一人申氏舟生犀宇生亥骊包胥不详其世申叔氏时生跪跪生叔豫又叔展寿余公子牟考异曰按楚之申氏有三申公巫臣之后屈氏别族也申舟之后及申宇即申氏也申叔时而下申叔氏也世族谱乃以申叔时申叔跪合于申氏之后世系从之以叔时系之申亥误矣今别而书之伍氏参生举举生二子曰奢曰椒鸣奢生二子曰尚曰贠潘氏崇不详其世尫生叔党叔党生潘子子臣不详其世考异曰潘氏惟崇及子臣二人不详所系崇见于文元年尫见于宣十二年故用书崇于首而阙其系观氏丁父与起不详其世起生从从生瞻连尹氏襄老生黑要工尹氏共五人熊氏共四人季氏钟氏各二人不详其世吴公子寿梦为一世寿梦生八子曰诸樊曰余祭曰夷昧曰季札曰王僚曰蹶由曰烛庸曰掩余为二世夷昧生二子曰阖庐曰夫槩王为三世阖庐生三子曰终累曰夫差曰子山为四世夫差生四子曰友曰地曰姑曹曰庆忌为五世春秋分记卷十六春秋分记卷十七钦定四库全书春秋分记卷十七宋程公说撰名谱一春秋列疆分土者衆矣余既作周鲁及外诸侯王子王族公子公族诸氏世谱凡先儒之说与诸家之谱悉辨正之至于小国其详不可得见也而有不可略则先列其君附以国人之名字裒而次之厥有条理作列国君臣名谱列国君臣名谱第一已上小国爵姓具者四十有四赖赖子弦弦子莱莱子莱共工浮来正舆子王湫谭谭子宗宗子钟吾钟吾子已上小国有爵亡姓者六皆子爵耿霍魏焦东虢宻管毛雍聃邘胙蒋茅杨萧萧叔萧大夫还无社杜预释夷国在晋城阳庄武县今莱州即墨也庄十六年晋武公伐夷执夷诡诸杜云诡诸周大夫夷采地名是有二夷矣而世族谱于夷国下复系以夷诡诸按夷国妘姓而诡诸则周大夫也夷国逺在东垂而采地则王畿之近也岂可併为一哉诡诸之夷非即墨之夷则明矣向申任颛臾福黄六舒蓼蓼舒庸已上小国有姓亡爵者二十九江厉英巢桐贰轸绞州权道栢鄾房项邿遂人遂因氏颔氏工娄氏须遂氏阳冀崇戴共已上小国姓爵俱亡者三十呜唿春秋详内而略外其私鲁云乎哉二百四十二年间列国事不胜书託鲁以治诸侯其私鲁云乎哉故内夫人见于经而外夫人不书是以其年莫得而详然名氏见于传者有不可阙用缉其名作外夫人名谱外夫人妾名谱第二曹燕秦穆姬楚外公女之见于书者鲜矣余读左传及考杜预世族谱得其略焉不敢削也裒而録之作外公女名谱晋秦穆夫人妾宦女潞子婴儿夫人齐宋卫宋桓夫人许穆夫人蔡陈郑二姬曹燕秦简璧秦嬴楚江芉季芉畀我公女止书其名故次夫人谱后公子则序其世故列于公族大夫谱上春秋分记卷十七春秋分记卷十八钦定四库全书春秋分记卷十八宋程公説撰名谱二学者多称三皇五帝之事尚矣略之或失乎陋张之或过乎夸杜预集世族谱亦谓学者上采太史公书世本旁引传记诸子多有异同莫得其真故止集传所载古人名字不复他取余用铨次为详谱焉昔者班固西汉史作古今人物表分为九等以第优劣识者讥之谓其以臆见而品古人且不表今人自异所表之意犹之无益于汉史也余今谱古人物图列其名虽非春秋时人而皆因见于传则与古今人物表异矣若古侯国并録于下作古人物名谱古人物名谱少昊金天氏金癸亥八十四年颛顼高阳氏水癸亥七十八年五帝帝喾高辛氏徳木起辛亥在位七十年帝尧陶唐氏火甲辰一百年帝舜有虞氏土甲申五十年黄帝之后世系右五帝三代皆出黄帝之后故用先列三皇五帝名号纪运年代次则谱黄帝之后世系杜预曰按鲧则舜之五世从祖父也而及舜共为尧臣尧则舜之三从高祖而妻其女此史记之可疑也预之说于理为近然距古既逺不得其详节志传记所载云尔八元八恺四凶之族亦出黄帝之后则别谱之五官五正木曰勾芒少皥氏子重为之火曰祝融颛顼氏子黎为之金曰蓐收少皥氏子该为之水曰𤣥冥少皥氏子脩及熈为之土曰后土共工氏子勾龙为之右按昭二十九年传少皥氏有四叔重为勾芒该为蓐收脩及熈为𤣥𠖇此三祀也共工氏有子勾龙为后土颛顼氏有子黎为祝融二祀也又𤣥𠖇师之后昧允格台骀沈姒蓐黄按昭元年子产曰昔金天氏有裔子曰昧为𤣥𠖇师生允格台骀沈姒蓐黄实守其祀杜预曰重该脩熈此少昊氏四子主金木及水者少昊氏其官以鸟名然则此五官皆在高阳高辛之世脩及熈皆为𤣥㝠未知昧为谁子或是其子孙沈姒蓐收黄台骀之后高阳之所封也五纪官太昊氏龙官共工氏水官炎帝氏火官黄帝氏云官金天氏鸟官右五纪官见昭十七年传忠伯奋肃仲堪文十八年传曰昔高辛氏有八共叔献才子八人天下之民谓之八懿季仲元舜臣尧举八元使布五教髙辛氏宣伯虎于四方高阳氏有才子八人元慈仲熊天下之民谓之八凯舜臣尧惠叔豹举八凯使主后土以揆百事和季貍案书帝曰俞地平天成六府三齐苍舒事允治万世允赖时乃功此舜圣隤敳叹美大禹之辞也地平天成何八广梼戭与于八凯耶孔安国传谓禹水渊大临土治曰平五行叙曰成皆禹决髙阳氏明尨降九川距四海所致也左氏举而凯允庭坚归之于八凯杜预注谓此即益笃仲容垂禹臯陶之伦不知八凯乃高诚叔达阳氏之子而禹则鲧之子也左氏既已失而预又併失之矣四凶帝鸿氏浑敦南裔少皥氏有不才子穷竒北裔颛顼氏梼杌东裔缙云氏有不才子饕餮西裔文十八年传曰舜臣尧流四凶族投诸四裔以御魑魅右帝鸿少皥颛顼三氏不才子皆帝子孙惟缙云氏黄帝时官名非帝之裔故别之辰参伯曰阏伯商丘辰星髙辛氏居旷林迁主祀季曰实沈大夏参星昭元年传曰昔高辛氏二子伯阏季实沈居旷林不相能后帝迁阙于商丘迁沈于大夏共工氏子勾龙太岳烈山氏神农世诸侯子柱董氏飂叔安董父鬷夷氏虞氏幕瞽瞍虞思箕伯直柄虞遂伯戱后夔氏乐正伯封𤣥妻夏禹启相少康后杼孔甲臯桀后妃后缗二姚有穷氏后羿寒伯明寒浞浇豷杂人武罗伯因熊髠尨圉靡椒女艾殷契相土汤太甲盘庚帝乙纣杂人伊尹微子启箕子禄父逢伯陵逢公条氏徐氏萧氏索氏长勺氏尾勺氏陶氏施氏繁氏锜氏樊氏饥氏终葵氏古国名郇瑕氏吕郐大庭氏昆吾甲父封父莘夏诸侯有鬲氏过戈斟灌氏斟寻氏观扈仍有缗有仍氏季萴殷诸侯豕韦氏姺邳黎宻须阙巩周诸侯唐杜氏邶鄘豳奄骀亳蒲姑四夷名録戎骊戎姜戎吾离戎子驹支陆浑戎隂戎陆浑子九州之戎杨拒泉臯伊雒戎戎蛮蛮氏戎蛮子嘉戎蛮子赤卢戎狄戎犬戎戎州戎州人戎州已氏茅戎徐吾氏北戎山戎无终无终子嘉父大良少良孟乐长狄鄋瞒长狄縁斯长狄侨如焚如荣如简如虺豹赤狄东山臯落氏潞氏潞子婴儿夫人酆舒仲章廧咎如甲氏留吁铎辰白狄白狄子肥子绵臯鼓子鸢鞮介人淮夷东夷苫越山夷百濮夷虎羣蛮肃慎春秋分记卷十八春秋分记卷十九钦定四库全书春秋分记卷十九宋程公说撰书一厯书第一厯象之作天地生生之本也厯以候二气之发敛象以凖三辰之运行圣人以为二气在天漠然无形故推之以厯曰阳之气于此发而为春阴之气于此发而为秋然有识之民知之可也无识之民何自知之故又示之以象曰日在某宿而为春星中某宿而为秋夫然有识者以气而知阴阳之推盪无识者以形而知四时之代谢故耕耨不失其时夷隩不失其所而生生之本于是乎在然厯法精宻积之毫釐乆则不能无差况欲夷考千岁之正闰哉遂使学者以门王为闰月己亥为三豕于此虽有绝智骤欲根考而其法汗漫非可遽晓尝稽古昔皇极之主皆以厯数为先务盖自黄帝氏作迎日推䇿考定星厯起消息正闰余尧命羲和中星闰余明时正度夏正以寅商正以丑周正以子穷则反本循环无穷周道衰天子不协时司厯不协日诸侯不受职日御不分朔邦国有行鲁厯者焉有行商厯者焉有以夏正而纪晋国之年者焉有行伪周之厯者焉有各以其国之厯相赴告者焉告朔之羊废登台之礼亡闰分乖次孟陬失纪春秋纪时日以正人事故合朔先天则经书日食以纠之中气后天则传书南至以明之商鲁二厯具在姜岌等考之皆不合于春秋盖孔子所书加王于春正之间明为周王之正则所用必周厯也夫周正皆建子也而今也推之厯法积之气候验之日食则春秋所书隠桓之正皆建丑庄闵僖文宣之正建子及丑者相半至成襄昭定哀之正而后建子间亦有建亥者非一代正朔自异尚也厯乱而不之正也其正者偶然也歴自太初至于钦天正朔与经传未必皆合杜预倣周厯据经及左氏作经传长厯其合者多矣然于隠元年正月朔则辛巳二年则乙亥诸厯之正皆建子而预之正独建丑焉日有不在其月则改易闰余强以求合故闰月相距近则十余月远或七十余月其误不待辟而审矣大抵东周厯法既乱而预之为厯不辨典要委曲迁就求以附会而失滋甚况夫经传之文日月之误如桓十四年五月左氏阙月而二传则不阙月庄公六年左氏公羊皆王正月而谷梁则王三月文公元年二月癸亥二传皆不朔而公羊则朔之蜀之春秋石经以甲午为申午以癸卯为葵卯简册流传之失安知其不以十月为五月以日己为乙以日卯为酉也以其文或相似也三传之经书相异者凡二百四十余言岂亦圣人自为异哉三传之文必有一误于此者安知于日月而不误也且夫周厯之误也虽圣人不能不奉王而不书也日月之误也虽巧厯亦不能以法正之也刘恕作通鑑外纪编年谓前闰后闰大约相去三十二月十九年七闰为一章杜预长厯既违五岁再闰又非归余于终但据春秋经传考日辰晦朔前后甲子则置一闰非厯也恕説善矣而于编年尚仍预之旧则习矣而不察也今用夷考诸家厯书惟开元大衍倚数立法后世作者不可得而易按经布筭截自一千八十一章首复得甲子岁壬申朔旦冬至下求隠之元年积中分以定气本揲法以定朔累盈余以定闰气朔闰正而后考日月交会经传所书甲子系于其月因具着于篇杜氏春秋经传厯大凡七百七十九日大衍经合三百五十九日传合二百八十一日共计五百四十日视杜预所载十二家厯大衍多二日日食三十六大衍虽合而朔差者半开元大衍春秋经传厯䇿实一百一十万三百四十三揲法八万九千七百七十三挂限八万七千一十八三元之䇿十五余六百六十四分秒七通法三千四十象通二十四干实一百一十一万三百七十九太用上䇿实除外岁差三十六分太转终六百七十万一千二百七十九二十七日余一千六百八十五分秒七十九秒母八十转差日一余二千九百六十七分秒一交终数八亿二千七百二十五万一千三百二十二二十七日余六百四十五分一千三百二十二秒秒母一万朔差日二余九百六十七分八千六百七十八秒中日十三余千八百四十二分五千六百六十一秒望差日一余四百八十三分九千三百三十九秒望数日十四余二千三百二十六分五十秒交限日十二余一千三百五十八分六千三百二十二秒交率三百四十三交数四千三百六十九元率一百六十三亿七千四百五十九万五千二百年元月二千二十五亿二千六百五十六万三千二百元分一兆八千一百八十一万四千一百七十一亿五千八百一十五万三千六百中朔同积日五万九千八百七亿二千九百三十二万八千二百四十复见甲子岁甲子月甲子日甲子时朔旦冬至大小无余分蔀率二亿七千二百九十万九千九百二十年蔀月三十三亿七千五百四十四万二千七百二十蔀分三百三万二百三十六亿一千九百三十万二千五百六十中朔同积日九百九十六亿七千八百八十二万二千一百三十九复见甲辰岁甲子月癸未朔旦冬至章率八万九千七百七十三年章月一百一十一万三百四十三章分九百九十六亿七千八百八十二万二千一百三十九中朔同积日三千二百七十八万九千八十六大余四十六小余六百九十九庚戌朔旦冬至演纪上元甲子至周平王四十九年入春秋鲁隠公元年积九千六百九十六万二百九十六年第一元第一蔀第一千八十章积九千六百九十五万四千八百四十年积月一十一亿九千九百一十七万四百四十积分一百七万六千五百三十一亿二千七百九十一万一百二十积日三百五十四亿一千二百二十一万三千一百二十八大余八小余一千复见甲子岁壬申朔旦太阳九千六百九十五万一千六百三十一周余一十一万八千二百四十七分太太隂一千二亿八千五百一十六万五千一百五十周余一百五十八万二千七百五十交会一十三亿一百三十三万五千二百一十七周余四亿七千二百七十九万三千一百二十六自此止用第一千八十一章首之岁求分却加上项所余除筭更不远取上元庶见入章之法也第一千八十一章章首甲子岁天正朔旦壬申冬至小余一千大余八积至鲁隠公元年己未五千四百五十六年中积分六十亿五千六百九十二万一千六十五积日爻数去外通上章尾大小余筭大余五十六小余一千七百四十五归余之挂二万六千五百二十八朔积分六十亿五千六百八十九万四千五百三十七日法除爻数去外通上章尾大小余筭大余四十七小余二千五百七十七周平王四十九年鲁隠公元年己未正月辛亥朔大二月辛巳小三月庚戌大四月庚辰小五月己酉大六月己夘小七月戊申大八月戊寅大九月戊申小十月丁丑大十一月丁未小十二月丙子大周正皆建子也自三统至钦天正月朔或得辛亥或庚戌壬子视大衍不过前后差一日盖取分不同尔今以传五月辛丑十月庚申考之则正月朔非辛亥故杜预迁就以辛已为朔然求之僖五年辛亥昭二十年己丑传两书南至在三统俱合而得朔独左氏差一闰以己丑为二月在大衍则气虽合而俱在晦故郭纲谓正建丑夫二气与诸厯既不差则今元年冬至在庚申或前后一日其甲子决不可变若从辛巳则冬至不在正月周厯虽差不如是之甚意者差闰止在今年而杜考之不详耳大抵周厯惟闰法多差左氏所载屡以失闰为讥在当时已知其失则后世自难考正故今止以大衍立法经传日月合者皆标其日于月下若不合者则注其差云二年庚申正月丙午小二月乙亥大三月乙巳小四月甲戌大五月甲辰小六月癸酉大七月癸夘小八月壬申大九月壬寅小十月辛未大十一月辛丑大闰月辛未小十二月庚子大三年辛酉正月庚午小二月己亥大三月己巳小日食经书二月己巳日食以大衍推之三月己巳朔初三日辛未雨水中气则当以三月为正复考定气雨水二千三百六十四分而经朔小余止五百二十八虽同日而气未交郭纲谓入雨水定气误矣今以立春定气求太阳所躔宿又依交会法推筭太阴相减外余一十四度四十九分在少象初爻按经月行入少象初爻老象上爻皆沾黄道当朔望则有亏辰今日食黄道室十二度少四月戊戌大五月戊辰小六月丁酉大七月丁夘小八月丙申大九月丙寅小十月乙未太十一月乙丑小十二月甲午大周桓王元年四年壬戌正月甲子大二月甲午小三月癸亥大四月癸巳小五月壬戌大六月壬辰小七月辛酉大八月辛夘小九月庚申大十月庚寅小十一月巳未大十二月己丑小五年癸亥正月戊午大二月戊子小三月丁巳大四月丁亥小五月丙辰大六月丙戌大七月丙辰小八月乙酉大闰月乙夘小九月甲申大十月甲寅小十一月癸未大十二月癸丑小六年甲子正月壬午大二月壬子小三月辛巳大四月辛亥小五月庚辰大六月庚戌小七月己夘大八月己酉小九月戊寅大十月戊申大十一月戊寅小十二月丁未大七年乙丑正月丁丑小二月丙午大三月丙子小四月乙巳大五月乙亥小六月甲辰大七月甲戌小八月癸夘大九月癸酉小十月壬寅大十一月壬申小十二月辛丑大八年丙寅正月辛未大二月辛丑小三月庚午大四月庚子小闰月己巳大五月己亥小六月戊辰大七月戊戌小八月丁夘大九月丁酉小十月丙寅大十一月丙申小十二月乙丑大九年丁夘正月乙未小二月甲子大三月甲午小四月癸亥大五月癸巳大六月癸亥小七月壬辰大八月壬戌小九月辛夘大十月辛酉小十一月庚寅大十二月庚申小十年戊辰正月己丑大二月己未小三月戊子大四月戊午小五月丁亥大六月丁巳小七月丙戌大八月丙辰小九月乙酉大十月乙夘大十一月乙酉小十二月甲寅大十一年己巳正月甲申小闰月癸丑大二月癸未小三月壬子大四月壬午小五月辛亥大六月辛巳小七月庚戌大八月庚辰小九月己酉大十月己夘小十一月戊申大十二月戊寅大桓公元年庚午正月戊申小二月丁丑大三月丁未小四月丙子大五月丙午小六月乙亥大七月乙巳小八月甲戌大九月甲辰小十月癸酉大十一月癸夘小十二月壬申大二年辛未正月壬寅小二月辛未大三月辛丑小四月庚午大五月庚子大六月庚午小七月己亥大八月己巳小九月戊戌大闰月戊辰小十月丁酉大十一月丁夘小十二月丙申大三年壬申正月丙寅小二月乙未大三月乙丑小四月甲午大五月甲子小六月癸巳大七月癸亥小八月壬辰大朔日食经书七月壬辰朔日食大衍在八月入食限盖春秋闰差故尔以交会法推筭相减外余十度四十四分在少象初爻日食黄道星初二千七分太九月壬戌小十月辛夘大十一月辛酉小十二月庚寅大四年癸酉正月庚申大二月庚寅小三月己未大四月己丑小五月戊午大六月戊子小七月丁巳大八月丁亥小九月丙辰大十月丙戌小十一月乙夘大十二月乙酉大五年甲戌正月乙夘小二月甲申大三月甲寅小四月癸未大五月癸丑小六月壬午大闰月壬子小七月辛巳大八月辛亥小九月庚辰大十月庚戌小十一月己夘大十二月己酉小六年乙亥正月戊寅大二月戊申小三月丁丑大四月丁未大五月丁丑小六月丙午大七月丙子小八月乙巳大九月乙亥小十月甲辰大十一月甲戌小十二月癸夘大七年丙子正月癸酉小二月壬寅大三月壬申小四月辛丑大五月辛未小六月庚子大七月庚午小八月己亥大九月己巳小十月戊戌大十一月戊辰小十二月丁酉大八年丁丑正月丁夘大二月丁酉小三月丙寅大闰月丙申小四月乙丑大五月乙未小六月甲子大七月甲午小八月癸亥大九月癸巳小十月壬戌大十一月壬辰大十二月辛酉小九年戊寅正月辛夘大二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰小十年己夘正月乙酉大二月乙夘小三月甲申大四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小闰月庚戌大十二月庚辰小十一年庚辰正月己酉大二月己夘小三月戊申大四月戊寅小五月丁未大六月丁丑小七月丙午大八月丙子大九月丙午小十月乙亥大十一月乙巳小十二月甲戌大十二年辛巳正月甲辰小二月癸酉大三月癸夘小四月壬申大五月壬寅小六月辛未大七月辛丑小八月庚午大九月庚子小十月己巳大十一月己亥小十二月戊辰大十三年壬午正月戊戌大二月戊辰小三月丁酉大四月丁夘小五月丙申大六月丙寅小七月乙未大闰月乙丑小八月甲午大九月甲子小十月癸巳大十一月癸亥小十二月壬辰大十四年癸未正月壬戌小二月辛夘大三月辛酉小四月庚寅大五月庚申小六月己丑大七月己未小八月戊子大九月戊午小十月丁亥大十一月丁巳小十二月丙戌大十五年甲申正月丙辰大二月丙戌小三月乙夘大四月乙酉小五月甲寅大六月甲申小七月癸丑大八月癸未大九月癸丑小十月壬午大十一月壬子小十二月癸巳大十六年乙酉正月辛亥小二月庚辰大三月庚戌小四月己夘大闰月己酉小五月戊寅大六月戊申小七月丁丑大八月丁未小九月丙子大十月丙午大十一月丙子小十二月乙巳大十七年丙戌正月乙亥小二月甲辰大案桓公十七年经二月丙午公会邾仪父盟于趭杜注二月无丙午丙午三月四日也今分记推丙午为二月三日似合于经三月甲戌小四月癸夘大五月癸酉小六月壬寅大七月壬申小八月辛丑大九月辛未小十月庚子大十一月庚午小朔日食十二月己亥大经书冬十月朔日食以大衍考之在十一月庚午入少象初爻应食日食黄道氐四度十八年丁亥正月己巳小二月戊戌大三月戊辰小四月丁酉大五月丁夘小六月丙申大七月丙寅小八月乙未大九月乙丑小十月甲午大十一月甲子小十二月癸巳大春秋分记卷十九春秋分记卷二十钦定四库全书春秋分记卷二十宋程公说撰书二厯书第二庄公元年戊子正月癸亥大闰月癸巳小二月壬戌大三月壬辰小四月辛酉大五月辛夘小六月庚申大七月庚寅大八月庚申小九月己丑大十月己未小十一月戊子大十二月戊午小二年己丑正月丁亥大二月丁巳小三月丙戌大四月丙辰小五月乙酉大六月乙夘小七月甲申大八月甲寅小九月癸未大十月癸丑大十一月癸未小十二月壬子大三年庚寅正月壬午小二月辛亥大三月辛巳小四月庚戌大五月庚辰小六月己酉大七月己夘小八月戊申大九月戊寅小闰月丁未大十月丁丑小十一月丙午大十二月丙子小四年辛夘正月乙巳大二月乙亥大三月乙巳小四月甲戌大五月甲辰小六月癸酉大七月癸夘小八月壬申大九月壬寅小十月辛未大十一月辛丑小十二月庚午大五年壬辰正月庚子小二月己巳大三月己亥小四月戊辰大五月戊戌小六月丁夘大七月丁酉小八月丙寅大九月丙申小十月乙丑大十一月乙未小十二月甲子大六年癸巳正月甲午大二月甲子小三月癸巳大四月癸亥小五月壬辰大闰月壬戌小六月辛夘大七月辛酉小八月庚寅大九月庚申大十月庚寅小十一月己未大十二月己丑小七年甲午正月戊午大二月戊子小三月丁巳大四月丁亥小五月丙辰大六月丙戌小七月乙夘大八月乙酉小九月甲寅大十月甲申小十一月癸丑大十二月癸未小八年乙未正月壬子大二月壬午大三月壬子小四月辛巳大五月辛亥小六月庚辰大七月庚戌小八月己夘大九月己酉小十月戊寅大十一月戊申小十二月丁丑大九年丙申正月丁未小二月丙子大三月丙午小闰月乙亥大四月乙巳小五月甲戌大六月甲辰大七月甲戌小八月癸夘大九月癸酉小十月壬寅大十一月壬申小十二月辛丑大十年丁酉正月辛未小二月庚子大三月庚午小四月己亥大五月己巳小六月戊戌大七月戊辰小八月丁酉大九月丁夘小十月丙申大十一月丙寅小十二月乙未大十一年戊戌正月乙丑大二月乙未小三月甲子大四月甲午小五月癸亥大六月癸巳小七月壬戌大八月壬辰小九月辛酉大十月辛夘小十一月庚申大闰月庚寅小十二月己未大十二年己亥正月己丑大二月己未小三月戊子大四月戊午小五月丁亥大六月丁巳小七月丙戌大八月丙辰小九月乙酉大十月乙夘小十一月甲申大十二月甲寅小十三年庚子正月癸未大二月癸丑小三月壬午大四月壬子小五月辛巳大六月辛亥大七月辛巳小八月庚戌大九月庚辰小十月己酉大十一月己夘小十二月戊申大十四年辛丑正月戊寅小二月丁未大三月丁丑小四月丙午大五月丙子小六月乙巳大七月乙亥小八月甲辰大闰月甲戌大九月甲辰小十月癸酉大十一月癸夘小十二月壬申大十五年壬寅正月壬寅小二月辛未大三月辛丑小四月庚午大五月庚子小六月己巳大七月己亥小八月戊辰大九月戊戌小十月丁夘大十一月丁酉小十二月丙寅大十六年癸夘正月丙申大二月丙寅小三月乙未大四月乙丑小五月甲午大六月甲子小七月癸巳大八月癸亥小九月壬辰大十月壬戌小十一月辛夘大十二月辛酉小十七年甲辰正月庚寅大二月庚申小三月己丑大四月己未小闰月戊子大五月戊午小六月丁亥大七月丁巳小八月丙戌大九月丙辰小十月乙酉大十一月乙夘小十二月甲申大十八年乙巳正月甲寅大二月甲申小三月癸丑大四月癸未小五月壬子大日食沈括谓春秋日食三十六淮南卫朴能推算三十五独不得庄十八年三月者一杜厯得癸未而不入食限刘孝孙得壬子今以大衍推之与孝孙合寔此年五月也经书三月闰差也日食黄道胃十二度少六月壬午小七月辛亥大八月辛巳大九月辛亥小十月庚辰大十一月庚戌小十二月己夘大十九年丙午正月己酉小二月戊寅大三月戊申小四月丁丑大五月丁未小六月丙子大七月丙午小八月乙亥大九月乙巳小十月甲戌大十一月甲辰小十二月癸酉大二十年丁未正月癸夘大闰月癸酉小二月壬寅大三月壬申小四月辛丑大五月辛未小六月庚子大七月庚午小八月己亥大九月己巳小十月戊戌大十一月戊辰小十二月丁酉大二十一年戊申正月丁夘小二月丙申大三月丙寅小四月乙未大五月乙丑大六月乙未小七月甲子大八月甲午小九月癸亥大十月癸巳小十一月壬戌大十二月壬辰小二十二年己酉正月辛酉大二月辛夘小三月庚申大四月庚寅小五月己未大六月己丑小七月戊午大八月戊子小九月丁巳大十月丁亥大闰月丁巳小十一月丙戌大十二月丙辰小二十三年庚戌正月乙酉大二月乙夘小三月甲申大四月甲寅小五月癸未大六月癸丑小七月壬午大八月壬子小九月辛巳大十月辛亥小十一月庚辰大十二月庚戌大二十四年辛亥正月庚辰小二月己酉大三月己夘小四月戊申大五月戊寅小六月丁未大七月丁丑小八月丙午大九月丙子小十月乙巳大十一月乙亥小十二月甲辰大二十五年壬子正月甲戌小二月癸夘大三月癸酉小四月壬寅大五月壬申大六月壬寅小闰月辛未大日食经书六月辛未朔日食今以大衍考之在闰月入老象上爻日食黄道井初五百九十分半七月辛丑小八月庚午大九月庚子小十月己巳大十一月己亥小十二月戊辰大二十六年癸丑正月戊戌小二月丁夘大三月丁酉小四月丙寅大五月丙申小六月乙丑大七月乙未小八月甲子大九月甲午大十月甲子小十一月癸巳大十二月癸亥小朔日食经书十二月癸亥朔日食与大衍合入少象初爻日食黄道尾十度少二十七年甲寅正月壬辰大二月壬戌小三月辛夘大四月辛酉小五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳小二十八年乙夘正月丁亥小二月丙辰大闰月丙戌小三月乙夘大四月乙酉小五月甲寅大六月甲申小七月癸丑大八月癸未小九月壬子大十月壬午小十一月辛亥大十二月辛巳小二十九年丙辰正月庚戌大二月庚辰小三月己酉大四月己夘大五月己酉小六月戊寅大七月戊申小八月丁丑大九月丁未小十月丙子大十一月丙午小十二月乙亥大三十年丁巳正月乙巳小二月甲戌大三月甲辰小四月癸酉大五月癸夘小六月壬申大七月壬寅小八月辛未大九月辛丑十月庚午大大衍交会法推算在老象上爻日食黄道翼一十八度少十一月庚子大闰月庚午小十二月己亥大三十一年戊午正月己巳小此虽朔日冬至而归余未尽气朔之余各不同不可谓之合朔故大衍章法与三统异然大约十九年朔至相去不远也二月戊戌大三月戊辰小四月丁酉大五月丁夘小六月丙申大七月丙寅小八月乙未大九月乙丑小十月甲午大十一月甲子小十二月癸巳大三十二年己未正月癸亥大二月癸巳小三月壬戌大四月壬辰小五月辛酉大六月辛夘小七月庚申大八月庚寅小九月己未大十月己丑小十一月戊午大十二月戊子小闵公元年庚申正月丁巳大二月丁亥小三月丙辰大四月丙戌大五月丙辰小六月乙酉大七月乙夘小八月甲申大闰月甲寅小九月癸未大十月癸丑小十一月壬午大十二月壬子小二年辛酉正月辛巳大二月辛亥小三月庚辰大四月庚戌小五月己夘大六月己酉小七月戊寅大八月戊申大九月戊寅小十月丁未大十一月丁丑小十二月丙午大僖公元年壬戌正月丙子小二月乙巳大三月乙亥小四月甲辰大五月甲戌小六月癸夘大七月癸酉小八月壬寅大九月壬申小十月辛丑大十一月辛未小十二月庚子大二年癸亥正月庚午大二月庚子小三月己巳大四月己亥小五月戊辰大闰月戊戌小六月丁夘大七月丁酉小八月丙寅大九月丙申小十月乙丑大十一月乙未小十二月甲子大三年甲子正月甲午小二月癸亥大三月癸巳大四月癸亥小五月壬辰大六月壬戌小七月辛夘大八月辛酉小九月庚寅大十月庚申小十一月己丑大十二月己未小四年乙丑正月戊子大二月戊午小三月丁亥大四月丁巳小五月丙戌大六月丙辰小七月乙酉大八月乙夘大九月乙酉小十月甲寅大十一月甲申小十二月癸丑大五年丙寅正月癸未小传辛亥日南至三统厯虽合而自鲁隐公以后朔皆差二日课日食则不验今大衍气合而朔差以意求之周厯置闰在先大衍置闰在后此所以气在月晦也然大衍日食在春秋视诸厯为最宻则此朔虽差于大体无害云闰月壬子大二月壬午小三月辛亥大四月辛巳小五月庚戌大六月庚辰小七月己酉大八月己夘小九月戊申大朔日食大衍日食黄道翼七度十月戊寅大十一月戊申小十二月丁丑大六年丁夘正月丁未小二月丙子大三月丙午小四月乙亥大五月乙巳小六月甲戌大七月甲辰小八月癸酉大九月癸夘小十月壬申大十一月壬寅小十二月辛未大七年戊辰正月辛丑小二月庚午大三月庚子大四月庚午小五月己亥大六月己巳小七月戊戌大八月戊辰小九月丁酉大闰月丁夘小十月丙申大十一月丙寅小十二月乙未大传于岁尾书闰月盖十二月也经两书闰皆于歳末此后世所以有归余于终之疑盖春秋闰法不正尔八年己巳正月乙丑小二月甲午大三月甲子小四月癸巳大五月癸亥小六月壬辰大七月壬戌大八月壬辰小九月辛酉大十月辛夘小十一月庚申大十二月庚寅小九年庚午正月己未大二月己丑小三月戊午大四月戊子小五月丁巳大六月丁亥小七月丙辰大八月丙戌小九月乙夘大十月乙酉大十一月乙夘小十二月甲申大十年辛未正月甲寅小二月癸未大三月癸丑小四月壬午大五月壬子小六月辛巳大闰月辛亥小七月庚辰大八月庚戌小九月己夘大十月己酉小十一月戊寅大十二月戊申小十一年壬申正月丁丑大二月丁未大三月丁丑小四月丙午大五月丙子小六月乙巳大七月乙亥小八月甲辰大九月甲戌小十月癸夘大十一月癸酉小十二月壬寅大十二年癸酉正月壬申小二月辛丑大三月辛未小四月庚子大五月庚午小日食经书三月庚午日食大衍厯在五月考之杜厯当差一月而差二月者盖杜氏于此年二月置一闰出于私意故也日食黄道胃一度六月己亥大七月己巳小八月戊戌大九月戊辰小十月丁酉大十一月丁夘小十二月丙申大十三年甲戌正月丙寅大二月丙申小三月乙丑大闰月乙未小四月甲子大五月甲午小六月癸亥大七月癸巳小八月壬戌大九月壬辰大十月壬戌小十一月辛夘大十二月辛酉小十四年乙亥正月庚寅大二月庚申小三月己丑大四月己未小五月戊子大六月戊午小七月丁亥大八月丁巳小九月丙戌大十月丙辰小十一月乙酉大十二月乙夘小十五年丙子正月甲申大二月甲寅大三月甲申小四月癸丑大日食经书五月日食杜预得壬子刘孝孙得癸未皆不入蚀限景初厯得癸丑而入蚀限以大衍考之十二年庚午日食后见一闰而杜预无闰故四月癸丑乃春秋五月也姜岌曰其食误者五此其一也日食黄道璧六度半五月癸未小六月壬子大七月壬午小八月辛亥大九月辛巳小十月庚戌大闰月庚辰小十一月己酉大十二月己夘小十六年丁丑正月戊申大二月戊寅小三月丁未大四月丁丑小五月丙午大六月丙子大七月丙午小八月乙亥大九月乙巳小十月甲戌大十一月甲辰小十二月癸酉大十七年戊寅正月癸夘小二月壬申大三月壬寅小四月辛未大五月辛丑小六月庚午大七月庚子小八月己巳大九月己亥小十月戊辰大十一月戊戌小十二月丁夘大十八年己夘正月丁酉大二月丁夘小三月丙申大四月丙寅小五月乙未大六月乙丑小七月甲午大闰月甲子小八月癸巳大九月癸亥小十月壬辰大十一月壬戌小十二月辛夘大十九年庚辰正月辛酉大二月辛夘小三月庚申大四月庚寅小五月己未大六月己丑小七月戊午大八月戊子小九月丁巳大十月丁亥小十一月丙辰大十二月丙戌小二十年辛巳正月乙夘大二月乙酉小三月甲寅大四月甲申小五月癸丑大六月癸未大七月癸丑小八月壬午大九月壬子小十月辛巳大十一月辛亥小十二月庚辰大二十一年壬午正月庚戌小二月己夘大三月己酉小四月戊寅大闰月戊申小五月丁丑大六月丁未小七月丙子大八月丙午大九月丙子小十月乙巳大十一月乙亥小十二月甲辰大二十二年癸未正月甲戌小二月癸夘大三月癸酉小四月壬寅大五月壬申小六月辛丑大七月辛未小八月庚子大九月庚午小十月己亥大十一月己巳小十二月戊戌大二十三年甲申正月戊辰大二月戊戌小三月丁夘大四月丁酉小五月丙寅大六月丙申小七月乙丑大八月乙未小九月甲子大十月甲午小十一月癸亥大十二月癸巳小二十四年乙酉正月壬戌大闰月壬辰小二月辛酉大三月辛夘小四月庚申大五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳小二十五年丙戌正月丙戌大二月丙辰小三月乙酉大四月乙夘小五月甲申大六月甲寅小七月癸未大八月癸丑大九月癸未小十月壬子大十一月壬午小十二月辛亥大二十六年丁亥正月辛巳小二月庚戌大三月庚辰小四月己酉大五月己夘小六月戊申大七月戊寅小八月丁未大九月丁丑小闰月丙午大十月丙子小十一月乙巳大十二月乙亥大二十七年戊子正月乙巳小二月甲戌大三月甲辰小四月癸酉大五月癸夘小六月壬申大七月壬寅小八月辛未大九月辛丑小十月庚午大十一月庚子小十二月己巳大二十八年己丑正月己亥小二月戊辰大三月戊戌小四月丁夘大五月丁酉大六月丁夘小七月丙申大八月丙寅小九月乙未大十月乙丑小十一月甲午大十二月甲子小二十九年庚寅正月癸巳大二月癸亥小三月壬辰大四月壬戌小五月辛夘大六月辛酉小闰月庚寅大七月庚申大八月庚寅小九月己未大十月己丑小十一月戊午大十二月戊子小三十年辛夘正月丁巳大二月丁亥小三月丙辰大四月丙戌小五月乙夘大六月乙酉小七月甲寅大八月甲申小九月癸丑大十月癸未小十一月壬子大十二月壬午大三十一年壬辰正月壬子小二月辛巳大三月辛亥小四月庚辰大五月庚戌小六月己夘大七月己酉小八月戊寅大九月戊申小十月丁丑大十一月丁未小十二月丙子大三十二年癸巳正月丙午小二月乙亥大闰月乙巳小三月甲戌大四月甲辰大五月甲戌小六月癸夘大七月癸酉小八月壬寅大九月壬申小十月辛丑大十一月辛未小十二月庚子大三十三年甲午正月庚午小二月己亥大三月己巳小四月戊戌大五月戊辰小六月丁酉大七月丁夘大八月丁酉小九月丙寅大十月丙申小十一月乙丑大十二月乙未小春秋分记卷二十春秋分记卷二十一钦定四库全书春秋分记卷二十一宋程公说撰书三厯书第三文公元年乙未正月甲子大二月甲午小三月癸亥大日食经书二月癸亥日食大衍在三月杜厯自隐元年至今有三十四闰大衍三十六闰从杜氏则不入蚀限盖闰法不得其正尔日食黄道危八度太四月癸巳小五月壬戌大六月壬辰小七月辛酉大八月辛卯小九月庚申大十月庚寅小十一月己未大十二月己丑大闰月己未小左氏曰扵是闰三月非礼也诸厯是年当置闰而不当在三月故逹厯者讥之所谓归余扵终盖言其余数未尽而已置闰尔二年丙申正月戊子大二月戊午小三月丁亥大四月丁巳小五月丙戌大六月丙辰小七月乙酉大八月乙卯小九月甲申大十月甲寅小十一月癸未大十二月癸丑小三年丁酉正月壬午大二月壬子小三月辛巳大四月辛亥小五月庚辰大六月庚戌大七月庚辰小八月己酉大九月己卯小十月戊申大十一月戊寅小十二月丁未大四年戊戌正月丁丑小二月丙午大三月丙子小四月乙巳大五月乙亥小六月甲辰大七月甲戌小八月癸卯大闰月癸酉大九月癸卯小十月壬申大十一月壬寅小十二月辛未大五年己亥正月辛丑小二月庚午大三月庚子小四月己巳大五月己亥小六月戊辰大七月戊戌小八月丁卯大九月丁酉小十月丙寅大十一月丙申小十二月乙丑大六年庚子正月乙未大二月乙丑小三月甲午大四月甲子小五月癸巳大六月癸亥小七月壬辰大八月壬戌小九月辛卯大十月辛酉小十一月庚寅大十二月庚申小是年末经书闰月不告朔以厯法推之未应闰也今而书闰则周闰有所移也今年及哀五年置闰皆以冬焉周闰必以年终以为归余扵终之义不知闰积分以成月五歳再闰一章而闰当歳终所谓归余扵终非率以年终也故书以纠之七年辛丑正月己丑大二月己未小三月戊子大四月戊午大闰月戊子小五月丁巳大六月丁亥小七月丙辰大八月丙戌小九月乙卯大十月乙酉小十一月甲寅大十二月甲申小八年壬寅正月癸丑大二月癸未小三月壬子大四月壬午小五月辛亥大六月辛巳大七月辛亥小八月庚辰大九月庚戌小十月己卯大十一月己酉小十二月戊寅大九年癸卯正月戊申小二月丁丑大三月丁未小四月丙子大五月丙午小六月乙亥大七月乙巳小八月甲戌大九月甲辰小十月癸酉大十一月癸卯小十二月壬申大十年甲辰正月壬寅大闰月壬申小二月辛丑大三月辛未小四月庚子大五月庚午小六月己亥大七月己巳小八月戊戌大九月戊辰小十月丁酉大十一月丁卯小十二月丙申大十一年乙巳正月丙寅小二月乙未大三月乙丑大四月乙未小五月甲子大六月甲午小七月癸亥大八月癸巳小九月壬戌大十月壬辰小十一月辛酉大十二月辛卯小十二年丙午正月庚申大二月庚寅小三月己未大四月己丑小五月戊午大六月戊子大七月戊午小八月丁亥大九月丁巳小十月丙戌大闰月丙辰小十一月乙酉大十二月乙卯小十三年丁未正月甲申大二月甲寅小三月癸未大四月癸丑小五月壬午大六月壬子小七月辛巳大八月辛亥小九月庚辰大十月庚戌大十一月庚辰小十二月己酉大十四年戊申正月己卯小二月戊申大三月戊寅小四月丁未大五月丁丑小六月丙午大七月丙子小八月乙巳大九月乙亥小十月甲辰大十一月甲戌小十二月癸卯大十五年己酉正月癸酉小二月壬寅大三月壬申大四月壬寅小五月辛未大六月辛丑小朔日食经书朔与大衍合日食黄道昴九度太闰月庚午大七月庚子小八月己巳大九月己亥小十月戊辰大十一月戊戌小十二月丁卯大十六年庚戌正月丁酉小二月丙寅大三月丙申小四月乙丑大五月乙未小六月甲子大七月甲午小八月癸亥大九月癸巳小十月壬戌大十一月壬辰小十二月辛酉大十七年辛亥正月辛卯大二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳大十一月丁亥小十二月丙辰大十八年壬子正月丙戌小二月乙卯大闰月乙酉小三月甲寅大四月甲申小五月癸丑大六月癸未小七月壬子大八月壬午小九月辛亥大十月辛巳小十一月庚戌大十二月庚辰小宣公元年癸丑正月己酉大二月己卯大三月己酉小四月戊寅大五月戊申小六月丁丑大七月丁未小八月丙子大九月丙午小十月乙亥大十一月乙巳小十二月甲戌大二年甲寅正月甲辰小二月癸酉大三月癸卯小四月壬申大五月壬寅大六月壬申小七月辛丑大八月辛未小九月庚子大十月庚午小十一月己亥大闰月己巳小十二月戊戌大三年乙卯正月戊辰小此年至亦在朔余分未尽不得谓之合朔下倣此二月丁酉大三月丁卯大四月丙申大五月丙寅小六月乙未大七月乙丑小八月甲午大九月甲子小十月癸巳大十一月癸亥小十二月壬辰大四年丙辰正月壬戌大二月壬辰小三月辛酉大四月辛卯小五月庚申大六月庚寅小七月己未大八月己丑小九月戊午大十月戊子小十一月丁巳大十二月丁亥小五年丁巳正月丙辰大二月丙戌大三月丙辰小四月乙酉大五月乙卯小六月甲申大七月甲寅小八月癸未大闰月癸丑小九月壬午大十月壬子小十一月辛巳大十二月辛亥小六年戊午正月庚辰大二月庚戌小三月己卯大四月己酉大五月己卯小六月戊申大七月戊寅小八月丁未大九月丁丑小十月丙午大十一月丙子小十二月乙巳大七年己未正月乙亥小二月甲辰大三月甲戌小四月癸卯大五月癸酉小六月壬寅大七月壬申小八月辛丑大九月辛未大十月辛丑小十一月庚午大十二月庚子小八年庚申正月己巳大二月己亥小三月戊辰大四月戊戌小五月丁卯大闰月丁酉小六月丙寅大七月丙申小八月乙丑大九月乙未小十月甲子大经书七月甲子日食大衍在十月杜预厯自僖公十二年至文公元年五年一闰者二也四年一闰者三也失二闰焉又自文公十六年至宣公十年凡四年一闰者三也又失一闰焉此预据左氏再失闰之説废闰以爲厯预是为传而爲厯非为经而爲厯也预厯七月乙未朔不入食限而其甲子晦亦不入食限焉姜岌谓其误者五此其二也今从大衍日食黄道角五度半十一月甲午小十二月癸亥大九年辛酉正月癸巳大二月癸亥小三月壬辰大四月壬戌小五月辛卯大六月辛酉小七月庚寅大八月庚申小九月己丑大十月己未小十一月戊子大十二月戊午小十年壬戌正月丁亥大二月丁巳小三月丙戌大四月丙辰大日食经书朔与大衍合日食黄道壁七度少五月丙戌小六月乙卯大七月乙酉小八月甲寅大九月甲申小十月癸丑大十一月癸未小十二月壬子大十一年癸亥正月壬午小闰月辛亥大二月辛巳小三月庚戌大四月庚辰小五月己酉大六月己卯小七月戊申大八月戊寅大九月戊申小十月丁丑大十一月丁未小十二月丙子大十二年甲子正月丙午小二月乙亥大三月乙巳小四月甲戌大五月甲辰小六月癸酉大七月癸卯小八月壬申大九月壬寅小十月辛未大十一月辛丑小十二月庚午大十三年乙丑正月庚子大二月庚午小三月己亥大四月己巳小五月戊戌大六月戊辰小七月丁酉大八月丁卯小九月丙申大闰月丙寅小十月乙未大十一月乙丑小十二月甲午大十四年丙寅正月甲子小二月癸巳大三月癸亥小四月壬辰大五月壬戌大六月壬辰小七月辛酉大八月辛卯小九月庚申小十月己丑大十一月己未大十二月己丑小十五年丁卯正月戊午大二月戊子小三月丁巳大四月丁亥小五月丙辰大六月丙戌小七月乙卯大八月乙酉大九月乙卯小十月甲申大十一月甲寅小十二月癸未大十六年戊辰正月癸丑小二月壬午大三月壬子小四月辛巳大五月辛亥小六月庚辰大闰月庚戌小七月己卯大八月己酉小九月戊寅大十月戊申小十一月丁丑大十二月丁未大十七年己巳正月丁丑小二月丙午大三月丙子小四月乙巳大五月乙亥小六月甲辰大经书六月癸卯日食以大衍考之不入食限其年有食当在五月乙亥朔故姜岌谓其误者五此其三也乙亥日食黄道胃十三度少七月甲戌小八月癸卯大九月癸酉小十月壬寅大十一月壬申小十二月辛丑大十八年庚午正月辛未小二月庚子大三月庚午小四月己亥大五月己巳大六月己亥小七月戊辰大八月戊戌小九月丁卯大十月丁酉小十一月丙寅大十二月丙申小成公元年辛未正月乙丑大二月乙未小三月甲子大闰月甲午小四月癸亥大五月癸巳小六月壬戌大七月壬辰大八月壬戌小九月辛卯大十月辛酉小十一月庚寅大十二月庚申小二年壬申正月己丑大二月己未小三月戊子大四月戊午小五月丁亥大六月丁巳小七月丙戌大八月丙辰小九月乙酉大十月乙卯大十一月乙酉小十二月甲寅大三年癸酉正月甲申小二月癸丑大三月癸未小四月壬子大五月壬午小六月辛亥大七月辛巳小八月庚戌大九月庚辰小十月己酉大十一月己卯小闰月戊申大十二月戊寅小四年甲戌正月丁未大二月丁丑小三月丙午大四月丙子大五月丙午小六月乙亥大七月乙巳小八月甲戌大九月甲辰小十月癸酉大十一月癸卯小十二月壬申大五年乙亥正月壬寅小二月辛未大三月辛丑小四月庚午大五月庚子小六月己巳大七月己亥大八月己巳小九月戊戌大十月戊辰小十一月丁酉大十二月丁卯小六年丙子正月丙申大二月丙寅小三月乙未大四月乙丑小五月甲午大六月甲子小七月癸巳大闰月癸亥小八月壬辰大九月壬戌小十月辛卯大十一月辛酉大十二月辛卯小七年丁丑正月庚申大二月庚寅小三月己未大四月己丑小五月戊午大六月戊子小七月丁巳大八月丁亥小九月丙辰大十月丙戌小十一月乙卯大十二月乙酉小八年戊寅正月甲寅大二月甲申小三月癸丑大四月癸未大五月癸丑小六月壬午大七月壬子小八月辛巳大九月辛亥小十月庚辰大十一月庚戌小十二月己卯大九年己卯正月己酉小二月戊寅大三月戊申小四月丁丑大闰月丁未小五月丙子大六月丙午大七月丙子小八月乙巳大九月乙亥小十月甲辰大十一月甲戌小十二月癸卯大十年庚辰正月癸酉小二月壬寅大三月壬申小四月辛丑大五月辛未小六子庚子大七月庚午小八月己亥大九月己巳小十月戊戌大十一月戊辰大十二月戊戌小十一年辛巳正月丁卯大二月丁酉小三月丙寅大四月丙申小五月乙丑大六月乙未小七月甲子大八月甲午小九月癸亥大十月癸巳小十一月壬戌大十二月壬辰小十二年壬午正月辛酉大闰月辛卯小二月庚申大三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰小十三年癸未正月乙酉大二月乙卯小三月甲申大四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大十四年甲申正月庚辰小二月己酉大三月己卯小四月戊申大五月戊寅小六月丁未大七月丁丑小八月丙午大九月丙子小十月乙巳大闰月乙亥大十一月乙巳小十二月甲戌大十五年乙酉正月甲辰小二月癸酉大三月癸卯小四月壬申大五月壬寅小六月辛未大七月辛丑小八月庚午大九月庚子小十月己巳大十一月己亥小十二月戊辰大十六年丙戌正月戊戌小二月丁卯大三月丁酉大四月丁卯小五月丙申大六月丙寅小朔日食经书朔日得六月之正大衍法不差日食黄道毕九度半稍弱七月乙未大八月乙丑小九月甲午大十月甲子小十一月癸巳大十二月癸亥小十七年丁亥正月壬辰大二月壬戌小三月辛卯大四月辛酉小五月庚寅大六月庚申大闰月庚寅小七月己未大八月己丑小九月戊午大十月戊子小十一月丁巳大经书十二月丁巳朔日食应在十一月大抵春秋闰多差故日食朔不差而月差也日食黄道房初度十二月丁亥小十八年戊子正月丙辰大二月丙戌小三月乙卯大四月乙酉小五月甲寅大六月甲申小七月癸丑大八月癸未小九月壬子大十月壬午大十一月壬子小十二月辛巳大襄公元年己丑正月辛亥小二月庚辰大三月庚戌小四月己卯大五月己酉小六月戊寅大七月戊申小八月丁丑大九月丁未小十月丙子大十一月丙午小十二月乙亥大二年庚寅正月乙巳小二月甲戌大三月甲辰大闰月甲戌小四月癸卯大五月癸酉小六月壬寅大七月壬申小八月辛丑大九月辛未小十月庚子大十一月庚午小十二月己亥大三年辛卯正月己巳小二月戊戌大三月戊辰小四月丁酉大五月丁卯大六月丁酉小七月丙寅大八月丙申小九月乙丑大十月乙未小十一月甲子大十二月甲午小四年壬辰正月癸亥大二月癸巳小三月壬戌大四月壬辰小五月辛酉大六月辛卯小七月庚申大八月庚寅大九月庚申小十月己丑大十一月己未小十二月己丑大闰月戊午小五年癸巳正月丁亥大二月丁巳小三月丙戌大四月丙辰小五月乙酉大六月乙卯小七月甲申大八月甲寅小九月癸未大十月癸丑小十一月壬午大十二月壬子小六年甲午正月辛巳大二月辛亥大三月辛巳小四月庚戌大五月庚辰小六月己酉大七月己卯小八月戊申大九月戊寅小十月丁未大十一月丁丑小十二月丙午大七年乙未正月丙子小二月乙巳大三月乙亥小四月甲辰大五月甲戌大六月甲辰小七月癸酉大八月癸卯小闰月壬申大九月壬寅小十月辛未大十一月辛丑小十二月庚午大八年丙申正月庚子小二月己巳大三月己亥小四月戊辰大五月戊戌小六月丁卯大七月丁酉小八月丙寅大九月丙申大十月丙寅小十一月乙未大十二月乙丑小九年丁酉正月甲午大二月甲子小三月癸巳大四月癸亥小五月壬辰大六月壬戌小七月辛卯大八月辛酉小九月庚寅大十月庚申小十一月己丑大十二月己未小左传十二月癸亥门其三门闰月戊寅济于隂坂侵郑杜预注以长厯叅校上下此年不得有闰月戊寅是十二月二十日疑闰月当为门五日五字上与门合爲闰则后学者自然转日爲月晋人三畨四军更攻郑门门各五日晋各一攻郑三受敌欲以苦之癸亥去戊寅十六日以癸亥始攻攻郑五日凡十五日郑故不服而去明日戊寅济于阴坂复侵郑外邑十年戊戌正月戊子大二月戊午大三月戊子小四月丁巳大闰月丁亥小五月丙辰大六月丙戌小七月乙卯大八月乙酉小九月甲寅大十月甲申小十一月癸丑大十二月癸未小十一年己亥正月壬子大二月壬午小三月辛亥大四月辛巳大五月辛亥小六月庚辰大七月庚戌小八月己卯大九月己酉小十月戊寅大十一月戊申小十二月丁丑大十二年庚子正月丁未小二月丙子大三月丙午小四月乙亥大五月乙巳小六月甲戌大七月甲辰小八月癸酉大九月癸卯大十月癸酉小十一月壬寅大十二月壬申小十三年辛丑正月辛丑大闰月辛未小二月庚子大三月庚午小四月己亥大五月己巳小六月戊戌大七月戊辰小八月丁酉大九月丁卯小十月丙申大十一月丙寅小十二月乙未大十四年壬寅正月乙丑大二月乙未小朔日食经书朔与大衍合日食黄道女十度半三月甲子大四月甲午小五月癸亥大六月癸巳小七月壬戌大八月壬辰小九月辛酉大十月辛卯小十一月庚申大十二月庚寅小十五年癸卯正月己未大二月己丑小三月戊午大四月戊子大五月戊午小六月丁亥大七月丁巳小日食经书八月丁巳日食大衍得七月朔闰法差也姜岌谓其误者五此其四也日食黄道井三度强八月丙戌大九月丙辰小十月乙酉大闰月乙卯小十一月甲申大十二月甲寅小十六年甲辰正月癸未大二月癸丑小三月壬午大四月壬子大五月壬午小六月辛亥大七月辛巳小八月庚戌大九月庚辰小十月己酉大十一月己卯小十二月戊申大十七年乙巳正月戊寅小二月丁未大三月丁丑小四月丙午大五月丙子小六月乙巳大七月乙亥小八月甲辰大九月甲戌小十月癸卯大十一月癸酉小十二月壬寅大十八年丙午正月壬申大二月壬寅小三月辛未大四月辛丑小五月庚午大六月庚子小闰月己巳大七月己亥小八月戊辰大九月戊戌小十月丁卯大十一月丁酉小十二月丙寅大十九年丁未正月丙申小二月乙丑大三月乙未大四月乙丑小五月甲午大六月甲子小七月癸巳大八月癸亥小九月壬辰大十月壬戌小十一月辛卯大十二月辛酉小二十年戊申正月庚寅大二月庚申小三月己丑大四月己未小五月戊子大六月戊午小七月丁亥大八月丁巳大九月丁亥小十月丙辰大朔日食经书朔日与大衍合日食黄道轸二度太十一月丙戌小十二月乙卯大二十一年己酉正月乙酉小二月甲寅大闰月甲申小三月癸丑大四月癸未小五月壬子大六月壬午小七月辛亥大八月辛巳小九月庚戌大朔日食十月庚辰小朔日食经书九月庚戌朔日食十月庚辰朔日食以大衍考之九月朔入老象上爻沾黄道当食日食黄道翼九度太十月朔入老象五爻非食限日在黄道角四度弱十一月己酉大十二月己卯小二十二年庚戌正月己酉小二月戊寅大三月戊申小四月丁丑大五月丁未小六月丙子大七月丙午小八月乙亥大九月乙巳小十月甲戌大十一月甲辰小十二月癸酉大二十三年辛亥正月癸卯大二月癸酉小朔日食经书二月癸酉朔日食大衍考之入少象初爻日食黄道女二度少三月壬寅大四月壬申小五月辛丑大六月辛未小七月庚子大八月庚午小九月己亥大十月己巳小十一月戊戌大十二月戊辰小闰月丁酉大二十四年壬子正月丁卯小二月丙申大三月丙寅小四月乙未大五月乙丑小六月甲午大七月甲子小朔日食八月癸巳大朔日食经书七月甲子朔日食八月癸巳朔日食大衍考之七月入少象初爻食限日食黄道井二十一度半强八月老象五爻非食限日在黄道星二度弱九月癸亥大十月癸巳小十一月壬戌大十二月壬辰小二十五年癸丑正月辛酉大二月辛卯小三月庚申大四月庚寅小五月己未大六月己丑小七月戊午大八月戊子小九月丁巳大十月丁亥小十一月丙辰大十二月丙戌大二十六年甲寅正月丙辰小二月乙酉小三月甲寅大四月甲申大五月甲寅小六月癸未大七月癸丑小八月壬午大闰月壬子小九月辛巳大十月辛亥小十一月庚辰大十二月庚戌小二十七年乙卯正月己卯大二月己酉大三月己卯小四月戊申大五月戊寅小六月丁未大七月丁丑小八月丙午大九月丙子小十月乙巳大十一月乙亥小朔日食经书十二月乙亥朔日食以大衍考之在十一月盖春秋厯失闰也左氏曰辰在申司厯过也再失闰矣姜岌曰交会应在此月不为再失闰也岌盖以十一月推之而得其正左氏以十二月求之而过言其失闰也杜预牵合左氏而顿置两闰以为长厯诡听骇俗预盖爲传而为厯非爲经而爲厯也日食黄道氐七度强十二月甲辰大二十八年丙辰正月甲戌小二月癸卯大三月癸酉小四月壬寅大五月壬申小六月辛丑大七月辛未大八月辛丑小九月庚午大十月庚子小十一月己巳大十二月己亥小二十九年丁巳正月戊辰大二月戊戌小三月丁卯大四月丁酉小五月丙寅大闰月丙申小六月乙丑大七月乙未小八月甲子大九月甲午小十月癸亥大十一月癸巳小十二月壬戌大三十年戊午正月壬辰大二月壬戌小三月辛卯大四月辛酉小五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳小三十一年己未正月丙戌大二月丙辰大三月丙戌小四月乙卯大五月乙酉小六月甲寅大七月甲申小八月癸丑大九月癸未小十月壬子大十一月壬午小十二月辛亥大春秋分记卷二十一春秋分记卷二十二钦定四库全书春秋分记卷二十二宋程公说撰书四厯书第四昭公元年庚申正月辛巳小闰月庚戌大二月庚辰小三月己酉大四月己卯小五月戊申大六月戊寅大七月戊申小八月丁丑大九月丁未小十月丙子大十一月丙午小十二月乙亥大二年辛酉正月乙巳小二月甲戌大三月甲辰小四月癸酉大五月癸卯小六月壬申大七月壬寅小八月辛未大九月辛丑小十月庚午大十一月庚子大十二月庚午小三年壬戌正月己亥大二月己巳小三月戊戌大四月戊辰小五月丁酉大六月丁卯小七月丙申大八月丙寅小九月乙未大闰月乙丑小十月甲午大十一月甲子小十二月癸巳大四年癸亥正月癸亥大二月癸巳小三月壬戌大四月壬辰小五月辛酉大六月辛卯小七月庚申大八月庚寅小九月己未大十月己丑小十一月戊午大十二月戊子小五年甲子正月丁巳大二月丁亥小三月丙辰大四月丙戌小五月乙卯大六月乙酉大七月乙卯小八月甲申大九月甲寅小十月癸未大十一月癸丑小十二月壬午大六年乙丑正月壬子小二月辛巳大三月辛亥小四月庚辰大五月庚戌小六月己卯大闰月己酉小七月戊寅大八月戊申小九月丁丑大十月丁未小十一月丙子大十二月丙午小七年丙寅正月丙子小二月乙巳大三月乙亥小四月甲辰大朔日食经书朔日与大衍合日食黄道奎十一度太稍强奎爲鲁分士文伯所谓去卫地如鲁地者也五月甲戌小六月癸卯大七月癸酉小八月壬寅大九月壬申小十月辛丑大十一月辛未小十二月庚子大八年丁卯正月庚午大二月庚子小三月己巳大四月己亥小五月戊辰大六月戊戌小七月丁卯大八月丁酉小九月丙寅大十月丙申小十一月乙丑大十二月乙未小九年戊辰正月甲子大二月甲午小三月癸亥大闰月癸巳小四月壬戌大五月壬辰小六月辛酉大七月辛卯大八月辛酉小九月庚寅大十月庚申小十一月己丑大十二月己未小十年己巳正月戊子大二月戊午小三月丁亥大四月丁巳小五月丙戌大六月丙辰小七月乙酉大八月乙卯小九月甲申大十月甲寅大十一月甲申小十二月癸丑大十一年庚午正月癸未小二月壬子大三月壬午小四月辛亥大五月辛巳小六月庚戌大七月庚辰小八月己酉大九月己卯小十月戊申大十一月戊寅小十二月丁未大闰月丁丑大十二年辛未正月丁未小二月丙子大三月丙午小四月乙亥大五月乙巳小六月甲戌大七月甲辰小八月癸酉大九月癸卯小十月壬申大十一月壬寅小十二月辛未大十三年壬申正月辛丑小二月庚午大三月庚子小四月己巳大五月己亥大六月己巳小七月戊戌大八月戊辰小九月丁酉大十月丁卯小十一月丙申大十二月丙寅小十四年癸酉正月乙未大二月乙丑小三月甲午大四月甲子小五月癸巳大六月癸亥小七月壬辰大闰月壬戌小八月辛卯大九月辛酉大十月辛卯小十一月庚申大十二月庚寅小十五年甲戌正月己未大二月己丑小三月戊午大四月戊子小五月丁巳大朔日食经书六月丁巳朔日食大衍考之在五月盖春秋置闰后天也日食黄道胃十四度太强六月丁亥小七月丙辰大八月丙戌小九月乙卯大十月乙酉小十一月甲寅大十二月甲申大十六年乙亥正月甲寅小二月癸未大三月癸丑小四月壬午大五月壬子小六月辛巳大七月辛亥小八月庚辰大九月庚戌小十月己卯大十一月己酉小十二月戊寅大十七年丙子正月戊申小二月丁丑大三月丁未小四月丙子大五月丙午大闰月丙子小六月乙巳大经书六月甲戌朔日食按大衍是年闰五月六月朔乙巳非食限五月丙午朔日食黄道娄四度太其甲戌则九月朔名也而亦不入食限姜岌谓其误者五此其五也是月也鲁太史以爲夏之四月而季平子以为非正阳之月也此平子必有所考而言之足明乎食朔之误也是鲁太史之误非春秋之误也七月乙亥小八月甲辰大九月甲戌小十月癸卯大十一月癸酉小十二月壬寅大十八年丁丑正月壬申小二月辛丑大三月辛未小四月庚子大五月庚午小六月己亥大七月己巳小八月戊戌大九月戊辰小十月丁酉大十一月丁卯小十二月丙申大十九年戊寅正月丙寅大二月丙申小三月乙丑大四月乙未小五月甲子大六月甲午小七月癸亥大八月癸巳小九月壬戌大十月壬辰小十一月辛酉大十二月辛卯大二十年己卯正月辛酉小传书二月己丑日南至大衍气同而朔差正与僖公五年辛亥南至同类盖自入春秋即差一月故进退其日以晦为朔耳杜预谓当言正月己丑朔时史失闰故传书以正厯此乃僖辛亥朔冬至爲説不知其失初不在是也春秋闰在八月二月庚寅大闰月庚申小三月己丑大四月己未小五月戊子大六月戊午小七月丁亥大八月丁巳小九月丙戌大十月丙辰小十一月乙酉大十二月乙卯小二十一年庚辰正月甲申大二月甲寅小三月癸未大四月癸丑大五月癸未小六月壬子大七月壬午小朔日食经书朔与大衍不差日食黄道井十三度弱八月辛亥大九月辛巳小十月庚戌大十一月庚辰小十二月己酉大二十二年辛巳正月己卯小二月戊申大三月戊寅小四月丁未大五月丁丑小六月丙午大七月丙子小八月乙巳大九月乙亥大十月乙巳小闰月甲戌大十一月甲辰小十二月癸酉大朔日食是年传有闰月辛丑在年求经书日食与大衍合杜氏以传有庚戌及辛丑遂谓十二月朔癸卯不知癸卯不入食限也日食黄道箕四度半强二十三年壬午正月癸卯小二月壬申大三月壬寅小四月辛未大五月辛丑小六月庚午大七月庚子小八月己巳大九月己亥小十月戊辰大十一月戊戌小十二月丁卯大二十四年癸未正月丁酉大二月丁卯小三月丙申大四月丙寅小五月乙未大朔日食经书朔与大衍厯不差日食黄逍胃四度半强六月乙丑小七月甲午大八月甲子小九月癸巳大十月癸亥小十一月壬辰大十二月壬戌小二十五年甲申正月辛卯大二月辛酉小三月庚寅大四月庚申大五月庚寅小六月己未大闰月己丑小七月戊午大八月戊子小九月丁巳大十月丁亥小十一月丙辰大十二月丙戌小二十六年乙酉正月乙卯大二月乙酉小三月甲寅大四月甲申小五月癸丑大六月癸未大七月癸丑小八月壬午大九月壬子小十月辛巳大十一月辛亥小十二月庚辰大二十七年丙戌正月庚戌小二月己卯大三月己酉小四月戊寅大五月戊申小六月丁丑大七月丁未小八月丙子大九月丙午小十月乙亥大十一月乙巳小十二月甲戌大二十八年丁亥正月甲辰大二月甲戌小三月癸卯大闰月癸酉小四月壬寅大五月壬申小六月辛丑大七月辛未小八月庚子大九月庚午小十月己亥大十一月己巳小十二月戊戌大二十九年戊子正月戊辰小二月丁酉大三月丁卯大四月丁酉小五月丙寅大六月丙申小七月乙丑大八月乙未小九月甲子大十月甲午小十一月癸亥大十二月癸巳小三十年己丑正月壬戌大二月壬辰小三月辛酉大四月辛卯小五月庚申大六月庚寅小七月己未大八月己丑大九月己未小十月戊子大十一月戊午小十二月丁亥大闰月丁巳小三十一年庚寅正月丙戌大二月丙辰小三月乙酉大四月乙卯小五月甲申大六月甲寅小七月癸未大八月癸丑小九月壬午大十月壬子大十一月壬午小十二月辛亥大朔日食经书朔与大衍合日食黄道尾十二度半强三十二年辛卯正月辛巳小二月庚戌大三月庚辰小四月己酉大五月己卯小六月戊申大七月戊寅小八月丁未大九月丁丑小十月丙午大十一月丙子小十二月乙巳大定公元年壬辰正月乙亥小二月甲辰大三月甲戌大四月甲辰小五月癸酉大六月癸卯小七月壬申大八月壬寅小闰月辛未大九月辛丑小十月庚午大十一月庚子小十二月己巳大二年癸巳正月己亥小二月戊辰大三月戊戌小四月丁卯大五月丁酉小六月丙寅大七月丙申大八月丙寅小九月乙未大十月乙丑小十一月甲午大十二月甲子小三年甲午正月癸巳大二月癸亥小三月壬辰大四月壬戌小五月辛卯大六月辛酉小七月庚寅大八月庚申小九月己丑大十月己未小十一月戊子大十二月戊午大四年乙未正月戊子小二月丁巳大三月丁亥小四月丙辰大闰月丙戌小五月乙卯大六月乙酉小七月甲寅大八月甲申小九月癸丑大十月癸未小十一月壬子大十二月壬午小五年丙申正月辛亥大二月辛巳大三月辛亥小朔日食经书朔与大衍合日食黄道室四度半强四月庚辰大五月庚戌小六月己卯大七月己酉小八月戊寅大九月戊申小十月丁丑大十一月丁未小十二月丙子大六年丁酉正月丙午小二月乙亥大三月乙巳小四月甲戌大五月甲辰小六月癸酉大七月癸卯大八月癸酉小九月壬寅大十月壬申小十一月辛丑大十二月辛未小七年戊戌正月庚子大闰月庚午小二月己亥大三月己巳小四月戊戌大五月戊辰小六月丁酉大七月丁卯小八月丙申大九月丙寅小十月乙未大十一月乙丑大十二月乙未小八年己亥正月甲子大二月甲午小三月癸亥大四月癸巳小五月壬戌大六月壬辰小七月辛酉大八月辛卯小九月庚申大十月庚寅小十一月己未大十二月己丑小九年庚子正月戊午大二月戊子大三月戊午小四月丁亥大五月丁巳大六月丙戌大七月丙辰小八月乙酉大九月乙卯小十月甲申大闰月甲寅小十一月癸未大十二月癸丑小十年辛丑正月壬午大二月壬子小三月辛巳大四月辛亥小五月庚辰大六月庚戌大七月庚辰小八月己酉大九月己卯小十月戊申大十一月戊寅小十二月丁未大十一年壬寅正月丁丑小二月丙午大三月丙子小四月乙巳大五月乙亥小六月甲辰大七月甲戌小八月癸卯大九月癸酉小十月壬寅大十一月壬申小十二月辛丑大十二年癸卯正月辛未大二月辛丑小三月庚午大四月庚子小五月己巳大六月己亥小七月戊辰大闰月戊戌小八月丁卯大九月丁酉小十月丙寅大经书十有一月丙寅朔日食在大衍为十月朔其年当闰而春秋置在嵗终故差一月也日食黄道角六度太强十一月丙申小十二月乙丑大十三年甲辰正月乙未大二月乙丑小三月甲午大四月甲子小五月癸巳大六月癸亥小七月壬辰大八月壬戌小九月辛卯大十月辛酉小十一月庚寅大十二月庚申小十四年乙巳正月己丑大二月己未小三月戊子大四月戊午小五月丁亥大六月丁巳大七月丁亥小八月丙辰大九月丙戌小十月乙卯大十一月乙酉小十二月甲寅大十五年丙午正月甲申小二月癸丑大三月癸未小闰月壬子大四月壬午小五月辛亥大六月辛巳小七月庚戌大八月庚辰小朔日食经书朔得八月之正日食黄道星三度太强九月己酉大十月己卯大十一月己酉小十二月戊寅大哀公元年丁未正月戊申小二月丁丑大三月丁未小四月丙子大五月丙午小六月乙亥大七月乙巳小八月甲戌大九月甲辰小十月癸酉大十一月癸卯小十二月壬申大二年戊申正月壬寅大二月壬申小三月辛丑大四月辛未小五月庚子大六月庚午小七月己亥大八月己巳小九月戊戌大十月戊辰小十一月丁酉大十二月丁卯小闰月丙申大三年己酉正月丙寅小二月乙未大三月乙丑小四月甲午大五月甲子大六月甲午小七月癸亥大八月癸巳小九月壬戌大十月壬辰小十一月辛酉大十二月辛卯小四年庚戌正月庚申大二月庚寅小三月己未大四月己丑小五月戊午大六月戊子小七月丁巳大八月丁亥小九月丙辰大十月丙戌大十一月丙辰小十二月乙酉大五年辛亥正月乙卯小二月甲申大三月甲寅小四月癸未大五月癸丑小六月壬午大七月壬子小八月辛巳大闰月辛亥小九月庚辰大十月庚戌小十一月己卯大十二月己酉大六年壬子正月己卯小二月戊申大三月戊寅小四月丁未大五月丁丑小六月丙午大七月丙子小八月乙巳大九月乙亥小十月甲辰大十一月甲戌小十二月癸卯大七年癸丑正月癸酉小二月壬寅大三月壬申小四月辛丑大五月辛未大六月辛丑小七月庚午大八月庚子小九月己巳大十月己亥小十一月戊辰大十二月戊戌小八年甲寅正月丁卯大二月丁酉小三月丙寅大四月丙申小五月乙丑大闰月乙未小六月甲子大七月甲午小八月癸亥大九月癸巳大十月癸亥小十一月壬辰大十二月壬戌小九年乙卯正月辛卯大二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰大十年丙辰正月丙戌小二月乙卯大三月乙酉小四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大十一年丁巳正月庚辰小闰月己酉大二月己卯小三月戊申大四月戊寅大五月戊申小六月丁丑大七月丁未小八月丙子大九月丙午小十月乙亥大十一月乙巳小十二月甲戌大十二年戊午正月甲辰小二月癸酉大三月癸卯小四月壬申大五月壬寅小六月辛未大七月辛丑小八月庚午大九月庚子大十月庚午小十一月己亥大十二月己巳小经书十有二月螽郭纲曰仲尼曰火伏而后蛰者毕今火犹西流司厯过也然则螽之书也圣人非専以记异亦以着司厯之妄也一行日度议曰哀公十一年当置闰而失之十二年建戌之月己亥朔先寒露三日日在亢五度其时大火未伏至霜降五日始潜在日下乃月令蛰虫咸俯焉然则周之十二月当建亥而彼以建戌为十有二月此其所以螽也今以大衍推之建戌月大余三十五小余一千七百七十五命得己亥朔入秋分日在亢去大火尚一次火未伏而尚螽是合乎夫子之言也然以己亥为十二月朔则今年五月经书甲辰不合恐非失一闰也十三年己未正月戊戌大二月戊辰小三月丁酉大四月丁卯小五月丙申大六月丙寅小七月乙未大八月乙丑小九月甲午大闰月甲子小十月癸巳大十一月癸亥大十二月癸巳小十四年庚申正月壬戌大二月壬辰小三月辛酉大四月辛卯小五月庚申大朔日食胃十四度六月庚寅小七月己未大八月己丑小九月戊午大十月戊子小十一月丁巳大十二月丁亥小十五年辛酉正月丙辰大二月丙戌小三月乙卯大四月乙酉大五月乙卯小六月甲申大七月甲寅小八月癸未大九月癸丑小十月壬午大十一月壬子小十二月辛巳大十六年壬戌正月辛亥小二月庚辰大三月庚戌小四月己卯六五月己酉小六月戊寅大闰月戊申小七月丁丑大八月丁未小九月丙子大十月丙午大十一月丙子小十二月乙巳大十七年癸亥正月乙亥小二月甲辰大三月甲戌小四月癸卯大五月癸酉小六月壬寅大七月壬申小八月辛丑大九月辛未小十月庚子大十一月庚午小十二月己亥大十八年甲子正月己巳大二月己亥小三月戊辰大四月戊戌小五月丁卯大六月丁酉小七月丙寅大八月丙申小九月乙丑大十月乙未小十一月甲子大十二月甲午小十九年乙丑正月癸亥大二月癸巳小三月壬戌大闰月壬辰大四月壬戌小五月辛卯大六月辛酉小七月庚寅大八月庚申小九月己丑大十月己未小十一月戊子大十二月戊午小二十年丙寅正月丁亥大二月丁巳小三月丙戌大四月丙辰小五月乙酉大六月乙卯小七月甲申大八月甲寅大九月甲申小十月癸丑大十一月癸未小十二月壬子大二十一年丁卯正月壬午小二月辛亥大三月辛巳小四月庚戌大五月庚辰小六月己酉大七月己卯小八月戊申大九月戊寅小十月丁未大十一月丁丑大十二月丁未小闰月丙子大二十二年戊辰正月丙午小二月乙亥大三月乙巳小四月甲戌大五月甲辰小六月癸酉大七月癸卯小八月壬申大九月壬寅小十月辛未大十一月辛丑小十二月庚午大二十三年己巳正月庚子小二月己巳大三月己亥大四月己巳小五月戊戌大六月戊辰小七月丁酉大八月丁卯小九月丙申大十月丙寅小十一月乙未大十二月乙丑小二十四年庚午正月甲午大二月甲子小三月癸巳大四月癸亥小五月壬辰大六月壬戌小七月辛卯大八月辛酉大闰月辛卯小九月庚申大十月庚寅小十一月己未大十二月己丑小二十五年辛未正月戊午大二月戊子小三月丁巳大四月丁亥小五月丙辰大六月丙戌小七月乙卯大八月乙酉小九月甲寅大十月甲申大十一月甲寅小十二月癸未大二十六年壬申正月癸丑小二月壬午大三月壬子小四月辛巳大五月辛亥小六月庚辰大七月庚戌小八月己卯大九月己酉小十月戊寅大十一月戊申小十二月丁丑大二十七年癸酉正月丁未小二月丙子大三月丙午大四月丙子小五月乙巳大六月乙亥小七月甲辰大八月甲戌小九月癸卯大十月癸酉小十一月壬寅大十二月壬申小春秋分记卷二十二春秋分记卷二十三钦定四库全书春秋分记卷二十三宋程公説撰书五天文书易系曰天垂象见吉凶圣人象之日月星辰之象见乎上而吉凶应乎下圣人因而象之盖自庖牺氏之王天下仰观象于天至帝颛命南正重以司天北正黎以司地天人之际备矣尧复育重黎之后是为羲和命以出纳日月考星中以正四时舜在璇玑玉衡以齐七政虽二典质略存其大法而周旋乎天理审察乎天度既精且宻其在夏世羲和掌未之有改至扵殷周二氏世司天地而制莫详扵周寅亮天地燮理隂阳属之论道经邦之三公又立六卿法天地四时以治事地与四时皆本乎天则尊之曰冢宰大司徒测景求中冯相氏掌歳月辰日星之位辨四时之序而保章氏又掌五物而诏救政访序事由是言之古之天文是有二道厯象日月星辰敬授人时与夫测景占候先其妖祥以备豫兹其能成天下之大顺致天下之大利使之和同无间欤占天之家牵合取应学者不道也周衰天理之学弗明圣人作春秋书日食星变以示警戒不言事应按经书鲁十二君与内大夫行事甚详扵他国君大夫兴亡治乱亦可槩见惟三辰五星灾变之异该扵天道则志内加详志外甚略春秋灾变甚矣不可胜书举鲁以见之也爲天下书非爲一鲁书也春秋虽因鲁史而作然天地乖谬万物变异岂独鲁之辠哉自灾异而言甚者莫过扵日食日者衆阳之宗人君之表也而有食之则灾咎之异象也克谨天戒则虽有其象而无其应弗克畏天灾咎之来必矣凡经所书或妾妇乘其夫或臣子背君父或政权移臣下或夷狄侵中国皆阳㣲隂盛之证无用拘拘然泥其事应而强求合也呜唿春秋之时逺矣而推之以厯筭虽千歳之日食之正否可坐而致也不依交限者间有之焉而行有常度者居多则灾而非异矣然每食必书示后世遇灾而惧之意也若传载齐晏子止景公之禳彗星楚庄王之弗禜赤云皆知道者语此不可不识诸歳星所在传有明文考之汲冢师春纪述为详谓歳星每歳而成一分积百四十四年而满本数则为超辰之限前后推绎数之可知故余首志春秋所书日食星变以明圣人之㫖而採传所载附列下方以存史氏之旧用见春秋非圣人莫能修之学者得以览观焉日食总三十六书日书月书朔者二十有六桓三年七月壬辰朔日有食之既张冑元曰当交之中月掩日不能毕尽其食反少去交五六时则月在日内掩日便尽其食乃既按大衍课春秋日食视诸厯最宻今法皆本大衍庄二十有五年六月辛未朔日有食之鼔用牲于社二十有六年十有二月癸亥朔日有食之三十年九月庚午朔日有食之鼔用牲于社僖五年九月戊申朔日有食之文十有五年六月辛丑朔日有食之鼔用牲于社成十有六年六月丙寅朔日有食之十有七年十有二月丁巳朔日有食之襄十有四年二月乙未朔日有食之二十年十月丙辰朔日有食之二十有一年九月庚戌朔日有食之十月庚辰朔日有食之二十有三年春王二月癸酉朔日有食之二十有四年七月甲子朔日有食之既八月癸巳朔日有食之按厯法前月日有食之既则后月不当再食而春秋有之三传以下未有説也今以厯法推筭之二十一年九月庚戌日食翼九度二十四年七月甲子日食井二十一度则入食限庚辰日在角四度及癸巳日在星二度弱不入食限焉一行曰使日食皆不可以常数求则无以稽厯数之䟽宻也若皆可以常数求则无以知政教之休咎也今不入食限而食焉政教使之然也二十有七年十有二月乙亥朔日有食之昭七年四月甲辰朔日有食之十有五年六月丁巳朔日有食之十有七年六月甲戌朔日有食之二十有一年七月壬午朔日有食之二十有二年十有二月癸酉朔日有食之二十有四年五月乙未朔日有食之三十有一年十有二月辛亥朔日有食之定五年王三月辛亥朔日有食之十有二年十有一月丙寅朔日有食之十有五年八月庚辰朔日有食之书日书月不书朔者七隐三年王二月己巳日有食之僖十有二年王三月庚午日有食之文元年二月癸亥日有食之宣八年七月申子日有食之既十年夏四月丙辰日有食之十有七年六月癸卯日有食之襄十有五年秋八月丁巳日有食之书月书朔不书日者一桓十有七年十月朔日有食之书月不书日不书朔者二庄十八年三月日有食之僖十有五年五月日有食之星灾緫四陨星一庄七年夏四月辛卯夜恒星不见夜中星陨如雨恒星不见月之霸也月霸常在弦望之中是月也以厯法推之大余二十三命丁亥五日辛卯月未霸也而恒星隐焉其大星也星陨如雨其㣲星也汉成帝元延元年四月丁酉星陨如雨天文志曰王者失势诸侯图霸之象星孛三文十有四年秋七月有星孛入于北斗孛与彗相似而不同彗如帚而芒直上孛如彗而圜其芒四出而气孛孛然彗与孛固二也传者一之非也孛水星之变也五星不书而孛书五星正而孛变书其变不书其正也有星孛兵逆之证以李淳风秘筭推之孛日行六十二分度之七凡三千二百三十四日有竒而周天文公十四年七月丙子朔孛歴二百二十八度六十二分度之四十五起室初除之孛在角十度四十五分角去北斗之杓近焉是以孛在角而入于北斗孛循二十八宿而伏行其伏正也其见变也循二十八宿而行正也入于北斗变也昭十有七年冬有星孛于大辰士文伯曰日月之会是谓辰然东方独以寅卯辰名焉有星孛于大辰是孛于东方寅卯辰之辰也东方之辰角亢位焉以李淳风秘筭歩之昭公十七年冬十月癸卯朔孛歴二百一十八度六十二分度之十二入角一度十二分以其在角是以谓孛于大辰也终冬之月犹在角十一度诸传皆谓孛于大火然夀星之次角亢居辰为大辰大火居卯非辰名也诸传之误李淳风厯法足以证之哀十三年冬十有一月有星孛于东方星孛不以天纪而以东方纪焉用春秋厯十一月癸巳朔孛歴一百七十度六十二分度之二十三入张六度六十二分度之二十三其朔日在角一度一百分度之十五其旦井十一度南方中自丁夜至旦孛皆见于东方故公羊曰见于旦是也以大衍厯推之癸巳乃十月朔而十一月朔为癸亥孛歴一百七十三度六十二分度之四十七入氐九度亦爲东方云彗星昭二十六年传齐有彗星齐侯使禳之晏子曰无益也祗取诬焉天地不謟不贰其命若之何禳之且天之有彗也以除秽也君无秽徳又何禳焉若徳之秽禳之何损诗曰惟此文王小心翼翼昭事上帝聿怀多福厥徳不回以受方国君无违徳方国将至何患扵彗诗曰我无所监夏后及商用乱之故民卒流亡若德回乱民将流亡祝史之爲无能补也公説乃止赤云哀六年是歳也有云如衆赤鸟夹日以飞三日楚子使问诸周大史周大史曰其当王身乎若禜之可移扵令尹司马王曰除腹心之疾而寘诸股肱何益遂弗禜歳星所在春秋歳星所在传有明文今欲求之别为新术按三统厯法歳星一年而行一次一次分为一百四十四分其实歳星一年而行一百四十八分然则每歳而成一分一百四十四年而满本数所以每一百四十四年而超一次也按春秋襄十八年传董叔曰天道多在西北杜云歳在豕韦是歳星在亥也又襄二十八年传梓慎曰今兹歳在星纪而淫扵𤣥枵杜云襄十八年晋董叔曰天道多在西北是歳歳星在亥至此十一年知在星纪曰明年乃𤣥枵今已在𤣥枵滛行非次也然则歳星今在丑而滛行在子歳星虽在子二年星纪为实沈故求之术曰歳星逆行是每歳行一次也今以襄二十八年歳在星纪为之定次前后覆逆数之即可知十二公元年歳星所在之次也大较每一百四十四年即是超辰之限按昭十五年有事扵武宫先儒以爲超辰之年其昭元年歳在大梁至十五年依次合在鹑首而超在鹑火若从昭十五年逆推至庄二十三年为一百四十四歳其时庄元年歳在鹑尾至二十三年合在实沈而超在鹑首凖此而推虽百代亦可知也犹恐歩筭非词义所能尽更为图术扵后隐元年歳在豕韦一名陬娄之口桓元年歳在𤣥枵庄元年歳在鹑火二十三年超在实沈闵元年歳在大梁僖元年歳在鹑首文元年歳在降娄宣元年歳在夀星成元年歳在降娄襄元年歳在夀星昭元年歳在大梁定元年歳在𤣥枵哀元年歳在大梁按襄十八年董叔曰天道多在西北二十八年梓慎曰歳在星纪而滛扵𤣥枵三十年子蟜之卒也将𦵏公孙挥与禆灶晨徃会事焉过伯有氏其门上生莠子羽曰其莠犹在乎扵是嵗在降娄降娄中而旦禆灶指之曰犹可以终嵗嵗不及此次也已及其亡也嵗在陬訾之口其明年乃及降娄昭公八年传史赵曰今在析木之津九年郑禆灶曰嵗五及鹑火而后陈卒亡楚克有之天之道也十年郑禆灶言扵子产曰七月戊子晋君将死今兹嵗在颛顼之墟十一年传景王问扵苌𢎞曰今兹何实吉何实凶对曰蔡凶蔡侯般弑其君之嵗也歳在豕韦嵗及大梁蔡复楚凶天之道也十五年经书有事于武宫籥入叔弓卒去乐卒事以法求之是此年歳星超次之年依次合在鹑首而超居鹑火服䖍以为有事武宫之年龙度天门虔之意以歳星为东方青龙之象此年歳星超辰故言龙度天门乃一时臆説非通论也何以言之歳星之行每年止行一次至超辰之歳即是龙度天门是每年依次而行亦可言龙顺天门乎不宁惟是昭三十二年传史墨曰越得嵗而吴伐之必受其凶此年歳在星纪呉之分歳星所在其国有福呉先用兵反受其殃昭十五年所推可以参考云图列于左歳星每一年而行一次积一百四十四年而嵗星超一辰此理数之自然更无余术但入春秋至庄二十三年歳星合在实沈而超居鹑首即知庄二十三年还数满之年又从庄二十三年至昭十五年积一百四十四年歳星合在鹑首而超居鹑火又是限满之嵗又从昭十五年已后积一百四十四年嵗星合在鹑火而超居鹑尾是每超辰而一移非但在鹑火以此参论理若循环故曰继周者虽百世可知也哀十四年西狩获麟其后十三年非夫子所终故不緫矣春秋分记卷二十三春秋分记卷二十四钦定四库全书春秋分记卷二十四宋程公説撰书六五行书大禹言金木水火土谷惟脩谓之六府及观洛书而得九畴之次后世有箕子为武王陈洪范言鲧所以亡禹所以兴在扵五行之顺逆一曰水二曰火三曰木四曰金五曰土而不言谷其曰土爰稼穑则亦在其中矣故水火金木土未有一物之用而不由此者也盈天地之间为万物莫不有自然之性亦莫不有自然之用而五行实造化之最爲初始由一生万生生不穷而其用大矣自五行而下皆曰用而五行独不以用言其亦无所不用故不言欤动植之类非有离乎五行也而各得其气之一偏人为五行之秀气禀其气之全故能尽物之性初一曰五行则天所以生物也次之以敬用五事则人所以事天也善理五行者建用皇极以裁节五事发乎身加乎民使归扵大中之道则水润下火炎上木曲直金从革土之扵稼穑五行得其性而天下被其福反是为沴气隂阳寒暑失节以为水旱虫螟风雹霪雨火灾山崩雪霜不时凡此灾异之着见者皆生扵乱政而考其所发騐以人事徃往近其所失而以类至然时有推之不能合者岂非天地之大有不可俄而测哉是故天反时为灾地反物为妖民反徳为乱而君子之畏灾也见夫失其本性则思所以致而为之戒惧虽㣲不敢忽而已禹修六府必曰正徳洪范九章皇极居中此其大略而春秋二百四十二年虽曰凡物不为灾则不书抑未尝道其所以然者圣人之意以为若推其事应则有合不合有同不同见其合而同则惑者泥扵怪而不经见其不合不同则怠者以为偶然而不惧是以推明五行详纪灾异而不指言事应谨之至也汉儒董仲舒学春秋所着繁露论五行之义厥有源流至推明相胜相生逆顺治乱之理率以列国君大夫行事为之证支离附会类多拘牵治国専以春秋灾异之变推隂阳所以错行惑扵纵闭之説而刘向父子皆取春秋附洪范凡一异一灾指事以为之应及其难合则旁引曲取迁就其説其传五行也以极与福归诸视听言貌思而有未尽则以皇不极之咎而尽其弱又扵狂僭豫急䝉之咎雨旸燠寒风之罚之外増肫与隂至俾洪范失其伦理而何休之失滋甚如螟灾一也在五年刘歆则曰僖伯谏贪利以生倮虫之孽何休则曰先是隐公张百金之鱼设苛令急法以禁民在八年休又谓先是有狐壤之战中丘之役又受邴田烦扰之兆至九年大雨雪休以爲隐不反桓位发扵九年阳数可以极矣以是求经岂不固哉何休之説君子无取焉而刘向洪范传由汉以来史氏志五行多采为证余考次春秋虽略依洪范五行传着其灾异然削其事应与眊隂之失庶几不戾洪范春秋大㫖盖皇极建则五事正而五行顺雨旸燠寒风斯得其时而为福矣皇极不建则五事失而五行逆雨旸燠寒风斯至扵常而为极矣有天下国家者可不戒欤可不惧欤经曰初一曰五行五行一曰水二曰火三曰木四曰金五曰土水曰润下火曰炎上木曰曲直金曰从革土爰稼穑润下作咸炎上作苦曲直作酸从革作辛稼穑作甘董仲舒繁露五行之义篇曰天有五行一曰木二曰火三曰土四曰金五曰水木五行之始水五行之终土五行之中也此其天次之序也木生火火生土土生金金生水水生木此其父子也木居左金居右火居前水居后土居中央此其父子之序相受而布也按前汉唐书五行志皆依此为次今倣之着扵篇五行传曰田猎不宿饮食不享出入不节夺民农事及有姦谋则木不曲直谓生不畅茂多折藁及为变怪而失其性也又曰貌之不恭是谓不肃厥咎狂厥罚常雨木不曲直雨木氷一成十有六年王正月雨木氷任伯雨曰阳佚而不収隂凝而不散则为氷焉雨木而氷隂大凝也木之性躁而其类则阳性躁而类阳者氷以见隂之廹物甚也孔子曰禄之去公室五世矣政逮大夫四世矣驯致其道岂一日哉五行传曰弃法律逐功臣杀大子以妾爲妻则火不炎上谓火失其性而为灾也京房易传曰上不俭下不节盛火数起燔宫室盖火主礼云又曰视之不明是谓不哲厥咎舒厥罚常燠时则有草妖时则有羽虫之孽火不炎上火灾緫十二内灾六桓十有四年八月壬申御廪灾僖二十年五月乙巳西宫灾成三年二月甲子新宫灾三日哭定二年五月壬辰雉门及两观灾哀三年五月辛卯桓宫僖宫灾哀四年六月辛丑亳社灾外大灾一庄二十年夏齐大灾外灾四襄九年春宋灾三十年五月甲午宋灾昭九年四月陈灾十有八年五月壬午宋卫陈郑灾左传五月火始昬见丙子风梓慎曰是谓融风火之始也七日其火作乎戊寅风甚壬午大甚宋卫陈郑皆火火一宣十有六年夏成周宣榭火郑灾昭六年六月丙戌郑灾是春三月郑人铸刑书士文伯曰火见郑其火乎火未出而作火以铸刑器藏争辟焉火如象之不火何爲常燠无氷三桓十有四年正月无氷成元年二月无氷襄二十有八年春无氷草妖一僖三十有三年十有二月陨霜不杀草李梅实孙复曰厥罚常燠时则有草木妖邵雍观物篇曰叶隂也华实阳也李梅冬实常燠之灾也羽虫之孽一昭二十五年夏有鸜鹆来巢五行传曰治宫室饰台榭内淫乱犯亲戚侮父兄则稼穑不成谓土失其性则有水旱之灾草木百谷不熟也又曰思心不睿是谓不圣厥咎霿厥罚常风时则有臝虫之孽时则有木火金水沴土稼穑不成凶年緫五无麦苗一庄七年秋大水无麦苖无麦禾一庄二十有八年冬大无麦禾饥三宣十年冬饥十有五年秋螽冬蝝生饥襄二十有四年冬大饥有年二桓三年冬有年宣十六年冬大有年胡安国曰旧史灾异与庆祥并记故有年大有年得见扵经若旧史不记圣人亦不能附益之也然十二公多歴年所有务农重谷闵雨而书雨者岂无丰年而不见扵经是仲尼扵他公皆削之矣独桓有年宣大有年则存而弗削者縁此二公获罪扵天宜得水旱凶灾之谴今乃有年则是反常也故以爲异特存耳然则天道亦僣乎桓享国十有八年独此年书有年他年之歉可知也而天理不差信矣此一事也在不修春秋则为庆祥君子修之则为变异是圣人因鲁史旧文能立兴王之新法也故史文如画笔经文如化工尝以是观非圣人莫能修之审矣有年大有年自先儒説经者多列扵庆瑞之门至程氏发明奥㫖然后以为记异此得扵言意之表者也常风退鹢一僖十有六年正月六鹢退飞过宋都臝虫之孽虫灾緫十七螟三隐五年九月螟八年九月螟庄六年秋螟螽十桓五年秋螽僖十有五年八月螽文八年十月螽宣六年八月螽宣十有三年秋螽宣十有五年秋螽襄七年八月螽哀十有二年十有二月螽哀十有三年九月螽哀十有三年十有二月螽雨螽一文三年秋雨螽于宋蝝生一宣十有五年冬蝝生蜚一庄二十有九年秋有蜚一庄十有八年秋有木火金水沴土山崩地震总七山崩二僖十有四年八月辛卯沙鹿崩成五年夏梁山崩地震五文九年九月癸酉地震襄十有六年五月甲子地震昭十有九年五月己卯地震二十有三年八月乙未地震哀三年四月甲午地震五行传曰好攻战轻百姓饰城郭侵边境金不从革谓金失其性而为变怪也又曰言之不从是谓不乂厥咎僭厥罚常旸时则有毛虫之孽金不从革陨石一僖十有六年春王正月戊申朔陨石于宋五石言于晋昭八年春石言于晋晋平公问扵师旷对曰石不能言或凭焉作事不时怨讟动扵民则有非言之物而言今宫室崇侈民力彫尽怨讟并作莫保其性石言不亦宜乎扵是晋侯方筑虒祁之宫叔向曰君子之言信而有徴常旸不雨旱緫九不雨七庄三十有一年冬不雨僖二年十月不雨三年王正月不雨三年夏四月不雨六月雨文二年自十有二月不雨至扵秋七月文十年自正月不雨至扵秋七月十有三年自正月不雨至扵秋七月大旱二僖二十有一年夏大旱宣七年秋大旱毛虫之孽麋一庄十有七年冬多麋五行传曰简宗庙不祷祀废祭祀逆天时则水不润下谓水失其性百川逆溢坏乡邑溺人民而为灾也又曰听之不聦是谓不谋厥咎急厥罚常寒时则有雷电霜雪雨雹水不润下大水緫九内大水七桓元年秋大水十三年夏大水庄七年秋大水二十有四年秋大水宣七年秋大水成五年秋大水襄二十有四年秋大水鼓用牲一庄二十有五年秋大水鼔用牲于社于门外大水一庄十有一年秋宋大水常寒雨雪总三大雨雪二隐九年三月庚辰大雨雪僖十年冬大雨雪雨雪一桓公年十月雨雪霜二僖三十有三年陨霜不杀草定元年十月陨霜杀菽雹震电緫五大雨雹三僖二十有九年秋大雨雹昭三年冬大雨雹四年王正月大雨雹震电二隐九年三月癸酉大雨震电僖十有五年九月己卯晦震夷伯之庙春秋分记卷二十四春秋分记卷二十五钦定四库全书春秋分记卷二十五宋程公说撰书七疆理书第一昔在黄帝旁行天下方制万里画野分州得百里之国万区唐虡稽古协和万邦至扵夏殷亡所变更周既克殷监扵二代损益莫详焉大司徙掌建邦之土地之图以天下土地之图周知九州之地域广轮之数职方氏掌天下之图以掌天下之地盖以土地至广大司徒特以图而知天下土地之数则要在扵上也职方氏掌图而又按其图以掌天下之地则详在扵下也方国各自图之以入扵大司徒职方氏则谓之天下之图大司徒合而图之则谓之建邦土地之图盖规为千里以为甸服供祀制用以待不庭不虞之患其余以均分公侯伯子男使各有宁宇小大相维以蕃王室相与至扵无穷宗周灭扵幽王岐丰方八百里尽失之平王东迁洛邑才方六百里礼乐征伐自诸侯出职贡不入扵王府命令不行扵中国孔子惧作春秋断自隐公始伤王者之迹熄而雅道亡变风作刑政不出扵河洛间也自时厥后惠王割虎牢以畀郑割酒泉以畀虢襄王举河内阳樊温原櫕茅之田以与晋文公王畿日以朘削诸侯彊者并弱者灭并则益以大灭则不复见春秋书侵伐战围入取甚者莫极扵灭仇党盛战争兴古制泯没愈不足证职此其由抑尝考受地之制矣书武城曰列爵惟五分土惟三王制孟子皆曰天子之田方千里公侯田方百里伯七十里子男五十里不能五十里不逹扵天子附扵诸侯曰附庸而质之周官公五百里侯四百里伯三百里子二百里男百里地制太广与书王制孟子之言不合郑氏以为包附庸而言深求其故理或有之夫公侯百里伯七十里子男五十里此唐虞三代通制非特周为然故汤以七十里文王以百里则未有过扵百里者也禹会诸侯于涂山执玉帛者万国而商汤之兴有三千余国是四百年间其相吞灭者衆矣逮武王之兴成王周公继之封建有加止千七百余国是六百年间其相吞灭者又几半矣而谓无损益变通则固哉之説也大抵周初诸侯封域稍广者武王成王周公不能夺其地而新封之国又不欲更变古制虽曰百里而附庸之国居多其自黄帝尧舜以来世变至此故欤孟子曰周公之封扵鲁为方百里也地非不足也而俭于百里大公之封扵齐也亦爲方百里也地非不足也而俭扵百里然管仲曰赐我先君履东至扵海西至扵河南至扵穆陵北至扵无棣则非百里之封疆也诗曰钖之山川土田附庸奄有龟䝉遂荒大东则亦非百里之封疆也古谓天子之地象日月诸侯之地象雷震则周官五百里以至百里为兼附庸明矣郑氏之説不为无据然扵释王制也谓周公斥大九州之界而益其地以求合职方氏之説君子无取焉传载子产言扵晋昔者天子之地一圻诸侯一同较之书王制孟子俱合至论春秋之变谓今大国多数圻矣若非侵小将焉所取夫以始焉所受一同之地而极扵数圻之多视王畿千里或相倍蓰扵周官兼附庸之数又相什百也大国如晋楚境延袤而封疆之削何国蔑有欲其合受地之制诚亦难矣用考春秋地理倣大司徒邦国所掌合而图之纪载博备则图体广大穷幅不能尽书是书之作先緫图国名以存大略乃若其详则国别为图尚职方氏天下之图之遗意书王畿不曰周者明自王畿外邦国封疆皆王土也凡山川国邑道涂关津春秋多见其事盟会侵伐各有所止周旋往来可得而推但据当时列国所属因以求并吞侵削之迹而考彊弱得失之鉴千载之逺粲然目前使诸侯考礼正刑一徳以尊天子由五十里之国以逹扵千里之畿皆如王制则春秋之变不极而西周之美可寻矣王畿緫说武王克殷都于酆镐而定鼎扵郏鄏至成王在丰使召公先相宅卜涧水东瀍水西而营洛邑是爲王城周公往营成周卜瀍水东亦惟洛食迁殷顽民居之盖雍州豫州地也禹贡黒水西河惟雍州弱水既西泾属渭汭漆沮既从沣水攸同荆岐既旅终南惇物至扵鸟䑕厥土黄壤浮扵积石至于龙门西河会于渭汭荆河惟豫州伊洛瀍涧既入于河荥波旣猪厥土惟壤下土坟垆浮于洛逹于河周礼职方正西曰雍州河南曰豫州在天文雍则鹑首之次东井鬼之分辰居未宫曰巨蟹豫则鹑火之次栁七星张之分辰居午宫曰师子初酆镐与洛邑通封畿酆镐地方八百里八八六十四为方百里者六十四雒邑地方六百里六六三十六为方百里者三十六二都得方百里者百而得方千里者十东西长南北短长短相覆为千里及幽王时犬戎作乱西周方八百里之地尽失而属于秦平王因此自丰镐迁居雒邑则东周之始王也其后敬王与子朝争立出奔晋定公使魏舒率诸侯之大夫会扵翟泉城成周而居敬王孝王封其弟桓公扵河南以续周公之官职至孙惠公乃封少子扵巩号东周惠公王赧立东西周分治其俗雍州之地厥田上上鄠杜之饶号称陆海民义而健荆河之间四方辐辏故周人善贾趋利而纎啬李巡云豫者舒也言禀中和之气性理安舒大抵宗周被山带河四塞爲固可守可攻雒邑土中风雨所交四通八逹不恃隘害然皆非有徳不王王畿地释名酆文王伐崇作丰今京兆府鄠县是也传言康有酆宫之朝即此酆宫在鄠县之东长安县之西北灵台乡丰水上镐传言宗周亦曰京周武王居镐京在长安县上林昆明池北镐陂酆镐二邑相去二十五里雒邑古郏鄏地成王命召公相宅是为王城公羊传曰王城者何周也水经注其城方七百二十丈南系扵洛水北因扵郏山以为天下之凑平王东迁居之后为西周君所封今西京河南府河南县成周周之下都周公营之迁殷顽民是为成周公羊传曰成周者何东周也至敬王居成周晋合诸侯大夫城之今河南府洛阳县宗周成周辨成王之世以丰为宗周文王宫庙对武王为尊周官以还归在丰而作其序曰归扵宗周董正治官是丰爲宗周也康王之世以镐为宗周以世降杀则镐爲尊故毕命言王歩自宗周至于丰是镐为宗周也平王以后緫丰镐为宗周黍离之诗闵宗周又曰赫赫宗周褒姒灭之是西土緫为宗周也洛邑之下都号为成周洛诰曰周公营成周毕命曰以成周之衆命毕公保釐东郊又曰毖殷顽民宻迩王室康王在镐而曰密迩者迩王城也晋魏舒城成周亦以敬王自王城居成周也洛邑成周辨武王克殷迁九鼎于洛邑成王命召公先相宅在涧水东瀍水西而作召诰以洛邑天地之中四方朝贡道里均焉亦曰王城周公往营成周卜瀍水东亦惟洛食迁殷顽民而作洛诰平王东迁居洛邑王城之地更十三王敬王与子朝争立子朝据王城扵是晋魏舒合诸侯之大夫城成周以居敬王其后孝王仍封弟桓公扵王城号西周故今之河南县爲雒邑则爲定都而作也洛阳县为成周则爲迁顽民而作也统而言之皆属河南郡分而言之则有异温司寇苏忿生所封之田隐十一年王与郑人苏忿生之田温原絺樊隰郕櫕茅向盟州陉隤怀即苏忿生十二邑也僖十年狄灭温苏子奔卫二十五年晋文公启南阳遂有阳樊温原櫕茅之田今孟州温县是也原自原至懐皆苏忿生之田隐十一年以与郑僖二十五年以原与晋文公伐原即此二汉为轵县地晋为沁水县地释例县西北有原城俗以济水重源所发因谓之济源城隋开皇十六年置济源县唐属孟州国朝因之沁水今属泽州非原地也櫕茅始以与郑后以与晋文公怀州修武县北有櫕城向释例轵县西有地名向上隋大业初轵县省入河内后复置唐贞观元年省入济源故城在今孟州济源县东南盟古孟津武王伐纣师渡孟津即此隐十一年以与郑今孟州河阳县南孟津絺隐十一年以与郑释例河内野王县西南有絺城今怀州河内县樊始与郑人名曰樊后与晋文则名阳樊其实一也释例河内野王县西南有阳城今河内县故野王县也隰释例河内怀县西南有隰城唐贞观元年怀县省入武陟在今怀州武陟县西隰又其西南云州释例河内州县河内今孟州怀州地隤怀州修武县北隤城怀禹贡覃怀之地后归之晋传谓赤狄围怀是也二汉为怀县属河内郡唐贞观元年省入武陟国朝因之故城在今县西召故雍县秦徳公卜居雍即此至孝公徙焉二汉属右扶风释例扶风雍县东南有邵亭京相璠曰亭在周城南五十里今凤翔府天兴县甘河南县西北有甘水坎欿司马彪郡国志巩有坎欿聚京相璠曰巩东地名坎欿今河南府巩县晋大康地记晋书地道并言在巩西非也翟泉成周城中有翟泉敬王避子朝之难居之释例河南洛阳新城县北大仓南池今西京城内有翟泉即大仓西南池水邥垂释例新城县北有邥垂亭新城今省入河南府伊阳县鄇田武陟县西南鄇田轘辕河南府永安县有轘辕山景亳帝喾所都亦古亳邑商有三亳成汤居西亳此其一也至盘庚又自河北徙治此亳商家从此改号殷武王伐纣还欲示休戎之意名为偃师二汉属河南郡晋省故杜预误释以河内巩县西南有阳亭为即景亳隋开皇十六年复置国朝因之今河南府偃师县歧阳大王去邠踰梁山邑扵岐山之下诗谓居歧之阳即此文王始以治焉春秋为秦都二汉为美阳县地属右扶风今凤翔府扶风县歧阳镇阎田周甘人与晋阎嘉争阎田今河阳县有阎坎前城服䖍云前读为泉洛阳西南五十里伊阙前亭皇释例河内巩县南有黄亭今巩县荥锜寰宇记巩县西有荥锜涧东圉释例洛阳县东南有圉乡今洛阳县谿泉巩县西南有明谿泉解释例洛阳县西南有大解小解今洛阳县鄩巩县西南地名鄩中京相璠曰今巩洛渡北有鄩谷水东入洛谓之下鄩故有上鄩下鄩之名亦曰北鄩扵是有南鄩北鄩之称也平隂汉因之置平隂县义本此魏文帝改为河隂今洛阳县北五十里有汉平隂县故城訾释例河南巩县西南訾城今巩县蒯释例河南县西南有蒯乡今河南县尸氏释例巩县西南偃师城今巩县褚氏释例河南洛阳县南有褚氏亭今洛阳县阙塞禹䟽凿以通水两山相对望之若阙伊水歴其间北流故曰伊阙释例河南洛阳县西南伊阙按伊阙在伊阳县伊阳扵洛阳爲西南而伊阙在其北阙塞当洛阳伊阳之间巩今巩县及求安县地也永安盖割巩县地所置彘周厉王流于彘即此有彘水西南流入汾因曰彘县释例晋平阳永安县东北彘今平阳府霍邑县鲁县在夏爲鲁县陶唐氏既衰其后有刘累为御龙氏以事夏孔甲龙一雌死潜醢以食夏后既而使求之惧而迁扵鲁县汉为鲁阳今汝州鲁山县负黍京相璠曰负黍在颍川阳城县西南二十七里世谓之黄城也今河南府登封县谷城河南县西北有汉谷城县梁周南鄙邑王畿地后爲戎蛮子邑属楚郑之境战国曰南梁以别大梁少梁焉在漠承休西南四十五里武帝元鼎四年行幸至洛阳诏封姬嘉为周子南君以奉周祀初元五年以周子南君爲承休侯改为承休邑至唐贞观元年省梁入承休而更名承休曰梁故今汝州梁县本承休邑而梁则在梁县西南霍汝州西南四十五里故梁县地有霍阳聚地名疑者一唐释例或曰河南洛阳县东南有唐亭疑阙地四十有六瓦屋陉单夷酒泉鄄成平畤颍甘鹿郊要饯杨领京圃车社阴侯氏汜任人泽邑墙人直人尹坂道西闱左巷干祭瑕杏施谷渠荏谷莒圉泽隄上携鄻冯狐人姑犹仪栗简城盂春秋分记卷二十五春秋分记卷二十六钦定四库全书春秋分记卷二十六宋程公説撰书八疆理书第二鲁地緫说周公旦佐武王得天下至成王留之相焉封公长子伯禽扵曲阜地方七百里盖古徐州地也禹贡海岱及淮惟徐州淮沂其又䝉羽其艺大野既猪东原底平厥土赤埴坟草木渐包浮于淮泗逹于河周礼职方并徐州属青州在天文降娄之次奎娄之分辰居戌宫曰白羊其封域西自大野东薄海北至岱南及淮其俗有圣人之教化故子曰齐一变至扵鲁鲁一变至扵道言近正也春秋俗渐变子自卫反鲁修明六经是以其人好学尚礼义重亷耻去圣既逺人情迁荡犹有儒风鲁地释名鲁本寿丘黄帝所生之地亦为少昊氏之虚有大庭氏之库周封伯禽爲鲁侯宅曲阜在城中委曲长七八里其后楚灭鲁以为县汉为鲁国今袭庆府仙源县蔑释例鲁国卞县南有姑蔑城今袭庆府泗水县南郎释例髙平方与县东南有郁郎亭今济州任城县唐即鲁棠邑本宋地隐五年公矢鱼扵棠二汉爲方与县属山阳郡晋属髙平县北有武唐亭鲁侯观鱼台唐更为鱼台县以城北有台故也今单州鱼台县中丘城中丘在沂州临沂县东北防释例琅邪华县东南防地琅邪今沂宻州地莵裘释例泰山梁甫县南莵裘城今袭庆府奉符县讙释例济北蛇丘县西有下讙亭今袭庆府龚丘县水经云蛇水西南迳下讙城南蛇水即讙水也祝丘汉为即丘县故城在沂州临沂县东南成释例大山鉅平县东南成地今奉符县咸丘释例髙平鉅野县南有咸亭今济州鉅野县阚郡国志东平陆有阚亭释例东平须昌县有阚城鲁羣公墓地今东平府须城县曲池释例鲁国汷阳县北曲水亭汶阳故城在今泗水县西蔇释例琅邪缯县北有蔇亭今沂州沂水县雩门公子偃自雩门窃出败宋师扵乘丘雩门在仙源县乘丘兴仁府乘氏县诸密州诸城县秦释例东平范县西北有秦亭今濮州范县小谷经城小谷范甯曰小谷鲁地孙复曰鲁邑曲阜西北有小谷城按书例亦犹城中丘城祝丘之类左氏扵昭十一年载楚申无宇曰齐桓公城谷而寘管仲焉遂以此年经书城小谷而偶合之曰为管仲也是取申无宇之言而偶合之也杜预因谓小谷为谷城今从范甯孙复之説稷门寰宇记古鲁城西五门三门曰稷门逵泉寰宇记逵泉在曲阜县东南十里源出县东南平泽西南流合沙沟共流数里同入扵沂一名连泉曲阜今仙源县宻释例琅邪费县北有宻如亭今沂州费县汶阳田公赐季友后为齐所侵成二年复取费公赐季友其后遂为季氏邑公山弗扰以费叛即此今沂州费县甯母释例髙平方与县东有泥母亭今鱼台县卞夫人姜氏会齐侯扵卞即此汉晋里卞县后废隋开皇十六年扵卞故城置泗水县今属袭庆府次睢宋公使邾文公用鄫子于次睢之社东汉地理志临沂故属东海有丛亭博物记曰县东界次睢有大丛社民谓之食人社即次睢之社临沂今沂州治昌衍释例鲁国县东南有昌平亭今仙源县济西田济水西田今济之郓城鉅野皆鲁西田重馆释例髙平方与县西北重乡城今鱼台县郚释例卞县南有郚城今泗水县南故城存焉鲁城之以避邾郓本莒郓邑释例此东郓莒鲁所争者城阳姑幕县南有贠亭今沂州沂水县见莒地列扵鲁以别西郓之异耳平阳东平阳也汉晋因曰东平阳县属泰山郡今沂州新泰县蜀释例泰山博县西北有蜀亭今奉符县棘经书叔孙侨如帅师围棘左传曰围棘取汶阳之田杜预注棘汶阳田之邑在济北蛇丘县北棘亭又释兖州龚乡县东北七十五里棘乡今蛇丘併入龚丘县则棘亭棘乡皆𨽻龚丘即鲁棘邑之地也盖田在汶水之阳而棘在其中别以邑称凡有邑称邑无邑称田田而有邑则各自有名释例乃并汶阳之田棘为一地二名误矣郓西郓鲁西邑昭公出居于此今齐州郓城县中城释例东海廪丘县西南中城乡今海州沭阳县聊释例鲁国鲁县东南莝城今仙源县五父衢仙源县东南二里台释例琅邪费县南有台亭今费县桃泗水县东南有桃虚阳关释例泰山鉅平县东阳闗城今奉符县武城即子游为宰絃歌之邑在汉为南城县晋改为南武城今省入费县故城在焉有澹台子羽冢鹿门臧纥斩鹿门之关古鲁城西五门第一曰鹿门髙鱼晋东郡廪丘县东北有髙鱼城今濮州雷泽县郈鲁大夫郈昭伯邑今东平府须城县东南郈乡亭龟隂田鲁颂谓奄有龟蒙今袭庆府奉符县龟山即其地蛇渊囿水经注蛇水西南迳下讙城南蛇水即讙水也汉有蛇丘县其地今省入龚丘县城下有水即鲁蛇渊囿唘阳沂州沂水县南在汉晋为开阳县陆徳明云开者为汉景帝讳邾瑕济州任城县南有邾瑕故城莱门阳生请与南郭且于乘出莱门注鲁郭门负瑕鲁邑故城在袭庆府治瑕丘县西南昔卫公叔文子升之蘧伯玉从文子曰乐哉斯丘死则我欲𦵏焉伯玉曰吾子欲之则瑗请前阐汉刚县本鲁阐乡即春秋齐人取讙及阐也故城在龚丘县东北大野济州鉅野县东东西百里南北三百里丘舆释例泰山南城县西北有舆亭县故城在今费县平阳西平阳也汉爲南平阳县今省入袭庆府邹县地名疑者四笙释例鲁地阙或四境外疑红释例沛国萧县西有红亭迂逺疑商卫释例泰山奉髙县西北有卫亭或曰鲁卫西界商宋疑东阳释例泰山南城县西东安城是也疑阙地四十有九潜许田邓社圃向趡奚生窦长勺鄑洮郿薛夷郦升陉咸句鼆戾丘巢丘阳桥坏隤鹿囿蒲圃刘遇海陉旅松御阳州庚宗丘莸蚡泉塞关比蒲泉丘清丘昌间炊鼻且知东野棘下莒父霄毗蚕室稷曲输陵坂晋地緫説晋故曰唐唐者帝尧旧都尧始居此复迁河东平阳周成王既灭唐以封母弟叔虞扵尧之故墟曰唐侯子变改唐为晋穆侯自晋阳徙都绛孝侯改绛为翼至武公自曲沃徙都复谓之绛成六年景公又迁扵新田盖古并冀州地也禹贡冀州既载壶口雷首至扵大岳既修太原至扵岳阳覃怀厎绩至扵衡漳厥土惟白壤舜以冀州南北阔大分卫水为并州周礼职方正北曰并州髙辛氏子实沈及金天氏子台骀所居焉在天文实沈之次觜参之分辰居申宫曰隂阳其封域东控齐鲁南瞰汴滑西接秦雍北负燕代大行掎之首阳起之黄河迤之大陆靡之扼怀卫浦绛之阻胁天下之肩兼相魏瀛徳之广折天下之嵴包祁定深冀之强拊天下之背故自晋献公以下累世主盟中夏称霸诸侯非有他也山河之险地势便利晋无出则已出则可以横行扵中原其俗刚强多豪杰矜功名晋地释名晋故唐国尧旧都地南有晋水叔虞子燮改爲晋亦曰晋阳汉因置晋阳县皇朝建隆四年以为平晋军太平兴国四年废为平晋县熙宁三年省入太原府治阳曲县曲沃文侯封弟成师扵此今绛州曲沃县在州东四十五里解州闻喜县在曲沃西南亦其地云翼本曰绛穆侯自晋阳徙都于此孝侯改绛为翼后为曲沃武公所并自曲沃徙都复曰绛献公九年又北广其城方二里今绛州翼城县绛即翼城之西绛邑城成六年谋去故绛即此新田绛州绛县魏献子曰新田土厚水深居之不疾谓此千畆释例西河介休县南地名千畆介休今属汾州陉庭翼城县南蒲城隰州隰川县在汉晋为蒲城县屈亦曰北屈地产马所谓屈产之乘汉晋为北屈县今爲慈州吉乡县屈城在焉采桑吉乡县西南采桑津髙梁平阳府临汾县西南髙梁城韩同州韩城县有韩原河外列城五河之南焦瑕其二城其三阙夷吾所赂秦伯者东尽虢略从河西南行而东尽故虢略地今虢州是也解梁城解州解县狐厨释例平阳临汾县西北狐谷亭今绛州正平县令狐河中府猗氏县本令狐后以猗顿易今名桑泉河中府临晋县在河中之东重耳济河入桑泉盖渡河而东也隋置桑泉县义取此唐改为临晋臼衰释例河东解县东南臼城按今解州及临晋虞乡俱解县地臼城在解县东南盖虞乡解县之间也郇猗氏县有郇城在解州西南绵上释例西河介休县南地名今汾州介休县有绵上山谓之介山上有介之推祠隋开皇十六年分介休县南境置绵上县属汾州今属威胜军故介休以介山得名而绵上乃介之推田考其田在介山之南本则一也南阳在晋山南河北传言始唘南阳即此今怀州修武县有南阳城南河自卫州南渡而东河阳孟州河阳县清原解州闻喜县北箕广记辽州辽山县辽阳山古箕城春秋晋人败狄于箕即此杜以爲在太原阳邑箕城非也岂误以阳邑为辽阳乎茅津陜州平陆县有茅津在西南对陜城秦伯伐晋晋人不出遂自茅津济即此王官解州芮城县北王官谷甯怀州修武县董释例河东汾隂县有董亭今河中府荣河县武城同州冯翊县北征同州澄城县汉征县北广记云征澄音相近河曲河中府河东县南公羊传河千里而一曲禹贡导河积石至于龙门南至于华隂东至扵底柱自华山北而东行河之曲也羁马此年秦伯伐晋取羁马故成十三年晋侯使吕相絶秦曰翦我羁马寰宇记河曲县南十里有羁马城在今河中府瑕僖十五年传晋侯许赂秦伯以河外列城五东尽虢略南及华山内及解梁城既而不与三十年传许君焦瑕朝济而夕设版焉注谓焦瑕是其二其余三城不可知也孔颖逹曰以河北为内以河南为外列城五者自华山而东尽虢之东界其间有五城解梁城则在河北非此河外五城之数也文十二年传秦师夜遁复侵晋入瑕十三年春晋侯使詹嘉处瑕以守桃林之塞桃林在河外潼关华阴使詹嘉处瑕以守之则瑕当在河外即上所云河外列城之焦瑕者前年晋欲薄秦师扵河而秦师夜遁复入瑕则是既遁而入其河外之邑也杜预以河外之焦瑕及詹嘉之瑕爲二且以爲在猗氏东北猗氏在河北非河之外失之矣魏人在东陜州芮城县亦魏国扵秦爲东桃林塞自陜州之湖城灵宝至华州之华隂皆古桃林塞隂地晋之河南山北自商州上雒县以东至河南府伊阳县此是通秦晋要道邢丘汉平皋城应劭曰其地属晋号邢丘以在河之皋地势平夷故曰平皋故城在怀州河内县西董泽释例闻喜县北有董池波今解州闻喜县水经注东西四里南北三里曲梁汉晋为曲梁县属广平今洺州永年县稷释例河东闻喜县西有稷山今绛州稷山县是也本二汉闻喜县地至晋尚属河东后周置曰绛州隋徙绛治正平而稷山遂爲绛属邑盖晋闻喜县地所分置也野王汉晋为野王县属河内郡今怀州河内县范士会邑今濮州范县盬猗氏县地在解州西南今解盐池是也故传曰沃饶而近盬説文云河东盐池袤五十一里广六里周囘百一十四里瓠丘释例河东东垣县东南壶丘亭今绛州垣曲县鸡泽释例在广平曲梁县西南今洺州所治永年县即古曲梁也或谓今洺州鸡泽县为古鸡泽然参之舆图古鸡泽既在今洺州西南而今鸡泽县乃在洺州东北鸡泽县非古鸡泽明矣盖鸡泽县本汉曲梁县隋初置意其㮣以曲梁之境为皆古鸡泽不复考本在曲梁西南第扵东北创邑而用斯名耳谓今鸡泽爲古鸡泽非也着雍传曰晋侯还及此而疾则着雍在河之南栎释例河东北关今黄河东北长子潞州长子县纯留潞州屯留县梗阳释例太原晋阳县南阳城今太原府清源县祁太原府祁县雍榆释例汲郡朝歌县东雍榆城今卫州汲县朝歌汲州故朝歌也孟门晋隘道荧庭绛州翼城县东南八十五里有古荧庭城传齐侯伐晋取朝歌分为二队入孟门登大行张武军扵荧庭杜注张武军谓筑垒壁水经注紫谷水东出白马川西经荧庭城南而西出紫谷与干河合按此城与紫谷相当是古荧庭东阳晋之山东今卫州洺州以北苗孟州济原县南故有亭木门寰宇记沧州清池县西北四十六里古木门城即鱄奔晋託扵木门之地舆地志云中有大树因名木门任信徳府任县铜鞮羊舌赤邑今威胜军铜鞮县中都释例西河介休县东南中都城今汾州介休县东南杨释例平阳县故杨国今平阳府洪洞县虒祁释例平阳绛邑县西南汾水上今绛州翼城县西南戏阳大名府内黄县北戏阳城棘津水经河水迳东燕县故城北则有济水自北来注之注云亦谓之济津故南津也僖公二十八年晋师伐曹还自南河即此济也河水扵是又有棘津之名晋伐陆浑亦扵此渡燕县今胙城县则棘津与南河盖相近而异名也干侯大名府成安县邬太原府邬县涂水太原府榆次县盂太原府盂县平阳尧时为帝都曰平阳晋以为赵朝食邑今平阳府治临汾县大陆信徳府鉅鹿县大陆津邯郸磁州邯郸县上雒商州治上雒县京相璠曰楚通上雒阨道也苍野上雒县西少习商州商洛县东有少习秦谓之武闗临庆源府临城县栾真定府栾城县鄗汉因之爲鄗邑光武更名髙邑县今属庆源府逆畤中山府北平县汉为曲逆壶口潞州潞城县有壶口故关栢人汉以为栢人县髙帝过赵欲宿心动问县名曰栢人上曰栢人者迫于人也去弗宿唐天寳元年改曰尧山今属信徳府冠氏大名府冠氏县河卫州地名疑者一中牟晋车在中牟释例荥阳中牟县囬逺疑非也按中牟在河南计非晋境所及至三家分晋中牟属魏而赵世家曰献侯即位治中牟则河南之中牟非赵所得都明矣杜之疑扵义为当臣瓒云中牟当在漯水之上阙地四十有三随鄂条汾隰聚东关隂受铎昆都庐柳屏楼被庐郊夷郫菫隂诸浮黄父向隂辅氏雒𤓰衍之县断道赤棘河箕郜苕丘虚长樗着鄐魏榆平陵马首适歴平中五氏百泉棘蒲隂人英丘邢春秋分记卷二十六春秋分记卷二十七钦定四库全书春秋分记卷二十七宋程公说撰书九疆理书第三齐地緫説太公望佐文武定天下以功封扵营丘号曰齐盖古青州地也禹贡海岱惟青州喁夷既略潍淄其道厥土白坟海濵广斥莱夷作牧浮于汶逹于济舜分青州为营州周以徐州合青州其土益大周礼职方正东曰青州在天文𤣥枵之次女虚危之分辰居子宫曰寳瓶其封域东至于海西至于河南至于穆陵北至于无棣阻渤澥之险凭河济之固后据千乘前倚兖濮擅利鱼盐形势十二故太公用之而富桓公资之以霸自桓公后虽不复霸矣然凭借地利犹得以雄彊扵诸侯太公治齐修道术尊贤智赏有功至扵今其土多好经术矜功名舒缓阔逹而足智其失则夸奢朋党季札观风闻齐音曰泱泱乎大风也哉表东海者其太公乎杜佑曰青州人情变诈皆因管仲轻重而为弊齐地释名齐少昊之世有爽鸠氏虞夏时有季萴汤末有逄公伯陵殷末有蒲姑氏与四国作乱成王灭之以封大公国扵临淄广记云南郊山下有天齐渊齐之爲齐义本此石门释例济北卢县故城西南济水以石为门京相璠曰卢县故城西南六十里有故石门去水三百歩卢县今济南府长清县是也广记则以二地为在临邑县按临邑居济南之北长清居济南之西南长清之西即临邑之南二邑相近宜卢与石门在二邑间也卢县虽以春秋卢地得名然曰故城则春秋之卢其故城在晋卢县境而宻近扵临邑矣卢释例济北卢县故城今长清县艾释例泰山牟县东南有艾山又琅邪临沂县东艾亭疑按广记袭庆府奉符县地有汉牟县而九域志艾山则属沂州境注云春秋公会齐侯盟于艾考之舆图沂属邑沂水新泰俱在奉符东南则艾山当在沂州境矣嬴汉晋爲嬴县后废入袭庆府莱芜县谷此年夫人姜氏会齐侯于谷昭十一年传曰齐桓公城谷而寘管仲于今頼焉广记曰城中有管仲井即同会谷之地后汉置谷城县后废入东阿今东平府东阿县东故城在焉有谷城山葵丘广记青州临淄县有葵丘贝丘释例乐安博昌县南地名贝丘今青州夀光县地也又恩州治清河县有汉贝丘地应劭曰齐侯田于贝丘即此然考之舆地齐都临淄夀光于临淄为东而贝丘则在寿光南地之相近襄公田㳺于斯恩州距博州西北博盖古聊摄之地传谓聊摄以东言齐地西至聊摄谓恩州爲贝丘则是在聊摄外矣襄公虽至㳺荒岂有自临淄逺至于聊摄之外邪按广记恩州在春秋时属齐后属晋又水经注亦以应注事近踈博昌即司马彪郡国志所谓贝中聚者然则贝丘当在夀光非恩州贝丘明矣干时释例时水在乐安界岐流旱即竭涸故曰干时今青州千乘县有乐安城堂阜东莞䝉隂县西北有夷吾亭或曰鲍叔解夷吾缚扵此因以为名今沂州新泰县有䝉隂故城在东南堂阜在东去州西北二百一十里柯东平府东阿县广记云本齐柯邑阳谷东平府阳谷县穆陵沂州沂水县穆山齐之南境在州北一百八十里无棣沧州无棣县南以无棣河为名州南百七十里酅释例济北谷城县西北有地名酅下今东阿县地有谷城县周首释例济北谷城县东北有周首亭京相璠曰济北所治卢子城故齐周首邑也今东阿县平州释例泰山牟县西平州乡今奉符县石窌济南府长清县东地名石窌莘博州武水县西北故莘城华泉济南府厯城县有华不注山下有泉徐关济南府章丘县故徐关城清大名府莘县平隂东平府平隂县防门释例平隂城南北防有门今平隂县水经注河道所由名防门去平隂三里广里传堑防门而守之广里水经注防门北有光里齐人言广音与光同即春秋广里也京兹释例平隂城东南今平隂县东南邿平隂县西有邿山卢东平府阳谷县祝柯汉晋为祝柯县今济南府禹城县在府西一百三十里髙唐释例济南祝阿县西北髙唐城今博州髙唐县髙唐在博州之东北禹城在济南府之西二邑相近故在博州为东北则扵祝阿为西北云重丘应劭曰安徳县北五十里有重丘乡水经注故重丘县同盟重丘伐齐今安徳府廪丘汉晋爲廪丘县故城在濮州雷泽县北崔释例乐安东朝阳县西北有崔氏城东朝阳废入临邑今属济南府棘子山故邑释例齐国西安县东有戟里亭城今西安故城在青州临淄县西北夫于释例济南于陵县西北有于亭今淄州长山县渠丘临淄县西北后汉志齐国有蘧丘里古渠丘聊摄博州聊城县东北三十里摄域遄台史迁曰胡公徙薄姑城内有髙台师古云武王初封太公未得爽鸠氏地成王以益之今千乘县野井济南府禹城县东野井亭夹谷海州怀仁县本祝其县地有夹谷山犂释例济南隰隂县今考晋地理志济南郡有县五无隰隂云辕释例济南祝阿县西有辕城今济南府禹城县西北清释例济北卢县东有清亭卢县故城在今阳谷县西北博奉符县故博县地留舒齐救郑及留舒违谷七里谷人不知及濮雨不渉寰宇记在东平府须城县曰柳舒故城地名疑者四黄释例阙或曰东莱黄县非也经公子遂如齐至黄乃复传曰盟于黄平齐纪且谋卫故也黄在齐卫之间申池释例或曰齐城南面西头第一门名申门齐城无池惟此门左右有池疑弇中释例大山莱芜县西有瓮口谷疑赖释例或曰济南莒县南有属亭疑阙地三十有四禚姑棼北杏落姑夷甗郪丘垂鞌袁娄丘舆马陉东阳耏外邮棠句渎之丘洒蓝棠邶殿莒宁风稷沛媚骀殳昌淳潞鄎艾陵舒州丰丘郭关顾舟道宋地緫説周成王诛武庚分其地封㣲子扵宋盖与东周并古荆河豫州地也禹贡伊洛瀍涧既入于河荥波既猪导菏泽被孟猪厥土惟壤下土坟垆周礼职方河南曰豫州在天文大火之次氐房心之分辰居卯宫曰天蝎其封域西自蔡颍东薄沂泗北极河济南拒长淮其中广袤平坦四通八逹然形势所控无名山大川之限无鸿沟巨堑之阻而鲁伺其右晋郑掉其左卫拊其背呉楚拒其胷陈郑伺其翼故襄公用之不能以抗诸侯大康地记云豫州之分其人得中和之气其性安舒其俗阜其人和宋地释名宋髙辛氏子阏伯所居古商丘也武王封㣲子启是爲宋国今南京应天府宋城县黄释例陈留外黄县东有黄城外黄今废入开封府雍丘县之东郜单州成武县东南郜城防释例髙平昌邑县西有防城昌邑今省入金乡属济州句渎丘兴仁府乘氏县西有二汉句阳县故城广记云即句渎之丘袲宿州符离县西南蒙泽拱州考城县故蒙县也十三州志䝉泽在县东水经注宋万与公争博弑闵公于斯泽亳南亳今南京谷熟县北亳今考城县东北梁丘释例髙平昌邑县西南梁丘乡今济州金乡县谷梁曰梁丘在曹邾之间去齐八百里柽淮宁府宛丘县西北有柽城贯考城县西北有贯城葵丘开封府雍丘县鹿上顺昌府汝隂县原鹿城緍释例髙平昌邑县东南有东緍城今济州金乡县孟诸应天府虞城县有孟诸薮禹贡作孟猪左传尔雅皆作孟诸承匡释例陈留襄邑县西承匡城今拱州襄邑县长丘水经注济渎东迳封丘县南在春秋为长丘焉应劭曰左传宋败狄于长丘获长狄縁斯是也新城释例梁国谷熟县西有新城今应天府谷熟县大棘释例陈留襄邑县南有棘乡今襄邑县沙随拱州宁陵县北沙随亭汋陵宁陵县东南二十五里汋陵城彭城徐州彭城县吕释例彭城吕县今徐州地在彭城东南五十七里吕梁洪留释例彭城留县今徐州地在彭城东五十里犬丘郑子然侵宋取犬丘释例谯国鄼县东北有犬丘城迂囘疑今亳州鄼县东北犬丘城于南京爲近且接郑境非迂囘也杨梁水经注睢阳东南三十里有故杨梁今曰阳亭也睢阳今宋城县卢门宋城南门司马彪郡国志曰睢阳县有卢门亭蒙门宋城门良释例下邳良城县今淮阳军治鬼阎释例长平县西北有阎亭今淮宁府西华县横释例梁国睢阳县南有横亭水经注在睢阳县西南世谓之光城盖光横声相近睢阳今应天府鸿口梁国睢阳县东鸿口亭今应天府有此亭曲棘释例陈留外黄县城中有曲棘亭今开封府雍丘县东雍丘雍丘县空桐释例梁国虞县南地名空桐有桐亭今应天府虞城县水经注空桐泽在虞城东南春秋公游于空泽卒于连中大尹左师兴空泽之士千甲奉公自空桐入如沃宫者矣然则空泽与空桐当为一也地名疑者一逢泽释例地理志言在荥阳开封县东北逺疑今东京阙地三十有二管老桃稷虚龟幽盂汋陂夫渠朝郏城郜幽丘靡角之谷訾母南里厨新里公里赭丘桑林之门老丘城鉏弥作顷丘玉畅嵒戈钖鞌连中沃宫唐盂春秋分记卷二十七春秋分记卷二十八钦定四库全书春秋分记卷二十八宋程公説撰书十疆理书第四卫地緫说成王既黜殷命杀武庚复伐三监以殷余民封康叔于卫居河淇间封轸土略自武父以南及圃田之北竟取扵有阎之土以共王职取扵相土之东都以会王蒐其后文公徙居楚丘成公复居帝丘盖古兖州亦冀州南境之交也禹贡济河惟兖州浮于济漯逹于河浮于汶达于济又冀州既载壶口覃懐底绩至于衡漳厥土惟白壤恒卫既从大陆既作周礼职方河东曰兖州河内曰冀州在天文陬訾之次营室东壁之分辰居亥宫曰双鱼其封疆界于河济厠居晋齐鲁曹陈郑之间故卫不能以抗大国者封疆狭小地非险固故也其俗杂数国尚儒学端而信然朝歌俗淫犹有纣之余风存焉卫地释名卫故商都牧野之邑亦曰殷虚成王灭三监中分其地以立康叔曰卫今卫州黎阳县卫镇楚丘开徳府卫南县西南有楚丘城訾娄开封府长垣县西北十六里訾娄城卫侯师于訾娄即此风俗传云长垣西北有訾娄是也帝丘古颛帝之墟故曰帝丘夏后相居此夏伯昆吾亦都之故曰昆吾之墟成公自楚丘徙焉清释例济北东阿县东北有清亭今东平府东阿县垂释例济隂句阳县东北有垂亭今兴仁府乘氏县越近乘氏县蒲释例陈留长垣县西南有蒲城今东京长垣县桃丘释例济北东阿县东南有桃丘今东阿县莘大名府莘县首止释例陈留襄邑县东南首乡城今拱州襄邑县东南首乡鄄濮州鄄城县曹滑州白马县即诗文公野处曹邑咸开徳府濮阳县东有咸城匡开封府长垣县西南有匡城宛濮释例陈留长垣县西南有宛亭近濮水今长垣县戚释例顿丘卫县西戚城又临阿县东有戚城按卫县今开徳府之观城而临阿即观城之隣邑观城之西爲临邑之东两戚城皆卫之戚也清丘濮州临濮县马陵大名府元城县东南地名马陵阿泽东平府东阿县西南大泽柯大名府内黄县东北柯城后属晋澶渊隋开皇十六年置澶渊县唐避髙祖讳改爲澶水贞观十年省入临河今属开徳府释例顿丘卫县南繁污也卫县今观城县其南境即临河西鄙懿氏释例戚城西北有懿氏城今观城县地平丘释例陈留长垣县西南平丘城今东京长垣县武父传曰封略武父以南则武父卫之北境非河南武父也相土之东都释例阙按帝丘即夏后相所都扵卫为东成公自楚丘徙梦康叔曰相夺予享公命祀相帝丘为相土之东都明矣沙经书盟于沙左传作琐释例元城县南有沙亭今属大名府按成十二年公会晋侯卫侯于琐泽公羊作沙泽释例谓为阙地今以定七年沙琐参之沙琐二字实同名异又俱齐卫晋会盟之所则琐泽与琐一而已杜别琐泽系之阙地下非也瓦释例东郡燕县东北有瓦亭今滑州胙城县垂葭释例髙平鉅野县西有郥亭今济州鉅野县西南郥亭牵传曰晋人围朝歌公会齐侯卫侯于脾上梁之间杜注脾上梁间即牵在魏郡黎阳县东北有牵城今卫县东北铁释例戚城南有铁丘今临河县地黎卫大叔疾寘其妻娣于黎今黎阳县昭四年传谓商纣为黎之蒐东夷叛之即此杜以为别是东夷国在魏郡加以疑辞析为二焉非也平阳释例东郡燕县北平阳亭今滑州胙城县地名疑者二五鹿释例濮阳县南三十里有五鹿城元城县东亦有五鹿墟羊角释例东郡廪丘县治羊角城又滑州东南有羊角故城阙地三十有一牧城濮荥泽共滕菟圃歛盂襄牛酅新筑鞫居鍼近关丘宫茅氏圉平夀死鸟有阎之土豚泽曲濮鄟泽盂外州巢郧少禘借圃蒲泠城鉏平庄之上蔡陈地緫说周武王赖阏父为陶正封其子嬀满扵大昊之墟曰陈又封叔度扵蔡皆古豫州地也在天文则得郑分野之交其封域居宋卫郑许之间南境接楚春秋时晋楚兵争陈蔡郑许当其冲无歳不被其害郑之国疆视三国稍加又多贤大夫相与维持犹能植立而陈蔡与许则岌岌自保之不暇其后蔡平侯自上蔡迁都新蔡成公又自新蔡迁都州来二国地广而平无名山大泽西望外方东不及孟猪故地名见扵经传者无几用是疆理之狭矣蔡地释名蔡蔡州上蔡县州北五十五里新蔡古吕国平侯自上蔡迁焉今蔡州新蔡县下蔡故州来国楚灭之夫差时成公自新蔡迁焉今夀春府下蔡县邓释例颍川召陵县西南邓城故城在今颍昌府郾城县东桑隧释例汝南朗陵县东北桑里亭朗陵故城在今蔡州确山县西南阙地二莘郥阳陈地释名陈包牺氏都曰大昊之墟周封舜后嬀满扵此爲陈国在今淮宁府宛丘县故陈州治也焦亳州谯县夷亦曰夷父及城父今亳州城父县壶丘水经注汝水迳壶丘城北故陈也楚侵陈克壶丘是也辰陵水经注京相璠曰颍川长平有故辰亭杜预曰长平县东南有辰亭今此城在长平城西北长平城在东南或杜氏与传书之误长平今淮宁府西华县则辰陵当在其西北鸣鹿亳州鹿邑县州西二百二十里广记云本曰鸣鹿东汉置武平县隋开皇十八年改爲鹿邑阙地一大𡨕春秋分记卷二十八春秋分记卷二十九钦定四库全书春秋分记卷二十九宋程公说撰书十一疆理书第五郑地緫説周宣王初封其母弟友于宗周畿内是为郑桓公今华州郑县也号曰先郑为幽王大司徒甚得周衆与东北之人问扵史伯曰王室多故余安逃死史伯曰其济洛河颍之间乎地近虢郐君若以周难之故寄帑与贿则君之土也桓公从之后三年幽王为犬戎所杀桓公死之子武公立竟取十邑之地而国之实髙辛氏火正祝融之墟号曰新郑盖与东周并古豫州地也其国前华后河右洛左济食溱洧焉土陿而险山居谷汲其俗淫在天文夀星之次角亢之分辰居辰宫曰天秤其封域西聨王畿北抗晋东北并卫东近宋东南倚陈南境并楚边邑春秋时晋楚交兵郑无歳不被其害北从晋则楚伐之于南南从楚则晋伐之扵北至子产为相以礼治国晋楚之暴莫能加焉尝考地势虽曰荆河通逹而嵩山虎牢之形势亦有险要故传言晋悼公城虎牢而郑服者此也虎牢本王畿其后赐郑倚以为国盖在河济之南伊洛之东居此则晋兵之来可以御之云郑地释名先郑华州郑县附见秦地图郑古有熊国黄帝所都亦为髙辛氏火正祝融之墟其后世为郐国郑桓公始封在华州之郑其子武公与平王东迁乃取郐徙居焉是为新郑今郑州新郑县得名以此鄢亦曰鄢陵成十六年晋败楚于鄢陵即此六国曰安陵两汉晋爲鄢陵县俱属颍川郡国朝因其名属开封府按后汉志曰鄢陵春秋时曰鄢注曰克段于鄢晋败楚师于鄢陵释例亦然知其爲郑之鄢无疑惟是汉陈留郡有曰傿县颍川郡又有曰郾县颍川之郾盖今颍昌之郾城是也陈留之傿则王莽所易为顺通在东汉属梁国者是也应劭扵前汉志误以陈留之傿爲即克段之鄢水经注据此爲正谓克段于鄢其地在汉属陈留杜预误作颍川鄢陵盖从应劭注耳此自应误何得云杜误乎制制巖邑也虢叔死焉故东虢也今郑州荥阳县京叔段居之谓之京城大叔汉为京县楚汉战京索间即此今荥阳县东有京故城廪延释例酸枣县北有延津县今属开封府广记载滑州白马县有滑台本郑廪延邑其城甚固或以为疑按酸枣在河南滑州在河北酸枣之北即滑州之南廪延当在滑州由此济河而南故曰延津水经注滑台城即郑廪延邑下有延津长葛颍昌府长社县北有葛城制传燕人畏郑三军而不虞制人亦曰北制郑邑也有故虎牢城周穆王猎于郑圃获虎命畜之名曰虎牢其地居河洛之南盖郑要冲晋悼公城之而郑服今孟州汜水县祊释例琅邪费县东南有祊城今沂州费县时来释例荥阳县东有釐城今荥阳县东邬释例河南缑氏县西南有邬聚今河南府偃师县传言王取邬刘蔿邘之田于郑刘释例河南缑氏县西北有刘亭今缑氏镇祭释例陈留长垣县东北有祭城今开封府长垣县武父释例陈留济阳县东北有武父城今开封府东明县济阳镇牛首开封府咸平县有牛首城在陈留西南十一里栎颍昌府阳翟县经书郑伯突入于栎左传突杀檀伯而居之服䖍曰守栎大夫栎郑之大都宋忠曰今阳翟也王隐曰翟本栎也滑释例陈留襄邑县西北有滑亭今拱州襄邑县大陵京相璠曰颍川临颍县东北二十五里有故巨陵亭古大陵也郑厉公获傅瑕扵大陵即此扈释例荥阳卷县西北有扈亭卷县故城在今郑州原武县东桐丘水经洧水东南迳桐丘城西南去许昌故城可三十五里其城南即长隄因洧水之北防西面桐丘其城斜长而不方盖凭丘之称即城之名矣许昌今颍昌府许田镇南三十里清经郑弃其师左传髙克奔陈郑人为之赋清人按诗郑国风清人刺文公也郑氏曰清者髙克所帅衆之邑释例荥阳中牟县西有清阳亭今开封府中牟县新宻郑州密县汜周襄王避叔带之难出适郑处于汜以襄王所居因曰襄城今汝州襄城县南汜城在焉衡雍释例荥阳卷县所治栢雍城在今原武县东王宫郑州荥泽县西北有故王城践土故王宫城内东北隅有践土台汜释例荥阳中牟县南有汜泽今属开封府原圃东京中牟县西北七里有圃田泽一名原圃寰宇记云其泽东西五十里南北二十六里西限长城东极官渡上承管城县界曹家陂又益西北流爲二十四陂郐城故郐国新郑县东北有郐城匡释例颍川新汲县东北匡城今开封府扶沟县垂陇释例荥阳县东有垂陇城今荥阳县东陇城狼渊颍昌府临颍县繁城镇西南有狼陂水经注青陵陂东入临颍之狼陂棐林释例荥阳宛陵县东南有林乡宛陵今开封府尉氏县地北林中牟县西有林亭在郑北水经注是亭南去新郑故城四十许里邲郑州管城县南有古邲城晋楚战处管古管国今管城县荥泽荥阳县东有荥泽伯牛释例开封府雍丘县北有伯牛城汜祭汜水县虫牢开封府封丘县北二里桐牢亭韦昭曰古虫牢地也绕角汝州鲁山县南有绕角台鸣鴈释例陈留雍丘县西北有鸣鴈亭今雍丘县水经注今俗人尚谓为白鴈亭制田开封府尉氏县制泽陂髙氏释例河南阳翟县西南有髙氏亭今阳翟县曲洧汉宣帝神雀二年置新汲县扵许之汲乡曲洧城今扶沟县西有汉新汲县故城下临洧水鄫襄邑县东南有鄫城城棣释例陈留酸枣县西南有棣城今开封府陈留县隂坂水经注洧水东迳隂坂北水有梁焉俗谓是济爲参辰左传晋伐郑济于隂坂次于隂口而还是也杜预曰阴坂洧津也隂口近隂坂服䖍曰水南曰隂口者水口也阳陵传曰诸侯之师还郑至于阳陵晋与楚夹颍而军则阳陵在颍北也或以爲襄城武阳县者非向释例颍川长社县东北向乡今颍昌府长社县东北琐释例荥阳宛陵县西有琐候亭今尉氏县湛坂水经注湛水北悉枕翼鱼齿山阜山有长坂又即湛水以名陂汾汝州襄城县东北汾丘城鱼陵襄城县鱼齿山上棘水经注颍水过阳翟县又迳上棘城西传楚师伐郑城上棘以渉颍者也阳翟县西有故堰雍梁释例河南阳翟县东北有雍氏城今颍昌府阳翟县棘泽水经注长社县北有禀水又东南迳棘城即传楚子伐郑次于棘泽者也黄崖黄水自尉氏至新郑黄水之崖酸枣开封府酸枣县钧台夏后有钧台之享今阳翟县有钧台在南菟氏菟氏城在尉氏县西北四十里索氏晋地道志谓京有大索大索亭今汜水县圉雍丘县南五十里传晋韩宣子如楚郑伯劳诸圉杜疑其路迂非迂也皋鼬临颍县繁城镇东南有成皋亭黄池在户牖西北开封府封丘县南有黄亭户牖释例外黄县西北东昬城外黄故城在雍丘东犫后属楚在汉为犫县后废故城在汝州鲁山县东南郏后属楚颍昌府郏县地名疑者一时门寰宇记云拱州襄邑县北七十五里蛟龙池郑时门之外洧渊也按洧水在郑国之近襄邑迂逺非是阙地三十八城颍颍谷蔿邘狐壤繻葛东郊弭柯泽函陵绵訾暴棐鯈南里郔厉柳棼鄤丘舆訾督扬柯陵戏童鄵戏梧亳城北萧鱼济隧胥靡献于城麇乐氏斗城薰隧柤萑蒲之泽曹地总説周武王封叔振铎于曹禹贡兖州陶丘北也在天文得宋分野之交其封域在雷夏菏泽之野昔尧游成阳死而葬焉舜渔于雷泽民俗化其遗风重厚多君子务稼穑薄衣食以致蓄积其封域夹于鲁卫之间曹地释名曹故三朡国曹都焉其后范蠡变姓名寓居扵陶今广济军定陶县在兴仁府东北二十里黍丘释例梁国下邑县西南有黍丘亭今应天府下邑县阙地九洮曹隧重丘鄸郊揖丘大城钟邘燕地緫説召公奭佐文武定天下至成王留之相焉封其子为北燕伯盖古冀州北境也舜以冀州南北阔大分卫水爲并州燕以北为幽州北方幽昧故曰幽颛顼都帝丘其地北至幽陵即此殷复省幽州入冀州周礼职方东北曰幽州在天文析木之次尾箕之分辰居寅宫曰人马其境居天下北门锁夷夏关户右拒辽水左控忻代跨据常山之尾襟凭负海之险然国僻且逺不通中国其俗刚强而好勇慷慨而尚气春秋説题辞云箕尾为燕隂气生俗贪利燕地释名燕武王封帝尧之后扵蓟又封召公扵北燕今河北化外幽州蓟县坂泉河北化外嬀州城东冀之北土古冀州也北土幽燕之属唐释例中山有唐县鄀地也今中山府唐县阙地一虢秦地緫説周孝王命非子养马汧渭间孝王分为附庸而邑之秦号曰嬴秦今秦州有秦谷亭即秦国始封之邑至襄公讨西戎救周平王东迁王城乃以岐丰之地赐之遂有宗周八百里之地秦徳公既立卜居雍曰后世子孙将饮马于河以为秦都更春秋至战国孝公乃自秦徙雍后又自雍徙都宗周盖古雍州秦雍俱属焉禹贡黒水西河惟雍州弱水既西泾属渭汭漆沮既从酆水攸同厥土黄壤浮于积石至于龙门西河会于渭汭周礼职方正西曰雍州在天文鹑首之次东井舆鬼之分辰居未宫曰巨蟹其封域东阻崤函之险桃林之塞表以大河西有陇坻之隘岐梁之地绕以汧渭南则终南大一连冈乎嶓冢北则髙陵平原踞倚乎泾洛考其初抚封逺且僻未尝与中国接自入春秋因得西周王畿之地势力强大遂与中国会盟往来交贽及战攻相及者晋为多盖晋国河东境土相接且近焉故也其土旷而腴其民义而健秦地释名秦秦谷非子始封今秦州陇成县雍本王畿徳公卜居雍孝公徙焉説者谓四面积髙曰雍宜为神明之隩故有五畤以祠上帝今凤翔府天兴县灵台释例始平鄠县今京兆府鄠县王城故荔戎国秦共公获之更名临晋以筑髙垒临晋国故曰临晋故城在今同州朝邑县西南而王城在东则爲朝邑之南矣彭衙释例冯翊郃阳县西北有彭城郃阳今同州郃阳县或云彭衙故城在今同州白水县东北白水二汉衙县地也按郃阳在白水东北则衙在郃阳白水之间汪释例冯翊临晋东有故汪城在今朝邑县南少梁禹贡梁山盖大梁也今同州韩城县西少梁亦在县界阙地八具囿邧新城刳首麻隧侯丽新楚棫林春秋分记卷二十九春秋分记卷三十钦定四库全书春秋分记卷三十宋程公説撰书十二疆理书第六楚地緫説周成王封鬻熊曽孙熊绎扵荆蛮胙以子男之田居丹阳今归州有丹阳故城在焉后徙枝江亦曰丹阳文王熊赀立始都郢初曰荆后改号楚盖古荆州地也禹贡荆及衡阳惟荆州江汉朝宗于海九江孔殷沱潜既道云土梦作又浮于江沱潜汉逾于洛至于南河周礼职方正南曰荆州在天文鹑尾之次翼轸之分辰居巳宫曰双女其境北自汝颍南接衡湘西连巴东并吴方城带其内长江阻其后而汉水淮水或迤其上或接其下汉东江南之境小国鳞次介于其间楚皆夷灭之其势雄峙于南方出而北则与晋抗焉荆之为言彊也阳盛物坚其俗急悍楚地释名楚文王自丹阳都此今江陵府江陵县北纪南城城东有小城名郢鄢楚别都襄阳府宜城县荒谷盛𢎞之荆州记云江陵县东三里余有三湖湖东有水名曰荒谷冶父荆州记云荒谷西北有苑号曰王园北有小城名曰冶父城传谓莫敖缢于荒谷群帅囚于冶父即此樠木之下郡国志云武陵山亦曰樠木山传谓楚武王卒扵樠木之下即此今郢州那处释例南郡编县东南有那口城今荆门军长林县津释例或曰南郡江陵县有津乡江陵即荆南所治而广记则云荆南枝江县西有津乡春秋传巴败楚于津之地考之晋志南郡统县十一江陵枝江其二也枝江在江陵之西南而津乡又在枝江之西则津不当在江陵县也晋泰始初江表八郡犹为吴地杜预亦云江表所记特示其略谓为或曰亦疑之之辞以是言之广记爲是而杜释爲非按传巴人伐楚楚子御之大败于津巴居楚上流而御于津则在枝江之西明矣湫释例南郡鄀县东南有湫城鄀县今省入襄阳府宜城县陉释例颍川召陵县南有陉亭召陵故城在今颍昌府郾城县东召陵郾城县东有汉召陵县故城武城释例南阳宛县北武城今邓州南阳县析本楚白羽邑昭十八年许迁于白羽后改为析汉因爲析县今邓州内乡县是也秦人过析隈即此隈谓隐蔽之处商商州上雒县渚宫江陵县之南水经注今江陵城楚舡官地春秋之渚宫也元和郡国志渚宫楚别宫期思释例弋阳期思县东北有期思城今省入光州固始县庐襄阳府中庐县句澨楚国西界地名沈杜注沈或作寝广记曰本寝丘县叔敖子所封之邑及秦灭楚蒙恬攻寝即此汉为寝县今光州固始县州来故州来国爲楚所灭传灵王狩于州来次于颍尾地盖在淮颍之会后吴取之以封季札至夫差时蔡成公畏楚徙此谓之下蔡今夀春府下蔡县是也释例以州来爲楚邑而又以延州来为呉邑误矣其详见吴地理申本申国邓州南阳县在方城之内申息北门所以备中国吕古吕国今蔡州新蔡县国语当成周之时南有荆蛮申吕其在穆王则有吕侯训夏赎刑传谓子重请取于申吕以爲赏田巫臣曰不可此申吕所以邑也是以为赋以御北方若取之是无申吕也晋郑必至于汉盖楚以方城爲固而申在方城之上吕在方城之下形势绵络实备北方要处钟离故钟离子国后爲楚边邑今濠州钟离县在淮之南叶汝州叶县瑕水经注北肥水迳山桑县又东积爲陂曰瑕陂陂水又东南迳瑕城南传楚师还及瑕即此城也故京相璠曰瑕楚地山桑今亳州蒙城县繁阳广记颍昌府临颍县繁城镇有繁阳亭棠真州六合县雩娄九江寿春记云金明城西南一百二十里有雩娄城尧之娄子城也又淮南子云楚相作期思之陂灌雩娄之野期思陂今安丰军芍陂是释例安丰雩娄县今入安丰军棘释例谯国鄼县东北有棘亭今亳州鄼县云梦楚之云梦跨江南北云梦辨禹贡曰云土梦作又周礼正南曰荆州其泽薮曰云瞢昭三年传楚子与郑伯田于江南之梦定四年传楚子入于云中云梦之名泽其来尚矣按地理志江夏之西陵南郡之编县有云梦宫华容有云梦泽郡国志云竟陵城西大泽是也郑康成曰云梦在华容杜预云南郡枝江县西有云梦城江夏安陆县东南亦有云梦城或曰南郡华容县东南有巴丘湖江南之梦也又曰楚之云梦跨江南北乐史寰宇记曰云梦泽半在江南半在江北其水中平土丘半出郦元水经谓自江陵东界为云梦北为云梦之薮颖逹谓云梦一泽而每处有名者司马相如子虚赋云云梦者方九百里则此泽跨江南北每处名存焉颖逹又引左传所称云中谓此泽亦得单称云单称梦是云梦一泽也特其疆界阔逺不可明指一处限而言之然诸儒疑禹贡有云土梦作又及传有云中江南之梦之句遂分云梦为二泽故沈括谓江南为梦江北为云其笔谈所载曰旧尚书曰云梦土作又本朝太宗时得古本尚书作云土梦作又诏改禹贡从古本孔安国注云梦乏泽在江南不然也据左传吴人入郢楚子渉睢济江入于云中王寝盗攻之以戈击王王奔郧楚子自郢西走渉睢则当出于江南后渉江入于云中遂奔郧郧则今之安州渉江而后至云入云然后至郧则云在江北也左传曰郑伯如楚子产相楚子享之既享子产乃具田备王以田江南之梦杜预注云楚之云梦跨江南北曰江南之梦则云在江北明矣元丰中有郭思者能言汉沔间地理亦以谓江南为梦江北为云予以左传騐之思之説信然江南则今之公安石首建宁等县江北则玉沙监利景陵等县乃水之所委其地最下江南上浙水出稍髙方土而梦已作又矣此古本之爲允也王雱又从而为之辞曰云之地土见而已梦之地非特土见草木生之矣非特草木生之人有加工又之者矣草木生之谓作也加工又之谓又也尝以上所引诸书载云梦地理而证二者之説则沈辨失之拘王説失之凿且如传言䢵夫人弃鬭伯比于梦中䢵国今江北复州安陆之区则所弃之梦中近䢵国必无过江南而弃之之理是江北亦有梦非止囿于江南也孔安国谓云梦之泽在江南此説亦失之然谓其中有平土丘水去可为耕作畎畆之治解释犹有古风故颖逹曰经之土字在二字之间者盖史文兼上下也苏轼云古语如此犹曰𤣥纎缟云尔盖纎字居𤣥缟二色之间古文如此下语也意以谓土既见则可作又矣此又足以破王氏之説也必参考而精言则楚之云梦跨江南北非止一隅如杜预释左传地理郡国寰宇水经诸书孔颖逹司马相如之説皆爲得之要不必指北爲云南爲梦也今江夏汉沔所会之地渊薮弥望水天一色自江北而言则监利玉沙竟陵之水极多自江南而言则华容石首公安之水亦汇吴分华容置监利县监利在北而华容在南在南者带洞庭青草在北者连大㵿白湖杜谓云梦跨江南北指此信矣所谓九百里云梦安知不指洞庭青草之属而言之故今监利华容有大薮泽皆七泽之云梦也栎释例汝南新蔡县东北有栎亭今蔡州新蔡县麻释例此麻当在汝隂左右今颍昌县夏汭沈尹射奔命于夏汭今汉水曲入江处干谿亳州城父县干谿水在县南五里章华水经注江陵县东三湖湖则有章华台台髙十丈基广十五丈韦昭以为章华亦地名不羮释例襄城县东南有不羮城定陵县西北有不羮亭襄城今汝州属邑也定陵今颍昌之舞阳也二邑相近襄城东南即定陵西北之境楚子所城当以襄城为正意者亭近扵城故定陵之亭以是为名耳颍尾寿春府西颍水口水经注盖水之会淮也鱼陂水经注竟陵大城城傍有甘鱼陂左传公子黒肱为令尹次于鱼陂者也竟陵县今属复州豫章楚师还自徐呉人败诸豫章杜预注曰定二年楚人伐呉师于豫章呉人见舟于豫章而潜师于巢以军楚师于豫章又柏举之役呉人舍舟于淮汭自豫章与楚夹汉此皆当在江北淮水南盖后徙在江南豫章杜又云豫章汉东江北地名则春秋豫章盖在江北而今豫章隆兴府非春秋之豫章也汉地理志豫章郡髙帝置第年代阔逺文字残阙无从考见所徙年月耳按宋武帝讨刘毅遣王镇恶先袭至豫章口豫章口去江陵城二十里信知春秋豫章去江陵甚近今隆兴盖不相干郧使鬬辛居郧以无忘旧勲广记云今复州治景陵县隂迁隂于下隂隂亦曰上隂释例南乡隂县今光化军干徳县下隂水经注光化军故下隂也则下隂去隂不逺矣城父大子建居于城父释例襄城城父县今汝州叶县鸡父释例安丰县南有鸡备亭今安丰军卷释例南阳叶县南有卷亭今汝州叶县潜释例庐江六县西南潜城今安丰军穷安丰穷谷沈尹戍与呉师遇于穷即此容城岳州华容县大隧直辕冥阨定四年呉师伐楚舎舟淮汭自豫章与楚夹汉左司马戍谓子常曰子㳂汉而与之上下我悉方城外以毁其舟还塞大隧直辕冥阨子济汉而伐之我自后击之必大败之方城自唐州比阳县界至方城县又至汝州叶县大隧直辕𡨕阨三者杜云汉东险道疑在信阳军罗山县界其县界石城山甚险峻史记谓之冥阨魏攻之又吕氏春秋九塞冥阨其一焉其地与淮蔡接境在信阳军东北一百二十里又东北至蔡州二百二十里吴人自淮而来过蔡而舎舟楚司马戍欲扵此塞之也栢举水经注举水迳齐安郡西又南东歴赤亭下又分为二水南流注于江谓之举洲春秋左传吴楚陈于栢举京相璠曰汉东地也夏有洰水或作举齐安今黄州堂谿颍昌府郾城县丰邓州内乡县南有酆乡三户内乡县丹水镇有三户亭橐皋释例淮南逡遒县东南槀泽亭合肥志浚遒城在庐州梁县南三十里东南去橐皋六十里白释例汝隂褒信县西南有白亭今蔡州褒信县西南慎汉爲慎县故城在顺昌府颍上县西北汝隂田颍昌府淮北之田淮水北田宿亳蔡颍之地夷濮西田水经注沙水迳新阳县北又东分为二水即春秋所谓夷濮之水也东南迳城父县西南枝津出焉俗谓之夷水也一水东注即濮水也夷濮西田在二水之西矣地名疑者一柤杜释阙或曰彭城传阳县西北有柤水沟鲁国薛县西南有柤亭谯国攅县治戯乡皆去钟离五百余里非诸侯六日再会所至也或曰汝南安城县西南有钟离亭西平县北有柤亭去偪阳近千里又非自会九日之所能灭国皆非也阙地五十有三沈鹿郊郢夕室绖皇睽蔿连谷范大林阳丘訾枝选坂髙临品石谿仞轑阳烝野漳澨臯浒郔沂新石巢驾釐虺庸浦琐南怀汝清中犫息舟訾梁棘闱訾宗丘长岸薳澨圉阳州屈茄丘皇养南冈城口稷军祥麇公壻之谿脾洩负函缯关呉地緫説大伯逊国去之荆蛮号曰勾呉荆蛮义之归者千余家爲呉大伯仲雍嗣之断发文身臝以为饰不与中国通盖古扬州地也禹贡淮海惟扬州彭蠡既猪阳鸟攸居三江既入震泽底定厥土惟涂泥㳂于江海逹于淮泗周礼职方东南曰扬州在天文星纪之次斗牛之分辰居丑宫曰磨蝎其境襟三江带五湖阻大海逹长淮自夀梦而下呉国愈大通于上国杜佑曰扬州人性轻扬地非形势然长淮大江皆可拒守呉地释名呉吴故国周大伯之邑今平江府吴县按阖庐城周回三十里水陆十有二门鸠兹太平州芜湖县广记云本吴鸠兹地善道晋人将为吴会诸侯以其道逺故使鲁卫先会呉于善道盖徃会之也谷梁作善稻曰吴谓善伊谓稻缓号从中国名从主人范甯曰善稻呉地夷狄所号地形乃物类当从中国言之以教殊俗故不言伊缓而言善稻则善道之爲呉地灼然无疑而杜预释例谓为阙地不知属何国误矣按阮胜之南兖州记盱眙县是古善道在淮河南今盱眙军是也扵呉为北境而距徐境之南且东诸侯之道故鲁卫扵此会吴云朱方镇江府丹徒县广记云春秋谓之朱方延常州晋陵县有季札墓在县北七十里延州来辩传曰延州来季子其果立乎杜预注延州来季札邑其释例以州来为楚邑而延州来则附之呉地曰阙不知其处是以州来别为楚邑而延州来则自为吴之一邑也按延陵吴地在今之常州州来楚邑在今之夀春春秋经书吴入州来呉灭州来凡两见焉公羊传曰阖庐致国乎季子季子不受去之延陵终身不入呉国檀弓载孔子之言曰延陵季子吴之习于礼者也此延与州来二邑之辨其不可并为一明矣由左传有延州来季子之言是使杜预惑焉而以延州来为吴之一邑尝以经传书州来事迹始末考之成公七年经书吴入州来则吴始以兵入之至襄三十一年传虽以延州来冠季子之号然昭十二年楚灵王狩于州来州来盖犹属楚十三年经书吴灭州来扵此州来方爲呉所灭然二十三年传言呉人伐州来楚奔命救州来又夫差时蔡成公自新蔡徙焉故州来亦曰下蔡则州来在楚实淮北要地吴虽曽入而灭之未必能守所以再伐焉而楚必救之也服䖍曰延延陵也州来邑名季子让王位外延陵为大夫食邑州来传家通言此义为允又按广记云州来呉取之封季札水经注吴季子始封延陵后邑州来故曰延州来二书所述与服䖍之説合以是言之延陵为季子封邑及季子让国之延陵吴人尊礼焉以楚州来加其食邑春秋疆埸彼此所属无常左传曰延州来季子明季子并食此二邑意者若今带遥郡之制耳盖季子吴之望州来吴楚之要境吴以是封季子示重吴而制楚义或有焉固不可谓吴楚有两州来而遂混延州来爲一也鹊岸庐州舒城县有鹊岸渚檇李吴南境今嘉兴府嘉兴县有檇李故城吴越扵此分境陉阖庐还卒于陉去檇李七里则阖庐还国之道当为呉地释例以爲越地疑非也夫椒平江府吴县西南大湖中有椒山孔颍逹曰杜扵此注以椒为山名土地名以夫椒爲地名以战必在山旁以山表地耳平江盖吴地贾逵杜预以夫椒为越地非也邗扬州江都县有此名韩江射阳今楚州山阳县至末口入淮谓之韩江口郧泰州海陵县笠泽平江府吴江县上承大湖更迳笠泽艾隆兴府分宁县本艾县地阙地四皋舟隘房钟良頯黄氏春秋分记卷三十春秋分记卷三十一钦定四库全书春秋分记卷三十一宋程公説撰书十三疆理书第七列国地总説晋地理志云春秋之初尚有千二百国迄获麟之末弑君三十六亡国五十二诸侯奔走不得保其社稷者不可胜数见于经传者百有七十国百三十有九知其所居三十一国尽亡其处蛮夷戎狄不在其间盖自文武成康以来三十有三世独宣王能纪纲诸夏幽平以后诸侯放恣虽二霸迭兴以攘夷狄尊王室为事而会盟征伐皆自己出顾其所攻灭盖已多矣况扵荆楚彊暴汉阳诸姬又实尽之则列爵分土宜不能复王制之旧也尝考杜预释地诸纪载列国土地名较晋史百七十国之数同是春秋侯国之存者大略无越扵此然黎之蒐卫邑也姒褒女之姓也预皆别以爲国而曰吕曰原曰温曰魏曰宗曰鄾则阙而不书余用是正其误补其遗自王畿外总为百七十有二国大国十三见扵上方由杞而下爲次国八爲小国百有九爲古侯国四十有一有论春秋侯国者可以折𠂻矣若其封疆褊隘介于大国纷错不一则并附见王畿列国指掌图尚附扵诸侯之义云次国杞地释名杞东京雍丘县牟娄释例城阳诸县东北娄乡今宻州诸城县淳于宻州髙宻县故淳于县也左传以为淳于公亡国杞遂并而有之按淳于公不见扵经而牟娄为邑在隐四年已系之杞牟娄近淳于则淳于为杞地明矣或曰淳于公即杞公也滕地释名滕徐州滕县薛地释名薛徐州滕县东有薛城邳释例下邳县故邳国今淮阳军莒地释名莒宻州莒县宻宻州髙宻县向公会莒兹平公盟于向宣四年公伐莒取向盖向虽莒邑而密在鲁境鲁是以取焉今沂州承县东南有向城郓莒邑鲁取之今沂州沂水县渠丘释例城阳莒县南有渠丘今莒县有蘧里广记云在宻州安丘县介根释例城阳黔陬县东北计其城又密东南有古豕根今黔陬省入密州胶西县防兹释例城阳平昌县西南有防亭姑幕县东北有兹亭今平昌故城在宻州安丘县南纪鄣海州东海县四面环海水东北有纪城鄢陵且于夀舒蒲侯氏大厖常仪靡郠夀余邾地释名邾袭庆府邹县鱼门绎绎山在邹县北狐骀释例鲁国蕃县东南目台亭今徐州滕县漆释例髙平南平县东北漆乡今邹县闾丘释例髙平南平阳县西北显闾亭水经注按漆乡在县东北漆乡东北十里见有闾丘乡非显闾也今邹县北滥释例东海昌虑县治滥乡城今徐州滕县东南有昌虑县地漷东田沂西田鲁伐邾取漷东田及沂西田二田皆在今沂州界茅释例髙平县西南茅乡亭今济州任城县范门翼偃虚丘訾娄虫离姑绞小邾地释名郳释例东海昌虑县东北有郳城今徐州滕县勾绎越地释名越禹会诸侯江南计功而崩因葬焉命曰会稽会稽者会计也其后帝少康封庶子杼于会稽以奉禹祀号爲越今绍兴府会稽县南有会稽山即哀元年越子保于会稽之地姑蔑衢州龙㳺县甬东庆元府定海县有大浃江广记曰越灭吴欲迁吴王夫差于甬东韦昭以爲句章东浃口外洲是也𡨕许地释名许颍昌府长社县许田镇展陂鉏任泠敦田叔申之封棫林函氏小国虞地释名虞陜州平陆县呉山在西上有虞城㒹軨陜州平陆县东北四十里㒹軨坂水经注有东西絶涧左右幽空穷深地壑中则筑以成道指南北之路谓之軨桥穆天子传登于薄㒹軨之际乃宿于虞楚也鄍平陆县东北二十里传入自㒹軨伐鄍三门虢地释名虢陜州陜县东南虢城虢仲所封西虢凤翔府虢县虢叔所封莘陜州陜县有莘原虢略虢州本虢南境后属晋下阳陜州平陆县东北故大阳县桑田陜州灵寳县稠桑驿玤随地释名随随州随县在汉水之东瑕速杞邢地释名邢信徳府龙冈县夷仪龙冈县北有夷仪岭聂北纪地释名纪青州夀光县有纪故城浮来释例东莞县北有邳乡西有公来山号邳来涧今沂州沂水县郱释例东莞临朐县东南郱城今青州临朐县鄑释例北海都昌县西有訾城今潍州昌邑县郚汉为郚城县其后废有郚城在焉今故城在宻州安丘县谷梁以纪郱鄑郚爲四国非也酅齐国东安平县梁地释名梁同州夏阳县新里郕地释名郕东平刚县西南有郕乡今济州任城县南夫钟郕邽徐地释名徐泗州临淮县徐城镇娄林释例大徐城东娄林乡今临淮县西南蒲隧释例下邳昌虑县东蒲乡今徐州滕县郯地释名郯淮阳军下邳县东八十里有郯子城羽渊海州怀仁县西羽山西南麇地释名麇传楚子伐麇成大心败麇师于防渚潘崇复伐麇至于钖穴今均州故麇地于郧乡房州为近而庾仲雍荆州记云荆门军当阳县本楚之旧邑左传潘崇伐麇麇当阳也当阳今属荆门在春秋属楚当以均州爲是钖穴汉汉中郡钖县莽曰钖治师古曰即春秋所谓钖穴今均州郧乡县防渚寰宇记郧乡县西六十里有渚水汉地志云渚水入于汉汉之南房州即古防渚又阚骃云防陵即春秋时防渚也舒鸠地释名舒鸠无爲军巢县南有舒城皆羣舒邑荒浦离城郧地释名郧复州沔阳县西北有汉云杜城云杜东南有郧国城梦中梦跨江南北蒲騒复州应城县莱地释名莱登州蓬莱县棠莱州即墨县棠乡鄀地释名鄀襄阳府宜城县商密在秦楚界上今邓州内乡县丹水镇本鄀都鄀以国小后迁南阳黄地释名黄光州定城县踖陵庸地释名庸释例东夷上庸县今房州竹山县方城竹山县东有方城禆鯈鱼夔州奉节县鱼复城小国释名毕长安县西北有毕祭州唐随州唐城县息蔡州新息县荀绛州荀城或云汉栒邑酆释例始平鄠县东有丰邑亭今京兆府鄠县应汝州叶县有应乡韩同州韩城县邓襄阳府邓城县黎释例上党壶关县有黎亭今隆徳府上党县贾华州蒲城县芮汉地理志临晋有芮乡古芮国今同州冯翊县城在州西九十五里滑滑国都于费今西京偃师县缑氏镇凡卫州共城县东南原南燕滑州胙城县汉晋为燕县胡顺昌府西有胡城谷襄阳府谷城县葛南京宁陵县西一百五十里割𨽻拱州顿淮宁府南顿县温郜释例济隂城武县东北北郜城今单州城武有两郜城在州东南五十里巴重庆府江津县故巴郡鄫沂州承县有汉鄫县广记曰故鄫国偪阳沂州承县九域志古迹有偪阳城鄅沂州临沂县广记曰本鄅国沈释例汝南平与县北有沈亭今蔡州汝阳县东有汉平与县舒庐州舒城县夔归州秭归县宿郓州须城县古宿城图经云古宿国须句郓州须城县頼蔡州褒信县弦光州仙居县北谭齐州歴城县北宗或云渠州流江县然按传谓近羣舒地势相逺疑钟吾耿释例平阳皮氏县东南耿乡今河中府龙门县霍平阳府霍邑县其地有霍山魏释例河东河北县按舆地记后因改河北县爲芮城置永乐郡郡后废唐武徳元年分芮城置永乐县属芮州贞观元年州废以芮城属陜州八年以永乐属蒲州干元三年复以蒲爲河中府永乐即古魏国诗序谓魏地狭隘晋献公灭魏以赐大夫毕万者也芮城乃魏国地芮伯出居于魏者也今北京大名府元城县则魏武侯公子元食邑非古魏国汉以毕万魏大名而名之误矣焦𢎞农陜县焦亭今陜州平陆县东虢郑州荥阳县密郑州宻县管郑州管城县东北管城毛雍释例河内山阳县西有雍城今怀州修武县西北聃邘怀州河内县北三十里有邘城当大行南路胙滑州胙城县蒋释例弋阳期思县蒋乡亭今光州固始县商城镇茅释例髙平昌邑县西有茅乡今济州金乡县有昌邑城扬平阳府洪洞县萧徐州萧县州西五十里罗国在西山中今襄阳府中庐县南六十里有罗国城后迁枝江十道志云襄州得春秋罗国之地夷莱州即墨县西向谯国龙亢县东有向城今宿州蕲县地有龙亢东南有向城申任济州任城县颛臾释例泰山南武县东北有颛臾城今沂州费县南武城故城在焉颛臾城在县西偪六庐州舒城县安丰里之南故六县舒蓼安丰军故蓼县蓼唐州湖阳县舒庸江信阳县之东南新息县之西厉随州随县北有厉乡英氏巢无爲军巢县同安志云古巢城在县南六十五里桐庐州舒城县有桐乡今名桐城贰轸水经注晋武帝平吴割临沮之北乡中庐之南乡立上黄县治轸乡轸乡抑轸国乎绞州释例南乡华容县东南有州陵城今江陵府监利县权荆门军当阳县有权城道蔡州确山县故道城栢释例汝南西平县有栢亭今蔡州西平县鄾襄阳府邓城县鄾城在县南八里房释例汝南有吴防县今蔡州遂平县项淮宁府项城县府东南七十里邿释例任城亢父县有邿亭今济州任城县南有亢父县故城遂袭庆府龚丘县阳沂州沂水县冀释例平阳皮氏县东北有冀亭今河中府龙门县崇京兆府鄠县东戴按左氏作戴陆徳明左氏释文云字林作戴谷梁本或作载考之吕忱字林无所引作戴处止有廙字注云籕戴其説不明按汉地理志梁国菑县注云故戴国后汉志陈留郡考城故菑注引陈留志曰古戴国地杜预曰戴在外黄东南以是考之是爲古戴国审矣古者戴菑声相近故郑𤣥读俶戴为炽菑疑是载字又按陆氏云载故国在陈留説文有字从邑从作代切下亦注云故国在陈留又疑字篆文与载相类因而致误徐锴云宋以伐载召蔡人即国考之舆地外黄今属东京雍丘县之东载城在外黄东南即今拱州考城云共卫州共城县在州东北五十九里铸春秋分记卷三十一春秋分记卷三十二钦定四库全书春秋分记卷三十二宋程公说撰书十四疆理书第八古国地释名有虞地有虞南京虞城县纶虞城县有纶城三苗地三苗湖南潭岳二州皆三苗地𤓰州陜西化外沙州炖煌县有穷地有穷鉏后羿自鉏迁于穷石按开徳府卫南县有古鉏城则知穷石去鉏不逺古诸国释名微东平府寿张县西北有㣲乡㣲子冢莘东京陈留县地有莘国故城谓之莘墟郇瑕氏古国名猗氏县有郇城亦在解州西南吕古吕国寒释例寒国北海平夀东有寒亭今潍州北海县有鬲安徳府安徳县西北有鬲故城斟灌夏同姓青州夀光县东南有灌亭斟寻地理志北海有斟县京相璠曰故斟寻国禹后西北去灌亭九十里今潍州北海县过浇国名莱州掖县北有过乡戈国名宋郑之间有戈邑在今陈留雍丘豕韦滑州韦城县唐太原府杜释例京兆杜县今京兆府万年县邶鄘邶鄘卫者纣畿内地周武王伐纣三分其地置三监封管蔡霍三叔自纣城而北谓之邶南谓之鄘东谓之卫竹书纪年曰武王封武庚于朝歌分其地为邶鄘卫武王既䘮三监导武庚叛成王既黜殷命杀武庚复伐三监又于此三国建诸侯以殷余民封康叔于卫使为之长后世子孙稍并二国混而名之豳邠州三水县有汉栒邑故豳国周之先公公刘所居释例在新平平漆县东北新平今属邠州豳地则分属三水郐郐城故郐国郑州密县东北或云新郑县是诗所谓郐羔裘者也杜佑通典新郑县在唐属郑州注曰本郐国地密县在唐属河南注曰亦古郐国按二县俱在郑旁近新郑又在密东北则均为郐地矣观开徳府观城县传曰虞有三苗夏有观扈商有姺邳周有徐奄扈京兆府鄠县扈乡姺邳淮阳军下邳县奄传曰成王因商奄之人命以伯禽而封于少皥之虚史记曰出鲁奄中张华曰即鲁奄里今袭庆府仙源县古曲阜也褒兴元府褒城县有缗释例金乡城缗国今济州金乡县大庭氏在仙源县城中骀释例始平武功县治釐城今京兆府武功县歧扶风县歧阳镇蒲姑地理志曰琅邪姑幕或曰薄姑今在密州莒县又青州千乗县亦有蒲姑城盖古薄姑氏地跨有青徐密州之境亳南京有古亳城昆吾开徳府濮阳县密须释例姞姓安定隂密县今泾州灵台县阙巩甲父释例髙平昌邑县东南有甲父亭今济州金乡县飂鬷川舜帝封飂之后于鬷川穷桑封父开封府封丘县仍四夷地释名戎地戎释例陈留济阳县东南有戎城今东京东明县济阳镇戎州杜预曰近卫者按杜误以楚丘为卫地故曰近卫非矣楚丘戎州已氏邑在今拱州楚丘县戎盖昆吾之后别在夷狄周衰入于此天王使凡伯聘鲁由雒邑道楚丘至仙源逮其归戎乃要而伐之楚丘在河南宜为周鲁往来之地以其逼近宋都故在二汉晋属梁国杜误以此为即僖二年卫所城之邑于隐七年释云在济隂城武县于僖二年城楚丘则释云卫邑是以城楚丘为即前日戎伐王使之楚丘矣水经亦以戎伐凡伯于楚丘为卫文公徙居于此按济隂城武县即今开徳之卫南卫南盖隋大业初改后此名谓梁郡有楚丘县故以别之卫为狄所灭东徙渡河野处曹邑文公徙居楚丘曹邑在今滑之白马卫南为近二邑不出邦域之中斯文公所由徙也又卫南之楚丘在河北凡伯安有踰河北道卫南而使于鲁耶故卫南之楚丘为卫所城之邑而拱州之楚丘则戎州已氏邑云诸戎骊戎京兆府临潼县骊山在南姜戎晋之南鄙陆浑戎西京伊阳县故陆浑县隂戎晋隂地自商州至西京伊阳县杨拒泉释例河南洛阳县西南有泉亭今西京洛阳县臯伊雒戎杂戎居洛水伊水间洛阳县西南有戎城戎蛮子释例河南新城县东南有蛮城今郑州密县卢戎南蛮在中国者今襄阳府中庐县狄戎犬戎茅戎释例河东大阳县西有茅亭今陜州平陆县北戎蓟州玉田县山戎平州卢龙县北狄广莫北狄地之广絶蒲屈左右在慈州界攅函衆狄长狄长狄鄋瞒赤狄赤狄释例上党郡地有赤沙城今隆徳府地东山臯落赤狄别种在晋东今隆徳府左右潞氏隆徳府潞城县东有古城赤狄潞氏国甲氏留吁铎辰廧咎如白狄白狄延安府肤施县本白狄鄜丹银绥徳等州皆春秋白狄地肥白狄别种释例鉅鹿下曲阳县西南有肥累城今祁州鼔城县昔阳肥国都释例乐平沾县东有昔阳城今平定军乐平县鼔白狄别种今祁州鼔城县鲜虞白狄别种今中山府新乐县中人鲜虞地今中山府望都县有中人亭中山鲜虞地今中山府安喜县夷蛮地介密州胶西县淮夷东夷居淮水上者淮夷献琛言于诗尚矣敖三夷苫越山夷濮夷建宁县南有濮夷无君长故称百濮传曰巴濮楚邓吾南土也夷虎羣蛮肃慎洪皓松漠记闻曰古肃愼城四面约五里余遗堞尚在在渤海国都三十里以石累城脚梁汝州梁县西南故蛮子邑霍梁南四十五里霍阳聚皆蛮子邑阙地二十有四共池恶曹折垂棘多鱼牡丘女栗厥貉沓上鄍交刚貍脤虚朾台谷大隧商任泮旷林祲祥厥慭鄟陵拔安甫渠蒢春秋分记卷三十二春秋分记卷三十三钦定四库全书春秋分记卷三十三宋程公説撰书十五疆理书第九山四岳东岳泰山袭庆府奉符县西北南岳衡山潭州衡山县㳂湘千里九向九背西岳华山在舜为西岳周礼为中岳盖周宅洛邑与冀不同大华今在华州华隂县巨灵擘之以通河流少华在华州郑县其山联属东北至冀东南至豫西南至梁西北至雍四州之境在焉春秋分秦晋界北岳恒山中山府曲阳县西北连真定府庆源府妫州蔚州界三涂西京伊阳县有三涂山或谓伊阙大谷轘辕是三道非也阳城西京登封县东北有阳城山洧水所出大室地理志云武帝置嵩髙县以奉大室号为中岳有少室在大室之西今登封县地郏鄏成王定鼎于郏鄏在洛阳西郏鄏二山相属大行地理志云东大行在河内山阳县西北大行在河内野王县西北魏郡邺县北按北山起于孟州济源县界一名皇母山一名女娲山述征记曰大山首始于河内北至幽州凡八陉第一轵关陉在济源第二大行陉长四十里第三白陉今在怀州河内县余五陉在邺中山幽州界山阳今泽州野王今怀州禹贡曰大行恒山至于碣石入于海北条地脉于此始毕壮哉莱柞鲁地今莱芜县具敖二山皆鲁地在平隂敖鄗二山皆郑地郑州荥阳县西北有敖山孟州河隂县有鄗山鄗在敖山东南殽西京永宁县西北有三崤山一名嵚崟山崤有二陵自东崤至西崤三十五里东崤长坂数里车不得方轨西崤石陂十二里其地今又属陜州汉之渑池界方城岗阜自唐州比阳县相比连接西至方城县又至西汝州叶县南故号方城楚国方城以为城盖北门之险绎袭庆府邹县此山东西二十里髙秀独出首山河中府河东县东南靡笄齐州长清县有此华不注齐州厯城县有此梁山尔雅曰梁晋望也公羊曰河上之山也今在同州韩城县西是为大梁山及有小梁山亦在邑界禹贡梁山韩奕篇奕奕梁山即此衡山湖州南巫山东平府东北梅山郑州密县东北鱼齿汝州襄城县荆山襄阳南漳县东北有此山中南地理志云在扶风武功县东太一山也今在京兆凤翔之间自歧山郿县南连延东至京兆长安县西武功县南周之名山关中记曰在天中居都南一名中南一名地胏歧地理志云在扶风羙阳县西北今在鳯翔府岐山县东北河图括地象曰歧山在崑崙东南为地乳周之兴也鸑鷟鸣人谓之鳯凰堆水经注其峯高峻逈出诸山亦名天柱歧水出焉合漆入渭涂山寿春府羽山海州怀仁县北山王田北山杜预注北邙也在西京洛阳县登之见孟津小别大别禹贡曰导嶓冢至于荆山内方至于大别又曰嶓冢导漾东流为汉又东为沧浪之水过三澨至于大别南入于江禹治山通水南条荆山首起嶓冢至于荆山又为内方大别二山内方今复州之竟陵大别今汉阳之汉川也南条其尾至此而极亦壮伟矣孔安国释南入于江谓触山廻南入江葢汉水至大别山为大别所击故回波以南入于江非本性欲南也左传吴师伐郢楚子常济汉而陈自小别至于大别京相璠春秋土地名曰大别汉东山名也在安丰县南颜师古曰大别在庐江安丰杜预释地曰二别在江夏界近汉之名无縁乃在安丰也案地说言汉水东行触大别之陂南与江合则与尚书杜预之说同葢小别在今徳安府大别在今汉川县楚自郢济汉又自小别至大别地形顺便今大别山之北汉口即汉水入江处且安丰至江夏一千五百里相距甚逺又淮水之南非江汉合流之地京相璠颜师古安丰大别之说斯不足证龟袭庆府奉符县有龟山鲁颂谓龟蒙盖二山也蒙地理志云蒙山在泰山蒙隂县西南今在沂州费县西新泰县南分二邑界山髙四十里长四十六里齐鲁㑹盟即蒙山之隂鲁地也㑹稽绍兴府㑹稽县南有此山菟和商州上雒县沙鹿北京大名府有五鹿墟即沙鹿也郡国志曰五鹿故沙鹿有沙亭山阙名六阜山莱山坻箕之山冈山坻山桑山山释异莱山有三昭五年楚子次莱山楚地七年与之莱柞鲁地莱国有莱山今登州黄县敖山有二桓六年鲁之敖山在平隂宣十二年郑之敖山在荥阳衡山有二昭四年南岳衡山在潭州襄三年衡山在湖州乌程坻山有二昭五年坻箕之山楚地昭十二年坻山晋地涂山有二昭四年三涂在西京禹㑹诸侯于涂山在夀春水江广雅曰江贡也地理志云出蜀郡湔氐道西徼外岷山东南至江都入海过郡七行二千六百六十里山海经曰岷山东北崃山又东至崌山江水出焉东注大江郭璞曰中江出崃谓今简州江也北江出崌此皆岷山旁之小江今按江出松州嘉城县甘松岭亦曰松桑岭其地北连析支其水一名汶水流出岷山始大自此遂东南流而悉州沱水东来与江㑹故曰东别为沱东南经成都南经嘉定府沫水入焉至泸州涪水从西北来东南至重庆府则有嘉陵江巴江入又东经涪州黔江入忠万夔州有巫水入归崃有清江又东至枝江有沮水入石首涌水入又东过岳州有澧水从西入洞庭水亦自南入又有浣水湘水从西南来入江共而东至鄂州汉水入焉始经九江至镇江府有丹阳水从南来入又东经扬州有邗沟水出焉又东经江隂许浦始入于海河春秋説题辞曰河之为言荷也荷精分布怀隂引度也释水云河出崑崙自禹本纪山海经水经皆云然张骞使西域穷河源谓河有两源一出于阗一出葱岭同入蒲昌海一名盐泽按于阗国南河耨逹山或云即崑崙也河源出焉一名首枝河北流七百里入戍水一名计首河北与葱岭河合同入盐泽葱岭在踈勒国西北东入盐泽去沙州西三百里潜行地下为中国河然既曰濳流颇同臆説非实见盐泽与河通也至唐吐蕃为大国居积石西南唐聘使始见黄河在吐蕃中西南数千里向东北流与积石河相连吐蕃人言崑崙山在其国内长庆中刘元鼎为盟㑹河之上流西南行二千里水益狭其南三百里三山中髙而四下曰紫山古所谓崑崙也虏人谓闷摩黎山直距长安五千里河源其间澄流缓下稍合衆流则赤它水并注则浊度其源直莫贺延碛尾盖劒南之西尔禹导河自积石北行至丰州又东至忻州乃南三曲三千余里至河中府龙门直南至华州郑县冲激华山折而东廻故其地曰潼关亦曰冲关即经所谓河曲东包厎柱于陜州东过孟津于河南府东过洛汭于巩县至郑卫之大伾禹以为河所从来者髙水湍悍难以行平地乃酾二渠以引河北载之髙地故自此北过降水在今大名府之南被大陆于邢赵间分为九河流至沧州同为逆河以入大海自积石而下九折行九千四百里淮春秋说题辞曰淮者均其势也禹贡导淮自桐柏地理志出南阳平氏县东南桐柏大复山东南至临淮淮陵县入海过郡四行三千二百四十里水经出胎簪山孔颖逹曰桐柏旁小山也荆州志曰出桐柏濳流三千里东出大复山在唐州桐柏县至楚州山阳县㑹泗沂之水东至涟水县界入海济春秋说题辞曰济齐也齐渡也地理志出河东垣县东北王屋山东南至河内武徳县入河溢出河南荥阳北地中又东至千乗琅槐入海过郡九行千八百四十里孔颖逹曰泉源为沇流去为济在温县西北平地今济水出孟州王屋县东至济源县西北三里平地有二源东源周廻七百歩深不测西源周廻六百八十余歩稍浅山海经曰王屋之东㶌水出焉是也至怀州武徳县东入河十数里西南截河又并流数里溢出郑州荥泽县名南济水荥口在焉东出曹州定陶县陶丘北遂为菏入单州鱼台县㑹泗水又东北至郓济间㑹汶水又北折而东至青州博兴县入海谓之海浦又接濵州渤海县蒲台南谓之潮口淀皆济入海处王莽末旱涸济不越河汴渠成后济堤又竭今东平济南淄川北海界中有水入海谓之清河乃菏汶合流尔水经后汉和帝时作谓济南过荥泽至乗氏等县盖非实録汉禹贡嶓冢导漾东流为汉又东为沧浪之水过三澨至于大别南入于江水经漾水出陇西氐道县嶓冢山东至武都沮县为汉水又东北至广魏白水县注曰东西两川俱出嶓冢而同为汉水今西县嶓冢山西汉水所遵也大抵梁州左山皆曰岷右山皆曰嶓出于岷者皆曰江出于嶓者皆曰汉江有内水中水外水之异汉有西汉水东汉水之殊沧浪水盖今汉之夏水至汉阳军触大别上南入于江夏汭汉水触大别山南折与江水㑹谓之夏汭亦曰夏口在汉阳军北鄂州西界盛洪之山川记曰二水之间谓之夏洲首尾七百里华容监利二县在其中矣此水冬塞夏通谓之夏水盖夏则㑹于荆鄂之间通曰夏汭冬则㑹于汉阳乃为夏口今汉阳军汉阳县有沔口是也渭地理志云出陇西首阳县西南鸟䑕同穴山东至京兆船司空县入河过郡四行二千七百六十里盖渭出首阳经南安天水扶风略阳始平京兆至𢎞农华隂县入河今渭源在熙州渭源堡鸟䑕山经秦陇凤翔至京兆咸阳县㑹沣水于矩山在咸阳南数里又东㑹泾水于髙陵之间在咸阳东数十里山海经曰泾渭合流三日清浊不杂东合漆沮水至潼津入河在华隂县北入河春秋之渭汭也杜预曰水之隈曲曰汭吕忱曰汭者水相入也泾地理志云出安定郡泾阳县西笄头山东南至冯翊阳陵县入渭过郡三行千六十里山在灵州东南土俗谓之开屯山按笄头山名鸡头山一名崆峒山淮南子云泾水出薄落山亦此山别名水经注大陇山之异名山海经谓出髙山水经谓出髙山之泾谷今在镇戎军髙平县东南过原泾陇耀等州至京兆醴泉县出山即古之谷口县至云阳为泾崃至府东髙陵入渭此外有白公渠引泾注渭在髙陵郑国渠引泾注洛在瓠口非禹故道汾出宪州静乐县管涔山至太原府西北伊地理志云出𢎞农卢氏县东熊耳山东北入雒过郡二行四百五十里颜师古云出陆浑山水经伊水出南阳县西荀渠山注引山海经曰蔓渠之山伊水出焉淮南子曰伊水出上魏山按熊耳山在虢州东南卢氏县之南河南府伊阳县古陆浑地山在伊阙之西二山相接禹辟伊阙以通水望之如阙伊水厯其间流始大孔安国云㑹洛于洛阳之南为四水之首洛地理志云出𢎞农上雒县冢岭山东北至巩入河过郡二行一千七十里山海经曰出上洛西山水经曰上洛讙举山其实一也禹贡曰导洛自熊耳按熊耳山乃在卢氏县东为伊水之源洛水则出商州上洛县北冢岭山东迳熊耳山北博物志曰洛出熊耳盖开其滞也自此㑹涧瀍于河南之南㑹伊水于洛阳之南又东过偃师县南至巩县东又北入于河洛汭天王使刘定公劳赵孟于颍馆于洛汭刘子曰美哉禹功即巩县东北水曲流曰汭山海经曰洛水成臯西入河是也谓之洛汭即什谷也彭出房州境至襄阳入汉鄢水经注夷水导源中庐县界康狼山又谓之鄢水东南流厯襄阳府宜城县北流入汉睢首受陈留浚仪蒗荡水东经南京亳州沛县东南流至徐州入泗谓之睢口水经止萧县入于睢非也泓寰宇记云拱州柘城县西北三十五里颍出西京登封县西北少室山至夀春府入淮洧出郑州密县西北阳山东南至淮宁府西华县入颍汝出蔡州汝阳县大孟山东北至褒信入淮湨出孟州济源县西北源山南遥原山西至温县入河春秋㑹于湨梁谓是水之濆梁尔雅曰梁莫大于湨梁梁水堤也湛水经注湛水出犫县北鱼齿山西北东南流厯鱼齿山下为湛浦方五十余歩又东于汝水九曲北东入汝犫县在今汝州鲁山县东南旃然自孟州汜水县东南入汴水黄尉氏县西有黄水西南至郑州新郑县城西入洧濮卫地自东京酸枣县傍河东北经兴仁府济隂至髙平入济泜出汝州鲁山县东经汝州襄城县至颍川入汝涑出解州闻喜县东山黍葭谷俗谓之华谷过解县东又西南注张阳池浍出绛县东浍山西过翼城县南又西南过虒祁宫注汾水泺出济南府厯城县西南泉源上水涌若轮又北流入济谓之泺口潍地理志云出琅邪箕屋山北至都昌县入海过郡三行五百二十里淮南子云出覆舟山或云出潍山按潍一名覆舟山在密州莒县北八十里正汉箕县地箕县故城在此山东北又接青州箕山箕山者无木而圆峭县因名然则箕屋覆舟山同名异水过密州城东北至髙密入潍州及昌邑县界入海昌邑即古都昌也沂地理志云出泰山盖县南至下邳入泗过郡五行六百里按沂出沂州沂水县沂山即东泰山也在县北百余里曾晳舞雩之郊其水西南流至淮阳军下邳县分为二一从县城北西南入泗一从城东曲过县南号小沂水亦入泗沂出袭庆府仙源县东南流过下邳县西南入泗少水水经注沁水迳沁县故城北盖借水以名县乃春秋之少水也京相璠曰晋地矣又曰少水今沁水也穷水水经注穷水出安丰县穷谷左传楚救濳司马沈尹戍与呉师遇于穷谷川流泄注于决水之右北灌安丰之左世谓之丰水亦曰穷水音戎并声相近字随读转北流注于淮耏水经时水东至临淄县西屈南过泰山新泰县东又南至费县东入于沂注时即耏水也音而春秋齐晋盟于耏者也京相璠曰今淄惟有澅水西北入泲即地理志曰如水也耏如声相似然则澅水即耏水也盖以澅与时合得通称矣泗地理志云出济隂乗氏县东南至临淮睢陵县入淮过郡六行一千一百一十里今袭庆府泗水县陪尾山源有四泉俱导因以为名在桃虚西北迳泗水县故城南即襄二十九年季武子取卞是也南有姑蔑城水出二邑之间西至徐州有沛水睢水入又西南至淮阳军沂水入与淮水合自此东至楚州山阳县入淮谓之泗口沂至泗口百余里洙出袭庆府临乐山至县西南合入泗漷出沂州费县西南连青山下东北流又折而西南流入徐州滕县界至单州鱼台县入泗汶地理志云出泰山莱芜县原山西南入泲又云出琅邪朱虚县东泰山东至安丘入潍师古曰或有二汶水乎述征记曰泰山郡水皆曰汶今袭庆府干封县有五汶瀛汶柴汶之属源别流同则汶不止一源明矣朱虚之汶出沂州沂水县小泰山至潍州北海县入潍此水不逹于济与经不合惟原山在淄川干封二邑间淄水出其东北东流入海汶水出其西南西流至东平府中都县接济州鉅野界入济淄地理志云出泰山莱芜县原山东北至千乗博昌县入济淮南子云出饴山亦是原山在淄州淄川县东南古莱芜城在焉流至青州夀光县与渑水合至博兴县入海本博昌县后唐避讳改焉沟洫志云自禹后齐通淄济之间志云淄入济非古也渑出青州临淄县北经夀光县南界入时水姑出登州黄县山西北经莱州即墨县至密州胶西县东南入海尤出密州胶西县姑水东南入海姑尤以东即此沙水水经自新沟东北经牛首东北渠即沙水也楚东有沙水谓此水东南迳扶沟东又南与蔡陂合又东南迳淮宁府城东曰百尺沟又东南流注颍谓之交口自沟东南迳城父西南入淮谓之沙汭京相璠曰楚东地也子常以舟师及沙汭而还杜预曰沙水名也溠出随州随县西北黄山南东南迳隋县西又南流注于郧漳出襄阳府南漳县东荆山东南又南至枝江县北至荆门军当阳县东南入沮睢出新城经襄阳府至江陵府枝江县入江清发呉败楚柏举从之及于清发水经涢水过江夏安陆县西注云晋太安二年刘𢎞遣皮初与张昌战于清水昌败追斩于江涘即春秋清发在今徳安府界雍澨禹贡过三澨至于大别南入于江孔氏云在江夏竟陵县入汉三澨之别不可复知今澨水出郢州长夀县磨石山名澨水东南流至复州景陵县名汊川至汉阳军汉川县入汉传言济汉而陈自小别至于大别呉败楚于雍澨五战及郢在今景陵汉川间也涌水经江水当华容县南涌水出焉又东涌水注之注云水自夏水南通于江谓之涌口春秋所谓阎敖游涌而逸于二水之间者也华容今监利石首县地桐出广徳军西南桐源山西北入丹阳湖洹出相州林虑县东北至北京成安县又东过内黄县北东入于白沟説文洹水出晋鲁之间成臼水经注水出竟陵县东北耶屈山一名卢屈山西流注于沔昭王奔随济于成臼谓是水也濡出顺安军髙阳县东北至莫州任丘县入易水任丘汉莫县也莫州出顺安军七十一里东海左传以齐竟东至于海按禹贡海岱惟青州孔安国曰东北据海又曰海濵广斥濵言涯也故海环中国而禹贡独以言青州之境青州跨海故也南河自河南济从卫州南渡出卫南而东曹国在今广济定陶县在卫之东故晋侯侵曹假道于卫卫人不许还自南河济即此水阙名七滑洮罗彭鬷泓水释异洛入于渭者秦地之洛入于河者雒地之雒而北地故归徳县亦有洛水入于河沣在永兴入河而南阳有沣水东入汝泾在永兴入渭而宣城有泾水出芜湖淮出桐柏东入海而房陵有淮水东入汉故丹阳陵阳县有淮水北入江沂水有大沂水小沂水汶鲁水也而茂州有汶水汉出嶓冢山而蜀汉州有汉水入延蒲出故曲逆县蒲阳山东入濡祁州蒲隂亦有蒲水东入河浍出翼城晋水也而郑之秦水故浍国居之亦曰浍水彭出故新城昌魏入江而豫章有彭水东入湖濮卫水也郦元云过韦城分为二渎北濮出焉又陈地亦有濮又建宁濮夷亦因水命名春秋分记卷三十三春秋分记卷三十四钦定四库全书春秋分记卷三十四宋程公说撰书十六疆理书第十地名归一王畿酆镐雒邑东周温樊隰盟翟泉京訾尸阙塞鲁地蔑潜棠防曲池奚祝丘蔇郿郦卞郚郓台蚡泉昌间启阳毗邾瑕阐晋地晋曲沃绛二屈髙梁沙鹿韩郇緜上清原先茅之县郫黄父邢丘断道绛苕丘雍榆鄐杨五氏齐地艾禚谷落姑酅郪丘袁娄祝柯夹谷犂宋地宋虚谷丘袲柽贯盂缗卫地卫垂越首止沙垂葭牵铁城鉏蔡地郥阳陈地夷辰陵郑地制制祊时来滑新城原垂陇暴棐林虫牢鄬鄵亳城北臯鼬曹地鄸燕地燕唐楚地楚那处陉析沈州来鸡父召陵柏举吴地善道檇李郧杞地杞无娄莒地纪邾地邾偃訾娄绎虢地虢下阳邢地夷仪纪地浮来酅郕地郕夫钟国名郳越鄫麇偪阳夔郧须句赖舒蓼邿崇戴雒戎陆浑戎茅戎廧咎如古国地有穷过奄鬷川有仍已上并见左传阙地折貍脤祲祥厥慭安甫渠蒢春秋分记卷三十四春秋分记卷三十五钦定四库全书春秋分记卷三十五宋程公説撰书十七疆理书第十一地理释异上鲁有二传为鲁夫人鲁国也今袭庆府仙源县昭二十九年刘累迁鲁县王畿也今汝州鲁山县郑有二先郑今华州郑县新郑今郑州新郑县曹有二桓九年曹太子来朝曹国也今广济军定陶县闵二年秋立戴公庐于曹卫邑也今滑州白马县燕有二隐五年卫人以燕师伐郑南燕也今滑州胙城县庄三十年谋伐山戎以其病燕北燕也今幽州蓟县秦有二桓四年秦师围魏秦国也今秦州陇城县庄三十一年筑台于秦鲁地也今濮州范县滕有二隐七年滕侯卒滕国也今徐州滕县闵二年共滕之民卫邑也莒有三隐二年莒人入向莒国也今密州莒县昭三年齐侯田于莒齐东境二十六年隂忌奔莒周邑也越有二桓元年公及郑伯盟于越卫地也其地近垂垂今兴仁府乗氏县昭三十二年呉伐越越国也今绍兴府虞有二桓十年虢公出奔虞仲雍之后虞国也今陜州平陆县哀元年少康奔有虞古虞国也今应天府虞城县虢有四僖五年虢仲虢叔王季之穆此二西虢也仲之封今陜州陜县又以别于凤翔之虢故亦谓之南虢叔之封今凤翔府虢县以虢在中国之西又谓之西虢隐元年制巖邑也虢叔死焉东虢也今郑州荥阳县昭七年齐侯次于虢燕地也州有二隐十二年向盟州陉王畿也今河内县桓五年州公如曹即此左氏误以州公为淳于公杜遂承误释州为淳于国按淳于在今密州髙密县非州也桓十一年随绞州蓼伐楚师州国也今江陵府监利县随有二隐五年翼侯奔随晋地也桓六年楚武王侵随随国也今随州随县邢有二隐五年邢人伐翼邢国也今信徳府龙冈县成二年申公巫臣为邢大夫晋地也亦曰邢丘今怀州河内县唐有四隐二年公及戎盟于唐鲁地也今单州鱼台县宣十二年楚子使告唐惠侯唐国也今随州唐城县昭元年及成王灭唐而封大叔焉唐即晋国今太原府阳曲县唐叔子燮父改唐为晋十二年纳北燕伯款于唐燕地也亦曰阳今中山府唐县邓有三隐十年公㑹齐侯盟于邓鲁地也桓二年蔡侯郑伯㑹于邓蔡地也今颍昌府郾城县九年巴子请与邓为好邓国也今襄阳府邓城县黎有三宣十五年晋立黎侯黎国也今潞州上党县哀十年赵鞅伐齐取黎及辕齐地也十一年卫大叔疾寘其妻娣于黎卫邑也今黎阳县梁有二桓九年梁伯伐曲沃梁国也今同州夏阳县哀四年楚人袭梁及霍蛮子邑也今汝州梁县滑有三庄三年次于滑郑地也今拱州襄邑县十六年滑伯同盟于幽滑国也今西京偃师县缑氏鎭宣八年楚子及滑汭楚地水名见水门谷有四桓七年谷伯绥来朝谷国也襄阳府谷城县庄七年夫人㑹齐侯于谷齐地也今东平府东阿县三十二年城小谷鲁地也今曲阜西北小谷城僖三年㑹于阳谷亦齐地也今东平府阳谷县郜有二桓二年取郜大鼎于宋北郜也今单州成武县僖二十年郜子来朝南郜也今单州有两郜城成十三年焚我箕郜晋地也鄫有三僖十四年季姬及鄫子遇于防哀七年㑹呉于鄫鄫国也今沂州承县襄元年诸侯之师次于鄫郑地也今拱州襄邑县沈有二文三年㑹晋人伐沈沈国也今蔡州汝阳县东宣十二年沈尹将中军楚县也今光州固始县舒有四僖三年徐人取舒今庐州舒城县文十四年楚伐舒蓼今安丰军成十七年楚灭舒庸襄二十四年舒鸠人叛楚今无为军巢县郧有四桓十一年郧人军于蒲騒郧国也亦作䢵今复州沔阳县昭十四年楚使鬭辛居郧楚地也今复州竟陵县哀十一年太叔殡于郧卫地也十二年㑹于郧呉地也今泰州海陵县霍有二闵元年晋灭霍霍国也今平阳府霍邑县哀四年袭梁及霍蛮子邑也在梁南四十五里魏有二桓三年芮伯出居于魏魏地也今陜州芮城县闵元年赐毕万魏文十三年魏夀余以魏叛古魏国也今河中府永乐县焦有三僖二十三年楚伐陈取焦夷陈地也今亳州谯县宣二年秦师围焦晋河外邑也襄二十九年虞虢焦滑焦国也今陜州平陆县邘有二隐十一年王取邬刘蒍邘之田于郑郑地也僖二十四年邘晋应韩哀七年宋伐曹筑邑于邘曹地也茅有三隐十一年攅茅王畿也今怀州修武县僖二十三年先茅之县晋地也今陜州平陆县二十四年茅周公之𦙍也今济州金乡县夷有四隐元年纪人伐夷夷国也今莱州即墨县庄十六年晋伐夷执夷诡诸王畿也闵二年齐人杀哀姜于夷齐地也僖二十二年伐陈取焦夷昭九年迁许于夷陈地也夷亦曰城父今亳州城父县向有五隐二年莒人入向国也今宿州蕲县十一年蘓忿生之田向及桓七年盟向王畿也今孟州济源县桓十六年城向鲁邑也宣四年公伐莒取向莒地也今沂州承县襄十一年师于向郑地也今颍昌府长社县任有二僖二十一年任宿须句任国也今济州任城县襄三十年羽颉为任大夫晋邑也今信徳府任县黄有三隐元年败宋师于黄宋邑也今开封府雍丘县东桓八年黄随不㑹黄国也今光州定城县十七年公㑹齐纪盟于黄齐地也蓼有二桓十一年随绞州蓼伐楚师今唐州湖阳县文十四年楚伐舒蓼今安丰军巢有二文十二年楚人围巢巢国也今无为军巢县哀十一年大叔疾处巢卫地也莘有五桓十六年卫侯使盗待诸莘卫地也今大名府莘县庄十年荆败蔡师于莘蔡地也三十二年神降于莘虢地也今陜州有莘原僖二十八年晋侯登有莘之墟古莘国也今东京陈留县成二年师从齐师于莘齐地也今博州武水县密有四隐二年莒纪盟于密莒地也今密州髙密县闵二年莒人归共仲于鲁及密鲁地也今沂州费县僖六年围新密郑地也亦曰新城今郑州密县昭十五年密须之鼔古密国也今泾州灵台县雒有二宣三年楚子至于雒王城也今西京十五年晋侯还及雒晋地也郏有二宣三年定鼎于郏鄏王城也郏鄏二山昭元年犫栎郏郑地也后属楚今汝州襄城县王城有二僖十一年戎入王城二十五年王入于王城今河南府十五年㑹秦伯于王城秦地也今同州朝邑县武城有三僖六年许僖公见楚子于武城楚地也今邓州南阳县文八年秦人伐晋取武城晋地也今同州襄十九年城武城鲁地也今沂州新城有四僖四年晋申生奔新城晋地也今绛州曲沃县六年围新城郑地也今郑州密县文四年围邧新城秦邑十四年同盟于新城宋地也今南京谷熟县方城有二僖四年方城为城定四年欲悉方城外衆楚方城山也自比阳县至方城县文十六年侵庸及方城庸地也今房州竹山县城父有二昭九年迁许于夷实城父哀六年救陈师于城父今亳州城父县十九年太子建居城父楚地也今汝州叶县武父有二桓十二年公㑹郑伯盟于武父郑地也今东京济阳镇定四年自武父以南卫北界也姑蔑有二隐元年公及邾仪父盟于蔑定十二年败诸姑蔑鲁地也今袭庆府泗水县哀十三年弥庸见姑蔑之旗越地也今衢州龙游县重丘有二襄十七年饮马于重丘曹地也二十五年同盟于重丘齐地也今安徳府渠丘有二成八年假道于莒与渠丘公立于池上莒邑也今密州安丘县昭十一年齐渠丘实杀无知齐地也今青州临淄县楚丘有二隐七年戎伐凡伯于楚丘以归戎邑也今拱州楚丘县僖二年城楚丘卫文公徙居楚丘卫邑也今开徳府卫南县葵丘有二庄八年齐侯使连称管至父戍葵丘齐地也今青州临淄县西僖九年公㑹宰周公于葵丘宋地也今东京陈留县东守戍不出邦域之内故管至父所戍即临淄之葵丘若盟㑹当于四通五达之都诸侯所毕㑹陈留雍丘实当其冲是宜㑹宰周公于此亳有三庄十二年公子御説奔亳宋地也今南京谷熟县曰南亳拱州考城县曰北亳昭四年汤有景亳之命王畿也今西京偃师县谓之西亳商自契至祖乙号为商至盘庚治亳殷改曰殷则亳殷今偃师也汤或其先公必常居此故盘庚曰先王适于山及汤为诸侯徙居南北亳故书曰汤始居亳従先王居是也今谷熟去宁陵之葛伯城不逺百里故孟子曰与葛伯为隣此即御説所奔之亳汤所迁也凡西南北三亳汤必居其一而建一以为都春秋时西亳为王畿南亳北亳为宋地良有二昭十三年晋侯㑹呉子于良水道不可宋地也今淮阳军哀十五年陈侯使公孙贞子弔呉及良而卒呉地也鄢有二隐元年郑伯克段于鄢郑地也今东京鄢陵县桓十三年及鄢乱次以济昭四年迁頼于鄢楚邑也今襄阳府宜城县鄢陵有二文七年穆叔登鄢陵城莒地也成十六年晋及楚郑战于鄢陵郑地也今鄢陵县濳有二隐二年公㑹戎于濳鲁地也昭二十七年呉围濳三十一年呉侵濳六楚邑也今安丰军卢有二隐三年寻卢之盟齐地也今济南府长清县襄十八年围卢弗克二十九年髙氏以卢叛亦齐地也今东平府阳谷县清有六隐四年公及宋公遇于清卫地也今东平府东阿县闵二年清人郑邑也今开封府中牟县宣十二年盟清丘亦卫地也今濮州临濮县十三年赤狄伐晋及清晋地也亦曰清原今解州闻喜县成十七年国胜待命于清齐地也今大名府莘县哀十一年齐国书髙无㔻伐我及清亦齐地也今东平府阳谷县棠有二隐五年公如棠观鱼鲁地也今单州鱼台县襄十四年楚子囊师于棠昭二十年棠君尚楚邑也今眞州六合县艾有二隐六年公㑹齐侯盟于艾齐地也今沂州哀二十年呉公子庆忌出居于艾呉地也今隆兴府分宁县防有三隐九年公㑹齐侯于防庄二十九年城诸及防鲁地也今密州十年取防宋邑也今单州有西防故城昭五年莒牟夷以牟娄及防兹来奔莒地也今密州安丘县邬有二隐十一年王取邬刘之田庄二十年王及郑伯入于邬本郑地后天王易之今西京偃师县缑氏鎭昭二十八年司马弥牟为邬大夫晋地也今邬县蒲有二桓三年胥命于蒲成九年盟于蒲卫地也今东京长垣县庄二十八年重耳居蒲晋地也今隰州隰川县栎有三桓十五年突入栎庄二十年王处栎僖二十四年狄伐郑取栎昭元年楚公子围城犫栎郏郑地也今颍昌府阳翟县襄十一年秦侵晋及栎晋地也昭四年呉伐楚入棘栎麻楚地也今蔡州新蔡县棘有九宣二年宋郑战于大棘宋地也今拱州襄邑县成三年侨如围棘取汶阳田鲁邑也今袭庆府龚丘县襄十八年城上棘郑地也今颍昌府阳翟县二十四年棘泽郑地也今颍昌府长社县二十六年呉克棘楚地也今亳州鄼县昭十年桓子召子山而反棘焉齐地也今青州临淄县十七年棘津晋地也今滑州胙城县二十五年宋公佐卒于曲棘亦宋地也今东京雍丘县东哀元年棘蒲晋地也雍有二僖十三年自雍及绛秦孝公后徙都焉今凤翔府天兴县二十四年雍文之昭也今懐州修武县齐有二隐三年齐郑盟于石门齐国也昭二十三年刘子焚齐周邑也京有二隐元年太叔居于京郑地也昭二十二年子朝奔京周地也杨有二襄二十九年杨姬姓也属下阳郡是国名昭二十二年刘子奔杨是周邑陉有三隐十一年苏忿生之田有陉是周地僖四年师进次于陉是楚地定十四年阖庐卒于陉是吴地祭有二隐元年祭伯来是畿内国成十一年祭封人是郑地沂有二宣十一年蒍艾猎城沂是楚地邑名昭二十五年季平子请待于沂上是鲁城南水名郕有二庄八年郕降于齐师是国名襄十六年齐侯伐我北鄙围郕是鲁地亦名成房有二昭十三年灵王迁许胡沈道房申于荆焉是国名定五年季平子卒于房是鲁地莱有二襄六年齐灭莱是国名昭七年与之莱柞鲁二山名薛有二隐十一年滕薛来朝是国名庄三十一年筑台于薛是鲁地东阳有三襄二年晏弱城东阳齐地也二十三年赵胜帅东阳之师以追齐师晋地也哀八年呉师克东阳呉地也汾有二成六年有汾浍以流其恶是晋地水名襄十八年子庚治兵于汾是楚地洮有三庄二十七年公㑹杞伯姬于洮是鲁地僖三十一年自洮以南东傅于济是曹地昭元年宣汾洮晋地水名稷有二成二年㑹于稷是宋地定五年使楚人先与呉战而自稷㑹之是楚地夷仪有二僖二年邢迁于夷仪是邢地其后卫灭邢而入于卫定九年齐伐晋夷仪是晋地邿有二襄十三年取邿是小国十八年晋伐齐克邿是齐地杏有二昭二十四年攻瑕及杏是敬王邑周地也定九年致禚媚杏于卫又有北杏见庄十三年并齐地頼有二昭四年楚灭頼是小国哀六年使胡姬以安孺子如頼是齐邑阳有二闵二年齐人迁阳国名昭十二年齐纳北燕伯于阳燕别邑虚有二庄十二年公㑹宋公于虚是宋地成十七年郑侵晋虚滑是晋二邑新里有二僖十八年梁伯益其国而命之曰新里昭二十年败华氏于新里是宋地鞌有二成二年战于鞌是齐地哀十四年益鞌七邑是宋地共有二隐元年太叔出奔共国名闵二年益以共滕之民卫别邑申有二庄六年楚文王伐申小国名文八年自申至于虎牢之境是郑地郲有二隐十一年㑹于郲郑地也亦名时来襄十四年以郲寄卫侯齐地也南里有二襄二十六年楚入南里是郑邑昭二十一年华氏以南里叛是宋地郊有五文三年秦伐晋取王官及郊是晋地昭二十三年晋人围郊是周地定十三年卫伐曹克郊是曹邑哀十一年及齐师战于郊是鲁地十三年越伐呉及郊是呉地厉有二僖十五年齐师曹师伐厉是小国宣九年楚子为厉之役故伐郑是郑地柤有二襄十年㑹呉于柤是楚地昭六年郑伯劳楚公子弃疾于柤是郑地颍有二襄十八年楚师伐郑遂渉颍是水名昭九年晋率隂戎伐颍是周邑费有二僖元年公赐季友汶阳之田及费鲁地也襄十八年楚以锐师侵费滑即滑国所都之费也酅有二僖二十六年公追齐师至酅是齐地先属纪僖二十八年楚师背酅而舍是卫地险阻处鄍有二僖二年伐鄍三门是虞邑襄十九年楚追越师至鄍是越地又有上鄍见成二年吕有二成七年子重请取于申吕古吕国也后为楚地今蔡州新蔡县襄元年楚侵宋吕留宋地也今徐州郓有二成四年城郓昭二十六年处郓鲁地也曰西郓今济州郓城县文十二年城诸及郓成九年楚入郓襄十二年救台入郓昭元年伐莒取郓莒邑也鲁取之曰东郓今沂州沂水县邹有二襄十年鲁邹邑亦作郰今仙源县隐元年邾仪父都于邹也今邹县翼有二隐元年盟翼邾地也五年伐翼晋都也今绛州翼城县盂有四隐十一年王取蒍邘之田于郑邘亦作盂郑地也僖二十一年宋楚㑹于盂宋地也昭二十八年孟丙为盂大夫哀四年齐伐晋取盂晋地也今太原府盂县定十四年蒯聩献盂于齐卫东地也丘舆有三成二年晋入丘舆齐地也三年败诸丘舆郑地也哀十四年葬诸丘舆鲁地也今费县鄑有二庄元年齐师迁纪郱鄑郚纪地也今潍州昌邑县十一年公败宋师于鄑鲁地也訾有五成十三年郑公子班自訾求入郑地也昭二十三年单子取訾王畿也今巩县文十六年訾枝昭十三年訾梁二十五年訾并楚地鄄有二庄十四年㑹于鄄卫地也今濮州鄄城县成十一年刘子盟于鄄王畿也郔有二宣十一年楚左尹侵宋王待诸郔楚地也十二年楚子北师次于郔郑地也柯有三庄十三年公㑹齐侯盟于柯齐地也今东平府东阿县襄十九年盟于祝柯亦齐地也又曰督扬今济南府禹城县㑹晋士匄于柯卫地也今大名府内黄县督扬有二成十六年我师次于督扬郑地也襄十九年盟于督扬齐地也见前祝柯平阳有四宣八年城平阳鲁地也曰东平阳今沂州新泰县昭二十八年赵朝为平阳大夫晋地也今平阳府临汾县哀十六年卫侯饮孔悝酒于平阳卫地也今滑州胙城县二十七年盟于平阳鲁西地也曰西平阳今袭庆府邹县平隂有二襄十八年御诸平隂齐地也在济北今东平府平隂县昭二十三年晋师在平隂王畿也在河阳今西京洛阳县北汜有四僖二十四年襄王处于汜郑地也今汝州襄城县三十年秦军汜南亦郑地也今开封府中牟县成四年取汜祭亦郑地也今孟州汜水县昭二十二年王师军于汜王畿也扈有二庄二十三年盟于扈郑地也今原武县昭元年夏有观扈古国也今京兆府鄠县琐有三襄十一年还次于琐郑地也今东京尉氏县昭五年㑹楚子于琐楚地也定七年盟于沙卫地也亦曰琐今北京元城县中牟有二郑之中牟今东京中牟县在河南尔雅曰郑有圃田郭璞注曰今荥阳中牟县西圃田泽是也汉书音义臣瓉案河南中牟春秋之时在郑之疆内及三卿分晋则为魏之邦土定九年晋车千乗在中牟晋地也在河北赵世家曰献侯即位治中牟按赵界自漳水以北不及河南臣瓉云案此中牟当在漯水之上荥泽有二闵二年卫人及狄人战于荥泽卫地也在河北宣十二年楚潘党逐之及荥泽郑地也在荥阳儵有二文十六年禆儵鱼庸三邑也十七年将悉敝赋以待于儵郑地也与晋接境解有二僖十五年内及解梁城晋地也今解州昭二十二年王师军于解王畿也今洛阳蒍有二隐十一年王取蒍邘之田于郑郑地也僖二十七年子玉治兵于蒍楚地也骀有二昭九年魏骀芮歧毕吾西土王畿也今京兆府武功县哀六年毛迁孺子于骀齐地也匡有三僖十五年遂次于匡卫地也今东京长垣县文元年卫侵郑伐緜訾及匡郑地也今东京扶沟县地十一年㑹于承匡宋地也今拱州襄邑县潞有二宣十五年潞子婴儿之夫人赤狄之潞也今潞州潞城县哀八年鲍子及潞齐邑也垂有三隐八年宋公卫侯遇于垂卫地也今兴仁府乘氏县宣八年仲遂卒于垂齐地定十三年齐侯卫侯次于垂葭亦卫地也今济州瑕有六桓六年楚师军于瑕随地也僖三十年许君焦瑕晋二邑也在河南成六年居郇瑕氏之地晋地也今解州西南十六年楚师还及瑕楚地也今亳州蒙城县哀六年城邾瑕鲁地也今济州任城县七年囚诸负瑕鲁地也今袭庆府瑕丘县圉有四襄二十六年从卫师败之圉卫地也昭五年郑伯劳诸圉郑地也今东京雍丘县二十二年伐东圉王畿也今洛阳县二十六年遂军圉泽亦王畿也制有二隐元年制巖邑郑地也今荥阳县五年不虞制人北制亦郑地也今汜水县蒙有二庄十二年蒙泽宋地也今拱州考城县哀十七年盟于蒙鲁地蒙山也今沂州新泰县濮有三庄二十七年㑹于城濮僖二十八年盟于宛濮今东京长垣县定八年盟于曲濮郥有二昭十九年郥阳封人之女奔之生大子建二十三年楚大子建之母在郥蔡邑也定十三年次于垂葭实郥氏卫地也今济州鉅野县棫林有二襄十四年伐秦次于棫林注云秦地十六年次于棫林注云许地春秋分记卷三十五春秋分记卷三十六钦定四库全书春秋分记卷三十六宋程公説撰书十八礼乐书第一宗周功徳自文武出衰于厉幽文武之基息矣礼乐赏罚自天子出降而诸侯天子之重去矣春秋之作圣人谨乎名分者于以存礼乐于将坠扶王室于既㣲也而自隐公始其以昉乎东迁而为十世之始欤不书即位知受命之正自是失矣与邾仪父宋人盟皆书曰及知盟誓之礼自是违矣来赗仲子而冢宰书名则以训嫡庶名分之乱也祭伯朝鲁直书曰来则以正人臣私交之失也贡赋不共而武氏子来求赙朝觐不时而凡伯南季来聘况僣郊僣羽大雩禘祭雉门两观举先王之制而蔑之春秋可勿作乎鲁在春秋为礼义国若曰犹秉周礼若曰周礼尽在鲁若曰诸侯于是观礼则礼乐必有考信者而以僣自怙岂周公制作本㫖哉明堂位曰四代之服器官鲁兼用之此末造也而谓成王之赐与周公之受者妄也如曰成王以天子礼乐康周公又曰命鲁公世祀周公以天子礼乐祭统亦云赐之以重器朱干玉戚以舞大武八佾以舞大夏凡此皆汉儒杂记非吾孔氏雅言也尝考于诗书得之矣周公相成王也制礼作乐颁度量而天下服其亦谨于礼矣礼之有天子诸侯之别由古以来未之有改也成王其忍废诸惟钖之山川土田附庸以为周公报而命尔元子俾侯于鲁实寓曲留周公之至心传者曰周公拜前鲁公拜后此殊典也周命诸侯班班册书则无有是矣及公在丰将殁欲葬成周公薨成王葬于毕告周公作亳姑孔安国曰不敢臣周公故使近文武之墓此又侈其报于既殁感之切待之厚于是乎证然方公之留治洛也成王以秬鬯二卣绥宁公使之明禋于文武言公之功可以荐神明而无媿而曰拜手稽首以承文武休享则君臣之际严矣公曰予不敢宿则禋于文王武王是公未尝居此钖且弗敢宿留王命也成王之恭周公之孚皆可以示万世诗书之所载孔子之所删定吾斯从之矣平辂既东礼废乐坏迄于春秋诸侯贪冒侵欲不忌鲁因以并縁曰吾固周公子孙也而僣佚渐启闻诸传曰昔者鲁惠公使宰让请郊庙之礼于天子天子使史角往惠公止之其后在鲁实始为墨翟之学故使成王之世而鲁已郊则惠公又奚请惠公请之则是鲁未始有天子礼乐成王初不之赐伯禽亦莫之受也隐继惠而立天下无道至是而兆成矣春秋始隐则惠之始僣不得书待郊有变而书之圣人㣲意也然鲁则亦有不安者焉周之郊以长至而鲁郊于启蛰曰吾以祈农事半圭曰璋白藏天子青藏诸侯青黒縁者天子之寳龟而鲁之寳璋判其白弓绣其质龟青其纯制异而不齐礼駮而不纯此周制所无有鲁之子孙咸窃而乱之昔者夫子入大庙每事问非惑之盖疑之也诸侯之庙而有天子礼乐故问以见正焉是以为礼也驯至大夫之世三臣设拨视桓楹季氏旅于泰山皆窃礼之不中而舞八佾以雍彻敢于僣天子之乐降而陪臣执国命则从祀先公窃寳玉大弓皆肆为之其源盖有自而又何诛焉若乃列国之制春秋所不详録宋礼之旧夫子谓不足证而呉楚之即夷则非可以论礼第采传文列诸下方备着鲁一代行事于上以传世变云王狩一左氏晋侯召王以诸侯见仲尼曰以臣召君不可以训故书曰天王狩于河阳非廵狩而曰狩所以伸天子之尊罪晋侯之不臣也僖二十八年天王狩河阳王臣聘鲁者八周礼时聘结诸侯之好诸侯朝于天子则天子报聘于诸侯所以通上下之情也春秋王室愈卑鲁未尝朝天子而遣使聘鲁者八则礼用之非宜矣故在周盛时用之为礼于春秋为非宜谷梁曰聘诸侯非正也曰非正其以是欤隐七年凡伯九年南季桓四年宰渠伯纠五年仍叔之子八年家父庄二十三年祭叔僖三十年宰周公宣十年王季子来求者三先王制九等之贡以令天下无有逺迩毕献方物车服器用非特供王之奉又以班宠邦国闻有钖诸侯未闻有求于诸侯也春秋邦国贡赋不入虽䘮纪之具车服之用帑金之费不能自给反求乎下着非礼矣谷梁传曰归死者曰赗归生者曰赙归之者正也求之者非正求之为言得不得未可知之辞也又曰求车非礼也求金甚矣隐三年武氏子来求赙桓十五年天王使家父来求车文九年毛伯来求金归赗脤者三车马曰赗珠玉曰含脤膰之礼以亲兄弟之国礼也平王赗妾母于前襄王加赐妾母于后敬王不待助祭而归脤非礼也隐元年宰咺归赗文五年荣叔归含且赗定十四年石尚归脤来钖命者三桓公篡立生而王不能讨死又加宠文公居䘮未终成公未尝入觐而钖之命着非礼也庄元年荣叔来钖公命文元年毛伯来钖公命成八年召伯来钖公命王臣来㑹葬者二周礼凶礼以哀邦国之忧其别有五一曰䘮礼哀死亡春秋世则异是矣经书天王十有二而庄僖顷三不志崩明王室不能赴也平惠定灵四不书葬见诸侯不复㑹也葬僖公使叔服来葬成风使召伯来是天王反逆施于诸侯文元年叔服㑹僖公葬五年召伯㑹成风葬王臣来者二檀弓曰古之大夫束脩之问不出竟郊特牲曰朝觐大夫之私觌非礼也大夫执圭而使所以申信也不敢私觌所以致敬也而庭实私觌何为乎诸侯之庭为人臣者无外交不敢贰君也书之不正其外交隐元年祭伯来桓八年祭公来公及大夫朝如者八春秋王室弱伯权盛诸侯莫有事君以礼者矣故大夫如齐如晋数书简册至如京师虽间见之殆不过因事而徃两朝王所而曰所言非其所也一如京师而不曰朝言非主乎朝王也僖二十八年公两朝王所三十年公子遂如京师文元年叔孙得臣如京师八年公孙敖如京师不至而复宣九年仲孙蔑如京师成十三年公如京师襄二十四年叔孙豹如京师昭二十二年叔鞅如京师王臣与诸侯㑹盟侵伐者十一春秋自隐至闵无王臣盟㑹之文至僖公五年齐小白㑹王世子于首止始有王臣㑹盟之事晋重耳继起乃致天子盟王人有甚于小白然考二霸㑹盟皆在服楚之后盖克服强楚威振中国自矜其功谓虽天子之尊亦莫或忤矣偃然致王臣于盟㑹虽外假尊周之名而实以伉已也僖五年㑹王世子于首止八年㑹王人盟于洮九年㑹宰周公于葵丘二十九年㑹王人盟于翟泉文十年及蘓子盟于女栗成十六年㑹尹子伐郑十七年㑹尹子单子伐郑同盟于柯陵㑹单子伐郑襄三年公㑹单子盟鸡泽昭十三年㑹刘子盟平丘定四年㑹刘子于召陵伐楚逆后嫁姬者四自逆者而言王者无外王命之斯为后矣故称王后示天下之母仪也自归者而言王虽有命未见宗庙则从父母所子而称化天下以妇道也书王姬鲁为之主桓八年祭公来遂逆王后于纪明年纪季姜归于京师庄元年王姬归于齐单伯送王姬十一年王姬归于齐襄十五年刘夏逆王后于齐命伯之制庄二十七年王使召伯廖赐齐侯命赐命为侯伯而传不志其辞僖二十八年王命尹氏及王子虎内史叔兴父䇿命晋侯为侯伯赐之辂服弓矢秬鬯曰王谓叔父则有命辞故文公受䇿以出出入三觐襄十四年王使刘定公赐齐侯命传亦述其䇿命之文曰昔伯舅太公以下以见齐之世为侯伯也然命之非正盖异乎盛时侯伯之制矣杜预曰因昬而加褒王室不能命有功飨醴命宥凡王觐羣后始则行飨礼先置醴酒示不忘古饮宴则命以币物宥助也以助劝敬之意惠王即位虢公晋侯来朝王飨醴命之宥皆赐玉五瑴马三匹非礼也传曰王命诸侯名位不同礼亦异数不以礼假人至晋文公纳襄王朝于践土王享醴命之宥凡再毛召之难晋景公使士㑹平王室定王享之原襄公相礼殽烝武子私问其故王闻之召武子曰季氏而弗闻乎王享有体荐宴有折爼公当享卿当宴王室之礼也武子归而讲求典礼以脩晋国之法则是亦僣矣大路僖二十八年王䇿命晋文侯为侯伯赐之大辂之服又祝鮀言先王分鲁卫晋以大路襄十九年郑公孙虿卒王追赐之大路二十四年齐人城郏穆叔如周聘且贺城王嘉其有礼也赐之大路夫大路天子车之揔名乐记曰大辂者天子之车也所以赠诸侯陈旸乐书曰盖商制非周制也商尚质其大路则木路而已周尚文大路岂玉路欤杂记诸侯之赐有乘黄大路则诸侯之大路盖金路非玉路木路也金路曰大路犹熊侯曰大侯也杜预以赐鲁卫晋之大路为金路赐公孙虿叔孙豹之大路为革木二路于义或然盖周天子之路以玉为大诸侯以金为大大夫以革木为大论乐凡声音之道由于人心至其发越则当与政通古者天子诸侯卿大夫于乐所以飬行义而防淫佚若其等衰之辨莫严焉周徳下衰礼废乐坏王子颓享五大夫乐及徧舞郑厉公享惠王于阙西辟备六代之乐下凌上替甚矣其后景王将铸无射泠州鸠曰王其以心疾死乎夫乐天子之职也夫音乐之舆也而钟音之器也天子省风以作乐器以钟之舆以行之小者不窕大者不槬则和于物物和则嘉成故和声入于耳而藏于心心亿则乐窕则不咸槬则不容心是以感感实生疾今钟槬矣王心弗堪其能乆乎越明年夏四月王田北山有心疾而崩传者志之以见乐不可妄兴也春秋分记卷三十六春秋分记卷三十七钦定四库全书春秋分记卷三十七宋程公説撰书十九礼乐书第二内鲁即位古者诸侯继世袭封则内必有所承爵位土田受之天子则上必有所禀平王以降天子之命不行于诸侯诸侯之嗣皆专立而无所请命入春秋之始隠公既不禀之王又内不承国于先君圣人即以王法夺之故不书即位而大义正矣其后文成襄昭哀皆受国于先君而不请命于天子者也庄闵僖继故不书也桓宣继故书者如其意也定公踰数月而后书即位变也隠庄闵僖不书桓元年春王正月公即位文元年春王正月公即位宣元年春王正月公即位成元年春王正月公即位襄元年春王正月公即位昭元年春王正月公即位定元年夏六月癸亥公之䘮至自干侯戊辰公即位哀元年春王正月公即位正朔周礼大史颁告朔于邦国闰月诏王居门终月天子颁朔诸侯受而藏之祖庙每月朝庙北面受而奉行之周衰礼渐废子贡欲去告朔之饩羊孔子谓我爱其礼盖伤时怠于告朔名存实亡春秋首年虽无事必书春王正月其间或不告朔或不视朝咸谨书之或国君在外不备正朔者亦述焉所以奉天时谨人事端本正始以立王法也文六年闰月不告月犹朝于庙十六年夏五月公四不视朔襄二十九年春王正月书公在楚昭三十年三十一年三十二年春王正月皆书公在干侯定元年不书正月世子桓六年秋九月丁卯子同生左氏传曰以太子之礼举之接以太牢卜士负之士妻食之公与文姜宗妇命之公羊传曰喜有正也婚姻娶妻必亲迎礼之正也若夫邦君以爵则有尊卑以国则有小大以道途则有逺迩或迎之于其国或迎之于境上或迎之于所馆礼之节也纪侯于鲁以小大言则亲之者也而使履緰来鲁侯于齐以逺迩言则亲之者也而使公子翚往是不重大昬之礼失其节矣若庄公纳币于文姜之䘮文公纳币于僖公之䘮而庄公又以雠人之子共祭祀皆书以讥之媵浅事书之亦讥也内逆女五桓三年秋公子翚如齐逆女九月齐侯送姜氏于讙夫人姜氏至自齐庄二十四年夏公如齐逆女八月丁丑夫人姜氏入戊寅大夫宗妇觌用币文四年夏逆妇姜于齐宣元年春公子遂如齐逆女三月遂以夫人妇姜至自齐成十四年秋叔孙侨如如齐逆女九月侨如以夫人妇姜氏至自齐外逆女四隠二年秋九月纪履緰来逆女庄二十七年冬莒庆来逆叔姬僖二十五年夏四月宋荡伯姬来逆妇宣五年秋九月齐髙固来逆叔姬内女归六隠二年冬十月伯姬归于纪七年春三月叔姬归于纪庄十二年春三月纪叔姬归于酅二十五年夏六月伯姬归于杞僖十五年秋九月季姬归于鄫成九年春二月伯姬归于宋媵四庄十九年秋公子结媵陈人之妇于鄄成八年冬十月卫人来媵九年夏晋人来媵十年夏五月齐人来媵纳币二庄二十二年冬公如齐纳币文二年冬公子遂如齐纳币郊望揔有十二昔者周公郊祀后稷以配天宗祀文王于明堂以配上帝王制天子祭天地诸侯祭社稷大夫祭五祀天子祭天下名山大川五岳视三公四渎视诸侯诸侯祭名山大川之在其地者鲁侯国而郊望僣矣书四卜郊五卜郊三卜郊郊牛之口伤改卜牛牛死乃不郊犹三望鼷䑕食郊牛皆因事以贬之圣人无容心也邵雍曰圣人非有意于其间故曰春秋尽性之书也春秋为君弱臣强而作故谓之名分之书僖三十一年夏四月四卜郊不从乃免牲犹三望宣三年春王正月郊牛之口伤改卜牛牛死乃不郊犹三望成七年春王正月鼷䑕食郊牛角改卜牛鼷䑕又食其角乃免牛夏五月不郊犹三望十年夏四月五卜郊不从乃不郊十七年秋九月辛丑用郊襄七年夏四月三卜郊不从乃免牲十有一年夏四月四卜郊不从乃不郊定十有五年春王正月鼷䑕食郊牛牛死改卜牛夏五月辛亥郊哀元年春王正月鼷䑕食郊牛改卜牛夏四月辛巳郊禘二礼不王不禘禘者帝也诸侯不得祖天子故禘不及诸侯而鲁僭禘焉礼曰鲁之郊禘非礼也周公其衰矣鲁之禘非一因其䘮未终而吉禘大祭而用致夫人变常黩礼故书二禘以着僭或问禘之説子曰不知也知其説者之于天下也其如示诸斯乎指诸掌闵二年夏五月乙酉吉禘于庄公僖八年秋七月禘于太庙用致夫人大雩揔二十有一月令有司大雩帝用盛乐天子之礼也凢雩天子主上帝诸侯主星辰山川大雩主上帝者也雩而雨则言雩雩而不雨则不言雩桓五年秋大雩僖十一年秋八月大雩十三年秋九月大雩成三年秋大雩七年冬大雩襄五年秋大雩八年秋九月大雩十六年秋大雩十七年秋九月大雩二十八年秋八月大雩昭三年秋八月大雩六年秋九月大雩入年秋大雩十六年秋九月大雩二十四年秋八月大雩二十五年秋七月上辛大雩季辛又雩定元年秋九月大雩七年秋大雩九月大雩十二年秋大雩哀十五年秋八月大雩烝尝揔三凢春祠夏礿秋尝冬烝皆夏时矣周五月烝八月尝皆不时桓八年春正月己卯烝夏五月丁丑烝十四年秋八月壬申御廪灾乙亥尝庙祭揔四凢时祭曰有事祫祭曰大事诸侯之事祫祭为大凢君在祭乐之中大夫有变不复也不绎而已矣复非礼也不复而绎亦非礼也凢名言其祭而系所事者叅讥之也不名言其祭而特书所事者将有所见也文二年秋八月丁卯大事于太庙跻僖公宣八年夏六月辛巳有事于太庙仲遂卒于垂壬午犹绎万入去籥昭十五年春二月癸酉有事于武宫籥入叔弓卒去乐卒事定八年冬从祀先公宫庙揔十凢庙周公称大庙鲁公称太室羣公称宫太庙也太室也世世弗毁者也羣公之宫亲尽则毁矣亲尽而不毁非礼也凢宫宜立而立之则不书不宜立而立之则书凢君薨卒哭而祔祔而作主特祀于寝三年而升于庙过与不及皆非礼也考宫一隠五年秋九月考仲子之宫丹刻二庄二十三年秋丹桓宫楹二十四年春王正月刻桓宫桷谷梁谓天子诸侯黝砻大夫苍士黈丹楹非礼也天子之桷斵之砻之加密石焉诸侯之桷斵之砻之大夫斵之士斵本刻桷非正也天子之楹刮之而饰以黝垩天子之桷砻之加密石而无饰黝黒饰也垩白饰也尔雅地谓之黝墻谓之垩谷梁之言黝垩则楹而已范寗以黝垩为黒饰误也立宫二成六年春二月辛巳立武宫定元年秋九月立炀宫屋壊一文十三年秋七月大室屋壊灾二成三年春二月甲子新宫灾三日哭哀三年夏五月辛卯桓宫僖宫灾作主一文二年春二月丁丑作僖公主纳郜鼎一桓二年夏四月取郜大鼎于宋戊申纳于大庙非礼也臧哀伯谏曰君人者将昭徳塞违以临照百官犹惧或失之故昭令徳以示子孙是以清庙茅屋大路越席大羮不致粢食不凿昭其俭也衮冕黻珽带裳幅舄衡紞纮綖昭其度也藻率鞞鞛鞶厉游缨昭其数也火龙黼黻昭其文也五色比象昭其物也钖鸾和铃昭其声也三辰旂旗昭其明也夫德俭而有度登降有数文物以纪之声明以发之以临照百官百官于是乎戒惧而不敢易纪律今灭徳立违而寘其赂器于大庙以明示百官百官象之其又何诛焉国家之败由官邪也官之失徳宠赂章也郜鼎在庙章孰甚焉武王克商迁九鼎于雒邑义士犹或非之而况将昭违乱之赂器于太庙其若之何公不听宝玉大弓谷梁子曰宝玉封圭大弓武王之戎弓周公受赐藏之鲁或曰夏后氏之璜封父之繁弱也子孙世守罔敢失坠以昭先祖之徳存肃敬之心耳古者告终易代𢎞璧琬琰天球夷玉兑之戈和之弓垂之竹矢莫不陈列非直为美观也先王所宝传及其身能全而归之则可以免矣鲁失其政陪臣擅权虽先公分器犹不能守而盗窃诸公宫其能国乎故失之书得之书所以讥公与执政之臣见不恭之大也定八年冬盗窃宝玉大弓九年夏四月得宝玉大弓雉门两观明堂位称鲁之宫庙与天子同者太庙天子明堂库门天子臯门雉门天子应门公羊传曰五坂为堵五堵为雉则雉门天子之制也传称天子外阙两观诸侯内阙一观则两观天子之制也鲁僣天子旧矣春秋因其灾以见之复书新作又以讥其僣王制而不能革甚之也定二年夏五月壬辰雉门及两观灾冬十月新作雉门及两观新作南门谷梁传曰作为也有加其度也言新有故也非作也南门者法门也僖二十年春新作南门肆大眚程颐曰舜典曰眚灾肆赦臯陶曰宥过无大易曰君子以赦过宥罪吕刑曰五刑之疑有赦五罚之疑有赦斯先王肆赦之道即未闻大眚也肆大眚者元恶大憝俱肆之辞也上废天讨下亏国典纵释有罪贼虐无辜莫斯为甚天子尚曰不可况鲁国诸侯而敢専肆哉后世惠姦宄贼良民其泥于此乎殊失春秋之㫖也庄二十有二年春王正月肆大眚观鱼及社揔五观鱼书观社书用牲于社于门书讥非礼也观鱼一隠五年春公矢鱼于棠传曰公将如棠观鱼者臧僖伯谏曰凢物不足以讲大事其材不足以备器用则君不举焉君将纳民于轨物者也故讲事以度轨量谓之轨取材以章物采谓之物不轨不物谓之乱政乱政亟行所以败也故春蒐夏苗秋狝冬狩皆于农隙以讲事也三年而治兵入而振旅归而饮至以数军实昭文章明贵贱辨等列顺少长习威仪也鸟兽之肉不登于爼皮革齿牙骨角毛羽不登于器则公不射古之制也若夫山林川泽之实器用之资皂𨽻之事官司之守非君所及也公曰吾将略地焉遂往陈鱼而观之僖伯称疾不从书曰公矢鱼于棠非礼也观社一庄二十有三年夏公如齐观社用牲于社三庄二十有五年六月辛未朔日有食之鼓用牲于社秋大水鼓用牲于社于门三十年九月庚午朔日有食之鼓用牲于社论鲁车服之失车服上所以赐下也制有等衰之别用有上下之辨鲁君孟春乘大路旂十有二旒祀帝于郊而天王乃使家父来求车则是上而反求乎下矣鞍之战公㑹晋师于上鄍赐三帅先路三命之服司马司空舆帅侯正亚旅皆受一命之服祝柯之盟晋侯先归公享晋六卿于蒲圃赐之三命之服军尉司马司空舆尉候奄皆受一命之服贿荀偃束锦加璧乘马先吴寿梦之鼎及襄公在楚季武子使公冶问公起居公与公冶冕服则是诸侯而擅赐其臣及他国之臣僣甚矣论鲁飨礼之失周礼掌客王廵狩百官从者所过之国共其积膳三公眡上公之礼卿眡侯伯之礼大夫眡子男之礼春秋世廵狩之礼废僖三十年王使宰周公閲聘鲁三公而下聘礼之变也飨有昌歜白黑形盐周公辞何以堪之孔颖达曰周公自谦也然亦以见王室弱周公非因从王廵狩而聘非周制矣凢牛羊豕共三百头为百牢天子上物不过十二传曰以为天之大数也鲁待士鞅以十一牢待吴以百牢违礼甚矣论鲁礼之变自隠公钟巫之祭而祀非典矣三代时治盛化行神不歆非祀民不飨非类故各有所主隠十一年传公祭钟巫至此三代典礼己废所谓祭非其鬼谄也庄公乘丘之役而士有诔矣襄公狐骀之役而妇人髽而弔矣檀弓云士之有诔由庄公始谓庄十年乘丘之役也妇人髽而弔始于台骀谓襄四年臧武仲与邾人战败于狐骀之役也凢檀弓皆主变礼言冠于卫成公之庙则冠于阼以着代之礼失矣襄九年公送晋侯晋侯以公宴于河上问公年季武子对曰㑹于沙随之嵗寡君以生晋侯曰十二年矣是谓一终一星终也国君十五而生子冠而生子礼也君可以冠矣大夫盍为冠具武子对曰君冠必以祼享之礼行之以金石之乐节之以先君之祧处之今寡君在行未可具也请及兄弟之国而假备焉晋侯曰诺公还及卫冠于成公之庙假钟磬焉礼也在礼男子二十曰弱冠士礼也荀卿曰天子诸侯十九而冠误也小记曰大夫冠而不为殇大夫不待二十而冠岂天子诸侯之冠特先士礼一嵗哉武子对晋侯之言则是行迫于盟主不守其言汲汲焉即他国之庙非冠于阼之礼也左氏以为礼非矣又甚而尚羔之制因㑹礼始习则典章文物之亡非一矣定八年公㑹晋师于瓦范献子执羔赵简子中行文子皆执雁鲁于是始尚羔吕祖谦曰当时先王之礼散在诸国不能备鲁秉周礼尚不知羔鴈之别至见晋卿大夫执之方且讲明举此一端则其余礼之不备盖多又以推春秋末先王之礼散在天下无所统纪是以孔子删诗定书系周易作春秋盖道徳仁义典章文物欲散而未尽非圣人脩之则天下后世无自考证矣然卿大夫所执乃帝王廵狩之礼脩五礼五玉三帛二牲一死贽在虞则有五载一廵狩所脩在周则有十二年廵狩所脩尊卑上下之分政赖玉帛采章以别等差鲁不辨羔鴈亦以东迁廵狩之礼乆废不讲故欤若传载昭公如晋自郊劳至于赠贿礼无违者女叔齐谓其焉知礼盖其言曰是仪也不可谓礼礼所以守其国行其政令无失其民者也今政令在家不能取也有子家羁弗能用也奸大国之盟陵虐小国利人之难不知其私公室四分民食于他思莫在公不图其终为国君难将及身不恤其所礼之本末将于此乎在而屑屑焉习仪以亟言善于礼不亦远乎则鲁之不达于礼非一日也而明堂位言鲁礼乐刑法政俗未尝相变也天下以为有道之国是故天下资礼乐焉亦近诬矣论鲁僣乐之失隠五年考仲子之宫初献六羽传曰始用六佾也不谓之佾而曰羽佾干羽之揔称也羽象文徳干象武功妇人无武事则独奏文乐故曰羽初者事之始鲁僣天子礼乐旧矣羣公之宫皆用八佾仲子以别宫故不敢同羣庙而降用六羽书初献明前此用八之僣也故曰厉乐然用仲子之宫亦非也襄十年传云诸侯宋鲁于是观礼鲁有禘乐賔祭用之禘王礼而鲁有焉亦僣矣而传云礼者鲁以是为礼也二十九年吴公子札来聘请观于周乐使工为之歌周南召南曰美哉始基之矣犹未也然勤而不怨矣为之歌邶鄘卫曰美哉渊乎忧而不困者也吾闻卫康叔武公之徳如是是其卫风乎为之歌王曰美哉思而不惧其周之东乎为之歌郑曰美哉其细己甚民弗堪也是其先亡乎为之歌齐曰美哉泱泱乎大风也哉表东海者其太公乎国未可量也为之歌豳曰美哉荡乎乐而不滛其周公之东乎为之歌秦曰此之谓夏声夫能夏则大大之至也其周之旧乎为之歌魏曰美哉沨沨乎大而婉险而易行以徳辅此则明主也为之歌唐曰思深哉其有陶唐氏之遗民乎不然何忧之逺也非令徳之后谁能若是为之歌陈曰国无主其能乆乎自郐以下无讥焉为之歌小雅曰美哉思而不贰怨而不言其周徳之衰乎犹有先王之遗民焉为之歌大雅曰广哉熙熙乎曲而有直体其文王之徳乎为之歌颂曰至矣哉直而不倨曲而不屈迩而不逼逺而不携迁而不滛复而不厌哀而不愁乐而不荒五声和八风平节有度守有序盛徳之所同也见舞象箾南籥者曰美哉犹有感见舞大武者曰美哉周之盛也其若此乎见舞韶濩者曰圣人之𢎞也而犹有慙徳圣人之难也见舞大夏者曰美哉勤而不徳非禹其谁能脩之见舞韶箾者曰徳至矣哉大矣如天之无不帱也如地之无不载也虽甚盛徳其蔑以加于此矣观止矣若有他乐吾不敢请己传以述鲁藏周乐之制然实则僣也郊特牲曰诸侯之宫县而祭以白牡击玉磬朱干设钖冕而舞大武乘大路诸侯之僣礼也明堂位曰鲁升歌清庙下管象朱干玉戚冕而舞大武皮弁素积禓而舞大夏皆非所当用于侯国者周官小胥正乐县之位王宫县诸侯轩县则诸侯之宫县僣天子乐县也舜之鸣球以象天帝玉磬之音诸侯之击玉磬僣天子乐器也天子朱干玉戚冕而舞大武诸侯亦设钖而用之僣天子乐舞也祭以白牡僣天子用牲之礼也乘以大辂僣天子乘车之礼也鲁以禘礼祀周公于大庙自牡用白牲至爼用梡嶡无非天子之礼也自升歌清庙至纳夷蛮之乐于太庙无非天子之乐也大武武乐也所以象征诛必朱干玉戚冕而舞之者以武不可觌故也大夏文乐也所以象揖逊必皮弁素积禓而舞之者以文不可匿故也公羊谓朱干玉戚以舞大夏八佾以舞大武误矣末流季氏八佾舞于庭而三家者以雍彻昭公将出禘于襄公万者二人其衆万于季氏礼公万舞三十六人而止存其二故师挚之始乐失其次徒洋洋盈耳而已夫子自卫反鲁一尝治之然后乐正雅颂各得其所虽伶人贱工识乐之正然乐正而鲁不用故太师挚适齐亚饭干适楚三饭缭适蔡四饭缺适秦鼓方叔入于河播鼗武入于汉少师阳击磬襄入于海散之四方逾河蹈海以去乱由先王之泽浃于人心者尚在不得其职则去又以见圣人俄顷之助功化己如此惜乎其不能用也盖天子㣲诸侯僣大夫彊诸侯胁于此相贵以等相觌以货相赂以利而天下之礼乐乱矣春秋分记卷三十七春秋分记卷三十八钦定四库全书春秋分记卷三十八宋程公説撰书二十礼乐书第三晋车服飨礼晋文公图伯定襄王于郏王享醴命之宥请隧勿许曰王章也未有代徳而有二王亦叔父之所恶也文公不敢请受地而还后三年郑伯傅王用平礼也王享醴命晋侯宥命尹氏及王子虎内史叔兴父策命晋侯为侯伯赐之大辂之服戎辂之服彤弓一彤矢百玈弓矢千秬鬯一卣虎贲三百人命为侯伯曰用平礼以平王时命文侯之礼也平王享晋文侯以郑武公为相今襄王享文公复用郑伯为相举祖宗旧礼故曰用平礼也大辂赐同姓戎辂专征伐彤弓一彤矢百玈弓矢千平王亦曾以此钖文侯秬鬯一卣卣中尊诗所谓黄流在中也黄流即秬鬯周礼郁人掌和郁鬯以实彛而陈之酿秬为酒有郁金之草和之使芬香条鬯故曰秬鬯天子赐同姓诸侯乃秬鬯如宣王赐召穆公秬鬯一卣平王钖晋文侯秬鬯一卣至景公请于王以黻冕命士㑹亦出王之赐既而使士㑹平王室定王享之殽烝武子归乃讲求三代之典礼以脩晋国之法于是僣王礼矣其后鲁㑹晋师于上鄍鲁赐晋三帅先路三命之服司马司空舆帅候正亚旅皆受一命之服赐出于鲁礼又变也至若析羽为旌乃王制而齐郑有之戚之㑹假羽毛于齐召陵之㑹假羽旄于郑齐郑则僣矣晋为盟主又从假焉皆其大夫为之也传曰明日或斾以㑹晋于是乎失诸侯着非礼也乐武王克殷成王定之分唐叔以大路密须之鼓阙巩姑洗悼公享鲁穆叔金奏肆夏之三工歌文王之三歌鹿鸣之三在礼九夏王夏者天子所用其余八夏诸侯皆得用之陔夏卿大夫亦得用之自晋以肆夏享穆叔非礼也又可歌两君相见之乐乎郊特牲曰大夫之奏肆夏也由赵文子始也文子自成十八年为卿于此时已备用肆夏故公以之享穆叔穆叔以为非襄四年传穆叔如晋悼公享之金奏肆夏之三不拜工歌文王之三不拜歌鹿鸣之三三拜韩献子使行人子贠问之曰子以君命辱于敝邑先君之礼借之以乐以辱吾子吾子舍其大而重拜其细敢问何礼也对曰三夏天子所以享元侯也使臣弗敢与闻文王两君相见之乐也臣不敢及鹿鸣君所以嘉寡君也敢不拜嘉四牡君所以劳使臣也敢不重拜皇皇者华君教使臣曰必谘于周臣闻之曰访问于善为咨咨亲为询咨礼为度咨事为诹咨难为谋臣获五善敢不重拜周官大司乐王师大献则令奏恺乐乐师凢军大献教恺歌司马法曰得意则恺乐所以示喜也盖师出以律则示其忧师还以恺则示其喜晋文败楚于城濮振旅恺入于晋尚此意欤齐管仲相桓公也王使宰孔赐齐侯胙仲则教桓公以天威不违颜咫尺敢不下拜王以上卿之礼享管仲则辞以有天子之二守国髙在其视舅犯相晋文请隧召王盖异矣然桓公内嬖如夫人者六人管仲三归反坫具官君臣昧于正身以启五公子之祸至灵公僣王者为旌之制而为毛又不可训逮其季世公室寖衰陈氏益强景公忧焉尝与晏子坐于路寝公叹曰美哉室其谁有此乎晏子曰敢问何谓也公曰吾以为在徳对曰如君之言其陈氏乎陈氏虽无大徳而有施于民豆区釜钟之数其取之公也薄其施之民也厚公厚敛焉陈氏厚施焉民归之矣诗曰虽无徳与女式歌且舞陈氏之施民歌舞之矣后世若少惰陈氏而不亡则国其国也己公曰善哉是可若何对曰唯礼可以己之在礼家施不及国民不迁农不移工贾不变士不滥官不滔大夫不收公利公曰善哉我不能矣吾今而后知礼之可以为国也对曰礼之可以为国也久矣与天地并君令臣共父慈子孝兄爱弟敬夫和妻柔姑慈妇听礼也君令而不违臣共而不贰父慈而教子孝而箴兄爱而友弟敬而顺夫和而义妻柔而正姑慈而从妇听而婉礼之善物也公曰善哉寡人今而后闻此礼之上也对曰先王所禀于天地以为其民也是以先王上之公不能用而齐后卒为陈氏代之云宋宋殷后也㣲子之命曰统承先王修其礼物作賔于王家礼曰宋之郊也契也是天子之事守也其典制有自矣僖二十四年成公如楚还入于郑郑伯将享之问礼于皇武子对曰宋先代之后也于周为客天子有事膰焉有丧拜焉丰厚可也郑伯从之享宋公有加礼也襄九年警火一段亦见宋制度皆是殷之旧惟用马于四墉祀盘庚于西门之外或殷祭未可知特逺而难考文献不足证殆此类欤十年宋公享晋悼公请以桑林荀罃辞荀偃士匄曰诸侯宋鲁于是观礼鲁有禘乐賔祭用之宋以桑林享君不亦宜乎舞师题以旌夏师谓乐师旌夏大旌也舞者行列以大旌表识之大射礼举旌以宫偃旌以商亦其类欤宋王者后用天子礼乐桑林亦殷制也乃若文公之葬传言始厚葬用蜃炭益车马始用殉重器备椁有四阿棺有翰桧则着非礼之失云卫武王克殷成王定之分康叔以大路少帛綪茷旃旌大吕取于有阎之土以共王职取于相土之东都以㑹王之东蒐皆启以商政疆以周索以有明徳故昭之以分物懿公之败文公大布之衣大帛之冠务材训农通商惠工敬教劝学授方任能大布麤布大帛厚缯盖用诸侯谅闇之服以聴复国也穆公赏新筑人仲叔于奚以邑辞请曲县繁缨以朝许之仲尼闻之曰惜也不如多与之邑唯器与名不可以假人君之所司也名以出信信以守器器以藏礼礼以行义义以生利利以平民政之大节也若以假人与人政也政亡则国家从之弗可止也己卫在春秋僣礼鲜少圣人因曲县繁缨之予就其㣲以正之故曰惜也谓其余则不胜责矣曲县轩县也周礼天子乐官县四周诸侯轩县阙南方辟王也繁缨繁与鞶同马大带也缨马鞅也玉路金路象路鞶缨皆以五采罽饰之革路鞶缨以条丝饰之木路以浅黑饰韦为鞶鹄色饰韦为缨而以赐大夫非也卫音乐记曰郑卫之音乱世之音也比于慢矣桑间濮上之音亡国之音也其政散其民流郑氏曰濮水之上地有桑间者亡国之音于此之水出也昔殷纣使师延作靡靡之乐己而自沉于濮水后师涓过焉夜闻而写之为晋平公鼓之蔡陈曹燕礼乐不详见昭四年传郑浑罕曰姬在列者蔡及曹滕其先亡乎偪而无礼谓蔡偪楚曹滕偪宋也然宋先代之后曹滕偪而从之尚庶几焉若蔡以中国而从夷观其盟㑹攻战惟楚之从斯其违礼甚矣陈哀十五年夏楚伐吴陈侯使公孙弔焉及良而卒将以尸入吴子使大宰嚭劳且辞曰以水潦之不时无乃廪然陨大夫之尸以重寡君之忧寡君敢辞上介芋尹盖对曰寡君闻楚为不道荐伐吴国灭厥民人寡君使盖备使弔君之下吏无禄使人逢天之慼大命陨队絶世于良废日共积一日迁次今君命逆使人曰无以尸造于门是我寡君之命委于草莽也且臣闻之曰事死如事生礼也于是乎有朝聘而终以尸将事之礼又有朝聘而遭䘮之礼若不以尸将命是遭䘮而还也无乃不可乎以礼防民犹或踰之今大夫曰死而弃之是弃礼也其何以为诸侯主先民有言曰无秽虐士备使奉尸将命苟我寡君之命达于君所虽陨于深渊则天命也非君与涉人之过也吴人内之陈小国而能以礼抗于强吴君子尚之郑郑伯爵也偪于晋楚而礼乐之僣尚多有之以诸侯而祖厉王桓十四年宋伐郑取大宫之椽归为卢门之椽大宫者厉王之宫也礼诸侯不敢祖天子大夫不敢祖诸侯王宫之设于邦国非礼也刘敞曰郑之祖厉王犹鲁之郊上帝也赐其臣而以车服襄二十六年郑简公赏入陈之功赐子展先路三命之服赐子产次路再命之服车服皆出于王而诸侯自赐其臣非礼也析羽以为王旌定四年晋人假羽旄于郑析羽为旌王者所建而郑有之非礼也享王而僣备乐传畧志之着其实也庄二十一年郑厉公享王于阙西辟备六代之乐僣也子产以礼相郑子产相郑以礼为政善于辞令虽晋楚之暴莫能加襄二十五年献捷于晋戎服将事晋人问之曰我先君武庄为平桓卿士城濮之役文公布命曰各复旧职命我文公戎服辅王以受楚捷不敢废王命也二十八年相郑伯如楚舍不为坛三十年子产治郑使都鄙有章上下有服田有封洫庐井有伍丰卷将祭请田焉弗许曰唯君用鲜衆给而已三十一年相郑伯如晋晋侯未之见子产使尽坏其馆之垣而纳车马焉士文伯让之对曰未知见时不敢输币亦不敢暴露敢请执事将何所命之北宫文子相卫襄公以如楚宋之盟故也过郑印段迋劳于棐林如聘礼而以劳辞文子入聘子羽为行人冯简子与子大叔逆客事毕而出言于卫侯曰郑有礼其数世之福也其无大国之讨乎诗云谁能执热逝不以濯礼之于政如热之有濯也濯以救热何患之有子产之从政也择能而使之郑国将有诸侯之事子产乃问四国之为于子羽且使多为辞令与禆谌乘以适野使谋可否而告冯简子使断之事成乃授子大叔使行之以应对賔客是以鲜有败事北宫文子所谓有礼也郑人游于乡校以论执政然明欲毁乡校子产曰何为夫人朝夕退而游焉以议执政之善否所善吾则行之所恶吾则改之是吾师也若之何毁之昭十三年盟于平丘子产争贡赋之次曰卑而贡重者甸服也郑伯男也而使从公侯之贡惧弗给也敢以为请晋人许之凢子产为政其于用礼帅本王室而行大叔继之祖其遗智观赵简子问大叔以揖让周旋之礼对曰是仪也非礼也简子曰敢问何谓礼对曰吉也闻诸先大夫子产曰夫礼天之经也地之义也民之行也天地之经而民实则之则天之明因地之性生其六气用其五行气为五味发为五色章为五声滛则昬乱民失其性是故为礼以奉之为六畜五牲三牺以奉五味为九文六采五章以奉五色为九歌八风七音六律以奉五声为君臣上下以则地义为夫妇外内以经二物为父子兄弟姑姊甥舅昬媾姻娅以象天明为政事庸力行务以从四时为刑罚威狱使民畏忌以类其震曜杀戮为温慈惠和以效天之生殖长育民有好恶喜恕哀乐生于六气是故审则宜类以制六志哀有哭泣乐有歌舞喜有施舍怒有战鬬喜生于好怒生于恶是故审行信令祸福赏罚以制死生生好物也死恶物也好物乐也恶物哀也哀乐不失乃能协于天地之性是以长久简子曰甚哉礼之大也对曰礼上下之纪天地之经纬也民之所生也是以先王尚之故人之能自曲直以赴礼者谓之成人大不亦宜乎此虽吉之言而曰闻诸先大夫子产则子产信达乎礼矣至作丘赋铸刑书尽坏先王法度与平日设施大异是犹溺春秋功利之习而不自知欤郑声之邪春秋惟郑多以乐与人襄十一年萧鱼之㑹赂晋悼公以师悝师触师蠲歌钟二肆及其镈磬女乐二八十五年又以师茷师慧赂宋其郑声之谓乎盖郑卫为邪音由地近纣都染其余习魏綘所以劝悼公安其乐而思其终亦见悼分有骄志故规之乐记曰郑卫之音乱世之音也秦秦自秦仲始大宣王命作大夫有车马礼乐侍御之好国人美之车粼之诗所为美也其后襄公以讨西戎始为诸侯受显服大夫美之终南之诗所为戒也然襄公既有周地好战不已俗尚武殉葬非礼也楚吴楚之先熊绎辟在荆山胙子男之田筚路蓝缕以处草莽跋涉山林以事天子唯是桃弧棘矢以共御王事而无分器吴之先断发文身臝以为饰岂礼也哉僣号称王故狄之灵王为申之㑹问礼于左师与子产左师献公合诸侯之礼六子产献伯子男㑹公之礼六椒举侍后以规过卒事不规曰礼吾未见者六焉又何以规夫差为黄池之㑹欲因鲁之礼因晋之权而请冠端而袭其借于成周以尊天王谷梁传夫差曰好冠来孔子曰大矣哉夫差未能言冠而欲冠也有论秦楚吴之事固不可以言礼矣春秋分记卷三十八春秋分记卷三十九钦定四库全书春秋分记卷三十九宋程公説撰书二十一征伐书第一古先圣人制四海之命法天而不私己尽制而不曲防分天下有徳有功者以地于是有百里七十里五十里不能五十里邦国之制焉于是有千雉百雉三之一五之一九之一之髙城深池焉于是有井邑丘甸县都之夫数焉于是有十乘百乘千乘万乘之车数焉于是有伍两卒旅师军之制焉故农夫受田而食其力诸侯有国以报其功天子有天下而享其徳此天之分然圣人尽制而已矣盖封建公天下之大端井牧均天下之大法二者并行不悖而后天下治是以等威之分立争夺之患消礼义兴行俗化醇厚刑可措而不用夫大刑用甲兵其次用斧钺中刑用刀锯其次用缵凿薄刑用鞭扑大者陈诸原野小者置之市朝兵盖刑之大者刑犹可措而况兵乎兵刑一道与寓兵于农之意同藏用不示习武不觌要使民闲于教而无鬭狠上借其力下安于义若国有师田之事则县师始受法于司马以作民六官亦惟小司马职掌不悉书而军司马舆司马行司马戎仆戎右皆不修官有事斯置事毕则将归于朝车复于甸甲散于丘卒还于邑出入相友守望相助周衰入春秋小役大弱役彊邦国等衰城池大小之制寖以不明王畿不能备六师牙璋不能令邦国王人㑹伐惟侯伯之命王师伐救非有征之师凢兵师讨伐国无大小皆擅行之而征伐自诸侯出矣春秋始于鲁隠公以政在诸侯之世之始也託鲁以训诸侯训诸侯以尊天子而春秋之义明矣驯至宣公失政三家专鲁帅师征伐又自大夫出三军作舍大蒐纳叛举鲁国聴命焉兵权既移公室益卑逮昭公势极而不之悟乃谋逐季氏叔孙氏之臣救之公徒释甲执氷而踞公莫能令孙于齐薨于干侯定公无正势之必至也己则不臣三纲沦替又下而陪臣执国命南遗叛阳虎专季斯囚三桓之子孙微矣若乃晋僣天子之制而作六军齐更井田之旧而作内政郑尚徒兵作丘赋楚为偏广赋车马慢其经界废乱典常夫家之法废而民数不可详民数不可详而车乗渐变古凢先王经世遗制日以废坏异时宋向戌欲弭诸侯之兵以为名子罕则曰凢诸侯小国晋楚所以兵威之畏而后上下慈和慈和而后能安靖其国家以事大国所以存也无威则骄骄则乱生乱生必灭所以亡也天生五材民并用之废一不可谁能去兵考观春秋之变大抵相观以兵恃以为国有不能一日去者末流争地以战杀人盈野争城以战杀人盈城尚武虣贵权谋使斯民日寻干戈要利于上极而为战国七雄之争又为秦鞅阡陌之变所谓寝兵措刑寓兵于农之深意扫灭无遗诛始祸者责有在矣用首志春秋所书征伐世变之迹以为永鉴至于列国将卒车陈征戍守卫之详则比次传文详而述之示不没其实云周制王畿千里近郊五十里逺郊百里郊为乡六乡百里通十为同为百里者十提封九万井九十万夫之地除山川沉斥城池邑居园囿径路三万六千井为六万四千井六十四万夫之地除公田九分之一为五十万二千夫又以一易再易三易通之三分去一为三十五万四百夫率三百五十家赋车一乘积六乡为千乗而余率七家赋一兵积六乡为七万五千人此六军之制也二百里曰州州为六遂遂如乡之法三百里曰野野为削四百里曰县县为小都五百里曰疆疆为大都都通为鄙为寰内诸侯治之皆如遂之法畿方千里为千里者十如乡之法为三百五十万四千夫赋车万乘卒七十五万人为六军者十此通畿之兵数也凢民所与者军旅田役而已任之以地之媺恶辨之以国野之逺近均之以嵗之上下小司徒上地家七人可任也者家三人中地家六人可任也者二家五人下地家五人可任也者家二人此任之以地也上地食七人中地食六人下地食五人任之者仅半而已盖以下养上则不足以上养下则有余故凢起徒役又无过家一人所谓施从其厚事举其中与食壮者之食任老者之事同意乡大夫国中自七尺以及六十野自六尺以及六十有五皆征之此辨之以国野也七尺六尺征之以其才六十六十有五舎之以其齿国中近而役多故晚征而早舍野逺而役少故早征而晩舍欲使劳逸轻重均而已与近郊什一逺郊二十而三甸稍县都无过十二同意均人凢均力政以嵗上下丰年则公旬用三日中年则公旬用二日无年则公旬用一日凶札则无力役此均之以嵗也力政有征于乡有征于司徒征于司徒则公用之也故丰年公旬用三日则是嵗用二十七日中年公旬用二日则是嵗用十有八日无年公旬用一日则是嵗用九日而已以均力政在嵗成之后惟用于冬故也其作之也在乡则族师以鼓铎旗物帅而至大司徒以乡之大旗致之在遂则鄼长以旗鼓兵革帅而至遂人以遂之大旗致之乡百家为族遂百家为鄼百家然后致之以旗鼓则下于百家者非必旗鼓也司徒于六乡遂人于六遂以乡遂之大旗致之则族师鄼长之旗非大旗也乡有乡官致之遂有遂官致之至于邦国都鄙甸稍郊里之地县师又备旗鼓兵器致之则所统有其人所㑹有其地所治有其法此所以如臂使指无不率从也其不役者国中贵者贤者能者服公事者老者疾者皆舍又八十者一子不从政九十者其家不从政废疾非人不养者一人不从政父母之䘮三年不从政齐衰大功之䘮三月不从政将徙于诸侯者三月不从政自诸侯徙家期不从政役之义故民忌其劳舍之仁故民悦其徳是以民有余力颂声并作随处蒐狩自成什伍大司马逓而征之十年而役一遍终身无过一再公上给事更劳均佚不欲穷民之力逓征之法非徧摘也盖乡遂以次全军充调不离部曲案传记如周有南国之师晋有九州之戎皆全军更役在军之士无非乡族相望守助犹之田里什伍之法于州乡则联其民于师田则联其徒于宿卫则联其官家有羡卒𨽻于师长闾里之故不失守备古者国有游倅田有余夫军有羡卒皆以副其正也六乡以三剂致民凢起徒役毋过家一人以其余为羡则一人为正卒余可任者皆羡卒也六遂以下剂致民上地可任家三人中地可任二家五人而皆以下地二人任之则一人为正卒一人为羡卒其余不预所以优野人也惟田与追胥竭作乡遂皆然以田猎禽兽人所同欲追伺盗贼人所同恶故也羡卒亦谓之余子余子自私言之羡卒自公言之故也诗曰其军三单先儒谓公刘始迁于豳无羡卒是也凢官有常名有异名内而为比长闾师族师党正州长乡大夫此常名也及任以师田之事则为军将师帅旅帅卒长两司马公司马此异名也外而为公侯伯子男此常名也及寓以连属之法则为属长连帅卒正州伯此异名也属则系其人连则结其衆以其民之衆足以御卒然之变故谓之卒以其地之广有达于重川之逺故谓之州属有长则足以长五国而已未足以率十国之衆故连有帅帅足以率十国而已未足以正三十国之衆故卒有正正足以正三十国而已未足以长二百一十国故州有伯则为人长者才也帅人者智也正人者义也长人者仁也八命作牧九命作伯皆得专征惟伯得专讨诗序衞不能脩方伯连帅之职公羊传曰下无贤方伯自内言之则屈于二伯故称牧周官大宗伯八命作牧曲礼九州之长入天子之国曰牧是也自外言之则伸于诸侯故称伯王制谓方伯之国是也王制诸侯赐弓矢然后征赐鈇钺然后杀孔颖达曰赐弓矢谓八命作牧者若不作牧则不得赐弓矢若七命以下不得弓矢赐者尚书大传云以兵属于得专征伐者赐鈇钺谓上公九命得赐鈇钺然后邻国臣弑君子弑父者得专讨之晋文公虽受弓矢不受鈇钺崔氏云以不得鈇钺故执卫侯归之于京师诸侯皆共四方之事畿兵不轻出也案诗文王出车我出我车于彼牧矣自天子所谓我来矣幽王大车渐渐之石为东劳西逸而有不遑朝矣之叹更以周礼司马法参考王有四方之事则冢宰征师于诸侯曰某国为不道征之以某年月日师至于某国小宰掌其戒具虎贲氏奉书以牙璋发之则畿兵不遽出也在易未济之象髙宗伐鬼方三年有赏于大国则虽天子亲征亦用诸侯之师宣王复古北伐其制如此以知畿兵不用其力常完凢王畿千里车万乘六军逓用千乗七万五千五百人寰内诸侯各从其国之制诸侯之国百里车千乘三军用五百乘三万七千七百五十人次国七十里七百乗二军用三百三十乗二万五千人小国五十里车五百乗一军用一百六十五乗万二千五百人凢三卒而车四乗三旅而车二十乗三师而车百乗三军而车五百乘六军千乗此车人参两以相联纠之法率天子用十之一次国大国十之五小国三之一皆足成军之数天子作师公帅之以征不徳元侯作师卿帅之以奉天子诸侯率教卫以赞元侯自伯子男帅赋以从诸侯平王东迁西周之地尽入于秦东周之地亦复脧削王畿车乗卒伍不能充数又以王人戍申戍甫杨之水刺之畿兵自是轻出矣春秋初伐郑之役虽有陈蔡卫人从王然合王室之衆仅有三军则六师之衆不能备又非牙璋发军之旧矣威权不自王室而出于霸主又其甚出于大夫而王政不足以令矣王人㑹伐惟侯伯之命子突救卫非有征之师又其甚而戎伐凢伯于楚丘王师败绩于茅戎而夷狄之患炽矣凢此始终成败之故可考而知也春秋侯国兵制见于经者内鲁为详外诸侯之见于传者详畧不齐然变更王制大畧可睹矣内鲁军制始末鲁自禽父封于曲阜及僖公能复周公之宇史克作颂其诗曰公车千乗说者以为大国之赋也又曰公徒三万説者以为大国之军也故知三军鲁之旧其曰三万举成数也宣公奢泰初税畆什二而税既益民税及成公谋伐齐作丘甲丘各一甲又益民赋率一甸而加步卒二十四人甲士一人三甸而加一乗兵车之赋非复司马法之旧数矣周礼九夫为井四井为邑四邑为丘丘十六井出戎马一疋牛三头四丘为甸甸方八里六十四井出长毂一乗戎马四疋牛十二头甲士三人步卒七十二人又成方十里出长毂一乗古者或以甸为乗或以乗为甸以甸为乗稍人掌丘乗之政令礼记惟社丘乘粢盛是也以乘为甸春秋卫良夫乗𠂻甸两牡是也盖乗者甸之赋甸者乗之地甸方八里据地言之成方十里兼沟涂言之其实一也今作丘甲者即丘出甲一人是一甸之中共百人为兵也谷梁以为甲非人人之所能为杜预以为丘出甸赋加四倍误矣明年战于鞍四卿并出襄公十一年三桓改作三军三分鲁而各征其一季氏使其乗之人以其役邑入者无征不入者倍征孟氏使其半为臣若子若弟叔孙氏使尽为臣不然不舍至是中军削矣昭公五年遂舍中军四分公室季氏择二二子各一皆尽征之而贡于公季氏专将一军而孟仲各专一军之半公无军焉八年蒐于红自根牟至于商卫革车千乘故邾人告吴曰鲁赋八百乗邾六百乗盖竭作也谷梁传曰艾兰以为防置旃以为辕门以葛覆质以为槷流旁握御轚者不得入车轨尘马候蹄揜禽旅御者不失其驰然后射者能中过防弗逐不从奔之道也面伤不献不成禽不献禽虽多天子取三十焉其余与士衆以习射于射宫射而中田不得禽则得禽田得禽而射不中则不得禽是以知古之贵仁义而贱勇力也考之春秋书蒐五皆在昭定之世自蒐红之后继大蒐于比蒲于昌间又于比蒲者再独异于他公者用见二公在位君不得有其国而夺于大夫大夫不得专其政而制于陪臣各恃兵威以为强假大蒐之名隂择其材力可任者以植私党使国人莫敢睥睨终于不可制盖伤公室削弱疾臣下恣横也迄哀公十二年用田赋又以夫田而赋军旅之征悉变丘乗之制民无余力矣三代而上兵权散王有扈之师六事咸在牧野之战三卿同出书称太保命仲桓南宫毛俾爰齐侯吕伋以二干戈虎贲百人逆子钊而常武诗亦曰王命卿士南仲太祖太师皇父整我六师王谓尹氏命程伯休父左右陈行戒我师旅且太保相也非南宫毛之使不能专令兵师齐侯将也非太保之命不敢擅兴禁旅夫以二兵百士而二三大臣叅互职掌至于皇父整师尹氏播令程父出征则兵无专将将无重权大略可考是以兵满天下居然若无迨及叔季诸侯更霸大夫藏甲春秋书三军作舍大蒐帅师皆讥专兵也晋军制㳂革幽王遭犬戎之难王室东迁文侯股肱周室夹辅平王钖之秬鬯圭瓒作文侯之命是专侯伯之事春秋曲沃武公并晋僖王使虢公命曲沃伯以一军为晋侯周礼小国一军岂以初并宗国故以小国之礼命之虽出于王亦以见其非正矣然自武公并晋自是国益大传曰武献以下兼国多矣献公好攻战而国人多丧葛生之诗所为作也献公以庄十八年立僖九年卒案左传庄二十八年传称晋伐骊戎骊戎男女以骊姬闵元年传曰晋侯作二军以灭耿灭霍灭魏二年传云晋侯使大子申生伐东山臯落氏僖二年晋师灭下阳五年传曰八月晋侯围上阳冬灭虢又执虞公八年传称晋里克败狄于采桑见于传者如此是其好攻战也至闵元年献公之十六年作二军公将上军大子申生将下军惠公韩之败作州兵僖十五年惠公获晋吕甥言于衆曰征缮以辅孺子甲兵益多庶有益乎衆説晋于是乎作州兵五党为州州二千五百家也率一家起五人则是一万二千五百人古制也孔颖达曰周礼乡大夫以嵗时登其夫家之衆寡辨其可任者州长则否今以州长管人既少督察易精故使州长治之文公蒐于被庐作三军郄縠将中军郄溱佐之狐毛将上军狐偃佐之栾枝将下军先轸佐之二军则上军为尊三军则中军为尊城濮之战赋车七百乗按楚蔿启彊曰晋十家九县长毂九百其余四十县遗守四千而平公治兵邾南甲车四千乗则晋通国率亦五千乗用七百乘犹齐之法及楚师败绩衡雍之盟献楚俘于王王始命尹氏及王子虎内史叔兴父䇿命晋侯为侯伯赐之大辂之服戎辂之服彤弓一彤矢百玈弓矢千秬鬯一卣虎贲三百人曰王谓叔父敬服王命以绥四国纠逖王慝虽非先晋之旧尚文侯故实故曰用平礼其后作三行以御狄荀林父将中行屠击将右行先蔑将左行成国不过三军今复増置三行以辟天子六军之名而实则为六军清原之蒐遂作五军盖文公虽増置三行自知其僣故罢之更为上下新军襄公蒐于夷舍二军以复三军之制景公邲之战三军増置大夫各二人则犹三行也至鞌之战郄克请益车八百乗始作六军赏鞌之功韩厥赵括巩朔韩穿荀骓赵旃皆为卿僣更王度若此厉公鄢陵之战罢新上军悼公初尚四军其后新军无帅公使其什吏帅其卒乗官属以从于下军明年遂舍之传曰礼也成国不过半天子之军盖自文公僣王度至悼公方革焉考传所书㳂革得失之实着矣军政盛衰文公图霸其战莫大于城濮按传不过七百乗当时能服彊楚霸诸侯其后赵盾以诸侯之师八百乗纳捷菑于邾盖非止晋国之兵亦取之诸侯尔鞌之战郄克再三请益兵遂以八百乘传称麻隧之役晋帅乗和师必有大功鄢陵之战蒐乗补卒秣马利兵脩陈固列蓐食申祷师有纪律悼公即位使魏相士鲂魏颉赵武为卿弁纠御戎校正属焉使训诸御知义荀宾为右司士属焉使训勇力之士时使卿无共御军尉以摄之祁奚为中军尉羊舌职佐之魏绛为司马张老为候奄铎遏寇为上军尉籍偃为之司马使训卒乗亲以聴命程郑为乘马御六驺属焉使训羣驺知礼凢六官之长皆民誉也举不失职官不易方爵不踰徳师不陵正旅不偪师民无谤言所以复霸凢晋制每军二百二十乗二正卿为之一大夫十师下有帅旅平公即位明年改服修官烝于曲沃警守而下㑹于湨梁自是政在大夫大原之役中行穆子去车为步卒以败无终及羣狄乃毁车以为行五乗为三伍为五陈以相离两于前伍于后专为右角参为左角偏为前拒而车战寖废矣昭元年传晋中行穆子败无终及羣狄于大原崇卒也将战魏舒曰彼徒我车所遇又阨以什共车必克困诸阨又克请皆卒自我始乃毁车以为行五乗为三伍荀吴之嬖人不肯即卒斩以徇为五陈以相离两于前伍于后专为右角参为左角偏为前拒以诱之翟人笑之未陈而薄之大败之杜云更增十人以当一车之用又云车每困于阨道今去车故为必克详其文意不然魏舒盖谓每车乘者三人步者七十二人彼但以十人健卒当我一车则必为所克矣若困我于阨又为所克故请毁之以为徒兵而使五乗之人合为三伍其车下之卒各为一陈五陈相离而虚其中孔颖达曰五陈者即两伍专参偏是也相离者布置使相逺也服䖍引司马法云五十乗为两百二十乗为伍八十一乗为专二十九乗为参二十五乗为偏彼皆准车数多少以为别名此传去车用卒而有此名不以车数为别也杜云皆临时处置之名其意不同服説则名与人数不可得知也周礼则五人为伍二十五人为两无专参偏之名自是霸业既衰戎马不驾卿无军行公乗无人卒列无长比其季也昭公即位诸侯皆有贰心晋既无策遂扫境内之衆以治兵于邾南欲以服吴甲车四千乗平丘之㑹叔向曰寡君有甲车四千乗在其何敌之有耀兵矜衆虽以震动诸侯庶几一时之彊然文悼之法亡六卿专晋之形成矣兵官晋以司马司空为大夫军行则置司马主甲兵司空主营垒军行三军将佐偕出则有御戎戎右杜预曰御戎仆也右戎车之右校正掌训诸御司士掌训勇力之士军尉候奄乘马御皆悼公复霸初置成二年舆帅主兵车军行有此大夫从者亚旅则掌散兵军事又有七舆大夫襄二十五年五吏三十帅三军之大夫百官之正长帅旅皆军内之官齐作内政齐自太公赐履为侯伯之国至桓公相管仲仲説以先王比缀以度竱本肇末劝之以赏赐纠之以刑罚班序颠毛为民纪统参其国而伍其鄙定民之居于是制国以为二十一乡工商之乡六士乡十五参国起案以为三官臣立三宰工立三族市立三乡泽立三虞山立三衡作内政而寄军令焉五家为轨轨为之长十轨为里里有司四里为连连为之长十连为乡乡有良人焉以为军令五家为轨故五人为伍轨长帅之十轨为里故五十人为小戎里有司帅之四里为连故二百人为卒连长帅之十连为乡故二千人为旅乡良人帅之五乡一帅故万人为一军五乡之师帅之公将其一军而使国子帅五乡焉髙子帅五乡焉三军故有中军之鼓有国子之鼓有髙子之鼓春以蒐振旅秋以狝治兵是故卒伍整于里军旅整于郊内教既成令勿使迁徒夜战声相闻足以不乖书战目相视足以相识凢三军教士三万人车八百乗盖如乡之法五鄙制鄙三十家为邑邑有司十邑为卒卒有卒帅十卒为乡乡有乡帅三乡为县县有县帅十县为属属有大夫五属故立五大夫各使治一属焉立五正各使聴一属焉是故正之政聴属牧政聴县下政聴乡自邑积至于五属为四十五万家率九家一兵得甲十万九十家一车得车五千乗可为三军者四盖如遂之法以通国之数而逓征之率车用六之一士用十之三大略倣周变从径便正月之朝乡长复事君亲问焉严蔽明蔽贤下比之罚其贤者则乡长进之官长书之公訾相之谓之三选国子髙子退而脩乡乡退而脩连连退而脩里里退而脩轨轨退而脩伍伍退而脩家五属大夫复事择其寡功者而擿之亦严蔽明蔽贤下比之罚五属大夫于是退而脩属属退而脩县县退而脩乡乡退而脩卒卒退而脩邑邑退而脩家政既成以守则固以征则彊然齐自是无太公之法矣虽以此霸亦以此失闵二年公使公子无亏帅车三百乗甲士三千人以戍曹其车甲之赋与常时异盖出戍之兵随事调役古者一车甲士三人三百乘止用九百人齐法九家一兵得甲十万九千家一车得车五千乗以齐法言之则三百乗当以甲士六千人今止以三千人既违古制又非齐法杜注以为车甲之赋异于常故传别见之简公艾陵之役革车八百乘获于吴人传云国书将中军髙无㔻将上军宗楼将下军虽与桓公自帅中军之制异然三军尚旧制云勇爵陈法三代国容不入军军容不入国仪礼吉凶宾嘉达于天下而军礼独藏于大司马不欲观兵如此庄公以勇爵名官觌武甚矣其后伐卫之役废旧臣任武力传谓先驱谷荣御王孙挥召扬为右申驱成秩御莒恒申鲜虞之傅挚为右曹开御戎晏父戎为右贰广上之登御邢公卢蒲癸为右启牢成御襄罢师狼蘧䟽为右胠商子车御侯朝桓跳为右大殿商子游御夏之御寇崔如为右烛庸之越驷乘自卫将遂伐晋晏平仲曰君恃勇力以伐盟主若不济国之福也不徳而有功忧必及君又明年而有崔杼之祸武不可觌兵不可黩有国家者所宜深戒也鋭师成二年传鋭司徒杜预注主鋭兵者定十三年传齐师伐晋鋭师伐河内鋭师亦鋭兵与鋭司徒所掌同则齐军制当别有此兵言其精鋭以别之春秋分记卷三十九春秋分记卷四十钦定四库全书春秋分记卷四十宋程公説撰书二十二征伐书弟二宋卫蔡陈军制不详见宋宋襄公泓之战宋人既成列楚人未既济司马曰彼衆我寡及其未既济也请击之公曰不可既济而未成列又以告公曰未可既陈而后击之宋师败绩公伤服门官殱焉国人皆咎公公曰君子不重伤不禽二毛古之为军也不以阻隘也寡人虽亡国之余不鼓不成列子鱼曰君未知战勍敌之人隘而不列天赞我也阻而鼓之不亦可乎其曰我寡则宋之军卒不能敌楚矣华元之败䘮甲车四百六十乘全军亦三军之制至大尹兴空泽之士千甲全军更役尚周制云若其军帅则以司马主甲兵司徒主徒役司城主营垒司马亦曰司武襄六年华弱为司马平公曰司武而梏于朝难以胜矣谓其主兵也襄九年宋灾司徒华臣具正徒文十六年夫人谓司城去公六卿皆官而夫人独使司城去昭公盖司城与司马实相关则兵亦兼之矣凢调兵必请节而后发哀十四年司马请瑞焉以命其徒攻桓氏杜预注瑞符以发兵当时兵虽掌于司马必请瑞而后敢发于此知周之制度兵虽散在乡遂于卿大夫之家固各有主掌非得符节则不敢发陈有鹳鹅之名昭二十一年与华氏战于赭丘郑翩愿为鹳其御愿为鹅杜预注鹳鹅皆陈名卫卫懿公之灭遗民七百三十人益之以共滕之民为五千人齐立戴公于曹以车三百乘甲士三千人戍焉合卫人以成军而文公之立车止三十乘季年始三百乘盖二军也至出公为支离之卒郑郑次国制当二军旧説就左右拒分为中军考之春秋初则郑已备三军北制之师卫人以燕师伐郑郑祭足原繁洩驾以三军军其前使曼伯与子元潜军军其后燕人畏郑三军而不虞制人遂败燕师于北制至繻葛之战曼伯为右拒祭仲足为左拒原繁髙渠弥以中军奉公为鱼丽之陈亦三军之制也三军之外又多尚徒兵而车战寖弛矣桓五年王以诸侯伐郑郑伯御之王为中军虢公林父将右军蔡人卫人属焉周公黑肩将左军陈人属焉郑子元请为左拒以当蔡人卫人为右拒以当陈人原繁髙渠弥以中军奉公为鱼丽之陈命二拒曰旝动而鼔旝乃中军之旗鼓是二拒之鼓国语有髙子之鼓则此中军亦有鼓郑乃令中军动旝而不动鼓何也盖车进则鼓动今郑欲先命左右拒以击陈蔡卫则中军尚未动此所以动旝而不动鼓特以旝爲号令也古者车制每车有三人若主将车则主将居中御戎与右在两傍非主将车则御居中两傍却有左右故在主将之左者谓之御戎居车之中者谓之御御之制主于马之六辔右之职却执矛哀二年晋大子曰吾救主于车退敌于下我右之上也邮良曰我两靷将絶吾能止之我御之上也于此亦见御与右之职同鱼丽之陈縁郑既分左右二拒以当三国则中军人少不能敌王故先偏后伍分开人数使行陈广阔足以尽敌三军也郑出军必授兵于庙尚有古制然授于武公之庙礼也于大宫非礼也其后大夫归自授甲则家有藏甲矣隠十一年郑伯将伐许授兵于大宫古者藏兵于庙大夫家不藏甲凢用兵必取之庙而后授之兵者国重事出必告庙归必饮至以见不敢轻自专举之意如书用命赏于祖不用命戮于社亦此意鲁庄公治兵楚武王授师孑之类由春秋初遗制尚存然大宫厉王之庙非郑所当祖也其后凢欲侵伐遂自出师襄十年子西闻盗乃归授甲则制度败坏大夫家自藏甲矣简公时公孙舍之公孙侨帅车七百乗伐陈始竭作其后遂作丘赋矣昭四年郑子产作丘赋杜预曰丘十六井当出马一匹牛三头今子产别赋其田如鲁之田赋非也经书用田赋则与作丘甲异文此传言作丘赋其文与作丘甲类不取于丘甲而取诸田赋疑或非也古者以兵车为赋故言敝邑以赋与陈蔡从又云悉索敝赋以来㑹时事子谓仲由千乘之国可使治其赋也则子产之作丘赋意以十六井之民赋车一乘矣所以然者郑国褊小介于晋楚故其赋视他国倍蓰焉燕秦秦自非子为孝王养马汧渭之间封为附庸至秦仲有车马侍御之好车粼之诗秦变风始作秦仲之孙襄公当平王初兴兵讨西戎以救周平王东迁王城以岐丰之地赐之列为诸侯地与戎相错襄公修其车马备其兵甲武事备矣驷驖小戎之诗序田狩车马莫详焉前汉地理志曰天水陇西山多林木民以板为屋及安定上郡西河皆迫近戎狄脩习战备髙上气力以射猎为先故秦诗曰在其板屋又皆言车马田狩之事盖其故俗至穆公霸西戎始作三军伐晋之师过周北门左右免胄而下超乘者三百乘既不请命直过王畿凌逼甚矣传言其轻而无礼着无礼于王室也又置陷阵康公好攻战亟用兵而不与民同欲无衣刺之曰王于兴师脩我戈矛与子同仇秦本周地故犹思周盛时而称先王以见秦人用之异乎周制而民不堪命矣至定五年子蒲子虎帅车五百乘救楚兵力益以强盛楚楚自若敖蚡冒筚路蓝缕以启山林武王始为军政作荆尸以伐随授师孑以立陈法庄四年楚武王荆尸授师孑焉以伐随按宣十二年随武子论楚之兵曰荆尸而举杜预曰荆楚也尸陈也楚武王始更为此陈法遂以为名孑鎗属亦楚陈所利大抵陈中有利于长兵者有利于短兵者弓矢利逺即长兵孑是短兵盖楚参用孑为陈成王地方千里城濮之役子玉请战王怒少与之师唯西广东宫与若敖之六卒实从之大抵皆非正军制亦非古子玉以若敖之六卒将中军盖兵属子玉者子西将左子上将右当是西广东宫之兵传曰楚右师左师溃楚败绩子玉收其卒而止故不败杜曰三军惟中军完则不败者止若敖之六卒楚军有两广即其亲军今曰西广止分其一而已杜注东宫曰太子有宫甲分取以给之按文元年商臣以宫甲围成王是东宫兵也若敖楚武王之祖父葬若敖者子玉之祖也杜预曰六卒子玉宗人之兵六百人言不悉师以益之周礼司马凢制军百人为卒知六卒六百人也于时子玉既为令尹而乃请战盖欲增兵耳若敖之六卒乃子玉家兵观宣公四年楚子与若敖氏战于臯浒敢于敌君战则兵强可知穆王接晋文襄霸之后楚益强大时则严环卫之属文元年传潘崇掌环列之尹杜注宫卫之官列兵而环王宫又宣十二年传以至于昬内官序当其夜以待不虞所以亲卫于王出入同之厥貉之㑹陈郑及宋受役于司马以田孟诸时则有右盂左盂两甄之制文十年㑹于厥貉宋道楚子以田孟诸宋公为右盂郑伯为左盂期思公复遂为右司马子朱及文之无畏为左司马杜注盂田猎陈名将猎张两甄故置二左司马盖期思公复遂一人为右司马当中央则左司马二人张两甄矣两甄犹言两翼庄王霸强克庸以来无日不讨国人而训之于民生之不易在军无日不讨军实而申儆之于胜之不可保逮邲之战军制备矣盖兆于武王备于庄王传莫详焉三军以为正军传曰楚子北师次于郔沈尹将中军子重将左子反将右此三军盖正军也时孙叔敖为令尹秉政不在三军之数如南辕反斾军进退皆由之故知令尹为兼统三军矣二广以爲亲军传载栾武子言楚军制曰其君之戎分为二广右广初驾数及日中左则受之以至于昬内官序当其夜郑氏曰广车横陈之车杜预注二广君之亲兵按传楚子分左右广鸡鸣而驾日中而説左则受之日入而説许偃御右广飬由基为右彭名御左广屈荡为右王乘左广以逐赵旃杜预注楚王更迭载之故各有御右传又曰王见右广将从之乘屈荡尸之曰君以此始亦必以终自是楚之乘广先左盖左右二广为王亲军右广初驾以及日中左广受之以及日入尝在王侧内官序当其夜若今之当更循环亲卫敌安得掩袭亲军之制详矣僖二十八年西广从子玉时子玉专军政故分西广以属之今邲之战则二广皆以俟王迭载其曰楚之乘广先左杜预虽云以乘左得胜然实则楚人尚左故亲军分为二广而王则乘左游阙以爲游兵传使潘党率游阙四十乘从唐侯游阙盖游兵往来游补阙者观兵陈何处为薄则从而补之所谓竒军以防败失广有一卒卒偏之两传曰广有一卒卒偏之两又曰楚子为乘广三十乘分为左右司马法百人为卒二十五人为两车十五乘为大偏九乘为小偏其尤大者又有二十五乘之偏今一广十五乘即古大偏之法而曰卒偏之两者孔颖达谓两广之别各有一卒之兵百人也一卒之外复有十五乘之偏并二十五人之两既言一卒又云卒偏之两言卒之者成辞婉句耳盖防正军有败则以偏车易之正卒有阙则以偏卒补之于陈则分左右二拒传工尹齐将右拒卒以逐下军使潘党率游阙四十乘从唐侯以为左拒以从上军亦犹郑二拒盖楚子在中军与晋中军相对临战分此二拒右拒当晋下军左拒当晋上军故杜预谓为陈名调卒之法商农工贾不败其业卒乘辑睦不奸于事行军之典则右辕左追蓐前茅虑无中权后劲百官象物而动军政不戒而备军行右辕左追蓐凢兵车有甲士有步卒甲士在车不供碎役分歩卒为前左右三处兵车一辕服马夹之而言挟辕者步卒被分左右者军行时又分之在两厢挟辕以为战备传曰令尹南辕又曰改乘辕楚陈以辕为主以辕表车正是挟车严兵以备不虞其应在左者使之追步草蓐令离道求草不近兵车蓐谓卧止之草以为宿备豫定左右之别在道分使之故云军行至于对陈则在车左右前茅虑无尔雅曰茅明也在前者明为思虑所无之事恐卒有非常则预告军衆使知而为备如今军行令人逺在军前斥度候望虑有伏兵使蹹行人持以绛及白为幡与军人为私号曲礼曰前有水则载青旌前有尘埃则载鸣鸢前有车骑则载飞鸿前有士师则载虎皮前有挚兽则载貔貅与此见贼举幡相似茅明释言文舍人曰茅昧之明也杜预注或曰时楚以茅为旌义未详中权是中军大将军进退之权三军之心在此权者谓谋之髙下轻重皆当后劲以精兵为殿凢前曰启后曰殿前后皆当用精兵后世劲兵多在前或被击败则后无应劲兵在后此最良法百官象物而动物犹类也谓旌旗画物类也百官尊卑不同象其所建之物而行动军之政教不待号令而自备周礼大司马中秋教治兵辨旗物之用王载太常诸侯载旂军吏载旗师都载旃乡遂载物郊野载旐百官载旟郑𤣥云军吏诸军帅也师都遂大夫也乡遂乡大夫也或载旃或载物衆属军吏无所将也郊谓乡遂之州长县正以下野谓公邑大夫载旐以其将羡卒也百官卿大夫载旟者以其属卫王也凢旗有军衆者画异物无者帛而已尊卑所建各有物类案春官司常云及国之大閲赞司马颁旗物而所建不同者大司马则中秋教治兵之法司常则中冬教大阅之法郑𤣥云凢颁旗物以出军之旗则如秋以尊卑之常建则如冬大阅备军礼旌旗不如出军时空辟实也是谓时不同故所建异此云象物而动谓军行时当指治兵之法行军之翼日则辎重至乙夘王乘左广以逐赵旃及昬楚师军于邲晋之余师不能军丙辰楚重至于邲杜注辎重也楚辎车甞后正军一日盖楚军有法辎重若与正军过逺则有邀击之患过近则重兵才乱正军亦溃后世用兵先击辎重取胜者多盖以非太近则太逺以是知楚辎重逺大兵一日为得宜也凢此皆军政之善者也若共王之世公子婴齐为简之师组甲被练皆创名之襄三年传楚子重伐吴为简之师使邓廖帅组甲三百被练三干简谓选择也杜预注组甲被练皆战备也组甲漆甲成文被练练袍贾逵云组甲以组缀甲车士服之被练帛也以帛缀甲步卒服之孔颖达曰甲贵牢固练若不固宜皆用组何当造不牢之甲而令步卒服之岂欲其被伤故使甲不牢也若练以缀甲何以谓之被又组是绦绳不可为衣服安得以为甲里杜言组甲漆甲成组文今时漆甲有为文者被练文不言甲必非甲名被是被覆衣着之名故以为练袍被于身上虽并无明证而杜説近之吕祖谦曰组甲被练择兵之精者被练若今软纒之类康王以蔿掩为司马始井沃衍牧隰臯赋车籍马而有车兵徒兵甲楯之数襄二十五年楚蔿掩为司马子木使庀赋数甲兵掩书土田牧隰臯井衍沃量入脩赋赋车籍马赋车兵徒兵甲楯之数既成以授子木灵王斥地益大陈蔡不羮邑赋千乘于是有五帅平王简上国东国之兵都外军师精练有法昭十四年楚平王使然丹简上国之兵于宗丘且抚其民使屈罢简东国之兵于召陵亦如之好于边疆息民五年而后用师杜预注上国在国都之西西方居上流故谓之上国按下云简东国之兵亦如之知此是简西国之兵也西国东国皆是楚人在国之东西者孔颖达曰西为上则东为下下言东则此是西互见也至若戍丁则若申息之子弟僖二十八年楚子入居于申子玉城濮之败王使谓之曰大夫若入其若申息之老何杜曰申息二邑子弟皆从子玉而死士兵则若都君子校人则若王马之属昭二十七年传左司马戍帅都君子与王马之属以济师杜注在都邑之士有复除者贾逵云平常免其徭役事急乃使之耳君子既为士则不调发唯吴楚多有此事急则从如越有君子六千人是也王马之属王养马官属校人之类凢此皆以急调役非常法其爲舟师以待吴寇而卒莫能以得志故曰吴用木也我用革也楚用舟师自康王始考之经传吴自成七年始入州来暨共王卒继侵楚明年败楚于臯舟之隘是吴利在舟师楚惧无以敌吴后十年康王始为舟师以略吴疆而吴乃灭巢昭王时救潜之役令尹子常以舟师及沙汭而还竟无成功其后囊瓦伐吴师于豫章吴人见舟豫章而潜师于巢遂败楚师入郢之后吴太子终累又败楚舟师其帅潘子臣小惟子皆为吴获盖楚虽以备吴置舟师而实莫能胜亦地形用便有不同耳吴吴国介江湖而通淮利于舟檝其为兵舟楫之兵也自申公巫臣以两之一卒适吴舍偏两之一焉教之乘车教之战陈而吴人始知有车骑之战终不习也成七年巫臣使于吴通吴于晋以两之一卒适吴舍偏两之一焉与其射御教吴乘车教之战陈杜云司马法百人为卒二十五人为两车九乘为小偏十五乘为大偏盖留九乘车及一两二十五人令吴习之孔颖达曰以两之一谓将二十五人也又言卒谓更将百人也言之者婉句耳凢将一百二十五人适吴也舍偏谓舍一偏之车九乘也两之一焉又舍二十五人也凢舍九乘车二十五人与吴矣发首言两之一者为舍此两之一故先言之又言卒者见巫臣所将非惟有一两也司马法车九乘为小偏十五乘为大偏传言偏不言大当是留九乘车矣其伐楚则泝淮而上舍舟淮汭而后进㑹于黄池亦通江于淮自淮而上故曰余㳂江泝淮阙沟深水出于商鲁之间以彻于兄弟之国凢吴之兵便利于舟故楚为舟师以伐吴则无功而还为舟师以畧吴疆而吴反得志至豫章之役吴人见舟而潜师以败楚则楚舟师固不能以敌吴异时长岸之战楚既大败吴师获其乘舟余皇环堑守之卒为吴公子光所取盖舟师利于江湖楚是以莫能胜也若其军数王僚伐楚空国而二将夫差伐齐有上中下左右军盖可见者四军夫差益彊带甲之士十有三万黄池之㑹三军皆万人春秋分记卷四十春秋分记卷四十一钦定四库全书春秋分记卷四十一宋程公説撰书二十三职官书第一昔在黄帝以云纪故爲云师而云名炎帝氏以火纪故爲火师而火名共工氏以水纪故爲水师而水名太皥氏以龙纪故爲龙师而龙名少皥挚之立也鳯鸟适至故纪于鸟爲鸟师而鸟名鳯鸟氏厯正也𤣥鸟氏司分者也伯赵氏司至者也青鸟氏司启者也丹鸟氏司闭者也祝鸠氏司徒也瞗鸠氏司马也鸤鸠氏司空也爽鸠氏司寇也鹘鸠氏司事也五鸠鸠民者也五雉爲五工正利器用正度量夷民者也九扈爲九农正扈民无滛者也自颛顼以来不能纪逺乃纪于近爲民师而命以民事则不能故也尧命羲和四子顺天文授民时内有百揆四岳外有州牧侯伯舜命禹作司空弃后稷卨司徒咎繇作士垂共工伯益作虞伯夷秩宗典礼夔典乐龙纳言周官亦云唐虞稽古建官惟百名虽异于纪逺而命官分职犹倣诸古夏殷官倍亦克用乂其详亡闻周则备矣天官冢宰地官司徒春官宗伯夏官司马秋官司寇冬官司空是爲六卿各有徒属职分用于百事太师太傅太保是爲三公盖参天子坐而议政无不总统故不以一职名官又立三少爲之副少师少傅少保是爲孤卿与六卿爲九焉诸侯大国三卿次国二卿小国一卿皆命于天子大夫不世爵使以德爵以功周衰侯度不谨官失常守而百职乱迄于春秋周公所作之法度乱其常矣所建之官制废其守矣孔子陈后王之法曰审法度修废官四方之政行焉凢经书王朝之官曰公曰宰于卿大夫士皆以命数为差尚周公旧典礼经也虽传广记备言而六卿之属官名见者尚鲜盖礼乐征伐不自上出则其官安得而具若邦国之制则无非僭越者矣诸侯擅其命不复请于天子卿职多其人不复考于古制宋虽先代之后得自命官修其礼物固异他国然安可复备天子之制乎太宰列于六卿之外政卿有右师左师之名较之殷典亦复不合鲁世三卿仲叔季氏实秉政权而臧孙东门子叔三氏无非卿职齐立三宰而司寇之置亦踰常法岂周制哉晋并建二孤而实则公以三军将佐为六卿及增为五军而卿之数十又为新军而卿之数十有二置散卿而无军行以卿官而为大夫僭礼败度尤不可训陈卿有三而郑卿亦六效尤大国谁执其咎秦之不更庶长楚之令尹莫敖义莫得闻国异政家殊俗甚矣其衰也是以春秋士以名氏见大夫以字见以官称者各有所见也在其国则称为卿于王朝当曰大夫皆以周公之法绳之左传纪事于列国官制大畧可覩盖春秋用王法以绳衰世之失其法简而严传因纪事以明建置之实其名详而备因其详以不没其实则圣人所为修春秋之意容可类见使诸侯一遵王制之旧则有周官之六典在惟其变古乱常多负成周之法度此春秋官制所以识也夫周室存而别志春秋职官亦足以见当时之失矣故用首着经传王朝之官以其爲春秋而作则当取诸此由周而下曰鲁晋齐宋卫蔡陈郑曹燕秦楚吴则各自着録因其㳂革以知其得失周官盛典不辨自明矣夫子之得官名于郯子也甞有天子失官之叹其以先王官制乱于春秋故欤传者不达乃曰官不脩其职噫名不正则言不顺言不顺则事不成反本寻原失固有在岂但不脩其职云乎哉若邾莒滕薛等国渐以朘削凢经所録无非称人故畧而不书公天子之公不过九命故八命九命称公曾为三公而有土为畿内诸侯亦曰公皆以地配公言之盖古所谓三公也周官曰三公论道经邦官不必备惟其人大宰兼公天官大宰掌建邦之六典以佐王治邦国谷梁传曰天子之宰通乎四海古者三公无其人则以六卿之有道者上兼师保之任冢宰或阙亦以三公下行端揆之职盖以三公与王坐而论道冢宰揆百官均四海俱为重任禹自司空进宅百揆又曰作朕股肱耳目是以宰臣上兼师保之任也周公为师又曰位冢宰正百工是以三公下行端揆之职也宰周公以冢宰而兼三公矣卿天子之卿不过七命故六命七命称伯伯即卿也天官大宰卿一人为上大夫公羊于祭伯凢伯传曰天子之大夫亦以为上大夫矣至渠伯纠传则曰其称宰渠伯纠何下大夫也据下大夫称字如刘夏是己此称伯何得云下大夫乎宰周官治官之属大宰卿一人则春秋六命七命称伯者也小宰中大夫二人则五命称子者也宰夫下大夫四人则四命称字者也上士八人则三命名氏通者也中士十有六人则再命名之者也旅下士三十有二人则一命称人者也考之经称宰有三如宰周公是以冢宰兼公也宰渠伯纠大宰之卿也宰咺虽称名然以官録亦为卿宰书名春秋贬之司徒襄二十一年传栾盈过周王使司徒禁掠栾氏者按周官司寇掌诘姦慝刑暴乱而此命司徒者以司徒掌㑹万民之卒伍以起徒役以比追胥故追盗是其所掌获得罪人乃使司寇刑之中大夫天子之大夫不过五命称子中大夫也下大夫四命字之下大夫也上士天子之士不过三命三命名氏通上士也中士再命中士则称名谓独以名举耳公羊传宰咺曰宰者何官也宰士也孔颖达曰周礼宰夫小宰皆是大夫未知宰咺是何宰也宰夫职曰凢邦之弔事掌其戒令与其币器财用郑𤣥云弔事弔诸侯诸臣币所用赙也既掌弔事或即充使此盖宰夫也按春秋再命称名不以官録春秋书曰宰何得直以为中士哉下士一命称人凢书王人皆下士之职又襄二十六年传韩宣子聘于周曰晋士起将归时事于宰旅杜预注宰旅冢宰之下士按周礼大宰之属有旅下士三十有二人是知宰旅为冢宰之下士也以其官卑故下士独得旅称诸侯入爲卿士春秋初去三代未逺先王遗制犹有存者若郑武公父子列为周司徒善于其职此外诸侯入为卿士也郑在西周盖县内诸侯及王东迁惟郑是依故武庄为平王卿士为王左卿士则犹其世职之旧其后废置不常如以虢公忌父为卿士而郑以王贰于虢故疑邦国自是不复入仕于王朝矣天官之属膳夫庄十九年传王收膳夫之秩故石速作乱因苏氏按周官天官之属膳夫掌王之食饮膳羞以养王及后世子石速为膳夫其任此矣地官之属师庄十九年传子頽有宠蔿国为之师周礼地官之属师氏掌以媺诏王以三徳教国子郑氏注师氏教国子而世子亦齿焉子頽庄王子以蔿国为之师盖师氏职云山人昭四年传申丰言藏氷山人取之县人传之舆人纳之𨽻人藏之杜预注山人虞官按周礼司徒之属山虞掌山林之政令山人犹山虞也县人同上传杜预注县人遂属按周礼司徒之属有遂人掌邦之野五遂为县故杜谓为遂属又县正亦属司徒各掌其县之政令徴比以颁田里以分职事县人盖县正之官山人县人舆人𨽻人四官虽申丰以荅鲁季武子之问然皆序古制非指鲁也故列之周舆人𨽻人见下方春官之属大史文十五年传史佚有言服䖍曰周成王大史又哀六年楚子问诸周大史按周礼大史下大夫二人掌建邦之六典以逆邦国之治甞考春官有大史小史内史外史御史而无左右史之名礼记玉藻动则左史书之孔颖达正义云大史记动作之事在君左厢记事则大史为左史也内史掌策命所掌在君之右故为右史酒诰云矧大史友内史友郑注大史内史掌记言行斯大史当为左史而内史当为右史之证内史僖二十八年王命内史叔兴父策命晋侯为侯伯按周礼内史中大夫一人掌王八柄之法以诏王治凢命诸侯及孤卿大夫则策命之盖大宰既以爵禄诏王内史又居中贰之策谓以简策书王命其文若曰王谓叔父敬服王命晋侯三辞从命受策以出尚周制之旧斯皆言语之事即右史也卜正隠十一年传滕侯曰我周之卜正也按周礼春官大卜下大夫二人其下有卜师卜人龟人筮人大卜为之长正训长也故曰卜正夏官之属御士僖二十四年狄师攻王王御士将御之杜预注周礼王之御士十二人按周礼无御士之官唯夏官大仆之属有御仆下士十有二人掌王之燕令郑𤣥云燕居时之令以亲近王故欲为王御寇舆人𨽻人昭四年传申丰言藏氷舆人纳之𨽻人藏之杜预注皆贱官按周礼夏官之属有𨽻仆即舆人之类候襄二十一年传栾盈过周王使候出诸轘辕杜预注候送迎賔客之官也按周礼夏官之属候人各掌其方之道治与其禁令以设候人若有方治则帅而致于朝及归送之郑氏注周礼候人即引春秋出诸轘辕事曰是其送之秋官之属尉氏襄二十一年传栾盈过周辞曰臣戮余也请归死于尉氏杜预注尉氏讨姦之官孔颖达曰犹言归死于司败明尉氏主刑人故为讨姦之官周礼司寇之属无尉氏盖周衰官名改易于时有此官耳司败亦非周礼官名也行人襄二十一年传栾盈过周辞于行人杜预注王行人也按周礼秋官之属大行人掌大賔之礼及大客之仪以亲诸侯小行人掌邦国賔客之礼籍以待四方之使者凢诸侯入朝王则逆劳于畿凢四方之使者大客则摈小客则受其币而聴其辞又以万民利害等为五书每国辨异之以反命于王栾盈以罪出奔虽非使者然于是伸其辞尚小行人聴辞而反命之遗意故知此年行人为小行人明矣冬官之属陶正襄二十五年传昔虞阏父为周陶正服事我先王我先王赖其利器用也盖司工之官家臣之属宰襄十年传王叔之宰与伯舆之大夫瑕禽杜预注宰家臣周礼春官六命赐官大抵官臣亦天子赐谓使自置其臣治家邑如诸侯传曰曾臣彪将率诸侯以讨其官臣偃实先后之是也在王朝之卿则大宰云施则于都鄙建其长立其两是也属大夫襄十年传伯舆之大夫瑕禽杜预注属大夫盖伯舆之属也王叔有家臣伯舆卑未至六命不得有宰而止设其属内鲁孤传闵二年传公傅夺卜齮田谓之公傅则周官三孤之一也上公之国孤一人鲁侯国不应有孤曰公傅盖僭置孤卿矣然名同孤卿而国政皆世卿司之侯国卿大夫士府史之制周礼大宰之职掌建邦之六典以佐王治邦国乃施典于邦国而建其牧立其监设其参傅其伍陈其殷置其辅盖以侯伯有功徳者加命作州长谓之牧所谓八命作牧也监谓公侯伯子男各监一国书曰王启监厥乱为民此封康叔之言也至于参伍殷辅则卿大夫士府史之属参为卿三人伍谓大夫五人殷衆也谓衆士也王制诸侯上士二十七人辅谓三卿之下各设府史胥徒及庶人在官者皆周制也自入春秋僭礼乱常踰制多矣故于内鲁先叙王制之旧而后列邦国改革之僭三卿天子之制冢宰司徒宗伯司马司寇司空倣天地四时曰六官诸侯并六为三而兼职焉立司徒兼冢宰之事立司马兼宗伯之事立司空兼司寇之事即上所谓设其参也武王牧野之师惟有司徒司马司空成王告康叔曰我有司徒司马司空尹旅又曰圻父农父宏父皆三官之职鲁周公之后宜有足证按昭四年传叔孙聘王王赐之路鲁使三官书之于时季孙宿为司徒叔孙豹为司马孟孙羯为司空三卿之数与班序之次尚周旧典如书赐路一事而三官皆与焉亦见相关处然在隠十一年则羽父求为大宰文二年夏父弗忌为宗伯襄二十一年季孙责司寇臧武仲以诘盗则鲁又具六卿矣以经考之自庄公世曰臧孙氏孟孙氏叔孙氏季孙氏是为四卿若公子结之非世卿不在焉僖公末年东门公子遂亦见于经则为五卿矣宣公末年公弟叔肹后为子叔氏则为六卿矣故成二年战鞌之役季孙行父臧孙许叔孙侨如公孙婴齐四卿并出而仲孙蔑仲婴齐不在帅师之数成十五年仲婴齐卒自此其后不见于经犹有五卿焉又以讥世卿也五大夫周制司徒之下置小卿二人一曰小宰二曰小司徒司空之下亦置小卿二人一曰小司寇二曰小司空司马之下惟置小卿一人曰小司马此五大夫之职即上所谓傅其伍也春秋世五大夫之名不着而多僭制故具改革之实于下司徒周制司徒兼行冢宰之事按昭四年传言襄二十四年王赐叔孙路时季孙为司徒实书名杜预注书名定位号质之周礼大司徒佐王帅其属掌邦教曰以贤制爵以庸制禄盖司徒之职矣而未闻以之兼冢宰则非侯国之制也司马周制司马兼行宗伯之事昭四年传言叔孙为司马与工正书服考之周礼掌邦政其属有司士掌羣臣之政亦以徳诏爵以功诏禄工正虽不属司马然司服巾车皆宗伯之属今鲁使同司马书服尚兼行宗伯遗意然宗伯又别命官亦非侯国之制也司空周制司空兼行司寇之事按隠二年传司空无骇又昭四年传言孟孙为司空以书勲考之周官司空掌邦土而司勲则属夏官今司空书勲侵司马之职矣孔颖达谓春秋之时又是诸侯之法不可尽与礼同况司寇既别命官亦非侯国之制也大宰隠十一年传羽父请杀桓公将以求大宰杜预注大宰官名孔颖达曰羽父求大宰盖欲令鲁特置此官以荣己耳以后更无大宰知鲁竟不立之按侯国冢宰之事司徒兼之其下当置小宰大夫曰大宰僣也虽于时不果命翚必鲁甞置此官而后翚求为之也考之经在桓公时公子翚竟为命卿且终春秋小宰不一见于传则鲁大宰疑或有焉宗伯文二年传跻僖公逆祀也于是夏父弗忌为宗伯君子以为失礼弗忌宗人夏父展之后当是世为礼官至弗忌为宗伯则古卿官也考之左传鲁宗伯仅一见哀二十四年宗人衅夏亦宗伯之属故国语夏父弗忌为宗烝将跻僖公宗有司曰非昭穆也曰我为宗伯何常之有是宗伯为卿而宗人特有司之事则鲁专命宗伯非以司马兼之僣矣司寇襄二十一年传鲁多盗季孙谓臧武仲曰子盍诘盗子为司寇将盗是务去按周礼司寇掌邦禁诘姦慝刑暴乱虽同其职然侯国司寇之事司空兼之其下当置小司寇今但曰司寇且臧氏世卿必非小司寇大夫之职亦僭矣论鲁卿之序以昭四年传三家三官之序言之季孙为司徒叔孙为司马孟孙为司空尚周制之旧也故前此臧武仲谓季孙为正卿而卜楚丘告庄叔亦以叔孙豹为亚卿是司徒正卿司马为亚司空为下矣周礼司寇居司空之上而鲁司寇在三卿外盖由僣制増置司徒不复兼行之旧传所以志具官之失也又按襄四年传谓季孙行父为正卿二十一年传谓季孙宿为正卿叔孙婼为介卿而昭五年传亦以叔孙得臣叔孙豹为亚卿是季氏世为正卿而叔孙氏世为亚卿也至婼以王命为政其后季孙意如憎其在己上位而恶诸晋则自昭以后叔孙位序在季氏上矣左宰襄二十三年传季氏以公鉏为马正又出为公左宰杜预注出季氏家臣仕于公左宰其大宰之属欤宰人哀三年传司铎火命宰人出礼书以待命杜预注冢宰之属按周礼宰夫凢礼事赞小宰比官府之具府人昭三十二年传反赐于府人按周礼大府赏九贡九赋九功之贰以受其货贿之入王府掌王之金玉玩好兵器凢良货贿之藏内府掌受九贡九赋九功之货贿良兵良器以待邦之大用外府掌邦布之入出侯国与王制异然府人司赐子之物亦犹大府玉府内府外府所掌矣周人哀三年传司铎火命周人出御书俟于宫杜预注周人司周书典籍之官御书进于君者也使待命于宫按周礼司书掌邦之六典八法八则九职九正九事邦中之版土地之图周人司周书其司书之类欤在鲁故以周人别之韩宣子适鲁见易象与鲁春秋曰周礼尽在鲁矣鲁周公之后藏周典籍为多故以周人名官隧正襄七年传叔仲昭伯为隧正欲善季氏谓南遗请城费隧正主徒役也五县为遂则隧正当如周礼之遂人掌诸遂之政令徒役出诸遂之民故为主役徒者按周礼遂人掌邦之野五家为邻五邻为里四里为鄼五鄼为鄙五鄙为县五县为遂郑司农云王国百里内为六乡外为六遂郑𤣥云郊内比闾族党州乡郊外邻里鄼鄙县遂异其名者示相变耳尚书费誓云鲁人三郊三遂则侯国之有乡遂亦以郊内外别之城费之命出于季氏城费之役制于昭伯贾正昭二十五年传臧㑹奔郈郈鲂假使为贾正焉计于季氏杜预注鲂假郈邑大夫贾正掌货物使有常价若市吏送计簿于季氏按周官贾师二十四则一人各掌其次之货贿之治辨其物而均平之禁贵价者使有恒贾而属于司徒此郈邑大夫使为贾正是为郈市之贾正也其后为叔孙私邑此时尚为公邑故使贾正通计簿于季氏昭四年传季孙为司徒谓季武子也季氏世为正卿平子践司徒之职贾正送计簿乃其属云右左宰而下于周官为大宰之属隧正贾正为司徒之属在侯国皆属之司徒宗人哀二十四年传将以公子荆之母为夫人使宗人衅夏献其礼曰汝为宗司杜预注宗人礼官也按国语公使宗妇觌用币宗人夏父展曰臣从有司则展职犹衅夏也宗人以司称宜为宗伯之属周礼都宗人掌都祭祀之礼正都礼与服家宗人掌家祭祀之礼与其衣服宫室车旗之禁令宗人盖司礼者大祝昭十七年传祝史请所用币按周礼大祝掌六祝之辞小祭祀故以用币为请大史文十八年传大史对曰先大史臧文仲又昭十七年传大史曰在此月也按周礼大史掌建邦之六典诸侯大史其职亦同卜闵二年传使卜楚丘之父卜之杜预注鲁掌卜大夫按周礼有大卜掌三兆之法掌三易之法掌三梦之法又卜师掌开龟之四兆祝宗卜吏四官之重定四年传祝宗卜史命以伯禽注大祝宗人大卜大史凢四官即上所述是已古者惟先事人与神此四官赐出王命不得私立是以重之传述鲁四官皆王命之旧云巾车哀三年传巾车脂辖杜预注巾车掌车按周官巾车掌公车之政令辨其用与其旗物而等叙之以治其出入巾犹衣也巾车公车之长校人哀三年传校人乘马杜预注校人掌马乘马谓使四马相从为驾之易按周礼校人掌王马之政辨六马之属凢颁良马而飬乘之乘马一师四圉自乘至廏其数二百一十六匹六廏成校校有左右此王制也鲁之校人义倣此而马数不可考盖不当与王制同圉人庄三十二年传圉人荦杜预注圉人掌养马者周礼圉人掌养马刍牧之事以役圉师右宗人而下于周官为宗伯之属校人而下为司马之属在侯国皆属之司马行人昭二十三年经晋人执我行人叔孙婼按周官大行人掌大宾之礼及大客之仪以亲诸侯小行人掌邦国宾客之礼籍以待四方之使者诸侯之行人当亦通掌此事释例曰使以行言言以按事信令之要于是乎在古者兵交使在其间或执杀之皆讥也工正昭四年传夫子为司马与工正书服杜预注车服之器工正所书孔颖达曰工正虽不属司马掌作车服故与司马书服按周官司空掌邦土居四民时地利冬官书阙以考工记补之故孔以工正不屡司马也大匠襄四年传匠庆用蒲圃之槚杜预注鲁大匠按周礼考工记有匠人掌建国宫室右行人于周官为司寇之属工正而下为司空之属在侯国皆属之司空家臣宰襄七年传南遗为费宰杜预注费季氏邑凢三家私邑皆以宰称接传言王叔之宰此王卿家宰也王卿之宰天子赐之而侯国家臣亦然鲁政出季氏未必君赐也马正襄二十三年传季氏以公鉏为马正杜预注马正家司马又定十年公南为马正昭二十五年叔孙氏之司马鬷戾皆同此职工师定十年传叔孙谓郈工师驷赤杜预注工师掌工匠之官郈时为叔孙氏私邑工师其家臣矣春秋分记卷四十一春秋分记卷四十二钦定四库全书春秋分记卷四十二宋程公説撰书二十四职官书第二晋公孤混称大师大傅文六年传赵盾将中军始为国政既成以授大傅阳子与大师贾佗使行诸晋国以为常法孔颖逹曰周官大师大傅大保天子三公也周礼上公之国孤一人王制诸侯三卿晋侯国也而有六卿复有孤二人者晋为霸主多置群官共时所须不能如礼孤尊于卿法由在上故宣子法成授二孤使行之按周官三公太师大傅大保论道经邦三孤少师少傅少保贰公𢎞化贰言副之晋侯国不应有孤卿又称大师大傅则公而非孤矣孔氏既以周官大师大傅为三公释之又云晋有孤二人是公孤混称也大抵晋建官置军僣佚为多卿无常贠复僣天子三公之名而假曰孤卿虽于时赵盾自专国政託于大师大傅其实二人不得而与若汉光武政归台阁而尚书奉行之又置大傅于上然名之僣拟安可诬乎卿而兼傅宣十六年传晋侯请于王命士㑹将中军且为大傅以中军之将而兼傅尚古兼摄之义也孔颖逹谓为孤卿大傅非孤既言于前矣大夫而兼傅成十八年传悼公使士渥浊为大傅使修范武子之法襄十六年平公即位羊舌肸为傅杜预注代士渥浊此代渥浊亦当为大傅也渥浊肸皆为大夫是以大夫而兼傅孔颖逹曰诸侯之有孤卿犹天子之有三公无人则阙故随其本官髙下而兼摄之卿六卿晋诸卿皆以三军将佐为号僖二十七年传初作三军郄縠将中军郄溱佐之狐毛将上军狐偃佐之栾枝将下军先轸佐之是僣六卿矣自是而下迭命为代襄二十五年传自六正五吏杜预注六正三军之六卿中军为尊本司徒之官僖二十七年传作三军谋元帅赵襄曰郄縠可乃使将中军元长也谓将帅之长军行则重者居中故晋以中军为尊而上军次之又文六年传晋蒐于夷舍二军使狐射姑将中军赵盾佐之阳处父至自温改蒐于董易中军且谓赵盾能曰使能国之利也是以上之宣子于是始为国政则晋中军帅是为政卿国政听之矣中军本司徒之官侯国三卿司徒为首周制之旧也春秋时王政不行晋前此以僖侯废司徒故易为中军五军将佐皆卿官僖三十有一年传晋蒐清原作五军以御狄赵衰为卿杜预注罢三行更为上下新军赵衰从原大夫为卿新军帅孔颖逹曰衰将新上军箕郑佐之胥婴将下军先都佐之如彼文止谓赵衰作五军故特言赵衰为卿以见之然新军将佐皆卿也合旧三军言之晋于是有十卿矣六军将佐皆卿官成三年传景公作六军韩厥赵括巩朔韩穿荀骓赵旃皆为卿赏鞌之功也杜预注晋旧自有三军今増此故为六军合将佐言之晋卿十有二矣散卿僖三十三年传襄公以一命命郄缺为卿不在军帅之数又文十二年传赵穿不在军事出追秦师宣子曰秦获穿也获一卿矣是时赵盾荀林父郄缺臾骈栾盾胥甲为三军将佐穿无军行亦曰卿盖皆彊族之子为之杜预曰晋自有散位从卿者以卿官为大夫成二年传司马司空受一命之服杜预注皆大夫孔颖逹曰司马司空本是卿官之名但晋之诸卿皆以三军将佐为号其司马司空本是大夫之官仍有为卿之嫌故云晋司马司空皆大夫也按侯国三卿司徒司马司空传曰鄫无赋于司马则晋之三卿其旧未始不重自文公置私人以掌军行国之军政由是属之彊家而官之旧典乃为虚噐既废司徒为中军若司马司空无事不复与卿政进退号令始得司之事已旋废如曰司马主甲兵司空主营垒皆非王官之旧矣两司马宣十二年传邲之战韩厥为司马成二年司马司空受一命之服但曰司马至十八年魏绛为中军司马籍偃为上军司马始有两司马按晋语云魏绛之勇而不乱也使为元司马知籍偃之惇帅旧职而共俭也使为舆司马元大也中军为尊故曰元舆衆也官与诸军同故称舆两司空庄二十六年晋士蒍为大司空杜预注大司空卿官文二年晋司空士縠盟于垂陇注云晋司空非卿也成二年司马司空亚旅皆受一命之服注又云晋司马司空皆大夫成十八年右行辛为司空使修士蔿之法实先于御戎校正司士司马等官疑其使掌大司空之职故升之司马之上按庄二十五年士蔿为献公杀群公子次年为大司空则任以卿位明矣司空大夫亚于卿故与亚旅皆受一命之服掌公族大夫襄七年传晋侯谓韩无忌仁使掌公族大夫杜预注为之师长按无忌先为公族大夫今言使掌是与诸公族大夫为师长也故曰掌公族余子公行旄车尽属之公族大夫宣二年传自骊姬之乱晋无公族成公即位宦卿之适而为之田以为公族又宦其余子亦为余子其庻子为公行赵盾使屏季以其故族为公族大夫杜预注皆官名又成十八年传荀家荀㑹栾黡韩无忌皆为公族大夫使训卿之子弟共俭孝弟公族大夫掌公族及卿大夫子弟之官凢卿之适子属焉晋语云栾伯请公族悼公曰荀家惇惠荀㑹文敏黡也果敢无忌慎靖使兹四人者为之膏梁之性难正也故使惇惠者教之文敏者道之果敢者谂之慎靖者修之使兹四人者为公族大夫是公族专主教诲也襄十六年传晋平公使祁奚韩襄栾盈士鞅为公族大夫説者谓奚去中军尉而为公族去剧职就闲官余子宣二年传成公宦卿之余子杜预注余子适子之母弟也亦治余子之政孔颖逹曰令主教卿大夫适妻之次子下云庻子为公行掌公之戎车然则卿大夫之妾子亦是余子之官教之矣公行宣二年传成公宦卿之适及余子其庻子为公行晋于是有公族余子公行赵盾请以括为公族冬赵盾为旄车之族杜预注庻子妾子也旄车公行之官掌率公戎行孔颖逹曰掌车而谓之公行知其掌率公戎车之行列魏风有公族公路公行公族公行既与左传同公路似余子然余子不主路车公路非余子也当与公行为一以其主君路车曰公路主车行列曰公行其实一官耳周礼主衣饰之车谓之巾车则掌建旄之车谓之旄车之族车皆建旄故曰旄也三行之帅僖二十八年传文公作三行御狄荀林父将中行屠击将右行先蔑将左行杜预注三行无佐疑大夫帅中军大夫上军大夫下军大夫宣十二年传赵括赵婴齐为中军大夫巩朔韩穿为上军大夫荀首赵同为下军大夫盖军行置此大夫为三军将佐之辅其后谋议不合军制无统皆此数人者实乱之卒以致败及鞌之战惩此悉去所増六大夫独三军帅耳御戎桓三年传韩万御戎杜预注御戎仆也孔颖逹曰周礼戎仆掌驭戎车按周礼大御御官之长戎仆次之春秋尚攻战晋卿佐皆以军为号御戎虽㳂戎仆之旧盖御之尊者戎右桓三年传梁𢎞为右杜预注右戎车之右孔颖逹曰周礼戎右掌戎车之兵革故知右为戎车之右也校正成十八年传弁纠御戎校正属焉使训诸御知义又襄九年传命校正出马按周礼校人掌王马之政是知校正为主马之官然周礼校人不属大御今校正属御戎则诸侯兼官或悼公新法耳既主养马又知御事者盖令校正助御戎训御也诸御谓诸是御车之人设令国有千乘乘有一御皆命教之戎士尚莭义故训之使知义如羊斟之徒是不知义也司士成十八年传荀賔为右司士属焉使训勇力之士时使杜预注司士车右之官按周礼司右掌群后之政凢国之勇力之士能用五兵者属焉其下更有戎右中大夫齐右下大夫道右上士此三右或官尊于司右而司右掌其政令春秋世车右为尊司士犹周礼司右之类故为车右属官服䖍以为司士主右之官谓司右也所训勇力之士皆谓为车右者设令国有千乘乘有一右总使此官训之勇力之士失于强暴如魏犫之徒不顺上命故训之以共时使不犯法也军尉成十八年传祁奚为中军尉羊舌职佐之铎遏寇为上军尉晋语云公知祁奚之果而不滛也使为元尉知羊舌职之聪敏肃给也使佐之又云知铎遏寇之共敬而信强也使为舆尉则中军为元上军为舆也悼公官制极多大率増置小官以弱大官之权此年命卿自祁奚以下皆属官候正候奄成二年传候正受一命之服杜预注候正主斥候大夫也晋制军行有此大夫从者又成十八年传张老为候奄盖中军之候奄也晋语云知张老之知而不诈也为元候元大也中军尊故称大知而不诈示取其信周礼夏官之属候人各掌其方之道治与其禁令以设候正候奄疑同一官或职掌相类而分任云乘马御成十八年传程郑为乘马御六驺属焉使训群驺知礼杜预注乘车之仆也六驺六闲之驺周礼诸侯有六闲马乘车尚礼故训群驺知礼按晋语云知程郑之端而不滛且好諌而不隐也使为賛仆则乘马御亦曰賛仆矣仆人襄三年传魏绛至授仆人书杜预注仆人晋侯御仆按周礼御仆掌群吏之逆及庻民之复郑司农云逆谓受下奏复谓奏事魏绛以书授之是受下奏盖掌逆也则仆人其周礼之御仆矣舆帅成二年传舆帅受一命之服杜预注舆帅主兵车大夫晋制军行有此大夫从者七舆大夫僖十年遂杀七舆大夫杜预注侯伯七命副车七乘襄二十三年传魏氏及七舆大夫与之杜预注七舆官名按周礼大行人侯伯七命贰车七乘贰即副也毎车一大夫主之谓之七舆大夫闵二年申生将上军故僖十年七舆大夫服䖍以为二年之舆帅七人属申生者为申生报怨襄十八年栾盈佐下军则襄二十三年七舆大夫乃下军舆帅七人故与栾氏云亚旅成二年传司马司空舆帅候正亚旅皆受一命之服杜预注亚旅亦大夫也晋制军行有此大夫从者亚旅次于卿是衆大夫无专职掌散共军事故后言之嬖大夫昭七年传罕朔奔晋讳宣子问其位于子产子产曰卿违从大夫之位罪人以其罪降古之制也朔于敝邑亚大夫也宣子使从嬖大夫杜预注为子产故使降一等不以罪降孔颖逹曰子产数㳺楚云子晢上大夫女嬖大夫不尊贵也则晋之嬖大夫亦是下大夫矣曰降一等降于亚大夫也五吏三十帅三军之大夫百官之正长师旅襄二十五年传齐赂晋侯以宗噐乐噐自六正五吏三十帅三军之大夫百官之正长师旅又处守者皆有赂杜预注六正三军之六卿五吏文职三十帅武职皆军卿之属官百官正长群有司也师旅小将帅孔颖逹曰此齐以晋将来伐就㑹赂之则五吏三十帅皆军内之官三军将佐有六卿与六正数同故以六正为六卿也其五吏三十帅皆是军内之官以三军与六正数同必是在军之官但官军不复可知下言三军之大夫百官之正长则军内群官足包之矣于大夫之上言五吏三十帅此吏帅未必贵于大夫当以有所掌故先言之耳吏者治也故为文职帅者有所率领故为武职杜以意而解不能审悉故云皆军卿之属官略言之耳既以帅为武职则帅是大帅下句复云师旅当小于帅故杜以下师旅为小将帅董遇云五吏谓一正有五吏为三帅之长亦以意言之耳俗本三十帅为三十师非也执秩僖二十七年传文公作执秩以正其官杜预注执秩主爵秩之官秩次也秩次不正其余皆乱如小宰叙正群吏也司典昭十五年传王语籍谈曰昔而髙祖孙伯黡司晋之典籍以为大政故曰籍氏及辛有之二子董之晋于是乎有董史女司典之后也何故忘之杜预注辛有二子适晋为太史籍黡与之共董督晋典因为董氏大史宣二年传大史书赵盾弑其君以示于朝昭十五年传辛有二子董之晋于是乎有董史杜预注适晋为大史按司典大史虽共掌典籍然司典必世掌典籍故以籍为氏而官曰司典大史则实掌史笔如书赵盾是也史僖十五年传史苏占之杜预注晋卜筮之史司寇襄三年传魏绛曰臣之罪重请归死于司寇司寇主刑故请致尸使戮之侯国之制司空兼行司寇之事晋别命官司空非兼之也理官昭十四年传士景伯如楚叔鱼摄理晋语云士景伯如楚叔鱼为賛理孔晁云景伯晋理官叔鱼佐之士兼司盟襄九年传士庄子为载书盟书何以是士庄子为之周礼司盟乃秋官之属春秋时士是狱官庄子为士故为盟书行人襄四年传韩献子使行人子贠问之杜预注行人通使之官按周礼有大行人小行人诸侯行人当亦通掌此事县师襄三十年传以绛县老人为君复陶为绛县师杜预注县师掌地域辨其夫家人民按周礼县师上士二人掌邦国都鄙稍甸郊里之地域而辨其夫家人民田莱之数凡造都邑量其地而制其域以嵗时征野之赋贡天子之县师掌此则诸侯县师或亦倣之故杜略引周礼以解如周礼则县师是王朝之官此言绛县师者绛是晋国所都之邑以居在綘邑故系绛言之复陶同上杜预注复陶主衣之官按昭十二年传说楚子出猎云皮冠秦复陶翠被豹舄执鞭以出复陶之文在冠履之间知复陶是衣也此言君复陶则当主君衣服之官矣衣服名复陶义则未闻寺人僖二十四年传寺人披请见注寺本文作侍按匡缪正俗云寺人者内小臣在壶闱庭寺之中谓阉人耳后学皆读寺人为侍人失之甸人成十年传使甸人献麦周礼天子有甸师甸师掌帅属而耕耨王籍以时入之以共齍盛侯国不曰甸师制与天子异盖主为公田者馈人成十年传使甸人献麦馈人为之馈人掌饮食之人如王朝庖人之类膳宰昭九年传膳宰屠蒯趋入请佐公使尊曰臣实司味亦犹天子之膳夫也檀弓以屠蒯为杜蒉疑音相近曰蒉也宰夫也非刀匕是供又敢与知防膳宰司庖膳固其职云巾车襄三十一年传巾车脂辖杜预注主车之官𨽻人襄三十一年传𨽻人牧圉各瞻其事周礼𨽻仆掌五寝之埽除粪洒之事侯国𨽻人职当倣此齐管仲制国齐语云管仲为桓公制国为二十一乡工商之乡六士乡十五参国起案以为三官臣立三宰工立三族市立三郷泽立三虞山立三衡此其大凡也考之经传官制亦有合而不详见云三军齐初置三军公帅中军国子髙子帅左右军盖桓公世中军属公而二守司左右二军哀十一年傅国书将中军髙无㔻将上军宗楼将下军则皆臣帅之矣三卿齐语云臣立三宰注三宰三卿也使掌群臣僖十二年传管仲辞上卿之礼曰臣贱有司也有天子之二守国髙在管仲受下卿之礼而还杜预注国子髙子天子所命为齐守臣皆上卿也管仲不敢以职自髙卒受本位之礼是国髙为上卿管仲为下卿盖齐三卿官也三卿之数虽合侯国之制然不曰司徒司马司空又以司徒掌兵而别置司寇非周制矣左相襄二十五年传崔杼弑庄公立景公而相之庆封为左相详考首末相左相之名惟见于此盖列国三卿一卿执政即所谓相矣按庄九年传桓公自莒入齐鲍叔告公曰管夷吾治于髙傒使相可也齐语桓公自莒反于齐使鲍叔为宰辞以管夷吾而管子小匡篇亦曰桓公自莒反于齐使鲍叔牙为宰鲍叔辞二书所载皆同俱谓为宰则所谓使相者使之为宰也管仲制国臣立三宰注以三宰为即三卿是相与宰同或曰宰或曰相或曰卿言之虽异而实皆执国政者崔杼致逆故以庆封为左相以助己出于非常非旧制也位卑执国政管仲以下卿而执国政齐制执政不嫌于位卑也哀十四年传齐简公之在鲁也阚止有宠焉及即位使为政止班序不详见其亦位卑而执政欤大夫成十七年传齐侯使崔杼为大夫使庆克佐之十八年庆封为大夫庆佐为司寇大夫次于卿古制也今一则使主兵而置佐一则以居司寇之上虽曰上大夫然与古制甚戾司徒成二年传锐司徒免乎杜预注锐司徒主锐兵者齐以司徒主兵与司徒兼行冢宰事异矣司寇成十八年传庆封为大夫庆佐为司寇封盖佐之兄先命为大夫而以司寇佐次之是以司寇次于大夫矣侯国当置司寇大夫曰司寇皆僣也此次于大夫岂即司寇大夫乎又是年华免为士官杀国佐以讨前擅杀庆氏于是始命封与佐焉华免既以士官掌刑则庆佐为司寇其职非主刑矣是齐司徒司寇不但非卿官而职掌亦异士官成十八年传齐侯使士华免以戈杀国佐杜预注华免齐大夫孔颖逹曰世族谱有华免无士字此注以华免为大夫则士者为士官也士官掌刑故使杀国佐傅少傅襄十九年传齐灵公使髙厚傅牙以为大子夙沙卫为少傅此二傅以傅大子大史南史氏襄二十五年传大史书崔杼弑其君崔子杀之其弟嗣书而死者二人其弟又书乃舍之南史氏闻大史尽死执简以徃大史史官礼记玉藻动则左史书之孔颖逹引大史书崔杼弑其君事谓记动作之事在君左厢则大史为左史也南史职掌亦同或居于南故氏以别之工正庄二十二年传齐侯使敬仲为卿辞使为工正杜预注掌百工之官管仲制国工立三族工正其任此矣或曰卿官之亚职位亦重虞人昭二十年传齐侯田于沛招虞人以弓不进杜预注虞人掌山泽之官按周礼山虞掌山林之政令泽虞掌国泽之政令齐既有虞候以掌薮之薪蒸是为泽虞此虞人其山虞乎苟从杜注则山泽之官摠名矣衡鹿昭二十年传山林之木衡鹿守之杜预注衡鹿官名按周礼司徒之属林衡之官掌廵林麓之禁郑𤣥云衡平也平林麓之大小及所生者竹木生平地曰林山足曰麓此置衡鹿之官守山林之木是其宜也衡者山林之官此加以鹿其专主林乎舟鲛昭二十年传泽之萑蒲舟鲛守之杜预注舟鲛官名按舟是行水之噐鲛是大鱼之名泽中有水有鱼故以舟鲛名官虞候昭二十年传薮之薪蒸虞候守之杜预注虞候官名按周礼泽虞掌国泽毎大泽大薮中士四人郑𤣥云虞度也度知山之大小及所生者泽水所钟也水希曰薮泽草所生则薮是少水之泽立官使之候望以虞候为名当是泽虞之职祈望昭二十年传海之盐蜃祈望守之杜预注祈望官名海是水之大神有时祈望祭之因以祈望为主海之官侍渔襄二十五年传申蒯侍渔者杜预注侍渔监取鱼之官尊之所以言侍卜文十八年传惠伯令龟卜楚丘占之孔颖逹曰周礼大卜大祭祀则视髙命龟郑𤣥云命龟告龟以所卜之事士丧礼卜𦵏命龟云卜𦵏其父某甫考降无有近悔如此之类是令龟之辞也令者告令使知其意与命同寺人僖二年传齐寺人貂始漏师于多鱼杜预注寺人内奄官竖貂也孔颖逹曰周礼内宰之属有内小臣奄上士四人寺人王之正内五人内竖倍寺人之数寺人掌王之内人及女宫之戒令内竖掌内外之通令皆掌妇人之事是自内小臣以下皆用奄人为官侯国其数当降于王名职则无以异郑𤣥云竖未冠者之官名然则此人名貂幼童为内竖之官以为齐侯所宠后虽年长遂唿为竖貂焉此时为寺人之官故称寺人貂勇爵襄二十一年传齐庄公为勇爵杜预注设爵位以命勇士春秋分记卷四十二春秋分记卷四十三钦定四库全书春秋分记卷四十三宋程公说撰书二十五职官书第三宋宋殷后天子之事守礼秩加于诸侯文八年经书宋司马宋司城亦以天子之后得自命官也成王命㣲子统承先王修其礼物由是言之宋之制当本之殷然诸侯亦不可尽备天子之制殷制见于书传无闻焉惟曲礼载天子建天官先六大曰大宰大宗大史大祝大士大卜典司六典天子之五官曰司徒司马司空司士司寇典司五衆天子之六府曰司土司木司水司草司噐司货典司六职天子之六工曰土工金工石工木工兽工草工典制六材五官致贡曰享五官之长曰伯郑氏注此盖殷时制也孔颖逹曰殷以大宰为一卿以象天时司徒以下五卿法地事但大宰既尊故先列大宰而𨽻属大宰之官既法于天故同受大名六卿外复别立六府者藏物之处使各主其所掌职也立此六工典制六府之材物五官致贡不言大宰以大宰摠领群职尔此殷制可考之大凡也宋官制较之于旧则有异其详列下方孤卿僖九年传宋襄公即位以公子目夷为仁使为左师以听政于是宋治宋始盖以左师为政其后有左右二师襄九年传二师令四乡正敬享颖逹曰宋国之法二师分掌其方左右各掌二乡按周礼乡老二乡则公一人此王制也孤贰公上公之国则孤一人宋上公而有左右二师是为二孤倣公孤之名非古也故颖逹曰宋国之法讥其更变之失而违王制耳右师右师之职于六卿中为贵故华元曰我为右师君臣之训师所司也襄九年宋灾华閲为右师讨右官官庀其司向戌讨左亦如之孔颖逹曰百司府藏属左右二师故右官庀其司而左亦如之是府库之物二师摠令群官所主宋僣立二孤在六卿之上而右师又孤卿之尊者左师左师之职亚于右师僖九年公子目夷为左师以听政宋始以左师为政卿其后有左右二师则右师为之长僣也六卿殷制六卿大宰象天时司徒司马司空司士司宼法地事宋六卿之次则曰右师左师司马司徒司城司寇其不合者有四右师左师命名特异一也大宰列六卿之外二也司徒次司马之后三也司士之名无闻焉四也然所为戾者多矣司马文八年经宋人杀其大夫司马司马主甲兵亦曰司武襄六年传华弱为司马平公曰司武而梏于朝难以胜矣谓其主兵也哀十四年传司马请瑞兵虽掌于司马必请瑞而后发尚古制云司徒司徒主徒役襄九年传宋灾司徒华臣具正徒杜预注正徒役徒司徒所主按周礼大司徒掌徒庻之政令小司徒凡用衆庻则掌其政教凡国之大事致民孔颖逹曰如是年司里所使遂正所纳皆是临时调民而役之若今之夫役也司徒所具正徒者常共官役若今之正丁也司城文八年经宋司城来奔司城本司空主营垒以武公名废为司城十六年传夫人将使昭公田孟诸而杀之使谓司城去公六卿皆卿官而独使司城者以司城与司马相属其掌营垒则兵亦兼之矣周礼司空乡师大役则帅民徒而至以考司空之辟田猎徒役亦不尽役谓若一次起发几人司城必书其人已用几日至用之后则不再起是其职也司寇司寇掌刑罚襄九年传使乐遄庀刑噐亦如之杜预注乐遄司寇刑噐刑书卿官非一大司马少司马大司寇少司寇僖二十二年传曰大司马固谏又曰司马鱼固为大司马则鱼为小司马矣成十五年向为人为大司寇鳞朱为少司寇凡此皆具官也大宰少宰桓二年传孔父嘉为司马督为大宰于时宋其二卿为政欤至成十五年传华元为右师鱼石为左师荡泽为司马华喜为司徒公孙师为司城向为人为大司寇鳞朱为少司寇则为七卿矣而复有向带为大宰鱼府为少宰孔颖逹曰少司寇二宰等六卿外亦是卿官如鲁三卿外别有公孙婴齐臧孙许但非如六卿世掌国政则宋卿数踰殷制之旧矣大宰所掌襄九年传宋灾使大宰西鉏吾庀府守杜预注府六官之典按殷制天子建天官先六大而大宰居其一又天子之六府典司六职此言大宰盖天官之一而府守则六府之职也若如杜言谓为六官之典是与府守异矣孔颖逹曰杜以府为六官之典当是六官之典其事载于书故使具其守刘炫以府守为府库守藏今知不然者以百司府藏已属左右二师曲礼言五官致贡曰享不及大宰则以大宰摠摄群职故也虽二师各庀其司而大宰摠庀府守卿文十四年传宋髙哀为萧封人以为卿杜预注萧宋附庸仕附庸还升为卿孔颖逹曰髙哀仕于萧国遂被㧞擢升为宋卿是时公子成为右师公孙友为左师华耦为司马鳞矔为司徒荡意诸为司城华御事为司寇髙哀为卿在六卿之外宋卿盖非一矣司城为政卿襄九年传宋灾乐喜为司城以为政杜预注乐喜子罕也为政卿知将有火灾素戒为备火之政按宋六卿右师为尊司城位居五非政卿也今言司城为政卿杜预注以为专为救火之政而已然从此以后歴检传文郑人请贼宋人献玉抶筑台之讴削向戌之赏子罕所为皆是政卿之任则子罕以司城为政卿不特救火之政也孔颖逹云宋以华阅是华元之子以元有大功使閲继其父耳子罕贤知故特使为政齐任管夷吾鲁任叔孙婼皆位卑而执国政子罕以司城为政其类此欤右左官属襄九年传华阅为右师讨右官官庀其司向戌讨左亦如之杜预注使具其官属盖百官有司之分属于右师左师者大尹哀二十六年传六卿三族降听政因大尹以逹杜预注大尹近官有宠者六卿因之以自通逹于君御士昭二十一年传多僚为御士杜预注公御士此年传又曰子皮遇多僚御司马而朝则公之御士亦为司马御士矣校正襄九年传宋灾命校正出马工正出车杜预注校正主马按周礼校人司马之属工正襄九年传命校正出马工正出车备甲兵庀武守杜预注工正主车孔颖逹曰车马甲兵司马之职周礼司马属官有校人而无主车之官巾车车仆职皆掌车乃属宗伯昭四年传载鲁叔孙为司马与工正书服盖侯国之制司马兼行宗伯之事故工正主车而属焉殷制天子之六工典制六材其四曰木工注谓轮舆弓庐匠车也工正或犹木工而其名异乎司里襄九年传伯氏司里杜预注司里里宰释言曰里邑也李廵云里居之邑也是里为邑居之名周礼五邻为里以五邻必同居故以里为名里长谓之宰周礼里宰毎里下士一人谓六遂之内二十五家之长也此言司里谓司城内之民若今城内之坊里也里必有长不知官名周礼有里宰故以宰言之非是郊外二十五家之长也使伯氏司此城内诸里之长故曰司耳隧正襄九年传宋灾华臣具正徒令隧正纳郊保奔火所杜预注隧正官名也五县为隧孔颖逹曰此隧正如天子之遂大夫按周礼有遂人遂师遂大夫之别遂人职云五家为邻五邻为里四里为鄼五鄼为鄙五鄙为县五县为遂遂师各掌其遂之政令戒禁遂大夫各掌其遂之政令诸侯有乡遂亦以郊内郊外别之郊内属乡者近于国都司徒自率以入城郊外属遂者是郊野保守之民不可全离所守司徒令遂正量其多少纳之于国随火所起而奔徃救之乡正襄九年传宋灾二师令四乡正敬享杜预注乡正乡大夫孔颖逹曰周礼毎乡卿一人天子六卿即以卿为之长此传云二师令四乡正则四乡别立乡正而二师各摠其二耳周礼卿大夫各掌其乡之政教正月之吉受教法于司徒退而颁之于其乡则乡正当属司徒此传言二师命之者上文右师讨右左师讨左由宋国之法二师分掌其方左右故云二师命四乡正也费誓云鲁人三郊三遂则鲁立三卿此云命四乡正则宋立四卿也周礼卿为一军大国三军宋大国不过三军而有四卿者当时所立非正法矣迹人哀十四年传迹人来告杜预注迹禽兽者周礼迹人掌邦田之地政迹之言迹知禽兽之处祝襄九年传宋灾祝宗用马于四墉杜预注祝大祝按殷制天官先六大四曰大祝主天地鬼神之事宗同上杜预注宗宗人按殷制天官先六大二曰大宗郑氏曰周则大宰宗伯皆为六官盖殷以大宗为大宰之属所以明其为殷制也主天地鬼神之事以六大之次言之则宗当居大祝之上行人定六年经晋人执宋行人乐祁犂行人使人也周礼有大行人小行人诸侯行人当亦通掌此事门官僖二十二年传宋师败绩襄公伤股门官殱焉杜预注门官守门者师行则在君左右周礼虎贲氏掌先后王而趋以卒伍军旅㑹同亦如之舍则守王闲王在国则守王宫国有大故则守王门诸侯之礼不得其详曰门官亦虎贲氏之类故在国则守门师行则在君左右近公故尽死也殱尽释诂文舍人云殱衆之尽也司宫襄九年传令司宫巷伯儆宫杜预注司宫奄臣掌宫内之事孔颖逹曰昭五年传楚子欲以羊舌肸为司宫欲加害宫刑以此知司宫奄臣谓奄人为臣主司宫内周礼无司宫巷伯之名唯内小臣奄上士四人掌王后之命正其服位郑𤣥云奄称士异其贤也奄人之官此最为长则司宫如王朝之内小臣巷伯襄九年传巷伯儆宫杜预注巷伯寺人掌宫内之事孔颖逹曰周礼云寺人王之正内五人郑𤣥云正内路寝也释宫云宫中巷谓之壸孙炎曰巷舍间道也王肃云今后宫称永巷巷者宫内道名伯长也宫内门巷之长周礼内小臣其次寺人知巷伯犹寺人矣又诗篇名巷伯经云寺人孟子作为此诗知巷伯寺人一也郑以巷伯为内小臣既无明文各以意説内师襄二十六年传寺人惠墙伊戾为大子内师孔颖逹曰内师者身为寺人之官公使之监大子内事为在内人之长卫卿官酒诰曰矧惟若畴圻父薄违农父若保宏父定辟圻父司马农父司徒宏父司空卫三卿官也定四年传云封康叔少皥之虚聃季授土陶叔授民杜预注聃季司空陶叔司徒皆卫受于王制之旧春秋卫之政卿世归寗氏孙氏三卿仅见司徒而复有司寇皆异乎旧矣特采可考者着于篇卿邑襄二十七年传免余曰唯卿备百邑论语云百乗之家大夫称家邑有百乗是百乗为采邑之极司寇昭二十年传卫公孟絷狎齐豹夺之司寇杜预注豹齐恶之子为卫司寇杀卫侯之兄絷春秋以盗书孔颖逹曰齐豹卫国之卿又曰齐豹为卫司寇守嗣大夫作而不义其书为盗哀二十五年传云夺司寇亥政是卫以司寇为卿矣侯国三卿司徒司马司空是也司空兼司寇之事今卫卿止见司徒而以司寇为政卿非周制矣司徒哀十五年传荘公害故政欲尽去之先谓司徒瞒成云司徒卿官少师下于卿襄二十七年传献公以免余为少师使为卿辞曰大叔仪能賛大事君其命之乃使文子为卿免余辞卿而为少师则卫以少师亚于卿矣右宰襄十四年传右宰谷从而逃归杜预注谷卫大夫则右宰卫之大夫也隐四年传卫人使右宰丑涖杀州吁于濮石碏使其宰獳羊肩涖杀石厚于陈卫右宰盖五大夫之小宰也御戎戎右闵二年传渠孔御戎子伯为右犹晋御戎戎右也行人襄十八年经晋人执卫行人石买定七年齐人执卫行人北宫结以侵卫行人言使人也周礼有大行人小行人诸侯行人通掌此事右公子左公子桓十六年传卫宣公烝夷姜生急子属诸右公子为之娶于齐而美公取之生夀及朔属夀于左公子杜云左右媵之子因以为号孔颖逹曰公子法无左右明其因母为号公羊称二国媵之以有二媵故分为左右说公羊者则言右媵贵于左媵林栗曰妾媵之子若能操废立之权则皆自为计矣宣公何以属所欲立者而左右公子何以合谋为黔牟地乎是知洩职二公子者先君之公子而黔牟者宣公之庻子也左右公子者卫之公族分为左右以洩职二公子分领之耳宗盟之长纠合同姓国人所望宣公是以属其所爱而二公子卒擅废立之权非左右媵之子而因以为号矣大士僖二十八年传卫侯与元咺讼寗武子为辅鍼荘子为坐士荣为大士杜预注大士治狱官也周礼命夫命妇不躬坐狱元咺不宜与其君对坐故使荘子为主又使卫之忠臣及其狱官质正大士卫之狱官大史闵二年传狄人囚史华龙滑与礼孔以逐卫人二人曰我大史也实掌其祭周礼大史大祭祀与执事卜日戒又宿之日与群执事读礼书而协事书酒诰矧大史友内史友郑注大史内史掌记言记行是内史记言大史记行也卫在春秋无内史之名而大史见于传卫以王室之命有二史旧矣祝襄十四年传献公使祝宗告亡祝大祝也按周礼大祝掌六祝之辞以事鬼神示祈福祥求永贞掌六祈以同鬼神示作六辞以通上下亲䟽逺近辨六号辨九祭辨九小祝掌小祭祀盖逹祝辞者宗同上宗宗人也按周礼小宗伯掌建国之神位凡国之大礼佐大宗伯凡小礼掌事如大宗伯之仪曰宗者是宗伯之属孔颖逹曰特牲少宰士大夫之祭祀也皆宗人掌其事然则诸是祭神言辞大祝掌之礼仪宗人掌之故祭祀皆祝宗同行其事大师襄十四年传公饮之酒使大师歌巧言之卒章杜预注大师掌乐大夫按周礼春官之属大师掌六律六同以合隂阳之声寺人哀十五年传寺人罗御如孔氏周礼寺人王之正内五人诸侯寺人亦掌宫内之事而其贠不同蔡大师襄二十六年传楚伍参与蔡大师子朝友子朝以公族而为大师任亦重矣然蔡侯国而官名大师僣也司马襄八年传获蔡司马公子燮亦卿官陈陈之三卿司徒司马司空合侯国之制然陈次国也三卿亦汰矣司徒襄二十五年传郑伐陈入之子美数俘而出司徒致民孔颖逹曰陈国既乱致使民人分散故令陈之司徒招致民人乃还又哀十一年传陈辕颇为司徒赋封田以嫁公女按周礼司徒掌建邦之土地之图与其人民之数以土均之法辨五物九等制天下之地征以作民职以令地贡以敛财赋诸侯司徒职掌当亦同故郑使之致民而陈亦使颇赋封田司马襄二十五年传郑入陈陈侯使司马桓子赂以宗噐杜预注桓子陈之司马又传曰司马致莭孔颖逹曰陈国既乱致使官司废阙符莭失亡故令陈之司马致符莭乃还按周礼掌莭属之司徒而此以司马掌之春秋时侯国之制未必尽如周制之旧司空襄二十五年传司空致地孔颖逹曰陈国既乱致使民人分散故令陈之司空检致土地乃还按周官司空掌邦土故使致地也行人昭八年经楚人执陈行人干征师杀之行人使人也周礼有大行人小行人诸侯行人当亦通掌此事祝襄二十五年传祝祓社周礼女巫掌嵗时祓除衅浴巫祝义则同舆嬖昭八年传舆嬖袁克杀马毁玉以𦵏杜预注嬖人之贵者芋尹哀十五年传芋尹盖陈大夫也按昭七年楚有芋尹无宇孔颖逹曰陈有芋尹皆以草名官不知其故春秋分记卷四十三春秋分记卷四十四钦定四库全书春秋分记卷四十四宋程公说撰书二十六职官书第四郑六卿桓十七年传以髙渠弥为卿宣六年传公子曼满欲为卿于时郑止一卿也至襄二年传子罕当国子驷为政子国为司马是为三卿始有三卿始有当国为政司马之别九年传载郑公子騑公子发公子嘉公孙輙公孙虿公孙舍之是为六卿越明年传言子驷当国子国为司马子耳为司空子孔为司徒于是又有司空司徒之号虽以子耳叙子孔上然司徒之制当上于司空顾所从言异耳襄十八年传子蟜伯有子张从郑伯子孔子展子西守此六卿也十九年杀子孔而子产始为卿或谓子产为卿于十年盗杀发之时则非也二十七年传郑伯享赵孟于垂陇子展伯有子西子产子大叔二子石从二子石谓伯石公孙段子石印段也昭三十年传曰我先君简公在楚我先大夫印段实徃敝邑之少卿也郑多世卿公子黒肱以二十二年卒而立段印段盖已为少卿而公孙段为卿则见于三十年传言伯有既死始命伯石为卿以年考之垂陇之享子展伯有子西子产子大叔印段皆卿而伯石未为卿明矣昭十六年六卿饯宣子子齹子产子大叔子游子旗子桞子产虽次子齹而其下言子产拜使五卿皆拜以见子产为政卿若传所次则叙事之文非班序也当国侯国政卿以司徒为上襄二年传郑成公卒于是子罕当国子驷为政为政之名亦异矣又加以当国杜预谓当国者摄君事也礼君薨听于冢宰不须摄行君事郑以子罕当国者间于晋楚国家多难丧代之际或致倾危盖成公顾命使之当国非常法也沈氏云鲁襄四嵗国家无虞今僖公年虽长大为偪于晋楚故令子罕当国沈氏但以晋楚之偪而言耳自后鲁襄十年郑简公于是九嵗则子驷子孔相继当国至襄十九年传又云子展当国杜预亦谓简公犹幼然是嵗简公盖年十八矣国有君而臣曰当国㳂而不革非也政卿郑制首则当国之卿而政卿次之按襄二年传子罕当国子驷为政子国为司马子驷为政卿也而次于子罕至十年传子驷当国子国为司马不复言政卿岂当国兼之耶或司马任之也十九年传子展当国子西听政若子罕子驷同时之制然自是而下子产大叔驷歂相继为上卿则曰为政不复有当国矣当国惟在僖简之世传言罕氏常掌国政以为上卿则当国盖犹掌政而权任尤专有卿而当国则以为政贰之不然为政者斯掌国政矣冢宰昭元年傅赵孟辞五献之礼私于子产曰武请于冢宰矣杜预注冢宰子皮以年考之罕虎自襄二十九年代其父子展为政卿至是四年曰冢宰谓其为上卿也司马司空司徒司寇郑上卿曰当国曰政卿若司马等官则次之襄二年传子罕当国子驷为政子国为司马十年传子驷当国子国为司马子耳为司空子孔为司徒是司马次政卿而司空司徒又次司马也昭二年子产曰不速死司寇将至又十八年郑火命司马司寇列居火道以防姦按侯国三卿司徒司马司空郑有政卿又有司寇亦僣矣以司徒下于司马司空则班序又失之少正襄二十二年传晋人征朝于郑郑人使少正公孙侨对杜预注少正郑卿官孔颖逹曰十九年传云立子产为卿知少正是郑卿春秋时官名变改周礼无此名按传十九年子产既为少卿曰少正即少卿也襄二十五年齐赂晋侯以宗噐自六正五吏三十帅皆有赂六正指三军之六卿则春秋时谓卿为正不特郑也是时子展当国子西听政皆为上卿而子产为下卿故二十六年传子产曰臣之位在四则少正之与下卿义一而名二矣辨摄卿之疑襄二十九年经仲孙羯㑹晋荀盈郑公孙段云云城杞据经则公孙段于是列为卿矣而三十年传伯有死始命伯石为卿伯石即公孙段也前此未为卿何以得书名氏杜预据传于城杞下注曰盖以摄卿行孔颖逹曰文七年传称晋使先蔑如秦逆公子雍荀林父谓蔑曰摄卿以徃可也何必子是知有使大夫摄卿之法故以为证尝考之经昭二年书郑杀其大夫公孙黒此亦以名氏书也其在元年传云公孙黒彊与于盟使大史书其名且曰七子杜预注欲自同于六卿于时六卿谓罕虎公孙侨公孙段印段㳺吉驷带也黒不在六卿之数明年乃以卿书于经与公孙段书法同盖郑国于六卿外复有散卿春秋据事实书之苟谓为摄则何以书名氏哉令正襄二十六年传子大叔为令正以请印堇父更用子产辞乃获杜预注主作辞令之正按三十一年传郑国将有诸侯之事子产使子羽多为辞令与禆谌谋可否而告冯简子使断之事成乃授子大叔使行之以应对賔客是以鲜有败事而语亦云为命禆谌草创之世叔讨论之行人子羽修饰之东里子产润色之则子大叔主辞令润色多出于子产矣执讯文十七年传郑子家使执讯而与之书以告赵宣子杜预注执讯通讯问之官行人襄十一年经楚人执郑行人良霄行人言使人也周礼有大行人小行人诸侯行人通掌此事马师襄三十年传马师颉奔晋子皮以公孙鉏为马师昭七年传罕朔亚大夫也其官马师也杜预注大夫位马师职禇师昭二年传请以印为禇师杜预注禇师市官孔颖逹曰盖相传説若无所考然如预言必有源流嬖大夫哀五年传郑驷秦富而侈嬖大夫也而常陈卿之车服晋亦有嬖大夫孔颖逹云下大夫也开卜大夫昭十八年传郑火子产使公孙登徙大龟杜预注登开卜大夫大史襄三十年传伯有既死使大夫命伯石为卿辞大史退则请命焉复命之又辞如是三乃受䇿按周礼内史掌䇿命盖右史书言之职礼记正义云大史记行也郑使大史命伯石为卿皆大夫主爵命以内史阙故也祝昭十八年传郑火使祝史徙主祏于周庙祝盖大祝氏之职府人库人昭十八年传郑火使府人库人各儆其事曲礼云在府言府在库言库皆是藏财贿之处故使其人各自儆守以防火周官有大府内府外府天府玉府泉府而无掌库之官盖府库通言库亦谓之府是乃王制也诸侯国政殊故府库并言司宫昭十八年传郑火商成公儆司宫杜预注司宫巷伯寺人之官野司寇昭十八年传郑火使野司寇各保其征杜预注野司寇县士也孔颕逹曰传言野司寇则司寇之官在野周礼司寇属官有县士掌野司寇是县士也郑𤣥县士注云地距王城二百里以外至三百里曰野三百里以外至四百里曰县四百里以外至五百里曰都都县野之地其邑非王子弟公卿大夫之采地则皆公邑也谓之县县士掌其狱焉言掌野者郊外曰野大摠言之也狱居近野之县狱在二百里上县之县狱在三百里上都之县狱在四百里上如郑此言采邑之民有狱则采地之长各自断之若公邑之见在狱则县士断之县士司寇属官所掌在野故传谓之野司寇也县士职曰各掌其县之民数而听其狱讼若邦有大役聚衆庻则各掌其县之禁令诸侯县士亦当然郊人昭十八年传郑火郊人助祝史除于国北周礼乡在郊内遂在郊外诸侯亦当然郊人谓郊内乡之人室老宗人襄二十二年传郑子张召室老宗人立段自天子至卿大夫皆有此官如顾命大保犹室老之类大宗犹宗人之类曹上卿桓九年传曹大子来朝賔之以上卿杜预注诸侯之适子未誓于天子而摄其君则以皮帛继子男故賔以上卿各当其国之上卿昭二十三年传曰列国之卿当小国之君固周制也然则小国之君乃当大国之卿小国之世子必不得当大国之卿故知各如其国之上卿耳卿成十六年传子臧尽致其邑与卿而不出司城为政哀七年传曹公孙彊为司城以听政乃背晋奸宋宋以武公废司空曰司城曹国近宋故倣宋司城之名其曰听政盖政卿也大夫僖二十八年晋侯入曹数之以其乗轩者三百人也且曰献状杜预注轩大夫车言其无徳居位者多故责其功状曹小国而大夫三百人着其滥爵之甚燕大夫昭三年传燕简公多嬖宠欲去诸大夫而立其宠人燕国僻在北陲官制不详岂大夫即为政者欤秦为政文元年传秦穆公复使孟明为政犹列国政卿也不更成十三年传获秦成差及不更女父杜预注不更秦爵孔颖逹曰秦之官爵有此不更之名知女父是人之名字不更是官爵之号汉书称商君为法于秦战斩一首者赐爵一级其爵名一为公士二上造三簮䮍四不更五大夫六公大夫七官大夫八公乗九五大夫十左庻长十一右庻长十二左更十三中更十四右更十五少上造十六大上造十七驷车庻长十八大车庻长十九闗内侯二十彻侯商君盖相孝公按传此年有不更女父襄十一年有庻长鲍庻长武是春秋世已有此名后世以渐増之至商君定为二十非商君尽新作也名之义难得而知秦近夷官制与中国殊右大夫襄十一年传秦右大夫詹帅师从楚子右大夫秦官爵也秦制有公大夫官大夫五大夫右大夫其此类矣庻长襄十一年传秦庻长鲍庻长武伐晋秦制有左庻长右庻长此鲍武并言之岂左右两庻长乎十二年传则云秦庻长无地又止一庻长云楚令尹为政卿尹训正也楚之官多以尹名而令尹为尊僖二十七年传子文治兵于暌子玉治兵于蒍蒍贾谓子文曰子之传政于子玉曰以靖国也杜预注子文时不为令尹子玉为令尹曰传政则楚以令尹为政卿矣宣十二年传战于邲令尹南辕反斾行军进退令尹亦专之是知为政于内统兵于外皆令尹之任也令尹司马莫敖皆卿哀六年传可移于令尹司马楚以令尹为尊而司马次之又十六年传云王与二卿士皆五百人当之注二卿士谓子西子期时子西为令尹子期为司马是令尹司马皆卿官也又桓十一年传鬬亷唿莫敖为君孔颖逹曰楚唿卿为君则莫敖亦卿官矣令尹有左尹有右尹宣十一年传左尹子重侵宋令尹蒍艾猎城沂至成十六年传令尹将左右尹子辛将右则楚令尹外又有左右二尹矣令尹迁授之次楚卿令尹而司马次焉莫敖又次焉襄二十二年传薳子冯为令尹则自大司马而迁也二十五年子冯卒屈建为令尹则自莫敖而迁也哀十六年传胜为白公子西曰楚国第我死令尹司马非胜而谁白楚邑县尹称公则白公盖县尹也杜预注楚国第谓用士之次第是楚制亦有自县尹而迁司马令尹者矣大司马僖二十六年传司马子西止一司马至襄十五年传薳子冯为大司马公子槖师为右司马公子成为左司马则楚有三司马而大司马为尊意其兼摠左右二司马之职也左司马右司马襄十五年传公子槖师为右司马公子成为左司马则以右司马而加左司马之上也昭三十一年传左司马戍右司马稽帅师救弦则以左司马而加右司马之上也命官之序若无一定云左司马二人文十年传宋逆楚子道以田孟诸期思公复遂为右司马子朱及文之无畏为左司马杜预注将猎张两甄故置二左司马而右司马一人当中央楚制有大司马左司马右司马今此左司马复有二人盖因猎而置非常法也令尹司马沈尹将中军僖二十八年传城濮之战子玉将中军子西将左子上将右子玉时为令尹子西时为司马中军为尊故使令尹将之至成十六年传鄢陵之战司马子反将中军令尹子重将左右尹子辛将右则以司马将中军与僖二十八年之制异楚制不常岂以主谋者为中军帅不复循令尹司马之职乎然宣十二年邲之战沈尹将中军子重将左子反将右时子重为左尹叔敖为右尹沈尹盖是沈邑之尹而以将中军又不出于令尹司马矣兼令尹司马二事哀十六年传白公胜杀子西子期沈诸梁兼二事国宁谓时杀令尹司马沈诸梁兼之兼犹摄耳旋命宁为令尹寛为司马则兼二事明非常法莫敖桓十一年传莫敖患之杜预注莫敖楚官名孔颖逹于襄十五年䟽曰楚官名临时所作莫敖之徒并不可解尝考楚初有莫敖后来彊盛却有令尹故令尹之权重于莫敖尹亦称宰宣十二年传蔿敖为宰择楚国之令典时敖为右尹是右尹亦称宰矣大宰成十年传晋使籴茷如楚报大宰子商之使也子商即公子辰又襄二十七年传大宰退告人大宰伯州犂也昭元年传公子围即位薳罢为令尹薳启彊为大宰下于令尹矣少宰宣十二年传楚少宰如晋师曰岂敢求罪于晋二三子无淹乆杜预注少宰官名尝考少宰之义无闻焉详检是年传文随武子曰蔿敖为宰时敖为右尹及闻晋师既济王欲还嬖人伍参欲战令尹孙叔敖弗欲乃南辕反斾未几则楚少宰遂如晋师少宰之辞曰无淹乆是亦不欲战矣楚子又使求成于晋推绎首尾当时楚君志不在战其臣賛此议惟右尹叔敖一人及观少宰之辞若与敖合而少宰独失其名岂少宰或属之右尹乎传注略之当考大师文元年传使潘崇为大师且掌环列之尹又哀十七年传楚子问帅于大师子谷师少师昭十九年传楚子生大子建使伍奢为之师费无极为少师皆大子之师东宫官也司败文十年传谓臣将逃臣归死于司败又宣四年箴尹归复命而自拘于司败司败犹司寇之职司徒宣十一年传使封人虑事以授司徒杜预注司徒掌役封人同上传杜预注封人其时主城筑者工正宣四年传蔿贾为工正右领昭二十七年传鄢将师为右领右领官名若今之将领左史昭十二年传左史倚相趋过王曰是良史也子善视之是能读三坟五典八索九丘杜预注倚相楚史名又哀十七年传子谷曰右领差车与左史老皆相令尹司马以伐陈其可使也子髙曰帅贱民慢杜预注右领左史皆楚贱官按右领将领之职曰贱官犹可左史任一国之史而槩谓之贱官楚夷也与中国异莫得而详正仆人昭十三年传因正仆人杀大子禄杜预注正仆大子之近官孔颖逹曰正仆人大仆也周礼下大夫一人御士襄二十二年传子南之子弃疾为王御士杜预注御王车者周礼有驭夫御士楚盖倣此以名官王马之属昭二十七年传左司马沈尹戌帅都君子与王马之属以济师杜预注王之养马官属校人也周礼校人掌养马知王马之属是王养马之官属也校人职凡颁良马而养乘之马一师四圉三乘为皁皁一趣马三皁为系系一驭夫六系为廏廏一仆夫六廏成校校有左右驽马三良马之数丽马一圉八丽一师八师一趣马八趣马一驭夫诸侯六闲养马之人多矣此唯养马不给余役今亦事急而征使之都君子同上传杜预注在都邑之士有复除者都邑之士以君子为号故知有复除者谓优复其身除其徭役贾逵云今之律令犹名放课役者为复除是汉世以来有此言此人或别有功劳或曲蒙㤙泽平常免其徭役事急乃使之耳大阍庄十九年传楚人以鬻拳为大阍谓之大伯使其后掌之杜预注若今城门校尉官使其子孙常主此官孔颖逹曰周礼天官阍人掌守王宫之中门之禁郑𤣥云阍人司昬晨以启闭者刑人墨者使守门秋官掌戮墨者使守门刖者使守囿则阍不使刖而鬻拳得为阍者又地官之属司门下大夫二人掌投管键以启闭国门郑𤣥云若今城门校尉主王城十二门此注亦云若今城门校尉官然则鬻拳大臣楚人以其贤使典此职非为刑而役之其为大阍者当如地官之司门非天官之阍人亦主晨昬开闭通以阍为名焉曰大伯犹长也为门官之长周礼盖王制楚僣王号倣以名官泠人成九年传郑人所献楚囚也问其族对曰泠人也与之琴操南音杜预注泠人乐官嬖人宣十二年传嬖人伍参欲战嬖人盖宠嬖者巫文十年传楚范巫矞似杜预注范邑之巫诸尹楚官多以尹名尹训正也令尹为尊见于上别列诸尹之名箴尹襄十五年传屈到为莫敖公子追舒为箴尹以箴尹次莫敖则箴尹任亦重矣又昭四年传箴尹宜咎城钟离工尹楚有工尹氏曰宜齐曰路曰夀曰赤曰麇工尹官名因以为氏定四年传王使鍼尹固执燧象以奔呉师哀十八年传云工尹勤先君者也杜预注工尹执燧象则工尹亦曰鍼尹矣又文十年传王使子西为工尹连尹襄十五年传屈荡为连尹养由基为宫廏尹服䖍云连尹射官言射相连属也若是主射当使养由基为之何以使由基为宫廏尹弃能不用岂得为能官人也宫廏尹同上传掌宫闱之禁又昭元年宫廏尹子晢出奔郑六年获宫廏尹弃疾二十七年杀中廏尹阳令终环列之尹文元年传使潘崇为大师且掌环列之尹杜预注环列之尹宫卫之官列兵而环王宫寝尹定四年传昭王寝盗攻之以戈击王王孙由于以背受之中肩哀十八年传惠王曰寝尹工尹勤先君者也杜预注柏举之役寝尹呉由于以背受戈寝尹盖司王之寝处门尹哀十六年传石乞尹门杜预注为门尹郊尹昭十三年传夺成然邑而使为郊尹杜预注治郊竟大夫监马尹昭三十年传使监马尹逆呉公子卜尹昭十三年传召观从曰臣之先佐开卜乃使为卜尹杜预注佐卜人开龟兆按十八年传郑子产使公孙登徙大龟杜预注登开卜大夫则卜尹盖开卜大夫之属楚亦有开卜大夫矣乐尹定五年传以钟建为乐尹杜预注司乐大夫县尹楚县尹称公如白公之类凡以邑名皆县尹也襄二十六年传曰此子为穿封戌方城外之县尹也沈尹宣十二年传沈尹将中军杜预注沈或作寝寝县也孔颖逹曰楚官多名为尹沈者或是邑名而其字或作寝哀十八年有寝尹呉由于因解寝为县名按定四年传王寝盗攻以戈由于以背受之寝尹盖司寝非邑名也沈或作寝自是邑名鬬缗尹权庄十八年传孔颖逹曰楚官多以尹为名灭权为邑使缗为长则尹之义亦与长同莠尹昭三十年传莠尹然左司马沈尹戌城之芋尹昭七年传楚子为令尹也为王旌以田芋尹无宇断之孔颖逹曰芋是草名哀十五年陈有芋尹皆以草名官莫得而详呉大宰哀七年传大宰嚭召季康子大宰吴执国政者吴僣称王故卿亦僣称大宰行人成七年巫臣寘子狐庸为行人于呉以伐楚定四年伍贠为吴行人以谋楚哀十二年初卫人杀吴行人且姚行人言使人也周礼有大行人小行人诸侯行人通掌此事春秋分记卷四十四春秋分记卷四十五钦定四库全书春秋分记卷四十五宋程公説撰周天王第一呜唿周衰而东礼乐征伐不自天子而自诸侯春秋所书皆伤周之㣲而尊王以见志也左氏传经间纪其事今余分系列国推明尊王着周为冠盖学春秋者当先考一代之变而后及列国之事春秋时列国不一矣反复东周一代之变观之则其世可知也其事可证也触类以推犹指诸掌申叔时之言曰教之春秋而为之耸善而抑恶焉以戒劝其心教之世而为之昭明徳而废幽昬焉以休惧其动此分记所以因春秋而序其世也夫事未有不成于善而败于恶治未有不生于明而乱于昬故虽一人而始终不同况异世哉系其世而别之迹昭明废昬以探春秋耸善抑恶之意盖所以训也有天下国家者其鉴于兹姬姓黄帝之裔后稷封于邰夏之衰后稷子不窋失官窜于西戎大王去邠居岐文王始兴武王克殷都镐京十二世至平王东迁雒邑更十有三世而敬王迁成周周有天下八百六十七年四百年在春秋前二百四十二年在春秋中二百二十五年在春秋后平王桓王庄王僖王惠王襄王顷王匡王定王简王平王隠公经元年春王正月胡安国曰王正月之定于一何也天无二日土无二王家无二主尊无二上道无二致政无二门故议常经者黜百家尊孔氏诸不在六艺之科者勿使并进此道术之归于一也言致理者欲令政事皆出中书而变礼乐革制度则流放窜殛之刑随其后此国政之归于一也若乃辟私门废公道各以便宜行事是人自为政缪于春秋大一统之义矣秋七月天王使宰咺来归惠公仲子之赗经三年春三月庚戌天王崩夏四月辛夘尹氏卒秋武氏子来求赙传三年春王三月壬戌平王崩赴以庚戌故书之刘敞曰王实以壬戌崩而赴以庚戌崩则天下皆谓真以庚戌崩也史自当书庚戌圣人虽欲迁正亦不可得岂故传其伪乎且于春秋何以见平王非庚戌崩乎夏四月辛卯尹氏卒公羊传曰尹氏卒天子之大夫也其称尹氏何贬曷为贬讥世卿世卿非礼也郑武公庄公为平王卿士王贰于虢郑伯怨王王曰无之故周郑交质王子狐为质于郑郑公子忽为质于周王崩周人将畀虢公政四月郑祭足帅师取温之麦秋又取成周之禾周郑交恶君子曰信不由中质无益也明恕而行要之以礼虽无有质谁能间之苟有明信涧谿沼沚之毛苹蘩蕰藻之菜筐莒锜釡之噐潢污行潦之水可荐于鬼神可羞于王公而况君子结二国之信行之以礼又焉用质风有采蘩采苹雅有行苇泂酌昭忠信也宋穆公疾召大司马孔父而属殇公焉曰先君舎与夷而立寡人寡人弗敢忘若以大夫之灵获保首领以没先君若问与夷其将何辞以对请子奉之以主社稷寡人虽死亦无悔焉对曰羣臣愿奉冯也公曰不可先君以寡人为贤使主社稷若弃徳不让是废先君之举也岂曰能贤光昭先君之令徳可不务乎吾子其无废先君之功八月庚辰宋穆公卒殇公即位君子曰宋宣公可谓知人矣立穆公其子享之命以义夫商颂曰殷受命咸宜百禄是荷其是之谓乎冬齐郑盟于石门寻卢之盟也庚戌郑伯之车偾于济隐公传六年冬京师来告饥公为之请籴于宋卫齐郑礼也郑伯如周始朝桓王也王不礼焉周桓公言于王曰我周之东迁晋郑焉依善郑以劝来者犹惧不蔇况不礼焉郑不来矣经七年冬天王使凡伯来聘戎伐凡伯于楚丘以归传八年夏虢公忌父始作卿士于周经九年春天王使南季来聘传十一年秋王取邬刘蔿邘之田于郑而与郑人苏忿生之田温原絺樊隰郕攅茅向盟州陉隤君子是以知桓王之失郑也恕而行之徳之则也礼之经也己弗能有而以与人人之不至不亦宜乎桓公经四年夏天王使宰渠伯纠来聘传四年夏周宰渠伯纠来聘父在故名刘敞曰武氏子来求赙言世武氏也仍叔之子来聘言幼弱也若纠擅摄父位自取冢宰其贬应甚不得以父在名之而已经五年夏天王使仍叔之子来聘秋蔡人卫人陈人从王伐郑传五年王夺郑伯政郑伯不朝秋王以诸侯伐郑郑伯御之王为中军虢公林父将右军蔡人卫人属焉周公黒肩将左军陈人属焉郑子元请为左拒以当蔡人卫人为右拒以当陈人曰陈乱民莫有鬭心若先犯之必奔王卒顾之必乱蔡卫不枝固将先奔既而萃于王卒可以集事从之曼伯为右拒祭仲足为左拒原繁髙渠弥以中军奉公为鱼丽之陈先偏后伍伍承弥缝战于繻葛命二拒曰旝动而鼔蔡卫陈皆奔王卒乱郑师合以攻之王卒大败祝聃射王中肩王亦能军祝聃请从之公曰君子不欲多上人况敢陵天子乎苟自救也社稷无陨多矣夜郑伯使祭足劳王且问左右仍叔之子弱也传七年秋郑人齐人卫人伐盟向王迁盟向之民于郏经八年春天王使家父来聘冬祭公来遂逆王后于纪传八年冬祭公来遂逆王后于纪礼也刘敞曰若其得礼文何以无天王使祭公乎先儒论天子亲迎多矣或以谓王者无敌不当亲迎或以谓在洽之阳造舟于渭即亲迎之事以理言之谓王者不亲迎非也谓造舟亲迎此文王事纣时制不可通于天子矣天子娶后当使同姓诸侯主其辞命而天子之卿逆之父母之国诸卿送之至于京师舎而止然后天子亲迎以入也凡诸侯来朝天子犹驾而逆焉况于王后所与共事天地宗庙继万世之重哉其亲迎不疑矣经九年春纪季姜归于京师传九年春纪季姜归于京师凡诸侯之女行唯王后书经十有五年春二月天王使家父来求车三月乙未天王崩传十五年春天王使家父来求车非礼也诸侯不贡车服天子不私求财庄王桓公传十八年秋周公欲杀庄王而立王子克辛伯告王遂与王杀周公黒肩王子克奔燕初子仪有宠于桓王桓王属诸周公辛伯谏曰并后匹嫡两政耦国乱之本也周公弗从故及庄公经元年夏单伯逆王姬秋筑王姬之馆于外冬王使荣叔来钖桓公命王姬归于齐经三年夏五月葬桓王传三年夏五月葬桓王缓也冯正符曰自崩至葬凡七年甚矣天下之不尊王也经六年春王正月王人子突救卫经十一年冬王姬归于齐僖王庄公传十六年初晋武公伐夷执夷诡诸蒍国请而免之既而弗报故子国作乱谓晋人曰与我伐夷而取其地遂以晋师伐夷杀夷诡诸周公忌父出奔虢惠王立而复之惠王庄公传十八年春虢公晋侯朝王王飨醴命之宥皆赐玉五瑴马三匹非礼也王命诸侯名位不同礼亦异数不以礼假人虢公晋侯郑伯使原庄公逆王后于陈陈嬀归于京师实惠后传十九年初王姚嬖于庄王生子颓子颓有宠蔿国为之师及惠王即位取蔿国之圃以为囿邉伯之宫近于王宫王取之王夺子禽祝跪与詹父田而收膳夫之秩故蔿国邉伯石速詹父子禽祝跪作乱因苏氏秋五大夫奉子颓以伐王不克出奔温苏氏奉子頽以奔卫卫师燕师伐周冬立子颓传二十年春郑伯和王室不克执燕仲父夏郑伯遂以王归王处于栎秋王及郑伯入于邬遂入成周取其寳噐而还冬王子颓享五大夫乐及徧舞郑伯闻之见虢叔曰寡人闻之哀乐失时殃咎必至今王子頽歌舞不倦乐祸也夫司寇行戮君为之不举而况敢乐祸乎奸王之位祸孰大焉临祸忘忧忧必及之盍纳王乎虢公曰寡人之愿也传二十一年春胥命于弭夏同伐王城郑伯将王自圉门入虢叔自北门入杀王子頽及五大夫郑伯享王于阙西辟乐备王与之武公之略自虎牢以东原伯曰郑伯效尤其亦将有咎五月郑厉公卒王廵虢守虢公为王宫于玤王与之酒泉郑伯之享王也王以后之鞶鑑予之虢公请噐王予之爵郑伯由是始恶于王冬王归自虢传二十七年冬王使召伯廖赐齐侯命且请伐卫以其立子颓也传二十八年春齐侯伐卫战败卫师数之以王命传二十九年冬樊皮叛王传三十年春王命虢公讨樊皮夏四月丙辰虢公入樊执樊仲皮归于京师僖公经五年夏公及齐侯宋公陈侯卫侯郑伯许男曹伯㑹王世子于首止秋八月诸侯盟于首止传五年夏㑹于首止㑹王大子郑谋宁周也刘敞曰此一地也曷为再言首止善是盟也王将以爱易世子桓公为是率诸侯㑹而盟之王室以安则是正乎不正不正则其嘉之何也诸侯以睦天王以尊后嗣以定一㑹而父子君臣之道皆得焉故孔子曰正而不谲此之谓也传七年冬闰月惠王崩襄王恶大叔带之难惧不立不发丧而告难于齐经八年春王正月公㑹王人齐侯宋公卫侯许男曹伯陈世子欵盟于洮冬十有二月丁未天王崩传八年春盟于洮谋王室也襄王定位而后发丧冬王人来告丧难故也是以缓刘敞曰左氏前年传曰惠王崩襄王恶大叔之难惧不立不发丧而告难于齐今年盟于洮谋王室也然则盟于洮之时诸侯已知王崩矣不应练而告诸侯也虽曰有难亦不应匿丧弥年左氏既误谓王以前年闰月崩见经王崩在今年十二月则谓襄王定位而后发丧皆不可信襄王僖公经九年夏公㑹宰周公齐侯宋子卫侯郑伯许男曹伯于葵丘传十一年夏扬拒泉臯伊雒之戎同伐京师入王城焚东门王子带召之也秦晋伐戎以救周秋晋侯平戎于王传十二年夏王以戎难故讨王子带秋王子带奔齐冬齐侯使管夷吾平戎于王蔺敏修曰王子带以戎伐周是率敌讐以攻君父也岂惟王恶之天下莫不恶之今王讨焉而奔齐齐安然受之夫为天下逋逃主萃渊薮使王讨罪人所在齐将不免矣区区使管夷吾仲孙湫聘周以求复之不尊王甚矣经十有三年夏四月公㑹齐侯宋公陈侯卫侯郑伯许男曹伯于咸传十三年春齐侯使仲孙湫聘于周且言王子带事毕不与王言归复命曰未可王怒未怠其十年乎不十年王弗召也夏㑹于咸谋王室也秋为戎难故诸侯戍周齐仲孙湫致之传十六年秋王以戎难告于齐齐徴诸侯而戍周传二十二年富辰言于王曰请召大叔诗曰协比其邻昏姻孔云吾兄弟之不协焉能怨诸侯之不睦王说王子带自齐复归于京师王召之也经二十有四年夏狄伐郑冬天王出居于郑传二十四年郑之入滑也滑人听命师还又即卫郑公子士洩堵俞弥帅师伐滑王使伯服㳺孙伯如郑请滑郑伯怨惠王之入而不与厉公爵也又怨襄王之与卫滑也故不听王命而执二子王怒将以狄伐郑富辰谏曰不可臣闻之大上以徳抚民其次亲亲以相及也昔周公弔二叔之不咸故封建亲戚以藩屏周管蔡郕霍鲁卫毛聃郜雍曹胜毕原酆郇文之昭也邘晋应韩武之穆也凡蒋邢茅胙祭周公之𦙍也召穆公思周徳之不类故纠合宗族于成周而作诗曰棠棣之华鄂不韡韡凢今之人莫如兄弟其四章曰兄弟䦧于墻外御其侮如是则兄弟虽有小忿不废懿亲今天子不忍小忿以弃郑亲其若之何庸勲亲亲暱近尊贤徳之大者也即聋从昩与顽用嚚姦之大者也弃徳崇姦祸之大者也郑有平惠之勲又有厉宣之亲弃嬖宠而用三良于诸姬为近四徳具矣耳不听五声之和为聋目不别五色之章为昧心不则徳义之经为顽口不道忠信之言为嚚狄皆则之四姦具矣周之有懿徳也犹曰莫如兄弟故封建之其怀柔天下也犹惧有外侮扞御侮者莫如亲亲故以亲屏周召穆公亦云今周徳既衰于是乎又渝周召以从诸姦无乃不可乎民未忘祸王又兴之其若文武何王弗听使颓叔桃子出狄师夏狄伐郑取栎王徳狄人将以其女为后富辰谏曰不可臣闻之曰报者倦矣施者未厌狄固贪惏王又启之女徳无极妇怨无终狄必为患王又弗聼初甘昭公有宠于惠后将立之未及而卒昭公奔齐王复之又通于隗氏王替隗氏颓叔桃子曰我实使狄狄其怨我遂奉大叔以狄师攻王王御士将御之王曰先后其谓我何宁使诸侯图之王遂出及坎欿国人纳之秋颓叔桃子奉大叔以狄师伐周大败周师获周公忌父原伯毛伯富辰王出适郑处于汜大叔以隗氏居于温冬王使来告难曰不谷不徳得罪于母弟之宠子带鄙在郑地汜敢告叔父臧文仲对曰天子䝉尘于外敢不奔问官守王使简师父告于晋使左鄢父告于秦天子无出书曰天王出居于郑辟母弟之难也天子凶服降名礼也郑伯与孔将鉏石甲父侯宣多省视官具于汜而后听其私政礼也程頥曰襄王避带之乱越在诸侯之境书曰天王出居于郑自取之也王者以天下为家故曰自周无出示无外也春秋之时王者政令仅行于境内才出畿甸即非王有故书曰出圣人之法拨乱世反之正则曰普天之下莫非王土非诸侯所得专也故书曰居传二十五年春秦伯师于河上将纳王狐偃言于晋侯曰求诸侯莫如勤王诸侯信之且大义也晋侯辞秦师而下三月甲辰次于阳樊右师围温左师逆王夏四月丁巳王入于王城取大叔于温杀之于隰城戊午晋侯朝王王享醴命之宥请隧弗许曰王章也未有代徳而有二王亦叔父之所恶也与之阳樊温原櫕茅之田经二十有八年夏五月公㑹晋侯齐侯宋公蔡侯郑伯卫子莒子盟于践土陈侯如㑹公朝于王所冬公㑹晋侯齐侯宋公蔡侯郑伯陈子莒子邾人秦人于温天王狩于河阳壬申公朝于王所晋人执卫侯归之于京师经二十有九年夏六月㑹王人晋人宋人齐人陈人蔡人秦人盟于翟泉经三十年冬天王使宰周公来聘公子遂如京师遂如晋传三十年冬王使周公閲来聘飨有昌歜白黒形盐辞曰国君文足昭也武可畏也则有备物之飨以象其徳荐五味羞嘉谷盐虎形以献其功吾何以堪之文公经元年春天王使叔服来㑹𦵏夏四月天王使毛伯来钖公命叔孙得臣如京师经三年夏五月王子虎卒传三年夏四月乙亥王叔文公卒来赴弔如同盟礼也经五年春王正月王使荣叔归含且赗三月王使召伯来㑹葬经八年秋八月戊申天王崩冬十月乙酉公孙敖如京师不至而复丙戌奔莒传八年秋襄王崩冬穆伯如周弔丧不至以币奔莒顷王文公经九年春毛伯来求金二月叔孙得臣如京师辛丑葬襄王传九年春王正月毛伯卫来求金非礼也不书王命未葬也二月庄叔如周葬襄王经十年秋七月及苏子盟于女栗传十年秋七月及苏子盟于女栗顷王立故也传十四年春顷王崩周公阅与王孙苏争政故不赴凡崩薨不赴则不书祸福不告亦不书惩不敬也秋七月周公将与王孙苏讼于晋王叛王孙苏而使尹氏与聃启讼周公于晋赵宣子平王室而复之匡王文公传十七年秋周甘歜败戎于邥垂乗其饮酒也宣公经二年冬十月乙亥天王崩定王宣公经三年春王正月葬匡王传三年春楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重焉对曰在徳不在鼎昔夏之方有徳也逺方图物贡金九牧铸鼎象物百物而为之备使民知神姦故民入川泽山林不逢不若魑魅罔两莫能逢之用能协于上下以承天休桀有昏徳鼎迁于商载祀六百商纣暴虐鼎迁于周徳之休明虽小重也其姦回昏乱虽大轻也天祚明徳有所底止成王定鼎于郏鄏卜世三十卜年七百天所命也周徳虽衰天命未改鼎之轻重未可问也刘安世曰书传之间大有害事者若卜世卜年是也先王之有天下日慎一日而惧其不终故书曰天难谌命靡常此文武周公之意岂预为歴数乆长之说以告子孙使子孙恃天命恣强虐而不惧危亡乎曰若是则王孙满之妄乎曰盖有说矣当楚子之问鼎王室之威不能制也天子之徳不能怀也故假天命神告之事以拒之且曰卜世三十卜年七百而今尚未也楚子问鼎之时定王之世也自武王至是二十四世凡四百余年矣古人唯司马迁窥见其意故周纪云王使王孙满应设以辞楚兵乃去盖设之以事以拒其言也不然则文武周公之意荒矣传六年夏定王使子服求后于齐冬召桓公逆王后于齐经九年夏仲孙蔑如京师传九年春王使来征聘夏孟献子聘于周王以为有礼厚贿之经十年秋天王使王季子来聘传十年秋刘康公来报聘经十有五年夏六月王札子杀召伯毛伯传十五年夏六月王孙苏与召氏毛氏争政使王子捷杀召戴公及毛伯卫卒立召襄经十有六年夏成周宣榭火传十六年夏成周宣榭火人火之也凡火人火曰火天火曰灾秋为毛召之难故王室复乱王孙苏奔晋晋人复之冬晋侯使士㑹平王室定王享之原襄公相礼殽烝成公经元年秋王师败绩于茅戎传元年春晋侯使瑕嘉平戎于王单襄公如晋拜成刘康公徼戎将遂伐之叔服曰背盟而欺大国此必败背盟不祥欺大国不义神人弗助将何以胜不听遂伐茅戎三月癸未败绩于徐吾氏秋王人来告败经五年冬十有一月己酉天王崩传五年冬十一月己酉定王崩简王成公经八年秋七月天子使召伯来赐公命传十一年夏周公楚恶惠襄之偪也且与伯与争政不胜怒而出及阳樊王使刘子复之盟于鄄而入三日复出奔晋秋晋郄至与周争鄇曰王命刘康公单襄公讼诸晋郄至曰温吾故也故不敢失刘子单子曰昔周克商使诸侯抚封苏忿生以温为司宼与檀伯逹封于河苏氏即狄又不能于狄而奔卫襄王劳文公而赐之温狐氏阳氏先处之而后及子若治其故则王官之邑也子安得之晋侯使郄至勿敢争经十有二年春周公出奔晋传十二年春王使以周公之难来告书曰周公出奔晋凡自周无出周公自出故也经十有三年春三月公如京师传十三年春三月公如京师及诸侯朝王遂从刘康公成肃公㑹晋侯伐秦成子受脤于社不敬刘子曰吾闻之民受天地之中以生所谓命也是以有动作礼义威仪之则以定命也能者养之以福不能者败以取祸是故君子勤礼小人尽力勤礼莫如致敬尽力莫如敦笃敬在养神笃在守业国之大事在祀与戎祀有执膰戎有受脤神之大节也今成子惰弃其命矣其不反乎夏五月成肃公卒于瑕经十有五年春三月晋侯执曹伯归于京师经十有六年秋公㑹尹子晋侯齐国佐邾人伐郑曹伯归自京师经十有七年夏公㑹尹子单子晋侯齐侯宋公卫侯曹伯邾人伐郑冬公㑹单子晋侯宋公卫侯曹伯齐人邾人伐郑襄公元年秋九月辛酉天王崩灵王襄公经二年春王正月葬简王经三年夏六月公㑹单子晋侯宋公卫侯郑伯莒子邾子齐世子光己未同盟于鸡泽传五年春王使王叔陈生愬戎于晋晋人执之士鲂如京师言王叔之贰于戎也傅十年冬王叔陈生与伯舆争政王右伯舆王叔陈生怒而出奔及河王复之杀史狡以说焉不入遂处之晋侯使士匄平王室王叔与伯舆讼焉王叔之宰与伯舆之大夫瑕禽坐狱于王庭士匄聼之王叔之宰曰荜门闺窦之人而皆陵其上其难为上矣瑕禽曰昔平王东迁吾七姓从王牲用备具王赖之而赐之骍旄之盟曰世世无失职若荜门闺窦其能来东底乎且王何赖焉今自王叔之相也政以贿成而刑放于宠官之师旅不胜其富吾能无荜门闺窦乎唯大国图之下而无直则何谓正矣范宣子曰天子所右寡君亦右之所左亦左之使王叔氏与伯舆合要王叔氏不能举其契王叔奔晋不书不告也单靖公为卿士以相王室传十二年冬灵王求后于齐齐侯问对于晏桓子桓子对曰先王之礼辞有之天子求后于诸侯诸侯对曰夫妇所生若而人妾妇之子若而人无女而有姊妹及姑姊妹则曰先守某公之遗女若而人齐侯许昏王使隂里结之经十五年春刘夏逆王后于齐传十五年春官师从单靖公逆王后于齐卿不行非礼也经二十有四年冬叔孙豹如京师传二十有四年冬齐人城郏穆叔如周聘且贺城经二十八年冬十有二月甲寅天王崩传二十八年冬十一月癸巳天王崩未来赴亦未书礼也十二月王人来告丧问崩日以甲寅告故书之以征过也春秋分记卷四十五春秋分记卷四十六钦定四库全书春秋分记卷四十六宋程公说撰周天王第二景王敬王景王襄公传二十九年夏五月葬灵王郑上卿有事子展使印段往伯有曰弱不可子展曰与其莫往弱不犹愈乎诗云王事靡盬不遑启处东西南北谁敢宁处坚事晋楚以蕃王室也王事无旷何常之有遂使印段如周经三十年夏五月天王杀其弟佞夫王子瑕奔晋传三十年初王儋季卒其子括将见王而叹单公子愆期为灵王御士过诸廷闻其叹而言曰鸣唿必有此夫入以告王且曰必杀之不慼而愿大视躁而足髙心在他矣不杀必害王曰童子何知及灵王崩儋括欲立王子佞夫佞夫弗知戊子儋括围蒍逐成愆成愆奔平畤五月癸巳尹言多刘毅单蔑甘过巩成杀佞夫括瑕廖奔晋书曰天王杀其弟佞夫罪在王也昭公传七年单献公弃亲用羇冬十月辛酉襄顷之族杀献公而立成公传九年春周甘人与晋阎嘉争阎田晋梁丙张趯率隂戎伐颍王使詹桓伯辞于晋曰我自夏以后稷魏骀芮歧毕吾西土也及武王克商蒲姑商奄吾东土也巴濮楚邓吾南土也肃慎燕亳吾北土也吾何迩封之有文武成康之建母弟以蕃屏周亦其废队是为岂如弁髦而因以敝之先王居梼杌于四裔以御魑魅故允姓之姦居于𤓰州伯父惠公归自秦而诱以来使偪我诸姬入我郊甸则戎焉取之戎有中国谁之咎也后稷封殖天下今戎制之不亦难乎伯父图之我在伯父犹衣服之有冠冕木水之有本原民人之有谋主也伯父若裂冠毁冕拔本塞原专弃谋主虽戎狄其何有余一人叔向谓宣子曰文之伯也岂能改物翼戴天子而加之以共自文以来世有衰徳而暴蔑宗周以宣示其侈诸侯之贰不亦宜乎且王辞直子其图之宣子说王有姻䘮使赵成如周弔且致阎田与襚反颍俘王亦使賔滑执甘大夫襄以说于晋晋人礼而归之传十一年秋单子㑹韩宣子于戚视下言徐叔向曰单子其将死乎朝有着定㑹有表衣有禬带有结㑹朝之言必闻于表着之位所以昭事序也视不过结襘之中所以道容貌也言以命之容貌以明之失则有阙今单子为王官伯而命事于㑹视不登带言不过歩貌不道容而言不昭矣不道不共不昭不从无守气矣冬十二月单成公卒传十二年周原伯绞虐其舆臣使曹逃冬十月壬申朔原舆人逐绞而立公子跪寻绞奔郊甘简公无子立其弟过过将去成景之族成景之族赂刘献公丙申杀甘悼公而立成公之孙䲡丁酉杀献大子之傅庾皮之子过杀瑕辛于市及宫嬖绰王孙没刘州鸠隂忌老阳子经十有三年秋公㑹刘子晋侯齐侯宋公卫侯郑伯曹伯莒子邾子膝子薛伯杞伯小邾子于平丘传十五年夏六月乙丑王大子寿卒秋八月戊寅王穆后崩冬十二月晋荀栎如周葬穆后籍谈为介既葬除䘮以文伯宴樽以鲁壶王曰伯氏诸侯皆有以鎭抚王室晋独无有何也文伯揖籍谈对曰诸侯之封也皆受明器于王室以镇抚其社稷故能荐彛器于王晋居深山戎狄之与邻而逺于王室王灵不及拜戎不暇其何以献器王曰叔氏而忘诸乎叔父唐叔成王之母弟也其反无分乎宻须之皷与其大路文所以大蒐也阙巩之甲武所以克商也唐叔受之以处参虚匡有戎狄其后襄之二路鏚钺秬鬯彤弓虎贲文公受之以有南阳之田抚征东夏非分而何夫有勲而不废有绩而载奉之以土田抚之以彞器旌之以车服明之以文章子孙不忘所谓福也福祚之不登叔父焉在且昔而髙祖孙伯黡司晋之典籍以为大政故曰籍氏及辛有之二子董之晋于是乎有董史女司典之后也何故忘之籍谈不能对賔出王曰籍父其无后乎数典而忘其祖籍谈归以告叔向叔向曰王其不终乎吾闻之所乐必卒焉今王乐忧若卒以忧不可谓终王一歳而有三年之䘮二焉于是乎以丧賔宴又求彞器乐忧甚矣且非礼也彝器之来嘉功之由非由䘮也三年之䘮虽贵遂服礼也王虽弗遂宴乐以早亦非礼也礼王之大经也一动而失二礼无大经矣言以考典典以志经忘经而多言举典将焉用之传十八年春王二月乙夘周毛得杀毛伯过而代之苌𢎞曰毛得必亡是昆吾稔之日也侈故之以而毛得以济侈于王都不亡何待秋葬曹平公往者见周原伯鲁焉与之语不说学归以语闵子马闵子马曰周其乱乎夫必多有是说而后及其大人大人患失而惑又曰可以无学无学不害不害而不学则苟而可于是乎下陵上替能无乱乎夫学殖也不学将落原氏其亡乎传二十一年春天王将铸无射泠州鸠曰王其以心疾死乎今钟槬矣王心弗堪其能乆乎经二十有二年夏四月乙丑天王崩六月叔鞅如京师葬景王王室乱刘子单子以王勐居于皇秋刘子单子以王勐入于王城冬十月王子勐卒传二十二年王子朝賔起有宠于景王王与賔孟説之欲立之刘献公之庶子伯蚠事单穆公恶賔孟之为人也愿杀之又恶王子朝之言以为乱愿去之賔孟适郊见雄鸡自断其尾问之侍者曰自惮其牺也遽归告王且曰鸡其惮为人用乎人异于是牺者实用人人牺实难已牺何害王弗应夏四月王田北山使公卿皆从将杀单子刘子王有心疾乙丑崩于荣锜氏戊辰刘子挚卒无子单子立刘蚠五月庚辰见王遂攻賔起杀之盟羣王子于单氏六月丁巳葬景王王子朝因旧官百工之䘮职秩者与灵景之族以作乱帅郊要饯之甲以逐刘子壬戌刘子奔扬单子逆悼王于庄宫以归王子还夜取王以如庄宫癸亥单子出王子还与召庄公谋曰不杀单旗不捷与之重盟必来背盟而克者多矣从之樊顷子曰非言也必不克遂奉王以追单子及领大盟而复杀挚荒以说刘子如刘单子亡乙丑奔于平畤羣王子追之单子杀还姑发弱鬷延定稠子朝奔京丙寅伐之京人奔山刘子入于王城辛未巩简公败绩于京乙亥甘平公亦败焉叔鞅至自京师言王室之乱也闵马父曰子朝必不克其所与者天所废也单子欲告急于晋秋七月戊寅以王如平畤遂如圃车次于皇刘子如刘单子使王子处守于王城盟百工于平宫辛夘鄩肸伐皇大败获鄩肸壬辰焚诸王城之市八月辛酉司徙丑以王师败绩于前城百工叛己巳伐单氏之宫败焉庚午反伐之辛未伐东圉冬十月丁巳晋籍谈荀跞帅九州之戎及焦瑕温原之师以纳王于王城庚申单子刘蚠以王师败绩于郊前城人败陆浑于社十一月乙酉王子勐卒不成䘮也己丑敬王即位馆于子旅氏十二月庚戌晋籍谈荀跞贾辛司马督帅师军于隂于侯氏于谿泉次于社王师军于汜于汜于解次于任人闰月晋箕遗乐征右行诡济师取前城军其东南王师军于京楚辛丑伐京毁其西南敬王昭公经二十有三年春王正月晋人围郊秋七月天王居于狄泉尹氏立王子朝传二十三年春王正月壬寅朔二师围郊癸夘郊鄩溃丁未晋师在平隂王师在泽邑王使告间庚戌还夏四月乙酉单子取訾刘子取墙人直人六月壬午王子朝入于尹癸未尹圉诱刘佗杀之丙戌单子从坂道刘子从尹道伐尹单子先至而败刘子还己丑召伯奂南宫极以成周人戍尹庚寅单子刘子樊齐以王如刘甲午王子朝入于王城次于左巷秋七月戊申鄩罗纳诸庄宫尹辛败刘师于唐丙辰又败诸鄩甲子尹辛取西闱丙寅攻蒯蒯溃八月丁酉南宫极震苌𢎞谓刘文公曰君其勉之先君之力可济也周之亡也其三川震今西王之大臣亦震天弃之矣东王必大克传二十四年春王正月辛丑召简公南宫嚚以甘桓公见王子朝刘子谓苌𢎞曰甘氏又徃矣对曰何害同徳度义大誓曰纣有亿兆夷人亦有离德余有乱臣十人同心同徳此周所以兴也君其务徳无患无人戊午王子朝入于邬三月庚戌晋侯使士景伯涖问周故士伯立于干祭而问于介衆晋人乃辞王子朝不纳其使六月壬申王子朝之师攻瑕及杏皆溃郑伯如晋子大叔相见范献子献子曰若王室何对曰老夫其国家不能恤敢及王室抑人亦有言曰嫠不恤其纬而忧宗周之陨为将及焉今王室实蠢蠢焉吾小国惧矣然大国之忧也吾侪何知焉吾子其早图之诗曰瓶之罄矣惟罍之耻王室之不宁晋之耻也献子惧而与宣子图之乃征㑹于诸侯期以明年冬十月癸酉王子朝用成周之寳珪于河甲戌津人得诸河上隂不佞以温人南侵拘得玉者取其玉将卖之则为石王定而献之与之东訾经二十有五年夏叔诣㑹晋赵鞅宋乐大心衞北宫喜郑游吉曹人邾人滕人薛人小邾人于黄父传二十五年夏㑹于黄父谋王室也赵简子令诸侯之大夫输王粟具戍人曰明年将纳王宋乐大心曰我不输粟我于周为客若之何使客晋士伯曰自践土以来宋何役之不㑹而何盟之不同曰同恤王室子焉得辟之子奉君命以㑹大事而宋背盟无乃不可乎右师不敢对受牒而退士伯告简子曰宋右师必亡奉君命以使而欲背盟以干盟主无不祥大焉冬十月壬申尹文公渉于巩焚东訾弗克经二十有六年冬十月天王入于成周尹氏召伯毛伯以王子朝奔楚传二十六年夏四月单子如晋告急五月戊午刘人败王城之师于尸氏戊辰王城人刘人战于施谷刘师败绩秋七月己巳刘子以王出庚午次于渠王城人焚刘丙子王宿于褚氏丁丑王次于萑谷庚辰王入于胥靡辛巳王次于滑晋知跞赵鞅帅师纳王使女寛守阙塞冬十月丙申王起师于滑辛丑在郊遂次于尸十一月辛酉晋师克巩召伯盈逐王子朝王子朝及召氏之族毛伯得尹氏固南宫嚚奉周之典籍以奔楚隂忌奔莒以叛召伯逆王于尸及刘子单子盟遂军圉泽次于隄上癸酉王入于成周甲戌盟于襄宫晋师使成公般戍周而还十二月癸未王入于庄宫王子朝使告于诸侯曰昔武王克殷成王靖四方康王息民并建母弟以藩屏周亦曰吾无专享文武之功且为后人之迷败倾覆而溺入于难则振救之至于夷王王愆于厥身诸侯莫不并走其望以祈王身至于厉王王心戾虐万民弗忍居王于彘诸侯释位以间王政宣王有志而后效官至于幽王天不弔周王昏不若用愆厥位携王奸命诸侯替之而建王嗣用迁郏鄏则是兄弟之能用力于王室也至于惠王天不靖周生颓祸心施于叔带恵襄辟难越去王都则有晋郑咸黜不端以绥定王家则是兄弟之能率先王之命也在定王六年秦人降妖曰周其有髭王亦克能脩其职诸侯服享二世共职王室其有间王位诸侯不图而受其乱灾至于灵王生而有髭王甚神圣无恶于诸侯灵王景王克终其世今王室乱单旗刘狄剥乱天下壹行不若谓先王何常之有唯余心所命其谁敢讨之帅羣不弔之人以行乱于王室侵欲无厌规求无度贯渎鬼神慢弃刑灋倍奸齐盟傲很威仪矫诬先王晋为不道是摄是賛思肆其罔极兹不谷震盪播越窜在荆蛮未有攸厎若我一二兄弟甥舅奖顺天灋无助狡猾以从先王之命毋速天罚赦图不谷则所愿也敢尽布其腹心及先王之经而诸侯实深图之昔先王之命曰王后无适则择立长年钧以徳徳钧以卜王不立爱公卿无私古之制也穆后及大子寿早夭即世单刘賛私立少以间光王亦唯伯仲叔季图之闵马父闻子朝之辞曰文辞以行礼也子朝干景之命逺晋之大以专其志无礼甚矣文辞何为经二十七年秋晋士鞅宋乐祁犂衞北宫喜曹人邾人滕人㑹于扈传二十七年秋㑹于扈令戍周也冬十二月晋籍秦致诸侯之戍于周鲁人辞以难传二十九年春三月己夘京师杀召伯盈尹氏固及原伯鲁之子尹固之复也有妇人遇之周郊尤之曰处则劝人为祸行则数而反是夫也其过三歳乎夏五月庚寅王子赵车入于鄻以叛隂不佞败之经三十有二年冬仲孙何忌㑹晋韩不信齐髙张宋仲几衞世叔申郑国参曹人莒人薛人杞人小邾人城成周传三十二年秋八月王使富辛与石张如晋请城成周天子曰天降祸于周俾我兄弟并有乱心以为伯父忧我一二亲昵甥舅不遑启处于今十年勤戍五年余一人无日忘之闵闵焉如农夫之望歳惧以待时伯父若肆大惠复二文之业弛周室之忧徼文武之福以固盟主宣昭令名则余一人有大愿矣昔成王合诸侯城成周以为东都崇文徳焉今我欲徼福假灵于成王脩成周之城俾戍人无勤诸侯用宁蝥贼逺屏晋之力也其委诸伯父使伯父实重图之俾我一人无征怨于百姓而伯父有荣施先王庸之范献子谓魏献子曰与其戍周不如城之天子实云虽有后事晋勿与知可也从王命以纾诸侯晋国无忧是之不务而又焉从事魏献子曰善使伯音对曰天子有命敢不奉承以奔告于诸侯迟速衰序于是焉在冬十一月晋魏舒韩不信如京师合诸侯之大夫于狄泉寻盟且令城成周魏子南面卫彪傒曰魏子必有大咎干位以令大事非其任也诗曰敬天之怨不敢戏豫敬天之渝不敢驰驱况敢干位以作大事乎己丑士弥牟营成周计丈数揣髙卑度厚薄仞沟洫物土方议逺迩量事期计徒庸虑材用书糇粮以令役于诸侯属役赋文书以授帅而效诸刘子韩简子临之以为成命定公经元年春三月晋人执宋仲几于京师传元年春王正月辛巳晋魏舒合诸侯之大夫于狄泉将以城成周魏子涖政属役于韩简子及原寿过卒于寗孟懿子㑹城成周庚寅栽宋仲几不受功曰滕薛郳吾役也薛宰曰宋为无道絶我小国于周以我适楚故我常从宋晋文公为践土之盟曰凡我同盟各复旧职若从宋亦唯命仲几曰践土固然薛宰曰薛之皇祖奚仲居薛以为夏车正奚仲迁于邳仲虺居薛以为汤左相若复旧职将承王官何故以役诸侯仲几曰三代各异物薛焉得有旧为宋役亦其职也士弥牟曰晋之从政者新子姑受功归吾视诸故府仲几曰纵子忘之山川鬼神其忘诸乎士伯怒谓韩简子曰薛征于人宋征于鬼宋罪大矣且已无辞而抑我以神诬我也启宠纳侮其此之谓矣必以仲几为戮乃执仲几以归三月归诸京师城三旬而毕乃归诸侯之戍齐髙张后不从诸侯晋女叔寛曰周苌𢎞齐髙张皆将不免苌叔违天髙子违人天之所坏不可支也衆之所为不可奸也周巩简公弃其子弟而好用逺人传二年夏四月辛酉巩氏之羣子弟贼简公经四年春三月公㑹刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚秋七月刘卷卒葬刘文公传五年春王人杀子朝于楚传六年春二月公侵郑取匡为晋讨郑之伐胥靡也夏四月周儋翩率王子朝之徒因郑人将以作乱于周郑于是乎伐冯滑胥靡负黍狐人阙外六月晋阎没戍周且城胥靡冬十二月天王处于姑莸辟儋翩之乱也传七年春二月周儋翩入于仪栗以叛夏四月单武公刘桓公败尹氏于穷谷冬十一月戊午单子刘子逆王于庆氏晋籍秦送王己巳王入于王城馆于公族党氏而后朝于庄宫传八年春二月己丑单子伐谷城刘子伐仪栗辛夘单子伐简城刘子伐盂以定王室经十有四年秋天王使石尚来归脤哀公传三年刘氏范氏世为昏姻苌𢎞事刘文公故周与范氏赵鞅以为讨六月癸卯周人杀苌𢎞传十九年冬叔青如京师敬王崩故也右周天王始终春秋凡十有三王书崩者凡七不书崩者三悼王子勐未踰年书卒敬王后春秋经终敬王子元王八年崩哀之二十六年也元王子贞定王元年左传终矣元王以下十一世而周亡论曰王者之迹熄而诗亡诗亡然后春秋作邶鄘而下多春秋时诗也而谓诗亡然后春秋作何也自黍离降为国风天下无复雅而王者之诗亡矣春秋作于隐公昉乎雅亡之后诗之所终春秋之所以始也隐之所始平王之所以终也按小雅正月刺幽王诗也而曰赫赫宗周褒姒灭之逮鲁孝公末幽王为犬戎所毙惠公初年周既东矣春秋不作于孝公惠公者东迁之始流风遗俗犹有存者郑武公入为司徒善于其职则犹用贤也晋侯扞王于艰钖之秬鬯则犹有诰命也王曰其归视尔师则诸侯犹来朝也义和薨谥为文侯则列国犹有请也及平王在位日乆不能自立弃其九族葛藟有终逺兄弟之刺不抚其民周人有束薪流楚之讥逮夫末年失道滋甚以天王之尊下赗诸侯之妾于是三纲沦九经斁人望絶矣祭伯非王命而私交武氏子非王命而求赙以至郑庄为卿士用舍不出于公而以虚言欺之至其怨王夺政则有交质之举若敌国然王纲解纽委靡不振皆自平王失之春秋于此盖有不得已焉託始于隐其伤周室凌迟虽有继世之王亦不能以复兴矣孔子尝曰如有用我者其为东周乎此春秋拨乱世反诸正尊一王之法也抑尝求之隐桓之间政自诸侯出而犹未恣横小国未有被执遭灭而邦国尚知有王室焉及庄僖而下霸政代兴盟㑹征伐皆霸者司之甚则执其君墟其社稷于王政乎何有又降而政在大夫则夷狄盛陪臣彊变日极矣故备谕之以证东周一代所以升降而明作春秋宗指若其行事则具着于篇春秋分记卷四十六春秋分记卷四十七钦定四库全书春秋分记卷四十七宋程公说撰内鲁第一子言之我欲载之空言不如见之行事之深切着明也知我者其惟春秋乎则何以约乎鲁史如曰我欲观夏道是故之杞杞不足征也吾得夏时焉我欲观殷道是故之宋宋不足征也吾得坤干焉我观周道幽厉伤之吾舍鲁何适矣春秋所以託鲁者约鲁史以明王法以尊天王正列国训大夫非独为鲁也而必因鲁以见也始隐终哀十二公书元年正始着受终易代而学公羊者谓春秋託新王受命于鲁因録即位其妄如此虽然春秋本诸鲁史则鲁十二公行事可考见也用次之周曰内鲁凡正月无事必书谨鲁史之始而盟会征伐于鲁详焉鲁史故也自是以下则各自着録云姬姓侯爵其先出自周文王第四子公旦公旦佐文武命为宰周公留相成王主自陜以东诸侯封长子伯禽于曲阜为鲁侯自伯禽至隠公凡十四世春秋始隠公至哀公十二世哀公十四年春秋絶笔获麟二十七年哀公薨左氏传终国在今袭庆府仙源县隠公桓公庄公隠公传惠公元妃孟子孟子卒继室以声子生隠公宋武公生仲子仲子生而有文在其手曰为鲁夫人故仲子归于我生桓公而惠公薨是以隠公立而奉之经元年春王正月三月公及邾仪父盟于蔑秋七月天王使宰咺来归惠公仲子之赗九月及宋人盟于宿冬十有二月祭伯来公子益师卒传元年春王周正月胡安国曰按左氏曰王周正月周人以建子为歳首则冬十一月是也前乎周者以丑为正其书始即位曰惟元祀十有二月则知月不易也后乎周者以亥为正其书始建国曰元年冬十月则知时不易也建子非春亦明矣乃以夏时冠周月何哉圣人语颜回以为邦则曰行夏之时作春秋以经世则曰春王正月此见诸行事之验也或曰非天子不议礼仲尼有圣徳无其位而改正朔可乎曰有是言也不曰春秋天子之事乎以夏时冠月垂法后世以周正纪事示无其位不敢自专也其㫖㣲矣不书即位摄也公説曰礼天子亮隂百官总已以听于冢宰三年太甲之徂桐宫居忧三年伊尹以冕服奉嗣王成王少周公相之为政七年而后反盖以冢宰为政耳大诰曰武王崩三监及淮夷叛周公相成王将黜殷作大诰凡此皆书所载也隠公居位十有一年生称公殁称薨安得谓之摄胡安国曰隠公阙即位仲尼削之也内不承国于先君上不禀命于天子诸大夫扳已以立而遂立焉是与争乱造端而簒弑所由起也春秋首绌隠公以明大法父子君臣之伦正矣三月公及邾仪父盟于蔑邾子克也公摄位而欲求好于邾故为蔑之盟夏四月费伯帅师城郎不书非公命也秋七月天王使宰咺来归惠公仲子之赗缓且子氏未薨故名天子七月而葬同轨毕至诸侯五月同盟至大夫三月同位至士踰月外姻至赠死不及尸弔生不及哀豫凶事非礼也公说曰仲子者惠公再娶于宋生桓公者也诸侯无再娶仲子不得为夫人故不称夫人不书卒葬而书天王归赗讥之也左氏以为豫凶事子氏未薨故名之是左氏以子氏仲子为一人矣杜预附㑹其说曰子氏仲子也仲子在而来赗其诬甚矣周徳虽衰不应生归人赗孔颖逹因之曰惠公薨在往年明年仲子始薨于时有疾王闻之谓己薨故使太宰大夫名咺者来鲁并归惠公仲子之赗且有因赴而后赗未有方疾而并归之也大抵孔氏之说因杜氏杜氏之说因左氏学者以经为断则传注豫凶事之说不可以不删八月有蜚不为灾亦不书惠公之季年败宋师于黄公立而求成焉九月及宋人盟于宿始通也冬十月庚申改葬惠公公弗临故不书惠公之薨也有宋师大子少葬故有阙是以改葬卫侯来㑹葬不见公亦不书郑伐卫请师于邾邾子使私于公子豫豫请往公弗许遂行公子豫及邾人郑人盟于翼不书非公命也新作南门不书亦非公命也十二月衆父卒公不与小敛故不书日冯正符曰如左氏言君与敛则书曰然公子牙卒时公有疾公孙敖卒于齐仲遂卒于垂皆不在鲁叔孙婼叔诣卒时公在外公孙婴齐卒于貍脤亦在外者公岂与敛而皆书日哉是左氏之惑也不日者史失之矣经二年春公㑹戎于潜夏五月无骇帅师入极秋八月庚辰公及戎盟于唐九月纪履緰来逆女冬十月伯姬归于纪十有二月乙夘夫人子氏薨谷梁传夫人薨不地夫人者隐之妻也卒而不书葬夫人之义从君者也传二年春公会戎于潜修惠公之好也戎请盟公辞夏司空无骇入极费庈父胜之戎请盟秋盟于唐复修戎好也经三年春王二月己巳日有食之夏四月辛夘君氏卒秋武氏子来求赙传三年夏君氏卒声子也不赴于诸侯不反哭于寝不祔于姑故不曰薨不称夫人故不言葬不书姓为公故曰君氏公说曰尹氏卒公羊曰天子之大夫也讥世卿谷梁亦曰天子之大夫也独左氏以为声子而于文为君氏以尹为君盖字之讹也故于此辩左氏君氏之非而系尹氏卒于周云经四年春王二月夏公及宋公遇于清秋翚帅师㑹宋公陈侯蔡人卫人伐郑传四年春公与宋公为会将寻宿之盟末及期衞人来告乱夏公及宋公遇于清秋诸侯复伐郑宋公使来乞师公辞之羽父请以师㑹之公弗许固请而行故书曰翚帅师疾之也经五年春公矢鱼于棠秋九月考仲子之宫初献六羽螟冬十二月辛巳公子彄卒传五年春公将如棠观鱼者臧僖伯谏曰凡物不足以讲大事其材不足以备器用则君不举焉君将纳民于轨物者也公曰吾将畧地焉遂往陈鱼而观之僖伯称疾不从书曰公矢鱼于棠非礼也且言逺地也秋九月考仲子之宫将万焉公问羽数于衆仲对曰天子用八诸侯用六大夫四士二夫舞所以节八音而行八风故自八以下公从之于是初献六羽始用六佾也郑人伐宋入其郛宋来告命公闻其入郛也将救之问于使者曰师何及对曰未及国公怒乃止辞使者曰君命寡人同恤社稷之难今问诸使者曰师未及国非寡人之所敢知也冬十二月辛巳臧僖伯卒公曰叔父有憾于寡人寡人弗敢忘葬之加一等经六年春郑人来渝平夏六月辛酉公㑹齐侯盟于艾传六年春郑人来渝平更成也夏盟于艾始平于齐也经七年春王三月叔姬归于纪夏城中丘齐侯使其弟年来聘秋公伐邾冬天王使凡伯来聘传七年夏城中丘书不时也齐侯使其弟年来聘结艾之盟也秋宋及郑平公伐邾为宋讨也经八年春三月郑伯使宛来归祊庚寅我入祊九月辛夘公及莒人盟于浮来螟冬十有二月无骇卒传八年春郑伯请释泰山之祀而祀周公以泰山之祊易许田三月郑伯使宛来归祊不祀泰山也秋公及莒人盟于浮来以成纪好也冬无骇卒羽父请谥与族公问族于衆仲对曰天子建徳因生以赐姓胙之土而命之氏诸侯以字为谥因以为族官有世功则有官族邑亦如之公命以字为展氏经九年春天王使南季来聘三月癸酉大雨震电庚辰大雨雪挟卒夏城郎冬公会齐侯于防传九年春王三月癸酉大雨霖以震书始也庚辰大雨雪亦如之书时失也凡雨自三日以往为霖平地尺为大雪夏城郎书不时也郑伯伐宋宋以入郛之役怨公不告命公怒絶宋使秋郑人以王命来告伐宋冬㑹齐侯于防谋伐宋也经十年春王二月公㑹齐侯郑伯于中丘夏翚帅师㑹齐人郑人伐宋六月壬戌公败宋师于菅辛未取郜辛巳取防传十年春王正月公㑹齐侯郑伯于中丘癸丑盟于邓为师期夏五月羽父先会齐侯郑伯伐宋六月戊申公㑹齐侯郑伯于老桃壬戌公败宋师于菅庚午郑师入郜辛未归于我庚辰郑师入防辛巳归于我经十有一年春膝侯薛侯来朝夏公会郑伯于时来秋七月壬午公及齐侯郑伯入许冬十有一月壬辰公薨传十一年秋七月公会齐侯郑伯伐许羽父请杀桓公将以求大宰公曰为其少故也吾将授之矣使营菟裘吾将老焉羽父惧反譛公于桓公而请弑之公之为公子也与郑人战于狐壤止焉郑人囚诸尹氏赂尹氏而祷于其主钟巫遂与尹氏归而立其主十一月公祭钟巫齐于社圃馆于寪氏壬辰羽父使贼杀公于寪氏立桓公而讨寪氏有死者不书葬不成丧也刘敞曰桓潜谋弑欲人不知之故归罪寪氏岂更令其丧礼不成以自发露邪此乃事之不然又明左氏初不授经于仲尼不知薨不书葬之意桓公经元年春王正月公即位三月公㑹郑伯于垂郑伯以璧假许田夏四月丁未公及郑伯盟于越秋大水传元年春公即位公羊传曰弑君不言即位此其言即位何如其意也修好于郑郑人请复祀周公卒易祊田公许之三月郑伯以璧假许田为周公祊故也夏四月丁未公及郑伯盟于越结祊成也盟曰渝盟无享国刘敞曰祊自祊田许自许田以祊易许改为以璧易许是为郑伯讳不为鲁公讳也经书入祊乆矣何故至此乃卒易祊田乎秋大水凡平原出水为大水刘敞曰平原出水之事最鲜着为平原出水者记异也冬郑伯拜盟经二年春正月膝子来朝三月公㑹齐侯陈侯郑伯于稷以成宋乱夏四月取郜大鼎于宋戊申纳于太庙秋七月杞侯来朝九月入杞公及戎盟于唐冬公至自唐传二年宋大宰督弑殇公㑹于稷以成宋乱以郜大鼎赂公夏四月取郜大鼎于宋戊申纳于大庙非礼也臧哀伯谏曰君人者将昭徳塞违以临照百官犹惧或失之故昭令徳以示子孙国家之败由官邪也官之失徳宠赂章也郜鼎在庙章孰甚焉武王充商迁九鼎于雒邑义士犹或非之而况将昭违乱之赂器于大庙其若之何公不听周内史闻之曰臧孙逹其有后于鲁乎君违不忘谏之以徳吕祖谦曰哀伯之谏取郜鼎其中所言周家宗庙制度固当攷然桓公于弑逆犹忍为之哀伯乃谏其取叛臣之鼎是犹不能三年之䘮而缌小功之察者也哀伯亦可谓习而不察矣哀伯鲁之贤大夫也周内史周之艮史也尚不知君臣之大义区区然唯纳赂之是谏言辞之是取在贤者犹不知而况下此者乎秋九月公及戎盟于唐脩旧好也冬公至自唐告于庙也凡公行告于宗庙反行饮至舍爵策勲焉礼也特相会往来称地让事也自参以上则徃称地来称会成事也经三年春正月公会齐侯于嬴夏六月公会杞侯于郕秋七月壬辰朔日有食之既公子翚如齐逆女九月齐侯送姜氏于让公会齐侯于讙夫人姜氏至自齐胡安国曰古者昏礼必亲迎则授受之义明后世亲迎之礼废于是有父母兄弟越境而送其女者以公子翚往逆则既轻矣为齐侯来乃逆而会之于讙是公之行其重在齐侯而不在姜氏岂礼也哉不言以至者既得见乎公也不能防闲于是在敞笱之刺兆矣礼者所以别嫌明微制治于未乱不可不谨也冬齐侯使其弟年来聘有年传三年春㑹于嬴成昏于齐也公㑹杞侯于郕杞求成也秋公子翚如齐逆女脩先君之好故曰公子齐侯送姜氏非礼也凡公女嫁于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之冬齐仲年来聘致夫人也经四年春正月公狩于郎夏天王使宰渠伯纠来聘传四年春正月公狩于郎书时礼也经五年春正月甲戌夏天王使仍叔之子来聘城祝丘秋大雩螽冬州公如曹传五年秋大雩书不时也凡祀启蛰而郊龙见而雩始杀而尝闭蛰而烝过则书经六年春正月实来夏四月公㑹纪侯于成秋八月壬午大阅九月丁夘子同生冬纪侯来朝传六年诸侯之大夫戍齐齐人馈之饩使鲁为其班后郑郑忽怒故有郎之师公之未昬于齐也齐侯欲以文姜妻忽忽辞秋大阅简车马也九月丁夘子同生以大子生之礼举之接以大牢卜士负之士妻食之公与文姜宗妇命之公问名于申繻对曰名有五有信有义有象有假有类以名生为信以徳命为义以类命为象取于物为假取于父为类不以国不以官不以山川不以隐疾不以畜牲不以器币周人以讳事神名终将讳之故以国则废名以官则废职以山川则废主以畜牲则废祀以器币则废礼晋以僖侯废司徒宋以武公废司空先君献武废二山是以大物不可以命公曰是其生也与吾同物命之曰同经七年春二月己亥焚咸丘夏谷伯绥来朝邓侯吾离来朝经八年春正月己夘烝天王使家父来聘夏五月丁丑烝秋伐邾冬十月雨雪祭公来遂逆王后于纪经九年春纪季姜归于京师冬曹伯使其世子射姑来朝经十年春王正月秋公㑹卫侯于桃丘弗遇冬十有二月丙午齐侯卫侯郑伯来战于郎传十年冬齐衞郑来战于郎我有辞也初北戍病齐诸侯救之郑公子忽有功焉齐人饩诸侯使鲁次之鲁以周班后郑郑人怒请师于齐齐人以卫师助之故不称侵伐先书齐卫王爵也经十有一年春正月齐人卫人郑人盟于恶曹秋九月柔㑹宋公陈侯蔡叔盟于折公㑹宋公于夫钟冬十有二月公㑹宋公于阚经十有二年春正月夏六月壬寅公㑹纪侯莒子盟于曲池秋七月丁亥公㑹宋公燕人盟于谷丘八月公㑹宋公于虚冬十有一月公㑹宋公于龟丙戌公㑹郑伯盟于武父十有二月及郑师伐宋丁未战于宋经十有三年春二月公㑹杞侯郑伯己巳及齐侯宋公卫侯燕人战齐师宋师卫师燕师败绩夏大水经十有四年春正月公㑹郑伯于曹无氷夏五郑伯使其弟语来盟秋八月壬申御廪灾乙亥尝传十有四年秋八月壬申御廪灾乙亥尝书不害也经十有五年春二月天王使家父来求车夏五月公㑹齐侯于艾邾人牟人葛人来朝冬十有一月公㑹宋公卫侯陈侯于袲伐郑经十有六年春正月公㑹宋公蔡侯卫侯于曹夏四月公㑹宋公卫侯陈侯蔡侯伐郑秋七月公至自伐郑冬城向传十六年春㑹于曹谋伐郑也夏伐郑秋七月公至自伐郑以饮至之礼也冬城向书时也经十有七年春正月丙辰公㑹齐侯纪侯盟于黄二月丙午公㑹邾仪父盟于趡夏五月丙午及齐师战于奚秋八月及宋人卫人伐邾冬十月朔日有食之传十七年夏及齐师战于奚疆事也于是齐人侵鲁疆疆吏来告公曰疆埸之事慎守其一而备其不虞姑尽所备焉事至而战又何谒焉冬十月朔日有食之不书日官失之也天子有日官诸侯有日御日官居卿以厎日礼也日御不失日以授百官于朝经十有八年春王正月公㑹齐侯于泺公与夫人姜氏遂如齐夏四月丙子公薨于齐丁酉公之䘮至自齐冬十有二月己丑葬我君桓公传十八年春公将有行遂与姜氏如齐申繻曰女有家男有室无相渎也谓之有礼易此必败公㑹齐侯于泺遂及文姜如齐齐侯通焉公谪之以告夏四月丙子享公使公子彭生乗公公薨于车鲁人告于齐曰寡君畏君之威不敢宁居来脩旧好礼成而不反无所归咎恶于诸侯请以彭生除之齐人杀彭生胡安国曰与者许可之词曰与者罪在公也按齐诗恶鲁桓微弱不能防闲文姜使至淫乱为二国患而其词曰敝苟在梁其鱼唯唯齐子归止其从如水言公于齐姜委曲顺从若水从地无所不可故为乱者文姜而春秋罪桓公治其本也易曰夫夫妇妇而家道正夫不夫则妇不妇矣干者天道也以乗御为才坤者妇道也以顺承为事易着于干坤述其理春秋施于桓公见其用庄公经元年春王正月三月夫人孙于齐夏单伯逆王姬秋筑王姬之馆于外冬王使荣叔来钖桓公命王姬归于齐传元年春不书即位文姜出故也苏辙曰不书即位继故也左氏曰文姜出故也文姜之出孰与桓公之薨且出在三月舍其大言其细失之矣三月夫人孙于齐不称姜氏絶不为亲礼也秋筑王姬之馆于外为外礼也谷梁传曰单伯吾大夫之命乎天子者也筑王姬之馆于外仇雠之人非所以接婚姻也衰麻非所以接弁冕也经二年夏公子庆父帅师伐于余丘冬十有二月夫人姜氏㑹齐侯于禚传二年冬夫人姜氏㑹齐侯于禚书姦也经三年春王正月溺㑹齐师伐卫冬公次于滑传三年春溺㑹齐师伐衞疾之也冬公次于滑将㑹郑伯谋纪故也凡师一宿为舍再宿为信过信为次赵匡曰案经无信舍之文此例妄也经四年春王二月夫人姜氏享齐侯于祝丘三月纪伯姬卒冬公及齐人狩于禚经五年春王正月夏夫人姜氏如齐师秋郳犂来来朝冬公㑹齐人宋人陈人蔡人伐衞经六年秋公至自伐衞螟冬齐人来归衞俘传六年冬齐人来归卫寳文姜请之也经七年春夫人姜氏㑹齐侯于防夏四月辛夘恒星不见夜中星陨如雨秋大水无麦苗冬夫人姜氏㑹齐侯于谷传七年春文姜㑹齐侯于防齐志也夏恒星不见夜明也星陨如雨与雨偕也秋无麦苗不害嘉谷也刘敞曰大水无麦苗为记灾而书而犹谓之不害嘉谷乎且隐元年例曰凡物不为灾不书今不害嘉谷是水不为灾不应书大水矣经八年春王正月师次于郎以俟陈人蔡人甲午治兵夏师及齐师围郕郕降于齐师秋师还传八年春治兵于庙礼也夏师及齐师围郕郕降于齐师仲庆父请伐齐师公曰不可我实不徳齐师何罪罪我之由夏书曰臯陶迈种徳徳乃降姑务脩徳以待时乎秋师还君子是以善鲁庄公赵匡曰劳师㑹雠何善之有且齐强鲁弱自当不敢争也经九年春公及齐大夫盟于蔇夏公伐齐纳子纠秋八月庚申及齐师战于干时我师败绩冬浚洙经十年春王正月公败齐师于长勺二月公侵宋夏六月齐师宋师次于郎公败宋师于乘丘传十年春齐师伐我公将战曹刿请见其乡人曰肉食者谋之又何间焉刿曰肉食者鄙未能逺谋乃入见问何以战公曰衣食所安弗敢专也必以分人对曰小惠未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乗战于长勺公将鼓之刿曰未可齐人三鼓刿曰可矣齐师败绩公将驰之刿曰未可下视其辙登轼而望之曰可矣遂逐齐师既克公问其故对曰夫战勇气也一鼔作气再而衰三而竭彼竭我盈故克之夫大国难测也惧有伏焉吾视其辙乱望其旗靡故逐之夏六月齐师宋师次于郎公子偃曰宋师不整可败也宋败齐必还请击之公弗许自雩门窃出蒙臯比而先犯之公从之大败宋师于乘丘齐师乃还经十有一年春王正月夏五月戊寅公败宋师于鄑冬王姬归于齐传十一年夏宋为乗丘之役故侵我公御之宋师未陈而薄之败诸鄑凡师敌未陈曰败某师皆陈曰战大奔曰败绩得隽曰克覆而败之曰取某师京师败曰王师败绩于某经十有二年春王三月纪叔姬归于酅经十有三年冬公㑹齐侯盟于柯传十三年冬盟于柯始及齐平也经十有五年夏夫人姜氏如齐经十有六年春王正月冬十有二月㑹齐侯宋公陈侯卫侯郑伯许男滑伯滕子同盟于幽经十有七年春齐人执郑詹秋郑詹自齐逃来冬多麋经十有八年春王三月日有食之夏公追戎于济西秋有传十八年夏公追戎于济西不言其来讳之也秋有为灾也经十有九年春王正月秋公子结媵陈人之妇于鄄遂及齐侯宋公盟夫人姜氏如莒冬齐人宋人陈人伐我西鄙经二十年春王二月夫人姜氏如莒经二十一年春王正月秋七月戊戌夫人姜氏薨经二十有二年春王正月肆大眚癸丑葬我小君文姜秋七月丙午及齐髙傒盟于防冬公如齐纳币程頥曰庄公于齐义不共戴天迺娶仇雠之女以奉宗庙母丧未终复忘哀而图婚姻亲如齐纳币如齐逆女不孝之恶不待贬絶而自见矣经二十有三年春公至自齐祭叔来聘夏公如齐观社公至自齐荆人来聘公及齐侯遇于谷萧叔朝公秋丹桓宫楹冬十有二月甲寅公㑹齐侯盟于扈传二十三年夏公如齐观社非礼也曹刿谏曰不可夫礼所以整民也故㑹以训上下之则制财用之节朝以正班爵之义帅长幼之序征伐以讨其不然诸侯有王王有巡守以大习之非是君不举矣君举必书书而不灋后嗣何观秋丹桓宫之楹经二十有四年春王三月刻桓宫桷夏公如齐逆女秋公至自齐八月丁丑夫人姜氏入戊寅大夫宗妇觌用币大水传二十四年春刻其桷皆非礼也御孙谏曰臣闻之俭徳之共也侈恶之大也先君有共徳而君纳诸大恶无乃不可乎秋哀姜至公使宗妇觌用币非礼也御孙曰男贽大者玉帛小者禽鸟以章物也女贽不过榛栗枣脩以告䖍也今男女同贽是无别也男女之别国之大节也而由夫人乱之无乃不可乎公说曰左氏国语皆出于丘明之手国语载鲁庄公丹桓宫楹而刻其桷匠师庆諌之注曰匠师庆掌大匠大夫御孙名也哀姜至公使宗妇觌用币宗人夏父展谏之注曰宗人宗伯也夏父氏也展名也国语所载刻桷用币二事所谏者一则御孙二则展父而左氏所载皆出于御孙夫刻桷匠师谏之用币宗伯谏之似若有理若谓皆出于御孙则是越匠师而侵宗伯之事矣左氏所载不若国语为正经二十有五年夏六月辛未朔日有食之鼓用牲于社伯姬归于杞秋大水鼓用牲于社于门冬公子友如陈传二十五年夏六月辛未朔日有食之鼓用牲于社非常也唯正月之朔慝未作日有食之于是乎用币于社伐鼓于朝秋大水鼓用牲于社于门亦非常也凡天灾有币无牲非日月之眚不鼓杨时曰若如此说则孔子所书日食非正阳之月者皆空言也夏书亦不当言乃季秋月小雅亦不当言十月之交噫是说也启庸君荒怠不畏天戒之心甚矣经二十六年春公伐戎夏公至自伐戎秋公㑹宋人齐人伐徐冬十有二月癸亥朔日有食之经二十有七年春公㑹杞伯姬于洮夏六月公㑹齐侯宋公陈侯郑伯同盟于幽秋公子友如陈葬原仲冬杞伯姬来莒庆来逆叔姬杞伯来朝公㑹齐侯于城濮传二十七年春公㑹杞伯姬于洮非事也天子非展义不巡守诸侯非民事不举卿非君命不越竟冬杞伯姬来归宁也凡诸侯之女归宁曰来出曰来归夫人归宁曰如某出曰归于某经二十有八年秋公㑹齐人宋人救郑冬筑郿大无麦禾臧孙辰告籴于齐传二十八年冬饥臧孙辰告籴于齐礼也筑郿非都也凡邑有宗庙先君之主曰都无曰邑邑曰筑都曰城李尧俞曰诸侯救患分灾若归粟于察礼也告籴非正也庄公即位今二十有八年兴师者十二盟㑹者九又狩禚观社丹楹刻桷纳币筑郿皆过礼费用是致国家空虚而告籴下又书新延廏城防之类甚之也左氏以为合礼则礼经所谓九年三年之蓄者宜为非礼乎经二十有九年春新延廏秋有蜚冬十有二月纪叔姬卒城诸及防传二十九年春新作延廏书不时也凡马日中而出日中而入秋有蜚为灾也凡物不为灾不书冬十二月城诸及防书时也凡土功龙见而毕务戒事也火见而致用水昏正而栽日至而毕公说曰闻之胡安国传曰言新者有故也何以书昔韩昭侯作髙门屈宜臼曰不时所谓时者非时日也人故有利不利时前年秦攻宜阳今年旱君不以此时恤民之急而顾益奢此所谓时诎举赢者也故谷梁子曰古之君人者必时视民之所勤民勤于力则功筑罕民勤于财则贡赋少民勤于食则百事废矣谷梁胡氏以之传新延廏而公说则併以正左氏城诸及防书时之失也经三十年春王正月夏次于成秋八月癸亥葬纪叔姬九月庚午朔日有食之鼔用牲于社冬公及齐侯遇于鲁济齐人伐山戎经三十有一年春筑台于郎夏四月筑台于薛六月齐侯来献戎捷秋筑台于秦冬不雨经三十有二年春城小谷秋七月癸巳公子牙卒八月癸亥公薨于路寝冬十月己未子般卒公子庆父如齐传三十二年初公筑台临党氏见孟任从之閟而以夫人言许之割臂盟公生子般焉雩讲于梁氏女公子观之圉人荦自墙外与之戏子般怒使鞭之公曰不如杀之是不可鞭荦有力焉能投盖于稷门公疾问后于叔牙对曰庆父材问于季友对曰臣以死奉般公曰乡者牙曰庆父材成季使以君命命僖叔待于鍼巫氏使鍼季酖之曰饮此则有后于鲁国不然死且无后饮之归及逵泉而卒立叔孙氏八月癸亥公薨于路寝子般即位次于党氏冬十月己未共仲使圉人荦贼子般于党氏成季奔陈立闵公春秋分记卷四十七春秋分记卷四十八钦定四库全书春秋分记卷四十八宋程公説撰内鲁第二闵公僖公文公闵公经元年春王正月夏六月辛酉葬我君庄公秋八月公及齐侯盟于落姑季子来归冬齐仲孙来传元年春不书即位乱故也夏六月葬庄公乱故是以缓秋八月公及齐侯盟于落姑请复季友也齐侯许之使召诸陈公次于郎以待之季子来归嘉之也冬齐仲孙湫来省难书曰仲孙亦嘉之也仲孙归曰不去庆父鲁难未巳公曰若之何而去之对曰难不已将自毙君其待之公曰鲁可取乎对曰不可犹秉周礼周礼所以本也臣闻之国将亡本必先㒹而后枝叶从之鲁不弃周礼未可动也君其务宁鲁难而亲之亲有礼因重固间携贰覆昏乱霸王之器也经二年春王正月夏五月乙酉吉禘于庄公秋八月辛丑公薨九月夫人姜氏孙于邾公子庆父出奔莒冬齐髙子来盟传二年夏吉禘于庄公速也初公傅夺卜齮田公不禁蔺敏修曰闵公即位年八歳而公傅夺卜齮田是举也谁执其咎乎公之幼未能从宗庙之事也不以诛公之傅不以诛任政之臣而曰公不禁成王幼不能践祚周公抗世子法于伯禽欲令成王之知父子君臣长幼之义也成王有过则挞伯禽所以示成王世子之道也左氏修周公之法不能举是以绳之杜预又仍其缪陋矣秋八月辛丑共仲使卜齮贼公于武闱成季以僖公适邾共仲奔莒乃入立之以赂求共仲于莒莒人归之及宻使公子鱼请不许哭而往共仲曰奚斯之声也乃缢闵公哀姜之娣叔姜之子也故齐人立之共仲通于哀姜哀姜欲立之闵公之死也哀姜与知之故孙于邾齐人取而杀之于夷以其尸归僖公请而葬之成季之将生也桓公使卜楚丘之父卜之曰男也其名曰友在公之右间于两社为公室辅季氏亡则鲁不昌又筮之遇大有䷍之干䷀曰同复于父敬如君所及生有文在其手曰友遂以命之成风闻成季之繇乃事之而属僖公焉故成季立之僖公经元年春王正月秋七月戊辰夫人姜氏薨于夷齐人以归八月公㑹齐侯宋公郑伯曹伯邾人于柽九月公败邾师于偃冬十月壬午公子友帅师败莒师于郦获莒拏十有二月丁巳夫人氏之䘮至自齐传元年春不称即位公出故也公出复入不书讳之也讳国恶礼也秋九月公败邾师于偃虚丘之戍将归者也冬莒人来求赂公子友败诸郦获莒子之弟挐非卿也嘉获之也公赐季友汶阳之田及费夫人氏之䘮至自齐君子以齐人之杀哀姜也为已甚矣女子从人者也经二年春王正月夏五月辛巳葬我小君哀姜冬十月不雨经三年春王正月不雨夏四月不雨六月雨冬公子友如齐涖盟传三年春不雨夏六月雨自十月不雨至于五月不曰旱不为灾也经四年春王正月公㑹齐侯宋公陈侯卫侯郑伯许男曹伯侵蔡蔡溃遂伐楚次于陉秋及江人黄人伐陈八月公至自伐楚冬十有二月公孙兹帅师㑹齐人宋人卫人郑人许人曹人侵陈经五年春杞伯姬来朝其子夏公孙兹如牟公及齐侯宋公陈侯衞侯郑伯许男曹伯㑹王世子于首止秋九月戊申朔日有食之传五年春王正月辛亥朔日南至公既视朔遂登观台以望而书礼也凡分至启闭必书云物为备故也夏公孙兹如牟娶焉经六年春王正月夏公㑹齐侯宋公陈侯卫侯曹伯伐郑围新城冬公至自伐郑经七年夏小邾子来朝秋七月公㑹齐侯宋公陈世子款郑世子华盟于寗母公子友如齐经八年春王正月公㑹王人齐侯宋公衞侯许男曹伯陈世子款盟于洮秋七月禘于大庙用致夫人传八年秋禘而致哀姜非礼也凡夫人不薨于寝不殡于庙不赴于同不祔于姑则弗致也赵匡曰案元年哀姜称夫人以薨明用夫人䘮礼已乆矣何乃八年始致之乎经九年夏公㑹宰周公齐侯宋子卫侯郑伯许男曹伯于葵丘秋七月乙酉伯姬卒九月戊辰诸侯盟于葵丘经十年春王正月公如齐冬大雨雪经十有一年夏公及夫人姜氏㑹齐侯于阳谷秋八月大雩经十有二年春王三月庚午日有食之经十有三年夏公㑹齐侯宋公陈侯卫侯郑伯许男曹伯于咸秋九月大雩冬公子友如齐经十有四年夏六月季姬及鄫子遇于防使鄫子来朝经十有五年春王正月公如齐三月公㑹齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐夏五月日有食之秋八月螽九月公至自㑹季姬归于鄫己夘晦震夷伯之庙传十五年夏五月日有食之不书朔与日官失之也秋九月震夷伯之庙罪之也于是展氏有隐慝焉经十有六年春王正月三月壬申公子季友卒夏四月丙申鄫季姬卒秋七月甲子公孙兹卒冬十有二月公㑹齐侯宋公陈侯卫侯郑伯许男邢侯曹伯于淮经十有七年夏灭项秋夫人姜氏㑹齐侯于卞九月公至自㑹传十七年夏师灭项淮之㑹公有诸侯之事未归而取项齐人以为讨而止公秋声姜以公故㑹齐侯干卞九月公至书曰至自㑹犹有诸侯之事焉且讳之也经十有八年春王正月宋公曹伯卫人邾人伐齐夏师救齐经十有九年冬㑹陈人蔡人楚人郑人盟于齐经二十年春新作南门夏郜子来朝五月乙巳西宫灾传二十年春新作南门书不时也凡启塞从时经二十有一年夏大旱冬公伐邾楚人使宜申来献捷十有二月癸丑公㑹诸侯盟于薄释宋公传二十一年夏大旱公欲焚巫尫臧文仲曰非旱备也脩城郭贬食省用务穑劝分此其务也巫尫何为天欲杀之则如勿生若能为旱焚之滋甚公从之是歳也饥而不害啖助曰左氏记文仲之言合取其諌辞而略是歳也饥而不害一句经二十有二年春公伐邾取须句秋八月丁末及邾人战于升陉传二十二年春伐邾取须句秋邾人以须句故出师公卑邾不设备而御之臧文仲曰国无小不可易也无备虽衆不可恃也诗曰战战兢兢如临深渊如履薄氷又曰敬之敬之天维显思命不易哉先王之明徳犹无不难也无不惧也况我小国乎君其无谓邾小蠭虿有毒而况国乎弗听八月丁未公及邾师战于升陉我师败绩邾人获公胄县诸鱼门经二十有三年经二十四年春王正月经二十有五年冬十有二月癸亥公㑹卫子莒庆盟于洮经二十有六年春王正月己未公㑹莒子衞寗逆盟于向齐人侵我西鄙公追齐师至酅弗及夏齐人伐我此鄙卫人伐齐公子遂如楚乞师冬公以楚师伐齐取谷公至自伐齐传二十六年春王正月公㑹莒兹平公寗庄子盟于向寻洮之盟也齐师侵我西鄙讨是二盟也夏齐孝公伐我北鄙卫人伐齐洮之盟故也公使展喜犒师使受命于展禽齐侯未入竟展喜从之曰寡君闻君亲举玉趾将辱于敝邑使下臣犒执事齐侯曰鲁人恐乎对曰小人恐矣君子则否齐侯曰室如县磬野无青草何恃而不恐对曰恃先王之命齐侯乃还东门襄仲臧文仲如楚乞师臧孙见子玉而道之伐齐宋以其不臣也冬公以楚师伐齐取谷凡师能左右之曰以经二十有七年春杞子来朝秋八月乙巳公子遂帅师入杞冬十有二月甲戌公㑹诸侯盟于宋经二十有八年春公子买戍卫不卒戍刺之夏五月癸丑公㑹晋侯齐侯宋公蔡侯郑伯卫子莒子盟于践土公朝于王所秋杞伯姬来公子遂如齐冬公㑹晋侯齐侯宋公祭侯郑伯陈子莒子邾子秦人于温天王狩于河阳壬申公朝于王所遂㑹诸侯围许经二十有九年春介葛卢来公至自围许夏六月㑹王人晋人宋人齐人陈人蔡人秦人盟于翟泉秋大雨雹冬介葛卢来传二十九年秋大雨雹为灾也经三十年春王正月冬天王使宰周公来聘公子遂如京师遂如晋传三十年冬王使周公阅来聘东门襄仲将聘于周遂初聘于晋经三十有一年春取济西田公子遂如晋夏四月四卜郊不从乃免牲犹三望冬杞伯姬来求妇传三十一年春取济西田分曹地也使臧文仲往宿于重馆重馆人告曰晋新得诸侯必亲其共不速行将无及也从之分曹地自洮以南东傅于济尽曹地也襄仲如晋拜曹田也夏四月四卜郊不从乃免牲非礼也犹三望亦非礼也礼不卜常祀而卜其牲日牛卜日曰牲牲成而卜郊上怠慢也望郊之细也不郊亦无望可也经三十有二年春王正月经三十有三年春齐侯使国归父来聘夏公伐邾取訾娄秋公子遂帅师伐邾冬十月公如齐十有二月公至自齐乙巳公薨于小寝陨霜不杀草李梅实传三十三年春齐国庄子来聘臧文仲言于公曰国子为政齐犹有礼君其朝焉夏公伐邾取訾娄以报升陉之役秋襄仲复伐邾冬公如齐朝反薨于小寝即安也葬僖公缓作主非礼也凡君薨卒哭而祔祔而作主特祀于主烝尝禘于庙文公经元年春王正月公即位二月癸亥日有食之天王使叔服来㑹葬夏四月丁巳葬我君僖公天王使毛来钖公命叔孙得臣如京师秋公孙敖㑹晋侯于戚冬十月公孙敖如齐传元年春王使内史叔服来㑹葬公孙敖闻其能相人也见其二子焉叔服曰谷也食子难也收子谷也丰下必有后于鲁国于是闰三月非礼也先王之正时也履端于始举正于中归余于终履端于始序则不愆举正于中民则不惑归余于终事则不悖夏四月丁巳葬僖公王使毛伯卫来赐公命叔孙得臣如周拜冬十月穆伯如齐始聘焉礼也凡君即位卿出并聘践脩旧好要结外援好事邻国以卫社稷忠信卑让之逍也忠徳之正也信徳之固也卑让徳之基也经二年春王二月丁丑作僖公主三月乙巳及晋处父盟夏六月公孙敖㑹宋公陈侯郑伯晋士殳盟于垂陇自十有二月不雨至于秋七月八月丁夘大事于大庙跻僖公冬公子遂如齐纳币传二年春二月丁丑作僖公主书不时也晋人以公不朝来讨公如晋夏四月己巳晋人使阳处父盟公以耻之书曰及晋处父盟以厌之也适晋不书讳之也公未至六月穆伯㑹诸侯及晋司空士縠盟于垂陇秋八月丁夘大事于大庙跻僖公逆祀也于是夏父弗忌为宗伯尊僖公且明见曰吾见新鬼大故鬼小先大后小顺也跻圣贤明也明顺礼也君子以为失礼礼无不顺祀国之大事也而逆之可谓礼乎子虽齐圣不先父食乆矣故禹不先鲧汤不先契文武不先不窋宋祖帝乙郑祖厉王犹上祖也是以鲁颂曰春秋匪解享祀不忒皇皇后帝皇祖后稷君子曰礼谓其后稷亲而先帝也诗曰问我诸姑遂及伯姊君子曰礼谓其姊亲而先姑也仲尼曰臧文仲其不仁者三不知者三下展禽废六关妾织蒲三不仁也作虚器纵逆祀祀爰居三不知也冬襄仲如齐纳币礼也凡君即位好舅甥脩昏姻娶元妃以奉粢盛孝也孝礼之始也经三年春王正月叔孙得臣㑹晋人宋人陈人卫人郑人伐沈沈溃冬公如晋十有二月己巳公及晋侯盟传三年冬晋人惧其无礼于公也请改盟公如晋及晋侯盟晋侯飨公赋菁菁者莪庄叔以公降拜曰小国受命于大国敢不慎仪君贶之以大礼何乐如之抑小国之乐大国之惠也晋侯降辞登成拜公赋嘉乐经四年春公至自晋夏逆妇姜于齐秋衞侯使寗俞来聘冬十有一月壬寅夫人风氏薨传四年夏逆妇姜于齐卿不行非礼也君子是以知出姜之不允于鲁也曰贵聘而贱逆之君而卑之立而废之弁信而坏其主在国必乱在家必亡不允宜哉诗曰畏天之威于时保之敬主之谓也刘敞曰正始之道也待之不以夫人之礼故夫人不以其位终国乱子弑强臣擅命几于亡矣夫文公非不欲存妻子传世者也闇弱惰慢不能率礼而行以谓苟若而可何礼之守故卒至于祸也夫妇之际人伦之首可不慎哉故鉴末以原本因微以知着又非独文公之罪也虽夫人预有罪矣当是之时夫人不能早辞丧娶之辱冒大礼以往国人皆贱之遂无所据依以危其身而亡其子由本不正故也殆而唿天不亦晚乎冬成风薨经五年春王正月王使荣叔归含且赗三月辛亥葬我小君成风王使召伯来㑹葬夏公孙敖如晋传五年春王使荣叔来含且赗召昭公来㑹葬礼也经六年夏季孙行父如陈秋季孙行父如晋冬十月公子遂如晋闰月不告朔犹朝于庙传六年臧文仲以陈卫之睦也欲求好于陈夏季文子聘于陈且娶焉秋季文子将聘于晋使求遭丧之礼以行其人曰将焉用之文子曰备豫不虞古之善教也求而无之实难过求何害蔺敏修曰礼之别有五宾之不可以为军犹吉之不可以为凶也宾以军则暴军以宾则怯凶以吉则忍吉以凶则愍礼之所施各当其理而已施而不当非礼也季文子聘晋告于先君之庙而后行其礼之宾者欤礼之吉者欤今求遭丧之礼以行岂礼也哉晋侯虽有疾不幸而死诸侯五月同盟至归再聘焉可也未死则吾不几于幸亡乐祸晋以是讨焉岂不危哉而曰备豫不虞妄矣尝读聘礼见昼币夕币陈币奠币而无豫备之币惜乎行父于是独不三思也冬闰月不告朔非礼也闰以正时时以作事事以厚生生民之道于是乎在矣不告闰朔弃时政也何以为民经七年春公伐邾三月甲戌取须句遂城郚夏狄侵我西鄙秋八月公㑹诸侯晋大夫盟于扈冬公孙敖如莒涖盟传七年夏狄侵我西鄙公使告于晋秋八月㑹晋赵盾盟于扈晋侯立故也公后至故不书所㑹凡㑹诸侯不书所㑹后也后至不书其国辟不敏也刘敞曰按经公与盟矣何谓后㑹乎十六年㑹于扈亦不序诸侯宁复鲁侯后㑹邪未可以类推也穆伯娶于莒曰戴已生文伯其娣声已生惠叔戴已卒又聘于莒莒人以声已辞则为襄仲聘焉冬徐伐莒莒人来请盟穆伯如莒涖盟且为仲逆及鄢陵登城见之美自为娶之仲请攻之公将许之叔仲惠伯谏曰臣闻之兵作于内为乱于外为宼宼犹及人乱自及也今臣作乱而君不禁以启宼雠若之何公止之惠伯成之使仲舍之公孙敖反之复为兄弟如初从之经八年春王正月冬十月壬午公子遂㑹赵盾盟于衡雍乙酉公子遂㑹雒戎盟于暴公孙敖如京师不至而复丙戌奔莒螽传八年秋襄王崩晋人以扈之盟来讨冬襄仲㑹晋赵孟盟于衡雍报扈之盟也遂㑹伊雒之戎书曰公子遂珍之也穆伯如周弔䘮不至以币奔莒从己氏焉经九年春毛伯来求金夫人姜氏如齐三月叔孙得臣如京师三月夫人姜氏至自齐公子遂㑹晋人宋人卫人许人救郑秋九月癸酉地震冬楚子使椒来聘秦人来归僖公成风之襚传九年冬秦人来归僖公成风之襚礼也诸侯相弔贺也虽不当事苟有礼焉书也以无忘旧好经十年春王三月辛夘臧孙辰卒自正月不雨至于秋七月及苏子盟于女栗经十有一年夏叔仲彭生㑹郄缺于承匡秋曹伯来朝公子遂如宋冬十月甲午叔孙得臣败狄于咸传十一年秋鄋瞒侵齐遂伐我公卜使叔孙得臣追之吉侯叔夏御庄叔緜房甥为右富父终甥驷乗冬十月甲午败狄于咸获长狄侨如经十有二年春王正月郕伯来奔杞伯来朝二月庚子子叔姬卒秋滕子来朝秦伯使术来聘冬十有二月季孙行父帅师城诸及郓传十二年春杞桓公来朝始朝公也且请絶叔姬而无絶昏公许之二月叔姬卒不言杞絶也书叔姬言非女也秋滕昭公来朝亦始朝公也冬十二月城诸及郓书时也经十有三年春王正月自正月不雨至于秋七月大室屋坏冬公如晋卫侯㑹公于沓十有二月己丑公及晋侯盟公还自晋郑伯㑹公于棐传十三年秋七月大室之屋坏书不共也冬公如晋朝且寻盟卫侯㑹公于沓请平于晋郑伯㑹公于棐亦请平于晋公皆成之经十有四年春王正月公至自晋邾人伐我南鄙叔彭生帅师伐邾夏六月公㑹宋公陈侯衞侯郑伯许男曹伯晋赵盾癸酉同盟于新城秋七月有星孛入于北斗公至自㑹九月甲申公孙敖卒于齐冬单伯如齐齐人执单伯齐人执子叔姬传十四年秋七月有星孛入于北斗周内史叔服曰不出七年宋齐晋之君皆将死乱穆伯之从己氏也鲁人立文伯穆伯生二子于莒而求复文伯以为请襄仲使无朝听命复而不出三年而尽室以复适莒文伯疾而请曰谷之子弱请立难也许之文伯卒立惠叔穆伯请重赂以求复惠叔以为请许之将来九月卒于齐告䘮请葬弗许经十有五年春季孙行父如晋三月宋司马华孙来盟夏曹伯来朝齐人归公孙敖之䘮六月辛丑朔日有食之鼓用牲于社单伯至自齐秋齐人侵我西鄙季孙行父如晋冬十有一月诸侯盟于扈十有二月齐人来归子叔姬齐侯侵我西鄙传十五年春季文子如晋为单伯与子叔姬也夏齐人或为孟氏谋曰鲁尔亲也饰棺寘诸堂阜鲁必取之从之卞人以告惠叔犹毁以为请立于朝以待命许之取而殡之齐人送之书曰齐人归公孙敖之䘮为孟氏且国故也葬视共仲声己不视帷堂而哭襄仲欲勿哭惠伯曰䘮亲之终也虽不能始善终可也史佚有言曰兄弟致美救乏贺善弔灾祭敬䘮哀情虽不同母絶其爱亲之道也子无失道何怨于人襄仲说帅兄弟以哭之他年其二子来孟献子爱之闻于国或譛之曰将杀子献子以告季文子二子曰夫子以爱我闻我以将杀子闻不亦逺于礼乎逺礼不知死一人门于句鼆一人门于戾丘皆死六月辛丑朔日有食之鼔用牲于社非礼也日有食之天子不举伐鼔于社诸侯用币于社伐鼔于朝以昭事神训民事君示有等威古之道也单伯至自齐贵之也秋齐人侵我西鄙故季文子告于晋冬十一月盟于扈谋伐齐也于是有齐难是以公不㑹书曰诸侯盟于扈无能为故也凡诸侯㑹公不与不书讳君恶也与而不书后也济侯侵我西鄙谓诸侯不能也经十有六年春季孙行父㑹齐侯于阳谷齐侯弗及盟夏五月公四不视朔六月戊辰公子遂及齐侯盟于郪丘秋八月辛未夫人姜氏薨毁泉台传十六年春王正月及齐平公有疾使季文子㑹齐侯于阳谷请盟齐侯不肯曰请俟君间夏五月公四不视朔疾也公使襄仲纳赂于齐侯故盟于郪丘有蛇自泉宫出入于国如先君之数秋七月辛未齐姜薨毁泉台经十有七年夏四月癸亥葬我小君声姜齐侯伐我西鄙六月癸未公及齐侯盟于谷秋公至自谷冬公子遂如齐传十七年夏四月癸亥葬声姜有济难是以缓齐侯伐我北鄙襄仲请盟六月盟于谷冬十月襄仲如齐拜谷之盟经十有八年春王二月丁丑公薨于台下夏六月癸酉葬我君文公秋公子遂叔孙得臣如齐冬十月子卒夫人姜氏归于齐季孙行父如齐传十八年春齐侯戒师期而有疾医曰不及秋将死公闻之卜曰尚无及期惠伯令龟卜楚丘占之曰齐侯不及期非疾也君亦不闻令龟有咎二月丁丑公薨夏六月葬文公秋襄仲庄叔如济文公二妃敬嬴生宣公敬嬴嬖而私事襄仲宣公长而属诸襄仲襄仲欲立之叔仲不可仲见于齐侯而请之齐侯新立而欲亲鲁许之冬十月仲杀恶及视而立宣公书曰子卒讳之也仲以君命召惠伯其宰公冉务人止之曰入必死叔仲曰死君命可也公冉务人曰若君命可死非君命何听弗听乃入杀而埋之马矢之中公冉务人奉其帑以奔蔡既而复叔仲氏晁补之曰襄仲以敬嬴故杀适立庶叔仲初不可是也既立宣公而诈以子恶之命已可以逃矣知非君命而以君命往死之可以死可以无死死伤勇鸣唿惠伯夫人姜氏归于齐大归也将行哭而过市曰天乎仲为不道杀适立庶市人皆哭鲁人谓之哀姜莒大子仆弑纪公以其寳玉来奔纳诸宣公公命与之邑曰今日必授季文子使司寇出诸竟曰今日必达公问其故季文子使大史克对曰先大夫臧文仲教行父事君之礼行父奉以周旋弗敢失队曰见有礼于其君者事之如孝子之养父母也见无礼扵其君者诛之如鹰鹯之逐鸟雀也先君周公制周礼曰则以观徳徳以处事事以度功功以食民作誓命曰毁则为贼掩贼为藏窃贿为盗盗器为姦主藏之名頼姦之用为大凶徳有常无赦在九刑不忘行父还观莒仆莫可则也孝敬忠信为吉徳盗贼藏姦为凶徳夫莒仆则其孝敬则弑君父矣则其忠信则窃寳玉矣其人则盗贼也其器则姦兆也保而利之则主藏也以训则昏民无则焉不度于善而皆在于凶徳是以去之昔高阳氏有才子八人苍舒隤敳梼戭大临尨降庭坚仲容叔逹齐圣广渊明允笃诚天下之民谓之八恺髙辛氏有才子八人伯奋仲堪叔献季仲伯虎仲熊叔豹季貍忠肃共懿宣慈惠和天下之民谓之入元此十六族也世济其美不陨甚名以至于尧尧不能举舜臣尧举八恺使主后土以揆百事莫不时序地平天成举八元使布五教于四方父义母慈兄友弟恭子孝内平外成昔帝鸿氏有不才子掩义隐贼好行凶德丑类恶物顽嚚不友是与比周天下之民谓之浑敦少皥氏有不才子毁信废忠崇饰恶言靖譛庸囬服䜛蒐慝以诬盛德天下之民谓之穷竒颛顼氏有不才子不可教训不知话言告之则顽舍之则嚚傲很明徳以乱天常天下之民谓之梼杌此三族也世济其凶增其恶名以至于尧尧不能去缙云氏有不才子贪于饮食冒于货贿侵欲崇侈不可盈厌聚敛积实不知纪极不分孤寡不恤穷匮天下之民以比三凶谓之饕餮舜臣尧賔于四门流四凶族浑敦穷竒梼杌饕餮投诸四裔以御魑魅是以尧崩而天下如一同心戴舜以为天子以其举十六相去四凶也故虞书数舜之功曰慎徽五典五典克从无违教也曰纳于百揆百揆时序无废事也曰賔于四门四门穆穆无凶人也舜有大功二十而为天子今行父虽未获一吉人去一凶矣于舜之功二十之一也庶几免于戾乎春秋分记卷四十八春秋分记卷四十九钦定四库全书春秋分记卷四十九宋程公说撰内鲁第三宣公成公宣公经元年春王正月公即位公子遂如齐逆女三月遂以夫人妇姜至自齐夏季孙行父如齐公㑹齐侯于平州公子遂如齐六月齐人取济西田秋邾子来朝传元年春王正月公子遂如齐逆女尊君命也三月遂以夫人妇姜至自齐尊夫人也夏季文子如齐纳赂以请㑹㑹于平州以定公位东门襄仲如齐拜成六月齐人取济西之田为立公故以赂齐也经三年春王正月郊牛之口伤改卜牛牛死乃不郊犹三望传三年春不郊而望皆非礼也望郊之属也不郊亦无望可也经四年春王正月公及齐侯平莒及郯莒人不肯公伐莒取向秋公如齐公至自齐经五年春公如齐夏公至自齐秋九月齐髙固来逆叔姬叔孙得臣卒冬齐髙固及子叔姬来传五年春公如齐髙固使齐侯止公请叔姬焉夏公至自齐书过也秋九月齐髙固来逆女自为也故书曰逆叔姬卿自逆也冬来反马也经六年秋八月螽经七年春衞侯使孙良夫来盟夏公㑹齐侯伐莱秋公至自伐莱大旱冬公㑹晋侯宋公衞侯郑伯曹伯盟于黑壤传七年夏公㑹齐侯伐莱不与谋也凡师出与谋曰及不与谋曰㑹冬盟于黒壤晋侯之立也公不朝又不使大夫聘晋人止公于㑹盟于黄父公不与盟以赂免故黒壤之盟不书讳之也经八年春公至自㑹夏六月公子遂如齐至黄乃复辛巳有事于大庙仲遂卒于垂壬午犹绎万入去籥戊子夫人嬴氏薨秋七月甲子日有食之既冬十月己丑葬我小君敬嬴雨不克葬庚寅日中而克葬城平阳传八年夏有事于大庙襄仲卒而绎非礼也冬葬敬嬴旱无麻始用葛茀雨不克葬礼也礼卜葬先逺日辟不怀也城平阳书时也经九年春王正月公如齐公至自齐夏仲孙蔑如京师秋取根牟传九年春王使来征聘夏孟献子聘于周经十年春公如齐公至自齐齐人归我济西田夏四月丙辰日有食之公如齐五月公至自齐公孙归父如齐秋天王使王季子来聘公孙归父帅师伐邾取绎大水季孙行父如齐冬公孙归父如齐齐侯使国佐来聘饥传十年春公如齐齐侯以我服故归济西之田夏公如齐奔丧秋师伐邾取绎季文子初聘于齐冬子家如齐伐邾故也国武子来报聘经十有一年春王正月夏公孙归父㑹齐人伐莒经十有三年秋螽经十有四年冬公孙归父㑹齐侯于谷传十四年冬公孙归父㑹齐侯于谷见晏桓子与之言鲁乐桓子告髙宣子曰子家其亡乎怀于鲁矣怀必贪贪必谋人谋人人亦谋已一国谋之何以不亡孟献子言于公曰臣闻小国之免于大国也聘而献物于是有庭实旅百朝而献功于是有容貌采章嘉淑而有加货谋其不免也诛而荐贿则无及也今楚在宋君其图之公说经十有五年春公孙归父㑹楚子于宋秋螽仲孙蔑㑹齐髙固于无娄初税亩冬蝝生饥传十五年春公孙归父㑹楚子于宋秋初税畆非礼也谷出不过借以丰财也冬蝝生饥幸之也经十有六年春王正月秋郯伯姬来归冬大有年经十有七年春王正月夏六月癸夘日有食之己未公㑹晋侯卫侯曹伯邾子同盟于断道秋公至自㑹冬十有一月壬午公弟叔肸卒传十七年冬公弟叔肸卒公母弟也凡大子之母弟公在曰公子不在曰弟凡称弟皆母弟也经十有八年春公伐杞秋公孙归父如晋冬十月壬戌公薨于路寝归父还自晋至笙遂奔齐传十八年夏公使如楚乞师欲以伐齐楚庄王卒楚师不出既而用晋师楚于是乎有蜀之役公孙归父以襄仲之立公也有宠欲去三桓以张公室与公谋而聘于晋欲以晋人去之冬公薨季文子言于朝曰使我杀适立庶以失大援者仲也夫臧宣叔怒曰当其时不能治也后之人何罪子欲去之许请去之遂逐东门氏子家还及笙坛帷复命于介既复命袒括发即位哭三踊而出遂奔齐书曰归父还自晋善之也成公经元年春王正月公即位二月辛酉葬我君宣公无冰三月作丘甲夏臧孙许及晋侯盟于赤棘传元年春为齐难故作丘甲闻齐将出楚师夏盟于赤棘冬臧宣叔令脩赋缮完具守备曰齐楚结好我新与晋盟晋楚争盟齐师必至虽晋人伐齐楚必救之是齐楚同我也知难而有备乃可以逞经二年春齐侯伐我北鄙夏六月癸酉季孙行父臧孙许叔孙侨如公孙婴齐帅师㑹晋郄克卫孙良夫曹公子首及齐侯战于鞌齐师败绩秋八月取汶阳田冬十有一月公㑹楚公子婴齐于蜀丙申公及楚人秦人宋人陈人衞人郑人齐人曹人邾人薛人鄫人盟于蜀传二年春齐侯伐我北鄙围龙顷公之嬖人卢蒲就魁门焉龙人囚之齐侯曰勿杀吾与而盟无入而封弗听杀而膊诸城上齐侯亲鼔士陵城三日取龙遂南侵及巢丘夏臧宣叔如晋乞师主郄献子晋侯许之郄克将以救鲁臧宣叔逆晋师且道之季文子帅师㑹之六月癸酉师陈于鞌齐师败绩禽郑自师逆公秋七月晋师及齐国佐盟于袁娄使齐人归我汶阳之田胡安国曰大国三军次国二卿鲁虽大国而四卿并将是四军也当此时旧制犹存尺地皆公室之地上卿行父与侨如婴齐各帅一军㑹战而臧孙许如晋乞师又逆晋师为之道本不将兵特往来晋鲁两军之间预谋议耳成公初立主幼国危为季孙一怒扫境内兴师而四卿并出肆其愤欲虽无人乎成公之侧有不恤也然后政自季氏出矣将称元帅略其副属词之体也而四卿皆书者岂特为详内录哉坚冰之戒亦明矣冬楚师侵卫遂侵我师于蜀使臧孙往辞曰楚逺而乆固将退矣无功而受名臣不敢楚侵及阳桥孟孙请往赂之以执斵执鍼织纴皆百人公衡为质以请盟楚人许平十一月公及楚公子婴齐蔡侯许男秦右大夫说宋华元陈公孙宁卫孙良夫郑公子去疾及齐国之大夫盟于蜀卿不书匮盟也于是乎畏晋而窃与楚盟故曰匮盟楚师及宋公衡逃归臧宣叔曰衡父不忍数年之不宴以弃鲁国国将若之何谁居后之人必有任是夫国弃矣经三年春王正月公㑹晋侯宋公卫侯曹伯伐郑二月公至自伐郑甲子新宫灾三日哭夏公如晋公至自晋秋叔孙侨如帅师围棘大雩冬十有一月晋侯使荀庚来聘卫侯使孙良夫来聘丙午及荀庚盟丁未及孙良夫盟传三年夏公如晋拜汶阳之田秋叔孙侨如围棘取汶阳之田棘不服故围之冬十一月晋侯使荀庚来聘且寻盟卫侯使孙良夫来聘且寻盟公问诸臧宣叔曰中行伯之于晋也其位在三孙子之于卫也位为上卿将谁先对曰次国之上卿当大国之中中当其下下当其上大夫小国之上卿当大国之下卿中当其上大夫下当其下大夫上下如是古之制也卫在晋不得为次国晋为盟主其将先之丙午盟晋丁未盟卫礼也经四年春宋公使华元来聘三月杞伯来朝夏四月甲寅臧孙许卒公如晋秋公至自晋冬城郓传四年夏公如晋晋侯见公不敬秋公至自晋欲求成于楚而叛晋季文子曰不可晋虽无道未可叛也国大臣睦而迩于我诸侯听焉未可以贰史佚之志有之曰非我族类其心必异楚虽大非吾族也其肯字我乎公乃止经五年春王正月杞叔姬来归仲孙蔑如宋夏叔孙侨如㑹晋荀首于谷秋大水冬十有二月己丑公㑹晋侯齐侯宋公卫侯郑伯曹伯邾子杞伯同盟于虫牢经六年春王正月公至自㑹二月辛巳立武宫取鄟夏六月邾子来朝公孙婴齐如晋秋仲孙蔑叔孙侨如帅师侵宋楚公子婴齐帅师伐郑冬季孙行父如晋晋栾书帅师救郑传六年春二月季文子以鞌之功立武宫非礼也听于人以救其难不可以立武立武由己非由人也取鄟言易也夏六月子叔声伯如晋命伐宋秋孟献子叔孙宣伯侵宋晋命也啖助辨疑曰传意以为武军之宫如楚子所立者非也宣十二年楚自邲战回作先君宫告成事若然炀宫复何谓乎经七年春王正月鼷䑕食郊牛角改卜牛鼷䑕又食其角乃免牛夏五月曹伯来朝不郊犹三望秋公㑹晋侯齐侯宋公卫侯曹伯莒子邾子杞伯救郑八月戊辰同盟于马陵公至自㑹冬大雩经八年春晋侯使韩穿来言汶阳之田归之于齐公孙婴齐如莒宋公使华元来聘夏宋公使公孙寿来纳币秋七月天子使召伯来赐公命冬十月癸夘杞叔姬卒晋侯使士变来聘叔孙侨如㑹晋士变齐人邾人伐郯卫人来媵传八年春晋侯使韩穿来言汶阳之田归之于齐季文子饯之私焉曰大国制义以为盟主谓汶阳之田敝邑之旧也而用师于齐使归诸敝邑今有二命曰归诸齐信以行义义以成命小国所望而怀也信不可知义无所立四方诸侯其谁不解体声伯如莒逆也宋来聘共姬秋召桓公来赐公命冬杞叔姬卒来归自杞故书晋士变来聘言伐郯也以其事呉故公赂之请缓师文子不可曰君命无贰失信不立礼无加货事二成君后诸侯是寡君不得事君也变将复之季孙惧使宣伯帅师㑹伐郯卫人来媵共姬礼也凡诸侯嫁女同姓媵之异姓则否经九年春王正月杞伯来逆叔姬之䘮以归公㑹晋侯齐侯宋公卫侯郑伯曹伯莒子杞伯同盟于蒲公至自㑹二月伯姬归于宋夏季孙行父如宋致女晋人来媵冬十有一月城中城传九年春为归汶阳之田故诸侯贰于晋晋人惧㑹于蒲二月伯姬归于宋夏季文子如宋致女复命公享之赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤又赋绿衣之卒章而入晋人来媵礼也冬十一月城中城书时也经十年夏四月五卜郊不从乃不郊五月公㑹晋侯齐侯宋公衞侯曹伯伐郑齐人来媵秋七月公如晋传十年秋公如晋晋人止公使送葬于是籴茷未反冬葬晋景公公送葬诸侯莫在鲁人辱之故不书讳之也经十有一年春王三月公至自晋晋侯使郄犫来聘己丑及郄犫盟夏季孙行父如晋秋叔孙侨如如齐传十一年春王三月公至自晋晋人以公为贰于楚故止公公请受盟而后使归郄犫来聘且涖盟声伯之母不聘穆姜曰吾不以妾为姒生声伯而出之嫁于齐管于奚生二子而寡以归声伯声伯以其外弟为大夫而嫁其外妹于施孝叔郄犫来聘求妇于声伯声伯夺施氏妇以与之妇人曰鸟兽犹不失俪子将若何曰吾不能死亡妇人遂行生二子于郄氏郄氏亡晋人归之施氏施氏逆诸河沈其二子妇人怒曰已不能庇其伉俪而亡之又不能字人之孤而杀之将何以终遂誓施氏夏季文子如晋报聘且涖盟也秋宣伯聘于齐以脩前好经十有二年夏公㑹晋侯卫侯于𤨏泽经十有三年春晋侯使郄锜来乞师三月公如京师夏五月公自京师遂㑹晋侯齐侯宋公卫侯郑伯曹伯邾人滕人伐秦秋七月公至自伐秦经十有四年春王正月秋叔孙侨如如齐逆女九月侨如以夫人妇姜氏至自齐传十四年秋宣伯如齐逆女称族尊君命也九月侨知以夫人妇姜氏至自齐舍族尊夫人也故君子曰春秋之称微而显志而晦婉而成章尽而不污惩恶而劝善非圣人谁能脩之刘敞曰称族尊君命舎族尊夫人非也一事而再见者卒名之此春狄之常耳非为尊君命故氏尊夫人故舍族也经十有五年春三月乙巳仲婴齐卒癸丑公㑹晋侯卫侯郑伯曹伯宋世子成齐国佐邾人同盟于戚公至自㑹冬十有一月叔孙侨如㑹晋士变齐髙无咎宋华元卫孙林父郑公子䲡邾人㑹呉于钟离许迁于叶经十有六年春王正月雨水氷夏六月丙寅朔日有食之晋侯使栾黡来乞师秋公㑹晋侯齐侯卫侯宋华元邾人于沙随不见公公至自㑹公㑹尹子晋侯齐国佐邾人伐郑九月晋人执季孙行父舍之于苕丘冬十月乙亥叔孙侨如出奔齐十有二月乙丑季孙行父及晋郄犫盟于扈公至自㑹乙酉刺公子偃传十六年春晋厉公将伐郑使栾黡来乞师孟献子曰有胜矣六月甲午晦晋楚战于鄢陵战之日齐国佐髙无咎至于师卫侯出于卫公出于坏隤宣伯通于穆姜欲去季孟而取其室将行穆姜送公而使逐二子公以晋难告曰请反而听命姜怒公子偃公子鉏趋过指之曰女不可是皆君也公待于坏隤申宫儆备设守而后行是以后使孟献子守于公宫秋㑹于沙随宣伯使告郄犫曰鲁侯待于坏隤以待胜者郄犫将新军且为公族大夫以主东诸侯取货于宣伯而诉公于晋侯晋侯不见公七月公㑹尹武公及诸侯伐郑将行姜又命公如初公又申守而行宣伯使告郄犫曰鲁之有季孟犹晋之有栾范也政令于是乎成今其谋曰晋政多门不可从也宁事齐楚有亡而已蔑从晋矣若欲得志于鲁请止行父而杀之我毙蔑也而事晋蔑有贰矣鲁不贰小国必睦不然归必叛矣九月晋人执季文子于苕丘公还待于郓使子叔声伯请季孙于晋郄犫曰苟去仲孙蔑而止季孙行父吾与子国亲于公室对曰侨如之情子必闻之矣若去蔑与行父是大弃鲁国而罪寡君也若犹不弃而恵徼周公之福使寡君得事晋君则夫二人者鲁国社稷之臣也若朝亡之鲁必夕亡以鲁之密迩仇雠亡而为雠治之何及郄犫曰吾为子请邑对曰婴齐鲁之常𨽻也敢介大国以求厚焉承寡君之命以请若得所请吾子之赐多矣又何求范文子谓栾武子曰季孙于鲁相二君矣妾不衣帛马不食粟可不谓忠乎信䜛慝而弃忠良若诸侯何子叔婴齐奉君命无私谋国家不贰图其身不忘其君若虚其请是弃善人也子其图之乃许鲁平赦季孙冬十月出叔孙侨如而盟之侨如奔齐十二月季孙及郄犫盟于扈归刺公子偃召叔孙豹于齐而立之齐声孟子通侨如使立于高国之间侨如曰不可以再罪奔卫亦间于卿经十有七年夏公㑹尹子单子晋侯齐侯宋公卫侯曹伯邾人伐郑六月乙酉同盟于柯陵秋公至自㑹九月辛丑用郊冬公㑹单子晋侯宋公卫侯曹伯齐人邾人伐郑十有一月公至自伐郑壬申公孙婴齐卒于貍脤十有二月丁巳朔日有食之传十七年冬诸侯伐郑十一月诸侯还初声伯梦涉洹或与已琼瑰食之泣而为琼块盈其怀从而歌之曰济洹之水赠我以琼瑰归乎归乎琼瑰盈吾怀乎惧不敢占也还自郑壬申至于貍脤而占之曰余恐死故不敢占也今衆繁而从余三年矣无伤也言之之莫而卒经十有八年春王正月公如晋夏公至自晋晋使士匄来聘秋杞伯来朝八月邾子来朝筑鹿囿己丑公薨于路寝冬晋侯使士鲂来乞师十有二月仲孙蔑㑹晋侯宋公卫侯邾子齐崔杼同盟于虚朾丁未葬我君成公传十八年春二月晋悼公立公如晋朝夏六月公至自晋晋范宣子来聘且拜朝也秋八月筑鹿囿书不时也己丑公薨于路寝言道也冬十一月晋士鲂来乞师季文子问师数于臧武仲对曰伐郑之役知伯实来下军之佐也今彘季亦佐下军如伐郑可也事大国无失班爵而加敬焉礼也从之十二月孟献子㑹于虚朾谋救宋也孟献子请于诸侯而先归㑹葬丁未葬我君成公书顺也春秋分记卷四十九春秋分记卷五十钦定四库全书春秋分记卷五十宋程公说撰内鲁第四襄公襄公经元年春王正月公即位仲孙蔑㑹晋栾黡宋华元卫寗殖曹人莒人邾人滕人薛人围宋彭城夏晋韩厥帅师伐郑仲孙蔑㑹齐崔杼曹人邾人杞人次于鄫秋九月邾子来朝冬卫侯使公孙剽来聘晋侯使荀罃来聘传元年秋九月邾子来朝礼也冬卫子叔晋知武子来聘礼也凡诸侯即位小国朝之大国聘焉以继好结信谋事补阙礼之大者也经二年春王正月夏五月庚寅夫人姜氏薨秋七月仲孙蔑㑹晋荀罃宋华元卫孙林父曹人邾人于戚己丑葬我小君齐姜叔孙豹如宋冬仲孙蔑㑹晋荀罃齐崔杼宋华元卫孙林父曹人邾人滕人薛人小邾人于戚遂城虎牢传二年夏齐姜薨初穆姜使择美槚以自为榇与颂琴季文子取以葬君子曰非礼也礼无所逆妇养姑者也亏姑以成妇逆莫大焉诗曰其惟哲人告之话言顺德之行季孙于是为不哲矣且姜氏君之妣也诗曰为酒为醴烝甽祖妣以洽百礼降福孔偕齐侯使诸姜宗妇来送葬秋穆叔聘于宋通嗣君也经三年春公如晋夏四月壬戌公及晋侯盟于长樗公至自晋六月公会单子晋侯宋公卫侯郑伯莒子邾子齐世子光己未同盟于鸡泽戊寅叔孙豹及诸侯之大夫及陈袁侨盟秋公至自会传三年春公如晋始朝也夏盟于长樗孟献子相公稽首知武子曰天子在而君辱稽首寡君惧矣孟献子曰以敝邑介在东表宻迩仇讐寡君将君是望敢不稽首经四年夏叔孙豹如晋秋七月戊子夫人姒氏薨八月辛亥葬我小君定姒冬公如晋传四年夏穆叔如晋报知武子之聘也晋侯享之金奏肆夏之三不拜工歌文王之三又不拜歌鹿鸣之三三拜秋定姒薨不殡于庙无榇不虞匠庆谓季文子曰子为正卿而小君之丧不成不终君也君长谁受其咎初季孙为已树六槚于蒲圃东门之外匠庆请木季孙曰略匠庆用蒲圃之槚季孙不御君子曰志所谓多行无礼必自及也其是之谓乎冬公如晋聴政晋侯享公公请属鄫晋侯不许孟献子曰以寡君之宻迩于仇讐而愿固事君无失官命鄫无赋于司马为执事朝夕之命敝邑敝邑褊小阙而为罪寡君是以愿借助焉晋侯许之十月邾人莒人伐鄫臧纥救鄫侵邾败于狐骀国人逆丧者皆髽鲁于是乎始髽国人诵之曰臧之狐裘败我于狐骀我君小子朱儒是使朱儒朱儒使我败于邾经五年春公至自晋夏郑伯使公子发来聘叔孙豹鄫世子巫如晋仲孙蔑卫孙林父㑹吴于善道秋大雩公㑹晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚公至自会冬公会晋侯宋公卫侯郑伯曹伯齐世子光救陈十有二月公至自救陈辛未季孙行父卒传五年春公至自晋夏穆叔觌鄫大子于晋以成属鄫秋大雩旱也九月盟于戚穆叔以属鄫为不利使鄫大夫聴命于会冬季文子卒大夫入敛公在位宰庀家器为葬备无衣帛之妾无食粟之马无藏金玉无重器备君子是以知季文子之忠于公室也相三君矣而无私积可不谓忠乎公说论曰鲁公室失政自宣公始季氏专鲁自文子始春秋伤焉如曰自大夫出五世希不失矣言自宣失政至成襄昭定而鲁讫不振左氏乃以为季文子相三君而无私积可不谓忠乎三君者指宣成襄也鲁国之政季氏专之鲁国之民季氏有之而曽谓其家无私积哉盖左氏之嗜诬斯人也已吾无取乎尔也经六年夏宋华弱来奔秋滕子来朝莒人灭鄫冬叔孙豹如邾季孙宿如晋传六年秋莒人灭鄫鄫恃赂也冬穆叔如邾聘且脩乎晋人以鄫故来讨曰何故亡鄫季武子如晋见且聴命经七年春郯子来朝夏四月三卜郊不从乃免牲小邾子来朝城费秋季孙宿如卫八月螽冬十月卫侯使孙林父来聘壬戌及孙林父盟十有二月公会晋侯宋公陈侯卫侯曹伯莒子邾子于鄬传七年夏四月三卜郊不从乃免牲孟献子曰吾乃今而后知有卜筮夫郊祀后稷以祈农事也是故启蛰而郊郊而后耕今既耕而卜郊宜其不从也南遗为费宰叔仲昭伯为隧正欲善季氏而求媚于南遗谓遗请城费吾多与而役故季氏城费秋季武子如卫报子叔之聘且辞缓报非贰也冬十月卫孙文子来聘且拜武子之言而寻孙桓子之盟经八年春王正月公如晋夏季孙宿㑹晋侯郑伯齐人宋人卫人邾人于邢丘公至自晋莒人伐我东鄙秋九月大雩冬晋侯使士匄来聘传八年春公如晋朝且聴朝聘之数夏五月甲辰㑹于邢丘以命朝聘之数使诸侯大夫聴命公说曰邢丘之会公在晋晋侯不与公会而与季孙宿政在季氏故也莒人伐我东鄙以疆鄫田秋九月大雩旱也冬晋范宣子来聘且拜公之辱告将用师于郑公享之经九年夏季孙宿如晋五月辛酉夫人姜氏薨秋八月癸未葬我小君穆姜冬公会晋侯宋公卫侯曹伯莒子邾子滕子薛伯杞伯小邾子齐世子光伐郑十有二月同盟于戏传九年夏季武子如晋报宣子之聘也穆姜薨于东宫始徃而筮之遇艮之八䷳史曰是谓艮之随䷐随其出也君必速出姜曰亡是于周易曰随元亨利贞无咎元体之长也亨嘉之会也利义之和也贞事之干也体仁足以长人嘉徳足以合礼利物足以和义贞固足以干事然故不可诬也是以虽随无咎今我妇人而与于乱固在下位而有不仁不可谓元不靖国家不可谓亨作而害身不可谓利弃位而姣不可谓贞有四德者随而无咎我皆无之岂随也哉我则取恶能无咎乎必死于此弗得出矣论艮之八公说曰易有四象六七八九七八为少少为定位此不变者也六九为老老为变爻此变者也归藏连山用七八易用六九而七八亦在其中变者以不变者为基不变者以变者为用今史揲而得艮艮之二爻十有七策是为少隂余三十有二四四而运得八此为定位故唯二不动斯谓之遇艮之八也余五位皆九六故反焉主变者五而定者一故以八为占盖卦由老数而举当曰六以筮由蓍数而举故斥曰八曰八则明其定位而示其用也艮之六二曰艮其腓不拯其随其心不快史以为东宫实幽遇此不利故从变爻而占苟以恱姜也何则卦以少为主若定者五而变者一即宜曰之某卦观之否师之临是也今变者五定者一宜从少占惧不吉而更之故曰是谓艮之随是谓云者迁就其说也而杜以为杂用三易乌知少隂四八之数乎论文言公说曰文言者文其言也犹序彖说卦之类古有是言或文王或周公之辞孔子因其言而文之传曰言之不文行而不逺故曰文言按左氏成十六年穆姜徃东宫筮之襄二十一年孔子生上距穆姜二十四年穆姜时虽已诵随繇之辞因就及干卦文言然其言与今易稍异删改者二増益者六如易体为善易德为㑹所谓非圣人莫能脩之于此可见则古有是言孔子文之盖信然矣先儒欧阳不信文言为孔子作是知其一而未知其二也冬十二月晋师侵郑还公送晋侯晋侯以公宴于河上问公年季武子对曰会于沙随之歳寡君以生晋侯曰十二年矣是谓一终君可以冠矣曰诺公还及卫冠于成公之庙经十年春公会晋侯宋公卫侯曹伯莒子邾子滕子薛伯杞伯小邾子齐世子光会吴于柤夏公至自会秋莒人伐我东鄙公会晋侯宋公卫侯曹伯莒子邾子齐世子光滕子薛伯杞伯小邾子伐郑冬公至自伐郑传十年夏㑹于柤晋伐偪阳孟氏之臣秦菫父辇重如役偪阳人启门诸侯之士门焉县门发郰人纥抉之以出门者狄虒弥建大车之轮而蒙之以甲以为橹左执之右拔㦸以成一队孟献子曰诗所谓有力如虎者也主人县布菫父登之及堞而絶之队则又县之苏而复上者三主人辞焉乃退带其断以徇于军三日师归孟献子以秦菫父为右生秦丕兹事仲尼秋七月楚子囊郑子耳侵我西鄙九月莒人间诸侯之有事也伐我东鄙经十有一年春王正月作三军夏四月四卜郊不从乃不郊公会晋侯宋公卫侯曹伯齐世子光莒子邾子滕子薛伯杞伯小邾子伐郑秋七月己未同盟于亳城北公至自伐郑公会晋侯宋公卫侯曹伯齐世子光莒子邾子膝子薛伯杞伯小邾子伐郑会于萧鱼公至自会传十一年春季武子将作三军告叔孙穆子曰请为三军各征其军穆子曰政将及子子必不能武子固请之穆子曰然则盟诸乃盟诸僖闳诅诸五父之衢正月作三军三分公室而各有其一三子各毁其乘季氏使其乘之人以其役邑入者无征不入者倍征孟氏使半为臣若子若弟叔孙氏使尽为臣不然不舍经十有二年春王三月莒人伐我东鄙围台季孙宿帅师救台遂入郓夏晋侯使士鲂来聘冬公如晋传十二年夏晋士鲂来聘且拜师秋吴子寿梦卒临于周庙礼也凡诸侯之丧异姓临于外同姓于宗庙同宗于祖庙同族于祢庙是故鲁为诸姬临于周庙为邢凡蒋茅胙祭临于周公之庙冬公如晋朝且拜士鲂之辱礼也赵氏辨疑曰大国使聘即须自徃拜之是公无宁嵗也徃而云礼也一何缪乎经十有三年春公至自晋夏取邿冬城防传十三年春公至自晋孟献子书劳于庙礼也冬城防书事时也于是将早城臧武仲请俟毕农事礼也经十有四年春王正月季孙宿叔老会晋士匄齐人宋人卫人郑公孙虿曹人莒人邾人滕人薛人杞人小邾人会吴于向二月乙未朔日有食之夏四月叔孙豹会晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦莒人侵我东鄙冬季孙宿会晋士匄宋华阅卫孙林父郑公孙虿莒人邾人于戚传十四年春会于向于是子叔齐子为季武子介以会自是晋人轻鲁币而益敬其使经十有五年春宋公使向戍来聘二月己亥及向戍盟于刘夏齐侯伐我北鄙围成公救成至遇季孙宿叔孙豹帅师城成郛秋八月丁巳日有食之邾人伐我南鄙传十五年春宋向戍来聘且寻盟见孟献子尤其室曰子有令闻而美其室非所望也对曰我在晋吾兄为之毁之重劳且不敢间夏齐侯围成贰于晋故也于是乎城成郛秋邾人伐我南鄙使告于晋经十有六年春三月公会晋侯宋公卫侯郑伯曹伯莒子邾子薛伯杞伯小邾子于溴梁戊寅大夫盟齐侯伐我北鄙夏公至自会五月甲子地震叔老㑹郑伯晋荀偃卫甯殖宋人伐许秋齐侯伐我北鄙围郕大雩冬叔孙豹如晋传十六年秋齐侯围郕孟孺子速徼之齐侯曰是好勇去之以为之名速遂塞海陉而还冬穆叔如晋聘且言齐故晋人曰以寡君之未禘祀与民之未息不然不敢忘穆叔曰以齐人之朝夕释憾于敝邑之地是以大请敝邑之急朝不及夕引领西望曰庶几乎比执事之闲恐无及也见中行献子赋圻父献子曰偃知罪矣敢不从执事以同恤社稷而使鲁及此见范宣子赋鸿雁之卒章宣子曰匄在此敢使鲁无鸠乎经十有七年秋齐侯伐我北鄙围桃髙厚帅师伐我北鄙围防九月大雩冬邾人伐我南鄙传十七年齐人以其未得志于我故秋齐侯伐我北鄙围桃高厚围臧纥于防师自阳关逆臧孙至于旅松郰叔纥臧畴臧贾帅甲三百宵犯齐师送之而复齐师去之齐人获臧坚齐侯使夙沙卫唁之且曰无死坚稽首曰拜命之辱抑君赐不终姑又使其刑臣礼于士以杙抉其伤而死冬邾人伐我南鄙为齐故也经十有八年春白狄来秋齐师伐我北鄙冬十月公会晋侯宋公卫侯郑伯曹伯莒子邾子滕子薛伯杞伯小邾子同围齐传十八年秋齐侯伐我北鄙冬十月会于鲁济谋伐齐齐侯御诸平隂丙寅晦齐师夜遁十二月东侵及潍南及沂经十有九年春王正月诸侯盟于祝柯晋人执邾子公至自伐齐取邾田自漷水季孙宿如晋秋八月丙辰仲孙蔑卒冬城西郛叔孙豹会晋士匄于柯城武城传十九年春诸侯还自泝上盟于督扬曰大毋侵小执邾悼公以其伐我故遂次于泗上疆我田取邾田自漷水归之于我季武子如晋拜师晋侯享之季武子以所得于齐之兵作林钟而铭鲁功焉臧武仲谓季孙曰非礼也夫铭天子令德诸侯言时计功大夫称伐今称伐则下等也计功则借人也言时则妨民多矣何以为铭且夫大伐小取其所得以作彛器铭其功烈以示子孙昭明德而惩无礼也今将借人之力以救其死若之何铭之小国幸于大国而昭所获焉以怒之亡之道也冬城西郛惧齐也齐及晋平盟于大隧故穆叔会范宣子于柯穆叔归曰齐犹未也不可以不惧乃城武城经二十年春王正月辛亥仲孙速会莒人盟于向夏六月庚申公会晋侯齐侯宋公卫侯郑伯曹伯莒子邾子膝子薛伯杞伯小邾子盟于澶渊秋公至自会仲孙速帅师伐邾叔老如齐冬十月丙辰朔日有食之季孙宿如宋传二十年秋齐子初聘于齐礼也冬季武子如宋报向戍之聘也褚师段逆之以受享赋常棣之七章以卒宋人重贿之归复命公享之赋鱼丽之卒章公赋南山有台武子去所曰臣不堪也经二十有一年春王正月公如晋邾庶其以漆闾丘来奔夏公至自晋秋九月庚戌朔日有食之冬十月庚辰朔日有食之曹伯来朝公㑹晋侯齐侯宋公卫侯郑伯曹伯莒子邾子于商任传二十一年春公如晋拜师及取邾田也邾庶其以漆闾丘来奔季武子以公姑姊妻之皆有赐于其从者于是鲁多盗季孙谓臧武仲曰子盍诘盗武仲曰不可诘也纥又不能季孙曰我有四封而诘其盗何故不可子为司寇将盗是务去若之何不能武仲曰子召外盗而大礼焉何以止吾盗子为正卿而来外盗使纥去之将何以能庶其窃邑于邾以来子以姬氏妻之而与之邑其从者皆有赐焉若大盗礼焉以君之姑姊与其大邑其次皁牧舆马其小者衣裳剑带是赏盗也赏而去之其或难焉纥也闻之在上位者洒濯其心壹以待人轨度其信可明征也而后可以治人夫上之所为民之归也上所不为而民或为之是以加刑罚焉而莫敢不惩若上之所为而民亦为之乃其所也又可禁乎夏书曰念兹在兹释兹在兹名言兹在兹允出兹在兹惟帝念功将谓由已壹也信由已壹而后功可念也庶其非卿也以地来虽贱必书重地也经二十有二年春王正月公至自㑹秋七月辛酉叔老卒冬公会晋侯齐侯宋公卫侯郑伯曹伯莒子邾子薛伯杞伯小邾子于沙随公至自会传二十二年春臧武仲如晋雨过御叔御叔在其邑将饮酒曰焉用圣人我将饮酒而已雨行何以圣为穆叔闻之曰不可使也而傲使人国之蠧也令倍其赋经二十有三年春王二月癸酉朔日有食之夏邾畀我来奔秋八月叔孙豹帅师救晋次于雍榆己夘仲孙速卒冬十月乙亥臧孙纥出奔邾传二十三年秋八月季武子无适子公弥长而爱悼子欲立之访于申丰曰弥与纥吾皆爱之欲择才焉而立之申丰趋退归尽室将行他日又访焉对曰其然将具敝车而行乃止访于臧纥臧纥曰饮我酒吾为子立之季氏饮大夫酒臧纥为客既献臧孙命北面重席新樽絜之召悼子降逆之大夫皆起及旅而召公鉏使与之齿季孙失色季氏以公鉏为马正愠而不出闵子马见之曰子无然祸福无门唯人所召为人子者患不孝不患无所敬共父命何常之有若能孝敬富倍季氏可也姦囘不轨祸倍下民可也公鉏然之敬共朝夕恪居官次季孙喜使饮己酒而以具徃尽舍旃故公鉏氏富又出为公左宰孟孙恶臧孙季孙爱之孟氏之御驺丰㸃好羯也曰从余言必为孟孙再三云羯从之孟庄子疾丰㸃谓公鉏苟立羯请讐臧氏公鉏谓季孙曰孺子秩固其所也若羯立则季氏信有力于臧氏矣弗应己夘孟孙卒公鉏奉羯立于户侧季孙至入哭而出臧孙入哭甚哀多涕出其御曰孟孙之恶子也而哀如是季孙若死其若之何臧孙曰季孙之爱我疾疢也孟孙之恶我药石也美疢不如恶石夫石犹生我疢之美其毒滋多孟孙死吾亡无日矣孟氏闭门告于季孙曰臧氏将为乱不使我𦵏季孙不信臧孙闻之戒冬十月孟氏将辟借除于臧氏臧孙使正夫助之除于东门甲从已而视之孟氏又告季孙季孙怒命攻臧氏乙亥臧纥斩鹿门之关以出奔邾初臧宣叔娶于铸生贾及为而死继室以其姪穆姜之姨子也生纥长于公宫姜氏爱之故立之臧贾臧为出在铸臧武仲自邾使告臧贾且致大蔡焉曰纥不佞失守宗祧敢告不弔纥之罪不及不祀子以大蔡纳请其可贾曰是家之祸也非子之过也贾闻命矣再拜受龟使为以纳请遂自为也臧孙如防使来告曰纥非能害也知不足也非敢私请苟守先祀无废二勲敢不避邑乃立臧为臧纥致防而奔齐其人曰其盟我乎臧孙曰无辞将盟臧氏季孙召外史掌恶臣而问盟首焉对曰盟东门氏也曰毋或如东门遂不聴公命杀适立庶盟叔孙氐也曰毋或如叔孙侨如欲废国常荡覆公室季孙曰臧孙之罪皆不及此孟椒曰盍以其犯门斩关季孙用之乃盟臧氏曰毋或如臧孙纥干国之纪犯门斩关臧孙闻之曰国有人焉谁居其孟椒乎齐侯将为臧纥田臧孙闻之见齐侯与之言伐晋对曰多则多矣抑君似鼠夫鼠昼伏夜动不穴于寝庙畏人故也今君闻晋之乱而后作焉宁将事之非鼠何如乃弗与田仲尼曰知之难也有臧武仲之知而不容于鲁国抑有由也作不顺而施不恕也夏书曰念兹在兹顺事恕施也经二十四年春叔孙豹如晋仲孙羯帅师侵齐秋七月甲子朔日有食之既大水八月癸巳朔日有食之公会晋侯宋公卫侯郑伯曹伯莒子邾子膝子薛伯杞伯小邾子于夷仪冬公至自会叔孙豹如京师大饥传二十四年春穆叔如晋范宣子逆之问焉曰古人有言曰死而不朽何谓也穆叔未对宣子曰昔匄之祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏其是之谓乎穆叔曰以豹所闻此之谓世禄非不朽也鲁有先大夫曰臧文仲既没其言立其是之谓乎豹闻之大上有立德其次有立功其次有立言虽乆不废此之谓不朽若夫保姓受氏以守宗祊世不絶祀无国无之禄之大者不可谓不朽冬穆叔如周聘王嘉其有礼也赐之大路经二十有五年春齐崔杼帅师伐我北鄙夏五月公会晋侯宋公卫侯郑伯曹伯莒子邾子膝子薛伯杞伯小邾子于夷仪秋公至自会经二十有六年夏晋侯使荀吴来聘公会晋人郑良霄宋人曹人于澶渊秋晋人执卫甯喜经二十七年春齐侯使庆封来聘夏叔孙豹会晋赵武楚屈建蔡公孙归生卫石恶陈孔奂郑良霄许人曹人于宋狄七月辛巳豹及诸侯之大夫盟于宋冬十有二月乙亥朔日有食之传二十七年冬十一月乙亥朔日有食之辰在申司歴过也再失闰矣经二十有八年春无冰夏邾子来朝秋八月大雩仲孙羯如晋冬齐庆封来奔十有一月公如楚传二十八年秋八月大雩旱也孟孝伯如晋告将为宋之盟故如楚也冬十二月为宋之盟故公如楚及汉楚康王卒公欲反叔仲昭伯曰我楚国之为岂为一人行也子服惠伯曰君子有逺虑小人从迩饥寒之不恤谁遑其后不如姑归也叔孙穆子曰叔仲子专之矣子服子始学者也荣成伯曰逺图者忠也公遂行经二十有九年春王正月公在楚夏五月公至自楚仲孙羯会晋荀盈齐高止宋华定卫世叔仪郑公孙段曹人莒人滕人薛人小邾人城杞晋侯使士鞅来聘杞子来盟吴子使札来聘冬仲孙羯如晋传二十九年春王正月公在楚释不朝正于庙也夏四月𦵏楚康王公送𦵏至于西门之外还及方城季武子取卞使公冶问玺书追而与之曰闻守卞者将叛臣帅徒以讨之既得之矣敢告公冶致使而退及舍而后闻取卞公曰欲之而言叛祗见疏也公谓公冶曰吾可以入乎对曰君实有国谁敢违君公与公冶冕服固辞强之而后受公欲无入荥成伯赋式㣲乃归五月公至自楚公冶致其邑于季氏而终不入焉曰欺其君何必使余季孙见之则言季氏如他日不见则终不言季氏及疾聚其臣曰我死必无以冕服敛非德赏也且无使季氏𦵏我六月范献子来聘公享之展庄叔执币射者三耦公臣不足取于家臣家臣展瑕展玉父为一耦公臣公巫召伯仲颜庄叔为一耦鄫鼔父党叔为一耦吴公子札来聘见叔孙穆子说之谓穆子曰子其不得死乎好善而不能择人吾闻君子务在择人吾子为鲁宗卿而任其大政不慎举何以堪之祸必及子请观于周乐使工为之歌周南召南邶鄘卫王郑齐幽秦魏唐陈郐曹经三十年春王正月楚子使薳罢来聘秋叔弓如宋𦵏宋共姬传三十年冬十月会于澶渊宋灾故尤之也不书鲁大夫讳之也经三十有一年春王正月夏六月辛巳公薨于楚宫秋九月癸巳子野卒己亥仲孙羯卒冬十月滕子来会𦵏癸西𦵏我君襄公传三十一年春王正月穆叔至自会见孟孝伯语之曰赵孟将死矣其语偷不似民主若赵孟死为政者其韩子乎吾子盍与季孙言之可以树善君子也若不树焉使早备鲁既而政在大夫韩子懦弱大夫多贪求欲无厌齐楚未足与也鲁其惧哉孝伯曰人生几何谁能无偷朝不及夕将安用树穆叔出而告人曰孟孙将死矣吾语诸赵孟之偷也而又甚焉又与季孙语晋故季孙不从及赵文子卒韩宣子为政鲁不堪晋求谗慝𢎞多是以有平丘之会夏五月公作楚宫穆叔曰大誓云民之所欲天必从之君欲楚也夫故作其宫若不复适楚必死是宫也六月辛巳公薨于楚宫叔仲带窃其拱璧以与御人纳诸其怀而从取之由是得罪立胡女敬归之子子野次于季氏秋九月癸巳卒毁也己亥孟孝伯卒立敬归之娣齐归之子公子稠穆叔不欲曰大子死有母弟则立之无则立长年钧择贤义钧则卜古之道也非适嗣何必娣之子且是人也居丧而不哀在戚而有嘉容是谓不度不度之人鲜不为患若果立之必为季氏忧武子不聴卒立之比及葬三易衰衰袵如故衰于是昭公十九年矣犹有童心君子是以知其不能终也冬十月癸酉𦵏襄公春秋分记卷五十春秋分记卷五十一钦定四库全书春秋分记卷五十一宋程公説撰内鲁第五昭公昭公经元年春王正月公即位叔孙豹㑹晋赵武楚公子围齐国弱宋向戍卫齐恶陈公子招蔡公孙归生郑罕虎许人曹人于虢三月取郓秋叔弓帅师疆郓田传元年春㑹于虢三月甲辰盟季武子伐莒取郓莒人告于㑹楚告于晋曰寻盟未退而鲁伐莒渎齐盟请戮其使乐桓子相赵文子欲求货于叔孙而为之请使请带焉弗与梁其踁曰货以藩身子何爱焉叔孙曰诸侯之㑹卫社稷也我以货免鲁必受师是祸之也何卫之为人之有墙以蔽恶也墙之隙壊谁之咎也卫而恶之吾又甚焉虽怨季孙鲁国何罪叔出季处有自来矣吾又谁怨然鲋也贿弗与不已召使者裂裳帛而与之曰带其褊矣赵孟闻之曰临患不忘国忠也思难不越官信也图国忘死贞也谋主三者义也有是四者又可戮乎乃请诸楚曰鲁虽有罪其执事不避难畏威而敬命矣子若免之以劝左右可也若子之羣吏处不辟汚出不逃难其何患之有患之所生汚而不治难而不守所由来也能是二者又何患焉不靖其能其谁从之鲁叔孙豹可谓能矣请免之以靖能者子㑹而赦有罪又赏其贤诸侯其谁不欣焉望楚而归之视逺如迩疆埸之邑一彼一此何常之有王伯之令也引其封疆而树之官举之表旗而着之制令过则有刑犹不可壹于是乎虞有三苗夏有观扈商有姺邳周有徐奄自无令王诸侯逐进狎主齐盟其又可壹乎恤大舍小足以为盟主又焉用之封疆之削何国蔑有主齐盟者谁能辩焉吴濮有衅楚之执事岂其顾盟莒之疆事楚勿与知诸侯无烦不亦可乎莒鲁争郓为日乆矣苟无大害于其社稷可无亢也去烦宥善莫不竞劝子其图之固请诸楚楚人许之乃免叔孙夏四月叔孙归曾夭御季孙以劳之旦及日中不出曾夭谓曾阜曰旦及日中吾知罪矣鲁以相忍为国也忍其外不忍其内焉用之阜曰数月于外一旦于是庸何伤贾而欲赢而恶嚣乎阜谓叔孙曰可以出矣叔孙指楹曰虽恶是其可去乎乃出见之秋叔弓帅师疆郓田因莒乱也经二年春晋侯使韩起来聘夏叔弓如晋冬公如晋至河乃复季孙宿如晋传二年春晋侯使韩宣子来聘且告为政而来见礼也观书于太史氏见易象与鲁春秋曰周礼尽在鲁矣吾乃今知周公之徳与周之所以王也公享之季武子赋緜之卒章韩子赋角弓季武子拜曰敢拜子之弥缝敝邑寡君有望矣武子赋节之卒章既享宴于季氏有嘉树焉宣子誉之武子曰宿敢不封殖此树以无忘角弓遂赋甘棠宣子曰起不堪也无以及召公夏叔弓聘于晋报宣子也晋侯使郊劳辞曰寡君使弓来继旧好固曰女无敢为賔彻命于执事敝邑𢎞矣敢辱郊使请辞致馆辞曰寡君命下臣来继旧好好合使成臣之禄也敢辱大馆叔向曰子叔子知礼哉吾闻之曰忠信礼之器也卑让礼之宗也辞不忘国忠信也先国后己卑让也诗曰敬慎威仪以近有德夫子近德矣经三年夏叔弓如滕秋小邾子来朝八月大雩冬大雨雹传三年夏五月叔弓如滕子服椒为介及郊遇懿伯之忌敬子不入惠伯曰公事有公利无私忌椒请先入乃先受馆敬子从之秋八月大雩旱也经四年春王正月大雨雹九月取鄫冬十有二月乙夘叔孙豹卒传四年春王正月大雨雹季武子问于申丰曰雹可御乎对曰圣人在上无雹虽有不为灾古者日在北陆而藏冰西陆朝觌而出之其藏冰也深山穷谷固隂沍寒于是乎取之其出之也朝之禄位賔食丧祭于是乎用之其藏之也黒牡秬黍以享司寒其出之也桃弧棘矢以除其灾其出入也时食肉之禄冰皆与焉大夫命妇丧浴用冰祭寒而藏之献羔而启之公始用之火出而毕赋自命夫命妇至于老疾无不受冰山人取之县人传之舆人纳之𨽻人藏之夫冰以风壮而以风出其藏之也周其用之也徧则冬无愆阳夏无伏隂春无凄风秋无苦雨雷出不震无菑霜雹疠疾不降民不夭札今藏川池之冰弃而不用风不越而杀雷不发而震雹之为菑谁能御之七月之卒章藏冰之道也秋九月取鄫言易也初穆子去叔孙氏及庚宗遇妇人使私为食而宿焉问其行告之故哭而送之适齐娶于国氏生孟丙仲壬梦天压已弗胜顾而见人黒而上偻深目而豭喙号之曰牛助余乃胜之旦而皆召其徒无之且曰志之及宣伯奔齐馈之宣伯曰鲁以先子之故将存吾宗必召女召女何如对曰愿之乆矣鲁人召之不告而归既立所宿庚宗之妇人献以雉问其姓对曰余子长矣能奉雉而从我矣召而见之则所梦也未问其名号之曰牛曰唯皆召其徒使视之遂使为竖有宠长使为政公孙明知叔孙于齐归未逆国姜子明取之故怒其子长而后使逆之田于丘莸遂遇疾焉竖牛欲乱其室而有之强与孟盟不可叔孙为孟钟曰尔未际飨大夫以落之既具使竖牛请日入弗谒出命之日及賔至闻钟声牛曰孟有北妇人之客怒将徃牛止之賔出使拘而杀诸外牛又强与仲盟不可仲与公御莱书观于公公与之环使牛入示之入不示出命佩之牛谓叔孙见仲而何叔孙曰何为曰不见既自见矣公与之环而佩之矣遂逐之奔齐疾急命召仲牛许而不召杜洩见告之饥渴授之戈对曰求之而至又何去焉竖牛曰夫子疾病不欲见人使寘馈于个而退牛弗进则置虚命彻十二月癸丑叔孙不食乙夘卒牛立昭子而相之公使杜洩𦵏叔孙竖牛赂叔仲昭子与南遗使恶杜洩于季孙而去之杜洩将以路𦵏且尽卿礼南遗谓季孙曰叔孙未乗路𦵏焉用之且冢卿无路介卿以𦵏不亦左乎季孙曰然使杜洩舍路不可曰夫子受命于朝而聘于王王思旧勲而赐之路复命而致之君君不敢逆王命而复赐之使三官书之吾子为司徒实书名夫子为司马与工正书服孟孙为司空以书勲今死而弗以是弃君命也书在公府而弗以是废三官也若命服生弗敢服死又不以将焉用之乃使以𦵏季孙谋去中军竖牛曰夫子固欲去之经五年春王正月舍中军公如晋夏莒牟夷以牟娄及防兹来奔秋七月公至自晋戊辰叔弓帅师败莒师于蚡泉传五年春王正月舍中军卑公室也毁中军于施氏成诸臧氏初作中军三分公室而各有其一季氏尽征之叔孙氏臣其子弟孟氏取其半焉及其舍之也四分公室季氏择二二子各一皆尽征之而贡于公以书使杜洩告于殡曰子固欲毁中军既毁之矣故告杜洩曰夫子唯不欲毁也故盟诸僖闳诅诸五父之衢受其书而投之帅士而哭之叔仲子谓季孙曰带受命于子叔孙曰𦵏鲜者自西门季孙命杜洩杜洩曰卿丧自朝鲁礼也吾子为国政未改礼而又迁之羣臣惧死不敢自也既𦵏而行仲至自齐季孙欲立之南遗曰叔孙氏厚则季氏薄彼实家乱子勿与知不亦可乎南遗使国人助竖牛以攻诸大库之庭司宫射之中目而死竖牛取东鄙三十邑以与南遗昭子即位朝其家衆曰竖牛祸叔孙氏使乱大从杀适立庶又披其邑将以赦罪罪莫大焉必速杀之竖牛惧奔齐孟仲之子杀诸塞关之外投其首于宁风之棘上仲尼曰叔孙昭子之不劳不可能也周任有言曰为政者不赏私劳不罚私怨诗云有觉徳行四国顺之初穆子之生也庄叔以周易筮之遇明夷䷣之谦䷎以示卜楚丘曰是将行而归为子祀以谗人入其名曰牛卒以馁死明夷日也日之数十故有十时亦当十位自王以下其二为公其三为卿日上其中食日为二旦日为三明夷之谦明而未融其当旦乎故曰为子祀日之谦当鸟故曰明夷于飞明而未融故曰垂其翼象日之动故曰君子于行当三在旦故曰三日不食离火也艮山也离为火火焚山山败于人为言败言为谗故曰有攸徃主人有言言必谗也纯离为牛世乱谗胜胜将适离故曰其名曰牛谦不足飞不翔垂不峻翼不广故曰其为子后乎吾子亚卿也抑少不终公如晋自郊劳至于赠贿无失礼晋侯谓女叔齐曰鲁侯不亦善于礼乎对曰鲁侯焉知礼公曰何为自郊劳至于赠贿礼无违者何故不知对曰是仪也不可谓礼礼所以守其国行其政令无失其民者也今政令在家不能取也有子家羁弗能用也奸大国之盟陵虐小国利人之难不知其私公室四分民食于他思莫在公不图其终为国君难将及身不恤其所礼之本末将于此乎在而屑屑焉习仪以亟言善于礼不亦逺乎君子谓叔侯于是乎知礼夏莒牟夷以牟娄及防兹来奔牟夷非卿而书尊地也莒人愬于晋晋侯欲止公范献子曰不可人朝而执之诱也讨不以师而诱以成之惰也为盟主而犯此二者无乃不可乎请归之间而以师讨焉乃归公秋七月公至自晋莒人来讨戊辰叔弓败诸蚡泉经六年夏季孙宿如晋秋九月大雩冬叔弓如楚传六年夏季孙宿如晋拜莒田也晋侯享之有加笾武子退使行人告曰小国之事大国也苟免于讨不敢求贶得贶不过三献今豆有加下臣弗堪无乃戾也韩宣子曰寡君以为驩也对曰寡君犹未敢况下臣君之𨽻也敢闻加贶固请彻加而后卒事晋人以为知礼重其好货秋九月大雩旱也冬叔弓如楚聘经七年春王正月暨齐平三月公如楚叔孙婼如齐涖盟夏四月甲辰朔日有食之秋九月公至自楚冬十有一月癸未季孙宿卒传七年春王正月暨齐平齐求之也刘敞权衡曰左氏曰齐求之也杜云齐伐燕燕人赂之反从求平也予谓杜氏之説与传意错传所云齐求之者以指齐求与鲁为平也其下乃云癸巳齐侯次于虢燕人行成若谓齐已暨燕平则齐侯无縁更进次于虢而燕乃行成也且齐侯伐燕燕人赂之则传当云燕求之经当书暨燕平不当反云齐求之暨齐平也复以事推之自昭公即位以来未尝与齐通好此年三月叔孙婼如齐涖盟此则鲁与齐平之验矣亦犹定十一年冬及郑平叔还如郑涖盟云其文也其理也其事也三袭焉章灼不疑楚子成章华之台愿与诸侯落之薳启彊来召公公将徃梦襄公祖梓慎曰君不果行襄公之适楚也梦周公祖而行今襄公实祖君其不行子服惠伯曰行先君未尝适楚故周公祖以道之襄公适楚矣而祖以道君不行何之三月公如楚郑伯劳于师之梁孟僖子为介不能相仪及楚不能荅郊劳夏四月甲辰朔日有食之晋士文伯曰鲁卫恶之其大咎其卫君乎鲁将上卿晋人来治杞田季孙将以成与之谢息为孟孙守不可曰人有言曰虽有挈缾之知守不假器礼也夫子从君而守臣丧邑虽吾子亦有猜焉季孙曰君之在楚于晋罪也又不听晋鲁罪重矣晋师必至吾无以待之不如与之间晋而取诸杞吾与子桃成反谁敢有之是得二成也鲁无忧而孟孙益邑子何病焉辞以无山与之莱柞乃迁于桃晋人为杞取成秋九月公至自楚孟僖子病不能相礼乃讲学之苟能礼者从之及其将死也召其大夫曰礼人之干也无礼无以立吾闻将有达者曰孔丘圣人之后也而灭于宋其祖弗父何以有宋而授厉公及正考父佐戴武宣三命兹益共故其鼎铭云一命而偻再命而伛三命而俯循墙而走亦莫余敢侮饘于是粥于是以餬余口其共也如是臧孙纥有言曰圣人有明德者若不当世其后必有达人今其将在孔丘乎我若获没必属説与何忌于夫子使事之而学礼焉以定其位故孟懿子与南宫敬叔师事仲尼仲尼曰能补过者君子也诗曰君子是则是傚孟僖子可则傚已矣冬十一月季武子卒经八年夏叔弓如晋秋蒐于红大雩传八年秋大蒐于红自根牟至于商卫革车千乗经九年春叔弓㑹楚子于陈秋仲孙貜如齐冬筑郎囿传九年秋孟僖子如齐殷聘礼也冬筑郎囿书时也季平子欲其速成也叔孙昭子曰诗曰经始勿亟庶民子来焉用速成其以𠞰民也无囿犹可无民其可乎经十年春王正月秋七月季孙意如叔弓仲孙貜帅师伐莒九月叔孙婼如晋传十年秋七月平子伐莒取郠献俘始用人于亳社臧武仲在齐闻之曰周公其不飨鲁祭乎周公飨义鲁无义诗曰徳音孔昭视民不佻佻之谓甚矣而壹用之将谁福哉经十有一年春王二月叔弓如宋夏五月甲申夫人归氏薨大蒐于比蒲仲孙貜㑹邾子盟于祲祥秋季孙意如会晋韩起齐国弱宋华亥卫北宫佗郑罕虎曹人杞人于厥慭九月己亥𦵏我小君齐归传十一年夏五月齐归薨大蒐于比蒲非礼也孟僖子㑹邾庄公盟于祲祥脩好礼也泉丘人有女梦以其帷幕孟氏之庙遂奔僖子其僚从之盟于清丘之社曰有子无相弃也僖子使助薳氏之簉反自祲祥宿于薳氏生懿子及南宫敬叔于泉丘人其僚无子使字敬叔秋九月𦵏齐归公不慼晋士之送𦵏者归以语史赵史赵曰必为鲁郊侍者曰何故曰归姓也不思亲祖不归也叔向曰鲁公室其卑乎君有大丧国不废蒐有三年之丧而无一日之慼国不恤丧不忌君也君无慼容不顾亲也国不忌君君不顾亲能无卑乎殆其失国经十有二年夏宋公使华定来聘公如晋至河乃复冬十月公子慭出奔齐传十二年夏公如晋至河乃复取郠之役莒人愬于晋晋有平公之丧未之治也故辞公公子慭遂如晋冬十月季平子立而不礼于南蒯南蒯谓子仲吾出季氏而归其室于公子更其位我以费为公臣子仲许之南蒯语叔仲穆子且告之故季悼子之卒也叔孙昭子以再命为卿及平子伐莒克之更受三命叔仲子欲构二家谓平子曰三命踰父兄非礼也平子曰然故使昭子昭子曰叔孙氏有家祸杀适立庶故婼也及此若因祸以毙之则闻命矣若不废君命则固有着矣昭子朝而命吏曰婼将与季氏讼书辞无颇季孙惧而归罪于叔仲子故叔仲小南蒯公子慭谋季氏慭告公而遂从公如晋南蒯惧不克以费叛如齐子仲还及卫闻乱逃介而先及河闻费叛遂奔齐南蒯之将叛也其乡人或知之遇之而叹且言曰恤恤乎湫乎攸乎深思而浅谋迩身而逺志家臣而君图有人矣哉南蒯枚筮之遇坤䷁之比䷇曰黄裳元吉以为大吉也示子服惠伯曰即欲有事何如惠伯曰吾尝学此矣忠信之事则可不然必败外彊内温忠也和以率贞信也故曰黄裳元吉黄中之色也裳下之节也元善之长也中不忠不得其色下不共不得其饰事不善不得其极外内倡和为忠率事以信为共供养三徳为善非此三者弗当且夫易不可以占险将何事也且可饰乎中美能黄上美为元下美为裳参成可筮犹有阙也筮虽吉未也将适费饮乡人酒乡人或歌之曰我有圃生之杞乎从我者子乎去我者鄙乎倍其邻者耻乎巳乎巳乎非吾党之士乎平子欲使昭子逐叔仲小小闻之不敢朝昭子命吏谓小待政于朝曰吾不为怨府经十有三年春叔弓帅师围费秋公㑹刘子晋侯齐侯宋公卫侯郑伯曹伯莒子邾子滕子薛伯杞伯小邾子于平丘八月甲戌同盟于平丘公不与盟晋人执季孙意如以归公至自㑹冬十月公如晋至河乃复传十三年春叔弓围费弗克败焉平子怒令见费人执之以为囚俘冶区夫曰非也若见费人寒者衣之饥者食之为之令主而共其乏困费来如归南氏亡矣民将叛之谁与居邑若惮之以威惧之以怒民疾而叛为之聚也若诸侯皆然费人无归不亲南氏将焉入矣平子从之费人叛南氏秋七月晋合诸侯于平丘八月辛未治兵邾人莒人愬于晋曰鲁朝夕伐我几亡矣我之不共鲁故之以晋侯不见公使叔向辞曰若奉晋之衆用诸侯之师因邾莒杞鄫之怒以讨鲁罪间其二忧何求而弗克鲁人惧聴命甲戌盟公不与盟晋人执季孙意如以归冬十月公如晋晋使士景伯辞公于河季孙犹在晋子服惠伯私于中行穆子曰鲁事晋何以不如夷之小国若为夷弃之使事齐楚其何瘳于晋穆子告韩宣子乃归季孙经十有四年春意如至自晋传十四年春意如至自晋尊晋罪已也尊晋罪已礼也南蒯之将叛也盟费人司徒老祁虑癸伪废疾使请于南蒯曰臣愿受盟而疾兴若以君灵不死请待间而盟许之二子因民之欲叛也请朝衆而盟遂刼南蒯曰羣臣不忘其君畏子以及今三年聴命矣子若弗图费人不忍其君将不能畏子矣子何所不逞欲请送子请期五日遂奔齐侍饮酒于景公公曰叛夫对曰臣欲张公室也子韩晳曰家臣而欲张公室罪莫大焉司徒老祁虑癸来归费齐侯使鲍文子致之经十有五年春王正月二月癸酉有事于武宫籥入叔弓卒去乐卒事夏六月丁巳朔日有食之冬公如晋传十五年春将禘于武公戒百官梓慎曰禘之日其有咎乎吾见赤黑之祲非祭祥也丧气也其在涖事乎二月癸酉禘叔弓涖事籥入而卒去乐卒事礼也冬公如晋平丘之㑹故也经十有六年夏公至自晋秋九月大雩季孙意如如晋传十六年春王正月公在晋晋人止公不书讳之也夏公至自晋秋九月大雩旱也经十有七年春小邾子来朝夏六月甲戌朔日有食之秋郯子来朝冬有星孛于大辰传十七年夏六月甲戌朔日有食之祝史请所用币昭子曰日有食之天子不举伐鼓于社诸侯用币于社伐鼔于朝礼也平子御之曰止也唯正月朔慝未作日有食之于是乎有伐鼓用币礼也其余则否大史曰在此月也日过分而未至三辰有灾于是乎百官降物君不举辟移时乐奏鼓祝用币史用辞故夏书曰辰不集于房瞽奏鼓啬夫驰庶人走此月朔之谓也当夏四月是谓孟夏平子弗从昭子退曰夫子将有异志不君君矣冬有星孛于大辰西及汉经十有八年经十有九年夏五月己夘地震经二十年春王正月经二十有一年夏晋侯使士鞅来聘秋七月壬午朔日有食之八月乙亥叔辄卒冬公如晋至河乃复传二十一年夏晋士鞅来聘叔孙为政季孙欲恶诸晋使有司以齐鲍国归费之礼为士鞅士鞅怒曰鲍国之位下其国小而使鞅从其牢礼是卑敝邑也将复诸寡君鲁人恐加四牢焉为十一牢秋七月壬午朔日有食之公问于梓慎曰是何物也祸福何为对曰二至二分日有食之不为灾日月之行也分同道也至相过也其他月则为灾阳不克也故常为水于是叔辄哭日食昭子曰子叔将死非所哭也八月叔辄卒刘敞曰梓慎曰二至二分日食不为灾非也诗云十月之交朔日辛夘日有食之亦孔之丑周之十月夏之仲秋也若不为灾曷为丑之冬公如晋及河晋将伐鲜虞故辞公经二十有二年春大蒐于昌间夏六月叔鞅如京师冬十有二月癸酉朔日有食之经二十有三年春王正月叔孙婼如晋癸丑叔鞅卒晋人执我行人叔孙婼秋八月乙未地震冬公如晋至河有疾乃复传二十三年春邾人城翼还自离姑武城人塞其前断其后之木而弗殊遂取邾师邾人愬于晋晋人来讨叔孙婼如晋晋人执之书曰晋人执我行人叔孙婼言使人也晋人使与邾大夫坐叔孙曰列国之卿当小国之君固周制也邾又夷也寡君之命介子服囘在请使当之不敢废周制故也乃不果坐韩宣子使邾人聚其衆将以叔孙与之叔孙闻之去衆与兵而朝士弥牟谓韩宣子曰子弗良图而以叔孙与其雠叔孙必死之鲁亡叔孙必亡邾邾君亡国将焉归子虽悔之何及所谓盟主讨违命也若皆相执焉用盟主乃弗与使各居一馆士伯聴其辞而愬诸宣子乃皆执之士伯御叔孙从者四人过邾馆以如吏先归邾子士伯曰以刍荛之难从者之病将馆子于都叔孙旦而立期焉乃馆诸箕舍子服昭伯于他邑范献子求货于叔孙使请冠焉取其冠法而与之两冠曰尽矣为叔孙故申丰以货如晋叔孙曰见我吾告女所行货见而不出吏人之与叔孙居于箕者请其吠狗弗与及将归杀而与之食之叔孙所馆者虽一日必葺其墙屋去之如始至冬十月公为叔孙故如晋及河有疾而复经二十有四年春王二月丙戌仲孙貜卒婼至自晋夏五月乙未朔日有食之秋八月大雩传二十四年春王二月晋士弥牟逆叔孙于箕叔孙使梁其踁待于门内曰余左顾而欬乃杀之右顾而笑乃止叔孙见士伯士伯曰寡君以为盟主之故是以乆子不腆敝邑之礼将致诸从者使弥牟逆吾子叔孙受礼而归二月婼至自晋尊晋也晁补之论曰晋以邾人之愬执叔孙婼馆诸箕自以不敢废周制不肯与邾大夫坐礼也耻以货免而为不解献子之求货与其两冠外弗与吏人之请犬杀而与食至于申丰以货如晋将欲免已尚以计留丰见而不出观其意葢义重于死如此其所馆也一日必葺去之日如始至处死者素定暇豫又如此及士弥牟将逆已而归而已不知谓将杀已隂戒其踁几害弥牟异哉夫能忍无罪以死而不忍以计自全谓义矣至疑弥牟来害已而欲戕之义安在哉始则不畏死终则欲拒命以不死终始相迕不可知也已夏五月乙未朔日有食之梓慎曰将水昭子曰旱也日过分而阳犹不克克必甚能无旱乎阳不克莫将积聚也秋八月大雩旱也经二十有五年春叔孙婼如宋夏叔诣会晋赵鞅宋乐大心卫北宫喜郑游吉曹人邾人滕人薛人小邾人于黄父有鸜鹆来巢秋七月上辛大雩季辛又雩九月己亥公孙于齐次于阳州齐侯唁公于野井冬十月戊辰叔孙婼卒十有二月齐侯取郓传二十五年季公若之姊为小邾夫人生宋元夫人生子以妻季平子昭子如宋聘且逆之公若从谓曹氏勿与鲁将逐之曹氏告公公告乐祁乐祁曰与之如是鲁君必出政在季氏三世矣鲁君丧政四公矣无民而能逞其志者未之有也国君是以镇抚其民诗曰人之云亡心之忧矣鲁君失民矣焉得逞其志靖以待命犹可动必忧夏有鸜鹆来巢书所无也师已曰异哉吾闻文武之世童謡有之曰鸜之鹆之公出辱之鸜鹆之羽公在外野徃馈之马鸜鹆跦跦公在干侯徴褰与襦鸜鹆之巢逺哉遥遥稠父丧劳宋父以骄鸜鹆鸜鹆徃歌来哭童谣有是今鸜鹆来巢其将及乎秋书再雩旱甚也初季公鸟娶妻于齐鲍文子生申公鸟死季公亥与公思展与公鸟之臣申夜姑相其室及季姒与饔人檀通而惧乃使其妾抶已以示秦遄之妻曰公若欲使余余不可而抶余又诉于公甫曰展与夜姑将要余秦姬以告公之公之与公甫告平子平子拘展于卞而执夜姑将杀之公若泣而哀之曰杀是是杀余也将为之请平子使竖勿内日中不得请有司逆命公之使速杀之故公若怨平子季郈之鸡鬬季氏介其鸡郈氏为之金距平子怒益宫于郈氏且让之故郈昭伯亦怨平子臧昭伯之从弟㑹为谗于臧氏而逃于季氏臧氏执旃平子怒拘臧氏老将禘于襄公万者二人其衆万于季氏臧孙曰此之谓不能庸先君之庙大夫遂怨平子公若献弓于公为且与之出射于外而谋去季氏公为告公果公贲公果公贲使侍人僚柤告公公寝将以戈击之乃走公曰执之亦无命也惧而不出数月不见公不怒又使言公执戈以惧之乃走又使言公曰非小人之所及也公果自言公以告臧孙臧孙以难告郈孙郈孙以可劝告子家懿伯懿伯曰谗人以君徼幸事若不克君受其名不可为也舍民数世以求克事不可必也且政在焉其难图也公退之辞曰臣与闻命矣言若洩臣不获死乃馆于公叔孙昭子如阚公居于长府九月戊戌伐季氏杀公之于门遂入之平子登台而请曰君不察臣之罪使有司讨臣以干戈臣请待于沂上以察罪弗许请囚于费弗许请以五乗亡弗许子家子曰君其许之政自之出乆矣隠民多取食焉为之徒者衆矣曰入慝作弗可知也衆怒不可蓄也蓄而弗治将藴藴蓄民将生心生心同求将合君必悔之弗聴郈孙曰必杀之公使郈孙逆孟懿子叔孙氏之司马鬷戾言于其衆曰若之何莫对又曰我家臣也不敢知国凡有季氏与无于我孰利皆曰无季氏是无叔孙氏也鬷戾曰然则救诸帅徒以徃陷西北隅以入公徒释甲执冰而踞遂逐之孟氏使登西北隅以望季氏见叔孙氏之旌以告孟氏执郈昭伯杀之于南门之西遂伐公徒子家子曰诸臣伪刼君者而负罪以出君止意如之事君也不敢不改公曰余不忍也与臧孙如墓谋遂行己亥分孙于齐次于阳州齐侯将唁公于平隂公先至于野井齐侯曰寡人之罪也使有司待于平隂为近故也书曰公孙于齐次于阳州齐侯唁公于野井礼也将求于人则先下之礼之善物也赵匡辨疑曰礼让者君子之常岂谓其求然后行之乎左氏言不可以训故略之齐侯曰自莒疆以西请致千社以待君命寡人将帅敝赋以从执事唯命是聴君之忧寡人之忧也公喜子家子曰天禄不再天若胙君不过周公以鲁足矣失鲁而以千社为臣谁与之立且齐君无信不如早之晋弗从臧昭伯率从者将盟载书曰戮力壹心好恶同之信罪之有无缱绻从公无通外内以公命示子家子子家子曰如此吾不可以盟羁也不佞不能与二三子同心而以为皆有罪或欲通外内且欲去君二三子好亡而恶定焉可同也陷君于难罪孰大焉通外内而去君君将速入弗通何为而何守焉乃不与盟昭子自阚归见平子平子稽颡曰子若我何昭子曰人谁不死子以逐君成名子孙不忘不亦伤乎将若子何平子曰苟使意如得改事君所谓生死而肉骨也昭子从公于齐与公言子家子命适公馆者执之公与昭子言于幄内曰将安衆而纳公公徒将杀昭子伏诸道左师展告公公使昭子自铸归平子有异志冬十月辛酉昭子齐于其寝使祝宗祈死戊辰卒左师展将以公乘马而归公徒执之十一月宋元公将为公故如晋卒于曲棘十二月庚辰齐侯围郓初臧昭伯如晋臧㑹窃其寳龟偻句以卜为信与僣僣吉臧氏老将如晋问会请徃昭伯问家故尽对及内子与母弟叔孙则不对再三问不对归及郊会逆问又如初至次于外而察之皆无之执而戮之逸奔郈郈鲂假使为贾正焉计于季氏臧氏使五人以戈楯伏诸桐汝之闾会出逐之反奔执诸季氏中门之外平子怒曰何故以兵入吾门拘臧氏老季臧有恶及昭伯从公平子立臧㑹㑹曰偻句不余欺也经二十有六年春王正月三月公至自齐至于郓夏公围成秋公会齐侯莒子邾子杞伯盟于鄟陵公至自会居于郓传二十六年春王正月庚申齐侯取郓三月公至自齐处于郓言鲁地也夏齐侯将纳公命无受鲁货申丰从女贾以币锦二两缚一如瑱适齐师谓子犹之人髙齮能货子犹为髙氏后粟五千庾髙齮以锦示子犹子犹欲之齮曰鲁人买之百两一布以道之不通先入币财子犹受之言于齐侯曰羣臣不尽力于鲁君者非不能事君也然据有异焉宋元公为鲁君如晋卒于曲棘叔孙昭子求纳其君无疾而死不知天之弃鲁邪抑鲁君有罪于鬼神故及此也君若待于曲棘使羣臣从鲁君以卜焉若可师有济也君而继之兹无敌矣若其无成君无辱焉齐侯从之使公子鉏帅师从公成大夫公孙朝谓平子曰有都以卫国也请我受师许之请纳质弗许曰信女足矣告于齐师曰孟氏鲁之敝室也用成已甚弗能忍也请息肩于齐齐师围成成人伐齐师之饮马于淄者曰将以厌衆鲁成备而后告曰不胜衆师及齐师战于炊鼻齐子渊捷从洩声子射之中楯瓦繇朐汰辀匕入者三寸声子射其马斩鞅殪改驾人以为鬷戾也而助之子车曰齐人也将击子车子车射之殪其御曰又之子车曰衆可惧也而不可怒也子囊带从野洩叱之洩曰军无私怒报乃私也将亢子又叱之亦叱之冉竖射陈武子中手失弓而骂以告平子曰有君子白晢鬒须眉甚口平子曰必子彊也无乃亢诸对曰谓之君子何敢亢之林雍羞为颜鸣右下苑何忌取其耳颜鸣去之苑子之御曰视下顾苑子刜林雍断其足鑋而乘于他车以归颜鸣三入齐师唿曰林雍乗秋盟于鄟陵谋纳公也经二十有七年春公如齐公至自齐居于郓秋晋士鞅宋乐祁犁卫北宫喜曹人邾人滕人会于扈冬邾快来奔公如齐公至自齐居于郓传二十七年春公如齐至自齐处于郓言在外也秋会于扈谋纳公也宋卫皆利纳公固请之范献子取货于季孙谓司城子梁与北宫贞子曰季孙未知其罪而君伐之请囚请亡于是乎不获君又弗克而自出也夫岂无备而能出君乎季氏之复天救之也休公徒之怒而启叔孙氏之心不然岂其伐人而说甲执冰以游叔孙氏惧祸之滥而自同于季氏天之道也鲁君守齐三年而无成季氏甚得其民淮夷与之有十年之备有齐楚之援有天之賛有民之助有坚守之心有列国之权而弗敢宣也事君如在国故鞅以为难二子皆图国者也而欲纳鲁君鞅之愿也请从二子以围鲁无成死之二子惧皆辞乃辞小国而以难复孟懿子阳虎伐郓郓人将战子家子曰天命不慆乆矣使君亡者必此衆也天既祸之而自福也不亦难乎犹有鬼神此必败也呜唿为无望也夫其死于此乎公使子家子如晋公徒败于且知冬公如齐齐侯请飨之子家子曰朝夕立于其朝又何飨焉其饮酒也乃饮酒使宰献而请安子仲之子曰重为齐侯夫人曰请使重见子家子乃以君出经二十有八年春王三月公如晋次于干侯传二十八年春公如晋将如干侯子家子曰有求于人而即其安人孰矜之其造于竟弗聴使请逆于晋晋人曰天祸鲁国淹恤在外君亦不使一个辱在寡人而即安于甥舅其亦使逆君使公复于竟而后逆之刘敞曰晋人曰君淹恤在外亦不使一个辱在寡人非也去年㑹于扈传曰谋纳公鲁不告于晋晋何故纳之其谋纳公也是鲁既告晋矣晋且为公谋纳岂得诬其不告哉经二十有九年春公至自干侯居于郓齐侯使髙张来唁公公如晋次于干侯夏四月庚子叔诣卒冬十月郓溃传二十九年春公至自干侯处于郓齐侯使髙张来唁公称主君子家子曰齐卑君矣君祗辱焉公如干侯平子每嵗贾马具从者之衣屦而归之于干侯公执归马者卖之乃不归马卫侯来献其乘马曰启服堑而死公将为之椟子家子曰从者病矣请以食之乃以帷裹之公赐公衍羔裘使献龙辅于齐侯遂入羔裘齐侯喜与之阳谷公衍公为之生也其母偕出公衍先生公为之母曰相与偕出请相与偕告三日公为生其母先以告公为为兄公私喜于阳谷而思于鲁曰务人为此祸也且后生而为兄其诬也乆矣乃黜之而以公衍为大子经三十年春王正月公在干侯传三十年春王正月公在干侯不先书郓与干侯非公且征过也公说曰王正月在干侯者録公之所在不与季氏得奉天子之正朔也左氏以为征过非圣人意也刘敞曰向者公虽去国然犹居郓是以不嵗嵗书郓耳今国非其有书公在以系一国之事岂但明过哉公虽有过犹不若季氏之悖也经三十有一年春王正月公在干侯季孙意如㑹晋荀跞于适歴夏四月晋侯使荀跞唁公于干侯冬黑肱以滥来奔十有二月辛亥朔日有食之传三十一年春王正月公在干侯言不能外内也晋侯将以师纳公范献子曰若召季孙而不来则信不臣矣然后伐之若何晋人召季孙献子使私焉曰子必来我受其无咎季孙意如㑹晋荀跞于适歴荀跞曰寡君使跞谓吾子何故出君有君不事周有常刑子其图之季孙练冠麻衣跣行伏而对曰事君臣之所不得也敢逃刑命君若以臣为有罪请囚于费以待君之察也亦惟君若以先臣之故不絶季氏而赐之死若弗杀弗亡君之惠也死且不朽若得从君而归则固臣之愿也敢有异心夏四月季孙从知伯如干侯子家子曰君与之归一慙之不忍而终身慙乎公曰诺衆曰在一言矣君必逐之荀跞以晋侯之命唁公且曰寡君使跞以君命讨于意如意如不敢逃死君其入也公曰君惠顾先君之好施及亡人将使归粪除宗祧以事君则不能见夫人已所能见夫人者有如河荀跞掩耳而走曰寡君其罪之恐敢与知鲁国之难臣请复于寡君退而谓季孙君怒未怠子姑归祭子家子曰君以一乘入于鲁师季孙必与君归公欲从之衆从者胁公不得归冬邾黑肱以滥来奔贱而书名重地故也君子曰名之不可不慎也如是夫有所有名而不如其已以地叛虽贱必书地以名其人终为不义弗可灭已是故君子动则思礼行则思义不为利囘不为义疚或求名而不得或欲盖而名章惩不义也齐豹为卫司寇守嗣大夫作而不义其书为盗邾庶其莒牟夷邾黑肱以土地出求食而已不求其名贱而必书此二物者所以惩肆而去贪也若艰难其身以险危大人而有名章彻攻难之士将奔走之若窃邑叛君以徼大利而无名贪冒之民将寘力焉是以春秋书齐豹曰盗三叛人名以惩不义数恶无礼其善志也故曰春秋之称微而显婉而辨上之人能使昭明善人劝焉淫人惧焉是以君子贵之经三十有二年春王正月公在干侯取阚冬仲孙何忌㑹晋韩不信齐高张宋仲几卫世叔申郑国参曹人莒人薛人杞人小邾人城成周十有二月己未公薨于干侯传三十二年春王正月公在干侯言不能外内又不能用其人也刘敞曰言不能外内又不能用其人非也公以三十年始居干侯春秋嵗嵗书之传亦嵗嵗为説説之尽异此明不如春秋本意也设公今嵗未死明年正月亦书之复欲以何事为解乎冬十二月公疾徧赐大夫大夫不受赐子家子双琥一环一璧轻服受之大夫皆受其赐己未公薨子家子反赐于府人曰吾不敢逆君命也大夫皆反其赐书曰公薨于干侯言失其所也赵简子问于史墨曰季氏出其君而民服焉诸侯与之君死于外而莫之或罪也对曰物生有两有三有五有陪贰故天有三辰地有五行体有左右各有妃耦王有公诸侯有卿皆有贰也天生季氏以贰鲁侯为日乆矣民之服焉不亦宜乎鲁君世从其失季氏世脩其勤民忘君矣虽死于外其谁矜之社稷无常奉君臣无常位自古以然故诗曰髙岸为谷深谷为陵三后之姓于今为庶主所知也在易卦雷乘干曰大壮䷡天之道也昔成季友桓之季也文姜之爱子也始震而卜卜人谒之曰生有嘉闻其名曰友为公室辅及生如卜人之言有文在其手曰友遂以名之既而有大功于鲁受费以为上卿至于文子武子世増其业不废旧绩鲁文公薨而东门遂杀适立庶鲁君于是乎失国政在季氏于此君也四公矣民不知君何以得国是以为君慎器与名不可以假人春秋分记卷五十一春秋分记卷五十二钦定四库全书春秋分记卷五十二宋程公説撰内鲁第六定公哀公定公经元年春王胡安国曰元年必书正月谨始也定何以无正月昭公薨于干侯不得正其终定公制在权臣不得正其始鲁于是旷年无君春秋欲谨之而不可也季氏废太子衍及务人而立公子宋宋者昭公之弟其主社稷非先君所命而专受之于意如者也故不书正月见鲁国无君定公无正主人习其读而问其传则未知己之有罪焉耳夏六月癸亥公之丧至自干侯戊辰公即位秋七月癸巳𦵏我君昭公九月大雩立炀宫冬十月陨霜杀菽传元年夏叔孙成子逆公之丧于干侯季孙曰子家子亟言于我未尝不中吾志也吾欲与之从政子必止之且聴命焉子家子不见叔孙易几而哭叔孙请见子家子子家子辞曰羁未得见而从君以出君不命而薨羁不敢见叔孙使告之曰公衍公为实使羣臣不得事君若公子宋主社稷则羣臣之愿也凡从君出而可以入者将唯子是聴子家氏未有后季孙愿兴子从政此皆季孙之愿也使不敢以告对曰若立君则有卿士大夫与守龟在羁弗敢知若从君者则貌而出者入可也寇而出者行可也若羁也则君知其出也而未知其入也羁将逃也丧及壊愦公子宋先入从公者皆自壊隤反六月癸亥公之丧至自干侯戊辰公即位季孙使役如阚公氏将沟焉荣驾鵞曰生不能事死又离之以自旌也纵子忍之后必或耻之乃止季孙问于荣驾鵞曰吾欲为君谥使子孙知之对曰生弗能事死又恶之以自信也将焉用之乃止秋七月癸巳𦵏昭公于墓道南孔子之为司冦也沟而合诸墓昭公出故季平子祷于炀公九月立炀宫经二年春王正月夏五月壬辰雉门及两观灾冬十月新作雉门及两观经三年春王正月公如晋至河乃复冬仲孙何忌及邾子盟于拔传三年冬盟于郯脩邾好也经四年春三月公㑹刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚夏五月公及诸侯盟于臯鼬秋七月公至自㑹经五年夏六月丙申季孙意如卒秋七月壬子叔孙不敢卒传五年夏六月季平子行东野还未至丙申卒于房阳虎将以玙璠敛仲梁懐弗与曰改步改玉阳虎欲逐之告公山不狃不狃曰彼为君也子何怨焉既𦵏桓子行东野及费子洩为费宰逆劳于郊桓子敬之劳仲梁懐弗敬子洩怒谓阳虎子行之乎秋九月乙亥阳虎囚季桓子及公父文伯而逐仲梁懐冬十月丁亥杀公何藐己丑盟桓子于稷门之内庚寅大诅逐公父歜及秦遄皆奔齐经六年春王正月二月公侵郑夏季孙斯仲孙何忌如晋冬城中城季孙斯仲孙何忌帅师围郓传六年春二月公侵郑徃不假道于卫及还阳虎使季孟自南门入出自东门舍于豚泽卫侯怒使弥子瑕追之公叔文子老矣辇而如公曰尤而效之非礼也昭公之难君将以文之舒鼎成之昭兆定之鞶鑑苟可以纳之择用一焉公子与二三臣之子诸侯苟忧之将以为之质此羣臣之所闻也今将以小忿蒙旧徳无乃不可乎大姒之子唯周公康叔为相睦也而效小人以弃之不亦诬乎天将多阳虎之罪以毙之君姑待之若何乃止夏季桓子如晋献郑俘也阳虎强使孟懿子徃报夫人之币晋人兼享之孟孙立于房外谓范献子曰阳虎若不能居鲁而息肩于晋所不以为中军司马者有如先君献子曰寡君有官将使其人鞅何知焉献子谓简子曰鲁人患阳虎矣孟孙知其衅以为必适晋故强为之请以取入焉秋阳虎又盟公及三桓于周社盟国人于亳社诅于五父之衢经七年春齐国夏帅师伐我西鄙传七年春齐人归郓阳关阳虎居之以为政秋齐国夏伐我阳虎御季桓子公敛处父御孟懿子将宵军齐师齐师闻之堕伏而待之处父曰虎不图祸而必死苫夷曰虎陷二子于难不待有司余必杀女虎惧乃还不败经八年春王正月公侵齐公至自侵齐二月公侵齐三月公至自侵齐夏齐国夏帅师伐我西鄙公㑹晋师于瓦公至自瓦秋九月季孙斯仲孙何忌帅师侵卫冬从祀先公盗窃寳玉大弓传八年春王正月公侵齐门于阳州士皆坐列曰颜髙之弓六钧皆取而传观之阳州人出颜髙夺人弱弓籍丘子鉏击之与一人俱毙偃且射子鉏中颊殪颜息射人中眉退曰我无勇吾志其目也师退冉勐伪伤足而先其兄㑹乃唿曰勐也殿二月公侵齐攻廪丘之郛主人焚冲或濡马褐以救之遂毁之主人出师奔阳虎伪不见冉勐者曰勐在此必败勐逐之顾而无继伪颠虎曰尽客气也夏齐国夏髙张伐我西鄙晋士鞅赵鞅荀寅救我公㑹晋师于瓦范献子执羔赵简子中行文子皆执雁鲁于是始尚羔秋九月师侵卫晋故也季寤公鉏极公山不狃皆不得志于季氏叔孙辄无宠于叔孙氏叔仲志不得志于鲁故五人因阳虎阳虎欲去三桓以季寤更季氏以叔孙辄更叔孙氏已更孟氏冬十月顺祀先公而祈焉辛夘禘于僖公壬辰将享季氏于蒲圃而杀之戒都车曰癸巳至成宰公敛处父告孟孙曰季氏戒都车何故孟孙曰吾弗闻处父曰然则乱也必及于子先备诸与孟孙以壬辰为期阳虎前驱林楚御桓子虞人以铍盾夹之阳越殿将如蒲圃桓子咋谓林楚曰而先皆季氏之良也尔以是继之对曰臣闻命后阳虎为政鲁国服焉违之征死死无益于主桓子曰何后之有而能以我适孟氏乎对曰不敢爱死惧不免主桓子曰徃也孟氏选圉人之壮者三百人以为公期筑室于门外林楚怒马及衢而骋阳越射之不中筑者阖门有自门间射阳越杀之阳虎刼公与武叔以伐孟氏公敛处父帅成人自上东门入与阳氏战于南门之内弗胜又战于棘下阳氏败阳虎説甲如公宫取寳玉大弓以出舎于五父之衢寝而为食其徒曰追其将至虎曰鲁人闻余出喜于征死何暇追余从者曰嘻速驾公敛阳在公敛阳请追之孟孙弗许阳欲杀桓子孟孙惧而归之子言辨舎爵于季氏之庙而出阳虎入于讙阳关以叛经九年春王正月夏得寳玉大弓传九年夏阳虎归寳玉大弓书曰得器用也凡获器用曰得得用焉曰获六月伐阳关阳虎使焚莱门师惊犯之而出奔齐请师以伐鲁曰三加必取之齐侯将许之鲍文子諌曰臣尝为𨽻于施氏矣鲁未可取也上下犹和衆庶犹睦能事大国而无天菑若之何取之阳虎欲勤齐师也齐师罢大臣必多死亡已于是乎奋其诈谋夫阳虎有宠于季氏而将杀季孙以不利鲁国而求容焉亲富不亲仁君焉用之君富于季氏而大于鲁国兹阳虎所欲倾覆也鲁免其疾而君又收之无乃害乎齐侯执阳虎将东之阳虎愿东乃囚诸西鄙尽借邑人之车锲其轴麻约而归之载葱灵寝于其中而逃追而得之囚于齐又以葱灵逃奔宋遂奔晋适赵氏仲尼曰赵氏其世有乱乎经十年春王三月及齐平夏公㑹齐侯于夹谷公至自夹谷齐人来归郓讙龟隂田叔孙州仇仲孙何忌帅师围郈秋叔孙州仇仲孙何忌帅帅围郈冬叔孙州仇如齐传十年春及齐平夏公㑹齐侯于祝其实夹谷孔丘相犂弥言于齐侯曰孔丘知礼而无勇若使莱人以兵刼鲁侯必得志焉齐侯从之孔丘以公退曰士兵之两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不偪好于神为不祥于徳为愆义于人为失礼君必不然齐侯闻之遽辟之将盟齐人加于载书曰齐师出竟而不以甲车三百乘从我者有如此盟孔丘使兹无还揖对曰而不反我汶阳之田吾以共命者亦如之齐侯将享公孔丘谓梁丘据曰齐鲁之故吾子何不闻焉事既成矣而又享之是勤执事也且牺象不出门嘉乐不野合飨而既具是弃礼也若其不具用秕稗也用秕稗君辱弃礼名恶子盍图之夫享所以昭徳也不昭不如其己也乃不果享齐人来归郓讙龟隂之田张大同曰夹谷之㑹先儒皆以孔子相仪片言之间能却莱人兵已齐侯之享齐人愧谢遂归郓讙龟隂之田此礼义足以屈强暴之效也或者尚疑经不书盟而传载盟词恐未可信观齐人之词曰齐师出境不以甲车三百乘从我者有如此盟齐固暴矣而孔子答之词则曰而不反我汶阳之田吾以共命者亦如之此语殆似战国辩士蔺相如抗秦王于渑池之比以力争胜耳使鲁果要盟以得汶阳而常以甲车三百乘从齐师其何以枝梧耶谅圣人处变必不肯如此也私谓夹谷之㑹乘二国用兵侵伐之后幸而解怨以平孔子一出周旋数语以礼折冲而强国震惧请归侵田此圣徳所感岂可诬者今欲删载书之赘词从经书㑹以全左氏之説然后知夹谷相㑹为孔子之功初叔孙成子欲立武叔公若藐固谏曰不可成子立之而卒公南使贼射之不能杀公南为马正使公若为郈宰武叔既定使郈马正侯犯杀公若弗能其圉人曰吾以劒过朝公若必曰谁之劒也吾称子以告必观之吾伪固而授之末则可杀也使如之公若曰尔欲吴王我乎遂杀公若侯犯以郈叛武叔懿子围郈弗克秋二子及齐师复围郈弗克叔孙谓郈工师驷赤曰郈非惟叔孙氏忧社稷之患也将若之何对曰臣之业在扬水卒章之四言矣叔孙稽首驷赤谓侯犯曰居齐鲁之际而无事必不可矣子盍求事于齐以临民不然将叛侯犯从之齐使至驷赤与郈人为之宣言于郈中曰侯犯将以郈易于齐齐人将迁郈民衆兇惧驷赤谓侯犯曰衆言异矣子不如易于齐与其死也犹是郈也而得纾焉何必此齐人欲以此偪鲁必倍与子地且盍多舍甲于子之门以备不虞侯犯曰诺乃多舍甲焉侯犯请易于齐齐有司观郈将至驷赤使周走唿曰齐师至矣郈人大骇介侯犯之门甲以围侯犯驷赤将射之侯犯止之曰谋免我侯犯请行许之驷赤先如宿侯犯殿每出一门郈人闭之及郭门止之曰子以叔孙氏之甲出有司若诛之羣臣惧死驷赤曰叔孙氏之甲有物吾未敢以出犯谓驷赤曰子止而与之数驷赤止而纳鲁人侯犯奔齐齐人乃致郈冬武叔聘于齐齐侯享之曰子叔孙若使郈在君之他竟寡人何知焉属与敝邑际故敢助君忧之对曰非寡君之望也所以事君封疆社稷是以敢以家𨽻勤君之执事夫不令之臣天下之所恶也君岂以为寡君赐经十有一年冬及郑平叔还如郑涖盟传十一年冬及郑平始叛晋也经十有二年夏叔孙州仇帅师堕郈季孙斯仲孙何忌帅师堕费冬十月癸亥公㑹齐侯盟于黄十有一月丙寅朔日有食之公至自黄十有二月公围成公至自围成传十二年夏仲由为季氏宰将堕三都于是叔孙氏堕郈季氏将堕费公山不狃叔孙辄帅费人以袭鲁公与三子入于季氏之宫登武子之台费人攻之弗克入及公侧仲尼命申句须乐颀下伐之费人北国人追之败诸姑蔑二子奔齐遂堕费将堕成公敛处父谓孟孙堕成齐人必至于北门且成孟氏之保障也无成是无孟氏也子伪不知我将不堕冬十二月公围成弗克程頥曰礼曰制国不过千乘都城不过百雉家富不过百乘以此防民诸侯犹有叛者孔子曰禄之去公室五世矣政逮于大夫四世矣故夫三桓之子孙微矣费也郈也成也三家之邑也政在大夫三家越礼各固其城三桓既微陪臣擅命而恃其城数有叛者故三家亦不能制也乃至屡围而不克帅师堕之费郈则堕矣成犹强不服是以公围而不果堕公羊曰孔子行乎季孙三月不违曰家不藏甲邑无百雉之城于是堕郈费斯得其义书此足以见有天下国家者可不慎于礼哉经十有三年夏筑蛇渊囿大蒐于比蒲经十有四年夏五月公㑹齐侯卫侯于牵公至自㑹秋天王使石尚来归脤大蒐于比蒲邾子来㑹公城莒父及霄传十四年夏公会齐侯卫侯于脾上梁之间谋救范中行氏经十有五年春王正月邾子来朝鼷鼠食郊牛牛死改卜牛夏五月辛亥郊壬申公薨于髙寝邾子来奔丧秋七月壬申姒氏卒八月庚辰朔日有食之九月滕子来㑹𦵏丁巳𦵏我君定公雨不克𦵏戊午日下昃乃克𦵏辛巳𦵏定姒冬城漆传十五年春邾隠公来朝子贡观焉邾子执玉髙其容仰公受玉卑其容俯子贡曰以礼观之二君者皆有死亡焉夫礼死生存亡之体也将左右周旋进退俯仰于是乎取之朝祀丧戎于是乎观之今正月相朝而皆不度心已亡矣嘉事不体何以能乆髙仰骄也卑俯替也骄近乱替近疾君为主其先亡乎夏五月壬申公薨仲尼曰赐不幸言而中是使赐多言者也秋七月壬申姒氏卒不称天人不赴且不祔也𦵏定公雨不克襄事礼也𦵏定姒不称小君不成丧也冬城漆书不时告也哀公经元年春王正月公即位鼷鼠食郊牛改卜牛夏四月辛巳郊冬仲孙何忌帅师伐邾经二年春王二月季孙斯叔孙州仇仲孙何忌帅师伐邾取漷东田及沂西田癸巳叔孙州仇仲孙何忌及邾子盟于句绎夏四月滕子来朝经三年夏四月甲午地震五月辛夘桓宫僖宫灾季孙斯叔孙州仇帅师城启阳秋七月丙子季孙斯卒冬叔孙州仇仲孙何忌帅师围邾传三年夏五月辛夘司铎火火踰公宫桓僖灾救火者皆曰顾府南宫敬叔至命周人出御书俟于宫曰庀女而不在死子服景伯至命宰人出礼书以待命命不共有常刑校人乗马巾车脂辖百官官备府库慎守官人肃给济濡帷幕鬰攸从之蒙葺公屋自大庙始外内以悛助所不给有不用命则有常刑无赦公父文伯至命校人驾乗车季桓子至御公立于象魏之外命救火者伤人则止财可为也命藏象魏曰旧章不可亡也富父槐至曰无备而官办者犹拾沈也于是乎去表之槀道还公宫孔子在陈闻火曰其桓僖乎秋季孙有疾命正常曰无死南孺子之子男也则以告而立之女也则肥也可季孙卒康子即位既𦵏康子在朝南氏生男正常载以如朝告曰夫子有遗言命其圉臣曰南氏生男则以告于君与大夫而立之今生矣男也敢告遂奔卫康子请退公使共刘视之则或杀之矣乃讨之召正常正常不反经四年夏城西郛六月辛丑亳社灾经五年春城毗冬叔还如齐经六年春城邾瑕夏齐国夏髙张来奔叔还㑹吴于柤冬仲孙何忌帅师伐邾经七年夏公㑹吴于鄫秋公伐邾八月己酉入邾以邾子益来传七年夏公㑹吴于鄫吴来征百牢子服景伯对曰先王未之有也吴人曰鲁牢晋大夫过十吴王百牢不亦可乎乃与之季康子欲伐邾乃飨大夫以谋之子服景伯曰小所以事大信也大所以保小仁也背大国不信伐小国不仁民保于城城保于徳失二徳者危将焉保孟孙曰二三子以为何如恶贤而逆之对曰禹合诸侯于涂山执玉帛者万国今其存者无数十焉唯大不字小小不事大也知必危何故不言鲁徳如邾而以衆加之可乎不乐而出秋伐邾及范门犹闻钟声师遂入邾处其公宫衆师昼掠邾衆保于绎师宵掠以邾子益来献于亳社囚诸负瑕负瑕故有绎邾茅夷鸿以束帛乗韦自请救于吴曰鲁弱晋而逺吴冯恃其衆而背君之盟辟君之执事以陵我小国邾非敢自爱也惧君威之不立君威之不立小国之忧也若夏盟于鄫衍秋而背之求成而不违四方诸侯其何以事君且鲁赋八百乗君之贰也邾赋六百乗君之私也以私奉贰唯君图之吴子从之经八年春王正月吴伐我夏齐人取讙及阐归邾子益于邾冬十有二月齐人归讙及阐传八年春吴为邾故将伐鲁问于叔孙辄叔孙辄对曰鲁有名而无情伐之必得志焉退而告公山不狃公山不狃曰非礼也君子违不适雠国未臣而有伐之奔命焉死之可也所託也则隠且夫人之行也不以所恶废乡今子以小恶而覆宗国不亦难乎若使子率子必辞王将使我子张病之王问于子泄对曰鲁虽无与立必有与毙诸侯将救之未可以得志焉晋与齐楚辅之是四雠也夫鲁齐晋之脣脣亡齿寒君所知也不救何为三月吴伐我子泄率故道险从武城初武城人或有因于吴竟田焉拘鄫人之沤菅者曰何故使吾水滋及吴师至拘者道之以伐武城克之王犯尝为之宰澹台子羽之父好焉国人惧懿子谓景伯若之何对曰吴师来斯与之战何患焉且召之而至又何求焉吴师克东阳而进舍于五梧明日舍于蚕室公賔庚公甲叔子与战于夷获叔子与析朱鉏献于王王曰此同车必使能国未可望也明日舎于庚宗遂次于泗上㣲虎欲宵攻王舍私属徒七百人三踊于幕庭卒三百人有若与焉及稷门之内或谓季孙曰不足以害吴而多杀国士不如己也乃止之吴子闻之一夕三迁吴人行成将盟景伯曰楚人围宋易子而食析骸而爨犹无城下之盟我未及亏而有城下之盟是弃国也吴轻而逺不能久将归矣请少待之弗从景伯负载造于莱门乃请释子服何于吴吴人许之以王子姑曹当之而后止吴人盟而还经十年春王二月邾子益来奔公㑹吴伐齐夏五月公至自伐齐传十年春邾隠公来奔齐甥也故遂奔齐经十有一年春齐国书帅师伐我夏五月公㑹吴伐齐甲戌齐国书帅师及吴战于艾陵齐师败绩获齐国书传十一年春齐为鄎故国书高无㔻帅师伐我及清季孙谓其宰冉求曰齐师在清必鲁故也若之何求曰一子守二子从公御诸竟季孙曰不能求曰居封疆之间季孙告二子二子不可求曰若不可则君无出一子帅师背城而战不属者非鲁人也鲁之羣室衆于齐之兵车一室敌车优矣子何患焉二子之不欲战也宜政在季氏当子之身齐人伐鲁而不能战子之耻也大不列于诸侯矣季孙使从于朝俟于党氏之沟武叔唿而问战焉对曰君子有逺虑小人何知懿子强问之对曰小人虑材而言量力而共者也武叔曰是谓我不成文夫也退而蒐乘孟孺子洩帅右师颜羽御邴洩为右冉求帅左师管周父御樊迟为右季孙曰须也弱有子曰就用命焉季氏之甲七千冉有以武城人三百为己徒卒老幼守宫次于雩门之外五日右师从之公叔务人见保者而泣曰事充政重上不能谋士不能死何以治民吾既言之矣敢不勉乎师及齐师战于郊齐师自稷曲师不踰沟樊迟曰非不能也不信子也请三刻而踰之如之衆从之师入齐军右师奔齐人从之陈瓘陈庄涉泗孟之侧后入以为殿抽矢䇿其马曰马不进也林不狃之伍曰走乎不狃曰谁不如曰然则止乎不狃曰恶贤徐步而死师获甲首八十齐人不能师宵谍曰齐人遁冉有请从之三季孙弗许孟孺子语人曰我不如颜羽而贤于邴洩子羽锐敏我不欲战而能黙洩曰驱之公为与其嬖僮汪锜乘皆死皆殡孔子曰能执干戈以卫社稷可无殇也冉有用矛于齐师故能入其军孔子曰义也晁补之曰不狃徐步而死杜预注鲁非无壮士季孙不能使是也虽然不狃当伍非将帅也耻谁不如而不走可也言恶足以为贤而不止亦可也徐步而死以为勇乎则不战以为怯乎则不走勇怯无当特怨乎不以而捐一死以为名也是役也孔子得三人焉孟之反殿而䇿马曰马不进也孔子曰不伐公为与其嬖僮汪锜乘皆死皆殡孔子曰能执干戈而卫社稷可无殇也冉有用矛于齐师故能入其军孔子曰义也汪锜死孟之反冉有不死皆见取于圣人不狃之死亦义乎孔子将称之不然不若不死矣故曰非死之难处死则难也夏为郊战故公㑹吴子伐齐五月克博壬申至于嬴甲戌战于艾陵大败齐师获国书公孙夏闾丘明陈书东郭书革车八百乘甲首三千以献于公将战吴子唿叔孙曰而事何也对曰从司马王赐之甲劒铍曰奉尔君事敬无废命叔孙未能对卫赐进曰州仇奉甲从君而拜公使太史固归国于之元秋季孙命脩守备曰小胜大祸也齐至无日矣冬卫大叔疾出奔宋孔文子之将攻大叔也访于仲尼仲尼曰胡簋之事则尝学之矣甲兵之事未之闻也退命驾而行曰鸟则择木木岂能择鸟文子遽止之曰圉岂敢度其私访卫国之难也将止鲁人以币召之乃归季孙欲以田赋使冉有访诸仲尼仲尼曰丘不识也三发卒曰子为国老待子而行若之何子之不言也仲尼不对而私于冉有曰君子之行也度于礼施取其厚事举其中敛从其薄如是则以丘亦足矣若不度于礼而贪冒无厌则虽以田赋将又不足且子季孙若欲行而灋则周公之典在若欲苟而行又何访焉弗聴经十有二年春用田赋夏五月甲辰孟子卒公会吴于橐臯秋公会卫侯宋皇瑗于郧冬十有二月螽传十二年春王正月用田赋夏五月昭夫人孟子卒昭公娶于吴故不书姓死不赴故不称夫人不反哭故不言葬小君孔子与弔适季氏季氏不絻放绖而拜公㑹吴于橐臯吴子使大宰嚭请寻盟公不欲使子贡对曰盟所以周信也故心以制之玉帛以奉之言以结之明神以要之寡君以为苟有盟焉弗可改也已若犹可改日盟何益今吾子曰必寻盟若可寻也亦可寒也乃不寻盟冬十二月螽季孙问诸仲尼仲尼曰丘闻之火伏而后蛰者毕今火犹西流司厯过也经十有三年夏公㑹晋侯及吴子于黄池秋公至自㑹九月螽冬十有一月有星孛于东方十有二月螽经十有四年春西狩获麟传十四年春西狩于大野叔孙氏之车子鉏商获麟以为不祥以赐虞人仲尼观之曰麟也然后取之小邾射以句绎来奔曰使季路要我吾无盟矣使子路子路辞季康子使冉有谓之曰千乘之国不信其盟而信子之言子何辱焉对曰鲁有事于小邾不敢问故死其城下可也彼不臣而济其言是义之也由弗能六月甲午齐陈恒弑其君壬于舒州孔丘三日齐而请伐齐三公曰鲁为齐弱乆矣子之伐之将若之何对曰陈恒弑其君民之不与者半以鲁之衆加齐之半可克也公曰子告季孙孔子辞退而告人曰吾以从大夫之后也故不敢不言尹焞曰孔子虽去位以其尝为大夫也故有大事义必告焉臣师程頥曰左氏谓孔子欲以鲁国之衆加齐之半诚如此说是以力不以义也若孔子之志必将正名其罪上告天子下告方伯请命于周率与国而讨之至于所以胜齐者孔子之余事也岂计鲁人之衆寡哉当是时天下之乱极矣因是足以正之使孔子得行其志则天下将知畏而有所不敢东周其复兴乎鲁之君臣终不从之可深惜哉初孟孺子洩将圉马于成成宰公孙宿不受曰孟孙为成之病不圉马焉孺子怒袭成从者不得入乃反成有司使孺子鞭之秋八月辛丑孟懿子卒成人奔丧弗内袒免哭于衢聴共弗许惧不归传十五年春成叛于齐武伯伐成不克遂城输秋齐陈瓘如楚过卫仲由见之曰天或者以陈氏为斧斤既斵丧公室而他人有之不可知也其使终飨之亦不可知也若善鲁以待时不亦可乎何必恶焉子玉曰然吾受命矣子使告我弟冬及齐平子服景伯如齐子赣为介见公孙成曰人皆臣人而有背人之心况齐人虽为子役其有不贰乎子周公之孙也多飨大利犹思不义利不可得而丧宗国将焉用之成曰善哉吾不早闻命陈成子馆客曰寡君使恒告曰寡人愿事君如事卫君景伯揖子赣而进之对曰寡君之愿也昔晋人伐卫齐为卫故伐晋冠氏丧车五百因与卫地自济以西禚媚杏以南书社五百吴人加敝邑以乱齐因其病取讙与阐寡君是以寒心若得视卫君之事君也则固所愿也成子病之乃归成公孙宿以其兵甲入于嬴传十六年夏四月己丑孔丘卒公诔之曰旻天不弔不憗遗一老俾屏余一人以在位茕茕余在疚呜唿哀哉尼父无自律子赣曰君其不没于鲁乎夫子之言曰礼失则昏名失则愆失志为昏失所为愆生不能用死而诔之非礼也称一人非名也君两失之礼记檀弓曰鲁哀公诔孔丘曰天不遗耆老莫相予位焉呜唿哀哉尼父传十七年冬十二月公会齐侯盟于蒙孟武伯相齐侯稽首公拜齐人怒武伯曰非天子寡君无所稽首武伯问于高柴曰诸侯盟谁执牛耳季羔曰鄫衍之役吴公子姑曹发阳之役卫石魋武伯曰然则彘也传二十一年秋八月公及齐侯邾子盟于顾齐人责稽首因歌之曰鲁人之臯数年不觉使我高蹈唯其儒书以为二国忧是行也公先至于阳谷齐闾丘息曰君辱举玉趾以在寡君之军羣臣将传遽以告寡君比其复也君无乃勤为仆人之未次请除馆于舟道辞曰敢勤仆人传二十三年春宋景曹卒季康子使冉有弔且送葬曰敝邑有社稷之事使肥与有职竞焉是以不得助执绋使求从舆人曰以肥之得备弥甥也有不腆先人之产马使求荐诸夫人之宰其可以称旌繁乎传二十四年夏四月晋侯将伐齐使来乞师曰昔臧文仲以楚师伐齐取谷宣叔以晋师伐齐取汶阳寡君欲徼福于周公愿乞灵于臧氏臧石帅师㑹之取廪丘公子荆之母嬖将以为夫人使宗人衅夏献其礼对曰无之公怒曰女为宗司立夫人国之大礼也何故无之对曰周公及武公娶于薛孝惠娶于商自桓以下娶于齐此礼也则有若以妾为夫人则固无其礼也公卒立之而以荆为大子国人始恶之闰月公如越得大子适郢将妻公而多与之地公孙有山使告于季孙季孙惧使因大宰嚭而纳赂焉乃止传二十五年夏六月公至自越季康子孟武伯逆于五梧郭重仆见二子曰恶言多矣君请尽之公宴于五梧武伯为祝恶郭重曰何肥也季孙曰请饮彘也以鲁国之密迩仇雠臣是以不获从君克免于大行又谓重也肥公曰是食言多矣能无肥乎饮酒不乐公与大夫始有恶传二十七年春越子使后庸来聘二月盟于平阳三子皆从康子病之言及子赣曰若在此吾不及此夫武伯曰然何不召曰固将召之文子曰他日请念夏四月己亥季康子卒公弔焉降礼公患三桓之侈也欲以诸侯去之三桓亦患公之妄也故君臣多间公游于陵坂遇孟武伯于孟氏之衢曰请有问于子余及死乎对曰臣无由知之三问卒辞不对公欲以越伐鲁而去三桓秋八月甲戌公如公孙有陉氏因孙于邾乃遂如越国人施公孙有山氏右鲁始终春秋凡十二公十一公书薨哀公之薨后春秋经终哀公始出孙于邾鲁人立其子宁是为悼公自哀以下九世二百一十七年而楚灭之论曰春秋始于鲁隠公书元年春王正月而不书即位其以示大始而欲正本欤隠公当立也而亦扳以立桓公不当立也而因簒以立此春秋尊王之所以训也传者不达或谓隠为摄或谓隠为扳或谓隠为贤或谓隠为让而春秋之义晦矣葢自隠公乖于大义乱天下继立之分启桓公簒夺之祸自桓公簒夺而三桓之兆成由是而下襄仲杀适立庻三桓嗣柄政权极而昭公逊齐定公无正作舍军伍専命纳叛禄去公室故曰大夫之僭礼由三桓也又极而家臣囚大夫三桓之子孙既以衰㣲而春秋终焉然则春秋自元年首绌隠公即位以明王法足以贯二百四十二年行事谓非圣人莫能修之渠不信夫春秋分记卷五十二春秋分记卷五十三钦定四库全书春秋分记卷五十三宋程公説撰晋世本第一姬姓侯爵其先出自周武王少子成王母弟唐叔虞字子于成王立唐有乱周公诛灭唐成王与叔虞戏削桐叶为珪以与叔虞曰以此封若史佚曰天子无戏言请择日成之遂封叔虞于唐居国大夏曰晋阳唐叔子燮改唐为晋自唐叔至鄂侯十三世庄十五年曲沃武侯并晋先晋遂絶僖二年始见于经晋初都晋阳今太原府阳曲县穆侯徙都绛孝侯改绛为翼曰翼侯至武公自曲沃徙都复谓之绛今绛州翼城县成六年景公又迁于新田今绛县鄂侯哀侯小子侯侯缗武侯献公惠公怀公鄂侯隠公传五年春曲沃庄伯以郑人邢人伐翼王使尹氏武氏助之翼侯奔随曲沃叛王秋王命虢公伐曲沃而立哀侯于翼吕祖谦曰曲沃庄伯本非孽子正当助翼伐曲沃今乃助曲沃伐翼附臣伐君殊非天讨君臣之纲乱矣传六年春翼九宗五正顷父之子嘉父逆晋侯于随纳诸鄂晋人谓之鄂侯哀侯桓公传二年初晋穆侯之夫人姜氏以条之役生大子命之曰仇其弟以千畆之战生命之曰成师师服曰异哉君之名子也夫名以制义义以出礼礼以体政政以正民是以政成而民听易则生乱嘉耦曰妃怨耦曰仇古之命也今君命大子曰仇弟曰成师始兆乱矣兄其替乎惠之二十四年晋始乱故封桓叔于曲沃靖侯之孙栾賔传之师服曰吾闻国家之立也本大而末小是以能固故天子建国诸侯立家卿置侧室大夫有贰宗士有𨽻子弟庶人工商各有分亲皆有等衰是以民服事其上而下无觊觎今晋甸侯也而建国本既弱矣其能久乎惠之三十年晋潘父弑昭侯而纳桓叔不克晋人立孝侯惠之四十五年曲沃庄伯伐翼弑孝侯翼人立其弟鄂侯鄂侯生哀侯哀侯侵陉庭之田陉庭南鄙启曲沃伐翼传三年春曲沃武公伐翼次于陉庭韩万御戎梁宏为右逐翼侯于汾隰骖絓而止夜获之及栾共叔小子侯桓公传七年冬曲沃伯诱晋小子侯杀之侯缗桓公传八年春灭翼冬王命虢仲立晋哀侯之弟缗于晋传九年秋虢仲芮伯梁伯荀侯贾伯伐曲沃武公庄公传十六年冬王使虢公命曲沃伯以一军为晋侯晋武公以师伐夷杀夷诡诸献公庄公传十八年春虢公晋侯朝王王飨醴命之宥传二十三年晋桓庄之族偪献公患之士蒍曰去富子则羣公子可谋也巳公曰尔试其事士蒍与羣公子谋譛富子而去之传二十四年秋晋士蒍又与羣公子谋使杀游氏之二子士蒍告晋侯曰可矣不过二年君必无患传二十五年秋晋士蒍使羣公子尽杀游氏之族乃城聚而处之冬晋侯围聚尽杀羣公子晁补之曰士蒍对伐虢事言礼乐慈爱战所畜也夫民让事乐和爱亲哀丧而后可用也何其贤哉贤者而谋人之国则必以其道若患公族之偪则有道以裁之矣无故教其君以灭宗党戕支伤本如是以为彊公室耶实弱之矣献公知患其族身死而诸子争立祸流晋邦申生缢夷吾重耳奔而奚齐卓子其爱子也皆为世大戮盖其事好还也非天启文公晋其血食哉传二十六年春晋士蒍为大司空夏士蒍城绛以深其宫秋虢人侵晋冬虢人又侵晋传二十七年冬晋侯将伐虢士蒍曰不可无衆而后伐之欲御我谁与传二十八年晋献公娶于贾无子烝于齐姜生秦穆夫人及大子申生又娶二女于戎大戎狐姬生重耳小戎子生夷吾晋伐骊戎骊戎男女以骊姬归生奚齐其娣生卓子骊姬嬖欲立其子赂外嬖梁五与东关嬖五使言于公曰曲沃君之宗也蒲与二屈君之疆也不可以无主宗邑无主则民不威疆埸无主则启戎心戎之生心民慢其政国之患也若使大子主曲沃而重耳夷吾主蒲与屈则可以威民而惧戎且旌君伐使俱曰狄之广莫于晋为都晋之启土不亦宜乎晋侯説之夏使大子居曲沃重耳居蒲城夷吾居屈羣公子皆鄙唯二姬之子在绛二五卒与骊姬譛羣公子而立奚齐晋人谓之二五耦闵公传元年冬晋侯作二军公将上军大子申生将下军赵夙御戎毕万为右以灭耿灭霍灭魏还为大子城曲沃赐赵夙耿赐毕万魏以为大夫士蒍曰大子不得立矣分之都城而位以卿先为之极又焉得立不如逃之无使罪至为呉大伯不亦可乎犹有令名与其及也且谚曰心苟无瑕何恤乎无家天若祚大子其无晋乎卜偃曰毕万之后必大万盈数也魏大名也以是始赏天启之矣天子曰兆民诸侯曰万民今名之大以从盈数其必有衆初毕万筮仕于晋遇屯䷂之比䷇辛廖占之曰吉屯固比入吉孰大焉其必蕃昌震为土车从马足居之兄长之母覆之衆归之六体不易合而能固安而能杀公侯之卦也公侯之子孙必复其始何休曰国之废兴有义有命不以名数按周之先始于弃亦废名也何以而大传二年冬十二月晋侯使大子申生伐东山臯落氏里克谏曰大子奉冢祀社稷之粢盛以朝夕视君膳者也故曰冢子君行则守有守则从从曰抚军守曰监国古之制也夫帅师专行谋誓军旅君与国政之所图也非大子之事也师在制命而已禀命则不威专命则不孝故君之嗣适不可以帅师君失其官帅师不威将焉用之且臣闻臯落氏将战君其舍之公曰寡人有子未知其谁立焉不对而退见大子大子曰吾其废乎对曰告之以临民教之以军旅不共是惧何故废乎且子惧不孝无惧不得立脩已而不责人则免于难吕祖谦曰里克之意谓战败则害太子战胜则必中骊姬之谗此所以请君舍之克入告君之言既如此至出见太子则又教之孝国语所谓善处父子之间是矣大子帅师公衣之偏衣佩之金玦狐突御戎先友为右梁余子养御罕夷先丹木为右羊舌大夫为尉先友曰衣身之偏握兵之要在此行也子其勉之偏躬无慝兵要远灾亲以无灾又何患焉狐突叹曰时事之征也衣身之章也佩衷之旗也故敬其事则命以始服其身则衣之纯用其衷则佩之度今命以时卒閟其事也衣之尨服远其躬也佩以金玦弃其衷也服以远之时以閟之尨凉冬杀金寒玦离胡可恃也虽欲勉之狄可尽乎梁余子养曰帅师者受命于庙受脤于社有常服矣不获而尨命可知也死而不孝不如逃之罕夷曰尨竒无常金玦不复虽复何为君有心矣先丹木曰是服也狂夫阻之曰尽敌而反敌可尽乎虽尽敌犹有内谗不如违之狐突欲行羊舌大夫曰不可违命不孝弃事不忠虽知其寒恶不可取子其死之大子将战狐突谏曰不可昔辛伯谂周桓公云内宠并后外宠二政嬖子配适大都耦国乱之本也周公弗从故及于难今乱本成矣立可必乎孝而安民子其图之与其危身以速罪也蔺敏修曰从大子者凡六人皆有言焉先友浅而闇羊舌大夫恭而僻先丹木近而全罕夷简而持狐突敏而明梁余子养违而道呜唿吾其从梁余子养之言乎夫晋侯之欲杀大子决矣吾宁负违命之罪而使君无杀世子之名故逃之而去者为君也非自为也而梁余子养知之先丹木之去亦可以全矣然为其身不为其君观衣而知凉观时而知杀观金而知寒观玦而知离非狐突之明无以及之至于先友则所见浅矣罕夷知君之心而不为太子计亦持之而已羊舌大夫知违命之不孝而不知陷父于不义者不孝之尤者也知弃事之不忠而不知陷君于不义者不忠之尤者也恭则恭矣其僻之尤者也卒之太子死谥之曰恭其入羊舌大夫之言乎僖公经二年夏五月虞师晋师灭下阳传二年晋荀息请以屈产之乗与垂棘之璧假道于虞以伐虢公曰是吾宝也对曰若得道于虞犹外府也乃使荀息假道于虞虞公许之夏晋里克荀息帅师㑹虞师伐虢灭下阳传四年初晋献公欲以骊姬为夫人卜之不吉筮之吉公曰从筮卜人曰筮短龟长不如从长且其繇曰专之渝攘公之羭一薰一莸十年尚犹有臭必不可弗听立之生奚齐其娣生卓子及将立奚齐既与中大夫成谋国语反自稷桑骊姬谓公曰吾闻申生之谋愈深君若不图难将至矣公曰吾不忘也抑未有以致罪焉骊姬告优施曰君既许我杀太子而立奚齐矣吾难里克奈何优施饮里克酒中饮优施起舞乃歌曰暇豫之吾吾不如鸟乌人皆集于苑已独集于枯里克笑曰何谓苑何谓枯优施曰其母为夫人其子为君可不谓苑乎其母既死其子又有谤可不谓枯乎枯且有伤优施出里克辟奠不餐而寝夜半召优施曰曩而言戏乎抑有所闻之乎曰然君既许骊姬杀太子而立奚齐谋既成矣里克曰吾秉君以杀太子吾不忍通复故交吾不敢中立其免乎优施曰免旦而里克见㔻郑曰优施告我君谋成矣将立奚齐㔻郑曰子谓何曰吾对以中立㔻郑曰惜也不如曰不信以疏之亦固太子以携之多为之故以变其志志少疏乃可间也今子曰中立况固其谋也彼有成矣里克曰徃言不可及也里克曰弑君以为亷长亷以骄心因骄以制人家吾不敢抑挠志以从君为废人以自利也利方以求成人吾不能将伏也明日称疾不朝三旬难乃成吕祖谦曰中大夫里克也骊姬欲杀申生而立奚齐所惮者尚有里克使克能执正不回则骊姬之计未必行今优施闻里克之言遂告骊姬姬闻中立之言遂肆行而无忌以国语所载论之所载本末初不同谋杀申生但着优施之教左氏直书中大夫成谋见当时姬惮里克克若能守正不惧杀申生谋必不成克既説中立可以自免骊姬得以肆其谋而无惮虽不须骊姬谋谓之成谋亦可也姬谓大子曰君梦齐姜必速祭之大子祭于曲沃归胙于公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由大子大子奔新城公杀其传社原欵或谓大子子辞君必辩焉大子曰君非姬氏居不安食不饱我辞姬必有罪君老矣吾又不乐曰子其行乎大子曰君实不察其罪被此名也以出人谁纳我十二月戊申缢于新城姬遂譛二公子曰皆知之重耳奔蒲夷吾奔屈礼记檀弓晋献公将杀其世子申生公子重耳谓之曰子盍言子之志于公乎世子曰不可君安骊姬是我伤公之心也曰然则盍行乎世子曰不可君谓我欲弑君也天下岂有无父之国哉吾何行如之使人辞于狐突曰申生有罪不念伯氏之言也以至于死申生不敢爱其死虽然吾君老矣子少国家多难伯氏不出而图吾君伯氏苟出而图吾君申生受赐而死再拜稽首乃卒是以为共世子也经五年春晋侯杀其世子申生冬晋人执虞公传五年春晋侯使以杀大子申生之故来告初晋侯使士蒍为二公子筑蒲与屈不慎寘薪焉夷吾诉之公使让之士蒍稽首而对曰臣闻之无䘮而慼忧必雠焉无戎而城雠必保焉寇雠之保又何慎焉守官废命不敬固雠之保不忠失忠与敬何以事君诗云怀徳维宁宗子维城君其脩徳而固宗子何城如之三年将寻师焉焉用慎退而赋曰狐裘尨茸一国三公吾谁适从及难公使寺人披伐蒲重耳曰君父之命不校乃徇曰校者吾雠也踰垣而走披斩其袪遂出奔翟晁补之曰士蒍始劝晋侯去桓庄之族羣公子皆无罪而以为戮晋公室已弱矣晋侯惑骊姬欲去申生夷吾重耳故为二公子筑蒲与屈士蒍贤乎当谏其君无疏诸子自启祸不然知三年将寻师焉则无筑可也筑而不慎坐观晋隙若非已任者而退有后言以谓一国三公夫晋之宠者不惟奚齐卓子乎而二公子何预为臣不忠慢君误国其罪大矣恐后之人昵其浮词而不要其衷故辩之秋晋侯复假道于虞以伐虢冬十二月丙子朔晋灭虢虢公丑奔京师师还馆于虞遂袭虞灭之执虞公公説曰虞公贪璧马之赂而道晋以伐虢晋献贪得国之利而灭虢以及虞志于贪而不知祸之踵乎后其失一也盖下阳灭而虞之亡形已成虞虢灭而申生之祸已作得不偿失功不救乱可不谓之大惑欤故以一时之事言之则晋献之胜虽加于虞公若其贪以致失则皆小人衅于勇啬于祸者也语曰人无远虑必有近忧传六年春晋侯使贾华伐屈夷吾不能守盟而行将奔狄郄芮曰后出同走罪也不如之梁梁近秦而幸焉乃之梁经八年夏狄伐晋经九年秋九月甲子晋侯佹诸卒冬晋里克杀其君之子奚齐传九年秋齐侯盟诸侯于葵丘宰孔遇晋侯曰可无㑹也曰君务靖乱无勤于行晋侯乃还九月晋献公卒里克㔻郑欲纳文公故以三公子之徒作乱初献公使荀息傅奚齐公疾召之曰以是藐诸孤辱在大夫其若之何稽首而对曰臣竭其股肱之力加之以忠贞其济君之灵也不济则以死继之公曰何谓忠贞对曰公家之利知无不为忠也送往事居耦俱无猜贞也及里克将杀奚齐先告荀息曰三怨将作秦晋辅之子将何如荀息曰将死之里克曰无益也荀叔曰吾与先君言矣不可以贰能欲复言而爱身乎虽无益也将焉辟之且人之欲善谁不如我我欲无贰而能谓人已乎冬十月里克杀奚齐于次书曰杀其君之子未葬也荀息将死之人曰不如立卓子而辅之荀息立公子卓以葬十一月里克杀公子卓于朝荀息死之君子曰诗所谓白圭之玷尚可磨也斯言之玷不可为也荀息有焉晁补之曰献公嬖骊姬杀太子逐羣公子晋事可知卒欲立骊之子以属荀息荀息贤乎公子有当立者矣盍姑劝之以与所当立不然辞勿傅以直匡君可矣傅非所立而许之死非也齐侯以诸侯之师伐晋及高梁而还讨晋乱也令不及鲁故不书晋郄芮使夷吾重赂秦以求入曰人实有国我何爱焉入而能民土于何有从之齐隰朋帅师㑹秦师纳晋惠公秦伯谓郄芮曰公子谁恃对曰臣闻亡人无党有党必有雠夷吾弱不好弄能鬬不过长亦不改不识其他公谓公孙枝曰夷吾其定乎对曰臣闻之唯则定国诗曰不识不知顺帝之则文王之谓也又曰不僣不贼鲜不为则无好无恶不忌不克之谓也今其言多忌克难哉公曰忌则多怨又焉能克是吾利也礼记檀弓晋献公之丧秦穆公使人弔公子重耳且曰寡人闻之亡国恒于斯得国恒于斯虽吾子俨然在忧服之中丧亦不可久也时亦不可失也孺子其图之以告舅犯舅犯曰孺子其辞焉丧人无宝仁亲以为宝父死之谓何又因以为利而天下其孰能说之孺子其辞焉公子重耳对客曰君惠弔亡臣重耳身丧父死不得与于哭泣之哀以为君忧父死之谓何或敢有他志以辱君义稽颡而不拜哭而起起而不私子显以致命于穆公穆公曰仁夫公子重耳夫稽颡而不拜则未为后也故不成拜哭而起则爱父也起而不私则远利也惠公僖公经十年春晋里克弑其君卓及其大夫荀息夏晋杀其大夫里克传十年夏四月周公忌父王子党㑹齐隰朋立晋侯晋侯杀里克以説将杀里克公使谓之曰微子则不及此虽然子弑二君与一大夫为子君者不亦难乎对曰不有废也君何以兴欲加之罪其无辞乎臣闻命矣伏劒而死于是㔻郑聘于秦且谢缓赂故不及晋侯改葬共大子秋狐突适下国遇大子大子使登仆而告之曰夷吾无礼余得请于帝矣将以晋畀秦秦将祀余对曰臣闻之神不歆非类民不祀非族君祀无乃殄乎且民何罪失刑乏祀君其图之君曰诺吾将复请七日新城西偏将有巫者而见我焉许之遂不见及期而往告之曰帝许我罚有罪矣敝于韩㔻郑之如秦也言于秦伯曰吕甥郄称冀芮实为不从若重问以召之臣出晋君君纳重耳蔑不济矣冬秦伯使泠至报问且召三子郄芮曰币重而言甘诱我也遂杀㔻郑祁举及七舆大夫左行共华右行贾华叔坚骓歂累虎特宫山祁皆里㔻之党也㔻豹奔秦言于秦伯曰晋侯背大主而忌小怨民弗与也伐之必出公曰失衆焉能杀违祸谁能出君经十有一年春晋杀其大夫㔻郑父传十一年春晋侯以㔻郑之乱来告天王使召武公内史过赐晋侯命受玉惰过归告王曰晋侯其无后乎王赐之命而惰于受瑞先自弃也已其何继之有礼国之干也敬礼之舆也不敬则礼不行礼不行则上下昬何以长世传十三年冬晋荐饥使乞籴于秦秦伯谓子桑与诸乎对曰重施而报君将何求重施而不报其民必携携而讨焉无衆必败谓百里与诸乎对曰天灾流行国家代有救灾恤邻道也行道有福㔻郑之子豹在秦请伐晋秦伯曰其君是恶其民何罪秦于是乎输粟于晋自雍及绛相继命之曰汎舟之役经十有四年秋八月辛卯沙鹿崩传十四年秋八月沙鹿崩晋卜偃曰期年将有大咎几亡国冬秦饥使乞籴于晋晋人弗与庆郑曰背施无亲幸灾不仁贪爱不祥怒邻不义四徳皆失何以守国虢射曰皮之不存毛将安傅庆郑曰弃信背邻患孰恤之无信患作失援必毙是则然矣虢射曰无损于怨而厚于寇不如勿与庆郑曰背施幸灾民所弃也近犹雠之况怨敌乎弗听退曰君其悔是哉经十有五年冬十有一月壬戌晋侯及秦伯战于韩获晋侯传十五年晋侯之入也秦穆姬属贾君焉且曰尽纳羣公子晋侯烝于贾君又不纳羣公子是以穆姬怨之晋侯许赂中大夫既而皆背之赂秦伯以河外列城五东尽虢略南及华山内及解梁城既而不与晋饥秦输之粟秦饥晋闭之籴故秦伯伐晋卜徒父筮之吉渉河侯车败诘之对曰乃大吉也三败必获晋君其卦遇蛊䷑曰千乗三去三去之余获其雄狐夫狐蛊必其君也蛊之贞风也其悔山也歳云秋矣我落其实而取其材所以克也实落材亡不败何待三败及韩晋侯谓庆郑曰寇深矣若之何对曰君实深之可若何公曰不孙卜右庆郑吉弗使步扬御戎家仆徒为右乗小驷郑入也庆郑曰古者大事必乗其产生其水土而知其人心安其教训而服习其道唯所纳之无不如志今乗异产以从戎事及惧而变将与人易乱气狡愤隂血周作张脉偾兴外彊中干进退不可周旋不能君必悔之弗听九月晋侯逆秦师使韩简视师复曰师少于我鬬士倍我公曰何故对曰出因其资入用其宠饥食其粟三施而无报是以来也今又击之我怠秦奋倍犹未也公曰一夫不可狃况国乎遂使请战曰寡人不佞能合其衆而不能离也君若不还无所逃命秦伯使公孙枝对曰君之未入寡人惧之入而未定列犹吾忧也苟列定矣敢不承命韩简退曰吾幸而得囚壬戌战于韩原晋戎马还泞而止公号庆郑庆郑曰愎谏违卜固败是求又何逃焉遂去之梁由靡御韩简虢射为右辂秦伯将止之郑以救公误之遂失秦伯秦获晋侯以归晋大夫反首㧞舍从之秦伯使辞焉曰二三子何其慼也寡人之从君而西也亦晋之妖梦是践岂敢以至晋大夫三拜稽首曰君履后土而戴皇天皇天后土实闻君之言羣臣敢在下风穆姬闻晋侯将至以大子罃𢎞与女简璧登台而履薪焉使以免服衰绖逆且告曰上天降灾使我两君匪以玉帛相见而以兴戎若晋君朝以入则婢子夕以死夕以入则朝以死唯君裁之乃舍诸灵台大夫请以入公曰获晋侯以厚归也既而丧归焉用之大夫其何有焉且晋人慼忧以重我天地以要我不图晋忧重其怒也我食吾言背天地也重怒难任背天不祥必归晋君公子絷曰不如杀之无聚慝焉子桑曰归之而质其大子必得大成晋未可灭而杀其君祗以成恶且史佚有言曰无始祸无怙乱无重怒重怒难任陵人不祥乃许晋平晋侯使郄乞告瑕吕饴甥且召之子金教之言曰朝国人而以君命赏且告之曰孤虽归辱社稷矣其卜贰圉也衆皆哭晋于是乎作爰田吕甥曰君亡之不恤而羣臣是忧惠之至也将若君何衆曰何为而可对曰征缮以辅孺子诸侯闻之丧君有君羣臣辑睦甲兵益多好我者劝恶我者惧庶有益乎衆説晋于是乎作州兵初晋献公筮嫁伯姬于秦遇归妹䷵之睽䷗史苏占之曰不吉其繇曰士刲羊亦无也女承筐亦无贶也西邻责言不可偿也归妹之睽犹无相也震之离亦离之震为雷为火为嬴败姬车説其輹火焚其旗不利行师败于宗丘归妹睽孤寇张之弧姪其从姑六年其逋逃归其国而弃其家明年其死于高梁之虚及惠公在秦曰先君若从史苏之占吾不及此夫韩简侍曰龟象也筮数也物生而后有象象而后有滋滋而后有数先君之败徳及可数乎史苏是占勿从何益诗曰下民之孽匪降自天僔沓背憎职竞由人十月晋隂饴甥㑹秦伯盟于王城秦伯曰晋国和乎对曰不和小人耻失其君而悼丧其亲不惮征缮以立圉也曰必报雠宁事戎狄君子爱其君而知其罪不惮征缮以待秦命曰必报徳有死无二以此不和秦伯曰国谓君何对曰小人慼谓之不免君子恕以为必归小人曰我毒秦秦岂归君君子曰我知罪矣秦必归君贰而执之服而舍之徳莫厚焉刑莫威焉服者怀徳贰者畏刑此一役也秦可以霸纳而不定废而不立以徳为怨秦不其然秦伯曰是吾心也改馆晋侯馈七牢焉蛾晳谓庆郑曰盍行乎对曰陷君于败败而不死又使失刑非人臣也臣而不臣行将焉入十一月晋侯归丁丑杀庆郑而后入蔺敏脩曰惠公背秦施而乗郑驷庆郑谏之善矣再谏而再不从以道去之可也乃幸其君之败而不救将获秦伯而误之岂理也哉曰君实深之曰固败是求彼以晋侯为愎吾见郑其愎之尤也是歳晋又饥秦伯又饩之粟曰吾怨其君而矜其民且吾闻唐叔之封也箕子曰其后必大晋其庸可冀乎姑树徳焉以待能者于是秦始征晋河东置官司焉传十六年秋狄侵晋取狐㕑受铎渉汾及昆都因晋败也传十七年夏晋大子圉为质于秦秦归河东而妻之惠公之在梁也梁伯妻之梁嬴孕过期卜招父与其子卜之其子曰将生一男一女招曰然男为人臣女为人妾故名男曰圉女曰妾及子圉西质妾为宦女焉传二十二年秋大子圉为质于秦将逃归谓嬴氏曰与子归乎对曰子晋大子而辱于秦子之欲归不亦宜乎寡君之使婢子侍执巾栉以固子也从子而归弃君命也不敢从亦不敢言遂逃归传二十三年秋九月晋惠公卒怀公命无从亡人期期而不至无赦狐突之子毛及偃从重耳在秦弗召冬怀公执狐突曰子来则免对曰子之能仕父教之忠古之制也策名委质贰乃辟也今臣之子名在重耳有年数矣若又召之教之贰也父教子贰何以事君刑之不滥君之明也臣之愿也淫刑以逞谁则无罪臣闻命矣乃杀之卜偃称疾不出曰周书有之乃大明服已则不明而杀人以逞不亦难乎民不见徳而唯戮是闻其何后之有晋公子重耳之及于难也晋人伐诸蒲城蒲城人欲战重耳不可曰保君父之命而享其生禄于是乎得人有人而校罪莫大焉吾其奔也遂奔狄从者狐偃赵衰颠颉魏武子司空季子狄人伐廧咎如获其二女叔隗季隗纳诸公子公子取季隗生伯儵叔刘以叔隗妻赵衰生盾将适齐谓季隗曰待我二十五年不来而后嫁对曰我二十五年矣又如是而嫁则就木焉请待子处狄十二年而行过卫卫文公不礼焉出于五鹿乞食于野人野人与之块公子怒欲鞭之子犯曰天赐也稽首受而载之及齐齐桓公妻之有马二十乗公子安之从者以为不可将行谋于桑下蚕妾在其上以告姜氏姜氏杀之而谓公子曰子有四方之志其闻之者吾杀之矣公子曰无之姜曰行也怀与安实败名公子不可姜与子犯谋醉而遣之醒以戈逐子犯及曹曹共公闻其骈胁欲观其裸浴薄而观之僖负羁之妻曰吾观晋公子之从者皆足以相国若以相夫子必反其国反其国必得志于诸侯得志于诸侯而诛无礼曹其首也子盍蚤自贰焉乃馈盘飱寘璧焉公子受飱反璧及宋宋襄公赠之以马二十乗及郑郑文公亦不礼焉叔詹谏曰臣闻天之所启人弗及也晋公子有三焉天其或者将建诸君其礼焉男女同姓其生不蕃晋公子姬出也而至于今一也离外之患而天不靖晋国殆将启之二也有三士足以上人而从之三也晋郑同侪其过子弟固将礼焉况天之所启乎弗听及楚楚子飨之曰公子若反晋国则何以报不谷对曰子女玉帛则君有之羽毛齿革则君地生焉其波及晋国者君之余也其何以报君曰虽然何以报我对曰若以君之灵得反晋国晋楚治兵遇于中原其辟君三舍若不获命其左执鞭弭右属櫜鞬以与君周旋子玉请杀之楚子曰晋公子广而俭文而有礼其从者肃而寛忠而能力晋侯无亲外内恶之吾闻姬姓唐叔之后其后衰者也其将由晋公子乎天将兴之谁能废之违天必有大咎乃送诸秦秦伯纳女五人怀嬴与焉奉匜沃盥既而挥之怒曰秦晋匹也何以卑我公子惧降服而囚蔺敏修曰秦伯纳女五人怀嬴与焉晋侯受之独何心哉以礼辞之乌知其不反故夫惧不克而容为权者小人之事也他日公享之子犯曰吾不如衰之文也请使衰从公子赋河水公赋六月赵衰曰重耳拜赐公子降拜稽首公降一级而辞焉衰曰君称所以佐天子者命重耳重耳敢不拜经二十有四年冬晋侯夷吾卒怀公春秋分记卷五十三春秋分记卷五十四钦定四库全书春秋分记卷五十四宋程公説撰晋世本第二文公襄公文公僖公传二十四年春王正月秦伯纳之不书不告入也及河子犯以璧授公子曰臣负羁绁从君廵于天下臣之罪甚多矣臣犹知之而况君乎请由此亡公子曰所不与舅氏同心者有如白水投其璧于河济河围令狐入桑泉取臼衰二月甲午晋师军于庐栁秦伯使公子絷如晋师师退军于郇辛丑狐偃及秦晋之大夫盟于郇壬寅公子入于晋师丙午入于曲沃丁未朝于武宫戊申使杀怀公于髙梁不书亦不告也吕郄畏偪将焚公宫而弑晋侯寺人披请见公使让之且辞焉曰蒲城之役君命一宿女即至其后余从狄君以田渭濵女为惠公来求杀余命女三宿女中宿至虽有君命何其速也夫袪犹在女其行乎对曰臣谓君之入也其知之矣若犹未也又将及难君命无二古之制也除君之恶唯力是视蒲人狄人余何有焉今君即位其无蒲狄乎齐桓公置射钩而使管仲相君若易之何辱命焉行者甚衆岂唯刑臣公见之以难告三月晋侯潜㑹秦伯于王城己丑晦公宫火瑕甥郄芮不获公乃如河上秦伯诱而杀之晋侯逆夫人嬴氏以归秦伯送卫于晋三千人实纪纲之仆初晋侯之竖头须守藏者也其出也窃藏以逃尽用以求纳之及入求见公辞焉以沐谓仆人曰沐则心覆心覆则图反宜吾不得见也居者为社稷之守行者为羁绁之仆其亦可也何必罪居者国君而雠匹夫惧者甚衆矣仆人以告公遽见之狄人归季隗于晋而请其二子文公妻赵衰生原同屏括楼婴赵姬请逆盾与其母子余辞姬曰得宠而忘旧何以使人必逆之固请许之来以盾为才固请于公以为嫡子而使其三子下之以叔隗为内子而已下之晋侯赏从亡者介之推不言禄禄亦弗及推曰献公之子九人唯君在矣惠怀无亲外内弃之天未絶晋必将有主主晋祀者非君而谁天实置之而二三子以为已力不亦诬乎窃人之财犹谓之盗况贪天之功以为已力乎下义其罪上赏其姦上下相蒙难与处矣其母曰盍亦求之以死谁怼对曰尤而效之罪又甚焉且出怨言不食其食其母曰亦使知之若何对曰言身之文也身将隠焉用文之是求显也其母曰能如是乎与女偕隠遂隠而死晋侯求之不获以緜上为之田曰以志吾过且旌善人苏辙曰晋文公辟骊姬之难处狄十有二年奚齐卓子相继戮死秦晋之人归心焉文公深信舅犯靖而待之若将终焉者至于惠公起而赴之如恐不及于是秦人责报于外而里㔻要功于内不能相忍继以败灭内外絶望属于文公然后文公徐起而收之无尺土之赂一金之费晋人戴之遂霸诸侯彼其处利害之计诚审哉是以主盟中夏㡬二百年功业与齐桓等而子孙过之逺甚岂非积之有厚薄故耶传二十五年春秦伯师于河上将纳王狐偃言于晋侯曰求诸侯莫如勤王诸侯信之且大义也继文之业而信宣于诸侯今为可矣使卜偃卜之曰吉遇黄帝战于坂泉之兆公曰吾不堪也对曰周礼未改今之王古之帝也公曰筮之筮之遇大有䷍之睽䷥曰吉遇公用享于天子之卦战克而王飨吉孰大焉且是卦也天为泽以当日天子降心以逆公不亦可乎大有去睽而复亦其所也晋侯辞秦师而下三月甲辰次于阳樊右师围温左师逆王夏四月丁巳王入于王城取大叔于温杀之于隰城戊午晋侯朝王王享醴命之宥请隧弗许曰王章也未有代徳而有二王亦叔父之所恶也与之阳樊温原攅茅之田晋于是始启南阳阳樊不服围之仓葛唿曰徳以柔中国刑以威四夷宜吾不敢服也此谁非王之亲姻其俘之也乃出其民秋秦晋伐鄀冬晋侯围原命三日之粮原不降命去之谍出曰原将降矣军吏曰请待之公曰信国之宝也民之所庇也得原失信何以庇之所亡滋多退一舍而原降迁原伯贯于冀赵衰为原大夫狐溱为温大夫晋侯问原守于寺人勃鞮对曰昔赵衰以壶飱从径馁而弗食故使处原刘器之曰晋文之请隧非欲真请之也示欲逼周取天下若楚庄王之问鼎也故周人窥见其意而与之田名曰与之其实逼天子夺之也且王室都洛而温乃今温县也原乃今武原也今晋以兵围而取之其逼王室甚矣而左氏反称其伐原以示之信何也传二十七年冬楚子及诸侯围宋宋公孙固如晋告急先轸曰报施救患取威定霸于是乎在矣狐偃曰楚始得曹而新昬于卫若伐曹卫楚必救之则齐宋免矣于是乎蒐于被庐作三军谋元帅赵衰曰郄縠可臣亟闻其言矣説礼乐而敦诗书诗书义之府也礼乐徳之则也徳义利之本也夏书曰赋纳以言明试以功车服以庸君其试之乃使郄縠将中军郄溱佐之使狐偃将上军让于狐毛而佐之命赵衰为卿让于栾枝先轸使栾枝将下军先轸佐之荀林父御戎魏犫为右晋侯始入而教其民二年欲用之子犯曰民未知义未安其居于是乎出定襄王入务利民民怀生矣将用之子犯曰民未知信未宣其用于是伐原以示之信民易资者不求丰焉明征其辞公曰可矣乎子犯曰民未知礼未生其共于是乎大蒐以示之礼作执秩以正其官民听不惑而后用之出谷戌释宋围一战而霸文之教也经二十八年春晋侯侵曹晋侯伐卫楚人救卫三月丙午晋侯入曹执曹伯畀宋人夏四月己巳晋侯齐师宋师秦师及楚人战于城濮楚师败绩楚杀其大夫得臣卫侯出奔楚五月癸丑公㑹晋侯齐侯宋公蔡侯郑伯卫子莒子盟于践土陈侯如㑹公朝于王所六月卫侯郑自楚复归于卫卫元咺出奔晋冬公㑹晋侯齐侯宋公蔡侯郑伯陈子莒子邾子秦人于温天王狩于河阳壬申公朝于王所晋人执卫侯归之于京师卫元咺自晋复归于卫诸侯遂围许曹伯襄复归于曹遂㑹诸侯围许传二十八年春晋侯将伐曹假道于卫卫人弗许还自南河济侵曹伐卫正月戊申取五鹿二月晋郄縠卒原轸将中军胥臣佐下军上徳也晋侯齐侯盟于敛盂卫侯请盟晋人弗许卫侯欲与楚国人不欲故出其君以説于晋公子买戌卫楚人救卫不克公惧于晋杀子丛以説焉谓楚人曰不卒戍也晋侯围曹门焉多死曹人尸诸城上晋侯患之听舆人之谋曰称舍于墓师迁焉曹人兇惧为其所得者棺而出之因其兇也而攻之三月丙午入曹数之以其不用僖负羁而乗轩者三百人也且曰献状令无入僖负羁之宫而免其族报施也魏犫颠颉怒曰劳之不图报于何有爇僖负羁氏魏犫伤于胷公欲杀之而爱其材使问且视之病将杀之魏犫束胷见使者曰以君之灵不有宁也距跃三百曲踊三百乃舍之杀颠颉以徇于师立舟之侨以为戎右宋人使门尹般如晋师告急公曰宋人告急舍之则絶告楚不许我欲战矣齐秦未可若之何先轸曰使宋舍我而赂齐秦借之告楚我执曹君而分曹卫之田以赐宋人楚爱曹卫必不许也喜赂怒顽能无战乎公説执曹伯分曹衞之田以畀宋人楚子入居于申使申叔去谷使子玉去宋曰无从晋师晋侯在外十九年矣而果得晋国险阻艰难备尝之矣民之情伪尽知之矣天假之年而除其害天之所置其可废乎军志曰允当则归又曰知难而退又曰有徳不可敌此三志者晋之谓矣子玉使宛春告于晋师曰请复卫侯而封曹臣亦释宋之围子犯曰子玉无礼哉君取一臣取二不可失矣先轸曰子与之定人之谓礼楚一言而定三国我一言而亡之我则无礼何以战乎不许楚言是弃宋也救而弃之谓诸侯何楚有三施我有三怨怨雠已多将何以战不如私许复曹衞以携之执宛春以怒楚既战而后图之公説乃拘宛春于衞且私许复曹卫曹卫告絶于楚子玉怒从晋师晋师退军吏曰以君辟臣辱也且楚师老矣何故退子犯曰师直为壮曲为老岂在久乎微楚之惠不及此退三舍辟之所以报也背惠食言以亢其雠我曲楚直其衆素饱不可谓老我退而楚还我将何求若其不还君退臣犯曲在彼矣退三舍楚衆欲止子玉不可吕祖谦曰子犯之在晋如管仲之在齐然未必一一皆是若使文公从子犯此言则失亲邻报施之义矣頼得先轸谏之以此见谋臣不厌多其后同秦围郑子犯又欲与秦战頼文公不听又以此见人材虽多亦须人君自识安危治乱之大体夏四月戊辰晋侯宋公齐国归父崔夭秦小子慭次于城濮楚师背酅而舍晋侯患之听舆人之诵曰原田每每舍其旧而新是谋公疑焉子犯曰战也战而捷必得诸侯若其不捷表里山河必无害也公曰若楚惠何栾贞子曰汉阳诸姬楚实尽之思小惠而忘大耻不如战也晋侯梦与楚子搏楚子伏已而盬其脑是以惧子犯曰吉我得天楚伏其罪吾且柔之矣子玉使鬭勃请战曰请与君之士戏君冯轼而观之得臣与寓目焉晋侯使栾枝对曰寡君闻命矣楚君之惠未之敢忘是以在此为大夫退其敢当君乎既不获命矣敢烦大夫谓二三子戒尔车乗敬尔君事诘朝将见晋车七百乗韅靷鞅靽晋侯登有莘之虚以观师曰少长有礼其可用也遂伐其木以益其兵己巳晋师陈于莘北胥臣以下军之佐当陈蔡子玉以若敖之六卒将中军曰今日必无晋矣子西将左子上将右胥臣蒙马以虎皮先犯陈蔡陈蔡奔楚右师溃狐毛设二斾而退之栾枝使舆曳柴而伪遁楚师驰之原轸郄溱以中军公族横击之狐毛狐偃以上军夹攻子西楚左师溃楚师败绩子玉收其卒而止故不败晋师三日馆谷及癸酉而还甲午至于衡雍作王宫于践土乡役之三月郑伯如楚致其师为楚师既败而惧使子人九行成于晋晋栾枝入盟郑伯五月丙午晋侯及郑伯盟于衡雍丁未献楚俘于王驷介百乗徒兵千郑伯傅王用平礼也己酉王享醴命晋侯宥王命尹氏及王子虎内史叔兴父䇿命晋侯为侯伯赐之大辂之服戎辂之服彤弓一彤矢百玈弓矢千秬鬯一卣虎贲三百人曰王谓叔父敬服王命以绥四国纠逖王慝晋侯三辞从命曰重耳敢再拜稽首奉扬天子之丕显休命受策以出出入三觐孙复曰晋文奋起绍桓尊周首帅四国之衆以破得臣于城濮功信美矣惜其不能遂帅诸侯朝于京师反以乗胜之师致襄王于践土况又受其侯伯之命弓矢之赐哉虽曰不胁天子吾未之信也是故桓王赐齐侯命襄王命晋侯为侯伯皆没而不书焉噫孔子皆没而不书后世犹有胁天子而取九钖者悲夫卫侯闻楚师败惧出奔楚遂适陈使元咺奉叔武以受盟癸亥王子虎盟诸侯于王庭要言曰皆奖王室无相害也有渝此盟明神殛之俾队其师无克祚国及而𤣥孙无有老幼君子谓是盟也信谓晋于是役也能以徳攻得臣及连谷而死晋侯闻之而后喜可知也曰莫余毒也已六月晋人复卫侯元咺奔晋城濮之战晋中军风于泽亡大斾之左旃祁瞒奸命司马杀之以狥于诸侯使茅茷代之师还壬午济河舟之侨先归士㑹摄右秋七月丙申振旅恺以入于晋献俘授馘饮至大赏征㑹讨贰杀舟之侨以狥于国民于是大服君子谓文公其能刑矣三罪而民服诗云惠此中国以绥四方不失赏刑之谓也冬㑹于温讨不服也卫侯与元咺讼不胜执卫侯归之于京师元咺归卫立公子瑕是㑹也晋侯召王以诸侯见且使王狩仲尼曰以臣召君不可以训故书曰天王狩于河阳言非其地也且明徳也壬申公朝于王所赵子辨疑曰左氏言非其地王者无外岂有畿外则非其地此但记所至之处不可别为义也又云以明徳也按晋侯召王而朝之愈乎不朝耳夫子不以为罪以功补过此乃四勤之中未及于礼而谓之为徳无乃过乎丁丑诸侯围许晋侯有疾曹伯之竖侯獳货筮史使曰以曹为解齐桓公为㑹而封异姓今君为㑹而灭同姓曹叔振铎文之昭也先君唐叔武之穆也且合诸侯而灭兄弟非礼也与卫偕命而不与偕复非信也同罪异罚非刑也礼以行义信以守礼刑以正邪舍此三者君将若之何公説复曹伯遂㑹诸侯于许晋侯作三行以御狄荀林父将中行屠击将右行先蔑将左行经二十有九年夏六月㑹王人晋人宋人齐人陈人蔡人秦人盟于翟泉传二十九年夏公㑹王子虎晋狐偃宋公孙固齐国归父陈辕涛涂秦小子慭盟于翟泉寻践土之盟且谋伐郑也卿不书罪之也在礼卿不㑹公侯㑹伯子男可也经三十年秋晋人秦人围郑传三十年春晋人侵郑秋九月甲午晋侯秦伯围郑以其无礼于晋且贰于楚也秦伯听烛之武言与郑人盟使杞子逢孙杨孙戍之乃还子犯请击之公曰不可微夫人之力不及此因人之力而敝之不仁失其所与不知以乱易整不武吾其还也亦去之传三十一年秋晋蒐于清原作五军以御狄赵衰为卿经三十有二年冬十有二月己卯晋侯重耳卒传三十二年春楚鬭章请平于晋晋阳处父报之晋楚始通冬晋文公卒庚辰将殡于曲沃出绛柩有声如牛卜偃使大夫拜曰君命大事将有西师过轶我击之必大捷焉襄公僖公经三十有三年夏四月辛巳晋人及姜戎败秦师于殽癸巳葬晋文公秋晋人败狄于箕冬十有二月晋人陈人郑人伐许传三十三年春秦师灭滑而还晋原轸曰秦违蹇叔而以贪勤民天奉我也奉不可失敌不可纵纵敌患生违天不祥必伐秦师栾枝曰未报秦施而伐其师其为死君乎先轸曰秦不哀吾丧而伐吾同姓秦则无礼何施之为吾闻之一日纵敌数世之患也谋及子孙可谓死君乎遂发命遽兴姜戎子墨衰绖梁𢎞御戎莱驹为右夏四月辛巳败秦师于殽获百里孟明视西乞术白乙丙以归遂墨以葬文公晋于是始墨文嬴请三帅曰彼实搆吾二君寡君若得而食之不厌君何辱讨焉使归就戮于秦以逞寡君之志若何公许之先轸朝问秦囚公曰夫人请之吾舍之矣先轸怒曰武夫力而拘诸原妇人暂而免诸国堕军实而长寇雠亡无日矣不顾而唾公使阳处父追之及诸河则在舟中矣释左骖以公命赠孟明孟明稽首曰若从君惠而免之三年将拜君赐夏狄侵齐因晋丧也秋狄伐晋及箕八月戊子晋侯败狄于箕郄缺获白狄子先轸曰匹夫逞志于君而无讨敢不自讨乎免胄入狄师死焉狄人归其元面如生初臼季使过冀见冀缺耨其妻馌之敬相待如賔与之归言诸文公曰敬徳之聚也能敬必有徳徳以治民君请用之臣闻之出门如賔承事如祭仁之则也公曰其父有罪可乎对曰舜之罪也殛鲧其举也兴禹管敬仲桓之贼也实相以济康诰曰父不慈子不祗兄不友弟不共不相及也诗曰采葑采菲无以下体君取节焉可也文公以为下军大夫反自箕襄公以三命命先且居将中军以再命命先茅之县赏胥臣曰举郄缺子之功也以一命命郄缺为卿复与之冀亦未有军行冬晋陈郑伐许讨其贰于楚也阳处父侵蔡楚子上救之楚师退舍遂归文公经元年夏四月晋侯伐卫卫人伐晋秋公孙敖㑹晋侯于戚传元年晋文公之季年诸侯朝晋卫成公不朝晋襄公既祥使告于诸侯而伐衞及南阳先且居曰效尤祸也请君朝王臣从师晋侯朝王于温先且居胥臣伐卫卫人伐晋秋晋侯疆戚田故公孙敖㑹之经二年春二月甲子晋侯及秦师战于彭衙秦师败绩三月乙巳及晋处父盟夏六月公孙敖㑹宋公陈侯郑伯晋士縠盟于垂陇冬晋人宋人陈人郑人伐秦传二年春秦孟明视帅师伐晋以报殽之役二月晋侯御之先且居将中军赵衰佐之王官无地御戎狐鞫居为右甲子及秦师战于彭衙秦师败绩晋人谓秦拜赐之师战于殽也晋梁𢎞御戎莱驹为右战之明日晋襄公縳秦囚使莱驹以戈斩之囚唿莱驹失戈狼瞫取戈以斩囚禽之以从公乗遂以为右箕之役先轸出之而立续简伯狼瞫怒其友曰盍死之瞫曰吾未获死所其友曰吾与女为难瞫曰周志有之勇则害上不登于明堂死而不义非勇也共用之谓勇吾以勇求右无勇而黜亦其所也谓上不我知黜而宜乃知我矣子姑待之及彭衙既陈以其属驰秦师死焉晋师从之大败秦师君子谓狼瞫于是乎君子诗曰君子如怒乱庶遄沮又曰王赫斯怒爰整其旅怒不作乱而以从师可谓君子矣晁补之曰瞫之失右也自谓黜而宜则亦安之苟自谓黜而非宜则亦有君命矣先轸何所受怨哉自以未获死所而往驰秦师岂死所也哉若耻无勇乎则挺然以身投兕虎亦勇也是匹夫之刚也狼瞫而君子孰非君子晋人以公不朝来讨公如晋夏四月己巳晋人使阳处父盟公以耻之书曰及晋处父盟以厌之也适晋不书讳之也公未至六月穆伯㑹诸侯及晋司空士縠盟于垂陇晋讨卫故也书士縠堪其事也石季长曰内书公孙敖外书晋士縠政在于大夫可见矣垂陇之盟按左氏则公犹在晋处父在晋盟公公孙敖在郑盟诸侯君弱而臣强可知也左氏贵士縠之堪事宜辩疑削之经三年春王正月叔孙得臣㑹晋人宋人陈人衞人郑人伐沈沈溃夏五月秦人伐晋冬公如晋十有二月己巳公及晋侯盟晋阳处父帅师伐楚以救江传三年冬晋人惧其无礼于公也请改盟公如晋及晋侯盟经四年秋晋侯伐秦传四年春晋人归孔达于卫传五年冬晋阳处父聘于卫反过甯甯嬴从之及温而还其妻问之嬴曰以刚商书曰沈渐刚克髙明柔克夫子壹之其不没乎天为刚徳犹不干时况在人乎且华而不实怨之所聚也犯而聚怨不可以定身余惧不获其利而离其难是以去之晋赵成子栾贞子霍伯臼季皆卒经六年秋八月乙亥晋侯驩卒冬十月公子遂如晋葬晋襄公晋杀其大夫阳处父晋狐射姑出奔狄传六年春晋蒐于夷舍二军使狐射姑将中军赵盾佐之阳处父至自温改蒐于董易中军阳子成季之属也故党于赵氏且谓赵盾能曰使能国之利也是以上之宣子于是乎始为国政制事典正法罪辟狱刑董逋逃由质要治旧洿本秩礼续常职出滞淹既成以授大傅阳子与大师贾佗使行诸晋国以为常法秋八月乙亥晋襄公卒灵公少晋人以难故欲立长君赵孟曰立公子雍好善而长先君爱之且近于秦秦旧好也置善则固事长则顺立爱则孝结旧则安为难故故欲立长君有此四徳者难必抒矣贾季曰不如立公子乐辰嬴嬖于二君立其子民必安之赵孟曰辰嬴贱班在九人其子何震之有且为二嬖淫也为先君子不能求大而出在小国辟也母淫子辟无威陈小而远无援将何安焉杜祁以君故让偪姞而上之以狄故让季隗而已次之故班在四先君是以爱其子而仕诸秦为亚卿焉秦大而近足以为援母义子爱足以威民立之不亦可乎使先蔑士㑹如秦逆公子雍贾季亦使召公子乐于陈赵孟使杀诸郫贾季怨阳子之易其班也而知其无援于晋也九月贾季使续鞫居杀阳处父书曰晋杀其大夫侵官也冬十月襄仲如晋葬襄公十一月丙寅晋杀续简伯贾季奔狄宣子使臾骈送其帑夷之蒐贾季戮臾骈臾骈之人欲尽杀贾氏以报焉臾骈曰不可吾闻前志有之曰敌惠敌怨不在后嗣忠之道也夫子礼于贾季我以其宠报私怨无乃不可乎介人之宠非勇也损怨益仇非知也以私害公非忠也释此三者何以事夫子尽具其帑与其器用财贿亲帅扞之送致诸竟晁补之曰赵盾为政而贾季专立公子乐乃不讨又擅杀阳处父亦不讨仅得归罪续鞫居异哉夫阳处父以能上盾公也贾季怨易班而害处父私也盾自以不足当政耶则去之苟无愧于公而李再逞私盾力不足以禁又送其帑无政莫甚焉春秋分记卷五十四春秋分记卷五十五钦定四库全书春秋分记卷五十五宋程公説撰晋世本第三灵公成公景公灵公文公经七年夏四月戊子晋人及秦人战于令狐晋先蔑奔秦秋八月公㑹诸侯晋大夫盟于扈传七年夏四月秦康公送公子雍于晋曰文公之入也无卫故有吕郄之难乃多与之徒卫穆嬴日抱太子以啼于朝曰先君何罪其嗣亦何罪舍适嗣不立而外求君将焉寘此出朝则抱以适赵氏顿首于宣子曰先君奉此子也而属诸子曰此子也才吾受子之赐不才吾唯子之怨今君虽终言犹在耳而弃之若何宣子兴诸大夫皆患穆嬴且畏偪乃背先蔑而立灵公以御秦师箕郑居守赵盾将中军先克佐之荀林父佐上军先蔑将下军先都佐之歩招御戎戎津为右及堇隂宣子曰我若受秦秦则賔也不受冦也既不受矣而复缓师秦将生心先人有夺人之心军之善谋也逐寇如追逃军之善政也训卒利兵秣马蓐食潜师夜起戊子败秦师于令狐至于刳首己丑先蔑奔秦士㑹从之先蔑之使也荀林父止之曰夫人太子犹在而外求君此必不行子以疾辞若何不然将及摄卿以往可也何必子同官为寮吾尝同寮敢不尽心乎弗听为赋板之三章又弗听及亡荀伯尽送其帑及其器用财贿于秦曰为同寮故也士㑹在秦三年不见士伯其人曰能亡人于国不能见于此焉用之士季曰吾与之同罪非义之也将何见焉及归遂不见狄侵我西鄙公使告于晋赵宣子使因贾季问酆舒且让之酆舒问于贾季曰赵衰赵盾孰贤对曰赵衰冬日之日也赵盾夏日之日也秋八月齐侯宋公衞侯陈侯郑伯许男曹伯㑹晋赵盾盟于扈晋侯立故也晋郄缺言于赵宣子曰日卫不睦故取其地今已睦矣可以归之叛而不讨何以示威服而不柔何以示怀非威非怀何以示徳无徳何以主盟子为正卿以主诸侯而不务徳将若之何夏书曰戒之用休董之用威劝之以九歌勿使坏九功之徳皆可歌也谓之九歌六府三事谓之九功水火金木土谷谓之六府正徳利用厚生谓之三事义而行之谓之徳礼无礼不乐所由叛也若吾子之徳莫可歌也其谁来之盍使睦者歌吾子乎宣子説之经八年冬十月壬午公子遂㑹晋赵盾于衡雍传八年春晋侯使解扬归匡戚之田于卫且复致公壻池之封自申至于虎牢之竟夏秦人伐晋晋人以扈之盟来讨冬襄仲㑹晋赵盾盟于衡雍夷之蒐晋侯将登箕郑父先都而使士縠梁益耳将中军先克曰狐赵之勲不可废也从之先克夺蒯得田于堇隂故箕郑父先都士縠梁益耳蒯得作乱经九年春二月晋人杀其大夫先都三月晋人杀其大夫士縠及箕郑父楚人伐郑公子遂㑹晋人宋人卫人许人救郑传九年春王正月己酉使贼杀先克乙丑晋人杀先都梁益耳三月甲戌晋人杀箕郑父士縠蒯得范山言于楚子曰晋君少不在诸侯北方可图也楚子师于狼渊以伐郑郑及楚平公子遂㑹晋赵盾宋华耦卫孔达许大夫救郑不及楚师卿不书缓也以惩不恪夏楚侵陈以其服于晋也秋陈及楚平经十年夏秦伐晋传十年春晋人伐秦夏秦伯伐晋经十有一年夏叔仲彭生㑹晋却缺于承匡传十二年夏叔仲惠伯㑹晋却缺于承匡谋诸侯之从于楚者经十有二年冬十有二月戊午晋人秦人战于河曲传十二年秦为令狐之役故冬秦伯伐晋取羁马晋人御之赵盾将中军荀林父佐之郄缺将上军臾骈佐之栾盾将下军胥甲佐之范无恤御戎以从秦师于河曲臾骈曰秦不能久请深垒固军以待之从之秦人欲战秦伯谓士㑹曰若何而战对曰赵氏新出其属曰臾骈必实为此谋将以老我师也赵有侧室曰穿晋君之壻也有宠而弱不在军事好勇而狂且恶臾骈之佐上军也若使轻者肆焉其可秦伯以璧祈战于河十二月戊午秦军掩晋上军赵穿追之不及反怒曰裹粮坐甲固敌是求敌至不击将何俟焉军吏曰将有待也穿曰我不知谋将独出乃以其属出宣子曰秦获穿也获一卿矣秦以胜归我何以报乃皆出战交绥秦行人夜戒晋师曰两君之士皆未慭也明日请相见也臾骈曰使者目动而言肆惧我也将遁矣薄诸河必败之胥甲赵穿当军门唿曰死伤未收而弃之不惠也不待期而薄人于险无勇也乃止秦师夜遁复侵晋入瑕蔺敏修曰河曲之役晋不欲战以老秦师而士㑹乃为之谋卒侵晋入瑕呜唿悲夫武子而忍为此夫乐毅得罪于燕惧而奔赵赵王与毅谋伐燕毅曰臣事燕犹事大王也臣若获戾逃于他国终身不敢谋赵之徒介若毅者可谓知道矣经十有三年冬公如晋十有二月己丑公及晋侯盟传十三年春晋侯使詹嘉处瑕以守桃林之塞晋人患秦之用士㑹也夏六卿相见于诸浮赵宣子曰随㑹在秦贾季在狄难日至矣若之何中行桓子曰请复贾季能外事且由旧勲郄成子曰贾季乱且罪大不如随㑹能贱而有耻柔而不犯其知足使也且无罪乃使魏夀余伪以魏叛者以诱士㑹执其帑于晋使夜逸请自归于秦秦伯许之履士㑹之足于朝秦伯师于河西魏人在东夀余曰请东人之能与夫二三有司言者吾与之先使士㑹士㑹辞曰晋人虎狼也若背其言臣死妻子为戮无益于君不可悔也秦伯曰若背其言所不归尔帑者有如河乃行绕朝赠之以策曰子无谓秦无人吾谋适不用也既济魏人譟而还秦人归其帑其处者为刘氏吕祖谦曰其处者为刘氏此一句本无谓左氏之文无闲句前后必有相应后面既无应所以见得是添入在前汉时如公谷皆有博士以授人此书故治得此经惟左氏则不曾立学官或是私家自习亦不得治此经亦如今世有仪礼而人不得自治是也后人欲此经行于世乃附㑹其説以汉姓刘氏至后汉乃置博士此亦陋见公説尝考左氏本末自哀帝建平中刘歆欲立左氏移书太常议遂止建武初陈元虽抑范叔之议左氏得立学官既立寻废肃宗降意儒术好左氏传贾逵条奏谓光武兴立左氏谷梁㑹二家先师不晓图谶故令中道而废二经家皆无以证图谶明刘氏为尧后者而左氏独有明文补益实多书奏始令逵自选诸生教以左氏然则谓汉儒增此一句以迎合时好者其信而有证矣经十有四年夏六月公㑹宋公陈侯卫侯郑伯许男曹伯晋赵盾癸酉同盟于新城秋七月晋人纳捷菑于邾弗克纳石季长曰邾有成君晋欲变人之主非义也捷菑既庶晋欲废人之嫡非正也书曰晋人人以疾之甚矣公羊大其弗克纳则失之也传之解晋人左氏一以为赵盾公羊一以为郄缺谷梁一以为郄克虽不同要之皆非微者故知书人为贬也明矣传十四年夏六月同盟于新城从于楚者服经十有五年夏六月晋郄缺帅师伐蔡戊申入蔡冬十有一月诸侯盟于扈传十五年新城之盟蔡人不与晋郄缺以上军下军伐蔡曰君弱不可以怠戊申入蔡以城下之盟而还凡胜国曰灭之获大城焉曰入之冬十一月晋侯宋公卫侯蔡侯陈侯郑伯许男曹伯盟于扈寻新城之盟且谋伐齐也齐人赂晋侯故不克而还经十有七年春晋人卫人陈人郑人伐宋夏六月诸侯会于扈宣公经元年夏晋放其大夫胥甲父于卫秋楚子郑人侵陈遂侵宋晋赵盾帅师救陈宋公陈侯卫侯曹伯会晋师于棐林伐郑冬晋赵穿帅师侵崇晋人宋人伐郑传元年夏晋人讨不用命者放胥甲父于卫而立胥克先辛奔齐公説论曰赵盾为政穿其犹子也则为卿河曲之战秦掩晋军穿追不及欲复追之而盾已有获穿之惧乃为之出战徒然而退盾之党穿委曲若此臾骈欲薄诸河上此善谋也而穿及胥甲实止之乃今不用命之讨独及甲而穿不与同罪异罚何以为政谓不必薄诸河耶则甲无庸放谓不薄之为失机耶则穿何独免灵公之昬而盾之擅于是可见桃园之攻此其兆欤太史书赵盾之弑君诛之严矣吾故要其始而论之宋人之弑昭公也晋荀林父以诸侯之师伐宋宋及晋平宋文公受盟于晋又会诸侯于扈将为鲁讨齐皆取赂而还郑穆公曰晋不足与也遂受盟于楚陈共公之卒楚人不礼焉陈灵公受盟于晋秋楚子侵陈遂侵宋晋赵盾帅师救陈宋㑹于棐林以伐郑也楚蒍贾救郑遇于北林囚晋解扬晋人乃还晋欲求成于秦赵穿曰我侵崇秦急崇必救之吾以求成焉冬赵穿侵崇秦弗与成晋人伐郑于是晋侯侈赵宣子为政骤谏而不入故不竞于楚经二年春秦师伐晋夏晋人宋人卫人陈人侵郑秋九月乙丑晋赵盾弑其君夷臯传二年春秦师伐晋以报崇也遂围焦夏晋赵盾救焦遂自隂地及诸侯之师侵郑晋灵公不君厚敛以彫墙从台上弹人而观其辟九也宰夫胹熊蹯不熟杀之寘诸畚使妇人载以过朝赵盾士季见其手问其故而患之将谏士季曰谏而不入则莫之继也㑹请先不入则子继之三进及熘而后视之曰吾知所过矣将改之稽首而对曰人谁无过过而能改善莫大焉诗曰靡不有初鲜克有终夫如是则能补过者鲜矣君能有终则社稷之固也岂唯羣臣赖之又曰衮职有阙惟仲山甫补之能补过也君能补过衮不废矣犹不改宣子骤谏公患之使鉏麑贼之晨往寝门辟矣盛服将朝尚早坐而假寐麑退叹而言曰不忘恭敬民之主也贼民之主不忠弃君之命不信有一于此不如死也触槐而死栁宗元非国语曰麑之死善矣然而宣子为政之良谏君之直其为社稷之卫也久矣麑胡不闻之廼以假寐为贤耶不知其大而贤其小欤使不及其假寐则固已杀之矣是宣子大徳不见称而以小敬免也麑固贼之悔过者贤可尽乎斯言当矣抑又不知宣子寝门方辟盛服假寝麑退而叹乃为之言其谁闻之其谁见之又寝门者宣子之奥地宁无守阍以察姦者麑何为遽至彼乎此天下后世所以未能无疑也噫麑晋之力士勇者也勇而有仁心又知所谓忠与信者为人而死生享荣名然既曰力士果能文其所言如是乎愚恐左氏美宣子之贤侈鉏麑之仁以诬天下后世未可知也秋九月晋侯饮赵盾酒伏甲将攻之其右提弥明知之趋登曰臣侍君宴过三爵非礼也遂扶以下公嗾夫獒焉明搏而杀之盾曰弃人用犬虽勐何为鬬且出提弥明死之初宣子田于首山舍于翳桑见灵輙饿问其病曰不食三日矣食之舍其半问之曰宦三年矣未知母之存否今近焉请以遗之使尽之而为之箪食与肉寘诸橐以与之既而与为公介倒戟以御公徒而免之问何故对曰翳桑之饿人也问其名居不告而退遂自亡也乙丑赵穿攻灵公于桃园宣子未出山而复太史书曰赵盾弑其君以示于朝宣子曰不然对曰子为正卿亡不越竟反不讨贼非子而谁宣子曰呜唿我之怀矣自诒伊慼其我之谓矣孔子曰董狐古之良史也书法不隠赵宣子古之良大夫也为法受恶惜也越竟乃免赵匡辨疑曰董狐云亡不越境言行未遂远而君被弑反又不讨贼状渉同谋耳非谓越境即无罪也作传者不达此意遂妄附㑹为此言诬何甚不然则姦臣令人弑君身越境而还即无罪乎故当辨情状之邪正不合论越境与不越境宣子使赵穿逆公子黑臀于周而立之壬申朝于武宫初骊姬之乱诅无畜羣公子自是晋无公族及成公即位乃宦卿之适子而为之田以为公族又宦其余子亦为余子其庶子为公行晋于是乎有公族余子公行赵盾请以括为公族曰君姬氏之爱子也微君姬氏则臣狄人也公许之冬赵盾为旄车之族使屏季以其故族为公族大夫成公宣公经六年春晋赵盾卫孙免侵陈经七年冬公㑹晋侯宋公卫侯郑伯曹伯于黑壤经八年夏六月晋师白狄伐秦传八年春白狄及晋平夏㑹晋伐秦晋胥克有虫疾郄缺为政秋废胥克使赵朔佐下军经九年秋九月晋侯宋公卫侯郑伯曹伯㑹于扈晋荀林父帅师伐陈辛酉晋侯黑臀卒于扈楚子伐郑晋郄缺帅师救郑传九年秋㑹于扈讨不睦也陈侯不㑹晋荀林父以诸侯之师伐陈晋侯卒于扈乃还景公宣公经十年夏六月晋人宋人卫人曹人伐郑经十有一年秋晋侯㑹狄于攅函传十一年晋郄成子求成于衆狄衆狄疾赤狄之役遂服于晋秋㑹于攅函衆狄服也是行也诸大夫欲召狄却成子曰吾闻之非徳莫如勤非勤何以求人能勤有继其从之也诗曰文王既勤止文王犹勤况寡徳乎经十有二年夏六月乙卯晋荀林父帅师及楚子战于邲晋师败绩冬十有二月晋人宋人卫人曹人同盟于清丘传十二年春楚子围郑退二十里而许之平潘尫入盟子良出质夏六月晋师救郑荀林父将中军先縠佐之士㑹将上军郄克佐之赵朔将下军栾书佐之赵括赵婴齐为中军大夫巩朔韩穿为上军大夫荀首赵同为下军大夫韩厥为司马及河闻郑既及楚平桓子欲还曰无及于郑而勦民焉用之楚归而动不后随武子曰善㑹闻用师观衅而动徳刑政事典礼不易不可敌也不为是征楚君讨郑怒其贰而哀其卑叛而伐之服而舍之徳刑成矣伐叛刑也柔服徳也二者立矣昔歳入陈今兹入郑民不罢劳君无怨讟政有经矣荆尸而举商农工贾不败其业而卒乗辑睦事不奸矣蒍敖为宰择楚国之令典军行右辕左追蓐前茅虑无中权后劲百官象物而动军政不戒而备能用典矣其君之举也内姓选于亲外姓选于旧举不失徳赏不失劳老有加惠旅有施舍君子小人物有服章贵有常尊贱有等威礼不逆矣徳立刑行政成事时典从礼顺若之何敌之见可而进知难而退军之善政也兼弱攻昧武之善经也子姑整军而经武乎犹有弱而昧者何必楚仲虺有言曰取乱侮亡兼弱也汋曰于铄王师遵养时晦耆昧也武曰无竞惟烈抚弱耆昧以务烈所可也彘子曰不可晋所以霸师武臣力也今失诸侯不可谓力有敌而不从不可谓武由我失霸不如死且成师以出闻敌彊而退非夫也命为军师而卒以非夫唯羣子能我弗为也以中军佐济知庄子曰此师殆哉周易有之在师䷆之临䷒曰师出以律否臧凶执事顺成为臧逆为否衆散为弱川壅为泽有律以如已也故曰律否臧且律竭也盈而以竭天且不整所以凶也不行之谓临有帅而不从临孰甚焉此之谓矣果遇必败彘子尸之虽免而归必有大咎韩献子谓桓子曰彘子以偏师陷子罪大矣子为元帅师不用命谁之罪也失属亡师为罪已重不如进也事之不捷恶有所分与其专罪六人同之不犹愈乎师遂济楚子北师次于郔闻晋师既济王欲还嬖人伍参欲战令尹孙叔敖弗欲令尹南辕反斾伍参言于王曰晋之从政者新未能行令其佐先縠刚愎不仁未肯用命其三帅者专行不获听而无上衆谁适从此行也晋师必败王病之告令尹改乗辕而北之次于管以待之晋师在敖鄗之间郑皇戍使如晋师曰郑之从楚社稷之故也未有贰心楚师骤胜而骄其师老矣而不设备子击之郑师为承楚师必败彘子曰败楚服郑于此在矣必许之栾武子曰楚自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冒筚路蓝缕以启山林箴之曰民生在勤勤则不匮不可谓骄先大夫子犯有言曰师直为壮曲为老我则不徳而徼怨于楚我曲楚直不可谓老其君之戎分为二广广有一卒卒偏之两右广初驾数及日中左则受之以至于昏内官序当其夜以待不虞不可谓无备子良郑之良也师叔楚之崇也师叔入盟子良在楚楚郑亲矣来劝我战我克则来不克遂往以我卜也郑不可从赵括赵同曰率师以来惟敌是求克敌得属又何俟必从彘子知季曰原屏咎之徒也赵庄子曰栾伯善哉实其言必长晋国楚少宰如晋师曰寡君将郑是训定岂敢求罪于晋随季对曰昔平王命我先君文侯曰与郑夹辅周室毋废王命今郑不率寡君使羣臣问诸郑岂敢辱候人敢拜君命之辱彘子以为謟使赵括从而更之曰行人失辞寡君使羣臣迁大国之迹于郑曰无辟敌羣臣无所逃命楚子又使求成于晋晋人许之盟有日矣楚许伯御乐伯摄叔为右以致晋师晋人逐之左右角之乐伯左射马而右射人角不能进矢一而已麋兴于前射麋丽龟晋鲍癸当其后使摄叔奉麋献焉晋魏锜求公族未得而怒欲败晋师请致师弗许请使许之遂往请战而还楚潘党逐之及荧泽见六麋射一麋以顾献曰子有军事兽人无乃不给于鲜敢献于从者叔党命去之赵旃求卿未得且怒于失楚之致师者请挑战弗许请召盟许之与魏锜皆命而往郄献子曰二感往矣弗备必败彘子曰郑人劝战弗敢从也楚人求成弗能好也师无成命多备何为士季曰备之善若二子怒楚楚人乗我丧师无日矣不如备之楚之无恶除备而盟何损于好若以恶来有备不败且虽诸侯相见军卫不彻警也彘子不可士季使巩朔韩穿帅七覆于敖前故上军不败赵婴齐使其徒先具舟于河故败而先济潘党既遂魏锜赵旃夜至于楚军席于军门之外使其徒入之乙卯逐赵旃赵旃弃车而走林屈荡抟之得其甲裳晋人惧二子之怒楚师也使軘车逆之楚疾进师车驰卒奔乗晋军桓子不知所为鼓于军中曰先济者有赏中军下军争舟舟中之指可掬也晋师右移上军未动工尹齐将右拒卒以逐下军使潘党率游阙四十乗从唐侯以为左拒以从上军驹伯曰待诸乎随季曰楚师方壮若萃于我吾师必尽不如收而去之分谤生民不亦可乎殿其卒而退不败晋人或以广队不能进楚人惎之脱扄少进马还又惎之拔斾投衡乃出顾曰吾不如大国之数奔也赵旃以其良马二济其兄与叔父以他马反遇敌不能去弃车而走林逢大夫与其二子乗谓其二子无顾顾曰赵傁在后怒之使下指木曰尸女于是授赵旃绥以免明日以表尸之皆重获在木下楚熊负羁囚知罃知庄子以其族反之厨武子御下军之士多从之每射抽矢菆纳诸厨子之房厨子怒曰非子之求而蒲之爱董泽之蒲可胜既乎知季曰不以人子吾子其可得乎吾不可以苟射故也射连尹襄老获之遂载其尸射公子谷臣囚之以二者还及昏楚师军于邲晋之余师不能军宵济亦终夜有声秋晋师归桓子请死晋侯欲许之士贞子谏曰不可城濮之役晋师三日谷文公犹有忧色左右曰有喜而忧如有忧而喜乎公曰得臣犹在忧未歇也困兽犹鬭况国相乎及楚杀子玉公喜而后可知也曰莫余毒也已是晋再克而楚再败也楚是以再世不竞今天或者大警晋也而又杀林父以重楚胜其无乃久不竞乎林父之事君也进思尽忠退思补过社稷之卫也若之何杀之夫其败也如日月之食焉何损于明晋侯使复其位晋原縠宋华椒卫孔达曹人同盟于清丘曰恤病讨贰于是卿不书不实其言也经十有三年冬晋杀其大夫先縠传十三年秋赤狄伐晋及清先縠召之也冬晋人讨邲之败与清之师归罪于先縠而杀之尽灭其族君子曰恶之来也已则取之其先縠之谓乎经十有四年夏晋侯伐郑传十四年夏晋侯伐郑为邲故也告于诸侯蒐焉而还中行桓子之谋也曰示之以整使谋而来郑人惧使子张代子良于楚郑伯如楚谋晋故也经十有五年夏六月癸卯晋师灭赤狄潞氏以潞子婴儿归传十五年春宋人使乐婴齐告急于晋晋侯欲救之伯宗曰不可古人有言曰虽鞭之长不及马腹天方授楚未可与争虽晋之彊能违天乎谚曰高下在心川泽纳污山薮藏疾瑾瑜匿瑕国君含垢天之道也君其待之乃止使解扬如宋使无降楚曰晋师悉起将至矣郑人囚而献诸楚楚子厚赂之使反其言不许三而许之登诸楼车使唿宋人而告之遂致其君命楚子将杀之使与之言曰尔既许不谷而反之何故非我无信女则弃之速即尔刑对曰臣闻之君能制命为义臣能承命为信信载义而行之为利谋不失利以卫社稷民之主也义无二信信无二命君之赂臣不知命也受命以出有死无霣又可赂乎臣之许君以成命也死而成命臣之禄也寡君有信臣下臣获考死又何求楚子舍之以归夏六月癸卯晋荀林父败赤狄于曲梁辛亥灭潞秋七月秦桓公伐晋次于辅氏壬午晋侯治兵于稷以略狄土及雒魏颗败秦师于辅氏获杜回初魏武子有嬖妾无子武子疾命颗曰必嫁是疾病则曰必以为殉及卒颗嫁之曰疾病则乱吾从其治也及辅氏之役颗见老人结草以亢杜回杜回踬而颠故获之夜梦之曰余而所嫁妇人之父也尔用先人之治命余是以报晋侯赏桓子狄臣千室亦赏士伯以瓜衍之县曰吾获狄土子之功也㣲子吾丧伯氏矣羊舌职説是赏也曰周书所谓庸庸祗祗者谓此物也夫士伯庸中行伯君信之亦庸士伯此之谓明徳矣文王所以造周不是过也故诗曰陈钖载周能施也率是道也其何不济晋侯使赵同献狄俘于周不敬刘康公曰不及十年原叔必有大咎天夺之魄矣经十有六年春王正月晋人灭赤狄甲氏及留吁传十六年春晋士㑹帅师灭赤狄甲氏及留吁铎辰三月献狄俘晋侯请于王戊申以黻冕命士㑹将中军且为大傅于是晋国之盗逃奔于秦羊舌职曰吾闻之禹称善人不善人远此之谓也夫诗曰战战兢兢如临深渊如履薄氷善人在上也善人在上则国无幸民谚曰民之多幸国之不幸也是无善人之谓也经十有七年夏六月己未公㑹晋侯卫侯曹伯邾子同盟于断道传十七年春晋侯使郄克徴㑹于齐齐顷公帷妇人使观之郄子登妇人笑于房献子怒出而誓曰所不此报无能渉河献子先归使栾京庐待命于齐曰不得齐事无复命矣郄子至请伐齐晋侯弗许请以其私属又弗许齐侯使高固晏弱蔡朝南郭偃㑹及敛盂高固逃归谷梁传曰鲁行父秃晋郄克眇卫孙良夫跛曹公子首伛故妇人笑之夏㑹于断道讨贰也盟于卷楚辞齐人晋人执晏弱于野王执蔡朝于原执南郭偃于温苗贲皇使见晏桓子归言于晋侯曰夫晏子何罪昔者诸侯事吾先君皆如不逮举言羣臣不信诸侯皆有贰志齐君恐不得礼故不出而使四子来左右或沮之曰君不出必执吾使故髙子及敛盂而逃夫三子者曰若絶君好宁归死焉为是犯难而来吾若善逆彼以怀来者吾又执之以信齐沮吾不既过矣乎过而不改而又久之以成其悔何利之有焉使反者得辞而害来者以惧诸侯将焉用之晋人缓之逸秋八月晋师还范武子将老召文子曰燮乎吾闻之喜怒以类者鲜易者实多诗曰君子如怒乱庶遄沮君子如祉乱庶遄已君子之喜怒以已乱也弗已者必益之郄子其或者欲已乱于齐乎不然余惧其益之也余将老欲使郄子逞其志庶有豸乎尔从二三子唯敬乃请老郄献子为政经十有八年春晋侯卫世子臧伐齐传十八年春晋侯卫大子臧伐齐至于阳谷齐侯㑹晋侯盟于缯以公子彊为质于晋晋师还蔡朝南郭偃逃归成公经元年夏臧孙许及晋侯盟于赤棘经二年夏六月癸酉季孙行父臧孙许叔孙侨如公孙婴齐帅师㑹晋郄克卫孙良夫曹公子首及齐侯战于鞍齐师败绩秋七月齐侯使国佐如师己酉及国佐盟于袁娄八月取汶阳田传二年春齐侯伐我北鄙孙桓子还于新筑不入遂如晋乞师臧宣叔亦如晋乞师皆主郄献子晋侯许之七百乗郄子曰此城濮之赋也有先君之明与先大夫之肃故捷克于先大夫无能为役请八百乗许之郄克将中军士燮佐上军栾书将下军韩厥为司马以救鲁卫臧宣叔逆晋师且道之季文子帅师㑹之及卫地韩献子将斩人郄献子驰将救之至则既斩之矣郄子使速以徇告其仆曰吾以分谤也师从齐师于莘六月壬申师至于靡笄之下齐侯使请战曰子以君师辱于敝邑不腆敝赋诘朝请见对曰晋与鲁卫兄弟也来告曰大国朝夕释感于敝邑之地寡君不忍使羣臣请于大国无令舆师淹于君地能进不能退君无所辱命齐侯曰大夫之许寡人之愿也若其不许亦将见也癸酉师陈于鞍邴夏御齐侯逢丑父为右晋解张御郄克郑丘缓为右齐侯曰余姑翦灭此而朝食不介马而驰之郄克伤于矢流血及屦未絶鼔音曰余病矣张侯曰自始合而矢贯余手及肘余折以御左轮朱殷岂敢言病吾子忍之缓曰自始合苟有险余必下推车子岂识之然子病矣张侯曰师之耳目在吾旗鼔进退从之此车一人殿之可以集事若之何其以病败君之大事也擐甲执兵固即死也病未及死吾子勉之左并辔右援桴而鼓马逸不能止师从之齐师败绩逐之三周华不注晋师从齐师入自丘舆击马陉齐侯使賔媚人赂以纪甗玉磬与地晋人许之曰羣臣帅赋舆以为鲁卫请若苟有以借口而复于寡君君之惠也秋七月晋师及齐国佐盟于爰娄使齐人归我汶阳之田公㑹晋师于上鄍赐三帅先路三命之服司马司空舆帅侯正亚旅皆受一命之服晋师归范文子后入武子曰无为吾望尔也乎对曰师有功国人喜以逆之先入必属耳目焉是代帅受名也故不敢武子曰吾知免矣郄伯见公曰子之力也夫对曰君之训也二三子之力也臣何力之有焉范叔见劳之如郄伯对曰庚所命也克之制也燮何力之有焉栾伯见公亦如之对曰燮之诏也士用命也书何力之有焉冬十一月晋侯使巩朔献齐捷于周王弗见使单襄公辞焉曰蛮夷戎狄不式王命滛湎毁常王命伐之则有献捷王亲受而劳之所以惩不敬劝有功也兄弟甥舅侵败王略王命伐之告事而已不献其功所以敬亲暱禁滛慝也今叔父克遂有功于齐而不使命卿镇抚王室所使来抚余一人而巩伯实来未有职司于王室又奸先王之礼余虽欲于巩伯其敢废旧典以忝叔父夫齐甥舅之国也而大师之后也宁不亦滛从其欲以怒叔父抑岂不可谏诲士庄伯不能对王使委于三吏礼之如侯伯克敌使大夫告庆之礼降于卿礼一等王以巩伯宴而私贿之使相告之曰非礼也勿籍经三年春王正月公㑹晋侯宋公卫侯曹伯伐郑秋晋郄克卫孙良夫伐廧咎如传三年春诸侯伐郑讨邲之役也夏晋人归楚公子谷臣与连尹襄老之尸于楚以求知罃于是荀首佐中军矣故楚人许之王送知罃曰子其怨我乎对曰二国治戎臣不才不胜其任以为俘馘执事不以衅鼓使归即戮君之惠也臣实不才又谁敢怨王曰然则徳我乎对曰二国图其社稷而求纾其民各惩其忿以相宥也两释累囚以成其好二国有好臣不与及其谁敢徳王曰子归何以报我对曰臣不任受怨君亦不任受徳无怨无徳不知所报王曰虽然必告不谷对曰以君之灵累臣得归骨于晋寡君之以为戮死且不朽若从君惠而免之以赐君之外臣首首其请于寡君而以戮于宗亦死且不朽若不获命而使嗣宗职次及于事而帅偏师以脩封疆虽遇执事其弗敢违其竭力致死无有二心以尽臣礼所以报也王曰晋未可与争重为之礼而归之秋伐廧咎如讨赤狄之余焉冬十二月甲戌晋作六军韩厥赵括巩朔韩穿荀骓赵旃皆为卿赏鞍之功也荀罃之在楚也郑贾人有将寘诸褚中以出既谋之未行而楚人归之贾人如晋荀罃善视之如实出已贾人曰吾无其功敢有其实乎吾小人不可以厚诬君子遂适齐传四年夏公如晋晋侯见公不敬季文子曰晋侯必不免诗曰敬之敬之天维显思命不易哉夫晋侯之命在诸侯矣可不敬乎晋赵婴通于赵庄姬经五年夏叔孙侨如㑹晋荀首于谷梁山崩冬十有二月己丑公㑹晋侯齐侯宋公卫侯郑伯曹伯邾子杞伯同盟于虫牢传五年春原屏放诸齐婴曰我在故栾氏不作我亡吾二昆其忧哉且人各有能有不能舍我何害弗听婴梦天使谓已祭余余福女使问诸士贞伯贞伯曰不识也既而告其人曰神福仁而祸滛滛而无罚福也祭其得亡乎祭之明日而亡夏晋荀首如齐逆女故宣伯餫诸谷梁山崩晋侯以传召伯宗伯宗辟重曰辟传重人曰待我不如捷之速也问其所曰绛人也问绛事焉曰梁山崩将召伯宗谋之问将若之何曰山有朽壤而崩可若何国主山川故山崩川竭君为之不举降服乗缦彻乐出次祝币史辞以礼焉其如此而已虽伯宗若之何伯宗请见之不可遂以告而从之冬同盟于虫牢郑服也经六年秋楚公子婴齐帅师伐郑冬季孙行父如晋晋栾书帅师救郑传六年晋人谋去故绛诸大夫皆曰必居郇瑕氏之地沃饶而近盬国利君乐不可失也韩献子将新中军且为仆大夫公揖而入献子从公立于寝庭谓献子曰何如对曰不可郇瑕氏土薄水浅其恶易觏易觏则民愁民愁则垫隘于是乎有沈溺重膇之疾不如新田土厚水深居之不疾有汾浍以流其恶且民从教十世之利也夫山泽林盬国之宝也国饶则民骄佚近宝公室乃贫不可谓乐公説从之夏四月丁丑晋迁于新田秋楚子重伐郑冬季文子如晋贺迁也晋栾书救郑与楚师遇于绕角楚师还晋师遂侵蔡楚公子申公子成以申息之师救蔡御诸桑隧赵同赵括欲战请于武子武子将许之知庄子范文子韩献子谏曰不可吾来救郑楚师去我吾遂至于此是迁戮也戮而不已又怒楚师战必不克虽克不令成师以出而败楚之二县何荣之有焉若不能败为辱已甚不如还也乃遂还于是军帅之欲战者衆或谓栾武子曰圣人与衆同欲是以济事子盍从衆子为大政将酌于民者也子之佐十一人其不欲战者三人而已欲战者可谓衆矣商书曰三人占从二人衆故也武子曰善钧从衆夫善衆之主也三卿为主可谓衆矣从之不亦可乎经七年秋楚公子婴齐帅师伐郑公㑹晋侯齐侯宋公卫侯曹伯莒子邾子杞伯救郑八月戊辰同盟于马陵传七年秋楚伐郑诸侯救郑郑囚郧公钟仪献诸晋八月同盟于马陵寻虫牢之盟且莒服故也晋人以钟仪归囚诸军府经八年春晋侯使韩穿来言汶阳之田归之于齐栾书帅师侵蔡夏晋杀其大夫赵同赵括冬十月叔孙侨如㑹晋士燮齐人邾人伐郯传八年春晋侯使韩穿来言汶阳之田归之于齐季文子饯之私焉曰大国制义以为盟主是以诸侯怀徳畏讨无有贰心谓汶阳之田敝邑之旧也而用师于齐使归诸敝邑今有二命曰归诸齐信以行义义以成命小国所望而怀也信不可知义无所立四方诸侯其谁不解体诗曰女也不爽士贰其行士也罔极二三其徳七年之中一与一夺二三孰甚焉士之二三犹丧妃耦而况霸主霸主将徳是以而二三之其何以长有诸侯乎诗曰犹之未逺是用大简行父惧晋之不逺犹而失诸侯也是以敢私言之晋栾书侵蔡遂侵楚获申骊楚师之还也晋侵沈获沈子揖初从知范韩也君子曰从善如流宜哉诗曰恺悌君子遐不作人求善也夫作人斯有功绩矣赵庄姬为赵婴之亡故譛之于晋侯曰原屏将为乱栾郄为徴夏六月晋讨赵同赵括武从姬氏畜于公宫以其田与祁奚韩厥言于晋侯曰成季之勲宣孟之忠而无后为善者其惧矣三代之令王皆数百年保天之禄夫岂无辟王頼前哲以免也周书曰不敢侮鳏寡所以明徳也乃立武而反其田焉经九年春王正月公㑹晋侯齐侯宋公卫侯郑伯曹伯莒子杞伯同盟于蒲秋七月晋人执郑伯晋栾书帅师伐郑冬十有一月秦人白狄伐晋传九年春为归汶阳之田故诸侯贰于晋晋人惧㑹于蒲以寻马陵之盟季文子谓范文子曰徳则不竞寻盟何为范文子曰勤以抚之寛以待之坚彊以御之明神以要之柔服而伐贰徳之次也将始㑹呉呉人不至秋郑伯如晋晋讨其贰于楚也执诸铜鞮栾书伐郑郑使伯蠲行成晋人杀之非礼也晋侯观于军府见钟仪问之曰南冠而絷者谁也有司对曰郑人所献楚囚也问其族曰泠人也与之琴操南音范文子曰楚囚君子也盍归之使合晋楚之成公从之重为之礼使归求成蔺敏修曰成者国之大事也国人愿之大臣谋之卜筮参乏君断之使介行之玉帛将之鬼神誓之七者具而后成可合也虽然犹恐有谗慝之口间之信不由中者败之今也一缧绁之泠人可以望其久好也哉故辱国体一非宜使楚人轻我二非宜惜夫范文子知楚囚之为君子而不知国体事宜之有所不顺也冬十一月秦人白狄伐晋诸侯贰故也十二月楚子使公子辰如晋报钟仪之使请脩好结成经十年夏五月公㑹晋侯齐侯宋公卫侯曹伯伐郑丙午晋侯獳卒传十年春晋侯使籴茷如楚报大宰子商之使也晋侯有疾五月晋立大子州蒲以为君而㑹诸侯伐郑刘敞权衡曰按经但言晋侯也无以明其是州蒲若欲贬晋书其名乃明耳此大事也仲尼岂忘之哉晋侯梦大厉被发及地搏膺而踊曰杀余孙不义余得请于帝矣坏大门及寝门而入公惧入于室又坏户公觉召桑田巫巫言如梦公曰何如曰不食新矣公疾病求医于秦秦伯使医缓为之未至公梦疾为二竖子曰彼良医也惧伤我焉逃之其一曰居肓之上膏之下若我何医至曰疾不可为也在肓之上膏之下攻之不可逹之不及药不至焉不可为也公曰良医也厚为之礼六月丙午晋侯欲麦使甸人献麦馈人为之召桑田巫示而杀之将食张如厠陷而卒小臣有晨梦负公以登天及日中负晋侯出诸厠遂以为殉秋公如晋晋人止公使送葬于是籴茷未反冬葬晋景公公送葬春秋分记卷五十五春秋分记卷五十六钦定四库全书春秋分记卷五十六宋程公说撰晋世本第四厉公悼公厉公成公经十有一年春王三月晋侯使郄犨来聘己丑及郄犫盟传十一年宋华元善于令尹子重又善于栾武子闻楚人既许晋籴茷成而使归复命矣冬华元如楚遂如晋合晋楚之成秦晋为成将㑹于令狐晋侯先至焉秦伯不肯涉河次于王城使史颗盟晋侯于河东晋郄犫盟秦伯于河西范文子曰是盟也何益齐盟所以质信也㑹所信之始也始之不从其可质乎秦伯归而背晋成经十有二年夏公㑹晋侯卫侯于𤨏泽秋晋人败狄于交刚传十二年春宋华元克合晋楚之成夏五月晋士燮㑹楚公子罢许偃癸亥盟于宋西门之外曰凢晋楚无相加戎好恶同之同恤菑危备救凶患若有害楚则晋伐之在晋楚亦如之交贽往来道路无壅谋其不协而讨不庭有渝此盟明神殛之俾队其师无克胙国郑伯如晋听成㑹于𤨏泽成故也狄人间宋之盟以侵晋秋晋人败狄于交刚晋郄至如楚聘且涖盟楚子享之子反相为地室而县焉郄至将登金奏作于下惊而走出子反曰日云莫矣寡君须矣吾子其入也賔曰君不忘先君之好施及下臣贶之以大礼重之以备乐如天之福两君相见何以代此下臣不敢子反曰如天之福两君相见无亦唯是一矢以相加遗焉用乐寡君须矣吾子其入也賔曰若让之以一矢祸之大者其何福之为世之治也诸侯间于天子之事则相朝也于是乎有享宴之礼享以训恭俭宴以示慈惠恭俭以行礼而慈惠以布政政以礼成民是以息百官承事朝而不夕此公侯之所以扞城其民也故诗曰赳赳武夫公侯干城及其乱也诸侯贪冒侵欲不忌争寻常以尽其民略其武夫以为己腹心股肱爪牙故诗曰赳赳武夫公侯腹心天下有道则公侯能为民干城而制其腹心乱则反之今吾子之言乱之道也不可以为灋然吾子主也至敢不从遂入卒事归以语范文子文子曰无礼必食言吾死无日矣夫冬楚公子罢如晋聘且涖盟十二月晋侯及楚公子罢盟于赤棘经十有三年春晋侯使郄锜来乞师三月公如京师夏五月公自京师遂㑹晋侯齐侯宋公卫侯郑伯曹伯邾人滕人伐秦传十三年春晋侯使郄锜来乞师将事不敬孟献子曰郄氏其亡乎礼身之干也敬身之基也郄子无基且先君之嗣卿也受命以求师将社稷是卫而惰弃君命也不亡何为三月公如京师宣伯欲赐请先使王以行人之礼礼焉孟献子从王以为介而重贿之公及诸侯朝王遂从刘康公成肃公㑹晋侯伐秦夏四月戊午晋侯使吕相絶秦曰昔逮我献公及穆公相好戮力同心申之以盟誓重之以昏姻天祸晋国文公如齐惠公如秦无禄献公即世穆公不忘旧徳俾我惠公用能奉祀于晋又不能成大勲而为韩之师亦悔于厥心用集我文公是穆之成也文公躬擐甲胄跋履山川踰越险阻征东之诸侯虞夏商周之𦙍而朝诸秦则亦既报旧徳矣郑人怒君之疆埸我文公帅诸侯及秦围郑秦大夫不询于我寡君擅及郑盟诸侯疾之将致命于秦文公恐惧绥静诸侯秦师克还无害则是我有大造于西也无禄文公即世穆为不弔蔑死我君寡我襄公迭我殽地奸絶我好伐我保城殄灭我费滑散离我兄弟挠乱我同盟倾覆我国家我襄公未忘君之旧勲而惧社稷之陨是以有殽之师犹愿赦罪于穆公穆公弗听而即楚谋我天诱其𠂻成王陨命穆公是以不克逞志于我穆襄即世康灵即位康公我之自出又欲阙翦我公室倾覆我社稷帅我蝥贼以来荡揺我邉疆我是以有令狐之役康犹不悛入我河曲伐我涑川俘我王官翦我羁马我是以有河曲之战东道之不通则是康公絶我好也及君之嗣也我君景公引领西望曰庶抚我乎君亦不惠称盟利吾有狄难入我河县焚我箕郜芟夷我农功䖍刘我边陲我是以有辅氏之聚君亦悔祸之延而欲徼福于先君献穆使伯车来命我景公曰吾与女同好弃恶复脩旧徳以追念前勲言誓未就景公即世我寡君是以有令狐之㑹君又不祥背弃盟誓白狄及君同州君之仇雠而我昏姻也君来赐命曰吾与女伐狄寡君不敢顾昏姻畏君之威而受命于吏君有二心于狄曰晋将伐女狄应且憎是用告我楚人恶君之二三其徳也亦来告我曰秦背令狐之盟而来求盟于我昭告昊天上帝秦三公楚三王曰余虽与晋出入余唯利是视不谷恶其无成徳是用宣之以惩不壹诸侯备闻此言斯是用痛心疾首暱就寡人寡人帅以听命唯好是求君若惠顾诸侯矜哀寡人而赐之盟则寡人之愿也其承宁诸侯以退岂敢徼乱君若不施大惠寡人不佞其不能以诸侯退矣敢尽布之执事俾执事实图利之秦桓公既与晋厉公为令狐之盟而又召狄与楚欲道以伐晋诸侯是以睦于晋晋栾书将中军荀庚佐之士燮将上军郄锜佐之韩厥将下军荀罃佐之赵旃将新军郄至佐之郄毅御戎栾鍼为右孟献子曰晋帅乘和师必有大功五月丁亥晋师以诸侯之师及秦师战于麻隧秦师败绩获秦成差及不更女父曹宣公卒于师师遂济泾及侯丽而还迓晋侯于新楚成肃公卒于瑕传十四年夏晋侯使郄犫送孙林父卫侯飨苦成叔寗惠子相苦成叔傲寗子曰苦成家其亡乎古之为享食也以观威仪省祸福也故诗曰兕觵其觩㫖酒思柔彼交匪傲万福来求今夫子傲取祸之道也经十有五年春三月癸丑公㑹晋侯卫侯郑伯曹伯宋世子成齐国佐邾人同盟于戚晋侯执曹伯归于京师冬十有一月叔孙侨如㑹晋士燮齐髙无咎宋华元卫孙林父郑公子䲡邾人㑹呉于钟离传十五年夏六月楚将北师子囊曰新与晋盟而背之无乃不可乎子反曰敌利则进何盟之有楚子侵郑遂侵卫栾武子欲报楚韩献子曰无庸使重其罪民将叛之无民孰战冬晋三郄害伯宗譛而杀之及栾弗忌伯州犂奔楚韩献子曰郄氏其不免乎善人天地之纪也而骤絶之不亡何待初伯宗毎朝其妻必戒之曰盗憎主人民恶其上子好直言必及于难十一月㑹吴于钟离始通呉也经十有六年夏六月晋侯使栾黡来乞师甲午晦晋侯及楚子郑伯战于鄢陵楚子郑师败绩秋公㑹晋侯齐侯卫侯宋华元邾人于沙随不见公公至自㑹公㑹尹子晋侯齐国佐邾人伐郑九月晋人执季孙行父舍之于苕丘传十六年春楚子求成于郑郑叛晋子驷从楚子盟于武城夏四月卫侯伐郑至于鸣鴈为晋故也晋侯将伐郑范文子曰若逞吾愿诸侯皆叛晋可以逞若唯郑叛晋国之忧可立侯也栾武子曰不可以当吾世而失诸侯必伐郑乃兴师栾书将中军士燮佐之郄锜将上军荀偃佐之韩厥将下军郄至佐新军荀罃居守郄犫如卫遂如齐皆乞师焉栾黡来乞师孟献子曰有胜矣戊寅晋师起郑人闻有晋师使告于楚姚句耳与往楚子救郑司马将中军令尹将左右尹子辛将右五月晋师济河闻楚师将至范文子欲反曰我伪逃楚可以纾忧夫合诸侯非吾所能也以遗能者我若羣臣辑睦以事君多矣武子曰不可六月晋楚遇于鄢陵范文子不欲战郄至曰韩之战惠公不振旅箕之役先轸不反命邲之师荀伯不复从皆晋之耻也子亦见先君之事矣今我辟楚又益耻也文子曰吾先君之亟战也有故秦狄齐楚皆彊不尽力子孙将弱今三疆服矣敌楚而已唯圣人能外内无患自非圣人外宁必有内忧盍释楚以为外惧乎甲午晦楚晨压晋军而陈军吏患之范匄趋进曰塞井夷灶陈于军中而踈行首晋楚唯天所授何患马文子执戈逐之曰国之存亡天也童子何知焉栾书曰楚师轻窕固垒而待之三日必退退而击之必获胜焉郄至曰楚有六间不可失也其二卿相恶王卒以旧郑陈而不整蛮军而不陈陈不违晦在陈而嚻合而加嚻各顾其后莫有鬬心旧不必良以犯天忌我必克之楚子登巢车以望晋军子重使大宰伯州犂侍于王后王曰骋而左右何也曰召军吏也皆聚于中军矣曰合谋也张幕矣曰䖍卜于先君也彻幕矣曰将发命也甚嚻且尘上矣曰将塞井夷灶而为行也皆乘矣左右执兵而下矣曰听誓也战乎曰未可知也乘而左右皆下矣曰战祷也伯州犂以公卒告王苗贲皇在晋侯之侧亦以王卒告皆曰国士在且厚不可当也苗贲皇言于晋侯曰楚之良在其中军王族而已请分良以击其左右而三军萃于王卒必大败之公筮之史曰吉其卦遇复䷁曰南国䠞射其元王中厥目国䠞王伤不败何待公从之有淖于前乃皆左右相违于淖歩毅御晋厉公栾鍼为右彭名御楚共主潘党为右石首御郑成公唐苟为右栾范以其族夹公行陷于淖栾书将载晋侯鍼曰书退国有大任焉得专之且侵官冒也失官慢也离局姦也有三罪焉不可犯也乃掀公以出于淖癸已潘尫之党与飬由基蹲甲而射之彻七札焉以示王曰君有二臣如此何忧于战王怒曰犬辱国诘朝尔射死艺吕锜梦射月中之退入于泥占之曰姬姓日也异姓月也必楚王也射而中之退入于泥亦必死矣及战射共王中目王召飬由基与之两矢使射吕锜中项伏弢以一矢复命郄至三遇楚子之卒见楚子必下免胄而趋风楚子使工尹襄问之以弓曰方事之殷也有韎韦之跗注君子也识见不谷而趋无乃伤乎郄至见客免胄承命曰君之外臣至从寡君之戎事以君之灵间蒙甲胄不敢拜命敢告不宁君命之辱为事之故敢肃使者三肃使者而退晋韩厥从郑伯其御杜溷罗曰速从之其御屡顾不在马可及也韩厥曰不可以再辱国君乃止郄至从郑伯其右茀翰胡曰谍辂之余从之乗而俘以下郄至曰伤国君有刑亦止石首曰卫懿公唯不去其旗是以败于荧乃内旌于弢中唐苟谓石首曰子在君侧败者壹大我不如子子以君免我请止乃死楚师薄于险叔山冉谓飬由基曰虽君有命为国故子必射乃射再发尽殪叔山冉搏人以投中车折轼晋师乃止囚楚公子茷栾鍼见子重之旌请曰楚人谓夫旌子重之麾也彼其子重也日臣之使于楚也子重问晋国之勇臣对曰好以衆整曰又何如臣对曰好以暇今两国治戎行人不使不可谓整临事而食言不可谓暇请摄饮焉公许之使行人执榼承饮造于子重曰寡君乏使使鍼御持矛是以不得犒从者使某摄饮子重曰夫子甞与吾言于楚必是故也不亦识乎受而饮之免使者而复皷旦而战见星未已子反命军吏察夷伤补卒乗缮甲兵展车马鸡鸣而食唯命是听晋人患之苗贲皇徇曰蒐乗补卒秣马利兵脩陈固列蓐食申祷明日复战乃逸楚囚王闻之召子反谋谷阳竖献饮于子反子反醉而不能见王曰天败楚也夫余不可以待乃宵遁晋入楚军三日谷范文子立于戎马之前曰君幼诸臣不佞何以及此君其戒之周书曰惟命不于常有德之谓楚师还及瑕子反曰侧亡君师敢忘其死王使止之弗及而卒战之日齐国佐髙无咎至于师卫侯出于卫公出于坏隤秋㑹于沙随谋伐郑也宣伯使告郄犫曰鲁侯待于壊隤以待胜者晋侯不见公七月公㑹尹武公及诸侯伐郑诸侯之师次于郑西我师次于督扬不敢过郑子叔声伯使叔孙豹请逆于晋师为食于郑郊师逆以至声伯四日不食以待之食使者而后食诸侯迁于制田知武子佐下军以诸侯之师侵陈至于鸣鹿遂侵蔡未反诸侯迁于颍上戊午郑子罕宵军之宋齐卫皆失军宣伯使告郄犫曰鲁之有季孟犹晋之有栾范也政令于是乎成今其谋曰晋政多门不可从也宁事齐楚有亡而已蔑从晋矣若欲得志于鲁请止行父而杀之我毙蔑也而事晋蔑有贰矣九月晋人执季文子于苕丘公还待于郓使子叔声伯请季孙于晋乃许鲁平赦季孙冬十二月季孙及郄犫盟于扈晋侯使郄至献楚捷于周与单襄公语骤称其伐单子语诸大夫曰温季其亡乎位于七人之下而求掩其上怨之所聚乱之本也多怨而阶乱何以在位夏书曰怨岂在明不见是图将慎其细也今而明之其可乎经十有七年夏公㑹尹子单子晋侯齐侯宋公卫侯曹伯邾人伐郑六月乙酉同盟于柯陵秋九月晋侯使荀罃来乞师冬公㑹单子晋侯宋公卫侯曹伯齐人邾人伐郑十有二月晋杀其大夫郄锜郄犫郄至传十七年春王正月郑子驷侵晋虚滑公㑹尹武公单襄公及诸侯伐郑范文子反自鄢陵使祝宗祈死曰君骄侈而克敌是天益其疾也难将作矣爱我者唯祝我使我速死无及于难范氏之福也六月戊辰士燮卒吕祖谦曰鄢陵之战晋直楚曲胜败之势显然易见然楚败之后君臣戒惧终始得全厉公一胜之后杀三郄又欲杀栾书中行偃君臣相贼范文子虽见之明忧之深终不能救厉公之骄至使祝宗祈死但以不见祸为幸使其加之讲学必将见几而作或出或处亦不至于徒欲速死而已乙酉同盟于柯陵寻戚之盟也冬诸侯伐郑楚公子申救郑厉公侈多外嬖反自鄢陵欲尽去羣大夫而立其左右胥童以胥克之废也怨郄氏而嬖于厉公郄锜夺夷阳五田五亦嬖于厉公郄犫与长鱼矫争田执而梏之与其父母妻子同一辕既矫亦嬖于厉公栾书怨郄至以其不从已而败楚师也欲废之使楚公子茷告公曰此战也郄至实召寡君以东师之未至也与军帅之不具也曰此必败吾因奉孙周以事君公告栾书书曰其有焉不然岂其死之不恤而受敌使乎君盍尝使诸周而察之郄至聘于周栾书使孙周见之公使觇之信遂怨郄至十二月厉公田与妇人先杀而饮酒后使大夫杀郄至奉豕寺人孟张夺之郄至射而杀之公曰季子欺余厉公欲作难胥童曰必先三郄族大多怨去大族不偪敌多怨有庸公曰然郄氏闻之郄锜欲攻公曰虽死君必危郄至曰人所以立信知勇也信不叛君知不害民勇不作乱失兹三者其谁与我死而多怨将安用之君实有臣而杀之其谓君何我之有罪吾死后矣若杀不辜将失其民欲安得乎待命而已受君之禄是以聚党有党而争命罪孰大焉壬午胥童夷羊五帅甲八百将攻郄氏长鱼矫请无用衆公使清沸魋助之抽戈结衽而伪讼者三郄将谋于榭矫以戈杀驹伯苦成叔于其位温季曰逃威也遂趋矫及诸其车以戈杀之皆尸诸朝胥童以甲刼栾书中行偃于朝矫曰不杀二子忧必及君公曰一朝而尸三卿余不忍益也对曰人将忍君臣闻乱在外为姦在内为轨御姦以徳御轨以刑不施而杀不可谓徳臣偪而不讨不可谓刑徳刑不立姦轨并至臣请行遂出奔狄公使辞于二子曰寡人有讨于郄氏郄氏既伏其辜矣大夫无辱其复职位皆再拜稽首曰君讨有罪而免臣于死君之惠也二臣虽死敢忘君徳乃皆归公使胥童为卿公游于匠丽氏栾书中行偃遂执公焉召士匄士匄辞召韩厥韩厥辞曰昔吾畜于赵氏孟姬之谗吾能违兵古人有言曰杀老牛莫之敢尸而况君乎二三子不能事君焉用厥也闰月乙夘晦栾书中行偃杀胥童民不与郄氏胥童道君为乱故皆书曰晋杀其大夫经十有八年春王正月晋杀其大夫胥童庚申晋弑其君州蒲公如晋夏晋侯使士匄来聘冬晋侯使士鲂来乞师十有二月仲孙蔑㑹晋侯宋公卫侯邾子齐崔杼同盟于虚朾传十八年春王正月庚申晋栾书中行偃使程滑弑厉公葬之于翼东门之外以车一乗使荀罃士鲂逆周子于京师而立之生十四年矣大夫逆于清原周子曰孤始愿不及此虽及此岂非天乎抑人之求君使出命也立而不从将安用君二三子用我今日否亦今日共而从君神之所福也对曰羣臣之愿也敢不唯命是听庚午盟而入馆于伯子同氏辛巳朝于武宫逐不臣者七人周子有兄而无慧不能辨菽麦故不可立二月乙酉朔晋悼公即位于朝始命百官施舍已责逮鳏寡振废滞匡乏困救灾患禁淫慝薄赋敛宥罪戾节器用时用民欲无犯时使魏相士鲂魏颉赵武为卿荀家荀㑹栾黡韩无忌为公族大夫使训卿之子弟共俭孝弟使士渥浊为大傅使脩范武子之法右行辛为司空使脩士蒍之法弁紏御戎校正属焉使训诸御知义荀賔为右司士属焉使训勇力之士时使卿无共御立军尉以摄之祁奚为中军尉羊舌职佐之魏绛为司马张老为候奄铎遏寇为上军尉籍偃为之司马使训卒乗亲以听命程郑为乘马御六驺属焉使训羣驺知礼凡六官之长皆民誉也举不失职官不易方爵不踰徳师不陵正旅不偪师民无谤言所以复霸也公如晋朝嗣君也夏六月晋范宣子来聘且拜朝也君子谓晋于是乎有礼秋杞伯朝于晋而请为昏冬十一月楚子重救彭城伐宋宋华元如晋告急韩献子为政曰欲求得人必先勤之成霸安疆自宋始矣晋侯师于台谷以救宋楚师还士鲂来乞师十二月㑹于虚朾谋救宋也悼公襄公经元年春王正月仲孙蔑㑹晋栾黡宋华元卫寗殖曹人莒人邾人滕人薛人围宋彭城夏晋韩厥帅师伐郑仲孙蔑㑹齐崔杼曹人邾人杞人次于鄫经二年夏六月晋师宋师卫寗殖侵郑秋七月仲孙蔑㑹晋荀罃宋华元卫孙林父曹人邾人于戚冬仲孙蔑㑹晋荀罃齐崔杼宋华元卫孙林父曹人邾人膝人薛人小邾人于戚遂城虎牢传二年秋七月郑伯腀卒晋师侵郑㑹于戚谋郑故也孟献子曰请城虎牢以偪郑知武子曰善鄫之㑹吾子闻崔子之言今不来矣滕薛小邾之不至皆齐故也寡君之忧不唯郑罃将复于寡君而请于齐得请而告吾子之功也若不得请事将在齐吾子之请诸侯之福也岂唯寡君頼之冬复㑹于戚齐崔武子及膝薛小邾之大夫皆㑹知武子之言故也遂城虎牢郑人乃成经三年夏四月公及晋侯盟于长樗六月公㑹单子晋侯宋公卫侯郑伯莒子邾子齐世子光已未同盟于鸡泽陈侯使袁侨如㑹戊寅叔孙豹及诸侯之大夫及陈袁侨盟冬晋荀罃帅师伐许传三年夏晋为郑服故且欲脩呉好将合诸侯使士匄告于齐曰寡君使匄以歳之不易不虞之不戒寡君愿与一二兄弟相见以谋不协请君临之使匄乞盟齐侯欲勿许而难为不协乃盟于耏外祁奚请老晋侯问嗣焉称解狐其雠也将立之而卒又问焉对曰午也可于是羊舌职死矣晋侯曰孰可以代之对曰赤也可于是使祁午为中军尉羊舌赤佐之君子谓祁奚于是能举善矣称其雠不为谄立其子不为比举其偏不为党商书曰无偏无党王道荡荡其祁奚之谓矣解狐得举祁午得位伯华得官建一官而三物成能举善也夫唯善故能举其类诗云唯其有之是以似之祁奚有焉刘安世曰祁奚外举其雠内举其子是也而谓之请老非也晋悼公之三年乃鲁襄公之三年祁奚请老而举解狐又举祁午后十八年晋平公之七年乃鲁襄公二十二年晋讨栾氏之难囚叔向叔向曰救我者必祁大夫外举不弃雠内举不失亲其独遗我乎于是祁奚老矣闻之见宣子而免之以七十请老至此年几九十矣虽不足怪然不若史记所载按晋世家悼公之三年晋㑹诸侯公问羣臣之可用者祁奚举解狐又举祁午据此则是时祁奚未必七十而请老也但举羣臣之中可用者耳当以世家为正六月公㑹单顷公及诸侯己未同盟于鸡泽晋侯使荀㑹逆呉子于淮上呉子不至陈成公使袁侨如㑹求成晋侯使和组父告于诸侯秋叔孙豹及诸侯之大夫及陈袁侨盟陈请服也晋侯之弟杨干乱行于曲梁魏绛戮其仆晋侯怒谓羊舌赤曰合诸侯以为荣也扬干为戮何辱如之必杀魏绛无失也对曰绛无贰志事君不辟难有罪不逃刑其将来辞何辱命焉言终魏绛至授仆人书将伏劒士鲂张老止之公读其书曰日君乏使使臣斯司马臣闻师衆以顺为武军事有死无犯为敬君合诸侯臣敢不敬君师不武执事不敬罪莫大焉臣惧其死以及扬干无所逃罪不能致训至于用钺臣之罪重敢有不从以怒君心请归死于司寇公跣而出曰寡人之言亲爱也吾子之讨军礼也寡人有弟弗能教训使干大命寡人之过也子无重寡人之过敢以为请晋侯以魏绛为能以刑佐民矣反役与之礼食使佐新军张老为中军司马士富为候奄许灵公事楚不会于鸡泽冬知武子伐许传四年冬无终子嘉父使孟乐如晋因魏庄子纳虎豹之皮以请和诸戎晋侯曰戎狄无亲而贪不如伐之魏绛曰诸侯新服陈新来和将观于我我徳则睦否则携贰劳师于戎而楚伐陈必弗能救是弃陈也诸华必叛戎禽兽也获戎失华无乃不可乎夏训有之曰有穷后羿公曰后羿何如对曰昔有夏之方衰也后羿自鉏迁于穷石因夏民以代夏政恃其射也不脩民事而淫于原兽弃武罗伯因熊髠尨圉而用寒浞寒浞伯明氏之谗子弟也伯明后寒弃之夷羿収之信而使之以为已相浞行媚于内而施赂于外愚弄其民而虞羿于田树之诈慝以取其国家外内咸服羿犹不悛将归自田家衆杀而亨之以食其子其子不忍食诸死于穷门靡奔有鬲氏浞因羿室生浇及豷恃其谗慝诈伪而不徳于民使浇用师灭斟灌及斟寻氏处浇于过处豷于戈靡自有鬲氏收二国之烬以灭浞而立少康少康灭浇于过后杼灭豷于戈有穷由是遂亡失人故也昔周辛甲之为大史也命百官官箴王阙于虞人之箴曰芒芒禹迹画为九州经启九道民有寝庙兽有茂草各有攸家徳用不扰在帝夷羿冒于原兽忘其国恤而思其麀牡武不可重用不恢于夏家兽臣司原敢告仆夫虞箴如是可不惩乎于是晋侯好田故魏绛及之公曰然则莫如和戎乎对曰和戎有五利焉戎狄荐居贵货易土土可贾焉一也边鄙不耸民狎其野穑人成功二也戎狄事晋四邻振动诸侯威怀三也以徳绥戎师徒不勤甲兵不顿四也鉴于后羿而用徳度逺至迩安五也君其图之公说使魏绛盟诸戎脩民事田以时经五年秋公㑹晋侯宋公陈侯卫侯郑伯曹伯莒子邾子滕子薛伯齐世子光吴人鄫人于戚冬戍陈楚公子贞帅师伐陈公㑹晋侯宋公卫侯郑伯曹伯齐世子光救陈传六年冬晋人以鄫故来讨曰何故亡鄫经七年冬十有二月公㑹晋侯宋公陈侯衞侯曹伯莒子邾子于鄬陈侯逃归传七年冬十月晋韩献子告老公族穆子有废疾将立之辞曰诗曰岂不夙夜谓行多露又曰弗躬弗亲庶民弗信无忌不才让其可乎请立起也与田苏游而曰好仁诗曰靖共尔位好是正直神之听之介尔景福恤民为徳正直为正正曲为直参和为仁如是则神听之介福降之立之不亦可乎庚戌使宣子朝遂老晋侯谓韩无忌仁使掌公族大夫楚围陈㑹于鄬以救之陈侯逃归经八年春王正月公如晋夏季孙宿㑹晋侯郑伯齐人宋人卫人邾人于邢丘传八年春公如晋朝且听朝聘之数夏五月甲辰㑹于邢丘以命朝聘之数使诸侯之大夫听命季孙宿齐髙厚宋向戍卫寗殖邾大夫㑹之大夫不书尊晋侯也冬郑及楚平范宣子聘鲁告将用师于郑公享之宣子赋摽有梅季武子曰谁敢哉今譬于草木寡君在君君之臭味也欢以承命何时之有武子赋角弓賔将出武子赋彤弓宣子曰城濮之役我先君文公献功于衡雍受彤弓于襄王以为子孙藏匄也先君守官之嗣也敢不承命君子以为知礼经九年冬公㑹晋侯宋公卫侯曹伯莒子邾子滕子薛伯杞伯小邾子齐世子光伐郑十有二月己亥同盟于戏传九年夏秦景公使士雃乞师于楚将以伐晋楚子许之子囊曰不可当今吾不能与晋争晋君类能而使之举不失选官不易方其卿譲于善其大夫不失守其士竞于教其庶人力于农穑商工皁𨽻不知迁业韩厥老矣知罃禀焉以为政范匄少于中行偃而上之使佐中军韩起少于栾黡而栾黡士鲂上之使佐上军魏绛多功以赵武为贤而为之佐君明臣忠上让下竞当是时也晋不可敌事之而后可君其图之王曰吾既许之矣虽不及晋必将出师秋楚子师于武城以为秦援秦人侵晋晋饥弗能报也晁补之曰天下有逹尊三爵一齿一徳一孟子以谓乌得有其一以慢其二哉盖贵老敬长所以训孝弟而贤能所在不必老长是以晋政类能少者位上羣臣乐推彊国罢争才之所在不系乎年也冬十月诸侯伐郑甲戌师于汜令于诸侯曰脩器备盛糇粮归老幼居疾于虎牢肆眚围郑郑人恐乃行成中行献子曰遂围之以待楚人之救也而与之战不然无成知武子曰许之盟而还师以敝楚人吾三分四军与诸侯之锐以逆来者于我未病楚不能矣犹愈于战暴骨以逞不可以争大劳未艾君子劳心小人劳力先王之制也诸侯皆不欲战乃许郑成十一月己亥同盟于戏郑服也晋人不得志于郑以诸侯复伐之十二月戊寅济于隂坂侵郑次于隂口而还晋侯归谋所以息民魏绛请施舍输积聚以贷自公以下苟有积者尽出之国无滞积亦无困人公无禁利亦无贪民祈以币更賔以特牲器用不作车服从给行之期年国乃有节三驾而楚不能与争经十年春公㑹晋侯宋公卫侯曹伯莒子邾子滕子薛伯杞伯小邾子齐世子光㑹呉于柤夏五月甲午遂灭偪阳晋师伐秦秋公㑹晋侯宋公卫侯曹伯莒子邾子齐世子光膝子薛伯杞伯小邾子伐郑冬戍郑虎牢传十年夏四月戊午㑹于柤晋荀偃士匄请伐偪阳五月灭之宋公享晋侯于楚丘请以桑林荀罃辞荀偃士匄曰诸侯宋鲁于是观礼鲁有禘乐賔祭用之宋以桑林享君不亦可乎舞师题以旌夏晋侯惧而退入于房去旌卒享而还及着雍疾卜桑林见荀偃士匄欲奔请祷焉荀罃不可曰我辞礼矣彼则以之犹有鬼神于彼加之晋侯有间六月荀罃伐秦报其侵也秋九月诸侯伐郑齐崔杼使大子光先至于师故长于滕己酉师于牛首诸侯之师城虎牢而戍之晋师城梧及制士鲂魏绛戍之书曰戍郑虎牢非郑地也言将归焉郑及晋平楚子囊救郑十一月诸侯之师还郑而南至于阳陵楚师不退知武子欲退曰今我逃楚楚必骄骄则可与战矣栾黡曰逃楚晋之耻也合诸侯以益耻不如死我将独进师遂进己亥与楚师夹颍而军子矫曰诸侯既有成行必不战矣不如从楚亦以退之宵涉颍与楚人盟栾黡欲伐郑师荀罃不可曰我实不能御楚又不能庇郑郑何罪不如致怨焉而还今伐其师楚必救之战而不克为诸侯笑克不可命不如还也丁未诸侯之师还侵郑北鄙而归经十有一年夏四月公会晋侯宋公卫侯曹伯齐世子光莒子邾子滕子薛伯杞伯小邾子伐郑秋七月己未同盟于亳城北公㑹晋侯宋公卫侯曹伯齐世子光莒子邾子膝子薛伯杞伯小邾子伐郑㑹于萧鱼传十一年夏四月诸侯伐郑六月㑹于北林师于向围郑观兵于南门郑人惧乃行成秋七月同盟于亳范宣子曰不慎必失诸侯诸侯道敝而无成能无贰乎乃盟载书曰凡我同盟无蕰年毋壅利毋保姦母留慝救灾患恤祸乱同好恶奖王室或间兹命司慎司盟名山名川羣神羣祀先王先公七姓十二国之祖明神殛之俾失其民队命亡氏踣其国家秋九月诸侯悉师以复伐郑观兵于郑东门郑人使王子伯骈行成甲戌晋赵武入盟郑伯冬十月丁亥郑子展出盟晋侯十二月戊寅㑹于萧鱼晋侯使叔肸告于诸侯公使臧孙纥对曰凡我同盟小国有罪大国致讨苟有以借手鲜不赦宥寡君闻命矣苏辙曰悼公与楚争郑三合诸侯之师其势足以举郑而却楚晋之羣臣中行偃栾黡之徒欲一战以服楚者衆矣惟知罃为中军将知用兵之难胜负之不可必三与楚遇皆迁延稽缓不与之战卒以弊楚而服郑此则知罃不用兵之功也郑人赂晋侯以师悝师触师蠲广车軘车淳十五乗甲兵备凡兵车百乗歌钟二肆及其镈磬女乐二八晋侯以乐之半赐魏绛曰子教寡人和诸戎狄以正诸华八年之中九合诸侯如乐之和无所不谐请与子乐之辞曰夫和戎狄国之福也八年之中九合诸侯诸侯无慝君之灵也二三子之劳也臣何力之有焉抑臣愿君安其乐而思其终也诗曰乐只君子殿天子之邦乐只君子福禄攸同便蕃左右亦是帅从夫乐以安徳义以处之礼以行之信以守之仁以厉之而后可以殿邦国同福禄来远人所谓乐也书曰居安思危思则有备有备无患敢以此规公曰子之教敢不承命抑微子寡人无以待戎不能济河夫赏国之典也藏在盟府不可废也子其受之魏绛于是乎始有金石之乐礼也秦伐晋以救郑己丑战于栎晋师败绩易秦故也传十三年夏荀罃士鲂卒晋侯蒐于緜上以治兵使士匄将中军辞曰伯游长昔臣习于知伯是以佐之非能贤也请从伯游荀偃将中军士匄佐之使韩起将上军辞以赵武又使栾黡辞曰臣不如韩起讳起愿上赵武君其听之使赵武将上军韩起佐之栾黡将下军魏绛佐之新军无帅晋侯难其人使其什吏率其卒乗官属以从于下军礼也晋国之民是以大和诸侯遂睦君子曰让礼之主也范宣子让其下皆让栾黡为汰弗敢违也晋国以平数世頼之刑善也夫一人刑善百姓休和可不务乎书曰一人有庆兆民頼之其宁惟永其是之谓乎周之兴也其诗曰仪刑文王万邦作孚言刑善也及其衰也其诗曰大夫不均我从事独贤言不让也世之治也君子尚能而让其下小人农力以事其上是以上下有礼而谗慝黜逺由不争也谓之懿徳及其乱也君子称其功以加小人小人伐其技以冯君子是以上下无礼乱虐并生由争善也谓之昏徳国家之敝恒必由之经十有四年春王正月季孙宿叔老㑹晋士匄齐人宋人卫人郑公孙虿曹人莒人邾人滕人薛人杞人小邾人㑹呉于向夏四月叔孙豹㑹晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦冬季孙宿㑹晋士匄宋华阅卫孙林父郑公孙虿莒人邾人于戚传十四年春㑹于向为吴谋楚也夏诸侯之大夫从晋侯伐秦以报栎之役也晋侯待于竟使六卿帅诸侯之师以进及泾不济叔向见叔孙穆子穆子赋匏有苦叶叔向退而其舟鲁人莒人先济郑子蟜见卫北宫懿子曰与人而不固取恶莫甚焉若社稷何懿子説二子见诸侯之师而劝之济济泾而次秦人毒泾上流师人多死郑司马子蟜帅郑师以进师皆从之至于棫林不获成焉荀偃令曰鸡鸣而驾塞井夷灶唯余马首是瞻栾黡曰晋国之命未是有也余马首欲东乃归下军从之左史谓魏庄子曰不待中行伯乎庄子曰夫子命从帅栾伯吾帅也吾将从之从帅所以待夫子也伯游曰吾令实过悔之何及多遗秦禽乃命大还晋人谓之迁延之役栾鍼曰此役也报栎之败也役又无功晋之耻也吾有二位于戎路敢不耻乎与士鞅驰秦师死焉士鞅反栾黡谓士匄曰余弟不欲往而子召之余弟死而子来是而子杀余之弟也弗逐余亦将杀之士鞅奔秦于是齐崔杼宋华阅仲江㑹伐秦不书惰也向之㑹亦如之卫北宫括不书于向书于伐秦摄也秦伯问于士鞅曰晋大夫其谁先亡对曰其栾氏乎秦伯曰以其汰乎对曰然栾黡汰虐已甚犹可以免其在盈乎秦伯曰何故对曰武子之徳在民如周人之思召公焉爱其甘棠况其子乎栾黡死盈之善未能及人武子所施没矣而黡之怨实章将于是乎在秦伯以为知言为之请于晋而复之师归自伐秦晋侯舍新军礼也成国不过半天子之军周为六军诸侯之大者三军可也于是知朔生盈而死盈生六年而武子卒彘裘亦幼皆未可立也新军无帅故舍之冬会于戚谋定卫也范宣子假羽毛于齐而弗归齐人始贰经十有五年冬十有一月癸亥晋侯周卒传十五年秋邾人伐我使告于晋将为㑹以讨邾莒晋侯有疾乃止冬晋悼公卒遂不克㑹郑公孙夏如晋奔䘮子蟜送葬春秋分记卷五十六春秋分记卷五十七钦定四库全书春秋分记卷五十七宋程公说撰晋世本第五平公昭公平公襄公经十有六年春王正月葬晋悼公三月公㑹晋侯宋公卫侯郑伯曹伯莒子邾子薛伯杞伯小邾子于湨梁戊寅大夫盟晋人执莒子邾子以归夏五月叔老㑹郑伯晋荀偃卫寗殖宋人伐许传十六年春葬晋悼公平公即位羊舌肸为传张君臣为中军司马祁奚韩襄栾盈士鞅为公族大夫虞丘书为乗马御改服脩官烝于曲沃警守而下㑹于湨梁命归侵田以我故执邾宣公莒犂比公且曰通齐楚之使晋侯与诸侯宴于温使诸侯大夫盟齐髙厚髙厚逃归于是叔孙豹晋荀偃宋向戍卫寗殖郑公孙虿小邾之大夫盟曰同讨不庭董仲舒繁露竹林篇云湨梁之盟信在大夫而春秋刺之为其夺君尊也经十有八年冬十月公㑹晋侯宋公卫侯郑伯曹伯莒子邾子膝子薛伯杞伯小邾子同围齐传十八年秋齐侯伐我北鄙中行献子将伐齐梦与厉公讼弗胜公以戈击之首队于前跪而戴之奉之以走见梗阳之巫臯他日见诸道与之言同巫曰今兹主必死若有事于东方则可以逞献子许诺晋侯伐齐将济河献子以朱丝系玉二瑴而祷曰齐环怙恃其险负其衆庶弃好背盟陵虐神主曾臣彪将率诸侯以讨焉其官臣偃实先后之苟捷有功无作神羞官臣偃无敢复济唯尔有神裁之沈玉而济冬十月㑹于鲁济寻湨梁之言同伐齐齐侯御诸平隂丙寅晦齐师夜遁十一月丁夘朔入平隂遂从齐师晋人欲逐归者鲁卫请攻险已夘荀偃士匄以中军克京兹乙酉魏绛栾盈以下军克邿赵武韩起以上军围卢弗克十二月己亥焚雍门及西郭南郭刘难士弱率诸侯之师焚申池之竹木壬寅焚东郭北郭范鞅门于扬门州绰门于东闾甲辰东侵及潍南及沂经十有九年春王正月诸侯盟于祝柯晋人执邾子秋七月晋士匄帅师侵齐至谷闻齐侯卒乃还冬叔孙豹会晋士匄于柯传十九年春诸侯还自沂上盟于督杨曰大毋侵小执邾悼公晋侯先归公享晋六卿于蒲圃赐之三命之服军尉司马司空舆尉候奄皆受一命之服贿荀偃束锦加璧乗马先呉寿梦之鼎荀偃瘅疽生疡于头济河及着雍病目出大夫先归者皆反士匄请见弗内请后曰郑甥可二月甲寅卒而视不可含宣子盥而抚之曰事呉敢不如事上犹视栾怀子曰其为未卒事于齐故也乎乃复抚之曰主苟终所不嗣事于齐者有如河乃瞑受含宣子出曰吾浅之为丈夫也晁补之曰宣子以事其子呉自誓而犹视而怀子以嗣事于齐祷之则瞑故宣子自以为浅期也然宣子怀子皆晋之望也譬巫觋妾妇抚尸喋嗫何其妖且鄙哉桓谭言病而目出初死目未合尸冷乃合非其有所知也谭言是矣晋栾鲂帅师从卫孙文子伐齐季武子如晋拜师晋侯享之范宣子为政赋黍苗季武子兴再拜稽首曰小国之仰大国也如百谷之仰膏雨焉若常膏之其天下辑睦岂唯敝邑赋六月冬十一月齐及晋平盟于大隧故穆叔㑹范宣子于柯穆叔见叔向赋载驰之四章叔向曰肸敢不承命经二十年夏六月庚中公㑹晋侯齐侯宋公卫侯郑伯曹伯莒子邾子膝子薛伯杞伯小邾子盟于澶渊传二十年夏盟于澶渊齐成故也经二十有一年秋晋栾盈出奔楚冬公㑹晋侯齐侯宋公卫侯郑伯曹伯莒子邾子于商任传二十一年栾桓子娶于范宣子生怀子范鞅以其亡也怨栾氏故与栾盈为公族大夫而不相能桓子卒栾祁与其老州賔通几亡室矣怀子患之祁惧其讨也愬诸宣子曰盈将为乱以范氏为死桓主而专政矣曰吾父逐鞅也不怒而以宠报之又与吾同官而专之吾父死而益冨死吾父而专于国有死而已吾蔑从之矣其谋如是惧害于主吾不敢不言范鞅为之徴怀子好施士多归之宣子畏其多士也信之怀子为下卿宣子使城着而遂逐之秋栾盈出奔楚宣子杀箕遗黄渊嘉父司空靖邴豫董叔邴师申书羊舌虎叔罢囚伯华叔向籍偃人谓叔向曰子离于罪其为不知乎叔向曰与其死亡若何诗曰优哉游哉聊以卒歳知也乐王鲋见叔向曰吾为子请叔向弗应出不拜其人皆咎叔向叔向曰必祁大夫室老闻之曰乐王鲋言于君无不行求赦吾子吾子不许祁大夫所不能也而曰必由之何也叔向曰乐王鲋从君者也何能行祁大夫外举不弃雠内举不失亲其独遗我乎诗曰有觉徳行四国顺之夫子觉者也晋侯问叔向之罪于乐王鲋对曰不弃其亲其有焉于是祁奚老矣闻之乗驲而见宣子曰诗曰惠我无疆子孙保之书曰圣有谟勲明征定保夫谋而鲜过惠训不倦者叔向有焉社稷之固也犹将十世宥之以劝能者今壹不免其身以弃社稷不亦惑乎鲧殛而禹兴伊尹放大甲而相之卒无怨色管蔡为戮周公右王若之何其以虎也弃社稷子为善谁敢不勉多杀何为宣子说与之乗以言诸公而免之不见叔向而归叔向亦不告免焉而朝初叔向之母妬叔虎之母美而不使其子皆谏其母其母曰深山大泽实生龙蛇彼美余惧其生龙蛇以祸女女敝族也国多大宠不仁人间之不亦难乎余何爱焉使往视寝生叔虎美而有勇力栾怀子嬖之故羊舌氏之族及于难栾盈过于周周西鄙掠之辞于行人曰天子陪臣盈得罪于王之守臣将逃罪罪重于郊甸无所伏窜敢布其死昔陪臣书能输力于王室王施惠焉其子黡不能保任其父之劳大君若不弃书之力亡臣犹有所逃若弃书之力而思黡之罪臣戮余也将归死于尉氏不敢还矣敢布四体唯大君命焉王曰尤而效之其又甚焉使司徒禁掠栾氏者归所取焉使候出诸轘辕冬㑹于商任铜栾氏也知起中行喜州绰邢蒯出奔齐皆栾氏之党也乐王鲋谓范宣子曰盍反州绰邢蒯勇士也宣子曰彼栾氏之勇也余何获焉王鲋曰子为彼栾氏乃亦子之勇也经二十有二年冬公㑹晋侯齐侯宋公卫侯郑伯曹伯莒子邾子薛伯杞伯小邾子于沙随传二十二年秋栾盈自楚适齐晏平仲言于齐侯曰商任之㑹受命于晋今纳栾氏将安用之小所以事大信也失信不立君其图之弗听冬㑹于沙随复锢栾氏也栾盈犹在齐经二十有三年夏晋栾盈复入于曲沃秋齐侯伐卫遂伐晋八月叔孙豹帅师救晋次于雍榆冬十月晋人杀栾盈传二十三年春杞孝公卒晋悼夫人䘮之平公不彻乐非礼也礼为邻国阙夏晋将嫁女于呉齐侯使析归父媵之以藩载栾盈及其士纳诸曲沃栾盈夜见胥午而告之对曰不可天之所废谁能兴之子必不免吾非爱死也知不集也盈曰虽然因子而死吾无悔矣我实不天子无咎焉许诺伏之而觞曲沃人乐作午言曰今也得栾孺子何如对曰得主而为之死犹不死也皆叹有泣者爵行又言皆曰得主何贰之有盈出徧拜之四月栾盈帅曲沃之甲因魏献子以昼入绛初栾盈佐魏庄子于下军献子私焉故因之赵氏以原屏之难怨栾氏韩赵方睦中行氏以伐秦之役怨栾氏而固与范氏和亲知悼子少而听于中行氏程郑嬖于公唯魏氏及七舆大夫与之乐王鲋侍坐于范宣子或告曰栾氏至矣宣子惧桓子曰奉君以走固宫必无害也且栾氏多怨子为政栾氏自外子在位其利多矣既有利权又执民柄将何惧焉栾氏所得其唯魏氏乎而可强取也夫克乱在权子无懈矣公有姻丧王鲋使宣子墨缞冒绖二妇人辇以如公奉公以如固宫范鞅逆魏舒则成列既乗将逆栾氏矣趋进曰栾氏帅贼以入鞅之父与二三子在君所矣使鞅逆吾子鞅请骖乗持带遂超乗右抚劒左援带命驱之出仆请鞅曰之公宣子逆诸阶执其手赂之以曲沃初斐豹𨽻也着于丹书栾氏之力臣曰督戎国人惧之斐豹谓宣子曰苟焚丹书我杀督戎宣子喜曰而杀之所不请于君焚丹书者有如日乃出豹而闭之督戎从之踰隐而待之督戎踰入豹自后击而杀之范氏之徒在台后栾氏乗公门宣子谓鞅曰矢及君屋死之鞅用劒以帅卒栾氏退摄车从之遇栾乐曰乐免之死将讼女于天乐射之不中又注则乗槐本而覆或以㦸钩之断肘而死栾鲂伤栾盈奔曲沃晋人围之秋齐侯伐卫遂伐晋取朝歌为二队入孟门登大行张武军于荧庭戍郫邵封少水以报平隂之役乃还赵胜帅东阳之师以追之获晏氂八月叔孙豹帅师救晋次于雍榆礼也冯正符曰救而言次者缓也先言救者鲁君之命也后言次者罪豹之专止也左氏谓之礼非焉冬十月晋人克栾盈于曲沃尽杀栾氏之族党鲂出奔宋书曰晋人杀栾盈不言大夫言自外也黎錞曰前书曰晋栾盈出奔楚则非晋大夫也次书曰栾盈入于晋入于曲沃则晋之寇也此书曰晋人杀栾盈则讨贼之辞也晋人者举衆也经二十有四年秋八月公㑹晋侯宋公卫侯郑伯曹伯莒子邾子膝子薛伯杞伯小邾子于夷仪传二十四年范宣子为政诸侯之币重郑人病之二月郑伯如晋子产寓书于子西以告宣子曰子为晋国四邻诸侯不闻令徳而闻重币侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子赖之则晋国贰诸侯贰则晋国坏晋国贰则子之家坏何没没也将焉用贿夫令名徳之舆也徳国家之基也有基无坏无亦是务乎有徳则乐乐则能乆诗云乐只君子邦家之基有令徳也夫上帝临女无贰尔心有令名也夫恕思以明徳则令名载而行之是以逺至迩安毋宁使人谓子子实生我而谓子浚我以生乎象有齿以焚其身贿也宣子説乃轻币秋㑹于夷仪将以伐齐水不克冬晋侯嬖程郑使佐下军郑行人公孙挥如晋聘程郑问焉曰敢问降阶何由子羽不能对归以语然明然明曰是将死矣不然将亡贵而知惧惧而思降乃得其阶下人而已又何问焉且夫既登而求降阶者知人也不在程郑其有亡衅乎不然其有惑疾将死而忧也经二十有五年夏五月公㑹晋侯宋公卫侯郑伯曹伯莒子邾子滕子薛伯杞伯小邾子于夷仪秋八月己巳诸侯同盟于重丘传二十五年夏五月晋侯济自泮㑹于夷仪伐齐以报朝歌之役齐人以庄公说使隰鉏请成庆封如师男女以班赂晋侯以宗器乐器自六正五吏三十帅三军之大夫百官之正长师旅及处守者皆有赂晋侯许之使叔向告于诸侯公使子服惠伯对曰君舍有罪以靖小国君之惠也寡君闻命矣秋七月己巳同盟于重丘齐成故也赵文子为政令薄诸侯之币而重其礼穆叔见之谓穆叔曰自今以往兵其少弭矣齐崔庆新得政将求善于诸侯武也知楚令尹若敬行其礼道之以文辞以靖诸侯兵可以弭冬十二月晋程郑卒传㑹于夷仪之歳齐人城郏其五月秦晋为成晋韩起如秦涖盟秦伯车如晋涖盟成而不结经二十有六年夏晋侯使荀呉来聘公㑹晋人郑良霄宋人曹人于澶渊秋晋人执卫寗喜传二十六年春秦伯之弟鍼如晋脩成叔向命召行人子贠行人子朱曰朱也当御三云叔向不应子朱怒曰班爵同何以黜朱于朝抚劒从之叔向曰秦晋不和乆矣今日之事幸而集晋国赖之不集三军暴骨子贠道二国之言无私子常易之姦以事君者吾所能御也拂衣从之人救之平公曰晋其庶乎吾臣之所争者大师旷曰公室惧卑臣不心竞而力争不务徳而争善私欲已侈能无卑乎吕祖谦曰叔向知子朱之姦而不能去罪一也激子朱之怒致按劒相逐罪二也叔向之罪则然矣亦平公庸闇有以致之安有行人持刃于朝曾无顾忌平公方且曰吾臣所争者大此以乱为治以危为安闇之极者也幸而得一师旷与之言私欲侈公室争覇业能无衰乎晋人为孙氏故召诸侯将以讨卫也夏中行穆子来聘召公也六月公㑹晋赵武宋向戍郑良霄曹人于澶渊以讨卫疆戚田晋人执寗喜北宫遗使女齐以先归卫侯如晋晋人执而囚之于士弱氏秋七月齐侯郑伯为卫侯故如晋晋侯兼享之晋侯赋嘉乐国景子相齐侯赋蓼萧子产相郑伯赋缁衣叔向命晋侯拜二君曰寡君敢拜齐君之安我先君之宗祧也敢拜郑君之不贰也国子使晏平仲私于叔向曰晋君宣其明徳于诸侯恤其患而补其阙正其违而治其烦所以为盟主也今为臣执君若之何叔向告赵文子文子以告晋侯晋侯言卫侯之罪使叔向告二君国子赋辔之柔矣子展赋将仲子兮晋侯乃许归卫侯冬十二月卫人归卫姬于晋乃释卫侯君子是以知平公之失政也晋韩宣子聘于周王使请事对曰晋士起将归时事于宰旅无他事矣王闻之曰韩氏其昌阜于晋乎辞不失旧齐人城郏之歳其夏齐乌余以廪丘奔晋袭卫羊角取之遂袭我髙鱼有大雨自其窦入介于其库以登其城克而取之又取邑于宋于是范宣子卒诸侯弗能治也及赵文子为政乃卒治之文子言于晋侯曰晋为盟主诸侯或相侵也则讨而使归其地今乌余之邑皆讨类也而贪之是无以为盟主也请归之公曰诺孰可使也对曰胥梁带能无用师晋侯使往经二十有七年夏叔孙豹㑹晋赵武楚屈建蔡公孙归生卫石恶陈孔奂郑良霄许人曹人于宋秋七月辛巳豹及诸侯之大夫盟于宋传二十七年春胥梁带使诸䘮邑者具车徒以受地必周使乌余具车徒以受封乌余以其衆出使诸侯伪效乌余之封者而遂执之尽获之皆取其邑而归诸侯诸侯是以睦于晋宋向戍善于赵文子又善于令尹子木欲弭诸侯之兵以为名五月甲辰晋赵武至于宋六月甲寅晋荀盈从赵武至壬戌楚公子黒肱成言于晋丁夘宋向戍如陈从子木成言于楚子木谓向戍请晋楚之从交相见也秋七月戊寅左师至庚辰子木至自陈辛巳将盟于宋西门之外晋楚争先晋人曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也乆矣岂专在晋叔向谓赵孟曰子务徳无争先乃先楚人书先晋晋有信也壬午宋公兼享晋楚之大夫赵孟为客子木问于赵孟曰范武子之徳何如对曰夫子之家事治言于晋国无隐情其祝史陈信于鬼神无愧辞子木归以语王王曰尚矣哉能歆神人宜其光辅五君以为盟主也子木又语王曰宜晋之伯也有叔向以佐其卿楚无以当之不可与争晋荀盈遂如楚涖盟九月楚薳罢如晋涖盟晋侯享之传二十八年夏齐侯陈侯蔡侯北燕伯杞伯胡子沈子白狄朝于晋宋之盟故也齐侯将行庆封曰我不与盟何为于晋陈文子曰先事后贿礼也小事大未获事焉从之如志礼也虽不与盟敢叛晋乎重丘之盟未可忘也子其劝行经二十有九年夏仲孙羯㑹晋荀盈齐髙止宋华定卫世叔仪郑公孙段曹人莒人膝人薛人小邾人城杞晋侯使士鞅来聘传二十九年晋平公杞出也故治杞六月知悼子合诸侯之大夫以城杞孟孝伯㑹之郑子大叔与伯石往子大叔见大叔文子与之语文子曰甚乎其城杞也子大叔曰若之何哉晋国不恤周宗之阙而夏肄是屏其弃诸姬亦可知也已诸姬是弃其谁归之吉也闻之弃同即异是谓离徳诗曰协比其邻昬姻孔云晋不邻矣其谁云之范献子来聘拜城杞也晋侯使司马女叔侯来治杞田弗尽归也晋悼夫人愠曰齐也取货先君若有知也不尚取之公告叔侯叔侯曰虞虢焦滑霍扬韩魏皆姬姓也晋是以大若非侵小将何所取武献以下兼国多矣谁得治之杞夏余也而即东夷鲁周公之后也而睦于晋以杞封鲁犹可而何有焉鲁之于晋也职贡不乏玩好时至公卿大夫相继于朝史不絶书府无虚月如是可矣何必瘠鲁以肥杞且先君而有知也毋宁夫人而焉用老臣呉季札聘于晋説赵文子韩宣子魏献子曰晋国其萃于三族乎説叔向将行谓叔向曰吾子勉之君侈而多良大夫皆富政将在家吾子好直必思自免于难经三十年冬十月晋人齐人宋人卫人郑人曹人莒人邾人滕人薛人杞人小邾人㑹于澶渊宋灾故传三十年春二月癸未晋悼夫人食舆人之城杞者绛县人或年长矣无子而往与于食有与疑年使之年曰臣小人也不知纪年臣生之歳正月甲子朔四百有四十五甲子矣其季于今三之一也吏走问诸朝师旷曰鲁叔仲惠伯㑹郄成子于承匡之岁也是歳也狄伐鲁叔孙庄叔于是乎败狄于咸获长狄侨如及虺也豹也而皆以名其子七十三年矣史赵曰亥有二首六身下二如身是其日数也士文伯曰然则二万六千六百有六旬也赵孟问其县大夫则其属也召之而谢过焉曰武不才任君之大事以晋国之多虞不能由吾子使吾子辱在泥涂乆矣武之罪也敢谢不才遂仕之使助为政辞以老与之田使为君复陶以为綘县师而废其舆尉于是鲁使者在晋归以语诸大夫季武子曰晋未可媮也有赵孟以为大夫有伯瑕以为佐有史赵师旷而咨度焉有叔向女齐以师保其君其朝多君子其庸可媮乎勉事之而后可刘安世曰臣生之歳正月甲子朔四百有四十五甲子矣其季于今三之一也七十三年之中闰余乗除可得此甲子之数所谓其季于今三之一者季者末也今今日也谓已得四百四十四全甲子其末一甲子六十日而今日乃癸未才得二十日也故曰三之一文公之十一年夏叔彭生㑹晋郄缺于承匡冬十月甲午叔孙得臣败狄于咸文公尽十八年宣公尽十八年成公尽十八年至襄公三十年通七十四年以表考之文公十一年嵗在乙巳襄公三十年嵗在戊午今乃云七十三年者谓襄公之三十年上距文公之十一年得七十三年也所谓亥二首六身者注云亥字二画在上併三六为身如算之六盖古之亥字如此写故曰二首六身其下六画如算子三箇六数所谓下二如身是其日数者注云下亥上二画立置身傍盖如者往也移下亥上二画往于亥字身反则当如此写其左竖者二画乃二万也其右重者六画乃三箇算子六数则六千六百六旬也故曰是其日数也且四百四十五甲子合得二万六千七百今乃差四十日者则前所谓其季于今三之一谓其末甲子才得二十日故少四十日也不谓之日而谓之旬古以甲子数日故谓之旬与书朞三百有六旬有六日同义传三十一年春王正月穆叔至自㑹见孟孝伯语之曰赵孟将死矣其语偷不似民主且年未盈五十而谆谆焉如八九十者弗能乆矣若赵孟死为政者其韩子乎晋君将失政矣若不树焉使早备鲁既而政在大夫韩子懦弱大夫多贪求欲无厌齐楚未足与也鲁其惧哉又与季孙语晋故季孙不从及赵文子卒晋公室卑政在侈家韩宣子为政不能图诸侯鲁不堪晋求谗慝𢎞多是以有平丘之㑹昭公经元年春王正月叔孙豹㑹晋赵武楚公子围齐国弱宋向戍卫齐恶陈公子招蔡公孙归生郑罕虎许人曹人于虢夏六月晋荀呉帅师败狄于大卤传元年春㑹于虢寻宋之盟也祁午谓赵文子曰宋之盟楚人得志于晋今令尹之不信诸侯之所闻也子弗戒惧又如宋子木之信称于诸侯犹诈晋而驾焉况不信之尤者乎楚重得志于晋晋之耻也子相晋国以为盟主于今七年矣再合诸侯三合大夫服齐狄宁东夏平秦乱城淳于师徒不顿国家不罢民无谤讟诸侯无怨天无大灾子之力也有令名矣而终之以耻午也是惧吾子其不可以不戒文子曰武受赐矣然宋之盟子木有祸人之心武有仁人之心是楚所以驾于晋也今武犹是心也楚又行僣非所害也武将信以为本循而行之譬如农夫是穮是蓘虽有饥馑必有丰年且吾闻之能信不为人下吾未能也诗曰不僣不贼鲜不为则信也能为人则者不为人下矣吾不能是难楚不为患楚令尹围请用牲读旧书加于牲上而已晋人许之三月甲辰盟夏四月赵孟叔孙豹曹大夫入于郑郑伯兼享之子皮戒赵孟礼终赵孟赋瓠叶子皮遂戒穆叔且告之穆叔曰赵孟欲一献子其从之子皮曰敢乎穆叔曰夫人之所欲也又何不敢及享具五献之笾豆于幕下赵孟辞私于子产曰武请于冢宰矣乃用一献赵孟为客礼终乃宴穆叔赋鹊巢赵孟曰武不堪也又赋采蘩曰小国为蘩大国省穑而用之其何实非命子皮赋野有死麕之卒章赵孟赋常棣且曰吾兄弟比以安尨也可使无吠穆叔子皮及曹大夫兴拜举兕爵曰小国赖子知免于戾矣饮酒乐赵孟出曰吾不复此矣天王使刘定公劳赵孟于颍舘于雒汭刘子曰美哉禹功明徳逺矣微禹吾其鱼乎吾与子弁冕端委以治民临诸侯禹之力也子盍亦逺绩禹功而大庇民乎对曰老夫罪戾是惧焉能恤逺吾侪偷食朝不谋夕何其长也刘子归以语王曰谚所谓老将知而耄及之者其赵孟之谓乎为晋正卿以主诸侯而侪于𨽻人朝不谋夕弃神人矣神怒民叛何以能乆赵孟不复年矣神怒不歆其祀民叛不即其事祀事不从又何以年六月晋中行穆子败无终及羣狄于太原崇卒也为五陈以相离两于前伍于后专为右角参为左角偏为前拒以诱之翟人笑之未陈而薄之大败之秋晋侯有疾郑伯使公孙侨如晋聘且问疾叔向问焉曰寡君之疾病卜人曰实沈台骀为祟史莫之知敢问此何神也子产曰昔髙辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰为商星迁实沈于大夏主参唐人是因以服事夏商其季世曰唐叔虞当武王邑姜方震大叔梦帝谓已余命而子曰虞将与之唐属诸参而蕃育其子孙及生有文在其手曰虞遂以命之及成王灭唐而封大叔焉故参为晋星由是观之则实沈参神也昔金天氏有裔子曰昧为𤣥𡨕师生允格台骀台骀能业其官宣汾洮障大泽以处大原帝用嘉之封诸汾川沈姒蓐黄实守其祀今晋主汾而灭之矣由是观之则台骀汾神也抑此二者不及君身山川之神则水旱疠疫之灾于是乎禜之日月星辰之神则雪霜风雨之不时于是乎禜之若君身则亦出入饮食哀乐之事也山川星辰之神又何为焉侨闻之君子有四时朝以听政昼以访问夕以修令夜以安身于是乎节宣其气勿使有所壅闭湫底以露其体兹心不爽而昏乱百度今无乃壹之则生疾矣侨又闻之内官不及同姓其生不殖美先尽矣则相生疾君子是以恶之故志曰买妾不知其姓则卜之违此二者古之所慎也男女辨姓礼之大司也今君内实有四姬焉其无乃是也乎若由是二者弗可为也已四姬有省犹可无则必生疾矣叔向曰善哉肸未之闻也此皆然矣叔向出行人挥送之叔向问郑故焉且问子晢对曰其与几何无礼而好陵人怙富而卑其上弗能乆矣晋侯闻子产之言曰博物君子也重贿之晋侯求医于秦秦伯使医和视之曰疾不可为也是谓近女室疾如蛊非鬼非食惑以䘮志良臣将死天命不祐公曰女不可近乎对曰节之先王之乐所以节百事也故有五节迟速本末以相及中声以降五降之后不容弹矣于是有烦手淫声慆堙心耳乃忘平和君子弗听也物亦如之至于烦乃舍也已无以生疾君子之近琴瑟以仪节也非以慆心也天有六气降生五味发为五色征为五声淫生六疾六气曰隂阳风雨晦明也分为四时序为五节过则为葘隂淫寒疾阳淫热疾风淫未疾雨淫腹疾晦淫惑疾明淫心疾女阳物而晦时淫则生内热惑蛊之疾今君不节不时能无及此乎出告赵孟赵孟曰谁当良臣对曰主是谓矣主相晋国于今八年晋国无乱诸侯无阙可谓良矣和闻之国之大臣荣其宠禄任其大节有菑祸兴而无改焉必受其咎今君至于淫以生疾将不能图恤社稷祸孰大焉主不能御吾是以云也赵孟曰何谓蛊对曰淫溺惑乱之所生也于文皿虫为蛊谷之飞亦为蛊在周易女惑男风落山谓之蛊䷑皆同物也赵孟曰良医也厚其礼而归之冬十二月晋既烝赵孟适南阳将㑹孟子余甲辰朔烝于温庚戌卒郑伯如晋弔及雍乃复经二年春晋侯使韩起来聘夏叔弓如晋至河乃复冬公如晋至河乃复季孙宿如晋传二年春晋侯使韩宣子来聘且告为政而来见遂如齐纳币夏四月韩须如齐逆女齐陈无宇送女致少姜少姜有宠于晋侯晋侯谓之少齐谓陈无宇非卿执诸中都少姜为之请曰送从逆班畏大国也犹有所易是以乱作秋七月晋少姜卒公如晋及河晋侯使士文伯来辞曰非伉俪也请君无辱公还季孙宿遂致服焉叔向言陈无宇于晋侯曰彼何罪君使公族逆之齐使上大夫送之犹曰不共君求以贪国则不共而执其使君刑已颇何以为盟主且少姜有辞冬十月陈无宇归十一月郑印段如晋弔传三年春王正月郑游吉如晋送少姜之葬梁丙与张趯见之梁丙曰甚矣哉子之为此来也子大叔曰将得已乎昔文襄之伯也其务不烦诸侯三歳而聘五嵗而朝有事而㑹不协而盟君薨大夫弔卿共葬事夫人士弔大夫送葬足以昭礼命事谋阙而已无加命矣今嬖宠之䘮不敢择位而数于守适唯惧获戾岂敢惮烦少齐有宠而死齐必继室今兹吾又将来贺不唯此行也张趯曰善哉吾得闻此数也然自今子其无事矣譬如火焉火中寒暑乃退此其极也能无退乎晋将失诸侯诸侯求烦不获二大夫退子大叔告人曰张趯有知其犹在君子之后乎齐侯使晏婴请继室于晋曰寡君使婴曰寡人愿事君朝夕不倦将奉质币以无失时则国家多难是以不获不腆先君之适以备内官焜燿寡人之望则又无禄早世殒命寡人失望君若不忘先君之好惠顾齐国辱收寡人徼福于大公丁公照临敝邑镇抚其社稷则犹有先君之适及遗姑姊妹若而人君若不弃敝邑而辱使董振择之以备嫔嫱寡人之望也韩宣子使叔向对曰寡君之愿也寡君不能独任其社稷之事未有伉俪在缞绖之中是以未敢请君有辱命惠莫大焉若惠顾敝邑抚有晋国赐之内主岂唯寡君举羣臣实受其贶其自唐叔以下实宠嘉之既成昬晏子受礼叔向语曰齐其何如晏子曰此季世也齐其为陈氏矣叔向曰然虽吾公室今亦季世也戎马不驾卿无军行公乗无人卒列无长庶民罢敝而宫室滋侈道殣相望而女冨溢尤民闻公命如逃宼雠栾郄胥原狐续庆伯降在皁𨽻政在家门民无所依君日不悛以乐慆忧公室之卑其何日之有谗鼎之铭曰昧旦丕显后世犹怠况日不悛其能乆乎晏子曰子将若何叔向曰晋之公族尽矣肸闻之公室将卑其宗族枝叶先落则公从之肸之宗十一族唯羊舌氏在而已肸又无子公室无度幸而得死岂其获祀夏四月郑伯如晋公孙段相甚敬而卑晋侯嘉焉授之以策曰赐女州田伯石再拜稽首初州县栾豹之邑也及栾氏亡范宣子赵文子韩宣子皆欲之文子曰温吾县也二宣子曰自郄称以别三传矣晋之别县不唯州谁获治之文子病之乃舍之二子曰吾不可以正议而自与也皆舍之及文子为政赵获曰可以取州矣文子曰退二子之言义也违义祸也余不能治余县又焉用州其以徼祸也君子曰弗知实难知而弗从祸莫大焉有言州必死丰氏故主韩氏伯石之获州也韩宣子为之请之为其复取之之故五月晋韩起如齐逆女公孙虿为少姜之有宠也以其子更公女而嫁公子人谓宣子子尾欺晋晋胡受之宣子曰我欲得齐而逺其宠宠将来乎秋七月郑罕虎如晋贺夫人张趯使谓大叔曰自子之归也小人粪除先人之敝庐曰子其将来今子皮实来小人失望大叔曰吉贱不获来畏大国尊夫人也且孟曰而将无事吉庶几焉传五年春楚子使令尹子荡莫敖屈生如晋逆女晋侯送女于邢丘子产相郑伯㑹晋侯于邢丘晋韩宣子如楚送女叔向为介郑子皮子大叔劳诸索氏大叔谓叔向曰楚王汰侈已甚子其戒之叔向曰汰侈已甚身之灾也焉能及人若奉吾币帛慎吾威仪守之以信行之以礼敬始而思终终无不复从而不失仪敬而不失威道之以训辞奉之以旧法考之以先王度之以二国虽汰侈若我何及楚楚子朝其大夫曰晋吾仇敌也苟得志焉无恤其他今其来者上卿上大夫也若吾以韩起为阍以羊舌肸为司宫足以辱晋可乎大夫莫对薳启彊曰可苟有其偹何故不可耻匹夫不可以无备况耻国乎城濮之役晋无楚备以败于邲邲之役楚无晋备以败于鄢自鄢以来晋不失备而加之以礼重之以睦是以楚弗能报而求亲焉既获姻亲又欲耻之以召宼雠君亦图之晋之事君臣曰可矣求诸侯而麇至求昬而荐女君亲送之上卿及上大夫致之犹欲耻之君其亦有备矣不然柰何韩起之下赵成中行吴魏舒范鞅知盈羊舌肸之下祁午张趯籍谈女齐梁丙张骼辅跞苗贲皇皆诸侯之选也韩襄为公族大夫韩须受命而使矣箕襄邢带叔禽叔椒子羽皆大家也韩赋七邑皆成县也羊舌四族皆彊家也晋人若䘮韩起杨肸五卿八大夫辅韩须杨石因其十家九县长毂九百其余四十县遗守四千奋其武怒以报其大耻伯华谋之中行伯魏舒帅之其蔑不济矣君将以亲易怨实无礼以速寇而未有其备使羣臣徃遗之禽以逞君心何不可之有王曰不谷之过也大夫无辱厚为韩子礼王欲敖叔向以其所不知而不能亦厚其礼韩起反郑伯劳诸圉辞不敢见礼也传六年夏六月楚公子弃疾如晋报韩子也韩宣子之适楚也楚人弗逆公子弃疾及晋竟晋侯将亦弗逆叔向曰楚辟我𠂻若何效辟诗曰尔之教矣民胥效矣从我而已焉用效人之辟书曰圣作则无宁以善人为则而则人之辟乎匹夫为善民犹则之况国君乎晋侯説乃逆之冬十一月齐侯如晋士匄相士鞅逆诸河礼也传七年夏四月甲辰朔日有食之晋侯问于士文伯曰谁将当日食对曰鲁卫恶之卫大鲁小公曰何故对曰去卫地如鲁地于是有灾鲁实受之其大咎其卫君乎鲁将上卿公曰诗所谓彼日而食于何不臧者何也对曰不善政之谓也国无政不用善则自取谪于日月之灾故政不可不慎也务三而已一曰择人二曰因民三曰从时晋人来治杞田为杞取成郑子产聘于晋晋侯有疾韩宣子逆客私焉曰寡君寝疾于今三月矣并走羣望有加而无瘳今梦黄能入于寝门其何厉鬼也对曰以君之明子为大政其何厉之有昔尧殛鲧于羽山其神化为黄能以入于羽渊实为夏郊三代祀之晋为盟主其或者未之祀也乎韩子祀夏郊晋侯有间赐子产莒之二方鼎子产为丰施归州田于韩宣子曰日君以夫公孙段为能任其事而赐之州田今无禄早世不获乆享君徳其子弗敢有不敢以闻于君私致诸子宣子辞子产曰古人有言曰其父析薪其子弗克负荷施将惧不能任其先人之禄其况能任大国之赐纵吾子为政而可后之人若属有疆埸之言敝邑获戾而丰氏受其大讨吾子取州是免敝邑于戾而建置丰氏也敢以为请宣子受之以告晋侯晋侯以与宣子宣子为初言病有之以易原县于乐大心秋八月卫襄公卒使献子如卫弔且反戚田冬十一月季武子卒晋侯谓伯瑕曰吾所问日食从矣可常乎对曰不可六物不同民心不壹事序不类官职不则同始异终胡可常也诗曰或燕燕居息或憔悴事国其异终也如是公曰何谓六物对曰嵗时日月星辰是谓也公曰多语寡人辰而莫同何谓辰对曰日月之㑹是谓辰故以配日经八年夏四月叔弓如晋传八年春石言于晋魏榆晋侯问于师旷曰石何故言对曰石不能言或冯焉不然民听滥也抑臣又闻之曰作事不时怨讟动于民则有非言之物而言今宫室崇侈民力彫尽怨讟并作莫保其性石言不亦宜乎于是晋侯方筑虒祁之宫叔向曰子野之言君子哉君子之言信而有徴故怨逺于其身小人之言僣而无征故怨咎及之诗曰哀哉不能言匪舌是出唯躬是瘁哿矣能言巧言如流俾躬处休其是之谓乎是宫也成诸侯必叛君必有咎夫子知之矣夏四月叔弓如晋贺虒祁也㳺吉相郑伯以如晋亦贺虒祁也史赵见子大叔曰甚哉其相蒙也可弔也而又贺之子大叔曰若何弔也其非唯我贺将天下实贺传九年春周甘人与晋阎嘉争阎田晋梁丙张趯率隂戎伐颍王使詹桓伯辞于晋曰我在伯父犹衣服之有冠冕木水之有本原民人之有谋主也伯父若裂冠毁冕㧞本塞原专弃谋主虽戎狄其何有余一人叔向谓宣子曰文之伯也岂能改物翼戴天子而加之以共自文以来世有衰徳而暴蔑宗周以宣示其侈诸侯之贰不亦宜乎宣子説王有姻䘮使赵成如周弔且致阎田与襚反颍俘夏四月晋荀盈如齐逆女还六月卒于戏阳殡于绛未葬晋侯饮酒乐膳宰屠蒯趋入请佐公使尊许之而遂酌以饮工曰女为君耳将司聦也辰在子夘谓之疾日君彻宴乐学人舍业为疾故也君之卿佐是为股肱股肱或亏何痛如之女弗闻而乐是不聦也又饮外嬖嬖叔曰女为君目将司明也服以旌礼礼以行事事有其物物有其容今君之容非其物也而女不见是不明也亦自饮也曰味以行气气以实志志以定言言以出令臣实司味二御失官而君弗命臣之罪也公説彻酒初公欲废知氏而立其外嬖为是悛而止秋八月使荀跞佐下军以説焉礼记檀弓知悼子卒未葬平公饮酒师旷李调侍鼓钟杜蒉自外来闻钟声曰安在曰在寝杜蒉入寝厯阶而升酌曰旷饮斯又酌曰调饮斯又酌堂上北面坐饮之降趋而出平公唿而进之曰蒉曩者尔心或开予是以不与尔言尔饮旷何也曰子夘不乐知悼子在堂斯其为子夘也大矣旷也大师也不以诏是以饮之也尔饮调何也曰调也君之䙝臣也为一饮一食忘君之疾是以饮之也尔饮何也曰蒉也宰夫也非刀匕是共又敢与知防是以饮之也平公曰寡人亦有过焉酌而饮寡人杜蒉洗而扬觯公谓侍者曰如我死则必毋废斯爵也至于今既毕献斯扬觯谓之杜举经十年秋七月戊子晋侯彪卒九月叔孙婼如晋葬晋平公传十年春王正月有星出于婺女郑裨灶言于子产曰七月戊子晋君将死今兹歳在颛顼之虚姜氏任氏实守其地居其维首而有妖星焉告邑姜也邑姜晋之妣也天以七纪戊子逄公以登星斯于是乎出吾以是讥之秋七月戊子晋平公卒郑伯如晋及河晋人辞之游吉遂如晋九月叔孙婼齐国弱宋华定卫北宫喜郑罕虎许人曹人莒人邾人滕人薛人杞人小邾人如晋葬平公也昭公昭公经十有一年秋季孙意如㑹晋韩起齐国弱宋华亥卫北宫佗郑罕虎曹人杞人于厥憗传十一年楚师在蔡晋荀呉谓韩宣子曰不能救陈又不能救蔡物以无亲晋之不能亦可知也己为盟主而不恤亡国将焉用之秋㑹于厥憗谋救蔡也晋人使狐父请蔡于楚弗许经十有二年冬晋伐鲜虞传十二年夏齐侯卫侯郑伯如晋朝嗣君也公如晋至河乃复晋侯享诸侯子产相郑伯辞于享请免䘮而后听命晋人许之晋侯以齐侯宴中行穆子相投壶晋侯先穆子曰有酒如淮有肉如坻寡君中此为诸侯师中之齐侯举矢曰有酒如渑有肉如陵寡人中此与君代兴亦中之伯瑕谓穆子曰子失辞吾固师诸侯矣壶何为焉其以中隽也齐君归弗来矣穆子曰吾军帅彊御卒乘竞劝今犹古也齐将何事公孙傁趋进曰日旰君勤可以出矣以齐侯出六月晋荀吴伪㑹齐师者假道于鲜虞遂入昔阳秋八月壬午灭肥以肥緜臯归冬晋伐鲜虞因肥之役也经十有三年秋公㑹刘子晋侯齐侯宋公卫侯郑伯曹伯莒子邾子滕子薛伯杞伯小邾子于平丘八月甲戌同盟于平丘公不与盟晋人执季孙意如以归冬十月公如晋至河乃复传十三年晋成虒祁诸侯朝而归者皆有贰心为取郠故晋将以诸侯来讨叔向曰诸侯不可以不示威乃并征㑹告于呉秋晋侯㑹呉子于良水道不可呉子辞乃还七月丙寅治兵于邾南甲车四千乗羊舌鲋摄司马遂合诸侯于平丘子产子大叔相郑伯以㑹次于卫地叔鲋求货于卫淫刍荛者卫人使屠伯馈叔向羮与一箧锦曰诸侯事晋未敢携贰况卫在君之宇下而敢有异志刍荛者异于他日敢请之叔向受羮反锦曰晋有羊舌鲋者渎货无厌亦将及矣为此役也子若以君命赐之其已客从之未退而禁之晋人将寻盟齐人不可晋侯使叔向告刘献公曰抑齐人不盟若之何对曰盟以底信君苟有信诸侯不贰何患焉告之以文辞董之以武师虽齐不许君庸多矣天子之老请帅王赋元戎十乗以先启行迟速唯君叔向告于齐曰诸侯求盟已在此矣今君弗利寡君以为请对曰诸侯讨贰则有寻盟若皆用命何盟之寻叔向曰国家之败有事而无业事则不经有业而无礼经则不序有礼而无威序则不共有威而不昭共则不明不明弃共百事不终所由倾覆也是故明王之制使诸侯歳聘以志业间朝以讲礼再朝而㑹以示威再㑹而盟以显昭明志业于好讲礼于等示威于衆昭明于神自古以来未之或失也存亡之道恒由是兴晋礼主盟惧有不治奉承齐牺而布诸君求终事也君曰余必废之何齐之有唯君图之寡君闻命矣齐人惧对曰小国言之大国制之敢不听从既闻命矣敬共以徃迟速唯君叔向曰诸侯有间矣不可以不示衆八月辛未治兵建而不斾壬申复斾之诸侯畏之邾人莒人愬于晋曰鲁朝夕伐我几亡矣我之不共鲁故之以晋侯不见公使叔向来辞曰诸侯将以甲戍盟寡君知不得事君矣请君无勤子服惠伯对曰君信蛮夷之诉以絶兄弟之国弃周公之后亦唯君寡君闻命矣叔向曰寡君有甲车四千乗在虽以无道行之必可畏也况其率道其何敌之有牛虽瘠偾于豚上其畏不死南蒯子仲之忧其庸可弃乎若奉晋之衆用诸侯之师因邾莒杞鄫之怒以讨鲁罪间其二忧何求而弗克鲁人惧听命晁补之曰子产铸刑书自谓以捄弊而叔向贻书切责以谓三辟之兴皆叔世也其词甚美子产屈之若晋之衰又甚于郑侈成虒祁而不能諌诸侯皆叛而不知图合衆示威以诬先王朝㑹之意而不知耻似非叔向之为也至耀车甲之多曰虽以无道行之而可畏其亦穷矣甲戌同盟于平丘齐服也令诸侯日中造于除癸酉退朝子产争承曰昔天子班贡轻重以列郑伯男也而使从公侯之贡惧弗给也自日中以争至于昬晋人许之既盟子大叔咎之曰诸侯若讨其可渎乎子产曰晋政多门贰偷之不暇何暇讨国不竞亦陵何国之为公不与盟晋人执季孙意如以幕蒙之使狄人守之司铎射懐锦奉壶饮氷以蒲伏焉守者御之乃与之锦而入晋人以平子归子服湫从荀呉自着雍以上军侵鲜虞及中人驱冲竞大获而归冬十月公如晋荀呉谓韩宣子曰诸侯相朝讲旧好也执其卿而朝其君有不好焉不如辞之乃使士景伯辞公于河季孙犹在晋子服惠伯私于中行穆子曰鲁事晋何以不如夷之小国鲁兄弟也土地犹大所命能具若为夷弃之使事齐楚其何瘳于晋亲亲与大赏共罚否所以为盟主也子其图之谚曰臣一主二吾岂无大国穆子告韩宣子且曰楚灭陈蔡不能救而为夷执亲将焉用之乃归季孙惠伯曰寡君未知其罪合诸侯而执其老若犹有罪死命可也若曰无罪而惠免之诸侯不闻是逃命也何免之为请从君惠于㑹宣子患之谓叔向曰子能归季孙乎对曰不能鲋也能乃使叔鱼叔鱼见季孙曰昔鲋也得罪于晋君自归于鲁君微武子之赐不至于今虽获归骨于晋犹子则肉之敢不尽情归子而不归鲋也闻诸吏将为子除馆于西河其若之何且泣平子惧先归惠伯待礼传十四年春意如至自晋尊晋罪已也冬十二月晋邢侯与雍子争鄐田乆而无成士景伯如楚叔鱼摄理韩宣子命断旧狱罪在雍子雍子纳其女于叔鱼叔鱼蔽罪邢侯邢侯怒杀叔鱼与雍子于朝宣子问其罪于叔向叔向曰三人同罪施生戮死可也雍子自知其罪而赂以买直鲋也鬻狱邢侯专杀其罪一也已恶而掠美为昏贪以败官为墨杀人不忌为贼夏书曰昬墨贼杀臯陶之刑也请从之乃施邢侯而尸雍子与叔鱼于市仲尼曰叔向古之遗直也治国制刑不隐于亲三数叔鱼之恶不为末减曰义也夫可谓直矣平丘之㑹数其贿也以寛卫国晋不为暴归鲁季孙称其诈也以寛鲁国晋不为虐邢侯之狱言其贪也以正刑书晋不为颇三言而除三恶加三利杀亲益荣犹义也夫经十有五年秋晋荀呉帅师伐鲜虞传十五年秋八月晋荀呉帅师伐鲜虞围鼔鼔人或请以城叛穆子弗许左右曰师徒不勤而可以获城何故不为穆子曰吾闻诸叔向曰好恶不愆民知所适事无不济或以吾城叛吾所甚恶也人以城来吾独何好焉赏所甚恶若所好何若其弗赏是失信也何以庇民力能则进否则退量力而行吾不可以欲城而迩姦所䘮滋多使鼔人杀叛人而缮守备围鼓三月鼔人或请降使其民见曰犹有食色姑脩而城军吏曰获城而弗取勤民而顿兵何以事君穆子曰吾以事君也获一邑而教民怠将焉用邑邑以贾怠不如完旧贾怠无卒弃旧不祥鼓人能事其君我亦能事吾君率义不爽好恶不愆城可获而民知义所有死命而无二心不亦可乎鼔人告食竭力尽而后取之克鼓而反不戮一人以鼔子䳒鞮归冬公如晋平丘之㑹故也经十有六年秋八月己亥晋侯夷卒九月季孙意如如晋冬十月葬晋昭公传十六年夏公至自晋子服昭伯语季平子曰晋之公室其将遂卑矣君幼弱六卿彊而奢傲将因是以习习实为常能无卑乎平子曰尔幼恶识国秋八月晋昭公卒冬十月季平子如晋葬昭公平子曰子服回之言犹信子服氏有子哉春秋分记卷五十七春秋分记卷五十八钦定四库全书春秋分记卷五十八宋程公説撰晋世本第六顷公定公出公顷公昭公经十有七年秋八月晋荀呉帅师灭陆浑之戎传十七年秋晋侯使屠蒯如周请有事于雒与三涂苌𢎞谓刘子曰客容勐非祭也其伐戎乎陆浑氏甚睦于楚必是故也君其备之乃警戎备九月丁夘晋荀呉帅师渉自棘津使祭史先用牲于雒陆浑人弗知师从之庚午遂灭陆浑数之以其贰于楚也陆浑子奔楚其衆奔甘鹿周大获宣子梦文公携荀吴而授之陆浑故使穆子帅师献俘于文宫传二十一年冬公如晋及河鼓叛晋晋将伐鲜虞故辞公传二十二年晋之取鼓也既献而反鼓子焉又叛于鲜虞六月荀呉略东阳使师伪籴者负甲以息于昔阳之门外遂袭鼔灭之以鼓子鸢鞮归使渉佗守之经二十有三年春晋人围郊经二十有五年夏叔诣㑹晋赵鞅宋乐大心卫北宫喜郑游吉曹人邾人滕人薛人小邾人于黄父经二十有七年秋晋士鞅宋乐祁犂卫北宫喜曹人邾人滕人㑹于扈传二十八年晋祁胜与邬臧通室祁盈将执之访于司马叔游叔游曰郑书有之恶直丑正实蕃有徒无道立矣子惧不免诗曰民之多辟无自立辟姑已若何盈曰祁氏私有讨国何有焉遂执之祁胜赂荀跞荀跞为之言于晋侯晋侯执祁盈祁盈之臣曰钧将皆死慭使吾君闻胜与臧之死也以为快乃杀之夏六月晋杀祁盈及杨食我食我祁盈之党也而助乱故杀之遂灭祁氏羊舌氏初叔向欲娶于申公巫臣氏其母欲娶其党叔向曰吾母多而庶鲜吾惩舅氏矣其母曰子灵之妻杀三夫一君一子而亡一国两卿矣可无惩乎吾闻之甚美必有甚恶是郑穆少妃姚子之子子貉之妹也子貉早死无后而天钟美于是将必以是大有败也昔有仍氏生女黰黒而甚美光可以鑑名曰𤣥妻乐正后夔取之生伯封实有豕心贪惏无餍忿类无期谓之封豕有穷后羿灭之夔是以不祀且三代之亡共子之废皆是物也女何以为哉夫有尤物足以移人苟非徳义则必有祸叔向惧不敢取平公强使取之生伯石伯石始生子容之母走谒诸姑曰长叔姒生男姑视之及堂闻其声而还曰是豺狼之声也狼子野心非是莫䘮羊舌氏矣遂弗视秋晋韩宣子卒魏献子为政分祁氏之田以为七县分羊舌氏之田以为三县司马弥牟为邬大夫贾辛为祁大夫司马乌为平陵大夫魏戊为梗阳大夫知徐吾为涂水大夫韩固为马首大夫孟丙为盂大夫乐霄为铜鞮大夫赵朝为平阳大夫僚安为杨氏大夫谓贾辛司马乌为有力于王室故举之谓知徐吾赵朝韩固魏戊余子之不失职能守业者也其四人者皆受县而后见于魏子以贤举也魏子谓成鱄吾与戊也县人其以我为党乎对曰何也戊之为人也逺不忘君近不偪同居利思义在约思纯有守心而无淫行虽与之县不亦可乎昔武王克商光有天下其兄弟之国者十有五人姬姓之国者四十人皆举亲也夫举无他唯善所在亲䟽一也诗曰唯此文王帝度其心莫其徳音其徳克明克明克类克长克君王此大国克顺克比比于文王其徳靡悔既受帝祉施于孙子心能制义曰度徳正应和曰莫照临四方曰明勤施无私曰类教诲不倦曰长赏庆刑威曰君慈和徧服曰顺择善而从之曰比经纬天地曰文九徳不愆作事无悔故袭天禄子孙赖之主之举也近文徳矣所及其逺哉贾辛将适其县见于魏子魏子曰辛来昔叔向适郑鬷蔑恶欲观叔向从使之收器者而往立于堂下一言而善叔向将欲饮酒闻之曰必鬷明也下执其手以上曰昔贾大夫恶娶妻而美三年不言不笑御以如臯射雉获之其妻始笑而言贾大夫曰才之不可以已我不能射女遂不言不笑夫今子少不飏子若无言吾几失子矣言之不可以已也如是遂如故知今女有力于王室吾是以举女行乎敬之哉毋堕乃力仲尼闻魏子之举也以为义曰近不失亲逺不失举可谓义矣又闻其命贾辛也以为忠诗曰永言配命自求多福忠也魏子之举也义其命也忠其长有后于晋国乎冬梗阳人有狱魏戊不能断以狱上其大宗赂以女乐魏子将受之魏戊谓阎没女寛曰主以不贿闻于诸侯若受梗阳人贿莫甚焉吾子必谏皆许诺退朝待于庭馈入召之比置三叹既食使坐魏子曰吾闻诸伯叔谚曰唯食忘忧吾子置食之间三叹何也同辞而对曰或赐二小人酒不夕食馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属厌而已献子辞梗阳人传二十九年秋龙见于绛郊魏献子问于蔡墨曰吾闻之虫莫知于龙以其不生得也谓之知信乎对曰人实不知非龙实知古者畜龙故国有豢龙氏有御龙氏献子曰是二氏者吾亦闻之而不知其故是何谓也对曰昔有飂叔安有裔子曰董父实甚好龙能求其耆欲以饮食之龙多归之乃扰畜龙以服事帝舜帝赐之姓曰董氏曰豢龙封诸鬷川鬷夷氏其后也故帝舜氏世有畜龙及有夏孔甲扰于有帝帝赐之乗龙河汉各二各有雌雄孔甲不能食而未获豢龙氏有陶唐氏既衰其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后龙一雌死潜醢以食夏后夏后飨之既而使求之惧而迁于鲁县范氏其后也献子曰今何故无之对曰夫物物有其官官脩其方朝夕思之一日失职则死及之失官不食官宿其业其物乃至若泯弃之物乃坻伏鬰湮不育故有五行之官是谓五官实列受氏姓封为上公祀为贵神社稷五祀是尊是奉木正曰句芒火正曰祝融金正曰蓐収水正曰𤣥𡨕土正曰后土龙水物也水官弃矣故龙不生得不然周易有之在干䷀之姤䷫曰潜龙勿用其同人䷌曰见龙在田其大有䷍曰飞龙在天其夬䷪曰亢龙有悔其坤䷁曰见羣龙无首吉坤之剥䷖曰龙战于野若不朝夕见谁能物之献子曰社稷五祀谁氏之五官也对曰少皥氏有四叔曰重曰该曰脩曰熈实能金木及水使重为句芒该为蓐収脩及熙为𤣥冥世不失职遂济穷桑此其三祀也颛顼氏有子曰黎为祝融共工氏有子曰句龙为后土此其二祀也后土为社稷田正也有烈山氏之子曰柱为稷自夏以上祀之周弃亦为稷自商以来祀之冬晋赵鞅荀寅帅师城汝濵遂赋晋国一鼔铁以铸刑鼎着范宣子所为刑书焉仲尼曰晋其亡乎失其度矣夫晋国将守唐叔之所受灋度以经纬其民卿大夫以序守之民是以能尊其贵贵是以能守其业贵贱不愆所谓度也文公是以作执秩之官为被庐之灋以为盟主今弃是度也而为刑鼎民在鼎矣何以尊贵贵何业之守贵贱无序何以为国且夫宣子之刑夷之蒐也晋国之乱制也若之何以为法蔡史墨曰范氏中行氏其亡乎中行寅为下卿而干上令擅作刑器以为国法是法姦也又加范氏焉易之亡也其及赵氏赵孟与焉然不得已若徳可以免经三十年夏六月庚辰晋侯去疾卒秋八月葬晋顷公传三十年夏六月晋顷公卒秋八月葬郑游吉弔且送葬定公昭公经三十有一年春王正月季孙意如㑹晋荀跞于适厯经三十有二年冬仲孙何忌㑹晋韩不信齐髙张宋仲几卫世叔申郑国参曹人莒人薛人杞人小邾人城成周定公经元年春三月晋人执宋仲几于京师传元年春王正月辛已晋魏舒合诸侯大夫以城成周魏子涖政卫彪傒曰将建天子而易位以令非义也大事奸义必有大咎晋不失诸侯魏子其不免乎是行也魏献子属役于韩简子及原寿过而田于大陆焚焉还卒于寗范献子去其柏椁以其未复命而田也宋仲几不受功乃执仲几以归三月归诸京师传三年秋九月鲜虞人败晋师于平中获观虎恃其勇也经四年春三月公㑹刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚夏五月公及诸侯盟于臯鼬秋七月晋士鞅卫孔圉帅师伐鲜虞传四年春三月刘文公合诸侯于召陵谋伐楚也晋荀寅求货于蔡侯弗得言于范献子曰国家方危诸侯方贰将以袭敌不亦难乎水潦方降疾疟方起中山不服弃盟取怨无损于楚而失中山不如辞蔡侯吾自方城以来楚未可以得志祗取勤焉乃辞蔡侯晋人假羽旄于郑郑人与之明日或斾以㑹晋于是乎失诸侯刘敞曰晋与诸侯十有八国之衆㑹于召陵以侵楚天子使大夫临之甚矣晋荀寅求货于蔡蔡人弗与既而辞诸侯㑹于臯鼬亦无事焉晋是以失诸侯中国遂大乱呉入郢自臯鼬之盟始也经五年冬晋士鞅帅师围鲜虞传五年冬晋士鞅围鲜虞报观虎之败也经六年秋晋人执宋行人乐祁犂经七年秋齐侯郑伯盟于咸经八年秋七月晋士鞅帅师侵郑遂侵卫经十年夏晋赵鞅帅师围卫经十有三年秋晋赵鞅入于晋阳以叛冬晋荀寅士吉射入于朝歌以叛晋赵鞅归于晋传十三年晋赵鞅谓邯郸午曰归我卫贡五百家吾舍诸晋阳午许诺归告其父兄父兄皆曰不可卫是以为邯郸而寘诸晋阳絶卫之道也不如侵齐而谋之乃如之而归之于晋阳赵孟怒召午而囚诸晋阳使其从者説劒而入渉賔不可乃使告邯郸人曰吾私有讨于午也二三子唯所欲立遂杀午赵稷涉賔以邯郸叛夏六月上军司马籍秦围邯郸邯郸午荀寅之甥也荀寅范吉射之姻也而相与睦故不与围邯郸将作乱董安于闻之告赵孟曰先备诸赵孟曰晋国有命始祸者死为后可也安于曰与其害于民宁我独死请以我说赵孟不可秋七月范氏中行氏伐赵氏之宫赵鞅奔晋阳晋人围之范臯夷无宠于范吉射而欲为乱于范氏梁婴父嬖于知文子文子欲以为卿韩简子与中行文子相恶魏襄子亦与范昭子相恶故五子谋将逐荀寅而以梁婴父代之逐范吉射而以范臯夷代之荀跞言于晋侯曰君命大臣始祸者死载书在河今三臣始祸而独逐鞅刑已不均矣请皆逐之刘敞曰寻传前云董安于劝赵孟先为备孟不肯曰不欲始祸则始祸者非鞅也可言二臣首祸不可言三臣始祸也冬十一月荀跞韩不信魏曼多奉公以伐范氏中行氏弗克二子将伐公齐髙彊曰三折肱知为良医唯伐君为不可民弗与也我以伐君在此矣三家未睦可尽克也克之君将谁与若先伐君是使睦也弗听遂伐公国人助公二子败从而伐之丁未荀寅士吉射奔朝歌韩魏以赵氏为请十二月辛未赵鞅入于绛盟于公宫经十有四年夏公㑹齐侯卫侯于牵秋齐侯宋公㑹于洮传十四年春梁婴父恶董安于谓知文子曰不杀安于使终为政于赵氏赵氏必得晋国盍以其先发难也讨于赵氏文子使告于赵孟曰范中行氏虽信为乱安于则发之是安于与谋乱也晋国有命始祸者死二子既伏其罪矣敢以告赵孟患之安于曰我死而晋国宁赵氏定将焉用生人谁不死吾死莫矣乃缢而死赵孟尸诸市而告于知氏曰主命戮罪人安于既伏其罪矣敢以告知伯从赵孟盟而后赵氏定祀安于于庙夏晋人围朝歌公㑹齐侯卫侯于脾上梁之间谋救范中行氏析成鲋小王桃甲率狄师以袭晋战于绛中不克而还士鲋奔周桃甲入于朝歌秋齐侯宋公㑹于洮范氏故也冬十二月晋人败范中行氏之师于潞获籍秦髙彊又败郑师及范氏之师于百泉哀公经元年秋齐侯卫侯伐晋传元年夏四月齐侯卫侯救邯郸围五鹿秋八月齐侯卫侯㑹于干侯救范氏也师及齐师卫孔圉鲜虞人伐晋取棘蒲冬十月晋赵鞅伐朝歌经二年夏晋赵鞅帅师纳卫世子蒯聩于戚秋八月甲戌晋赵鞅帅师及郑罕达帅师战于铁郑师败绩传二年六月乙酉晋赵鞅纳卫大子于戚秋八月齐人输范氏粟郑子姚子般送之士吉射逆之赵鞅御之遇于戚阳虎曰吾车少以兵车之斾与罕驷兵车先陈罕驷自后随而从之彼见吾貌必有惧心于是乎㑹之必大败之从之卜战龟焦乐丁曰诗曰爰始爰谋爰契我龟谋协以故兆询可也简子誓曰范氏中行氏反易天明斩艾百姓欲擅晋国而灭其君寡君恃郑而保焉今郑为不道弃君助臣二三子顺天明从君命经徳义除诟耻在此行也克敌者上大夫受县下大夫受郡士田十万庶人工商遂人臣𨽻圉免志父无罪君实图之若其有罪绞缢以戮桐棺三寸不设属辟素车朴马无入于兆下卿之罚也甲戌将战邮无恤御简子卫大子为右登铁上望见郑师衆大子惧自投于车下子良授大子绥而乗之曰妇人也简子廵列曰毕万匹夫也七战皆获有马百乗死于牖下羣子勉之死不在寇繁羽御赵罗宋勇为右罗无勇麇之吏诘之御对曰痁作而伏卫大子祷曰曾孙蒯聩敢昭告皇祖文王烈祖康叔文祖襄公郑胜乱从晋午在难不能治乱使鞅讨之蒯聩不敢自佚备持矛焉敢告无絶筋无折骨无面伤以集大事无作三祖羞大命不敢请佩玉不敢爱郑人击简子中肩毙于车中获其蠭旗大子救之以戈郑师北获温大夫赵罗大子复伐之郑师大败获齐粟千车赵孟喜曰可矣傅傁曰虽克郑犹有知在忧未艾也初周人与范氏田公孙尨税焉赵氏得而献之吏请杀之赵孟曰为其主也何罪止而与之田及铁之战以徒五百人宵攻郑师取蠭旗于子姚之幕下献曰请报主徳追郑师姚般公孙林殿而射前列多死赵孟曰国无小既战简子曰吾伏弢呕血鼔音不衰今日我上也大子曰吾救主于车退敌于下我右之上也邮良曰我两靷将絶吾能止之我御之上也驾而乗材两靷皆絶传三年刘氏范氏世为婚姻故周与范氏赵鞅以为讨冬十月晋赵鞅围朝歌师于其南荀寅伐其郛使其徒自北门入已犯师而出癸丑奔邯郸十一月赵鞅杀士臯夷恶范氏也经四年夏晋人执戎蛮子赤归于楚传四年秋七月齐陈乞弦施卫寗跪救范氏庚午围五鹿九月赵鞅围邯郸冬十一月邯郸降荀寅奔鲜虞赵稷奔临十二月弦施逆之遂堕临国夏伐晋取邢任栾鄗逆畤隂人盂壶口㑹鲜虞纳荀寅于柏人经五年夏晋赵鞅帅师伐卫传五年春晋围柏人荀寅士吉射奔齐初范氏之臣王生恶张栁朔言诸昭子使为柏人昭子曰夫非而雠乎对曰私雠不及公好不废过恶不去善义之经也臣敢违之及范氏出张栁朔谓其子尔从主勉之我将止死王生授我矣吾不可以僣之遂死于柏人夏赵鞅伐卫范氏之故也遂围中牟经六年春晋赵鞅帅师伐鲜虞传六年春晋伐鲜虞治范氏之乱也经七年春晋魏曼多帅师侵卫传九年夏宋公伐郑晋赵鞅卜救郑遇水适火占诸史赵史墨史龟史龟曰是谓沈阳可以兴兵利以伐姜不利子商伐齐则可敌宋不吉史墨曰盈水名也子水位也名位敌不可干也炎帝为火师姜姓其后也水胜火伐姜则可史赵曰是谓如川之满不可游也郑方有罪不可救也救郑则不吉不知其他阳虎以周易筮之遇泰䷊之需䷄曰宋方吉不可与也㣲子启帝乙之元子也宋郑甥舅也祉禄也若帝乙之元子归妹而有吉禄我安得吉焉乃止经十年夏晋赵鞅帅师侵齐传十年夏赵鞅帅师伐齐大夫请卜之赵孟曰吾卜于此起兵事不再令卜不袭吉行也于是取犂及辕毁髙唐之郭侵及赖而还经十有三年夏公㑹晋侯及呉子于黄池秋晋魏曼多帅师侵卫传十七年夏六月赵鞅围卫齐国观陈瓘救卫得晋人之致师者子玉使服而见之曰国子实执齐柄而命瓘曰无辟晋师岂敢废命子又何辱简子曰我卜伐卫未必与齐战乃还传二十年春齐人来徴㑹夏㑹于廪丘为郑故谋伐晋郑人辞诸侯秋师还出公哀公传二十三年夏六月晋荀瑶伐齐髙无㔻帅师御之知伯视齐师马骇遂驱之曰齐人知余旗其谓余畏而反也及垒而还将战长武子请卜知伯曰君告于天子而卜之以守龟于宗祧吉矣吾又何卜焉且齐人取我英丘君命瑶非敢耀武也治英丘也以辞伐罪足矣何必卜壬辰战于犂丘齐师败绩知伯亲禽颜庚吕祖谦曰知伯始见于此知伯初为政小试之勇便能摧堂堂之大国然轻敌寡谋正是覆亡之始传二十四年夏四月晋侯将伐齐使来乞师臧石帅师㑹之取廪丘军吏令缮将进莱章曰君卑政暴徃歳克敌今又胜都天奉多矣又焉能进是躗言也役将班矣晋师乃还饩臧石牛大史谢之曰以寡君之在行牢礼不度敢展谢之传二十七年夏四月晋荀瑶帅师伐郑次于桐丘郑驷𢎞请救于齐齐师将兴陈成子属孤子三日朝乃救郑及濮雨成子衣制杖戈立于坂上马不出者助之鞭之知伯闻之乃还曰我卜伐郑不卜敌齐使谓成子曰大夫陈子陈之自出陈之不祀郑之罪也故寡君使瑶察陈𠂻焉谓大夫其恤陈乎若利本之颠瑶何有焉成子怒曰多陵人者皆不在知伯其能乆乎中行文子告成子曰有自晋师告寅者将为轻车千乗以厌齐师之门则可尽也成子曰寡君命恒曰无及寡无畏衆虽过千乗敢辟之乎将以子之命告寡君文子曰吾乃今知所以亡君子之谋也始𠂻终皆举之而后入焉今我三不知而入之不亦难乎悼之四年晋荀瑶帅师围郑未至郑驷𢎞曰知伯愎而好胜卑下之则可行也乃先保南里以待之知伯入南里门于桔柣之门郑人郛酅魁垒赂之以知政闭其口而死将门知伯谓赵孟入之对曰主在此知伯曰恶而无勇何以为子对曰以能忍耻庶无害赵宗乎知伯不悛赵襄子由是惎知伯遂䘮之知伯贪而愎故韩魏反而䘮之右晋始终春秋凡二十公书卒者十不书卒者六有故者二定公出公卒后春秋经终自出公以下五世八十二年而韩赵魏分晋论曰王道衰霸政作圣人其有所忧也亦有所幸也五霸桓文为盛然圣人于桓文抑扬不同如曰晋文公谲而不正齐桓公正而不谲谲正相反桓文心迹判焉至称管仲如其仁如其仁则以为一匡天下民到于今受其赐予仲则予桓公矣齐介居山东桓公出而㑹盟北杏阳谷犹在齐境而幽柽贯葵丘皆宋之地鄄首止咸皆卫之地寗母洮则鲁曹之地要以㑹诸侯而已文公以河东形势临之一出而为城濮之战遂㑹十国于温要天王于河阳盟王人列国于翟泉皆近在王畿推其本趣外则挟王室以警列国内则怙威势以逼天子兹谲正之所由辨也夫诸侯之度守莫严于疆土职莫谨于命卿法莫详于军制而文公方定大叔之难遂逼取樊温原櫕茅之田其围阳樊阳樊之人唿曰此谁非王之亲姻其俘之也传者曰晋于是始启南阳则文公僣有王土其罪大矣且晋自曲沃伯初命以一军为晋侯至献公作二军文公蒐于被庐遂作三军将佐皆卿官合而为六清原之蒐璔为五军至景公僣天子六军之制卿官十有二原其始僣自文公始是以晋国天下莫彊世为盟主驯至平公政在大夫溴梁之㑹大夫司盟君若赘旒然继以昭公六卿彊公室卑逮其末也析为韩魏赵而晋亡矣春秋终于获麟左氏尽哀公之二十七年引而伸之以及于韩赵魏之灭智伯质诸行事深切着明曾子曰戒之戒之出乎尔者反乎尔者也故备着其始终彊弱之变以为世戒春秋分记卷五十八春秋分记卷五十九钦定四库全书春秋分记卷五十九宋程公说撰齐世本第一姜姓侯爵其先出自炎帝裔孙伯夷伯夷为尧四岳佐禹平水土有功赐姓姜氏封于吕谓之吕侯殷末太公吕望起渔钓为周文武师号师尚父佐定天下以功封于营丘为齐侯得征五侯九伯自太公至僖公十三世国在今青州临淄县僖公襄公桓公孝公昭公懿公僖公隠公经三年冬十有二月齐侯郑伯盟于石门经六年夏五月辛酉公㑹齐侯盟于艾传六年夏盟于艾始平于齐也经七年夏齐侯使其弟年来聘传七年夏齐侯使夷仲年来聘结艾之盟也经八年秋七月庚午宋公齐侯卫侯盟于瓦屋传八年春齐侯将平宋卫有㑹期齐人卒平宋卫于郑秋㑹于温盟于瓦屋以释东门之役礼也冬齐侯使来告成三国公使衆仲对曰君释三国之图以鸠其民君之惠也寡君闻命矣敢不承受君之明徳经九年冬公㑹齐侯于防经十年春王正月公㑹齐侯郑伯于中丘夏翚帅师㑹齐人郑人伐宋经十有一年秋七月壬午公及齐侯郑伯入许桓公经二年春三月公㑹齐侯陈侯郑伯于稷以成宋乱经三年春正月公㑹齐侯于嬴夏齐侯卫侯胥命于蒲秋九月齐侯送姜氏于讙冬齐侯使其弟年来聘传三年夏齐侯卫侯胥命于蒲不盟也经五年夏齐侯郑伯如纪传六年夏北戎伐齐齐侯使乞师于郑郑大子忽帅师救齐六月大败戎师获其二帅甲首三百以献于齐于是诸侯之大夫戍齐经十有一年春正月齐人卫人郑人盟于恶曹经十有四年冬十二月丁巳齐侯禄父卒宋人以齐人蔡人卫人陈人伐郑吕祖谦曰方周盛时未尝无方伯连帅之职然皆禀王命也平王东迁无以緫合系属人心诸侯稍有才智自出㑹盟此霸之名所以立僖公谓之小霸非惟政事权谋不可以望桓文当时亦未可以为霸盟于宋卫告成三国不过三国之盟其后齐卫郑宋盟于恶曹亦止四国盖春秋初王纲尚在至王室陵替凡㑹盟征讨天下侯国皆在焉故王道霸业相为消长以齐一国论之僖公霸业不如桓公以天下之势论之桓公时不如僖公之时传者论桓公谓大国言齐宋逺国言江黄其余莫不至则霸业之盛兹王道所以消亡也然僖公小霸如成宋乱又与桓公㑹以党簒逆以至班爵不同帅诸侯来战于郎凡此无非私意云襄公桓公经十有五年夏四月己巳葬齐僖公五月公㑹齐侯于艾经十有七年春正月丙辰公㑹齐侯纪侯盟于黄夏五月丙午及齐师战于奚传十七年春盟于黄平齐纪夏及齐师战于奚疆事也经十有八年春王正月公㑹齐侯于泺公与夫人姜氏遂如齐夏四月丙子公薨于齐丁酉公之丧至自齐庄公经元年春王正月夫人孙于齐夏单伯逆王姬秋筑王姬之馆于外冬王姬归于齐齐师迁纪郱鄑郚经二年秋七月齐王姬卒冬十有二月夫人姜氏㑹齐侯于禚经三年秋纪季以酅入于齐经四年春王二月夫人姜氏享齐侯于祝丘夏齐侯陈侯郑伯遇于垂冬公及齐人狩于禚经七年春夫人姜氏㑹齐侯于防冬夫人姜氏㑹齐侯于谷经八年夏师及齐师围郕郕降于齐师秋师还冬十有一月癸未齐无知弑其君诸儿传八年齐侯使连称管至父戍葵丘𤓰时而往曰及𤓰而代期戍公问不至请代弗许故谋作乱僖公之母弟曰夷仲年生公孙无知有宠于僖公衣服礼秩如适襄公绌之二人因之以作乱连称有従妹在公宫无宠使间公曰捷吾以女为夫人冬十二月齐侯游于姑棼遂田于贝丘见大豕従者曰公子彭生也公怒曰彭生敢见射之豕人立而啼公惧队于车伤足丧屦反诛屦于徒人费弗得鞭之见血走出遇贼于门刼而束之费曰我奚御哉袒而示之背信之费请先入伏公而出鬬死于门中石之纷如死于阶下遂入杀孟阳于牀曰非君也不类见公之足于户下遂弑之而立无知初襄公立无常鲍叔牙曰君使民慢乱将作矣奉公子小白出奔莒乱作管夷吾召忽奉公子纠来奔初公孙无知虐于雍廪公说曰齐襄公絶灭天常縦肆人欲甚矣其荒也而曾不知耻妄意功名当鲁桓之末为奚之战以争疆埸粤明年乃㑹桓于泺桓之昬庸信可责矣而襄之罪可胜诛哉未几桓公有彭生之祸襄公其将何辞于鲁也自时厥后姜氏来孙襄公宜亦少愧矣夫何初㑹于禚次享于祝丘又次如齐师又一歳而再㑹为恶益逺纪何辜也迁其三邑必使大去其国而后已卫何与也荐兴伐之之师至以其宝来归最后又偕鲁围郕安受其降鲁师书还于秋而无知之祸作于冬矣萧墻之不谨而动干戈于外非人欲之蔽而何春秋于鲁桓责其昧齐家之义失立国之道至于殒其身于庄责其忘父之雠甚母之恶至于徇强国而襄公之过岂复可掩合而推之彭生之祸与无知之变若同一辙皆祸滛之明验也诗于襄公南山刺其滛甫田刺其求大功卢令刺其荒用以见襄公内滛而外暴将及于亡而不自知甚矣其荒也至于敝笱之刺文姜猗嗟之刺鲁庄而载驱之刺宣滛皆列之齐国风于以参讥之诗之刺春秋之贬也故予纪内鲁既着其事而复采春秋之经列诸齐世本所以着襄公之过而明万世之戒必观刺文姜鲁庄之诗叙于齐国风然后知余着文姜之事于齐世本之意云桓公庄公经九年春齐人杀无知公及齐大夫盟于蔇夏公伐齐纳子纠齐小白入于齐秋七月丁酉葬齐襄公八月庚申及齐师战于干时我师败绩九月齐人取子纠杀之传九年春雍廪杀无知公及齐大夫盟于蔇齐无君也夏公伐齐纳子纠桓子自莒先入秋师及齐师战于干时我师败绩公丧戎路传乗而归秦子梁子以公旗辟于下道是以皆止鲍叔帅师来言曰子纠亲也请君讨之管召雠也请受而甘心焉乃杀子纠于生窦召忽死之管仲请囚鲍叔受之及堂阜而税之归而告曰管夷吾治于髙傒使相可也公従之经十年春王正月公败齐师于长勺夏六月齐师宋师次于郎公败宋师于乗丘冬十月齐师灭谭谭子奔莒传十年春齐师伐我战于长勺齐师败绩夏六月齐师宋师次于郎大败宋师于乗丘齐师乃还齐侯之出也过谭谭不礼焉及其入也诸侯皆贺谭又不至冬齐师灭谭谭无礼也经十有一年冬王姬归于齐传十一年冬齐侯来逆共姬经十有三年春齐侯宋人陈人蔡人邾人㑹于北杏夏六月齐人灭遂冬公㑹齐侯盟于柯传十三年春㑹于北杏以平宋乱遂人不至夏齐人灭遂而戍之冬盟于柯始及齐平也宋人背北杏之㑹经十有四年春齐人陈人曹人伐宋夏单伯㑹伐宋冬单伯㑹齐侯宋公卫侯郑伯于鄄刘敞曰单伯㑹齐侯宋公卫侯郑伯于鄄杜氏曰齐卒平宋乱宋人服従欲归功天子故赴以单伯㑹诸侯为文非也夫单伯者鲁之孤也左氏见周有单子遂误以单伯亦为周大夫凡王人出㑹诸侯无不序公侯之上者宰周公刘子之类是也既序公侯之上则是主㑹之人矣何必赴以单伯㑹诸侯乃成主㑹乎彼见春秋记外之盟㑹无分别主㑹之人者唯鲁公及大夫㑹之则分别焉左氏既误以单伯为周大夫杜氏因为之饰说欲证单伯使必为周人而委曲承合非解经之体也传十四年春诸侯伐宋齐请师于周夏单伯㑹之取成于宋而还冬㑹于鄄宋服故也经十有五年春齐侯宋公陈侯卫侯郑伯㑹于鄄秋宋人齐人邾人伐郳郑人侵宋传十五年春复㑹焉齐始霸也秋诸侯为宋伐郳郑人间之而侵宋刘敞曰凢霸者则当主诸侯诸侯莫先焉此年秋伐郳宋序齐上明年夏伐郑宋亦序齐上齐之未主诸侯明矣然则齐始伯在十六年十二月七国同盟于幽之时也自此始为诸侯上矣经十有六年夏宋人齐人卫人伐郑秋荆伐郑冬十有二月㑹齐侯宋公陈侯卫侯郑伯许男滑伯滕子同盟于幽传十六年夏诸侯伐郑宋故也冬同盟于幽郑成也经十有七年春齐人执郑詹夏齐人殱于遂秋郑詹自齐逃来传十七年春齐人执郑詹郑不朝也经十有九年秋公子结媵陈人之妇于鄄遂及齐侯宋公盟冬齐人宋人陈人伐我西鄙经二十年夏齐大灾冬齐人伐戎经二十有二年秋七月丙申及齐髙傒盟于防传二十二年春陈人杀其大子御寇陈公子完与颛孙奔齐颛孙自齐来奔齐侯使敬仲为卿辞曰羇旅之臣幸若获宥及于寛政赦其不闲于教训而免于罪戾弛于负担君之惠也所获多矣敢辱髙位以速官谤请以死告诗云翘翘车乗招我以弓岂不欲往畏我友朋使为工正饮桓公酒乐公曰以火继之辞曰臣卜其昼未卜其夜不敢君子曰酒以成礼不继以滛义也以君成礼弗纳于滛仁也初懿氏卜妻敬仲其妻占之曰吉是谓凤凰于飞和鸣锵锵有妫之后将育于姜五世其昌并于正卿八世之后莫之与京陈厉公蔡出也故蔡人杀五父而立之生敬仲其少也周史有以周易见陈侯者陈侯使筮之遇观䷓之否䷋曰是谓观国之光利用賔于王此其代陈有国乎不在此其在异国非此其身在其子孙光逺而自他有耀者也坤土也巽风也干天也风为天于土上山也有山之材而照之以天光于是乎居土上故曰观国之光利用賔于王庭实旅百奉之以玉帛天地之美具焉故曰利用賔于王犹有观焉故曰其在后乎风行而着于土故曰其在异国乎若在异国必姜姓也姜大岳之后也山岳则配天物莫能两大陈衰此其昌乎及陈之初亡也陈桓子始大于齐其后亡也成子得政刘安世曰物禁太盛盛者乃衰之始也齐自太公以来无盛于桓公之时桓公七年始霸而㑹诸侯至十四年陈公子来奔是年歳在已酉而不知有齐国者由此人也又经三己酉至齐简公之四年歳在庚申田恒弑其君遂专齐国后二年楚灭陈自己酉至庚申一百九十二年其事始验经二十有三年夏公及齐侯遇于谷冬十有二月甲寅公㑹齐侯盟于扈经二十有六年秋公㑹宋人齐人伐徐经二十有七年夏六月公㑹齐侯宋公陈侯郑伯同盟于幽冬公㑹齐侯于城濮传二十七年夏同盟于幽陈郑服也冬王使召伯廖赐齐侯命且请伐卫以其立子颓也经二十有八年春王三月甲寅齐人伐卫卫人及齐人战卫人败绩秋荆伐郑公㑹齐人宋人救郑经三十年秋七月齐人降鄣冬公及齐侯遇于鲁济齐人伐山戎传三十年冬遇于鲁济谋山戎也以其病燕故也经三十有一年夏六月齐侯来献戎捷传三十一年夏六月齐侯来献戎捷非礼也凢诸侯有四夷之功则献于王王以警于夷中国则否诸侯不相遗俘经三十有二年春城小谷夏宋公齐侯遇于梁丘冬狄伐邢传三十二年春城小谷为管仲也齐侯为楚伐郑之故请㑹于诸侯宋公请先见于齐侯夏遇于梁丘闵公经元年春王正月齐人救邢秋八月公及齐侯盟于落姑传元年春狄人伐邢管敬仲言于齐侯曰戎狄豺狼不可厌也诸夏亲暱不可弃也晏安酖毒不可怀也诗云岂不怀归畏此简书简书同恶相恤之谓也请救邢以従简书齐人救邢经二年春王正月齐人迁阳冬十有二月狄入卫传二年冬十二月狄灭卫初惠公之即位也少齐人使昭伯烝于宣姜生齐子戴公文公文公适齐及败宋桓公送诸河立戴公以庐于曹齐侯使公子无亏帅车三百乗甲士三千人以戍曹僖之元年齐桓公迁邢于夷仪二年封卫于楚丘邢迁如归卫国忘亡僖公经元年春王正月齐师宋师曹伯次于聂北救邢夏六月邢迁于夷仪齐师宋师曹师城邢秋七月楚人伐郑八月公㑹齐侯宋公郑伯曹伯邾人于柽传元年春诸侯救邢邢人溃出奔师师遂逐狄人具邢器用而迁之师无私焉夏邢迁于夷仪诸侯城之救患也凢侯伯救患分灾讨罪礼也秋楚人伐郑郑即齐故也盟于荦谋救郑也经二年春王正月城楚丘秋九月齐侯宋公江人黄人盟于贯传二年春诸侯城楚丘而封卫焉不书所㑹后也吕祖谦曰齐桓公始霸之初狄灭卫又伐邢当时夷狄慿陵中国如此之甚向非齐威封卫迁邢则中国几何而不沦胥为夷此孔子所以有㣲管仲吾其被发左衽之叹也秋盟于贯服江黄也齐寺人貂始漏师于多鱼公说曰桓公自救邢之师及盟贯之㑹而还方霸业隆盛时召陵未㑹也葵丘未命也首止未盟也而桓公宠寺貂已漏师于多鱼兵事上神密貂则漏泄之齐之祸盖兆于此桓公不自知觉管仲不能正救惜哉左传先经始事提此一句于僖之二年用见十七年之祸非一朝一夕之故也经三年秋齐侯宋公江人黄人㑹于阳谷冬公子友如齐涖盟楚人伐郑传三年秋㑹于阳谷谋伐楚也齐侯为阳谷之㑹来寻盟冬公子友如齐涖盟楚人伐郑郑伯欲成孔叔不可曰齐方勤我弃徳不祥齐侯与蔡姬乗舟于囿荡公公惧变色禁之不可公怒归之未之絶也蔡人嫁之经四年春王正月公㑹齐侯宋公陈侯卫侯郑伯许男曹伯侵蔡蔡溃遂伐楚次于陉夏楚屈完来盟于师盟于召陵齐人执陈辕涛涂秋及江人黄人伐陈冬十有二月公孙兹帅师㑹齐人宋人卫人郑人许人曹人侵陈传四年春齐侯以诸侯之师侵蔡蔡溃遂伐楚楚子使与师言曰君处北海寡人处南海唯是风马牛不相及也不虞君之渉吾地也何故管仲对曰昔召康公命我先君大公曰五侯九伯女实征之以夹辅周室赐我先君履东至于海西至于河南至于穆陵北至于无棣尔贡包茅不入玉祭不共无以缩酒寡人是征昭王南征而不复寡人是问对曰贡之不入寡君之罪也敢不共给昭王之不复君其问诸水濵师进次于陉夏楚子使屈完如师师退次于召陵齐侯陈诸侯之师与屈完乗而观之齐侯曰岂不谷是为先君之好是继与不谷同好如何对曰君惠徼福于敝邑之社稷辱収寡君寡君之愿也齐侯曰以此衆战谁能御之以此攻城何城不克对曰君若以徳绥诸侯谁敢不服君若以力楚国方城以为城汉水以为池虽衆无所用之屈完及诸侯盟陈辕涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮屝屦其可也齐侯说与之虎牢执辕涛涂秋伐陈讨不忠也冬叔孙戴伯帅师㑹诸侯之师侵陈陈成归辕涛涂经五年夏公及齐侯宋公陈侯卫侯郑伯许男曹伯㑹王世子于首止秋八月诸侯盟于首止郑伯逃归不盟传五年夏㑹于首止㑹王太子郑谋宁周也秋诸侯盟郑伯逃归不盟经六年夏公㑹齐侯宋公陈侯卫侯曹伯伐郑围新城秋楚人围许诸侯遂救许传六年夏诸侯伐郑以其逃首止之盟故也围新密秋楚子围许以救郑诸侯救许乃还经七年春齐侯伐郑秋七月公㑹齐侯宋公陈世子欵郑世子华盟于寗母传七年春齐人伐郑秋盟于寗母谋郑故也管仲言于齐侯曰臣闻之招携以礼怀逺以徳怀礼不易无人不怀齐侯脩礼于诸侯诸侯官受方物郑伯使大子华聴命于㑹言于齐侯曰洩氏孔氏子人氏三族实违君命君若去之以为成我以郑为内臣君亦无所不利焉齐侯将许之管仲曰君以礼与信属诸侯而以姦终之无乃不可乎子父不奸之谓礼守命共时之谓信违此二者姦莫大焉公曰诸侯有讨于郑未捷今苟有衅従之不亦可乎对曰君若绥之以徳加之以训辞而帅诸侯以讨郑郑将覆亡之不暇岂敢不惧若緫其罪人以临之郑有辞矣何惧且夫合诸侯以崇徳也㑹而列姦何以示后嗣夫诸侯之㑹其徳刑礼义无国不记记姦之位君盟替矣作而不记非盛徳也君其勿许郑必受盟夫子华既为大子而求介于大国以弱其国亦不必免郑有叔詹堵叔师叔三良为政未可间也齐侯辞焉子华由是得罪于郑冬郑伯使请盟子齐经八年春王正月公㑹王人齐侯宋公卫侯许男曹伯陈世子欵盟于洮郑伯乞盟经九年夏公㑹宰周公齐侯宋子卫侯郑伯许男曹伯于葵丘秋九月戊辰诸侯盟于葵丘传九年夏㑹于葵丘寻盟且脩好礼也王使宰孔赐齐侯胙曰天子有事于文武使孔赐伯舅胙齐侯将下拜孔曰且有后命天子使孔曰以伯舅耋老加劳赐一级无下拜对曰天威不违颜咫尺小白余敢贪天子之命无下拜恐陨越于下以遗天子羞敢不下拜下拜登受吕祖谦曰管仲相桓公务在正名分观王使宰孔赐齐侯胙管仲则教桓公以天威不违颜咫尺敢不下拜观王以上卿之礼享管仲则辞以有天子之二守国髙在至于舅犯之相晋文则不然如请隧是也召王是也故孟子曰桓公之于管仲学焉而后臣之犹着一箇学字其它则无此一字矣秋齐侯盟诸侯于葵丘曰凢我同盟之人既盟之后言归于好宰孔先归遇晋侯曰可无㑹也齐侯不务徳而勤逺略故北伐山戎南伐楚西为此㑹也东畧之不知西则否矣其在乱乎君务靖乱无勤于行晋侯乃还晁补之曰葵丘之㑹天子初使赐胙齐方霸诸侯未有大失而宰孔徒以勤逺畧知终在乱遽劝晋侯以无㑹其知逺矣冬齐侯以诸侯之师伐晋及髙梁而还讨晋乱也经十年夏齐侯许男伐北戎经十有一年夏公及夫人姜氏㑹齐侯于阳谷传十二年冬齐侯使管夷吾平戎于王使隰朋平戎于晋王以上卿之礼飨管仲管仲辞曰臣贱有司也有天子之二守国髙在若节春秋来承王命何以礼焉陪臣敢辞王曰舅氏余嘉乃勲应乃懿徳谓督不忘往践乃职无逆朕命管仲受下卿之礼而还君子曰管仲之世祀也宜哉让不忘其上诗曰恺悌君子神所劳矣经十有三年夏公㑹齐侯宋公陈侯卫侯郑伯许男曹伯于咸传十三年夏㑹于咸淮夷病杞故且谋王室也经十有四年春诸侯城縁陵传十四年春诸侯城縁陵而迁杞焉不书其人有阙也经十有五年春王正月楚人伐徐三月公㑹齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐秋七月齐师曹师伐厉传十五年春楚人伐徐徐即诸夏故也三月盟于牡丘寻葵丘之盟且救徐也孟穆伯帅师及诸侯之师救徐诸侯次于匡以待之秋伐厉以救徐也经十有六年冬十有二月公㑹齐侯宋公陈侯卫侯郑伯许男邢侯曹伯于淮传十六年夏齐伐厉不克救徐而还冬十二月㑹于淮谋鄫且东略也城鄫役人病有夜登丘而唿曰齐有乱不果城而还经十有七年春齐人徐人伐英氏秋夫人姜氏㑹齐侯于卞冬十有二月乙亥齐侯小白卒传十七年春齐人为徐伐英氏以报娄林之役也齐侯之夫人三王姬徐嬴蔡姬皆无子齐侯好内多内宠内嬖如夫人者六人长卫姬生武孟少卫姬生惠公郑姬生孝公葛嬴生昭公密姬生懿公宋华子生公子雍公与管仲属孝公于宋襄公以为大子雍巫有宠于卫共姬因寺人貂以荐羞于公亦有宠公许之立武孟管仲卒五公子皆求立冬十月乙亥齐桓公卒易牙入与寺人貂因内宠以杀羣吏而立公子无亏孝公奔宋十二月乙亥赴辛巳夜殡苏辙曰管仲身有三归桓公内嬖如夫人者六人此固适庻争夺之祸所従起也然桓公之老也管仲与桓公为身后之计知诸子之必争乃属世子于宋襄公夫父子之间至使它人与焉智者盖至此乎孝公僖公经十有八年春王正月宋公曹伯卫人邾人伐齐夏师救齐五月戊寅宋师及齐师战于甗齐师败绩狄救齐秋八月丁亥葬齐桓公传十八年春宋襄公以诸侯伐齐三月齐人杀无亏齐人将立孝公不胜四公子之徒遂与宋人战夏五月宋败齐师于甗立孝公而还秋八月葬齐桓公经十有九年冬㑹陈人蔡人楚人郑人盟于齐传十九年陈穆公请脩好于诸侯以无忘齐桓之徳冬盟于齐脩桓公之好也吕祖谦曰观陈穆公欲脩桓公之好使孝公有志复兴伯业甚易惜其不能也经二十年秋齐人狄人盟于邢经二十有三年春齐侯伐宋围缗吕祖谦曰宋襄㑹诸侯孝公俯首而㑹之及宋败便兴师伐之此所以不能复齐桓之业传二十六年春齐师侵我西鄙公使展喜犒师使受命于展禽齐侯未入竟展喜従之曰寡君闻君亲举玉趾将辱于敝邑使下臣犒执事齐侯曰鲁人恐乎对曰小人恐矣君子则否齐侯曰室如县罄野无青草何恃而不恐对曰恃先王之命昔周公大公股肱周室夹辅成王成王劳之而赐之盟曰世世子孙无相害也载在盟府大师职之桓公是以纠合诸侯而谋其不协弥缝其阙而匡救其灾昭旧职也及君即位诸侯之望曰其率桓之功我敝邑用不敢保聚曰岂其嗣世九年而弃命废职其若先君何君必不然恃此以不恐齐侯乃还冬公以楚师伐齐取谷寘桓公子雍于谷易牙奉之以为鲁援楚申公叔侯戍之桓公之子七人为七大夫于楚经二十有七年夏六月庚寅齐侯昭卒秋八月乙未葬齐孝公传二十七年夏齐孝公卒有齐怨不废丧纪礼也昭公僖公传三十三年春齐国庄子来聘自郊劳至于赠贿礼成而加之以敏臧文仲言于公曰国子为政齐犹有礼君其朝焉臣闻之服于有礼社稷之卫也夏四月狄侵齐因晋丧也冬公如齐且弔有狄师也文公经四年夏狄侵齐经九年夏狄侵齐经十有一年秋狄侵齐经十有四年夏五月乙亥齐侯潘卒秋九月齐公子商人弑其君舎冬单伯如齐齐人执单伯齐人执子叔姬传十四年子叔姬妃齐昭公生舎叔姬无宠舎无威公子商人骤施于国而多聚士尽其家贷于公有司以继之夏五月昭公卒舎即位秋七月乙卯夜齐商人弑舎而让元元曰尔求之久矣我能事尔尔不可使多蓄憾将免我乎尔为之齐人定懿公使来告难故书以九月齐公子元不顺懿公之为政也终不曰公曰夫已氏襄仲使告于王请以王宠求昭姬于齐曰杀其子焉用其母请受而罪之冬单伯如齐请子叔姬齐人执之又执子叔姬刘敞权衡曰王使单伯如齐非也若单伯为周大夫何以明年书单伯至自齐乎懿公文公经十有五年春季孙行父如晋夏六月单伯至自齐秋齐人侵我西鄙冬十有一月诸侯盟于扈十有二月齐人来归子叔姬齐侯侵我西鄙遂伐曹入其郛传十五年春季文子如晋为单伯与子叔姬也夏六月齐人许单伯请而赦之使来致命书曰单伯至自齐贵之也秋齐人侵我西鄙冬十一月盟于扈谋伐齐也齐人赂晋侯故不克而还齐人来归子叔姬王故也齐侯侵我西鄙谓诸侯不能也遂伐曹入其郛讨其来朝也季文子曰齐侯其不免乎已则无礼而讨于有礼者曰女何故行礼礼以顺天天之道也已则反天而又以讨人难以免矣诗曰胡不相畏不畏于天君子之不虐幼贱畏于天也在周颂曰畏天之威于时保之不畏于天将何能保以乱取国奉礼以守犹惧不终多行无礼弗能在矣经十有六年春季孙行父㑹齐侯于阳谷齐侯弗及盟夏六月戊辰公子遂及齐侯盟于郪丘传十七年夏四月齐侯伐我北鄙襄仲请盟六月盟于谷冬十月襄仲如齐拜谷之盟复曰臣闻齐人将食鲁之麦以臣观之将不能齐君之语偷臧文仲有言曰民主偷必死经十有八年夏五月戊戌齐人弑其君商人秋公子遂叔孙得臣如齐传十八年春齐侯戒师期而有疾医曰不及秋将死惠伯令龟卜楚丘占之曰齐侯不及期非疾也齐懿公之为公子也与邴歜之父争田弗胜及即位乃掘而刖之而使歜仆纳阎职之妻而使职骖乗夏五月公游于申池二人浴于池歜以扑抶职职怒歜曰人夺女妻而不怒一抶女庸何伤职曰与刖其父而弗能病者何如乃谋弑懿公纳诸竹中归舎爵而行齐人立公子元秋襄仲庄叔如齐惠公立故且拜葬也春秋分记卷五十九春秋分记卷六十钦定四库全书春秋分记卷六十宋程公说撰齐世本第二惠公顷公灵公庄公惠公宣公经三年秋赤狄侵齐经四年夏六月赤狄侵齐经十年夏四月已巳齐侯元卒齐崔氏出奔卫六月公孙归父如齐葬齐惠公秋季孙行父如齐冬齐侯使国佐来聘传十年夏齐惠公卒崔杼有宠于惠公髙国畏其偪也公卒而逐之奔卫书曰崔氏非其罪也且告以族不以名凡诸侯之大夫违告于诸侯曰某氏之守臣某失守宗庙敢告所有玉帛之使者则告不然则否公如齐奔丧秋季文子初聘于齐冬国武子来报聘顷公宣公经十有三年春齐师伐莒传十七年春晋侯使郄克征㑹于齐齐顷公帷妇人使观之郄子登妇人笑于房献子怒出而誓曰所不此报无能涉河郄子至请伐齐齐侯使髙固晏弱蔡朝南郭偃㑹及敛盂髙固逃归夏㑹于断道晋人执晏弱蔡朝南郭偃苗贲皇言于晋侯缓之逸传十八年春晋侯卫大子臧伐齐齐侯㑹晋侯盟于缯以公子彊为质成公经二年春齐侯伐我北鄙夏四月丙戌卫孙良夫帅师及齐师战于新筑卫师败绩六月癸酉季孙行父臧孙许叔孙侨如公孙婴齐帅师㑹晋郄克卫孙良夫曹公子首及齐侯战干鞌齐师败绩秋七月齐侯使国佐如师己酉及国佐盟于袁娄八月取汶阳田传二年春齐侯伐我北鄙围龙遂南侵及巢丘卫侯使孙良夫将侵齐与齐师遇夏卫师败孙桓子如晋乞师臧宣叔亦如晋乞师皆主郄献子晋郄克将中军士燮佐上军栾书将下军韩厥为司马以救鲁卫师従齐师于莘六月壬申至靡笄之下齐侯使请战髙固入晋师桀石以投人禽之而乗其车系桑本焉以徇齐垒曰欲勇者贾余余勇癸酉师陈于鞌邴夏御齐侯逢丑父为右齐师败绩逐之三周华不注韩厥梦子舆谓已曰且辟左右故中御而従齐侯邴夏曰射其御者君子也公曰谓之君子而射之非礼也射其左越于车下射其右毙于车中綦毋张丧车従韩厥曰请寓乗従左右皆肘之使立于后韩厥俛定其右逢丑父与公易位将及华泉骖絓于木而止丑父寝于轏中蛇出于其下以肱击之伤而匿之故不能推车而及韩厥执絷马前再拜稽首奉觞加璧以进曰寡君使羣臣为鲁卫请曰无令舆师陷入君地下臣不幸属当戎行无所逃隠且惧奔辟而忝两君臣辱戎士敢告不敏摄官承乏丑父使公下如华泉取饮郑周父御佐车宛茷为右载齐侯以免韩厥献丑父郄献子将戮之唿曰自今无有代其君任患者有一于此将为戮乎郄子曰人不难以死免其君我戮之不祥赦之以劝事君者乃免之齐侯免求丑父三入三出每出齐师以帅退入于狄卒狄卒皆抽戈楯冒之以入于卫师卫师免之遂自徐闗入齐侯见保者曰免之齐师败矣辟女子女子曰君免乎曰免矣曰锐司徒免乎曰免矣曰苟君与吾父免矣可若何乃奔齐侯以为有礼既而问之辟司徒之妻也予之石窌晋师従齐师入自丘舆击马陉齐侯使賔媚人赂以纪甗玉磬与地不可则聴客之所为賔媚人致赂晋人不可曰必以萧同叔子为质而使齐之封内尽东其亩对曰萧同叔子非他寡君之母也若以匹敌则亦晋君之母也吾子布大命于诸侯而曰必质其母以为信其若王命何且是以不孝令也诗曰孝子不匮永钖尔类若以不孝令于诸侯其无乃非徳类也乎先王疆理天下物土之宜而布其利故诗曰我疆我理南东其亩今吾子疆理诸侯而曰尽东其亩而已唯吾子戎车是利无顾土宜其无乃非先王之命也乎反先王则不义何以为盟主其晋实有阙四王之王也树徳而济同欲焉五霸之霸也勤而抚之以役王命今吾子求合诸侯以逞无疆之欲诗曰布政优优百禄是遒子实不优而弃百禄诸侯何害焉不然寡君之命使臣则有辞矣曰子以君师辱于敝邑不腆敝赋以犒従者畏君之震师徒桡败吾子惠徼齐国之福不泯其社稷使继旧好唯是先君之敝器土地不敢爱子又不许请収合余烬背城借一敝邑之幸亦云従也况其不幸敢不唯命是聴鲁卫谏曰齐疾我矣其死亡者皆亲暱也子若不许雠我必甚唯子则又何求子得其国寳我亦得地而纾于难其荣多矣齐晋亦唯天所授岂必晋晋人许之对曰羣臣帅赋舆以为鲁卫请若苟有以借口而复于寡君君之惠也敢不唯命是聴秋七月晋师及齐国佐盟于袁娄使齐人归我汶阳之田传三年冬齐侯朝于晋将授玉郄克趋进曰此行也君为妇人之笑辱也寡君未之敢任晋侯享齐侯齐侯视韩厥韩厥曰君知厥也乎齐侯曰服改矣韩厥登举爵曰臣之不敢爱死为两君之在此堂也经八年春晋侯使韩穿来言汶阳之田归之于齐经九年秋七月丙子齐侯无野卒冬十有一月葬齐顷公灵公成公经十有七年秋齐髙无咎出奔莒传十七年齐庆克通于声孟子与妇人蒙衣乗辇而入于闳鲍牵见之以告国武子武子召庆克而谓之庆克久不出而告夫人曰国子讁我夫人怒国子相灵公以㑹髙鲍处守及还将至闭门而索客孟子诉之曰髙鲍将不纳君而立公子角国子知之秋七月壬寅刖鲍牵而逐髙无咎无咎奔莒髙弱以卢叛齐人来召鲍国而立之初鲍国去鲍氏而来为施孝叔臣施氏卜宰匡句须吉施氏之宰有百室之邑与匡句须邑使为宰以让鲍国而致邑焉施孝叔曰子实吉对曰能与忠良吉孰大焉鲍国相施氏忠故齐人取以为鲍氏后仲尼曰鲍庄子之知不如葵葵犹能卫其足冬十一月齐侯使崔杼为大夫使庆克佐之帅师围卢国佐従诸侯围郑以难请而归遂如卢师杀庆克以谷叛齐侯与之盟于徐闗而复之十二月卢降使国胜告难于晋待命于清经十有八年春王正月齐杀其大夫国佐传十八年春王正月齐为庆氏之难故甲申晦齐侯使士华免以戈杀国佐于内宫之朝师逃于夫人之宫书曰齐杀其大夫国佐弃命专杀以谷叛故也使清人杀国胜国弱来奔王湫奔莱庆封为大夫庆佐为司宼既齐侯反国弱使嗣国氏礼也襄公传元年春齐人不㑹彭城晋人以为讨二月齐大子光为质于晋传二年春齐侯伐莱莱人使正舆子赂夙沙卫以索马牛皆百匹齐师乃还君子是以知齐灵公之为灵也夏使晏弱城东阳以偪莱经六年冬十有二月齐人灭莱传十年春三月癸丑齐髙厚相大子光以先㑹诸侯于钟离不敬士庄子曰髙子相大子以㑹诸侯将社稷是卫而皆不敬弃社稷也其将不免乎传十四年秋王使刘定公赐齐侯命曰昔伯舅大公右我先王股肱周室师保万民世胙大师以表东海王室之不坏繄伯舅是赖今余命女环兹率舅氏之典纂乃祖考无忝乃旧敬之哉无废朕命冬㑹于戚范宣子假羽毛于齐而弗归齐人始贰传十五年夏齐侯围成贰于晋故也传十六年春㑹于溴梁晋侯与诸侯宴于温使诸大夫舞曰歌诗必类齐髙厚之诗不类荀偃怒且曰诸侯有异志矣使诸大夫盟髙厚逃归秋齐侯围郕传十七年齐人以其未得志于我故秋齐侯伐我北鄙围桃髙厚围臧纥于防冬齐晏桓子卒晏婴麤缞斩苴绖带杖菅屦食鬻居倚庐寝苫枕草其老曰非大夫之礼也曰唯卿为大夫经十有八年秋齐师伐我北鄙冬十月公㑹晋侯宋公卫侯郑伯曹伯莒子邾子滕子薛伯杞伯小邾子同围齐传十八年秋齐侯伐我北鄙冬十月㑹于鲁济同伐齐齐侯御诸平阴堑防门而守之广里夙沙卫曰不能战莫如守险弗听诸侯之士门焉齐人多死范宣子告析文子曰吾知子敢匿情乎鲁人莒人皆请以车千乗自其乡入既许之矣若入君必失国子盍图之子家以告公公恐晏婴闻之曰君固无勇而又闻是弗能乆矣齐侯登巫山以望晋师晋人使司马斥山泽之险虽所不至必斾而疏陈之使乗车者左实右伪以斾先舆曳柴而従之齐侯见之畏其衆也乃脱归丙寅晦齐师夜遁师旷告晋侯曰鸟乌之声乐齐师其遁邢伯告中行伯曰有班马之声齐师其遁叔向告晋侯曰城上有乌齐师其遁十一月丁夘朔入平阴遂从齐师夙沙卫连大车以塞隧而殿殖绰郭最曰子殿国师齐之辱也子姑先乎乃代之殿卫杀马于隘以塞道晋州绰及之射殖绰中肩两矢夹脰曰止将为三军获不止将取其𠂻顾曰为私誓州绰曰有如日乃弛弓而自后缚之其右具丙亦舍兵而缚郭最皆衿甲面缚坐于中军之鼔下晋人欲逐归者鲁卫请攻险已夘荀偃士匄以中军克京兹乙酉魏绛栾盈以下军克邿赵武韩起以上军围卢弗克十二月戊戌及秦周伐雍门之萩范鞅门于雍门其御追喜以戈杀犬于门中孟庄子斩其橁以为公琴已亥焚雍门及西郭南郭刘难士弱率诸侯之师焚申池之竹木壬寅焚东郭北郭范鞅门于扬门州绰门于东闾左骖迫还于门中以枚数阖齐侯驾将走邮棠太子与郭荣扣马曰师速而疾略也将退矣君何惧焉且社稷之主不可以轻轻则失衆君必待之将犯之夫子抽劒断鞅乃止甲辰东侵及潍南及沂经十有九年夏卫孙林父帅师伐齐秋七月辛夘齐侯环卒晋士匄帅师侵齐至谷闻齐侯卒乃还八月齐杀其大夫髙厚冬葬齐灵公传十九年齐侯娶于鲁曰颜懿姬无子其姪鬷声姬生光以为大子诸子仲子戎子戎子嬖仲子生牙属诸戎子戎子请以为大子许之仲子曰不可废常不祥间诸侯难光之立也列于诸侯矣今无故而废之是专黜诸侯而以难犯不祥也君必悔之公曰在我而已遂东大子光使髙厚传牙以为大子夙沙卫为少传齐侯疾崔杼㣲逆光疾病而立之光杀戎子尸诸朝非礼也妇人无刑虽有刑不在朝市夏五月壬辰晦齐灵公卒庄公即位执公子牙于句渎之丘以夙沙卫易已卫奔髙唐以叛晋士匄侵齐及谷闻丧而还礼也秋八月齐崔杼杀髙厚于洒蓝而兼其室书曰齐杀其大夫従君于昏也齐庆封围髙唐弗克冬十一月齐侯围之见卫在城上号之乃下问守备焉以无备告揖之乃登闻师将传食髙唐人殖绰工偻㑹夜缒纳师醢卫于军齐及晋平盟于大隧庄公襄公经二十年夏六月庚申公㑹晋侯齐侯宋公卫侯郑伯曹伯莒子邾子滕子薛伯杞伯小邾子盟于澶渊传二十一年春齐侯使庆佐为大夫复讨公子牙之党执公子买于句渎之丘公子鉏来奔叔孙还奔燕冬会于商任齐侯卫侯不敬叔向曰二君者不免㑹朝礼之经也礼政之舆也政身之守也怠礼失政失政不立是以乱也晋州绰奔齐齐庄公朝指殖绰郭最曰是寡人之雄也州绰曰君以为雄谁敢不雄然臣不敏平隂之役先二子鸣庄公为勇爵殖绰郭最欲与焉州绰曰东闾之役臣左骖迫还于门中识其枚数其可以与于此乎公曰子为晋君也对曰臣为𨽻新然二子者譬于禽兽臣食其肉而寝处其皮矣传二十二年秋栾盈自楚适齐晏平仲言于齐侯曰商任之㑹受命于晋今纳栾氏将安用之弗听退告陈文子曰君人执信臣人执共忠信笃敬上下同之天之道也君自弃也弗能久矣冬栾盈犹在齐晏子曰祸将作矣齐将伐晋不可以不惧经二十有三年秋齐侯伐卫遂伐晋冬齐侯袭莒传二十三年秋齐侯伐卫先驱谷荣御王孙挥召扬为右申驱成秩御莒恒申鲜虞之傅挚为右曹开御戎晏父戎为右贰广上之登御邢公卢蒲癸为右启牢成御襄罢师狼蘧䟽为右胠商子车御侯朝桓跳为右大殿商子游御夏之御寇崔如为右烛庸之越驷乗自卫将遂伐晋晏平仲曰君恃勇力以伐盟主若不济国之福也不徳而有功忧必及君崔杼諌曰不可臣闻之小国间大国之败而毁焉必受其咎君其图之弗聴陈文子见崔武子曰将如君何武子曰吾言于君君弗聴也以为盟主而利其难羣臣若急君于何有子姑止之文子退告其人曰崔子将死乎谓君甚而又过之不得其死过君以义犹自抑也况以恶乎齐侯遂伐晋取朝歌为二队入孟门登大行张武军于荧庭戍郫邵封少水以报平阴之役乃还赵胜帅东阳之师以追之获晏氂冬齐侯还自晋不入遂袭莒门于且于伤股而退明日将复战期于夀舒杞殖华还载甲夜入且于之隧宿于莒郊明日先遇莒子于蒲侯氏莒子重赂之使无死曰请有盟华周对曰贪货弃命亦君所恶也昏而受命日未中而弃之何以事君莒子亲鼔之従而伐之获杞梁莒人行成齐侯归遇杞梁之妻于郊使弔之辞曰殖之有罪何辱命焉若免于罪犹有先人之敝庐在下妾不得与郊弔齐侯弔诸其室臧纥奔齐见齐侯与之言伐晋对曰多则多矣抑君似䑕夫鼠昼伏夜动不穴于寝庙畏人故也今君闻晋之乱而后作焉宁将事之非鼠何如经二十有四年春仲孙羯帅师侵齐秋七月齐崔杼帅师伐莒传二十四年春二月孟孝伯侵齐晋故也夏齐侯既伐晋而惧将欲见楚子楚子使薳启彊如齐聘且请期齐社蒐军实使客观之陈文子曰齐将有寇吾闻之兵不戢必取其族秋齐侯闻将有晋师使陈无宇従薳启彊如楚辞且乞师崔杼帅师送之遂伐莒㑹于夷仪将以伐齐水不克冬楚子伐郑以救齐诸侯还救郑楚子还使薳启彊帅师送陈无宇齐人城郏经二十有五年春齐崔杼帅师伐我北鄙夏五月乙亥齐崔杼弑其君光公㑹晋侯宋公卫侯郑伯曹伯莒子邾子滕子薛伯杞伯小邾子于夷仪秋八月己巳诸侯同盟于重丘传二十五年春齐崔杼帅师伐我北鄙以报孝伯之师也公患之使告于晋孟公绰曰崔子将有大志不在病我必速归何患焉其来也不寇使民不严异于他日齐师徒归齐棠公之妻东郭偃之姊也东郭偃臣崔武子棠公死偃御武子以弔焉见棠姜而美之使偃取之偃曰男女辨姓今君出自丁臣出自桓不可武子筮之遇困䷮之大过䷛史皆曰吉示陈文子文子曰夫従风风陨妻不可取也且其繇曰困于石据于蒺藜入于其宫不见其妻凶困于石往不济也据于蒺藜所恃伤也入于其宫不见其妻凶无所归也崔子曰嫠也何害先夫当之矣遂取之庄公通焉骤如崔氏以崔子之冠赐人侍者曰不可公曰不为崔子其无冠乎崔子因是又以其间伐晋也曰晋必将报欲弑公以说于晋而不获间公鞭侍人贾举而又近之乃为崔子间公夏五月莒子朝于齐甲戌飨诸北郭崔子称疾不视事乙亥公问崔子遂従姜氏姜入于室与崔子自侧戸出公拊楹而歌侍人贾举止衆従者而入闭门甲兴公登台而请弗许请盟弗许请自刃于庙弗许皆曰君之臣杼疾病不能聴命近于公宫陪臣千掫有滛者不知二命公踰墙又射之中股反队遂弑之贾举州绰邴师公孙敖封具铎父襄伊偻堙皆死祝佗父祭于髙唐至复命不说弁而死于崔氏申蒯侍渔者退谓其宰曰尔以帑免我将死其宰曰免是反子之义也与之皆死崔氏杀鬷蔑于平阴晏子立于崔氏之门外其人曰死乎曰独吾君也乎哉吾死也曰行乎曰吾罪也乎哉吾亡也曰归乎曰君死安归君民者岂以陵民社稷是主臣君者岂为其口实社稷是养故君为社稷死则死之为社稷亡则亡之若为已死而为已亡非其私暱谁敢任之且人有君而弑之吾焉得死之而焉得亡之将庸何归门启而入枕尸股而哭兴三踊而出人谓崔子必杀之崔子曰民之望也舍之得民卢蒲癸奔晋王何奔莒叔孙宣伯之在齐也叔孙还纳其女于灵公嬖生景公丁丑崔杼立而相之庆封为左相盟国人于大宫曰所不与崔庆者晏子仰天叹曰婴所不唯忠于君利社稷者是与有如上帝乃歃辛巳公与大夫及莒子盟大史书曰崔杼弑其君崔子杀之其弟嗣书而死者二人其弟又书乃舎之南史氏闻大史尽死执简以往闻既书矣乃还闾丘婴以帷缚其妻而载之与申鲜虞乗而出鲜虞推而下之曰君昏不能匡危不能救死不能死而知匿其暱其谁纳之行及弇中将舎婴曰崔庆其追我鲜虞曰一与一谁能惧我遂舎枕辔而寝食马而食驾而行出弇中谓婴曰速驱之崔庆之衆不可当也遂来奔崔氏侧庄公于北郭丁亥葬诸士孙之里四翣不跸下车七乗不以兵甲晋侯济自泮㑹于夷仪伐齐以报朝歌之役齐人以庄公说使隰鉏请成庆封如师男女以班赂晋侯以宗器乐器自六正五吏三十帅三军之大夫百官之正长师旅及处守者皆有赂晋侯许之秋七月己巳同盟于重丘齐成故也春秋分记卷六十春秋分记卷六十一钦定四库全书春秋分记卷六十一宋程公说撰齐世本第三景公安孺子悼公简公平公景公襄公经二十有七年春齐侯使庆封来聘传二十七年春齐庆封来聘其车美孟孙谓叔孙曰庆季之车不亦美乎叔孙曰豹闻之服美不称必以恶终美车何为叔孙与庆封食不敬为赋相鼠亦不知也齐崔杼生成及彊而寡娶东郭姜生明东郭姜以孤入曰棠无咎与东郭偃相崔氏崔成有疾而废之而立明成请老于崔崔子许之偃与无咎弗予曰崔宗邑也必在宗主成与彊怒将杀之告庆封曰夫子之身亦子所知也唯无咎与偃是従父兄莫得进矣大恐害夫子敢以告庆封曰子姑退吾图之告卢蒲嫳曰彼君之讐也天或者将弃彼矣彼实家乱子何病焉崔之薄庆之厚也他日又告庆封曰苟利夫子必去之难吾助女九月庚辰崔成崔彊杀东郭偃棠无咎于崔氏之朝崔子怒而出其衆皆逃求人使驾不得使圉人驾寺人御而出且曰崔氏有福止余犹可遂见庆封庆封曰崔庆一也是何敢然请为子讨之使卢蒲嫳师甲以攻崔氏崔氏堞其宫而守之弗克使国人助之遂灭崔氏杀成与彊而尽俘其家其妻缢嫳复命于崔子且御而归之至则无归矣乃缢崔明夜辟诸大墓辛巳崔明来奔庆封当国崔氏之乱申鲜虞来奔仆赁于野以丧庄公冬楚人召之遂如楚为右尹经二十有八年冬齐庆封来奔传二十八年齐庆封好田而耆酒与庆舎政则以其内实迁于卢蒲嫳氏易内而饮酒数日国迁朝焉使诸亡人得贼者以告而反之故反卢蒲癸癸臣子之有宠妻之庆舎之士谓卢蒲癸曰男女辨姓子不辟宗何也曰宗不余辟余独焉辟之赋诗断章余取所求焉恶识宗癸言王何而反之二人皆嬖使执寝戈而先后之公膳日双鸡饔人窃更之以鹜御者知之则去其肉而以其洎馈子雅子尾怒庆封告卢蒲嫳卢蒲嫳曰譬之如禽兽吾寝处之矣使析归父告晏平仲平仲曰婴之衆不足用也知无能谋也言弗敢出有盟可也子家曰子之言云又焉用盟告北郭子车子车曰人各有以事君非佐之所能也陈文子谓桓子曰祸将作矣吾其何得对曰得庆氏之木百车于庄文子曰可慎守也已卢蒲癸王何卜攻庆氏示子之兆曰或卜攻雠敢献其兆子之曰克见血冬十月庆封田于莱陈无宇従丙辰文子使召之请曰无宇之母疾病请归庆季卜之示之兆曰死奉龟而泣乃使归庆嗣闻之曰祸将作矣谓子家速归祸作必于尝归犹可及也子家弗听亦无悛志子息曰亡矣幸而获在吴越陈无宇济水而戕舟发梁卢蒲姜谓癸曰有事而不告我必不捷矣癸告之姜曰夫子愎莫之止将不出我请止之癸曰诺十一月乙亥尝于大公之庙庆舎涖事卢蒲姜告之且止之弗听曰谁敢者遂如公麻婴为尸庆奊为上献卢蒲癸王何执寝戈庆氏以其甲环公宫陈氏鲍氏之圉人为优庆氏之马善惊士皆释甲束马而饮酒且观优至于鱼里栾髙陈鲍之徒介庆氏之甲子尾抽桷击扉三卢蒲癸自后刺子之王何以戈击之解其左肩犹援庙桷动于甍以俎壶投杀人而后死遂杀庆绳麻婴公惧鲍国曰羣臣为君故也陈须无以公归税服而如内宫庆封归遇告乱者丁亥伐西门弗克还伐北门充之入伐内宫弗克反陈于岳请战弗许遂来奔献车于季武子美泽可以鑑展庄叔见之曰车甚泽人必瘁冝其亡也叔孙穆子食庆封庆封汜祭穆子不说使工为之诵茅鸱亦不知既而齐人来让奔吴吴句余子之朱方聚其族焉而居之富于其旧子服惠伯谓叔孙曰天殆富滛人庆封又富矣穆子曰善人富谓之赏滛人富谓之殃天其殃之也其将聚而殱旃崔氏之乱丧羣公子故鉏在鲁叔孙还在燕贾在句渎之丘及庆氏亡皆召之具其器用而反其邑焉与晏子邶殿其鄙六十弗受子尾曰冨人之所欲也何独弗欲对曰庆氏之邑足欲故亡吾邑不足欲也益之以邶殿乃足欲足欲亡无日矣在外不得宰吾一邑不受邶殿非恶富也恐失富也且夫富如布帛之有幅焉为之制度使无迁也夫民生厚而用利于是乎正徳以幅之使无黜嫚谓之幅利利过则为败吾不敢贪多所谓幅也与北郭佐邑六十受之与子雅邑辞多受少与子尾邑受而稍致之公以为忠故有宠释卢蒲嫳于北竟求崔杼之尸将戮之不得叔孙穆子曰必得之武王有乱臣十人崔杼其有乎不十人不足以葬既崔氏之臣曰与我其拱璧吾献其柩于是得之十二月乙亥朔齐人迁庄公殡于大寝以其棺尸崔杼于市国人犹知之皆曰崔子也经二十有九年秋九月齐髙止出奔北燕传二十九年春二月癸夘齐人葬庄公于北郭夏六月齐髙子容与宋司徒见知伯女齐相礼賔出司马侯言于知伯曰二子皆将不免子容专司徒侈皆亡家之主也知伯曰何如对曰专则速及侈将以其力毙专则人实毙之将及矣吴季札聘于齐说晏平仲谓之曰子速纳邑与政无邑无政乃免于难齐国之政将有所归未获所归难未歇也故晏子因陈桓子以纳政与邑是以免于栾髙之难秋九月齐公孙趸公孙灶放其大夫髙止于北燕乙未出书曰出奔罪髙止也髙止好以事自为功且专故难及之为髙氏之难故髙竖以卢叛十月庚寅闾丘婴帅师围卢髙竖曰苟使髙氏有后请致邑齐人立敬仲之曾孙酀良敬仲也十一月乙夘髙竖致卢而出奔晋晋人城緜而寘旃传三十一年齐子尾害闾丘婴欲杀之使帅师以伐阳州我问师故夏五月子尾杀闾丘婴以说于我师工偻洒渻灶孔虺贾寅出奔莒出羣公子昭公传二年春晋韩宣子如齐纳币见子雅子雅召子旗使见宣子宣子曰非保家之主也不臣见子尾子尾见彊宣子谓之如子旗大夫多笑之唯晏子信之曰夫子君子也君子有信其有以知之矣传三年春齐侯使晏婴请继室于晋既成昏晏子受礼叔向従之晏相与语叔向曰齐其何如晏子曰此季世也吾弗知齐其为陈氏矣公弃其民而归于陈氏齐旧四量豆区釡钟四升为豆各自其四以登于釡釡十则钟陈氏三量皆登一焉钟乃大矣以家量贷而以公量收之山木如市弗加于山鱼盐蜃蛤弗加于海民参其力二入于公而衣食其一公聚朽蠧而三老冻馁国之诸市屦贱踊贵民人痛疾而或燠休之其爱之如父母而归之如流水欲无获民将焉辟之箕伯直柄虞遂伯戏其相胡公大姬己在齐矣初景公欲更晏子之宅曰子之宅近市湫隘嚻尘不可以居请更诸爽垲者辞曰君之先臣容焉臣不足以嗣之于臣侈矣且小人近市朝夕得所求小人之利也敢烦里旅公笑曰子近市识贵贱乎对曰既利之敢不识乎公曰何贵何贱于是景公繁于刑有鬻踊者故对曰踊贵屦贱既已告于君故与叔向语而称之景公为是省于刑君子曰仁人之言其利博哉晏子一言而齐侯省刑诗曰君子如祉乱庶遄已其是之谓乎及晏子如晋公更其宅反则成矣既拜乃毁之而为里室皆如其旧则使宅人反之且谚曰非宅是卜唯邻是卜二三子先卜邻矣违卜不祥君子不犯非礼小人不犯不祥古之制也吾敢违诸乎卒复其旧宅公弗许因陈桓子以请乃许之秋八月齐侯田于莒卢蒲嫳见泣且请曰余发如此种种余奚能为公曰诺吾告二子归而告之子尾欲复之子雅不可曰彼其发短而心甚长其或寝处我矣九月子雅放卢蒲嫳于北燕冬十月齐公孙灶卒司马灶见晏子曰又丧子雅矣晏子曰惜也子旗不免殆哉姜族弱矣而妫将始昌二惠竞爽犹可又弱一个焉姜其危哉经六年冬齐侯伐北燕经七年春王正月暨齐平传八年秋七月甲戌齐子尾卒子旗欲治其室丁丑杀梁婴八月庚戌逐子成子工子车皆来奔而立子良氏之宰其臣曰孺子长矣而相吾室欲兼我也授甲将攻之陈桓子善于子尾亦授甲将助之或告子旗子旗不信则数人告将往又数人告于道遂如陈氏桓子将出矣闻之而还游服而逆之请命对曰闻彊氏授甲将攻子子闻诸曰弗闻子盍亦授甲无宇请従子旗曰子胡然彼孺子也吾诲之犹惧其不济吾又宠秩之其若先人何子盍谓之周书曰惠不惠茂不茂康叔所以服𢎞大也桓子稽颡曰顷灵福子吾犹有望遂和之如初经十年夏齐栾施来奔传十年齐惠栾髙氏皆耆酒信内多怨彊于陈鲍氏而恶之夏有告陈桓子曰子旗子良将攻陈鲍亦告鲍氏桓子授甲而如鲍氏遭子良醉而骋遂见文子则亦授甲矣使视二子则皆将饮酒桓子曰彼虽不信闻我授甲则必逐我及其饮酒也先伐诸陈鲍方睦遂伐栾髙氏子良曰先得公陈鲍焉往遂伐虎门晏平仲端委立于虎门之外四族召之无所往其徒曰助陈鲍乎曰何善焉助栾髙乎曰庸愈乎然则归乎曰君伐焉归公召之而后入公卜使王黒以灵姑銔率吉请断三尺焉而用之五月庚辰战于稷栾髙败又败诸庄国人追之又败诸鹿门栾施髙彊来奔陈鲍分其室晏子谓桓子必致诸公让徳之主也让之谓懿徳凡有血气皆有争心故利不可强思义为愈义利之本也藴利生孽姑使无藴乎可以滋长桓子尽致诸公而请老于莒桓子召子山私具幄幕器用従者之衣屦而反棘焉子商亦如之而反其邑子周亦如之而与之夫于反子城子公公孙捷而皆益其禄凢公子公孙之无禄者私分之邑国之贫约孤寡者私与之粟曰诗云陈钖载周能施也桓公是以霸公与桓子莒之旁邑辞穆孟姬为之请髙唐陈氏始大秋九月昭子至自晋大夫皆见髙彊见而退昭子语诸大夫曰为人子不可不慎也哉昔庆封亡子尾多受邑而稍致诸君君以为忠甚竉之将死疾于公宫辇而归君亲推之其子不能任是以在此忠为令徳其子弗能任罪犹及之难不慎也丧夫人之力弃徳旷宗以及其身不亦害乎诗曰不自我先不自我后其是之谓乎传十二年春齐髙偃纳北燕伯欵于唐夏齐侯如晋朝嗣君也传十三年秋八月甲戌同盟于平丘齐服也经十有六年春齐侯伐徐传十六年春王正月齐侯伐徐二月丙申齐师至于蒲隧徐人行成徐子及郯人莒人㑹齐侯盟于蒲隧赂以甲父之鼎叔孙昭子曰诸侯之无伯害哉齐君之无道也兴师而伐逺方㑹之有成而还莫之亢也无伯也夫诗曰宗周既灭靡所止戾正大夫离居莫知我肄其是之谓乎经十有九年秋齐髙发帅师伐莒传二十年冬齐侯疥遂痁期而不瘳诸侯之賔问疾者多在梁丘据与裔款言于公曰吾事鬼神丰于先君有加矣今君疾病为诸侯忧是祝史之罪也诸侯不知其谓我不敬君盍诛于祝固史嚚以辞賔公说告晏子晏子曰日宋之盟屈建问范会之徳于赵武赵武曰夫子之家事治言于晋国竭情无私其祝史祭祀陈信不媿其家事无猜其祝史不祈建以语康王康王曰神人无怨宜夫子之光辅五君以为诸侯主也公曰据与款谓寡人能事鬼神故欲诛于祝史子称是语何故对曰若有徳之君外内不废上下无怨动无违事其祝史荐信无媿心矣是以鬼神用飨国受其福祝史与焉其所以蕃祉老夀者为信君使也其言忠信于鬼神其适遇滛君外内颇邪上下怨疾动作辟违従欲厌私髙台深池撞钟舞女斩艾民力输掠其聚以成其违不恤后人暴虐滛従肆行非度无所还忌不思谤讟不惮鬼神神怒民痛无悛于心其祝史荐信是言罪也其盖失数美是矫诬也进退无辞则虚以求媚是以鬼神不飨其国以祸之祝史与焉所以夭昏孤疾者为暴君使也其言僣嫚于鬼神公曰然则若之何对曰不可为也山林之木衡鹿守之泽之萑蒲舟鲛守之薮之薪蒸虞候守之海之盐蜃祈望守之县鄙之人入従其政偪介之闗暴征其私承嗣大夫强易其贿布常无艺征敛无度宫室日更滛乐不违内宠之妾肆夺于市外宠之臣僣令于鄙私欲养求不给则应民人苦病夫妇皆诅祝有益也诅亦有损聊摄以东姑尢以西其为人也多矣虽其善祝岂能胜亿兆人之诅君若欲诛于祝史脩徳而后可公说使有司寛政毁闗去禁薄敛已责十二月齐侯田于沛招虞人以弓不进公使执之辞曰昔我先君之田也旃以招大夫弓以招士皮冠以招虞人臣不见皮冠故不敢进乃舎之仲尼曰守道不如守官君子韪之齐侯至自田晏子侍子遄台子犹驰而进焉公曰唯据与我和夫晏子对曰据亦同也焉得为和公曰和与同异乎对曰异和如羮焉水火醯醢盐梅以烹鱼肉燀之以薪宰夫和之齐之以味济其不及以洩其过君子食之以平其心君臣亦然君所谓可而有否焉臣献其否以成其可君所谓否而有可焉臣献其可以去其否是以政平而不千民无争心故诗曰亦有和羮既戒既平鬷嘏无言时靡有争先王之济五味和五声也以平其心成其政也声亦如味一气二体三类四物五声六律七音八风九歌以相成也清浊小大短长疾徐哀乐刚柔迟速髙下出入周䟽以相济也君子聴之以平其心心平徳和故诗曰徳音不瑕今据不然君所谓可据亦曰可君所谓否据亦曰否若以水济水谁能食之若琴瑟之专壹谁能聴之同之不可也如是饮酒乐公曰古而无死其乐若何晏子对曰古而无死则古之乐也君何得焉昔爽鸠氏始居此地季萴因之有逄伯陵因之蒲姑氏因之而后大公因之古若无死爽鸠氏之乐非君所愿也经二十有二年春齐侯伐莒传二十五年秋九月己亥公孙于齐次于阳州齐侯唁公于野井齐侯曰自莒疆以西请致千社以待君命君之忧寡人之忧也公喜子家子曰失鲁而以千社为臣谁与之立且齐君无信不如早之晋弗従经二十有六年秋公㑹齐侯莒子邾子杞伯盟于鄟陵传二十六年春王正月齐侯取郓三月公至自齐处千郓夏齐侯将纳公命无受鲁货申丰従女贾以币锦二两缚一如瑱适齐师谓子犹之人髙齮能货子犹为髙氏后粟五千庾髙齮以锦示子犹子犹欲之受之言于齐侯曰宋元公为鲁君如晋卒于曲棘叔孙昭子求纳其君无疾而死不知天之弃鲁邪抑鲁君有罪于鬼神故及此也君若待于曲棘使羣臣従鲁君以卜焉若可师有济也君而继之兹无敌矣若其无成君无辱焉齐侯従之使公子鉏帅师従公秋盟于鄟陵谋纳公也冬十二月齐有彗星齐侯使禳之晏子曰无益也祗取诬焉天道不謟不贰其命若之何禳之公说乃止齐侯与晏子坐于路寝叹曰矣哉室其谁有此乎晏子曰敢问何谓也公曰吾以为在徳对曰如君之言其陈氏乎陈氏虽无大徳而有施于民豆区釡钟之数其取之公也薄其施之民也厚公厚歛焉陈氏厚施焉民归之矣诗曰虽无徳与女式歌且舞陈氏之施民歌舞之矣后世若少惰陈氏而不亡则国其国也已公曰善哉是可若何对曰唯礼可以已之公曰善哉寡人今而后闻此礼之上也对曰先王所禀于天地以为其民也是以先王上之定公经七年秋齐侯郑伯盟于咸齐人执卫行人北宫结以侵卫齐侯卫侯盟于沙齐国夏帅师伐我西鄙传七年秋齐侯郑伯盟于咸徴㑹于卫卫侯欲叛晋诸大夫不可使北宫结如齐而私于齐侯曰执结以侵我齐侯従之乃盟于𤨏齐国夏伐我经八年春王正月公侵齐二月公侵齐夏齐国夏帅师伐我西鄙传八年春王正月公侵齐门于阳州二月公侵齐攻廪邱之郛夏齐国夏髙张伐我西鄙经九年秋齐侯卫侯次于五氏传九年秋齐侯伐晋夷仪敝无存之父将室之辞以与其弟曰此役也不死反必娶于髙国先登求自门出死于霤下东郭书让登犂弥従之曰子让而左我让而右使登者絶而后下书左弥先下书与王勐息勐曰我先登书敛甲曰曩者之难今又难焉勐笑曰吾従子如骖之靳晋车千乗在中牟卫侯如五氏卜过之龟焦卫侯曰可也卫车当其半寡人当其半敌矣乃过中牟中牟人欲伐之卫褚师圃亡在中牟曰卫虽小其君在焉未可胜也齐师克城而骄其帅又贱遇必败之不如従齐乃伐齐师败之齐侯致禚媚杏于卫齐侯赏犂弥犂弥辞曰有先登者臣従之皙帻而衣貍制公使视东郭书曰乃夫子也吾贶子公赏东郭书辞曰彼賔旅也乃赏犂弥齐师之在夷仪也齐侯谓夷仪人曰得敝无存者以五家免乃得其尸公三襚之与之犀轩与直盖而先归之坐引者以师哭之亲推之三经十年春王三月及齐平夏公㑹齐侯于夹谷齐人来归郓讙龟阴田经十有三年春齐侯卫侯次于垂葭传十三年春齐侯卫侯次于垂葭实郥氏使师伐晋将济河诸大夫皆曰不可邴意兹曰可锐师伐河内传必数日而后及绛绛不三月不能出河则我既济水矣乃伐河内齐侯皆敛诸大夫之轩唯邴意兹乗轩齐侯欲与卫侯乗与之晏而驾乗广载甲焉使告曰晋师至矣齐侯曰比君之驾也寡人请摄乃介而与之乗驱之或告曰无晋师乃止哀公经五年夏齐侯伐宋秋九月癸酉齐侯杵臼卒冬叔还如齐闰月葬齐景公传五年齐燕姬生子不成而死诸子鬻姒之子荼嬖诸大夫恐其为大子也言于公曰君之齿长矣未有大子若之何公曰二三子间于忧虞则有疾疢亦姑谋乐何忧于无君公疾使国惠子髙昭子立荼寘羣公子于莱秋景公卒冬十月公子嘉公子驹公子黔奔卫公子鉏公子阳生来奔莱人歌之曰景公死乎不与埋三军之事乎不与谋师乎师乎何党之乎安孺子哀公经六年夏齐国夏及髙张来奔秋七月齐阳生入于齐齐陈乞弑其君荼传六年齐陈乞伪事髙国者每朝必骖乗焉所従必言诸大夫曰彼皆偃蹇将弃子之命皆曰髙国得君必偪我盍去诸固将谋子子早图之图之莫如尽灭之需事之下也及朝则曰彼虎狼也见我在子之侧杀我无日矣请就之位又谓诸大夫曰二子者祸矣恃得君而欲谋二三子曰国之多难贵宠之由尽去之而后君定既成谋矣盍及其未作也先诸作而后悔亦无及也大夫从之夏六月戊辰陈乞鲍牧及诸大夫以甲入于公宫昭子闻之与惠子乗如公战于庄败国人追之国夏奔莒遂及髙张晏圉弦施来奔秋八月齐邴意兹来奔陈僖子使召公子阳生阳生驾而见南郭且于曰尝献马于季孙不入于上乗故又献此请与子乗之出莱门而告之故阚止知之先待诸外公子曰事未可知反与壬也处戒之遂行逮夜至于齐国人知之僖子使子士之母养之与馈者皆入冬十月丁夘立之将盟鲍子醉而往其臣差车鲍㸃曰此谁之命也陈子曰受命于鲍子遂诬鲍子曰子之命也鲍子曰女忘君之为孺子牛而折其齿乎而背之也悼公稽首曰吾子奉义而行者也若我可不必亡一大夫若我不可不必亡一公子义则进否则退敢不唯子是従废兴无以乱则所愿也鲍子曰谁非君之子乃受盟使胡姬以安孺子如赖去鬻姒杀王甲拘江说囚王豹于句窦之丘公使朱毛告于陈子曰㣲子则不及此然君异于器不可以二器二不匮君二多难敢布诸大夫僖子不对而泣曰君举不信羣臣乎以齐国之困困又有忧少君不可以访是以求长君庶亦能容羣臣乎不然夫孺子何罪毛复命公悔之毛曰君大访于陈子而图其小可也使毛迁孺子于骀不至杀诸野幕之下葬诸殳冒淳公羊传景公谓陈乞曰吾欲立舎何如陈乞曰所乐乎为君者欲立之则立之不欲立则不立君如欲立之则臣请立之阳生谓陈乞曰吾闻子盖将不欲立我也陈乞曰夫千乗之主将废正而立不正必杀正者吾不立子者所以生子者也走矣与之王节而走之景公死而舍立陈乞使人迎阳生于诸其家除景公之丧诸大夫皆在朝陈乞曰常之母有鱼菽之祭愿诸大夫之化我也诸大夫皆曰诺于是皆之陈乞之家坐陈乞曰吾有所为甲请以示焉诸大夫皆曰诺于是使力士举巨囊而至于中霤诸大夫见之皆色然而骇开之则闯然公子阳生也陈乞曰此君也已诸大夫不得已皆逡廵北面再拜稽首而君之尔自是往弑舍悼公哀公经八年夏齐人取讙及阐冬十有二月齐人归讙及阐传八年齐悼公之来也季康子以其妹妻之即位而逆之季鲂侯通焉女言其情弗敢与也齐侯怒夏五月齐鲍牧帅师伐我取让及阐或譛胡姬于齐侯曰安孺子之党也六月齐侯杀胡姬齐侯使如吴请师将以伐我秋及齐平九月臧賔如如齐涖盟齐闾丘明来涖盟且逆季姬以归嬖鲍牧又谓羣公子曰使女有马千乗乎公子愬之公谓鲍子或譛子子姑居于潞以察之若有之则分室以行若无之则反子之所出门使以三分之一行半道使以二乗及潞麇之以入遂杀之冬十二月齐人归讙及阐季姬嬖故也传九年春齐侯使公孟绰辞师于吴吴子曰昔歳寡人闻命今又革之不知所従将进受命于君冬吴子使来儆师伐齐经十年春王二月公㑹吴伐齐三月戊戌齐侯阳生卒夏五月葬齐悼公传十年春公㑹吴子邾子郯子伐齐南鄙师于鄎齐人弑悼公赴于师吴子三日哭于军门之外徐承帅舟师将自海入齐齐人败之吴师乃还秋吴子使来复儆师简公哀公经十有一年春齐国书帅师伐我夏五月公㑹吴伐齐甲戌齐国书帅师及吴战于艾陵齐师败绩获齐国书传十一年春齐为鄎故国书髙无㔻帅师伐我及清师及齐师战于郊齐师自稷曲夏为郊战故公㑹吴子伐齐五月克傅壬申至于嬴中军从王胥门巢将上军王子姑曹将下军展如将右军齐国书将中军髙无㔻将上军宗楼将下军陈僖子谓其弟书尔死我必得志宗子阳与闾丘明相厉也桑掩胥御国子公孙夏曰二子必死将战公孙夏命其徒歌虞殡陈子行命其徒具含玉公孙挥命其徒曰人寻约吴发短东郭书曰三战必死于此三矣使问弦多以琴曰吾不复见子矣陈书曰此行也吾闻鼔而已不闻金矣甲戌战于艾陵展如败髙子国子败胥门巢王卒助之大败齐师获国书公孙夏闾丘明陈书东郭书革车八百乗甲首三千以献于公公使大史固归国子之元寘之新箧褽之以𤣥纁加组带焉寘书于其上曰天若不识不𠂻何以使下国秋季孙命脩守备曰小胜大祸也齐至无日矣传十四年齐简公之在鲁也阚止有宠焉及即位使为政陈成子惮之骤顾诸朝诸御鞅言于公曰陈阚不可并也君其择焉弗聴子我夕陈逆杀人逢之遂执以入陈氏方睦使疾而遗之潘沐备酒肉焉飨守囚者醉而杀之而逃子我盟诸陈于陈宗初陈豹欲为子我臣使公孙言已已有丧而止既而言之曰有陈豹者长而上偻望视事君子必得志欲为子臣吾惮其为人也故缓以告子我曰何害是其在我也使为臣他日与之言政说遂有宠谓之曰我尽逐陈氏而立女若何对曰我逺于陈氏矣且其违者不过数人何尽逐焉遂告陈氏子行曰彼得君弗先必祸子子行舍于公宫夏五月壬申成子兄弟四乗如公子我在幄出逆之遂入闭门侍人御之子行杀侍人公与妇人饮酒于檀台成子迁诸寝公执戈将击之大史子余曰非不利也将除害也成子出舍于库闻公犹怒将出曰何所无君子行抽劒曰需事之贼也谁非陈宗所不杀子者有如陈宗乃止子我归属徒攻闱与大门皆不胜乃出陈氏追之失道于弇中适丰丘丰丘人执之以告杀诸郭闗成子将杀大陆子方陈逆请而免之以公命取车于道及耏衆知而东之出雍门陈豹与之车弗受曰逆为余请豹与余车余有私焉事子我而有私于其雠何以见鲁卫之士东郭贾奔卫庚辰陈恒执公于舒州公曰吾早従鞅之言不及此六月甲午齐陈恒弑其君壬于舒州孔丘三日齐而请伐齐三公曰鲁为齐弱久矣子之伐之将若之何对曰陈恒弑其君民之不与者半以鲁之衆加齐之半可克也公曰子告季孙孔子辞退而告人曰吾以従大夫之后也故不敢不言平公哀公传二十三年夏六月晋荀瑶伐齐髙无㔻帅师御之知伯视齐师马骇遂驱之壬辰战于犂丘齐师败绩知伯亲禽颜庚传二十七年夏四月晋荀瑶帅师伐郑郑驷𢎞请救于齐陈成子属孤子三日朝设乗车两马系五邑焉召颜涿聚之子晋曰隰之役而父死焉以国之多难未女恤也今君命女以是邑也服车而朝毋废前劳乃救郑及留舒违谷七里谷人不知及濮雨不涉子思曰大国在敝邑之宇下是以告急今师不行无及也成子衣制杖戈立于坂上马不出者助之鞭之知伯闻之乃还曰我卜伐郑不卜敌齐右齐始终春秋凢十五公书卒者九有故者四简公之弑后春秋经终见于续经平公后春秋卒平公以下后二世七十年而田氏代齐大公之后遂灭论曰孟子有言霸必有大国王不待大此徳力之辨也故春秋图霸非力有余不能海内方千里者九齐集有其一而晋国之大亦曰天下莫彊焉虽战国齐晋之谓亦春秋之故也故五霸齐创之而晋次焉然齐表东海五侯九伯皆得征之桓公九合一匡之功莫能以得晋宋文公城濮一战霸业迭传与春秋相终始果何以哉齐晋在春秋地丑徳齐其相服也难方桓公之霸也晋虽间不靖而献公崛彊难制逮桓公没以孝公之庸懦继之昭公区画草创则文公可以声势致其従故葵丘之㑹五霸莫盛献公于是従齐一闻宰周公道涂之言则飜然而去楚狄非我族类孝公畏之至与之盟㑹则昭公之初冝其屈畏于文公一战而霸之威也桓公处其艰文公偶其易兹齐晋传霸逺近所従判欤故自晋襄以降齐之従晋者甚寡而驾者不一翟泉以后不通晋㡬五十年战鞌同围之后晋刼之以従而与君代兴之志实未尝一日忘自时厥后晋霸下衰景公肆然兴复伯之谋连郑连卫兵鲁兵晋然趑趄狂妄汔以无成末年废长立少阶之为祸陈乞陈恒世为弑逆而田氏卒以代齐故景公问政于孔子孔子对曰君君臣臣父父子子君不君则臣不臣父不父则子不子而景公乌乎知之陈恒弑其君孔子沐浴而朝告于哀公请讨焉渊乎孔子之志哉不然变齐变鲁其有望于斯矣春秋分记卷六十一春秋分记卷六十二钦定四库全书春秋分记卷六十二宋程公说撰宋世本第一子姓公爵其先出自殷帝乙之首子纣之庶兄曰微子启纣为不道微子抱祭器奔周武王诛纣立纣子武庚武庚以三监畔成王诛之中分其地封微子为宋公以奉汤祀周二王后也自微子至穆公十四世国今在南京穆公殇公庄公闵公桓公襄公成公昭公文公共公穆公隠公经元年秋九月及宋人盟于宿经三年秋八月庚辰宋公和卒冬十有二月癸未葬宋穆公传三年宋穆公疾召大司马孔父而属殇公焉曰先君舎与夷而立寡人寡人弗敢忘若以大夫之灵得保首领以殁先君若问与夷其将何辞以对请子奉之以主社稷寡人虽死亦无悔焉对曰羣臣愿奉冯也公曰不可先君以寡人为贤使主社稷若弃徳不让是废先君之举也岂曰能贤光昭先君之令徳可不务乎吾子其无废先君之功使公子冯出居于郑八月庚辰宋穆公卒殇公即位君子曰宋宣公可谓知人矣立穆公其子飨之命以义夫商颂曰殷受命咸宜百禄是荷其是之谓乎刘敞曰宋宣公可谓知人矣立穆公其子飨之宋宣公知人何如哉知其必反国于已子耶则是挟诈而让也知其贤足以任国为君耶则穆公竟不能止后嗣之乱若但以穆公今能反国因曰知人则尧让舜舜不让丹朱舜让禹禹不让商均尧舜反为不知人也殇公隠公经四年夏公及宋公遇于清宋公陈侯蔡人卫人伐郑秋翚帅师㑹宋公陈侯蔡人卫人伐郑传四年宋殇公之即位也公子冯出奔郑郑人欲纳之及卫州吁立使告于宋曰君若伐郑以除君害君为主敝邑以赋与陈蔡従则卫国之愿也宋人许之于是陈蔡方睦于卫故宋公陈侯蔡人卫人伐郑围其东门五日而还秋诸侯复伐郑经五年秋九月邾人郑人伐宋冬十有二月宋人伐郑围长葛传五年宋人取邾田邾人告于郑曰请君释憾于宋敝邑为道郑人以王师㑹之伐宋入其郛以报东门之役宋人使来告命公闻其入郛也将救之问于使者曰师何及对曰未及国公怒乃止辞使者曰君命寡人同恤社稷之难今问诸使者曰师未及国非寡人之所敢知也冬十二月宋人伐郑围长葛经六年冬宋人取长葛传七年秋宋及郑平七月庚申盟于宿公伐邾为宋讨也经八年春宋公卫侯遇于垂秋七月庚午宋公齐侯卫侯盟于瓦屋传八年春齐侯将平宋卫有㑹期宋公以币请于卫请先相见卫侯许之故遇于犬丘齐人卒平宋卫于郑秋㑹于温盟于瓦屋以释东门之役礼也冬齐侯使来告成三国传九年宋公不王郑伯为王左卿士以王命讨之伐宋经十年夏翚帅师㑹齐人郑人伐宋六月壬戌公败宋师于菅辛未取郜辛已取防秋宋人卫人入郑宋人蔡人卫人伐戴郑伯伐取之传十一年冬十月郑伯以虢师伐宋壬戌大败宋师以报其入郑也桓公传元年冬宋华父督见孔父之妻于路目逆而送之曰美而艳经二年春王正月戊申宋督弑其君与夷及其大夫孔父三月公㑹齐侯陈侯郑伯于稷以成宋乱夏四月取郜大鼎于宋戊申纳于太庙传二年春宋督攻孔氏杀孔父而取其妻公怒督惧遂弑殇公君子以督为有无君之心而后动于恶故先书弑其君㑹于稷以成宋乱为赂故立华氏也宋殇公立十年十一战民不堪命孔父嘉为司马督为大宰故因民之不堪命先宣言曰司马则然已杀孔父而弑殇公召庄公于郑而立之以亲郑以郜大鼎赂公齐陈郑皆有赂故遂相宋公夏四月取郜大鼎于宋戊申纳于大庙非礼也庄公桓公经十有一年秋九月宋人执郑祭仲突归于郑郑忽出奔卫柔㑹宋公陈侯蔡叔盟于折公㑹宋公于夫钟冬十有二月公㑹宋公于阚经十有二年秋七月丁亥公㑹宋公燕人盟于谷丘八月公㑹宋公于虚冬十有一月公㑹宋公于龟传十二年公欲平宋郑秋公及宋公盟于句渎之丘宋成未可知也故又㑹于虚冬又㑹于龟宋公辞平故与郑伯盟于武父遂帅师而伐宋战焉宋无信也君子曰苟信不继盟无益也诗云君子屡盟乱是用长无信也经十有三年春二月公㑹纪侯郑伯己巳及齐侯宋公卫侯燕人战齐师宋师卫师燕师败绩传十三年春宋多责赂于郑郑以纪鲁及齐与宋卫燕战经十有四年冬十有二月宋人以齐人蔡人卫人陈人伐郑经十有五年冬十有一月公㑹宋公卫侯陈侯于袲伐郑经十有六年春公㑹宋公蔡侯卫侯于曹夏四月公㑹宋公卫侯陈侯蔡侯伐郑庄公经二年冬十有二月乙酉宋公冯卒闵公庄公经三年夏四月葬宋庄公经十年春二月公侵宋三月宋人迁宿夏六月齐师宋师次于郎公败宋师于乗丘经十有一年秋宋大水传十一年夏宋为乗丘之役故侵我公御之宋师未陈而薄之败诸鄑秋宋大水公使弔焉曰天作滛雨害于粢盛若之何不弔对曰孤实不敬天降之灾又以为君忧拜命之辱臧文仲曰宋其兴乎禹汤罪已其兴也悖焉桀纣罪人其亡也忽焉且列国有凶称孤礼也言惧而名礼其庶乎既而闻之曰公子御说之辞也臧孙达曰是宜为君有恤民之心乗丘之役公以金仆姑射南宫长万公右歂孙生搏之宋人请之宋公靳之曰始吾敬子今子鲁囚也吾弗敬子矣病之经十有二年秋八月甲午宋万弑其君捷及其大夫仇牧冬十月宋万出奔陈传十二年秋宋万弑闵公于蒙泽遇仇牧于门批而杀之遇大宰督于东宫之西又杀之立子游羣公子奔萧公子御说奔亳南宫牛勐获帅师围亳公羊传曰何以书贤也何贤乎仇牧仇牧可谓不畏彊御矣闻君弑趋而至遇之于门手劒而叱之万臂榝仇牧碎其首齿着乎门阖仇牧可谓不畏彊御矣冬十月萧叔大心及戴武宣穆庄之族以曹师伐之杀南宫牛于师杀子游于宋立桓公勐获奔卫南宫万奔陈以乗车辇其母一日而至宋人请勐获于卫卫人欲勿与石祁子曰不可天下之恶一也恶于宋而保于我保之何补得一夫而失一国与恶而弃好非谋也卫人归之亦请南宫万于陈以赂陈人使妇人饮之酒而以犀革裹之比及宋手足皆见宋人皆醢之桓公庄公传十三年春㑹于北杏以平宋乱冬宋人背北杏之㑹经十有四年春齐人陈人曹人伐宋传十四年春诸侯伐宋冬㑹于鄄宋服也僖公传八年冬宋公疾大子兹父固请曰目夷长且仁君其立之公命子鱼子鱼辞曰能以国让仁孰大焉臣不及也且又不顺遂走而退经九年春王三月丁丑宋公御说卒夏公㑹宰周公齐侯宋子卫侯郑伯许男曹伯于葵丘传九年春宋桓公卒未葬而襄公㑹诸侯故曰子凡在丧王曰小童公侯曰子宋襄公即位以公子目夷为仁使为左师以聴政于是宋治故鱼氏世为左师公说曰孟子曰好名之人能让千乘之国兹父之欲让目夷非必让也而有欲让之意兹其好名盖有利而为之终贻于颠沛而弗悟异时之败可鉴矣故凡蔽于人欲而苟于求名者未始不败也襄公僖公经十有五年冬宋人伐曹经十有六年春王正月戊申朔陨石于宋五是月六鹢退飞过宋都传十六年春陨石于宋五陨星也六鹢退飞过宋都风也周内史叔兴聘于宋宋襄公问焉对曰是何祥也吉凶焉在对曰今兹鲁多大丧明年齐有乱君将得诸侯而不终退而告人曰君失问是隂阳之事非吉凶所生也吉凶由人吾不敢逆君故也经十有八年春王正月宋公曹伯卫人邾人伐齐夏五月戊寅宋师及齐师战于甗齐师败绩传十八年春宋襄公以诸侯伐齐夏五月宋败齐师于甗立孝公而还经十有九年春王三月宋人执滕子婴齐夏六月宋公曹人邾人盟于曹南鄫子㑹盟于邾己酉邾人执鄫子用之秋宋人围曹冬㑹陈人蔡人楚人郑人盟于齐传十九年春宋人执滕宣公夏宋公使邾文公用鄫子于次雎之社欲以属东夷司马子鱼曰古者六畜不相为用小事不用大牲而况敢用人乎祭祀以为人也民神之主也用人其谁飨之齐桓公存三亡国以属诸侯义士犹曰薄徳今一㑹而虐二国之君又用诸滛昬之鬼将以求霸不亦难乎得死为幸秋宋人围曹讨不服也子鱼言于宋公曰文王闻崇徳乱而伐之军三旬而不降退脩教而复伐之因垒而降诗曰刑于寡妻至于兄弟以御于家邦今君徳无乃犹有所阙而以伐人若之何盍姑内省徳乎无阙而后动陈穆公请脩好于诸侯以无忘齐桓之徳冬盟于齐脩桓公之好也传二十年宋襄公欲合诸侯臧文仲闻之曰以欲従人则可以人従欲鲜济经二十有一年春宋人齐人楚人盟于鹿上秋宋公楚子陈侯蔡侯郑伯许男曹伯㑹于盂执宋公以伐宋冬楚人使宜申来献捷十有二月癸丑公㑹诸侯盟于薄释宋公传二十一年春宋人为鹿上之盟以求诸侯于楚楚人许之公子目夷曰小国争盟祸也宋其亡乎幸而后败秋诸侯㑹宋公于盂子鱼曰祸其在此乎君欲已甚其何以堪之于是楚执宋公以伐宋冬㑹于薄以释之子鱼曰祸犹未也未足以惩君公说曰盟于薄释宋公者楚也春秋没楚不书而目公与诸侯为之者盖不予楚子之窃伯权所以尊中国抑夷狄也经二十有二年夏宋公卫侯许男滕子伐郑冬十有一月己巳朔宋公及楚人战于泓宋师败绩传二十二年春郑伯如楚夏宋公伐郑子鱼曰所谓祸在此矣楚人伐宋以救郑宋公将战大司马固谏曰天之弃商乆矣君将兴之弗可赦也已弗听冬十一月己巳朔宋公及楚人战于泓宋人既成列楚人未既济司马曰彼衆我寡及其未既济也请击之公曰不可既济而未成列又以告公曰未可既陈而后击之宋师败绩公伤股门官殱焉国人皆咎公公曰君子不重伤不禽二毛古之为军也不以阻隘也寡人虽亡国之余不鼔不成列子鱼曰君未知战勍敌之人隘而不列天賛我也阻而鼔之不亦可乎犹有惧焉且今之勍者皆吾敌也虽及胡耉获则取之何有于二毛明耻敎战求杀敌也伤未及死如何勿重若爱重伤则如勿伤爱其二毛则如服焉三军以利用也金鼓以声气也利而用之阻隘可也声盛致志鼔儳可也经二十有三年春齐侯伐宋围缗夏五月庚寅宋公兹父卒传二十三年春齐侯伐宋围缗以讨其不与盟于齐也夏五月宋襄公卒伤于泓故也成公僖公传二十四年秋宋及楚平宋成公如楚还入于郑郑伯将享之问礼于皇武子对曰宋先代之后也于周为客天子有事膰焉有丧拜焉丰厚可也郑伯従之享宋公有加礼也经二十有五年夏宋荡伯姬来逆妇宋杀其大夫经二十有六年冬楚人伐宋围缗传二十六年宋以其善于晋侯也叛楚即晋冬楚令尹子玉司马子西帅师伐宋围缗经二十有七年冬楚人陈侯蔡侯郑伯许男围宋十有二月甲戌公㑹诸侯盟于宋传二十七年冬楚子及诸侯围宋宋公孙固如晋告急文公经三年秋雨螽于宋传三年秋雨螽于宋队而死也经七年夏四月宋公王臣卒宋人杀其大夫传七年夏四月宋成公卒于是公子成为右师公孙友为左师乐豫为司马鳞矔为司徒公子荡为司城华御事为司寇昭公将去羣公子乐豫曰不可公族公室之枝叶也若去之则本根无所庇廕矣葛藟犹能庇其本根故君子以为比况国君乎此谚所谓庇焉而縦寻斧焉者也必不可君其圗之亲之以徳皆股肱也谁敢携贰若之何去之不聴穆襄之族率国人以攻公杀公孙固公孙郑于公宫六卿和公室乐豫舎司马以让公子卭昭公即位而葬书曰宋人杀其大夫不称名衆也且言非其罪也昭公文公经八年冬宋人杀其大夫司马宋司城来奔传八年冬宋襄夫人襄王之姊也昭公不礼焉夫人因戴氏之族以杀襄公之孙孔叔公孙钟离及大司马公子卬皆昭公之党也司马握节以死故书以官司城荡意诸来奔效节于府人而出公以其官逆之皆复之亦书以官皆贵之也刘敞曰公以其官逆之皆书官非也计司马握节未如仇牧之手劒司城奉身以退不及荀息之死之而左氏摧彼二人为贬申此二人为贤赏罚昏错莫甚于此且居乱兵之中苟弃节偷生则为大罪握节而死大臣常事尔既无智力以御乱又欲负节而私逃亦大罪也效节而出自求免罪而已未见可贵之美也鲁公庸人不识大义则妄以其官逆之春秋亦为珍之耶传十年楚子次于厥貉将以伐宋华御事曰楚欲弱我也先为之弱乎何必使诱我我实不能民何罪乃逆楚子遂道以田孟诸宋公为右盂违命无畏抶其仆以徇经十有一年秋公子遂如宋传十一年秋襄仲聘于宋且言司城荡意诸而复之因贺楚师之不害也经十有四年秋九月宋子哀来奔传十四年秋九月宋髙哀为萧封人以为卿不义宋公而出遂来奔书曰宋子哀来奔贵之也经十有五年春三月宋司马华孙来盟传十五年春三月宋华耦来盟其官皆従之书曰宋司马华孙贵之也公与之宴辞曰君之先臣督得罪于宋殇公名在诸侯之䇿臣承其祀其敢辱君请承命于亚旅鲁人以为敏经十有六年冬十有一月宋人弑其君杵臼传十六年宋公子鲍礼于国人宋饥竭其粟而贷之年自七十以上无不馈诒也时加羞珍异无日不数于六卿之门国之材人无不事也亲自桓以下无不恤也公子鲍美而艳襄夫人欲通之而不可乃助之施昭公无道国人奉公子鲍以因夫人于是华元为右师公孙友为左师华耦为司马鳞矔为司徒荡意诸为司城公子朝为司冦初司城荡卒公孙夀辞司城请使意诸为之既而告人曰君无道吾官近惧及焉弃官则族无所庇子身之贰也姑纾死焉虽亡子犹不亡族既夫人将使公田孟诸而杀之公知之尽以宝行荡意诸曰盍适诸侯公曰不能其大夫至于君祖母以及国人诸侯谁纳我且既为人君而又为人臣不如死尽以其宝赐左右而使行夫人使谓司城去公对曰臣之而逃其难若后君何冬十一月甲寅宋昭公将田孟诸未至夫人王姬使师甸攻而杀之荡意诸死之书曰宋人弑其君杵臼君无道也文公即位使母弟须为司城华耦卒而使荡虺为司马文公文公经十有七年春晋人卫人陈人郑人伐宋夏六月诸侯㑹于扈传十七年春晋荀林父卫孔达陈公孙宁郑石楚伐宋讨曰何故弑君犹立文公而还夏六月晋侯复合诸侯于扈平宋也传十八年宋武氏之族道昭公子将奉司城须以作乱十二月宋公杀母弟须及昭公子使戴庄桓之族攻武氏于司马子伯之馆遂出武穆之族使公孙师为司城公子朝卒使乐吕为司寇以靖国人宣公经元年秋楚子郑人侵陈遂侵宋传元年宋人之弑昭公也晋荀林父以诸侯之师伐宋宋及晋平宋文公受盟于晋取赂而还秋楚子侵陈遂侵宋晋赵盾师师救陈宋经二年春王二月壬子宋华元帅师及郑公子归生帅师战于大棘宋师败绩获宋华元夏晋人宋人卫人陈人侵郑传二年春郑公子归生受命于楚伐宋宋华元乐吕御之二月壬子战于大棘宋师败绩囚华元获乐吕及甲车四百六十乗俘二百五十人馘百人狂狡辂郑人郑人入于井倒㦸而出之获狂狡君子曰失礼违命宜其禽也戎昭果毅以聴之之谓礼杀敌为果致果为毅易之戮也将战华元杀羊食士其御羊斟不与及战曰畴昔之羊子为政今日之事我为政与入郑师故败君子谓羊斟非人也以其私憾败国殄民于是刑孰大焉诗所谓人之无良者其羊斟之谓乎残民以逞宋人以兵车百乗文马百驷以赎华元于郑半入华元逃归立于门外告而入见叔牂曰子之马然也对曰非马也其人也既合而来奔宋城华元为植廵功城者讴曰睅其目皤其腹弃甲而复于思于思弃甲复来使其骖乗谓之曰牛则有皮犀兕尚多弃甲则那役人曰従其有皮丹潻若何华元曰去之夫其口衆我寡夏晋赵盾自阴地及诸侯之师侵郑以报大棘之役经三年秋宋师围曹传三年宋文公即位三年杀母弟须及昭公子武氏之谋也使戴桓之族攻武氏于司马子伯之馆尽逐武穆之族武穆之族以曹师伐宋秋宋师围曹报武氏之乱也经十有二年冬十有二月晋人宋人卫人曹人同盟于清丘宋师伐陈卫人救陈传十二年冬楚子伐萧宋华椒以蔡人救萧晋原縠宋华椒卫孔达曹人同盟于清丘曰恤病讨贰于是卿不书不实其言也宋为盟故伐陈卫人救之经十有三年夏楚子伐宋传十三年夏楚子伐宋以其救萧也君子曰清丘之盟惟宋可以免焉经十有四年秋九月楚子围宋传十四年夏楚子使申舟聘于齐曰无假道于宋宋人杀之秋九月楚子围宋经十有五年春公孙归父㑹楚子于宋夏五月宋人及楚人平传十五年春公孙归父㑹楚子于宋宋人使乐婴齐告急于晋晋侯欲救之伯宗曰不可古人有言曰虽鞭之长不及马腹天方授楚未可与争君其待之乃止使解扬如宋使无降楚曰晋师悉起将至矣郑人囚而献诸楚楚子厚赂之使反其言不许三而许之登诸楼车使唿宋人而告之遂致其君命楚子舎之以归夏五月楚师将去宋申犀稽首于王之马前曰毋畏知死而不敢废王命王弃言焉王不能答申叔时仆曰筑室反耕者宋必聴命従之宋人惧使华元夜入楚师登子反之牀起之曰寡君使元以病告曰敝邑易子而食析骸以㸑虽然城下之盟有以国毙不能従也去我三十里唯命是聴子反惧与之盟而告王退三十里宋及楚平华元为质盟曰我无尔诈尔无我虞公说曰按史记宋世家文公十七年楚庄王围宋五月不解宋城中急无食华元乃夜私见楚将子反子反告庄王王问城中何如曰析骨而炊易子而食庄王曰诚哉言我军亦有三日之粮以信故遂罢去如史记之说则是庄王信子反之说而遂罢兵而非于反与华元既盟之后然后告庄王也析骨易子之言乃子反之告庄王而非华元告子反也其事大同小异以理推之则马迁为得而左氏几近于诬况华元虽夜入楚师未有遂直登子反之牀也成公经二年秋八月壬午宋公鲍卒传二年秋八月宋文公卒始厚葬用蜃炭益车马始用殉重器备椁有四阿棺有翰桧君子谓华元乐举于是乎不臣臣治烦去惑者也是以伏死而争今二子者君生则縦其惑死又益其侈是弃君于恶也何臣之为共公成公经三年春王正月公㑹晋侯宋公卫侯曹伯伐郑二月乙亥葬文公经四年春宋公使华元来聘传四年春宋华元来聘通嗣君也经五年春仲孙蔑如宋传五年春孟献子如宋报华元也秋八月宋公子围龟为质于楚而归华元享之请鼔譟以出鼔譟以复入曰习攻华氏宋公杀之冬同盟于虫牢诸侯谋复㑹宋公使向为人辞以子灵之难经六年春卫孙良夫帅师侵宋秋仲孙蔑叔孙侨如帅师侵宋传六年春三月晋伯宗夏阳说卫孙良夫寗相郑人伊雒之戎陆浑蛮氏侵宋以其辞㑹也秋孟献子叔孙宣伯侵宋晋命也经八年春宋公使华元来聘夏宋公使公孙夀来纳币传八年春宋华元来聘聘共姬也夏宋公使公孙夀来纳币礼也传九年春二月伯姬归于宋传十一年宋华元善于令尹子重又善于栾武子冬如楚遂如晋合晋楚之成经十有五年夏六月宋公固卒秋八月庚辰葬宋共公宋华元出奔晋宋华元自晋归于宋宋杀其大夫山宋鱼石出奔楚传十五年夏六月宋共公卒秋八月葬宋共公于是华元为右师鱼石为左师荡泽为司马华喜为司徒公孙师为司城向为人为大司宼鳞朱为少司寇向带为大宰鱼府为少宰荡泽弱公室杀公子肥华元曰我为右师君臣之训师所司也今公室卑而不能正吾罪大矣不能治官敢赖宠乎乃出奔晋二华戴族也司城庄族也六官者皆桓族也鱼石将止华元鱼府曰右师反必讨是无桓氏也鱼石曰右师苟获反虽许之讨必不敢且多大功国人与之不反惧桓氏之无祀于宋也右师讨犹有戍在桓氏虽亡必偏鱼石自止华元于河上请讨许之乃反使华喜公孙师帅国人攻荡氏杀子山书曰宋杀其大夫山言背其族也鱼石向为人鳞朱向带鱼府出舍于睢上华元使止之不可冬十月华元自止之不可乃反鱼府曰今不従不得入矣右师视速而言疾有异志焉若不我纳今将驰矣登丘而望之则驰骋而従之则决睢澨闭门登陴矣左师二司寇二宰遂出奔楚华元使向戍为左师老佐为司马乐裔为司寇以靖国人赵匡辨疑曰案经文云奔晋又云自晋归而传云鱼石自止华元于河上请讨许之乃反殊相违矣春秋分记卷六十二春秋分记卷六十三钦定四库全书春秋分记卷六十三宋程公説撰宋世本第二平公元公景公平公成公经十有六年夏四月郑公子喜帅师侵宋传十六年夏四月滕文公卒郑子罕代宋宋将鉏乐惧败诸汋陂退舎于夫渠不儆郑人覆之败诸汋陵获将鉏乐惧宋恃胜也经十有七年夏公㑹尹子单子晋侯齐侯宋公卫侯曹伯邾人伐郑经十有八年夏楚子郑伯伐宋鱼石复入于彭城冬楚人郑人侵宋十有二月仲孙蔑㑹晋侯宋公卫侯邾子齐崔杼同盟于虚朾传十八年夏六月郑伯侵宋及曹门外遂㑹楚子伐宋取朝郏楚子辛郑皇辰侵城郜取幽丘同伐彭城纳宋鱼石向为人鳞朱向带鱼府焉以三百乘戍之而还书曰复入凡去其国国逆而立之曰入复其位曰复归诸侯纳之曰归以恶曰复入宋人患之西鉏吾曰何也若楚人与吾同恶以德于我吾固事之不敢贰矣大国无厌鄙我犹憾不然而收吾憎使賛其政以间吾衅亦吾患也今将崇诸侯之姦而披其地以塞夷庚逞姦而携服毒诸侯而惧吴晋吾庸多矣非吾忧也且事晋何为晋必恤之秋七月宋老佐华喜围彭城老佐卒焉冬十一月楚子重救彭城伐宋宋华元如晋告急韩献子曰成霸安疆自宋始矣晋侯师于台谷以救宋遇楚师于靡角之谷楚师还十二月孟献子㑹于虚朾谋救宋也宋人辞诸侯而请师以围彭城襄公经元年春王正月仲孙蔑㑹晋栾黡宋华元卫寗殖曹人莒人邾人滕人薛人围宋彭城秋楚公子壬夫帅师侵宋传元年春己亥围宋彭城非宋地追书也于是为宋讨鱼石故称宋且不登叛人也谓之宋志彭城降晋晋人以宋五大夫在彭城者归寘诸瓠丘胡安国曰书围彭城者鲁史旧文也曰围宋彭城者仲尼亲笔也楚已取彭城封鱼石戍之三百乘矣则曷为系之宋楚不得取之宋鱼石不得受之楚虽专其地君子不登叛人所以正疆域固封守谨王度也秋楚子辛救郑侵宋吕留郑子然侵宋取犬丘经二年春王正月郑师伐宋经六年夏宋华弱来奔传六年宋华弱与乐辔少相狎长相优又相谤也子荡怒以弓梏华弱于朝平公见之曰司武而梏于朝难以胜矣遂逐之夏华弱来奔司城子罕曰同罪异罚非刑也专戮于朝罪孰大焉亦逐子荡子荡射子罕之门曰几日而不我从子罕善之如初经九年春宋灾传九年春宋灾乐喜为司城以为政使伯氏司里火所未至彻小屋涂大屋陈畚梮具绠缶备水器量轻重蓄水潦积上涂廵丈城缮守备表火道使华臣具正徒令隧正纳郊保奔火所使华阅讨右官官庀其司向戍讨左亦如之使乐遄庀刑器亦如之使皇郧命校正出马工正出车备甲兵庀武守使西鉏吾庀府守令司宫巷伯儆宫二师令四乡正敬享祝宗用马于四墉祀盘庚于西门之外晋侯问于士弱曰吾闻之宋灾于是乎知有天道何故对曰古之火正或食于心或食于咮以出内火是故咮为鹑火心为大火陶唐氏之火正阏伯居商丘祀大火而火纪时焉相土因之故商主大火商人阅其祸败之衅必始于火是以日知其有天道也公曰可必乎对曰在道国乱无象不可知也传十年夏四月㑹于柤晋荀偃士匄请伐偪阳而封宋向戍焉五月灭偪阳以与向戍向戍辞曰君若犹辱镇抚宋国而以偪阳光启寡君羣臣安矣其何贶如之若专赐臣是臣兴诸侯以自封也其何罪大焉敢以死请乃予宋公宋公享晋侯于楚丘请以桑林荀罃辞荀偃士匄曰诸侯宋鲁于是观礼鲁有禘乐賔祭用之宋以桑林享君不亦可乎六月楚子囊郑子耳伐宋师于訾毋庚午围宋门于桐门卫侯救宋师于襄牛秋七月围萧八月丙寅克之九月子耳侵宋北鄙经十有一年夏四月郑公孙舎之帅师侵宋秋七月楚子郑伯伐宋经十有二年冬楚公子贞帅师侵宋传十五年冬宋人或得玉献诸子罕子罕弗受献玉者曰以示玉人玉人以为寳也故敢献之子罕曰我以不贪为寳尔以玉为寳若以与我皆丧寳也不若人有其寳稽首而告曰小人怀璧不可以越乡纳此以请死也子罕寘诸里使玉人为之攻之富而后使复其所经十有七年秋九月宋华臣出奔陈传十七年冬宋华阅卒华臣弱臯比之室使贼杀其宰华吴贼六人以铍杀诸卢门合左师之后左师惧曰老夫无罪贼曰臯比私有讨于吴遂幽其妻曰畀余而大璧宋公闻之曰臣也不唯其宗室是暴大乱宋国之政必逐之左师曰臣也亦卿也大臣不顺国之耻也不如盖之乃舎之左师为已短䇿苟过华臣之门必骋十一月甲午国人逐瘈狗入于华臣氏国人从之华臣惧遂奔陈晁补之曰大臣擅相贼君欲讨而卿不忍盖国弱也国弱斯耻矣左师向戍为贤乎则欲靖国而纵有罪何哉既谓之君舎之矣而过必骋以示恶之奚补宋皇国父为大宰为平公筑台妨于农収子罕请俟农功之毕公弗许筑者讴曰泽门之晳实兴我役邑中之黔实慰我心子罕闻之亲执扑以行筑者而抶其不勉者曰吾侪小人皆有阖庐以辟燥湿寒暑今君为一台而不速成何以为役讴者乃止或问其故子罕曰宋国区区而有诅有祝祸之本也经二十有六年秋宋公杀其世子痤传二十六年初宋芮司徒生女子赤而毛弃诸堤下共姬之妾取以入名之曰弃长而美平公入夕共姬与之食公见弃也而视之尤姬纳诸御嬖生佐恶而婉大子痤美而很合左师畏而恶之寺人惠墙伊戾为大子内师而无宠秋楚客聘于晋过宋大子知之请野享之公使往伊戾请从之公曰夫不恶女乎对曰小人之事君子也恶之不敢远好之不敢近敬以待命敢有贰心乎纵有共其外莫共其内臣请往也遣之至则欿用牲加书征之而骋告公曰大子将为乱既与楚客盟矣公曰为我子又何求对曰欲速公使视之则信有焉问诸夫人与左师则皆曰固闻之公囚大子大子曰唯佐也能免我召而使请曰日中不来吾知死矣左师闻之聒而与之语过期乃缢而死佐为大子公徐闻其无罪也乃烹伊戾左师见夫人之歩马者问之对曰君夫人氏也左师曰谁为君夫人余胡弗知圉人归以告夫人夫人使馈之锦与马先之以玉曰君之妾弃使某献左师改命曰君夫人而后再拜稽首受之经二十七年夏叔孙豹㑹晋赵武楚屈建蔡公孙归生卫石恶陈孔奂郑良霄许人曹人于宋秋七月辛巳豹及诸侯之大夫盟于宋传二十七年宋向戍善于赵文子又善于令尹子木欲弭诸侯之兵以为名如晋告赵孟赵孟谋于诸大夫韩宣子曰兵民之残也财用之小国之大菑也将或弭之虽曰不可必将许之弗许楚将许之以召诸侯则我失为盟主矣晋人许之如楚楚亦许之如齐齐人难之陈文子曰晋楚许之我焉得已且人曰弭兵而我弗许则固携吾民矣将焉用之齐人许之告于秦秦亦许之皆告于小国为㑹于宋五月甲辰晋赵武至于宋丙午郑良霄至六月丁未朔宋人享赵文子叔向为介司马置折爼礼也仲尼使举是礼也以为多文辞戊申叔孙豹齐庆封陈须无卫石恶至甲寅晋荀盈从赵武至丙辰邾悼公至壬戌楚公子黑肱先至成言于晋丁卯宋向戍如陈从子木成言于楚戊辰滕成公至子木谓向戍请晋楚之从交相见也庚午向戍复于赵孟赵孟曰晋楚齐秦匹也晋之不能于齐犹楚之不能于秦也楚君若能使秦君辱于敝邑寡君敢不固请于齐壬申左师复言于子木子木使驲谒诸王王曰释齐秦他国请相见也秋七月戊寅左师至是夜也赵孟及子晳盟以齐言庚辰子木至自陈陈孔奂蔡公孙归生至曹许之大夫皆至以藩为军晋楚各处其偏伯夙谓赵孟曰楚氛甚恶惧难赵孟曰吾左还入于宋若我何辛巳将盟于宋西门之外楚人𠂻甲伯州犂曰合诸侯之师以为不信无乃不可乎夫诸侯望信于楚是以来服若不信是弃其所以服诸侯也固请释甲子木曰晋楚无信乆矣事利而已苟得志焉焉用有信赵孟患楚𠂻甲以告叔向叔向曰何害也匹夫一为不信犹不可单毙其死若合诸侯之卿以为不信必不捷矣食言者不病非子之患也夫以信召人而以僣济之必莫之与也安能害我且吾因宋以守病则夫能致死与宋致死虽倍楚可也子何惧焉又不及是曰弭兵以召诸侯而称兵以害我吾庸多矣非所患也季武子使谓叔孙以公命曰视邾滕既而齐人请邾宋人请滕皆不与盟叔孙曰邾滕人之私也我列国也何故视之宋卫吾匹也乃盟故不书其族言违命也刘敞曰不书其族言违命也非也蔡许失位左氏贬之今鲁欲自同人之私失位甚矣贡赋虽重所不得已也大夫出境有可以重社稷犹曰专之今命出季氏而以谓不可违何哉诚使豹徇季氏之命轻贡赋之数虽偷得一时之益而其贬鲁国之秩已多矣反不当疾之耶晋楚争先晋人曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也久矣岂专在晋叔向谓赵孟曰诸侯归晋之德只非归其尸盟也子务德无争先且诸侯盟小国固必有尸盟者楚为晋细不亦可乎乃先楚人书先晋晋有信也壬午宋公兼享晋楚之大夫赵孟为客子木与之言弗能对使叔向侍言焉子木亦不能对也乙酉宋公及诸侯之大夫盟于蒙门之外宋左师请赏曰请免死之邑公与之邑六十以示子罕子罕曰凡诸侯小国晋楚所以兵威之畏而后上下慈和慈和而后能安靖其国家以事大国所以存也无威则骄骄则乱生乱生必灭所以亡也天生五材民并用之废一不可谁能去兵兵之设久矣所以威不轨而昭文德也圣人以兴乱人以废废兴存亡昬明之术皆兵之由也而子求去之不亦诬乎以诬道蔽诸侯罪莫大焉纵无大讨而又求赏无厌之甚也削而投之左师辞邑向氏欲攻司城左师曰我将亡夫子存我德莫大焉又可攻乎君子曰彼己之子邦之司直乐喜之谓乎何以恤我我其收之向戍之谓乎吕祖谦曰宋向戍欲合晋楚之成左氏于前书曰欲弭诸侯之兵以为名既有以诛其心于后又书左师请赏公与之邑六十则有以指其实上而为名下而为利左氏眞有书法传二十八年春无氷梓愼曰今兹宋郑其饥乎歳在星纪而淫于𤣥枵以有时菑隂不堪阳蛇乘龙龙宋郑之星也宋郑必饥𤣥枵虚中也枵耗名也土虚而民耗不饥何为冬十二月为宋之盟故公及宋公陈侯郑伯许男如楚及汉楚康王卒公欲反叔仲昭伯曰我楚国之为岂为一人行也公遂行宋向戍曰我一人之为非为楚也饥寒之不恤谁能恤楚姑归而息民待其立君而为之备宋公遂反传二十九年夏郑饥子皮饩国人粟宋司城子罕闻之曰邻于善民之望也宋亦饥请于平公出公粟以贷使大夫皆贷司城氏贷而不书为大夫之无者贷宋无饥人叔向闻之曰郑之罕宋之乐其后亡者也二者其皆得国乎民之归也施而不德乐氏加焉其以宋升降乎晁补之曰展皮私施以収民而取国政罪也司城慕而效之皆权臣自培禄去公室之道也夫请于公出公粟以贷可也贷而不书以独取一家之誉其可乎使大夫皆贷可也为大夫之无者贷以家擅一国之名其可乎子贡赎人而不受金于府仲尼曰鲁自此不复赎人则贷而不书使后不贷之道也或乞醯焉乞诸其邻而与之仲尼曰孰谓微生高直则为大夫之无者贷不直之类也又田恒骤施以有齐国古之姦臣多託此以收衆幸而不亡而叔向以谓其后亡者何哉施而不直其干民誉多矣君子以谓不免于罪而叔向以谓乐氏加焉何哉经三十年夏五月甲午宋灾宋伯姬卒秋七月叔弓如宋葬共姬冬十月晋人齐人宋人卫人郑人曹人莒人邾人滕人薛人杞人小邾人㑹于澶渊宋灾故传三十年夏五月或叫于宋大庙曰譆譆出出鸟鸣于亳社如曰譆譆甲午宋大灾宋伯姬卒待姆也君子谓宋共姬女而不妇女待人妇义事也刘敞曰君子谓宋共姬女而不妇女待人妇义事也非也如共姬之守礼死义不求生以害生亦可免矣反谓之不妇乎易曰恒其德贞妇人吉共姬当之矣所谓妇也谷梁传取卒之日加之灾上者见以灾卒也其见以灾卒奈何伯姬之舎失火左右曰夫人少辟火乎伯姬曰妇人之义傅母不在宵不下堂左右又曰夫人少辟火乎伯姬曰妇人之义保母不在宵不下堂遂逮乎火而死妇人以贞为行者也伯姬之妇道尽矣详其事贤伯姬也秋七月叔弓如宋葬共姬也为宋灾故诸侯之大夫㑹以谋归宋财冬十月叔孙豹㑹晋赵武齐公孙虿宋向戍卫北宫佗郑罕虎及小邾之大夫㑹于澶渊既而无归于宋故不书其人君子曰信其不可不愼乎澶渊之㑹卿不书不信也夫诸侯之上卿㑹而不信宠名皆弃不信之不可也如是诗曰文王陟降在帝左右信之谓也又曰淑愼尔止无载尔伪不信之谓也书曰某人某人㑹于澶渊宋灾故尤之也不书鲁大夫讳之也昭公经六年夏宋华合比出奔卫传六年夏宋寺人柳有宠太子佐恶之华合比曰我杀之柳闻之乃坎用牲埋书而告公曰合比将纳亡人之族既盟于北郭矣公使视之有焉遂逐华合比合比奔卫于是华亥欲代右师乃与寺人柳比从为之征曰闻之久矣公使代之见于左师左师曰女夫也必亡女丧而宗室于人何有人亦于女何有诗曰宗子维城毋俾城坏母独斯畏女其畏哉晁补之曰向戍知柳与亥之诈亥又征其兄而戍身为左师不能为国讨罪既许亥代之矣尚面诮责陈诗扬义亦何为哉前此宋华臣亦暴其宗公欲逐之而左师不逐但过门必骋而已与此事终始意同传载其言不足贤也经十年十有二月甲子宋公成卒传十年冬十二月宋平公卒初元公恶寺人栁欲杀之及丧柳炽炭于位将至则去之比葬又有宠元公昭公经十有一年春王二月叔弓如宋葬宋平公传十一年春王二月叔弓如宋葬平公也经十有二年夏宋公使华定来聘传十二年夏宋华定来聘通嗣君也公享之为赋蓼萧弗知又不答赋昭子曰必亡宴语之不怀宠光之不宣令德之不知同福之不受将何以在经十有八年夏五月壬午宋卫陈郑灾传十九年春二月宋公伐邾围虫三月取之乃尽归鄅俘夏五月邾人郳人徐人㑹宋公乙亥同盟于虫经二十年冬十月宋华亥向宁华定出奔陈传二十年春王二月己丑日南至梓愼望氛曰今兹宋有乱国几亡三年而后弭叔孙昭子曰然则戴桓也汰侈无礼巳甚乱所在也宋元公无信多私而恶华向华定华亥与向宁谋曰亡愈于死先诸华亥伪有疾以诱群公子公子问之则执之夏六月丙申杀公子寅公子御戎公子朱公子固公孙援公孙丁拘向胜向行于其廪公如华氏请焉弗许遂刼之癸卯取大子栾与母弟辰公子地以为质公亦取华亥之子无慼向宁之子罗华定之子启与华氏盟以为质宋华向之乱公子城公孙忌乐舍司马彊向宜向郑楚建郳甲出奔郑其徒与华氏战于鬼阎败子城子城适晋华亥与其妻必盥而食所质公子者而后食公与夫人每日必适华氏食公子而后归华亥患之欲归公子向宁曰唯不信故质其子若又归之死无日矣公请于华费遂将攻华氏对曰臣不敢爱死无乃求去忧而滋长乎臣是以惧敢不听命公曰子死亡有命余不忍其訽冬十月公杀华向之质而攻之戊辰华向奔陈华登奔吴向宁欲杀大子华亥曰干君而出又杀其子其谁纳我且归之有庸使少司寇牼以归曰子之齿长矣不能事人以二公子为质必免公子既入华牼将自门行公遽见之执其手曰余知而无罪也入复而所经二十有一年夏宋华亥向宁华定自陈入于宋南里以叛传二十一年宋华费遂生华貙华多僚华登貙为少司马多僚为御士与貙相恶乃譛诸公曰貙将纳亡人亟言之公曰司马以吾故亡其良子死亡有命吾不可以再亡之对曰君若爱司马则如亡死如可逃何远之有公惧使侍人召司马之侍人宜僚饮之酒而使告司马司马叹曰必多僚也吾有谗子而弗能杀吾又不死抑君有命可若何乃与公谋逐华貙将使田孟诸而遣之公饮之酒厚酬之赐及从者司马亦如之张匄尤之曰必有故使子皮承宜僚以劒而讯之宜僚尽以告张匄欲杀多僚子皮曰司马老矣登之谓甚吾又重之不如亡也夏五月丙申子皮将见司马而行则遇多僚御司马而朝张匄不胜其怒遂与子皮臼任郑翩杀多僚刼司马以叛而召亡人壬寅华向入乐大心丰愆华牼御诸横华氏居卢门以南里叛六月庚午宋城旧鄘及桑林之门而守之登以吴师救华氏齐乌枝鸣戍宋厨人濮曰军志有之先人有夺人之心后人有待其衰盍及其劳且未定也伐诸若入而固则华氏衆矣悔无及也从之丙寅齐师宋师败吴帅于鸿口获其二帅公子苦雂偃州贠华登帅其余以败宋师公欲出厨人濮曰吾小人可借死而不能送亡君请待之乃徇曰扬徽者公徒也衆从之公自扬门见之下而廵之曰国亡君死二三子之耻也岂专孤之罪也齐乌枝鸣曰用少莫如齐致死齐致死莫如去备彼多兵矣请皆用劒从之华氏北复即之厨人濮以裳裹首而荷以走曰得华登矣遂败华氏于新里翟偻新居于新里既战说甲于公而归华妵居于公里亦如之十一月癸未公子城以晋师至曹翰胡㑹晋荀吴齐苑何忌卫公子朝救宋丙戌与华氏战于赭丘郑翩愿为鹳其御愿为鵞子禄御公子城庄菫为右干犫御吕封人华豹张匄为右相遇城还华豹曰城也城怒而反之将注豹则关矣曰平公之灵尚辅相余豹射出其间将注则又关矣曰不狎鄙抽矢城射之殪张匄抽殳而下射之折股扶伏而击之折轸又射之死干犫请一矢城曰余言女于君对曰不死伍乘军之大刑也于刑而从子君焉用之子速诸乃射之殪大败华氏围诸南里华亥搏膺而唿见华貙曰吾为栾氏矣貙曰子无我迋不幸而后亡使华登如楚乞师华貙以车十五乘徒七十人犯师而出食于睢上哭而送之乃复入楚薳越帅师将逆华氏大宰犯谏曰诸侯唯宋事其君今又争国释君而臣是助无乃不可乎王曰而告我也后既许之矣经二十有二年春宋华亥向宁华定自宋南里出奔楚传二十二年春王二月楚薳越使告于宋曰寡君闻君有不令之臣为君忧无宁以为宗羞寡君请受而戮之对曰孤不佞不能媚于父兄以为君忧拜命之辱抑君臣日战君曰余必臣是助亦唯命人有言曰唯乱门之无过君若惠保敝邑无亢不𠂻以奖乱人孤之望也唯君图之楚人患之诸侯之戍谋曰若华氏知困而致死楚耻无功而疾战非吾利也不如出之以为楚功其亦无能为也已救宋而除其害又何求乃固请出之宋人从之己巳宋华亥向宁华定华貙华登皇奄伤省臧士平出奔楚宋公使公孙忌为大司马边卬为大司徒乐祁为司城仲几为左师乐大心为右师乐輓为大司寇以靖国人经二十有五年春叔孙婼如宋冬十有一月己亥宋公佐卒于曲棘传二十五年春叔孙婼聘于宋桐门右师见之语卑宋大夫而贱司城氏昭子告其人曰右师其亡乎君子贵其身而后能及人是以有礼今夫子卑其大夫而贱其宗是贱其身也能有礼乎无礼必亡宋公享昭子赋新宫昭子赋车辖明日宴饮酒乐宋公使昭子右坐语相泣也乐祁佐退而告人曰今兹君与叔孙其皆死乎吾闻之哀乐而乐哀皆䘮心也心之精爽是谓魂魄魂魄去之何以能久冬十一月宋元公将为公故如晋梦太子栾即位于庙已与平公服而相之旦召六卿公曰寡人不佞不能事父兄以为二三子忧寡人之罪也若以群子之灵获保首领以殁唯是楄柎所以借干者请无及先君仲几对曰君若以社稷之故私降昵宴群臣弗敢知若夫宋国之灋死生之度先君有命矣群臣以死守之弗敢失队臣之失职常刑不赦臣不忍其死君命祗辱宋公遂行己亥卒于曲棘景公昭公经二十有六年春王正月葬宋元公传二十六年春王正月葬宋元公如先君礼也定公经六年秋晋人执宋行人乐祁犂传六年秋八月宋乐祁言于景公曰诸侯唯我事晋今使不往晋其憾矣乐祁告其宰陈寅陈寅曰必使子往他日公谓乐祁曰唯寡人说子之言子必往陈寅曰子立后而行吾室亦不亡唯君亦以我为知难而行也见溷而行赵简子逆而饮之酒于緜上献杨楯六十于简子陈寅曰昔吾主范氏今子主赵氏又有纳焉以杨楯贾祸弗可为也已然子死晋国子孙必得志于宋范献子言于晋侯曰以君命越疆而使未致使而私饮酒不敬二君不可不讨也乃执乐祁传八年春二月赵鞅言于晋侯曰诸侯唯宋事晋好逆其使犹惧不至今又执之是絶诸侯也将归乐祁士鞅曰三年止之无故而归之宋必叛晋献子私谓子梁曰寡君惧不得事宋君是以止子子姑使溷代子子梁以告陈寅陈寅日宋将叛晋是弃溷也不如待之乐祁归卒于大行士鞅曰宋必叛不如止其尸以求成焉乃止诸州传九年春宋公使乐大心盟于晋且逆乐祁之尸辞伪有疾乃使向巢如晋盟且逆子梁之尸子明谓桐门右师出曰吾犹衰绖而子击钟何也右师曰䘮不在此故也既而告人曰己衰绖而生子余何故舎钟子明闻之怒言于公曰右师将不利戴氏不肯适晋将作乱也不然无疾乃逐桐门右师经十年秋宋乐大心出奔曹宋公子地出奔陈冬宋公之弟辰暨仲佗石彄出奔陈传十年宋公子地嬖遽富猎十一分其室而以其五与之公子地有白马四公嬖向魋魋欲之公取而朱其尾鬛以与之地怒使其徒抶魋而夺之魋惧将走公闭门而泣之目尽肿母弟辰曰子分室以与猎也而独卑魋亦有颇焉子为君礼不过出竟君必止子公子地出奔陈公弗止辰为之请弗听辰曰是我迋吾兄也以国人出君谁与处冬母弟辰暨仲佗石彄出奔陈经十有一年春宋公之弟辰及仲佗石彄公子地自陈入于萧以叛秋宋乐大心自曹入于萧传十一年春宋公母弟辰暨仲佗石彄公子地入于萧以叛秋乐大心从之大为宋患宠向魋故也经十有四年秋宋公之弟辰自萧来奔经十有五年夏郑罕达帅师伐宋齐侯卫侯次于渠蒢传十五年夏郑罕达败宋师于老丘齐侯卫侯次于蘧挐谋救宋也哀公经七年春宋皇瑗帅师侵郑经八年春王正月宋公入曹以曹伯阳归传十四年宋桓魋之宠害于公公使夫人骤请享焉而将讨之未及魋先谋公请以鞌易薄公曰不可薄宗邑也乃益鞌七邑而请享公焉以日中为期家备尽往公知之告皇野曰余长魋也今将祸余请即救司马子仲曰有臣不顺神之所恶也而况人乎敢不承命不得左师不可请以君命召之左师每食击钟闻钟声公曰夫子将食既食又奏公曰可矣以乘车往曰迹人来告曰逢泽有介麋焉公曰虽魋未来得左师吾与之田若何君惮告子野曰尝私焉君欲速故以乗车逆子与之乗至公告之故拜不能起司马曰君与之言公曰所难子者上有天下有先君对曰魋之不共宋之祸也敢不唯命是听司马请瑞焉以命其徒攻桓氏其父兄故臣曰不可其新臣曰从吾君之命遂攻之子颀骋而告桓司马司马欲入子车止之曰不能事君而又代国民不与也祗取死焉向魋遂入于曹以叛六月使左师巢伐之欲质大夫以入焉不能亦入于曹取质魋曰不可既不能事君又得罪于民将若之何乃舍之民遂叛之向魋奔卫向巢来奔宋公使止之曰寡人与子有言矣不可以絶向氏之祀辞曰臣之罪大尽灭桓氏可也若以先君之故而使有后君之惠也若臣则不可以入矣司马牛致其邑与珪焉而适齐向魋出于卫地公文氏攻之求夏后氏之璜焉与之他玉而奔齐陈成子使为次卿司马牛又致其邑焉而适吴吴人恶之而反赵简子召之陈成子亦召之卒于鲁郭门之外阬氏葬诸丘舆传十七年宋皇瑗之子麇有友曰田丙而夺其兄酁般邑以与之酁般愠而行告桓司马之臣子仪克子仪克适宋告夫人曰麇将纳桓氏公问诸子仲初子仲将以杞姒之子非我为子麇曰必立伯也是良材子仲怒弗从故对曰右师则老矣不识麇也公执之皇瑗奔晋召之传十八年春宋杀皇瑗公闻其情复皇氏之族使皇缓为右师传二十三年春宋景曹卒传二十六年宋景公无子取公孙周之子得与启畜诸公宫未有立焉于是皇缓为右师皇非我为大司马皇怀为司徒灵不缓为左师乐茷为司城乐朱鉏为大司寇六卿三族降听政因大尹以达大尹常不告而以其欲称君命以令国人恶之司城欲去大尹左师曰纵之使盈其罪重而无基能无敝乎冬十月公逰于空泽辛巳卒于连中大尹兴空泽之士千甲奉公自空桐入如沃宫使召六子曰闻下有师君请六子画六子至以甲刼之曰君有疾病请二三子盟乃盟于少寝之庭曰无为公室不利大尹立启奉丧殡于大宫三日而后国人知之司城茷使宣言于国曰大尹惑蛊其君而专其利今君无疾而死死又匿之是无他矣大尹之罪也得梦启北首而寝于卢门之外已为乌而集于其上咮加于南门尾加于桐门曰余梦美必立大尹谋曰我不在盟无乃逐我复盟之乎使祝为载书六子在唐盂将盟之祝襄以载书告皇非我皇非我因子潞门尹得左师谋曰民与我逐之乎皆归授甲使徇于国曰大尹惑蛊其君以陵虐公室与我者救君者也衆曰与之大尹徇曰戴氏皇氏将不利公室与我者无忧不富衆曰无别戴氏皇氏欲伐公乐得曰不可彼以陵公有罪我伐公则甚焉使国人施于大尹大尹奉启以奔楚乃立得司城为上卿盟曰三族共政无相害也右宋始终春秋凡十三公书卒者九有故者三景公后春秋经终景公子昭公得元年左氏之传终矣后五世一百七十年而齐魏楚共灭之论曰宋王者之后而中国之望也齐晋之伯可称者三君未尝不加意于宋桓公之兴首㑹北杏以平宋乱㑹鄄以求其服急于得宋如此暨其既得则为之伐附庸之郳伐隣怨之郑求以懐宋诸侯之望既归而始霸之烈以定大国言齐宋凡齐之盟㑹征伐无不与焉荆始伐郑而救之之师出于鲁齐宋则齐之所仰亦以天下之望也桓公既没襄公于是乎欲继齐之伯一盟曹南诸侯寖寖従之乃不能内自省德急于合诸侯执滕子婴齐非伯讨不足以示威盟曹而复围之非同志不足以示信甚则与楚盟㑹岂攘夷狄尊王室之义乎春秋人宋公于鹿上之盟盂之㑹直书其事而不隠于泓之败词繁不杀所以深贬之也然襄公图霸则失之矣而宋为诸侯之望曾不改旧故晋文公之兴急于恤宋悼公之兴急于救宋出谷戍释宋围执曹伯畀宋人于是乎成一战之霸师台谷退楚兵讨鱼石从宋志于是乎成三驾之功若曰宋人告急舎之则絶又曰成霸安疆自宋始矣此足以验当时之大势矣故余序宋于晋齐之后而备论其故云春秋分记卷六十三春秋分记卷六十四钦定四库全书春秋分记卷六十四宋程公说撰卫世本第一姬姓侯爵其先出自周文王少子武王母弟封为成王大司宼食采于康谓之康叔成王诛武庚灭三监分其地以立康叔封为卫侯分以大路綪茷旃旌大吕之乐自康叔至桓公十三世国在今卫州卫县熈宁六年省为镇入黎阳县其后文公居楚丘在今开徳府卫南县成公复居帝丘在今濮阳县桓公宣公恵公黔牟恵公后懿公戴公文公成公穆公桓公隠公传三年卫庄公娶于齐东宫得臣之妹曰庄姜美而无子卫人所为赋硕人也又娶于陈曰厉妫生孝伯早死其娣戴妫生桓公庄姜以为已子公子州吁嬖人之子也有宠而好兵公弗禁庄姜恶之石碏谏曰臣闻爱子敎之以义方弗纳于邪骄奢淫佚所自邪也四者之来宠禄过也将立州吁乃定之矣若犹未也阶之为祸夫宠而不骄骄而能降降而不憾憾而能眕者鲜矣且夫贱妨贵少陵长逺间亲新间旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎弗聴其子厚与州吁游禁之不可桓公立乃老刘敞曰石碏曰将立州吁乃定之矣若犹未也阶之为祸碏之意则是碏之言则非使君聴碏而立州吁又当大乱碏何义以免此责乎则不若谓君曰先王有礼长幼有序君必黜州吁以杜乱君之爱州吁乃可谓爱矣君聴州吁好兵以凌太子百岁之后州吁必为乱国人必讨之君虽欲全之不可得矣君之爱州吁乃害之也如此则可然左氏亦不须此四句自足为义无用连之以误后也经四年春二月戊申卫州吁弑其君完秋九月卫人杀州吁于濮冬十有二月卫人立晋传四年春卫州吁弑桓公而立将修先君之怨于郑而求宠于诸侯以和其民使告宋伐郑于是陈蔡方睦于卫故宋公陈侯蔡人卫人伐郑围其东门公问于衆仲曰卫州吁其成乎对曰臣闻以徳和民不闻以乱以乱犹治丝而棼之也夫州吁阻兵而安忍阻兵无衆安忍无亲衆叛亲离难以济矣夫兵犹火也弗戢将自焚也夫州吁弑其君而虐用其民于是乎不务令徳而欲以乱成必不免矣公说曰邶风击鼔诗序云怨州吁也卫州吁用兵暴乱使公孙文仲将而平陈与宋按左传伐郑围其东门五日而还用师不久而卫人之怨如此者身犯大逆衆叛亲离莫肯为之用尔秋诸侯复伐郑州吁未能和其民厚问定君于石子石子曰王觐为可曰何以得觐曰陈桓公方有宠于王陈卫方睦若朝陈使请必可得也厚从州吁如陈石碏使告于陈曰卫国褊小老夫耄矣无能为也此二人者实弑寡君敢即图之陈人执之而请涖于衞九月卫人使右宰丑涖杀州吁于濮石碏使其宰獳羊肩涖杀石厚于陈君子曰石碏纯臣也恶州吁而厚与焉大义灭亲其是之谓乎卫人逆公子晋于邢冬十二月宣公即位书曰卫人立晋衆也宣公隐公经五年夏四月葬卫桓公秋卫师入郕传五年夏葬卫桓公卫乱是以缓四月郑人侵卫牧以报东门之役卫人以燕师伐郑卫之乱也郕人侵卫故卫师入郕经八年春宋公卫侯遇于垂秋七月庚午宋公齐侯卫侯盟于瓦屋传八年春齐侯将平宋卫故遇于犬丘齐人卒平宋卫于郑秋㑹于温盟于瓦屋以释东门之役礼也桓公经三年夏齐侯卫侯胥命于蒲经十有二年冬十有一月丙戌卫侯晋卒惠公桓公经十有三年春三月葬卫宣公经十有六年冬十有一月卫侯朔出奔齐传十六年初卫宣公烝于夷姜生急子属诸右公子为之娶于齐而美公取之生寿及朔属寿于左公子夷姜缢宣姜与公子朔构急子公使诸齐使盗待诸莘将杀之寿子告之使行不可曰弃父之命恶用子矣有无父之国则可也及行饮以酒寿子载其旌以先盗杀之急子至曰我之求也此何罪请杀我乎又杀之二公子故怨惠公十一月左公子洩右公子职立公子黔牟惠公奔齐黔牟桓公经十有七年春公㑹齐侯纪侯盟于黄传十七年盟于黄谋衞故也庄公经五年冬公㑹齐人宋人陈人蔡人伐卫传五年冬伐卫纳惠公也经六年春王正月王人子突救卫夏六月卫侯朔入于卫冬齐人来归卫俘公说曰书有俘厥寳玉之文诸儒遂以俘寳同义按释诂俘取也取而寳之此二义非一也古文寳字作猿与俘相似因而致误当以卫寳为正传六年春王人救卫夏卫侯入放公子黔牟于周放寗跪于秦杀左公子洩右公子职乃即位君子以二公子之立黔牟为不度矣夫能固位者必度于本末而后立𠂻焉不知其本不谋知本之不枝弗强诗云本支百世冬齐人来归卫寳刘敞曰君子以二公之立黔牟为不度非也王人子突救卫春秋贵之则是黔牟王所欲立也簒王所立朔则有罪今朔不见贬而黔牟顾先蒙恶岂春秋意哉又朔比衎黔牟比剽两两相似而左氏君剽而退黔牟存朔而絶衎赏罚无章莫此甚焉惠公后庄公经二十有五年夏五月癸丑卫侯朔卒懿公庄公经二十有八年春王三月甲寅齐人伐卫卫人及齐人战卫人败绩传二十八年春齐侯伐卫战败卫师数之以王命取赂而还闵公经二年冬十有二月狄入卫传二年冬十二月狄人伐卫卫懿公好鹤鹤有乗轩者将战国人受甲者皆曰使鹤鹤实有禄位余焉能战公与石祁子玦与寗庄子矢使守曰以此賛国择利而为之与夫人绣衣曰听于二子渠孔御戎子伯为右黄夷前驱孔婴齐殿及狄人战于荧泽卫师败绩遂灭卫卫侯不去其旗是以甚败狄人囚史华龙滑与礼孔以逐卫人二人曰我大史也实掌其祭不先国不可得也乃先之至则告守曰不可待也夜与国人出狄入卫遂从之又败诸河初惠公之即位也少齐人使昭伯烝于宣姜不可强之生齐子戴公文公宋桓夫人许穆夫人文公为卫之多患也先适齐及败宋桓公逆诸河宵济卫之遗民男女七百有三十人益之以共滕之民为五千人立戴公以庐于曹许穆夫人赋载驰齐侯使公子无亏帅车三百乘甲士三千人以戍曹归公乘马祭服五称牛羊豕鸡狗皆三百与门材归夫人鱼轩重锦三十两僖之元年齐桓公迁邢于夷仪二年封卫于楚丘邢迁如归卫国忘亡卫文公大布之衣大帛之冠务材训农通商惠工敬教劝学授方任能元年革车三十乘季年乃三百乘戴公文公僖公经二年春王正月城楚丘杨时曰齐桓公攘戎狄而封卫未尝请命于天子而专封之故春秋书城楚丘而不言其封卫盖无取焉然则木瓜美桓公孔子何以取曰木瓜卫人之诗也卫为狄所灭桓公救而封之其恩岂可忘也欲厚报之不亦宜乎其取之也以卫人之义而巳若春秋褒贬示天下之公故无取传十二年春诸侯城卫楚丘之郛惧狄难也经十有三年春狄侵卫经十有八年冬邢人狄人伐卫传十八年冬邢人狄人伐卫围菟圃卫侯以国让父兄子弟及朝衆曰苟能治之燬请从焉衆不可而后师于訾娄狄师还经十有九年秋卫人伐邢传十九年秋卫人伐邢以报菟圃之役于是卫大旱卜有事于山川不吉甯庄子曰昔周饥克殷而年丰今邢方无道诸侯无伯天其或者欲使卫讨邢乎从之师兴而雨传二十年秋齐狄盟于邢为邢谋卫难也于是卫方病邢经二十有一年春狄侵卫传二十四年卫人将伐邢礼至曰不得其守国不可得也我请昆弟仕焉乃往得仕经二十有五年春王正月丙午卫侯燬灭邢夏四月癸酉卫侯燬卒秋葬卫文公冬十有二月公㑹卫子莒庆盟于洮传二十五年春卫人伐邢二礼从国子廵城掖以赴外杀之正月丙午卫侯燬灭邢同姓也故名礼至为铭曰余掖杀国子莫余敢止冬卫人平莒于我十一月盟于洮脩卫文公之好且及莒平也成公僖公经二十有八年春晋侯伐卫公子买戍卫不卒戍刺之楚人救卫夏四月卫侯出奔楚五月癸丑公㑹晋侯齐侯宋公蔡侯郑伯卫子莒子盟于践土六月卫侯郑自楚复归于卫卫元咺出奔晋冬晋人执卫侯归之于京师卫元咺自晋复归于卫传二十八年春晋侯将伐曹假道于卫卫人弗许还自南河济侵曹伐卫正月戊申取五鹿二月晋侯齐侯盟于敛盂卫侯请盟晋人弗许卫侯欲与楚国人不欲故出其君以说于晋卫侯出居于襄牛公子买戍卫楚人救卫不克公惧于晋杀子丛以说焉谓楚人曰不卒戍也刘敞曰公惧于晋杀子丛以说焉然则鲁公妄以罪恶诬杀买耳非买之实不戍也则春秋曷为遂从其诬辞直以不戍罪买哉疑买见机设权不卒戍事而公贪与楚欢遂以不卒戍罪买不复计其有权也按此经杀公子买毕楚人乃救衞而传云楚人救卫不克公乃杀子丛与经相背讵可尽信哉五月卫侯闻楚师败惧出奔楚遂适陈使元咺奉叔武以受盟或诉元咺于卫侯曰立叔武矣其子角从公公使杀之咺不废命奉夷叔以入守黄成孙曰四月卫侯出奔楚卫侯郑也其五月盟于践土称卫子盖叔武也摄卫侯之位治而复之云尔谓之叔武则列于诸侯矣谓之卫侯则非叔武之志也凡诸侯立而未成君称子曰卫子云者未成君也明叔武之立乎此摄而已矣六月晋人复卫侯寗武子与卫人盟于宛濮曰天祸卫国君臣不协以及此忧也今天诱其衷使皆降心以相从也不有居者谁守社稷不有行者谁扞牧圉不协之故用昭乞盟于尔大神以诱天衷自今日以往既盟之后行者无保其力居者无惧其罪有渝此盟以相及也明神先君是纠是殛国人闻此盟也而后不贰卫侯先期入寗子先长牂守门以为使也与之乘而入公子歂犬华仲前驱叔武将沐闻君至喜捉发走出前驱射而杀之公知其无罪也枕之股而哭之歂犬走出公使杀之元咺出奔晋冬㑹于温讨不服也卫侯与元咺讼寗武子为辅鍼庄子为坐士荣为大士衞侯不胜杀士荣刖鍼庄子谓寗俞忠而免之执卫侯归之于京师寘诸深室寗子职纳槖饘焉元咺归于卫立公子瑕经三十年秋卫杀其大夫元咺及公子瑕卫侯郑归于卫传三十年夏晋侯使医衍酖卫侯寗俞货医使薄其酖不死公为之请纳玉于王与晋侯皆十瑴王许之秋乃释卫侯卫侯使赂周歂冶厪曰苟能纳我吾使尔为卿周冶杀元咺及子适子仪公入祀先君周冶既服将命周歂先入及门遇疾而死冶厪辞卿经三十有一年冬狄围卫十有二月卫迁于帝丘传三十一年冬狄围卫卫迁于帝丘卜曰三百年卫成公梦康叔曰相夺予享公命祀相寗武子不可曰鬼神非其族类不歆其祀杞鄫何事相之不享于此久矣非卫之罪也不可以间成王周公之命祀请改祀命经三十有二年夏卫人侵狄秋卫人及狄盟传三十二年夏卫人侵狄狄请平焉秋卫人及狄盟文公经元年夏四月晋侯伐卫卫人伐晋秋公孙敖㑹晋侯于戚传元年晋文公之季年诸侯朝晋卫成公不朝使孔达侵郑伐绵訾及匡晋襄公既祥使告于诸侯而伐卫及南阳先且居胥臣伐卫五月辛酉朔晋师围戚六月戊戌取之获孙昭子卫人使告于陈陈共公曰更伐之我辞之卫孔达帅师伐晋君子以为古古者越国而谋秋晋侯疆戚田故公孙敖㑹之传二年夏六月盟于垂陇晋讨卫故也陈侯为卫请成于晋执孔达以说传三年春卫侯如陈拜晋成也经四年秋卫侯使寗俞来聘传四年春晋人归孔达于卫以为卫之良也故免之夏卫侯如晋拜秋卫寗武子来聘公与之宴为赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾传八年春晋归匡戚之田于卫自申至于虎牢之竟经十有三年冬卫侯㑹公于沓狄侵卫宣公经七年春卫侯使孙良夫来盟传七年春卫孙桓子来盟始通且谋㑹晋也经九年冬十月癸酉卫侯郑卒穆公宣公传十二年冬晋原谷宋华椒卫孔达曹人同盟于清丘曰恤病讨贰宋为盟故伐陈卫人救之孔达曰先君有约言焉若大国讨我则死之传十三年夏清丘之盟晋以卫之救陈也讨焉使人弗去曰罪无所归特加而师孔达曰苟利社稷请以我说罪我之由我则为政而亢大国之讨将以谁任我则死之经十有四年春卫杀其大夫孔达传十四年春孔达缢而死卫人以说于晋而免遂告于诸侯曰寡君有不令之臣达搆我敝邑于大国既伏其罪矣敢告卫人以为成劳复室其子使复其位成公经二年夏四月丙戌卫孙良夫帅师及齐师战于新筑卫师败绩秋八月庚寅衞侯速卒冬楚师郑师侵卫传二年春卫侯使孙良夫石稷寗相向禽将侵齐与齐师遇石子欲还孙子曰不可以师伐人遇其师而还将谓君何若知不能则如无出今既遇矣不如战也夏有石成子曰师败矣子不少须衆惧尽子丧师徒何以复命皆不对又曰子国卿也陨子辱矣子以衆退我此乃止且告车来甚衆齐师乃止次于鞫居新筑人仲叔于奚救孙桓子桓子是以免既卫人赏之以邑辞请曲县繁缨以朝许之仲尼闻之曰惜也不如多与之邑唯器与名不可以假人孙桓子还于新筑不入遂如晋乞师晋侯许之七百乗郄克将以救卫六月癸酉师陈于鞌齐师败绩秋九月卫穆公卒晋三子自役弔焉哭于大门之外卫人逆之妇人哭于门内送亦如之遂常以葬春秋分记卷六十四春秋分记卷六十五钦定四库全书春秋分记巷六十五宋程公说撰卫世本第二定公献公殇公献公后襄公灵公出公庄公公子起出公后定公成公经三年春王正月辛亥葬卫穆公经六年春二月卫孙良夫帅师侵宋传六年春三月晋伯宗夏阳说卫孙良夫侵宋师于鍼卫人不保说欲袭卫曰虽不可入多俘而归有罪不及死伯宗曰不可衞唯信晋故师在其郊而不设备若袭之是弃信也虽多卫俘而晋无信何以求诸侯乃止师还卫人登陴经七年冬卫孙林父出奔晋传七年卫定公恶孙林父冬孙林父出奔晋卫侯如晋晋反戚焉经十年春卫侯之弟黒背帅师侵郑经十有四年夏卫孙林父自晋归于卫冬十月庚寅卫侯臧卒传十四年春卫侯如晋晋侯强见孙林父焉定公不可夏卫侯既归晋侯使郄犫送孙林父而见之卫侯欲辞定姜曰不可是先君宗卿之嗣也大国又以为请不许将亡虽恶之不犹愈于亡乎君其忍之安民而宥宗卿不亦可乎卫侯见而复之秋九月卫侯有疾使孔成子甯恵子立敬姒之子衎以为太子冬十月卫定公卒夫人姜氏既哭而息见太子之不哀也不内酌饮叹曰是夫也将不唯卫国之败其必始于未亡人呜唿天祸卫国也夫吾不获鱄也使主社稷大夫闻之无不耸惧孙文子自是不敢舎其重器于卫尽寘诸戚而甚善晋大夫献公成公经十有五年春王二月𦵏卫定公传十六年夏四月卫侯伐郑至于鸣雁为晋故也传十七年春王正月郑侵晋卫北宫括救晋侵郑襄公经元年冬卫侯使公孙剽来聘经七年秋季孙宿如卫冬十月卫侯使孙林父来聘壬戌及孙林父盟传七年冬十月孙文子来聘公登亦登叔孙穆子相趋进曰诸侯之㑹寡君未尝后卫君今吾子不后寡君寡君未知所过吾子其少安孙子无辞亦无悛容穆叔曰孙子必亡为臣而君过而不悛亡之本也诗曰退食自公委蛇委蛇谓从者也衡而委蛇必折传十年夏楚子囊伐宋卫侯救宋师于襄牛郑皇耳帅师侵卫孙文子卜追之献兆于定姜姜氏问繇曰兆如山陵有夫出征而丧其雄姜氏曰征者丧雄御冦之利也大夫图之卫人追之孙蒯获郑皇耳于犬丘经十有四年夏四月巳未卫侯出奔齐冬季孙宿㑹晋士匄宋华閲卫孙林父郑公孙虿莒人邾人于戚传十四年夏卫献公戒孙文子甯惠子食皆服而朝日旰不召而射鸿于囿二子从之不释皮冠而与之言二子怒孙文子如戚孙蒯入使公饮之酒使大师歌巧言之卒章大师辞师曹请为之初公有嬖妾使师曹诲之琴师曹鞭之公怒鞭师曹三百故师曹欲歌之以怒孙子以报公公使歌之遂诵之蒯惧告文子文子曰君忌我矣弗先必死并帑于戚而入见蘧伯玉曰君之暴虐子所知也大惧社稷之倾覆将若之何对曰君制其国臣敢奸之虽奸之庸知愈乎遂行从近关出公使子蟜子伯子皮与孙子盟于丘宫孙子皆杀之四月巳未子展奔齐公如鄄使子行于孙子孙子又杀之公出奔齐孙氏追之败公徒于阿泽鄄人执之初尹公佗学射于庾公差庾公差学射于公孙丁二子追公公孙丁御公子鱼曰射为背师不射为戮射为礼乎射两軥而还尹公佗曰子为师我则逺矣乃反之公孙丁授公辔而射之贯臂蔺敏修曰左氏所书之事与孟子异所闻异辞疑以传疑可也左氏所取之义与孟子反不辞而辟之岂知师道之贵哉孟子曰我不忍以夫子之道反害夫子左氏曰子为师我则逺矣乃反之夫事其父以及其祖天下所共知也今曰吾知有父而已不知其他则孰不指为害恩义贼名教之人哉子鲜从公及竟公使祝宗告亡且告无罪定姜曰无神何告若有不可诬也有罪若何告无舎大臣而与小臣谋一罪也先君有冢卿以为师保而蔑之二罪也余以巾栉事先君而暴妾使余三罪也告亡而已无告无罪公使厚成叔弔于卫曰寡君使瘠闻君不抚社稷而越在他竟若之何不弔以同盟之故使瘠敢私于执事曰有君不弔有臣不敏君不赦宥臣亦不帅职増淫发洩其若之何卫人使大叔仪对曰群臣不佞得罪于寡君寡君不以即刑而悼弃之以为君忧君不忘先君之好辱弔羣臣又重恤之敢拜君命之辱重拜大贶厚孙归复命语臧武仲曰卫君其必归乎有大叔仪以守有母弟鱄以出或抚其内或营其外能无归乎齐人以郲寄卫侯及其复也以郲粮归右宰谷从而逃归卫人将杀之辞曰余不説初矣余狐裘而羔袖乃赦之卫人立公孙剽孙林父甯殖相之以听命于诸侯卫人在郲臧纥如齐唁卫侯卫侯与之言虐退而告其人曰卫侯其不得入矣其言粪土也亡而不变何以复国子展子鲜闻之见臧纥与之言道臧孙説谓其人曰卫君必入夫二子者或輓之或推之欲无入得乎师旷侍于晋侯晋侯曰卫人出其君不亦甚乎对曰或者其君实甚良君将赏善而刑淫养民如子盖之如天容之如地民奉其君爱之如父母仰之如日月敬之如神明畏之如雷霆其可出乎夫君神之主而民之望也若困民之主匮神乏祀百姓絶望社稷无主将安用之弗去何为天生民而立之君使司牧之勿使失性有君而为之贰使师保之勿使过度是故天子有公诸侯有卿卿置侧室大夫有贰宗士有朋友庶人工商皁𨽻牧圉皆有亲暱以相辅佐也善则赏之过则匡之患则救之失则革之自王以下各有父兄子弟以补察其政史为书瞽为诗工诵箴諌大夫规诲士传言庶人谤商旅于市百工献艺故夏书曰遒人以木铎狥于路官师相规工执艺事以諌正月孟春于是乎有之諌失常也天之爱民甚矣岂其使一人肆于民上以从其淫而弃天地之性必不然矣晋侯问卫故于中行献子对曰不如因而定之卫有君矣伐之未可以得志而勤诸侯史佚有言曰因重而抚之仲虺有言曰亡者侮之乱者取之推亡固存国之道也君其定卫以待时乎冬㑹于戚谋定卫也殇公襄公经十有六年春三月公㑹晋侯宋公卫侯郑伯曹伯莒子邾子薛伯杞伯小邾子于湨梁传十七年夏卫石买孙蒯伐曹取重丘曹人愬于晋经十有八年夏晋人执卫行人石买传十八年夏晋人执卫行人石买于长子执孙蒯于纯留为曹故也经十有九年夏卫孙林父帅师伐齐传十九年冬卫石共子卒悼子不哀孔成子曰是谓蹷其本必不有其宗传二十年冬卫寗恵子疾召悼子曰吾得罪于君悔而无及也名藏在诸侯之䇿曰孙林父甯殖出其君君入则掩之若能掩之则吾子也若不能犹有鬼神吾有馁而已不来食矣悼子许诺惠子遂卒传二十一年冬㑹于商任卫侯不敬叔向曰卫君必不免经二十有五年秋八月卫侯入于夷仪传二十五年晋侯使魏舒宛役逆卫侯将使卫与之夷仪崔子止其帑以求五鹿秋八月卫献公入于夷仪冬十二月卫献公自夷仪使与甯喜言甯喜许之大叔文子闻之曰呜唿诗所谓我躬不説皇恤我后者甯子可谓不恤其后矣将可乎哉殆必不可君子之行思其终也思其后也书曰慎始而敬终终以不困诗曰夙夜匪解以事一人今甯子视君不如奕棋其何以免乎奕者举棋不定不胜其耦而况置君而弗定乎必不免矣九世之卿族一举而灭之可哀也哉经二十有六年春王二月辛夘卫甯喜弑其君剽卫孙林父入于戚以叛甲午卫侯衎复归于卫夏公㑹晋人郑良霄宋人曹人于澶渊秋晋人执卫甯喜传二十六年春卫献公使子鲜为复辞敬姒强命之对曰君无信臣惧不免敬姒曰虽然以吾故也许诺初献公使与甯喜言甯喜曰必子鲜在不然必败故公使子鲜子鲜不获命于敬姒以公命与甯喜言曰苟反政由甯氏祭则寡人甯喜告蘧伯玉伯玉曰瑗不得闻君之出敢闻其入遂行从近关出告右宰谷右宰谷曰不可获罪于两君天下谁畜之悼子曰吾受命于先人不可以贰谷曰我请使焉而观之遂见公于夷仪反曰君淹恤在外十二年矣而无忧色亦无寛言犹夫人也若不已死无日矣悼子曰子鲜在右宰谷曰子鲜在何益多而能亡于我何为悼子曰虽然弗可以已孙文子在戚孙嘉聘于齐孙襄居守二月庚寅甯喜右宰谷伐孙氏不克伯国伤甯子出舎于郊伯国死孙氏夜哭国人召甯子甯子复攻孙氏克之辛夘杀子叔及大子角书曰甯喜弑其君剽言罪之在甯氏也孙林父以戚如晋书曰入于戚以叛罪孙氏也臣之禄君实有之义则进否则奉身而退専禄以周旋戮也甲午卫侯入书曰复归国纳之也大夫逆于竟者执其手而与之言道逆者自车揖之逆于门者颔之而已公至使让大叔文子曰寡人淹恤在外二三子皆使寡人朝夕闻卫国之言吾子独不在寡人古人有言曰非所怨勿怨寡人怨矣对曰臣知罪矣臣不佞不能负羁绁以从扞牧圉臣之罪一也有出者有居者臣不能贰通外内之言以事君臣之罪二也有二罪敢忘其死乃行从近关出公使止之檀弓下曰卫献公出奔反于卫及郊将班邑于从者而后入栁庄曰如皆守社稷则孰执羁靮而从如皆从则孰守社稷君反其国而有私也毋乃不可乎弗果班卫人侵戚东鄙孙氏愬于晋晋戍茅氏殖绰伐茅氏杀晋戍三百人孙蒯追之弗敢击文子曰厉之不如遂从卫师败之圉雍鉏获殖绰复愬于晋晋人为孙氏故召诸侯将以讨卫也六月公㑹晋赵武宋向戍郑良霄曹人于澶渊以讨卫疆戚田取卫西鄙懿氏六十以与孙氏于是卫侯㑹之晋人执甯喜北宫遗使女齐以先归卫侯如晋晋人执而囚之于士弱氏秋齐侯郑伯为卫侯故如晋晋侯兼享之国子使晏平仲私于叔向曰晋为盟主今为臣执君若之何叔向告赵文子文子以告晋侯晋侯言卫侯之罪使叔向告二君国子赋辔之柔矣子展赋将仲子兮晋侯乃许归卫侯冬十二月卫人归卫姬于晋乃释卫侯献公后襄公经二十有七年夏卫杀其大夫甯喜卫侯之弟鱄出奔晋传二十七年春卫甯喜専公患之公孙免余请杀之公曰微甯子不及此吾与之言矣事未可知祇成恶名止也对曰臣杀之君勿与知乃与公孙无地公孙臣谋使攻甯氏弗克皆死公曰臣也无罪父子死余矣夏免余复攻甯氏杀甯喜及右宰谷尸诸朝石恶将㑹宋之盟受命而出衣其尸枕之股而哭之欲敛以亡惧不免且曰受命矣乃行子鲜曰逐我者出纳我者死赏罚无章何以沮劝君失其信而国无刑不亦难乎且鱄实使之遂出奔晋公使止之不可及河又使止之止使者而盟于河託于木门不乡卫国而坐木门大夫劝之仕不可曰仕而废其事罪也从之昭吾所以出也将谁愬乎吾不可以立于人之朝矣终身不仕公丧之如税服终身公与免余邑六十辞曰唯卿备百邑臣六十矣下有上禄乱也臣不敢闻且甯子唯多邑故死臣惧死之速及也公固与之受其半以为少师公使为卿辞曰大叔仪不贰能賛大事君其命之乃使文子为卿经二十有八年夏卫石恶出奔晋传二十八年夏卫人讨甯氏之党故石恶出奔晋卫人立其从子圃以守石氏之祀礼也经二十有九年夏五月庚午卫侯衎卒秋九月𦵏卫献公传二十九年夏六月吴季札适卫説蘧瑗史狗史䲡公子荆公叔发公子朝曰卫多君子未有患也自卫如晋将宿于戚闻钟声焉曰异哉吾闻之也辩而不徳必加于戮夫子获罪于君以在此惧犹不足而又何乐夫子之在此也犹燕之巢于幕上君又在殡而可以乐乎遂去之文子闻之终身不听琴瑟襄公襄公传三十一年冬十二月北宫文子相卫襄公以如楚宋之盟故也昭公传二年春晋韩宣子自齐聘于卫卫侯享之北宫文子赋淇澳宣子赋木瓜经七年秋八月戊辰卫侯恶卒冬十有二月癸亥𦵏卫襄公传七年夏四月甲辰朔日有食之晋士文伯曰其大咎其卫君乎秋八月卫襄公卒晋大夫言于范献子曰卫事晋为睦晋不礼焉庇其贼人而取其地故诸侯贰诗曰䳭鸰在原兄弟急难又曰死丧之威兄弟孔怀兄弟之不睦于是乎不弔况逺人谁敢归之今又不礼于卫之嗣卫必叛我是絶诸侯也献子以告韩宣子宣子説使献子如卫弔且反戚田卫齐恶告丧于周且请命王使成简公如卫弔且追命襄公曰叔父陟恪在我先王之左右以佐事上帝余敢忘髙圉亚圉卫襄公夫人姜氏无子嬖人婤姶生孟絷孔成子梦康叔谓已立元余使羁之孙圉与史苟相之史朝亦梦康叔谓已余将命而子苟与孔烝鉏之曾孙圉相元史朝见成子告之梦梦协晋韩宣子为政聘于诸侯之嵗婤姶生子名之曰元孟絷之足不良弱行孔成子以周易筮之曰元尚享卫国主其社稷遇屯䷂又曰余尚立絷尚克嘉之遇屯䷂之比䷇以示史朝史朝曰元亨又何疑焉成子曰非长之谓乎对曰康叔名之可谓长矣孟非人也将不列于宗不可谓长且其繇曰利建侯嗣吉何建建非嗣也二卦皆云子其建之康叔命之二卦告之筮袭于梦武王所用也弗从何为弱足者居侯主社稷临祭祀奉民人事鬼神从㑹朝又焉得居各以所利不亦可乎故孔成子立灵公十二月癸亥𦵏卫襄公灵公昭公传十二年夏卫侯如晋朝嗣君也经十有八年夏五月壬午宋卫陈郑灾经二十年秋盗杀卫侯之兄絷传二十年卫公孟絷狎齐豹夺之司冦与鄄有役则反之无则取之公孟恶北宫喜褚师圃欲去之公子朝通于襄夫人宣姜惧而欲作乱故齐豹北宫喜褚师圃公子朝作乱初齐豹见宗鲁于公孟为骖乘焉将作乱而谓之曰公孟之不善子所知也勿与乘吾将杀之对曰吾由子事公孟子假吾名焉故不吾逺也虽其不善吾亦知之抑以利故不能去是吾过也今闻难而逃是僣子也子行事乎吾将死之以周事子而归死于公孟其可也丙辰卫侯在平夀公孟有事于盖获之门外齐子氏帷于门外而伏甲焉使祝鼃寘戈于车薪以当门使一乘从公孟以出使华齐御公孟宗鲁骖乘及闳中齐氏用戈击公孟宗鲁以背蔽之断肱以中公孟之肩皆杀之公闻乱乘驱自閲门入庆比御公公南楚骖乘使华寅乘贰车及公宫鸿駵魋驷乘于公公载宝以出褚师子申遇公于马路之衢遂从过齐氏使华寅肉袒执盖以当其阙齐氏射公中南楚之背公遂出寅闭郭门踰而从公公如死鸟析朱鉏宵从窦出徒行从公齐侯使公孙青聘于卫既出闻卫乱使请所聘公曰犹在竟内则卫君也乃将事焉遂从诸死鸟请将事辞曰亡人不佞失守社稷越在草莽吾子无所辱君命賔曰寡君命下臣于朝曰阿下执事臣不敢贰主人曰君若惠顾先君之好照临敝邑镇抚其社稷则有宗祧在乃止卫侯固请见之不获命以其良马见为未致使故也卫侯以为乘马賔将掫主人辞曰亡人之忧不可以及吾子草莽之中不足以辱从者敢辞賔曰寡君之下臣君之牧圉也若不获扞外役是不有寡君也臣惧不免于戾请以除死亲执铎终夕与于燎齐氏之宰渠子召北宫子北宫氏之宰不与闻谋杀渠子遂伐齐氏灭之丁已晦公入与北宫喜盟于彭水之上秋七月戊午朔遂盟国人八月辛亥公子朝褚师圃子玉霄子髙鲂出奔晋閠月戊辰杀宣姜卫侯赐北宫喜谥曰贞子赐析朱鉏谥曰成子而以齐氏之墓予之卫侯告宁于齐且言子石齐侯将饮酒徧赐大夫曰二三子之教也苑何忌辞曰与于青之赏必及于其罚在康诰曰父子兄弟罪不相及况在羣臣臣敢贪君赐以干先王琴张闻宗鲁死将往弔之仲尼曰齐豹之盗而孟絷之贼女何弔焉君子不食姦不受乱不为利疚于回不以回待人不盖不义不犯非礼定公传四年春三月刘文公合诸侯于召陵将㑹卫子行敬子言于灵公曰㑹同难啧有烦言莫之治也其使祝佗从公曰善乃使子鱼子鱼辞曰臣展四体以率旧职犹惧不给而烦刑书若又共二徼大罪也且夫祝社稷之常𨽻也社稷不动祝不出竟官之制也君以军行祓社衅鼓祝奉以従于是乎出竟若嘉好之事君行师从卿行旅从臣无事焉公曰行也及臯鼬将长蔡于卫卫侯使祝佗私于苌𢎞曰闻诸道路不知信否若闻蔡将先卫信乎苌𢎞曰信蔡叔康叔之兄也先卫不亦可乎子鱼曰以先王观之则尚徳也昔武王克商成王定之选建明徳以蕃屏周故周公相王室以尹天下于周为睦分鲁公以大辂大旂夏后氏之璜封父之繁弱殷民六族条氏徐氏萧氏索氏长勺氏尾勺氏使帅其宗氏辑其分族将其类丑以法则周公用即命于周是使之职事于鲁以昭周公之明徳分之土田陪敦祝宗卜史备物典䇿官司彞器因商奄之民命以伯禽而封于少皥之虚分康叔以大辂少帛綪茷旃旌大吕商民七族陶氏施氏繁氏锜氏樊氏饥氏终葵氏封畛土略自武父以南及圃田之北竟取于有阎之土以共王职取于相土之东都以㑹王之东蒐聃季授土陶叔授民命以康诰而封于殷虚皆启以商政疆以周索分唐叔以大辂宻须之鼓阙巩姑洗怀姓九宗职官五正命以唐诰而封于夏虚启以夏政疆以戎索三者皆叔也而有令徳故昭之以分物不然文武成康之伯犹多而不获是分也唯不尚年也管蔡启商惎间王室王于是乎杀管叔而蔡蔡叔以车七乘徒七十人其子蔡仲改行帅徳周公举之以为已卿士见诸王而命之以蔡其命书云王曰胡无若尔考之违王命也若之何其使蔡先卫也武王之母弟八人周公为太宰康叔为司寇聃季为司空五叔无官岂尚年哉曹文之昭也晋武之穆也曹为伯甸非尚年也今将尚之是反先王也晋文公为践土之盟卫成公不在夷叔其母弟也犹先蔡其载书云王若曰晋重鲁申卫武蔡申午郑捷齐潘宋王臣莒期藏在周府可覆视也吾子欲复文武之略而不正其徳将如之何苌𢎞説告刘子与范献子谋之乃长卫侯于盟经七年秋齐侯郑伯盟于咸齐人执卫行人北宫结以侵卫齐侯卫侯盟于沙传七年秋齐侯郑伯盟于咸徴㑹于卫卫侯欲叛晋诸大夫不可使北宫结如齐而私于齐侯曰执结以侵我齐侯从之乃盟于𤨏经八年秋七月晋士鞅帅师侵郑遂侵卫九月季孙斯仲孙何忌帅师侵卫冬卫侯郑伯盟于曲濮传八年夏晋师将盟卫侯于鄟泽赵简子曰羣臣谁敢盟卫君者涉佗成何曰我能盟之卫人请执牛耳成何曰卫吾温原也焉得视诸侯将歃渉佗捘卫侯之手及捥卫侯怒王孙贾趋进曰盟以信礼也有如卫君其敢不唯礼是事而受此盟也卫侯欲叛晋而患诸大夫王孙贾使次于郊大夫问故公以晋诟语之且曰寡人辱社稷其改卜嗣寡人从焉大夫曰是卫之祸岂君之过也公曰又有患焉谓寡人必以而子与大夫之子为质大夫曰苟有益也公子则往羣臣之子敢不皆负羁绁以从将行王孙贾曰苟卫国有难工商未尝不为患使皆行而后可公以告大夫乃皆将行之行有日公朝国人使贾问焉曰若卫叛晋晋五伐我病何如矣皆曰五伐我犹可以能战贾曰然则如叛之病而后质焉何迟之有乃叛晋晋人请改盟弗许秋晋士鞅侵郑遂侵卫九月师侵卫晋故也经九年秋齐侯卫侯次于五氏传九年秋齐侯伐晋夷仪卫侯将如五氏卜过之龟焦卫侯曰可也卫车当其半寡人当其半敌矣齐侯致禚媚杏于卫经十年夏晋赵鞅帅师围卫冬齐侯卫侯郑游速㑹于安甫传十年夏晋赵鞅围卫报夷仪也初卫侯伐邯郸午于寒氏城其西北而守之宵熸及晋围卫午以徒七十人门于卫西门杀人于门中曰请报寒氏之役涉佗曰夫子则勇矣然我往必不敢启门亦以徒七十人旦门焉步左右皆至而立如植日中不启门乃退反役晋人讨卫之叛故曰由涉佗成何于是执涉佗以求成于卫卫人不许晋人遂杀涉佗成何奔燕君子曰此之谓弃礼必不钧诗曰人而无礼胡不遄死涉佗亦遄矣哉经十有二年夏卫公孟彄帅师伐曹传十二年夏卫公孟彄伐曹克郊还滑罗殿未出不退于列其御曰殿而在列其为无勇乎罗曰与其素厉宁为无勇经十有三年夏卫公孟彄帅师伐曹传十三年初卫公叔文子朝而请享灵公退见史䲡而告之史䲡曰子必祸矣子富而君贪罪其及子乎文子曰然吾不先告子是吾罪也君既许我矣其若之何史䲡曰无害子臣可以免富而能臣必免于难上下同之戍也骄其亡乎富而不骄者鲜吾唯子之见骄而不亡者未之有也戍必与焉及文子卒卫侯始恶于公叔戍以其富也公叔戍又将去夫人之党夫人愬之曰戍将为乱檀弓下曰公叔文子卒其子戍请谥于君曰日月有时将𦵏矣请所以易其名者君曰昔者卫国凶饥夫子为粥与国之饿者是不亦惠乎昔者卫国有难夫子以其死卫寡人不亦贞乎夫子听卫国之政脩其班制以与四隣交卫国之社稷不辱不亦文乎故谓夫子贞惠文子经十有四年春卫公叔戍来奔卫赵阳出奔宋夏卫北宫结来奔秋卫世子蒯聩出奔宋卫公孟彄出奔郑传十四年春卫侯逐公叔戍与其党故赵阳奔宋戍来奔夏卫北宫结来奔公叔戍之故也秋卫侯为夫人南子召宋朝㑹于洮太子蒯聩献孟于齐过宋野野人歌之曰既定尔娄猪盍归吾艾豭太子羞之谓戏阳速曰从我而朝少君少君见我我顾乃杀之速曰诺乃朝夫人夫人见太子太子三顾速不进夫人见其色啼而走曰蒯聩将杀余公执其手以登台太子奔宋尽逐其党故公孟彄出奔郑自郑奔齐太子告人曰戏阳速祸余戏阳速告人曰太子则祸余太子无道使余杀其母余不许将戕于余若杀夫人将以余説余是故许而弗为以纾余死谚曰民保于信吾以信义也刘敞曰左氏叙蒯聩事曰蒯聩欲杀夫人夫人啼而走公执其手以登台太子出奔宋予谓蒯聩虽不善谋安有此事哉且杀夫人蒯聩独得全乎彼所羞者以夫人名恶也如杀其母为恶愈大反不知可羞乎盖蒯聩闻野人之歌其心慙焉则以谓夫人夫人恶其斥已淫则啼而走言太子将杀余以诬之灵公惑于南子所言必听从故外则召宋朝内则逐公叔戍赵阳彼不耻召宋朝固亦不难逐蒯聩矣此其真也又蒯聩出乃奔宋宋南子家也蒯聩负杀南子之名而走又入其家使真有其事者敢乎哉此亦一证也哀公经二年夏四月丙子卫侯元卒晋赵鞅帅师纳卫世子蒯聩于戚冬十月葬卫灵公传二年初卫侯游于郊子南仆公曰余无子将立女不对他日又谓之对曰郢不足以辱社稷君其改图君夫人在堂三揖在下君命祇辱夏卫灵公卒夫人曰命公子郢为太子君命也对曰郢异于他子且君没于吾手若有之郢必闻之且亡人之子辄在乃立辄六月乙酉晋赵鞅纳卫太子于戚宵迷阳虎曰右河而南必至焉使太子絻八人衰绖伪自卫逆者告于门哭而入遂居之胡安国曰世子不言纳位其所固有国其所宜君谓之储副则无所事乎纳矣今赵鞅帅师以蒯聩复国而书纳者见蒯聩无道为国人之所不受也国人不受而称世子者罪卫人之拒之也所以然者縁蒯聩出奔灵公未尝有命废之而立他子及灵公卒大臣又未尝谋于国人数蒯聩之罪选公子之贤者以主其国乃从辄之所欲而君之以子拒父此其所以称世子也人莫不爱其亲而志于杀莫不敬其父而忘其䘮莫不慈其子欲其子之富且贵也而夺其位蒯聩之于天理逆矣何疑于废黜然父虽不父子不可以不子辄乃据国而与之争可乎故特系纳卫世子蒯聩于戚于赵鞅帅师之下而鞅不知义灵公与卫国大臣不能早正国家之本以致祸乱其罪皆见矣出公哀公经三年春齐国夏卫石曼姑帅师围戚传三年春齐卫围戚求援于中山经五年夏晋赵鞅帅师伐卫经七年春晋魏曼多帅师侵卫传七年春晋师侵卫卫不服也经十年夏五月卫公孟彄自齐归于卫经十有一年冬卫世叔齐出奔宋传十一年冬卫太叔疾出奔宋初疾娶于宋子朝其娣嬖子朝出孔文子使疾出其妻而妻之疾使侍人诱其初妻之娣寘于犂而为之一宫如二妻文子怒欲攻之仲尼止之遂夺其妻或滛于外州外州人夺之轩以献耻是二者故出卫人立遗使室孔姞疾臣向魋纳美珠焉与之城鉏宋公求珠魋不与由是得罪及桓氏出城鉏人攻太叔疾卫庄公复之使处巢死焉殡于郧葬于少褅初晋悼公子憗亡在卫使其女仆而田太叔懿子止而饮之酒遂聘之生悼子悼子即位故夏戊为大夫悼子亡卫人剪夏戊经十有二年秋公㑹卫侯宋皇瑗于郧传十二年吴徴㑹于卫初卫人杀吴行人且姚而惧谋于行人子羽子羽曰吴方无道无乃辱吾君不如止也子木曰吴方无道国无道必弃疾于人吴虽无道犹足以患卫往也长木之毙无不摽也国狗之瘈无不噬也而况大国乎秋卫侯㑹吴于郧公及卫侯宋皇瑗盟而卒辞吴盟吴人藩卫侯之舎子服景伯谓子贡曰夫诸侯之㑹事既毕矣侯伯致礼地主归饩以相辞也今吴不行礼于卫而藩其君舎以难之子盍见太宰乃请束锦以行语及卫故太宰嚭曰寡君愿事卫君卫君之来也缓寡君惧故将止之子贡曰卫君之来必谋于其衆其衆或欲或否是以缓来其欲来者子之党也其不欲来者子之雠也若执卫君是堕党而崇雠也夫堕子者得其志矣且合诸侯而执卫君谁敢不惧堕党崇雠而惧诸侯或者难以霸乎太宰嚭説乃舎卫侯卫侯归效夷言子之尚幼曰君必不免其死于夷乎执焉而又说其言从之固矣经十有三年夏晋魏曼多帅师侵卫传十五年卫孔圉取太子蒯聩之姊生悝孔氏之竖浑良夫长而美孔文子卒通于内太子在戚孔姬使之焉太子与之言曰苟使我入获国服冕乘轩三死无与与之盟为请于伯姬闰月良夫与太子入舎于孔氏之外圃昏二人䝉衣而乘寺人罗御如孔氏孔氏之老栾宁问之称姻妾以告遂入适伯姬氏既食孔伯姬杖戈而先太子与五人介舆豭従之迫孔悝于厠强盟之遂刼以登台栾宁将饮酒炙未熟闻乱使告季子召获驾乘车行爵食炙奉卫侯辄来奔季子将入遇子羔将出曰门已闭矣季子曰吾姑至焉子羔曰弗及不践其难季子曰食焉不辟其难子羔遂出子路入及门公孙敢门焉曰无入为也季子曰是公孙也求利焉而逃其难由不然利其禄必救其患有使者出乃入曰太子焉用孔悝虽杀之必或继之且曰太子无勇若燔台半必舎孔叔太子闻之惧下石乞盂黡敌子路以戈击之断缨子路曰君子死冠不免结缨而死孔子闻卫乱曰柴也其来由也死矣孔悝立庄公庄公害故政欲尽去之先谓司徒瞒成曰寡君离病于外久矣子请亦尝之归告褚师比欲与之伐公不果庄公哀公传十六年春瞒成褚师比出奔宋卫侯使鄢武子告于周曰蒯聩得罪于君父君母逋窜于晋晋以王室之故不弃兄弟寘诸河上天诱其衷获嗣守封焉使下臣肸敢告执事王使单平公对曰肸以嘉命来告余一人往谓叔父余嘉乃成世复尔禄次敬之哉方天之休弗敬弗休悔其可追夏六月卫侯饮孔悝酒于平阳重酬之大夫皆有纳焉醉而送之夜半而遣之载伯姬于平阳而行及西门使贰车反祏于西圃子伯季子初为孔氏臣新登于公请追之遇载祏者杀而乘其车许公为返祏遇之曰与不仁人争明无不胜必使先射射三发皆逺许为许为射之殪或以其车从得祏于橐申孔悝出奔宋卫侯占梦嬖人求酒于太叔僖子不得与卜人比而告公曰君有大臣在西南隅弗去惧害乃逐太叔遗遗奔晋卫侯谓浑良夫曰吾继先君而不得其器若之何良夫代执火者而言曰疾与亡君皆君之子也召之而择材焉可也若不材器可得也竖告太子太子使五人舆豭从已刼公而强盟之且请杀良夫公曰其盟免三死曰请三之后有罪杀之公曰诺哉传十七年春卫侯为虎幄于籍圃成求令名者而与之始食焉太子请使良夫良夫乘衷甸两牡紫衣狐裘至袒裘不释劒而食太子使牵以退数之以三罪而杀之晋赵鞅使告于卫曰君之在晋也志父为主请君若太子来以免志父不然寡君其曰志父之为也卫侯辞以难太子又使椓之夏六月赵鞅围卫齐国观陈瓘救卫卫侯梦于北宫见人登昆吾之观被髪北面而譟曰登此昆吾之虚绵绵生之瓜余为浑良夫叫天无辜公亲筮之胥弥赦占之曰不害与之邑寘之而逃奔宋卫侯贞卜其繇曰如鱼竀尾衡流而方羊裔焉大国灭之将亡阖门塞窦乃自后踰冬十月晋复伐卫入其郛将入城简子曰止叔向有言曰怙乱灭国者无后卫人出庄公而与晋平晋立襄公之孙般师而还十一月卫侯自鄄入般师出初公登城以望见戎州问之以告公曰我姬姓也何戎之有焉翦之公使匠乆公欲逐石圃未及而难作辛已石圃因匠氏攻公公阖门而请弗许踰于此方而队折股戎州人攻之太子疾公子青踰从公戎州人杀之公入于戎州已氏初公自城上见已氏之妻发美使髠之以为吕姜髢既入焉而示之璧曰活我吾与女璧已氏曰杀女璧其焉往遂杀之而取其璧卫人复公孙般师而立之十二月齐人伐卫卫人请平立公子起执般师以归舎诸潞公子起哀公传十八年夏卫石圃逐其君起起奔齐卫侯辄自齐复归逐石圃而复石魋与太叔遗出公后哀公传二十五年夏五月庚辰卫侯出奔宋卫侯为灵台于籍圃与诸大夫饮酒焉褚师声子韤而登席公怒辞曰臣有疾异于人若见之君将䐨之是以不敢公愈怒大夫辞之不可褚师出公㦸其手曰必㫁而足闻之褚师与司寇亥乗曰今日幸而后亡公之入也夺南氏邑而夺司寇亥政公使侍人纳公文懿子之车于池初卫人剪夏丁氏以其帑赐彭封弥子弥子饮公酒纳夏戊之女嬖以为夫人其弟期太叔疾之从孙甥也少畜于公以为司徒夫人宠衰期得罪公使三匠乆公使优狡盟拳弥而甚近信之故褚师比公孙弥牟公文要司寇亥司徒期因三匠与拳弥以作乱皆执利兵无者执斤使拳弥入于公宫而自太子疾之宫譟以攻公鄄子士请御之弥援其手曰子则勇矣将若君何不见先君乎君何所不逞欲且君尝在外矣岂必不反当今不可衆怒难犯休而易间也乃出将适蒲弥曰晋无信不可将适鄄弥曰齐晋争我不可将适冷弥曰鲁不足与请适城鉏以钩越越有君乃适城鉏弥曰卫盗不可知也请速自我始乃载宝以归公为支离之卒因祝史挥以侵卫卫人病之懿子知之见子之请逐挥文子曰无罪懿子曰彼好专利而妄夫见君之入也将先道焉若逐之必出于南门而适君所夫越新得诸侯将必请师焉挥在朝使吏遣诸其室挥出信弗内五日乃馆诸外里遂有宠使如越请师传二十六年夏五月叔孙舒帅师㑹越臯如后庸宋乐茷纳卫侯文子欲纳之懿子曰君愎而虐少待之必毒于民乃睦于子矣师侵外州大获出御之大败掘褚师定子之墓焚之于平庄之上文子使王孙齐私于臯如曰子将大灭卫乎抑纳君而已乎臯如曰寡君之命无他纳卫君而已文子致衆而问焉曰君以蛮夷伐国国几亡矣请纳之衆曰勿纳曰弥牟亡而有益请自北门出衆曰勿出重赂越人申开守陴而纳公公不敢入师还立悼公南氏相之以城鉏与越人公曰期则为此令苟有怨于夫人者报之司徒期聘于越公攻而夺之币期告王王命取之期以衆取之公怒杀期之甥之为太子者遂卒于越卫出公自城鉏使以弓问子赣且曰吾其入乎子赣稽首受弓对曰臣不识也私于使者曰昔成公孙于陈甯武子孙庄子为宛濮之盟而君入献公孙于齐子鲜子展为夷仪之盟而君入今君再在孙矣内不闻献之亲外不闻成之卿则赐不识所由入也诗曰无竞维人四方其训之若得其人四方以为主而国于何有右卫始终春秋凡十七公书卒者九不书卒者三有故者二庄公公子起出公卒后春秋经终出公既出蒯聩庶弟公子黚立是为悼公立二年左氏之传终矣悼公以下十一世二百五十五年而秦灭之论曰王道之行起于人伦之适其正也故先王谨之为之君君臣臣父父子子兄兄弟弟夫夫妇妇自意诚心正身修家齐国治而天下平王道之原举积诸此周衰王道微人伦斁孔子伤焉以为不可不正之也而春秋作二百四十二年一有戾乎纲常者斯见正于春秋兹其为拨乱世反诸正之义欤卫宣公专欲兴祸是使急子夀子争相为死及卒而立朔朔立四年左右公子逐之朔出奔齐而立黔牟又八年而齐襄纳朔放黔牟而卫始定卫国之乱凡十有五年稽其祸宣公为之也至于灵公黜其子而子其孙出公不父而祢其祖逮庄公谋入父子相攻人道之絶甚矣昔者子路问于孔子曰卫君待子而为政子将奚先孔子曰必也正名乎名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所措手足又冉有曰夫子为卫君乎子贡曰诺吾将问之曰伯夷叔齐何人也曰古之贤人也曰怨乎曰求仁而得仁又何怨故蒯聩复国而书纳见其无道为国人之所不受而正其世子之名书之所以笃君臣父子之大经也不然贪国叛道之人接踵于后世矣春秋分记卷六十五春秋分记卷六十六钦定四库全书春秋分记卷六十六宋程公说撰蔡世本姬姓侯爵其先岀自周文王子叔度武王克殷封于蔡蔡叔以罪放蔡仲继焉自蔡仲至戴侯九世国在今蔡州上蔡县其后平侯自上蔡迁新蔡在今新蔡县成公自新蔡迁州来在今夀春府下蔡县宣公桓侯哀侯缪侯庄公文公景公灵侯平公蔡侯朱悼侯昭公成侯宣公隠公经四年夏宋公陈侯蔡人卫人伐郑经八年夏六月已亥蔡侯考父卒秋八月葬蔡宣公桓侯桓公经二年秋蔡侯郑伯㑹于邓传二年秋蔡侯郑伯㑹于邓始惧楚也经五年秋蔡人卫人陈人従王伐郑经六年秋八月蔡人杀陈佗经十有一年秋九月柔㑹宋公陈侯蔡叔盟于折经十有四年冬十有二月宋人以齐人蔡人卫人陈人伐郑经十有六年春正月公㑹宋公蔡侯卫侯于曹夏四月公㑹宋公卫侯陈侯蔡侯伐郑经十有七年夏六月丁丑蔡侯封人卒秋八月蔡季自陈归于蔡癸巳葬蔡桓侯传十七年夏蔡桓侯卒蔡人召蔡季于陈秋蔡季自陈归于蔡蔡人嘉之也公説曰凡归入在诸侯则先所自在京师则先所归先所自者自彼有奉而后归于此也先所归者天王已命我矣不待奉而自可归也哀侯庄公经十年秋九月荆败蔡师于莘以蔡侯献舞归传十年蔡哀侯娶于陈息侯亦娶焉息妫将归过蔡蔡侯曰吾姨也止而见之弗賔息侯闻之怒使谓楚文王曰伐我吾求救于蔡而伐之楚子从之秋九月楚败蔡师于莘以蔡侯献舞归经十有四年秋七月荆入蔡传十四年蔡哀侯为莘故绳息妫以语楚子楚子灭息以息妫归未言楚子问之对曰吾一妇人而事二夫纵弗能死其又奚言楚子以蔡侯灭息遂伐蔡秋七月楚入蔡君子曰商书所谓恶之易也如火之燎于原不可鄕迩其犹可扑灭者其如蔡哀侯乎缪侯僖公传四年春齐侯以诸侯之师侵蔡蔡溃遂伐楚传六年冬蔡缪侯将许僖公以见楚子于武城经十有四年冬蔡侯肸卒庄公僖公经二十一年秋宋公楚子陈侯蔡侯郑伯许男曹伯㑹于盂执宋公以伐宋经二十八年夏五月癸丑公㑹晋侯齐侯宋公蔡侯郑伯卫子莒子盟于践土传三十三年冬楚子上侵陈蔡陈蔡成晋阳处父侵蔡楚子上救之文公经十年冬楚子蔡侯次于厥貉经十有五年夏六月晋郄缺帅师伐蔡戊申入蔡传十五年新城之盟蔡人不与晋郄缺以上军下军伐蔡戊申入蔡以城下之盟而还文公宣公经十有七年春王正月丁未蔡侯申卒夏𦵏蔡文公景公成公传二年楚令尹子重为阳桥之役王卒尽行蔡景公为左许灵公为右冬十一月盟于蜀蔡侯许男不书乗楚车也谓之失位君子曰位其不可不慎也乎蔡许之君一失其位不得列于诸侯况其下乎诗曰不解于位民之攸墍其是之谓矣传六年冬晋师侵蔡楚公子申公子成以申息之师救蔡晋乃还传八年春晋栾书侵蔡襄公经八年夏郑人侵蔡获蔡公子燮经二十年秋蔡杀其大夫公子燮蔡公子履出奔楚传二十年秋蔡公子燮欲以蔡之晋蔡人杀之公子履其母弟也故出奔楚初蔡文侯欲事晋曰先君与于践土之盟晋不可弃且兄弟也畏楚不能行而卒楚人使蔡无常公子燮求从先君以利蔡不能而死书曰蔡杀其大夫公子燮言不与民同欲也传二十八年夏蔡侯朝于晋秋八月蔡侯归自晋入于郑郑伯享之不敬子产曰蔡侯其不免乎日其过此也君使子展迋劳于东门之外而傲吾曰犹将更之今还受享而惰乃其心也君小国事大国而惰傲以为已心将得死乎若不免必由其子其为君也淫而不父侨闻之如是者恒有子祸经三十年夏四月蔡世子般弑其君固冬十月𦵏蔡景公传三十年夏四月蔡景侯为太子般娶于楚通焉太子弑景侯灵侯昭公经四年夏楚子蔡侯陈侯郑伯许男徐子滕子顿子胡子沈子小邾子宋世子佐淮夷会于申楚人执徐子秋七月楚子蔡侯陈侯许男顿子胡子沈子淮夷伐呉执齐庆封杀之遂灭赖经十有一年夏四月丁已楚子䖍诱蔡侯般杀之于申楚公子弃疾帅师围蔡秋季孙意如会晋韩起齐国弱宋华亥卫北宫佗郑罕虎曹人杞人于厥憗冬十有一月丁酉楚师灭蔡执世子有以归用之传十一年春王二月景公问于苌𢎞曰今兹诸侯何实吉何实凶对曰蔡凶此蔡侯般弑其君之歳也歳在豕韦弗过此矣楚将有之然壅也歳及大梁蔡复楚凶天之道也楚子在申召蔡灵侯灵侯将往蔡大夫曰王贪而无信唯蔡于感今币重而言甘诱我也不如无往蔡侯不可三月丙申楚子伏甲而飨蔡侯于申醉而执之夏四月丁巳杀之刑其士七十人公子弃疾帅师围蔡秋㑹于厥憗谋救蔡也晋人使狐父请蔡于楚弗许冬十一月楚子灭蔡用隐大子于冈山平公昭公经十有三年秋蔡侯庐归于蔡冬十月葬蔡灵公传十三年秋楚平王即位封蔡而复之隠太子之子归于蔡礼也冬十月𦵏蔡灵公礼也经十有五年夏蔡朝吴出奔郑传十五年楚费无极害朝呉之在蔡也欲去之谓其上之人曰王唯信呉故处诸蔡二三子莫之如也而在其上不亦难乎夏蔡人逐朝吴朝呉出奔郑王怒无极曰吴在蔡蔡必速飞去吴所以翦其翼也胡安国曰朝吴蔡之忠臣虽不能存蔡而能复蔡其从于弃疾者谓蔡灭而弃疾必能封之也弃疾以其忠于旧君而信之使居旧国可谓知所信矣则曷为出奔费无极害其宠也无极楚之谗人去朝吴出蔡侯朱䘮太子建杀连尹奢屏王耳目使不聪明谗人为乱可不畏乎经二十年冬十有一月辛夘蔡侯庐卒蔡侯朱昭公经二十有一年春王三月葬蔡平公冬蔡侯朱出奔楚传二十一年春三月葬蔡平公太子朱失位位在卑大夫送葬者归见昭子昭子问蔡故以告昭子叹曰蔡其亡乎若不亡是君也必不终诗曰不解于位民之攸墍今蔡侯始即位而适卑身将从之冬十一月蔡侯朱出奔楚费无极取货于东国而谓蔡人曰朱不用命于楚君王将立东国若不先从王欲楚必围蔡蔡人惧出朱而立东国悼侯昭公经二十有三年夏六月蔡侯东国卒于楚秋七月戊辰吴败顿胡沈蔡陈许之师于鸡父公说曰朱平公之子也东国平公之弟也先书朱出奔楚而后书东国卒于楚则二子必争国朱不胜而奔楚尔不书二君之归入后世不可详其亦朱诈于楚楚拘东国欤不然安得卒于楚也昭公定公传三年蔡昭侯为两佩与两裘以如楚献一佩一裘于昭王昭王服之以享蔡侯蔡侯亦服其一令尹子常欲之弗与三年止之蔡人闻之固请而献佩于子常蔡侯归如晋以其子元与其大夫之子为质焉而请伐楚经四年春三月公会刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚冬十有一月庚午蔡侯以呉子及楚人战于柏举楚师败绩传四年春三月合诸侯于召陵谋伐楚也晋荀寅求货于蔡侯弗得言于范献子乃辞蔡侯夏蔡灭沈秋楚为沈故围蔡蔡侯以其子干与其大夫之子为质于吴冬蔡侯吴子唐侯伐楚十二月庚午二师陈于柏举经五年夏归粟于蔡传五年夏归粟于蔡以周亟矜无资哀公经元年春楚子陈侯随侯许男围蔡传元年春楚子围蔡报柏举也里而栽广丈髙倍夫屯昼夜九日如子西之素蔡人男女以辨使疆于江汝之间而还蔡于是乎请迁于吴经二年冬十有一月蔡迁于州来蔡杀其大夫公子驷传二年吴洩庸如蔡纳聘而稍纳帅师毕入衆知之蔡侯告大夫杀公子驷以说哭而迁墓冬蔡迁于州来经三年秋七月蔡人放其大夫公孙猎于吴经四年春王二月庚戍盗杀蔡侯申蔡公孙辰出奔吴夏蔡杀其大夫公孙姓公孙霍冬十有二月𦵏蔡昭公传四年春蔡昭侯将如吴诸大夫恐其又迁也承公孙翩逐而射之入于家人而卒以两矢门之衆莫敢进文之锴后至曰如墙而进多而杀二人锴执弓而先翩射之中肘锴遂杀之故逐公孙辰而杀公孙姓公孙盱成侯右蔡始终春秋凡十三公书卒者六不书卒者二有故者四成侯卒后春秋经终成侯子声侯立之四年左氏之传终矣声侯十四年卒自声侯以下二世二十八年而楚灭之论曰荆楚自西周已为中国患宣王盖尝命将南征矣及周东迁僣号称王慿陵江汉而蔡郑迩焉桓侯庄公惧而谋之首为邓之㑹郑之从违世或不常若蔡则一传而哀侯启衅于息以致楚师及莘之败楚执以归自是遂折而从楚桓公召陵伐楚之师先侵蔡以形之异时庄公虽从文公践土之盟而旋就楚求成焉迫近夷俗不能自植甘为之服役迄于般致诱杀之祸世子友蒙归用之虐终春秋世从楚而受楚祸圣人葢伤之也天下莫大于理莫强于仁义循天理崇信义以自守其国家荆楚虽大何畏焉及春秋之季昭侯以裘佩之故为楚执辱请讨于晋召陵之㑹政在大夫以货而辞有愧伯讨之义而柏举之战遂移于吴则蔡固失矣而中国之伯主兹重可贵也故观诸侯㑹盟离合之迹而夷夏盛衰之由可考矣观春秋进退予夺抑扬之㫖而知安中夏讨四夷之道矣春秋分记卷六十六春秋分记卷六十七钦定四库全书春秋分记卷六十七宋程公说撰陈世本妫姓侯爵其先出自帝舜尧妻舜女居妫汭因为姓舜之后封于有虞虞幕裔孙阅父为周武王陶正能利器用王赖之以元女大姬嫁其子满而封诸陈使奉祀虞帝满谥胡公自胡公至桓公十二世国在今淮宁府宛丘县桓公厉公庄公宣公穆公共公灵公成公哀公恵公懐公愍公桓公隠公经四年夏宋公陈侯蔡人卫人伐郑传六年夏五月庚申郑伯侵陈大获往嵗郑伯请成于陈陈侯不许五父諌曰亲仁善邻国之宝也君其许郑陈侯曰宋卫实难郑何能为遂不许君子曰善不可失恶不可长其陈桓公之谓乎长恶不悛从自及也虽欲救之其将能乎商书曰恶之易也如火之燎于原不可乡迩其犹可扑灭周任有言曰为国家者见恶如农夫之务去草焉芟夷藴崇之絶其本根勿使能殖则善者信矣传七年冬陈及郑平十二月陈五父如郑涖盟壬申及郑伯盟歃如忘洩伯曰五父必不免不赖盟矣郑良佐如陈涖盟辛巳及陈侯盟亦知陈之将乱也吕祖谦曰观五父前曰亲仁善邻之谏所见甚善一年间如郑涖盟则歃如忘其初本有善心岂非师傅不善故放荡其心耶墓门之诗亦可见矣桓公经二年春三月公会齐侯陈侯郑伯于稷以成宋乱经五年春正月甲戌己丑陈侯鲍卒夏葬陈桓公秋蔡人卫人陈人従王伐郑传五年春正月甲戌己丑陈侯鲍卒再赴也于是陈乱文公子佗杀大子免而代之公疾病而乱作国人分㪚故再赴赵匡辨疑曰岂有正当祸乱之时而暇遣使人赴告假如再赴夫子亦当详定取其实日何乃总载之乎传云公疾而难作此文亦据陈国史而记之验此则经文甲戌下当记陈佗作乱之事全简脱之耳左氏不达此意遂妄云再赴也厉公桓公经六年秋八月蔡人杀陈佗经十有二年秋八月壬辰陈侯跃卒庄公庄公经元年冬十月乙亥陈侯林卒宣公庄公经二年春正二月葬陈庄公经二十有二年春陈人杀其公子御冦传二十二年春陈人杀其太子御冦陈公子完与颛孙奔齐颛孙自齐来奔齐侯使敬仲为卿辞使为工正及陈之初亡也陈桓子始大于齐其后亡也成子得政经二十有五年春陈侯使女叔来聘冬公子友如陈传二十五年春陈女叔来聘始结陈好也嘉之故不名经二十七年秋公子友如陈葬原仲传二十七年夏同盟于幽陈郑服也秋公子友如陈𦵏原仲非礼也原仲季友之旧也僖公经四年夏齐人执陈辕涛涂秋及江人黄人伐陈冬十有二月公孙兹帅师会齐人宋人卫人郑人许人曹人侵陈传四年夏次于召陵陈辕涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也齐侯执辕涛涂秋伐陈讨不忠也冬诸侯之师侵陈陈成归辕涛涂经十有二年冬十有二月丁丑陈侯杵臼卒穆公僖公经十有三年夏四月葬陈宣公经十有九年冬㑹陈人蔡人楚人郑人盟于齐传十九年冬陈穆公请修好于诸侯以无忘齐桓之徳冬盟于齐修桓公之好也经二十有三年秋楚人伐陈传二十三年秋楚成得臣帅师伐陈讨其贰于宋也遂取焦夷城顿而还经二十有八年夏盟于践土陈侯如会六月陈侯欵卒冬公会晋侯齐侯宋公蔡侯郑伯陈子莒子邾人秦人于温共公文公传六年臧文仲以陈卫之睦也欲求好于陈夏季文子聘于陈且娶焉传九年齐楚侵陈克壶丘以其服于晋也秋楚公子朱自夷伐陈陈人败之获公子茷陈惧乃及楚平传十年秋七月陈侯郑伯会楚子于息经十有三年夏五月壬午陈侯朔卒灵公宣公经元年秋楚子郑人侵陈晋赵盾帅师救陈传元年陈共公之卒楚人不礼焉陈灵公受盟于晋秋楚子侵陈晋赵盾帅师救陈传五年冬陈及楚平晋荀林父伐陈经六年春晋赵盾卫孙免侵陈传六年春晋卫侵陈陈即楚故也经八年冬楚师伐陈传八年冬陈及晋平楚师伐陈取成而还经九年秋九月晋荀林父帅师伐陈冬陈杀其大夫洩冶传九年夏㑹于扈讨不睦也陈侯不㑹荀林父以诸侯之师伐陈晋侯卒于扈乃还陈灵公与孔宁仪行父通于夏姬皆衷其衵服以戏于朝洩冶谏曰公卿宣淫民无效焉且闻不令君其纳之公曰吾能改矣公告二子二子请杀之公弗禁遂杀洩冶孔子曰诗云民之多辟无自立辟其洩冶之谓乎陈师道曰传引诗而罪冶非圣人之言左氏之瞽言也孔子称三仁则曰比干谏而死答曽参则曰当不义臣不可不争于君如洩治可谓争而合义蹈忠履仁得其死者也孔子其罪之耶春秋大夫杀而累上者皆以国杀为文呜唿忠于君义于国蹈道而死者孔子犹非之乌得为孔子哉曰然则孔氏云冶居淫乱之邦不能去而谏是取死之道何也曰不合春秋者之言也春秋时乱臣贼子叠迹而出有忠君死义者圣人贵之録之不暇又书而罪之耶灵无道而冶不去之何也曰士之未仕如是焉可也已仕而乱去不以义不可也冶位为大夫谏未及三虽曰取死义不可得而去也经十年夏五月癸巳陈夏徴舒弑其君平国传十年陈灵公与孔宁仪行父饮酒于夏氏公谓行父曰徴舒似女对曰亦似君徴舒病之公出自其廏射而杀之二子奔楚成公宣公经十有一年夏楚子陈侯郑伯盟于辰陵冬十月楚人杀陈夏徴舒丁亥楚子入陈纳公孙宁仪行父于陈传十一年夏楚盟于辰陵陈郑服也冬楚子为陈夏氏乱故伐陈谓陈人无动将讨于少西氏遂入陈杀夏徴舒轘诸栗门因县陈陈侯在晋申叔时曰夏徴舒弑其君其罪大矣讨而戮之君之义也抑人有言曰牵牛以蹊人之田而夺之牛牵牛以蹊者信有罪矣而夺之牛罚已重矣王曰善哉乃复封陈乡取一人以归谓之夏州书曰楚子入陈纳公孙宁仪行父于陈书有礼也经十有二年春葬陈灵公冬十有二月宋师伐陈卫人救陈襄公经三年夏六月己未同盟于鸡泽陈侯使袁侨如会戊寅叔孙豹及诸侯之大夫及陈袁侨盟传三年夏盟于鸡泽楚子辛为令尹侵欲于小国陈成公使袁侨如会求成晋侯使和组父告于诸侯秋及陈袁侨盟陈请服也楚司马公子何忌侵陈陈叛故也经四年春王三月己酉陈侯午卒秋七月𦵏陈成公冬陈人围顿传四年春楚师为陈叛故犹在繁阳韩献子患之言于朝曰文王帅殷之叛国以事纣唯知时也今我易之难哉三月陈成公卒楚人将伐陈闻䘮乃止陈人不聴命臧武仲闻之曰陈不服于楚必亡大国行礼焉而不服在大犹有咎而况小乎夏楚彭名侵陈陈无礼故也冬楚人使顿间陈而侵伐之故陈人围顿哀公襄公经五年冬戍陈楚公子贞帅师伐陈公㑹晋侯宋公卫侯郑伯曹伯齐世子光救陈传五年秋九月丙子盟于戚命戌陈也楚子囊为令尹范宣子曰我䘮陈矣楚人讨贰而立公子囊必改行而疾讨陈陈近于楚民朝夕急能无徃乎有陈非吾事也无之而后可冬诸侯戌陈子囊伐陈十一月甲午㑹于城棣以救之经七年冬十月楚公子囊帅师围陈十有二月㑹于鄬陈侯逃归传七年冬十月楚子囊围陈㑹于鄬以救之陈人患楚庆虎庆寅谓楚人曰吾使公子黄往而执之楚人从之二庆使告陈侯于㑹曰楚人执公子黄矣君若不来群臣不忍社稷宗庙惧有二图陈侯逃归经十有七年春宋人伐陈传十七年春宋庄朝伐陈获司徒卬卑宋也经二十年秋陈侯之弟黄出奔楚传二十年秋陈庆虎庆寅畏公子黄之偪愬诸楚四与蔡司马同谋楚人以为讨公子黄出奔楚书曰陈侯之弟黄出奔楚言非其罪也公子黄将出奔唿于国曰庆氏无道求専陈国暴蔑其君而去其亲五年不灭是无天也经二十有三年夏陈杀其大夫庆虎及庆寅陈侯之弟黄自楚归于陈传二十三年春陈侯如楚公子黄愬二庆于楚楚人召之使庆乐往杀之庆氏以陈叛夏屈建从陈侯围陈陈人城板队而杀人役人相命各杀其长遂杀庆虎庆寅楚人纳公子黄君子谓庆氏不义不可肆也故书曰惟命不于常经二十有四年冬陈鍼宜咎出奔楚传二十四年冬陈人复讨庆氏之党鍼宜咎出奔楚经二十五年夏六月壬子郑公孙舎之帅师入陈冬郑公孙夏帅师伐陈传二十五年初陈侯㑹楚子伐郑当陈隧者井堙木刋郑人怨之六月郑子产子展帅车七百乗伐陈宵突陈城遂入之陈侯扶其太子偃师奔墓遇司马桓子曰载余曰将巡城遇贾获载其母妻下之而授公车公曰舍而母辞曰不祥与其妻扶其母以奔墓亦免子展命师无入公宫与子产亲御诸门陈侯使司马桓子赂以宗器陈侯免拥社使其衆男女别而累以待于朝子展执絷而见再拜稽首承饮而进献子美入数俘而出祝祓社司徒致民司马致节司空致地乃还冬十月子西复伐陈陈及郑平传二十八年夏陈侯朝于晋宋之盟故也十二月为宋之盟故陈侯如楚传三十年夏六月郑子产如陈涖盟归复命告大夫曰陈亡国也不可与也聚禾粟缮城郭恃此二者而不抚其民其君弱植公子侈太子卑大夫敖政多门以介于大国能无亡乎不过十年矣昭公经八年春陈侯之弟招杀陈世子偃师夏四月辛丑陈侯溺卒楚人执陈行人干徴师杀之陈公子留出奔郑秋陈人杀其大夫公子过冬十月壬午楚师灭陈执公子招放之于越杀陈孔奂𦵏陈哀公传八年陈哀公元妃郑姬生悼太子偃师二妃生公子留下妃生公子胜二妃嬖留有宠属诸司徒招与公子过哀公有废疾三月甲申公子招公子过杀悼太子偃师而立公子留夏四月辛亥哀公缢干徴师赴于楚且告有立君公子胜愬之于楚楚人执而杀之公子留奔郑书曰陈侯之弟招杀陈世子偃师罪在招也楚人执陈行人干徴师杀之罪不在行人也秋八月陈公子招归罪于公子过而杀之九月楚公子弃疾帅师奉孙呉围陈宋戴恶会之冬十一月壬午灭陈舆嬖袁克杀马毁玉以葬楚人将杀之请寘之既又请私私于幄加绖于颡而逃使穿封戍为陈公晋侯问于史赵曰陈其遂亡乎对曰未也公曰何故对曰陈颛顼之族也嵗在鹑火是以卒灭陈将如之今在折木之津犹将复由且陈氏得政于齐而后陈卒亡自幕至于瞽瞍无违命舜重之以明徳寘徳于遂遂世守之及胡公不淫故周赐之姓使祀虞帝臣闻盛徳必百世祀虞之世数未也继守将在齐其兆既存矣惠公昭公经九年春叔弓㑹楚子于陈夏四月陈灾传九年春叔弓宋华亥郑游吉卫赵黡㑹楚子于陈夏四月陈灾郑裨灶曰五年陈将复封封五十二年而遂亡子产问其故对曰陈水属也火水妃也而楚相也今火出而火陈逐楚而建陈也妃以五成故曰五年嵗五及鹑火而后陈卒亡楚克有之天之道也故曰五十二年经十有三年秋陈侯吴归于陈传十三年秋楚平王即位封陈而复之悼太子之子呉归于陈礼也经十有八年夏五月壬午宋卫陈郑灾传十八年夏五月火始昬见丙子风戊寅风甚壬午大甚宋卫陈郑皆火陈不救火君子是以知陈之先亡也经二十有三年秋七月戊辰呉败顿胡沈蔡陈许之师于鸡父获陈夏啮定公经四年春王二月癸巳陈侯吴卒夏六月𦵏陈恵公懐公定公经八年秋七月戊辰陈侯栁卒九月葬陈懐公愍公哀公传元年呉之入楚也使召陈懐公懐公朝国人而问焉曰欲与楚者右欲与吴者左陈人从田无田从党逢滑当公而进曰臣闻国之兴也以福其亡也以祸今呉未有福楚未有祸楚未可弃吴未可从而晋盟主也若以晋辞呉若何公曰国胜君亡非祸而何对曰国之有是多矣何必不复小国犹复况大国乎臣闻国之兴也视民如伤是其福也其亡也以民为土芥是其祸也楚虽无徳亦不艾杀其民呉日敝于兵暴骨如莽而未见徳焉天其或者正训楚也祸之适呉其何日之有陈侯从之及夫差克越乃修先君之怨秋八月呉侵陈修旧怨也经六年春呉伐陈传六年春呉伐陈复修旧怨也楚子曰吾先君与陈有盟不可以不救乃救陈师于城父经九年夏楚人伐陈传九年夏楚人伐陈陈即吴故也经十年冬楚公子结帅师伐陈呉救陈传十年冬楚子期伐陈吴延州来季子救陈经十有一年夏陈辕颇出奔郑传十一年夏陈辕颇出奔郑初辕颇为司徒赋封田以嫁公女有余以为已大器国人逐之故出道渇其族辕咺进稻醴粱糗腶脯焉喜曰何其给也对曰器成而具曰何不吾谏对曰惧先行经十有三年夏楚子申帅师伐陈冬十有一月盗杀陈夏区夫传十五年夏楚子西子期伐呉及桐汭陈侯使公孙贞子弔焉及良而卒将以尸入吴子使大宰嚭劳且辞芋尹葢对曰先民有言无秽虐士备使奉尸将命苟我寡君之命达于君所虽陨于深渊则天命也吴人内之传十七年楚白公之乱陈人恃其聚而侵楚楚既宁将取陈麦楚子问帅于大师子谷与叶公诸梁子髙曰天命不謟令尹有憾于陈天若亡之其必令尹之子王卜之武城尹吉使帅师取陈麦陈人御之败遂围陈秋七月己卯楚公孙朝帅师灭陈右陈始终春秋凡十二公书卒者十有故者一愍公后春秋经终之三嵗当哀十七年而楚灭之呜唿舜之徳其可谓至也矣安万民肇十有二州虽动植无不被其泽者禅位于夏其子封于虞武王克殷复求其后得妫满封之陈以奉虞祀楚既灭陈而田恒得政于齐卒为建国葢自舜之后血食者厯三代春秋战国百世弗絶苗裔蕃滋有土者绵绵然传曰盛徳必百世祀信哉春秋分记卷六十七春秋分记卷六十八钦定四库全书春秋分记卷六十八宋程公说撰郑世本第一姬姓伯爵其先出自周厉王少子宣王母弟友宣王二十二年封友于先郑是为桓公幽王之难寄帑于虢郐之间死武公滑突立是为新郑今郑州新郑县是也庄公忽厉公昭公子亹子婴厉公后文公穆公灵公襄公悼公庄公隠公经元年夏五月郑伯克段于鄢传元年初郑武公娶于申曰武姜生庄公及共叔段庄公寤生惊姜氏故名曰寤生遂恶之爱共叔段欲立之亟请于武公公弗许及庄公即位为之请制公曰制严邑也虢叔死焉他邑唯命请京使居之谓之京城大叔祭仲曰都城过百雉国之害也先王之制犬都不过参国之一中五之一小九之一今京不度非制也君将不堪公曰姜氏欲之焉辟害对曰姜氏何厌之有不如早为之所无使滋蔓蔓难图也蔓草犹不可除况君之宠弟乎公曰多行不义必自毙子姑待之既而大叔命西鄙北鄙贰于己公子吕曰国不堪贰君将若之何欲与大叔臣请事之若弗与则请除之无生民心公曰无庸将自及太叔又收贰以为己邑至于廪延子封曰可矣厚将得衆公曰不义不暱厚将崩大叔完聚缮甲兵具卒乘将袭郑夫人将启之公闻其期曰可矣命子封帅车二百乗以伐京京叛大叔段段入于鄢公伐诸鄢五月辛丑大叔出奔共书曰郑伯克段于鄢段不弟故不言弟如二君故曰克称郑伯讥失教也谓之郑志不言出奔难之也刘敞曰段出奔共不言出奔难之也非也若段得生奔他国则郑伯有伐弟之恶无杀弟之恶春秋但当云郑伯伐段于鄢即解云不言出奔难之也乃可尔何有改伐为克哉传例又曰得隽曰克若大叔奔共是不得隽何以书克此年十月传曰共叔之乱公孙滑奔卫滑为是段子父子宜相从今于传数见段子不见段身盖段见杀之后其子出奔左氏误云段出奔尔又云如二君故曰克春秋二君相伐多矣皆曰伐不曰克不知何据而以为二君言克耶遂寘姜氏于城颍而誓之曰不及黄泉无相见也既而悔之颍考叔为颍谷封人闻之有献于公公赐之食食舍肉公问之对曰小人有母皆尝小人之食矣未尝君之羮请以遗之公曰尔有母遗繄我独无颍考叔曰敢问何谓也公语之故且告之悔对曰君何患焉若阙地及泉隧而相见其谁曰不然公从之公入而赋大隧之中其乐也融融姜出而赋大隧之外其乐也洩洩遂为母子如初君子曰颍考叔纯孝也爱其母施及庄公诗曰孝子不匮永钖尔类其是之谓乎刘敞曰君子曰颍考叔纯孝也非也庄公既自悔其与母誓矣考叔已闻其心若此当明言曰君之誓母不孝也鬼神所恶也虽有丑誓鬼神弗聴也君不如迎母反之此所谓迁善徙义君子之道鬼神所福也庄公闻若言必欣然不辞何者彼悔誓其母左右莫能导其君者故至于此使考叔能为此言庄公何遽不従而晻昧致説苟公不恠其舍肉事未可知也又阙地作隧自云黄泉上之不足诳鬼下之不足诬人内之不足欺心而徒教其君耻过作非此孟子所谓又従而为之辞者何谓纯孝乎郑共叔之乱公孙滑出奔卫卫人为之伐郑取廪延郑人以王师虢师伐卫南鄙请师于邾经二年冬十有二月郑人伐卫传二年冬郑人伐卫讨公孙滑之乱也经三年冬十有二月齐侯郑伯盟于石门传三年郑武公庄公为平王卿士王贰于虢郑伯怨王王曰无之故周郑交质冬齐侯郑伯盟于石门寻卢之盟也庚戌郑伯之车偾于济经四年夏宋公陈侯蔡人卫人伐郑秋翚帅师㑹宋公陈侯蔡人卫人伐郑传四年卫州吁立将修先君之怨于郑使告于宋故宋公陈侯蔡人卫人伐郑围其东门五日而还秋诸侯复伐郑败郑徒兵取其禾而还经五年秋九月邾人郑人伐宋冬十有二月宋人伐郑围长葛传五年夏四月郑人侵卫牧以报东门之役卫人以燕师伐郑郑祭足原繁洩驾以三军军其前使曼伯与子元潜军军其后燕人畏郑三军而不虞制人六月郑二公子以制人败燕师于北制君子曰不备不虞不可以师史楠曰案僖公三十一年郑洩驾恶公子瑕郑伯亦恶之公子瑕出奔楚且自隠公歴闵庄僖至此已九十年矣而洩驾尚在洩驾郑大夫也使九十而在位其事当不止于两见或二人同名耶或左氏之误耶秋九月邾人郑人以王师㑹伐宋入其郛以报东门之役冬十有二月宋人伐郑围长葛以报入郛之役也经六年春郑人来渝平冬宋人取长葛传六年春郑人来渝平更成也师协曰郑入春秋于隠公虽未有盟㑹之好然未尝称兵四年秋翚帅师㑹四国以代之则郑固有憾于鲁矣既而郑从邾伐宋公初欲救以怒使者失辞之故弗救也复思厚郑此郑闻之而来平欤曰输平者言屈损以有就也且鲁尝有伐郑之怨而郑未有以报今郑先来非有屈损而何若曰渝平则前此未见其平又既以告絶则自此后殊无结好之因而八年不当使宛来归祊也是则渝平之为输平明矣左氏虽为更成而于字不通公谷皆为输而又以堕成言之音又未畅此皆无取夏五月郑伯侵陈大获秋宋人取长葛冬郑伯如周始朝桓王也王不礼焉传七年秋宋及郑平冬陈及郑平郑公子忽在王所陈侯请妻之郑伯许之乃成昏经八年春三月郑伯使宛来归祊庚寅我入祊传八年春三月郑伯使宛来归祊夏四月甲辰郑公子忽如陈逆妇妫卒亥以妫氏归甲寅入于郑陈鍼子送女先配而后祖鍼子曰是不为夫妇诬其祖矣非礼也何以能育八月丙戌郑伯以齐人朝王礼也传九年宋公不王郑伯为王左卿士以王命讨之伐宋秋郑人以王命来告伐宋冬北戎侵郑郑伯御之患戎师曰彼徒我车惧其侵轶我也公子突曰使勇而无刚者尝冦而速去之君为三覆以待之戎轻而不整贪而无亲胜不相让败不相救先者见获必务进进而遇覆必速奔后者不救则无继矣乃可以逞从之戎人之前遇覆者奔祝聃逐之衷戎师前后击之尽殪戎师大奔十一月甲寅郑人大败戎师经十年春王二月公㑹齐侯郑伯于中丘夏翚帅师㑹齐人郑人伐宋六月壬戌公败宋师于菅辛未取郜辛巳取防秋宋人卫人伐戴郑伯伐取之冬齐人郑人入郕传十年春王正月公㑹齐侯郑伯于中丘癸丑盟于邓为师期夏五月羽父先㑹齐侯郑伯伐宋六月戊申公㑹齐侯郑伯于老桃壬戌公败宋师于菅庚午郑师入郜辛未归于我庚辰郑师入防辛巳归于我君子谓郑庄公于是乎可谓正矣以王命讨不庭不贪其土以劳王爵正之体也蔡人卫人郕人不㑹王命秋七月庚寅郑师入郊犹在郊宋人卫人入郑蔡人从之伐戴八月壬戌郑伯围戴癸亥克之取三师焉宋卫既入郑而以伐戴召蔡人蔡人怒故不和而败九月戊寅郑伯入宋吕祖谦曰郑以王命讨宋得其土地当归之王郑何得専以与鲁不臣甚矣岂可反谓之正乎经十有一年夏公㑹郑伯于时来秋七月公及齐侯郑伯入许传十一年夏公㑹郑伯于郲谋伐许也郑伯将伐许五月甲辰授兵于大宫公孙阏与颍考叔争车颍考叔挟辀以走子都拔棘以逐之及大逵弗及子都怒秋七月公㑹齐侯郑伯伐许庚辰传于许颍考叔取郑伯之旗蝥弧以先登子都自下射之颠瑕叔盈又以蝥弧登周麾而唿曰君登矣郑师毕登壬午遂入许许庄公奔卫齐侯以许让公公曰君谓许不共故从君讨之许既伏其罪矣虽君有命寡人弗敢与闻乃与郑人郑伯使许大夫百里奉许叔以居许东偏曰天祸许国鬼神实不逞于许君而假手于我寡人寡人唯是一二父兄不能共亿其敢以许自为功乎寡人有弟不能和恊而使餬其口于四方其况能久有许乎吾子其奉许叔以抚柔此民也吾将使获也佐吾子若寡人得没于地天其以礼悔祸于许无宁兹许公复奉其社稷唯我郑国之有请谒焉如旧昏媾其能降以相从也无滋他族实偪处此以与我郑国争此土也吾子孙其覆亡之不暇而况能禋祀许乎寡人之使吾子处此不唯许国之为亦聊以固吾圉也乃使公孙获处许西偏曰凡而器用财贿无寘于许我死乃亟去之吾先君新邑于此王室而既卑矣周之子孙日失其序夫许大岳之𦙍也天而既厌周德矣吾其能与许争乎君子谓郑庄公于是乎有礼礼经国家定社稷序民人利后嗣者也许无刑而伐之服而舎之度德而处之量力而行之相时而动无累后人可谓知礼矣郑伯使卒出豭行出犬鸡以诅射颍考叔者君子谓郑庄公失政刑矣政以治民刑以正邪既无徳政又无威刑是以及邪邪而诅之将何益矣王取邬刘蒍刊之田于郑而与郑人苏忿生之田息侯伐郑郑伯与战于竟息师大败而还冬十月郑伯以虢师伐宋大败宋师以报其入郑也桓公经元年春三月公㑹郑伯于垂郑伯以璧假许田夏四月丁未公及郑伯盟于越经二年春三月公会齐侯陈侯郑伯于稷以成宋乱秋蔡侯郑伯㑹于邓传二年秋蔡侯郑伯㑹于邓始惧楚也经五年夏齐侯郑伯如纪秋蔡人卫人陈人从王伐郑传五年王夺郑伯政郑伯不朝秋王以诸侯伐郑郑伯御之曼伯为右拒祭仲足为左拒原繁髙渠弥以中军奉公为鱼丽之陈先偏后伍伍承弥缝战于繻葛命二拒曰旝动而鼓蔡卫陈皆奔王卒乱郑师合以攻之王卒大败祝聃射王中肩王亦能军祝聃请从之公曰君子不欲多上人况敢陵天子乎夜郑伯使祭足劳王且问左右传六年夏北戎伐齐郑大子忽帅师救齐六月大败戎师获其二帅大良少良甲首三百以献于齐于是诸侯之大夫戍齐齐人馈之饩使鲁为其班后郑郑忽以其有功也怒故有郎之师公之未昬于齐也齐侯欲以文姜妻郑大子忽忽辞人问其故大子曰人各有耦齐大非吾耦也诗云自求多福在我而已大国何为君子曰善自为谋及其败戎师也齐侯又请妻之固辞人问其故太子曰无事于齐吾犹不敢今以君命奔齐之急而受室以归是以师昏也民其谓我何遂辞诸郑伯吕祖谦曰北戎伐齐郑忽救齐齐侯请妻之忽辞其言曰自求多福在我而已大国何为此言甚善祭仲之谏特以利害论之耳后世徒见昭公奔卫则咎其不用祭仲之言卒以无大国之助殊不知忽之败不在此特以不能充自求多福之言耳自求多福虽以尧为父而不能与丹朱舜为子而不能与瞽䏂周公为兄而不能与管蔡况大国乎后世不可因昭公之失而废其言也传七年夏盟向求成于郑既而背之秋郑人齐人卫人伐盟向王迁盟向之民于郏经十年冬十有二月丙午齐侯卫侯郑伯来战于郎经十有一年春正月齐人卫人郑人盟于恶曹夏五月癸未郑伯寤生卒秋七月葬郑庄公九月宋人执郑祭仲突归于郑郑忽出奔卫传十一年春齐卫郑宋盟于恶曹郑昭公之败北戎也齐人将妻之昭公辞祭仲曰必取之君多内宠子无大援将不立三公子皆君也弗从夏郑庄公卒初祭封人仲足有宠于庄公庄公使为卿为公娶邓曼生昭公故祭仲立之宋雍氏女于郑庄公曰雍姞生厉公雍氏宗有宠于宋庄公故诱祭仲而执之曰不立突将死亦执厉公而求赂焉祭仲与宋人盟以厉公归而立之秋九月丁亥昭公奔卫己亥厉公立赵鹏飞曰郑庄天下巨姦脱天刑而死牖下幸矣姜氏初爱幼子叚请于武公将立之武公不从庄公于此盖憾其母而疾其弟也憾而疾之宜疎矣而庄愈亲之母为请京公曰诺段收二邑公不制缮甲治兵公不诘若仁且友也而实稔其恶必克之而后己母子兄弟之间心如丘壑尚何有于他人宋兵围其长葛求鲁之援而告不以情要之以利约输祊田其实无意入祊也既鲁卒俟祊入而后出兵其谋不遂其情可见矣胁齐扳鲁而入许逐其君而疆其田乃曰许太岳之嗣也吾其能与许争乎攘人之地而文之以义君子信之否乎始于鲁隠有同盟之好借兵之助至隠为桓所贼庄不能讨幸可胁以责祊则为垂之㑹借璧假许实责偿祊也庄公老而姦谋益深矣齐将袭纪郑附于齐使齐侯独如纪则纪必疑而备之故庄助其姦与齐俱行盖以郑逺于纪将致纪于不疑而成齐袭纪之计也幸纪觉之而谋不遂不然纪国为墟矣甚者至于帅师入于成周取麦及禾既又有不朝之罪王师临之郑扫境来战射王中肩且曰不敢陵天子以词饰其姦甚矣春秋书克段书输平书入许书璧假许田书如纪书王伐郑庄之姦情其又何逃故备论之所以发郑庄之姦而明春秋之藴非苟传经也忽胡安国曰忽以国氏正也出奔而名不能君也攷于诗有女同车刺无大国之助也山有扶苏所美非美然萚兮君弱臣彊不唱而和也狡童不能与贤臣图事权臣擅命也夫以狡童目其君圣人犹録其诗所以见忽之失国亦其自取非蔡仲之罪矣或曰诗人刺忽之不昏于齐至于见逐欲固其位者必待大国之援乎曰郑自五霸之后益以侵削他日子产相焉驰词执礼以当晋楚至于壊诸侯之馆垣却逆女之公子于野皆变其常度以晋楚之彊卒莫能屈亦待大国之助乎然则仲见胁忽出奔咸其自取焉耳春秋书法如此欲人自彊于为善也厉公桓公经十有二年秋七月丁亥公㑹宋公燕人盟于谷丘八月公㑹宋公于虚冬十一月公㑹宋公于龟丙戌公㑹郑伯盟于武父十有二月及郑师伐宋丁未战于宋传十二年公欲平宋郑秋公及宋公盟于句渎之丘宋成未可知也故又㑹于虚冬又㑹于龟宋公辞平故与郑伯盟于武父遂帅师而伐宋战焉经十有三年春二月公㑹纪侯郑伯已已及齐侯宋公卫侯燕人战齐师宋师卫师燕师败绩传十三年春宋多责赂于郑郑不堪命故以纪鲁及齐与宋卫燕战不书所战后也郑人来请修好经十有四年春正月公㑹郑伯于曹夏郑伯使其弟语来盟冬十有二月宋人以齐人蔡人卫人陈人伐郑传十四年春㑹于曹夏郑子人来寻盟且修曹之㑹冬宋人以诸侯伐郑报宋之战也焚渠门入及大逵伐东郊取牛首以大宫之椽归为卢门之椽刘敞曰郑祖厉王非礼也非礼之礼其不可毁何也曰天子固命之矣国人固奉之矣有王者作是不可复存则已矣经十有五年夏五月郑伯突出奔蔡郑世子忽复归于郑秋九月郑伯突入于栎冬十有一月公㑹宋公卫侯陈侯于袲伐郑胡安国曰忽尝嗣位君其国归而独称世子则亡其君位明矣其称复归者谓既絶而复归也传十五年祭仲专郑伯患之使其婿雍纠杀之将享诸郊雍姬知之谓其母曰父与夫孰亲其母曰人尽夫也父一而已胡可比也遂告祭仲曰雍氏舎其室而将享子于郊吾惑之以告祭仲杀雍纠尸诸周氏之汪公载以出曰谋及妇人宜其死也蔺敏修曰父子之合天也恩也夫妇之合人也义也恩不可废犹义之不可废也而曰人尽夫也父一而已不已悖哉祭仲以臣放君有所不恤无恠其子之以妇杀夫也夏厉公出奔蔡六月乙亥昭公入秋郑伯因栎人杀檀伯而遂居栎冬㑹于袲谋伐郑将纳厉公也弗克而还胡安国曰经于厉公复国削而不书独书入于栎何也夫制邑之死虢君共城之叛太叔皆庄公所亲戒也今又城栎而寘子元焉使昭公不立何谋国之误也卫有蒲城而出献公楚有陈蔡不羮而叛弃疾末大必折有国之害也故夫子行乎季孙曰古者家不藏甲邑无百雉之城遂堕三都以张公室于厉公复国削而不书者若曰既入于栎则其国已复矣于以明居重驭轻彊榦弱枝以身使臂之义为天下与来世之鉴也为国者可不谨于礼乎昭公桓公经十有六年春正月公㑹宋公蔡侯卫侯于曹夏四月公㑹宋公卫侯陈侯蔡侯伐郑传十六年春正月㑹于曹谋伐郑夏伐郑传十七年初郑伯将以髙渠弥为卿昭公恶之固谏不聴昭公立惧其杀已也冬十月辛卯弑昭公而立公子亹君子谓昭公知所恶矣公子逹曰髙伯其为戮乎复恶己甚矣子亹桓公传十八年秋齐侯师于首止子亹㑹之髙渠弥相七月戊戌齐人杀子亹而轘髙渠弥祭仲逆郑子于陈而立之是行也祭仲知之故称疾不徃人曰蔡仲以知免仲曰信也子婴庄公经四年夏齐侯陈侯郑伯遇于垂公说论曰杜预苏辙皆谓此年郑伯遇于垂者子仪也然此当为厉公非子仪焉按春秋突归于郑之后其出奔蔡入于栎皆以名书犹系于爵虽纂而实君虽君而实簒不没其实也忽虽世子其出奔犹不得称子其复归犹不得称伯以其实不能君也而况子仪虽间得立其为君微矣岂敢轻去国都㑹于外乎故知遇于垂者乃厉公也其始终书爵不没其实也亦可以为居正而不能保者之戒矣传十四年夏郑厉公自栎侵郑及大陵获传瑕曰苟舍我吾请纳君与之盟而赦之六月甲子传瑕杀郑子及其二子而纳厉公初内蛇与外蛇鬭于郑南门中内蛇死六年而厉公入公闻之问于申繻曰犹有妖乎对曰人之所忌其气燄以取之妖由人兴也人无衅焉妖不自作人弃常则妖兴故有妖厉公入遂杀传瑕使谓原繁曰傅瑕贰周有常刑既伏其罪矣纳我而无二心者吾皆许之上大夫之事吾愿与伯父图之且寡人出伯父无里言入又不念寡人寡人憾焉对曰先君桓公命我先人典司宗祏社稷有主而外其心其何贰如之苟主社稷国内之民其谁不为臣臣无二心天之制也子仪在位十四年矣而谋召君者庸非贰乎庄公之子犹有八人若皆以官爵行赂劝贰而可以济事君其若之何臣闻命矣乃缢而死厉公后庄公经十有五年秋郑人侵宋传十五年诸侯为宋伐郳郑人间之而侵宋经十有六年夏宋人齐人卫人伐郑秋荆伐郑冬十有二月㑹齐侯宋公陈侯卫侯郑伯许男滑伯滕子同盟于幽传十六年夏诸侯伐郑宋故世郑伯自栎入缓告于楚秋楚伐郑及栎为不礼故也郑伯治与于雍纠之乱者九月杀公子阏则强鉏公父定叔出奔卫三年而复之曰不可使共叔无后于郑使以十月入曰良月也就盈数焉君子谓强鉏不能卫其足冬同盟于幽郑成也经十有七年春齐人执郑詹郑詹自齐逃来传十七年春齐人执郑詹郑不朝也传二十年春郑伯和王室不克执燕仲父夏郑伯遂以王归王处于栎秋王及郑伯入于邬遂入成周取其寳噐而还冬王子頽享五大夫乐及徧舞郑伯闻之见虢叔曰哀乐失时殃咎必至今王子颓歌舞不倦乐祸也盍纳王乎虢公曰寡人之愿也经二十有一年夏五月辛酉郑伯突卒冬十有二月葬郑厉公传二十一年夏郑伯将王自圉门入杀王子頽郑伯享王于阙西辟乐备王与之武公之畧自虎牢以东原伯曰郑伯效尤其亦将有咎五月郑厉公卒王巡虢守虢公为王宫于玤王与之酒泉郑伯之享王也王以后之鞶鑑予之虢公请器王予之爵郑伯由是始恶于王文公庄公经二十八年秋荆伐郑公㑹齐人宋人救郑传二十八年秋楚子元以车六百乘伐郑入于桔柣之门诸侯救郑楚师夜遁郑人将奔桐丘谍告曰楚幕有乌乃止经二十有九年夏郑人侵许传二十九年夏郑人侵许凡师有钟鼓曰伐无曰侵轻曰袭闵公经二年冬十有二月郑弃其师传二年冬十二月郑人恶髙克使帅师次于河上乆而弗召师溃而归髙克奔陈郑人为之赋清人杨时论曰观清人之诗序可见矣文公恶髙克使之将兵御秋乆而不召遂使衆散而归岂非弃其师乎盖恶其人而使之将兵以外之兵何罪故止罪郑僖公经元年秋七月楚人伐郑八月公㑹齐侯宋公郑伯曹伯邾人于柽传元年秋楚人伐郑郑即齐故也盟于荦谋救郑也经二年冬楚人侵郑传二年冬楚人伐郑鬬章囚郑聃伯经三年冬楚人伐郑传三年秋㑹于阳谷谋伐楚也冬楚人伐郑郑伯欲成孔叔不可曰齐方勤我弃徳不祥传四年盟于召陵陈辕涛涂谓郑申侯曰师出于陈郑之间国必甚病申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮屝屦其可也齐侯説与之虎牢执辕涛涂经五年夏公及齐侯宋公陈侯卫侯郑伯许男曹伯㑹王世子于首止秋八月诸侯盟于首止郑伯逃归不盟传五年陈辕宣仲怨郑申侯之反已于召陵故劝之城其赐邑曰美城之大名也子孙不忘吾助子请乃为之请于诸侯而城之美遂譛诸郑伯曰美城其赐邑将以叛也申侯由是得罪秋诸侯盟王使周公召郑伯曰吾抚女以从楚辅之以晋可以少安郑伯喜于王命而惧其不朝于齐也故逃归不盟孔叔止之曰国君不可以轻轻则失亲失亲患必至病而乞盟所䘮多矣君必悔之弗聴逃其师而归经六年夏公㑹齐侯宋公陈侯卫侯曹伯伐郑围新城冬公至自伐郑传六年夏诸侯伐郑以其逃首止之盟故也围新宻郑所以不时城也秋楚人围许以救郑经七年春齐人伐郑夏郑杀其大夫申侯传七年春齐人伐郑孔叔言于郑伯曰谚有之曰心则不竞何惮于病既不能彊又不能弱所以毙也国危矣请下齐以救国公曰吾知所由来矣姑少待我对曰朝不及夕何以待君夏郑杀申侯以説于齐且用陈辕涛涂之譛也初申侯申出也有宠于楚文王文王将死与之璧使行曰唯我知女女专利而不厌予取予求不女疵瑕也后之人将求多于女女必不免我死女必速行无适小国将不女容焉既葬出奔郑又有宠于厉公子文闻其死也曰古人有言曰知臣莫若君弗可改也已秋盟于寗母谋郑故也郑伯使太子华聴命于㑹言于齐侯曰洩氏孔氏子人氏三族实违君命君若去之以为成我以郑为内臣君亦无所不利焉齐侯将许之管仲曰子华既为太子而求介于大国以弱其国亦必不免郑有叔詹堵叔师叔三良为政未可间也齐侯辞焉子华由是得罪于郑冬郑伯使请盟于齐传八年春盟于洮郑伯乞盟请服也经十有四年秋狄侵郑传十六年冬十一月乙卯郑杀子华传十八年春郑伯始朝于楚楚子赐之金既而悔之与之盟曰无以铸兵故以铸三钟经二十有二年夏宋公卫侯许男滕子伐郑传二十二年春三月郑伯如楚夏宋公伐郑秋八月楚人伐宋以救郑经二十有四年夏狄伐郑传二十四年郑之入滑也滑人听命师还又即卫郑公子士洩堵俞弥帅师伐滑王使伯服游孙伯如郑请滑郑伯怨惠王之入而不与厉公爵也又怨襄王之与卫滑世故不聴王命而执二子王怒使頽叔桃子出狄师夏狄伐郑取栎郑子华之弟子臧出奔宋好聚鹬冠郑伯闻而恶之使盗诱之八月盗杀之于陈宋之间君子曰服之不𠂻身之灾也诗曰彼已之子不称其服子臧之服不称也夫诗曰自诒伊慼其子臧之谓矣夏书曰地平天成称也匡缪正俗曰按鹬水鸟天将雨则鸣古人以其知天时乃为冠象此鸟之形使掌天文者冠之盖子臧以兄见杀故与知天文者游聚郑伯恐其作乱令诱杀之传二十八年夏四月郑伯如楚致其师为楚师既败而惧使子人九行成于晋晋栾枝入盟郑伯五月丙午晋侯及郑伯盟于衡雍经三十年秋晋人秦人围郑传三十年晋人侵郑以观其可攻与否秋九月甲午晋侯秦伯围郑以其无礼于晋且贰于楚也晋军函陵秦军汜南佚之狐言于郑伯曰国危矣若使烛之武见秦君师必退公从之辞曰臣之壮也犹不如人今老矣无能为也已公曰吾不能早用子今急而求子是寡人之过也然郑亡子亦有不利焉许之夜缒而出见秦伯曰秦晋围郑郑既知亡矣若亡郑而有益于君敢以烦执事越国以鄙逺君知其难也焉用亡郑以陪邻邻之厚君之薄也若舍郑以为东道主行李之往来共其乏困君亦无所害且君尝为晋君赐矣许君焦瑕朝济而夕设版焉君之所知也夫晋何厌之有既东封郑又欲肆其西封若不阙秦将焉取之阙秦以利晋唯君圗之秦伯説与郑人盟使杞子逢孙杨孙戍之乃还子犯请击之公曰不可㣲夫人之力不及此吾其还也亦去之初郑公子兰出奔晋从于晋侯伐郑请无与围郑许之使待命于东郑石甲父侯宣多逆以为大子以求成于晋晋人许之传三十一年冬郑洩驾恶公子瑕郑伯亦恶之故公子瑕出奔楚经三十有二年夏四月已丑郑伯捷卒传三十二年冬晋文公卒杞子自郑使告于秦曰郑人使我掌其北门之管若潜师以来国可得也秦师遂东穆公僖公传三十三年秦师及滑郑商人弦髙将市于周遇之以乗韦先牛十二犒师曰寡君闻吾子将歩师出于敝邑敢犒从者不腆敝邑为从者之淹居则具一日之积行则备一夕之卫且使遽告于郑郑穆公使视客馆则束载厉兵秣马矣使皇武子辞焉曰吾子淹乆于敝邑惟是脯资饩牵竭矣为吾子之将行也郑之有原圃犹秦之有具囿也吾子取其麋鹿以闲敝邑若何杞子奔齐逢孙杨孙奔宋孟明曰郑有备矣不可冀也灭滑而还冬楚令尹子上侵陈蔡陈蔡成遂伐郑将纳公子瑕门于桔柣之门瑕覆于周氏之汪外仆髠屯禽之以献文夫人歛而𦵏之郐城之下文公经九年楚人伐郑公子遂晋人宋人卫人许人救郑传九年春三月楚子师于狼渊以伐郑因公子坚公子尨及乐耳郑及楚平公子遂会晋赵盾宋华耦卫孔达许大夫救郑不及楚师经十三年冬十有二月公还自晋郑伯会公于棐传十三年冬公如晋盟还郑伯与公宴于棐子家赋鸿鴈季文子曰寡君未免于此文子赋四月子家赋载驰之四章文子赋采薇之四章郑伯拜公答拜传十七年夏六月晋侯蒐于黄父遂合诸侯于扈于是晋侯不见郑伯以为贰于楚也郑子家使执讯而与之书以告赵宣子曰寡君即位三年召蔡侯而与之事君九月蔡侯入于敝邑以行敝邑以侯宣多之难寡君是以不得与蔡侯偕十一月克减侯宣多而随蔡侯以朝于执事十二年六月归生佐寡君之嫡夷以请陈侯于楚而朝诸君十四年七月寡君又朝以蒇陈事十五年五月陈侯自敝邑往朝于君往年正月烛之武往朝夷也八月寡君又往朝以陈蔡之宻迩于楚而不敢贰焉则敝邑之故也虽敝邑之事君何以不免在位之中一朝于襄而再见于君夷与孤之二三臣相及于綘虽我小国则蔑以过之矣今大国曰尔未逞吾志敝邑有亡无以加焉古人有言曰畏首畏尾身其余㡬又曰鹿死不择音小国之事大国也徳则其人也不德则其鹿也铤而走险急何能择命之罔极亦知亡矣将悉敝赋以待于儵唯执事命之文公二年六月壬申朝于齐四年二月壬戌为齐侵蔡亦获成于楚居大国之间而从于强令岂其罪也大国若弗图无所逃命晋巩朔行成于郑赵穿公壻池为质焉冬十月郑大子夷石楚为质于晋宣公经元年秋宋公陈侯卫侯曹伯会晋师于棐林伐郑冬晋人宋人伐郑传元年宋人之弑昭公也晋荀林父以诸侯之师伐宋又会诸侯于扈将为鲁讨齐皆取赂而还郑穆公曰晋不足与也遂受盟于楚秋会于棐林以伐郑也楚蒍贾救郑遇于北林囚晋解扬冬晋人伐郑以报北林之役经二年春王二月壬子宋华元帅师及郑公子归生战于大棘宋师败绩获宋华元夏晋人宋人卫人陈人侵郑传二年春郑公子归生受命于楚伐宋二月壬子战于大棘宋师败绩夏晋赵盾及诸侯之师侵郑以报大棘之役楚鬬椒救郑遂次于郑以待晋师经三年夏楚人侵郑冬十月丙戌郑伯兰卒葬郑穆公传三年春晋侯伐郑及郔郑及晋平士㑹入盟夏楚人侵郑郑即晋故也冬郑穆公卒初郑文公有贱妾曰燕姞梦天使与已兰曰余为伯儵余而祖也以是为而子以兰有国香人服媚之如是既而文公见之与之兰而御之辞曰妾不才幸而有子将不信敢徴兰乎公曰诺生穆公名之曰兰文公报郑子之妃曰陈妫生子华子臧子臧得罪而出诱子华而杀之南里使盗杀子臧于陈宋之间又娶于江生公子士朝于楚楚人酖之及叶而死又娶于苏生子瑕子俞弥俞弥早卒洩驾恶瑕文公亦恶之故不立也公逐群公子公子兰奔晋从晋文公伐郑石癸曰吾闻姬姞耦其子孙必蕃姞吉人也后稷之元妃也今公子兰姞甥也天或启之必将为君其后必蕃先纳之可以亢宠与孔将鉏侯宣多纳之盟于大宫而立之以与晋平穆公有疾曰兰死吾其死乎吾所以生也刈兰而卒灵公宣公经四年夏六月乙酉郑公子归生弑其君夷冬楚子伐郑传四年楚人献鼋于郑灵公公子宋与子家将见子公之食指动以示子家曰他日我如此必尝异味及入宰夫将解鼋相视而笑公问之子宋以告及食大夫鼋召子公而弗与也子公怒染指于鼎尝之而出公怒欲杀子公子公与子宋谋先子家曰畜老犹惮杀之而况君乎反譛子家子家惧而从之夏弑灵公书曰郑公子归生弑其君夷权不足也君子曰仁而不武无能达也凡弑君称君君无道也称臣臣之罪也郑人立子良辞曰以贤则去疾不足以顺则公子坚长乃立襄公襄公将去穆氏而舎子良子良不可曰穆氏宜存则固愿也若将亡之则亦皆亡去疾何为乃舎之皆为大夫冬楚子伐郑郑未服也襄公宣公经五年冬楚人伐郑传五年冬楚子伐郑晋荀林父救郑传六年冬楚人伐郑取成而还郑公子曼满与王子伯廖语欲为卿伯廖告人曰无徳而贪其在周易丰䷶之离䷝弗过之矣间一嵗郑人杀之传七年郑及晋平公子宋之谋也故相郑伯以㑹冬盟于黑壤经九年冬楚子伐郑晋郄缺帅师救郑传九年冬楚子为厉之役故伐郑晋郄缺救郑郑伯败楚师于栁棼国人皆喜唯子良忧曰是国之灾也吾死无日矣经十年夏六月晋人宋人卫人曹人伐郑冬楚子伐郑传十年夏郑及楚平诸侯之师伐郑取成而还冬楚子伐郑晋士会救郑逐楚师于颍北诸侯之师戍郑郑子家卒郑人讨幽公之乱斵子家之棺而逐其族改葬幽公谥之曰灵经十一年夏楚子陈侯郑伯盟于辰陵传十一年春楚子伐郑及栎子良曰晋楚不务徳而兵争与其来者可也晋楚无信我焉得有信乃从楚夏楚盟于辰陵陈郑服也厉之役郑伯逃归自是楚未得志焉郑既受盟于辰陵又徼事于晋经十有二年春楚子围郑传十二年春楚子围郑旬有七日郑人卜行成不吉卜临于大宫且巷出车吉国人大临守陴者皆哭楚子退师郑人修城进复围之三月克之入自皇门至于逵路郑伯肉袒牵羊以逆曰孤不天不能事君使君懐怒以及敝邑孤之罪也敢不唯命是聴其俘诸江南以实海濵亦唯命其翦以赐诸侯使臣妾之亦唯命若惠顾前好徼福于厉宣桓武不泯其社稷使改事君夷于九县君之惠也孤之愿也非所敢望也敢布腹心君实圗之左右曰不可许也得国无赦王曰其君能下人必能信用其民矣庸可㡬乎退三十里而许之平潘尫入盟子良出质夏六月晋师救郑在敖鄗之间郑皇戍使如晋师曰郑之从楚社稷之故也未有贰心楚师骤胜而骄其师老矣而不设备子击之郑师为承楚师必败彘子曰败楚服郑于此在矣栾武子曰楚郑亲矣来劝我战以我卜也郑不可从乙卯楚进师乗晋军及昬楚师军于邲晋之余师不能军是役也郑石制实入楚师将以分郑而立公子鱼臣辛未郑杀仆叔及子服君子曰史佚所谓母怙乱者谓是类也诗曰乱离瘼矣爰其适归归于怙乱者也夫郑伯许男如楚经十有四年夏五月晋侯伐郑传十四年夏晋侯伐郑为邲故也告于诸侯蒐焉而还郑人惧使子张代子良于楚郑伯如楚谋晋故也郑以子良为有礼故召之成公经三年春王正月公会晋侯宋公卫侯曹伯伐郑夏郑公子弃疾帅师伐许冬十有一月郑伐许传三年春诸侯伐郑次于伯牛讨邲之役也遂东侵郑郑公子偃帅师御之使东鄙覆诸鄤败诸丘舆皇戍如楚献捷夏许恃楚不事郑郑子良伐许经四年春三月壬申郑伯坚卒夏四月𦵏郑襄公冬郑伯伐许传四年冬十一月郑公孙申帅师疆许田许人败诸展陂郑伯伐许取鉏任泠敦之田晋栾书将中军荀首佐之士燮佐上军以救许伐郑取汜祭楚子反救郑郑伯与许男讼焉皇戍摄郑伯之辞子反不能决也曰君若辱在寡君寡君与其二三臣共聴两君之所欲成其可知也不然侧不足以知二国之成悼公成公经五年十有二月己丑公㑹晋侯齐侯宋公卫侯郑伯曹伯邾子杞伯同盟于虫牢传五年夏许灵公愬郑伯于楚六月郑悼公如楚讼不胜楚人执皇戍及子国故郑伯归使公子偃请成于晋秋八月郑伯晋赵同盟于垂棘冬同盟于虫牢郑服也经六年夏六月壬申郑伯费卒秋楚公子婴齐帅师伐郑冬晋栾书帅师救郑传六年春郑伯如晋拜成子游相授王于东楹之东士贞伯曰郑伯其死乎自弃也已视流而行速不安其位宜不能乆夏六月郑悼公卒秋楚子重伐郑郑从晋故也晋栾书救郑与楚师遇于绕角楚师还春秋分记卷六十八春秋分记卷六十九钦定四库全书春秋分记卷六十九宋程公说撰郑世本第二成公僖公简公成公成公经七年秋楚公子婴齐帅师伐郑公㑹晋侯齐侯宋公卫侯曹伯莒子邾子杞伯救郑八月戊辰同盟于马陵传七年春郑子良相成公以如晋见且拜师秋楚子重伐郑师于汜诸侯救郑郑共仲侯羽军楚师八月同盟于马陵寻虫牢之盟传八年春晋栾书侵蔡遂侵楚楚师之还也晋侵沈郑伯将㑹晋师门于许东门大获焉经九年秋七月晋人执郑伯晋栾书帅师伐郑冬十有一月郑人围许传九年春二月楚人以重赂求郑郑伯㑹楚公子成于邓秋郑伯如晋晋人讨其贰于楚也执诸铜鞮栾书伐郑郑人使伯蠲行成晋人杀之非礼也兵交使在其间可也楚子重侵陈以救郑冬十一月郑人围许示晋不急君也是则公孙申谋之曰我出师以围许为将改立君者而纾晋使晋必归君经十年春卫侯之弟黒背帅师侵郑夏五月公㑹晋侯齐侯宋公卫侯曹伯伐郑传十年春卫子叔黒背侵郑晋命也郑公子班闻叔申之谋三月子如立公子繻夏四月郑人杀繻立髠顽子如奔许栾武子曰郑人立君我执一人焉何益不如伐郑而归其君以求成焉晋侯有疾五月晋立大子州蒲以为君而㑹诸侯伐郑郑子罕赂以襄钟子然盟于修泽子驷为质辛已郑伯归六月郑伯讨立君者戊申杀叔申叔禽君子曰忠为令徳非其人犹不可况不令乎传十二年春宋华元克合晋楚之成夏郑伯如晋聴成传十三年夏六月丁夘夜郑公子班自訾求入于大宫不能杀子印子羽反军于市巳已子驷帅国人盟于大宫遂从而尽焚之杀子如子駹孙叔孙知经十有四年秋郑公子喜帅师伐许傅十四年秋八月郑子罕伐许败焉戊戍郑伯复伐许庚子入其郛许人平以叔申之封经十五年夏六月楚子伐郑传十五年夏六月楚子侵郑及暴隧郑子罕侵楚取新石经十六年夏四月郑公子喜帅师侵宋六月晋侯使栾黡来乞师甲午晦晋侯及楚子郑伯战于鄢陵楚子郑师败绩秋公㑹尹子晋侯齐国佐邾人伐郑传十六年春楚子自武城使公子成以汝阴之田求成于郑郑叛晋子驷从楚子盟于武城夏四月郑子罕伐宋败宋于汋陂卫侯伐郑至于鸣鴈为晋故也晋侯将伐郑戊寅晋师起郑人使告于楚姚句耳与往楚子救郑六月晋楚遇于鄢陵楚师败绩秋㑹于沙随谋伐郑也七月公㑹尹武公及诸侯伐郑经十有七年春卫北宫括帅师侵郑夏公㑹尹子单子晋侯齐侯宋公卫侯曹伯邾人伐郑六月乙酉同盟于柯陵冬公㑹单子晋侯宋公卫侯曹伯齐人邾人伐郑传十七年春王正月郑子驷侵晋虚滑卫北宫括救晋侵郑至于髙氏夏五月郑大子髠顽侯獳为质于楚楚公子成公子寅戌郑公㑹尹武公单襄公及诸侯伐郑自戏童至于曲洧六月乙酉同盟于柯陵楚子重救郑师于首止诸侯还冬诸侯伐郑十月庚午围郑楚公子申救郑师于汝上十有一月诸侯还传十八年夏六月郑伯侵宋及曹门外遂㑹楚子伐宋取朝郏襄公经元年夏晋韩厥帅师伐郑仲孙蔑㑹齐崔杼曹人邾人杞人次于鄫秋楚公子壬夫帅师侵宋传元年夏五月晋韩厥荀偃帅诸侯之师伐郑入其郛败其徒兵于洧上于是东诸侯之师次于鄫以待晋师晋师自郑以鄫之师侵楚焦夷及陈晋侯卫侯次于戚以为之援秋楚子辛救郑侵宋吕留郑子然侵宋取犬丘经二年春郑师伐宋夏六月庚辰郑伯睔卒晋师宋师卫寗殖侵郑秋七月仲孙蔑㑹晋荀罃宋华元卫孙林父曹人邾人于戚冬仲孙蔑㑹晋荀罃齐崔杼宋华元卫孙林父曹人邾人滕人薛人小邾人于戚遂城虎牢传二年春郑师侵宋楚令也郑成公疾子驷请息肩于晋公曰楚君以郑故亲集矢于其目非异人任寡人也若背之是弃力与言其谁暱我免寡人唯二三子秋七月庚辰郑伯睔卒于是子罕当国子驷为政子国为司马晋师侵郑诸大夫欲从晋子驷曰官命未改㑹于戚谋郑故也孟献子请城虎牢以偪郑冬复㑹于戚遂城虎牢郑人乃成僖襄公经五年夏郑伯使公子发来聘传五年夏郑子国来聘通嗣君也经七年冬十有二月㑹于鄬郑伯髠顽如㑹未见诸侯丙戍卒于鄵传七年冬㑹于鄬郑僖公之为大子也于成之十六年与子罕适晋不礼焉又与子丰适楚亦不礼焉及其元年朝于晋子丰欲愬诸晋而废之子罕止之及将㑹于鄬子驷相又不礼焉侍者誎不聴又谏杀之及鄵子驷使贼夜弑僖公而以疟疾赴于诸侯简公生五年奉而立之赵子辨疑曰诸侯死例书名此则为上文已言郑伯如㑹下不可又云郑伯髠顽卒又不可上言郑伯如㑹下但言髠顽卒所以须于如㑹时便书名以便其文耳三传不达此体见其文特异不能释得妄云被杀若实见杀而以疾赴则从而书之诸国弑君岂有实告乎按经文未见诸侯则是巳出境临欲相见云耳简公襄公经八年夏葬郑僖公郑人侵蔡获蔡公子爕冬楚公子贞帅师伐郑传八年郑羣公子以僖公之死也谋子驷子驷先之夏四月庚辰辟杀子狐子熈子侯子丁孙击孙恶出奔卫庚寅郑子国子耳侵蔡获蔡司马公子爕郑人皆喜唯子产不顺曰小国无文徳而有武功祸莫大焉楚人来讨能勿从乎从之晋师必至晋楚伐郑自今郑国不四五年弗得宁矣子国怒之曰尔何知国有大命而有正卿童子言焉将为戮矣五月㑹于邢丘郑伯献㨗于㑹故亲聴命冬楚子囊伐郑讨其侵蔡也子驷子国子耳欲从楚子孔子蟜子展欲待晋子驷曰周诗有之曰俟河之清人夀几何兆云询多职竞作罗谋之多族民之多违事滋无成民急矣姑从楚以纾吾民晋师至吾又从之敬共币帛以待来者小国之道也犠牲玉帛待于二境以待彊者而庇民焉宼不为害民不罢病不亦可乎子展曰小所以事大信也小国无信兵乱日至亡无日矣五㑹之信今将背之虽楚救我将安用之亲我无成鄙我是欲不可从也不如待晋晋君方明四军无阙八卿和睦必不弃郑楚师辽逺粮食将尽必将速归何患焉舍之闻之杖莫如信完守以老楚杖信以待晋不亦可乎子驷曰诗云谋夫孔多是用不集发言盈庭谁敢执其咎如匪行迈谋是用不得于道请从楚騑也受其咎乃及楚平使王子伯骈告于晋曰君命敝邑修而车赋儆而师徒以讨乱畧蔡人不从敝邑之人不敢宁处悉索敝赋以讨于蔡获司马爕献于邢丘今楚来讨曰女何故称兵于蔡焚我郊保冯陵我城郭敝邑之衆夫妇男女不遑启处以相救也翦焉倾覆无所控告民死亡者非其父兄即其子弟夫人愁痛不知所庇民知穷困而受盟于楚孤也与其二三臣不能禁止不敢不告知武子使行人子贠对之曰君有楚命亦不使一介行李告于寡君而即安于楚君之所欲也谁敢违君寡君将帅诸侯以见于城下唯君图之经九年冬公㑹晋侯宋公卫侯曹伯莒子邾子滕子薛伯杞伯小邾子齐世子光伐郑十有二月巳亥同盟于戏楚子伐郑传九年冬十月诸侯伐郑庚午季武子齐崔杼宋皇郧从荀罃士匄门于郑门卫北宫括曹人邾人从荀偃韩起门于师之梁滕人薛人从栾黡士鲂门于北门杞人郳人从赵武魏绛斩行栗道甲戍师于汜令于诸侯曰修器偹盛糇粮归老幼居疾于虎牢肆眚围郑郑人恐乃行成诸侯皆不欲战乃许之十一月已亥同盟于戏郑服也将盟郑六卿公子騑公子发公子嘉公孙輙公孙虿公孙舍之及其大夫门子皆从郑伯晋士庄子为载书曰自今日既盟之后郑国而不唯晋命是聴而或有异志者有如此盟公子騑趋进曰天祸郑国使介居二大国之间大国不加徳音而乱以要之使其鬼神不获歆其禋杞其民人不获享其土利夫妇辛苦垫隘无所底告自今日既盟之后郑国而不唯有礼与彊可以庇民者是从而敢有异志者亦如之荀偃曰改载书公孙舍之曰昭大神要言焉若可改也大国亦可叛也知武子谓献子曰我实不徳而要人以盟岂礼也哉非礼何以主盟姑盟而退修徳息师而来终必获郑何必今日我之不徳民将弃我岂唯郑若能休和逺人将至何恃于郑乃盟而还晋人不得志于郑以诸侯复伐之十二月癸亥门其三门闰月戊寅济于阴坂侵郑次于阴口而还子孔曰晋师可击也师老而劳且有归志必大克之子展曰不可楚子伐郑子驷将及楚平子孔子蟜曰与大国盟口血未干而背之可乎子驷子展曰吾盟固云唯彊是从今楚师至晋不我救则楚彊矣盟誓之言岂敢背之且要盟无质神弗临也所临唯信信者言之瑞也善之主也是故临之明神不蠲要盟背之可也乃及楚平公子罢戎入盟同盟于中分经十年夏楚公子贞郑公孙輙帅师伐宋秋公㑹晋侯宋公卫侯曹伯莒子邾子齐世子光滕子薛伯杞伯小邾子伐郑冬盗杀郑公子騑公子发公孙輙戍郑虎牢楚公子贞帅师救郑传十年夏六月楚子囊郑子耳伐宋卫侯救宋师于襄牛郑子展曰必伐卫不然是不与楚也得罪于晋又得罪于楚国将若之何子驷曰国病矣子展曰得罪于二大国必亡病不犹愈于亡乎诸大夫皆以为然故郑皇耳帅师侵卫楚令也卫人追之孙蒯获郑皇耳于犬丘秋七月子囊子耳侵我西鄙还围萧八月丙寅克之九月子耳侵宋北鄙孟献子曰郑其灾乎师竞已甚周犹不堪竞况郑乎有灾其执政之三士乎诸侯伐郑已酉师于牛首初子驷与尉止有争将御诸侯之师而黜其车尉止获又与之争子驷抑尉止曰尔车非礼也遂弗使献初子驷为田洫司氏堵氏侯氏子师氏皆䘮田焉故五族聚羣不逞之人因公子之徒以作乱于是子驷当国子国为司马子耳为司空子孔为司徒冬十月戊辰尉止司臣侯晋堵女父子师仆帅贼以入晨攻执政于西宫之朝杀子驷子国子耳刼郑伯以如北宫子孔知之故不死书曰盗言无大夫焉子西闻盗不儆而出尸而追盗盗入于北宫乃归授甲臣妾多逃器用多䘮子产闻盗为门者庀羣司闭府库慎闲藏完守备成列而后出兵车十七乘尸而攻盗于北宫子蟜帅国人助之杀尉止子师仆盗衆尽死侯晋奔晋堵女父司臣尉翩司齐奔宋晁补之曰子西子驷子也子产子国子也子西之才不及子产不待此而知也均人子也盗戕其父闻难匍匐遑遽而往犹恐不及而责子西以不儆善子产以庀完此岂雍容时耶传失之矣且言国事则三执政喋血朝廷言家事则父暴尸衢巷而咎臣妾之逃悼噐用之䘮岂但鄙细不知务而已哉子孔当国为载书以位序聴政辟大夫诸司门子弗顺将诛之子产止之请为之焚书子孔不可曰为书以定国衆怒而焚之是衆为政也国不亦难乎子产曰衆怒难犯专欲难成合二难以安国危之道也不如焚书以安衆子得所欲衆亦得安不亦可乎专欲无成犯衆兴祸子必从之乃焚书于仓门之外衆而后定诸侯之师城虎牢而戍之晋师城梧及制书曰戍郑虎牢非郑地也言将归焉郑及晋平楚子囊救郑十一月诸侯之师还郑而南至于阳陵楚师不退栾黡独进师遂进已亥与楚师夹颍而军子蟜曰诸侯既有成行必不战矣从之将退不从亦退退楚必围我犹将退也不如从楚亦以退之宵涉颍与楚人盟栾黡欲伐郑师荀罃不可曰我实不能御楚又不能庇郑郑何罪不如致怨焉而还丁未诸侯之师还侵郑北鄙而归楚人亦还经十有一年夏四月郑公孙舍之帅师侵宋公㑹晋侯宋公卫侯曹伯齐世子光莒子邾子滕子薛伯杞伯小邾子伐郑秋七月已未同盟于亳城北楚子郑伯伐宋公㑹晋侯宋公卫侯曹伯齐世子光莒子邾子滕子薛伯杞伯小邾子伐郑㑹于萧鱼楚人执郑行人良霄传十一年郑人患晋楚之故诸大夫曰不从晋国㡬亡楚弱于晋晋不吾疾也晋疾楚将辟之何为而使晋师致死于我楚弗敢敌而后可固与也子展曰与宋为恶诸侯必至吾从之盟楚师至吾又从之则晋怒甚矣晋能骤来楚将不能吾乃固与晋大夫説之使疆埸之司恶于宋宋向戍侵郑大获子展曰师而伐宋可矣若我伐宋诸侯之伐我必疾吾乃聴命焉且告于楚楚师至吾又与之盟而重赂晋师乃免矣夏郑子展侵宋四月诸侯伐郑已亥齐大子光宋向戍先至于郑门于东门其莫晋荀罃至于西郊东侵旧许卫孙林父侵其北鄙六月诸侯㑹于北林师于向右还次于琐围郑观兵于南门西济于济隧郑人惧乃行成秋七月同盟于亳楚子囊乞旅于秦秦右大夫詹帅师从楚子将以伐郑郑伯逆之丙子伐宋九月诸侯悉师以复伐郑郑人使良霄大宰石㚟如楚告将服于晋曰孤以社稷之故不能懐君君若能以玉帛绥晋不然则武震以摄威之孤之愿也楚人执之书曰行人言使人也诸侯之师观兵于郑东门郑人使王子伯骈行成甲戍晋赵武入盟郑伯冬十月丁亥郑子展出盟晋侯十二月戊寅㑹于萧鱼庚辰赦郑囚皆礼而归之纳斥候禁侵掠郑人赂晋侯以师悝师触师蠲广车軘车淳十五乗甲兵备凡兵车百乗歌钟二肆及其镈磬女乐二八程頥曰晋悼公推诚以待反覆之郑信而不疑郑自是不背晋者二十四年传十三年冬郑良霄大宰石㚟犹在楚石㚟言于子囊曰先王卜征五年而嵗习其祥祥习则行不习则増修徳而改卜今楚实不竞行人何罪止郑一卿以除其偪使睦而疾楚以固于晋焉用之使归而废其使怨其君以疾其大夫而相牵引也不犹愈乎楚人归之传十五年郑尉氏司氏之乱其余盗在宋郑人以子西伯有子产之故纳赂于宋以马四十乘与师茷师慧三月公孙黒为质焉司城子罕以堵女父尉翩司齐之之良司臣而逸之託诸季武子武子寘诸卞郑人醢之三人也师慧过宋朝将私焉其相曰朝也慧曰无人焉相曰朝也何故无人慧曰必无人焉若犹有人岂以其千乘之相易淫乐之蒙必无人焉故也子罕闻之固请而归之冬十二月郑人夺堵狗之妻而归诸范氏经十八年冬楚公子午帅师伐郑传十八年冬十二月郑子孔欲去诸大夫将叛晋而起楚师以去之使告子庚子庚帅师治兵于汾子蟜伯有子张从郑伯伐齐子孔子展子西守二子知子孔之谋完守入保子孔不敢㑹楚师楚师伐郑次于鱼陵右师城上棘遂涉颍次于旃然蒍子冯公子格率鋭师侵费滑胥靡献于雍梁右回梅山侵郑东北至于虫牢而反子庚门于纯门信于城下而还涉于鱼齿之下甚雨及之经十有九年秋八月郑杀其大夫公子嘉传十九年于四月丁未郑公孙虿卒赴于晋大夫范宣子言于晋侯以其善于伐秦也六月晋侯请于王王追赐之大路使以行礼也秋八月郑子孔之为政也专国人患之乃讨西宫之难与纯门之师子孔当罪以其甲及子革子良氏之甲守甲辰子展子西率国人伐之杀子孔而分其室书曰郑杀其大夫专也子然子孔宋子之子也士子孔圭妫之子也圭妫之班亚宋子而相亲也士子孔亦相亲也僖之四年子然卒简之元年士子孔卒司徒孔实相子革子良之室三室如一故及于难子萃子良出奔楚于革为右尹郑人使子展当国子西聴政立子产为卿传二十二年夏晋人徴朝于郑郑人使少正公孙侨对曰在晋先君悼公九年我寡君于是即位即位八月而我先大夫子驷从寡君以朝于执事执事不礼于寡君寡君惧因是行也我二年六月朝于楚晋是以有戏之役楚人犹竞而申礼于敝邑敝邑欲从执事而惧为大尤曰晋其谓我不共有礼是以不敢携贰于楚我四年三月先大夫子蟜又从寡君以观衅于楚晋于是乎有萧鱼之役谓我敝邑迩在晋国譬诸草木吾臭味也而何敢差池楚亦不竞寡君尽其土实重之以宗器以受齐盟遂帅群臣随于执事以㑹嵗终贰于楚者子侯石盂归而讨之溴梁之明年子蟜老矣公孙夏从寡君以朝于君见于尝酎与执燔焉间二年闻君将靖东夏四月又朝以聴事期不朝之间无嵗不聘无役不从以大国政令之无常国家罢病不虞荐至无日不惕岂敢忘职大国若安定之其朝夕在庭何辱命焉若不恤其患而以为口实其无乃不堪任命而翦为仇讐敝邑是惧其敢忘君命委诸执事执事实重图之秋九月郑公孙黒肱有疾归邑于公召室老宗人立叚而使黜官薄祭祭以特羊殷以少牢足以共祀尽归其余邑曰吾闻之生于乱世贵而能贫民无求焉可以后亡敬共事君与二三子生在敬戒不在富也已已伯张卒君子曰善戒诗曰慎尔侯度用戒不虞郑子张其有焉冬十二月郑游昄将归晋未出竟遭逆妻者夺之以馆于邑丁巳其夫攻子明杀之以其妻行子展废良而立太叔曰国卿君之贰也民之主也不可以苟请舍子明之类求亡妻者使复其所使游氏勿怨曰无昭恶也经二十有四年冬楚子蔡侯陈侯许男伐郑传二十四年范宣子为政诸侯之币重郑人病之二月郑伯如晋子产寓书于子西以告宣子曰子为晋国四隣诸侯不闻令徳而闻重币侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子頼之则晋国贰诸侯贰则晋国壊晋国贰则子之家壊何没没也将焉用贿夫令名徳之舆也徳国家之基也有基无壊无亦是务乎有徳则乐乐则能久诗云乐只君子邦家之基有令徳也夫上帝临女无贰尔心有令名也夫恕思以明徳则令名载而行之是以逺至迩安毋宁使人谓子子实生我而谓子浚我以生乎象有齿以焚其身贿也宣子说乃轻币是行也郑伯朝晋为重币故且请伐陈也郑伯稽首宣子辞子西相曰以陈国之介恃大国而陵虐于敝邑寡君是以请罪焉敢不稽首秋㑹于夷仪将以伐齐冬楚子伐郑以救齐门于东门次于棘泽诸侯还救郑晋侯使张骼辅跞致楚师求御于郑郑人卜宛射犬吉子大叔戒之曰大国之人不可与也对曰无有衆寡其上一也大叔曰不然部娄无松栢二子在幄坐射犬于外既食而后食之使御广车而行巳皆乗乗车将及楚师而后从之乗皆踞转而鼓琴近不告而驰之皆取胄于櫜而胄入垒皆下搏人以投收禽挟囚弗待而出皆超乗抽弓而射既免复踞转而鼓琴曰公孙同乗兄弟也胡再不谋对曰曩者志入而已今则怯也皆笑曰公孙之亟也楚子自棘泽还传二十五年初陈侯㑹楚子伐郑当陈隧者井堙木刋郑人怨之夏六月郑子展子产帅车七百乗伐陈宵突陈城遂入之陈侯免拥社子美入数俘而出司徒致民司马致节司空致地乃还秋八月郑子产献捷于晋戎服将事晋人问陈之罪对曰昔虞阏父为周陶正以服事我先王我先王赖其利器用也与其神明之后也庸以元女大姬妃胡公而封诸陈以备三恪则我周之自出至于今是頼桓公之乱蔡人欲立其出我先君庄公奉五父而立之蔡人杀之我又与蔡人奉戴厉公至于庄宣皆我之自立夏氏之乱成公播荡又我之自入君所知也今陈忘周之大徳蔑我大惠弃我姻亲介恃楚衆以冯陵我敝邑不可亿逞我是以有往年之告未获成命则有我东门之役当陈隧者井堙木刋敝邑大惧不竞而耻大姬天诱其𠂻启敝邑心陈知其罪授手于我用敢献功晋人曰何故侵小对曰先王之命唯罪所在各致其辟且昔天子之地一圻列国一同自是以衰今大国多数圻矣若无侵小何以至焉晋人曰何故戎服对曰我先君武庄为平桓卿士城濮之役文公布命曰各复旧职命我文公戎服辅王以授楚捷不敢废王命故也士庄伯不能诘复于赵文子文子曰其辞顺犯顺不祥乃受之冬十月子展相郑伯如晋拜陈之功子西复伐陈陈及郑平仲尼曰志有之言以足志文以足言不言谁知其志言之无文行而不逺晋为伯郑入陈非文辞不为功慎辞哉十二月晋程郑卒子产始知然明问为政焉对曰视民如子见不仁者诛之如鴈鹯之逐鸟雀也子产喜以语子大叔且曰他日吾见蔑之面而已今吾见其心矣子大叔问政于子产子产曰政如农功日夜思之思其始而成其终朝夕而行之行无越思如农之有畔其过鲜矣经二十六年冬楚子蔡侯陈侯伐郑传二十六年郑伯赏入陈之功三月甲寅朔享子展赐之先路三命之服先八邑赐子产次路再命之服先六邑子产辞邑曰自上以下降杀以两礼也臣之位在四且子展之功也臣不敢及赏礼请辞邑公固予之乃受三邑公孙挥曰子产其将知政矣让不失礼夏楚子秦人侵郑五月至于城麇郑皇颉戍之出与楚师战败穿封戍囚皇颉楚人以皇颉归印菫父与皇颉戍城麇楚人囚之以献于秦郑人取货于印氏以请之子大叔为令正以为请子产曰不获受楚之功而取货于郑不可谓国秦不其然若曰拜君之勤郑国微君之惠楚师其犹在敝邑之城下其可弗从遂行秦人不予更币从子产而后获之秋七月郑伯如晋叔向曰郑七穆罕氏其后亡者也子展俭而壹郑伯归自晋使子西如晋聘辞曰寡君来烦执事惧不免于戾使夏谢不敏君子曰善事大国冬十月楚子伐郑郑人将御之子产曰晋楚将平诸侯将和楚王是故昧于一来不如使逞而归乃易成也夫小人之性衅于勇啬于祸以足其性而求名焉者非国家之利也若何从之子展説不御宼十二月乙酉入南里堕其城涉于乐氏门于师之梁县门发获九人焉涉于汜而归传二十七年秋七月郑伯享赵孟于垂陇子展伯有子西子产子大叔二子石从赵孟曰七子从君以宠武也请皆赋以卒君贶武亦以观七子之志子展赋草虫赵孟曰善哉民之主也抑武也不足以当之伯有赋鹑之贲贲赵孟曰牀第之言不踰阈况在野乎非使人之所得闻也子西赋黍苗之四章赵孟曰寡君在武何能焉子产赋隰桑赵孟曰武请受其卒章子大叔赋野有蔓草赵孟曰吾子之惠也印段赋蟋蜶赵孟曰善哉保家之主也吾有望矣公孙段赋桑扈赵孟曰匪交匪敖福将焉往若保是言也欲辞福禄得乎卒享文子告叔向曰伯有将为戮矣诗以言志志诬其上而公怨之以为賔荣其能久乎幸而后亡叔向曰然巳侈所谓不及五稔者夫子之谓矣文子曰其余皆数世之主也子展其后亡者也在上不忘降印氏其次也乐而不荒乐以安民不淫以使之后亡不亦可乎传二十八年春无氷梓慎曰今兹宋郑其饥乎蔡侯之如晋也郑伯使游吉如楚及汉楚人还之曰宋之盟君实亲辱今吾子来寡君谓吾子姑还吾将使驿奔问诸晋而以告子大叔曰宋之盟君命将利小国而亦使安定其社稷镇抚其民人以礼承天之休此君之宪令而小国之望也寡君是故使吉奉其皮币以嵗之不易聘于下执事今执事有命曰女何与政令之有必使而君弃而封守跋涉山川蒙犯霜露以逞君心小国将君是望敢不唯命是聴无乃非盟载之言以阙君徳而执事有不利焉小国是惧不然其何劳之敢惮子大叔归复命九月郑游吉如晋告将朝于楚以从宋之盟子产相郑伯以如楚舍不为坛外仆言曰昔先大夫相先君适四国未尝不为坛自是至今亦皆循之今子草舍无乃不可乎子产曰大适小则为坛小适大苟舍而巳焉用坛侨闻之大适小有五美宥其罪戾赦其过失救其菑患赏其徳刑教其不及小国不困怀服如归是故作坛以昭其功宣告后人无怠于德小适大有五恶説其罪戻请其不足行其政事共其职贡从其时命不然则重其币帛以贺其福而弔其凶皆小国之祸也焉用作坛以昭其祸所以告子孙无昭祸焉可也冬十二月公如楚过郑郑伯不在伯有迋劳于黄崖不敬穆叔曰伯有无戾于郑郑必有大咎敬民之主也而弃之何以承守郑人不讨必受其辜济泽之阿行潦之苹藻寘诸宗室季兰尸之敬也敬可弃乎传二十九年夏五月郑子展卒子皮即位于是郑饥而未及麦民病子皮以子展之命饩国人栗户一钟是以得郑国之民故罕氏常掌国政以为上卿宋司城子罕闻之曰邻于善民之望也六月呉季札聘于郑见子产如旧相识与之缟带子产献纻衣焉谓子产曰郑之执政侈难将至矣政必及子子为政慎之以礼不然郑国将败冬十一月郑伯有使公孙黒如楚辞曰楚郑方恶而使余往是杀余也伯有曰世行也子晳曰可则往难则已何世之有伯有将强使之子晳怒将伐伯有氏大夫和之十二月已已郑大夫盟于伯有氏禆谌曰是盟也其与几何诗曰君子屡盟乱是用长今是长乱之道也祸未歇也必三年而后能纾然明曰政将焉往禆谌曰善之代不善天命也其焉辟子产举不踰等则位班也择善而举则世隆也天又除之夺伯有魄子西即世将焉辟之天祸郑久矣其必使子产息之乃犹可以戾不然将亡矣经三十年秋七月郑良霄出奔许自许入于郑郑人杀良霄传三十年春正月子产相郑伯以如晋叔向问郑国之政焉对曰吾得见与否在此嵗也驷良方争未知所成若有所成吾得见乃可知也叔向曰不既和矣乎对曰伯有侈而愎子晳好在人上莫能相下也虽其和也犹相积恶也恶至无日矣夏四月已亥郑伯及其大夫盟君子是以知郑难之不已也六月郑子产如陈涖盟归复命告大夫曰陈亡国也不过十年矣秋七月郑伯有耆酒为窟室而夜饮酒击钟焉朝至未巳朝者曰公焉在其人曰吾公在壑谷皆自朝布路而罢既而朝则又将使子晳如楚归而饮酒庚子子晳以驷氏之甲伐而焚之伯有奔雍梁醒而后知之遂奔许大夫聚谋子皮曰仲虺之志云乱者取之亡者侮之推亡固存国之利也罕驷丰同生伯有汰侈故不免人谓子产就直助彊子产曰岂为我徙国之祸难谁知所敝或主彊直难乃不生姑成吾所辛丑子产歛伯有氏之死者而殡之不及谋而遂行印叚从之子皮止之衆曰人不我顺何止焉子皮曰夫子礼于死者况生者乎遂自止之壬寅子产入癸夘子石入皆受盟于子晳氏乙巳郑伯及其大夫盟于大宫盟国人于师之梁之外伯有闻郑人之盟巳也怒闻子皮之甲不与攻已也喜曰子皮与我矣癸丑晨自墓门之渎入因马师颉介于襄库以伐旧北门驷带率国人以伐之皆召子产子产曰兄弟而及此吾从天所与伯有死于羊肆子产襚之枕之股而哭之敛而殡诸伯有之臣在市侧者既而葬诸斗城子驷氏欲攻子产子皮怒之曰礼国之干也杀有礼祸莫大焉乃止于是游吉如晋还闻难不入复命于介八月甲子奔晋驷带追之及酸枣与子上盟用两珪质于河使公孙肸入盟大夫已已复归书曰郑人杀良霄不称大夫言自外入也于子蟜之卒也将葬公孙挥与禆灶晨㑹事焉过伯有氏其门上生莠子羽曰其莠犹在乎于是嵗在降娄降娄中而旦禆灶指之曰犹可以终嵗嵗不及此次也已及其亡也嵗在娵訾之口其明年乃及降娄仆展从伯有与之皆死羽颉出奔晋为任大夫鸡泽之㑹郑乐成奔楚适晋羽颉因之与之比而事赵文子言伐郑之说焉以宋之盟故不可子皮以公孙鉏为马师冬十月郑子皮授子产政辞曰国小而偪族大宠多不可为也子皮曰虎帅以聼谁敢犯子子善相之国无小小能事大国乃寛子产为政有事伯石赂与之邑子大叔曰国皆其国也奚独赂焉子产曰无欲实难皆得其欲以从其事而要其成非我有成其在人乎何爱于邑邑将焉往子大叔曰若四国何子产曰非相违也而相从也四国何尤焉郑书有之曰安定国家必大焉先姑先安大以待其所归既伯石惧而归邑卒与之伯有既死使大史命伯石为卿辞大史退则请命焉复命之又辞如是三乃受䇿入拜子产是以恶其为人也使次已位晁补之曰以子产之贤察伯石之伪而恶之可以废矣顾乃宠之使次已位何也以谓废之则力未可为若耻与同列而巳自去耶则郑不可以无子产故宁少假焉且与之偕而不自去为郑国虑故也呜唿君子之驭小人有道抑孔子所谓人而不仁疾之巳甚乱也子产其惧此也子产使都鄙有章上下有服田有封洫庐井有伍大人之忠俭者从两与之泰侈者因而毙之丰卷将祭请田焉弗许曰唯君用鲜衆给而已子张怒退而徴役子产奔晋子皮止之而逐丰卷丰卷奔晋子产请其田里三年而复之反其田里及其入焉从政一年与人诵之曰取我衣冠而褚之取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之传三十一年公薨之月子产相郑伯以如晋晋侯以我䘮故未之见也子产使尽壊其馆之垣而纳车马焉士文伯让之曰敝邑以刑政之不修宼盗充斥无若诸侯之属辱在寡君者何是以令吏人完客所馆髙其闬闳厚其墻垣以无忧客使今吾子壊之虽从者能戒其若异客何以敝邑之为盟主缮完葺墙以待賔客若皆毁之其何以共命寡君使匄请命对曰以敝邑褊小介于大国诛求无时是以不敢宁居悉索敝赋以来㑹时事逢执事之不间而未得见又不获闻命未知见时不敢输币亦不敢暴露其输之则君之府实也非荐陈之不敢输也其暴露之则恐燥湿之不时而朽蠧以重敝邑之罪侨闻文公之为盟主也宫室卑庳无观台榭以崇大诸侯之馆馆如公寝库廏缮修司空以时平易道路圬人以时塓馆宫室诸侯賔至甸设庭燎仆人巡宫车马有所賔从有代巾车脂辖𨽻人牧圉各瞻其事百官之属各展其物公不留賔而亦无废事忧乐同之事则巡之教其不知而恤其不足賔至如归无宁菑患不畏宼盗而亦不患燥湿今铜鞮之宫数里而诸侯舍于𨽻人门不容车而不可踰越盗贼公行而夭疠不戒賔见无时命不可知若又勿壊是无所藏币以重罪也敢请执事将何所命之虽君之有鲁丧亦敝邑之忧也若获荐币修垣而行君之惠也敢惮勤劳文伯复命赵文子曰信我实不徳而以𨽻人之垣以赢诸侯是吾罪也使士文伯谢不敏焉晋侯见郑伯有加礼厚其宴好而归之乃筑诸侯之馆叔向曰辞之不可已也如是夫子产有辞诸侯頼之若之何其释辞也诗曰辞之辑矣民之协矣辞之绎矣民之莫矣其知之矣郑子皮使印叚如楚以适晋告礼也十二月北宫文子相卫襄公以如楚过郑印段迋劳于棐林如聘礼而以劳辞文子入聘子羽为行人冯简子与子大叔逆客事毕而出言于卫侯曰郑有礼其数世之福也其无大国之讨乎子产之从政也择能而使之冯简子能断大事子大叔美秀而文公孙挥能知四国之为而辨于其大夫之族姓班位贵贱能否而又善为辞令禆谌能谋谋于野则获谋于邑则否郑国将有诸侯之事子产乃问四国之为于子羽且使多为辞令与禆谌乘以适野使谋可否而告冯简子使断之事成乃授子大叔传使行之以应对賔客是以鲜有败事北宫文子所谓有礼也郑人游于乡校以论执政然明谓子产曰毁乡校何如子产曰何谓夫人朝夕退而游焉以议执政之善否其所善者吾则行之其所恶者吾则改之是吾师也若之何毁之我闻忠善以损怨不闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也然明曰蔑也今而后知吾子之信可事也小人实不才若果行此其郑国实頼之岂唯二三臣仲尼闻是语也曰以是观之人谓子产不仁吾不信也子皮欲使尹何为邑子产曰少未知可否子皮曰愿吾爱之不吾叛也使夫往而学焉夫亦愈知治矣子产曰不可人之爱人求利之也今吾子爱人则以政犹未能操刀而使割也其伤实多子之爱人伤之而已其谁敢求爱于子子于郑国栋也栋折榱崩侨将厌焉敢不尽言子有美锦不使人学制焉大官大邑身之所庇也而使学者制焉其为美锦不亦多乎侨闻学而后入政未闻以政学者也若果行此必有所害譬如田猎射御贯则能获禽若未尝登车射御则败绩厌覆是惧何暇思获子皮曰善哉虎不敏吾闻君子务知大者逺者小人务知小者近者我小人也衣服附在吾身我知而慎之大官大邑所以庇身也我逺而慢之微子之言吾不知也他日我曰子为郑国我为吾家以庇焉其可也今而后知不足自今请虽吾家聴子而行子产曰人心之不同如其面焉吾岂敢谓子面如吾面乎抑心所谓危亦以告也子皮以为忠故委政焉子产是以能为郑国昭公经元年春叔孙豹㑹晋赵武楚公子围齐国弱宋向戍卫齐恶陈公子招蔡公孙归生郑罕虎许人曹人于虢传元年春楚公子围聘于郑且娶于公孙段氏伍举为介将入馆郑人恶之使行人子羽与之言乃馆于外既聘将以衆逆子产患之使子羽辞曰以敝邑褊小不足以容从者请墠聴命令尹命大宰伯州犂对曰君辱贶寡大夫围谓围将使丰氏抚有而室围布几筵告于庄共之庙而来若野赐之是委君贶于草莽也是寡大夫不得列于诸卿也不宁唯是又使围蒙其先君将不得为寡君老其蔑以复矣唯大夫图之子羽曰小国无罪恃实其罪将恃大国之安靖巳而无乃包藏祸心以图之小国失恃而惩诸侯使莫不憾者距违君命而有所壅塞不行是惧不然敝邑馆人之属也其敢爱丰氏之祧伍举知其有备也请垂櫜而入许之正月乙未入逆而出遂㑹于虢寻宋之盟也郑徐吾犯之妹美公孙楚聘之矣公孙黒又使强委禽焉犯惧告子产子产曰是国无政非子之患也唯所欲与犯请于二子请使女择焉皆许之子晳盛饰入布币而出子南戎服入左右射超乗而出女自房观之曰子晳信美矣抑子南夫也夫夫妇妇所谓顺也适子南氏子晳怒既而櫜甲以见子南欲杀之而取其妻子南知之执戈逐之及冲击之以戈子晳伤而归告大夫曰我好见之不知其有异志也故伤大夫皆谋之子产曰直钧幼贱有罪罪在楚也乃执子南而数之曰国之大节有五女皆奸之畏君之威聼其政尊其贵事其长养其亲五者所以为国也今君在国女用兵焉不畏威也奸国之纪不聼政也子晳上大夫女嬖大夫而弗下之不尊贵也幼而不忌不事长也兵其从兄不养亲也君曰余不女忍杀宥女以逺勉速行乎无重而罪五月庚辰郑放游楚于吴将行子南子产咨于大叔大叔曰吉不能亢身焉能亢宗彼国政也非私难也子图郑国利则行之又何疑焉周公杀管叔而蔡蔡叔夫岂不爱王室故也吉若获戾子将行之何有于诸游郑为游楚乱故六月丁已郑伯及其大夫盟于公孙段氏罕虎公孙段印段游吉驷带私盟于闺门之外实薫隧公孙黒彊与于盟使大史书其名且曰七子子产弗讨晋侯有疾郑伯使公孙侨如晋聘经二年秋郑杀其大夫公孙黒传二年秋郑公孙黒将作乱欲去游氏而代其位伤疾作而不果驷氏与诸大夫欲杀之子产在鄙闻之惧弗及乘遽而至使吏数之曰伯有之乱以大国之事而未尔讨也尔有乱心无厌国不女堪专伐伯有而罪一也昆弟争室而罪二也薫隧之盟女矫君位而罪三也有死罪三何以堪之不速死大刑将至再拜稽首辞曰死在朝夕无助天为虐子产曰人谁不死凶人不终命也作凶事为凶人不助天其助凶人乎请以印为褚师子产曰印也若才君将任之不才将朝夕从女女罪之不恤而又何请焉不速死司宼将至七月壬寅缢尸诸周氏之衢加木焉十一月郑印段如晋弔晁补之曰子产为郑叔向为晋晏婴为齐皆三国季世而晋齐甚焉初子皮授子产政辞曰国小而偪族大宠多不可为也及为政有事伯石赂与之邑子大叔曰国皆其国也奚独赂焉子产曰无欲实难卒与之夫为政而令不行于公族至有所欲使而用赂国于何有哉然子产所以为此抑可言矣子南子晳之争子南直也若罪其用戈则子晳先櫜甲往杀子南子南用戈但应之也而曰直钧幼贱有罪罪在子南虽后子晳强与于盟亦弗即讨则其忍可知矣及子晳获罪然后方数以大国之事未尔讨而摘其昆弟争室至此则晳之直安在哉乘遽而至迫以缢死则子产本心可见矣惟初忍而后决始逆而终伸事定国靖而衆方知其心是乃子产所以为贤而称于孔子也昭三年齐侯使晏婴请继室于晋叔向从之宴相与语曰齐其何如晏子曰此季世也吾弗知齐其为陈氏矣叔向曰然虽吾公室亦季世也政在家门民无所依夫以郑晋齐三国有臣若是然至世微政去皆不能救郑未裂于彊臣子产犹因事正之晋齐将亡贤如叔向平仲特相与私语而太息岂不哀哉传三年春王正月郑游吉如晋送少姜之𦵏夏四月郑伯如晋公孙段相甚敬而卑礼无违者晋侯嘉焉授之以䇿曰子丰有劳于晋国余闻而弗忘赐女州田以胙乃旧勲伯石再拜稽首受䇿以出君子曰礼其人之急也乎伯石之汰也一为礼于晋犹荷其禄况以礼终始乎诗曰人而无礼胡不遄死其是之谓乎秋七月郑罕虎如晋贺夫人且告曰楚人曰徴敝邑以不朝立王之故敝邑之往则畏执事其谓寡君而固有外心其不往则宋之盟云进退罪也寡君使虎布之宣子使叔向对曰君若辱有寡君在楚何害修宋盟也君苟思盟寡君乃知免于戾矣君若不有寡君虽朝夕辱于敝邑寡君猜焉君实有心何辱命焉君其往也苟有寡君在楚犹在晋也冬十月郑伯如楚子产相楚子享之赋吉日既享子产乃具田备王以田江南之夣传四年秋九月郑子产作丘赋国人谤之曰其父死于路已为虿尾以令于国国将若之何子寛以告子产曰何害苟利社稷死生以之且吾闻为善者不改其度故能有济也民不可逞度不可改诗曰礼义不愆何恤于人言吾不迁矣浑罕曰国氏其先亡乎君子作法于凉其敝犹贪作法于贪敝将若之何姬在列者蔡及曹滕其先亡乎偪而无礼郑先卫亡偪而无法政不率法而制于心民各有心何上之有传五年春郑罕虎如齐娶于子尾氏晏子骤见之陈桓子问其故对曰能用善人民之主也传六年春三月郑人铸刑书叔向使诒子产书曰始吾有虞于子今则巳矣昔先王议事以制不为刑辟惧民之有争心也犹不可禁御是故闲之以义纠之以政行之以礼守之以信奉之以仁制为禄位以劝其从严断刑罚以威其淫惧其未也故诲之以忠耸之以行教之以务使之以和临之以敬涖之以彊断之以刚犹求圣晢之上明察之官忠信之长慈惠之师民于是乎可任使也而不生祸乱民知有辟则不忌于上并有争心以徴于书而徼幸以成之弗可为矣夏有乱政而作禹刑商有乱政而作汤刑周有乱政而作九刑三辟之兴皆叔世也今吾子相郑国作封洫立谤政制㕘辟铸刑书将以靖民不亦难乎诗曰仪式刑文王之徳日靖四方又曰仪刑文王万邦作孚如是何辟之有民知争端矣将弃礼而征于书锥刀之末将尽争之乱狱滋丰贿赂并行终子之世郑其败乎肸闻之国将亡必多制其此之谓乎复书曰若吾子之言侨不才不能及子孙吾以救世也既不承命敢忘大惠士文伯曰火见郑其火乎火未出而作火以铸刑噐藏争辟焉火如象之不火何为夏六月丙戍郑灾楚公子弃疾如晋报韩子也过郑郑罕虎公孙侨游吉从郑伯以劳诸柤传七年夏郑子产聘于晋郑人相惊以伯有曰伯有至矣则皆走不知所往铸刑书之嵗二月或梦伯有介而行曰壬子余将杀带也明年壬寅余又将杀段也及壬子驷带卒国人孟惧齐燕平之月壬寅公孙段卒国人愈惧其明月子产立公孙洩及良止以抚之乃止子大叔问其故子产曰鬼有所归乃不为厉吾为之归也大叔曰公孙洩何为子产曰说也为身无义而图说从政有所反之以取媚也不媚不信不信民不从也及子产适晋赵景子问焉伯有犹能为鬼乎子产曰能人生始化曰魄既生魄阳曰魂用物精多则魂魄彊是以有精爽至于神明匹夫匹妇彊死其魂魄犹能冯依于人以为淫厉况良霄我先君穆公之胄子良之孙子耳之子敝邑之卿从政三世矣郑虽无腆抑谚曰蕞尔国而三世执其政柄其用物也𢎞矣其取精也多矣其族又大所冯厚矣而强死能为鬼不亦宜乎子皮之族饮酒无度故马师氏与子皮氏有恶齐师还自燕之月罕朔杀罕魋罕朔奔晋韩宣子问其位于子产子产曰君之羇臣苟得容以逃死何位之敢择卿违从大夫之位罪人以其罪降古之制也朔于敝邑亚大夫也其官马师也获戾而逃唯执政所寘之得免其死为惠大矣又敢求位宣子为子产之敏也使从嬖大夫传十年秋七月戊子晋平公卒郑伯如晋及河晋人辞之游吉遂如晋九月罕虎如晋葬平公也郑子皮将以币行子产曰䘮焉用币用币必百两百两必千人千人至将不行不行必尽用之㡬千人而国不亡子皮固请以行既葬诸侯之大夫欲因见新君叔孙昭子曰非礼也弗聴叔向辞之曰大夫之事毕矣而又命孤孤斩焉在衰绖之中其以嘉服见则䘮礼未毕其以䘮服见是重受弔也大夫将若之何皆无辞以见子皮尽用其币归谓子羽曰非知之实难将在行之夫子知之矣我则不足书曰欲败度纵败礼我之谓矣夫子知度与礼矣我实纵欲而不能自克也经十有二年春三月壬申郑伯嘉卒夏五月𦵏郑简公传十二年春三月郑简公卒将为𦵏除及游氏之庙将毁焉子大叔使其除徒执用以立而无庸毁曰子产过女而问何故不毁乃曰不忍庙也诺将毁矣既如是子产乃使辟之司墓之室有当道者毁之则朝而塴弗毁则日中而塴子大叔请毁之曰无若诸侯之賔何子产曰诸侯之賔能来㑹吾䘮岂惮日中无损于賔而民不害何故不为遂弗毁日中而葬君子谓子产于是乎知礼礼无毁人以自成也夏郑伯如晋朝嗣君也晋侯享诸侯子产相郑伯辞于享请免䘮而后聴命晋人许之礼也六月𦵏郑简公春秋分记卷六十九春秋分记卷七十钦定四库全书春秋分记卷七十宋程公说撰郑世本第三定公献公声公定公昭公传十三年秋七月晋合诸侯于平丘子产子大叔相郑伯以㑹子产以幄幕九张行子大叔以四十既而悔之毎舍损焉及㑹如之八月甲戍同盟于平丘令诸侯日中造于除癸酉退朝子产命外仆速张于除子大叔止之使待明日及夕子产闻其未张也使速往乃无所张矣及盟子产争承曰昔天子班贡轻重以列列尊贡重周之制也卑而贡重者甸服也郑伯男也而使从公侯之贡惧弗给也敢以为请诸侯靖兵好以为事行理之命无月不至贡之无艺小国有阙所以得罪也诸侯修盟存小国也贡献无极亡可待也存亡之制将在今矣自日中以争至于昏晋人许之既盟子大叔咎之曰诸侯若讨其可渎乎子产曰晋政多门贰偷之不暇何暇讨国不竞亦陵何国之为子产归未至闻子皮卒哭且曰吾巳无为为善矣唯夫子知我仲尼谓子产于是行也足以为国基矣诗云乐只君子邦家之基子产君子之求乐者也且曰合诸侯艺贡事礼也传十六年春三月晋韩起聘于郑郑伯享之子产戒曰苟有位于朝无有不共恪孔张后至立于客间执政御之适客后又御之适县间客从而笑之事毕富子谏曰夫大国之人不可不慎也几为之笑而不陵我我皆有礼夫犹鄙我国而无礼何以求荣孔张失位吾子之耻也子产怒曰发命之不衷出令之不信刑之颇类狱之放纷㑹朝之不敬使命之不听取陵于大国罢民而无功罪及而弗知侨之耻也孔张君之昆孙子孔之后也执政之嗣也为嗣大夫承命以使周于诸侯国人所尊诸侯所知立于朝而祀于家有禄于国有赋于军䘮祭有职受脤归脤其祭在庙已有着位在位数世世守其业而忘其所侨焉得耻之辟邪之人而皆及执政是先王无刑罚也子宁以他规我宣子有环其一在郑商宣子谒诸郑伯子产弗与曰非官府之守器也寡君不知子大叔子羽谓子产曰韩子亦无几求晋国亦未可以贰晋国韩子不可偷也若属有谗人交鬬其间鬼神而助之以兴其凶怒侮之何及吾子何爱于一环其以取憎于大国也盍求而与之子产曰吾非偷晋而有二心将终事之是以弗与忠信故也侨闻君子非无贿之难立而无令名之患侨闻为国非不能事大字小之难无礼以定其位之患夫大国之人令于小国而皆获其求将何以给之一共一否为罪滋大大国之求无礼以斥之何餍之有吾且为鄙邑则失位矣若韩子奉命以使而求玉焉贪淫甚矣独非罪乎出一玉以起二罪吾又失位韩子成贪将焉用之且吾以玉贾罪不亦锐乎韩子买诸贾人既成贾矣商人曰必告君大夫韩子请诸子产曰日起请夫环执政弗义弗敢复也今买诸商人曰必以闻敢以为请子产对曰昔我先君桓公与商人皆出自周庸次比耦以艾杀此地斩之蓬蒿藜藋而共处之世有盟誓以相信也曰尔无我叛我无强贾毋或匄夺尔有利市宝贿我勿与知恃此质誓故能相保以至于今今吾子以好来辱而谓敝邑彊夺商人是教敝邑背盟誓也毋乃不可乎吾子得玉而失诸侯必不为也若大国令而共无艺郑鄙邑也亦弗为也侨若献玉不知所成敢私布之韩子辞玉曰起不敏敢求玉以徼二罪敢辞之吕祖谦曰子产不与宣子玉环后世徒曰子产能自立而巳不知子产之深意一则宣子在晋居六卿之长以宣子求之郑尚不与则下于宣子者必不敢求矣观宋乐氏以扬楯六十献赵简子范氏怒执宋之使终身不得反以此一事可见一则宣子在晋居六卿之中尚知畏义识道理犹可以告语故子产所以再三拒之借宣子以杜六卿诛求之心而宣子果辞玉以此见子产处事凡百见㣲知着则精审详宻如此夏六月郑六卿饯宣子于郊宣子曰二三君子请皆赋起亦以知郑志子齹赋野有蔓草宣子曰孺子善哉吾有望矣子产赋郑之羔裘宣子曰起不堪也子大叔赋褰裳宣子曰起在此敢勤子至于他人乎子大叔拜宣子曰善哉子之言是不有是事其能终乎子游赋风雨子旗赋有女同车子栁赋箨兮宣子喜曰郑其庻乎二三君子以君命贶起赋不出郑志皆昵燕好也二三君子数世之主也可以无惧矣宣子皆献马焉而赋我将子产拜使五卿皆拜曰吾子靖乱敢不拜徳宣子私觐于子产以玉与马曰子命起舍夫玉是赐我玉而免吾死也敢不借手以拜秋九月郑大旱使屠击祝款竖祔有事于桑山斩其木不雨子产曰有事于山蓻山林也而斩其木其罪大矣夺之官邑传十七年冬有星孛于大辰西及汉申须曰彗所以除旧布新也诸侯其有火灾乎梓慎曰往年吾见之是其征也火出而见今兹火出而章必火入而伏其居火也久矣其与不然乎火出于夏为三月于商为四月于周为五月夏数得天若火作其四国当之在宋卫陈郑乎宋大辰之虚也陈大皥之虚也郑祝融之虚也皆火房也星孛及汉汉水祥也卫颛顼之虚也故为帝丘其星为大水水火之牡也其以丙子若壬午作乎水火所以合也若火入而伏必以壬午不过其见之月郑禆灶言于子产曰宋卫陈郑将同日火若我用瓘斚王瓒郑必不火子产弗与经十有八年夏五月壬午宋卫陈郑灾传十八年夏五月火始昏见丙子风梓慎曰是谓融风火之始也七日其火作乎戊寅风甚壬午大甚宋卫陈郑皆火梓慎登大庭氏之库以望之曰宋卫陈郑也数日皆来告火禆灶曰不用吾言郑又将火郑人请用之子产不可子大叔曰宝以保民也若有火国㡬亡可以救亡子何爱焉子产曰天道逺人道迩非所及也何以知之灶焉知天道是亦多言矣岂不或信遂不与亦不复火郑之未灾也里析告子产曰将有大祥民震动国几亡吾身泯焉弗良及也国迁其可乎子产曰虽可吾不足以定迁矣及火里析死矣未葬子产使舆三十人迁其柩火作子产辞晋公子公孙于东门使司宼出新客禁旧客勿出于宫使子寛子上巡羣屏摄至于大宫使公孙登徙大龟使祝史徙主祏于周庙告于先君使府人库人各儆其事商成公儆司宫出旧宫人寘诸火所不及司马司宼列居火道行火所焮城下之人伍列登城明日使野司宼各保其征郊人助祝史除于国北禳火于𤣥𠖇回禄祈于四鄘书焚室而寛其征与之材三日哭国不市使行人告于诸侯宋卫皆如是陈不救火许不弔灾君子是以知陈许之先亡也秋七月郑子产为火故大为社祓禳于四方振除火灾礼也乃简兵大蒐除子大叔之庙在道南其寝在道北其庭小过期三日使除徒陈于道南庙北曰子产过女而命速除乃毁于而乡子产朝过而怒之除者南毁子产及冲使从者止之曰毁于北方火之作也子产授兵登陴子大叔曰晋无乃讨乎子产曰吾闻之小国忘守则危况有灾乎国之不可小有备故也既晋之邉吏让郑曰郑国有灾晋君大夫不敢宁居卜筮走望不爱牲玉郑之有灾寡君之忧也今执事然授兵登陴将以谁罪邉人恐惧不敢不告子产对曰若吾子之言敝邑之灾君之忧也敝邑失政天降之灾又惧谗慝之间谋之以启贪人荐为敝邑不利以重君之忧幸而不亡犹可説也不幸而亡君虽忧之亦无及也郑有他竟望走在晋既事晋矣其敢有二心传十九年是嵗也郑驷偃卒子游娶于晋大夫生丝弱其父兄立子瑕子产憎其为人也且以为不顺弗许亦弗止驷氏耸他日丝以告其舅冬晋人使以币如郑问驷乞之立故驷氏惧驷乞欲逃子产弗遣请龟以卜亦弗予大夫谋对子产不待而对客曰郑国不天寡君之二三臣札瘥夭昏今又䘮我先大夫偃其子幼弱其一二父兄惧队宗主私族于谋而立长亲寡君与其二三老曰抑天实剥乱是吾何知焉谚曰无过乱门民有兵乱犹惮过之而况敢知天之所乱今大夫将问其故抑寡君实不敢知其谁实知之平兵之㑹君寻旧盟曰无或失职若寡君之二三臣其即世者晋大夫而专制其位是晋之县鄙也何国之为辞客币而报其使晋人舍之郑大水龙鬬于时门之外洧渊国人谋为禜焉子产弗许曰我鬬龙不我觌也龙鬬我何觌焉禳之则彼其室也吾无求于龙龙亦无求于我乃止传二十年冬郑子产有疾谓子大叔曰我死子必为政唯有徳者能以寛服民其次莫如勐夫火烈民望而畏之故鲜死焉水懦弱民狎而翫之则多死焉故寛难疾数月而卒大叔为政不忍勐而寛郑国多盗取人于萑苻之泽大叔悔之曰吾早从夫子不及此兴徒兵以攻萑苻之盗尽杀之盗少止仲尼曰善哉政寛则民慢慢则纠之以勐勐则民残残则施之以寛寛以济勐勐以济寛政是以和诗曰民亦劳止汔可小康惠此中国以绥四方施之以寛也无从诡随以谨无良式遏寇虐惨不畏明纠之以勐也柔逺能迩以定我王平之以和也又曰不竞不絿不刚不柔布政优优百禄是道和之至也及子产卒仲尼闻之出涕曰古之遗爱也马永卿曰子产长于孔子三十五歳孔子以鲁襄公二十二年庚戌生推而上之得郑悼公元年嵗在乙亥而子产生简公三年子驷当国子耳为司空子孔为司徒冬十月尉止等作乱攻执政于朝子产讨平之时年二十四矣简公之十二年丁未子产为卿时年三十三虽为卿而在衆卿之下至二十二年季札适郑谓子产曰政将归子二十三年郑有良霄之乱子产平之始为政史记年纪声公五年子产卒左氏昭公二十年郑子产有疾疾数月而卒而郑定公之八年也其去声公之五年乃隔二十五年不应如此悬逺恐有一误郑悼公之元年乙亥至定公八年已夘计共五年若至声公五年乙已计三十一年当郑釐公之时方晋悼公楚共王争为盟主而郑在二大国之间楚师朝至朝从楚盟晋师暮至暮从晋盟故郑以玉帛待而求彊者庇焉及子产为政悼公巳薨平公嗣位志不在诸侯六卿更用事而公室卑矣是时楚有郏敖之难继以灵王平王之乱而楚衰矣或有疑孔子子产之年不应相去如此然子产平尉止之乱乃襄公之十年后十三年孔子生昭公二十五年晋赵简子问礼于子大叔对曰吉也闻诸先大夫子产云传二十五年夏㑹于黄父子大叔见赵简子问揖让周旋之礼焉对曰是仪也非礼也简子曰敢问何谓礼对曰吉也闻诸先大夫子产曰夫礼天之经也地之义也民之行也简子曰甚哉礼之大也对曰礼上下之纪天地之经纬也民之所以生也是以先王尚之故人之能自曲直以赴礼者谓之成人大不亦宜乎简子曰鞅也请终身守此言也经二十有八年夏四月丙戍郑伯宁卒六月葬郑定公献公昭公传三十年夏晋顷公卒秋八月葬游吉弔且送葬魏献子使士景伯诘之曰悼公之䘮子西弔子蟜送葬今吾子无贰何故对曰诸侯所以归晋君礼也礼也者小事大小字小之谓事大在共其时命字小在恤其所无以敝邑居大国之间共其职贡与其备御不虞之患岂忘共命先王之制诸侯之䘮士弔大夫送葬唯嘉好聘享三军之事于是乎使卿晋之䘮事敝邑之闲先君有所助执绋矣若其不闲虽士大夫有所不获数矣大国之惠亦庆其加而不讨其乏明底其情取备而已以为礼也灵王之䘮我先君简公在楚我先大夫印段实往敝邑之少卿也王吏不讨恤所无也今大夫曰女盍从旧旧有丰有省不知所从从其丰则寡君幼弱是以不共从其省则吉在此矣唯大夫图之晋人不能诘定公传四年春㑹于召陵晋人假羽旄于郑郑人与之反自召陵郑子大叔未至而卒晋赵简子为之临甚哀曰黄父之㑹夫子语我九言曰无始乱无怙富无恃宠无违同无傲礼无骄能无复怒无谋非徳无犯非义经六年春王正月癸亥郑游速帅师灭许以许男斯归二月公侵郑传六年春郑灭许因楚败也二月公侵郑取匡为晋讨郑之伐胥靡也夏郑伐冯滑胥靡负黍狐人阙外经七年秋齐侯郑伯盟于咸传七年秋齐侯郑伯盟于咸徴㑹于卫经八年秋七月晋士鞅帅师侵郑遂侵卫冬卫侯郑伯盟于曲濮传八年秋晋士鞅㑹成桓公侵郑围虫牢报伊阙也冬郑驷歂嗣子大叔为政经九年夏四月戊申郑伯虿卒六月葬郑献公传九年春驷歂杀邓析而用其竹刑君子谓子然于是不忠苟有可以加于国家者弃其邪可也静女之三章取彤管焉竿旄何以告之取其忠也故用其道不弃其人诗云蔽芾甘棠勿翦勿伐召伯所茇思其人犹爱其树况用其道而不恤其人乎子然无以劝能矣晁补之曰郑自子产铸刑书而叔向难子产固自以救世邓析又改焉其不得巳而用可知矣邓析春秋时乱人之雄也破律改作王制之所诛夫天下无王而诸侯有政能使乱人不得作是乃驷歂所以为贤也君子不以人废言故邓析虽邪竹刑有时而或用不以言取人故邓析虽能为竹刑不足以救死而传载君子之言谓子然不忠夫子然可谓忠矣诛一邪臣不过忠于郑去一乱人之雄忠于先王后世之人多矣而又以谓苟可以加于国家者弃其邪可也夫谓之邪矣何可以加于国家哉李斯为秦立法汉灭秦亦因之不害于治然汉用李斯可存之法则善使李斯而在汉虽欲不弃得乎哉又列子载邓析被杀事异而意同曰邓析操两可之説设无穷之辞当子产为政数难子产子产屈之俄而诛之以谓邓析非能屈子产不得不屈子产非能诛邓析不得不诛虽不云驷歂杀之要邓析之不可不诛列子亦云尔也声公定公经十年冬齐侯卫侯郑游速㑹于安甫经十有一年冬及郑平叔还如郑涖盟传十一年冬及郑年始叛晋也传十四年冬晋人败郑师及范氏之师于百泉经十有五年夏五月郑罕逹帅师伐宋传十五年夏五月郑罕达败宋师于老丘哀公经二年秋八月甲戍晋赵鞅帅师及郑罕逹帅师战于鐡郑师败绩传五年郑驷秦富而侈嬖大夫也而常陈卿之车服于其庭郑人恶而杀之子思曰诗曰不解于位民之攸塈不守其位而能久者鲜矣商颂曰不僣不滥不敢怠皇命以多福经七年春宋皇瑗帅师侵郑冬郑驷𢎞帅师救曹传七年春宋师侵郑郑叛晋故也经九年春宋皇瑗帅师取郑师于雍丘秋宋公伐郑传九年春郑武子賸之嬖许瑕求邑无以与之请外取许之故围宋雍丘宋皇瑗围郑师毎日迁舍垒合郑师哭子姚救之大败二月甲戍宋取郑师于雍丘使有能者无死以郏张与郑罗归夏宋公伐郑经十年夏宋人伐郑经十有二年秋宋向巢帅师伐郑传十二年宋郑之间有隙地焉曰弥作顷丘玉畅嵒戈钖子产与宋人为成曰勿有是及宋平元之族自萧奔郑郑人为之城嵒戈钖九月宋向巢伐郑取钖杀元公之孙遂围嵒十二月郑罕逹救嵒丙申围宋师经十有三年春郑罕逹帅师取宋师于嵒传十三年春宋向魋救其师郑子賸使狥曰得桓魋者有赏魋也逃归遂取宋师于嵒获成讙郜延以六邑为虚传二十七年夏四月晋荀瑶帅师伐郑次于桐丘郑驷𢎞请救于齐陈成子救郑及留舒违谷七里谷人不知及濮雨不涉子思曰大国在敝邑之宇下是以告急今师不行恐无及也成子衣制杖戈马不出者助之鞭之知伯闻之乃还曰我卜伐郑不卜敌齐右郑始终春秋凡十六公书卒者十一不书者三有故者一声公后春秋经终自声公以下五世八十七年而韩灭之论曰楚方北征诸夏而陈蔡许郑适当其冲其为国也难哉陈蔡许始终春秋甘心为楚之从而郑介于晋楚谋国得失之异可覆视也善乎苏辙刘安世之推言之也辙之论曰郑之诸公桓武之后称庄公然其为人喜权而任数桓武之风衰焉叔段之乱诸大夫皆欲早为之所庄公之明足以制之然释而不问俟其恶成而后加之以大戮此非不忍于弟葢忍之至也孔子深探其心书曰郑伯克叚于鄢而左氏谓之郑志葢谓此也周平王桓王贰于虢公庄公既质王子取麦禾矣则又率齐而朝之伐宋而说之政不可得于是兵交中原射王中肩呜唿其忮心发于中卒不可制葢如此郑自庄公始畏楚穆襄之后无嵗不被晋楚之兵子驷子展为政不知所出惟其来者与之郑几于亡及晋悼公三帅诸侯以敝楚师楚不能争而子产受之以礼自固难晋楚之暴不能加焉诗曰谁能执热逝不以濯又曰无竞维人四方其训之吴季札过郑谓子产政将及子子为政必慎以礼不然郑国将败子产用之郑以复安如季子可谓知务矣哉安世之语曰郑蕞尔国又时有君臣之乱其后得子产然后郑乃安然子产为相时晋楚渐衰又能事晋楚大夫故终子产世可保无事区区小国摄乎大国之间自保已为难若妄作则灭亡矣传称子产善相小国谓此也故兼取之使学者由此以考郑一代之行事葢信而有证云春秋分记卷七十春秋分记卷七十一钦定四库全书春秋分记卷七十一宋程公说撰曹世本姬姓伯爵其先出自周文王子曹叔振铎成王克殷封之陶丘自振铎至桓公十二世国在今广济军定陶县桓公庄公僖公昭公共公文公宣公成公武公平公悼公声公隠公靖公伯阳桓公桓公经九年冬曹伯使其子射姑来朝传九年冬曹大子来朝賔之以上卿礼也享曹大子初献乐奏而叹施父曰曹大子其有忧乎非叹所也经十年春王正月庚申曹伯终生卒夏五月葬曹桓公庄公桓公传十四年春公㑹郑伯于曹曹人致饩礼也经十有六年春正月公㑹宋公蔡侯卫侯于曹传十六年春正月㑹于曹谋伐郑也庄公经十有四年春齐人陈人曹人伐宋经二十有三年冬十有一月曹伯射姑卒僖公庄公经二十有四年春王三月葬曹庄公冬戎侵曹曹羁出奔陈赤归于曹经二十有六年夏曹杀其大夫昭公僖公元年春王正月齐师宋师曹伯次于聂北救邢夏齐师宋师曹师城邢八月公㑹齐侯宋公郑伯曹伯邾人于柽经七年秋七月曹伯班卒冬葬曹昭公共公僖公经十有五年冬宋人伐曹传十五年冬宋人伐曹讨旧怨也经十有九年夏六月宋公曹人邾人盟于曹南秋宋人围曹经二十有八年春晋侯侵曹晋侯伐卫三月丙午晋侯入曹执曹伯畀宋人冬曹伯襄复归于曹传二十八年春晋侯将伐曹假道于卫卫人弗许还自南河济侵曹伐卫二月晋侯围曹门焉多死曹人尸诸城上晋侯患之聴舆人之谋曰称舍于墓师迁焉曹人兇惧因而攻之三月丙午入曹数之以其不用僖负羁而乗轩者三百人也且曰献状令无入僖负羁之宫而免其族报施也执曹伯分曹卫之田以畀宋人冬晋侯有疾曹伯之竖侯獳货筮史使以曹为解公说复曹伯晁补之曰货史而託神欺也利在复国忠也事顺而辞恭礼也行一欺而二善得侯獳有焉淮南王书曰子贡诈而全鲁诈不可以为恒弦髙诞而存郑诞不可以为恒夫道不可遵而功有难废故二子所以全存二国之名至今语曰屈寸而伸尺君子为之小枉而大直圣人行之也传三十一年春取济西田分曹地也自洮以南东傅于济尽曹地也文公传四年春曹伯如晋㑹正经九年秋八月曹伯襄卒冬葬曹共公文公文公经十有一年秋曹伯来朝传十一年秋曹文公来朝即位而来见也经十有五年夏曹伯来朝冬十有二月齐侯侵我西鄙遂伐曹入其郛传十五年夏曹伯来朝礼也诸侯五年再相朝以脩王命古之制也赵子辨疑曰案周礼诸侯犹各以年数朝天子若五年诸侯再相朝即须四面而往无停歇时矣以理推之诸侯除州伯之外当无相朝之限有事乃行耳冬齐侯侵我西鄙遂伐曹入其郛讨其来朝也宣公经三年秋宋师围曹经十有四年夏五月壬申曹伯夀卒秋九月葬曹文公宣公成公经七年夏五月曹伯来朝传七年夏曹宣公来朝经十有三年夏五月㑹伐秦曹伯庐卒于师冬葬曹宣公传十三年夏五月晋师以诸侯之师及秦师战于麻隧曹宣公卒于师曹人使公子负刍守使公子欣时逆曹伯之䘮秋负刍杀其大子而自立也诸侯乃请讨之晋人以其役之劳请俟他年冬葬曹宣公既葬子臧将亡国人皆将从之成公乃惧告罪且请焉乃反而致其邑檀弓下曰诸侯伐秦曹桓公卒于㑹诸侯请含使之袭成公成公经十有五年春三月癸丑公㑹晋侯卫侯郑伯曹伯宋世子成齐国佐邾人同盟于戚晋侯执曹伯归于京师传十五年春㑹于戚讨曹成公也执而归诸京师书曰晋侯执曹伯不及其民也君不道于其民诸侯讨而执之则曰某人执某侯不然则否刘敞权衡曰负刍杀大子而簒之国人不义举欲随公子欣时而亡此非不道而何且大者天地其次君臣有人杀其君反轻于不道其民乎有忍其君而非不道其民乎诸侯将见子臧于王而立之子臧辞曰前志有之曰圣逹节次守节下失节为君非吾节也虽不能圣敢失守乎遂逃奔宋经十有六年秋曹伯归自京师传十六年秋曹人请于晋曰自我先君宣公即世国人曰若之何忧犹未弭而又讨我寡君以亡曹国社稷之镇公子是大泯曹也先君无乃有罪乎若有罪则君列诸㑹矣君唯不遗徳刑以霸诸侯岂独遗诸敝邑敢私布之七月曹人复请于晋晋侯谓子臧反吾归而君子臧反曹伯归子臧尽致其邑与卿而不出襄公经十有七年夏卫石买帅师伐曹传十七年春卫孙蒯田于曹隧饮马于重丘毁其瓶重丘人闭门而訽之曰亲逐而君尔父为厉是之不忧而何以田为夏卫石买孙蒯伐曹取重丘曹人愬于晋经十有八年冬十月公㑹曹伯同围齐曹伯负刍卒于师武公襄公经十有九年春葬曹成公经二十有一年冬曹伯来朝传二十一年冬曹武公来朝始见也昭公经十有四年春三月曹伯滕卒秋葬曹武公平公昭公经十有八年春王正月曹伯须卒秋葬曹平公传十八年春三月曹平公卒秋葬曹平公悼公昭公经二十年夏曹公孙㑹自鄸出奔宋经二十有七年冬十月曹伯午卒声公昭公经二十有八年春王三月葬曹悼公隠公右声公隠公不志于春秋然吏记外纪所载者故存之靖公定公经八年春三月曹伯露卒秋七月葬曹靖公伯阳定公经十有二年夏卫公孟彄帅师伐曹传十二年夏卫公孟彄伐曹克郊经十有三年夏卫公孟彄帅师伐曹哀公经三年夏五月宋乐髠帅师伐曹经六年冬宋向巢帅师伐曹经七年秋宋人围曹冬郑驷𢎞帅师救曹传七年秋宋人围曹郑桓子思曰宋人有曹郑之患也不可以不救冬郑师救曹侵宋初曹人或梦衆君子立于社宫而谋亡曹曹叔振铎请待公孙彊许之旦而求之曹无之戒其子曰我死尔闻公孙彊为政必去之及曹伯阳即位好田弋曹鄙人公孙彊好弋获白鴈献之且言田弋之说说之因访政事大说之有宠使为司城以聴政梦者之子乃行彊言霸説于曹伯曹伯从之乃背晋而奸宋宋人伐之晋人不救筑五邑于其郊曰黍丘揖丘大城钟邘经八年春王正月宋公入曹以曹伯阳归传八年春宋公伐曹将还褚师子肥殿曹人诟之不行师待之公闻之怒命反之遂灭曹执曹伯及司城彊以归杀之右曹始终春秋凡十五公书卒者十一不书卒者三有故者一声公隠公之弑不见于春秋哀八年宋灭之论曰春秋志用兵轻重浅深各有不同而其甚莫极于灭灭者亡国之重辞曰上下同力也宋景公入曹以曹伯阳归春秋止书入而左氏传其事谓曹伯阳好田弋曹之鄙人公孙彊因进田弋之说阳好之彊因言霸说阳乃背晋而奸宋宋伐之晋不救而遂灭且曹实灭矣而书入者言其自灭也故削其见灭之迹犹虞之亡书晋人执虞公而不言灭也是罪在曹伯阳而恶不在宋也春秋笔削之法轻重抑扬厥有深㫖后之有国有家者听辩言以乱旧政好游田以废民事将自取灭亡而不之悟观春秋书曹伯阳之事可以鉴矣春秋分记卷七十一春秋分记卷七十二钦定四库全书春秋分记卷七十二宋程公说撰燕世本姬姓伯爵其先出自周同姓功臣曰君奭佐文武定天下有大功为周太保食邑于召曰召康公相成王主自陜以西诸侯封其子为北燕伯国僻且逺不通诸夏自召公至简公款二十九世始见于经案春秋又有南燕姞姓庄公二十年郑执燕仲父是也司马迁系之北燕误矣在河北化外幽州蓟县缪侯宣侯桓侯庄公襄公桓公宣公昭公武公文公懿公简公悼公共公平公惠公献公缪侯宣侯桓侯庄侯庄公传三十年冬遇于鲁济谋山戎也以其病燕故也襄公桓公宣公昭公武公文公懿公襄公传二十八年夏北燕伯朝于晋宋之盟故也简公襄公经二十九年秋九月齐高止出奔北燕昭公经三年冬北燕伯款出奔齐传三年燕简公多嬖宠欲去诸大夫而立其宠人冬燕大夫比以杀公之外嬖公惧奔齐书曰北燕伯款出奔齐罪之也经六年冬齐侯伐北燕传六年冬齐侯如晋请伐北燕也晋侯许之十二月齐侯遂伐北燕将纳简公晏子曰不入燕有君矣民不贰吾君贿左右谄谀作大事不以信未尝可也悼公昭公传七年春王正月癸已齐侯次于虢燕人行成曰敝邑知罪敢不听命先君之敝器请以谢罪公孙晢曰受服而退俟衅而动可也二月戊子盟于濡上燕人归燕姬赂以瑶瓮玉椟斝耳不克而还经十有二年春齐高偃帅师纳北燕伯于阳传十二年春齐高偃纳北燕伯款于唐因其衆也共公平公惠公按春秋昭三年书北燕伯款奔齐传曰燕简公奔齐书曰北燕伯款出奔齐罪之也史记则以款为惠公而以惠公为简公外纪又以前后皆为简公则是有两简公矣今依左传以伯款为简公而以平公之后者为惠公云献公右燕始终春秋凡十七公春秋不书献公以下后十三世而秦灭之论曰春秋中国诸侯霸彊代兴至于起自逺方而通上国则惟江南楚吴越焉燕召公之后国于北陆其地距中国亦逺与江南大略相似而僻陋滋甚终春秋世玉帛不通其在襄公之二十八年传言北燕伯朝于晋而名不书逮简公以嬖宠出奔因之略见于经世次年纪之详经传皆亡之虽然惟其僻逺而不与中国通也故歴春秋战国最为永世西都邵雍尝言曰燕处北陆之地去中原特逺苟不随韩赵魏齐楚较利刃争虚名则足以养徳待时观诸侯之变秦虽虎狼亦未易加害延十五六年后天下事未可知也雍之言其有以审之矣余因摭世本外纪古史等文参校异同缉其始终春秋传国之序以补燕阙文云春秋分记卷七十二春秋分记卷七十三钦定四库全书春秋分记卷七十三宋程公说撰秦世本嬴姓伯爵其先出自颛顼裔孙女之子大业生大贾与禹平水土佐舜调驯鸟兽赐姓嬴氏是为伯翳十九世非子为周孝王养马汧渭间马大蕃息孝王分为附庸而邑之秦使续氏嬴至曾孙秦仲宣王又命作大夫始有车马礼乐侍御之好国人美之秦仲之孙襄公为平王攘犬戎有功列为诸侯赐以岐丰之地襄公子文公七传更七十八年穆公始见于春秋国在今秦州陇城县文公宁公出子武公徳公宣公成公穆公康公共公桓公景公哀公惠公悼公文公宁公桓公传四年秋秦师侵芮败焉小之也冬王师秦师围魏执芮伯以归出子桓公传十年秋秦人纳芮伯万于芮武公徳公宣公成公穆公僖公传九年冬晋郄芮使夷吾重赂秦以求入齐隰朋帅师㑹秦纳晋惠公传十年丕郑聘于秦且谢缓赂冬秦伯使泠至报问传十一年夏秦晋伐戎以救周传十二年冬晋荐饥使乞籴于秦秦于是乎输粟于晋自雍及绛相继命之曰汎舟之役传十四年冬秦饥使乞籴于晋晋人弗与经十有五年冬十有一月壬戌晋侯及秦伯战于韩获晋侯传十五年秋秦伯伐晋三败及韩九月晋侯逆秦师使韩简视师复曰师少于我鬭士倍我壬戌战于韩原获晋侯以归穆姬闻晋侯将至以太子罃𢎞与女简璧登台而履薪焉使以免服衰绖逆且告曰上天降灾使我两君匪以玉帛相见而以兴戎若晋君朝以入则婢子夕以死夕以入则朝以死唯君裁之乃舎诸灵台大夫请以入公曰获晋侯以厚归也既而䘮归焉用之大夫其何有焉必归晋君公子絷曰不如杀之无聚慝焉子桑曰归之而质其大子必得大成晋未可灭而杀其君祗以成恶乃许晋平十月晋隂饴甥㑹秦伯盟于王城秦伯改馆晋侯是嵗晋又饥秦伯又饩之粟于是秦始征晋河东置官司焉传十九年冬秦取梁传二十二年秋秦晋迁陆浑之戎于伊川传二十三年秋九月晋惠公卒重耳及楚送诸秦公享之传二十四年春王正月秦伯纳之不书不告入也二月甲午晋师军于庐栁秦伯使公子絷如晋师三月晋侯潜㑹秦伯于王城传二十五年春秦伯师于河上纳王狐偃言于晋侯曰求诸侯莫如勤王诸侯信之且大义也晋侯辞秦师而下秋秦晋伐鄀鄀降秦师经二十有八年夏四月己巳晋侯齐师宋师秦师及楚人战于城濮冬公㑹晋侯齐侯宋公蔡侯郑伯陈子莒子邾子秦人于温经二十有九年夏六月㑹王人晋人宋人齐人陈人蔡人秦人盟于翟泉经三十年秋晋人秦人围郑传三十年九月甲午晋侯秦伯围郑佚之狐言于郑伯曰国危矣若使烛之武见秦君师必退夜缒而出见秦伯曰秦晋围郑郑既知亡矣越国以鄙逺君知其难也焉用亡郑以陪邻邻之厚君之薄也若舎郑以为东道主行李之往来共其乏困唯君图之秦伯说与郑人盟使杞子逢孙杨孙戍之乃还子犯请击之公曰不可微夫人之力不及此因人之力而敝之不仁失其所与不知以乱易整不武吾其还也亦去之传三十二年冬杞子自郑使告于秦曰郑人使我掌其北门之管若潜师以来国可得也穆公访诸蹇叔蹇叔曰劳师以袭逺非所闻也师劳力竭逺主备之无乃不可乎师之所为郑必知之勤而无所必有悖心且行千里其谁不知公辞焉召孟明西乞白乙使出师于东门之外蹇叔哭之曰孟子吾见师之出而不见其入也公使谓之曰尔何知中夀尔墓之木拱矣蹇叔之子与师哭而送之曰晋人御师必于殽殽有二陵焉其南陵夏后臯之墓也其北陵文王之所辟风雨也必死是间余收尔骨焉秦师遂东经三十有三年春王二月秦人入滑夏四月辛巳晋人及姜戎败秦师于殽传三十三年春秦师过周北门左右免胄而下超乗者三百乗王孙满尚幼观之言于王曰秦师轻而无礼必败轻则寡谋无礼则脱入险而脱又不能谋能无败乎及滑郑商人弦高将市于周遇之以乗韦先牛十二犒师曰寡君闻吾子将步师出于敝邑敢犒从者孟明曰郑有备矣不可冀也攻之不克围之不继吾其还也灭滑而还晋发命遽兴姜戎子墨衰绖夏四月辛巳败秦师于殽获百里孟明视西乞术白乙丙以归文嬴请三帅公许之先轸朝问秦囚公曰夫人请之吾舎之矣先轸怒曰武夫力而拘诸原妇人暂而免诸国堕军实而长寇雠亡无日矣公使阳处父追之及诸河则在舟中矣释左骖以公命赠孟明孟明稽首曰君之惠不以累臣衅鼓使归就戮于秦寡君之以为戮死且不朽若从君惠而免之三年将拜君赐秦伯素服郊次乡师而哭曰孤违蹇叔以辱二三子孤之罪也不替孟明孤之过也大夫何罪且吾不以一眚掩大徳文公传元年殽之役晋人既归秦帅秦大夫及左右皆言于秦伯曰是败也孟明之罪也必杀之秦伯曰是孤之罪也周芮良夫之诗曰大风有隧贪人败类聴言则对诵言如醉匪用其良覆俾我悖是贪故也孤之谓矣孤实贪以祸夫子夫子何罪复使为政经二年春王二月甲子晋侯及秦师战于彭衙秦师败绩冬晋人宋人陈人郑人伐秦传二年春秦孟明视帅师伐晋以报殽之役二月甲子及秦师战于彭衙秦师败绩晋人谓秦拜赐之师秦伯犹用孟明孟明増修国政重施于民赵成子言于诸大夫曰秦师又至将必辟之惧而増徳不可当也诗曰母念尔祖聿脩厥徳孟明念之矣念徳不怠其可敌乎冬晋先且居宋公子成陈辕选郑公子归生伐秦取汪及彭衙而还以报彭衙之役卿不书为穆公故尊秦也谓之崇徳胡安国曰按左氏四国伐秦报彭衙之役则皆国卿也其贬而称人者晋人再胜秦师在常情亦可以已矣而复兴此役结怨勤民是全不务徳尃欲力争而报复之无已也以致济河焚舟之师故特贬而称人经三年夏五月秦人伐晋传三年夏秦伯伐晋济河焚舟取王官及郊晋人不出遂自茅津济封殽尸而还遂霸西戎用孟明也君子是以知秦穆之为君也举人之周也与人之壹也孟明之臣也其不解也能惧思也子桑之忠也其知人也能举善也诗曰于以采蘩于沼于沚于以用之公侯之事秦穆有焉夙夜匪觧以事一人孟明有焉诒厥孙谋以燕翼子子桑有焉经四年秋晋侯伐秦传四年秋晋侯伐秦围祁新城以报王官之役楚人灭江秦伯为之降服出次不举过数大夫谏公曰同盟灭虽不能救敢不矜乎吾自惧也君子曰诗云惟彼二国其政不获惟此四国爰䆒爰度其秦穆之谓矣经五年夏秦人入鄀传六年夏秦伯任好卒以子车氏之三子奄息仲行鍼虎为殉皆秦之良也国人哀之为之赋黄鸟君子曰秦穆之不为盟主也宜哉死而弃民先王违世犹诒之法而况夺之善人乎诗曰人之云亡邦国殄瘁无善人之谓若之何夺之古之王者知命之不长是以并建圣哲树之风声分之采物着之话言为之律度陈之艺极引之表仪予之法制告之训典教之防利委之常秩道之以礼则使母失其土宜衆𨽻頼之而后即命圣玉同之今纵无法以遗后嗣而又收其良以死难以在上矣君子是以知秦之不复东征也孙复曰或问秦穆公何如曰秦之贤公也然则死而以子车氏之三子为殉皆秦之良也夺而杀之斯可谓之贤公欤曰以三良为殉非穆公过也罪在康公矣康公穆公子也子之事父也生则尽其恭死则致其哀葬则以其礼彼康公之事穆公也生则未闻其恭死则不见其哀葬则非用其礼而又以善人为殉罪孰重焉且厚葬非古也矧用人哉行孝者国之大本也是故善为国者必根乎仁而本乎孝仁以懐其衆孝以奉其亲彼则杀人以从葬非仁也陷父于不义非孝也观乎穆公当国称贤劝能弃罪捐衅用败崤之帅饮盗马之徒军旅外严恩信内治所以威行东夏奄宅西戎斯可谓之贤公也岂其将死而有弃民之侈恶哉故曰以三良为殉非穆公过也罪在康公矣晋魏颗葬武子不以嬖妾为殉惧陷其父于不义左氏传而善之今康公葬穆公以三良为殉是陷其父于不义也不讥之得非明于此而暗于彼耶不然何先后之不顾如是哉矧嬖妾之微而三良之大乎古今罪穆公以人从死非也此自其国俗尝有愿殉者而三良亦在其中耳诗曰如可赎兮人百其身者伤其自欲从殉不可救止也史记穆公葬雍从死者百七十七人又曰献公元年下令止从死者然则自穆至康其国俗既以愿殉为义国亦不立法禁故献公既葬出子知非令典始以法禁之康公文公经七年夏四月戊子晋人及秦人战于令狐晋先蔑奔秦传七年夏四月秦康公送公子雍于晋宣子与诸大夫背先蔑立灵公以御秦师戊子败秦师于令狐己丑先蔑奔秦士㑹从之传八年夏秦人伐晋取武城以报令狐之役经九年冬秦人来归僖公成风之襚经十年夏秦伐晋传十年春晋人伐秦取少梁夏秦伯伐晋取北征经十有二年秋秦伯使术来聘冬十有二月戊午晋人秦人战于河曲传十二年秋秦伯使西乞术来聘且言将伐晋襄仲辞玉曰君不忘先君之好照临鲁国镇抚其社稷重之以大器寡君敢辞玉对曰不腆敝器不足辞也主人三辞賔答曰寡君愿徼福于周公鲁公以事君不腆先君之敝器使下臣致诸执事以为瑞节要结好命所以借寡君之命结二国之好是以敢致之襄仲曰不有君子其能国乎国无陋矣厚贿之秦为令狐之役故冬秦伯伐晋取羁马晋人御之秦伯以璧祈战于河十二月戊午秦军掩晋上军晋师出战交绥秦师夜遁复侵晋入瑕传十三年夏晋人患秦之用士㑹也乃使魏夀余伪以魏叛者以诱士㑹执其帑于晋使夜逸请自归于秦秦伯许之履士㑹之足于朝秦伯师于河西魏人在东夀余曰请东人之能与夫二三有司言者吾与之先使士㑹士㑹乃行绕朝赠之以策曰子无谓秦无人吾谋适不用也既济魏人譟而还秦人归其帑经十有六年秋楚人秦人巴人灭庸经十有八年春王二月秦伯罃卒共公宣公经元年冬晋赵穿帅师侵崇经二年春秦师伐晋经四年春王正月秦伯稻卒桓公宣公经八年夏六月晋师白狄伐秦传八年夏白狄㑹晋伐秦晋人获秦谍杀诸绛市六日而苏经十有五年夏六月秦人伐晋传十五年秋七月秦桓公伐晋次于辅氏及雒魏颗败秦师于辅氏获杜回秦之力人也成公经九年冬十有一月秦人白狄伐晋传九年冬十一月秦人白狄伐晋诸侯贰故也传十一年冬秦晋为成史赖盟晋侯于河东郄犫盟秦伯于河西秦伯归而背晋成经十有三年夏五月公自京师遂㑹晋侯齐侯宋公卫侯郑伯曹伯邾人滕人伐秦传十三年夏四月戊午晋侯使吕相絶秦桓公既与晋厉公为令狐之盟而又召狄与楚欲道以伐晋诸侯是以睦于晋五月丁亥晋侯以诸侯之师及秦师战于麻隧秦师败绩获秦成差及不更女父经十有四年冬十月秦伯卒景公襄公传九年夏秦景公使士雃乞师于楚将以伐晋秋楚子师于武城以为秦援秦人侵晋经十年夏晋师伐秦传十年夏六月晋荀罃伐秦报其侵也经十有一年冬秦人伐晋传十一年秋楚子囊乞旅于秦秦右大夫詹帅师从楚子将以伐郑郑伯逆之冬十二月秦庻长鲍庻长武帅师伐晋以救郑鲍先入晋地士鲂御之少秦师而弗设备壬午武济自辅氏与鲍交伐晋师己丑秦晋战于栎晋师败绩易秦故也传十二年冬楚子囊秦庻长无地伐宋秦嬴归于楚经十有四年夏四月叔孙豹㑹晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦传十四年夏诸侯之大夫从晋侯伐秦以报栎之役也济泾而次秦人毒泾上流师人多死栾鍼与士鞅驰秦师死焉士鞅奔秦秦伯问于士鞅曰晋大夫其谁先亡乎对曰其栾氏乎秦伯以为知言为之请于晋而复之传二十六年春秦伯之弟鍼如晋脩成夏楚子秦人侵吴昭公经元年夏秦伯之弟鍼出奔晋传元年秦后子有宠于桓如二君于景其母曰弗去惧选癸卯鍼适晋其车千乘书曰秦伯之弟鍼出奔晋罪秦伯也后子享晋侯造舟于河十里舍车自雍及绛归取酬币终事八反司马侯问焉曰子之车尽于此而已乎对曰此之谓多矣若能少此吾何以得见女叔齐以告公且曰秦公子必归臣闻君子能知其过必有令图令图天所賛也后子见赵孟赵孟曰吾子其曷归对曰鍼惧选于寡君是以在此将待嗣君赵孟曰亡乎对曰何为一世无道国未艾也国于天地有与立焉不数世淫弗能毙也赵孟曰天乎对曰有焉赵孟曰其几何对曰鍼闻之国无道而年谷和熟天賛之也鲜不五稔赵孟视荫曰朝夕不相及谁能待五后子出而告人曰赵孟将死矣主民翫嵗而愒日其与几何晋侯求医于秦秦伯使医和视之曰疾不可为也赵孟曰良医也厚其礼而归之冬十一月楚公子干奔晋从车五乘叔向使与秦公子同食皆百人之饩赵文子曰秦公子富叔向曰底禄以德徳钧以年年同以尊公子以国不闻以富且夫以千乘去其国彊御已甚诗曰不侮鳏寡不畏彊御秦楚匹也使后子与子干齿辞曰鍼惧选楚公子不获是以皆来亦唯命且臣与羇齿无乃不可乎史佚有言曰非羇何忌经五年秋七月秦伯卒传五年冬秦后子复归于秦景公卒故也哀公昭公经六年春王正月葬秦景公传六年春王正月大夫如秦葬景公礼也传十九年春正月楚夫人嬴氏至自秦夏令尹子瑕聘于秦拜夫人也定公经九年秋秦伯卒冬葬秦哀公惠公哀公经三年冬十月癸夘秦伯卒悼公哀公经四年春王二月葬秦惠公右秦始终春秋凡十五公书卒者六不书卒者八惟悼公后春秋经终悼公子厉共公以下十三世一百八十八年而始皇并六国及二世而项羽灭之论曰春秋之世国于河东者晋为大国于江南者楚为彊齐国于山东秦国于河西皆天下形势之国势足以相扼力足以相抗故传曰晋楚齐秦匹也晋之不能于齐犹楚之不能于秦也此亦足以验当时天下大势所在矣然齐晋主盟中夏经营用力莫先于制楚而楚之北向以争中原也尝与齐晋角由江汉以犯间上国终春秋世以楚为虞虽然中国之霸既衰而荆楚之势亦弊矣独秦在当时以百二之势带山阻河县隔千里地势便利穆公益国十二开地千里遂霸西戎其国无事而威莫加于东方虽与诸侯盟㑹而交贽往来彊埸侵战止于河东之晋焉鬭克之遣聘士雃之乞师秦楚始通而亦莫能以数也是以隠然独彊于西陲而东方诸侯亦无以难秦逮于战国诸侯之大夫公族其权力与其国君争于是或迁其世祀割其土地如横波悍流奔溃四散各极其势而止大国至有三分小国往往并灭其相与歃血于境上者多非其诸侯之子孙也而秦则祖祢相授恬然内安终之皆折而归于秦焉势也是何也秦无事诸侯多事故也无事者日蓄其威而多事者徒内自溃乱也圣人编诗十五国风之次列秦于邶鄘卫王郑齐魏唐八国之后葢以见其足兼八国而有之书费誓秦誓终焉亦以周无周公则天下必归于秦也故备论之以记春秋战国之变而秦之所以遂为秦欤春秋分记卷七十三春秋分记卷七十四钦定四库全书春秋分记卷七十四宋程公说撰楚世本第一芉姓子爵其先出自颛顼孙重黎为高辛氏火正能光融天下命曰祝融其弟吴回嗣之生陆终生六子皆剖坼而产最少者季连季连之苗裔鬻熊为周文武师成王时举文王武王勤劳之后嗣得鬻熊曽孙熊绎封于荆蛮胙以子男之田自鬻熊至武王十七世僣号称王武王之子文王庄十年春秋始书荆僖公元年伐郑书楚人二十一年㑹盂书楚子由是得与诸侯齿楚始封丹阳今归州有丹阳城后徙枝江亦曰丹阳文王自丹阳徙郢至九世平王城之今江陵府江陵县东南故城在焉其后昭王畏吴自郢迁郡今襄阳宜城县地是也武王文王堵敖成王穆王庄王武王桓公经二年秋七月蔡侯郑伯㑹于邓传二年秋七月蔡侯郑伯㑹于邓始惧楚也传六年春楚武王侵随使薳章求成焉军于瑕以待之随人使少师董成少师请追楚师季梁止之曰天方授楚随侯惧而修政楚不敢伐传八年夏楚子合诸侯于沈鹿黄随不㑹使薳章让黄楚子伐随军于汉淮之间战于速杞随师败绩秋随及楚平乃盟而还传九年春巴子使韩服告于楚请与邓为好楚子使道朔将巴客以聘于邓邓南鄙鄾人攻而夺之币杀道朔及巴行人楚子使薳章让于邓夏楚使鬭亷帅师及巴师围鄾邓师大败鄾人宵溃传十一年春楚屈瑕将盟贰轸郧人军于蒲騒将与随绞州蓼伐楚师莫敖患之鬭亷曰郧人军其郊必不诫且日虞四邑之至也君次于郊郢以御四邑我以鋭师宵加于郧郧有虞心而恃其城莫有鬭志若败郧师四邑必离莫敖曰盍请济师于王对曰师克在和不在衆商周之不敌君之所闻也成军以出又何济焉莫敖曰卜之对曰卜以决疑不疑何卜遂败郧师于蒲騒卒盟而还传十二年冬楚伐绞军其南门莫敖屈瑕曰绞小而轻轻则寡谋请无扞采樵者以诱之从之绞人获三十人明日绞人争出驱楚役徒于山中楚人坐其北门而覆诸山下大败之为城下之盟而还传十三年春楚屈瑕伐罗鬭伯比送之还谓其御曰莫敖必败举趾高心不固矣遂见楚子曰必济师楚子辞焉入告夫人邓曼邓曼曰大夫其非衆之谓其谓君抚小民以信训诸司以徳而威莫敖以刑也莫敖狃于蒲騒之役将自用也必小罗君若不镇抚其不设备乎夫固谓君训衆而好镇抚之召诸司而劝之以令徳见莫敖而告诸天之不假易也不然夫岂不知楚师之尽行也楚子使赖人追之不及莫敖使徇于师曰谏者有刑及鄢乱次以济遂无次且不设备及罗罗与卢戎两军之大败之莫敖缢于荒谷羣帅囚于冶父以听刑楚子曰孤之罪也皆免之庄公传四年春王三月楚武王荆尸授师孑焉以伐随将齐入告夫人邓曼曰余心荡邓曼叹曰王禄尽矣盈而荡天之道也先君其知之矣故临武事将发大命而荡王心焉若师徒无亏王薨于行国之福也王遂行卒于樠木之下令尹阙祁莫敖屈重除道梁溠营军临随随人惧行成莫敖以王命入盟随侯且请为㑹于汉汭而还济汉而后发丧文王庄公传六年楚文王伐申过邓邓祁侯享之骓甥𣆀甥养甥请杀楚子邓侯弗许还年楚子伐邓十六年楚复伐邓灭之经十年秋九月荆败蔡师于莘以蔡侯献舞归程頥曰庄十年荆败蔡师于莘荆始见于经十四年入蔡十六年伐郑皆止书曰荆荆本子爵僻在蛮夷不能从中国政令居中国爵号王祭不共故春秋外之庄二十三年书曰荆人来聘于此始能修聘而未能备中国之礼故秪书人二十八年荆伐郑者犹前志也僖元年书楚人伐郑至是始改号楚葢自此寖强矣故皆称人焉然终齐桓之世唯秪书人而不得与中国之㑹盟者为齐桓能制其强也至十有七年齐桓卒楚于是始横十九年则已盟于齐矣二十一年又盟于鹿上用见周衰㣲荆楚方张矣至秋之㑹则书宋公楚子㑹于盂执宋公以伐宋楚于是乎大张列位于陈蔡之上而书爵矣所以着其强大难制中国不能抗也至冬告捷以威诸侯也圣人复书曰楚人使宜申来献捷贬其爵又书献所以抑其强尔从是后有事于中国皆用其爵唯贬而人之者各随其事以见焉经十有四年秋七月荆入蔡传十四年蔡哀侯为莘故绳息妫以语楚子楚灭息以息妫归生堵敖及成王焉未言楚子以蔡侯灭息遂伐蔡秋七月楚入蔡经十有六年秋荆伐郑冬十有二月会齐侯宋公陈侯卫侯郑伯许男滑伯滕子同盟于幽传十八年初楚武王克权使鬭缗尹之以叛围而杀之迁权于那处使阎敖尹之及文王即位与巴人伐申而惊其师巴人叛楚而伐那处取之遂门于楚阎敖游涌而逸楚子杀之其族为乱冬巴人因之以伐楚传十九年春楚子御之大败于津还鬻拳弗纳遂伐黄败黄师于踖陵还及湫有疾夏六月庚申卒鬻拳葬诸夕室亦自杀也而葬于绖皇初鬻拳强諌楚子楚子弗从临之以兵惧而从之鬻拳曰吾惧君以兵罪莫大焉遂自刖也楚人以为大阍谓之大伯使其后掌之君子曰鬻拳可谓爱君矣谏以自纳于刑刑犹不忘纳君于善公说曰为人臣之礼不显谏三谏而不聼则逃之臣之于君分不可踰也鬻拳之谏君则是而临之以兵则非人臣无将而以兵临君将何所不至前则以兵廹君后则以刖自处若拳者殆勇而不知义非为臣子之法也而左氏顾以为刑犹不忘纳君于善且饰以君子之言谓为爱君吾不知其说堵敖成王庄公经二十有三年夏荆人来聘经二十有八年秋荆伐郑公㑹齐人宋人救郑传二十八年楚令尹子元欲蛊文夫人为舘于其宫侧而振万焉夫人闻之泣曰先君以是舞也习戎备也今令尹不寻诸仇雠而于未亡人之侧不亦异乎御人以告子元子元曰妇人不忘袭雠我反忘之秋子元以车六百乘伐郑入于桔柣之门子元鬭御疆鬭梧耿之不比为斾鬭班王孙游王孙喜殿衆车入自纯门及逵市县门不发楚言而出子元曰郑有人焉诸侯救郑楚师夜遁郑人将奔桐丘课告曰楚幕有乌乃止传三十年夏楚公子元归自伐郑而处王宫鬭射师谏则执而梏之秋申公鬭班杀子元鬭谷于菟为令尹自毁其家以纾楚国之难僖公经元年秋楚人伐郑经二年冬楚人侵郑经三年冬楚人伐郑经四年春王正月公㑹齐侯宋公陈侯卫侯郑伯许男曹伯侵蔡蔡溃遂伐楚次于陉夏楚屈完来盟于师盟于召陵传四年春齐侯以诸侯之师侵蔡蔡溃遂伐楚楚子使与师言曰君处北海寡人处南海唯是风马牛不相反也不虞君之渉吾地也何故管仲对曰尔贡包茅不入王祭不共无以缩酒寡人是徴昭王南征而不复寡人是问对曰贡之不入寡君之罪也敢不共给昭王之不复君其问诸水濵师进次于陉夏楚子使屈完如师师退次于召陵齐侯陈诸侯之师与屈完乘而观之齐侯曰以此衆战谁能御之以此攻城何城不克对曰君若以徳绥诸侯谁敢不服君若以力楚国方城以为城汉水以为池虽衆无所用之屈完及诸侯盟经五年秋八月楚人灭弦弦子奔黄传五年秋楚鬭谷于菟灭弦弦子奔黄于是江黄道栢方睦于齐皆弦姻也弦子恃之不事楚故亡经六年秋楚人围许诸侯遂救许经十有一年冬楚人伐黄经十有二年夏楚人灭黄经十有五年春王正月楚人伐徐冬楚人败徐于娄林传十八年春三月郑伯始朝于楚楚子赐之金经十有九年冬会陈人蔡人楚人郑人盟于齐胡安国曰盟㑹皆君之礼也㣲者盟㑹不志于春秋凡所志者必有君与贵大夫居其间也然则为此盟者乃公与陈蔡楚郑之君或其大夫矣曷为内则没公外则人诸侯与其大夫讳是盟也楚人之得与中国㑹盟自此始也庄公十年荆败蔡师始见于经其后入蔡伐郑皆以号书夷狄之也僖公元年改而称楚经亦书人于是乎浸强矣然终桓公世皆止书人而不得与中国盟㑹者以齐修霸业能制其强故也桓公既没中国无霸郑伯首朝于楚其后遂为此盟故春秋没公㑹陈蔡诸侯而以郑列其下葢深罪之也又二年复盟于鹿上至㑹于盂遂执宋公以伐宋而楚于是乎大张列位于陈蔡之上而书爵矣圣人书此岂与之乎所以着蛮荆之强伤中国之衰莫能抗也故深讳此盟一以外蛮荆二以恶诸侯之失道三以谨盟㑹之始也经二十年冬楚人伐随经二十有一年春宋人齐人楚人盟于鹿上秋宋公楚子陈侯蔡侯郑伯许男曹伯㑹于盂执宋公以伐宋冬楚人使宜申来献捷十有二月癸丑公㑹诸侯盟于薄释宋公经二十有二年冬十有一月己巳朔宋公及楚人战于泓宋师败绩传二十二年秋楚人伐宋冬十有一月己巳朔宋公及楚人战于泓宋师败绩丙子晨郑文夫人芉氏姜氏劳楚子于柯泽楚子使师缙示之俘馘君子曰非礼也妇人送迎不出门见兄弟不踰国戎事不迩女器丁丑楚子入享于郑九献庭实旅百加笾豆六品享毕夜出文芉送于军取郑二姬以归叔詹曰楚王其不没乎为礼卒于无别不可谓礼将何以没诸侯是以知其不遂霸也经二十有三年秋楚人伐陈传二十三年秋楚成得臣帅师代陈讨其贰于宋也遂取焦夷城顿而还子文以为之功使为令尹叔伯曰子若国何对曰吾以靖国也夫有大功而无贵仕其人能靖者与有几传二十田年秋宋及楚平宋成公如楚经二十有五年秋楚人围陈纳顿子于顿传二十五年秋秦晋伐鄀楚鬭克屈御㓂以申息之师戍啇宻令尹子玉追秦师弗及遂围陈纳顿子于顿经二十有六年夏公子遂如楚乞师秋楚人灭䕫以䕫子归冬楚人伐宋围缗公以楚师伐齐取谷经二十有七年冬楚人陈侯蔡侯郑伯许男围宋传二十七年秋楚子将围宋使子文治兵于暌终朝而毕不戮一人子玉复治兵于蒍终曰而毕鞭七人贯三人耳国老皆贺子文子文饮之酒蒍贾尚幼后至不贺子文问之对曰不知所贺子之传政于子玉曰以靖国也靖诸内而败诸外所获几何子玉之败子之举也举以败国将何贺焉子玉刚而无礼不可以治民过三百乗其不能以入矣苟入而贺何后之有冬楚子及诸侯围宋经二十有八年春晋侯侵曹晋侯伐卫楚人救卫夏四月己巳晋侯齐师宋师秦师及楚人战于城濮楚师败绩楚杀其大夫得臣传二十八年春晋侯侵曹伐卫楚人救卫不克三月晋侯执曹伯分曹卫之田以畀宋人楚子入居于申使申叔去谷使子玉去宋曰无从晋师子玉使伯棼请战曰非敢必有功也愿以间执谗慝之口王怒少与之师唯西广东宫与若敖之六卒实从之子玉使宛春告晋师曰请复卫侯而封曹臣亦释宋之围文公用先轸谋拘宛春于卫且私许复曹卫曹卫告絶于楚子玉怒从晋师楚衆欲止子玉不可夏四月戊辰晋次于城濮楚师背酅而舍已已晋师陈于莘北子玉以若敖之六卒将中军曰今日必无晋矣子西将左子上将右左师溃子玉收其卒而止故不败初子玉自为琼弁玉缨未之服也先战梦河神谓己曰畀余余赐女孟诸之麋弗致也大心与子西使荣黄谏弗聼荣季曰死而利国犹或为之况琼玉乎是粪土也而可以济师将何爱焉弗聴出告二子曰非神败令尹令尹其不勤民实自败也既败王使谓之曰大夫若入其若申息之老何子西孙伯曰得臣将死二臣止之曰君其将以为戮及连谷而死晋侯闻之而后喜可知也曰莫余毒也已蒍吕臣实为令尹奉己而已不在民矣传三十二年春楚鬭章请平于晋晋阳处父报之晋楚始通传三十三年冬楚令尹子上侵陈蔡陈蔡成晋阳处父侵蔡楚子上救之与晋师夹泜而军阳子患之使谓子上曰吾闻之文不犯顺武不违敌子若欲战则吾退舍子济而陈迟速唯命不然纾我老师费财亦无益也乃驾以待子上欲涉大孙伯曰不可晋人无信半涉而薄我悔败何及不如纾之乃退舍阳子宣言曰楚师遁矣遂归楚师亦归大子商臣譛子上曰受晋赂而辟之楚之耻也罪莫大焉王杀子上文公经元年冬十月丁未楚世子商臣弑其君頵传元年初楚子将以商臣为大子访诸令尹子上子上曰君之齿未也而又多爱黜乃乱也楚国之举恒在少者且是人也蠭目而豺声忍人也不可立也弗听既又欲立王子职而黜大子商臣商臣闻之而未察告其师潘崇曰若之何而察之潘崇曰享江芉而勿敬也从之江芉怒曰唿役夫宜君王之欲杀女而立职也告潘崇曰信矣潘崇曰能事诸乎曰不能能行乎曰不能能行大事乎曰能冬十月以宫甲围成王王请食熊蹯而死弗听丁未王缢谥之曰灵不瞑曰成乃瞑穆王立以其为大子之室与潘崇使为大师且掌环列之尹吕祖谦曰中国之所以为中国以其有三纲也以楚甲兵之衆土地之广固足以抗衡中国至于传国立嗣之际则失其大伦乱其大本所以多有戕弑之祸以无三纲故也观其上有天王而僣称王号则无君臣之纲矣立嫡以长而常在少者则无父子之纲矣息妫絶于蔡哀侯而息遂见灭以息妫归则无夫妇之纲矣三纲既絶此春秋所以恶楚也穆王文公经三年秋楚人围江冬晋阳处父帅师伐楚以救江经四年秋楚人灭江经五年秋楚人灭六经九年春三月楚人伐郑冬楚子使椒来聘传九年春三月范山言于楚子曰晋君少不在诸侯北方可图也楚子师于狼渊以伐郑郑及楚平夏楚公子朱伐陈陈人败之获公子茷陈惧及楚平冬楚子越椒来聘执币傲叔仲惠伯曰是必灭若敖氏之宗傲其先君神弗福也经十年夏楚杀其大夫宜申冬楚子蔡侯次于厥貉传十年初楚范巫矞似谓成王与子玉子西曰三君皆将强死城濮之役王思之故使止子玉曰母死不及止子西子西缢而县絶王使适至遂止之使为商公㳂汉泝江将入郢王在渚宫下见之惧而辞曰臣免于死又有谗言谓臣将逃臣归死于司败也王使为工尹又与子家谋弑穆王穆王闻之五月杀鬭宜申及仲归秋陈侯郑伯㑹楚子于息冬遂及蔡侯次于厥貉将以伐宋宋华御事曰楚欲弱我也先为之弱乎何必使诱我我实不能民何罪乃逆楚子劳且听命遂道以田孟诸宋公为右盂郑伯为左盂期思公复遂为右司马子朱及文之无畏为左司马命夙驾载燧宋公违命无畏抶其仆以徇或谓子舟曰国君不可戮也子舟曰当官而行何彊之有诗曰刚亦不吐柔亦不茹毋从诡随以谨㒺极是亦非辟彊也敢爱死以乱官乎经十有一年春楚子伐麇经十有二年夏楚人围巢传十二年春楚令尹大孙伯卒成嘉为令尹羣舒叛楚夏子孔执舒子平及宗子遂围巢庄王文公传十四年楚庄王立子孔潘崇将袭羣舒使公子爕与子仪守而伐舒蓼二子作乱城郢而使贼杀子孔不克而还八月二子以楚子出将如商宻庐戢棃及叔䴢诱之遂杀鬭克及公子燮初鬭克囚于秦秦有殽之败而使归求成成而不得志公子燮求令尹而不得故二子作乱经十有六年秋八月楚人秦人巴人灭庸传十六年秋八月楚大饥戎伐其西南至于阜山师于大林又伐其东南至于阳丘以侵訾枝庸人帅羣蛮以叛楚麇人率百濮聚于选将伐楚于是申息之北门不启楚人谋徙于坂高蒍贾曰不可我能往寇亦能往不如伐庸夫麇与百濮谓我饥不能师故伐我也若我出师必惧而归百濮离居将各走其邑谁暇谋人乃出师旬有五日百濮乃罢自庐以往振廪同食次于句澨使庐戢黎侵庸及庸方城庸人逐之囚子扬䆫三宿而逸曰庸师衆羣蛮聚焉不如复大师且起王卒合而后进师叔曰不可姑又与之遇以骄之彼骄我怒而后可克先君蚡冒所以服陉隰也又与之遇七遇皆北唯禆鯈鱼人实逐之庸人曰楚不足与战矣遂不设备楚子乗驲㑹师于临品分为二队子越自石溪子贝自仭以伐庸秦人巴人从楚师羣蛮从楚子盟遂灭庸宣公经元年秋楚子郑人侵陈遂侵宋传二年夏晋赵盾侵郑楚鬭椒救郑曰能欲诸侯而恶其难乎遂次于郑以待晋师赵盾曰彼宗竞于楚殆将毙矣姑益其疾乃去之经三年春楚子伐陆浑之戎夏楚人侵郑传三年春楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重焉对曰周徳虽衰天命未改鼎之轻重未可问也经四年冬楚子伐郑传四年初楚司马子良生子越椒子文曰必杀之是子也熊虎之状而豺狼之声弗杀必灭若敖氏矣谚曰狼子野心是乃狼也其可畜乎子良不可子文以为大慼及将死聚其族曰椒也知政乃速行矣无及于难且泣曰鬼犹求食若敖氏之鬼不其馁而及令尹子文卒鬭般为令尹子越为司马蒍贾为工正譛子扬而杀之子越为令尹已为司马子越又恶之乃以若敖氏之族圄伯嬴于轑阳而杀之遂处烝野将攻王王以三王之子为质焉弗受师于漳澨秋七月戊戌楚子与若敖氏战于臯浒伯棼射王汰辀及皷跗着于丁宁又射汰辀以贯笠毂师惧退王使廵师曰吾先君文王克息获三矢焉伯棼窃其二尽于是矣皷而进之遂灭若敖氏初若敖娶于䢵生鬭伯比若敖卒从其母畜于䢵淫于䢵子之女生子文焉䢵夫人使弃诸梦中虎乳之䢵子田见之惧而归夫人以告遂使收之楚人谓乳谷谓虎于菟故命之曰鬭谷于菟以其女妻伯比实为令尹子文其孙箴尹克黄使于齐还及宋闻乱其人曰不可以入矣箴尹曰弃君之命独谁受之君天也天可逃乎遂归复命而自拘于司败王思子文之治楚国也曰子文无后何以劝善使复其所改命曰生经五年冬楚子伐郑经八年夏六月楚人灭舒蓼冬楚师伐陈传八年夏六月楚为衆舒叛故伐舒蓼灭之楚子疆之及滑汭盟吴越而还冬陈及晋平楚师伐陈取成而还经九年冬十月楚子伐郑经十年冬楚子伐郑经十有一年夏楚子陈侯郑伯盟于辰陵冬十月楚人杀陈夏徴舒丁亥楚子入陈纳公孙宁仪行父于陈传十一年夏楚盟于辰陵陈郑服也楚左尹子重侵宋王待诸郔令尹蒍艾猎城沂使封人虑事以授司徒量功命日分财用平板榦称畚筑程土物议逺迩略基趾具糇粮度有司事三旬而成不愆于素冬楚子为陈夏氏乱故伐陈谓陈人无动将讨于少西氏遂入陈杀夏徴舒轘诸栗门因县陈陈侯在晋申叔时使于齐反复命而退王使让之曰夏徴舒为不道弑其君寡人以诸侯讨而戮之诸侯县公皆庆寡人女独不庆寡人何故对曰犹可辞乎王曰可哉曰夏征舒弑其君其罪大矣讨而戮之君之义也抑人亦有言曰牵牛以蹊人之田而夺之牛牵牛以蹊者信有罪矣而夺之牛罚已重矣诸侯之从也曰讨有罪也今县陈贪其富也以讨召诸侯而以贪归之无乃不可乎王曰善哉吾未之闻也反之可乎对曰可哉吾侪小人所谓取诸其懐而与之也乃复封陈乡取一人焉以归谓之夏州故书曰楚子入陈纳公孙宁仪行父于陈书有礼也经十有二年春楚子围郑夏六月乙夘晋荀林父帅师及楚子战于邲晋师败绩冬十有二月戊寅楚子灭萧传十二年春楚子围郑旬有七日国人大临守陴者皆哭楚子退师郑人脩城进复围之三月克之郑伯肉袒牵羊以逆左右曰得国无赦王曰其君能下人必能信用其民矣退三十里而许之平潘尫入盟子良出质夏六月晋师救郑桓子欲还曰楚归而动不后随武子曰善㑹闻用师观衅而动徳刑政事典礼不易不可敌也不为是征楚君讨郑怒其贰而哀其卑叛而伐之服而舍之徳刑成矣伐叛刑也柔服徳也二者立矣昔嵗入陈今兹入郑民不罢劳君无怨讟政有经矣荆尸而举商农工贾不败其业而卒乗辑睦事不奸矣蒍敖为宰择楚国之令典军行右辕左追蓐前茅虑无中权后劲百官象物而动军政不戒而备能用典矣其君之举也内姓选于亲外姓选于旧举不失徳赏不失劳老有加惠旅有施舍君子小人物有服章贵有常尊贱有等威礼不逆矣徳立刑行政成事时典从礼顺若之何敌之彘子不可以中军佐济韩献子谓桓子曰彘子以偏师陷子罪大矣子为元帅师不用命谁之罪也失属亡师为罪已重不如进也师遂济楚子北师次于郔沈尹将中军子重将左子反将右将饮马于河而归闻晋师既济王欲还嬖人伍参欲战令尹孙叔敖弗欲曰昔嵗入陈今兹入郑不无事矣战而不捷参之肉其足食乎参曰若事之捷孙叔为无谋矣不捷参之肉将在晋军可得食乎令尹南辕反斾伍参言于王曰晋之从政者新未能行令其佐先縠刚愎不仁未肯用命其三帅者専行不获听而无上衆谁适从此行也晋师必败且君而逃臣若社稷何王病之告令尹改乘辕而北之次于管以待之晋师在敖鄗之间郑皇戍使如晋师曰郑之从楚社稷之故也未有贰心楚师骤胜而骄其师老矣而不设备请击之郑师为承楚师必败彘子曰败楚服郑于此在矣必许之栾武子曰楚自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冒筚路蓝缕以启山林箴之曰民生在勤勤则不匮不可谓骄先大夫子犯有言曰师直为壮曲为老我则不徳而徼怨于楚我曲楚直不可谓老其君之戎分为二广广有二卒卒偏之两右广初驾数及日中左则受之以至于昏内官序当其夜以待不虞不可谓无备子良郑之良也师叔楚之崇也师叔入盟子良在楚楚郑亲矣来劝我战我克则来不克遂徃以我卜也郑不可从赵括赵同曰必从彘子楚少宰如晋师曰寡君少遭闵凶不能文闻二先君之出入此行也将郑是训定岂敢求罪于晋二三子无淹乆楚子又使求成于晋晋人许之盟有日矣楚许伯御乐伯摄叔为右以致晋师许伯曰吾闻致师者御靡旌摩垒而还乐伯曰吾闻致师者左射以菆代御执辔御下两马掉鞅而还摄叔曰吾闻致师者右入垒折馘执俘而还皆行其所闻而复晋人逐之左右角之乐伯左射马而右射人角不能进矢一而已麋兴于前射麋丽龟晋鲍癸当其后使摄叔奉麋献焉曰以嵗之非时献禽之未至敢膳诸从者鲍癸止之曰其左善射其右有辞君子也既免晋魏锜请致师弗许请使许之遂往请战而还楚潘党逐之及荧泽见六麋射一麋以顾献叔党命去之赵旃夜至楚军楚子为乗广三十乗分为左右右广鸡鸣而驾日中而说左则受之日入而说许偃御右广养由基为右彭名御左广屈荡为右乙夘王乗左广以逐赵旃赵旃弃车而走林屈荡搏之得其甲裳潘党望其尘使骋而告曰晋师至矣楚人亦惧王之入晋军也遂出陈孙叔曰进之宁我薄人无人薄我诗云元戎十乗以先启行先人也军志曰先人有夺人之心薄之也遂疾进师车驰卒奔乗晋军工尹齐将右拒卒以逐下军楚子使唐狡与蔡鸠居告唐惠侯曰不谷不徳而贪以遇大敌不谷之罪也然楚不克君之羞也敢借君灵以济楚师使潘党率游阙四十乗从唐侯以为左拒以从上军王见右广将从之乗屈荡尸之曰君以此始亦必以终自是楚之乗广先左楚师军于邲晋之余师不能军丙辰楚重至于邲遂次于衡雍潘党曰君盍筑武军而收晋尸以为京观臣闻克敌必示子孙以无忘武功楚子曰非尔所知也夫文止戈为武武王克商作颂曰载戢干戈载櫜弓矢我求懿徳肆于时夏允王保之又作武其卒章曰耆定尔功其三曰铺时绎思我徂惟求定其六曰绥万邦屡丰年夫武禁暴戢兵保大定功安民和衆丰财者也故使子孙无忘其章今我使二国暴骨暴矣观兵以威诸侯兵不戢矣暴而不戢安能保大犹有晋在焉得定功所违民欲犹多民何安焉无徳而强争诸侯何以和衆利人之几而安人之乱以为己荣何以丰财武有七徳我无一焉何以示子孙其为先君宫告成事而已武非吾功也古者明王伐不敬取其鲸鲵而封之以为大戮于是乎有京观以惩淫慝今罪无所而民皆尽忠以死君命又何以为京观乎祀于河作先君宫告成事而还冬楚子伐萧宋华椒以蔡人救萧萧人囚熊相宜僚及公子丙王曰勿杀吾退萧人杀之王怒遂围萧萧溃申公巫臣曰师人多寒王廵三军拊而勉之三军之士皆如挟纩遂傅于萧经十有三年夏楚子伐宋经十有四年秋九月楚子围宋传十四年夏楚子使申舟聘于齐曰无假道于宋亦使公子冯聘于晋不假道于郑申舟以孟诸之役恶宋曰郑昭宋聋晋使不害我则必死王曰杀女我伐之见犀而行及宋宋人止之华元曰过我而不假道鄙我也鄙我亡也杀其使者必伐我伐我亦亡也亡一也乃杀之楚子闻之投袂而起屦及于窒皇劒及于寝门之外车及于蒲胥之市秋九月楚子围宋经十有五年春公孙归父㑹楚子于宋夏五月宋人及楚人平传十五年春公孙归父㑹楚子于宋宋人使乐婴齐告急于晋晋侯欲救之伯宗曰不可古人有言曰虽鞭之长不及马腹天方授楚未可与争虽晋之强能违天乎乃止使解扬如宋使无降楚郑人囚而献诸楚夏五月楚师将去宋申犀稽首于王之马前曰无畏知死而不敢废王命王弃言焉王不能答申叔时仆曰筑室反耕者宋必聴命从之宋人惧使华元夜入楚师告子反退三十里宋及楚平经十有八年秋七月甲戌楚子旅卒传十八年夏公使如楚乞师欲以伐齐秋楚庄王卒楚师不出既而用晋师楚于是乎有蜀之役春秋分记卷七十四春秋分记卷七十五钦定四库全书春秋分记卷七十五宋程公说撰楚世本第二共王康王郏敖共王成公经二年冬楚师郑师侵卫十有一月公㑹楚公子婴齐于蜀丙申公及楚人秦人宋人陈人卫人郑人齐人曹人邾人薛人鄫人盟于蜀传二年秋九月楚之讨陈夏氏也庄王欲纳夏姬巾公巫臣曰不可君召诸侯以讨罪也今纳夏姬贪其色也贪色为淫淫为大罚周书曰明徳慎罚文王所以造周也明徳务崇之之谓也慎罚务去之之谓也若兴诸侯以取大罚非慎之也君其圗之王乃止子反欲取之巫臣曰是不祥人也是夭子蛮杀御叔弑灵侯戮夏南出孔仪䘮陈国何不祥如是人生实难其有不获死乎天下多美妇人何必是子反乃止王以予连尹襄老襄老死于邲不获其尸其子黒要烝焉巫臣使道焉曰归吾聘女又使自郑召之曰尸可得也必来逆之姬以告王王问诸屈巫对曰其信知罃之父成公之嬖也而中行伯之季弟也新佐中军而善郑皇戍甚爱此子其必因郑而归王子与襄老之尸以求之郑人惧于邲之役而欲求媚于晋其必许之王遣夏姬归将行谓送者曰不得尸吾不反矣巫臣聘诸郑郑伯许之及共王即位将为阳桥之役使屈巫聘于齐且告师期巫臣尽室以行申叔跪从其父将适郢遇之曰异哉夫子有三军之惧而又有桑中之喜宜将窃妻以逃者也及郑使介反币而以夏姬行将奔齐齐师新败曰吾不处不胜之国遂奔晋而因郄至以臣于晋晋人使为邢大夫子反请以重币锢之王曰止其自为谋也则过矣其为吾先君谋也则忠忠社稷之固也所葢多矣且彼若能利国家虽重币晋将可乎若无益于晋晋将弃之何劳锢焉宣公使求好于楚庄王卒宣公薨不克作好公即位受盟于晋㑹晋伐齐卫人不行使于楚而亦受盟于晋从于伐齐故楚令尹子重为阳桥之役以救齐将起师子重曰君弱羣臣不如先大夫师衆而后可诗曰济济多士文王以宁夫文王犹用衆况吾侪乎且先君庄王属之曰无徳以及逺方莫如惠恤其民而善用之乃大户已责逮鳏救乏赦罪悉师王卒尽行彭名御戎蔡景公为左许灵公为右二君弱皆彊冠之冬楚师侵卫遂侵我师于蜀侵及阳桥孟孙请往赂之公衡为质以请盟楚人许平十一月盟于蜀蔡侯许男不书乗楚车也谓之失位楚师及宋公衡逃归是行也晋辟楚畏其衆也君子曰衆之不可以已也大夫为政犹以衆克况明君而善用其衆乎大誓所谓商兆民离周十人同者衆也经六年秋楚公子婴齐帅师伐郑经七年秋楚公子婴齐帅师伐郑傅七年秋楚子重伐郑郑共仲侯羽军楚师囚郧公钟仪献诸晋晋人以钟仪归囚诸军府楚围宋之役师还子重请取于申吕以为赏田王许之申公巫臣曰不可此申吕所以邑也是以为赋以御北方若取之是无申吕也晋郑必至于汉王乃止子重是以怨巫臣子反欲取夏姬巫臣止之遂取以行子反亦怨之及共王即位子重子反杀巫臣之族子阎子荡及清尹弗忌及襄老之子黒要而分其室子重取子阎之室使沈尹与王子罢分子荡之室子反取黒要与清尹之室巫臣自晋遗二子书曰尔以谗慝贪惏事君而多杀不辜余必使尔罢于奔命以死巫臣请使于吴晋侯许之吴子寿梦说之乃通吴于晋以两之一卒适吴舍偏两之一焉与其射御教吴乗车教之战陈教之叛楚寘其子狐庸焉使为行人于吴吴始伐楚伐巢伐徐子重奔命马陵之㑹吴入州来子重自郑奔命子重子反于是乎一嵗七奔命蛮夷属于楚者吴尽取之是以始大通吴于上国经九年冬十有一月楚公子婴齐帅师伐莒庚申莒溃楚人入郓传九年秋晋侯观于军府见钟仪问之曰南冠而絷者谁也有司对曰郑人所献楚囚也使税之召而弔之再拜稽首问其族对曰泠人也公曰能乐乎对曰先父之职官也敢有二事使与之琴操南音公曰君王何如对曰非小人之所得知也固问之对曰其为大子也师保奉之以朝于婴齐而夕于侧也不知其他公语范文子文子曰楚囚君子也言称先职不背本也乐操土风不忘旧也称大子抑无私也名其二卿尊君也不背本仁也不忘旧信也无私忠也尊君敏也仁以接事信以守之忠以成之敏以行之事虽大必济君盍归之使合晋楚之成公从之重为之礼使归求成冬十一月楚子重自陈伐莒围渠丘衆溃戊申楚入渠丘莒人囚楚公子平楚人曰勿杀吾归而俘莒人杀之楚师围莒庚申莒溃楚遂入郓十二月楚子使公子辰如晋报钟仪之使请脩好结成傅十年春晋侯使籴茷如楚报大宰子商之使也传十一年冬宋华元如楚遂如晋合晋楚之成传十二年夏五月晋士燮㑹楚公子罢许偃癸亥盟于宋西门之外曰凡晋楚无相加戎好恶同之同恤菑危备救凶患秋郄至如楚聘且涖盟楚子享之子反相为地室而县焉冬楚公子罢如晋聘且涖盟十二月晋侯及楚公子罢盟于赤棘经十有五年夏六月楚子伐郑传十五年夏六月楚将北师子囊曰新与晋盟而背之无乃不可乎子反曰敌利则进何盟之有申叔时老矣在申闻之曰子反必不免信以守礼礼以庇身信礼之亡欲免得乎楚子侵郑及暴隧遂侵卫及首止郑子罕侵楚取新石栾武子欲报楚韩献子曰无庸使重其罪民将叛之无民孰战经十有六年夏六月甲午晦晋侯及楚子郑伯战于鄢陵楚子郑师败绩楚杀其大夫公子侧传十六年春楚子自武城使公子成以汝隂之田求成于郑郑叛晋子驷从楚子盟于武城夏四月戊寅晋师起郑人闻有晋师使告于楚姚句耳与往楚子救郑司马将中军令尹将左右尹子辛将右过申子反入见申叔时曰师其何如对曰徳刑详义礼信战之器也徳以施惠刑以正邪详以事神义以建利礼以顺时信以守物民生厚而徳正用利而事节时顺而物成上下和睦周旋不逆求无不具各知其极故诗曰立我烝民莫匪尔极是以神降之福时无灾害民生敦庬和同以听莫不尽力以从上命致死以补其阙此战之所由克也今楚内弃其民而外絶其好渎齐盟而食话言奸时以动而罢民以逞民不知信进退罪也人恤所底其谁致死子其勉之吾不复见子矣姚句耳先归子驷问焉对曰其行速过险而不整速则失志不整䘮列志失列䘮将何以战楚惧不可用也六月晋楚遇于鄢陵甲午晦楚晨压晋军而陈军吏患之栾书曰楚师轻窕固垒而待之三日必退退而击之必获胜焉郄至曰楚有六间不可失也其二卿相恶王卒以旧郑陈而不整蛮军而不陈陈不违晦在陈而嚻合而加嚻各顾其后莫有鬭心旧不必良以犯天忌我必克之楚子登巢车以望晋军伯州犂以公卒告王苗贲皇在晋侯之侧亦以王卒告及战吕锜射共王中目王召养由基与之两矢使射吕锜中项伏弢以一矢复命楚师薄于险旦而战见星未已子反命军吏察夷伤补卒乗缮甲兵展车马鸡鸣而食唯命是聴晋人患之苗贲皇徇曰蒐乗补卒秣马利兵脩陈固列蓐食申祷明日复战乃逸楚囚王闻之召子反谋谷阳竖献饮于子反子反醉而不能见王曰天败楚也夫余不可以待乃宵遁晋入楚军三日谷楚师还及瑕王使谓子反曰先大夫之覆师徒者君不在子无以为过不谷之罪也子反再拜稽首曰君赐臣死死且不朽臣之卒实奔臣之罪也子重使谓子反曰初陨师徒者而亦闻之矣盍图之对曰虽㣲先大夫有之大夫命侧侧敢不义侧亡君师敢忘其死王使止之弗及而卒经十有七年冬十有二月楚人灭舒庸经十有八年夏楚子郑伯伐宋冬楚人郑人侵宋襄公经元年秋楚公子壬夫帅师侵宋经二年冬楚杀其大夫公子申传二年冬楚公子申为右司马多受小国之赂以偪子重子辛楚人杀之故书曰楚杀其大夫公子申经三年春楚公子婴齐帅师伐吴传三年春楚子重伐吴为简之师克鸠兹至于衡山使邓廖帅组甲三百被练三千以侵吴吴人要而击之获邓廖其能免者组甲八十被练三百而已子重归既饮至三日吴人伐楚取驾驾良邑也邓寥亦楚之良也君子谓子重于是役也所获不如所亡楚人以是咎子重子重病之遂遇心疾而卒楚子辛为令尹侵欲于小国陈成公求成于晋秋楚司马公子何忌侵陈经五年秋楚杀其大夫公子壬夫冬楚公子贞帅师伐陈传五年秋楚人讨陈叛故曰由令尹子辛实侵欲焉乃杀之书曰楚杀其大夫公子壬夫贪也君子谓楚共王于是不刑诗曰周道挺挺我心扄扄讲事不令集人来定已则无信而杀人以逞不亦难乎夏书曰成允成功楚子囊为令尹范宣子曰楚人讨贰而立子囊必改行而疾讨陈冬诸侯戍陈子囊伐陈经七年冬十月楚公子贞帅师围陈经八年冬楚公子贞帅师伐郑经九年冬十有二月楚子伐郑传九年冬十二月楚子伐郑郑及楚平楚庄夫人卒王未能定郑而归经十年夏楚公子贞郑公孙輙帅师伐宋冬楚公子贞帅师救郑经十有一年秋七月楚子郑伯伐宋楚人执郑行人良霄经十有二年冬楚公子贞帅师侵宋传十二年冬楚子囊秦庶长无地伐宋师于杨梁以报晋之取郑也秦嬴归于楚楚司马子庚聘于秦为夫人宁礼也经十有三年秋九月庚辰楚子审卒传十三年楚子疾告大夫曰不谷不徳少主社稷生十年而䘮先君未及习师保之教训而应受多福是以不徳而亡师于鄢以辱社稷为大夫忧其𢎞多矣若以大夫之灵获保首领以殁于地唯是春秋窀穸之事所以从先君于祢庙者请为灵若厉大夫择焉莫对及五命乃许秋楚共王卒子囊谋谥大夫曰君有命矣子囊曰君命以共若之何毁之赫赫楚国而君临之抚有蛮夷奄征南海以属诸夏而知其过可不谓共乎请谥之共大夫从之吴侵楚养由基奔命子庚以师继之养叔曰吴乗我䘮谓我不能师也必易我而不戒子为三覆以待我我请诱之子庚从之战于庸浦大败吴师获公子党君子以吴为不弔诗曰不弔昊天乱靡有定康王襄公经十有四年秋楚公子贞帅师伐吴传十四年秋楚子为庸浦之役故子囊师于棠以伐吴吴不出而还子囊殿以吴为不能而弗儆吴人自臯舟之隘要而击之楚人不能相救吴人败之获楚公子宜谷冬楚子囊还自伐吴卒将死遗言谓子庚必城郢君子谓子囊忠君薨不忘増其名将死不忘卫社稷可不谓忠乎忠民之望也诗曰行归于周万民所望忠也传十五年春楚公子午为令尹公子罢戎为右尹蒍子冯为大司马公子橐师为右司马公子成为左司马屈到为莫敖公子追舒为箴尹屈荡为连尹养由基为宫廏尹以靖国人君子谓楚于是乎能官人官人国之急也能官人则民无觎心诗云嗟我懐人寘彼周行能官人也王及公侯伯子男甸采卫大夫各居其列所谓周行也传十六年夏六月晋荀偃栾黡帅师伐楚以报宋杨梁之役楚公子格帅师及晋师战于湛陂楚师败绩晋师遂侵方城之外经十有八年冬楚公子午帅师伐郑传十八年冬十二月郑子孔欲去诸大夫将叛晋而起楚师以去之使告子庚子庚弗许楚子闻之使杨豚尹宜告子庚曰国人谓不谷主社稷而不出师死不从礼不谷即位于今五年师徒不出人其以不谷为自逸而忘先君之业矣大夫图之其若之何子庚叹曰君王其谓午懐安乎吾以利社稷也见使者稽首而对曰诸侯方睦于晋臣请尝之若可君而继之不可收师而退可以无害君亦无辱子庚帅师治兵于汾于是子蟜伯有子张从郑伯伐齐子孔子展子西守二子知子孔之谋完守入保子孔不敢㑹楚师楚师伐郑次于鱼陵右师城上棘遂涉颍次于旃然蒍子冯公子格率锐师侵费滑胥靡献于雍梁右回梅山侵郑东北至于虫牢而反子庚门于纯门信于城下而还涉于鱼齿之下甚雨及之楚师多冻役徒几尽晋人闻有楚师师旷曰不害吾骤歌北风又歌南风南风不竞多死声楚必无功董叔曰天道多在西北南师不时必无功叔向曰在其君之徳也传二十一年夏楚子庚卒楚子使薳子冯为令尹访于申叔豫叔豫曰国多宠而王弱国不可为也遂以疾辞方暑阙地下氷而牀视之复曰瘠则甚矣而血气未动乃使子南为令尹经二十有二年冬楚杀其大夫公子追舒传二十二年冬楚观起有宠于令尹子南未益禄而有马数十乗楚人患之王将讨焉子南之子弃疾为王御士王每见之必泣弃疾曰君三泣臣矣敢问谁之罪也王曰令尹之不能尔所知也国将讨焉尔其居乎对曰父戮子居君焉用之洩命重刑臣亦不为王遂杀子南于朝轘观起于四竟子南之臣谓弃疾请徙子尸于朝曰君臣有礼唯二三子三日弃疾请尸王许之既葬其徒曰行乎曰吾与杀吾父行将焉入曰然则臣王乎曰弃父事雠吾弗忍也遂缢而死蔺敏修曰楚王将杀子南三泣以告其子弃疾王之泣者有不忍于其父子之间之心也而弃疾以不洩命为忠子南遂死焉呜乎悲夫弃疾其忍哉臣子不幸而处于此必有道矣盍亦告于王损其禄离其党而舍之盍亦告于父致其位辞其人而逺之若是可以少安而忠孝两立矣初曰洩命重刑臣亦不为既而曰弃父事雠吾弗忍也遂缢而死刑所当诛而有子者皆指以为雠是士师与王为怨府岂理也哉死无益于其父而重君之过君子不为也复使蒍子冯为令尹公子齮为司马屈建为莫敖有宠于薳子者八人皆无禄而多马他日朝与申叔豫言弗应而退从之入于人中又从之遂归退朝见之曰子三困我于朝吾惧不敢不见吾过子姑告我何疾我也对曰吾不免是惧何敢告子曰何故对曰昔观起有宠于子南子南得罪观起车裂何故不惧自御而归不能当道至谓八人者曰吾见申叔夫子所谓生死而肉骨也知我者如夫子则可不然请止辞八人者而后王安之经二十有四年夏楚子伐吴冬楚子蔡侯陈侯许男伐郑传二十四年夏楚子为舟师以伐吴不为军政无功而还齐侯既伐晋而惧欲见楚子楚子使薳启彊如齐聘秋齐侯使陈无宇从薳启彊如楚诸侯㑹夷仪将伐齐冬楚子伐郑以救齐吴人为楚舟师之役故召舒鸠人舒鸠人叛楚楚子师于荒浦使沈尹寿与师祁犂让之舒鸠子敬逆二子而告无之且请受盟二子复命王欲伐之薳子曰不可彼告不叛且请受盟而又伐之伐无罪也姑归息民以待其卒卒而不贰吾又何求若犹叛我无辞有庸乃还晁补之曰舒鸠实叛楚楚责之急伪逆二子欺言无之楚王欲伐其欺亦可矣而子冯不可其意君子可欺以其方难罔以非其道彼以不叛来请盟斯受之而已如是而复叛楚虽灭之楚可无罪易曰田有禽利执言无咎子冯以之经二十有五年秋八月楚屈建帅师灭舒鸠传二十五年秋七月楚薳子冯卒屈建为令尹屈荡为莫敖史楠曰案世夲言屈荡屈建之祖父也宣公十二年邲之役楚有屈荡者为左广之右至此相去五十八年岂其尚存必左氏之误也杜预知其不可乃谓之同姓名国与时异而同姓名理或有之岂有同国同时耳目不相逺而偶合耶按屈氏楚惟一族非若他姓之泛泛者使出于其族则是不讳其祖父矣舒鸠人卒叛楚令尹子木伐之及离城吴人救之子木遽以右师先子彊息桓子捷子骈子盂帅左师以退吴人居其间七日子彊曰乆将垫隘隘乃禽也不如速战请以其私卒诱之简师陈以待我我克则进奔则亦视之乃可以免不然必为吴禽从之五人以其私卒先击吴师吴师奔登山以望见楚师不继复逐之傅诸其军简师㑹之吴师大败遂围舒鸠舒鸠溃八月楚灭舒鸠冬十月楚蒍掩为司马子木使庀赋数甲兵甲午蒍掩书土田度山林鸠薮泽辨京陵表淳卤数疆潦规偃猪町原防牧隰臯井衍沃量入脩赋赋车籍马赋车兵徒卒甲楯之数既成以授子木礼也十二月楚子以灭舒鸠赏子木辞曰先大夫蒍子之功也以与蒍掩经二十有六年冬楚子蔡侯陈侯伐郑传二十六年夏楚子秦人侵吴及雩娄闻吴有备而还遂侵郑五月至于城麇郑皇颉戍之出与楚师战败穿封戍囚皇颉公子围与之争之正于伯州犂乃立囚曰所争君子也其何不知上其手曰夫子为王子围寡君之贵介弟也下其手曰此子为穿封戍方城外之县尹也谁获子囚曰颉遇王子弱焉戌怒抽戈逐王子围弗及楚人以皇颉归初楚伍参与蔡大师子朝友其子伍举与声子相善也伍举娶于王子牟王子牟为申公而亡楚人曰伍举实送之伍举奔郑将遂奔晋声子将如晋遇之于郑郊班荆相与食而言复故声子曰子行也吾必复子及宋向戍将平晋楚声子通使于晋还如楚令尹子木与之语问晋故焉且曰晋大夫与楚孰贤对曰晋卿不如楚其大夫则贤皆卿材也如杞梓皮革自楚往也虽楚有材晋实用之子木曰夫独无族姻乎对曰虽有而用楚材寔多归生闻之善为国者赏不僣而刑不滥赏僣则惧及淫人刑滥则惧及善人若不幸而过宁僣无滥与其失善宁其利淫无善人则国从之诗曰人之云亡邦国殄瘁无善人之谓也故夏书曰与其杀不辜宁失不经惧失善也商颂有之曰不僣不滥不敢怠皇命于下国封建厥福此汤所以获天福也古之治民者劝赏而畏刑恤民不倦赏以春夏刑以秋冬是以将赏为之加膳加膳则饫赐此以知其劝赏也将刑为之不举不举则彻乐此以知其畏刑也夙兴夜寐朝夕临政此以知其恤民也三者礼之大节也有礼无败今楚多淫刑其大夫逃死于四方而为之谋主以害楚国不可救疗所谓不能也子仪之乱析公奔晋晋人寘诸戎车之殿以为谋主绕角之役晋将遁矣析公曰楚师轻窕易震荡也若多鼓钧声以夜军之楚师必遁晋人从之楚师宵溃晋遂侵蔡袭沈获其君败申息之师于桑隧获申丽而还郑于是不敢南面楚失华夏则析公之为也雍子之父兄譛雍子君与大夫不善是也雍子奔晋晋人与之鄐以为谋主彭城之役晋楚遇于靡角之谷晋将遁矣雍于发命于军曰归老幼反孤疾二人役归一人简兵蒐乗秣马蓐食师陈焚次明日将战行归者而逸楚囚楚师宵溃晋降彭城而归诸宋以鱼石归楚失东夷子辛死之则雍子之为也子反与子灵争夏姬而雍害其事子灵奔晋晋人与之邢以为谋主扞御北狄通吴于晋教吴叛楚教之乗车射御驱侵使其子狐庸为吴行人焉吴于是伐巢取驾克棘入州来楚罢于奔命至今为患则子灵之为也若敖之乱伯贲之子贲皇奔晋晋人与之苗以为谋主鄢陵之役楚晨压晋军而陈晋将遁矣苗贲皇曰楚师之良在其中军王族而已若塞井夷灶成陈以当之栾范易行以诱之中行二郄必克二穆皆吾乃四萃于其王族必大败之晋人从之楚师大败王夷师熸子反死之郑叛吴兴楚失诸侯则苗贲皇之为也子木曰是皆然矣声子曰今又有甚于此椒举娶于申公子牟子牟得戾而亡君大夫谓椒举女实遣之惧而奔郑引领南望曰庶几赦余亦弗图也今在晋矣晋人将与之县以比叔向彼若谋害楚国岂不为患子木惧言诸王益其禄爵而复之声子使椒鸣逆之许灵公如楚请伐郑八月卒于楚楚子曰不伐郑何以求诸侯冬十月楚子伐郑涉于汜而归经二十有七年夏叔孙豹㑹晋赵武楚屈建蔡公孙归生卫石恶陈孔奂郑良霄许人曹人于宋秋七月辛巳豹及诸侯之大夫盟于宋传二十七年宋向戍善于赵文子又善于今尹子木欲弭诸侯之兵以为名如晋告赵孟晋人许之如楚楚亦许之皆告于小国为㑹于宋五月甲辰晋赵武至于宋六月壬戌楚公子黒肱先至成言于晋丁夘宋向戍如陈从子木成言于楚子木谓向戍请晋楚之从交相见也秋七月戊寅左师至庚辰子木至自陈辛巳将盟于宋西门之外楚人衷申伯州犂曰合诸侯之师以为不信无乃不可乎子木曰晋楚无信乆矣苟得志焉焉用有信大宰退告人曰令尹将死矣不及三年求逞志而弃信志将逞乎志以发言言以出信信以立志参以定之信亡何以及三晋楚争先晋人曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也久矣岂専在晋叔向谓赵孟曰子务徳无争先乃先楚人书先晋晋有信也晋荀盈遂如楚涖盟九月楚薳罢如晋涖盟晋侯享之将出赋既醉叔向曰薳氏之有后于楚国也宜哉承君命不忘敏子荡将知政矣敏以事君必能养民政其焉往经二十有八年冬十有一月公如楚十有二月乙未楚子昭卒传二十八年夏郑伯使游吉如楚及汉楚人还之曰宋之盟君实亲辱子大叔复命告子展曰楚子将死矣不脩其政徳而贪昧于诸侯以逞其愿欲乆得乎周易有之在复䷗之頥䷚曰迷复凶其楚子之谓乎欲复其愿而弃其本复归无所是谓迷复能无凶乎君其往也送𦵏而归以快楚心楚不几十年未能恤诸侯也吾乃休吾民矣禆灶曰今兹周王及楚子皆将死嵗弃其次而旅于明年之次以害鸟帑周楚恶之冬十二月公及宋公陈侯郑伯许男如楚及汉楚康王卒宋公遂反楚屈建卒赵文子䘮之如同盟礼也郏敖襄公经二十有九年春王正月公在楚传二十九年春王正月公在楚楚人使公亲襚公患之穆叔曰祓殡而襚则布币也乃使巫以桃茢先祓殡楚人弗禁既而悔之夏四月葬楚康王公及陈侯郑伯许男送𦵏于西门之外诸侯之大夫皆至于墓楚郏敖即位王子围为令尹郑行人子羽曰是谓不宜必代之昌松栢之下其草不殖经三十年春王正月楚子使薳罢来聘传三十年春王正月楚子使薳罢来聘通嗣君也穆叔问王子围之为政何如对曰吾侪小人食而聼事犹惧不给命而不免于戾焉与知政固问焉不告穆叔告大夫曰楚令尹将有大事子荡将与焉助之匿其情矣秋楚公子围杀大司马蒍掩而取其室申无宇曰王子必不免善人国之主也王子相楚国将善是封殖而虐之是祸国也且司马令尹之偏而王之四体也絶民之主去身之偏艾王之体以祸其国无不祥大焉何以得免传三十一年卫侯在楚北宫文子见令尹围之威仪言于卫侯曰令尹似君矣将有他志虽获其志不能终也诗云靡不有初鲜克有终终之实难令尹其将不免公曰子何以知之对曰诗云敬慎威仪惟民之则令尹无威仪民无则焉民所不则以在民上不可以终公曰善哉何谓威仪对曰有威而可畏谓之威有仪而可象谓之仪君有君之威仪其臣畏而爱之则而象之故能有其国家令闻长世臣有臣之威仪其下畏而爱之故能守其官职保族宜家顺是以下皆如是是以上下能相固也卫诗曰威仪棣棣不可选也言君臣上下父子兄弟内外大小皆有威仪也周书数文王之徳曰大国畏其力小国懐其徳言畏而爱之也诗云不识不知顺帝之则言则而象之也纣囚文王七年诸侯皆从之囚纣于是惧而归之可谓爱之文王伐崇再驾而降为臣蛮夷帅服可谓畏之文王之功天下诵而歌舞之可谓则之文王之行至今为法可谓象之有威仪也故君子在位可畏施舎可爱进退可度周旋可则容止可观作事可法徳行可象声气可乐动作有文言语有章以临其下谓之有威仪也昭公经元年春王正月叔孙豹㑹晋赵武楚公子围齐国弱宋向戍卫齐恶陈公子招蔡公孙归生郑罕虎许人曹人于虢冬十一月己酉楚子麇卒楚公子比出奔晋传元年春楚公子围聘于郑且娶于公孙段氏伍举为介将入舘郑人恶之使行人子羽与之言乃馆于外既聘将以衆逆子产患之使子羽辞曰以敝邑褊小不足以容从者请墠聴命令尹命大宰伯州犂对曰君辱贶寡大夫围谓围将使丰氏抚有而室围布几筵告于庄共之庙而来若野赐之是委君贶于草莾也是寡大夫不得列于诸卿也不宁唯是又使围䝉其先君将不得为寡君老其蔑以复矣唯大夫图之子羽曰小国无罪恃实其罪将恃大国之安靖已而无乃包藏祸心以图之小国失恃而惩诸侯使莫不憾者距违君命而有所壅塞不行是惧不然敝邑舘人之属也其敢爱丰氏之祧伍举知其有备也请垂櫜而入许之正月乙未入逆而出遂㑹于虢寻宋之盟也三月甲辰盟楚公子围设服离卫叔孙穆子曰楚公子美矣君哉郑子皮曰二执戈者前矣蔡子家曰蒲宫有前不亦可乎楚伯州犂曰此行也辞而假之寡君郑行人挥曰假不反矣伯州犂曰子姑忧子晳之欲背诞也子羽曰当璧犹在假而不反子其无忧乎齐国子曰吾代二子愍矣陈公子招曰不忧何成二子乐矣卫齐子曰苟或知之虽忧何害宋合左师曰大国令小国共吾知共而已晋乐王鲋曰小旻之卒章善矣吾从之退㑹子羽谓子皮曰叔孙绞而婉宋左师简而礼乐王鲋字而敬子与子家持之皆保世之主也齐卫陈大夫其不免乎国子代人忧子招乐忧齐子虽忧弗害夫弗及而忧与可忧而乐与忧而弗害皆取忧之道也忧必及之大誓曰民之所欲天必从之三大夫兆忧忧能无至乎言以知物其是之谓矣令尹享赵孟赋大明之首章赵孟赋小宛之二章事毕赵孟谓叔向曰令尹自以为王矣何如对曰王弱令尹彊其可哉虽可不终赵孟曰何故对曰彊以克弱而安之彊不义也不义而彊其毙必速诗曰赫赫宗周褒姒灭之彊不义也令尹为王必求诸侯晋少懦矣诸侯将往若获诸侯其虐滋甚民弗堪也将何以终夫以彊取不义而克必以为道道以淫虐弗可乆已矣秋楚公子围使公子黑肱伯州犂城犫栎郏郑人惧子产曰不害令尹将行大事而先除二子也祸不及郑何患焉冬楚公子围将聘于郑伍举为介未出竟闻王有疾而还伍举遂聘十一月己酉公子围至入问王疾缢而弑之遂杀其二子幕及平夏右尹子干出奔晋宫廏尹子晢出奔郑杀大宰伯州犂于郏𦵏王于郏谓之郏敖使赴于郑伍举问应为后之辞焉对曰寡大夫围伍举更之曰共王之子围为长子干奔晋从车五乗楚灵王即位薳罢为令尹薳启彊为大宰郑游吉如楚𦵏郏敖且聘立君归谓子产曰具行器矣楚王汏侈而自说其事必合诸侯吾往无日矣子产曰不数年未能也春秋分记卷七十五春秋分记卷七十六钦定四库全书春秋分记卷七十六宋程公说撰楚世本第三灵王灵王昭公经四年夏楚子蔡侯陈侯郑伯许男徐子滕子顿子胡子沈子小邾子宋世子佐淮夷㑹于申楚人执徐子秋七月楚子蔡侯陈侯许男顿子胡子沈子淮夷伐呉执齐庆封杀之遂灭頼传四年春王正月许男如楚楚子止之遂止郑伯复田江南许男与焉使椒举如晋求诸侯二君待之椒举致命曰寡君使举曰日君有惠赐盟于宋曰晋楚之从交相见也以岁之不易寡人愿结驩于二三君使举请间君若苟无四方之虞则愿假宠以请于诸侯晋侯欲勿许司马侯曰不可楚王方侈天㦯者欲逞其心以厚其毒而降之罚未可知也其使能终亦未可知也晋楚唯天所相不可与争君其许之而修徳以待其归若归于徳吾犹将事之况诸侯乎若适淫虐楚将弃之吾又谁与争公曰晋有三不殆其何敌之有国险而多马齐楚多难有是三者何乡而不济对曰恃险与马而虞邻国之难是三殆也四岳三涂阳城大室荆山中南九州之险也是不一姓冀之北土马之所生无兴国焉恃险与马不可以为固也从古以然是以先王务修徳音以亨神人不闻其务险与马也邻国之难不可虞也㦯多难以固其国启其疆土或无难以丧其国失其守宇若何虞难齐有仲孙之难而获桓公至今赖之晋有里㔻之难而获文公是以为盟主卫邢无难敌亦丧之故人之难不可虞也恃此三者而不修政德亡于不暇又何能济君其许之纣作淫虐文王惠和殷是以陨周是以兴夫岂争诸侯乃许楚使使叔向对曰寡君有社稷之事是以不获春秋时见诸侯君实有之何辱命焉椒举遂请昏晋侯许之楚子问于子产曰晋其许我诸侯乎对曰许君晋君少安不在诸侯其大夫多求莫匡其君在宋之盟又曰如一若不许君将焉用之王曰诸侯其来乎对曰必来从宋之盟承君之欢不畏大国何故不来不来者其鲁衞曹邾乎曹畏宋邾畏鲁鲁卫偪于齐而亲于晋唯是不来其余君之所及也谁敢不至王曰然则吾所求者无不可乎对曰求逞于人不可与人同欲尽济夏诸侯如楚鲁卫曹邾不㑹曹邾辞以难公辞以时祭卫侯辞以疾郑伯先待于申六月丙午楚子合诸侯于申椒举言于楚子曰臣闻诸侯无归礼以为归今君始得诸侯其愼礼矣霸之济否在此㑹也夏启有钧台之享商汤有景亳之命周武有盟津之誓成有歧阳之蒐康有酆宫之朝穆有涂山之会齐桓有召陵之师晋文有践土之盟君其何用宋向戍郑公孙侨在诸侯之良也君其选焉王曰吾用齐桓王使问礼于左师与子产左师曰小国习之大国用之敢不荐闻献公合诸侯之礼六子产曰小国供职敢不荐守献伯子男会公之礼六君子谓合左师善守先代子产善相小国王使椒举侍于后以规过卒事不规王问其故对曰礼吾所未见者有六焉又何以规宋大子佐后至王田于武城久而弗见椒举请辞焉王使往曰属有宗祧之事于武城寡君将堕币焉敢谢后见徐子吴出也以为贰焉故执诸申楚子示诸侯侈椒举曰夫六王二公之事皆所以示诸侯礼也诸侯所由用命也夏桀为仍之会有缗叛之商纣为黎之蒐东夷叛之周幽为大室之盟戎狄叛之皆所以示诸侯汰也诸侯所由弃命也今君以汰无乃不济乎王弗聴子产见左师曰吾不患楚矣汰而愎谏不过十年左师曰然不十年侈其恶不逺逺恶而后弃善亦如之德逺而后兴秋七月楚子以诸侯伐呉宋大子郑伯先归宋华费遂郑大夫从使屈申围朱方八月甲申克之执齐庆封而尽灭其族将戮庆封椒举曰臣闻无瑕者可以戮人庆封唯逆命是以在此其肯从于戮乎播于诸侯焉用之王弗听负之斧钺以徇于诸侯使言曰无或如齐庆封弑其君弱其孤以盟其大夫庆封曰无或如楚共王之庶子围弑其君兄之子麇而代之以盟诸侯王使速杀之遂以诸侯灭赖赖子面缚衔璧士袒舆榇从之造于中军王问诸椒举对曰成王克许许僖公如是王亲释其缚受其璧焚其榇王从之迁赖于鄢楚子欲迁许于赖使鬬韦龟与公子弃疾城之而还申无宇曰楚祸之首将在此矣召诸侯而来伐国而克城竟莫校王心不违民其居乎民之不处其谁堪之不堪王命乃祸乱也冬呉伐楚入棘栎麻以报朱方之役楚沈尹射奔命于夏汭箴尹宜咎城钟离薳启彊城巢然丹城州来东国水不可以城彭生罢赖之师经五年春楚杀其大夫屈申冬楚子蔡侯陈侯许男顿子沈子徐人越人伐吴传五年春楚子以屈申为贰于吴乃杀之以屈生为莫敖使与令尹子荡如晋逆女过郑郑伯劳子荡于氾劳屈生于菟氏晋侯送女于邢邱子产相郑伯会晋侯于邢邱晋韩宣子如楚送女叔向为介郑子皮子太叔劳诸索氏大叔谓叔向曰楚王汰侈已甚子其戒之叔向曰汰侈已甚身之灾也焉能及人若奉吾币帛慎吾威仪虽汰侈若我何及楚楚子朝其大夫曰晋吾仇敌也苟得志焉无恤其他今其来者上卿上大夫也若吾以韩起为阍以羊舌肸为司宫足以辱晋吾亦得志矣可乎大夫莫对薳启彊曰可苟有其备何故不可耻匹夫不可以无备况耻国乎是以圣王务行礼不求耻人朝聘有珪享頫有璋小有述职大有巡功设机而不倚爵盈而不饮宴有好货飱有陪鼎入有郊劳出有赠贿礼之至也国家之败失之道也则祸乱兴城濮之役晋无楚备以败于邲邲之役楚无晋备以败于鄢自鄢以来晋不失备而加之以礼重之以睦是以楚弗能报而求亲焉既获姻亲又欲耻之以召宼雠备之若何谁其重此若有其人耻之可也若其未有君亦图之晋之事君臣曰可矣求诸侯而麇至求昏而荐女君亲送之上卿及上大夫致之犹欲耻之君其亦有备矣不然柰何晋人若丧韩起杨肸五卿八大夫辅韩须杨石因其十家九县长毂九百其余四十县遗守四千奋其武怒以报其大耻伯华谋之中行伯魏舒帅之其蔑不济矣君将以亲易怨实无礼以速寇而未有其备使羣臣往遗之禽以逞君心何不可之有王曰不谷之过也大夫无辱厚为韩子礼冬十月楚子以诸侯及东夷伐呉以报棘栎麻之役薳射以繁杨之师㑹于夏汭越大夫常夀过帅师会楚子于琐闻呉师出薳启彊帅师从之遽不设备呉人败诸鹊岸楚子以驲至于罗汭呉子使其弟蹶由犒师楚人执之将以衅鼓王使问焉曰女卜来吉乎对曰吉此行也其庸有报志乃弗杀楚师济于罗汭沈尹赤会楚子次于莱山薳射帅繁扬之师先入南懐楚师从之及汝清呉不可入楚子遂观兵于坁箕之山是行也呉早设备楚无功而还以蹶由归楚子惧呉使沈尹射待命于巢薳启彊待命于雩娄礼也经六年秋九月楚薳罢帅师伐呉冬叔弓如楚传六年夏六月楚公子弃疾如晋报韩子也过郑郑罕虎公孙侨游吉从郑伯以劳诸柤辞不敢见固请见之见如见王以其乗马八匹私面见子皮如上卿以马六匹见子产以马四匹见子太叔以马二匹禁刍牧采樵不入田不樵树不采蓻不抽屋不强匄誓曰有犯命者君子废小人降舎不为暴主不慁宾往来如是郑三卿皆知其将为王也秋九月楚子使薳洩伐徐呉人救之令尹子荡帅师伐呉于豫章而次于干谿呉人败其师于房钟获宫廐尹弃疾子荡归罪于薳洩而杀之冬叔弓如楚聘且弔败也经七年春三月公如楚传七年楚子之为令尹也为王旌以田芋尹无宇断之曰一国两君其谁堪之及即位为章华之宫纳亡人以实之无宇之阍入焉无宇执之有司弗与曰执人于王宫其罪大矣执而谒诸王王将饮酒无宇辞曰天子经略诸侯正封古之制也封略之内何非君土食土之毛谁非君臣故诗曰普天之下莫非王土率土之滨莫非王臣天有十日人有十等下所以事上上所以共神也故王臣公公臣大夫大夫臣士士臣皁皁臣舆舆臣𨽻𨽻臣僚僚臣仆仆臣台马有圉牛有牧以待百事今有司曰女胡执人于王宫将焉执之周文王之灋曰有亡荒閲所以得天下也吾先君文王作仆区之灋曰盗所隠器与盗同罪所以封汝也若从有司是无所执逃臣也逃而舍之是无陪台也王事无乃阙乎昔武王数纣之罪以告诸侯曰纣为天下逋逃主萃渊薮故夫致死焉君王始求诸侯而则纣无乃不可乎若以二文之法取之益有所在矣王曰取而臣以徃盗有宠未可得也遂赦之楚子成章华之台愿与诸侯落之太宰薳启彊曰臣能得鲁侯薳启彊来召公辞曰昔先君成公命我先大夫婴齐曰吾不忘先君之好将使衡父照临楚国镇抚其社稷以辑宁尔民婴齐受命于蜀奉承以来弗敢失陨而致诸宗祧曰我先君共王引领北望曰月以冀传序相授于今四王矣嘉恵未至唯襄公之辱临我丧孤与其二三臣悼心失图社稷之不皇况能懐思君徳今君若步玉趾辱见寡君宠临楚国以信蜀之役致君之嘉恵是寡君既受贶矣何蜀之敢望其先君鬼神实嘉赖之岂唯寡君君若不来使臣请问行期寡君将承质币而见于蜀以请先君之贶三月公如楚楚子享公于新台使长鬛者相好以太屈既而悔之薳启彊闻之见公公语之拜贺公曰何贺对曰齐与晋越欲此久矣寡君无适与也而传诸君君其备御三邻愼守寳矣敢不贺乎公惧乃反之晁补之曰薳启彊谏楚君以毋辱宣子叔向而耻晋国道圣王所以务行礼盖贤大夫也抑两君相见问以弓矢物之至末何足道哉楚子悔焉而启彊诈鲁以还之君吝臣欺何以为国彼哉彼哉经八年夏四月楚人执陈行人干征师杀之冬十月楚师灭陈执陈公子招放之于越杀陈孔奂传八年秋九月楚公子弃疾奉孙呉围陈冬十一月壬午灭陈使穿封戍为陈公曰城麇之役不谄侍饮酒于王王曰城麇之役女知寡人之及此女其辟寡人乎对曰若知君之及此臣必致死礼以息楚国经九年春叔弓会楚子于陈传九年春二月楚公子弃疾迁方城外人于许经十有一年夏四月丁巳楚子䖍诱蔡侯般杀之于申楚公子弃疾帅师围蔡冬十有一月丁酉楚师灭蔡执蔡世子有以归用之传十一年春王二月楚子在申召蔡灵侯三月丙申楚子伏甲而飨蔡侯于申醉而执之夏四月丁巳杀之刑其士七十人公子弃疾帅师围蔡韩宣子问于叔向曰楚其克乎对曰克哉蔡侯获罪于其君而不能其民天将假手于楚以毙之何故不克然肹闻之不信以幸不可再也楚王奉孙吴以讨于陈曰将定而国陈人听命而遂县之今又诱蔡而杀其君以围其国虽幸而克必受其咎弗能久矣桀克有缗以丧其国纣克东夷而陨其身楚小位下而亟㬥于二王能无咎乎天之假助不善非祚之也厚其凶恶而降之罚也且譬之如天其有五材而将用之力尽而敝之是以无拯不可没振楚师在蔡晋荀呉谓韩宣子曰不能救陈又不能救蔡将焉用之秋㑹于厥憗谋救蔡也郑子皮将行子产曰行不逺不能救蔡也蔡小而不顺楚大而不德天将弃蔡以壅楚盈而罚之蔡必亡矣且丧君而能守者鲜矣三年王其有咎乎美恶周必复王恶周矣晋人使狐父请蔡于楚弗许冬十一月楚子灭蔡用隠大子于冈山申无宇曰不祥五牲不相为用况用诸侯乎王必悔之十二月楚子城陈蔡不羮使弃疾为蔡公王问于申无宇曰弃疾在蔡何如对曰择子莫如父择臣莫如君郑庄公城栎而寘子元焉使昭公不立齐桓公城谷而寘管仲焉至于今赖之臣闻五大不在边五细不在庭亲不在外羇不在内今弃疾在外郑丹在内君其少戒王曰国有大臣何如对曰郑京栎实杀曼伯宋萧亳实杀子游齐渠丘实杀无知卫蒲戚实出献公若由是观之则害于国末大必折尾大不掉君所知也经十有二年夏楚杀其大夫成熊冬十月楚子伐徐传十二年夏楚子谓成虎若敖之余也遂杀之㦯谮成虎于楚子成虎知之而不能行书曰楚杀其大夫成虎懐宠也冬十月楚子狩于州来次于颍尾使荡侯潘子司马督嚻尹午陵尹喜帅师围徐以惧呉楚子次于干谿以为之援雨雪王皮冠秦复陶翠被豹舄执鞭以出仆析父从右尹子革夕王见之去冠被舍鞭与之语曰昔我先王熊绎与吕伋王孙牟燮父禽父并事康王四国皆有分我独无有今吾使人于周求鼎以为分王其与我乎对曰与君王哉昔我先王熊绎辟在荆山荜路蓝缕以处草莽跋涉山林以事天子唯是桃弧棘矢以共御王事齐王舅也晋及鲁衞王母弟也楚是以无分而彼皆有今周与四国服事君王将唯命是从岂其爱鼎王曰昔我皇祖伯父昆吾旧许是宅今郑人贪赖其田而不我与我若求之其与我乎对曰与君王哉周不爱鼎郑敢爱田王曰昔诸侯逺我而畏晋今我大城陈蔡不羮赋皆千乘子与有劳焉诸侯其畏我乎对曰畏君王哉是四国者专足畏也又加之以楚敢不畏君王哉工尹路请曰君王命剥圭以为鏚柲敢请命王入视之析父谓子革吾子楚国之望也今与王言如响国其若之何子革曰摩厉以须王出吾刃将斩矣王出复语左史倚相趋过王曰是良史也子善视之是能读三坟五典八索九丘对曰臣尝问焉昔穆王欲肆其心周行天下将皆必有车辙马迹焉祭公谋父作祈招之诗以止王心王是以获殁于祇宫臣问其诗而不知也若问逺焉其焉能知之王曰子能乎对曰能其诗曰祈招之愔愔式昭徳音思我王度式如玉式如金形民之力而无醉饱之心王揖而入馈不食寝不寐数日不能自克以及于难仲尼曰古也有志克已复礼仁也信善哉楚灵王若能如是岂其辱于干谿经十有三年夏四月楚公子比自晋归于楚弑其君䖍于干谿楚公子弃疾杀公子比秋蔡侯庐归于蔡陈侯呉归于陈传十三年楚子之为令尹也杀大司马薳掩而取其室及即位夺薳居田迁许而质许围蔡洧有宠于王王之灭蔡也其父死焉王使与于守而行申之会越大夫戮焉王夺鬭韦龟中犨又夺成然邑而使为郊尹蔓成然故事蔡公故薳氏之族及薳居许围蔡洧蔓成然皆王所不礼也因羣丧职之族启越大夫常夀过作乱围固城克息舟城而居之观起之死也其子从在蔡事朝呉曰今不封蔡蔡不封矣我请试之以蔡公之命召子干子晳及郊而告之情彊与之盟入袭蔡蔡公将食见之而逃观从使子干食坎用牲加书而速行已徇于蔡曰蔡公召二子将纳之与之盟而遣之矣将师而从之蔡人聚将执之辞曰失贼成军而杀余何益乃释之朝呉曰二三子若能死亡则如违之以待所济若求安定则如与之以济所欲且违上何适而可衆曰与之乃奉蔡公召二子而盟于邓依陈蔡人以国楚公子比公子黑肱公子弃疾蔓成然蔡朝呉帅陈蔡不羮许叶之师因四族之徒以入楚及郊陈蔡欲为名故请为武军蔡公知之曰欲速且役病矣请藩而已乃藩为军蔡公使须务牟与史猈先入因正仆人杀大子禄及公子罢敌公子比为王公子黑肱为令尹次于鱼陂公子弃疾为司马先除王宫使观从从师于干谿而遂告之且曰先归复所后者劓师及訾梁而溃王闻羣公子之死也自投于车下曰人之爱其子也亦如余乎侍者曰甚焉小人老而无子知挤于沟壑矣王曰余杀人子多矣能无及此乎右尹子革曰请待于郊以听国人王曰衆怒不可犯也曰若入于大都而乞师于诸侯王曰皆叛矣曰若亡于诸侯以听大国之图君也王曰大福不再祇取辱焉然丹乃归于楚王㳂夏将入于鄢芋尹无宇之子申亥曰吾父再奸王命王弗诛恵孰大焉君不可忍恵不可弃吾其从王乃求王遇诸棘闱以归夏五月癸亥王缢于芋尹申亥氏申亥以其二女殉而葬之观从谓子干曰不杀弃疾虽得国犹受祸也子千曰余不忍也子玉曰人将忍子吾不忍俟也乃行国每夜骇曰王入矣乙夘夜弃疾使周走而唿曰王至矣国人大惊使蔓成然走告子千子晳曰王至矣国人杀君司马将来矣君若早自图也可以无辱衆怒如水火焉不可为谋又有唿而走至者曰衆至矣二子皆自杀丙辰弃疾即位名曰熊居葬子干于訾实訾敖杀囚衣之王服而流诸汉乃取而葬之以靖国人使子旗成为令尹楚师还自徐呉人败诸豫章获其五帅平王封陈蔡复迁邑致羣赂施舎寛民宥罪举职召观从王曰唯尔所欲对曰臣之先佐开卜乃使为卜尹使枝如子躬聘于郑且致犫栎之田事毕弗致郑人请曰闻诸道路将命寡君以犫栎敢请命对曰臣未闻命既复王问犫栎降服而对曰臣过失命未之致也王执其手曰子毋勤姑归不谷有事其告子也他年芋尹申亥以王柩告乃改葬之初灵王卜曰余尚得天下不吉投龟诟天而唿曰是区区者而不余畀余必自取之民患王之无厌也故从乱如归初共王无冢适有宠子五人无适立焉乃大有事于羣望而祈曰请神择于五人者使主社稷乃徧以璧见于羣望曰当璧而拜者神所立也谁敢违之既乃与巴姬密埋璧于大室之庭使五人齐而长入拜康王跨之灵王肘加焉子干子晳皆逺之平王弱抱而入再拜皆厌纽鬬韦龟属成然焉且曰弃礼违命楚其危哉子干归韩宣子问于叔向曰子干其济乎对曰难宣子曰同恶相求如市贾焉何难对曰无与同好谁与同恶取国有五难有宠而无人一也有人而无主二也有主而无谋三也有谋而无民四也有民而无徳五也子干在晋十三年矣晋楚之从不闻达者可谓无人族尽亲叛可谓无主无衅而动可谓无谋为羁终世可谓无民亡无爱徴可谓无徳王虐而不忌楚君子干涉五难以弑旧君谁能济之有楚国者其弃疾乎君陈蔡城外属焉苛慝不作盗贼伏隠私欲不违民无怨心先神命之国民信之芉姓有乱必季实立楚之常也获神一也有民二也令徳三也苛宠贵四也居常五也有五利以去五难谁能害之子干之官则右尹也数其贵宠则庶子也以神所命则又逺之其贵亡矣其宠弃矣民无怀焉国无与焉将何以立宣子曰齐桓晋文不亦是乎对曰齐桓衞姬之子也有宠于僖有鲍叔牙宾须无隰朋以为辅佐有莒衞以为外主有国高以为内主从善如流下善齐肃不藏贿不从欲施舎不倦求善不厌是以有国不亦宜乎我先君文公狐季姬之子也有宠于献好学而不贰生十七年有士五人有先大夫子余子犯以为腹心有魏犫贾佗以为股肱有齐宋秦楚以为外主有栾郄狐先以为内主亡十九年守志弥笃惠怀弃民民从而与之献无异亲民无异望天方相晋将何以代文此二君者异于子干共有宠子国有奥主无施于民无援于外去晋而不送归楚而不逆何以冀国楚之灭蔡也灵王迁许胡沈道房申于荆焉平王即位既封陈蔡而皆复之礼也隠大子之子庐归于蔡悼大子之子呉归于陈礼也冬十月呉灭州来令尹子旗请伐呉王弗许曰吾未抚民人未事鬼神未修守备未定国家而用民力败不可悔州来在呉犹在楚也子姑待之春秋分记卷七十六春秋分记卷七十七钦定四库全书春秋分记卷七十七宋程公说撰楚世本第四平王昭王惠王平王昭公传十四年夏楚子使然丹简上国之兵于宗丘且抚其民分贫振穷长孤幼养老疾取介特救灾患宥孤寡赦罪戾诘姦慝举淹滞礼新叙蒨禄勲合亲任良物官使屈罢简东国之兵于召陵亦如之好于邉疆息民五年而后用师礼也楚令尹子旗有徳于王不知度与养氏比而求无厌王患之秋九月甲午楚子杀鬬成然而灭养氏之族使鬭辛居郧以无忘旧勲经十有五年夏蔡朝呉出奔郑传十五年楚费无极害朝呉之在蔡也欲去之乃谓之曰王唯信子故处子于蔡子亦长矣而在下位辱必求之吾助子请又谓其上之人曰王唯信吴故处诸蔡二三子莫之如也而在其上不亦难乎弗图必及于难夏蔡人逐朝吴朝呉出奔郑王怒曰余唯信呉故寘诸蔡且㣲吴吾不及此女何故去之无极对曰臣岂不欲吴然而前知其为人之异也呉在蔡蔡必速罪去吴所以翦其翼也经十有六年春楚子诱戎蛮子杀之经十有七年冬楚人及呉战于长岸传十七年冬吴伐楚阳匄为令尹卜战不吉司马子鱼曰我得上流何故不吉且楚故司马令龟我请改卜今曰鲂也以其属死之楚师继之尚大克之吉战于长岸子鱼先死楚师继之大败吴师获其乘舟余皇使随人与后至者守之呉人大败之取余皇以归传十八年冬楚子使王子胜迁许于析实白羽传十九年春楚工尹赤迁阴于下阴令尹子瑕城郏叔孙昭子曰楚不在诸侯矣其仅自完也以持其世而已楚子之在蔡也郥阳封人之女奔之生大子建及即位使伍奢为之师费无极为少师无宠焉欲谮诸王曰建可室矣王为之聘于秦无极与逆劝王取之正月楚夫人嬴氏至自秦夏五月楚子为舟师以伐濮费无极言于楚子曰晋之伯也迩于诸夏而楚辟陋故弗能与争若大城城父而寘大子焉以通北方王収南方是得天下也王说从之故大子建居于城父令尹子瑕聘于秦拜夫人也秋楚人城州来沈尹戍曰楚人必败昔呉灭州来子旗请伐之王曰吾未抚吾民今亦如之而城州来以挑呉能无败乎侍者曰王施舎不倦息民五年可谓抚之矣戍曰吾闻抚民者节用于内而树德于外民乐其性而无寇雠今宫室无量民人日骇劳罢死转忘寝与食非抚之也令尹子瑕言蹶由于楚子曰彼何罪谚所谓室于怒市于色者楚之谓矣舍前之忿可也乃归蹶由传二十年费无极言于楚子曰建与伍奢将以方城之外叛自以为犹宋郑也齐晋又交辅之将以害楚其事集矣王信之问伍奢对曰君一过多矣何信于谗王执伍奢使城父司马奋扬杀大子未至而使遣之三月大子建奔宋王召奋扬奋扬使城父人执已以至王曰言出于余口入于尔耳谁告建也对曰臣告之君王命臣曰事建如事余臣不佞不熊苟贰奉初以还不忍后命故遣之既而悔之亦无及已王曰而敢来何也对曰使而失命召而不来是再奸也逃无所入王曰归从政如他日无极曰奢之子材若在吴必忧楚国盍以免其父召之彼仁必来不然将为患王使召之曰来吾免而父棠君尚谓其弟员曰尔适呉我将归死吾知不逮我能死尔能报闻免父之命不可以莫之奔也亲戚为戮不可以莫之报也奔死免父孝也度功而行仁也择任而往知也知死不辟勇也父不可弃名不可废尔其勉之相从为愈伍尚归奢闻贠不来曰楚君大夫其旰食乎楚人皆杀之贠如呉言伐楚之利于州于传二十一年冬蔡侯朱出奔楚费无极取货于东国而谓蔡人曰朱不用命于楚君王将立东国若不先从王欲楚必围蔡蔡人惧出朱而立东国朱愬于楚楚子将讨蔡无极曰平侯与楚有盟故封其子有二心故废之灵王杀隐大子其子与君同恶德君必甚又使立之不亦可乎且废置在君蔡无他矣传二十三年秋七月呉伐州来楚薳越帅师及诸侯之师救州来呉人御诸钟离子瑕卒楚师熸戊辰晦战于鸡父楚师大奔楚大子建之母在郥召呉人而启之冬十月甲申呉大子诸樊入郥取楚夫人与其宝噐以归楚司马薳越追之不及将死衆曰请遂伐呉以徼之薳越曰再败君师死且有罪亡君夫人不可以莫之死也乃缢于薳澨楚囊瓦为令尹城郢沈尹戍曰子常必亡郢苟不能卫城无益也古者天子守在四夷天子卑守在诸侯诸侯守在四邻诸侯卑守在四竟慎其四竟结其四援民狎其野三务成功民无内忧而又无外惧国焉用城今呉是惧而城于郢守已小矣卑之不获能无亡乎昔梁伯沟其公宫而民溃民弃其上不亡何待夫正其疆场修其土田险其走集亲其民人明其伍候信其邻国慎其官守守其交礼不僣不贪不懦不耆完其守备以待不虞又何畏矣诗曰无念尔祖聿修厥徳无亦监乎若敖蚡冒至于武文土不过同慎其四竟犹不城郢今土数圻而郢是城不亦难乎经二十有四年冬呉灭巢传二十四年冬十月楚子为舟师以略呉疆沈尹戍曰此行也楚必亡邑不抚民而劳之呉不动而速之呉踵楚而疆埸无备邑能无亡乎越大夫胥犴劳王于豫章之汭越公子仓归王乘舟仓及寿梦帅师从王王及圉阳而还呉人踵楚而边人不备遂灭巢及钟离而还沈尹戍曰亡郢之始于此在矣王壹动而亡二姓之帅几如是而不及郢诗曰谁生厉阶至今为梗其王之谓乎传二十五年冬十二月楚子使薳射城州屈复茄人焉城丘皇迁訾人焉使熊相禖郭巢季然郭卷子大叔闻之曰楚王将死矣使民不安其土民必忧忧将及王弗能乆矣经二十有六年秋九月庚申楚子居卒传二十六年秋九月楚平王卒令尹子常欲立子西曰大子壬弱其母非适也王子建实聘之子西长而好善立长则顺建善则治王顺国治可不务乎子西怒曰是乱国而恶君王也国有外援不可凟也王有适嗣不可乱也败亲速雠乱嗣不祥我受其名赂吾以天下吾滋不从也楚国何为必杀令尹令尹惧立昭王昭王昭公经二十有七年夏楚杀其大夫郄宛传二十七年春呉子欲因楚丧而伐之使公子掩余公子烛庸帅师围潜楚莠尹然工尹麋帅师救潜左司马沈尹戌帅都君子与王马之属以济师与呉师遇于穷令尹子常以舟师及沙汭而还左尹郄宛工尹夀帅师至于潜呉师不能退夏四月呉公子光弑王公子掩余奔徐公子烛庸奔钟吾楚师闻呉乱而还郄宛直而和国人説之鄢将师为右领与费无极比而恶之令尹子常贿而信谗无极谮郄宛焉谓子常曰子恶欲饮子酒又谓子恶令尹欲饮酒于子氏子恶曰我贱人也不足以辱令尹令尹将必来辱为惠巳甚吾无以酬之若何无极曰令尹好甲兵子出之吾择焉取五甲五兵曰寘诸门令尹至必观之而从以酬之及飨日帷诸门左无极谓令尹曰吾几祸子子恶将为子不利甲在门矣子必无徃且此役也呉可以得志子恶取赂焉而还又误羣帅使退其师曰乘乱不祥呉乘我丧我乘其乱不亦可乎令尹使视郄氏则有甲焉不往召鄢将师而告之将师退遂令攻郄氏且爇之子恶闻之遂自杀也国人弗爇令曰不爇郄氏与之同罪或取一编菅焉或取一秉秆焉国人投之遂弗爇也令尹炮之尽灭郄氏之族党杀阳令终与其弟完及佗与晋陈及其子弟晋陈之族唿于国曰鄢氏费氏自以为王专祸楚国弱寡王室䝉王与令尹以自利也令尹尽信之矣国将如何令尹病之楚郄宛之难国言未已进胙者莫不谤令尹沈尹戍言于子常曰夫左尹与中廏尹莫知其罪而子杀之以兴谤讟至于今不已戍也惑之仁者杀人以掩谤犹弗为也今吾子杀人以兴谤而弗图不亦异乎夫无极楚之谗人也民莫不知去朝呉出蔡侯朱丧大子建杀连尹奢屏王之耳目使不聪明不然平王之温恵共俭有过成庄无不及焉所以不获诸侯迩无极也今又杀三不辜以兴大谤㡬及子矣子而不图将焉用之夫鄢将师矫子之命以灭三族国之良也而不愆位吴新有君疆埸日骇楚国若有大事子其危哉知者除谗以自安也今子爱谗以自危也甚矣其惑也子常曰是瓦之罪敢不良图九月己未子常杀费无极与鄢将师尽灭其族以説于国谤言乃止传三十年秋吴子使徐人执掩余使钟吾人执烛庸二公子奔楚楚子大封而定其徙使监马尹大心逆吴公子使居养莠尹然左司马沈尹戍城之取于城父与胡田以与之将以害呉也子西谏王弗听呉子怒冬十二月吴子执钟吾子遂伐徐己夘灭徐伍贠言于呉子曰楚执政衆而乖莫适任患若为三师以肄焉一师至彼必皆出彼出则归彼归则出楚必道敝亟肄以罢之多方以误之既罢而后以三军继之必大克之阖庐从之楚于是乎始病传三十一年秋吴人侵楚伐夷侵潜六楚沈尹戍帅师救潜呉师还围弦左司马戍右司马稽帅师救弦及豫章吴师还定公经二年秋楚人伐吴传二年桐叛楚吴子使舒鸠氏诱楚人曰以师临我我伐桐为我使之无忌秋楚囊瓦伐吴师于豫章吴人见舟于豫章而潜师于巢冬十月吴军楚师于豫章败之遂围巢克之获楚公子繁传三年蔡昭侯为两佩与两裘以如楚献一佩一裘于昭王昭王服之以享蔡侯蔡侯亦服其一子常欲之弗与三年止之唐成公如楚有两肃爽马子常欲之弗与亦三年止之唐人或相与谋请代先从者许之饮先从者酒醉之窃马而献之子常子常归唐侯蔡人闻之固请而献佩于子常子常朝见蔡侯之徒命有司曰蔡君之久也官不共也明日礼不毕将死蔡侯归及汉执玉而沈曰余所有济汉而南者有若大川蔡侯如晋以其子元与其大夫之子为质焉而请伐楚经四年春三月公会刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚秋七月楚人围蔡冬十有一月庚午蔡侯以呉子及楚人战于柏举楚师败绩楚囊瓦出奔郑庚辰吴入郢传四年春三月刘文公合诸侯于召陵谋伐楚也晋荀寅求货于蔡侯弗得辞蔡侯伍贠为吴行人以谋楚楚之杀郄宛也伯氏之族出伯州犂之孙嚭为吴太宰以谋楚楚自昭王即位无岁不有吴师蔡侯因之以其子干与其大夫之子为质于吴冬蔡侯吴子唐侯伐楚舎舟于淮汭自豫章与楚夹汉左司马戍谓子常曰子㳂汉而与之上下我悉方城外以毁其舟还塞大隧直辕冥阨子济汉而伐之我自后击之必大败之既谋而行武城黑谓子常曰吴用木也我用革也不可乆也不如速战史皇谓子常楚人恶子而好司马若司马毁吴舟于淮塞城口而入是独克吴也子必速战不然不免乃济汉而陈自小别至于大别三战子常知不可欲奔史皇曰安求其事难而逃之将何所入子必死之初罪必尽说十一月庚午二师陈于柏举阖庐之弟夫㮣王晨请于阖庐曰楚瓦不仁其臣莫有死志先伐之其卒必奔而后大师继之必克弗许夫㮣王曰所谓臣义而行不待命者其此之谓也今日我死楚可入也以其属五千先击子常之卒子常之卒奔楚师乱吴师大败之子常奔郑史皇以其乗广死吕祖谦曰楚之致败固非一曰然所以速亡亦自有説当时司马戍之谋欲使子常御吴人于前司马以奇兵绕出吴之后使子常聴之胜败未可知正縁史皇谓子常楚人恶子而好司马之一言所以丧师㡬亡国在此惟子常私心疾忌谓楚恶已而好司马恐司马有功不使之先战所以败也史皇虽区区能死与自经于沟渎何异呉从楚师及清发将击之夫㮣王曰困兽犹鬭况人乎若知不免而致死必败我若使先济者知免后者慕之蔑有鬬心矣半济而后可击也从之又败之楚人为食吴人及之奔食而从之败诸雍澨五战及郢己夘楚子取其妹季芈畀我以出涉睢鍼尹固与王同舟王使执燧象以奔呉师庚辰呉入郢以班处宫子山处令尹之宫夫㮣王欲攻之惧而去之夫㮣王入之左司马戍及息而还败呉师于澭澨伤初司马臣阖庐故耻委禽焉谓其臣曰谁能免吾首吴句卑曰臣贱可乎司马曰我实失子可哉三战皆伤曰吾不可用也已句卑布裳刭而裹之藏其身而以其首免楚子涉睢济江入于云中王寝盗攻之以戈击王王孙由于以背受之中肩王奔郧钟建负季芈以从由于徐苏而从郧公辛之弟怀将弑王曰平王杀吾父我杀其子不亦可乎辛曰君讨臣谁敢雠之君命天也若死天命将谁雠诗曰柔亦不茹刚亦不吐不侮矜寡不畏彊御唯仁者能之违彊陵弱非勇也乘人之约非仁也灭宗废祀非孝也动无令名非知也必犯是余将杀女鬭辛与其弟巢以王奔随吴人从之谓随人曰周之子孙在汉川者楚实尽之天诱其𠂻致罚于楚而君又窜之周室何罪君若顾报周室施及寡人以奖天𠂻君之惠也汉阳之田君实有之楚子在公宫之北吴人在其南子期似王逃王而已为王曰以我与之王必免随人卜与之不吉乃辞吴曰以随之辟小而密迩于楚楚实存之世有盟誓至于今未改若难而弃之何以事君执事之患不唯一人若鸠楚竟敢不聴命吴人乃退鑢金初宦于子期氏实与随人要言王使见辞曰不敢以约为利王割子期之心以与随人盟初伍员与申包胥友其亡也谓申包胥曰我必复楚国申包胥曰勉之子能复之我必能兴之及昭王在随申包胥如秦乞师曰呉为封豕长蛇以荐食上国虐始于楚寡君失守社稷越在草莽使下臣告急曰夷徳无厌若邻于君疆埸之患也逮呉之未定君其取分焉若楚之遂亡君之土也若以君灵抚之世以事君秦伯使辞焉曰寡人闻命矣子姑就馆将图而告对曰寡君越在草莽未获所㐲下臣何敢即安立依于庭墙而哭日夜不絶声勺饮不入口七日秦哀公为之赋无衣九顿首而坐秦师乃出传五年夏六月申包胥以秦师至秦子蒲子虎帅车五百乘以救楚子蒲曰吾未知吴道使楚人先与呉人战而自稷㑹之大败夫槩王于沂吴人获薳射于柏举其子帅奔徒以从子西败呉师于军祥秋七月子期子蒲灭唐九月夫槩王归自立也以与王战而败奔楚为堂谿氏吴师败楚师于雍澨秦师又败吴师吴师居麇子期将焚之子西曰父兄亲暴骨焉不能收又焚之不可子期曰国亡矣死者若有知也可以歆旧祀岂惮焚之焚之而又战吴师败又战于公壻之谿吴师大败吴子乃归囚闉舆罢闉舆罢请先遂逃归叶公诸梁之弟后臧从其母于吴不待而归叶公终不正视冬十月楚子入于郢初鬭辛闻吴人之争宫也曰吾闻之不让则不和不和不可以逺征吴争于楚必有乱有乱则必归焉能定楚王之奔随也将涉于成臼蓝尹亹涉其帑不与王舟及宁王欲杀之子西曰子常唯思旧怨以败君何效焉王曰善使复其所吾以志前恶王赏鬭辛王孙由于王孙圉钟建鬭巢申包胥王孙贾宋木鬬懐子西曰请舍懐也王曰大徳灭小怨道也申包胥曰吾为君也非为身也君既定矣又何求且吾尤子旗其又为诸遂逃赏王将嫁季芉辞曰所以为女子逺丈夫也钟建负我矣以妻钟建以为乐尹王之在随也子西为王舆服以保路国于脾洩闻王所在而后从王王使由于城麋复命子西问高厚焉弗知子西曰不能如辞城不知髙厚大小何如对曰固辞不能子使余也人各有能有不能王遇盗于云中余受其戈其所犹在袒而示之背曰此余所能也脾洩之事余亦弗能也传六年夏四月己丑吴大子终累败楚舟师获潘子臣小惟子及大夫七人楚国大惕惧亡子期又以陵师败于繁扬令尹子西喜曰乃今可为矣于是乎迁郢于鄀而改纪其政以定楚国经十有四年春二月辛巳楚公子结陈公孙佗人帅师灭顿以顿子牂归经十有五年春二月辛丑楚子灭胡以胡子豹归哀公经元年春王正月楚子陈侯随侯许男围蔡传元年春楚子围蔡报柏举也里而栽广丈高倍夫屯昼夜九日如子西之素蔡人男女以辨使疆于江汝之间而还经四年夏晋人执戎蛮子赤归于楚传四年夏楚人既克夷虎乃谋北方左司马眅申公寿余叶公诸梁致蔡于负函致方城之外于缯关曰吴将泝江入郢将奔命焉为一昔之期袭梁及霍单浮余围蛮氏蛮氏溃蛮子赤奔晋阴地司马起丰析与狄戎以临上雒左师军于菟和右师军于仓野使谓阴地之命大夫士蔑曰晋楚有盟好恶同之若将不废寡君之愿也不然将通于少习以听命士蔑请诸赵孟赵孟曰晋国未宁安能恶于楚必速与之士蔑乃致九州之戎将裂田以与蛮子而城之且将为之卜蛮子听卜遂执之与其五大夫以畀楚师于三户司马致邑立宗焉以诱其遗民而尽俘以归经六年秋七月庚寅楚子轸卒传六年春吴伐陈楚子曰吾先君与陈有盟不可以不救乃救陈师于城父秋七月楚子在城父将救陈卜战不吉卜退不吉王曰然则死也再败楚师不如死弃盟逃雠亦不如死死一也其死雠乎命公子申为王不可则命公子结亦不可则命公子启五辞而后许将战王有疾庚寅昭王攻大𡨕卒于城父子闾退曰君王舎其子而让羣臣敢忘君乎从君之命顺也立君之子亦顺也二顺不可失也与子西子期谋潜师闭涂逆越女之子章立之而后还是嵗也有云如衆赤鸟夹日以飞三日楚子使问诸周大史大史曰其当王身乎若禜之可移于令尹司马王曰除腹心之疾而移诸股肱何益不谷不有大过天其夭诸有罪受罚又焉移之遂弗禜初昭王有疾卜曰河为祟大夫请祭诸郊王曰三代命祀祭不越望江汉睢漳楚之望也祸福之至不是过也不谷虽不德河非所获罪也遂弗祭孔子曰楚昭王知大道矣其不失国也宜哉夏书曰惟彼陶唐帅彼天常有此冀方今失其行乱其纪纲乃灭而亡又曰允出兹在兹由已率常可矣惠王哀公经九年夏楚人伐陈经十年冬楚公子结帅师伐陈经十有三年夏楚公子申帅师伐陈传十六年楚大子建之遇谗也自城父奔宋又辟华氏之乱于郑郑人甚善之又适晋与晋人谋袭郑乃求复焉郑人复之如初晋人使谍于子木请行而期焉子木暴虐于其私邑邑人诉之郑人省之得晋谍焉遂杀子木其子曰胜在吴子西欲召之叶公曰吾闻胜也诈而乱无乃害乎子西曰吾闻胜也信而勇不为不利舎诸邉竟使卫藩焉叶公曰周仁之谓信率义之谓勇吾闻胜也好复言而求死士殆有私乎复言非信也期死非勇也子必悔之弗从召之使处吴竟为白公请伐郑子西曰楚未节也不然吾不忘也他日又请许之未起师晋人伐郑楚救之与之盟胜怒曰郑人在此雠不逺矣胜自厉劒子期之子平见之曰王孙何自厉也曰胜以直闻不告女庸为直乎将以杀尔父平以告子西子西曰胜如卵余翼而长之楚国第我死令尹司马非胜而谁胜闻之曰令尹之狂也得死乃非我子西不悛胜谓石乞曰王与二卿士皆五百人当之则可矣乞曰不可得也曰市南有熊宜僚者若得之可以当五百人矣乃从白公而见之与之言说告之故辞承之以劔不动胜曰不为利謟不为威惕不洩人言以求媚者去之吴人伐愼白公败之请以战备献许之遂作乱秋七月杀子西子期于朝而刼惠王子西以袂掩面而死子期曰昔者吾以力事君不可以弗终抉豫章以杀人而后死石乞曰焚库弑王不然不济白公曰不可弑王不祥焚库无聚将何以守矣乞曰有楚国而治其民以敬事神可以得祥且有聚矣何患弗从叶公在蔡方城之外皆曰可以入矣子高曰吾闻之以险徼幸者其求无餍偏重必离闻其杀齐管脩也而后入白公欲以子闾为王子闾不可遂刼以兵子闾曰王孙若安靖楚国匡正王室而后庇焉启之愿也敢不听从若将专利以倾王室不顾楚国有死不能遂杀之而以王如高府石乞尹门圉公阳穴宫负王以如昭夫人之宫叶公亦至及北门㦯遇之曰君胡不胄国人望君如望慈父母焉盗贼之矢若伤君是絶民望也若之何不胄乃胄而进又遇一人曰君胡胄国人望君如望歳焉日月以㡬若见君面是得艾也民知不死其亦夫有奋心犹将旌君以徇于国而又掩面以絶民望不亦甚乎乃免胄而进遇箴尹固师其属将与白公子高曰㣲二子者楚不国矣弃徳从贼其可保乎乃从叶公使与国人以攻白公白公奔山而缢其徒㣲之生拘石乞而问白公之死焉对曰余知其死所而长者使余勿言曰不言将烹乞曰此事克则为卿不克则烹固其所也何害乃烹石乞王孙燕奔頯黄氏沈诸梁兼二事国宁乃使宁为令尹使寛为司马而老于叶传十七年楚白公之乱陈人恃其聚而侵楚楚既宁将取陈麦楚子问帅于大师子谷与叶公诸梁子谷曰右领差车与左史老皆相令尹司马以伐陈其可使也子高曰率贱民慢之惧不用命焉子谷曰观丁父鄀俘也武王以为军率是以克州蓼服随唐大启羣蛮彭仲爽申俘也文王以为令尹实县申息朝陈蔡封畛于汝唯其任也何贱之有子高曰天命不謟令尹有憾于陈天若亡之其必令尹之子是与君盍舎焉臣惧右领与左史有二俘之贱而无其令德也王卜之武城尹吉使帅师取陈麦遂围陈秋七月己夘公孙朝帅师灭陈王与叶公枚卜子良以为令尹沈尹朱曰吉过于其志叶公曰王子而相国过将何为他日改卜子国而使为令尹传十八年春巴人伐楚围鄾初右司马子国之卜也观瞻曰如志故命之及巴师至将卜帅王曰宁如志何卜焉使帅师而行请承王曰寝尹工尹勤先君者也三月楚公孙宁吴由于薳固败巴师于鄾故封子国于析君子曰恵王知志夏书曰官占惟能蔽志昆命于元龟其是之谓乎志曰圣人不烦卜筮恵王其有焉右楚始终春秋凡十三君书卒者六不书卒者四有故者二惟恵王后春秋经终自恵以下十一世二百九年而秦灭之论曰自昔外域之强弱常视中夏之盛衰非外域之自为强弱也由中夏盛衰而致之也天地之间大而隂阳消长之机小而川谷竭虚之应而人之一身元气客邪互为损益皆是理也荆楚之猾夏尚矣诗曰维女荆楚居国南乡昔有成汤自彼氐羌莫敢不来享莫敢不来王曰商是常厥徳中衰则不庭故武丁之兴挞彼殷武奋伐荆楚罙入其阻而后帖服焉及周盛时周公为相天下莫不一乎周也故诗曰戎狄是膺荆舒是惩则莫我敢承而桃弧棘矢以供御王事筚路蓝缕以处草莽及周中偾则有不咸宣王复兴蠢尔荆蛮大邦为雠方叔元老克壮其犹而后能服之平辂东迁荆楚复悍然于江南至武王僭号抗衡中国故春秋夷狄之患非一也而楚为甚翦伐诸姬败我王略极之观兵周疆可无以制之哉故伯政虽王道之衰而春秋犹幸之者谓其攘夷狄尊中国故也方蔡郑惧楚而始为邓之㑹诸侯莫知适从南夷与北夷交中国不絶如线齐桓公经营三十年召陵之师不战而卒帖荆桓公殁宋襄公起而绍伯不得其道乃与为㑹而顾䝉执败之辱幸晋文公嗣出制于城濮之役而楚焰始抑矣然推其始思其艰则桓公之功为大孔子曰管仲相桓公霸诸侯一匡天下民到于今受其赐微管仲吾其被发左袵矣兹春秋取桓公微㫖也逮襄公世晋霸既衰中国政在大夫合左师欲弭兵以为名而盟于宋楚屈建请晋楚之从交相见自是诸侯大夫南向而朝楚及申之㑹蛮夷之君簒弑之贼大合十有一国之衆而用齐桓召陵之礼然后知桓公有功于春秋而圣人拳拳于中夏外域盛衰之变者深矣春秋分记卷七十七春秋分记卷七十八钦定四库全书春秋分记卷七十八宋程公説撰吴世本姬姓子爵其先岀自周大王长子大伯与弟仲雍避少弟季厯贤而有圣子去之荆蛮号曰句吴句或为工夷言发声也端委以治周礼荆蛮义之归者千余家为吴大伯大伯卒无子仲雍嗣立断发文身臝以为饰不与中国通及武王克商求其后得周章已为吴君别封其弟虞仲为虞虞在中国吴在蛮夷自大伯五世而得封十二世晋灭虞虞灭二世而吴始大至寿梦称王寿梦以上世数可知而年纪则畧宣公八年楚盟吴越始见于传成七年经书吴襄公五年㑹灭书人十二年书子由是得与中国㑹盟国在今平江府呉县寿梦诸樊余祭夷昧王僚阖庐夫差宣公传八年夏楚灭舒蓼及滑汭盟呉越而还吕祖谦曰当楚庄王时楚之威北加中国南被蛮夷所谓盟吴越而还如传所载则与舒绞州蓼相似庄王既没共王继之呉始大晋申公巫臣以五乘车教吴楚自此疲于奔命其后至于入郢几灭楚楚衰吴盛至夫差堕越又起矣寿梦成公经七年春吴伐郯秋八月吴入州来传七年春吴伐郯郯成季文子曰中国不振旅蛮夷入伐而莫之或恤无弔者也夫诗曰不弔昊天乱靡有定其此之谓乎有上不弔其谁不受乱吾亡无日矣君子曰知惧如是斯不亡矣程敦厚曰自郯之伐至黄池之㑹凡一百有二年方郯之伐吴之势已侈矣柰何当时诸侯皆莫以为恤而独鲁季文子叹焉而诸侯之不䘏者以其害之弗及也是不知郯之为中国之权舆也郯举则中国殆矣使当时诸侯合谋併力以为郯之援而制之于始则吴安能以遽炽乎秋楚巫臣自晋使吴吴子寿梦説之乃通吴于晋以两之一卒适吴舎偏两之一焉与其射御教呉乘车教之战陈教之叛楚寘其子狐庸焉使为行人于吴吴始伐楚伐巢伐徐子重奔命马陵之㑹吴入州来子重自郑奔命子重子反于是乎一嵗七奔命蛮夷属于楚者呉尽取之是以始大通吴于上国传八年秋晋侯使申公巫臣如吴假道于莒传九年诸侯㑹于蒲是行也将始㑹吴吴人不至经十有五年冬十有一月叔孙侨如㑹晋士爕齐高无咎宋华元衞孙林父郑公子䲡邾人㑹吴于钟离传十五年冬十一月㑹吴于钟离始通吴也董仲舒繁露观徳篇云呉鲁同姓也钟离之㑹不得序而称君殊鲁而㑹之为夷狄之行也襄公经三年春公子婴齐帅师伐吴传三年春楚子重伐呉克鸠兹至于衡山使邓廖侵吴呉获邓廖伐楚取驾夏晋欲修呉好将合诸侯六月己未同盟于鸡泽晋侯使荀㑹逆呉子于淮上吴子不至经五年夏仲孙蔑衞孙林父㑹呉于善道秋公㑹晋侯宋公陈侯衞侯郑伯曹伯莒子邾子滕子薛伯齐世子光呉人鄫人于戚传五年夏吴子使寿越如晋辞不㑹于鸡泽之故且请聴诸侯之好晋人将为之合诸侯使鲁衞先㑹呉且告㑹期故孟献子孙文子㑹呉于善道秋九月丙午盟于戚㑹吴也经十年春公㑹晋侯宋公衞侯曹伯莒子邾子滕子薛伯杞伯小邾子齐世子光㑹呉于柤传十年春㑹于柤㑹呉子寿梦也经十有二年秋九月呉子乘卒传十二年秋呉子寿梦卒临于周庙礼也诸樊襄公传十三年秋楚共王卒呉侵楚战于庸浦大败呉师获公子党君子以呉为不弔经十有四年春王正月季孙宿叔老㑹晋士匄齐人宋人衞人郑公孙虿曹人莒人邾人滕人薛人杞人小邾人㑹呉于向秋楚公子贞帅师伐呉传十四年春呉告败于晋㑹于向为呉谋楚故也范宣子数呉之不徳也以退呉人呉子诸樊既丧将立季札季札辞曰曹宣公之卒也诸候与曹人不义曹君将立子臧子臧去之遂弗为也以成曹君君子曰能守节君义嗣也谁敢奸君有国非吾节也札虽不才愿附于子臧以无失节固立之弃其室而耕乃舎之秋楚子为庸浦之役故子囊伐吴吴自臯舟之隘要而击败之经二十有四年夏楚子伐吴传二十四年夏楚子为舟师以伐吴冬吴人召舒鸠人叛楚经二十有五年冬十有二月吴子遏伐楚门于巢卒传二十五年秋七月楚伐舒鸠及离城吴人救之子木遽以右师先子彊息桓子捷子骈子盂帅左师以退吴人居其间七日子彊曰请以其私卒诱之简师陈以待我乃可以免不然必为吴禽从之五人以其私卒先击吴师吴师奔登山以望见楚师不继复逐之傅诸其军简师㑹之吴师大败冬十二月吴子诸樊伐楚以报舟师之役门于巢巢牛臣曰吴王勇而轻若启之将亲门我获射之必殪是君也死疆其少安从之吴子门焉牛臣隐于短墙以射之卒余祭襄公传二十六年夏楚子秦人侵吴及雩娄闻吴有备而还经二十有九年夏五月阍弑吴子余祭吴子使札来聘传二十九年夏五月吴人伐越获俘焉以为阍使守舟吴子余祭观舟阍以刀弑之六月吴公子札来聘请观于周乐使工为之歌周南召南邶鄘衞王郑齐豳秦魏唐陈雅颂其出聘也通嗣君也故遂聘于齐聘于郑见子产如旧相识与之缟带子产献纻衣焉适魏适晋夷昧襄公传三十一年冬十一月呉子使屈狐庸聘于晋通路也赵文子问焉曰延州来季子其果立乎巢陨诸樊阍戕戴呉天似启之何如对曰不立是二王之命也非启季子也若天所启其在今嗣君乎甚徳而度徳不失民度不失事民亲而事有序其天所启也有呉国者必此君之子孙实终之季子守节者也虽有国不立昭公经四年秋七月楚子蔡侯陈侯许男顿子胡子沈子淮夷伐呉传四年秋七月楚子以诸侯伐呉围朱方冬呉伐楚经五年冬楚子蔡侯陈侯许男顿子沈子徐人越人伐呉传五年冬十月楚子伐呉呉人败诸鹊岸楚子至罗汭呉子使其弟蹶由犒师楚人执之将以衅鼔王使问焉曰女卜来吉乎对曰吉寡君闻君将治兵于敝邑卜之以守龟曰余亟使人犒师请行以观王怒之疾徐而为之备尚克知之龟兆告吉曰克可知也君若驩焉好逆使臣滋敝邑休怠而忘其死亡无日矣今君奋焉震电冯怒虐执使臣将以衅鼔则呉知所备矣敌邑虽羸若早修完其可以息师难易有备可谓吉矣且呉社稷是卜岂为一人使臣获衅军鼓而敝邑知备以御不虞其为吉孰大焉国之守龟其何事不卜一臧一否其谁能常之城濮之兆其报在邲今此行也其庸有报志乃弗杀呉早设备楚无功而还以蹶由归经六年秋九月楚薳罢帅师伐呉传六年秋九月楚伐徐呉人救之败其师于房钟获宫廏尹弃疾经十有三年冬呉灭州来傅十三年夏五月楚子缢而死楚师还呉人败诸豫章获其五帅冬呉灭州来令尹子旗请伐呉平王弗许经十有五年春王正月呉子夷昧卒王僚昭公经十有七年冬楚人及呉战于长岸传十七年冬呉伐楚战于长岸大败呉师获其乘舟余皇使随人与后至者守之环而堑之及泉盈其隧炭陈以待命呉公子光请于其衆曰丧先王之乘舟岂唯光之罪衆亦有焉请借取之以救死衆许之使长鬛者三人潜伏于舟侧曰我唿余皇则对师夜从之三唿皆迭对楚人从而杀之楚师乱呉人大败之取余皇以归传十九年秋令尹子瑕言蹶由于楚子乃归蹶由传二十年春三月伍贠如呉言伐楚之利于州于公子光曰是宗为戮而欲反其雠不可从也贠曰彼将有他志余姑为之求士而鄙以待之乃见鱄设诸焉而耕于鄙晁补之曰世皆罪楚平王之信谗夺妇贼杀不辜而多伍贠忍垢含耻卒报平王盖声烈光于百世而如存独申包胥谓为已甚扬子云亦论而非之然以贠事言之始干吴王僚以伐楚而病公子光之不从若退而别求所以报楚尚或可也知光欲簒至进刺客陷人弑君成已报父人谁无父僚何辜焉昔之人求子者曰不以人子吾子其可得乎其言悲矣贠诚以其父故不暇避此而罪则当为世大戮经二十有三年秋七月戊辰吴败顿胡沈蔡陈许之师于鸡父胡子髠沈子逞灭获陈夏啮传二十三年秋七月吴人伐州来楚薳越帅师及诸侯之师奔命救州来吴人御诸钟离子瑕卒楚师熸吴公子光曰诸侯从于楚者衆而皆小国也畏楚而不获已是以来吾闻之曰作事威克其爱虽小必济胡沈之君幼而狂陈大夫啮壮而顽顿与许蔡疾楚政楚令尹死其师熸帅贱多宠政令不壹七国同役而不同心帅贱而不能整无大威命楚可败也若分师先以犯胡沈与陈必先奔三国败诸侯之师乃揺心矣诸侯乖乱楚必大奔请先者去备薄威后者敦陈整旅呉子从之戊辰晦战于鸡父呉子以罪人三千先犯胡沈与陈三国争之呉为三军以系于后中军从王光帅右掩余帅左呉之罪人或奔或止三国乱呉师击之三国败获胡沈之君及陈大夫舎胡沈之囚使奔许与蔡顿曰吾君死矣师譟而从之三国奔楚师大奔书曰胡子髠沈子逞灭获陈夏啮君臣之辞也不言战楚未陈也楚大子建之母在郥召呉人而启之冬十月甲申呉大子诸樊入郥经二十有四年冬呉灭巢昭二十有七年夏四月呉弑其君僚传二十七年春呉子欲因楚丧而伐之使公子掩余公子烛庸帅师围潜使延平来季子聘于上国遂聘于晋以观诸侯楚莠尹然工尹麇帅师救潜左司马沈尹戍帅都君子与王马之属以济师与呉师遇于穷令尹子常以舟师及沙汭而还左尹郄宛工尹寿帅师至于潜呉师不能退呉公子光曰此时也弗可失也王不告鱄设诸曰上国有言曰不索何获我王嗣也吾欲求之事若克季子虽至不吾废也鱄设诸曰王可弑也母老子弱是无若我何光曰我尔身也夏四月光伏甲于堀室而享王王使甲坐于道及其门门堦户席皆王亲也夹之以铍羞者献体改服于门外执羞者坐行而入执铍者夹承之及体以相授也光伪足疾入于堀室鱄设诸寘劔于鱼中以进抽劔刺王铍交于胷遂弑王阖庐以其子为卿季子至曰苟先君无废祀民人无废主社稷有奉国家无倾乃吾君也吾谁敢怨哀死事生以待天命非我生乱立者从之先人之道也复命哭墓复位而待呉公子掩余奔徐公子烛庸奔钟吾楚师闻呉乱而还吕祖谦曰呉子间楚丧以伐楚而不知根本之虚贤者国之望也乃使公子掩余公子烛庸伐潜用兵于外而又使季子聘于上国一时亲贤皆在外故公子光得窥伺间隙以行其谋观公子光伏甲享王之时呉王亦自知其谋故使甲坐于道及其门门阶户席皆王之亲当时设备如此其严然终不免于祸是明知其谋而明陷于祸也阖庐昭公经三十年冬十有二年呉灭徐徐子章羽奔楚传三十年秋呉子使徐人执掩余使钟呉人执烛庸二公子奔楚楚子大封而定其徙使监马尹大心逆呉公子使居飬莠尹然左司马沈尹戍城之取于城父与胡田以与之将以害呉也子西谏曰呉光新得国而亲其民视民如子辛苦同之将用之也若好吾邉疆使柔服焉犹惧其至吾又彊其雠以重怒之无乃不可乎呉周之胄裔也而弃在海滨不与姬通今而始大比于诸华光又甚文将自同于先王不知天将以为虐乎使剪丧呉国而封大异姓乎其抑亦将卒以祚呉乎其终不逺矣我盍姑亿吾鬼神而宁吾族姓以待其归将焉用自播扬焉王弗聴呉子怒冬十二月呉子执钟吾子遂伐徐防山以水之己夘灭徐呉子问于伍贠曰初而言伐楚余知其可也而恐其使余徃也又恶人之有余之功也今余将自有之矣伐楚何如对曰楚执政衆而乖莫适任患若为三师以肄焉一师至彼必皆出彼出则归彼归则出楚必道敝亟肄以罢之多方以误之既罢而后以三军继之必大克之阖庐从之楚于是乎始病传三十一年秋呉人侵楚伐夷侵潜六楚沈尹戍帅师救潜吴师还楚师迁潜于南冈而还吴师围弦左司马戍右司马稽帅师救弦及豫章吴师还始用子胥之谋也冬十二月辛亥朔日有食之是夜也赵简子梦童子臝而转以歌旦占诸史墨曰吾梦如是今而日食何也对曰六年及此月也吴其入郢乎终亦弗克入郢必以庚辰日月在辰尾庚午之日日始有谪火胜金故弗克经三十有二年夏吴伐越定公经二年秋楚人伐吴传二年秋楚囊瓦伐吴师于豫章冬十月吴败楚遂围巢克之经四年冬十有一月庚午蔡侯以吴子及楚人战于柏举楚师败绩庚辰吴入郢传四年伍贠为吴行人以谋楚楚之杀郄宛也伯氏之族出伯州犂之孙嚭为呉大宰以谋楚楚自昭王即位无嵗不有呉师蔡侯因之以其子干与其大夫之子为质于呉冬蔡侯呉子唐侯伐楚十一月庚午二师陈于柏举阖庐之弟夫槩王晨请先伐之弗许以其属五千先击子常之卒楚师乱呉师大败之五战及郢庚辰呉入郢以班处宫子山处令尹之宫夫槩王欲攻之惧而去之槩王入之经五年夏于越入呉传五年夏越入呉呉在楚也六月申包胥以秦师至救楚大败夫槩王于沂秋九月夫槩王归自立也以与王战而败奔楚为堂谿氏呉师大败呉子乃归初鬬辛闻呉人之争宫也曰不让则不和不和不可以逺征呉争于楚有乱必归焉能定楚传六年夏四月己丑呉大子终累败楚舟师获潘子臣小惟子及大夫七人经十有四年夏五月于越败呉于檇李呉子光卒传十四年夏呉伐越越子勾践御之陈于檇李勾践患呉之整也使死士再禽焉不动使罪人三行属劔于颈而辞曰二君有治臣奸旗鼓不敏于君之行前不敢逃刑敢归死遂自刭也师属之目越于因而伐之大败之灵姑浮以戈击阖庐伤将指取其一屦还卒于陉去檇李七里夫差使人立于庭苟出入必谓己曰夫差而忘越王之杀而父乎则对曰唯不敢忘三年乃报越夫差哀公传元年春呉王夫差败越于夫椒报檇李也遂入越越子以甲楯五千保于㑹稽使大夫种因呉大宰嚭以行成呉子将许之伍贠曰不可臣闻之树徳莫如滋去疾莫如尽昔有过浇杀斟灌以伐斟鄩灭夏后相后缗方娠逃出自窦归于有仍生少康焉为仍牧正惎浇能戒之浇使椒求之逃奔有虞为之庖正以除其害虞思于是妻之以二姚而邑诸纶有田一成有衆一旅能布其徳而兆其谋以収夏衆抚其官职使女艾谍浇使季杼诱豷遂灭过戈复禹之绩祀夏配天不失旧物今吴不如过而越大于少康或将丰之不亦难乎勾践能亲而务施施不失人亲不弃劳与我同壤而世为仇雠于是乎克而弗取将又存之违天而长寇雠后虽悔之不可食已姬之衰也日可竢也介在蛮夷而长寇雠以是求伯必不行矣弗聴退而告人曰越十年生聚而十年教训二十年之外吴其为沼乎三月越及吴平吴入越不书吴不告庆越不告败也吴之入楚也使召陈怀公怀公不徃及夫差克越乃修先君之怨秋八月吴侵陈修旧怨也吴师在陈楚大夫皆惧曰阖庐惟能用其民以败我于柏举今闻其嗣又甚焉将若之何子西曰二三子恤不相睦无患吴矣昔阖庐食不二味居不重席室不崇坛器不彤镂宫室不观舟车不饰衣服财用择不取费在国天有灾疠亲巡孤寡而共其乏困在军熟食者分而后敢食其所尝者卒乘与焉勤恤其民而与之劳逸是以民不罢劳死知不旷吾先大夫子常易之所以败我也今闻夫差次有台榭陂池焉宿有妃嫱嫔御焉一日之行所欲必成玩好必从珍异是聚观乐是务视民如雠而用之日新夫先自败也已安能败我经六年春呉伐陈夏叔逺㑹呉于柤经七年夏公㑹呉于鄫传七年夏公㑹呉于鄫呉来徴百牢子服景伯对曰先王未之有也呉人曰宋百牢我鲁不可以后宋且鲁牢晋大夫过十呉王百牢不亦可乎景伯曰晋范鞅贪而弃礼以大国惧敝邑故敝邑十一牢之君若以礼命于诸侯则有数矣若亦弃礼则有淫者矣周之王也制礼上物不过十二以为天之大数也今弃周礼而曰必百牢亦唯执事呉人弗聴景伯曰呉将亡矣弃天而背本不与必弃疾于我乃与之大宰嚭召季康子康子使子贡辞大宰嚭曰国君道长而大夫不出门此何礼也对曰岂以为礼畏大国也大国不以礼命于诸侯苟不以礼岂可量也寡君既共命焉其老岂敢弃其国大伯端委以治周礼仲雍嗣之断发文身臝以为饰岂礼也哉有由然也反自鄫以呉为无能为也经八年春王正月呉伐我传九年秋呉城邦沟通江淮经十年春王二月公㑹呉伐齐冬呉救陈传十年冬楚子期伐陈呉延州来季子救陈谓子期曰二君不务徳而力争诸侯民何罪焉我请退以为子名务徳而安民乃还经十有一年夏五月公㑹呉伐齐甲戍齐国书帅师及呉战于艾陵齐师败绩获齐国书传十一年夏公㑹呉伐齐五月克博壬申至于嬴中军从王胥门巢将上军王子姑曹将下军展如将右军甲戍战于艾陵大败齐师获国书以献于公呉将伐齐越子率其衆以朝焉王及列士皆有馈赂呉人皆喜唯子胥惧曰是豢呉也夫谏曰越在我心腹之疾也壤地同而有欲于我夫其柔服求济其欲也不如早从事焉得志于齐犹获石田也无所用之越不为沼呉其泯矣使医除疾而曰必遗类焉者未之有也盘庚之诰曰其有颠越不共则劓殄无遗育无俾易种于兹邑是商所以兴也今君易之将以求大不亦难乎弗聴使于齐属其子于鲍氏为王孙氏反役王闻之使赐之属镂以死将死曰树吾墓槚槚可材也呉其亡乎三年其始弱矣盈必毁天之道也经十有二年夏五月公㑹呉于橐臯经十有三年夏公㑹晋侯及呉子于黄池于越入呉传十三年夏公㑹单平公晋定公吴夫差于黄池六月丙子越子伐呉为二隧畴无余讴阳自南方先及郊呉大子友王子地王孙弥庸寿于姚自泓上观之弥庸见姑蔑之旗曰吾父之旗也不可以见雠而弗杀也大子曰战而不克将亡国请待之弥庸不可属徒五千王子地助之乙酉战弥庸获畴无余地获讴阳越子至王子地守丙戌复战大败呉师获大子友王孙弥庸寿于姚丁亥入呉呉人告败于王王患其闻也自刭七人于幕下秋七月辛丑盟呉晋争先呉人曰于周室我为长晋人曰于姬姓我为伯赵鞅唿司马寅曰日旰矣大事未成二臣之罪也建鼔整列二臣死之长幼必可知也对曰请姑视之反曰肉食者无墨今呉王有墨国胜乎大子死乎且夷徳轻不忍乆请少待之乃先晋人呉人将以公见晋侯子服景伯对使者曰王合诸侯则伯帅侯牧以见于王伯合诸侯则侯帅子男以见于伯自王以下朝聘玉帛不同故敝邑之职贡于吴有丰于晋无不及焉以为伯也今诸侯㑹而君将以寡君见晋君则晋成为伯矣敝邑将改职贡鲁赋于吴八百乘若为子男则将半邾以属于吴而如邾以事晋且执事以伯召诸侯而以侯终之何利之有焉吴人乃止既而悔之将囚景伯景伯曰何也立后于鲁矣将以二乘与六人从迟速唯命遂囚以还及户牖谓大宰曰鲁将以十月上辛有事于上帝先王季辛而毕何世有职焉自襄以来未之改也若不㑹祝宗将曰吴实然且谓鲁不共而执其贱者七人何损焉大宰嚭言于王曰无损于鲁而祇为名不如归之乃归景伯吴申叔仪乞粮于公孙有山氏曰佩玉繠兮余无所系之㫖酒一盛兮余与褐之父睨之对曰梁则无矣麤则有之若登首山以唿曰庚癸乎则诺王欲伐宋杀其丈夫而囚其妇人大宰嚭曰可胜也而弗能居也乃归冬呉及越平传十七年春三月越子伐呉呉子御之呉师大乱遂败之传十九年春越人侵楚以误呉也传二十年呉公子庆忌骤谏呉子曰不改必亡弗聴出居于艾遂适楚闻越将伐呉冬请归平越遂归欲除不忠者以说于越呉人杀之冬十一月越围呉赵孟降于丧食楚隆曰三年之丧亲暱之极也主又降之无乃有故乎赵孟曰黄池之役先主与吴王有质曰好恶同之今越围呉嗣子不废旧业而敌之非晋之所能及也吾是以为降楚隆曰若使呉王知之若何赵孟曰可乎隆曰请尝之乃徃先造于越军曰吴犯间上国多矣闻君亲讨焉诸夏之人莫不欣喜唯恐君志之不从请入视之许之告于吴王曰寡君之老无恤使陪臣隆敢展谢其不共黄池之役君之先臣志父得承齐盟曰好恶同之今君在难无恤不敢惮劳非晋国之所能及也使陪臣敢展布之王拜稽首曰寡人不佞不能事越以为大夫忧拜命之辱与之一箪珠使问赵孟曰句践将生忧寡人寡人死之不得矣王曰溺人必笑吾将有问也史黯何以得为君子对曰黯也进不见恶退无谤言王曰宜哉传二十二年冬十一月丁夘越灭呉请使吴王居甬东辞曰孤老矣焉能事君乃缢越人以归吴语夫差将死使人説于子胥曰使死者无知则已矣若其有知吾何面目以见员也右吴始终春秋凡七君书卒者四有故者二惟夫差后春秋经终哀二十二年越灭之论曰呉国于东南而近楚故其通于中国也道逺而艰其接于荆楚也境近而切攷之春秋宣八年及越从楚盟始见于传成七年呉伐郯始见于经蒲及鸡泽之㑹以道逺不至而于钟离于善道于柤皆于楚地焉就而㑹之其交于中国者于戚于向而止尔盖聴㑹同之外无他事今日而入州来明日而灭州来今日而楚伐呉明日而呉败楚由巫臣通呉而后楚屡疲于奔命无复异时城濮鄢陵之战吾中国则呉人之为也故论者多以通呉制楚为晋之权抑不思自晋通呉其后鲁亦援之以战齐呉遂乘之以驾晋则资之以利者适以贻中国之大患然后知古先圣人谨内外之防而絶外援之意足以为万世鉴自郯之伐至黄池之㑹凡一百有二年微之不谨末流必至于是春秋伤之始书呉伐郯呉入州来末书公㑹晋侯及呉子于黄池于越入呉而春秋终焉则尊王室攘僣窃之分严而得失成败之势楚呉越盛衰之变可覩矣春秋分记卷七十八春秋分记卷七十九钦定四库全书春秋分记卷七十九宋程公说撰次国第一杞滕薛莒杞姒姓公爵周二王后其先出自夏禹夏亡汤封夏后于杞周武王克殷求禹之后得东楼公于杞仍封其故国桓二年三年书侯庄二十七年书伯僖二十三年二十七年书子文十二年成四年五年七年九年十八年襄六年九年十年十一年十六年十八年二十年二十二年二十四年又书伯二十九年又书子昭二十六年定四年又书伯遂以伯爵终春秋案夏后九命公也侯非本爵矣然自桓二年始以侯见于经讫定四年其爵凡六变焉国在今开封府雍丘县杜预推寻事迹以为桓六年淳于公亡国杞侯并之迁都淳于僖十四年又迁缘陵襄二十九年晋人城杞之淳于杞又迁淳于然考淳于于牟娄为近以隠四年经推之则二邑宜皆为杞地云武公靖公共公惠公成公桓公孝公文公平公悼公隠公僖公愍公武公隠公经四年春王二月莒人伐杞取牟娄桓公经二年秋七月杞侯来朝九月入杞传二年秋七月杞侯来朝不敬杞侯归乃谋伐之九月入杞讨不敬也经三年夏六月公㑹杞侯于郕传三年夏公㑹杞侯于郕传五年冬淳于公如曹度其国危遂不复按学左氏者以为淳于公亡国杞并有之遂迁都焉淳于公不见于经考隐四年莒人伐杞取牟娄牟娄为邑近于淳于则淳于为杞地宜有自矣或曰淳于公盖杞公也杞初国于陈留桓六年迁于淳于今宻州是也其迁以地称故曰淳于公如东楼公之类实则杞公也故但附之杞下而淳于公不复别着靖公桓公经十有二年夏六月壬寅公㑹杞侯莒子盟于曲地共公惠公庄公经二十有五年夏六月伯姬归于杞经二十有七年春公㑹杞伯姬于洮冬杞伯姬来杞伯来朝僖公经五年春杞伯姬来朝其子成公僖公传十三年夏㑹于咸淮夷病杞故经十有四年春诸侯城缘陵传十四年春诸侯城缘陵而迁杞焉不书其人有阙也经二十有三年冬十有一月杞子卒传二十三年冬十有一月杞成公卒书曰子杞夷也右上五世春秋不详见其名谥但书曰杞侯杞伯杞子云尔至成公方书卒而不书名自桓公以下始书焉今止用世本及史记年表刘恕外纪编年参考年月存其世次云桓公僖公经二十有七年春杞子来朝秋八月乙巳公子遂帅师入杞传二十七年春杞桓公来朝用夷礼故曰子公卑杞杞不共也秋入杞责无礼也经二十有八年秋杞伯姬来经三十有一年冬杞伯姬来求妇文公经十有二年春王正月杞伯来朝传十二年春杞桓公来朝始朝公也宣公经十有八年春公伐杞成公经四年春三月杞伯来朝传四年春杞伯来朝归叔姬故也经五年春王正月杞叔姬来归经八年冬十月癸卯叔姬卒经九年春王正月杞伯来逆叔姬之丧以归传九年春杞桓公来逆叔姬之丧请之也杞叔姬卒为杞故也逆叔姬为我也经十有八年秋杞伯来朝传十八年秋杞桓公来朝劳公且问晋故公以晋君语之杞伯于是骤朝于晋而请为昏襄公经六年春王三月壬午杞伯姑容卒秋葬杞桓公传六年春杞桓公卒始赴以名同盟故也孝公襄公经二十有三年春三月己巳杞伯匄卒夏葬杞孝公传二十三年春杞孝公卒晋悼公夫人丧之平公不彻乐非礼也文公襄公经二十有九年夏仲孙羯㑹晋荀盈齐髙止宋华定衞世叔仪郑公孙段曹人莒人滕人薛人小邾人城杞杞子来盟传二十九年晋平公杞出也故治杞六月知悼子合诸侯之大夫以城杞使司马女叔侯来治杞田杞文公来盟书曰子贱之也昭公经六年春王正月杞伯益姑卒夏葬杞文公传六年春王正月杞文公卒弔如同盟礼也平公昭公传七年夏四月晋人来治杞田为杞取成经二十有四年秋八月丁酉杞伯郁釐卒冬葬杞平公悼公定公经四年春三月㑹于召陵夏五月盟于皋鼬杞伯成卒于㑹秋七月葬杞悼公隠公隠公不见于春秋案史记世家悼公卒子隠公乞立七月隠公弟遂弑隠公而自立是为僖公参之世本外纪所载皆同今从之僖公哀公经八年冬十有二月癸亥杞伯过卒案世族谱云僖公过悼公曽孙按悼公祖文公以昭六年卒父平公以昭二十四年卒悼公以定四年卒未应有曽孙可以授之国也杞世家僖公过乃悼公子为得之矣愍公哀公经九年春王二月葬杞僖公右杞始终春秋凡十三公书卒者七不书卒者四有故者一愍公后春秋经终愍公弟哀公三年左氏之传终矣哀公十年卒自哀公以下二世十三年而楚灭之论曰杞夏之后而天子之事守礼乐制度所从信也考其始九命为公在春秋桓之二年书侯至庄之二十七年降书伯僖之二十三年又降书子三书而三黜焉岂惟文献不足以徴而礼秩之降甚矣子曰吾说夏礼杞不足徴也其是之谓乎榺姬姓侯爵其先出自文王子错叔绣武王封错于滕自错至宣公十七世宣公之父隠七年卒书侯而不名宣公始书侯后书子遂以子爵终春秋国在今徐州滕县滕侯宣公昭公文公成公悼公顷公隐公滕侯隐公经七年春三月滕侯卒传七年春滕侯卒不书名未同盟也凡诸侯同盟于是称名故薨则赴以名告终称嗣也以继好息民谓之礼经刘敞曰不书名未同盟也非也尝同盟者卒未必皆名未尝同盟者卒未必皆不名而左氏又云赴以名则书之不然则否若实从例则不当从赴若实从赴则无用设例今进不必从赴退不必从例徒用是纷纷也且吾论同盟诸侯卒不必书名何者欲以名别同盟邪同盟已见于经不必书名乃知之也宣公隐公经十有一年春滕侯薛侯来朝传十一年春滕侯薛侯来朝争长薛侯曰我先封滕侯曰我周之正也薛庶姓也我不可以后之公使羽父请于薛侯曰君舆滕君辱在寡人周谚有之曰山有木工则度之宾有礼主则择之周之宗盟异姓为后寡人若朝于薛不敢与诸任齿君若辱贶寡人则愿以滕君为请薛侯许之乃长滕侯桓公经二年春滕子来朝僖公经十有九年春王三月宋人执滕子婴齐传十九年春宋人执滕宣公昭公文公经十有二年秋滕子来朝传十二年秋滕昭公来朝始朝公也宣公经九年秋八月滕子卒冬十月宋人围滕传九年秋滕昭公卒冬宋人围滕因其丧也文公宣公经十年夏六月宋师伐滕传十年滕人恃晋而不事宋六月宋师伐滕成公经十有六年夏四月辛未滕子卒传十六年夏四月滕文公卒成公襄公经六年滕子来朝传六年秋滕成公来朝始朝公也传三十一年冬十月滕成公来㑹葬惰而多涕子服惠伯曰滕君将死矣怠于其位而哀已甚兆于死所矣能无从乎昭公经三年春王正月丁未滕子原卒夏叔弓如滕五月葬滕成公传三年春王正月丁未滕子原卒同盟故书名夏五月叔弓如滕葬滕成公子服椒为介悼公昭公经二十有八年秋七月癸巳滕子宁卒冬葬滕悼公顷公哀公经二年夏四月滕子来朝经四年秋八月甲寅滕子结卒冬十有二月葬滕顷公隐公哀公经十有一年秋七月辛酉滕子虞母卒冬十一月葬滕隐公右滕始终春秋凡八公书卒者七不书卒者一公之后六世而齐灭之薛任姓侯爵黄帝苗裔奚仲之后也夏封奚仲为薛侯后迁于邳仲虺居薛为汤左相武王复以其胄为薛侯隐十一年称侯自襄五年戚之㑹称伯遂以伯爵终国在徐州滕县薛侯献公襄公伯比惠公薛侯隐公传十一年春滕侯薛侯来朝争长薛侯曰我先封滕侯曰薛庶姓也我不可以后之公使羽父请于薛侯曰周之宗盟异姓为后寡人若朝于薛不敢与诸任齿薛侯许之乃长滕侯庄公经三十有一年夏四月薛伯卒献公昭公经三十有一年夏四月丁巳薛伯谷卒秋葬薛献公传三十一年夏四月薛伯谷卒同盟故书襄公定公传元年春正月城成周宋曰薛吾役也薛宰曰薛之皇祖奚仲居薛以为夏车正奚仲迁于邳仲虺居薛以为汤左相若复旧职将承王官何故以役诸侯经十有二年春薛伯定卒夏葬薛襄公伯比定公经十有三年冬薛弑其君比惠公哀公经十年夏五月薛伯夷卒秋葬薛惠公右薛始终春秋凡五公卒者四有故者一春秋后莫得而详论曰滕侯宣公继世以侯爵见于经自桓二年宣公来朝乃降称子先儒谓为时王所黜或言其丧称独文定胡安国之言曰使时王能黜诸侯春秋岂复作乎且终春秋之世不复称侯无丧称之説矣春秋为诛乱臣讨贼子而作法尤严于乱贼之党今桓公弟弑兄臣弑君天下大恶凡民罔弗憝也已不能讨又先邻国而朝之是反天理肆人欲与夷狄无异降而称子狄之也呜唿其责之深矣自是齐桓之伯九合诸侯不以兵车虽江黄逺国犹继来盟而滕介齐宋之间不与衣裳之㑹者三十有七年至宋襄继起遂见执焉春秋名以恶之盖滕之降爵固以见其日就卑替然稽其始降则昉乎宣公为之也薛庶姓始以侯终以伯与滕壤地相错故附于滕之后云莒巳姓子爵其先出自颛顼之后陆终氏产六子第一子曰樊巳姓武王封兹舆期于莒初都计后徙莒自兹舆期十一世而兹㔻始见于春秋世族谱云莒嬴姓少昊之后世本自纪公以下为巳姓不知谁是按莒既为陆终苗裔不得为少昊之后又文公八年传穆伯奔莒从巳氏此为巳姓明矣国在宻州巳县莒子兹㔻公纪公厉公渠丘公犁比公展舆着丘公郊公共公莒子狂莒子隐公经二年夏五月莒人入向冬十月纪子帛莒子盟于宻传二年春莒子娶于向向姜不安莒而归夏莒人入向以姜氏还经四年春王二月莒人伐杞取牟娄经八年秋九月辛夘公及莒人盟于浮来传八年秋公及莒人盟于浮来以成纪好也桓公经十有二年夏六月壬寅公㑹杞侯莒子盟于曲池传十二年夏盟于曲池平杞莒也庄公经二十有七年冬莒庆来逆叔姬闵公经二年秋九月公子庆父出奔莒兹㔻公僖公经二十有五年冬十有二月公㑹衞子莒庆盟于洮经二十有六年春王正月己未公㑹莒子衞甯速盟于向传二十六年春正月公㑹莒兹㔻公盟于向右二君春秋止书莒子及兹㔻公而不着其谥不纪其年云纪公文公经十有八年冬莒弑其君庶其传十八年冬莒纪公生大子仆又生季佗爱季佗而黜仆且多行无礼于国仆因国人以弑纪公以其寳玉来奔纳诸宣公公命与之邑曰今日必授季文子使司寇出诸竟曰今日必达厉公渠丘公宣公经四年春王正月公及齐侯平莒及郯莒人不肯公伐莒取向传四年春公及齐侯平莒及郯莒人不肯公伐莒取向非礼也平国以礼不以乱伐而不治乱也以乱平乱何治之有无治何以行礼经十有一年夏公孙归父㑹齐人伐莒经十有三年春齐师伐莒传十三年春齐师伐莒莒恃晋而不事齐故也成公传七年秋八月同盟于马陵莒服故也传八年秋晋侯使申公巫臣如呉假道于莒与渠丘公立于池上曰城已恶莒子曰辟陋在夷其孰以我为虞对曰夫狡焉思启封疆以利社稷者何国蔑有唯然故多大国矣唯或思或纵也勇夫重闭况国乎经九年冬十有一月楚公子婴齐帅师伐莒庚申莒溃楚人入郓传九年冬十一月楚子重自陈伐莒围渠丘渠丘城恶衆溃奔莒戊申楚入渠丘莒人囚楚公子平楚人曰勿杀吾归而俘莒人杀之楚师围莒莒城亦恶庚申莒溃楚遂入郓莒无备故也君子曰恃陋而不备罪之大者也备豫不虞善之大者也莒恃其陋而不修城郭浃辰之间而楚克其三都无备也夫诗曰虽有丝麻无弃菅蒯虽有姬姜无弃蕉萃凡百君子莫不代匮言备之不可已也经十有四年春王正月莒子朱卒犁比公襄公经六年秋莒人灭鄫传八年夏莒人伐我东鄙以疆鄫田经十年秋莒人伐我东鄙传十年秋九月莒人间诸侯之有事也故伐我东鄙经十有二年春王二月莒人伐我东鄙围台季孙宿帅师救台遂入郓传十二年春莒人伐我东鄙围台季武子救台遂入郓取其钟以为公盘经十有四年夏四月莒人侵我东鄙传十四年春㑹于向执莒公子务娄以其通楚使也传十六年春㑹于湨梁以我故执莒犂比公且曰通齐楚之使经二十年春王正月辛亥仲孙速㑹莒人盟于向传二十年春及莒平孟庄子㑹莒子盟于向督扬之盟故也经二十有三年冬齐侯袭莒传二十三年冬齐侯还自晋不入遂袭莒门于且于伤股而退莒子亲鼓之获杞梁莒人行成传二十四年秋齐崔杼帅师遂伐莒侵介根传二十五年夏五月莒为且于之役故莒子朝于齐甲戌飨诸北郭乙亥崔杼弑庄公丁丑立景公辛巳公与大夫及莒子盟经三十有一年冬十有一月莒人弑其君宻州传三十一年莒犂比公生去疾及展舆既立展舆又废之犂比公虐国人患之十一月展舆因国人以攻莒子弑之乃立去疾奔齐齐出也展舆吴出也书曰莒人弑其君买朱鉏言罪之在也胡安国曰经以传为案传有乖谬则信经而弃传可也若密州之事是矣左氏称莒子生去疾及展舆既立展舆又废之莒子虐国人患焉展舆因国人以攻莒子弑之乃立信斯言则子弑其父也而春秋有不书乎故赵匡谓其文当曰展舆因国人之攻莒子弑之乃立而后来传写误为以字尔展舆昭公经元年春三月取郓秋莒去疾自齐入于莒莒展舆出奔吴叔弓帅师疆郓田传元年春三月季武子伐莒取郓莒展舆立而夺羣公子秩公子召去疾于齐秋齐公子鉏纳去疾展舆奔呉叔弓帅师疆郓田因莒乱也于是莒务娄瞀胡及公子灭明以大厖与常仪靡出奔齐君子曰莒展之不立弃人也夫人可弃乎诗曰无竞维人善矣刘敞权衡曰君子曰莒展之不立弃人也若是末哉君子之言也夫展舆亲弑其君而不问弃人而讥之是谓弃人重于弑父也借使展舆但勿弃人以济其不义之身则固以为贤矣不亦害教乎着丘公昭公经四年秋九月取鄫传四年秋九月取鄫言易也莒乱着丘公立而不抚鄫鄫叛而来故曰取石季长曰莒尝与鲁争鄫而灭之今复为鲁之所取也不系之莒不许莒之有鄫经五年夏莒牟夷以牟娄及防兹来奔秋七月戊辰叔弓帅师败莒师于蚡泉传五年夏莒牟夷以牟娄及防兹来奔莒人愬于晋秋七月莒人来讨不设备戊辰叔弓败诸蚡泉莒未陈也传十年秋七月平子伐莒取郠献俘经十有四年秋八月莒子去疾卒冬莒杀其公子意恢传十四年秋八月莒着丘公卒郊公不慼国人弗顺欲立着丘公之弟庚舆蒲余侯恶公子意恢而善于庚舆郊公恶公子铎而善于意恢公子铎因蒲余侯而与之谋曰尔杀意恢我出君而纳庚舆许之冬十二月蒲余侯兹夫杀莒公子意恢郊公奔齐公子铎逆庚舆于齐齐隰党公子鉏送之有赂田郊公共公昭公经十九年秋齐高发帅师伐莒传十九年秋齐高发帅师伐莒莒子奔纪鄣使孙书伐之初莒有妇人莒子杀其夫已为嫠妇及老託于纪鄣纺焉以度而去之师至则投诸外或献诸子占子占使师夜缒而登登者六十人缒絶师鼓譟城上之人亦譟莒共公惧启西门而出七月丙子齐师入纪经二十有二年春齐侯伐莒传二十二年春王二月甲子齐北郭启帅师伐莒莒子将战苑羊牧之谏曰齐帅贱其求不多不如下之大国不可怒也弗聴败齐师于寿余齐侯伐莒莒子行成司马灶如莒涖盟莒子如齐涖盟盟于稷门之外莒于是乎大恶其君经二十有三年秋七月莒子庚舆来奔传二十三年秋七月莒子庚舆虐而好劔苟铸劔必试诸人国人患之又将叛齐乌存帅国人以逐之庚舆将出闻乌存执殳而立于道左惧将止死苑羊牧之曰君过之乌存以力闻可矣何必以弑君成名遂来奔齐人纳郊公郊公后莒子狂哀公经十有四年夏五月莒子狂卒右莒始终春秋凡十公书卒者二不书卒者四有故者三狂卒在春秋经终见于续经云论曰齐鲁皆山东大国莒介居齐境之东南而鲁之东境也考其首末隐二年纪莒盟于密为和鲁也八年而为浮来之盟终隐公世未尝侵伐至闵僖间庆父奔莒莒挐受获渝前盟而兆新怨矣虽有于洮于向之盟至宣公世伐莒者二而襄公时莒人伐我者三侵我者一我既不胜则㑹盟于向以求之至昭公而取郓取鄫虽仅能胜莒然纳牟夷之邑兴蚡泉之师其曲在鲁逮于伐莒取郠兵戈相寻迄无宁岁若齐则自宣十一年㑹鲁伐莒之后侵之伐之袭之而莒曽不敢少陵齐焉故观莒之所以待齐鲁则知鲁之不敌于齐也尚矣呜唿以势相加以力相鬬而燮齐至鲁燮鲁至道之风邈乎其不能复可叹也春秋分记卷七十九春秋分记卷八十钦定四库全书春秋分记卷八十宋程公説撰次国第一邾小邾越许邾曹姓子爵其先出自颛顼之后陆终氏产六子第五子曰晏安周武王克商封晏安苖裔曹侠于邾为附庸自安至仪父十二世其后数从齐桓公庄公十六年称子国在今袭庆府邹县其后文公迁于绎在邹县北仪父克邾子琐文公定公宣公悼公庄公隐公桓公大子何仪父克隐公经元年春三月公及邾仪父盟于蔑传元年春三月公及邾仪父盟于蔑邾子克也未王命故不书爵曰仪父贵之也孙复曰邾附庸国仪父字附庸之君未得列于诸侯故书字以别之桓十七年公㑹邾仪父盟于趡庄二十三年萧叔朝公是也冬郑人以王师伐衞请师于邾邾人郑人盟于翼经五年秋九月邾人郑人伐宋传五年宋人取邾田邾人告于郑郑人以王师㑹之伐宋经七年秋公伐邾传七年秋七月公伐邾为宋讨也桓公经十有五年夏邾人牟人葛人来朝经十有七年春二月丙午公㑹邾仪父盟于趡秋及宋人卫人伐邾传十七年春及邾仪父盟于趡寻蔑之盟也秋伐邾宋志也庄公经十有六年冬十有二月邾子克卒邾子琐庄公经二十有八年夏四月丁未邾子琐卒文分僖公经元年秋八月公㑹齐侯宋公郑伯曹伯邾人于柽传元年秋九月公败邾师于偃虚丘之戍将归者也经二十有一年冬公伐邾传二十一年冬邾人灭须句须句子来奔经二十有二年春公伐邾秋八月丁未及邾人战于升陉传二十有二年春伐邾取须句秋邾人以须句故出师公卑邾不设备而御之臧文仲曰国无小不可易也君其无谓邾小蠭虿有毒而况国乎弗听八月丁未公及邾师战于升陉我师败绩邾人获公胄县诸鱼门胡安国曰记称邾娄复之以矢盖自战于升陉始也鲁师败绩邾亦几亡轻用师徒害及两国亦异于诛暴禁乱之兵矣经二十有八年冬公㑹晋侯齐侯宋公蔡侯郑伯陈子莒子邾人秦人于温经三十有三年夏公伐邾取訾娄秋公子遂帅师伐邾传三十三年夏公伐邾取訾娄以报升陉之役邾人不设备秋襄仲复伐邾文公传七年春公伐邾间晋难也三月甲戌取须寘文公子焉经十有三年夏五月邾子蘧蒢卒传十三年邾文公卜迁于绎史曰利于民而不利于君制子曰苟利于民孤之利也天生民而树之君以利之也民既利矣孤必与焉左右曰命可长也君何弗为邾子曰命在养民死之长短时也民苟利矣迁也吉莫如之遂迁于绎五月邾文公卒君子曰知命定公文公经十有四年春王正月邾人伐我南鄙叔彭生帅师伐邾秋七月晋人纳捷菑于邾弗克纳传十四年春邾文公之卒也公使弔焉不敬邾人来讨伐我南鄙故惠伯伐邾邾文公元妃齐姜生定公二妃晋姬生捷菑文公卒邾人立定公捷菑奔晋六月同盟于新城且谋邾也秋七月晋赵盾以诸侯之师八百乗纳捷菑于邾邾人辞曰齐出貜且长宣子曰辞顺而弗从不祥乃还宣公经元年秋邾子来朝经十有八年秋七月邾人戕鄫子于鄫成公经六年夏六月邾子来朝经十有七年冬十有二月邾子貜且卒宣公成公经十有八年秋八月邾子来朝传十八年秋八月邾宣公来朝即位而来见也襄公传四年冬十月邾人莒人伐鄫臧纥救鄫侵邾败于狐骀传六年冬穆叔如邾聘且脩平经十五年秋邾人伐我南鄙传十六年春㑹于湨梁以我故执邾宣公经十有七年春二月庚午邾子牼卒冬邾人伐我南鄙悼公襄公经十有九年春晋人执邾子取邾田自漷水传十九年春诸侯盟于督扬执邾悼公以其伐我故取邾田自漷水归之于我经二十年秋仲孙速帅师伐邾传二十年邾人骤至以诸侯之事弗能报也秋孟庄子伐邾以报之经二十有一年春邾庻其以漆闾丘来奔经二十有三年夏邾畀我来奔经二十有八年夏邾子来朝传二十八年夏邾悼公来朝时事也昭公经元年夏六月丁巳邾子华卒秋葬邾悼公庄公昭公经十有八年夏六月邾人入鄅传十八年夏六月邾人袭鄅鄅人将闭门邾人羊罗摄其首焉遂入之尽俘以归鄅子从帑于邾庄公反鄅夫人而舎其女经十有九年春宋公伐邾传十九年鄅夫人宋向戌女也故向宁请师二月宋公伐邾围虫三月取之乃尽归鄅俘传二十三年春邾人城翼还将自离姑公孙鉏曰鲁将御我欲自武城还循山而南徐鉏丘弱茅地曰道下遇雨是不归也遂自离姑武城人塞其前断其后之木而弗殊邾帅过之乃推而蹷之遂取邾帅获鉏弱地邾人愬于晋晋人来讨经二十有七年冬邾快来奔经三十有一年冬黑肱以滥来奔传三十一年冬邾黑肱以滥来奔贱而书名重地故也定公传二年冬邾庄公与夷射姑饮酒私出阍乞肉焉夺之杖以敲之经三年春二月辛夘邾子穿卒秋葬邾庄公冬仲孙何忌及邾子盟于㧞传三年春二月辛夘邾子在门台临廷阍以缾水沃廷邾子望见之怒阍曰夷射姑旋焉命执之弗得滋怒自投于牀废于炉炭烂遂卒先葬以车五乗殉五人庄公卞急而好洁故及是隠公定公经十有四年邾子来㑹公经十有五年春邾子来朝哀公经元年冬仲孙何忌帅师伐邾经二年春王二月季孙斯叔孙州仇仲孙何忌帅师伐邾敢漷东田及沂西田癸巳叔孙州仇仲孙何忌及邾子盟于句绎传二年春伐邾将伐绞邾人爱其土故赂以漷沂之田而受盟经三年冬十月叔孙州仇仲孙何忌帅师围邾经六年冬仲孙何忌帅师伐邾经七年秋公伐邾八月己酉入邾以邾子益来传七年秋鲁伐邾及范门犹闻钟声大夫谏不聴茅成子请告于呉不许曰鲁击析闻于邾呉二千里不三月不至何及于我且国内岂不足成子以茅叛师遂入邾处其宫衆师昼掠邾衆保于绎以邾子益来献于亳社囚诸负瑕邾茅夷鸿以束帛乗韦自请救于呉桓公哀公经八年春呉伐我夏归邾子益于邾传八年春呉为邾故伐鲁呉人行成盟而还夏六月归邾子邾子又无道呉子使大宰子余讨之囚诸楼台栫之以棘使诸大夫奉太子革以为政经十年春王二月邾子益来奔传十年春邾隠公来奔齐甥也故遂奔齐传二十二年夏四月邾隠公自齐奔越曰呉为无道执父立子越人归之大子革奔越公子何哀公传二十四年邾子又无道越人执之以归而立公子何何亦无道传二十七年春越子使后庸来聘且言邾田封于骀上二月盟于平阳右邾始终春秋凡十公书卒者七有故者二公子何后春秋经终何以下七世而楚灭之小邾曹姓子爵其先出自小邾侠之后世本云邾颜居邾肥徙郳宋仲子注云邾颜别封小子肥于郳为小邾子则颜是邾君肥始封郳谱云小邾邾侠之后也夷父颜有功于周其子友别封为附庸居郳世本言肥杜谱言友当是一人也初本郳国犂来佐齐桓公王命为小邾子穆公之孙恵公以下春秋后六世而楚灭之国在今徐州滕县东南郳犂来穆公小邾子郳犂来庄公经五年秋郳犂来来朝传五年秋郳犂来来朝名未王命也胡安国曰郳国也犂来名也国何以名夷狄之附庸也中国附庸例书字邾仪父萧叔是也夷狄附庸例书名郳犂来介葛卢是也能修朝礼故特书曰朝其后王命以为小邾子盖于此已能自进于礼矣经十有五年秋宋人齐人邾人伐郳传十五年秋诸侯为宋伐郳僖公经七年夏小邾子来朝穆公襄公经七年夏小邾子来朝传七年夏小邾穆公来朝始朝公也昭公经三年秋小邾子来朝传三年秋七月小邾穆公来朝季武子欲卑之穆叔曰不可曹滕二邾实不忘我好敬以逆之犹惧其贰又卑一睦焉逆羣好也其如旧而加敬焉志曰能敬无灾又曰敬逆来者天所福也季孙从之经十有七年春小邾子来朝传十七年春小邾穆公来朝公与之燕季平子赋采叔穆公赋菁菁者莪昭子曰不有以国其能久乎小邾子哀公经四年春宋人执小邾子传十四年春小邾射以句绎来奔右小邾穆公之孙惠公以下春秋后六世而楚灭之论曰春秋书蔑之盟邾仪父以字见书郳犂来朝皆附庸也自是得与中国玉帛之好卒书邾子小邾子则俱受命班于五等矣左传志文公迁绎也祝史以利于民不利于君为言文公曰民既利也孤何患焉迁绎而卒君子谓其知命而穆公之如鲁观其荅赋之诗有得于礼顾不谅欤越姒姓子爵其先夏少康庶子杼封于㑹稽以奉禹祀号于越于者夷言发声也濵在南海不与中国通宣八年楚子盟吴越始见于传至允常二十七世外传曰芊姓归越越非夏后之后此误也国在今绍兴府㑹稽县宣公传八年夏楚灭舒蓼及滑汭盟呉越而还允常昭公经三十有二年夏呉伐越传三十二年夏呉伐越始用师于越也史墨曰不及四十年越其有呉乎越得嵗而呉伐之必受其㓙定公经五年夏于越入呉传五年夏越入呉呉在楚也句践定公经十有四年夏五月于越败呉于檇李传十四年夏呉伐越越子句践御之于檇李大败之灵姑浮以戈击阖庐阖庐伤指还卒于陉哀公传元年吴王夫差败越于夫椒报檇李也遂入越越子以甲楯五千保于㑹稽使大夫种因吴大宰嚭以行成吴子将许之伍员曰不可句践能亲而务施施不失人亲不弃劳与我同壤而世为仇雠于是乎克而弗取将又存之违天而长宼雠后虽悔之不可食已姬之衰也日可俟也弗听退而告人曰越十年生聚而十年教训二十年之外吴其为沼乎三月越及吴平传十一年吴将伐齐越子率其衆以朝焉王及列士皆有馈赂吴人皆喜惟子胥惧曰是豢吴也夫经十有三年夏于越入吴传十三年夏公㑹单平公晋定公吴夫差于黄池六月丙子越子伐吴为二隧畴无余讴阳自南方先及郊乙酉战丙戌复战大败吴师获大子友王子地王孙弥庸夀于姚丁亥入吴冬吴及越平传十七年春三月越子伐吴吴子御之笠泽夹水而陈越子为左右句卒使夜或左或右鼓譟而进呉师分以御之越子以三军潜渉当呉中军而鼓之呉师大乱遂败之传十九年春越人侵楚以误呉也夏楚公子庆公孙寛追越师至冥不及乃还秋楚沈诸梁伐东夷三夷男女及楚师盟于敖传二十年冬十一月越围呉传二十二年夏五月越人始来传二十二年冬十一月丁夘越灭呉呉王缢越人以归传二十三年秋八月叔青如越始使越也越诸鞅来聘报叔青也传二十四年闰月公如越得大子适郢传二十七年春越子使后庸来聘且言邾田封于骀上二月盟于平阳右越自句践灭呉霸中国卒春秋后七世大为楚所破遂以微弱论曰越句践其可谓有志也己奋于僻陋之邦苦心焦思卒灭强呉时方春秋季世霸降为强以句践之功虽不敢望五霸而于忍苦雪耻君子犹有取焉惜其自是遂安于蛮夷忘意于中国故自句践后皆固陋无闻然惟其无闻也故亦不至骤以覆亡也岂以见呉之崛强而知鑑之欤许姜姓男爵与齐同祖其先出自炎帝裔孙伯夷为尧四岳武王封其苗裔文叔于许以续大岳之祀自文叔至庄公十一世国在颍昌府长社县许田镇灵公徙叶悼公迁夷又居析至斯处容城云庄公穆公僖公昭公灵公悼公许男元公庄公隠公经十一年秋七月壬午公及齐侯郑伯入许传十一年夏公㑹郑伯于郲谋伐许也秋七月公㑹齐侯郑伯伐许庚辰傅于许郑师毕登壬午遂入许许庄公奔衞齐侯以许让公公曰君谓许不共故从君讨之许既伏其罪矣虽君有命寡人弗敢与闻郑伯使许大夫百里奉许叔以居许东偏曰天祸许国而假手于我寡君吾子其奉许叔以抚柔此民也夫许大岳之𦙍也吾其能与许争乎穆公桓公经十有五年夏许叔入于许公㑹齐侯于艾传十五年夏六月许叔入于许公㑹齐侯于艾谋定许也黎錞曰特书许叔入于许欲见许中兴于叔也叔当书名而特书字者欲见其异于簒者也案例国逆曰归否曰入叔书入者亦欲见许无人焉但叔哀社稷之陨而自入也庄公经二十有九年夏郑人侵许僖公经四年夏许男新臣卒秋八月葬许穆公传四年春齐侯以诸侯之师伐楚夏次于召陵许穆公卒于师葬之以侯礼也凡诸侯薨于朝㑹加一等死王事加二等于是有以衮敛僖公僖公经六年秋楚人围许诸侯遂救许僖六年夏诸侯伐郑秋楚子围许以救郑诸侯救许乃还冬蔡穆公将许僖公以见楚子于武城许男面缚衔璧大夫衰绖士舆榇楚子问诸逢伯对曰昔武王克殷微子启如是武王亲释其缚受其璧而祓之焚其榇礼而命之使复其所楚子从公说曰闻之刘敞曰经书诸侯救许许围已觧安得自忍追降于楚哉自后㑹洮许男与㑹亦足以知其初不降楚也敞因疑左氏之妄如此今考之书殷既错天命微子诰父师少师曰我其发出狂吾家耄逊于荒孔安国注曰我念商亡发疾生狂在家耄乱欲遯出荒野而语亦曰微子去之箕子为之奴比干諌而死史记亦曰纣愈淫乱不止微子数谏不聴乃与大师少师谋遂去则是纣未灭之前微子已去商矣安有武王克商之后微子乃备亡国之礼而出降乎若然则与为奴等耳岂自靖人自献先王之意哉以书论语史记所述微子本末而证左氏载许男之事疑近诬云传二十八年冬丁丑诸侯围许经三十有三年冬十有二月晋人陈人郑人伐许传三十三年冬晋陈郑伐许讨其贰于楚也文公经五年冬十月甲申许男业卒昭公文公经六年春葬许僖公宣公经十有七年春王正月庚子许男钖我卒夏葬许昭公灵公成公传二年楚令尹子重为阳桥之役王卒尽行蔡景公为左许灵公为右冬十一月盟于蜀蔡侯许男不书乗楚车也谓之失位君子曰位其不可不慎也乎蔡许之君一失其位不得列于诸侯况其下乎诗曰不解于位民之攸塈其是之谓矣传三年夏许恃楚而不事郑郑子良伐许传四年冬郑公孙申帅师疆许田许人败诸展陂郑伯伐许取鉏任泠敦之田郑伯与许男讼焉传五年夏许灵公愬郑伯于楚传八年春晋侵楚郑伯将㑹晋师门于许东门大获焉经十有四年秋郑公子喜帅师伐许传十四年秋八月郑子罕伐许败焉戊戌郑伯复伐许庚子入其郛许人平以叔申之封经十有五年冬十有一月许迁于叶传十五年冬十一月许灵公畏偪于郑请迁于楚辛丑楚公子申迁许于叶襄公传三年许灵公事楚不㑹于鸡泽冬晋知武子帅师伐许经十有六年夏叔老㑹郑伯晋荀偃卫甯殖宋人伐许传十六年春㑹于湨梁许男请迁于晋诸侯遂迁许许大夫不可晋人归诸侯郑子蟜闻将伐许遂相郑伯以从诸侯之师穆叔从公齐子帅师㑹晋荀偃书曰㑹郑伯为夷故也夏六月次于棫林庚寅伐许次于函氏晋荀偃栾黡帅师伐楚复伐许而还经二十有六年秋八月壬午许男甯卒于楚冬楚子蔡侯陈侯伐郑葬许灵公传二十六年许灵公如楚请伐郑曰师不兴孤不归矣八月卒于楚楚子曰不伐郑何以求诸侯冬十月楚子伐郑十二月入南里堕其城归而后葬许灵公悼公昭公传四年春王正月许男如楚楚子止之田江南许男与焉经九年春许迁于夷传九年春二月庚申楚子弃疾迁许于夷实城父取州来淮北之地以益之伍举授许男田然丹迁城父人于陈以夷濮西田益之迁方城外人于许传十三年楚之灭蔡也灵王迁许于荆焉平王即位而复之礼也经十有八年冬许迁于白羽传十八年夏五月宋衞陈郑火许不弔灾君子是以知许之先亡也楚左尹王子胜言于楚子曰许于郑仇敌也而居楚地以不礼于郑晋郑方睦郑若伐许而晋助之楚丧地矣君盍迁许许不専于楚郑方有令政许曰余旧国也郑曰余俘邑也叶在楚方城外之蔽也土不可易国不可小许不可俘雠不可启君其图之楚子説冬楚子使王子胜迁许于析实白羽经十有九年夏五月戊辰许世子止弑其君买冬葬许悼公传十九年夏许悼公疟五月戊辰饮大子止之药卒大子奔晋书曰弑其君君子曰尽心力以事君舎药物可也苏辙曰许悼公疟饮世子止之药而卒其以弑书之何也止虽不志乎弑而君由止以卒则亦止弑之也君由止以卒而不以弑君书之则臣将轻其君子将轻其父乱之道也故止之弑君虽异乎楚商臣蔡般也而春秋一之所以隆君父也许男昭公经二十有三年秋七月戊辰吴败顿胡沈蔡陈许之师于鸡父定公经四年夏六月许迁于容城经六年春王正月癸亥郑游速帅师灭许以许男斯归传六年春郑灭许因楚败也元公哀公经元年楚子陈侯随侯许男围蔡经十有三年夏许男成卒秋葬许元公右许始终春秋凡八公书卒者五不书卒者一有故者二元公子结元年哀之十四年春秋经终后二十四世楚灭之论曰许之为国既小而偪在灵公世始迁于叶至悼公自叶迁夷自夷迁白羽许男斯又迁于容城夫为诸侯而不能守其境土保其社稷数迁数易奔走之不暇春秋详録而讥之若曰许迁于某者犹其意也用见许之危弱而不能自守矣悲夫春秋分记卷八十春秋分记卷八十一钦定四库全书春秋分记卷八十一宋程公説撰小国第一虞虢毕祭州虞姬姓公爵其先出自大王子仲雍生季简季简生叔达叔达生周章虞仲及武王克殷求大伯仲雍之后得周章已为呉君别封其弟虞仲于周之北故夏墟为西吴后世谓之虞公自虞仲至虞公十二世公羊传曰天子三公称公王者之后称公其余大国称侯小国称伯子男然则三公之外称公者惟二王后杞与宋耳此虞公及虢公毕公州公并小国而得称公郑𤣥王制注以为殷地三等武王克殷虽制五等之爵而因殷三等之地及周公制礼所因殷诸侯亦以功黜陟之是以周世有爵尊而国小爵卑而国大者言爵尊国小指虞公州公也孔颖达难郑云案虞是克殷始封非为殷之余国郑言不可通于此矣服䖍云春秋前以黜陟之法进爵为公刘炫难服云虽复周公大公之勲齐桓晋文之霸位止通侯未升上等州有何功得迁公爵若爵称公土亦应广安得爵为上公地仍小国若地被黜爵亦宜减安得地既削小爵尚尊崇是理之不通也杜预解注皆无明言纂例云或曽为三公或见为三公未可定也按虞虢在东西周之间皆王畿地虢公为卿士于周毕祭州皆仕王朝则是曾为三公而有土为畿内诸侯明矣今陜州平陆县东有虞城桓公传十年初虞叔有玉虞公求旃弗献既而悔之曰周谚有之匹夫无罪怀璧其罪吾焉用此其以贾害也乃献之又求其宝剑叔曰是无厌也无厌将及我遂伐虞公故虞公出奔共池僖公经二年夏五月虞师晋师灭下阳传二年晋荀息请以屈产之乗与垂棘之璧假道于虞以伐虢公曰是吾寳也对曰若得道于虞犹外府也公曰宫之竒存焉对曰宫之竒之为人也懦而不能强谏且少长于君君暱之虽谏将不聴乃使荀息假道于虞曰冀为不道入自颠軨伐鄍三门冀之既病则亦唯君故今虢为不道保于逆旅以侵敝邑之南鄙敢请假道以请罪于虢虞公许之且请先伐虢宫之竒諌不聴遂起师夏晋里克荀息帅师㑹虞师伐虢灭下阳先书虞贿故也经五年冬晋人执虞公传五年秋晋侯复假道于虞以伐虢宫之竒諌曰虢虞之表也虢亡虞必从之晋不可启寇不可翫一之谓甚其可再乎谚所谓辅车相依脣亡齿寒者其虞虢之谓也公曰晋吾宗也岂害我哉对曰大伯虞仲大王之昭也大伯不从是以不嗣虢仲虢叔王季之穆也为文王卿士勲在王室藏于盟府将虢是灭何爱于虞且虞能亲于桓庄乎其爱之也桓庄之族何罪而以为戮不惟偪乎亲以宠偪犹尚害之况以国乎公曰吾享祀丰絜神必据我对曰臣闻之鬼神非人实亲惟徳是依故周书曰皇天无亲惟德是辅又曰黍稷非馨明德惟馨又曰民不易物惟徳繄物如是则非德民不和神不享矣神所冯依将在德矣若晋取虞而明德以荐馨香神其吐之乎弗听许晋使宫之竒以其族行曰虞不腊矣在此行也晋不更举矣八月甲午晋侯围上阳冬十二月丙子朔晋灭虢虢公丑奔京师师还馆于虞遂袭虞灭之执虞公及其大夫井伯以媵秦穆姬而修虞祀且归其职贡于王故书曰晋人执虞公罪虞且言易也谷梁传非国而曰灭重夏阳也虞先晋何也为主乎灭夏阳也夏阳者虞虢之塞邑也灭夏阳而虞虢举矣虞之为主乎灭夏阳何也晋献公欲伐虢荀息曰君何不以屈产之乘垂棘之璧而借道乎虞也公曰此晋国之宝也如受吾币而不借吾道则如之何荀息曰此小国之所以事大国也彼不借吾道必不敢受吾币如受吾币而借吾道则是我取之中府而藏之外府取之中廏而置之外廏也公曰宫之竒存焉必不使受之也荀息曰宫之竒之为人也达心而懦又少长于君达心则其言略懦则不能彊谏少长于君则君轻之且夫玩好在耳目之前而患在一国之后此中知以上乃能虑之臣料虞君中知以下也公遂借道而伐虢宫之竒諌曰晋国之使者其辞卑而币重必不便于虞虞公弗听遂受其币而借之道宫之竒谏挈其妻子以奔曹献公亡虢五年而后举虞荀息牵马操璧而前曰璧则犹是也而马齿加长矣虢姬姓公爵其先出自王季子文王弟虢仲虢仲与虢叔为王卿士勲在王室藏于盟府而文王友爱二弟谓之二虢武王克殷封仲于西虢封叔亦在仲国之西周室东迁虢公忌父林父为天子之相仲所封在今陜州陜县叔所封在鳯翔府虢县皆王畿采邑隐公传三年郑武公庄公为平王卿士王贰于虢郑伯怨王王曰无之王崩周人将畀虢公政传八年夏虢公忌父始作卿士于周桓公传九年秋虢仲芮伯荀侯贾伯伐曲沃传十年春虢仲谮其大夫詹父于王詹父有辞以王师伐虢夏虢公出奔虞庄公传十八年春虢公晋侯朝王王飨醴命之宥传二十六年秋虢人侵晋冬虢人又侵晋传二十七年冬晋侯将伐虢士蒍曰不可虢公骄若骤得胜于我必弃其民无衆而后伐之欲御我谁与夫礼乐慈爱战所畜也夫民让事乐和爱亲哀丧而后可用也虢弗畜也亟战将饥传三十年春王命虢公讨樊皮传三十二年秋七月有神降于莘惠王问诸内史过曰是何故也对曰国之将兴明神降之监其徳也将亡神又降之观其恶也故有得神以兴亦有以亡虞夏商周皆有之王曰若之何对曰以其物享焉其至之日亦其物也王从之内史过往闻虢请命反曰虢必亡矣虐而听于神神居莘六月虢公使祝应宗区史嚚享焉神赐之土田史嚚曰虢其亡乎吾闻之国将兴听于民将亡听于神神聦明正直而壹者也依人而行虢多凉徳其何土之能得闵公传二年春虢公败犬戎于渭汭舟之侨曰无徳而禄殃也殃将至矣遂奔晋晁补之论曰孟子论出则无敌国常亡善哉舟之侨之观国于其得志而忧之可谓知矣僖公经二年夏虞师晋帅灭下阳传二年夏晋里克荀息帅师㑹虞师伐虢灭下阳胡安国曰下阳虞虢之塞邑犹秦有潼闗蜀有剑岭皆国之门户也潼剑不守则秦蜀破下阳既举而虞虢亡矣秋虢公败戎于桑田晋卜偃曰虢必亡矣亡下阳不惧而又有功是天夺之鍳而益其疾也必易晋而不抚其民矣不可以五稔传五年秋晋侯复假道于虞以伐虢八月甲午晋侯围上阳问于卜偃曰吾其济乎对曰克之公曰何时对曰童謡云丙之晨龙尾伏辰均服振振取虢之旂鹑之贲贲天策焞焞火中成军虢公其奔其九月十月之交乎丙子旦日在尾月在策鹑火中必是时也冬十二月丙子朔晋灭虢虢公丑奔京师毕姬姓公爵僖公二十四年传文之昭也尝考康王之诰曰毕公率东方诸侯入应门右盖毕公髙也其后以父师保釐东土作毕命世食采畿内在长安县西北祭姬姓公爵传曰周公之𦙍穆王时有祭公谋父入春秋书祭伯则六命称伯也又书祭公则八命称公也又书祭叔四命称子也亦由本封絶灭世仕王朝食采畿内故爵亦异数今第本其公爵之旧在今东京长垣县隐公经元年冬十有二月祭伯来传元年冬十二月祭伯来非王命也桓公经八年冬祭公来庄公经二十有三年春祭叔来聘州姜姓公爵寰内采邑在王畿之西苏忿生采地十二邑之一至是以为州公食邑故曰州公杜预承左氏之误以淳于公为即州公释其国在晋城阳淳于葢杞之邑在今宻州髙宻县非州国也州今孟州温县桓公经五年冬州公如曹经六年春正月实来传六年春自曹来朝书曰实来不复其国也赵鹏飞曰杞以夏后宋以商后故爵以公其它惟天子三公称公祭公虞公虢公与此州公是也州寰内采邑在王畿之西葢苏忿生采地十二邑之一至是为州公食邑公公爵也左氏乃以为淳于公且淳于公葢杞公也杞初国于陈留桓六年迁于淳于今之宻州是也其迁以地称故曰淳于公如东楼公之类实则杞公也左氏但见淳于公事偶同年缪以甲为乙矣外相如不书此何以书为六年寔来起也以地考之鲁南邻于曹曹西连于周王臣来鲁必经曹卫之邦州公葢本来鲁中道朝于曹故先书州公如曹而继书寔来简文以承上也所以见王法不谨王臣外交一出而交二国与隐元年祭伯来之义同或以过我故书且自周来曹自曹来鲁势也安有先过我复如曹既如曹复来鲁何州公往返之不惮劳也或又以寔为州公名谓失地名此又求其义而不得穿凿至是耶论曰虞虢脣齿之国下阳虢之重地虢恃下阳而虞恃虢势也二国之灭自下阳始灭下阳则虞与虢俱墟矣宫之奇舟之侨知之而其君不悟春秋兆其衅于灭下阳着其患于执虞公为世大戒毕祭州亦皆曾为三公而有土于畿内者为国小于事不详焉春秋分记卷八十一春秋分记卷八十二钦定四库全书春秋分记卷八十二宋程公说撰小国第二随邢唐息荀酆应韩记邓黎梁随姬姓侯爵国在今京西南随州随县桓公传六年春楚武王侵随使薳章求成焉军于瑕以待之随人使少师董成鬬伯比言于楚子曰吾不得志于汉东也我则使然我张吾三军而被吾甲兵以武临之彼则惧而协以谍我故难间也汉东之国随为大随张必弃小国小国离楚之利也少师侈请羸师以张之熊率且比曰季梁在何益鬬伯比曰以为后图少师得其君王毁军而纳少师少师归请追楚师随侯将许之季梁止之曰天方授楚楚之羸其诱我也君何急焉臣闻小之能敌大也小道大淫所谓道忠于民而信于神也上思利民忠也祝史正辞信也今民馁而君逞欲祝史矫举以祭臣不知其可也公曰吾牲牷肥腯粢盛丰备何则不信对曰夫民神之主也是以圣王先成民而后致力于神故奉牲以告曰博硕肥腯谓民力之普存也谓其畜之硕大蕃滋也谓其不疾瘯蠡也谓其备腯咸有也奉盛以告曰絜粢丰盛谓其三时不害而民和年丰也奉酒醴以告曰嘉栗㫖酒谓其上下皆有嘉德而无违心也所谓馨香无谗慝也故务其三时脩其五教亲其九族以致其禋祀于是乎民和而神降之福故动则有成今民各有心而鬼神乏主君虽独丰其何福之有君姑脩政而亲兄弟之国庶免于难随侯惧而脩政楚不敢伐传八年随少师有宠楚鬬伯比曰可矣雠有衅不可失也夏楚子合诸侯于沈鹿黄随不㑹使薳章让黄楚子伐随军于汉淮之间季梁请下之弗许而后战所以怒我而怠宼也少师谓随侯曰必速战不然将失楚师随侯御之望楚师季梁曰楚人上左君必左无与王遇且攻其右右无良焉必败偏败衆乃携矣少师曰不当王非敌也弗从战于速杞随师败绩随侯逸鬬丹获其戎车与其戎右少师秋随及楚平楚子将不许鬬伯比曰天去其疾矣随未可克也乃盟而还庄公传四年春王三月楚武王伐随王行卒令尹鬬祁莫敖屈重除道梁溠营军临随随人惧行成僖公经二十年冬楚人伐随传二十年随以汉东诸侯叛楚冬楚鬭谷于菟帅师伐随取成而还君子曰随之见伐不量力也量力而动其过鲜矣善败由己而由人乎哉诗曰岂不夙夜谓行多露定公传四年吴破楚入郢鬭辛与其弟巢以王奔随吴人从之谓随人曰周之子孙在汉川者楚实尽之天诱其𠂻致罚于楚而君又窜之君若顾报周室施及寡人汉阳之田君实有之随人辞吴曰以随之辟小而宻迩于楚楚实存之世有盟誓至于今未改若难而弃之何以事君吴人乃退鑪金初宦于子期氏实与随人要言王割子期之心以与随人盟哀公经元年春楚子随侯围蔡论曰楚自入春秋寖以强盛考之传其加兵则自随始鬭伯比之言曰汉东之国随为大随张必弃小国小国离楚之利也自楚视随则随为东楚为西二国相距限以汉水蔡邓江黄皆近于随使随与诸国相亲则楚不得志于汉东矣此所以先于谋随欤自少师死季梁谏行言听楚之计不施则求以结随而离汉东小国之援若曰周之子孙在汉东者楚实尽之独随迄春秋之季犹存可谓善持其国哉故要其始终而备论之邢姬姓侯爵国在今信德府庄公经三十有二年冬狄伐邢闵公经元年春王正月齐人救邢传元年春狄伐邢齐人救邢僖公经元年春王正月齐师宋师曹伯次于聂北救邢夏六月邢迁于夷仪齐师宋师曹师城邢传元年诸侯救邢邢人溃出奔师师遂逐狄人具邢器用而迁之夏邢迁于夷仪诸侯城之经十有八年冬邢人狄人伐卫传十九年秋卫人伐邢以报菟圃之役经二十年秋齐人狄人盟于邢传二十年秋齐狄盟于邢为邢谋卫难也于是卫方病邢传二十四年卫人将伐邢礼至曰不得其守国不可得也我请昆弟仕焉乃往得仕经二十有五年春王正月丙午卫侯燬灭邢传二十五年春卫人伐邢二礼从国子廵城掖以赴外杀之正月丙午卫侯燬灭邢同姓也故名唐姬姓侯爵属楚之小国在今随州唐城县宣公传十二年楚伐郑晋救之与楚战楚子使唐狡与蔡鸠居告唐惠侯曰不谷不德而贪以遇大敌不谷之罪也然楚不克君之羞也敢借君灵以济楚师使潘党率游阙四十乗从唐侯以为左拒以从上军定公传三年唐成公如楚有两肃爽马子常欲之弗与三年止之唐人或相谋请代先从者许之饮先从者酒醉之窃马而献之子常子常归唐侯自拘于司败曰君以弄马之故隠君身弃国家羣臣请相夫人以偿马必如之唐侯曰寡人之过也二三子无辱皆赏之传四年冬蔡侯吴子唐侯伐楚吴入郢传五年申包胥以秦师至败吴军秋七月楚子期秦子蒲灭唐息姬姓侯爵国在今蔡州新息县隐公传十一年郑息有违言息侯伐郑郑伯与战于竟息师大败而还君子是以知息之将亡也不度德不量力不亲亲不徴辞不察有罪犯五不韪而以伐人其丧师也不亦宜乎吕祖谦曰息侯伐郑此段须就息上看得楚当是时如息如蔡尚与中国相通皆㑹盟征伐及楚一盛则与中国絶矣庄公传十年蔡哀侯娶于陈息侯亦娶焉息妫将归过蔡蔡侯止而见之弗宾息侯闻之怒使谓楚文王曰伐我吾求救于蔡而伐之楚子从之秋九月败蔡师于莘传十四年蔡哀侯为莘故绳息妫以语楚子楚子如息以食入享遂灭息以息妫归生堵敖及成王焉未言楚子问之曰吾一妇人而事二夫纵不能死其又奚言楚子以蔡侯灭息遂伐蔡荀姬姓侯爵国在今绛州荀城桓公传九年秋虢仲芮伯梁伯荀侯贾伯伐曲沃酆姬姓侯爵僖公二十四年传文之昭也今永兴军鄠县应姬姓侯爵僖公二十四年传武之穆也今汝州叶县有应乡韩姬姓侯爵僖公二十四年传武之穆也国在今同州韩城县论曰邢卫皆齐桓所存之亡国也卫侯不念桓之大德以絶先祖之裔蔑骨肉之恩甚矣故生而名之呜唿天下之乱时无贤伯卫不能修其旧职又重可叹也唐息皆近楚而为楚所灭汉阳诸姬楚实尽之夫中国懿亲内自相戕而外夷又何诛焉荀酆应韩皆同姓其事则略云纪姜姓侯爵庄三年始分为齐附庸国在今临朐县东夀光县西隐公经二年秋九月纪履緰来逆女冬十月伯姬归于纪纪子帛莒子盟于宻传二年九月纪裂繻来逆女卿为君逆也冬纪子帛莒子盟于宻鲁故也刘曰解者多以讥不亲迎不亲迎固可讥然圣人之意不特在此纪与齐有累世之雠纪侯求昏于鲁以结援又嫁女于周以託王卒不免齐侯之灭是以春秋详伯姬叔姬季姜之行以为纪侯去国之张本所谓属辞比事春秋教也经七年春王三月叔姬归于纪桓公经五年夏齐侯郑伯如纪传五年夏齐侯郑伯朝于纪欲以袭之纪人知之经六年夏四月公㑹纪侯于成冬纪侯来朝传六年夏㑹于成纪来谘谋齐难也冬纪侯来朝请王命以求成于齐公告不能经八年冬祭公来遂逆王后于纪经九年春纪季姜归于京师经十有三年春二月公㑹纪侯郑伯己巳及齐侯宋公卫侯燕人战齐师宋师卫师燕师败绩经十有七年春正月丙辰公㑹齐侯纪侯盟于黄传十七年春盟于黄平齐纪也庄公经元年冬齐师迁纪郱鄑郚经三年秋纪季以酅入于齐传三年秋纪季以酅入于齐纪于是乎始判冬公次于滑将㑹郑伯谋纪故也郑伯辞以难经四年春三月纪伯姬卒夏纪侯大去其国六月乙丑齐侯葬纪伯姬传四年纪侯不能下齐以与纪季夏纪侯大去其国违齐难也经十有二年春王三月纪叔姬归于酅经二十有九年冬十有二月纪叔姬卒经三十年秋八月癸亥葬纪叔姬邓曼姓侯爵国在今襄阳府邓城县邓侯吾离桓公经七年夏邓侯吾离来朝传七年春邓侯来朝名贱之也传九年春巴子使韩服告于楚请与邓为好楚子使道朔将巴客以聘于邓邓人弗受夏楚使鬬亷帅师及巴师围鄾邓养甥帅师救鄾三逐巴师不克鬭亷衡陈其师于巴师之中以战而北邓人逐之背巴师而夹攻之邓师大败鄾人宵溃祁侯庄公传六年楚文王伐申过邓邓祁侯曰吾甥也止而享之骓甥聃甥养甥请杀楚子邓侯弗许三甥曰亡邓国者必此人也若不早图后君噬齐其及图之乎图之此为时矣邓侯曰人将不食吾余对曰若不从三臣抑社稷实不血食而君焉取余弗从还年楚子伐邓十六年楚复伐邓灭之论曰巴邓随楚国于南方传载王使詹伯辞于晋谓巴濮楚邓吾南土也则其初葢皆敌国尔自入春秋楚益彊大巴居楚之西邓居楚之北其势莫能以相谋楚之急图宜莫先乎此也巴子使告于楚请与邓为好而邓南鄙鄾人攻而袭之岂惟失巴人与国之利适以启彊楚攻伐之衅况又纵楚越其国都以伐申则谋之失滋甚社稷不血食虽激于楚伐申之后然实兆于杀巴行人之时可不戒哉可不戒哉黎子姓侯爵故黎侯书谓西伯戡黎诗谓狄廹逐黎侯是也国在今隆德府上党县宣公传十五年夏五月晋侯将伐潞伯宗曰弃仲章而夺黎氏地必伐之六月癸夘晋败赤狄辛亥灭潞秋七月晋治兵于稷以略狄土立黎侯而还梁嬴姓侯爵国在今同州夏阳县桓公传九年秋虢仲芮伯梁伯荀侯贾伯伐曲沃僖公传十八年冬梁伯益其国而不能实也命曰新里秦取之经十有九年冬梁亡传十九年春遂城而居之冬梁亡不书其主自取之也初梁伯好土功亟城而弗处民罢而弗堪则曰某寇将至乃沟公宫曰秦将袭我民惧而溃秦遂取梁董仲舒繁露王道篇云梁为役民无已其民不能堪使民比地为伍一家亡杀五家杀刑其民田先亡者封后亡者刑其民鱼烂而去国中尽空春秋曰梁亡亡者自己也非人亡之也论曰抑夷狄同中夏者霸主之事兴灭国继絶世者先王之道晋景公继霸虽不足以望桓文然灭赤狄复立黎侯君子有取焉若秦之于梁葢同姓之国且相近也穆公乃间而取之能无愧乎虽然秦肆其暴春秋没而不书以梁自己为文圣人之意若曰乗人之危恶易见灭人之国罪易知而自取灭亡者其事㣲所以为有天下国家之戒深切着明矣春秋分记卷八十二春秋分记卷八十三钦定四库全书春秋分记卷八十三宋程公说撰小国第三贾郕芮滑凢原南燕胡谷贾姬姓伯爵国在今同州蒲城县桓公传九年秋虢仲芮伯梁伯荀侯贾伯伐曲沃郕姬姓伯爵史记管蔡世家称郕叔处文王子武王母弟后世无所见按郕其先公爵于经传则伯爵国在今济州任城县南隐公经五年秋卫师入郕传五年秋卫之乱也郕人侵卫故卫师入郕经十年冬十月壬午齐人郑人入郕传十年夏伐宋郕人不㑹王命冬齐人郑人入郕讨违王命也庄公传八年夏师及齐师围郕郕降于齐师文公传十一年郕大子朱儒自安于夫钟国人弗徇经十有二年春王正月郕伯来奔传十二年春郕伯卒郕人立君大子以夫钟与郕邽来奔公以诸侯逆之非礼也故书曰郕伯来奔不书地尊诸侯也芮姬姓伯爵尚书顾命成王将崩有芮伯为卿士桓公传三年芮伯万之母芮姜恶芮伯之多宠人也故遂之出居于魏传四年秋秦师侵芮败焉小之也冬王师秦师围魏执芮伯以归传九年秋虢仲芮伯梁伯荀侯贾伯伐曲沃传十年秋秦人纳芮伯万于芮滑姬姓伯爵都费国在今西京偃师缑氏镇庄公经十有六年冬十有二月㑹齐侯宋公陈侯卫侯郑伯许男滑伯滕子同盟于幽僖公经二十年夏郑人入滑传二十年滑人叛郑而服于卫夏郑公子士洩堵寇帅师入滑经三十有三年春王三月秦人入滑传三十三年春秦师灭滑而还凡姬姓伯爵传曰周公之𦙍国在今卫州共城县隠公经七年冬天王使凡伯来聘戎伐凡伯于楚丘以归传七年初戎朝于周发币于公卿凡伯弗宾冬天王使凡伯来聘还戎伐之于楚丘以归原姬姓伯爵传曰文王之昭葢原伯之后世为王臣或本封絶灭食采畿内国在今孟州济源县僖公传二十四年秋頽叔奉大叔伐周获原伯传二十五年冬晋师围原命三日之粮原不降退一舍而原降迁原伯贯于冀论曰成周封建同姓为多贾郕芮滑凡原皆姬姓而凡原又食采于王畿也凡伯以王命聘鲁戎伐之于楚丘春秋不没其实非惟见戎之暴因是以伤王室之弱甚矣原距王城为近晋文公始霸围而取之左氏忽其大言其小顾以退一舍为文公之信非信史也南燕姞姓伯爵其先出自黄帝之后国在今滑州胙城县隐公传五年夏四月卫人以燕师伐郑燕人畏郑三军而不虞制人六月郑二公子以制人败燕师于北制桓公经十有二年秋七月丁亥公㑹宋公燕人盟于谷丘经十有三年春二月公㑹纪侯郑伯己巳及齐侯宋公卫侯燕人战齐师宋师卫师燕师败绩庄公传十九年秋五大夫奉王子颓伐王卫师燕师伐周冬立子颓传二十年春郑伯和王室不克执燕仲父论曰燕见于春秋者二谷丘之盟称人则㣲乎微者也吾考鲁宋之为是盟也为郑平宋徒盟无信也而燕人之㣲犯不韪以从之越明年又从宋与纪鲁郑战慢信悖义继以䘮师而亡证见矣以传考之前此则从燕师伐郑而为郑人所败后此则同卫师伐周立子颓而为郑伯所执孤特僻陋惟无出则已出则皆悖于理焉终至于执辱而不悟葢其所由来也渐矣胡妫姓伯爵今颍昌府西有胡城昭公经四年夏楚子蔡侯陈侯郑伯许男徐子滕子顿子胡子㑹于申传十二年楚之灭蔡也灵王迁胡于荆平王即位而服之礼也经二十有三年秋七月戊辰吴败顿胡沈蔡陈许师于鸡父胡子髠灭定公经十有五年春二月辛丑楚子灭胡以胡子豹归传十五年吴之入楚也胡子尽俘楚邑之近胡者楚既定胡子豹又不事楚曰存亡有命事楚何为多取费焉二月楚灭胡谷嬴姓伯爵国在今襄阳府谷城县桓公经七年夏谷伯绥来朝传七年谷伯来朝名贱之也春秋分记卷八十三春秋分记卷八十四钦定四库全书春程分记卷八十四宋程公说撰小国第四徐顿温郜巴鄫郯麇偪阳鄅沈舒舒鸠夔郧宿徐姬姓子爵吴与国在今泗州临淮县徐城镇庄公经二十六年秋公㑹宋人齐人伐徐僖公经三年夏徐人取舒经十有五年春楚人伐徐三月公㑹齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐冬楚人败徐于娄林传十五年春楚人伐徐徐即诸夏故也三月盟于牡丘救徐也孟穆伯帅师及诸侯之师救徐诸侯次于匡以待之冬楚子败徐于娄林徐恃救也传十六年夏齐伐厉不克救徐而还经十有七年春齐人徐人伐英氏传十七年春齐人为徐伐英氏以报娄林之役也文公经七年冬徐伐莒昭公传四年夏楚子合诸侯于申徐子吴出也以为贰焉故执诸申传六年秋徐仪楚聘于楚楚子执之逃归惧其叛也使薳泄伐徐吴人救之传十二年冬十月楚子狩于州来使荡侯潘子司马督嚻尹午陵尹喜帅师围徐以惧吴传十六年春齐侯伐徐二月丙申齐师至于蒲隧徐人行成赂以甲父之鼎传二十七年吴公子掩余奔徐经三十年冬十有二月吴灭徐徐子章羽奔楚传三十年吴子使徐人执掩余掩余惧奔楚冬十二月吴子伐徐防山以水之巳夘灭徐徐子章羽断其发携其夫人以逆吴子吴子唁而送之使其迩臣从之遂奔楚楚沈尹戌帅师救徐弗及遂城夷使徐子处之顿姬姓子爵国在今淮宁府南顿县僖公经二十有五年秋楚人围陈纳顿子于顿传二十五年秋楚令尹子玉围陈纳顿子于顿襄公经四年冬陈人围顿传四年冬楚子使顿间陈而侵伐之故陈人围顿昭公经二十有三年秋七月戊辰吴败顿胡沈蔡陈许之师于鸡父定公经十有四年春二月辛巳楚公子结陈公孙佗人帅师灭顿以顿子牂归传十四年春顿子牂欲事晋背楚而絶陈好二月楚灭顿温姬姓子爵苏氏邑国在今河南温县庄公传十九年秋五大夫奉子頽以伐王不克出奔温苏子奉子頽以奔卫僖公经十年春王正月狄灭温温子奔卫传十年春狄灭温苏子无信也苏子叛王即狄又不能于狄狄人伐之王不救故灭苏子奔卫郜姬姓子爵其先文王子聃季弟也宋与国按郜有二南郜则来朝者是也北郜则取郜鼎者是也今单州城武县有两郜城故合书之隠公经十年夏六月壬戌公败宋师于管辛未取郜桓公经二年夏四月取郜大鼎于宋戊申纳于大庙僖公经二十年夏郜子来朝巴姬姓子爵国在今重庆府桓公传九年春巴子使韩服告于楚请与邓为好楚子使道朔将巴客以聘于邓邓南鄙鄾人攻而夺之币杀道朔及巴行人夏楚使鬭亷帅师及巴师围鄾邓救鄾三逐巴师不克邓师大败鄾人宵溃庄公传十八年巴人叛楚而伐那处取之遂门于楚冬伐楚传十九年春楚子御之大败于津文公传十六年春秦人巴人从楚师灭庸哀公传十八年春巴人伐楚围鄾三月楚败巴师于鄾鄫姒姓子爵今沂州承县有故鄫国僖公经十有四年夏六月季姬及鄫子遇于防使鄫子来朝传十四年春鄫季姬来宁公怒止之以鄫子之不朝也夏遇于防而使来朝经十有五年秋九月季姬归于鄫经十有六年夏四月鄫季姬卒传十六年冬十二月㑹于淮谋鄫也经十有九年夏六月宋公曹人邾人盟于曹南鄫子㑹盟于邾巳酉邾人执鄫子用之传十九年夏宋公使邾文公用鄫子于次睢之社欲以属东夷宣公经十有八年秋七月邾人戕鄫子于鄫传十八年秋邾人戕鄫子于鄫凡自虐其君曰弑自外曰戕襄公传四年冬公如晋聴政晋侯享公公请属鄫晋侯不许孟献子曰鄫无赋于司马为执事朝夕之命敝邑褊小阙而为罪寡君是以愿借助焉晋侯许之冬十月邾人莒人伐鄫臧纥救鄫经五年夏叔孙豹鄫世子巫如晋传五年夏穆叔觌鄫大子于晋以成属鄫书曰叔孙豹鄫大子巫如晋言比诸鲁大夫也秋九月盟于戚穆叔以属鄫为不利使鄫大夫聴命于㑹经六年秋莒人灭鄫传六年秋莒人灭鄫恃赂也传八年夏莒人伐我东鄙以疆鄫田昭公经四年秋九月取鄫传四年秋九月取鄫言易也莒乱着丘公立而不抚鄫鄫叛而来故曰取凡克邑不用师徒曰取郯嬴姓子爵今淮阳军有古郯城宣公经四年春公及齐侯平莒及郯莒人不肯经十有六年秋郯伯姬来归传十六年秋郯伯姬来归出也成公经七年春吴伐郯经八年冬叔孙侨如㑹晋士燮齐人邾人伐郯传八年冬晋士燮来聘言伐郯也以其事吴故公请缓师文子不可季孙惧使宣伯帅师㑹伐郯襄公经七年春郯子来朝传七年春郯子来朝始朝公也昭公经十有七年秋郯子来朝传十七年秋郯子来朝公与之宴昭子问焉曰少皥氏鸟名官何故也郯子曰吾祖也我知之昔者黄帝氏以云纪故为云师而云名炎帝氏以火纪故为火师而火名共工氏以水纪故为水师而水名大皥氏以龙纪故为龙师而龙名我髙祖少皥挚之立也鳯鸟适至故纪于鸟为鸟师而鸟名自颛顼以来不能纪逺乃纪于近为民师而命以民事则不能故也仲尼闻之见于郯子而学之既而告人曰吾闻之天子失官学在四夷犹信麇嬴姓子爵近楚今均州郧乡县文公传十年冬楚及蔡侯次于厥貉厥貉之㑹麇子逃归经十有一年春楚子伐麇传十一年春楚子伐麇成大心败麇师于防渚潘崇复伐麇至于钖穴传十六年秋八月楚大饥麇人率百濮聚于选将伐楚蒍贾曰麇与百濮谓我饥不能师故伐我也若我出师必惧而归百濮离居将各走其邑乃出师旬有五日百濮乃罢偪阳妘姓子爵国在今沂州承县襄公经十年春㑹吴于柤夏五月甲午遂灭偪阳传十年夏四月戊午㑹于柤晋荀偃士匄请伐偪阳而封宋向戌焉荀罃曰城小而固胜之不武弗胜为笑固请丙寅围之弗克孟氏之臣秦堇父辇重如役偪阳人启门诸侯之士门焉县门发郰人纥抉之以出门者狄虒弥建大车之轮而蒙之以甲以为橹左执之右㧞㦸以成一队孟献子曰诗所谓有力如虎者也主人县布堇父登之及堞而絶之队则又县之苏而复上者三主人辞焉乃退带其断以徇于军三日诸侯之师久于偪阳荀偃士匄请于荀罃曰水潦将降惧不能归请班师知伯怒投之以几出于其间曰女成二事而后告余余恐乱命以不女违女既勤君而兴诸侯牵帅老夫以至于此既无武守而又欲易余罪曰是实班师不然克矣余羸老也可重任乎七日不克必尔乎取之五月庚寅荀偃士匄帅卒攻偪阳亲受矢石甲午灭之书曰遂灭偪阳言自会也以与向戌向戌辞乃予宋公晋侯以偪阳子归献于武宫谓之夷俘偪阳妘姓也使周内史选其族嗣纳诸霍人礼也鄅妘姓子爵国在今沂州临沂县昭公经十有八年夏六月邾人入鄅传十八年夏六月鄅人借稻邾人袭鄅鄅人将闭门邾人羊罗摄其首焉遂入之尽俘以归鄅子曰余无归矣从帑于邾邾庄公反鄅夫人而舍其女传十九年鄅夫人宋向戌之女也故向宁请师二月宋公伐邾三月尽归鄅俘沈姒姓子爵今蔡州汝阳县文公经三年春王正月叔孙得臣㑹晋人宋人陈人卫人郑人伐沈沈溃传三年春庄叔㑹诸侯之师伐沈以其服于楚也沈溃凡民逃其上曰溃在上曰逃成公传八年春晋侵沈获沈子揖昭公传十三年楚之灭蔡也灵王迁沈于荆平王即位而复之礼也经二十有三年秋七月戊辰吴败顿胡沈蔡陈许之师于鸡父沈子逞灭定公经四年夏四月庚辰蔡公孙姓帅师灭沈以沈子嘉归杀之传四年沈人不㑹于召陵晋人使蔡伐之夏蔡灭沈舒偃姓子爵国在今庐州舒城县春秋有舒有舒鸠有舒庸有舒蓼故曰羣舒皆为偃姓然舒舒鸠则子爵今类次舒及舒鸠于此而舒蓼舒庸则别着僖公经三年夏徐人取舒文公传十二年羣舒叛楚夏子孔执舒子平及宗子遂围巢传十四年楚庄王立子孔潘崇将袭羣舒使公子燮与子仪守而伐舒蓼舒鸠偃姓子爵楚之属国舒之别封也今无为军巢县有舒城襄公传二十四年冬吴人为楚舟师之役故召舒鸠人舒鸠人叛楚楚子师于荒浦使沈尹夀与师祁犂让之舒鸠子敬逆二子而告无之且请受盟二子复命王欲伐之薳子曰不可彼告不叛且请受盟而又伐之伐无罪也若犹叛我无辞有庸乃还经二十有五年秋八月楚屈建帅师灭舒鸠传二十五年秋七月舒鸠人卒叛楚令尹子木伐之及离城吴人救之先击吴师吴师奔大败遂围舒鸠舒鸠溃八月楚灭舒鸠夔芉姓子爵祝融髙辛氏之火正楚子逺祖也鬻熊祝融之十二世孙夔楚之别封故亦世绍其祀国在今归州僖公经二十有六年秋楚人灭夔以夔子归传二十六年夔子不祀祝融与鬻熊楚人让之对曰我先王熊挚有疾鬼神弗赦而自窜于夔吾是以失楚又何祀焉秋楚成得臣鬬宜申帅师灭夔以夔子归郧嬴姓子爵今复州沔阳县桓公传十一年春楚屈瑕将盟贰轸郧人军于蒲騒将与随绞州蓼伐楚师莫敖患之鬬廉曰郧人军其郊必不诫且日虞四邑之至也君次于郊郢以御四邑我以锐师宵加于郧郧有虞心而恃其城莫有鬬志若败郧师四邑必离遂败郧师于蒲騒宿风姓男爵国在今东平府须成县隠公经元年秋九月及宋人盟于宿经八年夏六月辛亥宿男卒庄公经十年春三月宋人迁宿须句风姓子爵附庸在今郓州须成县僖公传二十一年任宿须句颛臾风姓也实司大皥与有济之祀以服事诸夏邾人灭须句须句子来奔因成风也成风为之言于公曰崇明祀保小寡周礼也蛮夷猾夏周祸也若封须句是崇皥济而脩祀纾祸也经二十有二年春公伐邾取须句传二十二年春伐邾取须句反其君焉礼也又公经七年春公伐邾三月甲戌取须句传七年春三月甲戌取须句寘文公子焉非礼也论曰余观春秋彊凌弱大凌小其诸异乎先王之制矣胡顿舒鸠夔近楚则楚灭之徐沈近吴则吴灭之宿近宋则宋迁之郜鄫近鲁则鲁取之鄅近邾则邾入之舒近徐则徐取之偪阳距晋为逺则灭之以予宋温近在王畿至为狄所熸葢小国之存无几矣天子弱诸侯恣诸侯恣夷狄暴迹其祸乱岂一夕一朝之故春秋书入取迁灭以悉用兵之浅深而拨乱反正之意寓焉叹之也春秋分记卷八十四春秋分记卷八十五钦定四库全书春秋分记卷八十五宋程公说撰小国第五有爵亡姓赖弦莱谭宗钟吾赖子爵亡姓国在今蔡州襃信县桓公传十三年春楚屈瑕伐罗楚子使赖人追屈瑕不及昭公经四年秋楚子灭頼传四年秋八月楚子以诸侯灭赖赖子面缚衔璧士袒舆榇从之造于中军王问椒举曰成王克许许僖公如是王亲释其缚受其璧焚其榇王从之迁赖于鄢弦子爵亡姓国在今光州仙居县僖公经五年秋八月楚人灭弦弦子奔黄传五年秋楚鬬谷于菟灭弦弦子奔黄于是江黄道栢方睦于齐皆弦姻也弦子恃之而不事楚又不设备故亡昭公传三十一年秋吴师围弦左司马戌右司马稽帅师救弦吴师还莱子爵亡姓国在今登州蓬莱县宣公经七年夏公㑹齐侯伐莱经九年夏齐侯伐莱襄公传二年春齐侯伐莱莱人使正舆子赂夙沙卫以索马牛皆百匹齐师乃还夏齐侯召莱子莱子不㑹故晏弱城东阳以偪之经六年冬十有二月齐人灭莱传六年冬十一月齐侯灭莱莱恃谋也于郑子国之来聘也四月晏弱城东阳而遂围莱甲寅堙之环城傅于堞及杞桓公卒之月乙未王湫帅师及正舆子棠人军齐师齐师大败之丁未入莱莱共公浮柔奔棠正舆子王湫奔莒莒人杀之四月陈无宇献莱宗器于襄宫晏弱围棠十一月丙辰而灭之迁莱于郳髙厚崔杼定其田谭子爵亡姓国在今齐州厯城县庄公经十年冬十月齐师灭谭谭子奔莒传十年齐侯之出也过谭谭不礼焉及其入也诸侯皆贺谭又不至冬齐师灭谭谭无礼也谭子奔莒同盟故也宗子爵亡姓羣舒之属或云今渠州以地理考之迂逺疑文公传十二年夏楚子孔执舒子平及宗子钟吾子爵亡姓昭公传二十七年夏四月吴光弑王僚公子掩余奔徐公子烛庸奔钟吾传三十年秋八月吴子使徐人执掩余使钟吾人执烛庸二公子奔楚冬十二月吴子执钟吾子遂伐徐春秋分记卷八十五春秋分记卷八十六钦定四库全书春秋分记卷八十六宋程公说撰小国第六有姓亡爵耿霍魏焦东虢宻管毛雍聃邘胙蒋茅杨萧鄀罗夷向申任颛臾偪黄六舒蓼蓼舒庸耿姬姓在今河中府龙门县霍姬姓在今晋州霍邑县魏姬姓在今河中府永乐县闵公传元年晋侯灭耿灭霍灭魏还赐赵夙耿赐毕万魏以为大夫焦姬姓襄公二十九年传虞虢焦滑焦国也今陜州平陆县东虢姬姓隠元年传制严邑也虢叔死焉杜预注东虢也国在今郑州荥阳县密姬姓僖十七年传宻姬生懿公国在今郑州宻县管姬姓僖二十四年传文之昭也国在今郑州管城县毛姬姓僖二十四年传文之昭也杜预释阙按毛为畿内国云雍姬姓僖二十四年传文之昭也国在今怀州修武县耼姬姓僖二十四年传文之昭也案定四年传聃季为司空岂即聃之始封耶又五叔无官句杜註有毛叔聃则当是始封于毛者皆武王母弟也邘姬姓僖二十四年传武之穆也怀州河内县北有邘城胙姬姓僖二十四年传周公之𦙍也今滑州胙城县蒋姬姓僖二十四年传周公之𦙍也今光州固始县茅姬姓僖二十四年传周公之𦙍也今济州金乡县杨姬姓襄二十九年传虞虢焦滑霍扬韩魏皆姬姓也晋是以大若非侵小将何所取武献以下兼国多矣杜预注八国皆晋所灭今平阳府洪洞县即古杨国云萧子姓宋附庸国在今徐州萧县庄公十二年传秋宋万弑闵公于䝉泽立子游羣公子奔萧公子御说奔亳南宫牛勐获帅师围亳冬十月萧叔大心及戴武宣穆庄之族以曹师伐之杀南宫牛于师杀子游于宋立桓公经二十有三年夏萧叔朝公僖公经三十年秋介人侵萧宣公经十有二年冬十有二月戊寅楚子灭萧传十二年冬楚子伐萧宋华椒以蔡人救萧萧人囚熊相宜僚及公子丙王曰勿杀吾退萧人杀之王怒遂围萧萧溃遂傅于萧还无社与司马夘言号申叔展叔展曰有麦麴乎曰无有山鞠穷乎曰无河鱼腹疾柰何曰目于眢井而拯之若为茅绖哭井则已明日萧溃申叔视其井则茅绖存焉号而出之鄀允姓广记曰楚附庸杜预释本在商宻楚界小国后迁于南郡鄀县按其地今襄阳府宜城县僖公传二十五年秋秦晋伐鄀楚鬬克屈御寇以申息之师戍商宻秦人过析隈入而系舆人以围商宻昏而傅焉宵坎血加书伪与子仪子邉盟者商宻人惧曰秦取析矣戍人反矣乃降秦师秦师囚申公子仪息公子邉以归楚令尹子玉追秦师弗及文公经五年夏秦人入鄀传五年初鄀叛楚即秦又贰于楚夏秦人入鄀罗熊姓国始都西山中今襄阳府宜城县后徙在今江陵府枝江县桓公传十二年伐绞之役楚师分涉于彭罗人欲伐之使伯嘉谍之三廵数之传十三年春楚屈瑕伐罗及鄢乱次以济遂无次且不设备及罗罗与卢戎两军之大败之夷妘姓国在今京东莱州即墨县西庄公十六年晋武公伐夷执夷诡诸杜预云诡诸周大夫夷采地名而世族谱于妘姓之夷复系以夷诡诸是併二夷为一矣按夷逺在东垂不得为周大夫之采地世谱误也今止録纪人伐夷于妘姓夷下而诡诸则系诸周公隠公传元年秋八月纪人伐夷夷不告故不书向姜姓今宿州蕲县地有向城隠公经二年夏莒人入向申姜姓隠元年传郑武公娶于申国在今为邓州南阳县隠公传元年初郑武公娶于申曰武姜成公传七年子重请取于申吕以为赏田王许之申公巫臣曰不可此申吕所以邑也是以为赋以御北方若取之是无申吕也晋郑必至于汉王乃止昭公传十三年楚之灭蔡也灵王迁申于荆焉平王即位而复之礼也任颛臾风姓僖二十一年传任宿须句颛臾风姓也实司太皥与有济之祀案任在今济州任城县颛臾在今沂州费县偪姞姓文六年传杜祁以君故让偪姞而上之地阙黄嬴姓楚与国在今光州定城县六偃姓亡爵在今庐州舒城县文公经五年秋楚人灭六传五年六人叛楚即东夷秋楚成大心仲归帅师灭六冬楚公子爕灭蓼臧文仲闻六与蓼灭曰皋陶庭坚不祀忽诸徳之不建民之无援哀哉舒蓼偃姓国在夀春府安丰县文公传十四年秋七月楚伐舒蓼宣公经八年夏六月楚人灭舒蓼传八年夏楚为衆舒叛故伐舒蓼灭之楚子疆之蓼偃姓舒蓼别封国在唐州湖阳县桓公传十一年春楚屈瑕将盟贰轸郧人军于蒲騒将与随绞州蓼伐楚师文公传五年冬楚公子爕灭蓼臧文仲闻六与蓼曰皋陶庭坚不祀忽诸徳之不建民之无援哀哉舒庸偃姓亡爵东夷国成公经十有七年冬十有二月楚人灭舒庸传十七年舒庸人以楚师之败也道吴人围巢伐驾围釐虺遂恃吴而不设备楚公子橐帅袭舒庸灭之论曰春秋小国有爵而亡姓者有之有姓而亡爵者有之爵者以封而异也姓者因生以别也故书曰列爵惟五分土惟三而传曰天子建徳因生以赐姓胙之土而命之氏葢自黄帝尧舜氏作皆以封建治厯夏商周因而修之制莫严焉周室既东渐以坏乱而先王经制犹有存者霸彊代兴不能修而益坏之其极至于为秦而公天下之大端亡矣悲夫春秋分记卷八十六春秋分记卷八十七钦定四库全书春秋分记卷八十七宋程公说撰小国第七爵姓俱亡江厉英巢桐贰轸绞州权道栢鄾房项邿遂阳冀崇戴共铸于余丘鄣极鄟牟根牟庸江楚与国在今信阳县之东南新息县之西僖公经二年秋九月齐侯宋公江人黄人盟于贯经三年秋齐侯宋公江人黄人㑹于阳谷经四年秋及江人黄人伐陈文公经三年秋楚人围江冬十有二月晋阳处父帅师伐楚以救江传三年秋楚师围江晋先仆伐楚以救江冬晋以江故告于周王叔桓公晋阳处父伐楚以救江门于方城遇息公子朱而还经四年秋楚人灭江传四年秋楚人灭江秦伯为之降服出次不举过数厉楚与国在今随州僖公经十有五年秋七月齐师曹师伐厉传十六年夏齐伐厉不克救徐而还英楚与国僖公经十有七年春齐人徐人伐英氏传十七年春齐人为徐伐英氏以报娄林之役也巢吴楚间小国在今无为军巢县文公经十有二年夏楚人围巢传十二年羣舒叛楚夏楚子孔执舒子平及宗子遂围巢桐小国今庐州舒城县有桐乡今名桐城定公传二年夏桐叛楚吴子诱楚人曰以师临我我伐桐贰轸绞州四国杜释并阙按水经晋于中庐之南立轸乡疑为轸国今荆南府监利县东南有州陵城桓公传十一年春楚屈瑕将盟贰轸郧人军于蒲騒将与随绞州蓼伐楚师莫敖遂败郧师于蒲騒卒盟而还传十二年冬楚伐绞军其南门屈瑕曰绞小而轻请无扞采樵者以诱之绞人获三十人明曰绞人争出大败之为城下之盟而还权韩愈曰商武丁之子降封于权江汉间小国也今荆门军庄公传十八年初楚武王克权使鬬缗尹之以畔围而杀之迁权于那处道栢蔡州确山县有故道城栢在蔡州西平县僖公传五年于是江黄道栢皆弦姻也弦子恃之而不事楚昭公传十三年楚之灭蔡也灵王迁道于荆焉平王即位复之礼也鄾国在邓州邓城县寰宇记云鄾城即古鄾子之国按传止曰鄾人云桓公传九年春楚子使道朔将巴客以聘于邓邓南鄙鄾人攻而夺之币杀道朔及巴行人夏楚使鬬廉帅师及巴师围鄾邓养甥聃甥帅师救鄾三逐巴师不克邓师大败鄾人宵溃哀公传十八年春巴人伐楚围鄾房故房国国语谓周昭王娶于房曰房女是也楚灭以为邑国在今蔡州遂平县昭公传十三年楚之灭蔡也灵王迁房于荆焉平王即位复之礼也项今陈州项城县僖公经十有七年夏灭项邿今济州任城县襄公经十有三年夏取邿传十三年夏邿乱分为三师救邿遂取之凡书取言易也用大师焉曰灭弗地曰入遂今袭庆府龚丘县庄公经十有三年夏六月齐人灭遂传十三年春㑹于北杏遂人不至夏齐人灭遂而戍之经十有七年夏齐人殱于遂传十七年夏遂因氏颌氏工娄氏须遂氏飨齐戍醉而杀之齐人殱焉阳世本阙其世并地名杜预注国名释地阙在今沂州沂水县闵公经二年春王正月齐人迁阳冀今河中府有冀亭僖公传二年晋荀息假道于虞曰冀为不道入自颠軨伐鄍三门冀之既病则亦唯君故崇秦与国公羊作柳杜预释地阙今雍州鄠县东宣公经元年冬晋赵穿帅师侵崇传元年晋赵穿曰我侵崇秦急崇必救之冬赵穿侵崇戴杜预释晋陈留外黄县东南有戴城按外黄今属东京雍丘县之东戴城在外黄东南即今拱州之考城云隠公经十年秋宋人蔡人卫人伐戴郑伯伐取之传十年秋七月庚寅郑师入郊犹在郊蔡人从之伐戴八月壬戌郑伯围戴癸亥克之取三师焉共闵公二年传益之以共滕之民在今卫州共城县隠元年传郑公伐京京叛大叔段段入于鄢五月辛丑大叔出奔共铸襄公二十三年传臧宣叔娶于铸今袭庆府龚丘县于余丘爵姓俱亡近鲁小国附庸杜预云国名公羊谷梁以为邾别邑或云后为邾所并庄公经二年夏公子庆父帅师伐于余丘鄣爵姓俱亡纪附庸今京东郓州须成县庄公经三十年秋七月齐人降鄣极爵姓俱亡附庸小国贾氏云戎邑也极为戎邑于传无文云隠公经二年夏五月无骇帅师入极传二年夏司空无骇入极费庈父胜之鄟爵姓俱亡附庸成公经六年春二月取鄟传六年春二月取鄟言易也牟爵姓俱亡附庸国在今袭庆府奉符县桓公经十有五年夏牟人来朝根牟国在今沂州沂水县南宣公经九年秋取根牟传九年秋取根牟言易也庸今房州竹山县杜曰属楚东夷小国文公经十有六年秋八月楚人秦人巴人灭庸传十六年秋八月楚大饥庸人帅羣蛮以叛楚楚出师使庐戢黎侵庸及庸方城庸人逐之囚子扬䆫三宿而逸曰庸师衆羣蛮聚焉不如复大师师叔曰不可姑又与之遇以骄之彼骄我怒而后可克又与之遇七遇皆北唯禆鯈鱼人实逐之庸人曰楚不足与战矣遂不设备楚子乗驲㑹师于临品分为二队子越自石溪子贝自仞以伐庸羣蛮从楚子盟遂灭庸论曰呜唿春秋之变可伤也已余考成周封建之制五等受地计其等衷皆不足以当王畿之数迄于春秋已非周公之旧典礼经尝稽其故大国如鲁如晋如齐如宋如秦如楚则至数圻之多降是而下如陈如蔡曽自保之不暇其诸小国可推见矣况爵姓俱亡㣲而不能自立者哉又以其时言之江南之国楚为大而江厉英巢桐贰轸绞州权道栢鄾房之属介于其境或灭或伐累累见于册书若鲁之灭项取邿齐之殱遂迁阳秦之伐崇郑之围戴视楚彊暴虽若有间而于王制乎何有故具着于篇春秋分记卷八十七春秋分记卷八十八钦定四库全书春秋分记卷八十八宋程公说撰四夷附録第一戎骊戎姜戎陆浑戎扬拒泉皋伊雒戎戎蛮庐戎狄戎犬戎北戎戎杜预释晋东南有戎城今东京开封阳明县济阳镇又戎州己氏在拱州楚丘县其地与戎城相近隠公经二年春公㑹戎于潜秋八月庚辰公及戎盟于唐传二年春公㑹戎于潜戎请盟公辞戎请盟秋盟于唐复修戎好也经七年冬天王使凢伯来聘戎伐凢伯于楚丘以归传七年冬天王使凢伯来聘戎伐之于楚丘以归桓公经二年秋九月公及戎盟于唐传二年秋九月公及戎盟于唐修旧好也庄公经十八年夏公追戎于济西经二十年冬齐人伐戎经二十有四年冬戎侵曹经二十有六年春公伐戎僖公传二年秋虢公败戎于桑田文公传十七年秋周甘歜败戎于邥垂乘其饮酒也成公传元年春晋侯使瑕嘉平戎于王哀公传十七年卫公登城以望见戎州问之以告公曰我姬姓也何戎之有焉剪之戎州人攻公大子疾公子青踰从公戎州人杀之公入于戎州已氏骊戎姬姓男爵今京兆府临潼县庄公传二十八年晋伐骊戎骊戎男女以骊姬姜戎姜姓四岳之后居晋南鄙僖公经三十有三年夏四月辛巳晋人及姜戎败秦师于殽襄公传十四年春㑹于向将执戎子驹支范宣子亲数诸朝曰来姜戎氏昔秦人迫遂乃祖吾离于𤓰州乃祖吾离被苫盖䝉荆棘以来归我先君我先君惠公有不腆之田与女剖分而食之今诸侯之事我寡君不如昔者盖言语漏泄则职女之由诘朝之事尔无与焉与将执女对曰昔秦人负恃其衆贪于土地逐我诸戎惠公蠲其大德谓我诸戎是四岳之裔胄也毋是剪弃赐我南鄙之田狐貍所居豺狼所嗥我诸戎除剪其荆棘驱其狐貍豺狼以为先君不侵不畔之臣至于今不贰昔文公与秦伐郑秦人窃与郑盟而舎戍焉于是乎有殽之师晋御其上戎亢其下秦师不复我诸戎实然譬如捕鹿晋人角之诸戎掎之与晋踣之戎何以不免自是以来晋之百役与我诸戎相继于时以从执政犹殽志也岂敢离逷今官之师旅无乃实有所阙以携诸侯而罪我诸戎我诸戎饮食衣服不与华同贽币不通言语不达何恶之能为不与于㑹亦无瞢焉赋青蝇而退宣子辞焉使即事于㑹成恺悌也陆浑戎姜姓之后别为允姓今西京伊阳县即古陆浑僖公传二十二年初平王之东迁也辛有适伊川见被发而祭于野者曰不及百年此其戎乎其礼先亡矣秋秦晋迁陆浑之戎于伊川蔺敏修评曰辛有见被发而祭而知其后之必戎道则固然谁能易之其后秦晋迁陆浑之戎于伊川事应矣岂被发而祭之所致哉夫被发而祭而其人遂为夷此风俗之变也今秦晋之所迁则秦晋一时之失也宣公经三年春楚子伐陆浑之戎成公传六年春三月晋伯宗夏阳说卫郑陆浑蛮氏侵宋昭公传九年春二月晋梁丙张趯率隂戎伐颍王使辞于晋曰先王居梼杌于四裔故允姓之姦居于𤓰州伯父惠公归自秦而诱以来使偪我诸姬入我郊甸则戎焉取之戎有中国谁之咎也昭公经十有七年秋八月晋荀吴帅师灭陆浑之戎传十七年秋九月丁夘晋荀吴帅师渉自棘津使祭史先用牲于雒陆浑人弗知师从之遂灭陆浑数之以其贰于楚也陆浑子奔楚其衆奔甘鹿哀公传四年夏楚人既克夷虎单浮余围蛮氏蛮氏溃蛮子赤奔晋隂地司马起丰析与狄戎使谓隂地之命大夫士蔑曰将通于少习以听命士蔑乃致九州之戎扬拒泉皋伊雒戎扬拒泉皋皆戎邑及诸杂戎居伊水雒水之间者伊阙北有泉亭又洛阳县西南有戎城僖公传十一年夏杨拒泉皋伊雒之戎同伐京师入王城焚东门王子带召之也秦晋伐戎以救周秋晋侯平戎于王文公经八年冬十月乙酉公子遂㑹雒戎盟于暴传八年冬襄仲㑹晋赵孟盟于衡雍遂㑹伊雒之戎成公传六年春三月晋伯宗夏阳说伊雒之戎侵宋戎蛮戎别种亦曰蛮氏杜释晋新城县东南有蛮城今郑州宻县成公传六年春三月晋伯宗夏阳说伊雒之戎陆浑蛮氏侵宋昭公经十有六年春楚子诱戎蛮子杀之传十六年春王正月楚子闻蛮氏之乱与蛮子之无质也使然丹诱戎蛮子嘉杀之遂取蛮氏既而复立其子焉礼也哀公经四年夏晋人执戎蛮子赤归于楚传四年夏楚单浮余围蛮氏蛮氏溃蛮子赤奔晋隂地司马起丰析与狄戎以临上雒晋士蔑乃致九州之戎将裂田以与蛮子而城之且为之卜蛮子聴卜遂执之与其五大夫以畀楚司马致邑立宗焉以诱其遗民而尽俘以归卢戎南蛮也今襄阳府中卢县桓公传十三年春楚屈瑕伐罗罗与卢戎两军之大败之狄戎杜阙近楚之戎哀四年传夏楚人既克夷虎乃谋北方司马起丰析与狄戎以临上雒犬戎姬姓西戎之别居中国其先唐叔子先别在戎狄云又别种曰茅戎今陜州平陆县有茅亭庄公传二十八年晋献公娶犬戎狐姬生重耳闵公传二年春虢公败犬戎于渭汭成公经元年秋王师败绩于茅戎传元年春晋侯使瑕嘉平戎于王刘康公徼戎遂伐茅戎三月癸未败绩于徐吾氏北戎其别者曰山戎山戎之别又曰无终今河北化外蓟州玉田县隠公传九年冬北戎侵郑郑伯御之公子突曰使勇而无刚者尝寇而速去之君为三覆以待之戎轻而不整贪而无亲胜不相让败不相救从之戎人之前遇覆者奔祝耼逐之𠂻戎师前后击之尽殪戎师大奔十一月甲寅郑人大败戎师桓公传六年夏北戎伐齐齐侯使乞师于郑郑大子忽帅师救齐六月大败戎师获其二帅大良少良甲首三百以献于齐庄公经三十年冬齐人伐山戎传三十年冬遇于鲁济谋山戎也以其病燕故也经三十有一年夏六月齐侯来献戎捷襄公传四年冬无终子嘉父使孟乐如晋因魏庄子纳虎豹之皮以请和诸戎悼公使魏绛盟诸戎昭公传元年夏六月晋中行穆子败无终及羣狄于太原论曰戎狄举号外之也余观春秋书戎戎蛮山戎皆外之之辞若其别见于传者又不一焉其在楚丘与戎城相近则曰戎州已氏在京兆而姬姓者曰骊戎在晋南鄙而姜姓者曰姜戎姜姓之后别居陆浑者又为允姓曰陆浑戎曰阴戎曰九州之戎唐叔之后别居中国者同为姬姓曰犬戎曰茅戎曰徐吾氏又有扬拒泉皋伊雒戎其近楚者有庐戎有狄戎若夫戎蛮葢戎之别而戎蛮又有曰蛮氏山戎盖北戎之别而山戎又有曰无终云春秋分记卷八十八春秋分记卷八十九钦定四库全书春秋分记卷八十九宋程公说撰四夷附録第二狄长狄赤狄白狄狄北狄地之广絶蒲子北屈左右庄公传二十八年晋骊姬赂外嬖梁五与东闗嬖五使言于公曰若使大子主曲沃而重耳夷吾主蒲与屈则可以威民而惧戎且旌君伐使俱曰狄之广莫于晋为都晋之启土不亦宜乎经三十有二年冬狄伐邢闵公传元年春狄人伐邢管敬仲言于齐侯曰戎狄豺狼不可厌也诸夏亲暱不可弃也宴安酖毒不可懐也请救邢齐人救邢经二年冬十有二月狄入卫传二年冬十二月狄人伐卫卫懿公及狄人战于荧泽卫师败绩遂灭卫狄入卫僖公经八年夏狄伐晋传八年春晋里克帅师梁由靡御虢射为右以败狄于采桑梁由靡曰狄无耻从之必大克里克曰惧之而已无速衆狄虢射曰期年狄必至示之弱矣夏狄伐晋报采桑之役也复期月经十年春王正月狄灭温温子奔卫经十有四年秋狄侵郑传十六年秋狄侵晋取狐厨受铎渉汾及昆都经十有八年夏五月狄救齐冬邢人狄人伐卫经二十年秋齐人狄人盟于邢经二十有一年春狄侵卫经三十年夏狄侵齐传三十年狄间晋之有郑虞也夏狄侵齐经十有一年冬狄围卫经三十有二年秋卫人及狄盟传三十二年夏狄有乱卫人侵狄狄请平秋卫人及狄盟经三十有三年夏四月狄侵齐秋晋人败狄于箕传三十三年夏四月狄侵齐因晋䘮也秋狄伐晋及箕八月戊子晋侯败狄于箕文公经四年夏狄侵齐经七年夏四月狄侵我西鄙经九年夏狄侵齐经十年冬狄侵宋经十有三年冬狄侵卫宣公经十有一年秋晋侯㑹狄于攒函传十一年晋郄成子求成于衆狄衆狄疾赤狄之役遂服于晋秋㑹于攒函衆狄服也成公经十有二年秋晋人败狄于交刚传十二年狄人间宋之盟以侵晋而不设备秋晋人败狄于交刚昭公经元年夏六月晋荀吴帅师败狄于大卤传元年夏六月晋中行穆子败羣狄于大原崇卒也为五陈以相离以诱之翟人笑之未陈而薄之大败之长狄亦曰鄋瞒防风氏之后文公经十有一年秋狄侵齐冬十月甲午叔孙得臣败狄于咸传十一年秋鄋瞒侵齐遂伐我公卜使叔孙得臣追之吉侯叔夏御庄叔绵房甥为右富父终甥驷乗冬十月甲午败狄于咸获长狄侨如富父终甥摏其喉以戈杀之埋其首于子驹之门以命宣伯初宋武公之世鄋瞒伐宋司徒皇父帅师御之耏班御皇父充石公子谷甥为右司冦牛父驷乗以败狄于长丘获长狄縁斯皇父之二子死焉宋公于是以门赏耏班使食其征谓之耏门晋之灭潞也获侨如之弟焚如齐襄公之二年鄋瞒伐齐齐王子成父获其弟荣如埋其首于周首之北门卫人获其季弟简如鄋瞒由是遂亡赤狄强者曰潞氏别种曰东山皋落氏曰甲氏留吁曰廧咎如今潞州潞城县闵公传二年冬十二月晋侯使大子申生伐东山皋落氏文公传七年夏狄侵我西鄙公使告于晋赵宣子使问酆舒且让之宣公经三年秋赤狄侵齐经四年夏六月赤狄侵齐传六年秋赤狄伐晋围懐及邢丘晋侯欲伐之中行桓子曰使疾其民以盈其贯将可殪也周书曰殪戎殷此类之谓也传七年赤狄侵晋取向阴之禾传十一年郄成子求成于衆狄衆狄疾赤狄之役遂服于晋传十三年秋赤狄伐晋及清经十有五年夏六月癸夘晋师灭赤狄潞氏以潞子婴儿归传十五年潞子婴儿之夫人晋景公之姊也酆舒为政而杀之又伤潞子之目晋侯将伐之诸大夫皆曰不可酆舒有三隽才不如待后之人伯宗曰必伐之狄有五罪隽才虽多何补焉不祀一也耆酒二也弃仲章而夺黎氏地三也虐我伯姬四也伤其君目五也怙其隽才而不以茂徳兹益罪也后之人或者将敬奉徳义以事神人而申固其命若之何待之不讨有罪曰将待后后有辞而讨焉毋乃不可乎夫恃才与衆亡之道也商纣由之故灭天反时为灾地反物为妖民反徳为乱乱则妖灾生故文反正为乏尽在狄矣晋侯从之六月癸夘晋荀林父败赤狄于曲梁辛亥灭潞酆舒奔卫卫人归诸晋晋人杀之秋七月壬午晋侯治兵于稷以畧狄土立黎侯而还晋侯使赵同献狄俘于周经十有六年春王正月晋人灭赤狄甲氏及留吁传十六年春晋士㑹帅师灭赤狄甲氏及留吁铎辰三月献狄俘成公经三年秋晋郄克卫孙良夫伐廧咎如传三年秋晋郄克卫孙良夫伐廧咎如讨赤狄之余焉廧咎如溃上失民也白狄狄之别种其白狄之别又有曰肥曰鼔曰鲜虞今延安府肤施县及祁州鼓城县鲜虞在今中山府新乐县僖公传三十三年秋八月戊子晋侯败狄于箕郄缺获白狄子宣公经八年夏六月晋师白狄伐秦传八年春白狄及晋平夏㑹晋伐秦襄公经十有八年春白狄来传十八年春白狄始来昭公经十有二年冬晋伐鲜虞传十二年夏六月晋荀吴伪㑹齐师者假道于鲜虞遂入昔阳秋八月壬午灭肥以肥子绵皋归冬晋伐鲜虞因肥之役也传十三年秋鲜虞人闻晋师之悉起也而不警邉且不脩备晋荀吴自着雍以上军侵鲜虞及中人驱冲竞大获而归经十有五年秋晋荀吴帅师伐鲜虞传十五年秋晋荀吴帅师伐鲜虞围鼓鼓人或请以城叛穆子弗许使鼓人杀叛人而缮守备围鼓三月鼓人或请降使其民见曰犹有食色姑脩而城鼓人告食竭力尽而后取之克鼔而反不戮一人以鼔子䳒鞮归传二十二年晋之取鼔也既献而反鼔子焉又叛于鲜虞六月荀吴略东阳使师伪籴者负甲以息于昔阳之门外遂袭鼓灭之以鼔子䳒鞮归定公传三年秋九月鲜虞人败晋师于平中获观虎经四年秋七月晋士鞅卫孔围帅师伐鲜虞经五年冬晋士鞅帅师围鲜虞哀公经六年春晋赵鞅帅师伐鲜虞论曰狄始见于春秋庄之三十有二年曰狄僖之十有八年与邢人伐卫书狄人二十年与齐人盟邢狄又书人凡再书人传者曰人狄所以狄邢狄齐也乃若种类之别曰长狄曰赤狄曰白狄其赤狄之彊者曰潞氏别者曰东山皋落氏曰甲氏留吁曰廧咎如白狄之别者曰肥曰鼓曰鲜虞春秋分记卷八十九春秋分记卷九十钦定四库全书春秋分记卷九十宋程公说撰四夷附録第三介淮夷山夷濮夷夷虎羣蛮肃慎介今宻州胶西县杜日东夷国僖公经二十有九年春介葛卢来冬介葛卢来传二十九年春介葛卢来朝舍于昌衍之上公在㑹馈之刍米礼也冬介葛卢来以未见公故复来朝礼之加燕好介葛卢闻牛鸣曰是生三牺皆用之矣其音云问之而信经三十年秋介人侵萧淮夷东夷居淮水者又有敖东夷地僖公传十三年夏㑹于咸淮夷病杞故昭公经四年夏楚子蔡侯陈侯郑伯许男徐子滕子顿子胡子沈子小邾子宋世子佐淮夷㑹于申秋七月楚子蔡侯陈侯许男顿子胡子沈子淮夷伐吴哀公传十九年秋楚沈诸梁伐东夷三夷男女及楚师盟于敖山夷杜预此年戎即山夷文公传十六年秋八月楚大饥戎伐其西南至于阜山师于大林又伐其东南至于阳丘以侵訾枝濮夷南夷也建宁县南有濮夷文公传十六年秋八月麇人率百濮聚于选将伐楚楚人谋徙坂髙蒍贾曰麇与百濮谓我饥不能师故伐之也若我出师必惧而归百濮离居谁暇谋人乃出师旬有五日百濮乃罢昭公传九年春二月楚然丹迁城父人于陈以夷濮西田益之传十九年夏五月楚子为舟师以伐濮夷虎蛮夷叛楚者哀公传四年夏楚人既克夷虎乃谋北方围蛮氏羣蛮文公传十六年秋八月庸人帅羣蛮以叛楚子分为二队以伐庸羣蛮从楚子盟肃慎北夷也在渤海国都三十里昭公传九年周王使辞于晋曰肃慎燕亳吾北土也论曰余读书至肃慎来贺而有感焉成王东伐淮夷曽何与于肃慎氏而能格其来贺乎先王以徳怀要荒其有叛乱者则先以文告次以威让而犹有不服焉则行征诛以正之罪之大者或至于迁灭盖徳以起其仁心威以折其彊很故畏威者服懐徳者来周成王东伐淮夷遂践奄迁其君于蒲姑威亦怒矣肃慎氏怀其德以来则非有所彊而致也肃慎为国逺在东北其事莫得而详传载景王之辞曰肃慎燕亳吾北土也则肃慎之世服于周室于是见矣呜唿天下有道守在四夷先王以徳怀要荒则逺人安有觊觎之心王者之迹熄而戎狄之患启故春秋拨乱世反之正则内齐晋而外呉楚所以严其训也自王氏以新説为国是春秋之学为世大禁断国论者无所折𠂻人欲日长天理日消其效使神州陆沈而莫之拯物极必反否必泰二帝三王之道有能绍而明之推原春秋大公至正之法则辟邪説正人心用夏变夷复帝王之治举而措之无难矣春秋分记卷九十