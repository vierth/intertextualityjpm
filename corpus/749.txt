辽史御制改译辽金元三史序御制改译辽金元三史序改译辽金元三史成司事者以序请史无序例也齐梁陈书及后五代乃有序葢出于宋臣修史者剏为之饰例也亦足以观其政之不纲而事之纷紊也若今三史之请序将比于孰乎曰彼之序皆序其事而此之序乃序其言则不可以齐梁等比之矣序其言亦非为之修辞饰説乃改译汉文译其国语之讹误者至于其国制度之理乱君臣之得失未尝一字易葢史者信也所以传万世垂法戒彼其时之史或已不能保其必信数百年之后无庸为之修饰且改译者不过正其讹误之语而其旧史之布天下者自在也读史者执旧简而証以新书则可知语之异而事之同则此序之不可不作乃所以明吾志也夫春秋一字之褒贬示圣人大公至正之心若辽金元三国之译汉文则出于秦越人视肥瘠者之手性情各别语言不通而又有谬寓嗤斥之意存焉此岂春秋一字褒贬之为哉向于改译三史之㫖及同文韵綂热河志诸序已屡言之兹不复缀夫辽金虽称帝究属偏安元虽一綂而主中华者才八十年其时汉人之为臣仆者心意终未浃洽我国家承天庥命逮极垂綂至于今百四十年矣汉人为臣仆者自其髙曽逮将五世性情无所不通语言无所不晓且令之纂修诸臣即有善通清书兼习诸国字之人则兹三史必当及此时而改译其讹误者是则吾于辽金元三代寔厚有造而慰焉虽然是造非吾造乃天造我国家重熙累洽而后得此则所以祈天永命日慎一日之忱惟益兢兢惧乃胜于慰焉云耳进辽史表进辽史表开府仪同三司上柱国录军国重事中书右丞相监修国史领经筵事臣托克托言窃惟天文莫验于玑衡人事莫证于简䇿人主监天时之休咎则必察乎玑衡之精监人事之得失则必考乎简䇿之信是以二者所掌俱有太史之称然天道幽而难知人情显而易见动静者吉㐫之兆敬怠者兴亡之机史臣虽述前代之设施大意有助人君之鑑戒辽自唐季基于朔方造物本席于干戈致治能资于黼黻敬天尊祖而出入必祭亲仁善邻而和战以宜南府治民北府治兵春狩省耕秋狩省歛吏课毎严于刍牧嵗饥屡赐乎田租至若观市赦罪则脗合六典之规临轩䇿士则恪遵三嵗之制享国二百一十九载政刑日举品式备具盖有足尚者焉迨夫子孙失御上下离心骄盈盛而衅隙生谗贼兴而根本蹙变强为弱易于反掌吁可畏哉天祚自絶逹实苟延国既邱墟史亦芜茀耶律俨语多避忌陈大任辞乏精详五代史系之终篇宋旧史埒诸载记予夺各徇其主传闻况失其真我世祖皇帝一视同仁深加愍恻尝勅词臣撰次三史首及于辽六十余年嵗月因循造物有待臣托克托诚惶诚恐顿首顿首钦惟皇帝陛下如尧稽古而简寛容衆若舜好问而濬哲冠伦讲经兼诵乎祖谟访治旁求乎往牒兹修史事断自宸𠂻睿㫖下而徴聘行朝士贺而遗逸起于是命臣托克托以中书右丞相领都总裁中书平章政事臣特穆尔达实中书右丞今平章政事臣贺惟一御史中丞今翰林学士承㫖臣张起巖翰林学士臣殴阳𤣥侍御史今集贤侍讲学士兼国子祭酒臣吕思诚翰林侍讲学士臣揭傒斯奉命为总裁官中书遴选儒臣宗文太监今兵部尚书臣亷和斯哈雅翰林直学士臣王沂秘书着作佐郎臣徐昺国史院编修官臣陈绎曽分撰辽史起至正三年四月迄四年三月发故府之椟藏集遐方之匦献蒐罗剔抉删润研劘纪志表传勒成一代之书臧否是非不迷千载之实臣托克托叨承隆寄幸覩成功载宣日月之光华愿效涓埃之补报我朝之论议归正气之直则辞之昌辽国之君臣有知善者劝而恶者惧所撰本纪三十卷志三十一卷表八卷列传四十五卷各着论赞具存体裁随表以闻上尘天览下情无任惭惧战汗屏营之至臣托克托诚惶诚惧顿首顿首谨言目録钦定四库全书史部一辽史目録正史类本纪三十卷志三十一巻表八卷列传四十五卷凡一百一十五卷本纪卷一本纪第一太祖上卷二本纪第二太祖下卷三本纪第三太宗上巻四本纪第四太宗下巻五本纪第五世宗巻六本纪第六穆宗上巻七本纪第七穆宗下巻八本纪第八景宗上巻九本纪第九景宗下卷十本纪第十圣宗一卷十一本纪第十一圣宗二巻十二本纪第十二圣宗三卷十三本纪第十三圣宗四卷十四本纪第十四圣宗五巻十五本纪第十五圣宗六巻十六本纪第十六圣宗七巻十七本纪第十七圣宗八巻十八本纪第十八兴宗一巻十九本纪第十九兴宗二卷二十本纪第二十兴宗三卷二十一本纪第二十一道宗一卷二十二本纪第二十二道宗二卷二十三本纪第二十三道宗三卷二十四本纪第二十四道宗四卷二十五本纪第二十五道宗五卷二十六本纪第二十六道宗六卷二十七本纪第二十七天祚一卷二十八本纪第二十八天祚二卷二十九本纪第二十九天祚三卷三十本纪第三十天祚四志卷三十一志第一营卫上宫卫巻三十二志第二营卫中巴纳部族上卷三十三志第三营卫下部族下卷三十四志第四兵卫上兵制卷三十五志第五兵卫中御帐亲军宫卫骑军大首领军衆部族军卷二十六志第六兵卫下五京都郷丁属国军边境戍兵卷三十七志第七地理一上京道边防城巻三十八志第八地理二东京道巻三十九志第九地理三中京道巻四十志第十地理四南京道巻四十一志第十一地理五西京道巻四十二志第十二厯象上大明厯元巻四十三志第十三厯象中闰考朔考上巻四十四志第十四厯象下朔考下象刻漏官星巻四十五志第十五百官一北面上卷四十六志第十六百官二北面下卷四十七志第十七上百官三南面上卷四十八志第十七下百官四南面下卷四十九志第十八礼一吉仪卷五十志第十九礼二㐫仪卷五十一志第二十礼三军仪礼四賔仪卷五十二志第二十一礼五嘉仪上卷五十三志第二十二礼六嘉仪下卷五十四志第二十三乐国乐雅乐大乐㪚乐鼓吹乐横吹乐巻五十五志第二十四仪卫一国舆汉舆巻五十六志第二十五仪卫二国服汉服巻五十七志第二十六仪卫三符印巻五十八志第二十七仪卫四国仗渤海仗汉仗卤簿仪仗总目巻五十九志第二十八食货上巻六十志第二十九食货下卷六十一志第三十刑法上卷六十二志第三十一刑法下表巻六十三表第一世表巻六十四表第二皇子表巻六十五表第三公主表巻六十六表第四皇族表巻六十七表第五外戚表巻六十八表第六游幸表巻六十九表第七部族表巻七十表第八属国表列传巻七十一列传第一后妃肃祖昭烈皇后萧氏懿祖荘敬皇后萧氏𤣥祖简献皇后萧氏徳祖宣简皇后萧氏太祖淳钦皇后舒噜氏太祖靖安皇后萧氏世祖懐节皇后萧氏世宗妃甄氏穆宗皇后萧氏景宗睿知皇后萧氏圣宗仁徳皇后萧氏圣宗钦哀皇后萧氏兴宗仁懿皇后萧氏兴宗贵妃萧氏道宗宣懿皇后萧氏道宗惠妃萧氏天祚皇后萧氏天祚徳妃萧氏天祚文妃萧氏天祚元妃萧氏巻七十二列传第二宗室义宗章肃皇帝顺宗晋王额噜温巻七十三列传第三耶律赫噜萧逹鲁耶律实讷齐耶律欲稳耶律哈里巻七十四列传第四耶律迪里萧罕都康黙记韩延徽韩知古巻七十五列传第五耶律迪里耶律都沁王郁耶律图勒锦巻七十六列传第六耶律嘉哩耶律巴哩岱耶律硕格耶律罗卜科赵延夀髙模翰赵思温耶律乌鲁斯张砺巻七十七列传第七耶律乌哲耶律吼耶律安图耶律斡耶律托云耶律塔拉巻七十八列传第八耶律伊勒哈萧哈里萧和斯萧思温萧继先巻七十九列传第九室昉耶律贤适尼哩郭袭耶律阿穆尔巻八十列传第十张俭邢抱朴马得臣萧朴耶律巴格巻八十一列传第十一耶律舒噜王继忠萧孝忠陈扎衮萧和卓巻八十二列传第十二耶律隆运耶律巴古济萧扬阿克武白萧常格耶律和克卷八十三列传第十三耶律休格耶律色珍耶律希达耶律学古卷八十四列传第十四耶律沙耶律穆济萧斡耶律善补耶律哈里巻八十五列传第十五萧达林萧观音努耶律托色耶律辖哩耶律诺衮萧桞高勲奚和硕鼐萧塔喇噶耶律萨哈勒巻八十六列传第十六耶律和卓刘景刘六符耶律纽斡哩牛温舒杜防萧和尚耶律哈尔吉耶律博迪巻八十七萧孝穆萧博诺耶律布库夏行美巻八十八列传第十八萧迪里耶律博诺萧巴雅尔耶律资忠耶律扬珠耶律鸿观高正耶律逹鲁大康乂巻八十九列传第十九耶律庶成杨晳耶律韩留杨佶耶律和尚巻九十列传第二十萧阿拉耶律义先萧托辉萧塔喇噶耶律达鲁巻九十一列传第二十一耶律罕巴耶律唐古萧珠展耶律玦耶律布勒图巻九十二列传第二十二萧道拉萧布达耶律浩善耶律古云耶律图丹萧罕扎萧乌页巻九十三列传第二十三萧恵萧雅鲁萧托云耶律都沁卷九十四列传第二十四耶律华格耶律斡拉耶律苏色萧阿噜岱耶律纳延耶律和啰木萨噶耶律世良卷九十五列传第二十五耶律鸿观耶律玛鲁萧迪里耶律达鲁耶律辰嘉努耶律特黙耶律仙童萧素䬃耶律大悲努卷九十六列传第二十六耶律仁先耶律良萧罕嘉努萧徳萧惟信萧约音努耶律迪里姚景行耶律阿苏卷九十七列传第二十七耶律额特埒哈里窦景庸耶律音济杨绩赵徽王观耶律吉逊卷九十八列传第二十八萧乌纳耶律俨刘伸耶律唿哩卷九十九列传第二十九萧巖夀耶律萨喇萧苏色耶律托卜嘉萧托卜嘉萧和克耶律实噜卷一百列传第三十耶律唐古萧塔喇台萧绰哈耶律章努耶律珠展卷一百一列传第三十一萧托斯和耶律阿息保萧伊实萧唿都克卷一百二列传第三十二萧奉先李处温张琳耶律伊都巻一百三列传第三十三文学上萧罕嘉努李澣巻一百四列传第三十四文学下王鼎耶律昭刘辉耶律孟简耶律古云巻一百五列传第三十五能吏大公鼎萧文马人望耶律都勒斡杨遵朂王棠巻一百六列传第三十六卓行萧扎拉耶律官努萧普尔布巻一百七列传第三十七列女邢简妻耶律氏常格耶律努妻耶律珠展妻耶律中妻巻一百八列传第三十八方技珠勒唿王白魏璘耶律达鲁耶律伊伯格勒巻一百九列传第三十九伶官罗衣轻宦官王继恩赵安仁巻一百一十列传第四十姦臣上耶律伊逊张孝杰耶律雅克萧钖沙巻一百一十一列传第四十姦臣下萧额哩页耶律赫噜萧塔喇台萧额图珲萧达噜噶耶律托卜嘉萧特古斯巻一百一十二列传第四十二逆臣上希达华格察克隆科重元巻一百一十三列传第四十三逆臣中萧翰耶律徳哷耶律朗耶律瑠格耶律哈斯耶律迪里萧格巻一百一十四列传第四十四逆臣下萧唿都克萧塔喇台库徳耶律萨喇苏奚和勒博萧特烈巻一百一十五列传第四十五外纪髙丽西夏等谨案辽史一百十五巻元托克托等奉勅撰至正三年四月诏儒臣分撰辽史四年三月书成为本纪三十巻志三十一巻列传四十五巻考辽制书禁甚严凡国人着述惟聴刋行于境内有传于邻境者罪至死葢国之虚实不以示敌用意至深然以此不流播于天下迨五京兵燹之后遂至旧章散失澌灭无遗观袁桷修三史议苏天爵三史质疑知辽代载籍可备修史之质者寥寥无㡬故当时所据惟耶律俨陈大任二家之书见闻既隘又蒇功于一载之内无暇旁捜潦草成编实多疎略其间左支右绌痕迹灼然如每年游幸既具书于本纪矣复为游幸表一巻部族之分合既详述于营卫志矣复为部族表一巻属国之贡使亦具见于本纪矣复为属国表一巻义宗之奔唐章肃之争国既屡见于纪志表矣复累书于列传文学仅六人而分为两巻伶官宦官本无可纪载而强缀三人此其重复琐碎在史臣非不自知特以无米之炊足穷巧妇故不得已而缕割分𨽻以求巻帙之盈势使之然不足怪也然辽典虽不足徴宋籍非无可考东都事略载辽太宗建国号大辽圣宗即位改大辽为大契丹国道宗咸雍二年复改国号大辽考重熈十六年释迦佛舎利鐡塔记石刻今尚在古尔板苏巴尔汉其文称维大契丹国兴中府重熈十五年丙戌嵗十一月丁丑朔云云与王偁所记合而此书不载是其于国号之更改尚未详也文献通考称辽道宗改元夀昌洪遵泉志引李季兴东北诸蕃枢要云契丹主天祐年号夀昌又引北辽通书云天祚即位夀昌七年改为干统而此书作夀隆殊不思圣宗讳隆绪道宗为圣宗之孙何至纪元而犯祖讳考今兴中故城东南七十里柏山有安徳州灵巖寺碑称夀昌初元嵗次乙亥又有玉石观音像唱和诗碑称夀昌五年九月又易州有兴国寺太子诞圣邑碑称夀昌四年七月均与洪遵所引合又老学菴笔记载圣宗改号重熈后避天祚嫌名追称重熈曰重和考兴中故城鐡塔记旁有天庆二年释迦定光二佛舎利塔记称重和十五年铸鐡塔与陆游所记亦合而此书均不载是其于改元之典章多舛漏也潜研堂金石文䟦尾又称据太子诞圣邑碑诸人结衔知辽制有知军州事通判军事知县事之名而百官志亦不载是其于制度有遗阙也至厉鹗辽史拾遗所摭尤不可更仆数此则考证未详不得委之文献无徴矣然其书以实录为凭无所粉饰如宋史载太平兴国七年战于丰州据此书则云保裔被擒而降后为昭顺军节度使审其事势辽史较可徴信此三史所由并行而不可偏废欤干隆四十九年十一月恭校上总纂官纪昀陆钖熊孙士毅总校官陆费墀辽史卷一钦定四库全书辽史巻一元中书右丞相总裁托克托等修本纪第一太祖上太祖大圣大明神烈天皇帝姓耶律氏讳亿字安巴坚小字多尔济契丹徳哷勒部辖塔哩钖林耶律穆噜人徳祖皇帝长子母宣简皇后萧氏唐咸通十三年生初母梦日堕懐中有娠及生室有神光异香体如三嵗儿即能匍匐祖母简献皇后异之鞠为己子常匿扵别幕涂其靣不令他人见三月能行晬而能言知未然事自谓左右若有神人翼卫虽龆齓言必及世务时伯父当国疑輙咨焉既长身长九尺丰上鋭下目光射人闗弓三百斤为塔玛噶赛特小黄室韦不附太祖以计降之伐裕尔库乌尔古六奚毕沙叙诸部克之国人号额珍钖哩唐天复元年嵗辛酉哈陶津汗立以太祖为本部额尔竒木专征讨连破室韦伊济及奚帅钖尔格俘获甚衆冬十月授大徳哷勒府额尔竒木明年秋七月以兵四十万伐河东代北攻下九郡获生口九万五千駞马牛羊无算九月城龙化州于潢河之南始建开敎寺明年春伐女直下之获其户三百九月复攻下河东懐逺等军冬十月引军畧至蓟北俘获以还先是徳祖俘奚七千户徙饶乐之清河至是创奚徳哷勒部分十三县遂拜太祖裕悦总知军国事明年嵗甲子三月广龙化州之东城九月讨黑车子室韦唐卢龙军节度使刘仁恭发兵数万遣养子赵霸来拒霸至武州太祖谍知之伏劲兵桃山下遣室韦人摩哩诈称其酋长所遣约霸兵会平原既至四靣伏发擒霸殱其衆乘胜大破室韦明年七月复讨黑车子室韦唐河东节度使李克用遣通事康令徳乞盟冬十月太祖以骑兵七万会克用于云州宴酣克用借兵以报刘仁恭木𤓰涧之役太祖许之易袍马约为兄弟及进兵击仁恭㧞数州尽徙其民以归明年二月复击刘仁恭还袭山北奚破之汴州朱全忠遣人浮海奉书币衣带珍玩来聘十一月遣偏师讨奚霫诸部及东北女直之未附者悉破降之十二月哈陶津汗殂羣臣奉遗命共请立太祖赫噜等劝进太祖三让従之元年春正月庚寅命有司设坛舒伊旺尼珠珲温燔柴告天即皇帝位尊母萧氏为皇太后立皇后萧氏北宰相萧实喇南宰相耶律乌鲁斯率羣臣上尊号曰天皇帝后曰地皇后庚子诏皇族承约尼氏九帐为第十帐二月戊午以従弟达勒达为徳哷勒部额尔竒水征黑车子室韦降其八部夏四月丁未朔唐梁王朱全忠废其主寻弑之自立为帝国号梁遣使来告刘仁恭子守光囚其父自称幽州卢龙军节度使秋七月乙酉其兄平州刺史守竒率其衆数千人来降命置之平卢城冬十月乙巳讨黑车子室韦破之二年春正月癸酉朔御正殿受百官及诸国使朝辛巳置特哩衮典族属以皇弟萨喇为之河东李克用卒子存朂袭遣使弔慰夏五月癸酉诏萨喇讨乌丸黑车子室韦秋八月壬子幽州进合欢𤓰冬十月己亥建明王楼筑长城于镇东海口遣轻兵取托欢叛入室韦者三年春正月幸辽东二月丁酉朔梁遣郎公逺来聘三月沧州节度使刘守文为弟守光所攻遣人乞兵讨之命皇弟钖里素额尔竒木萧达鲁以兵会守文于北淖口进至横海军近淀一鼓破之守光溃去因名北淖口为会盟口夏四月乙夘诏左仆射韩知古建碑龙化州大广寺以纪功徳五月甲申置羊城于炭山之北以通市易冬十月己巳遣鹰军讨黑车子室韦破之西北乌梁海部族进輓车人四年秋七月戊子朔以后兄萧达鲁为北府宰相后族为相自此始冬十月乌满山奚库济及扎噜特超黙特等叛讨平之五年春正月丙戌朔日有食之丙申上亲征西部奚奚阻险叛服不常数招谕弗聴是役所向輙下遂分兵讨东部奚亦平之扵是尽有奚霫之地东际海南暨白檀西踰松漠北抵潢水凡五部咸入版籍三月次滦河刻石纪功复畧地蓟州夏四月壬申遣人使梁五月皇弟埓克特尔格伊徳实安图谋反安圗妻讷黙库知之以告得实上不忍诛乃与诸弟登山刑牲告誓天地赦其罪出埒克为徳哷勒部额尔竒木封讷黙库为晋国夫人秋七月壬午朔钖尔丹洎诸蕃使来贡八月甲子刘守光僭号幽州称燕冬十月戊午置鐡冶十一月壬午遣人使梁六年春正月以华格为特哩衮二月戊午亲征刘守光三月至自幽州夏四月梁朱友珪弑父自立秋七月丙午亲征珠巴克降之俘获以数万计命弟埓克分兵攻平州八月壬辰上次恩徳山皇子鲁唿生冬十月戊寅埓克破平州还复与特尔格伊徳实安圗等反甲申使致祭于梁壬辰还次北阿噜山闻诸弟以兵阻道引军南趍十七泺是日燔柴翼日次七渡河诸弟各遣人谢罪上犹矜怜许以自新是嵗以兵讨两冶以所获僧崇文等五十人归西楼建天雄寺以居之以示天助雄武七年春正月甲辰朔以用兵免朝晋王李存朂拔幽州擒刘守光甲寅王师次赤水城弟埒克等乞降上素服乘赭白马以将军耶律鲁库实喇坚安巴为御解兵器肃侍卫以受之因加慰谕埓克等引退上复数遣使抚慰二月甲戌朔梁均王友贞讨杀其兄友珪嗣立三月癸丑次芦水弟特尔格图为奚王与安圗拥千余骑而至绐称入觐上怒曰尔曺始谋逆乱朕特恕之使改过自新尚尔反覆将不利扵朕遂拘之以所部分隶诸军埓克引其衆至伊苏济勒淀具天子旗鼓将自立皇太后阴遣人谕令避去会玛古纳古尔阳言车驾且至其衆惊溃掠居民北走上以兵追之埓克遣其党伊徳实引兵径趍行宫㷊其辎重庐帐縦兵大杀皇后急遣舒古鲁救之仅得天子旗鼓而已其党珊苏库复刼西楼焚明王楼上至土河秣马休兵若不为意诸将请急追之上曰俟其逺遁人各懐土怀土既切其心必离我军乘之破之必矣尽以所获资畜分赐将士留伊勒希巴珠勒唿总政务夏四月戊寅北追埓克己夘次穆噜闻诸弟靣木叶山射鬼箭厌禳乃执叛人嘉哩向彼亦以其法厌之至达抡淀选轻骑追及布扎尔河尽获其党辎重生口遣室韦及托欢酋长巴尔特哩衮等五人分兵伏其前路命北宰相萧达鲁为先锋进击之埒克率兵逆战萧达鲁以轻兵薄之其弟阿古齐临阵射数十人毙衆莫敢前相拒至晡衆乃溃追至柴河遂自焚其车乘庐帐而去前遇巴尔特哩衮等伏发合击遂大败之埓克奔溃遗其所夺神帐扵路上见而拜奠之所获生口尽縦归本土其党库果济摩多皆靣缚请罪师次昭圗河大雨暴涨五月癸丑遣北宰相达年率骁骑先渡甲寅奏擒埓克尼噜古阿巴扵榆河前北宰相萧舒噜伊德实自刭不殊遂以黑白羊祭天地壬戌埒克尼噜古阿巴诣行在以槀索自缚牵羊望拜上还至大岭时大军久出辎重不相属士卒煮马驹採野菜以为食孶畜道毙者十七八物价十倍器服资货委弃绰里特河狼籍数百里因更埒克名巴尔丙寅至库哩以青牛白马祭天地以生口六百马二千三百分赐大小鹘军六月辛巳至榆岭以实喇县人缫古非法残民磔之甲申上登都庵山抚其先世竒善汗遗迹徘徊顾瞻而兴叹焉闻狱官聂哷擅造大校人不堪其苦有至死者命诛之壬辰次狼河获逆党伊勒穆尔生薶之铜河南轨下放所俘还多为裕库哷所掠上怒引轻骑驰击复遣骁将分道追袭尽获其衆并掠者庚子次阿敦泺以养子纳喇苏附诸弟叛以鬼箭射杀之其余党六千各以轻重论刑伊济掠生口者三十余人亦俾赎其罪放归本部至石岭西诏收囘军乏食所弃兵仗召北府兵验而还之以额尔竒木尼噜古附诸弟叛不忍显戮命自投崖而死秋八月己夘幸龙眉宫轘逆党二十九人以其妻女赐有功将校所掠珍寳孳畜还主亡其本物者命责偿其家不能偿者赐以其部曲九月壬戌上发自西楼冬十月庚午驻赤崖戊寅和州囘鹘来贡癸未伊实府人特哩衮穆唿尔部人托里以従逆诛诏羣臣分决滞讼以韩知古録其事珠勒唿掌捕亡十一月祠木叶山还次扎固山省风俗见高年议朝政定吉凶仪十二月戊子燔柴于莲花泺八年春正月甲辰以赫噜为徳哷勒部额尔竒木唿哩为特哩衮裕库哷部人塔勒满执逆党布唿伊拉齐等十七人献上亲鞫之辞连宗室及有胁従者乃杖杀首恶布唿余竝原释裕悦苏唿之子华格屡蓄姦谋上优容之而反覆不悛召父老羣臣正其罪并其子戮之分其财以给卫士有司所鞫逆党三百余人狱既具上以人命至重死不复生赐宴一日随其平生之好使为之酒酣或歌或舞或戏射角觝各极其意明日乃以轻重论刑首恶埒克其次特尔格上犹弟之不忍寘法杖而释之以伊徳实安图性本庸弱为埓克所使皆释其罪前裕悦哈达拉子嘉哩埒克妻实喇勒济实皆预逆谋乃命绞杀之伊徳实妻聂哷胁従安圗妻讷黙库甞有忠告竝免因谓左右曰诸弟性虽敏黠而蓄姦稔恶甞自矜有出人之智安忍兇狠谿壑可塞而贪黩无厌求人之失虽小而可恕谓重如泰山身行不义虽八大恶谓轻扵鸿毛眤比羣小谋及妇人同恶相济以危国祚虽欲不败其可得乎北宰相舒噜妻伊埒达衮扵国至亲一旦负朕従扵叛逆未寘之法而病死此天诛也嘉哩自幼与朕甞同寝食眷遇之厚冠扵宗属亦与其父背大恩而従不轨兹可恕乎秋七月丙申朔有司上诸帐族与谋逆者三百余人罪状皆弃市上叹曰致人扵死岂朕所欲若止负朕躬尚可容贷此曺恣行不道残害忠良涂炭生民剽掠财产民间昔有万马今皆徒步有国以来所未甞有实不得已而诛之冬十月甲子朔建开皇殿扵眀王楼基九年春正月乌尔古部叛讨平之夏六月幽州军校齐行本举其族及其部男女三千人请降诏授检校尚书左仆射赐名乌云给其廪食数日亡去幽帅周徳威纳之及诏索之徳威语不逊乃议南征冬十月戊申钓鱼于鸭渌江新罗遣使贡方物高丽遣使进寳剑吴越王钱镠遣滕彦休来贡是嵗君基太一神数见诏图其像神册元年春二月丙戌朔上在龙化州徳哷勒部额尔竒木赫噜等率百僚请上尊号三表乃允丙申羣臣及诸属国筑坛州东上尊号曰大圣大眀天皇帝后曰应天大眀地皇后大赦建元神册初阙地为坛得金铃因名其地曰金铃冈坛侧满林曰册圣林三月丙辰以徳哷勒部额尔竒木赫噜为阿勒达尔裕悦百僚迁赉有差赐酺三日立子贝为皇太子夏四月乙酉朔晋幽州节度使卢国用来降以为幽州兵马留后甲辰梁遣郎公逺来贺六月庚寅吴越王遣滕彦休来贡秋七月壬申亲征突厥托欢党项小畨沙陀诸部皆平之俘其酋长及其户万五千六百铠甲兵仗器服九十余万寳货駞马牛羊不可胜算八月㧞朔州擒节度使李嗣本勒石纪功扵竒塜南冬十月癸未朔乘胜而东十一月攻蔚新武妫儒五州斩首万四千七百余级自代北至河曲踰阴山尽有其地遂改武州为归化州妫州为汗州因置西南靣招讨司选有功者领之其围蔚州敌楼无故自坏衆军大譟乘之不踰时而破时梁及吴越二使皆在焉诏引环城观之因赐滕彦休名曰舒噜十二月收山北八军二年春二月晋新州禆将卢文进杀节度使李存矩来降进攻其城刺史安金全遁以文进部将刘殷为刺史三月辛亥攻幽州节度使周徳威以幽并镇定魏五州兵拒于居庸闗之西合战扵新州东大破之斩首三万余级杀李嗣本之子武入以后弟阿古齐为统军舒噜为先锋东出关畧燕赵不遇敌而还己未裕库哷叛命舒噜以兵讨之夏四月壬午围幽州不克六月乙巳望城中有气如烟火状上曰未可攻也以暑潦班师留赫噜卢国用守之埓克与其子赛音伯哩叛入幽州秋八月李存朂遣李嗣源等救幽州赫噜等以兵少而还三年春正月丙申以皇弟安圗为大内特哩衮命攻云州及西南诸部二月达旦来聘癸亥城皇都以礼部尚书康黙记充版筑使梁遣使来聘晋吴越渤海高丽回鹘准布党项及幽鎭定魏潞等州各遣使来贡夏四月乙巳皇弟特尔格谋叛事觉知有罪当诛预为营圹而诸戚请免上素恶其弟伊徳实妻尼噜古曰尼噜古能代其死则従尼噜古自缢圹中并以奴农古叛人额尔古济生瘗其中遂赦特尔格五月乙亥诏建孔子庙佛寺道观秋七月乙酉裕悦赫噜薨上震悼久之辍朝三日赠赙有加冬十二月庚子朔幸辽阳故城辛丑北府宰相萧达鲁薨戊午以裕悦赫噜弟裕勒沁为徳哷勒部额尔竒木萧阿古齐为北府宰相甲子皇孙鄂约生辽史巻一卷一考证辽史巻一考证太祖字安巴坚徳祖皇帝长子按北庭杂纪太祖父讳斡里辽史不载明年秋七月以兵四十万伐河东代北原文作河北永乐大典作代北考兵卫志太祖授徳哷勒部额尔竒木明年总兵四十万伐代北克郡县九俘九万五千口与大典符今据改二年河东李克用卒子存朂袭遣使弔慰原本克用下脱卒字今据通鑑増三年二月丁酉朔梁遣郎公逺来聘按资治通鑑梁开平元年五月契丹遣其臣袍笏美稜来通好帝遣太府少卿高颀报之二年五月契丹遣使随高颀入贡且求册命帝复遣司农卿浑特赐以手书是契丹聘梁二年中连有二使辽史不书此特书梁遣郎公逺来聘是梁之专使非报使也修史者各自尊其本国故凡书聘之例如此五年夏五月皇弟埓克特尔格伊徳实安圗谋反按特尔格原文作迭剌考皇子表系徳祖第三子本卷后又作迭剌哥或作迭烈哥即一人也今画一译改七年夏四月命北宰相萧达鲁为先锋按达鲁原文作迪里古考本卷四年以萧达鲁为北府宰相本传云达鲁字达年拜北府宰相埓克作乱达鲁率轻骑追之至榆河获埓克以献据此则此迪里古与下文迪里古以轻兵薄之及遣北宰相达年率骁骑先渡名字互见皆达鲁也今俱従敌鲁译改达鲁萧达鲁以轻兵薄之其弟阿古齐临阵射数十人毙按阿古齐原文作遏古只互考本传及萧达鲁传云阿古齐与达鲁总腹心部埓克北走与达鲁追擒扵榆河神册初败周徳威军三年以功拜北府宰相据此则此遏古只与本卷后之阿骨只皆系一人今俱改为阿古齐神册元年春二月丙戌朔耶律吓噜等率百僚请上尊号按吓噜原文作葛鲁南监本作曷鲁考吓噜本传请建元率百官上尊号正与此合今俱従曷鲁译改赫噜百僚请上尊号三表乃允按纲目契丹称帝改元在梁主瑱贞眀二年十二月即神册元年十二月也此作二月与纲目互异大赦建元神册按薛居正五代史不记安巴坚建元事自耶律德光方记天显之名疑当时未得其传故也八月拔朔州擒节度使李嗣本按资治通鑑契丹主安巴坚自麟胜攻晋蔚州破之虏振武节度使李嗣本注麟胜至蔚州中间悬隔云朔蔚州恐当作朔州据此则辽史书朔州可正通鑑之误三年冬十二月戊午以裕悦赫噜弟裕勒沁为徳哷勒部额尔竒木按裕勒沁原文作汗里轸考耶律迪里传迪里字裕勒沁原文作兀里轸神册三年命为徳哷勒部额尔竒木又本纪天賛二年徳哷勒部额尔竒木迪里徇山西地本传亦载其事据此则汗字污字之讹污兀音近今従兀里轸译改裕勒沁辽史巻一考证辽史卷二钦定四库全书辽史卷二元中书右丞相总裁托克托等修本纪第二太祖下四年春正月丙申射虎东山二月丙寅修辽阳故城以汉民渤海户实之改为东平郡置防御使夏五月庚辰至自东平郡秋八月丁酉谒孔子庙命皇后皇太子分谒寺观九月征乌尔古部道闻皇太后不豫一日驰六百里还侍病闲复还军中冬十月丙午次乌尔古部天大风雪兵不能进上祷扵天俄项而霁命皇太子将先锋军进击破之俘获生口万四千二百牛马车乘庐帐器物二十余万自是举部来附五年春正月乙丑始制契丹大字夏五月丙寅吴越王复遣滕彦休贡犀角珊瑚授官以遣庚辰龙见于伊喇山阳水上上射获之蔵其骨内府闰六月丁夘以皇弟苏为特哩衮康黙记为伊勒希巴秋八月己未党项诸部叛辛未上亲征九月己丑朔梁遣郎公逺来聘壬寅诏颁行大字皇太子率徳哷勒部额尔竒木裕勒沁等畧地云内天徳冬十月辛未攻天徳癸酉莭度使宋瑶降赐弓矢鞍马旗鼓更其军曰应天甲戌班师宋瑶复叛丙子拔其城擒宋瑶俘其家属徙其民扵阴山南十二月己未师还六年春正月丙午以皇弟苏为南府宰相迪里为特哩衮南府宰相自诸弟搆乱府之名族多罹其祸故位久虚以卓特部辖塔哩珠勒唿摄之府中数请择任宗室上以旧制不可輙变请不已乃告扵宗庙而后授之宗室为南府宰相自此始夏五月丙戌朔诏定法律正班爵丙申诏画前代直臣像为招諌圗及诏长吏四孟月询民利病六月乙夘朔日有食之冬十月癸丑朔晋新州防御使王郁以所部山北兵马内附丙子上率大军入居庸闗十一月癸夘下古北口丁未分兵畧檀顺安逺三河良乡望都潞满城遂城等十余城俘其民徙内地十二月癸丑王郁率其衆来朝上唿郁为子赏赉甚厚而徙其衆于潢水之南庚甲皇太子率王郁畧地定州康黙记攻长芦晋义武军莭度使王䖏直养子都囚其父自称留后癸亥围涿州有白兎缘垒而上是日破其郛癸酉刺史李嗣弼以城降乙亥存朂至定州王都迎谒马前存朂引兵趍望都遇我军托诺五千骑围之存朂力战数四不解李嗣昭领三百骑来救我军少却存朂乃得出大战我军不利引归存朂至幽州遣二百骑蹑我军后我军反击悉擒之己夘还次檀州幽人来袭击走之擒其禆将诏徙檀顺民于东平沈州天赞元年春二月庚申复徇幽蓟地癸酉诏改元赦军前殊死以下夏四月甲寅攻蓟州戊午拔之擒刺史胡琼以卢国用尼噜古典军民事壬戌大飨军士癸亥李存朂围镇州张文礼求援命郎君迪里将军康末怛往击败之杀其将李嗣昭辛未攻石城县拔之五月丁未张文礼卒其子䖏瑾遣人奉表来谢六月遣鹰军击西南诸部以所获赐贫民冬十月甲子以萧希达为北府宰相分徳哷勒部为二院实讷齐为北院额尔竒木乌苏为南院额尔竒木诏分北达宁额为二部立两节度使以统之十一月壬寅命皇子耀库济为天下兵马大元帅畧地蓟北二年春正月丙申元帅耀库济克平州获刺史赵思温禆将张崇二月如平州甲子以平州为卢龙军置莭度使三月戊寅军扵箭笴山获叛奚唿逊射以鬼箭诛其党三百人沉之狗河置奚托辉部以布伦权总其事夏四月己酉梁遣使来聘吴越王遣使来贡癸丑命耀库济攻幽州徳哷勒部额尔竒木迪里徇山西地庚申耀库济军幽州东莭度使符存审遣其将出战败之擒裴信父子闰月庚辰耀库济抵镇州壬午拔曲阳丙戌下北平晋王李存朂即皇帝位国号唐五月戊午耀库济师还癸亥犬飨军士赏赉有差六月辛丑波斯国来贡秋七月前北府宰相萧阿古齐及王郁徇地燕赵冬十月辛未朔日有食之己夘唐兵灭梁三年春正月遣兵畧地燕南夏五月丙午以特哩衮迪里为南院额尔竒木徙蓟州民实辽州地渤海杀其刺史张秀实而掠其民六月乙酉召皇后皇太子大元帅及二宰相诸部头等诏曰上天降监恵及烝民圣主明王万载一遇朕既上承天命下统羣生每有征行皆奉天意是以机谋在己取舍如神国令既行人情大附舛讹归正遐迩无愆可谓大含溟海安纳泰山矣自我国之经营为羣方之父母宪章斯在𦙍嗣何忧升降有期去来在我良筹圣会自有契扵天人衆国羣王岂可化其凡骨三年之后嵗在丙戌时值初秋必有归䖏然未终两事岂负亲诚日月非遥戒严是速闻诏者皆惊惧莫识其意是日大举征托欢党项准布等部诏皇太子监国大元帅耀库济従秋七月辛亥哈喇等击破索欢纳山东部族八月乙酉至乌尔古山以鹅祭天甲午次古单于国登阿勒坦音徳尔山以麃鹿祭九月丙申朔次古回鹘城勒石纪功庚子拜日扵蹛林丙午遣骑攻准布南府宰相苏南院额尔竒木迪里畧地西南乙夘苏等献俘丁巳凿金河水取乌山石辇致潢河木叶山以示山海朝宗之意癸亥大食国遣使来贡甲子诏礲丕勒汗故碑以契丹突厥汉字纪其功是月破唿穆苏山诸蕃部次伊徳实山以赤牛青马祭天地回鹘巴哩遣使来贡冬十月丙寅朔猎约啰山获野兽数千以充军食丁夘军扵巴尔斯山遣兵踰流沙拔浮图城尽取西鄙诸部十一月乙末朔获甘州回鹘都督必里克因遣使谕其主乌穆珠汗射虎于乌兰实哷山抵巴克实山六百余里且行且猎日有鲜食军士皆给四年春正月壬寅以㨗报皇后皇太子二月丙寅大元帅耀库济畧党项丁夘皇后遣康末怛问起居进御服酒膳乙亥阿古齐畧燕赵还进牙旗兵仗辛夘耀库济献党项俘三月丙申飨军水精山夏四月甲子南攻小蕃下之皇后皇太子迎谒扵札里河癸酉回鹘乌穆珠汗遣使来贡谢五月甲寅清暑室韦北陉秋九月癸巳至自西征冬十月丁夘唐以灭梁来告即遣使报聘庚辰日本国来贡辛巳髙丽国来贡十一月丁酉幸安国寺饭僧赦京师囚縦五坊鹰鹘己酉新罗国来贡十二月乙亥诏曰所谓两事一事已毕惟渤海世讐未雪岂宜安驻乃举兵亲征渤海大諲譔皇后皇太子大元帅耀库济従闰月壬辰祠木叶山壬寅以青牛白马祭天地扵乌山己酉次色克山射鬼箭丁巳次啇岭夜围扶余府天显元年春正月己未白气贯日庚申拔扶余城诛其守将丙寅命特哩衮安圗前北府宰相阿古齐等将万骑为先锋遇諲譔老相兵破之皇太子大元帅耀库济南府宰相苏北院额尔竒木实讷齐南院额尔竒木迪里围辉罕城己巳諲譔请降庚午驻军辉罕城南辛未諲譔素服槀索牵羊率僚属三百余人出降上优礼而释之甲戌诏谕渤海郡县丙子遣近侍康末怛等十三人入城索兵器为逻卒所害丁丑諲譔复叛攻其城破之驾幸城中諲譔请罪马前诏以兵卫諲譔及族属以出祭告天地复还军中二月庚寅安邉鄚颉南海定理等府洎诸道莭度刺史来朝慰劳遣之以所获器币诸物赐将士壬辰以青牛白马祭天地大赦改元天显以平渤海遣使报唐甲午复幸辉罕城阅府库物赐従臣有差以奚部长布伦王郁自囘鹘新罗吐蕃党项室韦沙陀乌尔古等従征有功优加赏赉丙午改渤海国为东丹辉罕城为天福册皇太子贝为人皇王以主之以皇弟特尔格为左大相渤海老相为右大相渤海司徒大素贤为左次相伊济为右次相赦其国内殊死以下丁未髙丽濊貊鐡骊靺鞨来贡三月戊午遣额尔竒木康黙记左仆射韩延徽攻长岭府甲子祭天丁夘幸人皇王宫己巳安邉鄚颉定理三府叛遣安圗讨之丁丑三府平壬午安圗献俘诛安邉府叛帅二人癸未宴东丹国僚佐颁赐有差甲申幸天福城乙酉班师以大諲譔举族行夏四月丁亥朔次繖子山辛夘人皇王率东丹国僚属辞是月唐养子李嗣源反郭存谦弑其主存朂嗣源遂立五月辛酉南海定理二府复叛大元帅耀库济讨之六月丁酉二府平丙午次慎州唐遣姚坤以国哀来告秋七月丙辰鐡州刺史衞钧反乙丑耀库济攻拔铁州庚午东丹国左大相特尔格卒辛未卫送大諲譔扵皇都西筑城居之赐其名曰乌勒唿妻曰阿勒札卢龙行军司马张崇叛奔唐甲戌次扶余府上不豫是夕大星陨于幄前辛巳平旦子城上见黄龙缭绕可长一里光耀夺目入扵行宫有紫黒气蔽天踰日乃散是日上崩年五十五天赞三年上所谓丙戌秋初必有归䖏至是乃验壬午皇后称制权决军国事八月辛夘康黙记等拔长岭府甲午皇后奉梓宫西迁壬寅耀库济讨平诸州奔赴行在乙巳人皇王贝继至九月壬戌南府宰相苏薨丁夘梓宫至皇都权殡于子城西北己巳上谥昇天皇帝庙号太祖冬十月卢龙莭度使卢国用叛奔于唐十一月丙寅杀南院额尔竒木耶律迪里郎君耶律毕老等二年八月丁酉𦵏太祖皇帝于祖陵置祖州天城军莭度使以奉陵寝统和二十六年七月进谥大圣大明天皇帝重熙二十一年九月加谥大圣大眀神烈天皇帝太祖所崩行宫在扶余城西南两河之间后建昇天殿扵此而以扶余为黄龙府云赞曰辽之先出自炎帝世为森济国其可知者盖自竒善云竒善生都菴山徙潢河之濵传至聂哷始立制度置官属刻木为契穴地为牢让苏尔威不肯自立聂哷生必塔必塔生海兰海兰生努尔苏大度寡欲令不严而人化是为肃祖肃祖生萨喇达甞与黄室韦挑战矢贯数札是为懿祖懿祖生伊徳实始教民稼穑善畜牧国以殷富是为𤣥祖𤣥祖生色勒迪仁民爱物始置铁冶教民鼓铸是为徳祖即太祖之父也世为契丹约尼氏额尔竒木执其政柄徳祖之弟苏哷北征伊济室韦南畧易定奚霫始兴板筑置城邑教民种桑麻习织组已有广土衆民之志而太祖受汗之禅遂以建国东征西讨如折枯拉朽东自海西至扵流沙北絶大漠信威万里厯年二百岂一日之故哉周公诛管蔡人未有能非之者埒克安圗之乱太祖既贷其死而复用之非人君之度乎旧史扶余之变亦异矣夫辽史巻二卷二考证辽史卷二考证神册五年春正月乙丑始制契丹大字按陶宗仪书史㑹要云辽太祖用汉人教以𨽻书之半増损之制契丹字数千以代刻木之约而永乐大典引纪异录以为渤海既平乃制契丹大字三千余言则制字应在天显元年所纪各异天赞二年三月讨叛奚唿逊获之按唿逊原本作胡损巻三又作胡逊即系一人当属音转之讹今画一改订闰月晋王李存朂即皇帝位按五代史唐本纪书同光元年夏四月己巳皇帝即位通鑑纲目亦书夏四月晋王存朂称皇帝扵魏州此书扵闰月之下盖契丹与唐是时尚未通好晋王即位亦未遣使来告乃作史者约畧纪事之辞耳三年春正月遣兵畧地燕南夏五月渤海杀其刺史张秀实而掠其民按通鑑所书是年契丹侵晋无虚月兵征渤海亦有月分可考乃辽史仅扵正月书畧地燕南扵五月书渤海杀刺史掠民以是知修史者遗漏之多也四年夏四月按五代欧史司天考载后唐同光三年四月癸亥朔日有食之通鑑纲目契丹志亦书之后唐同光三年即辽天赞四年也本纪扵神册六年天赞二年两书日食此不书者史阙畧也冬十月丁夘唐以灭梁来告即遣使报聘按唐灭梁事在天赞二年冬十月至此已及两年考册府元龟载后唐同光三年十月甲子差春州刺史来海金押国信赐契丹王及回使等赐物有差盖唐与契丹旧无使命往来其通好始扵是年是以灭梁事扵是时始来告也天显元年秋八月按五代史司天考载后唐天成元年八月乙酉朔日有食之通鑑纲目及纪异录俱书之本纪失载二年八月丁酉𦵏太祖皇帝扵祖陵置祖州按永乐大典所载即扵本年九月葬太祖扵木叶山置州坟侧名曰祖州本纪系之二年八月所记各异辽史巻二考证辽史卷三钦定四库全书辽史卷三元中书右丞相总裁托克托等修本纪第三太宗上太宗孝武恵文皇帝讳徳光字徳谨小字耀库济太祖次子母淳钦皇后舒噜氏唐天复二年生神光异常猎者获白鹿白鹰人以为瑞及长貎严重而性寛仁军国事多所取决天赞元年授天下兵马大元帅寻诏统六军南徇地明年下平州获赵思温张崇回破箭笴山唿逊奚诸部悉降复以兵掠镇定所至皆坚壁不敢战师次幽州符存审拒扵州南纵兵邀击大破之擒禆将裴信等数十人及従太祖破伊竒哩诸部定河壖党项下山西诸镇取回鹘单于城东平渤海破达啰克部东西万里所向皆有功天显元年七月太祖崩皇后摄军国亊明年秋治祖陵毕冬十一月壬戌人皇王贝率羣臣请于后曰皇子大元帅勲望中外攸属宜承大统后従之是日即皇帝位癸亥谒太祖庙丙寅行柴册礼戊辰还都壬申御宣政殿羣臣上尊号曰嗣圣皇帝大赦有司请改元不许十二月庚辰尊皇太后为太皇太后皇后为应天皇太后立妃萧氏为皇后礼毕閲近侍班局辛巳诸道将帅辞归镇己丑祀天地庚寅遣使谕诸国辛卯閲羣牧于近郊戊戌女直遣使来贡壬寅谒太祖庙甲辰閲旗鼓客省诸局官属丁未诏选约尼氏九帐子弟可任官者三年春正月己酉閲北克兵籍庚戌閲南克兵籍丁巳閲皮室伊喇摩哩三军己未黄龙府罗宁河女直达啰克来贡庚午以王郁为兴国莭度使守中书令二月幸长泺己亥特哩衮尼噜古进白狼辛丑达啰克来贡三月乙卯东蒐癸亥猎羖䍽山乙丑猎松山唐义武军节度使王都遣人以定州来归唐主出师讨之使来乞援命奚圗哩塔拉徃救之四月戊寅东巡己卯祭麃鹿神丁亥扵猎所縦公私取羽毛革木之材甲午取箭材赤山丙申猎三山塔拉败王宴球于定州唐兵大集塔拉亟请益师辛丑命特哩衮尼噜古都统扎拉赴之五月丙午建天膳堂猎索啰山戊申至自猎丁夘命林牙圗鲁卜讨乌尔古部己巳女直来贡六月己夘行色克色哩礼秋七月丁未圗鲁卜献㨗壬子王都奏唐兵破定州塔拉死之尼噜古扎拉等数十人被执上以出师非时甚悔之厚赐战殁将校之家庚午有亊于太祖庙八月丙子突厥来贡庚辰诏建应天皇太后诞圣碑于仪坤州九月己卯图鲁卜遣人献乌尔古俘癸未诏分赐羣臣己丑幸人皇王贝第庚寅遣人使唐辛夘再幸人皇王第癸巳有司请以上生日为天授节皇太后生日为永宁节冬十月癸卯朔以永宁节上率羣臣上夀于延和宫己酉谒太祖庙唐遣使遗玉笛甲子天授节上御五鸾殿受羣臣及诸国使贺十一月丙子布古徳来贡辛丑自将伐唐十二月癸卯祭天地庚戌闻唐主复遣使来聘上问左右皆曰唐数遣使来实畏威也未可轻举观衅而动可也上然之甲寅次杏埚唐使至遂班师时人皇王在皇都诏遣耶律伊济迁东丹民以实东平其民或亡入新罗女直因诏困乏不能迁者许上国富民给赡而隶属之升东平郡为南京四年春正月壬申朔宴羣臣及诸国使观俳优角觝戯己卯如𤓰埚二月庚戌閲约尼氏戸籍三月甲午望祀羣神夏四月辛亥至自𤓰埚壬子谒太祖庙癸丑谒太祖行宫甲寅幸天城军谒祖陵辛酉人皇王贝来朝癸亥録囚五月癸酉谒二仪殿宴羣臣女直来贡戊子射栁于太祖行宫癸巳行色克色哩礼六月丙午圗鲁卜献乌尔古俘分赐将士己酉西巡己未选轻骑数千猎近山癸亥驻跸凉陉秋七月庚辰观市曲赦系囚甲午祠太祖而东八月辛丑至凉陉谒太祖庙癸卯幸人皇王第己酉谒太祖庙九月庚午如南京戊寅祠木叶山己卯行再生礼癸巳至南京冬十月壬寅幸人皇王第宴羣臣甲辰幸诸营閲军籍庚戌以云中郡县未下大閲六军甲子诏皇弟鲁唿帅师趣云中讨郡县之未附者十一月丙寅朔以出师告天地丁卯饯皇弟鲁唿于西郊壬申命大内特哩衮告出师于太祖行宫甲申观渔三义口十二月戊申女直来贡戊午至自南京五年春正月庚午皇弟鲁唿㧞寰州捷至甲午朝皇太后二月己亥诏修南京癸卯鲁唿还自云中朝于行在丙午以先所俘渤海户赐鲁唿丙辰工与人皇王朝皇太后太后以皆工书命书于前以观之辛酉召羣臣议军国亊三月丙寅朝皇太后丁卯皇弟鲁唿请赦宗室钖里郎君以罪系狱者诏従之己巳幸皇叔安圗第辛未人皇王献白纻乙亥册皇弟鲁唿为夀昌皇太子兼天下兵马大元帅壬午以龙化州节度使刘居言同中书门下平章亊乙酉宴人皇王僚属便殿庚寅驾发南京夏四月乙未诏人皇王先赴祖陵谒太祖庙丙辰会祖陵人皇王归国五月戊辰诏修褭潭离宫乙酉谒太祖庙六月己亥射栁于行在遂如㳂栁湖丁巳拜太祖御容于明殿己未达鲁特来贡秋七月壬申乌尔古来贡戊子荐时果于太祖庙八月丁酉以大圣帝后宴寝之所号日月宫因建日月碑丙午如九层台九月己夘诏钖里普宁抚慰人皇王庚辰诏置人皇王仪卫丁亥至自九层台谒太祖庙冬十月戊戌遣使赐人皇王胙癸夘建太祖圣功碑于舒伊旺尼珠珲温甲辰人皇王进玉笛十一月戊寅东丹奏人皇王浮海适唐六年春正月甲子西南邉将以慕化哈噶斯国人来乙丑达鲁特来贡丁夘如南京三月辛未召大臣议军国事丁亥人皇王贝妃萧氏率其国僚属来见夏四月己酉唐遣使来聘是月置中台省于南京五月乙丑祠木叶山乙亥至自南京壬午谒太祖陵闰月庚寅射栁近郊六月壬申如凉陉壬午乌尔古来贡秋七月丁亥女直来贡己酉命将校以兵南畧壬子荐时果于太祖庙东幸八月庚申皇子舒噜生告太祖庙辛巳布古徳来贡九月甲午诏修京城冬十月丁丑鐡骊来贡十一月乙酉唐遣使来聘十二月甲寅朔祭太祖庙丙辰遣人以诏赐唐卢龙军节度使赵徳钧七年春正月壬辰征西将军科里遣伊喇多科奏军亊己亥唐遣使来聘癸夘遣人使唐戊申祠木叶山二月壬申伊刺迪里使吴越还吴越王遣使従献寳器复遣使持币往报之三月己丑林牙徳勒宾指斥乘舆囚之丁未遣使诸国戊申上率羣臣朝于皇太后夏四月甲戌唐遣使来聘致人皇王贝书己卯女直来贡五月壬午幸祖州谒太祖陵六月戊辰御制太祖建国碑戊寅乌尔古逹鲁特来贡庚辰观角觝戏秋七月辛巳朔赐中外官吏物有差癸未赐高年布帛丙戌召羣臣耆老议政壬辰唐遣使遗红牙笙癸巳使复至惧报定州之役也壬寅唐卢龙军节度使赵徳钧遣人进时果丁未荐新于太祖庙八月壬戌捕扵㳂栁湖风雨暴至舟覆溺死者六十余人命存恤其家识以为戒戊辰林牙徳勒賔逸囚复获而鞫之知其事本诬构释之九月庚子凖布来贡冬十月乙夘唐遣使来聘己巳遣使云中十一月丁亥遣使存问唿哩国丁未凖布贡海东青鹘三十连十二月辛亥以叛人尼噜古家口分赐羣臣丁巳西狩驻跸平地松林八年春正月戊子女直来贡庚子命皇太弟鲁唿左威卫上将军色克率兵伐党项癸夘上亲饯之二月辛亥吐谷浑凖布来贡乙夘克舒噜使唐还以附献物分赐羣臣三月辛夘皇太弟讨党项胜还宴劳之丙申唐遣使请罢征党项兵上以战捷及党项已聴命报之夏四月戊午党项来贡五月己丑猎独牛山特哩衮达年所乘内廐骝马毙因名其山曰骝山戊戌如㳂栁湖六月甲寅准布来贡甲子回鹘阿尔斯兰来贡秋七月戊寅行纳后礼癸未皇子特哩衮生丁亥鐡骊女直准布来贡冬十月乙巳准布来贡丙午至自㳂栁湖辛亥唐遣使来聘己未遣巴拉使唐辛未乌尔古圗鲁木来贡十一月辛丑太皇太后崩遣使告哀于唐及人皇王贝唐主嗣源殂子従厚立十二月丁夘党项来贡九年春正月癸酉渔于土河丙申党项贡駞鹿己亥南京进白麞闰月戊午唐遣使告哀即日遣弟弔祭壬戌东幸女直来贡二月壬申祠木叶山戊寅葬太皇太后于德陵前二日发丧于菆涂殿上具衰服以送后追谥宣简皇后诏建碑于陵三月癸卯女直来贡夏四月唐李従珂弑其主自立人皇王贝自唐上书请讨五月甲辰如㳂栁湖癸丑女直来贡大星昼陨六月己巳朔布古徳来贡辛未唐李従厚谢弔祭所遣使初至阙秋八月壬午自将南伐乙酉伊喇嘉哩手接飞鴈上异之因以祭天地九月庚子西南星陨如雨乙夘次云州丁巳㧞河阴冬十月丁亥畧地灵立父老进牛酒犒师十一月辛丑围武州之阳城壬寅阳城降癸夘斡齐尔城降括所俘丁壮籍于军十二月壬辰皇子安巴萨哈勒生皇后不豫是月驻跸百湖之西南十年春正月戊申皇后崩于行在二月戊寅百僚请加追谥不许辛巳宰相尼噜古谋南奔事觉执之三月戊午党项来贡夏四月吐谷浑酋推勒伊徳率衆内附丙戌皇太后父族及母前夫之族二帐竝为国舅以萧黙色为尚父领之己丑录囚五月甲午朔始制服行后丧丙午葬于奉陵上自制文谥曰彰德皇后癸丑以钖里王庭鹗为龙化州节度使六月乙丑托欢来贡辛未幸频布里淀秋七月乙夘猎纳卜齐山冬十一月丙午幸𢎞福寺为后饭僧见观音画像乃大圣皇帝应天皇后及人皇王所施顾左右曰昔与父母兄弟聚观扵此嵗时未㡬今我独来悲叹不已乃自制文题于壁以极追感之意读者悲之十二月庚辰如金瓶泺遣伊喇华格科尔罗和啰木萨噶等捉生敌境十一年春正月钓鱼于土河庚申如潢河三月庚寅朔女直来贡夏四月庚申谒祖陵戊辰还都谒太祖庙辛未燕民之复业者陈汴州事冝癸酉女直诸部来贡癸未赐回鹘使衣有差五月戊戌清暑㳂栁湖六月戊午布古徳来贡乙酉吐谷浑来贡秋七月辛夘乌尔古来贡壬辰佛古宁公主率三河乌尔古来朝丙申唐河东即度石敬瑭为其主所讨遣赵莹因西南路招讨罗卜科求救上白太后曰李従珂弑君自立神人共怒宜行天讨时赵德钧亦遣使至河东复遣桑维翰来告急遂许兴师八月己未遣萧辖哩报河东师期丙寅吐谷浑来贡庚午自将以援敬瑭九月癸巳有飞鴜自坠而死南府额尔竒木和抡得之以献卜之吉上曰此从珂自灭之兆也丁酉入鴈门戊戌次忻州祀天地己亥次太原庚子遣使谕敬瑭曰朕兴师逺来当即与卿破贼㑹唐将高行周符彦卿以兵来拒遂勒兵陈于太原及战佯为之却唐将张敬达杨光逺又陈于西未成列以兵薄之而行周彦卿为伏兵所㫁首尾不相救敬达光逺大败弃仗如山斩首数万级敬达走保晋安寨额尔竒木达鲁与战死之敬瑭率官属来见上执手劳之癸夘围晋安甲辰以达鲁子图勒珲嗣为额尔竒木仍以父字为名以旌其忠南宰相唿喇台奚监军伊聂济将军布哈临陈退懦上切责之冬十月甲子封敬瑭为晋王幸其府敬瑭与妻李率其亲属捧觞上夀初围晋安分遣精兵守其要害以絶援兵之路而李従珂遣赵延夀以兵二万屯团栢谷范延广以兵二万屯辽州幽州赵徳钧以所部兵万余由上党趍延夀军合势进击知此有备皆逗遛不进従珂遂将精骑三万出次河阳亲督诸军然知其不救但日酣饮悲歌而已丁夘召敬瑭至行在所赐坐上従容语之曰吾三千里举兵而来一战而胜殆天意也观汝雄伟𢎞大宜受兹南土世为我藩辅遂命有司设坛晋阳备礼册命十一月丁酉册敬瑭为大晋皇帝自戊戌至戊申候骑两奏南有兵至复奏西有兵至命特哩衮达年斡拒之敬达在围八十余日内外隔絶军储殆尽至濯马粪屑木以饲马马饥自相啖其騣尾死则以充食光逺等劝敬达出降敬达曰吾有死而已尔欲降宁斩吾首以降闰月甲子杨光逺安审𤦺杀敬达以降上闻敬达至死不变谓左右曰凡为人臣当如是也命以礼葬所降军士及马五千匹以赐晋帝丙寅祀天地以告成功庚午仆射萧库克克齐奏赵徳钧等诸援兵将遁诏夜发兵追击徳钧等军皆投戈弃甲自相蹂践挤于川谷者不可胜纪仍命皇太子驰轻骑据险要追及步兵万余悉降之辛未兵度围栢谷以酒肴祀天地俄追及徳钧父子乃率衆降次潞州召诸将议皆请班师従之命南宰相吉琳唿喇台奚监军伊聂济将军布哈先还壬申特哩衮斡林牙徳勒賔来献俘晋帝辞归上与宴酒酣执手约为父子以白貂裘一廐马二十战马千二百饯之命徳勒賔将五千骑送入洛临别谓之曰朕留此候乱定乃还耳辛巳晋帝至河阳李従珂穷蹙召人皇王贝同死不従遣人杀之乃举族自焚诏收其士卒战殁者瘗之汾水上以为京观晋命桑维翰为文纪上功徳十二月乙酉朔遣近侍塔鲁存问晋帝丙戌以晋安所获分赐将校戊子遣使驰奏皇太后及报诸道师还庚寅发太原辛夘闻晋帝入洛遣郎君济勒台抚问壬辰次细河阅降将赵徳钓父子兵马戊戌次鴈门以沙太保所部兵分𨽻诸将庚戌幸应州癸丑唐大同彰国振武三节度使迎见留之不遣十二月春正月丙辰次堆子口唐大同军节度判官吴峦闭城拒命遣崔廷勲围其城庚申上亲征至城下谕之峦降辛酉射鬼箭于云州北壬戌祀天地癸亥遣国舅安圗发奚西部民各还本土丙寅皇太后遣侍衞舒噜趣行是夕率轻骑先进丁丑皇子舒噜迎谒于滦河告功太祖行宫戊寅朝于皇太后进珍玩为夀二月丁亥以军前所擭俘叛入幽州者皆斩之壬寅诏诸部休养士卒癸夘晋遣唐所掠郎君埒克文班吏萧岱尔还朝三月庚申晋遣使来贡丁夘晋天雄军节度使范延广潜遣人请内附不纳己巳遣即君达里库美楞徳哷使晋壬午晋使及诸国使来见夏四月甲申地震幸平地松林观潢水源五月甲寅幸频跸淀壬申震开皇殿六月甲申晋遣户部尚书聂延祚等请上尊号及归鴈门以北与幽蓟之地仍嵗贡帛三十万疋诏不许庚戌侍中罗索言范延賔叛晋引兵南向秋七月辛亥朔诏诸部治兵甲癸丑幸怀州谒奉陵甲子晋遣使来告范延广反庚午遣耶律尼古唿使晋议军事八月癸未晋遣使复请上尊号不许庚寅晋及太原刘知逺南唐李昪各遣使来贡庚子晋遣使以都汴及范延广降来告九月壬子布古徳来贡庚申遣珠勒唿使晋及南唐癸亥珠巴克女直来贡辛未遣使高丽鐡骊癸酉回鹘来贡冬十月庚辰朔皇太后永宁节晋及囘鹘炖煌诸国皆遣使来贺壬午诏囘鹘使唿尔察阿勒巴问其风俗丁亥诸国使还就遣富勒唿皮室哈玛尔使其国十一月己未遣使求医于晋丁夘鐡骊来贡十二月甲申东幸祠木叶山癸丑医来辽史卷三卷三考证辽史巻三考证母淳钦皇后舒噜氏按舒噜氏原本作萧氏乃述律氏之讹义宗传及章肃帝传误同今併改天賛二年师次幽州符存审拒于州南縦兵邀击大破之按纲目唐荘宗同光元年闰四月契丹围幽州考五代欧史符存审传云荘宗遣存审分兵救之击走契丹正太祖天賛二年事也此云縦兵邀击大破之记载互异天显三年秋七月王都奏唐兵破定州塔拉死之尼噜古扎拉等数十人被执按尼噜古之被执适当兵败之时事在唐明宗天成三年至定州之破塔拉之死事在唐天成四年乃天显四年事也考塔拉纲目五代史俱作托纽纲目唐天成四年二月唐王晏球克定州王都伏诛获托纽送大梁斩之王晏球传云晏球既大破契丹遂攻定州久之城中食尽都与托纽谋决围以走不果都将马让能以城降都自㷊死亦在天成四年二月据此则当作王都奏唐击败定州兵尼噜古札拉等数十人被执至唐兵破定州塔拉死之宜书在四年二月下方为明晰今仍原文而考证之四年五月癸酉谒二仪殿原文讹作二祖殿据永乐大典及南监本改八月癸夘幸人皇王第原文幸字上衍自字据南监本删五年六月己亥射栁于行在原文脱六月二字考游幸表射栁部族表达鲁特来贡俱系六月纪以五月统之计戊辰至己亥已三十二日则己亥上脱字无疑今增冬十月建太祖圣功碑于舒伊旺尼珠珲温按太祖纪作如迂王集㑹埚此又讹如廷正集会埚今画一译改十一年秋七月唐河东节度使石敬瑭遣赵莹求救上白太后河东复遣桑维翰来告急遂许兴师按资治通鑑石敬瑭遣间使求救于契丹令桑维翰草表据此则维翰草表求救未甞亲往考晋高祖本纪及桑维翰传皆无敬瑭遣维翰如契丹告急亊九月会唐将以兵来拒遂勒兵陈于太原按纲目作陈于虎北口考虎北口在今太原城汾水北冬十月甲子封敬瑭为晋王十一月丁酉册敬瑭为大晋皇帝按资治通鑑及五代欧史皆无先封晋王事又按纲目契丹立石敬瑭为晋皇帝敬瑭割幽蓟瀛莫涿檀顺新妫儒武云应寰朔蔚十六州以与契丹五代史晋纪与纲目合此纪扵册敬瑭为大晋皇帝下不载其事而书于㑹同元年十一月考幽涿檀蓟顺蔚等州五代史地里志俱属卢龙时唐尚未亡赵徳钧方为卢龙军节度使与敬瑭角立敬瑭即许赂契丹其势未能尽割按之情事此纪为得其实十二年春正月唐大同军节度判官吴峦闭城拒命上亲征至城下谕之峦降按五代欧史吴峦传云峦清泰中为大同沙彦珣节度判官契丹还过云州彦珣出城迎谒为契丹所掳城中推峦主州事峦即闭门拒守契丹以兵围之高祖入立以云州入扵契丹而峦犹守城不下契丹围之凡七月高祖义峦所为乃以书告契丹使解兵去召峦为武宁军节度副使出帝时大臣以峦前守云中不下遣峦守贝州契丹攻贝州城破投井死本纪会同七年亦载其事此云峦降纪载失实九月遣珠勒唿使晋及南唐按通鑑纲目五月吴与契丹通使修好契丹主亦遣使报之即是役也葢辽使至江南知诰已僣位故不书吴而直书南唐耳辽史巻三考证辽史卷四钦定四库全书辽史卷四元中书右丞相总裁托克托等修本纪第四太宗下㑹同元年春正月戊申朔晋及诸国遣使来贺晋使且言已命和凝撰圣徳神功碑戊辰遣人使晋二月壬午室韦进白麃戊子鐡骊来贡丁酉猎松山戊戌幸辽河东丙午上思人皇王遣特哩衮率宗室以下祭其行宫丁未増晋使所经供亿户三月壬戌将东幸三克言农务方兴请减辎重促还期従之丙寅女直来贡癸酉东幸夏四月戊寅朔如南京甲申女直来贡乙酉幸温泉己丑还宫朝于皇太后丁酉女直贡弓矢己亥西南邉大详衮耶律罗卜科奏党项㨗五月甲寅晋复遣使请上尊号従之六月丙子朔吐谷浑及女直来贡辛夘南唐来贡癸巳诏建日月四时堂圗写古帝王事于两庑秋七月癸亥遣使赐晋马丁夘遣唿喇台使晋美楞拉唿使南唐戊辰遣中台省右相耶律苏哷特尔格使晋临海军节度使赵思温副之册晋帝为英武明义皇帝八月戊子女直来贡庚子吐谷浑乌孙靺鞨皆来贡九月庚戌黑车子室韦贡名马邉臣奏晋遣守司空冯道左散骑常侍韦勲来上皇太后尊号左仆射刘煦右諌议大夫卢重上皇帝尊号遂遣监军伊聂济充接伴壬子诏羣臣及高年凡授大臣爵秩皆赐锦袍金带白马金饰鞍勒着扵令冬十月甲戌朔遣郎君特哩衮等抚问晋使壬寅晋遣使来谢册礼复有使来进独峯駞及名马十一月甲辰朔命南北宰相及额尔竒木就馆赐晋使冯道以下宴丙午上御开皇殿召见晋使壬子皇太后御开皇殿冯道韦勲册上尊号曰广徳至仁昭烈崇简应天皇太后甲子行再生柴册礼丙寅皇帝御宣政殿刘煦卢重册上尊号曰睿文神武法天唘运眀徳章信至道广敬昭孝嗣圣皇帝大赦改元会同是月晋复遣赵莹奉表来贺以幽蓟瀛莫涿檀顺妫儒新武云应朔寰蔚十六州并圗籍来献扵是诏以皇都为上京府曰临潢升幽州为南京南京为东京改新州为奉圣州武州为归化州升北南院及伊实额尔竒木为王以主簿为令令为刺史刺史为节度使二部特哩衮为司徒达尔罕为副使玛尔布为县令县达尔罕为马步置宣徽合门使控鹤客省御史大夫中丞侍御判官文班牙署诸宫院实珠马羣约尼实珠南北府国舅帐郎君官为敞史诸部宰相节度使帐为司空二室韦逹林为仆射鹰坊监冶等局官长为详衮十二月戊戌遣通果阿巴等使晋制加晋冯道守太傅刘煦守太保余官各有差二年春正月乙巳以受晋册遣使报南唐高丽丁未御开皇殿宴晋使冯道以下赐物有差戊申晋遣金吾卫大将军马従斌考功即中刘知新来贡币命分赐羣臣丙辰晋遣使谢免沿边四州钱币二月戊寅宴诸王及节度使贺受册礼者仍命皇太子特哩衮达年饯之癸巳谒太祖庙赐在京吏民物及内外羣臣官赏有差丁酉加兼侍中左金吾卫上将军王鄑检校太尉三月畋于褭潭之侧戊申女直来贡丁巳封皇子舒噜为夀安王雅斯哈为太平王己巳大赉百姓夏四月乙亥幸木叶山癸巳东京路奏狼食人五月乙巳禁南京鬻牝羊出境萨纳噶多啰等坐盗官物籍其家南唐遣使来贡丁未以所贡物赐羣臣戊申回鹘单于使人乞授官诏第加刺史县令六月丁丑雨雪是夏驻跸频跸淀秋七月戊申晋遣使进犀带庚戌吐谷浑来贡乙夘敞史阿巴坐奉使失职命笞之闰月癸未伊实大王坐赋调不均以木劔背挞而释之并罢南北府民上供及宰相节度赋役非旧制者乙酉遣迪里赐晋乌尔古良马己丑以南王府二刺史贪蠧各杖一百仍系虞候帐备射鬼箭选羣臣为民所爱者代之八月乙丑晋遣使贡嵗币奏输戌亥二嵗金币扵燕京九月甲戌准布阿勒达来贡己夘遣使使晋冬十月丁未上以乌尔古部水草肥美诏北南院徙三钖林户居之十一月丁亥鐡骊炖煌遣使来贡十二月庚子钓鱼于土河甲子回鹘使者傔人有以刃相击者诏付其使处之三年春正月戊子吴越王遣使来贡庚寅人皇王妃来朝回鹘使乞观诸国使朝见礼従之壬辰遣陪谒阿巴使晋致生辰礼晋以并镇忻代之吐谷浑来归二月己亥奚王喇唿鼐率六节度使朝贡庚子乌尔古献伏鹿国俘赐其部额尔竒木旗鼓以旌其功壬寅女直来贡辛亥摩哩拉唿摩哩使回鹘阿尔斯兰还赐对衣劳之乙夘鸭绿江女直遣使来觐三月戊辰遣使使晋报幸南京己巳如南京辛未命特哩衮努哷克特率万骑先驱壬申次石岭以奚王喇唿鼐监军伊聂济朝谒不时责之丙子罗卜科上党项俘获数癸未猎水门获白鹿庚寅诏扈従扰民者従军律甲午幸蓟州乙未晋及南唐各遣使来觐夏四月庚子至燕俻法驾入自拱辰门御元和殿行入合礼壬寅遣人使晋乙巳幸留守赵延夀别墅丙午晋遣宣徽使杨端王眺等来问起居壬子御便殿宴晋及诸国使丙辰晋遣使进茶药壬戌御昭庆殿宴南京羣臣癸亥晋遣使贺端午以所进节物赐羣臣乙丑南唐进白龟五月庚午以端午宴羣臣及诸国使命回鹘炖煌二使作本俗舞俾诸使观之庚辰晋遣使进弓矢甲申遣皇子天徳及检校司徒邸用和使晋戊子閲骑兵扵南郊六月乙未朔东京宰相耶律伊济言渤海相大素贤不法诏僚佐部民举有才徳者代之丙申閲步卒扵南郊庚子晋及钖尔固勒济遣使来见壬寅发燕京命中书令萧僧隐部诸道军于长坐营癸丑次奉圣州甲寅劳军士秋七月己巳猎哈达拉山癸酉朝扵皇太后丙子従皇太后视人皇王妃疾戊寅人皇王妃萧氏薨己夘以安重荣据镇州叛晋诏征南将军栁严边备丙戌徙人皇王行宫于其妃薨所辛夘晋遣使请行南郊礼许之八月己亥诏东丹吏民为其王贝妃萧氏服庚子准布来贡壬寅遣使南唐乙巳准布黑车子室韦埒里等国来贡南唐遣使求青氊帐赐之戊申以安圗私城为白川州辛亥布古徳使乞赐爵以其国相授之甲寅准布来贡乙夘置白川州官属丙辰诏以伊竒哩河胪朐河之地给赐南院鄂津圗噜伊逊巴勒北院乌纳哈喇三钖林人为农田九月庚午侍中崔穷古言晋主闻陛下数游猎意请节之上曰朕之畋猎非徒従乐所以练习武事也乃诏谕之壬午边将奏破吐谷浑擒其长诏止诛其首恶及其丁壮余并释之丙戌晋遣使贡名马戊子女直及吴越王遣使来贡冬十月辛丑遣克朗使吴越鲁库使南唐庚申晋遣使贡布及请亲祠南岳従之十一月己巳南唐遣使奉蜡丸书言晋密事丁丑诏有司敎民播种纺缋除姊亡妹续之法十二月壬辰朔率百僚谒太祖行宫甲午燔柴礼毕祠于神帐丙申遣使使晋丙辰诏契丹人授汉官者従汉仪聴与汉人婚姻丁巳诏燕京皇城西南堞建凉殿是冬驻跸于繖淀四年春正月壬戌以伊实彭布托果三部鳏寡不能自存者官为之配丙子南唐遣使来贡庚辰纳拉威部来献党项俘获数己丑诏定征党项功二月丙申皇太子获白麞甲辰晋遣使进香药丙午鐡骊来贡丁巳诏有司编述始祖竒善汗事迹己未晋遣杨彦询来贡且言镇州安重荣跋扈状遂留不遣是月晋镇州安重荣执辽使者伊喇三月特授回鹘使科里裕悦并赐旌旗弓劔衣马余赐有差癸酉晋以许祀南郊遣使来谢进黄金十镒夏四月己夘晋遣使进樱桃五月庚辰吐谷浑额尔竒木苏等叛入晋遣徳哷谕晋及太原守臣六月辛夘振武军节度副使赵崇逐其节度使耶律华喇以朔州叛附晋丙午命宣徽使尼古察赴朔州以兵围其城有晋使至请开壁即勿聴驿送阙下秋七月癸亥南唐遣使奉蜡丸书丙寅尼古察奏晋遣使至朔令降守者犹坚壁弗纳且言晋有贡物命即以所贡物赐攻城将校己巳有司奏神纛车有蜂巢成蜜史占之吉壬申晋遣使进水晶砚八月癸巳南唐奉蜡丸书庚子晋遣使进犀弓竹矢吴越王遣使奉蜡丸书九月壬申有星孛扵晋分丁丑幸归化州冬十月辛丑有司奏燕蓟大熟癸夘吴越王遣使来贡十一月丙寅晋以讨安重荣来告庚午吐谷浑请降遣使抚谕准布来贡以其物赐左右丙子鸭渌江女直来贡壬午以永宁天授二节及正旦重午冬至腊并受贺着令十二月戊子晋遣使来告山南节度使安従进反诏以便宜讨之庚寅南唐遣使奉蜡丸书戊戌晋遣王升鸾来贡戊申晋以败安重荣来告遂遣杨彦询归辛亥晋遣使乞罢戍兵诏特哩衮硕格班师甲寅拔朔州遣控鹤指挥使辖哩劳军时尼古察战殁城下上怒命诛城中丁壮仍以叛民上户三十为尼古察部曲五年春正月丙辰朔上在归化州御行殿受羣臣朝以诸道贡物进太后及赐宗室百僚戊午诏求直言北王府郎君耶律哈斯应诏召对称旨特授宣徽使诏政事令僧隐等以契丹户分屯南邉戊辰晋函安重荣首来献上数欲亲讨重荣至是乃止癸酉遣使使晋是月晋以朔州平遣使来贺遂遣客省使耶律华格使晋并致生辰礼二月壬辰上将南幸以诸路有未平者召太子及羣臣议皆曰今襄镇朔三州虽已平然吐谷浑为安重荣所诱犹未归命宜发兵讨之以警诸部上曰正与朕意合遂下诏以明王温代裕悦新为西南路招讨使以讨之且谕明王宜先练习邉事而后之官甲午如南京遣使使晋索吐谷浑叛者乙未布古徳来贡三月乙夘朔晋遣齐州防御使宋晖业翰林茶酒使张言来问起居闰月驻跸阳门夏四月甲寅朔鐡骊来贡以其物分赐羣臣丙子晋遣使进射栁鞍马五月五日戊子禁屠宰六月癸丑晋齐王重贵遣使来责丁巳托克托唿苏色来贡乙丑晋主敬瑭殂子重贵立戊辰晋遣使告哀辍朝七日庚午遣使往晋弔祭丁丑闻皇太后不豫上驰入侍汤药必亲甞仍告太祖庙幸菩萨堂饭僧五万人七月乃愈秋七月庚寅晋遣金吾卫大将军梁言判四方馆事朱崇节来谢书称孙不称臣遣客省使乔荣让之景延广答曰先帝则圣朝所立今主则我国自册为邻为孙则可奉表称臣则不可荣还奏上始有南伐之意辛夘准布布古徳乌尔古来贡将军当达里布尔古等率降将希达至阙并献所获丁未晋遣使以祖母哀来告八月辛酉女直准布乌尔古贡方物甲子晋复襄州戊辰诏河东节度刘知逺送叛臣乌尔古指挥使由燕京赴阙癸酉遣天城军节度使萧拜甡弔祭扵晋九月壬辰遣使贺晋帝嗣位冬十月己巳徴诸道兵遣将军黙赫特伐党项十一月己未武定军奏松生枣十二月癸亥晋遣使来谢是冬驻跸赤城六年春二月乙夘晋遣使进先帝遗物辛酉晋遣使请居汴従之三月己夘朔吴越王遣使来贡甲申美楞托津来归戊子南唐遣使奉蜡丸书丁未晋至汴遣使来谢夏四月戊申朔日有食之五月己亥遣使如晋致生辰礼六月丁未朔鐡骊来贡己未奚楚库勒部进白麝辛酉莫州进白鹊晋遣使贡金秋八月丁未朔晋复贡金己未如奉圣州晋遣其子延煦来朝冬十一月辛夘上京留守耶律达年得晋谍知有二心甲辰鐡骊来贡十二月丁未如南京议伐晋命赵延夀赵延昭安圗嘉哩等由沧恒易定分道而进大军继之是嵗杨彦昭请移镇柰泺及新镇従之七年春正月甲戌朔赵延夀延昭率前锋五万骑次任邱丙子安圗入鴈门围忻代己夘赵延夀围贝州其军校邵珂开南门纳辽兵太守吴峦投井死己丑次元城授延夀魏博等州节度使封魏王率所部屯南乐丙申遣兵攻黎阳晋张彦泽来拒辛丑晋遣使来修旧好诏割河北诸州及遣桑维翰景延广来议二月甲辰攻博州刺史周儒以城降晋平卢军节度使杨光逺密道辽师自马家口济河晋将景延广命石斌守麻家口白再荣守马家口未㡬周儒引辽军满达营扵河东攻郓州北津以应光逺晋遣李守贞皇甫遇梁汉璋薛懐让将兵万人缘河水陆俱进辽军围晋别将于戚城晋主自将救之辽师解去守贞等至马家口满达遣步卒万人筑营垒骑兵万人守扵外余兵屯河西渡未已晋兵薄之辽军不利三月癸酉朔赵延夀言晋诸军沿河置栅皆畏却不敢战若率大兵直抵澶渊据其桥梁晋必可取是日晋兵驻澶渊其前军高行周在戚城乃命延夀延昭以数万骑出行周右上以精兵出其左战至暮上复以劲骑突其中军晋军不能战㑹有谍者言晋军东靣数少沿河城栅不固乃急击其东偏衆皆奔溃縦兵追及遂大败之壬午留赵延昭守贝州徙所俘户扵内地夏四月癸丑还次南京辛未如凉陉五月癸酉耶律巴哩岱奏破徳州擒刺史尹居藩及将吏二十七人六月甲辰黑车子室韦来贡乙巳绅穆哩约啰等国来贡秋七月己夘晋杨光逺遣人奉蜡丸书辛夘晋遣张晖奉表乞和留晖不遣八月辛酉回鹘遣使请婚不许是月晋镇州兵来袭飞狐大同军节度使耶律恭噶战败之九月庚午朔北幸十月丁未布古徳来贡壬戌天授节诸国进贺惟晋不至十一月壬申诏徴诸道兵以闰月朔㑹温榆河北十二月癸夘南伐甲子次古北口闰月己巳朔閲诸道兵扵温榆河己夘围恒州下其九县八年春正月庚子分兵攻邢洺磁三州杀掠殆尽入邺都境张従恩马全节安审琦兵悉陈于相州安阳水之南皇甫遇与濮州刺史慕容彦超将兵千骑来觇辽军至邺都遇辽军数万且战且却至榆林店辽军继至遇与彦超力战百余合遇马毙步战审琦引骑兵踰水以救辽军乃还二月围魏晋将杜重威率兵来救戊子晋将折従阮䧟滕州三月戊戌师拔祁州杀其刺史沈斌庚戌杜重威李守贞攻泰州戊午赵延夀率前锋薄泰城己未重威守贞引兵南遁追至阳城大败之复以步卒为方阵来拒与战二十余合壬戌复搏战十余里癸亥围晋兵扵白团卫村晋兵下鹿角为营是夕大风至曙命铁鹞军下马㧞其鹿角奋短兵入击顺风縦火扬尘以助其势晋军大唿曰都招讨何不用兵令士卒徒死诸将皆奋出战张彦泽药元福皇甫遇出兵大战诸将继至辽军却数百步风益甚昼晦如夜符彦卿以万骑横击辽军率步卒竝进辽军不利上乘奚车退十余里晋追兵急获一橐駞乘之乃归晋兵退保定州夏四月甲申还次南京杖战不力者各数百庚寅宴将士扵元和殿癸巳如凉陉六月戊辰回鹘来贡辛未吐谷浑布古徳皆来贡辛巳黑车子室韦来贡丁亥赵延夀奏晋兵袭高阳戍将击走之秋七月乙夘猎平地松林晋遣孟守中奉表请和仍以前事答之八月己巳诏侍卫萧苏色閲羣牧于北陉九月壬寅次赤山宴従臣问军国要务对曰军国之务爱民为本民富则兵足兵足则国强上以为然辛酉还上京冬十月辛未祠木叶山十一月戊戌女直鐡骊来贡十二月癸亥朔朝谒太祖行宫乙丑云州节度使耶律恭噶获晋谍者戊辰腊赐诸国贡使衣马九年春正月庚子回鹘来贡丁未女直来贡二月戊辰布古徳奏军籍三月己亥吐谷浑遣军校苏哷献生口千户授苏哷检校司空夏四月辛酉朔吐谷浑白可乆来附是月如凉陉五月庚戌晋易州戍将孙方简请内附六月戊子谒祖陵更閟神殿为长思秋七月辛亥诏徴诸道兵故伤禾稼者以军法论癸丑女直来贡乙夘以准布酋长哈喇为本部额尔竒木八月丙寅乌尔古来贡是月自将南伐九月壬辰閲诸道兵于渔阳西枣林淀赵延夀与晋张彦泽战于定州败之十一月戊子朔进围镇州丙申先遣候骑报晋兵至遣精兵㫁河桥晋兵退保武强南院大王达年将军高模翰分兵由瀛州间道以进杜重威遣贝州节度使梁汉璋率衆来拒与战大败之杀梁汉璋杜重威张彦泽引兵据中渡槗赵延夀以步卒前击高彦温以骑兵乘之追奔逐北殭尸数万斩其将王清宋彦筠堕水死重威等退保中渡寨义武军节度使李殷以城降遂进兵夹滹沱而营去中渡寨三里分兵围之夜则列骑环守昼则出兵抄掠命大内特哩衮耶律舒库尔及赵延夀分兵围守自将骑卒夜渡河出其后攻下栾城降骑卒数千分遣将士据其要害下令军中预备军食三日不得举烟火如获晋人即黥而縦之诸馈运见者皆弃而走于是晋兵内外隔絶食尽势穷十二月丙寅杜重威李守贞张彦泽等率所部二十万衆来降上拥数万骑临大阜立马以受之授重威守太傅邺都留守守贞天平军节度使余各领旧职分降卒之半付重威半以隶赵延夀命御史大夫嘉哩监军富珠哩张彦泽持诏入汴谕晋帝母李氏以安其意且召桑维翰景延广先来留骑兵千人守魏自率大军而南壬申嘉哩等至汴晋帝重贵素服拜命舆母李氏奉表请罪初重贵絶和好维翰数谏止之不従至是彦泽杀维翰绐言自经死诏收𦵏之复其田园地宅仍厚恤其家甲戌彦泽迁重贵及其母若妻扵开封府署以控鹤指挥使李荣督兵卫之壬午次赤冈重贵举族出封邱门槀索牵羊以待上不忍临视命改馆封禅寺晋百官缟衣纱㡌俯伏待罪上曰其主负恩其臣何罪命领职如故即授安叔千金吾卫上将军叔千出班独立上曰汝邢州之请朕所不忘乃加镇国军节度使盖在邢尝密请内附也将军康祥执景延广来献诏以牙筹数其罪凡八絷送都道自杀大同元年春正月丁亥朔法驾入汴御崇元殿受百官贺戊子以枢密副使刘敏权知开封府杀秦继旻李彦绅及郑州防御使杨承勲以其弟承信为平卢军节度使袭父爵初杨光逺在青州求内附其子承勲不聴杀其判官邱涛及弟承祚等自归于晋故诛之己丑以张彦泽擅徙重贵开封杀桑维翰縦兵大掠不道斩扵市晋人脔食之辛夘降重贵为崇禄大夫检校太尉封负义侯癸巳以张砺为平章事晋李崧为枢密使冯道为太傅和凝为翰林学士赵莹为太子太保刘煦守太保冯玉为太子少保癸夘遣赵莹冯玉李彦韬将三百骑送负义侯及其母李氏太妃安氏妻冯氏弟重睿子延煦延寳等扵黄龙府安置仍以其宫女五十人内宦三人东西班五十人医官一人控鹤四人庖丁七人茶酒司三人仪鸾三人健卒十人従之二月丁巳朔建国号大辽大赦改元大同升镇州为中京以赵延夀为大丞相兼政事令枢密使中京留守中外官僚将士爵赏有差辛未河东节度使北平王刘知逺自立为帝国号汉诏以耿崇美为昭义军节度使高唐英为昭徳军节度使崔廷勲为河阳军节度使分据要地三月丙戌朔以萧翰为宣武军节度使赐将吏爵赏有差壬寅晋诸司僚吏嫔御宦寺方技百工图籍厯象石经铜人明堂刻漏太常乐谱诸宫县卤簿法物及铠仗悉送上京磁州帅梁晖以相州降汉己酉命高唐英讨之夏四月丙辰朔发自汴州以冯道李崧和凝李澣徐台符张砺等従行次赤冈夜有声如雷起于御幄大星复陨扵旗鼓前乙丑济黎阳渡顾谓侍臣曰朕此行有三失縦兵掠刍粟一也括民私财二也不遽遣诸节度还镇三也皇太弟遣使问军前事上报曰初以兵二十万降杜重威张彦泽下镇州及入汴视其官属具员者省之当其才者任之司属虽存官吏废堕犹雏飞之后徒有空巢久经离乱一至于此所在盗贼屯结土功不息餽饷非时民不堪命河东尚未归命西路酋帅亦相党附夙夜以思制之之术惟推心庶僚和协军情抚绥百姓三者而已今所归顺凡七十六处得户一百九万百一十八非汴州炎热水土难居止得一年太平可指掌而致且改镇州为中京以备巡幸欲伐河东姑俟别图其概如此戊辰次高邑不豫丁丑崩于栾城年四十六是嵗九月壬子朔葬于凤山陵曰懐陵庙号太宗统和二十六年七月上尊谥孝武皇帝重熙三十一年九月増谥孝武恵文皇帝赞曰太宗甫定多方逺近向化建国号备典章至于釐庶政閲名实录囚徒教耕织配鳏寡求直言之士得郎君哈斯即擢宣徽嘉唐张敬达忠扵其君卒以礼葬辍游豫而纳三克之请悯士卒而下休养之令亲征晋国重贵靣缚斯可谓威徳兼𢎞英畧间见者矣入汴之后无㡬㣲之骄有三失之训传称郑伯之善处胜书进秦誓之能悔过太宗盖兼有之其卓矣乎辽史巻四卷四考证辽史卷四考证㑹同元年二月丙午丙午原本作丙申按丙申应在丁酉戊戌之上据下文丁未考之当系丙午今改正夏四月耶律罗卜科奏党项㨗罗卜科原本作鲁不古列传同此与卷三之卢不姑本卷后之鲁不姑系一人而音转岐误今併改为罗卜科十一月丙寅改元会同按此为天显十二年十一月事五代欧史载契丹改天显十一年为会同元年系误二部特哩衮为司徒特哩衮原本作梯里已按本史百官志惕隠亦曰梯里已今併改为特哩衮四年二月丙午丙午原本作丙子按上正月书丙子则二月不得复有丙子以上甲辰下丁巳计之应系丙午今㩀永乐大典改秋七月尼固察奏晋遣使至朔令降原本晋讹请今㩀永乐大典改五年春正月晋以朔州平遣使来贺原本遣讹请今据永乐大典改三月晋遣齐州防御使宋晖业来问起居按宋晖业五代薛史作宋光邺此避太宗讳五月五日戊子戊子原本作戊午以上四月甲寅朔考之则五月五日应系戊子今据永乐大典改秋七月晋遣判四方馆事朱崇节来谢朱崇节按五代史作宋崇节十一月己未按本史厯象志是年十一月系辛巳朔计辛巳距己未三十九日十一月内不应有己未日系误八年三月戊午戊午原本作戊子按三月内不应有戊子以上庚戌下己未计之应系戊午今改正九年五月晋易州戍将孙方简请内附孙方简按五代欧史作孙方諌十一月先锋候骑报晋兵至先锋原本作先遣据永乐大典改杜重威遣贝州节度使梁汉璋率衆来拒贝州节度使原本作其将节度使据永乐大典改宋彦筠堕水死按资治通鑑载晋兵与契丹夹滹沱而军晋军争桥不胜杜重威遣王清与宋彦筠俱进清战甚锐契丹以新兵继之清及士卒皆死彦筠战败浮水抵桥得免册府元龟载王清従杜重威北征至中渡槗清为先锋开桥夺路重威遣宋彦筠与俱彦筠寻退走清酣战不息与其下俱没焉五代欧史亦书彦筠退走王清力战而死又按通鑑是年十二月契丹遥以兵环晋营军中食尽杜重威与李守贞宋彦筠谋降契丹又按陶岳五代史补云后汉干祐中宋彦筠为郑州节度使据此则王清战死而宋彦筠之未死明矣此书彦筠堕水死盖当时因其堕水遂误以为死耳监军富珠哩原本作傅桂儿他巻又作傅住儿今据五代欧史併改大同元年春正月降重贵为崇禄大夫按五代薛史作光禄大夫此避太宗讳太妃安氏原本缺太字安字今据永乐大典增辽史巻四考证辽史卷五钦定四库全书辽史巻五元中书右丞相总裁托克托等修本纪第五世宗世宗孝和庄宪皇帝讳阮小字乌云让国皇帝长子母柔贞皇后萧氏帝仪观丰伟内寛外严善骑射乐施予人望归之太宗爱之如子㑹同九年从伐晋大同元年二月封永康王四月丁丑太宗崩于栾城戊寅梓宫次镇阳即皇帝位于柩前甲申次定州命天徳硕格嘉哩等䕶梓宫先赴上京太后闻帝即位遣太弟鲁唿率兵拒之六月甲寅次南京五院额尔竒木安图详衮瑠格遣人驰报请为前锋至泰徳泉遇鲁唿军战败之上遣郎君勤徳等诣两军谕解秋闰七月次潢河太后鲁唿整兵拒于横渡相持数日用乌哲之谋各罢兵趍上京既而闻太后鲁唿复有异谋迁于祖州诛司徒华沙及春博里八月壬午朔尊母萧氏为皇太后以太后族拉珠萨哈廉为国舅帐立详衮以总焉以崇徳宫戸分赐翼戴功臣及北院大王斡南院大王吼各五十安圗楚补各百徳哷塔拉子孙先以非罪籍没者归之癸未始置北院枢宻使以安图为之九月壬子朔葬嗣圣皇帝于懐陵丁卯行柴册礼羣臣上尊号曰天授皇帝大赦改大同元年为天禄元年追谥皇考曰让国皇帝以安图主东丹国封明王察克为泰宁王瑠格为特哩衮高勲为南院枢宻使二年春正月天徳萧翰瑠格璸都等谋反诛天徳杖萧翰迁瑠格于邉罸璸都使哈噶斯国汉主刘知逺殂子承祐立夏四月庚辰朔南唐遣李朗王祚来慰且贺兼奉蜡丸书议攻汉秋七月壬申皇子贤生冬十月壬午南京留守魏王赵延夀薨以中台省右相徳哷为南京留守封燕王十一月驻跸彰武南三年春正月萧翰及公主额伯哩谋反翰伏诛额伯哩瘐死狱中庚申肆赦内外官各进一阶夏六月戊寅以敞史耶律古尔锦为北院大王己夘特哩衮托云封漆水郡王秋九月辛丑召羣臣议南伐冬十月遣诸将率兵攻下贝州高老镇徇地邺都南宫堂阳杀深州刺史史万山俘获甚衆四年春二月辛未泰宁王察克来朝留侍是月建政事省三月戊戌朔南唐遣赵延嗣张福等来贺南征捷秋九月乙丑朔如山西冬十月自将南伐攻下安平内丘束鹿等城大获而还是歳册皇后萧氏五年春正月癸亥朔如百泉湖汉郭威弑其主自立国号周遣朱宪来告即遣使致良马汉刘崇自立于太原二月周遣姚汉英华昭𦙍来以书辞抗礼留汉英等夏五月壬戌朔太子太傅赵莹薨辍朝一日命归葬于汴诏州县録事叅军主簿委政事省铨注六月辛夘朔刘崇为周所攻遣使称姪乞援且求封册即遣燕王徳哷枢宻使髙勲册为大汉神武皇帝南唐遣蒋洪来乞举兵应援是夏清暑百泉岭九月庚申朔自将南伐壬戌次归化州尚和山癸亥祭让国皇帝于行宫羣臣皆醉察克反帝遇弑年三十四应厯元年葬于显州西山陵曰显陵二年谥孝和皇帝庙号世宗统和二十六年七月加谥孝和庄宪皇帝赞曰世宗中才之主也入继大统曽未三年纳唐丸书即议南伐既乏持重宜乖周防葢有致祸之道矣然而孝友寛慈亦有君人之度焉未及师还变起沉湎岂不可哀也哉辽史巻五卷五考证辽史巻五考证天禄五年遣燕王徳哷枢宻使高勲册为大汉神武皇帝徳哷原本作牒䗶按资治通鑑十国春秋皆作述轧今从牒䗶译改辽史巻五考证辽史卷六钦定四库全书辽史卷六元中书右丞相总裁托克托等修本纪第六穆宗穆宗孝安敬正皇帝讳璟小字舒噜太宗皇帝长子母曰靖安皇后萧氏㑹同二年封夀安王天禄五年九月癸亥世宗遇害逆臣察克等伏诛丁夘即皇帝位羣臣上尊号曰天顺皇帝改元应厯戊辰如南京是月遣刘承训告哀于汉冬十一月汉周南唐各遣使来弔乙亥诏朝会依嗣圣皇帝故事用汉礼十二月甲辰汉遣使献弓矢鞍马壬子鐡骊布古徳皆来贡二年春正月戊午朔南唐遣使奉蜡丸书进犀兕甲万属壬戌太尉和尔郭勒济谋逆诛二月癸卯女直来贡三月癸亥南唐遣使奉蜡丸书丁夘复遣使来贡甲申以耶律塔拉为南院大王夏四月丙戌朔日有食之己亥鐡骊进鹰鹘五月丙辰朔视朝壬午南唐遣使来贡六月壬辰国舅政事令萧默赫特宣政殿学士李澣等谋南奔事觉诏暴其罪乙未祭天地壬寅汉为周所侵遣使求援命中台省右相高模翰赴之丁未命乳媪之兄赫噜世为阿克苏钖林额尔竒木秋七月乙亥政事令隆科林牙迪里侍中绅图郎君哈里等谋乱诛八月己丑默赫特隆科等伏诛杖李澣而释之九月甲寅朔云州进嘉禾四茎二穗戊午诏以先平察克日用白黒羊𤣥酒祭天歳以为常壬戌猎炭山祭天庚辰徳哷部来贡冬十月甲申朔汉遣使进葡萄酒甲午司徒隆科等献白雉戊申回鹘及哈噶斯皆遣使来贡十一月癸丑朔视朝己巳地震己夘日南至始用旧制行拜日礼朔州民进黒兎十二月癸未朔髙模翰及汉兵围晋州辛夘以生日饭僧释系囚甲辰猎于近郊祀天地辛亥明王安端薨三年春闰正月壬午朔汉以髙模翰却周军遣使来谢二月辛亥朔诏用嗣圣皇帝旧玺甲子太保迪里修易州城镇州以兵来挑战却之三月庚辰朔南唐遣使来贡因附书于汉诏达之庚寅如应州击鞠丁酉汉遣使进毬衣及马庚子观鱼于神徳湖夏四月庚申铁骊来贡五月壬寅汉遣使言石晋树先帝圣徳神功碑为周人所毁请再刻许之六月丁夘应天皇太后崩秋七月不视朝八月壬子以生日释囚己未汉遣使求援三河乌尔古吐蕃吐谷浑布古徳遣使来贡九月庚子汉遣使贡药冬十月己酉命太师唐古特治大行皇太后园陵鲁唿子完郎君扎干迪里谋反事觉辞逮太平王雅斯哈林牙华格郎君钖伦等皆执之十一月辛丑谥皇太后曰贞烈葬祖陵汉遣使来㑹冬驻驆奉圣州以南京水诏免今歳租四年春正月戊寅回鹘来贡己丑华格扎干等伏诛完及雅斯哈皆释之是月周主威殂养子晋王柴荣嗣立二月丙午朔周攻汉命政事令耶律达鲁援之丙辰汉遣使进茶药幸南京夏五月乙丑忻代二州叛汉遣南院大王塔拉助达鲁讨之丁酉塔拉败周将符彦卿扵忻口六月癸亥塔拉献所获秋七月乙酉汉民有为辽军误掠者遣使来请诏悉归之九月丙申汉为周人所侵遣使来告冬十一月彰国军节度使萧迪里太保许从赟奏忻代二州㨗十二月辛酉朔谒祖陵庚午汉遣使来贡是冬驻跸杏五年春正月辛未朔布古徳来贡二月庚子朔日有食之庚申汉遣使请上尊号不许壬戌如褭潭夏四月己酉周侵汉汉遣使求援癸丑命郎君萧哈里世为北府宰相秋九月庚辰汉主有疾遣使来告冬十月壬申女直来贡丁亥谒太宗庙庚寅南唐遣使来贡十一月乙未朔汉主崇殂子承钧遣使来告且求嗣立遣使弔祭遂封册之十二月乙丑朔谒太祖庙辛巳汉遣使来议军事六年夏五月丁酉谒懐陵六月甲子汉遣使来议军事秋七月不视朝九月戊午谒祖陵冬十一月壬寅布古徳来贡十二月己未朔谒太祖庙七年春正月庚子布古徳来贡二月辛酉南唐遣使奉蜡九书辛未驻驆潢河夏四月戊午朔还上京初女巫肖古上延年药方当用男子胆和之不数年杀人甚多至是觉其妄辛巳射杀之五月辛夘汉遣使来贡六月丙辰周遣使来聘南唐遣使来贡八月己未周遣使来聘是秋不聴政冬十月庚申猎于七鹰山十二月丁巳诏大臣曰有罪者法当刑朕或肆怒滥及无辜卿等切谏无或面従辛巳还上京八年春二月乙丑驻跸潢河夏四月甲寅南京留守萧思温攻下㳂边州县遣人劳之五月周陷束城县六月辛未萧思温请益兵乞驾幸燕秋七月猎于伊喇山迄于九月射鹿诸山不视朝冬十一月辛酉汉遣使来告周复来侵乙丑使再至十二月庚辰又至九年春正月戊辰驻跸潢河夏四月丙戌周来侵戊戌以南京留守萧思温为兵马都总管击之是月周㧞益津瓦桥淤口三闗五月乙巳朔陷瀛莫二州癸夘如南京辛未周兵退六月乙亥朔视朝戊寅复容城县庚申西幸如懐州是月周主荣殂子宗训立秋七月发南京军戍范阳冬十二月戊寅还上京庚辰王子迪里前宣徽使哈斯萧达尔罕等谋反事觉鞫之辛巳祀天地祖考告逆党事败丙申召羣臣议时政十年春正月周殿前都㸃检赵匡𦙍废周自立建国号宋夏五月乙巳谒懐陵壬子汉以潞州归附来告丙寅至自懐陵六月庚申汉以宋兵围石州来告遣大同军节度使阿拉率四部往援诏萧思温以三部兵助之秋七月己亥朔宋兵陷石州潞州复叛汉使来告辛酉政事令耶律夀逺太保绰卜鄂博等谋反伏诛以酒脯祀天地于黑山八月如秋山幸懐州庚午以镇茵石狻猊击杀近侍古哥冬十月丙子鲁唿子喜隐谋反辞连鲁唿下狱死十一月哈斯狱中上书陈便宜十一年春二月丙寅释喜隠辛亥司徒乌埒济子特尔格诬告其父谋反复诈乗传及杀行人以其父请杖而释之丙辰萧思温奏老人星见乞行赦宥闰月甲子如潢河夏四月癸巳朔日有食之是月射鹿不视朝五月乙亥司天王白李正等进厯六月甲午赦冬十一月嵗星犯月十二年春正月甲戌夜观灯二月己丑朔以御史大夫萧和斯为北院枢宻使赐对衣鞍马夏五月庚午以旱命左右以水相沃顷之果雨六月甲午祠木叶山及潢河秋如黒山赤山射鹿十三年春正月自丁巳昼夜酣饮者九日丙寅宋欲城益津闗命南京留守髙勲统军使崔延勲以兵扰之癸酉杀兽人哈里二月庚寅汉遣使来告欲巡邉徼乞张声援壬辰如潢河癸巳观羣臣射赐物有差乙巳老人星见三月癸丑朔杀鹿人黙尔吉枭其首以示掌鹿者夏四月壬寅猎于潢河五月壬戌乌梁海所进花鹿生麛六月癸未近侍伤獐杖杀之甲申杀獐人哈玛尔壬辰诏诸路录囚秋七月辛亥朔汉以宋侵来告乙丑荐时羞于庙八月甲申以生日纵五坊鹰鹘戊戌幸近山唿鹿射之旬有七日而后返九月庚戌朔以青牛白马祭天地饮于野次终夕乃罢辛亥以酒脯祭天地复终夜酣饮冬十月丙申汉以宋侵来告十一月庚午猎饮于虞人之家凡四日十二月戊子射野鹿赐虞人物有差庚寅杀彘人和卓辽史巻六卷六考证辽史巻六考证穆宗纪一应厯四年周攻汉命政事令耶律达鲁援之按资治通鑑称是年北汉入冦请兵于契丹契丹遣其武定节度使政事令杨衮将万余骑如晋阳据此则契丹所遣者杨衮而辽史则为耶律达鲁岂达鲁本是杨衮而获赐姓者耶九年夏四月周拔益津瓦桥淤口三关五月乙巳朔䧟瀛莫二州辛未周兵退按资治通鑑周世宗之拔三关得莫州在四月而瀛州之降乃在五月朔其退兵于五月壬子辽史记䧟瀛莫二州于五月朔辛未周兵即退俱有误辽史巻六考证辽史卷七钦定四库全书辽史卷七元中书右丞相总裁托克托等修本纪第七穆宗二十四年春正月戊寅朔奉安神纛戊戌汉以宋将来袭驰告二月壬子诏西南面招讨使塔拉进兵援汉癸亥如潢河戊辰支解鹿人摩多哈喇等七人于野封土识其地己巳如老林东泺壬申汉以败宋兵石州来告夏四月丁巳汉以击退宋军遣使来谢是月黄龙府甘露降五月射䑛鹻鹿于白鹰山至于浃旬六月丙午朔猎于玉山竟月忘返秋七月壬辰以酒脯祀黒山八月乙巳如硙子岭唿鹿射之获鹿四赐虞人纽欢等物有差丁未还宫戊申以生日値天赦不受贺曲赦京师囚乙卯录囚九月黄室韦叛冬十月丙午近侍乌尔古绰进石错赐白金二百五十两丙辰以掌鹿舒苏代斡里为扎萨克辖赐金带金盏银二百两所𨽻死罪以下専之十一月壬午日南至宴饮达旦自是昼寝夜饮杀近侍辖鲁于禁中十二月丙午以黑兎祭神乌尔古叛掠民财详衮僧隐与战败绩僧隐及伊实等死之十五年春正月己卯以枢密使伊勒希为行军都统虎军详衮齐苏为行军都监益以图鲁卜部军三百合兵讨之乌尔古额尔竒木子博勒岱独不叛诏褒之是月老人星见二月壬寅朔日有食之上东幸甲寅以获鸭除鹰坊刺靣腰斩之刑复其徭役是月乌尔古杀其长苏尔台以降复叛三月癸酉近侍栋尔进匕筯不时手刃刺之丁丑大黄室韦酋长伊聂济叛癸未五坊四十户叛入乌尔古癸巳虞人色勒廸侦鹅失期加炮烙铁梳之刑而死夏四月乙巳小黄室韦叛伊勒希齐苏等击之为室韦所败遣使诘之乙卯以托里代伊勒希为都统以农衮为监军率轻骑进讨仍令塔玛钖济尔持诏招谕五月壬申钖济尔奏谕之不从伊勒希以达林苏二羣牧兵追至柴河与战不利甲申库果济奏室韦长伊聂济亡入于徳哷六月辛亥伊楞古献良马赐银二千两以近侍唿喇先以闻赐银千两是月徳哷来降秋七月甲戌伊勒希奏乌尔古至河徳泺遣额尔竒木华喇伊勒希巴察实击之丁丑乌尔古掠上京北榆林峪遣林牙萧斡讨之庚辰伊勒希等与乌尔古战不利十月丁未察实与乌尔古战败之十二月甲辰以近侍喜格私归杀其妻丁未杀近侍苏噜克驻跸黑山平淀十六年春正月丁卯朔被酒不受贺甲申微行市中赐酒家银绢乙酉杀近侍白海及家仆衫福雅尔噶枢密使门吏隆科塔玛舒噜三月己巳东幸庚午获鸭甲申获鹅皆饮达旦五月甲申以嵗旱泛舟于池祷雨不雨舍舟立水中而祷俄顷乃雨六月丙申以白海死非其罪赐其家银绢秋七月壬午谕有司凡行幸之所必高立标识令民勿犯违以死论八月丁酉汉遣使贡金器铠甲閠月乙丑观野鹿入驯鹿羣立马饮至晡九月庚子重九宴饮夜以继日至壬子乃罢己未杀狼人纽斡哩十月庚辰汉主有母䘮遣使赙弔十二月甲子幸酒人伯勒格家复幸殿前都㸃检耶律伊勒哈第宴饮连日赐金盂细锦及孕马百匹左右授官者甚衆戊辰汉遣使来贡是冬驻跸黑山平淀十七年春正月庚寅朔林牙萧斡郎君耶律贤适讨乌尔古还帝执其手赐酒授贤适右皮室详衮伊勒希齐苏辖哩赐醨酒以辱之乙卯伊勒希巴古云献乌尔古俘二月甲子高勲奏宋将城益津闗请以偏师扰之上从之夏四月戊辰杀鹰人达鲁丙子射柳祈雨复以水沃羣臣五月辛卯杀鹿人扎喀壬辰北府宰相萧哈里薨辍朝罢重五宴六月己未支解雉人寿格宁古杀鹿人四十四人是夏驻跸褭潭秋八月辛酉生日以政事令安巴达病亟不受贺九月自丙戌朔猎于黒山赤山至于月终冬十月乙丑杀酒人索纽十一月辛卯杀近侍廷寿壬辰杀豕人额伯哩赫噜珠噜准讷哷库庚子司天台奏月当食不亏上以为祥欢饮达旦壬寅杀鹿人唐古直格萨喇十二月辛未手杀饔人哈里复脔之是冬驻跸黑河平淀十八年春正月乙酉朔宴于宫中不受贺己亥观灯于市以银百两市酒命羣臣亦市酒纵饮三夕二月乙卯幸五坊使钖沙哩家宴饮达旦三月甲申如潢河乙酉获鴐鹅祭天地造大酒器刻为鹿文名曰鹿甒贮酒以祭天庚戌杀鹘人唿图哩近侍华格及监囚哈里仍剉哈里之尸夏四月癸丑杀彘人察尔吉己巳诏左右从班有材器斡局者不次擢用老耄者增俸以休于家五月丁亥重五以被酒不受贺壬辰获鹅于硕格水野饮终夜丁酉与政事令萧巴雅尔南京留守高勲太师珠克刘承训等酣饮连日己亥杀鹿人佛徳埒克陶罕扎卜库舒古宁察布黙克特达勒逹六月丙辰杀彘人托诺己未为殿前都㸃检伊勒哈置神帐曲赦京畿囚甲戌特烈于鵰窠中得牝犬来进是夏清暑褭潭秋七月辛丑汉主承钧殂子继元立来告遣使弔祭九月戊子杀详衮巴兰伊喇罕都等四人己丑登小山祭天地戊戌知宋欲袭河东谕西南面都统南院大王特烈豫为之备己亥猎熊以唤鹿人铺姑并掖庭户赐伊勒哈甲辰以伊勒哈兼政事令仍以黒山东穆辰地数十里赐之以纽欢为近侍女直详衮嘉们为本部额尔竒木是秋猎于西京诸山冬十一月辛亥朔宋围太原诏特烈为兵马总管发诸道兵救之十一月癸卯冬至被酒不受贺十二月丁丑杀酒人塔喇噶是冬驻跸黑山东川十九年春正月己卯朔宴宫中不受贺己丑立春被酒命殿前都㸃检伊勒哈代行击土牛礼甲午与羣臣为叶格戏戊戌醉中骤加左右官乙巳诏太尉华格曰朕醉中处事有乖无得曲从酒解可覆奏自立春饮至月终不听政三月甲寅汉刘继元嗣立遣使乞封册辛酉遣韩知范册为皇帝癸亥杀前𨗳穆济伊喇剉其尸弃之甲子汉遣使进白麃己巳如怀州猎获熊欢饮方醉驰还行宫是夜近侍霄格盥人华格庖人钖衮等六人反帝遇弑年三十九庙号穆宗后附葬怀陵重熙二十一年谥曰孝安敬正皇帝赞曰穆宗在位十八年知女巫妖妄见诛谕臣下滥刑切諌非不明也而荒耽于酒畋猎无厌侦鹅失期加炮烙铁梳之刑获鸭甚欢除鹰坊刺面之令赏罚无章朝政不视而嗜杀不已变起肘腋宜哉辽史卷七卷七考证辽史巻七考证应厯十四年五月射鹿于白鹰山六月猎于玉山八月如硙子岭唿鹿射之按游幸表是年五月猎于玉山射鹿于白岭山六月射鹿于格徳泉今本纪猎玉山在六月而格徳泉射鹿在五月又以白岭山为白鹰山又唿鹿射之表在七月不言硙子岭而附缀赤山射鹿之后与本纪均互异考表与本纪往往不符其是非未可臆断并两存之后倣此应厯十五年三月五坊人四十戸叛入乌尔古四月小黄室韦叛六月徳哷勒来降七月乌尔古掠上京按部族表五坊人之叛在二月小黄室韦之叛徳哷勒之降及乌尔古掠上京等事较本纪所载均先一月应厯十九年三月遣韩知范册汉刘继元为皇帝按五代史作韩知璠辽史巻七考证辽史卷八钦定四库全书辽史巻八元中书右丞相总裁托克托等修本纪第八景宗一景宗孝成康靖皇帝讳贤字贤宁小字明扆世宗皇帝第二子母曰怀节皇后萧氏察克之乱帝甫四歳穆宗即位养永兴宫既长穆宗酗酒怠政帝一日与韩匡嗣语及时事耶律贤适止之帝悟不复言应厯十九年二月戊辰入见穆宗曰吾儿已成人可付以政己巳穆宗遇弑帝率飞龙使尼哩侍中萧思温南院枢密使髙勲率甲骑千人驰赴黎明至行在哭之恸羣臣劝进遂即皇帝位于柩前百官上尊号曰天赞皇帝大赦改元保宁以殿前都㸃检伊勒哈右皮室详衮萧乌埒济宿卫不严斩之三月丙戌入上京以萧思温为北院枢密使太平王雅斯哈亡入沙陀己丑伊勒希巴诺木欢以隂附雅斯哈伏诛癸巳雅斯哈入朝甲午以北院枢密使萧思温兼北府宰相己亥南院枢密使髙勲封秦王夏四月戊申朔进封太平王雅斯哈为齐王改封赵王喜隠为宋王封隆先为平王舒为呉王道隠为蜀王必舒为越王迪里为冀王完为卫王五月戊寅立贵妃萧氏为皇后丙申朔射栁祈雨有司请以帝生日为天清节从之壬寅汉遣李匡弼刘继文李元素来贺冬十月东幸褭潭十一月甲辰朔行柴册礼祠木叶山驻跸鹤谷乙巳萧思温封魏王北院大王乌哲加裕悦二年春正月丁未如潢河夏四月幸东京致奠于让国皇帝及世宗庙五月癸丑西幸乙夘次盘道岭盗杀北院枢密使萧思温六月还上京秋七月以右皮室详衮贤适为北院枢密使九月辛丑得国舅萧哈济及哈里杀萧思温状皆伏诛流其弟绅图于黄龙府十二月庚午汉遣使来贡三年春正月甲寅右伊勒希巴希逹遣人献徳哷勒俘诏赐有功将士庚申置登闻鼓院辛酉南京统军使韩匡美封邺王二月癸酉东幸壬午遣多和使尔斯兰回鹘己丑以青牛白马祭天地三月丁未以飞龙使尼哩为契丹行宫都部署夏四月丁夘世宗妃卓琳及普格厌魅赐死己夘祠木叶山行再生礼丙戌至自东幸戊子萧绅图伏诛六月丙子汉遣使问起居自是继月而至丁丑回鹘遣使来贡秋七月辛丑以北院枢密使贤适为西北路招讨使八月甲戌如秋山辛夘祭皇兄吼墓追册为皇太子谥庄圣九月乙巳赐传父侍中达里塔太保楚补太保丕勒保母霍实页页等户口牛羊有差又以濳邸给使者为塔玛部置官主之壬子幸归化州甲寅如南京冬十月己巳以黒白羊祀神癸未汉遣使来贡丙戌布古徳吐谷浑来贡十一月庚子胪朐河裕悦雅克尼尔率户四百五十来附乞𨽻宫籍诏留其户分𨽻敦睦积庆永兴三宫优赐遣之十二月癸酉以青牛白马祭天地己丑皇子隆绪生是冬驻跸金川四年春二月癸亥汉以皇子生遣使来贺闰月戊申齐王雅斯哈薨三月庚申朔追册为皇太叔夏四月庚寅朔追封萧思温为楚国王是夏驻跸冰井秋七月如云州丁丑布古徳来贡冬十月丁亥朔如南京十二月甲午诏内外官上封事五年春正月甲子特哩衮休格伐党项破之以俘获数来上汉遣使来贡庚午御五鳯楼观灯二月丁亥近侍萨喇勒误触神纛法论死杖释之壬辰越王必舒献党项俘获之数戊申以青牛白马祭天地辛亥幸新城三月乙夘朔复幸新城追封皇后祖瑚穆哩为韩王赠伯瑚噜古兼政事令宁古齐兼侍中夏四月丙申白气昼见五月癸亥裕悦乌哲薨辍朝三日辛未女直侵边杀都监达里塔伊喇鄂啰罗掠边民牛马己夘阿尔斯兰回鹘来贡六月庚寅女直宰相额尔奇木来朝丙申汉遣人以宋事来告秋七月庚辰以保大军节度使耶律钖尔丹为中台省左相是月驻跸燕子城九月壬子布古徳部长阿噜达兰来贡冬十月丁酉如南京十一月辛亥朔始获应厯逆党近侍霄格华格钖衮等诛之十二月戊戌汉将改元遣使禀命是月如归化州六年春正月癸未幸南京三月宋遣使请和以涿州刺史耶律昌珠加侍中与宋议和夏四月宋王喜隠坐谋反废秋七月丁未朔合门使卓库加检校太尉兼御史大夫男哈里以告喜隠事遥授陇州防御使庚申猎于平地松林冬十月乙亥朔还上京十二月戊子以沙门昭敏为三京诸道僧尼都总管加兼侍中七年春正月甲戌朔宋遣使来贺壬寅望祠木叶山二月癸亥汉鴈门节度使刘继文来朝贡方物丙寅以青牛白马祭天地三月壬午耶律苏色等献党项俘分赐羣臣夏四月遣郎君舒苏使宋己酉祠木叶山辛亥射栁祈雨如频跸淀清暑五月丙戌祭神姑秋七月黄龙府卫将雅木丕勒杀都监张琚以叛遣敞史耶律噶勒毕讨之九月败雅木丕勒于治河遣其弟安圗追之雅木丕勒走保乌舍城安图乃还以余党千余户城通州是秋至自频跸淀冬十月钓鱼土河八年春正月癸酉宋遣使来聘二月壬寅谕史馆学士书皇后言亦称朕暨予着为定式三月辛未遣五史亷问四方鳏寡孤独及贫乏失职者赈之夏六月以西南面招讨使耶律色珍为北院大王秋七月丙寅朔宁王扎穆妻安扎伏诛扎穆髙勲等除名辛未宋遣使来贺天清节八月癸夘汉遣使言天清节设无遮㑹饭僧祝釐丁未如秋山己酉汉以宋事来告是月女直侵贵徳州东境九月己巳谒怀陵辛未东京统军使察喇详衮古奏女直袭归州五寨剽掠而去乙亥布古徳来贡壬午汉为宋人所侵遣使求援命南府宰相耶律沙冀王迪里赴之戊子汉以宋师压境遣驸马都尉卢俊来告冬十月辛丑汉以辽师退宋军来谢十一月丙子宋主匡𦙍殂其弟炅自立遣使来告辛夘遣郎君旺禄塔玛讷黙库等使宋弔慰十二月壬寅遣萧哲库马哲贺宋即位丁未汉以宋军复至掠其军储来告且乞赐粮为助戊午诏南京复礼部贡院是月哈噶斯国遣使来贡辽史巻八卷八考证辽史巻八考证景宗小字明扆按契丹志作明计以音近而譌也保宁元年斩殿前都㸃检耶律伊勒哈按伊勒哈原文夷腊葛此又讹夷腊即系一人今併改保宁六年三月宋遣使请和遣耶律昌珠与宋议和按职官分纪开寳七年契丹涿州刺史耶律琮以书遗雄州孙全兴愿讲好于朝廷八年契丹遣克实克舒苏来聘自是乃通使矣与纪异又辽书昌珠而宋书琮其名亦互异辽史巻八考证辽史卷九钦定四库全书辽史巻九元中书右丞相总裁托克托等修本纪第九景宗二九年春正月丙寅女直遣使来贡二月庚子宋遣使致其先帝遗物甲寅以青牛白马祭天地三月癸亥耶律沙迪里献援汉之役所获宋俘戊辰诏以粟二十万斛助汉五月庚午汉遣使来谢且以宋事来告己丑女直二十一人请宰相额尔奇木之职以次授之六月丙辰以宋王喜隠为西南面招讨使秋七月庚申朔回鹘遣使来贡甲子宋遣使来聘壬申汉以宋侵来告丙子遣使助汉战马八月汉遣使进葡萄酒冬十月甲子耶律沙以党项降酋克酬摩约来见赐诏抚谕丁夘以克酬为司徒摩约为太保各赐物遣之壬申女直遣使来贡乙酉汉复遣使以宋事来告十一月丁亥朔司天奏日当食不亏戊戌吐谷浑叛入太原者四百余户索而还之癸夘祠木叶山乙巳遣太保塔喇噶等使宋乙夘汉复遣使以宋事来告十二月戊辰猎于近郊以所获祭天十年春正月癸丑如长泺二月庚午阿尔斯兰回鹘来贡三月庚寅祭显陵夏四月丁夘西幸己巳女直部来贡五月癸夘赐女哩死遣人诛髙勲等六月己未驻跸㳂栁湖秋七月庚戌享太祖庙九月癸未平王隆先子辰格谋害其父车裂以徇是冬驻跸金川干亨元年春正月乙酉遣塔玛长夀使宋问兴师伐刘继元之故丙申长夀还言河东逆命所当问罪若北朝不援和约如旧不然则战二月丁夘汉以宋兵压境遣使乞援诏南府宰相耶律沙为都统冀王迪里为监军赴之又命南院大王色珍以所部从枢密副使穆济督之三月辛巳苏色遣人以别部华格等降纳之丙戌汉遣使谢抚谕军民诏北院大王希达伊实王萨哈勒以兵戍燕己丑汉复告宋兵入境诏左千牛卫大将军韩侼大同军节度使耶律善补以本路兵南援辛夘女直遣使来贡丁酉耶律沙等与宋战于白马岭不利冀王迪里及图鲁卜部节度使都敏黄皮室详衮唐古皆死之士卒死伤甚衆夏四月辛亥汉以行军事宜来奏卢俊自代州告急辛酉徳哷来贡五月己夘宋兵至河东汉与战不利刘继文卢俊来奔六月刘继元降宋汉亡甲子封刘继文为彭城郡王卢俊同政事门下平章事宋主来侵丁夘北院大王希达统军使萧托果伊实王萨哈勒迎战于沙河失利己巳宋主围南京丁丑诏谕耶律沙及希达托果等军中事宜秋七月癸未沙等及宋兵战于髙梁河少却休格色珍横击大败之宋主仅以身免至涿州窃乗驴车遁去甲申击宋余军所杀甚衆获兵仗噐甲符印粮馈货币不可胜计辛丑耶律沙遣人上俘获以权知南京留守事韩徳让权南京马步军都指挥使耶律学古知三司事刘𢎞皆能安人心捍城池赐诏褒奖八月壬子准布特哩衮吓噜额尔奇木阿尔图来朝乙丑耶律沙等献俘丙寅以白马之役责沙穆济复以走宋主功释之希达遇敌而退以剑背击之萨哈勒虽却部伍不乱宥之冀王迪里麾下先遁者斩之杖都监以下壬申宴沙穆济等将校赐物有差九月己夘燕王韩匡嗣为都统南府宰相耶律沙为监军特哩衮休格南院大王色珍权奚王穆济各率所部兵南伐仍命大同军节度使善补领山西兵分道以进冬十月乙丑韩匡嗣与宋兵战于满城败绩辛未太保舒苏与宋兵战于火山败之乙亥诏数韩匡嗣五罪赦之十一月戊寅宴赏休格及有功将校乙未南院枢密使兼政事令郭袭上书諌畋猎嘉纳之辛丑冬至赦改元干亨十二月乙夘燕王韩匡嗣遥授晋昌军节度使降封秦王壬戌蜀王道隠南京留守徙王荆是冬驻跸南京二年春正月丙子朔封皇子隆绪为梁王隆庆为恒王丁亥特哩衮休格为北院大王前枢密使贤适封西平郡王二月戊辰如清河三月丁亥西南面招讨副使耶律旺禄太尉华格遣人献党项俘闰月庚午有鸨飞止御帐获以祭天夏四月庚辰祈雨戊子清暑燕子城五月雷火干陵松六月己亥喜隠复谋反囚于祖州秋七月戊午旺禄等献党项俘八月戊戌东幸冬十月辛未朔命巫者祠天地及兵神辛巳将南伐祭旗鼓癸未次南京丁亥获敌人射鬼箭庚寅次固安以青牛白马祭天地己亥围瓦桥闗十一月庚子朔宋兵夜袭营图鲁卜部节度使萧干及四捷军详衮耶律赫徳战却之壬寅休格败宋兵于瓦桥东守将张师引兵出战休格奋击败之戊申宋兵阵于水南休格涉水击破之追至莫州杀伤甚衆己酉宋兵复来击之殆尽丙辰班师乙丑还次南京十二月庚午朔休格拜裕悦大飨军士三年春二月丙子东幸己丑复幸南京三月乙夘皇子罕巴卒辛酉塟潢土二河之间置永州以秦王韩匡嗣为西南面招讨使五月丙午上京汉军乱刼立喜隠不克立其子留礼夀上京留守楚实勒擒之秋七月甲子诛留礼夀冬十月如富瑚坡十一月辛亥加楚实勒同政事门下平章事是月以南院枢密使郭袭为武定军节度使十二月以辽兴军节度使韩徳让为南院枢密使四年春正月己亥如华林天柱三月乙未清明与诸王大臣较射宴饮夏四月自将南伐至满城战不利守太尉奚斡里中流矢死统军使善补为伏兵所围枢密使色珍救免诏以失备杖之五月班师清暑燕子城秋七月壬辰遣使赐喜隠死八月如西京九月庚子幸云州甲辰猎于尚和山帝不豫壬子次焦山崩于行在年三十五在位十四年遗诏梁王隆绪嗣位军国大事听皇后命统和元年正月壬戌上尊谥孝成皇帝庙号景宗重熙二十一年加谥孝成康靖皇帝赞曰辽兴六十余年神册㑹同之间日不暇给天禄应厯之君不令其终保宁而来人人望治以景宗之资任人不疑信赏必罚若可与有为也而竭国之力以助河东破军杀将无救灭亡虽一取偿于宋得不偿失知匡嗣之罪数而不罚善郭袭之諌纳而不用沙门昭敏以左道乱徳宠以侍中不亦惑乎辽史巻九卷九考证辽史巻九考证保宁九年七月宋遣使来聘按续通鑑纲目契丹遣耶律敞如宋㑹塟宋遣辛仲甫报之考契丹国志敞官鸿胪少卿辽史不书㑹塟之使又续资治通鑑长编宋史起居舍人辛仲甫如契丹右赞善大夫穆波副之又契丹志帝欲留仲甫仲甫不可厚礼遣还此失载宋史姓名干亨元年十月韩匡嗣与宋兵战于满城败绩按契丹志秋九月攻镇州为宋赵延进所败考之李焘长编此即满城之战亦作九月俱与此异景宗在位十四年按原本讹十三年今改辽史巻九考证辽史卷十钦定四库全书辽史卷十元中书右丞相总裁托克托等修本纪第十圣宗一圣宗文武大孝宣皇帝讳隆绪小字文殊努景宗皇帝长子母曰睿智皇后萧氏帝幼喜书翰十嵗能诗既长精射法晓音律好绘畵干亨二年封梁王四年九月壬子景宗崩癸丑即皇帝位于柩前时年十二皇后奉遗诏摄政诏谕诸道冬十月己未朔帝始临朝辛酉羣臣上尊号曰昭圣皇帝尊皇后为皇太后大赦以南院大王巴古济总领山西诸州事北院大王裕悦休格为南面行军都统奚王和硕鼐副之同政事门下平章事萧道宁领本部军驻南京乙丑如显州十一月甲午置干州十二月戊午耶律苏色讨凖布辛酉南京留守荆王道隐奏宋遣使献犀带请和诏以无书却之甲子达尔罕纳旺舒克醉言宫掖事法当杖释之辛未南面招讨使秦王韩匡嗣薨癸酉奉大行皇帝梓宫于菆涂殿庚辰省置中台省官统和元年春正月戊午朔以大行在殡不受朝乙丑奉遗诏召先帝庶兄扎穆于菆涂殿前复封宁王加宰相室昉宣徽使布琳等恩丙寅荆王道隐有疾诏遣使存问是日皇太后幸其邸视疾戊辰以威乌库哩部节度使耶律章乌克同政事门下平章事甲戌荆王道隐薨辍朝三日追封晋王遣使抚慰其家丙子以裕悦休格为南京留守仍赐南面行营总管印绶总边事渤海塔玛嘉哩以受先帝厚思乞殉𦵏诏不许赐物以旌之戊寅遣使赐裕悦休格及奚王筹宁统军使佛德等汤药命根敦持送休格下车牓以谕燕民辛巳苏色献准布俘壬午涿荆刺史安吉奏宋筑城河北诏留守裕悦休格挠之勿令就功赵妃及公主和克丹奚王筹宁宰相安宁北大王普努宁特哩衮库哩吴王舒宁王扎穆撗帐国舅契丹汉官等并进助山陵费癸未齐国公主率内外命妇进物如之甲申西南面招讨使韩德威奏党项十五部侵边以兵击破之乙酉以苏色破准布下诏褒美仍谕与达罕讨党项诸部丁亥枢密使兼政事令室昉以年老请解兼职诏不允二月戊子朔禁所在官吏军民不得无故聚衆私语及冒禁夜行违者坐之己丑南京奏闻宋多聚粮边境及宋主将如台山诏休格严为之备甲午𦵏景宗皇帝于干陵以近幸朗掌饮伶人塔鲁为殉上与皇太后因为书附上大行丙申皇太后诣陵置奠命绘近臣于御容殿赐山陵工人物有差庚子以先帝遗物赐皇族及近臣辛丑南京统军使耶律善补奏宋边七十余村来附诏抚存之乙巳以御容殿为玉殿酒谷为圣谷苏色奏讨党项捷遣使慰劳戊申以特哩衮华格为北院大王解领为南府宰相辛亥幸圣山遂谒三陵甲寅以皇女长寿公主下嫁国舅宰相萧婆项之子吴留三月戊午天徳军节度使推勒父子战殁以其弟聂哷袭爵己未次独山遣使赏西南面有功将士辛酉以大父帐太尉耶律赫勒讷为特哩衮甲子驻跸辽河之平淀辛巳以国舅同平章事萧道宁为辽兴军节度使仍赐号忠亮佐理功臣壬午以青牛白马祭天地夏四月丙戌朔幸东京以枢宻副使耶律穆济兼侍中为东京留守庚寅谒太祖庙癸巳诏赐物命妇寡居者丙申南幸辛丑谒三陵以东京所进物分赐陵寝官吏复诏赐西南路招讨使达罕劒不用命者得专杀壬寅致享于凝神殿癸卯谒干陵乙巳遣人以酒脯祭平章耶律哈雅墓庚戌幸夫人乌库哩第谒太祖御容礼毕幸公主和克丹第饮赐与甚厚壬子大臣以太后预政宜有尊号请下有司详定册礼诏枢密院谕沿边节将至行礼日止遣子弟奉表称贺恐失边备枢密请诏北府司徒佛德译南京所进律文从之遂如徽州以耶律庆朗为信州节度使五月丙辰朔国舅政事门下平章事萧道宁以皇太后庆寿请归父母家行礼而齐国公主及命妇羣臣各进物设宴赐国舅帐耆年物有差壬戌西南路招讨请益兵讨西突厥诸部诏北王府耶律普努宁以达巴德哷二部兵赴之癸亥以裕悦休格在南院过用吏人诏南大王毋相循袭庚午耶律善补招亡入宋者得千余户归国诏令抚慰辛未次永州祭王子药师努墓乙亥诏近臣议皇太后上尊号册礼枢密使韩德度以后汉太后临朝故事草定上之丙子以青牛白马祭天地戊寅幸木叶山西南路招讨使达罕奏近遣伊喇伯勒格谕党项诸部来者甚衆下诏褒美六月乙酉朔诏有司册皇太后日给三品以土法服三品以下用大射柳之服西南路招讨使奏党项酋长执额尔竒木子乌延等内附诏抚纳之仍察其诚伪谨边备丙戌还上京己丑有司奏同政事门下平章事驸马都尉卢俊与公主不恊诏离之遂出俊为兴国军节度使辛卯有事于太庙甲午上率羣臣上皇太后尊号曰承天皇太后羣臣上皇帝尊号曰天辅皇帝大赦改元统和丁未覃恩中外文武官各进爵一级以枢密副使耶律色珍守司徒秋七月甲寅朔皇太后聴政乙卯上亲录囚王子司徒隆科坐称疾不赴山陵笞二十辛酉行再生礼癸酉临潢尹诺观进饮馔上与诸王分朋击鞠丙子韩徳威遣详衮哈尔玛上破党项俘获以额尔竒木之子来献辛巳赏西南面有功将士八月戊子上西巡己丑谒祖陵辛卯皇太后祭楚国王萧思温墓癸巳上与皇太后谒懐陵遂幸怀州甲午上与色珍于太后前易弓矢鞍马约以为友己亥猎赤山遣使荐熊肪鹿脯于干陵之凝神殿以政事令孙桢无子诏国舅小翁帐郎君托卜威为后乙巳诏裕悦休格提㸃元城壬子韩德威表请伐党项之复叛者诏许之仍发别部兵数千以助之九月癸丑朔以东京平州旱蝗诏赈之乙卯谒永兴长宁敦睦三宫丙辰南京留守奏秋霖害稼请权停闗征以通山西籴易从之庚申谒宣简皇帝庙辛酉幸祖州谒祖陵壬戌还上京辛未有司请以帝生日为千龄节从之皇太后言故裕悦乌哲有傅𨗳功宜录其子孙遂命其子巴延为林牙丙子如老翁川冬十月癸未朔司天奏老人星见戊子以公主淑格下嫁国舅详衮珠克癸巳苏色奏德哷部及叛畨来降悉复故地乙未以燕京留守裕悦休格言毎嵗诸节度使贡献如契丹官例止进鞍马从之丁酉以吴王舒为上京留守行临潢尹事上将征高丽亲閲东京留守耶律穆济所总兵马丙午命宣徽使兼侍中布琳林牙克特等将兵东讨赐旗鼓及银符十一月壬子朔观渔塔玛泺癸丑应州奏获宋谍者言宋除道五台山将入灵丘界诏谍者及居停人并磔于市庚辰上与皇太后祭干陵下诏谕三京左右相左右平章事副留守判官诸道节度使判官诸军事判官录事参军等当执公方毋得阿顺诸县令佐如遇州官及朝使非理征求毋或畏徇恒加采聴以为殿最民间有父母在别籍异居者聴邻里觉察坐之有孝于父母三世同居者旌其门闾十二月壬午朔谒凝神殿遣使分祭诸陵赐守殿官属酒是日幸显州丁亥以显州嵗贡绫锦分赐左右甲午东幸己亥皇太后观渔于玉盆湾辛丑观渔于濬渊甲辰勅诸刑辟己结正决遣而有寃者聴诣台诉是夕然万鱼灯于双溪戊申千龄节祭日月礼毕百僚称贺二年春正月甲子如长泺二月癸巳国舅帐彰德军节度使萧达林来朝甲午赐将军耶律德布春衣束带丙申东路行军宣徽使萧布琳奏讨女直捷遣使执手奖谕庚子朝皇太后太后因从观猎于饶乐川乙巳五国威伊济节度使耶律威乌克以所辖诸部难治乞赐诏给劔便宜行事从之丙午上与诸王大臣较射丁未韩德威以征党项囬遂袭河东献所俘赐诏褒美三月乙卯华喇部请今后详衮止从本部选授为宜上曰诸部官惟在得人岂得定以所部为限不允赠故同平章事赵延煦兼侍中夏四月丁亥以宣徽使同平章事萧布琳都监萧勤德献征女直捷授布琳兼政事令勤德神武卫大将军各赐金器诸物庚寅皇太后临决滞狱辛卯祭风伯壬辰以宣徽南院使刘承规为承徳军节度使崇德宫都部署保义军节度使张德筠为宣徽北院使五月乙卯祠木叶山丁丑驻跸沿柳湖六月己卯朔皇太后决狱至月终秋七月癸丑皇太后行再生礼八月辛卯东京留守兼侍中耶律穆济奉女直珠卜竒萨里等八族乞举衆内附诏纳之九月戊申朔驻跸土河辛未以景宗忌日诏诸道京镇遣官行香饭僧冬十月丁丑朔以归化州刺史耶律布琳为彰德军节度使右武卫大将军韩倬为彰德军节度使兼侍卫亲军兵马都指挥使十一月壬子以枢密直学士兼给事中郑嘏为儒州刺史是月苏色等讨准布杀其酋长达尔罕十二月辛丑以翰林学士承㫖马得臣为宣政殿学士耶律佛德南京统军使耶律瑶昇大内特哩衮大仁靖东京中台省右平章事三年春正月丙午朔如长泺丁巳以翰林学士邢抱朴为尚书礼部侍郎知制诰左拾遗知制诰刘景吏部郎中知制诰牛藏用并政事舍人二月丙子朔以牛藏用知枢密直学士三月乙巳朔枢密奏契丹诸役户多困乏请以富戸代之上因閲诸部籍以纳喇威二部戸少而役重并量免之夏四月乙亥朔祠木叶山壬午以凤州刺史赵匡符为保静军节度使癸未以左监门卫大将军王庭朂为奉先军节度使彰武军节度使韩德凝为崇义军节度使五月壬子还上京癸酉以国舅萧道宁同平章事知沈州军州事六月甲戌如栢坡皇太后亲决滞狱乙亥以归义军节度使王希严为兴国军节度使秋七月甲辰朔诏诸道缮甲兵以备东征高丽甲寅东幸甲子遣郎君巴宁赐秦王韩匡嗣𦵏物丙寅驻跸土河以暴涨命造船桥明日乘步辇出聴政老人星见丁卯遣使閲东京诸军兵器及东征道路以平章事萧道宁为昭德军节度使武定军节度使守司空兼政事令郭袭为天平军节度使大同军节度使守太子太师兼政事令刘延构为义成军节度使赠尚父秦王韩匡嗣尚书令八月癸酉朔以辽泽沮洳罢征高丽命枢密使耶律色珍为都统驸马都尉萧恳德为监军以兵讨女直丁丑次稾城庚辰至显州谒凝神殿辛巳幸干州观新宫癸未谒干陵甲申命南北面臣僚分巡山陵林木及令干显二州上所部里社之数丙戌北皮室详衮进勇敢士七人戊子故南院大王钖喇伊啰斡妻萧氏奏夫死不能𦵏诏有司助之庚寅东征都统所奏路尚陷泞未可进讨诏候泽涸深入癸巳皇太后谒显陵庚子谒干陵辛丑西幸闰九月癸酉命邢抱朴勾检显陵丙子行次海上庚辰重九骆駞山登高赐羣臣菊花酒辛巳诏谕东征将帅乘水涸进讨丙申女直宰相哲伯埒来贡戊戌驻跸东古山己亥苏色奏珠巴克诸部至近淀额尔竒木伊楞古请俘掠上曰诸部于国无恶何故俘掠徒生事耳不允冬十一月甲戌诏吴王舒领秦王韩匡嗣𦵏祭事丁丑诏以东北路兵马监军妻布达拉存抚边民戊寅赐公主和克丹𦵏夫金帛工匠辛卯以韩德让兼政事令癸巳禁行在市易布帛不中尺度者丙申东征女直都统萧达林菩萨努以行军所经地里物产来上辽史卷十卷十考证辽史巻十考证圣宗即位之十二月戊午按厯象志朔考是年十二月戊午系朔日统和元年二月以特哩衮华格为北院大王按华格传华格以平宋功迁北院大王事在统和四年统和元年四月幸公主和克丹第按和克丹原文胡骨典公主表作和骨典此处又讹胡克典今併改统和元年六月大赦改元统和按续通鑑改元统和复国号大契丹纪不书复国号事统和二年二月彰德军节度使萧达林来朝按达林原文挞凛又作闼覧本纪统和七年以前俱作闼覧十二年以后俱作挞凛实系一人考本传作挞凛今画一改统和二年四月宣徽使同平章事萧布琳献女直捷按布琳姓萧氏原文作普领又作蒲宁又作普宁至此处并讹其姓为耶律遂与北院大王耶律普努宁原文普奴宁又作蒲奴宁者相混二人史皆无传均见于圣宗本纪布琳自统和元年正月初见为宣徽使至七年四月率兵备宋凡十见其官始终以宣徽使称普努宁自统和元年正月至四年十二月本纪凡八见其官始终以北院大王称今并分别改正惟二年十月以归化州刺史耶律普宁为彰德军节度使又别是一人今仍原文统和二年六月己卯朔按宋史是年六月庚辰朔统和二年十一月壬子按原本壬子上衍冬字上文已于十月标明今删统和二年十二月耶律瑶昇大内特哩衮按瑶昇即耶律善补之字见本传统和三年八月驸马都尉萧恒德为监军按萧恒德统和元年尚越国公主原本讹恒德为恳德今改统和三年闰九月驻跸东古山按游幸表作东右山辽史巻十考证辽史卷十一钦定四库全书辽史巻十一元中书右丞相总裁托克托等修本纪第十一圣宗二四年春正月甲戌观渔土河林牙耶律穆尔古彰徳军节度使萧达林上东征俘获赐诏奖谕丙子枢密使耶律色珍林牙勤徳等上讨女直所获生口十余万马二十余万及诸物己夘朝皇太后决滞讼壬午枢密使色珍林牙勤徳穆尔古节度使达林统军使硕罗侍中穆济奚王府监军迪里与安吉等克女直还军遣近侍尼勒坚诏旌其功仍执手抚谕赐酒果劳之甲午幸长泺二月壬寅以四番都统军李继忠为检校司徒上柱国癸夘西夏李继迁叛宋来降以为定难军节度使银夏绥宥等州观察处置等使特进检校太师都督夏州诸军事西番酋帅斡尼竒伊为保大军节度使鄜坊等州观察处置等使甲寅耶律色珍萧达林穆尔古等族帅来朝行饮至礼赏有差丙寅行次组斡哩井三月甲戌裕悦休格奏宋遣曹彬崔彦进米信由雄州道田重进飞狐道潘美杨继业鴈门道来侵岐沟涿州固安新城皆䧟诏宣徽使布琳驰赴燕南与休格议军事分遣使者徴诸部兵益休格以击之复遣东京留守耶律穆济以大军继进赐劒专杀乙亥以亲征告陵庙山川丙子统军使耶律佛徳败宋军于固安休格絶其粮饷擒将吏获马牛器仗甚衆庚辰寰州刺史赵彦章以城叛附于宋辛巳宋兵入涿州义顺军节度副使赵希赞以朔州叛附于宋时上与皇太后驻兵駞罗口诏趣东征兵马以为应援壬午诏林牙勤徳以兵守平州之海㟁以备宋仍报平州节度使特哩衮若勤徳未至遣人趣行马乏则括民马铠甲阙则取于显州之甲坊癸未辽军与宋田重进战于飞狐不利冀州防御使大鹏翼康州刺史马赟马军指挥使何万通陷焉丁亥以北院枢宻使耶律色珍为山西兵马都统以北院宣徽使布琳为南征都统以副裕悦休格彰国军节度使艾正观察判官宋雄以应州叛附于宋庚寅遣飞龙使雅噜文班吏雅图噶閲马以给先发诸军诏驸马都尉萧继逺领之辛夘武定军马步军都指挥使郢州防御使吕行徳副都指挥使张继从马军都指挥使刘知进等以飞狐叛附于宋癸巳赐林牙穆尔古旗鼓四劔一率禁军之骁鋭者南助休格丙申步军都指挥使穆超以灵丘叛附于宋诏遣使赐枢宻使色珍宻㫖及彰国军节度使双寛印趣征讨夏四月己亥朔次南京北郊庚子特哩衮瑶昇西南面招讨使韩徳威以捷报辛丑宋潘美陷云州壬寅遣穆济穆尔古勤徳等领偏师以助休格仍赐旗鼔双寛印抚谕将校癸夘休格复以捷报上以酒脯祭天地率羣臣贺于皇太后诏勤徳还军丙午佛徳上所获铠仗数戊申监军宣徽使布琳奏敌军引退而奚王筹宁北大王普努宁统军使佛徳等以兵追蹑皆胜之遣敞史勤徳持诏褒美及诏侍中穆济统诸军赴行在所本布部节度使和勒敦黄皮室详衮嘉哩等各上所获兵甲又诏两部突骑赴蔚州以助达林横帐郎君老君努率诸郎君巡徼居庸之北将军华格统平州兵马横帐郎君努克为黄皮室都监郎君伊里为北府都监各以步兵赴蔚州以助色珍庚戌以色珍为诸路兵马都统达林兵马副部署托色都监以代善补韩徳威癸丑以艾正赵希赞及应州朔州节度副使奚军小校阿尔嘉渤海小校果哈等叛入于宋籍其家属分赐有功将校宋将曹彬米信北渡拒马河与裕悦休格对垒挑战南北列营长六七里时上次涿州东五十里甲寅诏裕悦休格奚王筹宁宣徽使布琳南北二王等严备水道无使敌兵得潜至涿州乙夘休格等败宋军献所获器甲货财赐诏褒美蔚州左右都押衙李存璋许彦钦等杀节度使萧卓琳执监城使铜州节度使耿绍忠以城叛附于宋丙辰复涿州告天地戊午上次沙沽河之北淀召林牙勤徳议军事诸将校各以所俘获来上奚王筹宁南北二王率所部将校来朝以近侍纳穆尔所进自落鸨祭天地己未休格布琳来朝诏三司给军前夏衣布庚申上朝皇太后辛酉大军次固安壬戌围固安城统军使佛徳先登城遂破大纵俘获居民先被俘者命以官物赎之甲子赏攻城将士有差五月庚午辽师与曹彬米信战于岐沟关大败之追至拒马河溺死者不可胜纪余衆奔髙阳又为辽师冲击死者数万弃戈甲若丘陵輓漕数万人匿岐沟空城中围之壬申以皇太后生辰纵还癸酉班师还次新城休格布琳奏宋兵奔逃者皆杀之甲戌以军捷遣使分谕诸路京镇丁丑诏诸将校论功行赏无有不实己夘次固安南以青牛白马祭天地庚申以所俘宋人射鬼箭诏遣详衮巴雅尔率𢎞义官兵南北皮室郎君伊喇四军赴应朔二州界与特哩衮瑶昇招讨韩徳威同御宋兵在山西之未退者辛巳以瑶昇军赴山西壬午还次南京癸未休格筹宁普努宁进俘获色珍遣判官博诺奏复蔚州斩首二万余级乘胜攻下灵丘飞狐赐博诺酒及银器丙戌御元和殿大宴从军将校封休格为宋国王加布琳筹宁普努宁及诸有功将校爵赏有差丁亥发南京诏休格备器甲储粟待秋大举南征戊子色珍奏宋军复围蔚州击破之诏以兵授瑶昇韩徳威等壬辰以宋兵至平州瑶昇韩徳威不尽追杀降诏诘责仍谕据城未降者必尽掩杀无使遁逃癸巳以军前降卒分赐扈从乙未赏佛徳诸将校士卒六月戊戌朔诏韩徳威赴阙加统军使佛徳检校太师甲辰诏南京留守休格遣礮手西助色珍乙巳伊勒希巴珠勒唿部送辎重行宫暑行日五十里人马疲乏遣使譲之丁未度居庸闗壬子南京留守奏百姓嵗输三司盐铁钱折绢不如直诏增之甲寅色珍奏复寰州乙夘皇太妃诸王公主迎上岭表设御幄道傍置景宗御容率从臣进酒陈俘获于前遂大宴戊午幸凉陉以所俘分赐皇族及乳母已未闻所遣宣谕回鹘克哷克国都抡雅里等为珠巴克邀留诏苏色赐珠巴克货币谕以朝廷来逺之意使者由是乃得行癸亥以节度使韩布格翰林学士邢抱扑等充云州宣谕招抚使丙寅以太尉旺布所俘生口分赐赵妃及裕悦约尼伊啰斡秋七月丙子枢宻使色珍遣侍御讷哷岱噶楚噶奏复朔州擒宋将杨继业及上所获将校印绶诰勅赐讷哷岱等酒器银器辛巳以捷告天地以宋归命者二百四十人分赐从臣又以杀敌多诏上京开龙寺建佛事一月饭僧万人辛夘色珍奏大军至蔚州营于州左得谍报敌兵且至乃设伏以待敌至纵兵逆击追奔逐北至飞狐口遂乘胜鼓行而西入寰州杀守城吏卒千余人宋将杨继业初以骁勇自负号杨无敌北据云朔数州至是引兵南出朔州三十里至狼牙村恶其名不进左右固请乃行遇色珍伏四起中流矢堕马被擒疮发不食三日死遂函其首以献诏详衮萨木实传其首裕悦休格以示诸军仍以朔州之捷宣谕南京平州将吏自是宋守云应诸州者闻继业死皆弃城遁八月丁酉置钖林塔拉官六员领裕库哷女直徳里元等诸部人之隶宫籍者以北大王普努宁为山后五州都管乙巳韩徳譲奏宋兵所掠州郡其逃民禾稼宜募人收获以其半给收者从之乙夘色珍还自军献俘己未用室昉韩徳譲言复山西今年租赋诏第山西诸将校功过而赏罸之伊实帐宰相安宁功过相当追告身一通迪锦部节度使佛努笞五十特哩衮瑶昇伊喇唿哩朔州节度使慎思应州节度使库济云州节度使华格军校李元迪蔚州节度使佛哩都监崔其刘继琛皆以闻敌逃遁夺官伯埒仍配隶本贯领国舅军旺禄笞五十壬戌以色珍所部将校前破女直后有宋捷第功加赏癸亥加色珍守太保九月丙寅朔皇太妃以上纳后进衣物駞马以助㑹亲颁赐甲戌次黑河以重九登髙于髙水南阜祭天赐从臣命妇菊花酒丁丑次河阳北戊寅内外命妇进㑹亲礼物辛巳纳皇后萧氏丙戌次儒州以大军将南征诏遣皮室详衮持迪郎君伊喇先赴本军缮甲兵己丑召北大王普努宁赴行在所甲午皇太后行再生礼冬十月丙申朔党项准布遣使来贵丁酉皇太后复行再生礼为帝祭神祈福己亥以伊实王帐郎君乌里为御史大夫政事令室昉奏山西四川自宋兵后人民转徙盗贼充斥乞有司禁止命新州节度使布克达哩选人分道巡检北大王帐郎君哈喇噶扎尔言本府王普努宁十七罪诏横帐太保和克台鞫之普努宁伏罪十一笞二十释之哈喇噶扎尔伏诬告六事命详酌罪之知事勤徳连坐杖一百免官甲辰出居庸闗乙巳诏诸京镇相次军行诸细务权停理问庚戌分遣伊喇沿边侦候辛亥命皇族庐帐驻东京延芳淀壬子诏以勅牓付裕悦休格以南征谕拒马河南六州乙夘幸南京戊午以南院大王留宁言复南院部民今年租赋壬戌以银鼠青鼠及诸物赐京官僧道耆老甲子上与大臣分朋击鞠十二月丙寅朔党项来贡庚午以政事令韩徳譲守司徒壬申以古北松亭榆闗征税不法致阻商旅遣使鞫之女直请以兵从征许之癸酉御正殿大劳南征将校丙子南伐次狭底埚皇太后亲閲辎重兵甲丁丑以休格为先锋都统戊寅日南至上率从臣祭酒景宗御容辛巳诏以北大王普努宁居奉圣州山西五州公事竝听与节度使布克达哩共决之癸未祭日月为驸马都尉勤徳祈福乙酉置诸部监勒所部各守营伍毋相错杂丙戌遣穆尔古萧继逺沿邉巡徼以所获宋卒射鬼箭丁亥以青牛白马祭天地辛夘次白佛塔川获自落驯狐以为吉徴祭天地诏驸马都尉萧继逺林牙穆尔古太尉琳巴等固守封疆毋漏间谍军中无故不得驰马及纵诸军残南境桑果壬辰至唐兴县时宋军屯滹沱桥北选将乱射之桥不能守进焚其桥癸巳涉沙河休格来议事北皮室详衮巴雅尔献获宋谍二人上赐衣物令还招谕泰州卓特部节度使罗卜科都监律盻与宋战于泰州不利甲午祭麃鹿神以罗卜科临阵遁逃夺告身一通其判官都监各杖之郎君伊喇僧库埒遇宋先锋于望都擒其士卒九人获甲马十一赐酒及银器乙未以罗卜科等罪诏谕诸军以御盏郎君华格权卓特部节度使横帐郎君佛哩为都监代罗卜科权领国舅军托卜威请置二校领散卒诏以郎君舍音佛徳充命彰徳军节度使萧达林将军托色畧地东路诏休格巴雅尔议军事十二月己亥休格败宋军于望都遣人献俘壬寅营于滹沱北诏休格以骑兵絶宋兵毋令入邢州命太师旺禄谨侦候癸夘小校克酬遇宋辎重引兵杀获甚衆并焚其刍粟甲辰诏南大王与休格合势进讨宰相安宁领迪里部及三克军殿上率大军与宋将刘廷让李敬源战于莫州败之乙巳擒宋将贺令图杨重进等国舅详衮塔喇噶宫使萧达哩死之丙午诏休格以下入内殿赐酒劳之丁未筑京观复以南京禁军击杨团城守将以城降诏禁侵掠己酉营神榆村诏上杨团城粟麦兵甲之数辛亥以黑白二牲祭天地癸丑抜冯母镇大纵俘掠丙辰邢州降丁巳抜深州以不即降诛守将以下纵兵大掠李继迁引五百骑欵塞愿㛰大国永作藩辅诏以王子帐节度使耶律襄之女题本封义成公主下嫁赐马三千匹辽史巻十一卷十一考证辽史巻十一考证圣宗纪二统和四年四月遣敞史勤徳持诏褒美按敞史刻本旧作敞吏今据永乐大典本改正十二月乙巳擒宋将贺令图杨重进等国舅详衮特尔格宫使萧达哩死之按特尔格萧达哩之死宋通鑑作壬子日事与此异辽史巻十一考证辽史卷十二钦定四库全书辽史巻十二元中书右丞相总裁托克托等修夲纪第十二圣宗三五年春正月乙丑破束城县纵兵大掠丁夘次文安遣人谕降不听遂击破之尽杀其丁壮俘其老㓜戊寅上还南京己夘御元和殿大赉将士壬辰如华林天柱二月甲午朔至自天柱三月癸亥朔幸长春宫赏花钓鱼以牡丹徧赐近臣欢宴累日丁丑以迪锦部下伊喇嘉哩侦候有功命入御盏郎君班祇候夏四月癸巳朔幸南京丁酉上率百僚册上皇太后尊号曰睿徳神畧应运启化承天皇太后礼毕羣臣上皇帝尊号曰至徳广孝昭圣天辅皇帝戊戌诏有司条上勲旧等第加恩癸丑清暑冰井六月壬辰召大臣决庶政丙申以耶律苏为遥郡刺史秋七月戊辰纳喇部节度使萨哈勒有惠政民请留从之是月猎平地松林九月丙戌幸南京是冬止焉六年春正月庚申如华林天柱二月丁未奚王筹宁杀无罪人李浩所司议贵请贷其罪令出钱赡浩家从之甲寅大同军节度使同平章政事刘京致仕己未休格奏宋事宜上亲览之丙寅以司天赵宗徳齐泰王守平邵祺阎梅从征四载言天象数有徴赐物有差三月癸未李继迁遣使来贡夏四月乙未幸南京丁酉唿勒希横突韩徳让堕马皇太后怒杀之戊戌幸宋国王休格第五月癸亥南府宰相耶律沙薨闰月丙戌朔奉圣州言太祖所建金铃阁壊乞加修缮诏以南征恐重劳百姓待军还治之壬寅阿尔斯兰回鹘来贡甲寅威伊济部以嵗贡貂鼠青鼠皮非土产皆于他处贸易以献乞改贡诏自今止进牛马六月癸亥党项太保鄂勒欢来朝贡方物乙丑谕诸道兵马备南征攻城器具癸酉额尔竒木鄂勒博送沙州节度使曹恭顺还授裕悦秋七月丙戌观市己亥遣南面招讨使韩徳威讨河湟畨违命者赐休格巴雅尔部诸军战马己酉驻跸洛河壬子加韩徳威开府仪同三司兼政事令门下平章事东京留守兼侍中漆水郡王耶律穆济为大同军节度使癸丑巴雅尔请置涿州驿传八月丙辰以青牛白马祭天地戊午休格巴雅尔纽勒珲捉生将至易州遇宋兵杀其指挥使而还庚申幸黎园温汤癸亥以将伐宋遣使祭木叶山丁丑濒海女直遣使萨喇勒来朝西北路管押详衮舒僧格以伐哲琳珠噜二部上所俘获东路林牙萧勤徳及统军实埒以击败女直兵献俘大同军节度使耶律穆济奏今嵗霜旱乏食乞増价折粟以利贫民诏从之滨海女直遣萨喇勒来修土贡丙申华格与珠巴克崇古噜来贡休格遣详衮音徳尔献所获宋谍者丁酉皇太后幸韩徳譲帐厚加赏赉命从臣分朋双陆以尽欢九月戊戌幸南京己亥有事于太宗皇帝庙以唐元徳为奉陵军节度使癸夘祭旗鼔南伐庚戌次涿州射帛书谕城中降不听乙夘纵兵四面攻之城破乃降因抚谕其衆驸马萧勤徳太师达林皆中流矢勤徳载帝车中以归闻宋军退遣色珍巴雅尔追击大败之冬十月戊午攻沙堆驿破之己巳以黑白羊祭天地庚午以宋降军分置七指挥号归圣军壬申行军参谋宣政殿学士马得臣言谕降宋军恐终不为用请竝放还诏不允丙子筹宁奏破狼山捷辛巳复奏败宋兵于益津闗癸未进军长城口宋定州守将李兴以兵来拒休格击败之追奔五六里十一月甲申上以将攻长城口诏诸军备攻具庚寅驻长城口督大军四面进攻士溃围委城遁色珍招之不降上与韩徳让邀击之杀获殆尽获者分隶燕军辛夘攻满城围之甲午抜其城军士开北门遁上使谕其将领乃率衆降戊戌攻下祁州纵兵大掠己亥抜新乐庚子破小狼山砦丁未宋军千人出益津闗国舅郎君托卜威详衮实格击走之杀一副将己酉休格献黄皮室详衮徇地莫州所获马二十匹士卒二十人命赐降者衣带使隶燕京幸亥西路又送降卒二百余人给寒者裘衣以马得臣权宣徽院事十二月甲寅朔赐皮室详衮持迪图古勒战马横帐郎君达达哩刼掠命杖之丙辰畋于沙河休格献奚详衮叶噜所获宋谍丁巳遣北宰相萧继逺等徃觇安平侍衞马军司奏攻祁州新乐都头刘赞等三十人有功乞加恩赏是月大军驻宋境是歳诏开贡举一人及第七年春正月癸未朔班师戊子宋鸡壁砦守将郭荣率衆来降诏屯南京庚寅次长城口三卒出营刼掠笞以徇衆以所获物分赐左右壬辰李继迁与兄继捧有怨乞与通好上知其非诚不许癸巳谕诸军趣易州己亥禁部从伐民桑梓癸夘攻易州宋兵出遂城来援遣铁林军击之擒其指挥使五人甲辰大军齐进破易州降刺史刘墀守陴士卒南遁上帅师邀之无敢出者即以马质为刺史赵质为兵马都监迁易州军民于燕京以东京骑将夏贞显之子仙夀先登授髙州刺史乙巳幸易州御五花楼抚谕士庶丙午以青牛白马祭天地诏谕三京诸道戊申次漆水谒景宗皇帝庙诏遣涿州刺史耶律守雄䕶送易州降人八百还隶本贯己酉次岐沟射鬼箭辛亥还次南京六军解严二月壬子朔上御元和殿受百官贺诏鸡壁砦民二百户徙居檀顺蓟三州甲寅回鹘于阗师子等国来贡乙夘大飨军士爵赏有差枢宻使韩徳譲封楚国王驸马都尉萧宁逺同政事门下平章事是日幸长春宫甲子诏南征所俘有亲属分隶诸帐者给官钱赎之使相从乙丑赏南征女直军使东还丙寅禁举人匿名飞书谤讪朝廷癸酉吐蕃党项来贡甲戌云州租赋请止输本道从之丙子以女直和克岱为本部相分遣巫觋祭名山大川丁丑皇子佛寳努生戊寅阿尔斯兰于阗辖哩遣使来贡三月壬午朔遣使祭木叶山禁刍牧伤禾稼宋进士十七人挈家来归命有司考其中第者补国学官余授县主簿尉李继迁遣使来贡丁亥诏知易州赵质收战亡士卒骸骨筑京观戊子赐裕悦宋国王红珠筋线命入内神帐行再生礼皇太后赐物甚厚以鸡壁砦民成廷朗等八户𨽻飞狐己丑诏免云州逋赋伊实王固宁击鞠为所部郎君髙四纵马突死诏讯髙四罪丙申诏开竒峰路通易州市戊戌以王子帐耶律襄女封义成公主下嫁李继迁是春驻跸延芳淀夏四月甲寅还京乙夘国舅太师萧达林为子巴雅尔请尚皇女延夀公主许之丙辰谒太宗皇帝庙御史大夫乌尔古领伊实大王己未幸延夀寺饭僧甲子谏议大夫马得臣以上好击毬上疏切谏云臣伏见陛下听朝之暇以击毬为乐臣思此事有三不宜上下分朋君臣争胜君得臣夺君输臣喜一不宜也往来交错前后遮约争心竞起礼容全废若贪月杖误拂天衣臣既失仪君又难责二不宜也轻万乘之贵逐广塲之娱地虽平至为坚确马虽良亦有惊蹶或因奔击失其控御圣体宁无亏损太后岂不惊惧三不宜也臣望陛下念继承之重止危险之戏疏奏大嘉纳之丁夘托欢和珍回鹘安进吐蕃都图等自宋来归皆赐衣带皇太后谒于奇善汗庙丙子以钖里军耶律杳为详衮己夘驻跸儒州龙泉庚辰遣宣徽使布琳等率兵分道备宋以约尼副使崆郭啰为钖里伊喇详衮五月辛巳祭风伯于儒州白马村休格引军至满城招降卒七百余人遣使来献诏隶东京辛夘猎桑干河壬辰燕京奏宋兵至邉时暑未敢与战且驻易州俟彼动则进击退则班师从之六月庚戌朔以太师札穆迎合挝之二十辛酉诏燕乐宻云二县荒地许民耕种免赋役十年甲戌宣政殿学士马得臣卒诏赠太子少保赐钱十万粟百石乙亥出诸畜赐邉部贫民是月休格巴雅尔破宋兵于泰州秋七月乙酉御含凉殿视朝丙戌以中丞耶律哈宻喀权伊勒希巴横帐郎君耶律延夀为御史大夫癸巳遣兵南征甲午以徳勒宾纳喇威三部各四人益东北路来人布尔徳仍给印绶丁酉劳南征将士是日帝与皇太后谒景宗皇帝庙八月庚午放进士髙进等二人及第冬十月禁置网捕兎十一月甲申于阗张文寳进内丹书十二月甲寅钓鱼于沈子泺癸亥猎于好草岭辽史巻十二卷十二考证辽史巻十二考证圣宗纪三统和五年八月丙辰以青牛白马祭天地按朔考是年八月系乙夘朔丙辰乃八月初二日也本纪原文误八七月谨据朔考改六年是嵗诏开贡举一人及第按永乐大典本书放髙举一人及第攷本纪是年以后俱书放某等几人及第则此处当系脱文谨附考七年十二月甲寅钓鱼于沈子泺按十二月原本作沈子台辽史巻十二考证辽史卷十三钦定四库全书辽史卷十三元中书右丞相总裁托克托等修本纪第十三圣宗四八年春正月辛巳如台湖庚寅诏决滞狱庚子如沈子乐二月丁未朔于阗回鹘各遣使来贡壬申女直遣使来贡三月丁丑李继迁遣使来贡庚辰太白荧惑闘凡十有五次乙酉城杏埚以宋俘实之辛丑置宜州夏四月丙午朔严州刺史李夀英有惠政民请留从之庚戌女直遣使来贡庚午以歳旱诸部艰食振之五月戊子以宋降卒分隶诸军庚寅女直宰相阿海来贡封顺化王丙申清暑唿图哩巴山诏括民田六月丙午以北面林牙穆尔古为北院大王阿尔斯兰回鹘裕悦达尔罕遣使来贡甲寅月掩天驷第一星丙辰女直遣使来贡秋七月庚辰改南京熊军为神军诏东京路诸宫分提辖司分置定霸保和宣化三县白川州置洪理仪坤州置广义辽西州置长庆干州置安徳各一县省遂妫松饶宁海瑞玉特哩奉徳等十州及玉田辽丰松山𢎞逺懐清云龙平泽平山等八县以其民分𨽻他郡八月乙卯以黑白羊祭天地九月乙亥北女直四部请内附壬辰李继迁献宋俘冬十月丙午以败宋军复遣使来告己酉准布等遣使来贡是月驻跸大王州十一月庚寅以吐谷浑民饥振之丁酉太白画见十二月癸夘李继迁下宋麟鄜等州遣使来告女直遣使来贡庚戌遣使封李继迁为夏国王癸丑回鹘来贡是岁放郑云从等二人及第九年春正月甲戌女直遣使来贡丙子诏禁私度僧尼庚辰如台湖乙酉枢宻使监修国史室昉等进实録赐物有差戊子选宋降卒五百置为宣力军辛夘诏免三京诸道租赋仍罢括田二月丙午夏国遣使告伐宋捷丁未涿州刺史耶律旺禄为特哩衮甲子建威寇振化来逺三城屯戍卒闰月辛未朔日有食之壬申遣翰林承㫖邢抱朴三司使李嗣给事中刘京政事舍人张干南宫副留守吴浩分决诸道滞狱三月庚子振室韦乌尔古诸部戊申复遣库部员外郎马守琪仓部员外郎祁正虞部员外郎崔祐蓟北县令崔简等分决诸道滞狱甲子幸南京夏四月甲戌回鹘来贡乙亥夏国王李继迁遣杜白来谢封册丙戌清暑炭山五月己未以秦王韩匡嗣私城为全州六月丁亥突厥来贡是月南京霖雨伤稼秋七月癸夘通括户口乙巳诏诸道举才行察贪酷抚髙年禁奢僭有殁于王事者官其子孙己未夏国以复绥银二州遣使来告八月癸酉铜州嘉禾生东京甘露降戊寅女直进唤鹿人壬午东京进三足乌九月庚子布古徳来贡己酉驻跸庙城南京地震冬十月丁夘阿尔斯兰回鹘来贡壬申夏国王李继迁遣使上宋所授𠡠命丁丑定难军节度使李继捧来附授推忠効顺启圣定难功臣开府仪同三司检校太师兼侍中封西平王十一月己亥以青牛白马祭天地十二月夏国王李继迁潜附于宋遣招讨使韩徳威持诏谕之是歳放进士石用中一人及第十年春正月丁酉禁䘮葬礼杀马及藏甲胄金银器玩丙午如台湖二月乙丑朔日有食之韩徳威奏李继迁称故不出至灵州俘掠以还壬申乌舎来贡壬午免云州租赋庚寅夏国以韩徳威俘掠遣使来奏赐诏安慰辛夘给复云州流民三月甲辰铁骊来贡丙辰如炭山夏四月乙丑以台湖为望幸里庚寅㑹羣臣较射五月癸巳朔州流民给复三年七月辛酉铁骊来贡八月癸亥观稼仍遣使分閲苗稼九月癸夘幸五台山金河寺饭僧冬十月壬申夏国王遣使来贡戊寅铁骊来贡十一月壬辰回鹘来贡十二月庚辰猎儒州东川拜天是月以东京留守萧恒徳等伐高丽十一年春三月壬寅回鹘来贡丙午出内帑钱赐南京统军司军髙丽王治遣朴良柔奉表请罪诏取女直鸭渌江东数百里地赐之二月癸亥霸州民妻王氏以妖惑衆伏诛夏四月幸炭山清暑六月大雨秋七月己丑桑干羊河溢居庸关西害禾稼殆尽奉圣南京居民庐舍多热溺者八月如秋山冬十月甲申朔驻跸富瑚坂是歳放进士王熈载等二人及第十二年春正月癸丑朔漷隂镇水漂溺三十余村诏疏旧渠甲寅同政事门下平章事耶律实埒为特哩衮诏复行在五十里内租乙夘幸延芳淀戊午蠲宜州赋调庚申郎君耶律必舒等谋叛伏诛壬戌以南院大王耶律景为上京留守封漆水郡王霸州民李在宥年百三十有三赐束帛锦袍银帯月给羊酒仍复其家二月甲申免南京被水户租赋己丑髙丽来贡甲午免诸部歳输羊及关征庚子回鹘来贡三月丁巳髙丽遣使请所俘人畜诏赎还戊午幸南京丙寅遣使抚谕髙丽己巳涿州木连理壬申如长春宫观牡丹是月复置南京统军都监夏四月辛夘幸南京壬辰枢密直学士刘恕为南院枢密副使戊戌以景宗石像成幸延夀寺饭僧五月甲寅诏北皮室军老不任事者免役戊午如炭山清暑庚辰武定军节度使韩徳冲秩满其民请留从之六月辛巳朔诏州县长吏有才能无过者减一资考任之癸未汗州刺史贾俊进呈新厯庚子録囚甲辰诏龙鳯两军老疾者代之是月太白歳星相犯秋七月辛亥朔日有食之甲寅遣使视诸道禾稼辛酉南院枢密使室昉为中京留守加尚父丙寅女直遣使来贡戊辰观获庚午诏契丹人犯十恶者依汉律己夘以翰林承㫖邢抱朴参知政事八月庚辰朔诏皇太妃领西北路乌尔古等部兵及永兴宫分军抚定西边以萧达林督其军事乙酉宋遣使求和不许戊子国舅帐尅萧图格为伊勒希巴乙未下诏戒谕中外官吏丁酉録囚杂犯死罪以下释之九月壬子室韦党项吐谷浑等来贡辛酉宋复遣使求和不许壬戌行拜奥礼癸酉凖布等来贡冬十月乙酉猎于汗州之西山乙巳诏定均税法丁未大理寺置少卿及正十一月戊申朔行再生礼铁骊来贡诏诸部所俘宋人有官吏儒生抱器能者诸道军有勇徤者具以名闻庚戌诏郡邑贡明经茂材异等甲寅诏南京决滞狱己未官宋俘卫徳升等六人十二月戊寅朔日有食之诏并奚王府敖拉托辉玛展三部为一其二尅各分为部以足六部之数甲甲赐南京綂军司贫户耕牛戊子高丽进妓乐却之庚寅禁游食民癸巳女直以宋人浮海赂本国及乌舍叛来告丁未幸南京是年放进士吕徳懋等二人及第十三年春正月壬子幸延芳淀甲寅置广灵县丁巳増泰州遂城等县赋庚申诏诸道劝农癸亥长宁军节度使萧嘉哩秩满民请留从之庚午如长春宫二月丁丑女直遣使来贡甲辰高丽遣李周祯来贡三月癸丑夏国遣使来贡戊辰武清县百余人入宋境剽掠命诛之还其所获人畜财物夏四月己卯参知政事邢抱朴以母忧去官起复丙戌诏诸道民户应厯以来胁从为部曲者仍籍州县甲午如炭山清暑五月壬子高丽进鹰乙亥北南伊实三府请括富民马以备军需不许给以官马六月丙子朔启圣军节度使刘继琛秩满民请留从之丁丑诏减前嵗括田租赋甲申以宣徽使阿穆尔私城为丰州丙戌诏许昌平懐柔等县诸人请业荒地秋七月乙巳朔女直遣使来贡丁巳乌舎乌哲图渤海雅木丕勒等侵铁骊遣奚王和硕鼐等讨之壬戌诏蔚朔等州龙卫威胜军更戌八月丙子夏国遣使进马壬辰诏修山泽祠宇先哲庙貎以时祀之九月戊午以南京太学生员浸多特赐水硙庄一区丁卯奉安景宗及皇太后石像于延芳淀冬十月乙亥置义仓辛巳回鹘来贡甲申高丽遣李知白来贡戊子乌舍归欵诏谕之庚子布古徳来贡十一月乙巳阿尔斯兰囘鹘使来贡辛酉遣使册王治为高丽国王戊辰高丽遣童子十人来学本国语十二月己夘铁骊遣使来贡鹰马辛巳夏国以败宋人遣使来告是年放进士王用极等二人十四年春正月己酉渔于潞河丁巳蠲三京及诸州税赋丙寅夏国遣使来贡庚午以宣徽使阿穆尔家奴阎贵为丰州刺史二月庚寅囘鹘遣使来贡三月壬寅高丽王治表乞为婚许以东京留守驸马萧恒徳女嫁之庚戌高丽复遣童子十人来学本国语甲寅韩徳威奏讨党项捷甲子诏安集朔州流民夏四月甲戌东边诸糺各置都监庚寅如炭山清暑己亥凿大安山取刘守光所藏钱是月奚王和硕鼐东京留守萧恒徳等五人以讨乌舍不克削官改诸部令公为节度使五月癸夘诏参知政事邢抱朴决南京滞狱庚戌朔州威胜军一百七人叛入宋六月辛未如炭山清暑铁骊来贡乙酉囘鹘来贡己丑高丽遣使来问起居后至无时秋七月戊午囘鹘等来贡闰月丁丑五院部进穴地所得金马冬十月丙辰命刘遂教南京神武军士劒法赐袍带锦币戊午乌哲图乞内附十一月甲戌诏诸军官毋非时畋猎妨农乙酉奉安景宗及太后石像于干州是月回鹘阿尔斯兰请为子求婚不许十二月甲寅以南京道新定税法太重减之甲子达林诱叛酋阿勒坦等六十人斩之封兰陵郡王幸南京是年放进士张俭等三人十五年春正月庚午幸延芳淀丙子以河西党项叛诏韩徳威讨之庚辰诏诸道劝民种树癸未乌舍长武周来降戊子女直遣使来贡己丑诏南京决滞囚乙未免流民税二月丙申朔如长春宫戊戌劝品部富民出钱以赡贫民庚子徙梁门遂城泰州北平民于内地丙午夏国遣使来贡甲寅问安皇太后丙辰韩徳威奏破党项捷丁巳诏品部旷地令民耕种三月乙丑朔党项来贡戊辰募民耕泺州荒地免其租赋十年己巳夏国破宋兵遣使来告己夘封夏国王李继迁为西平王壬午通括宫分人户免南京逋税及义仓粟甲申河西党项乞内附庚寅乌舎乌哲图以地逺乞嵗时免进鹰马貂皮诏以生辰正旦贡如旧余免癸巳宋主炅殂子恒嗣位甲午皇太妃献西边捷夏四月乙未朔罢奚王部嵗贡麕戊戌録囚壬寅发义仓粟赈南京诸县民丙午广徳军节度使韩徳凝有善政秩满其民请留从之己酉幸南京丁巳致奠于太宗皇帝庙己未如炭山清暑五月甲子日有食之己巳诏平州决滞狱是月徳哷勒八部杀详衮以叛萧达林追击获部族之半六月丙申铁骊来贡壬子夏国遣使来谢封册秋七月戊辰党项来贡辛未禁吐谷浑别部鬻马于宋丙子高丽遣韩彦敬奉币弔越国公主之丧辛卯诏南京疾决狱讼八月丁酉猎于平地松林皇太后诫曰前圣有言欲不可纵吾儿为天下主驰骋田猎万一有衔橛之变适遗予忧其深戒之九月丙寅罢东边戍卒庚午幸饶州致奠太祖庙戊子萧达林奏讨准布㨗冬十月壬辰朔驻跸駞山罢奚王诸部贡物乙未赐宿卫时服丁酉禁诸山寺毋滥度僧尼戊戌弛东京道鱼泺之禁戍申以上京狱讼繁冗诘其主者辛酉录囚十一月壬戌朔録囚丙戌幸显州戊子谒显陵庚寅谒干陵是月高丽王治薨姪诵遣王同颍来告十二月乙巳钓鱼土河己酉驻跸駞山壬子夏国遣使来贡甲寅遣使祭髙丽王治诏其姪权知国事丙辰録囚是年放进士陈鼎等二人辽史卷十三辽史卷十四钦定四库全书辽史卷十四元中书右丞相总裁托克托等修本纪第十四圣宗五十六年春正月乙丑如长泺二月庚子夏国遣使来贡丙午以监门卫上将军耶律钖哷为中台省左相三月甲子女直遣使来贡乙亥布古徳酋长来贡夏四月癸卯振崇徳宫所隶州县民之被水者丁未罢民输官俸给自内帑己酉祈雨乙卯如木叶山五月甲子祭白马神丁卯祠木叶山告来岁南伐庚辰铁骊来贡乙酉还上京妇人年踰九十者赐物六月戊子朔致奠于祖懐二陵是月清暑炭山秋七月丁巳朔録囚听政八月丁亥朔东幸九月丁巳朔驻跸得胜口冬十一月遣使册髙丽国王诵十二月丙戌宋国王休格薨辍朝五日进封皇弟恒王隆庆为梁国王南京留守郑王隆祐为吴国王是年放进士杨文立等二人十七年春正月乙卯朔如长春宫夏四月如炭山清暑六月乌舍乌哲图来秋七月以伐宋诏谕诸道九月庚辰朔幸南京己亥南伐癸卯射鬼箭北院枢密使魏王耶律色珍薨以韩徳让兼知北院枢密使事冬十月癸酉攻遂城不克遣萧继远攻狼山镇石砦破之次瀛州与宋军战擒其将康昭裔宋顺获兵仗器甲无算进攻乐寿县拔之次遂城敌衆临水以拒纵骑兵突之杀戮殆尽是年放进士初钖等四人及第十八年春正月还次南京赏有功将士罚不用命者诏诸军各还本道二月幸延芳淀夏四月己未驻跸于清泉淀五月丁酉清暑炭山六月准布叛酋唿纽之弟特彻布率部衆来附唿纽无所归遂降诏诛之秋七月驻跸于汤泉九月乙亥朔驻跸黒河冬十一月甲戌朔授西平王李继迁子徳昭朔方军节度使十二月回鹘来贡是年放进士南承保等三人及第十九年春正月辛巳以祗候郎君班详衮观音为奚六部大王甲申回鹘进梵僧名医三月乙亥夏国遣李文贵来贡乙酉西南面招讨司奏党项捷壬辰皇后萧氏以罪降为贵妃赐大丞相韩徳让名徳昌夏四月乙巳幸吴国王隆祐第视疾丙午问安皇太后五月癸酉清暑炭山丙戌册萧氏为齐天皇后庚寅以十伊喇详衮耶律仁努为伊实大王辛卯以青牛白马祭天地六月乙巳以所俘宋将康昭裔为昭顺军节度使戊午夏国奏下宋恒懐庆等三州赐诏褒之秋七月丙戌以东京统军使耶律诺衮为南府宰相八月庚戌达啰克部来贡九月己巳朔问安皇太后戊子驻跸昌平庚寅西南面招讨司奏讨吐谷浑捷辛卯幸南京冬十月己亥南伐壬寅次盐沟徙封吴国王隆祐为楚国王留守京师丁未梁国王隆庆统先锋军以进辛亥射鬼箭壬子以青牛白马祭天地甲寅辽军与宋兵战于遂城败之庚申以黒白羊祭天地丙寅次满城以泥淖班师十一月庚午射鬼箭丙子宋兵出淤口益津关来侵侦候玛与虞人珠克击败之己卯观渔儒门泺闰月己酉布古徳来贡己未减关市税十二月庚辰免南京平州租税二十年春正月庚子如延芳淀癸丑东方五色虹见诏安抚西南面向化诸部甲寅夏国遣使贡马駞辛酉女直宰相伊尔岱来贡二月丁丑女直遣其子来朝髙丽遣使贺伐宋捷三月甲寅遣北府宰相萧继逺等南伐壬戌驻跸鸳鸯泺夏四月丙寅朔文班太保达里塔败宋兵于梁门甲戌南京统军使萧达林破宋军于泰州乙酉南征将校献俘赐爵赏有差戊子铁骊遣使来贡五月乙卯幸炭山清暑六月夏国遣刘仁朂来告下灵州秋七月甲午朔日有食之丁酉以邢抱朴为南院枢密使辛丑髙丽遣使来贡本国地里圗九月癸巳朔谒显陵告南伐捷冬十月癸亥朔至自显陵十二月奚王府五帐六节度献七金山土河川地赐金币是歳南京平州麦秀两岐放进士邢祥等六人及第二十一年春正月如鸳鸯泺三月壬辰诏修日厯官毋书细事甲午朝皇太后戊午铁骊来贡夏四月乙丑女直遣使来贡戊辰乌舍渤海鄂罗木伊埒圗伊哷唿等五部遣使来贡是月耶律诺衮萧达林获宋将王继忠于望都五月庚寅朔清暑炭山丁巳西平王李继迁薨其子徳昭遣使来告六月己卯赠继迁尚书令遣西上合门使丁振弔慰辛巳党项来贡乙酉准布徳埒哩率诸部来降修哈屯城秋七月庚戌准布乌尔古来贡甲寅以奚王府监军耶律舒噜为南院大王八月乙酉准布徳埒哩来朝丙戌朝皇太后九月己亥夏国李徳昭复遣使来谢弔赠癸丑幸女河汤泉改其名曰松林冬十月丁巳驻跸七渡河戊辰以楚国王隆祐为西南面招讨使十一月壬辰故裕悦耶律休格之子道士努髙九等谋叛伏诛丙申通括南院部民十二月癸未罢三京诸道贡二十二年春正月丁亥如鸳鸯泺二月乙卯朔女直遣使来贡丙寅南院枢密使邢抱朴薨辍朝三日三月己丑罢番部贺千龄节及冬至重五贡乙未西夏李徳昭遣使上继迁遗物夏四月丁卯朝皇太后五月清暑炭山六月戊子以哈屯城为镇州军曰建安秋七月甲申遣使封夏国李徳昭为西平王丁亥乌舍富珠哩博和哩伊埒图鄂罗木部来贡八月丙辰党项来贡庚申准布徳埒哩来朝戊辰徳埒哩求婚不许丙子驻跸于犬牙山九月己丑以南伐故谕髙丽丙午幸南京女直遣使献所获乌哲图妻子丁未致祭于太宗皇帝庙以北院大王穆尔古太尉老君努监北南王府兵庚戌命楚国王隆祐留守京师闰月己未南伐癸亥次固安以所获谍者射鬼箭甲子以青牛白马祭天地丙寅辽师与宋兵战于唐兴大破之丁卯萧达林与宋军战于遂城败之庚午军于望都冬十月乙酉以黒白羊祭天地丙戌攻瀛州不克甲午下祁州赉降兵以酒脯祭天地己酉西平王李徳昭遣使谢封册十一月癸亥军马都指挥使耶律科里遇宋兵于洺州击退之甲子东京留守萧巴雅尔获宋魏府官田逢吉郭守荣常显刘绰等以献丁卯南院大王善补奏宋遣人遗王继忠弓矢密请求和诏继忠与使㑹许和庚午攻破徳清军壬申次澶渊萧达林中伏弩死乙亥攻破通利军丁丑宋遣崇仪副使曹利用请和即遣飞龙使韩杞持书报聘十二月庚辰朔日有食之既癸未宋复遣曹利用来以无还地之意遣监门卫大将军姚东之持书徃报戊子宋遣李继昌请和以太后为叔母愿歳输银十万两绢二十万匹许之即遣合门使丁振持书报聘己丑诏诸军解严是月班师皇太后赐大丞相齐王韩徳昌姓耶律徙王晋是年放进士李可封等三人二十三年春正月戊午还次南京庚申大飨将卒爵赏有差二月丙戌复置𣙜场于振武军丁巳夏国遣使告下宋青城辛酉朝皇太后以特哩衮华格为南院大王行军都监老君努为特哩衮振党项部丁夘回鹘来贡丁丑改易州飞狐招安使为安抚使夏四月丙戌女直及阿尔斯兰回鹘遣使来贡乙未铁骊来贡己亥党项来侵五月戊申朔宋遣孙仅等来贺皇太后生辰乙卯以金帛赐阵亾将士家丙寅髙丽以与宋和遣使来贺六月壬辰清暑炭山甲午准布徳埒哩遣使来贺与宋和己亥达旦国九部遣使来聘秋七月癸丑问安皇太后戊午党项来贡辛酉以青牛白马祭天地壬戌乌尔古来贡丁卯女直遣使来贡阿尔斯兰回鹘遣使来请先留使遣之九月甲戌遣太尉阿里太傅扬鲁贺宋主生辰冬十月丙子朔布古徳来贡戊子朝皇太后甲午驻跸七渡河癸卯宋岁币始至后为常十一月戊申上遣太保和卓颁给使韩简太后遣太师博诺政事舎人髙正使宋贺正旦辛亥观渔桑干河丁巳诏大丞相耶律徳昌出宫籍属于横帐十二月丙申宋遣周渐等来贺千龄节丁酉复遣张若谷等来贺正旦二十四年春正月如鸳鸯泺夏五月壬寅朔幸炭山清暑幽皇太妃唿纽子懐州囚夫人伊兰于南京余党皆生瘗之秋七月辛丑朔南幸八月丙戌改南京宫宣教门为元和外三门为南端左掖门为万春右掖门为千秋是月沙州炖煌王曹夀遣使进大食国马及羙玉以对衣银器等物赐之九月幸南京冬十月庚午朔帝率羣臣上皇太后尊号曰睿徳神畧应运启化承天皇太后羣臣上皇帝尊号曰至徳广孝昭圣天辅皇帝大赦是年放进士杨佶等二十二人及第二十五年春正月建中京二月如鸳鸯泺夏四月清暑炭山六月赐皇太妃唿纽死于幽所秋七月壬申西平王李徳昭母薨遣使弔祭甲戌遣使起复九月西北路招讨使萧托云讨准布破之冬十月丙申驻跸中京十二月己酉振饶州饥民二十六年春二月如长泺夏四月辛卯朔祠木叶山五月庚申朔还上京丙寅髙丽进龙须草席己巳遣使贺中京成庚午致祭祖懐二陵辛未驻跸懐州秋七月増太祖太宗让国皇帝世宗谥仍谥皇太弟鲁唿曰钦顺皇帝冬十月戊子朔幸中京十二月萧托云奏讨甘州回鹘降其王伊噜勒抚慰而还是年放进士史克忠等一十三人二十七年春正月钓鱼土河猎于瑞鹿原夏四月丙戌朔驻跸中京营建宫室庚戌废霸州处置司秋七月甲寅朔霖雨潢土斡拉阴凉四河皆溢漂没民舎八月甲申北幸冬十一月壬子朔行柴册礼十二月乙酉南幸皇太后不豫戊子肆赦辛卯皇太后崩于行宫壬辰遣使报哀于宋夏髙丽戊申如中京己酉诏免贺千龄节是岁御前引试刘二宜等三人辽史卷十四卷十四考证辽史卷十四考证圣宗纪五统和十七年秋七月伐宋冬十月癸酉攻遂城不克次瀛州与宋军战擒其将康昭裔宋顺按康昭裔通鑑内作康保裔㨿通鑑説则保裔乃战死将真宗优诏赠恤录其子孙㨿辽史则昭裔已就擒后且以为昭顺军节度使二者未知孰是十八年春正月还次南京按宋通鑑契丹知帝亲征縦掠而去然则圣宗之还次南京因宋真宗之亲征而辽史讳之也二十二年闰九月丙寅辽师与宋兵战于唐兴按续通鑑唐兴作唐河二十三年十二月丙申宋遣周渐等来贺千龄节丁酉复遣张若谷等贺正旦按周渐之使宋史不载而正旦所遣乃韩国华也此云张若谷与宋史异辽史卷十四考证辽史卷十五钦定四库全书辽史卷十五元中书右丞相总裁托克托等修本纪第十五圣宗六二十八年春正月辛亥朔不受贺甲寅如干陵癸酉奉安大行皇太后梓宫于干州菆涂殿二月丙戌宋遣王随王儒等来弔祭己亥髙丽遣魏守愚等来祭是月遣左龙虎卫上将军萧和卓馈大行皇太后遗物于宋仍遣临海军节度使萧虚列左领军卫上将军张崇济谢宋弔祭三月癸卯上大行皇太后谥为圣神宣献皇后是月宋髙丽遣使来㑹葬夏四月甲子葬太后于干陵赐大丞相耶律徳昌名曰隆运庚午赐宅及陪葬地五月己卯朔如中京辛卯清暑七金山乙巳西北路招讨使萧托云奏伐甘州回鹘破肃州尽俘其民诏修土隗口故城以实之丙午髙丽西京留守康肇弑其王诵擅立诵从兄询诏诸道缮甲兵以备东征秋八月戊申振平州饥民辛亥幸中京丙寅谒显干二陵丁夘自将伐髙丽遣使报宋以皇弟楚国王隆祐留守京师北府宰相驸马都尉萧巴雅尔为都统林牙索诺木为都监九月乙酉遣使册西平王李徳昭为夏国王辛卯遣枢密直学士髙正引进使韩杞宣问髙丽王询冬十月丙午朔女直进良马万匹乞从征髙丽许之王询遣使奉表乞罢师不许十一月乙酉大军渡鸭渌江康肇拒战败之退保铜州丙戌肇复出右皮室详衮耶律达鲁擒肇及副将李立追杀数十里获所弃粮饷铠仗戊子铜霍贵宁等州降巴雅尔至努克特岭遇敌兵战败之辛卯王询遣使上表请朝许之禁军士俘掠以政事舎人马保佑为开京留守安州圑练使旺布为副留守遣太子太师伊林将骑兵一千送保佑等赴京壬辰守将卓思正杀辽使者韩喜孙等十人领兵出拒保佑等还遣伊林领兵击之思正遂奔西京围之五日不克驻跸城西髙丽礼部郎中渤海托实来降庚子遣巴雅尔博诺攻开京遇髙丽兵败之王询弃城遁去遂焚开京至清江还二十九年春正月乙亥朔班师所降诸城复叛至贵徳州南岭谷大雨连日马駞皆疲甲仗多遗弃霁乃得渡己丑次鸭渌江庚寅皇后及皇弟楚国王隆祐迎于来逺城壬辰诏罢诸军己亥次东京二月己酉谒干显二陵戊午所俘髙丽人分置诸陵庙余赐内戚大臣三月己卯大丞相晋国王耶律隆运薨庚辰皇弟楚国王隆祐权知北院枢密使事枢密直学士髙正为北院枢密副使庚寅南京平州水振之己亥以北院大王耶律舒噜为北院枢密使封韩王北院郎君耶律世良为北院大王前三司使刘慎行参知政事兼知南院枢密使事夏四月清暑老古埚五月甲戌朔诏已奏之事送所司附日厯又诏帐族有罪黥墨依诸部人例乙未以刘慎行为南院枢密使南府宰相邢抱质知南院枢密使事六月庚戌升蔚州知州为观察使乙卯韩王耶律舒噜薨丙辰以南院大王华格为北院枢密使丁巳诏西北路招讨使驸马都尉萧托云安抚西鄙置准布诸部节度使是秋猎于平地松林冬十月庚子驻跸广平淀甲寅赠大丞相晋国王耶律隆运尚书令谥文忠十一月庚午朔幸显州十二月庚子复如广平淀癸丑以知南院枢密使事邢抱质年老诏乗小车入朝是月置归宁二州是年御试放髙承颜等二人及第开㤗元年春正月己巳朔宋遣赵湘符成翰来贺癸未长白山三十部女直酋长来贡乞授爵秩甲申驻跸王子院丙戌望祠木叶山丁亥女直太保佛宁等来朝戊子猎于玛哈拉林庚寅祠木叶山辛卯哈斯罕大王唿勒希来朝二月壬子驻跸瑞鹿原三月甲戌以蔚州为观察不隶武定军乙亥如苇泺丁丑诏封皇女八人为郡主乙酉诏卜日行拜山大射栁之礼命北宰相驸马兰陵郡王萧宁枢密使司空邢抱质督有司具仪物丁亥皇弟楚国王隆祐徙封齐国王留守东京夏四月庚子髙丽遣蔡忠顺来乞称臣如旧诏王询亲朝壬寅夏国遣使进良马己酉祀风伯辛酉以前孟父房详衮萧佛努为左伊勒希巴五月戊辰还上京诏裴𤣥感邢祥知礼部贡举放进士史简等十九人及第以驸马萧绍宗为郑州防御使乙亥以邢抱质为大同军节度使六月驻跸上京七月丙子以耶律遂贞为辽兴军节度使遂正北院宣徽使张昭莹南院宣徽使耶律受益上京副留守宼卿彰徳军节度使命耶律释绅努李操充贺宋国生辰信使副萧尼古齐泰贺宋正旦使副进士康文昭张素臣郎𤣥达坐论知贡举裴𤣥感邢祥私曲秘书省正字李万上书辞涉怨讪皆杖而徙之万役陷河冶八月丙申铁骊纳苏等送乌舍百余戸至賔州赐丝绢是日纳苏乞赐佛像儒书诏赐䕶国仁王佛像一易诗书春秋礼记各一部已未髙丽王询遣田拱之奉表称病不能朝诏复取六州地是月齐国王隆祐薨辍朝五日冬十月辛亥如中京闰月丁卯赠隆祐守太师谥仁孝十月甲午朔文武百官加上尊号曰𢎞文宣武尊道至徳崇仁广孝聪睿昭圣神赞天辅皇帝大赦改元开㤗改幽都府为析津府蓟北县为析津县幽都县为宛平县覃恩中外己亥赐夏国使东头供奉官曹文斌吕文贵窦珪祐守荣武元正等爵有差癸卯前辽州録事张庭羙六世同居仪坤州刘兴𦙍四世同居各给复三年甲辰西北招讨使萧托云奏七部太师阿勒达因其部民之怨杀本部节度使巴罕并屠其家以叛准布执阿勒达以献而㳂边诸部皆叛十二月丙寅奉迁南京诸帝石像于中京观徳殿景宗及宣献皇后于上京五鸾殿壬申振奉圣州饥民庚辰赐皇弟秦晋国王隆庆铁劵癸未刘晨言殿中髙可垣中京留守推官李可举治狱明允诏超迁之甲申诏诸道水菑饥民质男女者起来年正月日计佣钱十文价折佣尽遣还其家归州言其居民本新罗所迁未习文字请设学以教之诏允所请贵徳龙化仪坤双辽同祖七州至是有诏始征商己丑诏诸镇建宣敇楼二年春正月癸巳朔以裴𤣥感为翰林承㫖邢祥给事中石用中翰林学士吕徳推枢密直学士张俭政事舎人邢抱质加开府仪同三司守司空兼侍中王继忠中京留守加检校太师户部侍郎刘泾加工部尚书驸马萧绍宗加检校太师耶律琨加政事令封幽王丁未如瑞鹿原北院枢密使耶律华格封豳王以马氏为丽仪耿氏淑仪尚寝白氏昭仪尚服李氏顺仪尚功艾氏芳仪尚仪孙氏和仪己未録囚乌尔古徳哷勒叛右皮室详衮延夀率兵讨之达旦国兵围镇州州军坚守寻引去二月丙子诏以麦务川为象雷县女河川为神水县罗家军为闾山县山子川为富庻县习家砦为龙山县阿兰峪为劝农县松山川为松山县金甸子爲金原县壬午遣北院枢密副使髙正按察诸道狱三月壬辰朔华格以西北路畧平留兵戌镇州赴行在夏四月甲子拜日诏从上京请以韩斌所括赡国塔鲁河奉豪等州户二万五千四百有奇置长霸兴仁保和等十县丙子如缅山五月辛卯朔复命华格等西讨六月辛酉朔遣中丞耶律资忠使髙丽取六州旧地七月壬辰乌尔古徳哷勒复故疆乙未西南招讨使政事令色珍奏党项诸部叛者皆遁黄河北模赧山不叛者哈坦额勒敏两部因据其地今复西迁诘之则曰逐水草不早圗之后恐为患又闻前后叛者多投西夏西夏不纳诏遣使再问西迁之意若归故地则可就加抚谕使不报上怒欲伐之遂诏李徳昭今党项叛我欲西伐尔当东击母失掎角之势仍命诸军各市肥马丁酉特哩衮耶律迪里为南府宰相太尉武格为特哩衮癸卯钓鱼曲沟戊申以敦睦宫子钱振贫民己酉华格等破准布酋乌巴之衆丁卯封皇子宗训大内特哩衮八月壬戌遣引进使李延𢎞赐夏国王李徳昭及义成公主车马己丑耶律资忠使髙丽还冬十月己未朔畋麃井之北命耶律阿营等使宋贺生辰辛酉驻跸长泺丙寅详衮张马留献女直人知髙丽事者上问之曰臣三年前为髙丽所虏为郎官故知之自开京东马行七日有大砦广如开京旁州所贡珍异皆积于此胜罗等州之南亦有二大砦所积如之若大军行由前路取哈斯罕女直北直渡鸭渌江并大河而上至郭州与大路㑹髙丽可取而有也上纳之十一月甲午録囚癸丑枢密使豳王华格以西征有罪削其官封出为大同军节度使十二月甲子以北院大王耶律世良为北院枢密使封岐王以宰臣刘晟监修国史牛璘为彰国军节度使萧孝穆为西北路招讨使放进士鲜于茂昭等六人及第三年春正月己丑録囚准布酋长乌巴来朝封为王乙未如浑河丁酉女直及铁骊各遣使来贡是夕彗星见西方丙午畋潢河濵壬子帝及皇后猎瑞鹿原二月戊午诏增枢密使以下月俸甲子遣上京副留守耶律资忠复使髙丽取六州旧地三月庚子遣耶律世良城招州戊申南京奉圣平蔚云应朔等州置转运使夏四月戊午诏南京管内毋淹刑狱以妨农务癸亥乌尔古叛乙亥沙州回鹘曹顺遣使来贡丙子以西北路招讨都监萧孝穆为北府宰相五月乙酉朔清暑缅山六月乙亥合巴哩伊实二国舅为一帐伊实伊勒希巴萧迪里为详衮以总之甲申封皇姪唿图克为广平郡王是夏诏国舅详衮萧迪里东京留守耶律托实等讨髙丽造浮梁于鸭渌江城保宣义定逺等州秋七月乙酉朔如平地松林壬辰诏政事省枢密院酒间授官释罪母即奉行明日覆奏八月甲寅朔幸沙岭九月丁酉八部徳埒勒杀其详衮刷皆叛诏南府宰相耶律乌拉噶招抚之辛亥释徳埒勒数人令招谕其衆壬子耶律世良献徳哷勒俘冬十月甲寅朔幸中京丙子以旗鼔伊喇详衮特哩衮为奚六部大王放进士张用行等三十一人及第出身四年春正月乙酉如瑞鹿原丙戌诏耶律世良再伐达鲁特戊子命详衮巴古溺水瑞鹿原以备春蒐丁酉猎马兰淀壬寅东征东京留守善宁平章尼噜古奏已总大军及女直诸部兵分道进讨遂遣使赍密诏军前二月壬子朔如萨堤泺于阗国来贡夏四月癸丑以林牙建福为北院大王甲寅萧迪里等伐髙丽还丙寅哈斯罕部请括女直王苏扎纳戸旧无籍者㑹其丁入赋役从之枢密使固宁奏大破八部达鲁特诏侍御萨喇奖谕代行执手之礼丙寅耶律世良等上破准布俘获数戊辰驻跸㳂柳湖己巳女直遣使来贡壬申耶律世良讨乌尔古破之甲戌使赏有功将校世良讨达鲁特至清泥埚时伊济既平朝廷议内徙其衆伊济安土重迁遂叛世良惩创既破达鲁特辄歼其丁壮勒兵渡哈喇河进击余党斥候不谨其将绷果聚兵稠林中击辽军不备辽军小却结阵河曲绷果是夜来袭翌日辽后军主绷果诱伊济之衆皆遁世良追之军至险阨绷果方阻险少休辽军侦知其所世良不亟掩之绷果轻骑遁去获其辎重及所诱伊济之衆併迁达鲁特所获萨玛尔部民城胪朐河上以居之是月萧杨格尚南平郡主五月辛巳命北府宰相刘晟为都统枢密使耶律世良为副殿前都㸃检萧库哩为都监以伐髙丽晟先携家置边郡致缓师期追还之以世良库哩总兵进讨以耶律徳政为辽兴军节度使萧尼古尔天城军节度使李仲举卒诏恤其家六月庚戌上拜日如礼与满图古尔世勲易衣马为好以上京留守耶律巴格为北院枢密副使秋七月上又拜日遂幸秋山自八月射鹿至于九月复自癸丑至于辛酉连猎于有栢碎石太保响应松山诸山丁卯与伊勒希巴兵部尚书萧荣宁定交契以重君臣之好丙子以旗鼓伊喇详衮特哩衮为六部奚王冬十月驻跸塔喇噶泺十一月庚申诏汰东京僧及命上京中京洎诸宫选精兵五万五千人以备东征十二月南巡海徼还幸显州五年春正月丁未北幸庚戌耶律世良萧库哩与髙丽战于郭州西破之斩首数万级尽获其辎重乙卯师次南海军耶律世良薨于军癸酉驻跸雪林二月己卯准布长来朝辛巳如萨堤泺庚寅前东京统军使耶律韩留为右伊勒希巴戊戌皇子宗真生三月乙卯布古徳长苏布特萨喇等来贡辛酉诸道狱空诏进阶赐物丙寅以前北院大王耶律敬温为额珍尼郭齐哈党项魁可来降夏四月乙亥振招州民戊寅左伊勒希巴萧和卓为北院枢密使赫勒讷为副使庚辰清暑孤树淀五月甲子尚书萧姬隠坐出使后期削其官丁卯以耿元吉为戸部使六月以政事舎人吴克昌按察霸州刑狱丁丑回鹘献孔雀秋七月甲辰猎于赤山八月丙子幸懐州有事于诸陵戊寅还上京九月癸卯皇弟南京留守秦晋国王隆庆来朝上亲出迎劳至实徳山因同猎于松山乙丑驻跸杏埚冬十月甲午封秦晋国王隆庆长子察克中山郡王次子苏克乐安郡王十一月辛丑以参知政事马保忠同知枢密院事监修国史丁巳北面林牙萧威乌克为国舅详衮十二月乙酉秦晋国王隆庆还至北安薨讣闻上为哀恸辍朝七日丁酉宋遣张逊王承徳来贺千龄节是嵗放进士孙杰等四十八人及第六年春正月癸卯如锥子河二月甲戌以公主赛格杀无罪婢驸马萧托云不能齐家降公主为县主削托云同平章事丁丑诏国舅帐详衮萧威乌克将本部兵征髙丽其国舅司事以都监摄之庚辰以南面林牙聂赫为南院大王三月乙巳如显州葬秦晋国王隆庆有事于显干二陵追册隆庆为太弟夏四月辛夘封隆庆少子谢嘉努为长沙郡王以枢密使漆水郡王耶律制心权知诸行宫都部署事壬辰禁命妇再醮丙申如凉陉五月戊戌朔枢密使萧和卓为都统汉人行宫都部署王继忠为副殿前都㸃检萧库哩为都监以伐髙丽翌日赐和卓劎俾得专杀丙午録囚己酉设四帐都详衮甲寅南京统军使萧惠为右伊勒希巴乙卯祠木叶山潢河乙丑驻跸九层台六月戊辰朔徳妃萧氏赐死葬兎儿山西后数日大风起塜上画暝大雷电而雨不止者踰月是月南京诸县蝗秋七月辛亥如秋山遣礼部尚书刘京翰林学士吴叔达知制诰仇正已起居舎人程翥吏部员外郎南承颜礼部员外郎王景运分路按察刑狱辛酉以西南路招讨请置宁仁县于胜州九月庚子还上京以皇子舒苏生大赦丁未以驸马萧琏节度使华格知制诰仇正已杨佶充贺宋生辰正旦使副乙卯萧和卓等攻髙丽兴化军不克还师冬十月丁卯南京路饥輓云应朔𢎞等州粟振之辛未猎铧子河庚寅驻跸达哩山十一月乙卯建州节度使石匡弼卒十二月丁卯上轻骑还上京戊子宋遣李行简张信来贺千龄节翌日宋冯元张纶来贺正旦辽史卷十五卷十五考证辽史卷十五考证圣宗纪六开㤗元年八月己未髙丽王询遣田拱之奉表称病不能朝诏复取六州地按六州地史未详其名考通鑑初以鸭緑江北予髙丽甞筑六城至是复取之开㤗四年夏四月甲寅萧迪里等伐髙丽还按通鑑纲目契丹遣迪里讨髙丽髙丽与女直设竒邀击契丹大败而还此不书败讳之也五月辛巳命北府宰相刘晟为都统枢密使耶律世良为副殿前都㸃检萧屈烈为都监以伐髙丽按辽史髙丽传刘晟作慎行萧屈烈作萧虚烈辽史卷十五考证辽史卷十六钦定四库全书辽史卷十六元中书右丞相总裁托克托等修本纪第十六圣宗七七年春正月甲辰如达哩山二月乙丑朔拜日如浑河三月辛丑命东北伊埒图博和哩鄂罗木富珠哩铁骊等五部嵗贡貂皮六万五千马三百丙午乌尔古节度使萧普达讨叛命迪里灭之夏四月拜日丙寅振川饶二州饥辛未振中京贫乏癸酉禁匿名书壬辰以三司使吕徳懋为枢密副使闰月壬子以萧进忠为彰武军节度使兼五州制置戊午吐蕃王巴尔逊奏凡朝贡乞假道夏国从之五月丙寅皇子宗真封梁王宗元永清军节度使宗简右卫大将军宗愿左骁卫大将军宗伟右卫大将军皇姪宗范昭义军节度使宗熙镇国军节度使宗亮绛州节度使宗弼濮州观察使宗奕曹州防御使宗显宗萧皆防御使以张俭守司徒兼政事令六月丙申丕勒达啰克部节度使博罗哩至必繖河遇微雨忽天地晦㝠大风飘四十三人飞旋空中良久乃堕数里外博罗哩幸获免一酒壶在地反不移丙午行大射栁之礼庚申以耶律留宁呉守达使宋贺生辰萧噶济马贻谋使宋贺正旦加平章萧𢎞义开府仪同三司尚父兼政事令秋七月甲子诏翰林待诏陈升写南征得胜图于上京五鸾殿丁卯富珠哩部来贡九月庚申佛宁国使奏本国与乌里国封壤相接数侵掠不宁赐诏谕之戊辰诏内外官因事受赇事觉而称子孙仆从者禁之庚午録囚括马给东征军是月驻跸土河川冬十月名中京新建二殿曰延庆曰永安壬寅以顺义军节度使石用中为汉人行宫都部署丙辰诏东平郡王萧巴雅尔为都统殿前都㸃检萧实喇为副统东京留守耶律巴格为都监伐高丽仍谕高丽守吏能率衆自归者厚赏坚壁相拒者追悔无及十一月壬戌以吕徳懋知吏部尚书杨又𤣥知详覆院刘晟为霸州节度使北府宰相刘慎行为彰武军节度使庚辰禁服用明金缕金贴金戊子幸中京十二月丁酉宋遣吕夷简曹璋贺千龄节是月萧巴雅尔等与高丽战于茶陀二河辽军失利天云右皮室二军没溺者衆约尼帐详衮阿克达客省使卓库渤海详衮高清明天云军详衮哈里等皆死之放进士张克恭等三十七人及第八年春正月宋遣陈尧佐张羣来贺壬戌铁骊来贡建景宗庙于中京封沙州节度使曹顺为炖煌郡王二月丁未以前南院枢密使韩为中京留守汉人行宫都部署王继忠南院枢密使丙辰祭风伯三月己未以契丹𢎞义宫使霍实为兴圣宫都部署前永安纳部节度使崆郭啰积庆宫都部署左祗候郎君耶律哈斯㨗军都监乙亥东平王萧哈纳东京留守耶律巴格国舅平章事萧巴雅尔林牙伊济等讨高丽还坐失律数其罪而释之己卯诏加征高丽有功渤海将校官壬午閲飞龙院马癸未辉发太师塔喇噶来贡丙戌置东京渤海承奉官都知押班夏四月戊子朔如𬗟山五月壬申以驸马萧克忠为长宁军节度使乙亥迁宁州渤海户于辽土二河己卯哈斯罕特哩衮阿巴该宰相萨喇来贡六月戊子録征高丽战殁将校子弟己丑以左伊勒希巴萧嘉哩为西南靣招讨使御史大夫萧伊济为伊勒希巴己亥特哩衮耶律哈噶为南府宰相南靣林牙耶律韩留为特哩衮癸卯弛达巴山猿岭採木禁乙巳以南皮室军校等讨高丽有功赐金帛秋七月己未征高丽战殁诸将诏益封其妻庚申以东北路详衮耶律都木达为北院大王辛酉约啰尼格二奚军征高丽有功赐金帛癸亥诏准布依旧嵗贡马千七百駞四百四十貂䑕皮万青䑕皮二万五千戊辰观稼己巳辉发部太保莽密来贡庚午观市曲赦市中系囚命解宁马翼充贺宋生辰使副八月庚寅遣郎君赫伯舎等率诸部兵㑹大军讨高丽九月己巳以石用中参知政事宋遣崔遵度王应昌贺千龄节壬申録囚甲戌复録囚庚辰哈斯罕特哩衮阿巴该来贡壬午驻跸土河川冬十月乙酉诏诸道凡事已断者每三月一次条奏戊子遣耶律继崇郑𤣥瑕贺宋正旦癸巳诏横帐三房不得与卑小帐族为婚凡嫁娶必奏而后行癸卯以前北院大王建福为额珍尼郭齐哈甲辰改东路和抡台布城为咸州建节以领之十一月甲寅置云州宣徳县十二月辛卯驻跸中京乙巳以广平郡王宗业为中京留守大定尹韩为特哩衮辛亥高丽王询遣使乞贡方物诏纳之九年春正月宋遣刘平张元普来贺二月如鸳鸯泺五月庚午耶律资忠使高丽还王询表请称藩纳贡归所留王人珠埓哩珠埒哩在高丽六年忠节不屈以为林牙辛未遣使释王询罪并允其请癸酉以耶律宗教检校太傅宗诲启圣军节度使刘晟太子太傅仍赐保节功臣秋七月庚戌朔日有食之诏以近臣代拜救日甲寅遣使赐沙州回鹘炖煌郡王曹顺衣物以察喇耿元吉哈济宋璋为来年贺宋生辰正旦使副九月戊午以驸马萧绍宗平章事丁卯文武百僚奉表上尊号不许三上廼从之乙亥沙州囘鹘炖煌郡王曹顺遣使来贡括诸道汉民马赐东征军以伊勒希巴延宁为兵马副都部署总兵东征是月驻跸金鉼泺宋遣宋绶骆继伦贺千龄节冬十月戊寅以聂哷为奚王都监托多罗为北王府钖里军详衮郎君娄使沙州还诏释宿累国家旧使逺国多用犯徒罪而有才略者使还即除其罪戊子西南招讨奏党项部有宋犀族输贡不时常有他意宜以时遣使督之诏曰边鄙小族嵗有常贡边臣骄纵徴歛无度彼懐惧不能自达耳第遣清慎官将示以恩信无或侵渔自然效顺复奏迪锦达鲁特部言节度使韩留有恵政今当代请留上命进其治状辛丑如中京壬寅大食国遣使进象及方物为子察克请婚十一月丁巳以漆水郡王韩为南京留守析津尹兵马都总管己未以伊勒希巴萧孝顺为南靣诸行宫都部署加左仆射十二月丁亥禁僧然身炼指戊子诏中京建太祖庙制度祭器皆从古制乙巳诏来年冬行大册礼放进士张仲举等四十五人太平元年春正月丁丑朔宋使鲁宗道成吉来贺如浑河二月乙卯幸钹河壬戌猎高祁林三月戊戌皇子博齐希生庚子驸马都尉萧绍业建私城赐名睦州军曰长庆是月大食国王复遣使请婚封王子班郎君和索哩女噶老为公主嫁之夏四月戊申东京留守奏女直三十部酋长请各以其子诣阙祗候诏与其父俱来受约乙卯录囚丁卯置莱州是月清暑𬗟山秋七月甲戌朔赐从猎女直人秋衣乙亥遣古哩取石晋所上玉玺于中京准布来贡辛巳如沙岭是月猎潢河九月幸中京冬十月丁未徳哷勒酋长普尔布来贡马駞戊申録囚甲寅宋使李懿王仲宾贺千龄节苏惟甫周鼎贺来嵗元正即遣萧善程翥报聘党项长赫噜来贡己未以萨满嘉哩为都㸃检郭啰副㸃检耶律罗汉努左皮室详衮桑古右皮室详衮拉拉西北路金吾耶律僧隐御史大夫球格驸马都尉萧崇古噜并大将军庚申幸通天观观鱼龙曼衍之戏翌日再幸还升玉辂自内三门入万寿殿奠酒七庙御容因宴宗室十一月癸未上御昭庆殿文武百僚奉册上尊号曰睿文英武遵道至徳崇仁广孝功成治定昭圣神赞天辅皇帝大赦改元太平中外官进级有差宋遣使来聘夏高丽遣使来贡甲申册皇子梁王宗真为皇太子二年春正月如纳水钓鱼二月辛丑朔驻跸鱼儿泺三月甲戌如长春州丁丑宋使薛贻廓来告宋主恒殂子祯嗣位遣都㸃检耶律僧隐等充宋祭奠使副林牙萧日新观察冯延休充宋后弔慰使副戊寅遣金吾耶律钖林引进姚居信充宋主弔慰使副戊子为宋主饭三京僧是月地震云应二州屋摧地陷鄂博山裂数百歩泉涌成流夏四月如缅山清暑五月乙亥朔参知政事石用中薨庚辰铁骊遣使献乌舍十六户六月己未宋遣使薛由等来馈其先帝遗物秋七月己卯以耶律信宁为奉陵军节度使高丽国参知政事王同显静海军节度使耶律遂忠长宁军节度使耿延毅昭徳军节度使高守贞河西军节度使九月癸巳遣尚书僧隐韩格贺宋主即位冬十月壬寅遣堂后官张克恭充贺夏国王李徳昭生日使耶律缫古韩玉充贺宋太后生日使副耶律仙宁史克忠充贺宋正旦使副是月驻跸和尔郭斯淀癸卯朔赐宰臣吕徳懋参知政事呉叔达枢密副使杨又𤣥右丞相马保忠钱物有差辛亥至上京曲赦畿内囚十一月丙戌宋遣使来谢十二月辛丑高丽王询薨其子钦遣使来报即命使册钦为高丽国王甲寅宋遣刘煜郭志言来贺千龄节是年放进士张渐等四十七人三年春正月丙寅朔如纳水钓鱼以僧隐为平章事乙亥以萧台徳为南王府都监林牙耶律信宁西北路招讨都监辛巳赐越国公主私城之名曰懿州军曰庆懿二月丙申以丁振为武信军节度使改封兰陵郡王戊申以东平郡王萧巴雅尔为西南靣都招讨进封豳王夏四月以耶律守宁为都㸃检五月清暑缅山六月戊申以南院宣徽使刘泾参知政事萧孝惠为副㸃检萧孝恭东京统军兼㳂边廵检使戊午以萧琏为左伊勒希巴萧琳为详衮秋七月戊寅以南府宰相耶律哈噶为上京留守封漆水郡王丙戌以皇后生辰为顺天节丁亥赐𬗟山名曰永安是月猎赤山闰月壬辰以萧伯达韩绍雍充贺宋正旦使副唐古特程昭文贺宋生辰使副冬十月庚辰宋遣薛奎郭盛贺顺天节王臻慕容惟素贺千龄节东征军奏统帅钖林详衮课努率师自茂穆克岭入林牙噶济禆将大匡逸等率师鼓山岭入闰月未至达抡河不遇敌而还是月㑹于哈卜齐勒岭駞马死者甚衆驻跸辽河十一月辛卯朔以皇姪宗范为归徳军节度使北府宰相萧孝穆南京留守封燕王南京留守韩南院大王兵马都总管仇正燕京转运使十二月壬戌以宗范为平章事封三韩郡王仇道衡中京副留守冯延休顺州刺史郎𤣥化西山转运使赵其枢密直学士丁卯以萧永为太子太师己卯封皇子重元秦国王四年春正月庚寅朔宋遣张传张士禹程琳丁保衡来贺如鸭子河二月己未朔猎塔鲁河诏改鸭子河曰混同江塔鲁河曰长春河三月戊子朔千龄节诏赐诸宫分耆老食夏四月癸酉以丞相马保忠子世𢎞使岭表至平地松林为盗所杀特赠昭信军节度使五月清暑永安山己未南院大王韩薨戊辰以郑𢎞节为兵部郎中刘慎行顺义军节度使辛未以燕王萧孝穆子顺为千牛卫将军甲戌以中山郡王察克为保静军节度使乐安郡王苏克广徳军节度使萧嘉哩彰徳军节度使庚辰以辽兴军节度使周王唿图克为临海军节度使漆水郡王迪里南院大王秋七月如秋山八月丙辰以韩绍芳为枢密直学士驸马萧必塔都㸃检九月以驸马萧绍宗为武定军节度使耶律宗福安国军节度使冬十月驻跸辽河宋遣蔡齐李用和来贺千龄节十一月追封南院大王韩为陈王十二月以萧从政为归义军节度使康筠监门卫充贺宋正旦使副是年放进士李炯等四十七人辽史卷十六辽史卷十七钦定四库全书辽史卷十七元中书右丞相总裁托克托等修本纪第十七圣宗八五年春正月乙酉如混同江二月戊午禁天下服用明金及金线绮国亲当服者奏而后用是月如鱼儿泺三月壬辰以左丞相张俭为武定军节度使同政事门下平章事郑𢎞节临潢少尹刘慎行辽兴军节度使武定军节度使萧必塔契丹行宫都部署枢密副使杨又𤣥吏部尚书叅知政事兼枢密使是月如长春河鱼儿泺其水一夕有声如雷越沙冈四十里别为一陂夏五月清暑永安山以萧从顺为太子太师呉叔达翰林学士道士冯若谷加太子中允耶律晨武定军节度使张俭彰信军节度使吕士宗礼部员外郎李可举顺义军节度使秋七月猎平地松林九月驻跸南京己亥以萧迪里李绍琪充贺宋太后生辰使副耶律守宁刘四端充贺宋主生辰使副冬十月辛未宋太后遣冯元宗史方来贺顺天节十一月庚子幸内果园宴京民聚观求进士得七十二人命赋诗第其工拙以张昱等一十四人为太子校书郎韩栾等五十八人为崇文馆校书郎辛丑以左祗候郎君详衮萧罗罗为右伊勒希巴十二月丁巳以汉人行宫都部署萧孝先为上京留守皇姪长沙郡王谢嘉努匡义军节度使耶律仁举兴国军节度使甲子萧守宁为㸃检侍卫亲军马歩军乙丑北院枢密使萧和卓薨戊辰以北府宰相萧布库为北院枢密使己巳遣萧谐李琪充贺宋正旦使副庚午以参知政事刘京为顺义军节度使乙亥宋使李维张纶来贺千龄节是嵗燕民以年谷丰熟车驾临幸争以土物抒诚贡献上礼高年惠鳏寡赐酺饮至夕六街灯火如昼士庶嬉游上亦微行观之丁丑禁工匠不得销毁金银器六年春正月己卯朔宋遣徐奭裴继起张若谷崔准来贺庚辰如鸳鸯泺二月己酉以黙尔吉同知枢密院黄翩为兵马都部署达噶济副之霍实为都监引军城混同江苏黙河之间黄龙府请建堡障三烽台十诏以农隙筑之东京留守巴格奏黄翩领兵入女直界徇地俘获人马牛豕不可胜计得降户二百七十诏奖谕之戊午以耶律页为副㸃检以国舅帐萧瑠实图噜库领西北路十二班军奚王府钖里军己巳南京水遣使振之庚午诏党项别部塔斯设契丹节度使治之三月戊寅以大同军节度使张俭入为南院枢密使左丞相兼政事令㕘知政事呉叔达责授将作少监出为东州刺史准布来侵西北路招讨使萧惠破之夏四月丁未朔以武定军节度使耶律海古勒为特哩衮戊申博啰满达勒部多乌舎户诏索之丙寅如永安山五月辛卯以东京统军使萧缫古为契丹行宫都部署癸卯遣西北路招讨使萧惠将兵伐甘州回鹘六月辛丑诏凡官畜竝印其左以识之秋七月戊申猎黒岭八月萧惠攻甘州不克师还自是准布诸部叛辽军与战皆为所败监军尼噜古国舅帐太保额布勒死之诏遣特哩衮耶律鸿观林牙华格等将兵讨之九月驻跸辽河浒冬十月丙子哈斯罕诸部长来朝庚辰遣使问夏国与宋交战之故辛巳以前南院大王济鲁古为乌尔古徳哷勒都详衮庚寅以萧孝顺萧绍宗兼侍中驸马萧绍业平章政事前南院大王和尔沁同知上京留守安格通化州节度使乙丑宋遣韩翼田承説来贺顺天节十一月戊辰西北路招讨司小校缫古诉招讨萧惠三罪诏都监鄂克沁按之十二月庚辰哈斯罕部乞建旗皷许之辛巳诏北靣诸部廉察州县及钖林穆噜之官不治者罢之诏大小职官有贪暴残民者立罢之终身不録其不廉直虽处重任即代之能清勤自持者在卑位亦当荐㧞其内族受赂事发与常人所犯同科戊戌遣杜防萧藴充贺宋生辰使副庚子驻跸辽河七年春正月壬寅朔宋遣张保维孙继业孔道辅马崇至来贺如混同江辛亥以女直伯埓为特哩衮佛门为叶穆部太师甲寅博啰满达勒遣使来贡夏四月乙未猎黒岭五月清暑永安山西南路招讨司奏隂山中产金银请置冶从之复遣使循辽河源求产金银之所六月禁诸屯田不得擅货官粟癸巳诏萧惠再讨准布秋七月己亥朔诏更定法令庚子诏谕驸马萧楚布公主诺木欢于后有父母之尊后或临幸祇谒先祖乃祇拜空帐失致敬之礼今后可设像拜谒乙巳诏辇路所经旁三十歩内不得耕种者不在诉讼之限九月驻跸辽河冬十月丁卯朔诏诸帐院庶孽竝从其母论贵贱十一月宋遣石中立石贻孙来贺千龄节王博文王双贺顺天节辛亥以杨义𤣥邢祥知贡举乙未匡义军节度使中山郡王察克保宁军节度使长沙郡王谢嘉努广徳军节度使乐安郡王苏克奏各将之官乞选伴读书史从之癸亥以三韩王钦为启圣军节度使杨佶刑部侍郎甲子以左千牛卫上将军耶律古云为北院大王十二月丁卯遣耶律苏页王永钖充贺宋太后生辰萧苏色马保永充贺正旦使副癸酉以金吾萧噶噜为奚钖里军详衮八年春正月己亥如混同江庚申党项侵边破之甲子诏州县长吏劝农二月戊子燕京留守萧孝穆乞于拒马河接宋境上置戍长巡察诏从之三月驻跸长春河夏五月清暑永安山六月以韩宁刘湘充贺宋太后生辰使副呉克荷充贺夏国王李徳昭生辰使癸巳权北院大王耶律哲鲁奏今嵗十一月皇太子纳妃诸族备㑹亲之帐诏以豪盛者三十户给其费秋七月丁酉以约尼帐郎君辰格为西北路巡检与萧钖林同管二招讨地以南院大王耶律迪里为上京留守戊戌猎平地松林九月壬辰朔以渤海宰相罗汉权东京统军使壬子幸中京北徳哷勒节度使耶律延寿请视诸部赐旗皷诏从之癸丑准布别部长唿兰来降乙卯准布长吹古来䧏冬十月宋遣唐肃葛懐愍来贺顺天节枢密使魏王耶律色珍孙妇阿古指斥乘舆其孙古云为之隠事觉乃竝坐之仍籍其家诏燕城将士若敌至总管备城之东南统军守其西北马歩军备其野战统军副使缮壁垒课士卒各练其事十一月丙申皇太子纳妃萧氏以耶律求翰为北院大王冬十二月辛酉朔以约尼太尉色佛哷为天云军详衮壬申以前北院大王耶律留宁为双州节度使康筠崇徳宫都部署色实永兴宫都部署埓富宜州节度使菴辽州节度使耶律页同知中京留守耶律哈喇托辉为大将军丁丑诏庶孽虽已为良不得预世选丁亥宋遣寇瑊康徳来贺千龄节朱谏曹英张逸刘永钊贺来嵗两宫正旦诏两国舅及南北王府乃国之贵族贱庶不得任本部官是嵗放进士张宥等五十七人九年春正月至自中京二月戊辰遣使赐高丽王钦物如乌林河夏五月清暑永安山六月戊子以长沙郡王谢嘉努为广徳军节度使乐安郡王苏克匡义军节度使中山郡王察克保定军节度使进封潞王豫章王特布长宁军节度使以耶律思忠耶律荷耶律暠约尼色佛哷陈邈韩绍一韩知白张震充贺宋两宫生辰及来嵗正旦秋七月戊午朔如黑岭八月己丑东京钖里军详衮大延琳囚留守驸马都尉萧孝先及南阳公主杀户部使韩绍勲副使王嘉四捷军都指挥使萧佛徳延琳遂僣位号其国为兴辽年为天庆初东辽之地自神册来附未有𣙜酤盐麴之法闗市之征亦甚寛弛冯延休韩绍勲相继以燕地平山之法绳之民不堪命燕又仍嵗大饥户部副使王嘉复献计造船使其民谙海事者漕粟以赈燕民水路艰险多至覆没虽言不信鞭楚搒掠民怨思乱故延琳乘之首杀绍勲嘉以快其衆延琳先事与副留守王道平谋道平夜弃其家踰城走与延琳所遣召黄龙府黄翩者俱至行在告变上即徴诸道兵以时进讨时国舅详衮萧必塔治近延琳先率本管及家兵据其要害絶其西渡之计渤海太保夏行美亦旧主兵戍保州延琳密驰书使图统帅耶律布库行美乃以实告布库得书遂杀渤海兵八百人而断其东路延琳知黄龙保州皆不附遂分兵西取沈州其节度使萧旺禄初至其副张杰声言欲降故不急攻及知其诈而已有备攻之不克而还时南北女直皆从延琳高丽亦稽其贡及诸道兵次第皆至延琳婴城固守冬十月丙戌朔以南京留守燕王萧孝穆为都统国舅详衮萧必塔为副綂奚六部大王萧博诺为都监以讨之十一月乙卯朔如显陵丙寅以沈州节度副使张杰为节度使其防城进士张人纪赵陆等二十二人入朝试以诗赋皆赐第超授保州戌将夏行美平章事壬申以驸马刘四端权知宣徽南院事十二月丁未宋遣仇永韩永钖来贺千龄节命耶律育呉克荷萧可观赵利用充贺宋生辰使副耶律元吉崔闰萧昭古窦振充来嵗贺宋正旦使十年春正月乙卯朔宋遣王夷简窦处约张易张士宜来贺二月幸龙化州三月甲寅朔详衮萧必塔至自辽东言都统萧孝穆去城四靣各五里许筑城堡以围之驸马延宁与其妺穴地遁去公主吹巴勒在后为守陴者觉而止夏四月如干陵以耶律行平为广平军节度使夏行美为中顺军节度使李延𢎞知易州萧从顺加太子太师五月戊申清暑栢坡秋七月壬午诏来嵗行贡举法八月丙午东京贼将杨详世密送欵夜开南门纳辽军擒延琳渤海平冬十月驻跸长宁淀十一月辛亥南京留守燕王萧孝穆以东征将士凯还戎服见上上大加宴劳翌日以孝穆为东平王东京留守国舅详衮驸马都尉萧必塔封兰陵郡王奚王博诺加侍中以权燕京留守兼侍中萧惠为燕京綂军使前统军威乌克大将军节度使宰相兼枢密使马保忠权知燕京留守奚王府都监萧阿克展东京綂军使诏渤海旧族有勲劳材力者叙用余分居来隰迁闰等州十二月乙巳宋遣梅询王令杰来贺千龄节漆水郡王耶律迪里加尚父乌尔古节度使萧普达为伊实部大王尚书左仆射萧琳为临海军节度使十一年春正月己酉朔如混同江二月如长春河三月上不豫夏五月大雨水诸河横流皆失故道六月丁丑朔驻跸大福河之北己卯帝崩于行宫年六十一在位四十九年景福元年闰十月壬申上尊谥曰文武大孝宣皇帝庙号圣宗赞曰圣宗㓜冲嗣位政出慈闱及宋人二道来攻亲御甲胄一举而复燕云破信彬再举而躏河朔不亦伟欤既而侈心一启佳兵不祥东有茶陀之败西有甘州之丧此狃于常胜之过也然践阼四十九年理寃滞举才行察贪残抑奢僣録死事之子孙振诸部之贫乏责迎合不忠之罪却高丽女乐之归辽之诸帝在位长久令名无穷其唯圣宗乎辽史卷十七辽史卷十八钦定四库全书辽史卷十八元中书右丞相总裁托克托等修本纪第十八兴宗一兴宗神圣孝章皇帝讳宗真字雅布济小字济古尔圣宗长子母曰钦哀皇后萧氏上始生齐天皇后养之㓜而聪明长而魁伟龙颜日角豁逹大度善骑射好儒术通音律三嵗封梁王太平元年册为皇太子十年六月判北南院枢密使事十一年六月己卯圣宗崩即皇帝位于柩前壬午尊母元妃萧氏为皇太后甲申遣使告哀于宋及夏高丽是年御宣政殿放进士刘贞等五十七人辛卯大赦改元景福乙未奉大行皇帝梓宫殡于永安山太平殿辛丑皇太后赐驸马萧哲伯埒萧必塔死围场都太师女直珠格尔右祗候郎君详衮萧雅噜等七人弃市籍其家迁齐天皇后于上京秋七月丙午朔皇太后率皇族大临于太平殿高丽遣使弔慰上召晋王萧布库等饮博夜分乃罢丁未击鞠戊申以耶律罕巴为左伊勒希巴特穆尔为左祗候郎君详衮横帐郎君乐古权右祗候郎君详衮己酉以耶律哲鲁为伊济徳哷勒都详衮果巴为右皮室详衮庚戌赈蓟州饥癸丑诏写大行皇帝御容甲寅録囚以观察姚居信为上将军建庆州于庆陵之南徙民实之充奉陵邑乙卯以比嵗丰稔罢给东京綂军司粮丁巳上谒大行皇帝御容哀恸久之因诏写北府宰相萧孝先南府宰相萧孝穆象于御容殿以萧阿克展为东京留守丁卯谒太平殿焚先帝所御弓矢幸晋王萧布库第视疾辛未録囚壬申上谒神主帐时威萧氏始入宫亦命拜之八月壬午迁大行皇帝梓宫于菆涂殿九月戊申躬视庆陵庚戌问安于皇太后辛亥宋遣王随曹仪致祭王许懐信梅询张纶来慰两宫范讽孙继业贺即位孔道辅魏昭文贺皇太后册礼戊午焚弧矢鞍勒于菆涂殿庚申夏国遣使来慰庚午以宋使弔祭丧服临菆涂殿甲戌遣御史中丞耶律翥司农卿张确详衮耶律励四方馆使高维翰谢宋弔慰冬十月戊寅宰臣吕徳懋薨癸未杀哲伯埓党弥勒努观音努等丙戌遣工部尚书高徳顺崇禄卿李可封致先帝遗物于宋以右领军卫上将军耶律逊少府监马惮充皇太后谢宋使右监门卫上将军耶律元载引进使魏永充皇帝谢宋使丁酉夏国遣使来赙戊戌以萧革赵为果耶律郁马保业充来嵗贺宋正旦使闰月辛亥谒菆涂殿閲𤣥宫閟器有司请以生辰为永寿节皇太后生辰为应圣节从之辛酉閲新造铠甲丁卯赈黄龙府饥民十一月壬辰上率百僚奠于菆涂殿出大行皇帝服御玩好焚之纵五坊鹰鹘甲午葬文武大孝宣皇帝于庆陵乙未祭天地问安皇太后丙申谒庆陵以遗物赐羣臣名其山曰庆云殿曰望仙十二月癸丑至自庆陵皇太后听政帝不亲庶务羣臣表请不从是嵗以兴平公主下嫁夏国王李徳昭子元昊以元昊为夏国公驸马都尉重熙元年春正月壬申朔皇太后御正殿受帝与羣臣朝宋遣任布王遵范陈琰王克善来贺乙亥宋遣郑向郭遵范来贺永寿节丁丑如雪林二月大蒐三月壬申朔尚父漆水郡王迪里复为特哩衮是春皇太后诬齐天皇后以罪遣人即上京行弑后请具浴就死许之有顷后崩夏四月乙巳清暑巴纳登秋七月猎平地松林以萧逹溥王英秀萧麓张素羽充来嵗贺宋正旦生辰使八月丙午驻跸喇河源皇子洪基生冬十月己酉幸中京十一月己卯帝率羣臣上皇太后尊号曰法天应运仁徳章圣皇太后羣臣上皇帝尊号曰文武仁圣昭孝皇帝大赦改元重熙癸未宋遣刘随王徳本来贺应圣节以杨佶为翰林承㫖丙戌夏国遣使来贺辛卯五国酋长来贡夏国王李徳昭薨册其子夏国公元昊为夏国王十二月庚戌宋遣胥偃王从益崔暨张懐志来贺来嵗正旦又遣杨日严王克纂来贺永寿节以北大王耶律求翰同平章事是年放进士刘师贞等五十七人二年春正月庚辰东幸乙酉夏遣使来贡壬辰女直详衮塔雅克率所部来贡宋遣曹琮来告母后刘氏哀章得象安继昌来馈母后遗物即遣延昌宫使耶律寿宁给事中知制诰李奎充祭奠使天徳军节度使耶律卿宁大理卿和道亨河西军节度使耶律嵩引进使马世卿充两宫弔慰使秋七月甲子朔以耶律楚高升耶律迪王惟允充两宫贺宋生辰使副以耶律师古刘五常充贺宋来嵗正旦使副八月丁酉幸温泉宫乙卯遣使閲诸路禾稼冬十一月甲申宋遣刘寳符忠李昭述张茂实等来谢慰奠十二月乙未宋遣丁度王继凝来贺应圣节己酉禁夏国使沿路私市金铁甲寅宋遣章频李懿王冲睦张纬李絃李继一来贺永寿节及来嵗正旦庚申以北府宰相萧孝先为枢密使三年春正月丁卯宋使章频卒诏有司赙赠命近侍护丧以归辛卯如春水二月壬辰以北院枢密使萧布库为东京留守戊申耶律大师努有侍襁褓恩诏入属籍夏四月甲寅振尼玛齐部五月庚申朔清暑沿栁湖是月皇太后还政于上躬守庆陵六月己亥以萧布库为南院枢密使秋七月戊子朔上始亲政以耶律庶徴刘六符耶律睦薄可久充贺宋来嵗正旦使副壬辰如秋山冬十月己未驻跸中㑹川十二月宋遣叚少连杜仁赞来贺来嵗正旦杨偕李守忠来贺永夀节四年春正月庚寅如尼玛齐里三月乙酉朔立皇后萧氏夏四月甲寅朔如凉陉五月庚子清暑散水源六月癸丑朔皇子寳信努生以耶律信吕士宗萧衮郭揆充贺宋生辰及来嵗正旦使副秋七月壬午朔猎于黒岭九月己酉驻跸长宁淀冬十月如王子城十一月壬午改南京总管府为元帅府乙酉行柴册礼于白岭大赦加尚父耶律信宁政事令耶律求翰耆宿赞翊功臣十二月癸丑诏诸军砲弩弓劔手以时閲习庚申宋遣郑戬柴贻范杨日华张士禹来贺永寿节及正旦五年春正月甲申如鱼儿泺枢密使萧延宁请改国舅伊实小功帐敞史为将军从之四月庚申以潞王察克为南府宰相崇徳宫使耶律玛鲁为特哩衮甲子幸后弟萧无曲第曲水泛觞赋诗丁卯颁新定条制己巳上与大臣击鞠五月甲午南幸丁未如唿图哩巴山清暑庚申幸北院大王高十行帐拜奥赐银绢壬戌诏修南京宫阙府署秋七月辛丑録囚耶律巴拜诬其弟韩格谋杀已有司奏当反坐临刑其弟泣诉臣惟一兄乞贷其死上悯而从之九月癸巳猎黄花山获熊三十六赏猎人有差冬十月丁未幸南京辛亥曲赦析津府境内囚壬子御元和殿以日射三十六熊赋幸燕诗试进士于廷赐冯立赵徽四十九人进士第以冯立为右补阙赵徽以下皆为太子中舎赐绯衣银鱼遂大宴御试进士自此始宋遣宋郊王世文来贺永寿节甲子宰臣张俭等请幸礼部贡院欢饮至暮而罢赐物有差以耶律祥张素民耶律甫王泽充贺宋生辰正旦使副六年春正月丁丑西幸三月戊寅以秦王萧孝穆为北院枢密使徙封呉王晋王萧孝先为南京留守夏四月猎野狐岭闰月猎龙门县西山五月己酉清暑炭山以耶律罕巴为北院大王萧巴噶左伊勒希巴王子郎君详衮布古徳林牙签北靣事耶律尼格同签㸃检司甲寅録囚以南大王耶律信宁故匿重囚及侍婢赃汚命挞以剑嵴夺其官都监坐阿附及侍婢罪皆论死诏贷之丙辰以耶律信宁为西南路招讨使庚申出飞龙廐马赐皇太弟重元及北南靣侍臣癸亥以上京留守耶律唿图克琨为南大王平章事萧扎拉纳上京留守侍中管宁行宫都部署耶律普努宁乌尔古达鲁特都详衮甲子以上京留守耶律鸿观为北院大王六月壬申朔以善宁为殿前都㸃检护卫太保耶律和卓兼长宁宫使萧额鲁哩耶律乌拉噶耶律和尚萧罕嘉努萧托里萧求翰为各宫都部署上酒酣赋诗呉国王萧孝穆北宰相萧巴萨等皆属和夜中乃罢己卯祀天地癸未赐南院大王耶律唿图克琨命上亲制诰词并赐诗以宠之丙申以北院大王浩善为南京綂军使秋七月辛丑朔以北南枢密院狱空赏赉有差壬寅以皇太弟重元生子赐诗及宝玩器物曲赦死罪以下癸卯如秋山八月己卯北枢密院言伊济部民苦其酋帅库春不法多流亡诏罢伊济等五国酋帅以契丹节度使一员领之冬十月癸酉驻跸石宝冈十一月己亥朔准布酋长来贡辛亥以契丹行宫都部署萧惠为南院枢密使壬子以管宁为南院枢密使萧缫古诸行宫都部署耶律纽斡哩知南靣行宫副部署萧额鲁哩左祗候郎君详衮耶律和卓右祗候郎君详衮庚申幸晋国公主行帐视疾封皇子洪基为梁王十二月以杨佶为忠顺军节度使遣耶律斡秦鑑耶律徳崔继芳贺宋生辰及正旦七年春正月戊戌朔宋遣高若讷夏元正谢绛张茂实来贺正旦及永夀节辛丑如混同江二月庚午如春州乙亥驻跸东川丁丑高丽遣使来贡壬午幸五坊閲鹰鹘乙酉遣使庆州问安皇太后三月戊戌朔幸皇太弟重元行帐壬寅如蒲河淀辛亥夏国遣使来贡甲寅録囚夏四月己巳以兴平公主薨遣北院承㫖耶律庶成持诏问夏国王李元昊公主生与元昊不睦没诘其故己卯猎白马埚甲申射兎新淀井乙未猎金山遣杨家进鹿尾茸于大安宫六月乙亥御清凉殿试进士赐邢彭年以下五十五人第秋七月甲辰録囚乙巳准布酋长通特古斯来朝戊申如黑岭九月丁未驻跸平淀冬十月甲子朔渡辽河丙寅驻跸白马淀壬申録囚十一月癸巳朔以耶律元方张泥韩至徳萧傅充贺宋生辰正旦使副辛丑问安皇太后进珍玩庚申録囚十二月召善击鞠者数十人于东京令与近臣角胜上观之己巳以皇太弟重元判北南院枢密使事北府宰相赛音巴宁再任兼知东京留守事耶律详衮南府宰相察噶扎大内特哩衮伊实已帐萧翰干州节度使刘六符参知政事王子帐冠格王子郎君详衮吹絅大王平州节度使宰臣张克㳟守司空宰臣韩绍芳加侍中特哩衮耶律玛鲁北院宣徽使傅父耶律喜孙南府宰相癸未宋遣王举正张士禹贺永寿节甲申命日进酒于大安宫致荐庆陵丁亥録囚非故杀者减科南靣侍御准格尔诈取女直贡物罪死上以有吏能黥而流之八年春正月壬辰朔宋遣韩琦王从益来贺丙申如混同江观鱼戊戌振丕勒部庚戌义鱼实黙里河丁巳禁朔州鬻羊于宋二月丙子驻跸长春河夏六月乙丑诏括户口秋七月丁巳谒庆陵致奠于望仙殿迎皇太后至显州谒园陵还京冬十月驻跸东京十一月甲午诏有言北院处事失平击钟及邀驾告者悉以奏闻戊戌朝皇太后召僧论佛法戊申皇太后行再生礼大赦己酉城长春闰十二月壬辰视呉国王萧孝穆疾宋遣龎籍杜赞来贺永寿节九年春正月丙辰朔上进酒于皇太后宫御正殿宋遣王拱辰彭再思来贺庚申如鸭子河二月驻跸鱼儿泺三月辛未以应圣节大赦五月乙卯朔清暑永安山六月射栁祈雨秋七月癸酉宋遣郭祯以伐夏来报遣枢密使杜防报聘丁丑如秋山冬十月癸未朔驻跸中㑹川十一月甲子女直侵边发黄龙府铁骊军拒之宋遣苏伸向传范贺应圣节十二月庚寅以北大王府布魁帐郎君自言先世与国联姻许置敞史命本帐萧唿图克为之辛卯以所得女直户置肃州以萧迪刘三嘏耶律元方王惟吉耶律庶忠孙文昭萧绍筠秦徳昌充贺宋生辰及来嵗正旦使副诏诸犯法者不得为官吏诸职官非婚祭不得沉酗废事有治民安边之略者悉具以闻辽史卷十八辽史卷十九钦定四库全书辽史卷十九元中书右丞相总裁托克托等修本纪十九兴宗二十年春正月辛亥朔宋遣梁适张从一富弼赵日定来贺甲子复遣吴育冯戴来贺永夀节二月庚辰朔诏博啰满逹勒归哈斯罕戸之没入者使复业甲申北枢宻院言南北二王府洎诸部节度侍衞只侯郎君皆出族帐既免与民戍邉其祗候事请亦得以部曲代行诏从其请夏四月诏罢修鸭渌江浮梁及汉兵屯戍之役又以东京留守萧萨巴言弛东京击鞠之禁六月戊寅以萧宁耶律坦崔禹称马世良耶律仁先刘六符充贺宋生辰使副耶律庻成赵成耶律烈张旦充来嵗贺宋正旦使副秋七月壬戌诏诸职官私取官物者以正盗论诸取以先朝已断事相告言者罪之诸帐郎君䓁于禁地射鹿决三百不徴偿小将军决二百以下及百姓犯者罪同郎君论八月丙戌以医者邓延贞治详衮萧留宁疾验赠其父母官以奨之九月辛亥朝皇太后国舅留宁薨庚申皇太后射获熊上进酒为夀癸亥上猎马盂山草木䝉宻恐猎者误射伤人命耶律徳古各书姓名于矢以志之丙寅夏国献宋俘以石硬砦太保郭三避虎不射免官冬十月丙戌诏东京留守萧孝忠察官吏有廉干清彊者具以名闻庚寅以女直太师塔雅克为哈斯罕都大王辛邜以皇子库鲁噶里生北宰相驸马赛音巴宁迎上至其第饮宴上命衞士与汉人角觝为乐壬辰饮皇太后殿以皇子生肆赦夕复引公主驸马及内族大臣入寝殿剧饮甲午幸中京庚子以驸马都尉萧唿哩为国舅详衮十一月丙辰回鹘遣使来贡十二月丙子朔宋遣刘沆王整来贺应圣节乙未置塔卓卜酋长以和塔拉为平章事上闻宋设闗河治壕堑恐为边患与南北枢宻吴国王萧孝穆赵国王萧固宁谋取宋旧割闗南十县地遂遣萧英刘六符使宋庚寅宋遣张沔侯宗亮薛申侍其濬施昌言潘永照来贺永夀节及来嵗正旦以宣政殿学士杨佶为吏部尚书判顺度军节度使事丁酉议伐宋诏谕诸道十一年春正月戊申奉迎皇太后于内殿庚戌遣南院宣徽使萧特黙翰林学士刘六符使宋取晋阳及瓦桥以南十县地且问兴师伐夏及㳂邉疏濬水泽增益兵戍之故二月壬寅如鸳鸯泺四月甲戌朔颁南征赏罚令六月乙亥宋遣富弼张荗实奉书来聘以书答之壬午御含凉殿放进士王实䓁六十四人禁氊银鬻入宋秋七月壬寅朔诏盗易官马者减死论外路官勤瘁正直者考满代不治事者即易之八月丙申宋复遣富弼张茂实奉书来聘乞增嵗币银绢以书答之九月壬寅遣北院枢宻副使耶律仁先汉人行宫副部署刘六符使宋约和是时富弼为上言大意谓辽与宋和坐获嵗币则利在国家臣下无与与宋交兵则利在臣下害在国家上感其言和好始定闰月癸未耶律仁先遣人报宋嵗增银绢十万两匹文书称贡送至白沟帝喜宴羣臣于昭庆殿是日振恤三父族之贫者辛邜仁先刘六符还进宋国誓书冬十一月丁亥羣臣加上尊号曰聪文圣武英略神功睿哲仁孝皇帝册皇后萧氏曰贞懿宣慈崇圣皇后大赦梁王洪基进封燕国王十二月癸邜朝皇太后甲辰封皇太弟重元子尼噜古为安定郡王己酉以宣献皇后忌日上与皇太后素服饭僧于延夀悯忠三学三寺辛亥诏蠲预偹伐宋诸部租税一年壬子以吐浑党项多鬻马夏国诏谨边防己未宋遣贺正旦及永夀节使居邸帝微服往观丁邜禁䘮𦵏杀牛马及藏珍寳十二年春正月辛夘遣同知析津府事耶律廸里枢宻院都承㫖王惟吉谕夏国与宋和壬申以吴国王萧孝穆为南院枢宻使北府宰相萧孝忠北院枢宻使封楚王韩国王萧惠北府宰相同知元帅府事罕巴南院大王耶律喇实东京留守北院枢宻副使耶律仁先同知东京留守事北面林牙萧格北院枢宻副使甲戌如武清寨苇淀二月壬寅禁闗南汉民弓矢己酉夏国以加上尊号遣使来贺甲寅耶律廸里䓁使夏国还奏元昊罢兵即遣使报宋三月辛邜幸南京壬辰髙丽国以加上尊号遣使来贺夏四月己亥置辉发部详衮都监庚子夏国遣使进马駞五月辛邜斡鲁博啰满逹勒二使来贡失期宥而遣还乙未诏复定礼制是月幸山西六月丙午诏世选宰相节度使族属及身为节度使之家许𦵏用银噐仍禁杀牲以祭庚戌诏汉人宫分户絶恒产以亲族继之辛亥凖布大王通特古斯弟太尉萨哈勒来朝丙辰回鹘遣使来贡甲子以南院枢密使吴国王萧孝穆为北院枢宻使徙封齐国王秋七月丙寅朔北院枢宻使萧孝忠薨特释系囚庚寅夏国遣使上表请伐宋不从八月丙申谒庆陵辛丑燕国王洪基加尚书令知北南院枢宻使事封燕赵国王戊午以前西北路招讨使萧塔喇噶为右伊勒希巴庚申裕悦耶律鸿观薨甲子凖布来贡九月壬申朝皇太后谒望仙殿壬午谒懐陵冬十月丁酉驻跸中㑹川己亥北院枢宻使萧孝穆薨追赠大丞相晋国王庚子诏诸路上重囚遣官详谳辛亥叅知政事韩绍芳为广徳军节度使三司使刘六符长宁军节度使壬子夏侵党项遣延昌宫使髙嘉努譲之甲子北府宰相萧惠为北院枢宻使豳王苏克为特哩衮特哩衮逹噜噶封漆水郡王西北路招讨使枢宻副使萧阿拉同知北院宣徽事出飞龙厩马分赐羣臣十一月丁丑追封楚王萧孝忠为楚国王丁亥以上京嵗俭复其民租税癸巳朝皇太后十二月戊申改政事省为中书省十三年春正月甲子朔朝皇太后戊辰如混同江辛未猎乌尔衮冈二月庚戌如鱼儿泺丙辰以叅知政事杜防为南府宰相三月丁亥髙丽遣使来贡以宣正殿学士杨佶叅知政事是月置契丹警巡院夏四月己酉遣东京留守耶律浩善知黄龙府事耶律乌鲁斯将兵攻博啰满逹勒甲寅南院大王耶律果实奏党项䓁部叛附夏国丙辰西南靣招讨都监罗汉努详衮鄂罗木等奏山西郡族节度使库哩以五部叛入西夏乞南北府兵援送实威塞州户诏富者遣行余留屯田天徳军五月壬戌朔罗汉努奏所发部兵与党项战不利招讨使萧普逹四㨗军详衮张佛奴殁于阵李元昊来援叛党戊辰䛇徴诸道兵㑹西南邉以讨元昊六月甲午凖布酋长乌巴遣其子执元昊所遣来援使阿雅噶来乞以兵助战从之驻跸永安山以将伐夏遣延昌宫使耶律髙嘉努告宋丙申诏前南院大王耶律古云翰林都林牙耶律庻成䓁编集国朝上世以来事蹟丙午高丽遣使来贡丁未録囚秋七月辛酉香河县民李宜儿以左道惑衆伏诛庚午行再生礼庚辰夏国遣使来朝八月乙未以夏使对不以情覊之丁巳夏国复遣使来询以事冝又不以实对笞之九月戊辰宋以亲征夏国遣余靖致赆礼壬申㑹大军于九十九泉以皇太弟重元北院枢宻使韩国王萧惠将先锋兵西征冬十月庚寅祭天地丙申获党项侦人射鬼箭丁酉李元昊上表谢罪己亥元昊遣使来奏欲収叛党以献从之辛亥元昊遣使来进方物诏北院枢宻副使萧格迓之壬子军于河曲格言元昊亲率党项三部来诏格诘其纳叛背盟元昊伏罪赐酒许以自新遣之召羣臣议皆以大军既集宜加讨伐癸丑督数路兵掩袭杀数千人驸马都尉萧唿都克为夏所执丁巳元昊遣使以先被执者来归诏所留夏使亦还其国十一月辛酉赐有功将校有差甲子班师丁邜改云州为西京辛巳朝皇太后十二月己丑幸西京戊戌以北院枢宻副使耶律廸里为右伊勒希巴己亥髙丽遣使来贡戊申萧唿都克自夏来归十四年春正月庚申以侍中萧实喇为南院统军使封辽西郡王庚午如鸳鸯泺壬午以金吾衞大将军逹噜噶为伊实大王甲申夏国遣使进鹘以常侍额古徳战殁命其子钖埒为帅二月庚子朝皇太后驻跸萨喇泺三月己邜宋以伐夏师还遣使来贺四月辛亥髙丽来贡闰五月癸丑清暑永安山六月丁邜谒庆陵己邜凖布大王通特古斯率诸酋长来朝庚辰夏国来贡辛巳以西南面招讨使萧普逹战殁赠同中书门下平章事秋七月戊申驻跸中㑹川冬十月甲子望祀木叶山十一月壬午朔回鹘阿尔斯兰遣使来贡甲辰以同知北院宣徽事萧阿拉为北府宰相十二月癸丑观汉军习礟射击刺癸亥决滞狱十五年春正月乙酉如混同江禁契丹以奴婢鬻与汉人二月乙邜如长春河丙寅博啰满逹勒界海兰河户归诏抚之三月甲申朝皇太后乙酉以应圣节减死罪释徒以下辛邜朝皇太后丁酉髙丽遣使来贡诏诸道嵗具狱讼以闻夏四月辛亥禁五京吏民撃鞠戊午罢约尼帐戍军壬戌以北女直详衮萧噶噜为奚六部大王甲子清暑永安山甲戌博啰满逹勒海兰河百八十户归六月癸丑以西京留守耶律玛鲁为汉人行宫都部署叅知政事杨佶出为武定军节度使戊辰御清凉殿放进士王棠䓁六十八人甲戌西北路招讨使耶律逹噜噶坐赃免官秋七月乙酉豳王苏克薨戊子观获乙未以北院宣徽使埒富为左伊勒希巴前南府宰相耶律吉逊东北路详衮丙申籍诸路军丁酉如秋山辛丑禁扈从践民田丁未女直部长扎穆率衆来附加太师八月癸丑髙丽王钦薨遣使来告九月甲辰禁以罝网捕狐兎冬十月己酉驻跸中㑹川十一月丁亥以南院枢宻使萧孝友为北府宰相契丹行宫都部署耶律仁先南院大王北府宰相萧格同知北院枢宻使事知伊勒希巴事耶律信先汉人行宫都部署左伊勒希巴埒富特哩衮汉人行宫都部署耶律迪里左伊勒希巴己亥渤海部以契丹户例通括军马乙巳赈南京贫民十二月壬申曲赦徒以下罪是日为圣宗在时生辰辽史卷十九辽史卷二十钦定四库全书辽史卷二十元中书右丞相总裁托克托䓁修本纪第二十兴宗三十六年春正月己邜如混同江二月庚申如鱼児泺辛酉禁羣臣遇宴乐奏请私事诏世选之官从各部耆旧择材能者用之三月丁亥如黒水泺癸巳遣使审决双州囚壬寅大雪夏四月乙巳朔皇太后不豫上驰往视疾丙午皇太后愈复如黒水泺丁卯肆赦六月戊申清暑永安山丁巳凖布大王通特古斯来朝献方物戊午诏士庻言事秋七月辛邜幸庆州自是月至于九月日射猎于楚布沟钖喇钖伦石塔诸山冬十月辛亥幸中京谒祖庙丙辰定公主行妇礼于舅姑仪庚午鐡骊星莽来朝以始入贡加右监门衞大将军十一月戊寅祠木叶山己丑幸中京朝皇太后壬辰禁漏泄宫中事十二月辛丑朔女直遣使来贡辛亥谒太祖庙观太宗收晋圗癸丑问安皇太后乙邜以太后愈杂犯死罪减一䓁论徒以下免庚申南府宰相杜防韩绍荣奏事有误各以大杖决之出防为武定军节度使壬戌髙丽遣使来贡十七年春正月丁亥如春水闰月癸丑射虎于哈尔吉二月辛巳振页稳彻木衮是月诏士庶言国家利便不得及已事奴婢所见许白其主不得自陈夏国王李元昊薨其子谅祚遣使来告遣永兴宫使耶律纽斡哩右护衞太保耶律辖鲁将作少监王全慰奠三月癸卯以同知南京留守事萧塔喇噶为左伊勒希巴知右伊勒希巴事唐古为右伊勒希巴丙午夏李谅祚上其父元昊遗物丁邜图伯特国使来乞以本部军助攻夏国不许夏四月辛未武定军节度使杜防复为南府宰相丙子髙丽遣使来贡甲申博啰满逹勒大王佛寕以造舟人来献六月庚辰凖布献马駞二万辛邜长白山太师察克辉发部太师萨喇图来贡方物秋七月丁未裕恱玛摩约子布格及伯哩八部额尔竒木和费延䓁内附甲寅録囚减杂犯死罪八月丙戌复南京贫戸租税戊子以殿前都㸃检耶律义先为行军都部署中顺军节度使夏行美副部署东北面详衮耶律珠展为监军伐富珠哩酋托多罗冬十月甲申北院大王耶律罕巴薨甲午驻跸都尔嘉十一月乙未朔遣使括马丁巳赐皇太弟重元金劵封皇子和啰噶为越王阿林许王忠顺军节度使谢嘉努陈王西京留守特布汉王特哩衮埒富辽西郡王行宫都部署布古徳桞城郡王奉陵军节度使海古勒饶乐郡王安定郡王尼噜古进封楚王十八年春正月甲午朔日有食之戊戌留夏国贺正使不遣己亥遣北院枢宻副使萧惟信以伐夏告宋辛丑録囚丙午如鸳鸯泺丙辰猎塔山耶律义先奏富珠哩捷二月庚辰幸燕赵国王洪基帐视疾乙酉耶律义先䓁执托多罗以献三月乙巳髙昌国遣使来贡壬子以洪基疾愈赦杂犯死罪以下丁巳乌尔古来送欵夏四月癸酉以南府宰相耶律果实为南京统军使五月甲辰五国酋长各率其部来附庚戌辉发部长乌达台吉䓁来朝戊午五国节度使耶律仙童以降乌尔古叛人授左监门衞上将军六月壬戌朔以韩国王萧惠为河南道行军都统赵王萧孝友汉王特布副之乙丑録囚丙寅行十二神纛礼己巳宋以辽师伐夏遣钱逸致赆庚辰凖布来贡马駞珍玩辛巳夏国使来贡留之不遣丁亥行再生礼秋七月戊戌亲征八月辛酉渡河夏人遁乃还九月丁未萧惠䓁为夏所败冬十月北道行军都统耶律达噜噶率准布诸军至贺兰山获李元昊妻及其官僚家属遇夏人三千来战殪之乌尔古徳哷勒都详衮萧慈实努南克耶律斡里死焉十二月戊寅庆陵林木火己卯録囚有弟从兄为强盗者兄弟俱无子特原其弟十九年春正月庚寅僧惠鑑加检校太尉庚子耶律逹噜噶复封漆水郡王诸将校及凖布䓁部酋长各进爵有差赠萧慈实努同中书门下平章事辛丑遣使问罪于夏壬寅如鱼児泺二月丁亥夏将旺布威赫伊特凌结等攻金肃城南靣林牙耶律髙嘉努䓁破之旺希被创遁去杀威赫伊特凌结三月戊戌殿前都㸃检萧塔喇台与夏战于三角川败之癸邜命西南招讨使萧博诺北院大王伊逊林牙萧萨满䓁帅师伐夏以行宫都部署布古徳监战甲辰遣同知北院枢宻使萧格按军邉城以为声援己酉驻跸息鸡淀丙辰幸殿前都㸃检萧塔喇台驸马都尉萧唿都克帐视疾夏四月丙寅如鱼児泺壬申博啰满达勒特哩衮钖都来贡甲申髙丽来贡五月己丑如凉陉癸巳萧博诺䓁入夏境不与敌遇纵军俘掠而还丁酉夏国旺布来降己亥逺夷博索摩部遣使来贡六月丙辰朔置倒塌岭都监丙寅谒庆陵庚午幸庆州谒太安殿壬申诏医卜屠贩奴𨽻及倍父母或犯事逃亡者不得举进士辉发哈斯罕博啰满逹勒各遣使贡马甲戌宋遣使来贺伐夏㨗髙丽使俱至辛巳御金銮殿试进士秋七月壬辰驻跸科里巴延癸巳以燕赵国王洪基领北南枢宻院乙未凖布长和塔拉弟谔徳来朝加太尉遣之戊戌録囚戊申以左伊勒希巴萧唐古为北院枢宻副使壬子猎哈尔吉八月丁邜凖布酋长楚齐格尔巴尔斯来朝九月壬寅夏人侵边逹噜噶遣六院军将哈里击败之冬十月庚午还上京辛未夏国王李谅祚母遣使乞依旧称藩使还诏谕别遣信臣诣阙当徐思之壬申释临潢府役徒甲戌如中㑹川十一月甲午凖布酋长和塔拉来贡庚戌録囚壬子出南府宰相韩知白为武定军节度使枢宻副使杨绩长宁军节度使翰林学士王纲泽州刺史张宥徽州刺史知制诰周白海北州刺史闰月乙邜以汉王特布为中京留守辛未以同知北院枢宻使事萧格为南院枢宻使南院大王耶律仁先知北院枢宻使事封吴王十二月丁亥北府宰相赵王萧孝友出为东京留守东京留守萧嗒尔噶为北府宰相南院枢宻使潞王察克为南院大王庚戌韩国王萧惠徙封魏王致仕壬子夏国李谅祚依上表乞使旧臣属二十年春正月戊戌驻跸混同江二月甲申遣前北院都监萧友括䓁使夏国索党项叛户己丑如苍耳泺甲辰吐蕃遣使来贡三月壬子朔幸黒水夏五月癸丑萧友括䓁使夏还李谅祚母表乞如党项权进马駞牛羊䓁物己巳夏国遣使求唐隆镇及乞罢所建城邑以诏荅之六月丙戌诏以所获李元昊妻及前后所俘夏人安置苏州以伐夏所获物遣使遗宋秋七月如秋山九月诏更定条制驻跸中㑹川冬十月己邜朔括诸道军籍十一月庚申以特哩衮都监萧穆噜为左伊勒希巴甲子命东京留守司总领户部内省事丁邜罢中丞记録职官过犯令承旨总之十二月乙酉以皇太后行再生礼肆赦二十一年春正月辛亥如混同江二月如鱼儿泺夏四月癸未以国舅详衮萧阿拉为西北路招讨使封西平郡王六月丙子驻跸永安山秋七月甲辰朔召北府宰相萧塔喇噶南府宰相汉王特布南院枢宻使萧格知北院枢宻使事仁先䓁赐坐论古今治道戊申祀天地己酉诏北南枢宻院日再奏事壬子追尊太祖之祖为简献皇帝庙号𤣥祖祖妣为简献皇后太祖之考为宣简皇帝庙号徳祖妣为宣简皇后追封太祖伯父额尔竒木叶穆为蜀国王裕悦实噜为隋国王以燕赵国王洪基为天下兵马大元帅知特哩衮事诏谕之癸亥近侍实达尔鄂博伪学御画免死配役终身甲子如秋山戊辰谒庆陵以南院枢宻使萧格为北院枢宻使封吴王辛未如庆州壬申追封太祖弟伊徳实为许国王八月戊子太尉乌哲薨诏配享圣宗庙九月乙邜平州进白兎己未谒懐陵庚申追上嗣圣皇帝天顺皇帝尊谥更谥彰徳皇后曰靖安癸亥谥齐天皇后曰仁徳皇后甲子谒祖陵增太祖谥大圣大明神烈天皇帝更谥贞烈皇后曰淳钦恭顺皇帝曰章肃后萧氏谥曰和敬冬十月戊寅驻跸中㑹川丁亥夏国李谅祚遣使乞弛邉备即遣萧友括奉诏谕之戊子幸显懿二州甲午辽兴军节度使萧实喇封郑王南院大王潞王察克爲南院枢宻使进封越国王戊戌射虎于南萨哈巴辛丑谒干陵十一月壬寅朔增谥文献皇帝为文献钦义皇帝及谥二后曰端顺曰柔贞复更谥世宗孝烈皇后为懐节丁未增孝成皇帝谥曰孝成康靖皇帝更谥圣神宣献皇后为睿智甲子次中㑹川回鹘阿尔斯兰遣使贡名马文豹丙寅録囚十二月戊戌以北府宰相塔喇噶为南京统军使郑王实喇北府宰相契丹行宫都部署耶律义先特哩衮释役徒限年者二十二年春正月乙巳如混同江二月丙子回鹘阿尔斯兰为隣国所侵遣使求援庚辰如春水三月癸亥李谅祚以赐诏许降遣使来谢丙寅如黒水泺夏四月戊子猎鹤淀五月壬寅诏内地州县植果六月壬申驻跸唿哩山癸未髙丽来贡秋七月己酉凖布大王通特古斯率诸部长献马駞庚申如黒岭闰月庚午乌尔古来贡癸巳长春州置钱帛司九月壬辰夏国李谅祚遣使进降表甲午遣南靣林牙髙嘉努䓁奉诏抚谕冬十月丙申朔日有食之十一月辛邜诏诸职事官以礼受代及以罪去者置籍嵗申枢宻院十二月丙申朔诏回鹘部副使以契丹人充庚子应圣节曲赦徒以下罪壬子诏大臣曰朕与宋主约为兄弟欢好嵗久欲见其绘像可谕来使二十三年春正月己巳如混同江癸酉猎双子淀戊子夏国遣使来贡方物壬辰如春水甲午猎盘直坡三月丁亥幸皇太弟重元帐夏四月癸邜髙丽遣使来贡癸丑猎和济格尔五月己丑李谅祚乞进马駞诏嵗贡之庚寅驻跸永安山壬辰夏国遣使来贡六月丙申如庆州己亥谒庆陵壬寅髙丽王徽请官其子诏加检校太尉辛亥吐蕃遣使来贡秋七月己巳夏国李谅祚遣使来求婚甲戌如秋山己邜诏八房族巾帻九月庚寅猎遇三虎纵犬获之冬十月丁酉驻跸中京戊戌幸新建祕书监辛丑有事于祖庙癸丑以开泰寺铸银佛像曲赦在京囚丙子李谅祚遣使进誓表十一月乙丑凖布部长来贡壬申帝率羣臣上皇太后尊号曰仁慈圣善钦孝广徳安静贞纯懿和寛厚崇觉仪天皇太后大赦内外官进级有差癸未録囚甲申羣臣上皇帝尊号曰钦天奉道祐世兴厯武定文成圣神仁孝皇帝册皇后萧氏曰贞懿慈和文惠孝敬广爱崇圣皇后十二月丙申如中㑹川二十四年春正月癸亥如混同江戊辰朝皇太后辛巳宋遣使来贺馈驯象二月己丑朔召宋使钓鱼赋诗癸巳如长春河甲寅夏国遣使来贺三月癸亥皇太弟重元生子曲赦行在及长春镇北二州徒以下罪夏五月驻跸南崖秋七月壬午如秋山次南崖之北峪不豫八月丁亥疾大渐召燕赵国王洪基谕以治国之要戊子大赦纵五坊鹰鹘焚钓鱼之具己丑帝崩于行宫年四十遗诏燕赵国王洪基嗣位清宁元年十月庚子上尊谥为神圣孝章皇帝庙号兴宗赞曰兴宗即位年十有六矣不能先尊母后而尊其母以致临朝专政贼杀不辜又不能以礼几諌使齐天死于弑逆有亏王者之孝惜哉若夫大行在殡饮酒博鞠垒见简书及其谒遗象而哀恸受宋弔而衰绖所为若出二人何为其然与至于感富弼之言而申南宋之好许谅祚之盟而罢西夏之兵邉鄙不耸政事内修亲䇿进士大修条制下至士庻得陈便冝则求治之志切矣于时左右大臣曾不闻一贤之进一事之諌欲庻几古帝王之风其可得乎虽然圣宗而下可谓贤君矣辽史卷二十辽史卷二十一钦定四库全书辽史卷二十一元中书右丞相总裁托克托等修本纪第二十一道宗一道宗孝文皇帝讳洪基字纳琳小字察喇兴宗皇帝长子母曰仁懿皇后萧氏六嵗封梁王重熙千一年进封燕国总领中丞司事眀年总北南院枢宻使事加尚书令进封燕赵国王二十一年为天下兵马大元帅知特里衮事预朝政帝沈静严毅每朝兴宗为之歛容二十四年八月己丑兴宗崩即皇帝位于柩前哀恸不聴政辛邜百僚上表固请许之诏曰朕以菲徳託居士民之上苐恐智识有不及羣下有未信赋歛妄兴赏罚不中上恩不能及下下情不能逹上凡尔士庻直言无讳可则择用否则不以为愆卿䓁其軆朕意壬辰以皇太弟重元为皇太叔免汉拜不名癸巳遣使报哀于宋及夏髙丽甲午遣重元安抚南京军民戊戌以遗诏命西北路招讨使西平郡王萧阿拉为北府宰相仍权知南院枢宻使事北府宰相萧实喇为武定军节度使辛丑改元清寕大赦九月戊午诏常所幸围场外无禁庚申诏䕶衞士外不得佩刃入宫非勲戚后及额尔竒木副使承应职事人不得冠巾壬戌诏额尔竒木及副使之族并民奴贱不得服塔纳水獭䘮刀柄兔鹘鞍勒珮子不许用犀玉果勒图犀惟大将军不禁乙丑赐内外臣僚爵赏庚午尊皇太后为太皇太后辛未遣左伊勒希巴萧穆噜翰林学士韩运以先帝遗物遗宋癸酉遣使以即位报宋丙子尊皇后为皇太后宴菆涂殿以上京留守宿国主辰赍为南京留守壬午遣使赐髙丽夏国先帝遗物冬十月丁亥有司请以帝生日为天安节从之以吴王仁先同知南京留守事陈王图伯特为南府宰相进封吴王壬寅以顺义军节度使实绅努为南院大王十一月甲子𦵏兴宗皇帝于庆陵宋及髙丽遣使来㑹名其山曰永兴丙寅以南院大王海古勒为中京留守北府宰相西平郡王萧阿拉进封韩王壬申次懐州有事于太宗穆宗庙甲戌谒祖陵戊寅冬至有事于太祖景宗兴宗庙不受贺十二月丙戌诏左伊勒希巴曰朕以眇冲获嗣大位夙夜忧惧恐弗克任欲闻直言以匡其失今已数月未见所以副朕委任股肱耳目之意其令内外百官比秩满各言一事仍转谕所部无贵贱老幼皆得直言无讳戊子应圣莭上太皇太后夀宴羣臣命妇册妃萧氏为皇后进封皇弟越王和啰噶为鲁国王许王阿林为陈国王楚王尼噜古徙封吴王辛邜诏部署院事有机宻即奏其投谤讪书辄受及读者并弃市癸巳皇族实公悖毋伏诛甲午以枢宻副使姚景行为参知政事翰林学士吴湛为枢宻副使参知政事同知枢宻院事韩绍文为上京留守丙申宋遣欧阳修䓁来贺即位戊戌诏设学飬士颁五经传䟽置博士助教各一贠癸邜以知涿州杨续参知政事兼同知枢宻院事庚戌以圣宗在时生辰赦上京囚是年御清凉殿放进士张孝杰䓁四十四人二年春正月丙辰诏诸州郡官及僚属决囚诸部族例己巳诏二孟古部与世预宰相节度使选者免皮室军是月幸鱼児泺二月乙酉以左伊勒希巴萧穆噜知西南面招讨都监事乙巳以兴宗在时生辰宴羣臣命各赋诗三月丁巳应圣节曲赦百里内囚己邜御制放鹰赋赐羣臣谕任臣之意闰月己亥始行东京所铸钱乙巳南京狱空进留守以下官夏四月甲子诏曰方夏长飬鸟兽孶育之时不得纵火于郊五月戊戌谒庆陵甲辰有事于兴宗庙六月丁巳诏宰相举才能之士戊午命有司籍军补边戍辛酉凖布酋长来朝贡方物丁邜髙丽遣使来贡辛未罢史官预闻朝议俾问宰相而后书乙亥中京蝗灾丙子诏强盗得实者聴诸路决之丁丑南院枢宻使赵国王察克为上京留守同知南京留守事吴王仁先为南院枢宻使乙酉遣使分道平赋税缮戎噐劝农桑禁盗贼八月辛未如秋山九月庚子幸中京祭圣宗兴宗于㑹安殿冬十月丙子如中㑹川十一月戊戌知左伊勒希巴事耶律华喇为伊勒希巴北院大王耶律仙童知黄龙府事甲辰文武百僚上尊号曰天祐皇帝后曰懿徳皇后大赦乙巳以皇太叔重元为天下兵马大元帅徙封赵国王察克为魏国王鲁国王和啰噶为宋国王陈国王阿林为秦国王吴王尼噜古进封楚国王百官进迁有差十二月戊申朔以韩王萧阿拉为北院枢宻使东京留守宿国王辰赍北府宰相宋国王和啰噶上京留守秦国王阿林知中丞司事甲寅上皇太后尊号曰慈懿仁和文惠孝敬广爱宗天皇太后三年春正月庚辰如鸭子河丙戌置倒塌岭节度使乙未五国部长来贡方物二月己未如大鱼泺三月辛巳以楚国王尼噜古为武定军节度使夏四月丙辰清暑永安山五月己亥如庆陵献酎于金殿同天殿六月辛未魏国王察克为特哩衮同知枢宻院事萧唐古南府宰相魏国王特布东京留守秋七月甲申南京地震赦其境内乙酉如秋山八月辛亥帝以君臣同志华夷同风诗进皇太后九月庚子幸中㑹川冬十月己酉谒祖陵庚申谒譲国皇帝及世宗庙辛酉奠酎于玉殿十一月丙子左伊勒希巴萧穆噜为契丹行宫都部署庚子髙丽遣使来贡十二月庚戌禁职官于部内假贷贸易戊辰太皇太后不豫曲赦行在五百里内囚己巳太皇太后崩四年春正月壬申朔遣使报哀于宋夏如鸭子河钓鱼癸酉宋遣使奉宋主绘像来丁亥知易州事耶律佛徳秩满部民乞留许之二月丙午诏伊勒希巴诸路鞫死罪狱具仍令别州县覆案无寃然后决之称寃者即具奏庚戌如鱼児泺三月戊寅募天徳镇武东胜䓁处勇㨗者籍为军甲午肆赦夏四月甲辰谒庆陵丁夘宋遣使弔癸五月庚午朔上大行太皇太后尊谥曰钦哀皇后癸酉𦵏庆陵夏国髙丽遣使来㑹乙酉如永安山清暑六月乙丑以北院枢宻使郑王萧格为南院枢宻使徙封楚王南院枢宻使吴王仁先为北院枢宻使秋七月辛巳制诸掌内藏库官盗两贯以上者许奴婢告壬午猎于黒岭冬十月戊戌朔同知东京留守事海古勒为南院大王保安军节度使希逹为奚六部大王十一月癸酉行再生及柴册礼宴羣臣于八方陂庚寅御清风殿受大册礼大赦以吴王仁先为南京兵马副元帅徙封隋王壬午谒太祖及诸帝宫丙戌祠木叶山禁造玉噐十二月辛丑弛塔纳水獭裘之禁乙巳许士庻畜鹰辛亥南院枢宻使楚王萧格复为北院枢宻使闰月己巳赐皇太叔重元金劵是嵗皇子濬生五年春如春州夏六月甲子朔驻跸纳克泺己丑南院枢宻使萧阿苏为北府宰相枢宻副使耶律伊逊南院枢宻使特哩衮察克辽兴军节度使鲁王谢嘉努武定军节度使东京留守吴王特布西京留守秋七月丁酉以乌尔古徳哷勒详衮萧穆噜为左伊勒希巴冬十月壬子朔幸南京祭兴宗于嘉宁殿十一月禁猎十二月壬戌以北院林牙奚玛鲁为右伊勒希巴叅知政事吴湛以弟洵冒入仕籍削爵为民是年上御百福殿放进士梁援等百一十五人六年春如鸳鸯泺夏五月戊子朔监修国史耶律伯请编次御制诗赋即命为序己酉驻跸纳克泺六月戊午朔以东北路女直详衮髙嘉努为特哩衮壬戌遣使録囚丙寅中京置国子监命以时祭先圣先师癸未以隋王仁先为北院大王赐御制诰冬十月甲子驻跸藕丝淀七年春三月庚戌如春州以耶律伊逊知北院枢宻使事夏四月辛未禁吏民畜海东青鹘五月丙戌清暑永安山丙午谒庆陵辛未杀东京留守陈王萧阿拉六月壬子朔日有食之甲子以萧穆噜为顺义军节度使丁卯幸𢎞义永兴崇徳三宫致祭射栁赐宴赏赉有差戊辰行再生礼复命羣臣分朋射桞丁丑以楚国王尼噜古知南院枢宻使事秋九月丁丑驻跸藕丝淀冬十一月壬午以知黄龙府事耶律阿勒扎为南院大王辽史卷二十一辽史卷二十二钦定四库全书辽史卷二十二元中书右丞相总裁托克托等修本纪第二十二道宗二八年春正月癸丑如鸭子河二月驻跸纳克泺三月戊申朔楚王萧格致仕进封郑国王夏五月武都温特哩衮图图尔噶䓁乞嵗贡马駞许之六月驻跸图古勒辛丑以右伊勒希巴奚玛鲁为奚六部大王是月御清凉殿放进士王鼎等九十三人秋七月甲子射熊于爱实拉冬十月甲戌朔驻跸都尔嘉十二月庚辰以知北院枢宻使事萧特古斯为北院枢宻使癸未幸西京戊子以皇太后行再生礼曲赦西京囚九年春正月幸鸳鸯泺辛未禁民鬻铜三月辛未宋主祯殂以姪曙为子嗣位夏五月丙午隋王仁先为南院枢宻使徙封许王清暑赫哷苏秋七月丙辰如太子山戌午皇太叔重元与其子楚国王尼噜古及陈国王辰禄同知北院枢宻使事萧唿都克衞王特布林牙聂罗布尔古统军使萧逹勒逹驸马都尉参及弟珠展图古勒旗皷伊喇详衮耶律果玖文班太保希卜苏内藏提㸃乌尔古䕶衞左太保特卜库谙逹副官使䍐嘉努寳神努䓁凡四百人诱胁弩手军犯行宫时南院枢宻使许王仁先知北枢宻院事赵王耶律伊逊南府宰相萧唐古北院宣徽使萧罕嘉努北院枢宻副使萧惟信敦睦宫使耶律良䓁率宿衞士卒数千人御之尼噜古跃马突出将战为近侍详衮渤海阿苏䕶衞苏射杀之己未族逆党家庚申重元亡入大漠自杀辛酉诏谕诸道壬戌以仁先为北院枢宻使进封宋王加尚父耶律伊逊南院枢宻使罕嘉努殿前都㸃检封荆王萧惟信耶律冯嘉努并加太子太傅宿衞官萧伊逊回鹘海兰纽斡哩耶律托卜嘉阿苏宫分人济噜克钖黙伊逊珠噜并加上将军诸䕶衞及士卒庖夫弩手伞子䓁三百余人各授官有差耶律良宻告重元变命籍横帐额尔竒木房为汉人行宫都部署癸亥特布诉为重元䓁所胁诏削爵流镇州戊辰以黒白羊祭天八月庚午朔遣使安抚南京吏民癸酉以永兴宫使耶律托卜嘉有定乱功为同知㸃检司事冬十月戊辰朔幸兴王寺庚午以六部院太保耶律和卓知南院大王事是月驻跸藕丝淀十一月辛丑以南院宣徽使萧玖格为北府宰相己未追封故富春郡王耶律义先为许王是嵗封皇子濬为梁王十年春正月己亥北幸二月禁南京民决水种粳稲秋七月壬申诏决诸路囚辛巳禁僧尼私诣行在妄述祸福取财物九月壬寅幸懐州谒太宗穆宗庙冬十月壬辰朔驻跸中京戊午禁民私刋印文字十一月甲子定吏民衣服之制辛未禁六斋日屠杀丁丑诏求干文阁所阙经籍命儒臣校讐庚辰彰国军节度使韩色实为特哩衮诏南京不得私造御用綵段私货鐡及非时饮酒命南京三司毎嵗春秋以官钱飨将士十二月癸巳北院大王萧乌尔古纳为契丹行宫都部署是嵗南京西京大熟咸雍元年春正月辛酉朔文武百僚加上尊号曰圣文神武全功大略广智聪仁睿孝天祐皇帝改元大赦册梁王濬为皇太子内外官赐级有差甲子如鱼児泺庚寅诏诸遇正旦重午冬至别表贺东宫三月丁亥以知兴中府事杨绩知枢宻院事夏四月辛邜以知枢宻院事张嗣复疾改知兴中府事庚子清暑图古勒五月辛巳夏国遣使来贡秋七月丙子皇太后射获熊赏赉百官有差八月丙申客星犯天庙诏诸路备盗贼严火禁九月乙亥驻跸藕丝淀丁丑左伊勒希巴缫古为孟父详衮冬十月丁亥朔幸医巫闾山己亥皇太后射获虎大宴羣臣令各赋诗十一月壬戌有星如斗逆行隠隠有声十二月甲午以辽王仁先为南京留守徙封晋王辛亥以南京留守萧惟信为左伊勒希巴壬子荧惑与月并行自旦至午二年春正月丁巳如鸭子河宋贺正使王严卒以礼送还癸未幸山榆淀二月甲午召武定军节度使姚景行问以治道拜南院枢密使三月辛巳以南北路详衮耶律韩福努为北院大王壬午彗星见于西方夏四月霖雨五月乙亥驻跸图古勒辛巳以戸部使刘诜为枢宻副使六月丙戌回鹘来贡甲辰凖布来贡秋七月癸丑朔以西北路招讨使萧珠展为北府宰相左伊勒希巴萧惟信南院枢宻使同知南院枢宻使事耶律伯特哩衮南院枢宻使事姚景行致仕庚申録囚辛酉景行复前职丁邜如藕丝淀以嵗旱遣使赈山后贫民九月壬子朔日有食之以参知政事韩孚为枢宻副使冬十二月壬午以知枢宻院事杨绩为南院枢宻使枢宻副使刘诜叅知政事戊子僧守志加守司徒丁酉以西京留守和卓为南院大王辛丑以萧珠展为武定军节度使是年御永安殿放进士张臻䓁百一人三年春正月辛亥如鸭子河甲子御安流殿钓鱼三月癸亥宋主曙殂子顼嗣位遣使告哀即遣右䕶衞太保萧托卜嘉翰林学士陈觉䓁弔祭閠月丁亥扈驾军营火赐钱粟及马有差辛邜驻跸春州北淀乙巳以萧乌尔古纳为北府宰相夏五月壬辰驻跸纳克泺壬寅赐随驾诸官工人马六月戊申有司奏新城县民杨从谋反伪署官吏上曰小人无知此儿戏耳流其首恶余释之庚戌宋遣使馈其先帝遗物辛未宋以即位遣陈襄来报即遣知黄龙府事萧特古斯中书舍人马絃往贺壬戌南府宰相韩王萧唐古致仕壬申以广徳军节度使耶律瑞努为南府宰相度支使赵徽叅知政事秋七月辛丑荧惑昼见凡三十五日九月戊戌诏给诸路囚粮癸邜幸南京冬十一月壬辰夏国遣使进回鹘僧金佛梵觉经十二月丁未以叅知政事刘诜为枢宻副使东北路详衮果巴南院大王枢宻直学士张孝杰叅知政事己酉以张孝杰同知枢宻院事丁巳行再生礼赦死罪以下是月夏国王李谅祚薨是嵗南京旱蝗四年春正月甲戌朔日有食之丙子如鸳鸯泺辛巳改易州兵马使为安抚使丁亥猎炭山辛邜遣使振西京饥民二月甲辰朔诏元帅府募军壬子夏国王李谅祚子秉常遣使告哀癸丑颁行御制华严经赞丁邜北行三月丙子遣使夏国弔祭甲申振应州饥民乙酉诏南京除军行地余皆得种稻庚寅振朔州饥民乙未夏国李秉常遣使献其父谅祚遗物夏四月戊午阿尔斯兰回鹘来贡五月丙戌驻跸图古勒六月壬子西北路雨谷方三十里丙寅以北院林牙耶律卓克算为北院大王右伊勒希巴萧素飒中京留守秋七月壬申置乌尔古徳哷勒都统军司丙子猎黒岭南京霖雨地震九月己亥驻跸藕丝淀冬十月辛亥曲赦南京徒罪以下囚永清武清安次固安新城归义容城诸县水复一嵗租戊辰册李秉常为夏国王十二月辛亥夏国遣使来贡五年春正月凖布叛以晋王仁先为西北路招讨使领禁军讨之夏六月己亥驻跸图古勒丙午吐蕃遣使来贡壬戌以南院枢宻使萧惟信知北院枢宻使事秋七月乙丑朔日有食之戊辰夏国遣使来谢封册癸未诏禁皇族恃势侵渔细民八月谒庆陵九月戊辰仁先遣人奏准布㨗冬十月己亥驻跸藕丝淀十一月丁卯诏四方馆副使止以契丹人充丁丑五国博和哩部叛命萧素飒讨之闰月戊申夏国王李秉常遣使乞赐印绶己未僧志福加守司徒十二月甲子行皇太子再生礼减诸路徒以下罪一等乙丑诏百官廷议国政甲戌五国来降仍献方物六年春正月甲午如千鹅泺二月丙寅凖布来朝贡方物夏四月癸未西北路招讨司以所降凖布酋长至行在五月甲辰清暑图古勒甲寅设贤良科诏应是科者先以所业十万言进六月辛巳凖布来朝乙酉特哩衮耶律伯为中京留守是月御永安殿放进士赵廷睦䓁百三十八人秋七月辛亥猎和罗努克特八月丙子耶律伯薨追封辽西郡王九月庚戌幸藕丝淀甲寅以马希白诗才敏妙十吏书不能给召试之冬十月丁邜五国部长来朝壬申西北路招讨司擒凖布酋长来献十一月乙邜禁鬻生熟鐡于回鹘凖布等界十二月戊午加圆释法钧二僧并守司空己未以坤宁节赦徒罪以下辛酉禁汉人捕猎七年春正月戊子如鸭子河二月乙丑女直进马丙寅以南院枢宻使姚景行知兴中府事三月己酉以讨五国功加知黄龙府事蒲延懐化军节度使髙元纪易州观察使髙正并千牛衞上将军五国节度使萧托斯和宁江州防御使大荣并静江军节度使幸黒水夏四月癸酉如纳克泺乙亥禁布帛短狭不中尺度者六月己邜吐蕃来贡癸未南院大王果巴致仕秋七月甲申朔以东北路详衮哈尔吉为南院大王西南面招讨使实徳努为奚六部大王己丑遣使按问五京囚庚子如藕丝淀八月辛巳置佛骨于招仙浮图罢猎禁屠杀冬十月己夘如医巫闾山壬戌以南府宰相耶律瑞努为南京统军使戊辰谒干陵庚辰诏百官廷议国事十一月戊子免南京流民租己丑振饶州饥民丙午髙丽遣使来贡十二月壬子以契丹行宫都部署耶律唿图克知北院枢宻使事知北院枢宻使事萧惟信为南府宰相兼契丹行宫都部署丁巳汉人行宫都部署李仲禧北院宣徽使刘霖枢宻副使王观都承旨杨兴功各赐国姓戊寅回鹘来贡是嵗春州斗粟六钱辽史卷二十二辽史卷二十三钦定四库全书辽史卷二十三元中书右丞相总裁托克托等修本纪第二十三道宗三八年春正月癸未乌尔古徳哷勒详衮耶律超等奏北边㨗以战多杀人饭僧南京中京甲申如鱼儿泺壬寅昏雾连日二月丙辰北南枢宻院言无事可陈壬戌以讨北部功乌尔古徳哷勒详衮耶律超知北院大王事都监萧阿噜岱乌尔古徳哷勒详衮加左监门卫上将军嵗饥免武安州租税振恩蔚顺惠等州民三月癸夘有司奏春泰宁江三州三十余人愿为僧尼受具足戒许之夏四月壬子振义饶二州民丁巳驻跸图埓实己邜清暑图古勒五月壬午晋王仁先薨六月甲寅振易州贫民己未振中京甲子振中兴府甲戌封北府宰相杨绩为赵王枢宻副使耶律观参知政事兼知南院枢宻使事丁丑髙丽遣使来贡秋七月己邜庆州靳文髙八世同居诏赐爵丙申振饶州饥民丁酉幸黒岭丁未以御书华严经五颂示羣臣闰月辛未射熊于羖羊山八月庚辰混同郡王海古勒薨遣使致祭九月甲子驻跸藕丝淀冬十月己丑参知政事耶律观矫制营私第降为庶人癸巳回鹘来贡十一月庚戌免祖州税丙辰大雪许民樵採禁地丁邜赐延昌宫贫户钱十二月戊辰汉人行宫都部署耶律仲禧封韩国公枢宻副使参知政事赵徽出为武定军节度使枢宻副使柴徳滋参知政事汉人行宫副部署耶律大悲努陞都部署同知南院枢宻使事萧罕嘉努知左伊勒希巴事丁丑以坤宁节大赦庚寅赐髙丽佛经一藏九年春正月丁未如双泺夏四月壬辰如旺国崖秋七月甲辰猎大熊山戊申乌尔古徳哷勒统军言八钖林徳哷勒人杀节度使以叛诏威乌尔古部军分击之丙寅南京奏归义涞水两县蝗飞入宋境余为蜂所食八月丙申以耶律仲禧为南院枢宻使九月癸邜驻跸都尔嘉冬十月幸隂山遂如西京十一月戊午诏行幸之地免租一年甲子南院大王哈尔吉致仕十二月辛未以知北院枢宻使事耶律伊逊为中京留守南院宣徽使耶律萨喇为南院大王壬辰髙丽夏国竝遣使来贡十年春正月乙邜如鸳鸯泺二月癸未蠲平州复业民租赋戊子凖布来贡三月甲子如图古勒以耶律超为北院大王夏四月旱辛未以奚人逹鲁三世同居赐官旌之五月丙寅录囚六月戊辰亲出题试进士壬申诏臣庶言得失丙子御永安殿䇿贤良秋七月丙辰如秋山癸邜谒庆陵九月庚戌幸东京谒二仪五鸾殿癸亥祠木叶山冬十月丁邜驻跸藕丝淀丁丑诏有司颁行史记汉书十一月戊午髙丽遣使来贡十二月辛巳改明年为太康大赦太康元年春正月乙未如混同江壬寅振云州饥二月丁邜祥州火遣使恤灾乙酉驻跸大鱼泺丁亥以获鹅加鹰坊使耶律扬鲁为工部尚书三月乙巳命皇太子写佛书夏四月丙子振平州饥乙酉如犊山闰月丙午振平泺二州饥庚戌皇孙延禧生五月甲子赐妃之亲及东宫僚属爵有差六月癸巳以兴圣宫使奚谢嘉努知奚六部大王事戊戌知三司使事韩操以钱谷増羡授三司使癸邜遣使按诸路囚以特哩衮大悲努为始平军节度使参知政事柴徳滋武定军节度使乙邜吐蕃来贡丙辰诏皇太子总领朝政仍戒谕之以武定军节度使赵徽为南府宰相枢宻副使杨遵朂参知政事秋七月辛酉朔猎平地松林丙寅振南京贫民八月庚寅朔日有食之九月乙亥驻跸藕丝淀己邜以南京饥免租税一年仍出钱粟振之冬十月西北路酋长希斯吹丹双寛等来降十一月辛酉皇后被诬赐死杀伶人赵惟一髙长命竝借其家属十二月己丑以南京统军使耶律瑞努为特哩衮汉人行宫都部署耶律霂枢宻副使同知东京留守事萧道拉伊勒希巴庚寅赐张孝杰国姓壬辰以西京留守事萧雅噜为左伊勒希巴二年春正月己未如春水庚辰驻跸双泺二月戊子振黄龙府饥癸丑南京路饥免租税一年三月辛酉皇太后崩壬戌遣殿前副㸃检耶律辖唿报哀于宋癸亥遣使报哀于髙丽夏国丁邜大赦戊寅以皇太后遗物遣使遗宋夏六月乙酉朔上大行皇太后尊谥曰仁懿皇后戊子宋及髙丽夏国各遣使弔祭甲午葬仁懿皇后于庆陵己亥驻跸图古勒壬寅出北院枢宻使魏王耶律伊逊为中京留守丁未册皇后萧氏封其父祗候郎君必埓哩为赵王叔西北路招讨使额哩页辽西郡王汉人行宫都部署驸马都尉钖黙桞城郡王参知政事杨遵朂知南院枢宻使事北院枢宻副使萧苏色知北院枢宻使事汉人行宫副部署刘诜参知政事己酉南府宰相赵徽致仕秋七月戊辰如秋山癸酉桞城郡王钖黙薨八月庚寅猎遇麛失其毋悯之不射九月戊午以南京蝗免明年租税己邜驻跸藕丝淀冬十月戊戌召中京留守魏王耶律伊逊复为北院枢宻使十一月甲戌上欲观起居注修注郎布当及和尔沁等不进各杖二百罢之流林牙萧岩夀于威部是月南京地震民舎多壊十二月己丑以左伊勒希巴萧托卜嘉为南院统军使三年春正月癸丑如混同江乙邜省诸道春贡金帛及停周嵗所输尚方银二月壬午朔东北路统军使萧罕嘉努加尚父封吴王甲申诏北院枢宻使魏王耶律伊逊同母兄逹纳同母弟阿苏世预北南院枢宻之选异母诸弟世预额尔竒木之选己丑如鱼儿泺辛邜中京饥罢巡幸夏四月乙酉泛舟黒龙江五月丙辰玉田安次蝝伤稼癸亥日中有黒子己巳驻跸犊山乙亥北院枢宻使耶律伊逊奏右䕶卫太保察喇等告北院枢宻使萧苏色等八人谋立皇太子上以无状不治出苏色等三人补外䕶卫萨巴等六人各鞭百余徙于边丙子以西北路招讨使辽西郡王萧额哩页为北府宰相兼知契丹行宫都部署事戊寅诏告谋逆事者重加官赏六月己邜朔耶律伊逊令牌印郎君萧额图珲诬首甞预苏色等谋籍其姓名以告即命伊逊及耶律仲禧萧额哩页耶律孝杰杨遵朂雅克绰竒萧钖沙等鞫治杖皇太子囚之宫中辛巳杀宿直官徳埓哩等三人壬午杀宣徽使托卜嘉等二人癸未杀始平军节度使萨喇等十人又遣使杀上京留守苏色及已徙䕶卫萨巴等六人乙酉杀耶律托卜嘉及其弟辰赉丙戌废皇太子为庶人囚之上京己丑回鹘来贡杀东京留守同知耶律和勒博辛邜杀苏色等诸子籍其家戊申遣使按五京诸道狱秋七月辛亥䕶卫太保察喇加镇国大将军预图鲁卜部节度使之选室韦察喇及萧保神努穆尔古并加左卫大将军牌印郎君额图珲尚皇女赵国公主授驸马都尉始平军节度使祗候郎君耶律托卜嘉及萧特古斯并加监门卫上将军壬子知北院枢宻副使萧罕嘉努为汉人行宫都部署乙丑如秋山丁丑谒庆陵八月庚寅汉人行宫都部署萧罕嘉努薨辛丑谒庆陵九月癸亥玉田贡嘉禾壬申修干陵庙冬十月辛丑驻跸藕丝淀十一月北院枢宻使耶律伊逊遣其私人盗杀庶人濬于上京闰十二月戊午以北府宰相辽西郡王萧额哩页知北院枢宻使事左伊勒希巴耶律雅克为契丹行宫都部署丙寅预行正旦礼是嵗南京大熟四年春正月庚辰如春水甲午振东京饥二月乙丑驻跸萨古雅戊辰东路统军使耶律旺玖为特哩衮夏四月辛亥髙丽遣使乞赐鸭渌江以东地不许五月丙戌驻跸㪚水原六月甲寅凖布诸酋长进良马秋七月甲戌诸路奏饭僧尼三十六万八月癸邜诏有司决滞狱九月乙未驻跸藕丝淀庚子五国部长来贡冬十月癸邜以参知政事刘伸为保静军节度使十一月丁亥禁士庶服用锦绮日月山龙之文己丑回鹘遣使来贡庚寅南院枢宻使耶律仲禧为广徳军节度使辛邜锦州民张寳四世同居命诸子三班院祗候十二月丁邜以北院枢宻副使耶律霂知北院枢宻使事辽史卷二十三卷二十三考证辽史卷二十三考证十年按通鑑是年为宋神宗熙宁七年二月辽使萧禧来议疆事遣太常少卿刘忱报之八年三月萧禧复来遣知制诰沈括报之七月以王安石言诏韩缜如河东割地七百里以畀辽遂为异日兴兵之端契丹国志萧禧作萧扈书此事时日皆同而纪皆失载谨附识太康三年壬午杀宣徽使托卜嘉等二人乙酉杀耶律托卜嘉及其弟辰瑠按萧托卜嘉耶律托卜嘉二人同名同死一事考萧托卜嘉传未尝为宣徽使耶律托卜嘉传则以宣徽使见杀是死于壬午者为耶律托卜嘉乙酉所杀者为萧托卜嘉不应为耶律托卜嘉也苐二人传无日可考今仍其旧而订正之辽史卷二十三考证辽史卷二十四钦定四库全书辽史卷二十四元中书右丞相总裁托克托等修本纪第二十四道宗四五年春正月壬申如混同江癸酉赐宰相耶律孝杰名仁杰乙亥如山榆淀三月辛未以宰相仁杰获头鹅加侍中壬辰北院枢宻使魏王耶律伊逊知南院大王事加裕悦知北院枢宻使事耶律霂为北院枢宻使北院枢宻副使耶律塔喇台知北院枢宻使事左伊勒希巴耶律世迁同知北院枢宻使事夏四月己未如纳克泺五月丁亥谒庆陵以契丹行宫都部署耶律雅克为南府宰相北面林牙耶律永宁伊勒希巴同知南院枢宻使事萧托卜嘉及殿前副㸃检驸马都尉萧绰哈并封兰陵郡王六月辛亥凖布来贡丁巳以北府宰相辽西郡王萧额哩页为西北路招讨使己未遣使录囚是月放进士刘瓘等百一十三人秋七月己邜猎夹山八月庚申命有司撰太宗神功碑立于南京九月己邜诏诸路毋禁僧徒开坛壬午禁扈从扰民冬十月戊戌夏国遣使来贡己亥驻跸都尔嘉壬子诏惟皇子仍一字王余并削降丁巳振平州贫民己未以赵王杨绩为辽西郡王魏王耶律伊逊降封混同郡王吴王萧罕嘉努兰陵郡王致仕十一月丁丑召沙门守道开坛于内殿癸未复南京流民差役三年被火之家免租税一年十二月丙午彗星犯尾乙邜幸西京戊午行再生礼赦杂犯死罪以下六年春正月癸酉如鸳鸯泺辛邜耶律伊逊出知兴中府事三月庚寅封皇孙延禧为梁王忠顺军节度使耶律佛徳南院大王耶律仲禧南院枢宻使戸部使陈毅参知政事夏四月乙邜猎炭山五月壬申免平州复业民租赋一年庚寅以旱祷雨命左右以水相沃俄而雨降六月戊戌驻跸纳克泺戊申以度支使王绩参知政事庚戌女直遣使来贡秋七月戊辰观市癸未为皇孙梁王延禧设旗鼓伊喇六人卫之甲申猎沙岭闰九月壬寅祠木叶山己酉驻跸藕丝淀冬十月己未朔省同知广徳军节度使事命奉先军节度使兼巡警干显二州丁邜耶律仁杰出为武定军节度使庚午参知政事刘诜致仕癸酉以陈毅为汉人行宫都部署王绩同知枢宻院事辛巳回鹘遣使来贡十一月己丑朔日有食之癸邜召羣臣议政十二月甲子以耶律塔喇台为孟父详衮乙丑以萧托卜嘉为北府宰相耶律世迁知北院枢宻使事耶律慎思同知北院枢宻使事庚午免西京流民租赋一年甲戌减民赋丁亥豫行正旦礼戊子如混同江七年春正月戊申五国部长来贡甲寅女直贡良马二月甲子如鱼儿泺夏五月壬子驻跸岭西癸丑有司奏永清武清固安三县蝗甲寅以萧托卜嘉兼殿前都㸃检萧绰哈为汉人行宫都部署兼知枢宻院事六月甲子诏月祭观徳殿嵗寒食诸帝在时生辰及忌日诣景宗御容殿致奠丙寅凖布余果南来贡丁邜以翰林学士王言敷参知政事封北院宣徽使石笃漆水郡王秋七月戊子如秋山丙申谒庆陵八月丁邜射鹿赤山加围塲使尼格为静江军节度使九月戊子次懐州命皇后谒懐陵辛邜次祖州命皇后谒祖陵乙巳驻跸藕丝淀冬十月戊辰以特哩衮旺玖为南院大王伊勒希巴奚绰竒为彰国军节度使十一月乙酉诏嵗出官钱振诸宫分及边戍贫戸丁亥幸驸马都尉萧绰哈第方饮宰相梁颕谏曰天子不可饮人臣家上即还宫己亥髙丽来贡辛巳除帛绢尺度狭短之令十二月丁邜武定军节度使耶律仁杰以罪削爵为民辛未知兴中府事耶律伊逊以罪囚于来州八年春正月甲申如混同江丁酉鐡骊五国诸长各贡方物二月戊午如山榆淀辛酉诏北南院官凡给驿者必先奏闻贡新及奏狱讼方许驰驿余并禁之己巳夏国获宋将张天一遣使来献壬申以耶律佛徳为南府宰相兼知北院枢宻使雅克为特哩衮萧托卜嘉兼知契丹行宫都部署事三月庚戌黄龙府女直部长钟鼐率民内附予官赐印绶是月诏行秬黍所定升斗夏四月壬戌以耶律世迁为上京留守六月辛亥朔驻跸纳克泺丙辰夏国遣使来贡丁巳以耶律佛徳为北院枢宻使耶律超格南府宰相刘筠南院枢宻使萧托卜嘉兼知北院枢宻使事王绩汉人行宫都部署萧绰哈国舅详衮乙丑凖布来贡丙子以耶律慎思知右伊勒希巴事秋七月甲午如秋山南京霖雨沙河溢永清归义新城安次武清香河六县伤稼九月庚寅谒庆陵丁未驻跸藕丝淀大风雪牛马多死赐扈从官以下衣马有差冬十月乙邜诏华格傅导梁王延禧加金吾卫大将军丙子谒干陵十一月壬午以伊实大王萧哈噶为南院宣徽使权知奚六部大王事图罕为本部大王十二月癸丑乌尔古徳哷勒统军使耶律玛古为北院大王庚申降皇后为惠妃出居干陵九年春正月辛巳如春水夏四月丙午朔大雪平地丈余马死者十六七五月如黒岭六月己未驻跸散水原甲子以耶律阿苏为契丹行宫都部署耶律慎思北院枢宻副使庚午诏诸路检括脱户罪至死者原之闰月丁丑以汉人行宫副部署罕努为南院大王戊寅诏追谥庶人濬为昭懐太子丁亥凖布来贡己丑以知兴中府事邢熙年为汉人行宫都部署汉人行宫都部署王绩为南院枢宻副使秋七月乙巳猎马尾山丁巳谒庆陵癸丑禁外官部内贷钱取息及使者馆于民家八月髙丽王徽薨九月癸邜朔日有食之己酉射熊于白石山加围场使尼格左金吾卫大将军己巳以髙丽王徽子三韩国公勲权知国事辛未五国部长来贡壬申召北南枢宻使官议政事冬十月丁丑谒观徳殿己邜南院枢宻使刘筠薨壬辰混同郡王耶律伊逊谋亡入宋伏诛十一月丙午进封梁王延禧为燕国王大赦以南院宣徽使萧哈噶为南府宰相三司使王经参知政事兼知枢宻事甲寅诏僧善知讐校髙丽所进佛经颁行之己未定诸令史译史迁叙等级十二月丁亥以邢熙年知南院枢宻使事辛邜以王言敷为汉人行宫都部署髙丽三韩国公王勲薨是年御前放进士李君裕等五十一人十年春正月辛丑朔如春水丙午复建南京奉福寺浮图戊辰如山榆淀二月庚午朔䝉古国遣使来聘三月戊申逺䝉古国遣使来聘丁巳命知制诰王师儒牌印郎君耶律固傅导燕国王延禧夏四月丁丑女直贡良马五月壬戌驻跸㪚水原乙丑凖布来贡丙寅降国舅详衮班位在详衮之下六月壬辰禁毁铜钱为器秋七七甲辰如黒岭九月癸亥驻跸藕丝淀冬十二月乙未改庆州大安军曰兴平是月改明年为大安赦杂犯死罪以下大安元年春正月丁酉如混同江癸邜王绩知南院枢宻使事邢熙年为中京留守戊申以枢宻直学士杜公谓参知政事庚戌五国酋长来贡良马二月辛未如山榆淀夏四月乙酉宋主顼殂子煦嗣位使来告哀辛邜西幸六月戊辰驻跸图古勒壬申以王绩为南府宰相萧托卜嘉兼知南院枢宻使事丁丑遣使弔祭于宋戊寅宋遣王真甄祐等馈其先帝遗物秋七月乙巳遣使贺宋主即位戊午猎于赤山八月丁邜幸庆州戊辰谒庆陵冬十月癸亥驻跸好草淀戊辰夏国王李秉常遣使报其母梁氏哀甲申以萧托卜嘉为南院枢宻使十一月乙未诏比者外官因誉进秩久而不调民被其害今后皆以资给迁转丁酉以南女直详衮萧伯哩为北府宰相辛亥史臣进太祖以下七帝实録丙辰遣使册三韩国公王勲子运为髙丽国王己未诏僧尼无故不得赴阙十二月甲午宋遣蔡卞来谢弔祭二年春正月辛邜如混同江己酉五国诸部长来贡癸丑召权翰林学士赵孝严知制诰王师儒等讲五经大义二月癸酉驻跸山榆淀是月太白犯嵗星三月乙酉女直贡良马夏四月戊戌北幸癸丑遣使加统军使萧额图珲太子太保禆将隆科金吾卫大将军萧雅克静江军节度使耶律约尼右监门卫大将军仍赐赉诸军士五月丁巳朔以牧马蕃息多至百万赏羣牧官以次进阶乙亥驻跸纳克泺戊寅宰相梁颕出知兴中府事是月放进士张毂等二十六人六月丁亥朔左伊勒希巴耶律坦为特哩衮知枢宻院事耶律额特哷兼知左伊勒希巴事丙申凖布来朝癸邜遣使按诸路狱甲辰同知南京留守事耶律纳延知右伊勒希巴事乙巳凖布余果南及阿逹来朝诏燕国王延禧相结为友戊申以契丹行宫都部署耶律阿苏兼知北院大王事壬子髙墩以下县令録事兄弟及子悉许叙用秋七月丁巳惠妃母燕国夫人钖库以厌魅梁王事觉伏诛子兰陵郡王萧绰哈除名置边郡仍𨽻兴圣宫戊午猎沙岭甲子赐兴圣积庆二宫贫民钱乙酉出粟振辽州贫民八月戊子以雪罢猎九月庚午还上京壬申发粟振上京中京贫民丙子谒二仪五鸾二殿己邜出太祖太宗所御铠伏示燕国王延禧谕以创业征伐之难辛巳召南府宰相议国政冬十月乙酉朔以枢宻副使窦景庸知枢宻院事丙戌五国部长来贡丁亥以夏国王李秉常薨遣使诏其子干顺知国事十一月甲戌为燕国王延禧行再生礼曲赦上京囚戊寅髙丽遣使谢封册癸未出粟振干显成懿四州贫民十二月辛邜以兰陵郡王萧托卜嘉为南院枢宻使己亥夏国王李干顺遣使上其父遗物辽史卷二十四卷二十四考证辽史卷二十四考证六年闰九月按原本作九月无闰字考厯象志朔考是年九月庚申朔闰九月庚寅朔以支干推之壬寅己酉皆闰九月非九月也今据増冬十月己未朔按原本作癸未下接书丁邜庚午等日距癸未且四十余日矣今据朔考改正七年耶律伊逊以罪囚于来州按原本作莱州考地理志来州统来賔县地与莱州迥异伊逊传亦作来州今据改正辽史卷二十四考证辽史卷二十五钦定四库全书辽史卷二十五元中书右丞相总裁托克托等修本纪第二十五道宗五三年春正月乙卯如鱼儿泺甲戌出钱粟振南京贫民仍复其租赋己卯大雪二月丙戌发粟振中京饥甲辰以民多流散除安泊逃戸徴偿法三月乙卯高丽遣使来贡己未免锦州贫民租一年甲戌免上京贫民租如锦州庚辰女直贡良马夏四月戊子赐中京贫民帛免诸路贡输之半丙申赐威乌尔古部贫民帛庚子如凉陉甲辰南府宰相王绩薨乙巳诏出戸部司粟振诸路流民及义州之饥五月庚申海云寺进济民钱千万秋七月丙辰猎黑岭丁巳出杂帛赐兴圣宫贫民庚午大雨罢猎丁丑秦越国王阿林薨九月乙丑驻跸钖里济冬十月庚辰以参知政事王经为三司使壬辰罢节度使已下官进珍玩癸卯追封秦越国王阿林为秦魏国王十一月甲寅特哩衮耶律坦同知南京留守事辽兴军节度使耶律旺玖为南府宰相十二月己卯朔以枢密直学士吕嗣立参知政事四年春正月庚戌如混同江甲寅太白昼见甲子五国部长来贡庚午免上京逋逃及贫戸税赋甲戌以上京南京饥许良人自鬻丁丑曲赦西京役徒二月己丑如鱼儿泺甲午曲赦春州役徒终身者皆五岁免己亥如春州赦泰州役徒三月乙丑免高丽岁贡己巳振上京及平锦来三州饥夏四月己卯振苏吉复渌铁五州贫民并免其租税甲申振庆州贫民乙酉减诸路常贡服御物丁酉立入粟补官法癸卯西幸召枢密直学士耶律俨讲尚书洪范五月辛亥命燕国王延禧写尚书五子之歌乙卯振祖州贫民丁巳诏免役徒终身者五岁免之己未振春州贫民丙寅禁挟私引水犯田六月庚辰驻跸散水原丁亥命燕国王延禧知中丞司事以同知南院枢密使事耶律聂哷知右伊勒希巴知右伊勒希巴事耶律纳延同知南院枢密使事北院枢密使耶律佛德致仕秋七月戊申曲赦奉圣州役徒丙辰遣使册李干顺为夏国王庚申如秋山己巳禁钱出境八月庚辰有司奏宛平永清蝗为飞鸟所食庚寅谒庆陵冬十月丁丑猎辽水之濵己卯驻跸藕丝淀癸未免百姓所贷官粟己丑知北院枢密使事耶律阿苏封漆水郡王癸巳以伊实大王耶律廸里知西北路招讨使事权知西北路招讨使事萧休格知伊实大王事壬寅诏诸部长官亲鞫狱讼十一月庚申兴中府民张化法以父兄犯盗当死请代皆免十二月戊寅南府宰相耶律旺玖致仕癸未以孟父详衮耶律愼思为中京留守闰十二月癸卯朔预行正旦礼丙午如混同江五年春正月癸未如鱼儿泺甲午高丽遣使来贡三月癸酉诏析津大定二府精选举人以闻诏谕学者当穷经明道夏四月甲辰以知奚六部大王事尼格为本部大王壬子猎北山甲子霖雨罢猎五月丁亥驻跸齐老岭己丑以准布磨古斯为诸部长癸巳回鹘遣使贡良马己亥以同知南院枢密使事耶律纳延知右伊勒希巴事左祗候郎君班详衮耶律聂哷知北院大王事六月甲寅夏国遣使来谢封册壬戌以参知政事王言敷为枢密副使前枢密副使贾士勲参知政事兼同知枢密院事秋七月庚午猎沙岭九月辛卯遣使遗宋鹿脯壬辰驻跸藕丝淀冬十月乙巳以新定法令太烦复行旧法庚申以辽兴军节度使哈噶为伊实大王十一月丁卯朔燕国王延禧生子大赦妃之族属进爵有差六年春正月如混同江二月辛丑驻跸双山三月辛未女直国来贡夏四月丁酉东北路统军司设掌法官庚子以同知南院枢密使事耶律托多知左伊勒希巴事五月壬辰驻跸散水原六月甲寅遣使决五京囚秋七月丙子如黑岭冬十月丁酉驻跸藕丝淀十一月壬戌高丽遣使来贡己巳以南府宰相窦景庸为武定军节度使是年放进士文充等七十二人七年春正月壬戌如混同江二月己亥驻跸鱼儿泺壬寅诏给渭州贫民耕牛布绢三月丙戌驻跸黑龙江夏四月丙辰以汉人行宫副部署耶律古云知伊实大王事五月己未朔日有食之六月甲午驻跸齐老岭己亥倒塌岭人进古鼎有文曰万岁永为寳用辛丑回鹘遣使贡方物癸卯以权知东京留守萧托辉为契丹行宫都部署丁未端拱殿门灾秋七月戊午朔回鹘遣使来贡异物不纳厚赐遣之八月庚寅以霖雨罢猎壬寅幸庆州谒庆陵九月丙申还上京己亥日本国遣郑元郑心及僧应范等二十八人来贡冬十月辛巳命燕国王延禧为天下兵马大元帅总北南院枢密使事十一月庚子如藕丝淀甲子望祀木叶山八年春正月乙酉如山榆淀乙未准布诸长来降三月己亥驻跸图埓实淀丁未曲赦中京蔚州役徒夏四月乙卯准布来贡丁丑猎西山提克徳酋长唿喇济来附五月甲辰驻跸齐老岭六月乙丑夏国为宋侵遣使乞援秋七月丁亥猎沙岭九月乙巳驻跸藕丝淀丁未日本国遣使来贡冬十月庚戌朔遣使遗宋鹿脯丙辰振西北路饥辛酉准布磨古斯杀金吾特古斯以叛遣奚六部图哩耶律果桑发诸部兵讨之壬申南府宰相王荆薨戊寅以左伊勒希巴耶律聂哷为彰圣军节度使十一月戊子以枢密副使王是敦兼知枢密院事权参知政事韩资譲参知政事汉人行宫都部署奚和勒博知奚六部大王事丁酉以通州潦水害稼遣使振之戊申北院大王赫噜薨是年放进士冠尊文等五十三人九年春正月庚辰如混同江二月磨古斯来侵三月西北路招讨使耶律和啰木萨噶追磨古斯还都监萧章吉特遇贼与战不利二室韦伊喇北王府特们羣牧宫分等军多陷没夏四月兴中府甘露降遣使祠佛饭僧癸酉猎西山六月丁未朔驻跸散水原庚申以辽兴军节度使荣格为南院大王知左伊勒希巴事耶律托多为左伊勒希巴秋七月如黑岭壬寅遣使赐高丽羊九月癸卯振西北路贫民冬十月庚戌有司奏磨古斯诣西北路招讨使耶律托卜嘉伪降既而乗虗来袭托卜嘉死之准卜乌库哩叛逹勒逹博索摩竝宼倒塌岭壬子遣使籍诸路兵癸丑以南院大王特黙同知南京留守事命郑嘉努率兵往援倒塌岭甲寅驻跸藕丝淀以左伊勒希巴耶律托多围场都管萨巴竝为西北路行军都监乙卯诏以马三千给乌尔古部丙辰准布长希逹掠西路羣牧丁巳振西北路贫民己未燕国王延禧生子肆赦妃之族属竝进级壬戌以枢密直学士赵廷睦参知政事同知南院枢密使事癸亥乌尔古德哷勒统军使萧休格奏讨准布等部㨗甲子宋遣使告其母后曹氏哀即遣使弔祭己巳诏广积贮以备水旱十一月辛巳特黙等奏讨准布㨗十二月丙辰宋遣使以母后遗留物来馈十年春正月如春水癸未提克德来贡戊子乌尔等来降逹勒逹博索摩等来侵四㨗军都监特黙死之二月甲辰以破准布赏有功者丙午西南靣招讨司奏讨博索摩㨗癸丑巴雅尔布琳通古和克布格等来降逹勒逹来侵三月壬申朔日有食之山北路副部署萧阿噜岱奏讨逹勒逹㨗夏四月壬寅朔提克德敏逹苏鲁克都等来附诏复旧地甲辰驻跸春州北平淀丙午乌尔古部节度使耶律辰嘉努奏讨察察哩捷庚戌以知北院枢密使事耶律额特埓为都统伊勒希巴耶律托多为副统龙虎卫上将军耶律唿哩都监讨磨古斯遣积庆宫使萧扎里监战辛亥休格奏伯哩八部来侵击破之己巳除玉田蜜云流民租赋一年闰月庚子赐西北路贫民钱逹勒逹博索摩二部来降五月甲辰驻跸齐老岭甲寅括马戊午西北路招讨司奏德哷勒等部来侵统军司兵与战不利招讨司兵击破之敦睦宫太师耶律爱努及其子死之辛酉以知国舅详衮事萧阿里同领西北路行军事六月辛未宋遣使来谢弔祭乙酉乌尔古德哷勒统军使休格有罪除名丙戌和啰噶等部来聘提克德来贡己亥禁边民与畨部为婚是夏高丽国王运薨子昱遣使来告即遣使赙赠秋七月庚子朔猎赤山是月准布等宼倒塌岭尽掠西路羣牧马去东北路统军使耶律实岱以兵追及尽获所掠而还九月己未南院大王特黙为南院枢密使甲子德哷勒诸酋来降释其罪是月额特埓破磨古斯冬十月丙子驻跸藕丝淀壬午山北路副部署萧阿噜岱以讨逹勒逹功加左金吾卫上将军癸巳西北路统军司获准布长硕博和富鲁等来献十一月乙巳提克徳通古凖布廸里等来降逹勒逹博索摩等复来侵山北副部署阿噜岱击败之十二月癸酉三河县民孙賔及其妻皆百岁复其家甲戌以参知政事赵廷睦兼同知枢密院事枢密副使王师儒参知政事兼同知枢密院事己卯诏录西北路有功将士及战没者赠官乙酉诏改明年元减杂犯死罪以下仍除贫民租赋戊子西北路统军司奏讨磨古斯㨗辽史卷二十五辽史卷二十六钦定四库全书辽史卷二十六元中书右丞相总裁托克托等修本纪第二十六道宗六寿隆元年春正月己亥如混同江庚戌西南靣招讨司奏博索摩来侵萧阿噜岱等击破之乙卯振奉圣州贫民二月戊辰赐左右二皮室贫民钱癸酉高丽遣使来贡乙亥驻跸鱼儿泺三月丙午赐东北路贫民绢夏四月丁卯额特埒奏讨额圗格尔㨗乙亥女直遣使来贡庚寅录西北路有功将士五月乙未朔以左伊勒希巴耶律托多为特哩衮南京宣徽使耶律特黙为北院大王癸卯赠阵亡者官丁巳驻啰特哩岭六月己巳以知奚六部大王事和勒博为本部大王权参知政事赵孝严为汉人行宫都部署围场都管萨巴以讨准布功加鎭国大将军癸巳准布长约罗岱及塔玛噶来贡秋七月庚子准布长敏逹苏等来贡癸卯猎沙岭癸丑伯哩八部来附进方物甲寅额特埒奏讨磨古斯㨗九月甲寅祠木叶山丙辰诏西京礟人弩人敎西北路汉军冬十月甲子驻跸藕丝淀甲戌以北靣林牙耶律大悲努为右伊勒希巴癸未以参知政事王师儒为枢密副使汉人行宫都部署赵孝严参知政事壬辰录讨准布有功将士十一月丙申女直遣使进马己亥以都统额特埒为西北路招讨使封漆水郡王甲辰夏国进贝多叶佛经庚申高丽王昱疾命其子颙权知国事十二月癸亥朔以知北院枢密使事耶律阿苏为北院枢密使是年放进士陈衡甫等百三十人二年春正月甲午如春水癸卯西南靣招讨司讨博索摩破之乙卯驻跸钖讷苏辛酉市牛给乌尔古德哷勒威乌尔古部贫民二月癸亥振逹木琳巴古部夏四月己卯振西北边军六月辛酉驻跸萨拉纳秋七月甲午准布来贡丙午腊赤山八月乙丑伯哩八部进马九月丙午徙乌尔古徳哷勒部于乌纳水以扼北边之冲冬十月戊辰驻跸藕丝淀庚辰高丽遣使来贡十二月己未额特埒讨黙尔吉破之壬戌南府宰相耶律都勒斡致仕癸亥以萧托卜嘉为北府宰相耶律大悲努殿前都㸃检乙亥夏国献宋俘三年春正月丁亥如春水壬寅乌尔古部节度使耶律辰嘉努以功加尚书右仆射癸卯驻跸双山二月丙辰南京水遣使振之闰月丙午准布长穆色克年布尔古长托果斯黙尔吉长唿喇巴等请复旧地贡方物从之三月辛酉燕国王延禧生子赐名塔鲁妃父长格迁左监门卫上将军仍赐官属钱是春高丽王昱薨夏四月南府宰相赵廷睦出知兴中府事参知政事牛温舒兼同知枢密院事五月癸亥额特埒讨准布破之己巳驻跸萨拉纳六月甲申诏罢诸路驰驿贡新丙戌诏每冬驻跸之所宰相以下构宅毋役其民辛丑夏人来告宋城要地遣使之宋谕与夏和庚戌以契丹行宫都部署耶律乌页为南院大王秋七月壬子朔猎黑岭八月己亥博罗满逹勒部长率其民归乙巳彗星见西方九月壬申驻跸藕丝淀丁丑以武定军节度使梁援为汉人行宫都部署戊寅额特埒奏讨黙尔吉㨗己卯五国部长来贡冬十月庚戌以西北路招讨使额特埓为南府宰相十一月乙卯博啰满逹勒来贡戊午以安车召医巫闾山僧志逹己未以中京留守韩资让知枢密院事同知南院枢密使事萧药师努知右伊勒希巴事丁丑西北路统军司奏讨黙尔吉㨗四年春正月壬子如鱼儿泺己已徒准布等贫民于山前辛未宋遣使来馈锦绮三月庚午幸春州丙子有司奏黄河清夏四月辛丑以雨罢猎五月癸酉纳延奏北边㨗甲戌驻跸萨拉纳六月戊寅朔夏国为宋所攻求援丁亥以辽兴军节度使聂哷为特哩衮前知特哩衮事耶律果桑为南京统军使甲午以参知政事牛温舒兼知中京留守事秋七月戊午如黑岭冬十月乙亥朔驻跸藕丝淀己卯以南府宰相额特埒兼契丹行宫都部署以傅燕国王延禧十一月乙巳朔知右伊勒希巴事萧药师努枢密直学士耶律俨使宋讽与夏和辛酉夏复遣使求援十二月壬辰为燕国王延禧行再生礼曲赦三百里内囚五年春正月乙巳如鱼儿泺乙丑诏夏国王李干顺伐博索摩等部夏五月壬戌药师努等使宋回奏宋罢兵癸亥谒干陵戊辰以南府宰相额特埒兼西北路招讨使禁军都统己巳驻跸㳂栁湖六月甲申以奚六部大王和勒博为契丹行宫都部署知右伊勒希巴事萧药师努南靣林牙兼知契丹行宫都部署事乙未五国部长来朝戊戌准布来贡己亥以兴圣宫使赫嘉努为右伊勒希巴秋七月壬寅提克德长托廸来贡辛亥如逹里库山闰九月丙子驻跸都尔嘉冬十月己亥朔高丽王颙遣使乞封册丁巳额特埒奏讨额圗格尔㨗丙寅以同知南京留守事萧塔喇台知北院枢密使事丁卯宋遣郭知章曹平来聘戊辰振辽州饥仍免租赋一年十一月甲戌振南北二糺乙酉夏国以宋罢兵遣使来谢十二月甲子以参知政事赵孝严为汉人行宫都部署汉人行宫都部署梁援为辽兴军节度使六年春正月癸酉南院大王耶律乌页薨壬午以太师致仕托海起为奚六部大王丁亥如春水辛卯额特埒执磨古斯来献丙申诏问民瘼二月丁未以乌尔古部节度使辰嘉努为南院大王己酉磔磨古斯于市癸丑出绢赐五院贫民辛酉宋遣使告宋主煦殂弟佶嗣位即遣使弔祭三月甲申弛朔州山林之禁夏四月丁酉朔日有食之癸卯如炭山五月壬午乌尔古部讨察察哩破之乙酉汉人行宫都部署赵孝严薨丙戌驻跸纳克泺辛卯宋馈先帝遗物乙未以东京留守和啰木萨噶为特哩衮南院宣徽使萧常格为汉人行宫都部署六月庚子遣使贺宋主辛丑以有司案牍书宋主嗣位为登寳位诏夺宰相郑颛以下官出颛知兴中府事韩资让为崇义军节度使御史中丞韩君义为广顺军节度使癸丑准布长来贡戊午遣使决五京滞狱己未以辽兴军节度使梁援为枢密副使秋七月庚午如沙岭壬申额圗格尔诸部宼西北路八月额特埒以兵败之使来献㨗九月癸未望祠木叶山戊子驻跸藕丝淀冬十月壬寅以枢密副使王师儒监修国史癸卯五国诸部长来贡甲寅以平州饥复其租赋一年十一月壬申以天德军民田世荣三世同居诏官之令一子三班院祇候丙子召医巫闾山僧志逹设坛内殿戊子夏国王李干顺遣使请尚公主十二月乙未女直遣使来贡己亥以知右伊勒希巴事赫嘉努为北靣林牙辛亥诏燕国王延禧拟注大将军以下官庚申铁骊来贡宋遣使来谢帝不豫是岁封高丽王颙为三韩国公放进士康秉俭等八十七人七年春正月壬戌朔力疾御清风殿受百官及诸国使贺是夜白气如练自天而降黑云起于西北疾飞有声北有青赤黑白气相杂而落癸亥如混同江甲戌上崩于行宫年七十遗诏燕国王延禧嗣位六月庚子上尊谥曰仁圣大孝文皇帝庙号道宗赞曰道宗初即位求直言访治道劝农兴学救葘恤患粲然可观及夫谤讪之令既行告讦之赏日重羣邪竝兴谗巧竞进贼及骨肉皇基寖危衆正沦胥诸部反侧甲兵之用无宁岁矣一岁而饭僧三十六万一日而祝髪三千徒勤小惠蔑计大本尚足与论治哉辽史卷二十六卷二十六考证辽史卷二十六考证寿隆元年夏四月乙亥三年二月丙辰朔闰月丙午五年春正月乙丑六年十一月壬申按厯象志朔考寿隆元年四月丙寅朔三年二月丙辰朔闰月丙戌朔五年正月甲辰朔六年十一月癸亥朔原文乙亥讹己亥丙辰讹甲辰乙丑讹乙巳壬讹壬壬寅并以干支推算改正至丙午为闰二月之二十一日史未书闰并増以知奚六部大王事和勒博为本部大王按和勒博旧作回离保此又作回里不系一人今画一改辽史卷二十六考证辽史卷二十七钦定四库全书辽史卷二十七元中书右丞相总裁托克托等修本纪第二十七天祚皇帝一天祚皇帝讳延禧字延宁小字阿果道宗之孙父顺宗大孝顺圣皇帝母贞顺皇后萧氏太康元年生六嵗封梁王加守太尉兼中书令后三年进封燕国王大安七年总北南院枢宻使事加尚书令为天下兵马大元帅寿隆七年正月甲戌道宗崩奉遗诏即皇帝位于柩前羣臣上尊号曰天祚皇帝二月壬辰朔改元干统大赦诏为耶律伊逊所诬陷者复其官爵籍没者出之流放者还之乙未遣使告哀于宋及西夏高丽乙巳以北府宰相萧乌纳为辽兴军节度使加守太傅三月丁夘诏有司以张孝杰家属分赐羣臣甲戌召僧法颐放戒于内庭夏四月旱六月庚寅朔如庆州甲午宋遣王潜等来弔祭丙申高丽夏国各遣使慰奠戊戌以南府宰相额特埒兼南院枢宻使庚子追谥懿徳皇后为宣懿皇后壬寅以宋魏国王和啰噶为天下兵马大元帅乙巳以北平郡王淳进封郑王丁未北院枢宻使耶律阿苏加裕悦辛亥塟仁圣大孝文皇帝宣徳皇后于庆陵秋七月癸亥凖布鐡骊来贡八月甲寅谒庆陵九月壬申谒怀陵乙亥驻跸藕丝淀冬十月壬辰谒干陵甲辰上皇考昭怀太子谥曰大孝顺圣皇帝庙号顺宗皇妣曰贞顺皇后十二月戊子以枢宻副使张琳知枢宻院事翰林学士张奉珪参知政事兼同知枢宻院事癸巳宋遣黄实来贺即位丁酉高丽夏国并遣使来贺己巳诏先朝己行事不得陈告初以英格为生女直部节度使其俗唿为太师是嵗英格死传于兄之子武雅淑武雅淑死其弟阿固达袭二年春正月如鸭子河二月辛夘如春州三月大寒氷复合夏四月丁亥诏诛伊逊党徙其子孙于边发伊逊塔喇台之墓剖棺戮尸以其家属赐被杀之家五月乙丑额特埒献额圗格尔等部㨗六月壬辰以雨罢猎驻跸散水原丙午夏国王李干顺复遣使请尚公主丁未南院大王辰嘉努致仕壬子李干顺为宋所攻遣李造福田若水求援闰月庚申䇿贤良壬申降惠妃为庶人秋七月猎黒岭以霖雨给猎人马凖布来侵额特埓等战败之冬十月乙夘萧哈里叛刼干州武库器甲命北面林牙赫嘉努捕之萧哈里奔彭楚水阿克展部丙寅以南府宰相耶律额特埒为北院枢宻院参知政事牛温舒知南院枢宻使事十一月乙未赫嘉努以不获萧哈里免官壬寅以上京留守耶律慎思为北院枢宻副使有司请以帝生日为天兴节三年春正月辛巳朔如混同江女直函萧哈里首遣使来献戊申如春州二月庚午以武清县大水弛其陂泽之禁夏五月戊子以猎人多亡严立科禁乙巳清暑齐老岭丙午谒庆陵六月辛酉夏国王李干顺复遣使请尚公主秋七月中京雨雹伤稼冬十月甲辰如中京己未吐蕃遣使来贡庚申夏国复遣使求援己巳有事于观徳殿十一月丙申文武百官加上尊号曰惠文智武圣孝天祚皇帝大赦以宋魏国王和啰噶为皇太叔梁王塔鲁封燕国王郑王淳为东京留守封越国王百官各进一阶丁酉以特哩衮耶律和啰木萨噶为南院大王戊戌以受尊号告庙乙巳谒太祖庙追尊太祖之高祖曰昭烈皇帝庙号肃祖妣曰昭烈皇后曽祖曰庄敬皇帝庙号懿祖妣曰庄敬皇后召监修国史耶律俨纂太祖诸帝实録十二月戊申如藕丝淀是年放进士马恭囘等百三人四年春正月戊子幸鱼儿泺壬寅猎木岭癸夘燕国王塔鲁薨二月丁丑布古徳遣使来贡夏六月甲辰驻跸旺国崖甲寅夏国遣李造福田若水求援癸亥吐蕃遣使来贡秋七月南京蝗庚辰猎南山癸未以西北路招讨使萧塔喇台北院枢宻副使耶律慎思并知北院枢宻使事辛夘以同知南院枢宻使事萧廸里为西北路招讨使冬十月己酉鳯凰见于漷阴己未幸南京十一月乙亥御迎月楼赐贫民钱十二月辛丑以张琳为南府宰相五年春正月乙亥夏国遣李造福等来求援且乞伐宋庚寅以辽兴军节度使萧常格为北府宰相丁酉遣枢宻直学士高端礼等讽宋罢伐夏兵二月癸夘微行视民疾苦丙午幸鸳鸯泺三月壬申以族女南仙封成安公主下嫁夏国王李干顺夏四月甲申射虎炭山五月癸夘清暑南崖壬子宋遣曽孝广王戬报聘六月甲戌夏国遣使来谢及贡方物己丑幸哈尔吉秋七月谒庆陵九月辛亥驻跸藕丝淀乙夘谒干陵冬十一月戊戌禁商贾之家应进士举丙辰高丽三韩国公王颙薨子俣遣使来告十二月己巳夏国复遣李造福田若水求援癸酉宋遣林洙来议与夏约和六年春正月辛丑遣知北院枢宻使萧塔喇台知南院枢宻使事牛温舒使宋讽归所侵夏地夏五月清暑散水原六月辛巳夏国遣李造福等来谢秋七月癸巳凖布来贡甲午如黒岭庚子猎鹿角山冬十月己亥宋与夏通好遣刘正符曹穆来告庚辰以皇太叔南京留守和啰噶兼特哩衮东京留守越王淳为南府宰相十一月乙未以谢家努为南院大王玛诺勒为奚六部大王丙申行柴册礼戊戌大赦以和啰噶为义和仁圣皇太叔越王淳进封魏国王封皇子额噜温为晋王实纳埒为饶乐郡王己亥谒太祖庙甲辰祠木叶山十二月己巳封耶律俨为漆水郡王余官进爵有差七年春正月钓鱼于鸭子河二月驻跸大鱼泺夏六月次散水原秋七月如黒岭冬十月谒干陵猎医巫闾山是年放进士李石等百人八年春正月如春州夏四月丙申封髙丽王俣为三韩国公赠其父颙为髙丽国王五月清暑散水原六月壬辰西北路招讨使萧迪里率诸番来朝丙申射栁祈雨壬寅夏国王李干顺以成安公主生子遣使来告丁未如黒岭秋七月戊辰以雨罢猎冬十二月己夘髙丽遣使来谢九年春正月丙午朔如鸭子河二月如春州三月戊午夏国以宋不归地遣使来告夏四月壬午五国部来贡六月乙亥清暑特哩岭秋七月陨霜伤稼甲寅猎于哈尔吉八月丁酉雪罢猎冬十月癸酉望祀木叶山丁丑诏免今年租税十二月甲申高丽遣使来贡是年放进士刘桢等九十人十年春正月辛丑预行立春礼如鸭子河六月庚午朔驻跸大鱼泺夏四月丙子五国部长来贡丙戌预行再生礼癸巳猎于北山六月甲戌清暑玉丘癸未夏国遣李造福等来贡甲午凖布来贡秋七月辛丑谒庆陵闰月辛亥谒怀陵己未谒祖陵壬戌皇太叔和啰噶薨九月甲戌免重九节礼冬十月驻跸藕丝淀十二月己酉改明年元是嵗大饥天庆元年春正月钓鱼于鸭子河二月如春州三月乙亥五国部长来贡夏五月清暑散水原秋七月猎冬十月驻跸藕丝淀二年春正月己未朔如鸭子河丁丑五国部长来贡二月丁酉如春州幸混同江钓鱼界外生女直酋长在千里内者以故事皆来朝适遇头鱼宴酒半酣上临轩命诸酋次第起舞独阿固达辞以不能谕之再三终不从他日上宻谓枢宻使萧奉先曰前日之燕阿固达意气䧺豪顾视不常可託以边事诛之否则必贻后患奉先曰粗人不知礼义无大过而杀之恐伤向化之心假有异志又何患其弟武奇迈尼雅满瑚实等尝从猎能唿鹿刺虎抟熊上喜辄加官爵夏六月庚寅清暑南崖甲午和州囘鹘来贡戊戌成安公主来朝甲辰凖布来贡秋七月乙丑猎南山九月己未射获熊燕羣臣上亲御琵琶初阿固达混同江燕归疑上知其异志遂称兵併旁近部族女直卓克算阿古齐拒之阿固达虏其家属二人走诉咸州详衮司送北枢宻院枢宻使萧奉先作常事以闻上仍送咸州诘责欲使自新后数召阿固达竟称疾不至冬十月辛亥高丽三韩国公王俣之母死来告即遣使致祭起复是月驻跸奉圣州十一月乙夘幸南京丁夘谒太祖庙是年放进士韩昉等七十七人二年春正月丙寅赐南京贫民钱丁夘如大鱼泺甲戌禁僧尼破戒丙子猎狗牙山大寒猎人多死三月籍诸道户徙达里库山围场地居民于别土阿古达一日率五百骑突至咸州衆大惊翌日赴详衮司与卓克算等面折庭下阿固达不屈送所司问状一夕遁去遣人诉于上谓详衮司欲见杀故不敢留自是召不复至夏闰四月李洪以左道聚衆为乱支解分示五京六月乙夘乌梁海国遣使来贡良犬丙辰夏国遣使来贡秋七月幸秋山九月驻跸藕丝淀十一月甲午以三司使虞融知南院枢宻使事西南面招讨使萧乐古为南府宰相十二月庚戌高丽遣使来谢致祭癸丑囘鹘遣使来贡甲寅以枢宻直学士马人望参知政事丙辰知枢宻院事耶律俨薨癸亥高丽遣使来谢起复四年春正月如春州初女直起兵以赫舍哩部人阿苏不从遣其部萨该讨之阿苏弟达唿布来告诏谕使勿讨不听阿苏来奔至是女直遣使来索不发夏五月清暑散水原秋七月女直复遣使取阿苏不发乃遣侍御阿息保问境上多建城堡之故女直以慢语答曰若还阿苏朝贡如故不然城未能已遂发浑河北诸军益东北路统军司阿固达与弟尼雅满瑚实等谋以尼楚赫伊哷罗索栋摩等为帅集女直诸部兵擒辽障鹰官及攻宁江州东北路统军司以闻时上在庆州射鹿闻之畧不介意遣海州刺史高仙寿统渤海军应援萧托卜嘉遇女直战败于宁江东冬十月壬寅以守司空萧嗣先为东北路都统静江军节度使萧托卜嘉为副发契丹奚军三千人中京禁兵及土豪二千人别选诸路武勇二千余人以虞候崔公义为都押官控鹤指挥邢颖为副引军屯出河店两军对垒女直军潜渡混同江掩击辽衆萧嗣先军溃崔公义邢颖耶律佛哩萧噶克实等死之其获免者十七人萧奉先惧其弟嗣先获罪辄奏东征溃军所至刼掠若不肆赦恐聚为患上从之嗣先但免官而已诸军相谓曰战则有死而无功退则有生而无罪故士无闘志望风奔溃十一月壬辰都统萧廸里等营于沃稜泺东又为女直所袭士卒死者甚衆甲午萧廸里亦坐免官辛丑以西北路招讨使耶律鄂尔多为行军都统副㸃检萧伊实同知南院枢宻使事耶律章努副之十二月咸宾祥三州及鐡骊乌舍皆叛入女直伊实往援賔州南军诸将实喇塔喇等往援咸州并为女直所败辽史卷二十七卷二十七考证辽史卷二十七考证天祚纪一五年十二月己巳夏国复遣李造福田若水求援癸酉宋遣林洙来议与夏约和林洙宋史作林摅辽史卷二十七考证辽史卷二十八钦定四库全书辽史卷二十八元中书右丞相总裁托克托等修本纪第二十八天祚皇帝二五年春正月下诏亲征遣僧嘉努持书约和斥阿固达名阿固达遣萨喇复书若归叛人阿苏迁黄龙府于别地然后议之都统耶律鄂尔多等与女直兵战于达里库城败绩二月饶州渤海古云等反自称大王三月以萧色佛哷等讨之遣耶律章嘉努等六人赍书使女直斥其主名冀以速降夏四月癸丑萧色佛哷等为渤海古云所败以南面副部署萧托斯和为都统赴之五月托斯和及古云战败绩章嘉努等以阿固达书来复遣之往六月己亥朔清暑特哩岭壬子章嘉努等还阿固达复书亦斥名谕之使降癸丑谕诸道亲征丙辰托斯和招获古云等癸亥以特哩衮耶律摩哩为北院大王是月遣萧色埓使女直以书辞不屈见留秋七月辛未宋遣使致助军银绢丙子猎于岭东是月都统鄂尔多等与女直战于白马泺败绩八月甲子罢猎趋军中以鄂尔多等军败免官丙寅以围场使鄂博为中军都统耶律章嘉努为都监率番汉兵十万萧奉先充御营都统诸行营都部署耶律章努为副以精兵二万为先锋余分五部为正军贵族子弟千人为硬军扈从百司为䕶卫军北出骆駞口以都㸃检萧唿塔噶为都统枢密直学士柴谊为副将汉步骑三万南出宁江州自长春州分道而进发数月粮期必灭女直九月丁卯朔女直军䧟黄龙府己巳知北院枢密使萧塔喇台出为西南面招讨使色埒还女直复遣萨喇以书来报若归我叛人阿苏等即当班师上亲征尼雅满乌珠等以书来阳为卑哀之辞实欲求战书上上怒下诏有女直作过大军翦除之语女直主聚衆𠢐面仰天恸哭曰始与汝等起兵盖若契丹残忍欲自立国今主上亲征奈何非人死战莫能当也不若杀我一族汝等迎降转祸为福诸军皆曰事已至此惟命是从乙巳耶律章努反奔上京谋迎立魏国王淳上遣驸马萧昱领兵诣广平淀䕶后妃行宫实达尔伊逊驰书报魏国王时章努先遣王妃亲弟萧迪里以所谋説魏国王王曰此非细事主上自有诸王当立北南面大臣不来而汝言及此何也密令左右拘之有顷伊逊等赍御札至备言章努等欲废立事魏国王立斩萧迪里等首以献单骑间道诣广平淀待罪上遇之如初章努知魏国王不聴率麾下掠庆晓怀祖等州结渤海羣盗衆至数万趋广平淀犯行宫顺国女直阿古齐以三百骑一战而胜擒其贵族二百余人竝斩首以徇其妻子配役绣院或散诸近侍为婢余得脱者皆奔女直章努诈为使者欲奔女直为逻者所获缚送行在腰斩于市剖其心以献祖庙支解以徇五路冬十一月遣驸马萧特黙林牙萧察喇等将骑兵五万步卒四十万亲军七十万至駞门十二月乙巳耶律章嘉努叛戊申亲战于科卜多冈败绩尽亡其辎重己未锦州刺史耶律珠展叛应章嘉努庚申北面林牙耶律玛古讨章嘉努癸亥以北院宣徽使萧罕嘉努知北院枢密使事南院宣徽使萧特黙为汉人行宫都部署六年春正月丙寅朔东京夜有恶少年十余人乘酒执刃踰垣入留守府问留守萧保先所在今军变请为备萧保先出刺杀之户部使大公鼎闻乱即摄留守事与副留守髙清明集奚汉兵千人尽捕其衆斩之抚定其民东京故渤海地太祖力战二十余年乃得之而萧保先严酷北海苦之故有是变其裨将渤海髙永昌僣号称隆基元年遣萧伊实髙兴顺招之不从闰月己亥遣萧罕嘉努张琳讨之戊午贵徳州守将耶律伊都以广州渤海叛附永昌我师击败之二月戊辰侍御司徒托卜嘉等讨章嘉努战于祖州败绩乙酉遣汉人行宫都部署萧特黙率诸将讨章嘉努戊子章嘉努诱饶州渤海及中京贼侯槩等万余人攻䧟高州三月东面行军副统绰哈等擒侯槩于川州夏四月戊辰亲征章嘉努癸酉败之甲戌诛叛党饶州渤海平丙子赏平贼将士有差而萧罕嘉努张琳等复为贼所败五月清暑散水原女直军攻下沈州复陥东京擒髙永昌东京州县族人赫伯道拉乌舍托卜嘉道拉绰哈等十三人皆降女直六月乙丑籍诸路兵有杂畜十头以上者皆从军庚辰魏国王淳进封秦晋国王为都元帅上京留守萧托卜嘉为契丹行宫都部署兼副元帅丁亥知北院枢密使事萧罕嘉努为上京留守秋七月猎秋山春州渤海二千余户叛东北路统军使勒兵追及尽俘以还八月乌尔古部叛遣中丞耶律托卜嘉招之九月丙午谒怀陵冬十月丁卯以张琳军败夺官庚辰乌尔古部降十一月东面行军副统玛古等攻哈斯罕败绩十二月乙亥封庶人萧氏为太皇太妃辛巳削副统耶律玛古官七年春正月甲寅减廐马粟分给诸局是月女直军攻春州东北面诸军不战自溃孟古皮室四部及渤海人皆降复下泰州二月涞水县贼董龎儿聚衆万余西京留守萧伊实南京统军都监札拉与战于易水破之三月龎儿党复聚伊实复击破之于奉圣州夏五月庚寅东北面行军诸将聂哷赫噜尼格钖库等弃市乙巳诸围场隙地纵百姓樵採六月辛巳以同知枢密院事额哩页为北院大王秋七月癸卯猎秋山八月丙寅猎钖钖纳琳山命都元帅秦晋王赴㳂边㑹四路兵马防秋九月上自燕至隂凉河置怨军八营募自宜州者曰前宜后宜自锦州者曰前锦后锦自干自显者曰干曰显又有干显大营巖州营凡二万八千余人屯卫州蒺藜山丁酉猎辋子山冬十月乙卯朔至中京十二月丙寅都元帅秦晋国王淳遇女直军战于蒺藜山败绩女直复拔显州旁近州郡庚午下诏自责癸酉遣伊勒希巴扎拉与大公鼎诸路募兵丁丑西京留守萧伊实为北府宰相东北路行军都统奚钖黙知奚六部大王事是嵗女直阿固达用鐡州杨朴策即皇帝位建元天辅国号金杨朴又言自古英雄开国或受禅必先求大国封册遂遣议和以求封册八年春正月幸鸳鸯泺丁亥遣耶律努克等使金议和庚寅保安军节度使张崇以双州二百户降金东路诸州盗贼蜂起掠民自随以充食二月耶律努克还自金金主复书曰能兄事朕嵗贡方物归我上京中京兴中府三路州县以亲王公主驸马大臣子孙为质还我行人及元给信符并宋夏髙丽往复书诏表牒则可以如约三月甲午复遣努克使金夏四月辛酉以西南面招讨使箫塔喇台为北院枢密使五月壬午朔努克琨以书来约不踰此月见报戊戌复遣努克使金要以酌中之议是月至纳克泺贼安生儿张髙儿聚衆二十万耶律玛古等斩生儿于龙化州髙儿亡入懿州与霍六格相合金主遣唿图克琨与努克持书报如前约六月丁卯遣努克等赍宋夏髙丽书诏表牒至金霍六格䧟海北州趣义州军帅和勒博等击败之通祺双辽四州之民八百余户降于金秋七月猎秋山金遣唿图克琨来免取质子及上京兴中府所属州郡裁减嵗币之数如能以兄事朕册用汉仪可以如约八月庚午遣努克托迪使金议册礼九月托迪见留遣努克还谓之曰言如不从勿复遣使闰月丙寅遣努克复使金而萧博和哩等十五人各率户降于金冬十月努克托迪持金书来龙化州张应古等四人率衆降金十一月副元帅萧托卜嘉薨十二月甲申议定册礼遣努克使金宁昌军节度使刘宏以懿州户三千降金时山前诸路大饥干显宜锦兴中等路斗粟直数缣民削榆皮食之既而人相食是年放进士王翚等百三人九年春正月金遣乌林达赞谟持书来迎册二月至鸳鸯泺贼张萨巴诱中京射粮军僭号南面军帅伊都擒萨巴三月丁未朔遣知右伊勒希巴事萧实讷埓册金主为东怀国皇帝己酉乌林达赞谟努克等先以书报夏五月准布博斯齐等叛执招讨使耶律鄂尔多都监萧钖里岱死之秋七月猎南山金复遣乌林达赞谟来责册文无兄事之语不言大金而云东怀乃小邦怀其徳之义及册文有渠材二字语涉轻侮若遥芬多戬等语皆非善意殊乖体式如依前书所定然后可从杨询卿罗子韦率衆降金八月以赵王实讷埓为西京留守九月至西京复遣实讷埓杨立忠先持册藁使金冬十月甲戌朔耶律辰图努等二十余人谋反伏诛是月遣使送乌林达赞谟持书以还十年春二月幸鸳鸯泺金复遣乌林达赞谟持书及册文副本以来仍责乞兵于髙丽三月己酉民有羣马者令取其一给东路军庚申以金人所定大圣二字与先世称号同复遣实讷埓往议金主怒遂絶之夏四月猎唿图哩巴山闻金师再举耶律拜萨巴等以精兵三千济辽师五月金主亲攻上京克外郛留守托卜嘉率衆出降六月乙酉以北府宰相萧伊实为上京留守知盐鐡内省两司东北统军司事秋猎沙岭冬复至西京辽史卷二十八卷二十八考证辽史卷二十八考证天庆五年秋七月按是年为宋徽宗政和五年宋史书秋七月戊辰朔日食后天庆八年为徽宗重和元年书五月壬午朔日食九年为徽宗宣和元年书夏四月丙子朔日食十年为宣和二年书冬十月戊辰朔日食辽纪并失载金主复书曰归我上京中京兴中府三路州县按原文作上中京据金史増宁昌军节度使刘宏以懿州户三千降金按金史亦书刘宏属国表作刘完又金持册使杨立忠属国表作杨近忠均一人两异其名今仍之辽史卷二十八考证辽史卷二十九钦定四库全书辽史卷二十九元中书右丞相总裁托克托等修本纪第二十九天祚皇帝三保大元年春正月丁酉朔改元肆赦初金人兴兵郡县所失几半上有四子长赵王母赵昭容次晋王母文妃次秦王许王皆元妃生国人知晋王之贤深所属望元妃之兄枢密使萧奉先恐秦王不得立濳图之文妃姊妹三人长适耶律达哈拉次文妃次适伊都一日其姊若妹俱㑹军前奉先讽人诬驸马萧昱及伊都等谋立晋王事觉昱达哈拉等伏诛文妃亦赐死独晋王未忍加罪伊都在军中闻之大惧即率千余骑叛入金上遣知奚王府事萧钖黙北府宰相萧徳恭太常衮耶律特哩衮归州观察使萧和尚努四军太师萧斡将所部兵追之及诸闾山县诸将议曰主上信萧奉先言奉先视吾軰蔑如也伊都乃宗室豪俊常不肯为奉先下若擒伊都他日吾党皆伊都也不若纵之还即绐曰追袭不及奉先既见伊都之亡恐后日诸校亦叛遂劝骤加爵赏以结衆心以萧钖黙为奚王萧徳恭试中书门下平章事兼判上京留守事耶律特哩衮为龙虎卫上将军萧和尚努金吾卫上将军萧斡镇国大将军二月幸鸳鸯泺夏五月至赫哷苏秋七月猎炭山九月至南京冬十一月癸亥以西京留守赵王实讷埓为特哩衮二年春正月乙亥金克中京遂下泽州上出居庸闗至鸳鸯泺闻伊都引金人罗索贝勒奄至萧奉先曰伊都乃王子班之苖裔此来欲立甥晋王耳若为社稷计不惜一子明其罪诛之可不战而伊都自回矣上遂赐晋王死素服三日耶律萨巴等皆伏诛王素有人望诸军闻其死无不流涕由是人心解体伊都引金人逼行宫上率衞兵五千余骑幸云中遗传国玺于桑干河二月庚寅朔日有食之既甲午知北院大王事耶律玛古汉人行宫都部署萧特黙竝为都统大和宫使耶律布达副之将兵屯鸳鸯泺己亥金师败奚王哈玛尔于北安州降其城三月辛酉上闻金师将出岭西遂趋白水泺乙丑羣牧使穆喇斡降金丙寅上至努克特仓闻金兵将近计不知所出乘轻骑入夹山方悟奉先之不忠怒曰汝父子误我至此今欲诛汝何益于事恐军心忿怨尔曹避敌苟安祸必及我其勿从行奉先下马哭拜而去行未数里左右执其父子縳送金兵金人斩其长子昻以奉先及其次子昱械送金主道遇辽军夺以归国遂竝赐死逐枢密使萧塔喇台召托卜嘉典禁卫丁卯以北院枢密副使萧侩孝努知北院枢密使事同知北院枢密使事萧扎拉为左伊勒希巴戊辰同知殿前㸃检事耶律果巴率卫士降金己巳侦人萧和尚牌印郎君耶律希斯为金所获癸酉以诸局百工多亡凡扈从不限吏民皆官之初诏留宰相张琳李处温与秦晋国王淳守燕处温闻上入夹山数日命令不通即与弟处能子奭外假怨军内结都统萧斡谋立淳遂与诸大臣耶律达实左企弓虞仲文曹勇义康公弼集畨汉百官诸军及父老数万人诣淳府处温邀张琳至白其事琳曰摄政则可处温曰天意人心已定请立班耳处温等请淳受礼淳方出李奭持赭袍被之令百官拜舞山唿淳惊骇再三辞不获已而从之以处温守太尉左企弓守司徒曹勇义知枢密院事虞仲文参知政事张琳守太师李处能直枢密院李奭为少府少监提举翰林医官李爽陈秘十余人㑹与大计竝赐进士及第授官有差萧斡为北枢密使驸马都尉萧旦知枢密院事改怨军为常胜军于是肆赦自称天钖皇帝改元建福降封天祚为湘隂王遂据有燕云平及上京辽西六路天祚所有沙漠已北西南西北路两都招讨府诸畨部族而已夏四月辛卯西南面招讨使耶律佛腾降金云内宁边东胜等州皆降阿苏为金兵所擒金已取西京沙漠以南部族皆降上遂遁于额苏抡时北部玛克实赆马駞食羊五月甲戌都统玛古収集散亡㑹于额勒锦丙子以玛古知北院枢宻使事兼都统六月淳寝疾闻上传檄天徳云内朔武应蔚等州合诸畨精兵五万骑约以八月入燕幷遣人问劳索衣裘茗药淳甚惊命南北面大臣议而李处温萧斡等有迎秦拒湘之说集畨汉百官议之从其议者东立惟南面行营都部署耶律宁西立处温等问故宁曰天祚果能以诸畨兵大举夺燕则是天数未尽岂能拒之否则秦湘父子也拒则皆拒自古安有迎子而拒其父者处温等相顾微笑以宁扇乱军心欲杀之淳欹枕长叹曰彼忠臣也焉可杀天祚果来吾有死耳复何面目相见耶已而淳死衆乃议立其妻萧氏为皇太后主军国事奉遗命迎立天祚次子秦王定为帝太后遂称制改元德兴处温父子惧祸南通童贯欲挟萧太后纳土于宋北通于金欲为内应外以援立大功自陈萧太后骂曰误泰晋国王者皆汝父子悉数其过数十赐死脔其子奭而磔之籍其家得钱七万緍金玉宝器称是为宰相数月之间所取也玛克实以兵来援为金人败于鸿和水擒其子托果及其属阿敦夏国援兵至亦为金兵所败秋七月丁巳德哷勒部皮室叛乌尔古部节度使耶律唐古讨平之加太子太保乙丑上京茂巴克实率二千户降金辛未夏国遣曹价来问起君八月戊戌亲遇金军战于石辇驿败绩都统萧特黙及其姪萨古被执辛丑㑹军于欢塔察拉金兵追之弃辎重以遁九月德哷勒部叛都统玛古克之冬十月金兵攻蔚州降十一月乙丑闻金兵至奉圣州率卫兵屯于埒克塞秦晋王淳妻萧德妃五上表于金求立秦王不许以劲兵守居庸及金兵临闗厓石自崩戍卒多压死不战而溃德妃出古北口趋天徳军十二月知金主抚定南京上遂由萨里闗出居四部族详衮之家三年春正月丁巳奚王和勒博僭号称天复元年命都统玛古讨之甲子初张瑴为辽兴军节度副使民推瑴领州事秦晋王淳既死萧德妃遣钖凌阿知平州瑴知辽必亡练军实籍丁壮为备钖凌阿至弗纳金帅尼雅满入燕首问平州事于故参知政事康公弼公弼曰瑴狂妄寡谋虽有乡兵彼何能为示之不疑图之未晚金人招钖凌阿赴军前加瑴临海军节度使仍知平州既而又欲以精兵三千先下平州擒张瑴公弼曰若加兵是趣之叛也公弼请自徃觇之瑴谓公弼曰辽之八路七路已降独平州未降者防萧斡耳厚赂公弼而还公弼复尼雅满曰彼无足卢金人遂改平州为南京加瑴试中书门下平章事判留守事庚辰宜锦干显成川豪懿等州相继皆降上京卢彦纶叛杀契丹人二月乙酉朔兴中府降金来州归德军节度使田颢权隰州刺史杜师回权迁州刺史高永昌权闰州刺史张成皆籍所管户降金丙戍诛萧德妃降淳为庻人尽释其党癸巳兴中宜州复城守三月驻跸于云内州南夏四月甲申朔以知北院枢密使萧侩孝努为诸道大都督丙申金兵至居庸闗擒耶律达实戊戌金兵围辎重于靑塜硬寨太保特黙格窃梁王雅里以遁秦王许王诸妃公主从臣皆䧟没庚子梁宋大长公主托里亡归壬寅金遣人来招癸卯答言请和丙午金兵送族属辎重东行乃遣兵邀战于白水泺赵王实讷埒萧道寕被执上遣牌印郎君穆喇斡送兔纽金印伪䧏遂西遁云内驸马都尉润诺遽诣金䧏己酉金复以书来招答其书壬子金帅书来不许请和是月特黙格挈雅里至上怒不能尽救诸子诘之五月乙卯夏国王李干顺遣使请临其国庚申军将耶律廸里等夜劫梁王雅里奔西北部立以为帝改元神厯辛酉渡河止于金肃军北和勒愽为衆所杀六月遣使册李干顺为夏国皇帝秋九月耶律达实自金来归冬十月复渡河东还居图鲁卜部梁王雅里殁耶律珠拉继之十一月图烈为衆所杀四年春正月上趋都统玛古军金人来攻弃营北遁玛古被执玛克实来迎赆马駞食羊率部人防卫时侍从乏粮以衣易羊至乌尔古徳哷勒部以都㸃检萧伊实知北院枢密使事封玛克实为神裕恱王特黙格䧏金二月耶律约苏等十人谋叛伏诛夏五月金人既克燕驱燕之大家东徙以燕空城及涿易檀顺景蓟州与宋以塞盟左企弓康公弼曹勇义虞仲文皆东迁燕民流离道路不胜其苦入平州言于留守张瑴曰宰相左企弓不谋守燕使吾民流离无所安集公今临巨镇握强兵尽忠于辽必能使我复归乡土人心亦惟公是望瑴遂召诸将领议皆曰闻天祚兵势复振出没漠南公若仗义勒王奉迎天祚以图中兴先责左企弓等叛䧏之罪而诛之尽归燕民使复其业而以平州归宋则宋无不接纳平州遂为藩兵即后日金人加镇矣内用平州之军外得宋为之援又何惧焉瑴曰此大事也不可草草翰林学士李石智而多谋可召与议石至其言与之合乃遣张谦率五百余骑传留守令召宰相左企弓曺勇义枢密使虞仲文参知政事康公弼至泺河西岸遣议事官赵秘校徃数十罪曰天祚播迁夹山不即奉迎一也劝皇叔秦晋王僭号二也诋讦君父䧏封湘隂三也天祚遣知合王有庆来议事而杀之四也檄书始至有迎秦拒湘之议五也不谋守燕而䧏六也不顾大义臣事于金七也根括燕财取恱于金八也使燕人迁徙失业九也教金人发兵先下平州十也尔有十罪所不容诛左企弓等无以对皆缢杀之仍称保大三年畵天祚象朝夕谒事必告而后行称辽官秩六月榜谕燕人复业恒产为常胜军所占者悉还之燕民既得归大恱翰林学士李石更名安弼偕故三司使髙党往燕山说宋王安中曰平州带甲万余瑴有文武材可用为屏翰不然将为肘腋之患安中深然之令安弼与党诣宋宋主诏帅臣王安中詹度厚加安抚与免三年常赋瑴闻之自谓得计秋七月金人屯来州栋摩闻平州附宋以二千骑问罪先入营州瑴以精兵万骑击败之宋建平州为泰寕军以瑴为节度使以安弼党为徽猷合待制令宣抚司出银绢数万犒赏㲄喜逺迎金人谍知举兵来袭瑴不得归奔燕金人克三州始来索㲄王安中讳之索急斩一人貎类者去金人曰非㲄也以兵来取安中不得已杀㲄函其首送金天祚既得林牙耶律达实兵归又得隂山室韦玛克实兵自谓得天助再谋出兵复收燕云达实林牙力谏曰自金人初䧟长春辽阳则车驾不幸广平淀而都中京及䧟上京则都燕山及䧟中京则幸云中自云中而播迁夹山向以全师不谋战备使举国汉地皆为金有国势至此而方求战非计也当养兵待时而动不可轻举不从达实遂杀伊实及博勒和置北南面官属自立为王率所部西去上遂率诸军出夹山下渔阳岭取天徳东胜宁边云内等州南下武州遇金人战于昻阿下水复溃直趋山隂八月国舅详衮萧托卜嘉笔砚祗候察喇䧏金是月金主阿固达死九月建州䧏金冬十月纳图鲁卜部人额尔克之妻恩克以额尔克为本部节度使扎古雅䧏金金攻兴中府䧏之十一月从行者举兵乱北护卫太保珠展钖里详衮额布勒等击之十二月置二总管府辽史卷二十九卷二十九考证辽史卷二十九考证若擒伊都按伊都即前后原文余覩此作余都又都綂萧斡讹萧干俱画一改保大二年二月庚寅朔日有食之既按辽自太祖至此凡二百十余年所书日食止二十九史臣于厯象志云日食星变风云震雪之祥具载帝纪乃质之新旧唐书五代史宋史及契丹国志等书辽纪独略再考保大二年为徽宗宣和四年宋史于二月庚寅朔未书日食此又宋史之阙遣议事官赵秘校往数十罪按契丹国志作赵能辽史卷二十九考证辽史卷三十钦定四库全书辽史卷三十元中书右丞相总裁托克托等修本纪第三十天祚皇帝四五年春正月辛巳党项小唿噜遣人请临其地戊子趋天徳过沙漠金兵忽至上徒步出走近侍进珠帽却之乗张仁贵马得脱至天徳己丑遇雪无御寒具珠展以貂裘帽进途次絶粮珠展进麨与枣欲憇珠展即跪坐倚之假寐珠展辈惟啮氷雪以济饥过天徳至夜将宿民家绐曰侦骑其家知之乃叩马首跪而大恸潜宿其家居数日嘉其忠遥授以节度使遂趋党项以小唿噜为西南面招讨使总知军事仍赐其子及诸校爵赏有差二月至应州新城东六十里为金人完颜罗索等所获八月癸卯至金丙午降封海濵王以疾终年五十有四在位二十四年金皇统元年二月改封豫王五年葬于广宁府闾阳县干陵傍耶律淳者世号为北辽淳小字聂哷兴宗第四孙南京留守宋魏王和啰噶之子清宁初太后鞠育之既长笃好文学昭怀太子得罪上欲以淳为嗣上怒耶律拜萨巴知与淳善出淳为彰圣等军节度使天祚即位进王郑干统二年加越王六年拜南府宰相首议制两府礼仪上喜徙王魏其父和啰噶薨即以淳袭父守南京冬夏入朝宠冠诸王天庆五年东征都监章努济鸭子河与淳子阿萨尔等三百余人亡归先遣迪里以废立之谋报淳淳斩迪里首以献进封秦晋国王拜都元帅赐金劵免汉拜礼不名许自择将士乃募燕云精兵东至锦州队长武朝彦作乱劫淳淳匿而免收朝彦诛之㑹金兵至聚兵战于阿尔展图败绩收亡卒数千人拒之淳入朝释其罪诏南京刻石纪功保大二年天祚入夹山奚王和勒博林牙耶律达实等引唐灵武故事议欲立淳淳不从官属劝进曰主上䝉尘中原扰攘若不立王百姓何归宜熟计之遂即位百官进号天钖皇帝改保大二年为建福元年大赦放进士李宝信等一十九人遥降天祚为湘隂王以燕云平上京中京辽西六路淳主之沙漠以北南北路两都招讨府诸畨部族等仍𨽻天祚自此辽国分矣封其妻普贤女为徳妃以和勒博知北院枢密使事军族之事悉委达实又遣使报宋免歳币结好宋人发兵问罪击败之寻遣使奉表于金乞为附庸事未决淳病死年六十百官伪谥曰孝章皇帝庙号宣宗葬燕西香山永安陵遗命遥立秦王定以存社稷徳妃为皇太后称制改建福为徳兴元年放进士李球等百八人时宋兵来攻战败之由是人心大悦兵势日振宰相李纯等潜纳宋兵居民内应抱关者被杀甚衆翌日攻内东门衞兵力战宋军大溃踰城而走死者相籍五表于金求立秦王不从而金兵大至徳妃奔天徳军见天祚天祚怒诛徳妃降淳庶人除其属籍耶律雅里者天祚皇帝第二子也字萨兰七歳欲立为皇太子别置禁衞封梁王保大三年金师围青塜寨雅里在军中太保特黙格挟之出走间道行至隂山闻天祚失利趋云内雅里驰赴时扈从者千余人多于天祚天祚虑特黙格生变欲诛之责以不能全救诸王将讯之仗剑召雅里问曰特黙格教汝何为雅里对曰无他言迺释之天祚渡河奔夏队帅耶律迪里等劫雅里北走至沙岭见蛇横道而过识者以为不祥后三日羣僚共立雅里为主雅里遂即位改元神厯命士庶上便宜雅里性宽大恶诛杀获亡者笞之而已有自归者即官之因谓左右曰欲附来归不附则去何须威逼耶每取唐贞观政要及林牙资忠所作治国诗令侍从读之乌尔古部节度使扎扎徳哷勒部统军托卜嘉都监图鲁卜等率衆来附自是诸部继至而雅里日渐荒怠好击鞠特黙格切谏乃不复出以耶律迪里为枢宻使特黙格副之迪里劾西北路招讨使萧扎里荧惑衆心志有不臣与其子玛尼竝诛之以约苏为招讨使与诸番战数败杖免官从行有疲困者輙振给之直长保徳谏曰今国家空虚赐赉若此将何以相给耶雅里怒曰昔畋于福山卿诬猎官今复有此言若无诸部我将何取不纳初令羣牧运盐泺仓粟而民盗之议籍以偿雅里乃自为直每粟一车偿一羊三车一牛五车一马八车一驼左右曰今一羊易粟二斗且不可得乃偿一车雅里曰民有则我有若令尽偿民何堪后猎扎拉山一日而射黄羊四十狼二十一因致疾卒年三十耶律达实者世号为西辽逹实字重徳太祖八代孙也通辽汉字善骑射登天庆五年进士第擢翰林应奉寻陞承㫖辽以翰林为林牙故称逹实林牙厯秦祥二州刺史辽兴军节度使保大二年金兵日逼天祚播越与诸大臣立秦晋王淳为帝淳死立其妻萧徳妃为太后以守燕及金兵至萧徳妃归天祚天祚怒诛徳妃而责逹实曰我在汝何敢立淳对曰陛下以全国之势不能一拒敌弃国逺遁使黎民涂炭耶立十淳皆太祖子孙岂不胜乞命于他人耶上无以答赐酒食赦其罪达实不自安遂杀萧伊实博勒和自立为王率铁骑二百宵遁北行三日过黑水见白达勒达详衮崇古噜崇古噜献马四百驼二十羊若干西至哈屯城驻北庭都䕶府㑹威武崇徳㑹蕃新大林紫河駞等七州及大黄室韦徳哷勒昻吉尔察察哩约喜布古徳尼勒搭喇库徳摩哩黙尔吉和卓乌库哩准布博克硕寛唐古唿穆苏希达济勒贝十八部王衆谕曰我祖宗艰难创业厯世九主厯年二百金以臣属残毒我黎庶屠翦我州邑使我天祚皇帝䝉尘于外日夜痛心疾首我今仗义而西欲借力诸畨翦我仇敌复我疆宇惟尔衆亦有轸我国家忧我社稷思共救君父济生民于难者乎遂得精兵万余置官吏立排甲具器仗明年二月甲午以青牛白马祭天地祖宗整旅而西先遗书于回鹘王必里克曰昔我太祖皇帝北征过巴噶罕城遣使至甘州诏尔祖乌穆珠曰汝思故国耶朕即为汝复之汝不能返耶朕则有之在朕犹在尔也尔祖即表谢以为迁国于此十有余世军民皆安土重迁不能复返矣是与尔国非一日之好也今我将西至大食假道尔国其勿致疑必里克得书即迎至邸大宴三日临行献马六百駞百羊三千愿质子孙为附庸送至境外所过敌者胜之降者安之兵行万里归者数国获驼马牛羊财物不可胜计军势日盛鋭气日倍至塔什干西域诸国举兵十万号唿喇繖来拒战两军相望二里许谕将士曰彼军虽多而无谋攻之则首尾不救我师必胜遣六院司大王萧额哩埒招讨副使耶律松山等将兵二千五百攻其右枢密副使萧扎伦布招讨使耶律穆苏等将兵二千五百攻其左自以衆攻其中三军俱进唿喇繖大败僵尸数十里驻军塔什干凡九旬回回国王来降贡方物又西至奇尔玛勒文武百官册立达实为帝以甲辰歳二月五日即位年三十八号格尔干复上汉尊号曰天祐皇帝改元延庆追谥祖父为嗣元皇帝祖母为宣义皇后册元妃萧氏为昭徳皇后因谓百官曰朕与卿等行三万里跋涉沙漠夙夜艰勤赖祖宗之福卿等之力冒登天位尔祖尔父宜加䘏典共享尊荣自萧额哩埒等四十九人祖父封爵有差延庆三年班师东归马行二十日得善地遂建都城号唿逊卾尔多改延庆为康国元年三月以六院司大王萧额哩埒为兵马都元帅徳哷勒部前同知枢密院事萧札伦布副之察察哩部图噜耶律燕山为都部署䕶衞耶律特尔格为都监率七万骑东征以青牛白马祭天树旗以誓衆曰我大辽自太祖太宗艰难而成帝业其后嗣君躭乐无厌不恤国政盗贼蠭起天下土崩朕率尔衆逺至朔漠期复大业以光中兴此非朕与尔世居之地申命元帅额哩埒曰今汝其往信赏必罚与士卒同甘苦择善水草以立营量敌而进毋自取祸败也行万余里无所得牛马多死勒兵而还达实曰皇天弗顺数也康国十年殁在位二十年庙号徳宗子伊立㓜遗命皇后权国后名塔布布延号感天皇后称制改元咸清在位七年子伊立即位改元绍兴籍民十八歳以上得八万四千五百户在位十三年殁庙号仁宗子幼遗诏以妹博克硕宽权国称制改元崇福号承天太后后与驸马萧国鲁卜弟巴噶济苏尔通出驸马为东平王罗织杀之驸马父额哩埒以兵围其宫射杀博克硕寛及巴噶济苏尔博克硕寛在位十四年仁宗次子珠勒唿即位改元天禧在位三十四年时秋猎柰曼王库楚埒伏兵八千擒之据其位遂袭辽衣冠尊珠勒唿为太上皇皇后为皇太后朝夕问起居以侍终焉珠勒唿死辽絶耶律淳在天祚之世厯王大国受赐金劵赞拜不名一时㤙遇无与为比当天祚播越以都元帅留守南京独不可奋大义以激燕民及诸大臣兴勤王之师东拒金而迎天祚乎乃自取之是簒也况忍王天祚哉达实既帝淳而王天祚矣复归天祚天祚责以大义乃自立为王而去之幸借祖宗余威遗智建号万里之外虽寡母弱子更继迭承几九十年亦可谓难矣然淳与雅里达实之立皆在天祚之世有君而复君之其可乎哉诸葛武侯为献帝发丧而后立先主为帝者不可同年语矣故着以为戒云赞曰辽起朔野兵甲之盛鼓行外席卷河朔树晋桢汉何其壮欤太祖太宗乗百战之势辑新造之邦英谋叡畧可谓逺矣虽以世宗中才穆宗残暴连遘弑逆而神器不揺盖由祖宗威令犹足以震叠其国人也圣宗以来内修政治外拓疆宇既而申固邻好四境乂安维持二百余年之基有自来矣降臻天祚既丁未运又觖人望崇信姦回自㭬国本羣下离心金兵一集内难先作废立之谋叛亡之迹相继蠭起驯致土崩瓦解不可复支良可哀也耶律与萧世为甥舅义同休戚奉先挟私灭公首旤搆难一至于斯天祚穷蹙始悟奉先误已不既晚乎淳雅里所谓名不正言不顺事不成者也达实苟延彼善于此亦几何哉辽史卷三十卷三十考证辽史卷三十考证耶律淳者世号为北辽按纪叙淳由节度进郑王宏简録载淳初封北平郡王即北辽所由称以耶律廸里为枢宻使迪里旧作敌列此作敌烈续通鑑作特列又济勒贝旧作乣而毕部族表作纪而毕皆系一人而书名互异今画一改辽史卷三十考证辽史卷三十一钦定四库全书辽史卷三十一元中书右丞相总裁托克托等修志第一营卫志上上古之世草衣木食巢居穴处熙熙于于不求不争爰自炎帝攻衰蚩尤作乱始制干戈以毒天下轩辕氏作戮之涿鹿之阿处则象吻于宫行则悬旌于纛以为天下万世戒于是师兵营卫不得不设矣冀州以南厯洪水之变夏后始制城郭其人土着而居绥服之中外奋武卫内揆文教守在四边营卫之设以备非常而已并营以北劲风多寒随阳迁徙嵗无宁居旷士万里寇盗乘隙而作营卫之设以为常然其势然也有辽始大设制尤密居有宫卫谓之鄂尔多出有行营谓之巴纳分镇边圉谓之部族有事则以攻战为务闲暇则以畋渔为生无日不营无在不卫立国规模莫重于此作营卫志宫卫辽国之法天子践位置宫卫分州县析部族设官府籍户口备兵马崩则扈从后妃宫帐以奉陵寝有调发则丁壮从戎事老弱居守太祖曰𢎞义宫应天皇后曰长宁宫太宗曰永兴宫世宗曰积庆宫穆宗曰延昌宫景宗曰彰愍宫承天太后曰崇徳宫圣宗曰兴圣宫兴宗曰延庆宫道宗曰太和宫天祚曰永昌宫又孝文皇太弟有敦睦宫丞相耶律隆运有文忠王府凡州三十八县十提辖司四十一钖林二十三斡里七十四摩哩九十八徳里二扎萨克十九为正户八万畨汉转户十二万三千共二十万三千户蘓斡延鄂尔多太祖置国语心腹曰蘓斡延宫曰鄂尔多是为𢎞义宫以心腹之卫置益以渤海俘锦州户其鄂尔多在临潢府陵寝在祖州东南二十里正户八千畨汉转户七千出骑军六千州五锦祖严祺银县一富义提辖司四南京西京奉圣州平州钖林二曰舒曰蘓噜克斡里四曰赫伯曰逹萨曰黙音曰唿心摩哩四曰珊曰伊都曰唿图克曰吉勒展徳里二曰实垒北曰实垒南彀乌宁鄂尔多太宗置牧圉曰彀乌宁是为永兴宫初名沽依鄂尔多以太祖平渤海俘户东京懐州提辖司及云州懐仁县泽州滦河县等户置其鄂尔多在伊库河侧陵寝在懐州南三十里正户三千畨汉转户七千出骑军五千州四懐黔开来县二保和滦河提辖司四南京西京奉圣州平州钖林一北孟古斡里四曰茂曰乌曰哈喇齐曰实垒摩哩十三曰蘓尔展曰大格密曰小格密曰乌曰归化布木曰唐古曰图格曰伯尔克图曰和抡布展曰伊绵布展曰珊曰青逹曰索云扎萨克七曰伯特部曰舒蘓曰钖库尔济曰赫贝巴纳曰唿鲁蘓曰耶律济沙实克曰赛音令公伊啰斡鄂尔多世宗置兴盛曰伊啰斡是为积庆宫以文献皇帝卫从及太祖俘戸及云州提辖司并髙宜等州戸置其鄂尔多在土河东陵寝在长宁宫北正户五千畨汉转户八千出骑军八千州三康显宜县一山东提辖司四钖林一实喇斡里八曰逹萨曰赫伯曰钖哷曰必老曰塔玛曰绰卜曰伊哷济曰伊哷乌页摩哩十曰格斯齐曰莾阿曰济里曰塔玛图曰楚勒罕曰萨哈亷温曰逹勒逹曰伊玛曰塔喇台曰孟古富僧额鄂尔多应天皇太后置兴隆曰富僧额是为长宁宫以辽州及海濵县等户置其鄂尔多在高州陵寝在龙化州东一百里世宗分属让国皇帝宫院正户七千畨汉转戸六千出骑军五千州四辽仪珅辽西显县三奉先归义定霸提辖司四钖林一北孟古斡里六曰塔玛曰赫伯曰逹萨曰黙音曰伊哷济曰罕札摩哩十三曰哈逹阿林刷沃济曰哈克繖必赉逹勒拜刷沃济曰图噜勒竒曰纳噶特齐曰哈喇齐曰博勒和库们曰阿噜音逹巴曰东钖勒们曰西钖勒们曰东齐哩克曰西齐哩克曰达尔札曰玛朗古岱拉哈鄂尔多穆宗置是为延昌宫讨平曰岱拉哈以彀乌宁鄂尔多户及准布俘户中京提辖司南京制置司咸信韩等州户置其鄂尔多在嘉哩山南陵寝在京南正户一千畨汉转户三千出骑军二千州二遂韩提辖司三中京南京平州钖林一曰舒斡里四曰茂古库徳曰鄂摩曰塔玛曰哈喇齐摩哩四曰穆克徳珂鄂摩曰特黙齐鄂兰曰息州济里曰摩该都尔蘓嘉们鄂尔多景宗置是为彰愍宫遗留曰嘉们以章肃皇帝侍卫及武安州戸置其鄂尔多在赫噜河陵寝在祖州南正户八千畨汉转户一万出骑军一万州四永龙化降圣同县二行唐阜俗提辖司四钖林二曰嘉们曰南孟古斡里七曰塔玛曰实喇曰威哈喇齐曰玛雅喀曰特黙曰乌页曰穆尔哈喇齐摩哩十一曰额穆吉林刷沃济曰察罕穆尔逹巴曰伊竒哩沃济曰色克布展曰萨哈勒齐曰伊克扎木曰唿逊阿林曰布琨曰塔玛曰扎兰曰彻辰郭勒沽依鄂尔多承天太后置是为崇徳宫玉名曰沽以干显双三州户置其鄂尔多在土河东陵祔景宗皇帝正户六千畨汉转户一万出骑军一万州四干川双贵徳县一潞提辖司三南京西京奉圣州钖林三曰齐哩克曰帕克曰特哩台孟古斡里七曰达萨曰伊里曰赫伯曰钖伯曰哈喇齐曰黙音曰伊哷济摩哩十一曰敖拉森济实垒曰伊勒敦刷沃济曰塔玛曰伊兰伊勒都堪阿拉曰伊克札木曰达尔札曰瑚琨曰衮曰色哷森曰阿抡哈斯郭勒曰特哩衮齐哩克札萨克五曰古卜齐黙尔根巴纳曰达尔罕太保果齐喀曰卦安巴果齐喀曰赛音令公果齐喀曰罗和令公果齐喀孟古鄂尔多圣宗置是为兴圣宫金曰孟古以彀乌宁伊啰斡富僧额三鄂尔多户置其鄂尔多在纽欢贺珍陵寝在庆州南安正户一万畨汉转户二万出骑军五千州五庆隰乌乌霸提辖司四钖林四曰浩沁孟古曰约沁诺色尔曰努尔特哩台曰尼格巴尔斡里六曰孟古富僧额曰唿都克曰伊徳曰旺曰阿雅摩哩九曰伊钖布展曰特古斯琨曰威哈喇齐曰绰哈曰哈拉繖钖库尔齐曰多托喇班钖库尔齐曰鲁库曰希斯曰都林扎萨克五曰达林巴纳曰和抡巴纳曰卦安巴觉禅曰鼐尔都尔苏曰保达古鲁克齐阿敦鄂尔多兴宗置是为延庆宫孶息曰阿敦以诸鄂尔多及饶州户置其鄂尔多在高州西陵寝在上京庆州正户七千番汉转戸一万出骑军一万州三饶长春泰提辖司四钖林二曰阿敦曰唿都克斡里六曰阿敦曰萨巴曰萨曰扎里曰徳里曰敖拉摩哩六曰额勒本曰雅蘓曰黙色曰伊繖曰北徳里曰南徳里阿果鄂尔多道宗置是为太和宫寛大曰阿果以诸鄂尔多御前承应人及兴中府戸置其鄂尔多在好水泺陵寝在上京庆州正户一万番汉转户二万出骑军一万五千钖林二曰阿蘓曰雅噜斡里八曰阿蘓曰雅噜曰徳里曰扎里曰萨布曰唿都克曰富僧额曰哈里摩哩七曰恩州徳里曰额森徳勒曰额勒本曰特们曰库尔都哩曰扎里曰额哷蘓穆尔阿抡鄂尔多天祚皇帝置是为永昌宫辅祐曰阿抡以诸鄂尔多御前承应人春宣州戸置正户八千番汉转户一万出骑军一万钖林二曰阿抡曰伊啰斡斡里八曰阿噜威曰克哩页曰唿图克曰逹喇曰穆喇斡曰扎里曰图噜拉曰特黙摩哩八曰富僧额曰伊纳克曰武都温曰特们曰穆喇斡曰伊特丹曰云曰布图巴孝文皇太弟敦睦宫谓之学顺徳哩本鄂尔多孝曰学顺徳哩本文献皇帝承应人及渤海俘建沈巖三州戸置陵寝在祖州西南三十里正戸三千畨汉转戸五千出骑军五千州三建沈巖提辖司一南京钖林二曰超曰伊都斡里六曰伊逊曰徳里曰钖里济曰大塔玛曰小塔玛曰伊都摩哩二曰特黙茂海曰娄实克扎萨克二曰聂哷巴纳曰逹兰巴纳大丞相晋国王耶律隆运本韩氏名徳让以功赐国姓出宫籍𨽻横帐季父房赠尚书令谥文忠无子以皇族魏王特布子雅鲁为嗣早卒天祚皇帝又以皇子额噜温继之官给葬具建庙干陵侧拟诸宫例建文忠王府正户五千畨汉转户八千出骑军一万州一提辖司六上京中京南京西京奉圣州平州着帐郎君着帐郎君初约尼哈陶津汗以博果济等三族害裕悦实噜籍没家属入斡里淳钦皇后宥之以为着帐郎君世宗悉免后族戚世官犯罪者没入着帐戸着帐戸本诸鄂尔多析出及诸罪没入者凡承应实逹尔司藏鹰坊汤药尚饮盥潄尚饍尚衣裁造等役及宫中亲王祗从伶官之属皆充之凡诸宫卫人丁四十万八千骑军十万一千着帐释宥没入随时増损无常额辽史卷三十一辽史卷三十二钦定四库全书辽史卷三十二元中书右丞相总裁托克托等修志第二营卫志中行营周官土圭之法日东景朝多风日北景长多寒天地之间风气异宜人生其间各适其便王者因三才而节制之长城以南多雨多暑其人耕稼以食桑麻以衣宫室以居城郭以治大漠之间多寒多风畜牧畋渔以食皮毛以衣转徙随时车马爲家此天时地利所以限南北也辽国尽有大漠浸包长城之境因宜爲治秋冬违寒春夏避暑随水草就畋渔岁以爲常四时各有行在之所谓之巴纳春巴纳曰鸭子河泺皇帝正月上旬起牙帐约六十日方至天鹅未至卓帐氷上凿氷取鱼氷泮乃纵鹰鹘捕鹅鴈晨出暮归从事弋猎鸭子河泺东西二十里南北三十里在长春州东北三十五里四面皆沙埚多榆栁杏林皇帝毎至侍御皆服墨緑色衣各备连鎚一柄鹰食一器刺鹅锥一枚于泺周围相去各五七步排立皇帝冠巾衣时服繋玉束带于上风望之有鹅之处举旗探骑驰报远泊鸣鼓鹅惊腾起左右围骑皆举帜麾之五坊擎进海东青鹘拜授皇帝放之鹘擒鹅坠势力不加排立近者举锥刺鹅取脑以饲鹘救鹘人例赏银绢皇帝得头鹅荐庙羣臣各献酒果举乐更相酬酢致贺语皆挿鹅毛于首以爲乐赐从人酒遍散其毛弋猎网钓春尽乃还夏巴纳无常所多在图尔山道宗毎岁先幸黒山拜圣宗兴宗陵赏金莲乃幸子河避暑图尔山在黒山东北三百里近馒头山黒山在庆州北十三里上有池池中有金莲子河在图尔山东北三百里怀州西山有清凉殿亦爲行幸避暑之所四月中旬起牙帐卜吉地爲纳凉所五月末旬六月上旬至居五旬与北南臣僚议国事暇日游猎七月中旬乃去秋巴纳曰伏虎林七月中旬自纳凉处起牙帐入山射鹿及虎林在永州西北五十里尝有虎据林伤害居民畜牧景宗领数骑猎焉虎伏草际战慄不敢仰视上舎之因号伏虎林毎岁车驾至皇族而下分布泺水侧伺夜将半鹿饮盐水令猎人吹角效鹿鸣既集而射之谓之䑛鹻鹿又名唿鹿冬巴纳曰广平淀在永州东南三十里本名白马淀东西二十余里南北十余里地甚坦夷四望皆沙碛木多榆栁其地饶沙冬月稍暖牙帐多于此坐冬与北南大臣㑹议国事时出校猎讲武兼受南宋及诸国礼贡皇帝牙帐以枪爲硬寨用毛绳连繋毎枪下黒毡伞一以芘卫士风雪枪外小毡帐一层毎帐五人各执兵仗爲禁围南有省方殿殿北约二里曰寿宁殿皆木柱竹榱以毡爲盖彩绘韬柱锦爲壁衣加绯绣额又以黄布绣龙爲地障牕槅皆以毡爲之傅以黄油绢基高尺余两厢廊庑亦以毡盖无门户省方殿北有鹿皮帐帐次北有八方公用殿寿宁殿北有长春帐卫以硬寨宫用契丹兵四千人毎日轮番千人祗直禁围外卓枪爲寨夜则㧞枪移卓御寝帐周围拒马外设舖传铃宿卫毎岁四时周而复始皇帝四时巡守契丹大小内外臣僚并应役次人及汉人宣徽院所管百司皆从汉人枢密院中书省唯摘宰相一员枢密院都副承旨二员令史十人中书令史一人御史台大理寺选摘一人扈从毎岁正月上旬车驾启行宰相以下还于中京居守行遣汉人一切公事除拜官僚止行堂帖权差俟㑹议行在所取㫖出给诰勅文官县令録事以下更不奏闻听中书铨选武官须奏闻五月纳凉行在所南北臣僚㑹议十月坐冬行在所亦如之部族上部落曰部氏族曰族契丹故俗分地而居合族而处有族而部者五院六院之类是也有部而族者奚王室韦之类是也有部而不族者特哩特黙实保哈凖之类是也有族而不部者约尼九帐皇族三父房是也竒善八部爲高丽蠕蠕所侵仅以万口附于元魏生聚未几北齐见侵掠男女十余万口继爲突厥所逼寄处高丽不过万家部落离散非复古八部矣别部有臣附突厥者内附于隋者依赫辰水而居部落渐衆分爲十部有地辽西五百余里唐世达唿哩氏仍爲八部而松漠𤣥州别出亦十部也约尼氏承万荣格图肯散败之余更爲八部然约尼徳哷勒别出又十部也蘓尔威汗析爲二十部契丹始大至辽太祖析九帐三房之族更列二十部圣宗之世分置十有六増置十有八并旧爲五十四部内有巴哩伊蘓济勒国舅族外有附庸十部氏族可知者略具皇族外戚二表余五院六院伊实部止见裕尔库萨里布聂哷威部止见萨里布聂哷图鲁卜图吉部止见唐古尔杭爱皆兄弟也奚王府部希沙哲哩则臣主也丕勒部有纽纽卓特部有斡其余世系名字皆漫无所考矣旧志曰契丹之初草居野次靡有定所至聂哷始制部族各有分地太祖之兴以德哷勒部强炽析爲五院六院奚六部以下多因俘降而置胜兵甲者即着军籍分𨽻诸路详衮统军招讨司番居内地者岁时田牧平莽间邉防糺戸生生之资仰给畜牧绩毛饮湩以爲衣食各安旧风狃习劳事不见纷华异物而迁故家给人足戎备整完卒之虎视四方强朝弱附东踰蟠木西越流沙莫不率服部族寔爲之爪牙云古八部钖万丹部赫特赫部佛佛页部裕噜部钖琳部博恰部理部图噜部契丹之先曰奇善汗生八子其后族属渐盛分爲八部居于松漠之间今永州木叶山有契丹始祖庙竒善汗克敦併八子像皆在焉潢河之西土河之北竒善汗故壤也隋契丹十部元魏末美佛赫乌云畏高丽蠕蠕侵逼率车三千乘衆万口内附乃去奇善汗故壤居于白狼水东北齐文宣帝自平州三道来侵虏男女十余万口分置诸州又爲突厥所逼以万家寄处高丽境内隋开皇四年诸美佛赫悉衆款塞听居白狼故地又别部寄处高丽者曰楚布等内附诏置克实克囊嘉特之北又别部臣附突厥者四千余户来降诏给粮遣还固辞不去部落渐衆徙逐水草依赫辰水而居在辽西正北二百里其地东西亘五百里南北三百里分爲十部逸其名唐达唿哩氏八部德济部峭落州赫伯部弹汗州都唿部无逄州芳阿部羽陵州图勒彬部日连州芮奚部徒河州卓津部万丹州富部州二匹黎赤山唐太宗置𤣥州以契丹大帅珠奇爲刺史又置松漠都督府以库克爲都督分八部并𤣥州爲十州则十部在其中矣约尼氏八部达尔扎部伊斯珲部舍珲部诺尔威部颇摩部讷古济部济勒勤部实衮部唐开元天寳间达唿哩氏既微辽始祖聂哷立达年扎里为苏尔威汗时契丹因万荣之败部落凋散即故有族衆分爲八部聂哷所统德哷勒部自爲别部不与其列并约尼德哷勒亦十部也约尼蘓尔威汗二十部耶律七部舒敏五部八部聂哷相蘓尔威汗分三耶律爲七二舒敏爲五并前八部爲二十部三耶律一曰达唿哩二曰约尼三曰钖里皇族也二舒敏一曰伊蘓济勒二曰巴哩国舅也其分部不详可知者曰德哷勒曰伊实曰丕勒曰卓特曰威曰图鲁卜曰纳喇曰图吉又有右大部左大部凡十逸其二达唿哩约尼析爲六而钖里合爲一兹所以德哷勒部终约尼之世强不可制云辽史卷三十二卷三十二考证辽史卷三十二考证有部而不族者特哩特黙实保哈准是也按哈准本志下卷及兵卫百官志俱作遏术此复作葛术今併改纳喇威部按纳喇威原本作湼剌乌古本志下卷威部之先曰萨里布纳喇部之先曰聂哷威旧作乌隗原本乌隗作乌古与下卷不合系讹舛若乌尔古纳喇部旧作乌古湼剌部者别爲一部与此迥异未可牵合今据改辽史卷三十二考证辽史卷三十三钦定四库全书辽史卷三十三元中书右丞相总裁托克托等修志第三营卫志下部族下辽起松漠经营抚纳竟有唐晋帝王之器典章文物施及潢海之区作史者尚可以故俗语耶旧史有部族志厯代之所无也古者巡守于方岳五服之君各述其职辽之部族实似之故以部族置宫卫行营之后云辽内四部族约尼九帐族横帐三父房族国舅帐巴哩伊蘓济勒族国舅部族太祖二十部二国舅升帐分止十八部五院部其先曰裕尔库凡六营蘓尔威汗时与弟萨里布领之曰德哷勒部传至太祖以额尔竒木即位天赞元年以彊大难制析五钖林爲五院六昭爲六院各置额尔奇木㑹同元年更额尔奇木爲大王部𨽻北府以鎭南境大王及都监春夏居五院部之侧秋居羊门甸钖林四大密古钖林小密古钖林谔尔琨钖林会同二年以乌尔古之地水草丰美命居之三年益以哈里水之地爲农田伊实巴勒钖林会同二年命居乌尔古之地六院部𨽻北府以鎭南境其大王及都监春夏居泰德泉之北秋冬居都尔嘉钖林四萨兰钖林阿克苏钖林乌纳巴钖林乌讷尔钖林会同二年命居乌尔古三年益以哈里水地伊实部其先曰萨里布蘓尔威汗时与其兄裕尔库分营领之曰伊实部会同元年更额尔奇木爲大王𨽻南府其大王及都监鎭驻西南之境司徒居鸳鸯泊扎萨克辖居车轴山钖林二阿勒坦钖林裕珠钖林丕勒部其先曰纽纽蘓尔威汗以其营爲部太祖更诸部额尔奇木爲令公统和中改节度使𨽻北府属西北路招讨司司徒居太子坟凡戍军𨽻节度使留后戸𨽻司徒钖林二北哲尔吉钖林南萨兰钖林卓特部其先曰斡蘓尔威汗以其营爲部𨽻南府节度使属西北路招讨司司徒居柏坡山及山之侧钖林二北钖林南钖林威部其先曰萨里布与其兄聂哷同营蘓尔威汗之世析爲二萨里布爲威部聂哷爲纳喇部俱𨽻北府其威部节度使属东北路招讨司司徒居蘓黙山浩里河之侧钖林二北钖林南钖林纳喇部其先曰聂哷蘓噜威汗分其营爲部节度使属西南路招讨司居黒山北司徒居浩里河侧钖林二北塔喇钖林南察喇钖林图鲁卜部其先曰唐古尔领三营蘓尔威汗命分其一与弟杭爱爲图吉部唐古尔得其二更爲图鲁卜部𨽻北府节度使属西北路招讨司司徒居长春州西钖林二北托卜钖林南舒钖林图吉部其先曰杭爱蘓尔威汗分营置部𨽻南府戍于威乌尔古部司徒居冗泉侧钖林二北钖林南钖林奚王府六部五帐分其先曰希沙事东约啰十帐部主哲哩后逐哲哩自立爲奚王卒弟图噜森立约尼森济汗讨之俘其拒敌者凡七百戸摭其降者以希沙邻睦之故止俘部曲之半余悉留焉奚势由是衰矣初爲五部曰约啰曰伯特曰敖拉曰美嘉曰绰啰太祖尽降之号五部奚天赞二年有东巴尔斯唿逊者恃险坚壁于箭笴山以拒命揶揄曰大军何能爲我当饮托辉门下矣太祖灭之以奚府给役戸併括诸部稳丁收合流散置托辉部因托辉门之语爲名遂号六部奚命布伦主之仍号爲奚王太宗即位置宰相详衮各二员圣宗合敖拉美嘉托辉三部爲一特置二尅部以足六部之数奚王和硕鼐讨乌舎败绩籍六部𨽻北府图鲁卜室韦部本名大小二黄室韦戸太祖爲塔玛噶赛特以计降之乃置爲二部𨽻北府节度使属东北路统军司戍泰州东北纳喇诺观部与图鲁卜室韦部同节度使戍泰州东德哷勒达勒达部本森济汗所俘奚七百户太祖立以爲十四钖林置爲部𨽻南府节度使属西南路招讨司戍黒山北部民居庆州南伊实阿尔威部神册六年太祖以所俘奚戸置𨽻南府节度使属东路兵马司卓特阿尔威部太祖以奚戸置𨽻南府节度使属东京都部署司丕勒达噜噶部太祖以所俘达噜噶部置𨽻南府节度使属西南路招讨司戍黒山北乌尔古纳喇部亦曰纳哩部太祖取裕库哷戸六千神册六年析爲乌尔古纳喇及图噜二部俱𨽻北府节度使属西南路招讨司图噜部节度使属东北路统军司已上太祖以约尼氏旧部族分置者凡十部增置者八圣宗三十四部萨拉噶部奚有三营曰萨拉噶曰扬结曰诺延昭太祖伐奚乞降爲着帐子弟籍于宫分皆设额尔奇木圣宗各置爲部改设节度使皆𨽻南府以备畋猎之役居泽州东扬结部与萨拉噶部同居潭州南诺延昭部节度使属东京都部署司卾博库部与萨拉噶三部同居望云县东特哩特黙部初于八部各析二十户以戍奚侦候落马河及蘓噜克河侧置二十详衮圣宗以戸口蕃息置部设节度使𨽻南府戍倒塌岭居槖駞冈实保部初取诸宫及横帐大族奴𨽻置实保钖林实保鹰坊也居辽水东掌罗捕飞鸟圣宗以戸口蕃息置部节度使属东京都部署司哈准部初取诸宫及横帐大族奴𨽻置哈准钖林哈准铁也以冶于海濵栁湿河赛音楚古尔蘓手山圣宗以户口蕃息置部属东京都部署司约啰部居潭利二州间钖林三色勒必钖林北钖林塔鲁钖林伯特部松山平州之间太师太保居中京西钖林六卓罗钖林蘓库钖林塔纳钖林德哷勒钖林实尔图钖林约啰钖林绰啰部居潭州北敖拉部统和十二年以与美嘉托辉三部民籍数寡合爲一部并上三部本属奚王府圣宗分置南尅部北尅部统和二年以奚府二尅分置二部乌延突厥部圣宗析四布沙四巴拜户置以鎭东北女直之境开泰九年节度使奏请置钖林𨽻北府属黄龙府都部署司阿雅突厥部与乌延突厥同纳喇裕尔库部以纳喇室韦户置𨽻北府节度使属西南面招讨司戍黒山北阿雅女直部圣宗以女直户置𨽻北府节度使属西北招讨司戍鎭州境自北至河西部皆俘获诸国之民初𨽻诸宫户口蕃息置部讫于五国皆有节度使伊德女直部圣宗以女直户置𨽻南府居高州北额图珲乌尔古部圣宗以乌尔古户置𨽻南府节度使属西南面招讨司戍黒山北达鲁德哷勒部圣宗以德哷勒户置𨽻北府节度使属乌尔古德哷勒统军司室韦部圣宗以室韦户置节度使属西北路招讨司珠展达噜噶部圣宗以达噜噶户置𨽻北府节度使属东北路统军司戍境内居境外黙古斯部圣宗以唐古户置𨽻北府节度使属西南面招讨司吉达部圣宗以唐古户置𨽻北府节度使属西南面招讨司北德哷勒部圣宗以德哷勒户置戍威乌尔古部鼐奇特唐古部圣宗置𨽻北府节度使属西南面招讨司北唐古部圣宗以唐古户置𨽻北府节度使属黄龙府都部署司戍府南南唐古部圣宗置𨽻北府和拉唐古部与南唐古同节度使属西南面招讨司河西部圣宗置𨽻北府节度使属东北路统军司色克图部开泰四年以囘鹘户置𨽻北府居慈仁县北巴尔斯布古德部本布古德户初𨽻诸宫圣宗以户口蕃息置部𨽻北府节度使属东北路统军司戍境内居境外塔玛布古德部圣宗以布古德户置𨽻南府节度使属东北路统军司五国部博和哩国彭诺尔国卾罗木国伊埓图国伊哷济国圣宗时来附命居本土以鎭东北境属黄龙府都部署司重熙六年以伊哷济国人星哈等诉酋帅珲春贪汚罢五国酋帅设节度使以领之已上圣宗以旧部族置者十六増置十八辽国外十部乌尔古部德哷勒八部威古特部辉发部叶穆部温图珲部特尔格部囘鹘部长白山部博罗满达勒部右十部不能成国附庸于辽时叛时服各有职贡犹唐人之有羁縻州也辽史卷三十三卷三十三考证辽史卷三十三考证营卫志下㑹同二年命居乌尔古之地居原本作以按太宗本纪㑹同二年以乌尔古部水草肥美诏北南院徙三户居之伊实巴勒其一也今据改会同元年更额尔奇木爲大王会同元年原本作二年按太宗本纪升北南院及伊实部额尔奇木爲王系元年事今据改统和中又改节度使𨽻北府属西北路招讨司按兵卫志丕勒部𨽻南府属西南路招讨司此志互异或其未改节度使时本属南府兵卫志所载则从其初也天赞二年有东巴尔斯唿逊者拒命太祖灭之天赞二年原本作八年按太祖本纪天赞祗四年无八年灭唿逊置托辉部系二年事今据改德哷勒达勒达部原本作迭剌迭达部按兵卫志又作迭达迭剌部今併改扬结部原本作窈介他卷又作窈爪今併改珠展达噜噶部原本作术哲达鲁虢按兵卫志作术者达鲁虢今併改南唐古部圣宗置𨽻北府按兵卫志南唐古部附在南府与此互异巴尔斯布古德部布古德原本作鼻骨德兵卫志作鼻古德百官志又作鼻骨无德字今併改辽史卷三十三考证辽史卷三十四钦定四库全书辽史卷三十四元中书右丞相总裁托克托等修志第四兵卫志上轩辕氏合符东海邑于涿鹿之阿迁徙徃来无常处以兵爲营卫飞狐以北无虑以东西暨流沙四战之地圣人犹不免于兵衞地势然耳辽国左都辽海右邑涿鹿兵力莫彊焉其在隋世依赫辰水而居分爲十部兵多者三千少者千余顺寒暑逐水草畜牧侵伐则十部相与议兴兵致役合契而后动猎则部得自行至唐达唿哩氏胜兵四万三千人分八部达唿哩氏衰仅存五部有耶律聂哷者分五部爲八立二府以总之析三耶律氏爲七二舒敏氏爲五凡二十部刻木爲契政令大行逊不有国立约尼氏代达唿哩氏兵力益振即太祖六世祖也及太祖㑹李克用于云中以兵三十万盛矣约尼伊兰汗十年岁辛酉太祖授钺专征破室韦伊济奚三国俘获庐帐不可胜纪十月授大德哷勒府额尔竒木明赏罚缮甲兵休息民庶滋蕃羣牧务在戢兵十一年总兵四十万伐代北克郡县九俘九万五千口十二年德祖讨奚俘七千户十五年约尼氏汗卒遗命逊位于太祖太祖即位五年讨西奚东奚悉平之尽有奚霫之衆六年春亲征幽州东西旌旗相望亘数百里所经郡县望风皆下俘获甚衆振旅而还秋亲征巴延国俘获数万计神册元年亲征突厥托欢党项小番沙陀诸部俘户一万五千六百攻振武乘胜而东攻蔚新武嬀儒五州俘获不可胜纪斩不从命者万四千七百级尽有代北河曲隂山之衆遂取山北八军四年亲征裕库哷国俘获一万四千二百口五年征党项俘获三千六百口攻天德军拔十有二栅徙其民六年出居庸闗分兵掠檀顺等州安逺军三河良乡望都潞满城遂城等县俘其民徙内地皇太子掠定州俘获甚衆天赞元年以户口滋繁糺辖疎逺分北达宁额爲二部立两节度以统之三年西征党项等国俘获不可胜纪四年又亲征渤海天显元年灭渤海国地方五千里兵数十万五京十五府六十二州尽有其衆契丹益大㑹同初太宗灭唐立晋晋献燕代十六州民衆兵彊莫之能御矣兵制辽国兵制凡民年十五以上五十以下𨽻兵籍毎正军一名马三匹打草谷守营舖家丁各一人人鐡甲九事马韀辔马甲皮铁视其力弓四箭四百长短鎗斧钺旗鎚锥火刀石马盂粆一斗粆袋搭钩氊伞各一縻马绳二百尺皆自备人马不给粮草日遣打草谷骑四出抄掠以供之铸金鱼符调发军马其捉马及传命有银牌二百军所舎有逺探栏子马以夜听人马之声凡举兵帝率番汉文武臣僚以青牛白马祭告天地日神惟不拜月分命近臣告太祖以下诸陵及木叶山神乃诏诸道徴兵惟南北奚王东京渤海兵马燕京统军兵马虽奉诏未敢发兵必以闻上遣大将持金鱼符合然后行始闻诏攒户丁推户力覈籍齐衆以待自十将以上次第㸃集军马器仗符至兵马本司自领使者不得与唯再共㸃军马讫又以上闻量兵马多少再命使充军主与本司互相监督又请引五方旗鼓然后皇帝亲㸃将校又选勲戚大臣充行营兵马都统副都统都监各一人又选诸军兵马尤精鋭者三万人爲䕶驾军又选骁勇三千人爲先锋军又选剽悍百人之上爲逺探栏子军以上各有将领又于诸军毎部量衆寡抽十人或五人合爲一队别立将领以备勾取兵马腾递公事其南伐㸃兵多在幽州北千里鸳鸯泊及行竝取居庸闗曹王峪白马口古北口阿达摩口松亭关榆关等路将至平州幽州境又遣使分道催发不得乆驻恐践禾稼出兵不过九月还师不过十二月在路不得见僧尼丧服之人皇帝亲征留亲王一人在幽州权知军国大事既入南界分爲三路广信军雄州霸州各一驾必由中道兵马都统䕶驾等军皆从各路军马遇县鎭即时攻击若大州军必先料其虚实可攻次第而后进兵沿途民居园囿桑柘必夷伐焚荡至宋北京三路兵皆㑹以议攻取及退亦然三路军马前后左右有先锋逺探栏子马各十数人在先锋前后二十余里全副衣甲夜中毎行十里或五里少驻下马侧听有无人马之声有则擒之力不可敌飞报先锋齐力攻击如有大军走报主帅敌中虚寔动必知之军行当道州城防守坚固不可攻击引兵过之恐敌人出城邀阻乃围射鼓譟诈爲攻击敌方闭城固守前路无阻引兵进分兵抄截使随处州城隔絶不通孤立无援所过大小州城至夜恐城中出兵突击及与邻州计会军马甲夜毎城以骑兵百人去城门左右百余歩被甲执兵立马以待兵出力不能加驰还勾集衆兵与战左右官道斜径山路河津夜中并遣兵巡守其打草谷家丁各衣甲持兵旋团爲队必先砍伐园林然后驱掠老幼运土木塡濠堑攻城之际必使先登矢石擂木併下止伤老幼又于本国州县起汉人鄕兵万人随军专伐园林塡道路御寨及诸营垒唯用桑柘棃栗军退纵火焚之敌军既阵料其阵势小大山川形势徃囘道路救援捷径漕运所出各有以制之然后于阵四面列骑爲队毎队五七百人十队爲一道十道当一面各有主帅最先一队走马大譟冲突敌阵得利则诸队齐进若未利引退第二队继之退者息马饮水粆诸道皆然更退迭进敌阵不动亦不力战厯二三日待其困惫又令打草谷家丁马施双箒因风疾驰扬尘敌阵更互徃来中既饥疲目不相覩可以取胜若阵南获胜阵北失利主将在中无以知之则以本国四方山川爲号声以相闻得相救应若帝不亲征重臣统兵不下十五万衆三路徃还北京㑹兵进以九月退以十二月行事次第皆如之若春以正月秋以九月不命都统止遣骑兵六万不许深入不攻城池不伐林木但于界外三百里内耗荡生聚不令种养而已军入南界步骑车帐不循阡陌三道将领各一人率栏子马各万骑支散游奕百十里外更迭觇逻及暮以吹角爲号衆即顿舍环绕御帐自近及远折木稍屈爲弓子铺不设鎗营堑栅之备毎军行鼓三伐不问昼夜大衆齐发未遇大敌不乘战马俟近敌师乘新羁马蹄有余力成列不战退则乘之多伏兵断粮道冒夜举火上风曵柴馈饷自赍散而复聚善战能寒此兵之所以彊也辽史卷三十四卷三十四考证辽史卷三十四考证兵制搭钩毡繖各一按原本讹以钩毡二字徧旁合爲字今据通考改辽史卷三十四考证辽史卷三十五钦定四库全书辽史卷三十五元中书右丞相总裁托克托等修志第五兵卫志中御帐亲军汉武帝多行幸之事置期门佽飞羽林之目天子始有亲军唐太宗加亲勲翊千牛之卫布腹心之地防卫密矣太祖宗室盛彊分德哷勒部爲二宫卫内虚经营四方未遑鸠集皇后舒噜氏居守之际摘畨汉精鋭爲舒新军太宗益选天下精甲置诸爪牙爲皮室军合骑五十万国威壮矣大帐皮室军太宗置凡三十万骑舒新军地皇后置二十万骑宫衞骑军大祖以德哷勒部受禅分本部爲五院六院统以皇族而亲卫缺然乃立卾尔多法裂州县割户丁彊干弱枝诒谋嗣续世建宫卫入则居守出则扈从葬则因以守陵有兵事则五京二州各提辖司传檄而集不待调发州县部族十万骑军已立具矣恩意亲洽兵甲犀利教练完习简天下精鋭聚之腹心之中怀旧者岁深増新者世盛此军制之良者也𢎞义宫正丁一万六千番汉转丁一万四千骑军六千长宁宫正丁一万四千番汉转丁一万二千骑军五千永兴宫正丁六千番汉转丁一万四千骑军五千积庆宫正丁一万番汉转丁一万六千骑军八千延昌宫正丁二千番汉转丁六千骑军二千彰愍宫正丁一万六千番汉转丁二万骑军一万崇徳宫正丁一万二千番汉转丁二万骑军一万正丁二万番汉转丁四万骑军五千延庆宫正丁一万四千番汉转丁二万骑军一万太和宫正丁二万番汉转丁四万骑军一万五千永昌宫正丁一万四千番汉转丁二万骑军一万敦睦宫正丁六千番汉转丁一万骑军五千文忠王府正丁一万番汉转丁一万六千骑军一万十二宫一府自上京至南京总要之地各置提辖司重地毎宫皆置内地一二而已太和永曷二宫宜与兴圣延庆同旧史不见提辖司葢阙文也南京𢎞义宫提辖司长宁宫提辖司永兴宫提辖司积庆宫提辖司延昌宫提辖司彰愍宫提辖司崇徳宫提辖司兴圣宫提辖司延庆宫提辖司敦睦宫提辖司文忠王府提辖司西京𢎞义宫提辖司长宁宫提辖司永兴宫提辖司积庆宫提辖司彰愍宫提辖司崇徳宫提辖司延庆宫提辖司文忠王府提辖司奉圣州𢎞义宫提辖司长宁宫提辖司永兴宫提辖司积庆宫提辖司彰愍宫提辖司崇德宫提辖司兴圣宫提辖司延庆宫提辖司文忠王府提辖司平州𢎞义宫提辖司长宁宫提辖司永兴宫提辖司积庆宫提辖司延昌宫提辖司彰愍宫提辖司兴圣宫提辖司延庆宫提辖司文忠王府提辖司中京延昌宫提辖司文忠王府提辖司上京文忠王府提辖司凡诸宫衞丁四十万八千出骑军十万一千大首领部族军辽亲王大臣体国如家征伐之际徃徃置私甲以从王亊大者千余骑小者数百人着籍皇府国有戎政量借三五千骑常留余兵爲部族根本太子军伟王军永康王军裕悦王军玛达军乌雅军衆部族军衆部族分𨽻南北府守衞四邉各有司存具如左北府凡二十八部侍从宫帐奚王府部鎭南境五院部六院部东北路招讨司威部东北路统军司约啰部伯特部敖拉部南尅部北尅部图噜部珠展达噜噶部河西部西北路招讨司图鲁卜部阿雅女直部室韦部西南路招讨司纳喇部乌库哩部纳喇裕尔库部黙古斯部吉达部鼐奇特唐古部和拉唐古部黄龙府都部乌延突厥部阿雅突厥部北唐古部五国部乌尔古德哷勒统军司达鲁徳哷勒部威乌尔古部北德哷勒部南府凡一十六部鎭驻西南境伊实部西南路招讨司丕勒部达勒达德哷勒部丕勒达噜噶部伊德女直部西北路招讨司卓特部东北路统军司塔玛布古德部东北路女直兵马司伊实阿尔威部东京都部署司卓特阿尔威部扬结部实保部哈准部戍倒塌岭卾博库部屯驻本境萨拉噶部南唐古部色克图部辽史卷三十五卷三十五考证辽史卷三十五考证大帐皮室军三十万骑舒新军二十万骑按辽志皮室兵约三万骑舒新军衆二万与此异彰愍宫按通考作章敏宫西京提辖司按营衞志兴圣宫提辖司四今见于南京奉圣州平州而西京独缺疑有脱文东北路统军司图噜部按图噜营衞志作图鲁此处原文作图卢今画一改西南路招讨司乌库哩部按乌库哩营衞志作乌古湼剌此又作乌古剌今併改东京都部署司按原本于东京都部署司以下重出卓特部等六行考前文南府凡十六部芟除衍文数正符合今删辽史卷三十五考证辽史卷三十六钦定四库全书辽史卷三十六元中书右丞相总裁托克托等修志第六兵卫志下五京乡丁辽建五京临潢契丹故壤辽阳汉之辽东为渤海故国中京汉辽西地自唐以来契丹有之三京丁籍可纪者二十二万六千一百番汉转戸为多析津大同故汉地籍丁八十万六千七百契丹本戸多𨽻宫帐部族其余番汉戸丁分𨽻者皆不与焉太祖建皇都于临潢府太宗定晋晋王石敬瑭来献十六城乃定四京改皇都为上京有丁一十六万七千二百临潢府临潢县丁七千长泰县丁八千保和县丁六千定霸县丁六千宣化县丁四千潞县丁六千易俗县丁一千五百迁辽县丁一千五百祖州长霸县丁四千咸宁县丁二千越王城丁二千懐州扶余县丁三千显理县丁二千庆州𤣥徳县丁一万二千泰州兴国县丁一千四百长春州长春县丁四千乌州爱民县丁二千永州长宁县丁九千义丰县丁三千慈仁县丁八百仪坤州广义县丁五千龙化州龙化县丁二千降圣州永安县丁一千五百饶州长乐县丁八千临河县丁二千安民县丁二千头下徽州丁二万成州丁八千懿州丁八千渭州丁二千原州丁一千壕州丁一万二千福州丁五百横州丁四百凤州丁一千遂州丁一千丰州丁一千顺州丁二千闾州丁二千松山州丁一千豫州丁一千宁州丁六百东京本渤海以其地建南京辽阳府统县六辖军府州城二十六有丁四万一千四百天显十三年太宗改为东京辽阳府辽阳县丁三千仙乡县丁三千鹤野县丁二千四百析木县丁二千紫䝉县丁二千兴辽县丁二千开州开逺县丁二千盐州丁五百穆州丁五百贺州丁五百定州定东县丁一千六百保州来逺县丁二千辰州丁四千卢州丁五百铁州丁二千兴州丁三千汤州丁七百崇州丁一千海州丁三千耀州丁一千二百嫔州丁七百渌州丁四千桓州丁一千丰州丁五百正州丁七百慕州丁三百南京析津府统县十辖军府州城九有丁五十六万六千析津府析津县丁四万宛平县丁四万四千昌平县丁一万四千良乡县丁一万四千潞县一万一千安次县丁二万四千武清县丁二万永清县丁一万香河县丁一万四千玉河县丁二千漷隂县丁一万顺州懐柔县丁一万檀州密云县丁一万行唐县丁六千涿州范阳县丁二万固安县丁二万新城县丁二万归义县丁八万易州易县丁五万涞水县丁五万四千容城县丁一万蓟州渔阳县丁八千三河县丁六千玉田县丁六千平州卢龙县丁一万四千安嘉县丁一万望都县丁六千滦州义丰县丁八千马城县丁六千石城县丁六千营州广宁县丁六千景州遵化县丁六千西京大同府统县七辖军府州城十七有丁三十二万二千七百大同府大同县丁二万云中县丁二万天成县丁一万长青县丁八千奉义县丁六千懐仁县丁六千懐安县丁六千𢎞州永宁县丁二万顺圣县丁六千徳州宣徳县丁六千丰州富民县丁二千四百振武县乡兵三百奉圣州永兴县丁一万六千矾山县丁六千龙门县丁八千望云县丁二千归化州文徳县丁二万汗州懐来县丁六千儒州缙山县丁一万蔚州灵仙县丁四万定安县丁二万飞狐县丁一万灵丘县丁六千广陵县丁六千应州金城县丁一万六千浑源县丁一万河隂县丁六千朔州鄯阳县丁八千宁逺县丁四千马邑县丁六千金肃军防秋兵一千武州神武县丁一万河清军防秋兵一千圣宗统和二十三年城七金山建大定府号中京统县九辖军府州城二十三草创未定丁籍莫考可见者一县髙州三韩县丁一万大约五京民丁可见者一百一十万七千三百为乡兵属国军辽属国可纪者五十有九朝贡无常有事则遣使征兵或下诏专征不从者讨之助军衆寡各从其便无常额又有圗伯特国者兴宗重熙十七年乞以兵助攻夏国诏不许吐谷浑铁骊靺鞨乌舎黒车子室韦西奚东部奚乌马山奚钖尔丹突厥党项小番沙陀凖布乌尔古索欢纳唿穆苏山番波斯大食甘州回鹘新罗乌孙炖煌埓里约啰囘鹘哈噶斯吐蕃黄室韦小黄室韦大黄室韦阿尔斯兰囘鹘于阗师子北女直河西党项南京女直沙州炖煌哈斯罕沙州囘鹘察济台博啰满达勒富珠哩大番髙昌辉发伯哩达勒达博索摩徳哷勒年布尔吉黙尔吉额图格尔布古徳和州回鹘乌梁海髙丽西夏女直辽之为国隣于梁唐晋汉周宋晋以恩故始则父子一家终则㓂讐相攻梁唐周隠然一敌国宋唯太宗征北汉辽不能捄余多败衂纵得亦不偿失良由石晋献土中国失五闗之故然也髙丽小邦屡丧辽兵非以险阻足恃故欤西夏弹丸之地南败宋东抗辽虽西北士马雄劲元昊谅祚智勇过人能使党项凖布掣肘大国葢亦襟山带河有以助其势耳虽然宋乆失地利而旧志言兵唯以敌宋为务踰三闗聚议北京犹不敢轻进岂不以大河在前三镇在后临事好谋之审不容不然欤二帐十二宫一府五京有兵一百六十四万二千八百宫丁大首领诸部族中京头下等州属国之衆皆不与焉不轻用之所以长世邉境戍兵又得髙丽大辽事迹载东境戍兵以备髙䴡女直等国见其守国规模布置简要举一可知三邉矣东京至鸭渌西北峰为界黄龙府正兵五千咸州正兵一千东京㳂女直界至鸭渌江军堡凡七十各守军二十人计正兵一千四百来逺城宣义军营八太子营正兵三百大营正兵六百蒲州营正兵二百新营正兵五百加陀营正兵三百王海营正兵三百栁白营正兵四百沃野营正兵一千神虎军城正兵一万太康十年置右一府一州二城七十堡八营计正兵二万二千辽史卷三十六卷三十六考证辽史卷三十六考证临潢府宣化县丁四千按地理志宣化县戸四千今丁数亦系四千考史文前后无一户一丁者恐误临潢府按地志临潢所属尚有渤海兴仁二县兵卫志不载丁数其他州府属县未载者尚多葢或系后来析置或丁籍散失史不能详也庆州𤣥徳县按原本讹𤣥宁今据地理志改鳯州丁一千按地理志鳯州户四千丁数不应仅止一千疑误东京辽阳府统县六辖军府州城二十六有丁四万一千四百按地理志辽阳府统县九辖军府州城八十七此作统县六辖军府州城二十六葢仅据丁籍可见者而二十六之数又复不符其所载丁数与下文总计亦不合兴州丁三千按地理志兴州户二百丁数不应至三千之多疑误南京析津府统县十按地理志析津府统县十一此云十误也其丁数亦与下文不合涿州归义县丁八万按地理志归义县户四千丁数亦不应至八万之多疑误大同府天成县按原本讹天域今据地理志改邉境戍兵计正兵二万二千按上文所载正兵数止二万一千辽史卷三十六考证辽史卷三十七钦定四库全书辽史卷三十七元中书右丞相总裁托克托等修志第七地理志一帝尧画天下为九州舜以冀青地大分幽并营为州十有二幽州在渤碣之间并州北有代朔营州东暨辽海其地负山帯海其民执干戈奋武卫风气刚劲自古为用武之地太祖以徳哷勒部衆代约尼氏起临潢建皇都东併渤海得城邑之居百有三太宗立晋有幽涿檀蓟顺营平蔚朔云应新妫儒武寰十六州于是割古幽并营之境而跨有之东朝髙丽西臣夏国南子石晋而兄弟赵宋吴越南唐航海输贡嘻其盛矣辽国其先曰契丹本鲜卑之地居辽泽中去榆关一千一百三十里去幽州又七百一十四里南控黄龙北帯潢水冷陉屏右辽河堑左髙原多榆柳下湿饶蒲苇在元魏时有地数百里至唐达唿哩氏蚕食扶余室韦奚靺鞨地方二千余里当贞观三年以其地置𤣥州寻置松漠都督府建八部为州置刺史徳济部曰峭落州赫伯部曰弹汗州都唿部曰无逢州芳阿部曰羽陵州图勒彬部曰日连州芮奚部曰徒河州卓津部曰万丹州富部曰匹黎赤山二州以逹唿哩氏库克为使持节十州军事分州建官昉此迨五代辟地东西三千里约尼氏更八部曰达尔扎部伊斯珲部舍珲部诺尔威部婆摩部讷古济部济勒锦部实衮部属县四十有一毎部设刺史县置令太宗以皇都为上京升幽州为南京改南京为东京圣宗城中京兴宗升云州为西京于是五京备焉又以征伐俘户建州襟要之地多因旧居名之加以私奴置投下州总京五府六州军城百五十有六县二百有九部族五十有二属国六十东至于海西至金山暨于流沙北至胪朐河南至白沟幅员万里上京道上京临潢府本汉辽东郡西安平之地新莽曰北安平太祖取天梯博啰等三山之势于苇甸射金龊箭以识之谓之龙眉宫神册三年城之名曰皇都天显十三年更名上京府曰临潢涞流河自西北南流遶京三面东入于曲江其北东流为按春河又有御河沙河黒河潢河鸭子河塔鲁河狼河苍耳河辋子河胪胊河隂凉河潴河鸳鸯湖兴国惠民湖广济湖盐泺百狗泺火神淀马盂山皃儿山野鹊山盐山凿山松山平地松林大斧山列山库哩山鲁塔山唐所封达唿哩氏勒特王墓存焉户三万六千五百辖军府州城二十五统县十临潢县太祖天赞初南攻燕蓟以所俘人户散居潢水之北县临潢水故以名地宜种植户三千五百长泰县本渤海国长平县民太祖伐大諲譔先得是邑迁其人于京西北与汉民杂居户四千定霸县本扶余府强师县民太祖下扶余迁其人于京西与汉人杂处分地耕种统和八年以诸宫提辖司人户置隶长宁宫户三千保和县本渤海国富利县民太祖破龙州尽徙富利县人散居京南统和八年以诸宫提辖司人户置隶彰愍宫户四千潞县本幽州潞县民天赞元年太祖破蓟州掠潞县民布于京东与渤海人杂处隶崇徳宫户三千易俗县本辽东渤海之民太平九年大延琳结构辽东人叛围守经年乃降尽迁于京北置县居之是年又徙渤海叛人家属置焉户一千迁辽县本辽东诸县渤海人大延琳叛择其谋勇者置之左右后以城降戮之徙其家属于京东北故名户一千渤海县本东京人因叛徙置兴仁县开泰二年置宣化县本辽东神化县民太祖破鸭渌府尽徙其民居京之南统和八年以诸宫提辖司人户置隶彰愍宫户四千上京太祖创业之地负山抱海天险足以为固地沃宜耕植水草便畜牧金龊一箭二百年之基壮矣天显元年平渤海归乃展郛郭建宫室名以天赞起三大殿曰开皇安徳五銮中有歴代帝王御容每月朔望节辰忌日在京文武百官并赴致祭又于内城东南隅建天雄寺奉安烈考宣简皇帝遗像是歳太祖崩应天皇后于义节寺断腕寘太祖陵即寺建断腕楼树碑焉太宗援立晋遣宰相冯道刘煦等持节具卤簿法服至此册上太宗及应天皇后尊号太宗诏畨部并依汉制御开皇殿辟承天门受礼因改皇都为上京城髙二丈不设敌楼幅员二十七里门东曰迎春曰鴈儿南曰顺阳西曰金鳯曰西鴈儿曰南福其北谓之皇城髙三丈有楼橹门东曰安东南曰大顺西曰干徳北曰拱辰中有大内内南门曰承天有楼阁东门曰东华西曰西华此通内出入之所正南街东留守司衙次盐鐡司次南门龙寺街南曰临潢府其侧临潢县县西南崇孝寺承天皇后建寺西长泰县又西天长观西南国子监监北孔子庙庙东节义寺又西北安国寺太宗所建寺东齐天皇后故宅宅东有元妃宅即法天皇后所建也其南有圣尼寺绫锦院内省司麴院赡国省司二仓皆在大内西南八作司与天雄寺对南城谓之汉城南当横街各有楼对峙下列井肆东门之北潞县又东南兴仁县南门之东囬鹘营回鹘商贩留居上京置营居之西南同文驿诸国信使居之驿西南临潢驿以待夏国使驿西福先寺寺西宣化县西南定霸县县西保和县西门之北易俗县县东迁辽县周广顺中胡峤记曰上京西楼有邑屋市肆交易无钱而用布有绫锦诸工作宦者翰林伎术教坊角觝儒僧尼道士中国人并汾幽蓟为多宋大中祥符九年薛映记曰上京者中京正北八十里至松山舘七十里至崇信舘九十里至广宁舘五十里至姚家寨舘五十里至咸宁馆三十里度潢水石桥旁有饶州唐于契丹尝置饶乐令渤海人居之五十里保和馆度黒水河七十里宣化舘五十里长泰舘舘西二十里有佛舍民居即祖州又四十里至临潢府自过崇信馆乃契丹旧境其南奚地也入西门门曰金徳内有临潢舘子城东门曰顺阳北行至景福门又至承天门内有昭徳宣政二殿与氊庐皆东向临潢西北二百余里号凉淀在馒头山南避暑之处多丰草掘地丈余即有坚氷祖州天成军上节度本辽右八部绅穆里地太祖秋猎多于此始置西楼后因建城号祖州以髙祖昭烈皇帝曽祖庄敬皇帝祖考简献皇帝皇考宣简皇帝所生之地故名城髙二丈无敌棚幅员九里门东曰望京南曰大夏西曰液山北曰兴国西北隅有内城殿曰两明奉安祖考御容曰二仪以白金铸太祖像曰黒龙曰清秘各有太祖㣲时兵仗器物及服御皮毳之类存之以示后嗣使勿忘本内南门曰兴圣凡三门上有楼阁东西有角楼东为州廨及诸官廨舍绫锦院班院祗候畨汉渤海三百人供给内府取索东南横街四隅有楼对峙下连市肆东长霸县西咸宁县有祖山山有太祖天皇帝庙御靴尚存又有龙门黎谷液山液泉白马独石天梯之山水则南沙河西液泉太祖陵凿山为殿曰明殿殿南岭有膳堂以备时祭门曰黒龙东偏有圣踪殿立碑述太祖游猎之事殿东有楼立碑以纪太祖创业之功皆在州西五里天显中太宗建隶𢎞义宫统县二城一长霸县本龙州长平县民迁于此户二千咸宁县本长宁县破辽阳迁其民置户一千越王城太祖伯父裕悦王实噜西伐党项吐浑俘其民放牧于此因建城在州东南二十里户一千懐州奉陵军上节度本唐归诚州太宗行帐放牧于此天赞中从太祖破扶余城下龙泉府俘其人筑寨居之㑹同中掠燕蓟所俘亦置此太宗崩葬西山曰懐陵大同元年世宗置州以奉焉是年有骑十余猎于祖州西五十里大山中见太宗乗白马独追白狐射之一发而毙忽不见但获狐与矢是日太宗崩于滦城后于其地建庙又于州之鳯凰门绘太宗驰骑贯狐之像穆宗被害葬懐陵侧建鳯凰殿以奉焉有清凉殿为行幸避暑之所皆在州西二十里隶永兴宫统县二扶余县本龙泉府太宗迁渤海扶余县降户于此世宗置县户一千五百显理县本显理府人太祖伐渤海俘其王大諲譔迁民于此世宗置县户一千庆州𤣥宁军上节度本太保山黒河之地巖谷险峻穆宗建城号黒河州毎歳来幸射虎障鹰军国之事多委大臣后遇弑于此以地苦寒统和八年州废圣宗秋畋爱其竒秀建号庆州辽国五代祖巴图貌异常有武略力敌百人衆推为王生于巴图山因以名没葬山下在州二百里庆云山本黒岭也圣宗驻跸爱羡曰吾万歳后当葬此兴宗遵遗命建永庆陵有望仙殿御容殿置番汉守陵三千户并隶大内都总管司在州西二十里有黒山赤山太保山老翁岭馒头山兴国湖钖沙泺黒河景福元年复置更隶兴圣宫统县二𤣥徳县本黒山黒河之地景福元年括落帐人户从便居之户六千孝安县富义县本义州太宗迁渤海义州民于此重熙元年降义丰县后更名隶𢎞义宫泰州徳昌军节度本契丹二十部族放牧之地因黒䑕族累犯通化州民不能御遂移东南六百里来建城居之以近本族黒䑕穴居肤黒吻鋭类䑕故以名州隶延庆宫兵事属东北统军司统县二乐康县倚郭兴国县本山前之民因罪配递至此兴宗置县户七百长春州韶阳军下节度本鸭子河春猎之地兴宗重熙八年置隶延庆宫兵事属东北统军司统县一长春县本混同江地燕蓟犯罪者流配于此户二千乌州静安军刺史本乌丸之地东胡之种也辽北大王布拉占为牧建城后官收隶兴圣宫有辽河夜河乌丸川乌丸山统县一爱民县布拉王从军南征俘汉民置于此户一千永州永昌军观察承天皇太后所建太祖于此置南楼干亨三年置州于皇子罕巴墓侧东潢河南土河二水合流故号永州冬月牙帐多驻此谓之冬巴纳有木叶山上建契丹始祖之庙竒善汗在南庙哈屯在北庙绘塑二圣并八子神像相传有神人乗白马自马盂山浮土河而东有天女驾青牛车由平地松林泛潢河而下至木叶山二水合流相遇为配偶生八子其后族属渐盛分为八部毎行军及春秋时祭必用白马青牛示不忘本云兴王寺有白衣观音像太祖援石晋主中国自潞州回入幽州幸大悲阁指此像曰我梦神人令送石郎为中国帝即此也因移木叶山建庙春秋告赛尊为家神兴军必告之乃合符传箭于诸部又有髙淀山栁林淀亦曰马淀隶彰愍宫统县三长宁县本显徳府县名太祖平渤海迁其民于此户四千五百义丰县本鐡利府义州辽兵破之迁其民于南楼之西北仍名义州重煕元年废州改今县在州西北一百里又尝改富义县属庆州始末不可具考今两存之户一千五百慈仁县太宗以皇子济色古勒亡置慈州坟西重熙元年州废改今县户四百仪坤州启圣军节度本契丹右大部地应天皇后建州回鹘诺苏居之至四世孙庸安穆噜生应天皇后舒噜氏适太祖太祖开拓四方平渤海后有力焉俘掠有伎艺者多归帐下谓之舒新以所生之地置州州建启圣院中为仪宁殿太祖天皇帝应天地皇后银像在焉隶长宁宫统县一广义县本回鹘部牧地应天皇后以四征所俘居之因建州县统和八年以诸宫提辖司户置来逺县十三年併入户二千五百龙化州兴国军下节度本汉北安平县地契丹始祖竒善汗居于此称龙庭太祖建东楼唐天复二年太祖为徳哷勒部额尔竒木破代北迁其民建城居之明年伐女直俘数百戸实焉天祜元年増修东城制度颇壮丽十三年太祖于城东金铃冈受尊号曰大圣大明天皇帝建元神册天显元年崩于东楼太宗升节度隷彰愍宫兵事属北路女直兵马司刺史州一未详统县一龙化县太祖东伐女直南掠燕蓟所俘建城置邑戸一千降圣州开国军下刺史本大部落东楼之地太祖春月行帐多驻此应天皇后梦神人金冠素服执兵仗貌甚丰美异兽十二随之中有黒兎跃入后懐因而有娠遂生太宗时黒云覆帐火光照室有声如雷诸部异之穆宗建州四面各三十里禁樵採放牧先属延昌宫后隶彰愍宫统县一永安县本龙原府庆州县名太祖平渤海破懐州之永安迁其人置寨于此建县户八百饶州匡义军中节度本唐饶乐府地贞观中置松漠府太祖完葺故垒有潢河长水泺穆丹河青山大福山松山隶延庆宫统县三长乐县木辽城县名太祖伐渤海迁其民建县居之户四千内一千户纳鐡临河县本永丰县人太宗分兵伐渤海迁于潢水之曲户一千安民县太宗以渤海诸邑所俘杂置户一千头下军州皆诸王外戚大臣及诸部从征俘掠或置生口各团集建州县以居之横帐诸王国舅公主许创立州城自余不得建城郭朝廷赐州县额其节度使朝廷命之刺史以下皆以本主部曲充焉官位九品之下及井邑商贾之家征税各归头下唯酒税课纳上京盐鐡司徽州宣徳军节度景宗女秦晋大长公主所建媵臣万户在宜州之北二百里因建州城北至上京七百里节度使以下皆公主府署户一万成州长庆军节度圣宗女晋国长公主以上赐媵臣户置在宜州北一百六十里因建州城北至上京七百四十里户四千懿州广顺军节度圣宗女燕国长公主以上赐媵臣户置在显州东北三百里因建州城西北至上京八百里户四千渭州髙阳军节度驸马都尉萧昌裔建尚秦国王隆庆女韩国长公主以所赐媵臣建州城显州东北二百五十里辽制皇子嫡生者其女与帝女同户一千壕州国舅宰相南征俘掠汉民居辽东西安平县故地在显州东北二百二十里西北至上京七百二十里户六千原州本辽东北安平县地显州东北三百里国舅金徳俘掠汉民建城西北至上京八百里户五百福州国舅萧宁建南征俘掠汉民居北安平县故地在原州北二十里西北至上京七百八十里户三百横州国舅萧克忠建部下牧人居汉故辽阳县地因置州城在辽州西北九十里西北至上京七百二十里有横山户二百鳯州果啰国故地渤海之安宁郡境南王府五帐分地在韩州北二百里西北至上京九百里户四千遂州本髙州地南王府五帐放牧于此在檀州西二百里西北至上京一千里户五百丰州本辽泽大部落约尼氏僧隐牧地北至上京三百五十里户五百顺州本辽队县地横帐南王府俘掠燕蓟顺州之民建城居之在显州东北一百二十里西北至上京九百里户一千闾州罗古王牧地近医巫闾山在辽州西一百三十里西北至上京九百五十里户一千松山州本辽泽大部落横帐布库王牧地有松山北至上京一百七十里户五百豫州横帐陈王牧地南至上京三百里户五百宁州本达唿哩氏勒特山横帐固宁王牧地在豫州东八十里西南至上京三百五十里户三百邉防城辽国西北界防邉城因屯戍而立务据形胜不资丁赋具列如左静州观察本泰州之金山天庆六年升镇州建安军节度本古哈屯城统和二十二年皇太妃奏置选诸部族二万余骑充屯军专捍御室韦伊济等国凡有征讨不得抽移渤海女直汉人配流之家七百余户分居镇防维二州东南至上京三千余里维州刺史防州刺史河董城本回鹘哈屯城语讹为河董城乆废辽人完之以防邉患髙州界女直常为盗刼掠行旅迁其族于此东南至上京一千七百里静邉城本契丹二十部族水草地北隣伊济每入为盗建城置兵千余骑防之东南至上京一千五百里皮被河城地控北邉置兵五百于此防托皮被河出回纥北东南经伊济入胪朐河沿河董城北东流合沱漉河入于海南至上京一千五百里招州绥逺军刺史开泰三年以女直户置隶西北路招讨司塔哩珠城太康九年置在胪朐河辽史卷三十七辽史卷三十八钦定四库全书辽史卷三十八元中书右丞相总裁托克托等修志第八地理志二东京道东京辽阳府本朝鲜之地周武王释箕子囚去之朝鲜因以封之作八条之教尚礼义富农桑外户不闭人不为盗传四十余世燕属真番朝鲜始置吏筑障秦属辽东外徼汉初燕人满王故空地武帝元封三年定朝鲜为真番临屯乐浪𤣥莵四郡后汉出入青幽二州辽东𤣥莵二郡沿革不常汉末为公孙度所据传子康孙渊自称燕王建元绍汉魏灭之晋陷髙丽后归慕容垂子寳以勾丽王安为平州牧居之元魏太武遣使至其所居平壤城辽东京本此唐髙宗平髙丽于此置安东都䕶府后为渤海大氏所有大氏始保挹娄之东牟山武后万歳通天中为契丹尽忠所逼有乞乞仲象者度辽水自固武后封为震国公传子祚荣建都邑自称震王併吞海北地方五千里兵数十万中宗赐所都曰辉罕州封渤海郡王十有二世至彛震僭号改元拟建宫阙有五京十五府六十二州为辽东盛国辉罕州即故平壤城也号中京显徳府太祖建国攻渤海㧞辉罕城俘其王大諲譔以为东丹王国立太子托云为人皇王以主之神册四年葺辽阳故城以渤海汉户建东平郡为防御州天显三年迁东丹国民居之升为南京城名天福髙三丈有楼橹幅员三十里八门东曰迎阳东南曰韶阳南曰龙原西南曰显徳西曰大顺西北曰大辽北曰懐逺东北曰安逺宫城在东北隅髙三丈具敌楼南为三门壮以楼观四隅有角楼相去各二里宫墻北有让国皇帝御容殿大内建二殿不置宫嫔唯以内省使副判官守之大东丹国新建南京碑铭在宫门之南外城谓之汉城分南北市中为看楼晨集南市夕集北市街西有金徳寺大悲寺驸马寺鐡幡竿在焉赵头陀寺留守衙户部司军巡院归化营军千余人河朔亾命皆籍于此东至北乌尔唿赫四百里南至海邉鐡山八百六十里西至望平县海口三百六十里北至挹娄县范河二百七十里东西南三面抱海辽河出东北山口为范河西南流为大口入于海东梁河自东山西流与浑河合为小口㑹辽河入于海又名太子河亦曰大梁水浑河在东梁范河之间沙河出东南山西北流径盖州入于海有蒲河清河浿水亦曰泥河又曰蓒芋泺水多蓒芋之草驻跸山唐太宗征髙丽驻跸其巅数日勒石纪功焉俗称手山山巅平石之上有掌指之状泉出其中取之不竭又有明王山白石山亦曰横山天显十三年改南京为东京府曰辽阳户四万六百四辖州府军城八十七统县九辽阳县本渤海国金徳县地汉浿水县髙丽改为勾丽县渤海为常乐县户一千五百仙乡县本汉辽队县渤海为永丰县神仙传云仙人白仲理能炼神丹㸃黄金以救百姓户一千五百鹤野县本汉居就县地渤海为鸡山县昔丁令威家此去家千年化鹤来归集于蕐表柱以咮画表云有鸟有鸟丁令威去家千年今来归城郭虽是人民非何不学仙塜累累户一千二百析木县本汉望平县地渤海为花山县户一千紫蒙县本汉镂方县地后佛宁国置东平府领紫蒙县后徙辽城并入黄岭县渤海复为紫䝉县户一千兴辽县本汉平郭县地渤海改为长宁县唐元和中渤海王大仁秀南定新罗北略诸部开置郡邑遂定今名户一千肃慎县以渤海户置归仁县顺化县开州镇国军节度本濊貊地髙丽为庆州渤海为东京龙原府有宫殿都督庆盐穆贺四州事故县六曰龙原永安乌山壁谷熊山白杨皆废叠石为城周围二十里唐薛仁贵征髙丽与其大将温沙门战熊山擒善射者于石城即此太祖平渤海徙其民于大部落城遂废圣宗伐新罗还周览城基复加完葺开泰三年迁双韩二州千余户实之号开封府开逺军节度更名镇国军隶东京留守兵事属东京统军司统州三县一开逺县本栅城地髙丽为龙原县渤海因之辽初废圣宗东讨复置以军额民户一千盐州本渤海龙河郡故县四海阳接海格川龙河皆废户三百隶开州相去一百四十里穆州保和军刺史本渤海㑹农郡故县四㑹农水岐顺化美县皆废户三百隶开州东北至开州一百二十里统县一㑹农县贺州刺史本渤海吉理郡故县四洪贺送诚吉理石山皆废户三百隶开州定州保宁军髙丽置州故县一曰定东圣宗统和十三年升军迁辽西民实之隶东京留守司统县一定东县髙丽所置辽徙辽西民居之户八百保州宣义军节度髙丽置州故县一曰来逺圣宗以髙丽王询擅立问罪不服开泰三年取其保定二州统和末髙丽降于此置㩁场隶东京统军司统州军二县一来逺县初徙辽西诸县民实之又徙奚汉兵七百防戍焉户一千宣州定逺军刺史开泰三年徙汉户置隶保州懐化军下刺史开泰三年置隶保州辰州奉国军节度本髙丽盖牟城唐太宗㑹李世勣攻破盖牟城即此渤海改为盖州又改辰州以辰韩得名井邑骈列最为冲㑹辽徙其民于祖州初曰长平军户二千隶东京留守司统县一建安县卢州𤣥徳军刺史本渤海杉卢郡故县五山阳杉卢汉阳白巖霜巖皆废户三百在京东一百三十里兵事属南女直汤河司统县一熊岳县西至海一十五里傍海有熊岳山来逺城本熟女直地统和中伐髙丽以燕军骁勐置两指挥建城防戍兵事属东京统军司鐡州建武军刺史本汉安市县髙丽为安市城唐太宗攻之不下薛仁贵白衣登城即此渤海置州故县四位城河瑞苍山龙珍皆废户一千在京西南六十里统县一汤池县兴州兴中军节度本汉海宜县地渤海置州故县三盛吉蒜山鐡山皆废户二百在京西南三百里汤州本汉襄平县地渤海置州故县五灵峰常丰白石均谷嘉利皆废户五百在京西北一百里崇州隆安军刺史本汉长岑县地渤海置州故县三崇山沩木縁城皆废户五百在京东北一百五十里统县崇信县海州南海军节度本沃沮国地髙丽为沙卑城唐李世勣尝攻焉渤海号南京南海府叠石为城幅员九里都督沃晴椒三州故县六沃沮鹫巖龙山濵海昇平灵泉皆废太平中大延琳叛南海城坚守经歳不下别部酋长皆被擒乃降因尽徙其民于上京置迁辽县移泽州民来实之户一千五百统州二县一临溟县耀州刺史本渤海椒州故县五椒山貂岭澌泉尖山巖渊皆废户七百隶海州东北至海州二百里统县一巖渊县东界新罗故平壤城在县西南东北至海州一百二十里濵州柔逺军刺史本渤海晴州故县五天晴神阳莲池狼山仙巖皆废户五百隶海州东南至海州一百二十里渌州鸭渌军节度本髙丽故国渤海号西京鸭渌府城髙三丈广轮二十里都督神桓丰正四州事故县三神鹿神化劔门皆废大延琳叛迁余党于上京置易俗县居之在者户二千隶东京留守司统州四县二𢎞闻县神乡县桓州髙丽中都城故县三桓都神乡浿水皆废髙丽王于此剏立宫阙国人谓之新国五世孙钊晋康帝建元初为慕容皝所败宫室焚荡户七百隶渌州在西南二百里丰州渤海置盘安郡故县四安丰渤恪隰壤硖石皆废户三百隶渌州在东北二百一十里正州本沸流王故地国为公孙康所併渤海置沸流郡有沸流水户五百隶渌州在西北三百八十里统县一东那县本汉东暆不而县地在州西七十里慕州本渤海安逺府地故县二慕化崇平乆废户二百隶渌州在西北二百里显州奉先军上节度本渤海显徳府地世宗置以奉显陵显陵者东丹人皇王墓也人皇王姓好读书不喜射猎购书数万卷置医巫闾山絶顶筑堂曰望海山南去海一百三十里大同元年世宗亲䕶人皇王灵驾归自汴京以人皇王爱医巫闾山水竒秀因葬焉山形掩抱六重于其中作影殿制度宏丽州在山东南迁东京三百余户以实之应厯元年穆宗葬世宗于显陵西山仍禁樵採有十三山有沙河隶长宁积庆二宫兵事属东京都部署司统州三县三奉先县本汉无虑县即医巫闾幽州镇山世宗析辽东长乐县民以为陵户隶长宁宫山东县本汉望平县穆宗割渤海永丰县民为陵户隶积庆宫归义县初置显州渤海民自来助役世宗嘉悯因籍其人户置县隶长宁宫嘉州嘉平军下刺史隶显州辽西州阜成军中刺史本汉辽西郡地世宗置州隶长宁宫属显州统县一长庆县统和八年以诸宫提辖司人户置康州下刺史世宗迁渤海率賔府人户置属显州初建长宁宫后属积庆宫统县一率賔县本渤海率賔府地宗州下刺史在辽东石熊山耶律隆运以所俘汉民置圣宗立为州隶文忠王府王薨属提辖司统县一熊山县本渤海县地干州广徳军上节度本汉无虑县地圣宗统和三年置以奉景宗干陵有凝神殿隶崇徳宫兵事属东京都部署司统州一县四奉陵县本汉无虑县地括诸落帐户助营山陵延昌县析延昌宫户置灵山县本渤海灵峰县地司农县本渤海麓郡县併麓波云川二县入焉海北州广化军中刺史世宗以所俘汉户置地在闾山之西南海之北初隶宣州后属干州统县一开义县贵徳州宁逺军下节度本汉襄平县地汉公孙度所据太宗时察克以所俘汉民置后以弑逆诛没入焉圣宗建贵徳军后更名有沱河大寳山隶崇徳宫兵事属东京都部署司统县二贵徳县本汉襄平县渤海为崇山县奉徳县本渤海緑城县地尝置奉徳州沈州昭徳军中节度本挹娄国地渤海建沈州故县九皆废太宗置兴辽军后更名初隶永兴后属敦睦宫兵事隶东京都部署司统州一县二乐郊县太祖俘蓟州三河民建三河县后更名灵源县太祖俘蓟州吏民建渔阳县后更名巖州白巖军下刺史本渤海白巖城太宗拨属沈州初隶长宁宫后属敦睦宫统县一白巖县渤海置集州懐衆军下刺史古陴离郡地汉属险渎县髙丽为霜巖县渤海置州统县一奉集县渤海置广州防御汉属襄平县髙丽为当山县渤海为鐡利郡太祖迁渤海人居之建铁利州统和八年省开泰七年以汉户置统县一昌义县辽州始平军下节度本佛宁国城渤海为东平府唐太宗亲征髙丽李世勣㧞辽城髙宗诏程振苏定方讨髙丽至新城大破之皆此地也太祖伐渤海先破东平府迁民实之故东平府都督伊䝉陀黒比五州共领县十八皆废太祖改为州军曰东平太宗更为始平军有辽河羊肠河锥子河蛇山狼山黒山巾子山隶长宁宫兵事属北女直兵马司统州一县二辽滨县安定县祺州祐圣军下刺史本渤海䝉州地太祖以檀州俘于此建檀州后更名隶𢎞义宫兵事属北女直兵马司统县一庆云县太祖俘密云民于此建密云县后更名遂州刺史本渤海美州地採访使耶律佛徳以部下汉民置穆宗时佛徳嗣絶没入焉隶延昌宫统县一山河县本渤海县併黒川麓川二县置通州安逺军节度本扶余国王城渤海号扶余城太祖改龙州圣宗更今名保宁七年以黄龙府叛人燕颇余党千余户置升节度统县四通逺县本渤海扶余县併布多县置安逺县本渤海显义县併鹊川县置归仁县本渤海强师县併新安县置渔谷县本渤海县韩州东平军下刺史本果啰国旧治柳河县髙丽置鄚颉府都督鄚髙二州渤海因之今废太宗置三河榆河二州圣宗併二州置隶延昌宫兵事属北女直兵马司统县一柳河县本渤海粤喜县地併万安县置双州保安军下节度本挹娄故地渤海置安定郡乆废额哩森王从太宗南征以俘镇定二州之民建城置州察克弑逆诛没入焉初隶延昌宫后属崇徳宫兵事隶北女直兵马司统县一双城县本渤海安夷县地银州富国军下刺史本渤海富州太祖以银冶更名隶𢎞义宫兵事属北女直兵马司统县三延津县本渤海富寿县境有延津故城更名新兴县本故越喜国地渤海置银冶尝置银州永平县本渤海优富县地太祖以俘户置旧有永平寨同州镇逺军下节度本汉襄平县地渤海为东平寨太祖置州军曰镇东后更名隶彰愍宫兵事属北女直兵马司统州一未详县二东平县本汉襄平县地产铁拨户三百採錬随征赋输永昌县本髙丽永宁县地咸州安东军下节度本髙丽铜山县地渤海置铜山郡地在汉候城县北渤海龙泉府南地多山险寇盗以为渊薮乃招平营等州客户数百建城居之初号浩里太保城开泰八年置州兵事属北女直兵马司统县一咸平县唐安东都䕶天寳中治营平二州间即此太祖灭渤海复置安东军开泰中置县信州彰圣军下节度本越喜故城渤海置懐逺府今废圣宗以地隣髙丽开泰初置州以所俘汉民实之兵事属黄龙府都部署司统州三未详县二武昌县本渤海懐福县地析平州提辖司及豹山县一千户隶之定武县本渤海豹山县地析平州提辖司併乳水县人户置初名定功县賔州懐化军节度本渤海城统和十七年迁乌舍户置刺史于鸭子混同二水之间后升兵事隶黄龙府都部署司龙州黄龙府本渤海扶余府太祖平渤海还至此崩有黄龙见更名保宁七年军将燕颇叛府废开泰九年迁城于东北以宗州檀州汉户一千复置统州五县三黄龙县本渤海长平县併富利佐慕肃慎置迁民县本渤海永宁县併丰水扶罗置永平县渤海置益州观察属黄龙府统县一静逺县安逺州懐义军刺史属黄龙府威州武宁军刺史属黄龙府清州建宁军刺史属黄龙府雍州刺史属黄龙府湖州兴利军刺史渤海置兵事隶东京统军司统县一长庆县渤州清化军刺史渤海置兵事隶东京统军司统县一贡珍县渤海置郢州彰圣军刺史渤海置兵事隶北女直兵马司统县一延庆县铜州广利军刺史渤海置兵事隶北兵马司统县一析木县本汉望平县地渤海为花山县初隶东京后来属洓州刺史渤海置兵事隶南兵马司率賔府刺史故率賔国地定理府刺史故挹娄国地铁利府刺史故铁利国地安定府长岭府镇海府防御兵事隶南女直汤河司统县一平南县冀州防御圣宗建升永安军东州以渤海户置同州以渤海户置吉州福昌军刺史麓州下刺史渤海置荆州刺史懿州宁昌军节度太平三年越国公主以媵臣户置初曰庆懿军更曰广顺军隶上京清宁七年宣懿皇后进入改今名统县二宁昌县本渤海平阳县顺安县媵州昌永军刺史顺化城向义军下刺史开泰三年以汉户置兵事隶东京统军司宁州观察统和二十九年伐髙丽以渤海降户置兵事隶东京统军司统县一新安县衍州安广军防御以汉户置初刺史后升军兵事属东京统军司统县一宜丰县连州徳昌军刺史以汉户置兵事属东京统军司统县一安民县归州观察太祖平渤海以降户置后废统和二十九年伐髙丽以所俘渤海户复置兵事属南女直汤河司统县一归胜县苏州安复军节度本髙丽南苏城兴宗置州兵事属南女直汤河司统县二来苏县懐化县复州懐徳军节度兴宗置兵事属南女直汤河司统县二永宁县徳胜县肃州信陵军刺史重熙十年州民亡入女直取之复置兵事隶北女直兵马司统县一清安县安州刺史兵事隶北女直兵马司荣州率州荷州源州渤海州宁江州混同军观察清宁中置初防御后升兵事属东北统军司统县一混同县河州徳化军置军器坊祥州瑞圣军节度兴宗以铁骊户置兵事隶黄龙府都部署司统县一懐徳县辽史卷三十八辽史卷三十九钦定四库全书辽史卷三十九元中书右丞相总裁托克托等修志第九地理志三中京道中京大定府虞为营州夏属冀州周在幽州之分秦郡天下是为辽西汉为新安平县汉末歩奚居之幅员千里多大山深谷阻险足以自固魏武北征纵兵大战降者一十余万去之松漠其后拓抜氏乗辽建牙于此当饶乐河水之南温渝河水之北唐太宗伐髙丽驻跸于此部帅苏支从征有功奚长可度率衆内附为置饶乐都督府咸通以后契丹始大奚族不敢复抗太祖建国举族臣属圣宗常过七金山土河之濵南望云气有郛郭楼阙之状因议建都择良工于燕蓟董役二歳郛郭宫掖楼阁府库市肆廊庑拟神都之制统和二十四年五帐院进故奚王牙帐地二十五年城之实以汉户号曰中京府曰大定皇城中有祖庙景宗承天皇后御容殿城池湫湿多凿井泄之人以为便大同驿以待宋使朝天馆待新罗使来賔馆待夏使有七金山马盂山双山松山土河统州十县九大定县白霫故地以诸国俘户居之长安县本汉賔从县以诸部人居之富庻县本汉新安平地开泰二年析京民置劝农县本汉賔从县地开泰二年析京民置文定县开泰二年析京民置升平县开泰二年析京民置归化县本汉柳城县地神水县本汉徒河县地开泰二年置金源县本唐青山县境开泰二年析京民置恩州懐徳军下刺史本汉新安平县地太宗建州开泰中以渤海户实之初隶永兴宫后属中京统县一恩化县开泰中渤海人户置惠州惠和军中刺史本唐归义州地太祖俘汉民数百户兎麛山下创城居之置州属中京统县一惠和县圣宗迁上京惠州民括诸宫院落帐户置髙州观察唐信州地万歳通天元年以契丹伊斯珲部置开泰中圣宗伐髙丽以俘户置髙州有半顶山乐河属中京统县一三韩县辰韩为扶余弁韩为新罗马韩为髙丽开泰中圣宗伐髙丽俘三国之遗人置县户五千武安州观察唐沃州地太祖俘汉民居木叶山下因建城以迁之号杏埚新城复以辽西户益之更曰新州统和八年改今名初刺史后升有黄栢岭约啰水格黙勒水属中京统县一沃野县利州中观察本中京阜俗县统和二十六年置刺史州开泰元年升属中京统县一阜俗县唐末契丹渐炽役使奚人迁居琵琶川统和四年置县初隶彰愍宫更隶中京后置州仍属中京榆州髙平军下刺史本汉临渝县地后隶右北平骊城县唐载初二年析慎州置黎州处靺鞨部落后为奚人所据太宗南征横帐嘉哩以所俘慎州民置州开泰中没入属中京统县二和衆县本新黎县地永和县本汉昌城县地统和二十二年置泽州广济军下刺史本汉土垠县地太祖俘蔚州民立寨居之採炼陷河银冶隶中京留守司开泰中置泽州有松亭关神山九宫岭石子岭滦河撒河属中京统县二神山县神山在西南滦河县本汉徐无县地属永兴宫北安州兴化军上刺史本汉女祁县地属上谷郡晋为冯跋所据唐为奚王府西省地圣宗以汉户置北安州属中京统县一利民县本汉且居县地潭州广润军下刺史本中京之龙山县开泰中置州仍属中京统县一龙山县本汉交黎县地开泰二年以习家寨置松江州胜安军下刺史开泰中置统和八年省复置属中京统县一松江县本汉文成县地邉松漠啇贾㑹冲开泰二年置县有松山川宋王曽上契丹事曰出燕京北门至望京馆五十里至顺州七十里至檀州渐入山五十里至金沟馆将至馆川原平旷谓之金沟淀自此入山诘曲登陟无复里堠但以马行记日约其里数九十里至古北口两傍峻崖仅容车轨又度徳胜岭盘道数层俗名思乡岭八十里至新馆过雕窠岭偏枪岭四十里至如来馆过乌滦河东有滦州又过黒斗岭度云岭芹菜岭七十里至柳河馆松亭岭甚险峻七十里打造部落东南行五十里至牛山馆八十里至鹿儿崃馆过虾蟆岭九十里至铁浆馆过石子岭自此渐出山七十里至富谷馆八十里至通天馆二十里至中京大定府城垣卑小方圆才四里许门但重屋无筑阇之制南门曰朱夏门内通歩廊多坊门又有市楼四曰天方大衢通阛望阙次至大同馆其门正北曰阳徳阊阖城内西南隅冈上有寺城南有园圃宴射之所自过古北口居人草庵板屋耕种但无桑柘所种皆从壠上虞吹沙所壅山上长松郁然深谷中时见畜牧牛马槖驰多青羊黄豕成州兴府军节度晋国长公主以媵户置军曰长庆隶上京复改军名统县一同昌县兴中府本覇州彰武军节度古孤竹国汉柳城县地慕容皝以柳城之北龙山之南福徳之地乃筑龙城构宫庙改柳城为龙城县遂迁都号曰和龙宫慕容垂复居焉后为冯跋所灭元魏取为辽西郡隋平髙保宁置营州炀帝废州置柳城郡唐武徳初改营州总管府寻为都督府万歳通天中陷李万荣神龙初移府幽州开元四年复治柳城八年西徙渔阳十年还柳城后为奚所据太祖平奚及俘燕民将建城命韩知方择其处乃完葺柳城号霸州彰武军节度统和中制置建霸宜锦白川等五州寻落制置隶积庆宫后属兴圣宫重熙十年升兴中府有大华山小华山香髙山麝香崖天授皇帝刻石在焉驻龙峪神射泉小灵河统州二县四兴中县本汉柳城县地太祖掠汉民居此建霸城县重熙中置府更名营丘县析霸城置象雷县开泰二年以麦务川置初隶中京后属闾山县本汉且虑县开泰二年以罗家军置隶中京后属安徳州化平军下刺史以霸州安徳县置来属统县一安徳县统和八年析霸城东南龙山徙河境户置隶干州更属霸州置州来属黔州阜昌军下刺史本汉辽西郡地太祖平渤海以所俘户居之隶黒水河提辖司世宗置州析宜霸二州汉户益之初隶永兴宫更隶中京后置府来属统县一盛吉县太祖平渤海俘兴州盛吉县民来居因置县宜州崇义军上节度本辽西絫县地东丹王毎秋畋于此兴宗以定州俘户建州有坟山松栢连亘百余里禁樵採浚河累石为堤隶积庆宫统县二𢎞政县世宗以定州俘户置民工织絍多技巧闻义县世宗置初隶海北州后来属锦州临海军中节度本汉辽东无虑县慕容皝置西乐县太祖以汉俘建州有大胡僧山小胡僧山大查牙山小查牙山淘河岛隶𢎞义宫统州一县二永乐县安昌县严州保肃军下刺史本汉海阳县地太祖平渤海迁汉户杂居兴州境圣宗于此建城焉隶𢎞义宫来属统县一兴城县川州长宁军中节度本唐青山州地太祖弟明王安图置㑹同三年诏为白川州安图子察克以大逆诛没入省白川州初隶崇徳宫统和中属文忠王府统县三𢎞理县统和八年以诸宫提辖司户置咸康县宜民县统和中置建州保静军上节度唐武徳中置昌黎县太祖完葺故垒置州汉干祐元年故石晋太后诣世宗求于汉城侧耕垦自赡许于建州南四十里给地五十顷营构房室创立宗庙州在灵河之南屡遭水害圣宗迁于河北唐崇州故城初属武宁军隶永兴宫后属敦睦宫统县二永霸县永康县本唐昌黎县地来州归徳军下节度圣宗以女直五部歳饥来归置州居之初刺史后升隶永兴宫有三州山六州山五脂山统州二县一来賔县本唐来逺县地隰州平海军下刺史慕容皝置集宁县圣宗括帐户迁信州大雪不能进建城于此置焉隶兴圣宫来属统县一海阳县本汉县濒海地多鹻卤置盐场于此迁州兴善军下刺史本汉阳乐县地圣宗平大延琳迁归州民置来属有箭笴山统县一迁民县润州海阳军下刺史圣宗平大延琳迁宁州之民居此置州统县一海濵县本汉阳乐县地迁润州本东京城内渤海民户因叛移于此辽史卷三十九辽史卷四十钦定四库全书辽史卷四十元中书右丞相总裁托克托等修志第十地理志四南京道南京析津府本古冀州之地髙阳氏谓之幽陵陶唐曰幽都有虞析为幽州商併幽于冀周分并为幽职方东北幽州山镇医巫闾泽薮豯养川河泲浸菑时其利鱼盐其畜马牛豕其谷黍稷稻武王封太保奭于燕秦以其地为渔阳上谷右北平辽西辽东五郡汉为燕国歴封臧茶卢绾刘建刘泽刘旦常置涿郡广阳国后汉为广平国广阳郡或合于上谷复置幽州后周置燕及范阳郡隋为幽州总管唐置大都督府改范阳节度使安禄山史思明李懐仙朱滔刘怦刘济相继割据刘总归唐至张仲武张允仲以正得民刘仁恭父子僣争遂入五代自唐而晋髙祖以辽有援立之劳割幽州等十六州以献太宗升为南京又曰燕京城方三十六里崇三丈衡广一丈五尺敌楼战橹具八门东曰安东迎春南曰开阳丹鳯西曰显西清晋北曰通天拱辰大内在西南隅皇城内有景宗圣宗御容殿二东曰宣和南曰大内内门曰宣教改元和外三门曰南端左掖右掖左掖改万春右掖改千秋门有楼阁毬场在其南东为永平馆皇城西门曰显西设而不开北曰子北西城巅有凉殿东北隅有燕角楼坊市廨舍寺观盖不胜书其外有居庸松亭榆林之关古北之口桑干河髙梁河石子河大安山燕山中有瑶屿府曰幽都军号卢龙开泰元年落军额统州六县十一析津县本晋蓟县改蓟北县开泰元年更今名以燕分野旅寅为析木之津故民户二万宛平县本晋幽都县开泰元年改今名户二万二千昌平县本汉军都县后汉属广阳郡晋属燕国元魏置东燕郡及昌平县郡废县隶幽州在京北九十里户七千良乡县燕为中都县汉改良乡县旧属涿郡北齐天保七年省入蓟县武平六年复置唐圣厯元年改固节镇神龙元年复为良乡县刘守光徙治此在京南六十里户七千潞县本汉旧县属渔阳郡唐武徳二年置元州贞观元年州废复为县有潞水在京东六十里户三千安次县本汉旧县属渔阳郡唐武徳四年徙至东南五十里石梁城贞观八年又徙今县西五里常道城开元二十三年又徙耿就桥行市南在京南一百二十里户一万二千永清县本汉益昌县隋置通泽县唐置武隆县改㑹昌天寳初为永清县在京南一百五十里户五千武清县前汉雍奴县属渔阳郡水经雍奴者薮泽之名四面有水曰雍不流曰奴唐天寳初改武清在京东南一百五十里户一万香河县本武清孙村辽于新仓置𣙜盐院居民聚集因分武清香河潞三县户置在京东南一百二十里户七千玉河县本泉山地刘仁恭于大安山创宫观司炼丹羽化之术于方士王若讷因割蓟县分置以供给之在京西四十里户一千漷隂县本汉泉山之霍村镇辽每季春弋猎于延芳淀居民成邑就城故漷隂镇后改为县在县东南九十里延芳淀方数百里春时鹅鹜所聚夏秋多菱芡国主春猎卫士皆衣墨緑各持连鎚鹰食刺鹅锥列水次相去五七歩上风击皷惊鵞稍离水面国主亲放海东青鹘擒之鵞坠恐鹘力不胜在列者以佩锥刺鵞急取其脑饲鹘得头鵞者例赏银绢国主皇族郡臣各有分地户五千宋王曽上契丹事曰自雄州白沟驿渡河四十里至新城县古督亢亭之地又七十里至涿州北渡范水刘李河六十里至良乡县渡卢沟河六十里至幽州号燕京子城就罗郭西南为之正南曰启夏门内有元和殿东门曰宣和城中坊闬皆有楼有闵忠寺本唐太宗为征辽阵亡将壬所造又有开泰寺魏王耶律汉宁造皆邀朝使游观南门外有裕悦王廨为宴集之所门外永平馆旧名碣石馆请和后易之南即桑干河顺州归化军中刺史秦上谷汉范阳北齐归徳郡境隋开皇中粟末靺鞨与髙丽战不胜厥稽部长突地稽率八部胜兵数千人自扶余城西北举落内附置顺州以处之唐武徳初改燕州㑹昌中改归顺州唐末仍为顺州有温榆河白遂河曹王山曺操常驻军于此黍谷山邹衍吹律之地南有齐长城城东北有华林天柱二庄辽建凉殿春赏花夏纳凉初军曰归宁后更名统县一懐柔县唐贞观六年置治五柳城改顺义县开元四年置松漠府弹汗州天寳元年改归化县干元元年复今名户五千檀州武威军下刺史本燕渔阳郡地汉为白檀县魏书曺公歴白檀破乌丸于柳城续汉书白檀在右北平元魏创密云郡兼置安州后周改为元州隋开皇十八年割燕乐密云二县置檀州唐天寳元年改密云郡干元元年复为檀州辽加今军号有桑溪鲍丘山桃花山螺山统县二密云县本汉白檀县后汉以居斤奚元魏置密云郡领白檀要阳密云三县髙齐废郡及二县来属户五千行唐县本定州行唐县太祖掠定州破行唐尽驱其民北至檀州择旷土居之凡置十寨仍名行唐县隶彰愍宫户三千涿州永泰军上刺史汉髙祖六年分燕置涿郡魏文帝改范阳郡晋为范阳国元魏复为郡隋开皇二年罢郡属幽州大业三年以幽州为涿郡唐武徳元年郡废为涿县七年改范阳县大厯四年置涿州石晋以归太祖有大房山六聘山涿水楼桑河横沟河礼逊河祁沟河统县四范阳县本汉涿县唐武徳中改范阳县有涿水范水户一万固安县本汉方成县先属广阳国隋开皇九年自易州涞水县移置属幽州取汉故安县名唐武徳四年属北义州徙治章信堡贞观二年义州废移今治复属幽州在州东南九十里户一万新城县本汉新昌县唐大厯四年析固安县置后省后唐天成四年复析范阳县置在州南六十里户一万归义县本汉易县地齐併入鄚县唐武徳五年置北义州州废复置县来属民居在巨马河南侨治新城户四千易州髙阳军上刺史汉为易故安二县地隋置易州隋末为上谷郡唐武徳四年复易州天寳元年仍上谷郡干元元年又改易州五代隶定州节度使㑹同九年孙方简以其地来附应厯九年为周世宗所取后属宋统和七年攻克之升髙阳军有易水涞水狼山太宁山白马山统县三易县本汉县故城在今县东南六十里齐天保七年省隋开皇十六年于故安城西北隅置县即今县治也户二万五千涞水县本汉道县今县北一里故道城是也元魏移于故城南即今县置周太象十八年改涞水县在州东四十里有涞水户二万七千容城县本汉县先属涿郡故城在雄州西南唐武徳五年属北义州贞观元年还来属圣厯三年改全忠县天寳元年复名容城县在州东八十里户民皆居巨马河南侨治涿州新城户五千蓟州尚武军上刺史秦渔阳右北平二郡地隋开皇中徙治𤣥州总管府炀帝改渔阳郡唐武徳元年废入幽州开元十八年分立蓟州统县三渔阳县本汉县属渔阳郡晋省复置元魏省唐属幽州开元十八年置蓟州有鲍丘水户四千三河县本汉临胊县地唐开元四年析潞州置户三千玉田县本春秋无终子国汉置无终县属右北平郡元魏属渔阳郡治省唐武徳二年复置贞观初省干封中复置万歳通天元年更名玉田属幽州开元四年还属幽州八年属营州十一年又属营州十八年来属捜神记雍伯洛阳人性孝父母没𦵏无终山山髙八十里上无水雍伯置饮人有就饮者与石一斗种生玉因名玉田户三千景州清安军下刺史本蓟州遵化县重熙中置户三千遵化县本唐平州买马监为县来属平州辽兴军上节度商为孤竹国春秋山戎国秦为辽西右北平二郡地汉因之汉末公孙度据有传子康孙渊入魏隋开皇中改平州大业初复为郡唐武徳初改州天寳元年仍北平郡后唐复为平州太祖天赞二年取之以定州俘户错置其地统州二县三卢龙县本肥如国春秋晋灭肥肥子奔燕受封于此汉晋属辽西郡元魏为郡治兼立平州北齐属北平郡隋开皇中省肥如入新昌十八年改新昌曰卢龙唐为平州后因之户七千安喜县本汉令支县地乆废太祖以定州安喜县俘户置在平州东北六十里户五千望都县本汉海阳县乆废太祖以定州望都县俘户置有海阳山县在州南三十里户三千滦州永安军中刺史本古黄洛城滦河环绕在卢龙山南齐桓公伐山戎见山神俞儿即此秦为右北平汉为石城县后名海阳县汉末为公孙度所有晋以后属辽西石晋割地在平州之境太祖以俘户置滦州负山帯河为朔汉形胜之地有扶苏泉甚甘美秦太子扶苏北筑长城常驻此临榆山峰峦崛起髙千余仞下临榆河统县二义丰县本黄洛故城黄洛水北出卢龙山南流入于濡水汉属辽西郡乆废唐季入契丹世宗置县户四千马城县本卢龙县地唐开兀二十八年析置县以通水运东北有千金冶东有茂乡镇辽割隶滦州在州西南四十里户三千石城县汉置属右北平郡乆废唐贞观中于此置临榆县万歳通天元年改石城县在滦州南三十里唐仪鳯石刻在焉今县又在其南五十里迁徙置以就盐官户三千营州隣海军下刺史本商孤竹国秦属辽西郡汉为昌黎郡前燕慕容皝徙都于此元魏立营州领昌黎建徳辽东乐浪翼阳营丘六郡后周为髙寳宁所据隋开皇置州大业改辽西郡唐武徳元年改营州万歳通天元年始入契丹圣厯二年侨治渔阳开元五年还治柳城天寳元年改曰柳城郡后唐复为营州太祖以居定州俘户统县一广宁县汉柳城县属辽西郡东北与奚契丹接境万歳通天元年入契丹李万营神龙元年移幽州界开元四年复旧地辽改今名户三千辽史卷四十卷四十考证辽史卷四十考证地理志四宛平县本晋幽都县按清类天文分野之书唐建中元年朱滔立燕都县石晋割地赂辽辽改幽都县统和二十二年改宛平据此则本晋幽都县似误且统和二十三年讹作开泰元年辽史卷四十考证辽史卷四十一钦定四库全书辽史卷四十一元中书右丞相总裁托克托等修志第十一地理志五西京道西京大同府陶唐冀州之域虞分并州夏复属冀州周职方正北曰并州战国属赵武灵王始置云中郡秦属代王国后为平城县魏属新兴郡晋仍属鴈门刘琨表封猗卢为代王都平城元魏道武于此遂建都邑孝文帝改为司州牧置代尹迁都洛邑改万年又置恒州高齐文宣帝废州为恒安镇今谓之东城寻复恒州周复恒安镇改朔州隋仍为镇唐武徳四年置北恒州七年废贞观十四年移云中定襄县于此永淳元年黙啜为民患移民朔州开元十八年置云中州天宝元年改云中郡干元元年曰云州干符三年大同军节度使李国昌子克用为云中守捉使杀防御使据州以闻僖宗赦克用以国昌为大同军防御使不受命广明元年李琢攻国昌国昌兵败与克用奔北地黄巢入京师诏发代北军寻赦国昌使讨贼克用率三万五千骑而南收京师功第一国昌封陇西郡王国昌卒克用取云南既而所向失利乃卑词厚礼与太祖会于云州之东城谋大举兵攻梁不果克用子存朂灭梁是为唐庄宗同光三年复以云州为大同军节度使晋高祖代唐以契丹有援立功割山前代北地为赂大同来属因建西京敌楼棚橹具广袤二十里门东曰迎春南曰朝阳西曰定西北曰拱极元魏宫垣占城之北面双阙尚在辽既建都用为重地非亲王不得主之清宁八年建华严寺奉安诸帝石像铜像又有天王寺留守司衙南曰西省北门之东曰大同府北门之西曰大同驿初为大同军节度重熙十三年升为西京府曰大同统州二县七大同县本大同川地重熈十七年西夏犯边析云中县置户一万云中县赵置㳂革与京府同户一万天成县本极塞之地魏道武帝置广牧县唐武徳五年置定襄县辽析云中置在京北一百八十里户五千长青县本白登台地冒顿单于纵精骑三十余万围汉高帝于白登七日即此辽始置县有青陂梁元帝横吹曲云朝跋青陂暮上白登在京东北一百一十里四千奉义县本汉陶林县地后唐武皇与太祖会此辽析云中置户三千懐仁县本汉沙南县元魏葛荣乱县废隋开皇二年移云内于此大业二年置大利县属云州改属定襄郡隋末陷突厥李克用败赫连铎驻兵于此辽改懐仁在京南六十里户三千懐安县本汉夷舆县地歴魏至隋为哭厥所据唐克颉利县遂废为懐荒镇高勲镇燕奏分归化州文徳县置初隶奉圣州后来属在州西北二百八十里户三千𢎞州博宁军下刺史东魏静帝置北灵丘县唐初地陷突厥开元中置横野军安边县天宝乱废后为襄阴村统和中以寰州近边为宋将潘美所破废之乃于此置𢎞州初军曰永宁有桑干河白道泉白登山亦曰火烧山有火井统县二永宁县户一万顺圣县本魏安塞军五代兵废高勲镇幽州奏景宗分永兴县置初隶奉圣州在州西北二百八十里户三千徳州下刺史唐会昌中以西徳店置徳州开泰八年以汉户复置有歩落泉金河山野狐岭白道坂县一宣徳县本汉桐过县地属云中郡后隶定襄郡汉末废高齐置紫阿镇唐㑹昌中置县户三千丰州天徳军节度使秦为上郡北境汉属五原郡地碛卤少田畴自晋永嘉之乱属赫连勃勃后周置永丰镇隋开皇中升永丰县改丰州大业七年为五原郡义宁元年太守张逊奏改归顺郡唐武徳元年为丰州总管府六年省迁民于白马县遂废贞观四年分灵州境置丰州都督府领畨户天宝初改九原郡干元元年复丰州后入囬鹘会昌中克之后唐改天徳军太祖神册五年攻下更名应天军复为州有大盐泺九十九泉没越泺古碛口青塜即王昭君墓兵事属西南面招讨司统县二富民县本汉临戎县辽改今名户一千三百振武县本汉定襄郡盛乐县背负阴山前带黄河元魏尝都盛乐即此唐武徳四年克突厥建云中都督府麟徳三年改单于大都督府圣厯元年又改安北都督开元七年割隶东受降城八年置振武军节度使会昌五年为安北都䕶府后唐庄宗以兄嗣本为振武节度使太祖神册元年伐吐浑还攻之尽俘其民以东唯存乡兵三百人防戍后更为县云内州开逺军下节度本中受降城地辽初置代北云朔招讨司改云内州清宁初升有威塞军古哈屯城大同州天安军永济栅安乐戍拂云堆兵事属西南面招讨司县二柔服县宁人县天徳军本中受降城唐开元中废横塞军置天安军于大同川干元中改天徳军移永济栅今治是也太祖平党项遂破天徳尽掠吏民以东后置招讨司渐成井邑乃以国族为天徳军节度使有黄河黑山峪庐城威塞军秦长城唐长城又有牟那山钳耳觜城在其北宁边州镇西军下刺史本唐隆镇辽置兵事属西南面招讨司奉圣州武定军上节度本唐新州后唐置团练使总山后八军庄宗以弟存矩为之军乱杀存矩于祁州拥大将卢文进亡归太祖克新州庄宗遣李嗣源复取之同光二年升威塞军右晋高祖割献太宗改升有两河会温泉龙门山涿鹿山东南至南京三百里西北至西京四百四十里兵事属西京都部署司统州三县四永兴县本汉涿鹿县地黄帝与蚩尤战于此户八千矾山县本汉军都县山出白绿矾故名有矾山桑干河在州南六十里户三千龙门县有龙门山石壁对峙高数百尺望之若门徼外诸河及沙漠潦水皆于此趣海雨则俄顷水踰千仞晴则清浅可渉实塞北控扼之冲要也在州东北二百八十里户四千望云县本望云川地景宗于此建潜邸因而成井肆穆宗崩景宗入绍国统号御庄后置望云县直隶章愍宫附庸于此在州东北二百六十里户一千归化州雄武军上刺史本汉下洛县元魏改文徳县唐升武州僖宗改毅州后唐太祖复武州明宗又为毅州潞王仍为武州晋高祖割献于辽改今名有桑干河㑹河川爱阳川炭山又谓之陉头有凉殿承天皇后纳凉于此山东北三十里有新凉殿景宗纳凉于此唯松棚数陉而已断云岭极高峻故名州西北至西京四百五十里统县一文徳县本汉女祁县地元魏置户一万汗州清平军下刺史本汉潘县元魏置北齐置北燕郡改懐戎县隋废郡属涿郡唐武徳中复置北燕州县仍旧贞观八年改嬀州五代时奚王去诸以数千帐欲嬀州自别为西奚号汗州太祖因之有嬀泉在城中相传舜嫔二女于此又有温泉版泉磨笄山鸡鸣山乔山歴山统县一懐来县本懐戎县太祖改戸三千儒州缙阳军中刺史唐置后唐同光二年隶新州太宗改奉圣州仍属有南溪河沽河宋王峪桃峪口统县一缙山县本汉广寗县地唐天宝中割嬀州县置户五千蔚州忠顺军上节度周职方并州川曰沤夷在州境飞狐县赵襄子灭代武灵王置代郡项羽徙赵歇为代王歇还赵立陈余王代汉韩信斩余复置代郡文帝初封代皆此地周宣帝始置蔚州隋开皇中废唐武徳四年复置至徳二年改兴唐县干元元年仍旧大中后朱邪执宜为刺史有功赐姓名李国昌子克用乞为留后僖宗不许广明初攻败国昌代北无备太祖来攻克之俘掠居民而去石晋献地升忠顺军后更武安军统和四年入宋寻复之降刺史隶奉圣州升观察复忠顺军节度兵事属西京都部署司统县五灵仙县唐置兴唐县梁改隆化县后唐同光初复置晋改今名户二万定安县本汉东安阳县地久废后唐太祖伐刘仁恭次蔚州晨雾晦瞑占不利深入会雷电大作燕军解去即此辽置定安县西北至州六十里户一万飞狐县后周大象二年置广昌县于五龙城即此隋仁夀元年改名飞狐相传有狐于紫荆岭食五粒松子成飞仙故云西北至州一百四十里户五千灵丘县汉置后汉省东魏复置属灵丘郡隋开皇中罢郡来属大业初改隶代州唐武徳六年仍旧东北至州一百八十里户三千广陵县本汉延陵县隋唐为镇州后唐同光初分兴唐县置石晋割属辽东南至州四十里户三千应州彰国军上节度唐武徳中置金城县后改应州后唐明宗州人也天成元年升彰国军节度兴唐军寰州隶焉辽因之北龙首山南鴈门兵事属西京都部署司统县三金城县本汉阴馆县地汉末废为阴馆城大业末陷突厥唐始置金城县辽因之户八千浑源县唐置有浑源川在州东南一百五十里户五千河阴县本汉阴馆县地初隶朔州清宁中来属户三千朔州顺义军下节度本汉马邑县地元魏孝文帝始置朔州在今州北三百八十里定襄故城葛荣乱废高齐天保六年复置在今州南四十七里新城八年徙马邑即今城武成帝置北道行台周武帝置朔州总管府隋大业三年改马邑郡唐武徳四年复朔州辽升顺义军节度兵事属西京都部署司统州一县三鄯阳县本汉定襄县地建安中置新兴郡元魏置桑干郡高齐置招逺县郡仍旧隋开皇三年罢郡隶朔州大业元年初名鄯阳县辽因之户四千宁逺县齐天保六年于朔州西置招逺县唐干元元年改今名辽因之有宁逺镇东至朔州八十里户二千马邑县汉置属鴈门郡唐开元五年析鄯阳县东三十里置大同军倚郭置马邑县南至朔州四十里户三千武州宣威军下刺史赵恵王置武川塞魏置神武县唐末置武州后唐改毅州重熙九年复武州号宣威军统县一神武县魏置晋改新城后唐太祖生神武川之新城即此初隶朔州后置州併宁逺为一县来属户五千东胜州武兴军下刺史隋开皇七年置胜州大业五年改榆林郡唐贞观五年于南河地置决胜州故谓此为东胜州天宝七年又为榆林郡干元元年复为胜州太祖神册元年破振武军胜州之民皆趋河东州废晋割代北来献复置兵事属西南面招讨司统县二榆林县河滨县金肃州重熙十二年伐西夏置割燕民三百户防秋军一千实之属西南面招讨司河清军西夏归辽开直路以趍上京重熙十二年建城号河清军徙民五百户防秋兵一千人实之属西南面招讨司辽史卷四十一卷四十一考证辽史卷四十一考证地理志五唐武徳四年置北恒州按唐书地理志武徳元年置北恒州此云四年互异宁人县按金史云内州镇一宁仁旧县也此作宁人互异鄯阳县本汉定襄县地按唐书通考俱作善阳武州后唐改毅州按刻本旧作唐改毅州无后字考武州唐末置属河东道后唐改为毅州石晋时入于契丹见通考谨据改辽史卷四十一考证辽史卷四十二钦定四库全书辽史卷四十二元中书右丞相总裁托克托等修志第十二厯象志上辽以幽营立国礼乐制度规模日完授厯颁朔二百余年今奉诏修辽史体与宋金儗其大明厯不可少也厯书法禁不可得求大明厯元得祖冲之法于外史冲之之法辽厯之所从出也欤国朝亦甞因之以冲之法算而至于辽更厯之年以起元数是盖辽大明厯辽厯因是固可补然弗之补史贵阙文也外史记其法司天存其职辽史志是足矣作厯象志厯大同元年太宗皇帝自晋汴京収百司僚属伎术厯象迁于中京辽始有厯先是梁唐仍用唐景福崇𤣥厯晋天福四年司天监马绩奏上乙未元厯号调元厯太宗所収于汴是也穆宗应厯十一年司天王白李正等进厯盖乙未元厯也圣宗统和十二年汗州刺史贾俊进新厯则大明厯是也髙丽所志大辽古今録称统和十二年始颁正朔改厯验矣大明厯本宗祖冲之法具见沈约宋书具如左宋武帝大明六年祖冲之上甲子元厯法未及施用因名大明厯上元甲子至宋大明七年癸卯五万一千九百三十九年算外元法五十九万二千三百六十五纪法三万九千四百九十一章嵗三百九十一章月四千八百三十六章闰一百四十四闰法十二月法十一万六千三百二十一日法三千九百三十九余数二十万七千四十四嵗余九千五百八十九没分三百六十万五千九百五十一没法五万一千七百六十一周天一千四百四十二万四千六百六十四虚分万四百四十九行分法二十三小分法一千七百一十七通周七十二万六千八百一十㑹周七十一万七千七百七十七通法二万六千三百七十七差率三十九推朔术置入上元年数算外以章月乘之满章嵗为积月不尽为闰余闰余二百四十七以上其年有闰以月法乘积月满日法为积日不尽为小余六旬去积日不尽为大余大余命以甲子算外所求年天正十一月朔也小余千八百四十九以上其月大求次月加大余二十九小余二千九十余满日法从大余大余满六旬去之命如前次月朔也求弦望加朔大余七小余千五百七小分一小分满四从小余小余满日法从大余命如前上弦日也又加得望又加得下弦又加得后月朔也推闰术以闰余减章嵗余满闰法得一月命以天正算外闰所在也闰有进退以无中气为正推二十四气置入上元年数算外以余数乘之满纪法为积日不尽为小余六旬去积日不尽为大余大余命以甲子算外天正十一月冬至日也求次气加大余十五小余八千六百二十六小分五小分满六从小余小余满纪法从大余命如前次气日也求土王用事加冬至大余二十七小余万五千五百二十八季月土用事日也又加大余九十一小余万二千二百七十次土用事日也推没术以九十乘冬至小余以减没分满没法为日不尽为日余命日以冬至算外没日也求次没加日六十九日余三万四千四百四十二余满没法从日次没日也日余尽为灭推日所在度术以纪法乘朔积日为度实满周天去之余满纪法为积度不尽为度余命以虚一次宿除之算外天正十一月朔夜半日所在度也求次月大月加度三十小月加度二十九入虚去度分求行分以小分法除度余所得为行分不尽为小分小分满法从行分行分满法从度求次日加一度入虚去行分六小分百四十七推月所在度术以朔小余乘百二十四为度余又以朔小余乘八百六十为微分微分满月法从度度余满纪法为度以减朔夜半日所在则月所在度求次月大月加度三十五度余三万一千八百三十四微分七万七千九百六十七小月加度二十二度余万七千二百六十一微分六万三千七百三十六入虚去度也迟疾厯月行度损益率盈缩积分差法一日十四益盈初五千三百四二日十四益盈五千二百七十三日十四益盈五千二百一十九四日十四益盈五千一百五十一五日十三益盈五千六十六六日十三益盈四千九百八十一七日十三益盈四千八百七十九八日十三损盈四千七百七十七九日十二损盈四千六百七十五十日十二损盈四千五百七十三十一日十二损盈四千四百八十八十二日十二损盈四千四百三十七十三日十二损盈四千四百三十四日十二损盈四千三百六十九十五日十二益缩四千三百八十六十六日十二益缩四千四百二十十七日十二益缩四千四百七十一十八日十二益缩四千五百二十九十九日十二益缩四千六百二十四二十日十三益缩二十一日十三益缩四千八百一十一二十二日十二损缩四千九百一十三二十三日十三损缩五千一十五二十四日十四损缩五千一百二十五日十四损缩五千一百八十五二十六日十四损缩五千二百五十三二十七日十四损缩五千二百八十七二十八日十四损缩五千三百三十一推入迟疾厯术以通法乘朔积日为通实满通周去之余满通法为日不尽为日余命日算外天正十一月朔夜半入厯日也求次月大月加二日小月加一日日余皆万一千七百四十六厯满二十七日日余万四千六百三十一则去之求次日加一日求日所在定度以夜半入厯日余乘损益率以损益盈缩积分如差率而一所得满纪法为度不尽为度余以盈加缩减平行度及余为定度益之或满法损之或不足以纪法进退求度行分如上法求次日如所入迟疾加之虚去分如上法隂阳厯损益率兼数一日益十六初二日益十五十六三日益十四三十一四日益十二四十五五日益九五十七六日益五六十六七日益一七十一八日损二七十二九日损六七十十日损十六十四十一日损十三五十四十二日损十五四十一十三日损十六二十六十四日损十六十推入隂阳厯术置通实以㑹周去之不满交数二十五万八千八百八十八半为朔入阳厯分各去之为朔入隂厯分各满通法得一日不尽为日余命日算外天正十一月朔夜半入厯日也求次月大月加二日小月加一日日余皆二万七百七十九厯满十三日日余万五千九百八十七半则去之阳竟入隂隂竟入阳求次日加一日求朔望差以二千二十九乘朔小余满三百三为日余不尽倍之为小分则朔差数也加一十四日日余二万一百八十六小分百二十五小分满六百六从日余日余满通法为日即望差数也又加之后月朔也求合朔月食置朔望夜半入隂阳厯及余有半者去之置小分三百三以差数加之小分满六百六从日余日余满通法从日日满一厯去之命日算外则朔望加时入厯也朔望加时入厯一日日余四千一百九十八小分四百二十八以下十二日日余万一千七百八十八小分四百八十一以上朔则交㑹望则月食求合朔月食定大小余合差数日余加夜半入迟疾厯余日余满通法从日则朔望加时入厯也以入厯余乘损益率以损益盈缩积分如差法而一以盈减缩加本朔望小余为定小余益之或满法损之或不足以日法进退日求合朔月食加时以十二乘定小余满日法得一辰命以子算外加时所在辰也有余者四之满日法得一为少二为半三为太又有余者三之满日法得一为强以强并少为少强并半为半强并太为太强得二者为少弱以并太为一辰弱以前辰名之求月去日道度置入隂阳厯余乘损益率如通法而一以损益兼数为定定数十二而一为度不尽三而一为少半太又不尽者一为强二为少弱则月去日道数也阳厯在表隂厯在里测景漏刻中星数二十四气日中景昼漏刻夜漏刻昬中星度明中星度冬至四十五五十五八十二二百八十三小寒四十五五十四八十四二百八十二大寒四十六五十三八十六二百八十立春四十八五十一八十九二百七十七雨水五十四十九九十三二百七十二惊蛰五十二四十七九十七二百六十八春分五十五四十四百二二百六十四清明五十八四十一百六二百五十九谷雨六十三十九百一十一二百五十四立夏六十二三十七百一十四二百五十一小满六十三三十六百一十七二百四十八芒种六十四三十五百一十九二百四十七夏至六十五三十五百一十九二百四十六小暑六十四三十五百一十九二百四十七大暑六十三三十六百一十七二百四十八立秋六十二三十七百一十四二百五十一处暑六十三十九百一十一二百五十四白露五十八四十一百六二百五十九秋分五十五四十四百二二百六十四寒露五十二四十七九十七二百六十八霜降五十四十九九十三二百七十三立冬四十八五十一八十九二百七十七小雪四十六五十三八十六二百八十大雪四十五五十四八十四二百八十二求昬明中星各以度数如夜半日所在则中星度推五星术木率千五百七十五万三千八十二火率三千八十万四千一百九十六土率千四百九十三万三百五十四金率二千三百六万一十四水率四百五十七万六千二百四推五星术置度实各以率去之余以减率其余如纪法而一为入嵗日不尽为日余命以天正朔算外星合日求星合度以入嵗日及余从天正朔日积度及余满纪法从度满三百六十余度分则去之命以虚一算外星合所在度也求星见日以术伏日及余加星合日及余余满纪法从日命如前见日也求星见度以术伏度及余加星合度及余余满纪法从度入虚去度分命如前星见度也行五星法以小分法除度余所得为行分不尽为小分及日加所行分满法从度留者因前逆则减之伏不尽度从行入虚去行分六小分百四十七逆行出虚则加之木星初与日合伏十六日日余万七千八百三十二行二度度余三万七千五百四晨见东方从日行四分百一十二日行十九度十一分留二十八日逆日行三分八十六日退十一度五分又留一十八日从日行四分百一十五日夕伏西方日度余如初一终三百九十八日日余五万五千六百六十四行三十三度度余二万五千二百一十五火星初与日合伏二十七日日余六百八行五十五度度余二万八千八百六十五晨见东方从疾日行十七分九十二日行六十八度小迟日行十四分九十二日行五十六度大迟日行九分九十二日行三十六度留十日逆日行六分六十四日退十六度十六分又留十日从迟日行九分九十二日小疾日行十四分九十二日大疾日行十七分九十二日夕伏西方日度余如初一终七百八十日日余千二百一十六行四百一十四度度余三万二百五十八除一周定行四十九度度余万九千八百九土星初与日合伏十七日日余千三百七十八行一度度余万九千三百三十三晨见东方行顺日行二分八十四日行七度七分留三十三日行逆日行一分百一十日退四度十八分又留三十三日从日行二分八十四日夕伏西方日度余如初一终三百七十八日日余二千七百五十六行十二度度余三万一千七百九十八金星初与日合伏三十九日日余三万八千一百二十六行四十九度度余三万八千一百二十六夕见西方从疾日行一度五分九十二日行百十二度小迟日行一度四分九十二日行百八度大迟日行十七分四十五日行二十三度六分留九日迟日行十六分九日退六度六分夕伏西方伏五日退五度而与日合又五日退五度而晨见东方逆日行十六分九日留九日从日迟日行十七分四十五日小疾日行一度四分九十二日大疾日行一度五分九十二日晨伏东方日度余如初一终五百八十三日日余三万六千七百六十一行星如之除一周定行二百八十度度余二万六千三百一十三合二百九十一日日余三万八千一百二十六行星亦如之水星初与日合伏十四日日余三万七千一百一十五行三十度度余三万七千一百一十五夕见西方从疾日行一度六分二十三日行二十九度迟日行二十分八日行六度二十二分留二日迟日行十一分二日退二十一分夕伏西方伏八日退八度而与日合又八日退八度晨见东方逆日行十一分二日留二日从迟日行二十分八日疾日行一度六分二十三日晨伏东方日度余如初一终百一十五日日余三万四千七百三十九行星如之一合五十七日日余三万七千一百一十五行星亦如之上元之嵗嵗在甲子天正甲子朔夜半冬至日月五星聚于虚度之初隂阳迟疾竝自此始梁武帝天监三年冲之子暅上疏论何承天厯乖谬不可用九年正月诏用祖冲之所造甲子元厯颁朔陈氏因梁亦用祖冲之厯至辽圣宗以贾俊所进新厯因宋大明旧号行之金曰重修大明厯传至皇元亦曰重修大明厯及改授时厯别立司天监存肄之每嵗甲子冬至重修其法书在太史院禁莫得闻辽史卷四十二卷四十二考证辽史卷四十二考证大寒明中星度二百八十六惊蛰昬中星度九十七按原本大寒明中星度二百八十六宋书六字小註原本惊蛰昏中星度九十一宋书一作七考周天三百六十五度有余大寒昏中星八十六度三分若加以明中星二百八十六度则三百七十二度三分矣宋书小註六字葢六分也惊蛰明中星二百六十八度二十分若加以昏中星九十一度则又止三百五十九度二十分亦甚不合今统据宋书改谷两日中景三尺二寸六分小雪日中景一丈一尺一寸按原本谷雨二尺二寸六分宋书作三尺二寸六分考日景冬至后以渐而短夏至后以渐而长谷雨日景不应忽短于清明至一尺九寸九分之多且反短于立夏二寸七分也又原本小雪一丈二尺二寸宋书作一丈一尺一寸以前后节次求之亦以宋书为合今统据改芒种夜漏三十五刻二分立秋书漏六十二刻四分按原本芒种夜漏二十五刻一分宋书二作三一作二原本立秋昼漏六十三刻四分宋书三作二考漏有百刻昼夜迭为长短芒种昼六十四刻八分若加夜二十五刻一分则止八十九刻九分立秋夜三十七刻六分若加昼六十三刻四分则为一百一刻矣今统据宋书改辽史卷四十二考证辽史卷四十三钦定四库全书辽史卷四十三元中书右丞相总裁托克托等修志第十三厯象志中闰考月度不足是生朔虚天行有余是为气盈盈虚相悬嵗月乃牉积牉而差寒暑互易百谷不成庶政不明圣人验以斗柄准以岁星爰立闰法信治百官是故闰正而月正月正而岁正岁月既正颁令考绩无有不时国史正岁年以叙事莫重于此辽始征厯梁唐入晋之后奄有帝制乙未大明厯法再变穆宗应厯六年周用显徳钦天厯十年宋用建隆应天厯景宗干亨四年宋用干元厯圣宗统和十九年宋用仪天厯太平元年宋用崇天厯道宗清宁十年宋用明天厯大康元年宋用奉元厯大安七年宋用观天厯天祚皇帝干统六年宋用纪辽史卷四十三卷四十三考证辽史卷四十三考证㑹同七年按原本于㑹同七年旁书缺酉二字不可解当系缺一闰三字之讹耳查本纪及朔考并载㑹同五年闰三月此志遗漏今删缺酉二字并识补遗大同元年按本纪及朔考改大同元年为天禄元年原刻误书大同九年今据改开泰九年按圣宗纪开泰九年不载闰月惟考七月系庚戌朔若闰在正月不应庚戌为七月朔又十二月为丁亥月明年正月为丁丑朔丁亥至丁丑五十日中间自有闰月当与宋闰十二月同此云闰正月与宋闰异者当误而朔考又云闰二月当亦误也太康九年大安四年按太康九年至大安四年中间六年应有一闰考宋哲宗纪元祐元年闰二月元祐元年当辽道宗大安二年也又考道宗纪大安二年虽不载闰月但二月载有癸酉日三月载有乙酉日以朔考云二月庚申朔推之癸酉系二月十四日乙酉系二月二十六日若三月又有乙酉日则中间必闰二月矣此既失载朔考又第云缺一闰殊略辽史卷四十三考证辽史卷四十四钦定四库全书辽史卷四十四元中书右丞相总裁托克托等修志第十四厯象志下朔考古者太史掌年歳年以叙事国史以事系日以日月时系年时月不正则叙事不一故二史合为一官颁厯授时必大一统辽汉周宋俱行夏时各自为厯国史闰朔颇有异同辽初用乙未元厯本何承天元嘉厯法后用大明厯本祖冲之甲子元厯法承天日食晦朏一章必七闰冲之日必食朔或四年一闰用乙未厯汉周多同用大明厯则间与宋异国史叙事甲子不殊闰朔多异以此故也耶律俨纪以大明法追正乙未月朔又与陈大任纪时或牴牾稽古君子往往惑之用五代职方考志契丹州军例作朔考法殊曰异传讹曰误辽史不书国俨大任偏见竝见各名地史以国冠朔竝见注于后宋元丰元年十二月诏司天监考辽及高丽日本国歴与奉元厯同异辽己未嵗气朔与宣明厯合日本戊午嵗与辽厯相近高丽戊午年朔与奉元厯合气有不同戊午辽太康四年己未五年也当辽宋之世二国司天固相参考矣高丽所进大辽事蹟载诸王册文颇见月朔因附入象孟子有言天之高也星辰之逺也苟求其故千嵗之日至可坐而致甚哉圣人之用心可谓广大精㣲至矣尽矣日有晷景月有明魄斗有建除星有昬旦观天之变而制器以候之八尺之表六尺之筒百刻之漏日月星辰示诸掌上运行既察度分既审于是象天圜以显运行置地柜以验出入浑象是作天道之常寻尺之中可以俯窥陶唐之象是矣设三仪以明度分管一衡以正辰极浑仪是作天文之变六合之表可以仰观有虞之玑是矣体莫固于金用莫利于水范金走水不出户而知天道此圣人之所以为圣也厯代仪象表漏各具于志太宗大同元年得晋厯象刻漏浑象后唐清泰二年已称损折不可施用其至中京者槩可知矣古之鍊铜黑黄白青之气尽然后用之故可施扵乆逺唐沙门一行铸浑天仪时称精妙未几铜铁渐澁不能自转置不复用金质不精水性不行况移之沍寒之地乎刻漏晋天福三年造周官挈壶氏悬壶必㸑之以火地虽沍寒葢可施也官星古者官星万余名遭秦焚灭图籍世秘不传汉收散亡得甘徳石申巫咸三家图经经纬合千余官仅存什一分为三垣四宫二十八宿枢以二极建以北斗纬以五星日月代明贵而太一贱逮屎糠占决之用亦云备矣司马迁天官书既以具录后世保章守候无出三家官星之外者天象昭垂厯代不易而汉晋隋唐之书累志天文近于衍矣且天象禨祥律格有禁书于胜国之史诖误学者不宜书其日食星变风云震雪之祥具载帝纪不复书辽史卷四十四辽史卷四十五钦定四库全书辽史卷四十五元中书右丞相总裁托克托等修志第十五百官志一官生于职职㳂于事而名加之后世㳂名不究其实吏部一太宰也为大司徒为尚书为中书为门下兵部一司马也为大司马为太尉为枢密使㳂古官名分今之职事以配之于是先王统理天下之法如治丝而棼名实淆矣契丹旧俗事简职専官制朴实不以名乱之其兴也勃焉太祖神册六年诏正班爵至于太宗兼制中国官分南北以国制治契丹以汉制待汉人国制简朴汉制则㳂名之风固存也辽官制分北南院北面治宫帐部族属国之政南面治汉人州县租赋军马之事因俗而治得其宜矣初太祖分徳哷勒额尔奇木为北南二大王谓北南院宰相枢密宣徽林牙下至郎君䕶卫皆分北南其寔所治皆北面之事语辽官制者不可不辨凡辽官北枢密视兵部南枢密视吏部北南二王视户部伊勒希巴视刑部宣徽视工部多啰伦穆腾视礼部北南府宰相总之特哩衮治宗族林牙修文告裕悦坐而论议以象公师朝廷之上事简职专辽所以兴也契丹北枢密院掌兵机武铨羣牧之政凡契丹军马皆属焉以其牙帐居大内帐殿之北故名北院元好问所谓北衙不理民是也北院枢密使知北院枢密使事知枢密院事北院枢密副使知北院枢密副使事同知北院枢密使事签书北枢密院事北院都承㫖北院副承㫖北院林牙知北院贴黄给事北院知圣㫖头子事掌北院头子北枢密院敞史北院郎君北枢密院通事北院椽史北枢密院中丞司北南枢密院点检中丞司事总知中丞司事北院左中丞北院右中丞同知中丞司事北院侍御契丹南枢密院掌文铨部族丁赋之政凡契丹人民皆属焉以其牙帐居大内之南故名南院元好问所谓南衙不主兵是也南院枢密使知南院枢密使事知南院枢密事南院枢密副使知南院枢密副使事同知南院枢密事签书南枢密院事南院都承㫖南院副承㫖南院林牙知南院贴黄给事南院知圣㫖头子事掌南院头子南枢密院敞史南院郎君南枢密院通事南院椽史南枢密院中丞司北南枢密院㸃检中丞司事总知中丞司事南院左中丞南院右中丞同知中丞司事南院侍御北宰相府掌佐理军国之大政皇族四帐世预其选北府左宰相北府右宰相总知军国事知国事南宰相府掌佐理军国之大政国舅五帐世预其选南府左宰相南府右宰相总知军国事知国事北大王院分掌部族军民之政北院大王初名徳哷勒部额尔竒木太祖分北南院㑹同元年改额尔奇木为大王知北院大王事北院太师北院太保北院司徒北院司空北院郎君北院都统军司掌北院从军之政令北院统军使北院副统军使北院统军都监北院详衮司掌北院部族军马之政令北院详衮北院都监北院将军北院小将军北院都部署司掌北院部族军民之事北院都部署北院副部署南大王院分掌部族军民之政南面大王知南院大王事南院太师南院太保天庆八年省南院太保南院司徒南院司空南院郎君南院都统军司掌南院从军之政令南院统军使南院副统军使南院统军都监南院详衮司掌南院部族军马之政令南院详衮南院都监南院将军南院小将军南院都部署司掌南院部族军民之事南院都部署南院副部署宣徽北院太宗㑹同元年置掌北院御前祗应之事北院宣徽使知北院宣徽事北院宣徽副使同知北院宣徽事宣徽南院㑹同元年置掌南院御前祗应之事南院宣徽使知南院宣徽事南院宣徽副使同知南院宣徽事大裕悦府无职掌班百僚之上非有大功徳者不授辽国尊官犹南面之有三公太祖以约尼氏裕悦受禅终辽之世以裕悦得重名者三人耶律赫噜乌哲仁先谓之三裕悦大裕悦大特哩衮司太祖置掌皇族之政教重熈二十二年耶律义先拜特哩衮戒族人曰国家三父房最为贵族凡天下风化之所自出不孝不义虽小不可为其妻晋国长公主之女每见中表必具礼服义先以身率先国族化之辽国设官之寔于此可见太祖有国首设此官其后百官择人必先宗姓特哩衮亦曰徳尔吉知特哩衮司事特哩衮司事伊勒希巴院掌刑狱伊勒希巴左伊勒希巴右伊勒希巴知左伊勒希巴事知右伊勒希巴事敞史宗徳掌狱大林牙院掌文翰之事北面都林牙北面林牙承㫖北面林牙左林牙右林牙多啰伦穆腾司掌礼仪多啰伦穆腾总知朝廷礼仪总礼仪事文班司所掌未详文班太保文班林牙文班牙署文班吏额珍尼郭齐喀所掌未详约尼故官后併枢密院额珍尼郭齐喀北面御帐官三皇圣人也当淳朴之世重门击柝犹严于待暴客辽之先世未有城郭沟池宫室之固毡车为营硬寨为宫御帐之官不得不谨出于贵戚为侍卫着帐为近侍北南部族为䕶卫武臣为宿卫亲军为禁卫百官番宿为宿直奉宸以司供御三班以肃会朝硬寨以严晨夜法制可谓严密矣考其凡如左侍卫司掌御帐亲卫之事侍卫太师侍卫太保侍卫司徒侍卫司空侍卫近侍局近侍直长近侍近侍实逹尔近侍详衮司近侍详衮近侍都监近侍将军近侍小将军北䕶卫府掌北院䕶卫之事皇太后宫有左右䕶卫北䕶卫太师北䕶卫太保北䕶卫司徒总领左右䕶卫司总领左右䕶卫左䕶卫司左䕶卫太保左䕶卫右䕶卫司右䕶卫太保右䕶卫南䕶卫府掌南院䕶卫之事南䕶卫太师南䕶卫太保南䕶卫司徒总理左右䕶卫司总理左右䕶卫左䕶卫司左䕶卫太保左䕶卫右䕶卫司右䕶卫太保右䕶卫奉宸司掌供奉宸御之事官名未详奉宸二班院掌左右寄班之事左班都知右班都知寄班都知三班院祗候宿卫司专掌宿卫之事总宿卫事亦曰典宿卫事总知宿卫事同掌宿卫事宿卫官禁卫局总禁卫事禁卫长宿直司掌轮直官员宿直之事皇太后宫有宿直官宿直详衮宿直都监宿直将军宿直小将军宿直官宿直䕶卫硬寨司掌禁围枪寨下舖传铃之事硬寨太保皇太子特哩衮司掌皇太子宫帐之事皇太子特哩衮北面着帐官古者刑人不在君侧叛逆家属没为着帐执事禁卫可为寒心此辽世所以多变起肘掖与着帐郎君院约尼哈陶津汗以博果济等三族害裕悦实噜家属没入斡里应天皇太后知国政始析出之以为着帐郎君娘子每加矜恤世宗悉免之其后内族外戚及世官之家罪犯者皆没入斡里人户益衆因复故名皇太后皇太妃帐皆有着帐诸局着帐郎君节度使着帐郎君司徒祗候郎君班详衮司祗候郎君班详衮祗候郎君直长祗候郎君札萨克辖祗候郎君祗候郎君伊喇左祗候郎君班详衮司左祗候郎君班详衮左祗候郎君直长左祗候郎君札萨克辖左祗候郎君左祗候郎君伊喇右祗候郎君班详衮司右祗候郎君班详衮右祗候郎君直长右祗候郎君札萨克辖右祗候郎君右祗候郎君伊喇笔砚局笔砚祗候郎君笔砚吏牌印局牌印郎君裀褥局裀褥郎君灯烛局灯烛郎君牀幔局牀幔郎君殿幄局殿幄郎君车舆局车舆郎君御盏局御盏郎君本班局本班郎君皇太后祗应司领皇太后诸局事知皇太后宫诸司事皇太妃祗应司皇后祗应司近位祗应司皇太子祗应司亲王祗应司着帐户司本诸鄂尔多户析出及诸色人犯罪没入凡御帐皇太后皇太妃皇后皇太子近位亲王祗从伶官皆充其役着帐节度使着帐殿中承应实逹尔局笔砚实逹尔寝殿实逹尔佛殿实逹尔司蔵实逹尔习马实逹尔鹰坊实逹尔汤药实逹尔尚饮实逹尔盥潄实逹尔尚膳实逹尔尚衣实逹尔裁造实逹尔北面皇族帐肃祖长子学顺之族在五院司叔子噶拉季子洽礼及懿祖仲子塔拉季子尼古察之族皆在六院司此五房者谓之二院皇族𤣥祖伯子玛鲁无后次子叶穆之后曰孟父房叔子寔噜曰仲父房季子为徳祖徳祖之元子是为太祖天皇帝谓之横帐次曰埒克曰特尔格曰伊徳寔曰安图曰苏皆曰季父房此一帐三房谓之四帐皇族二院治之以北南二王四帐治之以大内特哩衮皆统于大特哩衮司大内特哩衮司掌皇族四帐之政教大内特哩衮知大内特哩衮事大内特哩衮都监大横帐详衮司掌太祖皇帝后九帐皇族之事横帐详衮横帐太师横帐太保横帐司空横帐郎君横帐知事孟父族帐详衮司掌蜀国王叶穆房族之事仲父族帐详衮司掌隋国王实噜房族之事季父族帐详衮司掌徳祖皇帝三房族之事四帐都详衮司掌四帐军马之事都详衮都监将军本名敞史小将军横帐详衮司孟父帐详衮司仲父帐详衮司季父帐详衮司钖里司掌皇族之军政钖里详衮钖里都监钖里将军钖里小将军钖里美楞亲玉国官制未详王府近侍王府祗候大东丹国中台省太祖天显元年置干亨元年圣宗省左大相右大相左次相右次相王子院掌王子各帐之事王子太师王子太保王子司徒王子司空王子班郎君驸马都尉府掌公主帐宅之事驸马都尉北面诸帐官辽太祖有帝王之度者三代约尼氏尊九帐于御营之上一也灭渤海国存其族帐亚于约尼二也併奚王之衆抚其帐部拟于国族三也有英雄之智者三任国舅以耦皇族崇伊实以抗奚王列二院以制约尼是以观北面诸帐官可以见之矣约尼九帐大详衮司掌约尼温汗苏尔威汗和拉汗苏汗森济汗兆古汗伊兰汗巴拉汗哈陶津汗九世宫分之事太祖受位于约尼以九帐居皇族一帐之上设详衮司以奉之有司不与焉凡辽十二宫五京皆太祖以来征讨所得非受之于约尼也其待先世之厚蔑以加矣辽俗东向而尚左御帐东向约尼九帐南向皇族三父帐北向东西为经南北为纬故谓御营为横帐云大详衮约尼太师约尼太保约尼太尉约尼司徒约尼司空约尼侍中一作实珠太宗㑹同元年置敞史知事约尼帐节度使司节度使节度副使约尼糺详衮司约尼糺详衮约尼糺都监约尼糺将军约尼糺小将军约尼克官未详大国舅司掌国舅伊苏济勒巴哩二帐之事太祖天显十年合皇太后二帐为国舅司圣宗开泰三年又併伊苏济勒巴哩二司为一帐伊苏济勒国舅太翁帐详衮伊苏济勒国舅小翁帐详衮巴哩国舅大父帐详衮巴哩国舅少父帐详衮国舅太师国舅太保国舅太尉国舅司徒国舅司空敞史太宗会同元年改郎君为敞史知事国舅伊苏济勒大翁帐详衮司国舅详衮国舅都监国舅本族将军国舅本族小将军兴宗重熙五年枢密院奏国舅伊苏济勒小翁帐敞史准大横帐洎国舅二父帐改为将军国舅伊苏济勒小翁帐详衮司国舅巴哩大父帐详衮司国舅巴哩少父帐详衮司国舅伊勒希巴司国舅伊勒希巴国舅左伊勒希巴国舅右伊勒希巴敞史国舅帐克国舅别部世宗置官制未详国舅别部敞史圣宗太平八年见国敞史萧特尔格渤海帐司官制未详渤海宰相渤海太保渤海塔玛渤海近侍详衮司奚王府伊实王府并见部族官北面宫官辽建诸宫鄂尔多部族畨户统以北面宫官具如左诸行宫都部署院总契丹汉人诸行宫之事诸行宫都部署知行宫诸部署司事诸行宫副部署诸行宫判官契丹行宫诸部署司总行在行军诸鄂尔多之政令契丹行宫都部署知契丹行宫都部署事契丹行宫副部署契丹行宫判官行宫诸部署司掌行在诸宫之政令行宫都部署行宫副部署行宫部署判官十二宫职名总目某宫某宫使某宫副使某宫太师某宫太保某宫侍中太宗㑹同元年置亦曰实珠某宫都部署司掌本宫契丹军民之事某宫都部署某宫副部署某宫判官某宫提辖司官制未详某宫马羣司侍中敞史某钖林额尔奇木本名穆噜穆特布改详衮㑹同元年升玛尔布本名达尔罕㑹同元年改牙书㑹同元年置某斡里内族外戚世官犯罪没入斡里玛古某摩哩札萨克辖某徳里官名未详太祖𢎞义宫太宗永兴宫世宗积庆宫应天皇太后长宁宫穆宗延昌宫景宗彰愍宫承天皇太后崇徳宫圣宗兴圣宫兴宗延庆宫道宗太和宫天祚永昌宫孝文皇太弟敦睦宫文忠王府以上十二宫一府部署提辖钖林斡里摩哩徳里等并见营卫志押行宫辎重伊勒希巴司掌诸宫巡幸扈从辎重之事伊勒希巴敞史辽史卷四十五卷四十五考证辽史卷四十五考证百官志一北院按辽志官有契丹枢密院及行宫都总官司谓之北院以其在牙帐之北以主蕃事大惕隐按辽志惕隐宗正寺也夷离毕按辽志夷离毕参知政事也敞史按辽志佐吏则有敞史本古思奴古都奴古徒奴古敞史见于百官志其思奴古国语解谓官与敞史相近徒奴古国语解谓边徼外小国而本古都奴古未详其义要之皆佐吏之类也大林牙按辽志林牙翰林学士也辽史卷四十五考证辽史卷四十六钦定四库全书辽史卷四十六元中书右丞相总裁托克托等修志第十六百官志二北面部族官部族详见营衞志设官之制具如左部族职名总目大部族某部大王本名额尔竒木某部左宰相某部右宰相某部太师某部太保某部太尉某部司徒本名特哩衮某部节度使司某部节度使某部节度副使某部节度判官某部族详衮司某部族详衮某部族都监某部族将军某部族小将军某钖林某钖林额尔竒木某钖林玛尔布亦曰马步本名钖林逹尔罕某钖林牙书某穆噜详衮本曰穆特布小部族某部族司徒府某部族司徒某部族司空某部族节度使司某部族详衮司某钖林令公玛尔布牙书某穆噜详衮五院部有知五院事在朝曰北大王院六院部有知六院事在朝曰南大王院伊实部在朝曰伊实王府有伊实府都古稜节度使司奚六部在朝曰奚王府有二详衮有二宰相又有图哩太尉有奚六部汉军详衮有奚伊喇详衮有钖林塔拉官已上四大王府为大部族丕勒部卓特部威部图鲁卜部图吉部纳喇部约啰部伯特部托辉部绰啰部敖拉部南克部北克部图鲁卜室韦部纳喇诺观部徳哷勒逹勒逹部伊实阿尔威部卓特阿尔威部丕勒逹噜噶部乌尔古纳喇部图噜部萨拉噶部扬结部诺延昭部鄂博库部特哩特黙部实保部哈准部乌延突厥部阿稚突厥部纳喇裕尔库部阿雅女直部伊徳女直部额图珲乌尔古部逹鲁徳哷勒部大黄室韦部小黄室韦部二黄室韦逹林改为仆射珠展逹噜噶部黙古斯部吉逹部鼐竒特唐古部北唐古部南唐古部和拉唐古部河西部北徳哷勒部色克图部巴尔斯布古徳部塔玛布古徳部五国部北面坊塲局冶牧廐等官辽始祖聂哷究心农工之事太祖尤拳拳焉畜牧畋渔固俗尚也坊塲牧廐设官如左诸坊职名总目某坊使某坊副使某坊详衮司某坊详衮某坊都监鹰坊鐡坊五坊未详八坊内有军噐坊余未详已上坊官围场围场都太师围场都管围场使围场副使已上场官局官职名总目某局使某局副使客省局噐物局太医局医兽局有四局都林牙已上局官五冶未详太师已上冶官羣牧职名总目某路羣牧使司某羣太保某羣侍中某羣敞史总典羣牧使司总典羣牧部籍使羣牧都林牙某羣牧司羣牧使羣牧副使西路羣牧使司倒塌岭西路羣牧使司浑河北马羣司漠南马羣司漠北滑水马羣司牛羣司已上羣牧官尚廐尚廐使尚廐副使飞龙院飞龙使飞龙副使总领内外廐马局总领内外廐马已上诸廐官监鸟兽详衮司职名总目监某鸟兽详衮监某鸟兽都监监某鸟监某兽监鹿详衮司监雉已上监飬鸟兽官北面军官辽宫帐部族京州属国各自为军体统相承分数秩然雄长二百余年凡以此也考其可知者如左天下兵马大元帅府太子亲王总军政天下兵马大元帅副元帅大元帅府大臣总军马之政大元帅副元帅都元帅府大将总军马之事兵马都元帅副元帅同知元帅府事便宜从事府亦曰便宜行事便宜从事大详衮司大详衮都监将军小将军军校队帅东都省分掌军马之政东都省太师西都省分掌军马之政西都省太师大将军府各统所治军之政令大将军小将军将军小将军䕶军司䕶军司徒衞军司衞军司徒诸路兵马统署司诸路兵马都统署诸路兵马副统署左皮室详衮司右皮室详衮司北皮室详衮司南皮室详衮司太宗选天下精甲三十万为皮室军初太祖以行营为宫选诸部豪徤千余人置为腹心部耶律隆科以功为右皮室详衮则皮室军自太祖时已有即腹心部是也太宗增多至三十万耳黄皮室军详衮司黄皮室属国名舒新军详衮司应天皇太后置军二十万选畨汉精兵充之钖里军详衮司统皇族之从军者横帐三父房属焉北王府钖里军详衮司五院皇族属焉南王府钖里军详衮司六院皇族属焉禁军都详衮司掌禁衞诸军之事各部族钖里司掌各部族子弟之军政郎君军详衮司掌着帐郎君之军事伊喇军详衮司走卒谓之伊喇旗鼓伊喇详衮司掌旗鼓之事干伊喇详衮司勐伊喇详衮司摩哩军详衮司礮手军详衮司掌飞礮之事弩手军详衮司掌强弩之事特哩军详衮司大鹰军详衮司鹰军详衮司鹘军详衮司大小鹘军即二室韦军号凤军详衮司龙军详衮司飞龙军详衮司虎军详衮司熊军详衮司左鐡鹞子军详衮司右鐡鹞子军详衮司龙衞军详衮司威胜军详衮司天云军详衮司特们军详衮司德哷勒军详衮司德哷勒皮室详衮司华喇奚军详衮司尼格奚军详衮司渤海军详衮司钮祜禄详衮司奚王南克军详衮司诸帐并有克官为长余同详衮司奚王北克军详衮司国舅帐克军三克军丕勒贝克军九克军十二行糺军诸糺并有司徒余同详衮司各宫分糺军约尼糺军各部族糺军羣牧二糺军渊军八营都详衮司天祚天庆六年命秦晋王淳募辽东饥民得二万余人谓之渊军及淳僣位改号常胜军前宜营八营皆以所募州名为号后宜营前锦营后锦营干营显营干显大营巖州营北面边防官辽境东接髙丽南与梁唐晋汉周宋六代为勍敌北邻准布珠巴克大国以十数西制西夏党项托欢回鹘等强国以百数居四战之区虎踞其间莫敢与撄制之有术故尔观于边防之官太祖太宗之雄图见矣诸军都虞候司都虞候奚王府见部族官大特哩衮司见帐官大国舅司大详衮司五院司见部族官六院司塔斡尔司未详已上上京路诸司控制诸奚诸部署职名总目某兵马都部署某兵马副部署某兵马都监某都部署判官诸指挥使职名总目某军都指挥使某军副指挥使某军都监诸统军使职名总目有都统军使副使都监等官东京兵马都部署司契丹奚汉渤海四军都指挥使司契丹奚军都指挥使司奚军都指挥使司汉军都指挥使司渤海军都指挥使司东京都统军使司东京都详衮司保州都统军司汤河详衮司亦曰南女直汤河司双寛司未详金吾营属南面铜州北兵马指挥使司洓州南兵马指挥使司已上辽阳路诸司控扼髙丽黄龙府兵马都部署司一作都监署司黄龙府鐡骡军详衮司咸州兵马详衮司有知咸州路兵马事同知咸州路兵马事咸州糺将东北路都统军使司有掌法官道宗大安六年置已上长春路诸司控制东北诸国南京都元帅府本南京兵马都总管府兴宗重熙四年改有都元帅大元帅南京兵马都总管府属南面有兵马都总管有总领南面边事有总领南面军务事有总领南面戍兵等官南京马步军都指挥使司属南面侍衞控鹤都指挥使司属南面燕京禁军详衮司南京都统军司又名燕京统军司圣宗统和十二年复置南京统军都监牛栏都统领司都统领副统领距马河戍长司圣宗开泰七年㳂距马河宋界东西七百余里特置戍长一员巡察戍长监军寨统领司石门统领司南皮室军详衮司北皮室军详衮司勐伊喇详衮司管押平州甲马司管押平州甲马已上南京诸司并隶元帅府备御宋国西南面安抚使司西南面安抚使西南面都招讨司太祖神册元年置亦曰西南路招讨司西南面招讨使西南边大详衮司西南路详衮司西南面五押招讨司五押招讨大将军西南路巡察司又有西南巡边官西南路巡察将军西南面巡检司西南面巡检西南面同巡检西南面伊喇详衮司山北路都部署司又有知山北道边境事官金肃军都部署司南王府见北面朝官北王府伊实王府山金司一作山隂司置在金山之北已上西京诸司控制西夏西北路招讨使司有知西路招讨事有监军西北路管押详衮司西北路总领司有总领西北路军事官领西北路十二班军使司契丹军详衮司托欢军详衮司舒噜军详衮司禁军详衮司奚王府钖里军详衮司大室韦军详衮司小室韦军详衮司北王府军详衮司特们军详衮司羣牧军详衮司宫分军详衮司西北路金吾军属南面西北路兵马都部署司西北路准布都部署司西北路统军司西北路戍长司西北路禁军都统司西北部镇抚司兼掌西北诸部军民有镇抚西北部事官西北路巡检司黑水河提辖司在中京黔州置已上西北路诸司控制诸国东北路兵马详衮司亦曰东北面详衮司东北路监军马司有东北路监军马使有管押东北路军马事官东北路女直详衮司北女直兵马司在东京辽州置已上东北路诸司东路兵马都总管府有东路兵马都总管有同知东路兵马事官东路都统军使司约啰等十军都详衮司约啰军诸详衮司未详九水诸夷安抚使已上东路诸司西南面节制司有节制西南诸军事西南面都统军司已上西南边诸司山西兵马都统军司西路招讨使司西边大详衮司四畨都军所圣宗统和四年置授李继冲夏州管内畨落使圣宗统和四年置授李继迁倒塌岭节度使司倒塌岭统军司塔斯节度使司塔布城节度使司已上西路诸司北面行军官辽行军官枢密都统都署之司上下相维先锋两翼严重中军于远探侦候为尤谨临阵委重于监战司存有常秩然整暇所以为制胜之道也行枢密院有左右林牙有叅谋行军都统所有监军有行军诸部都监有监战行军都统行军副都统行军都监行军都押司有都押官副押官行军都部署司先锋使司先锋都统所左翼军都统所右翼军都统所中军都统所御营都统所远探军有小校有伊喇候骑有侦候有候人有伊喇东征行枢密院东征都统所亦曰东面行军都统所又曰东路行军都统所东征统军司东征先锋使司西征统军司南征都统所亦曰南面行军都统所南征统军司南面行营总管府南面行营都部署司河南道行军都统所北道行军都统所东北面行军都统所西北面行军都统所西南面行军都统所北面属国官辽制属国属部官大有儗王封小者准部使命其酋长与契丹人区别而用恩威兼制得柔远之道考其可知者具如左属国职名总目某国大王某国裕悦某国左相某国右相某国特哩衮亦曰司徒某国太师某国太保某国司空本名逹林某国某部节度使司某国某部节度使某国某部节度副使某国详衮司某国详衮某国都监某国将军某国小将军大部职名并同属国诸部职名并同部族女直国顺化王府景宗保宁九年女直来请宰相额尔竒木之职以次授者二十一人圣宗统和八年封女直阿海为顺化王亦作阿改天祚天庆二年有顺国女直阿古齐大王北女直国大王府南女直国大王府哈斯罕路女直国大王府圣宗太平六年哈斯罕诸部许建旗鼓长白山女直国大王府圣宗统和三十年长白山三十部女直乞授爵秩鸭绿江女直大王府濒海女直国大王府准布国大王府准布扎剌部节度使司准布诸部节度使司圣宗统和二十九年置准布别部节度使司西准布国大王府北准布国大王府西北准布国大王府齐苏河国大王府秋舒哩国大王府珠巴克国大王府阿尔斯兰囬鹘大王府囬鹘国单于府兴宗重熙二十二年诏囬鹘部副使以契丹人充沙州囬鹘炖煌郡王甘州囬鹘大王府髙昌国大王府党项国大王府西夏国西平王府髙丽国王府新罗国王府日本国王府吐谷浑国王府托欢国王府哈噶斯国王府室韦国王府黑车子室韦国王府鐡骊国王府靺鞨国王府沙陀国王府濊貊国王府突厥国王府西突厥国王府乌梁海国王府达鲁特国王府亦曰德哷勒亦曰德哷台伊济国王府伊勒图国王府阿里国王府敖拉国王府珠赫国王府乌孙国王府于阗国王府狮子国王府大食国王府西畨国王府大畨国王府小畨国王府吐蕃国王府阿萨尔国王府布拉克国王府特哩衮国王府星莽国王府图伯特国王府布古德国王府钖尔固勒济国王府埓里国王府唿哩国王府伯哩国王府缫衮国王府阿巴佛德国王府阿布雅国王府绅穆哩国王府约啰国王府托克托唿国王府亦曰圗噜古苏色国王府伊特根国王府博都哩国王府博斯唿国王府塔勒谦国王府逹啰克国王府三河国王府克哷克国王府实鲁苏国王府实保国王府佛宁国王府乌里国王府已上诸国博啰满逹勒部大王府辉发部大王府叶穆部大王府黄龙府女直部大王府道宗太康八年赐官及印温图珲部大王威伊济部大王府伯哩八部大王府伊竒哩部族大王府太宗㑹同三年赐旗鼓已上大部生女直部珠巴克部狐山部博索摩部察察哩部年布尔古部额图格尔部尼玛齐部塔卓卜部渤海部西北渤海部逹勒逹部乌尔古部威乌尔古部三河乌尔古部威乌库哩部德哷勒部德勒賔部纳喇部威部已上三部隶夫人布逹拉东北路管押司卓特部廸锦部纳喇阿尔威部钖林德哷勒部特尔格部乌舍部党项部乌延党项部山南党项部北逹宁额部南逹宁额部九钖林部乌梁海部布古德部图依逹部尼古尔部约苏鼐部华喇部圣宗统和元年华喇部请今后详衮于当部人内选授不许四部族部四畨部三国部索欢纳山东部唿穆苏山部罗卜科部照姑部伯克齐部伊楞古部齐唿勒室韦部黄皮室韦部页稳部彻木衮部二孟古部荗萨纳部逹木琳巴古部黙尔吉部斡鲁部额尔德尼部率璸部五部畨部富珠哩部爪尔佳唿喇巴部已上诸部辽史卷四十六卷四十六考证辽史卷四十六考证图噜部按图噜旧作图鲁考兵衞志及部族表俱作图卢今画一改博索布古德部按博索布古德营衞志旧作伯斯鼻骨德此处原本作伯斯鼻骨无德字下塔玛布古德部同今併増字画一改礮手军详衮司掌飞礮之事按手原本讹首今据兵衞志改涑州南兵马指挥使司按涑原本讹涞今据地理志改乌梁海国王府按乌梁海旧作斡朗改又有作嗢娘改者今画一改敖拉国王府按敖拉旧作奥里此处原本复作袄里今画一改布古德国王府按布古德旧作鼻骨德此处原本复作鼻国德今画一改辉法部大王府按辉法旧作囬䟦考兵衞志作囬䟦今画一改温图珲部大王府按温图珲旧作吾秃婉考部族表作吾独婉今画一改乌延党项部按乌延旧作隗衍此处原本复作隗行盖行字为衍字之讹今改布古德部按布古德旧作鼻骨德此处原本讹作鼻德骨今画一改索珲纳山东部按索珲纳旧作率昆那此处原本复作素昆那盖素字为率字之讹今画一改率璸部按率璸旧作率频此处原本复作率类盖类字为频字之讹今画一改辽史卷四十六考证辽史卷四十七钦定四库全书辽史卷四十七元中书右丞相总裁托克托等修志第十七上百官志三南面契丹国自唐太宗置都督刺史武后加以王封𤣥宗置经畧使始有唐官爵矣其后习闻河北藩镇受唐官名于是太师太保司徒司空施于部族太祖因之大同元年世宗始置北院枢宻使明年世宗以髙勲为南院枢密则枢密之设盖自太宗入汴始矣天禄四年建政事省于是南面官僚可得而书其始汉人枢密院兼尚书省吏兵刑有承㫖户工有主事中书省兼礼部别有户部使司以营州之地加幽冀之半适足矣中叶弥文耶律杨鲁为太傅知有三师矣和尔郭勒济为太尉知有三公矣于韩库徳为常侍刘泾为礼部尚书知有门下尚书省矣库部虞部仓部员外出使则知备郎官列宿之员室昉监修则知国史有院程翥舍人则知起居有注邢枹朴承㫖王言敷学士则知有翰林内制张干政事舍人则知有中书外制大理司农有卿国子少府有监九卿列监见矣金吾千牛有大将十六列衞见矣太子上有师保下有府率东宫备官也节度观察防御团练刺史咸在方州如唐制也凡唐官可考见者列具于篇无征者不书南面朝官辽有北面朝官矣既得燕代十有六州乃用唐制复设南面三省六部台院寺监诸衞东宫之官诚有志帝王之盛制亦以招徕中国之人也三师府本名三公汉以丞相太尉御史大夫为三公故称三师太师穆宗应厯三年见太师唐古特太傅太宗㑹同元年命冯道守太傅太保㑹同元年刘昫守太保少师耶律资忠传见少师萧巴格少傅少保掌印耶律伊逊重熙中掌太保印三公府先汉丞相太尉御史大夫后汉更名大司徒大司马大司空唐太尉司徒司空又名三司太尉太宗天显十一年见太尉赵思温司徒世宗天禄元年见司徒华沙司空圣宗统和三十年见司空邢抱质汉人枢密院本兵部之职在周为大司马汉为太尉唐季宦官用事内置枢密院后改用士人晋天福中废开运元年复置太祖初有汉儿司韩知古总知汉儿司事太宗入汴因晋置枢密院掌汉人兵马之政初兼尚书省枢密使太宗大同元年见枢密使李崧知枢密使事知枢密院事枢密副使杨遵勗咸雍中为枢密同知枢密院事圣宗太平六年见同知枢密院事耶律黙尔吉知枢密院副使事杨晳兴宗重熙十二年知枢密院副使事枢密直学士圣宗统和二年见枢密直学士郭嘏枢密都承㫖圣宗开泰九年见枢密都承㫖韩绍芳枢密副承㫖杨遵勗重熙中为枢密副承㫖吏房承㫖兵刑房承㫖户房主事㕔房主事即工部中书省初名政事省太祖置官世宗天禄四年建政事省兴宗重熙十三年改中书省中书令韩延徽太祖时为政事令韩知古天显初为中书令㑹同五年又见政事令赵延夀大丞相太宗大同元年见大丞相赵延夀左丞相圣宗太平六年见左丞相张俭右丞相圣宗开泰元年见右丞相马保忠知中书省事萧孝友兴宗重熙十年知中书省事中书侍郎韩资让夀隆初为中书侍郎同中书门下平章事太祖加王郁同政事门下平章事太宗大同元年见平章事张砺参知政事圣宗统和十二年见参知政事邢抱朴堂后官太平二年见堂后官张克恭主事守当官并见耶律俨建官制度令史耶律俨道宗咸雍三年为中书省令史中书舍人院中书舍人室昉景宗保宁间为政事舍人道宗咸雍二年见中书舍人马铉右谏院右谏议大夫圣宗统和七年见谏议大夫马得臣右补阙右拾遗刘景穆宗应厯初为右拾遗门下省侍中赵思忠太宗㑹同中为侍中常侍兴宗重熙十四年见常侍额古徳散骑常侍马人望天祚干统中为左散骑常侍给事中圣宗统和二年见给事中郭嘏门下侍郎杨晳清宁初为门下侍郎起居舍人院起居舍人圣宗开泰六年见起居舍人程翥知起居注耶律迪里重熙末知起居注起居郎杜防开泰中为起居郎左谏院左谏议大夫左补阙左拾遗统和三年见左拾遗刘景通事舍人院通事舍人统和七年见通事舍人李琬符宝司符宝郎耶律玦重熙中为符宝郎东上合门司太宗㑹同元年置东上合门使韩延徽传见东上合门使郑延豊东上合门副使西上合门司西上合门使统和二十一年见西上合门使丁振西上合门副使东头承奉班东头承奉官韩徳让景宗时为东头承奉官西头承奉班西头承奉官通进司左通进右通进耶律扬珠景宗时为右通进登闻鼓院登闻鼓使匦院知匦院使太平三年见知匦院事社防诰院诰院给事耶律都勒斡重熙末为诰院给事尚书省太祖尝置左右尚书尚书令萧思温景宗保宁初为尚书令左仆射太祖初康黙记为左尚书三年见左仆射韩知古右仆射太宗㑹同元年见右仆射罗索左丞武白为尚书左丞右丞左司郎中右司郎中左司员外郎右司员外郎六部职名总目某部某部尚书圣宗开泰元年见吏部尚书刘绩某部侍郎王观兴宗重熙中为兵部侍郎李澣穆宗朝累迁工部侍郎某部郎中刘辉道宗大安末为礼部郎中某部员外郎开泰六年见礼部员外郎王景运某部郎中圣宗统和九年见虞部郎中崔祐诸曹郎官未详御史台太宗㑹同元年置御史大夫㑹同九年见御史大夫耶律嘉哩御史中丞侍御重熙七年见南面侍御准格尔殿中司殿中圣宗开泰元年见殿中髙可恒殿中丞尚舍局见辽朝杂礼奉御尚乘局奉御尚辇局奉御尚食局奉御尚衣局奉御翰林院掌天子文翰之事翰林都林牙兴宗重熙十三年见翰林都林牙耶律庶成南面林牙耶律穆尔古圣宗统和初为南面林牙翰林学士承㫖赵延夀传见翰林学士承㫖张砺翰林学士太宗大同元年见和凝为翰林学士翰林祭酒韩徳崇景宗保宁初为翰林祭酒知制诰室昉太宗入汴诏知制诰翰林画院翰林画待诏圣宗开泰七年见翰林画待诏陈升翰林医官天祚保大二年见提举翰林医官李爽国史院监修国史圣宗统和九年见监修国史室昉史馆学士景宗保宁八年见史馆学士史馆修撰刘辉大安末为史馆修撰修国史耶律玦重熙初修国史宣政殿宣政殿学士穆宗应厯二年见宣政殿学士李澣观书殿观书殿学士王鼎夀隆初为观书殿学士昭文馆昭文馆直学士杨遵勗子晦为昭文馆直学士崇文馆崇文馆大学士韩延徽太祖时为崇文馆大学士干文阁干文阁学士王观道宗咸雍五年为干文阁学士宣徽院太宗㑹同元年置宣徽使知宣徽院事马得臣统和初知宣徽院事宣徽副使同知宣徽使事同知宣徽院事内省内省使圣宗太平九年初见内省使内省副使内藏库内藏库提㸃道宗清宁九年见内藏库提㸃耶律乌尔古内侍省黄门令内谒者内侍省押班内侍左厢押班内侍右厢押班契丹汉儿渤海内侍都知左承宣使右承宣使内库都提㸃内库尚衣库尚衣库使汤药局都提㸃勾当汤药内侍省官并见王继恩赵安仁传客省太宗㑹同元年置都客省兴宗重熙十年见都客省囘鹘重格客省使㑹同五年见客省使耶律华格左客省使萧和斯应厯初为左客省使右客省使客省副使四方馆四方馆使髙勲太宗入汴为四方馆使四方馆副使道宗咸雍五年诏四方馆副使止以契丹人充引进司引进使圣宗统和二十八年见引进使韩杞㸃签司同签㸃签司事兴宗重熙六年见同签㸃签司事耶律圆宁礼信司勾当礼信司兴宗重熙七年见勾当礼信司古云礼賔使司礼賔使大公鼎曽祖忠为礼賔使寺官职名总目某卿兴宗景福元年见重禄卿李可封某少卿耶律俨子处贞为太常少卿某丞某主簿太常寺有博士赞引太祝奉礼郎恊律郎诸署职名总目某署令某署丞太乐署鼓吹署法物库辽朝杂礼有法物库所掌图籍法物库使法物库副使崇禄寺本光禄寺太宗讳改衞尉寺宗正寺职在大特哩衮司太仆寺有乘黄署大理寺有提㸃大理寺有大理正圣宗统和十二年置鸿胪寺司农寺诸监职名总目某太监兴宗景福元年见少副监马惮某少监兴宗重熙十七年见将作少监王企某监丞某监主簿祕书监有祕书郎祕书郎正字着作局着作郎着作佐郎杨晳圣宗统和十一年为着作佐郎校书郎杨佶统和中为校书郎正字开泰元年见正字李万司天监有太史令有司厯灵台郎挈壶正五官正丞主簿五官灵台郎保章正司厯监候挈壶正司辰刻漏博士典钟典鼔国子监上京国子监太祖置祭酒司业监丞主簿国子学博士武白为上京国子博士助教太府监少府监将作监都水监已上文官诸衞职名总目各衞大将军圣宗开泰七年见皇子宗简右衞大将军上将军王继忠统和二十二年加左武衞上将军将军圣宗太平四年见千牛衞将军萧顺折冲都尉果毅都尉亲衞勲衞翊衞左右衞左右骁衞左右武衞左右威衞左右领军衞左右金吾衞左右监吾衞左右千牛衞左右羽林军左右龙虎军左右神武军左右神䇿军左右神威军已上武官东宫三师府凡东宫官多见辽朝杂礼太子太师太宗大同元年见太子太师李崧太子太傅世宗天禄五年见太子太傅赵莹太子太保大同元年见太子太保赵莹太子少师圣宗太平十一年见太子少师萧从顺太子少傅耶律哈里重熙中为太子少傅太子少保太同元年见太子少保冯玉太子賔客院太子賔客太子詹事院太子詹事少詹事詹事丞詹事主簿太子司直司太子司直左春坊太子左庶子太子中允圣宗太平五年见太子中允冯若谷太子司议郎太子左谕徳太子左赞善大夫文学馆崇文馆学士崇文馆直学士太子校书郎圣宗太平五年见太子校书郎韩滦司经局太子洗马刘辉大安末为太子洗马太子文学太子校书郎圣宗太平五年见太子校书郎张昱太子正字典设局典设郎宫门局宫门郎右春坊太子右庶子太子中舍人太子舍人太子右谕徳右赞善大夫太子通事舍人太子家令寺太子家令丞主簿太子率更寺太子率更令丞主簿太子仆寺太子仆丞主簿太子率府职名总目某率兴宗重熙十四年见率府率钖哷太子左右衞率府太子左右司御率府太子左右清道率府太子左右监门率府太子左右内率府已上东宫官王传府王传萧惟信重熙十五年为燕赵王傅亲王内史府内史道宗太康三年见内史吴嘉努长史参军诸王文学馆诸王教授姚景行重熙中为燕赵国王教授诸王伴读圣宗太平八年长沙郡王宗允等奏选诸王伴读已上诸王府官南面宫官汉儿行宫都部署院亦曰南面行宫都部署司圣宗开泰九年改左仆射汉儿行宫都部署开泰七年见汉儿行宫都部署石用中汉儿行宫副部署兴宗重熙十五年见汉儿行宫副部署耶律迪里知南面诸行宫副部署重熙十年见知南面诸行宫副部署耶律纽斡哩同知汉儿行宫都部署事道宗太康三年见同知汉儿行宫都部署事萧托卜嘉同签部署司事耶律俨太康中为同签部署司事都部署判官耶律俨咸雍中为都部署判官十二宫南面行宫都部署司职名总目某宫汉人行宫都部署某宫南面副都部署某宫同知汉人都部署𢎞义宫永兴宫积庆宫长宁宫延昌宫彰愍宫崇徳宫兴圣宫延庆宫太和宫永昌宫敦睦宫辽史卷四十七卷四十七考证辽史卷四十七考证圣宗太平六年见左丞相张俭按六年原本作四年考圣宗本纪太平六年见左丞相张俭非四年今据改太祖加王郁同政事门下平章事按王郁原本作王都考五代史王都并未从辽惟王郁降晋旋叛晋入辽乃都之兄也郁本史有传其加门下平章事以征渤海功与此合则都为郁字之讹无疑今据改圣宗开泰六年见起居舍人程翥按开泰六年原本作五年考圣宗本纪开泰五年无程翥名至六年始见起居舍人程翥等分路按察刑狱是起居舍人初见处今据改耶律都勒斡重熙末为诰院给事按耶律都勒斡兴宗本纪作耶律铎鲁斡此处原本作铎斡无鲁字系脱文今画一改开泰六年见礼部员外郎王景运按六年原本作五年考圣宗本纪五年不见王景运名系六年事今据改天祚保大二年见提举翰林医官李爽按李爽原本作李奭考天祚本纪保大二年见翰林医官李爽别有李奭官少府少监非一人原本殊误今据改穆宗应厯二年见宣政殿学士李澣按二年原本作元年考穆宗本纪元年不见李澣官宣政殿学士事二年始见今据改道宗清宁九年见内藏库提㸃耶律乌尔古按九年原本作元年考道宗本纪元年不见内藏库提㸃官至九年始见今改都部署判官耶律俨咸雍中为都部署判官按耶律俨传为都部署判官实在太康初年非咸雍中也咸雍中俨甫登进士第耳志当有误辽史卷四十七考证辽史卷四十八钦定四库全书辽史卷四十八元中书右丞相总裁托克托等修志第十七下百官志四南面京官辽有五京上京为皇都凡朝官京官皆有之余四京随宜设官为制不一大抵西京多邉防官南京中京多财赋官五京并署者列陈之特置者分列于后三京宰相府职名总目左相右相左平章政事右平章政事东京宰相府圣宗统和元年诏三京左右相左右平章事中京宰相府南京宰相府诸京内省客省职名总目某官某省使某官某省副使耶律博诺开泰末为上京内客省副使上京内省司东京内省司地理志东京大内不置宫嫔唯以内省使副判官守之五京诸使职名总目某京某使王棠重熙中为上京盐铁使知某京某使事张孝杰清宁间知户部使事某京某副使刘伸重熙中为三司副使同知某京某使事道宗太康三年见托卜嘉同知度支使事某京某判官圣宗太平九年见戸部使判官上京盐铁使司东京戸部使司中京度支使司南京三司使司南京转运使司亦曰燕京转运使司西京计司五京留守司兼府尹职名总目某官留守行某府尹事圣宗统和元年见上京留守行临潢尹事吴王舒某官副留守天祚天庆六年见东京副留守髙清臣知某京留守事萧惠开泰二年知东京留守事某府少尹圣宗太平五年见临潢少尹郑𢎞节同知某京留守事太平八年见中京同知耶律页同签某京留守事萧迪里重熙六年同签南京留守事某京留守判官室昉天禄中为南京留守判官某京留守推官圣宗开泰元年见中京留守推官李可举上京留守司东京留守司中京留守司太宗大同元年命赵延寿为中京留守治镇州圣宗统和十二年命室昉为中京留守治大定府南京留守司太宗天显三年升东平郡为南京治辽阳十三年以幽州为南京治析津圣宗开泰元年改幽都府为析津府西京留守司五京都总管府职名总目某京都总管知某府事同知某府事圣宗太平五年见同知中京事萧雅衮上京都总管府东京都总管府中京都总管府南京都总管府西京都总管府五京都虞候司职名总目都虞候上京都虞候司东京都虞候司南京都虞候司西京都虞候司中京都虞候司五京警巡院职名总目某京警巡使某京警巡副使上京警巡院东京警巡院中京警巡院南京警巡院西京警巡院五京处置使司职名总目某京处置使上京处置司东京处置司中京处置司南京处置司西京处置司五京学职名总目道宗清宁元年诏设学养士颁经及传疏置博士助教各一员博士助教上京学上京别有国子监见朝官东京学中京学中京别有国子监与朝官同南京学亦曰南京太学太宗置圣宗统和十三年赐水硙庄一区西京学已上五京官上京城隍使司亦曰上京皇城使上京城隍使韩徳让景宗时为上京城隍使东京渤海承奉官圣宗开泰八年耶律巴格奏渤海承奉班宜设官以统之因置渤海承奉都知押班辽阳大都督府太宗会同二年置辽阳大都督㑹同二年都督和勒博等闗防辽阳东都东京安抚使司东京安抚使东京军巡院地理志东京有归化营军千余人籍河朔亡命于此置军巡院东京军巡使中京文思院中京文思使马人望父佺为中京文思使中京路按问使司中京路按问使耶律华善重熙二十四年为中京路按问使中京巡逻使司中京巡逻使耶律古云开泰间为中京巡逻使中京大内都部署司中京大内都部署圣宗开泰元年见中京大内都部署中京大内副部署南京宣徽院南京宣徽使道宗寿隆元年见宣徽使耶律特黙知南京宣徽院使事知南京宣徽院事南宣徽副使同知南京宣徽院事南京处置使司圣宗开泰元年见秦王隆庆为燕京管内处置使燕京管内处置使南京侍卫亲军马歩军都指挥使司南京侍卫亲军马歩军都指挥使萧讨古干亨初为南京侍卫亲军都指挥使南京马歩副指挥使南京侍卫亲军马军都指挥使司南京马军都指挥使南京马军副指挥使南京侍卫亲军歩军都指挥使司南京歩军都指挥使南京歩军副指挥使南京栗园司典南京栗园云州宣谕招抚使司云州管内宣谕招抚使二员统和四年见韩布格邢抱质为云州管内宣谕招抚使南面大畨府官黄龙府知黄龙府事兴宗重熙十三年见知黄龙府事耶律乌鲁斯同知黄龙府事黄龙府判官黄龙府侍卫亲军马歩军都指挥使黄龙府侍卫亲军都指挥使黄龙府侍卫亲军副指挥使黄龙府侍卫马军都指挥使黄龙府侍卫歩军都指挥使黄龙府侍卫马军副指挥使黄龙府侍卫歩军副指挥使黄龙府学博士助教兴中府知兴中府事咸雍元年知兴中府事杨绩同知兴中府事兴中府判官兴中府学博士助教南面方州官辽东西燕秦汉唐已置郡县设官职矣髙丽渤海因之至辽五京列峙包括燕代悉为畿甸二百余年城郭相望田野益辟冠以节度承以观察防御团练等使分以刺史县令大畧採用唐制其间宗室外戚大臣之家筑城赐额谓之头下州军唯节度使朝廷命之后往往皆归王府不能州者谓之军不能县者谓之城不能城者谓之堡其设官则未详云节度使职名总目某州某军节度使某州某军副节度使同知节度使事耶律玦重熙中同知辽兴军节度使事行军司马军事判官掌书记刘伸重熙五年为彰武军节度使掌书记衙官某马歩军都指挥使司都指挥使副指挥使某马军指挥使司指挥使副指挥使某歩军指挥使司指挥使副指挥使上京道懐州奉陵军节度使司庆州𤣥宁军节度使司泰州徳昌军节度使司长春州韶阳军节度使司仪坤州启圣军节度使司龙化州兴国军节度使司饶州匡义军节度使司徽州宣徳军节度使司成州长庆军节度使司懿州广顺军节度使司渭州髙阳军节度使司镇州建安军节度使司东京道开州镇国军节度使司保州宣义军节度使司辰州奉国军节度使司兴州中兴军节度使司海州南海军节度使司渌州鸭绿军节度使司显州奉先军节度使司干州广徳军节度使司贵徳州宁逺军节度使司沈州昭徳军节度使司辽州始平军节度使司通州安逺军节度使司双州保安军节度使司同州镇安军节度使司咸州安东军节度使司信州彰圣军节度使司賔州懐化军节度使司懿州宁昌军节度使司苏州安复军节度使司复州懐徳军节度使司祥州瑞圣军节度使司中京道成州兴府军节度使司兴中府彰武军节度使司宜州崇义军节度使司锦州临海军节度使司川州长宁军节度使司建州保静军节度使司来州归徳军节度使司南京道幽州卢龙军节度使司平州辽兴军节度使司西京道云中大同军节度使司云内州开逺军节度使司奉圣州武定军节度使司蔚州忠顺军节度使司应州彰国军节度使司朔州顺义军节度使司观察使职名总目某州军观察使某州军观察副使某州军观察判官王鼎清宁五年为易州观察判官州学博士助教中京道髙州观察使司武安州观察使司利州观察使司东京道益州观察使司宁州观察使司归州观察使司宁江州混同军观察使司上京道永州永昌军观察使司静州观察使司团练使司职名总目某州团练使某州团练副使某州团练判官州学博士助教东京道安州团练使防御使司职名总目某州防御使某州防御副使某州防御判官州学博士助教东京道广州防御使司镇海府防御使司冀州防御使司衍州安广军防御使司州刺史职名总目某州刺史某州同知州事耶律图丹重熙中同知金肃军事某州录事参军世宗天禄五年诏州录事参军委政事省差注州学博士助教上京道五州乌降圣维防招东京道三十七州穆贺卢铁崇耀嫔辽西康宗海北巖集祺遂韩银安逺威清雍湖渤郢铜涑率宾定理铁利吉麓荆媵顺化连肃乌中京道十三州恩惠榆泽北安潭松山安徳黔严隰迁润南京道八州顺檀涿易蓟景滦营西京道八州𢎞徳宁邉归化汗儒武东胜县职名总目某县令某县丞某县主簿世宗天禄五年诏县主簿政事省差注某县尉县学大公鼎为良乡县尹建孔子庙博士助教五京诸州属县见地理志县有驿递马牛旗鼓乡正㕔𨽻仓司等役有破产不能给者良民患之马人望设法使民出钱免役官自募人仓司给使以公使充人以为便南面分司官平理庻狱採摭民隠汉唐以来贤主以为恤民之令典官不常设有诏则选材望官为之分决诸道滞狱使圣宗统和九年命邢抱朴等五员又命马守瑛等三员分决诸道滞狱按察诸道刑狱使开泰五年遣刘泾等分路按察刑狱採访使太宗㑹同三年命干固灵为採访使南面财赋官辽国以畜牧田渔为稼穑财赋之官初甚简易自聂哷教耕织而后盐铁诸利日以滋殖既得燕代益富饶矣诸钱帛司职名总目某州钱帛都㸃检大公鼎为长春州钱帛都提㸃长春路钱帛司兴宗重熙二十二年置辽西路钱帛司平州路钱帛司转运司职名总目某转运使某转运副使同知某转运使某转运判官山西路都转运使司杨晳兴宗重熙二十年为山西转运使奉圣州转运使司圣宗开泰三年置蔚州转运使司应州转运使司朔州转运使司保州转运使司已上并开泰三年置西山转运使圣宗太平三年见西山转运使郎𤣥化南面军官传曰惟楚有材晋实用之辽自太祖以来攻掠五代宋境得其人则就用之东北二鄙以农以工有事则从军政计之善者也㸃检司职名总目某都㸃检穆宗十三年见殿前都㸃检耶律伊勒哈某副㸃检圣宗太平六年见副㸃检耶律页同知某都㸃检道宗清宁九年见同知㸃检司事耶律托卜嘉㸃检司殿前都㸃检司㸃检侍卫亲军马歩司诸指挥使司职名总目某军都指挥使圣宗统和二年见侍卫亲军都指挥使韩倬某军副指挥使某军都监某军都指挥使司某军副指挥使司并同前侍卫亲军马歩军都指挥使司侍卫亲军马军都指挥使司侍卫亲军歩军都指挥使司侍卫控鹤兵马都指挥使司侍卫汉军兵马都指挥使司四军兵马都指挥使司归圣军兵马都指挥使司圣宗统和五年以宋降军置七指挥署左右厢凡四十二员七年𨽻总管府归圣军左厢兵马都指挥使司归圣军右厢兵马都指挥使司第一左厢兵马都指挥使司第一右厢兵马都指挥使司第二左厢兵马都指挥使司第二右厢兵马都指挥使司第三左厢兵马都指挥使司第三右厢兵马都指挥使司第四左厢兵马都指挥使司第四右厢兵马都指挥使司第五左厢兵马都指挥使司第五右厢兵马都指挥使司第六左厢兵马都指挥使司第六右厢兵马都指挥使司第七左厢兵马都指挥使司第七右厢兵马都指挥使司宣力军都指挥使司四㨗军都指挥使司天圣军都指挥使司汉军都指挥使司诸军都团练使职名总目某军都团练使赵思温太祖神册二年为汉军都团练使某军团练副使某军团练判官汉军都团练使司诸军兵马都总管府职名总目某兵马都总管圣宗太平四年见兵马都总管某兵马副总管同知某兵马事某兵马判官兵马都总管府归圣军兵马都总管府南面邉防官三皇五帝寛柔之化泽及汉唐好生恶杀习与性成虽五代极乱习于战闘者财几人耳宋以文胜然辽之邉防犹重于南面直以其地大民衆故耳卒之亲仁善邻桴鼔不鸣几二百年此辽之所以为美也欤易州飞狐招安使圣宗统和二十三年改安抚使司易州飞狐兵马司道宗咸雍四年改易州安抚司易州飞狐招抚司西南面招安使司耶律和卓景宗保宁初为西南面招安使巡检使司耶律和卓景宗保宁中为巡检使五州都总管府耶律苏色穆宗应厯初为义霸详顺圣五州都总管山后五州都管司圣宗统和四年见普努宁为山后五州都管五州制置使司圣宗开泰九年见霸建宜泉锦五州制置使三州处置使司韩徳枢太宗时为平滦营三州处置使霸州处置使司统和二十七年废辽史卷四十八卷四十八考证辽史卷四十八考证圣宗太平五年见临潢少尹郑𢎞节按五年原本作四年考圣宗本纪临潢少尹名见于五年非四年事今据改萧迪里重熙六年同签南京留守事按重熙六年原本作太平六年考萧迪里传重熙初始仕六年降同签南京留守事并不在太平间也今据改道宗清宁元年诏设学养士颁经及传疏置博士助教各一员按元年原本作五年考本纪道宗即位有设学养士之诏俱与此志同非五年事今据改云内州开逺军节度使司按开逺军原本脱逺字今据地理志增辽史卷四十八考证辽史卷四十九钦定四库全书辽史卷四十九元中书右丞相总裁托克托等修志第十八礼志一理自天设情繇人生以理制情而礼乐之用行焉林豺梁獭是生郊禘洼尊燔黍是生燕飨虆梩瓦棺是生丧葬俪皮缁布是生婚冠皇造帝秩三王弥文一文一质葢本于忠变通革弊与时宜之惟圣人为能通其意执理者胶瑟聚讼不适人情徇情者稊稗绵蕝不中天理秦汉而降君子无取焉辽本朝鲜故壤箕子八条之教流风遗俗葢有存者自其上世縁情制宜隠然有尚质之风约尼和拉汗制祭山仪苏汗制色克色哩仪苏尔威汗制柴册再生仪其情朴其用俭敬天恤灾施恵本孝出于悃忱殆有得于胶瑟聚讼之表者太古之上推轮五礼何以异兹太宗克晋稍用汉礼今国史院有金陈大任辽礼仪志皆其国俗之故又有辽朝杂礼汉仪为多别得宣文阁所藏耶律俨志视大任为加详存其畧着于篇吉仪祭山仪设天神地祗位于木叶山东乡中立君树前植羣树以像朝班偶植二树为神门皇帝皇后至伊勒希巴具礼仪牲用赭白马𤣥牛赤白羊皆牡仆臣曰旗皷伊喇杀牲体割悬之君树太巫以酒酹牲礼官曰多啰伦穆腾奏仪办皇帝服金文金冠白绫袍绛带悬鱼三山绛垂饰犀玉刀错络缝乌靴皇后御绛帓络缝红袍悬玉佩双结帕络缝乌靴皇帝皇后御鞍马羣臣在南命妇在北服从各部旗帜之色以从皇帝皇后至君树前下马升南坛御榻坐羣臣命妇分班以次入就位合班拜讫复位皇帝皇后诣天神地祗位致奠合门使读祝讫复位坐北府宰相特哩衮以次致奠于君树徧及羣树乐作羣臣命妇退皇帝率孟父仲父季父之族三匝神门树余族七匝皇帝皇后再拜在位者皆再拜上香再拜如初皇帝皇后升坛坐龙文茵再声警诣祭东所羣臣命妇从班列如初巫衣白衣特哩衮以素巾拜而冠之巫三致辞每致辞皇帝皇后一拜在位者皆一拜皇帝皇后各举酒二爵肉二器再奠大臣命妇右持酒左持肉各一器少后立一奠命特哩衮东向掷之皇帝皇后六拜在位者皆六拜皇帝皇后复位坐命中丞奉茶果饼饵各二器奠于天神地祗位执事郎君二十人持福酒胙肉诣皇帝皇后前太巫奠酹讫皇帝皇后再拜在位者皆再拜皇帝皇后一拜饮福受胙复位坐在位者以次饮皇帝皇后率羣臣复班位再拜声跸一拜退太祖幸幽州大悲阁迁白衣观音像建庙木叶山尊为家神于拜山仪过树之后増诣菩萨堂仪一节然后拜神非复和拉汗之故也兴宗先有事于菩萨堂及木叶山辽河神然后行拜山仪冠服节文多所变更后因以为常神主树木悬牲告办班位奠祝致嘏饮福往往暗合于礼天理人情放诸四海而准信矣夫兴宗更制不能正以经术无以大过于昔故不载色克色哩仪若旱择日行色克色哩仪祈雨前期置百柱天棚及期皇帝致奠于先帝御容乃射栁皇帝再射亲王宰执各一射中栁者质志栁者冠服不中者以冠服质之不胜者进饮于胜者然后各归其冠服又翼日植栁天棚之东南巫以酒醴黍稷荐植栁祝之皇帝皇后祭东方毕子弟射栁皇族国舅羣臣与礼者赐物有差既三日雨赐多啰伦穆腾马四匹衣四袭否则以水沃之道宗清宁元年皇帝射栁讫诣风师坛再拜柴册仪择吉日前期置柴册殿及坛坛之制厚积薪以木为三级坛置其上席百尺氊龙文方茵又置再生母后捜索之室皇帝入再生室行再生仪毕八部之叟前导后扈左右扶翼皇帝册殿之东北隅拜日毕乘马选外戚之老者御皇帝疾驰仆御者从者以氊覆之皇帝诣髙阜地大臣诸部帅列仪仗遥望以拜皇帝遣使勅曰先帝升遐有伯叔父兄在当选贤者冲人不徳何以为谋羣臣对曰臣等以先帝厚恩陛下明徳咸愿尽心敢有他图皇帝令曰必从汝等所愿我将信明赏罚尔有功陟而任之尔有罪黜而弃之若聴朕命则当谟之佥曰惟皇帝是从皇帝于所识之地封土石以志之遂行拜先帝御容宴飨羣臣翼日皇帝出册殿䕶衞太保扶翼升坛奉七庙神主置龙文方茵北南府宰相率羣臣圜立各举氊边赞祝讫枢密使奉玉寳玉册入有司读册讫枢密使称尊号以进羣臣三称万嵗皆拜宰相北南院大王诸部帅进赭白羊各一羣皇帝更衣拜诸帝御容遂晏羣臣赐赉各有差拜日仪皇帝升露台设褥向日再拜上香门使通阁使或副应拜臣僚殿左右阶陪位再拜皇帝升座奏牓讫北班起居毕时相已下通名再拜不出班奏圣躬万福又再拜各祗候宣徽已下横班同诸司合门北面先奏事余同教坊与臣僚等告庙仪至日臣僚昧爽朝服诣太祖庙次引臣僚合班先见御容再拜毕引班首左上至褥位再拜赞上香揖栏内上香毕复褥位再拜各祇侯立定左右举告庙祝版于御容前跪捧中书舍人俛跪读讫俛兴退引班首左下复位又再拜分引上殿次第进酒三分班引出谒庙仪至日昧爽南北臣僚各具朝服赴庙车驾至臣僚于门外依位序立望驾鞠躬班首不出班奏圣躬万福舍人赞各祇候毕皇帝降车分引南北臣僚左右入至丹墀褥位合班定皇帝升露台褥位宣徽赞皇帝再拜殿上下臣僚陪位皆再拜上香毕退复位再拜分引臣僚左右上殿位立进御容酒依常礼若即退再拜舍人赞好去引退礼毕告庙谒庙皆曰拜容以先帝先后生辰及忌辰行礼自太宗始也其后正旦皇帝生辰诸节辰皆行之若忌辰及车驾行幸亦尝遣使行礼凡色克色哩柴册再生纳后则亲行之凡柴册亲征则告幸诸京则谒四时有荐新孟冬朔拜陵仪有司设酒馔于山陵皇帝皇后驾至多啰伦穆腾奏仪办合门使赞皇帝皇后诣位四拜讫巫赞祝燔胙及时服酹酒荐牲大臣命妇以次燔胙四拜皇帝皇后率羣臣命妇循诸陵各三匝还宫翼日羣臣入谢爇节仪皇帝即位凡征伐叛国俘掠人民或臣下进献人口或犯罪没官戸皇帝亲览闲田建州县以居之设官治其事及帝崩所置人户府库钱粟穹庐中置小氊殿帝及后妃皆铸金像纳焉节辰忌日朔望皆致祭于穹庐之前又筑土为台髙丈余置大盘于上祭酒食撒于其中焚之国俗谓之爇节嵗除仪初夕敕使及伊勒希巴率执事郎君至殿前以盐及羊膏置炉中燎之巫及大巫以次赞祝火神讫合门使赞皇帝面火再拜初皇帝皆亲拜至道宗始命伊勒希巴拜之辽史卷四十九卷四十九考证辽史卷四十九考证柴册仪按王易燕北録所载柴册仪有拜日拜七庙殿拜木叶山神拜金神拜册太后拜赤娘子拜七祖眷属毕次上柴笼受册次入黑龙殿受贺行礼罢又有宴饮等仪与此逈异谨附识以备考拜日仪按圣宗本纪统和元年十二月千龄节祭日月四年十二月祭日月又按兵衞志凡举兵以青牛白马祭告天地日神惟不拜月据此则拜日之仪有独拜日者有兼拜月者拜月之仪志虽不载要当与拜日等谨附识辽史卷四十九考证辽史卷五十钦定四库全书辽史卷五十元中书右丞相总裁托克托等修志第十九礼志二凶仪丧葬仪圣宗崩兴宗哭临于菆涂殿大行之夕四鼓终皇帝率羣臣入柩前三致奠奉柩出殿之西北门就輼辌车借以素䄄巫者祓除之诘旦发引至祭所凡五致奠太巫祈禳皇族外戚大臣诸京官以次致祭乃以衣弓矢鞍勒图画马駞仪卫等物皆燔之至山陵葬毕上哀册皇帝御幄命改火面火致奠三拜又东向再拜天地讫乗马率送葬者过神门之木乃下东向再拜翼日诘旦率羣臣命妇诣山陵行初奠礼升御容殿受遗赐又翼日再奠如初兴宗崩道宗亲择地以葬道宗崩菆涂于游仙殿有司奉丧服天祚皇帝问礼于总知翰林院事耶律固始服斩衰皇族外戚使相矮官及郎君服如之余官承应人皆白枲衣巾以入哭临特哩衮三父房南府宰相约尼详衮九奚首郎君伊勒希巴国舅详衮十扎萨克郎君南院大王郎君各以次荐奠进鞍马衣袭犀玉带等物表列其数读讫焚表诸国所赙器服亲王诸京留守奠祭进赙物亦如之先帝小敛前一日皇帝丧服上香奠酒哭临其夜北院枢密使契丹行宫都部署入小敛翼日遣北院枢密副使林牙以所赗器服置之幽宫灵柩升车亲王推之至食羖之次葢辽国旧俗于此刑羖羊以祭皇族外戚诸京州官以次致祭至葬所灵柩降车就轝皇帝免丧服步引至长福冈是夕皇帝入陵寝授遗物于皇族外戚及诸大臣乃出命以先帝寝幄过于陵前神门之木帝不亲徃遣近侍冠服赴之初奠皇帝皇后率皇族外戚使相节度使夫人以上命妇皆拜祭循陵三匝而降再奠如初辞陵而还上谥册仪先一日于菆涂殿西廊设御幄并臣僚幕次大乐令展宫悬于殿庭恊律郎设举麾位至日北南面臣僚朝服昧爽赴菆涂殿先置册寳案于西廊下合使引皇帝至御幄服寛衣皂带臣僚班齐分班引入向殿合班立定引册案上殿至褥位寳案次之设于西阶合使引皇帝自西阶升殿初行乐作至位立乐止宣徽使揖皇帝鞠躬再拜陪位者皆冄拜翰林使执台琖以进皇帝再拜引至神座前跪奠三乐作进奠讫复位乐止又再拜陪位者皆再拜引皇帝于神座前北面立捧册函者去葢进前跪册案退置殿西壁下引读册者进前俛伏跪自通全衔臣读谥册读讫俛伏兴复位捧册函者置于案上捧寳函者进前跪读寳官通衔跪读讫引皇帝至褥位再拜陪位者皆再拜礼毕引皇帝归御幄初行乐作至御幄乐止引臣僚分班出若皇太后奠酒依常仪忌辰仪先一日奏忌辰榜子预冩名纸大纸一幅用隂面后第三行书文武百僚宰臣某以下谨诣西上合门进名奉慰至日应拜大小臣僚竝皂衣皂鞓带四鼓至时于幕次前在京于僧寺班齐依位望阙叙立直日舍人跪右执名纸在前班首以下皆再拜引退名纸于宣徽使面付内侍奏闻宋使祭奠弔慰仪太皇太后至菆涂殿服丧服太后于北间南面垂帘坐皇帝于南间北面坐宋使至幕次宣赐素服皂带更衣讫引南北臣僚入班立定矮以下竝上殿依位立先引祭奠使副捧祭文南洞门入殿上下臣僚并举哀至丹墀立定西上合门使自南阶下受祭文上殿启封置于香案哭止祭奠礼物列殿前引使副南阶上殿至褥位立揖再拜引大使近前上香退再拜大使近前跪捧台琖进奠酒三教坊奏乐退再拜揖中书二舍人跪捧祭文引大使近前俛伏跪读讫举哀引使副下殿立定哭止礼物担牀出毕引使副近南面北立勾弔慰使副南洞门入四使同见大行皇帝灵再拜引出归幕次皇太后别殿坐服丧服先引北南面臣僚并于殿上下依位立弔慰使副捧书匣右入当殿立合门使右下殿受书匣上殿奏封全开读讫引使副南阶上殿传逹弔慰讫退下殿立引礼物担牀过毕引使副近南北面立勾祭奠使副入四使同见鞠躬再拜不出班奏圣躬万福再拜出班谢面天颜又再拜立定宣徽传圣㫖抚问就位谢再拜引出归幕次皇帝御南殿服丧服使副入见如见皇太后仪加谢逺接抚问汤药再拜次宣赐使副并从人祭奠使副别赐读祭文例物即日就馆赐宴高丽夏国奉弔进赙等使礼畧如之道宗崩天祚皇帝问礼于耶律固宋国遣使弔及致祭归赗皇帝丧服御游仙之北别殿使入门皇帝哭使者诣柩前上香读祭文讫又哭有司读遗诏恸哭使者出少顷复入陈赙赗于柩前皇帝入临哭退更衣御游仙殿南之幄殿使者入见且辞勅有司赐宴于馆宋使告哀仪皇帝素冠服臣僚皂𫀆鞓带宋使奉书右入丹墀内立西上合门使右阶下殿受书匣上殿栏内鞠躬奏封全开封于殿西案授宰臣读讫皇帝举哀舍人引使者右阶上栏内俛跪附奏起居讫俛兴立皇帝宣问南朝皇帝圣躬万福使者跪奏来时皇帝圣躬万福起退舍人引使者右阶下殿于丹墀西面东鞠躬通事舍人通使者名某祗候见再拜不出班奏圣躬万福再拜出班谢面天颜再拜又出班谢逺接抚问汤药再拜賛祗候引出就幕次宣赐衣物引从人入通名拜奏圣躬万福出就幕赐衣如使者之仪又引使者入面殿鞠躬賛谢恩再賛有勅赐宴再拜賛祗候出就幕次宴引从人谢恩拜勅赐宴皆如初宴毕归馆宋使进遗留礼物仪百官昧爽朝服殿前班立宋遗留使告登位使副入内门馆伴副使引谢登位使就幕次坐馆伴大使与遗留使副奉书入至西上合门外氊位立合使受书匣置殿西阶下案引进使引遗留物于西上合门入即于廊下横门出皇帝升殿坐宣徽使押殿前班起居毕引宰臣押文武班起居引中书令西阶上殿奏宋使见牓子契丹臣僚起居控鹤官起居遗留使副西上合门入面殿立舎人引使副西阶上殿附奏起居讫引西阶下殿于丹墀东西面鞠躬通名奏圣躬万福如告哀使之仪谢面天颜谢逺接抚问汤药引遗留使从人见亦如之次引告登位使副捧书匣于东上合门入面殿立合使东阶下殿受书匣中书令读讫舍人引使副东阶上殿附奏起居引下殿南面立告登位礼物入即于廊下横门出退西面鞠躬附奏起居谢面天颜逺接等皆如遗留使之仪宣赐遗留登位两使副併从人衣物如告哀使应坐臣僚皆上殿就位立分引两使副等于两廊立皇帝问使副冲涉不易丹墀内五拜各引上殿祗候位立大臣进酒皇帝饮酒契丹通汉人賛殿上臣僚皆拜称万岁賛各就坐行酒殽茶饍馒头毕从人出水饭毕臣僚皆起契丹通汉人賛皆再拜称万岁各祗候独引宋使副下殿谢五拜引出控鹤官门外祇候报合门无事供奉官卷班出髙丽夏国告终仪先期于行宫左右下御帐设使客幕次于东南至日北面臣僚各常服其余臣僚竝朝服入朝使者至幕次有司以嗣子表状先呈枢密院准备奏呈先引北面臣僚并矮已上近御帐相对立其余臣僚依班位序立引告终人使右入至丹墀面殿立引右上立揖少前拜跪奏讫宣问若嗣子已立恭身受圣㫖奏讫复位嗣子未立不宣问引右下丹墀面北鞠躬通班毕引面殿再拜不出班奏圣躬万福再拜出班谢面天颜复位再拜出班谢逺接复位再拜賛祇候退就幕次再入依前面北鞠躬通辞再拜叙恋阙再拜賛好去礼毕辽史卷五十辽史卷五十一钦定四库全书辽史卷五十一元中书右丞相总裁托克托等修志第二十礼志三军仪皇帝亲征仪常以秋冬应敌制变或无时将出师必先告庙乃立三神主祭之曰先帝曰道路曰军旅刑青牛白马以祭天地其祭常依独树无独树即所舍而行之或皇帝服介胄祭诸先帝宫庙乃閲兵将行牝牡麃各一为祭将临敌结马尾祈拜天地而后入下城克敌祭天地牲以白黒羊班师以所获牡马牛各一祭天地出师以死囚还师以一谍者植柱缚其上于所向之方乱射之矢集如猬谓之射鬼箭腊仪腊十二月辰日前期一日诏司猎官选猎地其日皇帝皇后焚香拜日毕设围命猎夫张左右翼司猎官奏成列皇帝皇后升轝多啰伦穆腾以酒二尊盘飱进北南院大王以下进马及衣皇帝降舆祭东毕乘马入围中皇太子亲王率羣官进酒分两翼而行皇帝始获兎羣臣进酒上夀各赐以酒至中食之次亲王大臣各进所获及酒讫赐羣臣饮还宫应厯元年冬汉遣使来贺自是遂以为常仪统和中罢之出军仪制见兵志礼志四賔仪常朝起居仪昧爽臣僚朝服入朝各依幕次内侍奏班齐先引京官班于三门外当直舍人放起居再拜各祇候次引两府以下文武官于丹墀内面殿立竖班诸司并供奉官于东西道外相向立定当直合使副赞放起居再拜各祇候退还幕次公服帝升殿坐两府并京官丹墀内声喏各祇候教坊司同北班起居毕奏事燕京嘉宁殿西京同文殿朝服幞头袍笏公服紫衫㡌正座仪皇帝升殿坐警声絶契丹汉人殿前班毕各依位侍立次教坊班毕卷退京官班入拜毕揖于右横街西依位班立次武班入拜毕依位立文班入拜毕依位立北班入起居毕于左横街东序班立次两府班入鞠躬通宰臣某官已下起居拜毕引上殿奏事已上六班起居竝七拜内有不带节度使班首止通名亦七拜卷班与常朝同直院有旨入文班留守司三司统军司制置司谓之京官都部署司宫使副宫使都承以下令史北面主事以下随驾诸司为武官馆阁大理寺堂后以下御史台随驾闲员令史司天台翰林医官院为文官天庆二年冬教坊竝服袍臣僚接见仪皇帝御座奏见牓子毕臣僚左入鞠躬通文武百僚宰臣某官以下祇候见引面殿鞠躬起居凡七拜引班首出班谢面天颜复位舞蹈五拜鞠躬宣荅问制再拜宣讫谢宣谕五拜各祇候毕矮以上引近前问圣躬万福传宣问䟦渉不易鞠躬引班舍人赞各祇候毕引右上准备宣问其余臣僚竝于右侍立宣荅云卿等久居乡邑来奉乘舆时属霜寒或云炎蒸谅多劳止卿各平安好想宜知悉问圣体仪皇帝行幸车驾至巴纳坐御帐臣僚公服问圣躬万福赞再拜各祇候奏事宣徽以下常服教坊与臣僚同保大元年夏特旨通名再拜不称宰臣车驾还京仪前期一日宣徽以下横班诸司合门竝公服于宿帐祇候至日诘旦皇帝乘玉辂合门宣谕军民讫导驾时相以下进至内门合副勘箭毕通事舍人鞠躬奏臣宣放仗礼毕勘箭仪皇帝乗玉辂至内门北南臣僚于辂前对班立勘箭官执雌箭门中立东上合门使诣车前执雄箭在车左立勾勘箭官进勘箭官揖进至车约五部面车立合使言受箭行勘勘箭官拜跪受箭举手勘讫鞠躬奏内外勘同合使言准勅行勘勘箭官平立退至门中旧位立当胷执箭赞军将门仗官近前门使官应声开门举声两边齐出竝列左右立勘箭官举右手赞呈箭次賛内出唤仗御箭一只准勅付左金吾仗行勘赞合不合应合合合赞同不同应同同同讫勘箭官再进依位立鞠躬自通全衔臣某对御勘箭同退门中立赞其箭谨付合门使进入事毕其箭授合使转付宣徽宋使见皇太后仪宋使贺生辰正旦至日臣僚昧爽入朝使者至幕次臣僚班齐皇太后御殿坐宣徽使押殿前班起居毕卷班次契丹臣僚班起居毕引应坐臣僚上殿就位立其余臣僚不应坐者退于东面侍立汉人臣僚东洞门入面西鞠躬舍人鞠躬通某以下起居凡七拜毕赞各祇候引应坐臣僚上殿就位立中书令大王西阶上殿奏宋使并従人牓子讫就位立其余臣僚不应坐者退于西面侍立次引宋使副六人于东洞门入丹墀内面殿齐立合使自东阶下受书匣使人捧书匣者皆跪合使搢笏立受书匣自东阶上殿栏内鞠躬奏封全讫授枢宻开封宰臣对皇太后读讫引使副六人东阶上殿栏内立使者揖生辰节大使少前使者俛伏跪附起居讫起复位立次引贺皇太后正旦犬使附起居如前仪皇太后宣问南朝皇帝圣躬万福舍人揖生辰大使并皇太后正旦大使少前皆跪惟生辰大使奏来时圣躬万福皆俛伏兴引东阶下殿丹墀内面殿齐立引进使引礼物于西洞门入殿前置担牀控鹤官起居四拜担牀于东便门出毕揖使副退于东方西面皆鞠躬舍人鞠躬通南朝国信使某官某以下祇候见舞蹈五拜毕不出班奏圣躬万福再拜揖班首出班谢面天颜讫复位舞蹈五拜毕赞各上殿祇候引各使副西阶上殿就位勾従人两洞门入面殿鞠躬通名赞拜起居四拜毕赞各祇候分班引两洞门出若宣问使副䟦涉不易引西阶下殿丹墀内舞蹈五拜毕赞各上殿祇候引西阶上殿就位立契丹舍人汉人合使齐赞拜应坐臣僚并使副皆拜称万嵗赞各就坐行汤行茶供过人出殿门揖臣僚并使副起鞠躬契丹舍人汉人合使齐赞皆拜称万嵗赞各祇候先引宋使副西阶下殿西洞门出次揖臣僚出毕报合门无事皇太后起宋使见皇帝仪宋使贺生辰正旦至日臣僚昧爽入朝使者至幕次奏班齐声警皇帝升殿坐宣徽使押殿前班起居毕卷班出契丹臣僚班起居毕引应坐臣僚上殿就位立其余臣僚不应坐者竝退于北面侍立次引汉人臣僚北洞门入面殿鞠躬舍人鞠躬通某官某以下起居皆七拜毕引应坐臣僚上殿就位立引首相南阶上殿奏宋使并従人牓子就位立臣僚竝退于南面侍立教坊入起居毕引南使副北洞门入丹墀内面殿立合使北阶下殿受书匣使人捧书匣者跪合使搢笏立受于北阶上殿栏内鞠躬奏封全讫授枢密开封宰相对皇帝读讫舍人引使副北阶上殿栏内立揖生辰大使少前俛伏跪附起居俛伏兴复位立大使俛伏跪奏讫俛伏兴退引北阶下殿揖使副北方南面鞠躬舍人鞠躬通南朝国信使某官某以下祇候见起居七拜毕揖班首出班谢面天颜舞蹈五拜毕出班谢逺接御筵抚问汤药舞蹈五拜毕赞各祇候引出归幕次合使传宣赐对衣金带勾従人以下入见舍人赞班首姓名以下再拜不出班奏圣躬万福赞再拜称万嵗赞各祇候引出舍人传宣赐衣使副并従人服赐衣毕舍人引使副入丹墀内面殿鞠躬舍人赞谢恩拜舞蹈五拜毕赞上殿祇候引使副南阶上殿就位立勾従人入赞谢恩拜称万嵗赞有勅赐宴再拜称万嵗赞各祇候承受官引北廊下立御牀入大臣进酒皇帝饮酒契丹舍人汉人合使齐赞拜应坐并侍立臣僚皆拜称万嵗赞各祇候卒饮赞拜应坐臣僚皆拜称万嵗赞各就坐行酒亲王使相使副共乐曲若宣令饮尽竝起立饮讫放琖就位谢赞拜竝随拜称万嵗赞各就坐次行方茵地坐臣僚等官酒若宣令饮尽赞谢如初殿上酒一行毕赞廊下従人拜称万嵗赞各就坐若传宣令饮尽竝拜称万嵗赞各就坐殿上酒三行行茶行殽行膳酒五行候曲终揖廊下従人起赞拜称万嵗赞各祇候引出曲破臣僚并使副竝起鞠躬赞拜应坐臣僚并使副皆拜称万嵗赞各祇候引使副南阶下殿丹墀内舞蹈五拜毕赞各祇候引出次引衆臣僚下殿出毕报合门无事皇帝起声跸曲宴宋使仪昧爽臣僚入朝宋使至幕次皇帝升殿殿前教坊契丹文武班皆如初见之仪宋使副缀翰林学士班东洞门入面西鞠躬舍人鞠躬通文武百僚臣某以下起居七拜谢宣召赴宴致词讫舞蹈五拜毕赞各上殿祇候舍人引大臣使相臣僚使副及方茵朶殿应坐臣僚竝于西阶上殿就位立其余不应坐臣僚竝于西洞门出勾従人入起居谢赐宴两廊立如初见之仪二人监琖教坊再拜赞各上殿祇候御牀入大臣进酒舍人合使赞拜行酒皆如初见之仪次行方茵朶殿臣僚酒传宣饮尽如常仪殿上酒一行毕两廊従人行酒如初殿上行饼茶毕教坊致语揖臣僚使副并廊下従人皆起立候口号絶揖臣僚等皆鞠躬赞拜殿上应坐并侍立臣僚皆拜称万嵗赞各就坐次赞廊下従人拜亦如之歇宴揖臣僚起立御牀出皇帝起入合引臣僚东西阶下殿还幕次内赐花承受官引従人出赐花亦如之簮花毕引従人复两廊位立次引臣僚使副两洞门入复殿上位立皇帝出合复坐御牀入揖应坐臣僚使副及侍立臣僚鞠躬赞拜称万嵗赞各就坐赞两廊従人亦如之行单茶行酒行膳行果殿上酒九行使相乐曲声絶揖两廊従人起赞拜称万嵗赞各好去承受引出曲破殿上臣僚使副皆起立赞拜称万嵗赞各祇候引臣僚使副东西阶下殿契丹班谢宴出汉人并使副班谢宴舞蹈五拜毕赞各好去引出毕报合门无事皇帝起贺生辰正旦宋使朝辞太后仪臣僚使副班齐如曲宴仪皇太后升殿坐殿前契丹文武起居上殿毕宰臣奏宋使副従人朝辞牓子毕就位立舍人引使副北洞门入面南鞠躬舍人鞠躬通南朝国信使某官某以下祇候辞再拜不出班奏圣躬万福再拜出班恋阙致词讫又再拜赞各上殿祇候舍人引南阶上殿就位立引従人赞姓名再拜奏圣躬万福再拜称万嵗赞各好去引出殿上揖应坐臣僚并使副就位鞠躬赞拜称万嵗赞各就坐行汤行茶毕揖臣僚并南使起立与应坐臣僚鞠躬赞拜称万嵗賛各祇候立引使副六人于栏内拜跪受书匣毕直起立揖少前鞠躬受传答语讫退于北阶下殿丹墀内面殿鞠躬舍人赞各好去引出臣僚出贺生辰正旦宋使朝辞皇帝仪臣僚入朝如常仪宋使至幕次于外赐従人衣物皇帝升殿宣徽契丹文武班起居上殿如曲宴仪中书令奏宋使副并従人朝辞牓子毕臣僚竝于南面侍立教坊起居毕舍人引使副六人北洞门入丹墀北方面南鞠躬舍人鞠躬通南朝国信使某官某以下祇候辞再拜起居恋阙如辞皇太后仪赞各祇候平身立揖使副鞠躬宣徽赞有勅使副再拜鞠躬平身立宣徽使赞各赐卿对衣金带疋段弓箭鞍马等想宜知悉使副平身立揖大使三人少前俛伏跪搢笏合门使授别录赐物过毕俛起复位立揖副使三人受赐亦如之赞谢恩舞蹈五拜赞上殿祇候舍人引使副南阶上殿就位立引従人賛谢恩再拜起居再拜赞赐宴再拜皆称万嵗赞各祇候承受引两廊出御牀入皇帝饮酒舍人合使赞臣僚使副拜称万嵗皆如曲宴应坐臣僚拜称万嵗就坐行酒乐曲方茵两廊皆如之行殽行茶行膳亦如之行馒头毕従人起如登位使之仪曲破臣僚使副皆起立拜称万嵗如辞太后之仪使副下殿舞蹈五拜赞各上殿祇候引北阶上殿栏内立揖生辰正旦大使二人少前齐跪受书毕起立揖磬折受起居毕退引北阶下殿丹墀内并鞠躬舍人赞各好去引南洞门出次引殿上臣僚南北洞门出毕报合门无事髙丽使入见仪臣僚常服起居应上殿臣僚殿上序立合门奏牓子引髙丽使副面殿立引上露台拜跪附奏起居讫拜起立合门传宣王询安否使副皆跪大使奏臣等来时询安引下殿面殿立进奉物入列置殿前控鹤官起居毕引进使鞠躬通髙丽国王询进奉宣徽使殿上赞进奉赴库马出担牀出毕引使副退面西鞠躬舍人鞠躬通髙丽国谢恩进奉使某官某以下祇候见舞蹈五拜不出班奏圣躬万福再拜出班谢面天颜五拜出班谢逺接汤药五拜赞各祇候使副私献入列置殿前控鹤官起居引进使鞠躬通髙丽国谢恩进奉某官某以下进奉宣徽使殿上赞如初引使副西阶上殿序立皇帝不入御牀臣僚伴酒契丹舍人通汉人合使赞再拜称万嵗各就坐酒三行殽膳二味若宣令饮尽就位拜称万嵗赞各就坐殽膳不赞起再拜称万嵗引下殿舞蹈五拜赞各祇候引出于幕次内别差使臣伴宴起宣赐衣物讫遥谢五拜毕归馆曲宴髙丽使仪臣僚入朝班齐皇帝升殿宣徽教坊控鹤文武班起居皆如常仪谢宣宴如宋使仪賛各上殿祇候契丹臣僚谢宣宴勾髙丽使入面南鞠躬舍人鞠躬通髙丽国谢恩进奉使某官某以下起居谢宣宴共十二拜赞各上殿祇候臣僚使副就位立大臣进酒契丹舍人通汉人合使赞上殿臣僚皆拜賛各祇候进酒大臣复位立赞应坐臣僚拜赞各就坐行酒若宣令饮尽赞再拜赞各就坐教坊致语臣僚皆起立口号絶赞再拜赞各就坐凡拜皆称万嵗曲破臣僚起下殿契丹臣僚谢宴中书令以下谢宴毕引使副谢七拜赞各好去控鹤官门外祇候报合门无事供奉官卷班出来日问圣体髙丽使朝辞仪臣僚起居上殿如常仪合门奏髙丽使朝辞牓子起居恋阙如宋使之仪赞各上殿祇候引西阶上殿立契丹舍人賛拜称万嵗赞各就坐中书令以下伴酒三行殽膳二味皆如初见之仪既谢賛有勅宴五拜赞各好去引出于幕次内别差使臣伴宴毕赐衣物跪受遥谢五拜归馆西夏国进奉使朝见仪臣僚常朝毕引使者左入至丹墀面殿立引使者上露台立揖少前拜跪附奏起居讫俛兴复位合使宣问某安否鞠躬聴㫖跪奏某安俛伏兴退复位引左下至丹墀面殿立礼物右入左出毕合使鞠躬通某国进奉使姓名候见共一十七拜赞祇候平立有私献过毕揖使者鞠躬赞进奉收讫赞祇候引左上殿就位立臣僚使者齐声喏酒三行引使左下至丹墀谢宴五拜毕赞有勅宴五拜祇候引右出礼毕于外赐宴客省伴宴仍赐衣物西夏使朝辞仪常朝毕引使者左入通某国某使祇候辞再拜不出班起居再拜出班恋阙致词复再拜赐衣物谢恩如常仪若赐宴五拜毕赞好去引右出辽史卷五十一辽史卷五十二钦定四库全书辽史卷五十二元中书右丞相总裁托克托等修志第二十一礼志五嘉仪上皇帝受册仪前期一日尚舍奉御设幄于正殿北牖下南面设御坐奉礼郎设官僚客使幕次于东西朝堂太乐令设宫悬于殿庭举麾位在殿第二重西阶上东向乘黄令陈车辂尚辇奉御陈舆辇尚舍奉御设解剑席于东西阶设文官六品已上位横街南东方西向武官五品已上位横街南西方东向皆北上重行每等异位将士各勒所部六军仗屯诸门金吾仗黄麾仗陈于殿庭至日押册官引册自西便门入置册案西阶上通事舍人引侍从班入就位侍中东阶下解剑履上殿栏外俛俯跪奏中严下殿剑履复位立阁使西阶上殿栏外跪请木契面殿鞠躬奏奉敕唤仗殿中监少监殿中丞等押金吾四色仗入位臣僚后协律郎入就举麾位符寳郎诣合奉迎通事舍人引文官四品至六品武官三品至五品就门外位皇帝御辇至宣徳门宣徽使押内诸司班起居引皇帝至合服衮冕侍中东阶下解剑履上殿版奏外办太常博士引太常卿太常卿引帝内诸司出协律郎举麾太乐令令撞黄钟之钟左右钟皆应工人皷柷乐作皇帝即御坐宣徽使赞扇合乐止赞帘卷扇开符寳郎奉寳进左右金吾报平安通事舍人引文官三品武官二品已上入门乐作就相向位毕乐止通事舍人引侍从班南班文官三品武官二品已上合班北向东班西上西班东上起居七拜分班各复位通事舍人引押册官押册自西阶下至丹墀当殿置香案册案置册讫乐作就位乐止捧册官近后东西相对立舍人引侍从班并南班合班北向如初赞再拜在位者皆再拜舞蹈五拜分班各复位如初捧册官就西阶下解剑席解剑履捧册西阶上殿乐作置册御坐前东西立北向捧册官西牖下立北上乐止读册官出班当殿立赞再拜三唿万嵗就西阶下解剑席解剑履西阶上殿栏内立当御坐前侍中取册捧册官捧册匣至读册官前跪相对捧册读册官俛伏跪读讫俛伏兴捧册官跪左膝以册授侍中侍中受册以册授执事者降自西阶剑履讫复当殿位赞再拜三唿万嵗复分班位舍人引侍从班南班合班北向如初赞拜在位者皆拜舞蹈鞠躬如初通事舍人引班首西阶下解剑履上殿乐作就栏内位乐止俛伏跪通全衔臣某等致词称贺讫伏兴兴降西阶下带剑纳舄乐作复位乐止赞拜在位者皆再拜舞蹈五拜鞠躬侍中临轩西向称有制皆再拜侍中宣答讫赞皆再拜舞蹈五拜分班各复位三品已上出乐作出门毕乐止侍中当御坐俛伏跪通全衔奏礼毕俛伏兴退东阶下殿带剑纳履复位宣徽使赞扇合下帘太常博士太常卿引皇帝起乐作至合乐止舍人引文官四品武官三品以下出门外分班立次引侍从班出次兵部吏部出次金吾出次起居郎舍人出次殿中监少监押金吾细仗出仍位臣僚后次东西上合门使于丹墀内鞠躬奏衙内无事卷班出合门使丹墀内鞠躬揖奉敕放仗出门外文武班中间立唤承受官承受官声诺至合使后鞠躬揖合使鞠躬称奉敕放仗承受声诺鞠躬揖平身立引声奉敕放仗声絶趋退文武合班再拜舍人一员摄词令官殿前鞠躬揖称奉敕放黄麾仗出放金吾仗亦如之翼日文武臣僚入问圣躬太平元年行此仪大畧遵唐晋旧仪又有上契丹册仪以苏尔威汗柴册礼合唐礼杂就之又有上汉册仪与此仪大同小异加以上寳仪册皇太后仪前期陈设于元和殿如皇帝受册之仪至日皇帝御𢎞政殿册入侍从班入门外金吾列仗文武分班侍中解剑奏中严宣徽使请木契唤仗皆如之乐工入合使门外文武班中间立唤承受官声诺趋至合使后立合使鞠躬揖称奉敕唤仗承受官鞠躬声诺揖引声奉敕唤仗文武合班再拜殿中监押仗入文武官入亦如之宣徽使押内诸司供奉官天桥班候皇太后御紫宸殿乘平头辇童子女童队乐引至金銮门合使奏内诸司起居讫赞引驾自下先行至元和殿皇太后入西北隅合内更衣侍中解剑上殿奏外办宣徽受版入奏侍中降复位协律郎举麾乐作太乐令太常卿导引皇太后升坐宣徽使赞扇合帘卷扇开乐止符寳郎奉寳置皇太后坐右左右金吾大将军对揖鞠躬奏军国内外平安东上合门副使引丞相东门入西上合门副使引亲王西门入通事舍人引文武班入如仪乐作至位乐止文武班趋进相向再拜退复位东西上合门使宣徽使自𢎞政殿引皇帝御肩舆至西便门下引入门乐作至殿前位乐止宣徽使赞皇帝拜问皇太后圣躬万福拜皇帝御西合坐合班起居如仪北府宰相押册中书枢密令史八人舁册东西上合门使引册宣徽使引皇帝送册乐作至殿前置册位乐止宣徽使赞皇帝再拜称万嵗羣臣陪位揖翰林学士四人大将军四人舁册皇帝捧册行三举武授册舁之西阶上殿乐作置太后坐前乐止皇帝册西面东立舍人引丞相当殿再拜三唿万嵗解剑西阶上殿乐作至读册位乐止俛伏跪读册讫俛伏三唿万嵗复班位宣徽使引皇帝下殿乐作至殿前位乐止皇帝拜舞蹈拜讫引皇帝西阶上殿至皇太后坐前位俛跪致词讫俛伏兴引西阶下至殿前位拜舞蹈拜鞠躬侍中临轩宣太后答称有制皇帝再拜宣讫引皇帝上殿乐作至西合乐止丞相亲王侍从文武合班赞拜舞蹈三唿万嵗如仪丞相上贺侍中宣答如仪丞相以下出举乐出门乐止侍中奏礼毕宣徽索扇扇合下帘皇太后起举乐入合乐止文武官出门外分班侍从兵部吏部起居金吾仗出如仪合使奏放仗皆如皇帝受册之仪册皇后仪至日北南臣僚内外命妇诣端拱殿幕次皇后至合侍中奏中严引命妇班入就东西相向位立皇帝临轩命使发册使副押册至端拱殿门外幕次侍中奏外办所司承㫖索扇扇上举麾乐作皇后出合升坐扇开帘卷偃麾乐止引命妇合班面殿起居八拜皇后降坐乐作至殿下褥位乐止引册入置皇后褥位前侍中传宣皇后四拜命妇陪位皆拜引读册官至皇后褥位前俛伏跪读讫皇后四拜陪位者皆拜引皇后升殿使臣引册置皇后坐前册案退西向侍立命妇当殿称贺四拜引班首东阶上殿致词讫东阶下殿复位四拜侍中奏宣答称有教旨四拜宣答讫四拜班首上殿进酒皇后赐押册使副等酒讫侍中奏礼毕承旨索扇乐作皇后起入合乐止分引命妇等东西门出册皇太子仪前期一日设幄坐于宣庆殿设文武官幕次于朝堂并殿庭板位太乐令陈宫县皆如皇帝受册仪守宫设皇太子次于朝堂北西向乘黄令陈金辂朝堂门外西向皇太子仪仗笳箫鼓吹等陈宣庆门外典仪设皇太子版位于殿横街南近东北向设文武官五品以上位于乐县东西余官如常仪至日门下侍郎奉册中书侍郎奉寳绶各置于案令史二人绛服对举案立寳案在横街北西向册案在北门下侍郎中书侍郎竝立案后侍中版奏中严皇太子逺游冠绛纱袍秉珪出太子舍人引入就版位北面殿立东宫官三师以下皆从立皇太子东南西向太子入门乐作至位乐止典仪赞皇太子再拜在位者皆再拜中书令立太子东北西向门下侍郎引册案中书侍郎取册进授中书令退复位传宣官称有制皇太子再拜传宣讫再拜中书令跪读册讫俛伏兴皇太子再拜受册退授左庶子中书侍郎取寳进授中书令皇太子进受寳退授左庶子中书令以下退复位舁案者以案退典仪赞再拜皇太子拜在位者皆再拜太子舍人引皇太子退乐作出门乐止侍中奏礼毕皇太子升金辂左庶子以下夹侍仪仗鼓吹等竝列宣庆门外三师三少诸宫臣于金辂前后导从鸣铙而行还东宫宫庭先设仗卫如式至宫门铙止皇太子降金辂舍人引入就位坐文武宫臣序班称贺礼毕册王妃公主仪至日押册使副并读册等官押册东便门入持节前导至殿册案置横街北少东引使副等面殿立而鞠躬侍中临轩称有制皆再拜鞠躬宣制讫舞蹈五拜引册于宣庆门出使副等押领仪仗册案赴各私第㕔前向阙陈列设传宣受册拜褥册案置褥左去幕盖使副案右序立受册者就位立传宣称有制再拜宣制毕舁册人举册匣于褥前跪捧引读册者与受册者皆俛伏跪读讫皆俛伏兴受册者谢恩国王五拜王妃公主四拜若册礼同日先上皇太后册寳次临轩同制遣使册皇后诸王妃主次册皇太子皇帝纳后之仪择吉日至日后族毕集诘旦后出私舍坐于堂皇帝遣使及媒者以牲酒饔饩至门执事者以告使及媒者入谒再拜平身立少顷拜进酒于皇后次及后之父母宗族兄弟酒徧再拜纳币致词再拜讫后族皆坐特哩衮夫人四拜请就车后辞父母伯叔父母兄各四拜宗族长者皆再拜升车父母饮后酒致戒词徧及使者媒者送者发轫伯叔父母兄饮后酒如初教坊遮道赞祝后命赐以物后族追拜进酒遂行将至宫门宰相传敕赐后酒徧及送者既至特哩衮率皇族奉迎再拜皇后车至便殿东南七十步止特哩衮夫人请降车负银罂捧縢履黄道行后一人张羔裘若袭之前一妇人捧镜却行置鞍于道后过其上乃诣神主室三拜南北向各一拜酹酒向谒者一拜起居讫再拜次诣舅姑御容拜奠酒选皇族诸妇宜子孙者再拜之授以罂縢又诣诸帝御容拜奠酒神赐袭衣珠玉珮饰拜受服之后姊若妹陪拜者各赐物皇族迎者后族送者徧赐酒皆相偶饮讫后坐别殿送后者退食于次媒者传旨命送后者列于殿北竢皇帝即御坐选皇族尊者一人当奥坐主婚礼命执事者往来致辞于后族引后族之长率送后者升当御坐皆再拜又一人少进附奏送后之词退复位再拜后族之长及送后者向当奥者三拜南北向各一拜向谒者一拜后族之长跪问圣躬万福再拜复奏送后之词又再拜当奥者与媒者行酒三周命送后者再拜皆坐终宴翼日皇帝晨兴诣先帝御容拜奠酒讫复御殿宴后族及羣臣皇族后族偶饮如初百戏角觝戏马较胜以为乐又翼日皇帝御殿赐后族及赆送后者各有差受赐者再拜进酒再拜皇帝御别殿有司进皇后服饰之籍酒五行送后者辞讫皇族献后族礼物后族以礼物谢当奥者礼毕公主下嫁仪选公主诸父一人为婚主凡当奥者媒者致词之仪自纳币至礼成大畧如纳后仪择吉日诘旦媒者趣向主之家诣宫竢皇帝皇后御便殿率其族入见进酒讫命皇族与尚主之族相偶饮翼日尚主之家以公主及婿率其族入见致宴于皇帝皇后献赆送者礼物讫朝辞赐公主青幰车二螭头盖部皆饰以银驾駞送终车一车楼纯锦银螭悬铎后垂大氊驾牛载羊一谓之祭羊拟送终之具至覆尸仪物咸在赐其婿朝服四时袭衣鞍马凡所需无不备选皇族一人送至其家亲王女封公主者婚仪倣此以亲疏为差降辽史卷五十二卷五十二考证辽史卷五十二考证受册仪奏衙内无事按礼志载礼仪毕辄报合门无事此独书衙内续通考载此仪云奏衙门内事疑俱系合门之讹谨仍其旧而附证于此纳后仪按原本国语解凡纳后即族中选尊者一人当奥而坐以主其礼谓之奥姑送后者拜而致敬谓之拜奥礼志所载向当奥者三拜云云即拜奥礼也第考圣宗本纪统和十二年九月行拜奥礼又兴宗本纪重熙五年五月幸北院大王帐拜奥二者皆无纳后事据此则拜奥礼疑不专为纳后也公主下嫁仪按兴宗本纪重熙十六年定公主行妇礼于舅姑仪惜志不载遂无可考辽史卷五十二考证辽史卷五十三钦定四库全书辽史卷五十三元中书右丞相总裁托克托等修志第二十二礼志六嘉仪下皇太后生辰朝贺仪至日臣僚入朝国使至幕班齐如常仪皇太后升殿坐皇帝东面侧坐契丹舍人殿上通名契丹汉人臣僚宋使副缀翰林学士班东西两洞门入合班称贺班首上殿祝夀分班引出皆如正旦之仪教坊起居七拜契丹汉人臣僚入进酒皆如正旦之仪惟宣答称圣㫖皇帝降御座进奉皇太后生辰礼物过毕皇帝殿上再拜殿下臣僚皆再拜皇帝升御座引臣僚分班出引中书令北大王西阶上殿奏契丹臣僚进奉次汉人臣僚并诸道进奉控鹤官置担牀起居四拜毕引进使鞠躬通文武百僚某官某以下高丽夏国诸道进奉宣徽使殿上赞进奉各付所司控鹤官声喏担牀过毕契丹汉人臣僚以次谢五拜赞各祗候引出教坊诸道进奉使谢如之契丹臣僚谢宣宴引上殿就位立汉人臣僚并宋使副东洞门入面西谢宣宴如正旦仪赞各上殿祗候臣僚使副上殿就位立亦如之监琖教坊上殿从人入东廊立皆如之御牀入皇帝初进酒臣僚就位陪拜皇太后饮酒殿上应坐侍立臣僚皆拜称万嵗赞各祗候立皇太后卒饮手赐皇帝酒皇帝跪卒饮退就褥位再拜臣僚皆陪拜若皇帝亲赐使相臣僚宋使副酒皆立饮皇帝升坐赞应坐臣僚并使副皆拜称万嵗赞各就坐行方裀朶殿臣僚酒如正旦仪一进酒两廊从人拜称万嵗各就坐亲王进酒如正旦仪若皇太后手赐亲王酒跪饮讫退露台上五拜赞祗候殿上三进酒行饼茶讫教坊跪致语揖臣僚使副廊下从人皆立口号絶赞拜亦如之行茶行殽膳皆如之大馔入行粥盌殿上七进酒使相臣僚乐曲终揖廊下从人起拜称万嵗各好去承受官引两门出曲破揖臣僚使副起鞠躬赞拜皆拜称万嵗赞各祗候引臣僚使副下殿契丹臣僚谢宴毕出汉人臣僚使副舞蹈五拜毕赞各好去出洞门毕报合门无事皇太后皇帝起应圣节宋遣使来贺生辰正旦始制此仪故详见宾仪凡五拜拜兴再拜兴跪搢笏三舞蹈三叩头出笏就拜兴拜兴再拜兴其就拜亦曰俛伏兴宾仪臣僚皆曰坐于此仪曰高裀与方裀别皇帝生辰朝贺仪臣僚国使班齐皇帝升殿坐臣僚使副入合班称贺合班出皆如皇太后生辰仪中书令北大王奏诸道进奉表目教坊起居七拜臣僚东西门入合班再拜赞进酒班首上殿进酒宣徽使宣答羣臣谢宣谕分班奏乐皇帝卒饮合班班首下殿分班出皆如正旦之仪进奉皆如皇太后生辰仪皇帝诣皇太后殿近上皇族外戚大臣竝从奉迎太后即皇帝殿坐皇太后御小辇皇帝辇侧步从臣僚分行序引宣徽使诸司合门攒队前引教坊动乐控鹤官起居四拜引驾臣僚于山楼南方立候皇太后入合揖使副并臣僚入幕次皇太后升殿坐皇帝东方侧坐引契丹汉人臣僚使副两洞门入合班起居舞蹈五拜赞各祇候面殿立皇帝降御座殿上立进皇太后生辰物过毕皇帝殿上再拜殿上下臣僚皆拜皇帝升御座引臣僚分班出契丹臣僚入谢宣宴汉人臣僚使副入通名谢宣宴上殿就位不应坐臣僚出从人入皆如仪御牀入皇帝初进皇太后酒皇太后赐皇帝酒皆如皇太后生辰仪赞各就坐行酒宣饮尽就位谢如仪殿上一进酒毕从人入就位如仪亲王进酒行饼茶教坊致语如仪行茶行殽膳如仪七进酒使相乐曲终从人起曲破臣僚使副起余皆如正旦之仪皇后生辰仪臣僚昧爽朝皇帝皇后大帐前拜日契丹汉人臣僚陪拜皇帝升殿坐皇后再拜臣僚殿下合班陪拜皇帝赐皇后生辰礼物皇后殿上谢再拜臣僚皆拜契丹舍人通名契丹汉人臣僚以次入贺琖入舍人赞舞蹈五拜起居不表圣躬万福赞再拜班首上殿拜跪自通全衔祝夀讫引下殿复位鞠躬赞舞蹈五拜赞各祗候引宰臣一员上殿奏百僚诸道进表目教坊起居七拜不贺控鹤官起居四拜诸道押衙附奏起居赐宴共八拜契丹汉人合班进夀酒舞蹈五拜引大臣一员上殿栏外褥位搢笏执台琖进酒皇帝皇后受琖退复褥位授台出笏栏内拜跪自通全衔祝夀臣等谨进千万嵗夀酒讫引下殿复位舞蹈五拜鞠躬宣徽使奏宣答如仪引上殿搢笏执台皇帝皇后饮殿下臣僚分班教坊奏乐皆拜称万嵗卒饮皇帝皇后授琖引下殿舞蹈五拜赞各祗候引出臣僚进奉如仪宣宴如仪教坊监琖臣僚上殿祇侯如仪皇后进皇帝酒殿上赞拜侍臣僚皆拜皇帝受琖皆拜皇后坐契丹舍人汉人合使殿上賛拜皆拜称万嵗赞各就坐大臣进皇帝皇后酒行酒如仪酒三行行殽行膳又进皇帝皇后酒酒再行大馔入行粥教坊致语臣僚皆起立口号絶赞拜称万嵗引下殿谢宴引出皆如常仪进士接见仪其日举人从时相至御帐侧通名牓子与时相牓子同奏讫时相朝见如常仪毕揖进士第一名以下丹墀内面殿鞠躬通名四拜赞各祗候皆退若有进文字者不退奉卷平立合门奏受跪左膝授讫直起退礼毕进士赐等甲敕仪臣僚起居毕读卷官奏讫于左方依等甲唱姓名序立合使交收敕牒合使奏引至丹墀依等甲序立合使称有敕再拜鞠躬舍人宣敕各依等甲赐卿敕牒一道想宜知悉揖拜各跪左膝受敕讫鞠躬皆再拜各祗候分引左右相向侍立侯奏事毕引两阶上殿就位齐声喏赐坐酒三行起声喏如初退揖出礼毕牌印郎君行酒合使劝饮进士赐章服仪皇帝御殿臣僚公服引进士入东方面西再拜揖就丹墀位面殿鞠躬合使称有敕再拜鞠躬舍人宣敕各依等甲赐卿敕牒一道兼赐章服想宜知悉揖再拜跪受敕讫再拜退引至章服所更衣讫揖复丹墀位鞠躬赞谢恩舞蹈五拜各祗候殿东亭内序立声喏坐赐宴簪花宣合使一员合门三人或二人劝饮终日礼毕宰相中谢仪皇帝常服升殿坐诸班起居如常仪应坐臣僚上殿其余臣僚殿下东西侍立皆如宋使初见之仪引中谢官左入至丹墀面西立舍人当殿鞠躬通新受具官姓名祗候中谢宣徽殿上索通班舍人就赞礼位赞某官至宣徽赞通班舍人二人对立揖中谢官鞠躬赞就拜位舍人二人引面殿鞠躬赞拜中谢官舞蹈五拜不出班奏圣躬万福赞再拜揖出班跪叙官致词讫俛伏兴复位赞拜舞蹈五拜又出班中谢致词如初仪共十有七拜赞祗候引右阶上殿就位揖应坐臣僚声喏坐供奉官行酒传宣饮尽臣僚搢笏执琖起位后立饮置琖出笏赞拜臣僚皆再拜赞各坐搢笏执琖授供奉官琖酒三行揖应坐臣僚声喏立引中谢官右陛下殿至丹墀面殿鞠躬赞拜舞蹈五拜引右出臣僚皆出丞相枢密使同余官不升殿赐酒不带节度使不通班止通名七拜衆谢班首一人出班中谢拜表仪其日先于东上合门陈设氊位分引南北臣僚诸国使副于氊位合班通事舍人二人舁表案置班首前揖鞠躬再拜平身中书舍人立案侧班首跪搢笏兴捧表跪左膝以表授中书舍人出笏就拜兴再拜中书舍人复置表案上通事舍人舁表案于东上合门入卷班分引出礼毕元日皇帝不御坐行此仪余应上表有故皆倣此贺生皇子仪其日奉先帝御容设正殿皇帝御八角殿升坐声警毕北南宣徽使殿阶上左右立北南臣僚金冠盛服合班入班首二人捧表立读表官先于左阶上侧立二宣徽使东西阶下殿受表捧表者跪左膝授讫就拜兴再拜各祗候二宣徽使俱左阶上授读表官读讫揖臣僚鞠躬引北面班首左阶上殿栏内称贺讫引左阶下殿复位舞蹈五拜礼毕贺祥瑞仪声警北南臣僚金冠盛服合班立班首二人各奉表贺北南宣徽使左阶下殿受表上殿授读表大臣读讫揖殿下臣僚鞠躬五拜毕鞠躬引班首二人左阶上殿栏内拜跪称贺致词讫引左阶下殿复位五拜毕鞠躬宣答聴制讫再拜鞠躬谢宣谕五拜毕各祗候分班侍立礼毕两府奏事如常干统六年木叶山瑞云见始行此仪天庆元年天雨谷谢宣谕后赵王进酒教坊动乐臣僚酒一行礼毕奏事贺平难仪皇帝皇后升殿坐北南臣僚并命妇合班五拜揖班首二人出班俛跪搢笏执表舁案近前合使受表置案上皆再拜通事舍人二人舁案左阶上殿置露台上读表官受入读表对御读讫臣僚殿下五拜鞠躬引班首二人左右阶上殿栏内竝立先引北面班首少前跪致词讫退复褥位次引南面班首亦如之毕分引左右阶下殿复位五拜鞠躬宣徽称有敕再拜宣答内难已平与公等内外同庆谢宣谕五拜卷班臣僚从皇帝命妇从皇后诣皇太后殿见先帝御容陪位皆再拜皇太后正坐称贺共十拜竝引上殿赐宴如仪平难之仪道宗清宁九年太叔重元谋逆仁懿太后亲率衞士与逆党战事平因制此仪正旦朝贺仪臣僚并诸国使昩爽入朝奏班齐皇帝升殿坐契丹舍人殿上通讫引契丹臣僚东洞门入引汉人臣僚并诸国使西洞门入合班舞蹈五拜鞠躬平身引亲王东阶上殿栏内褥位俛伏跪自通全衔臣某等祝夀讫伏兴退引东阶下殿复位舞蹈五拜毕鞠躬宣徽使殿上鞠躬奏臣宣答称有敕班首以下聴制讫再拜鞠躬宣徽传宣云履新之庆与公等同之舍人赞谢宣谕拜舞蹈五拜赞各祗侯分班引出引班首西阶上殿奏表目讫教坊起居贺十二拜毕赞各祗候引契丹汉人臣僚并诸国使东西洞门入合班再拜赞进酒引亲王东阶上殿就栏内褥位搢笏执台琖进酒讫退复褥位置台出笏少前俛跪自通全衔臣某等谨进千万嵗夀酒俛伏兴退复褥位与殿下臣僚皆再拜鞠躬俟宣徽使殿上鞠躬奏臣宣答称有制亲王以下再拜如初仪传宣云饮公等夀酒与公等内外同庆舍人赞谢宣谕如初赞各祗候亲王搢笏执台殿下臣僚分班皇帝饮酒教坊奏乐殿上下臣僚皆拜称万嵗赞各祇候乐止教坊再拜皇帝卒饮亲王进受琖复褥位置台琖出笏揖臣僚合班引亲王东阶下殿复位鞠躬再拜赞各祇候分班引出皇帝起诣皇太后殿臣僚并诸国使皆从皇太后升殿皇帝东方侧坐引契丹汉人臣僚并诸国使两洞门入班称贺进酒皆如皇帝之仪毕引出教坊入起居进酒亦如之皇太后宣答称圣㫖契丹班谢宣宴上殿就位立汉人臣僚并诸国使东洞门入丹墀东方面西鞠躬舍人鞠躬通文武百僚宰臣某已下谢宣宴再拜出班致词讫退复位舞蹈五拜赞各上殿祇候引宰臣以下并诸国使副方裀朶殿臣僚西阶上殿就位立不应坐臣僚竝于西洞门出二人监琖教坊再拜赞各上阶下殿谢宴如皇太后生辰仪冬至朝贺仪臣僚班齐如正旦仪皇帝皇后拜日臣僚陪位再拜皇帝皇后升殿坐契丹舍人通臣僚入合班亲王祝夀宣答皆如正旦之仪谢讫舞蹈五拜鞠躬出班奏圣躬万福复位再拜鞠躬班首出班俛伏跪祝夀讫伏兴舞蹈五拜鞠躬赞各祗候分班不出合班御牀入再拜鞠躬赞进酒臣僚平身引亲王左阶上殿就栏内褥位搢笏执台琖进酒皇帝皇后受琖讫退就褥位置台出笏俛伏跪少前自通全衔臣某等谨进千万嵗夀酒俛伏兴退复褥位再拜鞠躬殿下臣僚皆再拜鞠躬宣答如正旦仪亲王搢笏执台分班皇帝皇后饮酒奏乐殿上下臣僚皆拜称万嵗夀乐止教坊再拜臣僚合班亲王进受琖至褥位置台琖出笏引左阶下殿御牀出亲王复丹墀位再拜鞠躬赞祗候分班引出班首右阶上殿奏表目进奉诸道进奉教坊进奉过讫赞进奉收班首舞蹈五拜鞠躬赞各祗候班首出臣僚复入合班谢舞蹈五拜鞠躬赞各祇候分班引出声警皇帝皇后起赴北殿皇太后于御容殿与皇帝皇后率臣僚再拜皇太后上香皆再拜赞各祗候可矮以上上殿皇太后三进御容酒陪位皆拜皇太后升殿坐皇帝就露台上褥位亲王押北南臣僚班丹墀内立皇帝再拜臣僚皆拜鞠躬皇帝栏内跪祝皇太后夀讫复位再拜凡拜皆称万嵗赞各祇候臣僚不出皇帝皇后侧坐亲王进酒臣僚陪拜皇太后宣答皆如正旦之仪臣僚分班不出班首右阶上殿奏表目合班谢宣宴上殿就位如仪御牀入皇帝进皇太后酒如初各就座行酒宣饮尽如皇太后生辰之仪皇后进酒如皇帝之仪三进酒行茶教坊致语行殽膳大馔七进酒曲破臣僚起御牀出谢宴皆如皇太后生辰仪立春仪皇帝出就内殿拜先帝御容北南臣僚丹墀内合班再拜可矮以上入殿赐坐帝进御容酒陪位并侍立皆再拜一进酒臣僚下殿左右相向立皇帝戴幡胜等第赐幡胜臣僚簪毕皇帝于土牛前上香三奠酒不拜教坊动乐侍仪使跪进綵杖皇帝鞭土牛可矮以上北南臣僚丹墀内合班跪左膝受綵杖直起再拜赞各祇候司辰报春至鞭土牛三匝矮鞭止引节度使以上上殿撒谷豆击土牛撒谷豆许衆夺之臣僚依位坐酒两行春盘入酒三行毕行茶皆起礼毕重午仪至日臣僚昧爽赴御帐皇帝系长夀綵缕升车坐引北南臣僚合班如丹墀之仪所司各赐夀缕揖臣僚跪受再拜引退从驾至膳所酒三行若赐宴临时聴敕重九仪北南臣僚旦赴御帐从驾至围场赐茶皇帝就坐引臣僚御前班立所司各赐菊花酒跪受再拜酒三行揖起藏仪至日北南臣僚常服入朝皇帝御天祥殿臣僚依位赐坐契丹南面汉人北面分朋行或五或七筹赐膳入食毕皆起顷之复坐行如初晩赐茶三筹或五筹罢教坊承应若帝得臣僚进酒讫以次赐酒太康十年十二月二十二日始行是仪是日不御朝歳时雑仪正旦国俗以糯饭和白羊髓为饼丸之若拳每帐赐四十九枚戊夜各于帐内窻中掷丸于外数偶动乐饮宴数奇令巫十有二人鸣铃执箭绕帐歌唿帐内爆盐垆中烧地拍䑕谓之惊鬼居七日乃出国语谓正旦为阿尼雅伊能伊立春妇人进春书刻青缯为帜像龙御之或为蟾蜍书帜曰宜春人日凡正月之日一鸡二狗三豕四羊五马六牛七日为人其占晴为祥隂为灾俗煎饼食于庭中谓之薫天二月一日为中和节国舅族萧氏设宴以延国族耶律氏嵗以为常国语是日为札拉巴二月八日为悉达太子生辰京府及诸州雕木为像仪仗百戏导从循城为乐悉达太子者西域净梵王子姓瞿昙氏名释迦牟尼以其觉性称之曰佛三月三日为上已国俗刻木为兔分朋走马射之先中者胜负朋下马列跪进酒胜朋马上饮之国语谓是日为陶拉噶尔布噶五月重五日午时採艾叶和绵着衣七事以奉天子北南臣僚各赐三事君臣宴乐渤海膳夫进艾餻以五綵丝为索纒臂谓之合欢结又以綵丝宛转为人形簪之谓之长命缕国语谓是日为托卜伊能伊夏至之日俗谓之朝节妇人进綵扇以粉脂囊相赠遗六月十有八日国俗耶律氏设宴以延国舅族萧氏亦谓之札拉巴七月十三日夜天子于宫西三十里卓帐宿焉前期备酒馔翼日诸军部落从者皆动畨乐饮宴至暮乃归行宫谓之迎节十五日中元动汉乐大宴十六日昧爽复往西方随行诸军部落大譟三谓之送节国语谓之赛音伊能伊八月八日国俗屠白犬于寝帐前七步瘗之露其喙后七日中秋移寝帐于其上国语谓之伊克努尔九月重九日天子率羣臣部族射虎少者为负罚重九宴射毕择高地卓帐赐番汉臣僚饮菊花酒兔肝为臡鹿舌为酱又研茱萸酒洒门户以禬禳国语谓是日为博罗哩乌楚哩嵗十月五京进纸造小衣甲枪刀器械万副十五日天子与羣臣望祭木叶山用国字书状并焚之国语谓之达勒噶喀冬至日国俗屠白羊白马白鴈各取血和酒天子望拜黒山黒山在境北俗谓国人魂魄其神司之犹中国之岱宗云每嵗是日五京进纸造人马万余事祭山而焚之俗甚严畏非祭不敢近山腊辰日天子率北南臣僚竝戎服戊夜坐朝作乐饮酒等第赐甲仗羊马国语谓是日为绰哈雅布再生仪凡十有二嵗皇帝本命前一年季冬之月择吉日前期禁门北除地置再生室母后室先帝神主舆在再生室东南倒植三歧木其日以童子及产医妪置室中一妇人执酒一叟持矢箙立于室外有司请神主降舆致奠奠讫皇帝出寝殿诣再生室羣臣奉迎再拜皇帝八室释服跣以童子从三过歧木之下每过产医妪致词拂拭帝躬童子过歧木七皇帝卧木侧叟击箙曰生男矣太巫幪皇帝首兴羣臣称贺再拜产医妪受酒于执酒妇以进太巫奉襁褓綵结等物赞祝之预选七叟各立御名系于綵皆跪进皇帝选嘉名受之赐物再拜退羣臣皆进襁褓綵结等物皇帝拜先帝诸御容遂宴羣臣善哉苏尔威汗之垂训后词也孺子无不慕其亲者嗜欲深而爱浅妻子具而孝衰人人皆然而况天子乎再生之仪嵗一周星使天子一行是礼以起其孝心夫体之也真则其思之也切孺子之慕将有油然发于中心者感发之妙非言语文字之所能及善哉苏尔威汗之垂训后嗣也始之以三过歧木母氏劬劳能无念乎终之以拜先帝御容敬承宗庙宜何如哉诗曰无念尔祖聿修厥徳辽史卷五十三卷五十三考证辽史卷五十三考证应圣节宋遣使来贺生辰正旦始制此仪按太宗本纪天显十二年皇太后永宁节晋及诸国来贺㑹同四年诏以永宁天授二节及正旦重午冬至腊并受贺着为令是贺皇太后仪不始自兴宗也至圣宗本纪统和二十三年宋使来贺太后生辰则宋使来贺之仪亦不应自应圣节始制立春仪按韩琦安阳集有使契丹谢春槃戴胜状据此则辽于立春日亦赐诸国使臣幡胜矣藏仪按游幸表开泰八年十二月幸秦晋长公主第作藏宴据此则志所云太康十年十二月二十二日始行是仪者疑有误然考道宗本纪太康十年虽无作藏仪之文而圣宗本纪开泰八年亦不书幸秦晋长公主第事表志互异他书均无可考谨附识之辽史卷五十三考证辽史卷五十四钦定四库全书辽史卷五十四元中书右丞相总裁托克托等修志第二十三乐志辽有国乐有雅乐有大乐有散乐有铙歌横吹乐旧史称圣宗兴宗咸通音律声气歌辞舞节征诸太常仪鳯教坊不可得按纪志辽朝杂礼参考史籍定其可知者以补一代之阙文呜唿咸韶夏武之乐声亡书逸河间作记史迁因以为书寥乎希哉辽之乐观此足矣国乐辽有国乐犹先王之风其诸国乐犹诸侯之风故志其畧正月朔日朝贺用宫悬雅乐元㑹用大乐曲破后用散乐角觝终之是夜皇帝燕饮用国乐七月十三日皇帝出行宫三十里卓帐十四日设宴应从诸军随各部落动乐十五日中元大宴用汉乐春飞放杏埚皇帝射获头鹅荐庙燕饮乐工数十人执小乐器侑酒诸国乐太宗㑹同三年晋宣徽使杨端王朓等及诸国使朝见皇帝御便殿赐宴端朓起进酒作歌舞上为举觞极欢㑹同三年端午日百僚洎诸国使称贺如式燕饮命囘鹘炖煌二使作本国舞天祚天庆二年驾幸混同江头鱼酒筵半酣上命诸部长次第歌舞为乐女直阿固达端立直视辞以不能上谓萧奉先曰阿固达意气雄豪顾视不常可托以边亊杀之不然恐贻后患奉先奏阿固达无大过杀之伤向化之意蕞尔小国又何能为雅乐自汉以后相承雅乐有古颂焉有古大雅焉辽阙郊庙礼无颂乐大同元年太宗自汴将还得晋太常乐谱宫悬乐架委所司先赴中京圣宗太平元年尊号册礼设宫悬于殿庭举麾位在殿第三重西阶之上协律郎各入就举麾位太常博士引太常卿太常卿引皇帝将仗动协律郎举麾太乐令令撞黄钟之钟左右钟皆应工人举柷乐作皇帝即御坐扇合乐正王公入门乐作至位乐止通事舍人引押册大臣初动乐作置册殿前香案讫就位乐止舁册官奉册初动乐作升殿置册御坐前就西墉北上位乐止大臣上殿乐作至殿栏内位乐止大臣降殿阶乐作复位乐止王公三品以上出乐作太常博士引太常卿太常卿引皇帝降御坐入合乐止兴宗重熙九年上契丹册皇帝出奏隆安之乐圣宗统和元年册承天皇太后设宫悬簨簴太乐工协律郎入太后仪卫动举麾太和乐作太乐令太常卿导引升御坐帘卷乐止文武三品以上入舒和乐作至位乐止皇帝入门雍和乐作至殿前位乐正宰相押册皇帝随册乐作至殿前置册于案乐止翰林学士大将军舁册乐作置御坐前乐止丞相上殿乐作至读册位乐止皇帝下殿乐作至位乐止太后宣答讫乐作皇帝至西合乐止亲王丞相上殿乐作退班出乐止下帘乐作皇太后入内乐止册皇太子仪太子初入门贞安之乐作册礼乐工次第四隅各置建鼓一虡乐工各一人宫悬每面九虡每虡乐工一人乐虡近北置柷敔各一乐工各一人乐虡内坐部乐工左右各一百二人乐虡西南武舞六十四人执小旗二人乐虡东南文舞六十四人执小旗二人协律郎二人太乐令一人唐十二和乐辽初用之豫和祀天神顺和祭地祇永和享宗庙肃和登歌奠玉帛雍和入俎接神夀和酌献饮神太和节升降舒和节出入昭和举酒休和以饭正和皇后受册以行承和太子以行辽十二安乐初梁改唐十二和乐为九庆乐后唐建唐宗庙仍用十二和乐晋改为十二同乐辽杂礼天子出入奏隆安太子行奏贞安则是辽尝改乐名矣余十安乐名缺辽雅乐歌辞文阙不具八音器数大抵因唐之旧八音金镈钟石球磬丝琴瑟竹籥箫竾匏笙竽土壎革鼓鼗木柷敔十二律用周黍尺九寸管空径三分为本道宗太康中诏行秬黍所定升斗尝定律矣其法大抵用古律焉大乐自汉以来因秦楚之声置乐府至隋髙祖诏求知音者郑译得西域苏祗婆七旦之声求合七音八十四调之説由是雅俗之乐皆此声矣用之朝廷别于雅乐者谓之大乐晋髙祖使冯道刘昫册应天太后太宗皇帝其声器工官与法驾同归于辽圣宗太平元年册承天皇太后童子弟子队乐引太后辇至金銮门天祚皇帝天庆元年上夀仪皇帝出东合鸣鞭乐作帘卷扇开乐止太尉执台分班太乐令举麾乐作皇帝饮酒讫乐止应坐臣僚东西外殿太乐令引堂上乐升大臣执台太乐令奏举觞登歌乐作饮讫乐止行臣僚酒徧太乐令奏巡周举麾乐作饮讫乐止太常卿进御食太官令奏食徧乐作文舞入三变引出乐止次进酒行臣僚酒举觞巡周乐作饮讫乐止次进食食徧乐作武舞入三变引出乐止扇合帘下鸣鞭乐作皇帝入西合乐止大乐器本唐太宗七徳九功之乐武后毁唐宗庙七徳九功乐舞遂亡自后宗庙用隋文武二舞朝廷用髙宗景云乐代之元㑹第一奏景云乐舞杜佑通典已称诸乐竝亾唯景云乐舞仅存唐末五代板荡之余在者希矣辽国大乐晋代所传杂礼虽见坐部乐工左右各一百二人葢亦以景云遗工充坐部其坐立部乐自唐已亾可考者唯景云四部乐舞而已玉磬方响搊筝筑卧箜篌大箜篌小箜篌大琵琶小琵琶大五絃小五絃吹叶大笙小笙觱篥箫铜钹长笛尺八笛短笛以上皆一人毛员鼓连鼗鼓具以上皆二人余毎器工一人歌二人舞二十人分四部景云舞八人庆云乐舞四人破阵乐舞四人承天乐舞四人大乐调雅乐有七音大乐亦有七声谓之七旦一曰婆陁力平声二曰鸡识长声三曰沙识质直声四曰沙侯加滥声五曰沙腊皆应声六曰般赡五声七曰俟利箑斛先声自隋以来乐府取其声四旦二十八调为大乐婆陁力旦正宫髙宫中吕宫道调宫南吕宫仙吕宫黄钟宫鸡识旦越调大食调髙大食调双调小食调歇指调林钟商调沙识且大食角髙大食角双角小食角歇指角林钟角越角沙侯加滥旦中吕调正平调髙平调仙吕调黄钟调般涉调髙般涉调右四旦二十八调不用黍律以琵琶絃叶之皆从浊至清迭更其声下益浊上益清七七四十九调余二十一调失其传葢出九部乐之龟兹部云大乐声各调之中度曲协音其声凡十曰五凡工尺上一四六勾合近十二雅律于律吕各阙其一犹雅音之不及商也散乐殷人作靡靡之乐其声往而不反流为郑衞之声秦汉之间秦楚声作郑衞寖亾汉武帝以李延年典乐府稍用西凉之声今之散乐俳优歌舞杂进往往汉乐府之遗声晋天福三年遣刘昫以伶官来归辽有散乐葢由此矣辽册皇后仪呈百戏角觝戏马以为乐皇帝生辰乐次酒一行觱篥起歌酒二行歌手伎入酒三行琵琶独弹饼茶致语食入杂剧进酒四行阙酒五行笙独吹鼓笛进酒六行筝独弹筑毬酒七行歌曲破角觝曲宴宋国使乐次酒一行觱篥起歌酒二行歌酒三行歌手伎入酒四行琵琶独弹饼茶致语食入杂剧进酒五行阙酒六行笙独吹合法曲酒七行筝独弹酒八行歌击架乐酒九行歌角觝散乐以三音该三才之义四声调四时之气应十二管之数截竹为四窍之笛以叶音声而被之絃歌三音天音扬地音抑人音中皆有声无文四时春声曰平夏声曰上秋声曰去冬声曰入散乐器觱篥箫笛笙琵琶五絃箜篌筝方响杖鼓第二鼓第三鼓腰鼓大鼓鞚拍板杂戏目齐景公用倡优侏儒至汉武帝设鱼龙曼延之戏后汉有绳舞自刳之伎杜佑以为多幻术皆出西域哇俚不经故不具述鼓吹乐鼓吹乐一曰短箫铙歌乐自汉有之谓之军乐辽杂礼朝㑹设熊罴十二案法驾有前后部鼓吹百官卤簿皆有鼓吹乐前部鼓吹令二人㧏鼓十二金钲十二大鼓百二十长鸣百二十铙十二鼓十二歌二十四管二十四箫二十四笳二十四后部大角百二十鼓吹丞二人羽葆十二鼓十二管二十四笛二十四铙十二鼔十二箫二十四笳二十四右前后鼔吹行则导驾奏之朝㑹则列仗设而不奏横吹乐横吹亦军乐与鼓吹分部而同焉皆属鼓吹令前部大横吹百二十节鼓二笛二十四觱篥二十四笳二十四桃皮觱篥二十四㧏鼔十二金钲十二小鼓百二十中鸣百二十羽葆十二鼓十二管二十四箫二十四笳二十四后部小横吹百二十四笛二十四箫二十四觱篥二十四桃皮觱篥二十四百官鼓吹横吹乐自四品以上名有增损见仪衞志自周衰先王之乐寖以亾缺周南变为秦风始皇有天下郑衞秦燕赵楚之声迭进而雅声亾矣汉唐之盛文事多西音是为大乐散乐武事皆北音是为鼓吹横吹乐雅乐在者其器雅其音亦西云辽史卷五十四卷五十四考证辽史卷五十四考证举麾位在殿三重西阶之上三重礼志作二重圣宗太平元年册承天皇太后按圣宗统和登极册皇太后越三十有九年为太平元年葢又为改元而册也本纪遗是年册太后事辽史卷五十四考证辽史卷五十五钦定四库全书辽史卷五十五元中书右丞相总裁托克托等修志第二十四仪卫志一辽太祖奋自朔方太宗继志述事以成其业于是举渤海立敬瑭破重贵尽致周秦两汉隋唐文物之遗余而居有之路车法物以隆等威金符玉玺以布号令是以传至九主二百余年岂独以兵革之利士马之强哉文谓之仪武谓之卫足以成一代之规模矣考辽所有舆服符玺仪仗作仪卫志舆服自皇帝而降与服之制其来逺矣禹乘四载作小车商人得桑根之瑞为大辂周人加金玉象饰益备秦取六国仪物而分别其用先王之制置而弗御至汉中叶锐意稽古然礼文之事名存实亡盖得十一于千百焉唐之车辂因周隋遗法损益可知而祭服皆青朝服皆绛常服用宇文制以紫绯緑碧分品秩五代颇以常服代朝服辽国自太宗入晋之后皇帝与南班汉官用汉服太后与北班契丹臣僚用国服其汉服即五代晋之遗制也考之载籍之可徴者着舆服篇冠诸仪卫之首国舆契丹故俗便于鞍马随水草迁徙则有毡车任载有大车妇人乘马亦有小车贵富者加之华饰禁制疎阔贵适用而已帝后加隆势固然也辑其可知着于篇大舆柴册再生仪载神主见之舆腊仪见皇帝皇后升舆降舆总纛车驾以御駞祭山仪见皇太后升总纛车车纳后仪见皇后就车青幰车二螭头盖部皆饰以银驾用駞公主下嫁以赐之古者王姬下嫁车服不系其夫下王后一等此其遗意欤送终车车楼纯饰以锦螭头以银下县铎后垂大毡驾以牛上载羊一谓之祭羊以拟送终之用亦赐公主椅册皇太后仪皇帝乘椅自便殿轝至西便门鞍马祭山仪皇帝乘马侍皇太后行腊仪皇帝降舆祭东毕乘马入猎围色克色哩仪俱乘马东行羣臣在南命妇在北汉舆太宗皇帝㑹同元年晋使冯道刘昫等备车辂法物上皇帝皇太后尊号册礼自此天子车服昉见于辽太平中行汉册礼乘黄令陈车辂尚辇奉御陈舆辇盛唐辇辂尽在辽廷矣五辂周官典辂有五辂秦亡之后汉创制玉辂祀天祭地享宗庙朝贺纳后用之青质玉饰黄屋左纛十二銮在衡二铃在轼龙辀左建旂十二斿皆画升龙长曳地驾苍龙金㚇镂钖鞶缨十二就辽国勘箭仪皇帝乘玉辂至内门圣宗开泰十年上升玉辂自内三门入万夀殿进七庙御容酒金辂飨射祀还饮至用之赤质金饰余如玉辂色从其质驾赤骝象辂行道用之黄质象饰余如金辂驾黄骝革辂巡狩武事用之白质革鞔驾白翰木辂田猎用之黒质漆饰驾黒骆车制小于辂小事乘之耕根车耕籍用之青质盖三重余如玉辂安车一名进贤车临幸用之金饰重舆曲壁八銮在衡紫油纁朱里幰朱丝络网驾赤骝朱鞶缨四望车一名明逺车拜陵临弔则用之金饰青油纁朱里通幰驾牛余同安车凉车省方及罢猎并用之赤质金涂银装五綵龙鳯织藤油壁绯绦莲座以槖駞辇用人挽本宫中所乘唐髙宗始制七辇周官巾车有辇以人组挽之太平册礼皇帝御辇大鳯辇赤质顶有金鳯壁画云气金翅前有轼下有构栏络带皆绣云鳯银梯主辇八十人大芳辇仙游辇小辇永寿节仪皇太后乘小辇芳亭辇黒质幕屋绯栏皆绣云鳯朱緑夹窻花板红网两帘四竿银饰梯主辇百二十人大玉辇小玉辇逍遥辇常用之㯶屋赤质金涂银装红绦辇官十二人春夏绯衫秋冬素锦服平头辇常行用之制如逍遥无屋册承天皇太后仪皇太后乘平头辇歩辇圣宗统和三年驻跸土河乘歩辇聴政羊车古辇车赤质两壁龟文鳯翅绯幰络带门帘皆绣瑞羊画轮驾以牛隋易果下马童子十八人服绣瑞羊挽之舆以人肩之天子用鞴络臂绾腰舆前后长竿各二金银螭头绯绣鳯襕上施锦褥别设小牀奉舆十六人小舆赤质青顶曲柄绯绣络带制如鳯辇而小上有御座奉舆二十四人皇太子车辂金辂从祀享正冬大朝纳妃用之册皇太子仪乘黄令陈金辂皇太子升降金辂轺车五日常朝享宫臣出入行道用之金饰紫幰朱里驾一马四望车弔临用之金饰紫油纁通幰驾一马辽史卷五十五卷五十五考证辽史卷五十五考证凉车省方罢猎用之凉车下原文衍赤质二字今删鞶缨十二就按经文作繁马腹带也若左氏传鞶厉游缨训解与礼经异后人沿讹用之姑仍旧辽史卷五十五考证辽史卷五十六钦定四库全书辽史卷五十六元中书右丞相总裁托克托等修志第二十五仪衞志二国服上古之人网罟禽兽食肉衣皮以俪鹿韦掩前后谓之鞸然后夏葛冬裘之制兴焉周公陈王业七月之诗至于一日于貉三月条桑八月载绩公私之用由是出矣契丹转居荐草之间去邃古之风犹未逺也太祖仲父苏哷以约尼氏裕悦之官占居潢河决壤始置城邑为树艺桑麻组织之教有辽王业之隆亦其肇迹于此乎太祖帝北方太宗制中国紫银之䑕罗绮之篚载而至纎丽耎毳被土绸木于是定衣冠之制北班国制南班汉制各从其便焉详国服以着厥始云祭服辽国以祭山为大礼服饰尤盛大祀皇帝服金文金冠白绫袍红带县鱼三山红垂饰犀玉刀错络缝乌鞾小祀皇帝硬㡌红缂丝龟文袍皇后戴红帕服络缝红袍县玉佩双同心帕络缝乌鞾臣僚命妇服饰各从本部旗帜之色朝服太祖丙寅嵗即皇帝位朝服衷甲以备非常其后行色克色哩礼大射栁即此服统和元年册承天皇太后给三品以上用汉法服三品以下用大射栁之服皇帝服实鲁衮冠络缝红袍垂饰犀玉带错络缝鞾谓之国服衮冕太宗更以锦袍金带臣僚戴毡冠金花为饰或加珠玉翠毛额后垂金花织成夹带中贮发一总或纱冠制如乌纱㡌无檐不擫双耳额前缀金花上结紫带末缀珠服紫窄袍系䩞鞢带以黄红色绦裹革为之用金玉水晶靛石缀饰谓之盘紫太宗更以锦袍金带㑹同元年羣臣高年有爵秩者皆赐之公服谓之展裹着紫兴宗重熙二十二年诏八房族巾帻道宗清宁元年诏非勲戚之后及额尔竒木副使并承应有职事人不带巾皇帝紫皂幅巾紫窄袍玉束带或衣红袄臣僚亦幅巾紫衣常服宰相中谢仪帝常服高丽使者入见仪臣僚便衣谓之盘裹緑花窄袍中单多红緑色贵者披貂裘以紫黒色为贵青次之又有银䑕尤洁白贱者貂毛羊䑕沙狐裘田猎服皇帝幅金擐甲戎装以貂䑕或鹅项鸭头为扞腰番汉诸司使以上并戎装衣皆左袵黒緑色弔服太祖叛弟埓克等降素服受之素服乗赭白马汉服黄帝始制冕冠章服后王以祀以祭以享唐收殷哻周弁以朝冠端以居所以别尊卑辨仪物也厥后唐以冕冠青衣为祭服通天绛袍为朝服平巾帻袍襕为常服大同元年正月朔太宗皇帝入晋备法驾受文武百官贺于汴京崇元殿自是日以为常是年北归唐晋文物辽则用之左右采订摭其常用者存诸篇祭服终辽之世郊丘不建大裘冕服不书衮冕祭祀宗庙遣上将出征饮至践阼加元服纳后若元日受朝则服之金饰垂白珠十二旒以组为缨色如其绶黈纩充耳玉簪𨗳𤣥衣纁裳十二章八章在衣日月星龙华虫火山宗彛四章在裳藻粉米黼黻衣褾领为升龙织成文各为六等龙山以下毎章一行行十二白纱中单黻领青褾襈裾韨革带大带剑佩绶舄加金饰元日朝㑹仪皇帝服衮冕朝服干亨五年圣宗册承天太后给三品以上法服杂礼册承天太后仪侍中就席解剑脱履重熙五年尊号册礼皇帝服龙衮北南臣僚并朝服盖辽制㑹同中太后北面臣僚国服皇帝南面臣僚汉服干亨以后大礼虽北面三品以上亦用汉服重熙以后大礼并汉服矣常朝仍遵㑹同之制皇帝通天冠诸祭还及冬至朔日受朝临轩拜王公元㑹冬㑹服之冠加金博山附蝉十二首施珠翠黒介帻髪缨翠緌玉若犀簪𨗳绛纱袍白纱中单褾领朱襈裾白裙襦绛蔽膝白假带方心曲领其革带佩劒绶韈舄若未加元服则双童髻空顶黒介帻双玉导加宝饰元日上寿仪皇帝服通天冠绛纱袍皇太子逺游冠谒庙还宫元日冬至朔日入朝服之三梁冠加金附蝉九首施珠翠黒介帻发缨翠緌犀簪导绛纱袍白纱中单皂领褾襈裾白裙襦白假带方心曲领绛纱蔽膝其革带劒佩绶韈舄与上同后改用白韈黒舄未冠则双童髻空顶黑介帻双玉导加寳饰册皇太子仪皇太子冠逺游服绛纱袍亲王逺逰冠陪祭朝飨拜表大事服之冠三梁加金附蝉黑介帻青緌簪𨗳绛纱单衣白纱中单皂领襈裾白裙襦革带钩䚢假带曲领方心绛纱蔽膝韈舄劒佩绶二品以上同诸王逺游冠三梁黑介帻青緌三品以上进贤冠三梁宝饰五品以上进贤冠二梁金饰九品以上进贤冠一梁无饰七品以上去劔佩绶八品以下同公服公服勘箭仪合使公服系履辽国常用公服矣皇帝翼善冠朔视朝用之柘黄袍九环带白练裙襦六合鞾皇太子逺游冠五日常朝元日冬至受朝服绛纱单衣白裙襦革带金钩䚢假带方心纷鞶囊白韈乌皮履一品以下五品以上冠帻缨簪𨗳谒见东宫及余公事服之绛纱单衣白裙襦带钩䚢假带方心韈履纷鞶囊六品以下冠帻缨簪𨗳去纷鞶囊余并同常服辽国谓之穿执起居礼臣僚穿执言穿鞾执笏也皇帝柘黄袍衫折上头巾九环带六合鞾起自宇文氏唐太宗贞观已后非元日冬至受朝及大祭祀皆常服而已皇太子进徳冠九琪金饰绛纱单衣白裙襦白韈乌皮履五品以上幞头亦曰折上巾紫袍牙笏金玉带文官佩手巾算袋刀子砺石金鱼袋武官䩞鞢七事佩刀刀子砺石契苾真哕厥针筒火石袋乌皮六合鞾六品以下幞头绯衣木笏银带鱼袋佩鞾同八品九品幞头緑袍鍮石带鞾同辽史卷五十六卷五十六考证辽史卷五十六考证太祖叛弟埓克等埓克旧作剌葛此又作剌哥今画一改辽史卷五十六考证辽史卷五十七钦定四库全书辽史卷五十七元中书右丞相总裁托克托等修志第二十六仪衞志三符印约尼氏之世受印于回鹘至伊兰汗乃请印于唐武宗始赐奉国契丹印太祖神册元年梁幽州刺史来归诏赐印绶是时太祖受位约尼十年矣㑹同九年太宗伐晋末帝表上传国宝一金印三天子符瑞于是归辽传国寳秦始皇作用蓝玉螭纽六面其正面文受命于天既寿永昌鱼鸟篆子婴以上汉高祖王莽簒汉平皇后投玺殿阶螭角微玷献帝失之孙坚得于井中传至孙权以归于魏魏文帝隶刻肩际曰大魏受汉传国之寳唐更名受命寳晋亡归辽自三国以来僭伪诸国往往模拟私制歴代府库所藏不一莫辨真伪圣宗开泰十年驰驿取石晋所上玉玺于中京兴宗重熙七年以有传国宝者为正统赋试进士天祚保大二年遗传国玺于桑干河玉印太宗破晋北归得于汴宫藏随驾库穆宗应厯二年诏用太宗旧寳御前宝金铸文曰御前之宝以印臣僚宣命诏书宝文曰书诏之宝凡书诏批答用之契丹宝受契丹册仪符寳郎捧宝置御坐东金印三晋帝所上其文未详皇太后宝制未详天显二年应天皇后称制羣臣上玺绶册承天皇太后仪符宝郎奉宝置皇太后坐右皇后印文曰皇后教印皇太子宝未详其制重熙九年册皇太子仪中书令授皇太子宝印吏部印文曰吏部之印银铸以印文官制诰兵部印文曰兵部之印银铸以印军职制诰契丹枢密院契丹诸行军部署汉人枢密院中书省汉人诸行宫都部署印并银铸文不过六字以上以银朱为色南北王以下内外百司印并铜铸以黄丹为色诸税务以赤石为色双寛印双寛鸷鸟之总名以为印纽取疾速之义行军诏赐将帅用之道宗赐耶律仁先鹰纽印即此符契自达唿哩氏八部用兵则合契而动仅刻木为牉合太祖受命易以金鱼金鱼符七枚黄金铸长六寸各有字号毎鱼左右判合之有事以左半先授守将使者执右半大小长短字号合同然后发兵事讫归于内府银牌二百面长尺刻以国字文曰宜速又曰勑走马牌国有重事皇帝以牌亲授使者手札给驿马若干驿马阙取它马代法昼夜驰七百里其次五百里所至如天子亲临须索更易无敢违者使囘皇帝亲受之手封牌印郎君收掌木契正面为阳背面为阴合门唤仗则用之朝贺之礼宣徽使请阳面木契下殿至于殿门以契授西上合门使云授契行勘勘契官声喏跪受契举手勘契同俛兴鞠躬奏内外勘契同合门使云准勑勘契行勘勘契官执阴面木契声喏平身立少退近后引声云军将门仗官齐声喏勘契官云内出唤仗木契一只准勑付左右金吾仗行勘勘契官云合不合门仗官云合凡再勘契官云同不同门仗官云同亦再勘契官近前鞠躬奏勘官左金吾引驾仗勾画都知某官某对御勘同平身少退近后右手举契云其契谨付合门使进入合门使引声喏门仗官下声喏勘契官跪以契授合门使上殿纳契宣徽使受契合门使下殿奉勑唤仗木箭内箭为雄外箭为雌皇帝行幸则用之还宫勘箭官执雌箭东上合门使执雄箭如勘契之仪详具礼仪志辽史卷五十七卷五十七考证辽史卷五十七考证圣宗开泰十年驰驿取石晋所上玉玺于中京按本纪开泰至九年而止次年改元太平此云开泰十年者盖是年改元在十一月取玉玺事尚在未改元之前耳辽史卷五十七考证辽史卷五十八钦定四库全书辽史卷五十八元中书右丞相总裁托克托等修志第二十七仪衞志四帝王处则重门击析出则以师兵为营卫劳人动衆岂得已哉天下大患生于大欲不得不逺虑深防耳智英勇杰魁臣雄藩于是乎在寓武备于文物之中此仪仗所由设也金吾黄麾六军之仗辽受之晋晋受之后唐后唐受之梁唐其来也有自耶律俨陈大任旧志有未备者兼考之辽朝杂礼云国仗王通氏言舜岁徧四岳民不告劳营衞省征求寡耳辽太祖匹马一麾斥地万里经营四方未尝宁居所至乐从用此道也太宗兼制中国秦皇汉武之仪文日至后嗣因之旄头豹尾驰驱五京之问终岁勤动辙迹相寻民劳财匮此之故欤辽自达唿哩摩欢受唐鼓纛之赐是为国仗其制甚简太宗伐唐晋以前所用皆是物也着于篇首以见艰难创业之主岂必厚衞其身云十二神纛十二旗十二鼓曲柄华葢直柄华葢约尼末主遗制迎十二神纛天子旗鼔置太祖帐前诸弟埓克等叛伊徳实纵火焚行宫皇后命海古勒救之止得天子旗皷太宗即位置旗鼓神纛于殿前圣宗以轻车仪衞拜帝山渤海仗天显四年太宗幸辽阳府人皇王备乘舆羽衞以迎干亨五年圣宗东巡东京留守具仪衞迎车驾此故渤海仪衞也汉仗达唿哩舍珲入朝于唐缫古兄弟继之尚主封王饫观上国开元东封实古扈从览太平之盛自是朝贡岁至于唐辽始祖聂哷立约尼氏世为国相目见耳闻歆企帝王之容辉有年矣约尼致鼓纛于太祖帐前曾何足以副其雄心霸气之所睥睨哉厥后交梁聘唐不惮劳勚至于太宗立晋以要册礼入汴而收法物然后累世之所愿欲者一举而得之太原擅命力非不敌席卷法物先致中京蹝弃山河不少顾虑志可知矣于是秦汉以来帝王文物尽入于辽周宋按图更制乃非故物辽之所重此其大端故特着焉太宗㑹同元年晋使冯道备车辂法物上皇太后册礼刘昫卢重备礼上皇帝尊号三年上在蓟州观导驾仪衞图遂备法驾幸燕御元和殿行入合礼六年备法驾幸燕迎导御元和殿大同元年正月朔备法驾至汴上御崇元殿受文武百僚朝贺自是日以为常二月朔上御崇元殿备礼受朝贺三月将幸中京镇阳诏收卤簿法物委所司押领先往未㡬镇阳入汉卤簿法物随世宗归于上京四月皇太弟鲁唿遣使问军事上报曰朝廷起居如礼是月太宗崩世宗即位卤簿法物备而不御穆宗应厯元年诏朝㑹依嗣圣皇帝故事用汉礼景宗干亨五年二月神柩升輼辌车具卤簿仪衞六月圣宗至于上京留守具法驾迎导圣宗统和元年车驾还上京迎导仪衞如式三年驾幸上京留守具仪衞奉迎四年燕京留守具仪衞导驾入京上御元和殿百僚朝贺是后仪衞常事史不复书卤簿仪仗人数马匹步行擎执二千四百一十二人坐马擎执二百七十五人坐马乐人二百七十三人步行教坊人七十一人御马牵拢官五十二人御马二十六匹官僚马牵拢官六十六人坐马挂甲人五百九十八人步行挂甲人百六十人金甲二人神舆十二人长夀仙一人诸职官等三百五人内侍一人引稍押衙二人赤县令一人府牧一人府吏二人少尹一人司录一人功曹一人太常少卿一人太常丞一人太常博士一人司徒一人太仆卿一人鸿胪卿一人大理卿一人御史大夫一人侍御史二人殿中侍御史二人监察御史一人兵部尚书一人兵部侍郎一人兵部郎中一人兵部员外郎一人符寳郎一人左右诸衞将军三十五人左右诸折冲二十一人左右诸果毅二十八人尚乘奉御二人排仗承直二人左右夹骑二人都头六人主帅一十四人押纛二人左右金吾四人虞候佽飞一十六人皷吹令二人漏刻生二人押当官一人司天监一人令史一人司辰一人统军六人千牛备身二人左右亲勲二人左右郎将四人左右拾遗二人左右补阙二人起居舍人一人左右諌议大夫二人给事中书舍人二人左右散骑常侍二人门下侍郎二人中书侍郎二人鸣鞭二人侍中一人中书令一人监门校尉二人排列官二人武衞队正一人随驾诸司供奉官三十人三班供奉官六十人通事舍人四人御史中丞二人乗黄丞二人都尉一人太仆卿一人步行太卜令一人职官乗马三百四匹进马四匹驾车马二十八匹人之数凡四千二百三十有九马之数凡千五百二十得诸本朝太常卿徐世隆家藏辽朝杂礼者如是至于仪注之详不敢傅㑹云辽史卷五十八卷五十八考证辽史卷五十八考证驰驱五京之间按地理志辽太宗以皇都为上京升幽州为南京改南京为东京圣宗城中京兴宗升云州为西京葢以是为五京云约尼末主遗制迎十二神纛天子旗鼓置太祖帐前原文太祖讹太子据下汉仗文云约尼致纛于太祖帐前则子为祖字之误伊徳实伊徳实原文作寅底石此又作匀徳实今画一改辽史卷五十八考证辽史卷五十九钦定四库全书辽史卷五十九元中书右丞相总裁托克托等修志第二十八食货志上契丹旧俗其富以马其彊以兵纵马于野弛兵于民有事而战彍骑介夫卯命辰集马逐水草人仰湩酪挽强射生以给日用糗粮刍茭道在是矣以是制胜所向无前及其有国内建宗庙朝廷外置郡县牧守制度日增经费日广上下相师服御浸盛而食货之用斯为急矣于是五京及长春辽西平州置盐铁转运度支钱帛诸司以掌出纳其制数差等虽不可悉而大要散见旧史若农谷租赋盐铁贸易坑冶泉币羣牧逐类採摭缉而为篇以存一代食货之畧皇祖伊徳实为大徳哷勒府额尔竒木喜稼穑善畜牧相地利教民耕仲父苏哷为裕悦饬国人树桑麻习组织太祖平诸弟之乱弭兵轻赋专意于农尝以户口滋繁糺辖疎逺分北达宁额为二部程以树艺诸部效之太宗㑹同初将东猎三尅奏减辎重疾趋北山取物以备国用无害农务寻诏有司劝农桑教纺绩以乌尔古之地水草丰美命谔尔琨钖林居之益以哈里水之善地为农田三年以嘉哩河胪朐河地赐南院鄂津特埓哩伊逊巴勒北院乌纳哈喇三钖林人耕种八年驻跸赤山宴从臣问军国要务左右对曰军国之务爱民为本民富则兵足兵足则国彊上深然之是年诏徴诸道兵仍戒敢有伤禾稼者以军法论应厯间云州进嘉禾时谓重农所召保宁七年汉有宋兵使来乞粮诏赐粟二十万斛助之非经费有余其能若是圣宗干亨五年诏曰五稼不登开帑藏而代民税螟蝗为灾罢徭役以恤饥贫帝尝过藁城见伊实阿尔威部妇人达年等黍过熟未获遣人助刈太师韩徳让言兵后逋民弃业禾稼栖畆募人获之以半给获者政事令室昉亦言山西诸州给军兴民力凋敝田谷多躏于边兵请复今年租六年霜旱灾民饥诏三司旧以税钱折粟估价不实其增以利民又徙济必寨居民三百户于檀顺蓟三州择沃壤给牛种谷十三年诏诸道置义仓嵗秋社民随所获户出粟庤仓社司籍其目嵗俭发以振民统和十五年诏免南京旧欠义仓粟仍禁诸军官非时畋牧妨农开泰元年诏曰朕惟百姓徭役烦重则多给工价年谷不登发仓以贷田园芜废者则给牛种以助之太平初幸燕燕民以年丰进土产珍异上礼高年惠鳏寡赐酺连日九年燕地饥户部副使王嘉请造船募习海漕者移辽东粟饷燕议者称道险不便而寝兴宗即位遣使閲诸道禾稼是年通括户口诏曰朕于早嵗习知稼穑力办者广务耕耘罕闻输纳家食者全亏种植多至流亡宜通检括普为均平禁诸职官不得擅造酒糜谷有婚祭者有司给文字始听道宗初年西北雨谷三十里春州斗粟六钱时西番多叛上欲为守御计命耶律唐古督耕稼以给西军唐古率衆田胪朐河侧嵗登上熟移屯镇州凡十四稔积粟数十万斛毎斗不过数钱以马人望前为南京度支判官公私兼裕检括户口用法平恕乃迁中京度支使视事半嵗积粟十五万斛擢左散骑常侍辽之农谷至是为盛而东京如咸信苏复辰海同银乌遂春泰等五十余城内㳂边诸州各有和籴仓依祖宗法出陈易新许民自愿假贷收息二分所在无虑二三十万石虽累兵兴未尝用乏迨天庆间金兵大入尽为所有㑹天祚播迁耶律迪里等逼立梁王雅里令羣牧人户运盐泺仓粟人户侵耗议籍其产以偿雅里自定其直粟一车一羊三车一牛五车一马八车一駞从者曰今一羊易粟二斗尚不可得此直太轻雅里曰民有则我有若今尽偿衆何以堪事虽无及然使天未絶辽斯言亦足以收人心矣夫赋税之制自太祖任韩廷徽始制国用太宗籍五京户丁以定赋税户丁之数无所于考景宗干亨间以上京云威户赀具实饶善避繇役遗害贫民遂勒各户凡子钱到本悉送归官与民均差统和中耶律昭言西北之衆每嵗农时一夫侦候一夫治公田二夫给糺官之役当时㳂边各置屯田戍兵易田积谷以给军饟故太平七年诏诸屯田在官斛粟不得擅贷在屯者力耕公田不输税赋此公田制也余民应募或治闲田或治私田则计畆出粟以赋公上十五年募民耕滦河旷地十年始租此在官闲田制也又诏山前后未纳税户竝于密云燕乐两县占田置业入税此私田制也各部大臣从上征伐俘掠人户自置郛郭为头下军州凡市井之赋各归头下惟酒税赴纳上京此分头下军州赋为二等也先是辽东新附地不𣙜酤而盐曲之禁亦弛冯延休韩绍勲相继商利欲与燕地平山例加绳约其民病之遂起大延琳之乱连年诏复其租民始安靖南京嵗纳三司盐铁钱折绢大同嵗纳三司税钱折粟开逺军故事民嵗输税斗粟折五钱耶律穆济守郡表请折六钱亦皆利民善政也辽史卷五十九卷五十九考证辽史卷五十九考证以乌尔古水草丰美命谔尔琨钖林居之按太宗本纪㑹同二年十月诏北南院三钖林戸居乌尔古部此止载其一圣宗干亨五年按干亨无五年盖在统和未改元以前五京戸丁之数无所于考按地理志具载戸数而乡丁之数见于兵卫志但未免俱有遗漏耳景宗干亨间按景宗原本作圣宗干亨乃景宗年号统和未改元以前仅止数月本纪又不载云威戸之诏卷内于干亨五年之上冠以圣宗犹可云圣宗初立未改元以前事至此云干亨间则实系景宗时事续通考载此事称景宗今据改辽史卷五十九考证辽史卷六十钦定四库全书辽史卷六十元中书右丞相总裁托克托等修志第二十九食货志下征商之法则自太祖置羊城于炭山北起𣙜务以通诸道市易太宗得燕置南京城北有市百物山㣥命有司治其征余四京及它州县货产懋迁之地置亦如之东平郡城中置看楼分南北市禺中交易市北午漏下交易市南雄州髙昌渤海亦立互市以通南宋西北诸部髙丽之货故女直以金帛布蜜蜡诸药材及铁骊靺鞨伊济等部以蛤珠青鼠貂鼠胶鱼之皮牛羊駞马毳罽等物来易于辽者道路繦属圣宗统和初燕京留守司言民艰食请弛居庸关税以通山西籴易又令有司谕诸行宫布帛短狭不中为度者不粥于市明年诏以南北府市场人少宜率当部车百乘赴集开奇峯路以通易州贸易二十三年振武军及保州竝置𣙜场时北院大王耶律实鲁以俸羊多阙部人贫乏请以羸老之羊及皮毛易南中之绢上下为便至天祚之乱赋歛旣重交易法坏财日匮而民日困矣盐筴之法则自太祖以所得汉民数多卽八部中分古汉城别为一部治之城在炭山南有盐池之利卽后魏滑盐县也八部皆取食之及征幽蓟还次于和拉泺命取盐给军自后泺中盐益多上下足用会同初太宗有大造于晋晋献十六州地而瀛莫在焉始得河间煮海之利置𣙜盐院于香河县于是燕云迤北暂食沧盐一时产盐之地如渤海鎭城海阳丰州阳洛城广济湖等处五京计司各以其地领之其煎取之制岁出之额不可得而详矣坑治则自太祖始併室韦其地产铜铁金银其人善作铜铁器又有哈准部者多铁哈准国语铁也部置三冶曰柳湿河曰赛音楚古尔苏曰手山及平渤海得广州本渤海铁利府改曰铁利州地亦多铁东平县本汉襄平县故地产铁丱置採炼者三百戸随赋供纳以诸坑冶多在国东故东京置戸部司长春州置钱帛司太祖征幽蓟师还次山麓得银铁丱命置冶圣宗太平间于潢河北阴山及辽河之源各得金银丱兴冶採炼自此以讫天祚国家皆頼其利鼓铸之法先代色勒迪为额尔奇木以土产多铜始造钱币太祖因袭而用之遂致富彊以开帝业太宗置五冶太师以总四方钱铁石敬瑭又献沿边所积钱以备军实景宗以旧钱不足于用始铸干亨新钱钱用流布圣宗凿大安山取刘守光所藏钱散诸五计司兼铸太平钱新旧互用由是国家之钱演迆域中所以统和出内藏钱赐南京诸军司开泰中诏诸道贫乏百姓有典质男女计佣价日以十文折尽还父母每岁春秋以官钱宴飨将士钱不胜多故东京所铸至清宁中始用是时诏禁诸路不得货铜铁以防私铸又禁铜铁卖入回鹘法益严矣道宗之世钱有四等曰咸雍曰太康曰大安曰寿隆皆因改元易名其肉好铢数亦无所考第诏杨遵朂徴戸部司逋戸旧钱得四十余万繦拜枢密直学士刘伸为戸部使岁入羡余钱三十万繦擢南院枢密使其以灾沴出钱以振贫乏及诸宫分边戍人戸是时虽未有贯朽不可较之积亦可谓富矣至其末年经费浩穰鼓铸仍旧国用不给虽以海云佛寺千万之助受而不拒寻禁民钱不得出境天祚之世更铸干统天庆二等新钱而上下穷困府库无余积始太祖为德埓勒府额尔奇木也惩约尼氏单弱抚诸部明赏罚不妄征讨因民之利而利之羣牧蓄息上下给足及卽位伐河东下代北郡县获牛羊駞马十余万枢密使耶律色珍讨女直复获马二十余万分牧水草便地数岁所增不胜算当时括富人马不加多赐大小鹘军万余匹不加少盖蓄牧有法然也咸雍五年萧托辉为马羣太保上书犹言羣牧名存实亡上下相欺宜括实数以为定籍厥后东丹国岁贡千匹女直万匹珠巴克等国万匹准布武都温特哩衮各二万匹西夏室韦各三百匹伊勒图博和哩鄂罗木富珠哩铁骊等诸部三百匹仍禁朔州路羊马入宋托欢党项马鬻于夏以故羣牧滋繁数至百有余万诸司牧官以次进阶自太祖及兴宗埀二百年羣牧之盛如一日天祚初年马犹有数万羣每羣不下千疋祖宗旧制常选南征马数万疋牧于雄霸清沧间以备燕云缓急复选数万给四时游畋余则分地以牧法至善也至末年累与金战番汉战马损十六七虽增价数倍竟无所买乃冒法买官马从军诸羣牧私卖日多畋猎亦不足用遂为金所败弃衆播迁以讫于亡松漠以北旧马皆为达实林牙所有辽之食货其可见者如是耳至于邻国岁币诸属国岁贡土宜虽累朝军国经费多所仰给然非本国所出况名数已见本纪兹不复载夫冀北宜马海滨宜盐无以议为辽地半沙碛三时多寒春秋耕获及其时黍稌髙下因其地盖不得与中土同矣然而辽自初年农谷充羡振饥恤难用不少靳旁及邻国沛然有余果何道而致其利欤此无他劝课得人规措有法故也世之论钱币者恒患其重滞之难致鼓铸之弗给也于是楮币权宜之法兴焉西北之通舟楫比之东南十才一二辽之方盛货泉流衍国用以殷给戍赏征赐与亿万未闻有所谓楮币也又何道而致其便欤此无他旧储新铸竝听民用故也孟子曰周于利者凶年不能杀人力苟至一夫犹足以胜时灾况为国乎以是知善谋国者有道以制天时地利之宜无往而不遂其志食莫大于谷货莫大于钱特志二者以表辽初用事之臣亦善裕其国者矣辽史卷六十卷六十考证辽史卷六十考证圣宗统和初燕京留守司请弛居庸关税按圣宗纪备载于元年九月是年六月已改元统和此事自应系之统和原作干亨间误今改禁诸路不得货铜铁按道宗纪清宁八年禁南京货铁九年禁鬻铜自系两事原本讹铜铁为铜钱今改西夏室韦各三百匹案契丹志夏国岁贡细马二十匹麤马二百匹驼百匹与此异辽史卷六十考证辽史卷六十一钦定四库全书辽史卷六十一元中书右丞相总裁托克托等修志第三十刑法志上刑也者始于兵而终于礼者也鸿荒之代生民有兵如蠭有螫自卫而已蚩尤惟始作乱斯民鸱义姦宄竝作刑之用岂能已乎帝尧清问下民乃命三后恤功于民伯夷降典折民惟刑故曰刑也者始于兵而终于礼者也先王顺天地四时以建六卿秋刑官也象时之成物焉秋传气于夏变色于春推可知也辽以用武立国禁暴戢姦莫先于刑国初制法有出于五服三就之外者兵之势方张礼之用未遑也及苏尔威汗知宗室聂埒贤命为额尔竒木以掌刑辟岂非士师之官非贤者不可为乎太祖太宗经理疆土擐甲之士岁无宁居威克厥爱理势然也子孙相继其法互有轻重中间能审权宜终之以礼者惟景圣二宗为优耳然其制刑之凡有四曰死曰流曰徒曰杖死刑有绞斩凌迟之属又有籍没之法流刑量罪轻重寘之边城部族之地逺则投诸境外又逺则罚使絶域徒刑一曰终身二曰五年三曰一年半终身者决五百其次递减百又有黥刺之法杖刑自五十至三百凡杖五十以上者以沙袋决之又有木劒大棒铁骨朶之法木劒大棒之数三自十五至三十铁骨朶之数或五或七有重罪者将决以沙袋先于脽骨之上及四周击之拷讯之具有麄细杖及鞭烙法麄杖之数二十细杖之数三自三十至于六十鞭烙之数凡烙三十者鞭三百烙五十者鞭五百被告诸事应伏而不服者以此讯之品官公事误犯民年七十以上十五以下犯罪者听以赎论赎铜之数杖一百者输钱千亦有八议八纵之法籍没之法始自太祖为塔玛噶赛特时奉哈陶津汗之命案裕悦实噜遇害事以其首恶家属没入斡里及淳钦皇后时析出以为着帐郎君至世宗诏免之其后内外戚属及世官之家犯反逆等罪复没入焉余人则没为着帐戸其没入宫分分赐臣下者亦有之木劒大棒者太宗时制木劒面平背隆大臣犯罪重欲寛宥则击之沙袋者穆宗时制其制用熟皮合缝之长六寸广二寸柄一尺许徒刑之数详于重熙制杖刑以下之数详于咸雍制其余非常用而无定式者不可殚纪太祖初年庶事草创犯罪者量轻重决之其后治诸弟逆党权宜立法亲王从逆不磬诸甸人或投髙崖杀之淫乱不轨者五车轘杀之逆父母者视此讪詈犯上者以熟铁锥摏其口杀之从坐者量罪轻重杖决杖有二大者重钱五百小者三百又为枭磔生瘗射鬼箭砲掷支解之刑归于重法闲民使不为变耳歳癸酉下诏曰朕自北征以来四方狱讼积滞颇多今休战息民羣臣其副朕意详决之无或寃枉乃命北府宰相萧达鲁等分道疏决有辽钦恤之意昉见于此神册六年克定诸夷上谓侍臣曰凡国家庶务鉅细各殊若宪度不明则何以为治羣下亦何由知禁乃诏大臣定治契丹及诸夷之法汉人则断以律令仍置钟院以达民寃至太宗时治渤海人一依汉法余无改焉㑹同四年皇族钖利郎君谋毒通事嘉里等已中者二人命重杖之及其妻流于矩巴哩木河族造药者世宗天禄二年天徳萧翰刘格及其弟璸都等谋反天徳伏诛杖翰流刘格遣璸都使哈噶斯国夫四人之罪均而刑异辽之世同罪异论者盖多穆宗应厯十二年国舅帐郎君萧延之奴哈里彊陵伊喇图哩年未及之女以法无文加之宫刑仍付图哩以为奴因着为令十六年谕有司自先朝行幸顿次必髙立标识以禁行者比闻绰唿辈故低置其标深草中利人误入因之取财自今有复然者以死论然帝嗜酒及猎不恤政事五坊掌兽近侍奉膳掌酒人等以獐鹿野豕鹘雉之属亡失伤毙及私归逃亡在告踰期召不时至或以奏对少不如意或以饮食细故或因犯者迁怒无辜輙加炮烙铁梳之刑甚者至于无算或以手刃刺之斩系射燎断手足烂肩股折腰胫划口碎齿弃尸于野且命筑封于其地死者至百有余人京师置百尺牢以处系囚盖其即位未乆惑女巫钖库之言取人胆合延年药故杀人颇衆后悟其诈以鸣镝丛射骑践杀之及哈里之死为长夜之饮五坊掌兽人等及左右给事诛戮者相继不絶虽尝悔其因怒滥刑谕大臣切諌在廷畏懦鲜能匡捄虽諌又不能听当其将杀寿格宁古殿前都㸃检耶律伊勒哈諌曰寿格等毙所掌雉畏罪而亡法不应死帝怒斩寿格等支解之命有司尽取鹿人之所系者凡六十五人斩所犯重者四十四人余悉痛杖之中有欲寘死者赖王子必舒等諌得免已而怒佛徳饲鹿不时致伤而毙遂杀之季年暴虐益甚尝谓太尉华格曰朕醉中有处决不当者醒当覆奏徒能言之竟无悛意故及于难虽云虐止御上不及大臣下不及百姓然刑法之制岂人主快情纵意之具邪景宗在潜已监其失及即位以宿卫失职斩殿前都㸃检耶律伊勒哈赵王喜隐自囚所擅去械鏁求见自辩语之曰枉直未分焉有出狱自辩之理命复絷之既而躬録囚徒尽召而释之保宁三年以穆宗废钟院穷民有寃者无所诉故诏复之仍命铸钟纪诏其上道所以废置之意呉王舒为奴所告有司请鞫帝曰朕知其诬若案问恐余人效之命斩以狥五年近侍萨喇勒误触神纛法应死杖而释之庶几寛勐相济然缓于讨赋应厯逆党至是始获而诛焉议者以此少之圣宗冲年嗣位睿智皇后称制留心听断尝劝帝宜寛法律帝壮益习国事锐意于治当时更定法令凡十数事多合人心其用刑又能详慎先是契丹及汉人相殴致死其法轻重不均至是一等科之统和十二年诏契丹人犯十恶亦断以律旧法死囚尸市三日至是一宿即听收瘗二十四年诏主非犯谋反大逆及流死罪者其奴婢无得告首若奴婢犯罪至死听送有司其主无得擅杀二十九年以旧法宰相节度使世选之家子孙犯罪徒杖如齐民惟免黥面诏自今但犯罪当黥即准法同科开泰八年以窃盗赃满十贯为首者处死其法太重故増至二十五贯其首处死从者决流尝敕诸处刑狱有寃不能申雪者听诣御史台陈䜣委官覆问往时大理寺狱讼凡闗覆奏者以翰林学士给事中政事舍人详决至是始置少卿及正主之犹虑其未尽而亲为録囚数遣使诣诸道审决寃滞如邢抱朴之属所至人自以为无寃五院部民有自壊铠甲者其长佛努杖杀之上怒其用法大峻诏夺官吏以故不敢酷达尔罕纳旺舒克因醉言宫掖事法当死特贳其罪五院部民偶遗火延及木叶山兆域亦当死杖而释之因着为法至于达巴噶始窃蓟州王令谦家财及觉以刃刺令谦幸不死有司拟以盗论止加杖罪又讷黙库犯窃盗者十有三次皆以情不可恕论弃市因诏自今以犯窃盗者黥额徒三年四则黥面徒五年至于五则处死若是者重轻适宜足以示训近侍刘格乌古斯尝从齐王妻而逃以赦后㑹千龄节出首乃诏诸近侍䕶卫集视而腰斩之于是国无倖民纲纪修举吏多奉职人重犯法故统和中南京及易平二州以狱空闻至开泰五年诸道皆狱空有刑措之风焉故事枢宻使非国家重务未尝亲决狱讼惟额尔竒木主之及萧和卓萧朴相继为枢宻使专尚吏才始自听讼时人转相效习以狡智相髙风俗自此衰矣故太平六年下诏曰朕以国家有契丹汉人故以南北二院分治之盖欲去贪枉除烦扰也若贵贱异法则怨必生夫小民犯罪必不能动有司以达于朝惟内族外戚多恃恩行贿以图苟免如是则法废矣自今贵戚以事被告不以事之大小竝令所在官司案问具申北南院覆问得实以闻其不案辄申及受请託为奏言者以本犯人罪罪之七年诏中外大臣曰制条中有遗阙及轻重失中者其条上之议増改焉辽史卷六十一卷六十一考证辽史卷六十一考证刑法志上有辽钦恤之意昉见于此按太祖纪七年六月以实喇县人缫古非法残民磔之闻狱官聂哷造大校人不堪苦诛之九月遂有疏决滞狱之诏以韩知古领其事则辽初钦恤之政固多可纪也辽史卷六十一考证辽史卷六十二钦定四库全书辽史卷六十二元中书右丞相总裁托克托等修志第三十一刑法志下兴宗卽位钦哀皇后始得志昆弟专权冯嘉努等希钦哀意诬萧楚布等谋反连及嫡后仁德皇后楚布等十余人与仁德姻援坐罪者四十余辈皆被大辟仍籍其家幽仁德于上京旣而遣人弑之迫殒非命中外切愤钦哀后谋废立迁于庆州及奉迎以归颇复预事其酷虐不得逞矣然兴宗好名喜变更又溺浮屠法务行小惠数降赦宥释死囚甚衆重熈元年诏职事官公罪听赎私罪各从本法子弟及家人受赇不知情者止坐犯人先是南京三司销钱作器皿三斤持钱出南京十贯及盗遗火家物五贯者处死至是铜逾五斤持钱及所盗物二十贯以上处死二年有司奏元年诏曰犯重罪徒终身者加以捶楚而又黥面是犯一罪而具三刑宜免黥其职事官及宰相节度使世选之家子孙犯姦罪至徒者未审黥否上谕曰犯罪而悔过自新者亦有可用之人一黥其面终身为辱朕甚悯焉后犯终身徒者止刺颈奴婢犯逃若盗其主物主无得擅黥其面刺臂及颈者听犯窃盗者初刺右臂再刺左三刺颈之右四刺左至于五则处死五年新定条制成诏有司凡朝日执之仍颁行诸道盖纂修太祖以来法令参以古制其刑有死流杖及三等之徒而五凡五百四十七条时有羣牧人窃易官印以马与人者法当死帝曰一马杀二人不亦甚乎减死论又有兄弟犯彊盗当死以弟从兄且俱无子特原其弟至于枉法受赇诈敕走递伪学御书盗外国贡物者例皆免死郡王塔布家奴黙尔吉告其主言渉怨望鞠之无验当反坐以钦哀皇后里言竟不加罪亦不断付其主仅籍没焉宁远军节度使萧白彊掠乌尔古德哷勒都详衮达鲁女为妻以后言免死杖而夺其官羙楞彀登使酒杀人而逃会永寿节出首特赦其罪皇妺秦国公主生日帝幸其第伶人张隋本宋所遣谍者大臣觉之以闻召诘欵伏乃遽释之后诏诸职官私取官物者以正盗论诸帐郎君等于禁地射鹿决杖三百不徴偿小将军决二百已下至百姓犯者决三百圣宗之风替矣道宗清宁元年诏诸宫都部署曰凡有机密事卽可面奏余所诉事以法施行有投诽讪之书其受及读者皆弃市二年命诸郡长吏如诸部例与僚属同决罪囚无致枉死狱中下诏曰先时诸路死刑皆待决于朝故狱留滞自今凡强盗得实者听卽决之四年复诏左伊勒希巴曰比诏外路死刑听所在官司卽决然恐未能悉其情或有枉者自今虽已欵伏仍令附近官司覆问无寃然后决之有寃者卽具以闻咸雍元年诏狱囚无家者给以粮六年帝以契丹汉人风俗不同国法不可异施于是命特哩衮苏枢密使伊逊更定条制凡合于律令者具载之其不合者别存之时校定官卽重熈旧制更窃盗赃二十五贯处死一条增至五十贯处死又删其重复者二条为五百四十五条取律一百七十三条又创增七十一条凡七百八十九条增重编者至千余条皆分类列以太康间所定复以律及条例参校续增三十六条其后因事续校至大安三年止又增六十七条条约旣繁典者不能徧习愚民莫知所避犯法者衆吏得因缘为姦故五年诏曰法者所以示民信而致国治简易如天地不忒如四时使民可避而不可犯比命有司纂修刑法然不能明体朕意多作条目以罔民于罪朕甚不取自今复用旧法余悉除之然自太康元年北院枢密使耶律伊逊等用事宫婢单登等诬告宣懿皇后伊逊以闻卽诏伊逊劾状因实其事上怒族伶人赵惟一斩髙长命皆籍其家仍赐皇后自尽三年伊逊又与其党谋构昭怀太子阴令右䕶衞太保耶律扎拉告知枢密院事萧苏色等八人谋立皇太子诏案无状出苏色托卜嘉外补流䕶衞萨布等六人诏告首谋逆者重加官赏否则悉行诛戮伊逊教牌印郎君萧额图珲自首臣尝预苏色等谋因籍姓名以告帝信之以伊逊等鞫案至杖皇太子囚之宫中别室杀托卜嘉萨喇等三十五人又杀苏色等诸子其㓜稚及妇女奴婢家产皆籍没之或分赐羣臣雅克等诈为太子变书以闻上大怒废太子徙上京伊逊寻遣人弑于囚所帝犹不悟朝廷上下无复纪律天祚干统元年凡太康三年预伊逊所害者悉复官爵籍没者出之流放者还乡里至二年始发伊逊等墓剖棺戮尸诛其子孙余党子孙减死徙边其家属奴婢皆分赐被害之家如耶律托卜嘉萧达啰克等党人之尤兇狡者皆以赂免至于覆军失城者第免官而已行军将军耶律聂哷三人有禁地射鹿之罪皆弃市其职官诸局人有过者镌降决断之外悉从军赏罚无章怨讟日起剧盗相挻叛亡接踵天祚大恐益务绳以严酷由是投崖砲掷钉割脔杀之刑复兴焉或有分尸五京甚者至取其心以献祖庙虽由天祚捄患无䇿流为残忍亦由祖宗有以启之也辽之先代用法尚严使其子孙皆有君人之量知所自择犹非祖宗贻谋之道不幸一有昏暴者少引以借口何所不至然辽之季世与其先代用刑同而兴亡异者何欤盖创业之君施之于法未定之前民犹未敢测也亡国之主施之于法旣定之后民复何所赖焉此其所为异也传曰新国轻典岂独权事宜而已乎天祚末年游畋无度颇有倦勤意诸子惟文妃所生额噜温最贤萧奉先乃元妃兄深忌之会文妃之女兄适耶律达哈拉女弟适耶律伊都奉先乃诬告伊都等谋立晋王尊天祚为太上皇遂戮达哈拉及其妻赐文妃自尽额噜温以不与谋得免及天祚西狩奉圣州又以耶律萨巴等欲劫立额噜温遂诛萨巴尽其党与额噜温以有人望卽日赐死当时从行百官诸局承应人及军士闻者皆流涕盖自兴宗时遽起大狱仁德皇后戕于幽所辽政始衰道宗杀宣懿皇后迁昭怀太子太子寻被害天祚知其父之寃而已亦㡬殆至是又自杀其子额噜温传曰于所厚者薄无所不薄矣辽二百余年骨肉自相残灭天祚荒暴尤甚遂至于亡噫辽史卷六十二辽史卷六十三钦定四库全书辽史卷六十三元中书右丞相总裁托克托等修表第一世表天开于子地辟于丑人生于寅天地人之初一焉耳矣天动也有恒度地静也有恒形人动静无方居止靡常天主流行地主蓄泄二气无往而弗达亦惟人之所在而畀付焉庖牺氏䧏炎帝氏黄帝氏子孙衆多王畿之封建有限王政之布濩无穷故君四方者多二帝子孙而自服土中者本同出也考之宇又周之书辽本炎帝之后而耶律俨称辽为轩辕后俨志晩出盍从周书葢炎之裔有曰葛乌莬者世雄朔陲后为冒顿汗所袭保鲜卑山以居号鲜卑氏既而慕容燕破之析其部曰宇文曰库莫奚曰契丹契丹之名昉见于此隋唐间契丹主号逹唿哩氏武后遣将击溃其衆达唿哩氏㣲别部长果珍代之果珍㝷灭徳哷勒部长聂哷立达年扎里为苏尔威汗更号约尼氏唐赐国姓曰李懐秀及懐秀叛唐更封且罗为王而聂哷之后曰努尔苏者左右懐秀且罗至于齐苏几百年国势复振至努尔苏之孙曰安巴坚功业勃兴号钖里氏是为辽太祖于是钖里氏与达唿哩约尼号为三耶律自后国日益大起唐季涉五代宋二百余年名随代迁字传音转此其言语文字之相通可考而知者也其所不可知者有若竒善汗和拉汗苏汗兆古汗皆辽之先而世次不可考矣摭其可知者作辽世表帝统契丹先世汉冒顿汗以兵袭东胡而灭之余衆保鲜卑山因号鲜卑魏青龙中部长比能稍桀骜为幽州刺史王雄所害散徙横水之南黄龙之北晋鲜卑葛乌菟之后曰普囬普囬有子莫那自阴山南徙始居辽西九世为慕容晃所灭鲜卑衆散为宇文氏或为库莫奚或为契丹元契丹国在库莫奚东异族同类东部鲜卑之别支魏也至是始自号契丹为慕容氏所破俱窜松漠之间道武帝登国间大破之遂与库莫奚分背经数十年稍滋蔓有部落于和龙之北数百里太武帝太平真君以来嵗致名马献文时使美佛赫赫辰来献始班诸国之末钖万丹部赫特赫部佛佛页部裕噜部钖琳部博恰部理部图噜部各以名马文皮来贡得交市于和龙密云之间太和三年髙句丽与蠕蠕谋取地豆于以分之契丹惧美佛赫乌云率其部落车三千乘衆万余口内附止于白狼水东北天保四年九月契丹犯塞文宣帝亲讨之至平州齐乃趋长堑司徒潘相乐率精骑五千自东道趋青山安徳王韩轨帅骑四千东断走路帝亲踰山岭奋击虏男女十余万杂畜数十万相乐又于青山大破别部所虏生口分置诸州复为突厥所逼又以万家寄处髙丽境内隋开皇四年率诸美佛赫来谒五年悉衆欵塞髙祖纳之聴居故地六年诸部相攻不止又与突厥相侵高祖使使谕解之别部楚布等违髙丽来附置于克实克囊嘉特之北开皇末别部四千余户违突厥来降髙祖给粮遣还固辞不去部落渐衆遂北徙逐水草当辽西正北二百里依赫辰水而居东西亘五百里南北三百里分为十部兵多者三千少者千余有征伐酋帅相与议之兴兵则调合符契突厥沙布尔汗遣特屯潘垤统之契丹杀特屯大业七年贡方物唐契丹地直京师东北五千里而赢东距髙丽西奚南营州北靺鞨室韦阻冷陉山以自固射猎居处无常其君达唿哩氏有胜兵四万析八部臣于突厥以为俟斤调发攻战则诸部毕㑹猎则部得自行与奚不平每鬬不利辄遁保鲜卑山武徳初大帅孙敖曹与靺鞨长都塔济俱来朝二年入犯平州境六年君长多啰献名马丰貂贞观二年摩欢来降突厥请以梁师都易契丹太宗曰契丹突厥不同类师都唐编户我将擒之不可易降者三年摩欢入朝赐鼓纛由是有常贡帝伐髙丽悉发契丹奚首领从军还过营州以库克为左武卫将军大帅和卓珠奇率衆来归即其部爲𤣥州以珠奇为刺史隶营州都督府库克举部内属乃置松漠都督府以库克为都督封无极男赐姓李以徳济部为峭落州赫伯部为弹汗州都唿部为无逄州芳阿部为羽陵州图勒彬部为日连州芮奚部为徒河州卓津部为万丹州富部为匹黎赤山二州俱隶松漠府以舒和卓为刺史库克死与奚叛行军总管阿实达枢宾执松漠都督鄂博库献于东都库克二孙曰奎玛里弹汗州刺史归顺郡王曰尽忠松漠都督敖曹曽孙曰万荣归诚州刺史时营州都督赵文翙数侵侮其下尽忠等怨望与万荣共举兵杀文翙㨿营州自号为无上汗推万荣为帅不二旬衆数万攻崇州执击讨副使许钦寂武后怒诏将军曹仁师等二十八将击之更号万荣曰万斩尽忠曰尽灭战西硖石黄獐谷王师败绩进攻平州不克武后益发兵击契丹万荣夜袭檀州清边道副总管张九节拒战万荣败走俄尽忠死突厥摩多袭破其部万荣收散兵复振别将骆务整何阿小入兾州杀刺史陆宝积掠数千人武后闻尽忠死诏夏官尚书王孝杰等率兵十七万讨万荣战东硖石败绩孝杰死之万荣进屠幽州又诏御史大夫娄师徳等率兵二十万击之万荣乗鋭鼓行而南残瀛州属县神兵总管杨立基率奚兵掩击大破万荣执何阿小别将李楷固骆务整降万荣委军走立基与奚四面合击万荣衆溃东走张九节设三伏待之万荣穷蹙与家奴轻骑走潞河东惫甚卧林下奴斩其首以献九节传东都契丹余衆不能立遂附突厥开元二年尽忠从父弟舍珲率部落归唐舍珲𤣥宗赐丹书铁劵开元四年与奚长李大酺偕来诏复置松漠府以舍珲为都督封松漠郡王仍置静析军以舍珲为经略大使八部长皆为刺史五年以杨氏为永乐公主下嫁舍珲六年卒缫固舍珲之弟帝以缫古袭爵开元七年十一月缫古与公主来朝衙官格图肯勇悍得衆心缫古欲除之事泄格图肯攻之缫固奔营州都督许钦澹及奚君李大酺攻格图肯不胜缫古大酺皆死裕允缫古从父弟也格图肯推以为主遣使谢罪𤣥宗册立袭缫古位开元十年裕允入朝以慕容氏为燕郡公主下嫁裕允卒托允裕允之弟袭官爵开元十三年托允复与格图肯猜阻与公主来奔封辽阳王实古托允之弟国人共立之开元十三年冬朝于行在从封禅泰山改封广化郡王以陈氏为东光公主下嫁实古十八年为格图肯所弑以其衆降突厥东光公主走平卢库哩不知其世系格图肯立之开元二十二年六月幽州节度使张守珪大破格图肯十二月又破之斩库哩及格图肯等传首东都余衆散走山谷果珍本契丹部长为松漠府衙官斩格图肯及库哩归唐幽州节度使张守珪立之封北平郡王是年格图肯余党聂哷弑果珍屠其家一子琳沁走安东拜左骁卫将军自此契丹中衰达唿哩氏附庸于奚王以通于唐朝贡嵗至至徳宝应间再至大厯十二年贞元九年十年十一年三至元和中七至太和开成间四至聂哷耶律俨盖辽太袓之始祖也李懐秀唐赐姓名契丹名达年札里本八部大帅天宝四年降唐拜松漠都督安禄山表请讨契丹懐秀发兵十万与禄山战潢水南禄山大败自是与禄山兵连不解耶律俨纪云太祖四代祖努尔苏为徳哷勒部额尔竒木遣将珠勒格科里大败安禄山于潢水适当懐秀之世则懐秀固约尼氏之首君为苏尔威汗明矣且罗以唐封恭仁王代松漠都督遂称契丹王其后寖大贞元四年犯北边幽州以闻自禄山反河北割㨿道隔不通世次不可悉考契丹王齐苏武宗㑹昌二年授云麾将军幽州节度使是为伊兰汗张仲武奏云契丹书用囬鹘印乞赐圣造诏以奉国契丹为文契丹王实哷是为巴拉汗咸通中再遣使来贡献部落寖强契丹王钦徳实埒之族也是为哈陶津汗光启中钞掠奚室韦诸部落皆役服之数与刘仁恭相攻晩年政衰八部大人法常三嵗代徳哷勒部耶律安巴坚建鼓旗自为一部不受代自号为王尽有契丹国约尼氏遂亡萧罕嘉努言先世约尼汗温之后国祚中絶自额尔奇木聂哷立苏尔威汗大位始定今以唐史辽史参考达唿哩氏絶于实古聂哷所立则懐秀也其间唯库哩果珍二世库哩乃格图肯所立果珍以别部长为聂哷所杀唐史称聂哷为格图肯余党则温汗者始为库哩耶辽史卷六十三辽史卷六十四钦定四库全书辽史卷六十四元中书右丞相总裁托克托等修表第二皇子表帝官天下王者家焉至于亲九族敬五宗其揆一也三代以上封建久长故吴鲁燕蔡衞晋郑太史迁既着世家又列年表不厌其详自汉以降封建实亡犹有其名长世者登世家自絶者置列传然王子侯犹可以年表也班固以为文无实併诸侯削年而表世君子韪之自魏以降不帝不世王侯身徙数封朝不谋夕于是列而传之功不足以垂法罪不足以着戒碌碌然抑又甚焉今摘其功罪杰然者列诸传叙亲亲之恩敬长之义而无他可书者略表见之为皇子表辽史卷六十四卷六十四考证辽史卷六十四考证元祖子杨珠第二子按耶律安图传曽祖扬珠元祖之长子表作第二又安图祖春博里为本部额尔竒木皇族表亦以春博里与和郭齐摩绰并列为扬珠之子此言二子不及春博里均与传异又摩绰原文作末掇此处又讹求掇今併改实鲁字苏兰第三按太祖纪赞苏兰为徳祖之弟此言徳祖第四苏兰第三与纪异埓克即三父房之季父按原本三讹二今据皇族表改安图赐号明王按契丹志称安图为伟王兵衞志亦有伟王军之名表失载贝之子隆科隆先道隠按宗室传贝室五子长世宗次隆科次舒次隆先道隠表不载世宗及舒雅斯哈㑹同元年封太平王按太宗纪作二年扎穆第三旧史皇族传书在第一按圣宗纪扎穆为景宗庶兄故旧史书为第一也又扎穆原文作长没景宗纪作只没圣宗纪作质睦系一人今併改景宗子隆祐按契丹国志通考俱作隆裕重元子尼噜古按契丹国志重元作宗元尼噜古作洪孝圣宗六子兴宗第一武格第四按圣宗纪开泰二年皇子宗训为大内特哩衮据事迹武格即宗训表谓第四者也而五年兴宗方生则武格为兴宗庶兄明甚通考以兴宗为圣宗第八子固未尽得实兴宗特为嫡子之长非必第一也圣宗子布古徳武格海古勒按布古徳武格海古勒各有汉字名见圣宗本纪开泰七年宗简右卫大将军宗愿左骁卫大将军宗伟右卫大将军宏简録以宗简为布古徳宗愿为武格宗伟为海古勒未知所据又武格之为大内特哩衮纪称宗训是武格又名宗训也兴宗三子按兴宗纪重熙十年皇子宝信努生以年次考之当为道宗之弟和啰噶之兄和啰噶干统三年为特哩衮按道宗纪作六年额噜温保大元年耶律伊都与文妃密谋立之不果耶律萨巴复谋立之按耶律伊都传萧奉先恐秦王不得立诬伊都谋立晋王事赐文妃死又天祚纪保大二年奉先又称伊都引金人来欲立晋王遂赐晋王死耶律萨巴伏诛据传则文妃固未尝谋立其子辽史卷六十四考证辽史卷六十五钦定四库全书辽史卷六十五元中书右丞相总裁托克托等修表第三公主表春秋之法王姬下嫁书于䇿以鲁公同姓之国为之婚主故尔古者妇讳不出门内言不出梱公主悉列于传非礼也然辽国专任外戚公主多见记传间不得不表见之礼男女异长不当与皇子同列别为公主附表辽史卷六十五卷六十五考证辽史卷六十五考证公主表睿智皇后生三女按刻本旧作睿圣皇后考景宗后谥睿智谨据改景宗四女长夀女下嫁宰相萧巴雅尔延夀女下嫁萧恒徳淑格下嫁卢俊改适萧实讷按圣宗统和元年二月以皇女长夀公主下嫁国舅宰相萧巴桑子乌里十月以公主淑格下嫁国舅详衮兆古七年四月国舅太师萧达为子巴雅尔请尚皇女延夀公主许之今考之表三人所适之名各不同当有舛误辽史卷六十五考证辽史卷六十六钦定四库全书辽史卷六十六元中书右丞相总裁托克托等修表第四皇族表辽太祖建国诸弟窥觎含容诱掖弗忍致辟古圣人犹难之虽其度量恢廓然经国之虑逺矣终辽之世其出于横帐五院六院之间者大憝固有元勲寔多不表见之莫知源委作皇族表不知世次太子太傅唐古右系出兴宗神圣孝章皇帝辽史卷六十六卷六十六考证辽史卷六十六考证皇族表第八世混同郡王额特埓按续通考额特埓乃阿里之元孙列第七世与此互异辽史卷六十六考证辽史卷六十七钦定四库全书辽史卷六十七元中书右丞相总裁托克托等修表第五外戚表汉外戚有新室之患晋宗室有八王之难辽史耶律萧氏十居八九宗室外戚势分力敌相为唇齿以翰邦家是或一道然以是而兴亦以是而亡又其法之弊也契丹外戚其先曰二舒敏氏曰巴哩曰伊苏济勒至辽太祖娶舒噜氏舒噜本囘鹘诺苏后大同元年太宗自汴将还留外戚小汉为汴州节度使赐姓名曰萧翰以从华俗由是巴哩伊苏济勒舒噜三族皆为萧姓巴哩二房曰大父少父伊苏济勒亦二房曰大翁小翁世宗以舅氏塔喇噶为国舅别部三族世预北宰相之选自太祖神册二年命阿古齐始圣宗合巴哩伊苏济勒二国舅帐为一与别部为二此辽外戚之始末也作外戚表辽史卷六十七卷六十七考证辽史卷六十七考证五世祖哈玛尔北府宰相达鲁按哈玛尔为大父房最逺祖距达鲁五世中间不可考原本列入第一世而以达鲁为第二世实非父子也见达鲁传北院枢密使惠西北招讨使慈氏努按萧惠传惠二子一为慈氏努其一为兀古匿终北府宰相表于慈氏努之次并未列入转于下二格之旁列乙古蒲匿二名疑即兀古匿之讹然纪传无可旁证今存其旧仍译改为伊库布尼二名以符体例使相萨玛兰陵郡王徳勒岱茂萨萨玛原本作撒磨按徳勒岱传又作撒钵茂萨原本作磨撒按本传又作么撒今画一改订宰相塔喇按萧迪里传迪里为塔喇四世孙表未列入而转列和克及巴拉名按和克为迪里族子乃塔喇之五世孙巴拉为迪里弟乃和克之父行又不应与和克平列舛讹叠出今附考以识其讹南院枢密使朴按萧朴子多喇官国舅部详衮见朴传表未列入殊畧辽史卷六十七考证辽史卷六十八钦定四库全书辽史卷六十八元中书右丞相总裁托克托等修表第六游幸表朔漠以畜牧射猎为业犹汉人之劭农生生之资于是乎出自辽有国建立五京置南北院控制诸夏而游田之习尚因其旧太祖经营四方有所不睱穆宗天祚之世史不胜书今援司马迁别书封禅例列于表观者固足以鉴云作游幸表辽史卷六十八卷六十八考证辽史卷六十八考证开泰八年幸秦晋长公主第作藏阄宴按礼志载藏阄仪明书太康十年始制此仪是创于道宗时也此又似圣宗时已有此仪矣考之二宗本纪中均无明文未知表与志所载孰是辽史卷六十八考证辽史卷六十九钦定四库全书辽史卷六十九元中书右丞相总裁托克托等修表第七部族表司马迁作史记叙四裔于篇末秦汉以降各有其国彼疆此界道里云邈不能混一寰宇周知种落邻国聘贡往来焉能歴览或口传意记模冩梗槩耳辽接五代汉地逺近载诸简册可考西北沙漠之地树艺五谷衣服车马礼文制度以及土产品物得其粗而失其精部落之名姓氏之号得其音而未得其字歴代踵讹艰于考索辽氏与诸部相通往来朝贡及西辽所至之地见于纪传亦岂少也哉其事则书于纪部族则列于表云天祚播越耶律达实立燕晋国王淳淳死与萧妃奔天徳军上诛妃责达实达实率衆西去自立为帝所歴诸部附见于后辽史卷六十九卷六十九考证辽史卷六十九考证㑹同四年正月伊实丕勒图吉三部上党项俘获按本纪以伊实丕勒图吉三部鳏寡不能自存者官为之配表与纪互异疑因是月有纳喇威二部上党项俘之事而表遂牵连误书也统和四年正月按原本此月有姪里姑部送辎重行宫之文考圣宗本纪是年六月以伊勒希巴珠勒唿部送辎重行宫珠勒唿原本作姪里姑乃人名也作史者误解部送部字遂载入部族表中又误以六月为五月舛谬实甚今删此条而识其故于此寿隆三年正月原本此月书乌尔固部节度使耶律陈嘉努讨有功按道宗本纪此月以陈嘉努有功加尚书右仆射原文所书讨有功之语既未明晰况陈嘉努虽为乌尔固部节度使究非乌尔固部之事与部旋无涉仍之则体例殊为不符谨删辽史卷六十九考证辽史卷七十钦定四库全书辽史卷七十元中书右丞相总裁托克托等修表第八属国表周有天下不期而㑹者八百余国辽居松漠最为彊盛天命有归建国改元号令法度皆遵汉制命将出师臣服诸国人民皆入版籍贡赋悉输内帑东西朔南何啻万里视古起百里国而致太平之业者亦几矣故有辽之盛不可不着作属国表辽史卷七十辽史卷七十一钦定四库全书辽史卷七十一元中书右丞相总裁托克托等修列传第一后妃肃祖昭烈皇后萧氏懿祖庄敬皇后萧氏𤣥祖简献皇后萧氏徳祖宣简皇后萧氏太祖淳钦皇后舒噜氏太宗靖安皇后萧氏世宗懐节皇后萧氏世宗妃甄氏穆宗皇后萧氏景宗睿知皇后萧氏圣宗仁徳皇后萧氏圣宗钦哀皇后萧氏兴宗仁懿皇后萧氏兴宗贵妃萧氏道宗宣懿皇后萧氏道宗恵妃萧氏天祚皇后萧氏天祚徳妃萧氏天祚文妃萧氏天祚元妃萧氏书始嫔虞诗兴闗雎国史记载往往自家而国以立天下之本然尊卑之分不可易也司马迁列吕后于纪班固因之而传元后于外戚之后范煜登后妃于帝纪天子纪年以叙事谓之纪后曷为而纪之自晋史列诸后以首传隋唐以来莫之能易也辽因突厥称皇后曰哈屯国语谓之多尔吉尊称曰纳额黙盖以配后土而母之云太祖称帝尊祖母曰太皇太后母曰皇太后嫔曰皇后等以徽称加以美号质于隋唐文于故俗后族唯伊苏巴哩氏而世任其国事太祖慕汉高皇帝故耶律俨称刘氏以伊苏巴哩比萧相国遂为萧氏耶律俨陈大任辽史后妃传大同小异酌取其当着于篇肃祖昭烈皇后萧氏小字卓沁归肃祖生四子见皇子表干统三年追尊昭烈皇后懿祖庄敬皇后萧氏小字伊勒希肃祖尝过其家曰同姓可结交异姓可结婚知为萧氏为懿祖聘焉生男女七人干统三年追尊庄敬皇后𤣥祖简献皇后萧氏小字鄂尔多𤣥祖为朗徳所害后嫠居恐不免命四子依邻家耶律塔雅克乃获安太祖生后以骨相异常惧有隂图害者鞠之别帐重熙二十一年追尊简献皇后徳祖宣简皇后萧氏小字伊木沁约尼氏宰相塔拉之女男女六人太祖长子也天显八年十一月崩祔徳陵重熙二十一年追尊宣简皇后太祖淳钦皇后舒噜氏讳平小字鄂尔多其先回鹘人诺苏生谔尼沙哩勒谔尼沙哩勒生舒舒梅楞舒舒梅楞生巴噶穆尔巴噶穆尔娶伊勒都齐王女生后于契丹右大部巴噶穆尔名渊仕约尼氏为额珍尼郭齐喀后凝断有雄畧尝至辽土二河之㑹有女子乗青牛车仓卒避路忽不见未几童谣曰青牛妪曽避路葢谚谓地祇为青牛妪云太祖即位羣臣上尊号曰地皇后神册元年大册加号应天大明地皇后行兵御衆后尝与谋太祖渡碛袭党项黄头臭泊二室韦后勒兵以待奋击大破之时晋王李存朂欲结援以叔母事后幽州刘守光遣韩延徽求援不拜太祖怒留之使牧马后曰守节不屈贤者也宜礼用之太祖乃召延徽与语大悦以为谋主吴主李昪献勐火油以水沃之愈炽太祖选三万骑以攻幽州后曰岂有试讐而攻人国者指帐前树曰无皮可以生乎太祖曰不可后曰幽州之有土有民亦由是耳吾以三千骑掠其四野不过数年困而归我矣何必为此万一不胜为中国笑吾部落不亦解体乎其平渤海后与有谋太祖崩后称制摄军国事及葬欲以身殉亲戚百官力谏因㫁右腕纳于柩太宗即位尊为皇太后㑹同初上尊号曰广徳至仁昭烈崇简应天太后初太祖尝谓太宗必兴我家后欲令皇太子贝避之太祖册贝为东丹王太祖崩太宗立东丹王避之唐太后尝属意于少子鲁唿太宗崩世宗即位于镇阳太后怒遣鲁唿以兵逆击鲁唿败太后亲率师遇于潢河之横渡頼耶律乌哲谏罢兵迁太后于祖州应厯三年崩年七十五祔祖陵谥曰贞烈重熙二年一年更今谥太宗靖安皇后萧氏小字温淳钦皇后弟舒噜之女帝为大元帅纳为妃生穆宗及即位立为皇后性聪慧洁素尤被宠顾虽军旅田猎必与天显十年崩谥彰徳葬奉陵重熙二十一年更今谥世宗懐节皇后萧氏小字苏克济淳钦皇后弟阿古齐女帝为永康王纳之生景宗天禄四年立为皇后明年秋生孟古公主在蓐察克作乱杀太后及帝后乗步辇直诣察克请毕收殓明日遇害谥曰孝烈皇后重熙二十一年更今谥世宗妃甄氏后唐宫人有姿色帝从太宗南征得之宠遇甚厚生宁王扎穆及即位立为皇后严明端重风神闲雅内治有法莫干以私刘知逺郭威称帝世宗承强盛之资奄奄嵗时后与参帷幄密赞大谋不果用察克作乱遇害景宗立葬二后于医巫闾山建庙陵寝侧穆宗皇后萧氏父知璠内供奉翰林承㫖后生有云气馥郁久之幼有仪则帝居藩纳为妃及正位中宫性柔婉不能规正无子景宗睿知皇后萧氏讳绰小字燕燕北府宰相思温女早慧思温尝观诸女扫地惟后洁除喜曰此女必能成家帝即位选为贵妃寻册为皇后生圣宗景宗崩尊为皇太后摄国政后泣曰母寡子弱族属雄强边防未靖奈何耶律色珍韩徳让进曰信任臣等何虑之有于是后与色珍徳让参决大政委裕悦休格以南边事统和元年上尊号曰承天皇太后二十四年加上尊号曰睿徳神畧应运启化承天皇太后二十七年崩谥曰圣神宣献皇后重熙二十一年更今谥后明达治道闻善必从故羣臣咸竭其忠习知军政澶渊之役亲御戎车指麾三军赏罚信明将士用命圣宗称辽盛主后教训为多圣宗仁徳皇后萧氏小字菩萨格睿智皇后弟乌延之女年十二美而才选入掖庭统和十九年册为齐天皇后尝以草莛为殿式密付有司令造清风天祥八方三殿既成益宠异所乗车置龙首鸱尾饰以黄金又造九龙辂诸子车以白金为浮图各有巧思夏秋从行山谷间花木如绣车服相错望若神仙生皇子二皆早卒开泰五年宫人讷木锦生兴宗后养为子帝大渐讷木锦詈后曰老物宠亦有既耶左右扶后出帝崩讷木锦自立为皇太后是为钦哀皇后䕶卫冯嘉努吉逊等希㫖诬告北府宰相萧珠卜国舅萧必塔谋逆诏命鞫治连及后兴宗闻之曰皇后侍先帝四十年抚育𦕈躬当为太后今不果反罪之可乎钦哀曰此人若在恐为后患帝曰皇后无子而老虽在无能为也钦哀不从迁后于上京车驾春蒐钦哀虑帝懐鞠育恩驰遣人加害使至后曰我实无辜天下共知卿待我浴而后就死可乎使者退比反后已崩年五十是日若有见后于木叶山隂者乗青葢车卫从甚严追尊仁徳皇后与钦哀竝祔庆陵圣宗钦哀皇后萧氏小字讷木锦淳钦皇后弟阿古齐五世孙黝面狠视母尝梦金柱擎天诸子不能上后后至与仆从皆陞异之久之入宫尝拂承天太后榻获金鸡吞之肤色光泽胜常太后惊异曰是必有竒子已而生兴宗仁徳皇后无子取而养之如已出后以兴宗侍仁徳皇后谨不悦圣宗崩令冯嘉努等诬仁徳皇后与萧珠卜萧必塔等谋乱从上京害之自立为皇太后摄政以生辰为应圣节重熙元年尊为仁慈圣善钦孝广徳安静贞纯寛厚崇觉仪天皇太后三年后隂召诸弟议欲立少子重元重元以所谋白帝帝收太后符玺迁于庆州七括宫八年秋帝悔之亲驭奉迎侍养益孝谨后常不怿帝崩殊无戚容见崇圣皇后悲泣如礼谓曰汝年尚幼何哀痛如是清宁初尊为太皇太后崩谥曰钦哀皇后后初摄政追封曽祖为兰陵郡王父为齐国王诸弟皆王之虽汉五侯无以过兴宗仁懿皇后萧氏小字托哩钦哀皇后弟孝穆之长女性寛容姿貎端丽帝即位入宫生道宗重熙四年立为皇后二十三年号贞懿慈和文恵孝敬广爱崇圣皇后道宗即位尊为皇太后清宁二年上尊号曰慈懿仁和文恵孝敬广爱宗天皇太后九年秋敦睦宫使耶律良以重元与其子尼噜古反状密告太后乃言于帝帝疑之太后曰此社稷大事宜早为计帝始戒严及战太后亲督卫士破逆党太康二年崩谥仁懿皇后仁慈淑谨中外感徳凡正旦生辰诸国贡币悉赐贫瘠尝梦重元曰臣骨在太子山北不胜寒栗寤即命屋之慈悯类此兴宗贵妃萧氏小字繖察驸马都尉匹勒之女选入东宫帝即位立为皇后重熙初以罪降贵妃道宗宣懿皇后萧氏小字观音钦哀皇后弟枢密使恵之女姿容冠絶工诗善谈论自制歌词尤善琵琶重熙中帝王燕赵纳为妃清宁初立为懿徳皇后皇太叔重元妻以艶冶自矜后见之戒曰为贵家妇何必如此后生太子濬有专房宠好音乐伶官赵惟一得侍左右太康初宫婢单登教坊朱顶鹤诬后与惟一私枢密使耶律伊逊以闻诏伊逊与张孝杰劾状因而实之族诛惟一赐后自尽归其尸于家干统初追谥宣懿皇后合葬庆陵道宗恵妃萧氏小字塔斯驸马都尉钖黙之妹太康二年伊逊誉之选入掖庭立为皇后居数嵗未见皇嗣后姝额特埒先嫁伊逊子苏页后以宜子言于帝离婚纳之宫中及皇孙延禧封梁王降为恵妃徙干陵额特埒还其家顷之其母燕国夫人厌魅梁王伏诛贬妃为庶人幽于宜州诸弟没入兴圣宫天庆六年召还封太皇太妃后二年奔黒顶山卒葬太子山天祚皇后萧氏小字多啰罗宰相继先五世孙大安三年入宫明年封燕国王妃干统初册为皇后性闲淑有仪则兄弟奉先保先等縁后宠柄任女直兵至从天祚西狩以疾崩天祚徳妃萧氏小字实古北府宰相常格之女夀隆二年入宫封燕国妃生子达鲁干统三年改徳妃以柴册礼封达鲁为燕国王加妃号赞翼王薨以哀戚卒天祚文妃萧氏小字色色国舅大父房之女干统初帝幸耶律塔喀第见而悦之匿宫中数月皇太叔和啰噶劝帝以礼选纳三年冬立为文妃生蜀国公主晋王额噜温尤被宠幸以柴册加号承翼善歌诗女直既强日见侵廹帝畋游不恤忠臣多被疎斥妃作歌讽谏其词曰勿嗟塞上兮暗红尘勿伤多难兮畏强隣不如塞姦邪之路兮选取贤臣直须卧薪尝胆兮激壮士之捐身可以朝清漠北兮夕枕燕云又歌曰丞相来朝兮剑佩鸣千官侧目兮寂无声养成外患兮嗟何及祸尽忠臣兮罚不明亲戚竝居兮藩屏位私门潜畜兮爪牙兵可怜往代兮秦天子犹向宫中兮望太平天祚见而衔之播迁以来郡县所失几半上颇有倦勤之意诸皇子额噜温最贤素有人望元妃兄萧奉先深忌之诬南军都统伊都谋立晋王以妃与闻赐死天祚元妃萧氏小字贵格皇后之妹年十七册为元妃性沉静尝书寝近侍盗貂裀妃觉而不言宫掖称其寛厚从天祚西狩以疾薨论曰辽以鞍马为家后妃往往长于射御军旅田猎未尝不从如应天之奋击室韦承天之御戎澶渊仁懿之亲破重元古所未有亦其俗也靖安无毁无誉齐天巧思乃奢侈之渐宣懿度曲知音岂致诬蔑之阶乎文妃能歌诗讽谏而谓谋私其子非矣若简宪之艰危保孤懐节之从容就义虽烈丈夫何以过之钦哀狠桀贼杀嫡后而兴宗不能防闲其母惜哉辽史卷七十一卷七十一考证辽史卷七十一考证后妃传徳祖宣简皇后萧氏天显八年崩按本纪太祖立尊母萧氏为皇太后太宗立尊皇太后为太皇太后天显八年十一月辛丑太皇太后崩遣使告哀于唐及人皇王贝原本作十一年崩系误今据改世宗懐节皇后萧氏天禄四年立为皇后明年秋察克作乱弑太后及帝按本纪世宗在位五年皇后萧氏于天禄四年册立世宗遇弑在天禄五年原本作天禄末下接明年文义未明今据改八年秋帝悔之八年原本作六年据兴宗本纪改天祚元妃萧氏小字贵格皇后之妹皇后之妹原本作燕国妃之妹按天祚元妃乃天祚皇后之妹考天祚皇后传云大安四年封燕国王妃又天祚徳妃传云夀隆二年封燕国妃此但书燕国妃之妹殊未明晰今据改辽史卷七十一考证辽史卷七十二钦定四库全书辽史卷七十二元中书右丞相总裁托克托等修列传第二宗室义宗章肃皇帝顺宗晋王额噜温义宗名贝小字托云太祖长子母淳钦皇后舒噜氏㓜聪敏好学外寛内挚神册元年春立为皇太子时太祖问侍臣曰受命之君当事天敬神有大功德者朕祀之何先皆以佛对太祖曰佛非中国教贝曰孔子大圣万世所尊宜先太祖大悦卽建孔子庙诏皇太子春秋释奠从征乌尔古党项为先锋都统及经畧燕地太祖西征留贝守京师因陈取渤海计天显元年从征渤海拔扶余城上欲括戸口贝谏曰今始得地而料民民必不安若乘破竹之势径造辉罕城克之必矣太祖从之贝与大元帅德光为前锋夜围辉罕城大諲譔穷蹙请降寻复叛太祖破之改其国曰东丹名其城曰天福以贝为人皇王主之仍赐天子冠服建元甘露称制置左右大次四相及百官一用汉法岁贡布十五万端马千匹上谕曰此地濒海非可久居留汝抚治以见朕爱民之心驾将还贝作歌以献陛辞太祖曰得汝治东土吾复何忧贝号泣而出遂如仪坤州未几诸部多叛大元帅讨平之太祖讣至贝卽日奔赴山陵贝知皇太后意欲立德光乃谓公卿曰大元帅功德及人神中外攸属宜主社稷乃与羣臣请于太后而让位焉于是大元帅卽皇帝位是为太宗太宗旣立见疑以东平为南京徙贝居之尽迁其民又置衞士阴伺动静贝旣归国命王继远撰建南京碑起书楼于西宫作乐田园诗唐明宗闻之遣人跨海持书密召贝贝因畋海上使再至贝谓左右曰我以天下让主上今反见疑不如适他国以成吴太伯之名立木海上刻诗曰小山压大山大山全无力羞见故乡人从此投外国携髙美人载书浮海而去唐以天子仪衞迎贝贝坐船殿衆官陪列上寿至汴见明宗明宗以庄宗后夏氏妻之赐姓东丹名之曰慕华改瑞州为怀化军拜怀化军节度使瑞愼等州观察使复赐姓李名赞华移鎭滑州遥领䖍州节度使贝虽在异国常思其亲问安之使不絶后明宗养子从珂弑其君自立贝密报太宗曰从珂弑君盍讨之及太宗立石敬瑭为晋主加兵于洛从珂欲自焚召贝与俱贝不从遣壮士李彦绅害之时年三十八有一僧为收瘗之敬瑭入洛丧服临哭以王礼权厝后太宗改葬于医巫闾山谥曰文武元皇王世宗卽位谥让国皇帝陵曰显陵统和中更谥文献重熈二十年增谥文献钦义皇帝庙号义宗及谥二后曰端顺曰柔贞贝初市书至万卷藏于医巫闾絶顶之望海堂通阴阳知音律精医药砭焫之术工辽汉文章尝译阴符经善画本国人物如射猎雪骑千鹿图皆入宋秘府然性颇刻急好杀婢妾微过常加刲灼夏氏惧而求削发为尼五子长世宗次隆科稍隆先道隐平王隆先字团隐母大氏景宗卽位始封平王未几兼政事令留守东京薄赋税省刑狱恤鳏寡数荐贤能之士后与统军耶律舒噜同讨髙丽有功还薨葬医巫闾山之道隐谷平王为人聪明博学能诗有阆苑集行于世保宁之季其子辰格与渤海官属谋杀其父举兵作乱上命轘裂子市晋王道隐字留隐母髙氏道隐生于唐人皇王遭李从珂之害时年尚㓜洛阳僧匿而养之因名道隐太宗灭唐还京诏赐外罗山地居焉性沉静有文武才时人称之景宗卽位封蜀王为上京留守干亨元年迁守南京号令严肃民获安业居数年徙封荆王统和初病薨追封晋王论曰自古新造之国一传而太子让岂易得哉辽之义宗可谓盛矣然让而见疑岂不兆于建元称制之际乎斯则一时君臣昧于礼制之过也束书浮海寄迹他国思亲不忘问安不絶其心甚有足谅者焉观其始慕泰伯之贤而为远适之谋终疾陈恒之恶而有请讨之举志趣之卓盖已见于早岁先祀孔子之言欤善不令终天道难诘得非性刻嗜杀之所致也虽然终辽之代贤圣继统皆其子孙至德之报昭然在兹矣章肃皇帝小字鲁唿一名鸿观字奚隐太祖第三子母淳钦皇后舒噜氏勇悍多力而性残酷小怒辄黥人面或投水火中太祖尝观诸子寝鲁唿缩项卧内曰是必在诸子下又尝大寒命三子採薪太宗不择而取最先至人皇王取其干者束而归后至鲁唿取少而弃多旣至袖手而立太祖曰长巧而次成少不及矣而母笃爱鲁唿天显五年遣狥地代北攻寰州多俘而还遂立为皇太弟兼天下兵马大元帅太宗亲征常留守京师世宗卽位鎭阳太后怒遣鲁唿将兵击之至泰德泉爲安图瑠格所败太后与世宗隔潢河而阵各言举兵意耶律乌哲入谏太后曰主上已立宜许之时鲁唿在侧作色曰我在乌云安得立乌哲曰奈公酷暴失人心何太后顾鲁唿曰昔我与太祖爱汝异于诸子谚云偏怜之子不保业难得之妇不主家我非不欲立汝汝自不能矣及会议世宗使解劒而言和约旣定趋上京会有告鲁唿与太后谋废立者徙鲁唿祖州禁其出入穆宗时其子喜隐谋反辞逮鲁唿囚之死狱中年五十葬玉峯山西谷统和中追谥钦顺皇帝重熈二十一年更谥章肃后曰和敬二子宋王喜隐衞王完喜隐字完德雄伟善骑射封赵王应厯中谋反事觉上临问有状以亲释之未几复反下狱景宗卽位闻有赦自去其械而朝上怒曰汝罪人何得擅离禁所诏诛守者复寘于狱及改元保宁乃宥之妻以皇后之姊复爵王宋喜隐轻僄无恒小得志卽骄上尝召不时至怒而鞭之由是愤怨谋乱贬而复召适见上与刘继元书辞意卑逊谏曰本朝于汉为祖书㫖如此恐亏国体帝寻改之授西南面招讨使命之河东索吐蕃戸稍见进用复诱羣小谋叛上命械其手足筑圜土囚祖州宋降卒二百余人欲刼立喜隐以城坚不得入立其子留礼寿上京留守楚实勒擒之留礼寿伏诛赐喜隐死论曰鲁唿残酷骄盈太祖知其不才而不能教太后不知其恶而溺爱之初以乌哲之言定立世宗而复谋废立子孙继以逆诛并及其身可哀也已夫自太祖之世埒克安图首倡祸乱太祖旣不之诛又复用之固为有君人之量然惟太祖之才足以驾驭庶乎其可也鲁唿而下宗王反侧无代无之辽之内难与国始终厥后嗣君虽严法以绳之卒不可止乌虖创业垂统之主所以贻厥孙谋者可不审欤顺宗名濬小字伊啰斡道宗长子母宣懿皇后萧氏㓜而能言好学知书道宗尝曰此子聪慧殆天授欤六岁封梁王明年从上猎矢连发三中上顾左右曰朕祖宗以来骑射絶人威震天下是儿虽㓜不坠其风后遇十鹿射获其九帝喜设宴八岁立为皇太子太康元年兼领北南枢密院事及母后被害太子有忧色耶律伊逊为北院枢密使常不自安会护衞萧和克谋害伊逊事觉下狱副㸃检萧钖沙谓伊逊曰臣民心属太子公非阀阅一日若立吾辈措身何地廼与同知北院宣徽事萧嗒喇台谋搆陷太子阴令护尉太保耶律扎拉诬告都宫使耶律萨喇知院耶律苏色䕶衞萧和克谋废立诏案无迹不治伊逊复令牌印郎君萧额图珲等言扎拉前告非妄臣实与谋欲杀耶律伊逊等然后立太子臣若不言恐事发连坐帝信之幽太子于别室以耶律雅克鞫案太子具陈枉状曰吾为储副尚何所求公当为我辨之雅克乃伊逊之党易其言为欵伏上大怒废太子为庶人将出曰我何罪至是钖沙叱登车遣衞士阖其扉徙于上京囚圜堵中伊逊寻遣达噜噶萨巴往害之太子年方二十上京留守萧塔坦绐以疾薨闻上哀之命有司葬龙门山欲召其妃伊逊阴遣人并杀之后知其寃悔恨无及谥曰昭怀太子以天子礼改葬玉峯山干统初追尊大孝顺圣皇帝庙号顺宗妃萧氏贞顺皇后一子延禧卽天祚皇帝论曰道宗知太子之贤而不能辨伊逊之诈竟絶父子之亲为万世惜伊逊知为一身之计不知有君臣之义岂复知有太子乎姦邪之臣乱人家国如此可不戒哉可不戒哉晋王小字额噜温天祚皇帝长子母曰文妃萧氏甫髫齓驰马善射出为大丞相耶律隆运后封晋王性乐道人善而矜人不能时宫中见读书者辄斥额噜温尝入寝殿见实达尔察喇閲书因取观㑹诸王至阴袖而归之曰勿令他人见也时号称长者及长积有人望内外归心保大元年南军都统耶律伊都与其母文妃密谋立之事觉伊都降金文妃伏诛额噜温实不与谋免二年耶律萨巴等复谋立不克上知额噜温得人心不忍加诛令缢杀之或劝之亡额噜温曰安忍为蕞尔之躯而失臣子之大节就死闻者伤之论曰天祚不君臣下谋立其子适以杀之额噜温重君父之命不亡而死申生其恭矣乎辽史卷七十二卷七十二考证辽史卷七十二考证宗室传义宗传小字托云原本作图欲五代欧史作突欲皆系音近之讹今併改善画本国人物如射猎雪骑千鹿图原本射字下衍骑字今删五子长世宗次罗和稍隆先道隐按罗和入逆臣传见卷一百十二目录失载稍封吴王见景宗本纪而无传原本称各有传系误今删顺宗传伊逊阴遣人杀之后知其寃原本后知其寃句上衍州字今删辽史卷七十二考证辽史卷七十三钦定四库全书辽史卷七十三元中书右丞相总裁托克托等修列传第三耶律赫噜萧达鲁耶律实讷齐耶律托云耶律哈里耶律赫噜字琨一字洪隐徳哷勒部人祖实黙克简宪皇帝兄父乌苏约尼时为本部额尔竒木赫噜其长子也性质厚髫鬌与太祖游从父实噜竒之曰兴我家者必二儿也太祖既长相与易裘马为好然赫噜事太祖弥谨㑹华格弑其父实噜太祖顾赫噜曰华格弑父料我不能容将反噬我今彼归罪特依顺为解我姑与之是贼吾不忘也自是赫噜常佩刀从太祖以备不虞居乆之赫噜父乌苏病召赫噜曰安巴坚神畧天授汝率诸弟赤心事之已而太祖来问疾乌苏执其手曰尔命世奇才吾儿赫噜者他日可委以事吾已谕之矣旣而以诸子属之太祖为塔玛辖实哷参预部族事赫噜领数骑召小黄室韦来附太祖素有大志而知赫噜贤军国事非赫噜议不行㑹讨裕尔库与乌尔古部赫噜为前锋战有功及太祖为徳哷勒部额尔竒木讨奚部其长珠尔偪险而垒攻莫能下命赫噜持一笴往谕之既入为奚所执廼说奚曰契丹与奚实一国也我额尔竒木岂有輘轹之心哉汉人杀我祖奚首额尔竒木怨刺骨日夜思报顾力单弱使我求援于奚传矢以示信耳额尔竒木受命于天抚下以徳故能有此衆也今奚杀我违天背徳不祥莫大焉且兵连祸结当自此始岂尔国之利乎珠尔感其言乃降太祖为裕恱秉国政欲命赫噜为徳哷勒部额尔竒木辞曰贼在君侧未敢逺去太祖讨黒车子室韦幽州刘仁恭遣赵覇率衆来救赫噜伏兵桃山俟覇衆过半而要之与太祖合击斩获甚衆遂降室韦太祖㑹李克用于云州时赫噜侍克用顾而壮之曰伟男子为谁太祖曰吾族赫噜也㑹约尼哈陶津汗殁羣臣奉遗命请立太祖太祖辞曰昔吾祖额尔竒木聂哷尝以不当立而辞今若等复为是言何欤赫噜进曰曩吾祖之辞遗命弗及符瑞未见第为国人所推戴耳今先君言犹在耳天人所与若合符契天不可逆人不可拂而君命不可违也太祖曰遗命固然汝焉知天道赫噜曰闻裕恱之生也神光属天异香盈幄梦受神诲龙钖金佩天道无私必应有徳我国削弱齮龁于隣部日乆以故天生圣人以兴起之汗知天意故有是命且约尼九营棊布非无可立者小大臣民属心裕恱天也昔者裕恱伯父实噜尝曰吾犹蛇儿犹龙也天时人事㡬不可失太祖犹未许是夜独召赫噜责曰衆以遗命廹我汝不明吾心而亦俛随耶赫噜曰昔额尔竒木聂哷虽推戴者衆辞之而立苏尔威为汗相传十余世君臣之分乱纪纲之统隳委质他国若缀斿然羽檄蠭午民疲奔命兴王之运实在今日应天顺人以答顾命不可失也太祖乃许明日即皇帝位命赫噜总军国事时制度未讲国用未充扈从未备而诸弟埒克等往往觊非望太祖宫行营始置腹心部选诸部豪徤二千余充之以赫噜及萧达噜总焉已而诸弟乱作太祖命赫噜总军事讨平之以功为徳哷勒部额尔竒木时民更兵焚剽日以抏敝赫噜抚辑有方畜牧盛滋民用冨庶乃讨乌尔古部破之自是震慑不复叛廼请制朝仪建元率百官上尊号太祖既备礼受册拜赫噜为阿勒坦裕恱阿勒坦言贵重如金也后太祖伐西南诸夷数为前锋神册二年从逼幽州与唐节度使周徳威拒战汗州西败徳威军遂围幽州未下太祖以时暑班师留赫噜与卢国用守之俄而救兵继至赫噜等以军少无援退三年七月皇都既成燕羣臣以落之赫噜是月得疾薨年四十七旣葬赐名其阡谙达山曰裕恱峪诏立石纪功清宁间命立祠上京初赫噜病革太祖临视问所欲言赫噜曰陛下圣徳寛仁羣生咸遂帝业隆兴臣䝉宠遇虽瞑目无憾惟析徳哷勒部议未决愿亟行之及薨太祖流涕曰斯人若登三五载吾谋蔑不济矣后太祖二十一功臣各有所儗以赫噜为心云子塔喇萨喇俱不仕论曰赫噜以肺腑之亲任帷幄之寄言如蓍龟谋成战胜可谓算无遗䇿矣其君臣相得之诚庶呉汉之于光武欤夫信其所可信智也太祖有焉故曰惟圣知圣惟贤知贤斯近之矣萧达鲁字达年其母为徳祖女弟而淳钦皇后又其女兄也五世祖曰瑚穆哩约尼氏时尝使唐唐留之幽州一夕折关遁归国由是世为决狱官达鲁性寛厚膂力絶人习军旅事太祖潜藩日待左右凡征讨必与行阵既即位达鲁与弟阿古齐耶律实噜耶律赫噜皆总宿卫拜达鲁北府宰相世其官太祖征奚及讨刘守光达鲁畧地海滨杀获甚衆顷之埒克等作乱溃而北走达鲁率轻骑追之兼昼夜行至榆河败其党获埒克以献太祖嘉之钖赉甚渥后讨西南夷功居诸将先神册三年十二月卒达鲁有胆畧闻敌所在即驰赴亲冒矢石前后战未尝少衂必胜乃止以故在太祖功臣列喻以手云弟阿古齐阿古齐字萨巴少卓越自放不羁长骁勇善射临敌敢前每射甲楯辄洞贯太祖为裕恱时以材勇充任使既即位与达鲁总腹心部埒克之乱也淳钦皇后军黒山阻险自固太祖方经畧奚地命阿古齐统百骑往卫之逆党特尔特耶律华格素惮其勇畧相戒曰是不可犯也埒克既北走与达鲁追擒于榆河神册初元讨西南夷有功狥山西诸郡县又下之败周徳威军三年以功拜北府宰相世其职天赞初与王郁畧地燕赵破磁窑镇太祖西征悉委以南面边事攻渤海破扶余城独将骑兵五百败老相军三万渤海既平改东丹国顷之已降郡县复叛盗贼蜂起阿古齐与康黙记讨之所向披靡㑹贼游骑七千自鸭渌府来援势张甚阿古齐帅麾下精锐直犯其锋一战克之斩馘二千余遂进军破辉发城以病卒功臣中喻阿古齐为耳云子安图官至右皮室详衮耶律实讷齐字萨喇六院部钖里尼古察之族始字堆音早𨽻太祖幕下尝有疾赐罇酒饮而愈承诏易字遂易之曰萨喇焉及太祖即位掌腹心部天赞初分徳哷勒部为北南院实讷齐为北院额尔竒木帝西征至流沙诸夷闻威声溃散命实讷齐抚集之及讨渤海破扶余城实讷齐从太子大元帅率衆夜围辉罕城大諲譔降已而复叛命诸将分地攻之诘旦实讷齐感励士伍鼓譟登陴敌震慑莫敢御遂破之天显中卒年七十居佐命功臣之一姪隆科佛徳隆科字萨兰其母淳钦皇后姊也隆科㓜养宫掖既长沉毅有勇畧𨽻太祖帐下既即位屡有战功埒克之乱也欲乘我不备为掩袭计绐降太祖将纳之命隆科耶律托云严号令勒士卒控辔以防其变逆党知有备惧而遁以功授右皮室详衮典宿卫太祖侵燕赵遇唐兵云碧店隆科恃勇轻敌直犯其锋战乆之被数创归营而卒太祖深悼惜之佐命功臣其一也佛徳字乌库哩弱冠事太祖天显初为左皮室详衮典宿卫迁南院额尔竒木治有声石敬瑭破张敬达军于太原北佛徳勒兵为援敬达遁敬瑭追至晋安寨围之佛徳领轻骑袭潞州塞其饷道唐将杀敬达以降㑹同初改徳哷勒部额尔竒木为大王即拜佛徳既而加採访使旧制肃祖以下宗室称院徳祖宗室号三父房称横帐百官子弟及籍没人称着帐耶律实迪言横帐班列不可与北南院竝太宗诏在廷议皆曰然乃诏横帐班列居上佛徳奏曰伏见官制北南院大王品在特哩衮上今横帐始图爵位之髙愿与北南院参任兹又耻与同列夫横帐与诸族皆臣也班列奚以异帝乃谕百官曰朕所不知卿等不宜面从诏仍旧制其强直不挠如此佛徳状貌秀伟初太祖见之曰是子风骨异常儿必为国器后果然卒年四十九耶律欲稳字钖里雅图鲁卜部人祖塔雅克约尼时为北边伊喇简献皇后与诸子之罹难也尝倚之以免太祖思其功不忘又多其严重有济世志乃命典司近部以遏诸族窥觊之想欲稳既见器重益感奋思报太祖始置宫分以自卫欲稳率门客首附宫籍帝益嘉其忠诏以塔雅克配享庙廷及平埓克等乱以功迁奚徳哷勒部额尔竒木从征渤海有功天显初卒后诸帝以太袓与之有故往往取其子孙为友宫分中称八房皆其后也弟辖哩终奚六部图哩耶律哈里字鼐尔琨约尼兆古汗之裔孙太祖传位哈里与有力焉初受命属籍比局萌觊觎而约尼故族尤觖望哈里多先帝知人之明而素服太祖威徳独归心焉以故太祖託为耳目数从征讨既靖内乱始置约尼详衮令哈里领之天显初征渤海哈里将约尼糺破辉罕城师班卒辽史卷七十三卷七十三考证辽史卷七十三考证耶律赫噜传拜赫噜为阿勒坦裕悦阿勒坦原本作阿鲁敦按太祖本纪又作阿庐朶系音译之讹今併改辽史卷七十三考证辽史卷七十四钦定四库全书辽史卷七十四元中书右丞相总裁托克托等修列传第四耶律迪里萧罕都康黙记韩延徽韩知古耶律迪里字和抡约尼森济汗之子太祖旣践阼与详衮哈里同心辅政太祖深知其忠实命掌礼仪且委以军事后以平内乱功代辖哩为奚六部图哩卒迪里善骑射颇好礼文萧罕都字裕勒沁德哷勒部人其先相约尼氏罕都少慷慨以才自任早隶太祖帐下数从征讨旣践阼除北府宰相罕都事亲孝为政尚寛简康黙记本名照少为蓟州衙校太祖侵蓟州得之爱其材隶麾下一切畨汉相渉事属黙记折衷之悉合上意时诸部新附文法未备黙记推析律意论决重轻不差毫釐罹禁网者人人自以为不寃顷之拜左尚书神册三年始建都黙记董役人咸趋事百日而讫五年为皇都伊勒希巴㑹太祖出师居庸关命黙记将汉军进逼长芦水寨俘馘甚衆天赞四年亲征渤海黙记与韩知古从后大諲譔叛命诸将攻之黙记分薄东门率骁勇先登旣拔与韩延徽下长岭府军还已下城邑多叛黙记与阿古齐平之旣破辉发城归营太祖山陵毕卒佐命功臣其一也孙延寿字𦙍昌少倜傥谓其所亲大丈夫为将当效节边垂马革裹尸景宗特授千牛衞大将军宋人攻南京诸将旣成列延寿独奋击阵前敌遂大溃以功遥授保大军节度使干宁三年卒韩延徽字藏明幽州安次人父梦殷官蓟儒顺三州刺史延徽少英敏燕帅刘仁恭奇之召为幽都府文学平州录事参军同冯道祗候院授幽州观察度支使后守光为帅延徽来聘太祖怒其不屈留之舒噜后谏曰彼秉节弗挠贤者也奈何困辱之太祖召与语合上意立命参军事攻党项室韦服诸部落延徽之筹居多乃请树城郭分市里以居汉人之降者又为定配偶教垦艺以生养之以故逃亡者少居久之慨然怀其乡里赋诗见意遂亡归唐已而与他将王缄有隙惧及难乃省亲幽州匿故人王德明舎德明问所适延徽曰吾将复走契丹德明不以为然延徽笑曰彼失我如失左右手其见我至必大喜旣至太祖问故延徽对曰忘亲非孝弃君非忠臣虽挺身逃臣心常在陛下臣是以复来上大悦赐其名曰实喇卽命为守政事合崇文馆大学士凡中外事悉令参决焉天赞四年从征渤海大諲譔乞降旣而复叛与诸将破其城以功拜左仆射又与康黙记攻长岭府拔之师还太祖崩哀动左右太宗朝封鲁国公仍为政事令使晋还改南京三司使世宗朝迁南府宰相建政事省设张理具称尽力吏天禄五年六月河东使请行册礼帝召延徽定其制延徽奏一遵太宗册晋帝礼从之应厯中致仕子德枢鎭东平诏许每岁东归省九年卒年七十八上闻震悼赠尚书令葬幽州之鲁郭世为崇文令公初延徽南奔太祖梦白鹤自帐中出比还复入帐中诘旦谓侍臣曰延徽至矣已而果然太祖初元庶事草创凡营都邑建宫殿正君臣定名分法度井井延徽力也为佐命功臣之一子德枢德枢年甫十五太宗见之谓延徽曰是儿卿家之福朕国之寳眞英物也未冠守左羽林大将军迁特进太尉时汉人降与转徙者多寓东平丁岁菑饥馑疾疠德枢请往抚字之授辽兴军节度使下车整纷剔蠧恩煦信孚劝农桑兴教化期月民获苏息入为南院宣徽使遥授天平军节度使平滦营三州管内观察处置等使门下平章事已而加开府仪同三司行侍中封赵国公保宁元年卒孙绍勲绍芳绍勲仕至东京戸部使会大延琳叛被执辞不屈贼以锯解之愤骂至死绍芳重熈间参知政事加兼侍中时廷议征李元昊力谏不听出为广德军节度使闻败呕血卒孙资让寿隆初拜中书侍郎平章事会宋徽宗嗣位遣使来报有司按籍有登宝位文坐是出为崇义军节度使改鎭辽兴卒韩知古蓟州玉田人善谋有识量太祖平蓟时知古六岁为淳钦皇后兄欲稳所得后来嫔知古从焉未得省见久之负其有怏怏不得志挺身逃庸保以供资用其子匡嗣得亲近太祖因间言太祖召见与语贤之命参谋议神册初遥授彰武军节度使久之信任益笃总知汉儿司事兼主诸国礼仪时仪法疏阔知古援据故典参酌国俗与汉仪杂就之使国人易知而行顷之拜左仆射与康黙记将汉军征渤海有功迁政事令天显中卒为佐命功臣之一子匡嗣匡嗣以善医直长乐官皇后视之犹子应厯十年为太祖庙详衮后宋王喜隐谋叛辞引匡嗣上置不问初景宗在藩邸善匡嗣卽位拜上京留守顷之王燕改南京留守保宁末以留守摄枢密使时耶律和克使宋还言宋人必取河东合先事以为备匡嗣诋之曰宁有是已而宋人果取太原乘胜逼燕匡嗣与南府宰相沙特哩衮休格侵宋军满城方阵宋人请降匡嗣欲纳之休格曰彼军气甚锐疑诱我也可整顿士卒以御匡嗣不听俄而宋军鼓譟薄我衆蹙践尘起涨天匡嗣仓卒谕诸将无当其锋衆旣奔遇伏兵扼要路匡嗣弃旗鼓遁其衆走易州山独休格收所弃兵械全军还帝怒匡嗣数之曰违尔衆谋深入敌境尔罪一也号令不肃行伍不整尔罪二也弃我师旅挺身鼠窜尔罪三也侦候失机守御弗备尔罪四也捐弃旗鼓损威辱国尔罪五也促令诛之皇后引诸内戚徐为开解上重违其请良久威稍霁乃杖而免之旣而遥授晋昌军节度使干亨二年改西南面招讨使卒睿智皇后闻之遣使临弔赙赠甚厚后追赠尚书令五子德源德让后赐名隆运德威德崇德凝德源德凝附传余各有传德源性愚而贪早侍景宗邸及卽位列近侍保宁间官崇义兴国二军节度使加检校太师以贿名德让贻书谏之终不悛以故论者少之后加同政事门下平章事遥摄保宁军节度使干亨初卒德凝谦逊廉谨保宁中迁护军司徒统和中累迁护衞太保都宫使崇义军节度使移鎭广德秩满部民请留从之改西南面招讨使党项隆伊特叛平之迁大同军节度使卒于官子果桑终天德军节度使孙髙嘉努终南院宣徽使果实终辽兴军节度使辽史卷七十四卷七十四考证辽史卷七十四考证康黙记传神册五年为皇都伊勒希巴按太祖纪天显元年遣额尔奇木康黙记攻长岭府是黙记以伊勒希巴又为额尔奇木传失载天禄五年六月河东使请行册礼按世宗本纪天禄五年六月刘崇为周所攻称姪乞援且求封册帝遣使册为汉帝原本讹作三年今据改韩知古传迁政事令按百官志政事令太祖所置官兴宗重熈十三年始改中书省韩知古之为令在太祖时则政事令也原本讹作中书今据改匡嗣传旣而遥授晋昌军节度使干亨二年改西南面招讨使卒按景宗纪干亨元年匡嗣遥授晋昌军节度使降封秦王传失载其改西南面招讨使纪作三年与传亦互异德源传保宁间官崇义兴国二军节度使保宁原本作统和按德源以干亨初卒干亨为景宗年号统和爲圣宗年号卒在先而事反在后矣又考德源父子兄弟俱早侍景宗邸其弟德让德威德凝迁擢俱始于保宁德崇之子制心统和中亦为刺史德源为长兄不应于圣宗朝始仕其为保宁之讹无疑今据改德凝传统和中累迁䕶衞太保都宫使崇义军节度使统和原本作开泰考圣宗纪统和三年德凝由彰武军节度使为崇义军节度使又属国表统和十九年西南面招讨奏党项之㨗而佚其名以事考之当卽德凝则开泰当为统和今据改辽史卷七十四考证辽史卷七十五钦定四库全书辽史卷七十五元中书右丞相总裁托克托等修列传第五耶律迪里耶律都沁王郁耶律图勒锦耶律迪里字裕勒沁六院部博果济额尔竒木之后父乌蘓亦为额尔竒木初太祖为裕悦时迪里以谨厚见器使既即位兄赫噜典宿卫迪里入侍帷幄与闻政事神册三年赫噜薨命迪里为徳哷勒部额尔竒木属以南方事㑹讨党项皇太子为先锋迪里副之军至天徳云内分道并进迪里率偏师渡河力战斩获甚衆天赞初析徳哷勒部为北南院置额尔竒木时大元师率师由古北口畧燕地迪里徇山西所至克㨗太祖嘉其功钖赉甚厚从伐渤海㧞扶余城留迪里与伊徳实守之天显二年留守南京十年卒年五十六弟伊济伊济小字乌里字伊徳森幼豪爽不羣长嗜学通诸部语太祖经营之初多预军谋天显元年渤海平立皇太子为东丹王以伊济为中台省右次相时人心未安左大相迪里不踰月薨伊济莅事勤恪威信并行太宗即位上表曰我大圣天皇始有东土择贤辅以抚斯民不以臣愚而任之国家利害敢不以闻渤海昔畏南朝阻险自卫居辉罕城今去上京辽邈既不为用又不罢戍果何为哉先帝因彼离心乘衅而动故不战而克天授人与彼一时也遗种寖以蕃息今居逺境恐为后患梁水之地乃其故乡地衍土沃有木鐡盐鱼之利乘其㣲弱徙还其民万世长䇿也彼得故乡又获木鐡盐鱼之饶必安居乐业然后选徒以翼吾左突厥党项室韦夹辅吾右可以坐制南邦混一天下成圣祖未集之功贻后世无疆之福表奏帝嘉纳之是歳诏徙东丹国民于梁水时称其善人皇王奔唐伊济镇抚国人一切如故以功加守太傅迁中台省左相会同初以册礼赴阙加特进表奏左次相渤海蘓贪墨不法事卒子和哩终东京留守耶律都沁字达年六院部人祖博果济约尼氏时再为本部额尔竒木耶律朗徳等既害𤣥祖暴横益肆博果济以计诱其党悉诛之都沁幼有志节太祖为裕悦常居左右后即位梁人遣使求辕轴材太祖难之都沁曰梁名求材实觇吾轻重宜答曰材之所生必深山穷谷有神司之须白鼻赤驴祷祠然后可伐如此则其语自塞矣已而果然天赞三年将伐渤海都沁谏曰陛下先事渤海则西夏必蹑吾后请先西讨庶无后顾忧太祖从之及淳钦皇后称制恶都沁囚之誓曰鐡鎻朽当释汝既而召之使者欲去鎻都沁辞曰鐡未朽可释乎后闻嘉叹趣召释之天显二年卒弟古图鲁卜古字鼐尔琨初名实黙克太祖为裕悦尝从畧地山右会李克用于云州古侍克用异之曰是儿骨相非常不宜使在左右以故太祖颇忌之时方西讨诸弟乱作闻变太祖问古与否曰无喜曰吾无患矣趣召古议古陈珍灭之䇿后皆如言以故赐赉甚厚神册末南伐以古佐右皮室详衮隆科与唐兵战于云碧店隆科中流矢伤甚太祖疑古隂害之古知上意跪曰陛下疑臣耻居隆科麾下耶及今隆科在请遣使问之太祖使问隆科对曰臣于古无可疑者上意乃释隆科卒遂以古为右皮室详衮既卒太祖谓左右曰古死犹长松自倒非吾伐之也图鲁卜字铎衮幼聪敏嗜学事太祖见器重及制契丹大字图鲁卜赞成为多未几为文班林牙领国子博士知制诰明年受诏撰决狱法太祖畧燕诏与皇太子及王郁攻定州师还至顺州幽州马歩军指挥使王千率衆来袭图鲁卜射其马踬擒之天赞二年皇子耀库济为大元帅图鲁卜为副既克平州进军燕赵下曲阳北平至易州易人来拒踰濠而阵李景章出降言城中人无鬬志大元帅将修攻具图鲁卜谏曰我师逺来人马疲惫势不可乆留乃止军还大元帅以其谋闻太祖大悦赐赉优渥车驾西征图鲁卜与大元帅为先锋伐党项有功太祖犒师水精山大元帅东归图鲁卜留屯西南部复讨党项多获而还大祖东伐大諲譔降而复叛攻之图鲁卜先登渤海平承诏铭太祖功徳于永兴殿壁班师已下州郡往往复叛图鲁卜从大元帅攻破之淳钦皇后称制有飞语中伤者后怒图鲁卜惧而亡太宗知其无罪召还天显三年讨乌尔古部俘获甚衆伐唐以图鲁卜为左翼攻唐军霞沙寨降之十一年送晋主石敬瑭入洛及大册图鲁卜总礼仪事加特进检校太尉会同五年卒王郁京兆万年人唐义武军节度使处直之孽子伯父处存镇义武卒三军推其子郜袭处直为都知兵马使光化三年梁王朱全忠攻定州郜遣处直拒于沙河兵败入城逐郜部奔太原乱兵推处直为留后遣人请事梁王梁与晋王克用絶好表处直为义武军节度使初郜之亡也郁从之晋王克用妻以女用为新州防御使处直料晋必讨张文礼镇亡则定不独存益自疑隂使郁北导契丹入塞以牵晋兵且许爲嗣郁自奔晋常恐失父心得使大喜神册六年奉表送欵举室来降太祖以为养子未几郁兄都囚父自爲留后帝遣郁从皇太子讨之至定州都坚壁不出掠居民而还明年从皇太子攻镇州遇唐兵于定州破之天赞二年秋郁及阿古齐畧地燕赵攻下磁窑务从太祖平渤海战有功加同政事门下平章事改崇义军节度使太祖崩郁与妻㑹葬其妻泣诉于淳钦皇后求归乡国许之郁奏曰臣本唐主之壻王已被弑此行夫妻岂能相保愿常侍太后后喜曰汉人中惟王郎最忠孝以太祖常与李克用约爲兄弟故也寻加政事令还宜州卒耶律图勒锦字额哩音肃祖子学顺之孙勇而有谋太宗立晋之役其父逹噜噶爲五院额尔竒木殁于兵帝即以其职授图勒锦㑹同元年改北院大王尝屏左右与议大事占对合上意从讨石重贵杜重威拥十万余衆拒滹沱桥力战数日不得进帝曰两军争渡人马疲矣计安出诸将请缓师爲后图帝然之图勒锦厉色进曰臣愚窃以爲陛下乐于安逸则谨守四境可也旣欲扩大疆宇出师逺攻讵能无厪圣虑若中路而止适爲贼利则必陷南京夷属邑若此则争战未已吾民无奠枕之期矣且彼歩我骑何虑不克况汉人足力弱而行缓如选轻鋭骑先絶其饷道则事蔑不济矣帝喜曰国强则其人贤海巨则其鱼大于是塞其饷道数出师以牵挠其势重威果降如言以功获赐甚厚明年春卒军中论曰神册初元将相大臣㧞起风尘之中翼扶王运以任职取名者固一时之材亦由太祖推诚御下不任独断用能总揽羣䇿而爲之用欤其投天隙而列功庸至有心腹耳目手足之谕岂偶然哉讨党项走逹鲁平埒克定渤海功亦伟矣若黙记治狱不寃佛徳持论不挠延徽立经陈纪绍勲秉节而死图勒锦料敌制胜岂器博者无近用道长者其功逺欤称爲佐命固宜辽史卷七十五卷七十五考证辽史卷七十五考证王郁传郁兄都囚父自爲留后帝遣郁讨之至定州都坚壁不出掠居民而还按资治通鑑望都之败契丹主切责王郁絷之以归自是以后不聴其谋辽史不载其事辽史卷七十五考证辽史卷七十六钦定四库全书辽史卷七十六元中书右丞相总裁托克托等修列传第六耶律嘉哩耶律巴哩岱耶律硕格耶律罗卜科赵延寿高模翰赵思温耶律乌鲁斯张砺耶律嘉哩字布当图鲁卜部人世为小吏嘉哩早隶太宗麾下擢为军校天显间唐攻定州既陷嘉哩为唐兵所获晋高祖立始归国太宗贳其罪拜御史大夫㑹同九年伐晋师次滹沱河夺中渡桥降其将杜重威上命嘉哩与降将张彦泽率骑兵三千疾趋河南所至无敢当其锋既入汴嘉哩等迁晋王重贵于开封府彦泽恣杀掠乱宫掖嘉哩不能禁百姓骚然莫不怨愤车驾至京数彦泽罪斩于市汴人大悦嘉哩亦被诘责寻释之天禄间加守太子太傅应厯初置本部令公嘉哩世其职卒耶律巴哩岱字海兰太祖弟埒克之子太宗即位以亲爱见任㑹同七年讨石重贵巴哩岱进围徳州下之擒刺史师居璠等二十七人九年再举兵次滹沱河降杜重威战功居多太宗入汴以功授安国军节度使总领河北道事师还州郡往往叛以应刘知逺巴哩岱不能守而归世宗即位迁中京留守卒耶律硕格字穆克徳横帐孟父之后幼为太祖所养既冠为右皮室详衮从征渤海有功天显七年授三河乌尔古部都详衮平易近民民安之以故久其任㑹同间为特哩衮时晋主重贵渝盟帝亲征晋将杜重威拥衆拒滹沱月余帝由他渡济硕格与赵延寿据中渡桥重威兵却遂降是嵗入汴世宗即位硕格奉太宗丧归上京佐皇太后出师坐是免官卒耶律罗卜科字信宁太祖从姪也初太祖制契丹国字罗卜科以赞成功授林牙监修国史后率偏师为西南边大详衮从伐党项有功㑹河东节度使石敬瑭为其主所讨遣人求援罗卜科导送于朝如其请帝亲率师往援罗卜科从击唐将张敬达于太原北败之㑹同初从讨党项俘获最诸将师还天册中拜裕悦六年为北院大王终年五十五赵延寿本姓刘恒山人父邟令蓨梁开平初沧州节度使刘守文陷蓨其裨将赵得钧获延寿养以为子少美容貌好书史唐明宗先以女妻之及即位封其女为兴平公主拜延寿驸马都尉枢密使明宗子从荣恃权跋扈内外莫不震慑延寿求补外避之出为宣武军节度使清泰初加鲁国公复为枢密使镇许州石敬瑭发兵太原唐遣张敬达往讨㑹敬达败保晋安寨延寿与徳钧往救闻晋安已破走团栢峪太宗追及延寿与其父俱降明年徳钧卒以延寿为幽州节度使封燕王及改幽州为南京迁留守总山南事天显末以延寿妻在晋诏取之以归自是益自激昻图报㑹同初帝幸其第加政事令冬晋人背盟帝亲征延寿为先锋下贝州授魏博等州节度使封魏王败晋军于南乐获其将赛项羽军元城晋将李守贞高行周率兵来逆破之至顿丘㑹大霖雨帝欲班师延寿諌曰晋军屯河滨不敢出战若径入澶州夺其桥则晋不足平上然之适晋军先归澶州高行周至析城延寿将轻兵逆战上亲督骑士突其阵敌遂溃师还留延寿徇贝冀深三州八年再伐晋晋主遣延寿族人赵行实以书来招时晋人坚壁不出延寿绐曰我陷辽久宁忘父母之邦若以军逆我即归晋人以为然遣杜重威率兵迎之延寿至滹沱河据中渡桥与晋军力战手杀其将王靖两军相拒太宗潜由他渡济留延寿与耶律硕格据桥敌不能夺屡败之杜重威埽厥衆降上喜赐延寿龙鳯赭袍且曰汉兵皆尔所有尔宜亲往抚慰延寿至管杜重威李守贞迎谒马首后太宗克汴延寿因李崧求为皇太子上曰吾于魏王虽割肌肉亦不惜但皇太子须天子之子得为魏王岂得为也盖上尝许灭晋后以中原帝延寿以故摧坚破敌延寿常以身先至是以崧达意上命迁延寿秩翰林学士承旨张砺进拟中京留守大丞相録尚书事都督中外诸军事上涂録尚书事都督中外诸军事世宗即位以翌戴功授枢密使天禄二年薨高模翰一名松渤海人有膂力善骑射好谈兵初太祖平渤海模翰避地高丽王妻以女因罪亡归坐使酒杀人下狱太祖知其才贳之天显十一年七月唐遣张敬达杨光逺帅师五十万攻太原势鋭甚石敬瑭遣人求救太宗许之九月徴兵出太原模翰与敬达军接战败之太原围解敬瑭夜出谒帝约为父子帝召模翰等赐以酒馔亲飨士卒士气益振翌日复战又败之敬达䑕窜晋安寨模翰献俘于帝㑹敬瑭自立为晋帝光逺斩敬达以降诸州悉下上谕模翰曰朕自起兵百余战卿功第一虽古名将无以加乃授上将军㑹同元年册礼告成宴百官及诸国使于二仪殿帝指模翰曰此国之勇将朕统一天下斯人之力也羣臣皆称万嵗及晋叛盟出师南伐模翰为统军副使与僧额前驱拔赤城破徳贝诸寨是冬兼总左右铁鹞子军下关南城邑数十三月勑虎官杨覃赴干宁军为沧州节度使田武名所围模翰与赵延寿聚议往救俄有光自模翰目中出萦绕旗矛燄燄如流星久之模翰喜曰此天赞之祥遂进兵杀获甚衆以功加侍中畧地盐山破饶安晋人震怖不敢接战加太傅晋以魏府节度使杜重威领兵三十万来拒模翰谓左右曰军法在正不在多以多陵少不义必败其晋之谓乎诘旦以麾下三百人逆战杀其先锋梁汉璋余兵败走手诏褒美比汉之李陵项之杜重威等复至滹沱河帝召模翰问计上善其言曰诸将莫及此乃令模翰守中渡桥及战复败之上曰朕凭高观两军之势顾卿英锐无敌如鹰逐雉兎当图形麟阁爵貤后裔已而杜重威等降车驾入汴加特进检校太师封悊郡开国公赐玺书劒器为汴州巡检使平氾水诸山土贼迁镇中京天禄二年加开府仪同三司赐对衣鞍勒名马应厯初召为中台省右相至东京父老欢迎曰公起戎行致身富贵为乡里荣相如买臣辈不足过也九年正月迁左相卒赵思温字文美卢龙人少果鋭膂力兼人隶燕帅刘仁恭幕李存朂问罪于燕思温统偏师拒之流矢中目裂裳渍血战犹不己为存朂将周徳威所擒存朂壮而释其缚久之日见信用与梁战于莘县以骁勇闻授平州刺史兼平营蓟三州都指挥使神册二年太祖遣大将经畧燕地思温来降及伐渤海以思温为汉军都团练使力战拔扶余城身被数创太祖亲为调药太宗即位以功擢检校太保保静军节度使天显十一年唐兵攻太原石敬瑭遣使求救上命思温自岚宪间出兵援之既罢兵改南京留守卢龙军节度使管内观察处置等使开府仪同三司兼侍中赐协谋静乱翊圣功臣寻改临海军节度使㑹同初从耶律徳哷使晋行册礼还加检校太师二年有星陨于庭卒上遣使赙祭赠太师魏国公子延昭延靖官至使相耶律乌鲁斯六院额尔竒木博果济之后负勇畧每战被重铠挥铁槊所向披靡㑹同间伐晋上至河猎适海东青鹘搏雉晋人隔水以鸽引去上顾左右曰谁为我得此人乌鲁斯请内廐马济河擒之并杀救者数人还上大悦优加赏赉既而晋将杜重威逆于望都据水勒战乌鲁斯介马突阵余军继之被围衆言阵薄处可出乌鲁斯曰恐彼有他备竟引兵冲坚而出回视衆所指皆大堑也其料敌多此类是年总领迪里皮室军坐私免部曲夺官卒张砺磁州人初仕唐为掌书纪迁翰林学士㑹石敬瑭起兵唐主以砺为招讨判官从赵徳钧援张敬达于河东及敬达败砺入契丹后太宗见砺刚直有文彩擢翰林学士砺临事必尽言无所避上益重之未几谋亡归为追骑所获上责曰汝何故亡砺对曰臣不习北方土俗饮食居处意常郁郁以是亡耳上顾通事高彦英曰朕尝戒汝善遇此人何乃使失所而亡砺去可再得耶遂杖彦英而谢砺㑹同初陞翰林承旨兼吏部尚书从太宗伐晋入汴诸将萧翰耶律郎伍满达辈肆杀掠砺奏曰今大辽始得中国宜以中国人治之不可专用国人及左右近习苟政令乖失则人心不服虽得之亦将失之上不听改右仆射兼门下侍郎平章事项之车驾北还至栾城崩时砺在恒州萧翰与满达以兵围其第砺方卧病出见之翰数之曰汝何故于先帝言国人不可为节度使我以国舅之亲有征伐功先帝留我守汴以为宣武军节度使汝独以为不可又谮我与嘉哩好掠人财物子女今必杀汝趣令锁之砺抗声曰此国家大体安危所系吾实言之欲杀即杀奚以锁为满达以砺大臣不可专杀乃救止之是夕砺恚愤卒论曰初晋因辽之兵而得天下故兼臣礼而父事之割地以为寿输帛以为贡未久也而㑹同之师次滹沱矣岂羣帅贪功黩武而致然欤抑所谓信不由衷也哉模翰以功名自终可谓良将若延寿之勲虽着至于觊觎储位谬矣利令智昏固无足议若乃成末衅以亏儁功如嘉哩者何讥焉辽史卷七十六卷七十六考证辽史卷七十六考证赵延寿传世宗即位以翊戴功授枢密使天禄二年薨按延寿之图自立世宗之执延寿资治通鑑纪载甚详辽史皆不载赵思温传子延昭按延昭资治通鑑作延照在石晋为祁州刺史辽史卷七十六考证辽史卷七十七钦定四库全书辽史卷七十七元中书右丞相总裁托克托等修列传第七耶律乌哲耶律吼耶律安图耶律斡耶律托云耶律塔喇耶律乌哲字达年系出孟父房姿简静有器识重然诺遇事造次处之从容人莫能测博学知天文㑹同间为特哩衮太宗崩诸大臣立世宗太后闻之怒遣皇子鲁唿以兵逆击遇安图瑠格等于泰徳泉败归鲁唿尽执世宗臣僚家属谓守者曰我战不克先殪此曹人皆恟恟相谓曰若果战则是父子兄弟相夷矣军次潢河横渡隔岸相拒时乌哲从太后世宗以乌哲善筹欲行间乃设事奉书以试太后太后得书以示乌哲乌哲读竟言曰太后佐太祖定天下故臣愿竭死力若太后见疑臣虽欲尽忠得乎为今之计莫若以言和解事必有成否即宜速战以决胜负然人心一揺国祸不浅惟太后裁察太后曰我若疑卿安肯以书示汝乌哲对曰鲁唿永康王皆太祖子孙神器非移他族何不可之有太后宜思长䇿与永康王和议太后曰谁可遣者对曰太后不疑臣臣请往万一永康王见聴庙社之福太后乃遣乌哲授书于帝帝遣宣徽使耶律哈斯复书辞多不逊乌哲諌曰书意如此国家之忧未艾也能释怨以安社稷则臣以为莫若和好帝曰彼衆乌合安能敌我乌哲曰即不敌奈骨肉何况未知孰胜借曰幸胜诸臣之族执于鲁唿者无噍类矣以此计之惟和为善左右闻者失色帝良久问曰若何而和乌哲对曰与太后相见各纾忿恚和之不难不然决战非晩帝然之遂遣哈斯诣太后约和往返数日议乃定始相见怨言交让殊无和意太后谓乌哲曰汝当为我画之乌哲进曰太后与大王若能释怨臣乃敢进説太后曰汝第言之乌哲借谒者筹执之谓太后曰昔人皇王在何故立嗣圣太后曰立嗣圣者太祖遗㫖又曰大王何故擅立不禀尊亲帝曰人皇王当立而不立所以去之乌哲正色曰人皇王舍父母之国而奔唐子道当如是耶大王见太后不少逊谢惟怨是寻太后牵于偏爱託先帝遗命妄授神器如此何敢望和当速交战掷筹而退太后泣曰向太祖遭诸弟乱天下荼毒疮痍未复庸可再乎乃索筹一帝曰父不为而子为又谁咎也亦取筹而执左右感激大恸太后谓乌哲曰议既未定神器竟谁归乌哲曰太后若授永康王顺天合人复何疑鲁唿厉声曰我在乌云安得立乌哲曰礼有世嫡不传诸弟昔嗣圣之立尚以为非况公暴戾残忍人多怨讟万口一辞愿立永康王不可夺也太后顾鲁唿曰汝亦闻此言乎汝实自为之乃许立永康帝谓乌哲曰汝与朕属尤近何反助太后乌哲对曰臣以社稷至重不可轻付故如是耳上喜其忠天禄二年耶律天徳萧翰谋反下狱特哩衮瑠格及弟璸都结天徳等为乱耶律实喇潜告乌哲乌哲遽引入见白其事瑠格等不服事遂寝未几瑠格邀驾观樗蒲捧觞上夀袖刃而进帝觉命执之亲诘其事瑠格自誓帝复不问乌哲奏曰当使瑠格与实喇对状不可辄恕帝曰卿为朕鞫之乌哲率剑士往讯之天徳等伏罪诛天徳杖翰迁瑠格以璸都使哈噶斯国三年表列泰宁王察克隂谋事上不聴五年为右皮室详衮秋上祭让国皇帝于行宫与羣臣皆醉察克弑帝乌哲闻有言衣紫者不可失乃易衣而出亟遣人召诸王及喻禁衞长皮室等同力讨贼时夀安王归帐乌哲遣弟冲迎之王意尚犹豫乌哲曰大王嗣圣子贼若得之必不容羣臣将谁事社稷将谁頼万一落贼手悔将何及王始悟诸将闻乌哲出相继而至迟明整兵出贼不意围之遂诛察克乱既平穆宗即位谓乌哲曰朕之性命实出卿手命知国事以逆党财产尽赐之乌哲固辞应厯五年为北院大王总山西事保宁初宋围太原以乌哲率兵往援至白马岭遣劲卒夜出间道疾驰驻太原西鸣鼓举火宋兵以为大军至惧而宵遁以功加裕悦四年汉刘继元遣使来贡致币于乌哲乌哲以闻帝命受之五年五月薨年五十七帝痛悼辍朝三日后道宗诏上京立祠祭享树碑以纪其功云耶律吼字赫噜六院部额尔奇木博果济之后端悫好施不事生产太宗颇倚任㑹同六年为南院大王涖事精简人不敢以年少易之时晋主石重贵表不称臣辞多倨慢吼言晋罪不可不伐及帝亲征以所部兵从既入汴诸将皆取内帑珍异吼独取马铠帝嘉之及帝崩于栾城无遗诏军中忧惧不知所为吼诣北院大王耶律斡议曰天位不可一日旷若请于太后则必属鲁唿鲁唿暴戾残忍讵能子民必欲厌人望则当立永康王斡然之㑹耶律安图来意与吼合遂定议立永康王是为世宗顷之以功加採访使赐以宝货吼辞曰臣位已高敢复求富臣从弟达鲁诸子坐事籍没陛下哀而出之则臣受赐多矣上曰吼舍重赏以族人为请其贤逺甚许之仍赐宫户五十时有取当世名流作七贤传者吼与其一天禄三年卒年三十九子和勒博和勒博字实讷尝与耶律乌哲平察克乱穆宗以其父吼首议立世宗故不显用晚年为本族敞史及景宗即位以平察克功授昭徳军节度使为北院大王时黄龙府军将燕颇杀守臣以叛和勒博讨之破于鸭绿江坐不亲追击以至失贼杖之干亨间卒耶律安图曽祖扬珠𤣥祖之长子祖春博里为本部额尔奇木父迪里幼多疾时太祖为塔玛噶赛特常加抚育神册六年为特哩衮从太祖将龙军讨准布党项有功天赞三年为南院额尔奇木征渤海攻辉罕城俘斩甚衆太祖崩淳钦皇后称制欲以大元帅嗣位迪里建言帝位宜先嫡长东丹王当立由是忤㫖以党附东丹王诏下狱讯鞫加以炮烙不伏杀之籍其家安图自幼若成人居父丧哀毁过礼见者伤之太宗屡加慰谕尝曰此儿必为令器既长寡言笑重然诺动遵绳矩事母至孝以父死非罪未葬不预宴乐世宗在藩邸尤加怜恤安图密自结纳太宗伐晋还至栾城崩诸将欲立世宗以鲁唿及夀安王在朝犹豫未决时安图直宿衞世宗密召问计安图曰大王聪安寛恕人皇王之嫡长先帝虽有夀安天下属意多在大王今若不断后悔无及㑹有自京师来者安图诈以鲁唿死传报军中皆以为信于是安图诣北南二大王计之北院大王斡闻而遽起曰吾二人方议此事先帝尝欲以永康王为储贰今日之事有我辈在孰敢不从但恐不白太后而立为国家启衅安图对曰大王既知先帝欲以永康王为储副况永康王贤明人心乐附今天下甫定稍缓则大事去矣若白太后必立鲁唿且鲁唿残暴行路共知果嗣位如社稷何南院大王吼曰此言是也吾计决矣乃整军召诸将奉世宗即位于太宗柩前帝立以安图为腹心总知宿衞是嵗约和于潢河横渡太后问安图曰吾与汝有何隙安图以父死为对太后黙然及置北院枢密使上命安图为之赐奴婢百口宠任无比事皆取决焉然性太寛事循苟简豪猾纵恣不能制天禄末察克兵犯御幄又不能讨由是中外短之穆宗即位以立世宗之故不复委用应厯三年或诬安图与齐王雅斯哈谋乱系狱死姪索吉左皮室详衮耶律斡字逹年隋国王实噜孙南院额尔奇木乌苏子少简重有器识太祖时虽未官而常任以事太宗即位乃为特哩衮天显末帝援河东斡为先锋败张敬达军于太原北会同中迁北院大王及伐晋复为先锋与梁汉璋战于瀛州败之太宗崩于栾城南方州郡多叛士马困乏军中不知所为斡与耶律吼定䇿立世宗乃令诸将曰大行上賔神器无主永康王人皇王之嫡长天人所属当立有不从者以军法从事诸将皆曰诺世宗即位赐官户五十拜裕悦卒年五十四耶律托云字托纽孟父楚国王之后父摩绰为额尔奇木托云性端直㑹同中领九钖林部政济寛勐世宗即位为特哩衮天禄三年兼政事令封漆水郡王穆宗立以匡赞功尝许以本部大王后将葬世宗托云恳言于帝曰臣蒙先帝厚恩未能报幸及大葬臣请陪位帝由是不悦寝其议薨耶律塔拉字尼噜古六院部郎君尼古察之后沉厚多智有任重才年四十未仕㑹同间为边部令公应厯初陞南院大王均赋役劝耕稼部人化之户口丰殖时周人侵汉以塔拉都统西南道军援之周已下太原数城汉人不敢战及闻塔拉兵至周主遣郭从义尚钧等率精骑拒于忻口塔拉击败之获其将史彦超周军遁归复所䧟城邑汉主诣塔拉谢及汉主殂宋师来伐上命塔拉为行军都统发诸道兵救之既出鴈门宋谍知而退保宁元年加兼政事令致政干亨初召之上见须髪皓然精力犹健问以政事厚礼之以疾薨年七十九塔拉凡用兵赏罚信明得士卒心河东单弱不为周宋所併者塔拉有力焉在治所不修边幅百姓无称年谷屡稔时耶律乌哲居北院塔拉居南院俱有政迹朝议以为富民大王云赞曰立嗣以嫡礼也太宗崩非安图吼斡谋而克断䇿立世宗非乌哲直而能諌杜太后之私折鲁唿之暴以成横渡之约则乱将谁定四臣者庶几春秋首止之功哉辽史卷七十七卷七十七考证辽史卷七十七考证耶律乌哲传五年五月薨五年原本作是年考景宗纪保宁五年五月裕悦乌哲薨今据改耶律吼传臣从弟达鲁诸子坐事籍没达鲁原本作的琭世宗纪又作的鲁今併改耶律安图传曽祖扬珠元祖之长子扬珠原本作巖本皇族表作巖术皇子表作巖本皆传写之讹今併改又皇子表元祖长子曰玛噜扬珠其第二子也与传亦互异父迪里神册六年为特哩衮从太祖将龙军讨准布党项有功天赞三年为南院额尔奇木征渤海按太祖纪神册六年迪里为特哩衮天赞三年五月为南院额尔奇木九月从太祖讨准布略地西南天显元年正月从征渤海是年太祖崩十一月迪里被杀前后序次秩然今传以迪里从讨准布属之神册六年而从征渤海又不系以天显元年殊属疎畧耶律塔喇传周主遣郭从义尚钧等率精骑拒于忻口按五代欧史周木纪汉世家俱作符彦卿穆宗纪及契丹国志正同通鑑又作李筠张永徳亦无郭从义尚钧之名皆传闻异词也辽史卷七十七考证辽史卷七十八钦定四库全书辽史卷七十八元中书右丞相总裁托克托等修列传第八耶律伊勒哈萧哈里萧和斯萧思温萧继先耶律伊勒哈字苏色本宫分人检校太师赫噜之子应厯初以父任入侍数岁始为殿前都㸃检时上新即位疑诸王有异志引伊勒哈为布衣交一切机密事必与之谋迁寄班都知赐宫戸时上酗酒数以细故杀人有监雉者因伤雉而亡获之欲诛伊勒哈谏曰是罪不应死帝竟杀之以尸付伊勒哈曰收汝故人伊勒哈终不为止复有监鹿详衮亡一鹿下狱当死伊勒哈又諌曰人命至重岂可为一兽杀之良久得免辽法麚岐角者惟天子得射㑹秋猎善为鹿鸣者唿一麚至命伊勒哈射应弦而踣上大悦赐金银各百两名马百匹及黒山东穆辰之地后穆宗被弑坐守衞不严被诛萧哈里字伊徳森其先约尼氏时本部额尔竒木父塔喇天显间为本部令公哈里貎魁伟膂力过人天禄间娶明王安图女阿雅翁主应厯初察克乱阿雅连坐继娶绰哈公主上以近戚嘉其勤笃命预北府宰相选顷之总知军国事时诸王多坐反逆哈里为人亷谨逹政体每被命案狱多得其情人无寃者繇是知名汉主刘承钧每遣使入贡必别致币物诏许受之年五十卒帝愍悼辍朝二日萧和斯字延宁世为北院吏累迁御史中丞总典羣牧部籍应厯初迁左客省使未几拜御史大夫时诸王多坐事系狱上以和斯有才干诏穷治称㫖改北院枢密使仍命世预宰相选和斯辞曰臣子孙贤否未知得一客省使足矣从之上晩岁酗酒用刑多滥和斯居要地自保未尝一言匡救议者以是少之年五十七卒萧思温小字伊库宰相达鲁之族弟哈玛尔之子通书史太宗时为奚图哩太尉尚燕国公主为羣牧都林牙思温在军中握齱修邉幅僚佐皆言非将师才寻为南京留守初周人攻扬州上遣思温蹑其后惮暑不敢进㧞缘边数城而还后周师来侵围冯母镇势甚张思温请益兵帝报曰敌来则与统军司併兵拒之敌去则务农作勿劳士马会敌入东城我军退渡滹沱而屯思温勒兵徐行周军数日不动思温与诸将议曰敌衆而鋭战不利则有后患不如顿兵以老其师蹑而击之可以必胜诸将从之遂与统军司兵会饰他説请济师周人引退思温亦还已而周主复北侵与其将傅元卿李崇进等分道竝进围瀛州䧟益津瓦桥淤口三闗垂迫固安思温不知计所出但云车驾旦夕至麾下士奋跃请战不从已而䧟易瀛莫等州京齐人皆震骇往往遁入西山思温以边防失利恐朝廷罪已表请亲征会周主荣以病归思温退至益津伪言不知所在遇歩卒二千余人来拒败之是年闻周丧燕民始安乃班师时穆宗湎酒嗜杀思温以密戚预政无所匡辅士论不与十九年春蒐上射熊而中思温与伊勒希巴伊勒希等进酒上寿帝醉还宫是夜为庖人钖衮等所弑思温与南院枢密使髙勲飞龙使纽哩等立景宗保宁初为北院枢密使兼北府宰相仍命世预其选上册思温女为后加尚书令封魏王从帝猎闾山为贼所害萧继先字杨隐小字瑠智格㓜颕悟叔思温命为子睿智皇后尤爱之干亨初尚齐国公主拜驸马都尉统和四年宋人来侵继先率逻骑逆境上多所俘获上嘉之拜北府宰相自是出师继先必将本府兵先从拔狼山石垒从破宋军应州上南征取通利军战称㨗力及亲征髙丽以继先年老留守上京卒年五十八继先虽处富贵尚俭素所至以善治称故将兵攻战未尝失利名重戚里论曰呜唿人君之过莫大于杀无辜汤之伐桀也数其罪曰竝告无辜于上下神祗武王之伐纣也数其罪曰无辜吁天尧之伐苗民也吕侯追数其罪曰杀戮无辜迹是言之伊勒哈之谏廪廪庶几古君子之风矣虽然善谏者不谏于己然盖必先得于心术之微而察脉者先其病而治之则易为功穆宗沈湎失徳盖其资富彊之势以自肆久矣使羣臣于造次动作之际此谏彼诤提而警之以防其甚则亦讵至是哉于以知和斯思温处位优重耽禄取容真鄙夫矣若哈里之折狱继先之善治可谓任职臣欤辽史卷七十八卷七十八考证辽史卷七十八考证萧哈里传继尚绰哈公主按公主表绰果系太宗女原本讹翁主今改萧思温传会敌入东城按穆宗纪应厯八年周䧟束城县宋史束城县𨽻河间府传谓东城疑即束城之讹本史地理志不载姑仍其旧萧思温传周将李崇进等分道并进按李崇进通鑑作重进萧思温传庖人钖衮按钖衮原文辛古此又作斯奴古今併改萧思温传为贼所害按髙勲及纽哩传盗杀思温实系二人之谋景宗时追封思温楚国王传俱不载萧继先传按萧继先圣宗本纪俱作萧继逺事迹与本传俱同外戚传公主表及本传俱作继先葢继先实嗣思温为后或曽更名故纪载互异辽史卷七十八考证辽史卷七十九钦定四库全书辽史卷七十九元中书右丞相总裁托克托等修列传第九室昉耶律贤适纽哩郭袭耶律阿穆尔室昉字梦竒南京人㓜谨厚笃学不出外户者二十年虽里人莫识其精如此㑹同初登进士第为卢龙巡捕官太宗入汴受册礼诏昉知制诰总礼仪事天禄中为南京留守判官应厯间累迁翰林学士出入禁闼十余年保宁间兼政事舍人数延问古今治乱得失奏对称㫖上多昉有理剧才改南京副留守决讼平允人皆便之迁工部尚书寻改枢宻副使参知政事顷之拜枢宻使兼北府宰相加同政事门下平章事干亨初监修国史统和元年告老不许进尚书无逸篇以諌太后闻而嘉奖二年秋诏修诸岭路昉发民夫二十万一日毕功是时昉与韩徳让耶律色珍相友善同心辅政整析蠧弊知无不言务在息民薄赋以故法度修明朝无异议八年复请致政诏入朝免拜赐几杖太后遣合门使李从训持诏劳问令常居南京封郑国公初晋国公主建佛寺于南京上许赐额昉奏曰诏书悉罪无名寺院今以主请赐额不惟违前诏恐此风愈炽上从之表进所撰实録二十卷手诏褒之加政事令赐帛六百匹九年荐韩徳让自代不从上以昉年老苦寒赐貂皮衾褥许乘辇入朝病剧遣翰林学士张干就第授中京留守加尚父卒年七十五上嗟悼辍朝二日赠尚书令遗言戒厚葬恐人誉过情自志其墓耶律贤适字阿克展裕悦罗卜科之子嗜学有大志滑稽玩世人莫之知惟裕悦乌哲器之尝谓人曰是人当国天下幸甚应厯中朝臣多以言获谴贤适乐于静退游猎自娯与亲朋言不及时事讨乌尔古还擢右皮室详衮景宗在藩邸常与韩匡嗣纽哩等游言或刺讥贤适劝以宜早疎絶由是穆宗终不见疑贤适之力也景宗立以功加检校太保寻遥授宁江军节度使赐推忠恊力功臣时帝初践阼多疑诸王或萌非望隂以贤适为腹心加特进同中书门下平章事保宁二年秋拜北院枢宻使兼侍中赐保节功臣三年为西北路兵马都部署贤适忠介肤敏推诚待人虽燕息不忘政务以故百司首职㒺敢媮惰累年滞狱悉决之大丞相髙勲契丹行宫都部署纽哩席宠放恣及帝姨母保母势薫灼一时纳赂请谒门若贾区贤适患之言于帝不报以病解职又不允令铸手印行事干亨初疾笃得请明年封西平郡王薨年五十三子观音大同军节度使纽哩字鼐尔琨逸其氏族补积庆宫人应厯初为习马实达尔以母忧去一日至雅伯山见一巨人惧走巨人止之曰勿惧我地祇也葬尔母于斯当速诣阙必贵纽哩从之累迁马羣侍中时景宗在藩邸以纽哩出自本宫待遇殊厚纽哩亦倾心结纳及穆宗遇弑纽哩奔赴景宗是夜集禁兵五百以卫既即位以翼戴功加政事令契丹行宫都部署赏赉甚渥寻加守太尉北汉主刘继元闻纽哩为上信任遇其生日必致礼纽哩素贪同列萧安巴达亦好贿二人相善人有毡裘为枲耳子所着者或戏曰若遇纽哩安巴达必尽取之传以为笑其贪猥如此保宁末坐私藏甲五百属有司方案诘纽哩袖中又得杀枢宻使萧思温贼书赐死纽哩善识马尝行郊野见数马迹指其一日此竒骏也以已马易之果然郭袭不知何郡人性端介识治体乆淹外调景宗即位召见对称㫖知可任以事拜南院枢宻使寻加兼政事令以帝数游猎袭上书諌曰昔唐髙祖好猎苏世长言不满十旬未足为乐髙祖即日罢史称其美伏念圣祖创业艰难修徳布政宵旰不懈穆宗逞无厌之欲不恤国事天下愁怨陛下继统海内翕然望中兴之治十余年间征伐未己而冦贼未弭年糓虽登而疮痍未复正宜戒惧修省以懐永图侧闻恣意逰猎甚于往日万一有衔橜之变搏噬之虞悔将何及况南有强敌伺隙而动闻之得无生心乎伏望陛下节从禽酣饮之乐为生灵社稷计则有无疆之休上览而称善赐恊赞功臣拜武定军节度使卒耶律阿穆尔字布琳约尼兆古汗之四世孙也㓜总敏保宁中为南院宣徽使统和初皇太后称制与耶律色珍参预国论为都统以征髙丽功迁北院宣徽使加政事令四年春宋将曹彬米信等侵燕上亲征阿穆尔为都监屡破敌军十二年行在多盗阿穆尔立禁捕法盗始息先是叛逆之家兄弟不知情者亦连坐阿穆尔諌曰夫兄弟虽曰同胞赋性各异一行逆谋虽不与知辄坐以法是刑及无罪也自今虽同居兄弟不知情者免连坐太后嘉纳着为令致仕卒阿穆尔性好聚敛每从征所掠人口聚而建城请为丰州就以家奴阎贵为刺史时议鄙之子贤格左伊勒希巴论曰景宗之世人望中兴岂其勤心庶绩而然盖承穆宗醟虐之余为善易见亦由羣臣多贤左右弼谐之力也室昉进无逸之篇郭袭陈諌猎之疏阿穆尔请免同气之坐所谓仁人之言其利博哉贤适忠介亦近世之名臣纽哩贪猥后人所当取鑑者也辽史卷七十九卷七十九考证辽史卷七十九考证耶律贤适传保宁三年为西北路兵马都部署按景宗纪作西北路招讨使耶律贤适传大丞相髙勲按髙勲传祗为南面枢宻使未尝为丞相纽哩传为习马小底原本讹不底据百官志承应小底局凡十二职葢倣宋制今改辽史卷七十九考证辽史卷八十钦定四库全书辽史卷八十元中书右丞相总裁托克托等修列传第十张俭邢抱朴马得臣萧朴耶律巴格张俭宛平人性端悫不事外饰统和十四年举进士第一调云州幕官故事车驾经行长吏当有所献圣宗猎云中节度使进曰臣境无他产惟幕僚张俭一代之寳愿以为献先是上梦四人侍侧赐食人二口至闻俭名始悟召见容止朴野访及世务占奏三十余事由此顾遇特异践歴清华号称明干开泰中累迁同知枢密院事太平五年出为武定军节度使移镇大同六年入为南院枢密使帝方眷倚参知政事吴叔达与俭不相能帝怒出叔达为康州刺史拜俭左丞相封韩王帝不豫受遗诏辅立太子是为兴宗赐贞亮𢎞靖保义守节耆徳功臣拜太师中书令加尚父徙王陈重熈五年帝幸礼部贡院及亲试进士皆俭发之进见不名赐诗褒美俭衣唯䌷帛食不重味月俸有余赒给亲旧方冬奏事便殿帝见衣袍弊恶密令近侍以火夹穿孔记之屡见不易帝问其故俭对曰臣服此袍已三十年时尚奢靡故以此微讽喻之上怜其清贫令恣取内府物俭奉诏持布三端而出益见奨重俭弟五人上欲俱赐进士第固辞有司获盗八人既戮之乃获正贼家人诉寃俭三乞申理上勃然曰卿欲朕偿命耶俭曰八家老稚无告少加存恤使得收葬足慰存没矣乃从之俭在相位二十余年裨益为多致政归第㑹宗书辞不如礼上将亲征幸俭第尚食先往具馔却之进葵羮干饭帝食之美徐问以䇿俭极陈利害且曰第遣一使问之何必逺劳车驾上悦而止复即其第赐宴器玩悉与之十二年薨年九十一勅葬宛平县邢抱朴应州人刑部郎中简之子也抱朴性颕悟好学博古保宁初为政事舍人知制诰累迁翰林学士加礼部侍郎统和四年山西州县被兵命抱朴镇抚之民始安加户部尚书迁翰林学士承㫖与室昉同修实録决南京滞狱还优诏褒美十年拜叅知政事以枢密使韩徳让荐按察诸道守令能否而黜陟之大协人望寻以母忧去官诏起视事表乞终制不从宰相密谕上意乃视事人以孝称及耶律休格留守南京又多滞狱复诏抱朴平决之人无寃者改南院枢密使卒赠侍中初抱朴与弟抱质受经于母陈氏皆以儒术显抱质亦官至侍中时人荣之马得臣南京人好学博古善属文尤长于诗保宁间累迁政事舍人翰林学士常预朝议以正直称干亨初宋师屡犯邉命为南京副留守复拜翰林学士承㫖圣宗即位皇太后称制兼侍读学士上閲唐高祖太宗𤣥宗三纪得臣乃録其行事可法者进之及扈从伐宋进言降不可杀亡不可追二三其徳者别议诏从之俄兼諌议大夫知宣徽院事时上击鞠无度上书諌曰臣窃观房𤣥龄杜如晦隋季书生向不遇太宗安能为一代名相臣虽不才陛下在东宫幸列侍从今又得侍圣读未有裨补圣明陛下尝问臣以贞观开元之事臣请畧陈之臣闻唐太宗侍太上皇宴罢则挽辇至内殿𤣥宗与兄弟欢饮尽家人礼陛下嗣祖考之祚躬侍太后可谓至孝臣更望定省之余睦六亲加爱敬则陛下亲亲之道比隆二帝矣臣又闻二帝眈玩经史数引公卿讲学至于日昃故当时天下翕然向风以隆文治今陛下游心典籍分解章句臣愿研究经理深造而笃行之二帝之治不难致矣臣又闻太宗射豕唐俭諌之𤣥宗臂鹰韩休言之二帝莫不乐从今陛下以毬马为乐愚臣思之有不宜者三故不避斧钺言之窃以君臣同戯不免分争君得臣愧彼负此喜一不宜跃马挥杖纵横驰骛不顾上下之分争先取胜失人臣礼二不宜轻万乗之尊图一时之乐万一有衔勒之失其如社稷太后何三不宜傥陛下不以臣言为迂少赐省览天下之福羣臣之愿也书奏帝嘉叹良久未㡬卒赠太子太保诏有司给葬萧朴字延宁国舅少父房之族父鲁库以善属文为圣宗诗友朴幼如老成人及长博学多智开泰初补牌印即君为南院承㫖权知转运事寻改南面林牙帝问以政朴具陈百姓疾苦国用丰耗帝悦曰吾得人矣擢左伊勒希巴时萧和卓为枢密使朴知部署院以酒废事出为兴国军节度使俄召为南靣林牙太平三年守太子太傅明年拜北府宰相迁北院枢密使时太平日久帝留心翰墨始画谱牒以别嫡庶由是争讼纷起朴有吏才能知人主意敷奏称㫖朝议多取决之封兰陵郡王进王恒加政事令及大延琳叛诏安抚东京以便宜从事兴宗即位皇太后称制国事一委弟孝先方仁徳皇后以冯嘉努所诬被害朴屡言其寃不报每念至此为之呕血重熈初改王韩拜东京留守及迁太后于庆州朴徙王楚升南院枢密使四年王魏薨年五十赠齐王子道拉国舅详衮耶律巴格字乌库哩五院部人幼聪慧书一览辄成诵统和中以世业为本部吏未㡬陞扎萨克辖转枢密院侍御㑹宋将曹彬米信侵燕巴格以扈从有功擢上京留守开泰四年召为北院枢密副使顷之留守东京七年命东平王萧巴雅尔帅师伐高丽巴格为都监至开京大掠而还济茶陀二河高丽追兵至诸将皆欲使敌渡两河击之独巴格以为不可曰敌若渡两河必殊死战乃危道也不若击于两河间巴雅尔从之战败绩明年还东京奏渤海承奉官宜有以统领之上从其言置都知押班后以茶陀之败削使相降西北路都监卒论曰张俭名符帝夣遂结主知服敝袍不易志敦薄俗功着两朝世称贤相非过也邢抱朴甄别守令大惬人望两决滞狱民无寃滥马得臣引盛唐之治以諌其君萧朴痛皇后之诬至于呕血四人者皆以明经致位忠荩若此宜矣圣宗得人于斯为盛辽史卷八十卷八十考证辽史卷八十考证张俭传出吴叔达为康州刺史按圣宗本纪作东州邢抱朴传统和十年拜参知政事按圣宗纪作十二年萧朴传太平四年加政事令按百官志中书省初名政事省兴宗重熈十三年改中书省中书令朴以太平中为令未应有中书令之称今改辽史卷八十考证辽史卷八十一钦定四库全书辽史卷八十一元中书右丞相总裁托克托等修列传第十一耶律舒噜王继忠萧孝忠陈扎衮萧和卓耶律舒噜字伊实扬六院部人魁岸美容仪圣宗同年生帝爱之甫冠补祗候即君未㡬为宿直官及出师伐宋为队帅从南府宰相耶律诺衮统军使萧达林畧地赵魏有功加检校太师为北院大王攻㧞通利军宋和议成特进门下平章事赐推诚竭节保义功臣以本部俸羊多阙部人空乏以羸老之羊及皮毛嵗请易南中绢彼此利之拜北院枢宻使封韩王自韩徳让知北院职多废旷舒噜拜命之日朝野相庆从上猎松林至沙岭卒年四十四赠守司徒政事令二子实神努乌鲁斯实神努南院大王乌鲁斯字留隐少有大志未冠补祗候即君开泰初为本部司徒秩满闲居徴为郎君班详衮迁右皮室详衮将本部兵从东平王巴雅尔伐高丽至茶陀二河战不利乌鲁斯独全军还帝嘉赏终西南靣招讨使王继忠不知何郡人仕宋为郓州刺史殿前都虞候统和二十一年宋遣继忠屯定之望都以轻骑觇我军遇南府宰相耶律诺衮等获之太后知其贤授户部使以康黙记族女女之继忠亦自激昂事必尽力宋以继忠先朝旧臣毎遣使必有附赐圣宗许受之二十二年宋使来聘遗继忠弧矢鞭䇿及求和札子有曰自临大位爱养黎元岂欲穷兵惟思息战每敕邉事严谕守臣至于北界人民不令小有侵扰衆所具悉尔亦备知向以知雄州何承矩已布此恳自后杳无所闻汝可密言如许通和即当别使徃请诏继忠与宋使相见仍许讲和以继忠家无奴𨽻赐宫户三十加左武卫上将军摄中京留守开泰五年为汉人行宫都部署封琅邪郡王六年进楚王赐国姓上尝议以萧和卓为北院枢密使继忠曰和卓虽有刀笔才暗于大体萧迪里才行兼备可任上不纳竟用和卓及遣和卓伐高丽继忠为行军副部署攻兴化镇月余不下师还上谓明于知人拜枢密使太平三年致仕卒子懐玉仕至防御使萧孝忠字萨巴小字特古斯志慷慨开泰中补祗候即君尚越国公主拜驸马都尉累迁殿前都㸃检太平中擢北府宰相重熈七年为东京留守时禁渤海人击毬孝忠言东京最为重镇无从禽之地若非毬马何以习武且天子以四海为家何分彼此宜弛其禁从之十二年入朝封楚王拜北院枢密使国制以契丹汉人分北南院枢密治之孝忠奏曰一国二枢密风俗所以不同若併为一天下幸甚事未及行薨追封楚国王帝素服哭临赦死囚数人为孝忠荐福葬日亲临赐宫户守塜子阿苏终南院枢密使陈扎衮小字旺玖云州人工译鞮勇而善射统和中补祗候即君为奚伊喇详衮累迁敦睦宫太保兼掌围场事开泰五年秋大猎帝射虎以马驰太速矢不及发虎怒奋势将犯跸左右辟易扎衮舍马捉虎两耳骑之虎骇且逸上命卫士追射扎衮大唿止之虎虽轶山扎衮终不堕地伺便㧞佩刀杀之辇至上前慰劳良久即日设燕悉以席上金银器赐之特加节钺迁围场都太师赐国姓命张俭吕徳懋赋以美之迁归义军节度使同知上京留守歴西南靣招讨都监卒萧和卓字和抡圗鲁卜部人始为本部吏统和初以谨恪补南院侍郎十八年北院枢密使韩徳让举和卓为中丞以太后遗物使宋还迁北院枢密副使开泰三年为左伊勒希巴和卓久居近职习典故善占对以是尤被宠渥陞北院枢密使时议以为无完行不可大用南院枢密使王继忠侍宴又讥其短帝颇不悦六年遣和卓伐高丽还时求进者多附之然其服食仆马不加于旧帝知其亷以族属女妻其子诏许亲友馈献豪贵奔趋于门太平五年有疾帝欲临视和卓辞曰臣无状猥䝉重任今形容毁瘁恐陛下见而动心帝从之㑹北府宰相萧朴问疾和卓执其手曰吾死君必为枢密使慎勿举胜已者朴出而鄙之是日卒子乌尔古终本部节度使论曰统和诸臣名昭王室者多矣舒噜拜枢密使朝野相庆必有得民心者继忠既不能死国虽通南北之和有知人之鑑奚足尚哉孝忠扎衮皆有可称者和卓临终教萧朴毋举胜已者枢密其误国之罪大矣辽史卷八十一卷八十一考证辽史卷八十一考证王继忠传不知何郡人按王继忠系开封人见宋史王继忠传开泰五年为汉人行宫都部署按原本脱开泰二字今据本纪增辽史卷八十一考证辽史卷八十二钦定四库全书辽史卷八十二元中书右丞相总裁托克托等修列传第十二耶律隆运耶律巴古济萧扬阿克武白萧常格耶律和克耶律隆运本姓韩名徳让西南面招讨使匡嗣之子也统和十九年赐名徳昌二十二年赐姓耶律二十八年复赐名隆运重厚有智畧明治体喜建功立事侍景宗以谨饬闻加东头承奉官补枢密院通事转上京皇城使遥授彰徳军节度使代其父匡嗣为上京留守权知京事甚有声寻复代父守南京时人荣之宋兵取河东侵燕五院糺详衮希逹统军萧托果等败归宋兵围城招胁甚急人懐二心隆运登城日夜守御援军至围解及战高梁河宋兵败走隆运邀击又破之以功拜辽兴军节度使征为南院枢密使景宗疾大渐与耶律色珍俱受顾命立梁王为帝皇后为皇太后称制隆运总宿卫事太后益宠任之统和元年加开府仪同三司兼政事令四年宋遣曹彬米信将十万衆来侵隆运从太后出师败之加守司空封楚国公师还与北府宰相室昉共执国政上言西州数被兵加以嵗饥宜轻税赋以来流民从之六年太后观撃鞠唿鲁苏突隆运坠马命立斩之诏率师伐宋围沙堆敌乘夜来袭隆运严军以待败走之封楚王九年复言燕人挟姦苟免赋役贵族因为囊橐可遣北院宣徽使赵智戒谕从之十一年丁母忧诏强起之明年室昉致政以隆运代为北府宰相仍领枢密使监修国史赐兴化功臣十二年六月奏三京诸鞫狱官吏多因请託曲加寛贷或妄行榜掠乞行禁止上可其奏又表请任贤去邪太后喜曰进贤辅政真大臣之职优加赐赉服阕加守太保兼政事令㑹北院枢密使耶律色珍薨诏隆运兼之久之拜大丞相进王齐总二枢府事以南京平州嵗不登奏免百姓农器钱及请平诸郡商贾价并从之二十二年从太后南征及河许宋成而还徙王晋赐姓出宫籍𨽻横帐季父房后乃改赐今名位亲王上赐田宅及陪葬地从伐高丽还得久疾帝与后临视医药薨年七十一赠尚书令谥文忠官给葬具建庙干陵侧无子清宁三年以魏王特布子雅噜为嗣天祚立以皇子额噜温继之弟徳威姪制心徳威性刚介善驰射保寕初歴上京皇城使儒州防御使改北院宣徽使干亨初丁父丧彊起复职权西南招讨使统和初党项寇邉一战却之赐劔许便宜行事领图鲁卜徳哷勒二糺军以平霜库赫功真授招讨使夏州李继迁叛宋内附徳威请纳之既得继迁诸夷皆从玺书褒奖与特哩衮耶律善补败宋杨继业加开府仪同三司政事门下平章事未几以山西城邑多䧟夺兵柄李继迁受赂潜懐二心奉诏率兵徃谕继迁託以西征不出徳威至灵州俘掠而还年五十五卒赠兼侍中子帕克戬彰国军节度使孙色实达鲁色实终特哩衮达鲁字遵宁幼养宫中授小将军重熈初歴北院宣徽使右林牙副㸃检特哩衮改西北路招讨使封漆水郡王请减军籍三千二百八十人后以私取回鹘使者獭毛裘及私取准布贡物决大杖削爵免官俄起为北院宣徽使十九年改乌尔古徳哷勒部都详衮寻为东北路详衮封混同郡王清宁初徙王邓擢拜南府宰相以年老乞骸骨更王汉太康中薨年八十达鲁神情秀彻圣宗子视之兴宗待以兄礼虽贵愈谦初为都㸃检扈从猎黒岭获熊上因乐饮谓达鲁曰汝有求乎对曰臣富贵踰分不敢他望惟臣叔先朝优遇身殁之后不肖子坐罪籍没四时之荐享诸孙中得赦一人以主祭臣愿毕矣诏免籍复其产子燕五官至南京歩军都指挥使制心小字汗努父徳崇善医视人形色辄能决其病累官至武定军节度使制心善驯鹰隼统和中为归化州刺史开泰中拜上京留守进汉人行宫都部署封漆水郡王以皇后外弟恩遇日隆枢密副使萧和卓用事制心奏和卓寡识度无行检上黙然每内宴欢洽辄避之皇后不悦曰汝不乐耶制心对曰宠贵鲜能长保是以忧耳太平中歴中京留守特哩衮南京留守徙王燕迁南院大王或劝制心奉佛对曰吾不知佛法惟心无私则近之矣一日沐浴更衣而卧家人闻丝竹之声怪而入视则已逝矣年五十三赠政事令追封陈王守上京时酒禁方严有捕获私酝者一饮而尽笑而不诘卒之日部民若哀父母耶律巴古济字保诺延六院额尔竒木博果济之后勇悍善治生保宁中为天徳军节度歴南京侍卫马歩军都指挥使以讨平党项羌阿里沙宻丕勒布宻迁南院大王圣宗即位太后称制㑹羣臣议军国事巴古济上疏陈便宜数事称㫖即日兼领山西路诸州事统和四年宋将曹彬等侵燕巴古济击之甚力赐输忠保节致主功臣总知山西五州㑹有告巴古济曲法虐民者按之有状以大杖决之八年为南京统军使卒子雅里官至详衮萧扬阿克字稍隐端毅简严通辽汉字天文相法父卒自五畨部亲挽丧车至奚王岭人称其孝年十九为本班郎君歴鐡林鐡鹞大鹰三军详衮干统元年由乌尔古徳哷勒部屯田太保刺易州幸臣刘彦良以事至州怙宠恣横为扬阿克所沮彦良归妄加毁訾寻遣人代扬阿克州民诣阙请留即日授武安州观察使歴乌尔古纳喇顺义彰信等军节度使权知东北路统军使事闻耶律朗布都勒斡等叛独引麾下三十余人追捕之身被二创生擒十余人送之行在坐不获首恶免官未几权南京留守卒武白不知何郡人为宋国子博士差知相州至通利军为我军所俘诏授上京国子博士改临潢县令迁广徳军节度副使先是有讼宰相刘慎行与子妇姚氏私者有司出其罪圣宗诏曰鞫之白正其事使新罗还权中京留守时慎行诸子皆处权要以白断百姓分籍事不直坐左迁未㡬迁尚书左丞相枢密事拜辽兴军节度使致仕卒萧常格字和尔沁国舅之族祖扬珠同政事门下平章事父实埒累官节度使常格魁伟寡言年三十余始为祗候郎君歴本族将军松山州刺史寿隆二年以女为燕王妃拜永兴宫使及妃生子为南院宣徽使寻改汉人行宫都部署统和初加太子太师为国舅详衮二年改辽兴军节度使召为北府宰相以柴册礼加兼侍中天庆元年致仕卒谥曰钦肃耶律和克字海兰六院额尔竒木迪里孙少颕悟重然诺保宁初补御琖郎君十年使宋还以宋取河东之意闻于上燕王韩匡嗣曰何以知之和克曰诸僣号之国宋皆併收惟河东未下今宋讲武习战意必在汉匡嗣力沮乃止明年宋果伐汉帝以和克能料事器之乃曰吾与匡嗣虑不及此授涿州刺史统和初皇太后称制召赴京师与韩徳让以事相忤徳让怒取䕶卫所执戎仗击其脑卒子穆尔古穆尔古字遥隐有智识善射统和初拜南靣林牙四年宋侵燕太后亲征穆尔古为前锋手中流矢㧞而复进太后既至穆尔古以创不能战与北府宰相萧继先巡逻境上累迁北院大王七年伐宋为先锋与耶律诺衮破其将李忠吉于定州以疾卒于军论曰徳让在统和间位兼将相其克敌制胜进贤辅国功业茂矣至赐姓名王齐晋抑有宠于太后而致然欤宗族如徳威平党项达鲁完宗祀制心不苟合家声益振岂无所自哉若巴古济之忠扬阿克之孝武白之直亦彬彬乎一代之良臣矣辽史卷八十二卷八十二考证辽史卷八十二考证萧扬阿克传按萧扬阿克父约音努终五番部节度使有传见后列传第二十六而扬阿克反居父前史殊疎舛传论若巴古济之忠按巴古济原文勃古哲此处止称勃古二字今併改辽史卷八十二考证辽史卷八十三钦定四库全书辽史卷八十三元中书右丞相总裁托克托等修列传第十三耶律休格耶律色珍耶律希达耶律学古耶律休格字逊宁祖实噜隋国王父乌苏南院额尔竒木休格少有公辅器乌尔古室韦叛休格从北府宰相萧斡讨之应厯末为特哩衮干亨元年宋侵燕北院大王希达统军使萧托果等败绩南京被围帝命休格代希达将五院军徃救遇大敌于高梁河与耶律色珍分左右翼击败之追杀三十余里斩首万余级休格被三创明旦宋主遁去休格以创不能骑轻车追至涿州不及而还是年冬上命韩匡嗣耶律沙伐宋以报围城之役休格率本部兵从匡嗣等战于满城翌日将复战宋人请降匡嗣信之休格曰彼衆整而鋭必不肯屈乃诱我耳宜严兵以待匡嗣不听休格引兵凭高而视须㬰南兵大至皷譟疾驰匡嗣仓卒不知所为士卒弃旗皷而走遂败绩休格整兵进击敌乃却诏总南靣戍兵为北院大王车驾亲征围瓦桥关宋兵来救守将张师突围出帝亲督战休格斩师余衆退走入城宋阵于水南将战帝以休格马介独黄虑为敌所识乃赐𤣥甲白马易之休格率精骑渡水撃败之追至莫州横尸满道靫矢俱罄生获数将以献帝悦赐御马金盂劳之曰尔勇过于名若人人如卿何忧不克师还拜裕悦圣宗即位太后称制令休格总南靣军务以便宜从事休格均戍兵立更休法劝农桑修武备邉境大治统和四年宋复来侵其将范密杨继业出云州曹彬米信出雄易取岐沟涿州陥固安置屯时北南院奚部兵未知休格力寡不敢出战夜以轻骑出两军间杀其单弱以胁余衆昼则以精鋭张其势使彼劳于防御以疲其力又设伏林莽絶其粮道曹彬等以粮运不继退保白沟月余复至休格以轻兵薄之伺彼蓐食击其离伍单出者且战且却由是南军自救不暇结方阵堑地两邉而行军渴乏井漉淖而饮凡四日始达于涿闻太后军至彬等冒雨而遁太后益以鋭卒追及之彼力穷环粮车自卫休格围之至夜彬信以数骑亡去余衆悉溃追至易州东闻宋师尚有数万濒沙河而㸑促兵徃击之宋师望尘奔窜堕岸相蹂死者过半沙河为之不流太后旋斾休格收宋尸为京观封宋国王又上言可乘宋弱畧地至河为界书奏不纳及太后南征休格为先锋败宋兵于望都时宋将刘廷譲以数万骑并海而出约与李敬源合兵声言取燕休格闻之先以兵扼其要地㑹太后军至接战杀敬源廷让走瀛州七年宋遣刘廷让等乗暑潦来攻易州诸将惮之独休格率鋭卒逆击于沙河之北杀伤数万获辎重不可计献于朝太后嘉其功诏免拜不名自是宋不敢北向时宋人欲止儿啼乃曰裕悦至矣休格以燕民疲弊省赋役恤孤寡戒戍兵无犯宋境虽马牛逸于北者悉还之逺近向化邉鄙以安十六年薨是夕雨木冰圣宗诏立祠南京休格智畧宏逺料敌如神毎战胜让功诸将故士卒乐为之用身更百战未尝杀一无辜二子果巴官至节度使果实终裕悦孙玛格玛格字额特埒兴宗时以散职入见上问卿奉佛乎对曰臣毎旦诵太祖太宗及先臣遗训未暇奉佛帝悦清宁中迁唐古部节度使咸雍中累迁匡义军节度使太康初致仕卒耶律色珍字韩隐裕悦赫噜之孙性明敏不事生产保宁元年枢密使萧思温荐色珍有经国才上曰朕知之第佚荡岂可羁屈对曰外虽佚荡中未可量乃召问以时政占对剀切帝器重之妻以皇后之姪命节制西南靣诸军仍援河东改南院大王干亨初宋再攻河东从耶律沙至白马岭遇敌沙等战不利色珍赴之令麾下万矢齐发敌气褫而退是年秋宋下河东乗胜袭燕北院大王耶律希达与萧托果逆战败绩退屯清河北色珍取希达等青帜军于得胜口以诱敌敌果争赴色珍出其后奋击败之及高梁之战与耶律休格分左右翼夹击大败宋军统和初皇太后称制益见委任为北院枢密使㑹宋将曹彬米信出雄易杨继业出代州太后亲帅师救燕以色珍为山西路兵马都统继业䧟山西诸郡各以兵守自屯代州色珍至定安遇贺令图军击破之追至五䑓斩首数万级明日至蔚州敌不敢出色珍书帛射城上谕以招慰意隂闻宋军来救令都监耶律托色夜伏兵险阨俟敌至而发城守者见救至突出色珍击其背二军俱溃追至飞狐斩首一万余级遂取蔚州贺令图潘美复以兵来色珍逆于飞狐击败之宋军在浑源应州者皆弃城走色珍闻继业出兵令萧达林伏兵于路明旦继业兵至色珍拥衆为战势继业麾帜而前色珍佯退伏兵发色珍进攻继业败走至狼牙村衆军皆溃继业为流矢所中被擒色珍责曰汝与我国角胜三十余年今日何靣目相见继业但称死罪而已初继业在宋以骁勇闻人号杨无敌首建梗邉之策至狼牙村心恶之欲避不可得既擒三日死色珍归阙以功加守太保从太后南伐卒于军太后亲为哀临仍给葬具庶子果勒官至小将军耶律希达孟父楚国王之后便弓马勇于攻战景宗时多任以军事统和四年为右皮室详衮时宋将杨继业䧟山西郡县希达从枢密使色珍讨之凡战必以身先矢无虚发继业败于朔州之南匿深林中希达望袍影而射继业堕马先是军令须生擒继业希达以故不能为功后太后南伐屡有战绩以病卒耶律学古字伊实扬裕悦斡之庶孙颕悟好学工译鞮及诗保宁中补御盏郎君干亨元年宋既下河东乗胜侵燕学古受诏往援始至京宋败耶律希达萧托果等势益张围城三周穴地而进城中民懐二心学古以计安反侧随宜备御昼夜不少懈适有敌三百余人夜登城学古战却之㑹援军至围遂解学古开门列阵四靣鸣皷居民大唿声震天地旋有高梁之捷以功遥授保静军节度使为南京马歩军都指挥使二年伐宋乞将汉军从之改彰国军节度使时南境未静民思休息学古禁寇掠以安之㑹宋将潘美率兵分道来侵学古以军少虚张旗帜杂丁黄为疑兵是夜适独虎峪举烽火遣人侦视见敌俘掠村野击之悉获所掠物擒其将领自是学古与潘美各守邉约无相侵轶民获安业以功为特哩衮卒弟额布勒额布勒字留隐严重有膂力善属文统和中伐宋屡任以军事尝与扬珠不相能因曰尔奴才何所知扬珠讼于北院枢密使韩徳让徳让怒问曰尔安得此奴耶额布勒对曰三父异籍时亦易得徳让笑而释之后从萧恒徳伐博啰满达勒以功为东路统军都监及徳让为大丞相荐其材可任统军使太后曰额布勒尝不逊于卿何善而荐徳让奏曰臣黍相位于臣犹不屈况于其余以此知可用若任使之必能镇抚诸番太后从之加金紫崇禄大夫检校太尉而弟果啰以罪亡额布勒及其母俱下吏恐祸及母隂使人召果啰绐曰太后知事之诬汝第来勿畏果啰至送有司坐诛其后退归田里以疾卒论曰宋乗下太原之鋭以师围燕继遣曹彬杨继业等分道来伐是两役也辽亦岌岌乎殆哉休格奋撃于高梁敌兵奔溃色珍擒继业于朔州旋复故地宋自是不复深入社稷固而邉境宁虽配古名将无愧矣然非学古之在南京安其反侧则二将之功盖亦难致故曰国以人重信哉辽史卷八十三卷八十三考证辽史卷八十三考证耶律休格传休格二子按圣宗本纪统和二十一年休格子道士努以谋反诛是休格不止二子也耶律色珍传杨继业被擒太息死罪而已按契丹国志称继业被擒太息曰主上遇我厚何靣目求活于此不食三日死麾下百余人皆感泣不肯去遂俱死无生还者圣宗纪所载畧同则此传但称死罪之语似未足信至业之称继业以业在北汉时原赐姓刘名继业也辽史卷八十三考证辽史卷八十四钦定四库全书辽史卷八十四元中书右丞相总裁托克托等修列传第十四耶律沙耶律穆济萧斡耶律善补耶律哈里耶律沙字安隐其先尝相约尼氏应厯间累官南府宰相景宗即位总领南靣邉事保宁间宋攻河东沙将兵救之有功加守太保干亨初宋复北侵沙将兵由间道至白马岭阻大涧遇敌沙与诸将欲待后军至而战冀王迪里监军耶律穆济等以为急击之便沙不能夺迪里等以先锋渡涧未半为宋人所击兵溃迪里及其子斡格沙之子徳里令公图敏详衮唐古等五将俱没㑹北院大王耶律色珍兵至万矢俱发敌军始退沙将趋太原㑹汉驸马都尉卢俊来奔言太原已䧟遂勒兵还宋乗鋭侵燕沙与战于高梁河稍却遇耶律休格及色珍等邀击败宋军宋主宵遁至涿州微服乗驴车间道而走上以功释前过是年复从韩匡嗣伐宋败绩帝欲诛之以皇后营救得免睿智皇后称制召赐几杖以优其老复从伐宋败刘廷让李敬源之军赐赉优渥统和六年卒耶律穆济字留隐仲父隋国王之后初以皇族入侍景宗即位为林牙以干给称保宁间迁枢密副使宋攻河东南府宰相耶律沙为都统将兵往援穆济监其军及白马岭之败仅以身免宋乗鋭攻燕将奚兵翌休格击败之上以功释前过十一年从都统韩匡嗣伐宋战于满城为宋将所绐诸军奔溃独穆济部伍不乱徐整旗皷而归玺书褒谕改南海军节度使干亨二年拜枢密副使统和初为南京留守宋将曹彬米信等侵邉穆济引兵至南京先缮守御备及车驾临幸穆济与耶律休格逆战于涿之东克之迁开逺军节度使故事州民嵗输税斗粟折钱五穆济表请折钱六部民便之统和末卒萧斡小字辖哩字博迪北府宰相达鲁之子性质直初察克之乱其党和克齐与斡善使人召之斡曰吾岂能从逆臣缚其人送寿安王贼平上嘉其忠拜羣牧都林牙以伐乌尔古功迁北府宰相改图鲁卜部节度使干亨初宋伐河东乗胜侵燕诏斡拒之战于高梁河耶律沙退走斡与耶律休格等併力战败之上手勅慰劳自是毎征伐必参决军事加政事令二年宋兵围瓦桥夜袭我营斡及耶律允古战却之时皇后以父唿斡及后为皇太后称制斡数条奏便宜多见听用统和四年卒姪托果托果字括宁性忠简应厯初始入待㑹冀王迪里宣徽使哈斯谋反托果与耶律阿里密告于上上嘉其忠诏尚朴谨公主保宁末为南京统军使干亨初宋侵燕托果与北院大王希达拒之不克军溃托果等不敢复战退屯清河帝闻其败遣使责之曰卿等不严侦候用兵无法遇敌即败奚以将为托果惧顷之援兵至托果奋力以败宋军上释其罪降为南京侍卫亲军都指挥使四年卒耶律善补字瑶昇孟父楚国王之后纯谨有才智景宗即位授千牛卫大将军迁大同军节度使及伐宋韩匡嗣与耶律沙将兵由东路进善补以南京统军使由西路进善补闻匡嗣失利敛兵还干亨末与宋军战于满城为伏兵所围色珍救之获免以失备决大杖统和初为特哩衮㑹宋来侵善补为都元帅逆之不敢战岭西州郡多䧟罢特哩衮以其叔安图有匡辅世宗功上愍之徴善补为南府宰相迁南院大王㑹再举伐宋欲攻魏府召衆集议将士以魏城无备皆言可攻善补曰攻固易然城大叵量若克其城士卒贪俘掠势必不可遏且傍多巨镇各出援兵内有重敌何以当之上乃止善补性懦守静凡征讨惮攻战急还以故战多不利年七十四卒耶律哈里字留隐令公巴尔达木长子察克之乱其母达鲁与焉遣人召哈里哈里拒之乱平达鲁以子故获免哈里俭素不喜声利以射猎自娯虽居闲人敬之若贵官然保宁初拜彰国军节度迁特哩衮秩满称疾不仕久之复为南院大王及曹彬米信等来侵哈里有却敌功赐资忠保义匡国功臣帝屡亲征哈里在南院十余年镇以寛静户口增给时议重之封漆水郡王迁上京留守薨诏以家贫给葬具论曰当高梁朔州之捷偏裨之将如沙与穆济既因休格色珍类见其功所谓失之东隅收之桑榆若萧斡哈里拒察克之招托果告哈斯之变则不止有战功而已其视善补畏懦岂不优哉辽史卷八十四卷八十四考证辽史卷八十四考证萧斡传时皇后以父唿斡按本传载后为皇太后称制葢睿智皇后也考外戚表睿智皇后父思温系萧氏第二世斡系第三世固后兄弟行也而以父唿斡殊不可解萧托果传尚朴谨公主按公主表并无朴谨公主外戚表亦止称托果为平章政事不称驸马都尉疑朴谨公主非皇女也辽史卷八十四考证辽史卷八十五钦定四库全书辽史卷八十五元中书右丞相总裁托克托等修列传第十五萧达林萧观音努耶律托色耶律辖哩耶律诺衮萧桞髙勲奚和硕鼐萧塔喇噶耶律萨哈萧达林字驰宁思温之再从姪父珠埓哩善相马应厯间为马羣侍中达林㓜敦厚有才畧通天文保宁初为宿直官累任囏剧统和四年宋杨继业率兵由代州来侵攻䧟城邑达林以诸军副部署从枢密使耶律色珍败之擒继业于朔州六年秋改南院都监从驾南征攻沙堆力战被创太后尝亲临视明年加右监门卫上将军检校太师遥授彰德军节度使十一年与东京留守萧恒徳伐髙丽破之髙丽称臣奉贡十二年夏人梗边皇太妃受命总乌尔古永兴宫分军讨之达林为准布都详衮凡军中号令太妃并委达林师还以功加兼侍中封兰陵郡王十五年徳哷勒部人杀详衮而叛遁西北荒达林将轻骑逐之因讨准布之未服者诸畨嵗贡方物充于国自后往来若一家焉上赐诗嘉奖仍命林牙耶律昭作赋以述其功达林以诸部叛服不常上表乞建三城以絶边患从之俄召为南京统军使二十年复伐宋擒其将王先知破其军于遂城下祁州上手诏奖谕进至澶渊宋主军于城隍间未接战达林按视地形取宋之羊观盐堆凫鴈中伏弩卒明日轊车至太后哭之恸辍朝五日子缫古南京统军使萧观音努字伊聂奚王达哈之孙统和十二年为右祇候郎君班详衮迁奚六部大王先是俸秩外给獐鹿百数皆取于民观音努奏罢之及伐宋与萧达林为先锋降祁州下徳清军上加优赏同知南院事卒耶律托色字胜隐北府宰相乌里之孙善射工画保宁间为御盏郎君九年奉使于汉具言两国通好长乆之计其主继元深加礼重统和二年将兵与西边详衮耶律苏色讨图勒锦大破之四年宋将杨继业䧟山西城邑托色从北院枢宻使耶律色珍击之败贺令图于定安授西南面招讨都监宋兵守蔚州急召外援托色闻之夜伏兵道傍黎明宋兵果来过未半而击之城中军出色珍复邀之两军俱溃奔飞狐地隘不得进杀伤甚衆贺令图复集败卒来袭蔚州托色逆战破之应州守将自遁进围寰州冐矢石登城宋军大溃当色珍擒继业于朔州托色功居多是年冬复与萧达林由东路击宋俘获甚衆后闻宋兵屯易州率兵逆之至易境而卒初托色破令图宋将有因伤而仆托色绘其状以示宋人咸嗟神妙耶律辖哩字乌库哩图吉部人统和五年宋将杨继业来攻山西辖哩从耶律色珍击之常居先锋侦候有功是嵗伐宋宋人拒于滹沱河辖哩率精骑便道先济获其将康保威以功诏世预节度使选太平元年稍迁本部节度使六年从萧惠攻甘州不克㑹准布攻围三尅军辖哩与都监耶律尼噜古往救至哈屯城西南遇敌不能阵中流矢卒耶律诺衮字延宁太祖异母弟南府宰相苏之孙有膂力善调鹰隼统和四年宋杨继业来侵诺衮为黄皮室糺都监击败之尽复所䧟城邑军还加诸卫小将军及伐宋有功迁黄皮室详衮六年再举将先锋军败宋游兵于定州为东京统军使加金紫崇禄大夫从奚王和硕鼐伐乌舍以战失利削金紫崇禄阶十九年拜南府宰相二十一年复伐宋擒其将王继忠于望都俘杀甚衆以功加同政事门下平章事二十六年为辽兴军节度使寻复为南府宰相开泰初加尚父卒萧柳字图们淳钦皇后弟阿古齐五世孙幼养于伯父巴雅尔家多知能文膂力絶人统和中叔父恒徳临终荐其才诏入侍卫十七年南伐宋将范庭召列方阵而待时皇弟隆庆为先锋问诸将佐谁敢当者柳曰若得骏马则愿为之先隆庆授以甲骑柳揽辔谓诸将曰阵若动诸君急攻遂驰而前敌少却隆庆席势攻之南军遂乱中流矢裹创而战衆皆披靡巴雅尔留守东京奏柳为四军兵马都指挥使明年为北女直详衮政济寛勐部民畏爱迁东路统军使秩满百姓愿留复任许之从伐髙丽遇大蛇当路前驱者请避柳曰壮士安惧此拔劒断蛇师还致仕柳好滑稽虽君臣燕饮诙谐无所忌时人比之俳优临终谓人曰吾少有致君志不能直遂故以谐进冀万有一补俳优名何避顷之被寝衣而坐唿曰吾去矣言讫而逝耶律观音努集柳所着诗千篇目曰嵗寒集髙勲字鼎臣晋北平王信轁之子性通敏仕晋为合门使㑹同九年与杜重威来降太宗入汴授四方馆使好结权贵能服勤大臣多推誉之天禄间为枢密使总汉军事五年刘崇遣使来求封册诏勲册崇为大汉神武皇帝应厯初封赵王出为上京留守寻移南京㑹宋欲城益津勲上书请假巡徼以扰之帝然其奏宋遂不果城十七年宋略地益津闗勲击败之知南院枢密事景宗即位以定䇿功进王秦保宁中以南京郊内多隙地请疏畦种稻帝欲从之林牙耶律昆宣言于朝曰髙勲此奏必有异志果令种稻以水为畦设以京叛官军何自而入帝疑之不纳寻迁南院枢密使以毒药餽驸马都尉萧卓林事觉流铜州寻又谋害尚书令萧思温诏族诛之没其产皆赐思温家奚和硕鼐字筹宁本奚汗之裔保宁中为奚六部长统和初皇太后称制以耶律休格领南边事和硕鼐为南面行军副部署四年宋曹彬米信等来侵和硕鼐与休格破宋兵于燕南手诏褒美军还怙权挝无罪人李浩至死上以其功释之冬南征将本部军由别道进击敌军于狼山俘获甚衆八年上表曰臣窃见太宗之时奚六部二宰相二详衮诰命大详衮班在酋长左右副详衮总知酋长五房族属二宰相匡辅酋长建明善事今宰相职如故二详衮别无所掌乞依旧制从之十三年秋迁都部署伐乌舍驻于铁骊秣马数月进至乌舍城利其俘掠请降不许令急攻之城中大恐皆殊死战和硕鼐知不能克从副部署萧恒徳议掠地东南循髙丽北界而还以地逺粮絶士马死伤诏降封爵卒子乌页郎君班详衮萧塔喇噶字雄隐五院部人八世祖珠噜约尼氏时尝为虞人唐安禄山来攻珠噜战于黑山之阳败之以功为北府宰相世预其选塔喇噶仕开泰间累迁西南面招讨使重熙十一年使西夏谕伐宋事约元昊出别道以㑹十二年改右伊勒希巴同知南京留守转左伊勒希巴俄授东京留守以世选为北府宰相卒耶律萨哈字萨兰伊实部人南府宰相乌鲁斯子天禄间始仕应厯中拜伊实大王兼知兵马事干亨初宋来侵诏以本部兵守南京与北院大王希达统军萧托果等逆战希达等败走独萨哈全军还上谕之曰拒敌当如此卿勉之无忧不富贵加守太保统和间卒论曰辽在统和间数举兵伐宋诸将如耶律辖哩诺衮萧柳等俱有降城擒将之功最后以萧达林为统军直抵澶渊将与宋战达林中弩我兵失倚和议始定或者天厌其乱使南北之民休息者耶辽史卷八十五辽史卷八十六钦定四库全书辽史卷八十六元中书右丞相总裁托克托等修列传第十六耶律和卓刘景刘六符耶律纽斡哩牛温舒杜防萧华善耶律哈尔吉耶律博迪耶律和卓字诺木衮太祖弟特尔格之孙㓜不好弄临事明敏善谈论以近族入侍每从征有功保宁初加右龙虎卫上将军以宋师屡梗南边拜涿州刺史西南兵马都监招安巡检等使赐推忠奉国功臣和卓久任边防虽有克获功然务镇静不妄生事以邀近功邻壤敬畏属部乂安宋数遣人结欢冀达和意和卓表闻其事帝许议和安边懐敌多有力焉拜左金吾卫上将军秩满遥摄镇国军节度使卒和卓智而有文晓畅戎政镇范阳时尝领数骑径诣雄州北门与郡将立马陈两国利害及周师侵边本末辞气慷慨左右壮之自是边境数年无事识者以谓和卓一言贤于数十万兵刘景字可大河间人四世祖怦即朱滔之甥唐右仆射卢龙军节度使父守敬南京副留守景资端厚好学能文燕王赵延夀辟为幽都府文学应厯初迁右拾遗知制诰为翰林学士九年周人侵燕留守萧思温上急变帝欲俟秋出师景谏曰河北三闗已陷于敌今复侵燕安可坐视上不听㑹父忧去未几起复旧职一日召草赦既成留数月不出景奏曰唐制赦书日行五百里今稽期弗发非也上亦不报景宗即位以景忠实擢礼部侍郎迁尚书宣政殿学士上方欲倚用乃书其笏曰刘景可为宰相顷之为南京副留守时留守韩匡嗣因扈从北上景与其子徳让共理京事俄召为户部使厯武定开逺二军节度使统和六年致仕加兼侍中卒年六十七赠太子太师子慎行孙一徳二𤣥三嘏四端五常六符皆具六符传刘六符父慎行由膳部员外郎累迁至北府宰相监修国史时上多即宴饮行诛赏慎行谏曰以喜怒加威福恐未当帝悟谕政府自今宴饮有刑赏事翌日禀行为都统伐髙丽以失军期下吏议贵乃免出为彰武军节度使赐保节功臣子六人一徳二𤣥三嘏四端五常六符徳早世𤣥终上京留守常厯三司使武定军节度使嘏端符皆第进士嘏端俱尚主为驸马都尉三嘏献圣宗一矢毙双鹿赋上嘉其赡丽与公主不谐奔宋归杀之四端以卫尉少卿使宋贺生辰方宴大张女乐竟席不顾人惮其严还拜枢密直学士六符有志操能文重熙初迁政事舍人擢翰林学士十一年与宣徽使萧特黙使宋索十县地还为汉人行宫副部署㑹宋遣使増嵗币以易十县复与耶律仁先使宋定进贡名宋难之六符曰本朝兵彊将勇海内共知人人愿从事于宋若恣其俘获以饱所欲与进贡字孰多况大兵驻燕万一南进何以御之顾小节忘大患悔将何及宋乃从之嵗币称贡六符还加同中书门下平章事及宋币至命六符为三司使以受之六符与参知政事杜防有隙防以六符尝受宋赂白其事出为长宁军节度使俄召为三司使道宗即位将行大册礼北院枢密使萧格曰行大礼备仪物必择广地莫若黄川六符曰不然礼仪国之大体帝王之乐不奏于野今中京四方之极朝觐各得其所宜中京行之上从其议寻以疾卒耶律纽斡哩字海兰六院额尔竒木博果济后风神爽秀工画重熙间累迁同知㸃检司事驸马都尉萧唿都克为夏所执奉诏索之三返以归转永兴宫使右祇候郎君班详衮纽斡哩将娶秦晋长公主孙母与公主婢有隙谓纽斡哩曰能去婢乃许婚纽斡哩计杀之婚成事觉有司以大辟论纽斡哩善画写圣宗真以献得减坐长流边戍复以写真拜同知南院宣徽事使宋贺正写宋主容以归清宁间复使宋宋主赐宴瓶花隔面未得其真陛辞仅一视及境以像示饯者骇其神妙闻重元乱不即勤王贼平入贺帝责之宴酣顾纽斡哩曰重元事成卿必为上客纽斡哩大慙咸雍中加太子太师卒牛温舒范阳人刚正尚节义有逺器咸雍中擢进士第滞小官大安初累迁户部使转给事中知三司使事国民兼足上以为能加户部侍郎改三司使夀隆中拜参知政事兼同知枢密院事摄中京留守部民诣阙请真拜从之召为三司使干统初复参知政事知南院枢密使事五年夏为宋所攻来请和解温舒与萧塔喇台使宋方大燕优人为道士装索土泥药炉优曰土少不能和温舒遽起以手籍土懐之宋主问其故温舒对曰臣奉天子威命来和若不从则当卷土收去宋人大惊遂许夏和还加中书令卒杜防涿州归义县人开泰五年擢进士甲科累迁起居郎知制诰人以为有宰相器太平中迁政事舍人拜枢密副使重熙九年夏人侵宋宋遣郭祯来告请与夏和上命防使夏解之如约罢兵各归侵地拜参知政事韩绍芳刘六符忌之防待以诚十二年绍芳等罢愈见信任十三年拜南府宰相防生子帝幸其第赐名王门努以进奏有误出为武定军节度使十四年复召为南府宰相二十一年秋祭仁徳皇后诏儒臣赋诗防为冠赐金带道宗谅阴为大行皇帝山陵使清宁二年上谕防曰朕以卿年老嗜酒不欲烦以剧务朝廷之事总纲而已顷之拜右丞相加尚父卒上叹悼不已赗赠加等官给葬具赠中书令谥曰元肃子公谓终南府宰相萧华善字洪宁国舅大父房之后忠直多志畧开泰初补御盏郎君寻为内史太医等局都林牙使宋贺正将宴典仪者告班节度使下华善曰班次如此是不以大国之使相礼且以锦服为贶如待番部若果如是吾不预宴宋臣不能对易以紫服位视执政使礼始定八年秋为唐古特部节度使卒弟特黙特黙字和宁为人机辨任气太平中累迁安东军节度使有能称十一年召为左祇候郎君班详衮迁左伊勒希巴重熙十年累迁北院宣徽使与刘六符使宋索十县故地宋请増银绢十万两疋以易之归称㫖加同政事门下平章事诏城西南浑底甸还复为北院宣徽使卒耶律哈尔吉字特们六院额尔竒木博果济后重熙中累迁西南面招讨都监充宋国生辰使馆于白沟驿宋宴劳优者嘲萧惠河西之败哈尔吉曰胜负兵家常事我嗣圣皇帝俘石重贵至今兴中有石家寨惠之一败何足较哉宋人惭服帝闻之曰优伶失辞何可伤两国交好鞭二百免官清宁初起为懐化军节度使七年入为北院大王封豳国公厯辽兴军节度使东北路详衮加兼侍中致仕卒哈尔吉明达勤恪懐柔有道置诸賔馆及西边营田皆自哈尔吉发之耶律博迪字萨巴季父房诺衮之孙孤介寡合重熙初补牌印郎君清宁初稍迁知易州去官部民请留许之咸雍八年改彰国军节度使上猎达里库山博迪谒于行宫帝问边事对曰自应州南境至天池皆我耕牧之地清宁间边将不谨为宋所侵烽堠内移似非所宜道宗然之拜北面林牙后遣人使宋得其侵地命博迪往定疆界还拜南院宣徽使太康四年迁忠顺军节度使寻为南院大王改同知南京留守事召拜南府宰相赐贞良功臣封吴国公为北院枢密使亷谨奉公知无不为大安中致仕卒子钖黙北院枢密副使论曰耶律和卓安边讲好养兵息民其虑深逺矣六符启衅邀功岂国家之利哉牛杜博迪哈尔吉辈衘命出使幸不辱命纽斡哩杀婢以求婚身负罪衅画其主容以冀免死亦可丑也辽史卷八十六辽史卷八十七钦定四库全书辽史卷八十七元中书右丞相总裁托克托等修列传第十七萧孝穆萧博诺耶律布库夏行羙萧孝穆小字和尔沁淳钦皇后弟阿古齐五世孙父托辉为国舅详衮孝穆廉谨有礼法统和二十八年累迁西北路招讨都监开泰元年遥授建雄军节度使加检校太保是年珠拉等变孝穆击走之冬进军哈屯城准布部结五羣牧长扎拉图等谋中外相应孝穆悉诛之迺严备御以待余党遂溃以功迁九水诸部安抚使寻拜北府宰相赐忠穆熙霸功臣检校太师同政事门下平章事八年还京师太平二年知枢密院事充汉人行宫都部署三年封燕王南京留守兵马都总管九年大延琳以东京叛孝穆为都统讨之战于蒲水中军稍却副部署萧必塔都监萧博诺以两翼夹击贼溃追败之于手山北延琳走入城深沟自卫孝穆围之筑重城起楼橹使内外不相通城中撤屋以㸑其将杨详世等擒延琳以降辽东悉平改东京留守赐佐国功臣为政务寛简抚纳流徙其民安之兴宗即位徙王秦寻复为南京留守重熙六年进封吴国王拜北院枢密使八年表请籍天下户口以均徭役又陈诸部及钖里军利害从之由是政赋稍平衆悦九年徙王楚时天下无事户口蕃息上富于春秋每言及周取十县慨然有南伐之志群臣多顺㫖孝穆谏曰昔太祖南伐终以无功嗣圣皇帝仆唐立晋后以重贵叛长驱入汴銮驭始旋反来侵轶自后连兵二十余年仅得和好蒸民乐业南北相通今国家比之曩日虽曰富彊然勲臣宿将往往物故且宋人无罪陛下不冝弃先帝盟约时上意已决书奏不报以年老乞骸骨不许十一年复为北院枢密使更王齐薨追赠大丞相晋国王谥曰贞孝穆虽椒房亲位高益畏太后有赐辄辞不受妻子无骄色与人交始终如一所荐拔皆忠直士尝语人曰枢密选贤而用何事不济若自亲烦碎则大事凝滞矣自萧和卓以吏才进其后转効不知大体叹曰不能移风易俗偷安爵位臣子之道若是乎时称为国宝臣目所着文曰宝老集二子阿拉萨巴弟孝先孝忠孝友各有传萨巴字周隐七歳以戚属加左右千牛卫大将军重熙初补祗候郎君性廉介风姿爽朗善毬马驰射帝每燕饮喜谐谑萨巴虽承宠顾常以礼自持时人称之以柴册礼恩加检校太傅永兴宫使总领左右䕶卫同知㸃检司事尚魏国公主拜驸马都尉为北院宣徽使仍总知朝廷礼仪重熙末出为西北路招讨使武宁郡王居官以治称清宁初薨年三十九追封齐王孝先字延宁小字哈里统和十八年补祗候郎君尚南阳公主拜驸马都尉开泰五年为国舅详衮将兵城东鄙还为南京统军使太平三年为汉人行宫都部署寻加太子太傅五年迁上京留守以母老求侍复为国舅详衮改东京留守会大延琳反被围数月穴地而出延琳平留守上京十一年帝不豫钦哀召孝先总禁卫事兴宗谅隂钦哀弑仁徳皇后孝先与萧楚布萧必塔等谋居多及钦哀摄政遥授天平军节度使加守司徒兼政事令重熙初封楚王为北院枢密使孝先以椒房亲为太后所重在枢府好恶自恣权倾人主朝多侧目二年太后与孝先谋废立事帝知之勒卫兵出宫召孝先至谕以废太后意孝先震慑不能对迁太后于庆州孝先恒郁郁不乐四年徙王晋后为南京留守卒谥忠肃孝友字塔布延小字辰瑠开泰初以戚属为小将军太平初以大册加左武卫大将军检校太保赐名孝友重熙元年累迁西北路招讨使封兰陵郡王八年进王陈先是萧恵为招讨使専以威制西羌诸夷多叛孝友下车厚加绥抚每入贡辄增其赐物羌人以安久之寖成姑息诸夷桀骜之风遂炽议者讥其过中十年加政事令赐効节宣庸定逺功臣更王吴后以葬兄孝穆孝忠还京师拜南院枢密使加赐翊圣协穆保义功臣进王赵拜中书令丁母忧起复北府宰相出知东京留守会伐夏孝友与枢密使萧惠失利河南帝欲诛之太后救免复为东京留守徙王燕改上京留守更王秦清宁初加尚父顷之复留守东京明年复为北府宰相帝亲制诰词以褒宠之以柴册恩遥授洛京留守益赐纯徳功臣致仕进封丰国王坐子唿图克首与重元乱伏诛年七十三唿图克在逆臣传萧博诺字留隐奚王楚布宁之后幼孤贫佣于医家牧牛伤人稼数遭笞辱医者尝见博诺熟寐有蛇遶身异之教以读书聪敏嗜学不数年渉猎经史习骑射既冠意气豪迈开泰间选充䕶卫稍进用俄坐罪黥流乌尔古久之召还累任剧迁奚六部大王治有声太平九年大延琳据东京叛博诺为都监将右翼军遇贼战蒲水中军少却博诺与左翼军夹攻之先据高丽女直要冲使不得求援又败贼于手山延琳走入城博诺不介马而驰追杀余贼已而大军围东京博诺讨诸叛邑平吼山贼延琳坚守不敢出既被擒博诺以功加兼侍中重熙六年改北准布副部署再授奚六部大王十八年为西南面招讨使西征夏国博诺以兵二千据河桥聚巨舰数十艘仍作大钩人莫测战之日布舟于河绵亘三十余里遣人伺上流有浮物辄取之大军既失利博诺未知适有大木顺流而下势将坏浮梁断归路操舟者争钩致之桥得不坏明年复西征悬兵深入大掠而还复奚六部大王致仕卒耶律布库字提隐太祖弟苏之四世孙以武勇称统和初为涿州刺史从伐高丽有功开泰末为上京内客省副使太平二年城鸭绿江布库守之在镇有治绩五年改广徳军节度使寻迁东京统军使涖政严肃诸部慑服九年大延琳叛以书结保州夏行美执其人送布库布库入据保州延琳气沮以功拜特哩衮十一年为子铁骊所弑夏行美渤海人太平九年大延琳叛时行美总渤海军于保州延琳使人説欲与俱叛行美执送统军耶律布库又诱贼党百人杀之延琳谋沮迺婴城自守数月而破以功加同政事门下平章事钖赉甚厚明年擢忠顺军节度使重熙十七年迁副部署从㸃检耶律义先讨富珠哩获其酋托多罗以归致仕卒上思其功遣使祭于家论曰不有君子其能国乎方其擒延琳定辽东一时诸将之功伟矣宜其抚劒抵掌贾余勇以威天下也萧孝穆之谏南侵其意防何其𢎞逺欤是岂瞋句语难者所能知哉至论移风俗为治之本亲烦碎为失大臣体又何其深切着明也为国宝臣宜矣孝先预弑仁徳之谋犹依城社以逃熏灌为国巨蠧虽功何议焉辽史卷八十七卷八十七考证辽史卷八十七考证萧孝穆传孝穆二子阿拉萨巴按圣宗本纪太平四年以孝穆子萧顺为千牛卫将军百官志同考孝穆子无有名顺者此处萨巴传有加千牛卫大将军正与纪合疑萧顺即萨巴之赐名纪载互异也萧博诺传十八年为西南招讨使西征夏国按兴宗本纪及西夏外纪俱系重熙十八年伐夏刻本旧作十五年系误谨据改辽史卷八十七考证辽史卷八十八钦定四库全书辽史卷八十八元中书右丞相总裁托克托等修列传第十八萧迪里耶律博诺萧巴雅尔耶律资忠耶律扬珠耶律鸿观髙正耶律达鲁大康乂萧迪里字尼噜古宰相塔喇四世孙识度𢎞逺为乡里推重始为牛羣敞史帝闻其贤召入侍迁国舅详衮统和二十八年帝谓群臣曰髙丽康肇弑其君诵立诵族兄询而相之大逆也宜发兵问其罪羣臣皆曰可迪里谏曰国家连年征讨士卒抏敝况陛下在谅阴年谷不登创痍未复岛夷小国城垒完固胜不为武万一失利恐贻后悔不如遣一介之使往问其故彼若伏罪则已不然俟服除嵗丰举兵未晚时令已下言虽不行识者韪之明年同知左伊勒希巴事寻改右开泰初率兵巡西边额尔竒木部下扎萨克辖布喇竒实卜克率部民遁迪里追擒之令复业迁国舅详衮从枢密使耶律世良伐髙丽还加同政事门下平章事拜上京留守迪里为人寛厚达政体廷臣皆谓有王佐才汉人行宫都部署王继忠荐其材可为枢密使帝疑其党而止为中京留守卒族子和克有传弟巴拉把拉字布哩音多智善骑射开泰间以兄为右伊勒希巴补郎君累迁奚六部图哩太尉太平末大延琳叛巴拉将北南院兵往讨遇于蒲水南院兵少却至手山复与贼遇把拉乃易两院旗帜鼔勇力战破之上闻以手诏褒奨赐内廏马重熙中迁四捷军详衮谢事归乡里数嵗起为昭徳军节度使寻改国舅详衮卒耶律博诺字和尔沁特哩衮尼噜古之孙景宗时为乌尔古部详衮严急民苦之有司以闻诏曰博诺任方面寄以细故䆒问恐损威望寻迁马羣太保统和十六年隠实燕军之不任事者汰之二十八年驾征髙丽博诺为先锋至铜州髙丽将康肇分兵为三以抗我军一营于州西㨿三水之㑹肇居其中一营近州之山一附城而营博诺率耶律鸿观击破三水营擒肇李𤣥藴等军望风溃㑹大军至斩三万余级追至开京破敌于西岭髙丽王询闻边城不守遁去博诺入开京焚其王宫迺抚慰其民人上嘉其功迁北院大王薨萧巴雅尔字韩隠国舅少父房后多智略能骑射统和初为左皮室详衮讨凖布有功四年破宋将曹彬米信兵于望都凡军事有疑每预㕘决寻总永兴宫分糺及钖里伊喇二皮室等军与枢密使耶律色珍収复山西所陷城邑是冬攻宋𨽻先锋围蒲城率所部先登㧞之改南京统军使尚卫国公主拜驸马都尉加同政事门下平章事十三年歴北南院宣徽使条上时政得失及赋役法上嘉纳焉十五年加政事令迁东京留守二十二年复攻宋将渤海军下徳清军后萧达林卒専任南面事宋和议成为北府宰相圣宗征髙丽将兵由北道进至开京西岭破敌军斩数千级髙丽王询惧奔平州巴雅尔入开京大掠还帝嘉之封兰陵郡王开泰二年以宰相知西南面招讨使五年进王东平巴雅尔为政寛裕善㫁诸部畏爱民以殷富时议多之七年再伐髙丽至开京敌奔溃纵兵俘掠而还渡茶陀二河敌夹射巴雅尔委甲仗走坐免官太平三年复王豳薨弟恒徳恒徳字逊宁有胆畧而善谋统和元年尚越国公主拜驸马都尉迁南面林牙従宣徽使耶律阿穆尔征髙丽还改北面林牙㑹宋将曹彬米信侵燕耶律休格与恒徳议军事多见信用为东京留守六年上攻宋围沙堆恒徳独当一面城上矢石如雨恒徳意气自若督将士夺其陴城陷中流矢太后亲临视赐药攻长城口复先登太后益多其功时髙丽未附恒徳受诏率兵㧞其边城王始惧上表请降十二年八月赐启圣竭力功臣従都部署和硕鼐讨乌舍未战乌舍请降恒徳利其俘获不许乌舍死战城不能㧞和硕鼐议欲引退恒徳曰以彼倔强吾奉诏来讨无功而还诸部谓我何若深入多获犹胜徒返和硕鼐不得已进击东南诸部至髙丽北鄙比还道逺粮絶士马死伤甚衆坐是削功臣号十四年为行军都部署伐博啰满达勒还公主疾太后遣宫人贤释侍之恒徳私焉公主恚而薨太后怒赐死后追封兰陵郡王子必塔必塔字苏隠一名昌裔生未月父母俱死育于禁掖既长尚秦晋王公主拜驸马都尉为殿前副㸃检统和八年改北面林牙太平四年迁殿前都㸃检出为国舅详衮九年渤海大延琳叛刼掠隣部与南京留守萧孝穆往讨孝穆欲全城降乃筑重城围之数月城中人阴来纳款遂擒延琳东京平以功封兰陵郡王十一年圣宗不豫先是钦哀与仁徳皇后有隙以必塔尝为后所爱忌之时䕶卫冯嘉努上变诬弟楚布与必塔谋逆以皇后摄政徐议当立者公主窃闻其谋谓必塔曰尔将无罪被戮与其死何若奔女直国以全其生必塔曰朝廷讵肯以飞语害忠良宁死弗适他国及钦哀摄政杀之耶律资忠字乌延小字札拉系出仲父房兄果啰善属文圣宗重之时妻弟之妻阿古与奴通将奔女直国果啰追及奴杀之阿古自经阿古母有宠于太后事闻大后怒将杀之帝度不能救遣人诀别问以后事果啰谢曰陛下悯臣无辜恩漏九泉死且不朽既死人多寃之在狱着兔赋寤寐歌为世所称资忠博学工辞章年四十未仕圣宗知其贤召补宿卫数问以古今治乱资忠对无隠开泰中受中丞眷遇日隆初髙丽内属取女直六部地以赐至是贡献不时至诏资忠往问故髙丽无归地意由是权贵数短于上出为上京副留守四年再使髙丽留弗遣资忠毎懐君亲辄有着述号西亭集帝与羣臣宴时一记忆曰资忠亦有此乐乎九年髙丽上表谢罪始送资忠还帝郊迎同载以归命大臣宴劳留禁中数日谓曰朕将屈卿为枢密何如资忠对曰臣不才不敢奉诏乃以为林牙知特哩衮事初资忠在髙丽弟昭为着帐郎君坐罪没家产至是乃复横帐且还旧产诏以外戚女妻之是时枢密使萧和卓少师萧巴格有宠资忠不肯俛附诋之帝怒夺官数嵗出知来逺城事歴保定昭徳二军节度使圣宗崩表请㑹葬既至伏梓宫大恸曰臣幸遇圣明横被搆譛不获尽犬马报气絶而苏兴宗命医治疾乆之言国舅侍中无忧国心陛下不当复用唐景福旧号于是用事者恶之遣归镇卒弟昭有传耶律杨珠字布尔锦积庆宫人父海古勒室韦部节度使杨珠笃学亷介有经世志统和十年累迁积庆宫使圣宗尝谕杨珠曰闻卿正直是以进用国有利害尔言宜无所隠由是所陈多见嘉纳上征髙丽破康肇军于铜州扬珠之力为多王询乞降羣臣议皆谓宜纳扬珠曰王询始一战而败遽求纳款此诈耳纳之恐堕其姦计待其势穷力屈纳之未晩已而询果遁清野无所获其衆阻险而垒攻之不下扬珠以计降之擢拜四畨部详衮时招讨使耶律博廸为总管扬珠耻居其下上表曰臣先朝旧臣今既垂老乞还新命觊得常侍左右帝曰朕不使汝乆处是任且命无𨽻招讨得専奏事到部戢暴懐善政绩显着卒于官耶律鸿观字巴尔诺延约尼森济汗之后统和初尝以军事任为伊喇详衮寻徙南京统军使十三年徇地南鄙克敌于四岳桥斩首百余级攻宋以战功迁东京留守封楚国公后伐髙丽副先锋耶律博诺擒康肇于铜州三十年西北部叛従南府宰相耶律诺衮讨之及典禁军号令整肃诸部多降寻迁侍中卒髙正不知何郡人统和初举进士第累迁枢密直学士上将伐髙丽遣正先往谕意及还迁右仆射时髙丽王询表请入觐上许之遣正率骑兵千人迓之馆于路为髙丽将卓思正所围正以势不可敌与麾下壮士突围出士卒死伤者衆上悔轻发释其罪明年迁工部侍郎为北院枢密副使开泰五年卒耶律达鲁字伊聂仲父房之后习兵事为左皮室详衮统和二十八年伐髙丽达鲁率本部军与博诺等擒康肇李𤣥藴于铜州帝壮之曰以卿英才为国戮力真吾家千里驹也乃赐御马及细铠明年为北院大王出为乌尔古徳哷勒部都详衮年七十二卒大康乂渤海人开泰间累官南府宰相出知黄龙府善绥抚东部懐服额尔徳尼部长布延与伊勒必来附送于朝言博啰满达勒界多渤海人乞取之诏従其请康乂领兵至大石河图卜凖城掠数百户以归未㡬卒论曰髙句骊弑其君诵而立询辽兴问罪之师宜其箪食壶浆以迎除舍以待而迺乘险旅拒俾智者竭其谋勇者穷其力虽得其要领而颛颛独居一海之中自若也岂服人者以徳而不以力欤况乎残毁其宫室系累其民人所谓以燕伐燕也欤呜唿朱崖之弃捐之之力也迪里之諌有焉辽史卷八十八辽史卷八十九钦定四库全书辽史卷八十九元中书右丞相总裁托克托等修列传第十九耶律庶成杨晳耶律韩留杨佶耶律华善耶律庶成字喜隐小字辰赉季父房之后父乌津检校太师庶成㓜好学书过目不忘善辽汉文字于诗尤工重熙初补牌印郎君累迁枢宻直学士与萧罕嘉努各进四时逸乐赋帝嗟赏初契丹医人鲜知切脉审药上命庶成译方脉书行之自是人皆通习虽诸部族亦知医事时入禁中叅决疑议偕林牙萧罕嘉努等撰实録及礼书与枢宻副使耶律徳修定法令上诏庶成曰方今法令轻重不伦法令者为政所先人命所系不可不慎卿其审度轻重从宜修定庶成参酌古今刋正讹谬成书以进帝览而善之庶成方向用时为妻唿敦所诬以罪夺官绌为庶耶律使吐蕃凡十二年清宁间始归帝知其诬诏复本族仍迁所夺官卒庶成尝谓林牙梦善卜者唿噜古卜曰官止林牙因妻得罪及置于理法当离婚唿敦适有娠至期不产而死剖视之其子以手抱心识者谓诬夫之报有诗文行于世弟庶箴庶箴字辰冨善属文重熙中为本族将军咸雍元年同知东京留守事俄徙乌延突厥部节度使九年知蓟州事明年迁都林牙上表乞广本国姓氏曰我朝创业以来法制修明惟姓氏止分为二耶律与萧而已始太祖制契丹大字取诸部乡里之名续作一篇着于卷末臣请推广之使诸部各立姓氏庶男女婚媾有合典礼帝以旧制不可遽釐不听太康二年出耶律伊逊为中京留守庶箴与耶律孟简表贺顷之伊逊复为枢宻使专权恣虐庶箴私见伊逊泣曰前抗表非庶箴之愿也伊逊信其言乃得自安闻者鄙之八年致仕卒子冨鲁冨鲁字努展㓜聪悟好学甫七歳能诵契丹大字习汉文未十年博通经籍重熙中举进士第主文以国制无契丹试进士之条闻于上以庶箴擅令子就科目鞭之二百寻命冨鲁为牌印郎君应诏赋诗立成以进帝嘉赏顾左右曰文才如此必不能武事冨鲁奏曰臣自蒙义方兼习骑射在流辈中亦可周旋帝未之信㑹从猎三矢中三兎帝竒之转通进是时父庶箴尝寄戒谕诗冨鲁答以赋衆称其典雅宠遇渐隆清宁初卒杨晳字昌时安次人㓜通五经大义圣宗闻其颕悟诏试诗授秘书省校书郎太平十一年擢进士乙科为着作佐郎重熙十二年累迁枢宻都承㫖权度支使登对称㫖进枢宻副使歴长宁军节度使山西路转运使知兴中府清宁初入知南院枢宻使与姚景行同总朝政请行柴册礼封赵国公以足疾复知兴中府咸雍初徙封齐召赐同徳功臣尚书左仆射兼中书令拜枢宻使改封晋给宰相枢宻使两㕔傔从封赵王屡请归政益赐保节功臣致仕太康五年例改辽西郡王薨耶律韩留字索纽仲父隋国王之后有明识笃行义举止严重工为诗统和间召摄御院通进开泰三年稍迁乌尔古徳哷勒部都监知详衮事徳哷勒叛将宫分军从枢宻使耶律世良平之加千牛卫大将军重熙元年累迁至同知上京留守改奚六部图哩太尉性不苟合为枢宻使萧嘉哩所忌上欲召用韩留嘉哩言目病不能视议遂寝四年召为北面林牙帝曰朕早欲用卿闻有疾故待之至今韩留对曰臣昔有目疾才数月耳然亦不至于昬第臣驽拙不能事权贵是以不获早覩天颜非陛下圣察则愚臣岂有今日耶诏进述懐诗上嘉叹方将大用卒杨佶字正叔南京人㓜颕悟异常读书自能成句识者竒之弱冠声名籍甚统和二十四年举进士第一歴校书郎大理正开泰六年转仪曹郎典掌书命加諌议大夫出知易州治尚清简征发期㑹必信入为大理少卿累迁翰林学士文章号得体八年燕地饥疫民多流殍以佶同知南京留守事发仓廪振乏絶贫民鬻子者计佣而出之宋遣梅询贺千龄节诏佶迎送多唱酬询每见称赏复为翰林学士重熙元年陞翰林学士承㫖丁毋忧起复工部尚书歴忠顺军节度使朔武等州观察处置使天徳军节度使加特进检校太师同中书门下平章事复拜参知政事兼知南院枢宻使十五年出为武定军节度使境内亢旱苖稼将藁视事之夕雨泽霑足百姓歌曰何以苏我上天降雨谁其抚我杨公为主㶟阳水失故道岁为民害乃以已俸创长桥人不病涉及被召群民攀辕泣送上御清凉殿宴劳之即日除吏部尚书兼门下侍郎同中书门下平章事上曰卿今日何减吕望之遇文王佶对曰吕望比臣遭际有十年之晩上恱其居相位以进贤为已任事总大纲责成百司人人乐为之用三请致政许之月给钱粟傔𨽻四时遣使存问卒有登瀛集行于世律耶华善字特黙系出季父房善滑稽重熙初补祗候郎君时帝笃于亲亲凡三父之后皆序父兄行第于华善尤狎爱然每侍宴饮虽诙谐未尝有一言之过由是上益重之厯积庆永兴宫使累迁至同知南院宣徽使事南面林牙十六年出为懐化军节度使俄召为御史大夫二十三年因大册加天平军节度使检校太师徙中京路案问使卒华善雅有美行数以财恤亲友人皆爱重然嗜酒不事事以故不获柄用或以为言答曰吾非不知顾人生如风灯石火不饮将何为晩年沈湎尤甚人称为酒仙云论曰庶成定法令治民者不容髙下其手庶箴虽尝表请广姓氏以秩典礼其随势俯仰则有愧于其子冨鲁矣杨晳为上宠遇迭封王爵而功业不少槩见然得爱民治国之要其杨佶哉辽史卷八十九卷八十九考证辽史卷八十九考证耶律庶成传补牌印郎君按百官志耶律庶成尝为翰林都林牙在重熙十三年与兴宗本纪合传未载辽史卷八十九考证辽史卷九十钦定四库全书辽史卷九十元中书右丞相总裁托克托等修列传第二十萧阿拉耶律义先耶律信先萧托辉萧塔喇噶耶律达鲁萧阿拉字额哩埒北院枢宻使孝穆之子也幼养宫中兴宗尤爱之重熙六年为𢎞义宫使累迁同知北院枢密使加同中书门下平章事出为东宫留守二十一年拜西北路招讨使封西北郡王寻尚秦晋国王公主拜驸马都尉清宁元年遗诏拜北府宰相兼南院枢密使进王韩明年改北院枢密使徙王陈与萧格同掌国政格謟䛕不法阿拉争之不得告归上由此恶之除东京留守㑹行色克色哩礼入朝陈时政得失格以事中伤帝怒缢杀之皇太后营救不及大恸曰阿拉何罪遽见杀帝优加赙赠葬干陵之赤山阿拉忠果晓世务有经济才议者以谓阿拉若在无重元伊逊之乱耶律义先裕悦仁先之弟也美风姿举止严重重熙初补祇候郎君班详衮十三年车驾西征为十二行糺都监战功最改南院宣徽使时萧格同知枢密院事席宠擅权义先疾之因侍䜩言于帝曰格狡佞喜乱一朝大用必误国家言甚激切不纳它日侍宴上命羣臣博负者罚一巨觥义先当与格对怃然曰臣縦不能进贤退不肖安能与国贼博哉帝止之曰卿醉矣义先厉声诟不已上大怒赖皇后救得解翌日上谓格曰义先无礼当黜之格对曰义先天性忠直今以酒失而出谁敢言人之过上谓格忠直益加信任义先欝欝不自得然议事未尝少沮又于上前博义先祝曰向言人过冐犯天威今日一掷可表愚款俄得堂印上愕然十六年为殿前都㸃检讨富珠哩多所招降获其酋长托多罗以归手诏褒奖以功改南京统军使封武昌郡王奏请统军司钱营息以赡贫民未朞军器完整民得休息二十一年拜特哩衮进王富春薨年四十二义先尝戒族人曰国中三父房皆帝之昆弟不孝不义尤不可为其接下无贵贱贤否皆与均礼其妻晋国长公主之女每遇中表亲非礼服不见故内外多化之清宁间追赠许王弟信先信先兴宗以其父贵音为刺血友幼养于宫善骑射重熙十四年为左䕶卫太保同知殿前㸃检司事十八年兼右祇候郎君班详衮上问所欲信先曰先臣贵音与陛下分如同气然不及王封傥使䝉恩地下臣愿毕矣上曰此朕遗忘之过追封燕王是年从萧恵伐夏败于河南例被责清宁初为南面林牙卒萧托辉字乌库哩宰相辖达六世孙刚直有威重咸雍初任马羣太保素知羣牧名存实亡悉閲旧籍除其羸病录其实数牧人畏服托辉上书曰羣牧以少为多以无为有上下相䝉积弊成风不若括见真数着为定籍公私两济従之畜产嵗以蕃息太康中累迁契丹行宫都部署上尝谓羣臣曰北枢密院军国重任久阙其人耶律阿苏萧额特埒二人孰愈羣臣各誉所长托辉独黙然上问卿何不言托辉曰额特埓懦而败事阿苏有才而贪将为祸基不得已而用败事犹胜基祸上曰托辉虽魏徴不能过但恨吾不及太宗尔然竟以阿苏为枢密使由是阿苏衔之九年西圉不宁阿苏奏曰邉隅事大可择重臣镇抚上曰托辉何如阿苏曰诚如圣㫖遂拜西南面招讨使阿苏隂与萧阿古岱诬奏贼掠漠南牧马及居民畜产托辉不急追捕罪当死诏免官久之起为塔布城节度使未行疽发背卒托辉负气怒则须髯辄张每有大议必毅然决之虽上有难色未尝遽已见权贵无少屈竟为阿苏所䧟时人惜之二子曰图们钖实阿苏死始获进用萧塔喇噶字托实六院部人素刚直太祖时坐叔祖特依顺谋杀裕悦实噜没入𢎞义宫世宗即位以舅氏故出籍补国舅别部敞史或言泰宁王察克有无君心塔喇噶曰彼縦忍行不义人孰肯从他日侍宴酒酣塔喇噶捉察克耳强饮之曰上固知汝傲狠然以国属曲加矜悯使汝在左右且度汝才何能为若长恶不悛徒取赤族之祸察克不能答强笑曰何戯之虐也天禄末塔喇噶为北府宰相及察克作乱塔喇噶醉詈曰吾悔不杀此逆贼寻为察克所害耶律达鲁字阳隠孟父楚国王之后性质直多膂力察克作乱达鲁闻之入见夀安王慷慨言曰愿得精兵数百破贼党王嘉其忠穆宗即位为北院宣徽使上以飞狐道狭诏达鲁广之明年将兵援河东至太原与汉王㑹于髙平撃周军败之仍降其衆忻代二州叛将兵讨之㑹耶律塔喇至败周师于忻口师还卒论曰忠臣惟知有国而不知有身故恶恶不避其患阿拉以谄谀不法折萧格托辉以用必基祸言阿苏塔喇噶以忍行不义徒自取赤族之罪责察克其心可谓忠矣言一出而祸辄随之吁邪正既不辨国焉得无乱哉辽史卷九十辽史卷九十一钦定四库全书辽史卷九十一元中书右丞相总裁托克托等修列传第二十一耶律罕巴耶律唐古萧珠展耶律玦耶律布勒图耶律罕巴字嘲隐北院详衮古之五世孙倜傥有大志太平中游京师寓行宫侧惟囊衣匹马而已帝微服出猎见而问之曰汝为何人罕巴初不识漫应曰我北院部人罕巴来覔官耳帝与语知有长才隂识之㑹北院奏南京疑狱久不决帝召罕巴驰驿审録举朝皆惊罕巴量情处理人无寃者上嘉之籍羣牧马阙其二同事者考寻不已罕巴略不加诘即先驰奏帝益信任景福元年为左伊勒希巴徙北靣林牙眷遇优异重熈中改北院大王务寛仁复为左伊勒希巴十二年再为北院大王入朝帝从容谓曰卿守邉任重当实府库振贫乏以报朕既受诏愈竭忠谨知无不言便益为多卒年五十五上闻悼惜死之日箧无旧蓄椸无新衣遣使弔祭给葬具罕巴平居不屑细务喜愠不形尝失所乗马家僮以同色者代之数月不觉耶律唐古字敌隐裕悦乌哲之庶子亷谨善属文统和二十四年述乌哲安民治盗之法以进补小将军迁西南靣巡检歴壕州刺史唐古特部详衮严科条禁姦民鬻马于宋夏界因陈弭私贩安邉境之要太后嘉之诏邉境遵行着为令朝议欲广西南封域黒山之西绵亘数千里唐古言戍垒太逺卒有警急赴援不及非良䇿也从之西番来侵诏议守御计命唐古劝督耕稼以给西军田于胪朐河侧是嵗大熟明年移屯镇州凡十四稔积粟数十万斛斗米数钱重熈间改乌延党项部节度使先是筑哈屯城以镇西域诸郡纵民畜牧反招寇掠重熈四年上疏曰自建哈屯城已来西番数为邉患毎烦逺戍嵗月既久国力耗竭不若复守故疆省罢戍役不报是年致仕乞勒其父乌哲功于石帝命耶律庶成制文勒石上京崇孝寺卒年七十八萧珠展字实伦孝穆弟果济之子也以戚属加监门卫上将军重熈十三年将卫兵讨李元昊有功迁兴圣宫使富珠哩部长托多罗叛珠展为统军都监从都统耶律义先击之擒托多罗珠展与义先不协诬义先罪免官稍迁西南靣招讨都监坐事下狱以太后言杖而释之清宁初为国舅详衮西北路招讨使私取官粟三百斛及代留畜产令主者鬻以偿后族弟唿都克到部发其事帝怒决以大杖免官寻起为昭徳军节度使徴为北院宣徽使九年上以珠展先为招讨威行诸部复为西北路招讨使训士卒增器械省追唿严号令人不敢犯邉境晏然十年入朝封栁城郡王咸雍二年拜北府宰相为北院枢密使耶律伊逊所忌诬珠展与䕶卫萧和克等谋害伊逊诏狱无状罢相出镇顺义军卒追王晋宋梁三国姪药师努药师努幼颕悟谨礼法补祇候郎君太康中为兴圣宫使迁同知殿前㸃检司事上嘉其宿卫严肃迁右伊勒希巴夏王李干顺为宋所攻求解帝命药师努持节使宋请罢兵通好宋从之拜南靣林牙改汉人行宫副部署干统初出为安宋军节度使卒耶律玦字乌展约尼森济汗之后也重熈初召修国史补符寳郎累迁知北院副部署事入见太后后顾左右曰先皇谓玦必为伟人果然除枢密副使出为西南靣招讨都监歴同签南京留守事南靣林牙皇弟秦国王为辽兴军节度使以玦同知使事多所匡正十年复为枢密副使咸雍初兼北院副部署及秦国王为西京留守请玦为佐从之嵗中狱空者三召为孟父房详衮玦不喜货殖帝知其贫赐宫户十尝谓宰相曰契丹忠正无如玦者汉人则刘伸而已然熟察之玦优于伸先是西北诸部久不能平上遣玦问状执弛慢者痛绳之以酒疾卒耶律布勒图字燕隐六院林牙图鲁卜四世孙也开泰间为本班郎君有捕盗功枢密使萧朴荐之迁率府率太平中同知南院宣徽事累迁彰圣军节度使十六年知兴中府以狱空闻十八年伐夏摄西南靣招讨使十九年夏人侵金肃军败之斩首万余级加右武卫上将军时近边羣牧数被冦掠迁到塌岭都监以治之桴皷不鸣二十年知金肃军事宰相赵惟节总领邉城桥道刍粟请贰帝命布勒图副之以称职闻清宁初歴长宁匡义二军节度使致仕咸雍间卒子阿古齐终倒塌岭都监论曰罕巴因帝微行才始见售及任以事落落知大体不负上之知矣唐古珠展经略西北邉劝农积粟训练士卒敌人不敢犯玦以忠直见称于上布勒图以干敏为宰相佐在镇俱以狱空闻之数人者岂特甲胄之士亦李牧程不识之亚欤辽史卷九十一卷九十一考证辽史卷九十一考证耶律唐古传歴壕州刺史按壕州刻本旧作豪州考地理志壕州在显州东北二十里又按营卫志亦有壕州之名谨据改重熈四年上疏不报是年致仕按𢎞简録重熈十四年唐大为右伊勒希巴兴宗本纪则系十七年事是唐古致仕当在十七年之后且尝为伊勒希巴也传有脱讹辽史卷九十一考证辽史卷九十二钦定四库全书辽史卷九十二元中书右丞相总裁托克托等修列传第二十二萧道拉萧布逹耶律浩善耶律古云耶律图丹萧罕扎萧乌页萧道拉字绥兰约尼温汗宫人祖尼噜古北院枢密副使父萨满字和尔沁重熙初补授祗候郎君累迁北面林牙十九年从耶律伊逊萧博诺伐夏至萧惠败绩之地获侦候者知人烟聚落多国人陷没而不能还者尽俘以归拜大父详衮知山北道边境事清宁初歴西南面西北路招讨使加同中书门下平章事卒道拉体貌丰伟善骑射由祇候郎君陞汉人行宫副部署后为乌尔古徳哷勒统军使克敌有功加龙虎卫上将军授西北路招讨使因陈北边利害请以本路诸部与倒塌岭统军使连兵屯戍再表不纳改东北路统军使干统初以乆练边事复为西北路招讨使北准布额圗格尔率邻部来侵道拉逆击追奔数十里乘额图格尔无备以轻骑袭之获马万五千匹牛羊称是先是有诏方面无事招讨副统军都监内一员入觐是时同僚皆阙道拉以军事付幕吏而朝坐是免官改西京留守复为东北路统军卒于官萧布逹字弹隐统和初为南院承㫖开泰六年为乌尔古节度使七年徳哷勒叛平之徙乌尔古徳哷勒都监遣徳哷勒骑卒取北准布名马以献诏褒奖重熙初改乌尔古徳哷勒都详衮讨诸畨有功布逹深练边事能以悦使人有所俘获悉散麾下由是大得衆心歴西南面招讨使党项叛入西夏布逹讨之中流矢殁于阵帝闻惜之赙赠加厚耶律浩善字托纽北院额尔竒木博果济后祖彻珍北院大王父和克黄皮室详衮浩善初为西南巡边官以廉洁称累迁南京统军使寻为北院大王重熙十一年党项部人多叛入西夏浩善受诏巡西边㳂河要地多建城堡以镇之徙东京留守十三年与知府萧乌鲁斯讨博啰满逹勒有功加兼侍中致仕卒耶律古云字穆喇齐北院林牙图鲁卜之后有膂力工驰射开泰间为乌尔古徳哷勒都监会部人叛从枢密使耶律世良讨平之以功诏镇抚西北部教以种树畜牧不数年民多富实中京盗起命古云为巡逻使悉擒之上亲征渤海将黄皮室军有破敌功累迁御史中丞寻授开逺军节度使徙镇归徳二十一年改天成军节度使卒于官年七十赠同中书门下平章事二子伊逊鄂摩伊逊重熙间从萧恵讨西夏惠败绩伊逊一军独全拜北院大王鄂摩太康三年为汉人行宫副部署伊逊诬害太子词连鄂摩帝释之是秋伊逊复奏与萧杨结私议宫壸事被害干统间赠同中书门下平章事耶律图丹字和尔沁太师古云之子重熙初为左䕶卫将禁兵从伐夏有功授十二行糺司徒再举伐夏图丹括山西诸郡马还迁伊喇详衮西南未平命图丹同知金肃军事夏人来侵击败之进纳喇阿尔威节度使清宁元年召为皇太后左䕶卫太保四年改宁远军节度使东路饥奏振之歴五国乌尔古辽兴军三镇节度使四捷军详衮太康元年卒追赠同中书门下平章事子阿苏有传萧罕扎国舅之族姓端简谨愿动循礼法清宁中为䕶卫太保太康二年迁知北院枢密副使三年经画西南边天池旧堑立堡砦正疆界刻石而还为汉人行宫都部署是年秋猎堕马卒萧乌页字草隐其先出兴圣宫分观察使塔哩济之孙也性孝悌尚礼法雅为乡党所称重熙中补䕶卫兴宗见其勤恪迁䕶卫太保佐耶律仁先平重元乱以功加团练使时徳哷勒数为邻部侵扰民多困弊命乌页为徳哷勒节度使恤困穷省徭役不数月部人以安寻以母老归养于家母亡尤极哀毁服阕歴官兴圣延庆二宫使卒论曰乌尔古徳哷勒大部也道拉统军克敌有功布达居边悦以使人西北重镇也浩善巡边以廉称古云镇抚而民富图丹驻金肃而夏人不敢东猎噫部人内附方面以宁虽朝廷处置得宜而诸将之力抑亦何可少哉辽史卷九十二卷九十二考证辽史卷九十二考证耶律古云传二十一年古云改天成军节度使按圣宗本纪统和二十九年之次年改元开泰閲八年又改元太平閲十一年兴宗即位改元景福止一年即改元重熙凡二十四年此所书二十一年应系指重熙二十一年然考兴宗本纪二十一年内无耶律古云改天成军节度使之文未敢遽指为重熙间事姑仍其旧辽史卷九十二考证辽史卷九十三钦定四库全书辽史卷九十三元中书右丞相总裁托克托等修列传第二十三萧惠萧雅鲁萧托云耶律都沁萧惠字伯仁小字托果斯淳钦皇后弟阿古齐五世孙初以中宫亲为国舅详衮从伯父巴雅尔征高丽至努克特北岭高丽阻险以拒力战破之及攻开京以军律整肃闻授契丹行宫都部署开泰二年改南京统军使寻为右伊勒希巴加同中书门下平章事朝议以辽东重地非勲戚不能镇抚乃命惠知东京留守事改西北路招讨使封魏国公太平六年讨回鹘阿尔斯兰徴兵诸路独准布酋长济喇后期立斩以狥进至甘州攻围三日不克而还时济喇之子聚兵来袭准布酋长乌巴密以告惠未之信㑹西准布叛袭三克军都监尼噜古图吉部节度使嘉哩额布勒等将兵三千来救遇敌于哈屯城西南嘉哩额布勒战殁士卒溃散惠仓卒列阵敌出不意攻我营衆请乘时奋击惠以我军疲敝未可用弗听乌巴请以夜斫营惠又不许准布归惠乃设伏兵击之前锋始交敌败走惠为招讨累年屡遭侵掠士马疲困七年左迁南京侍卫亲军马步军都指挥使寻迁南京统军使兴宗即位知兴中府歴顺义军节度使东京留守西南面招讨使加开府仪同三司检校太师兼侍中封郑王赐推诚协谋竭节功臣重熙六年复为契丹行宫都部署加守太师徙王赵拜南院枢密使更王齐是时帝欲一天下谋取三关集羣臣议惠曰两国彊弱圣虑所悉宋人西征有年师老民疲陛下亲率六军临之其胜必矣萧孝穆曰我先朝与宋和好无罪伐之其曲在我况胜败未可逆料愿陛下熟察帝从惠言廼遣使索宋十城㑹诸军于燕惠与太弟帅师压宋境宋人重失十城增岁币请和惠以首事功进王韩十二年兼北府宰相同知元帅府事又爲北枢密使十三年夏国李元昊诱山南党项诸部帝亲征元昊惧请降惠曰元昊忘奕世恩萌姦计车驾亲临不尽归所掠天诱其衷使彼来迎天与不图后悔何及帝从之诘旦进军夏人列拒马于河西蔽盾以立惠击败之元昊走惠麾先锋及右翼邀之夏人千余溃围出我师逆击大风忽起飞沙眯目军乱夏人乘之蹂践而死者不可胜计诏班师十七年尚帝姊秦晋国长公主拜驸马都尉明年帝复征夏国惠自河南进战舰粮船绵亘数百里既入敌境侦候不还铠甲载于车军士不得乘马诸将咸请备不虞惠曰谅祚必自迎车驾何暇及我无故设备徒自弊耳数日我军未营候者报夏师至惠方诘妄言罪谅祚军从坂而下惠与麾下不及甲而走追者射惠几不免军士死伤尤衆师还以惠子慈实努殁于阵诏释其罪十九年请老诏赐肩舆入朝䇿杖上殿辞章再上乃许之封魏国王诏冬夏赴行在参决疑议既归遣赐汤药及他赐赉不絶每生日辄赐诗以示尊宠清宁二年薨年七十四遗命家人薄葬讣闻辄朝三日惠性寛厚自奉俭薄兴宗使惠恣取珍物惠曰臣以戚属据要地禄足养廉奴婢千余不为阙乏陛下犹有所赐贫于臣者何以待之帝以为然故为将虽数败衂不之罪也弟实喇武定军节度使二子慈实努乌尔古纳乌尔古纳终北府宰相慈实努字宁隐太平初补祇候郎君上爱其勤慎陞扎萨克辖加右监门卫上将军西边有警授西北路招讨都监领保大军节度使政济恩威诸部悦附为殿前副㸃检歴乌尔古徳哷勒详衮征李谅祚为统军都监与西北路招讨使达噜噶率畨部诸军由北路趋凉州获谅祚亲属夏人扼险以拒慈实努中流矢卒年五十一赠中书门下平章事萧雅鲁字和尔沁五院部人父扬珠歴宫节度使雅鲁重熙间为牌印郎君清宁九年国家既平重元之乱其党郭九等亡诏雅鲁追捕获之迁䕶卫太保咸雍元年使宋议边事称㫖知殿前副㸃检事五年准布叛为行军都监击败之俘获甚衆初军出止给五月粮过期粮乏士卒徃徃叛归雅鲁坐失计免官降戌西北部未行㑹北部兵起雅鲁将乌尔古徳哷勒兵败之毎战以身先繇是释前罪命总知乌尔古徳哷勒部九年徳哷勒叛都监耶律都木达以兵少不战屯胪朐河徳哷勒合邉人掠居民雅鲁力战败之获其辎重继闻酋长和卓三千余骑掠附近部落纵兵蹑其后连战二日斩数千级尽得被掠人畜而还值徳哷勒党五百余骑刼捕鹰户逆击走之俘斩甚衆自是徳哷勒势沮时徳哷勒方为边患准布相继宼掠边人疲弊朝廷以地逺不能时益援军而使疆圉帖然者皆雅鲁力也帝嘉其功拜左皮室详衮㑹宋求天池之地诏雅鲁兼统两皮室军屯达里库山以备之太康初准布叛迁西北招讨都监从都统耶律卓克算征讨有功改南京统军都监黄皮室详衮寻迁东北路统军都监卒弟都勒斡都勒斡字萨巴㓜警悟异常儿三岁失母哭尽哀见者伤之及长魁伟沉毅好学善属文有才干年三十始仕为朝野推重给事北院知圣㫖事太康二年伊逊再入枢府都勒斡素与萧巖夀善诬以罪谪戍西北部坐皇太子事特恩减死仍锢终身在戍十余年太子事稍直始得归鄕里屏居谢人事一日临流闻雉鸣三复孔子时哉语作古诗三章见志当时名士称其高情雅韵不减古人寿隆六年卒年六十一干统初赠彰义军节度使萧托云字乌延北府宰相哈里之子统和初皇太后称制以戚属入侍寻为乌尔古都监讨舒穆噜等部有功迁乌尔古节度使十九年总领西北路军事后以本路兵伐甘州降其酋长伊兰既而伊兰复叛命讨之克肃州尽迁其民于托辉口故城师还诏尚金乡公主拜驸马都尉加同政事令门下平章事上言曰准布今已服化宜各分部治以节度使上从之自后节度使徃徃非材部民怨而思叛开泰元年七月钖林太师阿勒达杀其节度使西奔鄂尔多城盖古所谓龙庭单于城也已而准布复叛围托云于哈屯城势甚张托云使诸军齐射却之屯于鄂尔多城明年北院枢密使耶律华格引兵来救托云遣人诱诸部皆降帝以托云始虽失计后得人心释之仍领诸部请益军诏让之曰叛者既服兵安用益且前日之役死伤甚衆若从汝谋邉事何时而息遂止㑹公主坐杀家婢降封郡主托云罢使相寻为乌尔古徳哷勒详衮以老代还卒子双寛南京统军使孙额圗珲尚三韩郡王赫噜之女固页公主终乌尔古徳哷勒部统军使以善战名于世耶律都沁字逹年积庆宫人仕统和间性疎简不顾小节人初以是短之后侵宋分总羸师以从及战取绯帛被介胄以自标显驰突出入敌阵格杀甚衆太后望见喜召谓之曰卿戮力如此何患不济厚赏之由是多以军亊属任俄授东北详衮开泰二年进讨准布克之重熙间歴东路统军使天徳军节度使十七年城西边命都沁相地及造战舰因成楼船百三十艘上置兵下立马规制坚壮称㫖及西征诏都沁率兵由别道进㑹于河濵敌兵阻河而阵帝御战舰絶河击之大捷而归亲赐巵酒仍问所欲都沁对曰臣幸被圣恩得効驽力万死不能报国又将何求帝愈重之手书都沁衣𥚑曰勤国忠君举世无双卒于官年七十子迪里歴观察节度使论曰初辽之谋复三闗也萧惠賛伐宋之举而宋人增币请和狃于一胜移师西夏而勇智俱废败溃随之岂非贪小利迷逺图而然况所得不偿所亡利果安在哉同时诸将抚绥边圉若页噜忠勤不伐都勒斡高情雅韵都沁虽廉不逮萧惠而无邀功启衅之罪亦庶乎君子之风矣辽史卷九十三卷九十三考证辽史卷九十三考证萧惠传十七年尚帝姊秦晋国长公主拜驸马都尉按帝字原本误作弟今据𢎞简録改萧托云传十九年总领西北路军事后以本路兵伐甘州降其酋长伊兰按圣宗本纪统和二十六年萧托云奏讨甘州回鹘降其王耶剌里抚慰而还此处原本称降其酋长牙懒即此事也牙懒与耶剌里俱系音近之譌今画一改总论内都勒斡高情雅韵都沁虽廉不逮萧惠而无邀功启衅之罪亦庶乎君子之风矣按都勒斡高情雅韵等句原本作铎轸高情雅韵铎卢斡虽廉不逮惠而无邀功启衅之罪考高情雅韵系都勒斡传中语都沁传无此四字盖都勒斡原本作铎卢斡都沁原本作铎轸两名俱有铎字遂至互易其名而误也今据传改正辽史卷九十三考证辽史卷九十四钦定四库全书辽史卷九十四元中书右丞相总裁托克托等修列传第二十四耶律华格耶律斡拉耶律苏色萧阿噜岱耶律纳延耶律和啰木萨噶耶律世良耶律华格字𢎞隐孟父楚国王之后善骑射干亨初为北院林牙统和四年南侵宋华格擒谍者知敌由海路来袭即先据平州要地事平拜上京留守迁北院大王十六年复侵宋为先锋破敌于遂城以功迁南院大王寻改北院枢密使开泰元年伐凖布凖布弃辎重遁走俘获甚多帝嘉之封豳王后边吏奏自华格还阙粮乏马弱势不可守上复遣华格经略西境华格与边将深入闻畨部逆命居伊济水华格徐以兵进敌望风奔溃获羊马及辎重路由白拔烈遇阿尔斯兰回鹘掠之都监纽斡哩谓华格曰君误矣此部实効顺者华格悉还所俘诸番由此不附上使案之削王爵以侍中遥领大同军节度使卒耶律斡拉字斯宁奚徳哷勒人趫㨗有力善骑射保宁初补䕶卫车驾猎颉山适豪猪伏丛莽帝射中猪突出御者图们舍辔而避廐人鹤骨翼之斡拉复射而毙帝嘉赏及猎赤山适奔鹿奋角突前路隘不容避垂犯跸斡拉以身当之鹿触而颠帝谓曰朕因猎两濒于危頼卿以免始见尔心迁䕶卫太保从枢密使耶律色珍破宋将杨继业军于山西统和十三年秋为行军都监从都部署奚王和硕鼐伐乌舍乌哲图数月至其城乌哲图请降和硕鼐利其俘掠令四面急攻乌哲图死守随方捍御依埤堄虗构战棚诱我军登陴俄撤枝柱登者尽覆和硕鼐知不能下欲退萧恒徳谓师乆无功何以借口若深入大掠犹胜空返斡拉曰深入恐所得不偿所损恒徳不从畧地东南循高丽北鄙还道逺粮絶人马多死诏夺诸将官惟斡拉以前议得免寻加同政事门下平章事为东京留守开泰中卒耶律苏色字阿敏性忠直简毅练武事应厯初为侍从累迁图鲁卜部节度使歴霸济祥顺圣五州都总管俄为敦睦宫太师保宁三年改九部都详衮四年伐党项屡立战功手诏劳之统和初皇太后称制西边甫定苏色务安集诸畨利害辄具以闻太后益信任之凡临戎与士卒同甘苦所获均赐将校赏顺讨逆威信大振在边二十年卒萧阿噜岱字伊实音威部人父农古仕至糺详衮阿噜岱习骑射晓兵法清宁间始仕累迁本部司徒改乌尔古徳哷勒统军都监大安七年迁山北副部署九年达勒达博索摩二部来侵率兵击却之达勒达复刼牛羊去阿噜岱引兵追及尽获所掠斩渠帅数人是冬达勒达等以三百余人梗边复战却之斩首二百余级加金吾卫上将军封兰陵县公寿隆元年第功加同中书门下平章事进爵郡公改西北面招讨使干统三年坐留宋俘当遣还者为奴免官后被徴以老疾致仕卒耶律纳延字伊实年额尔竒木博果济后父斡常为北克从伐夏战殁季父卓克算为宿直官累迁至北面林牙咸雍四年拜北院大王改西南面招讨使太康中西北诸部扰边议欲徃讨帝以为非卓克算不可拜西北路招讨使兼行军都统平之以功复为北院大王纳延敦厚才敏上以其父斡死王事九歳加诸卫小将军为图哩司徒寻召为宿直官太康三年为约尼克大安九年为倒塌岭节度使明年冬以北准布长磨古斯叛与招讨都监耶律唿哩率精骑徃讨破之纳延荐唿哩为汉人行宫副部署寿隆初复讨达勒达博索摩等有功赐诏褒羙改乌尔古徳哷勒统军使边境以宁部民乞留诏许再任干统六年拜中京留守改北院大王薨纳延为人廉介长于理民每有鬬讼亲覈曲直不尚威严常曰凡治人本欲分别是非何事迫胁以立名故所至以惠化称耶律和啰木萨噶字乌库哩孟父房之后重熈末补祇候郎君清宁初加安州团练使太康中歴懐徳军节度使奚六部图哩太尉诏与枢密官措画东北边事改左䕶卫太保侍上言多率易察其无他故上优贷之八年知西北路招讨使事时边部尼都格尔等来侵和啰木萨噶诱北准布酋豪磨古斯攻之俘获甚衆加左仆射复讨尼都格尔等误击磨古斯北准布由是叛命遣都监张九讨之不克二室韦与六院部特们羣牧宫分等军陥于敌和啰木萨噶不以实闻遂削官决大杖寿隆间累迁特哩衮兼侍中赐保节功臣道宗崩与宰相耶律俨总山陵事干统中致仕卒耶律世良小字斡六院部人才敏给练达国朝典故及世谱上书与族弟迪里争嫡庶帝始识之时北院枢密使韩徳让病帝问孰可代卿徳让曰世良可北院大王耶律舒噜复问北院之选徳让曰无出世良统和末为北院大王开泰初因大册礼加检校太尉同政事门下平章事时边部拒命诏北院枢密使耶律华格将兵以世良为都监徃御之明年华格还将罢兵世良上书曰华格以为无事而还不思师老粮乏敌人已去焉能久守若益兵可克也帝即命华格益兵与世良追之至安真河大破而还自是边境以宁以功王岐拜北院枢密使三年命选马駞于乌尔古㑹徳哷勒部人伊喇杀其酋长刷而叛邻部皆应攻陷巨穆古城世良率兵压境遣人招之降数部各复故地四年伐高丽为副部署都统刘慎行逗遛失期执还京师世良独进兵明年至北都䕶府破追兵于郭州以暴病卒论曰大之懐小也以徳制之也以威徳不足懐威不足制而欲服人也难矣华格利俘获而诸畨不附和啰木萨噶误撃磨古斯而准布叛命皆喜于一旦之功而不图后日之患庸何议焉若斡拉之戒深入苏色之务安集亦铁中之铮铮者邪辽史卷九十四卷九十四考证辽史卷九十四考证耶律和啰木萨噶传按和啰木萨噶于寿隆间为东京留守干统三年为南院大王详𢎞简録传未载辽史卷九十四考证辽史卷九十五钦定四库全书辽史卷九十五元中书右丞相总裁托克托等修列传第二十五耶律鸿观耶律玛鲁萧迪里耶律达鲁耶律辰嘉努耶律特黙耶律仙童萧素飒耶律大悲努耶律鸿观字和尔沁枢密使华格之弟统和间累迁顺义军节度使入为北面林牙太平元年加同政事门下平章事为彰国军节度使兼山北道兵马都部署徙武定军节度使拜特哩衮六年讨准布有功圣宗尝刺臂血与鸿观盟为友礼遇尤异拜南府宰相改上京留守重熙六年迁南院大王御制诰辞以宠之十三年加裕悦帝悯其劳复授武定军节度使卒讣闻上哭曰惜哉善人丧至亲临奠焉耶律玛鲁字扬隐孟父楚国王之后性寛和善谐谑亲朋㑹遇一坐尽倾恬于荣利与耶律鸿观为刺血友鸿观为特哩衮补宿直官重熙初迁旗鼔伊喇详衮为人畏慎容物或有面相陵折者恬然若弗闻不臧否世务以故上益亲狎三年迁崇徳宫使为特哩衮御制诰辞褒之拜北院宣徽使宠遇过宰辅帝常以兄唿之改辽兴军节度使卒年七十子努克特终南京宣徽使萧迪里字国宁约尼森济汗宫人重熙初遥摄镇国军节度使六年奉诏使宋伤足而跛不告遂行帝怒及还决以大杖降同签南京留守事遥授静江军节度使歴羣牧都林牙累迁右伊勒希巴以才干见任使㑹车驾西征元昊乞降帝以前后反覆遣迪里徃觇诚否因为元昊陈述祸福听命乃还拜北院枢密副使出为中京留守十九年改西京留守卒耶律逹鲁字萨兰清宁初为本班郎中稍迁宿直官干统中从伐准布有功加奉宸歴䕶卫太保改𢎞义宫副使时上京枭贼赵钟格跋扈自肆逹鲁擒之加泰州观察使为逹噜噶部节度使天庆中知兴中府加金吾卫上将军为盗所杀耶律辰嘉努字绵辛懿祖弟噶拉之八世孙重熙中补牌印郎君坐直日不至降本班㑹帝猎辰嘉努逐鹿围内鞭之二百时耶律仁先荐辰嘉努徤捷比海东青鹘授御盏郎君歴鹰坊尚廐四方馆副使改图噜库皮室详衮㑹太后生辰进诗献驯鹿太后嘉奖赐珠二琲杂綵二百叚兄萨巴卒辰嘉努闻讣不告而去帝怒鞭之清宁初累迁右伊勒希巴适帝与燕国王射鹿俱中王时九岁帝悦辰嘉努应制进诗帝喜解衣以赐后皇太子废帝疑辰嘉努党附罢之时西北诸部宼边以辰嘉努为乌尔古节度使行军都监赐甲一属马二匹讨诸部擒其酋送于朝侦候者见马踪意宼至辰嘉努遣报元帅耶律爱努视之曰此野马也将出猎贼至爱努战殁有司诘案辰嘉努不伏诏释之由是感激每事竭力后诸部复来侵辰嘉努率兵三徃皆克邉境遂宁以老告归不从道宗崩为山陵使致仕年八十卒耶律特黙季父房之后重熙间为北尅累迁六部图哩太尉大安四年为倒塌岭节度使顷之为禁军都监是冬讨磨古斯斩首二千余级十年复讨之既捷授南院宣徽使寿隆元年为北院大王四年知黄龙府事薨耶律仙童仲父房之后重熙初为宿直官累迁特哩衮都监以寛厚称富珠哩叛仙童为五国节度使率师讨之擒其帅托多罗又击威叛降其衆改彰国军节度使拜北院大王清宁二年知黄龙府事迁侍卫亲军马步军都指挥歴忠顺武定二军节度使致仕封蒋国公咸雍初徙封许国卒萧素飒字特黙五院部人重熈间始仕累迁北院承㫖彰愍宫使清宁初歴左皮室详衮右伊勒希巴咸雍五年博和哩叛素飒降之率其酋长来朝帝嘉其功徙北院林牙改南院副部署卒子穆喇斡字和琳补伊勒希巴郎君迁文班太保太康中改南京统军使为右伊勒希巴与枢密使耶律阿苏论事不合见忌出为马羣太保北部来侵穆喇斡破之迁同知乌尔古徳哷勒统军仍许便宜行事后以䜛毁降领西北路戍军复为马羣太保卒耶律大悲努字纠坚王子班尼鲁古之后太康中歴永兴建昌宫使右皮室详衮㑹准布叛奉诏招降之寿隆初拜殿前都㸃检干统初歴上京留守特哩衮复为都㸃检改西南面招讨使请老不许天庆中留守上京领北南枢密院㸃检中丞诸司等事以彰国军节度使致仕卒大悲努举止驯雅好礼仪为时人所称论曰辽自神册而降席富彊之势内修法度外事征伐一时将帅震扬威灵风行电埽讨西夏征党项破准布平徳哷勒诸部震慑闻鼙鼓而胆落股弁可谓雄武之国矣其战胜攻取必有竒谋秘计神变莫测者将前史所载不足以发之邪抑天之所授衆莫与争而能然耶虽然兵者凶器可戢而不可玩争者末节可遏而不可召此黄石公所谓柔能制刚弱能制彊也又况乎仁者之无敌哉辽之君臣智足守此金人果能乘其敝而蹑其后乎是以于耶律鸿观軰诸将不能无慨然也辽史卷九十五卷九十五考证辽史卷九十五考证耶律鸿观传十三年加裕悦按兴宗本纪重熙十二年八月庚申裕悦耶律鸿观薨是鸿观之加裕悦尚在重熙十二年之前也传作十三年加裕悦与纪互异辽史卷九十五考证辽史卷九十六钦定四库全书辽史卷九十六元中书右丞相总裁托克托等修列传第二十六耶律仁先耶律良萧罕嘉努萧徳萧惟信萧约音努耶律迪里姚景行耶律阿苏耶律仁先字扎林小字扎拉孟父房之后父贵音南府宰相封燕王仁先魁伟爽秀有智畧重熙三年补䕶卫帝与论政才之仁先以不世遇言无所隐授宿直将军累迁殿前副㸃检改和拉唐古部节度使俄召为北面林牙十一年陞北院枢密副使时宋请增岁币银绢以偿十县地产仁先与刘六符使宋仍议书贡宋难之仁先曰曩者石晋报徳本朝割地以献周人攘而取之是非利害灼然可见宋无辞以对乃定议增银绢十万两匹仍称贡既还同知南京留守事十三年伐夏留仁先镇邉未几召为契丹行宫都部署奏复王子班郎君及诸宫杂役十六年迁北院大王奏今两院戸口殷庶乞免他部助役从之十八年再举伐夏仁先与皇太弟重元为前锋萧惠失利于河南帝犹欲进兵仁先力諌乃止后知北院枢密使迁东京留守女直恃险侵掠不止仁先乞开山通道以控制之邉民安业封吴王清宁初为南院枢密使以耶律华格谮出为南京兵马副元帅守太尉更王隋六年复为北院大王民欢迎数百里如见父兄时北南院枢密尼噜古萧唿都克等忌之请以仁先为西北路招讨使耶律伊逊奏曰仁先旧臣徳冠一时不宜补外复拜南院枢密使更王许七月上猎太子山耶律良奏重元谋逆帝召仁先语之仁先曰此曹兇狠臣固疑之久矣帝趣仁先捕之仁先出且曰陛下宜谨为之备未及介马重元犯帷宫帝欲幸北南院仁先曰陛下若舍扈从而行贼必蹑其后且南北大王心未可知仁先子托卜嘉曰圣意岂可违乎仁先怒击其首帝悟悉委仁先以讨贼事乃环车为营拆行马作兵仗率官属近侍三十余骑阵抵枑外及交战贼衆多降尼噜古中矢堕马擒之重元被伤而退仁先以五院部萧塔喇所居最近亟召之分遣人集诸军黎明重元率奚人二千犯行宫萧塔喇兵适至仁先料贼势不能乆竢其气沮攻之乃背营而阵乘便奋击贼衆奔溃追杀二十余里重元与数骑遁去帝执仁先手曰平乱皆卿之功也加尚父进封宋王为北院枢密使亲制文以褒之诏画滦河战图以旌其功咸雍元年加裕悦改封辽王与耶律伊逊共知北院枢密事伊逊恃宠不法仁先抑之由是见忌出为南京留守改王晋恤孤惸禁姦慝宋闻风震服议者以为自裕悦休格之后惟仁先一人而已准布逹尔罕叛命仁先为西北路招讨使钖鹰纽印及劒上谕曰卿去朝廷逺每俟奏行恐失机㑹可便宜从事仁先严斥堠扼敌冲懐柔服从庶事整饬达尔罕复来宼仁先逆击追杀八十余里大军继至又败之巴尔斯土黙特等部来救见其屡挫不敢战而降北边遂安八年卒年六十遗命家人薄葬弟义先信先俱有传子托卜嘉托卜嘉字和尔沁清宁二年补祗候郎君累迁永兴宫使以平重元之乱遥授忠正军节度使赐定乱功臣同知殿前㸃检司事歴高阳临海二军节度使左皮室详衮太康六年授西北路招讨使率诸部酋长入朝加兼侍中自萧逹鲁为招讨之后朝廷务姑息多择柔愿者用之诸部渐至跋扈托卜嘉含容尤甚边防益废寻改西南面招讨使准布酋长磨古斯来侵西北路招讨使和啰木萨噶战不利诏托卜嘉代之磨古斯为酋长由托卜嘉所荐至是遣人诱致之磨古斯绐降托卜嘉逆于镇州西南沙碛间禁士卒无得妄动敌至禆将耶律鸟苏徐烈见其势鋭不及战而走遂被害年五十八赠侍中谥曰贞悯托卜嘉少谨愿后为旌嫠妇所惑出其妻终以无子人以此讥之耶律良字钖纳小字苏着帐郎君之后生于干州读书医巫闾山学既博将入南山肄业友人止之曰尔无仆御驱驰千里纵闻见古人年亦垂暮今若即仕已有余地良曰穷通命也非尔所知不聴留数年归重熙中补寝殿实达尔寻为燕赵国王近侍以家贫诏乘廐马迁修起居注㑹猎秋山良进秋游赋上嘉之清宁中上幸鸭子河作捕鱼赋由是宠遇稍隆迁知制诰兼知部署司事奏请编御制诗文目曰清宁集上命良诗为庆㑹集亲制其序顷之为敦睦宫使兼权知皇太后宫诸局事良闻重元与子尼噜古谋乱以帝笃于亲爱不敢遽奏密言于皇太后太后託疾召帝白其事帝谓良曰汝欲间我骨肉耶良奏曰臣若妄言甘伏斧锧陛下不早备恐堕贼计如召尼噜古不来可卜其事帝从其言使者及门尼噜古意欲害之羁于帐下使者以佩刀断帟而出驰至行宫以状闻帝始信乱平以功迁汉人行宫都部署咸雍初同知南院枢密使事为特哩衮出知中京留守事㝷卒帝嗟悼遣重臣赙祭给葬具追封辽西郡王谥曰忠成萧罕嘉努字固宁奚长布伦之后以孝友称太平中补祗候郎君累迁敦睦宫使伐夏为左翼都监迁北面林牙俄为南院副部署赐玉带改奚六部大王治有声清宁初封韩国公厯南京统军使北院宣徽使封兰陵郡王九年上猎太子山闻重元乱驰诣行在帝仓卒欲避于北南大王院与耶律仁先执辔固谏乃止明旦重元复诱奚猎夫来罕嘉努独出谕之曰汝曺去顺效逆徒取族灭何若悔过转祸为福猎夫投仗首服以功迁殿前都㸃检封荆王赐资忠保义奉国竭贞平乱功臣咸雍二年迁西南面招讨使太康初徙王吴赐白海东青鹘皇太子为伊逊所搆幽于上京罕嘉努上书力言其寃不报四年复为西南面招讨使例削一字王爵改王兰陵薨子杨结终右祗候郎君班详衮赠同中书门下平章事萧徳字特们卓特部人性情和易笃学好礼法太平中领牌印直宿累迁北院枢宻副使敷奏详明多称上㫖诏与林牙耶律庶成修律令改契丹行宫都部署赐宫户十有五清宁元年迁同知北院枢宻使封鲁国公上以徳为先朝眷遇拜南府宰相五年转南京统军使九年复为南府宰相重元之乱摧锋力战斩尼噜古首以献论功封汉王咸雍初以告老归优诏不许久之加尚父致仕卒年七十二萧惟信字伊聂卓特部人五世祖钖兰南府宰相曽祖乌尔古中书令祖阿古齐知平州父果巴多智数博览古今开泰初为北院承㫖迁右伊勒希巴以干敏称拜南府宰相累迁倒塌岭节度使知兴中府复为右伊勒希巴琳沁作乱事觉果巴按之止诛首恶余并释之归奏称㫖惟信资沈毅笃志于学能辨论重熙初始仕累迁左中丞十五年徙燕赵国王傅帝谕之曰燕赵左右多面䛕不闻忠言浸以成性汝当以道规诲使知君父之义有不可处王邸者以名闻惟信辅导以礼十七年迁北院枢宻副使坐事免官㝷复职兼北面林牙清宁九年重元作乱犯滦河行宫惟信从耶律仁先破之赐竭忠定乱功臣歴南京留守左右伊勒希巴复为北院枢宻副使太康中以老乞归不听枢宻使耶律伊逊譛废太子中外知其寃无敢言者惟信数廷争不得复告老加守司徒卒萧约音努字布当奚六部详衮圗鲁卜六世孙父巴尔三歳居父母䘮毁瘠过甚养于家奴钖喇布重熙初兴宗猎奚山过巴尔所居钖喇布言于近臣巴尔得见上时年甫十嵗气象已如成人帝悦之钖赉甚厚既长有逺志不乐仕进隐于奚王岭之察克谷上以其名家又有时誉就拜钖里军详衮约音努貌伟言辨通辽汉文字善骑射击鞠所交皆一时名士年四十始为䕶卫平重元之乱以功迁䕶卫太保改本部南尅俄为旗鼓伊喇详衮监障海东青鹘获白花者十三赐榾柮犀并玉吐鹘拜五畨部节度使卒子阳阿有传耶律迪里字萨兰採访使吼五世孙寛厚好学工文词重熙末补牌印郎君兼知起居注清宁元年稍迁同知永州事禁盗有功改北面林牙承㫖九年重元作乱迪里赴援力战平之遥授临海军节度使十年徙武安州观察使咸雍五年累迁长宁宫使检括户部司干州钱帛逋负立出纳经画法公私便之太康四年为南院大王秩满部民请留同知南京留守事有疾上命乗传赴阙遣太医视之迁上京大安中改塔布城节度使以疾致仕加兼侍中赐一品俸八年卒姚景行始名景禧祖汉英本周将应厯初来聘用敌国礼帝怒留之𨽻汉人宫分及景行既贵始出籍贯兴中县景行博学重熙五年擢进士乙科为将作监改燕赵国王教授不数年至翰林学士枢宻副使㕘知政事性敦厚廉直人望归之道宗即位多被顾问为北府宰相九年秋告归道闻重元乱收集行旅得三百余骑勤王比至贼已平帝嘉其忠赐以逆人财产咸雍元年出为武定军节度使明年驿召拜南院枢宻使上从容问治道引入内殿出御书及太子书示之赐什器车仗帝有意伐宋召景行问曰宋人好生邉事如何对曰自圣宗皇帝以威徳懐逺宋修职贡迨今㡬六十年若以细故用兵恐违先帝成约上然其言而止致仕不踰月复旧职丁家艰起复兼中书令上问古今儒士优劣占对称㫖知兴中府改朔方军节度使太康初徙镇辽兴以上京多滞狱命为留守不数月以狱空闻累乞致政不从复请许之加守太师卒遣使弔祭追封桞城郡王谥文宪夀隆五年诏为立祠耶律阿苏字萨巴清宁初补祗候郎君以善射掌猎事进渤海近侍详衮重元之乱与䕶衞苏射杀尼鲁古赐号靖乱功臣徙契丹行宫都部署大安初为北院大王封漆水郡王夀隆初为北院枢密使监修国史道宗崩受顾命加裕悦录伊逊党人罪重者当籍其家阿苏受赂多所寛贳萧赫噜尝言当修边备阿苏力沮其事或讥其以金卖国后以风疾失音致仕加尚父封赵王薨年八十追封齐国王论曰滦河之变重元拥兵行幄微仁先等道宗其危乎当其止幸北南院召塔喇兵以靖大难功宜居首良以反谋白太后罕嘉努以逆顺降奚人徳与阿苏杀尼噜古皆有讨贼之力焉仁先齐名休格勲徳兼备此其一节欤辽史卷九十六卷九十六考证辽史卷九十六考证耶律仁先传同知东京留守事十六年迁北院大王按兴宗本纪重熙十二年仁先以北院枢密副使同知东京留守事传作南京互异又十五年自契丹行宫都部署为南院大王十九年自南院大王知北院枢密使事是仁先未尝为北院大王此以南院为北院又以十五年为十六年也耶律仁先传清宁初为南院枢密使以耶律华格谮出为南京兵马副元帅按道宗本纪清宁二年仁先为南院枢密使四年六月为北院枢密使十一月出为南京兵马副元帅是仁先之出为南京兵马副元帅系为北院枢密使时非为南院枢密使时也辽史卷九十六考证辽史卷九十七钦定四库全书辽史卷九十七元中书右丞相总裁托克托等修列传第二十七耶律额特埒哈里窦景庸耶律音济杨绩赵徽王观耶律吉逊耶律额特埒字伊实音许国王伊徳实六世孙少不喜官禄年四十一始补本班郎君时枢密使耶律伊逊擅权谗害忠良额特埒恐祸及深自抑畏太康中为宿直官歴左右䕶卫太保大安初升燕王傅徙左伊勒希巴四年改北院枢密副使帝赐诗褒之迁知北院枢密使事赐翼圣佐义功臣北凖布酋长磨古斯叛额特埒率兵进讨㑹天大雪败磨古斯四别部斩首千余级拜西北路招讨使封漆水郡王加赐宣力守正功臣寻拜南府宰相复讨𤓰尔佳唿喇巴部破之召为契丹行宫都部署先是北南府有讼各州府得就按之比嵗非奉枢密檄不得鞫问以故讼者稽留额特埒奏请如旧从之五年复为西北路招讨使讨额圗格尔俘斩甚衆获马駞牛羊各数万明年擒磨古斯加守太保赐奉国匡化功臣干统初乞致仕不许止罢招讨南院枢密使封混同郡王迁北院枢密使加守太师赐推诚赞治功臣致仕薨谥曰敬肃哈里字唿纽回鹘人其先在太祖时来贡愿留因任用之哈里重熈间歴近侍长清宁九年讨重元之乱有功加金吾衞上将军赐平乱功臣累迁殿前都检㸃以宿卫严肃称太康初加守太子太保二年加同中书门下平章事三年改同知南院宣徽使事㑹耶律伊逊出守中京哈里入贺及议复召陈其不可后伊逊再入枢府出哈里为广利军节度使及皇太子被诬哈里当连坐诏勿问大安初歴丕勒达噜噶部节度使寿隆五年有疾自言吾数已尽却医药卒年七十七哈里素信浮图清宁初从上猎堕马愦而复苏言始见二人引至一城宫室宏敞有衣綘袍人坐殿上左右列侍导哈里升阶持牍者示之曰本取大腹古云误执汝牍上书官至使相寿七十七须㬰还挤之大壑而寤道宗闻之命书其事后皆验窦景庸中京人中书令振之子聪明好学清宁中第进士授秘书省校书郎累迁少府少监咸雍六年授枢密直学士寻知汉人行宫副都署事大安初迁南院枢密副使监修国史知枢密院事赐同徳功臣封陈国公有疾表请致仕不从加太子太保授武定军节度使审决寃滞轻重得宜以狱空闻七年拜中京留守九年薨谥曰肃宪子瑜三司副使耶律音济字阿古丕勒部人父双寛镇西邉二十余年治严肃不殖货利时多称之音济寅畏好义以廕补官累迁东京副留守北枢密院侍御时萧格萧特古斯等以佞见任鬻爵纳贿音济以直道处其间无所阿唯改客省使时朝廷遣使括三京隐户不得以音济代之得数千余户时昭懐太子知北南院事选音济为辅导枢密使伊逊将倾太子恶音济在侧奏出之为羣牧林牙太康元年伊逊请赐牧地音济奏曰今牧地褊陿畜不蕃息岂可分赐臣下帝乃止伊逊由是益嫉之除懐徳军节度使徙漠北猾水马羣太保卒杨绩良乡人太平十一年进士及第累迁南院枢密副使与杜防韩知白等擅给进士堂帖降长宁军节度使徙知涿州清宁初拜叅知政事兼同知枢密院事为南府宰相九年闻重元乱与姚景行勤王上嘉之十年知兴中府咸雍初入知枢密院事二年乞致仕不许拜南院枢密使帝以绩旧臣特诏燕见论古今治乱人臣邪正帝曰方今羣臣忠直耶律玦刘伸而已然伸不及玦之刚介绩拜贺曰何代无贤世乱则独善其身主圣则兼济天下陛下铢分邪正升黜分明天下幸甚累表告归不许封赵王太康中以例改王辽西致仕加守太保薨子贵忠知兴中府赵徽南京人重熙五年擢甲科累迁大理正清宁二年铜州人妄毁三教徽按鞫之以状闻称㫖厯烦剧有能名累迁翰林学士承㫖咸雍初为度支使三年拜㕘知政事出为武定军节度使及代军民请留后同知枢宻院事兼南府宰相门下侍郎平章事致仕卒追赠中书令谥文宪王观南京人博学有才辩重熙七年中进士乙科兴宗崩充夏国报哀使还除给事中咸雍初迁翰林学士五年兼干文阁学士七年改南院枢宻副使赐国姓叅知政事兼知南院枢宻事坐矫制修私第削爵为民卒耶律吉逊字盈隐永兴宫分人兴宗在青宫尝居左右辅导圣宗大渐吉逊与冯嘉努告仁徳皇后同宰相萧楚布等谋逆事及钦哀为皇太后称制吉逊尤见宠任重熙中其子尼格为近侍坐事伏诛帝以吉逊有翼戴功且悼其子罪死欲世其官吉逊无所出之部因见马印文有丕勒部号使𨽻其部拜南府宰相出为东北路详衮卒论曰哈里音济之为臣也当伊逊擅权萧格贪黩之日虽与同官而能以正自处不少阿唯其过人逺矣传曰嵗寒知松栢之后凋二子有焉若额特埒之战功窦景庸之谳狱杨绩之忠言亦贤矣夫辽史卷九十七卷九十七考证辽史卷九十七考证耶律额特埓传五年复为西北路招讨使讨尼都格尔部俘斩甚衆按部族表额特埓之奏尼都格尔之捷在寿隆元年其出师则在大安十年与本纪合此系于大安五年之后不别书年月殊未明晰姑仍其旧而订正之辽史卷九十七考证辽史卷九十八钦定四库全书辽史卷九十八元中书右丞相总裁托克托等修列传第二十八萧乌纳耶律俨刘伸耶律唿哩萧乌纳一名托卜嘉字特黙六院部人其先尝为西南靣伊喇乌纳魁伟简重善骑射清宁初兄托多以事入见帝问族人可用者托多以乌纳对补祇候郎君迁近侍敞史䕶卫太保太康初为北院宣徽使时伊逊已害太子因言宋魏国王和啰噶之子淳可为储嗣羣臣莫敢言乌纳及伊勒希巴萧托辉諌曰舍嫡不立是以国与人也帝犹豫不决五年帝出猎伊逊请留皇孙帝欲从之乌纳奏曰窃闻车驾出游将留皇孙苟保䕶非人恐有他变果留臣请侍左右帝乃悟命皇孙从行由此始疑伊逊顷之同知南院枢密使事出伊逊淳等帝嘉其忠封兰陵郡王人谓近于古社稷臣授殿前都㸃检上谓王师儒耶律固等曰乌纳忠纯虽狄仁杰辅唐乌哲立穆宗无以过也卿等宜达燕王知之自是令乌纳辅导燕王益见优宠大安初诏尚越国公主乌纳固辞改南院枢密使奏请掾史宜以嵗月迁叙从之寿隆元年拜北府宰相初天祚在潜邸乌纳数以直言忤㫖及嗣位出为辽兴军节度使守太傅佛殿实逹尔王华诬乌纳借内府犀角诏鞫之乌纳奏曰臣在先朝诏许日取帑钱十万为私费臣未尝妄取一钱肯借犀角乎天祚愈怒夺太傅官降宁邉州刺史寻改临海军节度使乌纳上书曰自萧哈里亡入女直彼有轻朝廷心宜益兵以备不虞不报天庆元年知黄龙府事改东北路统军使复上书曰臣治与女直接境观其所为其志非小宜先其未发举兵图之章数上皆不聴及金兵来侵战于宁江州其孙伊徳济死之乌纳退走入城留官属守御自以三百骑渡混同江而西城遂䧟后与萧迪里拒金兵于长泺以军败免官五年天祚亲征乌纳殿复败绩后数日乃与百官入见授上京留守六年耶律章努叛来攻京城乌纳发府库以赉士卒谕以逆顺完城池以死拒战章努无所得而去授副元帅寻为契丹行宫都部署事天祚以乌纳先朝重臣有定策勲每问以政乌纳对甚切上虽优容终不能用以疾卒年七十耶律俨字若思析津人本姓李氏父仲禧重熈中始仕清宁初同知南院宣徽使事四年城鸭子混同二水间拜北院宣徽使咸雍初坐误奏事出为榆州刺史俄诏复旧职迁汉人行宫都部署六年赐国姓封韩国公改南院枢密使时枢臣伊逊等诬䧟皇太子诏仲禧偕伊逊鞫之蔓引无辜未尝雪正伊逊荐仲禧可任拜广徳军节度使复为南院枢密使卒谥钦惠俨仪观秀整好学有诗名登咸雍进士第守着作佐郎补中书省令史以勤敏称太康初歴都部署判官将作少监后两府奏事论羣臣优劣唯称俨才俊改少府少监知大理正赐紫六年迁大理少卿奏谳详平明年陞大理卿丁父忧夺服同佥都署司事大安初为景州刺史绳胥徒禁豪猾抚老恤贫未数月善政流播郡人刻石颂徳二年改御史中丞诏案上京滞狱多所平反同知宣徽院事提㸃大理寺六年冬改山西路都转运使刮剔垢弊奏定课额益州县俸给事皆施行寿隆初授枢密直学士以母忧去官寻召复旧职宋攻夏李干顺遣使求和解帝命俨如宋平之拜叅知政事六年驾幸鸳鸯泺召至内殿访以政事帝晩年倦勤用人不能自择令各掷骰子以采胜者官之俨尝得胜采上曰上相之徴也迁知枢密院事赐经邦佐运功臣封越国公修皇朝实録七十卷帝大渐俨与北院枢密使阿苏同授顾命干统三年徙封秦国六年封漆水郡王天庆中以疾命乘小车入朝疾甚遣太医视之薨赠尚父谥曰忠懿俨素亷洁一介不取于人经籍一览成诵然专务逢迎善伺人主意固结上心他勿恤也由是权宠益固而人亦以是薄之有子三处贞太常少卿处亷同知中京留守事处能少府少监刘伸字济时宛平人少颕悟长以辞翰闻重熈五年登进士第歴彰武军节度使掌书记大理正因奏狱上适与近臣语不顾伸进曰臣闻自古帝王必重民命愿陛下省臣之奏上惊异擢枢密都承㫖权中京副留守诏徙富民以实春泰二州伸以为不可奏罢之迁大理少卿人以不寃称陞大理卿改西京副留守以父忧终制为三司副使加谏议大夫提㸃大理寺以伸明法而恕案寃狱全活者衆徙南京副留守俄改崇义军节度使政务简静民用不扰致乌鹊同巢之异优诏褒之改户部使嵗入羡余钱三十万缗拜南院枢密副使道宗尝谓大臣曰今之忠直耶律玦刘伸而已宰相杨绩贺其得人拜叅知政事上谕之曰卿勿惮宰相时北院枢密使伊逊势㷔方炽伸奏曰臣于伊逊尚不畏何宰相之畏伊逊衔之相与排诋出为保静军节度使上终欲大用加守太子太保迁上京留守伊逊以事徙镇雄武复以崇义军节度使致仕适燕蓟民饥伸与致仕赵徽韩造日济以糜粥所活不胜算大安二年卒上震悼赙赠加等耶律唿哩字苏色𢎞义宫分人其先欲穏佐太祖有功为徳哷勒额尔竒木父掦鄂特左监门卫大将军唿哩谦谨无适莫重熈末补寝殿实达尔以善职屡更华要迁千牛卫大将军大安中北准布酋磨鲁斯叛为招讨都监与耶律纳延率精骑二千讨平之以功为汉人行宫副都署兼知太和宫事致仕加同中书门下平章事卒论曰乌纳当道宗昏惑之㑹拥佑皇孙使伊逊姦计不获复逞而辽祚以续比之乌哲立穆宗非溢美也俨以俊才莅政所至有能誉纂述辽史具一代治乱亦云勤矣但其固宠不能以礼正家惜哉刘伸三为大理民无寃抑一登户部上下兼裕至与耶律玦并称忠直不亦宜乎辽史卷九十八卷九十八考证辽史卷九十八考证萧乌纳传寻为契丹行宫都部署按原本作寻为契丹都宫使考百官志无都宫使之名而本纪亦苐载乌纳为契丹行宫都部署今据改耶律俨传有子三处贞处亷处能按处亷之亷原本讹兼今㨿𢎞简録改辽史卷九十八考证辽史卷九十九钦定四库全书辽史卷九十九元中书右丞相总裁托克托等修列传第二十九萧巖寿耶律萨喇萧苏色耶律托卜嘉萧托卜嘉萧和克耶律实噜萧巖寿伊实部人性刚直尚气仕重熈末道宗即位皇太后屡称其贤由是进用上出猎较巖寿典其事未尝高下于心帝益重之歴文班太保同知枢密院事咸雍四年从耶律仁先伐准布破之有诏留屯亡归者衆由是镌两官十年讨徳哷勒有功为其部节度使太康元年同知南院宣徽使事迁北面林牙密奏伊逊以皇太子知国政心不自安与张孝杰数相过从恐有隂谋动揺太子上悟出伊逊为中京留守㑹伊逊生日上遣近臣耶律拜萨巴赐物为寿伊逊因私属白上臣见姦人在朝陛下孤危身虽在外窃用寒心拜萨巴还以闻上遣人赐伊逊车谕曰无虑弗用行将召矣由是反疑巖寿出为顺义军节度使伊逊复入为枢密使流巖夀于威路终身拘作巖寿虽窜逐恒以社稷为已忧时人为之语曰以狼牧羊何能久长三年伊逊诬巖寿与谋废立事执还杀之年四十九干统间赠同中书门下平章事绘像宜福殿巖寿亷直靣折廷诤多与伊逊忤故及于难耶律萨喇字董隐南院大王穆尔古之孙性忠直沉厚清宁初累迁西南靣招讨使以治称咸雍九年改北院大王未几为契丹行宫都部署太康二年耶律伊逊为中京留守诏百官廷议欲复召之羣臣无敢正言萨喇独奏曰萧巖寿言伊逊有罪不可为枢臣故陛下出之今复召恐天下生疑进谏者三不纳左右为之震悚伊逊复为枢密使见萨喇让曰与君无憾何独异议萨喇曰此社稷计何憾之有伊逊诬萨喇与苏色同谋废立诏按无迹出为始平军节度使及萧额圗珲诬首竟遣使杀之干统间追封漆水郡王绘像宜福殿仍追赠三子官爵萧苏色字图勒锦图鲁卜部人性沉毅重熈间累迁右䕶卫太保富珠哩叛从耶律义先往讨执首乱托多罗以归清宁中歴北靣林牙彰国军节度使入为北院枢密副使咸雍十年经畧西南邉撤宋堡障戍以皮室军上嘉之太康二年知北院枢密使耶律伊逊权宠方盛附丽者多至通显苏色未尝造门伊逊䘖之诬构苏色首谋废立按之无验出为上京留守伊逊复令萧额圗珲以前事诬告上怒不复加讯遣使杀之时方盛暑尸诸原野容色不变乌鹊不敢近干统间追封兰陵郡王绘像宜福殿耶律托卜嘉字萨巴系出季父房父果嘉仕至林牙重熈间破夏人于金肃军有功优加赏赉托卜嘉清宁中补牌印郎君累迁永兴宫使九年平重元之乱以功知㸃检司事赐平乱功臣为懐徳军节度使咸雍五年迁约尼克太康三年授北院宣徽使耶律伊逊谋害太子托卜嘉知其姦欲杀伊逊及萧塔喇台萧钖沙等伊逊知之令其党诬构托卜嘉与废立事杀之干统间追封漆水郡王绘像宜福殿萧托卜嘉字乌拉丹国舅郡王果济之孙性刚直咸雍中补祇候即君太康元年为彰愍宫使尚赵国公主拜驸马都尉三年改同知汉人行宫都部署与北院宣徽使耶律托卜嘉善伊逊嫉之令人诬告谋废立事不胜搒掠诬伏上引问昏瞶不能自陈遂见杀干统间追封兰陵郡王绘像宜福殿萧和克字阿尔斯兰性忠直趫捷有力补禁军咸雍初从招讨使耶律卓克算讨番部之违命者及请降来介有能跃駞峯而上者以儇捷相诧卓克算问谁能此和克被重铠而出手不及峯一跃而上使者大骇卓克算以女妻之帝闻召为䕶卫时北院枢密使耶律伊逊以狡侫得幸肆行兇暴和克伏于桥下伺其过欲杀之俄以暴雨壊桥不果后又欲杀于猎所为亲友所阻太康三年复欲杀伊逊及萧塔喇台等伊逊知而械系之考劾不服流于邉及太子废徙于上京召和克至杀之干统初追赠龙虎卫上将军耶律实噜字楚旺六院部人祖图丹南院大王父爱实统军副使实噜性刚直有经世志始为牌印郎君太康初为伊勒希巴郎君时枢密使耶律伊逊诬杀皇后谋废太子斥忠贤进姦党实噜恶所为伊逊觉之太子既废以实噜附太子流镇州天祚即位召为御史中丞时方治伊逊党有司不以为意实噜上书曰臣前为姦臣所䧟斥窜邉郡幸䝉召用不敢隐黙恩赏明则贤者劝刑罚当则姦人消二者既举天下不劳而治臣见耶律伊逊身出寒微位居枢要窃权肆恶不胜名状蔽先帝之明诬䧟顺圣构害忠谠败国罔上自古所无頼庙社之休陛下获纂成业积年之寃一旦洗雪政陛下英㫁克成孝道之秋如萧塔喇台实伊逊之党耶律赫噜亦不为早辨頼陛下之明遂正其事臣见陛下多疑故有司顾望不切推问伊逊在先帝朝权宠无比先帝若以顺考为实则伊逊为功臣陛下岂得立耶先帝黜逐嬖后诏陛下在左右是亦悔前非也陛下讵可忘父讐不报寛逆党不诛今灵骨未获而求之不切传曰圣人之徳无加于孝昔唐徳宗因乱失母思慕悲伤孝道益着周公诛飞亷恶来天下大悦今逆党未除大寃不报上无以慰顺考之灵下无以释天下之愤怨气上结水旱为沴臣愿陛下下明诏求顺考之瘗所尽收逆党以正邦宪快四方忠义之心昭国家赏罚之用然后致治之道可得而举矣谨别録顺圣升遐及伊逊等事昧死以闻书奏不报闻者莫不叹惋干统中遥授静江军节度使卒子玛格同中书门下平章事论曰易言履霜坚氷至谨始也使道宗能从巖寿萨喇之谏后何得而诬太子何得而废哉苏色托卜嘉以忠言见杀国欲无乱得乎实噜之书亦幸出于伊逊既败之后获行其説有国家者可不知人哉辽史卷九十九卷九十九考证辽史卷九十九考证萧巖寿传出伊逊为中京留守按中京原本作上京考道宗本纪及伊逊传俱作中京今据改耶律萨喇传咸雍九年改北院大王按道宗本纪咸雍九年十二月以南院宣徽使耶律萨喇为南院大王传称北院大王既与纪异且不载其官宣徽使殊畧耶律托卜嘉传欲伊逊及叶徳勒岱等杀按徳勒岱旧作得里特此处原本复作特里得今画一改辽史卷九十九考证辽史卷一百钦定四库全书辽史卷一百元中书右丞相总裁托克托等修列传第三十耶律唐古萧塔喇台萧绰哈耶律章努耶律珠展耶律唐古字富僧额六院郎君噶拉之后太康中补本班郎君累迁至大将军性坦率好别白黒人有不善必尽言无隐时号强唐古在朝数论宰相得失由是久不得调后出为西北戍长干统三年萧塔喇台为西北路招讨使以后族慢悔僚吏唐古不屈乃罢之唐古讼之朝不省天庆初乌尔古徳哷勒叛召拜乌尔古部节度使至部谕降之遂出私财发富民积振其困乏部民大悦加镇国上将军㑹萧塔喇台以都统率兵与金人战败绩唐古请论军法且曰臣虽老愿为国破敌不纳保大元年乞致仕明年天祚出奔唐古谒于倒塌岭为上流涕上慰止之复拜乌尔古部节度使至部徳哷勒五千人来攻唐古率家奴击破之加太子太傅年七十二卒萧塔喇台字扎林晋王孝先之孙父萨巴歴官使相塔喇台短而偻外谨内倨太康中补祇候郎君稍迁兴圣宫副使兼同知中丞司事大安中燕王妃生子塔喇台以妃叔故歴宁逺军节度使长宁宫使寿隆二年监讨达勒达博索摩二部多俘而还改同知南京留守事干统元年为北靣林牙同知北院枢密事受诏与北院枢密使耶律阿苏治伊逊余党阿苏纳贿多出其罪塔喇台不能制亦附㑹之四年知北院枢密事夏王李干顺为宋所攻遣使请和解诏塔喇台与南院枢密使牛温舒使宋平之宋既许塔喇台受书之日乃曰始奉命取要约归不见书辞岂敢徒还遂对宋主发函而读既还朝议为是天庆三年加守司徒封兰陵郡王女直初起廷臣多欲乗其未备举兵往讨塔喇台独阻之以至败衂天祚以塔喇台不合人望出为西南靣招讨使八年召为北院枢密使宠任弥笃是时诸路大乱飞章告急者络绎而至塔喇台不即上闻有功者亦无甄别由是将校怨怒人无鬬志保大二年金兵至岭东㑹耶律萨巴习骑萨巴等谋立晋王额噜温事泄上召塔喇台议曰反者必以此儿为名若不除去何以获安塔喇台唯唯竟无一言申理王既死人心益离金兵踰岭天祚率卫兵西遁元妃萧氏塔喇台之姪谓塔喇台曰尔任国政致君至此何以生为塔喇台但谢罪不能对明日天祚怒逐塔喇台与其子穆尔萨塔喇台既去为耶律高善努执送金兵塔喇台伺守者怠脱身亡归复为耶律纠坚执送奏晋国王淳时淳已僭号塔喇台自知不免诡曰吾不能事僣窃之君不食数日卒子穆尔萨为金兵所杀萧绰哈字额埓本国舅少父房之后祖阿拉终採访使父必埒哩以后父封赵王绰哈貌雄伟性和易年十四尚越国公主拜驸马都尉为祇候郎君班详衮年十八封兰陵郡王时帝欲立皇孙为嗣恐无以解天下疑出绰哈为国舅详衮降皇后为惠妃迁于干州初绰哈母入朝擅取驿马至是觉夺其封号复与妹鲁姐为巫蛊伏诛诏绰哈与公主离婚籍兴圣宫流乌尔古徳哷勒部天庆中以妹复尊为太皇太妃召绰哈为南女直详衮迁征东副统军时饶州渤海作乱乃与附马都尉萧罕嘉努袭其不备平之复败敌将侯槩于川州是嵗东京叛遇敌来击师溃独绰哈率麾下数人力战殁于阵追赠龙虎卫上将军耶律章努字塔玛雅季父房之后父扎拉养高不仕章努明敏善谈论大安中补牌印郎君干统元年累迁右中丞兼领牌印宿直事六年以直宿不谨降知内客省事天庆四年授东北路统军副使五年改同知咸州路兵马事天祚亲征女直萧唿都克为先锋都统章努为都监大军渡鸭子河章努与魏国王淳妻兄萧迪里及其甥萧雅里等谋立淳诱将卒三百余人亡归既而天祚为女直所败章努乃遣迪里雅里以废立事驰报淳淳犹豫未决㑹行宫使者伊逊持天祚御札至备言章努叛命淳对使者号哭即斩迪里雅里首以献天祚章努见淳不从诱草冦数百攻掠上京取府库财物至祖州率僚属告太祖庙云我大辽基业由太祖百战而成今天下土崩窃见兴宗皇帝孙魏国王淳道徳隆厚能理世安民臣等欲立以主社稷㑹淳适好草淀大事未遂迩来天祚惟眈乐是从不恤万几强敌肆侮师徒败绩加以盗贼蜂起邦国危于累卵臣等沗预族属世家恩渥上欲安九庙之灵下欲救万民之命乃有此举实出至诚冀累圣垂祐西至庆州复祀诸庙仍述所以举兵之意移檄州县诸陵官僚士卒稍稍属心时饶州渤海及侯槩等相继来应衆至数万趋广平淀其党耶律宁古等暴横不法刼掠妇女财畜章努度不能制内懐悔恨又攻上京不克北走降虏上顺国女直阿古齐率兵追败之杀其将耶律穆噜直擒贵族二百余人其妻子配役绣院或散诸近侍为婢余得脱者皆遁去章努诈为使者欲奔女直为逻者所获缚送行在伏诛耶律珠展字能登裕悦博果济之后魁伟雄辨干统初补祇候即君六年因柴册加观察使天庆五年受诏监都统耶律鄂尔多战及败左迁银州刺史徙咸州糺将尝与耶律章努谋立魏国王淳及闻章努自鸭子河亡去即引麾下数人往㑹之道为游兵所执送行在所上问曰予何负卿而反珠展对曰臣诚无憾但以天下大乱己非辽有小人满朝贤臣窜斥诚不忍见天皇帝艰难之业一旦土崩臣所以痛入骨髓而有此举非为身计后数日复问珠展厉声数上过恶陈社稷危亡之本遂杀之论曰辽末同事之臣其善恶何相逺也唐古骨鲠不屈权要两镇乌尔古思威并着绰哈平乱渤海又以讨叛力战而死忠可尚矣塔喇台纵女直而不讨寝变告而不闻蔽主聪明为国阶乱莫斯之甚也章努珠展乗时多艰潜谋废立将求宠幸以犯大逆其得免于天下之戮哉辽史卷一百辽史卷一百一钦定四库全书辽史卷一百一元中书右丞相总裁托克托等修列传第三十一萧托斯和耶律阿息保萧伊实萧唿都克萧托斯和字伊实音图鲁卜部人四世祖音济髪长五尺时唿为长髪音济祖哩巴阿尔威部节度使托斯和谨愿不妄交伯父留格坐事免官闻重元乱挈家赴行在托斯和虽幼已如成人补笔砚实达尔迁祇候郎君转枢密院侍御咸雍五年迁崇德宫使㑹有诉北南院听讼不直者事下托斯和悉改正之为耶律阿苏所忌帝欲召用辄为所沮八年歴漠北滑水马羣太保数年不调尝曰用才未尽不若闲干统中迁漠南马羣太保以大风伤草马多死鞭之三百免官九年徙天齐殿宿卫明年谷价翔踊宿衞士多不给托斯和出私廪赒之召同知南院枢密使事天庆四年为汉人行宫副部署时金兵初起攻陷宁江州天祚召羣臣议托斯和曰女直国虽小其人勇而善射自执我叛人萧哈里势益张我兵久不练若遇强敌稍有不利诸部离心不可制矣为今之计莫若大𤼵诸道兵以威压之庶可服也北院枢宻使萧塔喇台曰如托斯和之谋徒示弱耳但𤼵滑水以北兵足以拒之遂不用其计数月间边兵屡北人益不安饶州渤海结构头下城以叛有步骑三万余招之不下托斯和帅兵徃讨擒其渠魁斩首数千级得所掠物悉还其主及耶律章努叛托斯和与留守耶律大悲努为守御章努既平托斯和请曰今边兵懈弛若清暑岭西则汉人啸聚民心益揺臣愚以为宜罢此行不纳乃命托斯和控扼东路招集散卒后以太子太傅致仕卒耶律阿息保字达尔丹五院部人祖唿哩太祖时徙居西北部世为招讨司吏阿息保慷慨有大志年十六以才干补内史天庆初转枢密院侍御金人起兵城境上遣阿息保问之金人曰若归阿苏敢不听命阿息保具以闻金兵陷宁江州边兵屡败遣阿息保与耶律章努等赍书而东冀以胁降阿息保曰臣前使依诏开谕畧无所屈将还谓臣曰若所请不遂无相见今臣请独往不听将行别萧塔喇台曰不肖适异国必无生还愿公善辅国家既至阿息保见执久乃遁归及天祚败绩迁都巡捕使六年从阿苏讨耶律章努加领军卫大将军阿苏将兵而东阿息保送至军乃还天祚怒其专鞭之三百寻为奚六部圗哩太尉后阿苏反阿息保以偏师进击临阵坠马被擒因阿苏有旧得免时阿苏颇好杀阿息保谓曰欲举大事何以杀为由是全活者衆㑹阿苏败乃还以战失利囚中京数嵗保大二年金兵至中京始出狱寻为德哷勒皮室详衮时魏王淳僭号屡遣人以书来招阿息保封书以献因諌曰东兵甚鋭未可轻敌及石辇驿之败天祚奔窜召阿息保不时至疑有贰心并怒为淳所招杀之初阿息保知国将亡前后諌甚切及死以非罪人尤惜之萧伊实字特黙国舅少父房之后性谨愿夀隆间累任剧官天庆初知国舅详衮事迁殿前副㸃检金兵起为行军副都统以战失利罢职六年出为武定军节度使迁西京留守明年讨剧贼董龎儿战易水西大破之以功为北府宰相加左仆射兼东北路都统十年金兵陷上京诏兼上京留守东北路统军使为政寛勐得宜民之穷困者辄加振恤衆咸爱之保大二年金兵大至伊实军溃左迁西南面招讨使以部民流散不赴及天祚播迁给侍从不阙拜殿前都㸃检凡金兵所过诸营败卒复聚上京遣伊实为上京留守以安抚之明年卢彦伦以城叛伊实被执数日以居官无过得释后为耶律达实所杀萧唿都克字哈准隐其先萨哈勒齐太祖时愿𨽻宫分遂为太和宫分人曽祖达鲁明医观人形色即知其病所在綂和中宰相韩德譲贵宠达鲁希㫖言德让宜赐国姓籍横帐由是世预太医选子孙因之入官者衆唿都克性便侫与物无忤清宁初补近侍大安元年为彰愍宫太师夀隆二年转永兴宫太师天庆初累迁至殿前副㸃检五年从天祚东征为先锋都统临事犹豫凡队伍皆以围塲名号之进至拉林水与金兵战败大军亦却及讨耶律章努以籍私奴为军迁知北院枢密使事卒唿都克长于骑射见天祚好游畋每言从禽之乐以逢其意天祚悦而从之国政隳废自此始云论曰甚矣承平日久上下狃于故常之可畏也天庆之间女直方炽惟托斯和明于料敌善于忠諌惜乎天祚痼蔽不见信用阿息保不死阿苏之难伊实甘忍卢彦伦之执大节已失他有所长亦奚足取唿都克以游畋逢迎天祚而隳国政可胜罪哉辽史卷一百一辽史卷一百二钦定四库全书辽史卷一百二元中书右丞相总裁托克托等修列传第三十二萧奉先李处温张琳耶律伊都萧奉先天祚元妃之兄也外寛内忌因元妃为上眷倚累官枢密使封兰陵郡王天庆二年上幸混同江钓鱼故事生女直帅长在千里内者皆朝行在适头鱼宴上使诸帅次第歌舞为乐至阿固达但端立直视辞以不能再三㫖谕不从上密谓奉先曰阿固达跋扈若此可託以边事诛之奉先曰彼麤人不知礼义且无大过杀之伤向化心设有异志蕞尔小国亦何能为上乃止四年阿固达起兵侵宁江州东北路统军使萧托卜嘉战失利上命奉先弟嗣先为都统将汉番兵往讨屯出河店女直乃潜渡混同江乘我师未备来龙嗣先败绩军将徃往遁去奉先惧弟被诛乃奏东征溃军逃罪所至刼掠若不肆赦将啸聚为患从之嗣先诣阙待罪止免官而已由是士无鬬志遇敌辄溃郡县所失日多初奉先诬耶律伊都结驸马萧昱谋立其甥晋王事觉杀昱伊都在军中闻之惧奔女直保大二年伊都为女直监军引兵奄至上忧甚奉先曰伊都乃王子班之苖裔此来实无亡辽心欲立晋王耳若以社稷计不惜一子诛之可不战而退遂赐晋王死中外莫不流涕人心益解体当女直之兵未至也奉先逢迎天祚言女直虽䏻攻我上京终不能逺离巢穴而一旦越三千里直擣云中计无所出惟请播迁夹山天祚方悟顾谓奉先曰汝父子误我至此杀之何益汝去毋从我行恐军心忿怒祸必及我奉先父子恸哭而去为左右执送女直兵女直兵斩其长子昂送奉先及次子昱于其国主道遇我兵夺归天祚竝赐死李处温析津人伯父俨太康初为将作少监累官㕘知政事封漆水郡王雅与北枢密使萧奉先友旧执政十余年善逢迎取媚天祚又宠任之俨卒奉先荐处温为相处温因奉先有援已力倾心阿附以固权位而贪汚尤甚凡所接引类多小人保大初金人陷中京诸将莫能支天祚惧奔夹山兵势日廹处温与族弟处能子奭外假渊军声援结都统萧斡谋立魏国王淳召番汉官属诣魏王府劝进魏国王将出奭乃持赭袍衣之令百官拜舞称贺魏王固辞不得遂称天钖皇帝以处温守太尉处能直枢密院奭为少府少监左企弓以下及亲旧与其事者赐官有差㑹魏国王病自知不起宻授处温番汉马步军都元帅意将属以后事及病亟萧斡等矫诏南面宰执入议独处温称疾不至阴聚勇士为备绐云奉密㫖防他变魏国王卒萧斡拥契丹兵宣言当立王妃萧氏为太后权主军国事衆无敢异者斡以后命召处温至时方多难未欲即诛但追毁元帅札子处能惧及祸落髪为僧寻有永清人傅遵説随郭药师入燕被擒具言处温尝遗易州富民赵履仁书达宋将童贯欲挟萧后纳土归宋后执处温问之处温曰臣父子于宣宗有定䇿功宜世䝉宥容可使因䜛获罪后曰向使魏国王如周公则终享亲贤之名于后世误王者皆汝父子何功之有并数其前罪恶处温无以对乃赐死奭亦伏诛张琳沈州人幼有大志寿隆末为秘书中允天祚即位累迁户部使顷之擢南府宰相初天祚之败于女直也意谓萧奉先不知兵乃召琳付以东征事琳以旧制凡军国大计汉人不与辞之上不允琳奏曰前日之败失于轻举若用汉兵二十万分道进讨无不克者上许其半仍诏中京上京长春辽西四路计户产出军时有起至二百军者生业荡散民甚苦之四路军甫集寻复遁去及中京䧟天祚幸云中留琳与李处温佐魏国王淳守南京处温父子召琳欲立淳为帝琳曰王虽帝胄初无上命摄政则可即真则不可处温曰今日之事天人所与岂可易也琳虽有难色亦勉从之淳既称帝诸将咸居权要琳独守太师十日一朝平章军国大事阳以元老尊之实则不使与政琳由是欝悒而卒耶律伊都一名伊都古国族之近者也慷慨尚气义保太初厯官副都统其妻天祚文妃之妹文妃生晋王最贤国人皆属望时萧奉先之妺亦为天祚元妃生秦王奉先恐秦王不得立深忌伊都将潜图之适耶律达哈拉之妻㑹伊都之妻于军中奉先讽人诬伊都结驸马萧昱达哈拉谋立晋王尊天祚为太上皇事觉杀昱及达哈拉妻赐文妃死伊都在军中闻之惧不能自明被诛即引兵千余并骨肉军帐叛归女直㑹大霖雨道途留阻天祚遣知奚王府萧钖黙北宰相萧德恭大详衮耶律特哩衮归州观察使萧和尚努四军太师萧斡追捕甚急至闾山及之诸将议曰萧奉先恃宠蔑害官兵伊都乃宗室雄才素不肯为其下若擒之则他日吾辈皆伊都矣不如纵之还绐云追袭不及伊都既入女直为其国前锋引罗索贝勒兵攻陷州郡不测而至天祚闻之大惊知不能敌率卫兵入夹山伊都在女直为监军久不调意不自安乃假游猎遁西夏夏人问汝来有兵几何伊都以二三百对夏人不纳卒论曰辽之亡也虽孽降自天亦柄国之臣有以误之也当天庆而后政归后族奉先阻天祚防微之计陷晋王非罪之诛夹山之祸已见于此矣处温逼魏王以僭号结宋将以卖国迹其姦佞如出一轨鸣唿天祚之所倚毗者若此国欲不亡得乎张琳娖娖守位伊都反覆自困则又何足议哉辽史卷一百二卷一百二考证辽史卷一百二考证萧奉先传女直乃濳渡混同江乘我师未备来袭按来袭原文作击之文义未明今据𢎞简录改张琳傅按传所载唯云从李处温立魏国王淳爲帝考𢎞简録琳心懐郁悒时年已高令子弟上降表于金诏燕京应琳田宅财物并给还之俄卒则琳又实降金矣谨附识辽史卷一百二考证辽史卷一百三钦定四库全书辽史卷一百三元中书右丞相总裁托克托等修列传第三十二文学上辽起松漠太祖以兵经略方内礼文之事固所未遑及太宗入汴取晋图书礼器而北然后制度渐以修举至景圣间则科目聿兴士有由下僚擢陞侍从骎骎崇儒之美但其风气刚劲三面邻敌嵗时以蒐狝为务而典章文物视古犹阙然二百年之业非数君子为之综理则后世恶所考述哉作文学传萧罕嘉努字纠坚纳喇部人中书令安图之孙少好学弱冠入南山读书博览经史通辽汉文字统和十四年始仕家有一牛不任驱䇿其奴得善价鬻之罕嘉努曰利己误人非吾所欲乃归直取牛二十八年为右通进典南京梨园重熙初同知三司使事四年迁天成军节度使徙彰愍宫使帝与语才之命为诗友尝从容问曰卿居外有异闻乎罕嘉努对曰臣惟知炒栗小者熟则大者必生大者熟则小者必焦使大小均熟始为尽美不知其他葢尝掌栗园故托栗以讽諌帝大笑诏作四时逸乐赋帝称善时诏天下言治道之要制问徭役不加于旧征伐亦不常有年谷既登帑廪既实而民重困岂为吏者慢为民者惰欤今之徭役何者最重何者尤苦何所蠲省则为便益补役之法何可以复盗贼之害何可以止罕嘉努对曰臣伏见比年以来髙丽未賔准布犹强战守之备诚不容己乃者选富民防边自备粮糗道路修阻动淹嵗月比至屯所费已过半只牛单毂鲜有还者其无丁之家倍直佣僦人惮其劳半途亡窜故戍卒之食多不能给求假于人则十倍其息至有鬻子割田不能偿者或逋役不归在军物故则复补以少壮其鸭渌江之东戍役大率如此况渤海女直髙丽合从连衡不时征讨富者从军贫者侦候加之水旱菽粟不登民以日困葢势使之然也方今最重之役无过西戍如无西戍虽遇凶年困弊不至于此若能徙西戍稍徙则徃来不劳民无深患议者谓近之非便一则损威名二则召侵侮三则弃耕牧之地臣谓不然准布诸部自来有之曩时北至胪朐河南至边境人多散居无所统壹惟往来抄掠及太祖西征至于流沙准布望风悉降西域诸国皆愿入贡因迁种落内置三部以益吾国不营城邑不置戍兵准布累世不敢为宼统和间皇太妃出师西域拓土既逺降附亦衆自后一部或叛邻部讨之使同力相制正得驭逺人之道及城哈屯开境数千里西北之民徭役日増生业日殚警急既不能救叛服亦复不恒空有广地之名而无得地之实若贪土不已渐至虚耗其患有不胜言者况边情不可深信亦不可顿絶得不为益舍不为损国家大敌惟在南方今虽连和难保他日若南方有变屯戍辽邈卒难赴援我进则敌退我还则敌来不可不虑也方今太平已久正可恩结诸部释罪而归地内徙戍兵以増堡障外明约束以正疆界每部各置酋长歳修职贡叛则讨之服则抚之诸部既安必不生衅如是则臣虽不能保其久而无变知其必不深入侵掠也或云弃地则损威殊不知殚费竭财以贪无用之地使彼小部抗衡大国万一有败损威岂浅或又云沃壤不可遽弃臣以为土虽沃民不能久居一旦敌来则不免内徙岂可指为吾土而惜之夫帑廪虽随部而有此特周急部民一偏之恵不能均济天下如欲均济天下则当知民困之由而窒其隙节盘游简驿传薄赋敛戒奢侈期以数年则困者可苏贫者可富矣葢民者国之本兵者国之卫兵不调则旷军役调之则损国本且诸部皆有补役之法昔补役始行居者行者类皆富实故累世从戍易为更代近嵗边虞数起民多匮乏既不任役事随补随缺苟无上户则中户当之旷日弥年其穷益甚所以取代为难也非惟补役如此在边戍兵亦然譬如一抔之土岂能塡寻丈之壑欲为长久之便莫若使逺戍疲兵还于故乡薄其徭役使人人给足则补役之道可以复故也臣又闻自昔有国家者不能无盗比年以来羣黎凋弊利于剽窃良民往往化为凶暴甚者杀人无忌至有亡命山泽基乱首祸所谓民以困穷皆为盗贼者诚如圣虑今欲芟夷本根愿陛下轻徭省役使民务农衣食既足安习教化而重犯法则民趋礼义刑罚罕用矣臣闻唐太宗问羣臣治盗之方皆曰严刑峻法太宗笑曰㓂盗所以滋者由赋敛无度民不聊生今朕内省嗜欲外罢游幸使海内安静则㓂盗自止由此观之寇盗多寡皆由衣食丰俭徭役重轻耳今宜徙哈屯城于近城与西南副都部署乌尔古德哷勒威乌尔古等部声援相接罢黒岭二军并开保州皆𨽻东京益东北戍军及南京总管兵増修壁垒候尉相望缮完楼橹浚治城隍以为边防此方今之急务也愿陛下裁之擢翰林都林牙兼修国史诏曰文章之职国之光华非才不用以卿文学为时大儒是用授卿以翰林之职朕之起居悉以实录自是日见亲信每入侍赐坐遇胜日帝与饮酒赋诗以相醻酢君臣相得无比罕嘉努知无不言虽谐谑不忘规讽十三年春上疏曰臣闻先世约尼温汗之后国祚中絶自额尔奇木聂哷立苏尔威大位始定然上世俗朴未有尊称臣以为三皇礼文未备正与约尼同后世之君以礼乐治天下而崇本追逺之义兴焉近者唐高祖创立先庙尊四世为帝昔我太祖代约尼即位乃制文字修礼法建天皇帝名号制宫室以示威服兴利除害混一海内厥后累圣相承自额尔竒木唿哩以下大号未加太祖之考额尔竒木逹鲁犹以名唿臣谓宜依唐典追崇四祖为皇帝则陛下𢎞业有光坠典复举矣疏奏帝纳之始行追册𤣥徳二祖之礼罕嘉努每见帝猎未尝不諌㑹有司奏猎秋山熊虎伤死数十人罕嘉努书于册帝见命去之罕嘉努既出复书他日帝见之曰史笔当如是帝问罕嘉努我国家创业以来孰为贤主罕嘉努以穆宗对帝怪之曰穆宗嗜酒喜怒不常视人犹草芥卿何谓贤罕嘉努对曰穆宗虽暴虐省徭轻赋人乐其生终穆之世无罪被诛未有过今日秋山伤死者臣故以穆宗为贤帝黙然诏与耶律庶成録约泥汗至重熙以来事迹集为二十卷进之十五年复诏之曰古之治天下者明礼义正法度我朝之兴世有明德虽中外向化然礼书未作无以示后世卿可与庶成酌古准今制为礼典事或有疑与北南院同议罕嘉努既被诏愽考经籍自天子达于庶人情文制度可行于世不缪于古者譔成三卷进之又诏译诸书罕嘉努欲帝知古今成败译通厯贞观政要五代史时帝以其老不任朝谒拜归德军节度使以善治闻帝遣使问劳罕嘉努表谢召修国史卒年七十二有六义集十二卷行于世李澣初仕晋为中书舍人晋亡归辽当太宗崩世宗立恟恟不定澣与髙勲等十余人羁留南京久之从归上京授翰林学士穆宗即位累迁工部侍郎时澣兄涛在汴为翰林学士密遣人召澣澣得书託求医南京易服夜出欲遁归汴至涿为徼巡者所得送之南京下吏澣伺狱吏熟寝以衣带自经不死防之愈严械赴上京自投黄河中流为鐡索牵掣又不死及抵上京帝欲杀之时髙勲已为枢密使救止之屡言于上曰澣本非负㤙以母年八十急于省觐致罪且澣富于文学方今少有伦比若留掌词命可以増光国体帝怒稍解仍令禁锢于奉国寺凡六年艰苦万状㑹上欲建太宗功德碑髙勲奏曰非李澣无可秉笔者诏从之文成以进上悦释囚寻加礼部尚书宣政殿学士卒论曰统和重熙之间务修文治而罕嘉努对䇿落落累数百言槩可见诸行事亦辽之晁贾哉李澣虽以词章见称而其进退不足论矣辽史卷一百三卷一百三考证辽史卷一百三考证萧罕嘉努传天皇帝之考额尔竒木达鲁按太祖本纪赞徳祖名萨喇达为太祖之父世为约尼氏之额尔奇木即此所云天皇帝之考也然此云名达鲁与本纪异尔契丹国志又作太祖父名斡里诸书所载不同谨识以备考辽史卷一百三考证辽史卷一百四钦定四库全书辽史卷一百四元中书右丞相总裁托克托等修列传第三十四文学下王鼎字虚中涿州人幼好学居太宁山数年博通经史时马唐俊有文名燕蓟间适上已与同志祓禊水濵酌酒赋诗鼎偶造席唐俊见鼎朴野置下坐欲以诗困之先出所作索赋鼎援笔立成唐俊惊其敏妙因与定交清宁五年擢进士第调易州观察判官改漆水县令累迁翰林学士当代典章多出其手上书言治道十事帝以鼎达政体事多咨访鼎正直不阿人有过必面诋之寿隆初陞观书殿学士一日宴主第醉与客忤怨上不知已坐是下吏状闻上大怒杖黥夺官流镇州居数嵗有赦鼎独不免㑹守臣召鼎为贺表因以诗贻使者有谁知天雨露独不到孤寒之句上闻而怜之即召还复职干统六年卒鼎宰县时憩于庭俄有暴风举卧榻空中鼎无惧色但觉枕榻俱髙乃曰吾中朝端士邪无干正可徐置之须臾榻复故处风遂止耶律昭字述宁博学善属文统和中坐兄果啰事流西北部㑹萧达林为西北路招讨使爱之奏免其役礼致门下欲召用以疾辞达林问曰今军旅甫罢三邉晏然惟准布伺隙而动讨之则路逺难至纵之则边民被掠增戍兵则餽饷不给欲苟一时之安不能终保无变计将安出昭以书答曰窃闻治得其要则仇敌为一家失其术则部曲为行路夫西北诸部每当农时一夫为侦候一夫治公田二夫给糺官之役大率四丁无一室处刍牧之事仰给妻孥一遭㓂掠贫穷立至春夏赈恤吏多杂以糠粃重以掊克不过数月又复告困且畜牧者富国之本有司防其隠没聚之一所不得各就水草便地兼以逋亡戍卒随时补调不习风土故日瘠月损驯至耗竭为今之计莫若振穷薄赋给以牛种使遂耕获置游兵以防盗掠颁俘获以助伏腊散畜牧以就便地期以数年富彊可望然后练简精兵以备行伍何守之不固何动而不克哉然必去其难制者则余种自畏若舍大而谋小避强而攻弱非徒虚费财力亦不足以威服其心此二者利害之机不可不察昭闻古之名将安邉立功在德不在衆故谢𤣥以八千破苻坚百万休格以五队败曹彬十万良由恩结士心得其死力也合下膺非常之遇専方面之寄宜逺师古人以就勲业上观干象下尽人谋察地形之险易料敌势之虚实虑无遗䇿利施后世矣达林然之开泰中猎于巴尔图山为羯羊所触卒刘辉好学善属文疏简有逺略太康五年第进士大安末为太子洗马上书言西边诸畨为患士卒逺戍中国之民疲于飞輓非长久之䇿为今之务莫若城于盐泺实以汉户使耕田聚粮以为西北之费言虽不行识者韪之寿隆二年复上书曰宋欧阳修编五代史附我朝于四夷妄加贬訾且宋人頼我朝寛大许通和好得尽兄弟之礼今反令臣下妄意作史恬不经意臣请以赵氏初起事蹟详附国史上嘉其言迁礼部郎中诏以贤良对䇿辉言多中时病擢史馆修撰卒耶律孟简字复易裕悦鸟哲之五世孙父刘嘉努官至节度使孟简性颕悟六嵗父晨出猎俾赋晓天星月诗孟简应声而成父大竒之既长善属文太康初枢宻使耶律伊逊以姦险窃柄出为中京留守孟简与耶律庶箴表贺未几伊逊复旧职衔之谪巡磁窑关时虽以䜛见逐不形辞色遇林泉胜地终日忘归明年流保州及闻皇太子被害不胜哀痛以诗伤之作放怀诗二十首自序云禽兽有哀乐之声蝼蚁有动静之形在物犹然况于人乎然贤达哀乐不在穷通祸福之间易曰乐天知命故不忧是以颜渊箪瓢自得此知命而乐者也予虽流放以道自安又何疑耶太康中始得归乡里诣阙上表曰本朝之兴几二百年宜有国史以埀后世乃编耶律吓噜乌哲休格三人行事以进上命置局编修孟简谓余官曰史笔天下之大信一言当否百世从之苟无明识好恶徇情则祸不测故左氏司马迁班固范煜俱罹殃祸可不慎欤干统中迁六院部太保处事不拘文法时多笑其迂孟简闻之曰上古之时无簿书法令而天下治葢簿书法令适足以滋姦倖非圣人致治之本改髙州观察使修学校招生徒迁昭德军节度使以中京饥诏与学士刘嗣昌减价粜粟事未毕卒耶律古云字纠坚六院部人父阿古齐官至节度使古云冲澹有礼法工文章统和中为本部太保开泰中稍迁塔布成节度使鞫霸州疑狱称㫖授启圣军节度使太平中复为本部太保谢病归俄擢南院大王叹风俗日頽请老不许兴宗命为诗友数问治要多所匡建奉诏与林牙耶律庶成萧罕嘉努编辽国上世事迹及诸帝实録未成而卒年九十论曰孔子言诵诗三百授之以政不达虽多亦奚以为王鼎忠直达政刘辉侍青宫建言国计昭陈边防利害皆洞达闿敏孟简疾伊逊姦邪黜而不怨孰谓文学之士无益于治哉辽史卷一百四辽史卷一百五钦定四库全书辽史卷一百五元中书右丞相总裁托克托等修列传第三十五能吏汉以玺书赐二千石唐疏刺史县令于屏以示奖率故二史有循吏良吏之传辽自太祖创业太宗抚有燕蓟任贤使能之道亦略备矣然惟朝廷参置国官吏州县者多遵唐制歴世既久选举益严时又分遣重臣巡行境内察贤否而进退之是以治民理财决狱弭盗各有其人考其徳政虽未足以与诸循良之列抑亦可谓能吏矣作能吏传大公鼎渤海人先世籍辽阳率賔县统和间徙辽东豪右以实中京因家于大定曾祖忠礼賔使父信兴中主簿公鼎㓜庄愿长而好学咸雍十年登进士第调沈州观察判官时辽东雨水伤稼北枢密院大发濒河丁壮以完隄防有司承令峻急公鼎独曰边障甫宁大兴役事非利国便农之道乃疏奏其事朝廷从之罢役水亦不为炎濒河千里人莫不悦改良乡令省徭役务农桑建孔子庙学部民服化累迁兴国军节度副使时有𨽻鹰坊者以罗毕为名扰害田里嵗久民不堪公鼎言于上即命禁戢会公鼎造朝大臣谕上嘉纳之意公鼎曰一郡获安诚为大幸他郡如此者衆愿均其赐于天下从之徙长春州钱帛都提㸃车驾如春水贵主例为假贷公鼎曰岂可辍官用徇人情拒之颇闻怨詈语曰此吾职不敢废也俄拜大理卿多所平反天祚即位歴长宁军节度使南京副留守改东京户部使时盗杀留守萧保先始利其财因而倡乱民亦互生猜忌家自为鬬公鼎单骑行郡陈以祸福衆皆投兵而拜曰是不欺我敢弗聴命安辑如故拜中京留守赐贞亮功臣乘传赴官时盗贼充斥有遇公鼎于路者即叩马乞自新公鼎给以符约俾还业闻者接踵而至不旬日境内清肃天祚闻之加赐保节功臣时人心反侧公鼎虑生变请布恩惠以安之为之肆赦公鼎累表乞归不许会奴贼张萨巴率无頼啸聚公鼎欲击而势有不能叹曰吾欲谢事久矣为世故所牵不幸至此岂命也夫因忧愤成疾保大元年卒年七十九子昌龄左承制昌嗣洺州刺史昌朝镇宁军节度萧文字国华外戚之贤者也父直善安州防御使文笃志力学喜愠不形太康初掌秦越国王中丞司事以才干称寻知北面帖黄王邦彦子争廕数嵗不能定有司以闻上命文诘之立决车驾将还宫承诏閲习仪卫虽执事林林指顾如一迁同知奉国军节度使歴国舅都监寿隆末知易州兼西南面安抚使高阳土沃民富吏其邑者每黩于货民甚苦之文始至悉去旧弊务农桑崇礼教民皆化之时大旱百姓忧甚文祷之輙雨属县又蝗议捕除之文曰蝗天灾捕之何益但反躬自责蝗尽飞去遗者亦不食苖散在草莽为乌鹊所食会霪雨不止文复随祷而霁是嵗大熟朝廷以文可大用迁唐古部节度使髙阳勒石颂之后不知所终马人望字俨叔髙祖𦙍卿为石晋青州刺史太祖兵至坚守不降城破被执太祖义而释之徙其族于医巫闾山因家马曾祖廷煦南京留守祖渊中京副留守父诠中京文思使人望颕悟㓜孤长以才学称咸雍中第进士为松山县令嵗运泽州官炭独役松山人望请于中京留守萧托欢均役他邑托欢怒下吏系几百日复引诘之人望不屈萧喜曰君为民如此后必大用以事闻于朝悉从所请徙知涿州新城县县与宋接境驿道所从出人望治不扰吏民畏爱近臣有聘宋还者帝问以外事多荐之擢中京度支司盐铁判官转南京三司度支判官公私兼裕迁警巡使京城狱讼填委人望处决无一寃者会检括户口未两旬而毕同知留守萧保先怪而问之人望曰民产若括之无遗他日必长厚敛之弊大率十得六七足矣保先谢曰公虑逺吾不及也先是枢密使伊逊窃弄威柄卒害太子及天祚嗣位将讨父仇选人望与萧报恩究其事人望平心以处所活甚衆改上京副留守会剧贼赵钟格犯阙刼宫女御物人望率衆捕之右臂中矢炷以艾力疾驰逐贼弃所掠而遁人望令闗津讥察行旅悉获其盗寻擢枢密都承㫖宰相耶律俨恶人望与已异迁南京诸宫提辖制置嵗中为保静军节度使有二吏兇暴民畏如虎人望假以辞色阴令𤼵其事黥配之是嵗诸处饥乏惟人望所治粒食不阙路不鸣桴遥授彰义军节度使迁中京度支使始至府廪皆空视事半嵗积粟十五万斛钱二十万襁徙左散骑常侍累迁枢密直学士未几拜参知政事判南京三司使事时钱粟出纳之弊惟燕为甚人望以缣帛为通歴凡库物出入皆使别籍名曰临库姦人黠吏莫得轩轾乃以年老扬言道路朝论不察改南院宣徽使以示优老踰年天祚手书宣马宣徽四字诏之既至谕曰以卿为老误聴也遂拜南院枢密使人不敢干以私用人必公议所当与者如曹勇义虞仲文尝为姦人所挤人望推荐皆为名臣当时民所甚患者驿逓马牛旗鼓郷正㕔𨽻仓司之役至破产不能给人望使民出钱官自募役时以为便久之请老以守司徒兼侍中致仕卒谥曰文献人望有操守喜怒不形未尝附丽求进初除执政家人贺之人望愀然曰得勿喜失勿忧抗之甚高挤之必酷其畏慎如此耶律都勒斡字伊实音季父房之后亷约重义重熙末给事诰勅院咸雍中累迁同知南京留守事被召以部民恳留赐诏褒奖太康初改西南靣招讨使为北靣林牙迁左伊勒希巴大安中拜南府宰相寿隆初致仕卒都勒斡所至有声吏民畏爱及退居乡里子布库为乌尔古部节度使遣人来迎既至见积委甚富谓子曰辞亲入仕当以裕国安民为事枉道欺君以苟货利非吾志也命驾而归布库后为盗所杀杨遵朂字益诫涿州范阳人重熈十九年登进士第调儒州军事判官累迁枢密院副承㫖咸雍三年为宋国贺正使还迁都承㫖天下之事丛于枢府簿书填委遵朂一目五行俱下剖决如流敷奏详敏上嘉之奉诏征户部逋钱得四十余万缗拜枢密直学士改枢密副使太康初参知政事徙知枢密院事兼门下侍郎平章事拜南府宰相耶律伊逊诬皇太子诏遵朂与雅克案其事遵朂不敢正言时议短之寻拜北府宰相大安中暴卒年五十六赠守司空谥康懿子晦终昭文馆直学士王棠涿州新城人博古善属文重熙十五年擢进士乡贡礼部廷试对皆第一累迁上京盐铁使或诬以贿无状释之迁东京户部使太康二年辽东饥民多死请振恤从之三年入为枢密副使拜南府宰相大安末卒棠练达朝政临事不怠在政府修明法度有声论曰孟子论民为贵社稷次之司牧者当如何以尽心公鼎奏罢完隄役以息民拒公主假贷以守法单骑行郡化盗为良庶几召杜之美文知易州雨旸应祷蝗不为灾人望为民不避囚繋判度支公私兼裕亦卓乎未易及已都勒斡吏畏民爱杨遵朂决事如流真能吏哉辽史卷一百五卷一百五考证辽史卷一百五考证萧文传后不知所终按𢎞简录云萧文迁唐古部节度使卒而本传乃云不知所终谨附识辽史卷一百五考证辽史卷一百六钦定四库全书辽史卷一百六元中书右丞相总裁托克托等修列传第三十六卓行辽之共国任事耶律萧二族而已二族之中有退然自足不淫于富贵不诎于声利可以振頺风激薄俗亦足嘉尚者得三人焉作卓行传萧扎拉字实讷北府宰相巴雅尔之弟性介特不亊生业保宁间以戚属进至宁逺军节度使秩满里居淡泊自适统和末召为南京马歩军都指挥使以疾求退不聴迁伊勒希巴又辞疾许之遂入颉山杜门不出上嘉其志不复征扎拉自是家于颉山亲友或过之终日言不及世务凡宴游相邀亦不拒一歳山居过半与世俗不偶耶律资忠重之目曰颉山老人卒耶律官努字奚隠林牙斡鲁之孙沉厚多学详于本朝世系嗜酒好佚初征为宿直将军重熙九年以疾去官上以官努属尊欲成其志乃许自择一路节度使官努辞曰臣愚钝不任官使加归义军节度使輙请致政官努与乌哩特人萧斡友善斡谓官努曰仕不能致主泽民成大功烈何屑屑为也吾与若居林下以枕簟自随觞咏自乐虽不官无慊焉官努然之时称二逸干统间卒萧普尔布字绥兰魏国王惠之四世孙父母蚤丧鞠于祖乌尔古纳性孝悌年十三乌尔古纳卒以早失怙恃复遭祖丧哀毁踰礼族里嘉叹甞谓人言我于亲不得终养令谁为训者苟不自勉何以报鞠育恩自是力学于文艺无不精干统间以乌尔古纳之故召之不应与亲识游猎山水奉养无长物仆𨽻欣欣如也或曰公胡不念以嗣先世功名答曰自度不足以继先业年踰强仕安能益主庇民累征皆以疾辞晩年谢絶人事卜居玛古山屛逺荤茹潜心佛书延有道者谈论弥日人问所得何如但曰有深乐惟觉六凿不相攘余无知者一日易服无疾而逝论曰隠固未易为也而亦未可轻以与人若扎拉谢职不谈时务官努两辞节镇普尔布召而不赴虽未足谓之隠然在当时能知内外之分甘于肥遯不犹愈于求富贵利达而为妻妾羞者哉故称卓行可也辽史卷一百六卷一百六考证辽史卷一百六考证耶律官努传干统间卒按原本书官努卒官努二字系衍今据列传体例删辽史卷一百六考证辽史卷一百七钦定四库全书辽史卷一百七元中书右丞相总裁托克托等修列传第三十七列女男女居室人之大伦与其得烈女不若得贤女天下而有烈女之名非幸也诗赞卫共姜春秋褒宋伯姬葢不得已所以重人伦之变也辽据北方风化视中土为疎终辽之世得贤女二烈女三以见人心之天理有不与世道存亡者邢简妻陈氏营州人父陉五代时累官司徒陈氏甫笄涉通经义凡览诗赋辄能诵尤好吟咏时以女秀才名之年二十归于简孝舅姑闺门和睦亲党推重有六子陈氏亲教以经后二子抱朴抱质皆以贤位宰相统和十二年卒睿智皇后闻之嗟悼赠鲁国夫人刻石以表其行及迁祔遣使以祭论者谓贞静柔顺妇道母仪始终无歉云耶律氏太师达鲁之妹小字常格㓜爽秀有成人风及长操行修洁自誓不嫁能诗文不苟作读通厯见前人得失厯能品藻咸雍间作文以述时政其略曰君以民为体民以君为心人主当任忠贤人臣当去比周则政化平隂阳顺欲怀逺则崇恩尚徳欲强国则轻徭薄赋四端五典为治教之本六府三事实生民之命淫侈可以为戒勤俭可以为师错枉则人不敢诈显忠则人不敢欺勿泥空门崇饰土木勿事边鄙妄费金帛满当思溢安必虑危刑罚当罪则民劝善不寳逺物则贤者至建万世盘石之业制诸部强横之心欲率下则先正身欲治逺则始朝廷上称善时枢密使耶律伊逊爱其才屡求诗常格遗以回文伊逊知其讽己衔之太康三年皇太子坐事伊逊诬以罪按无迹获免㑹兄达鲁谪镇州常格与俱甞布衣蔬食人问曰何自苦如此对曰皇储无罪遭废我辈岂可美食安寝及太子被害不胜哀痛年七十卒于家耶律努妻萧氏小字意辛国舅驸马都尉托斯和之女母唿敦公主意辛美姿容年二十适努事亲睦族以孝谨闻甞与娣姒㑹争言厌魅以取夫宠意辛曰厌魅不若礼法衆问其故意辛曰修己以洁奉长以敬事夫以柔抚下以寛毋使君子见其轻易此之谓礼法自然取重于夫以厌魅获宠独不愧于心乎闻者大慙初努与枢密使伊逊有隙及皇太子废被诬夺爵没入兴圣宫流乌尔古部上以章辛公主女欲使絶婚意辛辞曰陛下以妾葭莩之亲使免流窜实天地之恩然夫妇之义生死以之妾自笄年从努一旦临难顿尔乖离背纲常之道于禽兽何异幸陛下哀怜与努俱行妾即死无恨帝感其言从之意辛久在贬所亲执役事虽劳无难色事夫礼敬有加于旧夀隆中上书乞子孙为着帐郎君帝嘉其节召举家还子国隠干统间始仕保大中意辛在临汉谓诸子曰吾度卢彦伦必叛汝辈速避我当死之贼至遇害耶律珠展妻萧氏小字额勒本国舅贝勒之女性端悫有容色自㓜与他女异年十八归珠展谨裕贞婉娣姒推尊之及居珠展丧极哀毁既𦵏谓所亲曰夫妇之道如隂阳表里无阳则隂不能立无表则里无所附妾今不幸失所天且生必有死理之自然珠展早歳登朝有才不夀天祸妾身罹此酷罚复何依恃傥死者可见则从不可见则当与俱侍婢慰勉竟无回意自刅而卒耶律中妻萧氏小字绥兰韩国王惠之四世孙聪慧谨愿年二十归于中事夫敬顺亲戚咸誉其徳中甞谓曰汝可粗知书以前贞淑为鑑遂发心诵习多涉古今天庆中为贼所执潜置刅于履誓曰人欲污我者即死之至夜贼遁而免久之帝召中为五院都监中谓妻曰吾本无宦情今不能免我当以死报国汝能从我乎绥兰对曰谨奉教及金兵徇地岭西尽徙其民中守节死绥兰悲戚不形于外人怪之俄跃马突出至中死所自杀论曰陈氏以经教二子并为贤相耶律氏自洁不嫁居闺阃之内而不忘忠其君非贤而能之乎三萧氏之节虽烈丈夫有不能者矣辽史卷一百七辽史卷一百八钦定四库全书辽史卷一百八元中书右丞相总裁托克托等修列传第三十八方技孔子称小道必有可观医卜是已医以济天札卜以决犹豫皆有补于国有惠于民前史录而不遗故传珠勒唿吐谷浑人初太祖破吐谷浑一骑士弃槖反射不中而去及追兵开槖视之中得一婴儿即珠勒唿也因所俘者问其故乃知射槖者婴之父也世善医虽马上视疾亦知标本意不欲子为人所得欲杀之耳由是进于太祖淳钦皇后收养之长亦能医専事鍼灸太宗时以太医给侍甞撰脉经诸鍼灸书行世年九十卒王白冀州人明天文善卜筮晋司天少监太宗入汴得之应厯十九年王子扎穆以事下狱其母求卜白曰此人当王未能杀也毋过忧景宗即位释其罪封宁王竟如其言凡决祸福多此类保宁中厯彰武兴国二军节度使撰百中歌行于世魏璘不知何郡人以卜名世太宗得于汴天禄元年上命驰马较迟疾以为胜负问王白及璘孰胜白奏曰赤者胜璘曰臣所见骢马当胜既驰竟如璘言上异而问之白曰今日火王故知赤者胜璘曰不然火虽王而上有烟以烟察之青者必胜上嘉之五年察克谋逆私卜于璘璘始卜谓曰大王之数得一日矣宜慎之及乱果败应厯中周兵犯燕上以胜败问璘璘曰周姓柴也燕分火也柴入火必焚其言果验璘甞为太平王雅斯哈卜僣立事上闻之免死流乌尔古部一日节度使召璘有献双鲤者戏曰君卜此鱼何时得食璘良久答曰公与仆不出今日有不测祸奚暇食鱼急命烹之未及食㓂至俱遇害耶律达鲁字繖布斡其先本五院之族始置宫分𨽻焉达鲁精于医察形色即知病源虽不诊候有十全功统和初为大丞相韩徳让所荐官至节度使初枢密使耶律色珍妻有沈痾易数医不能治达鲁视之曰心有畜热非药石所及当以意疗因其瞶聒之使狂用泄其毒则可于是令大撃钲皷于前翌日果狂呌唿怒骂力极而止遂愈治法多此类人莫能测年八十卒耶律伊伯格勒字钖讷六院郎君尼古察之后幼好学尤长卜筮不乐仕进甞为人择𦵏地曰后三日有牛乗人逐牛过者即启土至期果一人负乳犊引牸牛而过其人曰所谓牛乗人者此也遂启土既𦵏凶尽如其言又为失鹰者占曰鹰在汝家东北三十里泺西榆上往求之果得当时占候无不验论曰方技术者也苟精其业而不畔于道君子必取焉珠勒唿王白耶律达鲁无大得失录之宜矣魏璘为察克卜谋逆为雅斯哈卜僣立罪在不贳虽有寸长亦奚足取哉存而弗削为来者戒辽史卷一百八辽史卷一百九钦定四库全书辽史卷一百九元中书右丞相总裁托克托等修列传第三十九伶官伶官之㣲者也五代史列镜新磨于传是必有所取矣辽之伶官当时固多然能因诙谐示諌以消未形之乱惟罗衣轻耳孔子曰君子不以人废言是宜传罗衣轻不知其乡里滑稽通变一时谐谑多所规讽兴宗败于李元昊也单骑突出几不得脱先是元昊获辽人辄劓其鼻有奔北者惟恐追及故罗衣轻止之曰且观鼻在否上怒以毳索系帐后将杀之太子笑曰打诨底不是黄幡绰罗衣轻应声曰行兵底亦不是唐太宗上闻而释之上尝与太弟重元狎昵宴酣许以千秋万歳后传位重元喜甚骄纵不法又因双陆赌以居民城邑帝屡不竞前后已偿数城重元既恃梁孝王之宠又多郑叔叚之过朝臣无敢言者道路以目一日复博罗衣轻指其局曰双陆休痴和你都输去也帝始悟不复戏清宁间以疾卒宦官周礼寺人掌中门之禁至巷伯诗列于雅勃貂功着于晋虽忠于所事而非其职矣汉唐中世窃权蠧政有不忍言者是皆宠遇之过辽宦者二人其贤不肖皆可为鑑故传焉王继恩棣州人睿知皇后南征继恩被俘初皇后以公私所获十歳以下儿容貎可观者近百人载赴凉陉并使阉为竖继恩在焉聪慧通书及辽语擢内谒者内侍左厢押班圣宗亲政累迁尚衣库使左承宣监门卫大将军灵州观察使内库都提㸃继恩好清谈不喜权利每得赐赉市书至万卷载以自随诵读不倦每宋使来聘继恩多充宣赐使后不知所终赵安仁字小喜深州乐夀人自㓜被俘统和巾为黄门令秦晋国王府祇候王薨授内侍省押班御院通进开泰八年与李胜格谋奔南土为游兵所擒初仁徳皇后与钦哀有隙钦哀密令安仁伺皇后动静无不知者仁徳皇后威权既重安仁惧祸复谋亡归仁徳欲诛之钦哀以言营救圣宗曰小喜言父母兄弟俱在南朝每念及神魂陨越今为思亲冒死而亡亦孝子用心实可怜悯赦之重熙初钦哀摄政欲废帝立少子重元帝与安仁谋迁太后庆州守陵授安仁左承宣监门卫大将军充契丹汉人渤海内侍都知兼都提㸃㑹上思太后亲驭奉迎太后责曰汝负万死我甞营救不望汝报何为离间我母子邪安仁无答后不知所终论曰名噐所以励天下非贤而有功则不可授况宦者乎继恩为内谒者安仁为黄门令似矣何至溺于私爱而授以亲察使大将军耶易曰负且乗致㓂至此安仁所以不克有终继恩幸而免欤辽史卷一百九辽史卷一百十钦定四库全书辽史卷一百十元中聿曰右丞相总裁托克托等修列传第四十姦臣上春秋褒贬善恶并书示劝惩也故迁固传佞幸酷吏欧阳修则并姦臣录之将俾为君者知所鉴为臣者知所戒此天地圣贤之心国家安危之机治乱之原也辽自耶律伊逊而下姦臣十人其败国皆足以为戒故列于传耶律伊逊字唿都克琨五院部人父达喇家贫服用不给人号穷达喇初伊逊母方娠夜梦手抟羖羊抜其角尾既寤占之术者曰此吉兆也羊去角尾为王字汝后有子当王及伊逊生适在路无水以浴回车破辙忽见涌泉达喇自以得子欲酒以庆闻酒香于草棘间得二榼因祭东焉伊逊㓜慧黠甞牧羊至日昃达喇视之伊逊熟寝达喇触之觉伊逊怒曰何遽惊我适梦人手执日月以食我我已食月㗖日方半而觉惜不尽食之达喇自是不令牧羊及长美风仪外和内狡重熙中为文班吏掌太保印陪从入宫皇后见伊逊详雅如素宦命补笔砚吏帝亦爱之累迁䕶卫太保道宗即位以伊逊先朝任使赐汉人户四十同知㸃检司事常召决疑议陞北院同知厯枢密副使清宁五年为南院枢密使改知北院封赵王九年耶律仁先为南院枢密使时驸马都尉萧唿都尭与重元党恶仁先在朝白仁先可任西北路招讨使帝将从之伊逊奏曰臣新参国政未知治体仁先乃先帝旧臣不可遽离朝廷帝然之重元乱平拜北院枢密使进王魏赐匡时翊圣竭忠平乱功臣咸雍五年加守太师诏四方有军旅许以便宜从事势震中外门下馈赂不絶凡阿顺者䝉荐擢忠直者被斥窜太康元年皇太子始预朝政法度修明伊逊不得逞谋以事诬皇后既死伊逊不自安又欲害太子因乗间入奏曰帝与后如天地并位中宫岂可旷盛称其党驸马都尉萧钖黙之妹美而贤上信之纳于宫寻册为皇后时䕶卫萧和克知伊逊姦状伏桥下欲杀之俄暴雨坏桥谋不遂林牙萧巖夀密奏曰伊逊自皇太子预政内怀疑惧又与宰相张孝杰相附㑹恐有异图不可使居要地出为中京留守伊逊泣谓人曰伊逊无过因谗见出其党萧钖黙辈以其言闻于上上悔之无何出萧巖夀为顺义军节度使诏近臣议召伊逊事北面官属无敢言者耶律萨喇曰初以萧巖夀奏出伊逊若所言不当宜坐以罪若当则不可复召累諌不从乃复召为北院枢密使时皇太子以母后之故忧见颜色伊逊党欣跃相庆谗谤沸腾忠良之士斥逐殆尽伊逊因萧钖沙之言夜召萧塔喇台谋搆太子令䕶卫太保耶律扎拉诬告耶律萨喇等同谋立皇太子诏按无迹而罢又令牌印郎君萧额都温诣上诬首耶律察喇前告耶律扎拉等事皆实臣亦与其谋本欲杀伊逊等而立太子臣等若不言恐亊白连坐诏使鞫劾伊逊迫令具伏上怒命诛萨喇及苏色等伊逊恐帝疑引数人庭诘各令荷重校绳系其颈不能出气人人不堪其酷惟求速死反奏曰别无异辞时方暑尸不得瘗以至地臭乃囚皇太子于上京监卫者皆其党寻遣萧达噜噶萨巴害太子伊逊党大喜聚饮数日上京留守萧塔坦以卒闻上哀悼欲召其妻伊逊隂遣人杀之以灭其口五年正月上将出猎伊逊奏留皇孙上欲从之同知㸃检萧乌纳谏曰陛下若从伊逊留皇孙皇孙尚㓜左右无人愿留臣保䕶以防不测遂与皇孙俱行由是上始疑伊逊颇知其姦㑹北幸将次黒山之平定上适见扈从官属多随伊逊后恶之出伊逊知南院大王事及例削一字王爵改王混同意稍自安及赴阙入谢帝即日遣还改知兴中府事七年冬坐以禁物鬻入外国下有司议法当死伊逊党耶律雅克独奏当入八议得减死论击以铁骨朶幽于来州后谋奔宋及私藏兵甲事觉缢杀之干统二年发冢戮其尸张孝杰建州永霸县人家贫好学重熙二十四年擢进士第一清宁间累迁枢密直学士咸雍初坐误奏事出为惠州刺史俄召复旧职兼知户部司事三年参知政事同知枢密院事加工部侍郎八年封陈国公上以孝杰勤干数问以事为北府宰相汉人贵幸无比太康元年赐国姓明年秋猎帝一日射鹿三十燕从官酒酣命赋云上于天诗诏孝杰坐御榻傍上诵黍离诗知我者谓我心忧不知我者谓我何求孝杰奏曰今天下太平陛下何忧富有四海陛下何求帝大悦三年羣臣侍燕上曰先帝用仁先华格以贤智也朕有孝杰伊逊不在仁先华格下诚为得人欢饮至夜乃罢是年夏伊逊譛皇太子孝杰同恶相济及伊逊受诏按皇太子党人诬害忠良孝杰之谋居多伊逊荐孝杰忠于社稷帝谓孝杰可比狄仁杰赐名仁杰乃许放海东青鹘六年既出伊逊上亦悟孝杰姦佞寻出为武定军节度使坐私贩广济湖盐及擅改诏㫖削爵贬安肃州数年乃归大安中死于乡干统初剖棺戮尸以族产分赐臣下孝杰久在相位贪货无厌时与亲戚㑹饮甞曰无百万两黄金不足为宰相家初孝杰及第诣佛寺忽迅风吹孝杰幞头与浮图齐坠地而碎有老僧曰此人必骤贵然亦不得其死竟如其言耶律雅克字善宁季父房之后四世祖托音太祖异母弟父曰唿鲁苏官至太师雅克狡佞而敏清宁间为左䕶卫太保太康初转北面林牙初耶律伊逊自中京留守复为枢密使以雅克为耳目凡闻见必以告伊逊爱而荐之帝亦以为贤拜左伊勒希巴及太子被诬帝遣雅克往讯之太子谓雅克曰帝惟我一子今为储嗣复何求敢为此事公与我为昆弟行当念无辜达意于帝祷之甚恳萧钖沙闻之谓雅克曰宜以太子言易为伏状雅克颔之尽如所教以奏及大子被逐伊逊杀害忠良多雅克之谋为契丹行宫都部署五年夏拜南府宰相迁特哩衮大安三年为西京留守致仕夀隆初卒萧钖沙摩和纳部人父都勒斡厯官节度使钖沙辨黠善揣摩人意清宁间以年劳迁䕶卫太保太康初耶律伊逊复入枢府益横恣时钖沙出入伊逊家以朝臣不附者辄使出之钖沙由宿卫迁殿前副㸃检三年夏䕶卫萧和克等谋杀伊逊事觉下狱钖沙谓伊逊曰今太子犹在臣民属心大王素无根祗之助复有诬皇后之怨若太子立王置身何地宜熟计之伊逊曰吾忧此久矣是夜召萧塔喇台谋所以搆太子事钖沙计既行寻迁殿前都㸃检兼同知枢密院事复令萧额圗珲等诬首耶律扎拉前告耶律萨喇等事皆实诏究其事太子不服遣伊勒希巴耶律雅克问太子太子具陈所以见诬之状钖沙闻之谓雅克曰如此奏则大事去矣当易其辞为伏欵雅克入如钖沙言奏之上大怒废太子太子将出曰我何罪至是钖沙叱令登车遣卫卒阖车门是年迁北院枢密副使复陈隂害太子计伊逊从之及伊逊出知南院大王事亦出钖沙为保州统军使卒干统间剖棺戮尸二子达勒达年结皆伏诛辽史卷一百十辽史卷一百十一钦定四库全书辽史卷一百十一元中书右丞相总裁托克托等修列传第四十一姦臣下萧额哩页字额圗珲国舅阿拉次子便佞滑稽善女工重熙间以外戚进清宁初补祗候郎君尚郑国公主拜驸马都尉累迁南面林牙以父阿拉为萧格所譛出额哩页为奉先军节度使十年冬召为北面林牙咸雍中㑹有告额哩页与族人珠展谋害耶律伊逊按无状出为宁逺军节度使自后额哩页揣伊逊意倾心事之荐为国舅详衮太康初封辽西郡王时伊逊擅恣凡不附已者出之乃引额哩页为北府宰相兼知契丹行宫都部署事及伊逊谋搆皇太子额哩页多助成之遂知北院枢密事赐推诚协赞功臣以女姪妻伊逊子苏页恃势横肆至有无君之语朝野侧目帝出伊逊知南院大王事坐与伊逊党以天平军节度使归第寻拜西北路招讨使以母忧去官卒耶律赫噜字和尔沁六院钖里尼古察之后柔佞喜苟合仕清宁初时伊逊引用羣小赫噜附之遂见委任俄擢南面林牙伊逊譛皇太子杀忠直赫噜多预其谋弟乌页亦党伊逊时号二贼伊逊荐为北院大王卒乌页亦至南院大王萧塔喇台约尼温汗宫分人善阿意顺辞色清宁初伊逊用事甚见引用累迁北面林牙同知北院宣徽使事及皇太子废遣塔喇台监送上京塔喇台促其行不令下车起居饮食数加陵侮至则筑圜堵囚之太康中迁西南招讨使歴顺义军节度使转国舅详衮寿隆五年坐怨望以老免死阖门籍兴圣宫贬西北统军司卒二子特黙额埒干统间以父与伊逊谋伏诛萧额圗珲国舅少父房之后咸雍中补牌印郎君太康三年枢密使伊逊阴懐逆谋乃令䕶卫太保耶律扎拉诬告耶律萨喇等废立事诏按无状皆补外顷之额圗珲希伊逊意欲实其事与耶律托卜嘉等入闗诬奏耶律萨喇等谋害伊逊欲立皇太子事臣亦预谋今不自言恐事泄连坐帝果怒徙皇太子于上京额圗珲尚皇女赵国公主为驸马都尉后与伊逊议不合衔之复以车服僭拟人主被诛额圗珲临刑语人曰前告耶律萨喇事皆伊逊敎我恐事彰杀我以灭口耳萧达噜噶约尼缫古汗宫分人心术姦险清宁间伊逊为枢宻使窃权用事阴懐逆谋达噜噶比附之遂见奖拔稍迁至旗鼓伊喇详衮伊逊欲害太子以达噜噶兇果可使遣与近侍直长萨巴诣上京同留守萧塔坦夜引力士至囚室绐以有赦召太子出杀之函其首以归诈云疾薨以达噜噶为国舅详衮达噜噶恐杀太子事白出入常佩刀有急召即欲自杀干统间诏枢密使耶律阿苏大索伊逊党人达噜噶以赂获免后以疾卒耶律托卜嘉仲父房之后以善击鞠幸于上凡驰骋鞠不离杖咸雍初补祗候郎君与耶律伊逊善故内外畏之及太子被譛按无迹托卜嘉附伊逊欲实其诬与额图珲等密奏太子谋乱事本实臣不首恐事觉连坐帝信之废太子改追庆宫副使寿隆元年为行宫都部署天祚嗣位以托卜嘉党伊逊出为特们部节度使及枢密使耶律阿苏大索伊逊旧党托卜嘉以赂免徙德哷勒部节度使复为敦睦宫使天庆元年出为西北路招讨使以疾卒萧特古斯字和宁卓特部人仕重熙中以能称累迁左中丞清宁初厯北面林牙改北院枢密副使辨敏善伺颜色应对合上意皇太后尝曰有大事非耶律华格萧特古斯不能决眷遇日隆知北院枢密使亊六年出知黄龙府八年拜南府宰相顷之为北院枢密使诏许便宜从事为人姦佞有余好聚歛专愎变更法度为枢密数月所荐引多为重元党与由是免为庶人后没入兴圣宫卒论曰舜流共工孔子诛少正卯治姦之法严矣后世不是之察反以为忠而信任之不至于流毒宗社而未已道宗之于伊逊是也当其留仁先讨重元若真为国计者不知包藏祸心待时而发耳一旦专权又得孝杰雅克钖沙为腹心故肆恶而无忌惮始诬皇后又杀太子及其妃其祸之酷良可悲哉呜唿君之所亲莫皇后太子若也姦臣杀之而不知羣臣言之而不悟一时忠谠废戮几尽虽黒山亲见官属之盛仅削一字王号至私藏甲兵然后诛之吁伊逊之罪固非一死可谢天下抑亦道宗不明无断有以养成之也如萧额哩页辈忘君党恶以饕富贵虽幸而死诸牖下其得免于遗臭之辱哉辽史卷一百十一辽史卷一百十二钦定四库全书辽史卷一百十二元中书右丞相总裁托克托等修列传第四十二逆臣上易曰天尊地卑干坤定矣卑髙以陈贵贱位矣贵贱位而后君臣之分定君臣之分定而后天地和天地和而后万化成五帝三王之治用此道也三代而降臣弑其君者有之子弑其父者有之孔子作春秋以寓王法诛死者于前惧生者于后其虑深逺矣欧阳修作唐书创逆臣传盖亦春秋之意也辽叛逆之臣二十有二迹其事则又有甚焉者然岂一朝一夕之故哉列于传所以公天下之贬以示夫戒云希逹字纳尔珲肃祖孙额尔竒木塔拉之子㓜黠而辩险佞者多附之约尼哈陶津汗时异母兄阿古齐为徳哷勒部额尔竒木故事为额尔竒木者得行再生礼阿古齐方就帐易服希逹遂取红袍貂蝉冠乘白马出令党人大唿曰额尔竒木出矣衆罗拜因行柴册礼自立为额尔竒木与裕悦耶律实噜同知国政及实噜遇害希逹惧人图已挈其二子塔喇台硕格奔渤海伪为失明后因毬马之㑹与二子夺良马奔归国益为姦恶常以巧辞获免太祖将即位譲希逹希逹曰皇帝圣人由天所命臣岂敢当太祖命为裕悦及自将伐西南诸部希逹诱埒克等乱不从者杀之车驾还至赤水城希逹惧与埒克俱北走至榆河为追兵所获太祖问曰朕初即位尝以国譲叔父辞之今反欲立吾弟何也希达对曰始臣不知天子之贵及陛下即位卫从甚严与凡庶不同臣尝奏事心动始有窥觎之意度陛下英武必不可取诸弟懦弱得则易图也事若成岂容诸弟乎太祖谓诸弟曰汝辈乃从斯人言耶曰谋大事者须用如此人事成亦必去之希逹不复对囚数月缢杀之将刑太祖谓曰叔父罪当死朕不敢赦事有便国者宜悉言之希逹曰徳哷勒人衆势强故多为乱宜分为二以弱其势子塔喇台塔喇台字海兰有膂力善驰射马踬不仆尤神于医视人疾若隔纱覩物莫不悉见太祖在潜已加眷遇及即位拜徳哷勒额尔竒木太祖思鹿醢解酲以山林所有问能取者塔喇台曰臣能得之乗内廐马逐鹿射其一欲复射马跌而毙塔喇台跃而前弓犹不弛复获其一帝欢甚曰吾弟万人敌㑹帝患心痛召塔喇台视之塔喇台曰膏肓有瘀血如弹丸然药不能及必鍼而后愈帝从之呕出瘀血痛止帝以其亲每加赐赉然知其为人未尝任以职后従埓克乱与其父希达俱缢杀之华格字萨兰隋国王实噜之子性隂险初烝其父妾惧事彰与克萧特依顺等共害其父归咎特依顺华格获免太祖即位务广恩施虽知华格兇逆姑示含忍授以特哩衮六年华格预诸弟之乱事平羣臣议其罪皆谓华格不可释于是与子罕札俱凌迟而死勅军士恣取其产帝曰华格不畏上天反君弑父其恶不可言诸弟作乱皆此人敎之也察克字乌绅明王安图之子善骑射貎恭而心狡人以为懦太祖曰此兇顽非懦也其父安图尝使奏事太祖谓近侍曰此子目若风驼面有反相朕若独居无令入门世宗即位于镇阳安图闻之欲持两端察克曰太弟忌刻若果立岂容我辈永康王寛厚且与瑠格相善宜往与计安图即与瑠格谋归世宗及和议成以功封㤗宁王㑹安图为西南面大详衮察克佯为父恶隂遣人白于帝即召之既至上前泣诉不胜哀帝悯之使领钮祜禄军出入禁中数被恩遇帝每出猎察克託手疾不操弓矢伹执錬鎚驰走屡以家之细事闻于上上以为诚察克以诸族属杂处不克以逞渐徙庐帐迫于行宫右皮室详衮耶律乌哲察其姦邪表列其状帝不信以表示察克察克称乌哲疾已哽咽流涕帝曰朕固知无此何至泣耶察克时出怨言乌哲曰汝虽无是心因我过疑汝勿为非义可也他日乌哲又请于帝帝曰察克舍父事我可保无他乌哲曰察克于父既不孝于君安能忠帝不纳天禄五年七月帝幸太液谷留饮三日察克谋乱不果帝伐周至和尚山太后与帝祭文献皇帝于行宫羣臣皆醉察克归见夀安王邀与语王弗从察克以谋告耶律璸都璸都从之是夕同率兵入弑太后及帝因僭位号百官不从者执其家属至夜閲内府物见码碯盌曰此希世寳今为我有诧于其妻妻曰寿安王乌哲在吾属无噍类此物何益察克曰夀安年㓜乌哲不过引数奴诘旦来朝固不足忧其党舒苏报夀安乌哲以兵围于外察克寻遣人弑皇后于柩前仓惶出阵夀安遣人谕曰汝等既行弑逆复将若何有额尔奇木和卓委兵归夀安王余衆望之徐徐而往察克知其不济乃系羣官家属执弓矢胁曰无过杀此曹尔叱令速出时林牙耶律廸里亦在系中进曰不有所废夀安王何以兴借此为辞犹可以免察克曰诚如公言谁当使者廸里请与雅斯哈同往说之察克从其计夀安王复令廸里诱察克脔杀之诸子皆伏诛隆科字密逊文献皇帝之子天禄五年遥授武定军节度使及察克作乱穆宗与乌哲从林牙廸里计诱而出之隆科手刅察克改南京留守穆宗沉湎不恤政事隆科有觊觎之心诱廸里及羣不逞谋逆事觉按问不服帝曰朕为寿安王时卿数以此事説我今日岂有虚乎隆科不能对及余党尽服遂缢于汗州西谷诏有司择絶后之地以葬重元小字博齐希圣宗次子也材勇絶人眉目秀朗寡言笑人望而畏太平三年封秦国王圣宗崩钦哀皇后称制密谋立重元重元以所谋白于上上益重之封为皇太弟歴北院枢密使南京留守知元帅府事重元处戎职未尝离辇下先是契丹人犯法例须汉人禁勘受枉者多重元奏请五京各置契丹警廵使诏从之赐以金劵誓书道宗即位册为皇太叔免拜不名为天下兵马大元帅复赐金劵四顶帽二色袍尊宠所未有清宁九年车驾猎滦水以其子尼噜古素谋与同党陈国王辰类知北院枢密事萧唿都克等凡四百余人诱胁努手军阵于帷宫外将战其党多悔过効顺各自奔溃重元既知失计北走大漠叹曰尼噜古使我至此遂自杀先是重元将起兵帐前雨赤如血识者谓败亡之兆子尼噜古尼噜古小字伊啰斡性隂很兴宗一见谓曰此子目有反相重熙十一年封安定郡王十七年进王楚为特哩衮清宁二年出为武定军节度使七年知南院枢密使亊説其父重元诈病俟车驾临问因行弑逆九年秋猎帝用耶律良之计遣人急召尼噜古尼噜古以事泄遽拥兵犯行宫南院枢密使许王仁先等率宿卫士讨之尼噜古跃马突出为近侍详衮渤海阿苏护卫苏射杀之辽史卷一百十二辽史卷一百十三钦定四库全书辽史卷一百十三元中书右丞相总裁托克托等修列传第四十三逆臣中萧翰一名迪里字哈准宰相达鲁之子天赞初唐兵围镇州节度使张文礼遣使告急翰受诏与康末怛徃救克之杀其将李嗣昭拔石城㑹同初领汉军侍卫八年伐晋败晋将杜重威追至望都翰奏曰可令军下马而射帝从其言军士歩进敌人持短兵猝至我军失利帝悔之曰此吾用言之过至此及从驾入汴为宣武军节度使㑹帝崩栾城世宗即位翰闻之委事于李从敏径趍行在是年秋世宗与皇太后相拒于潢河横渡和议未定太后问翰曰汝何怨而叛对曰臣母无罪太后杀之以此不能无憾初耶律乌哲以附太后被囚翰闻而快之即囚所谓曰汝尝言我辈不及今在狴犴何也对曰第愿公不至如此翰黙然天禄二年尚帝妹额伯哩后与天徳谋反下狱复结特哩衮瑠格及其弟璸都乱耶律实喇告乌哲乌哲遽入奏翰等不伏帝不欲发其事乌哲固诤以为不可乃诏乌哲鞫案翰伏辜帝竟释之复与公主以书明王安图反乌哲得其书以奏翰伏诛徳哷字苏兰六院额尔竒木博果济之后天显中为中台省右相会同二年与赵思温持节册晋帝及我师伐晋至滹沱河降晋将杜重威徳哷功居多大同元年平相州之叛斩首数万世宗即位遣使驰报仍命徳哷执偏将珠展以来其使误入珠展营珠展得诏反诱徳哷执送太后徳哷亡归世宗和约既成封燕王为南京留守天禄五年察克弑逆徳哷方醉其妻扶入察克之幕因从之明旦寿安王讨乱凡胁从者皆弃兵降徳哷不降陵迟而死妻子皆诛朗字乌绅季父房阿古斋之孙性轻佻多力人唿为唿逊天显间以材勇进每战辄克由是得名㑹同九年太宗入汴命知澶渊控扼河渡天禄元年燕赵以南皆应刘知逺朗与汴守萧翰弃城归阙初朗祖阿古齐为其弟希达诈取额尔竒木自是族中无任六院职事者世宗不悉其事以朗为六院大王及察克作乱遣人报朗曰事成矣朗遣详衮萧唿哩以所部军徃命曰当持两端助其胜者穆宗即位伏诛籍其家属瑠格字明隠太祖兄伊徳实之子㓜骄狠好陵侮人长益兇狡太宗恶之使守边徼累迁西南边大详衮㑹同十年叔父安图从帝伐晋以病先归与瑠格邻居世宗立于军中安图议所徃瑠格首建附世宗之䇿以本部兵助之时太后命皇太弟鲁唿率兵而南瑠格安图遇于泰徳泉既接战安图坠马王子天徳驰至欲以枪刺之瑠格以身卫安图射天徳贯甲不及肤安图得马复战太弟兵败瑠格与安图朝于行在及和议成太后问瑠格曰汝何怨而叛对曰臣父无罪太后杀之以此怨耳事平以功为特哩衮天禄中与弟璸都王子天徳侍卫萧翰谋反耶律实喇发其事瑠格以饰辞免后请帝博欲因进酒弑逆帝觉之不果被囚一日召瑠格锁项以博帝问汝实反耶瑠格誓曰臣若有反心必生千顶疽死遂贳之耶律乌哲固诤以为罪在不赦上命乌哲按之具服诏免死流乌尔古部果以千顶疽死弟璸都璸都残忍多力肤若蛇皮天禄初以族属为皮室详衮二年与兄瑠格谋反免死使于哈噶斯国既还复预察克之乱陵迟而死异母弟二人和科里希斯应厯初无职任以族子甚见优礼三年或告和科里希斯与卫王完谋逆下狱饰辞获免四年春复反伏诛哈斯字铎衮隋国王实噜之庶子机警口辩㑹同五年诏求直言时哈斯年十八衣羊裘乗牛诣阙有司问曰汝何故来对曰应诏言事苟不以贫稚见遗亦可备直言之选有司以闻㑹帝将出腊使谓曰俟吾还则见之哈斯曰臣以陛下急于求贤是以来耳今反缓于猎请从此归帝闻即召见赐坐问以治道命明王安图与耶律佛徳试之数日安图等奏曰哈斯之材臣等所不及帝召哈斯问曰与汝言者何如人也对曰安图言无収检若空车走峻坂佛徳如着靴行旷野射鸨帝大笑擢宣岳使屡任以事帝知其贫以金器赐之哈斯即散于亲友后从帝伐晋有功世宗即位于军中皇太后以兵逆于潢河横渡太后遣耶律乌哲责世宗自立乌哲至帝前谕㫖不屈世宗遣哈斯对亦不逊且命之曰汝见乌哲勿惧哈斯见太后还不称㫖既和领太后诸局事穆宗即位与冀王迪里谋反死狱中迪里字乌纳六院额尔竒木卓巴勒之子少多诈世宗即位为羣牧都林牙察克谋乱官僚多被繋及寿安王与耶律乌哲率兵来讨诸党以次引去察克度事不成即诣囚所持弓矢胁曰悉杀此曹迪里进曰杀何益于事窃料乌哲将立夀安王故为此举且夀安未必知若遣人籍此为辞度可免察克曰如公言谁可使者迪里曰大王若不疑迪里请与雅斯哈同徃説之察克遣之寿安王用迪里计诱杀察克凡被胁之人无一被害者皆迪里之力乱既平帝嘉赏然未显用迪里失望居常怏怏结羣不逞隂懐不轨应厯二年与其党谋立隆科事觉陵迟死萧格小字华格字和尔沁国舅房林牙华善之子警悟多智数太平初累迁官职游近习间以谀悦相比昵为流辈所称由是名达于上重熙初拜北面林牙十二年为北院枢密副使帝尝与近臣宴谓格曰朕知卿才故自拔擢卿宜勉力格曰臣不才误䝉圣知无以报万一惟竭愚衷安敢怠明年拜北府宰相十五年改同知北院枢密事格恃权宠同僚具位而已时伊勒希巴耶律义先知格姦佞因侍燕言格所短用之将败事帝不听一日上令义先对格巡掷义先酒酣曰臣备位大臣纵不能进忠去佞安能与贼博乎格衔之佯言曰公相谑不既甚乎义先诟詈不已帝怒皇后解之曰义先酒狂醒可治也翌日上诏格谓曰义先无礼可痛䋲之格曰义先之才岂逃圣鍳然天下皆知忠直今以酒过为罪恐咈人望帝以格犯而不校眷遇益厚其矫情媚上多此类拜南院枢密使诏班诸王上封吴王改知北院进王郑兼中书令帝大渐诏格曰大位不可一日旷朕若弗寤宜即令燕赵国王嗣位清宁元年复为南院枢密使更王楚复徙北院与国舅萧阿拉同掌朝政格多私挠阿拉每裁正之由是有隙出阿拉为东京留守㑹南郊阿拉以例赴阙帝访羣臣以时务阿拉陈利病言甚激切格伺帝意不悦因譛曰阿拉恃宠有慢上心非臣子礼帝大怒缢阿拉于殿下后上知格姦计宠遇渐衰八年致仕封郑国王九年秋格以其子为重元壻格预其谋陵迟杀之辽史卷一百十三卷一百十三考证辽史卷一百十三考证复与公主以书结明主王安图反明王安图原文讹安图今改正又朗传朗祖阿古齐原文前作罨古只后又作罨谷只并画一改榴格传㑹同十年叔父安图从帝伐晋以病先归按辽太宗伐晋始于㑹同六年冬十二月是月即有命安图等由沧恒易定分道进继以大军之诏越明年春安图入雁门围忻代是年辽晋相持冬复徴兵南伐明年春与晋数战辽军不利至㑹同九年冬十一月辽大败晋军晋将杜重威等率部衆降乃晋帝素服拜命是太宗亲征由六年至九年而罢无九年以后事也又㑹同九年之明年改年大同元年传称㑹同十年尤非今仍原文而识其误辽史卷一百十三考证辽史卷一百十四钦定四库全书辽史卷一百十四元中书右丞相总裁托克托等修列传第四十四逆臣下萧唿都克字伊逊口吃视斜髪鬈伯父孝穆谓曰是儿状貎族中未尝有及壮魁梧桀傲多扬人恶重熙中为祗候郎君俄迁兴圣宫使尚秦国长宫主授驸马都尉以不谐离婚复尚齐国公主为北面林牙清宁中歴北南院枢宻副使代族兄珠展为西北路招讨使时萧格与萧阿拉俱为枢宻使不恊格以珠展为阿拉所爱嫉之珠展受代赴阙尝借官粟留直而去唿都克希格意发其事珠展因得罪唿都克又欲要权嵗时遗珍玩畜产于格二人相爱逾兄弟唿都尅族弟迪里为北克荐国舅详衮萧唿敦于唿都克唿都克见其辨给壮勇倾交每休休言论终日人皆怪之㑹唿都克同知北院枢宻事奏唿敦及迪里可用帝以迪里为旗鼓伊喇详衮唿敦为宿直官及格搆陷其兄阿拉唿敦阴为之助时人丑之耶律伊逊知北院枢宻事唿都克位在伊逊下怏怏不平初唿都克与重元子尼噜古谋逆欲其速发㑹车驾猎太子山遂与尼噜古胁弩手军犯行宫既战尼噜古中流矢而毙衆皆逃散时同党耶律萨喇蘓在围场闻乱率猎夫来援其党谓唿都克等曰我军甚衆乘其无备中夜决战事冀有成若待旦其谁从我唿都克曰仓卒中黒白不辨若内外军相应则吾事去矣黎明而发何迟之有重元聴唿都克之计令四面巡警待旦是夜同党立重元僭位号唿都克自为枢宻使明日战败唿都克被创单骑遁至十七泺投水死五子同日诛萧塔喇台字和尔沁国舅少父房之后父双寛尚塔纳公主仕至国舅详衮塔喇台㓜警敏不羁好射猎太平中以外戚补祗候郎君歴延昌宫使殿前副㸃检重熙十三年伐夏塔喇台将偏师首入敌境多所俘掠迁都㸃检改乌尔古德哷勒部都详衮十八年再举西伐塔喇台奏军马器械之事在选将夏人岂难制但严设斥堠不用掩袭计何虑不胜帝曰卿其速行无后师期既而塔喇台失利还复为都㸃检十九年夏人来侵金肃军上遣塔喇台率轻兵督战至河南三角川斩候者八人擒观察使以功命知汉人行宫都部署事出为西南面招讨使族弟黄巴家奴告其主私议宫掖事塔喇台寝之事觉决大杖削爵为民清宁中上以所坐事非塔喇台所犯起为南京统军使至是从重元子尼噜古等乱败走被擒伏诛库德本宫分人不知姓氏好戏狎不喜绳检膂力过人善击鞠重熙初为䕶卫歴宿直官十三年西征以库德为先锋夏人伏兵掩之库德力战麾下士多殁乃单骑突出遇夏王李元昊来围势甚急库德驰射应弦辄仆跃马直击中坚夏兵不能当晡乃还营改兴圣宫太保清宁九年从重元尼噜古乱与扈从兵战败而遁追擒之凌迟而死萨尔珠孟父房迪里之孙性兇暴清宁中累迁宣徽使改殿前都㸃裣首与重元谋乱㑹帝猎滦河重元恐事泄与扈从军仓卒而战其子尼噜古既死同党溃散萨尔珠适在畋所闻乱刼猎夫以援既至知尼噜古已死大悔恨之谓曰我辈惟有死战胡为若儿戯自取殒灭今行宫无备乘夜刼之大事可济若俟明旦彼将有备安知我衆不携贰一失机㑹悔何及重元萧唿都克等曰今夕但可四面围之勿令外军得入彼何能备不从迟明投杖而走萨尔珠战死奚和勒博一名翰字绥兰奚王特哩之后善骑射趫㨗而勇与其兄必埓哩齐名大安中车驾幸中京补䕶卫稍迁铁鹞军详衮天庆间徙北女直详衮兼知咸州路兵马事改东京统军既而诸畨入寇悉破之迁奚六部大王兼总知东路兵马事保大二年金兵至天祚播迁和勒博率吏民立秦晋国王淳为帝淳伪署和哩布知北院枢宻事兼诸军都统屡败宋兵淳死其妻普贤女摄事明年金兵由居庸闗入和勒博知北院即箭笴山自立号奚国皇帝改元天复设奚汉渤海三枢宻院改东西节度使为二王分司建官时奚人巴扎罕嘉努等引兵击附近契丹部落刼掠人畜羣情大骇㑹和勒博为郭药师所败一军离心其党耶律阿古齐与其甥伊实巴沁等杀之伪立凡八月萧特烈字额圗珲约尼温汗宫分人干统中入直宿卫出为顺义军节度使天庆四年同知咸州路兵马事五年以行军败夺节度使保大元年迁威部节度使及天祚在山西集羣牧兵特烈为副统军闻金兵将至特烈谕士卒以君臣之义死战于石辇驿金兵不战特烈伺间欲攻之天祚喜甚召嫔御诸子登高同观将诧之金兵望日月旗知天祚在其下以劲兵直趋奋击无敢当者天祚遁走特烈所至招集散亡寻为中军都统复败于梯已山天祚决意渡河奔夏从臣切谏不聴人情惶惧不知所为特烈阴谓耶律乌哲曰事势如此亿兆离心正我辈效节之秋不早为计奈社稷何遂共刼梁王雅里奔西北诸部伪立为帝特烈自为枢宻使雅里卒欲择可立者㑹耶律乌哲言珠拉才德纯备兼兴宗之孙衆皆曰可遂僭立焉特烈伪职如故末三旬与珠拉俱为乱兵所杀论曰辽之秉国钧握兵柄节制诸部帐非宗室外戚不使岂不以为帝王久长万世之计哉及夫肆叛逆致乱亡皆是人也有国家者可不深戒矣乎辽史卷一百十四卷一百十四考证辽史卷一百十四考证奚和勒博传明年金兵由居庸闗入和勒博自立按本纪及续通鑑金兵至居庸及和勒博僭立并保大三年事传上文云保大二年此处原文是年二字应作明年今改正辽史卷一百十四考证辽史卷一百十五钦定四库全书辽史卷一百十五元中书右丞相总裁托克托等修二国外纪第四十五高丽高丽自有国以来传次久近人民土田歴代各有其志然高丽与辽相为始终二百余年自太祖皇帝神册间高丽遣使进宝剑天赞三年来贡太宗天显二年来贡㑹同二年受晋上尊号册遣使徃报圣宗统和三年秋七月诏诸道各完戎器以备东征高丽八月以辽泽沮洳罢师十年以东京留守萧恒德伐高丽十一年王治遣朴良柔奉表请罪诏取女直国鸭緑江东数百里地赐之十二年入贡三月王治遣使请所俘生口诏赎还之仍遣使抚谕十二月王治进妓乐诏却之十三年治遣李周桢来贡又进鹰十月遣李知白来贡十一月遣使册治为王遣童子十人来学本国语十四年王治表乞为婚姻许以东京留守驸马萧恒德女下嫁之六月遣使来问起居自是至者无时十五年韩彦敬来纳聘币驸马萧恒徳妻越国公主薨十一月治薨其姪诵遣王同颕来告十二月遣使致祭诏其姪记权知国事十六年遣使册诵为王二十年诵遣使贺伐宋之㨗七月来贡本国地里图二十二年以南伐事诏谕之二十三年高丽闻与宋和遣使来贡二十六年进龙须草席及贺中京城二十七年承天皇太后崩遣使报以国哀二十八年诵遣魏守愚等来祭三月使来㑹葬五月高丽西京留守康肇弑其主诵擅立诵从兄询八月圣宗自将伐高丽报宋遣引进使韩杞宣问询询奉表乞罢师不许十二月大军渡鸭緑江康肇拒战于铜州败之肇复出右皮室详衮耶律达鲁擒肇等追奔数十里获所弃粮饷铠仗铜霍贵宁等州皆降询上表请朝许之禁军士俘掠以政事舍人马保祐为开京留守安州团练使旺布为副留守太子太师伊林将骑兵一千送保祐等赴京守将卓思正杀我使者韩喜孙等十人领兵出拒保祐等复还伊林领兵击之思正遂奔西京围之五日不克驻跸于城西佛寺高丽礼部郎中勃海托实来降遣巴雅尔博诺攻开京遇敌于京西败之询弃城走遂焚开京至清江而还二十九年正月班师所降诸城复叛至贵徳州南峻岭谷大雨连日霁乃得渡马駞疲乏甲㐲多遗弃次鸭緑江以所俘人分置诸陵庙分赐内戚大臣开泰元年询遣蔡忠顺来乞称臣如旧诏询亲朝八月遣田拱之奉表称病不能朝诏复取六州之地二年耶律资忠使高丽取地未几还三年资忠复使如前索地五月诏国舅详衮萧迪里东京留守耶律托实等造浮梁于鸭緑江城保宣义定逺等州四年命北府宰相刘慎行为都统枢宻使耶律世良为副殿前都㸃检萧实喇为都监慎行挈家边上致缓师期追还之以世良实喇总兵伐高丽五年世良等与高丽战于郭州西破之六年枢宻使萧和卓为都统汉人行宫都部署王继忠为副殿前都㸃检萧实喇为都监进爵萧和卓攻兴化军不克师还七年诏东平郡王萧巴雅尔为都统萧实喇为副统东京留守耶律巴格为都监复伐高丽十二月萧巴雅尔与战于茶陁二河之间我军不利天云右皮室二军没溺者衆天云军详衮哈里约尼帐详衮阿克达客省使卓库渤海详衮高清明等皆阵亡八年诏数巴雅尔讨高丽罪释之赏将校功益封战没将校妻録其子弟以南皮室有功赐衣服银绢有差出金帛赐约啰尼格二奚军八月遣郎君赫伯舍等率诸部军㑹大军同讨高丽询遣使来乞贡方物九年资忠还以询降表进释询罪太平元年询薨遣使来报嗣位即遣使册王钦为王九年赐钦物十一年圣宗崩遣使告哀七月使来慰奠兴宗重熙七年来贡十二年三月以加上尊号来贺十三年遣使来贡三十四年三月又来贡十五年入贡八月王钦薨遣使来贡十六年来贡明年又来贡十九年复贡六月遣使来贺伐夏之㨗二十二年入贡二十三年四月王徽请官其子诏加检校太尉兴宗崩道宗即位清宁元年八月遣使报国哀以先帝遗物赐之十一月使来㑹葬二年三年来贡四年春遣使报太皇太后哀五月使来㑹葬咸雍七年八年来贡十二月以佛经一藏赐徽九年十年来贡太康二年三月皇太后崩遣使告哀六月使来弔祭四年王徽乞赐鸭緑江以东地不许九年八月王徽薨以徽子三韩国公勲权知国事十二月勲薨大安元年册勲子运为国王二年遣使来谢封册三年来贡四年三月免嵗贡五年六年连贡九年赐王运羊十月运薨子昱遣使来告即赙赠寿隆元年来贡十一月王昱病命其子颙权知国事二月来贡三年三月王昱薨五年王颙乞封册六年封颙为三韩国公七年道宗崩天祚即位改为干统元年报道宗哀使来慰奠十二月遣使来贺五年三韩国公颙薨子俣遣使来告八年封俣为三韩国公赠其父颙为国王十二月遣使来谢九年来贡天庆二年王俣母薨来告遣使致祭起复三年遣使来谢致祭又来谢起复十年乞兵于高丽以御金而金人责之至是辽国亡矣西夏西夏本魏拓䟦氏后其地则赫连国也逺祖思恭唐季受赐姓曰李涉五代至宋世有其地至李继迁始大据夏银绥宥静五州縁境七镇其东西二十五驿南北十余驿子徳明晓佛书通法律尝观太一金鑑诀野战歌制畨书十二卷又制字若符篆其俗衣白窄衫氊冠冠后埀红结绶自号威明设官分文武其冠用金缕贴间起云银纸帖绯衣金涂银带佩蹀躞解锥短刀弓矢穿靴秃髪耳重环紫旋襕六袭出入乘马张青盖以二旗前引从者百余骑民庶衣青緑革乐之五音为一音裁礼之九拜为三拜凡出兵先卜有四一灸博焦以芆灼羊髀骨二擗算擗竹于地以求数若揲蓍然三呪羊其夜牵羊焚香祷之又焚谷火于野次晨屠羊肠胃通则吉羊心有血则败四矢击絃聴其声知胜负及敌至之期病者不用医药召巫者送鬼西夏语以巫为斯也或迁他室谓之闪病喜报仇有丧则不伐人负甲叶于背识之仇解用鸡猪犬血和酒贮于髑髅中饮之乃誓曰若复报仇谷麦不收男女秃癞六畜死蛇入帐有力小不能复仇者集壮妇享以牛羊酒食趋雠家纵火焚其庐舍俗曰敌女兵不祥辄避去诉于官官择舌辨气直之人为和断官聴其屈直杀人者纳命价钱百二十千土产大麦荜豆青稞子古子蔓咸地蓬实苁蓉苖小芜荑席鸡草子地黄叶登厢草沙葱野韭拒灰莜白蒿咸地松实民年十五为丁有二丁者取一为正军负担杂使一人为抄四丁为两抄余人得射它丁皆习战正军马駞各一每家自置一帐团练使以上帐弓各一箭五百马一槖駞一旗鼓五枪剑棍梧粆袋雨氊浑脱锹䦆箭牌铁笟篱各一刺史以下人各一駞箭三百毛幕一余兵三人共一幕有礟手二百人号伯竒勇健者号撞令郎赍粮不过一旬昼则举烟扬尘夜则煹火为候若获人马射之号曰杀鬼招魂或射草缚人出军用单日避晦日多立虚寨设伏兵衣重甲乘善马以铁骑为前锋用钩索绞联虽死马上不落其民俗勇悍衣冠骑乘土产品物子姓传国亦畧知其大概耳初西夏臣宋有年赐姓曰赵迨辽圣宗统和四年继迁叛宋始来附辽授特进检校太师都督夏州诸军事遂复姓李十月遣使来贡六年入贡七年来贡以王子帐耶律襄之女封义成公主下嫁继迁八年正月来谢三月又来贡九月继迁遣使献宋俘十月以败宋军来告十二月下宋麟鄜等州来告遣使封继迁为夏国王九年二月遣使告伐宋之捷四月遣李知白来谢封册七月复银绥二州来告十月继迁以宋所授敇命遣使来上是月定难军节度使李继捧来附授开府仪同三司检校太师兼侍中封西平王仍赐推忠效顺启圣定难功臣十二月继迁潜附于宋遣韩徳威持诏谕之十年二月韩徳威还奏继迁託故不出至灵州俘掠以还西夏遣使来奏徳威俘掠赐诏抚谕十月来贡十二年入贡十三年败宋师遣使来告十四年又来贡十五年三月以破宋兵来告封继迁为西平王六月遣使来谢封册十六年来贡十八年授继迁子德明朔方军节度使十九年遣李文冀来贡六月奏下宋恒环庆三州赐诏褒美二十年遣使来进马驼六月遣刘仁朂来告下灵州二十一年继迁薨其子徳昭遣使来告六月赠继迁尚书令遣西上合门使丁振弔慰八月德昭遣使来谢弔赠二十二年三月德昭遣使上继迁遗留物七月封德昭为西平王十月遣使来谢封册二十三年下宋青城来告二十五年德昭母薨遣使弔祭起复二十七年承天皇太后崩遣使报哀于夏二十八年遣使册徳昭为夏国王开泰元年德昭遣使进良马二年遣引进使李延𢎞赐夏国王李德昭及义成公主车马太平元年来贡十一年圣宗崩报哀于夏德昭遣使来进赙币兴宗即位以兴平公主下嫁李元昊以元昊为驸马都尉重熙元年夏国遣使来贺李德昭薨册其子夏国公元昊为王二年来贡十二月禁夏国使㳂路私市金铁七年来贡李元昊与兴平公主不谐公主薨遣北院承㫖耶律庶成持诏问之九年宋遣郭祯以伐夏来报十年夏国献所俘宋将及生口十一年遣使问宋兴师伐夏之由十二月禁托欢鬻马于夏㳂边筑障塞以防之十二年正月遣枢宻都承旨王惟吉谕夏国与宋和二月元昊以加上尊号遣使来贺耶律迪里等使夏国还奏元昊罢兵遣使报宋四月夏国遣使进马駞七月元昊上表请伐宋不从十月夏人侵党项遣延昌宫使高嘉努譲之十三年四月党项及山西部节度使库哩以五部叛入西夏诏徴诸道兵讨之六月准布子乌巴执元昊八月夏使对不以情覊之使复来询事宜不实对笞之十月元昊上表请罪欲收集叛党以献从之进方物命北院枢宻副使萧格迓之元昊率党项三部来降诘其纳叛背盟元昊伏罪初夏人执萧唿都克至是请以被执者来归诏所留夏使亦还国十二月唿都克来归又遣使来贡十七年元昊薨其子谅祚遣使来告上其父遗留物图伯特国乞以本部军助攻夏国不许十八年复议伐夏留其贺正使不遣遣北院枢宻副使萧惟信以伐夏告宋六月夏国遣使来贡留之七月亲征八月渡河夏人遁九月萧惠为夏人所败十月招讨使耶律特里衮率准布军至贺兰山获元昊妻及官属遇其军三千来拒殪之详衮萧慈实努南克耶律斡里殁于阵十九年正月遣使问罪于夏夏将旺布等攻金肃城耶律高嘉努等破之旺布被创遁杀威赫伊特凌结三月殿前都㸃检萧塔喇台与夏军战于三角川败之招讨使萧博诺北院大王宜新等帅师伐夏都部署布古徳为监战五月萧博诺等入夏境不遇敌纵军俘掠而还夏国旺布来降十月李谅祚母遣使乞依旧称臣十二月谅祚上表如母训二十年二月遣使索党项叛戸五月萧约噶使夏回进谅祚母表乞代党项权进马驼牛羊等物又求唐隆镇仍乞罢所建城邑以诏答之六月获元昊妻及俘到夏人置于蘓州二十一年十月谅祚遣使乞弛边备遣约噶赍诏谕之二十二年七月谅祚进降表遣林牙高嘉努赍诏抚谕二十三年正月贡方物五月乞进马驼诏嵗贡之七月谅祚遣使求婚十月进誓表兴宗崩遣使报哀于夏二十四年道宗即位清宁元年遣使来贡九月以先帝遗物赐夏四年四月遣使㑹葬九年正月禁民鬻铜于夏咸雍元年五月来贡三年十一月遣使进回鹘僧金佛梵觉经十二月谅祚薨四年二月谅祚子秉常遣报哀即遣使弔祭秉常上其父遗物十月册秉常为夏国王十二月来贡五年七月遣使来谢封册十一月秉常乞赐印绶九年遣使来贡太康二年正月仁懿皇后崩遣使报哀于夏以皇太后遗物赐之遣使来弔祭五年来贡八年二月遣使以所获宋将张天益来献大安元年十月秉常遣使报其母哀二年十月秉常薨遣使诏其子干顺知国事十二月李干顺遣使上其父秉常遗物四年七月册干顺为夏国王五年六月遣使来谢封册八年六月夏为宋所侵遣使乞援寿隆三年六月以宋人置壁垒于要地遣使来告四年六月求援十一月遣枢宻直学士耶律俨使宋讽与夏和夏复遣使求援五年正月干顺伐布木喇实等部十一月夏以宋人罢兵遣使来谢六年十一月遣使请尚公主七年道宗崩遣使告哀于夏遣使来慰奠天祚即位干统元年夏遣使来贺二年复请尚公主又以为宋所侵遣李造福田若水来求援三年复遣使请尚公主十月使复来求援四年五年李造福等至乞援以族女南仙封成安公主下嫁干顺六年正月遣牛温舒使宋令归所侵夏地六月遣李造福来谢八年干顺以成安公主生子遣使来告九年以宋不归地来告十年遣李造福等来贡天庆三年六月来贡保大二年天祚播迁干顺率兵来援为金师所败三年干顺请临其国六月遣使册干顺为夏国皇帝而天祚被执归金矣论曰高丽西夏之事辽虽尝请昬下嫁乌足以得其固志哉三韩接壤反复易知凉州负逺纳叛侵疆乗隟辄动贡使方往事衅随生兴师问罪屡烦亲征取胜固多败亦贻悔昔吴赵咨对魏之言也大国有征伐之兵小国有备御之固岂其然乎先王柔逺以徳而不以力尚矣辽王求援二国虽能出师岂金敌哉辽史卷一百十五卷一百十五考证辽史卷一百十五考证高丽传自太祖皇帝神册间高丽遣使进宝剑按辽太祖本纪高丽进宝剑在九年是时尚未建元九年之明年始称神册元年此似纪年之误圣宗统和十二年入贡原文讹十三年今据圣宗本纪改开泰四年命北府宰相刘慎行为都统刘慎行按圣宗纪作刘晟咸雍七年原文无咸雍二字按道宋本纪清宁间俱不纪高丽入贡至咸雍七年始来贡八年又入贡赐以佛经一藏据此则为咸雍无疑也太康九年八月王徽薨按宋史及通考王徽卒子勲嗣百日卒弟运嗣四年卒子尧嗣未几卒世叔父熙嗣避辽讳改名颙颙卒子俣嗣是王运非勲子运子昱又名尧颙非昱子颙初名熙也纪内所载多与二书不合西夏传每家自置一帐团练使以上帐弓各一箭五百马一原文每家自置一家于义无解据宋史一家号一帐则下家字为帐字之误又原文张弓矢各一马五百匹按宋史张作帐箭五百马一今并据宋史改正统和九年遣知白来谢封册李知白按圣宗本纪作杜白又高丽纪统和十三年遣李知白来贡二国使臣同名而此处又与夲纪互异定难军节度使李继捧来附按继捧未尝附契丹盖继迁之误继迁子徳明按宋史夏国传继迁子徳明未尝改名德昭辽史前称继迁子德明后连云德昭应系传写之讹重熙十三年六月准布子乌巴执元昊按兴宗纪李元昊来援叛党准布长乌巴执元昊遣使来援斡里噶拉来与传云执昊互异招讨使耶律迪鲁固按兴宗纪作敌鲁古此又作敌古今画一改辽史卷一百十五考证