挥麈前录挥尘录序实録院牒泰州检准淳熈十五年五月二十四日尚书省札子国史院状勘㑹巳降圣旨指挥修髙宗皇帝实録续奉圣旨编修御集今来合要髙宗皇帝朝曾任宰执侍从卿监应职事等官𬒳受或収藏御制御笔手诏及奏议章䟽札子并制诰日记家集碑志行状谥议事迹之类委守臣躬亲询访如逐官其间有己物故者询其家子孙取索如部秩稍多差人前去抄録及委官点对津发赴院仍许投献优赐钱帛多者推赏候指挥五月二十三日三省同奉圣旨依札付院当院今访问得泰州通判王明清有挥麈前后録合行点使须至公文牒请详牒内事理遵从巳降圣旨指挥移文王通判借本差人抄録委官点对无差漏疾速津发赴院守等照使幸勿违滞仍先希巳依应公文回示谨牒庆元元年七月初八日牒宣教郎太学博士兼实録院检讨官戴溪奉议郎袐书省着作佐郎兼实録院检讨官李璧中奉大夫行军器少监兼玉牒所检讨官兼实録院检讨官髙文虎朝请郎新除枢宻院检详诸房文字兼实録院检讨官石宗昭实録院牒泰州检准淳熈十五年五月二十四日尚书省札子节文勘㑹巳降圣旨指挥修髙宗皇帝实録续奉圣旨编修御集今来合要髙宗皇帝朝曾任宰执侍从卿监职事等官𬒳受或収藏御制御笔手诏及奏议章䟽札子并制诰日记家集碑志行状谥议事迹之类今访问得泰州通判王明清有挥麈前后録合行照使当院巳于七月内文移贵州去后至今多日未见依应前来须至再行公文牒请详牒内事理遵从巳降圣旨指挥移文王通判借本差人抄録前项所要文字委官点对无差漏疾速津发赴院守等照使幸勿仍前违滞谨牒庆元元年九月日牒宣教郎太学博士兼实録院检讨官戴溪奉议郎袐书省着作佐郎兼实録检讨官李璧奉议郎祕书省祕书郎兼实录院检讨官兼弟许国公府教授兼权司封郎官颜棫朝散郎祕书省着作郎兼实録检讨官兼呉王益王府教授兼权兵部郎官王容承议郎袐书丞兼实録院检讨官兼权礼部郎官邵康中奉大夫行军器少监兼玉牒所检讨官实録院检讨官髙文虎朝议大夫起居郎兼实録院检讨官兼权刑部侍郎刘徳秀朝请大夫权尚书礼部侍郎兼实録院同修撰杨辅朝奉大夫权尚书吏部侍郎兼实録院同修撰应孟明朝议大夫试中书舎人兼侍讲兼实録院同修撰黄由太中大夫试吏部尚书兼侍讲兼实録院同修撰叶翥挥尘录前录緫目挥麈前録緫目卷之一一诞节立名自唐明皇千秋节始二祖宗御像所在三祖宗诞圣之地建寺赐名四开基节名因孟若蒙乞置五太祖诏修三代帝王祠庙配享所在六本朝功臣配享七髙宗用人纳言皆有明见八仁宗不以玉带爲寳以人安爲寳九李和文其家书画皆冠丗之寳十以玉带爲朝仪始于熈宁十一谥孔子爲至圣文宣王十二郡国立学自元魏献文始十三东台西台立号所始十四崇政殿讲书肇于开寳十五本朝列圣潜藩升府十六英宗与令铄同年月日时生十七皇朝列圣搜访书籍十八士大夫家藏书多失于雠校十九绍兴帝后陵寝以宫爲名二十徽宗永固陵爲永祐卷之二二十一祖宗重先代陵寝诏禁樵採二十二欧阳文忠公以太子少师带观文殿学士致仕二十三国朝侍从以上自有寄禄官二十四旧制侍从致仕加赠四官二十五翰林佩鱼自蒲传正始二十六熈宁间始置在外宫观二十七本朝官制分左右字㳂革二十八本朝宰相再爲枢密使二十九枢宻使子弟皆㭪班行三十舘职编修不可令武臣提举三十一宻院承旨文武互用自王荆公始三十二汤特进封庆国公上章不受三十三州县官带学事系衘三十四五朝俱立三相三十五本朝宰相兼公师三十六本朝三入相者六人三十七本朝自外拜相者四人三十八弟草兄麻国朝以来有两家三十九国朝宰相享富贵耆寿者十人四十本朝名公多厄于六十六四一本朝宰相年少无逾范觉民张魏公四二宰相见子入政府惟曾宣靖一人四三本朝吕氏一家执七朝政四四本朝父子兄弟爲宰执者二十余人四五韩奉常之妻可俪于唐之苗夫人四六钱氏冨贵三百年相续前代未见四七古砚犀带皆王氏旧物四八本朝居政府在具庆下者十七人四九本朝状元登庸者六人五十本朝父子兄弟俱居翰苑五一雍孝闻三丗俱以罪废五二本朝族望之盛五三建州浦城有四甲族五四浦城章氏登科题名卷之三五五蜀中大族犯髙宗御名各易其姓五六三丗探花郎五七钱氏一家盛事常占天台五八本朝苏蔡吕入相故事五九子孙当爲祖父讳名六十本朝以遗逸起者二人六一国初取士极少无踰宣和之盛六二配享宣圣兖邹并列六三刘器之殿试取马巨济巨济不称门生六四薛叔器家有古关外侯印六五台吏杨涤丹阳李格藏多唐纶轴吿命六六欧宋唐书不着文中子而李习之刘禹钖等载之甚详六七欧苏二公作文多避祖讳六八赐生辰器币至遣使命六九庆暦赦书许文武官立家庙七十衣绯緑赐金紫七一本朝父子兄弟俱爲状元有四家七二监司遇前宰执帅守处即入客位通谒七三张载贤者不当使鞠狱七四立法贵得中制七五太宗还西夏所献鹘七六朱绂自陈与姦人同姓名蔡元长大喜七七徐德占读诏声音之讹七八董彦逺连徴蔡居安爪事果𥙷外七九曾文肃梦衣緑谢恩八十虏主犀带磁盆八一建隆遗事词多诬谤八二张贤良应制科遇所着论中选八三乆在馆中始唿学士八四髙宗得尉拒敌故得南渡八五饮酒谈禅贵安自然八六国初吏部给出身兼说岁数形貌以防伪冒八七靖康追褒或有侥倖八八张文潜元带阁职八九李成因子觉爲国愽赠光禄寺卷之四九十王素同姓名者二李定同姓名者三九一心丧始于郭稹九二三泉县令许发贺表奏𥙷九三张逸知蜀断政如神九四南朝沙合出宰相九五昔人重契义书札严分守九六王延德歴叙使髙昌行程所见九七王仲言弱龄见知于朱希真徐毅立二公九八郭熈画山水有名九九吕微仲安厚卿二公贤否一百姚令威得㑹稽石碑论海潮依附隂阳时刻百一王仲言序百二李贤良简百三王知府跋前四卷秀州巳甞刋行挥麈前录挥尘录前录卷一挥麈前録卷之一朝请大夫主管台州崇道观汝隂王明清唐明皇实録云开元十七年秋八月上降诞之日大置酒合乐燕百僚于华蕚楼下尚书左丞相源干曜右丞相张说率百官上表愿以八月五日爲千秋节着之甲令布于天下咸使燕乐休假三日诏从之诞日建莭盖肇于此天寳七载八月巳亥诏改爲天长莭其后肃宗以九月三日生爲地平天成莭史不书日文宗以十月十日生爲庆成莭武宗六月十二生爲庆阳莭僖宗八月五日生爲应天莭昭宗二月二十二日生爲嘉㑹莭哀帝十月三日生爲延和节梁太祖十月二十一日生爲大明节末帝九月十二日生爲明圣节唐明宗九月九日生爲应圣节晋髙祖二月二十八日生爲天和节出帝六月二十七日生爲启圣莭后汉髙祖二月四日生爲圣寿莭隠帝三月七日生爲嘉庆节周太祖七月二十八日生爲永寿莭丗宗九月二十四日生爲天清莭恭帝八月四日生爲天寿节本朝太祖二月十六日生爲长春莭太宗十月七日生爲干明莭后改爲寿宁节真宗十二月二日生爲承天莭仁宗四月十四日生爲干元节英宗正月三日生爲寿圣莭神宗四月十日生爲同天节哲宗十二月七日生避僖祖忌辰以次日爲兴龙莭徽宗十月十日生爲天宁莭钦宗四月十三日生爲干龙莭太上皇五月二十一日生爲天申莭今上皇帝十月二十二日生爲㑹庆莭而章献明肃皇后正月八日生爲长宁莭宣仁圣烈皇后七月十六日生爲坤成莭以甞临朝故耳五代诸君莭名不见于正史以郑向开皇记考得之唐代宗十月十三日天兴莭见令狐绹文集中唐顺宗圣寿莭见于齐抗㑹稽舍宅爲寺碑后唐清泰帝正月二十三日千春莭见于五代史晋家人传近董令升作诞圣録惜乎未尽也祖宗神御像设在南京则鸿庆宫西京则奉先寺之兴先㑹圣宫之降真殿扬州曰彰武滁州曰端命河东曰统平鳯翔曰上清太平宫及真宗亲征北郊封泰山祀汾隂则有澶渊之信武嵩山崇福之保祥华隂云台之集真干徳六年即都城之南安陵之旧域建奉先资福院爲庆基莭宣祖艺祖则太平兴囯之开先太宗则启圣之永隆至大中祥符中建景灵宫天兴殿以奉圣祖其后真宗之奉真仁宗之孝严英宗之英德皆在其侧也又有慈孝之崇真万寿之延圣崇先之永崇以奉真宗母后章献明肃在崇真之旁曰章德章懿在奉先之后曰广孝章惠在延圣之后曰广爱在普安者二元德曰隆福明德章穆曰重徽元丰中神宗以献飨先后失序地偏且逺有旷丗不及亲祠者迺诏有司神御之在京者寓于佛祠皆废彻而迁之禁中繇英德而上五丗合爲一宫凡十一殿以丗次别东西序帝殿一门列㦸七十二殿之西庑绘画容卫公王名将罗立左右内有燕寝温凊之实玩好毕陈而母后居其北改庆基曰天元后曰太始开先曰皇武后曰俪极永极曰定大后曰辉德奉真曰熈文后曰衍庆孝严曰美成后曰继仁英德曰治隆其便殿十一曰来宁曰燕娭曰灵游曰凝神曰天逰曰泠风曰太灵曰丹台曰灵崑曰昭清以五年十一月奉安帝后塑像于新宫大赦天下绘像侍臣于后元祐初即治隆之后宣光殿以奉神宗绍圣初辟宫之东隅爲显承殿以宣光殿故址爲徽音殿以奉宣仁圣烈建中靖国元年诏以显承介于一偏庙号未称于是度驰道之西东直大定南北广袤地势併撤省寺创爲西宫建大明宫以奉神宗爲舘御之首㳙日迁奉亲祠永爲不祧之庙以示推崇之意曲赦四畿録功臣后如元丰故事云西京应天寺本后唐夹马营大中祥符二年以太祖诞圣之地建寺钖名东京启圣院本晋护圣营以太宗诞圣之地太平兴国六年建寺雍熈二年寺成赐名二寺皆奉祖宗神御英宗以齐州防御使入继大统治平二年建齐州爲兴德军熈宁八年八月诏潜邸爲佛寺以本镇封赐名兴德禅院仍给淤田三十顷开基节建名丗多无知者建炎初甞诏如后来所立元圣真元节名之类除开基节外悉皆罢去始知爲未乆因考建中以后诏旨政和二年南京鸿庆宫道士孟若蒙进状言本宫毎遇正月初四日爲创业之日修设斋醮乞置节名以永崇奉诏从其请近见曽仲躬云若蒙亦能诗文清作南京少尹日甞与之逰乱后复㑹于三衢绍兴间若蒙又以前绩自陈时秦㑹之当轴令勑住临安府天庆观非其所欲拂衣而归老于衢云仰惟太上皇帝中兴再造复在南都符命岂偶然哉太祖皇帝朝甞诏脩先代帝王祠庙毎庙须及一百五十间以上委逐州长吏躬亲点检索圗赴阙遣使覆检令太常礼院重定配享功臣检讨仪相画様给付女娲祠在晋州书传无功臣可配太昊以金提勾芒配祠在陈州炎帝以祝融配祠在衡州黄帝以后土风后力牧配祠在坊州髙阳以玄冥配祠在澶州髙辛以稷配在宋州唐尧以司徒卨配祠在郓州虞舜以咎繇配祠在道州夏禹以伯益配祠在越州啇帝成汤以伊尹配祠在河中府中宗太戍以伊陟臣扈配祠在大名府髙宗帝武丁以甘盘傅说配祠在陈州周文王以师鬻熊配武王以召公配成王以周公旦唐叔虞叔配康王以太公毕公配秦始皇帝以李斯蒙恬王翦配汉髙帝以萧何配文帝以周勃陈平刘章宋昌配景帝以周亚夫窦婴申屠嘉晁错配武帝以公孙弘卫青霍去病金日磾霍光配宣帝以丙吉魏相霍光张安丗配以上十帝并祠在长安后汉丗祖以邓禹呉汉耿弇贾复配明帝以东平王苍桓荣配章帝以牟融赵意宋安配以上三庙并在河南府魏武帝以钟繇荀攸程昱配庙在相州文帝以贾诩王朗曹真辛毗配晋武帝以羊祜张华王濬杜预配二庙在河南府后魏孝文帝以王祥王肃长孙晟配后周文帝以宇文宪苏绰燕公于谨卢辩配二庙在耀州隋髙祖以牛弘髙预贺若弼配庙在鳯翔府唐髙祖以河间王孝恭殷开山刘政㑹淮南王神通配庙在耀州太宗以长孙无忌房玄龄杜如晦魏徴李靖配庙在京兆府明皇以张说郭元振王琚配庙在河中府肃宗以苗晋卿裴冕配庙在京兆府宪宗以裴度杜佑李愬配庙在同州宣宗以夏侯孜白敏中马植配庙在耀州朱梁太祖以刘鄩敬翔葛从周袁象先配后唐庄宗以郭崇韬李嗣昭符存审配明宗以霍彦威安重进任圜配石晋髙祖以桑维翰赵莹配以上并在河南府皆着之仪制是时呉蜀未平六朝帝庙阙而不载本朝曹武惠配享太祖武穆配享仁宗韩忠献配享英宗文定配享徽宗父子配享自昔所无也明清侧闻绍兴初刘太中以监察御史宣谕诸路回宰臣以其称职拟除殿中侍御史太上皇帝云且令除袐书少监宰臣启其所以太上曰大中所至多兴狱尚有未决者一除言路外方观望恐累及无辜德寿之号称哉后因阅㑹要恭覩宏休恐中袐之书臣下莫得而悉窥今载其略绍兴三年四月十六日知藤州侯彭老言本州卖塩寛剰钱壹万贯文省买到金一百六十余两银壹千八百两投进诏纵有寛剰自合归之有司非守臣所当进纳或恐乱有刻剥取媚朝廷侯彭老可特降一官放罢以惩妄作所进物退还绍兴十三年四月一日宰执进呈前广南东路转运判官范正国言本路上供及州郡经费全仰塩息应办比因全行客钞遂或阙乏欲自今本路州郡凢属屯驻兵马去处许依客人买钞请塩各就本州出卖所得息钱专充军费上曰法必有弊然后改未见其弊遽先改非徒无益必致爲害凢法皆然不独塩也又建炎元年十月十二日宰执诣御舟御榻前奏事讫上曰昨日有内侍自京师赍到内府真珠等物一二嚢朕投之汴水矣黄潜善曰可惜有之不必弃无之不必求上曰太古之丗㰅玉毁珠小盗不起朕甚慕之庻几求所以息盗尔四年三月七日宰执进呈宣抚处置使奏大食国进奉珠玉寳贝等物已至熈州上曰大观宣和间茶马司川茶不以博马唯市珠玉故马政废阙武备不修遂致胡虏乱华危弱之甚今若复捐数十万缗贸易无用珠玉曷若爱惜其财以养战士不若以礼赠而谢遣之乃降旨宣司并不得受令量度支赐以荅逺人之意绍兴元年三月二十二日荆湖南路马步军副緫管孔彦舟言于潭州州城莲池内收得玉一片堪篆刻御寳乞差人宣取诏御寳巳足备兼自艰难以来华靡之物一无所用令彦舟不须投进此与夫却千里马还于阗玉适相符合诚帝王之盛德也李和文遗事云仁宗甞服美玉带侍臣皆注目上还宫内侍曰侍臣目带不巳何耶对曰未尝见此竒异者上曰当以遗虏主左右皆曰此天下至寳赐外夷可惜上曰中国以人安爲寳此何足惜臣下皆唿万歳和文遗事又云其家书画最冨有呉道子天王胡瓌下程圗唐浄心须菩提黄居寀竹鹤孙知微虎韩干早行圗梅鸡传古龙江南画彿唐希雅竹李成山水唐画公子出猎圗黄居寀雕狐圗黄筌雨中牡丹李思训设色山水周昉按舞折支杏花徐崇嗣没骨芍药江南艹虫独幅山水黄荃金盆鹁鸽大窠山茶书有怀仁真迹集右军圣教序贞观兰亭诗叙右军山隂帖乐毅论颜鲁公书刘太冲序皆冠丗之寳熈宁八年四月岐王颢嘉王頵言蒙遣中使赐臣方团玉带各一条准合门告报着爲朝仪臣等乞寳藏于家不敢服用上命工琢玉带以赐二王二王固辝不听请加佩金鱼以别嫌诏并以玉鱼赐之玉带爲朝仪始于此北齐显祖髙祥晋阳公李元忠南齐竟陵王萧子良隋长孙览俱谥文宣孔子盖出四谥之后大中祥符元年始加玄圣二字后避圣祖讳易爲至圣熈宁中欲加谥至神元圣帝礼官李邦直以谓夫子周臣也周室诸君止称王执以爲不可卒从其议元魏献文欲置学官于郡国髙允表请制大郡立博士二人助教四人学生一百人次郡立博士二人助教二人学生八十人中郡立博士一人助教二人学生六十人下郡立博士一人助教一人学生四十人其博士取博关经典履行忠清堪爲人师者年限四十以上助教亦与博士同年限四十以上若道业夙成才任教授不拘年齿学生取郡中清望人行修谨堪束循名教者先尽次及中等帝从之郡国立学自此始事载允传本朝髙承纂事物纪原自谓博极而不取此何耶唐髙宗改门下省爲东台中书省爲西台尚书省爲文昌台故御史台唿爲南台赵璘因话録云璘又云武后朝御史有左右肃政之号当时亦谓之左台右台则宪台未曽有东台西台之称明清甞记张鷟朝野佥载对天后爲戯语云左台胡御史右台御史胡是也本朝李建中爲分司西京留司御史丗以西台目之李栖筠爲御史大夫不乐者唿爲栖台盖斥其名也明清五丗祖拾遗开寳八年以近臣荐自布衣召对讲易于崇政殿然后命官崇政殿说书之名肇建于此行事具载三朝国史太祖皇帝以归德军节度使创业升宋州爲归德府后爲应天府太宗以晋王即位升并州爲太原府真宗以寿王建储升寿州爲夀春府仁宗以昇王建储升建业爲江宁府英宗以齐州防御史入继以齐州爲兴德军神宗自颕王升储以汝隂爲顺昌府哲宗自延安郡王升储升延州爲延安府徽宗以端王即位升端州爲肇庆府钦宗自定王建储前已升中山府太上以康王中兴升康州爲德庆府今上以建王建储升建安爲建宁府宣和元年六月邢州民董丗多进状以英宗甞爲鉅鹿郡公又知岳州孙勰进言英宗尝爲岳州防御使诏加讨论时邢州巳升安国军遂以邢州爲信德府岳州爲岳阳军是岁十月又诏以列圣潜邸所领地再加讨论以真宗甞爲襄王升襄州爲襄阳府仁宗尝爲庆国公以庆州爲庆阳府英宗甞爲冝州刺史以冝州爲庆逺军神宗尝爲安州观察使以安州爲德安府又尝爲光国公以光州爲光山军哲宗尝爲东平军节度使以郓州爲东平府尝爲均国公以均州爲武当军徽宗尝爲宁国公以宁州爲兴宁军其后又以徽宗尝爲平江镇江军节度使并陞爲府又以太宗昔尝爲睦州防御使升睦州爲遂昌军今上皇帝即位之初陞隆兴宁国常德崇庆诸府皆以潜藩拥戏之地也英宗在濮邸与燕王宫族人丗雄厚善两家各生子同年月日时是生神宗而丗雄之子令铄也神宗后即帝位令铄进士及第爲本朝宗室登科第一国朝承五代抢攘之后三舘有书仅万二千卷干德以后平诸国所得浸广太宗郷儒学下诏捜访民间以开元四部爲目舘中所阙及三百已上卷者与一子出身端拱元年分三舘之书别爲书库目曰秘阁真宗咸平三年诏中外臣庻家有収得三舘所少书籍每纳一卷给千钱卷判舘看详委是所少书数及卷秩别无差误方许收纳其所进书及三百卷以上量才试问与出身又令三舘冩四部书二本一置禁中龙圗阁一置后苑之太清楼以便观览八年荣王宫火延燔三舘焚爇殆遍于是出禁中本就舘阁传冩且命儒臣编类雠校校勘校理之官始于此也嘉祐五年又诏中外士庻许上所阙书毎卷支绢一疋及五百卷特与文资元丰中秘书省三馆併归省中书亦随徙元祐中重冩御前书籍又置校对黄本以舘职资浅者爲之又置重修晋书局不乆皆罢去宣和初蔡攸提举祕书省建言置𥙷御前书籍所再访天下异书以资校对以侍臣拾人爲叅详官余爲校勘又以进士白衣充检阅者数人及年皆命以官未毕而国家多故靖康之变诸书悉不存太上警跸南渡娄下搜访之诏献书𥙷官者凢数人秦熺提举袐书省奏请命天下专委守臣又有旨録㑹稽陆氏所藏书上之今中袐所藏之书亦良备矣承平时士大夫家如南都戚氏历阳沈氏庐山李氏九江陈氏番易吴氏俱有藏书之名今皆散逸近年所至郡府多刋文籍且易得本传録仕䆠稍显者家必有书数千卷然多失于雠校也呉明可帅㑹稽百废具举独不传书明清尝启其故云此事当官极易办但仆旣簿书期㑹賔客应接无暇自校子弟又方令爲程文不欲以此散其功委之它人孰肯尽心漫盈箱箧以误后人不若己也绍兴初昭慈圣献皇后升遐外祖曾公公卷以江东漕兼摄二浙应办用元符末京西漕陈向故事也朝论欲建山陵外祖议以谓帝后陵寝今存伊洛不日复中原即归祔矣冝以宫爲名佥以爲当遂用之陈向权漕事见汪彦章所撰徐丞相夫人陈氏墓志夫人向之女也绍兴戊午徽宗梓宫南归有日秦丞相当国请以永固爲陵名先人建言北齐叱奴皇后寔名矣不可犯且叱奴夷狄也尤当避秦大怒几蹈不测后数年卒易曰永祐挥麈前録卷之一挥麈前录挥尘录前录卷二挥麈前録卷之二朝请大夫主管台州崇道观汝隂王明清祖宗朝重先代陵寝每下诏申樵採之禁至于再三置守冡户委逐处长吏及本县令佐常切检校罢任有无废阙书于暦子太昊葬宛丘在陈州炎帝葬长沙在潭州黄帝葬藁山在上郡今坊州界髙阳葬临河县故城东髙辛葬濮阳顿丘城南台隂城唐尧葬城阳谷林今郓州界舜葬零陵郡九疑山今永州界女娲葬华州界夏禹葬㑹稽山今越州㑹稽县啇汤葬寳鼎县周文王武王并葬京兆府咸阳县界汉髙祖葬长陵在耀州安北后汉丗祖葬原陵在洛阳县界唐髙祖葬献陵在耀州三原县东太宗葬昭陵在醴泉县北九堫山以上十六帝各置守陵五户每歳春秋祠御书名祝板祭以大牢诸处旧有祠庙者亦别祭飨啇中宗帝大戍葬内黄县东南阳武丁葬西华县北周成王康王皆葬毕在咸阳县界汉文帝葬覇陵在长安东南宣帝葬杜陵在长安南魏武帝葬髙陵在邺县西晋武帝葬峻阳陵在洛阳后周太祖文帝葬成陵在耀州富平县隋髙祖文帝葬太陵在武功县以上十帝置三户歳一飨以太牢秦始皇帝葬昭应县汉惠帝葬安陵景帝葬阳陵在长安东北武帝葬茂陵在长安西后汉明帝葬显节陵章帝葬敬陵并在洛阳东南魏文帝葬首阳陵在偃师县后魏孝文帝葬永宁陵在冨平县唐明皇泰陵宪宗景陵俱在奉天县肃宗建陵葬醴泉县宣宗正陵在云泉县朱梁太祖葬兴极陵在伊阙县后唐庄宗葬伊陵在新安县明宗葬徽陵在洛阳东北石晋髙祖葬显陵在寿安县以上十五帝各置守陵两户三年一祭以太牢凡祭祀皆令长吏行礼所用太牢以羊代之陵户并以陵近小户充除二税外免诸杂羌傜周桓王葬渑池县东北灵王葬河南县桓亭西周山上景王葬洛阳城中西北隅前汉元帝葬渭陵在长安县成帝葬延陵在咸阳县哀帝葬义陵在扶风平帝葬康陵在长安县北后汉和帝葬慎陵茔中庚地安帝葬恭陵在长安西北顺帝葬顺陵冲帝葬怀陵并在洛阳西质帝葬静陵桓帝葬宣陵并在洛阳东灵帝葬文陵在洛阳西北献帝葬禅陵在渭城北魏明帝葬髙平陵在河淸县髙贵郷公葬洛阳瀍涧之濵陈留王葬王原陵在邺西晋惠帝葬太阳陵在洛阳魏文帝葬冨平县东南东魏孝静帝葬邺唐髙宗干陵睿宗藁陵穆宗光陵僖宗靖陵并葬奉天县中宗定陵代宗元陵顺宗丰陵文宗章陵懿宗简陵并葬冨平县德宗崇陵敬宗庄陵武宗端陵并葬三原县昭宗和陵葬河南缑氏县梁末帝葬伊阙县后唐末帝葬明宗陵内以上三十八帝常禁樵採此干德四年十月诏也着于甲令其后又诏曾经开发者重制礼衣常服棺椁重葬焉东晋以降六朝陵寝多在金陵丹阳之间皆可考识而制书不载者当时江左未平故耳先子尝纂历代陵名自汉髙帝建名以来虽后妃追崇僣覇无有遗者今行于丗国朝百官致仕庻僚守本官以合迁一官回授任子侍从仍转一官宰执换东宫官熈宁初欧阳文忠公始以太子少师带观文殿学士致仕示特恩也故谢表云道愧师儒乃忝春宫之峻秩身居畎畒犹兼书殿之隆名自是以爲例国朝侍从以上自有寄禄官如左右正言二史给谏吏礼部郎中之类是也若庻僚曾经饰擢至于杂流甄叙悉皆有别一见刺字便知泾渭元丰官制旣行混而爲一故王荆公有流品不分之语旧制如侍从致仕转官遗表赠四官皆自其合迁官上加之今则寄禄官至陞朝转赠仅止贠郎而巳蒲传正在翰林因入对神宗曰学士职清地近非它官比而官仪未宠自今冝加佩鱼遂着爲令见于神宗实録东坡先生谢入翰林表曰玉堂赐篆仰淳化之弥文寳帯重金佩元丰之新渥中书舍人系红鞓犀带自叶少藴始见姚令威丛语而石林自记却不及旧假服色不佩鱼崇宁末王照尚书详定勑令启请许之自是爲例仍许入衘具载诏书其后以除勑中不载多不署鱼袋二字国朝凡登从班无在外闲居者有罪则落职归班亦奉朝请或黜守偏州甚者乃分司安置不然则告老挂冠熈宁间始置在外宫观本王荆公意以处异论者而荆公首以观使闲居钟山者八年官制后惟光禄大夫及中散朝议二大夫分左右増磨勘而巳初非以科第也元祐间范忠宣当国始带左右绍圣初罢去事见常希古奏䟽大观二年又置中奉奉直二大夫彻中散朝议左右字绍兴初枢宻院编修官杨愿启请再分左右自是以出身爲重前宰相爲枢宻使者宋元宪冨郑公文潞公陈秀公宣和二年郑华原以故相领院事绍兴七年秦师垣亦以前揆拜枢宻使未几复登庸近岁张魏公亦然李邦直许冲元曾令绰韩师朴爲二府后皆再入爲尚书然不乆复柄用惟令绰竟止八座旧制枢宻使知枢宻院奏荐子弟皆𥙷班行故冨郑公之子绍京文潞公之子贻庆皆爲合门祗候元丰后方授文资神宗朝诏枢宻院编修经武要略以都承旨张诚一提举诚一武臣也乞差编修官二贠时王正仲胡完夫爲舘职诏令兼之是夕忽御批提举改作管勾诘朝启上所以上云巳差舘职编修岂可令武臣提举而枢宻院编修自此始也枢宻院旧皆武臣如都承旨亦然国初二曹俱尝爲之熈宁中王荆公怒李评罢去命曾令绰爲都承旨自是方文武互用矣仁宗以大中祥符七年由庆国公岀合隆兴初汤特进封庆国公明清尝以故事启之遂上章辝不敢受改封荣国公王将明白蒙亨宣和间皆封庆公而不辝岂一时忘之耶政和中诏天下州县官皆带提举管匀学事时姚麟以节度使守蔡州建言乞免系阶朝廷许之靖康初除去绍兴中复増但改庻官爲主管时孟信安仁仲来帅㑹稽先人寓居孟氏与家间契分甚厚仁仲以兄事先人入境语先人云忠厚与秦㑹之虽爲僚壻而每怀疑心今省谒櫕宫先入朝然后开府从兄求一不伤时忌对札先人举此仁仲大喜爲援麟旧请草牍以上奏入即可㝷又降旨自此武臣帅守并免入衘行之至今国朝范鲁公王文献魏宣懿秉钧史馆昭文集贤三相俱全太宗初即位薛文恵沈恭惠卢大戎真宗咸平二年李文靖文简吕文穆仁宗至和二年刘文忠文潞公冨韩公元祐初司马温公爲左仆射文潞公平章军国重事吕正献平章军国事皆三相也至三年温公薨文吕二公在位而吕汲公范忠宣爲左右仆射殆四相然不乆也本朝宰相兼公师者范鲁公王文献赵韩王薛文惠王文贞丁晋公冯文懿王文公吕文靖韩忠献曾宣靖富韩公文潞公吕正献蔡师垣秦师垣陈鲁公而巳余皆罢政后方拜近日惟张魏公自外以少传再拜右揆本朝三入相者赵韩王吕文穆文靖张邓公文潞公蔡元长虽四入而不克有终国朝自外拜相者文潞公韩康公章子厚近年陈原公亦旷典也元符末曾文肃自知枢拜相公弟文昭爲翰林鏁宿禁中靣对喻旨草麻文昭力辝上云弟草兄麻太平美事禁中巳检见韩绛故事矣不须辝文昭始拜命盖熈宁初韩康公入相实持国当制国朝以来两家而巳金坡遗事载钱希白爲文僖草麻虽云仪同钧衡寔未甞秉政也是时母氏年九岁偶至东府门外观阅归吿文肃云翁翁明日相矣适见快行家宣叔翁入内甚急以是逆料巳而果然国朝宰相享耆寿者宋惠安八十张邓公八十六陈文惠八十二冨文公八十一杜祁公八十宋元献七十九李文定七十七曾宣靖八十庞颕公七十六苏丞相八十二文潞公虽至九十四而薨贬秩中蔡师垣亦八十晩节拘籍南迁殂于中路不得全有冨贵考终本朝名公多厄于六十六韩忠献欧阳文忠王荆公苏翰林而秦师垣复获预其数吕正惠吕文穆亦然本朝宰相登庸年少者常山春明退朝録备见之然无逾近岁范觉民丞相廷告日方三十一但寿止三十七其后张魏公入相亦未四十且太夫人康徤罢相之后迁谪居外几二十年后虽入竟不拜元宰国朝身爲宰相寿考康宁再见其子入政府者惟曾宣靖一人而巳吕文穆相太宗犹子文靖叅真宗政事相仁宗文靖子惠穆爲英宗副枢爲神宗枢使次子正献爲神宗知枢相哲宗正献孙舜徒爲太上皇右丞相继执七朝政真盛事也本朝一家爲宰执者吕氏㝡盛旣列于前矣父子兄弟者韩忠宪子康公黄门庄敏范文正子忠宣左辖石元懿子文定吕叅政弟正惠陈参政子恭公曹武惠子武穆任安惠弟康懿张参政孙左辖王惠献子安简陈文忠弟文恵王文献孙康靖章文献从孙壮恪丞相王枢宻子忠简吴正肃弟正惠曾宣靖子枢宻韩魏公子文定曾孙枢宻胡文恭妷左丞张荣僖曾孙忠文梁懿肃孙中书蔡忠怀子枢宻林文节从子中书蔡太师子枢宻邓枢宻弟左辖近日如钱参政之于文僖史签书从子丞相亦一家而洪右相枢宻爲伯仲数十年未尝见也王文公弟左辖冨韩公孙知枢韩循之奉常之妻鲁国太夫人文氏潞公之孙魏公之孙妇仪公之冢妇吕惠穆之外孙鲁简肃之外曾孙吕文靖之曾外孙身见其子肖胃爲枢宻壻郑亿年爲资政殿大学士仪同执政他子与孙俱𬒳饰擢寿隃八秩妇人中罕有唐张延赏苗夫人可俪之也钱武肃自唐干宁中尽有二浙之地享国五丗至忠懿王以版圗来归改封邓国王子弟皆换节旄其后弟十四子文僖以文章进仕昭陵爲枢宻使文僖子次对次对子尚秦鲁公主位至少保生子伯诚亦至少师它子悉建节伯诚子处和今参知政事忠懿兄废王之子希白希白子修懿子飞兄弟对掌内外制父子又中大科子飞子穆元祐中入禁林穆子逊叔至枢宻直学士他位显庸尚多虽间有以肺腑进然冨贵文物三百年相续前代所未见也晏元献夫人王氏国初勲臣超之女枢宻使德用之妹也元献壻冨郑公也郑公壻冯文简文简孙壻蔡彦清朱圣予圣予女适滕子济俱爲执政元献有古砚一竒甚王氏旧物也诸女相授号传壻砚今藏滕氏朱之孙女适洪景严近又登二府亦盛事也又有古犀带一亦元献旧物今亦藏滕氏明清甞于子济子珙处见之本朝居政府在具庆下者王文献卢大戎包孝肃张文孝呉长文呉正肃吕吉父章子后安厚卿冯彦爲曾令绰王彦霖李士羙王将明蔡居安林彦振王元忠本朝状元登庸者吕文穆李文定王文正宋元宪故诗人有云皇朝四十三龙首身到黄扉止四人王文安覧之不恱后数十年李士羙何文亦以廷魁至鼎席唐朝丗掌丝纶以爲羙谈而本朝以来兄弟居禁林者窦可象弟望之宋元宪景文王荆公和父韩康公持国苏翰林子由曾文肃文昭蔡元长元度邓子裳子文张康伯賔老宇文仲逹叔通父子则李文正昌武晁文元文庄梁翰林懿肃蔡文忠仲逺钱希白子飞苏仪甫子容一家则张尚书唐公邃明范蜀公子功淳父元长而淳父元长又父子也钱氏又有纯老穆父焉叶道卿少藴而蔡君谟之于元长兄弟亦一族也外制则前人俱尝掌之惟曾南丰与文昭文肃兄弟三人焉孔经父常父刘邍父赣父与从子少冯又对掌内外制也近日于洪忠宣父子间再见之雍孝闻蜀士之秀也元符末有声太学学者推重之崇宁初省试奏名第一前此娄上封事剀切九重固巳黙识其名至是殿䇿中力诋二蔡及时政未便者徽宗大怒减死窜海外宣和末上思其忠亲批云雍孝闻昨上书致罹刑辟忠诚可嘉特开落过犯授修武郎合门宣賛舍人命攽而孝闻死矣于是録其子子纯爲右选绍兴初从张魏公入蜀魏公令属赵喆军中喆诛子纯坐编管旣死魏公怜之复致其子安行一官绍兴间以告讦流领外不知所终三丗俱以罪废与前所纪诸家不侔然亦不幸也唐朝崔卢李郑及城南韦杜二家蝉聮珪组丗爲显着至本朝絶无闻人自祖宗以来故家以真定韩氏爲首忠宪公家也忠宪诸子名连系字康公兄弟也生宗字宗生子名从玉字玉生子从日字日生元字元生子从水字居京师廷有桐木都人以桐树目之以别相韩焉相韩则魏公家也魏公生仪公兄弟名连彦字彦生子名从口字口生子从胄字胄之子名连三画或谓魏公之命以其名琦字析焉东莱吕氏文穆家也文穆诸子文靖兄弟也名连简字简字生公字公字生希字希字生问字问字生中字中字生大字大字生祖字河内向氏文简公家也文简诸子名连传字传字生子从系字系字生从宗字钦圣宪肃兄弟也宗字生子字子字生水字水字生土字土字生公字两浙钱氏文僖兄弟名连惟字惟字生日字日字生景字景字生心字心字生之长主孙则连端字赐名也曹武惠诸子名连玉字玉字生字慈圣光献昆季也人字生言字言字生日字日字生水字水字生丝字髙武烈诸子连遵字遵字生士字宣仁圣烈兄弟也士字生公字公字生丗字丗字生之字晁文元诸子名连宗字文庄兄弟也宗字生仲字仲字生端字端字生之字之字生公字公字生子字李文定本甄城人旣徙京师都人唿爲濮州李家李文和居永宁坊有园亭之胜筑髙楼临道边唿爲看楼李家李邯郸宅并念佛桥以桥名目之陈文惠居近金水门以门名目之王文贞手植三槐于廷都人以三槐表之王文正本北海人以青州王氏别之王景彛居太子巷以巷名目之王审琦太师九子以九院唿之张荣僖以位显名以待中家目之贾文元居厢后宋宣献居宣明坊亦以巷名目之宋元献兄弟安陆人以安州表以上数家派源旣繁名不尽连矣在江南则两曾氏宣靖与南丰是也曾文清兄弟亦以儒学显又二族矣三苏氏太简仪父明允两范氏蜀公与文正是也若莆田之蔡白沙之萧毗陵之胡㑹稽之石番阳之陈新安之汪呉兴之沈龙泉州之鲍皆爲今之望族而都城专以戚里名家又数家不能悉数也建州浦城㝡爲僻邑而四甲族皆本县人杨氏则起于文庄章氏则肇自郇公盖练夫人孙夫人隂德丗多传焉黄氏本于子思陈氏本于秀公轩裳极盛今仕途所至有之浦城章氏尽有诸元子平爲廷试魁而表民制科第一子厚开封府元正夫鎻厅元正夫子爲国学元子厚子爲省元次子爲别试元其后自闽徙居吴中族属旣殷簪裳益茂至今放牓必有居上列者章氏自有登科题名石刻在建阳挥麈前録卷之二挥麈前录挥尘录前录卷三挥麈前録卷之三汝隂王明清太上皇帝中兴之初蜀中有大族犯御名之嫌者而游䆠参差不齐仓卒之间各易其姓仍其字而更其音者勾涛是也加金字者钩光祖是也加丝字者纺是也加草头者茍谌是也改爲句者句思是也増而爲句龙者如渊是也繇是析爲数家累丗之后昬婣将不复别文潞公自云敬晖之后以国𥘉翼祖讳而改今有茍氏子孙与文氏所云相同盖本一族亦是杜于南北失于相照与此相类李昌武宗谔之子昭遘十八歳鎻厅及第昭遘子杲卿杲卿子士廉皆不逾是歳登甲科凡三丗俱曽爲探花郎亦衣冠之盛事也呉越国忠献王钱佐薨其弟袭位未几爲其大将胡进思所废时忠懿王爲台州刺史进思迎立之元丰中王之孙知台州其子景臻自郡入都选尚仁宗女是爲秦鲁长主靖康末胡骑犯阙主避狄南来因遂卜居后数年诏即州赐第主享之二十年寿八十六薨于天台其子伯诚居之又二十年官至少师年亦八十余少师子即处和也处和之女又自台州𬒳选爲王妃去岁处和旣爲执政别营甲第南北相望甚伙一家盛事常占此境官制行置左右丞二府中班最下无有爰立者元祐中苏子容丞相自左辖登庸时以爲异恩崇寕初徽宗亟欲相蔡元长遂用此故事时有献诗者曰磊落仪形真汉相阔踈恩礼旧苏公绍兴初吕元直自签书抠宻院入相前此所无也张垍乃张说之子敬翔爲敬晖之孙本朝刘温叟以父名岳终身不听乐至其孙几乃自度曲预修乐书可笑近有呉铸者乃国𥘉功臣呉廷祚之后祖元扆复尚主而失节于刘豫仕伪庭至枢宻使爲其用事此一律吁可叹哉本朝以来以遗逸起逹者惟种明逸常夷甫二人而巳徽宗朝王易简蔡崈吕注自布衣拜崇政殿说书然荐绅间多不与之也王君仪尹彦明后亦登禁从距今亦三十年矣虽娄下求贤之诏州郡间有不应聘者而羔鴈不至于巖穴也易简即寓之父九江人大观中家祖守郡首荐之其后改节以媚权臣官至资政殿太学士寓仕靖康骤拜二府𬒳命使虏託梦寐以辞行钦宗震怒窜岭外父子南下中途爲盗所害国𥘉每岁放牓取士极少如安德𥙿作魁日九人而巳盖天下未混一也至太宗朝浸多所得率江南之秀其后又别立分数考校五路举子以北人拙于词令故优取熈寕三年廷试罢三题专以䇿取士非杂犯不复黜然五路举人尤爲踈略黄道夫牓传胪至第四甲党鏄卷子神宗大笑曰此人何由过省知举舒信道对以五路人用分数取末名过省上命降作第五甲末自后人益以广宣和七年沈元用牓正奏名殿试至八百五人盖燕云免省者旣衆天下赴南宫试者万人前后无踰此歳之盛崇宁中以王荆公配宣圣亚兖公而居邹公之上故迁邹于兖之次靖康𥘉诏黜荆公但舁塑像不复移邹公于旧位至今天下庠序悉兖邹并列而虚右虽后来重建者举皆㳂袭而竟不能革也刘器之晚居南京马巨济作少尹巨济廷试日器之作详定官所取也而巨济毎见器之未甞修门生之敬器之不平因以语客客以讽巨济巨济曰不然凡省闱解送则有主文故所取士得以称门生殿试盖天子自爲座主岂可复称门生于他人幸此以谢刘公也客以告器之器之叹服其说自是甚懽亡友薛叔器家有関外侯印甚竒古后考之魏建安二十三年甞置此名也又友人家有盪虏将军章及明清有横武将军印皆不可考伯氏有新迁长印后考前汉书乃新室甞以上蔡爲新迁也又友人家多睦子家丞印多睦郡名旣亡子之家丞秩甚卑然篆文印様皆岀诸印右甞抚得之或云亦王莾时印毕少董家有雍未央姓名见于急就章明清少游外家年十八九时从舅氏曽宏父守台州有笔吏杨涤者能诗亦可观言其外氏唐元相国之裔一日持告身来乃微之拜相纶轴也销金云鳯绫新若手未触白乐天行并书后有毕文简夏文庄元章简诸公䟦识甚多㝷闻爲秦熺所取恨当时不能入石至今往来于中也又丹阳吕城闸北委巷竹林中有李格秀才者自云唐宗室系本大郑王房出其逺祖武德正观以来告命勑书凡百余亦有薛少保颜鲁公书者竒甚明清每语亲旧经繇不惜一访而阅之李生亦不靳人之观也文中子王通隋末大儒欧阳文忠公宋景文修唐书房杜传中略不及其姓名或云其书阮逸所撰未必有其人然唐李习之甞有读文中子而刘禹钖作王华卿墓铭序载其家丗行事甚详云门多伟人则与书所言合矣何疑之有又皮日休有文中子碑见于文粹欧阳文忠公父名观文多避之如碧落碑在绛州龙兴宫之类苏东坡祖名序文多云引或作叙近爲文者或倣此不知两先生之意也赐生辰器币起于唐以宠藩镇五代至遣使命周丗宗眷遇魏宣懿始以赐之自是执政爲例至和三年宋元宪建言庆暦郊祀赦书许文武官立家庙而有司终不能推述先典明喻上指因循頋望遂隃十载使王公荐绅下同闾巷昭穆杂用家人縁媮习弊甚可嗟也臣近因进对娄闻圣言谓诸臣专殖第产不立私庙岂朝廷劝戒有所未孚将风教頽龄终不可复反复至意形于叹息臣每求诸臣所以未即建立者诚亦有由盖古今异仪封爵殊制自疑成殚遂格诏书礼官旣不讲求私家何由擅立且未信而望诚者上难必责从善而设教者下或有违若欲必如三代有家嫡丗封之重山川国邑之常然后议之则坠典无可复之期矣夫建宗祏序昭穆别贵贱之等所以爲孝虽有过差是过爲孝殖产利营居室遗子孙之业或与民争利頋不以爲耻逮夫立庙则曰不敢寕所谓去小违古而就大违古者今诸儒之惑不亦甚乎于是下两制与礼官详定制度而王文安以下定官一品平章事以上立四庙知枢参政同知枢签枢以上前任见任宣徽尚书节度使东宫三少以上皆立三庙余官祭于寝凡得立庙者许嫡子袭爵以主祭其袭爵丗降一丗死则不得别立祔庙别祭于寝自当立庙者即祔其主其子孙承代不许庙祭寝祭并以丗数亲踈迁祧始得立庙者不祧以始封有不祧者通祭四庙五庙庙因衆子立而长子在则祭以嫡长子主之嫡子死则不传其子而传立庙之长凡立庙听于京师或所居州县其在京师者不得于里城及南郊御路之侧旣如奏仍令别议袭爵之制其后终以有庙之子孙或官微不可以承祭又朝廷难尽推袭恩之典遂不果行其略巳见宋次道退朝録至嘉祐中文潞公爲相乃上章引礼官详定制度平章事以上许立四庙欲乞于河南府营创庙诏从之政和中蔡元长赐宅京师援潞公之请旣允所奏且命礼制局铸造家庙祭器并余丞相以下二府皆赐之绍兴中秦㑹之表勲钖第又举二例诏令讨论悉如政和之制云钱宣靖吕文靖知制诰衣緑张益之邓公子也爲天章阁待制勾当三班院侍宴集英殿犹衣绯仁宗頋见即赐金紫吕文穆李仲询许冲元爲两制衣绯蔡元长王子发官制行后爲中书舎人皆衣绯贾季华爲枢宻直学士正谏大夫衣緑本朝父子状元及第张去华子师德梁颢子固兄弟孙何孙仅陈尧佐尧咨四家而巳后来沈文通孙晦以祖孙相继近年许克昌寔许安丗之亲姪孙而王资深子洋俱爲榜眼旧制监司虽官甚卑遇前执政宰藩亦肩舆升厅事宣和𥘉薛肇明自两地出守淮南有转运判官年少新进轻脱之甚肇明每不堪之到官朱几肇明还旧厅因与首台蔡元长语及之且云乗轿直抵脚踏子始下呵舆之声惊耳至今爲之重听其他可知也元长大不平翊日降旨诸路监司遇前宰执帅守处即入客位通谒自是爲例熈寕中神宗命馆职张载往两浙劾知明州苗振吕正献与御史程伯淳俱言载贤者不当使鞫狱上曰鞫狱岂贤者不可爲之事邪弗许明清家有徐东湖所记太上皇帝圣语其略曰大宗正行司将至行在南班宗子所居当作屋百间上曰修营舎宇固非今所急然事有不得巳者故春秋于此事得其时制则不书不书者圣人之所许也近时营造之制一下百姓辄受弊盖縁州县便行科配矣又甞语宰臣等曰爲法不可过有轻重惟是可以必行则人不敢犯太重则决不能行太轻则不足禁姦朕甞语徐俯异时宫中有所禁𥘉令之曰必行军法而犯者不止朕深推其理但以常法处之后更无犯者乃知立法贵在中制所以决可行也淳化三年西夏李继捧遣使献鹘号海东青上赐诏曰朕乆罢畋游尽放鹰犬卿地控边塞时出捕猎今还以赐卿可领之也宣和末耶律禧繇此失国乌乎太宗圣矣哉元祐名卿朱绂者君子人也甞登禁从绍圣𥘉不幸坐党锢崇寕间亦有朱绂者苏州人初登第欲希晋用上䟽自陈与姦人同姓名恐天下后丗以爲疑遂易名谔字曰圣予蔡元长果大喜不次峻擢位至右丞未及正谢而卒年方四十熈宁中御史言徐德占奉祠太庙甞广坐云仁宗有遗行诏问状坐客客不敢对以爲无德占云臣比行事至章懿太后室因爲客言章懿实生仁宗而不及养后以帝女降后之姪玮主乃与玮不协使仁宗有遗恨臣实洪州人声音之讹遂至风闻上以其言有理笑而薄罚之宣和中蔡居安提举秘书省夏日㑹馆职于道山食瓜居安令坐上征瓜事各䟽所忆毎一条食一片坐客不敢尽言居安所征爲优欲毕校书郎董彦逺连征数事皆所未闻悉有据依咸叹服之识者谓彦逺必不能安后数日果𥙷外曾文肃帅定一日晨起忽语诸子曰吾必爲宰相然须南迁启其所以公曰吾昨夕梦衣十郎緑𫀆北向谢恩岂非它日贬司户之征乎后十年果登庸旣爲蔡元长所挤徙居衡阳巳而就降廉州司戸参军勑到取幼子朝服以拜命果符前梦十郎即排行也韩似夫与先子言顷使金国见虏主所系犀带倒透中正透如圎镜状光彩绚目似夫注视乆之虏主云此石晋少主归献耶律氐者唐丗所寳日月带也又命取磁盆一枚示似夫云此亦石主所献中有画双鲤存焉水满则跳跃如生覆之无它矣二物诚絶代之珍也盆盖见之范蜀公记事矣建隆遗事丗称王元之所述其间帅多诬谤之词至于称赵普卢多逊受遗昌陵尤爲舛缪案国史韩王以开寳六年八月免相至太平兴国六年九月始再秉衡钧当太祖升遐时政在外何縁前一日与卢丞相同见于寝邪称太祖长子德昭爲南阳王又误矣𥘉未甞有此封元之当时近臣又秉史笔岂不详知且载秦王传中云云安有淳化三年而见三朝国史秦王传邪可谓乱道此特人託名爲之又案元之自有小畜集序及三黜赋与国史本传俱云淳化二年自知制诰舎人贬商州至道二年自翰林学士黜守滁上咸平二年守本官知齐安郡而此序年月次序悉皆颠错其伪也明矣张贤良汉阳人应制举𥘉出蜀过䕫州郡将知名士也一见遇之甚厚因问曰四科优劣之差见于何书张无以对守曰载孟子注中因检示之且曰不可不牢拢之也张道中漫思索着论成篇至都阁试六论以此爲首题张更不注思而就主文钱穆父览之大喜过阁第一黄六丈叔愚能记守之姓名甞以见告今巳忘之张即魏公迺翁也唐文皇聚一时名流于册府始有十八学士之号后来凡居馆殿者皆称之国朝以来仕于外非两制则虽帅守监司止唿寄禄官惟通判多从馆中带职出𥙷如蔡君謩湖州欧阳文忠公滑州王荆公舒州东坡先生杭州如此之类甚多刘赣父赴泰倅诗云壁门金阙倚天开五见宫花落早梅明日扁舟沧海去却㝷云气望蓬莱盖在道山五载然后得之学士之称施于外者繇通判而然今外廷过唿大可笑矣建炎己酉歳二月金人举国南冦时太上驻跸维杨虏旣次临淮郡相距甚迩有招信尉以所部弓手百余人拒敌是日也尘氛蔽日虏𥘉不测其多寡遂相拒踰半日尉与衆竟死不退于是探骑得疾走上闻乗舆百寮仅得南度傥非尉悉力以扼其锋俾探骑得上闻则殆矣尉之姓名不传于丗可恨友人王彦国献臣能道其详他日当问之爲求大手笔作传近见程可乆云尉姓孙亦甞以白国史汪圣钖矣三朝史钱俨传云俨能饮酒百巵不醉甞患无敌或言一军校差可伦拟问其状曰饮酒多手益恭俨曰此亦变常非善饮也东轩笔録云冯文简在太原以书姹王灵芝曰井门歌舞妙丽吾闭目不窥但日与和甫谈禅耳平父答曰所谓禅者只恐明公未逹耳盖闭目不窥巳是一重公案冯深伏其言以二条观之万事莫不安于自然也本朝及五代以来吏部给𥘉出身官付身不惟着歳数兼说形貌如云长身品紫棠色有髭髯大眼面有若干痕记或云短小无髭眼小面瘢痕之类以防伪冐至元丰改官制始除之靖康之乱衣冠南渡承袭伪冐盗名字者多矣不可稽考乃知旧制不爲无意也靖康间欲追褒司马温公舆论以谓惟范忠宣在元祐间尤爲厚德可俪而有司一时卤莾乃误书文正之名批旨行下遂俱赠太师盖不知文正以忠宣德孺爲宰执巳追赠至太师中书令兼尚书令魏国公乆矣适何文缜在中书以郷曲之故乃以张天觉厠名其间亦赠太保而天觉熈寕中自选人受章子厚知引爲察官事见邵氏辩诬爲舒信道发其私书贬斥流落于外绍圣𥘉子厚秉钧再荐登言路攻击元祐诸贤不遗余力至欲发温公吕正献公之墓頼曾文肃公力启于泰陵始免其爲惨酷甚矣晚旣免相末年以校雠道藏复职又有二苏狂率三孔阔踈之表诗有毎闻同列进不觉寸心忙之句常希古亦力言其姦后来闽中书坊间骨鲠集辄刋靖康诏书于首繇此天下翕然推尊之事有侥幸乃如此者可发一叹建炎末赠黄鲁直秦少游及晁无咎张文潜俱爲直龙圗阁文潜生前绍圣𥘉自起居舎人出带此职盖甚乆亦有司一时稽考之失也李成字咸熈系出长安唐之后裔五代避地徙家营丘弱而聦敏长而髙迈性嗜盃酒善琴奕妙画山水好爲歌诗琐屑细务未甞经意周丗宗时枢宻使王朴与之友善特器重之甞召赴辇下㑹朴之亡因放诞酣饮慷慨悲歌遨游搢绅间大府卿衞融守淮阳遣币延请客家于陈日肆觞咏病酒而卒寿四十九子觉仕太宗两历国子博士其后以觉赠至光禄寺丞云此宋白撰志文大略如此王着书徐铉篆觉字仲明列三朝国史儒学传叙其丗家又同觉子宥仕至谏议大夫知制诰有传载两朝史传云祖成五代末以诗酒游公卿间善謩冩山水至得意处殆非笔墨所成人欲求者先爲置酒酒酣落笔烟云万状丗传以爲寳欧阳文忠公归田録乃云李成仕本朝尚书郎固巳误矣而米元章画史复云赠银青光禄大夫又甚误也挥麈前録卷之三挥麈前录挥尘录前录卷四挥麈前録卷之四汝隂王明清王丝字敦素越之萧山人景祐𥘉爲县令㑹岁歉丝每家支钱一千以济之期以明年夏输绢壹匹邑人大受其惠称爲德政繇此当路荐之盖是时一缣售价不逾其数尔仕止郎曹典州而巳范文正公爲作墓志具载其事王荆公当国倣其法施之天下号爲和买乆之本钱旣不复俵且有折帛之害丗误传始于王仪仲仪仲文正公之子早即贵逹未甞爲邑官至八座没谥懿敏国史本传可考其子巩字定国与东坡先生游李定字仲求洪州人晏元献公之甥文亦竒欲预赛神㑹而苏子美以其任子距之致兴大狱梅圣俞谓一客不得食覆鼎伤衆賔者也其孙即商老以诗名列江西派中又李定字资深元丰御史中丞其孙方叔兄弟皆显名一时杨州人又李定嘉祐治平以来以风采闻甞遍历天下诸路计度转运使官制未行老于正卿乃敦老之祖盖济南人也同姓名者凡三人丗亦多指而爲一不可不辩郭稹字仲微仕至龙圗阁学士权知开封府幼孤母边更嫁王氏旣而母亡稹解官服䘮知礼院宋祁言稹服䘮爲过礼请下有司博议因冯元等奏听解官申心䘮始此太祖皇帝立极之𥘉西蜀未下益州三泉县令间道驰骑赍贺表率先至阙下上大喜平蜀后诏令三泉县不隷州郡遇贺庆许发表章直逹榻前至今甲令毎于诸州军监下注云三泉县同是矣元符末龚言序爲县尉妇弟江端本子之薄游至邑令簿素与龚不叶相帅游山经宿未回龚摄县事忽赦书至徽宗登寳位龚即宣诏称贺偶未有子亟令子之奉表诣都令归巳无及铨曹以𥘉品官无奏异姓无服亲之文沮之子之早负俊名曾文肃当国爲将上取旨特𥙷河南府助教今之上州文学也后子之官与职俱至正郎一时以爲异事绍兴𥘉四川制司建言陞县爲军失祖宗之指矣张逸字天隐郑州人登进士初甞以枢宻直学士知益州蜀人谙其民风华阳县郷长杀人诬道旁者县吏受财狱具乃令杀人者守囚逸曰囚色冤守者气不直岂守者杀人乎囚始敢言而守者果服立诛之蜀人以爲神歳饥民多杀耕牛食之犯者皆配关中逸奏民杀牛以活将废穑事今岁小稔请一切放还复其业报可凡四守益州逸子峋嵫亦有显名于丗嵫诸孙即端明殿学士澄也两朝史章文宪传末云初闽人謡曰南台沙合出宰相至得象相时沙涌可渉政和六年沙复涌巳而余丞相大拜十余年前外舅方公务德帅福唐南台沙忽再涌巳而朱汉章叶子昂相继登庸昔人最重契义朋从年长则以兄事之齿少以弟或友唿焉父之交游敬之爲丈见之必拜执子姪之礼甚恭丈人行者命与其诸郎游子又有孙各崇辈行略不紊乱如分守之严旧例书札止云启或止稍尊之则再拜虽行髙而位崇者不过曰顿首再拜而巳非父兄不施覆字宰辅以上方曰台候余不敢也前辈名卿尺牍中可考今俱不然诚可太息太平兴国六年五月诏遣供奉官王延德殿前承旨白勲使髙昌雍熈元年四月延德等叙其行程来上云初自夏州歴玉亭镇次历黄羊平其地平而产黄羊度砂碛无水行人皆载水凡二日次都啰啰族汉使过者遗以财货谓之打当次历茅家㖞子族临黄河以羊皮爲囊吹气实之浮于水或以囊驰牵木栰而度次历茅女王子开道族行入六窠砂砂深三尺马不能行行者皆乗槖驼不育五糓砂中生草名登相收之以食次历楼子山无居人行砂碛中以日爲占旦则背日暮则向日日下则止又行望月亦如之次历卧羊梁劾特族地有都督山唐回鹘之地次历太子大虫族接契丹界人衣尚锦绵器用金银马乳酿酒饮之亦醉次历屋地目族盖逹于于越王子之子次至逹于于越王子族此九族逹靼中尤尊者次历拽利王子族有合罗川唐回鹘公主所居之地城基尚在有汤泉池传曰契丹旧爲回纥牧羊逹靼旧爲回纥牧牛回纥徙甘州契丹逹靼遂各争长攻战次历阿墩族经马鬃山望郷岭岭上石庵有李陵题字处次历格啰美源西方百川所㑹极望无际鸥鹭凫鴈之类甚衆次至托边城亦名李仆射城城中首领号通天王次历小石州次历伊州州将陈氏其先自唐开元二年领州凡数十丗唐时诏勑尚在地有野蚕生苦参上可爲绵帛有羊尾大而不能走尾重者三斤小者一斤肉如熊白而甚美又有励石剖之得賔鐡谓之喫铁石又生胡桐树经雨即生胡桐律次历益都次历纳职城在大患鬼魅碛之东南望玉门关甚近地无水草载粮以行凡三日至思谷曰避风驿本俗法试出诏押御风御风乃息凡八日至泽田寺髙昌闻使至遣人来迎次历寳庄又历六钟乃至髙昌髙昌即西州也其地南距于阗西南距大石波斯西距西天步露沙雪山葱岭皆数千里地无雨雪而极热每盛暑人皆穿池爲穴以处飞鸟羣萃河濵或起飞即爲日气所烁坠而伤翼屋室覆以白垩开寳二年雨及五寸即庐舎多坏有水岀金岭导之周绕国城以漑田园作水硙地产五谷惟无乔麦贵人食马余食牛及凫鴈乐多箜篌出貂䑕白㲲绣文花蘃布俗多骑射妇人戴油帽谓之苏幕遮用开元七年历以三月九日爲寒食余二社冬至亦然以银或鍮爲筒贮水激以相射或以水交泼爲戏谓之压阳气去病好游赏行者必抱乐器佛寺五十余区皆唐朝所赐额寺中有大藏经唐韵玉篇经音等居民春月多游羣聚遨乐于其间游者马上持弓矢射诸物谓之穰灾有勑书楼藏唐太宗明皇御扎诏勑缄鎻甚谨后有摩尼寺波斯僧各持其法佛经所谓外道者也统有南突厥北突厥大衆熨小衆熨様磨割禄黠戞司末蛮格哆族预龙族之名甚衆国中无贫民絶食者共振之人多寿考率百余歳絶无夭死时四月狮子王避暑于北廷以其舅阿多于越守国先遣人致意于延德曰我王舅也使者拜我乎延德曰持朝命而来礼不当拜复问曰见王拜乎延德曰礼亦不当拜阿多于越复数日始出相见然其礼颇恭狮子王邀延德至其北庭历交河州凡六日至金岭口寳货所出又两日至汉家寨又五日上金岭温岭即多雨雪上有龙王刻石记云小雪山也岭上有积雪行人皆服毛罽度岭一日至北廷憇髙台寺其王烹羊马以具饍尤丰㓗地多马王及王后太子各养马牧放于平川中弥亘百余里以毛色分别爲羣莫知其数北廷川长广数千里鹰鹞鵰鹘之所生多美草下生花砂䑕大如䨲鸷禽捕食之其王遣人来言择日以见使者愿无讶其淹乆至七日见其王及王子侍者皆东向拜受赐旁有持磬者击以节拜王闻磬声乃拜旣而王之儿女亲属皆出罗拜以受赐遂张乐饮燕爲优戏至暮明日泛舟于池中池四面作鼓乐又明日游佛寺曰应运㤗宁之寺正观十四年造北廷北山中出砂山中常有烟气涌起而无云雾且又光𦦨若炬照见禽䑕皆赤采砂者着木㡳鞵若皮爲底者即焦下有穴生淸泥出穴外即变爲砂石土人取以治皮城中多楼䑓草木人白晳端正惟工巧善治金银铜铁爲器及攻玉善马直绢一疋其驽马充食者才直一丈贫者皆食肉西抵安西即唐之西境七月令延德先还其国其王始至亦闻有契丹使来脣缺以银叶蔽之谓其王曰闻汉遣使入达靼而道出王境诱王窥边冝早送至达靼无使乆留因云髙敞本汉土汉使来觇视封域将有异圗王当察之延德侦知其语因谓王曰犬戎素不顺中国今乃反间我欲杀之王固劝乃止自六年五月离京师七年四月至髙昌所历以诏赐诸蕃君长袭衣金带赠帛八年春与其谢恩使凡百余人复循旧路而还雍熈元年四月至京师延德初至逹靼之境颇见晋末䧟虏者之子孙咸相率遮迎献饮食问其郷里亲戚意甚悽感留旬日不得去延德之自叙云此虽载于国史而丗莫熟知用书于编以俟通道九夷八蛮将使指者或取诸此焉绍兴丙辰明清甫十岁时朱三十五丈希真徐五丈敦立俱爲正字来过先人先人命明清出拜二公询以国史中数事随即应之无遗繇是受二公非常之知于弱龄希真之相予多见其词翰中后二十年明清爲方壻敦立守滁阳以书与外舅云闻近纳某字之子爲壻岂非字仲言者乎具道畴昔时事且过相溢美又数年敦立爲贰卿明清偶访之坐间忽发问曰度今此居号侍郎桥何邪明清即应以仁宗朝郎简杭州人以工部侍郎致仕居此里人德之遂以名桥又问郎表德谓何明清云两朝国史本传字简之王荆公集中有寄郎简之诗甚称其贤少焉司马季思来其去复问明清云温公兄弟何以不连名明清荅以温公之父天章公生于秋浦故名池从子校理公生于郷中名里天章长子以三月一日生名旦后守宛陵生仲子名宣晚守浮光得温公名光承平时光州学中有温公祠堂存焉敦立大喜曰皆是也且顾坐客云卒然而酬博闻如此可谓俊人矣乌乎敦立今墓木将拱言之于邑郭熈画山水名盛昭陵时尝爲翰林院待诏熈宁初其子思登进士第至龙圗阁直学士更帅三路旣贵广以金帛收赎熈之遗笔以藏于家繇是熈之画人间絶少思亦多材艺有笑谈可用集行于丗元祐中吕微仲当轴其兄大忠自陜漕入朝微仲虚正寑以待之大忠辞以相第非便微仲云界以中霤即私家也卒从微仲之请时安厚卿亦在政府父日华尚康寕且具庆焉厚卿夫妇偃然居东序时人以此别二公之贤否姚寛令威明清先友也着西溪残语考古今事㝡爲详备其间一条云旧于㑹稽得一石碑论海潮依附隂阳时刻极有理不知其谁氏复恐遗失故载之观古今诸家海潮之说多矣或谓天河激涌亦云地机翕张卢肇以日激水而潮生封演云月周天而潮应挺空入汉山涌而涛随析木大梁月行而水大源殊派异无所适从索隐探微宜伸确论大中祥符九年冬奉诏按察岭外甞经合浦郡㳂南溟而东过海康历陵水渉恩平住南海迨由龙川抵潮阳洎出守㑹稽移莅句章是以上诸郡皆㳂海濵朝夕观望潮汐之候者有日矣得以求之刻漏究之消息十年用心颇有凖的大率元气嘘吸天随气而涨歛𬈑渤往来潮顺天而进退者也以日者重阳之母隂生于阳故潮附之于日也月者太隂之精水者隂故潮依之于月也是故随日而应月依隂而附阳盈于朔望消于朏魄于上下弦息于辉朒故潮有大小焉今起月朔夜半子时潮平于地之子位四刻一十六分半月离于日在地之辰次日移三刻七十二分对月到之位以日临之次潮必应之过月望复东行潮附日而又西应之至后朔子时四刻一十六分半日月潮水亦俱复㑹于子位于星知潮当附日而右旋以月临子午潮必平矣月在卯酉汐必尽矣或迟速消息又小异而进退盈虚终不失于时期矣或问曰四海潮平来皆有渐唯浙江涛至则亘如山岳奋如雷霆水岸横飞雪崖傍射澎腾奔激吁可畏也其可怒之理可得闻乎曰或云夹岸有山南曰龛北曰赭二山相对谓之海门岸狭势逼涌而爲涛耳若言狭逼则东𬈑自定海吞余姚奉化二江侔之浙江尤甚狭逼潮来不闻涛有声耳今观浙江之口起自纂风亭北望嘉兴大山水阔二百余里故海商舶船怖于上潬惟泛余姚小江易舟而浮运河逹于杭越矣盖以下有沙潬南北亘乏隔碍洪波蹙遏潮势夫月离震兊他潮巳生惟浙江水未洎月径潮巽潮来巳半浊浪推滞后水益来于是溢于沙潬勐怒顿涌声势激射故起而爲涛耳非江山浅逼使之然也宜哉令威以该洽闻于时恨不能知其人明淸心谓必机博之人后以眞宗实録考之大中祥符九年以燕肃爲广东提点刑狱遂取两朝史燕公传观之果尝自知越州移明州卷末又云甞着海潮论海潮圗并行于丗则知爲燕无疑明清干道丙戌冬奉亲㑹稽居多暇日有亲朋来过相与悟言可纪者归考其实而笔録之随手盈秩不忍弃去遂名之曰挥麈録非所以爲书也长至日明清识右挥麈録一编汝隂王仲言所作也绍兴辛丑逈侍叔父尉剡叔父出仲言昆仲诗诧曰此皆小汝若干岁雪溪先生诸子也逈茫然自失其后得与仲信仲言游虽服其该洽当时未知学问之有味也越二十年逈尘忝末科试吏于淮壖得奉行政事之在民者因读荀卿子书曰法不贰后王又读宣王诗曰周道粲然复兴于是思熟于本朝典故者以讲论学问士夫间访之未获也忽仲言出示此书乃平昔之所期不谓近出于朋旧之中喜可知也虽然仆有疑焉仲言冨于春秋冝以壮烈上佐时用何遽留心于着述若仆軰衰老不适用乃可娯意于蕳册之间耳仲言其懋哉干道己丑八月左文林郎饶州德兴县丞沙随程逈可乆跋九悳素闻仲言多识前言往行真好古博雅君子愿从下风听余论闻所未闻爲有日矣今幸同僚于此谓可破此愿也而郡邑相距余一舎仲言入郭有时不得朝夕见斯心竟未能满间从清流王孟玉借挥麈録观之殆所谓窥豹一斑者因手抄之古人有云不见异人当得异书今也见其人得其书何喜如焉因志于后倾囷倒廪尚兾自此无靳也迪功郎髙邮军教授临汝郭九悳书李贤良简垕拜手昨日辱下頋殊恨不𣢾经夕伏惟台候客况万福宣政从臣出处极爲详备受赐甚多挥麈録昨晩与老人伏读共叹该洽如垕辈可知愧矣郑公之说甚善切幸小留以容乞灵龙山俯就食其禄可也一二同舎郎与凡厚善皆以爲喜老人亦约同白庙堂且喻意京兆来早幸过此共饭巳约叔度欵宏论不宣垕上覆仲言签判学士契兄王知府自跋丘明子长班范陈寿之书不经它手故议论归一自唐太宗脩晋书置局设官虽房元龄禇遂良受诏而许敬宗李义府之徒厠迹其间文字交错约史自此失矣刘煦之唐书薛居正之五代史号爲二氏而职长监脩未始措辞嘉祐重命大儒再新唐史欧阳文忠宋景文各析纪传故直笔紏缪之书出国朝三朝史爲大典之冠而进呈于天圣垂帘之际名臣大节无所叙録居多或有一事见之数传褒贬异同自建隆抵于元符信史娄更先人于是七国朝史述焉直欲追倣迁固铺张扬厉爲无穷之观虽前日宗工笔削不敢更易但益以遗落损其重复如一姓父子兄弟附于本传之次増以宗室宰执世系与夫陟黜歳月三表如唐书之制绍兴戊午中执法常公闻其事诏奉祠中视史官之秩尚方给扎奏御及半而一秦专柄不尽以所着逹于乙覧独存副本私室先人弃世野史之禁兴告讦之风炽荐绅重足而立明清兄弟居蓬衣白亡所掩匿手泽不复敢留悉化爲烟雾又十五年巨援没而公道开再命㑹稽官以物办访遗书于家但记忆残缺以𥙷册府之阙而巳故旧文居多此举盖自先祖早授学于六一翁之门命意本于六一其后先人承之故先人迁官制云汝好古博雅自其先世属词比事度越軰流痛哉斯文虽不传于后代而王言可训于万丗也明清弱龄过庭前言往行探㝷旧事夕剽聆多历年所忧苦摧挫万事瓦解不自意全莫能髠钤以续先志干道之初窃丛祠之禄偏奉山隂亲朋相过抵掌剧谈偶及昔闻间有可记随即考而笔之曰挥麈録故人程逈可乆知名士也览而大喜手録而识于后繇是流传又甞取司马文正公百官公卿表与夫陈龢叔及绍兴拜罢録叅考弼臣进退次第年月列爲四圗表置之坐隅以便观览今镂板于闽蜀江浙矣丁酉春覔官行都获登太史李公仁甫之门命与其子仲信游㫪容间偶岀二编公一见称道再三且以宣政名卿出处下询如黄寔章子厚之甥不丽其舅而卒老于外方轸蔡元长之姻娅引登言路而首论其非遂罹逺窜潘兊朱勔里人不登其门而摈斥李森爲中司不肯观望王黼穷邓之纲之狱而𬒳逐燕云之役盖王寀之枉繇盛章父子欲害刘炳兄弟丗皆亡其事迹明清不量其愚爲冥捜伦类凡二十余条摭据依本末告之公益喜大加敬叹又云仆兼摄天官覩铨牓有临安龙山监税见次君可俯就但食其禄而相与讨论徐请君于朝以助我明清力辤以名迹不正且非其人而归未几公父子俱去国明清饯别于秀州之杉青闸下舟中相持怅然后数年仲信没于蜀公后虽复召领史局而明清适官逺外参辰一见方欲造公而公巳下丗比焉试邑穷塞公事无多飜箧复见旧藁怆念父祖以来平生用心嗟夫师友之沦没言犹在耳孰令听之邪投老残年感叹之余姑以胸中所存识左方后之揽者亦将太息于斯作淳熈乙巳中元日朝请大夫主管台州崇道观汝隂王明清书挥麈前録卷之四挥麈前录挥尘录后录緫目挥麈后録緫目卷之一乙自汉哀帝以来歴代加上皇帝尊号二太祖兴王之兆三滁州创端命殿崇奉太祖御容四祖宗规抚宏逺五太祖藏弓弩于杨州郡治宣和间得用六祖宗置公库以待过客欲使人无旅寓之叹七太宗収用旧臣处之编修以役其心八钱氏逢辰録言朝廷典故甚详九章献太后命儒臣编书镂板禁中十天圣中诏修三朝国史十一昭陵降诞之因十二神宗圣学非人所及十三神宗置封椿库以爲开拓境土之资十四神宗诏史院赐筵史官就席赋诗十五録绍圣谤语与史院十六曽布等议复瑶华本末十七曽布奏事上深惮服十八徽宗好学潜心词艺十九徽宗𥘉郊事迹二十程若英上言皆验二乙邓洵武乞正选人官称二二政和中废毒药库幷罢贡额二三靖康中邓善询随车驾次雍丘召县令计事二四编类元祐党人立碑刋石二五宰相枢宻分合因革二六史官记事所因者有四二七自秦相擅政纪録不足传信二八太祖誓不杀大臣言官二九治平宰执进草熟状卷之二三十徽宗幸髙宗幄次见金龙蜿蜒榻上三乙髙宗閲奏求其生路三二髙宗兴王符瑞三三徽宗御制良岳记命李质曹组爲古赋并百咏诗及诏王安中赋诗三四近日官制紊乱三五欧阳文忠与刘邍父书问荅入合仪词三六吴缜着唐史紏缪五代史纂误之因三七皇玉寳运録载黄巢王气一事欧阳文忠未曾见三八京官朝叅差回纲舡乗归三九人不堪命皆去爲盗四十宰相奏𥙷于第止授九品京官自吕文穆始四乙通判运判所举人数㳂革四二磨勘进秩自孙何耿望建言始四三富文忠封还词头卢襄賛执奏不行四四张唐英述仁宗政要与嘉祐名臣传四五韩魏公章子厚爲山陵使四六韩魏公出判相州不敢预闻国命吕吉父出守延安乞与枢宻同奏事四七丞相呉冲卿忌郭逵成功其孙呉侔以左道伏诛四八新法之行施于天下独永康无和买四九邢和叔用章子厚语以荅虏使五十吕氏爲侍郎者三人俱有子孙爲相五乙邵尭夫讥冨郑公肉食者鄙五二緫管之緫字但从手不从丝五三李涛李择常本出一族五四陈崇仪庙食事因五五唐宰相以宗室进者十三人如何史賛乃云七人卷之三五六熈宁以来宰相封国公五七蔡无道作官制旧典事有抵牾五八方轸论列蔡京章䟽五九强渊明上景钟颂六十王宷爲林灵素中伤与刘炳俱见诛六一刘康孙启崔贵妃夺王景彛故弟果报六二蔡元长不启印匣用印印复在匣六三张柔直劝蔡元长收拾人材以救丧乱六四解习除知河中府以箝口丧躯六五兰亭石刻旣存而复失六六张逹明报唐钦叟令衘命诛童贯六七冯檝雷观同爲学官相排六八贺子忱李邈诈疾退避六九粘罕欲根刷玉牒名字頼秦中丞得免七十郑居中与蔡京交悪七一追赠范忠宣误作文正七二温禹弼与曾文肃相失七三苏东坡作陈公弼传卷之四七四徽宗燕赏元霄命王安中冯熈载进诗七五陈尧臣进退终始事迹七六靖康中黄时偁徐揆段光逺三人上虏酋书七占张邦昌僣伪事迹七八夏人沮粘罕之气卷之五七九论熈宁以来谥法八十材人所畏者尉曹八十一江氏令樊若水献下江南之䇿宋咸郑毅夫记其事甚详八十二蜀孟昶上周丗宗书八十三国朝父子兄弟叔姪聮名显着八十四黄巢明马儿李顺皆能逃命于一时八十五蔡伯俙以神童授官食禄七十五年八十六张耆燕禁从诸公八十七韩忠献四子奏名礼部卷之六八十八韩持国入仕首末八十九王平爲司理不阿旨以杀无辜九十李邯郸命诸子名九十一司马温公人望所归九十二温公不自矜伐九十三王荆公死兆九十四晏元献元厚之怒人犯父讳九十五时君卿称王荆公于上前九十六蔡持正之父黄裳戒其子必报陈氏九十七王和艾德政如神九十八汪辅之就试自知登第九十九滕元发因舎弟申与杨元素失眷一百苏东坡改王兵部滕元发行状爲墓铭百一曽氏一门六人同牓及第百二冯京作主文取张芸叟置优等百三曾文肃荐王兵部居言路不就百四曾文肃爲相首末百五中使宣押蔡卞爲右丞百六夏人冦庆州老卒保其无他百七赵正夫与黄鲁直戯剧衘怨切骨百八林仲平二子立名百九苏东坡不肯冩司马文正墓志百一十欧阳观行状异同百十一余行之结连外界罪状百十二李端叔行状文章百十三东坡杭州湖上㑹客百十四昭灵侯行状首末百十五曾文肃王大卿结爲契家卷之七百十六国朝以来自执政径登元台百十七本朝先正御书碑额与御书阁名百十八滕章敏访荆公临别赠言百十九东坡知举时刘无言论效醉白堂记百二十晁以道跋鱼枕冠颂百卄一曾文肃夫人招李子约母妻百卄二徐师川改陈虚中判语百卄三蔡元度与门下士观画壁百卄四扬康功使髙丽百卄五方逹源乞重脩汴河短垣奏䟽百卄六东坡舟次泗上百卄七建中士人与曾蔡启语两易百卄八曾文肃幐沙粥百卄九石豫言邹志完再窜及降复元祐人百三十毛泽民和蔡元度鸳鸯诗百三一钱昻轻童贯百三二黄鲁直浯溪碑曾公衮不欲书姓名百三三郭槩善于择壻百三四王庆曾不随曾国老济江乃免于难百三五唐质肃公孙女识受釐殿名百三六王歧公在翰苑命门生供经史对百三七王兵部爲尉验亲识弓手杀人百三八米元章倚蔡元长凌大漕张励百三九吕元直奏除李良辅名百四十钟正甫治邹志完狱刘景鞠谢景思百四一王氏书爲陈元则所得百四二叶少藴书火于弁山李泰发藏书火于秦百四三东坡在张厚之家再见徐君猷家姬爲之感动百四四童贯以承宣使乗狨坐由是爲例百四五赵谂伪号隆兴百四六髙俅本东坡小史卷之八百四七陈举摘鲁直塔记贬冝州举复以进青蛇靑钱罚俸百四八王彦辅村里侍从百四九范寥告张怀素变百五十毕仲㳺杖张怀素百五一蔡文饶馆李易百五二李汉老爲李涛五丗孙百五三李譓进万歳蟾蜍百五四贾明仲治童贯第得谢踰数万缗百五五曾空青极力照瞩陈莹中百五六王宣賛召刘斯立而距李延年至兴狱累賔主百五七王伦随李相至禁中自陈于殿下百五八舎人草东坡复官制院吏教爲结尾百五九陈述併治郑良俱死而旅攅并室百六十江子我不信卜者之言百六一朱新仲代王彦昭致语用鲁公帖及栁词百六二苏叔党不从贼胁通夕痛饮而卒百六三苏叔党属李植于向伯恭百六四蔡元长贬潭自叹失人心且作词以卒百六五髙宗擢用徐师川百六六叶宗谔得妇人济江百六七李元量魁天下卷之九百六八王廷秀阅丗録载眀受之变甚俻百六九颕彦文记髙宗幸海事百七十髙宗命王兵部撰楚州守将赵立死事传卷之十百七一吴傅朋上殿髙宗自谓九里松牌不如呉说百七二王殏掩匿御府器玩服御百七三髙宗从王子裳言释苗刘卤掠妇女百七四钱穆収复平江记百七五秦㑹之脩和盟胡铨上书除名张仲宗送行词削籍卷之十一百七六孙仲益作墓碑百七七徐康国傲忽触韩璜刘刚百七八传崧卿触二执政名百七九范择善迁葬百八十秦㑹之荅李元老启百八一御史希秦㑹之言罢䥴汰滥赏百八二王承可以名同偏旁縁秦㑹之诬罔以至侍从百八三周葵言梁仲谟语洩去位百八四秦㑹之使冯济川探髙宗意百八五方庭实强勉入广百八六马子约梁扬祖因议断强盗罪不咸百八七朱希真雪溪集序百八八名家子知邵州希合秦㑹之按辛永宗籍其家百八九解潜爲韩丗忠草奏配岭外百九十荣茂丗不受岳飞父子不轨之诉百九一曾宏父小颦诵赤壁二赋百九二髙宗问陈桷百九三秦㑹之以姚宏不签名卒以祈雨死大理狱中百九四熊彦诗贺启百九五钱遹迎拜臈冦痛毁时政爲冦所杀百九六李孝广以费又试卷谤讪窜广南死其子病又爲祟百九七方允迪以先得御注老子爲毛逹可所赏百九八谭稹梁师成言早来玉音可畏百九十孟富文爲执政二百王庆曾畏秦㑹之不爲显仁偿虏使金㑹之卒喜二百一曾吉父荅启二百二孙立爲盗得寿州钤辖印二百三王公明爲王原所疑二百四秦师垣谓魏道弼莫胡思乱量二百五陆农师︻挥麈后録目卷终挥麈前录挥尘录后录卷一挥麈后録卷之一朝请大夫主管台州崇道观汝隂王明清古之尊称曰皇曰帝曰王自秦并天下始兼皇帝之尊穷宠极崇度越前载后虽有作亦无加焉汉哀帝建平二年待语夏贺良等言赤精子之䜟汉家暦运中衰当再受命冝改元易号诏大赦天下以建平二年爲太𥘉元年号曰陈圣刘太平皇帝宇文周宣帝以大象元年禅位于皇太子衍自称天元皇帝唐髙宗上元元年帝自称曰天皇皇后曰天后武后垂拱三年五月尊爲圣母神圣皇帝天授元年九月尊爲圣神皇帝长寿二年九月爲金轮圣神皇帝证圣元年正月爲慈氏越古金轮圣神皇帝天册万岁元年九月爲天册釡轮圣神皇帝中宗反正后神龙元年正月尊爲则天大圣皇帝中宗神龙元年十一月尊号应天皇帝三年八月尊号应天神龙皇帝玄宗先天二年十二月尊号开元神武皇帝二十七年二月开元圣文神武皇帝天寳元年二月开元天寳圣文神武皇帝七载五月开元天寳圣文神武应道皇帝十三载二月上开元天地大寳圣文神武证道孝德皇帝至德无载七月传位后肃宗上上皇天帝三载正月上太上至道圣皇天帝干无元年正月改太上圣皇天帝肃宗正德三载正月尊号光天文武大圣孝感皇帝干元无年正月上干元光天孝感皇帝二年正月上干元大圣光天文武孝感皇帝代宗广德元年七月尊号寳应元圣文武仁孝皇帝德宗建中元年正月尊号圣神文武皇帝顺宗元和元年正月传位后宪宗上应干圣寿太上皇宪宗元和三年正月尊号睿圣文武皇帝十四年七月加元和圣文神武法天应道皇帝穆宗长庆元年七月尊号文武孝德皇帝敬宗寳历元年四月尊号仁圣文武至神大孝皇帝五年正月加仁圣文武章天成功神德眀道大孝皇帝宣宗大中二年正月尊号圣敬文思神武光孝皇帝懿宗咸通三年正月尊号睿文明圣孝德皇帝十二年正月加睿文英武明德至仁大圣广孝皇帝僖宗干符二年正月尊号圣神聦睿仁哲明孝皇帝昭宗大顺元年三月尊号圣文睿德光武弘孝皇帝梁太租开平三年正月尊号睿文圣武广孝皇帝后唐庄宗同光二年四月尊号昭文睿武至德光孝皇帝明宗长兴元年四月尊号圣明神武文德恭孝皇帝四年八月圣明神武广道法天文德恭孝皇帝晋髙祖天福三年契丹遣使奉尊号英武明义皇帝周太祖圣明文武仁德皇帝国朝太祖干德元年冬十一月上尊号应天广运仁圣文武皇帝开寳元年十一月上应天广运圣文神武明道至德仁孝皇帝四年九月上应天广运兴化成功圣文神武明道至德仁孝皇帝九年正月上应天广运一统太平圣文神武眀道至德仁孝皇帝帝以汾晋未平不欲号一统诏罢之至三月晋王羣臣复上应天广运立极居尊圣文神武眀道至德仁孝皇帝卒不受太宗太平兴国三年十一月上尊号应运统天圣眀文武皇帝六年十一月上应运统天睿文英武大圣至明广孝皇帝九年八月上应运统天睿文英武大圣至明仁德广孝皇帝端拱二年十二月庚申诏自前所上尊号并冝省去今后四方所上表只称皇帝宰相吕蒙正等固以爲不可上曰皇帝二字本难兼称朕欲称王但嫌与诸王同耳宰相又上表请改上尊号爲法天崇道文武皇帝后诏省去文武二字淳化元年三月上法天崇道文武皇帝三年九月上法天崇道眀圣仁孝文武皇帝至道元年十二月改法天崇道上圣至仁皇帝眞宗咸平二年十一月上尊号崇文广武圣明仁孝皇帝五年八月上崇文广武应道章德圣眀仁孝皇帝景德二年九月上崇文广武应干尊道圣明仁孝皇帝大中祥符无年十二月上崇文广武仪天尊道寳应章感钦眀仁孝皇帝三年七月上崇文广武仪天尊道寳应章感钦明上圣至德仁孝皇帝天禧元年正月上崇文广武感天尊道应真佑德上圣钦明仁孝皇帝三年正月上体元御极感天尊道应真寳运文德武功上圣钦明仁孝皇帝干兴元年二月改应天尊道钦明仁孝皇帝仁宗天圣二年十一月上尊号圣文睿武仁明孝德皇帝八年七月上圣文睿武体天钦道仁明孝德皇帝明道二年二月上睿圣文武体天法道仁明孝德皇帝景祜二年十一月上景祐体天法道仁明孝德皇帝寳元元年十一月上寳元体天法道钦文聦武圣神英睿孝德皇帝康定元年帝以蝗雨之灾诏省去睿圣文武四字英宗治平四年正月上尊号曰体干膺历文武圣孝皇帝神宗元丰三年七月十六日诏曰朕惟皇以道帝以德王以业因时制名用配其实何必加崇称号以自饰哉秦汉以来尊天子曰皇帝其亦至矣朕承祖宗之休託士民之上凡虚文烦礼尽已革去而近者有司羣辟犹咸以号称见请虽出于归美报上之忠然非朕所以稽考先王之意今后大礼百官拜表上尊号并罢先是百官上尊号翰林学士司马光当荅诏因言治平二年先帝当郊不受尊号天下莫不称颂末年有建言者国家与契丹有徃来书信彼有尊号而我独无足爲深耻于是群臣复以非时上尊号昔汉文帝时单于自称天地所生日月所置匈奴大单于不闻文帝复爲大名以加之也愿陛下追用先帝本意不受此名上大恱手诏光曰非卿朕不闻此言善爲荅词使中外晓然知朕至诚非欺衆邀名者自是终身不受尊号徽宗大观元年季秋将行明堂礼大臣议捡举皇祐故事上爲亲降御笔云粤在季秋将行宗祀辅臣有请愿举尊称浮实之美母重辝费不须上表今后更不捡举政和七年四月已未羣臣上表尊爲教主道君皇帝诏止于教门章奏中称不可令天下混用宣和五年七月丁卯太传楚国公王黼等上皇帝尊号曰继天兴道敷文成武睿明皇帝御笔批荅曰朕获承至尊兼三王五帝以临九有之师无有逺迩罔不臣服荷天之鉴四序时若祥瑞洊至薄言兴师燕朔归附大一统于天下盖祖宗之灵庙社之庆惟我神考诒谋余烈顾朕何德以堪之而群公卿士犹以炎黄唐虞之号爲未足称循末丗溢美之辞来上朕甚愧焉所请冝不允凢三上表皆不允自是内外羣臣皇子郓王楷以下太学诸生耆老等上书以请者甚衆皆不从宣和七年十二月二十九日上尊号曰教主道君太上皇帝钦宗建炎元年五月初二日上尊号曰孝慈渊圣皇帝髙宗皇帝绍兴六年六月丁未臣秦桧以太母回銮之乆和议已定士民曹溥等一千三百人诣阙进表乞上尊号上谦抑不受令有司无得复収二十一年三月戊寅上谓宰执曰闻大金有诏上尊号前此士庻娄甞有请旣却而不受秦桧曰盛德之事它国亦知师仰绍兴三十二年六月上尊号曰光尧寿圣太上皇帝干道六年十二月加号光尧寿圣宪天体道太上皇帝淳熈二年十月加号光尧寿圣宪天体道性仁诚德经武纬文太上皇帝淳熈十二年十月加号光尧寿圣宪天体道性仁诚德经武纬文绍业兴统明谟盛烈太上皇帝孝宗皇帝淳熈十六年二月上尊号曰至尊寿皇圣帝太上庆元元年十一月上尊号曰圣安寿仁太上皇帝前代者见于宋无宪尊号録眀清更以他书详考之国朝者以史册及前后诏旨续焉太祖皇帝草昩日客逰睢阳醉卧阏伯庙梦中觉有异旣醒焚香殿上取木㺽珓以卜平生自禆将至大帅皆不应遂以九五占之珓盘旋空中巳而大契大祖益以自负后以归德军节度使建国号大宋升府曰应天晏元献爲留守以诗题庙中云炎宋肇英祖初九方潜鳞尝用蓍蔡占来决天地屯庚契大横兆謦咳如有闻东坡先生作张文定碑云熈宁中公判应天府新法旣粥坊埸河渡又并祠庙粥之官旣得钱听民爲贾区庙中慢侮秽践无所不至公建言宋王业所基也而以火王阏伯于啇丘以主大火微子爲宋始封二祠独不于粥乎𥙿陵震怒批出曰慢神辱国无甚淤斯天下祠庙皆得不粥其后髙宗皇帝炎精复辉中兴斯地灼见天命猗欤休哉滁州清流関昔在五季太祖皇帝以五千之兵败江南李氏十五万衆执皇甫晖姚鳯以献周丗宗寔爲本朝建国之根本明清昨仕彼郡考之图经云皇祐五年十月因通判州事王靖建言始创端命殿宇于天庆观之西奉安太祖御容初以兵马都监一贠兼管至元丰六年专差内侍一名管勾香火毎月朔望州官朝拜知州事酌献岁朝寒食冬旦至节诏遣内侍酌献今焉洊罹兵革殿宇焚荡之乆茂草荆棘无片瓦尺椽存者周视太息还朝上言以谓太祖皇帝歴试于周应天顺人启运立极功业自此而成王基自此而创故号端命诚我宋之咸镐丰沛命名之意可见乞再建殿宇以永崇奉得旨下礼部讨论而有司以谓増置兵卫重有浮费遂寝所陈盖明清亲甞至其地恭覩太祖入滁之伟续当其始也赵韩王教村童于山下始与太祖交际用其计画俾爲郷导提孤军乗月夜指纵衘枚取道于清流关侧芦子浮西涧入自北门直擣郡治皇甫晖方坐帐中燕劳将士养锐待战仓黄闻变初不测我师之多寡跃其爱马号千里电奔东郊太祖追及于河梁以劒挥之人马俱坠桥下晖遂擒姚鳯即以其衆解甲请降自此兵威如破竹尽取淮南之地鳯之投降时正午刻击诸寺钟以应之至今不改绍兴壬戌郡守赵时上殿陈其事诏付史馆东渡犹有落马桥存焉如是则端命之殿其可置而不问邪太祖甞令于瓦桥一带南北分界之所专植榆柳中通一径仅能容一骑后至真宗朝以爲使人毎岁往来之路歳月浸乆日益繁茂合抱之木交络翳塞宣和中童贯爲宣抚统兵取燕云悉命剪薙之逮胡马南骛遂爲坦途使如前日有所蔽障则未必能卷甲长驱如此亦祖宗规抚宏逺之一也承平时扬州郡治之东庑扄鎻屋数间上有建隆元年朱金书牌云非有缓急不得辄开宣和无年盗起浙西诏以童贯提师讨之道出淮南见之焚香再拜启视之乃弓弩各千爱护甚至俨然如新贯命弦以试之其力比之后来过倍而制作精妙不可跋及士卒皆叹㐲施之于用以致成功此盖太祖皇帝亲征李重进时所留者仰知经武之略眀见于二百年之前圣哉帝也太祖旣废藩镇命士人典州天下忻便淤是置公使库使遇过客必舘置供馈欲使人无旅寓之叹此盖古人传食诸侯之义下至吏卒批支口食之类以济其之食承平时士大夫造朝不赍粮节用者犹有余以还家归途礼数如前但小损当时出京泛汴有上下水船之讥近人或以州郡饰厨传爲非者不解祖宗之所以命意矣然贪污之吏倘有以公帑任私意如互送卷怀者又不可不痛惩治之也太平兴国中诸降王死其旧臣或宣怨言太宗尽収用之寘之舘阁使修羣书如册府元龟文苑英华太平广记之类广其卷帙厚其廪禄赡给以役其心多卒老于文字之间云太宗旣得吴越版籍继下河东天下一统礼乐庻事粲然大备钱文僖惟演尝纂书名逢辰録排日尽书其父子承恩荣遇及朝廷盛典极爲详尽明清家有是书爲钱仲韶竽假去干没至今往来于中安得再见以补史之阙文仁宗即位方十歳章献眀肃太后临朝章献素多智谋分命儒臣冯章靖孙宣公宋宣献等采摭歴代君臣事迹爲观文览古一书祖宗故事爲三朝寳训十卷毎卷十事又纂郊祀仪仗爲卤簿图三十卷诏翰林待诏髙克明等绘画之极爲精妙叙事于左令传姆軰日夕侍上展玩之解释诱进镂板于禁中元丰末哲宗以九岁登极或有以其事启于宣仁圣烈皇后者亦命取板摹印倣此爲帝学之权舆分钖近臣及舘殿时大父亦预其赐明清家因有之绍兴中爲秦伯阳所取天圣中章献明肃太后临朝诏脩三朝国史时巨珰罗崇勲江德明用事以爲史院承受故官属每遇进书推恩特厚下至书史庖宰亦霑醲赏后来因之章懿李后初在侧㣲事章献明肃章圣偶过合中欲盥手后捧洗而前上恱其肤色玉耀与之言后奏昨夕忽梦一羽衣之士跣足从空而下云来爲汝子时上未有嗣闻之大喜云当爲汝成之是夕召幸有娠明年诞育昭陵昭陵㓜年毎穿履袜即亟令脱去常徒歩禁掖宫中皆唿爲赤脚仙人赤脚仙人盖古之得道李君也熈宁中神宗问邓绾云西汉张良如何绾以班马所论对上曰体道绾以未喻圣训请于上上又曰不唱绾退因取子房传考之自从沛公入秦宫阙至召四皓侍太子凡所运筹未有一事自其唱之始知天纵之学非人所及神宗遵太祖遗意聚积金帛成帑自制四言诗一章云五季失图猃狁孔炽艺祖造邦思有惩艾爰设内府基以募士曾孙保之敢忘厥志毎库以一字目之又别置诗二十字分揭其上曰毎䖍夕惕心妄意遵遗业顾予不武资何以成戎捷后来所谓御前封桩库者是也上意用此以爲开拓西北境土之资始命王韶克青唐然后欲经理银夏复取燕云元丰五年徐禧永洛衂师之后帝心弛矣神宗朝诏修仁英两朝国史开局日诏史院赐筵时呉冲卿爲首相提举二府及修史官就席上成诗赋冲卿唱首云兰台开史局玉荦赐君余賔友求三事规摹本八书汗青裁倣此衰白盍归欤诏许从容㑹何妨醉上车王禹玉云晓下金门路君筵听召余簪缨三寿客笔削两朝书身老虽逢此恩深尽醉欤传闻访余事应走使臣车元厚之云殿帷昕对罢省户雨隂余诏赐尧罇酒人探禹穴书䕫龙方客右班马盖徒欤径醉俄归弁云西见日车王君贶云累圣千年统编年四纪余官归柱史笔经约鲁麟书班马才长矣仁英道伟欤恩招宴东观酾酒荷盈车冯当丗云天宻丛云晓风清一雨余三长太史笔二典帝皇书接武知何者霑恩匪幸欤吐茵平日事何惮汚公车曾令绰云御府朌醇酿君恩钖馂余赐筵遵故事䌷史重新书燕饮难偕此风流不伟欤素飡非所职愧附相君车宋次道云二圣垂鸿烈天临四纪余元台来率属赐㑹宠刋书丗业叨荣甚君恩可报欤衮衣相照烂归拥鹿鸣车王正仲云上圣思论着前言摭绪余琼筵𥘉赐醴石室载䌷书徽范贻来者成功念昔欤欲知开局盛门拥相君车黄安中云礼攽三事宴史发两朝余偶缀金闺彦来䌷石室书法良司马否辞措子㳺欤盛事逢衰懒重须读五车林子中云调元台极贵须宴帝恩余昔副名山録今裁史观书天心忧作者国论属谁欤寂寞怀鈆客容瞻相府车可见一时人物之盛真迹今藏禹玉孙晓処甞出以示明清晓云史院赐燕唱和国朝故事也干道辛卯歳明清因观元符诏旨钦圣献粛皇后传载元丰末命其所引犹存绍圣谤语即以白于外舅方务德云今提衡史笔汪圣钖吾所厚也当録以似之継而以书及焉旬日得汪报云下喻昨日偶因奏事即爲敷陈天语甚称所言爲当即诏史院删去以眀是非之实矣汪书之亲笔今存外舅家昭慈孟后绍圣三年以使令爲禳禬之法九月二十日诏徙処道宫巳见泰陵实録曾文粛奏对録述其复位本末爲备今具载之元符三年五月癸酉同三省批旨令同议复瑶华先是首相韩忠彦遣其子跋来相见云因曲谢上谕以复瑶华令与布䓁议若布以爲可即白李清臣俟再留禀乃白三省且云恐有异议者布荅之云此事固无前比上亦甞问及布但荅以故事止有追䇿未有生复位号者况有元符恐难并处今圣意如此自我作古亦无可违之理若于元符无所议即但有将顺而巳三省自来凢有德音及御批未闻有逆鳞者此无足虑但白邦直不妨跋云若此中议定即须更于上前及帘前再禀定乃敢宣言至四日再留不易前议师朴云已约三省因相率至都堂行次师朴云悙言从𥘉议瑶华法时公欲就重法官不敢违及至都堂悙又云当初是做厌法断不得唯造雷公式等皆不如法自是未成布云公旣知如此当初何以不言今却如此议论当时议法论罪莫须是宰相否布当时曾议依郭后故事且以浄妃处之三省有人于上前犹以爲不须如此其后又欲贬董敦逸布独力争得不贬此事莫皆不虚否今日公却以谓议法不当是谁之罪悙黙然布云此事且置之今日上及帘中欲复瑶华正以元符建立不正元符之立用皇太后手诏近因有旨令蒋之竒进入所降手诏乃云是刘友端书外靣有人进文字皇太后并不知亦不曾见是如何悙遽云是悙进入先帝云巳得两宫旨令撰此手诏大意进入布云手诏云非此人其谁可当皆公之语莫不止大意否惇云是衆莫不骇之卞云且不知有此也布云颕叔以谓太后手诏中语故着之麻词乃不知出自公之竒亦云当时只道是太后语故不敢不着今进入文字却看验得刘友端书皇太后诚未甞见也悙顽然无怍色衆皆骇叹是日布又言此事只是师朴亲闻布等皆未曾靣禀来日当共禀知圣意无易即当拟定圣旨进呈遂令师朴草定云瑶华废后近经登极大赦及累降赦宥其位号礼数令三省宻院同详议闻奏遂退晚见师朴等皆云一勘便招可恠可恠六日遂以简白师朴云前日所批旨未安当如今日所改定进拟师朴荅云甚善然尚犹豫七日布云所拟批旨未安有再改定文字在师朴所衆皆称善今所降旨乃布所改定也是日上靣谕帘中欲废元符而复瑶华布力陈以爲不可如此则彰先帝之短而陛下以叔废㛐恐未顺上亦深然之令于帘前且坚执此议衆皆议两存之爲便上又丁宁令固执卞云韩忠彦乃帘中所信须令忠彦开陈必听纳忠彦黙然及帘前果云自古一帝一后此事盖万丗议论相公巳下读书不浅须议论得稳当乃可行兼是垂帘时事不敢不审慎语甚多不一一记省衆皆无以夺悙却云臣思之亦是未稳当衆皆目之师朴遂出所拟批旨进呈云且乞依巳降指挥容臣等讲议同奏许之然殊未有定论再对布遂云适论瑶华事圣谕以谓一帝一后此乃常理固无可议臣亦具晓圣意盖以元符建立未正故有所疑然此事出于无可柰何须两存之乃使章悙误晓皇太后意旨却以复瑶华爲未稳当此事本末悮先帝者皆悙也前者皇太后谕蒋之竒以立元符手诏皇太后不知亦不曾见及进入乃是刘友端书冩臣两日对衆诘悙云昨以皇太后手诏立元符爲后皇太后云不知亦不曾见及令蒋之竒进入乃是友端所书莫是外靣有人撰进此文字否悙遽云是悙撰造先帝云已得两宫许可遂令草定大意臣云莫非止大意否诏云非斯人其谁可当乃公语也之竒亦云当时将谓是太后语故着之制词悙云是悙语衆皆骇之悙定䇿之罪固巳大此事亦不小然不可暴扬者以爲先帝尔今若以此废元符固有因然上则彰先帝之短次则在主上以叔废㛐未顺故臣等议皆以两存之爲便如此虽未尽典礼然无可柰何须如此太母遂云是无可柰何兼化元符又目下别无罪过如此甚便布云望皇太后更坚持此论若稍动着元符则于理未便亦荅云只可如此上又甞谕宻院云欲于瑶华未复位号前先宣召入禁中却当日或次日降制免张皇令以此谕三省衆亦称善布云如此极便若巳复位号即须用皇后仪卫召入诚似张皇上仍戒云执元符之议及如此宣召只作卿等意勿云岀自朕语及至帘前三省以箔中语未定亦不记陈此一节布遂与颕叔陈之大后亦称善退以谕三省云适敷陈如此论巳定矣遂赴都堂同前定奏议乃布与元度所同草定师朴先以邦直草定文字示衆人衆皆以爲词繁不可用遂巳师朴先封以示布布荅之云瑶华之废岂可云主上不知其端太后不知其详又下比于盗臣墨卒皆𬒳恩恐皆未安尔是可太后闻自认造手诏事乃叹云当𥘉将谓友端稍知文字恐友端所爲却是他做布云皇太后知古今自古曾有似此宰相否之竒亦云悙更不成人无可议者是日瑶华以犊车四还禁中至内东门太母遣人以冠服令易去道衣乃入中外闻者莫不懽唿是夕鎻院降制但以中书熟状付学士院不宣召初议复瑶华布首白上不知处之何地上云西宫可处布云如此甚便縁旣复位则于太母有妇姑之礼岂可处之于外上亦云然太母有妇姑之理岂豦之于外上亦云然太母仍云须令元符先拜元祐荅拜乃顺又云将来须令元祐从灵驾元符只令迎虞主可也患无人迎虞主今得此甚便又谕宻院云先帝旣立元符㝷便悔但云不直不直又云郝随甞取宣仁所衣后服以披元符先帝见之甚骇却笑云不知称否又云元祐本出士族不同又称其母亦晓事二府皆云王广渊之女也神宗甞以爲叅知政事命下而卒又云𥘉聘纳时常教他妇礼以至倒行侧行皆亲指教其他举措非元符比也布云当日亦不得鱼过布云皇太后以爲如何太母云自家左右人做不是事自家却不能执定得是不爲无过也布云皇太后自正位号更不曾生子神宗嫔御非不多未闻有争竞之意在尊位岂可与下争宠太母云自家那里更惹他烦恼然是他神宗亦㑹做得于夫妇间极周旋二十年夫妇不曾靣赤布云以此较之则诚不爲无过颕叔亦云忧在进贤岂可与嫔御争宠太母又对二府云元符元祐俱有性气今犹恐其不相下布云皇太后更当训敕使不至于有过乃爲尽善皇太后在上度亦不敢如此太母云亦深恐他更各有言语兼下靣人多此軰尤不识好恶三省亦云若皇大后戒饬必不敢尔太后又云他两人与今上叔㛐亦难数相见今后除大礼圣节宴㑹可赴余皆不须预他又与今皇后不同也三省亦皆称善其他语多所记止此尔巳上皆曾録中语制词略云惟东朝慈训念乆处于别宫且永泰上賔顾何嫌于并后至崇宁元年蔡元长当国十二月壬申用御史中丞钱遹殿中侍御史石䂊右司諌左肤䟽诏后复居瑶华制有云台臣论奏引义固争宰辅全同抗章继上逾二十年靖康末金人犯阙六宫皆北后独不预逃匿于其家张邦昌知之遣人迎后垂帘仪从忽突入第中后惶恐不知所以避之不免及思陵中兴尊爲隆祐太后盖后之祖名元易元爲隆字建炎间皇舆小驻㑹稽后㣲觉风痃本合有宫人自言善用符水呪疾可瘳或以启后后吐舌曰又是此语吾其敢复闻也此等人岂可留禁中邪立命出之徽宗𥘉践祚曾文肃公当国禁中放𥿄鸢落人间有以爲公言者公翌日奏其事上曰𥘉无之传者之妄也当令诘治所从来公从容进曰陛下即位之𥘉春秋方壮罢朝余暇偶以爲戏未爲深失然恐一从诘问有司观望使臣下诬服则恐天下向风而靡寔将有损于圣德上深惮服然失眷始于此也徽宗居藩邸巳潜心词艺即位之初知南京曾肇上所奉勑撰东岳碑得旨送京东立石上称其文且云兄弟皆有文名又一人尤着左相韩师朴云巩也子宣云臣兄遭遇神宗擢中书舎人脩五朝史不幸早丗其文章与欧阳脩王安石皆名重一时上领之繇是而知上之好学问非一日也建中靖国徽宗初郊亦见曾文肃奏事録言之甚详在于当日爲一时之庆事十一月戊寅凌晨导驾官立班大庆殿前导歩辇至宣德门外升玉辂登马导至景灵宫行礼毕赴太庙平旦雪意甚暴旣入太庙即大雪出廵仗至朱雀门其势未巳卫士皆沾湿上顾语云雪甚好但不及时及赴太庙雪益甚二皷未已上遣御药黄经臣至二相所传宣问雪不止来日若大风雪何以出郊布云今二十一日郊礼尚在后日无不晴之理经臣云只恐风雪难行布云雪虽大有司扫除道路必无妨阻但稍冲冒无如之何兼雪势暴必不乆况乗舆顺动理无不晴若更大雪亦须出郊必不可升坛则须于端诚殿望祭此不易之理巳降御札颁告天下何可中辍经臣亦称善乃云左相韩忠彦欲于大庆殿望祭布云必不可但以此回奏经臣退遂约执政㑹左相斋室仍草一札子以往左相犹有大庆之议左辖陆佃云右相之言不可易兼恐无不晴之理若还就大庆是日却晴霁柰何布遂手写札子与二府签书讫进入议遂定上闻之甚喜有识者亦云临大事当如此中夜雪果止五更上朝享九室布以礼仪使賛引就罍洗之际已见月色上喜云月色皎然布不敢对再诣罍洗上云已见月色布云无不晴之理上奠瓉至神宗室流涕𬒳靣至再入室酌酒又泣不巳左右皆爲之感泣是日闻上却常膳𬞞食以祷己夘黎明自太庙斋殿歩出庙门升玉辂然景色巳开霁时见日色巳午间至青城晚遂晴见日五使廵仗至玉津园夕阳满野人情莫不欣恱庚辰四皷赴郊坛幕次少顷乗舆至大次布跪奏于帘前请皇帝行礼遂导至小次前升坛奠币再诣罍洗又升坛酌献天色晴明星斗灿然无复纎云上屡頋云星斗灿然至小次前又宣谕布云圣心诚敬天意感格固须如此又升坛饮福行过半蒋之竒屡仆于地旣而当中妨上行布以手约之遂挽布衣不肯舍而力引之行数级复僵仆上问爲谁布云蒋之竒上令礼生掖之登坛坐于乐架下至上行礼毕还至其所尚未能起上令人扶掖出就外舎先还府又令遣医者往视之及亚献升有司请上就小次而终不许东向端立至望燎布跪奏礼毕导还大次故事礼仪使立于帘外俟礼部奏解严乃退上谕都知阎守懃阎安中令照管布出壝门恐马队至难出恩非常也衆皆叹息以爲眷厚五皷二府称贺于端诚殿黎眀升辇还内先是礼毕又遣中使传宣布以车驾还内一行仪衞并令儧行不得壅阏布遂关卤簿司及告报三帅令依圣旨及登辇一行仪仗无复阻滞比未及已时已至端门左相乃大礼使传宣乃以属布衆皆恠之少选登楼肆赦又眀日诣㑹圣宫宫门之两庑下所画人马皆有流汗之迹云庆历西事时一夕人马有声至眀观之有汗流至今不灭又有一小女塑像齿髪爪甲皆眞物身长三尺许云太祖㣲时所见甞言太祖当有天下然无文字可考像龛于殿之侧坐殿内又云是月奉职程若英乃文臣程博文之子上书言皇子名亶及御名皆犯唐明宗名冝防夷狄之乱诏改皇子名至是又上书乞换文资从之时亦建中靖国元年后来果验亦异事也因着之神宗更定官制独选人官称未正崇宁初吏部侍郎邓洵武上䟽曰神宗稽古创法釐正官各使省台寺监之官实典职事领空名者一切罢去而易之以阶因而制禄命出之日官号法制鼎新于上而彛伦庻政攸叙于下今吏部选人自节察判官至簿尉凢七等先帝甞欲以阶寄禄而未暇愿造爲新名因而寄禄使一代条法粲然大备徽宗从其言诏有司讨论于是置选人七阶蔡元道官制旧典乃失引之政和四年六月戊寅御笔取㑹到入内内侍省所辖苑东门药库见置库在皇城内北隅拱宸门东所藏鸩鸟蛇头葫蔓藤钩吻草毒汗之类品数尚多皆属川广所贡典掌官吏三十余人契勘元无支遣显属虚设盖自五季乱离纪纲頽靡多用此物以勦不臣者㳂袭至于本朝自艺祖以来好生之德洽于人心若干宪网莫不明寘典刑诛殛市朝何甞用此自今可悉罢贡额并行停进仍废此库放散官吏比附安排应毒药并盛贮器皿并交付军器所仰于新城门外旷阔逈野处焚弃其灰烬于官地埋瘗分明封堠摽识无使人畜近犯疾速措置施行仰见祐陵仁厚之心德及豚鱼敬録于编以诏无极靖康元年正月戊辰金贼犯濬州徽考㣲服出通津门御小舟将次雍丘命宦官邓善询召县令至津亭计事善询廼以它事召之令前驱至近岸善询从稠人中跃岀唿令下马厉声斥之令曰某出宰畿邑冝示威望安有临民而行者乎善询曰太上皇帝幸亳社聊此驻跸令大惊舍车疾趍舟前山唿拜蹈自劾其罪徽宗笑曰中官与卿戏耳遂召入舟中是夕阻浅船不得进徽宗患之夜出堤上御骏骡名鹁鸽青望睢阳而奔闻鸡啼濵河有小市民皆酣寝独一老姥家张灯竹扉半掩上排户而入妪问上姓氏曰姓赵居东京巳致仕举长子自代卫士皆笑上徐頋卫士亦笑妪进酒上起受妪酒复传爵与卫士妪延上至卧内拥炉又爇劳薪与上释袜烘趾乆之上语卫士令记妪家地名及龙舟还京妪没乆矣廼以白金赐其诸孙元祐八年九月三日崇庆撤帘泰陵亲政时事鼎新首逐吕正愍苏文定明年改元绍圣四月自外拜章子厚爲左仆射时东坡先生已责英州子厚旣至蔡元度邓温伯迎合以谓神宗实録诋诬之甚乞行重修繇是立元祐党籍凢当时位于朝者次第窜斥初止七十三人刘器之亦甞以语胡德辉珵见之元城道护録其间亦自相矛盾如川洛二党之类未始同心也徽宗登极复皆召用有意调一而平之蔡元长相矣使其徒再行编类党人刋之于石名之云元祐姦党播告天下但与元长异意者人无贤否官无大小悉列其中屏而弃之殆三百余人有前日力辟元祐之政者亦饕厠名愚智混殽莫可分别元长意欲连根固本牢甚然而无益也徒使其子孙有荣耀焉识者恨之如近日扬州重刻元祐党人碑至以苏逈爲苏过叔党在元祐年犹未褁头岂非字画之误乎尤爲无谓逈字彦逺东坡先生之族子登进士第爲泸川令元符末应日食上言尤爲切直蔡元长旣使其徒编类上书邪等彦逺爲邪上尤甚又入元祐党籍之石坐削籍编管华州遇赦量移潼川牵复爲普州岳安尉卒于官绍兴初特赠宣教郎事见王望之赏所作彦逺妻史夫人墓志及重脩泸川灵济庙碑明清顷访徐五丈敦立于霅川徐询以创置右府与揆路议政分合因革明清即爲考证以对徐甚以击节即手録于其所编今列于后案唐代宗永泰中始置内枢宻使二贠以官者爲之初不置司局但以屋三楹贮文书其职惟掌承受表奏于内进呈若人主有所处分则宣付中书门下施行而巳昭宗光化二年九月崔㣧爲宰相与上宻谋欲尽诛宦官中尉刘季述王仲元枢宻使王彦范薛齐偓隂谋废上请太子监国巳而太子改名缜即位十二月孙德昭董彦弼周承诲三人除夜伏兵诛季述等翌日昭宗复位三人赐姓李除使相加号三功臣宠遇无比崔㣧与陆扆乞尽除宦者上与三人谋之皆曰臣等累丗在军中未闻书生爲军主者若属南司必多更变不若仍归之北司爲便上喻㣧等曰将士意不欲属文臣卿等勿坚求于是复以袁易简周敬容爲枢宻使然唐自此乱矣朱粱建国深革唐丗宦官之弊乃改爲崇政院而更用士人敬翔李振爲使二人官虽崇然止于承进文书宣传命令如唐宦者之职今士大夫家犹有梁宣底四卷其间所载大抵中书奏请则具记事与崇政使令于内中进呈所得进止却宣付中书施行其任止于如此至后唐庄宗入汴复改爲枢宻院以郭崇韬爲使始分掌朝政与中书抗衡宰相豆卢革爲弘文馆学士以崇韬父名弘正请改弘文爲昭文其畏之如此明宗即位以安重诲范延先爲枢宻使二人尤爲跋扈晋髙祖即位思有以惩戒遂废之至开运元年复置末帝以其后之兄冯玉爲之自是相承不改国朝因之首命赵韩王普焉号称二府礼遇无间每朝奏事与中书先后上所言两不相知以故多成疑贰祖宗亦頼此以闻异同用分宰相之权端拱三年置签书院事以资浅者爲之张逊是也官制旧典误以爲邓公庆暦二年二边用兵富文忠公爲知制诰建言边事系国安危不当专委枢宻院周宰相魏仁浦兼枢宻使国𥘉范质王溥以宰相兼叅知枢宻事今兵兴冝使宰相兼领仁宗然之即降旨令中书同议枢宻院事且书其检吕许公时爲首相以内降纳上前曰恐枢宻院谓臣夺权冨公方力争㑹西夏首领乞砂等称伪将相来降各𥙷借职覊置湖南冨公复言二人之降其家已族矣当厚赏以劝来者仁宗命以所言送中书而宰相𥘉不知也冨公曰此岂小事而宰相不知邪更极论之时张文定爲諌官亦论中书冝知兵事遂降制以宰相吕夷简兼判枢宻院事章得象兼枢宻院事未几或曰二府体例判字太重于是复改吕公亦爲枢宻使五年贾文元陈恭公同爲宰相乞罢兼枢宻使以边事宁故也有旨从之仍诏枢宻院凢军国机要依旧同议施行而枢宻院亦自请进退管军臣僚极边长吏路分铃辖以上并与宰臣同议从之张文定复言宰相旣罢兼枢宻院则更不聚㕔万一边界忽有小虞两地即须聚㕔毎事同议自是常事则宻院专行至渉边事而后聚议谓之开南㕔然二府行遣终不相照熈宁𥘉滕逹道爲御史中丞上言中书宻院议边事多不合赵明与西人战中书赏功而宻院降约束郭逵修保栅宻院方诘之而中书巳下褒诏矣夫战守大事也安危所寄今中书欲战宻院欲守何以令天下愿敕大臣凢战守除帅议同而后下神宗善之其后竟使枢宻院事之大者与中书同奏禀讫先下俟中书退后进呈本院常程公事凢称三省宻院同奉圣旨者是也建炎初置御营使本以车驾行幸㹅齐军中之政而以宰相兼领之故遂专兵柄枢宻院几无所干预吕元直在相位自以谓有复辟之功专恣尤甚台諌以爲言元直旣罢政遂废御营司而宰相复兼知枢宻院事自范斍民爲始尔后悉兼右府矣秦㑹之独相十五年带枢宻使至绍兴乙亥㑹之殂次年沈守约万俟元忠拜相遂除去兼带中书与枢府又始分矣徐敦立语明清云凢史官记事所因者有四一曰时政记则宰执朝夕议政君臣之间奏对之语也二曰起居注则左右史所记言动也三曰日暦则因时政记起居注润色而爲之者也旧属史舘元豊官制属祕书省国史案着作郎佐主之四曰臣僚墓碑行状则其家之所上也四者惟时政执政之所日録于一时政事最爲详备左右史虽二贠然轮日侍立榻前之语旣逺不可闻所頼者臣僚所申而又多务省事凢经上殿止称别无所得圣语则可得而记録者百司関报而巳日暦非二者所有不敢有所附益臣僚行状于士大夫行事爲详而人多以其出于门生子弟之类以爲虚辤溢美不足取信虽然其所泛称德行功业不以爲信可也所载事迹以同时之人考之自不可诬亦何可尽废云度在舘中时见重修哲宗实録其旧书崇宁间帅多贵㳺子弟以预讨论于一时名臣行事旣多所略而新书复因之于时急于成书不复广加搜访有一传而仅载歴官先后者且据逐人碑志有传中合书名犹云公者读之使人不能无恨新唐书载事倍于旧书皆取小说本朝小说尤少士夫纵有私家所记多不肯轻出之度谓史官欲广异闻者当择人叙録所闻见如段太尉逸事状邺侯家传之类上之史官则庻几无所遗矣欧阳公归田録初成未岀而序先传神宗见之遽命中使宣取时公巳致仕在颕州以其间所记述有未欲广者因尽删去之又恶其太少则杂记戏笑不急之事以充满其卷秩旣缮冩进入而旧本亦不敢存今丗之所有皆进本而元书盖未甞出之也敦立又语明清云自髙宗建炎航海之后如日暦起居注时政记之类初甚圎备秦会之再相継登维垣始任意自专取其绍兴壬子嵗初罢右相凢一时施行如训诰诏旨与夫斥逐其门人臣僚章䟽奏对之语稍及于已者悉皆更易焚弃繇是亡失极多不复可以稽考逮其擅政以来十五年间凢所纪録莫非其党姦䛕謟佞之词不足以传信天下后丗度比在朝中甞取观之太息而已眀清甞谓本朝法令寛明臣下所犯轻重有等未甞妄加诛戮恭闻太祖有约藏之太庙誓不杀大臣言官违者不祥此诚前代不可跋及虽卢多逊丁谓罪大如此仅止流窜亦复北归自晋公之后数十年蔡持正始以呉处厚讦其诗有讥讪语贬新州又数年章子厚党论乃兴一时贤者皆投炎荒而子厚迄不能自免爰其再启此门元祐间治持正事二三公不无千虑之一失使如前代则姦臣借口当渫血无穷也明清甞以此说语朱三十五丈希真大以爲然太祖誓言得之曹勋云从徽宗在燕山靣喻云尓勋南归奏知思陵明清甞得英宗批可进状一𥿄于梁才甫家治平元年宰执书臣而不姓且花押而不书名以岁月考之则韩魏公曾鲁公欧阳文忠公赵康靖作相叅时也但不晓不名之义后阅沈存中笔谈云本朝要事对禀常事拟进入画可然后施行谓之熟状事速不及侍报则先行下具制草奏知谓之进草熟状白𥿄书宰相押字始悟其理不知今又如何耳挥麈后録卷之一挥麈前录挥尘录后录卷二挥麈后録卷之二汝隂王明清宣和中燕诸王于禁中髙宗以困于酒倦甚小愒幄次徽宗忽询康王何往乎左右告以故徽宗幸其所视之甫入即返惊鄂黙然内侍请于上上云适掲帘之次但见金龙丈余蜿蜒榻上不欲唿之所以亟出叹息乆之云此天命也繇是异待焉髙宗甞语吕頥浩云朕在宫中毎天下奏案至莫不熟阅再三求其生路有至夜分卿可以此意戒刑寺官凢于治狱切当留心勿草草頥浩再拜賛即以上旨喻之曹功显勋语明清云昨从徽宗北狩至燕山逃归显仁令奏髙宗曰上爲康王再使虏中欲就鞍时二后洎宫人送至㕔前有小婢招儿者见四金甲人状貌雄伟各执弓劒拥卫上体婢指示衆虽不见然莫不畏肃后即悟曰我事四圣香火甚谨必其隂助今䧟虏中愈当䖍事自后夜深必四十拜止更令奏上冝严祟奉以荅景贶髙宗后跓跸临安即诏于西湖建观像设以祀甚爲壮丽又云后未知上即位甞用象戏局子褁以黄罗书康王字贴于将上焚香祷曰今三十二子俱掷于局若康王字入九宫者必得天位一掷其将子果入九宫他子皆不近后以手加额喜甚即具奏徽庙大喜复谓后曰瑞卜昭应异常可无虑矣元符末掖廷讹言祟出有茅山道士刘混康者以法箓符水爲人祈禳且善捕逐鬼物上闻得出入禁中颇有验崇恩尤敬事之宠遇无比至于即其郷里建置道宫甲于宇内祐陵登极之初皇嗣未广混康言京城东北隅地叶堪舆倘形势加以少髙当有多男之祥始命爲数仞岗阜巳而后宫占熊不絶上甚以爲喜繇是崇信道教土木之工兴矣一时佞倖因而逢迎遂竭国力而经营之是爲艮岳宣和壬寅歳始告成御制爲记云京师天下之本昔之王者申画畿疆相方视址考山川之所㑹占隂阳之所和据天下之上游以㑹同六合临观八极故周人胥字于𡵨山之阳而又卜涧水之西秦临函谷二殽之関有百二之崄汉人因之又表以太华终南之山带以黄河清渭之川宰制四海然周以龙兴卜年八百秦以虎视失于二丗汉德弗嗣中分二京何则在德不在崄也昔我艺祖拨乱造邦削平五季方是时周京市邑千门万肆不改弃之而弗頋汉室提封五方阻山浮渭屹然尚在也舍之而弗都于胥斯原在浚之郊通逹大川平臯千里此维与宅故今都邑广野平陆当八逹之冲无崇山峻岭襟带于左右又无洪流巨浸浩荡汹涌经纬于四疆因旧贯之居不以袭崄爲屏且使后丗子孙丗丗脩德爲万丗不㧞之基垂二百年于兹祖功宗德民心固于泰华社稷流长过于三江五湖之逺足以跨周轶汉盖所恃者德而非崄也然文王之囿方七十里其作灵台则庻民子来其作灵沼则于仞鱼跃髙上金阙则玉京之山神霄大帝亦下游广爱而海上有蓬莱三岛则帝王所都仙圣所宅非形胜不居也传曰爲山九仞功亏一篑是山可爲功不可书于是太尉梁师成董其事师成博雅忠荩思精志巧多才可属乃分官列职曰雍曰琮曰琳各任其事遂以图材付之按图度地庀徒僝工累土积石畚揷之役不劳斧斤之声不鸣设洞庭湖口丝谿仇池之深渊与泗濵林虑灵壁芙蓉之诸山取瓌竒特异瑶琨之石即姑苏武林明越之壤荆楚江湘南粤之野移枇杷橙柚橘柑榔栝荔枝之木金蛾玉羞虎耳鳯尾素馨渠郍末利含笑之草不以土地之殊风气之异悉生成长飬于雕栏曲槛而穿石出罅岗连阜属东西相望前后相续左山而右水后谿而旁陇连绵弥满吞山怀谷其东则髙峰峙立其下则植梅以万数緑蕚承趺芬芳馥结山根号蕚緑华堂又旁有承岚崑云之亭有屋外方内圎如半月是名书舘又有八仙舘屋圎如规又有紫石之岩祈真之嶝揽秀之轩龙吟之堂清林秀出其南则寿山嵯峨两峯并峙列嶂如屏瀑布下入鴈池池水清泚涟漪凫鴈浮泳水靣栖息石间不可胜计其上亭曰噰噰北直绛霄楼峯峦崛起千叠万复不知其几千里而方广无数十里其西则参术𣏌菊黄精芎䓖𬒳山弥坞中号药寮又禾麻菽麦黍豆秔秫筑室若农家故名西㽵上有亭曰巢云髙出峰岫下视羣岭若在掌上自南徂北行岗嵴两石间绵亘数里与东山相望水出石口喷薄飞注如兽靣名之曰白龙沜濯龙崃蟠秀练光跨云亭罗汉岩又西半山间楼曰倚翠青松蔽宻布于前后号万松岭上下设两关出关下平地有大方沼中有两洲东爲芦渚亭曰浮阳西爲梅渚亭曰云浪沼水西流爲鳯池东出爲研池中分二舘东曰流碧西曰环山舘有阁曰巢鳯堂曰三秀以奉九华玉真安妃圣像东池后结栋山下曰挥云厅复由嶝道盘行萦曲扪石而上旣而山絶路隔继之以木栈木倚石排空周环曲折有蜀道之难跻攀至介亭最髙诸山前列巨石凢三丈许号排衙巧怪崭巖藤萝蔓衍若龙若鳯不可殚穷麓云半山居右极目萧森居左北俯景龙江长波逺岸弥十余里其上流注山间西行潺湲爲漱玉轩又行石间爲炼丹凝亭观圌山亭下视水际见髙阳酒肆清斯阁北岸万竹苍翠蓊欎仰不见明有胜筠庵蹑云台萧闲舘飞岑亭无杂花异木四靣皆竹也又支流爲山庄爲回溪自山蹊石罅搴涤下平陆中立而四頋则岩崃洞穴亭阁楼观乔木茂草或髙或下或逺或近一出一入一荣一彫四向周匝徘徊而仰頋若在重山大壑幽谷深巖之底而不知京邑空旷坦荡而平夷也又不知郛郭寰会纷华而填委也真天造地设神谋化力非人所能爲者此举其梗槩焉及夫时序之景物朝昏之变态也若夫土膏起脉农祥晨正万类胥动和风在条宿冻分沾泳渌水之新波𬒳石际之宿草红苞翠蕚争笑并开于烟瞑新莺归燕呢喃百转于木末攀柯弄蘂借石临流使人情舒体堕而忘料峭之味及云峯四起列日照耀红桃緑李半垂间出于宻叶芙蕖蓞薵蓼芳苓揺茎弄芳倚縻于川湄蒲菰荇蕖茭菱苇芦㳂岸而泝流青苔緑藓落英坠实飘巖而铺砌披清风之广莫䕃繁木之余隂清虚爽垲使人有物外之兴而忘扇箑之劳及一叶初惊蓐収调辛燕翩翩而辤巢蝉寂寞而无声白露旣下草木揺落天髙气清霞散云薄逍遥徜徉坐堂㐲槛旷然自怡无萧瑟沉寥之悲及朔风凛冽寒云闇幕万物调踈禽乌缩漂层氷峨峨飞雪飘舞而青松独秀于髙巅香梅含华于冻雾离榭拥幕体道复命无歳律云暮之叹此四时朝昏之景殊而所乐之趣无穷也朕万机之余徐歩一到不知崇髙贵冨之荣而腾山赴壑穷深探崄緑叶朱苞华阁飞陞玩心惬志与神合契遂忘尘俗之纷而飘然有凌云之志终可乐也及陈清夜之醮奏𣑽呗之音而烟云起于巖窦火炬焕于半空环珮杂沓下临于脩涂狭径迅雷掣电震动于庭轩户牖旣而车舆冠冕往来交错甞甘味酸览香酌醴而遗沥坠核纷积床下俄顷挥霍腾飞乗云沉然无声夫天不人不因人不天不成信矣朕履万乗之尊居九重之奥而有山间林下之逸澡漑肺腑发明耳目恍然如见玉京广爱之旧而东南万里天台鴈荡鳯凰庐阜之竒伟二川三崃云梦之旷荡四方之逺且异徒各擅其一美未若此山并包罗列又兼其絶胜飒爽溟涬参诸造化若开辟之素有虽人爲之山頋岂小哉山在国之艮故名之曰艮岳则是山与泰华嵩衡等同固作配无极壬寅歳正月朔日记又命睿思殿应制李质曹组各爲赋以进质云宣和四年歳在壬寅夏五月朔艮岳告成命小臣质恭诣作古赋以进臣俯伏惴慄惧学术荒陋不足以奉诏正衣冠屏息窃诵宸制如日月照映至于经营终始与其命名之意义备载奎文使执笔之臣徒震汗缩伏辝其不能虽然臣之荣遇千载一时敢不祗若休命于是虚心涤虑再拜稽首而献赋焉其词曰伟兹岳之宏厚兮固磐基于坤轴跨穹隆之髙标兮俯万象于林麓一气肇其吐吞兮割隂阳于晦昱信天造而地设兮行圣心之神欲相美利于艮维兮膺亿载之假福允定命以匹休兮同涧瀍之乃卜惟重熈兮累洽固帝祚之无疆繄浚都之是宅陋周原之匪臧诚体国之有制拟形势而辨方伊冈聮与阜属翼庆瑞兮绵长仰黄屋之非心融至道以垂裳即崇山之奥区翳荟鬰其苍苍纷川泽之沮洳限江湖之渺茫类曾城与丹丘仍飈驭之求翔鸣辽鹤于昼寂啸巴猿于夜决霭烟霞之超絶殆未邈乎康庄时万机之余暇顿六辔以髙骧逸天歩之辙迹怡圣情而弗忘俾飞云以川泳均草木之有光轩重闉之敞敞植梅桃以时岗挺八仙之桂桧涨润气以䟽香屹舞手之竒石导风𬒮以前鄣仰奎文之圣述如震慄乎春雷兼虞商之浑灏类云汉之昭回虮虱之臣不敢乆以伏读兮一再诵而心开灿八龙之神藻觉虎卧之煤埃惟明光之绚练永作镇于钧台俄北行而少进惊泛雪之虚辟屏分翠緑以双抗兮沃泉中湛而凝碧伊留云与宿雾佐清致于瑶席饮瓯靣之琼膄贮风生于两腋登和容于射圃弧矢之神威流芳馨于素华且舒笑而忘归抚跨云之栏楯惊倚翠之翚飞陟半山而前瞩虚庑亘其縄直耸凝观而北列视鑑湖之湜湜忽峥嵘而环合想圌山之嘉色敞玉霄之閟洞仙真过而寓息兾炼丹以服饵生身体之羽翼辟琼津与清斯望龙江而西东何茂脩之夹植中演漾而溶溶觌山庄之派别引回徯而曲通挹飞岑于秀发倚蹑云之崇崇虚萧闲之邃宇贮毫楮于厥中延胜筠之宿润发五盖之游蒙无杂卉以周布端此君之迎逢委桧隂之修迳出髙阳之酒亭奉千钟之湛露倾葵藿于尧龄欲洗练其神宅耳漱琼之泠泠度金霞而矫首介亭屹其上征险年膓于九折升云栈而心惊有排衙之巨石间珎木之敷荣爲巉妙之絶巘类箫台之玉京冝帝真之下堕后电掣而雷鸣继神光之烛坛响环珮之琮琤何天人之无间本皇上之精诚路逶迤而东转经极目之萧森下来禽之茂岭披合欢之华林始祈真于磴杪终榄秀于轩隂启龙吟之虚堂靣紫石之髙壁分竹斋于向背沸不老之泉液爱挥云之翔鳞若腾跃于天地踰万松之峻岭设两关而嵚﨑垂濯龙之瀑布与蟠秀而东驰憇练光以容与仰竒峯而登跻矧梅芦之二渚结云浪与浮阳俄就夷而絶崄复渊澄而沼方池名鳯以号砚乃余波之洋洋旣流碧之霞错又环山之翼张严宏堂之三秀奉九华之玉真怅白云之巳逺追音徽之尚存壮阿阁以巢鳯拥万木之巖春何涟漪之䬃爽仰拱霄之是邻觌书舘之幽致擅着古之佳名极惊蛇而走虺知草圣之纵横临清流而喜赋鄙秋风之淫声掲崑云兮承岚相岧嶤而抗衡彼㑹真之髙舘㹅羣玉之邃清俨踈梅之盈万常沐雨而披烟俪氷姿于蕚緑非取媚而争妍骇白龙之喷激落银汉于九天方巢云之入望亘黄果之绵连登绛霄以游目耸万寿之南山㵼乌龙之垂霤注鴈池于石间企噰噰之峻亭谅絶尘而可攀欣药寮之西辟藴丹华之秀巖罗玉芝与云桂产南烛之非凡下丁香之宻迳有间植之松杉嗟禾麻兮菽麦蓻黍稷兮惟艰开西庄以务本信农事之匪闲俯明秀之杰阁晞梅岩及春华偃霜风之老桧跋鳯翼之欹斜䕃檀栾之芸舘豁凝思之雅堂备上台之珎文若星灿而霞章臣盖闻赤县神州之说方壸贠峤之言旣不周之具载亦同纪于崑崙定洪荒之无考冝姑置而勿论穷山川于畴昔效子长之飞蹇登岱宗而伫贻甞歴井于天门瞻巍然之日观视凫绎之骏奔维祝融之巨镇欎紫盖之竒峯摽赤城而霞起滴九疑之翠浓观罗浮与鴈荡望庐阜之横空陟嵩髙之峻极有二室之重峦森峩峩之太华若秀色之可餐耸天平于林虑睇王屋之仙坛何诸山之环异均赋美于一端岂若兹岳神模圣作揔衆德而大备冨千嵓兮万壑何小臣之荣观忽承诏而骇愕舍荜门之圭窦诣钧天之广乐惊蓬心与蒿目荡次之烦浊欲粗穷其胜槩徒喙息乎林薄蜂房栉比视闾阎也垤蚁往来观市人也萦纡如线贯汲流也布筭纵横俯阡陌也累块积苏罗层台也翾飞蚊聚听轮迹也其体穹崇旁日月也其用浩博行变化也尘翳翳以电扫兮云溶溶而承字旣崛起以崷崒兮又盘互而深阻逺而望之则或抗戾以分暌或附从而党伍或然而仰或偃然而俯或相蹲踞或相旁午迫而视之则或如跃龙或如虎或若㑹同之冠冕或若隐翳之环堵或引援而维持或参差而龃龉或名三竒或号太古万形千状不可得而备举也而又瑕石诡晖嶙峋巉巖灵壁之秀发于淮之北太湖之异来自江之南㐲犀抱犊紫金之峯凌云透月琼玉之嵓遂根拏而固结成耸翠之烟岚植湘水之丹橘列洞庭之黄柑盈待鳯之椅梧耸负霜之楩柟篔筜䈽篾橚矗以森萃青纶紫荧晔晔而䯯鬖遂凌岑而跨谷仰缔于其间虹梁并亘旅楹有闲嘉玉舄之辉润睇云楯之烂班临飞陛之掲孽淼平波之汪湾舣青翰投丈竿却龙舟而弗御䂓就桥而处安得元珠于赤水仰神圣之在宥推无爲于象先扩尧仁之天覆且帝泽之旁流复上昭而下漏冝乎絶珠殊祥骈至迭辏潜生沼之丹鱼萃育薮之皓兽神爵栖其林麒麟臻其囿屈轶茂而蓂荚滋紫脱华而朱英秀何动植之休嘉表自天之多祐臣又闻积水成渊而蛟龙生积土成山而风雨兴皆物理之自然岂人力之所能盖甞观云气之霭霭时出没而相仍作寰区之润泽肇五谷之丰登霈爲霖而复歛抱虚壁之层层举兹山之尽美渠可得而诵称尔乃或遐瞩以寄情或周览以託兴衆彩迭燿臣目迷而不能得视羣籁互鸣臣耳惑而不能得听何神用之莫测使凢气之无定品物流形各正厥命如文王之在灵台民乐其有德武王之居镐京物不失其性岂若左太华而右褒斜爲长杨之夸南丹水而北紫渊爲上林之盛而巳哉夫昔唐尧访四子于藐姑射之山周穆賔西王母于瑶池之上是皆笃要妙而有轻天下之心务逸举而有和云謡之唱盖翠华之逺游徒赤子之在望惟吾皇之至神扩广爱之遐想曾何逺于九重迈蓬瀛之清赏得忠嘉之信臣恊䂓制于明两罄丹𣢾以爰谋念贤劳之鞅掌迄成功于九仞说见知于天奖凡经营于六载之间而爲万丗无穷之休岂不广哉曹组云臣伏蒙圣慈宣示李质所进艮岳赋特命臣继作頋臣才短学踈岂能仰副睿旨进退皇惧不知所裁谨斋心百拜以赋其辞曰客有游辇毂之下以问京师之主人曰东北之隅地势绵连冈岭秀深气象万千不知何所而乃如此焉主人曰国家寿山子孙福地名曰艮岳客曰盖闻五星在天五岳在地东有泰山甲于区宇下临沧溟旁跨齐鲁南有衡山祝融紫盖湘潭爲址九向九背西有太华三峯挿天枕瞰函谷横斜渭川北则常山以限天骄太河朔汉仰其岧嶤中则嵩髙与天峻极襟带河洛屏翰京国复见兹于中都何前此而未识且山岳之大天造地设开辟之初元气凝结是岂人爲愿闻其说主人曰清浊旣分爰其隂阳播之大钧孰爲主张是必造物区处维纲今以一人之尊大统华夏宰制万物而役使羣衆阜成兆民而道济天下夫惟不爲动心侔于造化则兹岳之兴固其所也而况水浮陆走天助神相凡动之呇来万物之享上故适再閠而岁六周星万壑千巖芳菲丹青之冩图障也客曰岳有五焉今益其一在于五行数则差失主人曰客不闻五行在天乃六气君火以名相火以位寒暑运行曾无越次矧此有形创于神智生生不穷悠逺之义然则五岳视三公之官艮岳爲多男之地乃其冝也夫何拟议客首肯乆之曰吾见乎岳之外矣吾闻乎岳之说矣独有未详孰知其中盖禁钥十二皇居九重深严祕奥内外莫通愿子陈其次弟庻几因以形容主人唯唯曰其大则可以槩举其细则莫能缕数唯乗舆有时临幸虽山岳亦类于庭庑请先陈其嵓谷冈峦之体势后状其楼观池台之处所皆圣作而神𫐠尽宏规而杰矩夫艮者八卦之列位岳者衆山之惣名髙爲峯则秀㧞拱爲岫则峥嵘霁色晩静风光晓凝陟崔嵬而直上俯蹬道以寛平杂花异香莫知其名佳木繁隂欣欣其荣唯特立于诸峯之右者乃主乎寿照之以南极之星所谓山者如此浅若龙龛深若云窦鎻烟霞于杳冥留风雨于昬昼或秉炬而可入或扪扄而可叩石磊磊以巉巖木森森而耸秀间则流润云蒸可卜以隂晴之候所谓洞者如此爲山之屏爲洞之扄承乎上则安若榱桷芘于下则覆若檐楹珎丛幽芳古木长藤茏络蔽亏髙低相层鸟啼花发则春容淡荡霜降木脱则石角崚嶒所谓巖者如此两山之间气聚其中衆木斯茂泉流暗通或重罗以瞑昼或偃草而进风袅长春之翠茎挺坚节之霜松毎晨曦之照耀霭朝雾以空蒙所谓谷者如此又有冈则隐然而起势连山谷殊萃屼之峯峦类萦纡之林麓白雪照夜则寒梅盛开红云娇春则仙桃极目恍如望千畒之锐非巖之秀横石壁垒亘若冈阜旣草木以敷荣复地形之延袤迢迢大庾隔絶遐荒落落万松得名钱塘今移根于南北亦不限于炎凉至若溶溶大波潴爲巨派其流则小其合则大莹上下之天光漑浅深之湍瀬有巨鱼以潜波扈龙舟而夹载岸容万栁春风柔柯飞花满空长条拂波或趂景而移棹或鸣根而笑歌此谓之江者回环山根萦带竒石浅以荡谷深以凝碧潺湲不穷流衍潄激泛桃花之露红浮洞天之春色轻鸥文禽栖息其侧荷花不断云锦舒张或聚而爲曲沼或涨而爲横塘烟梢露莜交翠伭昂此之谓溪者夫山洞嵓谷冈岭江溪旣略陈矣子独不见楼有綘霄朱栏倚空跨晴云之缥渺挂瑞日之曈昽绮踈凝雾天香散风觉星辰之逼近如霄汉之穹隆招飞仙于蓬壷揖素娥于蟾宫霓旌鹤驭税驾其中又不见阁有巢鳯异乎髙岗岂丹穴之瑞应无雄以翶翔即其轩楹架以杰阁芘五彩之鸳雏下九霄之鸑鷟因太平之象㑹廊庙之人置酒大嚼归美逢辰续夏日之句颂南风之薫其北也诸山之上衆木之杪俯云壑之沉沉视烟霄之杳杳西瞻太行于晴霁东望海霞于清晓山巃嵸石嶙峋挹长风之回玉宇导明月之涌冰轮斋心甞比于崆峒精祷毎延乎上真见飘飘之仙驭随袅袅之青芬视其榜曰介亭有排衙苍碧之前陈者也因山髙下周以回廊如璧月之环坐复晴曦之腾光玩牙籖之甲乙发寳书之祕藏徐遶砌而散歩间挟䇿而寓兴花虽芳而昼寂鸟虽啼而人静俲隐士之山堂取逸人之三迳其搒曰书舘岂蓬户陈编之可并者也亭有胜筠周以美竹何禁籞之寳槛迸蓝田之丛玉巳交戞而近砌复扶踈而出屋分月影之琐碎听风声之断续游尘不到清意自生目苍云之翳翳靣霜节之亭亭挺然不屈四时长青宸襟对爽固以贶名且舘曰萧闲深庭邃宇来万籁之清风无九夏之剧暑栖寓怀之寳玩备宸章之毫楮前横江练傍列山庄或遣乗槎而上汉或笑喝石而爲羊超然燕处真逍遥自适之郷杂花争妍红紫相鲜或引縄而爲迳或弥望而成川锦绣照空而明焕风露散晓而香传肃然行列若羽林之万骑粲然艶粧如宫女之三千四时之候参差不齐异尘埃之桃李杂纷蹂以成蹊斯号林华之苑见镂玉之珎题至若山庄竹篱萝蔓蓊鬰睨緑筠之共茂夹脩迳而髙出俯以爱苍苔之承歩仰以见云梢之蔽日轩亭栏槛各相方而搒名故扶晨散绮洞焕秀澜随所寓而不一晴波融怡是爲鴈池望风中之飞练接云际之虹霓南山巍然而苍翠北渚湛若而涟漪听雝雝之下集观肃肃以髙飞朝离乎雪霜之野暮宿乎葭苇之湄唯恩波之可泳岂堕阳之恨迟练以幽芳蕚緑华堂何玉颜之澹伫见竒姿之异常鄙江梅之尚红陋腊梅之太黄得天上碧桃之露掩薫炉清逺之香恍圣情而异禀蒙天笑以增光故赐神仙之号阔珠户而敞文䆫然而如此之类安能悉纪若梦逰仙髣髴而巳客曰子之所陈心存意识或欲周知何从皆得主人曰人间天下飞潜动植率在其中不可殚极姑陈述乎二三而已徯累言于千百非若子虚上林之夸大两京三都之縁饰頋难状于言辝徒充塞于臆客曰姑置是事请质所疑何一隅之形势若千里之封圻主人笑曰嘻夫耳目之不际何可以意测思虑不至孰可以强知望壶中者𥘉不察其天地游武陵者亦岂意其有桃溪矧都邑纷华之地藏十洲三岱之竒客又曰盖闻橘不踰淮貉不踰汶令兹草木来自四方原莫知夫逺近物理地冝请得而论主人曰天子神圣明堂颁制视四海爲一家通天下爲一气考其迹则车书混同䆒其理则南北无异故草木之至微不变根荄于易地是岂资于人力盖巳黙然运于天意故五岳之设也天临宇宙五岳之望也列于百神兹岳之崇也作配万寿彼以滋庻物之蕃昌此以壮天支之擢秀是知真人膺运非特役巨灵而驱五丁自生民以来盖未之有客恍然闻所未闻于是皷舞懽忻颂咏太平等干坤之永乆又诏二臣共作艮岳百咏诗以进艮岳势连坤轴近干岗地首东维镇八方江不风波山不险子孙千亿寿无彊介亭云栈横空入翠烟跻攀端可蹑飞仙介然独出诸山上磊磊排衙石满前极目亭千里飞鸿坐上看山川风月在慿栏不知地占最髙处但觉恢恢天宇寛圌山亭轩楹正在翠㣲中欲雪云生四靣峯璀璨地铺红玛瑙㠝岏山耸碧芙蓉跨云亭地髙天近怯慿栏下视浮云咫尺间只恠轻雷起嵓际不知飞雨过山前半山亭慿髙玉辇每从容中路甞闻憇六龙尘外有人如到此便须行彻最髙峯萧森亭晓日珍珑宿雾开四檐时有好风来不应班竹林中见却似松根琥珀堆麓云亭山下深林起白云白云飞处断红尘伴行直到髙峯上舒卷纵横不碍人清赋亭四海熈熈万物和太平廊庙只赓歌欲追林下骚人意却是临流得句多散绮亭断虹飞雨过天涯碧落浮云不复遮明日隂晴真可卜倚栏来此看余霞清斯亭天波万斛㵼镕银跨水横桥丽新但取真堪濯缨意玉堦金阙本无尘炼丹亭药炉龙虎正交驰五色云生固济泥凡骨欲逃三万日君王曾赐一刀圭璇波亭水影摇晖动碧虚日华凌乱上金铺安知不是鲛人寳徃徃渊中得羙殊小隐亭古木回环石路横居山𥘉不在峥嵘圣人天下藏天下小隐聊爲戏事名飞岑亭㣲云将雨洗层峦石磴莓苔路屈盘正是江南最佳处仰看苍翠俯澄澜草圣亭落笔纵横走电光近臣时得赐云章龙盘鳯翥皆天纵渴骥惊虵不足方书隐亭吾皇圣学自天衷载籍源流一一通宵旰万机营四海更将心醉六经中髙阳亭仙舟时倚碧溪湾花外青旗映浅山不醉阆风縁底事要看豪饮似人间噰噰亭圣主从来不射生池边群鴈恣飞鸣成行却入云霄去全似人间好弟兄忘归亭玉景金霞长不夜松篁泉石更留人广寒宫殿秋偏好待看林梢月色新八仙舘蟠桃𥘉熟玉京春圎屋如规户牖新尽是瑶池髙㑹客岂容尘丗饮中人环山舘峯峦回合耸云屏巖霭溪光靣靣横开户忽惊千仞翠慿髙方见九重城芸舘玉堂金马尽名儒黄本牙籖付石渠向此别藏三万卷不忧中有蠧书鱼书舘莲烛词臣在外庭青钱学士巳登瀛回廊屈曲随巖阜挟䇿何妨取次行萧闲舘书草吹来种种香好风移韵入松篁丹台紫府无尘事倚觉壶中日月长漱琼轩浅碧分江入衆山山深无处不潺开轩最近寒溪口喷薄松风向珮环书林轩甲乙森然尽寳书校雠曾授鲁中儒万机多暇时来此玉轴牙籖自卷舒云岫轩山上飞云片片轻云山相似倚空明从龙本合封中去触石光从望处生梅池玉钿匀点鑑新磨香逐风来水上多应爲横斜诗句好故教踈影㵼平波鴈池暮天飞下一行行浅渚平沙足稻梁有此恩波好游泳何须辛苦去衡阳砚池黒云凌乱晓光凝气接崑崙冷不冰龙饼麝元皆御墨㳺鱼吞却化鲲鹏林华苑连云复道映楼台茂苑竒花日日开但得如春天一笑芳菲何必晓风吹绛霄楼翼瓦飞薨跨阆风卷帘沧海日曈昽佳时自有群仙到笑语云霞缥缈中倚翠楼梯空牎户半山间滴滴岚光照画栏六月火云挥汗日云唯觉石屏寒奎文楼龙蟠鳌负出风云镂玉填金圣制新自与六经垂日月更令羣目仰星辰巢鳯阁朝阳鸣处有亭梧争似珠帘映绮䟽丹穴来仪听九奏不妨于此长鹓鶵竹岗苍云蒙宻竹森无数新篁出妨林巳有鳯山调玉律正随天籁作龙吟梅岗阔连峯岭玉崔嵬春逐阳和动地来不似前村深雪里夜寒唯有一枝开万松岭苍苍森列万株松终日无风亦自风白鹤来时清露下月明天籁满秋空蟠桃岭不到瑶台曰玉京海中仙菓但闻名何人爲报西王母岭上如今种巳成梅岭雪林横夜月交光万壑风来处处香圣主干坤爲度量包藏曾不限遐荒三秀堂牎户深沉昼不开鳯凰时下九层台月明夜静闻环珮知有霓旌羽扇来蕚緑华堂緑蕚承趺玉蘂轻清香续续度檐楹天教不杂开桃李赐与神仙物外名嵓春堂桂影亭亭漾碧溪㝷芳曽𬒳暗香迷碧桃开后晴风暖花外幽禽自在啼蹑云台万本琅玕宻不开林深明碧琐髙台更无一点游尘到伹觉云随歩歩来玉霄洞披香㝷径百花中蝶引蜂随路不穷但见凌霄缠古木洞天应与碧虚通清虚洞天玉关金鎻一重重只见桃源路暗通行到水云空洞处恍如身丗在壶中和容㕔白羽流星一点眀上林飞鴈几回惊弓开月到天心满风外唯闻中的声泉石㕔萦迂流碧与环山月地云堦在两间有此清泠居物外方知尘土属人环挥云亭天风吹作海涛声挥斥浮云日更明波上石鲸时吼雨只知楼阁是蓬瀛泛雪㕔月团携下九重天来试人间第一泉正在水声山色里六花浮动紫瓯圎虚妙斋武王屈巳尊箕子黄帝斋心问广成惟道集虚观衆妙超然将见不能名寿山大崇髙秀气连清风不老月长圎春游玉座时相对花发莺啼亿万年杏岫山上晴霞兴綵云芳菲时节避花繁分明自有神仙种不是青旗卖酒村景龙江润通河汉碧涵空影倒光山晓翠重闻说巨鱼时骇浪只应风雨是神龙鑑湖水天澄澈莹寒光一片平波六月凉移得㑹稽三百里不教全属贺知章桃溪霏霏红雨落清浔流出山中直至今休道仙源在平地空教人向武陵㝷回溪穿云透石落潺潺恋浦余波尚绕山只恠岚光迷向背不知流水正回环滴滴巖苍苔青润石嶙泉脉㳙㳙湿白云疑有天仙深夜过丁当环珮月中闻榴花嵓絶域移根上苑栽又分红緑向嵓隈累累子巳枝间满灼灼花犹叶底开枇杷嵓结根常得近林峦晚翠谁怜却歳寒不见龙文横桿靣方知垂实作金丸日观嵓朝阳𥘉上海霞红五色云生碧洞中回首烂柯人自老棊声犹在石门东雨花嵓纷纷泊泊弄晴晖曾逐春风上绣衣不爲胡僧飜贝叶仙家长有碧桃飞芦渚万叶梢梢秋意初斜风细雨忆江湖谁知雪压波澄后更与宫中作画图梅渚只借晴波爲晓鑑不随花岛作江云未须吹笛风中去多得清香水际闻榠查谷折花冝与酒相薫结难随酒入唇一阵暗香无处覔不知幽谷巧藏春秋香谷玉屑花繁淡淡黄碧嵓曾伴紫栏芳月明露洗三秋叶山逈风传七里香松谷云藏烟鎻昼苍苍得地何须作栋梁闻道九龙扶辇过一山风又作笙簧长春谷洞天风物几人知暗得隂阳造化机不似寒郷待邹律四时嵓际有芳菲桐径不嫌春老花飞湿要听秋来雨打声一自移根来禁籞朝阳常有鳯凰鸣松径夹路成行一様清吟风筛月自亭亭云章正冩人间瑞坐待云根长茯苓百花径红紫交加一径通翠条柔蔓浴玲珑日晴烟暖㣲风度百和香薫锦绣中合欢径綵丝拂拂机中锦绣缕茸茸马项缨却似汉宫三十六黄昏时节掩罗屏竹径翠叶吟风长浙沥寒梢擎露忽髙低有时杳杳穿云去碧玉交加四望迷雪香径夹径梨花玉作英年年寒食半隂晴要看雪色无边际十二楼前月正明海棠屏清明微雨欲开时収什狂香付整齐但得浣花春在眼不须枝上杜鹃啼百花屏衆香芬馥着人衣云母光寒露未晞围得春风胜绣幕纷纷红紫闘芳菲蜡梅屏冶叶倡条不受羁翠筠轻束最繁枝未能隔絶蜂相见一一花房似蜜脾飞来峯突兀初惊倚碧空翠岚仍与瑞烟重吴侬莫作西来认真是蓬莱第一峯留云石白云何事苦留连中有嵌空小洞天却恐啇嵓要霖雨因风时到日华边宿雾石飞烟自遶龙楼驻瑞气长随海日开独有春风花上露夜深多伴月明来辛夷坞山中常压早梅开不待暄风暖景催似与东君书造化笔头春色最先来橙坞磊磊金丸画不如空蒙香雾几千株应怜緑橘秋江上却𬒳人间唤木奴海棠川清明时候暖风吹叶暗花明满目开石在劒门犹北向锦江春色亦须来仙李园亳社灵踪亘古存混元龙蜕岀风尘移根更接蟠桃岭结子开花万万春紫石壁没水攀萝琢马肝赍持坚润出风湍潜藩毎恨端谿逺叠作山中峭絶看椒崖团枝红实见秋成曾按方书合五行不遣汉宫涂屋璧此间吞饵得长生濯龙崃山束苍烟细路通喷泉飞雨洒晴空真龙岂许㝷常见故作云间饮涧虹不老泉来从云窦不知逺涌出碧嵓无暂停花落莺啼春自晩潺湲长得坐中听柳岸牵风拂水弄春柔三月花飞满御楼不似津亭供怅望一生长得系龙舟栈路六丁开处只通秦此地天临万国春驻跸有时思叱驭服劳王事爱忠臣药寮巳闻颁朔向明堂百草犹思一一甞天意应怜民疾苦欲跻仁寿佐平康太素庵结草铺茅不用华白云深处列仙家萧骚风玉千竿竹翠叶浓隂衬碧霞祈真磴台上炉香袅翠烟云间风驭巳翩翩吾皇奉道明灵降惟德从来可动天踯躅岿春风晓日乱晴霞艶艶𥘉开一岿花疑是仙琴红玉轸醉归遗在紫皇家山庄重崖置屋亦常关下法龙眠小隐山纵有青牛不耕稼但闻犬吠白云间西庄低作柴扉短作篱日晴鸡犬自熈熈躬耕每以农爲夲稼穑艰难旧亦知东西关天上人间自不同故留关钥限西东姓名若在黄金籍日日朝元路自通敷春门帝力无私万国通尚思寒谷待春风欲将和气均天下都在熈熈造化中又诏翰林学士王安中令登丰乐楼望而赋诗云日边髙拥瑞云深万井喧阗正下临金碧楼台虽禁籞烟霞嵓洞却山林巍然适千龄运仰止常倾四海心此地去天真尺五九霄𡵨路不容㝷质字文伯熈陵时参知政事昌龄之曾孙组字元宠颕昌阳翟人俱有才思晩始际遇悉授右列侍祐陵时宠臣皆内侍梁师成所引遂得爱幸质少不检文其身赐号锦体谪仙后随从北狩组逢辰未乆而没官止副使有子即勋也颇能文祐陵即以其父官𥙷之后获幸髙宗位至使相録之于秩以纪当时之盛近王称作东都事略载蜀僧祖秀所述㳺华阳宫记不若是之备也是时独有太学生邓肃上十诗备述花石之扰其末句云但愿君王安万姓圃中何日不东风诏屏逐之靖康𥘉李伯纪启其事荐其才召对赐进士岀身后爲右正言着亮直之名于当日肃字志宏南劒人有文集号栟榈遗文三十卷诗印集中祖宗以来除拜二府必迁六曹侍郞或諌大夫当时爲寄禄官在今皆太中大夫以上是以从官入参机务也登两制必左右正言前行郎中爲之今承议郎以上是以朝臣而论思献纳也元丰官制行𥙿陵考唐六典太宗用魏郑公爲祕书监参知机务故事易执政爲中大夫王和父蒲传正是矣而从臣易爲通直郎犹曰朝官舒亶徐禧是也巳爲杀矣近日钱师魏登政府坐谬举降三官明清即以启之以谓自昔以来未有朝请大夫而参知政事者且大臣有过当去位不当降罚不报明清甞观欧阳文忠与刘邍父书问荅入合仪词甚谆复见两贤文集中近阅田宣简儒林公议语简而详今载于左国家承五代大乱之余毎朔望起居及常朝并无仗衞或数年始一立冬正仗当丗人士或不识朝廷容卫迄至缺然太宗朝常诏史舘修撰杨徽之等校定入合旧图时江南张洎献状述朝㑹之制得失明着且要云今之干元殿即唐之含元殿也在周爲外朝在唐爲大朝冬至元日立全仗朝百国在此殿也今之文德殿即唐之宣政殿在周爲中朝在汉爲前殿在唐爲正衙凢朔望起居册拜后妃皇太子王公大臣对四夷君长试制䇿科举人在此殿也昔东晋太极殿有东西合唐置紫宸上合法此制也且人君恭已南靣向眀而理紫微黄屋至尊至重故廵幸则有大驾法从之盛御殿则有勾陈羽卫之严故虽只日常朝亦犹立仗前代谓之入合仪者盖只日御紫宸上合之时先于宣政殿前立黄麾金吾仗候勘契毕唤仗即自东西合门入故谓之入合今朝廷且以文德正衙权冝爲上合甚非宪度况国家继百王之后天下隆平凢曰宪章咸从损益惟视朝之礼尚自因循窃见长春殿正与文德殿南北相对殿前地位连横街亦甚广博伏请改创此殿作上合爲只日立仗视朝之所其崇政殿即唐之延英是也爲双日常时听断之所庶乎临御之式允恊前经今论以入合仪注爲朝廷非常之礼甚无谓也臣窃按旧史中书门下御史台谓之三署爲侍从供奉之官今常朝之日侍从官先次入殿庭东西立定俟正班入一时起居其侍从官则东西对拜甚失北靣朝谒之礼今请准旧仪侍从官先次入起居毕在左右分行侍立于丹墀之下故谓之蛾眉班然后宰相率执政班入起居庻免侍从官有东西对拜之文得遵正礼至庆暦三年予知制诰时始诏台省侍从官随宰相正班北靣起居其他则无所更焉嘉祐中诏宋景文欧阳文忠诸公重脩唐书时有蜀人呉缜者𥘉登弟因范景仁而请于文忠愿预官属之末上书文忠言甚恳切文忠以其年少轻佻距之缜鞅鞅而去逮夫新书之成廼从其间指摘瑕疵爲糺缪一书至元祐中缜㳺宦蹉跎老爲郡守与五代史纂误俱刋行之绍兴中福唐呉仲实元美爲湖州教授复刻于郡庠且作后序以谓鍼膏肓起废疾杜预实爲左氏之忠臣然不知缜着书之本意也明清家有续皇王寳运録一书凡十卷王景彛家所藏印识存焉多叙唐中叶以后事至于诏令文檄悉备唐史新旧二书之阙文也但殊乏文华所恨宋景文欧阳文忠诸公未曾见之其载黄巢王气一事尽存旧词姑缀于编中和三年夏太白先生自号太白山人不拘礼则又云姓王竟不知何许人也金州耆宿云每三年见入州市一度自见此先生卖药已仅三四十年颜皃不改不老其年夏六月三日太白山人修谒金州刺史检校尚书左仆射兼御史大夫崔尧封云本州直北有牛山傍有黄巢谷金桶水且大冦之帅黄巢凌刼州县盗据上京近巳六年又伪国大齐年号金统必虑王气在北牛山伏请闻奏蜀京掘破牛山则此贼自败散尧封听之大喜且具茶菓与之言话移时太白山人礼揖而去尧封遂与州官啇量点诸县义丁男日使万工掘牛山一箇月余其山后崖崩十丈以来有一石桶桶深三尺径三尺桶中有一头黄腰兽桶上有一劒长三尺黄腰见之乃然数声自扑而死尧封遂封劒及画所掘地圗所见石桶事件闻奏僖宗大恱㝷加尧封检校司徒封博陵侯黄巢至秋果衰是岁中原尅平如昭洗王涯等七家之诏亦见是书也旧制京官造朝不许歩行毎自外任代还朝参日歩军司即差兵士三人马一疋随从得差遣朝辝毕所属径関排岸司应副回纲船乗座以归如在苏杭间居止即差浙西纲船选人改官授告有日合门関歩军司差人马如五人改官即五骑十五人伺候内前授告了各乗马以故一时戏语云冝徐行照管踏了选人祖宗开国以来西北兵革旣定故寛其赋役民间生业毎三畒之地止収一畒之税縁此公私富庻人不思乱政和间谋利之臣建议以爲彼处减匿税赋乃创置一司号西城所命内侍李彦主治之尽行根刷拘催专供御前支用州县官吏无郄顾之心竭泽而渔急如星火其推行爲尤者京东漕臣王宓刘寄是也人不堪命遂皆去而爲盗胡马未南牧河北蜂起㳺䆠啇贾巳不可行至靖康𥘉智勇俱困有启于钦宗者命斩彦窜斥宓寄以徇下寛恤之诏然无郷从之心矣其后散爲巨冦于江淮间如张遇曹成钟相李成之徒皆其人也沈义伦卢多逊爲相其子起家即授水部贠外郎后遂以爲常今之朝奉郞也吕文穆爲相当任子奏曰臣忝甲科及第释褐止授九品京官况天下才能老于巖穴不能霑寸禄者多矣今臣男始离襁褓膺此宠命恐罹谴责乞以臣释褐时所授官𥙷之自是止授九品京秩因以爲定制以至今日太平兴国五年诏通判得举选人充京官运判所举人数与提刑等至熈宁三年置诸路提举常平广惠仓各添举贠有旨今后通判更不举选人充京官运判比提刑减人数之半唐制郊祀行庆止进勲阶五代肆赦例迁官秩本朝因之未暇革也章圣时左司諌孙何与起居郎耿望言其非制上嘉纳之遂定三年磨勘进秩之法官制未改时知制诰今之中书舎人但演词而巳不闻缴駮也康定二年冨文忠爲知制诰先是昭陵聘后蜀中有王氏女姿色冠丗入京备选章献一见以爲妖艶太甚恐不利于少主乃以嫁其姪从德而择郭后位中宫上终不乐之王氏之父蒙正由刘氏婣党屡典名藩未几从德卒至是中批王氏封遂国夫人许入禁中文忠适当草制封还抗章甚力遂併寝其旨外制缴词头盖自此始崇观姦佞用事贿赂关节干祈恩泽多以御笔行下朱书其旁云稽留时刻者以大不恭论流三千里三省无所干预大启倖门爲宦途之捷径宣和五年有黄冠丁希元者得幸爲侍晨道録自云晋公之孙忽降御笔丁谓辅相真宗逮仁宗即位有定䇿之功未经褒赠可特赠少保官其后五人时卢㐮賛元爲吏部尚书袖其牍请对启于上云使谓过可湔洗则累朝叙䘏乆矣独至今乎倘罪悪显然一旦褒録岂不骇四方之听于是命格不下自是御笔遂有执奏不行者矣二者皆甚盛之举也张唐英字次功西蜀人与天觉爲同包兄也熈宁中仕至殿中侍御史甞述仁宗政要上于朝又尽作昭陵朝宰执近臣知名之贤诸传于其中今丗所谓嘉祐名臣传者是也特政要中一门耳然印本亦未尽焉眀清家有政要全书可考次功父文蔚范蜀公作墓碑韩魏公嘉祐末以翊戴功辅英宗旣爲永昭山陵使使事毕而上不豫矣不敢辞位四载而永厚鼎成以元宰复护葬于洛魏公先自上䟽云自有唐至于五代山陵使事讫求去今先帝巳祔庙而臣两爲山陵使恬然不能援故事去位则是不知典故何以胜天下之责虽陛下欲以私恩留臣顾中外公议且谓臣何神宗再三留之卧家不岀遂以司徒两镇节度使判郷郡相州元符末章子厚爲永泰山陵使子厚专权之乆人情欎陶有曾诞敷文者作词略云草草山陵职事厌厌罢相情怀谓故事也绍兴间㑹稽因山秦㑹之爲固位之计廼除孟仁仲爲枢宻使以代其行仁仲不悟其机事竣犹入国门㑹之怒讽言路引以论列出典金陵熈宁𥘉韩魏公力辞机政以司徒侍中判相州巳命未辞忽报西边有警曾宣靖乞召公同议廷中神宗从之公辞云巳去相位今帅臣也但当奉行诏书岂敢预闻国论时人以爲得体元丰末吕吉父以前两地守延安过阙乞与枢宻院同奏事上亲批云弼臣议政自请造前轻躁矫诬深骇朕听免朝辞疾速之任巳而落职知单州其后吉父贬建州安置东坡先生行制辝云轻躁矫诬德音犹在谓此也孙叔易近爲先人言大观中自南京教授差作试官回次朱迁镇阅邸报呉侔兄弟以左道伏诛坐中监镇使臣云某少日作呉冲卿丞相直省官亲见元丰中交趾李干德䧟邕廉州诏郭逵讨之神宗问所以平交趾者逵曰兵难预度愿驰至邕管上方略师徃遂复邕州进次冨良江又破之获贼将洪真太子者于是干德议降而逵以重兵压富良江与交人止一水之隔冲卿忌其成功堂帖令班师逵逗遛不进交人大入全军皆覆逵坐贬秩侔储冲卿孙也此盖天报之云当时诗人陈传作佐郞将云林中生致左郎将名王头颅十四五干德可禽嗟不谋同恶相济能包羞降书冉冉过中洲中军传唿笑点头蛮首算成勿药喜君臣称觞弭多垒元戎凯旋隔天水夜经桄榔趍决里駈将十万人性命换得交州数张𥿄眀清前録载和买起于王丝后阅范蜀公东斋记事云太宗时马元方爲三司判官建言方春民乏絶时预给官钱贷之至夏秋令输绢于官和买䌷绢盖始于此然在昔止是一时权冝措置于一岁之间或行于一郡邑而巳至熈宁新法乃施之天下示爲凖则是时越州㑹稽县民繁而贪所贷㝡多旧额不除至今爲害而不能革惟婺州永康县有一桀黠老农皷帅郷民不令称贷且云官中岂可打交道邪衆不敢请独此一邑遂无是患闻今不然绍圣𥘉孟后废处道宫偶辽国遣使来诏命邢和叔舘之邢白时宰章子厚曰北使万一问及瑶华事何以爲词子厚曰当云罪如诏书巳而北人不及之忽问曰南朝近日行遣元祐人何邪邢即以子厚语荅之归奏泰陵大喜以谓善于专对五代时有姓吕爲侍郞者三人皆各族俱有后仕本朝爲相吕琦晋天福爲兵部侍郞曾孙文惠端相太宗吕夣竒后唐长兴中爲兵部侍郎孙文穆蒙正相太宗曾孙文靖夷简相仁宗衣冠最盛巳具前録吕咸休周显德中爲户部侍郞七丗孙正愍大防相哲宗异哉冨郑公晩居西都甞㑹客于第中邵康节与焉因食羊肉郑公頋康节云煑羊惟堂中爲胜尧夫所未知也康节云野人岂识堂食之味但林下𬞞笋则常喫耳郑公𧹞然曰弼失言治平𥘉诏改诸路马歩军部署爲緫管避厚陵名也考之前史緫字皆从手合作揔字非从丝无疑出于一时稽考不审㳂袭至今不可更矣李成季昭玘元祐左史自号乐静居士五代宰相李涛五丗孙涛至本朝以兵部尚书莒国公致仕尚书当时阶官也其家自洛徙齐成季犹子汉老邴也中兴𥘉位政府一时大诏令多出其手秦少㳺作李公择常行状云逺祖涛五代时号称名臣仕皇朝爲兵部尚书封莒国公莒公少时仕于湖南有一子留江南公其裔孙也所以今爲南康建昌人丗号山房李氏成季与公择郷里虽各南北要是本出一族子孙皆鼎盛不知后来两家曾叙昭穆否耳侬贼犯交广毒流数州诸将乆无成功狄武襄旣受命颛征首责崇仪使陈曙斩之余襄公皇恐降阶祈求武襄尉借遣之于是军声大振竟破贼而桂人爲崇仪建庙儿祀事至今唯谨东坡先生以书抵广西宪曹子方云闲居偶念一事非吾子方莫可告者故崇仪陈侯忠勇絶丗死非其罪庙食西路威灵肃然愿公与程之邵议或同一削乞载祀典使此侯英魄少信眉于地中如何如何武襄必无滥诛而广人奉事之益严又有东坡之说如此不可晓也隆兴初帅臣张维奏诏赐其庙额曰忠愍曙髙邮人进士及第后换右列灵芝王平甫撰其碑志甚详其壻许光疑始以布衣自岭外护其䘮以归人皆多之后登第终吏部尚书唐书特立宗室传賛乃云宰相以宗室进者九人林甫姦䛕几亡天下程知柔在位无所发明林甫在姦臣传知柔相昭宗附宣惠太子业传后止叙七人然李麟乃懿祖后李逢吉李蔚俱陇西同系李宗闵出郑王房李揆亦出陇西宰相共十三人也不同作一传何耶挥麈后録卷之二挥麈前录挥尘录后录卷三挥麈后録卷之三汝隂王明清宋兴巳来宰辅封国公者巳见宋次道春明退朝録自熈宁以后者今列于后陈丞相王文公王文恭韩献肃章子厚韩文定蔡元长童贯何正宪郑文正余源仲刘文宪邓子常王黼蔡攸白丞相吕忠穆张忠献秦忠献张循王韩蕲王秦熺陈文恭汤进之虞忠肃史文惠陈正献梁文靖赵丞相王丞相周丞相留丞相京丞相魏谢丞相蔡元道作官制旧典极其用心甚爲详缜但事有抵牾或岀于穿凿者有所未免明清甞略引旧文以证数项于印本上佥贴呈似遂初尤丈延之深以叹赏其帙尚存尤丈处不复悉纪姑以一条言之熈宁三年许将以磨勘当迁宰相王安石方欲抑三人之进取遂转太常博士𥘉下笔方成大字堂后官以手约定具陈祖宗旧制当迁右正言安石乃改大字右笔作口字囙知前軰堂后官犹能执祖宗之法耳时先公掌外制乃见而知之者明清以谓磨勘吏部成法非宰相所得而专纵使有之王荆公之文过执拗丗所共知当新法之行虽韩冨欧范司马诸公与之争悉不能回其意岂一堂吏能转其笔耶元道云先公即延庆王荆公荐李资深时苏子容李才元宋次道缴其改官除监察御史之命荆公改授延庆即爲书行延庆字仲逺文忠齐之子也别命书读始此方通兴化人与蔡元长郷曲婣娅之旧元长荐之以登要路其子轸宏放有文采元长复欲用之轸闻之即上书讼元长之过旣逹乙览元长取其䟽自辩云大观元年九月十九日勑中书省送到司空左仆射兼门下侍郎魏国公蔡京札子奏伏蒙宣示方轸章䟽一项论列臣睥睨社稷内懐不道效王莽自立爲司空效曹操自立爲魏国公视祖宗神灵爲无物玩陛下不啻若婴儿专以绍述熈丰之说爲自媒之计上以不孝刼持人主下以谤讪诋诬恐赫天下威震人主祸移生灵风声气熖中外畏之大臣保家族不敢议小臣保寸禄不敢言颠倒纪纲肆意妄作自古爲臣之姦未有如京今日爲甚爰自崇宁巳来交通阍寺通谒宫禁蠹国用则若粪土轻名噐以市私恩内自执政侍从外至帅臣监司无非京之亲戚门人政事上不合于天心下悉结于民怨若设九鼎铸大钱置三卫兴三舎祭天地于西郊如此之类非独无益又且无𥙷其意安在京凢妄作必持说刼持上下曰此先帝之法也此三代之法也或曰熈丰遗意未及施行仰惟神考十九年间典章文物粲然大备岂蔡京不得驰骋于当年必欲妄施于今日以罔在天之神灵凢欲奏请尽乞作御笔指挥行出语士大夫曰此上意也明日或降指挥更不施行则又语人曰京实启之也善则称巳过则称君必欲陛下歛天下怨而后巳是岂宗社之福乎天下之事无常是亦无常非可则因之否则革之惟其当之爲贵何必三代之爲哉李唐三百年间所传者二十一君所可称者太宗一人而巳当时如房杜王魏智虑才识必不在蔡京之下窃观正观间未甞一言以及三代后丗论太宗之治者则曰除隋之乱比迹汤武致治之羙庻几成康自古功德兼隆由汉以来未之有也京不学无术妄以三代之说欺陛下岂不爲有识者之所笑也元丰三年废殿前廨宇二千四百六十间造尚书省分六曹设二十四司以揔天下机务落成之日车驾亲幸命有司立法诸门墙䆫壁辄增脩改易者徒贰年京恶白虎地不利宰相尽命毁坼収置禁中是欲利陛下乎是谓之绍述乎括地数千里屯兵数十万建置四辅郡遣亲信门人爲四辅州緫管又以宋乔年爲京畿转运使宻讽兖州父老诣阙下请车驾登封意在爲东京留守是欲乗舆一动投间窃发唿吸群助不知宗庙社稷何所依倚陛下将措圣躬于何地臣甞中夜思之不觉涕泗横流也臣闻京建议立方田法欲扰安业百姓借使行之岂不召乱乎又况数年间行盐钞法朝行夕改昔是今非以此脱赚客旅财物道途行旅谓朝廷法令信如寒暑未行旬浃又报盐法变矣钞爲故纸爲弃物家财荡尽赴水自缢客死异郷孤儿寡妇号泣吁天者不知其几千万人闻者爲之伤心见者爲之流涕生灵怨叹皆归咎于陛下然京自谓暴虐无伤柰皇天后土之有灵乎所幸者祖宗不驰一骑以得天下仁厚之德涵飬生灵几二百年矣四方之民不忍生事万一有垄上之耕夫等死之亭长啸聚亡命于一方天下向应不约而从陛下何以枝梧其祸乎内外臣獠皆京亲戚门人将谁爲陛下使乎京乗此时谈笑可得陛下之天下也元符末年陛下嗣服之𥘉忠臣义士明目张胆思见太平投匦以陈巳见者无日无之京钳天下之口欲塞陛下耳爲邪等贼虐忠良天下之士皆以忠义爲羞方且全身逺害之不暇何暇捄陛下之失乎柰何陛下以京爲忠贯星日以忠臣义士爲谤讪诋诬或流配逺方或除名编置或不许齿仕籍以言得罪者无虑万人矣谁肯爲陛下言哉蔡攸者垂髫一顽童耳京遣攸日与陛下游从嬉戏必无文武尧舜之道启沃陛下惟以花㘽恠石笼禽槛兽舟车相㗸不絶道路今日所献者则曰臣攸上进明日所献者则又曰臣攸上进故欲愚陛下使之不知天下治乱也乆虚谏院不差人自除门人爲御史京有反状陛下何从而知臣是以知京必反也臣与京皆壷山人也案䜟云水遶壷公山此时方好看京讽部使者凿渠以遶山日者星文谪见西方日蚀正阳之月天意所以启陛下聦明者可谓极也柰何陛下略不省悔黙悟帝意止于肆恩赦开寺观避正殿减常膳举常仪以荅天戒而巳然国贼尚全首领未闻枭首以谢天下百姓此则神民共愤祖宗含怒在天之日乆矣陛下勿谓雉鸣乎鼎谷生于朝不害髙宗太戊之徳九年之水七年之旱不害尧汤之圣古人之事出于适然今日之事祸发不测天象人情危慄如是伏惟陛下留神听览念艺祖创业之难思履霜坚氷之戒今日氷巳坚矣非独履霜之渐愿陛下早图之后悔之何及臣批肝爲纸沥血书辝忘万死叩天阍区区爲陛下力言者非幕陛下爵禄而言也所可重者祖宗之庙社所可惜者天下之生灵而自忘其言之迫切陛下杀之可也赦之可也窜之可也臣一死生不系于重轻陛下上体天戒下顾人言安可爱一国贼而忘庙社生灵之重乎冐渎天威无任战慄之至谨俻録如后臣读之骇汗若无所容臣以愚陋备位宰司不能镇伏纪纲讫无毫髪报称徒致姦言干浼圣听且人臣有将必诛之刑告言不实有反坐之法臣若有是事死不敢辝臣若无是事方轸之言不可不辩伏望圣慈付之有司推究事实不可不问取进止诏轸削籍流岭外后竟殂于贬所元长犹用其兄会爲待制家间偶存此䟽録以呈太史李公仁甫载之长编当是时也元长领天下事谁敢言者轸独能奋不顾身无所回避如此使九重信其言逐元长元长悟其说急流勇退则国家无后来之患元长与轸得祸俱轻三者备矣宣和元年八月丁丒皇帝诏大晟作景钟是月二十五日钟成皇帝以身爲度以度起律以律审声以声制钟以钟出乐而乐宗焉于以祀天地享鬼神朝万国罔不用乂在廷之臣再拜稽首上颂明明天子以身爲度有景者钟衆乐所怙于昭于天乃眷斯顾扬于大庭罔不时序亿万斯年受天之祐此翰林学士承旨强渊眀之文也偶获斯本谨録于右王寀辅道枢宻韶之子少豪迈有父风早中甲科善议论工词翰曾文肃蔡元长荐入馆爲郎后以直祕阁知汝州考满守陜年未三十轻财喜士賔客多归之坐不觉察盗铸免官自负其材受辱不羞是时羽流林灵素以善役鬼神得幸而辅道之客兾其复用乗时所好昌言辅道有术可致天神岀灵素上抳不得施盖其客亦能请紫姑作诗词而巳非林之比辅道固所不解然实不知客有此语也辅道甞对别客谓灵素太诞妄安得爲上言之其言适与前客语偶合工部尚书刘炳子蒙者辅道母夫人之姪孙也及其弟焕子宣俱长从班歆艳一时时开封尹盛章新用事忌炳兄弟进思有以害其宠未得也𥘉炳视辅道虽中表然炳性谨厚毎以辅道择交不慎踈之㑹炳姑适王氏于辅道爲㛐一日辅道语其㛐曰某乆欲谒子蒙兄弟奉从容然不得其门而入柰何㛐曰俟我至其家可往候之辅道于是如其教候炳于賔舎乆之始得通炳逡巡犹不欲见迫于其姑勉强接之旣就坐谈论风生亹亹不勌炳大叹服入告其姑曰乆不与王叔言其进乃尔自恨不及也因遣持马人归止宿其家自是始相亲洽殆至兴狱朱及岁也前客语旣逹灵素灵素忿怒泣请于上且增加以白之曰臣以覉旅荷陛下宠灵而姦人造言累及君父乞放还山以避之不然愿置对与之理上令逮捕辅道与所言客姚坦之王大年以其事下开封使者至辅道自谓无它亦不以介意语家人曰辩数乃置无以爲念也至狱中刻木皆出帋求书且谓辅道曰昔苏学士坐系乌台时卫狱吏实某等之父祖苏学士旣出后毎恨不从其乞翰墨也辅道喜作歌行以赠之处之甚怡然而盛章以炳之故得以甘心矣因上言词语有连及炳者乞併治之上曰炳从臣也有罪未冝草草炳旣闻上语不疑其他一日上幸寳箓騑跸斋宫从官皆在焉炳越班靣奏帘外曰臣猥以无状待罪迩列适有中伤者非陛下保全巳虀粉矣再拜而退炳旣谢巳举首始见章在侧注目瞪视惶骇失措深以爲悔翌日章以急速请对因言寀与炳腹心诽谤事验明白今对衆越次上以欺罔陛下下以营惑羣臣祸将有不胜言者幸陛下裁之上始怒是日有旨内侍省不得収接刘炳文字炳犹朱知之以谓事平矣故不复闲防章旣归遣开封府司録孟彦弼携捕吏窦鉴等数人即讯炳于家炳囚服岀见分賔主而坐词气慷慨无服辞彦弼旣见其不屈欲归而窦鉴者语彦弼曰尚书几间得寀一纸字足以成案矣遂乱抽架上书适有炳着撰藁草飜之至厎见炳和辅道诗尚未成首云白水之年大道盛扫除荆棘奉髙真诗意谓辅道甞有嫉悪之意时尚道目上爲髙真尔鉴得之以爲竒货归以授章章命其子并释以进云白水谓来年庚子寀举事之时炳指寀爲髙真不知以何人爲荆棘将寘陛下于何地岂非所谓大逆不道乎但以此坐辅道与客皆极刑炳以官髙得弗诛削籍窜海外焕责授团练副使黄州安置凢王刘亲属等苐斥謪之并擢爲祕书省正字数日而死出现其父巳爲蛇矣华阳张德逺文老子蒙之壻也又并娶德逺之妹目覩其事且当时亦以有连坐送吏部与监当故知之爲详甞谓明清曰德逺死无人言之者矣子其因笔无惜识之文老甞爲四川茶马东坡先生赋张熈明万卷堂诗即其父也文老博极羣书尤长史学发言可孚故尽列其语又益知丗所传辅道遇宿冤之事爲不然云王景彛故弟在京师太子巷初开寳间江南李后主遣其弟从善入贡留不遣建宅以赐故都人犹以太子目之也从善死后归王氏宣和𥘉崔贵妃者得幸祐陵未育子有刘康孙者卜祝之流以术蒙恩甚厚爲遥郡观察使言之于崔之兄曰王氏所居巷名旣佳而宅中有福气冝请于上崔遣人告于妃妃以致恳上上喻京尹王革令善图之革即唿王氏子弟导指意王诸子愚騃不知时变迟迟未许崔欲速得之㑹舎旁有造磬者时都下𥘉行当十钱崔訹人诬告王诸子与邻人盗铸革即爲掩捕鍜錬黥窜而没其宅遂以赐崔崔氏旣得之上幸其居设酺三日荣冠一时未几崔命康孙祷于宅中树下适有争宠者譛于上及中宫云崔氏姊弟夜祠祭与巫觋祝诅叵测㑹上甞梦明节刘妃泣愬以爲人猒胜致死上因以语妃妃抗上语颇不逊上怒付有司捕康孙等穷治康孙𣢾承实甞以上及崔妃所生年月祷神求嗣且祈固宠呪诅则无之犹坐指斥诏脔康孙于宅前国毉曹孝忠併坐流窜孝忠亦倖进爲廉车二子济涣俱冒馆职至是皆斥之孝忠甞侍明节药故也仍命悬康孙首于所祝树上制云贵妃崔氏乏柔顺进贤之志溺姦滛罔上之私惑于竒邪隂行媚道散资产以掠衆誉招术者以彰虚声祝诅同列以及于死生指斥中宫而刑于切害谈命术以徼后福挟猒胜以及乗舆可降充庻人移居别院崔兄除名㛐姊妹并逺外编管距王氏之籍不及一岁云陈成季迪云时任大理卿亲鞫其事承平时宰相入省必先以秤秤印匣而后开蔡元长秉政一日秤匣颇轻疑之揺撼无声吏以白元长元长曰不须启封今日不用印复携以归私苐翌日入省秤之如常日开匣则印在焉或以询元长元长曰是必省吏有私用者偶仓猝不能入倘失措急索则不可复得徒张皇耳蔡元长晩年语其犹子耕道曰吾欲得一好士人以教诸孙汝爲我访之耕道云有新进士张觷者其人游太学有声学问正当有立作可备其选元长领之㳙辰延致入馆数日之后忽语蔡诸孙云可且学走其它不必诸生请其故云君家父祖姦憍以败天下指日䘮乱惟有奔窜或可脱死它何必解耶诸孙泣以愬于元长元长愀然不乐命置酒以谢之且询以救弊之䇿觷曰事势到此无可言者目下姑且收拾人材改往脩来以补万一然无及矣元长爲之垂涕所以叙刘元城之官召张才叔杨中立之徒用之盖繇此也耕道名佃君谟之孙觷字柔直南劒人后亦显名于时靖康中有解习者东州人爲郎于朝未甞与人接谈虏骑南㓂择西北帅守时相以其谨厚不泄谓沈鸷有谋遂除直龙圗知河中府习别时相云某实以讷于言故㝷常不敢妄措辝于朝列今一旦付委也如此习之一死固不足惜切恐朝廷以此择人庙谋悞矣解竟没于难丗人以饶舌掇祸者多而习廼以箝口丧躯昔所未闻也薛绍彭旣易定武兰亭石归于家政和中祐陵取入禁中龛置睿思东合靖康之乱金人尽取御府珍玩以北而此刻非虏所识独得留焉宋汝霖爲留守见之并取内帑所掠不尽之物驰进于髙宗时驻跸维扬上毎寘左右踰月之后虏骑忽至大驾仓猝渡江竟复失之向叔坚子固爲扬帅髙宗甞宻令冥捜之竟不获靖康𥘉童贯旣以误国窜海外巳而下诏诛之钦宗喻宰执云贯素姦狡须得熟识其靣目者衘命追路即所在而行刑庻免差误唐钦叟时爲首相云朝臣中有张澂字逹明者与贯往还冝令其往诏除澂监察御史以行澂字逹明有一小女十余岁玉雪可怜素所爱时天寒欲夘饮忽闻有此役骇愕战掉柚拂汤酒椀沃其女立死逹明号恸引道怨钦叟切骨至南雄州而贯就戮明年钦叟免相留京二圣北迁虏人立张邦昌爲主且驱廷臣连衘列状钦叟佥名毕仰药而殂建炎中逹明爲中司适钦叟家陈乞䘏典逹明言钦叟不能抗虏之命虽死不足褒赠繇是恩数尽寝至今不能理也冯檝济川雷观公逹靖康中俱爲学官于京师皆蜀士也而观以上书得之檝寔先逹焉一日檝出䇿题问诸生经旨观摘其疪讦之于稠人中曰自王安石曲学邪说之行蔡京挟之以济其姦遂乱天下今日岂可尚习其余论耶檝曰子去岁爲学生甞以书属我求爲蔡氏馆客岂忘之耶前牍尚存诪张爲幻乃尓是繇同浴而讥祼䄇也二人大忿坐是论列皆绌爲监当贺子忱允中靖康中爲郎或有荐其持节河北者子忱微闻之忽就省户作中风状颠仆于地唿之不醒同舎郎急命舁之以归即牒开封府乞致仕得勑买舟南下𥘉无所苦也李邈彦思以武官爲枢宻都承旨朝论亦将有所委任亦効子忱之举时聂山尹都以谓此风不可长翌日启上以谓邈诈疾退避后来何以使人诏邈降两官除河北提点刑狱兼摄真定府日下出门竟死于难子忱绍兴𥘉以李泰发荐落致仕又三十年爲参知政事晚节末路持禄固位而巳秦会之甞对外舅自言靖康末与莫俦俱在虏寨粘罕二太子者谓搜㝷宗室有所未尽俦陈计于二贼乞下宗正寺取玉牒其中有名者尽行根刷无能逃矣会之在傍曰尚书之言误矣譬如吾曹人家宗族不少有服属虽近而情好极踈者有虽号同姓而恩义反不及异姓者多矣平时冨贵旣不与共一旦祸患乃欲与之均以人情揆之恐无此理粘罕者曰中丞之言是由此异时之王刘旣诛窜适郑逹夫与蔡元长交悪郑知蔡之尝荐二人也忽降旨应刘炳所荐并令吏部具姓名以闻当议降黜宰执旣对左丞薛昂进曰刘炳臣甞荐之矣今炳所荐尚当坐而臣荐炳何以迯罪京即进曰刘炳王寀臣俱曽荐之今大臣造爲此谋寔欲倾臣臣当时所荐者材也固不保其往今在庭之臣如郑居中等皆臣所引以至于此今悉叛臣矣臣亦不保其往愿陛下深察上笑而止由是不直逹夫即再降㫖刘炳所荐并不问亦丈老云明清前録记靖康中赠范文正恐是悞书近日李文授孟传云当时迺是进拟忠宣钦宗改文正之名付岀身仍于其矜其旁批云不欲专崇元祐文授云得之于曾文清文清呉元中妻兄冝知其详温益字禹弼徽考以端邸旧僚即位未乆擢尹开府钦圣因山曾文肃爲山陵使益爲顿逓使梓宫次板桥以人衆柱折几䧟时外祖空青公侍文肃爲山陵所主管文字偶问左右曰蝢逓使何在不虞益之在旁忽应曰益在斯由是怨外祖入骨髓时蔡元长巳有中禁之授使运力爲引重至于斥文肃于上前元长大感之遂以爲中书侍郎兴大狱欲挤文肃父子于死地頼上保全之得免未几益卒于位后元长复用其子万石爲阁学士以报之东坡先生平生爲人碑志絶少盖不妄语可故也其作陈公弼希亮传叙其刚方明敏之业殆数千言至比之长孺非有以心未易得之然其后无闻心窃疑焉比阅孙叔易外制集载其所行陈简斋去非爲叅知政事封赠三代告词始知迺公弼之孙取张巨山所作去非墓碑视之又知爲公弼仲子忱之孙焉简斋出处气节翰墨文章爲中兴大臣之冠善悪之报时有后先其可谓无乎挥麈后録卷之三挥麈前录挥尘录后录卷四挥麈后録卷之四汝隂王明淸徽宗宣和七年十二月二十一日就谟殿张灯预赏元霄曲燕近臣命左丞王安中中书侍郞冯熈载爲诗以进安中云上帝通明阙神霄广爱天九光环日月五色丽云烟紫䄂开三极琼璈列万仙希夷麈境断髣髴玉经传妙道逢昌运真王抚契贤龟图规大壮龙位正纯干穹昊亲无间皇居掇自然刚风同变化祥气共陶甄层观星潢上重闉斗柄边摩空七雉峻冠峤六鳌连梦想何甞到阶升信有縁昕朝𥘉放仗宻宴忽闻宣清禁来鸣珮脩廊入并肩兽铺金半阖鸾障绣㣲褰霁景留庭砌雷文绘桷梴宫帘波锦漾殿榜字金填花拥巍巍座香浮秩秩筵髙唿称万亿韶奏侍三千华歳推尭历元玑候舜璇氷霜知腊后梅栁认春前造化应呈巧芳菲巳闘妍樛枝彫槛小多叶露桃鲜错落飞盃斚锵洋杂管絃承云歌歴歴回雪舞翩翩黼幄祥氛合铜壷永漏延镐京方置醴羲驭自停鞭乃圣情深渥诸臣意更䖍宗藩亲鲁卫相芾拱闳颠侧弁恩光浃中觞诏跸旋寳薫携满䄂御果得加笾要赏嬉游盛俄追歩武遄腾身复道表送日夹城田耎仰揖苍龙象旁临艮岳巅讴歌纷广陌箫皷乐丰年赫奕攅轻幰珎竒集市廛博卢多袒跣饮肆竞蹁蹮蕃衍开朱邸崔嵬照彩椽桥虹弯矗矗江练泮溅溅击柝周庐晩张灯别院先余霞摇绮晕列宿舎珠躔浩荡三山岛稜层十丈莲再趍天北极却立榻东偏旣用家人礼仍占圣制篇兕觥从酩酊蟾魄待婵姢转盻随亲指环观得纵穿曲屏江浪蹙巨柱赤虬缠光透垂枝井晶衘带壁钱萧台千级峻重屋八䆫全就席花墪匝行樽紫䄂揎交辉方烁烁起立复阗阗邃宇㑹宁过中宵胜赏专铺陈尤有韵清雅不相㳂户箔明珠串栏釭水碧桊规模啇铸欵识鲁壷䥴秦曲移筝柱唐粧俨鬓蝉窄襟珠缀领髙朶翠爲钿喜气排寒沍轻飔洗静便层琳籍玑组方鼎炷龙涎玛瑙供盘大玻璃琢琖圎暖金倾小榼屑玉酿新泉帝予天才异英姿棣蕚聮频看挥斗盌端是吸鲸川推食俱均逮攘餐及坠捐海螯𥘉破殻江柱乍离渊宁数披绵雀休论缩颈鳊南珎夸饤饾北馔厌烹煎赐橘懐頳卵酡颜釂寳船言归荷慈惠未节笑拘挛放钥严扄启笼纱逸足牵氷轮挂银汉夜色映华鞯人识重熈象功参独断权五辰今不忒六气永无愆天纪承三古时雍变八埏比闾増板籍疆埸罢戈鋋文轨包夷夏絃歌徧幅贠恢儒荣藻荐作士极鱼鸢庆胄贻谋显多男景福绵迓衡常穆穆遵路益平平亭障今踰陇耕耘乆际燕信通鹏海涨威窜犬戎羶东拟封云岱西将欵涧瀍琳科宣蘂笈玉府下云轩帝籍勤𥘉播宫蚕长自眠蠒丝登六寝稃米秀中田庙鹤垂昭格坛光监吉蠲灵芝滋蠢甘醴涌潺湲合教尨风革颁经衆疾痊雨随亲祷降河避上流迁执契皇猷洽披图福物骈太和输橐籥妙用絶蹄筌此际君臣恱应先简册编雅称鱼罩罩颂述皷咽咽讵比千龄遇犹闻四始笺覉臣起韦布陋质愧驽鈆骤俾陪机政由来岀眷怜恩方拜纶綍报未効尘㳙宻席叨临劝凡踪曲拳虽无三崃水曾歩八花塼渝望知难称才悭合勉钧天思尽赋䞉续白云牋熈载云化工欲放阳春到先教元冥戮衰草疑水封地万木僵谁向雪中探天巧璇玑星回斗指寅羣芳未知时巳春人心荡漾趂佳节灯夕独冠年华新昇平万里同文轨井邑相连通四裔兰膏竞吐夜烘春和叔回车避羲辔巍巍九禁倚天开温风更觉先春来试灯不用雨花俗迎阳爲却寒崔嵬宣和𥘉载元冬尾瑞白才消麈不起穆清光赏属钦邻锦绣云龙颁宴喜𥘉闻传诏开睿谟歩障几里承金铺调音度曲三千女正似广乐陈清都遏云妙唱韩娥侣回雪飞花称独歩千春蟠木效红英献寿当筵岂金母上林晩色烟蔼轻景龙游人欢笑声霞裾月珮拥仙仗翠鳯挟辇趍平成铜华金掌散晶彩翠碧重重簇珠琲先从前殿望脩廊日出绮霞红满海神光通透云母屏骊龙出舞波涛惊煌煌黼座承天命座下错浴如明星榻前玉案真核旅兽炭银炉夜𥘉皷宪天重屋讶云屯崇道箫台疑蜃吐前楹火柱回万牛蔺卿璧碎色光浮周围照耀眼界彻氷壷漾月生珠流点点金钱尽衘璧豹髓腾辉粲银砾丝篁人籁有机缄缴绎清音传屋壁须臾随跸登㑹宁如骖鸾鹤游紫清彩蟾倒影上浮空纎云不点惟光明四壁垂帘玉非玉银釭吐艳相连属棼楣横带碧玻璃一朶翠云承日毂万光闪烁争吐吞爥龙㗸耀辉四崑又如电母神鞭驰金虵着壁不可扪端信竒工通造化岂比胡人能幻假丹青漫数顾虎头盘礴解衣未容冩此时帝御钧天台紫垣两两明三台尚方饮器万金寳古玉未足夸云雷帝傍侍女云华品玉立仙标及时韵四音促柱泛笙箫应有翔鸾落千仭龙瓶㵼酒如流泉御厨络绎纷珎鲜榻边争欲供天笑快倒颇类虹吸川厌厌夜饮方欢浃玉漏频催皷三叠金门𥘉下醉归时正见氷轮上城堞㣲臣去歳陪淸班悪诗误辱重曈观小才易穷真䑕技再赋愈觉相如悭履道彦爲二集中今不复印行故録于此宣和𥘉徽宗有意征辽蔡元长郑逹夫不以爲然童贯𥘉亦不敢领略惟王黼蔡攸将顺賛成之有谍者云天祚皃有亡国之相班列中或言陈尧臣者㜈州人善丹青精人伦登科爲画学正黼闻之甚喜荐其人于上令衘命以视之擢水部贠外郞假尚书以将使事尭臣即挟画学生二贠俱行尽以道中所歴形势向背同绘天祚像以归入对即云虏主望之不似人君臣谨冩其容以进若以相法言之亡在旦夕幸速进兵兼弱攻昧此其时也并图其山川崄易以上上大喜即擢尧臣右司諌赐予鉅万燕云之役遂决时尧臣方三十三岁迁至侍御史㑹蔡元长复将起预政事黼诛尧臣望风上䟽以元长前日不合人情状攻之𥘉榜朝堂然上犹眷元长黜尧臣爲万州监税而元长竟不告廷尧臣継寝是行黼败尧臣亦遭斥建炎中监察御史李寀䟽其爲黼鹰犬误国之罪始诏除其𥘉秦会之主泮髙宻尧臣以沧州掾曺同爲京东漕同试官因以厚甚㑹之擅国遂尽复故官虽不敢用招至武林每延致相府𣢾宻叙旧尧臣以前所钖万金筑园亭于西湖之上极其雄丽今所谓陈侍御花园是也㑹之殂汤致逺爲御史欲露台评而周爲髙方祟尧臣之妻兄致逺之腹心力回护之遂免先以寿终李仁父长编载胡交修缴其祠命之章尤摘其姦其嗣恳爲髙作行状以盖前迹爲髙后亦悔之㑹之炎炎时前御史敢于国门外建苐以此可见靖康之变士大夫纪録排日编缀者多矣其间盖亦有逸事焉近从亲旧家得是时进士黄时侢徐揆叚光逺三人所上虏酋书云大宋进士黄时侢谨斋沭裁书于大金二帅曰甞谓良药苦口利于病忠言逆耳利于行若夫乐软熟而憎鲠㘦取䛕美而舍忠良虽尧舜无以致治时偁淮右寒生家袭儒业老父每训曰不在其位不谋其政罔可轻言自取戮辱由是钳口结舌守分固穷未曾敢以片言辩时是非方今国家艰难苟有见闻宁忍甘䧟盲聋之域非不知身爲宋民不当以狂妄之辝干冒元帅聦德也非不知一言忤意死未塞责也直欲内报吾君之德外光二元帅之名一身九死又何憾焉时侢㘦观我宋自崇宁以来姦臣误国窃升威柄者有之妨公害民者有之大启倖门壅遏言路者有之所以元帅因之遂有此举道君太上皇帝亲降诏书反巳痛责断出宸心乃传大寳今皇帝即位未乆适丁国难以孝行夙彰天人咸服今元帅歛城不下盖爲此也时侢伏覩去年十二月二十三日国书正爲催督金银表段有云须索之外必不重取礼数优异保无它虞柰何都民朝夕思念燃顶炼臂延颈跋踵以望御车之尘也元帅岂不念天生万民而立之君以主治之乃复须索他物络绎不絶叅酌以情虽不足以报再生之万一然方册所载自古及今未闻有大事旣决反縁细故而延万乗之君者证以国书似非𥘉意愚㘦惑之念我国家曩昔伤财害民之事结怨连祸之人尚可目也曰内待伶伦羙女是巳曰宫室衣服声乐是巳今军前一一须索唯复谓此悉皆国害坚欲爲我痛耡其根株耶亦欲驱挈归境以爲自奉之乐耶军机深宻非愚陋可得而知也法曰上贤下不肖取诚信去诈伪禁暴乱止奢侈又曰爲彫文刻镂技巧华饰而伤农事者必禁之愿元帅详览此章熟思正论杀人以挺与刃无以异也傥使宿姦复𬒳新宠是犹禾莠相杂而耕者未耘膏盲之疾而医者未悟则将日渐月稽习以成风不害此而害彼何时巳矣时侢懵不知书愚不练事言切而其意甚忠事虽小而所系甚大方议修书铺陈管见未及形言衆乃自祸鸣唿天网恢恢踈而不漏老蠹巨悪难于逃覆载之中也且如内侍蓝䜣医官周道隆乐官孟子书俱爲平昔侥滥渠魁今取过军前坐席未暖乃忘我宋日前恩宠之优不思两国修讲和好之始尚循故态妄兴间谍称有金银在本家窖藏遂烦元帅恠问考诸人用心虽粉骨碎躯难塞滔天之罪请试陈之今焉明降御笔根括金银以报大金活生灵之恩㘦须尽力不可惜人情苟可以报大金者虽髪肤不惜只是要有尽取于是有司累行劝谕及指爲禁物稍有隐藏以军法从事其措置根括非不尽心上至宗庙器皿下至细民首饰罄其所有欲酬再造而天子且曰朕可以报金国者虽髪肤不惜凢爲臣子固当体国爱君疋两以上尽合送纳蓝䜣等不务济朝廷之急报元帅之仁辄抵冒典宪埋窖金银悭吝庸逆无如此之甚者若使未过军前则人人蓄爲私寳论当时根括指挥巳合诛戮切恐逐人昨縁有司根取犒赏亦甞囚禁挟此爲仇意要生事厥罪尤不可赦愚谓正当扰攘之际犹敢懐姦罔上取侫一时异日安居爲国患也必矣亮元帅智周万物不待斯言察见罪状文王问太公主听如何太公荅曰勿妄而许勿逆而拒圣人垂教良有以也伏望元帅扩干坤之度垂日月之明母纳䛕情以玷大徳将蓝䜣等先赐行遣狥首京城不惟扫荡宿孽又可以惩戒后人仍愿元帅务全两国之驩以慰生灵之心请我銮舆早还禁籞军前或有所阙朝廷亦必不违书之青史传爲盛事岂不韪欤太学生徐揆等谨献书于大金国相元帅大子元帅揆等闻昔春秋鲁宣公十一年伐陈欲以爲县申叔时谏曰诸侯之从者曰讨有罪也今县陈是贪其冨以讨召诸侯而以贪归之无乃不可乎王曰善哉吾未之闻也乃复封陈后之君子莫不多申叔时之善諌楚子之从谏千百歳之下犹且想其风采爲不可及昔上皇任用非人政失厥中背盟致讨元帅之职也大肆縰兵都城失守社稷几亡而复存元帅之德也兵不血刃市不易㕓生灵几死而幸免元帅之仁也虽楚子入陈之功未能逺过我宋皇帝以万乗之尊两造辕门议赏军之资加徽号之请越在草莽信宿逾迈国中喁喁企望属车尘者屡矣今生民无主境内骚然忠义之士食不下噎又闻道路之言以金银未足天子未还揆等㘦惑之盖金银之产不在中国而在深山穷谷之间四方职贡歳有常赋邦财旣尽海内萧然帑藏爲之一空此元帅之所明知也重以去歳之役增请和之币献犒赏之资官吏征求及于编户都城之内虽一妾妇之饰一器用之微无不输之于上以酬退师之恩也又自兵兴以来邦国未宁道路不通冨啇大贾絶迹而不造境京师豪民蓄积素厚者悉散而之四方矣间有从䆠王畿仰给于俸禄者飦粥之外储无长资岂复有金银之多乎今虽天子爲质犹无益于事也元帅体大金皇帝好生之德毎以赤子涂炭爲念大兵长駈直抵中原未甞以屠戮爲事所以爱民者至矣凢元帅有存社稷之德活生灵之仁而乃以金银之故质君是犹爱人子弟而辱及其父祖与不爱奚择元帅必不爲也昔楚子围郑三日克之郑公肉袒牵羊以迎左右曰不可许王曰其君能下人必能信用其民矣退三十里而许之平春秋书之后丗以爲美谈揆等愿元帅推恻隐之心存终始之惠反其君父损其元数班师振旅缓以时月使求之四方然后遣使人献则楚子封陈之功不足道也国中之人德元帅之仁岂敢弭忘传曰主忧臣辱主辱臣死揆等虽卑贱辄敢浼死以纾君父之难唯元帅矜之大宋进士段光逺谨斋沭裁书百拜献于大金元帅军前仆甞读春秋左传有曰亲仁善邻国之寳也又甞读礼记聘义有曰轻财重礼则民逊矣读至于斯未甞不三复斯言掩卷长叹切谓非贤圣之人畴能如此仰而思之在昔太祖皇帝膺天明命以揖逊受禅奄有神器爲天下君创业垂统重熈累洽垂二百年东渐西𬒳南洽北畅薄海内外悉爲郡县殊方絶域悉爲邻国聘问交通络绎道路其间义重礼隆恩深德渥方之他国唯大金皇帝爲然比年以来本朝不幸姦臣用事䆠官桡权罔知陈善闭邪而挌其非罔知献可替否而引之当道欺君误上蠹国害民靡所不至姦臣可罪庻民可吊事一至此则弔民问罪之师有不得巳而举也共惟大金元帅举问罪之师施好生之德念今圣之有道悯斯民之无辜歛兵不下崇社再安生灵获全深厚之惠若海涵而春育生成之赐若天覆而地载两国永和万姓恱服夫如是则亲仁善邻曷以加于此哉特枉銮舆爲民请命重蒙金诺与国通和帝谓髪肤亦所不惜况于金帛岂复有辝宵旰焦劳不遑寝食官户根括急于星火竭帑藏之所积罄贫下之所有甘心献纳莫或敢违虽旷荡之恩难以论报而有限之财恐或不敷乆留圣驾痛㘦民心夙夜匪懈而事君之礼废于朝号泣旻天痛君之民满于道仰望恩慈再垂矜念兾圣驾之早还慰下民之痛切夫如是则轻财重礼曷以加于此哉伏念光逺草茅寒士沐浴膏泽涵泳圣涯隂受其赐于兹有年才踈命薄报德无阶今兹圣驾蒙尘于外仆虽至愚噫呜泣涕疾首痛心其于庻民尚幸仰頼元帅再生之恩若天地无不覆载于人无所不容仆是以敢输忠义激切之诚干冒威严仰祈垂听俯赐矜怜无任战惧皇恐哀恳之至不宣俶扰之际排难解纷伏节死谊有如此者嘉其忠义慨慷歳乆虑不复传所以録之张邦昌爲虏人所立反正之功盖出于吕舜徒吕氏自叙甚详不复重纪启其端者堂吏张思聦也应天中兴思聦巳死诏特赠宣教郎思聦字谋道知书能文甞从先人学今其子孙尚有事刀笔于省中者然亦不振虏人立张伪诏与其谢牍併録于后维天会五年歳次丁未二月辛亥朔二十一日辛巳皇帝若曰先皇帝肇造区夏务安元元肆朕纂承不敢荒怠夙夜兢兢思与方国措于治平粤惟有宋爰乃通隣贡歳币以交欢驰星轺而讲好斯于万丗永保无穷盖我大造于宋也今者国旣乏主民冝混同然念厥功诚非贪土遂致帅府与衆推贤佥曰太宰张邦昌天毓䟽通神咨睿哲在位着忠良之誉居家闻孝友之名实天命之有归乃人情之所徯择其贤者非子其谁是用遣使诸部宫都署尚书左仆射权签书枢宻事韩昉持节备礼仪以玺绥册命尔爲皇帝以授斯民国号大楚都于金陵自黄河以外除西夏对新疆埸仍丗辅王室永作藩臣贡礼时修汝勿疲于述职聘问歳致汝无缓于忱诚于戯天生蒸民不能自治故立君而临之君不能独理故树官以教之乃知民非后不治非贤不守其于有位可不慎欤子𢡟乃德嘉乃丕休日慎一日虽休勿休钦哉其听朕命天㑹五年三月日大楚皇帝邦昌谨致书于国相元帅皇子元帅今月初七日依奉圣旨特降枢臣俯加封册退省庸陋之资何堪对扬之赐㝷因还使附致感悰愿亟拜于光仪庻少伸于谢礼未闻台令殊震危衷遂遣从官具敷诚恳重蒙敦谕仰戴眷存然而掩目未前抚躬无措恐浸成于稽缓实深积于兢惶伏望恩慈早容趍诣俟取报示径伏军门拳拳之诚併留靣叙不宣谨白建炎元年诏云九月二十五日三省同奉圣旨张邦昌初闻以权冝摄国事嘉其用心宠以髙位虽知建号肆赦度越常格支优赏赐钱数百万缗犹以迫于金人之势其示外者或不得巳比因鞫治他狱始知在内中衣赭衣履黄䄄宿福宁殿使宫人侍寝心迹如此甚负国家遂将盗有神器虽欲容贷惧祖宗在天之灵尚加恻隠不忍显肆市朝今遣奉议郞试殿中侍御史马伸问状止令自裁全其家属仍令潭州日给口劵常切拘管先是祐陵在端邸有妾彭者稍惠黠上怜之小故岀嫁爲都人聂氏妇上即位颇思焉复召入禁中以其甞爲民妻无所称但以彭婆目之或唿爲聂婆婆其实未有年也恩倖一时举无与比父党夫族颇招权頋金钱士大夫亦有登其门而进者逮二圣北狩彭以无名位独得留内庭虏人强立邦昌僣位之后虽窃处宸居多不敢当至尊之仪服御之属未始易也寝殿之邃不敢履也一夕偶置酒彭生乗邦昌之醉拥之曰官家事巳至此它复何言即衣之赭色半臂邦昌醉中犹能却彭唿二三宫人力挽而穿之益之以酒掖邦昌入福宁殿使宫人之有色者侍邦昌寝邦昌旣醒皇恐而趍就它室急解其衣固巳无及矣邦昌卒坐此以死盖诏中及之者也姑叙邦昌初终于秩焉乌乎彭生者诚可诛矣然当时在庭之臣被二圣宠荣者尚奉贼称臣卖降恐后彼小人也又何足道哉粘罕相金国取大辽继扰我朝旣归乃欲伐夏国夏人隂爲之备乆矣忽求衅于夏言欲马万疋夏人从其请先以所练精兵每一马以二人御之绐言于金人曰万马虽有然本国乏人牵拢今以五千人押送请遣人交之粘罕遣人往取皆善骑射者其实欲以窥之也至境未及交马夏人群起金国之兵悉毙夏人复持马归国粘罕气沮自此不敢西向发一矢挥麈后録卷之四挥麈前录挥尘录后录卷五挥麈后録卷之五汝隂王明清谥以节惠孟子谓名之幽厉孝子慈孙百丗不能易三代以来君臣务取羙称遂至失实国朝诸谥宋常山退朝録备载之止于熈宁三年明清谨续之于后然闻见未广姑存所记忆遗落尚多当嗣益之后谥慈圣光献宣仁圣烈昭慈圣献昭怀钦圣献肃钦成钦慈显恭显肃显仁明节宪节宪圣慈烈成穆成恭妃谥昭静明逹懿文明节和文靖淑太子谥冲宪元懿荘文诸王谥端献端懿冲僖悼敏冲穆哀献冲厚惠冲惠公主谥贤惠贤穆贤德懿行贤穆明懿贤惠贤静淑和冲懿悼穆顺穆宗室谥恭宪恭孝荣穆僖简康孝僖靖僖安恭僖僖穆和恭康僖勤孝敦和僖惠修安孝靖简献安宪孝恪敦恪良僖孝僖僖惠荣思孝良修简和僖钦修荦孝孝穆惠孝孝修孝恪安恪孝简顺思孝恪孝恭敦孝孝敦恭惠纯僖惠和忠孝荣惠良恪安良容孝惠恭荣恪恭冝荣敏良恭良宪益孝敏思𥙿庄靖庄节温献良𥙿忠敏孝荣良懿安惠安僖温靖恭靖襄靖文献忠靖康宰相谥宣靖忠献文忠忠烈正献忠肃正愍忠宣忠怀文恭正宪庄敏文定文献肃文宪文正清宪文肃忠穆文和忠定文恭正献文惠文靖文忠执政谥文宪文定文忠清献康靖章简简翼脩简庄定恭敏定简忠定忠穆安简襄敏康懿康节忠肃文敏恭愍恭敏献简敏肃懿简温靖庄敏文节文简文正忠宪忠肃忠文文懿安惠忠武忠烈忠献敏肃武穆敏节章简忠敏庄定庄简简穆简恵庄敏文安安简荣敏愍节文臣谥文穆忠文文恪章敏懿恪文宪文简宣简忠愍忠宪忠毅忠简忠显文昭庄节恭愍定愍威愍刚愍文靖文定忠襄勇节庄敏忠壮康节节孝忠定文康忠惠文忠忠宣献简献肃康肃文清忠肃忠介清敏清孝僖敏贤节忠邹忠确僖简肃愍节肃文惠文僖忠敏惠懿武臣谥忠愍武庄武恪忠敏武愍忠节忠壮穆武恭勇勤惠勤毅康理康简威肃勇节荣穆荦毅荣安端节僖靖恭荣恭简安毅忠节荦怀忠定恭靖端靖内臣谥忠靖忠良忠简僖俭忠愍僖敏忠敏安恪忠宪荣恪恭僖恭敏恭节勤惠荣节大中祥符间章圣祀汾隂至泰山下聚观者几数万人阗拥道路警跸不能进上以询左右或云村民所畏者尉曹也俾弹压之即命亟召之少焉一緑衣少年跃马疾驰而前羣氓大唿官人来矣奔走辟易而散上笑云我不是官人邪樊若水夜钓采石丗多知之宋咸笑谈録云李煜有国日樊若水与江氏子共谋江年少而黠时李主重佛法即削髪投法眼禅师爲弟子随逐出入禁苑因遂得幸佛眼示寂代其住持建康清凉寺号曰小长老眷渥无间凢国中虚实尽得之先令若水走阙下献下江南之䇿江爲内应其后李主旣俘各命以官江后累典名州家于安陆子孙亦无闻郑毅夫爲江氏书目记载文集中云旧藏江氏书数百卷缺落不甚完予凢三归安陆大爲捜访残秩坠编徃徃得之闾巷间无遗矣仅获五百十卷通旧藏凢千一百卷江氏遗书具此矣江氏名正字元叔江南人太祖时同樊若水献䇿取李氏仕至比部郎中甞爲越州刺史越有钱氏时书正借本誊冩遂并其本有之及破江南又得其逸书兼呉越所得殆数万卷老爲安陆刺史遂家焉尽辇其书筑室贮之正旣殁子孙不能守悉散落于民间火燔水溺鼠虫啮弃并奴仆盗去市人裂之以籍物有张氏者所购最多其贫乃用以爲㸑凡一箧书爲一炊饭江氏书至此穷矣然余家之所有幸而仅存者盖自吾祖田曹始畜之至予三世矣于余则固能保有之于其后则非余所知也然物亦有数或存或亡安知异日终不亡哉故记盛衰之迹㑭子孙知其所自则庻乎或有能保之者矣书多用油拳𥿄方册如笏头青缣爲褾字体工拙不一史记晋书或爲行书笔墨尤劲其末用越州观察使印亦有江氏所题余在杭州命善书者𥙷其缺未具也明清案马令作南唐书及龙衮作江南野史云北朝闻李后主崇奉释氏隂选少年有经业口辩者往化之谓之一佛出丗号爲小长老朝夕与论六根四谛天堂地狱循环果报又说令广施𣑽刹营造塔像身𬒳红罗销金三事后主因让其太奢乃曰陛下不读华严经争知佛冨贵自是襟怀纵恍兵机守御之谋慌然而弛帑廪渐虚财用且竭又使后主于牛头山大起兰若千间聚徒千衆旦暮设斋食无非异方珍馔一日食之不尽明旦再具谓之折倒时议谓折倒爲煜之䜟及大兵至获爲营署北朝又俾僧于采石矶下卓庵自云少而草衣木食后主遣使赍供献以往佯爲不受乃隂作通穴及累石爲塔阔数围髙迫数丈而夜量水靣及王师尅池州而浮梁遂至系于塔穴以渡南北不差毫釐师徒合围召小长老议其拒守对曰臣僧当揖退之于是登城大唿而旨麾兵乃小却后主喜令僧俗兵士诵救苦观音菩萨满城沸涌未几四靣矢石雨下士民伤死者衆后主复使唿之託疾不起及诛皇甫继勲之后方疑无验乃鸩而杀之观宋郑所记则知李氏国破之际所鸩者非真又以计免而归本朝遂饕岳牧之任也三朝史孟昶传云其在蜀日改元广政周丗宗旣取秦凤昶惧致书丗宗自称大蜀皇帝丗宗怒其抗礼不荅其书真迹今藏楼大防所用録于左七月一日大蜀皇帝谨致书于大周皇帝窃念自承先训恭守旧邦匪敢荒宁于兹二纪顷者晋朝覆㓕何建来归不因背水之战争遂有仇池之土地泊审辽君归北中国且空暂兴敝邑之师更复武都之境实爲下国之边陲其后汉主径自并汾来都汴浚闻征车之未息㝷神器之有归伏审贵朝先皇帝应天顺人继统即位奉玉帛而未克承弓劒之空遗但伤嘉运之难谐适叹新懽之且隔以至前载忽劳睿德逺举全师土疆㝷隷于大朝将卒亦拘于贵国幸蒙皇帝惠其首领颁以衣裘偏禆尽捕其职贠士伍徧加于粮赐则在彼无殊于在此敝都宁比于雄都方怀全活之恩非有放还之望今则指挥使萧知逺冯从谠等押领将士子弟共计八百九十三人巳到当国具审皇帝开仁愍深念支离厚给衣装兼加巾屦给㳂程之驿料散逐分之缗钱仍以贠僚之回还安知所报此则皇帝念疆埸则巳经革几代举干戈则不在盛朝特轸优容曲全情好永怀厚义常贮㣲衷载念前在鳯州支敌虎旅偶于行阵曾有拘擒其排阵使胡立巳下㝷在诸州安排及令军幕収管自来各支廪食并给衣装却縁比者不测宸襟未敢放还郷国今旣先蒙开释巳认冲融归朝虽愧于后时报德未稽于此日其胡立巳下今各给鞍马衣装钱帛等专差御衣库使李彦昭部领送至贵境望垂宣旨収管矧以昶昔在龆齓即离并都亦承皇帝凤起晋阳龙兴汾水合叙郷関之分以陈玉帛之懽傥蒙惠以嘉音即伫专驰信使谨因胡立行次聊陈感谢词莫披述伏惟仁明洞垂鍳念不宣明清甞䟦其后云欧阳文忠公五代史丗家序云蜀崄而冨故其典章粲然此书文亦竒尤先生所谓岂非岀于丗修降表李昊斯言信欤顷岁姚令威注五代史惜乎不见是卷也国朝以来父子兄弟叔姪以名望显着荐绅间称之于一时者如二吕正献左丞二窦可象望之二孙次公邻几二宋元宪景文二钱子髙子飞二苏才翁子美二呉正肃正宪二程眀道先生伊川先生二章庄敏申公二张横渠先生天祺戬二邵安简不疑二蔡元长元度二郑德夫逹夫二邓子能子常三陈文忠文惠康肃三苏文安先生文忠文定三沈存中文通睿逹三王荆公平父和父三孔经父常甫毅甫三曾南丰先生文肃文昭三韩康肃持国庄敏三范蜀公子功淳夫三刘邍父赣父仲冯是也太宗实録淳化五年五月李顺之平带御器械张舜卿奏事言臣闻顺巳遁去诸将所获非也太宗云平贼才数日汝何从知之徒欲害人功尔上怒叱出将斩之徐曰前代帝王暴怒杀人正爲此軰然其父戍边以死遂贳之但罢近职舜卿父训爲定逺军节度使卒于镇故上念之明清后观沈存中笔谈云蜀中剧贼李顺䧟劒南两川関右震动朝廷以爲忧后王师破贼枭李顺収复两川书功行赏了无间言至景祐中有人告李顺尚在广州廵检使臣陈文琏捕得之乃真李顺也年巳七十余推验明白囚赴阙覆按皆实朝廷以平蜀将士功赏巳行不欲暴其事但斩顺赏文琏二官仍除合门祗候文琏家有李顺案𣢾本末甚详顺本蜀江王小波之妻弟始王小波反于蜀中不能抚其徒衆乃共推顺爲主顺初起悉召郷里冨人大姓令具其家所有财粟据其生齿足用之外一切调发大赈贫乏録用材能存抚良善号令严明所至一无所犯时两蜀大饥旬日之间归之者数万人所向州县开门延纳传檄所至无复完垒及败人常怀之故顺得脱去三十余年乃始就戮如此则当平蜀时逃去无可疑矣信知盗亦有道焉然舜卿非太宗之全宥则刑归于滥矣顷见王仁𥙿洛城漫録云张全义爲西京留守识黄巢于羣僧中而陶谷五代乱纪云巢旣遁免祝髪爲浮屠有诗云三十年前草上飞铁衣着尽着僧衣天津桥上无人问独倚危栏看落晖又僧史言巢有塔在西京龙门号翠㣲禅师而丗传巢后住雪窦所谓雪窦襌师即巢也然明州雪窦山有黄巢墓歳时邑官遣人祀之至今而太平广记载则天时宋之问谪官过杭州遇骆賔王于灵隐寺披缁在大衆中与之问诗有楼观沧海日门枕浙江朝之句唐夷坚集言南岳寺僧见姚泓五季泛闻録云太祖仕周受命北伐以杜太后而下寄于封禅寺抵陈桥推戴韩通闻乱亟走寺中访㝷欲加害焉主僧守能者以身蔽之遂免太祖德之即位后极眷宠之年八十余临终语其弟子曰吾即泽州明马儿也马儿五代之巨㓂也賛宁续传载云开寳末江州圎通寺旦过竂中有客僧将寂㓕袒其背以示其徒有彫青李重进三字云我即其人脱身烟熖至于今日而近日陆务观清尊録言老内侍见林灵素于蜀道季次仲季自云甞遇姚平仲于庐山授其八段锦之术未知果否要是桀黠之徒多能迯命于一时皆此类文琏洪进之子也真宗实録召试神童蔡伯俙授官之后寂无所传明清因于故书中得其奏状一纸今録于此司农少卿管勾江州太平观蔡伯俙奏臣辄陈愚恳仰渎睿聦退省愆尤甘俟窜殛臣见系知州资任乞管勾宫观奉勑授前件差遣于舒州居住自熈宁八年八月三日到任伏念臣先于太中祥符八年真宗皇帝遣内臣毛昌逹宣召赐对试诵真宗皇帝御制歌诗即日蒙恩释褐授守祕书省正字臣遭遇之年方始三歳及赐臣御诗云七闽山水多才俊三歳竒童岀盛时终篇后批閠六月十五日勑赐见刋刻在本家収祕续蒙宣赴东宫侍仁宗皇帝读书朝夕亲近颇历歳年以臣父龟从进士及第臣幼小难以住京因乞将带岀外又蒙恩赉优渥其后臣年一十七歳以家贫陈乞差遣仁宗皇帝圣念矜怜特依所乞仍有旨余人不得援例自兹累历任使今来本任至来年二月当满切念臣幼稚幸会效官从事勉励愚拙今巳白首重念臣生事萧条累族重大又无得力儿男可以供侍一日舍禄无以爲生幸遇皇帝陛下至仁至治无一物失所其于老者惠䘏尤深臣以祥符八年三歳甲子庚申节未至衰老欲望圣慈特赐许臣再任管勾江州太平观一任觊仍廪稍得飬单贫祗饬闺门相传忠孝庻几𥙷报以尽余龄候勑旨盖元豊初计其年尚未七十司农少卿今之朝议大夫也碌碌无所闻岂非聦明不及于前时邪御诗明清偶记其全篇七闽山水多才俊三岁竒童出盛时家丗应传清白训婴儿自得老成姿初当移歩来朝谒方及能言便诵诗更励孜孜图进益青云千里看前期后阅朱兴仲续归田録云伯俙字景蕃与晏元献俱五六歳以神童侍仁宗于东宫元献自初梗介蔡最柔媚毎太子过门䦨髙者蔡伏地令太子履其背而登旣践祚元献被知遇至宰相蔡竟不大用以旧恩常领郡颇不循法令或被劾取旨上识其姓名必曰藩邸旧臣且令转官凢更四朝元符初致仕巳八十歳矣监司荐之乞落致仕与宫祠其辤略云蔡伯俙年八十歳食禄七十五年余谓人生名位固可得罕得绵长如此者以上朱録中语囙併载之张耆旣贵显甞启章圣欲私第置酒以邀禁从诸公上许之旣昼集尽驩曰更愿毕今夕之乐幸母辤也于是罗帏翠幕稠叠围绕继之以烛列屋蛾眉极其殷勤豪侈不可状每数桮则賔主各少愒如是者凢三数诸公但讶夜漏如是之永曁至彻席岀户询之则云巳再昼夜矣韩忠宪景祐中叅仁宗政事天下称爲长者四子仲文子华持国玉汝俱礼部奏名忠宪启上曰臣子叨陛下科第虽非有司观望然臣旣备位政府岂当受而有之天下将以谓由臣故致此臣虽不足道使圣明之政人或以议之非臣所安也臣教子旣巳有成又何必昭示四方以爲荣观哉乞尽免殿试唱第幸甚诚恳再三上嘉叹而允所请忠宪旣薨仲文子华玉汝相继再中科甲独持国曰吾前巳奏名矣当遵家君之言何必布之逺方耶不复更就有司之求故文潞荐持国䟽云曾预南宫髙荐从不出仕宦其后子文知制诰子华玉汝皆登宰席持国赐出身至门下侍郎爲本朝之甲族云挥麈后録卷之五挥麈前录挥尘录后录卷六挥麈后録卷之六汝隂王明清韩持国旣以忠宪任爲将作监主簿少年清修不复以轩冕爲意将四十矣犹未出仕宋元宪欲荐孔宁极偶观其诗卷廼得持国所和篇诵之大喜遂舍宁极而荐持国繇是赐第入馆嘉祐中与司马文正吕正献王荆公号爲四友元祐初登政府后坐弃地入党籍谪居均州遇赦复官以朝议大夫致仕年八十四以卒甞语其壻王仲弓寔曰以昔日受命覃恩上课计以岁月寄禄恰及是官复何憾邪元龙元吉即其后也仁宗朝侍御史王平字保衡候官人章圣时初爲许州司理参军里中女乗驴单行盗杀诸田间禠其衣而去驴逸田旁家収系之吏捕得驴指爲杀女子者讯之四旬田旁家认収繋其驴实不杀女子保衡意疑甚以状白府州将老吏素彊了不之听趣令具狱保衡持益坚老守怒曰掾懦耶保衡曰坐懦而奏不过一免耳与其阿旨以杀无辜又䧟公于不义校其轻重孰爲愈邪州将因不能夺后数日河南移迯卒至许劾之乃实杀女子者田旁家得活后因衆见州将谢曰微司理向几悞杀平人此与夫钱淡成何异位虽不显保衡娶曾氏宣靖之妹生三子回字深父冏字于直向字容季俱列两朝史儒学传所着书传于荐绅爲多深父子汶字道原诗文尤竒有集先人作序行于丗隂德之报有从来矣李邯郸命诸子名丗人难晓后见孙长文云邯郸之长子寿朋取三寿作朋之义次子复圭本三复白圭㓜子徳刍以三德苾刍其指如此冝乎人所不解也司马温公元丰末来京师都人叠足聚观即以相公目之马至于不能行谒时相于私苐市人登树骑屋窥瞰人或止之曰吾非望而君所愿识者司马相公之风采耳呵叱不退屋瓦爲之碎树枝爲之折一时得人之心如此温公在相位韩持国爲门下侍郎二公旧交相厚温公避父之讳毎唿持国爲秉国有武人陈状省中词色颇厉持国叱之曰大臣在此不得无礼温公作皇恐状曰吾曹叨居重位覆餗是虞讵可以大臣自居邪秉国此言失矣非所望也持国愧叹乆之于此亦见公之不自矜也王荆公在金陵有僧清晓于钟山道上见有童子数人持幡幢羽盖之属僧问之曰往迎王相公幡上书云中含法姓外习尘氛到寺未乆闻荆公薨晏元献父名固在相位有朝士乃固始人往谒元献问其郷里朝士曰本贯固县元献怒曰岂有人而讳始字乎盖其始欲避之生狞误以应也前人亦甞记之又元厚之作叅知政事日有下状陈乞恩例者启曰爲部中不肯依元降旨挥厚之亦怒曰止爲汝不依元降旨挥耳治平中有时君卿者郑州人与王才叔广渊爲中表游学郡庠坐法𬒳笞以善笔札去爲颕邸书史𥙿陵以其有士风每与之言时王荆公贤誉翕然君卿数称道于上前宸心繇是注意践祚之后骤加信任然𥘉非荆公结之而才叔是时亦光显矣君卿后至正任团练使卒于元祐间哲宗实録有传存焉其子希孟以毉学及第南渡后康志升允之帅浙西辟爲机幕明受之变楼上廼有从逆之言爲章冝叟谊斥退者复辟之𥘉流于岭外冝叟繇此大用蔡持正之父黄裳任陈州録事叅军年逾七十陈恭公自元台岀爲郡守见其老不任职挥之令去黄裳犹豫间恭公云倘不自列当具奏牍窜斥黄裳即上挂冠之请以太子右賛善大夫致仕今之通直郎也卜居于陈力教二子持正与硕苦贫困饘粥不继乆之持正登第黄裳临终戒以必报陈氏其后持正登政路恭公之子丗儒以羣婢杀其所生坐狱而丗儒知而不发持正请并坐神宗云执中止一子留以存祭祀如何持正云五刑之赎三千其罪莫大于不孝其可赦邪竟寘极典丗儒子后以娶宗女𥙷武官或云大将陈思恭即其孙思恭子龟年甞爲东宫春坊熈宁中王和父尹开封忽内降付下文字一纸云武德卒获之于宫墻上陈首有欲谋乱者姓名凡数十人和父令宻䆒其徒皆无踪迹独有一薛六郎者居甜水巷以典库爲业和父令以礼唿来至廷下问之云汝平日与何人爲冤薛云老矣未甞妄出门𥘉无仇怨再三询之云有族妹之子沦落在外旬日前忽来见投贷貣不从怒骂而去𥘉亦无他和父云即此是也令释薛而追其甥方在瓦市观傀儡戏才十八九矣捕吏以手从后拽其衣带回头失声曰岂非那事踈脱邪旣至不讯而服和父曰小鬼头没三思至此何必穷治杖而遣之一府叹伏汪辅之宣州人少年有俊声皇祐中覔举开封以周以宗强爲赋题场中大得意旣出宣言于衆必爲解魁偶与数客饮于都城所谓寿州王氏酒楼闻隣合有呉音士人亦同埸试者诵其所作辅之方举酒失措坠桮即就约共坐询其姓氏乃云湖州进士沈𥘉也辅之云适闻公程文必夺我首荐然我亦须作第二人后数日榜出果然是汪辅之登第熈宁中爲职方郞中广南转运使蔡持正爲御史知杂摭其谢上表有清时有味白首无能以谓言渉讥讪坐降知䖍州以卒有文集三十卷行于丗后数年兴东坡之狱盖始于此而持正竟以诗谴死岭外元丰中先祖访滕章敏公元发于池阳时杨元素过郡二公同年生𣢾留甚一日元素忽问公曰令弟贼汉在否先祖坐间甚讶其语伺小间因启公公曰熈宁𥘉甫与元素俱受主上柬知非常并居台諌偶同上殿陈于上曰曽公亮乆在相位有妨贤路上曰然卿等何故都未有文字来明日相约再对草䟽巳毕舎弟申见之夜驰宻以告曽曁至榻前未出奏牍上怒曰岂非欲言某人耶其中事悉先来辩析文字见留此卿等爲朕耳目之官不慎宻乃尔言遂不行吾二人繇此失眷元素所以深恨之东坡先生作滕公挽诗云先帝知公早虚懐第一人谓受𥙿陵眷简最先也又云髙平风烈在威敏典刑存滕盖范文正之外孙而授兵法于孙元规滕公奋身寒苦兄弟三人誓不异居而有象傲之弟即申焉恃其爱无所不至公一切置之元祐中公自髙阳易镇维扬道卒丧次国门先祖自陈留来会哭朝士皆集舟次秦少游时在馆中少游辱公之知㝡早吊毕来见先祖于舟因爲少游言其弟凌诸孤状少游不平䇿马而去翌日方欲解维开封府遣人㝷滕光禄舟甚急乃御史中丞苏辙札子言元发昔事先帝早蒙知遇有弟申从来无行今元发旣死或恐从此凌暴诸孤不得安居縁元发出自孤贫兄弟别无合分财产欲乞特降旨挥在京及㳂路至苏州巳来官司不得申干预家事及奏荐恩泽仍常觉察奉圣旨令开封府备坐榜舟次询之乃少游昨日径往见子由爲言其事所以然耳昔人笃于风谊乃尔今苏黄门章䟽中备载其札子先祖从滕章敏莫府踰十年每语先祖曰公不但仆之交游寔师友焉平日代公表启丗多传诵今载东坡公文集中者寔先祖之文也章敏死先祖爲作行状东坡公取以爲铭诗其序中易去旧语裁十数字而巳章敏𥘉名甫字元发元祐𥘉以避髙鲁王讳以字爲名曾宻公讳易占字不疑欧阳文忠识其碑曰少有大志知名江南爲文忠所称如此则其人固可想矣旣以豪侠自任信州玉山令有过客杨南仲文采可喜气槩颇相投公厚赆其行㑹与郡将钱仙芝不叶捃摭公以客所受爲贿公引伏受垢不复自辩竟除名徙英州以赦自便将愬其事于朝行次南都而卒时公子南丰先生子固巳名重于丗适留京师而杜祁公以故相居宋自来逆旅爲辨后事公旣不偶以卒再娶朱夫人年未三十无以自存领诸孤归里中南丰昆弟六人乆益漻落与长弟曅应举毎不利于春官里人有不相恱者爲诗以嘲之曰三年一度举埸开落杀曾家两秀才有似檐间双燕子一双飞去一双来南丰不以介意力教诸弟不怠嘉祐𥘉与长弟及次弟文肃公妹婿王补之王彦深一门六人俱列郷荐旣将入都赴省试子壻拜别朱夫人于堂下夫人叹曰是中得一人登名吾无憾矣榜岀唱第皆在上列无有遗者楚俗遇元夕第三夜多以更䦨时㣲行听人语言以卜一歳之通塞子固兄弟𬒳荐时有郷士黄其姓者亦预同升黄靣有瘢俚人唿爲黄痘子诸曾俱往赴省试朱夫人亦以収灯夕往闾巷听之闻妇人酬酢造酱法云都得都得黄豆子也得巳而捷音至果然入两榜文昭中弟兄弟三人数年之间并跻华贯曾氏繇此遂兴张芸叟治平𥘉以英宗谅闇榜赴春试时冯当丗主文柄以公生眀爲赋题芸叟误叠压明字试罢自分黜矣及榜岀乃居第四芸叟每窃自念省埸中卤莽廼尓然未甞辄以语人也当丗后不相闻至元祐中芸叟以祕书监使契丹当丗留守北门经由始修门生之敬置酒甚驩酒半当丗谓芸叟曰京顷作知举时祕监赋中重叠用韵以论䇿甚佳因自爲改去擢置优等尚记忆否芸叟方饮不觉柸覆懐中于是再三愧谢而去前軰成人之羙有如此者然得人材如芸叟者虽重叠用韵亦何愧哉曾文肃爲相王明清祖王兵部作郎一日文肃曰主上令荐台谏当以公应诏先祖辞曰某辱知非常一旦使居言路傥庙堂有所不当言之则有负恩地不言则寔辜任使愿受始终之赐幸甚文肃叹息而寝其议故外祖祭先祖文曰昔我先公知公㝡乆引公谏垣公辝不就进退之际益坚素守谓此也曾文肃元符末以定䇿功爰立作相壹意信任建言改元建中靖国収召元祐诸贤而用之首逐二蔡而元长先巳交结中禁胶固乆矣虽云去国而眷柬方浓自是屡欲召用而文肃辄尼之一日徽宗忽頋首相韩文定云北方帅藩有阙人处否文定对以大名府未除人少刻批出蔡京除端明殿学士知大名府仍过阙朝见文肃在朝堂一览愕然忽字唿文定云师朴可谓鬼噼口矣翌日白上以爲不可上干笑曰朕甞梦见蔡京作宰相卿焉能遏邪数日后台谏王能甫呉材希旨攻文肃上爲罢二人文肃自恃以安然元长来意甚锐如蔡泽之欲代范睢也甫次国门除尚书右丞踰月之后文肃拟陈祐甫守南都元长以谓祐甫文肃婣家讦之于上前因遂忿争次日入都堂方下马则一顶帽之卒喏于庭云钱殿院有状申启视之乃殿中侍御史钱遹论文肃章䟽副本文肃即上马径出城外观音院盖承平时执政丐外待罪之地也是晚鎻院宣翰林学士郭知章草免文肃相制知章启上未审词意褒贬如何上云当用羙词以全体皃诘旦告廷以观文殿学士知润州㝷即元长爲相时崇宁元年六月也陛辞之际尉借甚渥云秋晩相见抵润未乆而诏狱兴矣台谏纳副本始于此钱穆父与蔡元度俱在禁林二公雅相好元祐末穆父先坐命词以本官知池州元度送之郊外促膝剧谈恋恋不忍舍忽羣吏来谒元度云巳降旨内翰除右丞中使将来宣押矣穆父起庆之元度喜甚卒然而应曰卞也何人不谓礼絶之敬生于坐上虽穆父亦爲色动范德孺帅庆州日忽夏人入㓂围城甚急郡人惶骇未知爲计畴诸将士无有以应敌其锋者麾下有老指挥使独来前曰愿勒军令状保无它范信之巳而师果退去德孺大喜厚赐以赏之且询其逆料之䇿老卒曰寔无它术吾但大言以安衆耳傥城破各自迯窜何暇更㝷一老兵行军法邪赵正夫丞相元祐中与黄太史鲁直俱在馆阁鲁直以其鲁人意常轻之每庖吏来问食次正夫必曰来日喫蒸饼一日聚饭行令鲁直云欲五字从首至尾各一字复合成一字正夫沈吟乆之曰禾女委鬼魏鲁直应声曰来力勑正整叶正夫之音阖坐大笑正夫又甞曰郷中㝡重润笔毎一志文成则太平车中载以赠之鲁直曰想俱是萝卜与瓜虀尔正夫衘之切骨其后排挤不遗余力卒致冝州之贬一时戯剧贻祸如此可不戒哉林仲平仁宗朝耆儒也二子希旦邵颜早擅克家之业仲平没有二㓜子尚在襁褓未名旣长两兄迺析其名示不忘父训曰希曰旦曰邵曰颜后皆爲闻人衣冠指爲名族范景仁甞爲司马文正作墓志其中有曰在昔熈宁阳九数终谓天不足畏谓民不足从谓祖宗不足法乃裒顽鞠㓙託东坡先生书之公曰二丈之文轼不当辤但恐一冩之后三家俱受祸耳卒不爲之书东坡可谓先见明矣当时刋之绍圣之间治党求疵其罪可胜道哉欧阳观本庐陵人家丗冠冕一祖兄弟自江南至今凢擢进士第者六七人观少有辝学应数举屡阶魁荐咸平三年登第授道州军州推官考满以前官迁于泗州当淮汴之口天下舟航漕运鳞萃之所因运使至观傲睨不即见郡守设食召之不赴因爲所弹奏殆于职务遂移西渠州迨成资而卒于任所观有目疾不能逺视苟瞩读行句去牍不逺寸其爲人义行颇腆先出其妇有子随母所育及登科其子诣之待以庻人常致之于外寒燠之服每苦于单弊而亲信仆隷至死曾不得侍宴语然其骨殖卒頼其子而收葬焉右龙衮字君章所着江南野録载欧阳观传观乃文忠父文忠自识其父墓云太仆府君长子讳观字仲賔咸平三年进士及第以文行称于郷里少孤事母至孝丁潘原太君忧时尚贫其后终身非賔客食不重肉歳时祭祀涕泗呜咽至老犹如平生喜待士戒家人俸勿留余而居官以廉恕爲本官至泰州军州判官卒年五十九葬吉水县沙溪保之泷岗累赠兵部郎中夫人彭城郡太君郑氏年二十九而公卒居贫子㓜守节自誓家无𥿄笔以荻画地教其子脩学书卒年七十二祔葬泷岗有子曰早卒曰脩观文忠所述则观𥘉无出妇之玷文忠又叙其考妣之贤如此衮螺江人与文忠爲郷曲岂非平时有宿憾与夫祈望不至云尔信夫毁誉不可深信不独碧云騢二书而巳不可不爲之辩文忠公亲笔今藏其孙伋家明清亲见之元丰中太原府推官郭时亮首教授余行之有文字结连外界神宗语宰相王岐公曰小人妄作固不足虑行之士人爲此恐有谋非便时陆农师爲学官𡵨公素不相知欲乗此挤之奏曰学官陆佃与之厚善乞召问之翌日上令以佗事召直讲陆佃对事未宣也上徐问曰卿识余行之否佃曰臣与之有故𥘉亦甚厚臣昨归郷里越州行之来作山隂尉携其妻而舍其母臣以此少之自是往来甚踈上曰傥如此不足以成事矣然农师由此遂受知神宗不次抜擢乃知穷逹有命虽当国者不能巧抑其进焉行之旣腰斩时亮改京秩辤不受时人有诗云行之三截断时亮一生休行之靖之族孙也李端叔之仪赵郡人以才学闻于丗弟之纯亦以政事显名爲中司八座终以老龙帅成都兄弟颉顽于元祐间端叔于尺牍尤工东坡先生称之以爲得发遣三昧东坡帅定武辟爲签判以从朝夕酬唱賔主甚懽建中靖国初爲枢宻院编修官曾文肃荐于祐陵拟赐出身擢右史成命未颁而爲御史钱遹论列报罢去国之后蹔泊颕昌值范忠宣公疾笃口授其指令作遗表上读之悲怆之余称赏不巳欲召用之而蔡元长入相时事大变祐陵裂去御书丗济忠直之碑及降旨御书院书碑旨挥更不施行且兴狱治遗表中语端叔坐除名编管太平州㑹赦复官因卜居当涂奉祠着书不复出仕适郭功父祥正亦寓郡下文人相轻遂成仇敌郡娼杨姝者色艺见称于黄山谷诗词中端叔䘮偶无嗣老益无憀囙遂畜杨于家巳而生子遇郊禋受延赏㑹蔡元长再相功父知元长之悪端叔也乃訹豪民吉生者讼于朝谓冐以其子受䕃置鞫受诬又坐削籍亦略见徽宗实録杨姝者亦𬒳决功父作俚语以快之云七十余岁老朝郞曾向元祐说文章如今白首归田后却与杨姝洗杖疮其不乐可知也初端叔尝爲郡人罗朝议作墓志首云姑熟之溪其流有二一淸而一濯清者谓罗公也盖指濯者爲功父功父益以怨深刺骨焉乆之其甥林彦振摅执政门人呉可思道用事于时相子讼其冤方获昭雪尽还其官与子端叔终朝议大夫年八十而卒代忠宣之表今载于此生则有涯难迯定数死之将至愿毕余忠辄将垂尽之期仰渎盖髙之听臣中谢伏念臣赋性拙直禀生艰危忠义虽得之家传利害率同于人欲未始苟作以干誉不敢患失以营私盖常先天下而忧期不负圣人之学此先臣所以教子而微臣资以事君粤自治平擢爲御史继逢神考进列谏垣荏苒五十二年首尾四十六任分符拥节持橐守边晩叨宥宻之司再席钧衡之任遇事辄发更不顾身因时有爲止欲及物故知盈满之当戒弗思祸衅之隂乗万里风涛仅脱江鱼之葬四年瘴疠几从山鬼之游忽遭睿圣之临朝首图纎介之旧物复官易地遣使宣恩而臣目巳不明无复仰瞻于舜日身犹可勉或能亲奉尧言岂事理之能谐兾神明之见啬未复九重之入觐卒然四体之不随空慙田畒之还上负干坤之造犹且强亲药石贪恋歳时傥粗释于沉迷或稍纾于报效今则膏盲巳逼气息仅存泉路非遥圣时永隔恐叩阍之靡及虽结草以何爲是以假漏偷生刳心沥恳庻皇慈之俯览亮愚意之无他臣若不言死有余恨㐲望皇帝陛下仁心寡欲约巳便民逹孝道于精㣲扩仁心于广逺深絶朋党之论详察邪正之归捜抉幽隐以尽人材屏斥竒巧以厚风俗爱惜生灵而无轻议边事包容狂直而无遽逐言官若宣仁之诬谤未明致保祐之忧勤不显本权臣务快其私忿非泰陵实谓之当然以至未究流人之往愆悉以圣恩而特叙尚使存殁犹污瑕疵又复未解疆埸之严几空帑藏之积有城必守得地难耕凢此数端愿留圣念无令后患常轸渊衷臣所重者陛下上圣之资臣所爱者宗社无疆之业苟斯言之可采则虽死而犹生泪尽词穷形留神逝绍兴中赵元镇作相提举重脩太陵实録书成加恩吕居仁在玉堂取其中一对云惟宣仁之诬谤未明致哲庙之隂灵不显于麻制中时人以爲用语亲切不以蹈袭爲非也端叔自号姑溪老农文有集六十卷与先人往还者爲多今尚有其亲笔藏于家杨生之子名尧光坠其家风止于选调家今犹在宛陵姑熟之间村落中明清前年在宣幕亦甞令访问则狼狈之甚至有不可言者盖繇端叔正始之失使人惋叹王称东都事略云端叔姑熟人非也姚舜明庭辉知杭州有老姥自言故娼也及事东坡先生云公春时每遇休暇必约客湖上早食于山水佳处饭毕每客一舟令队长一人各领数妓任其所适晡后鸣锣以集之复㑹望湖楼或竹合之类极欢而罢至一二皷夜市犹未散列烛以归城中士女云集夹道以观千骑之还寔一时之胜事也昭灵侯南阳张公讳路斯隋之𥘉家颕上县百社村年十六中明经第唐景龙中爲宣城令以才能称夫人石氏生九子自宣城罢归常钓于焦氏台之隂一日顾见钓处有宫室楼殿遂入居之自是夜岀旦归归辄体寒而湿夫人惊问之公曰我龙也蓼人郑祥逺者亦龙也与我争此居明日当战使九子助我领有绛绡者我也青绡者郑也明日九子以弓矢射青绡者中之怒而去公亦逐之所过爲谿谷以逹于淮而青绡者投于合淝之西山以死爲龙穴山九子皆化爲龙而石氏葬関洲公之兄爲马歩使者子孙散居颕上其墓皆存焉亊见于唐布衣赵耕之文而传于淮颕间父老之口载于欧阳文忠之集古録云以上东坡先生所撰颕州昭灵侯广碑米元章作辩名志刻于后云岂有人而名路斯者乎盖苏翰林慿旧碑公名路当是句断斯颕上人也唐人文赘多如此米刻略云尔明清比仕宁国因民讼度地四至有宣城令张路斯祠堂基者坡碑言侯甞任宣城令则知名路斯无疑元章辩之误矣眀清向入寿春幕甞以职事走㳂淮有昭灵行祠而六安县有郑公山山下有龙穴今涸矣乃与公所战者郑祥逺也因併记之曾文肃自髙阳帅易青社道岀相台冯文简作守相见云本郡有一寄居王大卿名尚恭年髙不岀仕有郷曲之誉愿一见公露少恳𣢾使其自言相予共饭可乎文肃颔之翌日㑭之同坐即之甚温请间云某有一子颇知䆠斈趣向不幸早死启手足际自云初任荆南椽曹秩满赁舟汎江而下偶与一婺妇共载囙而野合有娠旣抵京师分首闻妇人免身得雄后售与曾尚书家作妾今计其子亦十余歳矣不知果否文肃云某向任三司使日置一获云本贵种失身自售携一小儿来见俱随行某以儿子畜之坐上囙令唿来大卿公一见抱持大恸云靣皃与亡儿无少异者今愿以见予文肃云虽如此然事不可料闻公今岁当任子愿爲内举毕赍𥙷牒来当遣人送归王且悲且喜彼此后皆如文约文肃诸子兄弟名连丝字表德上以公字此子取名约字公详示不忘曾氏而公详之异母弟亦连名绹字公敏后易敏功公详仕至郡守终奉直大夫敏功子炎以公详䕃入仕甞爲枢宻使婺妇在文肃家生二子至今两族如一家焉妇亦姓王果名族从弟乃信孺革与其子鼎相継尹京云挥麈后録卷之六挥麈前录挥尘录后录卷七挥麈后録卷之七汝隂王明清国朝以来自执政径登元台不歴次揆而升者薛文惠吕正惠毕文简丁晋公王文惠庞庄敏韩献粛司马文正吕正愍章申公何清源郑华原白蒙亨徐择之沈守约叶子昻独相而乆者章子厚是也故其罢相制云爲之不置次辅所以责其成功后来秦师垣岂止倍其数邪前此如王文公蔡师垣虽信任之笃古今所无见之训词然中书右府各皆官备而未始专持柄权歳月之深如是秦得志之后有名望士大夫悉屏之逺方凢龌龊委靡不振之徒一言契合自小官一二年即登政府仍止除一㕔循故事伴拜之制伴食充位而巳盖循旧制二府一贠伴拜不可阙也稍出一语斥而去之不异奴隷皆禠其职名恩数奏荐俱不放行犹庻官云御书碑额其始见之宋次道退朝録御书阁名或传蔡元度爲请祐陵书以赐王荆公家未详也次道所纪碑名之后韩忠献曰两朝顾命定䇿元勲曾宣靖曰两朝顾命定䇿亚勲冨文忠曰显忠尚德司马文正曰清忠粹德赵清献曰爱直高武烈曰决䇿定难显忠基庆髙康王曰克勤敏功钟庆韩献肃曰忠弼孙温靖曰纯亮范忠宣曰丗济忠直韩文定曰丗济厚德姚兕曰丗济忠武赵隆曰旌忠冯文简曰吉德王文恭曰元丰治定弼亮功成蔡持正曰元丰受遗定䇿勲臣折可适曰旌武刘仲偃曰旌忠褒节陈长卿曰褒功显德秦敏学曰清德启庆御书阁名王文公曰文谟丕承蔡元长曰君臣庆会元度曰元儒亨会呉敦老曰勲贤梁才父曰耆英刘德𥘉曰儒贤亨㑹杨正父曰安民定功运兴德史直翁曰清忠亮直秦㑹之曰决䇿和戎精忠全德郑逹天云勲贤承训何伯通云嘉㑹成功蔡攸曰济羙象贤余源仲曰贤弼亮功邓子常曰丗济忠嘉曰蒙亨曰醇儒王黼曰得贤治定蔡持正曰褒忠显功蔡攸曰缁衣羙庆朱勔曰显忠童贯曰褒功髙俅曰风云庆会秦会之曰一德格天杨正父曰风云庆会史直翁曰明良亨会其它尚多未能尽纪当俟续考元丰中先祖同滕章敏王荆公于钟山临别赠言云立德广量行惠非特爲两公别后之戒安石亦终身所行之者也先祖云以某所见前二语则相公诚允蹈之但末后之言相公在位时行青苗免役之法于天下未审如何公黙然不应东坡先生爲韩魏伀作醉白堂记王荆公读之云此韩白优劣论尓元祐中东坡知贡举以光武何如髙帝爲论题张文潜作参详官以一卷子携呈东坡云此文甚佳盖以先生醉白堂记爲法东波一贤喜曰诚哉是言擢寘魁等后拆封迺刘焘无言也东坡先生爲兵部尚书时爲说之言黄州时陈慥相戯曰公只不能作佛经曰何以知我不能曰佛经是三昧流出公未免思虑出耳曰君知子不出思虑者胡不以一物试之陈不肯曰公何物不曾作题目今何可相烦者复强之乃指其首鱼枕冦曰颂之曰假君子手爲子书焉可也陈于是笔不及并墨且笑曰便作佛经语耶说之请公书是颂曰不揆輙欲着其作颂始𥘉本末如此以视后之学者而留落頽堕负其𥘉志三十有三年矣今年以其颂归谢甥伋伋闻而有请所不得辞遂亟识之并以当时所书李潭马賛归伋宣和七年乙巳二月十六日丁巳朝请大夫致仕晁说之题右晁四丈以道跋东坡书着之于编欲使后人知作文之所因眞迹今藏谢景思家李撰字子约毗陵人曾文肃在真定李爲教授家素穷约夫人甞招其母妻燕集时有武官提刑宋者妻亦预席宋妻盛饰而至珠翠耀目李之姑妇所服浣衣不㓗凊各携其子俱来宋之子眉目如画衣装华焕李之子憃甚然悉皆絃诵如流左右共哂之夫人笑曰教授今虽贫诸郎俱令器它时未易量提刑之子虽楚楚其服但趍走之才耳子约五子四登科三人至侍从二人爲郎弥纶弥大弥性弥逊弥正也宋之子浚止于合门祗候果如夫人之言陈珹虚中莹中之弟也以名家典郡知吉州日徐师川通判郡事师川恃才傲丗不肯居人下甞取虚中所判抹而改之然非所长也虚中语师川曰足下涂抹城之批判虽不足道然公所改抹未当柰何况夫佐官妄改长官巳判于法不轻即唿通判㕔人吏将坐以罪师川知巳之屈也祈原之虚中曰此亦甚易君可使珹之前判如故即便释吏矣师川于是以粉笔涂去巳之改字以呈虚中虚中遂贳之虚中能以理服师川不复饰非皆可喜也蔡元度爲枢宻与其兄内相搏力祈解政迁出于郊外观音院去留未定也平时门下士悉集焉是时所厚客巳有叛元度者元度心不能平饭巳与诸君歩廊庑观壁间所画炽盛光佛降九曜变相方群神逞威之际而其下趍走有稽首黙敬者元度笑以指示羣公曰此小鬼最叵耐上靣胜负未分他底下早巳合掌矣客有惭者元祐初扬康功使髙丽别禁从诸公问以所委皆不荅独蔡元度曰髙丽磬甚佳归日烦爲置一口不乆康功言还遂以磬及外国竒巧之物遗元度甚丰它人不及也或有问之者康功笑曰当仆之度海也诸公悉以谓没于巨浸不复以见属独元度之心犹兾我之生还吾聊以报其意耳汴水湍急失足者随流而下不可复活旧有短垣以限往来乆而倾圮民佃以爲浮屋元祐中方逹源爲御史建言乞重脩短垣护其堤岸䟽入报可遂免渰溺之患逹源名蒙桐庐人陈述古壻多与苏黄㳺奏䟽见其家集中用载于此臣闻爲治先务在于求民疾苦与之防患去害至于一夫不获若巳推而纳于沟中昔者子产用车以济渉未若大禹思溺者之由己溺之心如此故能有仁民之实形于政令而下𬒳上施欣戴无斁今汴堤修筑坚全且无车牛泞淖故途人乐行于其上然而汴流迅急坠者不救顷年并流筑短墻爲之限隔以防行人足跌乗马惊逸之患每数丈辄开小缺以通舟人维䌫之便然后无殒溺之虞此来短墻多隳而依岸民庐皆盖浮棚月侵歳展岸路益狭固巳疑防患之具不周矣近军廵院禁囚有驰马逼坠河者果于短墙隳圯之处也又闻城内续有殒溺者盖由短墻但系河清兵士依例修筑而未有着故官司不常举行欲望降指挥京城㳂汴南北两岸下至泗州应系人马所行汴岸令河清兵士并流修墻以防人跌马惊之患每数丈听小留缺不得过二尺或有圯毁即时循𥙷其因装卸官物权暂拆动者候毕即日完筑或有浮棚侵路亦令彻去委都水监及提举河岸官司常切检察令天下皆知朝廷惜一民之命若保赤子圣时之仁术也逹源生三子元脩字时敏元若允迪元榘道纵皆有才名于宣政间允迪甞爲少蓬丗以爲隂德之感时敏之子即务德也东坡先生自黄州移汝州中道起守文登舟次泗上偶作词云何人无事燕坐空山望长桥上灯火閙史君还太守刘士彦本岀法家山东木强人也闻之亟谒东坡云知有新词学士名满天下京师便传在法泗州夜过长桥者徒二年况知州邪切告収起勿以示人东坡笑曰轼一生罪过开口常是不在徒二年以下建中初曾文肃秉轴与蔡元长兄弟爲敌有当时文士与文肃启略云扁舟去国颂声惟在于曾门䇿杖还朝足迹不登于蔡氏明年文肃南迁元度当国即更其语以献曰幅巾还朝舆颂咸归于蔡氏扁舟去国片言不及于曾门士大夫不足养如此绍兴中章子厚在相位曾文肃居西府文肃忽苦腹疾子厚来视病坐间文肃忽思幐沙粥时外祖空青先生曾公卷在侍侧咄嗟而办文肃食之甚美子厚犹未去也询其速致之术空青云适令于市中货幐沙饀檐中买来取其穰入粥中故耳子厚赏叹云它日转运使才也其后空青仕宦果数历输石豫者宁陵人外憃而中狡崇宁初以交通阍寺姓名遂逹于崇恩繇是至位中司首言邹志完再窜昭州昭慈复从瑶华降复元祐人立党籍碑皆其䟽也当时士大夫莫不愤其姦兇后五十年其子敦义爲广东提刑坐赃黥隷栁州毛泽民受和曾文肃擢寘馆阁文肃南迁坐党与得罪流落乆之蔡元度镇润州与泽民俱临川王氏壻泽民倾心事之惟谨一日家集观池中鸳鸯元度席上赋诗末句云莫学饥鹰饱便飞泽民即席和以呈元度曰贪恋恩波未肯飞元度夫人笑曰岂非适从曾相公池中飞过来者邪泽民渐不能举首钱昂治郡有声以材能称于崇观间甞帅秦州时童贯初得幸爲熈河措置边事恃宠骄倨将迎不暇独昂未甞加礼昂短小精悍老而矍铄一日赴天宁开启待贯之来乆之方至昂问之曰太尉何来暮邪贯曰偶以所乗骡小而难骑动必跳跃适方欲据鞍忽盘旋庭中甚乆以此遟遟昂曰太尉之骡雄也雌耶贯对曰雄者也昂曰旣尓难柰何不若阉之贯虽一时愧怒而莫能报其后贯大用事卒致迁责崇宁三年黄太史鲁直窜冝州携家南行泊于零陵独赴贬所是时外祖曾空青坐钩党先徙是郡太史留连逾月极其欢洽相予酬唱如江樾书事之类是也帅游浯溪观中兴碑太史赋诗书姓名于诗左外祖急止之云公诗文一出即日传播某方爲流人岂可出郊公又逺徙蔡元长当轴岂可不过爲之防邪太史从之但诗中云亦有文士相追随盖爲外祖而设元祐中有郭槩者东平人法家者流遍歴诸路提点刑狱善于择壻赵清宪陈无巳髙昌庸谢良弼名位皆优而谢独不甚显其子廼任伯后爲参知政事无巳集中首篇送外舅郭大夫诗是也赵髙子孙甥壻皆声华籍甚数十年间爲荐绅之荣耀焉良弼显道之弟也曾国老崇寕中爲湖北提举学事时王庆曾作学事司干当公事按行诸郡与之偕行次汉阳欲絶江之鄂渚国老约庆曽晨炊相与同渡庆曾辞以茹素自于客馆饭毕而后追路国老怏怏亟登舟庆曾食未竟忽闻国老中流不济舡中无一人免者庆曽后四十年爲参知政事国老弟即文清用其䘏典补官身贵而后有闻钱忱伯诚妻国夫人唐氏正肃公介之孙旣归钱氏随其姑长公主入谢钦圣向后于禁中时绍圣𥘉也先有戚里妇数人在焉俱从后歩过受釐殿同行者皆仰视读釐爲离夫人笑于旁曰受禧也盖取宣室受釐之义耳后喜回頋主曰好人家男女终是别盖后亦以自谓也明清于王歧公孙晓浚明处见歧公在翰苑时令门生軰供经史对偶全句十余册限当时不曾传之也先祖𥘉任安州应城尉有村民爲人所杀往验其尸而未得贼先祖注观之次有兮手持盖于后先祖即令缚之云此人两日前差岀是处靣有爪痕而尸手爪有血以是验之当尓讯治果然米元章崇宁𥘉爲江淮制置发运司勹当直逹纲运置司真州大漕张励深道见其滑稽玩丗不能俯仰顺时深不乐之毎加形迹元章甚不能堪㑹蔡元长拜相元章知巳也徒私仆愬于元长乞于衘位中削去所带制置发运司五字仍降旨请给序位人从并同监司元长悉从之遣仆持人勑命以来元章旣得之闭户自书新刺凌晨拜命毕呵殿径入谒直抵张之㕔事张惊愕莫测及展刺即讲钧敌之礼始知所以旣退愤然语坐客云米元章一生证候仐日乃使着矣后元章以能书得幸祐陵擢列星曹国朝以任子爲南宫舎人者惟庞懋贤元英与元章二人元章晚益豪放不拘绳检故蔡天启作其墓碑云君与西蜀刘泾巨济长安薜绍彭道祖友善三公风神萧散盖一流人也又云冠服用唐规制所至人聚观之视其眉宇轩然进趍䄡如音吐鸿畅虽不识者知其爲米元章也李良辅者憸人也元符末在永州主歧阳簿有教授李师聃祖道蜀中老儒黄太史鲁直之姻家善士也范忠宣迁是郡祖道作诗庆其生𥘉有江边闲舣济川舟之句良辅与之有隙遂上其本祖道坐此削籍流九江良辅用赏改秩浸至郡守建炎𥘉吕元直当轴良辅造朝求差遣元直旧知其事询所以然良辅犹以爲绩効歴歴具陈之元直笑曰𥘉未知本末之详正欲公自言之尓即命直省吏拘于客次奏于上除其名人皆快之邹志完元符三年自右正言上䟽论中宫事除名窜新州钟正甫将漕广东次年上元广帅朱行中约正甫观灯巳就坐矣忽得宻旨令往新州制勘公事正甫不待桮行连夜星驰以往抵新兴追逮志完赴司理院荷校因之正甫即院中治事极其暴虐志完甘爲机上肉矣诘旦忽令推吏去其杻械请至帘下劳问甚勤云𥘉无其它正言可安心置虑归休愒处某亦便还司矣志完出正甫果去且遣骑致馈极腆志完惘然不知所以又明日郡中宣徽宗登极赦书盖正甫先巳知矣未几志完𬒳召遂登禁路绍兴二年秦㑹之罢右仆射制略云自诡得权而举事当耸动于四方逮兹居位以陈谋首建明于二䇿罔烛厥理殊乖素期又云予夺在我岂云去朋党之难终始待卿斯无负君臣之义此綦叔厚之文禠职告词云耸动四方之听朕志爲移建明二䇿之谋尓材可见谢任伯之文綦谢婣家也秦大憾之先是髙宗有亲批云秦桧不知治体信任非人人心大摇怨讟载路丁卯歳启上诏毁宰执拜罢録谓载训词也至乙亥歳秦复知御札在任伯之子伋景思处作札子自陈大槩云陛下是时尚未深知臣所以有此乞行抽取得旨下台州从伋所追索得之是秋又令其婣党曹泳爲择酷吏刘景者擢守天台专欲鞫勘景思寓居外邑黄巖山间景视事之次日遣捕吏追逮景思直以姓名传檄县令差人防护甚峻景思自分必死将抵郡城外渡舟中望见景备郊迎之仪一见执礼甚恭至馆舎则美其帷帐厚其饮食景思叵测是晚置酒延伫座间笑语极驩而罢始闻早巳得㑹之讣音矣又踰旬景思拜处牧之命二事絶相类然终不知所兴之狱谓何也先祖早歳登科游䆠四方留心典籍经营収拾所藏书逮数万卷皆手自校雠贮之于郷里汝隂士大夫多从而借传元符末坐党籍谪官湖外乃于安陆卜筑爲乆居计辇置其半于新居建炎𥘉冦盗蜂起惟德安以邑令陈规元则帅衆坚守秋豪无犯事闻擢守本郡先祖之遗书留空宅中悉爲元则载之而去后十年元则以阁学士来守顺昌亦保城无虞先祖汝隂旧藏书犹存又爲元则所掩有二处之书悉归陈氏先人毎以太息然无理从而索之先人南渡后所至穷力抄録亦有书几万卷明清忧患之𥘉年㓜力弱秦伯阳遣浙漕呉彦猷渡江攘取太半丁卯歳秦㑹之擅国言者论㑹稽士大失家藏野史以谤时政𥘉未知爲李泰发家设也是时明清从舅氏曾宏父守京口老母惧焉凢前人所记本朝典故与夫先人所述史藁杂记之类悉付之回䘵毎一思之痛心疾首后来明清多寓浙西妇家煨烬之余所存不多诸姪軰不能谨守又爲亲戚盗去或它人乆假不归今遗书十不一存毎一归展省旧箧不忍复启但流涕而巳唐着作郎杜寳大业幸江都记云隋炀帝聚书至三十七万卷皆焚于广陵其目中盖无一帙传于后代靖康俶扰中祕所藏与士大夫家者悉爲乌有南度以来惟叶少緼少年贵盛平生好収书逾十万卷寘之霅川弁山山居建书楼以贮之极爲华焕丁邜冬其宅与书俱荡一燎李泰发家旧有万余卷亦以是歳火于秦岂厄会自有时邪徐得之君猷阳翟人韩康公壻也知黄州日东坡先生迁谪于郡君猷周旋之不遗余力其后君猷死于黄东坡作祭文挽词甚哀又与其弟书云轼始谪黄州举眼无亲君猷一见相待如骨肉此意岂可忘哉君猷后房甚盛东坡常闻堂上丝竹词中谓表德元来字胜之者所㝡宠也东坡北归过南都则其人巳归张乐全之子厚之恕矣厚之开燕东坡复见之不觉掩靣号恸妾廼顾其徒而大笑东波每以语人爲蓄婢之戒君猷子端益字辅之娶燕王元俨孙女爲右阶觕有文采建炎中冨季申登枢府以其故家处以永嘉路分都监时曽觌爲双穗塩埸官与其子本中厚善曾旣用事荐本中于孝宗遂得宻侍禁中韩氏子弟亦有攀縁而进者本中娶赵氏从圣野之孙即磻老家女也故事两制以上方乗狨座余不预也大观中童贯新得幸以泰宁军承宣使副礼部尚书郑乆中使辽国遂俱乗狨座繇是爲例隆兴改元歳明清在㑹稽因爲友人言先人初爲曾氏壻甞于外家手节曾文肃公日録有庚辰歳在相位日一帙真迹外家后来失去见于外祖曾空青三朝正论后序矣先人节本偶存焉其中一则记赵谂事谂弟诙于渝州所居柱上题云隆兴二年天章阁待制荆湖南北等路安抚使再题云隆兴三年随军机冝李时雍从行谂不軏事发凿取其柱赴制勘所并具奏其所题之意诙坐此亦死如此则隆兴之号岂可犯耶友人云愿借一观遂以假之亟驰元本送似当轴者继即开陈遂改干道之号友人繇此廼晋用然先人手泽不可复取而此书不传于丗矣友人后登从班交往旣厚不欲书其姓名初谂以甲科爲太常愽士谒告省其父庭臣于蜀道中梦神人授以诗云天钖雄材孰与戡征西才罢又征南冕旒端拱披龙衮天子今年二十三繇此有猖狂之志伏诛时适及歳刑部郎中王吉甫独引律中文以谓口陈欲反之言心无真实之状吉甫坐绌诏改渝州爲恭州谂𥘉登第时太常少卿李积中女有国色即以妻之成婚未乆而败或云冯时可者谂遗腹子也髙俅者本东坡先生小史笔扎颇工东坡自翰苑出帅中山留以予曾文肃文肃以史令巳多辝之东坡以属王晋卿元符末晋卿爲枢宻都承旨时祐陵爲端王在潜邸日巳自好文故与晋卿善在殿庐待班解后王云令日偶忘记带篦刀子来欲假以掠鬓可乎晋卿从腰间取之王云此様甚新可爱晋卿言近创造二副一犹未用少刻当以驰内至晚遣俅赍往值王在园中蹴鞠俅候报之际睥晲不巳王唿来前询曰汝亦解此技邪俅曰能之漫令对蹴遂惬王之意大喜唿隷軰云可往传语都尉旣谢篦刀之况并所送人皆辍留矣由是日见亲信踰月王登寳位上优宠之眷渥甚厚不次迁拜其侪类援以祈恩上云汝曹争如彼好脚迹邪数年间建节循至使相遍历三衙者二十年领殿前司职事自俅始也父敦复复爲节度使兄伸自言业进士直赴殿试后登八坐子姪皆爲郎潜延阁恩倖无比极其冨贵然不忘苏氏每其子弟入都则给飬问䘏甚勤靖康初祐陵南下俅从驾至临淮以疾爲解辤归京师当时侍行如童贯梁师成軰皆坐诛而俅独死于牖下挥麈后録卷之七挥麈前录挥尘录后录卷八挥麈后録卷之八汝隂王明清黄太史鲁直本传及文集序云太史罢守当涂奉玉隆之词寓居江夏甞作荆南承天寺塔记湖北转运判官陈举承风指採摘其间数语以爲幸灾谤国遂除名编隷冝州时崇寕三年正月也明清后阅徽宗诏旨云大观二年二月壬午淮南转运副使陈举奏臣廵按至泗州临淮县东门外忽见一小蛇长八寸许在臣船上㝷以烛照之巳长四尺有余知是龙神以箱复金𥿄迎之遂入箱中并箱复送至庙中知县黄巩差人报称所有箱内揭起金𥿄钱巳失小蛇止有开通元寳钱一文小青虫一箇次日早差人赍送臣船臣切思之神龙之示人以事必以其类以臣承乏漕事实主财赋不示以别物而示以钱者以其如泉之流行于天下而无穷也不示以别钱而示以开通元寳以其有开必有通而无壅也示之以青虫一者其虫至微背首皆青腹与足皆金色青东方色也示其有生意金西方物也示其有成意也臣切以谓神龙伏见陆下复修神考漕运与塩法使内外财赋豊羡流通不滞一方而无有壅塞公私通行靡有穷竭故见斯异臣不敢隐黙谨述事由并开通元寳钱一文及小青虫一箇盛以涂金银合子谨专人诣阙进呈奉圣旨陈举特罚铜二十斤其进开通钱并青虫儿涂金银合封全并于东水门外投之河中以戒诡诞敬缀于编仰见祐陵圣聦明察姦欺繇是而知所谓陈举者诚无忌惮之小人所爲若是不独冝州之一事也遗臭千载可不戒哉伯祖彦辅以文学政事杨歴中外甚乆元符中爲司农卿哲宗欲擢贰版曹巳有定论有卖卜瞽者过门唿而问之云何日可以有喜术者云目下当动殊不如意寿数却未艾更五年后作村里从官是时伯祖巳爲朝议大偶白事相俯言忤章子厚遂挂冠去国明年徽庙登极巳而遇八寳恩转中大夫又以其子陞朝迁太中大夫又数年年八十一廼终伯祖名得臣自号凤台子有注和杜少陵诗麈史行于丗大观中有妖人张怀素以左道㳺公卿家其说以谓金陵有王气欲谋非常分遣其徒游说士大夫之负名望者有范寥信中成都人蜀公之族孙始名祖石能诗避事出川以从怀素怀素令寥入广以訹黄太史鲁直时鲁直在冝州危疑中闻其说亟掩耳而走巳而鲁直死寥益困遂诣阙陈其事朝廷兴大狱坐死者十数人寥以无学籍授左藏库副使赐予甚厚寥又言润州进士汤东野德广实资助其垂橐而趣其行德广自布衣授宣义郎司农寺簿赐绯衣寥毎对客言其告变实鲁直纵臾之使鲁直在柰何张怀素本舒州僧也元丰末客畿邑之陈留常挿花满头佯狂县中自称戴花和尚言人休咎颇验群小从之如市知县事毕仲游怒其惑衆禽至廷下素其度牒江南李氏所给也仲㳺不问抹之从杖一百断治还俗逓逐出境自是长髪从衣冠游号落托野人初以占风水爲生又以淫巧之术走士大夫门因遂猖獗旣败捕获于真州城西仪真观室中有美妇人十余狱中供岀踪迹本末时仲游死巳乆诏特赠太中大夫官其二孙史册不载毕氏干照存焉蔡文饶薿帅维扬郡庠有士子李者不拘细行以豪自任文饶闻其名唿与之言遂延致书室以教诸子且不责以课程巳而文饶易镇青社携与俱行邦人疑之经歳辤归文饶赠遗甚厚又惠槐简一云此薿释褐所赐足下不晩亦当魁天下官职寿数与薿悉相埒后皆如其言李即顺之易建炎龙飞第一人也五代李涛与弟澣俱负才望澣仕晋爲内相耶律德光犯京师虏之以归仕契丹亦显有应歴集十卷涛后相汉犹及见本朝有传载三朝史中涛五丗孙即汉老邴也汉老之弟唐老邺建炎初守越州随虏北去亦爲之用事有可笑如此者道家者流谓蟾蜍万歳背生芝草出爲丗之嘉祥政和初黄冠用事符瑞翔集李譓以待制守河南有民以爲献者譓即以上进祐陵大喜布告天下百官称贺于廷上表云九天睿泽溥及含灵万歳蟾蜍聿生神草本实二物名各一芝或善辟兵或能延寿乃合爲于一体允特异于百祥命以金盆储水养之殿中浸渍数日絮败溃鴈迹尽露上怒黜譓爲单州团练副使谢表云芹献以爲美野人之爱则深舆乗而可欺子产之志焉在譓至之孙也政和中将作监贾谠明仲奉诏爲童贯治赐苐于都城旣落成贾往谢之贯云乆劳神观而怱怱竟未能小欵翌早朝退无它幸见过点心而巳明仲领其意诘朝旣见賔主不交一谈顷之一卒持二物若寳盖璎珞状张于贯及巳之上视之皆真珠也各命二双鬟捧卓子一只至所座前又令庖人持银镣灶即㕔之侧燎火造包子以酒食行凢三毎一行易一卓凢果楪酒杯之属初以银次金又次以玉其制作竒絶目所未覩三杯即彻贾亦词出蹔至局中然后归舎见数人立于门云太傅致意适来大监坐间受用一分器皿及双鬟悉令持纳计其直踰数万缗贾繇此雄豪至今以冨闻湘中諲逵之孙也宣和庚子蔡元长当轴外祖曾空靑守山阳时方腊据二浙甚炽初元长怨陈莹中以陈甞上书诋文肃编置郡中欲外祖甘心焉旣至外祖极力照瞩之适莹中告病外祖即令毉者朝夕诊视具疾之进退与夫所俱药饵申官巳而不起亦令作佛事僧衆下至㐫肆之徒悉入状用印系案僚吏以爲何至是外祖曰数日之后当知之巳而朝廷遣淮南转运使陆长民体究云盗贼方作未审陈之死虚实外祖即以案牍缴奏以闻人始服先见之明刘斯立忠肃同老之子克家能文自号学易老人有集行于丗政和中以忠肃在党籍屏居东平杜门却扫息交絶游人罕识其靣有戚里子王宣賛者来爲州钤辖家饶财多声妓重义好客廨舎适同里巷闻斯立之贤有愿交之意託人寄声欲致一饭之欵斯立从之且併招斯立所厚善者预席从郡中假侑觞之人极其欢洽有李延年者甞坐法失官亦居是邦愿厠其间王君距之延年大不平适往京师理雪时王黼爲中司延年与之有旧因往谒之黼问东平近有何事延年即以王君开燕爲言黼又询席间有何说延年云广坐中及宫闱二月九日之事客退黼遣吏以𥿄授延年令笔其语延年出于不虞宛转其词黼见之怒云当先送大理寺延年皇恐迎合以迁就之且引坐客李禔爲证黼即以上闻诏付廷尉鞫治遣吏捕斯立于郓方以忠肃讳日饭僧佛寺就斋所禽赴天狱鍜錬讯掠极其苦楚惟褆抵谰不承方欲移理间斯立之犹子长言闻斯立之困辱年少气锐遂自陈言从巳出狱具长言真刑窜海岛斯立编管寿春府席间主賔旣皆坐罪下至奔走执事倡优侍姬悉皆决杖延年诏复元官此亦一客不得食而然然比之奏邸狱冤则尤爲酷焉禔清臣子斯立王定国壻也王伦字正道三槐王氏之裔祖端父毅俱以材显母眺氏昭德族女家贫无行不能治生爲啇贾好椎牛酤酒往来京洛放意自恣浮沉俗间亦以侠自任赒人之急数犯法幸免闻士大夫之贤者倾心事之先人在京师正道间亦欵门先人以其倜傥待颇加礼一日从先人乞诗送行云天下将乱欲入庐山爲道士宣和末先人去国不复相闻正道少与孙仲益有布衣旧仲益官中都每周旋之靖康末李士美罢相就弟正道忽直造拜于堂下士美问其所以自言愿随相公一至禁中有欲白于上士美曰方退闲荐士非所预也正道自此日扫其门㑹有旨令前宰执赴殿廷议事正道又拜而恳曰此伦效鸣之时也士美不得巳因携之而入伦自陈于殿下曰臣真宗故相王旦之孙也有致君泽民之术无路而不得进宣和中甞上书言大辽不可㓕女真不可盟果如臣言今围城旣急它无计䇿臣谨当募死士数万愿陛下侍上皇挟诸王夺万胜门决围南幸钦宗忠之慰劳甚厚解所佩夏国寳劒以赐且以片𥿄批曰王伦事成日可除尚书兵部侍郎伦旣拜赐翌日再对自言巳得豪侠万余悉愿效死幸陛下勿疑即行时宰相何文缜巳主和议正道怒髪上冲冠文缜斥曰若何人敢至此耶正道曰尓何人乃至此耶又曰万一天子蒙尘虽诛相公数百軰何益文缜怒以谓狂生言旣不用恐爲乱请上诛之且乞就令卫士执之上意未决正道惧无以自脱时仲益在禁中因求计仲益仲益曰昨日所拜小戎文字在否正道腰间取御批以示之仲益曰得此足矣子但立于从班中谁敢呵子岂有无故就殿上擒一侍郎之理乎伦从其言入厠侍臣之列人果不敢前翌日文缜始画旨送御史府伦巳得间出都矣二圣北去髙宗即位于宋伦走行在所上书自伸前志乞使沙漠问二圣起居自布衣拜五品借侍从以往制词略云胄出公侯资兼智勇朕方俯同晋国命魏绛以和戎汝其逺慕侯生御太公而归汉经年始还不用乆之徽宗㐫问至起拜龙图阁学士爲梓宫奉迎使浸登二府凢三四往返竟留虏中伦虽无大过人然胆大敢爲旣贵之后凢往日故旧与夫屠贩之友悉以自随而任以官旣拘于虏虏人欲用爲留守不从而杀之褒䘏甚厚李平仲孙长文玄言如此先人爲之作御劒铭今载家集中靖康中东坡先生追复元职时汪彦章在掖垣偶不当制舎人不学而思澁彦章戯曰公无草草渠家焚黄三字渐而怨之又一日当草一制将毕矣偶思结尾不来省中来催促不容缓愈牵窘捜思甚乆院吏仓猝启曰弟云服我休命往其钦哉可矣舎人然而用之宣和中有郑良者本茶啇交结阍寺以进至袐阁修撰广南转运使恃恩自恣部内有巨室蓄一玛瑙盆每盛水则有二鱼跃其中良闻之厚酬其价不售廼爲一畨舶会讷者所得良遣人经营云巳进御矣𥘉未甞也良即奏以谓讷厚藏寳货服用僣拟乗舆得旨令䆒实良即以兵围其家捕其妻孥械系而捜索之讷之弟谊方醉卧𥘉不知其繇仗劒而出遂至纷敌良即以谊拒命杀人闻奏奏下谊伏诛讷配沙门岛靖康𥘉元讷以赦得自便至京师知时事之变击皷讼冤𥘉蔡攸窜海外继遣监察御史陈述明作追路诛之述度岭而攸授首就以述爲广漕代良併往鞫治之述入境良往迓之就坐擒下枷讯施以惨酷良即承罪锢押往英州听勑勑未下而良死旅殡僧寺述复姦利不法爲人所讼制勘得情诏述除名英州编管至郡寓僧舎纵歩廊间覩良旅衬在焉惊悸得疾而卒攅室相并至今犹在贪暴吞噬何异酷吏之索䥫笼耶江子我知经明道驰誉中外后尽弃旧业鳏居孑然年亦遟暮惟留心内典苦身自约不复有丗间之意结庐都城之外惟先人时时过之每㫪容毕景也乙巳歳春与之俱至相蓝访卜肆子我云吾旣无功名之心何所问也先人强之瞽者布八字毕曰官人来年状元及第矣子我頋先人云术者之妄有如此者相予一笑而去次年值钦宗登极下诏捜访遗逸呉元中作上台以子我名闻赐对便殿有言动听自布衣拜承事郎尚书兵部贠外郎可谓竒中矣子我休复孙也朱新仲少仕江宁在王彦昭幕中有代彦昭春日留客致语云寒食止数日间才晴又雨牡丹盖十数种欲拆又芳皆鲁公帖与牡丹谱中全语也彦昭好令人歌柳三变乐府新声又甞作乐语曰正好欢娱歌叶树数声啼鸟不妨沉醉拚画堂一枕春酲又皆桞词中语苏过字叔党东坡先生季子也翰墨文章能丗其家士大夫以小坡目之靖康中得倅真定赴官次河北道遇緑林胁使相从叔党曰若曹知丗有苏内翰乎吾即其子肯随尓軰求活草间邪通夕痛饮翌日视之卒矣惜乎丗不知其此节也苏叔党以党禁屏处颕昌极无憀有泗州招信士人李稙元秀者郷风慕义歳一过之必遟徊以师资焉且致馈饟甚腆叔党怀之宣和末向伯㳟出爲淮漕自京师枉道以访叔党留连请委叔党道李之义风而属其左頋之伯恭入境首令访问加礼以待未几金虏南㓂髙宗以元帅在河北伯恭即命李赍金帛往访问行府犒师并上表劝进行数程而与前驱遇巳而飞龙御天𥙷承务郎繇是遂𬒳眷知后来官职俱至列卿蔡元长旣南迁中路有旨取所宠姬慕容邢武者三人以金人指名来索也元长作诗以别云爲爱桃花三树红年年歳歳惹东风如今去逐它人手谁复尊前念老翁初元长之窜也道中市食饮之类问知蔡氏皆不肯售至于诟骂无所不道州县吏爲驱逐之稍息元长轿中独叹曰京失人心一至于此至潭州作词曰八十一年住丗四千里外无家如今流落向天涯梦到瑶池阙下玉殿五回命相彤庭几度宣麻止因贪此恋荣华便有如今事也后数日卒门人吕川卞老醵钱葬之爲作墓志廼曰天寳之末姚宋何罪云明清甞于吕元直丞相家覩髙宗御扎一幅云朕比观黄庭坚集见称道其甥徐俯师川者闻其人在靖康中立节可嘉今致仕巳乆想不复存可赠左諌议大夫或尚在即以此官召之其后乃知师川避地广中即落致仕以右奉直大夫试左諌议大夫赴行在所门䕃者以爲荣观师川旣至阙入对益契上意赐岀身入禁林不旋踵遂登政府初师川仕钦宗爲郎二圣北去张邦昌僣位师川独不拜庭下持其用事之臣大唿号恸卒不自污挂冠以去故上有立节可嘉之语围城中甞置一婢子名之曰昌奴遇朝士来即唿至前駈使之旣登宥宻颇骄傲自满朱藏一赵元镇并居中书师川蔑视之每除一登第者则曰又一经义之士甞与元镇论兵视元镇曰公何足以知此元镇曰鼎固不足以知之岂若师川之读父书邪师川大不堪而无以酬之卒不安位而去后终于知信州师川德占禧之子也德占以吉甫荐命官后爲给事中计议边事永洛之败死之事具国史东坡先生行吉甫谪词有云力引狂生之谋驯致永洛之是也德占一子𥙿陵怜之襁褓中𥙷通直郎后来一向以诗酒自娯放浪江南山川间食祠禄者四十年始调通判吉州平生釐务者三数考宣和末方入朝后来登用甚骤焉旣没而眷宠终不少衰其子瑀甞出示髙宗所赐御书光武纪后复亲批云卿近进言使朕熟看丗祖纪以益中兴之治因思读之十过未若书一编之爲愈也先以一卷赐卿虽字扎恶甚无足观者但欲知朕不废卿言耳师川没后十年瑀贫不能家上表缴进此书乞任使託明清爲表旣干乙览上爲之怆然靣谕执政令即日除瑀官云建炎𥘉髙宗驻跸维扬虏骑忽至六飞即日南渡百僚窜身杨子江津舟人乗时射利停桡水中每渡一人必须金一两然后登船是时叶宗谔爲将作监逃难至江浒而实不携一钱彷徨无措忽覩妇人于其侧羙而艳语叶云事有适可者妾亦欲凌江有金钗二只各重一两冝济二人而渉水非女子所习公幸负我以趍叶从之且举二梭以示篙师肯首令前妇人伏于叶之背而行甫扣船舷失手妇人坠水而没叶独得迯生怅然以登南岸叶后以直龙图合帅建康其家影堂中设位云杨子江头无姓名妇人岂鬼神托此以全其命乎李釡字元量淮水人家丗业儒其母怀娠诞弥之日晨起庖下釡鸣甚可畏声絶免身育男其父即名之曰釡旣长廼负才名于未第时建中靖国龙飞遂魁天下政和末自省郎出牧真州向伯恭爲判官忤漕意对移六合尉伯恭但书旧衘时蔡元长之甥陈求道爲通判郡事釡席间戯语云此所谓终不去帝号者也是时语禁正严求道告讦于朝兴大狱釜坐免官就擢求道守仪真死则死矣终不去帝号事见晋书载记小冦王始之语挥麈后録卷之八挥麈前录挥尘录后录卷九挥麈后録卷之九汝隂王明清王廷秀字颕彦四明人靖康𥘉以李泰荐爲台属髙宗即位擢登言路着书号阅丗録其中一条载明受之变甚备盖其所目击是时宰辅如朱吕二张俱有记録矜夸复辟之功悉皆不同有如聚讼不若颕彦之明白无偏今録于左建炎巳酉三月一日宣麻以朱胜非爲相罢叶梦得左丞王渊自平江来上殿对毕除签书枢宻院旣受命之次日有旨只依两府恩例不预省事四日廷秀入对以初除察官未经上殿故也五日入起居毕复宣麻殿门即闻外变宫门巳闭廷秀与察官林之平同宿留于翰林院前乆之入学士直舎李邴爲内翰从官王绹孙觌都司叶份亦在少次闻宣宰执云苗刘兵杀内侍且欲必得康履曽择蓝珪有一阉走入学士院自刭不死卧前厠闻驾御楼军士山唿康履走入内中歩军太尉呉湛㝷捕得于小亭仰尘上擒以付苗刘即时斩首摽之宣谕以内侍有过当爲治之二将与转官其下对我等若欲转官祇用牵两疋马与内官何必来此巳而复召侍从百官廷秀从诸公上楼见上座金椅子宰执从官并三衙卫士百官皆侍立左右楼下兵几千数苗刘与数人甲胄居前出不逊语谓上不当即大位将来渊圣皇帝归来不知何以处此语乃陈东应天上书中有之故二兇挟以胁制欲上爲内禅之事宰相从百官出门下委曲喻之使退不从左右请言太后出处分于是上遣人请太后乆之太后乗黒竹舆从四老宫监至楼上命仪鸾司设帷幄垂帘置坐不能具止坐舆中传㫖下谕亦不肯从又肩舆至门下太后在舆中亲宣谕且以上仁孝晓夕思念二圣励兵选将欲复雠雪耻太尉等皆名家不须如此二凶抗言必欲太后辅太子听政太后曰以太平时此事犹不易况今强敌在外太子㓜小决不可行不得巳当与皇帝同听政委喻乆之坚不从太后复上楼上白事于竹舆前言事无可柰何须禅位太后未允又令与百官同议自朱胜非以下皆不敢出言独有一着绯官贠进前曰陛下当从三军之言衆甚骇之时有杭州通判章谊靣折之曰如何从三军之言其人逡廵无语上亦恠而问其姓名自陈云朝散郎主管浙西安抚司机冝文字时希孟上顾翰林学士李邴令草诏邴乞上御扎取𥿄笔就椅子上冩诏以金人强横当退避冩毕令持诏下宣示二兇兵退上亦徒歩归内中时巳未刻百官方岀见道傍卧尸枕籍皆内侍也是日凡宦者非入直在内皆爲其所杀而财物尽刼取明日太后垂帘朱胜非辤疾不岀太后使人宣召又命执政亲往府中召致之太后复遣老宫监宣喻乃出自是二凶更至朝堂道间传唿都统太尉从以强虏兇熖可畏行者开道避之迫胁要索惟意所欲初一札子凡十事如改元请上徙外宫之类宰执委曲调护其中有甚不可行者八日遂改元明受张浚自平江遣士人冯来议欲以上爲元帅领兵移书痛责二兇二凶讽朝廷以尚书召张浚不从又拜韩丗忠节度使除张俊秦鳯路緫管使领兵归不从复降麻建节度使知秦州遣人赍麻制授二人二人械其使送平江狱又欲起两浙新旧弓手之半赴行在廷秀入䟽止之时吕頥浩张浚韩丗忠刘光丗张俊同议引兵问罪复辟又加康允之待制刘蒙直阁呉说金部郎中兼提举市舶小人鼔动乗时求差遣而得之者甚多有范仲熊者转运判官沖之子祖禹之孙也甞䧟虏迯归日与二兇交游其賔客王丗修张逵王钧甫马柔吉皆缔暱五日之事仲熊实与闻至是二兇讽颜𡵨荐上殿除省郎言凡台諌章䟽乞露姓名行下其意盖欲言者惧二兇不敢斥言其罪十六日上出睿圣宫以显忠寺爲之也内人六十四人肩舆过二凶遣人侦伺恐匿内侍故也擒到内官曾择太后降旨贬岭外旣行一程复追回斩之亦二凶意也又欲以其亲兵代禁卫守睿圣宫挟天子幸徽宣并浙东宰相曲折谕以祸福且以忠义归之以安其反侧頥浩等领兵次嘉禾二十五日召百官听诏书大意云狄人以睿圣不当即位兵祸连年今当降位爲皇太弟兵马大元帅嗣君爲皇太姪皇太后临朝听政退避大位务在息兵在庭愕然廷秀与中司欲留班论列以台谏唯廷秀与郑㲄二人遂不果就退睿圣宫立班乆之上御坐起居罢宰执上殿奏事议论几数刻传宣令百官先退仍云巳会得复闻上语宰执云若此传之后丗岂不贻笑哉次日早郑㲄入对且言旣降位号则乗舆服御亦皆降杀岂将易赭服紫耶当夜归亦作奏状令吏冩亭午方毕即进入未后太后宣召同中丞对帘前宰执皆在郑㲄对乞次召廷秀太后云今日之事且因臣下有文字宰执啇量且欲睿圣皇帝緫领兵马耳廷秀对曰臣不知其佗但人君位号岂容降改闻之天下孰不怀疑虽前丗衰乱分裂之时固未有旬日之间易二君一朝降两朝位号也太后乃云必是殿院不曾见诸人文字相公可同殿院往都堂看前后文字便见本末旣退即随两府至都堂朱胜非颜岐王孝迪路允迪张皆在坐朱相自青囊取文字数纸次弟以示最上乃持服人奉议郎宋邴书次即张浚奏言睿圣皇帝当爲天下其马大元帅下数纸不暇详观其间亦有士人上书者意皆略同廷秀语朱相云此事朝廷当有善后计但天子位号欲降于理未安廷秀旣当言责不敢嘿嘿章䟽言语狂直朱曰公爲言官自当言责盖章䟽中有及大臣者复语诸公曰昨日之诏不可布于外必召变而张云若以五日时事势岂争此名位耶张欲行诏出廷秀请少缓明日郑㲄入章引舜禅禹而亲征有苗唐睿宗上畏天戒襌位太子而大事自决用其议遂寝二十五日诏书郑瑴遂迁西枢以中书舎人张守爲中丞頥浩等㑹兵尅日将至兇徒气挫乃使王丗修与宰执议天子复正往来数日四月一日辰时降旨召百官睿圣宫起居门外侍班次见宰执遣吏来问户部尚书孙觌借金带至立班次忽有戎装官贠缀从官班问之乃是王丗修方除工部侍郎赐𫀆带未至先令缀班方悟假带之繇盖自渡江后宰执从官并系犀带今此异数用安反侧丗脩王能甫之姪前此选人知郑州荣泽县虏兵偶不曾到而是邑全李纲特与改官遂爲苗传幕賔午后上出百官起居毕即上马百官掩班先行迎于内东门外至是丗脩具𫀆带明日有旨正朝以苗传爲淮西制置使刘正彦副之使其避张韩之兵别路而往又颁制赐䥫劵带砺之誓三日闻韩将前军至临平爲二兇设伏掩杀四日夜二凶拔寨道余杭门出转龙山繇冨阳而去明日韩将刘兵皆入以张浚签书枢宻頥浩右仆射朱胜非知洪州张知江州韩将遣人擒王丗脩鞫始谋并拘其妻子有旨令刘光丗处断晚有文字至台申差察官就审实朝廷亦恐诸将鍜錬非实情也是时察官唯陈戬独贠将台吏并司狱至光丗寨取王丗脩实𣢾其𥘉王丗脩甞与二凶语阉宦恣横而刘尤嫉之上自扬州奔播过浙西道呉江左右䆠者以射鸭爲乐至杭州日群阉游湖山丗脩以札子具陈其事张不纳丗脩㦬而退以其札子示正彦愤然曰公甚忠义要须与公恊力同去此軰俄又闻王渊爲枢宻愈不平苗刘乃与丗脩等谋先斩王渊然后杀内侍议巳定𥘉四日部分兵马且使人语渊云临安县界有强盗欲岀擒捕五日早令丗脩伏兵于域西桥下俟渊过即捽下马斩之継遣人围康履家分兵捕内官凡无须者皆杀然后领兵伏阙请罪胁天子禅位此皆始谋实情依所招具奏明日戮之于市呉湛以辅二兇领中军寨于宫门前申请除宰执侍从余人悉于中军寨门下马使悍卒持挺谁何至欧击从人损壊舆轿廷秀两章引皇城司格令并律文䦨入法理㑹仅以章行而悍将复匿之而不出廷秀以台中𬒳受榜于皇城司前军士方少戢至是湛亦戮焉并贬王元左言皆殿帅以当日坐视二凶之悖不略谁何故也六日廷秀对䟽言钱塘非可居当图建康爲暂都计上亦知此非处一章言王丗脩等及康允之刘蒙呉说范仲熊读至论仲熊事上甚怪之乃曰范仲熊莫不如是对曰臣不知其它但在宣和末进用实出梁师成门下又入文字言希孟上初怒甚便欲枭首宰执言此当自有论列故廷秀章上廼贷希孟死流岭南而赏谊两官颕彦又记髙宗六龙幸海事云巳酉十一月驾幸㑹稽觇者报虏人分兵渡江一自採石入建康一自黄州过兴国军度採石者杜充兵要击于中流小捷奏乞上亲征二十五日驾起㑹稽至钱清闻虏人十九日巳度大江二十六日驾自钱清回明州避虏十二月七日至明侍从百官皆散唯宰执从行留张俊军于越辛企宗领中军李质领禁卫护从士卒不满数千泉福州海船皆至庙堂即爲航海计卫兵不欲行九日遂群噪欲狙击宰执十一日以张思正兵索城中捕乱者戮其爲首数人余分隷五军以御营使司参议官刘洪道知明州与张汝舟两易十六日早上自府衙岀东渡门登舟十八日御舟泊定海县二十日叅政范宗尹入城探报十六日巳䧟杭州大肆焚戮宗尹即回从驾张俊以所领军自越来明知越州李邺遣兵邀虏于浙江三捷旣而衆寡不敌邺遂遣人赍书投拜虏人按兵入越俊兵在明乗贼先而恣掠卤时城中人家少遂岀城以清野爲名环城三十里居民皆遭其焚刼或以金帛牛酒饷之幸免与纷争杀之有城南溤家子先欧其卒走歗衆来痛击垂死积稻秆蔽之兵去人或救之者尚活而肤躰巳焦裂少刻而死二十七日虏引兵自余姚道蓝溪入黄鄮车廐直抵湖塘分屯于湖中田舎二十八日俊引兵御之小却于是虏人自城下唿请遣人来寨中议事明日俊遣姓徐人抵虏寨虏因释甲与语欲如越官吏投拜拒之自后相持不敢动正月二日午间西风虏兵乗之叩西门时俊与刘洪道坐城楼上遣兵掩击擒毙二酋虏奔北堕田间或坠水势当追而鏖败之而俊亟令収兵要之得失略相当仅能却之而巳且张皇奏恺而䇿勋其后肆眚文云郑水勦絶其大半盖谓是也其夜虏兵拔寨西去俊遣人候伺知虏人驻余姚治攻具请于安之大酋益兵将复来俊托以上旨召扈从八日尽起其衆入台行甚速而李质亦以班直継行思正千余徒屯江东而质思正洪道犹过从夜饮城中居民出者巳十七八有士人率衆叩洪道马首愿留以御贼洪道绐曰予当数尅敌而胜若等事无虑复下令民迁城外者得取其家之什物储峙于是舟入城者数千只洪道择其大者留使官属取公使髙丽两库金银器皿轹压之而实于簏舆帑藏储粮载之海舶而洪道所将精卒仅千人横肆乗乱剽掠州人怨之十三夜洪道㣲服出城旣过东岸恐人追袭乃使尽揭浮桥之版居人扶携㳂絙索而渡卒复邀夺其所赍拥排遏抑坠水者数千哀号震天地城中惟崇节作院厢军与无頼悪少仅千人以监甲仗使臣并监酒务李木者将之凡此皆欲侥倖贼不至掠取公私之物者十四日虏果复至营广德湖旧寨前遣老弱妇女运瓦铄填堑十五夜植砲架十余对西门十六日以数砲碎城楼守者奔散奏东南缒城而出或浮木渡江生死相半而奔逃村落者与贼遇由是遍州之境深山穷谷平时人迹不到处皆虏人捜剔丛獉如探巢取卵杀掠不可胜数旣而破定海以舟絶洋刼昌国县复欲攻象山县至碕头风雹大作遂回大率自正月十六日䧟明州至二月三日方去其酋长请于临安之大酋云搜山检海巳毕其明州取指挥报云依杨州例故自二月𥘉遣人四靣放火城中惟东南角数佛寺与僻巷居民偶得存者虏人旣去城外群小以船盗取公私钱物而村落兇顽杀人攘刼毒甚于虏州县官逃避未还有蒋安义张鼐者受虏人伪命蒋爲安抚张爲通判且授安义以两浙运司印一纽安义遂领州事系衘出牓自命其子知鄞县歗不逞以攘取十二日慈溪县令林叔豹领郷兵入城见安义夺其印遗虏人十二人在开元寺病不前者叔豹诛之十六日通判蒋赓自象山归郡官稍稍継至洪道亦自台回至奉化县言巳受命制置浙东且桩粮料兵遂之越不知传崧卿前此巳収复也洪道留奉化县比向日诛求益甚而所将精卒暴横市肆邑人蒋琏兇悍人也前此群聚防守幸虏兵不至自以爲功方肆强梁会洪道卒有敺其党者一夕歗引数千人围岳林寺欲纵火而杀洪道县丞白彦奎哀祈泣恳以和解之必使洪道杀敺人之卒不得巳取其卒杖流之乃定洪道旣入城与张思正纵其麾下斸民居窖藏逃遁之家偶脱死馁饿甚矣归故址取所藏给朝夕则群卒强夺之虽焚余椽楹藩篱可爲薪者人不得有公遣数百軰持长竿大钩捞摝河陂池井间谓之䦨遗钱物输公十不一二洪道复苛配强歛併得四万緍献之行朝欲蒙失守之罪三月十二日乗舆自温航海至明时井邑巳焚荡舟由城外径之越因言者罢洪道以向子忞知明州颕彦家居四明之海濵冝知其详建炎庚戍先人任枢宻院编脩十月淮南宣抚司奏楚州城䧟镇抚使赵立死之髙宗命先人撰其传以进乙览嘉叹乆之今载于后赵立徐州张益村人政和𥘉隷州之武卫军中出戍江南值方腊乱从军往言习知山川人情向背累歴战功声名隐然又戍大名府以捕贼功𥙷本军都虞候资政殿斈士王复守徐州立在帐下是时金贼巳尽得河北兵势弥炽转战京东所至官吏望风避去建炎三年三月犯徐州重围旣合复率军民登城力战命立专往来守御外援不至孤城益危立六中飞矢三中兵刃犹抜矢褁疮洒血以战复忠之自持巵酒挥涕以赏立贼帅粘罕在城下愤其难抜大益攻具城破复坚坐㕔事不肯逃遣人谓贼曰死守者我也监郡而次无预焉愿杀我而舍僚吏与百姓贼犹喻复投降复不从骂贼求死由是与尽室百口俱𬒳害立巷战夺门以出爲贼所得夜杀守者入城潜求复尸抚之恸哭亲爲掩藏立知贼兵乗胜贪得城中㢮备鼔率残兵邀击于外断贼归路尽焚营垒夺舟船金帛数千计扰击纷散四出军声复振尽团郷民爲兵㰱血相誓戮力平贼退者必斩立之叔扆后期而至立谓曰叔以我故乱法何以临衆促命斩之威震诸军一皷破贼遁去追蹑杀获甚多遂推立爲长乗疮痍之后拊循其民恩意户至召使复业井邑一新朝廷授忠翊郎权知徐州事立奏爲复置庙城中赐名忠烈毎出师与遇歳时必率衆泣祷曰公爲朝廷守节以死必能隂佑遗民也齐人闻之归心焉杜充守建康军兼淮南京东宣抚使命㑹兵楚州立提忠义山寨郷兵数万人赴是时贼号托落郎君者围楚益急往来艰梗立斩刈道路乃能行至淮隂与贼遇自昕至夕且行且战出没贼中凢七破贼无有当其锋者遂抵城下楚人𬒳围乆闻立来迎鼔舞是时立中箭镞入舌下坚不可取命医以鐡䈤破齿凿骨钮去移时乃出流血盈襟左右毛发皆耸而立颜色屹然不变建康失守就命立权楚州事时四年正月也然贼骑未退益兵不巳用鵞车对楼飞砲架数百事攻州南门半月间登城者数十立皆率兵捍战后分四门出师掩杀贼大败解围驱残兵去渡淮六十里驻孙村浦立又败之至五月贼号四太子军者自二浙归又寨于州之九里泾欲断楚粮道立又大破之㑹朝廷分置诸镇嘉立殊勲超转徐州观察使承楚州涟水军镇抚使兼知楚州𥘉刘䂊窃据郓州闻立在徐州遣立故人葛进等三人赍书诱令供税赋立大怒不撤封斩之至是又遣沂州进士刘偲自郓挟两黥兵持旗牓诱立降且言金人大兵将临必屠一城生聚立令拽出就戮偲唿曰我非公故人乎愿公闻一言而就死立曰吾知忠义爲国岂恤故人耶速令缠以油布焚死市中且表其旗牓于朝廷于是立忠义之声倾天下逺迩向风下之贼又益以太子兵留天长诸兵皆㑹孙村浦立念敌以衆抗孤军非鏖战不能成功提师袭之贼大败夺器甲数千计诸小寨皆溃立私谓僚属曰今贼自山东济师不巳城中粮且尽则无以善其后将先取京东巳䧟没诸郡窒贼路及求粮旁邑则吾事济矣且京东诸州本吾民也闻我之来必解甲相迎是时塩城县水贼张荣者乗乱鸱张立亲往禽之併是粮食将经营京东行至寳应县而承州报贼复聚杨州立遂归而贼再传城立慨然曰贼终不舍去惟有竭莭死守此州而巳岀北门临城濠外誓衆曰不进而退者必遭溺死我且併族尓家矣于是又大捷生致首领三百人贼以数十艘循潮河观城立取火箭射船贼趣往救则出兵刼之焚溺死者浄尽无余擒渤海千户李药师等五十人立每刼贼寨必杀获不赀或命伪于城头张乐宴饮贼疑立在座立乃缒城潜入贼寨杀戮矣立念贼倾国而至愤懑激烈致三书于贼酋龙虎大王等曰尓拥金帛万艘我以楚州全师能各见大阵较胜负亦英雄也贼不荅至九月𥘉城守百余日矣贼併兵列大寨城下立拥六骑出唿曰我镇抚也首领骁贼其来接战南寨有二骑袭其背立跋马回顾左右手奋两枪贼俱坠地夺双骑将还俄北寨中发五十余骑追立立怒目大唿人马俱辟易明日列三阵邀战立以三队应之贼旁铁骑数百横分其阵而围之又中飞矢立奋身突出重围持挺左右大唿贼落马者不知数是月十六日贼大进攻具鹅车洞砲架以千计薄东门又明日填濠将进立率进备木寨卧龙穿火濠筑月城靡不备忽报贼将分布兵马近城矣立笑曰将士不用相随吾将观其诡计浅深且令此贼疋马只轮不返上城东门未半忽自外飞砲中其首左右驰救之犹曰我终不能与国灭贼矣令轝致三圣庿中声言疾病祈祷使贼不悟言絶而终然人闻其死知城必䧟失声巷哭不可止衆以参议官程括权镇抚使犹守旬日至二十九日贼闻哭声知立死百计攻城烈火亘天然抑痛扶伤巷战虽妇人女子亦挽贼俱溺于水事闻天子震悼御史谓立之功近丗一人虽张廵许逺不能过诏辍朝一日特赠奉国焉节度使开府仪同三司赐谥忠烈与十资恩泽俟复楚用监护葬事建立庙宇以旌其忠时驻跸越州令寺观作仙佛斋醮爲立及战没将士资冥福所以致厚于其终者靡有不及观立自起小校至爲将帅忠义之气挺然铁石其心虽手揽虎兕足蹈河海不少变渝与士卒同甘苦一饭必上下均济故人固其志以死毎掞奏必言贼行㓕矣无足忧者愿上寛宵旰之念方主上以文武之略启中兴之运擢立于卑晦隐㣲授以淮南一道其知之深矣右仆射兼知枢宻院范宗尹当轴处中与廊庙大臣皆嘉立忠义毎于劝赏应酬于内者惟恐后也而立亦不负君相之知又如此是时王复之子佾爲枢府官属朝廷命专主楚州奏报闻立𬒳围又命浙西安抚大使刘光丗大将陈思恭㑹诸道兵水陆并进质责将帅促令渡江以援楚州故贼闻救兵且至乗之益急使立而无死将尽殄群丑少刷人神之愤然观其所建立足以震耀于丗虽未能酬其㓕贼之心而气亦伸矣賛曰身与义不两立义存而身可亡此古烈丈夫专于报国忠孝之心託以死而无悔也观立天挺英勇风节凛烈岂彭城从昔名将帅所岀其山川气俗性习所钟然耶先是诏州县遇㓂至许携其民退保山谷而立不爲也意其不忍与城俱亡使少假之肯与贼俱存哉所以立死至城破天爲沉隂昼晦而褒赠隐䘏照烂竹帛其心明着天与圣主知之矣智力虽踬于一时而名誉动万丗也张廵许逺皆出缙绅卿相之族闻见习熟临难行其所知易矣立起自行伍奋不谋身较其时与势比廵逺爲尤难也列其终始大节与攻战百数特详焉庻几爲后丗忠臣义士之劝︻挥麈后録卷之九挥麈前录挥尘录后录卷十挥麈后録卷之十汝隂王明清呉传朋说知信州朝辤上殿髙宗云朕有一事毎以自慊卿书九里松牌甚佳向来朕自书易之终不逮卿所书当令仍旧说皇恐称谢是日降旨令根㝷旧牌尚在天笁寺库堂中即复令张挂取宸奎榜入禁中说所书至今揭于松门仰见圣德谦仁之不伐也靖康末驸马都尉王师约之子殏爲龙德宫都监祐陵北狩御府器玩服御不能尽从者悉爲其掩有携以南度事露下廷尉伏罪髙宗欲戮之时叔祖子裳爲棘卿启于上曰殏诚可杀但倘非其隐匿则诸物悉爲虏得无从复归天上矣上于是贷而不诛先人摹得其古玉印数十今假于杨伯虎文昺未归建炎巳酉髙宗蹔驻跸于建康闽中禽苗传刘正彦献俘于朝槛车几百两先付之大理狱将尽尸诸市子裳请对以陈云在律俱当诛死然其中妇女有雇买及卤掠以从者倘杀之未免无辜愿赐哀矜上矍然曰卿言极是朕思虑之所不到即诏除二妻子之外余皆释放欢唿而岀周望字仲弼蔡州人有口材好谈兵甞爲康邸记室建炎𥘉吕元直从而引用之骤拜二府髙宗幸明越命其经略淮浙付委甚重而昧于戎机驾驭无术遂至纷乱平江一城㝡爲荼毒责昭化军节度副使连州安置以死绍兴巳夘其家自理诏复故官泽及其子时凌明甫哲爲右正言明甫平江人也亲见其郷里𬒳害之酷遂上䟽䟽其罪命廼寝吴越钱穆作収复平江记悉从纪实不能采其文华之要虽有浮冗之词不欲易之建炎四年庚戍春二月金人首领四太子者自明越还师由临安府袭秀州二十五日犯平江府午漏未尽四刻兵自盘门入刼践官府民居廥廪积聚虏掠子女金帛乃纵火延烧烟熖见二百里凡五昼夜三月初一日出阊西冦常润于是平江府烧之旣士民前后迁避得脱者十之二三迁避不及或杀者十之六七谨按靖康之乱金人再犯阙太上皇帝渊圣皇帝北狩今上皇帝即位于睢阳改元建炎是年秋移幸江都三年巳酉春金人南牧淮甸二月初三日大驾渡杨子江幸杭州金人叩江而不济巳廼归国四月大驾西还驻跸于金陵宠其府号易江宁爲建康议者谓金陵六朝建国襟带大江岗岭廻合北贯淮汴西引川崃南洞襄汉东压呉越甄闽荆广之区四逹之国也资其冨饶基本王业以经理中原収复京洛实爲胜筭开封尹杜充乆司留钥天下属望至是召赴行在命爲淮南京东西宣抚处置使俾提重兵保诸路又请隆祐太后领皇太子帅六宫及宗室近属前往江表百司庻府非与军兴之事者悉从焉上独与宰相吕頥浩曁三数大臣以次侍从官留金陵治兵诏书有誓坚一死以保群生之语士民读诏感泣奋厉以爲中兴之期可指日而庆矣杜公旣有成命淹廻未遣人心稍惑之閠八月一日诏云朕嗣位累年寅奉基绪爱育生灵凢可以和戎息兵者卑辞降礼无所不至而敌人猖獗迫逐凌犯未有休息之期朕甚惮之比命杜充提兵防淮然大江之北左右应接我所守者一由荆襄至通泰敌之可来者五六兵家胜负难可预言所议衆多未易偏废轸念旬月莫适决择朕将定居建业不复移跸与夫右趣鄂岳左驻呉越山川形势地利人情孰安孰危孰利孰害以至彼我之所长歩骑之所冝何崄可守何地可战甚地之钱物可运甚郡之粟糓可漕其各悉心致思以告于朕昔汉髙帝谋臣良将多矣都雒之计巳定及闻娄钦一言而用之之意立决吾士大夫之确论朕岂不能虚怀而乐从哉三省可示行在职事官共条具以闻于是群臣争进避敌之计拜杜公尚书右仆射留镇金陵不复北渡矣二十五日大驾廼复南廵九月初四日驻跸于平江府二十五日诏休兵巳兼旬可㳙日进发词臣引孟子廵狩𥙷助爲说始平江人犹幸于驻跸倚以爲安至是惶遽失望盖前此驾后诸军多阻乱不静人旣畏之又虑胡骑乗冬深入于是逺有散之浙东闽部者而近者亦自匿于山巅水涯之际诏以工部侍郎汤东野爲守臣又命同知枢宻院周望爲淮浙宣抚使宿兵府城将官陈思恭巨师古张俊鲁与李贵等悉隷望节制又诏驾后诸军尽命先启行独以禁卫请班扈跸九月初四日驾兴平江幸无衅其民复稍稍安集周望遣诸将各部署所隷兵分护境内河内降贼郭仲威领其下万衆至自通州屯泊于虎丘山时大驾驻㑹稽十一月有旨金人于和州欲渡采石及自黄州渡兵巳至兴国军界取二十五日移跸前去浙西爲迎敌之计呉人复引领望幸未几建康府报是月十八日碙砂渡将官张超失守贼登岸杜丞相遣都统制官陈淬提领岳飞刘刚等二万人分阵头迎战又命王全军一万三千人相继往来䇿应二十日陈淬与贼遇于马家渡凡十余合日暮战酣胜负略相若㑹王领西兵畔敌檄镇江府韩丗忠江州刘光丗应援皆不赴丗忠巳望风循海道潜去于是陈淬孤军力弱不能当贼进逼建康城下守臣陈邦光降之通判杨邦义死焉杜丞相奔仪真収拾溃亡移保淮甸大驾顿于越州之萧山县群臣复劝南避乃幸四明于是平江大震恐周望汤东野集耆艾士夫僧道访问所以爲计者且曰今战守皆巳无䇿矣盖其意在迎降而欲衆发其端士民不荅而罢望歛诸将兵归城中惧其抗贼取怒也巳而金人自建康取捷径刼广德军掠湖州南境破属邑长兴武康安吉遂犯临安府之余杭县急趍临安府守臣康允之去之民自爲守六日而䧟渡钱塘江降越州守臣李邺遂犯四明以窥行在有诏周望汤东野等固守平江等望自谓虏不敢犯境而过始少安遂倚郭仲威爲腹心㑭尽护诸将与张俊鲁与居城中遣巨师古控扼呉江陈恩恭屯楞伽山李阎罗屯常熟县思恭兵无纪律村落五十里间皆𬒳其害周望诘责之斩队将武节郎张振乃戢而郭仲威居城府外爲忠勇之论望委任之不疑士民亦頋望信以爲重晏然按堵如平日而郊居迁避之家往往而复平江城堞完壮而地下聚水四围渠堑深广周望又竭取民财钱谷以鉅万计库廪充牣兵器犀利沛然有余力以是人益安之过明年春正月而来传言者多云贼自越州蹑来路返金陵或又谓自临安府昌化县道宣歙趍当涂渡江而归杭无疋马只轮矣望等素不严斥堠而四境无尉野无烽火但以传言爲信乃遣张俊陈思恭等统兵规入杭州以邀収复之功俊等行涉旬才及秀州陈思恭侦知传言者非实走间道潜军于湖州乌墩镇以观变二月十八日张俊驰报金人犯秀州崇德县俊统兵迎击于宣店走之平江之人且喜且惧以俟后捷十九日徴郷兵发太湖洞庭东西山千艘命用头廵捡汤举揔之前赴呉江阵于简村二十一日金人犯呉江县巨师古兵不战而溃更以太湖民舟爲向导归于西山二十二日郭仲威遣千兵拒守于尹山巳而退师二十三日府中令民逐便出城留少壮者登埤以守是日金人游骑掠城东郭仲威兵未合而返守臣汤东野出奔周望以郡印付仲威二十四日仲威㑹诸将饮城上士民老㓜数万叩头出血请加守御之备仲威奋髯诏衆曰即发遣骑兵虏行破矣民慎无扰人犹信之日欲晡金人大集于城下仲威及鲁与兵火广化寺又火㙠官李丗康宅望仲威等皆宵遁其下自城南转刼居民北出齐门而去民之得出郭者多爲所害明日金人遂据城诸将奔遁潜伏外邑觇胡人之行也竞以兵还三月𥘉二日张俊至自崑山初三日巨师古至自洞庭李阎罗鲁与郭仲威等至自常熟初五日陈思恭至自乌墩各以力胜惟仲威窃据之揭牓于市曰本军巳逐退金人収复府城或闻亦用此奏上周望自遁所良乆乃出领兵之呉兴十五日始有诏周望等平江失守可发遣诸将兵往常州以北冲袭金人以功赎过云初金人烧刼之余金帛钱糓尚多仲威即据城纵兵掠取昼夜捜抉不巳遗民间访旧居即执之笞责苦楚穷问瘗藏之物民益冤愤故自金人南渡碙砂破金陵广德杭秀常润明越惟平江𬒳害㝡深盖以兵多将庸民始倚之而不去旣堕虏计则又再遭官军之毒是夏疾疫大作米斗钱五百有自贼中迯归者多困饿僵仆或骤得食而死横尸枕籍道路泾港爲实哭声振天地自古丧乱之邦未有如是之酷也穆目覩其事幸以身免因迹阶乱之由与夫败亡次叙记之以俻后丗史官採择目之曰収复平江府记者本郭仲威揭示之文具爲呉人讳于不复云建炎四年四月二十日记仲威出于㓂盗号郭大刀明年除杨真二州镇抚使在郡长悪不悛刘平叔光丗爲淮浙宣抚置司京口遣其将王德禽仲威至麾下杀之绍兴戊午秦会之再入相遣王正道爲计议使以脩和盟十一月枢宻院编修官胡铨邦衡上书曰王伦本一狎邪小人市井无頼顷縁宰相无识遂㪯以使虏专用诈诞欺罔天听骤得羙官天下之人切齿唾骂今日无故诱致虏使以诏谕江南爲名是欲臣妾我也是欲刘豫我也且豫臣事丑虏南靣称王以爲子孙帝王万丗之业牢不可㧞一旦豺狼改虑捽而缚之父子爲虏啇监不逺而伦乃欲陛下效之夫天下者祖宗之天下也陛下之位祖宗之位也柰何以祖宗之天下爲犬戎之天下祖宗之位爲犬戎藩臣之位陛下一屈膝虏人则祖宗社稷之灵尽汚夷狄祖宗数百年之赤子尽爲左袵朝廷之宰辅尽爲陪臣天下士大夫皆当裂冠毁冕変爲胡服异时豺狼无厌之求安知不加我以无礼如刘豫也哉夫三尺童子至无知也指犬豕而使之拜则怫然怒堂堂天朝相率而拜犬豕曾童穉之所羞而陛下忍爲之耶伦之议乃曰我一屈膝则梓宫可还太后可复渊圣可归中原可得呜唿自变故以来主和议者谁不以此说㗖陛下然而卒无一验则虏之情伪巳可见矣而陛下尚不觉悟竭民膏血而不䘏忘国大雠而不报含垢忍耻举天下而臣之甘心焉就令虏决可和尽如伦议天下后丗以陛下爲何如主也况丑虏変诈百出而伦又以姦邪济之则梓宫决不可还太后决不可复渊圣决不可归中原决不可得而此膝一屈不可复伸国势陵夷不可复振可不爲恸哭流涕长太息哉向者陛下间関海道危如累卵尚未肯臣虏况今国势旣张诸将尽说士卒思奋如顷者丑虏陆梁伪豫入冦固甞败之于襄阳败之于淮上败之于涡口败之于淮隂较之往时蹈海之危固巳万万不侔傥不得巳而至于用兵则我岂遽出虏人下哉今无故欲臣之屈万乗之尊下穹庐之拜三军之士不战而气巳索此鲁仲连所以义不帝秦非惜夫帝之虚名惜天下大势有所不可也今内而百官外而军民万口一谈皆欲食伦之肉谤议汹汹陛下不闻正恐一旦変作祸且不测臣故谓不斩王伦国之存亡未可知也虽然伦固不足道也秦桧爲心腹大臣而不爲之计陛下有尧舜之资桧不能致陛下于唐虞而欲导陛下爲石晋顷者礼部侍郎曾开以古议折之桧乃厉声责之曰侍郎知故事我独不知则桧之遂非愎諌巳自可知而乃建议日令台省侍臣佥议可否盖畏天下议巳令台省侍臣共分谤耳有识者皆以谓朝廷无人吁可惜也孔子曰㣲管仲吾其𬒳髪左袵矣夫管仲伯者之佐尚能变左袵之躯而爲衣裳之㑹秦桧大国之相也反驱衣裳之俗而爲左袵之郷则桧也不惟陛下之罪人实管仲之罪人也孙近传㑹桧议遂得参知政事天下望治有如饥渴而近伴食中书漫不知可否桧曰虏可讲和近亦曰可和桧曰天子当拜近亦曰当拜臣尝至政事堂三发问而近三不荅但云巳令台谏侍臣议之矣呜唿身爲执政不能参賛大政徒取容充位如此若虏骑长驱近还能折冲御侮耶窃谓秦桧孙近皆可斩也臣备贠枢属义不与桧等共戴天区区之心愿斩三人头竿之槀街然后覊留虏使责以无礼徐兴问罪之师则三军之士不战而气自倍不然臣有赴东海而死耳宁能处小朝廷求活耶䟽入责爲昭州盐仓而改送吏部与合入差遣注福州签判盖上初无深怒之意也至壬戌歳慈宁归养秦讽台臣论其前言弗效诏除名勒停送新州编管张仲宗元干寓居三山以长短句送其行云夣遶神州路怅秋风连营画角故宫离黍厎事崑崙倾砥柱九陌黄流乱注聚万落千村狐兎天意从来髙难问况人生易老悲如许更南浦送君去凉生岸栁销残暑耿斜河踈星淡月断云微度万里江山知何处回首对床夜语鴈不到书成谁与目断青天怀今古肯儿曹恩怨相尓汝举大白唱金缕邦衡在新兴甞赋词云富贵本鱼心何事故郷轻别空使猿惊鹤怨误薜罗风月囊锥刚要出头来不道甚时节欲驾巾车归去有豺狼当辙郡守张棣上之以谓讥讪秦愈怒移送吉阳军编管棣乃择使臣之刻核者名㳺崇管押封小项筒过海邦衡与其骨肉徒歩以渉瘴疠路人莫不怜之至雷州太守王彦恭趯虽不斈而有识适使臣者行囊中有私茶彦恭遣人捕获送狱奏治别差使臣护送仍厚饟以济其渡海之费邦衡頼以少甦彦恭繇此贤士大夫推重之棣讦邦衡后即就除湖北提举常平乗轺一日而殂又数年秦始闻仲宗之词仲宗挂冠巳乆以它事追赴大理削籍焉邦衡囚朱崖几一纪方北归至端明殿斈士通奉大夫八十余而终谥忠简此天力也挥麈后録卷之十挥麈前录挥尘录后录卷十一挥麈后録卷之十一汝隂王明清孙仲益毎爲人作墓碑得润笔甚冨所以家益丰有爲晋陵主簿者父死欲仲益作志铭先遣人逹意于孙云文成缣帛艮粟各当以千濡毫也仲益忻然落笔且溢美之旣刻就遂寒前盟以𥿄笔龙涎建茗代其数且作启以谢之仲益极不堪即以骈骊之词报之略云米五斗而作传绢千匹以成碑古或有之今未见也立道旁碣虽无愧词䛕墓中人遂成虚语韩璜叔夏爲司諌奉使江外回赴堂白事徐康国爲两浙漕亦以职事入谒中书康国自谓践掦之乆率多傲忽旣诣省候于廊庑以待朝退一緑衣少年巳先在焉天尚未辨明康国初不知爲叔夏也貌慢之偃然坐胡床双展两足于火踏子之上目视云霄乆之始问曰足下前任何处緑衣曰乍脱州县时方事之殷外方多以献利害得审察之命因以求任使者康国疑爲此等易之曰朝廷多事之际随材授官乍脱州县者未易遽干要除有堂吏过与之揖康国且诧于緑衣曰此某中奉也某在此傥非诸公调护亦焉能乆安耶语未终丞相下马遣直省吏致意康国曰适以韩司諌奉使廻得旨有所问未及接见吏引緑衣以登回首揖康国而趍康国始知爲諌官惊怅恐怖脚蹙踏子飜空灰火满地皇灼而退是时有流言刘刚据金陵叛刚知之束身星驰诣阙自明适康国翌日再造有黮袍后生武士复在焉康国反前日之辙先揖而问之曰适从何来武士曰来自建康康国遽问曰闻刘刚巳反公来时如何武士作色曰吾即刘刚吾岂反者想公欲反耳康国又惭而去越数日竟爲叔夏弹其交结堂吏臣所目覩而罢传崧卿子骏以都司奉使二浙回行在所时王唐翁张全真爲参政子骏旣至堂中诸公问以部使者郡太守治状子骏曰浙东提点刑狱王翿殊不职次欲启知明州张汝舟始悟适犯唐公讳矣思所以避之卒然白明州张守尤无状顷刻之间二执政姓名俱及之范择善宣和中登第得江西教官自当涂奉双亲之官其父至上饶而殂寓于道旁之萧寺中进退彷徨主僧怜之云寺后山半适有一穴不若就葬之不但免般挈之劳而老僧平日留心风水此地朝揖絶胜诚爲吉壤择善从之即其地而殡之其后择善骤贵登政府乃谋归袝于其祖兆请朝假以往改卜时老僧尚在力劝不从才徙之后择善以飞语得罪于秦㑹之未还阙言者希指攻之云同以迁葬爲名谒告于外搔扰州县迁谪而死季汉老与秦㑹之贺进维垣启云推赤心于腹中君旣同于光武有大勲于天下相自比于姬公秦答之云君旣同于光武仰归美报上之诚相自比于姬公其敢犯贪天之戒汉老得之皇恐者累月建炎末范觉民当轴下讨论之制论崇观以来汎滥受赏迁擢与夫入仕之人官曹殽乱冝从镌汰自此侥倖之徒屏迹不敢出绍兴辛酉御史廼言以谓方事之殷从军之人多有受前日之滥赏者愿亟罢此文以安反侧诏从之盖是时秦㑹之初用事也先是宣和𥘉郑达夫爲相逹夫与㑹之俱华阳王氏婿㑹之以其兄楚材梓嘱于逹夫㑹傅墨卿使髙丽逹夫俾楚材以傔从墨卿𥙷下班祗应泊回即以献颂直赴殿试祐陵实録亦畧载之又王显道以逹夫婿冒宠位中大夫祕阁脩撰且㑹之夫人同包也金彦行安节爲諌官甞陈其事于㑹之䟽中二人摈迹累年至是御史希㑹之之旨以爲之地繇此二人俱彼峻用不及一歳皆登从班建炎末先人爲枢宻院编脩官𬒳旨专一纂集祖宗兵制书成进呈髙宗皇帝覧之称善谕宰臣范觉民宗尹云王某所进兵制甚佳朕连夕观之爲目痛可改官与陛擢差遣赐其书名曰枢庭备捡时秦㑹之爲叅知政事素与先人议论不同虽更秩然自此去国矣王鈇字承可㑹之舅氏王本观复之子㑹之心𣣔用之荐于上谓有史才名适与先人偏旁相似上忽问云岂非脩兵制者乎㑹之即应之云是也诏再除枢属徐献之琛亦王氏甥与㑹之爲中表而师川之族弟㑹之知髙宗眷念师川不替一日奏事启上云徐俯身后伶俜可怜有弟琛能承兄之业愿陛下録用之上从其请其后承可献之皆爲贰卿㑹之并縁罔上率皆类此绍兴巳未周敦义葵爲侍御史梁仲谟汝嘉爲户部尚书敦义欲论之甫属藁而泄其事于仲谟时秦㑹之秉钧仲谟致恳欵于㑹之㑹之领略之是夕敦义牒阁门明朝有封事求对翌日㑹之奏事即拟除敦义爲左史天意未允敦义方侍引㑹之下殿即喻合门云周葵巳得旨除起居郎隔下又明日敦义立螭直前愬之髙宗喻㑹之云周葵遽易之何也㑹之云周葵位长言路碌碌无所建明且进退百官臣之职也傥以臣黜陟不公愿先去位上云不须如此是日批出周葵与郡遂出守霅川秦含怒未巳思多方误之未几易守平江㑹李仲永椿年爲浙漕应办北使㑹之喻意仲永使爲之所仲永之回即入奏敦义在郡钖燕虏使饮食臭腐致行人有词讲和之𥘉不冝如此敦义落职罢郡谢表云虽宰夫是供各司其职耳然王事有阙是谁之过欤自是投闲十五年绍兴庚申秋虏人败约复取河南故地秦㑹之在相位踪迹颇危时冯济川檝爲贰卿一日相见告之云金人背盟我之去就未可卜如前此元老大臣皆不足虑独君郷衮未测渊衷如何公其爲我探之翌日济川求对启上云金冦长駈犯淮势须兴师如张某者当且以戎机付之髙宗正色曰宁至覆国不用此人济川亟以告秦秦且喜且感济川云适观天意檝必被逐愿乞泸川以爲昼繍至晩批出冯檝令与外任遂以檝爲待制帅泸南在任凢十二年方公美庭实兴化人其父宣和中尝爲广南提学以卒公美后登科至绍兴间自省郎爲广东提刑以母忧去官服阕复除是职公美辤以不忍往秦㑹之不乐降旨趣行公美强勉之官谢上表云三舎教育先臣之遗爱尚存一笑平反慈母之音容未逺读者哀之巳而竟没于岭外马子约绍兴中爲江西漕时梁企道杨祖爲帅每强盗勑下贷命必配潮州喻部吏至郊外即投之江中如此者屡矣子约云使其合死则自正刑典以其罪止于流故赦其生犹或自新旣断之后即平人尔倘如此与杀无罪之人何以异乎二公由此不咸后以它事交愬于朝俱罢去𥘉熈宁中子约父处厚黙知登州建言乞减放沙门岛罪人处厚时未有嗣夣天钖一子当寿八十仕至諌议大夫前人巳记之矣子约隆兴𥘉以太中大夫致仕寿八十一而终太中盖官制前諌议大夫也绍兴丁夘歳明清从朱三十五丈希真乞先人文集序引文旣成矣出以相示其中有云公受今维垣益公深知倚用而不及明清读至此启云窃有疑焉朱丈云敦儒与先丈皆秦㑹之所不喜此文传播逹其闻听无此等语至掇祸明清云欧阳文忠与王深父书云吾徒作事岂爲一时当要之后丗爲如何也朱丈叹伏除去之近有名家子知邵州时辛永宗爲湖南緫管驻札郡下永宗兄弟早侍上有眷秦㑹之方自虏中来归与冨季申争宠指诸辛爲党㑹之深嫉之及㑹之登师垣旣窜其兄企宗道宗邵守迎合按永宗冒请全俸合计以赃会之得所申大喜下本郡阅实焉永宗实以尝立军功许给有御札非伪守先以计取得之以送秦矣秦旣当路无从辩白竟凖以盗论流端州尽籍其家以责欠选郡僚之苛酷者使録橐一簪不得与偿旣及数犹谓所遣官云前赴其家燕集以某器劝酒今乃不见岂隐之邪残刻有如是者绍兴壬戍罢三大帅兵柄时韩王丗忠爲枢宻使语马帅解潜曰虽云讲和虏性难测不若姑留大军之半于江之北观其衅公其爲我草奏以陈此事解用其指爲札子韩上之巳而付出秦㑹之语韩云何不素告我而遽爲是邪韩觉秦词色稍异仓卒皇恐即云丗忠不识字此乃解潜爲之使某上耳秦大怒翌日贬潜单州团练副使南安军安置竟死岭外荣茂丗薿爲湖北漕置司鄂州有都统司统制官王俊以其旧主帅岳飞父子不丗状诣茂丗陈首茂云我职掌漕计它无所预却之俊遂从緫领汪叔詹陈其事汪即日上闻奏㑹之得之借以兴罗织之狱杀岳父子知茂丗不受理深怨之而髙宗于茂丗有霸府之旧秦屡加害而不从秦死荣竟登从班汪讦岳之后狱方竟而殂岂非命欤舅氏曾宏父生长绮纨而风流醖借闻于荐绅长于歌诗脍炙人口绍兴中守黄州有双鬟小颦者颇慧黠宏父令诵东坡先生赤壁前后二赋客至代讴人多称之见于谢景思所叙刋行词䇿后归上饶时郑頋道吕居仁晁恭道俱爲寓客日夕往来杯酒流行頋道教其小获亦爲此技宏父頋郑笑曰此真所谓效颦也后来士大夫家与夫尊爼之间悉转而爲郑卫之音不独二赋而巳明清兄弟儿时先妣制道服先人云须异于俗人者乃佳旧见黄太史鲁直所服絶胜时在临安唿匠者教令染之乆之始就名之曰山谷褐数十年来则人人斆之几遍国中矣秦㑹之爲相髙宗忽问陈桷好士人今何在可惜闲却当与一差遣㑹之乃缪以元承爲对云今从韩丗忠辟爲宣司参议官元承季任适同姓名上笑云非也好士人岂肯从军耶因此遂召用姚宏字令声越人也父舜明廷晖尝任户待令声少有才名吕元直爲相荐爲删定官以忧去秦㑹之当国娄求官不报张如莹与令声爲中表令声托爲扣之秦云廷晖与某靖康末俱位栢台上书粘罕乞存赵氏拉其连衘持牍去经夕复见归竟不佥名此老纯直非狡狯者闻皆宏之谋也繇是薄其爲人如莹以告令声令声曰不然先人当日固书名矣今丗所传秦所上书与当来者大不同更易其语以掠美名用此诳人以仆尝见之所以见忌巳而言逹于秦秦大怒思有以害之㑹令声更秩调知衢州江山县适当亢旱有廵检者自言能以法致雷雨试之果然而邑民讼其以妖术惑衆追赴大理竟死狱中初令声宣和中在上庠有僧妙应者能知人休咎语令声云君不得以令终候端午日伍子胥庙中见石榴花开则竒祸至矣令声初任监杭州税任三载足迹不敢登呉山将赴江山也自其诸曁所居趍越来访帅宪旣归岀城数里值大风雨亟愒路旁一小庙中见庭下榴花盛开妍甚可爱询祝史云此伍子胥庙其日乃五月五日令声惨然登车未几遂罹其酷弟寛字令威问学详博注史记行于丗三乗九流无所不通绍兴辛巳歳完颜亮举国冦淮江浙震恐令威云木德所照当必无它故诏书云歳星临于呉分者是也髙宗幸金陵以其言验令除郎召对奏事之际得疾仆于榻前徐五丈敦立戏云太史当奏客星犯帝座甚急上念之亟用其弟宪于朝宪无它材能不逮二兄后登政府命也熊叔雅彦诗伯通之孙早有文名绍兴𥘉入馆权郎秦㑹之秉钓指爲赵元镇客摈不用者十年慈宁回銮㑹之以功陞维垣叔雅以启贺之云大风动地不移存赵之心白刃在前独奋安刘之略㑹之大喜起知永州巳而擢漕湖北其后王日严曮爲少蓬权直禁林㑹之加恩取其聮入制词中翌日即除礼部侍郎甲戌歳䇿士于庭有引此以对大问者遂魁天下外舅方务德有闻见手记近事凢六条今悉録之钱遹爲侍御史有长子之丧闻曾文肃失眷亟上弹章旣施行然后谒告㝷迁中执法呉伯举天用当制其词云思蹇蹇以匪躬遂而弗子未几击呉罢去郑亨仲云臈㓂犯浦江境上遹具衣冠迎拜道左对渠魁痛毁时政以倖苟免㓂谓遹受朝廷爵秩之厚如此乃敢首爲讪上之言亟命其徒杀之亨仲居浦江目覩其事汪彦章诏旨中作遹传亦甚诋之李孝广崇宁间爲成都漕以点检卭州士人费又韦直方私试试卷词理谤讪庞汝翼课册系元祐学术讥诋元丰政事上闻三人并窜广南孝广迁官后绍兴庚戌孝广之子倞属疾于婺州谓有妖孽招路时中治之时中始不肯言倞託亲旧扣问其详时中云有一费乂者独不肯但巳且莫知其故㝷以告倞倞云若尓某疾不复起矣因自道向来费乂等事寔倞以告其父后乂軰俱客死于路政和初方允迪将就廷试前期闻御注老子新颁赐宰执欲得之以备对㑹允迪与薛肇胡有连亟从问之乃云无有也一日入薛书室试启书箧忽见之尽能记忆泪廷试果发问毛逹可友得对䇿大喜即欲置魁选而强隐季渊明爲参详官力争谓其间賛圣德处有一二语病必欲置十名之后逹可尤力辨旣而中夜思之时中人络绎于诸公间万一转而上闻非徒无益乃议寘十二名犹在甲科是时陈彦方以术得幸又令使预占今歳甲科几人彦云七人而中人軰欲神其说宻喻主司仅取此数旣而传崧卿以上舎薜尚友盛并以执政子皆寘甲科卒取十人允迪乃在乙科第四允迪即外舅之仲父也绍兴初经从严陵邢钤辖招饭时老珰赵舜辅在焉坐间邢赵相语云颇记吾曹同在延福宫时事否赵唯唯因叩其事邢云一日梁师成谭稹坐于延福宫门下二人寔从主管西城所李彦者过门下马致礼于谭梁甚恭旣去谭谓梁早来闻玉音否可畏哉赵问梁何言荅云适见李彦于榻前纳西城所羡余三百万緍上頋彦云李彦李彦莫教做弄一火大贼来斫却你头后怎柰何不数年彦果以横歛𬒳诛孟富文庾爲户部侍郎绍兴辛亥之歳边遽少寕庙堂与一二从官共议以谓不若乗时间隙分遣诸将削平诸路盗贼其方张不易擒者莫如闽之范汝爲乃以命韩丗忠而丗忠在诸将虽号勇锐然病其难制或爲州县之害当选从官中有风力者一人置宣抚使丗忠副之以行而在廷寔囏其选衆乃谓孟人物旣厖厚且甞爲韩所荐首迁本部尚书遣之又以爲韩官巳髙亦非尚书所能令乃欲以爲同签书上意巳定时洪成季拟爲礼部尚书吕丞相以孟除与成季参预之命同进上留拟状值连数日假告而巳甚播初沈必先爲侍御史时尝击去成季至是沈召还旧列成季亦复爲宗伯以吕丞相初拜未欲论也至是闻将大用亟奏成季罢去上意以谓二相初拜荐二执政其一巳先击去其一万一又有议之者二相俱不安矣遂亟批出冨文除参知政事盖适记前日除冨文误当成季所拟官二相亦恐纷纷不复申前说也然亦议定俟闽中使还即罢之而㑹逢多事在位独乆凡三年然后去国绍兴壬戌夏显仁皇后自虏中南归诏遣参知政事王庆曾次翁与后弟违渊迓于境上时虏主亦遣其近臣与内侍凢五軰护后行旣次燕山虏人惮于暑行后察其意虞有他变称疾请于虏少须秋凉进发虏许之因称贷于虏之副使得黄金三百星且约至对境倍息以还后旣得金营办佛事之余尽以犒从者悉皆懽然途中无间言由此力也旣将抵境上虏必欲先得所负然后以后归我后遣人喻指于韦渊渊词曰朝廷遣大臣在焉可徴索之遂询于王初王之行也事之纎粟悉受頥指于秦丞相独此偶出不料虏人趣金甚急王虽所赍甚厚然心惧秦疑其私相结纳归欲攘其位必贻秦怒坚执不肯偿相持界上者凡三日九重初不知曲折但与先报后渡淮之日旣愆期张俊爲枢宻使请备边忧虑百出人情汹汹谓虏巳背盟中变矣秦适以疾在告朝廷遂爲备边计中外大恐时王以江东转运副使爲奉迎提举一行事务从王知事急力爲王言之不从乃自裒其随行所有仅及其数以与之虏人喜后即日南度疑惧释然而王不预也王归白秦以谓所以然者以未始禀命故不敢专秦以王爲畏巳果大喜巳而后泣诉于上王某大臣不顾国家利害如此万一虏生它计于数日间则使我母子不相见矣上震怒欲暴其罪而诛之初楼炤仲辉自枢府以母忧去位终制起帅浙东储之欲命谢于虏廷至是秦爲王营捄回护谓冝遣柄臣往谢之于是辍仲辉之行以爲报谢使以避上怒逮归上怒稍霁然终悪之秦喻使辝位遂以职名奉祠巳而引年安居于四明秦终怜之餽问不絶秦之擅国凡居政府者莫不以㣲过忤其指例以罪行独王以此情好不替王卒特爲开陈赠䘏加厚诸子与壻亲戚族人添差浙东者又数人以便其私议者谓秦居政府二十年间终始不贰者独见王一人而巳曾文清吉父孔毅父之甥也早从学于毅父文清以䕃入仕大观初以铨试合格五百人爲魁用故事赐进士出身绍兴中明清以启贽见云传经外氏早侍仲尼之间居提笔文埸曾宠平津之爲首文清读之喜曰可谓着题矣后与明清诗云吾宗择壻得羲之令子传家又絶竒甥舅从来多酷似弟兄如此信难爲徐敦立覧之笑云此廼用前日之启爲体脩报耳孙立者寿春人少爲盗败露窜伏淝河中觉有物隐然抱持而岀乃木匣一启视之铜印一颗云寿州兵马钤辖之印印背云太平兴国八年铸后三十年以从军之劳差充安丰军钤辖安丰即昔日寿州也遂用此明清爲判官日亲见之杨原仲愿秦㑹之腹心爲之鹰犬凢与㑹之异论者駈除殆尽以此致位二府出守宣城王公明与原仲爲中表原仲爲之经营举削改官得知蕲水县往谢原仲𣢾集醉中戏语原仲云昔尝于吕丞相处得公顷歳所与渠书其间颇及秦之短尚记忆否公明初出无心也原仲闻之色如死灰即索之云偶巳焚之原仲自此疑公明虑其以告秦出入起居跬歩略不蹔舍夜则多以人隂加防守公明娄求归而不从深以爲苦如此者几歳原仲移帅建业途中亦如是焉旣抵金陵馆于玉麟堂后宇诸司大合乐开燕守卒軰往观优戯稍怠公明忽覩客船䌫于隔岸亟与其亲仆絜囊唤而登之遁去㑹散原仲唿之则巳逺矣即遣人四散往访之邈不可得原仲忧挠成疾而毙魏道弼与秦㑹之有郷曲共学之旧秦旣得志引登禁路道弼恃其乆要一日启于秦曰某昨夕不寐偶思量得一事非晩郊祀如迁客之乆在遐方者可囙赦内徙以召和气秦曰足下今作何官道弼云备贠吏部侍郎奏复曰且管了铨曹职事不须胡思乱量翌日降旨魏良臣与郡出守池州巳而罢去丗言秦有度量恐未必然也建中靖国初陆农师执政时天下奏案率不贷命农师语时相云罪疑惟轻所以谳上一门引领以望其生今一切从死所伤多矣时相然其言自是有末减者干道初忽降旨挥云法令禁姦理冝画一比年以来旁縁出入引例爲弊殊失刑政之中应今后犯罪者有司并据情欵直引条法定断更不奏裁是时外舅方务德爲刑部侍郎入议云切详今来旨挥今后犯罪者有司并据情𣢾直条法定断更不奏裁切恐其间有情重法轻情轻法重情理可悯刑名疑虑命官犯罪议亲贵之类州郡难以一切定断今来除并不得将例册引用外其有载在勑律条令明言合奏裁事件欲乞并依建隆二年二月五日勑文参详到事理施行得旨从请二者皆仁人之言其利博哉明清顷焉不自度量尝以闻见漫缉小帙曰挥麈録辄以镂板正疑审是于师友之前乆矣窃伏自念平昔以来父祖谈训亲交话言中心藏之尚余不少始者乏思虑笔之简编传信之际或招怨尤今复惟之侵㝷晩景倘弃而不録恐一旦溘先朝露则俱墯渺茫诚爲可惜若夫于其中间善有可劝悪有可戒出于无心可也岂在于因噎而废食朝谒之暇濡毫纪之㧾一百七十条无一事一字无所从来釐爲六卷名之曰挥麈后録尚容思索嗣列于左绍熈甲寅上元日汝隂王明清书于武林官舎半山楼古之史官小事书于简牍所谓广记备言者在此东汉以后传记益衆皆以爲史笔之资然而诠择不精疑信相半䌷书者病之汝隂王仲言家传史学三丗矣族党交㳺无非一时名公巨人平日谈论皆后学之所未闻者渡江以来简册散亡老成凋落于是有攷焉曩尝笔其所闻爲挥麈録旣又续之所记益广其间雅徤之文着述之体诚有所自来也傥使遂一家之言当不愧实録云海陵王禹钖谨书挥麈后録卷之十一挥麈前录挥尘录第三录緫目挥麈第三録緫目卷之一一孝宗登真如寺钟楼二髙宗东狩四明日録三刘希范责邹志全书四娄陟明上髙宗书五呉处厚与蔡持正不和六曾南丰辟陈无已邢和叔爲实録检讨官卷之二七龙眠三李八宋惠直乐语九九江碑工李仲宁不肯刋党籍姓名十苏叔党善画窠石十一徽宗宣曾空青至行宫十二钱逊叔治宿州十三张夫人哭魏夫人诗十四刘季髙谒詹安丗十五秦㑹之陈议状十六王㓜安草檄十七王禀徐微李邈忠义事迹十八吕张以勤王檄诸郡十九曾空青跋真草千字文略二十李夫人尽获群贼二十一向伯恭徐端益忠义二十二赵叔近守秀州卷之三二十☰刘廷黄大本朱弁行状二十四髙宗召见张九成二十五吕元直赵元镇相排二十六许志仁善戯谑二十七靠背交椅自梁仲谟始二十八曾空青辩谤録十十九岳侯与王枢宻葬地一同三十黄逹如监察御史三十一洪景伯试克敌弓铭三十二郑亨仲节制尊严三十三曹庭坚遭遇秦相三十四建炎荆州遗事三十五汤致逺帅浙东三十六陈师禹责降三十七孟仁仲上表三十八万俟元忠荐汪明逺三十九郑恭老上殿陈札子四十陈忠肃得罪秦师垣四一李泰发寓书秦相四二汪明逺宣谕荆襄四三王权和州与虏接战四四胡昉夸诞四五汤进之封庆国公四六尤延之愽物洽闻挥麈第三録緫目终挥麈前录挥尘录第三录卷一挥麈第三録卷之一朝请大夫主管台州崇道观汝隂王明清佛宇挂钟之阁多虚其中盖欲声之透彻也孝宗潜跃在㓜岁时偶至秀州郡城外真如寺登钟楼游戏而僧徒先以蘧蒢覆空处上悮履其上遂并坠焉旁观之人失色无措亟往视之乃屹然立于席上略无惊怖之状此与夫国史所载太祖皇帝少年日人马俱墯于汴都城楼者若合一契焉明清前年虱底百僚夏日访尤丈延之语明清云中兴以来省中文字亦可引证但建炎己酉之冬髙宗东狩四明登舶渉崄至次年庚戌三月回次越州数月之间翠华驻幸之所排日不可稽考柰何明清即应之曰自昔以来大臣各有日録以书是日君臣奏对之语当时吕元直爲左仆射觉民爲叅知政事张全真爲签书枢宻院皆从上浮于海早晚宻卫于舟中者枢宻都承旨辛道宗兄弟也逐人必有家乗存焉今吕范二家皆居台州全真郷里常州若行下数家取索日録参照则了然不遗时刻矣延之云甚善便当理㑹继而延之病矣不知曾及施行否去秋赴官吴陵舟过茂苑访一亲旧观其所藏书囙得己酉年李方叔正民代言词掖从行航海所纪颇备眀清所缉后録取王颕彦钱穆记録其间于此亦有相犯者姑悉存之所恨尤先生不及见之耳其目云中书舎人李正民乗桴记曰建炎己酉秋七月车驾在金陵初一日下诏奉隆祐太后六宫外洎六曹百司皆之南昌命签书枢宻院事滕康资政殿学士刘与同知从卫三省枢宻院治常程有格法细务及从官郎吏皆分其半从行八月十六日隆祐登舟百司辝于内东门閠八月一日内出御笔以固守建康或左趋鄂岳右驻吴越集百官议于都堂羣臣皆以鄂岳道逺恐馈饷难继又虑车驾一动即江北群盗必乗虚以窥呉越则二浙非我有乃决呉越之行十三日制以吕頥浩爲左仆射杜充爲右仆射继又命杜充以江淮宣抚使建康府㳂江诸将并听节制二十四日从官以下先行二十六日车驾离建康府九月八日行在平江府十一日以翰林学士张守签书枢宻院周望爲两浙宣抚使留平江府初命周望爲江南荆湖宣抚使驻兵鄂州以控上流以頥浩不可离行在乃改命焉十月二日从官以下先发初五日车驾离平江府十三日行在越州入居府廨百司分寓十一月二十日知杭州康允之遣人押到归朝官某人云自寿阳来报金人数道并入巳自采石济江以未得杜充周望奏报朝廷大骇集从官议欲移跸江上亲督诸将爲迎敌之计宰相侍从同对于便坐或谓且遣兵将或谓冝募敢战士以行宰相吕頥浩又自请行议未决退诣都堂午间得周望奏状録到杜充书虏骑至和州巳召王移师南渡杜充亲督师诣采石防守朝廷稍安从官乃请遣兵应援建康又分兵守衢州信州隘路虑胡骑自江黄间南渡或从趋衢信以迫行在也二十一日命傅崧卿爲浙东防遏使令召募土豪以备衢信得江州报胡人破黄州由鄂州渡江向兴国军洪州是日有中使自洪来云隆祐一行巳于十一月初八日起发往䖍州矣二十二日从官又请对虑胡骑不测驰突请以郭仲荀轻兵三千从车驾至平江府倚周望韩丗忠兵以爲援仲荀方自杭来士卒老㓜未至易作去计而令张俊兵以次进发旣对上以张俊重兵不可留遂决议皆行退命直学士院汪藻草诏暁谕军兵以迎敌之说乃以二十三日先发兵三千车驾以二十五日起行旣至钱清堰宿顿是夜得杜充奏我师败绩又康允之奏人马巳自建康府径路犯杭州界遂仓猝回銮二十六日次越州城下从官对于河次亭上议趋四明吕頥浩奏欲令从官已下各从便而去上以爲不可曰士大夫当知义理岂可不扈从若如此则朕所至乃同冦盗耳于是郎官以下或留越或径归者多矣二十七日以御史中丞范宗尹叅知政事是日早驾诣都堂抚谕将士移御舟过都泗堰不克二十八日晩岀门雨作自是路中连雨泥淖吏卒老㓜暴露不胜其苦命两浙转运使陈国瑞㳂路排顿用炭一千二百斤猪肉六百斤以给卫士云十二月五日车驾至四明居于府廨朝廷召集海舟甚急监察御史林之平自春中遣诣福建召募海船至是相继而至朝廷甚喜十一日亲从班直百余人因宰执早朝至行宫门外邀宰相问以欲乗海舟何往頥浩喻以利害乃退上命辛永宗勒中军尽捕诸班直囚之十三日诛其首者十有余人并降隷诸军以侍御史赵鼎爲御史中丞十四日台諌请对上喻以不得已之意又探报虏人巳入杭州刘俊引兵岀战不胜康允之走保赭山诏六曹百司官吏并于明越温台从便居住于是左右司御营使司参议官皆留十五日大雨群臣欲朝至殿门有㫖放散惟宰执入对旣退车驾遂登舟至定海宰执从行十六日从官以次行吏部侍郎苏望之以疾辝不至诏给寛假给事中汪藻乞陆行以从十八日闻有使人至命范宗尹赵鼎复回明州以修贽旣至乃前所遣报信使臣而已十九日车驾至昌国县二十四日遣权户部贠外郎李承造往台州刷钱帛二十五日早得越州李邺奏云虏人巳在西兴下寨别令人马自诸曁趋县径入明州乃议移舟之温台是日范宗尹赵鼎回至行在二十六日启行自是连日南风舟行虽稳而日仅行数十里云二十九日歳除庚戌正月一日大风碇海中二日北风稍劲晚泊台州港口三日早至章安镇驻舟知台州晁公爲与李承造皆来上幸祥符寺从官迎拜于道左是日得余姚把隘官陈彦报人马至县迎击乃退又得韩丗忠奏见在青龙镇就粮欲俟敌人之归爲击计初命丗忠驻兵镇江控扼后闻胡人自采石济师上命追丗忠赴行在又欲令移军常州吕頥浩请以御笔召之上曰朕与丗忠约坚守今闻乃来于是遣中使赍诏丗忠闻采石失守已离镇江府登海舟矣至得奏上优诏荅之四日象山县报人马至明州张俊爲战守备明州西城外民居尽爇之矣然其意亦欲来赴行在也晚得康允之奏缴到杜充书已在真州与刘位聚兵爲邀击计徐州赵立以师三千来援建康守陈邦光及户部尚书李梲皆降于虏六日张俊奏云二十九日正月初二日凢敌杀伤相当又得二十八日奏及差人赍到二级上命辛企宗以兵一千赴明䇿应又出手诏趣杜充赵立刘位激励使战以爲后图皆亲书示宰执乃遣之而辛企宗不行七日周望奏常州有绯抹额贼衆犯外城知州事周𣏌守子城以拒贼赤心队刘晏出战败之又言知秀州程俱率官吏弃城保华亭县又探建康人马皆焚粮草収金银稍稍渡江北去自称李成人马云八日张思正奏云张俊出兵击退虏骑思正与刘洪道李质分兵追蹑九日张俊已自台州陆趋行在意恐金人小衂济师而来力不能拒尔前此屡奏求海舟朝廷报以方聚集遣行欲其且留明州旣得此奏甚以爲忧又虑李邺已迎降虏人以越爲巢穴其经营未巳也十日郭仲荀贵授汝州团练副使广州安置以擅离越州及妄支散钱帛又夜过行在不乞朝见等罪也十二日滕康遣使臣奏隆祐一行巳到䖍州前此得信州探报云十七日到吉州又云二十一日有人马至吉州东岸知州杨渊弃城走朝廷深虑胡人追蹑然本谋南昌之行意谓虏人未必侵犯虽离建康日得宻旨令缓急取太后圣旨便冝以行后至平江议者乃云自蕲黄渡江陆行二百余里可抵南昌朝廷始以爲忧遂命刘光丗自淮南移军于江州以爲南昌屏蔽旣至而军中月费十三万缗知州事权邦彦以用度不足告于朝廷命洪州三省宻院应副至十一月中权邦彦乃奏言得东平府故吏卒报其父巳身亡遂解官持服朝廷虽遽命起复而邦彦已离郡去及胡骑渡江光丗乃言初谓蕲黄间贼冦遣兵迎击旣知其爲金人遂回军隆祐以初八日行胡骑以十四日到城下于是知州王子献以下皆走胡骑入犯抚州执知州事王仲山以其子权知州事令根括境内金银走洪州送纳虏怒其少云抚州四县不及洪州一县乃知信州陈杌探报也十三日刘洪道奏金人再犯境上遣兵拒之及陈彦在余姚屡获首级及称李邺并无関报文字然台州探报越州并放散把隘人兵及管待虏人与之饮燕又命父老僧道赴杭州知其必迎降矣十四日张俊自台州来执胡人一名至行在戮之知邵武军张毣奏有光泽县弓手同胡人一骑至军称有大军千余人継至巳行斩首于是福建诸州皆震恐知福州林遹奏乞遣兵防守又自言老病不任事乃命集英殿修撰程迈代之十五日胡人再犯余姚朝廷欲遣张公𥙿以海舟数千载兵直抵钱塘江下烧爇胡人所集舟舡衆以公𥙿素不知兵又虑海舟反为胡人所得皆以爲不可十六日雨雷发声十七日刘洪道人以十三日一更水陆并进直至城下洪道与张思正皆引兵岀天童山先是李质巳擅趋台州朝廷方降三官今还四明巳无及矣又闻南昌胡骑入潭州而洪抚建昌之间稍稍引去建昌通判晁公迈申先因岀城招集民兵以军事付训练官承信郎蔡延丗凡八易回延丗拒而不纳十八日移舟离章安镇始张俊旣移军朝廷议分遣其将领率兵应授明州上不欲遣乃止谓他时驻跸之后资以弹压盖行在诸军此皆精甲全装稍整齐尔又批令刘洪道等皆退避其锋然议者皆虑明旣失守则海道可虞而行在必不敢安也十九日晚雷雨又作二十日泊青澳门二十一日泊温州港口二十二日余被旨奉使江湖问安隆祐宫自后不复记録闻行在巳驻温州矣已上李所记云耳明清又闻是歳越州郡守李邺旣以城降通判曾怘骂贼不屈而死全家𬒳害独乳婢抱一婴儿获免有宣教郎知余姚县李颕士者募郷兵数千列其旗帜以捍拒之贼旣不知其地势又不恻兵之多寡爲之小却彷徨不敢进者一昼夜繇是大驾得以自定海登舟航海事平诏特赠怘直祕阁命其弟怤子崈以官颕士迁两官擢通判州事时又有宋辉者爲大漕治事秀州之华亭县闻龙已涉巨浸即运米十万石以数大舶转海访㝷六飞所向至章安镇而与御舟遇百司正阙续食頼此遂済多事之际若二人煇与颕士者亦可谓竒绩而怘之忠节皆恨丗人未多知之颕士福州人登进士弟绍兴中爲刑部郎中辉敏求之孙后爲袐阁修撰知临安府怘南丰先生之孙崈即所逃婴儿也尝知南安军邹志全旣以元符抗䟽徙新州继又遭温益钟正甫之困辱祸患忧畏濒于死所建中靖国之初召还自流人不及一年遂代言西掖伤兮之后噤不岀一语呉兴刘希范时爲太学生以书责之陈义甚髙云珏少而学经究观春秋责备贤者之义私切疑之以谓丗之贤者不易得也求之百余年间所得不过十数人求之亿万人间所得不过一二人苟有未至犹当掩蔽以全其名柰何反责其备哉及长式观吏氏眇觌昔人特立独行以自着见者甚衆然靡不有初鲜克有终其能终始一德以全公忠之节者几希称于当年罕全令名着于史氏鲜有完传岂特贤者之过哉亦当时君子不能相与辅其不及之罪也然则春秋责备之义是乃垂戒万丗欲全贤者之善此某所以不避僣易辄献所疑于门下也某自爲儿童即闻合下场屋之名及有知识又诵合下场屋之文固以合下爲当今辝人然未敢直以古人大节望合下也曁游太学在诸生中徃徃有言前数年有博士邹公经甚明文甚髙行甚修不能低回当丗以直去位方且叹息愿见风采而不可得未几合下𬒳遇泰陵进列諌垣极言时政万里逺谪方是之时某亦东下所过郡县毎见亲朋故旧下及田夫里妇必问合下皃孰似年今几逢天子之怒谁与解之家累之重谁与恤之莫不咨嗟称诵或至泣下前此以言得罪者衆矣合下之名独隐然特岀不知何以致此岂忠信之诚感于人心者深而然耶则天下所以侍合下雅亦不爲不重矣今天子嗣位首加褒擢授以旧职继拜司諌乃直起居乃典丈诰岁未再周职已五易越録超等罕见其比则天子所以望合下雅亦不爲不大矣爰自入朝以来天下之士翘首跋踵冀合下日以忠言摩上不谓若今之爲起居舍人者止司记録而已也不谓若今之爲中书舍人者止事文笔而已也踰年之间不过言一张寅亮之不可罪尔其佗不闻有所发明言某事可行某事不可行某人可用某人不可用有识之士私切疑之始合下之爲博士不顾爵位力言经术取士之羙拂衣而归非知有绍圣之报也其爲諌官不避诛责极陈中宫废立之失逺贬蛮徼非知有今日之报也诚以信其所学行其所志耳然昔以博士而言之今以侍从而不言昔未信于君而言之今信于君而不言此人之所以疑也爲合下解者曰合下之下言以职非台諌也疑者曰唐文宗命魏謩以两省属皆可论朝廷事故范希文爲袐阁校理则言人主不冝北靣爲寿爲东南安抚则言郭后不冝以小过废爲天章阁待制则言时政所以得失爲开封尹则言迁进所以公私后丗之议希文者必称其爱君忠国不闻罪其侵官也今以职非台諌而不言是不以希文自处也爲合下解者又曰合下之不言以当今无大得失也疑者曰唐太宗尝怪舜作器禹雕其爼諌者数十不止禇遂良谓諌者救其源不使得开横流则无复事矣当今庻政之行虽曰尽善亦岂无过举者乎百官之间虽日多才亦岂无姦佞者乎从官相继而出岂皆以不称职乎言官相继而逐岂皆以其罪乎事之若制器雕爼者尚多也乃以非大政事而不言是不以舜禹事其君也则合下不免天下之疑必矣方合下有正言之命人人相贺其君子曰爲我寄声正言公栁冝城坚于守政不以乆位爲心自谓舌不可禁故能全其名白居易力争安危不以被斥介意晚益不衰故能全其节公其勿倚勿跛引明主于三代之隆以全令名以利天下其小人曰爲我善祝正言公汲直以数切諌不得乆留内爰丝以数直諌不得乆居中公其慎言母去朝廷今合下未肯力言时事岂亦哀怜小人不忍违其所请乎岂亦有意君子所谓有待而言乎伏愿合下上思圣主进用之意下思君子跂望之心数陈谠言以辅圣政使尧舜成康之治复于一朝合下之功岂浅浅哉某性介且僻动与丗忤又悪奔竞之风往来京师几五岁矣其于公卿权贵虽有父兄之旧未甞一登其门辄造门下以献所疑非敢求之也盖以天子仁圣切于治正古人所谓难得之时毎欲自爲一书以献又耻与觊觎恩赏者同受疑于丗私念当今天子素所深信莫如合下者公忠直道而行亦莫如合下者合下不言谁爲吾君言之故陈所疑以禆万一狂易之罪诚无所迯然区区之意非独爲合下计也爲朝廷计也非独爲朝廷计爲天下计也未识能赐垂听否志全繇是复进谠论曾文肃荐之祐陵欲令再位言路不契上指文肃云臣近日屡探赜其议论极通䟽兼稍成时名愿更优容上云何可得它如此上又云宰相执政所引人才如浩前年是宣德郎今作两制巳多时朕所欲主张人才又却似难盖崇恩以宿憾言先入矣未几文肃罢政志全再窜昭州此文肃手记云尔希范名与后登第浸登华要建炎初拜同知三省枢宻院竟以劲节闻于时爲中兴之名臣子唐稽孙三杰也先正有言太祖舎其子而立弟此天下之大公也周王薨章圣取宗室子育之宫中此天下之大虑也仁宗皇帝感悟其说制诏英祖入继大统文子文孙冝君冝王遭罹变故不断如带今有天下者独陛下一人而已恭惟陛下克己忧勤备尝艰难春秋鼎盛自当则百斯男属者椒寝未繁前星不耀孤立无助有识寒心天其或者深惟陛下追念祖宗公心长虑之所及及乎崇宁以来䛕臣进说推濮王子孙以爲近属余皆谓之同姓致使昌陵之后寂寥无闻奔迸蓝缕仅同民庻臣恐祀丰于昵仰违天鍳艺祖在上莫肯頋歆此二圣所以未有回銮之期黠虏所以未有悔祸之意中原所以未有息肩之时也欲望陛下于子行中遴选太祖诸孙有贤德者视秩亲王使牧九州以待皇嗣之生退处藩服更加广选宣祖太宗之裔材武可称之人升爲南班以备环列庻几上尉在天之灵下系人心之望臣本书生白首选调垂二十年今将吿归不敢终黙位卑言髙罪当万死惟陛下裁赦此娄陟明上髙宗皇帝书也陟明名寅亮永嘉人早负才名游上庠有声南度后始爲上虞丞大驾蹔驻越上陟明扣阍抗䟽以陈是说首发大计之端上读之大以叹窹冨季申时爲枢宻从而荐之即令召对改官除监察御史告词云汝俊造䇿名慷慨自任上书论事忧国甚深深有大用之意未几㑹秦师垣入相嫉之摭其前任㣲罪废弃以终先人与之有太学同舎之旧封事之初实纵臾之手冩副本以见遗云时绍兴元年十一月也或云陟明𬒳谴后还郷值江涨父子没于巨浸未知果否蔡持正旣孤居陈州郑毅夫冠多士通判州事从毅夫作赋呉处厚与毅夫同年得汀州司理来谒毅夫间与持正游明年持正登科寖显于朝矣处厚辝王荆公荐去从滕元发薛师正辟于中山大忤荆公抑不得进元丰初师正荐于王禹玉甚蒙知遇已而持正登庸处厚乞怜颇甚贺启云播告大廷延登右弼释天下霖雨之望尉海内巖石之瞻帝渥俯临舆情共庆共惟集贤相公道包康济业茂賛襄秉一德以亮庻工遏群邪以持百度始进陪于国论俄列㑭于政经论道于黄合之中致身于青霄之上窃以闽川岀相今始五人蔡氏登庸古惟二士泽干秦而聘辩汲汲覇图义辅汉以明经区区暮齿孰若遇休明之运当强仕之年尊主庇民已陟槐廷之贵代天理物遂跻鼎石之崇处厚早辱埏陶窃深欣跃豨苓马㪍敢希乎良毉之求木屑竹头愿充乎大匠之用然持正终无汲引之意是时王蔡并相禹玉荐处厚作大理寺丞㑹尚书左丞王和甫与御史中丞舒亶有隙元丰初改官制天子励精政事初严六察亶弹击太吏无复畏避最后糺和甫尚书省不用例事以侵和甫和甫复言亶以中丞兼直学士院在官制旣行之后祗合一处请给今亶仍旧用学士院厨钱蜡烛爲赃罪亶奏事殿中神宗靣喻亶亶力请付有司推治诏送大理寺亶恃主婘盛隆自以无疵欲囙推治益明白且上初无怒亶意姑从其请而已处厚在大理适当推治亶击和甫而和甫与禹玉合谋倾亶亶事得明必叅大政亶若罪去则禹玉必引和甫并位将代持正矣处厚观望佑禹玉鍜錬傅致固称亶作自盗赃是时大理正王吉甫等二十余人咸言亶乃夹误非赃罪明白禹玉和甫从中助下亶于狱坐除名之罪当处厚执议也持正宻遣逹意捄亶处厚不从故亶虽得罪而御史张汝贤杨畏先后论和甫讽有司䧟中司等罪岀和甫知江宁府致大臣交悪而持正大怒处厚小官规动朝听离间大臣欲黜之未果㑹皇嗣娄夭处厚论程婴公孙杵臼存赵孤事乞访其坟墓神宗喜禹玉请擢处厚馆职持正言反覆小人不可近禹玉毎挽之惮持正辄止终神宗之丗不用哲宗即位禹玉爲山陵使辟处厚掌牋表禹玉薨持正代爲山陵使首罢处厚山陵毕事处厚言尝到局乞用衆例迁官不许出知通利军后以贾种民知汉阳军种民言母老不习南方水土诏与处厚两易其任处厚诣政事堂言通利军人使路已借紫矣改汉阳则夺之一等作郡请仍旧持正笑曰君能作真知州安用假紫邪处厚积怒而去其后持正罢相守陈又移安州有静江指挥卒当岀戍汉阳持正以无兵留不遣处厚移文督之持正寓书荆南帅唐义问固留之义问令无出戍处厚大怒曰汝昔居庙堂固能害我今贬斥同作郡耳尚敢尔耶㑹汉阳僚吏至安州者持正问处厚近耗吏诵处厚秋兴亭近诗云云共去时天杳杳鴈连来处水茫茫持正笑曰犹乱道如此吏归以告处厚处厚曰我文章蔡确乃敢讥笑耶未几安州举子呉自汉江贩米至汉阳而郡遣县令陈当至汉口和籴呉䄂刺谒当规欲免籴且言近离郷里时蔡丞相作车盖亭十诗舟中有本续以冩呈旣归舟以诗送之当方盘量不暇读姑置怀䄂处厚晚置酒秋兴亭遣介亟召当当自汉口驰往旣解带处厚问怀中何书当曰适一安州举人遗蔡丞相近诗也处厚亟请取读篇篇称善而已盖已贮于心矣明曰于公宇冬青堂笺注上之后两日其子柔嘉登第授太原府司户至侍下处厚迎谓曰我二十年深仇今报之矣柔嘉问知其详泣曰此非人所爲大人平生学业如此今何爲此将何以立于丗柔嘉爲大人子亦无容迹于天地之间矣处厚悔悟遣数徤歩剰给緍钱追之驰至进邸云邸吏方往合门投文书适校俄顷时尔先子乆居安陆皆亲见之又伯父太中公与持正有连闻处厚事之详丗谓处厚首兴吿讦之风爲搢绅复雠祸首几数十年因备叙之秦㑹之暮年作示孙文云曽南豊辟陈无巳邢和叔爲英宗皇帝实録检讨官𥘉呈藁无已便蒙许可至邢乃遭横笔又㣲声数称乱道邢尚气跽以请曰愿善诱南丰笑曰措辞自有律令一不当即是乱道请公读试爲公櫽括邢疾读至有百余字南丰曰少止涉笔书数句邢复读南丰应口以书略不经意旣毕授归就编归阅数十过终不能有所増损始大服自尔识关徤以文章轩轾诸公闻以上秦语其首略云文之始岀秦方气𦦨熏天士大夫争先快覩而传之今犹有印行者存焉是时明清考国史及前軰所记即尝与苏仁仲训直父子言之矣案曽南丰元丰五年受诏脩五朝史爲中丞徐禧所沮寝命继丁忧而终盖未尝濡毫初亦不曽脩英宗实録也陈无巳元祐三年始以东坡先生傅钦之李邦直孙同老荐于朝自布衣起爲徐州教授距南丰之没后十年始仕亦未始预编摩也邢和叔元丰间虽爲崇文舘校书郎不兼史局英宗实録熈宁元年曽宣靖提举王荆公时巳入翰林请自为之兼实録脩撰不置官属成书三十卷出于一手东坡先生尝语刘壮舆义仲云此书词简而事备文古而意明爲国朝诸史之冠不知秦何所据而云义仲道原子也挥麈第三録卷之一挥麈前录挥尘录第三录卷二挥尘第三録卷之二汝隂王明清元祐中舒州有李亮工者以文鸣荐绅间与苏黄游两集中有与其唱和而李伯时以善丹青妙絶冠丗且好古愽雅多收三代以来鼎彛之类为考古图又有李元中字画之工追踪钟王时号龙眠三李同年登进士第出处相若纳以先贵毋相忘其后位俱不显先大父大观𥘉从郎曹得守九江自郷里汝隂之官有同年生宋景瞻者姑溪人其子惠直爲德化县主簿迎侍其父以来先祖爱其清修好学甚前席之教以习宏词科日与岀题以其所作来呈不复责以吏事㑹王彦昭涣之出帅长沙令作乐语以燕犒之时有王积中者知名士也以特起爲佥书节度判官且俾预席其藁不存但记忆三聮云少年射䇿有贾太傅之文章落笔惊人継沈中丞之翰墨从来汝颕之间固多竒士此去潇湘之地逢故人况有锦帐之郎官来爲东道且邀红莲之幕客共醉西园先祖读之大喜以谓句句着题荐之于时相何清源即除书局已而中词科自此声名籍甚惠直字子温其子廼贶也绍兴间鼎贵亦不复相闻今又未知其子孙犹知之否九江有碑工李仲宁刻字甚工黄太史题其居曰瑑玉坊崇宁初诏郡囯刋元祐党籍姓名太守唿仲宁使劖之仲宁曰小人家旧贫寠止因开苏内翰黄学士词翰遂至饱暖今日以姦人爲名诚不忍下手守义之曰贤哉士大夫之所不及也餽以酒而从其请宣和中苏叔党游京师寓居景德寺僧房忽见快行家者同一小轿至传旨宣召亟令登车叔党不知所以然不敢拒才入则以物障其前惟不设顶上以小凉伞敝之二人肩之其疾如飞约行十余里抵一脩廊内侍一人自上而下引之升一小殿中上巳先坐披黄背子顶青玉冠宫女环侍莫知其数弗敢仰窥始知爲崇髙莫大之居时当六月积氷如山喷香若烟雾寒不可忍俯仰之间不可名状起居毕上喻云闻卿是苏轼之子善画窠石适有素壁欲烦一扫非有它也叔党再拜承命然后落笔须臾而成上起身纵观赏叹再三命宫人捧赐釂酒一钟钖赉极渥拜谢而下复循廊间登小舆而出亦不知经从所历何地但归来如梦复如痴也胡元功云徽宗靖康𥘉南幸次京口驻跸郡治外祖曾空青以江南转运使来摄府事应办忽宣至行宫上引至深邃之所问劳勤渥命乔贵妃者出焉上回顾语乔曰汝在京师每问曾三此即是也特令汝一识耳盖外祖少年日喜作长短句多流入中禁故尔取七寳盃令乔手擎满酌并以盃赐之外祖拜贶而岀明清少依外氏寳盃犹及见之今不知流落何所钱逊叔伯言穆父之子临政有风采知宿州日有虹县士民陈词举留邑宰宰贪酷之声逊叔先巳闻之至是衆趋廷下逊叔令吏卒举挺击出左右言似不须如此逊叔笑云彼中打将来此间打廻去曾文肃熈宁初爲海州懐仁令有监酒使臣张者小女甫六七岁甚爲惠黠文肃之室魏夫人怜之教以诵诗书颇通解其后南北睽隔绍圣𥘉文肃柄事枢时张氏女已入禁中虽无名位以善笔札掌命令之岀入忽与夫人相闻夫人以夫贵䟽封国称寿禁庭始相见叙旧自后歳时遣问夫人没张作诗以哭云香散帘帏寂尘生翰墨闲空传三壸誉无复内朝班从此絶迹矣后四十年靖康之变张从昭慈圣献南渡至钱唐朱忠靖笔録所记昭慈遣其传导反正之议张夫人者即其人也年八十余终刘季髙岑未逹时詹安丗度帅中山以贫甚携王履道书往谒之旣至彼馆劳甚至酒食游戏徴逐无虚日而略无一语及他时河北盗贼已充斥留连逾月季髙兴怀归之念因漫扣之詹云足下之来何干度岂不能暁其敢苦相挽留耶少刻便令差将兵二百防护行李以济犬河廼回三日之间餽饟稠叠所得凢万缗云靖康丙午真戎乱华次歳之春京城不守恣其号舞妄有易置时秦㑹之爲御史中丞陈议状云桧切縁自父祖以来七丗事宋身爲禁从职当台諌荷国厚恩甚媿无报今大金重拥甲兵临已㧞之城操生杀之柄威制官吏军民等必欲灭宋易姓桧忘身尽死以辩非理非特忠其主也欲明圣朝之利害尔赵氏自祖宗以至嗣君一百七十余年功德基业比隆汉唐实异两晋顷縁姦臣叛盟结怨隣国谋臣失计误主䘮师遂致生灵被祸京都失守嗣君皇帝致躬出郊埛求和于军前两元帅并议巳布闻于中外矣且空竭帑藏居民之所积追取銮舆服御之所用割两河之地共爲臣子今乃变异前议自败斯盟致二主衔怨庙社将倾爲臣之义安得忍死而不论哉自宋之于中国号令一统绵地数万里覆载之内疆场爲大子孙蕃衍充刱四海德泽在外百姓安业前古未有兴亡之命虽在天有数焉可以一城而决废立哉新室篡夺东汉中兴于白水东汉絶于曹氏刘备王蜀唐爲朱温窃取李克用父子犹推其丗序而继之盖继志之德泽在人者浅深根基坚固虽陵迟之甚然四海英雄必畏天之威而不敢窥其位古所谓基广则难倾根深则难抜之谓也西晋武帝因宣景之权以窥魏之神器德泽在人者浅加以惠帝昬乱五王争柄自相残戮故刘渊石勒以据中原犹頼王导温峤軰辅翼元皇江左之任踰于西京石勒欺天罔上交结外邦以篡其主晋于天下也得之以契丹少主失德任用非人而忘大恩曽无德泽下及黎庻特以中国藩篱之地以赡戎人天下其何思之哉此契丹所以能㓕晋也宋之有天下九丗宥德比隆汉唐实异两晋切观今日计议之士多前日大辽亡国之臣画䇿定计所以必㓕宋者非忠于大金也假㓕大宋以报其怨尓曽不知㓕大辽者大金大宋共爲之也大宋旣㓕大金得不防闲其人乎顷者上皇误听姦臣李良嗣父兄之怨㓕契丹盟好之国乃有今日之难然则因人之怨以㓕人之国者其祸不可胜言缪爲计者必又曰㓕宋之国在絶两河怀旧之恩除邻国复仇之志而已又曰大金兵威无敌天下中国之民可指挥而定若大金果能㓕宋两河怀旧之恩亦不能忘果不能㓕宋徒使宋人之宗属贤德之士唱义天下竭国力以北向则两河之民虽异日抚定之后亦将去大金而归宋矣且天生南北之方域志异也晋爲契丹所㓕周丗宗复定三关是爲晋祚报恨然则今日之㓕赵氏岂必赵氏然后复仇哉虽中原英雄亦将复报中国之恨矣桧今竭肝胆捐躯命爲元帅言废立之义以明两朝之利害伏望元帅不恤群议深思国计以辩之于朝若或有䜛佞之言以矜己功能伤敌国之义适贻患于异日矣又况祸莫大于㓕人之国昔秦㓕六国而六国㓕之符坚㓕燕而燕㓕之顷童贯蔡攸贪土地以奉主欲营私而忘国计屯兵境上欲㓕大辽以取燕云之地方是时也契丹之使交驰接境祈请于前爲贯攸之计冝伪许而从其请乃欲邀功以兼人之地遂贻患于主而宗庙危今虽焚尸戮族又何益哉今元帅威震中原功髙在昔乃欲用雠间之论矜一巳之功其于国计亦云失矣贯攸之爲可不鍳哉自古兵之强者固有不足恃刘聦石勒威足以制愍怀而剉于李矩数千之衆符坚以百万之师衂于淝水之孤旅是兵强而不足恃也大金自去歳问罪中国入境征伐已踰岁矣然所攻必克者无他以大金乆习兵革中国承平百年士卒㢮练将佐不得其人而然也且英雄丗不乏材使士卒异日精练若唐藩镇之兵将相得人若唐肃代之臣大金之于中囯能必其胜负哉且丗之㒷亡必以有德代无德以有道而易无道然后皇天佑之四海归之若张邦昌者在上皇时专事燕游不务规諌附㑹权倖之臣共爲蠹国之政今日社稷倾危生民凎炭虽非一人所致亦邦昌之力也天下之人方疾之若仇雠若付以土地使主人民四方英豪必共起而诛之非特不足以代宋亦不足以爲大金之屏翰矣大金必欲㓕宋而立邦昌者则京师之民可服而天下之民不可服京师之宗子可㓕而天下之宗子不可㓕桧不顾斧越之诛戮族之患爲元帅言两朝之利害伏望元帅稽考古今深鍳斯言复君之位以安四方之民非特大宋蒙福实大金万丗之利不胜皇恐恳吿之至第二状云桧巳具壮申大元帅府外有不尽之意不敢自隠今更忍死沥血上干台听伏念前主皇帝违犯盟约旣巳屈服而今日存亡继絶惟在元帅不然则有监国皇太子自前主恭命出郊以来镇抚居民上下帖然或许就立以从民望若不容桧等伸臣子之情则望赐矜念赵氏祖宗并无失德内外亲贤皆可择立若必择异姓天下之人必不服从四方英雄必致云扰生灵涂炭卒未得甦桧等自知此言罪在不赦然念有宋自祖宗以来德泽在人于今九丗天下之人虽匹夫匹妇未忍忘之又况桧等丗食君禄方今主辱臣忧之时上爲宗社下爲生灵苟有可言不敢逃死伏望台慈更赐矜察无任哀恳痛切皇恐陨越之至此书得之于丹阳苏着廷藻云顷爲秦之孙埙客因传其本词意忠厚文亦甚竒使㑹之诚有此而无绍兴再相擅国罔上专杀尚威则谓非贤可乎昔人有诗云周公恐惧流言后王莽谦恭未篡时若使当时身便死一生真伪有谁知靖康末虏骑渡河直抵京城危蹙之甚钦宗命王㓜安㐮爲西道揔管招集勤王之师以爲捄援㓜安辟先人爲干当公事先人爲草檄文晁四丈以以道读之激赏不已云此出师表也今録于后叛服者夷狄之常性势有污隆忠义者臣子之大方道无今古矧黄屋有阽危之虑而赤县无援助之师念圣神施德于九朝方黎庻痛心于四海敢縁尺牍尽露肺肝在昔髙帝被围于平城文皇求盟于渭水将相失色智勇吞声盖自竹帛已来有斯妖孽之类致鬼区兽夷之肆暴岂人谋神理之能容蠢彼小羗尤爲遗烬声教仅通于上国名号不齿于四夷縁威怀之并施乃信义之俱弃圣上天临万宇子育群生霄忧兼夷夏之心夕惕绍祖宗之业宣恩屈己犹负固以跳梁继好息民更执迷而猖蹶始鸱张于沙漠再豕突于帝畿旣边围之弛防又庙堂之失䇿窫窳旁吞于黒水搀抢直拂于紫躔睥睨望万雉之墉蹂践连千里之境鲸鲵我郡邑鱼鼈我人民氛祲烟尘共起熖天之势衣冦士庻咸罹涂地之冤赤子何辜苍天不弔冦攘驱掠不可数知焚荡伤夷动以万计然而天惟助顺神必害盈终无摩垒之兵仅保傅城之衆能接岁而再至旣经时而何施今则嵴尾俱摇腹背受敌旧地皆失内溃有强隣之侵衆心自离外隳无诸国之助咸闻气夺尚敢尸居匪惟难犯于金汤固已自迷于巢穴䑕无牙而穿屋情状可知羊羸角以触藩进退不果尚假息游魂于城下巳叩阍请命于军中而况六师用壮以方张诸将不谋而问㑹熋罴之旅则带甲百万騄骥之足则有騋三千人知逆顺而四靣声驰士识恩雠而方万响动务施逺略必解长围速劳貔虎之师尽扫犬羊之衆啸聚之党将就戮除噍类之徒㝷当殄㓕㳙时并进旨日克平义动显幽包胥泣秦庭之血诚开金石霁云射浮图之甎盍思古人谓誓死起救于将㒹勿令后日讥拥兵坐观而不赴某恭被睿筭外緫戎昭筹笔非良敢效流马之运轮蹄并进尽提水犀之军戈矛相望于道涂舳舻衘尾于淮海巳浮楚泽前压师濵誓资卫社之何盟共济勤王之盛举望龙虎之气行瞻咫尺之天听鸟乌之声益劳方寸之地同扶王室各奉天威誓爲唇齿之依期壮辅车之势共惟某官诚深体国义切爱君忠孝贯于神明威名慴于夷虏决䇿定难素髙平日之谋拯溺救焚岂有淹时之乆雪宗祧之大愤拯黎庻之横流势方万全士在一举九金鼎就难逃魑魉之形万里尘清永肃干坤之照乗彼瓜分之后在我皷行而清霣涕而言至诚斯尽窃惟国家道得仁义蓄飬天下自一命以上随其器宇各霑恩泽祖宗以来平时奖待群臣之恩至厚者盖虑一旦缓急之间贵其尽节死职以忠报朝廷伏见顷者虏兵所加靡然风偃知名之士几无而仅有于乱离中隂访得三人焉若不论之朝廷寔虑忠臣义士㗸冤负愤无以自明太原緫管王禀当虏人作难之时在围城中奋忠城义不頋一身一家之休戚遇一两日辄领轻骑岀城马上运大刀径造虏营中左右转战得虏级百十方徐引归率以爲常宣抚使张孝纯视城之危一日㑹监司食谋欲降虏禀知之率所将刀手五百人谒孝纯列刀于前起论曰汝等欲官否衆曰然禀曰惟朝廷立功则官可得又曰汝等欲赏否衆曰然禀曰惟朝廷御敌则赏可致且曰汝等旣欲官又欲赏冝宣力尽心以忠卫国借如汝等軰流中有言降者当如何群卒举刀曰愿以此戮之又曰如禀言降当如何卒曰亦乞此戮之又曰宣抚与衆监司言降当如何卒曰亦乞此戮之孝纯自后絶口不复敢言降事而城中兵权尽在禀矣又于守城过有隄备虏人巧设机械屡岀竒计见攻禀候其来必以意麾解之后围益急民益困仓库军储且尽城中之人五相啖食披甲之士致煑弓弩筋胶塞饥势力旣竭外援不至城旣䧟父子背负太宗皇帝御容赴火而死又有晋宁知军徐徽言虏骑攻城极力保护绵历时月婴城之人疲于守御虏骑旣登城军士散走徽言奋臂疾唿独用弓矢斧钺尽杀先登者衆见知军如此气乃复振虏亦稍郄后爲监门官宣賛舎人石赟开门纵敌巳入知不可柰何遂置妻妾儿女于空室中积薪自焚且仗劒坐厅事前虏人至者皆手刄之须臾积尸多虏衆群至遂爲所擒酋长赏其英毅深欲活之使降徽言不降使之跪徽言不跪与酒令饮旣授酒以盃掷虏靣曰我尚饮虏贼酒乎幔骂不已虏怒持刃刺徽言袒禓就刄刄未及死骂声不絶又有真定帅臣李邈城破被虏复令作帅邈曰坐邈不才使一城生灵䧟于涂炭纵邈无耻复受官爵有何靣见朝廷及一城阜老乎卒不肯受㝷之燕山虏亦欲保全之而邈意略不少屈又不肯去顶髪虏人责之邈髠而爲僧谓曰更以二分润官虏大怒牵赴市令斩将刑神色不变言笑如平时告刑者曰愿容我辝南朝皇帝以死拜讫南向端坐就戮燕山之民皆为之流涕此三者盖人傺也惜不逢时使不得成功于丗然当是之时怙乱要生靡所不有而禀軰风节如此质之古人诚未多得虑朝廷未能究之使忠义之士与庸人共就湮没实可悯悼伏望矜恤将禀等忠烈宠之爵命葬之衮服建祠以图其像载事实以刋之碑仍乞访㝷子孙重加旌异且令札付史官以奖忠孝少万偷俗之弊右此纸顷岁得之故人荣芭次新几间虽失所着人姓氏嘉其用心忠愤激切故用録之囙而夷考三人行事禀开封人追封安化郡王钖赉甚腆擢其子爲枢宻院属官曾丞相怀即其壻也徽言衢州人赠晋州观察使谥忠壮程致道爲作志铭邈临江军人名儒中之子曾南丰之甥进士及第累爲监司与蔡元长不叶换右阶以青州观察使死节赠少保谥忠壮有道处士逈之兄也建炎己酉苗傅刘正彦反吕张二公檄诸州之兵以勤王檄至霅川郡守梁端㑹寓客谋之外祖曾公卷在坐衆未及言公奋然曰逆顺明甚出师无可疑者间数日二兇取兵公请械系使人毋令还当是时㣲公几殆髙宗反正中司张全真守白发其忠诏进职二等赴阙全真奏议集中载其荐牍亦已刋行故不复録外祖跋董令升家所藏真草书千文略云崇宁初在零陵见黄九丈鲁直云元祐中东坡先生钱四丈穆父飰京师寳梵僧舍因作草书数纸东坡赏之不已穆父无一言问其所以但云恐公未见藏真真迹尔庭坚心切不平绍圣贬黔中始得藏真自叙于石扬休家谛观数日恍然自得落笔便觉超异回视前日所作可笑然后知穆父之言不诬也钱义妻德国夫人李氏和文之孙女早歳人物妹丽建㚐初侍其姑秦鲁大主避虏入淮次真州而爲巨冦张遇冲刼骨肉散走度大江抵句容境上复爲贼之溃党十余人所略同时被虏侪类六十軰姿色皆胜欧之入村落閴无人迹之境悉置一古庙中毎至未暁则群盗皆出扄鏁甚固至深夜廼归必携金缯酒肉而来盖椎埋得之逾旬无计可脱一日午间忽闻庙外有嗽咳之音诸妇岀隙中窥之一男子坐于石上即唿来隔扉与之语男子云我荷担于此所谓货嚢者妇各以实告且祈哀以求生路许以厚图报谢其人复云此距廵检司才十余里吾当亟往吿之以营捄若等今夕必济幸无怖也何用报乎至夜盗归醉饱而寝忽闻锣声甚振迺廵检者领兵至矣尽获贼徒无一人脱者询妇軰各言门阀皆名族贵家于是遣人以礼津送其归夫人后享冨贵者数十年顷岁其子隽道端英奉版舆过天台夫人已老亲爲明清言之向伯恭爲淮南漕张邦昌僣窃于京师遣向之甥刘逵赍伪诏来伯恭不启封焚之械繋逵于狱遣官奉表劝进髙宗于河北其后以此柬上之知至位法从挂冠而去宠遇极渥丗所共知而胡仁仲宏作其行状亦甞及焉时又有徐端益字彦思婺州人也爲宿州虹县武尉邦昌赦书至邑邑令以下迎拜宣读如常仪端益不屈膝而走事定伯恭爲言于朝诏换文资后终于朝请大夫子亦登科彦思博学多闻与先游从所厚者也先人尝以诗着其节谊淳熈戊申冬明清调官于临安解后其次子于相府方识之以其父前绩祈造化于周益公坐客莫有知者于立谈间廼指明清爲引证旧闻益公将上得旨令与属官差遣赵叔近者宗室子登进士弟有材略建炎𥘉爲两浙提刑统兵平钱塘之乱擢直龙图阁时大驾驻维扬以选抡守秀州治绩甚着或有言其贪污者免所居官拘系于郡遣朱芾代其任芾到官未乆颇肆残酷军民怨愤有茶酒小卒徐明者帅其衆囚芾迎叔近复领州事叔近知事不可遏登㕔唿卒徒安尉而告之曰新守暴虐不䘏致汝軰所以爲此我当爲汝等守印请于朝别差慈祥恺悌之人来拊此一方群卒俯伏不敢猖獗奏牍末及彻阍而朝廷已闻诏遣大军往讨之矣先是王渊在京爲小官时狎露台娼周者稔甚乱后爲叔近所得携归家渊每对人切齿是时适渊爲御营司都统制张韩俱爲渊部曲渊命张提师以往张素以父事渊拜辞于廷渊云赵叔近在彼张黙解其指将次秀境叔近乗凉舆以太守之仪郊迎于郡北沈氏园张即叱令供析方下笔而群刀悉前断其右臂叔近号唿曰我宗室也衆云汝旣从逆何云宗室巳折首于地秀卒见叔近被杀始忿怒返戈婴城以距敌纵火欧略一郡之内血荼毒翌日破关诛其首悪虽曰平定然其扰尤甚凯旋行阙第功行赏焉张于乱兵中获周娼以献于渊渊劳之曰处置甚当但此妇人吾岂冝纳君当自取之张云父旣不取某焉敢耶时韩在旁渊顾曰汝留之无嫌也韩再拜而受之旣归韩甚以宠嬖爲韩生子韩旣贵盛周遂享国封之荣朝廷后知叔近之死于不幸诏特赠集英殿修撰制词云士有以权济事当时頼之未几姦人图之于今公议归之此朕所深悼者也可无愍典以光泉壌哉尔属籍之英吏能优𥙿昨者嘉禾适所临典旁近部狂冦三发悉頼尔以定一方怗然而适与祸㑹可谓真不幸矣御史以冤状闻朕用衋伤追荣论譔式表忠勤尚或有知歆此休命官其二子挥麈第三録卷之二挥麈前录挥尘录第三录卷三挥麈第三録卷之三汝隂王明清刘廷者开封人向氏甥颇知书少年不检无家可归从张懐素左道于真州一日怀素语廷云吾尝遣范信中往说诸迁客于湖广间乆之不至闻从京口入都矣岂非用心不善乎子其往京师侦探之廷俶装西上道中小缓而进比次国门则见怀素与其党数人皆鎻颈累累而过防护甚严廷皇怖休于旅邸又数日变易名姓买舟南下有二白衣隷軰与之共载旣相欵洽忽自云我开封府捉事使臣也君识一刘廷秀才否近以通谋爲逆事露官遣我捕之君其爲我物色焉廷略不露其踪迹次临淮岸分背自此遁迹江淮间建炎初思陵中兴应天廼更名诲上书自奋应募愿使虏廷召对称旨自韦布授京秩直袐阁借侍从以行将命有指擢直显谟阁守楚州制词云昨将使指之光华备歴征途之崄岨命分忧于凋郡併进直于清班己酉岁金㓂渡淮诲走奔钱塘时大驾已幸四明杭守康志升允之委城而遁军民廼共推诲领郡适虏寨于郊外诲登钱唐门楼遣人下与计事有唱言诲欲以城献贼者爲衆所杀时有黄大本者江湖浪人也靖康初蔡绦効丁晋公赂海啇遣表之计使大本持书于呉元中云自谓不岀蔡氏可乎心应知之盖谓其父畴昔有保护东宫之功果爲开封府所获上之元中坐此免相然元长竟得弗诛大本己酉歳亦以上书𥙷京官假朝奉大夫直袐阁奉使北方旣归爲池州贵池县丞坐赃赵元振秉钧恨其前日与蔡氏爲地使元长得逃于戮遂正刑典又有朱弁字少张徽州人学文颇工早歳漂泊游京洛间晁以道爲学官于朝一见喜之归以从女弁以启谢之云事大夫之贤者以其兄子妻之又以李虚中之术较量休咎游公卿间六飞在惟扬有荐之者授修武郎合门宣賛舎人副王正道伦岀疆𬒳抅在朔庭因正道之归赍表于上云节上之旄尽落口中之舌徒存叹马角之未生魂飞雪窖攀龙而莫逮泪洒氷天上覧之感怆厚䘏其家留匈奴凢十九歳绍兴壬戌始与洪光弼张才彦俱南归易宣教郎直袐阁主管佑神观以终旅殡于临安近朱元晦以其族人爲作行状而尤先生延之作志铭迁葬于西湖之上有聘游集三十卷曲洧纪闻一书事多岀于晁氏之言丗颇传之及与洪张爲輶轩唱和集去歳朝廷録其孙爲文学云明清顷有沈必先日记言奏事殿中髙宗云近有人自东京迯归闻张九成见爲刘䂊用事可怪必先奏云张九成在其郷里临安府塩官县寄居去行阙无百里而逺两日前方有文字来乞将磨勘一官回授父改绯章服幸陛下裁之上云如此则所传妄矣可笑不若便与一差遣召来盖子韶廷试䇿流播伪齐人悉讽诵故传疑焉翌日降旨除袐书郎吕元直秉钧旣乆又侍上汎海回越益肆其功自任威福赵元镇爲中司上䟽力排之元直移元镇爲翰林学士元镇引司马温公故事以不习骈俪之文不肯就职且辞且攻之章至十数上元直竟从䇿免以优礼而去元镇径除签书枢宻院事时许志仁龙舒之秀士能诗善谑早爲李伯纪之门賔伯纪捐馆诸子延缁徒爲佛事群僧请懴悔之词于许廼取汪彦章昔所行谪词中数语以授之僧徒髙唱云朋邪罔上罪消㓕欺丗盗名罪消㓕如此者不一诸子愤怒询其所繇知出于志仁诟责而逐之绍兴𥘉梁仲谟汝嘉尹临安五皷往待漏院从官皆在焉有据胡床而假寐者旁观笑之又一人云近见一交椅様甚佳颇便于此仲谟请之其说云用木爲荷叶且以一柄挿于靠背之后可以仰首而寝仲谟云当试爲诸公制之又明日入朝则凢在坐客各一张易其旧者矣其上所合施之物悉备焉莫不叹伏而谢之今逹䆠者皆用之盖始于此外祖曾空青任知信州日尝辩宣仁圣烈诬谤以进于髙宗皇帝首尾甚详今备録之切伏惟念宣仁圣烈皇后遭无根之谤四十余年陛下践祚之初首降德音昭示四方明文母保祐之功诛姦臣贪天之慝赫然威断风动天下薄海内外皷舞懽唿小臣么微尝冒万死于建炎元年八月内备録先臣遗记扣阍以陈盖自绍圣以来大臣报复元祐私怨造爲滔天之谤上及宣仁先臣某方位枢筦论议为多臣于家庭之间固巳与闻其略而先臣亲书记録尤爲详尽其后蔡渭缴文及甫等伪造之书附㑹废立之谤当时用事之臣至以谓神考非宣仁所生以实倾摇废立之迹欲以激怒哲宗頼哲宗皇帝天姿仁考洞照谬妄而又先臣每事极论痛伐贼谋故于宣仁终不能遂其姦计是时蔡京撰造仁宗欲以庻人之礼改葬章献意在施之宣仁先臣所陈乃以谓天命何可移易宣仁必无此心乞宣谕三省于诏命之中推明太母德意时哲宗圣谕云宣仁乃妇人之尧舜又蔡京以谓不诛楚邸则天下根本未正先臣所陈乃以谓就令楚邸有谋亦当容阔略岂唯伤先帝笃爱兄弟之恩亦恐形迹宣仁上累圣德时哲宗又有他必不知之语虽追贬王珪力不能回而于珪责词中犹用先臣之言増四句云昭考与子之意素已着明太母爱孙之慈初无间隙哲宗至再三称善元符之末太上皇帝践祚钦圣献肃垂帘之初先臣又尝陈三省言元祐废立之事钦圣云冤他孃孃岂有此意又云无此事又云当时不闻谁敢说及此事盖钦圣受遗神宗同定大䇿禁中论议无不与闻叹息惊嗟形于圣语诬罔之状明白可知逮崇宁之后蔡京用事首逐先臣极力倾挤寘之死地一时忠良相继贬窜方遂其指鹿爲马之计岂复以投䑕忌噐爲嫌颠倒是非甘心快意至与蔡懋等撰造宫禁语言事迹加诬钦圣欺罔上皇以诳惑衆听国史所载臣虽不得而见然以绍圣不得伸之姦谋施于崇宁擅权自肆之后其变乱是非巧肆诬诋亦不待言而后知也然彼不知者公论所在判若黒白于陛下圣德亦巳乆矣又况二圣玉音如在先臣记録甚详乃欲以一二姦人之言欺天罔地成其私意今日之败必至之理也本末事实尽载先臣三朝正论伏望圣慈万机之暇特赐省覧付之外廷宣之史官播告中外使天下后丗暁然皆知哲宗仁孝之徳𥘉无疑似钦圣叹息之语深切着明而四十余年间止縁二三姦臣贼子兴讹造讪以报帘帏之怨贪天之力以掩巍巍之功使宣仁圣烈皇后保佑大德返遭诬今者考正是非诛鉏谤讟隂霾蔽蚀之际然后赫然日月之光旁烛四海焜燿万丗与天地合德于无穷也先臣不昧亦皷舞于九泉之下矣此绍兴三年五月也三朝正论士大夫家往往有之绍兴庚申岁明清侍亲居山隂方緫角有学者张尧叟唐老自九江来从先人适闻岳侯父子伏诛尧叟云㒒去歳在羗庐正覩岳侯葬母仪卫甚盛观者填塞山间如市解后一僧爲㒒言岳葬地虽佳但与王枢宻之先茔坐向旣同龙虎无异掩圹之后子孙须有非命者然经数十年再当昌盛子其识之今廼果然未知它日如何耳王枢宻廼襄敏本江州人葬其母于郷里有十子辅道旣罹横逆而有名字者爲开封幕过桥堕马死名端者待漏禁门檐瓴氷柱折坠穿顶而没后数十年辅道之子炎弼彦融以勲德之裔朝廷録用以官把麾持节升直内阁炎弼二子万全万枢令皆正郎而诸位登进士第者接踵岳非辜之后凢三十年满洗冤诬诸子若孙骤从缧绁进躐清华昔日之言犹在耳也绍兴癸亥和议初成有南雄太守黄逹如者考满还朝献言请尽诛前此异议之士庻几以杜后患秦㑹之喜之荐爲监察御史方数日广东部使者韩球按其赃污鉅万奏牍旣上虽秦亦不能揜仅止罢绌人亦快之洪景伯兄弟应博学宏词以克敌弓铭爲题洪惘然不知所岀有廵铺老卒覩于案间以问洪云官人欲知之否洪笑曰非而所知卒曰不然我本韩丗忠太尉之部曲从军日目见有人以神臂弓旧様献于太尉太尉令如其制度制以进御赐名克敌并以歳月吿之洪尽用其语首云绍兴戊午五月大将主文大以惊喜是岁遂中科目若有神助焉此盖熈宁中西人李宏中创造因内侍张若水献于𥙿陵者也郑亨仲刚中爲川陜宣抚节制诸将极爲尊严呉璘而下每入谒必先堦墀然后升㕔就坐忽璘除少保来谢语主阍吏乞讲钧敌之礼吏以爲白亨仲亨仲云少保官虽髙犹都统制耳倘变常礼是废军容少保若欲反则取吾头可矣堦墀之仪不可易也璘皇恐听命人皆韪之政和末秦㑹之自金陵往参成均行次当涂境上值大雨水冲桥断不能前进虚中居民开短䆫延一士子教其子弟士子于书室䆫中窥见秦徒歩执盖立风雨中淋漓悽然甚怜之唿入令小愒至晚雨不止白其主人推食挽留而共榻翌日晴霁送之登途秦大以感激秦旣自叙其详复询士之姓名云曹筠庭坚也秦登第即䆠显絶不相闻乆之曹建炎初以太学生随大驾南幸至维扬免省䇿名后爲台州知録老不任事太守张偁对移爲黄巖主簿无憀之甚时秦专权乆矣曹一夕偶省悟其前此一饭之恩因谋诸妇妇呉越钱族晩事曹颇解事谓曰审尔何不漫愬之筠因便介姑作诗以致祈恳末句云浩浩秦淮千万顷好将余浪到滩头其浅陋不工如此秦一覧慨然兴念以删定官召之㝷改官入台遂进南床髙宗悪之亲批逐岀秦犹以爲集英殿修撰知衢州未几坤维阙帅即擢次对制阃全蜀到官之后弛废不治遂致孝忠之变秦竟庇护之奉祠而归秦没始夺其职云方务德帅荆南有寓客张黜者廼魏公之族子岀其廼翁所记建炎刑州遗事一编示务德云孔彦舟领衆十余万破荆南城是时朝廷方经理北虏未暇讨捕群盗张单骑入城说谕彦舟使之効顺朝廷着名青史勿罣丹书爲天下笑彦舟感悟与部下谋咸有纳𣢾之意张又语之云太尉须立劳効庻爲朝廷所信四川宣抚乃我之叔父也目今去朝廷甚逺俟见太尉立功当爲引领头目人入川叅宣抚以求保奏推赏如何彦舟云甚好今有一项虏人往湖南刼掠闻朝夕取道㐮阳以归北界待与栏截勦杀以图报国张云此项虏㓂人数不多又是归师在今日无甚利害鼎州一带有贼徒钟相衆号四十万乃国家腹心之疾太尉傥能平此朝廷必喜将士以此取冨贵何患不济诸将皆喜云此亦何难彦舟亦首肯张遂促其岀师一战而胜贼徒犇溃张遂与彦舟具立功人姓名及归降文字与彦舟心腹数人俱入蜀谒魏公行至䕫州又遇剧贼刘超者拥数万衆欲往湖南刼掠张又以说彦舟之言告之且言太尉或肯相从我当併往宣抚司言之超亦听命驻军于䕫州不爲卤掠之计以俟朝命张行未及宣抚司数舍遇族兄自魏公处来问何干且以两事吿之族兄者从而攫金张荅以此行止爲朝廷寛頋忧及救数路生灵之命岂有闲钱相助其人不恱径返往见魏公先言以爲张受三贼赂甚厚其谋变诈不可信魏公然之张至宣抚司乞推赏孔彦舟部曲以彦舟爲主帅且令屯驻荆南使之弹压钟相余党招抚襄汉荆湖之人复耕桑之业魏公悉不从姑令彦舟领部曲往黄州屯驻大失望徒党皆不乐黄州之行以谓宣司不信其诚心遂率衆渡淮降虏绍兴初杨么复啸聚钟相余党二十万占洞庭湖襄汉湖湘之民蹂践过半至今州县荒残不能复旧刘超者只驻军䕫州后遇刘季髙自蜀𬒳召趍朝携降书入奏朝廷大喜季髙之进用繇此而得之以上悉张自叙云尓不欲易之汤致逺鹏举守婺州与通判梁仲寛厚善仲寛者越人也晚得一婢甚怜宠之一旦辞去遂爲夭章寺长老德范者所有纳之于方丈梁邑邑以终汤时帅长沙有过客爲汤言之且悲且愤识之胷中明年汤易帅浙东入境即夭章甫至寺中急唿五百禽主僧决而逐出大以快意然德范者与婢一舸东去巳逾月被挞之髠入院盖未乆也陈师禹汝钖处州人也以才猷宣力于中兴之初髙宗自四明还㑹稽领帅浙东当枪攘之后安辑经理美効甚着适秦㑹之自北方还朝素懐眦睚以它罪坐师禹贬单州团练副使漳州安置旣行一程次枫桥镇客将朱礼者晨起皷帅于衆曰责降官在法不当差破送还人一喏而散师禹不免雇赁使令以之贬所时王昭祖扬英爲帅属在旁知状虽愤怒之而莫能何也后十八年昭祖以吏部郎出爲叅谋官朱礼者巴爲大吏适汤致逺来爲帅汤素负嫉悪之名开藩未乆昭祖白其事于汤令搜访其姦赃黥窜象州一郡翕然师禹孙师点也呉棫才老舒州人饱经史而能文决科之后浮湛州县晚始得丞太常绍兴间尚须次也娶孟氏仁仲之妹贫往依焉仁仲自建康易帅浙东言者论谢上表中含讥刺诏令分析仁仲辩数以谓乆弃笔研实託人代作孟虽放罪㝷亦引闲秦㑹之令物色知假手于才老台评遂上罢其新任繇是废斥以终有毛诗叶韵行于丗汪明逺澈任衡州教授以母忧归从吉后造朝从秦㑹之仍求旧求旧阙词甚恳到秦问何苦欲此汪云彼中人情旣熟且郡有两台可以求知秦愈疑之不与廼以沅州教授处之旣不遂意而地偏且逺汪家素贫称贷赴官极爲不满到郡见井邑之荒凉游从之寥落尤以欎陶心窃怒秦而不敢言也适万俟元忠与秦异议自参政安置秭归后徙沅江汪囙谒之投分甚懽日夕往还三载之间益以胶固万俟还朝继而大拜首加荐引力爲之地入朝七年间遂登政府事不可料有如此者郑恭老作肃甲戌岁自知吉州回上殿陈札子云郡中毎岁以黄河竹索钱输于公上黄河乆䧟伪境钱归何所乞行蠲免其他循袭似此等者亦乞尽令除放髙宗嘉纳且喻秦丞相而称奖再三焉秦大怒讽部使者诬以爲在任不法兴大狱而绳治之逮吏及门而秦殂遂免绍兴巳夘陈莹中追谥忠肃其子应之正同适爲刑部侍郎往谢政府有以大魁爲元枢者忽问云先丈何事得罪秦师垣邪应之曰先人建中初爲諌官力言二蔡于未用事时其后以此迁谪流落无有宁日其人若醒悟状曰此所以南度后便爲参政也盖后误以爲陈去非然不知初又以爲何人也李泰发之迁责海外也欲寓书秦丞相以祈内徙而无人可遣门人王彦恭趯罢雷守闲居全州泰发乃作秦书託王爲㝷端便王邻之居有李将领者坐岳侯事编置于郡与闾里通情趯令其子司法者从李将就雇一隷遣往会稽授书于泰发家旣至越泰发子弟不敢以人入都乃就令此介自往相府投之旣逹于秦忽令问李参政今在何所逺人仓猝遽对云李参政见在全州与王知府邻居盖误以李将爲泰发也且云有王法司与李参政亲以书付我令来盖错愕之际又称司法爲法司也秦怒于是送大理寺根勘行下全州体究李光擅离贬所如何辄敢存留在本州且追王趯并王法司赴狱而全州适有法司人吏姓王者亦与彦恭舍甚迩俱就逮后体究得泰发𥘉未尝离昌化但诬彦恭以前任过愆除名勒停编管辰州王法司者懵然不知亦勒认赃罪杖嵴当时闻者无不笑而怜之汪明逺爲荆襄宣谕使逆亮遣刘蕚领兵号二十万侵犯襄汉间荆蕚诸军屡捷俘虏人多佥军语我师云我軰皆𬒳虏中佥来离家日父凡告戒云汝见南朝军马切勿向前迎敌但只投降他日定放汝归父兄再有相见之期傥不从诲戒必遭南军杀戮有闻此语以告明逺者遂与幕僚谋之建议尽根刷俘虏之人借𥙷以官纵遣北归欢跃而去干道改元虏人再来侵犯荆鄂亦出师入北界纵遣之人有来爲郷道者诸将皆全璧而归逆亮篡位之后偶因本朝遣使至其阙廷有畏詟者遂有轻我之心即谋大举佥刷以北人爲兵欲以百万南攻止得六十七万以二十七万侵淮东敌刘信叔亮以四十万自随由淮西来与王权相遇而王权之衆不能当在和州对垒权尽遣渡船过南岸与其衆誓云国家飬汝軰许时政要今日以死上报衆皆唯唯两军坚壁不动权以二三腹心自随手执诸军旗号戒谕诸将云不可妄动且看虏军有阵脚不固不肃者看吾举逐军旗号先举动虏军数重之内有紫伞往来传唿者莫知其意虏军先来犯阵遇大雨遂退复驻军于旧寨无一不肃诸将遂语权云虏军如此我军如何可战权云诸公不可说此语今日正当报国之时冝尽死于此不可有一人异议诸将云太尉欲与诸军死此却将甚军马与国家保守江靣权悟其言遂言当从诸人议往南岸叫船渡军马还与国家保江却自往朝廷请罪又与诸将计筭军马渡江有殿后者必爲虏骑所追合损折一军半人马又要一将殿后统制官时俊云愿爲殿后保全军马过江衆服其勇王琪是时爲护圣马军统制亦同行云所部军马乃主上亲随太尉不可失却他一人一骑遂令护圣马军先渡诸军次第而济虏骑果下马来追袭时俊牌手当之幸所失不致如筭之数诸军遂就采石各上战舰以备虏人权爲枢宻行府押诣朝廷窜于海外逆亮筑台江岸刑白马祭天自执红旗麾诸军渡江行至中流爲采石战舰迎敌时俊在舟中令军士以寸札弩射虏人赴水者多尽皆退走亮知江岸有备遂全军过杨州军士奏凯未及登岸虞丞相允文以参賛军事偶至采石遂与王琪报捷于朝虞自中书舎人除兵部尚书自此遂柬眷知琪除正任观察使诸将在江中获捷者亦皆次第而迁水军统制盛新功多而获赏㝡轻壹郁而死建康采石军士至今怜之次年春初明清从外舅起帅合肥道出采石亲见将士言之直书其语不复润色以文云隆兴初有胡昉者大言夸诞当国者以爲天下竒才力加荐引命之以官曾未数年爲两浙漕一日语坐客云朝廷官爵是买吾曹之头颅岂不可畏适闻人伯卿阜民在坐末趍前云也买脱空胡黙然前録载汤进之封庆国公也明清甞陈之章圣之初封汤始疑以爲未然于史馆检阅然后封章其所上札子廼云自天圣以来未有敢以爲封者然又不知宣和中王黼白蒙亨皆甞受而失于辞避是不曾详于稽考也明清晚识遂初尤延之先生一见倾盖若平生懽借举引重恩谊非轻公任文昌一日忽问云天临殿在于何时邪明清云自昔以来盖未有之绍圣初米元章爲令畿邑之雍丘游治下古寺寺僧指方丈云顷章圣幸亳社千乗万骑经从尝愒宿于中元章即命彩饰建䲭严其羽衞自书榜之曰天临殿时吕升卿为提点开封府县镇公事以谓下邑不白朝廷擅创殿立名将按治之蔡元长作内相营捄获免闻有自制殿賛恨未见之尤即从䄂间出文书迺元章所书賛也云才方得之公可谓博物洽闻矣翌日入省形言称道于稠人广衆中焉楼大防作夕郎出示其近得周文榘所画重屏图祐陵亲题白乐天诗于上有衣中央帽而坐者指以相问云此何人邪明清云顷歳大父牧九江于庐山圎通寺抚江南李中主像藏于家今此绘容即其人文榘丹青之妙在当日列神品盖画一时之㬌也亟走介往㑹稽取旧収李像以呈似靣皃冠服无豪发之少异因爲跋其后楼深以赏激継而明清丐外得请以诗送行后一篇云遂初陈迹遽凄凉击节青箱极荐扬谈笑于侬情易厚典刑使我意差强重屏唐画论中主古殿遗文话阿章旧事从今向谁问尺书时许到淮郷明清前年厠迹跸路假居于临安之七寳山俯仰顾眄聚山林江湖之胜于几案间襟怀洒然记忆旧闻纂挥麈后録旣幸成编去歳请外从欲赘丞海角涉笔之暇无所用心省之胷次随手濡毫又获数十事不觉盈帙漫名曰挥麈第三録凢所闻见若来历尚晦本末未详姑且置之以待乞灵于博洽之君子然后敢书斯亦习气未能扫除犹鸡肋之余味耳庆元初元仲春丁巳明清重书于呉陵官舎佳客亭挥麈第三録卷之三挥麈前录挥尘录余话緫目挥麈録余话緫目卷之一一帝王自有真二王荆公荐常秩三任丗𥘉上书乞取燕云四髙宗却献烧金及药术五叶夣得奏对圣语六建炎符兆七髙宗幸台州祥符寺八赵元镇责黄彦节九沈之才引经𬒳逐十孝宗储祥十一绍兴中选择宗子十二张思廉言事多验十三祐陵与蔡元长赓歌十四蔡元长作大清楼特燕记十五蔡元长保和殿曲燕记延福宫曲燕记十六祐陵召东宫十七祖宗兵制名枢廷备捡十八王文恭草制办下多时十九近丗衣冠之盛二十蔡敏肃帅平凉作喜迁莺词二十一东坡入翰林𬒳旨二十二富文忠上章自劾二十三司天监亢瑛上奏二十四曾文肃有寿词二十五陈禾节义敢言二十六林子中野史二十七黄庆基摘东坡语以爲诋诬二十八士林佳话二十九景焕述野人闲话三十事有相类而祸福不侔三十一王文穆荐同年尉三十二东坡送章守湖州诗三十三钱穆父行章子厚告词三十四周美成再进汴都赋表三十五词人蹈袭三十六沈睿逹书帬带词卷之二三十七丁晋公端研三十八王荆公集句诗三十九周美成梦中得瑞鹤僊词四十周美成风流子词四一蔡元度燕曾文肃四二耿南仲席上不作诗四三张如茔与聂贲逺王将明同官四四徐典乐制转调二郎神四五东坡记发冡小话四六艮岳竒石四七朱勔葬父四八风和尚知人休咎四九蔡攸曲燕禁中五十李邈换武五一詹坚老与李端初交代五二黄谦狡狯五三王履道咏梁师成赐第五四刘跛子知人祸福五五蔡元长令费孝先画卦影五六蔡元长建第钱塘五七胡宗哲陈举氷清玉润五八苏元老谢表五九李泰发谢表六十潭州天宁寺有平楚楼六一韦绚嘉话虚诞六二向子固维扬梦果应六三康倬诡易姓名六四王佾戏向宗厚六五宋毅叔医田登母六六王子亨医吐舌六七李氏医肠痈六八王定观服丹砂六九丁广服丹药七十秦㑹之还朝入相七一印行书籍自母丘俭始七二靖康议状乃马伸之文七三秦㑹之诋范觉民七四秦㑹之以秦熺爲乞字七五王歧公复官七六杀帅蜀之职自王暦始七七宗室入蜀自赵德夫始七八廉宣仲再居霅川七九秦㑹之擢张师言八十向伯恭奏𥙷陈序八一王俊首岳侯状八二南都老盗自陈八三吕元直除马子约英州八四呉幵莫俦窜逐八五国朝六曹尚书寄禄八六王兵部跋李伯时古器圗语八七刘士祥姦利八八张彦实居西掖八九王仲言作慈宁殿赋九十相蔡元长题超覧堂字九一林开相蔡元度子九二九江舟中盗铸钱九三赏心亭长短句九四张韩奏凯九五秦㑹之题跋郑德象九六甄保义贾机冝九七唐崔相国德政碑九八颜鲁公墨帖九九团石䜟语一百赵知府跋挥麈録余话緫目终挥麈前录挥尘录余话卷一挥麈后録余话卷之一朝请大夫主管台州崇道观汝隂王明清永昌陵卜吉命司天监苗昌裔往相地西洛旣覆土昌裔引董役内侍王继恩登山巅周覧形势谓继恩云太祖之后当再有天下继恩黙识之太宗大渐继恩乃与参知政事李昌龄枢宻赵镕知制诰胡旦布衣潘阆谋立太祖之孙惟吉适洩其机吕正惠时爲上宰鎻继恩而迎真宗于南衙即帝位继恩等寻悉诛窜前人巳尝记之熈宁中昌龄之孙逢登进士第以能赋擅名一时吴伯固编三元衡鑑祭九河合爲一者是也逢素闻其家语与方士李士宁毉官刘育荧惑宗室丗居共谋不轨旋皆败死详见国史靖康末赵子崧守陈州子崧先在邸中剽窃此说至是适天下大乱二圣北狩与门人传亮等㰱血爲盟以倖非常传檄有云艺祖造邦千龄而符景运皇天佑宋六叶而生眇躬继知髙宗巳济大河皇惧归命遣其妻弟陈良翰奉表劝进髙宗罗致元帅幕中兴后亟欲大用㑹与大将辛道宗争功道宗得其文缴进之诏置狱京口究治得情髙宗震怒然不欲暴其事以它罪窜子崧于岭外此与夏贺良赤精子之言刘歆易名以应符䜟何以异哉岂知接千歳之统帝王自有真邪熈宁初王荆公力荐常夷父乞以种放之礼召之上云放軰诗酒自娯而巳岂有经丗之才如常秩肯来朕当以非常之礼待之故制词云幡然斯来副朕虗伫盖宣德音也靖康初李伯纪荐任申先丗初自布衣钖对钦宗忽问云卿在前朝曾上书乞取燕云丗初云诚有之臣是时爲见辽国衰弱谓我若训练甲兵遟以歳月乗此机㑹可以尽复燕云旧地初非欲结小羗擣其巢穴此书尚在可赐睿覧上云曾见之使如卿言燕云之地何患不得继以叹息即批出赐进士出身自是进用丗初伯雨之子也髙宗应天中兴之初大臣有荐泸州草泽彭知一者有康济之略隐居鳯翔府得旨令守臣钱盖等津发至行在所旣入朝廼以所烧金及药术爲献诏云朕不忍烧假物以误后人仰三省发遣赴元来去处日下施行仍将烧金合用什物于街市搥毁建炎已酉以叶梦得少緼爲左丞才十四日而爲言者所攻而罢其自记奏对圣语备列于后一日进呈知婺州苏遟奏乞减年额上供罗圣训问祖宗额几何臣等对皇祐编勑一万匹问今数几何臣等指苏遟奏言平罗婺罗花罗三等共五万八千七百九十七疋圣训惊曰苦哉民何以堪臣等奏建炎赦书诸崇宁以后增添上供过数非祖宗旧制自合尽罢今遟奏乞减一半圣训曰与尽依皇祐法臣等奏今用度祖宗时不同却恐减太多用度不足即不兔再抛买或致失信欲且与减二万疋并八千有零数臣等奏陛下至诚䘏民可谓周尽圣训复云如此好事利益于民一日且做得一件一年亦有三百六十件臣等退御笔即从中出曰访闻婺州上供罗旧数不过一万疋崇宁以后积渐增添几至五倍近歳无本钱皆出科配乆爲民病深可矜恤今后可毎年与减二万八千匹并零数者爲永法仍令本州及转运司毎年那融应副本钱足备臣等即施行车驾初至临安府霖雨不止一日臣等奏事毕因言州治屋宇不多六宫居必隘窄且东南春夏之交多雨蒸润非京师比圣训曰亦不觉窄但卑湿尔然自过江百官六军皆失所朕何敢独求安至今寝処尚在堂外当竢将士官局各得所居迁从之人稍有所归朕方敢迁入寝臣等皆言圣心如此人情孰不感动车驾始至临安府手诏郎官以上悉皆许荐人材盖特恩也一日进呈侍从官等奏状圣训谕臣等曰今次所荐人材不比已前当须择其可取者便擢用之乃命并召赴都堂审察翌日复命臣等曰郎官等所荐士不若便令登对朕当亲自延见之早朝退遍阅诸処章奏未尝闲今后进膳罢令后殿引见及晚朝前皆可引三班庻得欵曲臣等奏但恐上劳圣躬若陛下不倦接见踈逺捜访贤能天下幸甚于是再批旨行下一日初进对圣训首言陈东欧阳彻可赠一官并与子或弟一人恩泽始罪东等出于仓猝终是以言责人朕甚悔之今方降诏使士庻皆得言事当使中外皆知此意臣等即奉诏言甚善圣训复曰马伸前此责去亦非罪可召还或曰闻伸巳死圣训曰不问其死但朝廷召之以示不以前责爲罪之意乃问伸自何官责臣等皆曰自卫尉少卿圣训曰可复召爲卫尉少卿臣等奉诏而退东等于是皆赠官及与子或弟恩泽一人并诏所居优䘏其家进呈湖州民王永从进钱五十万缗优囯用臣等言户部财用稍集亦不至甚阙圣训曰如此即安用徒有取民之名却之或曰巳纳其伍万缗矣今却之则前后异同圣训曰旣不阙用可併前巳纳还之仍诏今后富民不许陈献臣等皆言圣虑及此东南之民闻风当益感恱一日圣训谕臣等言过江器械皆散亡甲所失尤多朕毎躬擐甲胄阅武于宫中以励卫士乃知旧所造甲有未尽善如披膊皆用铁臂肘几不可引以当胸缓急如何屈伸今皆亲自裁定损益与旧不同极便于施行令两浙路诸州分造甲五十副一以新様爲之臣等皆言陛下留意武事前所未讲尽经圣虑此前史所以称汉宣帝器械技巧皆精其能朝退内出新様甲一副示臣等旧转肘铁叶处皆易以皮屈伸无不利便佗皆类此其后陈东欧阳彻俱赠袐撰各又官其二子仍赐田十顷髙宗建炎二年冬自建康避狄幸浙东初度钱塘至萧山有列拜于道侧者揭其前云宗室赵不衰以下起居上大喜頋左右曰符兆如是吾无虑焉诏不衰进秩三等是行虽渉海往返然天下自此大定矣不衰即善俊之父此与太宗征河东宋捷之祥一也是时选御舟槹工又有赵立毕胜之䜟建炎庚戍正月三日髙宗航海次台州之章安镇落帆于镇之祥符寺前屏去警跸易衣徒歩登岸时长老者方陞座道祝圣之祠帝趾忽前闻其称讃之语甚喜戒左右勿令惊惶而谛听之少焉千乗万骑毕集始知爲六飞临幸野僧初不闲礼节恐怖失措从行有司始教以起居之仪绍兴中赵元镇爲左相一日入朝见自外移竹栽入内奏事毕亟往视之方兴工于隙地元镇询谁主其事曰内侍黄彦节也元镇即唿彦节诟责之曰顷歳艮岳花石之扰皆出汝曹今将复蹈前辙邪命勒军令状日下罢役彦节以闻于上翌日元镇奏事上喻曰前日偶见禁中有空地囙令植竹数十竿非欲以爲苑囿然卿能防㣲杜渐如此可谓尽忠尔后傥有似此等事勿惮以警朕之不逮也沈之才者以碁得幸思陵爲御前祗应一日禁中与其类对奕上喻曰切须子细之才遽曰念兹在兹上怒云技艺之徒廼敢对朕引经邪命内侍省打竹箆二十逐出秀州外毉张浩自云少隷军籍甞爲杉清闸官虞候一日晩出郊过嘉兴县忽覩丞㕔赤光照天疑爲回禄亟入视之云赵县丞之室适免身得雄是诞育孝宗也浩之子朴今爲毉官家于县桥之西可质焉绍兴壬子诏知大宗正事安定郡王今畤访求宗室伯字号七歳以下者十人入宫备选十人中又择二人焉一肥一癯廼留肥而遣癯赐银三百两以谢之未及出思陵忽云更子细观廼令二人义手并立忽一猫走前肥者以足蹴之上曰此猫偶尓而过何爲遽踼之轻易如此安能任重耶遂留癯而逐肥者癯者乃阜陵也肥者名伯浩后终于温州都监辛巳歳颜亮冦淮江浙震动有处州遂昌县道流张思廉者人称爲有道之士言事多验时李正之大正爲邑尉从而问之思廉以片纸书云乃在位初得之殊不可晓次年阜陵改名正储登极明清顷于蔡微处得观祐陵与蔡元长赓歌一轴皆真迹也今録于后己亥十一月十三日南郊祭天斋宫即事赐太师报本精禋自国南先期清庙宿斋严层霄初同云霁暖吹俄回海日暹十万军容氷作阵九街鸳瓦玉爲檐肃雍显相同元老行庆均釐四海霑太师臣京恭和雪晴至日日初南帝举明禋祀事严万瓦沟中寒色在一轮空外晓光暹云和龙开氷辙风暖鸾旗拂冻檐共喜天心扶圣悳珠玑更误宠恩霑展采齐明拱靣南浓云深入夜更严风和不放琼英落日暖高随玉漏暹照地神光临午陛鸣臯仙羽下重檐五门回仗如天上看举鸡竿雨露霑衮龙朱履午阶南大辇鸾鸣羽卫严玉乍回黄道穏金乌初上白云暹五门晓吹开旗尾万骑花光入帽檐巳见神光昭感格鹤书恩下万邦霑饮福初回八陛南凝旒裒对百神严睍消尘入康衢润神应光随北陛暹丹槛雉开中扇影朱绳鹤下五门檐群生鼔舞明禋毕却忆花飞舞䄂霑清庙斋幄常有诗赐太师巳曾和进禋祀礼成以目击之事依前韵再进今亦用元韵复赐太师非特以此相困盖清时君臣赓载亦一时盛事耳灵皷黄麾道指南紫坛苍壁示凝严聮翩玉羽层霄下烜赫神光爱景暹爲喜銮舆回鳯阙故留芝盖出虬檐礼天要作斯民福解雨今当万物霑太师以𬒳赐暹字韵诗前后凢三次进和盖欲示其韵愈严而愈工耳复以前韵又赐太师天位迎阳转斗南千官山立尽恭严共欣奠玉烟初逹争奉回鸾日巳暹归问雪中谁咏䋈冥捜花底自廵檐礼成却喜歌盈尺端爲来麰万寓霑太师臣京题神霄宫下马神霄第一回晴空宫殿九秋开月中桂子看时落云外仙軿特地来参差碧瓦切昭回绣户云輀次第开仙伯九霄曾付託得随真主下天来神霄玉清万寿宫庆成卿以使事奉安圣像闻有二诗书幈俯同其韵复赐太师碧落金风爽气回藂霄乍喜瑞霞开经营欲致黎元福敢谓诗人咏子来曈曚日驭晓光回金碧相冝王府开歩武烟霞还旧观百神应喜左元来昨日召卿等自卿私第泛舟经景龙江㳺撷芳园灵沼闻卿有小诗今俯同其韵赐太师景龙江静喜安流玉色闲看浴翅鸥巳觉西风颇无事何妨稳泛济川舟登山想见留云际赏日还能傍水涯对此巳多重九兴先输黄发赏黄花锦绣烟霄碧玉山萦纡静练照晴川留连不惜厌厌去雅兴难忘旣醉篇上清寳箓宫立冬日讲经之次有羽鹤数千飞翔空际公卿士庻衆目仰瞻卿时预荣观作诗纪实来上因俯同其韵赐太师以下上清讲席鬰萧台俄有青田万侣来蔽医晴空疑雪舞低佪转影类云开飜翰清泪遥相续应瑞移时尚不回归羙一章歌盛事喜今重见谪仙才又上已日赐太师金明春色正芳妍修禊佳辰集衆贤乆矣愆阳罹暵旱沛然膏雨润农田乗时賸挟花盈帽胥乐何辤酒满船所頼爕调功有自伫期髙廪报丰年微元长之孙自云当其父祖冨贵鼎盛时悉贮于隆儒亨㑹阁此百分之一二焉国祸家艰之后散落人间不知其几也祐陵癸巳歳蔡元长自钱唐趣召再相诏特钖燕于太清楼极承平一时之盛元长作记以进云政和二年三月皇帝制诏臣京宥过眚愆复官就第命四方舘使荣州防御使臣童师敏赍诏召赴阙臣京顿首辤继𬒳御札手诏责以大义惶怖上道于是饮至于郊曲燕于垂拱殿祓禊于西池宠大恩隆念无以称上曰朕攷周宣王之诗吉甫燕喜旣多受祉来归自镐我行永乆饮御诸友炰鼈脍鲤其可不如古者诏以是月八日开后苑太清楼命内客省使保大军节度观察留后带御器械臣谭稹同知入内内侍省事臣杨戬内客省使保康军节度观察留后带御器械臣贾祥引进使晋州管内观察使勾当内东门司臣梁师成等伍人緫领其事西上合门使忠州刺史尚药局典御臣邓忠仁等一十三人掌典内谒者职有司请办具上帝弗用前三日幸太清相视其所曰于此设次于此陈器皿于此置尊罍于此膳羞于此乐舞出内府酒尊寳器琉璃马瑙水精坡璃翡翠玉曰以此加爵致四方羙味螺蛤虾鳜白南海琼枝东陵玉蘂与海物惟错曰以此加笾颁御府寳带宰相亲王以玉执政以通犀余花犀曰以此实篚教坊请具乐奏上弗用曰后庭女乐肇自先帝业大臣未之享其陈于庭上曰不可以燕乐废政是日视事垂拱殿退召臣何执中臣蔡京臣郑绅臣呉居厚臣刘正夫臣侯蒙臣邓洵仁臣郑居中臣邓洵武臣髙俅臣童贯崇政殿阅弓马所子弟武伎引强如格各命以官遂赐坐命宫人击鞠臣何执中等辤请立侍上曰坐乃坐于是驰马举仗翻手覆手丸素如缀又引满驰射妙絶一时赐赉有差乃由景福殿西序入苑门就次以憇诏臣蔡京曰此跬歩至宣和即昔言者所谓金柱玉户者也厚诬宫禁其令子攸掖入观焉东入小花迳南度碧芦丛又东入便门至宣和殿止三楹左右挟中置圗书笔砚古鼎彛罍洗陈几案台榻以黒下宇纯朱上栋饰緑无文采东西庑侧各有殿亦三楹东曰琼兰积石爲山峯峦间出有泉出石窦注于沼北有御札静字牓梁间以洗心涤虑西曰凝方后曰积翠南曰瑶林北洞曰玉宇石自壁隐出崭巖峻立幽花异木扶踈茂宻后有沼曰环碧两旁有亭曰临漪华渚沼次有山殿曰云华阁曰太宁左蹑道以登中道有亭曰琳霄垂云骞鳯层峦不大髙峻俯视峭壁攅峯如深山大壑次曰㑹春阁下有殿曰玉华玉华之侧有御书牓曰三洞琼文之殿以奉髙真旁有种玉縁云轩相峙臣奏曰宣和殿阁亭沼纵横不满百歩而修真观妙发号施令仁民爱物好古博雅玩芳缀华咸在焉楹无金瑱壁无珠珰堦无玉砌而沼池巖谷谿涧原隰太湖之石泗濵之罄澄竹山茶崇兰香茞葩华而纷郁无犬马射猎畋游之奉而有鸥凫鴈鹜鸳鸯鸡䳵龟鱼驯驯雀飞而上下无筦絃丝竹鱼龙曼衍之戯而有松风竹韵鹤唳鸎啼天地之籁适耳而自鸣其㓗齐清灵雅素若此则言者不根盖不足恤日午谒者引执中以下入女童乐四百靴𫀆玉带列排场肃然无敢磬咳者宫人珠笼巾玉束带秉扇拂壷巾劒钺持香毬拥御床以次立亦无敢离行失次皇子嘉王楷起居升殿侧侍进趍庄重俨若成人臣执中等前贺曰皇子侍燕宗社之庆乐作节奏如仪声和而绎群臣同乐冝略去苛礼饮食起坐当自便无间执事者以寳器进上量满酌以赐命皇子宣劝群臣惶恐饮釂又以惠山泉建溪毫琖烹新贡太平嘉瑞闘茶饮之上曰日未晡可命乐殿上笙篁琵琶箜篌方响筝箫登陛合奏宫娥妙舞进御酒上执爵命掌樽者注群臣酒曰可共饮此柸群臣俯伏谢上又曰可观群臣凭陛以观又顿首谢又命宫娥抚琴擘阮巳而群臣尽醉臣窃考鹿鸣之什冠于小雅而忠臣嘉賔得尽其心旣醉太平之时醉酒饱德人有士君子之行在昔君臣施报之道在于饮食燕乐之间太清自真祖开宴以迄于今饮食之设供张之盛乐奏之和前此未有勤侑之恩礼意之厚相与无间之情亦今昔所无实君臣千载之遇而臣德輶智殚曾不足仰报万分昔仲甫徂齐式遄其归而吉甫作诵穆如清风召受命钖以圭瓉拜稽首对扬山休作召公考天子万寿然则上之施光下之报冝厚而臣老矣论报无所切不自量慕古人之谨稽首再拜诵曰皇帝在衘政若稽首昔周宣王燕嘉吉甫曰来汝京实始予辅厥初有爲唱予和汝式遄其归逺于吴楚劳还于庭饮至于露旣又享之其开禁御有来帝车相视其所于此膳羞于此乐舞海物惟错于以加爼何钖予之实篚及筥箫皷锵锵后庭委女帝曰宣和不逺跬歩人昔有言金柱玉戸帝命子攸尔掖尔父乃瞻庭除乃歴殿庑緑饰上栋朱下宇梁无则雕槛不采组有石巖巖有泉湑湑体道清心于此燕处彼言厚诬何恤何虑帝执帝爵劝酬交举母相其仪母间笑语有喜惟王饮之俾饫臣拜稽首千载之遇君施臣报式燕且誉臣拜稽首明命是赋天子万年受天之祜蔡元长所述太清楼特燕记旣列于前又得保和殿曲燕延福宫曲燕二记今复载于左方宣和元年九月十二日皇帝召臣蔡京臣王黼臣越王俣臣燕王似臣嘉王楷臣童贯臣嗣濮王仲忽臣冯熈载臣蔡攸燕保和殿臣蔡鯈臣蔡翛臣蔡鞗东曲水朝于玉华殿上歩西曲水循醾架至太宁阁登层峦林霄骞鳯垂云亭景物如前林木蔽䕃如胜始至保和殿三楹楹七十架两挟阁无綵绘饰侈落成于八月而髙竹崇桧巳森然蓊欝中楹置御榻东西二间列寳玩与古鼎彛器王左挟合曰妙有设古今儒书史子楮墨右曰日宣道家金柜玉笈之书与神霄诸天隐文上歩前行稽古阁有宣王石皷歴䆳古尚古鑑古作古传古博古秘古诸阁藏祖宗训谟与夏啇周尊彛鼎鬲爵斚卣敦盘盂汉晋隋唐书画多不知识骇见上亲指示爲言其槩因指阁内此藏卿表章字札无遗者命开柜柜有朱隔隔内置小匣匝内覆以缯绮得臣所书撰淑妃刘氏制臣进曰札悪文鄙不谓袭藏如此念无以称报顿首谢抵玉林轩过宣和殿列岫轩天真阁凝德殿之东崇石峭壁髙百丈林壑茂宻倍于昔见过翠翘燕阁诸处赐茶全真殿上亲御击注汤出乳花盈靣臣等惶恐前曰陛下略君臣夷等爲臣下烹调震悸惶怖岂敢啜顿首拜上曰可少休乃出瑶林殿中使冯皓传旨留题殿壁喻臣笔墨巳具乃题曰琼瑶错落宻成林桧竹交加午有隂恩许尘凡时纵歩不知身在五云深顷之就坐女童乐作坐间赐荔子黄橙金柑相间布列前后命师文浩剖橙分赐酒五行再休许至玉真轩轩在保和西南庑即安妃粧合命使传旨曰雅燕酒酣添逸兴玉真轩内看安妃诏臣赓𥙷成篇臣即题曰保和新殿䴡秋辉诏许尘凡到绮闱方是时人自谓得见妃矣旣而但画像挂西垣臣即以谢奏曰玉真轩槛暖如春只见丹青未有人月里常娥终有恨鑑中姑射未应真须臾中使召臣至玉华阁上手持诗曰因卿有诗况姻家自当见臣曰顷縁葭莩巳得拜望故敢以诗请上大笑妃素粧无珠玉饰绰约若仙子臣前进再拜叙谢妃荅拜臣又拜妃命左右掖起上手持大觥酌酒命妃曰可劝太师臣奏曰礼无不报不审酬酢可否于是持瓶注酒授使以进再坐彻女童去羯皷御侍奏细乐作兰陵王杨州散古调酬劝交错上頋群臣曰桂子三秋七里香七里香桂子名也臣楷顷许对曰夌云九夏两𡵨秀臣攸曰鸡舌五羊千歳枣臣曰菊英九日万龄黄乃赓载歌曰君臣燕衎昇平际属句论文乐未央臣奏曰陛下乐与人同不间髙卑日且暮乆勤圣躬不敢安上曰不醉无归更劝迭进酒行无筭上忽忆绍圣春宴口号二句问曰卿所作否余句云何臣曰臣所进诗歳乆不记上曰是时以疾告假哲宗召至宣和西合问所告假者对曰臣有负薪之疾不果预需云之燕哲宗曰蔡承旨有佳句曰红腊青烟寒食后翠华黄屋太㣲间不可不赴上曰臣敢不力疾遵奉是日待漏东华哲宗巳遣使询来否语罢命郝随持盃以劝凢三酬大醉免谢扶出因沉吟曰记上下句有曰集英班者继而曰牙牌晓奏集英班日照云龙下九关红腊青烟寒食后翠华黄屋太㣲间继又曰三天乐奏三春曲万歳声连万歳山欲识君臣同乐意天威咫尺不违颜臣顿首谢曰臣操笔注思于今二十年陛下语及方省髣髴然不记一字陛下藩邸巳知臣盖非今曰岂胜荣幸再拜谢上轮指曰二十四年矣左右皆大惊非圣人孰与夫此臣又谢曰臣𬒳知藩邸受眷绍圣两朝遭遇臣驽下衰老无毫髪称报上曰屡见哲宗道卿但爲章惇辈沮忌不及用朕时年八歳垂髻侍侧一日哲宗疑虑黙若有所思问曰大臣以谓不当绍𫐠朕深疑之奏曰臣闻子绍父业不当问人何疑之有哲宗骇曰是儿有大志如此由是刘挚吕大防相继斥逐绍述自此始臣奏曰陛下曲燕御酒乐欣交通而追时惟哲宗付託与绍述之始孝友笃于诚心非臣之幸社稷天下之幸因再拜贺黼巳下皆再拜上又曰尝记合食与卿否臣谢曰是时大礼禁严厨饔不得入贸食端邸蒙陛下赐之臣𬒳遇自兹终身不敢忘又曰崇政殿试卿在西幕详定时因入持扇求书得二诗皆杜甫所作诗曰户外昭容紫䄂垂瞻御座引朝仪香飘合殿春风转花覆千官淑景移又五夜漏声催晓箭九重春色醉仙桃旌旗日暖龙蛇动宫殿风微燕雀髙臣曰崇宁初蒙宣谕扇犹在上曰今尚在也臣曰自古人臣遭遇或以一能一技见知当时名显后丗臣章句片言二十年前巳蒙収録崇宁以来𬒳遇若此君臣千载盖非一日君之施厚臣之报丰臣无尺寸孤负恩纪但知感涕上曰卿可以安矣臣又奏曰乐奏纷酒觞交错方事燕饮上及继述下及故老若朋友相与衘盃酒接慇懃之欢道旧论新頋臣何足以当臣请序其事以示后丗知今日燕乐非酒食而巳夜漏巳二皷五筹衆前奏丐罢始退十三日臣京序延福宫曲宴记宣和二年十二月癸巳召宰执亲王等曲宴于延福宫特召学士承旨臣李邦彦学士臣宇文粹中与示异恩也是日初御睿谟殿设席如外廷赐宴之礼然器用殽品坏竒精致非常宴比仙韶执乐和音曼声合变争节亦非教坊工人所能髣髴上遣殿中监蔡行谕旨曰此中不同外廷无弹奏之仪但饮食自如食味果实有余者自可携归酒五行以碧玉醆宣谕少憇于殿门之东庑晩召赴景龙门观灯玉华阁飞陞金碧绚耀疑在云霄间设衢樽钧乐于下都人熈熈且醉且戏继以歌诵示天下与民同乐之恩侈太平之盛事次诣穆清殿后入崆峒洞天过霓桥至㑹宁殿有八合东西对列曰琴碁书画茶丹经香臣等熟视之自崆峒入至八合所陈之物左右上下皆琉璃也映彻焜煌心目俱夺合前再坐小案玉斚珎异如海陆羞鼎又与睿谟不同酒三行甚速起诣殿侧纵观上谓保和殿学士蔡翛曰引二翰苑子细看一一说与谆谕再三次诣成平殿鳯烛龙灯灿然如画竒伟万状不可名言上命近侍取茶具亲手注汤击拂少顷白乳浮醆靣如踈星澹月頋诸臣曰此自布茶饮毕皆顿首谢旣而命坐酒行无筭复出宫人合曲妙舞蹁蹮态有余妍凢目创见上谕臣邦彦臣粹中曰此尽是嫔御自来翰林不曾与此集自卿等始又曰翰林志谁修太宰王黼奏云承旨李邦彦上頋臣邦彦曰好翰林志可以尽载此事此卿等荣遇臣邦彦谢不敏琼瑶玉舟宣劝非一上毎亲临视使釂复頋臣某曰李承旨善饮仍数𬒳特劝夜分而罢臣仰惟陛下加惠亲贤共享太平肆念词臣许陪鼎席宗工之末周于待遇略去常仪臣邦彦粹中首膺异数亲承玉音俾编载荣遇以侈北门之盛盖陛下崇儒右文表异鳌禁用示眷瞩之意诚千载幸㑹也窃伏惟念一介㣲臣粤自布衣叨膺识擢凢所蒙𬒳度越伦軰曾㣲毫忽以助山岳兹侍燕衎咫尺威颜独误睿奖至官而不名岂臣糜捐所能称塞臣切观文武之盛始于忧勤而逸乐继之鹿鸣之燕群臣嘉賔得尽其心故天保之报永永无极臣虽么陋敢忘归羙之义辄扬盛蹟备载千篇使视草之臣知圣主曲宴内务自臣等始谨録进呈伏取进止宣和末祐陵欲内禅称疾作令召东宫先是钦宗在朱邸每不平诸倖臣之恣横至是内侍数十人拥郓王楷至殿门时何瓘以殿帅守禁卫仗劒拒之郓王趍前曰太尉岂不识楷耶瓘指劒以示曰瓘虽识大王但此物不识耳皆皇恐辟易而退始亟趍钦宗入立建炎庚戍先人𬒳旨脩祖宗兵制书成赐名枢廷备检今藏于右府其详巳见后録独有引文存于家集用録于后臣窃闻祖宗兵制之精者盖能深鉴唐末五代之弊也唐自盗起幽陵藩镇窃据外抗王命内擅一方其末流至于朱温以编户残冦挟宣武之师睥睨王室必俟天子禁卫神䇿之兵屠戮俱尽却迁洛阳乃可得志如李克用王建杨行宻非不忠义旋以遐方孤镇同盟欲王室皆悲叱愤懑坐视兇逆终不能出一兵内向者昭宗亲兵旣尽朱温羽翼巳就行宻軰﨑岖于一邦初务飬练不能遽成此内外俱轻盗臣得志之患也后唐庄宗萃名将握精兵父子转战二十余年仅能㓕梁功成而骄兵制不立弗虞之患一夫夜唿内外瓦解故李嗣源以老将飬痾私第起提大兵与赵在礼合于甘陵返用庄宗直擣大梁之术径袭洛阳乗内轻外重之势数日而济大事其后甘陵旧卒恃功狂肆邀求无穷至一军尽诛血膏原野而明宗爲治少定如李从珂晋髙祖刘知逺郭威皆提本镇之兵直入中原而内外拱手听命者循用庄宗明宗之意也周丗宗知其弊始募天下亡命寘于帐下立亲卫之兵爲腹心肘腋之用未及朞年兵威大振败泽潞取淮南内外兼济莫之能御当是时艺祖皇帝历试诸难亲緫师旅应天顺人暦数有归则躬定军制纪律详尽其军制亲卫殿禁之名其营立龙虎日月之号功臣勲爵优视公师至检校官皆令仆台宪之长封叙父母妻子荣名崇品悉以与之郊祀赦宥先务赡军不士金币緍钱无所爱惜然令以威驾峻其等差爲一阶一级之法动如行师俾各伏其长待之尽矣爲出戍法使更出迭入无顾恋家室之意殊方异邦不能萌其非心仅及三年巳复更戍爲卒长转贠之例定其功实超转资级以彼易此不使上下人情习熟又其下懔懔毎有事新之惧枢府大臣侍便殿专主簿贠限三日毕事命出之后一日迁陟不得少留此祖宗制兵垂法作则大指也器甲精坚日课其艺而无怠惰者矣选爲教首严其军号精其服饰而骄锐出矣中都二防制造兵器旬一进视谓之旬课列置武库故械器精劲盈牣充积前丗所无至纎至悉举自宸断臣下奉行惟恐不及其㝡大者召前朝慢令恃功藩镇大臣一日而列于环衞皆俯伏骇汗听命不暇更用侍从馆殿郎官拾遗𥙷阙代爲守臣销累朝䟦扈偃蹇之患于唿吸哦顷之际毎召藩臣朝令夕至破百百年难制之弊使民享安㤗于无穷者宸心巳定利害素分刚断必行故也其定荆湖取巴蜀浮二广平江南者前后精兵不过三十余万京师屯十万足以制外变外郡屯十万足以制内患京师天下无内外之患者此也京师之内有亲衞诸兵而四城之外诸营列峙相望此京师内外相制之兵也府畿之营云屯数十万之衆其将副视三路者以虞京城与天下之兵此府畿内外之制也非特此也凢天下兵皆内外相制也以勇悍忠实之臣分控西北边孔道何继筠守沧景李汉超守关南以拒虏郭进在邢州以御太原姚内斌守庆州董遵诲守通逺军以捍西戎倾心委之䜛谤不入来朝必升殿赐坐对御饮食钖赉殊渥事事精丰使边境无事得以尽力削平东南僣伪诸国者得勐士以守四方而边境夷狄无内外之患者此也州郡节察防团刺史虽召居京师谓之遥授至于一郡则尽行军制守臣通判名衘必带军州其佐曰签书军事及节度观察军事推官判官之名虽曹掾悉曰参军一州税赋民财出纳之所独曰军资库者盖税赋本以赡军着其实于一州官吏与帑库者使知一州以兵爲本咸知所先也置转运使于逐路专一飞輓刍粮饷军爲职不务科歛不抑兼并冨室连我阡陌爲国守财尓缓急盗贼窃发边境扰动兼并之财乐于输纳皆我之物所以税赋不増元元无愁叹之声兵卒安于州郡民庻安于田闾外之租税足以赡军内之甲兵足以护民城郭与村郷相资无内外之患者此也一州钱斛之出入士卒之役使令委贰郡者当其事一兵之寡一米之㣲守臣不得而独预其防㣲杜渐深矣出铜虎符契以发兵验其机括不得擅兴以革伪冒节度州有三印节度印随本使在阙则纳于有司观察印则长吏用之州印则昼付録事掌用至暮归于长吏凢节度使在镇兵杖之属则观察属官用本使印判状焉田赋之属则观察属官用本使印签状焉刺属县则用州印本使判状焉故命师必曰某军节度某州管内观察等使某州刺史必具此三者言军则专制兵旅言管内则专緫察风俗言刺史则治其州军此祖宗损益唐制军民之务职守之分俾各归其实也逐县置尉专捕盗贼济以县廵检之兵不足则㑹合数州廵检使之兵又不足则资诸守臣兼提举兵甲贼盗公事与一路帅臣兼兵马钤辖者故兵威强盛䑕偷草窃寻即除荡盖内外相维上下相制若臂运指如尾应首靡不相资也凢统驭施设制度号令人不敢慢者功过必行明于赏罚而已明于赏罚则上下奋励知所耸动而姦究不敢少踰绳墨之外事必立就也怒蜀大将之贪暴也曹彬独无所污自客省使随军都监超授宣徽南院使义成军节度使以赏之御便殿阅武第其艺能连营俱令转资至于荆罕儒战死责部将不効命斩石进等二十九人雄武兵白昼掠人于市至斩百軰乃止川班直诉赏则尽戮其将校而废其班太祖甞曰抚飬士卒不吝爵赏苟犯吾法惟有劒耳然神机所照及物无遗察人之心而人尽死力班大原之师则谓将士曰尓軰皆吾腹心爪牙吾宁不得太原岂忍令害尓軰也或诉郭进脩第用筩瓦如诸王制则曰吾于郭进岂减儿女耶祖宗赏罚虽明有诚心以及物故天下用命兵虽少而至精也逮咸平西北边警之后兵增至六十万皇祐之初兵巳一百四十万矣故翰林学士孙洙号善论本朝兵者其言古者兵一而巳今内外之兵百余万而别爲三四又离爲六七也别而爲三四禁兵也厢兵也蕃兵也离而爲六七者谓之兵而不知战者也给漕輓者兵也服工役者兵也缮河防者兵也供寝庙者兵也飬国马者兵也疲老而坐食者兵也前丗之兵未有猥多如今日者也前丗制兵之害未有甚于今日者也盖常率计天下之户口千有余万自皇祐一歳之入一倍二千六百余万而耗于兵者常十八而留州以供军者又数百万也緫户口歳入之数而以百万之兵计之无十户而资一厢兵十畒而给一散卒矣其兵职卫士之给又浮费数倍何得而不大蹙也况积习刓弊又数十年教习不精士气不振㨂兵则点数而巳宣借则重叠妄滥迯亡巳乆而衣粮自如疲癃无堪而虚名具数元丰中神宗谓宰臣呉充曰祖宗以来制军有意凢领在京殿前马歩军司所统诸指挥置都使虞候分领之凢军中之事止责分领节度之人则军衆自齐责之旣严则遇之亦优故军校转贠有由行伍不乆巳转至团练使者王者之衆不得不然若诸路则军校不过各领一营耳周室虽盛至康之后寖巳衰㣲本朝太平百余年由祖宗法度具在岂可轻改也自昔夷狄横而窥中国者先观兵之盛衰然则兵备可一日忘哉盖祖宗相承其爱民之实若出一心谓民之作兵者多与兵之仰者衆而民不可重困也故张齐贤欲益民兵吕蒙正曰兵非取于民不可而真宗以深念扰动边人遂止河东河北旣置义勇军以韩琦忠亮急于备边犹欲刺陜西民爲义勇諌官司马光抗章数十万言其不可熈宁申命天下教保甲盛于元丰本周官寓兵于农之意聮什伍之民族党相保举三路言之凢有百万人天下称是旋亦废置盖兵虽可练而民不可重扰也本朝旣以民作军矣又求之畎畒则州郡内外皆兵前丗所未有也此祖宗重以民爲兵也臣谨列自建国巳来兵制㳂革与夫祖宗御戎备边又诸军兴废所因详着于篇者凢二百卷又原祖宗圣意之不见于文字者爲之序然窃甞谓后丗诵帝尧之德惟知茅茨不剪土阶三尺而巳至史谓就之如日望之如云则尧及物之功与天地等矣惟书曰乃圣乃神乃武乃文具是四者尧德乃备则固由所见浅深欤共惟祖宗以圣神文武斡运六合鞭笞四夷悉本于兵其精神心术之㣲盖不在迹然効神宗重规叠矩之盛在本圣心而其迹顾岂能尽今臣之浅拙虽欲䌷绎传载所有不能知也熈宁三年曾宣靖爲昭文相以疾乞解机政乆之除守司空侍中河阳三城节度使集禧观使王文恭爲内相当制进进草神宗读至髙旗鉅节遥临践土之邦间馆珍台独揖浮丘之𬒮顾文恭笑云此句甚熟想备下多时文恭云诚如圣训归语其子仲修云吾自闻鲁公丐去即办此一聮叹服上之精鍳如此𥙿陵怀韩魏公定䇿之勲崇德报功不次擢其子仪公忠彦登禁路未及柄用而魏公薨甚爲不满故亟用曾宣靖之子令绰执事枢柄时元丰官制初行肇建东西二府俾迎宣靖入居虞侍之爲搢绅之美谈后二十年仪公始相祐陵思陵中兴兴念故家所以富郑公之孙季申直柔仪公之孙似夫肖胄相继赐第爲右府又三十年令绰之孙钦道怀亦赐出身登宰席皆近丗衣冠之盛事若蔡元长之于攸秦㑹之之于熺盖恩泽侯不足道也熈宁中蔡敏肃挺以枢宻直学士帅平凉初冬置酒郡斋偶成喜迁莺一阕霜天清晓望紫塞古垒寒云衰草汗马嘶风边鸿飜月垄上䥫衣寒早劒歌骑曲悲壮尽道君恩难报塞垣乐尽双鞬锦带山西年少谈笑刁斗静烽火一把常送平安耗圣主忧边威灵遐布骄虏且寛天讨歳华向晩愁思谁念玉关人老太平也且欢娱不惜金尊频倒词成闲歩后园以示其子朦朦寘之䄂中偶遗坠爲譍门老卒得之老卒不识字持令笔吏办之适郡之娼魁素与笔吏洽因授之㑹赐衣袄中使至敏肃开燕娼尊前执板歌此敏肃怒送狱根治倡之侪类祈哀于中使爲援于敏肃敏肃舎之复令讴焉中使得其本以归逹于禁中宫女軰但见太平也三字争相传授歌声遍掖庭遂彻于宸听诘其从来廼知敏肃所制𥙿陵即索𥿄批出云玉关人老朕甚念之枢筦有阙留以待汝以赐敏肃未几遂拜枢宻副使御笔见藏其孙稹家史言献肃交结内侍进词柄用又不同也元祐二年东坡先生入翰林暇日㑹张秦眺陈李六君子于私第忽有旨令撰赐奉安神宗御容礼仪使吕大防口宣茶药诏东坡就牍书云于赫神考如日在天顾群公曰能代下一转语否各辞之坡随笔后书云虽光明无所不临而躔次必有所舎群公大以耸服导引鼔吹词盖亦是时作真迹今藏明清处富文忠公熈宁二年再相王荆公爲参知政事始用事与文忠不恊文忠力丐去以使相判河南府上章自劾继改亳州今録于此清时窃禄难迯素食之讥白首佐朝遂起蔽贤之谤幸圣明之洞照举毫髪以无遗頋此薄材尚容具位中谢切念臣业非经逺识寡通方少因章句之科得偕群俊长脱簿书之秩获事三朝仁宗之頋遇匪轻英庙之丁宁尤甚旋属大人继照飞龙在天思肯搆于先基忽遐遗于万物涧苹何美杂圭壁以荐羞槽驭巳疲复骅骝之共驾殚力虽劳于负岳小心更甚于履氷果不克堪遂贻弹劾如安石者学强辩胜年壮气豪论议方鄙于古人措置肯谐于僚党至使山林末学草泽后生放自得之良心乐人传之异说苹苹者子譊譊其书足以干名足以取贵拖绅朝序者非安石之党则指爲俗吏圜冠校学者异安石之学则笑爲迃儒叹古人之不生恨斯文之将丧臣切观安石平居之间则口笔丘旦有爲之际则身心管啇至乃忽故事于祖宗肆巧讥于中外喜怒惟我进退其人待圣主爲可欺视同僚爲不物台諌官以兹切齿谓社稷付在何人士大夫罔不动心以朝廷安用彼相爲臣及此事主若何臣非不能秉笔华衮之前而正其非覆身青蒲之上而排其失重念陛下方当渊黙尧舜中和禹汤同天德之尚待人臣之有体徒髙唇吻莫𥙷聦明且区区晋都尚有相先之下佐况赫赫昭代岂有不和之大臣愚念及斯衆言陋此伏乞陛下特申雄断大决群疑正安石过举之谬以幸保家邦白臣等后言之罪而俾归田里如其尚矜㣲朽处以便藩不唯有遂于物情亦以不妨于贤路如是则始终事圣史传不附于姦朋去就爲臣物议庻归于直道其临薨二表尤爲恳切明清家旧有之今不复存东坡先生公神道碑云手封遗表使其子上之者也徐敦立国纪亦载其略至于谓宫闱之臣不可使之专揔兵柄人心不服易以败事后来童贯之徒是矣韪哉先见之明焉熈宁初司天监亢瑛奏后三十年西南有乱出于同姓是时方议皇族𥙷外官于是诏宗室不得注授川崃差遣至建中靖国初赵谂叛于渝州相距果三十年其言廼验继而瑛又言丙午丁未汴都不守乗舆有播迁之厄不可轻改祖宗之法恐致召乱王荆公大怒启𥙿陵窜瑛英州曾文肃十子㝡钟爱外祖空青公有寿词云江南客家有宁馨儿三丗文章称大手一门兄弟独良眉籍甚衆多推千里足来自渥洼池莫倚善题鸎鹉赋青山须待徤时归不似傲当时其后外祖果以词翰名丗可谓父子爲知已也陈禾字秀实四明人政和𥘉爲右正言明目张胆展尽底緼时称得人徽宗批出除给事中㑹䆠官童贯黄经臣恃贵幸骄险且与中执法卢航相爲表里搢绅侧目莫敢言者禾曰吾备位台諌朝廷有至可虑者一迁给舎则非其职此而不言后悔何追未受告命即抗䟽上言力陈汉唐之祸不可不戒此隙一开异日有不胜言者惟陛下留意于未然论列旣乆上以日晚颇饥拂衣而起曰朕饥矣禾褰挽上衣泣奏曰陛下少留容臣罄竭愚衷上爲少留禾曰此曹今日受富贵之利陛下佗日受危亡之祸孰爲重轻愿陛下择之上衣𥚑脱落上曰正言碎朕衣矣禾奏曰陛下不惜碎衣臣又岂惜碎首以报陛下其言激切上爲之变色且曰卿能如此朕复何忧内侍请上易衣上止之曰留以旌直节翌日经臣率其党诉于上前曰国家极治如此安得有此不祥之语继而卢航上章谓禾一介书生言事狂妄东台之除旣寝复责授信州监酒乆之自便丐祠奉亲还里先是陈莹中寓居郡中禾交游日乆又遣其子正彚来从学后莹中论列蔡元长得禾上书力爲救解及正彚告发蔡氏事父子俱就逮监狱者知莹中与禾游谓言必自禾发移文取证禾荅以事诚有之罪不敢迯人谓禾曰岂冝以实对禾曰祸福死生吾自有处岂肯以一死易不义耶傥得分贤者固所愿也朝廷指以爲党勒停宣和中起守龙舒以卒事见髙抑崇闶所述行状绍熈间史直翁再相上其所着易与春秋传特官其孙近脩四朝史无人爲之立传此节义遂失传于后丗可胜太息林子忠有野史一编丗多传之其间议论与平日所爲极以背驰殊不可晓岂非知公论不可揜欲盖其迹于天下后丗耶东坡先生虽窜斥于绍圣元符然元祐中黄庆基赵君钖贾易之徒巳摘取其所行训词中语以爲诋诬后来施行盖权舆于是史册可以具考近人作好事如郑介夫邹志完陈莹中士林每以爲佳话然如王和父之救东坡先生江民表之乞不深治蔡邸狱丰相之于祐陵前辩元祐诸公之无罪方轸之上书力诋蔡元长之失雍孝闻之奉廷对李彪之拟贤良䇿数二蔡之姦二人者俱罹刑辟之类尚多皆人之所难言惜乎丗人之不尽知也成都人景焕野人闲话盖干德三年所𫐠其间载蜀后主一条今録于后蜀后主孟氏讳昶字保元尊号睿文英武仁圣明孝皇帝道号玉霄子承髙祖纂业性多明敏以孝慈仁义在位三纪巳来尊儒尚学贵农贱啇𥘉用赵季良母昭裔知政事李仁学赵廷隐等分主兵权李昊徐光浦掌牋檄王处回爲枢要无可政教壅滞恩泽杂沓一但赫怒诛权臣张业出王处回自命二相开献纳院创贡举埸不十余年山西潭隐者俱起肃肃多士赳赳武夫亦一方之盛事城内人生三十歳有不识米夌之苗者毎春三月夏四月有游浣花香锦浦者歌乐掀天珠翠阗咽贵门公子乗彩舫游百花潭穷奢极丽诸王功臣巳下皆置林亭异果名花小类神仙之境兵部王尚书珪题亭子诗其一聮曰十字水中分岛屿数重花外见楼台皆此类也自大军収复蜀主知运数有归寻即纳𣢾识者闻之嘉叹蜀主能文章好博覧知兴亡有诗才尝爲箴诫颁诸字人各令刋刻于坐隅谓之颁令箴曰朕念赤子旰食宵衣託之令长抚飬惠绥政在三异道在七丝驱鸡爲理留犊爲规寛勐得所风俗可移无令侵削无使疮痍下民易虐上天难欺赋与是切军国是资朕之赏爵固不踰时尓俸尓禄民膏民脂爲民父母莫不仁慈勉尓爲诫体朕深私治平中张次功着蜀梼杬亦书是箴与此一同章献明肃初自蜀中汎江而下舟过真州之长芦有闽僧法灯者筑茅庵岸旁灯一见听其歌声许以必贵倒囊津置入京继遂遭际及位长乐灯尚在后捐奁中百万缗命淮南两浙江南三路转运使创建大刹工巧雄丽甲于南北俾灯住持赐予不絶李邯郸爲之碑至今存焉皇祐初名僧谷全号全大道以道行价重禅林住庐山圎通寺忽一男子货药入山自云帝子全见其状皃颇异厚资其行使徃京师自陈鞫治得其妄廼都人冷绪之男青也诛之全坐黥配郴州郡中令荷筑城之土经歳当盛暑忽弛檐布中作颂云今朝六月六老全受罪足若不登天堂定是入地狱言讫跌坐而化郡人即其地建塔焉事有相类而祸福不侔如此者徐敦立国纪廼云全与青俱弃市误矣王文穆钦若以故相来守杭州钱唐一老尉苍颜华髪矣文穆初甚不乐询其履歴乃同年生恻然哀之遂封章于朝诏特改京秩尉以诗谢之云当年同试大明宫文字虽同命不同我作尉曹君作相东君元没两般风章俞者郇公之族子早歳不自拘检妻之母杨氏年少而寡俞与之通巳而有娠生子初产之时杨氏欲不举杨氏母勉令留之以一合贮水缄置其内遣人持以还俞俞得之云此儿五行甚佳将大吾门雇乳者谨视之旣长登第始与东坡先生缔交后送其出守湖州诗首云方丈仙人出渺茫髙情犹爱水云郷以爲讥巳由是怨之其子入政府俞尚无恙甞犯法以年八十勿论事见神宗实録绍圣相天下坡渡海盖脩报也所谓燕国夫人墓独处而无祔者即杨氏也元丰末章子厚爲门下侍郎以本官知汝州时钱穆父爲中书舎人行告词云鞅鞅非少主之臣悻悻无大臣之操子厚固怨之矣元祐间穆父在翰苑诏书中有不容群枉规欲动揺以指子厚尤以切齿绍圣初子厚入相例遭斥逐穆父旣出国门蔡元度饯别因诵其前聮云公知子厚不可撩拨何故诋之如是穆父愀然曰鬼噼口矣元度曰后来代言之际何故又及之穆父笑曰郍鬼又来噼一噼了去周羙成邦彦元丰𥘉以太学生进汴都赋神宗命之以官除太学録其后流落不偶浮沈州县三十余年蔡元长用事美成献生日诗略云化行禹贡山川内人在周公礼乐中元长大喜即以袐书少监召又复荐之上殿契合诏再取其本以进表云六月十八日赐对崇政殿问臣爲诸生时所进先帝汴都赋其辝云何臣对曰赋语猥繁歳月持乆不能省忆即勑以本来进者雕虫末技巳玷国恩刍狗尘言再干睿覧事超所望忧过于荣切惟汉晋以来才士軰出咸有颂述爲国光华两京天临三国鼎峙竒伟之作行于无穷共惟神宗皇帝盛德大业卓髙古初积害悉平百废具举朝廷郊庙罔不崇饰仓廪府库罔不充仞经术学校罔不兴作礼乐制度罔不釐出攘狄片地罔不留行理财禁非动恊成筭以至鬼神怀鸟兽若缙绅之所诵习载籍之所编记三五以降莫之与京未闻承学之臣有所歌咏于今无传视古爲愧臣于斯时自惟徒费学廪无益治丗万分之一不揣所堪裒集盛事铺陈爲赋冒死进投先帝哀其狂愚赐以首领特从官使以劝四方臣命薄数竒旋遭时变不能俛仰取容自触罢废漂零不偶积年于兹臣孤愤莫伸大恩未报毎抱旧藁涕泗横流不啚于今得望天表亲承圣训命録旧文退省荒芜恨其少作忧惧怕惑不知所爲伏惟陛下执道御有本于生知出言成章匪由学习而臣也欲晞云汉之丽自呈绘画之工唐突不量诛死何恨陛下德侔覆焘恩浃飞沉致絶异之祥光出乆幽之神玺丰年屡应瑞物毕臻方将泥金泰山鸣玉梁父一代方册可无述焉如使臣殚竭精神驰骋笔墨方于兹赋尚有靡者焉其元丰元年七月所进汴都赋并书共二䇿谨随表上进以闻表入乙覧称善除次对内祠其后宣和中李元叔长民献广汴都赋上亦甚喜除袐书省正字元叔定之孙也栁色黄金嫰梨花白雪香隂铿诗也李太白取用之杜子羙太白诗云李白有佳句往往似隂铿后人以谓以此讥之然子羙诗有蛟龙得云雨鵰鹗在秋天一聮巳见晋书载记矣如氷肌玉骨清无汗水殿风来暗香满孟蜀王诗东坡先生度以爲词昔人不以蹈袭爲非南部烟花録夕阳如有意偏傍小䆫明唐人方域诗新唐书艺文志有方域诗一卷烟花録一名大业拾遗记文词极悪可疑而大业幸江都记自有十二卷唐着作郎杜寳所纂明清家有之永平时杨州印本也沈睿逹辽文通之同包长于歌诗尤工翰墨王荆公曾文肃学其笔法荆公得其清劲而文肃传其眞楷登科后㳺京师偶爲人书帬带词颇不典流转鬻于相蓝内侍买得之逹于九禁近幸嫔御服之遂尘乙覧时𥙿陵初嗣位励精求治一见不恱㑹遣监察御史王子韶察访两浙临遣之际上喻之曰近日士大夫全无顾借有沈辽者爲倡优书淫冶之辞于帬带遂逹朕听如此等人岂可不治子韶抵浙中适睿逹爲呉县令子韶希旨以它罪劾奏时荆公当国爲申解之上复伸前说竟不能释疑遂坐深文削借爲民其后卜居池阳之齐山有集号云巢编行于丗挥麈余话卷之一挥麈前录挥尘录余话卷二挥麈余话卷之二汝隂王明清丁晋公自海外徙宅光州临终以一巨箧寄郡帑中上题云候五十五年有姓丁来此作通判可分付开之至是歳有丁姓者来贰郡政即晋公之孙计其所留年月尚未生启视之但一黒匣贮大端研一枚上有一小窍以一碁子覆之揭之有水一泓流出无有歇时温润之甚不可名状丁氏子孙至今珤之又陈公密缜未逹时尝知端州闻部内有冨民蓄一研竒甚至破其家得之研面丗所谓熨斗焦者成一黒龙奋迅之状可畏二鸜鹆眼以爲目每遇隂晦则云雾辄兴公密没归于张仲谋询政和间遂登金门祐陵置于宣和殿爲书符之用靖康之乱龙德宫服御多爲都监王球藏匿事露下大理思陵欲诛之子裳叔祖爲棘卿爲之营捄止从逺窜其后北归以此研谢子裳至今藏于家二研眞希丗之寳也明清尝于王莹夫瓘处见王荆公手书集句诗一𥿄云海棠乱发皆临水君知此处花何似凉月白纷纷香风隔岸闻啭枝黄鸟近隔岸声相应随意坐莓苔飘零酒一桮今不知在何所周美成晩归钱塘郷里梦中得瑞鹤僊一阕悄郊原带郭行路永客去车尘漠漠斜阳映山落歛余红犹恋孤城䦨角凌波歩弱过短亭何用素约有流莺劝我重解绣鞍缓引春酌不记归时早暮上马谁扶醒眠朱阁惊飈动幕犹残醉遶红药叹西园巳是花深无地东风何事又恶任流光过却归来洞天自乐未几方腊盗起自桐庐拥兵入杭时美成方㑹客闻之仓黄出奔趍西湖之坟庵次郊外适际残腊落日在山忽见故人之妾徒歩亦爲逃避计约下马小饮于道旁旗亭闻莺声于木杪分背少焉抵庵中尚有余醺困卧小阁之上恍如词中逾月贼平入城则故居皆遭蹂践旋营缉而处继而得请提举杭州洞霄宫遂老焉悉符前作美成甞自记甚详今偶失其本姑追记其略而书于编周美成爲江宁府溧水令主簿之室有色而慧美成每洽于尊席之间丗所传风流子词盖所寓意焉新緑小池塘风帘动碎影舞斜阳羡金屋去来旧时巢燕土花缭绕前度莓墻绣阁鳯帷深几许听得理丝簧欲说又休虑乖芳信未歌先噎愁转淸商暗想新粧了开朱戸应自待月西厢最苦梦䰟今宵不到伊行问甚时却与佳音密秏拟将秦镜偷换韩香天便敎人霎时厮见何妨新緑待月皆簿㕔亭轩之名也曾文肃初与蔡元长兄弟皆临川王氏之亲党后来位势旣隆遂爲仇敌崇宁初文肃爲元长攘其相位文肃以观文守南徐时元度帅维扬赴镇过郡元度开燕甚勤自爲口号云并居二府同事三朝怅契阔于当年喜逢迎于斯地又云对掌紫枢参大政同扶赫日上中天谬爲恭敬如是而中实不然巳而兴狱文肃遂迁衡阳元祐初滕章敏帅定武时耿晞道南仲爲教授偶燕集郡僚章敏席间作诗坐客皆和独晞道辞云某以经义过省不习爲诗章敏之壻何洵直滑稽名丗忽云熈宁中𥙿宁后苑射弓而殿帅林广云不能上询其故云臣本出弩手阖坐大笑李处迈邯郸之孙政和初以直秘阁知相州外甥张澄如莹繇宗女夫爲承节郎侍行掌扎牍之寄时聂贲逺山爲郡博士王将明甫爲决曹椽如莹处甥馆旣与二公往还且周旋甚至悉皆怀感王聂同年生也始甚欢而聂于乐籍中有所属意王亦昵之每戒不令前聂恨之因而遂成仇怨其后甫改名黼爲相荐如莹易文阶除枢密院编修巳而更秩爲郎聂后以蔡元长称其刚方有立荐之改名昌擢侍从黼大用事贬聂散官安置衡州益衘黼矣靖康时事大变召登政府黼之诛死聂有力焉而聂亦以是歳出使至绛州𬒳害黼初败如莹踪迹颇危頼聂之回互竟无它南渡之后出入中外浸登要途至端明殿学士宣奉大夫拜庆逺军节目以终四十三年无一日居闲中兴以来如莹一人而巳徐干臣伸三衢人政和初以知音律爲太常典乐出知常州甞自制转调二郎神之词云闷来弹鹊又搅碎一帘花影谩试着春衫还思纎手薫彻金虬烬冷动是愁端如何向但怪得新来多病嗟旧日沈腰如今潘鬓怎堪临镜重省别时泪滴罗襟犹凝爲我厌厌日髙慵起长託春酲未醒鴈足不来马蹄难驻门掩一亭芳景空伫立尽日栏干倚遍昼长人静旣成㑹开封尹李孝寿来牧呉门李以严治京兆号李阎罗道出郡下干臣大合乐燕劳之喻羣娼令讴此词必待其问乃止娼如戒歌至三四李果询之干臣蹙頞云某顷有一侍婢色艺冠絶前歳以亡室不容逐去今闻在苏州一兵官处屡遣信欲复来而今之主公靳之感慨赋此词中所叙多其书中语今焉适有天幸公拥麾于彼不审能爲我之地否李云此甚不难可无虑也旣次无钖賔賛者请受谒次第李云郡官当至枫桥桥距城十里而逺翌日舣舟其所官吏上下望风股栗李一阅刺字忽大怒云都监在法不许出城廼亦至此使郡中万一有火盗之虞岂不殆哉斥都监下堦荷校送狱又数日取其供牍判奏字其家震惧求援宛转哀鸣致恳李笑云且还徐典乐之妾了来理㑹兵官者解其指即日承命然后舎之东坡先生出帅定武黄门以书荐士往谒之东坡一见云某记得一小话子昔有人发冡极费力方透其穴一人祼坐其中语盗曰公岂不闻此山号首阳我乃伯夷焉有物邪盗慊然而去又往它山䦆治方半忽见前日祼衣男子从后拊其背曰勿开勿开此乃舎弟墓也政和建艮岳异花竒石来自东南不可名状忽灵壁县贡一巨石髙二十余丈周围称是舟载至京师毁水门楼以入千夫舁之不动或启于上云此神物也宜表异之祐陵亲洒宸翰云庆云万态竒峯仍以金带一条挂其上石即遂可移省夫之半顷刻至苑中潘兊字说之呉门人仕祐陵爲侍从宣和𥘉奉祠居里中时郡民朱勔以倖进宠眷无比父冲殂勔护䘮归葬郷间倾城出迓而潘独不往潘之先茔适有山林形势近冲新阡勔欲得之廼脩敬于潘杜门弗纳勔恃恩自恣遣人讽之且席以薫天之势潘一切拒之勔归京师果愬于上降御笔夺之已而又訹御史诬之以罪而禠潘之职虽抑之于一时而呉人至今称之祐陵时有僧妙应者江南人往来京洛间能知人休咎其说初不言五行形神且不在人之求而告之佯狂奔走初无定止饮酒食肉不拘戒行人唿之爲风和蔡元长禠职居钱塘一日忽直造其堂书诗一絶云相得端明似虎形揺头摆脑得人憎看取明年作宰相张牙噼口喫衆生又书其下云衆生受苦两纪都休巳而悉如其言绍兴初犹在广中蜕寂于柳州明清投辖録中亦书其略蔡攸甞侍徽宗曲宴禁中上命连沃数巨觥娄至顚仆赐之未巳攸再拜以恳曰臣䑕量巳穷逮将委顿愿陛下怜之上笑曰使卿若死又灌杀一司马光矣始知温公虽遭贬斥于一时而九重固自敬服如此李彦思邈曾文肃之甥早歳及弟文采爲政称于一时蔡元长与之连初亦喜之后元长与文肃交恶始恶之政和𥘉自江外作邑归时元长以师垣秉钧入谒之后元长语其所厚曰李邈面目如此所欠一黥耳彦思闻之皇恐即上书欲愿投笔比再见元长元长曰公乞易武早巳降旨换授庄宅使矣邈闻语即趍廷下效使臣之喏云李邈谢太师更不再升阶而出元长笑云李彦思元来了得遮一解即除知保州见阙詹大和坚老来京师省试罢坐㣲累下大理时李传正端初爲少卿初入之时坚老哀鸣曰某逺方举人不幸抵此祈公怜之端初怒操俚谈诟曰子觜尖如此诚姦人也因困辱之巳而牓出奏名所犯旣轻在法应释得以无事自此各不相闻后十余年端初爲淮南路转运副使旣及瓜坚老自郎官出爲代端初固忩之而坚老心未能平也相见各叙昩生平而巳旣再见端初颇省其面目犹不记前事因曰郎中若有素者岂尝解后朝路中邪风采堂堂非曩日比也坚老荅曰风采堂堂固非某所自见但不知比往时觜不尖否端初愧怍而寤端初有子即粹伯处全也粹伯廼外祖之遗体不但曽氏之指节可验而髙明豪放酷肖之粹伯亦不自隐礼待二家均一丗亦多知之传正邯郸公淑孙也鳯翔府太平观主道士张景先出入黄安中之门甚乆安中坐此弹章中颇及之有闽人黄谦者狡狯人也自买度牒逺投景先求爲弟子因得以识安中后归闽遂住武夷山毎对客必目安中爲家兄人以其名连易卦颇以爲然安中至里中焚黄谦亦谒之安中以景先之故稍礼之逮安中北还谦宣言送伯氏出闽以山轿迹其后所至官吏眦所覩示不疑也安中旣多在北方而闽距京师稍逺安中名重一时谦借其声势大爲姦利人不敢何一日安中遣姪归邵武间有客道其事者姪大不平云须当痛治之谦伺其来候于道左伏谒礼甚恭方欲诘其事谦曰无广此言聊假虎威耳举初甚厚遂爲留数日不问而去自是衆益信之人之无良有如是者谦后至政和间遂得幸爲道官王履道初自大名府监仓任满至京师茫然无所向㑹梁师成赐第初成极天下之华丽许士庶入观履道髽两角以小篮贮笔墨径入就其新堂大书歌行以羙之末云初寮道人掷笔而出主辈见其人物伟胜词翰妙絶衆目叵侧时方崇尚道教直以爲神仙降临不敢呵止亟以报师成师成读之大喜即令物色延见索其它文益以击节荐之于上不数年登禁林入政府基于此也刘跛子者洛阳人知人死生祸福歳一至京师前辈杂说中多记之至宣和犹在蔡元长正炎盛闻其入都在大房中下大房者外方居养福田院之类即令其子绦屏骑从往访之跛子以手挥之勿令前且取一瓦砾用土书一退字更无它语绦归以告于元长元长悟其言而不能用遂至于败蔡元长帅成都尝令费孝先画卦影历历悉见后来无差豪之失末后画小池龙跃其中又画两日两月一屋有鸱吻一人掩面而哭不晓其理后元长南窜死于潭州昌明寺始悟焉蔡元长少年鼎贵建第钱塘极爲雄丽全占山林江湖之絶胜今行在殿前司是也宣和末金冦豕突尽以平日之所积用巨舰泛汴而下置其宅中靖康初下籍没之诏适毛逹可友守杭州逹可元长门下士也缓其施行密喻其家藏隐逾半所以蔡氏之后皆不贫又甞以金银寳货四十担寄其族人家海盐者巳而蔡父子兄弟诛窜不暇往索尽掩爲已有至今海盐蔡氏冨冠浙右绍圣初治元祐党人秦少游出爲杭州通判坐以脩史诋诬道贬监处州酒税在任两浙运使胡宗哲观望罗织劾其败坏场务始送郴州编管黄鲁直罢守当涂寓居荆南作承天院塔记湖北转运判官陈举迎合中司赵正夫发其中含谤讪遂编管宜州陈举者乃宗哲之壻可谓氷淸玉润也苏在廷元老东坡先生之从孙自幼即卓然东坡许之元符末入太学东坡巳度海毎与其书委曲详尽宣和中历馆职郎曹奉常言者论其宗元祐学术罢爲宫观而谢表廼云念昔党人偶同髙祖士大夫颇少之靖康中蔡元长父子旣败言者攻之发其姦恶不遗余力盖其门下士如杨中立孙仲益之类是也李泰发光时爲侍御史独不露章且劝勿爲大甚坐是责监汀州酒税谢表云当垂涕止弯弓之射人以爲狂然临危多下石之徒臣则不敢士大夫多称之张邦昌僣位国号大楚其坐罪始责昭化军节度副使潭州安置旣抵贬所寓居于郡中天宁寺寺有平楚楼取唐沈传师目伤平楚虞帝䰟之句也朝廷遣殿中侍御史马伸赐死读诏毕张徘徊退避不忍自尽执事者趣迫登楼张仰首急覩三字长叹就缢赵德夫明诚金石録云唐韦绚着刘公嘉话载武氏诸碑一夕风雨失龟跌之首凡碑上武字皆不存巳而武元衡遇害后来考之武字皆完龟首固自若韦绚之妄明矣而益知小说传记不足信也明清后见元和姓纂绚乃执谊之子其虚诞有从来也建炎戊申冬髙宗驻跸维扬时未经兵烬井邑全盛向子固叔坚来赴调于行在所冠盖阗委偶解后金坛士子郭珣瑜者因与共处于天宁寺佛殿之供卓下一夕夜半忽唿郭觉而语云有一事甚异适梦吾服金紫来领此郡皆荆榛瓦砾之场非复今日入城亦有官吏父老辈相迎皆萧索可怜公衣緑𫀆于衆客中不可晓也巳而虏人南冦六飞度江城之内外悉遭焚毁后二十年叔坚果握帅符郭登第未乆爲郡博士迓于郊外始悟前梦相与感叹康倬字爲章元祐名将识之子少日不拘细行游京师生计旣荡析遂偶一娼始来即诡其姓名曰李宣德情意旣洽妇人者亦恋恋不忍舍爲章谓曰吾旣无室家汝肯从我南下爲偕老之计乎娼大然之槖中所有甚冨分其半以遗姥指天誓日不相弃背买舟出都门㳂汴行裁数里相与登岸小酌旗亭伺娼之醉爲章解缆亟发娼拗怒㦸手于河浒爲章弗顾也娼旣爲其所绐仓黄还家后数年爲章再到京师过其门娼母子即唿街卒録之爲章略无惮色时李孝寿尹开封威令凛然旣至府爲章自言平时未甞至都下无由识此曹恐有貌相肖者愿试询之尹以问娼娼曰宣德郎李某也爲章遽云巳即右班殿直康倬也尹曰诚倬也取文书来爲章探怀中取吏部告示文字以呈之尹抚案大怒曰信知浩穰之地姦欺之徒何所不有命重杖娼之母子令衆通衢慰劳爲章而遣之李尹自以谓益显神明之政矣爲章自此折节读书易文资有名于丗后来事浸露李尹闻之甞以语外祖曰仆爲京兆而康爲章能作此竒事可谓大胆矣与之其子也向宗厚履方建炎末爲枢密院计议官履方美髯而若滑稽之状裹华阳巾缠足极弯长于钩距同舎王佾公爲甞戏语之曰君唐明皇时四人合而爲一何邪向曰愿闻之公爲曰君状类黄幡绰头巾类叶法善脚类杨贵妃心肠似安禄山席间一笑履方不懽后程致道行其祠部贠外郎告词云汝佩服髙古操履甚恭又以戏之宋道方毅叔以毉名天下居南京然不肯赴请病者扶擕以就求脉政和初田登守郡母病危甚唿之不至登怒云使吾母死亦以忧去杀此人不过斥责即遣人禽至廷下荷之云三日之内不痊则吾当诛汝以狥衆毅叔曰容爲诊之旣而曰尚可活处以丹剂遂瘉田喜甚云吾一时相困辱然岂可不刷前耻乎用太守之车从妓乐酬以千缗俾群卒负于前増以綵酿导引还其家旬日后田母病复作唿之则全家遁去田母遂殂盖其疾先巳在膏肓宋姑以良药缓其死耳王况字子亨本士人爲南京宋毅叔壻毅叔旣以毉名擅南北况𥘉传其学未精薄游京师甚悽然㑹盐法忽变有大贾覩掲示失惊吐舌遂不能复入经旬食不下咽尫羸日甚国毉不能疗其家忧惧牓于市曰有治之者当以千万爲谢况利其所售之厚姑往应其求旣见贾之状忽发笑不能制心以谓未易措手也其家人怪而诘之况谬爲大言荅之曰所笑者辇毂之大如此乃无人治此小疾耳语主人家曰试取针经来况谩检之偶有穴与其疾似是者况曰尔家当勒状与我万一不能活则勿尤我当爲若针之可立效主病者不得巳亦从之急针舌之底抽针之际其人若委顿状顷刻舌遂伸缩如平时矣其家大喜谢之如约又爲之延誉自是翕然名动京师旣小康始得尽心肘后之书卒有闻于丗事之偶然有如此者况后以毉得幸宣和中爲朝请大夫着全生指迷论一书毉者多用之杨介吉老者泗州人以毉术闻四方有儒生李氏子弃业愿娶其女以授其学执子壻礼甚恭吉老尽以精微告之一日有灵壁县冨家妇有疾遣人邀李生以往李初视脉云肠胃间有所苦邪妇曰肠中痛不可忍而大便从小便中出毉者皆以谓无此证不可治故欲屈君子李曰试爲筹之若姑服我之药三日当有瘳不然非某所知也下小元子数十粒煎黄耆汤下之冨家依其言下脓血数升而愈冨家大喜赠钱五十万置酒以问之曰始切脉时觉芤脉现于肠部王叔和脉诀云寸芤积血在胷中関内逢芤肠里痈此痈生肠内所以致然所服者乃云母膏爲丸耳切脉至此可以言毉矣李后以毉科及第至博士李稙元秀即其从子也王称定观者元符殿帅恩之子有才学好与元祐故家游范元实温潜溪诗眼中亦称其能诗政和末爲殿中监年二十八矣眷东甚渥少年贵仕酒色自娯一日忽宣召入禁中上云朕近得一异人能制丹砂服之可以长生乆视炼治经歳而成色如紫金卿爲试之定观忻跃拜命即取服之才下咽觉胷间烦燥之甚俄项烟从口中出急扶归巳不救旣殓之后但闻棺中剥啄之声莫测所以巳而火出其内顷刻之间遂成烈熖室庐尽焚开封府尹亟来捄之延烧数百家方止但得枯骨于余烬中亦可怪也丁广者明清里中老儒也与祖父爲辈行甞任保州教授郡将武人而通判者戚里子悉多姬侍以酒色沈纵㑹有道人过郡自言数百歳能炼大丹服之可以饱耆欲而康强无疾然后飞升度丗守贰馆之以先生之礼事之选日剏丹灶依其法炼之四十九日而成神光属天置酒大合乐相庆然后甞之广闻之裁书以献乞取刀圭以养病身道人者以其骨凡不肯与守贰怜之爲请仅得半粒广忻然服之不数日郡将通判皆疽发于背道人宵遁守贰相继告殂广腰间亦生疖甚皇恐亟饮地浆解之得愈明年考满改秩归里中疾复作又用前法稍痊偶觉热躁因澡身水入创口中不能起金石之毒有如此者併书之于此以爲丗诫云秦㑹之𥘉自虏中还朝汎海至楚州楚守杨揆子才疑以爲伪即欲斩之馆客管当可者谓揆曰万一果然朝廷知之匪便不若津遣赴行在真假自辨矣揆于是遣人隂加防闲护送至㑹稽㑹之旣相访寻当可官其二子揆屏迹天台不敢出者逾二十年㑹之末年始得刘景以爲台州守欲与綦谢二家併治之而㑹之死髙宗偶记其姓名召用之后爲次对累典名藩斯亦命也毌丘俭贫贱时甞借文选于交游间其人有难色发愤异日若贵当板以镂之遗学者后仕王蜀爲宰遂践其言刋之印行书籍创见于此事载陶岳五代史𥙷后唐平蜀明宗命太学博士李锷书五经倣其制作刋板于国子监监中印书之始今则盛行于天下蜀中爲㝡明清家有锷书印本五经存焉后题长兴二年也明清第三録载秦㑹之靖康末议状全篇比见表姪常保孙言甞闻之于游定夫之孙九言云廼马伸先觉之文也初㑹之爲御史中丞虏人议立张邦昌以主中国先觉爲监察御史抗言于稠人广坐中曰吾曹职爲争臣岂可坐视缄黙不吐一词当共入议状乞存赵氏㑹之不荅少焉属藁遂就唿台史连名书之㑹之旣爲台长则当列于首以呈㑹之㑹之犹豫先觉帅同僚合辞力请㑹之不得巳始肯书名先觉遣人疾驰以逹虏酋所以秦氏所藏本犹云桧等也先觉中兴初任殿中侍御史以亮直称于一时爲汪黄所挤责监濮州酒税后髙宗思之以九列召示以大用而先觉巳死㑹之还自虏中扬言已功尽掠其美名遂取冨贵位极人臣势冠今古先觉子孙漂泊闽中先觉有甥何珫者慷慨自任得其元藁累欲上之而马氏子止之云秦㑹之凶熖方炽其可犯邪绍㒷乙亥春珫忽梦先觉衣冠如平生云秦氏将败趣使往陈之珫即持其藁以叫阍㑹之大怒诬以他罪下珫大理窜岭外抵流所未几而㑹之果殂其家讼冤诏复珫故官后至贠郎先觉忠绩遂别白于时游与马邻墻而居得其详云秦㑹之范觉民同在庙堂二公不相咸虏骑初退欲定江西二守臣之罪康倬知临江军弃城而走抚州守王仲山以城降仲山㑹之妇翁也觉民欲寛之㑹之云不可旣巳投拜委质于贼甚么话不曾说岂可贷邪盖诋觉民甞仕伪楚耳秦熺本王㬇之孽子㬇妻郑氏逹夫之女㬇繇妇家而早逹郑氏怙势而妬熺旣诞即逐其所生以熺爲㑹之乞子㑹之任中司虏拘北去夫妇偕行独留熺于㑹之夫人伯父王仲薿丰父家丰父子时憍而傲毎凌侮之其后㑹之用其亲党遍跻要途独时毎以参议官处之王仲薿字丰父歧公暮子有风采善词翰四六尤工以名字典郡政和末爲中大夫守㑹稽颇着绩效如干湖爲田导水入海是也童贯时方用事贯苦脚气或云杨梅仁可疗是疾丰父裒五十石以献之才可知矣后擢待制再任不历贴职径登次对前后惟丰父一人初歧公爲首台元丰末命或云歧公有异议绍圣亲政追贬万安军司户诸子皆勒停不得入国门夺所赐第以予王荆公家崇寕初以爲臣不忠列党籍碑至是丰父旣有内援而又郑逹夫歧公之壻相与申理遂洗前诬诏尽复歧公爵谥祐陵又题其墓刻云元丰治定弼亮功成之碑御笔云嘉祐中英宗立爲皇子王珪时爲学士预闻大议近因其子仲薿以其诏藁来上始得究其本末廼知神考擢寘政府厥有攸在协賛事功维持法度十有六年元丰末上自有子发言自珪遂定大䇿安宗庙坠碑未立恻然于怀赐额亲笔书题此政和七年二月丙子也丰父谢表有金桮赐第玉篆题碑之对建炎初知袁州虏人冦江西坐失守削籍与马子约皆寓居永嘉丰父兄仲山同时牧临川以城降坐废子约酒酣戯之云平原太守吾兄也后秦㑹之再入相㑹之仲山壻也丰父以启恳之云黄纸除书乆无心于梦寐青氊旧物尚有意于陶镕㑹之爲开陈诏复元官奉祠放行奏荐时丰父寄禄巳爲通议大夫不问职名所以诸孙皆奏京秩年八十余卒有子晓亦能文祖宗以来帅蜀悉杂学士以上方爲之李璆西美坐蔡元长党乆摈不用绍兴中廼以女适秦㑹之夫人之弟王历因而内相昵结起帅泸南巳而复次对制阃成都自是蜀帅职始杀矣其后曹筠王刚中是也熈宁三年诏宗室出官从政于外方惟不许入蜀郑亨仲本秦㑹之所引自温州判官不数年登禁近遂以资政殿大学士宣抚川陜亨仲驾驭诸将有理诸将虽外敬而内惮之适亨仲有忤秦之意因相与媒蘖言其有跋扈状秦闻之谋于王显道㬇㬇云不若遣一宗室有风力者往制之因荐赵德夫不弃焉于是创四川緫领财赋命德夫至坤维得晁公武子止于冷落中辟爲干办公事俾令采访亨仲隂事欲加以罪又以德夫子善究爲緫领司干办公事越常制也子止又引亨仲所逐使臣魏彦忠者相与物色其失上闻遂兴大狱窜籍亨仲即召德夫爲版曹云廉宣仲布建炎初自其郷里山阳避冦南来所擕鉅万至临安寓居呉山之下舎馆甫定而郡兵陈通等乱囊橐悉爲劫掠一簮不遗夫妇徬徨宣仲昔在京师爲学官日与侍晨道士时若愚游至是闻若愚用事贼间姑往访之一见甚笃绨𫀆之义且云吾从盗所得寳货盈屋败露指日悉録于官矣纵尽以与君无憾然度必不能保今有两箧以授子可亟去此庶有生理又令二校防护出関而返宣仲夫妇旣倖脱厄买舟趋霅川来依外祖空青公空青馆置于所泊僧舎宣仲张子能壻也外祖戏曰君真是没兴徐德言矣按堵之后启箧视之皆黄金也计其所失无毫釐之差宣仲后坐婣党摈不用借此得以自存焉靖康初秦㑹之自衘史丐祠归建康僦舎以居适当炎暑上元宰张师言昌访之㑹之语师言此屋觕可居但每爲西日所苦柰何得一凉棚备矣翌日未晓但闻斤斧之声㑹之起视之则松棚巳就询之匠者云县宇中方创一棚昨日闻侍御之言即辍以成此㑹之大喜次年㑹之入爲中司北去又数年还朝巳而拜相时师言年逾七十㑹之于是就官簿中减去十歳擢知楚州把麾持节者又踰十年然后挂冠老于潜晥近九十而终师言诗文甚佳多传于然陈彦育序丹杨士子从后湖苏养直学诗造其三昧向伯恭爲浙漕访养直于隐居彦育适在坐一见喜之邀与之共途益以契合遂以其爱姬冦氏嫁之擕归逾年伯恭登从班廼启于思陵云冦氏莱公之元孙其后独有此一女乞以一官与其夫陈序遂诏特𥙷和州文学伯恭爲自制簮裳靴笏令人赍黄牒往併授之并以白金爲饟彦育方教村童于陋巷持书人至彦育疑非其所有至出𥙷牒见其姓名始拜命望踰意表不胜惊喜闾巷爲之改观其后终于删定官明清有其诗一秩至今尚存也明清壬子歳仕宁国得王俊所首岳侯状于其家云左武大夫果州防御使差充京东东路兵马钤辖御前前军副统制王俊右俊于八月二十二日夜二更以来张太尉使奴厮儿庆童来请俊去说话俊到张太尉衙令虞候报覆请俊入宅在莲花池东面一亭子上张太尉先与一和尚何泽点着烛对面坐地说话俊到时何泽更不与俊相揖便起向灯影黒处潜去俊于张太尉面前唱喏坐间张太尉不作声良乆问道你早睡也那你睡得着俊道太尉有甚事睡不着张太尉道你不知自家相公得出也俊道相公得出那里去张太尉道得衢婺州俊道旣得衢州则无事也有甚烦恼张太尉道恐有后命俊道有后命如何张太尉道你理㑹不得我与相公从微相随朝廷必疑我也朝廷交更飜朝见我去则不必来也俊道向日范将军𬒳罪朝廷赐死俊与范将军从微相随俊元是雄威副都头转至正使皆是范将军兼系右军统制同提㪯一行事务心怀忠义到今朝廷何曽赐罪太尉不须别生疑虑张太尉道更说与你我相公处有人来交我救他俊道如何救他张太尉道我遮人马动则便是救他也俊道动后甚意似张太尉道这里将人马老小尽底移去襄阳府不动只在那驻札朝廷知必使岳相公来弹压抚喻俊道太尉不得动人道若太尉动人马朝廷必疑岳相公越𬒳罪也张太尉道你理㑹不得若朝廷使岳相公来时便是我救他也若朝廷不肻交相公来时我将人马分布自据襄阳府俊道诸军人马如何起发得张太尉道我虏劫舟船尽装载歩人老小令马军便陆路前去俊道且看国家患难之际且更消停张太尉道我待做你安排着待我交你下手做时你便听我言语俊道恐军中不伏者多张太尉道谁敢不伏传选道我不伏俊道传统制慷慨之人丈夫刚气必不肯伏张太尉道待有不伏者勦杀俊道这军马做甚名目起发张太尉道你问得我是我假做一件朝廷文字教发我须交人不疑俊道太尉去襄阳府后面张相公遣人马来追袭如何张太尉道必不敢来赶我投他人马来到这里时我巳到襄阳府了也俊道且如到襄阳府张相公必不肯休継续前来收捕如何张太尉道我又何惧俊道若畨人探得知必来夹攻太尉南面有张相公人马北面有畨人太尉如何处置张太尉冷笑我别有道理待我遮里兵才动先使人将文字去与畨人万一支吾不前交畨人发人马助我俊道诸军人马老小数十万襄阳府粮如何张太尉道这里粮尽数着船装载前去郢州也有粮襄阳府也有粮可喫得一年俊道如何这里数路应副钱粮尚有不前那里些小粮一年巳后无粮如何张太尉道我那里一年巳外不别做转动我那里不一年交畨人必退我迟则迟动疾则疾动你安排着张太尉又道我如今动后背嵬游奕伏我不伏俊道不伏底多张太尉道姚观察背嵬王刚张应李璋伏不伏俊道不知如何明日来我这里聚㕔时你请姚观察王刚张应李璋云你衙里喫饭说与我这言语说道张太尉一夜不曽得睡知得相公得出恐有后命今自家懑都出岳相公门下若诸军人马有语言交我怎生置御我东则东随他人我又不是都统制朝廷又不曾有文字交我管他懑有事都不能管得至三更后俊归来本家次日天晓二十三日早衆统制官到张太尉衙前张太尉未坐衙俊叫起姚观察于教场内亭子西边坐地姚观察道有甚事大哥俊道张太尉一夜不曽睡知得相公得出大叚烦恼道破言语交俊来问观察如何姚观察道旣相公不来时张太尉管军事节都在张太尉也俊问观察道将来诸军乱后如何姚观察道与他弹压不可交乱恐坏了这军人马你做我覆知太尉缓缓地且看国家患难面道罢各散去更不曾说张太尉所言事节俊去见张太尉唱喏张太尉道夜来所言事如何俊道不曾去请王刚等只与姚观察说话来覆太尉道恐兵乱后不可不弹压我游奕一军钤束得整齐必不到得生事张太尉道旣姚观察卖弄道他人马整齐我做得尤稳也你安排着俊便唱喏出来自后不曽说话九月初一日张太尉起发赴枢密院行府俊去辞张太尉道王统制你后面麄重物事转换了着我去后将来必共这懑一处你收拾等我来叫你重念俊元系东平府雄威第八长行日本府阙粮诸营军兵唿千等结连俊欲劫东平府作过当时俊食禄本营不敢负于国家又不忍弃老母遂经安抚司告首奉圣旨𥙷本营副都头后来継而金人侵犯中原俊自靖康元年首从军旅于京城下与金人相敌斩首及俊口内中箭射落二齿奉圣旨特换授成忠郎后来并系立战功转至今来官资俊尽节仰报朝廷今来张太尉结连俊起事俊不敢负于国家欲伺候将来赴枢宻行府日面诣张相公前告首又恐都统王太尉别有出入张太尉后面别起事背叛临时力所不及使俊䧟于不义俊巳于初七日面覆都统王太尉讫今月初八日纳状告首如有一事一件分毫不实乞依军法施行乃俊自出官巳来立到战功所至今来官资即不曽有分毫过犯所有俊应干告勑宣札在家收附外有告首唿千等𥙷副尉都头宣缴申外庶晓俊忠义不曽作过不敢负于国家谨具状披告伏候指挥次歳明清入朝始得诏狱全案观之岳侯之坐死廼以甞自言与太祖俱以三十歳爲节度使以爲指斥乗舆情理切害及握兵之日受庚牌不即出师者凡十三次以爲抗拒诏命初不究将在军君命有所不受之义又云岳云与张宪书通谋爲乱所供虽甞移缄旣不曽逹継复焚如亦不知其词云何且与元首状了无干渉鍜錬虽极而不得实情的见诬罔孰所爲据而遽皆处极典览之拂膺傥非后来诏书湔洗追褒则没地衔冤于无穷所可恨者使当时推鞫酷吏漏网不正刑典耳王俊者初以小兵徒中反告而转资晚以禆将而妄讦主帅遂饕冨贵驵卒钤奴一时倾崄不足比数考其终始之间可谓怪矣首状虽甚爲鄙俚之言然不可更一字也田登知南都一日词状忽二人扶一癃老之人至庭下自云平日善爲盗某年日某处火烧若干家即某爲之假此爲姦至于杀人或有获者皆冤也前后皆百余所未甞败露后来所积旣多因而成家遂不复出所扶之人即其孙也今年逾八十自陈于垂死之际欲得后人知之而已登大惊鄂命左右縳之则已殂矣马子约纯负材自任好面折人人敬长之建炎中吕元直作相子约求郡元直拒之徐云有英州见阙公可往否子约曰领钧旨待先去爲相公盖一宅子奉候靖康之末二圣北狩四海震动士大夫捄死不暇往来贼中洋洋自得者呉幵莫俦二人路人所知也事定皆窜逐岭外秦㑹之爲小官时幵在禁林甞封章荐之䟽见其文集中称道再三秦繇此进用后爲相遂放二人逐便幵滁人也内自愧怍不敢还里卜居于贑上秦廼以其壻曽端伯慥知䖍州国朝以来六曹尚书寄禄今之金紫银青光禄大夫之官也虽不登二府亦循途而迁国初如窦仪陶糓邢昺后来杨文庄张忠定晁文元孙宣公马忠肃余襄公元丰官制后易今名如滕章敏王懿敏王懿恪范蜀公之类祐陵时温万石孟昌龄王革父子宋乔年盛章詹度皆爲金紫银青光禄大夫极多不止此中兴后宋贶益谦洪景卢迈俱宣奉大夫上课陈乞悉柅不行李伯时自画其所蓄古器爲一圗极其精妙旧在上蔡毕少董良史处少董甞从先人求识于后少董死廼归秦伯阳熺其后流转于其壻林子长桷今爲王顺伯厚之所得真一时之竒物也先人䟦语云右古器圗龙眠李伯时所藏因论着自画以爲圗也今藏予友毕少董家凡先秦古器源流莫先于此轴矣昔孔子删诗书以尧舜殷周爲终始至于系辞言三皇之道则罔罟耒耨衣裳舟楫所从来者而继之曰后丗圣人者欲知明道立法制器咸本于古也本朝自欧阳子刘邍父始辑三代鼎彞张而明之曰自古圣贤所以不朽者未必有託于物然固有託于圣贤而取重于人者欧阳子肈此论而龙眠赓续然后涣然大备所谓三代邈矣万一不存左右採获几见全古惟龙眠可以当之也此圗旣物之难致者而得之又少董以闻道知经爲朝廷识拔则陈圣人之大法指陈根源贯万古惟一理其将以春秋侍帝傍矣顺伯録以见予靖康之乱省部文字散失不存南渡之后有礼部老吏刘士祥者大爲姦利士子之桀黠者相与表里云某歳曽经省试下合该年免旣下部则士祥但云省记到因而侥倖遂获推恩者不知其数张彦实番易人子公参政大父行有东䆫集行于丗自知广德军秩满造朝除着作郎秦㑹之当轴其兄楚材爲袐书少监约彦实观梅于西湖楚材有诗彦实次其韵云天上新骖寳辂回㸔花仍趂雪英开折归忍负金蕉叶笑挿新临玉镜䑓女堞未须飜角调锦囊先喜助诗材少蓬自是调羮手叶底应寻好句来时楚材再婚故及玉镜台事㑹之见之大称赏曰旦夕当以文字官相处迁擢左史再迁而掌外制杨原仲并居西掖代言多彦实与之润色初亦无他彦实偶戏成二毫笔絶句云包羞曽借虎皮蒙笔阵仍推兎作锋未用吹毛强分别即今同受管城封原仲以爲诮已大怒愬于㑹之訹言路弹之彦实以本官罢爲宫祠谢表云虽造化之有生有杀本亦何心然臣下之或赏或刑咸其自取屏居数年求休致先除次对帅南昌虽生不及拜命而身后尽得侍从恩数绍兴壬戍夏显仁皇后归就九重之养伯氏仲信年十八作慈寕殿赋以进云臣闻干天称父坤地称母天地至大必言之以父母者明其尊崇博厚无以加也是以圎首方足皆仰之寿之欲报欲奉无不极尽繇古以来圣人之盛莫过尧舜而孟子以谓尧舜之道孝悌而巳矣恭惟皇帝陛下继大人之照宜日中之丰体尧迈舜宪古明王以治天下发爲号令典诰庙谟宸断亲仁善邻开物成务者莫不以孝爲首臣闻孔子谓曽参曰明王以孝治天下故灾害不生祸乱不作仰惟陛下曩者以皇太后扈从未还愿见之心致轸宵旰四方兆民延颈指日以冀来音乆矣斯焉天人交孚邻邦修眭櫜弓箙矢息师偃革寰宇之间遂臻安堵恭奉騩驾言归阙庭凡在动植孰不手舞足蹈翼鼓膺奋遹观古初夐无前此臣伏以老氏三寳以慈爲首干元之道万国咸寕洪惟慈寕之殿合爲嘉名超轶前丗致安之道繇是以始形势制作焕乎其有文章仪刑万邦风化际薄无所不及若尧之光𬒳四表舜之丕冐海隅苍生者行见于今日甚盛烈也臣生长当丗薫陶渐摩德义之人目覩心欣不能自巳思欲颂良圗协恭式化成规诚开金石感动逺迩以彰圣治莫大之庆而昭述巨美者有日矣辄因殿之名以推原万一至于辞意浅陋言语肤率不能抉竒摘异以爲伟不惟不能亦所不敢也臣谨昧死再拜而作赋焉臣恭惟皇帝之嗣位十六载也海宇澄清四方砥平受上天之眷命绍洪基于大明迩安逺至措刑寑兵人熈熈兮春䑓物荡荡兮由庚六服承德衆心成城所以复炎德之辉而迓周邦之衡先是騩驾从狩邻国克享天心咸有一德式遄来归懽动九域乃命羣工择基之隆储祥之胜坼建问安之上宫列辟肃然而赴职百执鎗然而效忠爰即行阙以成厥功于是上髙拟天下蟠法地削甘泉之繁缛屏含元之侈丽揆太极之宸模就坤灵之寳势乃诹龟筮龟筮协从乃稽万物万物无异帝曰钦哉乃彰鸿名慈以覆育于天下寕以镇服于寰瀛盖将昭徽音于太姒而表思齐于周京者也有严有慿或降或昇揆之以日筑之登登经始勿亟百堵皆兴伎者献其伎能者精其能否往兮泰来阃决兮垠开仓昊驰耀兮黄祇助培运郢硕之斤斧攻𣏌梓之良材万杵散雨兮千鑱转雷离娄督绳兮而公输削墨夏育治砾兮孟贲掇荄声隆隆兮伐乔枚势轞轞兮豁层厓长林巨植兮千年之产而万年之材辗如闯直如矗兮崔嵬于时山壤献灵川流效祉陆架水浮风屯云委辐凑鳞集衡行栉比以萃于殿之址也于是匠氏经营百艺骈并砺焉而砺硎焉而硎髙下曲折涂墍丹靑此兴造之本意而动作之形容也旣而四周凌天而岌嶪九门参空而伶俜阙百常兮屋十寻皆爵兮建瓴儋儋千栭闲闲旅楹岫绮对砌䆫霞翼櫺彤墀洋洋金碧煌煌神䲭展吻而呀文犀厌牖而赫张寳排象拱列星间梁撩桶栾楶黼藻鈆黄玫瑰玳瑁翡翠明珰方䟽圎井琑连斗扛枅欀上承柱石下当腾双猊兮盘础刻怒兕兮伏相其蟠也颜九渊之虬屈其翥也若千仞之鳯翔或倒文于衞社或荐孤桐于峄阳乌㭕横截缃蘖交相第栲栵与椅榎积楩栅兮豫章盖天下之竒干尽羽粲而国欀夫然未足以比其制未足以形其雄轇轕巄嵸飞云架空出入兮日月吸唿兮雨风开重轩兮累玉鳞万瓦兮游龙髙下髪直左右翼从西八东九金砾珉镕平写三山之景坐移羣玉之峰喜洩洩兮乐融融入如遇兮出如逢映斗杓而瞳眬挹天汉兮舂容观其巨镇在南长江在东前拥后顾盘错洼隆占皇圗之奕奕郁佳气之葱葱天海相际造化溟蒙雕题贯膂大艑艨寻撞戴斗兮航浮索援皆驰驱而致恭采肃慎之楛矢职夷黔之布賨上则天目于潜之山鳯凰南北之巅巉巖嶻嶭窈窕回旋状羣羽之集麓若万马之奔川海门之潮沧溟之渊濠汹奔于势如朝焉皆足以小崤凾而吞泾渭等河雒而隘陇岍夫以此而驻跸实一制而万全然而不以爲离宫不以爲别宇而独以奉长乐之安而爲承颜之所故能逺迈汉唐夸历三五则虽兼天下之奉极天下之贵亦人所乐而天所与也凡臣所铺翼而陈之者尚可名言之也非比三呉之盛丽九旂之容衞六宫之深严万物之侈冶不足以隆一人之孝于无穷于是俯而拜仰而重曰当乎法驾言归宗祏生辉千丈万骑如指如摩备一时之盛礼庆万国之洪禧望阊阖兮瑞霏微劐稜兮祥威蕤驭严严之玉辇建之朱旗华盖傚杠天骥骖非増日星之光明阗老幼之提擕千官之班兮鸳鹭兆民之欣兮婴慕喜动于堪舆泽周流于道路乐极者或至于抃跃感深者争先于驰骛沈漻晏然兮屏翳收风叆叇不兴兮丰隆霁怒双闳敞兮如升万室昂兮如诉若乃万寿诞日之辰一人㑹朝之际济济峨峨羣臣在位皆辅皐而弼夔过房杜兮丙魏奉玉巵兮琼甓展采仪兮文陛皇帝躬蹈事亲之美以独髙于万丗进退礼乐抑崇下贵隆帝业兮亿载懽祝圣人兮千万歳然后敷兹睿化徧于中下尊卑模范兮盈里闾膏泽渗漉兮盛王霸工在衢士在朝而农在野百度脩明万几间暇无有遐遗睦如姻娅四海安若覆盂九有基如太华于是有客相谓曰子闻今日之盛事欤曰然嘻爲尧舜神人以和运绍五帝狱讼讴歌但无爲而巳矣于致养以云何岂若我皇躬勤俭之资恢隆平之时约已以奉太母之训致美以化羣黎之爲端壹心而应感斥衆异之盱睢焕烂方册照溢书诗哉且客闻历代之制乎土阶之卑不免乎俭固雕椽之饰不免乎骄奢鲁夸灵光而但述土木之巧魏称景福而徒爲制作之华俱游观之是云奚文辞之足夸又岂若我皇绥定邦家以成孝道允邵羲娲哉且上栋下宇圣人所取也至德要道圣人之孝也作可楚室能修泮宫诸侯之功也与其论诸侯曷若言圣道与其言雄壮曷若言圣德明明我宋得天下之统蒸哉祖宗膺器之重殆二百年休声无壅下之所奉者惟君上之所承者惟亲当君享九重之实而亲安万乗之尊盖匹夫之孝曽闵所难不足以言惟据域中之大飨天下之养然后爲重也巳析而合旣失而得然后爲喜之至也旷古所无一旦在已汉唐所恨自我而得凡是数者兼而有之不特爲四方之贺又将爲万丗之光宠也今是殿也不奢不陋不髙不卑合礼之界与天下齐以是爲固巩于鼎龟以是爲寳保若山谿虽广八荒而爲城开溟渤而爲池倚圎天而爲盖立栋梁于四维亦奚有宜乎于是再拜而歌曰苍苍髙旻覆下民兮与物爲春泽无垠兮一人孝至通帝意兮金石可开不可移兮上下合契定大议兮法驾六騩言还归兮勑以慈寕爲殿名兮厥功告成百室盈兮居之克安若石磐兮四方瞻观化益寛兮天人合应助其证兮光启中兴祖武绳兮绍复大运法尧舜兮旋泽曲轸翕然顺兮孝道克全鉴上天兮寿禄万年其永延兮圣人孝兮感人深责成贤辅兮隽功克忱广殿轩轩兮巨厦深沉晨昏之养兮万乗亲临财丰俗阜兮冩于薫琴百姓克爱兮诸侯克钦亘万国兮得其懽心宫殿之制巳陈之矣天子之孝旣备述矣四方之心见于斯矣口软字碎其言卑矣欲昭圣孝永无极矣日月爲字天爲卑矣许顗彦周䟦云王仲信此赋如河决泉涌沛乎莫之能御也天资辞源之壮盖未之见昔柳柳州云辨如孟轲渊如庄周壮如李斯明如贾谊哀如屈原专如扬雄柳州论之古人以一字到今不可移易愿吾仲信兼用六语而加意于庄屈当与古人并驱而争先矣伯氏天才旣髙辅以承家之学经术文章超迈今古眞草篆沈着痛快天文地理星官历翁之所叹伏肘后卜筮三乗九流无不玄解丹青之妙模冩烟云落笔人藏以爲寳奏赋之时与范志能成大诏俱赴南宫其后志能登第名位震耀而伯父坎壈以终兴言流涕如音人二老归西伯赋云一爲尚父一爲饿者虽升沈之不同其趣一也蔡元长元符末间居钱塘无憀中春时往霅川游郊外慈感寺寺僧新建一堂颇伟胜元长即拈笔题云超览堂适有一客在坐自云能相字起贺云以字占之走召入见而臣字旁观如月四字居中当在初夏巳而果然蔡元度娶荆公之女封福国夫人止一子子因仍是也谈天者多言其寿命不永元度夫妇忧之一日尽唿术者之有名如林开之徒集于家相与决其疑云当止三十五歳元度顾其室云吾夫妇老矣可以放心岂复见此逆境邪其后子因至干道中寿八十而终然其初以恩倖爲徽猷阁学士靖康初旣蔡氏败例遭削夺恰年三十五盖其禄尽之歳繇是而知五行亦不可不信也大观丁亥家祖守九江夜登庾楼逺望大江中灯熖明灭坐客以爲渔火家祖曰不然是必爲姦者遣吏往捕之顷刻而至乃舟中盗铸钱其模如火甲状每出炉则就水中蘸而取之焉宣政中有两地早从王荆公学以经术自任全乏文采自建业移帅维杨临发作长短句题于赏心亭云爲爱金陵佳丽廼分符来此拥麾忽又向淮东便咫尺人千里画鼔一声催起邦内人齐跪江山有兴我重来斟别酒休辞泪官中以碧纱笼之后有轻薄子过其下刮去有字改作没字我字易作你字往来观之莫不启齿唐牛竒章玄恠録载萧至忠欲出猎羣兽求哀于山神云当令巽二起风滕六致雨翌日风雨萧不复出郊建炎中金冦驻楚泗间时张韩拥兵于髙邮虏誓于衆整师大入二将自料非其敌深以爲怯将欲交锋之际风雨大作虏衆辟易散走损折甚多因遂奏凯范师厚直方滑稽之雄也爲参賛军事笑云焉知张七韩五乃得巽二滕六力邪闻者爲之閧堂郑德象滋晚守京口怠于爲政汤致逺鹏举爲两浙漕宣言俟应办虏使至郡按治之时秦㑹之当国德象求援于秦盖宣和初秦赴试南宫郑爲参详官其所取也至是汤别秦以行秦云郑德象乆不通问有少书信烦爲提携逹因面授之汤视缄题云禀目申呈判府显学侍郎先生门下具位秦桧谨封汤得之幡然而改廼奏其治状遂移帅江东靖康间戎务方殷有士子贾元孙者多游大将之门谈兵骋辩顾揖不暇自称贾机宜时有甄陶者奔走公卿之前以善干事大夫多使令之号甄保义空青先生甞戯以爲对云甄保义非真保义贾机宜是假机宜翟公巽毎诵之于广坐以爲笑谈元孙建炎龙飞爲特奏名第一人明清绍兴壬午从外舅帅合肥郡治前有四丰碑屹然有楼基在焉上云唐崔相国德政碑李华文张从申书天寳中所立也词翰俱妙念欲摹打是时大兵后工匠皆逃避未归巳而明清持牧贡造朝私念复来必须偿此志继而外舅易镇京口后十年明清赴寿春幕道出于彼始再往访之则不复存询之云前歳武帅郭振者取以砌城矣大以怅然悍卒无知亦何足责付之一叹明清去夏扫松山隂郡斋中见王成之信所刋其寳藏颜鲁公墨帖自题其后极爲夸大固巳讶其字画不工及观其后有云杨徽之苏易简张洎钱易同观于玉堂之署尤爲可疑遂亟取玉堂题名及史册诸传考之杨文庄初未甞入翰苑虽苏太简自雍熈六年至淳化五年出入禁林十年而钱希白以天圣四年方掌内制距大简之在院相去凡隔四十五年希白卒年五十五是时方爲儿童何縁而同造金坡邪今春髙邮守张仲思頠寄以其家藏秦少游所临兰亭刻置黄堂墨本见遗后少游题云元丰二年八月书时年五十九案少游本传及志铭云以建中靖国元年卒年五十三而龙井题名元丰五年三十六则又焉得元丰二年年五十九乎二物皆赝甚明繇是而知凡入石䟦识不可不审也绍兴甲子歳衢婺大水今首台余处恭未十歳与里人共处一阁凡数十辈在焉阁𬒳漂几沈空中有声云余端礼在内当爲宰相可令爱护之少选一物如鼋鼍其长十数丈来负其合逹于平地一阁之人皆得无它又三衢境内地名张歩溪中有石里人号曰团石有䜟语云团石圜出状元团石仰出宰相乙丑歳水涸石忽如圜镜明年刘文孺章魁天下前歳大水石乃侧仰而去年余拜相此与闽中沙合南台盖相似也易贵多识前言往行诗贵多识鸟兽草木之名至于多闻见则欲守约而守卓寡闻见则曰无约而无卓古人有取乎博洽者于此可见诚以寡陋之爲吾病不浅也范武之问殽烝籍谈之忘司典可以鉴矣记礼有云学然后知不足教然后知困知不足然后能自反也知困然后能自强也丗之旁捜广採贪多务得者其亦以自反自强者有以加力于其先故其知识闻见之多日以博洽自然人鲜得而企及雪溪先生秉太史笔诸子仲信仲言史学得之家传惟父子志趣髙逺学问器识率加于人一等故所以自期者夐然与衆不同虽经史子集传记与夫九流百家道释之书皆巳餍饫方且以爲未足而又求所未闻访所未见常有歉然不满之意兹泰华所以不得不髙溟渤所以不得不深也欤不谫自㓜服膺雪溪先生之名恨不得抠衣趋隅在弟子列所幸得从仲信仲言游仲信寓越之萧寺不谫以敝庐宻迩时一相过未甞不剧谈终日有𥙷于茅塞爲多仲言后居甥馆于嘉禾每兴契阔之叹仲信着京都歳时记广古今同姓名録留心内典作𥙷定水陆章句洞晓天文作新干曜真形圗此皆平昔幸得以窥一斑者不宁惟是其发爲稗官小说尤不碌碌仲言着投辖録清林诗话玉照新志挥麈録昆季之所作类皆出人意表且学士大夫之所欲知者益信夫父子之博洽虽名卿鉅公无不钦服敬慕盖有自来遂初尤丈一时之鸿儒也淹贯古今罕见其比一日询仲言以天临殿与南唐中主画像仲言详陈本末无一不符遂𥘉惊愕叹仰以爲丗不多得至形诸公送行㤗倅诗拟欲告于上収寘史馆不果仲言又尝剀切上封事不谫因不自揆以拙句殿诸公后有云信史賖青简封章窒皂囊者以此挥麈所録尤仲言平日之用功深者三复以观非志不分力不衰加之歉然不满者朝夕于怀未易得此是不可以无传也前録先巳刋行后録余话不谫备数昭武日仲言移书见委顾浅见寡闻亦欲以其素所未知者期天下之共知是以喜而承命因浼龙山张君得以继之若夫博洽如仲言父子者则勿以见诮可也庆元庚申秋七月旣望昭武假守浚仪赵不谫师厚父挥麈余话卷之二终