钦定热河志序钦定四库全书御制热河志序为各省之志书易为热河之志书难彼其以汉人书内地事且各府州县本有晋乗楚梼杌荟而辑之其易也不待烛照数计而龟卜也热河之志则以关外荒略非内地而辽金元之史成于汉人之手所为如越人视秦人之肥瘠忽然故曰难夫辽金元非若唐宋之兴于内地而据有之也又其臣虽有汉人通文墨者非若唐宋之始终一心于其主语言有所不觧风尚有所不合且辽金元皆立国不久旋即逊出则所纪载欲其得中得实盖亦难之况纪边关以外荒略之地乎其不能得中得实亦益明矣当今之时热河之志不可不成者则以本朝荷天之宠百有余年累洽重熙汉人已数世被覆载生育其语言风尚薫陶渐渍不可以辽金元之汉臣例之亦理之必然况我皇祖建山庄于此地非爲一已之豫游实贻万世之缔构而顾可无书以垂永久乎山庄内本有温泉出而滙武列之水俗遂有热河之称兹虽为府为县而仍以热河称之者存其朔便于衆也皇祖有诗云聚民至万家葢筚路之际人烟尚少后乃闾阎日以富耕桑日以辟至于今将百年屹为都㑹皇祖虽尝名之曰避暑山庄序咏三十六景而未辑志者其或有待耶抑亦文献不足徴而迟迟为之耶山川里邑建置沿革与夫古蹟人物司事之臣虽捃摭遗逸犹有未备未信者其説具见于前而吾之序是书以行世者正所云在此不在彼进表钦定四库全书钦定热河志进表御前大臣领侍卫内大臣户部尚书和珅经筵讲官户部尚书梁国治诚懽诚忭稽首顿首上言等奉勅编辑热河志成书谨奉表上进者伏以干元握纽九畿环紫塞之垣辰极恢纮三辅拓黄图之版宅神皋而纳爽别开薫馆于仙庄临朔野以绥边肃奉秋田于御跸环兴安之万嶂皆成采甸之疆导武列之三源特敞梁邹之囿控膏腴于左部蹟擅金汤攷形要于中京图陈竹素通都四辟提封连大漠而遥载籍重编数典记温泉之旧坤维壮色壁府腾辉窃惟景纬初分聿区斗野广轮肇启爰列禆瀛周官载纪职方班志详疏郡道徴实则嵗时入记订疑则风俗成书体裁并侈于曩篇规制相沿于杂志然而龙沙逺界犹仍荒畧之名鴈塞层开孰究边隅之境筑长城于徼外秦家之让地已多通属国于寰中汉室之分疆亦隘况乎炎基东造幕南不入方舆晋祚西迁冀北胥成外域郝旦诸蕃之内徙称冦频闻鲜卑刋部之分雄建庭渐逼逮乎慕容立国营都邑于栁城拓跋开基置安州于松漠而光寿建熙之后变故相仍孝昌武泰之间沦胥益甚是以前后燕之州郡旧鲜徴名东西魏之地形每称寄治齐周隋三朝逓嬗纷争常在龙城奚契丹两部同兴错处并依狼水唐设羁縻之府领蕃族而多淆宋修交聘之仪録行程而未备葢居檀蓟平诸州之外讵能深悉方隅即在辽金元三史之中亦但麤传经画降自大宁之弃适当永乐之初割裂土疆尽入诺音三卫摧残兵燹全虚富峪四城昄章久限于边墙瓯脱顿荒于戍垒厯稽简牒殊方并阻幽遐遍遡垓埏今日同臻熙皞钦惟皇帝陛下功参覆帱治荗登咸吹玉琯以诚和海㝢应同风之律握摇枢而广运星阶聨拱斗之符辨位正方仰神谟之首出象功昭徳绍景运之丕承昔在太宗肇龙兴于诸部粤惟世祖奠鳌纪于中原遂使玉障之封悉𨽻金城之宇我圣祖仁皇帝绥懐藩属整饬边防值久安长治之时厪肄武习劳之义修甫田于吉日虞衡匪侈游观萃灵囿于羣藩牧圉交输诚荩云轩屡驻名区成和㑹之都巖馆初营胜境辟清凉之府揭云霞之焕烂当年寳翰长留经雨露之㴠濡兹地编㕓益聚我世宗宪皇帝际承平之统増理事之官上塞舆图悉𨽻神州之籍诸藩部落咸趋尉吏之符我皇上膺下武以承庥纉前文而展义龙光嵗觐期门罗七萃之仪鳯葆时廵仙苑驻六飞之驾每清尘之载道当涤暑之佳辰林峦则秀本天成亭榭则灵由地献祥葩秀草皆符对育之襟瑞兽胎禽各绘恬熙之象惬宸游于三十六景豫奉鸣銮陈王㑹于亿万千年欢胪辑瑞若夫典稽表貉礼举行畋羽骑齐陈猎场载启金鞍耀日拂寳骏之三花玊纛捎云映高牙之五色騐寥天之露重正逢呦鹿之辰乗广漠之风高恰应祭貙之令鸿絧蔽野排队伍之森严虎落连山括冈峦之起伏仰天弧之亲挽百中称神瞻御鞚之遥临三唿効响加以威棱叠播风动蒙池疆索宏开路逾瀚海庆雪峰之底定琛玉盈庭欣月竁之来同鐻鍝合部习朝仪于行殿封崇五等之班随法仗于和门命扈三驱之典洎夫皇风普鬯佛日遐辉祀寳算于中天演法轮于后蔵耆阇䟦利通紫漠而徕賔兜率伊蒲译丹书而献寿颂曼殊之功徳庆洽声闻广震旦之宗传懽陈舞蹈若乃封陲广衍版借充殷货别千埸居环万井名都对郭金墉分𦂳望之区上郡专城绣斧辖旬宣之使拓三边而建治统壹旗㕔聫七属以宣猷肇新州邑俗安耕凿家余高廪之储化盛纮欹户有横经之彦育菁莪于阿涧壁水澄辉撷芹藻于宫墻金丝叶奏宠颁上舍捧缣而喜溢黉门额定贤书握椠而欢腾蕊榜际风声之丕洽宜简册之旁徴特命廷臣肇修舆志俾蒐罗于文献用审定于幅员前兹副稿胪呈已编摩之略具继以纶言指示期辨订之加详葢边徼之区分传疑最易而旧闻之引据袭误尤多在汉史唐书未及通其疆域即桑经郦注何由晰厥源流是以洫水要水之沿譌奉折𠂻于宸㫁滦河热河之𣲖脉经考证于圣裁大纲既得所遵循余𩔖各加之采访等学疎汲绠职忝操觚朶殿趋跄幸光华之近被旌门侍从欣典礼之亲瞻爰披志籍以研搜更集图经而校勘山川风土敷陈悉据奎章甲乙丹黄刋削谨承榘训二十四门州居部次期鉅细之无遗一百廿卷𩔖别区分庶初终之毕贯𬗟天题于轩箓文成糺缦之华敷圣藻于虞絃响叶韶韺之奏省方问俗颂时迈以编年率属归诚纪绥徕而㑹极陈栋宇经营之制乐文囿于灵台美山林蕃育之陬陋周京于甫草辨疆隅之分合越幽并而叠按经涂考建置之异同遡秦汉而厯寻障塞晷景星图之逓騐灿若列眉山经水志之旁搜了如指掌幸烝髦之蔚起治焕同文伟庠序之崇开规详立学环卫重屏藩之守别旧系于茅封胜因闳刹宇之名创新模于莲界设监树长统臂指以承流置逻分营寄𤓰牙而饬备釐姓名于近牒仕籍骈罗徴治行于陈编官游踵述人物则风謡尚朴士女贞良民材则食货居先农商乐刹至若嘉生庶殖共入品题与夫废垒荒墟俱经摭拾故事分详厯代例起于两都外记徧録羣雄名传于各部彚羣言之斧藻式彰能赋之长集徃哲之緖余亦备洽闻之助淹期载笔媿牋素之难穷计日成编幸汗青之甫就抚金瓯而纪盛愿综括乎亥维章歩之墟䌷石室以探竒欣扩充乎锥指管闚之识麋丸虎仆新成益地之图马服龙庭悉耀光天之治攷酉阳之奥籍裒地志于缣缃荷乙览之亲裁钖天言而弁冕伏愿颁垂册府宣示艺林赅形训于九瀛轶寰宇太平之记待甄罗于四库备熙朝广内之储庶㡬迈邱索之竒编图増白阜入嫏嬛之秘録字焕丹函等无任瞻天仰圣激切屏营之至谨奉表恭进以闻凡例钦定四库全书钦定热河志凡例一热河以温泉得名自圣祖仁皇帝肇建避暑山庄人民乐育我皇上翠华临莅徳泽涵濡益臻殷阜近奉㫖改承徳府辖领州县规制崇闳今志仍称热河名存其朔云一是书分二十四门曰天章曰廵典曰徕逺曰行宫曰围埸曰疆城曰建置沿革曰晷度曰山曰水曰学校曰藩卫曰寺庙曰文秩曰兵防曰职官题名曰宦蹟曰人物曰食货曰物产曰古蹟曰故事曰外记曰艺文每门各标小序谨识縁起一避暑山庄圣祖御题三十六景绘有成图我皇上复增三十六景此外竒秀所钟地灵日辟谨各系图説其沿途行宫并依地胪次一木兰周千三百余里分围塲七十余所详列全图用彰灵囿之盛一建置沿革三代以前无考燕秦两汉时在渔阳右北平辽西三郡邉外其分併之蹟畧有可徴晋宋间为慕容氏髙氏冯氏所据曽置郡县元魏地形志所载多因前后燕之旧然其时郡县境外地尚与奚契丹共之自隋迄唐仍为奚契丹两部错居虽建饶乐松漠两府止虚示覊縻未能实𨽻版籍也逮辽金元始全治具地然史志沿革多以汉时邉内诸县强移于外殊不足据自明弃大宁以后幅转蹙不能逺有今所载自周迄明以列代疆域提纲于前以所引诸书分目于后复名加按语以证其是非同异庶㡬展卷了然一建置沿革首系承徳府属全表以府州县为经以厯代为纬复绘周泰以迄明代为十二图恭观分合用资考镜一热河境内辽金元皆置郡县而三史地理志无里至可考方位莫详今据元一统志考其四至八到所未备者叅以武经总要庶几形势向背道里逹近可约畧而得一自来地志合山水为一今境内之山各按府州县分载而水之大者或连跨数百里若割属诸境则源流未能明晰故从水经注例以大水为纲小水为目核其分合及所经之方向道里详着之不必与山一例至于一府一州五县山水大半发脉于围埸有闱埸卷中已列其名而复着于山水门者不妨互见一热河设立学宫敕建文庙以及考棚书院次第兴举规制美备并颁内府所蔵周时法物用光爼豆今详具图説以昭盛典一藩卫如喀喇沁翁牛特土黙特祭曼巴林敖汉喀尔喀左翼皆𨽻热河境各胪列世系为藩卫表其内外札萨克非境内者不具録至察喀尔编𨽻四旗附入兵防门一山庄内寺庙皆奉勅建修其在山庄外者或建自诸藩以申庆祝或威示外徼以肃观瞻迩年土尔扈特全部归顺则有普陀宗乗之建班禅额尔徳尼入觐则有须弥福寿之建尤为庄严鉅丽今各系图説而以丛祠古利附焉一热河官制我朝大备文职自教授以上武职自佐领守偹以上次其任事先后详志题名至前代官斯土者嵗月无考别为宦蹟一门一热河全境秦汉以来在边外为诸部分据未入内地疆域至慕容燕及北魏时始有建置可考今志宦蹟人物皆㫁自晋魏始一承徳府即热河㕔平泉州即八沟㕔滦平县即喀喇河屯㕔丰宁县即四旗㕔赤峯县即乌兰哈逹㕔建昌县即塔子沟㕔朝阳县即三坐塔㕔今志仍于府州县下缀注旧名以详原委一引书以正史为据正史不足则旁引诸书如慕容燕始都此晋书所未详者并採十六国春秋辽金于此设京元于此分路辽金元三史所未偹者兼採契丹国志大金国志及元一统志为证一边外山水地名多䝉古语向无凖字我朝同文韵统切音精当旧时对音未合者遵加校订至书中所引辽金元人地名亦俱遵新定三史改正以免沿习之讹目录钦定四库全书史部十一钦定热河志地理三目録卷一天章一卷二天章二卷三天章三卷四天章四卷五天章五卷六天章六卷七天章七卷八天章八卷九天章九卷十天章十卷十一天章十一卷十二天章十二卷十三巡典一卷十四巡典二卷十五巡典三卷十六巡典四卷十七巡典五卷十八巡典六卷十九巡典七卷二十巡典八卷二十一巡典九卷二十二巡典十卷二十三徕逺一卷二十四徕逺二卷二十五行宫一卷二十六行宫二卷二十七行宫三卷二十八行宫四卷二十九行宫五卷三十行宫六卷三十一行宫七卷三十二行宫八卷三十三行宫九卷三十四行宫十卷三十五行宫十一卷五十六行宫十二卷三十七行宫十三卷三十八行宫十四卷三十九行宫十五卷四十行宫十六卷四十一行宫十七卷四十二行宫十八卷四十三行宫十九卷四十四行宫二十卷四十五围塲一卷四十六围塲二卷四十七围塲三卷四十八围塲四卷四十九疆域一卷五十疆域二卷五十一疆域三卷五十二疆域四卷五十三疆域五卷五十四疆域六卷五十五建置沿革一卷五十六建置沿革二卷五十七建置沿革三卷五十八建置沿革四卷五十九建置沿革五卷六十建置沿革六卷六十一建置沿革七卷六十二建置沿革八卷六十三建置沿革九卷六十四晷度一卷六十五山一卷六十六山二卷六十七山三卷六十八山四卷六十九水一卷七十水二卷七十一水三卷七十二水四卷七十三学校一卷七十四学校二卷七十五藩卫一卷七十六藩卫二卷七十七寺庙一卷七十八寺庙二卷七十九寺庙三卷八十寺庙四卷八十一寺庙五卷八十二寺庙六卷八十三文秩一卷八十四兵防一卷八十五职官题名一卷八十六宦蹟一卷八十七人物一卷八十八人物二卷八十九人物三卷九十人物四卷九十一食货一卷九十二物产一卷九十三物产二卷九十四物产三卷九十五物产四卷九十六物产五卷九十七古蹟一卷九十八古蹟二卷九十九故事一卷一百故事二卷一百一故事三卷一百二故事四卷一百三外记一卷一百四外记二卷一百五外记三卷一百六外记四卷一百七艺文一卷一百八艺文二卷一百九艺文三卷一百十艺文四卷一百十一艺文五卷一百十二艺文六卷一百十三艺文七卷一百十四艺文八卷一百十五艺文九卷一百十六艺文十卷一百十七艺文十一卷一百十八艺文十二卷一百十九艺文十三卷一百二十艺文十四等谨案钦定热河志一百二十卷干隆四十六年奉勅撰热河即古武列水避暑山庄在焉旧设热河道领四㕔今置承徳府领平泉一州滦平丰宁赤峯建昌朝阳五县此志犹以热河名者神皋奥区銮舆嵗莅蒐狩朝觐中外就瞻地重体尊不可冠以府县之目故仍以行殿所在为名也凡分二十四门华葢时临奎文日富敬録弁首曰天章省方观民励精无逸编年纪载曰巡典琛賮鳞集梯杭旅来威徳式彰曰徕逺轩卫随行明堂斯建详陈规制曰行宫肄武习劳三秋大狝周阹原麓曰围场地接尧封界分周索或为侨置或为郡县或为京邑引据史传辨订是非兼列八表十二图曰建置沿革删星野之谈天测斗极之出地曰晷度巨流为经衆川为纬曰水区列方隅标举形势曰山涵泳圣化泽以诗书曰学校喀喇沁翁牛特土黙特柰曼敖汉巴林喀尔喀古翼诸部隶于境内者表其世系曰藩卫绀宇金地或以奉勅而建或以效祝而营曰寺庙画疆分职臂指相维曰文秩羽卫连营以迨察哈尔四旗曰兵防国朝官斯地者迁除嵗月以次胪载曰职官题名前代官是地者不可尽详録其有功可纪者曰宦蹟灵秀挺生垂光史册曰人物山泽膏沃金粟丰嬴曰食货草木禽鱼正名百𩔖曰物产故址流传遗文有证曰古蹟前朝旧典曰故事诸部轶闻曰外纪诗歌制作闗于风土者曰艺文并考古证今辨疑传信既精且博蔚为舆记之大观案热河所属自汉魏以前皆鲜卑乌桓地也慕容氏崛起龙城始置郡县魏书地形志约畧可稽齐周以后大抵与契丹厍莫奚参错而居前朝诸史务侈幅员每以边境郡名移置长城之外核诸地理殊不足凭后惟辽金元三朝实奄有其地然无所纪载故舆记靡征明弃大宁渺如絶域其所叙録葢传闻失其真矣我国家肇造区夏统括寰瀛太宗文皇帝亲擒十四台吉先定其地圣祖仁皇帝校练七萃初出松亭后喀尔喀汗贡厥上腴益宏文囿刈兰之界北跨临潢遂仙苑天开爻闾毕集我皇上法天不息率祖攸行时迈其邦地同三辅四方益以和㑹百产益以蕃昌郡邑区分胶庠鼎建民殷俗美炳然与三代同风其盛为自古所未有故词臣珥笔敬述斯编亦自古之所未闻岂非地秘其灵天珍其奥自开辟以至今日越千万载待圣朝而发其光哉干隆四十九年十一月恭校上总纂官纪昀陆钖熊孙士毅总校官陆费墀钦定热河志卷一钦定四库全书钦定热河志卷一天章一披图巡洛之代宣豫南风其音尚已至于过沛三侯横汾一曲章句偶𫝊载诸史䇿要未为风雅之极轨也我朝列圣𫝊心文思光被圣祖仁皇帝以热河为清暑之所掞扬天藻寄兴智仁世宗宪皇帝在藩邸时扈侍行帏鸿章丕播于今昭垂星汉光景常新皇上敏时典学御制诗文全集函括万象裒成巨帙兹之所编皆巡幸塞外之作其间对时育物敷政绥猷厓畧于兹具见而畴咨晴雨勤恤民依尤不止三致意焉敬并分年诠次志天章第一至事有所系者则依𩔖恭载各卷中葢即豫游之地而圣学相承治源共贯真足典谟雅颂昭示无极矣圣祖御制文七询体元主人膺期运抚寰海纪星次者垂七十年临云陛者周六十载常以薫风应律梅雨戒涂驻驆兴州之域栖神无暑之区追畴昔感居诸意怫鬰乎其不舒也自冲嵗承基弱龄亲政敬天明威察民视听夙寤晨兴虑惭前圣更歴多艰无忘执竞有若三藩叛命尾大必芟氛连海峤烽起西南选熊虎鉏豺豻驱以雷扫以电神弯而天狼落枉矢飞而妖鸟㪚覩六幕之尘清费八年之庙算黄淮并溢决岸溃茭波漂百室道阻千艘翠华频省橇檋周遭然后息桃花之怒浪平竹箭之惊涛人归庐井帆接亭臯安知候之寒暑而躬之焦劳也西戎跳踉窥我藩籞张皇王师陵厉禁旅再嵗三征云屯颷举越瀚海度碛卤忘饥渴均甘苦夫乃馘冐顿服侯㹪紫鷰徐入朱鹭凯还虽守成之述事等缔造之艰难也至于户口繁滋禆瀛表里地震天灾习闻前史岂有遐遗痌癏在已昼膳弗甘宵眠屡起恩不踰晷泽必下行牂羊靡叹鸿雁辍鸣民咸安其居而后释然于中情也躬不遑息心不自逸于兹五纪常如一日内则畏天闵人勤身恤物外则沐雨栉风冲霜犯雪扰灵府损精和荣卫结轖神气消磨年芳冉冉星发皤皤劳稍渉而輙倦歩方跬而虑蹉思每短于再审事旋忘于既过来日不可期去日已苦多矢干干以时行恐菁华之莫继彼羲驭之既中异东隅之初丽将息意而燕游凛鸿业之攸系诫一篑之功亏宁始勤而终替疲形竭智永思长吟歴年久而虑愈逺阅事多而忧弥深冀家给而人足财未阜于虞琴语风移与俗易化未致夫仪禽慕视履之元吉知上佑之难谌其何以寛无穷之烦念发垂老之深心于是左右侍臣文武有位二氏缁黄九流方伎奔走辇下负曝献暄愿言舒志钖福元元主人乃博采不遗从容顾问俾无忌讳各摅厥蕴近侍之臣进曰窃闻帝王之为乐也秘苑闲宫游晏有所班输是营千门万户阁通往来楼迷去住亭名临月台称粘雨黄金作屋玳瑁为梁文榱绣栱漆瓦雕墙间以沉檀餙以璇珰晓日照而后庭流影微风起而数里闻香则有夏宫妹喜殷室有蘓异扇摇其丹鹊嬖人献于赤乌龙漦褒艶骊戎晋姝修明辞越夷光贡吴戚姫偏宠邢尹并都协律女弟讴者子夫帐中状若月之蛤枕前分不夜之珠玑絶巧工鍼神善制蝉飞薄鬓星髙髻思香竞媚㸃膏逾丽羊车恋竹叶之扉马射簇芙蓉之骑舍利穆婢小怜冯家莲上玉儿桂边丽华长娥赐果憨女司花太真之鲜葩解语窅娘之新月乍斜莫不秀发秾姿横生逸态顾影有双当时无对别有班姑偼伃左妹修仪兰英献赋上官评诗采苹乐府花蕋宫词咸摛华以待诏或称美于占辞尔其熊毛席緑象牙簟白时窥绮牕遥映红壁钿缀金虫钏裁琥珀袍飞琼以流翠纎绡而染碧时则兰苕绕露梧树未霜纷瑶台之窈窕度釦砌以徜徉喜方隅之宴清感节序之廻换贵人生之行乐及良时而酣醼爰有龙膏始酿马乳初来翠涛百榼紫霞千杯麒䏖麕髓猩唇豹胎云鸧泽鹄渊鳞江鳃错穷四海珍贡九垓蓐收动桂勾芒调梅于是衆伎俱陈八音齐举笙鸣鳯翼筝移雁柱酆琅折柳之笛朋肯催花之鼓筚篥则桃皮含商琵琶则檀槽促羽杂㳫繁㑹激扬清讴新翻水调唱彻凉州韵细而脣珠微粲声凄而眉黛暗愁随红牙之缓缓协赤玉之悠悠彩云仙队素霓舞列长袖吸华轻𥚑廻雪钗渐摇以逐歩珮徐锵而应节翩鸾影以遥瞻希龙颜之豫恱及乎银釭既烂铜漏犹迟惜余欢之晼晩顾綵笔之葳蕤授简尚宫歌以系之歌曰拂巾接槃曲既扬妖姬素面华月光上为衾帱卫风霜下为履綦愿同行日车永永驻扶桑千秋万嵗乐未央若此乎徴新声选丽色荡乐娱心不知所极今主人乃钦钦翼翼勤而不息富有万国而寸阴是惜泊然无以为欢臞然𩔖于山泽盍释万务撷衆芳暂取以为消忧之术怡神之方乎主人曰昔尝览乎沬水故墟骊山荒殿始苏之台琼花之观金粉埃尘喟焉长叹阶厉召旤败徳累名宜鑑倾城之辙母招伐性之兵年之少也不留聪明今垂七十矣宁复溺志于色声文学之臣进曰清明在躬声色不迩惟圣右文请陈皇始龙马示象羲作图系辞賛翼三古同符卲演希夷程刋辅嗣朱集厥成推本占筮事济民用理洩天秘百篇嬴烬及汉稍传济南则属读佶屈阙里则科斗聨蜷照乘犹遗连城斯得执简皆圣人之徒嘉言实王者之式齐韩暨鲁各以诗名毛受子夏郑继其声序由卫宏疏縁刘焯自西晋以孤行至南宋而启钥春秋五家邹夹无闻公谷口说左据旧文洛闽未遑张胡齐辔莫叅笔削之功谁炳衮钺之义郁郁周礼制自元公书成定鼎官补考工仪礼为经礼记为𫝊河间之逸者已多小戴之存者未半至若史家之体祖于典谟编年纪事左氏遗模迁承谈基固纂彪业振古流芳将来取法范删衆籍陈纪三方汉之仲季何其炜煌晋书天文淳风妙解沈约词人宋志博采伯起撰魏子显着齐自兹厥后仅而有稽梁陈齐周志皆无述隋书效宋五朝咸悉索头岛夷交相诋诬延寿后出南北部区唐书新修欧宋分庀视刘之旧最得统纪五纪自郐芜而弗理卓哉庐陵庶随腐史司马通鑑甲子是编搜积卷于秘阁陈烱戒于经筵猗纲目之大义揭羲娥以髙悬均左右史之旧职续书春秋之薪𫝊若乃南薰作歌晨露流咏池上答白云之谣沛乡起大风之兴忧民鱼而瓠子功成喜天马而流沙道夐帝京十首雄气无俦东堂三杰睿藻偏优太和之古调清峻大中之曲晏唱酬莫不包含黼黻敲戞琳璆溯敇㡬之命意同卷阿以来游至于穗启神农鸾徴少昊禹碑甚竒汤鼎为寳周穆纪日汉章名草宋文规模乎子敬齐髙吐纳夫僧䖍孝建之翰墨驰誉永明之笔力象贤梁帝观钟繇之意陈主品嗣真之篇逮夫贞观妙入羲域瞻屏风而叹草圣登御牀而取飞白睿宗则五云纷飘明皇则八分英特是皆鸿骞鹤舞虎卧龙跳寄闲情于缃素绚殊采于珠韬今主人躬上圣勤下学体太极超先觉折中四府等量百王乙夜未尝停于览酉山无所秘其藏爰申石渠之论载广虎观之议考代叶之隆汚较简䇿之同异固理熟而神融非玩物而䘮志也圣又多能道兼衆艺体工六文词髙五际逢风景之清畅瞩川岫之澄幽拂宣毫之圆健试剡藤之刚柔月露吟而意逺烟云落而势遒韵金声而玉振象日字与奎钩岂不兴酣情逸俾弥性而优游乎主人曰经观大义毋为华叶史贵徴信匪夸渉猎入圣之阶梯具在临人之鑑戒斯慿允平生之所好虑垂耋之弗胜未免披吟亦事楮墨不争文士之长宁诩书家之则聊抒写于一时何余情之可释介胄之臣进曰文以餙治武乃申威雕虫之技壮夫不为请论我国家军容之赫赫武功之巍巍也风后握竒力牧为将蛇鸟连营貔䝗列仗殳执星庐戈环玉帐扛鼎夸雄翘闗示壮甲胄则餙贝齿缀朱綅精皆浴鐡丽悉缧金百叠之蛇鳞䕶臂重环之鲛铠当心剑㦸则兰叶凝霜莲花舞雪龙讶津腾鲵惊水截雍狐之锷千攅湛卢之锋万列努矢则燕山之角朔漠之篷削夏箭规唐弓鲸牙耀日鹑尾迎风羽横空而猬黒镝卷地而尘红若乃骥产乌孙驹来赤水垧满丹髦谷量緑耳六印聨珠三花㪚绮驾兹白于辀辕豢乗黄于鹿麂贡道通戎政理刍牧攸宜蕃庶莫纪爰分锦埒并鞚金覊珊瑚之鞭霞举玫瑰之辔星驰左御周庐右陈殷辂樊缨则五色纷垂闟㦸则崇牙毕驻于时塞树初丹沙茅尽白彤云笼帐殿之髙素月吐边墙之隙八校清涂九斿照陌斾猎猎而穿林马萧萧而度碛万骑密布两翼斜张火明逈野角转遥冈阵合而潮声乍卷围圆而虹影何长车边獒勐绦畔鹰苍胫随草偃爪挟风飏毛飘飘其渐下足趯趯而全僵于是武士奏能烝徒雄发或拉豹以摧斑或拳貒而磔骨哂狼顾之尾㚄喜熊挣而掌滑饮嗾而苍鹿羣唿投罟而银獐早蹶至若芳洲日霁春渚氷消狩南畿之广淀按五色于轻桡舟聨鵞鹳之形浪蹙翼箕之势弋必待飞缴无及细习水战之神机授泽虞之节制家秘珠玉之钤士拥戈矛之锐既令一而力齐亦恩深而忠励且我皇朝拓宇纮极来同罗地天之上下包日月之西东絶漠在籓篱之内荒服尽庭庑之中蠢兹孽丑恃其遐逖蛙谓井寛螗张臂力我军乃经无皁歴不毛水名寒暑山号鏖鏊瘴烟昼灭讹火夜烧然而勇思敌忾义奋同袍度危轻于飞鸟攀险㨗于悬猱欢声动油幕和气逐星旄刀刺而甘泉涌旗展而毒氛消惊从天而忽下纷穴地以潜逃俯瑶池之浩荡陟普陀之岧嶤渡金沙而㧞帜定三危以鸣铙是则域絶梯航名遗图史昔阻殊方今为同轨六师告㨗万方送喜功髙涿野化嫓虞阶扈征不逮殷武莫侪宁不足以鸣亿代之恺乐释一人之忧懐乎主人曰天有雷霆功同风雨圣作矢道济干羽安不忘危训兹貔虎率由周礼嵗有蒐苗抟犀兕以作气冐风雪以习劳羽林兮亲率琱弓兮手操垂老兮不懈匪乐此兮游遨感唐宗之殪豕犹技痒而自豪何雄心之欲逞而英武之难韬八荒在闼七徳有征不得已而后用计万全而谋成虽屡闻于露布长戚然其靡宁固不恃太平而弛备亦非矜逺畧而佳兵释氏之流进曰佛道崇虚不以威力常生欢喜之心必在清净之域粤自日升法界云㪚梵天古来证圣今刼当贤善慧夙愿罗卫因縁梦占白象胎置金莲徒衆则降生百亿光明则遍烛大千发念四门凝神十地脱屣王城披缁林际安歩而青雀环飞跏趺而火龙戢势当明星之出时应执月而度世其为道也戒行为本禅那为趋精进何勇忍辱如愚惟一真之自在忘色相之有无悬灵台之澄镜出浊水之明珠诞先登于慧岸乃永超乎迷涂离欲尘而皓洁变苦海为懽愉其为教也大极羣生普济万有三乘可阶六度是牖雷鼓扬声霜钟虚受洒甘露以息心闻妙音而稽首意树生夫善果情田薅夫害莠照暗室以芳苡擢污池之瑞藕禆王化之淳和跻黎元于老寿尔其腾辉周室皎像汉庭蘓由识兆傅通灵天竺写范石室缄经法显于迈遍觉遐征访鸡足之故迹启鹿苑之旧扃竹简志其周歴松枝感其専诚则贝文自兹盛出金字于焉流行矣又有伊存初授迦罗始辑赵地宗澄秦都礼什宣译大藏渊思秘笈䟦陀栖踪于少林难提摹影于洛邑此则法雨之东被而禅风之西入也然乃律论虽着心印未承逹磨逺届爰示真乘珈棃转付机契斯凭北宗神秀南派慧能花开五叶燄发千灯是皆黙悟妙圆深通圣谛受如来之法眼嗣大士之苗裔夫其超九刼而授记继六佛而仰瞻现白毫之功徳显紫色之庄严天上天下其尊无对世出世间此道为贵是以帝释皎依人王崇事元魏则一万三千所江左亦四百八十寺莫不塔规雀离宇肖鹫峰花林蔼蔼兰若丛丛须弥巍殿兠率净宫盘乘团露铎和髙风六牙殊状九级神功升堂则月容霄表蹑梯则人语天中亦有剪綵刻檀雕银镂玉香刹之金翠二丈幢幡之珍宝百斛龙鳞敷席鳯毛隠褥荐琼膏而乳融焚瑶髓而烟馥现路衢之庆云耀坊市之华烛洵佛事其焕俨转法轮于大觉熈万年之鸿祚颂五位之茀禄今主人无量寿相种大福因修成亿刼宏济兆民随喜法喜能仁当仁迈应声之前迹猗感运而降神愿阐真如之教永绥极乐之身主人曰释氏之教湛然虚净脱离六根明心见性无恶无善岂逹性命义之不存又安能敬顺动静以循环匪偏枯于寂定包理数其纷罗何谈空而作圣虽了彻乎三生亦奚禆于国政既尘芥夫山河宁存心于万姓拾身同泰迎骨鳯翔垂鉴前史曷云其臧敬而逺之圣言孔彰道家之流进曰释开觉路老合儒宗直窥元奥大启仙踪原夫有物混成㝠㝠窈窈先天地生字之曰道阴阳亘根坎离相抱本气祖于太虚藴谷神之至宝綘宫爣烺玉房逶迤木公金母姹女婴儿龙虎森列昴毕交驰神资㵕雪妙合希夷维导引法为养生主枢动不蠧水流曷腐摇天柱击天鼓熊经鷮息猿攀鸟舞戏五禽而荣昌祛三虫而轻举六斋清净十戒精严元闗自扄尺宅长缄澄空镜皎活水波恬戕身之斧罔触爽口之味奚沾心欲葆真鼻先视白息由意调气縁思积抱一兮探珠守中兮拱璧存想而槖籥开内照而津梁辟尔乃纳新吐故吞景含光絪緼太始唿吸元阳丹田鬰鬰炁海泱泱紫雾腾于上谷黄芽茁于中央廼有华池旁流璇露宝液潆洄琼浆布濩六府潜踈百骸毕注汲醴井而难枯灌灵根而永固若乃九三列鼎六一和沙烟浮金灶乳吐瑶葩刀圭㪚雪铅汞蒸霞充粮而煮白石掷米而成丹砂别有氷园之瓜玉文之枣瀹术同调茹芝共擣籛铿啜桂以绵龄务光哺薤而寿考偓佺食松而飞行南岳采苓而助姣王兴换骨于菖蒲鳯纲咀华于卉草饵八石而方瞳服一丸而紫脑所以至人禀二气运三真按七候具五因保戊巳守庚申朝噏鬰仪夕采结璘内则九还毓性外则寸匕回春炼形为气化气成神烈焰莫灼弱水难沦金玉其色日月其身緑毛不藁頳颊长新则有赤松雨师崆峒亲访作歌黄竹授书河上笙吹缑岭袖挹浮邱窦令乘龙而上下琴髙控鲤而遨游时而矫举层霄遥征瀛海眺圆峤之崚嶒憇方壶之爽垲九色之鸿蹁跹三素之云叆叇霓旌荏苒以排烟螭衣陆离而绚彩芝童导舞桂女擎觞雉羮箸腻麟脯盘香鹤奏延年之曲鸾吟益寿之章挥三千之琅简十二之文凰悬圃之景光自爱蕋宫之娱乐偏长今主人体干元握太乙凝刚健之精造冲虚之室简几务之焦劳导皇躬以宁谧元始道合澹漠无为养一心之和畅致八极于雍熈固性命之真乐仁寿之良基不得谓太上道妙与圣治而两岐也主人曰道法自然为天地根老氏之学能养其真流而成弊刑名放荡长生久视语益惝怳况神仙之杳𣺌气歴刼而难聚纵白日兮飞昇与世道乎奚补慨秦汉之往事求方药而何愚用清净而获效宁化美于皇初养身寿人儒者有道保合太和何取黄老医术之臣进曰衆家纷纶各有所宜导和释结常守惟医虽方技之小道诚亲切而神竒自古炎农始宣药品形色必区性味攸审亦越轩辕继作内经运气惟叙部候聿明岐彭扁俞振扬辅导君臣佐使之相须神圣工巧之毕到勒诸玉版典在灵兰遭嬴禁而无恙嫓羲易而永𫝊尔乃鸑鷟鸣岐姬公制礼职领天官务宁王体调和食饮滋息本根精神欲其内守政事先乎理身左氏作𫝊载秦和之疹视马迁述史序仓公之证治备演鸿术兼表竒事嗣是长沙贤守垂金匮之要句漏仙令集玉函之妙华阳别録太白千金递相授学不辍披寻犹复从壶中之幽叟搜肘后之秘藏门带杏林而霏雪宅留橘井而浮香三世之名着十全之实彰以臣愚管仰揣圣躬非有阴阳胜负侵其外喜怒嗜欲伐其中特以懐万古之永图钟四表之遥情忧虑太逺则费神智计过周则耗精黙识成性偶难忆于忽遗通微必睿时或不属于思维得上药以为助自壮盛而不衰西土浮阳作甘美草式和羣品首资国老瑶光㪚彩人葠具形恒腾紫气亦闻唿声彤丝上布晧苓下生松腴不朽伏菟通灵草名小草本为逺志醒心是頼出处非异尧韭天降昌阳引年百阴感气九节蟠根隰产惟苄地髓凝黄从下㑹意沉者尤良令应金蘂族辨苦薏延龄妙用露裛佳色藷藇脩脆月盘煮糜生则腻滑干收乃宜龙眼繁实灿若骊珠蜜脾无滓益智有余斯皆可以开心安神填精辅志久服轻身近騐强记他若忘忧树之丹棘合欢赠以青棠犹以力微効浅未敢贡于上方也至于筋力小勚血气异候乐不疲而觉强足容重而嫌后固无事于按硚更靡假于鍼灸虋冬蔓茂经验紫微日行三百有过鶱飞天精地骨枸杞还壮吠尨隠丛仙人作杖交藤如斗山翁成瑞髪重鬒黒歩逾便利伊仙灵辅足最神柳诗所歌不越盈旬穗象郗蝉性着逐马丹参曽试萧炳非假以之汤液去患若风之吹云醪醴取益若寒之回春凡臣所陈气择其平味简其良品无迂避用必经常屏金石之多悍舍禽兽之微毒先尝奚待乎九折奏御方迓乎百福烦悁涣释动作轻安加由绎而思弥永循端未而记益全襟舒兮懐畅色泽兮体胖何必髙居深念鬰悒心颜乎主人曰古帝垂经以原其本良师立方以使之平能回气化有禆生生止祛疾疢匪驻年龄食惟谷味滋以姜桂若服药之过多反五藏之为累况乎出产殊地採造愆期质同效异物是时非试不获应久愈失宜尝探求者歴载犹影似而未真欲综览以着书恐贻误于后人思邈有逹言飬性先自慎宁以忧畏为本勿惟药用是信于是有巖阿一老皓髯朴貌击壤行歌韬华秘耀稽首山庄之门上献刍荛之言曰诸臣所论恶足以知主人哉昔者唐虞三代之治也尧徳曰钦君臣之大虞廷交吁动色儆戒夏后克艰其政乃乂成汤慄慄临渊是慨文王烝哉敬止不懈武受丹书户牖铭诫谟诰雅颂歴古相𫝊于赫天命明征圣言匪四海之为富将康济夫黎元匪九重之为贵将仰答夫苍旻理庻官而无旷躬万几而不勤思艰鉅之负荷虽细微而靡捐不以天下为乐惟知为君之难今主人稽正学披往牒溯百世之绪系亿年之业抚幅员之广博覩民物之繁稠日方中而恐悚雨未至而绸缪譬朽索之驭马喻洪波之载舟览青史以申鉴纡黄屋之深筹何一夫之可胜何一事之不可忧乎乃若内外建官贤才是树用牧闾阎用治军赋废耳目而任心岂英髦之可遇爰询访于羣僚曷由消夫党附或显名于卑秩逮位髙而改度倘审察之未精将轻信而成误又若蠲租赒食益下之经先时峙备廪庾宜盈本常平之良规参社仓之遗轨非纲纪之得人徒名存而实诡及临时而设施贵周宻于条理茍奉行之不臧竟何禆于井里法惟禁暴徳在好生律令不用道化以贞自亲民之守令已莫必其得情况受谳于槐棘慿案牍之权衡罚虽薄而求当乃克慎乎祥刑每登中于嵗杪占贯索之空澄若此者自非主人离照不遗干纲独运则何以肃官方解民愠作元命申清问百工允釐有条而不紊乎主人曰隠者之言美矣然终奚以释吾懐耶对曰王者之道父干母坤严恭寅畏罔间晨昏维天之怒风烈雷焞侧身修行言省其愆维天之喜景星庆云惋容愉色以承其欢视无形而若见听无声而如闻严精禋于二郊通志气于两间命变化其靡定福不可以倖干恒跼蹐而齐慄敢戯渝以自寛代天治物绥御遐迩睠此苍生实吾赤子彼鞠育之慈恩同疴痒其一体崇责任于元后曽何分乎毛里纵遥隔于帝阍如号啼之在耳果诚心而求瘼斯致颂于乐只宜乎举膳踰昃求衣待旦苦身劳形耄期在倦卜天行之泰否审人情之萃涣善罔小而祥基恶罔大而旤臶履虎尾以操心涉春氷而虑患笑与嚬其不假处闲燕而斋庄恐潜移夫威福杜窥伺之在旁治与乱其倚㐲迨明盛而思防炳几先以逺照用巩固夫苞桑信盈虚之有数修人事以为常筮艰贞以旡咎岂晏安之可尝感晩节之易改永垂警于怠荒期初终以如一运不已之阳刚虽齿髪之就衰尚黾勉以自强纵精力之渐耗讵惕厉之可忘是则主人之忧勤也天高地下与之偕极日往月来周而无息举天下之人莫可与分其责而又何日以自欢何时之能释主人曰隠者之言实获我心有志未逮我思益深夙披诵夫尚书揽帝王之金镜君子所以无逸裕大猷以立政又观玩夫周易综微言于四圣能恐惧以致福兹得中而履正忧殷劳勚习与性成学于古训不敢荒宁前途之计后世之寄畴勤畴恤翳余是视兢兢业业不知老之将至御制文皇祖圣祖仁皇帝恩赐御书记忆自年十二时随皇祖圣祖仁皇帝驾往热河避暑朝夕随侍皇祖万几之暇辄流览书史或亲洒宸翰从旁窃观心慕而未敢以请也皇祖顾谕曰汝爱吾书乎赐长幅一复赐横幅一扇一皆持以告我皇父宝而藏之其年冬龙驭上宾哀痛沉笃每展阅御笔手泽犹存涕涔涔下乃肃容拜手而为之记曰呜唿皇祖之孙百余人其中聪明才识好学博闻年长于孙臣而任事于朝者彬彬济济孙臣年甫弱龄性复钝鲁顾特被恩宠逈异他人者岂非我皇祖推爱我皇父之心比诸孙有独挚乎今虽八载圣训慈颜宛然如昨岂徒杯桊之恸已哉若欧阳修作宋仁宗飞白记谓仁宗徳泽涵濡于天下者四十余年田夫野老犹悲歌思慕况得望清光而承恩宠者尤相与流涕不置我皇祖君临天下六十余年圣徳之广大化被之宏深享年之有永过于仁宗万万欧阳修不过受知近臣为僚采作记尚流连咨嗟慨想而不能自禁况孙臣日侍晨夕诲爱特深亲侍皇祖之挥毫躬受钖予其流连咨嗟慨慕更当何如因书以志不忘云古长城说木兰自东至西延袤数百里中横亘若城壍之状依山连谷每四五十里輙有斥堠屯戌旧迹问之䝉古及索伦皆云此古长城也东至黑龙江西至于流沙𩔖然夫蒙恬起临洮而属之辽东者今其城犹存乃去此数百里而南且东西又不若是其辽也则古长城者岂循蜚疏仡时所为者耶山海括地所未载于无意中得之荒畧口𫝊而借余以垂其名岂非造物者之灵蹟久晦而必彰耶尝苦载籍传记浮夸多伪固不若芚䝉无文者世代相沿指实以道之无褒贬予夺于其间也则秦之所筑为扩边乎为让地乎于古无闻而今传者吾安知天下之似此未传者当复几何乎又安知今经予传而必保其后此之不又失传乎或曰此非城也葢天地自然生此所以限南北也夫天地既生此以限南北则秦为之长城益可笑矣钦定热河志卷一钦定热河志卷二钦定四库全书钦定热河志卷二天章二圣祖御制诗塞外对雨奋雷殿殷鸣大泽飞雨千山万山白草色花香濯更新荒冈处处流泉脉囘望神京接塞云雨声应得四郊闻黍苗翼翼平畴逺多少农人话夜分塞北早秋万马边声合千旓嶂口开霜威随出塞秋色壮登台雁度连营去鹰唿絶巘囘苍茫云海月永夜照龙堆兴安夜连峰横亘塞东西缇幕髙临百尺梯坐觉银河天际近仰看珠斗夜深低夏日口外寄宫中翠葢鸾旌出平明刻漏同油云驱暑气时雨引清风山脉经年秀泉形此日充遥遥千里外囘首忆深宫养病塞北寒蝉鸣野树旅雁过秋蓬岭外皆红叶城边有緑桐身虚苦夏热多病爱清风山色犹然在人颜渐不同幸无烽火事喜有智神功古北塞上望月桂树清光挂碧天云开万里塞无烟逺人向背由敷政惟在筹边与任贤口外中秋荒外天低夜有霜一轮明月照苍凉不贪玉宇琼楼看独在遐陬理外疆塞外新秋松塞云峰转边陲秋气长枫林消溽暑柏叶送清香禾黍宜闗外情懐喜夜凉年丰还重谷处处有余粮夜闻雷雨大作晓赋志喜秋成望泽意悬悬驻跸山荘已数天雷送溪声连夜雨罏凝香霭润鸾牋开襟漏报残钟曙破梦茶敲活火煎半百无文惟自乐顿教心地作清涟赋得緑树隂浓夏日长緑槐影䕃碧纱厨茂树纷纷叶渐殊绵雨新霖消九夏薰风初热未三驱末垂蝉咽浓隂下修景云开炎署无长日山中吟咏毕气清塞外鄙凉珠古戍三絶隠隠山头皆古戍中原民力尽边城曾闻父老经年战囘首生灵血泪盈其二金瓯永固识人和万里烽烟发兴多设使山林有暗晓更须太息论如何其三旧日山中罢马叹今时避暑乐清风穷兵岂若为观徳仁义无私八表同赋得雨洒石壁来润叶随风洗緑枝羣峰着雨尽离披隂霖又念农家业事事何烦先预知每日届炎暑即赴口外掖辇视膳朝夕温清自初夏皇太后偶尔违和故不至此清凉之境因咏懐一首敬书于箑头恭进以接清风而舒逺慕之㣲悃而已遥想京中暑气阑犹思上苑有冰纨山荘咫尺何曾逺欲进瑶池一笑看避暑驻跸山荘六月间隂霖少晴自立秋日晴霁喜懐亢阳望十雨霪雨思晴天累日贯秋序终朝潦水緜身虽无暑汗心实抱迍邅忽覩西风𦂳油云逐岭巅山荘夜雨聴滦河熘声临流震耳似惊潮滚滚泠泠眺绮寮夜色初分秋景霁风声已送积霖飘皆因百壑归来逺非是孤川自去饶何比长江无弃物小河水涸岂容桡山荘书懐赐大学士待旦勤勤望雨晴京南塞北察安氓已知云敛无霪潦未卜田间有稻稉八月秋成欢宇内四方风景解春卿大川舟楫同忧慽更觉凝承信洛英赋得山林引兴长曾读杜诗解纷纷议论多遇时非泰运行道至蹉跎托迹山林趣披懐水石歌千年赋比兴后世岂能过咏夏甘泉日永秩南讹清气重云入句多性理精研过盛夏岂因白首废编摩其二信风已尽接朱明长养舂容草木亨潄露调冰消暑气何如心静则神清山居即事清商方至催蝉急林叶吟风暑渐遥三伏炎蒸才过半山居徧地喜禾苗秋幸出郊见收成志喜节届啇秋早农忙屡嵗丰柴门歌再稔比屋乐同风人烟多庆色霜树杂㣲红极目髙低景山川一望中其二涤暑髙风至中分白露㣲草肥宜牧马林薄好行围水向阶前注峯排云外稀斜阳临帐殿晩色秘天机赋得冬日可爱复卦初生处景随玉管囘前旗分鸟道后仗向龙堆爱日冬偏暖临桥氷未开寛河行幸地越岭少尘埃京中报到霖雨普霑亢阳愁久旱霖雨满沟渠倐忽枯枝润须臾卷叶舒千村勤袯襫万顷足犁锄企望收成后欣看谷贱书夏至山庄逢夏至斋戒禁中同翠渚萍先緑荷池花未红葛衣求体便蔬食养心功偶得因几暇偷闲碧树丛山中自咏一生何事不斟量老至偷闲自可伤倦体每思依石憩俗情且喜对山忘舂容无计寻方便荏苒谁能驻景光濯足沧浪清水在企思归咏舞雩傍山居迎薰避暑驻山庄四顾重重邱壑长雨后雏莺歌密树风前练雀舞斜廊静观得趣无非景佳兴涵虚可致凉烹茗汲泉清意味箇中谁解有真香喜岭外水土霜凝肥草净无尘处处泉源漾碧津食少事多宵旰老暂偷闲暇养吾身世宗御制诗夏日泛舟殿阁风生波面凉溯洄徐泛芰荷香栁隂深处停桡看无数纎鯈戏碧塘晩泛画桡闲泛暮霞明风细波㣲暑气轻更转碧山寻胜蹟恰逢双鹤似相迎月下闲步闲行曲岸边西岭暮苍然草蔓迷幽径桥危咽细泉溪风吹缓带夜色逼唫肩徙倚看林杪云间月影迁观雨密雨如膏洒碧丝稻花漠漠遶长陂虚斋睡起推忩看私喜甘霖正及时前廊曲廊斜转接修篁坐倚层巖意兴长细草敷荣侵榻緑野花争艳袭衣香碧梧枝上聴蝉噪翠栁隄边看鹤翔此际闲身无一事怡然啸咏自徜徉书斋秋暄幽斋新雨后爽气泛池荷碧落疎星淡晴忩皓月多隔花闻漏滴倚枕和渔歌更爱流萤好悠扬拂槛过扈跸途中观获秋爽猎边城天髙气象清登场占物候观获畅皇情巖谷萦车骑云霞拂斾旌豫游叨扈从薄劣愧恩荣塞外中秋驻跸边庭夜中秋一镜圆遥从沧海畔飞落碧峯巅溢彩浮尧斚流辉拂舜筵坐深光愈迥景物倍清妍塞外秋兴二首路出闗山外秋空日渐髙清霜凝晓斾寒色透征袍风劲飞鹰捷川长猎骑豪皇威扬四逺边徼戢弓刀其二驻跸依林麓风多野水鸣旌旗飘暮霭铙吹咽边声鸡塞霜逾白龙沙月更清却看行殿外诸部尽欢迎避暑口外爽垲髙原古上都郁蒸节候热全无千寻木䕃招凉扇几道泉飞辟暑珠时任镂氷为鸟兽湾从销夏泛菰蒲何如此地随仙跸披拂清风胜舞雩口外山村鸟外窥烟树㣲茫碛路斜地寒宜种黍坡暖好栽瓜比户裁驼褐居人置兔罝谁将淳朴意传写入中华田家即事二首沙碛髙低禾黍盈羣飞铜雀遶田鸣竹弓蒿矢堪驱吓漫向黄云试射声其二戍烽罢举息征尘肆力耕耘属幸民榆栁隂疎秋社近縁边笳鼓赛田神塞上晩眺倒影余霞丽晴沙入望平千峯含暮霭万幕起秋声度垄牛羊下归鞍雉兔盈割鲜将进酒边月照髙旌雨后凉雨晴偏好边秋气转清虹从林杪断月傍陇头生落叶飘含润囘沙熘有声仰观羣雁度寒影贴云明途次暑雨泱漭夏云屯滂沱塞雨繁绕渠沙路浄注涧石泉浑鹳浴依邱垤驼鸣傍水源凉飔起林末吹入小行轩山顶船楼楼居制倣船居好山槛风如水槛多飘渺千峯翻翠浪怒号万木吼苍波晴霞片片开帆影禽鸟声声唱棹歌闲拄一篙云外泛青松白石任吟哦早起寄都中诸弟晓起轻寒透薄帷风光节物暗催移正当边塞秋临早况是闗山月落迟一雁孤鸣惊旅梦千峯攒立动诗思凤城诸弟应相忆好对黄花泛酒卮热河闲咏七首塞北开行殿忩临万壑松云封双塔岭烟鎻磬锤峯飘𣺌层峦接盘迥曲径重红尘难到处何事不从容其二一人临塞北万里息边锋朽木含生意闲花逞冶容䕫魈潜隠迹虎豹尽藏踪羣动无纷扰惟闻响梵钟其三避冗原无意搜竒念久灰境幽饶野趣山静絶浮埃驯鹿时来去闲云自往囘长年頥养得何畏景光催其四卜居岂为避三庚峦壑幽深气象清絶顶苍松多古韵前川皓月倍常明薄衾坐拥浑忘我髙枕欹吟别有情万籁寂然银汉转一声破梦曙钟鸣其五泠泠碧涧胜丝竹叠叠苍嵓列画图异卉手拈陈几案野蔬亲摘付庖厨闲中随展经千页睡起新烹茶半壶莫谓超羣解遗世庙堂清福一慵愚其六山深地僻尘嚣隔斜䕃苑堂百尺松石辟有斑凭雨凿柴门无钥倩云封盘巖曲磴留麋迹绕砌平沙印鹤踪梦觉南窻何所事独吟独酌尽从容其七闲来忘署兼忘我浩气沖融贯太虚城市山林君子宅山林城市帝王居不寻仙客谈元㫖懒覔髙僧讲梵书天地古今惟一啸悠然自得有谁如热河道中山色岚光映马鞯软沙细草缓鸣鞭花开遍野时飞蝶云散晴空好射鸢孤店酒帘飘栁外几家溪水遶门前穿林暮返擕锄叟畧彴欹斜度晩烟初夏扈跸热河行苑留仙跸层峦俨赤城烟光浓树色暑气散泉声地僻花偏艳山深梦亦清瞻依忻圣豫风物慰皇情山亭茑萝满树帯烟垂筛月梳风作幔帷流水似琴还似筑青山宜画又宜诗饥鼯窃果縁枝捷乳雉唿羣出草迟独倚石阑舒逺目亭前幽谷起云时画栏薰风披拂画栏东照眼榴花烂熳红暑气不亲松阁内清隂常在竹窻中由来邱壑情堪寄即此蓬瀛路可通次第药阶香晩露纎纎新月上梧桐御制诗晓行滴穷玉漏夜阑干习习金风拂晓鞍野马出山凉气肃阳乌隠树曙光寒孤村犬吠门犹掩古驿人行露未干一幅河阳秋旅意不须重展画图看耆民赵可立一百二嵗矣扶儿迎谒道左尚能道前朝事龎眉皓髪扶鸠杖道左擕儿望翠华为説平生无外慕村居勤朴课桑麻山行万壑千巖宿雾封朝暾光射见重重霜前枫色丹犹嫩霁后山容翠更浓烟坞云程频借问农夫野叟每相逢爱聴塞上传闻语一百年来不举烽野渡秋水添新涨晨光羃野烟漂波沙失岸䇿渡马为船孤沚归鸿集寒流絶塞连苍茫迷近逺源在白云边凉山行凉气逼烟径露华濡村爨寒难起峰峦晓欲铺丹黄枫叶染嘹唳雁声唿松雪传真蹟边闗逆旅图秉烛待章奏未至不为巡游懈勅几离宫独坐厪民依银檠犹待封章至鸟路应迟驿骑飞风袅炉香移夜漏月明虎帐正宵衣今秋稍解祈年虑遍野黄云拥六騑新月山静秋深新月小楸梧风动惊栖鸟归羣牧马聴人唿唧唧蛩音泣寒草犹忆昨年太液池金波摇漾光琉璃飞觞沸管讵不乐风餐露宿将何为将何为清歌一曲有所思塞上晓行马踏霜华怯晓寒声声传警列材官潺湲溪水行行渡罨画山峯面面㸔壮士试开弓五石髙人犹卧日三竿昇平閲武兼巡狩触目吟懐兴未阑闗山月闗山月秋倍明塞枫碛草凉飔生皎皎悬空漠海白沙蛩霜雁寒声并闗山月今异昔烽烟久靖田畴辟不似当年戌卒忆家乡亦或战塲覆没孤魂魄闗山月昔异今即今秋蒐乗兴惟闲吟前车堪作后车鉴持盈保泰惕予心雾密锁千林树迷离暗晓光乍看平野白却失逺山苍卷速全消日收迟为䕶霜停鞭遥望处添得几峰黄马上吟白云红树闘清秋盘郁层峦紫翠浮雾卷马头山忽见桥临谷口水㣲流停鞭爱看边鸿度隔峪时闻野鹿呦笑我躭诗犹喜猎每逢佳景兴偏留中秋夜对月崖巅升玉魄流彩座中移明是今宵甚看尤边塞宜桂香初想处笳韵未终时犹忆帏城外秋思动者谁塞上秋塞逺朝逾冷霜浓晓倍晴千山纷叶落万籁怒秋声云净天容濶秋澄眼界明御风懐列子襟袖飒然清夜静读书日暮促归鞍龙堆夜气寒银檠辉幔屋玉魄上枪竿把卷光明暎忘言子细看边笳忽吹动几处落梅残将军塔尔岱久着勤劳养年私第今闻朕出口行围不辞劳瘁而来诗以赐之百战归来矍铄身凌烟姓氏竟谁伦养闲合适林中趣怜尔仍随辇后尘赫奕虎符叨宠旧辉煌竹简纪功新为询閲厯疆塲事几度闻之厪念频塞上行绿含眉黛逺山斜㸃缀枫林衬彩霞莫遣寒笳吹玉塞更裁新句咏龙沙野田积土有人耕荞麦收时秋麦生谩道贰师能辟地当年空筑受降城塞上中秋月似霜牧羣歌起叠伊凉归驼都载新蒐鹿絶少征人夜望乡荒山时见有城闉旧话翻惊入聴新自是太平无战伐莫教欢乐忘艰辛秋山秋山雨霁别秾纎触目诗题逐便拈落叶风前自潇洒野蔬霜后更清甜碛程辽濶行行逺树色丹黄日日添射猎归来回望处红霞犹遶数峯尖闻畿辅雨泽霑足喜而有作六飞迤逦閲西成已慰祈年午夜情封奏更闻霑渥泽郊原秋麦想新耕塞上秋景卢龙风日寒况复临素节芸黄带露稀峯翠经霜洁宇空云影淡流冷泉声咽夙志慕髙清对此聊怡悦雾行雾行那识山程逺鸟道羊肠望转纡却似阮刘迷洞口不知咫尺是方壶晴云开山露翠霜重树添黄北望塞千里南飞雁一行马蹄归路疾诗思客途长去去龙堆逺㣲吟兴𣺌茫马上口号荞麦收时秋麦青骎骎羽骑别龙垧一川郊墅静朝旭四面峯峦展画屏于章古台作畋余回六辔行行厯村落皜日悬秋空虚籁吟幽壑万亩緑含菲千林黄陨萚田饶穗遗户有仓箱乐览兹一开颜几多民命托雨油云迷逺岫急雨落平川飞迥如喷玉悬岩似响泉待晴开幔屋抚景擘花牋返照呈新霁山原转净妍晓行薄雾遥封迷客路树红云白暮秋时鸣鞭未觉行来逺两岸苍山呌画眉古寺兰若依然水石幽层层屏嶂俯清流苔封古塔全身现尘闭禅房半偈留鸟去山林余暮霭客来时节正深秋如如色相如如在重费阇黎苦募脩晓日晓日光寒白露凄马蹄借草不沾泥炊烟细袅村帘外残月犹悬岭树西塞上山川皆画意途中风景尽诗题枫林沙坂经行处不数苏公十里堤雨山雨晓亷纎诗情触目拈凭将遥黛洗㣲觉峭寒添瀐渍由归辔溟蒙下细帘白云才散处露出数峯尖冷地近边闗煖霜催节候寒却饶秋草绿间有早枫丹雁字依南写龙堆直北看平蹊堪䇿骑十里软沙干晓景山隠金乌越峭寒谷回晓景已三竿如茵似毯莎犹绿欲坠还留露未残人指青帘沽浊酒马临白沚饮清澜枫岑槲坂迟诗约塞上重吟一片丹野老野老抱儿立不知避星骖道傍思献曝韭薤堆满盘此翁非任棠却似悟龎叅中元日作谷口凉来夕霭横广寒宫殿即瑶京幻春火树千枝灿贴水金莲万朶荣秋到中元才约畧月临朔地倍光明当时此日无来去的的河灯是证盟山居山居幽致许谁同变态烟云晓暮中橡子坠林疑骤雨石泉赴涧似回风野花带露全凝白峯桕欺霜未作红只有苍松无改度晩来依旧月䑃胧鹿柴朝开野鹿来相将孤鹤立莓苔云驱晓雾惟空宇露下秋臯絶㸃埃石剑攒青犹屴崱水衣萦碧任潺洄拟将底事消清暇雪色吟笺取次裁巖腰轩阁俯髙秋徨倚如登百尺楼野马出山斜照没玉蟾上树晩凉浮目穷碧落心胷濶袖引金飔今古收只许词臣伴清切酣吟每每递诗邮热河示扈跸诸臣秉烛批黄漏㸃移岂因游豫废畴咨当年鹓侣今犹在应忆仁皇避暑时野渡残月斜风晓青山白水乡渡溪囘望处烟霭正迷茫对月虚庭人静晩凉多弄影银蟾拂女萝一种离宫秋夜月当时曾照绕梁歌岭峻还疑月出迟倚楹吟望恰移时却同昨嵗新秋景露满金盘花满枝荒村荒村临野水环背多青山篱落何萧疎秋花带露殷蜗舍昼逾静鹿柴夜不闗禾黍弥平畴蒹葭飐曲湾木石与居处黄白相往还借问是何境桃源非人间晓行即景笃速青骢趂晓行云途烟驿洒然清疎星渐敛秋河影残月遥连曙色明野渡水寒无马饮荒村人静有鸡鸣朝岚尽卷千峯紫极目郊原畅逺情瀼瀼白露湛青莎日照如烟泛逺波古寺不闻清磬响柴扉半掩野人歌菁葱眉色迎青嶂替戾铃声过紫驼何必伊凉寻旧谱碛程塞景入吟多挂缾叠前韵蘅臯掇菁藻氊室伴清嘉却喜多风韵偏宜对月华纷披红艳伙掩映绿丛斜还似文轩侧㣲吟倚碧纱雨塞山旋雨复旋晴作阵灵风马上迎忽过千丝回望处螺峯新沐一川明蓊渤重云生足底下山刚值雨漫空莫之敢指惟凝望两岫髙髙驾彩虹谁把珠帘马上垂谓宜画也复宜诗卷云片刻西风疾青嶂重开霁后竒雨衣宜瓦仍妨漏争似氊庐雨不妨忽忆郊畿秋麦候掉头南望兴徜徉不借丰隆并雨师山灵自为洗山姿也愁跋涉非容易幸是多人止顿时暮下舂隠桑榆枪竿横夕霭辕门鸣鼓角周庐列旌斾猎火燎平原人马声喧㑹时巡伊古重武备我朝最上陵展积忱便途经塞外皇皇祖宗业金瓯巩且泰来王无近逺奕世斯永赖治安吾多惭继序遑敢懈閲章奏勅几岂为豫游荒驿路驰来阁部章额幸公田歌乐嵗志期国士用賔王不教游议淆心镜喜是嘉谋纳耳黄业业兢兢承重器五朝仁治正光昌塞上行昔年今日此龙沙中外情聫久一家几处荒荆余败垒千秋兴废系懐赊露浥烟芜欲作霜午衣犹热晓衣凉皇州此际残蝉咽已见南飞雁一行马足駞踏马鞍回看天外矗枪竿山灵有问如何答前嵗诗盟未敢寒丹枫翠柏妙山容野墅溪村也间逢最是牧羊估马客于今都识重良农葆吹声声傍晩摐氊庐倚咏剪银釭春风已度榆闗外谩唱凉州水调腔山村几家负郭静无尘矮屋踈篱野趣真门枕清溪聆㶁濊忩舍翠嶂看嶙峋东流镇日来西涧南舍常时候北邻最是烟霞足供养住山不是住山人雾塞山寒作雾明晦半峯分沾袂浑疑雨飞空似布云隔溪寻畧彴近树辨榆枌能迟严霜信农家想乐闻路旁路旁两苾刍头顶金经跪衮衮红尘中哓哓殊未已迹同献赋来意为施檀起我闻佛无欲安事庄严美其徒云苦行其师应不喜劳劳天下人名利网中死逃此乃出家胡为复入此静坐读朱子诗因效其体龙沙万声息虎帐一灯闲理窟㣲能着心芽邪自闲清风来岭表明月出林间妙道当前在憧憧空往还行漏行漏鸣丁丁晦明毫不爽循环十二时岂识有今曩而人于其间却分去来想有智不如无对之增慨慷热塞景浑无定午暄晓暮凉甫欣过岭背便觉畏曦光㸔树全余绿驰莎半染黄今年刍牧好共喜未沾霜八月朔日作形胜行行揽年芳厯厯收闗山连北塞云物近中秋辐辏来诸部逶迤驾六虬近光陪后乗输悃导前斿覩此瞻依切宁予徳泽流鸿猷思祖业燕翼逮孙谋更喜随慈辇无妨视膳羞筵开亲捧爵津渡手扶辀丙夜封章览良辰藻思抽词臣随豹尾壮士拥旄头人帯秋阳色衣霑湛露浮鄗京佳气绕指日谒珠丘闻近京一带得雨喜而有作行旅虑久霖跋涉沾涂泥南亩种麦人方望秋雨滋自我始于役二旬已有竒未遭滂沱苦率遇晴霁宜岂不利辎重中心有所思思彼陇亩间来牟正其时亢旸土脉干耰锄将安施忽览封章奏膏泽自天垂四郊一犁雨雨公还及私良农既不悞塞路仍如兹雨旸各适可孰非大造贻悬悬差已慰芃芃犹可期回銮厯緑畴应有喜农诗即事轻舆缓过丛榆路晓烟蒙蒙迷白露荆篱土室学荒村爽籁寒风呌枯树树旁迤逦猎骑过惊起爰爰树根兔壮士未及弯乌号深巷已见歇骄怒三窟乍失遭奋噬犬主持献迎鸾辂还兔更命赐白金怜伊芹曝心殷注见韦鞴毳幕人似此输忱实可赋新月节近中秋且未中生西已见半开弓一天素彩谁能赋万里寒光讶许同为问龙垧吟皎洁何殊松阁写朦胧前年塞景依然在不信流隂𩔖转蓬夜雨塞山能作云峰头几缕布有渰始萋萋如丝肖霏雾数日苦尘壒喜此甘膏㴻湿润忽被野延绵乃入暮牧马声渐息啼蛩乍如诉欹枕聴浙沥旷懐良可赋丙夜漏㸃阑㣲见星河露明朝发征鞍清切秋烟路弦月塞天悬半镜西岭迓流蟾鸟道㣲茫辨霜华取次添近河光渐隠入树影犹纎不必迟眠爱清吟意亦忺野流野流西去复东来日日鸣鞭渡几囘照水汀花红烂漫试霜江草绿䯱䰄匪同洛浦当年遇用尽陈王八斗才极目烟波方浩渺然疑源在白云隈闲日往月来运不已寒暑递催羌谁始屈信相感本无心槖籥万物孰愈此自我东行今月余塞程正值清秋美朝逐原兽控青骢夜览封章兰燄紫行过村落咏桑麻时坐溪头捕鲂鲤分堋较射燕嘉賔更复行宫视甘㫖旁人云我身已劳我觉我心甚安止设使憧憧复摇摇九重宴坐岂其是穷神至化我未能且学郑崇心似水夕牧马已敛羣行人率止顿万幕旌帜别傍晩各归趂山霭送寒来陆露犹余润懐抱既已适翰墨差堪论去嵗松梢月依旧忩间印镜满月光明秋水流共人欢喜共人愁塞山碛草归清照个里曾无一㸃留暮雨朝晴暮雨朝晴不悞行程朝晴暮雨有益禾黍天地之大人犹憾所欲必得羌何厌君不见得陇望蜀畴能免甑破不頋人应鲜八月十四日隂璇霄桂魄欲圆时乍见鳞空天幕垂为恐多人动秋思不教流影白榆枝谷风初息岭云横玉䨲朦胧半掩晴不道丰隆偏解妬纎阿也让十分明碧空月御似迟留触拨诗肠塞景收明日冰轮应满放一年能得几中秋隂有渰看萋萋千峯黯若迷问谁增旅况乍不辨前蹊景写米颠笔诗歌豕白蹄晩田犹待泽莫漫虑霑泥闲行宫批答奏章还赢得山斋片晌闲心所忽教愁绪触晩田缺雨见途间雨塞山能作云日暮驰苍狗乍失天泬寥不辨峯前后祁祁洒空宇霏霏沃林薮六跸驻离宫启我文纱牖匡床迟寝息兰席延俄久畿辅多望霖黙祷常自咎况从京国来所见率焦亩今年幸秋迟十日犹堪守是雨利荳荞闻诸田间叟赈恤泽岂溥祗恃天恩厚遑虑跋涉艰跋涉时所有引领望闗南此际曾霑否闻京师得雨喜而有作九夏望甘霖愁多常罪已入秋始霑润黍禾半苏起农人盻两收趂种荞靡靡胡乃复亢阳穉苗黄欲萎我从都城来所见率如此纵修时巡典岂似覩丰喜五民坐待赈不肯轻去里此情堪悯恻部例岂其是徴租免正供平粜逮遐鄙小补庸有济恩膏实所恃出闗逢泽降京师卜何似喜接奏章来知渥良田矣倚楹觉心舒传餐识膳㫖嗟嗟尔农夫钱鏄庶堪庤秋晓塞垣朝暮寒况值中秋月山空増料峭晨凉薄肌髪白露在兰苕轻烟霏荔埒匪盻洞庭波木叶亦㣲脱素心淡空宇夜气清明发金飔复飒沓峯岚互出没萧然惬襟抱极目碧天濶秋窻夜雨秋窻一夜雨凄其竹柏风闻淅沥吹忆得去年今夕景香生新桂伴吟诗帯湿萤光暗里流无眠支枕兴悠悠征人漫赋渐渐石多少良农慰有秋晓行即景树色山容面面移鸣鞭画意镇相随风沿谷口来偏速日隔峯头出较迟马识涂寻刚浅渡鸟惊人向最髙枝前秋晓景分明㑹结还㕘不即离沈家邨午过沈家村茅檐隠丛枳耕农六七户长年作邻里生子不知书有媍惟修簋菽粟可果腹不羡肉食鄙布棉可御寒岂用求锦绮览此太古风如入桃源里山田有余地嵗嵗修耒耜一耕而一休种敛随时举却如东坡言富人稼多美我来秋雨过禾黍香风起髙低例绣塍有秋庻可拟风景异所经借以稍慰喜尚闻村老言近逺率如是金鞭不肯扬黄云度演迆殷忧半去懐孰非余赤子风着物欣含爽驱云合放晴岂懐分别见因境爱憎生翼翼催苗实萧萧助马鸣髙峯停辔处万里向虚明爽北地风添劲鸣条呌野原送来迎袂爽散去郁人暄峯翠凝云薄林丹缀露繁骖驔森七萃翊卫列千屯切景吟龙塞悬清爱鸟暾烟岚开朗处浓叠故山存新秋月连日翳秋云䑃胧度哉魄今朝碧宇净恰值上弦夕西岭挂银钩东冈映虚白隔林散疎影入水澄空迹嫦娥作中秋益复饶光泽圆规底须盻塞景聊堪适塞上山层峯髙矗觉天低蔚緑萦丹霁景䨑树列周崖成鹿柴花披乱锦㸃霜蹊经时几欲忘龙塞佳处还教迟马蹄自古诗人多未到独留生面待谁题闗山月四首林中䇿杖雅宜骚客之招座上停杯聿称诗人之问况乎金秋云仲玉魄就圆值此日之龙堆益增佳丽非昔年之雁塞惟助凄凉聊即景以拈题用寓懐而展兴体成七絶诗各一章岭头月侵人夕霭怯衣单是处川原近广寒却似今朝东岭上嫦娥双手奉金盘平湖月平湖淼淼望无穷镜様圆规印碧空何异洞庭㣲叶脱鸥波潋灔鲤鱼风碛中月笛里闗山牧马嘶秋声秋色总诗题谁知此夜中庭月曾照当年戍卒啼氊庐月铃索栏边忆桂花垂垂金粟几枝斜结璘独不孤诗约依旧光明映緑纱中秋夜作东冈出较迟露立意何为但是秋中月那无即景诗看从峰口吐延得树头移塞景清如此秋思动者谁塞雨塞雨洒深秋清吟兴邈悠遥峰青乍掩空宇白如流牧马声全息虞人火未收苍茫烟霭意恰似凭江楼度林霑落叶拂鸟湿轻翰沙碛浑无坱蹄涔畧有澜却迷千里翠㣲觉一畨寒赢得氊庐暇拈题兴未阑意行意行骑马徐馺婆塞山碛水来㕘我忽上层峯下视云如泛千里凌风舸潦收㵎口汲冷泉叶脱枝头摘残果松厓雨后绿髯张枫岸霜前赤霞鎻萦青缭白含大虚干端坤倪豁閜更从天外眄遥尖㸃㸃烟螺殊砐硪飞来灵鹫只虚名似对雄风言堀堁应接无暇足吟拈千仞冈头凝虑坐今朝御凤小游仙洪崖右拍赤松左旷观契妙所得多谓予从禽聊复可晓月过望月就匡大明引朝暾寒光尚欲流素影直可扪中秋倐已徂抚景懐髙奔谿霜㸃清冷峦烟互吐吞西宇不忍倾隠隠留纎痕即事忽卷朝岚露嶂屏芙蓉面面佛头青瀑飞天半徐聴处疑是东阳水乐亭紫翠缤纷万状竒停鞭揽结恰移时有情诗思无声画谁为山灵一写之绣壁绣壁云开当面时是他是我费寻思若云他我原无二碧眼胡僧笑汝痴读书效朱子体古人曾有言力学如行路设不进一步即为退一歩髙秋驻行宫清暇鲜几务耽书有宿縁娱此深山暮即景自体验未觉胜前度踟蹰生愧慙空复寻章句行漏塞北燕南随境别风晨雨夜报时同因之悟得相应处只在寻常不息中凉塞雨能增冷秋山不障寒马蹄轻可试鹰羽劲思抟埭草将霏白峦枫欲作丹总催秋稼纳农庆筑塲寛晓行晓行亘驿路袷衣侵峭凉爱此晨曦殷离离白露光马度坂莎湿风拂崖荔香山田铜雀鸣秋稼如云黄谁云地利遗垦植弥遐荒究不免饥寒翻以增徊徨新月西宇遥看挂玉弓中秋数日未云中已胜十一月中月普照三千空外空椒风荔影共徘徊疑是仙家白玉台漫説钱塘潮好看万山齐赴涌金堆朦胧烟树夜斋清借助遥村双杵鸣㑹得前秋诗境界太虚何物惹闲情沈家村前嵗沈家村他处歉秋此较好今嵗沈家村却同他处登万寳安得遍海宇皆似沈家村旱暵可戽涝可洩五谷常获孶鸡豚村内老翁抱其孙怃然独不喜蹙眉相与言三时勤农实已惫逺近俱收向谁卖塞山塞山纷合沓逺近望中分有树都张锦无峰不范云马前横黛影空际叠螺纹孙绰天台赋那如大块文雨塞雨洒凉秋山云涌似流轻寒增幕底野水涨谿头牧马嘶声壮饥鹰侧翅愁命车传罢猎聊学魏文侯止顿就平崖千庐次第排攻车虽有制渐石亦堪懐枫岭湔红叶兰臯润绿荄消闲帷殿里书史作生涯晴急雨如飞晴亦速袷衣马首顿生凉擘云朱鸟天中杲朗照千峰紫翠光椒风谡谡椒风壮商声果是商入林惊落叶隔岭淡晨光借草全霑露纯绵且御凉吟成聊纪节属赋让欧阳八月初十日对月有作东岭渐徘徊流光朗碛台弓弦将欲满桂树若为栽五日何须盻中秋依旧来棘闱相照处遥企得真才晓行即景夜雨酿晨寒曦轮隠峰半旋旋暖光吐林樾增辉绚露重马蹄湿峦回鸟道转旷谷卷千幕野火腾余爨气压不能升结作白云片始穿云际出忽据云上看乃知岚霭竒总自人意幻揽辔立斯须清吟纪所见中秋即景岂夸朗朗与昭昭大漠凄清天泬寥万里隂晴同此夕千秋吟赏逮今宵緐絃急管声翻閙氊室藤牕兴自饶莫更翠峰升极顶嫦娥那许便唿招叠旧嵗中秋帖子韵并令梁诗正蒋溥和之羲和转嵗仍当少昊萧辰塞碛冝秋恰值望蟾佳节眄侧峰与横岭都归朗照之中更荔露而萝烟总助广寒之景单椒止顿万幕云披兰殿称觞千秋山对欢同中外翠𤓰并花饼分颁泽逮舆儓原鹿与泽麋遍及又何必中庭地白叹秋思之谁家塞外草衰感边声之四起者哉因思鸾牋綵帖创自去年便教步韵连吟用酬今夕纵非彤墀琐闼陪属车者越有邹枚何妨摛藻拈豪居右座者莫期司马爰成首倡各进载赓风清月白好秋闲应节吟诗不可删底事今宵轮见早此山髙外更无山嫦娥还守一轮光彷彿风吹桂子香今夕三条银烛下万人昻首眄云匡帖子宜春例可师堆盘𤓰饼入新诗偶拈旧韵氊帷里不异秋风太液池籁是仙韶松是楼广寒法曲䜩中秋便教即景龙堆畔也胜徴词玉殿头晓月泫露凄风碧汉陲寒光偏共晓光披莫嫌规影将亏半不让团圞三五时萧疎凉影落枫楸白处㣲知涧水流西岭不教飞度速应縁囘首惜中秋大漠四更山吐月秋风八月马嘶晨前年诗景分明在莹目清光不染尘山雨山雨斜飞马上看崿峰浴翠树湔丹溟蒙作势霏林雾倐忽奔流涨崃澜麦陇菜畦方沐泽氊庐布帐漫愁寒清吟别有闗心处万虑何能一慽欢閲本口占此丰彼歉总难同物理人情岂易穷只有孜孜勤政意无分塞外与宫中霜塞垣先识冷白露早为霜度草无留緑霏林不约黄萧森余夜气熠燿晃晨光鸿雁偏知信南飞呌数行山市行海客谈蜃楼绛宫明灭杳难覩齐人诩瀛洲三岛荒唐无处所岂如山市擅竒观惜乎初未闻之古秋山行旅旧曾图烟树苍茫知几许水气岚光同一如爰为标名诗以谱雁塞龙堆万岭盘风清霜白九秋序晓星初上残月明寥天将曙朱轮吐停鞭絶顶少徘徊山腰荟蔚才一缕非烟非雾复非云如岳如楼更如橹须㬰变幻满空白几㸃金焦露龋龋翠柏丹枫时隠现陡壁悬崖互容与乍合倐离难捉摸马腾波赴谁部伍如从云海泛骞槎咫尺琳宫并瑶圃谷神游戏有是哉画家留白此鼻祖暖侵寻软暖变轻寒栁尚拖青枫半丹因识秋光留避暑从教凉意别兴安风縁谷旷全非峭天为山疏渐觉寛菜圃荞畦均倍获农功南望顿生欢九月朔日作夜雨涨野水晓风驱絮云驿路九秋景客鞭凉露晨鹿柴有人家烟火东西邻塞行将及月闻鸡意却欣万里玉闗外忆彼长戍人村行山田收罢圃场盈拍拍时闻耞板声一路好秋经饱看思量不负亸鞭行䕃槐环栁柴扉接背嶂临溪板屋重不道古来征戍地家家水碓熟冬舂老翁曝背绕儿孙莫笑田家老瓦盆东舍炊烟引西舍后村流水到前村韭圃松畦生意足豆棚瓠架叶声干从容茅店咨终嵗迤逦兰衢破晓寒㸃缀霜华白石津荜门隠映静无尘隔林却见青帘飐便有寻庐问酒人妇织男耕长作计鸡鸣犬吠镇相闻即看边外闾阎富百嵗熈和岂易云即景万嶂自缜纷中峰独出羣红霏殷露叶白重䕶霜云涨影悬崖落剽声古寺闻诗人易看待㸃笔与平分一岭界双水双流滙一溪问谁为布置莫与识端倪野鸟唿名异山田纳稼齐侵镳寒气重满谷霁烟低素节凄清里秋山来往中赏心随所遇拈咏讵从同树耐㣲霜缘峰衔落照红豁然无㸃翳寄兴在长空振萚行山庄逥跸林犹绿一夜霏霜幻何速兼以谷风飒沓之振萚须㬰万山秃鹿呌榛烟失所藏幽禽下树残黄平湖贴贴如湔锦奚必三湘七泽傍宛转忙飞更问委忆六年前曾咏此同时赓者存殁半况兹薄质胡可恃雨刚觉诗题少山灵送雨霏应縁留宿宿便与驻騑騑罨牖峰无滓迎阶菊有馡晴开云巘迥画境是耶非晓行寒峭霜蹄重长村复短村意行供揽结到处足鸡豚度寺闻清磬停鞭爱晓暾石田租税少无虑吏敲门钦定热河志卷二钦定热河志卷三钦定四库全书钦定热河志卷三天章三御制诗示七弟及诸皇子汝曹读书久兹命随时巡讵云事嬉逰吾意良有因祖制不可忘勉继在后人汝观此稼穑勤哉劳万民汝观彼部落何以来相亲乘马汝安逸仆役殊苦辛深宫汝丰裕蔀屋多窭贫见猎可悟学射鹿应懐仁絜矩汝其蘉大㫖斯畧陈即景洞房云馆皆依旧前嵗今朝顿不同我是逭愁来此地翻教即景惹忧忡中元夕放灯烟光露色早秋天望夕氷轮满意圆例事盂兰𫝊梵呗便看朔塞放灯船照巖霞锦惊眠鹿贴浦云葩缀败莲千古诗人吟不尽湖山风月总无邉山中雨景山庄驻跸逢秋雨净涤余炎益晩禾行旅何曽愁且怨农夫祗觉舞而歌朶云刚见吐遥峰雨不崇朝膏泽浓好待晴明咏新景万山濯出紫芙蓉㸃经塞树声偏壮籁度山楼气忽寒却为空蒙宜縦目添衣还倚石阑干鹿避湿依深树立鱼喁沤傍碧荷浮金官权被山灵擅幻得新秋似杪秋题蒋溥写生即用其韵露玉风金塞景清秋花待客发幽荣拈来迦叶不禁笑问去嵇含无定名细朶含飔银麝艳斜枝暎水锦粧明师承家法闲图出右相丹青有后生张若澄塞山欲雨小幅西岭吐云东嶂合荟兮才间复滃然従知墨戱𫝊王洽意在空蒙作雨前雨后雨后泉声壮风前树态狂洗空万里碧变候一畨凉谷霭凝朝润秋花散晩香向来无此景始快宿心偿偶成低树以为帷髙树以为幕山鸟不惊人选枝山果落即事云里峰姿开锦绣风间松籁韵笙簧乍当日午微嫌热便忘清晨尚怯凉野水无心东复西闲云不系髙忽低蹊花露满知蛩乐岩柏月明迟鹤栖窻间坐爱峰迎面树下闲来鹿乳见羽客若求不老法应于此处劚灵芝波光不让琉璃净岚翠常如帷幄浮数日幽探清兴足明朝去赏塞垣秋晓行二首背指云庄碧巘标轻寒微递素秋朝两山抱谷行十里一水萦流渡廿藁常喜村墟闻犬吠不教父老讶鸡翘精蓝犹在翠微里只许钟声林外飘漩澓回环白石磷苍苍露芷更烟苹源头自是新过雨渡口旋看暴涨津通野望中全入画问程行处那生尘所欣髙下丰收定才得茅檐鲜叹贫凉昨夜西风力一夜更气候衾枕已觉寒晨起山飔骤䇿马歴兰衢露光白如玖华黍被山田西成实云富乍思日可爱胡尚隔东岫出谷朱鸟腾仍此婪暑昼塞垣无定莭妙理得时狩咨彼羲和氏何以副敬授䇿马䇿马山椒复水限玉鞭斜軃不须催灌园村叟篱邉接献鹿虞人林外来黍秀奄观髙翼翼荞花重喜白皑皑常年此处秋成好一倍秋成见此回山中村数家茅屋亦称村六畜兼宜乳字蕃桦木髙排成虎落荳花斜蔓隔羝樊拣田随意垦山上避赋成羣到塞中縦是漏巵听亦得丈量底更命司空塞上秋羣山纠纷水抱环水如玉白山霞殷岂是东王公幻戯由来商令司金官椒风萝露将鸣鹿重着棉衣意不足呉江枫冷已太迟巫崃秋髙较应恧飒景偏觉称人心特是林泉効静深三十日佳看易过廿首诗成未入吟秋晩巖岚谷籁清秋晩西舂半隐云标巘旌门射罢适余闲帷宫何必逊林苑窻虚几净堪逍遥灯明千幕无喧嚣年年武帐浑如旧怃然忽念前春朝我是逭愁逰塞上翻教即景生恨怅嶤峰偏解惹人愁火迫丹枫缬远嶂止顿止顿宣传休猎骑纸窻赢得晓秋闲封章昨日刚批阅无事今朝饱看山夜雨连明霏细丝因教停憩衆情宜乍分忽合云容幻低昇髙峰毕献竒氊庐布帐绕营开须傍山限避水隈泥泞莫愁供亿缺牛车伊轧趂墟来雾气离披欲放晴山容紫翠又新更侍臣试问枚臯侣今日清诗㡬首成闲塞雨因成旃室闲岂惟容膝亦怡颜面山临水如者落叶秋风复此间愁入旧懐遮莫遣诗成结习未全删谁云艮止真能止试看云中幻黛鬟晴塞雨滋秋野金风助快晴翠峦新沐濯红日越晶明草色犹含馥溪流乍咽声底须虑泥滑牧法马蹄轻山中山中秋日胜春日木叶微脱精神出更余浅緑与深红拂以凉颷衆响逸滃然吐云万态幻诗不能工画停笔待围泽地时憩留抚松借草坐石头子陵垂钓景宗猎各适其适心悠悠我逊重华希有志木石与居鹿豕游文嘉疎花冷蕊小幅用画间题者韵四首野草闲花遍谷香谁教冷蘂绽旃堂当秋乍看氷心白破腊全欺磬口黄塞山那有藐姑姿携得行幐软玉肌消暇不教开牖看恐防朔吹十分吹小金山阁俯滦江曾貌疎花入月窻今日真梅端在目翻嗤布鼓不成腔花常不落蘂常开笑我无能引緑杯有子停云真未徃无妻和靖俨重来八月朔日作金临仲月玉衡指星虚旷谷武帐闲单椒商籁嘘怡神向神邱𠡠㡬凛㡬余西成近逺嘉平秩懐差舒而胡黯然伤徃徃悲来予前嵗景目中排遣仍纷如霜向北日以寒逐渐添衣裳朝来履中庭地白霏轻霜巖枫益缬丹甸草将变黄呦鹿已争鸣虞人喜欲狂塞外姑听之迟早异时光春秋记杀菽内地为灾伤闻京师西成丰稔喜而有作今年春夏秋三时时雨时𤾉无不宜近自畿辅远滇粤麦収普稔秋堪期新秋发驾临塞外奄观铚乂犹待而意谓晴雨协一月千仓万箱获无疑果如所望出望外而况塞外尤倍之江淮之间微苦潦百分一二才毫釐惟恐向隅深望泽先事抚恤命所司京兆露章奏丰稔欣观讵止饫已饥歉为天责丰天佑此实我职奚容辞作诗匪云夸亨豫任重道远纾遐思閲本纶阁封函驿骑驰岂因游猎怠畴咨心殷吁俊其难矣政在养民每念之所幸题章鲜速议为逢秋稔适惟时深虞丰豫渝干惕思日孜孜勉敬寅秋宇秋宇本寥廓塞旻益旷闲云歛蔚蓝迥清光皜日悬崇邱欲倚杵髙处不胜寒遐晞一骋懐偨池俯衆巅案衍舞波涛浏莅非丝絃可㑹不可着无色声界天移顿六韵逐水频移顿曽无廿里赊建营今似昨取势正还斜垒或多因旧灶无须更加卖蒸原有市换马要增茶内外奚分界休和久一家朝程回首望烟散满林霞不废不废吟诗习字常欣跋马登山身劳未始非逸心静觉有余闲新月一钩宛见生西宇十日犹迟正满轮自是中秋胜常月未中月便有精神汉邉斜拂漾微明借助龙沙景色清林外窥人浑是旧谁能此际暂忘情虽寒不湿光盈手未满将圆意逼人消得迟眠风露下目穷西岭更逡巡烟火全无朗碛台巖枝涧叶夜光皑絶尘佳景吟难尽可惜诗人鲜到来霞塞山易雨晴亦速金风西北吹林麓殢云满空去何方㡬缕惟余绕峰矗夕晖返照成落霞色杂丹枫红䔩䔩翻壁何须待入江齐飞或见来孤鹜晶荧晃朗蒸赤城不火而逢陆浑谷张若澄闗城叠嶂小景巖闗白界列峰青乗障当年据胜形便是昨来经过处云山回望意为停夕旷野暮云収寒光黯欲流风如矜朔塞月已竞中秋飒景供澄观陈编契静搜匪云夸博览爱与古为谋雨塞雨刚逢止顿时氊庐㸃滴入清思暗迷逺嵪鹿唿侣斜掠平林鹊选枝无尽寒光偏对户㡬多凉意忽侵帷迢遥南望闗心处恰值秋深种麦期雪山灵幻戯能剪水展新雪景又如此雪景従来我最耽何况塞山清无比塞山㡬度旧曾来玉粧粉饰逢今回樊川诗与营邱画未若真界天然开丹枫翠柏偨池露嫦娥耐冷守顾兎司天妙算此间穷却待新晴吟积素晴新晴虎帐畅吟看积素龙堆果大观朱鸟已烘一谷暖玉山犹勒两峰寒更添乔柏千寻翠未改疎枫㡬叶丹今日成诗真可和何殊六出㸃朝冠旃室拈题忆保阳兴飞白战韵铿锵试看毕献山灵技莫怨新添旅客凉入画无舟休访戴烹茶有婢底慙羊千林日上开生面白玉屏蒸紫翠光叠前嵗中秋帖子韵并令扈驾翰林等和之向以中秋佳莭适近万夀庆辰桂筵继介祉𫝊觞綵服犹延禧具饰欢腾中外对佳夕而赓祝嘏鸿词时际熈和巡朔塞亦咏冝秋彩帖自去嵗遭安仁之感每登楼伤贞观之懐况乎大安奉处顾瞻缺侍几良逑值兹令莭相于俯仰忆脱簮旧侣斯诚慽矣能不愀然然而虚掷良宵抑亦难抒夙恨是以名言戒其一徃梵帙喻以六如兴尽悲来固其数也悲过兴继又复宜之维时玉宇开金风霁则见鹓行虎拜环幔城而唿九如于以雁碛龙沙望蟾宫而临十五属车扈跸粤有骋妍抽秘之俦大漠矢音宛成弄月吟风之地例依前嵗句各新裁评量今昔值清间万虑谁能一例删嘱付中秋玉轮月照予千载塞垣山无滓精神不湿光澄观只合一罏香繁絃急管従来厌底借名言疏读匡帖子宜秋我作师每教塞景艳新诗昨来积素溶金液新沐秋蟾出玉池髙处为居便是楼今年雁碛不孤秋东山凹处锤峰畔彷彿嫦娥笑㸃头中秋即景碛风拂拂夜光流满意氷轮见举头此际素娥应耐冷今年玉塞又信秋无须对景翻思旧不必临池更倚楼极大圆中圆魄度何曾痕迹着些留暖积雪皑隂磴暖气蒸阳巘霏㣲细雨零倐忽朝雾卷金乌晃枫林生色画屏展重裘欲换棉岂是朱明转山中候无定和仲讵能辨随时爱景光此间兴不浅塞中即景风清月白仲秋天问景龙堆漫亸鞭碧宇泬寥雁书字苍巖㠎嶫鹿唿烟山隂雪冻山阳雨谷尾溪喧谷口泉日日意行频得句霜林真比晓春妍崇邱作镇郁坛曼万派千支势拱攅碧涧似鞶围岭腹白云为斾袅枪竿试看秋景如春景端是木兰胜上兰一月行程诗递咏嘉陵粉本不殊看塞山夕景哨鹿宜晓夕复宜虞人技懩无不为平冈猎罢合夕哨我亦因而姑听之下㫪荏苒落西岭疎星寥亮天四陲丹枫翠柏缬远嶂忽隐繁缛惟参差须㬰参差复全隐万化𠖇合心神怡远瞻燎火指归路曲寻浅水渡野溪偶然一试古人语佳景乍得聊成诗雨塞雨又逢止顿日山灵有意示神竒设非亲见谁能信告未曾来人定疑前朝霏雪今朝雨塞上寒暄晓暮殊赢得闲情摹杜老底将经世问尧夫打幕频听淅沥声石渐月离验舆情犹欣供亿随营足菆井山墟列布棚添些红树明晨景展却新图此际闲秋狝将完促归辔留看塞上米家山山村按辔度山村富秋观次苐徃来一月间五谷已登备栖亩有余粮纳圃无隙地山田租赋薄茅屋俯仰遂此心慰始定额手洪钧赐伊余有后思古今人殊致耕九而余三既富教斯继是道岂非要行之贵无事茍其不得人匪爱乃实害莫如令蚩蚩各自为生计所愿钖屡丰何虞民不治屡丰岂可必孜孜勉祈嵗览热河井邑之盛知皇祖煦妪之深即目九秋㫁章三首万家烟火较前増井邑纷填有卖蒸可识圣人𢎞爱育山庄小试有明徴避赋避灾离里闬垦原垦隰艺桑麻慙无为养因无禁中外由来乆一家蚩眩喧闻列肆声髙楼縦目玉旻清有秋市物翻増价近利人言却至情山中杪秋烟云朝暮变紫翠槲枫兼籁动风满谷波澄月一匳景深素秋杪兴寄碧峰尖无尽藏真界取之岂碍㢘闲窻日影上书室足清光谁谓山林内而无翰墨香芸编堪汲古菊莭待重阳入画相应处千峰罨一房暖皮衣脱却换棉衣塞外秋暄见所稀真对黄花堪落㡌坐看红叶称搴帏人家烟火催时暖沙漠风霜限地违幽赞洪罏谁复识神虞当日协璇玑夜雨春霖虑或少秋霖虑或多惟有杪秋时多少无不宜万寳既告成冬麦恰始播山庄兹驻跸夜雨占天和亷纎窻外声庭树想婆娑更无愁渐石此景实可歌伊余较雨旸年来熟研摩特喜杪秋雨供赏无虞他勤民家法贻祈嵗理则那追惟当日心此际应如何晓起闲云数片当晨散落叶一庭比昨添涉猎诗书览秋景山庄随意足清恬晓起庭树乌声出曙窠披衣试问夜如何挈壶已报晨星少拥帚谁嫌落叶多遶户山岚轻送冷入窻池影渐增波报章未至心余暇拈得清诗一晌哦晴秋山易雨亦易晴金风奏爽天宇晶此时消尽闲筹度禾香中旅骑行山月效韦应物体向暝羣山隂入夜诸籁静惟有清秋月徘徊弄寒影寒影入我懐我懐与月佳天容既澂廓露气滋芳荄相望有余意何异游蓬莱山雨山雨霏空送嫩凉烟丝极目益苍茫中元眀日𫝊停跸渐石长途谅不妨谿流谿流勃雨后雨止流亦止勦袭为学者奚以异乎此中元日放河灯碧空云散夜清妍解让秋蟾初度圆雅合山庄陈节物较赢江国閙灯船千枝朗彻巖邉树万朶辉交火里莲漏下松斋归静憩依稀飒景似前年凉塞野度行旃新凉马首前近山岚气峭拂草露华鲜催谷登塲候报人宜猎天欲询民疾苦村墅且停鞭山雨一片秋云吐万丝山雨萦塞垣经已惯立马待天晴晓月晓月清可怜塞天益寥朗上下泉箔明隐映林扉敞遥峰似玉台古镜大扵掌勒马据崇椒聊结广寒想读书张庐万山里展卷一牕下是中有深味玩辄不忍罢博览谢彼能体认肯自借匪夸乙夜勤值此清秋暇绣壁夏山荟蔚冬山藁惟有秋山称恰好恰好秋山孰擅胜塞上峰峦出𩔖表案衍神局姑弗云壁立万仭凌参昴霜降不迟还不早茈虒枝叶渲葩藻绀黄纁绛间青翠天工设色非人巧益之盘桓食苹鹿杂以絃管啅林鸟朝岚夕霭呈变幻千态万状难穷讨解衣磅礴恧闗生过云锦绣工杜老似是山灵有宿约每起子思于金颢沈德进南巡诗章并所和诗至冄叠旧韵赐之塞山七月似三春朅咏赓章意倍亲恰好清秋此氊室又逢南国彼诗人功称德颂曾何益吏习民艰要并陈节相老来还喜事为卿特地答筒筠忽忆勾呉清丽春底须南北较疎亲重吟迎跸萹中句似有捉刀牀畔人百二十章心窟藴甲乙丙夜案头陈灵巖阿那青枫坂问尔孤登可借筠霜白㸃霜华增晓寒翠峰幻出许多丹机缄妙趣当前悟绘事原应素后看即事即事摛词亦可欢发清机不碍秋寒无尘雅似江南美有地惟应塞北寛红缬翠扶壁万仞沙萦石络涧千盘傥教借得西湖水处处吴山足大观新月魄彩吐寒空中秋月未中塞光偏觉异恒质迥难同结念香闻桂游睎影飏枫玉台髙倚镜奁帕半犹蒙暖出哨刚逢暖皮衣易絮裳谷场歌嵗稔菜圃庆秋长村景观无尽予懐慰莫量浙东方告歉南望为民伤张宗苍山水画驿使𫝊来山水图山庄着壁作清娯苍苍冩出游神趣徃徃逢于䟦马途石罅泉声动亦静云涯峰色有还无不难结撰成溪壑谁解如斯味道腴叠中秋帖子词韵命翰苑诸臣和之秋中令节从来歌咏之塲塞外灵台自昔豫游之地此时此处宁可漠然载倡载酬堪云畅尔遂令广寒法曲音连三十年前肯教翰苑鸿词格逊四朝诗后万家烟火随民便而无改尧模千亩山田报嵗丰而有愉任顾雕𤓰绘饼塞垣节物増佳抹月吟风山庄庆宵莫负底须五字轻嗤宋玉老兵仍叶七言可效韩偓内翰莫嫌频韵聊纪一时风月湖山卅载闲今朝歌舞不宜删姮娥也似添豪兴早上璇霄映碧山最满氷轮异様光巖枫皆作桂枝香髙低楼阁湖赢圣上下沦涟瀑学匡邹枚扈従集师师便合赓吟帖子诗翰苑従来纪佳话凤毛还在凤凰池依巘轩斋近水楼此间不易值中秋他年试觅新题句应在千峰最上头中秋即事庆月真宜避暑庄楼台髙下朗寒光一轮久照辉蓬阆亿载如恒祝夀康不遣絮云翳空宇早扶蟾魄上东冈野潭㶑滟金波涌何必平湖更忆杭野店野店居安忘寄寓贫民生计自为谋漫询公赋如何纳且喜山田薄有收虎落编柴防夜迳鱼梁叠石截寒流稔秋村景方生慰转念南邦又益愁雨塞雨洒萧秋繁声入夜稠轻寒来觉骤婪热避如流荞菜皆资润豆禾未毕收怦怦萦远念畿内得霑不凉一嶂巖墙能尔为飒然凉气马前披由来不借秋官令直欲轻移造物时野水渡人心为怯晓烟食店目因迟生衣雨日更绵絮境与情迁乍可思八月朔日作夜雨酿晨寒午暄柏秋熟山庄驻清跸辽待玉轮足问政励忧勤劭农常度卜闗内近优霑仅及资菜菽夏中希大有此志实欲速孤望得小稔畧可济惸独惸独难遍济如伤此焉恧雾坌入岚烟忽满庭骋眸乍失远山青蒙蒙衣湿非飘雨惟觉巖花发野馨新月中秋初度月近塞此回看恰好生银汉依然映玉栏入懐真是洁盈手不妨寒讵肯孤佳景留攀桂树团暄农父有常谚秋长喜倍深云频霜避菜日燥暖依林未可抛纨扇何妨濯峡琴山中足清暇无斁协时心叠中秋帖子词韵仍命翰苑诸臣和之湖山有竒遇亦待其人风月无尽藏恰当今日若夫龙堆雁碛南方曩视为畏途而兹御苑仙庄翰林羣称云佛国乐乐利利敢忘经始文王语语言言载奉无疆夀母峰姿波态都觉秋清宝月庆霄适如人意徴词选律胜彼眺蟾望鹄之为钖爵颁饔惟是合乐聨情之举盖经五作仍续四章倚树呉刚不耐闲繁柯取次着修删数枝恰向仙庄落便觉天香满塞山端正轮规朗洁光桂宵无物不含香緑杯银管休孤负檐际徐移辗汉匡恩科万夀试京师倜傥伊谁玉局诗且共从臣赓綵帖好看碛魄彻沧池徘徊真是倚琼楼风物今宵继昨秋法曲梨园浑厌閙王箫水调按歌头中秋夕玉塞广寒宫人间逈不同近天惟直北出海便昇东盈手光堪掬入懐情自通轻云如解事故与作朦胧凉灵山能转候岚气送晨凉枫染通红叶露凝腾白霜猎人欣逐兽农叟庆登塲别有宜诗景遥峰缋紫黄风微风亦觉豪直北气偏髙裂叶千峰露吹林万窍号云头敛隂翳水面波涛蓬草曽无碍飞扬任尔曹山邨即景兰衢侵晓㸃繁霜马上羊裘尚觉凉日出旋烘一谷暖黄绵袄子遍田庄筑场纳稼先豳风南北寒暄协纪中多是晋齐流寓客安居朔塞故乡同刀耕火种遍良农不让枫榆占碧峰谁道石田率荒卤年年颇觉有秋逢连延东崦复西邻遮莫桃源此隐沦三十年前曽过者却云初祗数家人意行意行初不较凉炎马上成诗信口占薄雾卷空开岫障㣲风拂涧掲泉帘霜华怯日融融减缋叶随程旋旋添北望木兰秋狝近起予兴在远山尖雾塞山幻戯何尔竒白棉弥谷干闼移履髙若低隐乍现障近成远东疑西城郭台观举彷彿蜃楼海市非人为或如王母降玉辇或如木公驻葆旗张公五里裴三里鷽鸠何异榆枋枝日中雰郁倐归岫千巖万岭明偨池旋觉皮衣着体暖生风耳后花骢驰偏伍弥缝有莭制曾无一骑隍中迷南人行船北人马有能不能难强其肩舆得得来翰苑纵观卒愕相嗟咨尔亦何必相嗟咨为吾走笔为新诗雨灵境蒸云易为霖亦太竒又逢洗山雨正是罢围时谷涨羊肠水林湔鹤顶枝氊庐开牖坐何必道催诗览本口号报丰为喜报灾愁愁喜无常似转流只有爱民些子志寸田千载恻然留晓月犹是中秋月应教日日怜四更东壁上半魄白榆邉鴈过芦铺水鹿鸣枫䕶烟清游达明发塞景爱霜天即事田车古之制宵雅宣尼采但以施之今原兽孰容待设复遇山岭衔橛且致殆岂昔儦俟羣不奔复不骇格物有所穷此理殊难解王良羞诡遇邱陵多弗为守正何必强当恐人莫知宋襄惜二毛伤股其奚辞夏候论乐毅迂回难通宜枉道莫従彼正理日月垂无权乃贼义差谬争毫釐尽信不如无孟子自言之读史记随笔迁史始自黄帝𩔖皆网罗旧闻其世职卓才则备见于汉兴以来诸纪载所谓千秋良史信无愧焉壬申秋狝塞上率以寅徃哨鹿及晡罢围虎帐㡬余辄快读终卷因掇汉君臣事蹟闗于治乱者纪之他不复及畧分世代随得即书不为诠次云叶定闗中治已周山河带砺建诸刘小嫌何足伤亲谊栎釜翻为羔颉侯指示功人第一宜所嘉更在举宗随鄼候剑履登朝日可忆鲍生进䇿时善骂无妨仍好士一时割爱重须眉恢宏大度有如此岂系留候计出竒借箸前筹才数语汉家基业巩千年趣销趣刻如児戏从善端知老转圜贩缯屠狗自婴樊附骥恩流逮子孙摭拾成编端委具却因他广备为言三议堂堂建宋昌大横吉兆应重光文休景养培元气何异周家成与康五利文成叠受封公孙才见大人踪惟应驾海神鞭石一节还教让祖龙故衣独步越丰姿俛泣低头恨可知尹亦自饶真藻鑑禇先生论更堪思田窦相倾势利闗灌夫引重为居间却因杯酒媒深祸首䑕辕驹尽腆颜数竒受诫部书催岂大将军特忌猜责簿刎身人尽惜杀降应悔有由来钩弋云阳遇暴风娥姁肇祸实无穷少孙漫许为贤圣岂是千秋定论公一文一质变相生陈粟相因露积赢黩武求仙平凖创炎刘治乱此分明九月朔日作玉塞冝秋山金届季月洼稜丹渐稀寥迥蓝益蔚霞标荡光幻峰尖时出没菊节应指日何必黄花发登髙于此佳逸兴已先勃霜花塞草着霜花迷离入望赊幻堪参富贵诗更忆蒹葭火迫鹿鸣野寒𫝊雁落沙结珠凭少女萧寂转纷华塞山云海歌我曾澄海楼头望溟渤髣髴蓬莱方丈银宫阙又曽吴山之侧观潮来似神而非者三真幻哉方意天一之灵无并比乃今塞山重见此世间何事不有偶造物安能外斯理秋旻星斗歴落悬䇿骑晓陟崇冈巅万山足底才分色须㬰兠罗绵现疑涌波浪相连延乍合乍散掎五岳何竒何怪吸百川章亥卢敖讵极届丰隆巫女方昻轩鞠陵朱鸟为弭节阳城神石无湏鞭于焉㳺詄荡之颢气驾方广之石船探万斛鲛人之珠搴十丈玉井之莲信壮哉其乐志笑痴矣而求仙诗成将以寄德潜为询黄山毕竟何如焉新月中秋西去又生西依旧秋光银汉低待满轮规争数日拟抟镜影乏长梯山髙月小情真到树直烟横望欲迷试想嫦娥经浩刼㡬回循转可容稽习字氊室就窻晖经笺趁手挥力应嗤木强妍复戒丰肥消此清闲晏澄来绎思微曾闻得争道聊亦悟行围九日重阳㑹有百回遭揽胜崇山创且豪自是开天此度节恰成随地可登髙设筵讵必茰簪㡌陟巘刚欣枫㸃袍斜日射熊归帐殿便因余兴一挥毫村行塞外人烟集寒威渐不侵秋深林尚茂俗厚谊能任获毕农无事畋余鹿罢寻连村见髙廪稍足慰吾心咏镜行幄供清鑑依人片月空塞山还越水些子不留中山店山店零星不成村防虎缚落聊植援徙薪曲突取室温是中聚首长児孙蓬头垢面蔽短禈悬瓜积茭家计论大都流寓内地民山田无赋赖安身安得广厦吾心存尧舜犹病复何言即目月似轩辕鑑山如玉镜台足寄千秋兴何须计徃来钦定热河志卷三钦定热河志卷四钦定四库全书钦定热河志卷四天章四御制诗雨秋暖蒸为雨霏空势渺茫尽湔婪尾热忽送打头凉圃老欣畦润征夫怨路长人情评度处难得两全方雨临秋清暇好作雨塞山灵着树湔红绿霏空幻色形适当停跸际便可倚牎聴两两沙禽度冲烟落逺汀八月廿三日作恨以终身志推迁倐复临有懐云日杳无那嵗时深黙处山庄寂闲聴檐雨斟重钦瞻顾命益凛继䋲心驻跸细雨朝仍洒宣传清跸留亦因恋佳境何必急鸣驺卓午旋开霁乗凉畅盛游山灵真解事着我恣吟秋寻题寻题得句旋移境乗兴为书不择牋若问山庄殊胜处逢源左右总超然霜气寒邉塞外白露早为霜万里晴连汉十分晓变凉山田收刈罢蔀屋墐熏忙物候亲经惯闗中正不妨即事山村到处庆逢年民事咨诹缓着鞭诘曲篱邉闻犬吠髙低树里起炊烟云里髙峰雨不知涨添千涧只移时轻烟片刻全开霁碧宇晶阳幻太竒千峰紫翠画屏迎不定寻常隂与晴截水爱㸔横蟹断隔林时聴驼声早征早征早莅止庶事暇有余蹉跎或宴行奔廹将何如可通为学方及时戒趑趄所以古之人孜孜惜居诸老大嗟何及慎哉君子儒题董邦逹秋山烟霭小卷为便行嚢作袖珍秋山浮霭霁光新展当氊室千峰入着语难分画与真即事崇邱倚杵玉䋲低开锦风前百鸟啼山体静存云幻动马头东向雾迷西溶溶澹带晨蟾影幽寻野鹿蹊讵为盘逰恣从兽诘戒深意此中稽重阳九日惟今日登髙此最髙天空秋益肃峯逈兴偏豪撷秀寒于菊割鲜腴胜餻景光随处赏赓咏有仙曹即事塞宇云生欲变寒征裘逐日换归鞍筑塲纳稼逢迎好农务民艰取次㸔过岭东西两流水暎溪上下一停峦山田颇有丰年庆祗恐茅檐尚怨叹雨行程指两月为日亦不少长此竟无雨麦收安期饱或夜雨朝晴否则驻跸好人有不能从何况于天道知然胡戚戚虑衆行泥潦习劳率借兹自解聊纾抱纾抱焉能纾遥遥忆淮徐秋霪实异常河徙夺洪湖嗟嗟昬垫民漂摇栖沮洳所希霖涝减或可事歌瓠此忧无解方南望以赍吁雉朝飞通闰候迟矧塞寒仲夏雉朝飞塞山㨿冈雊侣辉藻翰气满不惜绣颈断失者索莫得者闲扬翼决起青云间楚国路人或欺为凤赐金十倍怜其意重如是郭隗得亦何用夜雨朝晴夜雨宜农务朝晴利旅行两全实艰致竟夕比秋清涧涨东西水亭开长短程山庄至指日喜气早逢迎杂诗时雨复时晴山田如助长塞外秋常丰今来悉其象百人抗浮劳一人挈而往得要为力易勇夫出重赏祈农厪恒心筹逺运今想谁为无事人况我人所仰山云山云易雨易为晴恰似随人意止行暄润利农真复慰越因慰后凛持盈絶句稚松乔桞下屈抑不得长其咎在圃师树人因可想游山杂咏赫曦方报夏飒籁顿含凉避暑真仙境逰山趁夕阳青云赩赤霞背影㸔翻鸦生色王维画谁铺鱼网麻希革鹿未肥漫试射生手忘机亦近人宁独鸥堪友巖花错野绣可嗅不可象黄蝶栩双双量来大于掌迷离蔚榛烟㶑灔霏萝露蹀躞珠勤马迳往风凉处伏日名称避暑庄而无暑可避三庚炽藴熇不到清凉地林深山益幽木乔隂乃邃仰眺浮云鶱畅披籁至乃悟境随心心静热安寄祈农志略慰柔逺礼粗备偶闲聊可乗小年讵宜弃芸编足古欢钿几硏精义喜晴塞雨易为晴昨夜雨达曙黄梅正此时何妨霈甘澍北地莭令迟麦秋方刈获久霖惧霉变以此生忧虑不至闗山外焉知风土殊率土皆我民到处厪农务棼丝向晓稀翔阳傍午露徂云忽割开繁懐逐云去热避暑翻欣暑山田热乃宜宁惟图已豫常此验农期莭候随人转民艰到处思炎歊虽觉酷风过有凉时夕阳东峰绚曜西峰暝低树苍苍髙树明空云忽染綘绮色独爱光翻鸦背翎雨润既优日暄好农应西成登万寳谁谓射生孶牧疆都识较晴量两道百嵗休和事不易因之益凛持盈意后乐低似先忧多暂时寄兴摛词慰荷露烹茶平湖㡬里风香荷荷花叶上露珠多缾罍收取供着茗山庄韵事真无过恵山竹罏倣易得山僧但识寒泉脉泉生扵地露生天霄壌宁堪较功徳冬有雪水夏露珠取之不尽仙浆腴越瓯呉荚聊浇书匪慕炼玉烧丹罏金茎汉武何为乎习字间日视阁章山庄有清暇有暇亦何为读书及习射书亦六艺一自古重墨稼棐几铺玉版嘉隂就松架缮性归平易变体祛竒诧举首瞻奎文当年此消夏日影浮隂每蔽日今日乃豁朗塞天益寥落千里浩莽苍庭树弄其影霭霭沿阶上花蝶粉翅翩榛蝈凄声响何当中伏莭忽作新秋象老大谁所为如驶催时徃去何于其中欣来不懐曩禹惜良有以陶言兼可想新月将为载月游蛾眉便延颈虽迟满轮光已作宜人景星榆谁则覩塞树佳莫竝露坐不知寒目共踰西岭喜晴两日晴讫利塞田昨宵雨又逹晨连徂云过午收残脚一片斜阳堕马前塞云雨易晴还易幻景斯须莫可形信歩乗凉登极顶四邻山色一时青到处筹农较雨晴封章近每喜音呈饰词谅不频来凟祗虑吾心或满盈山城夏霁歌题钱维城画赤夏赖雨亦赖晴润之晅之禾怒生老农较量诚不易㡬多辛苦方西成是时山庄驻翠旌甘霖早澍沟渠盈解作既息暑亦涤鹊唿正报开初晴片云归岫弱无力凉风吹树壮有声黍髙粱下尽滋渥油油叶潋炎曦明延楼埤堄曰绮望登临纵目堪怡情余事万概都恰当一喜所遇皆欣迎层峰㳫障濯新翠烟阬石谷淙繁鸣深林露坠茅屋湿野水涨到扁舟轻何来塞景肖江国谢公佳句真豪清侍臣扈跸图所见宛然夏霁呈山城髙张白壁拂气巖间辉暎新阳晶题张宗苍雪景畧彴萦纡俯冻滩遥峰天际玉㠝岏谁知自写江南意雅合髙张塞北㸔阅本三日一閲阁部章一日㡬务三日当宁毋喜逸怠于忙否或忙里失精详能言行则敢弗蘉缀辞用箴励自强迩来逺近时雨旸西成颙望万寳穣去嵗灾重厪淮扬麦收幸得米价平祗闻山水发闽漳室庐则壊稼未妨命亟抚䘏令获康讵云视民能如伤要惟斯志恒不忘习射佳山佳水漫游娱习射相将校壮模讵可太平耽燕酖从来男子事桑弧心平体直争何害志定功成语不诬犹忆髫龄兹扈跸树侯连中被恩殊爽云散寥天逈风来大野长多人欣却暑万寳庆宜𤾉耐可纱衣试何妨纨扇藏不须秋意至此地本清凉荔枝闽中嘉实到秋前朱颗累累湛露鲜塞北氷盘供夏清定知解暑更延年广博谁能穷蔡谱品题都识数陈家连树擎来青石岭却疑两度过仙霞赤珠囊缀翠琼株方物何须辞不须一骑红尘味仍败始知记载率多诬题张宗苍画驿便擕来山水图满林湿润尚糢煳本来合是巖斋挂帘外岚光了不殊立秋日作无暑谓当秋不觉谁知秋信益分明昨朝婪热蒸为雨今日新凉廹放晴何必碧桐方识节由来皜日已悬清山田迎望西成近层阁慿临一畅情张宗苍竹亭观瀑踈篠乔柯匝槛前飞流百文落平川昨来涌翠巖前况㸃笔居然得我先拟古诗三十首拟古之作葢于选辞命意之中寓论世知人之㫖曩于㡬暇拟古诗十九首复倣江文通杂拟每一染翰如见古人于毫楮间今年夏山庄永昼浏览篇籍念自西京迄于六代才人林立縁情之什各具性灵丈选所甄菁英斯备讽咏之次辄思摹傚而衆体殊涂兴懐异趣名家丽制美不胜掇因仿文通例各取其一聊见举偶至四言则汉魏仅渉余波自必溯源风雅七言数章椎轮太质欲畅斯㫖又当驰骋三唐其他单章偶见如绍统泰机軰本未成家概从删汰别体若束晳补亡应璩百一鲍照数诗往嵗均有专制无取复出又文通杂拟中媫妤纨扇而外别鲜流传孙许元虚选台未録故亦略诸且河梁赠荅为五言权舆醴泉祗存都尉兹乃首列子卿以补其阙综而计之得三十篇亦如文通之数叙其梗㮣用示别裁以次缀篇自娱清晏云尔苏子卿武日日金马门相对或无语闻君当逺行语不尽愁绪乃识非伤暌何当惜欢聚愿为并翼飞而乏凌云羽之子身历地伊我心驰所况子非常人武勇绍乃祖努力酬主知莫系交情苦仰瞻日与月东西相背处其心茍不隔合朔从堪覩魏文帝丕琳池植水华因名芙蓉池芙蓉照水鲜其芳清袭余擕我翰墨侣言燕淡荡时遵陆琱辇陈渉川华舟随慿轼览嘉禾建旄摩乔枝毕景出皓星拂暑吹凉飔战胜倘未能佺乔安可期不如爱景光及此青年姿曹子建植白马锦连钱遥从大宛来大宛有龙种其始出天池椀蹄善汗血珍重藏贰师汉使持金求遮攻反居竒以此命广利期至坚城陲郡国恶少年数万人以西子辞白首父夫别红颜妻哀鸣忘鸿雁壮志励熊罴琱戈耀日明羽檄临风驰左摧䧟鲜卑右突陵月氐青年近亿往黄髪盈千归请聴天马歌蒲稍西极倈俶傥游阊阖权竒观玉台何如获白狼犬戎终不随王仲宣粲不能安蓬荜乃复求簮缨食禄尽臣莭此理亦易明朝闻刁斗严明公当西征秉羽笑懦夫割铅本儒生既愧主吏萧发踪功已成兼慙留侯张坐谋帷幄称我公智勇恢安借賛襄仍伐檀耻素餐槖笔犹堪行闾阎戒绎骚储胥夙克盈津前方桂舟河上营兰垧亲友逺来饯挥去无恋情虽云一旅劳所务万方宁行㸔大勲就凯歌入邺城庄馗花似烟平乐酒如渑河必系吾土永言希令名刘公榦桢任已无不可事君良独难菅蒯攻佔毕致身希朝端谁知动拘束礼法不为寛譬彼鸟撄罗岂能刷羽翰与君隔岂遥数仭之掖垣犁然限东西有情不能宣鄙人对终日可以无一言同心而暌乖一日如三年鸟亦有翼竝树亦有枝连吁嗟我不如沉思发浩叹缱辞冀纾忧忧乃益甚焉阮嗣宗籍欢聚离别端繁华憔悴根富贵岂不重更有重者存茍非乔羡质失路徒悲辛髙奔速人老忧懐託藻言张茂先华饱不知饥馁聚不知别苦胡然琴瑟和而各秦越处月亦照我帷风不拂我户怦怦抚空牀脉脉与谁语展䇿诵闗雎爰获我心所陆士衡机友生有离聚兄弟无西东卒然当逺别愵焉伤我衷居者劝加餐行人嘱保躬临岐逝将分悲意填秋空胡为鹡鸰原竟觌牛马风陆士龙云士固信知已微君孰与言遥遥动参商有言曷能宣于时况行迈悠悠山复川井邑岂宿识风俗非所便故乡真可懐逰子吁可怜梦寐或见君宛是乐羣年惊觉嗟索居写恨酬斯篇潘安仁岳我本志烟霞㧞茅非所希一朝荷明扬俨与诸公陪混玉既心恧妨贤亦面怩无禆人或容岂不畏虗縻以此觧组黻天陵驾言归东山有美林秀䕃发华滋登髙偶舒啸临流或赋诗弱不胜耒耜课耕常及时自谓可终年越畔无外思孰谓十行降复禆百里司既已承明命宁令为茧丝此邦颇知礼朱博治异齐临水毎有悟淆之浊匪宜钩距我不能所能尚无为登城眄广原阡陌緑依依巾车循鄙乡姜芋分町畦男耕而妇织民和讼亦稀弦歌或可聴卓鲁安足期夫子傥相过能无笑割鸡潘正叔尼事君贵行道内外讵殊途召父及杜母至今垂令誉廊庙岂不佳衮职慙补苴闻君一县花与民共欢娱户不闭深夜遗不拾通衢东山林谷幽宁复懐归无张景阳协易称见㡬行宁以终日需醴忘穆生去申公徒嗟吁遥遥千载下此风一何孤惟有二疏傅髙尚能继诸十二通论语吾职不为辜宦成而不去后悔将何如公卿饥之行祖帐临东都髙咏蟋蟀篇挥霍寻欢娱多财志损贤多财过益愚不独肥遯嘉卓识堪为模左太沖思青云葢危地穷林足安身山水不论价烟霞可养神巖阿太古室鹿豕忘忧賔松篁奏仙籁薜萝扫俗尘天池沆瀣涵其中有锦鳞惟其不贪饵是以鲜挂缗巢许是我师涓务是我隣衡门有芳謡可以书诸绅刘越石琨西京旧帝都扶风拱黄图昔为繁华里今为禾黍墟金张贵既歇邹枚文亦忽惟有金铜仙流泪辞汉月仆夫秣我马家人送我行客途始于此据鞍且复停四顾何所徃吾意方茫茫凉秋多悲风偏拂征人裳放马蘼芜坡散歩松楸下拾得鄼侯名未央前殿瓦帝业尚如此何况蓬茨间愤绪填胸臆欲语哽不言悲伤令人老弃置勿复道瞥电能㡬时成名苦不早蠖屈以求信龙蛰以存身至今西山下㡬见饿死人利获害每随失暂得亦恒请聴扶风歌劝君权重轻卢子谅谌璇玑无停运四序调嵗籥但见春复秋岂悟今非昨百年等瞬息石火藁颎若北邙有郁柏东海无大药不如爱景光随时自为乐清风动帷幌华月荡林薄洗心镜至清振衣踞崇崿天机存其真讵因物止作可道非常道希夷契冲漠郭景纯璞仙人世常有所贵凌世出燕照及汉武安得有仙日东海水汤汤蓬莱山崒崒元圃种琪花神皋耸玉室是中炼水碧羽化定可必子登授我简云是瑶台律大隠亦甚难只有园称漆何敬祖劭有风西南来知是行金商四序本递嬗何独于秋伤草芳日以歇树緑日以黄砧声发逺村月色延虗堂虗堂独不见迢迢忆逺行箧我齐纨扇箷我越罗裳仰瞻河鼓星相㑹宛成双㑹则其欢短别则其愁长陶渊明亨屯信有命逹人安所丁巳或不介意旁观为恻生伤哉彼贫士踽踽林中行未火出荜门见肘归柴楹岂不苦饥寒嗟来羞见称愧我诚何谓五斗犹系情谢康乐灵运撰辰寻胜逰际斯莭清和撷芳佩兰茝穷变餐烟霞赤石近枕海进帆凌沧波乗桴我素志况可拾影娥朝阳神来賔元螭以驭车恬澜导我游此乐信如何疑见三壶山缥缈复嵯峨溟澥虽万变不离一勺多终焉任虗舟泛览穷天河谢宣逺瞻紫色及畦声圣王之驱除三秦属弗靖有征发车徒方舟葢长川组练明广衢顿此项城隂息衆且斯须葆祠四百年郁郁松柏扶借问祠何人留侯神清臞和铃爰至止椒桂陈樽壶甄扬乃在徳圣心夫岂徒歌诗命从官表宅之意乎𬗟想嬴政虐期民离炭涂公子报韩仇博浪中属车下邳契幽叟深折乃授书卒为王者师能忍藴庙谟苍旻佑赤灵龙凖徳充符伊人实賛襄婉婉多竒谋运筹帷幄中决胜千里余功成求赤松翩飞向仙都我后方沛公良其人则无奋藻扬休风旋顾慙嗟吁谢法曹惠连能令人伤者夫惟值金秋有月皆惨淡无风不䬒䬟载观古之人宋玉亦我俦当其悲来时偪塞填九州是时天宇晶绛河见举头一嵗才一㑹感彼女与牛露立湿衣裳幽薄萤火流竹响何飒㳫蛩吟复唧秋人生百嵗间驹隙难喻遒一往不复还自审安为谋英雄夸兄嫂苏子志已酬买臣诃其妻覆水难再收不殊鄙丈夫焉及东陵侯旷观无可依不如事豪逰太华停我车少海维我舟却笑求仙人劳生终何投颜延之延年星斗既上悬山河亦下列大禹钖元圭至今九州别江汉海朝宗㟥衡地奠臬谠忆子期谏诞鄙髙唐说我来守此邦抚字慙心拙去去奉明诏省闼班聨缀内外亦何殊行道宜及莭进退两无就俯仰一何劣于古有明训尸禄戒位窃行将谢华簮躬耕敦素恱鲍明逺照髙堂漫张灯九华非夜明空庭度萤火其光何猥琐微虫彼何为兰膏有尽时何如天上月万古腾清辉徘徊银汉表淡荡玉闺时浮云无纎㾗千里同一思宦游多拘束乗间偶游目隔牕散尘襟蔽栊延清瞩始闻曲发郢既命琴抽蜀亲串及友朋共此叙情睦芳夕随地佳何必深山曲王琅邪僧逹窃闻君子交久敬淡如水琴音失钟期伯牙不复理余于五伦中忘年遇吾子崇情实师清气消吝鄙惟兰芝并馨惟鼓声相倚敬业竹素园奥研翰墨理时当莭序佳百昌向华美春山翠可望新波绿弥弥载泛李杜舟言溯颜曽㫖此乐何倐忽一日三秋矣瑶篇寄逺音深谊託精拟佩以矢弗谖荅以云如是谢元晖脁委佩近彤庭书绅依紫殿瓦鸳散日辉渇乌传漏箭绿隂蔼禁林已有新莺啭当阶红药芳影翻视草案凤池盍仙朋岂以樗材賛承明有直宿寝门违视膳怦焉郁吾衷贤劳何独见緤组非夙志愿託凌风翰沈休文约春来水满塘廻雁报年光唼锦新花暖梯縠碧浪凉往羽带南云归背㸃北霜飞空或成羣宿浦必以双两翅依春秋一心惟潇湘范彦龙云昔者尹与邢磬折服中心何必定相妬等是侍禂衾北海䝉知初南皮被恩深遭逢都大同光仪独可钦梧桐岂散木凤皇非凡禽将託萋菶枝必有雝喈音余独何为者滥竽集泮林愿言企良觌省闼隔沉沉任彦升昉维舟富阳江迟我心仪者云是早见候失期乃吾也有心悲共倾有手欢同把竹柏懐三冬冠葢辉五马聚艰离毎易音衆知则寡后㑹杳茫茫欲别还难舍从此天一涯有衷向谁写江文通淹桐柏襟淮源江汉带荆甸湘沅既已疏衡巫于是奠楚望快平生蠡测愧疎饯俯仰翰墨林唱酬风月宴金樽亦有醇玉几宁无荐中心别感伤㳺赏非所恋汩罗沦灵均永懐泪如霰邱希范迟春水涨渔潭朝霞起赤亭富春深秀区峭蒨含余清置浦何淡淡标峰尽亭亭行春爰及时揽俗兼课耕停彼锦埭车发此镜川舲烟景幻迷离水物呈芳馨愧无能卜居合暂託幽情纠慢谅未能卧治庶可称热谷风爽弥月午炎剧今日明当祝融归后劲亦理必山田况頼晅恒凉奚秀实此热不可无黄云奄观铚山榛荡轻籁行宫清且谧对时思花机即境契彛秩地限诚有权天行终不失农稼资蒸溽行旅畏炎歊两全诚甚难思艰寸心劳炎官信其令胡不于昨朝吾宁乏清凉车马多嚣嚣南瞻避暑庄无暑恒逍遥新月碧汉秋眉露一㾗晩凉行馆静尘喧扫愁亦是添愁者冷露无声桂影鶱处暑究是行秋地那更处暑时叶从人面落爽自马头披烟驿长和短云山幻复竒田畴㸔渐熟惟有祝霜迟七夕万古凄凉夕双星聚㑹辰塞髙疑汉近鹊翥俨桥陈何必层楼结依然檐鼔新不知月露下秋思动何人晓行一夜西风谷变凉行人迫晓换征裳山田亦自知时候颕栗垂垂渐染黄鸣鞭速亦停鞍速晏起迟还歇顿迟因识习劳常得逸谁能修业不趋时雨午热刚虞驼马疲云峰逺宇吐来竒须臾止顿轻凉送武帐秋风度万丝长途岂乏后行人渐石应教受苦辛暑雨怨咨今不啻每因即景慎临民山田日日㸔云黄都喜惟时若雨𤾉可识先忧饶后乐塞中还为祝丰穣轻雷断雨一川晴西塞枪竿夕照明还见遥天飞电影纱衣不胜谷寒生西北风噫气凉盈谷敺云天淡空非闗少女候真是大王雄翼退横霄鹢蹄轻歕玉骢停鞭西北望万里此来同月毕景羣山暝林端满月飞呈寒无纎翳委照有余辉拂我文木牀搴我薄罗帷静对无不佳况此深翠微奚问中元莭河灯满液池急雨急雨正当止顿后午暄驱尽峭寒生箔云卷净雷声断夕照一川紫翠明闻京师秋成有象即事志慰农家有常谈丰年收成早今嵗获新粮乃在六月杪青黄价未增预识苖秀好启驾及停跸绿云欢载道避暑居山庄两月恣幽讨惟是闗内田来徃萦懐抱京兆报佳音西成逮万寳巡方有常度祈年切久祷慰庆志愈钦际泰贵善保蒋溥进所作塞外杂咏依韵和之氊庐耽逸懐居理则那拂庐取便稳装驼放弥卷密施功易水驿山程淂景多近渚恰宜临野蓼依峰偏爱罥烟萝方圆毳幕施俱可揔是人间风月窝驼装铃声替戾度行駞致逺担劳有足多讶可知风还听水最躭桞陌与沙坡刚欣卸重成羣卧又迫临明逐队过饲秣恩诚思致报﨑岖路亦慎防蹉马绊伯乐偏虞马易驰维连以绊出竒思除将麋鹿难为系任是骅骝亦设覊卓立试嘶清夜月恣眠常忆白莎陂絷之亦欲饫之莭此事维应善牧知风竿雨朝风夕自飘摇谁翦㐮云落綘霄有意恰知马足倦无言应解客心招低翩髙飐皆成画圎碧方红各取标最是幕中鼾睡遍一竿月露漾清宵雨沟雨脚飞来碧嶂头周防已作未然愁落空任洒人形帐就下都归之字沟㶁㶁应知㸔立涸涓涓且拟聴新流奚童畚锸勤䟽凿底虑棼丝镇相缪设卡沿冈一带势连云露重莎平净翳氛铃索宵明依制设官邮今昨计程分隍中祗虑声惊兽碛里兼存意习军陈利谁何更无借颁禽也足当酬勲地灶朝晡惟是供炊用增减非闗设计深拨草乍欣逢旧穴烹鱼奚借溉新鬵聃觚未易寻常踞墨突休言不待黔移顿莫敎轻掩弃即㸔昔制乃资今安市车载肩桃逐逐来营东逺列任嚣豗米盐日计应敎聚蚩眩风浇未许开纵便罢讥何有惠岂常负贩不储材蝇头笑彼旋糜尽满槖盈嚢若箇回征衣衣裁短后合时趋打叠巾箱俻逺途岂是从戎叹离别也须着意称身躯鹈梁慢诮轻濡翼韦褶偏宜淡染芜颇有邹枚尚寛博果然实必与名俱铜晷巧制伊谁意最初不淆方位指南如宵明长短无差报十二时辰有定书测景每教临日下寻题便以适几余今人雅合分隂惜陶侃名言实起子颁鹿罢围休息羽林羣营外颁禽率未申独享不盈腊藏均霑偏厚膳虞人堆来已㸔弥平壌持去从敎馈比隣自割懐归且无罪空还应虑细君嗔和诗每因得句命废诗韵府𩔖函尽览披毕竟老成还独歩可怜后进亦攀追古今风雅诚谁是宵旰忧勤只自知不是赏花钓鱼处呈笺难与辨姸媸张宗苍白云红树北来重见南宗笔画里全收戸外山过眼蓦懐去秋景补吟聊趂此时闲晓月犹是中秋月偏宜北塞晨衔峰矗髙树入水漾清沦寒益侵川路光维照旅人行装多打叠缛毳觉堪亲晓行银河欲落月正午踈星三五犹堪数一𣲖岚烟谷口横晓色昒昕东方明须臾朱鸟枪竿昇霜华离离羃野苹隔嶂恰闻呦鹿鸣千幕卷撤向前顿我亦因之为晓行缋峰茈虒纷红紫佳处不妨行且止丰城客子曽有言本意由来是山水九月朔日作野濶天益寥节肃秋惟季叠树半余红乔柯全挺翠霜丛灿晓华风叶含凉吹彬兹围猎塲裒时易简地扈从有儒冠可以摅吟思停跸停跸仙庄亦有因仰流迟待后来频秋潭菊落波心艳冷砌筠翻窓影新丛樾稀余那隠鹿名山住久觉亲人驿章进止饶清暇触处闲叅总静真即事霜重湖益澄叶落林逾静呦鹿呌烟懒闲鸥䕶波冷稚冬蔼清晖随时爱寒景㡬余展芸编明忩虚且迥故知此其常相值意为永钦定热河志卷四钦定热河志卷五钦定四库全书钦定热河志卷五天章五御制诗山店山店诛茅亦易成居民火种复刀耕孶豚处处牢堆石防虎家家栅树荆粗粝聊安衣食计逍遥且免市鄽征前驱俞骑休呵谯政欲穷檐悉隠情朝岚朝岚夕霭人常言率拟霞标而已矣不知斯亦气流行如潮汐自沧海起两山之间必夹川万涧千溪滙于此岚霭定从川下䧏倒行逆施无其理塞上厥候益分明晓暮添衣乃所以蒙蒙淰淰中亸鞭自逺望之谓云里暖出闗飒生凉塞上疑已霜崖口昨来入反觉暖异常亘岭树多緑绵谷草未黄侵晨着絮衣卓午换祫裳对时体温肃随地爱景光九月朔日秋惟季月清塞至兴安迥潦尽潭益澄叶落山愈静松苍识劲节枫丹绘余景肄武既云要劳衆亦应省事鲜两全方为是频耿耿霜卢龙真是塞青女每先时不待云鸿报还惟巖鹿知素华明葢羽飒冷拂鞭丝为忆从军者天涯露宿披山月依依渐出林冏冏高映岑瑟瑟秋方季寥寥山复深网水上下光呦鹿悠扬音飒景自伊古静㑹偶于今徘徊入我窓武帐延清襟坐见林峦间适者猎骑骎生风兴固豪耐可间对心雪破晓云浓𫝊罢猎霑衣将谓雨霏丝须臾乱洒氷花落塞景离竒幻若斯翠栢丹枫琼蕊结侧峯横岭玉屛开营邱画与樊川句问尔何从见此来既宻还疏飘散漫虽寒不湿静便娟便教收取三清煮武帐由来有宿縁遇闰遇闰深山秋益深每因趁暖一幽寻松盘岭腹苍中翠叶落波心静里沉鹿度巖边看活画禽呜林际聴仙音养生自是斯间好勤政名轩敢忘钦暖通闰秋偏长闗外侯尚暖乗时种宿麦翻犁趂闲缓塞墐既已毕衣食粗云办闾阎象安恬绣衣何必遣因知为政方居敬而行简寒一夜山风急晓来生峭寒炎凉变何速消息理凭看坐爱当窓日游迟隔水峦独思扈跸衆宁不怯衣单古涧泉古涧泉淙淙滴滴幽崖斟若没若无断且续盈科不竞浅复深却如南华已藁之木又如五栁不絃之琴古涧泉惟应印古月以为心闰九月九日作遥村近墅霁烟光立马崇椒了不凉自是登高宜上塞不妨把菊闰重阳天临澄廓目因逺树谢繁华意转长迩以㨗音待西北每当劝乐转徬徨明牕山房浅置檐曦牖暖烘幕温暾晃阳林朔气避隂壑儒拟白驹速农喜黄棉着绨几陈芸编稽古一斟酌衰盾殊爱畏絜矩知所託积素积素迷离隠翠峤朔天见晛未云消连村画景张横幅着树梅花发野桥驼法石溪铜铎细人投茅店酒旗招鸣鞭为卜边闗内可得盈畴被麦苗暖一线巖闗变凉暖雪无余白树留青盈冲讵是移天纪起属由来据地灵仆役衣单宵免叹圃塲稼纳嵗方宁谓宜慰矣翻悁悒西北㨗音亟待聴秋热闗外逢秋热忽如夏杪时葛收葙欲换扇衍箧重持每逐含风爽还思蒸两滋天恩各知否华黍待成迟雨闗外夏雨少山田早忧旱遣祈即霑泽稍救嘉种晚谷中緑廻苏黄萎惟山坂迩来厯厯㸔歉状嗟盈眼晩荞及秋菜皆可济餐饭既苏复待滋为之愁展转夜雨聴枕上声细意不满陵晨巖云重作势续复断蓄极乃大霈一洗余威暵随处为祈年讵止恣游衍晴宻林两日极优霑既雨宜晴意为忺玉宇逈澄斜汉影絮云已避逺山尖树将暖旭轻笼牖花与香风并入帘稍幸乐成凭阁望晩禾半得有秋占八月朔日作天光澄綘河云影歛青螺最是仲秋屇偏饶塞景多对时协平秩昔日此卷阿霁色生余暖还欣利晩禾细雨细雨刚经五日才洒空雭复徘徊晚田恰喜苏秋后野老都云帯泽来逺浦烟轻红泛蓼斜蹊湿重緑漪苔祈年法祖吾恒愿庆慰宁闗天马徕遣怀豫齐数郡灾赈赒亟筹画遥心系淮徐沙刷幸免戹畿南乃波及昬垫为愁剧关北复遭旱吾来始霑泽三辅虽有秋遏籴非良䇿所以粟转贵天恩殊可惜一心周九㝢曽无可逸隙山庄纵自佳耽佳岂可得初月初见中秋月还于避暑庄一钩清不尽万刦朗如常溪水依㣲㶑巖林掩暎苍倚吟兼睪望那碍晩风凉即事衣试轻寒添㡬多野流无定绕陂陀緑云底事红霞衬始悟巖枫宿雨过山行山行不用命巾车彻步寻幽亦足嘉涨影过桥留枿莾曦光落涧起烟霞园中晴雨峯峯别塞外暄凉日日差何事未曽忘结习触怀便拟试吟义八叠中秋帖子词命扈跸词臣和之玉宇宵澄月屇秋中而愈皎屛山云歛地临塞上以弥清不有新吟何酬令节聿溯宜秋綵帖裁诗肇自丙寅驻兹避暑仙庄廖咏续成丁夘嗣是碛山帐殿载举前䂓时当大液秋风咸循成例环周一纪氷轮常暎氷心叠和八巡胜赏仍于胜境益广词林之典故并増嵗纪之华编令人喜亦令人闲端正何须借斧删塞外偏饶风雅地试㸔玉䨲上锤山三千世界一轮光金粟依然发凈香妙趣风人如㑹得解頥应胜鼎来匡借甚丹青命昼师曲屛八叠恰成诗涌金漫説钱塘好一例氷光㶑碛池山髙底事上层楼又纪清光丁丑秋风景皇州争较异綵棚𤓰饼货街头山村山村厯巡农筑场纳稼早问雨夏曽霑稍救青苗藁所以秋成况较迤南颇好额庆为茅檐庶得二鬴饱共喜室家完且免租赋扰括田亦奚为藏富原有道谷中谷中落雨髙山雪向北应知气候凉陡忆热河遥隔岭廻苏晚稼未登场急教巡视驰烟驿且课仓箱厯野庄彼此原多遗穗便皴峯玉审何妨雨三首海喇汗常灵应明易为雨亦易为晴重辎都过午围罢霑洒秋山舍洗清空罗缥缈复舂容塞上烟光每惯逢最爱雨收霞脚露倚天玉积㡬髙峯声声银竹奏笙竽润景寒山故惬予倚着方窓聊纵望石渠似展米家图夕钖宴驻行镳乗闲兴亦饶夕阳隠西岭暝色逼疏寮月上山空濶风过树寂寥云轩归静憇清梦或逢尧热关外秋禾胜去年揽辔沿途为慰恱山庄近逺罨黄云晶阳迩日更蒸热固云时燠催西成当秋炎恐乖素节纱衣傍午欲换葛松牖延飔复摇箑菜畦苣圃胥待润山冈易燥金曦烈因思凉雨一湔溉荞麦作花方似雪情知万事难兼全惟兾兼全意方惬㣲雨㣲雨闻清夜情知未即霑山田多益善塞苑冷何嫌菜町叶方茁荞坡花尚纎老农与老圃宁识虑常兼雨塞山易作云今秋乃艰致展转切望霖晩田渐憔悴触石肤寸合灵雨盆倾至既放更悠扬绵飘长势婪热复何有乍可夹衣试荞黍总回苏𤓰菜泊余惠去嵗闗外旱来即叨明赐大田虽无救迟稼半获遂今年早收定雨旸颇惬意迩来方待泽此雨真称瑞勤民无间心祈农宁较地却悬闗内望曽否均霑未驿章至知京师亦望雨诗以志事昨对秋霖偶缱情驿章今递自都城一般荞菜原需泽卄日风云太过晴敢以黍禾获为解惟兹宵旰虑常萦先忧后乐本吾分终觉乐稀忧每盈塞山塞山过雨易生凉清晓居然换袷裳谷口沙含涨影退树根草挂蔓丝长称心野景呈虚牖极目秋田苏逺冈傍午转暄真恰当为催万顷稼云黄新月眉细中秋月冰寒欲满空塞山髙见早素景逈难同㶑滟沧池浪徘徊叠树丛锤峯玉台是团镜待悬东夜雨怪底山凉切枕衾夜雨落空林继霑更较前朝渥疎滴旋聴宻㸃斟枫叶不殊蕉叶响早田望到晚田心非急阵应遐被伫拟京师报喜音即事厄鲁荡平回部连止戈毕竟是何年固縁弦上矢必发终愧阶前羽舞旋勃律正闻踵来接坚昆伫待首诛骈山庄行庆暇奚念念到库车阿那边凉晓起居然爱向阳塞人能尔变炎凉箧中率欲藏轻扇林下无烦泛野航且喜秋云才过雨亦愁白露乍为霜一愁一喜縁何事万顷田云渐作黄雨山云过午重秋雨帯凉来益觉荞蔬好雅宜松竹陪霈膏霏亦易婪热涤如摧京报霑仍兾南瞻虑几廻京师得雨志喜京报传来泽充北南霑润一朝同那当秋日还喜雨慰在其中愧在中街头米价早称平却为晚田望泽怦荞坂菜畦生意转欣同农圃待西成遣兴遣兴宁蕲辞骋妍山庄书史足精研一心不息庶少过万事由来忌太全讵以内安㤀外靖那期后乐祗夏先题诗四壁騐今昔政学均慙尚阙然䇿马䇿马度山村过雨兰蹊净髙下稼满谷穗饱累垂柄便霜亦不妨西成料已定去嵗此间旱经过切忧怲今秋偿倍蓗额手为深庆承平户口滋谷寳繋民命内地无遗利闗外率垦竟一例祝仓箱岂复分庭径设以汉唐论守在此所屛今古实异宜要在因时应保泰凛三无勅几勤八政咏挂缾大邑冰瓷巧就模撷芳随处贮琼敷邮程水陆延羣玉风月三千䕶蕋珠不是文殊命章子定为长吉背奚奴一尘弗染诸縁静岂识寻常没菀枯即景拂庐几㸃晓霜轻跋马刚欣卜爽晴问景雅宜诗外趣合围摠在画中行塞山凉暖浑无定巘树丹青最有情讵谓从禽忘一切库车时刻念怦怦俊鹘骢歌乌良海献胡青骢天闲牧养经再冬本是俊骨易调习今来偹驾秋围中左旋右抽尽如意发小殪大皆从容一驰叠获鹿曰两再驰更毙狐之封千二百骑所共覩无此此辈惟面从致力可息佳名赐亦不啻力徳并同九月朔日作筞马凌晨了不凉缜纷叠巘错青黄望中九日节将到塞上今年暖异常漫学鹿虞嫌候舛欣同菜圃庆秋长待围每选嘉隂坐揽景从容有句偿题董邦达画二首秋林绚采嶤峯雄厚落飞泉万叶含霜綵翠鲜命意由来非蠁像得从扈跸写真诠宿雨含烟晓烟欲泮意犹酣野彴苍芦锁碧潭应是中庭动秋思遄飞逸兴到江南九日木兰雅合度重阳处处登髙是胜塲汉殿空传蓬饵食拂菻还识欝金香緑莎宜马滋逢暖红叶藏麋艳鬬霜小矣淮南称盛㑹鸿絧万骑总轩昻热十日前闗内徬徨畏炎熇蒸云惧为霖更虑暍舆仆五日前闗外晓寒峭巖谷长此将早霜禾黍尚芃緑即今晴已定况复驻灵囿转燠审无妨晶阳喜髙暴絮衣脱换纱丛樾爽风逐今秋已过闰情知凉应速此热实利稼秀实催嘉谷灵台非舛测农扈有厚福何莫非天赐为民额手祝中元夕放河灯过闰节占白露早便教塞馆度中元却因少见翻如剏底识推迁不者存夜浦爱㸔分芰炬野塘亦自有兰盆金仙无物不超度何事林间鹿避喧待月西峯复下登舟赏玩山庄泛月偶一逢况值新秋清且羙过望而复蔽东岭白傅诗中悟其理急则计生因寻山敌则气作且置水䟦马西峯最高处下视东岭乃眼底不踰时尚未黄昏东海涌出银盘子大千世界一广寒枣叶湏弥难比拟徐徐䇿骑下崇椒月随我共登舟矣谢家高致昔留诗别开生而惟予始设云卿士在箕畴旁求若济亦将企咏唐时回铜器山庄旧藏古铜器一似豆而短足初以为三代青録耳廹视之形不饕餮铭不乙丁金银错其文则似回字令吐鲁畨哈宻回子等识之惟识噶爱两字其余皆不辨葢彼经文亦有今古之异人不能尽晓也尝考回鹘唐时始通中国史称其先匃奴勾奴与今之䝉古相𩔖则回回并非䝉古且殊教也元史始有回回国之名或称其为大食国种大食在西域此稍近之明邱濬以为陈隋间始入中国在在有之在在有之者亦云其繁滋汉土者耳其的𣲖固不离西域也今平定叶尔竒木哈什哈尔此实开辟以来不异之回地回人若布鲁特若哈萨克皆其蔓延繁滋或杂䝉古种者有之若唐史回鹘𫝊所称善骑射喜盗钞者实近厄鲁特之习而非回人所能徒以回鹘音近回回因属之纒头之𩔖耳究之耳食舌𫝊鱼鲁千里将以余暇博考此姑俟之所喜者适获此器于平定回城之时殱厥渠魁系以白练兆在斯乎兆在斯乎故从而为之辞不是辛尊与启匜考时应入李唐时纒头回鹘人斯用餵肉葡萄宫所遗噶爱旁行粗可识水斯古籀岂咸知迁其重器兹先兆伫待俘来罢逺师午暄迩来候转炎山雨昨夜洗驱尽婪尾热峭凉侵袂矣予心望晚稼未可便长此午暄暴晶阳华黍风尤羙如是期十日黄云庶可拟射巡狩宁稽除授官门前次第引来㸔随村简职仍余暇以已先人与衆观弓燥手柔秋正好侯空鹄掲月输团髫龄廻忆原兹地屡中亲承仁祖欢王维烈芙蓉秋鸭霜寒北漠鸭南廻几朶芙蓉贴水开正是山庄秋半景画家那得见兹来闻京师得雨志事去嵗山庄遥盼泽今年京县渥霑膏此间不雨熟已定彼处即晴惠正叨内外黔黎均意厪艰难稼穑为心劳候暄程改驻清跸消得林泉兴一陶新月一搯烂银钩可望不可揣坚欲玉尺量却入西林里汉边敛云片庭前舒桂蕋情知中秋遥珍惜早尔尔全体本无亏示冲有如此凉半夜西风晓骤寒数声霜信度云端前朝䟦马㸔山稼逮熟无妨意为寛即目即目真情体物知鹤粮或窃鹤啼饥青田谁为供刍粟可使由之意若斯中秋帖子词九叠前韵晶盘莹采九十平分金粟馡香三千徧满寄崇情于玉塞延丽瞩乎云庄原夫闰律暑迟田畯伫登禾之喜边垣秋晩虞人需戒道之期㸔来鹤鹿皆驯祖泽常怀文囿聴去笙璈并韵慈颜近侍瑶池重隄曲水杯流虚白毫光和寳刹浮图互映半壁高峯锤照空青黛色与䧏蕃列帐交萦辽哉万里同晴闗外懽声𫝊擫篴㨗矣百城俱下湟中劲响应宣铙想一军振藁先登快甚呉刚斧琢知二竖擒生立致迅逾博望槎廻既开桂殿长筵将启蘅臯清跸纪旋镳之盛事合胜停镳赓秋帖之新裁宜过春帖曩者四篇制就固已都捐霓羽靡词兹焉九叠吟成庶几共叶茎韶雅奏云尔胜地良辰可放闲携来诗稿自刋删开编恰是中秋帖即事重吟玉塞山朗照宁分中外光挥毫墨染桂花香兴州景咏才四度西极功成逮一匡洸洸犹有逐回师获丑伫成奏凯诗虽共儒臣赏佳节厪怀遥在察汗池欲招东魄上西楼畧觉山寒不碍秋风月宜人𢋫九叠光隂瞥眼忆从头登楼余闲聊尔试登楼近逺山田报有秋一月几回开口笑万几无间悉心筹锤峯早上团圞魄濡水宁殊今古流此夕此时祗宜乐为怀西旅却増愁所见垦遍山田不剰林余粮栖畆幸逢霖不教缇骑轻蹂躏能忘蒿宫惕照临愁以得之慰亦切难而获者惜犹深可知揽辔徐行处多少思艰图易心凉六韵昨日塞云重兴安想雪飞廹来岚气峭迎去晓暾㣲复障聊成憩平林旋合围蹄轻宜猎骑身冷换㫋衣氷凌随溪下霜华到午晞驰驱借取暖屡屡玉鞭挥八月二十三日皇考忌辰作二纪倐成昔一悲直至今北来秋序每南望白云深善继曽何有时思益弗禁从头读遗诏敢不励初心㨗报逆酋霍集占兄弟一创于霍斯库鲁克再创于阿尔楚尔势䠞穷窜将军富徳等急蹑之于伊西洱库尔㫕㧞达山连界地也时贼衆据峯负固我兵整阵剿撃中发大神威逺礟兼简偏鋭用鸟鎗夹攻贼中有伯克等悉其大队唿吁乞䧏霍集占自山顶遮截至手刃之不得止而我兵四路设伏尽起有徒步援絶壁进者转战一昼夜贼遂大溃计获贼衆一万二千有竒鎗械二千有竒牲畜一万有竒逆酋仅以残衆四五百人逸去富徳等传檄㧞达山部长晓譬顺逆令其尅日缚献至是㨗闻朕以二酋一日不获军务一日不竣虽仰赖鸿庥收城服衆而旁午擘画何能释怀爰志长言伫期永靖讵得已哉待围小憩坐孱颜㨗报飞𫝊达玉闗奏牍机宜悉览遍䧏蕃辎重尽遮还千军直进伊西洱二坚旋逃㧞达山除蔓斯之未底定可辞画䇿旰宵间九日万嶂嵚嵜天泬㵳木兰菊节度今朝登髙即目无遗照在上惟怀不敢骄胜地恰宜风雨度芳筵兼聴管絃调近臣那易知没喜剧待佳音正不聊野邮筑场纳稼石田收塞景寥萧野邮两岭苍烟连树迥一川寒水共秋流罢围聊可轻舆御有暇何妨警句酬廻望云山缥缈处几多清兴彼中留题金廷标画叠前韵画境两疑然精神㑹一川开窓山宛似题句韵还连树叠苍茫岭云澄碧落天丹青本无翼到此讶居前夜雨枕上淅沥声秋宵落山雨隔窓想飒沓度岭鸣林楚晚田率获罢润尚滋蔬圃明当驻行跸夫谁渐石苦雨可晴亦得幸值忘忧所夕霭霭万山苍萧萧一谷凉天河真觉近秋夜渐添长箭永莲华漏篆消心字香可忘银烛下筹笔昨年忙咏木变石千年木抱石为胎根柢纠纒犹木理名之为木已换形黝然古泽芝朶紫绳墨既不中琢磨非所拟材不材间全其天此木实达䝉庄㫖村行三首迤北天寒惟一收一收丰亦拟三秋村民乗暇翻犂地播谷怜他隔嵗谋崖角山巅无隙地刀耕火种有余思村童也解迎清跸恰似蓬头王覇儿一川流水百盘涧碎石堆筐架野桥撇捩何妨䇿马渡秋晴正值涨㾗消夜雨半夜星罗宇四更山吐云隔窓霏势拟欹枕飒声闻农务既云毕闲情且自欣明当咏烝涉亦欲习劳勤雨中塞上行夜雨连晨势未已行旌先发难中止文侯罢猎必亲往我亦何妨一仿此白榆緑栁时逢迎快哉雨中塞上行杜老前后则何有周王左右堪同𢋫制衣䇿马䟦泥淖谁言秋雨弗湿㡌行宫驻跸岂不佳习劳先衆从吾好銮仪卫率校尉随轻舆逸坐那肯为内扎萨及外厄鲁櫜鞬扈从瞻威仪峦姿林态浑难状配藜旁魄复涤盪万马奔腾如万舟雪浪银山陵漭沆北人使马南人船一合相真成大观山村老农笠底笑明春种早不待言夕云归髙岫塞天明徒倚山寒向晩清那似去年临此地驿章旁午筞军情复雨山云散复聚塞雨宻还疎度岭幻明暗随风作疾徐不妨径筞骑也觉厪渐车闗内正滋麦欣生䟦涉余晴塞山卷下西北风怒号万窍真是雄烟销云散无留踪朗朗秋日悬髙空今朝晴定真堪喜明日大狝方伊始吉行五十里而遥后行辎重应至矣抱被入直庶免嗟试问谁匪怀居士塞山雪景夜帐摐闻雨㸃飘朝来玉色染崇椒凹陵旋旋因风积阳巘㣲㣲见晛消未冻烟芜鹿正肥平冈磬控马如飞何须濶论山隂棹九月木兰雪打围细莎嫩藓全藏色翠柏丹枫未改形一谷温暾迎晓日不妨按辔为延停松林获鹿美于羊帯湿松枝燃亦香僧舍茶烟故清絶朝家古俗那宜忘玉屑银沙万嶂铺寻踪还拟捉于莬毳衣箇箇夸披得谁识诗人郑鹧鸪千峯隠现晓烟浓活昼宜人面面逢实景真情欣始遇祇疑摩诘出形容晩晴晩晴明积素巖景益堪竒镂玉为屏际歛云归岫时入图浮霁色敲句引清思今夕虾蟆冷东山故上迟立冬平在元㝠令来游龙朔垠莭因行庆驻志讵畅观勤京国风占候塞天霁歛云小阳春律暖亦为从人欣题张宗苍画山庄蓦见宗苍画向未题诗輙补题曲折云林皆可入髙低磵道讶才跻谁分幻境将真境道是全提早半提昔失当前今郑重羲辞聊拟玩先迷射射是朝家夙所长承平游豫那宜忘擕来新附控弦部驻此当年避暑庄亲御矢弧聊示度数颁币帛用旌良树侯叠中休称颂敬仰前猷敢不蘉暖今年秋候长入冬气尚暖朱鸟升东林腾晖巖谷满羣称及严寒㤀之以转眼堪因人情忖度宁待逺弦月弦月上严节氷天见塞山隔林猜窄濶辗汉叠团弯寒廹烟岚峭光含网水潺剏观縁底事寻鹿入宵还晓鸟鸣当天鸡山含曙色晓岚凉虽淰淰空宇犹浩浩子舆称旦气调御乃成道于焉悟轨涂契㑹殊不少居髙山楼枕碧岭小坐念居髙望治心徒棘勤民目久蒿言多后从面疵或索吹毛即景怀慙恧休云此避嚣入深谷抱山还叠行行渐入深居然叅理窟飒尔对寒林云里辨峯影氷间涩瀑音迫霄精舍构涯涘许谁寻即事冬山触处耐吟凭呵冻摛词兴偶乗日落遥峯一片霭泉流古磵几条氷披寒檐梠纷还鸟缀景招提不着僧寻鹿入宵归趁月鋗人何事更张灯钦定热河志卷五钦定热河志卷六钦定四库全书钦定热河志卷六天章六御制诗闗外闗外田经歴歴看不禁额手为农欢髙原固喜仓箱近下隰依然粟攅菜圃瓜棚赖生计思艰图易厪心官更披方伯情形报五日愁怀一日寛诗思诗思由来奚所似云依山起月临池试猜无着分明是便问何因自不知两汉三唐彼糟粕宵衣旰食我君师先忧分也时后乐拙速当之谢巧迟热处暑莭已过暑气尚尔盛此地称清凉郁陶势偏竞宜稼固云佳蒸云斯为病洼田涨甫消沟涂泥犹泞对时祇祝晴忧民吾本性雨一夜喜晴月五更山吐云固知热所致其柰雨偏闻那觉溟蒙好惟希叆叇分石梁縦坦治无乃大安勤快晴半夜云开星有㸃四山风落雨无声已欣揽被残暑退便起披衣晓气清把笔批章曰㡬勑临门观射以材程今朝益觉仙庄好都为金报快晴塞山夕景园中有塞山可识斯园美寻鹿遂因晚夕景更无比晴霭落微凉斜阳绚峰紫紫渐隐莽苍都失千林绮惟余偨池状髙下寥天倚万化与𠖇合子厚掲妙㫖彼得固其易而我艰得理于艰乃易逢不可无言纪晚归寻鹿不觉归来晚虽崇山中实御苑碧天无际玉轮髙世界如游广寒宛竖峰横岭大光明万树蔚作丹桂荣却笑呉刚縦有斧一时何以脩交撑出谷徐行尤清美两两红灯来接矣月色甚佳安用尔尔辈效勤惯若此沈周秋巖眺听图有树丹青有瀑泠色宜眺复响宜聴南人本不来北地那写山庄无遁形即事三首前朝午热蒸宵雨昨日西风放晩晴始识山庄秋景好合循庆典惬舆情旧藩新附胥来贺下隰髙原已报登仍是孙谋昔贻厥敢云祖武此能绳今年秋雨实过甚今日始知秋色佳却忆豫民遭暴涨安能一刻得纾怀中秋中秋昨嵗度皇州今嵗中秋塞景遒且喜一天晴趁意更看满魄月当头照来野水都含镜髙处平斋可号楼检校前年饶底事饼瓜筵上眄军邮雨八韵𫝊宣将启跸一雨又停銮留客山灵惯得权水伯欢信佳驻仙境其柰厪河干决口筑何日洪流涌尚澷仁人敢同恶灾赤适当难南北幸遥隔隂晴或异看入宵势稍杀望豫感多端岂不延清赏吾非为畅观即事山灵留客示竒踪恝置无言似太慵过两陿中垂万瀑收云天外现双峰蛩声隐约辞寒藓树色侵寻让老松待罢木兰合仍驻应非秋矣栢初冬八月廿三日作鼎湖缥渺隔云天瞥眼攀髯廿六年遗诏墨光如昨日一番开读一澘然䟦马䟦马却舆辇廿年一例便宁当因久懈率欲以身先陡峡落银瀑晴峯生翠烟骋懐得游目摛句亦轩然山行山行寻鹿亦寻诗妙合而凝巧搆思得失非他千古事文章假我寸心知瀑飞絶涧声偏冷峰较闲云态更竒半夏不堪回首忆绪情欲借此间怡热出闗顿觉峭凉生既至山庄热转迎无碍崖邉临水坐有时林下趂风行爱看荷朶芳菲在尚听蝉声三两鸣晩稼今秋尤借晒怜民涝后补重耕中元日观河镫山庄今嵗中元度便放河镫漾碧涟漫论盂兰不遮阂果然时莭有因縁一轮水月含天月万朶金莲映王莲巖鹿未知为底事閙余惟喜静尤便晓行口号秋云似雾傍峰攅晓月如氷过望团野彴横溪连骑渡炊烟出树引人看塞山风景塞山今嵗耐清吟涧有繁声树有隂野勒秋霜鹿鸣懒林留夏叶虎藏深晓凉亦爱阳凹坐午热还従风处寻略觉先时乖猎候南瞻晚稼慰遐心中秋夕对月漫成一日轻隂傍晚晴锤峯轮上越光明千年上塞谁为赏此夕中秋特地荣得不擘云全体现雅宜入沼彻心晶花瓜綵饼随时令冷露何人绻旅情山行即景二首背阳谷寒向阳暖平涧水渟陡涧流打头落叶添于昨骋目疎林恰是秋深红浅紫缬巖枝绘事嫌他有定姿取适行山亦行饭虽名寻鹿却寻诗山行夕归秋山畅好意为行仙乐还饶呦鹿鸣谷迳千盘屧步远霭烟一片晩凉生已看宿鸟寻林返偏厌鋗人秉烛迎诗读元和心有㑹由来白俗让元清佶闲骝叹万吉阚虎归房精继者佶闲良且驶承平岂复有战争狝狩时乗资德美驰御所向无空濶逺则木兰近海子抨弦苍兔七载驮弹蹄银獐一毙坻塞上获鹿难数计飞越深沟更神矣去嵗围罢留养兹今来愈觉加长齿不任鞍勒意犹壮牵向我前熟仰视久䇿尔力宁弗怜后进非无老成此细刍软秣终厥年重以敝帷留待尔暖闰后寒应早今秋暖异常晚田幸收半薄获较荒强万涧琴犹奏千林锦始装因縁悞哨鹿寻绎定何妨入山入山不期深自深问景都逢美中美千林张画色无定昨日深红今日紫头上星星岂复辞即看流隂迅如此与木石居鹿豕游闻善沛然心亦企晓凉晓凉迎谷口马上欲添衣苎墅炊烟起萝巖露气霏陡溪鸣瀑水峻岭隐朝晖昨午腾炎热回思意顿非山雨山雨来如骤山云去若驰才㸔天宇暗倐见日光披二麦未收际大田方长时较量随地道正复两相宜雨晴昨宵宻雨晓来晴麦实増腴怒生欲识塞山殊特处朱眀乃觉飒寒迎雨午热蒸山雨飞空顷刻来因风寒淰淰拂树白皑皑鹿向乔林避鱼冲叠浪猜在东虹莫指斜照乱云开晓昨晩澍雨过夜凉达明旦南北气候殊对时宛可按衾枕縦飒爽眠起应戒宴庭雀亦已鸣晓星一二见滃然露气香明珠缀䓗蒨问政励忧勤讵以山庄间阵雨南峯落雨北峯晴上谷涨溪下谷鸣不是武夷凡㡬曲虹桥何事倚空横意入意入山邉复水邉最无尘处总真诠风来万树吹凉籁雨过千峰生霁烟鹿养茸羣选嘉䕃鹤将子各下苍川分明不是松乔侣到此还应自谓仙意行谷迥越山清乘凉爱意行有风皆作籁无雨不旋晴枫处迟寻鹿栁中且听莺南讹秩长养及莭有权衡习射习射真习射年余臂病捐马仍如意昔步愧以身先徐挽柔弓试恧看大鹄悬虽无拊髀恨颇觉惜隂牵热赤夏宁辞热山田亦借暄觉炎惟午刻延爽有风轩习静古堪汲勅几今并论楚荆去酷吏寃狱与平反触景本自御园中深山大壑丛石邉多细瀑巖下有凉风晴晦峯峯别芬芳树树同山灵能启沃触景㑹无穷六月朔日作代谢运灰琯一日不相假仲月倐已过蓂复初生也曦炎欲伏庚地爽疑忘夏有风必泠然无泉弗静者太古真太古所遇欣逢寡对时后乐稀齐政先忧且露塞外露疑雨瀼瀼侵晓多山霏沆瀣气水接布沈波丛樾香生树野田饱润禾更饶清兴在煮茗满倾荷雨迩日颇腾炎思量一雨好山云傍晩生瞥眼弥天表谡谡先有声片刻三峡倒配藜势莫御澎湃响越浩驱暑斯实佳所虑时行潦宜旸愿明朝祈年意无了晓晴晓晴真恰当宿雨收遥山禾益滋陇亩麦全登阓阛殷心闗稼穑余事畅跻攀昨日憎炎意相殊霄壤间新月御园月游湖山庄并游山甲戍曽一试䟦马胜泛船崇情蓄已久因缘值今年蓂生屈指数倐将逮上弦举头见新月半钩银汉湾情知钓诗来且迟三日间閲本山庄隔两日一閲置邮章惟恐多因略益教细并详深心在治忽切已厪农桑皇祖猷丕显敬诚敢不蘉雨山中间日常逢雨雨后旋晴晴亦佳莭抚时行微欠渥心闗穑事为萦懐今朝泽润地盈尺傍晩云徂天一涯明晓霁光正宜句懋勤砚匣索安排喜晴口号彻夜宻云不雨侵晨快霁而风近臣岂足知喜良农却可与同閲隄山水有时亦暴涨金隄屹峙卌年余却思凡事豫则立因势脩防敢废诸荷露烹茶塞中地气厚蒸为零露重隂沈晴则浮槖籥含静动物皆承沆瀣于荷受独涌盆盎收有余缾罍罄无恐轻胜苐一泉宜用沃心孔欲淡不欲浓天浆流活汞三霄与为游五藴与为洞却笑李家符何异求登垄闻京师得雨志慰启驾五月半麦秋方始成恐蹈去年辙一心惟望晴因循逾半月未遇潦盛行复虑或缺泽南頋念屡萦兹接置邮章优霖霑近京麦已登囷鹿禾资怒生额手庆民苏能不为慰情慰即近于泰憷然益凛盈除草盛草蔀弱树雨露胥窃攘枫桖与松柏被屈一例枉除恶欲其尽岂计夏资养及此秀未实事半功倍爽督课与翦艾毋使滋蔓长斧柯则不远周书故宜想雨景四首雨山竖峰横岭总糢煳凸叠凹稜幻有无玉塞远非荆楚地如何认作米家图雨湖奔腾万马过银塘接上空蒙复渺茫戢翼文鸳真解事緑荷盖底作双蔵雨林涧叶巖枝披一色低翻髙掠逞千姿爱看乱㸃飞空罢尚有露珠林下垂雨舟栁隄沙岸权教系烟棹风帆且莫开分付嫦娥如有意晚晴定复解维来雨归斋阁晴复登舟玩月期言载月今夕游簇云西北生如楼须臾天中黯如黒倒注吕梁之洪流岸邉青雀权教待索旋斋阁游期改风雨归舟不是舟轻舆併力仆人乃坐不逾时蝀在东霁光朗照天宇空仍复登舟閲湖景生衣欲怯波面风先讶朦胧玉林际继见徘徊银汉裔将望祗欠一毫圆未秋已报三分意棹移岸转无不随清眄闲凭真觉宜云开底借管弦吹适才摘句偶中之山中即景四首山中无事弗清真妙合而凝静入神鹤似有缘迎客立鹿知不害向人亲依巖结屋翰筵香不是仙乡即帝乡北谷风来万林响西风日落一川凉横云峯影半空翠度雨溪声百道喧蝶饱花香过别圃鸟随叶落到前轩爽延氷簟辞揺扇昼永壶天得赋诗设问山庄何所事荅言惟此觉便宜䇿马䇿马山庄外山田歴览欣隔来才半月望去卜多云麦后荞秧出将禾穗纷益祈时若赐庶以荅农勤濬溪塞溪过雨无不淤浮泥应净与刬疏园丁职司讵可诿力难给更乏远图年复一年河底突水无二寸泥面铺夙歹ㄙ夙歹ㄙ或存踪印鹿洋洋那见跃有鱼鸠工授值大剷濬乃得回溪复旧模不惟园丁省劼挶将看舟子唿喁于山庄小试诚觉可行之云梯闗下其可乎荔支缀枝颗颗露华鲜闽嵪飞来路六千一例荐新神御近回思分赐欲澘然陈家品谩诩丁香沈李浮𤓰总让芳暑莭延年还却暑摘来先进寝门尝度溪越岭来非易小核薄皮芳有余草荔支虽同品味自珍未入蔡家书热无暑奚称避云避则知有四时运燠寒热宁可阙否迩来颇炎蒸然惟盛午后夜凉尚披衾朝爽仍延牖人或苦烦熇予惟厪陇亩助长借郁暄禾芃冈阜一雨当更佳片云已羃嵝书扇恭进皇太后展开半月常悬若引得清风益洒然虽是山庄称避暑惟祈夏凊豫髙年雨山庄七日未看云倐见西峯荟蔚氲一片飞为满天雨摐摐真惬意中欣刚觉山田望雨时宻零徐洒恰相宜筹农慰罢仍余喜移树新看倍润滋急霔空行送峭寒摩醯有术数应难西峯日出东虹出宜稼驱炎那不欢浩浩势疑不可止须臾云散晩山晴霏空细㸃收无事犹听千溪涨水声即事开牖延清爽面山来好风林间见羣鹿其乐与人同热屈指三朝莭届金迫来炎暑转相寻知无多日为婪尾微有清风祗茂林颇觉山田雨方好更思京国热难禁协时祈穑均予事何处能忘干惕心立秋日雨婪热因之思雨湔朝来云气已油然徐霏细洒泽真渥谷垄山畦意总鲜讶似金官传有令了知赤帝殆无权农占要欲旋晴好万嶂明当敛霁烟山轩对雨竖注全蔵叠巘青横排又幻远林形骋懐上下水晶域忽讶山轩似沼亭七月朔日作一夜优霖傍晓晴孟秋景色特分明河东适可过桥去月朔因为礼寺行夹路香风拂禾落川新涨带榛荆雨旸太觉如人意益觉䕫䕫慎捧盈夜雨晓秋余暑气方腾半夜飘霖实絶胜已觉微凉生飒沓为思涨水落崚嶒益资华霑优渥一洗连朝势郁蒸明日应增新意趣问山覔句我犹能新月爱看望前月日日就圆来恰好拂檐见如云待舫开光明应秋最吟倚自今才遮莫轻云㸃银蟾正养胎七夕玉露复金风秋光塞苑中地髙河汉近七夕古今同蛛网悬红蘤鹿鸣隔碧枫何须频数典远説汉唐宫爽二首昨近余炎犹间作今来飒爽益分明塞山信是清凉国云有闲情籁有声暑节乗凉暑亦忘意中究觉盼秋光今朝小雨云全敛物色犁然绘白蔵劚山搆屋借地基劚山土变石一年脆且黄二年坚以碧曲穿枫桖根浅带斧凿迹本以碍庭辟翻为庭张壁崚嶒缛草秋晻霭吐云夕有骨亦有韵画法标髙格因悟石本山事半功倍得设向平壤求撮炼终无益骤雨骤雨飞来势莫止片时返照霞光紫不经意想尽风流落笔千言有似此即事二首依山结屋学山家最是新秋趣可夸人意厌暄风恰爽天光欲淡汉初斜称懐嘉䕃犹繁叶扑鼻清香在野花与木石居游鹿豕沛然闻善恧重华古来谁到此为家宜矣山庄少见夸正喜秋光六根净适看夕照万林斜香承浓露荷无滓影蘸清波芦有花颇就深山事新搆祗期幽朴不期华落景落景绚空林明曦翻树底一片月在天其光祗如水川气下夕凉淡烟波面起西巘霭含苍东峯霞带紫万概美于秋塞秋美无比䇿马山庄事简太闲生每向山中䇿马行大狝将临事温故西师可忘有先声櫜鞬所寓惟戎诘笔砚相随待律成却是秋云最无系今来昔去不闗情树影树影张于前朱曦西陆迁乗凉欣就䕃作籁不妨穿一片陆离地新秋飒沓天畴人夸巧测植物早知然山岚含秋益飒尔蒸润复凄其落谷有常度傍曛无舛期王丞送僧际谢客出堂时空翠清澄里雅宜搆藻思云闲信是云闲候随风无系行偶虽能作晦终不碍为晴正喜禾实旋萦荞菜萌心闲总难致较量为牵情中元夕放河镫塞水何曽閲放镫山庄故事始相仍分明八识田间幻都道中元夕里应影向风邉无碍定光于月分不微増酬余莭令归巖馆露重星稀夜景澄山台待月复下登舟揽景过望月上迟髙斯先见矣因之事登山台更髙山耳欲得乃无厌人情率如此夕曛犹满川台上峭凉美少坐渐昏黄东方明渐始但见升岭巅谁知涌海底是时方戍刻更鼓犹未起清概不可孤当并揽山水筞马共月行登舟共月止青雀不觉动银蟾益如洗懋勤供砚匣即景探其理水态与山容都归朗照里松风二首塞山树万种就里老松佳落落四时翠森森列嶂排有脂丹魄斛不叶碧琳钗𢎞景披襟处千秋缅素懐右松作噫千林响偏宜十八公金声非掷地涛韵祗行空劲送布帆影香含蕙草丛便教台上值谁与辨雌雄右风水月二首水是山之脉山乔水益灵为湖真淡沱在峡愈清泠饮夕鹿唿侣照晨鹤刷翎一轮秋月印那更数三星右水感应方诸在由来本一家半非全体缺满讵析毫加倚树玉眠兔入波金闪蛇上人参得未莫漫诩清华右月晓凉塞外气早寒孟秋如九月巖风彻夜吹川岚落明发披衣欲装绵问政戒従忽协时惧有乖审地知无悖仰首碧汉邉氷光缀蟾窟午热孰谓一往凉午暄正复尔设无消息权塞稼奚当此禾实坚然荞菜方矣及时更何蕲雨渥斯为美蒸云已羃峰其零心以揣即事秋月喜晴理之常谁知竟有厌晴事望前犹虑雨为霖但得云闲斯满意侵寻不雨才过旬山田觉旱尘沙翳禾秀实縦无妨荞菜待泽已憔悴更缱京国况如何驿章颇报西成遂远慰付之疑信半近愁切以朝夕对何处敢懈勤民心祇期嘉霔及时赐夜雨迩日望霖意转殷塞山午后始生云庭间入夕空延盼枕上中宵乃渐闻晓起惜犹未优渥已过继以畅霏雰晚田了识苏山坂慰则不无敢曰欣八月朔日作岂有秋朝仍喜雨更兼雨足此欣晴晚田果见苏生意老圃亦应酬望情晨雾犹然恋湿润午曦遂大放光晶莭临仲月占时若伫待穰穰万寳成闻京师得雨志喜今嵗夏秋际雨率西南来而恒大于北邮音每悉佳孟月此觉旱京县遥系懐旋报审无妨憧憧犹往回月杪此被渥南望云浓哉无何驿章至果复优霑皆早种获已毕晚田膏益培一喜释两忧双眉为民开天㤙不易承敬勤志敢乖新月逐月有新月中秋更不同望如闻桂馥喜每对山空轮是向圆好光惟依塞融夕寒舟罢泛檐倚趣无穷午热三首塞中异风景寒暄浑不常前朝峭凉迫今日午热偿设一徃弗回晚田那能当不齐乃大齐造物功无央着棉重更脱藏扇还复持以云就凉爽此间多所宜溽暑且易避秋热能几时兹意向谁言唧唧阶虫知倐忽西峯下落阴比夏早夕霭一川寒又觉棉衣好寻鹿弗可迟屧歩入山窈行饭且搜吟所得亦不少即景景较新秋又不同峯容溪态绘尤工荷犹徼露微饶白枫未经霜自解红无碍搜竒披谷霭有时延爽爱巖风崇椒寻鹿归来晩淰淰欣看月照空镜喻青铜摩以旃照形已无遗近代泰西法玻瓈更新竒然均借人工水银涂抹资其未涂水银素片玻瓈辉可以施窻櫺外物了然窥山亭偶用此徒縁观峰姿孰知别有得新趣请言之亭暗而外朗承以西峯晖通辙玻瓈窻西峯触影披不镜而获鑑实匪伊所思回廊数人行乔树瞰鸟飞曰幻幻既否曰真真又非宫疑广寒悬城似干闼巍炙毂莫能辨椎轮谁所为宇宙有此素造物诚无私赋得明月松间照朗彻三千界弗承照者谁如何右丞句独谓老松宜秉是孤髙性撑为潇落枝流光寒不湿写影正兼竒鑑似轩皇铸涛如仙乐吹童童迎迥矗皎皎傍疎移岱岳姓名着广寒宫殿披犹疑峙丹桂吴质那能斯雨雨过将半月又觉雨为宜昨已霏轻㸃今仍继宻丝远山烟欲暗晚圃露含滋入夕云容散银蟾树杪披雾秋宵刚过雨晓雾必为晴冐矣千山暗小哉五里行拂林纷玉滴踏草乱珠擎亦自为霑润菘畦正向荣中秋夕作雾收云尚在傍晩散鱼鳞恰自锤峯上常谐胜地因歌听广寒迥莭度塞山频明月居然好宁无望思人村行三首崇墉已积圃埸邉刈未完犹栖坂田始觉秋成语近信为民额手庆欣然柴榰墻顶缘防虎草蔚山腰好牧牛火种刀耕勤垦辟丈量何用事深求赋租纳少收常富无怪村民嵗嵗添乌鲁木齐闻略似一家中外正何嫌霜山庄露为白红叶才数㸃兰中青女行连林霞色染衣缬水精盐莎铺白纻毯都无十日程寒暄变荏苒以此例极北宁渠恒秋敛代谢运周天化工宏覆奄东岭上金乌珠光融闪闪九月朔日停跸作季秋月朔辰弗集停跸传休猎骑羣敢曰诘戎毋此碍亦云脩徳有前闻未曕亏缺峯峦蔽旋复光明宇宙欣那借求言颁汉诏应天惟实不惟文重阳日作是日雨旧记登临日常于狝狩时今年期过矣佳莭路逢之黄叶可当菊紫茰慢系丝微风兼细雨正合咏潘诗即事林扉今日为谁开落叶翻风不离荄坐近暖曦常忘去行披凉霭若迎来泉惟巖半清音别山是秋深道气该对牡蛎窻多襍树终当覔㡬嫩松栽钦定热河志卷六钦定热河志卷七钦定四库全书钦定热河志卷七天章七御制诗口号山北片云霏雨山南秋宇悬曦比似人情无定澷言塞景独竒细雨巖云生傍晩细雨洒闲庭落宇惟知白藏山如䕶青久晴宜陇继润利荞町无可无不可此时心暂宁晴宵雨晓来晴秋阳更益晶衆情欣路坦多稼待西成叠嶂云端翠一蝉树杪声蒸炎定何碍风处有凉迎午热午热今朝剧树隂坐屡迁无妨延爽籁所喜熟山田仍换单衣好重持秋扇捐明当处暑节婪尾故应然山雨山雨欲来满谷凉斜飞倐忽藏山光常侍肩舆方技痒骏奔㨗走谁辞忙淋漓湿衣仍弗免巖斋未至曦放阳尔足讵较云行速小勤可喜不可长夜雨尔日山中虽细雨为时弗久辄复晴屈指快霁过半月正需一雨滋晩耕夜半檐响落霶霈欹枕聼处衾凉生后车千乘率已到更无须厪渐石情但祝宜𤾉曝皎日伫待万宝歌西成处暑今朝处暑节一气遍九州岂识山庄竟原无暑可留落雨丝丝凉披风树树秋昨午忽腾热故知孤注投排日吟咏间不觉嵗月遒晩晴彻日秋雨踈复密既优既渥利晩田便教入夜定何碍予情究顾速霁焉似此求美复求善无厌欲实因农牵申末酉初云欲散西北风吹逐以全东山高处夕阳朗凉飔爽气澄满川巖斋㸃笔意为快坐对宵景星斗悬宜雨宜𤾉太如意益戒满盈励惕干晓五更觉衾寒忩影犹未明假寐复醒来庭树禽送声昒昕旋大朗东山朱鸟腾晨岚落峭凉棉衣浑恰胜阁本间两朝限于置邮程𠡠几则无间况有日奏呈虽云偃军旅方将筹牧耕问政敢懈心协时弥厪情即景每爱棉衣御晓寒午暄图爽重更单寒暄无定原有定催熟山田万宝攒八月朔日作四野纎云净一天爽气浮星虚当半夜日纳识中秋退暑人心惬毨毛兽色柔木兰行已近庆节为迟留夜雨欹枕闻檐响雨零夜未央那乖十日节恰送满斋凉荞坂花湔白冈穗沃黄明朝晴益好宜润不宜长午晴晓烟犹觉恋秋空卓午飞来西北风几缕轻云随泮散一天皜日喜晴烘曰荞曰菜晩田润时雨时𤾉造化工眼见康年歌玉塞缱怀闗内可相同肩舆肩舆徐复向西寻衣渐生凉山渐深不是逰怀太酣放情知创得待予吟襍言西峯夕照渐渐低东峯夕照渐渐高浅涧流水声激越深涧流水声藏韬无心即鹿近偏狎有心即鹿逺已跳山中所得率如此万物皆备于我矣新月最喜中秋月年年见塞山片云浄碧宇斜汉露新弯桂影婆娑外蟾光醖酿间岚寒落湖水逰舫繋须闲题董邦逹山水画高岭隆崇下有溪林烟杳霭望中迷天然枉辔郊端杜为问何人此隠栖右烟磴寒林山庄展画乃渔庄野水平藁带草堂不是无端作生面应縁熟处未能忘右渔庄野彴山行即景四首茂林之下常停步曲涧其间足洗心试问山庄絶胜处解能物物效深沈一片浮云蔽日光纱衣顿觉满山凉须臾云过原蒸热无定寒暄自有常雨过山蹊踪印鹿秋薫花气翅迷蜂翠微深处笄头似定有广成蓦地逄谷惟温借连天静峯益清超抜地竒祇惜唐人鲜到此曽谁留得一章诗荷露烹茶花草皆浥露不如擎以荷荷露是处美美莫山庄过塞天蒸沆瀣颗颗珠光摩取之既不尽用之不竭多与茶投气味煮鼎云成窠清华沁心神安借金盘他体物春花暖则开秋花寒则放得气异金木物物与无妄待暖易为煦禁寒艰相抗以此衡厥品春较秋应让魏徴犹娬媚董宣特强项花有人岂无摛词写其状千山千山秋未深曦光飏明翠散步入丛樾谷夐越佳致本因即鹿来翻似友鹿至重华厯下居东坡赤壁莅沛然实所钦洒然亦所愧我非烟霞人意爱烟霞寄热仲秋如仲夏候长向所无黄云禾穂登白雪荞花铺单衣卓午更嘉䕃披风殊早晩原爽凉何碍清逰娯似此太如愿得母心放乎子舆善言学曰收一字模气候气候自南北其言将无然予年十一二仲秋必木兰其时鹿已呦皮衣冐雪寒及世一二际依例往塞山鹿期已觉早高峯雪偶观今五十三四山庄驻跸便哨鹿待季秋否则弗鸣焉都大廿年中暖必以渐迁语罢自复疑得半非得全此固宇宙来所有山与川太古至今日不知几魄渊审如向所云暖过北溟壖邵子天津桥怪语非正诠或者人烟辏以致黙转旋协时将育物不息惟惕干中秋夕走笔成什轻隂通晩忽开晴月与中秋太有情乍上锤峯犹隠现旋临钧宇大光明万家镫火今宵盛小部笙歌蒨例呈如此清凉如此节可能恝尔置吟评细雨细雨有声不见丝千林惟觉润含滋旬余快霁资收获蔬圃欣兹又及时清风迎面吹来湿且凉泠泠淰淰飏烟光茂林避雨权教坐解送山花一段香晴昨朝彻日雨忽密忽踈霏侵晓驱云散蠲炎送爽归农夫将获稼猎骑逮行围岂不欣时若憷哉盛满机咏古吕氏着春秋其言颇近理出车入则辇佁蹷机由此枚乘作七发犹不失斯㫖高诱何务竒翻谓乗谬鄙蹷机训门内曾未闻经史既曰出与入岂门内而已佁为痴騃貎蹷逆疾同痿乘辞实警佚诱注未精揣山中恒步行盖欲自砭耳怀古咏其事文固难言矣留京王大臣奏报得雨并秋成丰稔诗以志慰自春徂夏逮新秋时若情知将稔收未及登场尚缱念乍披奏牍喜盈眸横陈粮价皆称减回忆心期幸已酬嘉霔更欣霑五寸翻犁尤利种冬麰轻隂轻隂忽送一川凉云过旋披暖异常近墅菜蔬叶芃緑遍山禾穂埀黄虞人殪虎村民喜春种驱牛秋获偿谁曰塞蒐特行乐几多农务借谘详霜秋暄逮北哨青女始行霜亦不须鸿信本无碍雁行欣催鹿期到初觉茧衣凉缋事诚后素千林锦旋张古长城延古长城东西数万里其説出蒙古克勒木迤逦汉书称龙堆仿彿疑即此蜿蜒走山川见田岂谬拟向曾为之记浅言抉深理天地自然生南北限以是设云人力为早应就堕圯然今果限谁内外一家矣重九日作诘旦仙庐侍膳回芳筵重九列藩陪恰欣红叶迎霜染漫惜黄花背节开岭峙巴颜秋富丽峯围哈纳石崔嵬欲询千古登高客谁到兴安顶上来暖兴安草犹緑细毳猎中原晓祇轻霜㸃午常暖日温鹿声虽迟冷马牧实资暄南望耕桑地宜农不待言雨木兰九月雨秋暖实殊常万岭迷烟意千林翻湿光佈围难更罢闲猎审何妨片刻风云卷晴生满谷凉微雨名山经过每致雨试之屡騐非传闻境洁地灵通唿吸五岳或未如是云石梁大岭绵福脉昨宵朗霁朝生云按辔从容已过岭傍午乃落烟丝棼辎重何尝劳跋涉却利荞菜真堪欣曰旸曰雨总时若盛满之惧吾惟殷晓行即景微雨昨朝酿薄凉行行东宇露阳光已欣荞坂润含白雅称禾田熟染黄云恋高峯如繋带寒侵空谷欲添裳年年跸路浑经惯计里何须问短长闻京师得雨志事秋令今年晴雨时晩田继润亦宁辞恰欣过岭微丝㸃早是近畿四寸滋歌舞农夫喜行路奏闻京兆慰畴咨却思盛满埀明戒惧以为承敬以持骤雨西峯乍闻雷东峯骤落雨其势如建瓴其迅突发弩仙庄息辎重谁赋渐石苦却为偶逰山轻舆下岖峿兰坡泥滑刺骇汗愁内竖急㸃翻凉风十步九蹷跙须臾千蹊壑暴涨如湘浦指挥就浅济跋涉竟无阻一劳静以泰衆逸歌还舞傍晩霞卷晴前事忘何所中元夕放河灯山雨过原速夕阳喜大晴了知多稼美得放衆灯明在水看星㸃虽莲不藕生既观如是法今昔那须评热出口迫来迎面凉连朝热已驻山庄未嫌无定暄寒变却喜能催禾黄树有佳隂原趁爽卉多余艳亦称芳蒨题新咏年年益识我祈农一意长夜雨秋热情知弗耐长夜雨顿生凉揽衾何碍且无寐隔牖遥聴正未央打落樝棃疑巨㸃润浮菘菜沃甘浆晓来四宇云容散又喜山田时若𤾉即事山庄借问有何宜那弗宜宜最是诗设复无端郑綮遇定当不数㶚桥时午热秋热浑同夏暑天庄称避暑尚如煎岂无嘉䕃席堪布便有清风扇未捐谁曰居高斯塞碛所欣催熟此山田夕舂定是巖岚落原觉微凉意洒然乘凉乘凉谷口或林中上塞清时避暑宫奚必九成夸杰构所欣五糓屡绥丰涧方过雨争乘瀑树解遮曦不碍风自是圣人心造化精微敬仰意何穷雨秋热情知酿秋雨山庄喜为利山田霑膏便是高原渥披爽偏宜婪暑湔水涨羊肠带沙落峯标僧㡌与云连闗中闻屡时霖被归辔应看麦陇芊晴今嵗夏秋亦常雨雨霑即晴真是竒高下原隰皆渥润更喜皎日为晅之迩来炎热望快霔以夜继日时霏丝情知便霖定何碍究愿朗霁尤称宜卓午西风吹云散碧天如水寒光披曰旸而旸太适意益凛宥器曽闻欹八月朔日作秋仲每于此朔朝兹复临一天霁景朗万壑晓岚沈荷朶红将褪树隂翠尚森山田观铚艾勒马畅予心秋雨秋山易为雨亦复易为晴坂将全获蔬畦方向荣霜迟卜地润霁好爱风轻太觉如人意慎哉虑或盈新月月最中秋好轮惟向满佳披光寒不碍入意静为皆荡漾荷花浦徘徊榆树街去年如是景今嵗那殊怀山雨山雨飘风掠湿丝不楼尽出许浑诗早田晩稼都收毕烟景惟看峯态竒中秋即景清光满塞川霁景正澄鲜地逈知天近秋中庆月圆饼𤓰颁节赐歌舞㑹賔筵挂漏嵗时纪谁当补旧编村行三首高下山田总报穰腰䥥无暇畆栖粮野农那识歌绥屡但喜崇墉妇子康墙角篱边种瓠蔬霜迟又卜获丰余悟无别术安黎庶祇有祈年益厪予握粟街头不值钱家家饱食飏炊烟畧嫌糓贱伤农耳审是何妨那两全咏古二首口外东自八沟西至土城子一带皆良田直隶山东无业贫民出口垦种者不啻亿万此汉唐宋明所无也居今之世尚或有愁谷不足之时则彼季之民将何以谋食其驱之戌边者更无论矣朅尔成章匪自夸实自惕耳遐想汉唐及宋明图安祗固守长城良田亿万顷荒弃足食将何庇兆氓燕北齐东无业民严闗以外辟耕畇晏眠妇子常欢聚却是前朝戌守人张三营道中雨景山田早收毕晴雨适皆宜却为霜迟塞兼资菜䕶篱涨波全未落烟景不妨披卓午亦停跸秋轩檐卷丝八月廿三日皇考忌辰书懐遗诏钦循三十年初心益励益酸然至于陨越幸无耳以曰显承何有焉敷政真慙仁必世抚时惟觉逝如川神驰閟寝遥瞻礼祗恨重重隔岭烟霜过闰塞山凉仲秋看降霜明留鹿轻称马腾骧青女出常早周公戒已详北南自然候何必问京房即事八月行绵霖兰中鲜逢此盖因六七月应时雨即止仲秋致连隂是固盈虚理稔收率登场菜圃丰尤喜霑润地含膏宿麦又播矣稍惟佈围艰寻思何碍耳风半夜西风作怒号万窍强驱云同振落放日俾腾光正喜披新霁何妨迫峭凉丰隆昨朝势变幻底为常山行雪景半夜同云洒霰花晓来鹤毳益交加昨吟高巘皴银母今见平田积玉沙猎骑无湏虞滑刺轻舆耐可破纷揉搴帷不碍氊衣湿冷趣寒光恰相投僧舍茶烟细有无村垆酒望逺糢煳此中大有诗情在何必山隂始入图万树重看花叶敷高原下隰总霑濡塞寒惜不播秋麦为忆京畿似此无走笔偶然佳兴㑹深山走笔成吟峭蒨间常侍却嫌诗速就小休消未片时闲闻京师得雨志怀阁本今日到得雨称优渥不惟利晩田飒爽暑如濯塞垣雨固同独是蒸炎熇北暖较南甚南凉乃北若是理不易穷炙毂难斟酌列藩东北来迎銮询大畧率云夏月旱望霖润墝埇闻亦为之忧万㝢奉一朔适可此应止及时彼愿落巡方所廑多孰谓徒行乐夜雨苇峪过来雨势小问知山稼尚需膏即欣夜霔巖斋聼正利晩田农恵叨隔户遥思舞松柏落檐还讶罥波涛多人渐石应难免轻重相权庆此遭晩晴终日雨晴恰相间晩来云歛碧虚寛草头露戴含新润松下风过觉峭寒现出光华月几望照惟澄澈水微澜更予喜处干泥潦山市明当迓鳯銮中元夕放河镫风定闲云歛秋池若镜平分舟佈银炬贴水灿金英夜鹿巖藏侣寒蛩岸照鸣锤峯升宝月孰更比光明午热午热全非前日比寛衣林下有凉飔雨霑山稼需蒸晒闻説农家正喜斯处暑金令逾旬入炎官余气收庭曦尚婪尾树籁已交头消息叠为运推迁信不留谷中夕霭落顿觉峭凉浮题董邦达画卷猗猗万玉淡烟低迳转春泉不作泥记是去年巡跸路蓦前即便到云栖右倣唐寅竹泉烟霭云若流泉松若藻天开竒想妙难摹漫言世上无斯境觌面山庄似此夫右倣陆广松壑云涛偶题山行数息树边身不为已劳为衆人设使浪仙独临此蓦前宁复肯逡巡秋热秋热今年实异常情知催熟晩田穰夕阳西下方逰步谷口风来故有凉秀实诚宜皜日歊又闻雨后种新荞因之为望滋甘霔不为延凉逰兴饶即景斋阁倚西山门对东山敞夕照正映座林光业底朗西岭拖横隂自下旋旋上初补崖脚细倐羃峯腰广逝水莫喻速禹惜诚不爽塞垣塞垣此日是卷阿缀景楼台底借多凿土嵗深成石壁䟽泉沙浅得溪河忩间不碍山禽入林下常逢野鹿过庾鲍清新还俊逸藩篱未觑奈斯何山云山云忽晦忽开晴秋月翻殷望雨情菜圃荞塍需继润随时随地厪民生夕雨傍夕山行罢山云落雨丝才看茵砌湿忽聴筑檐垂秋热于焉涤晩田借以滋渥霶应益好惜未久经时晓起牕色晓苍苍庭柯雀噪忙晏眠钦有戒问政励无遑几片云飘缕一轮曦露光究因微雨后顿觉切晨凉闻京师得雨志怀前晩雨寸余颇望再优洎京畿亦斯日四寸乃渥被闗内逮秋成雨不雨一致闗外近始霑继润为翘企何地非吾民目前更厪意如此逺必遗失哉益深惴即事每爱从东陟西岭岭隂送爽热全消降西斜日原东照创得斋凉却不遥八月朔日作嬗代无停运初蓂朔又更中秋判西陆午日入南荣蝶急花前影蛩争草底声山云虽屡作其奈每开晴意行意行那约马弓舆峻岭崇山适所如云一片飞隂作爽风无形啸谷含虚且前林下宛逢鹿便到溪边不钓鱼箇里尘心消欲尽但余吟兴未全除西峯西峯隂就东峯上高树风从低树翻丛壑乘凉得真趣不亲到者不能言新月一年十二度新月月是中秋新益佳最喜因縁逢上塞且看隠现暎高槐无心圆缺自古若通体晶凉与意皆日日旋移就东壁人间𤓰饼正安排雨山云易作雨今嵗乃多晴我虑秋收歉人言米价平空丝兹始织檐瀑遂如倾荞菜欣霑润还殷益霈情晴叠前雨韵彻夜秋云宻侵晨却放晴飒凉身纵适惜望意难平祗觉笔帖懒何当盆继倾曽谁知足是然此实常情中秋即事巡守嵗为常中秋避暑庄介禧祝文母庆节集藩王高朗塞垣景团圞宝月光桂花隂属咏得句亦天香在京王大臣奏报西成已定晴雨应时喜而志怀京畿绥屡实三年又报秋霖润麦田此庆岂其人力致益因心慰益兢䖍夜雨塞雨今年短秋霖入夕浓兰臯报润溽氊室聴彻夜方无射迤南可遍逢晓云犹落㸃罢猎得从容雨云佈崇朝雨意含罢围飞霔遂沈酣望峯翠讶叠藏几劚土润欣寸过三诗句似吟许氏阁画情恰展米家岚由来草地无不可农圃因之忆迤南村行三首西北云生曦影藏无何风作露阳光据鞍回望得神解补送兰中一段凉将谓秋田欠食充喜观纳稼得中丰东西闗外数千里能否如斯虑莫穷山墅家家有盖藏京畿绥屡价翻昂问知贩济齐东歉移粟慙如梁恵王钦定热河志卷七钦定热河志卷八钦定四库全书钦定热河志卷八天章八御制诗处暑日雨庚伏昨朝尽婪暑今日处犹恐炎或留涤之以凉雨山庄到三日辎重率至所益欣利晩田兼弗厪行旅溟蒙万峯烟潺湲千涧浒画意惟米芾诗情合杜甫更觉饶两翁鹿声闻隔岵题和阗玉应真观泉圗是玉为和阗珍品向命玉工成此图而不戒于癸未之回禄英气尽矣然琢磨结搆不可冺焉则以匹之常玩置于山庄夫一炬之不抵又何有三日之烧焉诚如白居易之言斯天下终无真玉矣触目兴懐因成是什厜㕒卓钖偶观泉祝水能生十丈莲慢诮精英同假玉可知寂灭是真禅一尘微里何妨转大火聚中如是全求剑莫寻契舟处白居易语岂其然题金廷标襍花四种石榴细叶繁枝䕶大红开常弗谢画屏中何须重举元徽语阿措真㸔不畏风蜀葵蜀葵亦有向阳名紫萼娉婷且自荣不置阶前照曦影谁知二物假和诚百合素质应羞时世装陆游家蓺两丛芳不曽睡鸭夕薫换扑鼻居然百合香金丝桃塞外宛㸔塞外花阶前形影映横斜去年命写寻常事今日谁知珍重加晴昨朝雨竟日傍晓霁开云讵为山游适惟因农务欣秋阳炽髙曝碧雨净纎氛风过丛林下还垂珠露纷午热烟火庶山庄年来热亦常曝悬秋日赤催得稼云黄未可蔵纨扇还教换葛裳河名真不负谷口爱乗凉晓凉山中有定候午热暮朝凉已觉寒侵簟便当厚着裳望欣澄碧宇坐欲近阳光塞景自如是人情却鲜常雨午热蒸成凑雨云秋期五日不为勤半宵粉絮才方密清晓烟丝遂以棼乡滴蚌珠丛树叶色蔵螺黛逺山纹既霑终觉宜旸好当昼千峯歛雾氛濬川野潦挟沙草塞川每淤壅易见流咉咽艰致水汹溶鸠工事畚锸䟽治除郁拥廓然清泚呈月入金波涌渚际游鸥凫池心恱鲤鲖其下乃深湖原不劳力董山云一首山云几片冉冉兴旋佈长空作隂矣借问丰隆一何神适才午热縁有此霏为细霔固无妨散露新蟾益可喜即事深谷树䝉密热欲葛裳盘旋登峻巅风来满意凉始登亦觉劳其热不可当既至凉风披弗劳爽奚偿为学及为政视此均可方新月新月逮上弦徘徊渐有光入夕更云散时现半轮匡清影漏踈树暎我燕寝堂适已命舆归坐赏亦足偿何必复登楼髙致学谢郎清闲口号人言难得是清闲我略清闲輙赧颜设使乐斯更何虑满招忧亦在其间雨连朝晴已好思得雨湔暄细霔润以久濯枝声弗喧池寒荷有泪林湿鸟无言原圃滋荞菜农民笑倚门即事南暖北渐寒秋収别迟早迩来接南音次第西成报率称雨𤾉时可以登万宝畿辅实目击其他披阅晓湖北及安徽近江或被潦不过彼省中百一灾诚小然亦命妥恤毋致有饿殍合之寰宇观今嵗堪云好何脩而遇斯益勉勤民道细雨口号细雨㸔不见蒙蒙暗湿衣放他巖际鹿润草且増肥晴前日细雨渥终朝昨日云犹散未尽清晓喜转西北风片片薄云去相引本来不致愁霖多究觉宜𤾉利隰畛霑哉非潦农幸诚爽矣弗寒时协允吾心略慰是斯辰泰而不骄益恪谨晓凉晓凉衣着棉万嶂晃晴烟诚虑霜行至旋思塞固然闲云消回宇野水落前川卓午原暄暖催収晚种田筞马筞马石城外观农近若何菜𤓰村舍䕶穂圃场多已有西成象较于去嵗过山田任垦辟谁与计陞科即景昨朝细雨零荞菜欣滋长今日快霁逢禾熟晴爽兼之西北风云净天髙朗千山生翠烟万亩登秋象陆续阅奏书各省率丰穰处顺惧满盈抑志励深想夜雨半月宜晴畅三更落雨喧近闻檐滴沥遥想树㝠昬凉意侵宵枕农功厪野村大田収已定菜圃正滋繁即景即景为题信口拈山庄乐事实无厌苍麋巖际行行见红叶林间渐渐添碧宇云稀天廓落寒潭潦尽水沈潜讵惟揽结供吟兴静㑹端知理趣兼新月爱㸔秋中月偏于塞上逢冰眉才想像汉角已舂容万叶寒影一弯开藻胸吟安刚五字倐忽隠西峯中秋即事千秋逢令节万嵗奉慈宁地迥光疑近夕昇轮欲停丹枫未蔵色金桂正含馨云雁鸣蟾曲宵麋借形巖关益寥朗瀑水自清泠明晓发蒐辔羽林灿衆星村行三首野桥人迹㸃轻霜过闰中秋已迫凉却喜山田都铚艾纳収无暇亩栖粮一水溯源凡几度短长木彴接回溪相闻鸡犬安耕凿淳朴闾阎景入题去年关外微嫌旱今嵗山村普报丰又苦获同无处粜嗟哉民瘼竟何穷即事行令宜秋猎觐光有大宛锦云披草木祁鹿满山原武帐归闲憩驿章阅喜言东朝真累庆五世㺯元孙物性鵰鹗击狐狼鹰鹯搏雉狐狼害牲畜雉免供鼎镬弱雉免易与强狐狼难捕不求易避难朝歌错节遇鹘师识物性用各当厥务鸷百不如一孔融语非误器使岂殊斯頋难审其素负暄口号阳巘试负暄憩劳更披暖回想延凉时其意何相逺山行遇雨之作廿日余程喜快晴山庄兹雨遇山行自因问景聊凭辇衆弗歌劳为驻旌赴岫浓云如有约落林湿叶却无声遥遥南望生欣处秋麦播齐润始萌晓起塞苑背秋将涉冬夜长晓起敢耽慵曙檐有鸟如𫝊漏山寺无僧亦撞钟且未展书玩义理却先问政致勤恭金乌旋自东南上西北髙辉几箇峯拈题信手拈题信口哦树头叶少树根多秋山四璧明无障野水平湖冻不波雉避风蔵深草谷鹿知寒下向阳坡授衣时节豳诗咏蒿目民艰竟若何热塞外宜爽凉翻觉热如许其中有权衡明朝当处暑炎官设孤注婪尾力一弩固知届秋后长此安容覩独是蒸山云夜来虑作雨晴过午天中净敛云晶阳髙暴散浓雰白含沙岸鱼鳞影翠现石峯螺黛纹晴值孟秋真叶序风来西北果超羣宜农仍复利行旅即景拈吟慰以欣中元夕放河灯此日值中元河灯旧例存是花皆并蒂出水却无根红朶东西泛金光上下翻宁须学唐代百万饰兰盆按旧唐书王缙传代宗七月望日于内道场造盂兰盆饰以金翠所费百万事虽奢靡亦不无过甚之词今山庄所设盂兰盆及河灯所费不过数百金以今较昔知其言为诬矣山中山中午热早晩凉是谓不常乃其常午热树隂坐纳爽早晩凉着裌衣裳弗凉鹿那致肥泽弗热稼岂成云黄相资并济欣两得吾亦随时赏景光濬溪塞山雨景竒万瀑争腾奋然每挟沙石注溪致淤填必有事濬疏方得清流进畚喿集衆力给值工成迅长溪复旧观风漪还月印我因悟为学克已贵不悋心源茍茅塞亦赖以时濬即景昨晚细雨润荞菜今晨快晴暄禾曰晴曰雨两宜时幸共良农值绥屡碧空寥廓净纎云晓凉披处青山覩青山緑水真称游却恐斯非无逸所题钱维城九秋圗秋海棠态与小名定不差马嵬坡下断肠花临风仍似恨瓶史侍婢如何判郑家紫茉莉艳葩繁叶䕶苔墻茉莉应输时世粧独有一般懐慊处谁知衣紫反无香秋葵蕊擎火齐瓣裁金那说西风凉不禁自有丹心称向日阳光照处却无心翦秋罗緑叶已㸔当夏发红葩惟是到利开此花解识时寒暖应节轻罗早翦裁洋菊一例秋芳种益襍出竒竞胜态姗兮虽然得与东篱并陶令何曽识海西玉簪声价非髙品自洁幽香净色䕶墻隂东村尽有效颦者也解摘来头上簪金桂粟想芳㽔金想黄西风常与逐蜂狂谁知一种江南卉也做中秋塞北香紫木槿五月开花至九月番畨绽朶不妨秋无心学取长生术却是卉中寿者流翠桃度索宁无草本花彩霞幻作翠为霞漫言枝上缺秋实意寓倾阳亦可嘉即景晨寒前日欲装绵午热今朝顿炽然无碍延凉有溪榭却欣催熟利山田蒸云出岫还归岫涨水上川落下川拟减豪吟圗静赏兴因即景又成篇即事正厪南方雨若何驿章次第报非讹霑来霈泽三省遍救得秋成大半多亦有髙田终莫及仍教长吏察无詑旰宵惟是勤民敢恣游歌卷者阿中秋即景石梃边昇端正轮山庄秋节又从新乐声喜有鹿声和树影都成桂影匀光曜遍含大千界慈宁永奉万年巡宫庭乐岂分中外扈从那无望思人雨名山果有神过必雨随轮喜是围刚毕对宜幕展频洗山露苍树洒道净黄尘傍晩収云片嶤峯倚碧旻八月二十三日作三十三畨诵遗诏五旬八嵗似亲年如何便弃臣民去痛处无言仰望天暖兴安暖异常磬控称棉裳拂树惟轻籁㸃冈才薄霜草青腾马健枫紫厉鹰扬氊室开窓坐千峯绘緑苍雪中宵闻雪落一刻变暄寒不测有如是竒逢殊可观𫝊宣教罢猎迤逦且鞍万树珠为缀千峯玉作谷虚堪问路林密莫分峦驼漫嫌䭾重鸟蔵得託安弥空方即即望逺正漫漫帐殿蓦前到开窓素景㸔题钱维城雪景生面塞山雪景披侍臣扈跸写神姿朱楼白屋浑无借玊岭银峯别有竒布帐邀途鬻酒暖氊庐到宿带氷支四宜居独饶清致収瀹三清又一时登台待月上遂策马游山至湖复泛舟揽景得诗八韵过望月迟上登台蹔憩留才㸔涌东岭旋觉照西楼低则轮飞迅光于镜揽遒縁梯降不离按辔䟦相俦万木纷如影千峯幻似流隂森都入趣汗漫正堪游出谷原随马临湖复命舟笑他苏玉局曽得拟斯不即事山中早晩凉袷衣犹觉怯卓午原炎蒸单衣仍挥箑凉以催鹿肥持铳寻山崃炎以曝禾熟观田俯楼堞随时赏景光于心颇为惬陡意师启行便因望驰㨗夜雨山庄驻浃旬日日逢晴霁虽曰惬观山吾宁为游戯京畿报屡霑口外鲜遍暨大田已结穂不雨无害事荞麦及菜蔬得雨乃畅遂以此冀优霖切切虑难置晩云暗千峯颇有作雨势入夕落时疎时密继数问霈如何高枕那能寐逹晓知渥足筹农真慰意自春逮秋初时若䝉天赐即今甫望泽甫望旋叨恵自问奚以承敬勤勉弗替晓晴二首优霑夜雨歇清晨日射云开霁景新正喜宜旸利秋稼军书又报逺夷宾勐拱迎师早备船统军万里国威宣乗机速进虽应尔未免遥遥意念悬晓千林宿雨収万巘曙烟泮谷风送晓寒旭影锤峯灿袷衣尚觉凉昨热避如幻无定中之定塞外秋恒见𫝊宣问军章可曽递䮉𫝊雨山云铺厚絮晩雨落棼丝雅助仲秋景未遇十日期既疎还密继从夕入宵宜菜圃与荞坂及时润益滋晴千林歛朝霭一晌放新晴云脚遥天去源头涨水生农功既慰志山景足怡情正接军营报时旸利启程雨夜雨达清晨优霑真惬人逺山蔵不见乔树润来匀烟舫无须泛石蹊有可循林中逢湿鹿较比往时驯晴四山云歛碧空晴既渥宜旸皜日晶额手心同老农乐无劳较量待西成中秋夕即景午热知有雨宵晴特应时中秋诚不负上塞雅相宜㸃缀云偏好晦明峯亦竒天香盆桂放即是广寒枝微雨西来地燥略生尘傍晩山云落雨匀未致淋漓碍行路也教飘洒恱农人菜畦荞陇皆润意苔砌枫庭总静因安乐窝如邵康节那能㸃易逮其津出关出关马上益逢凉迤逦山蹊度野庄崃水易流潦未逮秋田薄获圃余蔵飞鸿嘹唳髙还下曡树菁葱緑间黄吟绪今来圗少辑其如触目有题偿微雨半月晴真好山云傍午皴遂霏珠㸃细旋羃玉虚匀鹿湿避深樾鱼喁上藴沦明朝应启跸汎洒恰清尘即景秋是木兰好深秋益可人常年回跸候今嵗佈围辰塞冷雨为雪境山地不尘却㸔活锦绣飘飏玉嶙峋仪鎗行按鎗本鼎𩔖又酒器俗以为刀枪之枪又火器亦名为鎗均误也作仪鎗行因并识之羽林中有虎鎗骑用以持鎗寻虎刺阚如负嵎孰敢撄贾勇直前弗退避乃有仪鎗厠其间所司导引为仪卫銮舆发处必前行不取枝精取数备短白其褂亦佩鎗险谷丛林曽未识虎鎗䟦涉觅虎踪仪鎗日受虎鎗赐庄叟寓意说支离世间诚复有其事十月朔日作入哨三日行已速出围半月驻犹应明当清跸言旋矣几度拈毫得句曽水态山容小春丽千秋万嵗懿欢承朝中此日例颁朔寿钖寰区百廿増钦定热河志卷八钦定热河志卷九钦定四库全书钦定热河志卷九天章九御制诗闗外闗外田赢闗内佳连朝马上㸔来皆低虽经潦消原易髙自如云茂正排茅舍地头还种韭𤓰篱墻角更堆柴覩斯生计较彼可将曰纾懐转缱懐北来日向北来日减愁黍风禾露茂迎眸已知下隰未成涝更喜髙原可卜秋图近忘遐谁则免小佳差胜意堪留爱斯毎为迟行辔计里何须问野邮题桄榔木盂旧物山庄典守存当年敬仰朴淳敦屏开有似孔雀尾鞭赘又如慈竹根古月犹擕南海影清溪常汲塞垣原圆方了喻为君道何莫神尧遗训恩即事崇山峻岭试游娱髙下巖城绕作郛单骑缘林常遇鹿扁舟漾沼不惊凫闲听飒筑苍松泛坐爱茸茵细草铺与木石居似之矣沛然闻善信能乎热出口觉凉爽山庄候转更单衣仍盛热十日为连晴渚际纷鸥浴林中迟鹿鸣秋炎未可少火廹晩田成峯隂人有时而息日无刻以住试㸔碧峯隂荏苒向前佈新月秋月虽过孟却是愁中度仲已较孟佳况值忘愁处漫拟一钩窄宁非全体露悬宇流寒光暎林盪幽趣玉兔岂有翼试㸔飞不住即景一峯隂霭一峯晴晴即炎随隂爽迎映水岸旁人倒立卧山坡上树横生霜迟林叶连空翠露下湖波彻底清揽镜乍㸔増白髪不忘圣祖弄孙情微雨快晴将卄日㣲雨洒中秋入夕山容隠随风响留禽眠寒觉穏鹿呌逺听悠别有惬懐处韭菘緑润畴中秋夕即景塞天寥廓浄纎雯尺五广寒桂馥闻胜地云山真地表中秋风月正秋分光流银汉澄无滓轮挂锤峯逈出羣雅爱鹿鸣和絃管隔年清赏越堪欣山村山村野墅望相连徼幸登秋值有年纳稼毎㸔多积圃余粮未尽尚栖田河东移粟稍资益涝地厪民剧可怜饥已难堪寒即至欣兹忘彼岂宜然暖山庄秋仲寒已峭季月木兰气转温细毳清晨浑不冷薄绵卓午尚嫌暄翻风緑叶杂红叶晃日霜原作露原最是草肥宜牧马诸藩执役喜同存雨迩日异常暖情知蒸雨霏度林卷雾帐拂巘鎻烟扉旃屋湔尘润棉衣变冷㣲所欣围罢后即景紫毫挥重九日作何处登髙好兴安天与邻心懐同廓落眼底俯嶙峋地浄山如水气暄秋似春重阳宜宴赏况有逺徕人闗外闗里收麦已将毕闗外麦苖云始黄大干所限气候异南界递暖北界凉例此田功当渐迟却见黍穗吐山冈似又早于闗以里农经端委殊难详或云一种早穗者往往秀实先于常徒言格物岂易格对时课稼惟勤蘉热连日趂爽行驻跸午微热今朝莅山庄午热势颇烈对时暑方盛炎郁实应节经重况至止如归邸舍列林轩更庨豁纳凉氷簟洁而我有弗怡所虑蒸雨瞥大安犹在道坦行斯豫悦不雨乃益往农功固无缺雨西北生云阵雨来祗片时爽凉顿披矣歊燠浄湔之既渥复既霈一欣还一思驱炎适可耳究以霁为宜晴夜雨继以晓已牌乃放晴宁惟资稼润喜益利舆程云散天光净风来夏爽迎山谿未致泞便与逐佳行题钱维城山水花卉册水轩松吹侍臣旧作得随銮取暇题吟七字安水阁恰如月湖上松风翻壁落髙寒逺浦潮来海门银线白生才㫸眼雪山推送来却忆盐官镇海寺目逰我亦一登台虚槛清隂树下开轩不磗虚清隂团羃盖张如嵇含此趣何曽晓挂漏当年草木书曲港垂罾隂隂灌木覆鱼菴镇日垂罾对碧潭鱼得亦佳弗亦可爱他鳞影月波涵栁汀鸦阵百折沙汀万栁烟栁隂晒网系渔船栖鸦未穏羣惊起飞向夕阳河那邉云峯初霁树角风声渐吹疾峯腰云影欲归迟前朝宿雨初收际飒景宜人固若斯翠㣲秋意叶落连林祗剰枝惟余松栢䕶峯姿山庄也自寻常㸔冩入画图故合诗扁舟钓雪雪满平江簑笠披扁舟天地一竿丝南方或可北方否此事吾惟半信疑右橅古八种杏花施朱棃朶欠香梅二月春光澹荡开设使三分添却白谁人不道藐姑来丁香底须香与瑞香猜丰度能斯伯仲哉任是灵心工百结东风一度也教开紫踯躅花开殷七讶称神阆苑根归诞或真却是㣲之饶逸趣山空月午句清新红棃花软红浅白蹙为鬟韵自超超态自娴试㸔一枝梦云意小庭何处不巫山绣毬虽是雕毬却囫囵江南曽见几番春若将结绣评诗格小杜原非自诩人贴梗海棠不称西府不垂丝姚冶行中颇自持贴梗羞同他嬝娜秋来结得木𤓰贻扁荳花刍棚花落欲凉生索索秋风络纬鸣姹紫嫣红他阅世云闲天淡此闗情天棘五岳都生名不同蔓垂翠緑朶标红漫嫌未入羣花谱却有延年济世功虞美人无色声中那见闻笔谈漫志辨徒纷依然小草全提占月下风前自净芬金雀头翅天然金铸黄宜垂㔩叶鬓钗傍赠他日暮修竹侍珠翠翻嫌时世装鱼儿牡丹花王自合有花妃况是形容具体㣲设更贯鱼观易象玩辞亦可识其机蒲公英叶和花色都如菊三四月间田野稠底事柴桑浑弗爱开春祗为不开秋秋葵秋来葵朶无央数各各倾心向太阳岂识太阳弗私照随他髙下自分光蓝菊瓣萼蓝黄赋色匀秋风一度一番新冐名菊谱虽容得法眼难瞒栗里人铁绵莲种自西方一线分讶曽拈起悟声闻白华却是心如铁不解其他祗浄芬僧㡌菊何处髙僧渡杯去留将落㡌孟嘉风展图正与高峯对孰幻孰真孰异同右花卉十六种雨过午特炎蒸情知当有雨西南升族云气应西北宇列缺施其鞭丰隆击其鼓须臾落雨脚白水积砌础歊热驱以浄凉爽拂檐梠闗外颇望霖此实利禾黍麦却未收毕即晴两得所山中晓霁谷凉浮山中试一逰树深禽语细土软鹿踪留云向天邉敛泉从石罅流都称景如画画可似兹不疎雨疎雨时零时便止深山亦爽亦微炎幽清带露花枝馥活润翻风树叶纎素宇已开横岭外白云犹恋逺峯尖晩晴图复漾烟舫爱景乗凉意并兼即景热便蒸为雨雨过顿爽凉虽如太无定却是具真常毎爱树隂憩辄闻花露香天机随物景顺应有诗偿雨间雨为时都不乆此番入夜雨方长山田信可称优渥寝阁真欣纳爽凉露滴松稍闻飒沓烟连峯脚想迷茫隔墙忽聴呜呦鹿避湿应从深樾藏晓晴即便为霖时正行晓来却喜塞天晴云从西北东南卷景助山林水石清向浦开舟荷益灿傍巖寻迳露犹晶牝麀领子出苍巘学歩卒然认客生晩晴落照西北风来散晩隂下舂落照晃林岑峯西明霁峯东暗叶靣緑琼叶背金芳草留踪下饮鹿宻枝闪影乱归禽宜晹宜雨真如愿未至秋收未敢谌阅隄武列带山庄建隄圣虑长有时经泛溢昨嵗致懐襄冲囓须当补坚牢永保康依然为闾里所以奠耕桑策马阅工藏遵途厪念详牧民惟我责絜矩慎三防雨昨晩阵雨飞彻夜亷纎继侵晨乃大作傍午渐开霁曰晹实若时曰雨非既偹设以目前论诚谓如人意麦秋收已讫大田蔚长际优渥有若斯兢业庆天恵更毎阅京报知同此一致夜雨迩日间疎雨既雨旋亦晴今夜作解霈檐熘聴盆倾时行正当令优渥殊畅情须臾枕簟间飒然峭凉生遥想彼山田怒长禾黍茎此后祝时若庶可兾秋成朝晴四更山吐月开晴阅稼乗骢朝爽迎寕独安居玩佳景所无逸是我恒情骤雨日日傍晩时西南必云吐丰隆催雨来落脚弥空宇横排复竖击摩醯那能数泽实霑大田凉益湔烦暑为时亦弗乆云散迷处所孟秋即渐临继此多晴好七月朔日作山庄驻一月今嵗消半年流隂迅如此分惜徒云然塞苑早晩凉午暄退亦遄而况乔树下风来爽易延髙龄适清和康强益丰颜顾谓例始兹欢欣奉拳拳节虽迟立秋朔已临秋月避暑暑易避况值金行发迩来晴雨时今日益开豁西城庶可望䖍求刻敢忽追忆去嵗况忧农心未歇金楼纵有言传讹騐斯悖雨秋月逾三日均晴协农占昨宵塞雨飞侵晓犹亷纎织空幻烟罗度林疑朝岚早植及晩种一例优泽霑既霑晴斯佳望嵗心难恬西北眺逺宇云敛青山尖宛转词宛宛转转石涧流三三两两野塘鸥飒飒洒洒惟新秋遥遥切切军务筹雨昨夜复细雨平明弗放晴今嵗未作霖候况值时行然縂非滂沱疎聴霏㣲声既无碍行旅更益利农耕即以此应候幸何如之情过午秋云徂喜㸔秋阳晶七夕咏事巧固不须乞筵斯随处呈有无于此事今古致多评天上犹余憾人间那免情绛河瞻益近疑聴歩桥声山行山行最是晓行宜谷口朝岚逐歩披露草香无烟火气风花秀有瑶姿东冈日隔腾腾上西岭隂消渐渐垂讵祗人心具平旦由来造物本如斯立秋日作已识山中早晩凉今朝况复立秋当如何午热为孤注疑是金官让末光桐叶庭邉想影落草虫砌下觉声扬农占晴雨纷如讼歴騐原来亦鲜偿山行遇雨昨夜忽蒸炎识为酿雨意朝来洒细霔半时旋开霁凉风拂树稍趂爽聊逰出西南云复吐片刻挟雨至情知弗致乆乔林下堪避岩风吹雨过云散青天翠秋田待热候宜旸实称意称意则易骄即慰以为惴秋光春光丽艳冶夏光炎赫煌冬光实寂寞最好惟秋光青天浄寥泬白日县清扬弗寒却弗热非短亦非长照池波已澄拂林叶未苍孟子称皜皜不可尚谁方而功特着者万寳暄登穰秋光无比佳况此逢山庄雨今年縂未逢霖雨是日滔滔势觉长始遇情知不为害求全又致意徬徨中元夕放河灯即事有作终日盼天晴亦无疎雨行讵宁厪节事惟切较农情既美更求善少欣多致怦秋云韬月魄莲炬益光明喜晴昨夜虽无雨今晨似作霖弥空云浩浩蔵岭雾沈沈泽渥斯忧过农登实未谌午晴豁碧宇慰矣倍生钦濬溪塞溪流无定过雨即泥淤小淤惟致浅大淤遂成途浅或可姑息涂必资濬疎成涂则有因率以嵗乆需兹不宜复缓浚深一律如力役本无征出值僱人夫合衆事锹锸剷削沙石铺亦借济贫者得钱都欢娱工作十余日原为半月湖静影受风月乐意同鸢鱼虽然永逸艰数年当一图夜雨晴光不定隠斜曛入夜雨声枕上闻原是无眠问军报那堪増厌聴纷纷喜晴迩日雨来颇觉稠幸皆夜落晓晴投固知弗碍何妨尔祗为求全辄切愁西北风吹碧空浄东南云敛翠凉浮茍其患失无不至自审斯言能免不八月朔日作朔旦入中秋晓晴爽气浮三农盼筑圃七萃秣行驺出猎将发轫来朝聚脱瓯昨宵霏细雨余热洗全收新月但是中秋月一钩已足佳纎纎挂星汉欵欵隔松钗欲朗光犹嫩未团轮自偕晩凉依楼角耐可入人懐即目天寳由来称物华山庄即目縂清嘉异逢八月同六月红㸔荷花黄桂花荻岸涨消全露石枫林岚吐半拖霞晓凉午热权衡妙大迫西成祝满车骤雨快晴逾十日骤雨落千山睫眼迷银竹迎人𥪡玉湾势雄林木偃声壮涧波潺片刻云收脚涤然静且闲晩晴云敛东南去风从西北生尽湔午时热都喜仲秋晴荞菜蔚曽润林泉飒益清玉蟾欣巧让烛宇倍晶明中秋节即景桃节才过节连璇闱福寿庆长绵共欣穹宇中秋月常近塞垣尺五天蟾影巧㸔云影避桂华初放露华鲜颍川七字吟即景强恕笑予或未然雨经过必逢雨真神海喇堪称名谁则敢示蹟所恒谙弥谷烟低重廻峯日上含须臾敛云脚瀑水落层嵁即事崇山真博大四日歴周过夜雨朝晴毎竒灵显应多无妨驱骑猎有暇把毫哦独盼邮章剧军情近若何九月朔日作围数过多半山容入九秋减期图返速临乐戒淹留万嶂低云重千林落雨稠氊庐聴飒沓㪣句兴偏悠日影去际才阶础归来上牖了知迁有渐谁曰视无形闲倚明而暖㣲吟憩以宁光隂迅如此陶侃论堪聴遣兴遣兴闲翻史谢安曽有言向年浑不觉近嵗每斯存丝竹那陶冩山川自吐吞却㸔风过树叶落亦归根钦定热河志卷九钦定热河志卷十钦定四库全书钦定热河志卷十天章十御制诗口外口外山田好例赢口内多峦髙饶露气谷廓洩溪河黄淡未収麦绿浓正荗禾西成候犹逺奢望戒言过热大岭界南北南暄北实凉千古理不易然斯言其常今朝出古北午热胜炎旸转觉酷闗内兹理殊难详寻思亦有由时方九夏长昨近闗内雨巖飔爽自偿雨晴曝烈曦致歊候所当初非凉与暄倒施南北方试问后行者热应较此强却喜驻跸早人息马卸缰行宫更深静延爽味缥缃南荣来薫风觧阜懐明良夜雨左近山田旱勤农望泽忧巖斋欹枕聼夜雨落檐流顿觉寒飒全欣塞暑収明朝行閲稼转见绿如油晴好雨连昨夜快晴欣午前徂云千里浄酷热一时湔翠色濯明树清声助暗泉心闲那闲得军报问金川㳟题皇祖御用韘我朝家法相承肄勤尚射皇祖神勇天钖临御六十一年秋狝冬狩之典嵗必举行往往亲御威弧殪禽服勐铄乎伟哉余髫年䝉被恩眷养育宫中幸得随侍木兰行围仰瞻圣武追念祖徳迄今弗敢忘兹㳟閲旧蔵御用韘十有二或革或角规制朴坚抚思钩弦闿体之精想见壹发参连之妙夫书䇿手泽所存尚且守而弗斁矧为法先诏后之良模励继䋲而彰赫濯其寳重更当何如敬合弆箧衍什用珍并系长言以识永久今和阗嵗贡嘉玉中韘材者不一而足虽琛賮徕遐瑞符延喜讵若此观徳示俭之昭垂万世哉千秋家法传弧射手泽犹存韘弆今丱嵗略瞻神武蹟永年惟励继䋲心皮规角钉真敦朴土帐葛灯敢不钦惭愧和阗材易致伙哉相指琢瑶琳夜雨夜雨亷纎晓未晴空烟如织眄南荣髙田左近旱㣲觉前泽继斯霑乃并略虑地寒麦方热却欣膏被黍初生明当西岭凤舆度渥矣其𤾉为缱情喜晴傍午腻云㪚寥天朗日光山容濯湿翠人意切浮凉无碍麦収穗深滋禾茁秧闲情一以释㸃笔喜宜旸山行遇雨之作梵寺瞻礼将言旋四山忽作大云起是中真复有因缘法雨霏空天龙喜配藜滂沛沟壑盈摩醯首罗数难纪笋舆油磴道盘千林珠玉纷披里卫士䟦渉泥泞途行赏旌劳例有耳忆予昔嵗行秋蒐马射骤霖弗为止今朝安坐归园中宁曰度人心以已由来时事或弗同觧嘲聊复长歌此较十年前真愧矣雨昨日雨连夜今朝晩尚霖幸消愁旱虑便有望晴心宁为游山阻恐防収麦淋浪浪声不止欹枕闷难禁晴晓云㪚以浄塞宇回而澄麦穂喜无碍黍苗勃有兴日临花韵递风过树凉增敢曰幸时若致斯诚底能热渥雨既优霑骄阳复腾照髙低莫不溽蒸热有必效谁云避暑处醒暑翻増暴葢因人烟辏闾阎益増閙风气自转暄岂仍昔塞徼垦辟况滋多禾黍偏坂峤炎润胥资借助长西成报此热宁可少心静欣农要复雨逮旬晴朗太炎蒸昨晩骤霖气已澄彻夜浓隂未飞洒诘晨复雨遂频仍细霏急霔无非妙峦霭林烟总絶胜我独慰心在禾黍及时暄润助苖兴六月朔日六韵昨日雨连夜侵晨急阵催情知作霖矣那即望晴哉空霔逮晨细山云傍午摧若𤾉所希外飒爽称懐来况是月初吉真宜时霁开三农庶冀稔益敬敢徘徊复雨昨霁兹复雨或零或亦停明知时行候未可即望晴既霑虞过甚不免意怦怦山田尚无妨遥念缱京城迩年经事多先事辄忧惊躁心动难捐绰度毎弗能傍晩西北风油云㪚以轻入夕倚楹瞻碧天㸃疎星晴定乃大佳仍因心靡宁偶为三友图并题以句寒山古嵗弗计嵗雪梅风竹斯无有兴来走笔冩大夫髙士君子可缺否虽然转语亦可言既松梅竹定为偶苍髯玉貎与劲节何处忘年不三友莫谓画地本非真真物谁能似画久喜晴昨朝隂雨乃亘日时虽细洒非骤施今晓开霁厯卓午庶其定矣心略怡往来人自京都者闻知霖雨两日弥髙低禾黍实无恙水冲溪桥则有之固为慰也继为虑宁匪餙言半信疑驿询方伯近来况或弗敢陈欺我辞京报奏至雨不为潦米价如常诗以志慰月初雨觉勤以此因缱彼驰驿问情形弗容餙辞羙飞章偹悉陈虽霖不致沴髙地无停潦极洼存水然已两日晴消涸亦速耳米价实如常麦价则落矣额手为少慰既慰益敬止西成期尚遥每懐靡及已热四山气蒸溽湿热殊常炽虽云避暑庄暑乃可无避斯处尚如斯闗内倍蓰计大安奉以来夏凊飬实遂禾黍更宜旸助长已结穂所喜信在兹所愿那全偹树隂风偶过自有凉爽致原未孤其名是地诚福地骤雨㡬油云吐逺岭片刻霏弥空逈凉风吹㪚银竹脚流永喷珠祗俄顷林峦忽讶万树藏池塘雅称新荷打霈宻洒不逾时驱祝融威难复逞山庄神运有若斯九夏三秋观平等西北风西北风主晴塞山晴更速落巖益䬒䬀驱云鲜停蓄唅呀鼓万窍金石非丝竹秋信已传凉暑节全収溽生衣似不禁行将换纱服立秋何处而无秋信迎山庄秋信最分明西南风至农经騐东北云归塞宇晴戯蝶花间还恋影初蛩草际已闻声惟余䖍祝时旸若庶得冈田万寳成阅隄武列石城东其流本无定所喜来源㣲遇霖方涨盛涨时势颇浩过雨亦旋罄山庄聚闾阎数已十万賸筑隄为保障期以安兆姓隄根或致囓修整随时应不过此补苴计欲求永亘相势剷沙嘴导流俾弗竞庶免激石怒用顺赴壑性然斯实小试事半功倍剩畿南及淮北慙乏善治政雨昨近秋炎又异常明知蒸溽有霖偿中宵忽报油云䨴破晓已㸔阵雨霶或止或零逹日晩时疎时宻掩三光逮旬快霁虽无碍究欲晴佳念不遑复雨复雨輙复愁我愁纷有故间作非腻霖大田未潦洳所虑涨水发怒波冲驿路军书盼孔亟迟或误裁务困兽竟反噬猖獗邀隙遽初为逋逃薮继乃狼狈助纵回骚粮台遮却更险㨿还军有差跌懦卒散羣骛致失我贤臣痛惜言难谕旗兵之未遣緑营之徒付图省从公议可恃忘深虑追悔何嗟及聚铜大错铸贼计诚益诡贼罪越难恕禁旅发精勇雪仇无返顾天自鉴曲直我岂为穷黩勤劳遑敢辞国威要扬布喜晴厯辰犹细霏傍午遂大霁农功幸益佳军营亦信递未然防已周先觉诛讦细从逆尽勦灭可疑亦别置以此当噶拉安然若无事縂俟重进师应回羙诺至未逮难収拾嘉䕶感天赐题邹一桂秋花九种栀子休言西域赭如金见说汉园玉作林识得本来檐卜面不闗形色不闗心秋葵砌角庭心簇簇多谩言卫足智如何率因心赤向阳切便合花黄承露多秋海棠多向墻隂冷处生向隅独不鬬芳荣即㸔含媚还含戚尚似懐人一片情牵牛何处青牛未服箱金风七月始含凉漫言引蔓能飞逺一水盈盈不觧航夹竹桃桃作花头竹作枝扶栏婀娜自离披问谁识得连昌色祗有诗人元拾遗玉簪色非姚冶香非艳㔩叶天然称鬓丝蓬岛露华晞海旭綵鸾待欲晓粧时万夀菊满擎沆瀣晓曦鲜胜彼兕觥万夀筵谩道姓名花谱漏増华不独此为然蓝菊开秋独不喜开春品格原应拟隐沦莫笑后来纷变色唐家已有面蓝人翦秋罗花开四季足风流特翦秋罗殿九秋老去诗人留画笔空闲搜索咏从头七夕阵雨阵雨送斜阳旋晴露月光洗车还处暑发轫利行装锦树轻含籁氷蟾不湿凉军书勤夜问懒泛塞湖航㪚闷㪚闷秋山霭霁光嘉隂深处逐风凉涧泉隠现曽无定塞苑寒暄自有常鹿渐増肥毛已泽蛩将互门脇先扬迩来把笔艰佳句舍此更奚觧懑肠夜雨収云晴七夕来复雨中宵侵枕㣲凉送隔牕清向招被畦滋叶菜润畆茂花荞既渥无须滞时旸盼诘朝中元日放河灯破晓犹㣲雨厯辰遂快晴秋巖敛氛翳露树闪光晶依例河灯放称心塞景清所欣宁在此时若庆农耕夜雨间日不为滞霏宵真固宜梦醒听淅夜景入希夷林欲变黄叶荞欣润白㽔明晨定添冷打叠袷衣披日影日影上牕疎秋中景飒如即兹阅倐忽何以惜居诸緑树红将染凉轩热早祛消闲増别譔橅帖考遗书露光玉露契金秋日増日以稠为霜犹迟结见晛忽倾流大小骊珠闪辉煌火齐浮铜仙随处是汉武笑迂谋雨通闰山田获已均非资雨际望非频自辰至未霑三寸数往逮今过一旬玩景最欣连岭雾启程应是洒途尘菘科韭叶都増润更觉欣深老圃人中秋即景雨后中秋碧宇晴同然万里古増评今年又喜值今夕玉塞由来近玉京市上人喧𤓰饼㑹岩间鹿和管絃声对时底事増欢庆绥屡欣逢万寳成口外昨日至遥亭雨已较南好今日出古北反觉遥亭小禾总菁葱晃日露华皎揽辔能无慰既慰愁还扰京师接报雨分寸斯益少顾此而忘彼岂曰为君道筞马荣马阅农况闗外胜闗内有地无不耕髙下蔚芃薱飏风惟时薰浥露余沆瀣问知四五月阵雨颇霑逮北势大于南所以犹堪待然总未深渥益为望滂沛晩来山吐云塞宇铺叆叇颙希施霖近逺遍优溉夜雨八韵族云生傍晩雴雨落清宵霅霅电蛇闪鍧鍧雷鼓骄蓄深方一放望亟转无聊竖洒横排畅且徐继疾迢久㸔立苔砌归寝入松寮衾意含微飒檐声尚暴浇已知苏渇涸余事觧熇歊京辅曽霑否南瞻缱念遥热今朝炎热昨宵凉塞外寒睻曷有常候未三庚先报暑秋临二麦正宜旸较晴量雨惟农切探莭数时有句偿应接虽然畧无暇静观或亦养心方京报京报称霑雨量云三寸多诚真未慰我设餙更虞他又复成虚望无能致燮和时时向南顾惟是叹如何雨税驾犹晴热酷旸蒸云过午亟凝望遂施晩雨緜八刻真到山庄第一祥掣电兴雷纷霅霅极妍尽态热洋洋土墀积水不计寸渥矣仍懐京报偿河滩河滩地可耕或农或为圃矮者韭与菘髙者禾及一雨总回苏菁葱满志覩亦有麦堆场颗粒非甚饱地寒种已迟半収青黄补盈虚理有恒艰致绥丰普或云时宜晴砻面入仓庾所望实奢哉我亦略同汝山水骤雨必致发山水挟石冲沙当者毁山庄谿壑视为常雨过剷除无事矣沟浍其涸可立待孟子之言深物理声闻过情君子耻虚誉颂圣宁止彼偶然对亦瞿然耳闻京师得雨志慰喜近于骄慰近钦钦哉切切永铭心此而渥幸逢昨彼亦霑霖报到今谢雨祠宫方泽启望秋农父大田临百忧都以消嘉贶一意惟应盼㨗音夜雨傍晩四山云复生入夕萧萧雨随作是诚霖矣恰其时浸润悠扬非搏跃不雷不电亟餍饫或疾或徐真洒落了知优泽渥田畴无虑冲波壊谿壑檐声断续眠醒聼彻夜清懐自斟酌弗忧少亦弗忧多岂不农人同此乐然余逺念缱军营彼处宜旸定何若晴六韵夜雨既已渥朝晴良复宜云収天宇净风落晓凉披栈路湿非泞笋舆行以迟何妨十歩憩真觉六情怡画意随方揽诗词着处摛山田墙外见蔚緑晃而滋雨六韵既雨雨实易四山云屡生聚斯霏阵霔㪚亦放时晴明晦浑无定宻踈特有情栁隄丝带重荷沼叶珠擎立候溟蒙过行披飒沓迎齐东似兹否遥望为心萦山行山行意无约率与适为期憩必寻嘉䕃入常遵曲逵新晴日弗烈过雨气犹滋水涨鸥唿侣坡平鹿引麑触观皆合画理绪亦成诗万物长养候吾惟体对时阵雨迩来毎作雨雨实弗致多濯枝复润叶旋即放晴和今晩山云重阵雨落霶𩃱前墀立积水接上银竹罗固知涸可待却虑涨潮河夏涨亦其常虞滞军报过进勦正斯时㨗音日延睋晴阵雨诚继润晩晴良复好云卷东南浄天露西北皛夕阳在髙树叶底明皎皎巖风顿増凉率欲易衣袄塞景幻寒暄不齐齐之道筹农略云慰髙下泽霑饱虽然敢即安西成时尚早题曹秀先所辑山庄正雅集即以为序忆年十二始来斯圣祖㤙深最受知岂意肯堂仔肩已恒勤养志色难思惟兹夕惕朝干励却匪风吟月弄为裒辑事成慙正雅那更表语颂浮规雨六韵闲常论夏令五雨不为多倐见云峯簇便闻雷鼓罗立时飞急存地曡微波逰鹿罢遵湿禽嬾出窠既霑那计寸旋霁信称和㸃滳余樾䕃莫从林下过新月细于眉已濶于钩隠隠寒光碧宇流屈指还当三五日塞湖载月作清逰阅隄闾阎日以滋未免多占地山水况无定涨来卒难致是宜先预防庶可保无事一劳永逸艰惟补偏救弊去年㮣已示今嵗工方备乗闲䇿马㸔亦曰坚牢致斯之未能信益励安民思午热夏以暑为徳热亦何可无三日不作雨炎熇顿尔殊念惟长养候日晅实宜夫况兹避暑庄朝夕飒爽铺虽热凉可乗无为愁郁枯蒸云羃逺山将雨其然乎骤雨肩舆聊趂树隂行一片云生挟飞雨弗雷弗电落空丝竖洒横排暗天宇喜得溪亭数武间坐以避霖小延伫仆人所惜惟衣㡌而我所欣在禾黍须臾卷去不留余林下风来凉尔许初伏一日复一日北至临三庚上伏值斯辰午热信有徴热即蒸为雨所幸雨而晴山庄称避暑过雨凉爽生对时思育物未秋祝西成那采六色芝虚传八叶蓂遥遥金川师伫望驰红旌闻京师奏报得雨此间时雨亦时晴未识迤南用缱情阁夲三朝必一至雨称一律洽三庚秋前预卜堪遥定麦后翻耕总怒生曰若斯言漫轻出福谦天道所亏盈雨一夜云聚㪚凌晨霖雨蒙势长疎宻间铺广近遥同炎却昨来暑爽生林下风晚晴尤恰当斜日逺山红晩晴落照东岭攀登暂觉暄爽迎陟降顿除烦横峦髙自鲤嵴度西日明同鸦背翻爓爓林光风摇霁徐徐峯影霭消昬流隂不住原常住昨嵗依然此景存夜雨快晴经五日緜雨到三更不作雷霆势雅宜霢霂并连塍明想润隔户暗闻声惬意称时若甄心励捧盈晴傍晓云容㪚逮辰日色晶雨収犹润重风度觉凉轻荷泻珠光闪槲翻玉影明筹农心略慰祗剰缱军情䇿马䇿马出石城阅隄兼阅稼虽日𠡠㡬政山庄究多暇外庭弗相见非羙慙且怕所以间数朝沿揽必命驾谁知三五宿田功殊又乍此地不种稻黍髙而荞下一律芃緑云极目鲜隙罅浓露润苗穂爽风翻䆉稏迩来幸时若晴昼雨或夜亦无异涨落诸事胥妥迓祗渇望㨗音耆定武功罢爽九夏炎惟普山庄爽所偏风来衫角飒暑向扇傍捐橅帖思还古吟诗度小年晴余将十日畧望雨滋田阵雨油云一片至天中不雷不电棼丝作时行之候固如斯却因望久心殷若须臾庭前亦积水瞬息天边収雨脚不成分寸地旋干拈笔怃然徒落莫七月朔立秋是日雨一嵗已分平九秋节应始五鼓复雨落疎宻直逹已虽未至优渥三寸霑亦羙所惜云渐薄过午放晴矣农占固称佳再霈心焉企夜雨五更忽听檐泉流葛衾凉峭清梦遒不雷不电甚醖借或徐或疾真优游继膏益润利稼穑才希渥霈望外酬军营况复报㨗近自审増惧吾何修晴膏泽已优霑即愿晴益好夏雨既云稀恐积秋霖浩求全实太甚所以欢斯少寻思总因民或合为君道朝来雨绵滞踊惧将行潦无何云势㪚却露曦光皦爽风吹泠泠绪暑觉渺渺幸哉筹稼穑怡然慰懐抱时若祝此后庶可成万寳闻京师得雨廑懐命问说无需既得优霖报衆娯虽曰慰遥宁所喜亦知非亟幸兹濡燕南塞北欣同被早种晚耕庶不孤纳稼九秋期尚逺此时那敢惧忘吾七夕此地宛今夕塞云仍七襄针楼虽未设𤓰席却依常巧乞拙谁乞离长㑹亦长林标听鸣鹿天乐下仙琅髙秋六韵髙秋最何处避暑此山庄有日皆腾朗无风不帯凉鹿将肥毳泽蛩益勇声扬岭欇欲増色野花争鬬芳露香铺广甸曦影上深堂别有慰心者田云渐作黄夜雨弗雨将旬日迩来热异常夜衾闻淅心地顿清凉度岭态思白膏田色濯黄别因生慰者荞菜亦丰偿中秋即事兴州桂节常欣度比似皇都致不同尺五泬㵳喜天近平分渊魄正秋中呉仙修处叶全緑周子爱时花尚红物意人情多浃洽祗余翘盼蒇鸿功雪宻佈秋云低诘朝兴安入月六花飘千山玉戱幻隠现四野银铺迷近遥木彴泥干归帐殿竹罏烟起认茶寮从来于此多逸兴飞处纷同卒未消钦定热河志卷十钦定热河志卷十一钦定四库全书钦定热河志卷十一天章十一御制诗口外口外山田例倍佳低冈高岭绣铺皆麦将报熟黄笼穗禾正怒生緑到荄不禁民迁听谋食那虞瓯脱致椎埋霁天如洗无纎翳纵目鸣鞭信慰怀阵雨西北忽云生凉风催以行才闻雷鼓响倐至雨盆倾白霔未逾刻碧霄即放晴石梁应弗泞鳯驾好登程晓凉阵雨欣晩霁峭风生晓凉浑忘夏时节欲换祫衣裳问景迟逰豫翻书资就将如询切已处无逸已言详雨昨近日日有阵雨片刻即晴非普霔今朝自夘至卓午疾洒徐霏绵布濩冈田坂稼遍霑濡又非骤霖谿涨怒后到行李如归家于穑于旅两欣遇虽然适可即当止是我筹农无足处晴雨自西南来仍自西南霁寥廓露天光荏苒㪚云翳夕阳照高树晶晶万叶翠五字忆浣花亦佳诚惬意山行雨歇夏山清山行聊问景天边云徂轻林下风来冷土湿鹿迹留塞迥鹤声警去去总契神歩歩若移境岂不嵗常来所遇欣新领濬溪沙溪带山边山雨溪水涨涨退沙必留疏濬例以向设使弗疏濬沙满溪斯漾园丁久惯经鍫锸相摒挡劼劬所不辞酌赐聊颁贶繄余更思之黄河沙益壮夫谁为疏濬自古原无恙小大容受殊所以贵有量爽云㪚碧天晴风来西北爽溽暑霍然无气清皎日朗山庄之所独生衣凉切氅香山云心静何曾有此想闻京师得雨志喜四百里雨同一日五六寸霑真足优更欣快霁非霖夏可共良农冀有秋期尚逺哉其后乐民惟艰耳我先忧每瞻圣藻光巖穴昔日今时此豫逰阅隄深居我所厌引见待月例纵日有畴咨二三惟大吏筞马率待臣隄工出閲视塞水本无定而亦无大害碎石与条石相形名妥置既以固城垣还因安市肆迩年恒巩晏未尝非小试河隄及海塘之二实大事每当夏秋临南望频萦思却终乏善筞补偏而救弊更要在得人其难得人寄雨夏雨何须十其期五亦佳腻云仾晓塞宻落巖斋禾油然润图书静以谐红旗驰可碍未免逺萦怀六月望日作晓云已㪚碧霄寛快霁辰牌发翟銮歴礼蜂台八旬健仍登鴈塔九层端共欣天意同人意私庆慈安永寿安爱敬敢云天子孝心乎爱敬更增欢热夏热而冬寒天地自然理山庄虽胜境夫岂能违此而有所独者早晩爽无比原田芃禾溽蒸长养恃热亦不可无炎歊今日炽然居嘉䕃下风来本凉美避暑暑嫩而消夏夏长矣白𫝊图心静我则以书史雨后喜晴迩日阵雨旋即晴既渥禾亦非潦今晓急歴一时再久为霪斯弗妙经事多乃益畏事忧先农父田功劭然彼无过尽其力燮理惟予任感召以是愿晴心特甚已牌云㪚曦光曜额手稼穑幸无妨引领西望红旗报闲闲岂非人愿而我闲非惯讵故异于人心实有所惮一念敬怠间吉凶乃由判山庄富佳境清凉暑弗扇小逰偷暇可长夏耽逸慢因以闲为忧或鲜佚之患筞马䇿马出山城侍衞皆随行园中亦有山颇可肩舆登欣于内臣惯厌与外人并我近观明史其祸致弗轻所以国朝制家法万世绳羽林及荩族出必陪跸清既因悉其材复用联厥情我岂或忘兹永言告云仍热热亦岂可无长养资炎暑而心切切者恐复蒸为雨山田既透润畿南逮数府兹乃望时赐或可秋成覩惧热非为已斯实避暑所夜雨山庄快霁经四日夜醒忽听檐熘鸣情知溽暑时行候禾况是长已成欹枕熘细因以寐片刻复闻浩浩声朝来时息亦时作霖哉适可止而停去嵗此际颇望雨今年此际殊盼晴非关吾中无定见大都切切缘农耕林下戏题偶来林下坐嘉䕃实清便乐彼艰偻指如予未息肩炎曦遮叶度爽籁透枝穿拟号箇中者还当二十年七月朔日作不雨已数日抡秋为始朝塞天晓气爽野水涨痕消筞骑行时令沿田观稼苗由来念黎庶讵是恣逍遥知京中晴雨应时诗以志慰近觉雨微勤京畿虑更厪置邮命𫝊问誊疏此遥闻低潦消原涸高田润可耘秋成期尚逺惟惧以为欣雨弗雨已五日浽㵟审不妨为声间疎宻作势极悠掦地润易存水云开喜露阳抚时信时若额手庆农祥七夕漫题相传牛女节塞外岂殊诸桥倩鹿为鹊田欣雨洗车辨知杜诗正乞笑栁文虚设以岭南论斯犹近有余夜雨夜雨侵晨卒未休腻云才白黒随稠时行虽曰节犹夏霖盛踊虞潦接秋稼穑可期畏孤望淋漓不断惄增愁遥遥更有牵怀者报㨗恐迟速置邮喜晴昨晩雨阵歇今晨日御铺目同空宇廓愁与滞云徂如可涸田潦问犹迟驿途所厪莫非事为慰那为愉立秋金律今朝入所欣连日晴草头凝露重林表晃曦晶披处风含爽看来暑欲征三农心畧慰庶可卜西成雨弗雨快晴将及旬朝来宻落檐巡固知田际无潦致未免秋中望霁频却看雭停过午遂教叆叇㪚临申夕阳朗照巖风爽庆慰依然倍敬寅处暑闰置孟冬抄致因处暑迟然流隂迅矣岂夏气恒之月尽方中节爽来觉后期午炎犹特剧孤注有如斯雨炎蒸易为雨秋四山并弥宇渺无际落檐时有声情知未致潦眼望总期晴云率西南起因之缱近凉畱京王大臣等奏报晴定情形诗以志慰再三曾往问详悉此来陈晴定风澄爽秋中气霁新低区惜成潦平壤望登囷抚恤绸缪要早咨方伯臣中秋日即事夜雨悠掦昼快晴润晅真是恊西成秋中雅合浴金魄地迥应知近玉京祖德鸿猷仰巍荡慈龄燕喜祝䖍诚更欣洒道非增潦例以明朝发猎旌雨昨近特炎热木兰经曾未知将蒸作云四山倐隂翳围毕憩武帐倾盆即飞至竖洒复横排曲尽磅礴势声如八音㑹色是三崃出须臾土阶前白水二寸积锹劚之字沟酾流露干地仆人忙勏劶效勤各思试是縁亲坐观孰弗宣其力雨过碧宇霁寂然都无事可以悟万里因之成五字将军阿桂奏攻克勒乌贼巢红旗报㨗喜成七言十首以当凯歌廿四中秋夜丑时木兰营裹逓红旗本来不寐问军报孰谓今肖宛见之七千里外路迢遥向十余朝兹八朝可识衆心同人志嘉哉行赏自宜昭贼巢最是勒乌围甲杂小连噶喇衣破竹势成应不日速传㨗信愿无违行营半夜那来喧却是红旗到叙门五载勤劳同上下鸿勲集总沐天恩红灯一㸃引红旗倾刻行营人尽知旧部新藩同贺喜古来报㨗可如斯成言原有付儿行一见红旗即奏将虽是慈心早知喜更驰侍衞报山庄一破贼巢飞骑驰未遑详悉尽陈之将军宣力应优赐先示端倪加勉宜前次受降惟戢斧今畨报㨗乃犁庭敬承天眷能无慰未至武成心未宁宵衣惟吾理合然喜而不寐那能眠乃知屐齿事诚有较彼殊犹高下悬三㨗盼来一月间此时军务正相关执渠扫穴歌耆定伫待郊台奏凯还爽北至已逾旬蒸炎实宜尔山庄称避暑地灵有神理兼之渥雨过快晴收溽靡埭露含润晶巖风拂凉美襟袖飒披爽几席清如水长夏以何消沃心有书史书史多芳规择而行由已热今朝午觉热乃符夏德暑暑亦岂能无长遂化工补然此山庄中饶有避炎所谷口风送凉林间隂更普广轩复豁蒸溽弗到户墙外市鄽辏难免烦歊鼓因亿仆从人可忘怨咨苦夜雨昨热知蒸雨殷雷听夜斋遂闻响银竹旋报湿琼槐飒爽帷间透腻炎户外排大安明晓至快霁以为佳雨泛八首雨云雨云弗借殷其雷了识为时必久哉刚见遥天敷霮䨴片时乱㸃落空来雨山螺黛分明见逺山蔵林蔽壑瞬眸间横排竖洒恣流宕不动高峯祗是闲雨舟湖舟那似御舟大中使撑篙遇雨忙却喜无端入画景更思盼泽过瀛沧雨荷新荷才见雨三茎骤雨杯如沆瀣倾细听声为小石调遗山佳曲面前呈雨鹿左右今看濯濯真踉跄学歩领麑新因之无害狎鸥悟林下同然不避人雨鹤乔松翻下近根边避湿胎仙性自便白片设还疑作雪王恭鹤氅是天然雨岸米家画里不分明到岸方知觌面迎莎草那妨泥滑刺肩舆也教漫徐行雨斋数武居然也到斋雨衣原是瓦为佳漎漎檐熘声鸣里写就新诗八首排喜晴即事昨晓大安礼梵宇山衢快爽值晴明午炎寝殿宴息适申刻遥峯荟蔚生遂霈甘霖宜稼穑更辉朝旭放光晶似兹时若利农务总沭天恩豫懿情六月朔日初伏三庚至后数初庚朔旦巧逢月首并恰值片时飞阵雨更欣少刻凑佳晴东南云歛溽蒸卷西北风吹飒爽迎畏虑翻因为庆慰愿同农父祝秋成热炎官行时令合遍四天下岂于山庄中朱明乃独舍耕恳日以广长遂资乎夏迩日颇剧热伏中所宜者樾䕃风有爽广厦歊无惹避暑处因多纨扇偶亦把层峯出大云情知蒸雨洒雨昨夜阵雨落而止今日油云生未已过午遂看大雨行䨥忽倾三崃水尝谓夏月五雨佳屈指正合其时矣山田二麦收已毕禾怒生结穂始润根沃颕利农功羃岭涨溪余事耳此后惟益祝时若西成尚遥念敢弛濬溪急雨千山过飞瀑万崃落奔流挟沙石填沟更满壑本来有细流涨退翻致涸园吏宿所习荷锸争剷削仍旧贯有止清溪复绎络奖劳例有赐较庶民攻乐小务亦厪其要政敢漠若御门引见月官因成什近年因避暑五月即启跸山庄驻过秋为日颇久致阁报按期发无虞废庶事惟是吏兵部月有引见吏杂职司细务代阅原可俾印官董要郡贤否应亲视虽然戒皮相十可八九识因令来引见量材使以器独是跋山川未免劳路费先事有恒言后禄思精义雨昨有溽炎实异常情期蒸雨变新凉云衣傍午铺霕雷鼔驱霖洒霈霶先尽熇㷥如有意落来飒爽快无央既霑便冀时晴好庶得农功万寳偿题和阗玉寒山千尺雪图千尺雪今凡有四精璆兹独写寒山宧光数典真无忝裴楷称名似可删晩晴落照絮云归东南斜日恋西北右岭渐铺隂左峯益朗色朗色翻湖光上下连金碧㸃缀红荷花此景画难得难得者快晴廓落碧宇明树叶烂金片含风峭凉生披来欲添衣身爽神亦清昨朝热忽忘谁曾有恒情恒情惟在农较量甚农夫艰雨即虑他恐潦每愁吾渥而忮霁似此诚希乎心恬境逾佳可以泛澄湖澄湖漾兰船夕霭㪚余暑广寒与徘徊玉塞与延伫麋鹿近碕岸箴疵遨烟渚即景思重华闻善莫能御雨景四首雨峯棼丝垂幕裹嶙峋石态林姿辨不真玉笋片时森作竹徐看其色却为银雨湖岸脣增涨祇须臾接上铺平大小珠试看波澜呈塞水曾何分寸让明湖雨荷敖汉移植此芙蕖緑叶红葩雨裹舒论异潜夫夸格物锦江濯锦乐生鱼雨蛩不见闻声草岸隈蠕蠕脇湿鼓犹催摛毫非拟欧阳赋秋信传来有是哉喜晴今晨雨而无雷意谓连隂其然哉时行三庚庸可避究希快霁为徘徊幸看僧㡌峯明露果符厥兆真惬怀乍霏细㸃复乍止过午遂见徂云开慰因禾得长遂山林余事资吟裁留京王大臣等奏雨晹应时诗以志慰麦収以后雨晹时高下田苗莫不滋隔数日常逢渥霑优膏便放晴曦岩关内外曾无异京国东西亦若斯屈指秋成月余近敢因庆慰懈䖍寅雨夏雨无雷势定长棼丝今晓亟悠掦三朝已閲资晅晒半日犹欣非霈霶未末申初渐开霁天中云际露晶阳因思患得必患失在我斯言却不妨晩霞徂云㪚未净夕日烘为霞晩晴知已定农谚喜兆嘉闪叶动高树翻背看归鸦碧天光照迥翠巘隂落斜烦绪一以澄所欣在田家京畿如斯否复因缱念遐即事心厪各省在农田水旱形先俾速传已幸边方兹定武益思休养为祈年率称晹雨值时若可卜稻禾逢嵗焉独缱甘凉将被暵一隅失所亦徨然立秋秋月先七日秋风入几分琯中常运律台上又观云素扇迎凉置生衣嬾夕薫农占小雨告毕竟望晴殷喜晴昨夜廉纎雨拂枕淅沥声歴夏幸时若颙望万寳成晴知非虑过甚怦怦因思武功定事简山庄清有此不满意亦可戒骄盈世间欣戚轮谁能长享亨今朝秋甲子所关綦要诚诘旦雨即止逮辰云遂征须臾日色露卓午乃朗晴额手为农庆润晅允得平虽然时尚遥吾怀犹屛营雨秋后晴三日朝来棼细丝时疏时复宻半慰半犹疑究以霁为好恐成霖弗宜农夫勤较量我更觉过之晩晴傍午雨已细逮申云遂徂斜阳在晩树爽气拂氷㡡稼穑消愁虑缥缃伴静娯继兹祝时若兹敢满言乎即事立秋秋孟朔皆逢雨即晴幸弗致霪霖暴以秋阳晶迩日率阵雨旋霁浮云征时若有如斯或可期西成今晓更爽凉秋象益分明筑场尚遥哉䖍巩戒满盈七夕喜晴阵雨过三日朝晴喜景暄真堪曝犊鼻岂必洗车辕幸在祈年野欢生乞巧轩银河一宇内玉塞渡天孙题宋砚物殊显晦各有时晦蔵显出谁使其穆然宋砚古色披犹是老坑出端溪兰亭图画前序词精镌四面笔法奇宣和绍兴玺识遗后有米芾小印旋或即颠翁手所为山庄㪚置今见之是诚寳也逾珣琪康熈旧册还可稽绨几曾用供临池弗爱彛鼎惟爱斯崇文并与示俭垂生敬生愧心自知夜雨暑处更伏尽婪热理合然蒸云为夜雨欹枕听檐泉纱帷凉顿生白蔵有神权快晴閲四日欣此润山田朝晴虽雨不为多究愿晴为好朝来碧天浄云㪚秋晹皎披衣欲装棉澄景对西颢额手庆农民庶可登万寳即事弗雨将十日迩来时爽凉金天空现碧寳稼色铺黄克已勤无逸勑几敬不遑暇余校四库讵止豫山庄雨禾资晹曝菜荞借雨滋细霏霑二寸快霁允称时溪水白增瀑山枫红染枝筹农将玩景恰觉总相宜雨半月有余晴宜晹万寳成细霖时作止终日甚凄清落叶飘含湿长溪涨絶声不禁南望喜秋麦即堪耕凉玉塞例不失其权仲秋甫入似九月兼之过雨落山风晓庭凉气侵毛髪未曾白露变为霜已有红星渐染樾日复一日岂多时夏令炎敲忘以忽何处而弗厪民生豳风授衣念贫乏虞人来报鹿有声节过吾将蒐跸发月上弦行以过转眼逮中秋圆体虽迟满清光已渐流入坏增雅兴骋望引遥眸去嵗此时景曾殊一瞬不中秋节即事欣逢万宝庆西成逺自海隅近帝京真恱懿颜对佳节合陈绮宴惬羣情光联月宇䨲守影响彻云璈鹿叶声更胜去年今夕者免于灯下盼红旌暖今年节比去年早今嵗暄犹去嵗同一望连林尚余緑才看高树间标红灵山必雨况蒸溽武帐当秋喜暖融设果霏霖宜播麦愿移此泽霈关中小雨小雨不成寸放围难重收益轩诸部落谁识魏文侯磬控原无碍吟哦亦有由京南接佳信更喜利秋麰雨弥月阙廿泽殷殷望久悬虽云稔今嵗预以计来年过午看云聚入宵欣雨绵阶甎已积水檐瓦尚鸣泉侵帐凉何碍披衾喜不眠立冬迟十日播麦想应全晓行行宫晓霁唘征鞭山路奚妨作泞连欲驻应迟一日矣言旋宁顺衆情焉舆儓盼站都无觉牲畜奔波亦可怜嵔㠑高峯多积雪慿添新景入吟篇钦定热河志卷十一钦定热河志卷十二钦定四库全书钦定热河志卷十二天章十二御制诗口外启程前之雨口外由来小禾黍原緑芃麦却未収了黄云蔚满野吐穗灌浆饱雨不雨皆可农功随路考教养虽并重养较教为要居今言教难而养不可少所以切孜孜祈年祝万宝雨七日途间总遇晴欢娱仆役利行程固因収麦宜晹喜颇为新禾望雨萦连夜达晨兹渥霈髙原下隰徧滋荣已霑便冀以时霁我亦同人无定情喜晴霁晨已自散山云卓午复阴细雨纷既渥遂愁或过也望晴实切不宁云夕阳忽照一天碧殢雾全消四岭分自觉戚欣失涵养縁闗稼穑太殷勤夜雨四日连晴一夜雨逮时行候审无妨松轩聴有落檐瀑纱帐送来拂席凉忆得麦囷已収定数余莲漏㡬声长亷纎过午势将歇却望云开朗夕阳喜晴昨晩晴犹夜微雨今晨雨止晩开云虽非霪终为惧兹朗霁曦乃觉欣苔篆鹿踪庭际见羽衣鹤唱岭边闻阁章待乆迟时刻应值山溪水涨濆六月朔日作昨日虽晴夜犹雨纵微终觉不如无今晨四宇阴仍重卓午一天云散都正值朔辰真幸也言逢时霁实佳乎人多经事乃多畏憷惕因心敢放吾热数日不雨赤曦敲浮云㡬片归岫消惧雨念转为盼雨人意何尝有定标山庄避暑未易避戸烟辏集暖气招郁蒸禾黍正怒长冈田露重如濡浇大凡一利具一弊从人旅舍烦炎熇岂如广厦据爽垲茂树下时送凉颷适已忘衆非美徳逭暑摛句当解嘲御门引见月官有作月官铨部选攸殷正印要殊杂职分正合躬亲重器使杂惟依拟免劳纷虽然子羽失应戒底借山公誉有闻已定章程斯尽善守而弗易勉公勤夜雨十日已快晴一雨实恰当傍晩峯吐云入夜飞嶂炎歊忽净涤凉爽侵帷帐细而调笙丝壮而倾盆盎其声尚可拟其形未容状于稼信何碍于溪或有涨然亦塞山常择髙村无恙河工待水増顺熘应可放二千里外心遥遥寄惆怅喜晴夜雨朝犹密佈云辰牌微霔细丝棼四山过午全开霁念到农田慰以欣热土润溽暑时晴蒸即觉热山田赖有此苗怒长穗结早晩仍爽凉斯则塞景别于人于稼穑两利无乖节地是圣人贻恩实天公设对时育万物勉敬始终彻夜雨口号迩日蒸炎知有雨夜窻滴沥聴檐鸣由来适可还应止况是才逢两日晴喜晴夜雨晓犹霔油然欲作霖虽云应暑节无那望晴心卓午密云散中天皎日临抚兹诸事吉慰以倍生钦留京王大臣奏晴雨应时诗以志慰昨近常逢阵雨优幸而即霁毎纾愁所欣京县亦时若却悉大田卜嵗収低处并称无积水菜畦兼可望登秋奏章各省多佳信得此何修励已修见虹无端复雨复忧忡傍晩云収幸见虹可卜定晴宜暑月还希催熘畅凄风逺源涨落武列北空宇桥拖蝃蝀东天地何当有淫气失言难讳紫阳翁立秋迩日时阴晦幸非落皆今晨忽朗霁秋节庆真谐不雨何妨掉収云果是佳农謡屡征验即景且纾怀七月朔日作秋节甫过秋月临时光代谢祗侵寻气清曦霁有余朗天淡云间无片阴榆宇纵观知汉转莎隄缓歩得蛩音晶阳午曝仍婪热催报西成亦惬心七夕万嶂菁䓗生翠烟碧霄银汉指坤天恰当鹊驾逢七夕又早蛛筵濶两年那有闲情为秘誓可无新咏付华篇宫中巧节长城外也得人间佳话传热昨近忽作凉塞外固如是长此竟安穷今朝复热矣热乃宜山田黄云熟穗始天地生物心相土气机委而人意无定逐境为戚喜安能克己私坦然顺化理中元日有感例以中元祭各陵驻兹神御拜瞻凭次因松鹤叩如在近忆丙申悲不胜节事徒教陈梵网秋湖无兴看河灯早知空色非空色者箇难忘慙慧能夜雨晩云阁雨势巧让水灯明灯事甫言罢雨丝立至倾霁来弥半月润意惬深更涤尽迩婪热明当爽气迎山中二首山中四季各为风最是金致不同敺暑拒霜成万宝小哉空说楚王雄右风山中秋半露华鲜太古林峦太古天设向人间论甲子老于宝瓮纪尧年右露雨半月秋阳曝旭晖昨宵好雨晓犹霏不徐不疾真藴借忽密忽疎孰指挥宿麦已欣播种易晩菘更喜亚畦肥随时随处廑农务以是为吾民所依晴秋仲非秋孟为霖每易晴散云归岫逺澄宇露曦晶鹿过仍留篆鹊鸣似捻笙若时真惬意以此倍钦生题唐寅採莲图採莲曲始寿承藏继得为图伯虎唐技痒不禁项元汴卒成三絶各争强江乡景称採莲图此事由来塞苑无一着饶他八月杪绿云红玉满平湖风土麦麰之収获先南后北渐禾黍之収获先北而后南关内关外所习见复北亦复以次觇山庄晚田兹始熟札萨地早事腰䥥得之亲讯匪𫝊闻风土农务率可占禾黍不禁霜使非早熟其何堪麦麰本耐凉晚熟于北岂竒谈不同之同乃大同造物赋物性各含寄语谱植稼穑者如斯之事其曾谙赋得鸿雁来物皆具灵性雁岂不知时适值仲秋节遂辞朔漠陲北殊雨水候賔异露寒期月令凡四举长言乃各摛山庄如迎先帝里觉来迟叫宇声犹涩照波影尚疑授衣廑织妇登谷幸农师协纪关民瘼重儓且漫嗤中秋日作塞苑中秋两度违依然圆魄发清辉酉年此日収乌什未嵗今朝克勒围敢谓诘戎绳祖烈那重养志侍慈徽毎逢佳节思亲倍句忆右丞泪暗挥夜雨佳节行成祠月筵塞天云净玉轮圆阴晴万里例同夕低迥千峰总一仙却到夜中醒枕梦忽闻窻外滴檐泉逾旬觉燥霑时泽惬意欣然倍悚然雨䇿马刚过笔架峰行宫平野到来重鸣鞭已喜云容重税驾遂看雨意浓似锦满庭霑落叶如珠㡬树贯长松此方秋麦虽弗种南望遥同慰老农雨刚觉山田微待泽大云过午雨棼丝无声入夜有声继润物及时普物滋聴彻五更眠不忍思周千里慰应知晓来顿异昨朝景涤尽炎歊峭爽披山中一雨山中顿似秋勅㡬余暇试为游昨嫌坂色黄如濯今揽冈容翠欲流弗啻三农歌泽渥应知万物沭恩稠更欣逺缱江南境都报霑膏速置邮连阴连阴三日雨丝丝弗不及还弗过之时间时霏真意称既优既渥得心怡山溪滟滟无暴涨苑树青青喜濯枝此景塞中实艰至快晴今晚正相宜雨滞雨晴才间两日自晨达晩落丝银毎㸔急阵催无止却虑渥膏势已频经事多因成畏事爱民乆故切忧民云渝霞忽夕阳见额手慰余益惕寅阵雨迩日欲作霖时霏时复止幸而未致甚意已盼晴矣傍晩生族云势自西北起电鞭催雷车拥雨倾盆洒来速过亦速快霁虹拖紫寥天歛纎翳吾心浄同此喜晴暑节而喜晴足知雨多耳然实非过多虑多豫愁已昨近毎作云时细霏即止今晓势似盛檐熘鸣不已适值时行际踊跃恐长此卓午云渐散逮申无余缕晶阳启光明碧天浄如洗更当夏月尽秋孟明朝始时烜兆西成变愁乃为喜七月朔日昨日璇玑判半年流阴迅胜逝波川所欣一夜达晨霁散尽片云浄逺天夕照向东㸔张王露光为武布芊眠迩来略简拈题兴装本黄绫欲满篇题项元汴东井砚项家东井犹余砚岂是五星所聚曾阁亦山庄额天籁殊其闲雅用非应夜雨夜雨符秋节中宵枕上聴拂衾觉尔爽隔牖想其形湔暑诚云好宜农可号灵洗车思杜句恨煞是双星夜雨晴经数日热重蒸微雨虽频霖未曾夜霔方长炎似涤秋霪虞胜惧还仍都无十日得恒喜以有万㡬斯亦应定暴山溪增潦水迟来阁报是明徴喜晴夜雨既优渥晓晴更爽朗风从西北来云向东南骋意甫惧霖绵目乍忻霁象黍禾已吐穗秋阳暴资长独是涨潦盛行旅稽来往何事不关心为之增敞怳中秋日作细云阁雨厯终朝傍晚翳氛喜净消万里阴晴同此日十分圆满又今宵平铺塞宇全无滓朗烛锤峰不待招林外鹿鸣才递响讶疑何处玉人箫微雨庆节都过缛礼纷閙余颇以静为欣塞山霭霭云旋布秋宇雨细棼虑匪潦途劳跋渉思当麦坂利耕耘将盈诗本疎吟咏无乃吾心略懈勤喜晴迩来恒喜晴所幸雨非甚京近麦収定塞外犹待稔霖乆虞发青将得患失凛此晴实利麦行旅逭潦踸两得慰一心惕承益懃恁野桥野桥架芦囤易成亦易毁前朝西北阴此晴彼雨矣傍晩暴涨来桥即堕于水水过余细流昨即舆梁起过河礼祗园所迟一日耳依例命彻収惜物力亦理热山庄避暑处早晩必爽凉今嵗更副名卓午爽如常迩日始觉热应催麦登场早或御袷纱午乃换单裳树阴坐飒籁炎歊原若忘四山蒸为云便雨审何妨雨自至山庄连日晴虽非望雨雨忻情濯枝润叶相容与急洒徐霏互变更梧几披芸暑全涤松檐落瀑爽新生过河咋见麦収毕禾黍优霑庆长成箧韘用癸巳恭题皇祖御用韘诗韵门前呈射年十二蒙奖深恩识至今劼毖幸惟无忝泽觐掦敢或有渝心歩艰中鹄已常愧驰可殪麋衆聴钦箧弆词赓旧韵永怀宁为宝球琳即事天晴聊作问山游倐忽飞来落雨稠五歩一枫十歩桕避霖胜彼阁还楼喜雨夏日雨多何致喜喜雨知其为时矣自至山庄率逢晴便有阵云霏即已昨夜连纎遂达晨厯辰卓午疎密继是诚优渥利大田麦収况入仓囷里而予未免有后言鲁论注云适可止喜晴时作时止雨连朝恐至霪霖意已焦君子之徳贵涵养似我未免失之恌寻思此实因民耳筹农祈嵗心诚劳今晨日朗云尽散碧天如洗迥泬寥额手慰哉慰继惧夏长秋収时尚遥热山庄名避暑本自多爽凉迩来户口滋烟火盛倍常以是毎致热而热却非长刀耕火种者况已遍巖冈颇借日为暄郁蒸乃致穰是热宁可无对时农务详林下披飒风亦毎炎歊忘雨闰五下澣雨逮此将十日其间偶作解非乆亦非疾今晓乃霈霑占协京房吉山田正勃长髙下芃一律内地虞过多驰谕询其实晴昨日雨至中间亦时作止然恐为霪霖已切望晴矣傍晩云遂散彻夜间晴美晨复云而轻迨已云尽徙落落碧天髙愁消继以喜骤雨肩舆出巗斋碧霄本晴朗东北一片云视之犹天壤舆人和雨来沿谷速行往汝速那如云瞥眼雴放竖洒复横排繁声及急响叠溪陡巗间落瀑纷漭沆尽态与极妍千变更万状摩醯不知数关仝安能倣我繖犹湿衣衆岂免鞅掌倐霁一事无因教薄行赏留京王大臣奏报雨不过多阴晴适均诗以志慰恐致霪霖驿问之报来晴雨恰宜时岂能一晌无生慰却见云兴乂惕斯望晴大暑原值时行候作霖实亦难免尔一雨昼夜三日连断续疾徐率未止腻云欲散旋复聚晦而幸明落更驶山田易洩固不妨所虑低田关以里驰谕大吏问情形更厪永定可循轨徘徊露立亟望晴万姓之忧切一已阴金可畏乃若此其穰未诚诚易水称老昔也吾不忍称老伤哉其意过已藐今也我却可称老惕哉末路恐难保复忆曾为寿者咏愿老悲老愚之道古之六帝我居七彼岂尽能保泰好临莅六年以乆敢曰轻车熟路造万畿或一之弗谨失毫釐谬千里杳迩日正书抑之戒彼诸候耳我亦晓岚霭岚本山之气霭则云之容所以霭从雨而岚斯从风朝岚夕霭语泛用原可通设定分朝夕格物理未穷岚乃山夕凉谢王语诚工商隠移之朝实未识山中国语谓鸦阿精注岚所从谓晩风息后降谷凉气冲设终风弗息是日岚无逢山庄日騐之此事人知同悉端倪为什莫非造化功立秋日作快霁连朝实惬心又逢白帝报初临西南吉协占风此季夏早縁遇闰今避暑已欣天旷朗入秋更觉气萧森阴金惟虑多生水宁可过晴弗愿霖雨立秋虽不雨应节弗踰三晩稼犹资润终朝未致酣涤炎真是爽虑甚岂非贪酉刻云容歛晴光朗万岚晓昨日秋霖晩快晴晓来云尽碧天晶满川露气青无滟一岭曦光白霭横禾黍长成彻根润菜荞种后仰头荣将登万宝侯非逺此际持盈惧益并策马䇿马出山庄閲隄还閲稼隄縁图安居稼实关丰化何一非为民可以深居罢大田已吐穗晩种苗芃亚武列流无定相势筹防㵼躬勘并畴咨一行两资借无逸而有为昼长况余暇平旦孟子言平旦惟戒人梏亡岂知曲阿明所被遍圆方粤宛鼓太和清明含百昌夜气于旦见匪谓阴胜阳我毎因宵衣逢斯于山庄金乌扶桑枝沧沧复凉凉露光堪浅芜其芳袭人香林禽与原兽各自适其常何所容好恶人物胥同良出王及㳺衍亦怀抑戒章山中山中秋信得来真树张清阴风爽神鸟似有情依客语鹿知无害向人亲随縁遇处皆成趣触绪拈时总絶尘自谓胜他唐宋者六家咏未入诗醇雨今日三寅饯明朝七月临逮旬不妨雨将朔恐为霖以此切思霁无聊屡视阴晩来云散尽慰矣倍生钦七月朔日作早矣火星流月兹真箇秋塞云山腹歛玉露草头浮且喜心神爽那辞光景遒傍申隮荟蔚未免又关愁雨彻夜闲云薄质明零雨微虽云逭朔忌恐作霖霏聴响徐还疾㸔阴密也稀天衣傍午卷额庆朗晴晖喜晴小雨旋晴咏喜晴可知喜自畏中生一年能得㡬囘笑百嵗都过大半程空宇蔚蓝无㸃翳秋阳腾赤有余晶不惟逭潦兼资润菜圃荞町正发荣留京王大臣奏晴雨应时西成可望诗以志慰去年畿辅潦秋雨犹是辛金惕在心此毎作云必寄问今称乆霁悉佳音黍禾逮熟观铚艾荞菜补栽长蔚森不啻逭霖希有嵗仓箱未纳倍生钦七夕小雨即佳晴洗车暂副名不能畧节物况是喻蚕耕汉苑神仙事唐宫儿女情寄邪及䙝狎徒惹后人评雨快晴将十日小雨不多时今晓浓阴佈过晨细霔披已㸔飒景润更喜晩田滋适可还应止绵延踊惧之晴彻夜仍微达晨未散云因之盻时霁乍喜歛浓雰目共诸山朗心依晩稼欣多愁縁望嵗难可识为君新月一例人间月中秋月可人隔年望已乆西宇见生新璜影云霞表氷光山水匀锤峰屈指数㡬日丽团轮中秋日作散尽轻云天四垂清辉万里庆同披随时遇景聊成赏旧日承欢有所思酉嵗戌年却孤此亥秋子节又踰其电光三载幻如是桂魄七言咏可迟九日登髙作歌九日登髙𫝊自古兴来今日吟杜甫笑他未识此中佳蓝水玉山奚足伍塞峰苍翠天泬寥潭清武列翻银涛俯仰间可㑹万理讵惟即景恣清遨试云万理如何㑹髙字其义所包大天之髙也日月运地之髙也嵩岱最奉兹三者曰惟君君之髙也仍借民徒恃厥髙弗恤下危乎危哉髙将沦名之髙者实或堕言之髙者行难随曲髙六律和必寡堂髙数仭终就卑偻数斯其小者耳然则欲髙有何美一览七字促成章登髙降下仍兹理关外昨日雨由东北过云脚行山亦恒理凹坂渐车略余泞纱衣破塞度迤丽谿弗致涨田受益髙下禾黍芃如洗虽为泽惜欠渥优毎不知足自责已絜矩人情胡不然为君难此一端耳山雨山雨浑无定可期昨宵今晓叠霏丝逮今又复一时洒入地原艰二寸滋却已霑衣羣仆怨㡬曾润稼老农嘻人情忖度为田处无定心如之望之晚雨晩雨作止凡数阵顿盈沟浍㶑蹄涔虽云其涸可立待究滋禾颕与麦鍼入夕云卷东南去过望月上乔松阴不足为慰仍增眄仆从却喜无潦浸留京王大臣奏报得雨诗以志慰迩㸔云起毎从南得雨兹欣启奏函春夏霑膏内胜外西东度寸二和三麦収已毕禾滋长早象虽消丰敢谈批折正斯对嘉从来于泽岂辞贪山雨山雨自西南今畨势甚酣厯时已过二度寸不惟三激地喷银沫飞空掩翠岚沃心愁畧释稼穑作真甘咏木刻屏有鹤山庄不剪翎任其飞去任居停胎仙惜此经雕刻木雁同他却肖形右鹤角弗解而毛弗毨食苹林下自相寻似唿窗外呦呦者胜尔全无避害心右鹿热初至山庄得阵渥润三寸已不啻其后雷雨纵间作旋落旋晴日三四塞外春夏之交旱小霑究仍欠优暨侵寻弗雨又过旬竟觉炎歊腾暵势禾黍虽已拔苗齐五日不雨将萎地近京畿南屡报泽逺泽安能为近济适来适值为民忧斯吾责岂他人事晚雨向晚山云四面铺盆倾片刻霁斯须平冈劚土刚霑寸不为慰哉祗益吁夜雨昨晴已无望夜雨忽惊梦乙更至戌筹时疎时密羾殷雷空宇闻飒爽轻帷送忽觉瓦檐间琴筑纷响弄疑梦欣却真晓庭土香贡朝晴夙兴不能眠那待农圃问命人关地㸔入土霑四寸兹乃山冈上平川更无论禾黍苗已齐回苏助长迅余泽及原鹿新草饱芳润偶见肩舆问景傍山行偶见羍麑树根委试寻其母那见踪应畏人多避林里弱毛淋㵕尚带湿脆支竛竮未能徙终日无乳将饿毙设遇野狐且囓死命人遥立䕶视之待其母来领去耳其或牝鹿忘相寻抱去乳育亦诚美才过半时视者报牝鹿出林旋顾子䑛之哺之腓字之须臾能行随去矣吁嗴兽尚有天伦俨若人害弗知是于物不忍有若斯况敢酷吏聴用彼时临大暑思及此赤子心皇祖避暑山庄诗辛夘同我七十二而我十二扈跸来即今花甲正週暨其间忧乐实纷哉緑水青山本无事虽然圣日照万年谷陵岂共光阴逝愿言不失赤子心羹墻恒见亹绳继喜雨昨晓即生云终日阴醖酿入夜始细霏今晨更酣畅时密复时疎过午晴未放既优亦既渥盈尺殊难状囘忆己夘嵗值旱騐阳亢三冬既阙雪春夏徒雨望歩祷谒南郊䝉佑嘉贶其日同兹日而兹实胜向屡雨春夏逢所欠霑足偿此畨乃大霈厯乆被应广京畿及北塞秋収庶其谅额手至益惧祈年勤辅相喜晴一昼夜雨适可矣今日快晴良足喜朝犹聚散云霏丝卓午西北风随起荟蔚渐歛露曦光天宇空澄翠蓝洗刚逭惧旱虞作霖一心无定自咎尔虽然躁急鲜雍容勤民不知疲乐此㸃窜张照书聫语二句因口占促成侍臣聫句犹粘壁前席无端畧忆初似此精神能永注谓他赵董或难如两言即景未详熟五字返躬因易予四海有民皆视子一年无日不㸔书阵雨昨朝云散尽今晓日腾光傍晚阴西北敺风雨霈霶旋晴真是幻当夏此其常碧宇新蓝蔚生衣切嫩凉留京王大臣奏报京畿晴雨应时诗以志慰此间旸雨协遥缱念京师是日即邮报曰时占若宜早秧已勃长晚种亦兴耔既慰还因惧秋成尚乆迟骤雨山云霮䨴挟雨来始如处女后脱兎恰值肩舆谷中行倒崃倾盆纷布濩退实无当进或过油繖支撑向前赴制衣不漏莫如瓦犹喜茂林作蔽䕶须臾亦复归山斋仆役淋湿例赏素因思行军有若斯迟疑万事率成误晓晴入夜犹细霔凌晨遂快晴万山归叆靅四宇濯光晶心以筹农慰兴縁即景生拈毫成五字两目乍因明白玉鸠头杖口号白玉鸠头刻杖扶即今健歩尚非须山庄置待耆艾用耆艾犹能至此无批折批折勅时㡬政务关綦要而于筹雨晹更切农功劭今年江以南大率时若告山陜及甘肃亦不愁旱涝京畿接齐豫三省葢同调春末至夏初纵雨勿优膏逮六月上旬盈尺泽方乐此地近外藩俱已渥霈报齐豫较却逺陆续兹奏到大田及晩种均可秋成约更幸毎快晴未致愁霖淖虽然秋尚遥惟慎志敢傲上驷上驷有执司殷勤调御马卿郎分等级仆役亦弗寡天闲数甚多本自殊髙下御马为最髙尊上礼固也爱之异羣驽尽心䕶珍若细秣与生刍勤饲无时舍虽未至筐蜃仆縁实于夏却非掩不意马喜勿惊讶然而习之安过犹弗及惹鞍辔值施乗谁为蝇拂把偶过市以行蚊蝇纷至且他马故如常御马难禁者未免或抵突骑熟原安雅笑而谓上驷此爱可弗假即事格物理语异庄生冩按庄子人间世篇云爱马者以筐盛矢以蜄盛溺适有蚉䖟仆縁而拊之不时则缺衘毁首碎胷者葢言蚉䖟噆马仆御因而拊之不时也刻本注音仆为普木反为扑向秀注云仆傼然蚊䖟縁马稠穊之貌又引崔譔语音如字训仆仆御是古本有仆御之説夫掌马之官曰太仆御车者亦曰仆音训甚明縁即因也若如向注仆仆然不特文义支离且拊者属之何人葢因刻本以蚊䖟仆縁读断是以强为牵附若韵府因读为扑竟直书为扑縁则又讹以传讹矣今以适有蚉䖟为断句读则下文仆縁而拊之不时句训解了然因咏上驷诗忆及此语邮致内府所藏宋本庄子详加校正有此两説而崔説所云仆御义较明晰实为先得我心因命改正韵府本并附识于此热快晴将逮旬朱明势腾暑兴州人烟凑热亦较前鼓山庄林木佳原有风凉所却虑扈来人岂尽得广宇大田纵芃长曝曦叶微俯以此虽自爽念衆为之怃巗云傍午浓时行庶霈雨雨冈坂甫觉干炎蒸近颇遽常年望晴际转为望雨处四山蔚垂云倐忽飞嘉倾倒复悠掦弥漫亟布濩须臾檐瓦间纷落如瀑布既以湔溽暑亦更利农务旋霁飒爽凉两得欣一遇立秋日作立秋无雨恐雨短雨而无止虞雨多短为不及多为过与其过宁不及嘉秋愁雨多弗愁短今年况值三白科夏行霶霈已霑足时阳实幸宜黍禾朝来白藏正入律金风皜日辉巗阿协时惟是慰为惕七言聊当占农歌晴爽农谚有常谈勤农时记心不畏初一雨却畏初二隂昨晚作细雨入夜檐泉斟踊惧明不止为之弗安衾何期五鼔晴诘晓云归岑徐观石挺边曈昽旭日临爽气拂素宇轻籁吹密林新秋景信佳对时开怀襟开襟讵敢骄额手谢为吟秋光秋光日日深秋气肃千林露缀枝凝白风翻叶闪金晓寒爱初旭午热逐浓阴霁景饶旬浃微生望雨心晩雨傍晩山云四面生细丝雄竹一时倾庭前劚土刚成寸再霈为佳更缱情喜雨秋愁雨滞弗愁稀今嵗无端望雨霏三白方虞兆霪沴旬余却畏炽炎晖族云四宇乍浓布嘉万行旋畅飞荞菜回蘓应勃发拈吟惟是切民依爽秋孟月将尽秋炎嵗所稀幸因一雨涤合有五言挥午热辞广厦晨寒欲袷衣复虞霜早降君子贵知㡬留京王大臣及顺天府奏报雨诗以志慰昨觉山庄乃望霖京畿何若更萦心谁知问泽才驰信遂有霑膏来报音重穋晩禾粟资饱壠荞圃菜颖苏森吉占祈嵗能无慰慰即虞骄祗益钦秋热秋雨今年迟秋热今年永雨迟稼长慢热永稼熟等秀实颖而粟有获农家幸旱晩原爽凉山庄实仙境食苹鹿渐肥物亦知时景中秋日作早是灵台算法呈时前节供例申诚不书讵可若无事月姊谓当同日兄更过何妨喻君子修刑兼以忆齐卿须臾端正人皆仰镜水屏山倍朗明雨侵晓四山荟蔚皆辰过风雨遂湝湝濯枝润叶非雄放苗菜秀荞正渥谐且罢乗舆入深樾恰宜㸃笔坐虚斋解灾洒道真称吉适可还应止更佳钦定热河志卷十二钦定热河志卷十三钦定四库全书钦定热河志卷十三巡典一粤昔观河游华巡典聿兴逮夫夏谚美豫游之度周诗扬裒对之休展义宣风嵗时临幸亦近在畿甸而已圣朝声教广讫邉闗以外与中土郡邑无异而木兰围场草木之茂禽兽之多秋田狝狩若苑囿然所以习武功于徼塞所以盛王㑹于遐藩徳莫隆焉威莫重焉洪惟世祖章皇帝清跸肇临圣祖仁皇帝六飞时御于苗典则昭示来兹我皇上迪閳前光以嵗辛酉亲行围嗣乃间嵗一至后遂定为秋巡令典毎诹期戒道敬奉安舆闗门士庶瞻仰光华藩部名王嵗时来辟施惠行庆朝觐宴赉之礼于是乎行焉谨排次年月志巡典第二至夫巡览经临㡬余游咏山川焕采云日増辉恭録圣祖御制巡行诸诗敬冠卷端我皇上巡幸篇什分年编次用光懋典若夫行围射猎之详则别载围塲门云圣祖御制诗巡幸出喜峯口过黄土巖紫塞双厓出丹梯百尺悬草香遮细路树老卧晴烟地为时巡到山当隘口徧何年留石室驻马望层巅塞上诸宴藩龙沙长宴塞云收帐外连营散酒筹万里车书皆属国一时剑珮列通候天高大漠围青嶂日午微风动綵斿声教无私疆域逺省方随处示懐柔入喜峯口一道鸣銮度三驱振旅还莓苔天半石松栝雨中山险设闗门壮时清堠火闲孝陵佳气近缥缈翠微间夏日奉太皇太后避暑兴安玉辇亲扶出鳯城青霄遥指五云生鸣銮日映中天永避暑风来北塞清万里山河通逺徼九邉形胜抱神京登临但得慈颜喜长侍瑶台嵗嵗行晓发古北口望雾灵山流吹凌晨发长旓出塞分逺峯犹见月古木半笼云地回疎人迹山回簇马羣观风当夏景涧草自含薰驻跸兴安八首出古北口冈峦盘互地形渐高行五百里至兴安峻岭竦峙自张家口蜿蜓而来横亘塞外南北诸山尽出其下地当䝉古诸部道里之中为曩昔枕戈擐甲战争之所迨我列祖肇握干符恢廓天绪徳威所被四十八部罔不倾心内附古之瓯脱今𨽻方舆癸亥夏六月奉太皇太后避暑来游驻跸于此炎歊不至清风满林山雨既濡万卉齐发于是逺迩大小藩臣各率其属趋侍行殿既于苗以讲武事复燕衎以懐逺人抚此遐陬在禹迹方行之外声教四讫皆祖功宗徳之贻朕今绍祚获际昇平能无永念乎即事书懐徳诗六首祖徳隆三后天心廓九围讴歌通毳幕风雨想戎衣一自车书合长㸔职贡归黄图无内外时迈有光辉其二特奉仙舆出晴峦驻羽旄鳯多停彩扇驿逺进冰桃丽草金莲涌浓隂碧树高墉台新月上广乐奏云璈其三重岭叠云烟旌旗拂塞天草香薰翠幄花暖接红川雁碛长城外龙荒胜地𫝊回瞻亭障逺千里抱幽燕其四六月浮埃净高居暑气消千山低接帐万木回凌霄地拥邉沙濶天临塞曲遥封章达行在银烛秉凉宵其五虎㦸间清候逍遥览物华烟笼千树栁暑发四时花风土暄凉异山川道里賖濯枝新雨歇皎皎散飞霞其六地脉连荒服山形赴上陉炎歊移月令分野别星经桦屋参覃白松林㫁续青云沙一万里属国尽来庭其七邉云澄霁色山翠㸃行衣马引雕弓过禽连羽箭飞旌旗开一面草树入长围我武当蒐狩非因耀徳威其八紫塞行巡日琱舆问俗年大庖陈折爼仙醴秩初筵屏翰金汤壮光华赐予宣示慈良有意裒对在敷天巡厯塞北杂咏四首叠嶂层崖一线开草深径路絶尘埃龙沙雨后滦河水日夜朝宗入塞来其二云开灌木万山清缥缈前旌拂晓星漫道穷荒人迹少㡬家烟火簇邉庭其三职方风土有遗书问俗今还一驻车禾黍近来耕稼满烟锄云锸遍新畬其四塞北风多露气凉幔城坐聴漏声长只今六月浑无暑已见飘来木叶黄回銮抵古北口黄谷清河古戍间銮车此日省方还长林曲抱千溪水小径斜通万仭山地扼襟喉趋朔漠天留鎻钥枕雄闗时平不用夸形胜云物秋澄斥堠间塞外省览风俗莫道巖闗险要荒总一家戍楼无鼓角战罍是桑麻野静知民乐时清见物华林中归径晩旌斾满烟霞再至红川避暑塞外留銮跸长林帐殿幽乍㸔南火厯已动北山秋露冷轻葵箑花寒御绮裘重来欣胜赏斯地即丹邱回銮至鳍鬛口秋雨初霁对月纎月高林动辉辉古塞长冰轮初濯露桂影欲飘香鸟鹊声频起闗河色共凉旌门唫眺逺万国自清光出古北口年年秋狝此经过硝石天成险隘多沙漠名王皆属国但留形胜壮山河将之山荘四首畏暑心何胜平明出玉墀万㡬岂歇息临政有畴咨其二暖熘自平地风光此日佳暄波由近发浩泽无津涯其三驻辇相风竿临书羡五𫝊情澜分暑节疏爽须葵扇其四霖雨消尘蹟轻霞照野荆词臣毎扈从上赏赋昆明回銮猎罢回銮塞冷时昊天今嵗落霜迟围人竞带甘肥脯田叟争收高下谷贱共知欣有食物多须记守长规西成盈野仓箱满闗内依然是所思顺治八年四月乙卯上启跸巡幸塞外癸亥出独石口五月甲申驻跸上都河丁亥驻跸喀喇河屯己丑入古北口癸巳上回宫康熈十六年九月甲申上启跸㳟谒孝陵礼成巡幸塞外己丑出喜峯口乙未驻跸和尔和克必喇丙申回驻喀喇河屯赐来朝喀喇沁郡王扎什镇国公乌特巴拉等弓矢庚子驻跸达什喇卜齐昻阿先是命喀喇沁郡王扎什镇国公乌特巴拉一等塔布囊什逹及三十二塔布嚢精竒尼哈畨副都统等以兵一千五百名来为向导是日上御幔城外各赐冠服鞾带银币有差壬寅入喜峯口十月癸丑上回宫二十年三月癸酉上奉太皇太后启跸幸遵化州汤泉因巡幸塞外四月庚寅出喜峯口丙申驾至拜察丁酉驻跸和尔和戊戌驻跸必尔罕己亥回驻乌兰冈安丁未入喜峯口五月乙卯上奉太皇太后回宫二十二年六月癸未上奉太皇太后启跸巡幸塞外丁亥出古北口戊戌驻跸乌拉岱庚子以天旱命建坛祈雨是日丼霖大沛丙午巡视英钖尔哈等处甲寅还驻乌拉岱庚申奉太皇太后幸拜察丙寅御黄幄设仪仗赐来朝科尔沁喀喇沁翁牛特土黙特敖汉奈曼克什克腾阿巴噶喀尔喀诸王贝勒贝子公额驸台吉及蒙古官兵等宴颁赐䝉古王公及管领围场各王公等冠服鞾带有差七月庚午朔御黄幄赐管领围场阿噜科尔沁郡王色楞额驸巴特玛及台吉等宴是日奉太皇太后自拜察回銮驻跸胡土克图布拉克赐色楞等冠服鞾带弓矢及官兵等银币有差辛未谕各䝉古王公额驸台吉及官兵等曰今阿噜科尔沁翁牛特二旗盗贼甚衆为盗贼而致富者能有㡬人身被恶名被获则死凡富贵皆由天命违理妄求能必得乎尔等各遵法守分有一二牲畜者择水草善地畜牧能耕田者勤于耕种则各得生理天亦佑之倘有贫困至极无以聊生者该管之主宜加抚恤使之得所朕本内外一视并无分别尔外国遇年嵗荒歉朕即运粮米赈济或有困乏即赐牲畜縀匹无非虑尔等失所此畨巡幸尔等或有过犯朕并不报法治罪且频加赏赉嗣后尔等宜遵守教谕革除恶习以副朕好生之意科尔沁亲王班第等率官兵等懽忭奏谢庚寅入古北口甲午上奉太皇太后回宫二十三年五月甲申上启跸巡幸塞外丁亥出古北口戊子于偏岭西山行围殪虎癸巳驻跸阿里玛台赐八旗䕶军校等牛羊六月壬寅驻跸蘓拜昻阿伯勒齐尔谕扈从诸臣禁践踏禾苖癸卯驻跸库克哈达乙巳赐扈从八旗章京护军及䝉古察哈尔䕶军等牛羊丁未于钖尔哈摩琳阿林行围殪虎壬子驻跸额尔通色钦甲寅谕副都统巴图等曰邉外八旗䝉古与内八旗一体今朕巡行之次见其衣食常乏深为恻然着通行晓谕所过地方䝉古人等有鳏寡孤独老病不得其所者今其来见加恩赏赉且因其来见朕亦可以悉其生计乙夘驻跸额尔通阿拉御黄幄阅马驼牛羊牧羣赐温郡王延夀自择内廐马二匹扈从内大臣都统前锋统领䕶军统领等内廐马各一匹侍衞前锋叅领䕶军叅领以下至八旗前锋䕶军察哈尔䝉古官兵及执事人等各马一匹时前锋叅领钖图塔尔岱以効力行间人材壮健命加赐内廐马一匹以奨之辛酉于哈马尔阿林行围殪虎七月乙丑朔驻跸昆都伦拉克赐扈从八旗官兵及䝉古察哈尔官兵牛羊癸酉驾至拜察乙亥赐克什克腾都统叅领佐领骁骑校等蟒袍绸縀及兵丁等银布有差八月乙未驻跸乌拉岱丁酉赐科尔沁端敏公主翁牛特和硕郡主蘓尼特和硕郡主縀匹鞍辔巴林王纳木达克贝子乌尔占温春冠服金带弓矢鞍辔额驸阿喇卜坦台吉格哷勒图等以下䕶衞典仪以上并扈从都统副都统官兵等冠服鞾带弓矢银币布匹有差壬寅驻跸僧机图哈达赐扈从八旗官兵牛羊丙午入古北口戊申上回宫二十四年六月乙巳上启跸巡幸塞外癸丑出古北口七月丙寅驻跸都唿岱浩齐特郡王䇿卜登奏嵗饥请赈上谕理藩院遣官赴浩齐特速察饥民户口以闻己巳驾至拜察癸酉驻跸钖布赫海塔哈理藩院以浩齐特饥民户口奏闻命以拜察储粟一千石运徃赈之八月癸巳驻跸齐老图赐察哈尔官兵衣币银布有差丙申驻跸伊玛图谕八旗察哈尔官兵曰尔等自太宗皇帝时皆编旗分佐领爱养有年今朕巡行邉外讲习武备见尔等人材壮健颇谙体制与京师八旗无异朕所以奨励尔等不分内外一视同仁嗣后各宜善为畜牧力勤农事谨守成法勿为盗贼如此不特人皆得所即朕任使亦有禆益矣察合尔㳺牧总管及各官兵等皆懽忭奏谢己亥驻跸僧机图昻阿庚子赐来朝科尔沁翁牛特巴林敖汉诸王贝勒额驸台吉等衣服鞾带及官兵银縀布匹有差壬寅驻跸乌拉岱丙午驻跸拜布哈昻阿赐翁牛特修路官兵银縀布匹有差乙卯驻跸乌尔格蘓台丙辰赐哈喇沁郡王扎什以下及官兵等冠服鞾带银縀布匹有差九月戊午朔上自博罗河屯回銮己未上回宫二十五年七月辛亥上启跸巡幸塞外八月癸丑朔出古北口己未驻跸乌拉岱辛未驻跸乌尔格蘓台赐喀喇沁郡王扎什翁牛特郡王必里衮达赉及各台吉等冠服鞾银縀布有差甲戊入古北口丙子上回宫二十六年八月己酉上启跸巡幸塞外辛亥出古北口癸丑行围殪虎二驻跸愽罗河屯庚申驻跸乌拉岱壬戌驾至巴隆桑阿蘓台甲戌回驻博罗河屯赐喀喇沁郡王扎什翁牛特郡王之母和硕公主及郡王必里衮达赉各台吉等银币有差乙亥行围殪虎驻跸伊逊必喇九月丁丑入古北口己卯上回宫二十七年七月丙戌上启跸巡幸塞外戊子出古北口壬辰驻跸喀尔必哈哈达八月癸卯行围殪虎驻跸巴颜沟癸丑驻跸伊玛图闻浩齐特贫困命以拜察米五百石银千两量给之甲寅赐随围八旗察哈尔官兵等银縀布匹有差壬戌驻跸乌拉岱和洛癸亥驻跸乌里雅蘓台达巴罕喀尔喀洪豁尔岱青台吉等率属来朝上以御用珊瑚数珠赐之赐来朝翁牛特巴林土黙特敖汉扎噌特阿巴噶喀尔喀诸王贝勒贝子公台吉塔布囊等并扈从诸王文武大臣八旗官兵等宴丙寅驾回驻乌拉岱和洛九月戊子入古北口辛卯上回宫二十八年八月癸酉上启跸巡幸塞外丙子出古北口谕扈从诸臣曰前诸王大臣以朕因嵗旱之故抑欝靡宁兼遇丧事体加劳瘁再三恳请行幸郊外以养朕躬朕允所请而行内地荒旱已遣官徃察今观口外田畆亦因旱歉收故朕于此处贫民悉行补助又闻此地马毙甚多恐无知者罔识朕心乃谓朕以游嬉而来也是日赐口外居民银两丁丑驻跸富勒坚噶山上以诸䝉古嵗旱乏食命内大臣大学士等㑹议运米各口分赈各扎萨克清察户口王台吉等亲督领米喀喇沁翁牛特巴林为一起土黙特敖汉奈漫为一起蘓尼特察哈尔八旗为一起扎噜特阿噜科尔沁为一起核实散给戊寅驻跸博罗河屯赐什巴尔台居民银米己卯至张三营赐居民银米丙戍至巴隆桑阿蘓台戊子驻跸乌拉岱昻阿九月戊戌驻跸拜察和洛以喀尔喀信顺额尔克岱青等六台吉所属嵗饥遣官察视行赈辛丑入古北口癸卯上回宫二十九年七月癸卯上启跸巡行塞外丙午出古北口谕大学士伊桑阿尚书顾八代曰朕沿途阅视见所践田禾过于朕初时谕㫖部中丈量者惟恩格木噶山以南过此并未丈量何地非朕赤子可令侍郎赛必罕即自口以北至坡赉噶山凡所践田禾作速明悉丈量己酉驻跸博罗河屯壬子自博罗河屯回銮八月庚寅入古北口乙丑上回宫三十年四月丁卯上启跸巡幸塞外察视各䝉古生计又以喀尔喀土谢图汗等率属来归亲临抚绥安辑壬申出古北口甲申驻跸海拉蘓台五月辛卯自多伦诺尔回銮己亥入古北口癸卯上回宫闰七月乙亥上启跸再幸塞外辛巳出古北口乙未驻跸乌拉岱九月丁巳入喜峯口乙丑上回宫三十一年七月乙亥上启跸巡幸塞外八月己卯出古北口癸巳驻跸乌拉岱壬寅驻跸永安湃达巴罕癸卯赐来朝喀尔喀哲卜尊丹巴胡土克图土谢图汗亲王䇿旺扎布贝勒钖第钖哩台多吉尔济额尔徳尼阿海等宴颁赐冠服蟒縀弓矢有差九月庚戍驻跸热河汤泉以喀喇沁行围効力赐郡王扎什以下及官兵等冠服蟒縀弓矢银两有差丙辰入古北口己未上回宫三十二年八月癸未上启跸巡幸塞外丁亥出古北口己亥驻跸钖伯必喇赐来朝科尔沁喀喇沁翁牛特巴林土黙特敖汉阿巴哈纳尔诸王贝勒贝子公额驸台吉塔布囊等并扈从文武大臣八旗官兵等宴赐随围喀喇沁塔布囊以下及官兵等冠服鞾带银縀布匹有差九月丁未驻驆乌拉岱癸丑驻驆僧机图哈逹昻阿赐喀尔喀哲卜尊丹巴胡土克图土谢图汗诸王贝勒台告等冠服蟒縀鞾带弓矢刀鞍有差丙辰驻跸齐老图昻阿赐喀尔喀郡王昆都伦博硕克图衮布等冠服鞾带有差庚申驻跸巴达喇噶山赐翁牛特贝勒额勒徳卜台吉鄂齐尔土黙特贝勒额尔徳木图喀喇沁镇国公善巴喇钖等及随围喀喇沁塔布囊以下官兵等冠服鞾带弓矢银縀布匹有差甲子入古北口丁卯上回宫三十三年七月庚寅上启跸巡幸塞外甲午出古北口八月乙未驻跸拜布哈昻阿赐喀尔喀哲卜尊丹巴胡土克图等冠服蟒縀有差九月癸酉驻跸喇嘛洞赐喀喇沁郡王扎什等冠缨蟒縀银两有差乙亥入古北口己卯上回宫三十四年八月壬辰上启跸巡幸塞外乙未出古北口戊戌驻跸博罗河屯上以巴林翁牛特嵗不登命学士喇钖前往察视分别详奏辛亥驻跸札哈乌里雅蘓台赐喀喇沁郡王扎什等冠服縀匹有差乙卯驻跸噶海图赐喀尔喀哲卜尊丹巴胡土克图土谢图汗郡王敦多卜多尔济等冠服縀匹有差九月戊寅入古北口辛巳上回宫三十六年七月丁未上启跸巡幸塞外八月庚戌出古北口乙亥驻跸毕图舎哩赐来朝喀喇沁翁牛特喀尔喀诸王贝勒额驸台吉等银币有差九月甲申驻跸汗特穆尔达巴罕厄鲁特台吉丹济拉来降至御营朝见辛卯入古北口甲午上回宫三十七年七月甲戌上以噶尔丹荡平躬诣盛京谒陵告祭辛丑奉皇太后启行甲辰出古北口戊申自唐三营前诣盛京癸丑驻跸喀喇沁和硕端静公主第和硕端静公主和硕额驸噶勒臧进宴甲寅喀喇沁郡王扎什等进宴赐和硕端静公主和硕额驸噶勒臧银币庚申驻跸哈喇托海敖汉郡王扎木蘓等进宴壬戌驻跸珠尔噶岱哈达敖汉和硕额驸齐伦巴图尔等进宴十一月癸未上奉皇太后自盛京回宫三十八年闰七月癸丑上启跸巡幸塞外丙辰出古北口己未驾临沙喇诺海达巴罕赐名阿布达尔八月甲申驻跸齐老图昻阿赐来朝科尔沁喀喇沁巴林敖汉阿噜科尔沁乌珠穆沁浩齐特阿巴噶阿巴给纳尔喀尔喀诸王贝勒贝子公额驸台吉等冠服银带鞍马有差乙酉驻跸库尔竒哷必喇赐随围喀喇沁官兵银币有差己未回驻博罗河屯九月庚子自多伦诺尔入张家口乙巳上回畅春园三十九年七月丁巳上启跸巡幸塞外八月辛酉朔出古北口癸亥行围殪熊驻跸喇嘛洞丙寅驻跸纳木桑扎塞赐多罗僖郡王岳希喀喇沁王扎什公福善台吉鄂齐尔弓各一丁卯驻跸英图和洛赐翁牛特都稜郡王班第马八百匹以资生息癸酉驻跸齐老图己丑行围殪熊驻跸扎哈乌里雅蘓台九月辛卯行围殪虎驻跸汗特穆尔达巴罕昻阿丁酉入古北口辛丑上回宫四十年十一月丁未上启跸恭谒孝陵礼成巡幸塞外十二月乙卯出喜峯口己未行围殪虎驻跸七沟壬戌行围殪虎驻跸喀喇河屯乙丑行围殪豹二回驻两间房丙寅入古北口己巳上廻宫钦定热河志卷十三钦定热河志卷十四钦定四库全书钦定热河志卷十四巡典二四十一年六月己未上奉皇太后启跸巡幸塞外丙寅出古北口闰六月甲午驻跸热河下营七月壬子上自热河启銮行围八月戊子驻跸都唿岱昻阿翁牛特郡王班第来朝甲辰入古北口戊申上奉皇太后回宫四十二年五月己巳上启跸巡幸塞外六月丁丑出古北口己亥驻跸喀喇河屯癸卯入古北口七月乙巳朔上回宫是月庚戌上启跸再幸塞外癸丑出古北口丁卯驻跸热河上营甲子幸汤泉丁卯回驻热河上营辛未上自热河启銮行围八月甲午回驻土城丁酉赐来朝喀喇沁翁牛特敖汉奈曼扎噜特乌珠穆沁浩齐特蘓尼特喀尔喀诸王贝勒贝子公额驸台吉等银币鞍马及随围喀喇沁官兵银币有差九月辛酉入古北口甲子上回宫四十三年六月乙亥上启跸巡幸塞外壬午出古北口壬辰驻跸喀喇河屯七月壬寅上幸桦榆沟辛亥回驻喀喇河屯乙卯上御行宫门亲洒宸翰扈从大学士翰林等侍上曰朕自㓜好临池每日冩千余字从无间断凡古人之墨蹟石刻无不细心临摹积今三十余年实亦性之所好即朕清书亦素敏速从无错悮凡批答督抚折子及朱笔上谕皆朕亲书并不起稿其事之稍有闗系者虽岁月经乆亦不遗忘故批发之㫖俱存所司朕处全无底稿也丙辰驻跸热河上营八月乙亥上自喀喇河屯启銮行围癸巳驻跸英必喇南岸甲午翁牛特郡王额驸仓津等进宴赐仓津及所属官兵银币有差九月辛亥驻跸汗特穆尔逹巴罕昻阿赐来朝科尔沁翁牛特巴林土黙特敖汉奈曼阿噜科尔沁克什克腾乌珠穆沁浩齐特阿巴噶蘓尼特诸王贝勒贝子公台吉等衣服银币鞍马及随围喀喇沁官兵银縀布匹有差己未入古北口癸亥上回宫四十四年五月丙戌上启跸巡幸塞外庚寅出古北口六月丙辰驻跸热河上营七月乙亥驻跸喀喇河屯己卯上自喀喇河屯启銮行围八月丁巳驻跸固尔班库徳哩赐来朝科尔沁喀喇沁翁牛特土黙特敖汉奈曼阿噜科尔沁乌珠穆沁阿巴噶阿巴给纳尔蘓尼特四子部落鄂尔多斯喀尔喀诸王贝勒贝子公额驸台吉等银币鞍马及随围喀喇沁官兵银縀布匹有差己未回驻博罗河屯庚申上自博罗河屯启行閲各处孳生牧羣及左翼四旗察哈尔等生计己巳入张家口九月丙子上回畅春园四十五年五月戊寅上启跸巡幸塞外乙酉出古北口七月庚申驻跸热河上营庚午驻跸喀喇河屯庚辰上自喀喇河屯启銮行围壬午驻跸拉们噶山命天津总兵官师懿徳宣化总兵官康泰等校射赐三等侍卫哈逹纳䕶军校金保住等衣各一袭癸巳幸巴颜谔勒锥图丙午驻跸赳和洛命大学士㑹同内务府总管议建喀喇河屯驻防官兵营房九月戊辰回驻拉们噶山赐来朝科尔沁喀喇沁翁牛特巴林土黙特奈曼乌珠穆沁阿巴噶蘓尼特喀尔喀诸王公额驸台吉等衣縀及随围喀喇沁官兵银币有差己巳回驻喀喇河屯甲戌入古北口己卯上回畅春园是年十一月甲戌上启跸恭谒孝陵再幸热河甲申出喜峯口十二月戊子行围殪虎驻跸三道河己丑行围殪虎驻跸中六沟庚寅行围殪虎驻跸二沟壬辰行围殪虎驻跸黄土坎癸巳行围殪豹驻跸热上营甲午行围殪虎驻跸喀喇河屯丁酉行围殪豹二驻跸恩额穆噶山戊戌行围殪虎一豹一驻跸三岔口己亥入古北口壬寅上回宫四十六年六月丁亥上启跸巡幸塞外庚寅出古北口七月壬子驻跸热河上营壬戌驻跸喀喇河屯丁卯上自喀喇河屯启行巡视诸䝉古地方赐来朝科尔沁郭尔罗斯都尔伯特扎赉特翁牛特巴林土黙特敖汉阿噜科尔沁乌珠穆沁浩齐特阿巴噶阿巴给纳尔蘓尼特四子部落乌喇特鄂尔多斯喀尔喀诸王贝勒贝子公额驸台吉等衣縀有差十月乙酉驻跸拜甡台䝉古王公台吉等各率所部进献马驼上却之衆顿首固请奏入谕曰朕今教养尔等人皆富庶物尽蕃滋尔等竭诚进献朕心嘉悦即与收纳无异嗣后尔等其益勤生计图维滋息始副朕爱养至意庚寅回驻热河上营乙未入古北口戊戌上回宫四十七年五月丙戌上启跸巡幸塞外己丑出古北口六月丁未至热河行宫七月壬辰驻跸喀喇河屯乙未自喀喇河屯启銮行围九月壬午回驻喀喇河屯乙酉入古北口乙丑上回宫四十八年四月丁卯上启跸巡幸塞外庚午出古北口五月甲戌至热河行宫辛巳幸上板城壬午回驻热河行宫丙戌幸上板城戊子回驻热河行宫六月癸卯驻跸喀喇河屯乙巳回驻热河行宫七月戊戌自热河启銮行围九月丙子回驻博罗河屯赐来朝科尔沁郭尔罗斯扎赉特土黙特敖汉奈曼扎噜特阿噜科尔沁乌珠穆沁浩齐特阿巴噶阿巴哈纳尔蘓尼特四子部落鄂尔多斯喀尔喀厄鲁特诸王贝勒贝子公额驸台吉等冠服银币及随围䝉古官兵银布有差戊寅回驻热河行宫甲申自热河回銮丁亥入古北口庚寅上回畅春园四十九年五月乙丑上启跸巡幸塞外戊辰出古北口癸酉驻跸桦榆沟閲吉林黒龙江官兵射丁丑至热河行宫命内侍侍卫等恭请皇太后避暑塞外六月乙未朔命诸王子恭迎皇太后驾于王家营丁酉上自热河行宫至桦榆沟恭迎皇太后驾戊戌上奉皇太后驾至喀喇河屯是日上先行至热河行宫己亥皇太后驾至热河行宫七月甲寅上自热河启銮行围八月甲申回驻博罗河屯赐来朝科尔沁喀喇沁翁牛特巴林土黙特阿噜科尔沁乌珠穆沁阿巴噶阿巴哈纳尔蘓尼特鄂尔多斯喀尔喀诸王贝勒贝子公台吉等银币鞍马及随围䝉古官兵银布有差丙戌回驻热河行宫九月甲午上奉皇太后自热河回銮戊戌入古北口辛丑上奉皇太后回畅春园是年十一月乙巳上启跸恭谒孝陵再幸热河戊午出喜峯口庚午至热河行宫赐随围䝉古官兵银布有差壬申自热河回銮乙亥入古北口戊寅上回畅春园五十年四月庚辰上奉皇太后启跸巡幸塞外丙戌出古北口五月己丑至热河行宫七月丙辰上自热河启銮行围九月己丑回驻博罗河屯赐来朝科尔沁喀喇沁翁牛特扎噜特乌珠穆沁浩齐特阿巴噶阿巴哈纳尔蘓尼特乌喇特鄂尔多斯喀尔喀厄鲁特诸王贝勒贝子公额驸台吉等银币鞍马有差庚寅驻跸中闗赐随围䝉古官兵银布有差辛卯回驻热河行宫辛丑上奉皇太后自热河回銮乙巳入古北口戊申上奉皇太后回畅春园是年十一月辛丑上启跸恭谒孝陵再幸热河辛亥出喜峯口十二月乙丑至热河行宫丁卯上自热河回銮庚午入古北口癸酉上回宫五十一年四月丙子上奉皇太后启跸巡幸塞外己卯出古北口壬午至热河行宫五月壬辰上自热河幸汤泉丁酉回驻热河行宫八月癸丑上自热河启銮行围九月庚寅驻跸纳木桑扎塞赐来朝科尔沁喀喇沁翁牛特巴林土黙特敖汉扎噜特阿噜科尔沁乌珠穆沁浩齐特阿巴噶蘓尼特鄂尔多斯喀尔喀厄鲁特青海哈宻诸王贝勒贝子公额驸台吉等银币鞍马及随围䝉古官兵银布有差癸巳回驻热河行宫壬寅上奉皇太后自热河回銮丁未入古北口庚戌上奉皇太后回畅春园是年十一月甲辰上启跸恭谒孝陵再幸热河十二月壬子驾出喜峯口丙寅至热河行宫赐科尔沁翁牛特诸王贝勒贝子公台吉等银币鞍马及随围䝉古官兵银两有差戊辰上自热河回銮辛未入古北口甲戌上回宫五十二年五月丙戌上奉皇太后启跸巡幸塞外己丑出古北口壬申至热河行宫闰五月乙卯赐热河耆老银两有差己未上自热河幸汤泉甲子回驻热河行宫七月丙寅上自热河启銮行围九月己酉回驻博罗河屯赐来朝科尔沁喀喇沁翁牛特巴林敖汉奈曼阿噜科尔沁克什克腾乌珠穆沁阿巴噶阿巴哈纳尔蘓尼特鄂尔多斯喀尔喀厄鲁特诸王贝勒贝子公台吉等冠服银币鞍马及随围䝉古官兵银布有差辛亥回驻热河行宫丁巳上奉皇太后自热河回銮辛酉入古北口甲子上奉皇太后回畅春园是年十一月丁巳上启跸恭谒孝陵再幸热河戊辰出喜峯口十二月甲申至热河行宫丙戌上自热河回銮己丑入古北口壬辰上回畅春园五十三年四月辛卯上奉皇太后启跸巡幸塞外戊戌出古北口五月辛丑朔至热河行宫七月丙午上自热河幸汤泉壬子回驻热河行宫八月乙亥上自热河启銮行围九月壬子回驻热河行宫乙卯赐来朝科尔沁扎赉特喀喇沁翁牛特巴林土黙特敖汉克什克腾乌珠穆沁阿巴哈纳尔浩齐特蘓尼特喀尔喀厄鲁特诸王贝勒贝子公额驸台吉等银币鞍马及随围䝉古官兵银布有差戊午上奉皇太后自热河回銮壬戌入古北口丙寅上奉皇太后回畅春园是年十一月丙辰上启跸再幸塞外辛酉出古北口十二月癸酉驻跸卜克赐随围䝉古官兵银币有差辛巳回驻热河行宫癸未上自热河回銮丙戌入古北口己丑上回畅春园五十四年四月辛卯上奉皇太后启跸巡幸塞外五月丙申朔出古北口己亥至热河行宫八月癸酉上自热河启銮行围九月戊申回驻博罗河屯赐来朝科尔沁喀喇沁翁牛特土黙特敖汉扎噜特阿噜科尔沁乌珠穆沁浩齐特阿巴噶喀尔喀诸王贝勒贝子公台吉等银币鞍马及随围䝉古官兵银布有差庚戍回驻热河行宫十月壬申上奉皇太后自热河回銮丙子入古北口辛巳上奉皇太后回畅春园五十五年四月癸卯上奉皇太后启跸巡幸塞外己酉出古北口乙卯至热河行宫六月辛丑以热河雨泽未足命斋戒祈雨传谕礼部京城一体祈祷丙辰上自热河幸汤泉七月辛酉回驻热河行宫癸未上自热河启銮行围九月己未回驻博罗河屯赐来朝科尔沁郭尔罗斯喀喇沁翁牛特土黙特敖汉奈曼阿噜科尔沁乌珠穆沁浩齐特阿巴噶喀尔喀诸王贝勒贝子公台吉等银币鞍马及随围䝉古官兵银布有差壬戌回驻热河行宫壬申上奉皇太后自热河回銮丙辰入古北口甲申上奉皇太后回畅春园是年十一月戊辰上启跸恭谒孝陵再幸热河辛巳出喜峯口十二月庚子至热河行宫壬寅上自热河回銮乙巳入古北口己酉上回畅春园五十六年四月辛丑上奉皇太后启跸巡幸塞外戊申出古北口壬子至热河行宫五月乙未上自热河幸汤泉庚申回驻热河行宫八月壬午朔上自热河启銮行围九月癸亥驻跸扎哈乌里雅蘓台赐来朝科尔沁郭尔罗斯都尔伯特喀喇沁翁牛特巴林土黙特敖汉奈曼扎噜特乌珠穆沁阿巴噶蘓尼特鄂尔多斯喀尔喀诸王贝勒贝子公台吉等银币鞍马及随围䝉古官兵银布有差已已回驻热河行宫十月己丑上奉皇太后自热河回銮甲午入古北口庚子上奉皇太后回畅春园五十七年四月辛卯上启跸巡幸塞外壬寅出古北口五月乙酉朔至热河行宫八月戊子上自热河启銮行围九月丁丑回驻张三营赐来朝科尔沁都尔伯特喀喇沁翁牛特巴林土㸃特敖汉奈曼扎鲁特阿噜科尔沁乌珠穆沁阿巴噶阿巴哈纳尔蘓尼特乌喇特喀尔喀厄鲁特诸王贝勒贝子公台吉等银币鞍马及随围䝉古官兵银布有差壬午回驻热河行宫甲午上自热河回銮己亥入古北口甲子上回畅春园五十八年四月癸丑上启跸巡幸塞外辛酉出古北口丁卯至热河行宫八月庚戌上自热河启銮行围己未驻跸土城谕御前侍卫等曰朕于骑射哨鹿行猎等事皆自㓜学习稍有未合式处侍卫阿舒黙尔根即直奏无隠朕于诸事谙练者皆阿舒黙尔根之功迄今犹念其诚实忠直未尝忘朕自㓜至今凡用鸟鎗弓矢获虎一百三十五熊二十豹二十五猞猁狲十麋鹿十四狼九十六野猪一百三十二哨获之鹿凡数百其余围场内随便射获诸兽不胜记矣朕曽于一日内射兎三百一十八若庸常人毕世亦不能及此一日之数也朕所以屡谕尔等者以尔等年少宜加勤学凡事未有学而不能者朕亦不过由学而能岂生而能者乎九月乙亥驻跸爱勒色钦赐来朝科尔沁郭尔罗斯喀喇沁翁牛特巴林土黙特敖汉扎噜特阿噜科尔沁克什克腾乌珠穆沁浩齐特阿巴噶乌喇特鄂尔多斯喀尔喀诸王贝勒贝子公台吉等银币鞍马及随围䝉古官兵银布有差癸未回驻热河行宫甲午上自热河回銮己亥入古北口丁未上回宫五十九年四月戊申上启跸巡幸塞外丁巳出古北口壬戌至热河行宫癸亥上以京师奏报得雨口外雨未霑足仍传谕礼部祈雨八月戊戌上自热河启銮行围九月丙子回驻博罗河屯赐来朝科尔沁喀喇沁翁牛特巴林土黙特敖汉阿噜科尔沁阿巴噶阿巴哈纳尔喀尔喀诸王贝勒贝子公台吉等银币鞍马及随围䝉古官兵银布有差戊寅回驻热河行宫戊子翁牛特喀喇沁土黙特等奏所属旗分嵗歉请借攴仓米以赈从之庚寅上自热河回銮十月丁酉入古北口癸卯上回畅春园六十年四月丙午上启跸巡幸塞外壬子出古北口戊午至热河行宫七月己酉上自热河启銮行围八月戊子回驻博罗河屯赐来朝科尔沁郭尔罗斯喀喇沁翁牛特土黙特敖汉阿噜科尔沁浩齐特阿巴噶阿巴哈纳尔四子部落鄂尔多斯喀尔喀厄鲁特诸王贝勒贝子公台吉等银币鞍马及随围䝉古官兵银布有差九月辛卯回驻热河行宫癸卯上自热河回銮庚戍入古北口乙卯上回畅春园六十一年四月丁卯上启跸巡幸塞外甲戍出古北口辛巳至热河行宫八月丙辰上自热河启銮行围己卯驻跸汗特穆尔逹巴罕昻阿赐来朝科尔沁都尔伯特喀喇沁翁牛特巴林土黙特敖汉奈曼扎噜特乌珠穆沁阿巴噶蘓尼特喀尔喀诸王贝勒贝子公台吉等银币鞍马及随围䝉古官兵银布有差九月甲申回驻热河行宫戊戌上自热河回銮乙巳入古北口庚戌上回畅春园钦定热河志卷十四钦定热河志卷十五钦定四库全书钦定热河志卷十五巡典三御制诗三秋时序万寳告成命驾出口廵狩遵祖制也经过州县百姓扶老携㓜欢唿爽路闾阎之间户有葢藏埸多穗深惬朕志爰下诏蠲免田租以示嘉惠元元之意武备由来重时巡意更深当秋排法驾预日足甘霖旭耀旌旗影风𫝊鼓角音停銮问农事献曝见民心户有仓箱积人多乐豫吟舆惜犹似昔祖徳到于今觧泽心无吝绍庭志倍钦兹行当黾勉讵一为从禽至博罗河屯四十八旗诸䝉古王等来接天恩歌有嵗祖泽赖无穷巡狩三秋日趋承万里风欢声毳帐合佳气幔城通来享同遐迩咸賔混外中诚输陈厥篚燕赐咏敦弓永念覃敷庆懐柔倍惕𠂻赐䝉古诸王公等宴屏藩伊古重遐迩迄今同巡狩邉闗外趋陪礼法中恩胥叨列土亲不异分桐三爵应须遍舟行实可崇诗犹歌湛露骚岂擅雄风永念恊和治干干倍省躬回銮盘逰有度慎三驱翠岭苍崖辇路纡指日榆闗回跸处重㸔秋壠緑添苏入古北口羽葢骎骎度玉闗三秋巡狩薄言还爱㸔緑麦铺平甸漫忆黄羊遍塞山出塞杂咏用上平声韵雕舆绣羽飒金风晓发都城旭影红十部箫韶翻似海三千车骑气如虹邉关峯色翠芙蓉万古隄防笑祖龙守徳由来胜守险金汤礼义是提封静夜离宫月在牕独裁章奏灺金釭鴈鸣逺浦𫝊霜信人过孤村引吠厖塞上峯峦万景竒笳声傍晩谱凉伊玉台叠进琉璃酒氊屋周悬虎豹皮极北山髙近紫微片云常作雪霏霏黄羊白鹿铺平野好试今秋苐一围龙沙八月似冬初献赋长杨满属车最爱枫林新似染折来题句手亲书警跸何劳健骑趍㑹同中外岂伊殊王庭围合春风满幔屋筵开湛露濡漫道陈仓获碧鸡天狼一色万头齐蒲萄酿酒燕支色不数江南数北鞮鐡骑畨儿鴈字排霜锋掌様浄磨揩新丰空有如渑酒辜负当年白鼻騧日射髙峯紫雾开骖驔羽骑蔽山来鸾旗影飏云林外清跸声声北狩回平明雨洗属车尘蹀躞骅骝称意驯濯濯烟鬟看黛重萋萋麦壠爱青新塞上山髙截片云常㸔晴雨半峰分三千色日熊罴士十二天闲骥騄羣青兕黄牛满泽原欣㸔天饷助归辕戍儿夜半吹羗笛此日春风度玉门当年胜事纪唿韩从猎争如各部攅羊酪马酮都献卖旋收归辔别兴安时巡讵止阅邉闗喜见年丰一解颜摇飏翠华佳气满都中争道六龙还干隆六年七月戊子上奉皇太后启跸巡幸塞外己丑奉谕㫖朕初次行围所有经过州县前经屡降谕㫖不令丝毫扰累但安营除道未免有资民力着将该地方本年应徴额赋酌量蠲免统计十分之三以昭朕体恤闾阎之至意壬辰出古北口八月乙未驻跸喀喇河屯丁酉上以边糈𦂳要时值米价平减特命发帑购买贮热河古北口等处以裕军储戊戌上行围未兰奉皇太后自喀喇河屯启行己亥驻跸博罗河屯䝉古诸王公等恭迎圣驾乙巳上万夀圣节诣皇太后行殿行礼御行殿扈从王公文武大臣官员及䝉古王公台吉等行庆贺礼赐王公大臣䝉古王公台吉等宴驻跸凖乌拉岱九月乙丑驾回至热河行宫庚午上奉皇太后自热河逥銮辛未重阳节上奉皇太后于喀喇河屯行宫逍遥楼登髙乙亥入古北口壬午上奉皇太后回圆明园御制诗七月初八日因往盛京叩谒祖陵恭奉皇太后始发圆明园作虞采绥旌次第排金风凑爽满天佳王途于迈髙秋浄帐殿承欢爱日谐望里闗东多王气行经塞北畅清懐緜緜寳穑秋成近触拨吾悰讵有涯出口山自穹窿水自潺扼吭朔塞此雄闗当年万里朱殷地巡狩三秋数往还至博罗河屯䝉古四十八旗诸王公等来迎时巡经葆塞肆觐集逰藩愿入千牛卫欣㸔万马屯充庭诚纳悃钖宴许欢言念此诒谋逺长懐列祖恩赐䝉古诸王公等宴穹窿幔屋塞烟浮賔客从容礼法脩鱼丽徴诗欣既醉兕觥开宴咏其觩却教此日懐维翰不比当年畏脱瓯告我后人勤缵续祖宗徳泽敢忘不乐奏名王起进觞晶阳髙映赭帷黄酪酥为酒当秋得牛马输芹以谷量三爵尚贤奚侧弁四侯观徳鄙穿杨列朝政教周寰海况是宗姻受泽长八年七月戊子上奉皇太后启跸诣盛京恭谒三陵取道热河奉谕㫖朕奉皇太后前徃盛京㳟谒祖陵经过州县不令丝毫扰累但安营除道未免有资民力朕心轸念着直𨽻总督髙斌奉天府尹霍备查明各该地方本年钱粮应徴数目请㫖蠲免以昭朕体恤闾阎之至意壬辰出古北口癸巳驻跸常山峪赐密云县脩桥官员人等饭食银币有差乙未至热河行宫己亥上行围木兰奉皇太后自热河启行庚子驻跸博罗河屯䝉古诸王公等恭迎圣驾丁未上奉皇太后自木兰启行由诸䝉古地方恭诣盛京驻跸库哩叶图塔拉敖汉郡王等恭进御宴庚戍驻跸哈达和硕土黙特贝子等恭进御宴八月壬子驻跸必疏台䝉古诸王公等恭进御宴辛酉驻跸齐尔伯库癸亥上万夀圣节诣皇太后行殿行礼御行殿扈从王公文武大臣官员及䝉古王公台吉等行庆贺礼赐王公大臣䝉古王公台吉等宴乙丑中秋节上诣皇太后行殿侍膳驻跸乌塔图科尔沁亲王等恭进御宴十月甲戌上奉皇太后自盛京廻宫御制诗出古北口栖山驾海带秦辽拓抱中原回近霄此日无烦夸地险当年见説控天骄金瓯讵恃一丸固玉烛恒惭六幕调来徃巡农兼閲武万年家法仰神尧车驾至博罗河屯肆觐四十八旗并喀尔喀青海诸䝉古得诗八韵爽籁扬华斿前驱驻外邮迺田依古重肆觐以时修文母慈晖奉仁皇家法留日中张羽葢道左迓氊裘久矣皆归化于焉尽仰流讵予恩有逮嘉尔职诚酬扈从驰千旅逶迤拥六虬来同思祖泽长此朂懐柔赐䝉古王公等宴异域为天府来賔届月氐绣郊千帐合驻野六龙齐坂卉蒸霞烂山云傍涧低地髙隣北极恩下逮东鞮钖宴晴晖皜徴诗湛露凄娱观陈角觗献技习驹踶三爵斯颁矣千秋胥乐兮贻谋懐祖徳天若敬常稽十年七月壬辰上奉皇太后启跸巡幸塞外奉谕㫖干隆八年朕恭谒祖陵经过之州县蠲免钱粮十分之三今年直𨽻地方间有雨泽未能霑足之处前已降㫖缓徴此次出口行围所有经过地方不令丝毫扰累但安营除道未免有资民力着将近京一帯及宣府等处车驾经由之州县本年应徴额赋蠲十分之四并宣谕官民等知之又奉谕㫖朕向来巡幸所过地方𣲖员严查随从官兵人等不许躁践农田滋扰百姓此次启行之时正值秋成在望禾稼尚未登场诚恐约束不严以致践踏禾黍有妨农务着都统䕶军统领多𣲖官兵沿途察㸔严加钤辖其随从官员兵丁亦令将家人跟役自行管束如有不遵禁令伤及田禾者即行查叅乙未出古北口上以热河米价未平命拨二沟地方米数千石运徃平粜戊戍至热河行宫八月癸卯上行围木兰奉皇太后自热河启行甲辰驻跸博罗河屯䝉古诸王公等恭迎圣驾乙巳驻跸张三营命以密云古北口运到漕米及喀喇河屯㕔四旗㕔仓粟酌拨平粜兵民贫无力者借给己酉驻跸凖乌拉岱赐䝉古王公台吉等宴庚戍行围殪虎辛亥驻跸都木逹乌拉岱赐䝉古王公台吉等宴壬子上万寿圣节诣皇太后行殿行礼御行殿扈从王公文武大臣官员及䝉古王公台吉等行庆贺礼赐王公大臣蒙古王公台吉等宴甲寅驻跸巴颜沟乙卯赐扈从王公大臣䝉古王公台吉等宴乙丑驾自库尔齐勒巡幸多伦诺尔九月壬午入张家口甲午上奉皇太后回圆明园御制诗秋日恭奉皇太后巡行塞外晓发圆明园即景成什拂曙行旌发金天凑好晴有风皆递爽无露不晞明野水溪边退塞山马上迎大安欣奉处触目庆西成塞堞倚层峦遥遥云际㸔整辎尘净路䇿马潦收滩缨犬思驰足鞴鹰欲奋翰时巡古有制讵是重逰盘三时勤望嵗歴览夙忧舒黄已禾堆圃青还菜绕庐花边蜨引辔树底鸟窥闾得句催赓韵邹枚在属车长空莽霁烟栁外聴鸣鞭秋色真佳矣农功庶慰焉风清人意适川濶骑行连阅塞兼修武仁皇丕烈𫝊出古北口缪寻遗蹟问燕秦埤堄栖荆雉堞堙不信匃奴号骄子端知嬴政是痴人懋迁已见闾阎富勤朴还蕲俗尚淳百嵗熈和经外戸黔黎欣奉属车尘赐宴诸外藩豹尾龙旌驻塞陲穹窿帷幕庆云披底将外视称瓯脱即㸔来賔逮月支千禩永遵清制度中朝间用汉威仪挏官三爵何须限正是秋髙湛露时中秋日侍皇太后宴野旷髙秋净天空素月光汉悬蟾阁影风送桂轮香露宇宵方永帷宫夕未凉南山应有约隔嵗一称觞木兰回围驻跸避暑山庄山容紫翠剧增怜迎面西风大狝旋别馆重来才隔月六骢此去动经年荷如忆夏泛新豓树不言凉以意傅回首朔云稠叠处射鸿应在那层邉秋深潦水尽寒塘凫雁乗波下几行翠管谁教翻楚曲疏眉雅解易唐粧枫排列嶂欺霜緑菊先重阳冒雨黄即景试吟亲切句每因代谢悟真常重九日侍皇太后宴树杪云标地鸿賔鹿侣天巖斋临绣野村景荡朝烟节以题糕设盃因献寿传山灵应忭喜重见菊花筵进古北口鸣梢旋度玉闗雄秋老林巖飒飒风回首龙庭程已杳前瞻畿甸气方葱屏藩北界金汤壮来徃南朝玉帛通楼橹堞垣须整饬由来设险重王公侵晨䇿马尚行霜闗内暄妍逈异常似寄丹枫塞以外便逄緑栁岭之阳题糕数日才过节纳稼千村已涤场何幸今年如旧嵗长官须计有余藏十二年七月戊申上奉皇太后启跸巡幸塞外辛亥出古北口乙卯至热河行宫戊午赐䝉古王公等宴八月庚申御无暑清凉赐扈从王公大臣等宴辛酉上行围木兰奉皇太后自热河启行壬戌驻跸博罗河屯䝉古诸王公等恭迎圣驾戊辰驻跸凖乌拉岱赐䝉古王公台吉等宴辛未上万夀圣莭诣皇太后行殿行礼御行殿扈从王公文武大臣官员及䝉古王公台吉等行庆贺礼赐王公大臣䝉古王公台吉等宴驻跸布尔哈蘓台癸酉中秋莭上诣皇太后行殿侍膳赐扈从王公大臣䝉古王公台吉等宴驻跸巴颜沟九月戊子朔驻跸白虎沟降㫖蠲免所过地方额赋十分之三庚寅驻跸博罗河屯赐䝉古王公台吉等宴壬辰回热河行宫丙申重阳节上奉皇太后幸锤峰落照登髙侍膳赐扈从王公大臣等宴丁酉奉皇太后自热河回銮辛丑八古北口丙午奉皇太后回宫御制诗塞上行围奉皇太后启驾载览西成有象即景秋晓成吟七襄云物九秋清正值朝来凑快晴频岁巡游奉慈辇乗时蒐狩发行旌千畦香扑黄云徧列嶂屏拖碧霭横邀得寿康赐言笑胜常年看好西成驻跸避暑山庄因成近体六韵较猎临藩塞行秋驻御庄轩庭悬圣日巖壑蔚龙光思示诸儿法欣承文母庆沿途看寳穑胜地息云骧五字吟新句千言咏旧章触縁皆可乐何事转神伤延薫山馆召太学士傅恒史贻直及内翰侍御诸臣赐膳赋诗輙成首倡雨后晨清齐景开山庄相共赏灵台智仁乐在山兮水赓咏才看邹与枚巖下仙泉鸣舜乐庭间温树识尧培旧时侍从今元老鸠杖中朝未扈来䝉古王公等进宴因赋六韵玉碛开嘉宴穹庐覆庆云输诚因素切献曝亦堪欣上寿尊王母倾心奉大君酪酥为湛露䍲牸作香芹勇闘扑跤戏雄看诈马羣懐柔仰祖烈巡狩勉时勤万夀节赐宴王公藩王及廷臣因成近体晴光荡漾瑞烟浮介夀龙堆胜十洲白雪调歌白雪塞鹿鸣诗赋鹿鸣秋侍臣羣献南山颂嘉客来添海屋筹我有歛时深祝愿慈宁福履永悠悠中秋日侍皇太后宴中秋节自好上塞景尤清咫尺广寒界依㣲仙乐声雪开千嶂秀风助一天晴邀得慈颜喜山灵与有荣翠几堆花饼鲜盘侑野麋千秋最圆夜五字又成时北斗悬金幕南山献桂卮吴刚修不到轮外一枝枝赐宴䝉古王公及行围诸军校因遣各归部落秋郊罢合围六辔驻騑騑令日开佳宴康衢敞御帏输诚恱藩翰布泽钖恩辉千二百军校驱驰聴指挥遍教霑湛露同得被阳晖执役令时切和亲嵗币非讙譁权弛禁犒劳底从威懐肉无嘲朔轒辒满载归九月朔日行围回跸驻避暑山庄之作秋狝言归自木兰山庄容与憩征鞍饱观丰稔情堪快暂豫心神乐岂盘泉界緑云供鹿饮山留红叶待人看前年已设登髙约早见孤亭耸翠峦重临云馆坐明窗真觉流隂逝水漎塞上山容虽独出园中秋景实无双桧松晩翠拏苍巘凫鴈间心乐碧江每到朅然频忆旧尘根底事未全降山庄驻跸胜日开筵恰回秋狝之銮兼值年丰之庆虽顺时而行乐忆去嵗而难忘诗以述志爰赋五言十日驻山庄三秋逢有年行围既训士懐逺已廵邉此焉乃少憩绳武増惕干况复近菊节正可列餻筵称觞献慈夀嘉㑹集羣贤念兹亮工侣胥任筹治权劳逸共心膂忧乐思后先去歳事滋纷回首岂忘旃际和斯惟幸持盈当益䖍重阳日侍皇太后登髙揽胜之作遥峯近岭罨烟光髙处琼楼了不凉为要重阳酬令节暂教十日驻山庄綵丝结佩仙萸紫玉座称觞夀菊黄稍异宫中行乐处稔秋俯眺遍仓箱入古北口人工真可夺天工界限风光逈不同今日入闗逢緑栁前朝背树忆丹枫黍稔是处欣都稔睥眈当年势尚雄地脉千秋自无恙陡懐壮士对西风十四年七月癸丑上奉皇太后启跸巡幸塞外降㫖蠲免所过地方赋额十分之三丙午出古北口庚申至热河行宫壬戌赐扈从王公大臣等宴甲子御延薫山馆赐扈从大学士内廷诸臣宴丁夘上行围木兰奉皇太后自热河启行戊辰驻跸博罗河屯䝉古诸王公等恭迎圣驾己巳驻跸张三营赐䝉古王公台吉等宴辛未行围殪熊驻跸云特穆尔昻阿八月庚辰驻跸巴颜沟䝉古诸王公等恭进御宴壬午行围殪虎驻跸色埒昻阿戊子驻跸巴颜沟上诣皇太后行殿侍膳赐扈从王公大臣䝉古王公台吉等宴己丑上万夀圣节诣皇太后行殿行礼御行殿扈从王公文武大臣官员及䝉古王公台吉等行庆贺礼赐王公大臣䝉古王公台吉等宴辛夘中秋莭上诣皇太后行殿侍膳赐扈从王公大臣䝉古王公台吉等宴行围殪虎驻跸都唿岱辛丑行围殪虎驻跸乌兰哈达癸夘驻跸张三营赐扈从王公大臣䝉古王公台吉并随围兵丁等饭九月丙午朔回热河行宫丁未赐扈从王公大臣䝉古王公等宴庚戌赐扈从大学士内廷诸臣宴甲寅重阳莭上奉皇太后幸锤峯落照登髙侍膳赐扈从王公大臣䝉古王公等宴乙夘上奉皇太后自热河回銮戊午入古北口庚午上奉皇太后回宫御制诗奉皇太后出口行围撰吉起程即事十韵习武兼观俗遵循家法常鸿规思纉绍鹤算喜康彊隔嵗廵邉徼乗时选猎塲所期绥内外即以靖封疆启跸撰良日横鞭趂晓凉都人𫝊燕喜衞卒逞鹰扬列嶂挼蓝近千畦环秀长朗悬晴霭碧香拥午云黄随驻行秋辇行临避暑庄卷阿留胜蹟泉石待徜徉驻跸避暑山庄诗成近体仙馆金莅葆旂行秋驻辇恰相宜㑹心即境真双美得意㣲吟又一时绕膝常欣承色笑含饴每切意恩私邉闗内外西城近有喜吾民许共知山庄启程之作两日山庄驻清跸三秋塞狝发行旌洒尘细已霏凉雨送爽轻刚直快晴背眄渝闗千嶂叠径穿涧水一桥横讵惟习武勤邉计欲答贤王爱戴诚䝉古王公例于波罗河屯晋接即事得句塞上秋蒐又隔年碧空爽气正澄鲜仰流左谷右贤后就日车尘马足前望去围塲欣咫尺携来猎卒列盈千一家中外非容易驭逺鸿猷勉继旃宴䝉古诸部落即席得句四野天垂连大漠三秋日朗彻穹庐借兹牲酒聊欢衆讵是恩膏漫颂予立马看余诈马继左贤赐已右贤如不拘礼数敦诚意嘉尔风犹似古初木兰回跸驻避暑山庄即景成什山庄秋半饶清致六辔言旋自木兰祗以行时修武备肯教耽猎乆逰盘云如避去拖绡白枫似随来嵌壁丹新月过弦澄碧落要留此对玉轮围十六年七月壬申上奉皇太后启跸廵幸塞外癸酉降㫖蠲免所过地方额赋十分之三其夏月被雹成灾者蠲免十分之五乙亥出古北口戍寅至热河行宫庚辰上行围木兰奉皇太后自热河启行辛巳驻跸博罗河屯䝉古诸王公等恭迎圣驾壬午驻跸张三营赐䝉古王公台吉等宴丁亥驻跸竒木鲁成昻阿䝉古诸王公等恭进御宴八月甲午朔驻跸乌兰哈达赐扈从王公大臣䝉古王公台吉等宴辛丑驻跸博罗河屯赐䝉古王公台吉等宴癸夘回热河行宫乙巳御如意洲赐扈从王公大学等宴丙午上万夀圣莭诣皇太后行宫行礼御澹泊敬诚殿扈从王公文武大臣官员等行庆贺礼上奉皇太后于卷阿胜境侍膳赐王公大臣等宴凡三日己酉上奉皇太后自热河回銮壬子入古北口丁巳上奉皇太后回圆明园御制诗塞上秋蒐奉皇太后自圆明园启跸六韵玉塞行时狝金旌发晓秋讵縁循往例实用缵先猷跸指山庄驻章驰驿路邮宵衣无内外嵗事窃咨诹慈履欣康健民歌恊豫逰亸鞭成五字记里又从头赐䝉古王公等宴青海何曽阻玉闗清秋来觐忘途艰可无三接酬诚素况复万几当务间未习朝仪曕北阙许随典属祝南山嘉賔㫖酒同和乐仁祖懐柔想像间山庄启跸木兰行围之作山庄行庆揽衢歌寳月团圞莭并过蒐狩九秋应在即栖迟廿日觉无何轻岚别岫云封戸细雨遥源水涨波更有予心欣慰处石田仍获胜常禾宴䝉古诸王公瑞云卿拥拂庐穹诈马筵陈许贡𠂻典属威仪五等列本朝恩数一家同屏藩各守无踰志敦朴羣欣有古风咨尔嘉賔思乃业自绵带砺福无穷木兰回跸驻避暑山庄之作潇洒山庄憇辔宜塞蒐小别未逾时风前落叶萧萧下霜后飞泉㶑㶑垂湘笔每因几暇㸃芸帷还趁午暄披山灵为我重渲染万嶂丹青态越竒从容偏爱一忩晖菊有黄花暎座馡收拾云山还澹泊启资思虑入精㣲鹿声招侣临髙呌鴈羽知寒背北飞打叠行幐诗就帙好因攸吉驾言归入古北口曲折盘塞山长城遥在目昨记古长城𫝊名自我独地险本邱陵讵事逺舂筑徒资后人议那胜前人躅蒐狩返翠华深秋转暄淑纳稼圃积黄连村树余緑未尽熈老㓜岂免劳臣仆入闗诵古语愔愔式金玉十七年七月丁丑上奉皇太后启跸廵幸塞外已夘降㫖蠲免所过地方额赋十分之三庚辰出古北口命赏盛京吉林黒龙江学习随围人员縀疋其兵丁各赏一月钱粮癸未至热河行宫八月甲午御如意洲赐扈从王公大臣等宴戊戌御万树园赐扈从王公大臣䝉古王公台吉等宴庚子御如意洲复赐扈从王公大臣䝉古王公台吉等宴辛丑上万夀圣莭诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上奉皇太后于卷阿胜境侍膳赐王公大臣䝉古王公台吉等宴甲辰上行围木兰奉皇太后自热河起行壬子驻跸准乌拉岱䝉古王公等恭进御宴丙辰驻跸黙尔根乌里雅蘓台上奉皇太后阅马戯九月辛酉驻跸布祜图赐扈从王公大臣䝉古王公台吉等宴丙寅重阳莭上诣皇太后行殿侍膳赐扈从王公大臣䝉古王公台吉等宴驻跸阿贵图庚午回热河行宫癸酉上奉皇太后自热河回銮丙子入古北口已夘上奉皇太后回圆明园御制诗秋蒐木兰启跸之作秋是较蒐天平明启翠旃东朝常奉豫武烈每绳先背歛西山雾遥澄北岭烟沿途看寳穑兴㑹益轩然驻跸避暑山庄作山馆延縁驻翠旌每来偏值素秋清宜人山色看无厌入昼溪声听有情间染丹枫出緑树全教蛩语代蝉鸣今年鹿信虞迟却两日权停便拟行山庄启跸之作较猎乗时正秋巖闗爽气拂旌斿晴开塞囿千峰近雨挽山庄一日留野水拍桥沙涨落晚禾积圃石田收无遗地力繁生齿为此欣然为此忧木兰回跸驻避暑山庄作木兰秋狝薄言旋山馆重教此憇延菊有黄华幽傍砌桂余金粟馥喷筵隔林麋哨声迟鹿写栋云飞影乱烟往返停留频属咏笺挥壁勒自年年无几何时往返周山容紫翠闘深秋风吹落叶如闻雨潦尽寒潭逺见洲㸃缀闲云晴晦幻依迟别馆性情投去时怱遽鸣征辔揽结今应数日留十八年八月戊戌上奉皇太后启跸廵幸塞外己亥降㫖蠲免所过地方额赋十分之三辛丑出古北口甲辰至热河行宫丁未上行围木兰奉皇太后自热河启行九月癸丑朔驻跸穆垒喀喇沁昻阿赐䝉古王公台吉等宴辛酉重阳节上诣皇太后行殿侍膳赐扈从王公大臣䝉古王公台吉等宴是日驻跸巴颜沟癸酉回热河行宫甲戌御如意洲赐扈从王公大臣等宴丁丑复赐扈从王公大臣等宴庚辰上奉皇太后自热河回銮十月癸未入古北口丙戌上奉皇太后回圆明园钦定热河志卷十五钦定热河志卷十六钦定四库全书钦定热河志卷十六巡典四御制诗恭奉皇太后启跸幸避暑山庄之作溯丰镐发祥之地灵萃万年忆椒芗躬荐之秋星周一纪载瞻祖烈祗谒丹邱爰诹日至之上旬适度天中之令节敬扶安辇暂驻山庄时则准噶尔部筞凌策凌乌巴什等率衆来归迎銮肆觐用即卷阿之胜境钖兹湛露之鸿仪迨夫候届金廼复时巡东国礼因事举诗以日増启跸初程命篇伊始追逺柔遐庆典覃天中卜吉启行骖东巡五载兹惟倍西极四夷彼剩三计里方欣日正永清尘喜值雨霑甘山庄避暑今年信家法钦承敢即耽出口襍咏诘旦鸣鞭趁晓凉白云逺峤复苍茫黍禾已勃宁晴好自哂吾懐曷有常塞田每看好秋成绿茂弥冈已慰情暗卜有收疑信半大都期望忌其盈万峰浓濯翠芙蕖南北隄防慨想余今日玉闗为外户年年巡狩奉安舆轻云不雨风含爽迤逦山行那觉尘自是玉骢黄繖葢却欣䔩日惠多人巖闗背指障崔嵬塞外岚光直北开真是不征闾左富圣人深意示招徕驻跸避暑山庄仁祖当年兹避暑今年避暑奉慈亲敢图逸豫忘深虑亦为柔懐恤逺人胜地秋临虽已屡好山夏景讶初新却思卅二年前事圣日依然照此身山庄灯夕钖宴聨句𬎼賔应律朱辂方陈遵祖制以行时奉安舆而避暑乃有员渠部长欵玉塞以来王因兹风土清嘉就仙庄而祗觐用大柔懐之义聿隆燕恺之恩万树园开合旧旅新賔而伸笑语三巡爵徧叙名藩渠帅以赋龙光喜因闰夏之余凉复举上元之徃例云屏风静氷宇天寛百道虹流恍入恒春之界千枝锦灿同来不夜之城载集词臣共扬盛事调变柏梁之旧近体联赓镳分石鼎之章七言逓奏西极来賔示宠章昇平灯宴钖山庄欲因柔逺非夸富早识归仁敢恃强嘉与朝正同燕衎快当避暑惬清凉诗唫乐恺周遐迩占合丰盈协雨旸万树芳园烟羃羃三霄佳夕露瀼瀼乍教貔虎陈仙仗更幻鱼龙集广塲望过东冈月犹朗节逾北至夜初长穹窿圆幕卿云拥左右賔筵绮席张熠熠鶱鸾呈锦绣呦呦鸣鹿应笙簧蚖膏烂处明宫栁鹤𦦨髙时出苑墙塔现玲珑森宝网花敷顷刻灿萤嚢玉蛾来徃飞如织银蝶参差舞欲狂抜地虹流峯树射殷天雷碾塞云翔上元不夜浑今夜胜事无方洽四方素䨲擢毫团窟桂赤乌刷羽烛榑桒蓬山忽讶六鳌戴朱阙欣看五鳯蹡枝耸珊瑚摇碧海匳堆韎暎朝阳星毬结字分还合氷镜排轮低复昻熚烞声中山荅响辉煌影里水翻光天开奇景龙沙创序借新年燕綵飏吐火吞刀争献伎寻橦履索列成行折腰引手盘旋架急拍髙歌上下吭捷逞都卢纷杂㳫乐陈僸昧震礌硠红云一片扬旌斾緑罽双驰过骕骦翡翠翎垂文士帽麒麟锦制外臣裳叵罗潼乳三巡遍甲煎沈檀百和香跋浪长鲸动鳞甲空掣电耀精芒锦棚未散灵丝㑹绛纸还烘桦烛装重聴踏歌喧象板无烦竞渡楫沙棠黄梅气爽清文囿红藕风多袭御床珠勒马颁天廐秣蹴蔬羊出大官湘𫝊柑一例同堂陛奉賮千羣共享王新旧籓邦都待从暖寒嵗令总庥祥团圞接坐依华幄次苐唿名赐玉浆燕笑亲聆天语近鸿篇宣示圣恩洋逰从瑶岛欢何极禁放金吾漏未央长夏尚徴春有象寰瀛真见恱无疆钦承家法聨中外巩固金瓯奕叶庆七月五日东巡自避暑山庄启跸之作避暑居停逮晓秋朝来清跸启龙斿逺人宴赉鸿仪备炎月栖迟马足休恰悟兹来即向徃因思欲进每资留山田是处䓗华黍未敢先期道有收上陵诚藴十年余皜日金风行色舒山馆南㸔嶂犹近吉林东指路还纡每怀侯度咨休助常喜慈宁奉起居七萃率能知大义宁因跋涉怨咨予䝉古诸王公进宴即席赋句隆崇圆幕据兰垧将悃聨情自可听游牧尔安职斯述怀柔我厪化惟宁技呈诈马铺云锦樽酌南山暎座青文织精镠颁后赉异他嵗币享王庭冬至次日启跸再幸避暑山庄即事言懐粤惟今夏序届天中当西渠来觐之辰适东国时巡之会爰临仙馆慰彼瞻依广钖崇封沛予膏泽继而西藩部长归诚而均吁来同时乃丰邑祖陵展谒而方勤逺驾念彼生于边塞入都则痘症足虞因而再幸山庄颁赉而燕衎斯溥次惟三宿期匝一旬良由典重郊禋届一阳之来复更以节逄慈庆祝万夀之无疆兹惟时㢤不遑暇处无非事者用示怀柔长句述情新篇纪事夙识羲经不省方和鸾却事幸山庄惟钦昨始禋穹昊必告朝还谒夀康泽逮新归尽凫藻劳因屡驾厪龙骧怀柔要岂耽游豫戎索方畴永奠疆十九年五月甲申上奉皇太后启跸诣盛京恭谒三陵取道热河乙酉降㫖蠲免所过地方额赋十分之三丁亥出古北口庚寅至热河行宫准噶尔都尔伯特台吉䇿陵等入觐甲午御万树园赐扈从王公大臣䝉古王公台吉及都尔伯特台吉等宴乙未复御万树园赐宴观火戱凡四日己亥庚子复赐宴七月壬午上奉皇太后自热河启銮前诣盛京丙戌驻跸大宁城西辛卯驻跸吉伦郭勒䝉古王公等恭进御宴赐扈从王公大臣䝉古王公台吉等宴十月丙辰上奉皇太后自盛京回宫十一月乙酉上启跸再幸热河丙戌出古北口戊子至热河行宫凖噶尔辉特台吉阿睦尔撤纳和硕特吉台班珠尔都尔伯特台吉纳默库等入觐庚寅御万树园赐扈从王公大臣及凖噶尔台吉等宴凡预宴之王公大臣等各赐表里有差乙未自热河回銮丙申入古北口戊戌上回圆明园御制诗恭奉皇太后幸塞外启程之作西戎底定素节方临将宴凯旋之师亦赐新归以爵载涂者有需时日乗暇而先举狝蒐觐谒便以木兰燕衎仍于山馆匪效上林之为周阹繁重爰示我朝之度振古如斯用志言怀无非事者皜日金风发跸旌武成恺乐惬舆情分茅有待均颁惠櫜矢方将大㑹盟万里伊犁朝北极三秋多稼閲西成安舆可识增忻豫福夀骈臻算介瀛出古北口霁景嶙峋朗晓山古来控北数䧺闗常修塞狝三秋过早见巖枫一树殷埤堄几重就頽废工商万室辏鄽阛于今惟厪怀柔偹外户伊犁讵此间驻跸避暑山庄作中外而今果一家止戈奉朔迈流沙两临先是曾施惠大赉兹畨永定遐云馆桂芳秋正半山田黍熟嵗云嘉勤民继武愿俱惬惟日孜孜敬益加热河启跸幸木兰之作数日山庄庆典循木兰时届鹿甡甡櫜鞬早候一千骑村落都看三百囷向北添衣凉益峭自西驰牍喜犹频今年秋狝增佳话曰有条枝执靮人木兰回跸驻避暑山庄三首背指木兰山迢遥清跸还祈农诚有庆勤政本无闲叠树留红锦孤峯削翠鬟云容浮动处得句率其间偶寄林泉赏休言松菊存含饴切深忆继武识前言山静心逾淡秋长气尚温明朝开丽正新附遍加恩云色避空宇秋声冷涧泉飞鸿下沙渚鸣鹿隔林烟何必惜花栁端宜亲简编慈闱常侍奉松鹤祝延年热河启跸还京之作巖馆云庄旬月稽顺时行庆每折折新徕旧附霑恩遍后舞前歌振旅齐列巘诗情寄余兴小春鞭影促归蹄仆人单冷还堪厪野渡驱车有冻澌入古北口曦影小春明䧺闗返跸旌苍山渐缥缈緑树尙逢迎闾左诚云庶巖巅已遍耕亸鞭非问景民务动萦情二十年八月丁未上奉皇太后启跸巡幸塞外戊申降㫖蠲免所过地方额赋十分之三庚戌出古北口壬子至热河行宫癸丑上奉皇太后于卷阿胜境侍膳赐扈从王公大臣䝉古王台吉等宴甲寅上万夀圣节诣皇太后行古行礼御澹泊敬诚殿扈从王公文武大臣官员及䝉古王公台等行庆贺礼上侍皇太后膳赐王公大臣䝉古王公台吉等宴凡三日丁巳上行围木兰奉皇太后自热河启行九月壬申朔驻跸英图昻阿赐扈从王公大臣䝉古王公台吉并随围兵丁等饭甲戌驻跸扎克丹鄂佛啰凖噶尔绰罗斯台吉噶尔藏多尔济辉特台吉巴雅尔和硕特台吉沙克都尔曼济等入觐已夘驻跸张三营赐扈从王公大臣䝉古王公台吉并随围兵丁等饭庚辰重阳节上诣皇太后行殿侍膳驻跸博罗河屯壬午回热河行宫癸未上侍皇太后膳赐扈从王公大臣䝉古王公台吉及凖噶尔台吉等宴甲申复赐宴御万树园赐观火戯凡三日己丑复赐宴凡四日乙未凖噶尔和硕持台吉色布腾等入觐上侍皇太后膳赐扈从王公大臣䝉古王公台吉及凖噶尔台吉等宴凡二日丁酉御万树园赐宴观火戏十月辛丑朔上侍皇太后膳赐扈从王公大臣䝉古王公台吉及准噶尔台吉等宴凡五日丙午复御万树园赐宴观火戏丁未复御万树园赐宴是日皇太后赐策讷穆库妻等宴戊申上奉皇太后自热河回銮辛亥入古北口甲寅上奉皇太后回宫御制诗秋日奉皇太后幸口外行围启跸之作膝下常承爱日欢不暄节复不严寒山山海海增遐算嵗嵗年年奉大安逺近黄云马首逄西成定矣慰良农三时望念一时副始觉东来喜气浓夏书曾是戒禽荒秋狝春蒐典更详肄武宁边具深意万年家法仰仁皇出古北口咏古夜雨朝晴候襟燕帯塞闗辽哉緜万里壮矣㩀千山岂复藩篱固谁知肘腋间鬼工犹觉费民力信其艰此日滋耕凿行秋每往还不随今古变一片岭云间至避暑山庄即事巖庄松坞行行到水石烟花在在仙月宇真穪离俗地云窗雅喜读书筵试声秋鹿曾何谓弄影春驹有底縁嘉䜩年来多恵逺翻愁渇望凯音旋热河启跸之作大狝乘秋贵及时朝来清跸启云逵一天霁景浮轻爽㡬曲寒流溯逺涯龙塞风光看迤逦鸡翘仪卫发葳㽔仙庄漫惜余吟兴归辔寻题讵是迟九日侍皇太后宴并赐内外王公诸臣食即席得句气霁兴安景廓澄南山映座祝如陵羊颁尽有锉炊土餻饰何须旗翦绫节喜延龄钦孝飬宇恢广漠惕灵承重阳自古𫝊佳话龙塞登高信孰曾木兰回围驻跸避暑山庄翠䍐逶迤大狝旋仙庄驻赐逺人筵三秋山景欣逄闰踰月林光稍异前菊有黄华迎籁馥枫多丹叶缀霜鲜问予余兴曾何是千里云峰阿那边二十一年八月癸丑上奉皇太后启跸巡幸塞外降㫖蠲免所过地方额赋十分之三乙卯出古北口戊午至热河行宫庚申上行围木兰奉皇太后自热河启行壬戌驻跸张三营都尔伯特台吉伯什阿噶什等入觐赐扈从王公大臣䝉古王公台吉及都尔伯特台吉等宴九月庚午行围台殪虎驻跸墨尔根乌里䊒苏台辛未䝉古诸王公等恭进御宴上奉皇太后閲马戏癸酉行围殪虎驻跸鄂尔楚克哈达甲戌重阳节上诣皇太后行殿侍膳赐扈从王公大臣䝉古王公台吉及都尔伯特台吉等宴丁丑驻跸按巴鸠和洛土尔扈特使臣吹扎卜等入觐赐扈从王公大臣䝉古王公台吉及都尔伯特台吉土尔扈特使臣等并随围兵丁等饭戊寅行围殪虎驻跸额勒苏钖纳庚辰行围殪虎驻跸库尔图察罕博尔齐尔丁亥驻跸张三营赐䝉古王公台吉及都尔伯特台吉土尔扈特使臣等并随围兵丁等饭庚寅回热河行宫闰九月丙申朔御万树园赐扈从王公大臣䝉古王公台吉及都尔伯特台吉土尔扈特使臣等宴丁酉上奉皇太后于卷阿胜境侍膳复赐扈从王公大臣䝉古王公台吉及都尔伯特吉台土尔扈特使臣等宴凡三日庚子御万树园赐宴观火戏凡二日戊申上奉皇太后自热河回銮辛亥入古北口甲寅上奉皇太后回宫御制诗秋日奉皇太后幸塞外启跸之作润尘夜雨听深更启跸旋看放午晴最嘉晩田滋玉粒恰宜新爽应金行诚输属国咸来觐泽浃大宛初受盟敬奉安舆行庆典欢承慈夀祝山瀛出古北口秋狝嵗常经巖壑悉曲折临洮及瀛海一帯如睂列废兴怀千古守徳可无设即今乃外户何用增筑缺闗外夏报旱赤地愁龟裂为之祈甘霖虽霑恐过节按辔兹厯览殊与所虑别山巅固稀种种亦多夭札稍下及谷中芃芃原穗结十分则已失仍可望七八所以市鄽间米价原一辙前途则未知讵可即怡悦至避暑山庄得句山庄临上塞皇祖具深猷最是承恩处敢忘继志谋诸藩羣入觐苏对逺来投待至将行庆贻庥庻少酬八月十六日热河启跸木兰行围之作山庄节过桂花筵哨鹿期临八月天爰以及时发警跸底须好逸恋林泉虞旌猎骑行招引旧属新归相后先更待贵山使者至大蒐嘉与惠威宣重阳日张三营行宫赐䝉古王公及行围人宴并金币有差诗以记事罢围依例犒筵加施惠兼因荅嵗华耐可行宫逢九日雅宜应节见黄花朱提分赐一千骑文骑均颁九家苏对何妨频令预由来泽欲不遗遐木兰回跸至山庄作羽骑骎骎出哨归山庄秋杪霭清睴寒鱼怯与回波漾野鸟纷随落叶飞筹政奚曾闲宵旰柔遐惟是验从违㡬闲更复饶何事理咏频因悟化机热河启跸还京即事习武柔遐以次行骖驔六御启归程云庄慢自留清恋麦坂旋因閲宿耕驼每嫌野渡冷马臕还趂暖曦晴观光率可从人愿宛使何妨携入京二十二年七月戊申上奉皇太后启跸巡幸塞外降㫖蠲免所过地方额赋十分之三辛亥出古北口癸丑至热河行宫八月辛未上奉皇太后于卷阿胜境侍膳赐扈从王公大臣䝉古王公台吉等宴壬申上万夀圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴凡三日乙亥上行围木兰奉皇太后自热河启行九月庚寅朔行围殪虎驻跸博罗莫林赐扈从王公大臣䝉古王公台吉并随围兵丁等饭甲午驻跸布祜图左部哈萨克使臣根扎噶喇等入觐赐扈从王公大臣及哈萨克使臣等宴乙未驻跸按巴鸠䝉古诸王公等恭进御宴閲马戏戊戌重阳节上诣皇太后行殿侍膳赐䝉古王公台吉及哈萨克使臣等并随围兵丁等饭赐随围䝉古王公以下银币有差驻跸张三营辛丑回热河行宫壬寅上侍皇太后膳赐扈从王公大臣䝉古王公台吉及哈萨克使臣等宴癸卯御万树园赐宴观火戏及健鋭营兵立马技甲辰复御万树园赐宴观火戏乙巳御卷阿胜境赐宴是日上奉皇太后自热河回銮戊申入古北口辛亥上奉皇太后回圆明园钦定热河志卷十六钦定热河志卷十七钦定四库全书钦定热河志卷十七巡典五御制诗恭奉皇太后口外行围起程日书事气爽时当大狝候世平塞是外虞陲国朝武备千秋独仁祖勤劳万禩贻迤逦杨村复栁庄停鞭问瘼不妨详老安保赤厪宵旰万嵗千龄奉夀康黍陇禾塍近熟秋实坚实好蔚如油可知夏五忧偏剧才博今来少释愁出古北口莫问临洮及沧海爱看云白与山青出闗爽气迎人靣入画秋光惬性灵何代隄防此乗障常时来往似行庭可知守徳胜守险益凛冰渊祝太宁至避暑山庄作䖍奉慈舆又驻兹尧年寳额至今垂本予起爱起敬处值此宜风宜月时虫是秋音喧砌角山犹古色罨帘眉也知吟兴行将发且复从容藴蓄之中秋侍皇太后宴嵗嵗时行奉大安山庄庆节侍慈欢光明徧照恒沙界端正何须七寳攒髙下巖枫疑桂馥友羣野鹿共蟾看底縁益觉中秋好地逈楼䑓近广寒热河启跸木兰行围之作山庄行庆中秋度呦鹿鸣时可重迟野水寒滩循迤逦旧藩新附尽追随几重塞树含霜色一缕村烟起晓炊更有予心诚慰处告成多稼幸如茨木兰回跸驻避暑山庄之作木兰脩狝薄言廻小驻山庄镐宴开未久秋风催辔去讶同日影上窗来千层锦树红兼緑一道玉溪漩复洄寻鹿得欣否亦可为他巖景耐徘徊二十三年七月庚子上奉皇太后启跸巡幸塞外降㫖蠲免所过地方额赋十分之三癸夘出古北口丙午至热河行宫辛亥上奉皇太后于卷阿胜境侍膳赐扈从王公大臣䝉古王公台吉等茶果凡三日八月丙辰复赐王公大臣䝉古王公台吉等茶果凡六日乙丑上侍皇太后膳丙寅上万夀圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴丁夘亦如之戊辰中秋节上侍皇太后膳赐扈从王公大臣䝉古王公台吉等宴己巳上行围木兰奉皇太后自热河启行癸未行围殪虎驻跸鄂尔楚克哈达九月丙戌驻跸布祜图东布鲁特使臣车里克齐等入觐赐扈从王公大臣及布鲁特使臣等宴丁亥行围殪虎驻跸库库英图己丑驻跸萨尔巴里哈达东布鲁特使臣舎尔伯克等入觐赐扈从王公大臣及布鲁特使臣等宴庚寅驻跸按巴鸠和洛䝉古诸王公等恭进御宴上奉皇太后閲马戏辛夘驻跸乌兰哈达东布鲁特使臣舒库尔等入觐赐扈从王公大臣及布鲁特使臣等宴壬辰重阳节上诣皇太后行殿侍膳赐扈从王公大臣䝉古王公台吉及布鲁特使臣等宴是日驻跸阿贵图癸巳驻跸张三营赐扈从王公大臣䝉古王公台吉及布鲁特使臣等并随围兵丁等饭丙申回热河行宫丁酉上侍皇太后膳赐扈从王公大臣䝉古王公台吉及布鲁特使臣等宴御万树园赐观火戏及健鋭营兵立马技戊戌复御万树园赐观火戏己亥上奉皇太后自热河回銮壬寅入古北口乙巳上奉皇太后回圆明园御制诗恭奉皇太后幸避暑山庄晓秋启驾秋蒐武纬亦文经例事山庄数日停玉露金风排法驾千秋万嵗奉慈宁诸部行将奉属车巖闗古北是门闾朝家武备超千古顾语儿孙慎守诸芃芃禾黍遍原田转歉希丰实赖天两月景光异尔许向来曽未敢期然出古北口前朝霖雨潮河涨浮桥促就待马上辎重一一命徐渡争进拥挤反无当巡狩从来寓习军何妨小试善将将塞闗嵗嵗常经过居民识熟无烦诃闗外舆梁驾未得避潦有路遵巖阿塞田不与内地同最虑山水当其冲低粱髙黍胥芃芃山水骤过沙压蓬一隅亦厪灾民穷惟期九㝢均歌丰恭奉皇太后驻跸避暑山庄山庄避暑建尧年每至山庄暑已蠲却是秋髙尚婪热要知天佑为迟田率欣即景辄掞笔可缓行蒐慢着鞭色养武绳莫非事敢因逰豫弛干干中秋日侍皇太后宴献夀东朝祝南极承欢北塞拟西池以天下养乐莫大值秋月佳景更竒动桂浮兰彼徒尔庆霄绮节此为宜由来家法贻千禩松鹤延龄昔有诗避暑山庄启跸木兰行围之作候暄程为改节过猎斯宜呦鹿云将发行骢岂重迟霜霏山路迥潦退野桥支纳稼村村接秋成歴閲之木兰回跸驻避暑山庄作木兰廿日事秋蒐临乐何曾忘运筹去盼佳音回尚尔今看美景昨如流叠峰锦树红赢緑落崃琴泉沈且浮似此溪山可孤负三朝合着翠华留进古北口两月行秋翠跸旋石城埤堄进雄边天时寒暖一朝异地脉东西万里延昨过溪山已古物再来风月指明年翘农意乃无终始宿麦行将閲野田二十四年七月壬子上奉皇太后启跸巡幸塞外降㫖蠲免所过地方额赋十分之三丙辰出古北口己未至热河行宫丁夘上奉皇太后于卷阿胜境侍膳赐扈从王公大臣䝉古王公台吉等茶果凡十日八月己丑上侍皇太后膳赐扈从王公大臣及䝉古王公台吉等宴庚寅上万夀圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴辛夘亦如之壬辰中秋节上侍皇太后膳赐扈从王公大臣及䝉古王公台吉等宴癸巳上行围木兰奉皇太后自热河启行甲午驻跸博罗河屯䝉古王公等恭迎圣驾辛丑驻跸布尔哈蘓台壬寅驻跸巴颜沟䝉古王公等恭进御宴上奉皇太后閲马戏癸夘行围殪虎驻跸鄂尔楚克哈达甲辰赐扈从王公大臣䝉古王公台吉并随围兵丁等饭九月庚戌行围殪虎驻跸齐尔博库昂阿甲寅驻跸哈里雅尔赐扈从王公大臣䝉古王公台吉并随围兵丁等饭乙夘行围殪虎驻跸巴颜托罗海丙辰重阳节驻跸舒隆哈达上诣皇太后行殿侍膳赐扈从王公大臣䝉古王公台吉等饭丁巳驻跸济尔哈朗图赐扈从王公大臣䝉古王公台吉等饭庚申回热河行宫癸亥上奉皇太后自热河回銮丙寅入古北口己巳上奉皇太后回圆明园御制诗八月十八日恭奉皇太后木兰行围启跸之作每嵗金秋举狝苗悠悠旌斾马萧萧承欢内外都无间绳武觐扬亦孔昭示法子孙从启跸随围宾客扈来朝新携回部鹘师赤髙处兴安试放雕降㫖免经过州县纳赋经过赋免十分三今嵗还敎依往例秋丰任土正所当于民伤恩宁伤义扫除罢受僱钱归筑纳完更无余事只虞中饱泽鲜均申命有司察蠧吏出古北口得诗四首年年狝狩此经过外戸何须亟禁诃天卷秋云归塞岭潦収川水退潮河绥丰闗外可能同马上昨犹卜度中佳象今朝真目击村村比栉更崇墉从征新附赋归欤乐土兴州安室庐齐礼渐敎遵式度䖍随典属迎銮舆口北耕民来往熟不讥更不必言征试询惯事逰辞者应作何为塞上行至避暑山庄六韵昨夜雨而晴金曦晓更晶沿途尘气净过岭树姿迎仁祖豫逰地慈亲奉养情闾阎欣辐辏部落扈旄旌信是仙庄美常逢秋景清今年迟鹿候信宿便登程热河启跸幸木兰作庆典今年举帝京秋蒐因致缓登程只敎仙苑一朝驻消得清诗廿首成新附羣蕃道旁送远来诸部马前迎可知游豫无非事侯度怀柔永厪情重阳日侍皇太后膳今朝乃重九佳节不宜孤月日均阳数川原逼上都登髙随处可献夀与山俱紫塞如丹禁千秋奉懿娱䝉古王公等进宴即席得句木兰嵗嵗秋围举东道名藩许献芹幕设崇冈菊节度席联新部雁行分汤羊美胜八珍膳诈马催来千锦羣诸伎毕陈行赏罢一家和乐万方闻至张三营行宫赐宴诸䝉古叠丁丑旧作韵示逺围期两日加罢围依旧见黄华曦迎暖谷人披袄雪㸃嶤峰树戴花自为驱驰聊布惠可知中外总为家洛那有宴仍敎预嘉彼鳞流仰集遐木兰回跸至避暑山庄作鹿期促驾驻两日塞上行围倐又回美土如斯可漫去逺人尔许况携来从容宴乐应敎预假借清凉得久陪绳武惠遐绵奕叶山庄嘉兆自天开入古北口秋仲经过冬孟还流隂瞥眼往来间敷恩示度无非事暮咏朝披亦未闲向暖鸾铃入闾左就荒雉堞锁孱颜千村纳稼饶衣褐幸慰吾民卒嵗艰二十五年八月己丑上奉皇太后启跸巡幸塞外降㫖蠲免所过地方额赋十分之三壬辰出古北口丙申至热河行宫戊戌上行围木兰奉皇太后自热河启行己亥驻跸博罗河屯䝉古王公等恭迎圣驾辛丑驻跸舒隆哈达赐扈从王公大臣䝉古王公台吉等饭九月甲辰驻跸哈里雅尔乙巳行围殪虎丙午行围殪虎驻跸吉兰乌里雅蘓庚戌重阳节上诣皇太后行殿侍膳䝉古王公等恭进御宴上奉皇太后閲马戏是日行围殪虎驻跸萨尔巴里哈达甲寅驻跸鄂尔楚克哈达赐扈从王公大臣䝉古王公台吉并随围兵丁等饭癸亥驻跸木垒喀喇沁左部哈萨克使臣都勒特赫勒等入觐赐扈从王公大臣䝉古王公台吉都尔伯特亲王䇿凌乌巴什囘部郡王霍集斯伯克及哈萨克使臣等宴丙寅驻跸张三营赐䝉古王公台吉及哈萨克使臣等并随围兵丁等饭己巳回热河行宫十月癸酉上奉皇太后于卷阿胜境侍膳赐扈从王公大臣䝉古王公台吉都尔伯特亲王回部郡王及哈萨克使臣等茶果凡十日癸未御万树园赐扈从王公大臣及䝉古王公台吉等观火戏甲申亦如之乙酉上奉皇太后自热河回銮戊子入古北口辛夘上奉皇太后回圆明园御制诗七月十七日幸热河以雨泞命諴亲王恭扈皇太后驾俟路燥后行雨中登程跋马成什撰良启驾早𫝊宣可以秋霖遽易旃敬念慈宁登大庆雅宜安乐养髙年亲藩扈跸候涂治宫眷随行视膳便涉潦何妨徐按辔习劳更欲閲农田出古北口即事四首千山雨过水归壑五日晴浮爽拂人古北年年虽熟路一番秋景一番新潮河波涌搆桥艰野舫乘浮过石滩负捆牵䭾争问渡满川旅况驻骢㸔山蹊避潦昔曽经廿里行宫午憩停厄鲁兴州来扈驾哈邦弗着戴花翎隔河迎驾毕招来奔走宣劳实壮哉一百年前此闗外却看頺废有屯台至避暑山庄即事三朝秋潦暂稽程䇿渡轻装趁快晴咫尺仙庄亦莅止万千寳穑可登盈尧年家法依然仰任驭舆梁已就成侍衞驰来知悦豫慰哉悬切寸心诚七月晦日恭迎皇太后驾至避暑山庄因成长句时巡减从敬前驱令日安舆登坦途温凊旬余濶萱戺起居十里迓兰衢仙庄依例鹤斋憩佳景钦承凤辇扶涧叶巖葩都瑞色千秋万嵗奉慈娱热河启跸幸木兰作山庄留驻俟桥搘鹿候秋分难再迟几缕云徂澄碧落数湾涨退露苍涯旧围喀喇沁辽待新附乌梁海并随示度颁恩均有事此行宁只为逰嬉木兰回跸至避暑山庄作仲秋启跸返深秋弥月无何驹影遒回望木兰云共逺到来仙苑景还稠枫丹每向松边见泉响偏于风处流如此佳山可漫置合敎数日翠华留入古北口作緑树看从闗外回暖延秋序倍长哉总縁慈庆因而笃信是天庥栽者培边计古休问守御民生今祇懋匡徕迎銮祝嘏舆情聴阳月欣临夀域开二十六年七月癸丑上启跸巡幸塞外时以雨潦命和硕諴亲王允袐恭扈皇太后驾俟天晴择吉启行上沿途周视派大臣侍卫督官兵等修治辇路奉迎安舆降㫖蠲免所过地方额赋十分之三己未出古北口庚申驻跸常山峪是日皇太后驾自圆明园启行壬戌上至热河行宫丙寅上诣广仁岭恭迎皇太后驾至热河行宫戊辰上奉皇太后于卷阿胜境侍膳赐扈从王公大臣䝉古王公台吉等茶果凡七日丙子复赐茶果凡三日己夘上万夀圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴凡三日甲申乙酉亦如之辛夘上行围木兰奉皇太后自热河启行壬辰驻跸博罗河屯䝉古王公等恭迎圣驾甲午驻跸阿贵图乙未驻跸海拉蘓台九月丁酉行围殪虎驻跸纳喇蘓台辛丑驻跸巴颜沟䝉古王公等恭进御宴上奉皇太后閲马戏癸夘驻跸鄂尔楚克哈达甲辰重阳节上诣皇太后行殿侍膳赐扈从王公大臣䝉古王公台吉并随围兵丁等饭是日驻跸扎克丹鄂佛洛乙巳行围殪虎二豹一驻跸伊绵峪丁未行围殪虎驻跸博罗昂阿己酉驻跸库库英图赐扈从王公大臣䝉古王公台吉并随围兵丁等饭癸丑行围殪虎驻跸永安拜昂阿丁巳驻跸济尔哈朗图赐扈从王公大臣䝉古王公台吉并随围兵丁等饭庚申回热河行宫乙丑上奉皇太后自热河回銮十月戊辰入古北口辛未上奉皇太后回圆明园钦定热河志卷十七钦定热河志卷十八钦定四库全书钦定热河志卷十八巡典六御制诗七月八日恭奉皇太后木兰行围启跸之作通闰由来秋气早孟秋初吉启龙旃悬知瞻就迎诸部最喜康强奉大年按顿依然息衆力逐程特厪閲农田黍稌遭涝稀垂穗帑济租蠲遑忍延出古北口作秦代长城太古秋清时来徃习秋蒐刀耕火种率由出垒败垣頺那借修真是不征讥亦简幸因弗涝获还稠度关多稼欣逢庆一百年前有此不恭奉皇太后至避暑山庄即事一律辽退今秋早半月大安日日奉同行高年康健真堪庆祖德恢鸿益厪情地自清凉听午热黍方秀实利西成广仁岭度山庄近恰有排班哈萨迎避暑山庄启跸木兰行围之作白露今年早中元度启程野桥取路直潦水落潭平晩稼偏冝热秋空正快晴贵山求宿衞笑许鉴葵诚木兰回跸驻避暑山庄作围期今嵗促廿五日云旋行庆兼施惠秋清正月圆天香屋有桂霜勒浦余莲晩热蒸为雨听之言发泉万树园赐宴即席得句丛樾中间甫野长清秋嘉宴拂庐张北宛西海胥来贺祖德宗功正未央讵曰销兵应凯乐益钦守器慎几康训恭俭亦示慈惠币帛均颁实篚箱重阳日侍皇太后宴皓气澄秋日日加山庄重九更堪夸登高全揽川原美献寿欣当风物嘉绮岭低昂缀红叶芳阶错落绽黄花宫中行乐真行乐玉塞彤庭总一家雪夜报塞天同起云凌晨玉叶遂翩纷无林不作银花影有嶂皆成氷绮纹酒店旗飘近方见僧房钟响远犹闻入关廿里原秋雨南北寒暄一岭分二十七年七月戊辰上奉皇太后启跸巡幸塞外降㫖以夏雨过多加恩蠲免所过地方额赋十分之五辛未出古北口甲戌至热河行宫哈萨克使臣苏尔统都勒特赫勒等入觐丙子上行围木兰奉皇太后自热河启行丁亥驻跸伊緜峪赐扈从王公大臣䝉古王公台吉及哈萨克使臣等宴八月丁酉驻跸张三营赐扈从王公大臣䝉古王公台吉及哈萨克使臣等并随围兵丁等饭庚子回热河行宫壬寅上奉皇太后于卷阿胜境侍膳赐扈从王公大臣䝉古王公台吉及哈萨克使臣等宴癸夘上万寿圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴凡三日丙午御万树园赐宴观火戏及健鋭营兵丁马技丁未御延薰山馆赐军机大臣御前侍衞等饭戊申上侍皇太后膳赐扈从王公大臣䝉古王公台吉及哈萨克使臣等茶果凡四日甲寅复赐茶果凡四日九月戊辰重阳节上奉皇太后于延薰山馆侍膳庚午上奉皇太后自热河回銮癸酉入古北口丙子上奉皇太后回圆明园御制诗恭奉皇太后启跸幸避暑山庄作麦风扇牖北至正尔迎旬霉雨收林南讹于焉叶序伫园斋之待葺志奉慈娯临塞馆以来游言循祖制同朝启驾率衞士以前驱按顿徐征命亲藩而扈从时也青黄稍接茒檐餠饵香新晹雨维时清甽稑穜颖擢污菜已涤观民而志辑河渠输輓无劳阜俗则经筹食货仓粟散因陈之积颁逮周庐窖煤资挹取之供直平近市仙庄宜避暑前邮即迓安舆秘殿称延薰驻跸畴咨法从披六曹之政牍排日封函抡九品之选人閲时轮对几余典学宁孤修晷于长嬴农隙诘戎更跂高秋于大野因詹吉斾用冠行编有事园斋待葺修山庄先节奉慈游按程徐进高年适避暑真宜夏凊留稍喜青黄资食接更看高下蔚苗稠长途歴歴观农况敢为巡行忽本谋降㫖免经过州县赋十分之五诗以志事歴嵗来巡例免三昨年加二为遭渰正当元气未复际仍与优恩普被湛夏长已佳诚满望秋成待至敢轻谈闾阎已自无征调二麦登埸任负担出古北口浮翠千峦烘晓晴观民按辔出长城天然龙干分南北便觉爽风拂面迎潮河如带向南流败垒頺垣不事修设待修兹为守御系桑已是失长谋关外从来禾佳夏田饱看蔚苗皆歉余况复秋成逺不敢欣怀祗惧怀兴州厄鲁例来迎効力驰驱各尽诚三十年前皆劲敌念兹惟益凛持盈至避暑山庄驻跸作山庄避暑祖功深待葺园斋用早临绿屿青峯新景色对时育物旧神心欲慿福地遣烦绪自有云山启静吟明日慈舆便言至欢迎夏凊仰徽音出丽正门㳟迎皇太后驾至山庄策骢山市迓金舆七日翘心一日纾仙地清凉冝摄飬云斋松鹤奉兴居爱看画影偏迟砌便有炎风解避䟽食履高年増健旺乐同天下始从予秋日奉皇太后游山作游山秋最冝延爽谢炎时千嶂安舆导六宫寳马随佳隂犹翠叶清馥在红㽔行乐真行乐寰中许共知热河启跸幸木兰作秋蒐虽例事启跸又从新桂节才方过鸾旗此重陈鹿音遥接待马意近精神且复觇心愿村村纳稼巡䝉古王公等进宴即席得句大野凉秋皜日晶筵张黄幕傍行营千羣马集英姿试九白驼牵吉兆呈例事讵惟遵典属欢言恒是鉴抒诚汉唐此地宁有此益凛氷渊戒满盈赐䝉古王公等宴并颁赏执役者猎期不欲久半月适应还程喜行宫近筵开驻跸闲笙簧洽有秩币帛与均颁讵止循常例怀柔切此间木兰回跸至避暑山庄仲秋启跸返深秋紫翠林光顿改眸隔嶂鹿鸣全似唤上窻驹影信如流引成渠水声添冷吐得巖岚幻益浮到此精㣲契神处可能五日不为畱入古北口见闾阎秋成有象诗以志慰雄闗讵止此提对壁垒犹看架岭重四閲月惟消一瞬㡬章诗耳付千峯鱼鳞塍幸秋成好马首路欣暖景逢洊馑闾阎借稍济敢言元气复吾农二十八年五月甲戌上奉皇太后启跸巡幸塞外是日皇太后驻跸汤泉行宫上驻跸石槽行宫降㫖以上年被灾之后仍加恩蠲免所过地方额赋十分之五丁丑出古北口庚辰至热河行宫辛巳上诣广仁岭恭迎皇太后驾至热河行宫癸未降㫖赏给管守热河行宫千总太监及兵丁等钱粮有差八月丙戌上奉皇太后于卷阿胜境侍膳赐扈从王公大臣䝉古王公台吉等茶果凡七日甲午丙申亦如之丁酉上万寿圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴凡三日辛丑上行围木兰奉皇太后自热河启行丙午行围殪虎驻跸唿鲁苏台戊申驻跸纳喇苏台达巴罕䝉古王公等恭进御宴上奉皇太后閲马戏己酉驻跸都穆逹乌拉岱壬子行围殪虎驻跸鄂尔楚克哈达甲寅行围殪虎驻跸扎克丹鄂佛洛九月丁巳行围殪虎驻跸萨尔巴里哈逹辛酉驻跸乌穆唿朗图赐扈从王公大臣䝉古王公台吉并随围兵丁等饭癸亥重阳节上诣皇太后行殿侍膳是日驻跸愽罗河屯乙丑回热河行宫庚午上奉皇太后自热河回銮癸酉入古北口丙子上奉皇太后回圆明园御制诗恭奉皇太后启跸幸避暑山庄作爽飔皎日晓秋天兰上行将试大畋敬奉慈舆循后顿爰驱清跸启前旃浮桥潦水收新涨弥野香风拂甫田嵗嵗塞巡观寳穑最佳寳穑是今年降㫖免经过州县赋十分之三诗以志事北巡经赤县例免三弗取去嵗及前年乃至十之五诚以遭洊饥民艰厪心苦两熟幸去嵗元气复未覩今夏麦胜昨大田若晹雨按辔所经歴翼翼芃稷登埸在指日审足资三鬴可以按恒例免三增惠汝其实赋几何宁如遇丰庑天恩信博济人事终小补出古北口作昨夜㣲阴诘旦晴千山翠色益晶明今朝秋末三庚尽便有凉风马上迎雉堞依然栖絶峯亡秦宁可恃提封若无竟海巖巖者今日谁因笑祖龙因山为市操奇嬴列贩从来不事征百嵗老人歌厚徳街旁一例执香迎高下秋田苖总芃果然闗外胜闗中宜晹迩日心诚慰因慰翻殷惧满衷至避暑山庄驻跸成什每嵗临秋避暑庄逮云至止暑先藏去年曾一观其妙夏凊真称乐以长预此清尘成例典明当爱日仰康强几闲那得饶清静不尽吟题正待偿出丽正门㳟迎皇太后驾至山庄昨宵霏细雨诚恐碍舆行半夜全开霁欢生䇿马迎康强缘大德游豫喜西成自益无疆夀讵惟必得名热河启跸徃木兰作雨过沙溪潦水收川原铚艾喜迎眸兴飞捺钵初排驾愿惬瓯窭幸满篝守吏分疆递来接村民生计自为谋轻于什一山田赋莫慢催科事苦求八月廿六日䝉古王公等献宴即席得句资生四种既繁稠更喜谷间稼稔收朋酒称觥遵徃嵗霁云覆幕䜩中秋千山锦绣高低叠一水笙簧宛转流绰尔齐终观洒马古风偏爱以时修回跸至避暑山庄作乗时大狝木兰回三日仙庄拟暂陪弥月看他才眼瞥百年例此得心开树余绿叶因山暖菊有黄华傍砌栽霭霭明窻上曦影箇中依旧引吟裁入古北口即事溯游潮水又回辕万壑羣山锁隘门塞上秋犹不觉冷关中曦故喜披温行看绿幕连前路饶积黄墉接野村刚为吾民庆逢稔何来谷贱有烦言二十九年七月丁夘上奉皇太后启跸巡幸塞外是日皇太后驻跸汤泉行宫上驻跸石槽行宫降㫖蠲免所过地方额赋十分之三庚午出古北口癸酉至热河行宫上诣广仁岭恭迎皇太后驾至热河行宫丁丑上奉皇太后于卷阿胜境侍膳赐扈从王公大臣䝉古王公台吉等茶果凡三日八月辛巳复赐茶果凡七日辛夘上侍皇太后膳赐扈从王公大臣及䝉古王公台吉等宴壬辰上万寿圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴凡三日戊戌上行围木兰奉皇太后自热河启行乙巳驻跸永安拜昂阿䝉古王公等恭进御宴上奉皇太后閲马戏己酉驻跸永安拜色钦赐扈从王公大臣䝉古王公台吉并随围兵丁等饭九月辛亥行围殪豹驻跸库尔图察罕乙夘行围殪豹驻跸伊緜峪丙辰行围殪虎二驻跸扎克丹卾佛洛戊午重阳节上诣皇太后行殿侍膳赐扈从王公大臣䝉古王公台吉并随围兵丁等饭是日驻跸鄂尔楚克哈逹丙寅驻跸张三营赐扈从王公大臣䝉古王公台吉并随围兵丁等饭己巳回热河行宫癸酉上奉皇太后自热河回銮丙子入古北口十月丙戌上奉皇太后回圆明园御制诗恭奉皇太后启跸幸避暑山庄作撰吉秋巡启析旌宜人风物叶金行寒浮晓气波间漾朗射初阳树底明按例康舆循后顿清尘快马肃前程高低近逺良苗秀额庆西成卜屡成出古北口作晓色沧凉满谷寒髙峯才见日三竿昨朝午热知何处水抱山萦隔几盘鎻钥寻常壮北门栖巖秦垒至今存戒严守此应迟矣贻笑那堪更仆论多稼今秋内外同未登埸敢道绥丰山村却报迎人象老㓜都㸔喜气融至避暑山庄作万叠螺峯蔚霁光行秋又复驻山庄蔽波荷锦犹呈绮徧野禾云欲作黄歴看塞田眞有幸毎居巖馆励无荒今宵数问应何碍为是明朝迓夀康出丽正门恭迎皇太后驾至山庄驻跸七朝行殿隔十里荣骢迎固是起居悉宁纾悬企诚仙庄开詄荡爱日仰光明寳穑沿途好知堪豫懿情木兰启跸纪事桂轮香满刚澄塞上之华枫板红新恰绘兰巾之景迺薫馆驻经匝月当秋而猎骑方嫺繄庆霄酺逮连朝既望而貉邮宜表溯昔祖谟敬继掖安舆以廵幸为常迨今慈夀益増居文囿而頥和斯当皇妃皇子留代温凊之忱塞水塞山近奉豫游之乐移顿鼓循记里问安则驿置恒驰周阹图按司虞数获则鲜肥可逹顾今岁丰符留熟篝车纾省歛之懐矧此行观侍员渠櫜犍识从公之义诘戌习衆身先弗获辞劳养志娯亲体适袛期履㤗虽曰鹿町苹露两旬余之定省偶暌敬惟鹤迳松风万千岁之居宁伊始爰永言以识事同吉日之命篇秋蒐意寓圣人深无逸诘戎聨衆心一已自应励朝夕髙龄却合豫园林鹿鸣鹤舞供清玩水驿山邮报吉音逾廿徃还兹启跸万斯年例始斯今雨中䝉古王公等进宴诗以志事穹幕华筵备已齐来临那避雨云低大都事欲从人愿于是言宁借象鞮侑酒不妨歌一阕教駣可罢马千蹏行营归辔原非远烟景诸峯恰入题重九日张三营行宫赐䝉古王公等宴赉即事得句蒐成依例赉藩翰毎値重阳兴倍欢执役虽无过廿日施恩要欲遍千官轻云缀宇鱼鳞碎积雪依峯玉色寒独是今番踈献节南山遥望祝釐安木兰回跸至避暑山庄请皇太后安恭悉起居和适欣成长句书懐快霁兼欣息夜风蒐回问寝祖时同松留旧緑如新緑枫染深红及浅红翘企慰哉心切切康强悉矣喜融融敬遵慈训兹成例于万斯年愿岂穷入古北口作石城埤堄倚云开渡去潮河又渡廻稔岁圃场无隙地前朝鎻钥有髙台今秋收更昨秋胜出口看周入口来绥屡同民乐饱暖何修庆遇益钦哉三十年七月辛巳上奉皇太后巡幸塞外是日皇太后驻跸汤泉行宫上驻跸石槽行宫壬午降㫖蠲免所过地方额赋十分之三甲申出古北口丁亥至热河行宫戊子上诣广仁岭恭迎皇太后驾至热河行宫辛丑上奉皇太后于卷阿胜境侍膳赐扈从王公大臣䝉古王公台吉等茶果凡三日八月乙巳复赐王公大臣䝉古王公台吉等茶果凡七日癸丑上奉皇太后于万树园侍膳赐䝉古王公台吉及都尔伯特亲王䇿凌乌巴什等宴乙邜上侍皇太后膳赐扈从王公大臣䝉古王公台吉及都尔伯特亲王策凌乌巴什等宴丙辰上万寿圣节诣皇太后行宫行礼御澹泊敬诚殿扈从王公文武大臣官员䝉古王公吉吉及都尔伯特亲王策凌乌巴什等行庆贺礼上侍皇太后膳赐王公大臣䝉古王公台吉及都尔伯特亲王策凌乌巴什等宴凡三日己未上启跸行围木兰皇太后仍驻热河行宫癸亥行围殪熊驻跸海拉苏台甲子行围殪熊驻跸唿鲁苏台丁夘驻跸都穆逹乌拉岱䝉古王公等恭进御宴九月己夘行围殪虎驻跸布尔哈苏台壬午驻跸张三营赐䝉古王公台吉并随围兵丁等饭甲申回热河行宫恭请皇太后安己丑上奉皇太后自热河回銮壬辰入古北口乙未上奉皇太后回圆明园钦定热河志卷十八钦定热河志卷十九钦定四库全书钦定热河志卷十九廵典七御制诗恭奉皇太后秋廵唘跸之作昨夜微霏雨洗车朝来霁景畅晶如天髙气爽临秋囿山峙川流奉懿舆自有三千驱赳赳那须十二驾鱼鱼沿途又此屡丰阅曰慰曰兢并切予出古北口闉阇栖嶂回嶙峋望幸黎元迓跸廵虽是一年经一度怜他每度较前亲北门锁钥重提封组练旌旗列㡬重谩道清时全不用听教例事耀军容鬼工犹恐不能兼人力安施峭壁尖设使千秋无此蹟至今谁复笑䝉恬身先从来雨不辞鸣鞭迤逦破烟丝予心自有惬懐处正是秋田结穗时至避暑山荘即事得句云势侵晨欲放晴广仁岭过朗曦迎山荘早悦遥看目衢市先殷衆迓情祖泽至今歌乐利予心惟永戒骄盈时廵近逺藩王集不必言威惠以诚出丽正门恭迎皇太后只觉八朝隔不知十里遥秋晨气真爽山路潦全消欢悉凊温适亲承甘㫖调仙荘奉文母家法自神尧热河启跸木兰行围之作尊养去年例万年兴居晨谒启行旃慈云南望一心恋爽气北迎衆意便落涨本微渉塞水获收逾半阅山田逺臣西北翩聨至示度懐遐讵偶然重九日赐䝉古王公等宴赉罢围应犒赉况复值良辰筵对黄华设恩颁翠绮均宁须拘礼数实可见情亲即命还游牧役人不欲频木兰回跸至避暑山荘恭问皇太后安岂不邮章悉起居北蒐将及月旋初屏翰仰望难孤彼甘㫖亲尝更廑予逰豫仙荘身益健趋承松牖志方舒万年循例今年始信是天伦乐莫如入古北口两月秋巡此进闗先殷农况阅民间果然口内胜口外无㡬看过又看还风栁面迎陌头緑霜枫背指岭眉殷祝釐敢不遵慈命便以纡临了髻山三十一年七月丙子上奉皇太后启跸廵幸塞外是日皇太后驻跸汤泉行宫上驻跸石槽行宫丁丑降㫖蠲免所过地方额赋十分之三己卯出古北口壬午至热河行宫癸未上诣广仁岭恭迎皇太后驾至热河行宫乙未上奉皇太后于卷阿胜境侍膳赐扈从王公大臣䝉古王公台吉等茶果凡三日八月己亥复赐王公大臣䝉古王公台吉等茶果凡七日丁未亦如之己酉上侍皇太后膳赐王公大臣䝉古王公台吉等宴庚戌上万夀圣节诣皇太后行宫行礼御澹泊敬诚殿扈从王公大臣文武官员及䝉古王公台吉等行庆贺礼上侍皇太后膳赐王公大臣蒙古王公台吉等宴三日癸丑上启跸巡幸木兰皇太后仍驻热河行宫丁卯行围殪虎驻跸鄂兰索郭圗九月戊辰朔行围殪虎驻跸额勒苏钖纳己巳行围殪虎驻跸按巴鸠和洛昂阿壬申行围殪熊驻跸坡赉昂阿丙子驻跸张三营赐扈从王公大臣蒙古王公台吉并随围兵丁等饭己邜回热河行宫恭请皇太后安丙戌上奉皇太后自热河回銮己丑入古北口十月己亥上奉皇太后回圆明园御制诗恭奉皇太后幸避暑山荘御园唘跸之作昨朝霖雨夜来晴正值蒐廵唘翠旌为奉康宁缓后顿仍循警跸肃前行途旁万姓听趋觐路近三分俾免征秋节虽迟月临廿凉飔已觉马头迎出古北口蒐廵又此出长闗便觉迎来爽满颜秋塞已开峯伍伍晓空犹挂月弯弯遗蹟何须欵祖龙千秋炯鉴慎邉封野桥涨水潮河急昨晩山云西北浓去年塞坂微嫌旱今嵗山田幸兆丰未逮登塲知未定越因切切惕吾衷至避暑山荘即事得句千峯歛雾矗螺鬟岭过广仁接阓阛虽是旬余迟出跸却饶一月畅居山评量农务黄云际唘廸诗情緑树间更有予心深喜处明当䇿马迓慈颜出丽正门恭迎皇太后至山荘即事得句日日伻人悉起居岂同躬觐太安舆康强真是夀无量爱敬从知乐莫如多稼沿途经览豫好山满苑奉懐舒秋阳曝处暄宜穑恰有松风入绮䟽仲秋唘跸木兰行围之作秋中行狩临六辔发如琴岂不晨昏念亦惟绳继钦南瞻遥塞苑北指近云岑纳稼山村景崇墉真惬心䝉古王公等进宴即事成什帐殿崔巍向逺垧倾诚贡宴得教听称觞共上南山夀奏乐还欣北曲聆苏对洛那咸扈卫黄河青海更家庭古来斯事称希有保泰持盈慎自铭髙适诗云青海只今将饮马黄河不用更防秋夫防秋乃在黄河则其时邉界武备从可知矣明季河套始终为梗夏言欲恢复竟搆大狱卒亦无成若本朝则鄂尔多斯乆为臣仆执役惟谨其居河套与各省民人之各安井里何异耶青海亦与四十九旗䝉古无别随猎侍宴恭敬有加兹武帐列坐诚如家人父子诗以志事非敢为夸益因自励驻张三营行宫赐蒙古王公及随围人等宴赉作别馆开佳宴列茵秩有伦劳勤例行赐逮下泽教均谁曰瓯曽脱端知秋似春羣欣称世仆我则道嘉賔回跸至避暑山荘恭问皇太后安及月山荘豫养崇慈颜瞻喜益加丰朝家驭逺千年计寝阁承欢一念衷砌以向阳草犹緑忩因延景树红如斯时莭如斯事万载如斯愿不穷恭奉皇太后山荘启跸回銮之作两越月余驻奉言安驭旋闗山自风景莭序暗推迁頥养宜真境逍遥若上仙欢欣承懿旨来豫定年年三十二年七月壬午上奉皇太后启跸巡幸塞外是日皇太后驻跸汤泉行宫上驻跸石槽行宫䧏㫖蠲免所过地方额赋十分之三乙酉出古北口戊子至热河行宫己丑上诣广仁岭恭迎皇太后驾至热河行宫闰七月丁巳上奉皇太后于卷阿胜境侍膳赐扈从王公大臣䝉古王公台吉等茶果凡五日八月甲子复赐王公大臣䝉古王公台吉等茶果凡五日癸酉上待皇太后膳赐王公大臣䝉古王公台吉等宴甲戍上万夀圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台等宴凡三日丁丑上启跸廵幸木兰皇太后仍驻热河行宫辛巳哈萨克使臣都勒特克勒等入觐是日驻跸海拉蘓台乙酉驻跸都穆逹乌拉岱䝉古诸王公等恭进御宴閲马戏己丑驻跸鄂尔楚克哈逹赐扈从王公大臣䝉古王公台吉及哈萨克使臣等宴九月戊戌驻跸张三营赐扈从王公大臣䝉古王公台吉并随围兵丁等饭辛丑回热河行宫恭请皇太后安丁未上奉皇太后自热河回銮庚戍入古北口癸丑上奉皇太后回圆眀园御制诗孟秋恭奉皇太后幸避暑山荘唘跸之作嵗嵗行秋奉大安康强欣侍万年欢一天霁景人心爽七日吉程马足盘图逸不教进轻辇习劳常是控雕鞍村民趋觐无呵止十分三供例与寛出古北口塞闗嵗嵗此途遵阛阓欢欣接驾民祗有殷勤筹富教那更往事说嬴秦将谓秋风出塞凉日中婪热拂征裳金官酌剂人知否火迫良田穂染黄水抱山环盘曲蹊两行緑栁布隂齐今来幸以去年景禾乡中度䡶輗至避暑山庄作滦阳计里不由旬按辔清晨度广仁阛阓至今踰万户苍黔自昔仰时巡抚兹敢懈继绳志睠彼依然乐利民更有予衷深幸者山田欣阅屡绥频出丽正门恭迎皇太后驾至避暑山荘作一日后违八日迟不眠数问夜何其欣知此际临安辇恭迎先期候野达曰喜真成莫大喜如斯实愿万年斯康强福夀诚谁并祇以徳崇用受禧仲秋启驆木兰行围之作仙荘弥月驻行旌时届秋蒐此启程车马萧萧指北塞禾栗栗报西成鸡鸣犬吠山村接鸷臂卢牵猎士迎习武朝家有常度遵循讵为恣逰情木兰回跸至避暑山荘恭问皇太后安邮章虽悉起居便迩嵗围期每䟎前定省顾违廿余日豫游愿奉万斯年亭䑓总是长生境鹤鹿皆成不老仙退憩巖斋诚庆慰罨忩红緑缋峯妍入古北口秋暖今年实异哉入闗路更润无埃黄华把忆重阳过緑树看从塞外来菘薤尚留畦町蔚禾已纳圃场堆村民颇有逢年庆却廑畿南虑㡬回三十三年七月癸巳上奉皇太后启跸廵幸塞外是日皇太后驻跸汤泉行宫上驻跸石槽行宫降㫖蠲免所过地方额赋十分之三丙申出古北口己亥至热河行宫庚子上诣广仁岭恭迎皇太后驾至热河行宫壬子上奉皇太后于卷阿胜境侍膳赐扈从王公大臣䝉古王公台吉等茶果凡三日八月丁巳复赐王公大臣䝉古王公台吉等茶果凡七日丁卯上侍皇太后膳赐王公大臣䝉古王公台吉等宴戊辰上万夀圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴凡三日辛未上启跸廵幸木兰皇太后仍驻热河行宫己卯驻跸都穆逹乌拉岱䝉古王公等恭进御宴阅马戏行围殪虎驻跸鄂尔楚克哈逹九月壬辰驻跸张三营赐扈从王公大臣䝉古王公台吉并随围兵丁等饭乙未回热河行宫恭请皇太后安辛丑上奉皇太后自热河回銮甲辰入古北口丁未上奉皇太后回圆眀园御制诗恭奉皇太后幸避暑山荘御园启跸之作入秋三日屡逢晴撰吉平眀启綵旌缓奉安舆循后宿例驱柔辔肃前程轻风杨栁迎头爽浓露郊原蓄目清足博慈颜倍欢豫胜常禾逮西成出古北口塞隘近如国北门栖巖底事整頺垣阓阛列肆无征赋一百年来沐厚恩綵亭预祝贡舆情不说由来事已成且喜未曽费物力碧天云浄朗秋晴萦纡石栈亸鞭过苍緑千林锁髻螺色合国言纽干哩乃知金史译成讹出闗例看秋成好今嵗秋成倍往时迎驾有来诸扎萨北东言更胜于斯至避暑山荘即景成什万家列肆接闉扉驻熟山荘到若归一路饱看秋稼好千峯叠矗晓云稀今而来似昨而去旰以食仍宵以衣永佑层楼神御奉处瞻先敬写心依出丽正门恭迎皇太后至山荘敬成长句志喜广仁西望是瑶池王母云车降此时汎洒昨宵霏细雨晶眀清晓霁髙曦三秋有象供怡豫四海无央祝夀祺食履倍康逰揽健欢承慈训永来随木兰行围热河启跸之作度节行秋狝询安便启程仙荘数南望宝稼逮西成过雨千溪涨烘晴万嶂明中闗午前到咨政慎权衡至避暑山荘恭问皇太后安即事志喜行馆凌晨发山荘傍已臻加丰慈体豫至乐慕懐伸日影忩延暖秋园气蔼春万年结心愿如愿吁天申入古北口作今年秋暖长候不限邉墻闗外树仍緑篱根花始黄优膏后微欠奢望未全偿更系予懐者稀看宿麦芒三十四年七月戊子上奉皇太后启跸廵幸塞外是日皇太后驻跸汤泉行宫上驻跸石槽行宫降㫖蠲免所过地方额赋十分之三辛卯出古北口甲午至热河行宫乙未上诣广仁岭恭迎皇太后驾至热河行宫丁未上奉皇太后于卷阿胜境侍膳赐扈从王公大臣䝉古王公台吉等茶果凡三日八月辛亥复赐王公大臣䝉古王公台吉等茶果凡七日辛酉上侍皇太后膳赐王公大臣䝉古王公台吉等宴壬戍上万夀圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴凡三日乙丑上启跸巡幸木兰皇太后仍驻热河行宫丙子行围殪虎驻跸按巴鸠和洛色钦九月辛巳行围殪虎驻跸萨尔巴里哈逹壬午驻跸按巴鸠和洛昻阿䝉古诸王公等恭进御宴阅戏马癸未行围殪虎三驻跸乌兰哈逹丙戍驻跸张三营赐扈从王公大臣䝉古王公台吉并随围兵丁等饭己丑回热河行宫恭请皇太后安乙未上奉皇太后自热河回銮戊戍入古北口辛丑上奉皇太后回圆明园钦定热河志卷十九钦定热河志卷二十钦定四库全书钦定热河志卷二十巡典八御制诗恭奉皇太后启行幸热河驻跸木兰行围之作庆辰佳节递都过合奉慈舆幸热河习武未宜疏驷铁矢音恒是咏卷阿恩深顾复行常侍体益康强喜实多纳稼更无虑蹂躏潦余旋转幸如何出古北口感怀古北复鸣鞭今秋殊往年异常经潦涨格外命恩宣庐舍茍完矣雉墉未筑焉长城真自坏触景倍悽然至避暑山庄作庆典原无废习蒐略迟启跸过中秋行将兰塞千围合且许山庄三日留锦绣开屏间红绿珮环淙崃互渟流迎銮万姓休称谢元气还廑可复不出丽正门恭迎皇太后至避暑山庄即事成什昨宵数问夜何如为是连朝濶起居老幼黔黎𩔖善钖动言式右史堪书街衢已复旧观矣警跸奚须逺避诸䇿马躬迎圣母喜六旬子帝掖安舆木兰行围自热河启跸作云收万嶂喜新晴猎马虞旌值启程习武绳前奉慈训承欢惜濶系深情积㸔谷圃秋原获润逼兰衢尘不生旧部新藩都效职翩聫鞠路傍迎重阳日䝉古王公等进宴即席成什今嵗行蒐十日迟重阳恰度木兰时登山无地非髙处进宴有心值节期诈马依然元制度什榜底借汉威仪厯观史册如兹少䖍巩金瓯慎自持至避暑山庄恭问皇太后安喜而成什三度减围期问安心早驰䟎程瞻懿履仙境适慈颐廿日身益徤千秋愿若斯吾惟知以喜不忍忆宣尼入古北口朔气变寒严休工春日佥本无事修葺徒以系观瞻省嵗麦笼𤱔御冬舎接阎安民企黄霸筑塞鄙䝉恬三十五年八月己丑上奉皇太后启跸巡幸塞外是日皇太后驻跸汤泉行宫上驻跸石槽行宫壬辰出古北口降㫖加恩豫赏古北口驻防及绿营兵丁一季钱粮乙未至热河行宫降㫖加恩豫赏热河驻防及绿营兵丁一季钱粮丁酉上诣广仁岭恭迎皇太后驾至热河行宫己亥上启跸行围木兰皇太后仍驻热河行宫九月乙巳行围殪虎驻跸准乌拉岱戊申行围殪虎驻跸巴颜沟壬子驻跸按鸠和洛昂阿䝉古王公等恭进御宴閲马戯乙夘驻跸张三营赐䝉古王公台吉并随围兵丁等饭戊午回热河行宫恭请皇太后安十月甲戌上奉皇太后自热河回銮丙子入古北口庚辰上奉皇太后回圆明园御制诗七月十日启程幸热河驻跸木兰行围即事叠去嵗启跸诗韵三驱狝候吉涓将启虞旌两日秋霖涨盛致稽跸路展行期之信宿快晴已过洗车遣卫士以经营稳渡无烦涉马牵舟诚速昨来正报梁成洒道何频晨后又逢雨集岂柔金之生水信有恒占乃旬嵗而一经竟无愆度辛巳之成规可按大安之豫适宜遵小驻御园计里畧同缓顿先临行馆诘朝仍勑停銮惟农事之闗心积潦惧妨良稼幸田功之蓄目如云畅好髙原十五蠲租倍常年而更咨善䘏七言纪事叠旧韵而兼志惄怀腻霖今嵗又逢过生水阴金屡涨河桥待毕成权驻辇途㸔可治先循阿幸然髙陇仍秋熟惜矣低田受潦多满望惧将作虚望自慙之外更云何白河水涨待桥未成因暂返御园恭问皇太后安即事书怀伏庚甫退时行宿涨犹留处暑初交置顿成杠未遍谘首途而请纡掖辇稍须东上之园率前导而期偫方舟徐驻适中之馆乃问白河而径度戒道将需半旬因瞻紫籞而依驰询安已经三昔爰回御苑敬侍慈颜虽两辛之卜胥符演润或缘乎嵗纪而一水之占倍惕沮涂偏轸夫农功至如典重诘戎伫俟风髙而表扈矧若恩推怀逺行看日近以迎銮是用摛言以当志事今嵗秋霖过辛巳奚异涨候桥搘五朝待那安清跸三日濶应谒圣慈遮莫园中仍复返逍遥河上岂其宜箕畴黙騐咎徴应惕与惭俱祗自知恭奉皇太后启程之作临河转跸谒徽萱五日徘徊驻御园涨退桥成驰奏牍秋髙途治启銮轩已期旧例可违约况觐新来待沛恩尚有低田存潦水民艰一路重详论出古北口柔金胜刚金生水自倍蓰秋初涨潮河势过昨嵗已而何新筑城啮根复致圯頼人知豫防避潦早迁徙所以灾转轻不幸中幸耳经过涨已消沙痕存岸涘頺墙埋草木原占川路峙再筑仍再倾当让地于水宣命罢重为庶免纷更屡如云弛御边御边岂繋此至避暑山庄即事有作涨消桥就坦途培至止还迟十日来岭过广仁境詄荡门临丽正象昭囘峯容水态如相迓松牖云庄畅好陪不事招徕归逺域行看嘉宴此重开出丽正门恭迎皇太后即事志喜桥稳途平鳯辇移康强逢吉谒慈怡无疆庆外有余庆不敢期间愿永期檐际锤峯对阆苑阶前列水即瑶池神仙境藴中和气豫养髙年百倍宜热河启跸幸木兰行围之作有方必告敬询安綪茷㫋旌指木兰宿雨汎尘途不泞晓云漏日气非寒问程已熟行来近纳稼逢饶志为寛适报逺人归顺至朝家蒐典俾同观木兰旋跸至避暑山庄即事有作木兰肄武罢秋围是日山庄旋跸归勑政旰宵仍别殿询安欢喜谒慈闱旧藩莅止入邸舍新附随来换黻衣行庆施恩举次第园看万树有光辉恭奉皇太后自热河还跸之作行庆柔倈毕蒇仪栢冬旋跸指京师仙庄嵗至漫回顾仁岭云齐景仰思一路承欢申爱敬髙年益徤惬衷私如斯百度犹无厌层巘乔松与永期三十六年七月戊申上奉皇太后启跸巡幸塞外降㫖以今嵗雨水较大加恩蠲免所过地方额赋十分之五其被水成灾者仍照例察䘏上驻跸石槽行宫庚戍上谕今年七月雨水较大已展期两日启銮及过兰沟时桥虽已成而未能坚整即遣使奏闻皇太后请暂驻御园俟沿途桥座俱成再请启驾朕仍先驻石槽行宫閲视所经桥道以便掖辇安行今日驻跸怀柔县遣福隆安驰往密云察看河势情形据奏白河盛涨势难骤落牵舟驾梁均非可以克日施工因思既不能按程遄行而坐待桥成为时太乆亦属无益着于十三日仍囘跸圆明园恭请皇太后安俟努三督率修理桥座完成奏到时再行传㫖起程是日命议叙沿途修理桥道各官辛亥回圆明园丁巳上奉皇太后自圆明园启行是日皇太后驻跸汤泉行宫上驻跸石槽行宫庚申出古北口癸亥至热河行宫甲子上诣广仁岭恭迎皇太后驾至热河行宫丙寅上奉皇太后于卷阿胜境侍膳赐扈从王公大臣䝉古王公台吉等茶果凡三日八月庚午复赐扈从王公大臣䝉古王公台吉等茶果凡七日庚辰亦如之辛巳上万寿圣节诣皇太后行宫行礼御澹泊敬诚殿扈从王公文武大臣官员及䝉古王公台吉等行庆贺礼上侍皇太后膳赐王公大臣䝉古王公台吉等宴凡三日癸巳上启跸行围木兰皇太后仍驻热河行宫九月乙巳驻跸伊绵峪土尔扈特台吉渥巴钖等入觐丙午驻跸萨尔巴里哈逹赐扈从王公大臣䝉古王公台吉及土尔扈特台吉等宴丁未驻跸按巴鸠和洛昂阿䝉古王公等恭进御宴閲马戯戊申行围殪虎驻跸乌兰哈达庚戌行围殪虎驻跸他星雅图阿辛亥驻跸张三营赐䝉古王公台吉及土尔扈特台吉并随围兵丁等饭甲寅回热河行宫恭请皇太后安丙辰御万树园赐扈从王公大臣䝉古王公台吉及土尔扈特汗渥巴钖等南掌国贡使叭西哩门遮昆宴赐王公大臣䝉古王公台吉等表里及土尔扈特汗渥巴钖等银币有差戊午赐扈从王公大臣䝉古王公台吉及土尔扈特汗渥巴钖等宴凡三日辛酉后御万树园赐宴观火戯凡二日癸亥复赐扈从王公大臣䝉古王公台吉及土尔扈特汗渥巴钖等宴十月己巳上奉皇太后自热河回銮辛未入古北口乙亥上奉皇太后回圆明园御制诗恭奉皇太后幸避暑山庄即事二律狝待行时塞舘驻原夙莅庄宜避暑慈帏凊适宁居因念昨秋积雨涨川桥烦再架何如当夏蠲辰启跸途怏覩先登既禀承圣母以忻俞遂宣命诸司以豫饬时则炎蒸未炽薰拂微凉四朝甫过北郊六舍言循东道髙年顺志缓程更安御肩舆令典习勤前导仍肄驱闲驷矧官人而课绩时几不废畴咨复减从以恤劳更畨并容休代幸篝车之满获晩麰云尚铺黄欣烜润之均调早稼油都㵼碧虽先秋较逾匝月丰迺全占惟爱曰欲至万年喜诚永矢长言再系短引兼成又奉慈游逮启行较常时早月余程秋霖恐蹈咋年迹夏凊真循避暑名最利禾浓侵晓露宜收麦凑接朝晴依然乘马烟郊厯送驾人瞻喜倍生承欢顾爱并殷如山舘康游八袠余展顿敬图早憇息肩舆自觉益安舒因成徐进增情恋仍复先行例道除祗识此他非所识宣尼深语敢萌予出古北口即事东方晓日万峯明山路盘旋䇿马行巖堞轴颓半有地市鄽栉此永无征旅人那虑渐石泞农父偏欣晒麦晴让水即为治水䇿费财奚事筑边城古北口边墙縁山跨水以筑潮河穿水门入庚寅夏大雨数日河涨数丈余奔腾突激缭垣及城闉皆毁于水以其为经涂观瞻所繋发衡缗缮完之辛夘秋霖又盛河涨如前新缮垣复圮迨出口临閲察其故葢边墙踞河上正当其冲河流即移逼城根非可人力争御若屡弛屡葺虽无力役劳民之事而縻金钱疲工作非计也至于遏其势致横溢伤民庐益非计也且今中外一家闗以外尚隶畿辅又安借此防边为北门固屹然壮观余堞本无所轻重因命视墙峙处结筑礟台以具规制阙者委之于河使其畅流顺轨行水之智贵乎因势利导让之乃所以治之然于此正可若夫内地民稠之处则又不可六月朔日至避暑山庄即事成什皇祖山庄此剏居毎来恩训不忘初快晴喜共将旬及避暑到犹早月余因以循名励责实敢惟玩物益孜予髙年驻近迟四宿屈指殷心迓鳯舆出丽正门恭迎皇太后至山庄喜成是什愉怡候道边迎驾命趋前倍迎髙龄健却纾十日悬山林供爽眺温凊适清便孝则吾何敢慕诚过舜年热河启跸幸木兰行围之作节过启程依例常平明清跸发仙庄或舆或马遵慈训多黍多稌閲嵗穰野郭山村经迤逦旧藩新部扈相将诘戎义以行围寓家法聪聴百世长木兰回跸至避暑山庄恭请皇太后安喜而成什复不过时归不賖归来食履悉康嘉万年祝愿冀如愿四海为家兹更家秋暖叶林红间绿雨轻塞宇雾成霞黄州诗称重阳节可耐庭前润菊花出丽正门恭送皇太后启銮之作今巡步辈奉慈欢税近先行取日寛仍拟御园共早到钦承懿训永年刋前旌岭路瞻徐发后轫山庄驻暂盘去送来迎意何极南山为祝镇斯㸔入古北口仲夏出关秋入闗倐如信宿往和还乍逢夹路草犹緑故合依峯树未殷败垒徒教留埤堄崇墉欣㸔接鄽阛迤南见麦思早雪因识人情知足艰三十七年五月己未上奉皇太后启跸巡幸塞外是日皇太后驻跸汤泉行宫上驻跸石槽行宫降㫖蠲免所过地方额赋十分之三壬戌出古北口六月乙丑朔至热河行宫己巳上诣广仁岭恭迎皇太后驾至热河行宫七月戊午赐扈从王公大臣䝉古王公台吉等茶果凡三日辛酉上御澹泊敬诚殿土尔扈特郡王巴木巴尔贝子布颜楚克等入觐赐巴木巴尔布颜楚克王如意洋表鼻烟壶并赐巴木巴等顶带冠服有差壬戌閲步踏八月庚子上侍皇太后膳赐扈从王公大臣䝉古王公台吉及土尔扈特郡王贝子等茶果凡六日甲戍亦如之乙亥上万夀圣节诣皇太后行宫行礼御澹泊敬诚殿扈从王公文武大臣官员䝉古王公台吉及土尔扈特郡王贝子等行庆贺礼上侍皇太后膳赐王公大臣䝉古王公台吉及土尔扈特郡王贝子等宴凡日丙子上御万树园观火戱戊寅上启跸行围木兰皇太后仍驻热河行宫丙戌驻跸阿尔蘓台䝉古王等恭进御宴閲马戱九月戊戌驻跸张三营赐蒙古王公台吉及土尔扈特郡王贝子等饭辛丑回热河行宫恭请皇太后安甲辰上出丽正门恭送皇太后回銮戊申上自热河回銮辛亥入古北口甲寅上奉皇太后回圆明园钦定热河志卷二十钦定热河志卷二十一钦定四库全书钦定热河志卷二十一廵典九御制诗恭奉皇太后启程驻跸避暑山庄作高龄避暑塞园清撰吉平明发跸旌五日节刚三日过今年程按去年行野芃云緑縁逢雨塲积墉黄正喜晴陌柳吹风迎靣爽较赢秋热惬舆情出古北口作巖城高下踞崔嵬让水平川百丈开古季防秋真足鄙清时避暑更谁猜课官月出非辽逺卫士番更听往廻曰此雄闗闗讵此伊犁户外靖边埃五月十四日至避暑山庄山庄驻跸每移前夏凊都因頥大年方泽祭过譔良日三庚节先避炎天后程缓进期安逸此日先临抚市鄽烟火万家仰昔咏益勤恬飬励干干出丽正门㳟迎皇太后至避暑山庄喜而成什昨晚欲霖虑岭崇今朝快霁迓徽宫夀无量故福无量喜有同因颂有同鹤是仙禽依砌下松为贞树列庭中斋前恒奉慈颜顾万嵗千秋乐莫穷中秋后一日启跸木兰行围之作秋仲例蒐启跸应有行必告候居兴抚遐习武斯攸繋罢彼留兹特未能溪溯石矶还木约农登西陇复东塍午前税驾行宫近摹帖因之暇几凭木兰廻跸至避暑山庄㳟问皇太后安喜而成什向北围程又一周归来安适敬咨诹日增食履天同健景献园林时豫逰六十慕希五十慕八千秋祝万千秋年年如是申忱忭不觉其间隙影流入古北口秋暖竟殊常入闗更向阳连㸔树增緑无碍草㣲黄官吏纷迎接村庄富盖藏翻犂种秋麦一嵗总农忙三十八年五月丙寅上奉皇太后启跸廵幸塞外是日皇太后驻跸汤泉行宫上驻跸石槽行宫降㫖蠲免所过地方额赋十分之三己巳出古北口壬申至热河行宫丙子上诣广仁岭㳟迎皇太后驾至热河行宫丁亥上奉皇太后于卷阿胜境侍膳七月壬午赐扈从王公大臣䝉古王公台吉等茶果凡四日丙戍閲歩踏八月戊子赐扈从王公大臣䝉古王公台吉等茶果凡二日庚寅土尔扈特贝子沙喇扣肯等入觐赐扈从王公大臣䝉古王公台吉及土尔扈特贝子等茶果凡四日丙申上奉皇太后于狮子园侍膳戊戌上奉皇太后于卷阿胜境侍膳赐扈从王公大臣䝉古王公台吉及土尔扈特贝子等茶果己亥上万夀圣节诣皇太后行宫行礼御澹泊敬诚殿扈从王公文武大臣官员䝉古王公台吉及土尔扈特贝子等行庆贺礼上侍皇太后膳赐王公大臣䝉古王公台吉及土尔扈特贝子等宴凡三日壬寅上启跸行围木兰皇太后仍驻跸热河行宫丙午行围殪虎驻跸布敦口丁未行围殪虎驻跸坡赖口辛亥驻跸森吉围䝉古王公等㳟进御宴閲马戯甲寅行围殪熊一虎一驻跸永安巴依口九月丁巳朔行围殪虎驻跸萨达克图庚申驻跸阿穆唿朗图赐䝉古王公台吉及土尔扈特贝子等饭甲子廻热河行宫㳟请皇太后安戊辰上出丽正门㳟送皇太后廻銮壬申上自热河廻銮乙亥入古北口戊寅上奉皇太后廻圆明园御制诗㳟奉皇太后启程驻避暑山庄二律已过北郊祭应为避暑行慈舆循近顿清跸启前程旣惬豫游志还申温凊情年年谕频奉嵗嵗例无更东门仍据鞍送驾列千官岂不林林立欲求采采难晓风轻拂爽緑野逺开寛一例急需雨亸鞭弗忍㸔出古北口潮河水弱翕循川异涨冲城𬗟昔年一自让流乃无事即云防北讵斯然清时避暑常来往到处勑几励惕干遗蹟胜朝多败垒盖余百嵗息烽烟至避暑山庄作广仁去嵗雨凭舆筞马平明此过诸利穑霑膏还忆彼习劳示衆每厪予青山緑水真佳处奥室敞轩各洒如所愧昔年临此者依然午夜问军书出丽正门㳟迎皇太后至避暑山庄喜而成什嵗嵗兰衢迓鳯銮十朝翘企一朝寛高年养志奉逰豫哀愫颙躬祝适安近驻缓行斯莅止明山秀水总承欢谆谆慈谕期恒例祇有钦遵无别端山庄启跸木兰行围之作斋趋松鹤敬安诹遂以虞旌发跸驺小润寝门廿余日丕承家法万斯秋西成厯览欣绥屡北部羣随聚仰流揽辔据鞍同往嵗肯因耽逸懈贻谋木兰廻跸至避暑山庄㳟问皇太后安喜而成什乗时脩狝返山庄厯揽秋收喜报穰境是真仙恣逰豫欢承王母倍康强霜轻紫槲争松翠气暖红荷共菊黄日上明窓供㸃笔那忘即景惜流光进古北口作巖闗此日度归骖四月流隂一瞬叅闾左秋成聊用慰山东变故顿因慙廻头塞景还瞻北扑靣暄风以向南絶壁悬崖连埤堄尔时民力若为堪三十九年五月戊辰上奉皇太后启跸廵幸塞外是日皇太后驻跸汤泉行宫上驻跸石槽行宫降㫖蠲免所过地方额赋十分之三辛未出古北口甲戍至热河行宫戊寅上诣广仁岭㳟迎皇太后驾至热河行宫七月丁丑上奉皇太后于卷阿胜境侍膳赐扈从王公大臣及䝉古王公台吉等茶果凡四日八月癸未复赐扈从王公大臣及䝉古王公台吉等茶果凡三日丙戍土尔扈特贝勒黙们图等入觐赐扈从王公大臣䝉古王公台吉及土尔扈特贝勒台吉等茶果凡三日庚寅上御避暑山庄门阅射都尔伯特贝勒巴桑等入觐癸巳上奉皇太后于卷阿胜境侍膳赐扈从王公大臣䝉古王公台吉及土尔扈特都尔伯特贝勒等茶果甲午上万夀圣节诣皇太后行宫行礼御澹泊敬诚殿扈从王公文武大臣官员䝉古王公台吉及土尔扈特都尔伯特贝勒等行庆贺礼上侍皇太后膳赐扈从王公大臣䝉古王公台吉及土尔扈特都尔伯特贝勒等宴凡三日丁酉上启跸行围木兰皇太后仍驻热河行宫辛丑行围殪熊驻跸海拉苏台乙巳驻跸都穆达乌拉岱䝉古王公等㳟进御宴阅马戯九月癸丑行围殪熊驻跸伊逊河甲寅行围殪熊驻跸塔里雅图乙卯驻跸张三营赐䝉古王公台吉及土尔扈特都尔伯特贝勒等饭并银币有差戊午廻热河行宫㳟请皇太后安己未上奉皇太后于卷阿胜境侍膳赐御前大臣军机大臣等饭壬戍上出丽正门㳟送皇太后廻銮丙寅上自热河廻銮己巳入古北口壬申上奉皇太后廻圆明园御制诗㳟奉皇太后幸避暑山庄是日启程即事成什年年避暑奉慈闱慈谕钦承弗敢违土厚气清宜夏凊千秋万载扈音徽前行后宿依恒例昔往今来騐道机夜雨朝晴便䟦马习劳即是𠡠惟㡬出古北口作秦筑长城土色紫因名紫塞至今贻残垣剰堵依然见冠岭梯巖那搆思兴者不知作者苦前人徒遗后人嗤塞边使不侵中国边境而今岂谓斯至避暑山庄即事得句仁皇避暑此卷阿㳟奉慈舆嵗一过适以明禋举方泽遂教启跸秩南讹仙庄夏景迎吟马画嶂晴光濯黛螺五十余年忆恩頋昨朝今日不争多出丽正门㳟迎皇太后至避暑山庄喜而成什启程翼晓雨淋漓驻跸汤泉待彴搘十日萦思一日喜八旬圣母六旬儿似兹逰豫诚希也祇有康强永祝之不可不知孔子训我惟知不忍言知热河启跸木兰行围之作武功文德并宜昭谟烈钦承自圣尧撰吉行旌指北塞询安寝合谒东朝狝蒐节合仲秋月徃返期惟廿二朝丙夜红旗仍问㨗㡬曾行幄得逍遥木兰廻跸㳟问皇太后安喜而成什惠遐诘武要惟均蒇事山庄返跸廵四海臣民咸共仰高年福祉庆恒申㨗旗到早知而喜徽阁瞻增精与神将奉安舆入京国弗寒犹先小阳春四十年五月壬申上奉皇太后启跸廵幸塞外是日皇太后驻跸汤泉行宫上驻跸石槽行宫乙亥出古北口六月戊寅至热河行宫癸未上诣广仁岭㳟迎皇太后驾至热河行宫七月庚午上奉皇太后于卷阿胜境侍膳赐扈从王公大臣䝉古王公台吉等茶果凡二日癸酉甲戍亦如之乙亥阅歩踏八月戊寅上奉皇太后于卷阿胜境侍膳赐扈从王公大臣䝉古王公台吉等茶果凡二日庚辰土尔扈特贝子沙拉扣肯等入觐赐扈从王公大臣䝉古王公台吉及土尔扈特贝子等茶果凡三日丁亥复赐扈从王公大臣䝉古王公台吉及土尔扈特贝子等茶果戊子上万夀圣节诣皇太后行宫行礼御澹泊敬诚殿扈从王公大臣官员䝉古王公台吉及土尔扈特贝子等行庆贺礼上侍皇太后膳赐王公大臣䝉古王公台吉及土尔扈特贝子等宴凡三日辛卯上启跸行围木兰皇太后仍驻热河行宫丙申行围殪熊驻跸唿鲁苏台己亥驻跸都穆达乌拉岱是日定西将军阿桂等奏攻克勒乌围红旗报㨗命御前侍卫春宁驰诣皇太后行宫称贺癸卯行围殪虎驻跸鄂尔楚克哈达九月丁未行围殪虎驻跸乌兰哈达戊申行围殪熊驻跸坡赖口己酉行围殪虎驻跸他里雅图口庚戍驻跸张三营赐䝉古王公台吉及土尔扈特贝子等饭癸丑廻热河行宫㳟请皇太后安丁巳出丽正门㳟送皇太后廻銮辛酉上自热河廻銮甲子入古北口丁卯上奉皇太后廻圆明园御制诗㳟奉皇太后幸避暑山庄启程之作东廵廻跸刚半月北幸启程又一时无乃太勤车马尔未尝少懈旰宵斯尧皇家法宁容弛文母高年合奉怡避暑长兹承夏凊修龄永祝侍期頥出古北口塞有塞之意古来畏北人发端始苏李扼险自嬴秦征战多伤戍屯良苦辛难言惟守在得要亦相亲即此徃来度恒聨中外臣𠡠㡬勤一已施惠接嘉宾敢不遵家法宁徒事豫廵纾懐摛五字掲义示千春至避暑山庄即景成什兰露松风晓气清广仁岭过见巖城万家烟火滋增倍五谷仓箱望益诚智水仁山怡性谧髙畦低壠喜天晴更予一节便冝者午夜军书罢问程出丽正门㳟迎皇太后至避暑山庄喜而成什朝晴夜雨符汛洒路左迎銮此夙兴十日牵萦欣大慰万年康健福骈膺惟兹避暑期恒豫不觉乔龄逐渐增欲拟求仙为驻景秦皇汉武有明徴热河启跸木兰行围之作甫过月节发天闲例寓诘懐未可删千百年承垂家法廿余日契濶慈颜勤思无逸欣马御厯揽有收慰穑艰里祇由旬驻犹早掞辞纪事趂㡬闲木兰廻跸至避暑山庄㳟问皇太后安喜而成什仲秋启跸季秋还来徃刚消廿日间却比向年增慕志乃欣先节谒慈颜精神逾健天恒钖山水供怡日永闲頥养固知此地好㣲歉者略逺京闗九月十六日避暑山庄廻跸驻喀喇河屯行宫作翠羽平明转跸轮河干别舘驻逡廵忆来林态才仲夏重到山光酿小春瞥眼便为经嵗事问心底是惜隂人瓯香研净多清暇㸃笔聊因纪此辰四十一年五月癸未上奉皇太后启跸廵幸塞外是日皇太后驻跸汤泉行宫上驻跸石槽行宫降㫖蠲免所过地方额赋十分之三丙戍出古北口己丑至热河行宫癸巳上诣广仁岭㳟迎皇太后驾至热河行宫七月己丑土尔扈特郡王舎楞等入觐甲午上奉皇太后于卷阿胜境侍膳赐扈从王公大臣䝉古王公台吉及土尔扈特郡王等茶果凡五日辛丑閲歩踏八月辛丑上奉皇太后于卷阿胜境侍膳赐扈从王公大臣䝉古王公台吉及土尔扈特郡王等茶果凡三日甲辰土尔扈特郡王䇿伯克多尔济等入觐赐扈从王公大臣䝉古王公大臣及土尔扈特郡王等茶果凡二日辛亥亦如之壬子上万夀圣节诣皇太后行宫行礼御澹泊敬诚殿扈从王公文武大臣官员䝉古王公台吉及土尔扈特郡王等行庆贺礼上侍皇太后膳赐王公大臣䝉古王公台吉及土尔扈特郡王等茶果凡三日乙卯上启跸行围木兰皇太后仍驻热河行宫辛酉行围殪虎驻跸那尔苏台癸亥驻跸都穆达乌拉岱䝉古王公㳟进御宴阅马戯九月癸酉驻跸张三营赐䝉古王公台吉及土尔扈特郡王等饭丙子廻热河行宫㳟请皇太后安庚辰上出丽正门㳟送皇太后廻銮甲申上启跸自热河廻銮丁亥入古北口庚寅上奉皇太后廻圆明园钦定热河志卷二十一钦定热河志卷二十二钦定四库全书钦定热河志卷二十二廵典十御制诗幸避暑山荘唘程之作典具如初法驾展七程之始礼循乎古吉行踰两载而遥𬗟祖制之常遵秋蒐仍饬叹慈欢之夙奉夏凊难追时则栁陌微凉梅霖正霁爰御骢而晓发习劳还似当年忆扶辇以徐臻纪事顿殊前度歴山邮而临避暑北道依然排星罕以指清河东门詄若抚盈眸之禾黍劭农借用慰焉接扑面之云岚顾我何为情也适来行馆合有新吟朅尔宣毫忍披旧什长言志感小引抒懐又是常年避暑时由来两嵗未行斯分明似昔全殊境展转于懐那措词经国深猷述祖徳奉舆钦养𬗟慈仪山荘指日跸将驻踊惧难为即景诗出古北口两年未此度巖闗昔嵗情懐想像间戎诘敢因忘祖制欢承那再奉慈颜闾阎滋庶筹衣食市肆无征任往还承徳府新兴学校兼观士习可雍娴至避暑山荘得句承徳新陞以府名四民欢忭路旁迎山河自是万古阅寒暑忽教两嵗更虽曰励躬法祖志伤哉廻首养亲情初来例有诗篇纪慙愧无端七字成热河唘跸木兰行围之作中秋节过唘蒐程祖制昭垂奕叶明肯以长年有所倦亦惟励已不渝诚乍惊两嵗倥阅益切诸藩爱戴情廻望难堪追忆处几曾清晓问安行木兰廻跸至避暑山荘作往还原自向年同叠树高低緑变红税驾徒然驻塞苑问安那复谒慈宫即今对景淡无味忆昔承欢恨不竆清夜芸斋频有梦梦醒其奈总成空四十四年五月乙未上唘跸廵幸塞外是日驻跸石槽行宫降㫖蠲免所过地方额赋十分之三戊戌出古北口辛丑至热河行宫丁未上诣文庙行释奠礼七月丙午上御卷阿胜境赐扈从王公大臣蒙古王公台吉茶果丁未巳酉亦如之庚戌阅歩踏八月甲寅上御卷阿胜境赐扈从王公大臣蒙古王公台吉茶果凡六日乙卯土尔扈特贝子竒布坦等入觐丁巳杜尔伯特札萨克台吉伯拜等入觐并赐茶果癸亥亦如之甲子上万夀圣节御澹泊敬诚殿扈从王公文武大臣官员䝉古王公台吉及土尔扈特贝子杜尔伯特札萨克台吉等行庆贺礼御卷阿胜境赐王公大臣䝉古王公台吉及土尔扈特贝子杜尔伯特札萨克台吉等茶果凡三日戊辰上唘跸行围木兰丙子驻跸穆逹乌拉岱䝉古王公进御宴阅马戏丁丑行围殪虎驻跸巴颜布尔哈蘓台九月甲申行围殪虎驻跸伊逊河丙戌驻跸张三营赐䝉古王公台吉及土尔扈特贝子杜尔伯特札萨克台吉等饭己丑上廻热河行宫甲午上唘跸自热河廻銮丁酉入古北口庚子上廻圆明园御制诗幸避暑山荘启程之作祭泽𫝊胪遴庶士蒇诸务益敬勤增廵方归未半月阅避暑诹惟吉日应鹭序鸳行列班聚玉鞭珠勒启行仍古稀天子犹乘马无逸几垂元与曾出古北口千载巖城虽就隤亦余埤堄枕崔嵬借㸔歴代兴亡蹟不外一言徳险该禾黍青䓤经雨后黔黎踊跃识銮来守斯足矣为门户惭愧伊犂万里恢至避暑山荘驻跸即事一律过岭遥㸔日上东山荘万木翠云笼右祠左庙胥瞻曁后海先河此意同避暑兼因避旷典致闲返以致跻公虽然昨嵗曾经驻切切懐思未解𠂻八月十三日于避暑山荘行七旬庆典即事成什御殿庚寅礼未仍山荘聊听庆冈陵七旬屈指数今古六帝因心騐法惩北塞骈田朝衆部西天欢喜祝神僧宜言吉日弗言慽东望松斋慽不胜避暑山荘廻銮谒陵驻跸喀喇河屯之作践祚之初廿五曾居诸忽逮七旬増未其陨越深䝉业用是东西敬谒陵蹙跸罢围非少懈指荘豫订励丕承滦阳别墅行来近穏度舆梁衆喜仍入古北口敬以谒陵清跸旋巖闗入乃早常年寥寥空宇净云气矗矗诸峰朗霁烟石彴紫桥歛秋潦崇墉比栉获山田迤南洼地多遭沴缱彼忘兹祇然四十五年五月己亥上启跸廵幸塞外是日驻跸石槽行宫降㫖蠲免所过地方额赋十分之三壬寅出古北口乙巳至热河行宫七月癸巳年班回部叶尔𦍑三品阿竒木伯克贝子色提布阿尔第等又杜尔伯特亲王䇿楞悟巴什土尔扈特贝子沙拉扣肯等㳟祝万夀及喀什噶尔四品噶咱纳齐伯克爱逹尔之子乌曽克等入觐上御依清旷殿并召见赐茶甲午木坪宣慰司坚木恭囊康及各上司土舎头日等入觐于惠廸吉门外丁酉班禅额尔徳呢自后藏至于澹泊敬诚殿跪请圣安上御依清旷殿赐坐赐茶果命班禅额尔徳呢至须弥福夀之庙居住庚子上御万树园赐班禅额尔徳呢等并扈从王公大臣䝉古王公台吉及回部阿竒木伯克贝子杜尔伯特亲王土尔扈特贝子及木坪宣慰司等宴赏赉金币有差辛丑杜尔伯特汗吗克苏尔札布等土尔扈特郡王色楞等恭祝万夀入觐上御卷阿胜境并召见命同班禅额尔徳呢等并扈从王公大臣䝉古王公台吉及回部阿竒木伯克贝子杜尔伯特亲王土尔扈特贝子及木坪宣慰司等赐茶果壬寅悟梁海㪚秩大臣伊素特等恭祝万夀入觐上御卷阿胜境召见命同扈从王公大臣䝉古王公台吉及回部阿竒木伯克贝子杜尔伯特汗土尔扈特郡王及木坪宣慰司等赐茶果癸卯甲辰乙巳皆如之丙午阅步踏八月戊申上御卷阿胜境赐扈从王公大臣䝉古王公台吉及回部郡王阿竒木伯克贝子杜尔伯特汗土尔扈特郡王悟梁海㪚秩大臣及木坪宣慰司等茶果乙酉上御卷阿胜境赐班禅额尔徳呢等及扈从王公大臣䝉古王公台吉回部郡王阿竒木伯克贝子杜尔伯特汗土尔扈特郡王及木坪宣慰司等茶果庚戌辛亥皆如之丁巳上御避暑山荘宫门土尔扈特汗䇿凌那木札尔等及朝鲜正使锦城尉朴明源等同时入觐恭祝万夀跪请圣安戊午上御卷阿胜境赐班禅额尔徳呢等并扈从王公大臣䝉古王公台吉回部郡王阿竒木伯克贝子杜尔伯特汗土尔扈特汗朝鲜正使及木坪宣尉司等茶果己未上万夀圣节御澹泊敬诚殿扈从王公大臣文武官员䝉古王公大臣贝勒台吉回部郡王阿竒木伯克贝子杜尔伯特汗土尔扈特汗朝鲜正使悟梁海㪚秩大臣及木坪宣慰司等行庆贺礼并命随至卷阿胜境赐茶果庚申上御卷阿胜境复赐茶果是晩上御万树园赐班禅额尔徳呢等并扈从王公大臣䝉古王公台吉回部郡王及阿竒木伯克贝子杜尔伯特汗土尔扈特汗朝鲜正使及木坪宣慰司等观火戏辛酉上御卷阿胜境赐扈从王公大臣䝉古王公台吉等茶果壬戌亦如之是晩上御万树园赐班禅额尔徳呢等并扈从王公大臣䝉古王公台吉等观火戏乙丑上御万树园赐班禅额尔徳呢等并扈从王公大臣䝉古王公台吉等宴甲戍上自热河廻銮谒陵九月丁丑入古北口乙未上廻圆明园御制诗幸避暑山荘启跸之作通宵云凈晓晴豪避暑行廵例向遭衣用袷纱破晨爽㡌垂釐毳却炎饕东门依旧千官送广甸懐新多稼叨袖亸玉鞭控珠勒敢为图逸谢年高出古北口按顿行宫清跸移巖闗度处爽风披今来古徃供诗料败垒残垣入画姿万里原非一时举一心恒繋万年思固知不借兹为守却恐侵寻或守兹至避暑山荘驻跸即事得句山荘避暑例依前是日行旌涖止便皜日扬辉瀼麦露轻风拂爽引槐烟经营敬迎垂奕世䟦渉宁当谢长年仍拟木兰亲校猎徒云即鹿岂其然八月十六日避暑山荘启跸徃木兰之作去嵗罢围因大庆今年行狝例依常中秋甫过饼𤓰节上塞非遥狍鹿塲几度溪桥消野涨歴观村圃得中穰古稀有一仍䋲武不息体干励自强木兰廻跸至避暑山荘作廻㸔射鹿木兰邉千里云收净碧天莅止山荘秋又季搜吟书屋景当前峯容林态自终古安问欢承异昔年不可无言纪时日有言祇益意悽然四十六年闰五月庚戍上启跸廵幸塞外是日驻跸石槽行宫降㫖蠲免所过地方额赋十分之三癸丑出古北口丙辰至热河行宫七月辛酉安南国使臣阮维宏等于惠廸吉门外道旁瞻觐天颜上加赏该国王縀疋及使臣等银币有差乙丑上御卷阿圣境赐扈从王公大臣䝉古王公贝勒额驸台吉等茶果凡五日庚午阅歩踏入月壬申上御卷阿胜境赐扈从王公大臣䝉古王公贝勒台吉等茶果癸酉甲戌皆如之乙亥上御卷阿胜境土尔扈特台吉额尔徳呢等入觐召见赐茶并命同扈从王公大臣䝉古王公贝勒台吉等赐茶果丙子亦如之丁丑哲布尊丹巴胡土克图入觐上御依清旷殿召见赐茶戊寅杜尔伯特扎萨克台吉布尔布逹尔济等入觐于惠迪吉门外跪迎圣驾庚辰上御万树园赐扈从王公大臣䝉古王公贝勒台吉等及哲布尊丹巴胡土克图并土尔扈特台吉杜尔伯特札萨克台吉等宴是晩上御万树园赐扈从王公大臣䝉古王公贝勒台吉等及哲布尊丹巴胡土克图并土尔扈特台吉杜尔伯特札萨克台吉等茶果观火戏壬午上御卷阿胜境赐扈从王公䝉古王公贝勒台吉等及土尔扈特杜尔伯特等茶果癸未上万夀圣节御澹泊敬诚殿扈从王公大臣文武官员等行庆贺礼御卷阿胜境赐扈从王公大臣䝉古王公贝勒台吉等及土尔扈特台吉杜尔伯特台吉等茶果甲申上御卷阿胜境赐扈从王公大臣䝉古王公贝勒台吉及土尔扈特台吉杜尔伯特台吉等茶果乙酉亦如之丙戍上唘跸行围木兰庚寅行围殪虎驻跸海拉苏台己亥行围殪虎驻跸阿穆巴究沟口喀拉沁郡王那特纳钖第恭进御宴阅马戏九月庚子朔行围殪虎驻跸乌兰哈达癸卯驻跸张三营赐䝉古王公贝勒台吉等饭丙午上廻热河行宫乙卯上唘跸自热河廻銮戊午入古北口壬寅上廻圆明园御制诗壬寅幸避暑山庄启跸之作老年人率不禁暑避暑诚应每嵗行况是山庄贻圣祖遂教吉日发都京前朝炎热兹更爽左近霑霖此却晴歩出东门仍御马旣勤已亦惬舆情出古北口咏事古北今城夜戸开山庄避暑复兹来有懐莫致雄关守无党惟欣王道恢沙压水冲余废址巖梯岭冠尚存台弗资民力那能此似此劳民信可咍至避暑山庄即事得句宿雨清尘度岭邮府今承德昔兴州人勤农贾滋而庶户有絃歌教以脩冉问孔云斯正合李唐赵宋此能不抚时益切持盈志曰奉无私莫外求启跸木兰之作霁景川原丽晓晴撰辰却喜发虞旌自强一已仍乗马扈跸诸藩衣是莺几曲野桥新涨到满空清籁嫩凉轻秋收非稔亦非歉三鬴差堪慰细氓木兰廽跸至避暑山庄作徃还廿日觉无何飒景山庄换几多已是丹枫赢翠桞却㸔黄菊伴红荷雀如话别檐头噪雁解传霜岭外过诗本黄绫页将满合饶黙赏阁吟哦四十七年五月戊申上启跸廵幸塞外是日驻跸石槽行宫降㫖蠲免所过地方额赋十分之三辛亥出古北口甲寅至热河行宫七月己未上御卷阿胜境赐扈从王公大臣䝉古王公贝勒台吉等茶果凡五日甲子阅步踏八月戊辰上御卷阿胜境土尔扈特头等台吉阿拉克巴等入觐召见赐茶命同扈从王公大臣䝉古王公贝勒台吉等赐茶果并赏冠服金币有差己巳土尔扈特协理台吉德尔德史等入觐上御卷阿胜境召见赐茶并命同扈从王公大臣䝉古王公贝勒台吉等及土尔扈特头等台吉等赐茶果并赐冠服金币有差庚午上御卷阿胜境赐扈从王公大臣䝉古王公贝勒台吉及土尔扈特台吉等茶果辛未上御卷阿胜境都尔伯特贝子罗卜藏萨木坦等入觐召见赐茶并命同扈从王公大臣䝉古王公贝勒台吉等并土尔扈特台吉等赐茶果并赐冠服金币有差壬申上御卷阿胜境赐扈从王公大臣䝉古王公贝勒台吉等并土尔扈特台吉都尔伯特贝子等茶果丙子亦如之丁丑上万夀圣节御澹泊敬诚殿王公大臣文武官员等行庆贺礼御卷阿胜境赐扈从王公大臣䝉古王公贝勒台吉等并土尔扈特台吉都尔伯特贝子等茶果戊寅上御卷阿胜境赐扈从王公大臣䝉古王公贝勒台吉等并土尔扈特台吉都尔伯特贝子等茶果癸未上启跸行围木兰甲午行围殪虎驻跸额勒苏什那九月乙未朔驻跸阿穆巴究沟口喀拉沁郡王纳特那钖第恭进御宴阅马戏丙申行围殪虎驻跸乌兰哈达己亥驻跸张三营赐䝉古王公贝勒台吉等饭壬寅上廻热河行宫庚戍上启跸自热河廻銮甲寅入古北口丙辰上廻圆明园钦定热河志卷二十二钦定热河志卷二十三钦定四库全书钦定热河志卷二十三徕逺一山庄为秋狝廵莅之地自西事肇始暨武功告成诸部欵闗逺人纳賮仰流鳞集咸萃兹土我皇上徳威遐畅懐柔绥驭之方踰越曩牒若都尔伯特若哈萨克布鲁特等部久𨽻臣仆逮岁辛夘土尔扈特全部向风内靣䟦渉万有余里不招自徕圣化所被讫于无外庚子嵗恭遇七旬万寿班禅额尔徳呢自后藏入觐祝釐益钦声名洋溢中外一家之盛谨先后胪次而钖封赐宴诸典依类恭纪志徕逺第三干隆十九年上诣盛京恭谒祖陵驾幸热河凖噶尔都尔伯特台吉䇿凌䇿凌乌巴什䇿凌孟克等来朝御制诗至避暑山庄日都尔伯特台吉策凌等接见路左倾诚候属车来归怜逺自员渠识时称杰惟嘉尔敷徳賔遐何有予钖爵都教加衮服赐飱还拟赋嘉鱼一家中外欢言畅底事周官借象胥流杯亭小宴都尔伯特亲王䇿凌等宛转清流绕石渠羽觞小宴欵康居唿前手赐笑言接喜可身偱礼法初荒畧从来事抔饮倾诚那解饰虚誉褭蹏锦叚颁中禁满载归教艳拂庐宴都尔伯特亲王䇿凌郡王䇿凌乌巴什等于万树园诗以纪事万树参天焕曙霞穹庐酒醴乐柔遐薰风五月偏含爽湛露三廵共拜嘉天与人归宁可拒茅分爵钖自应加徴招应律欢情洽试聼编钟设虡牙渠搜何必镇天骄来贺倾诚不惮遥外廐马为中廐献新賔人併旧賔邀鐻鍝自可随方俗冠服同教式本朝避暑匪今厪惠逺千秋家法仰仁尧山庄灯词八首傍晩山云静碧空芳园万树幕当中鐻鍝君长新来享应许观灯示大同火树腾辉暎绿云鳯箫声应鹿鸣闻御园节景年年赏谁识山庄逈出羣巖风入夕觉轻寒五月烟花快意看更向幔城举首望锤峯早挂玉轮团玉蛾火蕋势飘萧借助琳峦落翠标今嵗不惟逢闰月都称闰得上元宵玉塞天寛不碍月云庄夜静恰宜灯法轮辉朗空王现膜拜殊胜碧眼僧何必夏惟夜方短果然灯与月为縁黄沙青海胥来贺湛露薰风普预筵龙膏鹤燄光明蔵翠柏青枫澹荡宵嘉客欣看千帐会词臣漫诩九瀛朝倒椀吞刀百戏陈昇平歌里踏灯轮重䄄列坐欢情洽底用通言借舌人先是干隆十八年十一月定邉左副将军成衮扎布奏言准噶尔都尔伯特台吉䇿凌䇿凌乌巴什䇿凌孟克等率部衆三千余户来降暂驻厄克阿拉尔遣使告称准噶尔逹瓦齐自立后与小策凌敦多卜之孙讷墨库济尔哈尔连嵗搆兵策凌等惶惑莫知所从因相与计议投诚天朝以求永逺生聚于十月二十一日由伊犁河起行来至卡伦等语奏入上命成衮扎布即遣军营大员传谕䇿凌等由厄克阿拉尔移入卡伦内分给牛羊口粮择地安挿寻命侍郎玉保传㫖往谕复谕成衮扎布俟䇿凌䇿凌乌巴什到军营时即行传谕伊等逺来归诚必急于瞻仰朕躬但䝉古部落中未经出痘者甚多京城气候与邉塞不同伊等到此即伤一仆从朕心亦为不忍着将伊等及所部详悉询明曽否出痘再行酌量同来不可忽畧况明年夏令朕廵幸热河其地较京城凉爽若今冬未得前来将来自可于彼处瞻仰更与入京无异继勿汲汲赴京转负朕矜恤之意旋㨿玉保奏言䇿凌等闻命感激跪泣云噶尔丹䇿零时我等即思归顺大皇帝其时法度颇严人心未变今逹瓦齐等搆兵无已俱来调遣不得安生是以归命大皇帝久思瞻仰天颜䝉将军等传奉谕㫖以口内炎热我等未经出痘者多若伤一仆从圣心亦为不忍诚不胜钦感但我等蝼蚁微生未得瞻仰大皇帝心实不安恳祈代奏于明年圣驾廵幸时俾得遂瞻仰之愿等语至是䇿凌等抵热河五月庚寅上至避暑山中都尔伯特台吉䇿凌䇿凌乌巴什䇿凌凌孟克等扵道旁跪迎圣驾辛夘上御澹泊敬诚殿受朝䇿凌䇿凌乌巴什䇿凌孟克等行礼如仪诏封䇿凌为亲王䇿凌乌巴什为郡王䇿凌孟克塞卜腾为贝勒孟克特穆尔班殊尔根敦为贝子玛什巴图刚巴图孟克为公逹什敦多卜恭沙喇巴尔为头等台吉均授为扎萨克并赐冠服复申谕䇿凌等各约束教养所属安分谋生以副上恩壬辰上御延薰山馆赐䇿凌等宴甲午上御万树园赐䇿凌等及凖噶尔来使敦多克等宴乙未复御万树园赐宴赐观火戯丙申至戊戍亦如之己亥复赐䇿凌等宴庚子亦如之谨按西陲用兵始末具详御制诗文及钦定方畧兹苐就有事热河者录之是年为经理西陲之始准噶尔内乱相寻诸部离贰稔恶已满然非诸䧏人络绎欵塞亦无由尽得要领我皇上于前后事机洞若观火一兴问罪之师而电激风驰大勲遂集五年之内平准夷定囘部拓地二万余里皆由神谟独㫁力排羣议所以上承天祐迅告武成至于额鲁特诸部自䇿凌等降附后闻风纳欵率属偕徕厥后若绰罗斯和硕特辉特等部成以叛乱翦灭惟都尔伯特部忠谨独存列爵编旗永为臣仆斯又圣朝柔逺之仁所由威服与徳懐各得其道矣是年十一月上再幸热河准噶尔辉特台吉阿睦尔撤纳和硕特台吉班殊尔都尔伯特台吉纳墨库等来朝御制诗凖噶尔辉特部台吉阿睦尔撤纳归诚信至诗以识事恵逮条枝宴赉陪乌孙又报挈羣来敢云徳化俾苖格信是天恩致宇恢重赏崇封吾岂靳推心置腹彼何猜山庄计日应重到深意当年万载培至避暑山庄日辉特台吉阿睦尔撤纳等接见冬节山庄此重寻冲寒为慰逺藩心开疆扩土非吾志机辏人归借帝临迎跸翘瞻犹卉服诘朝宠钖易华簮薰风五月员渠宴壁上诗牋一再吟钖封辉特亲王阿睦尔撤纳等谢恩朝见诗以纪事初秋欵塞柏冬权山馆来迎表寸丹中国懐柔宁过厚逺人礼数且从寛乍瞻大典身犹踧得厠亲藩意倍欢宠示诸侯王上位汉家终是畏唿韩赐宴辉特亲王阿睦尔撤纳等诗以纪事黄幄高张宴析支懐音内面后先随敷文底事称干羽施恵何难与解推疆埸都欣効奔走衣冠已觉习威仪晚来灯景还教预恰值冰轮正满时即事松坞云庄往复还新藩三接恰余闲归心底限穷边外继踵频来数月间便拟皇风浃西海果然积雪㸔南山蜃牕万景供吟凭冰磴寒林懒试攀先是八月定邉左副将军䇿楞奏言准噶尔辉特台吉阿睦尔撤纳等遣使至卡伦告称阿睦尔措纳班殊尔讷墨库等自博束齐乌英齐率所部四千余户来降且言阿睦尔撤纳原住塔尔巴噶台因逹瓦齐遣宰桑竒塔特额布进乌克图等三人来侵与力战败之移居都兰哈逹逹瓦齐又遣䇿凌巴雅尔等来追又败之于哈布齐垓河其后宰桑布林复来亦力战败去我等交战时台吉诺尔布宰桑玛木特宰桑哈萨克沙拉等带领额鲁特乌梁海兵八千掳我游牧阿睦尔撤纳遣其兄扎木参追至额尔齐斯河与战复败之我等即移牧向内又遇扎那噶尔布带兵追截扎木参又败之方得前进并抢得玛木特属下六十余户及牲畜等物行走四十余日到此等语奏入上命贝子扎拉丰阿等赍赏前往𫝊谕又命参赞大臣萨喇尔自军台迎劳阿睦尔撤纳等颁赏俟冬令圣驾回銮派侍郎玉保带赴热河朝谒复以阿睦尔撤纳及班珠尔讷墨库逺来各赐办装银両牛马羊只俾资生计至是阿睦尔撤纳等抵热河戊子上至避暑山庄辉特台吉阿睦尔撤纳和硕特台吉班珠尔都尔伯特台吉讷墨库等于广仁岭道旁跪迎圣驾上驻跸避暑山庄召见阿睦尔撤纳班殊尔讷墨库等赐茶召封辉特部阿睦尔撤纳为亲王和硕特部班殊尔都尔伯特部讷墨库为郡王辉特部扎木参齐木库尔都尔伯特部刚多尔济巴图博罗特为贝勒辉特部徳济特普尔普克什克都尔伯特部布图克森额尔徳尼洛垒原端为贝子辉特部根敦扎卜固木扎卜和硕特部纳噶查都尔伯特部布穆特古斯孟克博罗特为公辉特部伊什克什克特都尔伯特部乌巴什伯勒克为头等台吉均授为扎萨克并赐冠服复申谕阿睦尔撤纳等以安分供职遵循训㫖永逺荷恩已丑上御澹泊敬诚殿受朝设仪仗奏乐阿睦尔撤纳班珠尔讷墨库等谢恩行礼如仪上御延薫山馆赐阿睦尔撤纳等宴庚寅上御万树园赐阿睦尔撤纳等宴辛夘复御万树园赐宴赐观火戏壬辰至甲午亦如之干隆二十年上秋狝木兰准噶尔绰罗斯台吉噶尔藏多尔济辉特台吉巴雅尔和硕特台吉沙克多尔曼济等来朝上自木兰回銮至热河和硕特台吉塞布腾等来朝御制诗驻跸兴安绰罗斯台吉噶尔藏多尔济等来谒诗以纪事定逺非劳一矢加仰流鳞集不辞遐乌孙归去新䝉号觻得频来共拜嘉开宴旋当赉黼黻扈围先此赐骃騢朝家狝狩应教预慢拟长杨事大夸命噶尔藏多尔济诸台吉随围即事得句懐恵无劳咏匪茹櫜鞬左右听相于底须嶻嶭㭬为弋自有兴安周作阹子弟三韩善枉矢后先四部詟穿鐻山庄指日旋清跸凯宴还赓零露湑宴噶尔藏多尔济等即席得句风清日朗好秋时嘉会新藩式燕仪衆建一如札萨克悉臣今逮绰罗斯露瀼毕令霑三爵月上仍教閲九枝讵我懐柔能致逺神尧威恵万年垂万树园灯词举首锤峯月正圎莲花万树爓辉鲜乍教秋夕成春夕共道今年胜去年觻得钧耆昔受盟赐观灯事沐光荣绰罗斯氏彼中贵共拜新恩奉大清底须节物玉粱餻菊酒才过兴尚豪四靣云山絶顶处胜他元胄共登高黄幕穹庐向逺开灯光月色共徘徊紫霞满酌亲分赐毳服儒冠襍沓来烟火三畨万树园银花髙下玉蛾繁今宵未弛金吾禁都道居然度上元蚖膏鹤燄千重艳鸡踏龙衔万种竒㝡爱鹿鸣青嶂外分明鼓瑟谱周诗照夜华镫陈雁塞借春碧海戴鳌山綵牋书得新词就赓韵还催侍従班九月龙堆了不寒金凫银燕万枝攅恩膏永欲遐方被宴赏宁寻一己欢先是三月定邉右副将军萨喇尔奏言准噶尔绰罗斯台吉噶尔藏多尔济等遣使告称情愿率属投诚上命侍郎玉保前徃𫝊谕颁赏寻又奏辉特台吉巴雅尔等率属投诚复命侍卫端济布前往宣㫖颁赏又和硕特台吉沙克都尔曼济等亦由北路来降上命扎拉丰阿在西路阿兰㤗在北路带领各台吉等前赴热河朝谒又和硕特台吉塞布腾等亦同时来降朝谒至是噶尔藏多尔济等先后抵热河九月甲戍上驻跸扎克丹卾佛洛大营绰罗斯台吉噶尔藏多尔济辉特台吉巴雅尔和硕特台吉沙克都尔曼济等于道旁跪迎圣驾上御行殿召见噶尔藏多尔济巴雅尔沙克多尔曼济等即命扈从观围并赐鞍马壬午圣驾回驻避暑山庄癸未上御澹泊敬诚殿受朝噶尔藏多尔济巴雅尔沙克都尔曼济等行礼如仪诏封噶尔藏多尔济为绰罗斯汗巴雅尔为辉特汗沙克都尔曼济为和硕特汗和通额黙根逹瓦布鲁尔为公巴㤗曼集鄂勒春逹克巴为扎萨克头等台吉并赐冠服复申谕噶尔藏多尔济等以董率所属各勒教养永受上恩赐噶尔藏多尔济等宴甲申复赐噶尔藏多尔济等宴上御万树园赐观火戏乙酉丙戌亦如之己丑复赐宴庚寅至壬辰亦如之乙未准噶尔和硕特台吉塞布腾等至上御澹泊敬诚殿受朝塞布腾等行礼如仪诏封塞布腾巴桑为公三济特洪郭尔为扎萨克头等台吉特墨齐巴尔济逹克巴为闲散台吉并赐冠服复申谕塞布腾等以董率所属各勒教养永受上恩赐塞布腾等宴丙申亦如之丁酉上御万树园赐塞布腾等宴并观火戯十月辛丑朔复赐宴壬寅乙已亦如之丙午复赐宴御万树园赐观火戯丁未复御万树园赐宴谨按凖噶尔以逹瓦齐之乱诸部台吉等率属欵闗后先踵至我皇上俯纳其降钖之封爵遂由西北两路进师长驱直入迅奏肤功维时伊犁既平擒厥渠魁辑安新附以凖噶尔旧有四卫拉特仍其部落各置汗为长衆建王公各安游牧我皇上继絶举废之心与覆帱同量乃阿睦尔撤纳中途逃叛羣党相继煽乱于是王师再整重定伊犁天山南北永归绥靖其事以屡变而愈康其功乃一劳而永逸此以知天心佑顺必欲使之咸入版图霑我皇化惟圣主奉天时若运筹握䇿悉协机宜葢圣心即天心矣干隆二十一年上秋狝木兰都尔伯特台吉伯仆阿噶什乌巴仆等土尔扈特敦噜布喇什遣使吹扎卜等来朝上自木兰回銮至热河吐鲁番莽阿里克遣子白和卓来朝御制诗都尔伯特台吉伯什阿噶什来觐封为亲王诗以纪事来归就弟兄向化慕簪缨不作逆天党惟殷捧日诚用兹嘉乃绩便与钖殊荣式戒蜩螗沸永遵带砺盟宴土尔扈特使臣乌孙别种限罗义假道﨑岖岁月賖天阙不辞钦献賮雪山何碍许熬茶覆帱谁可殊圆盖中外由来夲一家彼以诚输以诚恵无心蜀望更勤遐万树园宴都尔伯特亲王伯什阿噶什及土尔扈特使臣吹扎卜即席得句碧霄晴旭晓光澄穹幕高张翠毾㲪礼法不拘从所习友羣何碍集相仍捧盈常切子心惧奠逺惟钦祖徳慿万树清晖悬圣日未曾可识昔犹曾万树园赐都尔伯特亲王伯什阿噶什及土尔扈特来使观灯鳞集来王有后先坚昆驰使又踪连衢樽钖宴前朝洽寳炬装灯午夜妍银燕火蛾纷树下惊麞骇鹿避崕巅侈观讵为夸遐属曶爽光明示别权先是二十年六月定北将军班第等奏言都尔伯特台吉伯什阿噶什等率所部四千余户来降并以哈萨克部情形告上嘉之封伯什阿噶什为亲王台吉乌巴什为贝子谕以明年赴热河朝谒又土尔扈特部长敦噜布喇什遣使扎卜等假道俄罗斯入贡又吐鲁番部莽阿里克请将其族人设旗编佐领上命加㤙封莽阿里克为公莽阿里克复遣其子入朝至是伯什阿噶什等先后抵热河八月壬戌上驻跸张三营行宫是日都尔伯特台吉伯什阿噶什乌巴什等至上御行殿召见赐茶复赐宴九月甲戍驻跸鄂尔楚克大营赐伯什阿噶什等宴丁丑驻跸按巴﨣和洛大营是日土尔扈特台吉敦噜布喇什使臣吹扎卜至上御行殿召见赐茶复赐宴丁亥驻跸张三营行宫赐伯什阿噶什乌巴什吹扎卜等宴庚寅驾回驻避暑山庄辛夘上御澹泊敬诚殿受朝都尔伯特亲王伯什阿噶什贝子乌巴什土尔扈特使臣吹扎卜吐鲁畨公莽阿里克之子白和卓等行礼如仪宴赉有差闰九月丙申朔上御万树园赐伯什阿噶什乌巴什吹扎卜白和卓等晏凡六日干隆二十二年上秋狝木兰左部哈萨克汗阿布赉遣使根扎噶喇等来朝御制诗哈萨克使臣至令随围猎并成是什伊古从来化外蠲间闗驰使逺朝天不知中土岁月日乃隔长安万二千塞外便教预猎喜山荘旋与钖恩骈即今行国多天马附会谁穷太史编寄题哈萨克独树哈萨克西北隅有独树一株其上五枝盘拏阴广可蔽二百骑哈萨克谓之鄂埒引噶克义莫朶鄂埒者河名噶克义莫朶者独树之谓本土尔扈特所称名也树生河源久闻其语今问之来使信然夫宇宙之大何竒不有然非实据见闻者奚足称焉昔既为长白瑞树歌今复悉此物必有对其理信然独惜其逺处天末异域伊古及今文人学士且不闻其名安能𫝊其实㸃笔纪事盖不如漆园寓物谬悠而已独树鬰轮囷物惟久故神阴周二百骑嵗閲八千春建木谁曾见竒踪我所询依稀北谷子䭀饭此修真万树园宴哈萨克使臣诗以纪事万树丹青艳霁霜秋阳送暖似春阳多须深月遵典属卾畚槎耏归职方耀武未烦贰师李穷源底借凿空张近安逺服休称庆益励吾心敬不遑九月十五日赐哈萨克使臣观灯火九瀛一合贵山朝火树依前绛蜡烧可识仙庄原月宇只疑盐泽接星桥霜林叶落还装叶霞峤标藏重建标恵逺行时讵寻乐谩称预节赏元宵先是六月定邉右副将军兆惠奏言哈萨克阿布赉遣使四人进马四匹告称愿率全部归顺其弟阿比里斯附遣使二人赍托忒字表文投诚入觐至是根扎噶喇等抵木兰九月甲午上驻跸布祜图大营御行殿左部哈萨克汗阿布赉使臣根扎噶喇乌木鲁台都楞阿兰扎阿布赉之弟阿比里斯使臣塔那钖白克奈行礼如仪赐茶复赐宴即命扈从观围戊戍驻跸张三营行宫赐根扎噶喇等处辛丑驾回驻避暑山荘壬寅赐根扎噶喇等晏癸夘复赐宴上御万树园赐观火戏立马技甲辰复御万树园赐宴观火戏乙巳上御卷阿胜境赐根扎噶喇等宴干隆二十三年上秋狝木兰东布鲁特玛木特唿里拜迈塔克遣使车里克齐舍尔伯克舒库尔等来朝御制诗布鲁特使臣至赐宴即席得句七戎舜教逺难稽布露通唐付狄鞮部昔两王称大小人今一派别东西新恩恰值伊绵峪旧识兼逄逹瓦齐勤逺拓边凛古戒捧盈恭已奉天禔万树园宴布鲁特即席得句鳞集仰流鹿食苹筵开万树洽舆情旧藩毎㸔聨新部夜雨刚欣凑午晴声教逺通婆夷水恩膏直逮孽多城敢云扬烈幸无忝惟益临深励守成万树园赐布鲁特人观灯火锤峯正挂玉轮盈合灿烟花惬逺情卉服毳裳朝丽正逖䟽曶爽耀光明从来不识灯王法幻里疑逰迦布城嵗嵗山庄行盛典心殷保㤗益屏营先是七月定邉将军兆恵奏言据侍卫托伦㤗告称招服霍索楚卾拓克头目迈塔克启台鄂拓克头目喀喇博托等遣人来言东布鲁特分左右翼右翼玛木特唿里拜等管领左翼喀喇博托等管领霍索楚启台两卾拓克各千余尸情愿投诚又奏㨿侍卫乌尔登招服塔拉斯头目玛木特唿里拜并请遣使朝贡玛木特唿里拜遣车里喀齐及其弟舍尔伯克迈塔克遣其弟舒库尔其克喇博托所遣侄哈毕启病留中途至是车里克齐等先后抵木兰九月丙戌上驻跸布祜图大营是日东布鲁特玛木特唿里拜使臣车里克齐至上御行殿召见赐宴以连年西域诸部降附俱于此朝谒赐名伊绵峪己丑驻跸萨尔巴里哈逹大营是日东布鲁特玛木特唿里拜使臣舍尔伯克至上御行殿召见赐宴辛邜驻跸乌兰哈逹大营是日东布鲁特迈逹克使臣舒库尔至上御行殿召见赐宴壬辰驻跸阿贵图大营赐车里克齐等晏丙申驾回驻避暑山庄丁酉上御澹泊敬诚殿受朝东布鲁特使臣车里克齐舍尔伯克舒库尔行礼如仪赐茶复赐宴上御万树园赐车里克齐等观火戏立马技戊戍复御万树园赐宴并观火戏是月右部哈萨克汗阿比里斯投诚奏至木兰行在御制诗右部哈萨克归化遣使朝贡诗以纪事右部哈萨克其汗曰阿比里斯与塔什罕城囘人等接壤襍居地广人稠不下左部阿布赉所属向为厄鲁特间阻未通声教今年秋叅赞大臣都统富徳追捕凖夷余孽哈萨克钖拉兵至其地会塔什罕与右部哈萨克搆衅互撃因遣侍卫蒙固尔岱等宣谕威徳哈萨克叩首输诚即日遣使朝贡而囘目莫尔多萨木什和卓亦悔悟息争并令头目同时入觐念兵非得已而所至如归披閲邮函輙胪其縁起如此偏师西海𠞰逋逃取便恩宣杂种曺岂谓解纷更释难匪征目宿与葡萄情歆左部荣同被徳慙两阶会偶遭厚往薄来九经式持盈保㤗一心撡谨按军营奏报右部哈萨克归化上幸木兰恭纪是编其使人扵是年十一月在盘山入觐随至南苑与观大閲偹详方畧兹不具录钦定热河志卷二十三钦定热河志卷二十四钦定四库全书钦定热河志卷二十四徕逺二干隆二十四年五月迁准噶尔达什达瓦部衆居于热河先是二十年五月军机大臣议覆定北将军班第奏称小策零敦多卜之子达什达瓦为喇嘛达尔济所杀其子图鲁巴图先时逃入回部部衆归降随大兵同讨达瓦齐应先令于达什达瓦部内慎择宰桑统领其衆令在科布多延图地方居住游牧至访得图鲁巴图时再请加恩量授职衘嗣因阿睦尔撒纳欲併达什达瓦之衆又欲聘其女达什达瓦之妻不允经定邉右副将军萨喇尔奏闻时阿睦尔撒纳已叛达什达瓦部衆离散有见大兵前进陆续来投者亦有自行收集者奏至军机大臣议给乳牛羊马官为经理上以达什达瓦之妻率衆投顺诚悃可嘉赐封号曰车臣黙尔根哈屯命副都统鄂实赍银縀茶叶等物前往赏赉十一月命𣲖达什达瓦部衆从征效力十二月车臣黙尔根哈屯遣宰桑鄂齐尔入觐授为散秩大臣赐银币三十一年三月传谕车臣黙尔根哈屯暂居巴尔库尔给与口粮俟从征人等撤回再迁居阿勒坦四月车臣黙尔根哈屯病故上命大臣前往奠醊赏银治丧分所属为三旗移居阿勒坦授散秩大臣鄂齐尔为总管并设副总管等员有差达什达瓦之弟伯格里所属亦归鄂齐尔管辖七月命赏达什达瓦属人六千余口伯格里属人一千余口酌定每尸牛一羊四其总管至骁骑校加赏有差俾资游牧生息九月乌里雅蘓台办事大臣舒明奏达什达瓦属人愿在鄂尔昆游牧从之以内阁侍读学士富森管理十一月以达什达瓦属人新移游牧赏给三月口粮二十二年四月命移所部喇嘛于热河佛寺其父母兄弟愿与同来者聴二十三年三月富森病故命佐领职衔郎中三寳管理达什达瓦游牧四月上谕军机大臣曰三寳等前奏达什达瓦属人情形已谕赏给籽种又告称情愿向内迁移永承恩泽等语伊等既愿内移则来年交春后三寳即率领伊等量力行走至热河居住至是抵热河赏给官房居住命侍卫三和前往办理赏给等事并奉谕㫖将伊等作为官兵酌给俸饷之处着详议具奏伊等未经出痘应授官职人等不必送京候朕驻跸热河时再行引见嗣据热河副都统富党阿奏应授官职给与全俸半俸员数及安挿人户事宜其喇嘛归普寕寺居住月支银米各条经军机大臣议如所请上从之其散秩大臣总管鄂齐尔奉㫖给与全俸谨按达什达瓦所属为凖噶尔二十一昂吉之一初准噶尔巴图鲁浑台吉之弟曰墨尔根岱青其曾孙为小策零敦多卜达什达瓦者小策零敦多卜之子也为噶尔丹策凌之庶子喇嘛达尔扎所杀达什达瓦之子曰图鲁巴图逺窜莫知所终其妻及部衆数千人无所属值达瓦齐就擒阿睦尔撒纳欲併其衆达什达瓦之妻当覆巢之下能自拔来归以妇人而知恭顺终得托命天朝保聚其衆生䝉显号卒享奠醊赐赉抚辑之典至再至三古之犁庭扫穴于遗虏所在有生全而封殖之如是者乎推亡固存斯乃圣朝恩徳之厚与天地同量也夫干隆二十五年上秋狝木兰左部哈萨克汗阿布赉遣使都勒特赫勒等来朝御制诗哈萨克使至俾观围阿布赉汗候起居蘓尔统至谒銮舆兼程而进堪嘉彼厚惠以加宁靳予北界控弦重习猎汉家连网笑周阹围期二日应教展射得肥狍便赐诸万树园赐宴即席得句小阳春旭暖温暾令日筵开万树园屈膝捧觞逮盐泽纒头式礼厠花门敢云一已承先烈或可千秋示后昆坐有鐻鍝如旧㒒偏称两度沐深恩万树园观灯火巖风傍晩净鱼鳞东望锤峯挂璧轮塞即京华林即上灯原嘉夜月原春千枝蜡鳯燃银树百道星虹落玉津义寓光明辉曶爽宁云夸示逺徕人九月癸亥上驻跸木垒喀喇沁大营左部哈萨克使臣都勒特赫勒等至上御行殿召见赐宴命扈从观围丙寅驻跸张三营行宫赐都勒特赫勒宴己巳驾回驻避暑山庄十月癸酉赐都勒特赫勒茶果甲戍至壬午亦如之癸未上御万树园赐都勒特赫勒宴并观火戏甲申亦如之干隆二十七年上幸热河左部哈萨克汗阿布赉遣使都勒特赫勒等来朝七月甲戍上至避暑山庄左部哈萨克使臣都勒特赫勒等于广仁道旁恭迎圣驾上驻跸避暑山庄召见都勒特赫勒等命扈从木兰观围丁亥驻跸伊绵峪赐都勒特赫勒宴八月丁酉驻跸张三营行宫复赐宴庚子驾回驻避暑山庄壬寅赐都勒特赫勒宴癸夘至乙巳亦如之丙午上御万树园赐宴观火戏立马技戊申赐都勒特赫勒茶果凡四日甲寅复赐茶果凡四日干隆三十二年上秋狝木兰左部哈萨克汗阿布赉遣使都勒特赫勒等来朝八月辛巳上驻跸阿贵图大营左部哈萨克使臣都勒特赫勒等七人至召见赐櫜鞬裘服命扈从观围乙酉驻跸都穆达乌拉岱大营赐都勒特赫勒等宴己丑驻跸鄂尔楚克哈达大营赐都勒特赫勒等宴谨按是编所载准部回部诸人至山庄者记其归诚之始今则每嵗分班随围与内扎萨克一例或居京师随从狝狩或列官曹各有职役与内地臣仆无异极天际地悉统一尊无复中外之可言矣干隆三十六年上秋狝木兰土尔扈特台吉渥巴钖䇿伯克多尔济舍楞等来朝御制诗土尔扈特汗渥巴钖等至伊绵峪朝谒诗以纪事通使曾经丙子年兹徕统部不期然名编典属非招致礼肄鸿胪合恵宣类已全归衆䝉古峪征嘉兆信伊绵无心蜀望犹初志天与钦承益巩䖍万树园赐宴土尔扈特汗渥巴钖等即景成什汗仍其旧号新绥余各优封五等施契苾讵徒四百帐招摇那借九夷旗宁餬珍膳饱以徳马湩蚁醪醉不辞于古为稀今厚幸天恩祖烈奉惟寅万树园灯词西陲平定已多年宴赉频施毕后先孰意新归额济勒山庄重㸔设灯筵程经万里不辞遥嘉与优恩咏蓼萧自是劳徕恵逺部非关寻乐借元宵通使昔曽阿玉奇今来明背俄罗斯纳降彼已先孤约以此折之信得辞舍楞逃去复还归悔过斯应湔昔非曶爽光明有如是缚鸡笼内岂为威夕峯渐隠夕阳晖万树须臾万烛辉望后漫嫌无月色上元景物岂其非讵止随围按嵗轮频繁来集仰流鳞新来那不心生羡明有伊犂旧识人纒头环耳各随宜何必衣冠尽改之独幸文身南掌使也随班末仰威仪寳塔辉煌百十层鐻鍝膜拜法王灯弃幽具是心源澈设教休夸神道能先是六月伊犁将军舒赫徳等奏言土尔扈特台吉策伯克多尔济等来告称我土尔扈特部落本与俄罗斯不同教乆有投诚大皇帝之心去冬始得与各台吉约期起行因道路遥逺又冬春之交牲畜多倒毙行至哈萨克地方阿布赉带兵邀截打仗一次又遇哈萨克额勒里努拉里截住打仗一次人口牲畜损伤甚多我等各陆续行走至后队行至何处尚无音信今来投顺实出积诚等语随据土尔扈特台吉渥巴钖舍楞等率领全部数万户自奎屯前来告称有恭进大皇帝奏折并贡鸟鎗腰刀马匹炮位各物等语臣等即安慰伊等先给饭食俟查明各部落户口人数酌量安挿地方给与羊只口粮之处恭候谕㫖其应瞻仰天颜之台吉等即行带领入觐奏入上命舒赫徳驻伊犁安辑新附之衆分给牛羊粮石及衣裘庐帐以资生计并各择善地安挿其应行朝谒之台吉等命额驸色布腾巴尔珠尔带赴热河至是渥巴钖等抵木兰九月己巳上驻跸伊绵峪大营土尔扈特台吉渥巴钖䇿伯克多尔济舍楞等于道旁跪迎圣驾上御行殿召见渥巴钖策伯克多尔济舍楞等赐茶并赐冠服有差命扈从观围丙午驻跸萨尔巴里哈达大营赐渥巴钖等鞍马鞬各一并赐渥巴钖䇿伯克多尔济黄辔舍楞功格黙们图沙喇扣肯紫辔又赐渥巴钖等宴丁未驻跸按巴赳和洛昂阿大营赐渥巴钖等宴并观马戏辛亥驻跸张三营行宫赐宴是日诏封渥巴钖为乌纳恩素珠克图旧土尔扈特部卓里克图汗策伯克多尔济为乌纳恩素珠克图旧土尔扈特部布延图亲王舍楞为青色特奇勒图新土尔扈特部弼里克图郡王功格为巴图色特竒尔图和硕特部图萨图贝勒黙们图为济尔噶尔贝勒沙喇扣肯为乌察拉尔图贝子叶勒木丕尔为阿穆尔灵贵贝子均授为扎萨克徳尔徳什达木拜扎尔桑为头等台吉恳泽为四等台吉并赐冠服复申谕渥巴钖等加意教养属人各务生理延及子孙承受国恩永逺勿替甲寅驾回驻避暑山庄乙卯上御澹泊敬诚殿受朝设仪仗奏乐渥巴钖䇿伯克多尔济舎楞等谢恩行礼如仪又南掌国贡使叭西哩门遮昆亦引行礼毕赐茶赐渥巴钖等玉如意洋表鼻烟壶有差是日普陀宗乗庙落成上诣拈香并命渥巴钖等随徃瞻礼丙辰上御万树园赐渥巴钖等及叭西哩门遮昆宴又赐银币有差戊午赐渥巴钖等宴己未庚申亦如之辛酉御万树园赐宴赐观火戏壬戌亦如之癸亥复赐宴谨按土尔扈特部为准噶尔四卫拉特之一其游牧旧在伊犁之额什尔努喇等处至和鄂尔勒克与巴图鲁浑台吉不睦窜入俄罗斯居于额济勒之地圣祖仁皇帝时曽遣使臣假道俄罗斯一至其地徃返经歴三载有余葢其遁迹北荒阻于声教者乆矣我皇上天威逺播西陲二万余里悉𨽻版图惟土尔扈特越在异域多歴年所歳丙子其长敦鲁布喇什遣使来朝喁喁然憬慕圣化久思内附至是台吉渥巴钖等率具全部踰越险阻奔走归命实徃所未有爰特命大臣等赡其饩牵给以衣帐抡其长于山庄肆觐奉循祖制钖之封爵宴赉有加更为度地定居分驻其衆凡一切事宜并依䇿凌策凌乌巴什等之例中外一视敬承家法从兹休养生息世守藩卫得长享天朝太平之福矣干隆四十五年上幸热河后藏大喇嘛班禅额尔徳呢等来朝御制诗七月卄一日班禅额尔徳呢至避暑山庄晋谒诗以志事祝釐逺至鬯宗风三接欣于避暑宫敬一人而千万悦垂名册亦乃予同雪山青海胥増忭色罽精金许献𠂻初见宛然旧相识本来如是匪神通于万树园宴班禅额尔徳呢成什即事圣僧永佑小栖迟神御巍临欲觐宜今佛云当拜古佛古时希有见今时旧藩新部益生敬设席承筐共受釐中外一家逮葱岭大清万载巩天禧冩山庄内白莲箑头赠班禅喇嘛本是出尘体塞河托净真郄红色俗韵修白业良因风拂香含慧露承淡沃神冩图合谁赠无着与天亲先是四十三年章嘉胡图克图奏称后藏大喇嘛班禅额尔徳呢乆欲瞻仰天颜因庚子嵗恭遇皇上七旬万寿敬拟入觐祝釐得㫖俞允命驻蔵大臣𫝊㫖宣谕四十四年经驻蔵大臣留保住等奏称班禅额尔徳呢接奉俞㫖不胜感悦即于本年六月由扎什伦布起程谢恩进佛等语旋命留保住䕶送遄行至西宁衮布庙命西安将军伍弥泰恊同经理又命理藩院侍郎保泰散秩大臣万福等往迎赐东珠朝珠鞍马银币等件四十五年三月命干清门侍卫乌尔图那逊銮仪卫大臣逹福等至归化城以上用车舆仪仗赐之至岱罕庙命皇六子及章嘉胡图克图尚书永贵等往迎赐嵌㡌袈裟朝珠等件至多伦诺尔命御前侍卫丰绅济伦往赐勅书及嵌珠㡌金丝袈裟等件至是抵热河七月丁酉于澹泊敬诚殿跪请圣安赐金银曼达各一及金壶香炉等件上御依清旷殿赐坐赐茶果筵宴命至须弥福寿之庙居住庚子上御万树园赐宴赐嵌正珠祖衣一分及金银器皿辛丑复赐茶果八月己酉戊午亦如之庚申上御万树园赐观火戏壬戍亦如之乙丑赐宴赐冠服九月丁丑命䕶送至京住西黄寺谨按黄教以宗喀巴为祖其二大弟子一曰根敦珠巴八转世而为今逹赖喇嘛一曰凯珠布格埒克巴勒蔵六转世而为今班禅额尔徳呢世祖章皇帝时逹赖喇嘛来朝京师建北黄寺以居之越今百有余年额尔徳呢仰慕圣化思觐天颜因庚子嵗皇上七旬万寿自后蔵扎什伦布起程跋渉二万里䖍申庆祝出于至诚实为国家吉祥盛事上特命皇子大往迎赐敕褒美钖予优渥而䝉古王公台吉及喀尔喀卫拉特等一闻其来无不观欣舞蹈执役恐后至是展觐山庄宴赉有加命住须弥福寿之庙肖其所居以安徒衆嗣于上回銮前先期进京居西黄寺臣等恭绎御制碑记所谓上以扬歴代致治保邦之谟烈下以答列藩倾心向化之悃忱仰见重熙累洽中外一家实为亿万年无疆之庆矣钦定热河志卷二十四钦定热河志卷二十五钦定四库全书钦定热河志卷二十五行宫一自昔离宫别馆以备巡逰资息宴非法宫正殿受朝临政比也我圣祖仁皇帝展巡塞甸肇启山庄皇上敬绳祖武嵗时驻跸于是乎敷文徳播武功八纮和会万里目前遐迩由而壹体中外所以一家岂惟都会繁昌班朝莅政而已至于山川秀发水木清华前后三十六景外胜境日辟松云栋牗缔构天成谨各绘图系说而以沿途行馆附焉若夫圣蹟留贻宸章炳蔚天文所被鉅细靡遗敬依类排次分载简端不徒范水模山増辉艺苑已也避暑山庄昔我圣祖仁皇帝于康熙四十二年肇建避暑山庄隂阳向背爽垲髙明地居最胜其间灵境天开气象宏敞俯武列之水挹声锤之峯叠石缭垣上加雉堞如紫禁之制週十六里三分南为三门中丽正门东徳滙门西碧峯门其东及东北西北门各一东门外长堤蜿蜒北起狮子沟南尽沙隄觜延袤十二里甃石七层广约丈许宫中左湖右山山势自北而西曰梨树峪曰松林峪曰榛子峪曰西峪回抱如环湿翠晴岚朝夕异状不可殚名湖水自东北演迤而南至万树园之阳净练澄空沙隄曲径如意洲在焉其北为千林岛凌空落影望不可即瀑源来自西峪垂于涌翠巖之巅玉喷珠跳晴雷夏雪滙注湖中湖岸曲树翚飞长桥虹驾引而东南至徳滙门之左为出水牐以时蓄洩髙云入峯清流见底凡夫敞殿飞楼平台奥室莫不因地形任天趣不崇华餙妙极自然㐲读圣祖避暑山庄记及我皇上御制前后二序绍闻垂训意至深逺周诗台沼不得専美于前矣圣祖御制文避暑山庄记金山发脉暖熘分泉云壑渟泓石潭青霭川广草肥无伤田庐之害风清夏爽宜人调养之功自天地之生成归造化之品彚朕数巡江干深知南方之秀丽两幸秦陇益明西土之殚陈北过龙沙东逰长白山川之壮人物之朴亦不能尽述皆吾之所不取惟兹热河道近神京徃来无过两日地辟荒野存心岂误万几因而度髙平逺近之差开自然峯岚之势依松为斋则窍崖润色引水在亭则榛烟出谷皆非人力之所能借芳甸而为助无刻桷丹楹之费喜泉林抱素之懐静观万物俯察庻类文禽戯緑水而不避麀鹿映夕阳而成羣鸢飞鱼跃从天性之髙下逺色紫氛开韶景之低昂一逰一豫罔非稼穑之休戚或旰或宵不忘经史之安危劝耕南畆望丰稔筐筥之盈茂止西成乐时若雨𤾉之庆此居避暑山庄之概也至于玩芝兰则爱徳行睹松竹则思贞操临清流则贵亷洁覧蔓草则贱贪秽此亦古人因物而比兴不可不知人君之奉取之于民不爱者即惑也故书之于记朝夕不改敬诚之在兹也御制文恭跋皇祖圣祖仁皇帝御制避暑山庄三十六景诗曩年十二时䝉皇祖圣祖仁皇帝推爱我皇父之肫摰特令孙臣随侍宫中朝夕承欢不离左右其年四月随驾往热河避暑凡三十六景之地无不周览聆圣训被赏赉不可胜纪孙臣时虽少然受皇祖深恩尝思久侍慈颜长领训诲谨身约已庶无过尢以报髙厚之徳于靡穷昊天不弔其年冬龙驭上賔我皇父哀毁过礼食不甘味时同兄弟问安必勉怡颜色以舒皇父之忧退而自号哭于庐次澘然不絶葢恐伤我皇父之心而每念我皇祖哀恸思慕实不能自已也数年来皇父屡命往祭景陵冠剑犹存音容安在一望山陵魂飞魄越雍正七年冬敬读皇祖御制避暑山庄三十六景诗兼披图画回思曩时承欢侍颜䝉恩宠而被诲爱者如在昨日兴言及此涙欲霑衣夫以皇祖天亶之圣卓越古帝王深仁厚泽六十余年浃于民心载在史册固非言词所能赞扬于万一孙臣在诸孙中最为钝鲁然天地之泽靡不均被而有得之最深者焉孙臣得皇祖之泽最深者也敢恭纪于后以志思慕之诚久而益笃云恭和皇祖圣祖仁皇帝御制避暑山庄三十六景诗序干隆六年秋命驾出口北巡蒇事言旋道经避暑山庄抚今追昔情不能已向于雍正戊申曾敬跋图记用述圣恩髙厚今身厯其地弥切音容如昨之感爰恭和御制避暑山庄三十六景诗原韵以志孙臣思慕之忱与嵗并增耳避暑山庄三十六景诗序我皇祖建山庄于塞外钖以三十六景之名葢一邱一壑向背稍殊而半忩半轩领略顿异故有数楹之室命名輙占数景者非若汉主离宫唐家别馆弥山蔽谷犹云未足也向曽恭和御制原韵兹以驻跸清暇复各题五言近体虽不足以窥测髙深然刘昭禹所云四十贤人者或庶几云尔再题避暑山庄三十六景诗序避暑山庄者玉塞之神臯金庭之奥域也我皇祖圣祖仁皇帝肇斯灵囿标三十六景题句绘圗垂示册府朕既恭次元韵附刻篇末前秋周览胜概复各赋五律一章仍就旧题成咏今年敬奉安舆永驻于此自夏至初过讫于处暑招凉延爽弦望再更几政之余登临揽结乃知三十六景之外佳胜尚多萃而録之复得三十六景各题二十八字其中有皇祖当年题额者亦有迩年新署名者统前后计之得列仙福地之数匪谓洩造物无尽之蔵葢即由旧之中寓知新之㫖云尔避暑山庄后序我皇祖于辛夘年成此避暑山庄三十六景缋图赋什为序以行之而予适生于是年此中因縁不可思议即位后于辛酉年始为巡狩之举至山庄徘徊思慕因敬依元韵以志景仰甲戌年又增赋三十六景葢以皇祖昔曾题额而未经入图及余逰览所至随时题额补定者縂弗出皇祖旧定之范围故永恬居之诗曰已是洞天𫝊玉简得教福地续琅书永恬居即皇祖御书也御序至矣尽矣兹后序何为而作葢予之生年既同山庄而予之侍皇祖适以壬寅而今嵗又恰当壬寅六十余年藴于深𠂻者不可以不明白宣示以自戒已者戒我后人耳夫居此山庄日凛敬天法祖勤政恵民柔逺宁迩诸大端见之诗文者不知凡几何尚有未宣之深𠂻乎无而为有是欺已有而弗宣是欺人我皇祖建此山庄所以志戎绥遐崇朴爱物之义见于御制序中意深逺也是以皇考十三年之间虽未举行典常面谕曰予之不往避暑山庄及木兰行者葢因日不暇给而性好逸恶杀生是予之过后世子孙当遵皇考所行习武木兰母忘家法煌煌圣训予与和亲王及尔时军机大臣实共闻之而今皆无其人矣予如不言后更无知皇考圣意者又数年来日涉成趣于向所定景外不无建置如创得斋戒得堂之类不下二十处既见之昨嵗知过之论矣而予之意犹有未尽者亦不可不宣示后人也葢汉唐以来离宫别苑何代无之然不过费人财逞已欲其甚者乃至破国亡家是可戒无足法也若今之山庄乃在关塞之外义重习武不重崇文而今则升府立学骎骎乎崇文矣然杜甫所云将军不好武稚子縂能文之句余尝驳之以为各有其地其职也设衆人遂以此为美亦美中之不足矣又扈跸之衆厯数月于役采薇出车古人所以恤下此亦不可不念俾人知其所系者大且时加恵赐焉则劳而不怨若图已乐而忘人苦亦非仁人之所为也若夫崇山峻岭水态林姿鹤鹿之逰鸢鱼之乐加之巖斋溪阁芳草古木物有天然之趣人忘尘世之懐较之汉唐离宫别苑有过之无不及也若耽此而忘一切则予之所为羶芗山庄者是设陷穽而予为得罪祖宗之人矣此意蓄之久而不忍言今老矣终不可不言故书之既以自戒仍敬告我后人若后人而忘予此言则与国休戚相关之大臣以及骨鲠忠直之言官执予此言以諌之可也设谏而不从或且罪之者则是天不佑我国家朕亦无如之何也已矣圣祖御制诗塞外山庄嶻嶭连青嶂悬崖挂緑溪鱼随渊静戯鹤喜树髙栖洞逺行僧断林寒过客迷惟予心旧好逸兴少同跻秋日山庄偶成山花野菊喜清风塞北烟光报岭枫无暑不知秋气至教丛兰蕊放离宫夏日山庄日永炎风盛纯隂在内含扶阳求物理避暑岂幽探山静清歊热泉潆照碧岚随时驻步辇无着亦无贪其二畏景消烦虑吟诗续古风野花罗槛外山鸟满林中云气氤氲合莺鸣飒爽同无能寻丽句赋物媿难工山庄四季节屇三春胜发生万彚齐诸花候御辇百谷待村犂九夏愁𤾉雨千林叶正肥祗因思避暑端拱计频违金风多爽飒清露滴堙浮目睹仓箱满方知嵗有秋嵗暮添霜鬂殷勤宵旰劳地寒盈尺雪还虑北风髙山庄晩晀岛屿堪图画溪桥宛自成池边树影接峯外月华生衆鸟巢檐穏羣麞伏地平无知知徳化推扩至民情御制诗恭读皇祖御制避暑山庄三十六景诗并閲图感成长句五首天开胜境比卷阿浩荡春熙万物和祇为养亲温凊备非关奉已豫逰过迎凉台榭依山逈延爽轩牕傍水多颔领孙曽难数计扈逰何幸沐恩波犹忆壬寅三月春随銮方始奉恩纶天颜近接承欢久日角时临赐喜频在耳徳音犹似昨开函御笔镇如新祇縁深眷吾皇意爱育余波及小臣金泉避暑辟离宫行乐还期兆庶同书史研求遵古训桑麻艺植爱豳风追陪六膳分银绘趋侍三驱跃玉骢指㸃图中当日事鼎湖何处可攀龙灵台不见文王御仁夀空传唐帝宫楼阁帘栊虚夜月殿堂松栢老秋风当年逰赏疑天上此日辛酸对画中賸有宸章恭雒诵几回青睐忆重曈鼓响舂音梦里迁披图不觉泪潜然诗侔风雅𫝊千载画聚烟霞扃一编爽籁秋风嘘大块云章星彩丽髙天冷牕课罢频吟讽回首光隂已八年避暑山庄行宫懐旧离宫对碧岑峭石耸成林壁有曾题字庭余独树隂帘帷秋日静彞鼎篆烟沉况是承恩地能无忆旧心幻尘同梦鹿佳境似逰仙㠶影留云在江声共月悬緑牕蛛织网粉壁鸟啣钿回首惊心处流隂忽廿年避暑山庄为皇祖临幸最爱之地亦孙臣受思特深处也八年秋谒陵便道驻跸数日曷胜今昔之感诗以志弗忘云轩墀敞御园草树静髙原逰豫思仁祖庥和逮孝孙桥山将酹爵玉馆此停辕罨画山容在修蛇电影奔禽言欣客至蛩语诉秋繁堦篆苔纹暗碑诗钗脚存圣踪犹可想𠂻曲向谁论倍切干干志虞孤覆载恩避暑山庄作逺树轻岚互吐吞迢迢清跸驻山园当秋水态澄心会过雨峦光静体存如是野花呈色色于时幽室乐言言昔恩讵待重来忆即境重来倍忆恩闲斋偶启旧书帷昔日今时有所思试想山容天外老即看花影座中移食苹野鹿穿林过华黍香风隔岭吹物土耕桑今倍万含哺都道圣恩贻山庄杂兴地僻轩逾静山深草亦馨风前霏乱锦忩里罨浓青润挹云霞气真叅泉石灵抽毫难得句倚柏小延停经雨溪流涨临秋天宇髙徂云恋峯岫爽气偪衫袍饶有心堪会原无暑可逃林泉惬清兴舒啸寄东臯朝暮山容变髙低眼界移能添诗者句应是画家师驯鹿眠烟磴残蝉挂露枝行吟情稍倦一棹泛沧池断岸一徘徊寥天纵目恢雅宜伸愫抱底用举樽罍涧口飞虹落云标画障开逰观岂可极伫待奏章来避暑山庄胜地辟离宫时巡驻跸同金行边塞外圣日照临中翠柏千秋色青岚四面通洗尘飞好雨傍晩更蒙蒙隔嵗驻山庄山容镇似常风来花作态雨过草生香小鸟窥帘卷清琴倚壁张含饴叨厚泽触景那能忘烟容罨翠岑逐处称幽寻石秀今秋草潭明古月心藓蛩吟露冷苹鹿度云深极顶衆山小悠然畅逺襟避暑山庄百韵诗我皇祖建此山庄于塞外非为一已之豫逰葢贻万卋之缔搆也国家承天命抚有中外于古未有之地尽入版图未服之国皆受封爵而四十八旗诸部落屏蔽塞外恭顺有加毎嵗入朝钖赉燕飨厥有常典但其人有未岀痘者以进塞为惧延颈举踵以望六御之临觐光钦徳之念有同然也我皇祖俯从其愿嵗避暑于此鳞集仰流而来者无不满志以归且也三代以上无论矣三代以下享国最久者莫如汉唐宋明然四姓皆一再世而变乱生焉是岂天心之怠眷亦人事之偷惰寔致之我皇祖有鉴于此故自三逆底定之后即不敢以逸豫为念巡狩之典或一嵗而二三举行耗财劳衆之论夫岂不虑然而凛天戒鉴前车察民瘼备边防合内外之心成巩固之业习劳苦之役惩宴安之懐所全者大则其小者有不必恤矣使诚以逰冶是尚即深居九重厌见百辟恣声色怠政事谁其禁之而必往来沙塞风尘有所不避饮食或致不时以是为乐固未见其乐也予小子自十二嵗䝉皇祖恩养育宫中侍奉左右扈跸至此亲见皇祖髙年须白允宜頥养尚且日理万几暇则较射习网閲马合围虽天行之健自彊不息亦圣度之恢与时偕行也故继序以来敬惟昔日时巡之意更值四方宁谧之时实不敢使文恬武嬉以隳圣祖之家法而每驻跸山庄羮墙之见云日之瞻恻然有不能自已者敬成百韵略识皇祖卷阿之遗志并申孙臣孺慕之悃诚云尔开国超三代承天抚八陲鸿功常有赫厚贶本无私于古亶腾迈而今被皥熙显承三圣绪底奠万年基滇海销兵静王庭纳币驰玉关闲戌垒银渤息鲸鬐以守还无创居安不忘危时巡曾见舜即辟讵惟岐胜境山灵秘昌时造物贻来逰频可託经始乃于兹土木原非亟山川已献奇制犹尊土砌巧不尚雕栭掖辇慈颜预挥豪天藻摛劭农咨宝穑勤政饬鸠司鸟兽归咸若夭乔总蔚而贤王诚爱戴好爵岂羁縻内外一家合休和百世禆六龙天浩浩四牡嵗骙骙頥养精神健畴咨经纬施故知非适已实以藴深思况匪牟畊地何曾费帑资给支需内府结搆宛兰锜卓立峯名磬构拖岭号狮滦河钟坎秀单泽擅坤夷缭堵依巖迥周庐写月规陟原量逺近列表度㕘差宛似天城设无烦班匠治就山为杰阁引水作神池允矣俭斯称佳哉奢岂为景标三十六章缀画图诗次第聊申咏规模略可窥烟波欣致爽景物首应推芝径逶迤接云隄左右歧延清三㐲日解愠五絃丝巖秀原增夀水芳可谢医择宜开牖宇摄静适襟期万壑松风奏千秋画坐披清温维色养清越合神怡胜地临平野髙楼纳逺思云岚四面罨斗室几楹宜北枕峦凌汉西瞻霞赩曦锤峯长矗矗雪岫更嶷嶷碧月白梨院红荷緑水湄风泉清聴满濠濮素心随日监钦天縡云牕俯玉墀层霄宛可接夐宇畅无涯暖熘蒸霛液暄波漾浅漪心神堪澡雪兴会益淋漓石壁泉源邃青枫绿屿蕤戴颙聴偶慕周子爱堪师花以金名贵根从佛地移飞流频咏李天乐不须䕫月舫浮芳沼云㠶挂翠㕒临流弄竿线俯水鑑须眉绕石鸣琴筑澄波叠锦綦熊飞宁待梦鱼乐或能知镜水风㣲绉披来若渺弥云岑态多幻望去忽嵚﨑夹镜湖光滙长虹练影欹甫田多瑞糓樷樾出乔枝流水心无覧间云意与迟三山依约在四序始终之大块文成绘圣人情见辞嘉兹仙境扩致彼物华滋陇麦双歧挺町禾九穟累实坚还实好维秬亦维秠𤓰圃青丸缀蔬畦紫菂垂珠樱春烂烂玉李夏离离恍覩豳风象奚妨文囿遗绥丰愿寰宇祈嵗肃黄祗緑野瓜见膏厚单椒丰草弥牕暄袅书带石古长凫茨杜若芳緐蔚江蓠态鬰漪信堪蕃垧牧便以试骊驒骆騢駵骓駓骍驈骐色分披锦叚羣别待金羁冠木惟松柏樷生有杞机丹枫将翠橡堤栁更庭椅为恱长林茂爰来野兽祈跳腾推赤豹䧺健独黄罴仙有书牌鹿官无入泽麋惟应育麟鳯岂许匿狐狸羽客青田种文禽丹岫姿书空成篆籕刷羽接罘罳每见鲿魦丽何劳鹬蚌持美兼丙穴鲤品夺富春鲥凡此嘉生富要归茂对时几曽夸豫大弥复厪寒饥经国留规范筹边肇保釐每来增惕息言念重吁嵗月何云速恩勤不可追省方频驻跸触景忆饴圣日常悬照秋风转益悲天施诚浩荡神器重肩仔敢复图休逸惟期矢敬寅外安先内抚夕访并朝咨天运钦调幕人情畏举棊古今垂炯鉴书史足元龟遗烈母忘祖扬休祇愧台纉承奕禩勉福履万年绥避暑山庄晩秋岚气千峯敛金风一谷寒长空无㸃翳潦水尽澄滩菊瘦縁依石松苍不碍峦豁然慿纵目心与太虚寛九日避暑山庄九秋节驻九仙家追赏乗时意趣賖却胜前年临紫塞只縁今日对黄花遥吟俯畅澄天宇结佩浮觞趂物华别有登髙心慰处榆关外见好桑麻山庄杂咏毎先秋狝驻山庄水态峰姿引兴长佳景天成胜江国早藏灵境待仁皇万壑松风一室幽芸忩如昨每吟留卅年问学无些进空觉羲娥迅似流秋山雨过濯浓青逺近泉声谡入聴新搆云居号松鹤千秋万载奉慈宁㸃笔文轩命墨娥成书便拟号归禾未如七十𫝊灵囿动植飞较总多山庄晓景肃辔凌露晨趁凉陟层峦霏㣲夜雨散离披朝云鶱人家在谷口井闾腾晓烟塞气逼不升变雾如白緜我欲乗之逰沧海逗三山山庄咫尺间乃作万里观山庄晚景山庄晩景越清嘉秋狝眀当发翠华居两月余才一瞬閲真山那异空花鱼贪新水浮行上鹿趁夕阳倚落斜日渉所成趣不浅黄绫诗本付生涯山庄深秋即景昨日门前送鳯幨后程因致小留淹林稀鹿向平原出水冷鱼寻深沼金气肃消幽坞外碧霄朗接逺峰尖最佳处合忘诸虑盼切捷音志未忺山庄即事沿革兴州难考寻山庄肯构亹予心岚来气挟蹛林逺涨落波奔沧海深较雨量晴毎蒿目探奇揽胜亦开襟继绳敢谓庶无忝惟是常瞻圣日临季秋山庄即事鳯銮恭送向都还后发徘徊五日间夏月无何逮秋月青山即渐作苍山逰因遣兴聊乗暖意戒躭盘敢爱闲虽是红旗已初报继兹其至盼犹艰至避暑山庄即景成什兰露松风晓气清广仁岭过见巖城万家烟火滋增倍五谷仓箱望益诚智水仁山怡性谧髙畦低壠喜天晴更予一节便宜者午夜军书罢问程山庄即事电光石火刻难驻不到山庄隔两冬知我有悲白云色慙他无改碧山容堂题乐夀成虚望心识音颜祗梦逢惧不忍言昔所咏而今覔惧亦何从山庄即景无暇今年幸木兰仲秋山景御庄看连林髙下犹蔚緑问树两三忽染丹支繖寻吟趁午热倚窻习字避晨寒旧新蕃部都散遣消得清闲几日槃肩舆入西峪即景成什西峪属创得峯峦实案衍而复工曲折溪壑万千转是间搆书堂缥帙芸香展其他姑且置首当命歩辇舆者逸固佳肩者劳犹缱十歩一憩息率就緑隂善以迟到乃速居髙下尽辨日所不暇给谁云足一脔人情喜鲜新斯之未能免西峪西峪秋深清且嘉林疎墙外见人家授衣时节宵鸣杵挝穂圃场午响耞终歳勤劳亦亟矣九重安逸岂宜耶今朝所得殊前度不为搜吟玩物华肩舆入西峪肩舆入西峪轻云笼日光树下有㣲风时时送爽凉犹恐肩者劳数息审不妨秀起虽尚遥空翠当路旁可以坐而憩况无要务忙西峪西峪秋深好林稀见逺峦嫩暄称逰涉飒景助清欢阳巘芜余緑隂崖叶缀丹凹中得屋暖眀处凭窻寛题壁行将遍摛毫亦底难然当弭吟兴欲以待田盘肩舆入西峪西峪我所喜初来即命逰笋舆原可造山路不言修鹿讶林间立蝶飜花上浮却思肩者瘁隂下毎停留西峪薄雪深秋出哨回轻舆西峪此重来境因径曲诗情逺山为林稀画坐开纳稼村丰隔城见向阳屋暖倚窻陪佽飞陡缱冲寒卫小驻言旋适可哉西峪西峪连朝率未来午炎挥汗廑舆儓却欣入谷风吹爽便有出峯云布开处暑犹然似当夏趂凉何必在登台石城以外山田见熟赖秋长仰化裁西峪西峪深秋了不凉肩舆行意赏烟光前朝峭冷又迥暖今嵗塞园始见霜鹿喜平坡草犹緑鴈过空宇叶初黄石城外即山村近且幸崇墉积圃场西峪西峪不常来来必有奇遇浮云与张葢清风与奏頀午炎顿觉失秋凉真可豫𬗟懐古作者曾谁到此处箕山祇培塿尚有人生慕西峪寺别碧峯北更西峪深益窈益清兮千章夏木如连叶百折山蹊不作泥步辇度随鹿行迹悬崕转聴鸟唿啼图间亦识辞多躁佳景其如毕我徯西峪数日未曾西峪来清秋山景又殊哉霁开曦御皜乎曝雨过林蹊静不埃汲古翻书白驹隙消间橅帖墨蛾陪窻间却见石城外铚艾黄云遍壠堆西峪山庄到十日西峪始来寻峯态昨非昨溪声今自今行惟期意适憩必选林隂富矣供诗料摛词仍酌斟西峪西峪窈而深来必先至此其下乃西沟山路俯迤逦适才之所经后䭾过行李碧峯门在兹进兹近五里曷弗从是入丽正当阳唘行贵不由径何处外斯理肩舆兹寻胜乃益穷宛委亦堪悟为文肤浅无一是西峪问景纪所得西峪临石城兰径循迤向北有书堂其名曰秀起我每临山庄例必先至彼而峪定所由遵路可舍此林岚忽明晦增趣之所以晦处有鹿㐲非时无害理海鸥狎即斯万事一贯耳明处见墙外驼马过行李劳实廑衆人逸可恣一已肩舆问景间所得聊纪是西峪山庄至廿日西峪今初到佳处久濶置恐贻山灵笑是时小雨过酷暑畧已消因之趂余暇借用畅清眺一以揽画趣一以寻诗料片云忽飞来棼丝羃巖峭皎日照半天无碍银竹落幻景乃若是新爽宜懐抱枫林有袭芬兰坂无生淖须㬰复朗霁万峯濯翠峤厯厯静之会荡荡仁者乐设非偶命驾安知如许妙西峪今来西峪始为逰隔嵗景光待咏酬祗以赏新暂置旧谁无已得又他求试观人欲靡穷也亦悟世情足戒不路入碧峰寺深静拈毫厯厯记从头西峪山庄驻五日西峪今始到一因懒㳺兴一因筹政要似此实粗疎名山得毋笑雨余趁爽凉遂与穷窱谡籁落乔松可闻不可貌有欲无欲间胥可观其妙钦定热河志卷二十五钦定热河志卷二十六钦定四库全书钦定热河志卷二十六行宫二烟波致爽芝径云隄无暑清凉延薰山馆水芳巖秀万壑松风松鹤清越云山胜地烟波致爽澹泊敬诚殿后第三重为殿七楹圣祖御题额曰烟波致爽为三十六景之冠殿宏敞髙明旁挹云岚后带湖渚毎夏雨初晴秋飔乍起纎尘不到积雾全空或晨曦吐旭夜月衔规清晖朗照自来迎人真旷然上清天宇也中悬皇上御书聨二一曰鸟语花香转清淑云容水态向暄妍一曰雨润平臯桑麻千顷緑晴开逺峤草树一川明圣祖御制诗烟波致爽热河地既髙敞气亦清朗无䝉雾霾氛桞宗元记所谓旷如也四围秀岭十里澄湖致有爽气云山胜地之南有屋七楹遂以烟波致爽颜其额焉山庄频避暑静黙少喧譁北控逺烟息南临近壑嘉春归鱼出浪秋歛雁横沙触目皆仙草迎忩徧药花炎风昼致爽绵雨夜方赊土厚登双谷泉甘剖翠𤓰古人戍武偹今卒断鸣笳生理农桑事聚民至万家御制诗烟波致爽恭和皇祖圣祖仁皇帝御制元韵时和逄嵗稔𤇺静絶邉譁蒐狩三秋举登临万壑嘉枫黄接雁塞霜白㸃龙沙廻跸逰仙地空庭遍野花几多今昔感无那嵗年赊露砌飘残叶秋篱缀晩𤓰蛩音惊短梦宵韵起寒笳祖制今犹烈金吾漫忆家烟波致爽玉色山原富烟波此处饶虚明疑汉上绮縠漾云标毎爱秋蟾印长教暑气消牙琴漫湏数曽入五絃调芝迳云隄由万壑松风之前北行长隄蜿蜒直渡芳洲洲大小凡三圣祖御制诗序所谓若芝英若云朶复若如意者也隄左右皆湖中架木为桥桥南北树寳坊两岸平沙似席芳草为茵央道垂杨湖波镜影额曰芝陉云隄盖因洲形取义化工体物曲尽其致云圣祖御制诗芝迳云隄夹水为隄逶迤曲折迳分三枝列大小洲三形若芝英若云朶复若如意有二桥通舟楫万几少暇出丹阙乐水乐山好难歇避暑汉北土脉肥访问村老寻石碣衆云䝉古牧马塲并乏人家无枯骨草木茂絶蚊蝎泉水佳人少疾因而乘骑閲河限湾湾曲曲满林樾测量荒野閲水平庄田勿动树勿发自然天成地就势不待人力假虚设君不见磬锤峰独峙山麓立其东又不见万壑松偃盖重林造化同煦妪光临承露照青葱色转频嵗丰游豫常思伤民力又恐偏劳土木工命匠先开芝迳隄随山依水揉辐齐司农莫动帑金费宁拙舍巧洽羣黎邉垣利刃岂可恃荒淫无道有青史知警知戒勉在兹方能示衆抚遐迩虽无峻宇有云楼登临不解㡬重愁连巖絶涧四时景怜我晩年宵旰忧若使扶养留精力同心治理再精求气和重农紫宸志𤇺火不烟亿万秋芝径云隄细雨归舟长隄一线入芝径小艇乗凉隔岸移水向方桥潆细浪风吹菡蓞倒垂枝秋成已庆年丰兆暑尽无忧云汉诗遗事陈𤓰为七夕偶因佳节赋清辞御制诗芝径云隄恭和皇祖圣祖仁皇帝御制元韵六飞廻辔指金阙离宫故馆兹停歇萧斋乍启旧窓櫺兰若重寻古碑碣银钩鐡画覩璇题赵肥董弱无筋骨寂寥帷幔挂珊瑚欹斜几席巢蛇蝎因思廿载倐流隂电光石火无踰疾苔封石鼎杳无烟惟有金飔荡寒樾旋歩云隄忆夙逰倚吟转觉逸兴发丹黄四靣展画屏一幅关全色乍设寒林穷处忽成峰彷彿如登泰麓东山葩野卉难争五株疑是秦时松郊原秋景尤堪望比栉崇墉万戸同祈年讵异当年志长愿田畴歌屡丰大徳曰生恩惠洽道之犹足泫羣工金汤礼义足防隄悬橦度索声教齐利我后人犹頼敷天雨露苏黔黎乆安䝉业讵宜恃千秋金鑑垂圗史绍武常懐干惕衷敢云王化宁遐迩日暮归来独倚楼抚今追昔増凄愁欢娯但觉春风暖宵旰谁知午夜忧我诗聊当铭座右愿言治理虚心求继绳祖武惧不逮惟应此志万千秋芝迳云隄一迳界双湖芊绵仙草敷探擕皆上药招引入方壶鱼牣潜还跃鹿驯来可唿劚云如有兴记取十洲圗无暑清凉芝迳云隄东北洲曰如意建殿三重第一重靣南为门五楹圣祖御题额曰无暑清凉洲四靣皆水门当其前广厦洞辟不施屏蔽平流滑笏逺渚铺奁飞鸟掠波游鱼吹沫徃来红蕖绿盖间真觉佛地清凉人天胜境矣圣祖御制诗无暑清凉循芝径北行折而少东过小山下红莲满渚緑树縁隄靣南夏屋轩敞长廊聫络为无暑清凉山爽朝来水风微度冷然善也畏景先愁永昼长晩年好静益徬徨三庚退暑清风至九夏迎凉称物芳意惜始终宵旰志踟蹰自问济时方谷神不守还崇政暂养回心山水庄御制诗无暑清凉恭和皇祖圣祖仁皇帝御制元韵一缕遥循隄径长松轩月榭暂徊徨苔纹千㸃万㸃緑菊蕊三枝五枝芳自是洞天无处覔袛余元圃可相方根尘乆悟风旛㫖题句还如蝶梦庄无暑清凉太古日偏长朱明暑却蔵有诗惟举白作记合称唐松菊开三径云山贮一房金莲纷暎砌心境总清凉延薫山馆如意洲正殿七楹左右配殿各五楹在无暑清凉内第二重南向牓曰延薫山馆西忩聨曰云标金阙迥树杪玉堂悬皆圣祖御茟中楹皇上御题聨曰石剑攅青千林天仗合水衣萦碧一鑑月槎横圣祖御制诗延薫山馆入无暑清凉转西为延薰山馆楹宇守朴不艧不雕得山居雅致启北户引清风㡬忘六月夏木隂隂葢溽暑炎风𣢾𣢾守峯衔山中无物能觧愠独有清凉免脱衫御制诗延薰山馆恭和皇祖圣祖仁皇帝御制元韵偶抚虞琴山馆静祝融未觉暑头衔万方乐利心胷内解愠何须更脱衫延薰山馆洞逹轩窓唘炎朝最纳凉松声风入静花气露生香竹素恱心永珠林味道长披薰今昔意与物乐时康水芳巖秀延薰山馆后殿十五楹在如意洲最深处镜波绕岸瑶石依栏圣祖尝以㡬暇读书其中额曰水芳巖秀左壁聨曰经书同杲日词赋和卿云后楹聨曰波漾书林来自九天甘雨花浮墨长看四季祥云殿中皇上御书额曰奉三无私聨曰山月满庭影疎横藻荇松风遶壑韵逺叶笙簧殿之东阁额曰随安室圣祖御制诗水芳巖秀水清则芳山静则秀此地泉甘水清故择其所宜䆳宇数十间于焉诵读㡬暇静养可以涤烦可以悦性作此自戒始终之意云水性杂若甜水芳即体厚名泉亦多览未若此为首頥卦明口实得正自养夀择地立偃房根基度长乆莭宣在兹求勤俭勿落后朝忩千巖里峭壁似天剖逺託思云汉怡神至星斗精研书家奥临池愈澁手清淡作饮馔偏心恶㫖酒读老无逸萹年年祝大有御制诗水芳巖秀恭和皇祖圣祖仁皇帝御制元韵巖秀㩀艮灵水芳擅坤厚即此溪壑佳何必称牛首缅懐智者乐愿效仁者夀兹地可会心亭轩建已久澄流遶其前疏峯罗厥后仙壶常秘奥无乃神人剖璇题犹在檐奎文丽星斗颜栁步后尘张王谢敏手明训垂日月所恶在㫖酒绍庭志虽殷继武吾何有水芳巖秀智仁山水徳结念喜双清镜朗羣芳照屏开衆秀争豪材谁拟议妙诣谢将迎本色羲皇代还忘荡荡名随安室寓名随所寓而安此日随安良独难向祗谈经资餍饫兹惟筹治戒盘桓一民失所政应愧必世后仁语未观胜地云山昔逰豫瞠乎仰望意遑寛万壑松风前殿据冈背湖渐近湖为坡陁殿五楹北向长松数百掩暎周廻颜曰万壑松风聨曰云卷千松色泉和万籁吟皆圣祖御书康熙壬寅上以冲龄随侍山庄赐居于此伏读纪恩堂记并题壁感旧诗仰维圣祖眷顾之深我皇上继绳之切羔墻企慕閲乆弥笃也殿后三楹曰鑑始斋坡下亭曰晴碧圣祖御制诗万壑松风在无暑清凉之南据髙阜临深流长松环翠壑虗风度如笙镛迭奏声不数西湖万松岭也偃葢龙鳞万壑青逶迤芳甸杂云汀白华朱蕚勉人事爱敬南陔乐正经御制文避暑山庄纪恩堂记圆明园之纪恩堂纪受恩之自避暑山庄之纪恩堂纪受恩之蹟名同而实异文异而事同一而二二而一者也葢皇祖养育予于宫中之㫖原降于圆明园之纪恩堂兹不复赘然其时实仍居皇考藩邸中及从皇祖来避暑山庄乃赐居斯堂之侧堂即三十六景中所谓万壑松风者夙兴夜寐日觐天颜绨几翻书或示章句玉筵侍膳每赐芳饴批閲章奏屏息侍傍引见官吏承颜立侧或命歩射以示衆臣持满连中皇祖必为之喜色至于钓鱼而得则令持去以给皇考若隔旬余半月则遣往狮子园以谒圣母而其年秋随皇祖幸木兰又有宜纪者入木兰初围塲曰永安莾喀围中有一熊皇祖御火鎗中之熊伏不动乆之皇祖谓其已毙命御前侍卫引予去射之意欲使予于初围得获熊之名也其时予甫欲上马而熊突起奔前皇祖御虎鎗殪之事毕入武帐皇祖顾温惠皇贵太妃指予曰伊命贵重乃以射熊事告之曰使伊至熊所而熊起马惊成何事体又一日虞者告有虎皇祖命二十一叔父后封慎郡王者往予跽奏愿去皇祖曰汝不可去俟朕往之日擕汝去耳似此深恩彼时不知至于今每一念及即欲堕泪夫五十余年之事歴歴如昨而予六旬有三亦视曽孙矣不有以纪之子若孙其何由知之此予所以追忆而渉笔也子若孙其尚念我皇祖何以眷顾我之深及我之干干矻矻何以不敢负皇祖之恩将忆万斯年永丕基而承天眷胥在矣讵惟一堂之记云乎哉御制诗恭瞻万壑松风图感而有作老松经万年幽壑纷千派蜿蜒扫黛眉虬龙结青葢耳际无余声飒㳫泛天籁奔腾鐡骑驰遥见卷旌斾神韵动诸天妙意殊堪会大哉造化功金泉创仙界髙堂临万壑一泻松风快当年诸孙行惟我承恩㝡赐居亭畔室虬枝森一带盛夏如秋深日夕静相对谡谡吹衣襟谷神守清㤗转瞬成昔游感企瞻图画万壑松风恭和皇祖圣祖仁皇帝御制元韵犹是当时傲雪青重开轩阁俯溪汀廿年未识门墙奥长忆文筵独授经万壑松风旧日赐居也因题其壁书室依巖俯緑汀重开䆫网午隂亭廿年无限舂音梦只有虬枝未改青云归逺岫碧虚髙触目成吟便搦毫践履未能融气习当年惭愧此焚膏草长书带緑侵阶依旧峦光入户佳拟向山灵话离况挈壶偏报午时牌质鲁无能叹末由徒惊嵗月逝波流于昭在上恩如海比并干坤万古留康熙六十一年予扈皇祖驾居于万壑松风轩之侧今嵗擕诸皇子至此仍以以是处居之朅尔经临抚然感旧佔毕书斋还似旧儿时居处处诸儿越教俯仰懐恩泽用励勤修示范仪万壑松风苍翠欎氤氲巖端细迳分四时无改色衆木有超羣葢影晴仍暗涛声静不纷髫年读书䖏终是愧尊闻题万壑松风旧书屋髙槐书屋緑隂匀睫眼流光卅二春昔日恩承仁祖䖏今来又作抱孙人鑑始斋地是诸天上山如太古初披芸人不识疏仡以前书题鑑始斋松风万壑凉曰有读书堂絶胜闲花草依然昔缥缃慎终念惟厥无水监于当思义顾名䖏初心宁敢忘鑑始斋翠隂笼护万松深鑑始恒教一再临此是当年受恩䖏益因刻励觐扬心题鑑始斋鑑始颜斋额兴予忆旧长含饴沭恩渥舞象课书蘉望七今同嵗当秋偶自伤息肩兹尚未不息曰惟强题鑑始斋万法诚谁是不迁斋题鑑始尚依然幼龄十二承恩䖏瞥眼流隂六十年题纪恩堂纪恩何䖏不思恩新额堂名例御园每至山庄追慕祖惟兹书屋赐居孙卌余载付舂音响巖下溪犹水逝翻孤负幸无肩歇未慎脩思永敢空言题纪恩堂堂额虽由御园述御园恩纪此叨骈赐居书屋今斯在教侍山庄昔有縁敢不绳承励初志亦惟宵旰佛仔肩松风万壑还依旧瞥眼流光五十年晴碧亭忆旧万壑松风山之隂枕溪有亭曰晴碧我年十二随至此即指殿旁为赐宅望见御舟泊亭畔唿名趋下层岩壁顾谓勿疾恐蹉跌是即初䝉恩眷日即今歩履偶借扶那复腾跄健如昔白头宫监消磨尽祇有岩松足为质左右无人知此者六十年遥迅瞬息而我勿言更谁言永朂惕干酬祖徳松鹤清越山庄内西偏为榛子峪殿门五楹南向圣祖御题额曰松鹤清越聨曰竒花文石娱朝夕白鹤苍松永嵗年每嵗驾幸山庄奉宁夀宫于兹殿其地窈然虚旷青盖垂隂九臯振响丹邱福庭无以踰斯殿皇上御题额曰静余轩圣祖御制诗松鹤清越进榛子峪香草遍地异花缀崖夹岭虬松苍蔚鸣鹤飞翔登蓬瀛临崑圃神怡心旷洵仙人所都不老之庭也夀比青松愿千龄叶不彫铜龙鹤髪健喜动四时调御制诗松鹤清越恭和皇祖圣祖仁皇帝御制元韵白鹤志犹㓗苍松独后凋景仰终身慕讵止温凊调松鹤清越胎仙将夀客结友峤洲中葱蒨入森秀飞翔乐逺空天垂四幕碧泉带百花红色养𫝊家法斋名此日同松鹤清越二首皇祖奉宁夀庭前伙植松老龙鳞已作百行孝为宗风过声犹谡秋来翠越浓祇疑苍蔚䖏定有偓佺逢右松前嵗放双鹤时时还自来秋巡今即昔至乐约而该丹峤弹喉响碧霄振翅回琳舆不湏驾王母在瑶䑓右鹤静余轩动复归有静静更动之初以兹相衡校端知静有余此意自古然而我名山居山居静所会几余常憇诸或时咏新什或时读古书皆足澄心神庸渠游空虚无逸曰不遑是同非异如静余轩四面青山书屋幽既深而静又清秋那能长此躭佳趣惟是余闲片刻留静余轩入幽披菁葱据胜开轩榭山川足竒遇位置非假借屋中何所有书史满邺架道徳企优逰气质欲变化却欣消片时此静得余暇静余轩处䖏有山居恬如复澹如中和气已备晏息体常舒花露浓喷馥松风飒入虗虽云一晌静原是万几余静余轩有会静余有二义一曰静有余是则轩所独而我偶领诸一曰余以静乃每心憪予万几日待理清暇艰致于静更躁之反余复饶所如未能饶以静且图躁或祛题静余轩于轩为静余于人为余静有识无识间犂然本殊境有识者为暂无识者为永暂永已弗敌有无岂相等而我哓哓言自谓不自省云山胜地烟波致爽之后髙楼特起八牕洞逹俯瞰羣峰夕霭朝岚顷刻变化不可名状圣祖御题额曰云山胜地楼之西楹奉佛圣因净业秀揽青蓉皇上御书牓曰莲花室聨曰云影澄观妙悟太空参合相山光恱性静因常住识真如圣祖御制诗云山胜地万壑松风之西髙楼北向慿牕逺眺林峦烟水一望无极气象万千洵登临大观也万顷园林逹逺阡湖光山色入诗笺披云见水平清理未识无愆守莭宣御制诗云山胜地恭和皇祖圣祖仁皇帝御制元韵黄云近壠复遐阡想像丰年入颂笺二十年来衣食足黔黎犹戴圣恩宣云山胜地峻宇昔垂戒山庄今可称地灵延昼永峰秀蔚云兴结构因时胜逰歌所事仍年年奉慈辇惬愿祝如陵题莲花室云山胜地耸髙楼静室莲花楼上头调御丈夫无色相应直十六有源流凭𠫭水月还天月如是今秋即昔秋一切尘心兹凈扫不忘两字祖恩留莲华室香楠木榥刻莲花大士无言转法华胜地云山自千古问心何处剥蕉芽再题莲华室静室据髙楼莲华凈业脩底须翻七巻常此伴三秋调御丈夫相应真云水流斯之未能信惟是厪先忧钦定热河志卷二十六钦定热河志卷二十七钦定四库全书钦定热河志巻二十七行宫三四面云山北枕双峰西岭晨霞锤峰落照南山积雪梨花伴月曲水荷香风泉清聼四面云山山庄西北隅㝡髙䖏一峰拔地搆亭其上圣祖御题额曰四面云山聫曰山髙先得月岭峻自来风是亭切汉凌霄羣山拱揖各开生面东眺天桥云垂檐际南则玉冠诸峰望如屏列北则金山黒山屹峙广仁岭迤西诸峰盘礴案衍络绎奔赴凭虚纵覧万景天全伏读御制诸什信乎干坤清景秀写无双矣圣祖御制诗四面云山澄泉绕石迤西过泉源盘冈纡岭有亭翼然出衆山之巅诸峰罗列若揖若拱天气清朗数百里外峦光云影皆可逺瞩亭中长风四逹伏暑时萧爽如秋殊状崔嵬里兰衢入好诗逺岑如竞秀近岭似争竒雨过风来𦂳山寒日落迟亭遥先得月树宻显髙枝潮平无涌浪雾净少多岐脉脉金明液溶溶积翠池常忧思觧愠乐志余清悲素学臣邻老耆年自不知登四面云山云梯石磴逼巃嵸倚杖旁观衆壑同更上一层图逺望奈何树襍与烟笼御制诗四面云山恭和皇祖圣祖仁皇帝御制元韵攀跻歩崇岭摩诘畵中诗岑壑依然在川原望里竒重来犹切切欲去更迟迟孤鹤唳层巘孙梧擢老枝苔纹迷近砌鹿迹印斜岐座静来青黛牕虗浸曲池懐恩常抚蹟忆昔更含悲当日干干意身肩始得知题四面云山亭子四柱搆峰巅松萝作扉闼诘曲频攀跻造极心乃豁一览衆山小左挹云容活鹤唳与鹿呦饶伊相问答山中无朝暮行漏丁丁报东峰尚夕阳西岭已落照秋云淡逺天万里纵清眺有时噫气作于喁号万窍而我亦会心凭虚一长啸我有山水癖耽诗殊未厌此地况迥絶衆壑归包函峰翠经雨洗枫丹着露添扫苔坐石头凌雾振衣衫自觉胜前秋饶有吟髭拈登四面云山亭子雨过千峰濯黛青乗凉纵目坐山亭寻常树色犹遮望到此山容无遁形絶顶平临北斗齐座中惟觉万山低林禽馈客争衔果磵鹿迎人浅印泥霁空寥濶早秋清邈尔拈豪畅快生底事成吟多警句会心逺䖏鲜凡情登四面云山亭子中峯千丈㧞地起特据其巅搆亭子初秋荟蔚尚连林登临未露山容美重来木叶已半落惟余老翠及嫩紫精神气韵莫不献纂组刻峭无能拟三旬饱看塞垣山嶊崣绮错固佳矣万景天全结搆精又尽善焉乃在此四面云山轩忩彻四面巖谷俯千重奚数荆关蹟堪寻佺羡踪林踈为风拂峰现忽云封筞骑遵﨑栈时看白鹿逢登四面云山亭子亭子云山㝡髙䖏停銮未肯频临驻闻之地灵神所都隠虞为我劳仙驭崇坛案衍实佳㢤能辞偶尔一徘徊屈指六年登六度每登必有风雨来今朝秋宇澄新霁林扉跋马鸣璁辔孤亭小坐未俄延前楹倐复烟丝缀飞空掠树不踰时长天一碧悬清晖千秋叶叶翠难状万峰濯濯青偏竒风为车兮云为马山之灵兮翩其下洞庭张乐信然乎何必曲髙和者寡登四面云山亭子六韵䟦马遵﨑栈枫香路几盘忽看一笠近俨㨿万螺端夏似将秋易心因纵目寛竒峰云四宇活画树千峦避暑最髙䖏披襟生峭寒青瑶蔚逺近何必缀稜丹登四面云山亭子恭赋皇祖山髙先得月之句峻岭切云汉孤亭俯渤瀛氷轮才涌出玉砌早光明培塿难为障姮娥若可迎有林皆一桂无界不三清盈手寒何碍流睎魄倍晶兔原龙塞物鹿作羽衣声谷口犹灯火河邉辨畛营万方归朗照辞见圣人情登四面云山亭子作歌亭子诸峯最髙处以不常来如始遇秋风筞骑一遨逰巖树涧葩皆兴助金山西北黒山东天桥对面当亭中我欲因之诣彼岸佺侨之軰其相逢佺侨仙术无济世寄意则可难从事黍原荞巘皆本图外靖内安寻至计煌煌圣藻石屏悬齐年却识辛夘年廻思承训御座前敢不蘉乎佛时肩登四面云山亭子中峯㢠出羣一笠与平分四面云山态八音天籁闻山斋俯剏得大块有真文亦欲无言去其如伺懋勤登四面云山亭子清秋云散碧天露策马遂造最髙䖏谷中婪热尚觉炎峰顶峭寒不禁遽几畨画意徒凝眸今朝亲到兴始酬树犹张王依巖緑泉自清凉羃石流近村逺墅都结揽黍髙稻下黄云染関外秋成乃尔佳豫民被潦顿遥感登四面云山亭子策马兰蹊不碍凉虗亭憇坐敞秋光逺山似揖近山拱枫叶初丹槲叶黄西北诸峰倚天近东南一水入瀛长年年旧句邻新句徒曰忘言那易忘登四面云山亭子作歌山庄中山㝡髙䖏千峯万岭莫与齐金山黒山山城外虽髙于此望觉低避暑夲自无暑到夏不厌凉语可稽乗闲策马试登陟浓青深翠盘云蹊每值嘉䕃輙止憇为恐仆从劳攀跻到来一笠冠絶顶天风拂拂吹天䨑有时晴光摇草树有时晦影沈巖豀吾知之矣起予思便与作歌亭柱题登四面云山亭子待月即景四首过望东峯月迟上欲图早见陟西峰谷中摸索光明者岂识先他四刻逢惯厌中涓早备釭千峦夕景正无双天桥蓦看氷轮涌讶是嵩髙玉女窓东界今宵浄歛云呈全体不掩毫分㡳须转句衡前夕自是髙山迥出羣满目为眀满意虗林光峦影縂如如松扉繋马归斋阁载得金波到碧疏登四面云山亭子待月夏夕登亭曽待月新秋转瞬望仍过底因识得无迁䖏依旧清光暎女萝氷辉万里朗澄鲜杪何须计欠圆㝡是山髙先得月圣人留句示神诠天桥正对碾轮移素影旋看碧宇披几㸃萤光流树底劳㢤却笑尔何为枫林莎坂影依稀载得银蟾并马归所以畧殊前度者夜凉山静欲添衣登四面云山亭子到来弥月始言登曰不䟱慵信孰凭半为少闲半艰咏因他地占最髙层纵目朗然更蕼然万山髙下拱阶前凌空飒沓天风落疑是广寒奏管絃秋宇寥萧秋日晶秋云片片逐风行今朝一践秋山约万树当秋自赋声唘跸眀当徃木兰索酬吟兴陟崇峦笑他玉局非精诣髙䖏琼楼何碍寒登四面云山亭子以题为韵四絶句山庄半月驻亭子今初至迥出界以三俯望海为四寻常云际看入峪转不见一二洒天花迎客开生面巖葩不识名袭人多净芬却頋来时路隠现于白云迩日颇觉热凉生瞥眼间下临万壑深乃悟居髙山登四面云山亭子盘峰数息亮舆登千里河山座下凭颇觉生衣怯凉籁诸天之上玉壶氷乍隂忽霁益増景近壑遥峦毕献佳烟火万家铺广甸俯临都为计安懐亭柱诗屏挂欲週便因嵗月騐从头掞牋不虑天风拂喜与山灵作倡酬太古以来即有此迥情谁复费安排椒蹊索与迟迟下为爱新凉满意佳登四面云山亭子作歌碧天如洗秋阳皛不凉不暄风物好兰蹊筞马登最髙兴会今朝霄汉表霄汉之表搆虗亭依稀如到广寒庭桂花未作金粟色万山枝叶交浓青浓青叠翠开生面风过霓裳声逓按此而无语顿置归恐防山灵笑踈慢登四面云山亭子崿嶂倾崖几曲盘到来俯视万峰攒唅呀更复天风鼓座上添衣七月寒青枫翠柏眼前罗栈齴犹看苍鹿过风籁浑疑华山顶明星玉女按云和亭子云端不屡登登欣旷志共秋澄短长诗句题檐柱也喜同人年嵗増登四面云山亭子今朝䖏暑曝秋阳婪尾蒸炎反异常数息肩舆才造顶天风透体䪺生凉山庄一至一番登亭柱题诗嵗嵗増却是陈言难尽去清新俊逸又何曽上祇天髙下絶羣不遮凭览静巖氛若云万里归眼底那见滇南万里军登四面云山亭子早晚峭寒卓午热山中无定有其常敞亭底识最髙䖏向日坐来犹觉凉画屏攅簇衆嶙峋碧落秋澄迥畅神却忆去年迟驻跸歴观题柱阙庚寅四面虚明俯万峦真教逰目緑云端摛毫句拟新邻旧欲去陈言戞戞难登四面云山亭子林海汤汤泛碧瀛中央亭子耸檐楹恰如身到蓬莱岛俯视波澜縂翠琼云山四面若无隙夏木千章最有神梯几天风度摇刖衣裳飘拂絶㣲尘秋令来多夏令少兹来夏月亦如秋祝融便拟设孤注到此金官胜一筹登四面云山亭子作昨欣骤雨暑全湔极岭登临忽隔年望去天光千里外逓来秋信五朝前擅干坤内无双景夺造化工有独权坐此应教诸虑静依然驰念到金川登四面云山亭子亭子尚未登时炎几暇少兹逢雨后爽弗泞縁山道肩舆数息至万叶夕阳皎天衣一缕无虚言造云表玊镜已挂空却匪迟之早心凝形亦释于何觅懐抱去嵗与今朝一例漏声杳登四面云山亭子塞天过雨碧于蓝塞谷落风寒非冷因縁时节不可孤便以笋舆寻胜境立秋虽未巳秋月皜日金飔报秋景数歩一憇陟巉巖树杪虚亭见崇岭左右鹿队何逍遥髙下蝉声亦清警玉宇直欲换祫衣林海又疑泛野艇我到山庄已逾月超几妙趣今方领遐㢤崆峒拜下风小矣勾漏寻丹井登四面云山亭子作歌登培塿起衡霍心游㳙浍发江湖思而况灵区髙峙烟霞表兼之茂林涌现沧溟意矗玉笋之峥嵘幻翠波以溶㵝登斯亭者如泛海上之槎蓬莱方丈之仙不招而自至登四面云山亭子用两韵回文体避暑山荘暑亦过设恒无暑奈田何然而凉处暑可避斯则山荘有独多避暑莫若此亭子髙䖏不胜寒是矣至却月余未曽登则虑恐劳仆从耳今朝立秋秋信多光隂荏苒真无何常时望中给念者是宜乗爽言经过不须命骑命舆耳数息驾言亦至矣千巖万树在眼中眼中吾老吟杜子登四面云山亭子夏月忽忽过秋朝得得来万山青昊近四面碧云开𤾉雨真称恊髙寒此暂陪吟题阙丁戊追忆怆神㢤登四面云山亭子作歌亭子云山最髙䖏一年祇临一两度秋晴风爽试攀跻倐见四面英英佈园中此可称灵山海喇汗颇似兴安略霏细旋开霁神枢孰得窥其端荟蔚乍为寥朗宇天桥锤峰近可睹万景幻化供眺吟千古诗人谁水乳登四面云山亭子亭㩀巍巅到不频秋朝缓陟又檐廵诸峰近逺拜风下一榻髙眀俯景新緑树丛中红㸃画碧山空外白书绅去天尺五心寥濶得句应知逈入神北枕双峯山庄内直北山岭有亭焉斗拔竦起与西北金山东北黒山颉顽鼎峙圣祖御题曰北枕双峰其势排空屹向如天门双阙对拱檐楹亭前两石笋秀削青瑶矗立云际上镌圣祖诗皇上和章糺缦云霞含吐日月伏覩天文垂象益徴地灵钟秀云圣祖御制诗北枕双峯环山庄皆山也山形至北尤髙亭之西北一峰峻出势陂陀而逶迤者金山也其东北一峯㧞起势䧺伟而崒嵂者黒山也两峰翼抱与兹亭相鼎峙焉嵚竒冈岫紫宸闗干地金峰坎黒山苦热云生双岭腹盆倾瞬自落溪湾御制诗北枕双峰㳟和皇祖圣祖仁皇帝御制元韵欲排云雾叩仙闗咫尺罗天即此山却喜晴明聊纵目滦河如带一湾湾北枕双峰双峰金与黒拱揖若来恭嶊崣天光接𡨕蒙云气涵鸾音媿阮籍鹤度肖蘓耽反照千林紫吟情落碧潭西岭晨霞自云航月舫右行杰阁岿然临波面岫一鑑渟滢千林荟蔚紫霞晨映在云岑木杪之间至其倐忽变幻锦文绣错十色五光难以名状圣祖御题额曰西岭晨霞聫曰莺㽞花下立鹤引水邉行皇上御书聨曰云卧天闚无不可风清月白致多佳又曰窓外逺山如黛色槛邉列树作涛声圣祖御制诗西岭晨霞杰阁临波轩窓四出朝霞初焕林影错绣西山丽景入几案间始登阁若履平地忽縁梯而䧏方知上下楼也雨歇更阑斗柄东成霞聚散四方风时光岂在凌云句寡过清谈宜守中御制诗西岭晨霞恭和皇祖圣祖仁皇帝御制元韵翔阳腾晓海门东似飐红旗锦飏风何必暮山夸返照试㸔西岭画屏中西岭晨霞窓户含西岭晨霞亦可称恍如赤城畔髙出白云层暎日真还幻随风㪚复凝今朝凖为雨农谚有明徴锤峰落照山庄东五里许为磬锤峰郦氏注所谓武列水歴石挺下挺在层峦之上孤石云举临崖危峻可髙百余仭者也圣祖赐名锤峰就山庄西岭构亭与四面云山亭相望东界诸峰悉在指顾每红轮西下返照在东衆山苍然暮色而是峰逈出孤髙扬晖天末烟岚变幻金碧陆离题额曰锤峰落照聨曰岚气湿青屏天际遥看烟树色水光燃素练风中时聴石泉声圣祖御制诗锤峯落照平冈之上敞亭东向诸峯横列于前夕阳西映红紫万状似展黄公望浮岚暖翠图有山矗然倚天特作金碧色者磬锤峰也纵目湖山千载留白云枕涧报深秋巉岩自有争佳䖏未若此峰景㝡幽御制诗锤峰落照㳟和皇祖圣祖仁皇帝御制元韵猎罢途经羽盖留锤峯落日正深秋白云红树参差处疑有寒山结宇幽锤峰落照西日隠东峯天光入水底披襟松籁寒千林纷翠紫锤峰落照曽爱文皇句髙标物外情照亭浮槛晃烛浦漾澜朙理境资强立神工谢巧营倚天森玉柱拟待勒谁名赋得锤峰落照一柱标云汉千峯最上层亭亭明夕照煜煜蔚霞蒸落景连空翠腾光入碧澄西崖翻直影东戸引闲慿何必忧骚客端宜悟苾僧送将朱鸟隠挂得玉蟾昇逸趣发菁藻余辉带綘缯神锤工体物惟是圣人能南山积雪亭在山庄正北髙据山巅南望诸峰环揖拱向塞地髙寒杪秋雪下环视楼阁髙下皎然寒玉光中谢赋所称重璧连璐者盖兼其胜圣祖御题额曰南山积雪山庄每峰顶各冠以亭南则锤峰落照其左为北枕双峰少北而西则四面云山东北则南山积雪也四亭列峙各擅佳胜而千岩之秀撷矣四时之气偹矣圣祖御制诗南山积雪山庄之南复岭环拱岭上积雪经时不消于北亭遥望皓洁凝映晴日朝鲜琼瑶失素峩眉明月西崑阆风差足比拟图画难成邱壑容浓籹淡抹耐寒松水心山骨依然在不改氷霜积雪冬御制诗南山积雪㳟和皇祖圣祖仁皇帝御制元韵芙蓉十二列峰容最喜寒英缀古松此景祗宜诗想像留观直待到深冬南山积雪嶤峯何所异积素雅宜看朔气干霄白清威羃地寒塞梅粘树树冻玉咽滩滩歌郢谁家子应来曲里弹梨花伴月山庄西北曰梨树峪以所产得名入峪平冈逶迤不觉近逺惟闻幽涧潺鸣迸落石罅行里许静深缭曲渐入夐邃奥如窈如不知此中壶天胜界也时当春日万树梨花素艶幽香清辉不隔圣祖御题额曰梨花伴月内为永恬居更内则素尚斋圣祖御制诗梨花伴月入梨树峪过三岔口循涧西行可里许依岩架屋曲廊上下层阁参差翠岭作屏梨花万树㣲云淡月时清景尤絶云忩倚石壁月宇伴梨花四季风光丽千岩土气嘉莹情如白日託志结丹霞夜静无人语朝来对客夸梨树峪道中歩辇口占入谷桥分三岔路傍崖歩辇景何深山中独见松林影时有清流助鼔琴其二一溪展转见山花歩歩石苔杨栁斜试看目前将熟果青榛郁李并堪夸御制诗梨花伴月㳟和皇祖圣祖仁皇帝御制元韵谁道邉関外春时亦有花寒香雪添艳淡影月増嘉雅称峰头雨何湏谷口霞涂山千万树踪迹漫相夸梨花伴月盘迳入深秀云居得𤱔平春来花正放壶里月偏眀香色双清境希夷一晌情神仙惟自度讵必借金茎曲水荷香亭南向在北山麓竒石参差鳞次瓦叠涧水潺潺随石折为小沼中植芙蕖亭亭万柄翠葢红葩自然香逺圣祖御题额曰曲水荷香旧在暖澑暄波北今移于此圣祖御制诗曲水荷香碧溪清浅随石盘折流为小池藕花无数緑叶髙低每新雨初过平堤水足落红波面贴贴如泛杯兰亭觞咏无此天趣荷气参差逺益清兰亭曲水亦虚名八珍㫖酒前贤戒空设流觞金玉羹御制诗曲水荷香㳟和皇祖圣祖仁皇帝御制元韵当年睿志尚髙清非慕濓溪癖爱名重忆琼筵陪色笑金匙常饱手调羹曲水荷香镜面铺霞锦芳飈习习轻花常留待赏香是逺来清缃盖迎秋直珠囊带露擎楚人休制服同此乐衢亨风泉清聼松鹤清越之西置三楹曰风泉清聼有泉出两山间注谿穿窦风来涧谷则聼益清逺与松声鹤韵相答圣祖奉宁夀宫问安时所憇故有瑶池芝殿之句内为秋澂斋皇上御书聫曰素影冩波澂境原无暑清风拂林爽气最宜秋圣祖御制诗风泉清聼两峰之间流泉潏潏㣲风披拂滴石作琴筑音与鹤鸣松韵相应泉味甘馨怡神养夀恰合章孝标松下泉诗注瓶云母滑潄齿茯苓香瑶池芝殿老莱心涌出新泉万籁吟芳槛倚栏蒸灵液南山近指奏清音御制诗风泉清聼㳟和皇祖圣祖仁皇帝御制元韵物物都归大造心风泉亦觧奏清吟熙和六十一年化编简犹垂雅颂音风泉清聼出石泉惟冽因风响益清虹垂饮涧势琴谱号钟声江海他时赴云霞此处生当年川上意仰识在民情题秋徴斋山斋秋日坐秋景恰方徴爽气在兰沼霁光浮槲陵有云惟㸃缀无宇不寛𢎞设问安心䖏玉壶都是氷秋澄斋枕上西风晓屋凉澄来碧宇满秋光袷衣喜着单衣换吟务那侵几务忙迩日炎暄避何有晚田雨润望难忘京畿却报宜旸好铜雀声中待筑塲秋斋气萧碧宇无邉浄潦尽寒潭澈底清俯察仰观心有会奉时惟是应时行秋斋天朗云无一片凝果然碧宇到秋澄空斋恒得消斯景偶坐因之兴亦腾题秋澄斋今朝秋信甚分明举目天髙气已清虽有云生惟觉淡每欣日照必含晶闲来那计两年别偶坐堪探六义精研浄瓯香诸虑静山斋真是副嘉名秋斋八韵气澄天碧落时澄地溽收山澄云敛谷川澄水浄流人澄暑退夷物澄毛毨柔一澄无弗澄而搃皆縁秋我适坐髙斋洒然会心悠其中閲今昔不觉光隂遒代谢由化工推迁谁能留惟是祝宜旸西成近可酬题秋澂斋昨日立秋时值晚今朝即景晚来临果然一夜分秋夏飒尔入忩畅咏吟喜是满天开素宇幸犹三伏未愁霖副名合共萧斋庆澄矣全消芥蔕心钦定热河志卷二十七钦定热河志卷二十八钦定四库全书钦定热河志卷二十八行宫四濠濮间想天字咸畅暖熘暄波泉源石壁青枫緑屿莺啭乔木香逺益清金莲映日逺近泉声濠濮间想澄湖之北构亭凡四面如意洲曰濠濮间想圣祖御书额也东曰甫田丛樾西曰莺啭乔木又西曰水流云在回环列布倒影波间兹亭居其中前临芳洲后翳宻䕃水木明瑟鱼鸟因依茂对殷怀用征咸若濠濮之乐亦寓焉而已圣祖御制诗濠濮间想青流素练緑岫长林好鸟枝头游鱼波际无非天适会心处在南华秋水矣茂林临止水间想託身安飞跃禽鱼静神情欲状难御制诗濠濮间想恭和皇祖圣祖仁皇帝御制元韵曾闻古衲子问师觅心安我是无心客转觉会心难濠濮间想水木翳然处真堪会此心有怀虚以静无俗窈而深风度随花蝶霜酣饷果禽天都元在此那更数华林天宇咸畅湖之东岸有阜巍然搆殿宇其上中天积翠绛莭髙居额曰天宇咸畅殿后建阁三重额曰皇穹永佑再重祀真武额曰元武威灵三重奉玉皇曰天髙聴卑皆圣祖御书阁下山趾巨石林立纵横天词御咏并摩崕恭勒焉圣祖御制词天宇咸畅湖中一山突兀顶有平台架屋三楹北即上帝阁也仰接层霄俯临碧水如登妙髙峰上北固烟云海门风月皆归一览通阁断霞应卜居人烟不到丽晴虚云叶淡巧万峰明雁过初宾鸿侣鸥雨秋花遍洲屿御制词天宇咸畅恭和皇祖圣祖仁皇帝御制元韵琪树琼田封陟居元君驻驾玩清虚旋促鹤御返瑶池别离初神仙侣曽诉幽情立烟屿御制诗天宇咸畅洞府玉虗宇林扉守百灵三天无别路五岳有真形青鸟凭𫝊信紫鸾时驻軿瑶函降真诰闻説是黄庭暖熘暄波热河以水得名近东北门之隅有牐焉水自宫墻折入盖汤泉余润也建阁其上圣祖御题额曰暖熘暄波觱沸潜蒸演迤屈注踰牐口循清渠溅玉跳珠溶漾倾泻含甘潄润蠲欝除烦天然功徳水焉阁前叠石为岸立双碣恭勒圣制并皇上和章圣祖御制诗暖熘暄波水源暖熘辄蠲疴涌出隂阳涤荡多怀保分流无近逺穷檐尽颂自然歌御制诗暖熘暄波恭和皇祖圣祖仁皇帝御制元韵灵泉清泚涤烦疴功徳由来利物多况是御园分恵泽祗今犹颂涧瀍歌暖熘暄波遥源苍峤中暖熘早称功涤荡蒸云似灵竒仙药同醴泉闻建武温谷艳新丰利物天然泽无夸辟沼官泉源石壁北山之麓危崖直下数仭旁无路蹊古树根盘迸出石罅苍苔紫藓沿蔓绣涩壁间悬流百丈飞注所谓泉源者也磨崖恭勒御书泉源石壁四字大径二尺西为半月湖更西有亭曰瞩朝霞皆圣祖御题圣制元韵皇上和章并镌石壁上圣祖御制诗泉源石壁狮径之北冈岭蜿蜒数里翠崖如壁下映流泉泉水静深寻源徙倚咏朱子问渠那得清如许为有源头活水来之句悠然有会水源依石壁杂沓至河隈清镜分霄汉层波溅碧苔日长定九数髪白考三才天贶名犹鄙居心思道该御制诗泉源石壁恭和皇祖圣祖仁皇帝御制元韵泉源丹峤侧石壁玉河隈汀雁人为字岩屏衣是苔云心原不系水镜岂须才𬗟想无为治巍巍造化该泉源石壁奔流迅澓萦竒石上有松崖倚白云山鸟饮泉林际下带将松子落纷纷泉源石壁锦流依绣壁霁色正开时喧寂均堪悟纵横皆合宜游松扰麏唼藻下凫鹥圣蹟光巖穴翘瞻切企思泉源泉源嵗久致湮淤拔草除泥事剔疏况有神尧遗迹在引流导泽益殷予半月湖半月湖中印半月合如满相玉轮圆主賔半满有为法照彻三千与大千半月池沙溪易咉咽嵗久赖䟽治一以涨潦容一以灌输资昨夏驻山庄画长多暇时剔鬟去淤壅成此半月池今来益澄泓巖风落涟漪饮鹿喜羣友乐鱼育鲲鲕玉轮方上弦相暎清光披半月湖倒壁影青螺名应借玉娥汀蒲尚䓗翠岸柳自婆娑饮鹿来踪伙游鱼乐趣多列谿山水发不月涌金波半月湖䟽淤仍复旧池塘潦尽兼看新水光举首上弦蟾魄好半轮影亦正相当半月湖半月湖图月未圆一弯印却影澄鲜碧霄轮廓三千里容此湖将逮万千青枫緑屿越泉源石壁而北跨山巅面南三楹额曰青枫緑屿聨曰笙簧响入踈松里锦绣云从翠壁来殿五楹额曰风泉满清聴门外三楹面西额曰霞标聨曰踈幕㡬重当画卷遥山三面送青来皆圣祖御笔殿东向四楹皇上御题额曰吟红榭云忩月牖掩映枫林浅碧浓青逺迩一色每轻霜乍染万叶皆赪锦树分丛丹霞竞彩盖寒山石径光景弥新矣圣祖御制诗青枫緑屿北岭多枫叶荗而美䕃其色油然不减梧桐芭蕉也踈忩掩映虚凉自生萝茑交枝垂挂崖畔水似青罗帯山如碧玉簪竒境在戸牖间矣石磴髙盘处青枫引物华闻声知树宻见景絶纷譁緑屿临忩牖晴云趂绮霞忘言清静意频望羣生嘉御制诗青枫緑屿恭和皇祖圣祖仁皇帝御制元韵游豫诸侯度非关玩物华山庄幽事足林坞鸟声譁列屿仍含黛经霜想作霞羣生被苞育微木摠清嘉青枫緑屿青枫多秀色乍可傲霜朝楼榭惟存意烟霞尽许招司勋权阁笔王子欲吹箫却望丹邱迥何当过石桥赋得风泉满清聴璇题标五字巖室䕶千灵度牖秋风飒侵阶泉水泠自然相问答雅合託髙㝠契理皆堪会忘言顿入听漪澜犹习习含籁复渟渟触景𬗟尧轨非关企孟亭吟红榭霜染横林沓嶂巅开忩遥对画图悬聊欣烂熳峯头缬莫慢飘零谷口填晚照每看霞影乱晓凉常浥露华鲜徘徊欲咏还停笔两杜先予早着鞭吟红榭霜蹊风谷薄人寒散步﨑岖出衆攒才到山斋便得句为他入牖几枝丹吟红榭緑蔚青标画坐横权当倚榭阁吟情山灵偏是具神解一树当窓恰染成霞标室书室千峯表金秋八月清招凉在懐袖写雾出檐楹便欲望银海何须拟赤城风泉清聼满常见圣人情霞标云窓揽镜中月宇驻依空得趣真无比澄观复不穷屏山遥拱北带水俯临东孙绰天台赋我心先获同霞标降西复陟东待月向时同两宇奎章迥万年景仰中林端几㸃赩天末一丝红实境得真景文通造化工赋得霞标八韵冠岭栖书室奎章两字该钱诗称玉垒孙赋咏天台颢气相磅礴羲光与廓恢参差萦且缪缥渺往而回岂必干元殿居然日观台金乌定堪揖仙鹿每为陪的烁丹枫映徘徊綵笔裁于斯清万虑将以叶三才霞摽霞标真是据霞标两字题檐圣蹟昭修阻山蹊步恒鲜徘徊斋阁意斯超巖禽窥戸鸣如诉松䑕穿林疾若飘东壁有䑓供逺望锤峰月上正堪招夜游山月夜游山月当秉烛水月恒同山月独踈枝宻叶错玲珑横岭侧峯互缭曲灯筵钖罢云居遥轻舆缓度升崇椒缑山笙鹤俨若接兴来拟欲招王乔枫烟榛露凄清甚涌金剑崃晶光淰广寒底用驾虹桥虚无幻境寕容审山灵有意助姮娥庆霄歛尽纎云罗即景后赋胜前赋我心先获惟东坡夜游山月作歌乗凉徙倚崇冈巅毕景暮色来苍然巖树偨池渐欲隠我亦因之拂锦韀回头下视东海水一轮氷镜从中起如闻七寳宫阙间纎阿谓我行且止崖枝涧叶重光辉隂岭阳巘幻益竒石泉辋水㶑上下宿鸟绕树声参差髙处虽寒逺麀垢左招吴质洪厓右早嗤羽客术已劳却怜爝火光何有云庄松坞言归来琉璃界里行龙媒涌金闪玉莫可状丝辔珊鞭且慢催却忆年年游上苑兰舟桂掉迟且缓北人使马南人船欣兹本色得何晩夜游山月歌夜游休秉烛那穷巖阿与溪曲夜游休乗辇双轮轣辘艰动转聴我夜游山月歌金鞭珠勒便利多崇峯峻岭任遨衍而却不出山庄石城之遮罗此情蓄以九閲载因縁此夕兴百倍寥天叠嶂如有期明月清风不用买山鸟啾啾山鹿呦呦听如仙乐胜拨箜篌既弗为太白手捉之狂逸亦弗取知微借酒之幻术取之无尽用不竭得得随人茂林出载月以舟右宁可偻指数自谓策骑广寒曽未闻于古中庭即或有其人鲜见上马而观下马歌而谱记忆细故其焉穷东坡踞虎豹登虬龙祗宜傲二客耳安能蹀躞驱青骢登髙台而待明月登髙台而待明月剏见不可无言纪满川斜阳倐上山须㬰山亦苍然矣山之凹处渐生光光中一㸃金星委是时依凹有片云云忽数层㸃缀美星为钩复钩为璜鎏彩万状莫能拟过云擎出烂银盘盈袖天香露华绮紫磨身月华子千秋万嵗山庄里登髙台而待月登髙台而待月于望后为相宜台更西山巅东山座中披乗凉送夕阳飒沓延爽飔须㬰斜照落万树苍然暮色刚熹微锤峰南侧金色拖眉忽钩忽半璧忽呈全体空中飞是时流云㸃缀乍隠现未觉谢重所言全属非登髙台而待月赏今夕之遇竒月夜山游四首髙台延月月已上䇿马聊为汗漫游同是广寒明镜里岂殊云海泛虚舟涧叶巖葩态尽藏缓过殊勒静闻香千秋欲问载月客此景曽知在此乡松涛石瀑空中听蔓壑枝峯镜里寻识得晦原有明趣更于何处覔尘心夜山真觉静而佳不害端知鹿可偕出谷携将林杪月兰舟原待水之涯夜月山游四首既望应知月出迟东山台迥坐延之锤峯一缕金丝现倐涌氷轮祗片时已惬崇情复畅观谁云髙处不胜寒徘徊莲漏聼逾刻适可言归控玉鞍登东迎月降西背比出平林宛又逢却笑拘墟较里许碧山沧海自重重岭态峯姿漾若浮闻声不见鹿呦呦陆离田地光明境筞马真成汗漫游夜游山月作歌我昨御园泛秋月塞馆山游兴已寄望前到此原宜舟即景短章吟以四侵寻过望月出迟登山延待循前例山髙更上一层台果早氷轮见东壁东壁初拖一线金瞥眼圆光涌天际据鞍载月下崇椒乍见峯凹乍林翳离竒变幻莫可状岂识银蟾本无意亦可乗舟亦䇿骑双佳并美山庄萃登台待月之作过望月上迟载月迟开舟我欲早见之登台旧例由向晚陟霞标暑消凉风飕斯已天半髙台更髙一筹锤峯正当东夕阳满峰头须㬰暮色上苍然暗川沟树未忽不辨都如碧海浮左界渐生光横岭如岸陬金轮欲飞腾复被锤峯留锤峯安能留全体露转眸下台仍据鞍䇿马为山游夜游山月湖月借山佳山月佳可想下台月共来筞马月同徃入谷疑月藏陟巘披月朗月情谁则知月光衆斯仰月云月宇消月风月林盪对月吟月诗问月容月赏夜游山月二首过望月迟升登台例待曽锤峰才渐吐璇宇倐飞腾游月有别谈亸鞭真絶胜广寒近尺五縁在最髙层金碧光无定千林漾若流夜明岂行暗山实讶乗浮出谷还屏烛到湖仍泛舟遂将青雀舫幻作谢家楼夜游山月歌游湖必以船黄头盪浆实逸耳游山则以马紫骝控辔微劳矣人情喜逸而恶劳我意乃觉殊乎彼逸斯忘善劳斯思文伯母言具至理银蟾光照无私偏岂拣择乎湖与山湖之漭沆止一水山之嶊崣多崇峦崇峦掩映互吞吐随步换形人各为覩急不可捉缓已失景特异其平挹金波慢摇橹过望夕月升迟往例登台以待兹待兹而升益亲切遂与共载玉鞍穷幽竒出山湖岸舣兰舸下马依然泛瀛坐北人马及南人船一夕两兼无不可夜游山月四首过望氷轮迟上天登台辽待例依前须㬰东壁光生处一缕金丝拖岭巅丝矣而眉眉半璧忽为圎璧挂锤峯屈伸臂顷幻如是陶惜焉能覔此宗便教乗马下崇椒屏却银灯朗烛霄讵是艳夸北人惯箇中妙处习相调髙下都非尘世界林峦总是碧琉璃广寒轮廓三千里䇿马游中却阿谁夜游山月杂咏望舒按辔上应迟仍陟霞标坐待之髙处不遮山现早一端穷理见于斯待月之昇共月行巖冈徐下马蹄轻别来斯景两寒暑昨日今宵瞥眼呈风闪林光银叶翻网沦筑韵瀑声喧底须研练成新句癸未长歌已备言峻坂原非直驰下徘徊月宇缓鸣鞭清遨略寓习劳意望七人犹未歇肩霞标用己亥夜游山月四首韵霞标今畨到来迟既到何妨小憩之己亥诗兹辛丑和流隂三嵗迅如斯磵道肩舆缓缓行拂林秋籁飒寒轻山轩迥出诸峰表翠逻青围眼底呈随处芸编闲可翻雅宜静会逺尘喧却因博览得其要祗在躬行不在言待月常年原有例今年弗试夜行鞭畧余精力勤㡬勑天下时仔正在肩霞标弗待月霞标弗待月去嵗斯已然万山之中夜跋马自觉罄控艰周旋有如衔橛亦何要身先习武宁渠谓此言霞标弗待月肩舆卓午宛莅止适才虽有言或者好逸为游语即景婆娑兴不浅未免见猎心犹喜心喜其如力勿从古稀天子诚老矣四壁勒有夜游山月诗歴吟祗益增惭耳莺啭乔木亭当万树园之阳翠榦凌云浓隂宻布圣祖御题额曰莺啭乔木于时春也仓庚于飞睍睆下上斯亭近俯清波逺连丛樾和风澹沲载好其音向时之鸟荫託上林嘤鸣共乐盖万物各得其天不独山光悦鸟性也圣祖御制诗莺啭乔木甫田丛樾之西夏木千章浓隂数里晨曦始旭宿露未晞黄鸟好音与薰风相和流声逸韵山中一部笙簧也昨日闻莺鸣栁树今朝閲马至崇杠朱英紫脱平原緑月驷云错落駹御制诗莺啭乔木恭和皇祖圣祖仁皇帝御制元韵再歴仙居游似梦重瞻睿作笔如杠灵台却在榆关外博望无劳更出駹莺啭乔木山深悦鸟性乔木早迁莺最爱清和节频闻睍睆声双柑思旧韵一部钖新名欹案观宵雅嘤嘤倍有情香逺益清万树园东南金山之隂搆殿数重曲沼涟漪凉轩明净緑房紫菂芳菲袭人当雨过风来生香逺挹对之觉心境双清前殿五楹圣祖御题额曰香逺益清聨曰逺见波光来玉涧近临山翠入书忩后殿三楹额曰紫浮稍西置八楹额曰依緑斋聨曰乔木拂窓连岭翠澄波映槛接天光斋左有亭御题额曰含澄景圣祖御制词香逺益清曲水之东开凉轩前后临池中植重台千叶诸名种翠盖临波朱房含露流风冉冉芳气竟谷出水涟漪香清益逺不染偏竒沙漠龙堆青湖芳草疑是谁知移根各地参差归何处那分公私楼起千层荷占数顷炎景相宜御制词香逺益清恭和皇祖圣祖仁皇帝御制元韵俯弄清漪平临锦绣净植含竒华岳峰头西施湖畔幽艳谁知秋来老干差差芳菲歇造物无私诗拟丰标图摹体态多少便宜御制诗香逺益清春光六月天照临濯清涟逸韵风前别生香雨后鲜扬漪明塞日标倩暗溪烟松岛莲花寺空闻十景𫝊依緑斋依树开轩榭嘉隂緑满窻阶前书带袅墻外玉琹淙梁燕窥巢旧山鼯掇果双掞毫期拟古花让笔生江金莲映日金莲花本出五台移植山庄体物肖形载赓天藻曼陀优钵无以逾兹延薫山馆之右有殿五楹西向是花环莳叶亚枝交含风浥露每晨光唘牖旭影临铺金彩鲜新烂然匝地牓曰金莲映日旁室三楹御题额曰川巖明秀爽垲髙明实综览湖山胜㮣云圣祖御制诗金莲映日广庭数亩植金莲花万本枝叶髙挺花面圆径二寸余日光照射精彩焕目登楼下视直作黄金布地观正色山川秀金莲出五台塞北无梅竹炎天映日开御制诗金莲映日恭和皇祖圣祖仁皇帝御制元韵辉煌丽晓日璀璨映重台布地黄金满祗园此处开金莲映日玉井曽标秀金台别擅竒辉辉争日色灼灼动风枝银气常葱蔚晶光自陆离清凉慢相讶古佛实都兹逺近泉声縁长隄而北石路半里许渐闻水声鸣湍响涧滙音桥畔摐金戛玉水乐琅然殿三楹南向圣祖御题额曰逺近泉声其东二楹额曰聚香斋聨曰四围山色连云汉一径林边去暑风殿后为亭额曰聴瀑盖瀑布最胜处也聨曰四面浮青开日景一泓澄碧见天心殿外三楹面南髙敞水际风来泠然善也御题额曰招凉榭圣祖御制诗逺近泉声北为趵突泉涌地觱沸西为瀑布银河倒㵼晶帘映崖微风斜卷珠玑散空前后池塘白莲万朶花芬泉响直入庐山胜境矣引泉开瀑布迸水起飞珠锵玉云巖应色空有若无御制诗逺近泉声恭和皇祖圣祖仁皇帝御制元韵飞流疑挂玉溅沫似喷珠旧识题崖字于今半有无逺近泉声凿石布垂瀑酾流帛裂湖泉堪傲虎趵峰得号香罏偶在参天一闲凭味道腴醉鱼时蹙浪上下溅明珠招凉榭嘉䕃之下芳草多塞水无定流成河西峯遮夕阳北谷来风凉三间虚榭堪徜徉万民疾苦吾心藏于此聊以騐嵗月亦不自道傲羲皇招凉榭傍午小炎蒸山田正资长秋长利在农岂计碍游赏近西得阴早信步寻凉徃豁然水云榭适可恱俯仰襟袖觉飒寒眉目为清朗举头见题额副实诚不爽招凉榭地近西山得隂早秋来婪热借招凉讵因飒爽清烦虑却幸西成候正长戯题招凉榭突兀千林山寂寥坐来谡聴落崖飈偶然题句还呵冻榭号招凉懒更招招凉榭午热图延爽因之水榭虚緑隂风果陗蓝尾暑全袪欣为秋宜稼愁虞两致洳愁欣浑不定临眺且踌躇招凉榭山庄无处不招凉此处招凉最异常已谢葛衣坐来换便拚纨扇箧中藏阶临緑水袪尘逺檐拂苍松引籁长何必对时称畏日可知多稼正宜𤾉招凉榭午热复觉炽言憩招凉榭便自清风来副名信堪讶西峯本无缝乔树则有罅延飔而蔽曦妙境夺造化然予引余思嬗代弗相假即看飒飒秋已谢炎炎夏奚用更招凉且此欣宜稼招凉榭婪暑剧难胜招凉榭可凭林踈延籁入峯峻致隂増体爽亦何有农祥还欲征山田新得两万寳借暄登招凉榭敞榭羃嘉䕃秋凉聊复招近西隂得速临水爽来遥果觉衣増飒竟堪扇罢摇心懐别有喜催熟晩田苗招凉榭山髙日先下川阔风偏来敞榭搆其间招凉信宜哉昨近午热剧郁燠犹未囘明知利稼穑阳曝实栗催延縁至此间顿觉暑气摧心神为洒然㸃笔称清陪招凉榭口号借问凉从何处招招为能即凉为所虚榭空空付不知坐来人自饶绪语招凉榭仙庄称避暑水榭更招凉云巘列峭蒨烟波铺𣺌茫砌芳动轻籁坂树逺斜阳妙趣非言会忘言趣越长招凉榭晓凉午热恒山庄不常之常乃真常今朝卓午颇觉热肩舆因即来招凉虚榭果然有独擅隂浓风飒信白藏炎熇不知避何处生衣欲换纱衣裳有喜鲇笔不在此在彼山田实票晅秋阳招凉榭避暑那无暑招凉便有凉了知他所异原是此间长乔树延爽籁嶤峯隠夕阳祇须置班咏纨扇早斯藏招凉榭盘磴降于原有榭仍近水谷风从北来拂水爽无比峭壁峙在西得隂斯早已山庄少炎热偶热即憩此招凉底用招听其自至耳招凉榭都名避暑庄而暑亦恒有是处招凉榭惟凉暑则否其故谓云何五字可得剖西壁髙百寻峯隂每早取前林罗衆木摇风爽常受而况帯以溪澄澈逺尘垢弗招凉自致曰招饶滕口招凉榭明日当立秋今日犹夏节晴曦发数朝郁蒸为酷热炎官设孤注金帝让余烈宜旸共农欣招凉适已悦在彼在此际吾意向谁説招凉榭已觉秋凉何必招却因婪尾略余歊笑他热似老来徤例我吟如债合消日转西峰隂得早风翻乔树爽偏邀便蒸为雨应无碍农候三庚正利荞招凉榭二首上伏于斯称憩陪緑隂碧草净无埃新凉问作何招得昨近都縁过雨来漫云心静自然凉心静还因恊雨𤾉今日方知榭佳处水风清拂葛衣裳聚香斋衆香国土光明镜题额当年缅掞毫书按墨林清昼暇不开帙此读离骚聼瀑亭子作瀑自有源惟地灵溪原无定借人营剔除泥滓疏新水始得泉声副昔名溪分髙下作声繁瀑落云中崃底翻一例空人凡耳目那更伯仲借量论钦定热河志卷二十八钦定热河志卷二十九钦定四库全书钦定热河志卷二十九行宫五云帆月舫芳渚临流云容水能心澄泉遶石澄波叠翠石矶观鱼镜水云岑双湖夹镜长虹饮练甫田丛樾水流云在云帆月舫彷舟形作室上为楼面北圣祖御题额曰云帆月舫在如意洲延薫山馆之西窻櫺洞达绮縠䟽通前挹湖波后衔沙渚波平风软宛然水际虚舟也聨凡三一曰似疑画檝浮天上欲挂轻风入镜中一曰秋心宛在水精域晴色遥呈罨画天后楹聨曰照涧波萦青雀舫轻桡相趂木兰堂圣祖御制词云帆月舫临水倣舟形为阁广一室袤数倍之周以石阑疏窻掩映宛如驾轻云浮明月上有楼可登眺亦如舵楼也阁影凌波不动涛接灵鳌蓬莱别殿挂云霄粲挥毫四季风光总无竭卧闻箫后乐先忧薫絃意藴羲又御制词云帆月舫恭和皇祖圣祖仁皇帝御制元韵镇倚朱阑看翠涛压金鳌层楼十二薄璇霄好抽毫与物皆春民共乐舞韶箫宇宙太和一人徳地天爻御制诗云帆月舫舟阁傍烟湖浮居有若无波流帆不动涨落棹如孤牖幔披云掲楼栏共月扶水原资地载所见未云殊芳渚临流由万壑松风西行稍折而北傍湖一曲有亭南向圣祖御题额曰芳渚临流巨石嵌空巉巖秀削夹岸嘉木灌丛芳草如织清辉倒景迎风自馨㳺鳞来往于苔隂逺禽出没于烟际藻影涵空溪喧流韵洵乎飞潜动植交呈化机者矣圣祖御制诗芳渚临流亭临曲渚巨石枕流湖水自长桥㵼出至此折而南行亭左右岸石天成亘二里许苍苔紫藓丰草灌木极似范寛图画隄栁汀沙翡翠茵清流芳渚跃凡鳞数丛夹岸山花放独坐临流惜谷神御制诗芳渚临流恭和皇祖圣祖仁皇帝御制元韵池如明镜草如茵瀺灂时㸔泳锦鳞自是天心乐育物花香鸟语总怡神芳渚临流孤亭据悬岸座俯水晶宫曦影错金碧春流泛紫红塞情闲入古川气冷随风来者为谁氏维诗味不穷云容水态梨树峪之东悬崖列嶂灵泽龙王庙建焉山麓砥平架屋临衢垒石为堞其南有殿五楹东向圣祖御题额曰云容水态横峯侧岭献秀争竒有时片云触石则缭白萦青与遥波相际当冩照澄潭空明澹荡㴠影流光状难䆒拟盖云无定容水非一态也面西楼三楹切汉倚霄疑在天半登临纵览气象万千御题额曰旷观圣祖御制诗云容水态闗口之南有室东向縁坡下望緑树为田青峯如堵川流溶溶白云冶冶不知孰为云孰为水也由长桥而渡疑入四明山中一径分过云南北雨过云容易散波流水态长存悠然世俗为念必得经书考原御制诗云容水态恭和皇祖圣祖仁皇帝御制元韵水态溪边尚尔云容天际犹存梦里舂音世逺身沐恩波我原云容水态寄意属空濶开轩见水云波轻含蔚叆烟细结漪纹飞鸟去何极遥舟望莫分祗饶风度处依约橹声闻澄泉遶石入梨树峪一径青苍延缘山趾泉自石窦出峯回路转随石曲折数里许有亭北向圣祖御题额曰澄泉遶石后倚层巘前镜清漪泉流回洑如琴筑响如璆琅音云根绿浄水石相遭之胜备矣圣祖御制诗澄泉遶石亭南临石池西二里许为泉源源自石罅出截架鸣筜依山引流曲折而至雨后溪壑奔注各作石堰以遏泥沙故池水常澄澈可鉴毎存髙静意至此结衡茅树宻开行路山长疑近郊水泉遶旧石雉雀乐新巢晴夜荷珠滴露凝衆木梢御制诗澄泉遶石恭和皇祖圣祖仁皇帝御制元韵不必栋称玉偏夸茨是茅石泉回緑野草木遍青郊溪涨鱼添子春深燕补巢琅玕刻画处犹有两三梢澄泉遶石一注亦何取端宜石与停动中原有静秀处总能灵出匣宁非玉支机本是星山花将酿酒可以驻千龄澄波叠翠亭三楹北向在如意洲之隂圣祖御题额曰澄波叠翠湖光一碧远极天际面北诸峰冈连岭属遥青万㸃空翠千寻仰出层霄俛临无地斯亭之大观也亭畔古松一树根四出盘石上鳞鬛苍然时闻松子落声大可皆合抱云圣祖御制诗澄波叠翠如意洲之后小亭临湖湖水清涟澈底北面层峦重掩云簇涛涌特开屏障扁舟过此辄为流连正如韦应物诗云碧泉交幽絶赏爱未能去叠翠耸千仭澄波属紫文鑑开倒影列返照共氤氲御制诗澄波叠翠恭和皇祖圣祖仁皇帝御制元韵月上池开鑑风来水弄文千秋垂睿藻烟翠共氛氲澄波叠翠峯翠落湖心悠然意与深游鱼欣覔树飞鸟讶迷林宸藻犹云日崇情自古今烟霞蟠水府深夜有龙吟石矶观鱼由远近泉声而下畧彴斜通清溪一曲有石矶焉俯视澄波潜鳞涵泳噞喁瀺灂悉可指数如浮空际如在镜中石平如砥可以坐钓作亭其上东向额曰石矶观鱼聨曰栁嫩牵诗舫鸥眠稳钓矶可以想在沼之文游仰在川之圣悟矣圣祖御制诗石矶观鱼远近泉声而南渡石步有亭东向倚山临溪溪水清澈修鳞衔尾荇藻交枝厯厯可数溪边有平石可坐以垂钓唱晩渔歌傍石矶空中任鸟带云飞羡鱼结网何须计备有长竿坠钓肥御制诗石矶观鱼恭和皇祖圣祖仁皇帝御制元韵重把青竿坐钓矶闲㸔溪鸟掠波飞渔歌漫忆呉江水絶胜鲈鱼秋后肥石矶观鱼野水时深浅游鱼意更嘉名奚辨鲤鰋乐岂避凫驾或跃浮波月间喁落壁花坐矶竿不把适可悟南华镜水云岑殿五楹在天宇咸畅阁下西向圣祖御题额曰镜水云岑聨曰阜接东山浮栁嫩泉连西苑泛花新又曰双涧常流月千峰自合云殿倚山搆极水周三面曲廊外布回抱如半月槛隂架渚櫩彩乘漪中悬御书金山额以状似紫金浮玉得名下有亭曰芳洲练影湾环云峰缥缈北固诸胜如在目前视江心拳石更觉别开生面也圣祖御制诗镜水云岑后楹依岭三面临湖廊亷周遮随山髙下波光岚影变化烟云佳景无边令人应接不暇层崕千尺危嶂涵绿几重碧潭狮径盘旋道北松枝宛转山南沉吟力尽难得悬象俯察仰参至理莫求别伎经书自有包函御制诗镜水云岑恭和皇祖圣祖仁皇帝御制元韵古树迷离翠嶂秋波澄澈寒潭画舫渡人溪北虚牕留客轩南枫叶槲叶纷错松枝竹枝差参宸章千载犹烂妙理万象都函镜水云岑水镜涵虚朗岑云逺接连尽看流动意不着象言诠岚影落空翠波光合暝烟仰叅兼俯察易藴睿题全赋得镜水云岑水镜静含照岑云动以闲四言留圣蹟五字破天悭不竞观流处俱迟对在间金山画如展玉局带难扳仁智妙兼会羮墙望久闲瞠乎行莫逮把笔益慙颜金山湖中一峯耸起上建杰阁步廊周遭碧波千顷皇祖记所云如登妙髙峰上北固烟云海门风月皆归一覧真情实景不即不离银瀛一朶青莲耸瑶屏琳岫相环拱龙鳞之石翠羽木祖洲碧草铺菶峯枝撑才出绿云幽朱阁三层居上头恍如妙髙陟浮玉北固岚光与目谋滦江已似惜称小冩景天然此真好洞庭乐是鹤鹿鸣犹忆轩辕兹访道金山用旧作游金山寺再叠苏轼韵江无塞外与关中宛转东流同入海归宿既同源岂殊此何不可金山在亦峯耸秀亦坡陀包山屋亦围临波层楼阿阁实逊彼但取其意宁取多四十年前武丁楫南戒北戒一舜日逺怀南国钖北名玉篆金题玺文赤是时新秋过望魄氷轮迟上晚微黒须㬰朗照大千眀坡翁奇想同堪惊英雄欺人索须识江心火炬诚何物坡也而诚歴塞山应更奇想句警顽笑我哓哓词不已如对江海而言水䨇湖夹镜湖水自东北入南滙山泉为小湖山口石堰横亘隄㟁天成南北卧长桥水从西而东泛衍为大湖跨桥寳坊二其北额曰䨇湖夹镜南额则长虹饮练盖隄硚左右分一湖为二也石稜沙觜迤逦连延每曦光散晓魄影澄秋如玉镜新磨氷奁对唘凫鹥水寉顾影飞翔天水空明烟云演漾䨇湖胜境难画难书矣圣祖御制诗山中诸泉从板桥流出滙为一湖在石桥之右复从石桥下注放为大湖两湖相连阻以长隄犹西湖之里外湖也连山隔水百泉齐夹镜平流花两隄非是天然石㟁起何能人力作雕题御制诗䨇湖夹镜恭和皇祖圣祖仁皇帝御制元韵卧波新緑带痕齐那数余杭苏氏隄把笔试吟廿年事秋风黄叶不堪题䨇湖夹镜长桥界平渚䨇镜恰连波荡桨苍蒲隠鸣鞭碧浪过春烟低岸栁露气袭汀荷白也诗无敌于斯津逮多长虹钦练长桥之南寳坊额曰长虹饮练与双湖夹镜对峙皆圣祖御题桥碑文石恭勒御诗于上两岸烟澜𣺌弥杨栁纷敷异花滋蔓掩映白莲缛采清芬弥望如一每风来彀绉雨霁蜺横元晖浄练之词太白彩虹之句合之兹桥兼擅其胜矣圣祖御制诗长虹饮练湖光澄碧一桥卧波桥南种敖汉荷花万枝间以内地白莲锦错霞变清芬袭人苏舜钦垂虹桥诗谓如玉宫银界徒虚语耳长虹清迳罗层崕㟁栁溪声月照阶淑景千林晴日出禽鸣处处入音谐御制诗长虹饮练恭和皇祖圣祖仁皇帝御制元韵武夷帐幄列云崖为有虹桥可作阶此日逰仙重容与溪声犹奏緑琴谐长虹饮练垂虹天际亘望近到犹遥象渚源琼曲鸥波影绮摇城疑干闼幻乐是洞庭调步披三秀何殊陟紫霄甫田丛樾湖北岸最东亭曰甫田丛樾圣祖驻跸山荘于兹閲习歩围故有取于甫草之义地与万树近平原茂木旷如翳如飞走充盈连羣接翼广场地迥灵囿天成不数华林胜概也圣祖御制诗甫田丛樾流杯之北圃之西平原如掌丰艹茂木麕䴥雉兎交牣其间秋凉弓劲合烝徒行歩围诚猎场选地留憇田间乐旷观恤闾阎丛林欣赏处遍地豫丰占御制诗甫田丛樾恭和皇祖圣祖仁皇帝御制元韵缅想雍熙治深恩被闾阎太平无气象只向万民占甫田丛樾膏壤傍云涯芸芸动植皆含生适真性妙趣託澄怀试马抡悬镜玩鵞辨折钗周诗徒颂武未若此间佳水流云在湖北岸最西亭曰木流云在圣祖御题三十六景以兹为殿其地渐近长隄湖水澄虚空明上下水连天而澄碧云映日以浮光曰流曰在水有本而云无心即一亭之取义动静交呈渊深妙㫖悠然与造化同符矣圣祖御制诗水流云在云无心以出岫水不舍而长流造物者之无尽藏也杜甫诗云水流心不竞云在意俱迟斯言真有体騐雨后云峰澄水流逺自凝㟁花催短鬂髙年寸寸增御制诗水流云在㳟和皇祖圣祖仁皇帝御制元韵秋水与天澄行云倒浦凝抚今还忆昔干惕寸𠂻增水流云在留憇观云水澄渟会意悠逐章经徧和五字更从头游豫无非事经纶有大猷日流日常在圣意照千秋钦定热河志卷二十九钦定热河志卷三十钦定四库全书钦定热河志卷三十行宫六丽正门勤政殿松鹤斋如意湖青雀舫绮望楼驯鹿坡水心榭丽正门干隆十有九年嵗在甲戍皇上驻跸避暑再题三十六景以丽正门为冠上御题额也门制崇宏髙明广大门左右朝房内则重门五楹㳟悬圣祖御书避暑山荘题额每秋巡驻跸蒙古诸藩于焉述职迩年平定西域诸部向风咸于山庄瞻就云日入斯门者欢忻踊跃拜天阊而拱宸极闳深肃穆万国来同矣御制诗丽正门行宫因山髙下缭以石城正南一门曰丽正朝臣启事外藩入觐皆由于此巖城埤堄固金汤詄荡门开向午阳两字新题标丽正车书恒此会遐方石城髙下石城将廿里曽无七十里延长文王䑓沼犹民力鸠筑山庄发帑偿力役之征古所不废惟本朝则无其事凡河工城郭郊庙宫殿偶有修饰工作皆动正帑雇夫匠至于园亭并不用正帑率以内府余帑给价或贪官污吏罚其出赀助值山庄石城即康熈年间令喝里修筑者即事纪实亦家法万年所宜守也勤政殿丽正门之左南向殿二重前五楹曰勤政殿我皇上敬天法祖以勤民隐巡行所至临朝视政无异宫中凡离宫别殿悉循圆明园之例题以勤政名言允出如见宵肝深衷殿内面南额曰正大光明面北额曰髙明博厚聨曰中外同风持盈长保泰山川竞秀弥性并怡情后殿前檐额曰卷阿胜境殿内聨曰文囿俯川原千载㳺歌地胜豳风咨稼穑三秋图画天开后檐面北额曰云牖松扉殿前楼五楹长廊周匝庆赉燕飨之典御焉御制诗勤政殿离宫视事之所颜以勤政皇祖皇考旧章也山庄前殿亦以是名之漫施藻梲长阶莎具足云山四靣罗不息自强励勤政永钦家法咏卷阿松鹤斋澹泊敬诚之东搆大殿七楹以奉慈寕翠水丹山祥开福地问安视膳祝嘏延釐皇上御书额曰松鹤斋尊养偹隆敬承家法御书聨曰岫列乔松云屏开翠巘庭间驯鹿雪羽舞瑶阶御制诗敬题松鹤斋昔我皇祖于山庄中奉寕夀宫处名之曰松鹤清越我圣母为是先徽所憩息避弗敢御且以离予所居较逺也则扵寝殿之东葺室一区以为偶临山庄圣慈燕居之所颜之曰松鹤斋犹皇祖志也鹤羽千年白松姿不老青惟兹真上瑞堪以祝慈寕嘹亮声闻野茏葸色满庭作朋瑶岛上王母驾为停松鹤斋皇太后所御内殿斋名松鹤祝頣夀也兹奉慈圣于山庄之东亦以名斋随时随地长乐春晖用以志庆常见青松蟠户外更欣白鹤舞庭前西池自在山庄内慈豫长承亿万年恭奉圣母命题松鹤斋敬成长句斋名松鹤起居奉嘉䕃清音美景全歩处可辞繖与盖聴来都胜管和絃夏炎叶凊食履泰秋冷宜温宴息便咨尔胎仙赤松子同承慈豫万斯年诣松鹤斋感成四韵旧日攸宇夏凊曾斋颜松鹤夀希征关情生忆兹尤切以礼制心持未能对镜徒惭孤所望捧床祗恨呌无应胎仙朗韵谁为听苍客嘉隂莫与凭叹是三年倐已过思惟神御敢频增桮桊列置胥如昔言及斯真痛弗胜荔支初至诣松鹤斋荐新感而成句虽无神御有居停陈紫初来敬荐馨香扆依然徒抢地听于视矣冺声形如意湖作亭于湖隈东向前临如意洲左则芳渚临流圣祖御题额曰如意湖芷㟁䕃林苔阶潄水弥望烟渚晴霞展舒若铺锦临风洲势逶迤作芝英半偃状由亭而西为芳园居其旁路直林遥悉在花光水气中也御制诗如意湖山庄胜处政在一湖隄偃桥横洲平屿矗隐䁐亭榭境别景新此则曲岸若芝英故以如意目之塞水恒流此处渟栁湖莲岛偶摹形烟容波态皆如画属意悠然在杳㝠青雀舫山荘以山名而趣实在水瀑之溅泉之渟溪之流咸滙于湖中有御舟题曰青雀舫聨曰虚槛月移松桂影仙源风送芰荷香每舟行湖上四围山色亭䑓上下花木参差皆供撷揽至如皓月空盈澄波镜浄兰桡徐动如度广寒清赏吟情兹为一助舟有坞在临芳墅旁御制诗青雀舫澄湖放艇溯光摇碧载月为宜冲雨亦有竒致黄龙綵鹢无取过华溶溶塞水浩无涯桂檝兰桡向晚移月朗寥天驾青雀空明宛是泛瑶池泛月渐上东冈素彩鲜晚凉试泛木兰船那忘前嵗曽逰景却喜今秋初度圆赤壁移来紫塞外银河朗到白榆边印波若悟同中异一指何妨半与全雨中泛舟引水为湖足放舟烟篷越可作清游谁知塞景新宜雨不意园池旧泛秋饱挹凉风侵翰席倐看潦水涨溪流空明独对萧条境㡳有机心猜野鸥泛月泛月宜何处山庄景最新夏宵含飒爽塞水漾明轮鹤唳孤松顶鹿寻曲涧濵锤峯玉䑓逈温峤早痴人载月用旧作秋夜泛湖赋唐文皇爽气澄兰沼得诗五首原韵载月夫何为为是纳凉爽抑知塞景佳羲皇未呈象古镜若可揽千里近指掌青雀乘虚无瀛洲恣俯仰俯仰仲夏徂上伏又云既山霭夕送凉谁云秋尚未际此银蟾辉所遇欣为贵谢赋兴邈然那染雕虫气雕虫习气澄静赏得心凝九夏浑无暑一轮都是冰桂棹盪宁缓絺衣凉不胜云巗苍鹿呦何殊啸孙登孙登苏门山严陵富春滩独乐信无闷楚宋嘉荃兰文皇我同道遐心企贞观惟懐万民忧非图一已欢已欢不可亟繁星晶塞沼维舟息巖馆挈壶𫝊漏秒举首眄纱窻緑影西移了新晴今夕佳明夕当更皎泛月三首山古湖寛列仙地气澄云歛好秋时御园漫惜启跸早塞苑端欣泛舸宜野湖傍晩十分凉执事𫝊宣换絮裳何不言旋归䆳宇爱他萧景引懐长满目氷光满意清前年佳趣记分明笑他痴羡广寒者未识人间有玉京泛月崦嵫日未落白榆月已悬由来惜景心比我犹殷然乘凉泛青雀水气飒爽延西舂轮渐微半魄影始姢因悟阳徳昭凡光莫争先在湖斯言湖良夜讵可捐清辉方就盈氷匡过上弦塞中不易值万山翠逼天须臾翠不见白水涌金莲倚吟曽得句犹忆甲戌年弹指九春秋契濶谁为怜月夜游湖四咏山月山峰一带有低髙低处轮团髙半韬稍待飞升云汉表谁能特地掩分毫湖月溶溶塞水滙成湖也有金波一片铺已自清凉欣少见何须谩说御园孤林月塞中何处不丛林最喜偨池傍碧浔每自度踈见寥朗更因入宻悟深沈舟月凌波青雀起平台座里银蟾觌面来㟁转峯逥无不共直疑飞驾上蓬莱秋湖泛月弦月居然光渐铺教开青雀泛秋湖满空风露标真浄倒影林岚入画图已觉天香欲生桂底须夕彩定流梧晩凉何碍添衣着玉塞银蟾未可孤载月偶成兰舟待藕滩塞景耐盘桓天暝山疑近月髙湖似寛琉璃为世界星斗未阑干适可归巖馆川风落夕寒泛舟即景四首去嵗淤泥大刬治新秋活水满清池轻舟讶似行于镜凡事因思在豫为锦云丛里衆香馣真是泉甘土亦甘千叶莲花大于斗谁云塞北逊江南菰蒲淡荡野凫依疑似江乡是也非舟过无心学相狎见人故自不知飞西山一带浸湖光簇簇芙蓉波底藏攀陟何须劳歩履坐游耐可泛沙棠泛月塞湖泛以初轻舫适相于素月上已上清风徐不徐四围山隠树一片水明蕖万景空澄里银蟾祇自如泛月作歌山庄有湖亦有月泛舟载月始艰逢秋巡唘跸嵗有例仲秋已凉孟秋率过中今年夤缘值闰月饶我一度明镜圆当空塞湖不凉复不炎热炽此而弗赏无乃孤负佳景当前供仰观万里浄一碧四山翠影侵寻渐隠青芙蓉锤峯玉轮亦旋上隠者复现如于镜里呈玲珑快哉今宵得始遇而原太古所有非由人力实由造化工勿谓既望渐致东山昇遂晩犹当登絶顶以待其载之也不以沙棠之舫而以驱青骢泛月四首山庄初到月几望更值晩炎称泛舟似是纎阿有神解不教此独擅山游清到塞天无更清明当秋夕是真明碧琉璃界虚无表着箇扁舟汗漫行四围山色入苍茫一片湖光生峭凉贪㸔空尘接寥朗不妨添着夹衣裳清风徐不水兴波赤壁之游想若何所借髯仙斯未到到时竒句定应多泛月四首早知秋月妙山庄虽过中元满璧匡况值晩来残暑炽半因揽景半乘凉澄瀛耐可漾楼船楼上先看轮涌圆占尽谢家双絶胜还饶玉塞此无前山中万树水中莲弄影摇辉总浄妍虽是四邻峰切汉玉蟾何碍烛髙天湖霭山岚入夕凉随时便换袷衣裳近隄分付兰舟舣巗馆载来满院光塞湖载月之作载月本宜湖塞湖更佳趣十载乃一遘那可孤斯度久欲泛舟游晩每隂云遇偻数过上弦霞敛霁天露不宜再徘徊青雀候以豫万山四围翠一水当中素月午光正晶如逢雅人故于此黙无言山川笑我固御园亦有湖每嵗载月游比及来至此率已值新秋况多逾望夕轮缺寒风故虽斯对月未曽开兰舟乘凉惟夏宜蟾光见举头湖则同御园山实胜百筹结想既因偿兴怀良复悠悠哉忽转念便以问军邮载月十咏月天一碧泬㵳无片云底须㸃缀借他纷大圆镜里小圆镜谩説猜疑布与黂月星初看月朗渐星生经纬分明纵与横此是素娥莫大徳一明还任衆分明月峯本自生西移渐东半匡入夕皎天中锤峰亦自具神解望后擎轮孰与同月林箾参髙岭复低冈都作蓊蒙丹桂㸔应是广寒容不了枝枝天馥佈山庄月湖塞水易流艰作湖箇间百顷碧平铺四围平䕶明珠颗举似人间此景无月阁漾过沙汀复栁岸㟁旁水阁耸楣檐大光明里相看笑嬴一筹无须轴帘月舟何处而无载月舟谁曽塞上月湖游梨园小部浑无用自有鹤鸣与鹿呦月桥沙隄几曲几条桥撤板容舟过碧漻漫拟吴中称月様生波犹待晩来潮月岸无过乘兴偶吟慿适可舣舟㟁便登如此月明奚借烛厌他早候两红灯月坡松斋犹在月坡巅缓缓肩舆松迳穿弄影流光浑不定琉璃界入布金田月夜游湖作歌天下不少名山与名水二者兼之应鲜矣即有兼者路途遥无因游奕而徃就之理塞外避暑斯山庄去京不过四百里山明水秀萃美善况逢佳夕中旬始傍晩暑退爽风来轻霞影缀月轮绮须臾片影亦消尽逮望冰匡碧波委木兰舟桃花纸延縁拈咏兴无已举头蟾魄渐西移寓意不留颇似此秋湖泛月当年望后迟升魄今嵗望前又满匡载月兰舟讵耽玩未宜孤负好秋光影摇金塔漾涟沦可望谁能拾级频千百年前塞湖里朗吟清赏属何人盪桡芝迳过云隄轮印东湖复印西一月千江堪例此半提原即是全提不见荷花见荷叶箇中别解有谁征洛神蓦遇月天子回避霞车自合应塞湖泛月之作璇霄既敛云曜灵亦俄景我适至山庄月当几望顷斯地复斯时不可孤不领兰舟待南矶银蟾上东岭载以泛澄瀛如游广寒境四山收暮色一轮漾波影寥朗无纎翳詄荡有余静骋望目为寒託兴意因永是宜屏粗心次第敲吟绠塞湖泛月即景河源雨过晩霞明霞尽祇余迥宇清恰好兰舟待曲㟁便邀桂魄泛空瀛返观鑪锤那施巧谁上弓弦欲就盈髙烛四山惟静碧平磨一水特光晶对来直拟忘形色挹处真教悟性情试问千秋载月者此时此景若能并载月四咏锤峯月晩春云缕㪚天涯早擎东风未夜时轩镜例当欠黍杪漫教唐突议鑪锤薰风月南来风朗拂凉㣲声处依稀弦五挥心仰重华歌解阜便因玩景励宵衣塞湖月沙萦石路源来浅㟁转舟行闸贮深千载塞湖千载月一时幽兴一时吟松岭月小游适可命维舟云馆言归岭上头松际流光胜秉烛恰同谢客复登楼塞湖泛月山庄五月到过望季夏今宵值上弦未满光欣铺欲满将圆轮似胜于圆却㸔云雾都归岭耐可空明一放船疑彼素娥如有谓莫孤时节好因縁犹有浮云来往行似于素魄妬还生因而一晌悟至理合是诸凡忌太明塞宇空时悬镜半溪风爽里送舟轻何须小部梨园奏恰喜林中听鹿鸣载月八首月宇未满冰匡碧宇悬下舂有意让流妍不须迟待锤峯上便可乗凉早泛船月峯底识望前真妙趣羣峯都入照无遗小游仙处观壶峤玉笋森森碧海基月树不辨松苍与柏翠偨池一例互交撑广寒世界忽疑窄放出桂枝轮外生月荷夕阳红緑一湖明入夕花藏祗叶晶却是清香收不住因风馥郁送舟轻月鹿弗逺避还弗伏藏下来日夕似牛羊驯坡命侣殊牝牡希革新㸔泽月光月萤腐草中生无翼飞舫边熠燿故相依蜎虫弗识䝉荘语月下为光那论微月湖金波万叠细鏻铺审睇中还有夜珠太古已来此野水岂知今作影娥湖月隄岸杨遥看行行近上下绿波相暎浮游兴由来戒一往傍隄青雀恰宜收塞湖泛月塞山每晩惯作云云则玉蟾时显晦谢重真非箇中人乃愿太空有㸃缀今夕碧天㪚纎翳上弦甫过将圆际山荘胜景未可孤青雀早待湖之裔乘凉玩素两可兼峻岭崇山镜中对苍然暮色暗遥川琅霄皎皎寒光丽太古已来龙沙景而今却在园墙内安排笔砚拟长言翻思真境难为缋载月八首叠去嵗韵月宇髙烛悬霄半镜悬星辰入影共清妍却绕塞水添疑虑淡荡何来漾画船月峯四围多有奇峯𥪡一照由来总莫遗雅以银瀛擎玉柱因思髙以下为基月树无论平林及山樾不分色相祗支撑米颠曽未至斯境煳突图何太肖生月荷红花争暎晩霞明霞隠黄昏叶露晶少旋叶花都不辨随船惟送暗香轻月鹿那见深林镇避藏成羣崖岸任相羊谁能指此唿为马朗照髙空有月光月萤苇丛初出故飞飞随舫如为有意依㝡是素娥善容物任他碧宇放光微月湖三千世界镜中铺照乗十枝小矣珠笑彼魏王真吓䑕蹄涔将以傲江湖月隄适兴片时适可止言旋隄傍系舟浮谁知夜塞无边景都在月词八首收泛月塞苑早晩凉秋湖率罢泛今嵗恰通闰七月中伏占夕阳炽炎热波风披潋滟上弦倐已过团轮祇微欠快霁净纎翳木兰徐解䌫乘流任去来弗棹亦弗䖠四山暮色侵一空澄景鑑始觉暑气消渐喜寒光淰心与境俱融神如水以淡岸蛩忽送声原此金騐泛月有咏志怀泛月本宜夏山荘宜之最傍晩坐溪亭冰轮且迟待西岭隂下落东峯曦迥在须臾曦亦隠举头素蟾对暮色旋已苍寒光顿可爱爰开綵画舟以游琉璃界四山围明镜皎魄印其内更思夜明照原包四山外外内通体浄上下合相快恰似遨金田谁云居玉塞昨年亦斯境而廑筹笔会耆定今余闲适兴聊弗害瞿然谓失言无逸应恒戒泛月即景得句山荘夏泛月抛已两年向雨后值快晴佳景可孤放夕阳犹下舂乘凉湖裔旷须臾暮色苍遂登青雀舫青雀既消摇塞湖亦澄泓玉蟾正丽午过弦光渐明万树犹偨池千峯将合并东壁腾余辉视之如赤城赤城原非霞峻挺幻赤色緑樾绘丹嶂可望不可即乃在石城外纵目景全得説与泛湖者天然讵人力人力不易为胜地太古藏水芳而巖秀妙义诠奎章函盖无不具绎思为傍徨如月烛九霄见之此山荘载月塞苑常时早晩凉未宜月夕泛兰航乍炎却似乖金令乘爽因之载魄光可使好秋竟孤负便教即景试徜徉底縁识得殊朱夏素彩流来带露瀼塞湖泛月过弦宜泛月雨堕却间坐今晩乃放晴塞湖开舟可飒景天水连澄光左右妥去嵗未孤彼此宵仍咏我余云恋空宇忽缕忽成朶太清何碍滓纎翳奚妨娜因思景重言其意亦自颇塞湖泛月四咏塞湖歛浄碧霄清㡬望氷轮倍觉明傍晩乗凉兼玩景遂教青雀泛澄瀛牐贮湖将里计寛落来岚气不妨寒舟过荷浦霞光入红玉镜擎緑玉盘锤峯刚影树参差旋烛寥天漭沆披此景原从太古有拈毫得句者伊谁横拖金塔闪清漻巧与波飔影荡摇不异向年御园景所殊夏夜似秋宵塞湖泛月晓云欲散䨲光披湖靣荷风馥馥吹一以乗凉一泛月知鱼矶畔放舟时虽是平台却是舟倚栏延得素光流滮湖夜景何多让妥贴横陈烟雨楼泛月佳蟾应在月之望况值云开霁光放塞湖此景不可孤因教青雀乗时漾余缕初夕犹徘徊团轮甲夜遂朗畅乍欣桂檝浮露润何必锦帆逐风飏小部鼓吹都弗借鹤唳偏宜和鹿唱稍容与便命棹还长夜为懽惧弗当泛月四首寒水风凉秋泛少今秋却暖泛舟逰纾懐岂为资清赏慰在秋长万寳收月到秋来辉益朗水当潦退色愈清光光相映明明镜静悟由来胥假名碧宇鹤飞如得意緑林鹿出欲扬声似兹朗润清华境不是广寒亦玉京桂棹金波清景遒银河一例向西流辗轮等度非无意卅日应当端正秋绮望楼碧峰门之左倚城为楼凡九楹北向御题额曰绮望楼聨曰汲泉矶畔鱼知乐试墨松邉鹤喜陪又曰一庭缥缈云霞气四壁清凉水石心又曰闲寻绮思千花丽静想髙吟六义清登临极望水木云峦组分绣错后楼三楹南向舟庐环列原隰髙下如指诸掌恭悬圣祖额曰坦坦荡荡聨曰万家烟火随民便千亩山田待嵗丰御制诗绮望楼楼在城西南隅下视縁隄庐舍阛阓歴厯可数山环水抱俨在画图中埤堄岑楼耸翠林毎因眺逺一登临万家烟火随民便圣度原如天地心绮望楼楼登绮望一凭㸔锦绣原非纂组观虽乏桑麻富禾黎求衣于食又何难绮望楼傍晩陟西冈就隂为趁凉门阶倚山谷楼戸俯城墙碧宇开金颢黄云报绮望祗年今昔揆即景祝宜𤾉绮望楼楼傍山城骋目宜遐阡近陇緑云滋今朝绮望神心畅絶胜披华唘秀时登绮望楼楼称绮望目堪穷讵在松青与桕红城俯闾阎计安永田芁禾黍为祈中火烟蔀屋年年庶鸡犬山村处处通今日登临真有喜胜常万寳逮歌丰赋得坦坦荡荡延楼临城墙可见山田及闾阎况皇祖御额悬于正中敬赋五言用诏千禩履卦幽人吉箕畴王道崇四言标合撰万古示深衷识矣其君子廓然惟大公对时八莭序应物七情同烟火随民便山田待嵗丰翘瞻仰云日祖述念何穷驯鹿坡塞山产鹿麏䴥麖麑孳息蕃衍而山庄所畜特驯山迳逶迤草平沙软或羣或友各适其天至金飈荐爽玉露微凉儦俟或行乐依文囿御书驯鹿坡三字勒于石御制诗驯鹿坡静宜园有驯鹿坡乃黑龙江将军所进其地以使鹿为俗山荘则濯濯麌麌惟性所适无异家畜故亦以名坡驯鹿亲人似海鸥丰茸丰草恣呦呦灵台曽被文王顾例视宁同塞上麀水心榭石梁跨水南北方各一中为榭三楹飞桷髙骞虗檐洞朗圣祖御题额曰水心榭凭楹东望青翠杳然波间上下天光影落空际西则银涛万叠浩淼溟蒙丹碧楼台幻成异采与长虹饮练双湖夹镜两坊相映逾石梁而北有亭名曰牣鱼御制诗水心榭界水为隄跨隄为榭弥望空碧彷彿笠泽垂虹景色明湖苏白未得专美一楼隄分明外湖上头轩榭水中图因心秋意萧而淡入目烟光有若无水心榭隄界内外湖外低内水髙虗榭隄中间夹镜光相交练影漾楣梠筑声喧砌坳如在玉壷氷奚用垂麟毫江城问谢公何以独称遨水心榭口号内水原髙外水低水心虚榭枕长隄设如秋水南华悟于不齐中水本齐水心榭隄界内外湖内髙外即低然为水则一敞榭实当之水心额楣端犹是尧年题澄照翻漪影左右无不宜山林展书镜鸢鱼协化机随方入静观郑崇喻何卑钦定热河志卷三十钦定热河志卷三十一钦定四库全书钦定热河志卷三十一行宫七颐志堂畅逺台静好堂冷香亭採菱渡观莲所清晖亭般若相沧浪屿一片云颐志堂清舒山馆之西数楹南向圣祖御题额曰颐志堂又曰光风霁月为㡬余典学之所堂外磊石依岸澄波遶栏曲牖生凉明牕纳爽其西有殿东向曰学古堂皇上绍庭稽古传心圣学恭诵御制顾名思义益仰宸衷干惕非特颐志典坟也御制诗颐志堂河亭迤北疎轩面爽皇祖题曰颐志堂陆士衡有言颐情志于典坟岂徒缮性保真之为适窈窕山深水复清虚堂夏五足怡情欲因致逺惟宁静匪慕嵇康自养生颐志堂屏峯曲抱林庐镜渚清涵绮疏或牝或牡过鹿曰潜曰跃任鱼枕流潄石非彼对时育物惟予悦目无过山水赏心祗有诗书颐志堂述事闻之心欲安天君方泰然又曰身欲劳公旦无逸编幼龄扈跸来勤政缅髙年劳矣亦安止动直静则专书堂额颐志而吾请进旃惟圣乃从心并行养实便吾方觉瞠乎祗有励惕干颐志堂几有笺毫架有书设论颐志莫斯如尊闻又曰行如贵为是检心恐负初颐志堂古屋水之涯年深景越嘉树乔隂佈广萝静月梳斜迹印唿羣鹿声传反哺鸦承欢颐懿志此乐更无加颐志堂溪堂碧水浔乘暇偶游寻练影披前沼晶光荡逺林雨过鹿留蹟风送鸟腾吟颐志固縁静仍当収放心题颐志堂颐志多芸籍当年乐缥缃仙庄好风日圣母驻徜徉即此怡神永故知取义长愿言千万嵗伴奂正无央颐志堂背巘复临池溪堂惬静思慈萱避暑奉圣藻至今垂鱼鸟化机适诗书古鑑披惕干恒励志便我取为颐颐志堂颐志颐慈志额颜皇祖留教正即家法夀祝拟仙筹夏凊日方永山停水自流懿怀増豫者耆定奏功収颐志堂叠丙申诗颐志颐谁志徒余五字留重来悲仰额空説夀増筹两嵗景如幻一川水镇流水流何所似似我涙难収颐志堂作歌昔日颐志寻无方言之犹自余悲伤今日颐志不易得曰惟时若雨与旸颐者养也志欲豫然其豫也必有常隠居却扫非吾事吾之豫在万民康恐作秋霖兹快霁额手西成或卜穰憷惕犹当厪半月庶㡬黍稷登仓箱颐志堂作歌昔年颐志寻无踪曽子养志难再同今时颐志殊艰致箕畴时若不易逢奎文辉焕犹丽榜敬缅当日两事亦厪躬敢不聪聴圣训励寅恭学古堂朴室山水间轩篆题学古揷架富芸编触目堪为矩近思孰挈要应是无逸所皇祖信得师我勉师皇祖学古堂当前即为今已过即为古今实不可住古亦无定所鸿荒与昨日未觉异尔许学古应如何我愿于近取嵗嵗临山庄圣日瞻仁祖欲从虽末由遑敢不力努学古堂信步过烟隄书堂隠石蹊奎文悬日月义路示端倪稽则心有获议斯政不迷髫年今半百识训耳言提学古堂书堂带水复屏山小坐心常恧此间勉学祖功犹未逮那曽学古有余闲学古堂太古此山宁独似书堂曰学有攸闻圣人直示惟从政大块由来亦假文揷架牙籖照今古开编芸气吐芳芬问予切已应何在不出周书无逸勤学古堂山静曽闻太古如书堂又贮古来书千秋兴废眀昭彼两字忧勤益切予敢曰游观斯乐亟亦惟仁智议㡬余説言原在务时敏训注宁夸虫与鱼学古堂口号顾名书屋义还思师古非难难择师封建井田称善政效行后世岂其宜学古堂耕当问仆织问婢不学何殊立面墙在我宁惟资愽洽要应治理法虞唐学古堂口号琴尚薫絃缅舜徽秋风落叶拂书帏与其学古宁学祖于此拳拳或庶㡬学古堂口号学古颜楣灿脚钗绎思别有会于怀井田封建宁非古师意弗师迹乃佳学古堂石隄展步转东厢緑树隂笼学古堂説训讵惟资广博躬行祇觉意茫茫学古堂口号服膺两字勉修身犹恐能言行未纯谓我学成无可学知他不识学之人学古堂口号学古由来贵学心典谟终始曰惟钦设无准酌泥陈迹封建井田岂合今畅逺台清舒山馆之左因周垣旧基亘为长廊下依渌水有台巍然圣祖御题额曰畅逺聨曰长对流光观物性静中佳趣得天和每风日晴眀川原如绘登临纵览万象纷罗俯察仰观之乐备于斯矣御制诗畅逺台清舒山馆之东临镜湖为崇台緑栁遥隄红荷近渚墙外羣山罗列奔凑矫首遐观斯为最畅崇台湖上俯澄清畅逺新标即景名渊鑑当年超物表静观万𩔖入空明静好堂径清舒山馆后曰静好堂筠篁丛碧巘岫萦青堂外飞楼疎櫺四启曰澄霁楼楼下堂室区分各系榜聨曰风泉满清聴聨曰云晴当槛碧山晓入楼青曰山水含清辉聨曰钩帘云雾生衣上当幌山川入镜中曰髙山流水聨曰石激水流处天寒松色间曰岫幌聨曰日影飞花殿风文积草池并圣祖御书御制诗静好堂山庄幽䆳静如太古盖无地不然此间竹浄苔清觉鸟语泉声都増静赏翠屏遮户静无尘阶前长緑筠琴荐笔床都恰当想因翰墨缅风人静好堂趁暖搴帷万象低霁烟歛尽朗撑犂底湏在御夸琴瑟自觉当前契筦倪冷香亭静寄山房之侧临水东向曰冷香亭山庄荷花秋深未落与晩菊寒梅同韵伏读御制诸什始知品异凡葩也亭北三楹曰崃琴轩与亭鳞次石㟁盘廻波淙响越水香㣲送雅韵鑑流沨沨乎如闻海上水仙操矣御制诗冷香亭方亭东向俯临碧沼荷浄苹香露白风清时冰心玉壶殆不是过四柱池亭绕緑荷冷香雨后袭人多七襄可识天孙锦弥望盈盈接绛河冷香亭潦水寒潭芦荻苍汀沙白露欲为霜晩荷㡬朶支欹影风韵今朝挹冷香冷香亭亭枕莲塘玩水芳十分花带五分凉因之悟得迟禁久两字名真副冷香崃琴轩流水风松静与皆峄桐不操八音谐西山爽气正当户东沼初阳又上阶每忆虞絃歌复旦宁夸陶壁傲无怀懋勤惯是能供奉江砚宣毫率已排採菱渡湖之南有小舟可登舟北渡搆亭其漘曰採菱渡亭如一笠侧影湖中每新菱出水与莲花苹叶相间庾肩吾所云上林紫水杂蕰藻而俱浮也亭后殿三楹圣祖御题曰环碧聨曰夹岸好花萦晓雾隔坡芳草带晴烟御制诗採菱渡湖波澄碧水面多菱叶浮贴水背日花开佳实脆香与莲房水芝并荐故取摩诘诗中语名其处菱花菱实满池塘谷口风来拂棹香何必江南罗绮月请看塞北水云乡观莲所延薫山馆西南崇亭傍水南向万柄芙蓉涵光照影鸥浮上下鱼戯东西山庄之莲自闗内及敖汉来者诸景中多标其盛实以兹为最中悬圣祖题额曰观莲所聨曰能解三庚暑还生六月秋恭读御制感赋诸篇洵乎山水炳灵承晖彻露天葩琼蕊所由与衆卉殊矣御制诗恭瞻皇祖恩赐御笔感赋亭俯玻璃荷芰芳孙枝获侍圣人旁寸心已觉趋陪幸尺幅曽颁翰墨光羲画轩书叨赐屡玉函金笥贮恩长只今空对宸章丽瞻仰徒回九曲肠分隂宵旰万㡬繁余暇精神寄笔端运腕力如撑海岳挥毫形似舞龙鸾当年欢忭承荣赐此日依迟忍重看讵止宋臣飞白记涕流频拭那能干观莲所撷芳倚槛暂徘徊叶是仙盘花似杯不为灵根能驻嵗称觥曾献圣人来濯清偏称过秋霖廿二年前未解吟一段横塘烟雨意好教他日验斯今不染由来是染尘谁能拈出此花真秋风过处香盈袖暂许诗人对碧沦亭亭冩照镜池寛徼露承晖意未䦨应是仙葩具神解每留颜色待人看观莲所平湖曲渚在在荷香景中以之标名者不一此间云廊䆗窱方亭虚敞圣祖题额在焉洵为甲观寳题恒焕圣人字冰牖仍凭君子花助感每教惊逝水追欢曽未泛流霞清晖亭如意洲东临水一亭垂杨披岸亭角出栁隂中圣祖御题额曰清晖亭谢灵运诗所谓清辉能娱人也灵运工于赋景所云林壑暝色云霞夕霏芰荷映蔚蒲稗因依歴歴清晖兹亭彷彿遇之璇题标举名义弥新御制诗清晖亭虚亭临水清旷絶尘宵月晨曦春林秋蓼扬辉绚目所谓清晖娱人恍然可遇水复山重静且便竒葩异草四时鲜始知谢客饶佳句拟学唐家度小年般若相清晖亭西精舍一区南向中奉佛像额曰法林寺内殿三楹额曰般若相皆圣祖御题左右殿各三楹后殿七楹地即雪山湖为香海色相皆空了然双林説法处𣑽言般若此云智慧仰佛日之寳轮契真如之妙谛所谓翠竹黄花无非般若者矣御制诗般若相山庄清浄地有水皆阿耨无峯非灵鹫别剏兰若奉妙庄严相当是踞狮子座説大般若经时雁堂小筑竺招提狮子林如画出倪无相相中真实相梵称般若岂无稽沧浪屿屿不满十弓而峭壁直下有千仞之势中为小池石髪冐池如緑云空由西岭晨霞阁沿缘而下有室三楹牕外临池四围石壁空嵌谽谺豁閜后担北向悬圣祖御书额曰沧浪屿聨曰松生青石上泉落白云间御制诗沧浪屿山泉滙为湖沼澄泓见底孤屿临流悠然得沧浪趣緑洲朗润蕙兰荣日对沧浪之水清俯洁搴芳无限趣那更分别足和缨沧浪屿澄泓半畆即天池池上疏轩四季宜叠石入波疑倒揷嵌枫经籁故纷披禽鱼得所情含乐星月涵虚意想知雅似御园画禅室一般摛藻搆吟思沧浪屿玲珑壁罨牕淡沲池绕砌垂手可濯清举目惟延翠空澄含峭蒨浅会皆神诣造物独钟秀于何劳位置缥缃展往训自取慎所事沧浪屿石壁围峭蒨上有緑云覆一泓贮天池灵源淙乳窦旱涝不干溢神龙所䕶守讵惟託清浊兼可寄枕潄圣藻在檐端每来辄思旧沧浪屿洲屿中间复有池搆轩其上临阶基坐而玩之淡神气凭以鉴者数须眉曰清曰浊惟自取不盈不竭夫何为塞上风月伊千古槛前俯仰欣一时沧浪屿㡬曲怪石森一泓止水浄有风亦涟沦无月不照暎墙围鹿弗顾天空鸥下盟锦鳞长寸余作队相游泳坐玩几席上物物各适性缨足两弗濯清浊无心竞沧浪屿池上书斋古渫然俯一泓墙围辞鹿饮沼澈数鱼行澄影观几席漪光翻梠楹缅怀圣人意原取濯缨清双松书屋题句辛酉初来拱把曽盘盘今见出檐层种松多嵗他有似闭户着书我未能旧屋新名原恰当抚笺题句亦相应年瞥眼如一瞬且与消闲畅揽凭双松书屋阶际撑双干埙箎伯仲兮閲年难与计隔嵗若相徯霜露那能犯沧枽可共稽僧机图忽忆曽是赋夷齐双松书屋伯夷圣之清叔齐岂不似如读孟子书二老宛在此我偶坐谡隂声色俱忘矣去嵗与今年由来不隔耳一片云山庄在五云中人间尘土不到由延薫山馆再折而东面山殿八楹圣祖御题额曰一片云当朝雨欲来午隂乍合云起肤寸弥漫布濩其或晴云天际舒卷自如五光十色所谓郁郁纷纷萧索轮囷觉岱岳云峯天都云海未能独檀其胜御制诗一片云山中云气朝暮晴雨变灭无端或起树中或浮水面或来楼牕几榻间以片目之所谓一滴水知大海味也白云一片才生岫瞥眼岫云一片成变幻千般归静寄无心妙致想泉明一片云对岫山房一片云祥笼寳篆镇氤氲试聴细籁琅玕戛何异风篁岭上闻钦定热河志卷三十一钦定热河志卷三十二钦定四库全书钦定热河志卷三十二行宫八苹香沜万树园试马埭嘉树轩乐成阁宿云檐澄观斋翠云巖罨画牕苹香沜万树园之东南湖水分流出依緑斋后一鑑澄澈中多青苹茸浅蔚每微风乍起清香袭人水滨殿三楹南向圣祖御题曰苹香沜昔辋川有茱萸沜裴迪诗云飘香乱椒桂布叶间檀栾伏读御制香风緑波之句迪所见犹隔一尘恭诵再三觉咏言有余馨也御制诗苹香沜度桥而北回望烟水淼弥碧藻青苹溶漾可数凉风微度袖拂余馨何必芳洲杜若香风摇荡緑波涵花正芳时伏数三词客闗山月休怨来看塞北有江南万树园北倚山南临湖其中平原数千畆御书碣曰万树园不樊不垣嘉木罗植成菌列幕者不可指数自西师蒇役功成钖宴观灯马伎咸在兹园御制山庄灯词备纪其盛园中万树拟之南山有桑北山有杨云御制诗万树园北枕双峯之南平原径数千余畆灌树成帷幄緑草铺茵毯虽以园名不施土木今年都尔伯特部长入觐即园中张穹幕集名藩钖燕烧灯陈马伎火戯燕乐之为时盛事原田每每曽闻传麀鹿麌麌载咏诗秀木佳隂尘不到乘凉㸃笔合于诗试马埭万树园西南草柔地旷驰道如弦大驾巡幸于此考牧焉御书题碣曰试马埭国家攷牧之法逺轶前制孶息繁庶云锦成羣时惟秋也万骑齐陈腾骧沛艾顾盼矜雄逺至哈萨克拔达克诸部并贡天闲服皂乘黄实彰瑞应以视騋牝駉牡歌风献颂盖逺过之矣御制诗试马埭我朝马政超越往代每当秋狝出塞考牧别羣相其驽骏而调试之故知金埒编钱直是儿戯试马榆隂锦埭平流珠歕玉祇虚名骊黄牝牡皆形相骐骥惟当识性情嘉树轩园东老树轮园垂䕃数十畆皆百年前物因树为轩凡三楹南向御题曰嘉树轩秀木清䕃长荣永鬯颜以嘉树取左氏传语也山庄为圣祖豫游所憩一草一木咸沾天泽祚棫斯拔松栢斯兑我皇上敬承祖徳封殖无忘揽笔命篇会心触目如见尧年寳露于枝叶间也御制诗嘉树轩搆轩就嘉树树已百年余蔚然轩亦古秀䕃笼庭除既因悟所託宁云怀厥居牕户碧纱圆常延月入虚嘉树轩万树园之东桧栝蔚葱老干蟉枝童童垂䕃搆轩其下取无忘封殖之义就树搆轩隂易得轩前种树待隂迟因知事半功惟倍契理皆然讵止斯嘉树轩落叶萧萧下广除瓯香研浄一相于虽然秀木嘉隂敛赢得横斜牕影疎嘉树轩建木非南北大椿是弟兄就隂轩剏造撷秀句因成朔地自今古塞天忘藁荣轮囷觉私幸未冐汉唐名嘉树轩就树开轩䕃緑云尧年寳露叶间纷设方武子甘棠赋我亦宁忘封殖勤嘉树轩一树当轩翠郁森搆成朴斵就嘉隂因知事半功常倍理趣逢源总可寻嘉树轩就树昔年搆清秋胜日寻轮囷一株古蔽芾满庭隂有月皆澄照无风亦朗吟何当风月下恒此坐观心嘉树轩搆轩傍树得嘉隂意在延凉径每寻名教中何非乐地逢源颇亦借资深嘉树轩就树搆虚轩树古轩亦然就轩将种树树长知何年事半得功倍规摩贵通权塞风未振落緑隂犹团团偶来坐匡牀爽气澄秋鲜触目有会心揽笔命蕐篇嘉树轩树以千年计轩惟十笏余金风吹籁古素月透云虚荒略传曽孰森萧赏偶予长于季氏者宣子那容誉乐成阁嘉树轩之上重阁五楹一重额曰开襟霄汉再重额曰乐成阁皆御书塞田逺近崇墉比栉皇上厪念民依课雨占晴悉闗霄旰当夫禾稼备登千塍露积每临天瞩顾而乐之黄童白叟庆塞丰而酬力穑洵乎遹骏有声遹观厥成者焉御制诗乐成阁塞田晚播早收届白露即已铚艾登场正秋巡行狝期也阁踞城墙壠畆参差黄云弥望三时忧悯于斯稍慰近逺山田一望弥秋巡恒值乐成时璇题寳篆垂眀训稼穑艰难尚可知乐成阁乐成真乐成如坻复如京纳稼千村喜输公百畆轻勤农兹示度析嵗敢夸盈古有言民者亦诚曲尽情题乐成阁巍阁芳园万树旁逺吞山霭俯宫墙一溪热水今还昔四野平川耕与桒每庆塞丰酬力穑亦开镐宴惠来王五年筹笔拓疆万成武庶㡬乐未遑乐成阁因迥得为高城楼纵目遨锤峯陵碧汉列水卷寒涛如仕银蟾界堪挥顾兔豪秋成才半熟不乐首频搔题乐成阁杰阁翚飞枕缭垣山田穑事揽层轩芃芃佳矣西成逺先节由来戒满言乐成阁村村比栉更崇墉揽景城楼喜动容今嵗秋成真可乐又闻糓贱叹伤农乐成阁乐成虽是额檐楣艰致西成乐屡绥歴夏至秋计以日曰𤾉与雨幸惟时敢因覩近而忘逺自审何修以遇斯更早武功奏耆定持盈祇益励谦寅宿云檐宫城东北隅山尽处当惠迪吉门因势高敞搆平台以揽胜曰宿云檐南向联曰云容自在舒还卷山色何妨有若无又曰牕含逺景正无尽笔㸃诸峯自有神皆皇上御笔云气往来若宿巖际萦纡缭绕时出层檐如王维诗云不知洞里云去作人间雨者也御制诗宿云檐写楹才见一丝铺近巘遥峦乍有无五里张公真小矣千年米老尚存乎衣衫常虑霑霉润步武偏教绕径纡何必虞臣进歌颂山庄揽结作清娱宿云檐平台因逈为高逺峙云表滃溹朝飞奇峯四起暝归拥树萦缭檐端即景命名正山中所有也出楹写雾还归宿荟蔚常看颢气通却讶稚圭非至此如何先获我心同宿云檐昨日晴明今日雨烟丝风片霏林楚珠帘卷不去溟蒙宿云妙趣参尔许妙趣宿云匪今夫朅来欣遇谓向无世间万事率如此不为物转其谁乎宿云檐蔚若真犹幻悠然散复凝白云应笑我常宿此何曽宿云檐山房倚翠巖檐虚云每寄气霁景澄候丰隆早收技偶来坐清画聊结氤氲意如将霏六花谢赋还能试宿云檐口号翠云巖畔宿云檐云假云真两不嫌我却何曽来一宿空寻名象屡吟拈宿云檐秋来天淡与云闲那见英英宿栋间却为晩田犹待泽思量肤寸尔何悭题宿云檐时零夜雨便朝晴于润于暄总惬情似此宿云真大当既叨实惠任循名宿云檐最欣秋霁敞山扉一缕天邉去若飞莫谓英英曽不见据牀犹觉润沾衣宿云檐天畔闲云去若飞何曽檐际有云归迩来雨不雨皆可消得崇情閲化机宿云檐口号秋日何宜宜快晴高标羲御曝光晶凭牕满野西成近分付云檐漫副名澄观斋宫城东北殿五楹西南曰惠迪吉圣祖御书其前檐额曰澄观斋则皇上御书当暖澑暄波之北山庄诸水入焉绿波翠色于此交滙圣祖临驻山庄召儒臣于斋内较閲御纂诸书皇上㡬暇临观吟咏所形写天心而符道筦澄观之时义大矣御制诗题澄观斋过水寻幽迳依巖搆逈斋常教鹤守户时下鹿书牌翰墨香为侣琴尊静者谐澄懐观道妙益觉此间佳澄观斋山庄林峦水石在在仙都岚翠波光逺近交暎炎歊为之尽涤足令胸次洒然岂唯骋怀游目背山临水搆清斋翠䕃檐端绿绕阶别裁不期句成逈闲居每致意为佳澄观斋云轩据水源月牖含巖壁潦尽鸣崃寒叶落归根寂何必怀菁葱于焉识阖辟少忆尧年不殊读周易澄观斋对雨㡬架倚崚出尘秀絶胜衆观呈静会吾意与秋澄细雨歇还落殢云散更凝所欣滋晩稼无碍峭凉増题澄观斋万物到秋澄斯斋独擅称天高云影淡树叠籁声层緑牖虚延爽玉壶都是冰从来宜此句拈出向何曽澄观斋诸峯嶊崣锦开轩一水潺湲玉映门入画林泉真恰当迎人松菊喜犹存寻常物态皆含理妙合天倪欲忘言寳额重瞻惠迪吉圣人眀示此探源题澄观斋面势得巖斋旷朗宜延伫云山叅动静图书鑑今古六情不期澄于何识茹吐着句亦偶然聊因壁空补澄观斋人号斋云澄斋亦澄人意乃知心与境非一而非二绿水复苍山自是饶静致飒然风满牕秋空快新霁未可便忘言毫素摛遐思澄观斋观乃人之能澄亦境之所能所两相忘澄观实绪语其忘如未臻佳境允宜处譬彼庄岳间不期齐变楚澄观斋緑水阶前带翠岩檐后屏虚斋信生白秋树尚余青鹿迹留沙软鹤声警露泠澄观观底事色色复形形澄观斋山庄小驻盘秋仲又将阑此地非常地澄观果足观归根纷叶落结露报霜寒指日重阳到黄花开绕栏题澄观斋山庄到五日今日始来斋本是无多暇难言每畅怀种松高出屋留草緑侵阶观物思澄理欣惟与静皆澄观斋万物到秋澄巖斋名独称水清必见底云歛若无眀目不碍空寄心惟与静凝覔观竟难得何处问南能澄观斋即景宅据水源处牕临壁峭间无心不与静有句必称闲草露蛩鸣脇林秋鹿过斑逺山朝雨霁新涨到潺湲澄观斋老屋九秋静虚轩四望通峯高照日紫叶落积阶红霜重溪波澈云轻天宇空澄观圣无迹櫽括纂书中澄观斋阶坦弗劳登牕虚恰可凭长空白㵳泬背壁翠崚嶒树静籁无作溪恬波不兴谛观景与物毕竟是心澄题澄观斋不亟到林庐到斯心意舒悬崖云向翠落涧潦全祛借曰澄今习吾宁观古初桂蕐放清馥闻复翳根除澄观斋曲水门前面层山斋后头适当九秋对不着一尘留㳫嶂鸣苍鹿野滩下白鸥澄观观既静以待万㡬酬题澄观斋一水门前带书斋倚碧崚因遥弗恒到偶至了宜凭锦绣开云惯鼪鼯织树能止观虽未得观则不期澄澄观斋砟硌后张屏瀎潏前拖带山庄景最清斯乃清之最八百眼功徳三千心世界曰澄澄底事是观观自在奚必更着言于焉以神会澄观斋气寒因地回云歛觉天寛寥泬廓眼界虚眀契性湍瑶林犹缬緑锦壁渐含丹观至澄观处无澄那有观澄观斋六韵洒落书堂回山庄东北隅背峯标嶻薛面水带萦纡缅想憩仁圣于斯集宿儒天文亲攷騐数理晰精麤敬授万方典恢宏百世模政常犹竭蹶景仰秪瞠乎题澄观斋心与物皆澄书堂观恰应足令忘芥蔕那更较淄渑潦尽潭呈底林稀峯露层三言惠廸吉举要示云礽澄观斋巖斋北门里出入憩犹应有会莫非静无观不与澄瑶图披下界奎画泐高层往往逢前蹟孜孜勉后承澄观斋目之官为观心之官则思观以外物引思因内㡬驰外物静可拒内㡬动不时内实要于外曰澄乃无为其观亦自息精一有训辞澄观斋因至澄观斋深绎澄观义澄实近无为观乃邻有事修巳以治人安民与察吏何弗借乎观那尽澄而置然羲传有言百虑原一致有事处无为聊因存此意澄观斋渡河稼事细周看返辔园门倚碧峦本少奏章待批理遂教斋阁试盘桓偶从旧作重检㸃顿濶流光四燠寒两嵗有忧并无乐一时即景付澄观澄观斋有会于物观为所于我观为能能所俱邻妄祛妄要在澄澄观忘物我其妄亦弗兴讵祇教外𫝊明道识此曽动定静亦定复性斯可徴题澄观斋山庄驻月余岩斋乃初閲一以㡬少暇一以游怯热坐亦如昨日那觉隔年别翠壁隂佈长清溪流已洁金风落林端飒爽真可悦万物对澄观于秋更亲切澄观斋设曰观为能则澄应是所即如我与物相资如律吕言同尚勿当言异更不可在我曰观物在物曰澄我物我两忘时澄观诚绪语翠云巖澄观斋之后敞亭一皇祖御题曰翠云巖晨霞暮霭绚紫霏青巖峦交复云气特多我皇上崇情所寄真机妙㫖精契知仁亭后摩崖勒圣祖御书大字曰云巖云章糺缦焕乎天文㐲诵圣制动岂我知静岂我为明月今夕流水昔时之句始觉化工赋物非人间笔墨所能窥也圣祖御制诗云巖三庚不用碧筩酒九井何贪消暑珠自有云峯来澍雨巉巖风飒到茅庐御制诗云巖歌云之巖巖生云霮䨴氤复氲巖之云云笼巖嶾嶙嶭崿且嵁巖为体兮云为衣云中君兮憺翠微云为舆兮巖为盖巖之仙兮頺如醉芳有时而春韶翠有时而秋消閲菀枯兮四序含动静兮终古动岂我知静岂我为明月今夕流水昔时翠云巖山庄东北多重峦复岭游云往来岚翠欲滴虚檐四眺正在千巖万壑中嶻嶭横拖一缕斜浓青细白蔚槎枒有形变态无形韵粉本真堪示画家翠云巖英英今日吐来稀借问云闲是也非莫谓羃巖滃蔚少丹青片片剪天衣翠云巖虚榭三间面𥪡峯交枝荟蔚叶丰茸虽然已是云闲候却看氤氲翠上浓千寻石壁耸嵚嵜拖地眉毛能尔为若向是间知悟处翠云还笑宋云痴翠云巖絶壁崔巍实壮哉清秋又此索吟来若无云气为浮盪安识刚柔万变赅翠云巖昨夜密雨今朝霁秋云歛尽无留形只有翠巖越蓊蔚配藜叆叇标浓青戱题翠云巖叠叶堆枝互簇攒端知飞翠胜流丹昨来殊厌观云矣却是巖前不厌观翠云巖缬緑霏青看已久新红渲染讶谁加背西斜日辉平野翻壁忽成一片霞翠云巖叶姿枝态锁层峯织翠流青色正浓习习天风拂巖落人间烦暑覔何从翠云巖口号曰已云闲亦有云緑萦青逻尚缜纷数声山鸟非丝竹疑是八琅空际闻翠云巖㡬层叠嶂荟氛氲一翠连天望若云圣藻千秋同糺缦曰予何有解尊闻翠云巖秀巖拱千仞一色翠菁葱可望那可陟作云还作风不期身自爽最与意相融更有谁堪匹惟应付碧空翠云巖出岫去还浮斯云巖镇留浓青思旧色叠翠亦新流漫拟立冬到行将活画収骊珠光两颗恒此照千秋翠云巖峭壁峥嵘早得隂前庭树影复萧森坐来已是秋光满更落天风万籁吟翠云巖重重翠锁髻螺纹不断清香扑鼻闻风拂露蕐纷坠雨是容容者岂非云翠云巖虽觉菁葱翠尚鲜层云意渐向红偏昨年已是孤题句未可今秋更置然林岑风拂互低昻日日轻云作䕶霜此意分明具神解画工应惜緑琳瑯翠云巖刻削云巖濯翠螺翻风叶坠露珠多欲知閲世为乆近题壁宸章隐薜萝敞榭无牕虚受峯不云亦自翠容容偶游适可结清想那拟佺期蓦地逢翠云巖二首满壁緑琼铺斐萋祗能骋望不能跻迩来率懒吟云字今日聊因一翠题苍岩日照闪光晶飒飒冷冷忽有声拈笔不须着文赋欧阳先我尽其情翠云巖叶缛枝撑不计层翘瞻浑似緑云兴忽逢苍鹿其间卧借问可殊面壁僧八伯何曽见此云不为糺缦祇氤氲大沖今日难成句峭蒨菁葱两莫分翠云巖菁葱总不分是巖气抑是云雰嗣宗迷目艰青白一翠连天回莫羣四大家难着笔成云兴无碍碧天晴全身里许翠巖现那更眉毛示永明翠云巖澄观斋后翠云巖每到山庄题句咸多以少増檐勒满雄因健积境超凡色不可图权曰翠形难为状假名云天风翻下千寻壁中有八音六律闻翠云巖石态树姿无不奇夏过秋到得诗迟箇中意倩何人解七字恐难毕肖之林之始岂有云称曰翠更隣蛇足増却是崇巖不分别饶他茈虒䕶崚嶒翠云巖谓翠原非云所知而云忽有翠称奇却于林叶无交渉称谓形容定始谁白云为主翠为賔白自翠流翻似邻试问居停属谁是层巖无语只嶙峋翠云巖石壁閜砢扶诗难着语画难图翠其色也真还幻云彼形乎有若无太古以来原有此所遇一时信佳矣而此不容拟议间笑我歴年吟未已翠云巖层巖有树树如云生翠谁为㸃染纷石自不知林自若安名立字任云云实以为虚有若无何曽定相许人摹箇中如有君称者传号应从楚左徒罨画牕自青枫绿屿折而东曲室窈深疎櫺洞启皇上御题额曰罨画牕高据山椒峭壁斗削牕嵌其巅峯岭林泉咸在几席昔名画家王维山水论李成山水诀郭熙山水训于渲皴浓淡阐发靡遗似此隂晴旦暮殊态异观殆非卷轴烟云所能彷彿焉矣御制诗罨画牕下临无地一牕虚带水屏山揽结余最爱锤峯刚对坐羲皇前物起吟予罨画牕横岭如曲屏霞标一室据其胜前为平台牕列逺岫题曰罨画董巨荆闗谁能办此霞标云阁小延停异草仙葩扑鼻馨凉峭塞天初过雨近峯逺岭总来青罨画牕寒林古木翠微间积素依稀皴逺山设问画家应谁氏所披彷彿似荆闗罨画牕室据山高来不频偶来便尔畅心神一天秋景云牕外大似王蒙荷叶皴见説佳山是真画或称佳画即真山世情定论曽谁是我亦疑黂于此间题画牕高处霞标小憩居锤峯濡水俯临余㡬櫺纱牖谁为画十笏山房恰受虚生色丹青是枫槲有情活泼在禽鱼赋诗何必多思歇其奈当前每起予罨画牕近岭遥峯面面呈㟏岈潇落最多情今朝所会又殊特直展寒林閲李成罨画牕浓青湿翠罗孱颜生动气韵虚牕间四时展画各殊致今朝直掲高房山到处题名厯可数纳奇观此为鼻祖汉唐真蹟已莫覩况是丹青遗太古罨画牕凌虚书屋枕崇峦画意当牕无尽观今日居然欣剏见岧嶤穹塔緑云端罨画牕㡬盘云迳万峯晴小阁凌虚畅逺情今日凭牕真是喜一川多稼报秋成罨画牕牕称罨画罨何画不是倪黄非范王便被四家真蹟展未能含照朗斜阳罨画牕山田千畆又逢丰圣藻当年聨语同俯以石渠画展马移来塞外此豳风罨画牕爓爓平川夕照斜开牕林巘纳无遮将军金碧倪黄韵所喜不名其一家罨画牕㸃砌叶多林渐空箇闲活景画难工却饶无尽烟云意收入凭忩黙会中罨画牕肩舆迤入霞标书室东廊接小寮牕俯林峦活画意问谁黄范得能描罨画牕春风秋月景非同朝霭夕岚画岂工四扇蜃窗随分纳清供眺咏兴无穷钦定热河志卷三十二钦定热河志卷三十三钦定四库全书钦定热河志卷三十三行宫九凌太虚千尺雪寕静斋玉琴轩凌太虚北山之巅亭曰凌太虚㧞地倚天巖峦如揖凭虚搆极颢气清英登之飘飘然有凌云之致下为殿五楹额曰清溪逺流聫曰赴谷逺因探放之而凖在山清可会逝者如斯并皇上御题东为含粹斋则圣祖宸翰也斋凡三楹与殿并为一区当山水胜处恭绎命斋之义所谓因词见圣情也御制诗凌太虚亭居北岭之复孤峯㧞地羣山环拱登斯亭者如陟阆风俯悬圃御㓂泠然未足为喻冠峯亭子倚崚嶒与颢气俱六位乗设使步兵曾到此应闻长啸发孙登赋得清溪逺流一水带千涧千峯罨一房自然含动静即此示真常源溯白云迥流归碧海长惟应学子在不必问仙乡赋得清溪逺流两山成夹辅一水恰中分源逺盈科进流长不息勤云中练影辨石䖏布声闻欲鹿遵巖裔浴禽下渚濆有波皆澹沱无气弗氤氲借此澄心镜居然得所欣赋得清溪逺流徃歳清溪里逺流时有无今年恒见矣夏雨或多乎未至勃冲激却縁细㴻濡淙淙鸣不絶淡淡照常输濈竒底借萦洄趣已殊寕惟资朗鑑亦切源图赋得清溪逺流叠去歳韵今嵗塞中旱初来水惜无月之上澣逮雨矣继霑乎林木菁葱遍山溪髙下濡兹临为一豫衆壑看羣输流则镜斯异清仍玉不殊词臣原扈跸为我作新图含粹斋水复山环䖏秋辞冬稚初一牕欣暖日半卷閲经书含粹无过此名言实起予会心期浴德讵为注虫鱼含粹斋尽得风流入静观坐来浑㤀杪秋寒虞乡廿四品如较一字于斯着亦难含粹斋山静林空秋气清巖斋坐与白云平花香鸟语堪探赜露洁风髙总至精画展诸峯窗外竖琴调一水涧前横称文果是深于易我亦因辞见圣情含粹斋登山汗不挥为是候凉爽巖斋底湏多三间含万象飒景信纯粹妙理得俯仰设无秋为歛岂镇夏而长五言志会心两字生企想含粹斋四德干元亨利贞大哉一气与流行小春即景聊观象纯粹于焉见性情含粹斋斋倚西山得隂早门临北涧对泉清固欣秋热宜农计却逐风凉畅塞情鹿始分羣试声懒鹊犹引子学飞生仰观俯察皆羲象含粹从窥注易精含粹斋三间书舎敞林扉天藻标题义入微问景讵宁欣若缋甄心益觉慎惟㡬静専动直都包括内圣外王时发挥拟欲闲吟概従省羲经独此䆒编章题含粹斋近西得隂早信歩为乗凉遂造三间屋坐来九夏长堪因玩周孔那拟傲羲皇乳燕新雏引风前自颉颃含粹斋旁通六爻情而无六爻迹山峙与川流由来自开辟孟秋忽仲秋代谢成今昔飞潜及动植其中各适适是谓纯粹精万物演羲画天文示精诠奚借田何易含粹斋山纯粹复水纯粹如是峙兮如是流恰称书斋观玩象当前妙趣契羲周含粹斋门外清溪溪外山溪声山色共秋闲自然纯粹而精趣合把羲经读此间含粹斋緑水青山动尽诠干坤易蕳搃包全深于易者不言易题额从窥圣学渊含粹斋愈下愈就平书斋得扵此对户亦有山绕阶亦有水斯诚两羙兼可弗片时止楣额昔年留纯粹而精矣安得息万縁居此穷易理含粹斋落斜坦平谷斋额圣章悬至训明垂后殷懐益仰前不敢私意襍乃得道心全亲切无多子两言曰体干含粹斋逺流恒此带清溪巖室南头别舎栖曰水曰山皆道筦惟纯惟粹合天倪逢源左右垂云藻仰慕髙坚朂日跻安得他年真谢政于斯读易静探稽含粹斋溪畔缭山垣过溪遂入门文言取干象圣意示书轩纳景既无襍淑身识有源老来深契此底事又辞繁含粹斋奎文两字耀千春善易不言易实真试看山清与水秀谁何不是粹而纯千尺雪寒山千尺雪以瀑得名翠华南幸因于西苑田盘各肖其景山庄玉琴轩之东数十武悬流喷薄搆殿五楹亦悬兹额瀑源来自云根卷沫跳波寒光四射若六花飞舞晴空也塞候髙凉云峰峭㧞于瀑尤宜虽名仍吴下而实则逺过之矣御制诗千尺雪歌呉中寒山千尺雪自赵宦光疎剔之后脍炙人口乆矣然未免借人工山庄之内有溪如建瓴置屋其侧泠然洒然喷薄之声隠巖阶泛㶑之光翻月戸盖塞地无𤱔平因其势而导之吸川溅沫之势有不必以千尺计者独喜其名因以名轩非云慕蔺聊志因王问雪有声声亦有矮屋疎篱簁风后无过骚屑送寒音那似淋浪喧戸牖何来晴昼飞玉花玉花中有声交加人间丝竹比不得似鼔云和之瑟湘灵家雪落千尺亦其素乃中宫商胜韶頀导之则来讵巧营即之则虚堪静悟跳波喷沫粉潺湲赴一㵼无复还借问盈科放溟海奚如止坎渟苍湾叠石开轩致潇洒雪色檐端雪声下秋水之中有六鳌岂必学彼任公钓竿把陡忆春月临勾吴寒山疏剔传凡夫听雪信美未可云久驻今来不假人力而得突过之仙区于焉弃虎跑之石泉却恵山之竹罏谢南国之虚声守北地之故吾清风明月苍山碧湖虽旷古而无闻欣始遇之逈殊千尺雪歌叠旧作韵凛秋无雪雪乃有宜在玉塞崇山山之后层隂积氷彼其常夫何近带山庄映轩牖奔崖饮涧喷琼花匉訇磕砉衆响纷交加八音六律此繁会似过挚干缭缺方武阳襄家君不见绘事后于素又不见土鼔先云頀我非子也在川上乃亦因心惬清悟渟漴漩澓潺且湲鴐鵞麕鹿徃复还试看一放势莫御其始涓涓滴滴渟滀山之湾导流曲折阶前洒雪色雪声交上下去年种树初㸃缀今来翠榦已盈把北何鳫碛南何呉一家中外咫尺夫取名聊尔寄清赏岂知清赏原在神仙区便教溪侧安茗罏绿杯香雪书浇吾秋云在天水在湖兴于云水了不殊千尺雪歌再疉旧韵物无姸媸贵已有譬之鸡口与牛后赵家寒山虽鼻祖岂似奔川带我牖落叶雨如散天花八功德水无更加湱然净练挂千尺披图彷彿荆闗家千林一色皆凝素雪耶声胡作英頀闻观寂复似无声妙觉都来归静悟时为渟注时潺湲对我迩年㡬徃还如斯逝者曾不改依然沙渚萦云湾枕流静室潇而洒影漾蜃牕光上下清机飒景凑秋深兴恰当吟篇把宗苍呉人还写呉盘山吾亦规摹夫春卿㸃笔绘西苑学士实则圗斯区四卷匣庋伴竹炉一览备事创吾风在林端月在湖取之无尽何同殊千尺雪呉中寒山千尺雪明处士赵宧光所标目也南巡过之爱其清絶因于近地有泉有石若西苑盘山及此并彷其意而命以斯名且为四圗合贮其地详具圗卷中为爱寒山瀑布泉引流叠石俨神𫝊楞严蓦地临溪写离即凴参属偶然千尺雪三首引流叠石落飞泉千尺窓前雪色悬漫拟春明称转㪺所欣结搆借天然淙淙曲注结轻氷瓷椀筠罏此恰应怪底茶烟寒不起逺山㣲削玉崚嶒弆藏四卷各𫝊神同异频叅总静因分付寒山听雪阁临流搜句待明春千尺雪叠去嵗韵如聼雨彂言泉对似披图讶雪悬摩诘小帧右军帖一时黙会景依然轩牕清似玉壷冰偶睱凭临讵未应常住此中合谁是翻饶窓外碧崚嶒去年吴下已驰神欲揽寒山续旧因却为长官勤赈务南巡还命罢今春千尺雪题句愍愍淑淑复湝湝逺带云林近绕阶松竹有声三友别陶匏不奏八音谐秋风秋月常如是江北江南底各侪小异支硎千尺者襄阳抱宿託髙懐千尺雪地真塞北无双地泉不江南第㡬泉太古林岚人鲜识付他秋月与春烟叠石疏流落涧鸣滙为汀沼渫然清若従云外来源计千尺称犹太屈生题千尺雪㡳夸蓟北更呉中塞苑为家西苑同四卷画图一时赏无过佳话付秋风云外来源遥且迥㮣之千尺例诸方侣鱼鰕复友麋鹿湏识此间是所长千尺雪鹿期催向去雪色待今来即看清如尔宁当虚掷哉带林寒皎皎落磵素皑皑却是输真者兰中早漉杯千尺雪塞中沙水曲千湾过雨浑流落下潺便使六霙真箇对的应今日是嵰山筠鑪瓷椀伴幽嘉緑水浮香便试茶虽是习劳毖武地奚妨清供学山家湱然铿尔复纯如千斛尘蠲水石居西苑盘山将恵麓异同同异澷分疏再题千尺雪窓纳平林野意賖山之曲复水之涯烟舟便可従兹放欲访还应是戴家千尺雪歌三叠旧韵辛未之秋此剏有题名为幸寒山后壬申癸酉一再叠皆早挥毫勒户牖此来辛复一週花迅哉驹影真无加其间七嵗阙叠韵非不嵗嵗来此如居家葛沙日逐抒诚素食黮懐音响咸濩军书旁午费运筹那得余闲领清悟武成事共逝水湲予有干城奏凯还行秋习狝止常例乃得乗暇掞藻崖之湾崖之湾雪洒洒光翻上响彻下始如䖏女后脱急不可捉曰缓安能把明春行复当临吴聴雪小阁依然夫四圗具美自佳话微嫌芥犹分区文章大块真锤鑪今来昔徃咄咄徒云吾振鹭落野湖曽不知过去未来现在劳逸同与殊千尺雪得句源水千峯外秋斋万树间赏心惟表物得句乃㡬闲尺寸何湏计北南岂浪扳挟沙縁过雨讶是对嵰山千尺雪引流曲注落巖端素色清声欲状难名借吴中千尺雪便教九夏意生寒隔嵗居然又到斯緑窓白水坐移时四图各卷非同异春仲田盘早见之千尺雪午炎火廹塞田黄都喜今年秋信长设使朅来千尺雪定知饱沃洗心凉顾渚烹泉成例事越瓯犀液早擎来尚茶不悞斯为喜火候安知文武哉寒山鼻祖塞山同犹忆呉人体物工若以来源云外计便教倍万也难穷千尺雪活水宁湏蜀两孙溅崖倒看六花掀遥源云外知何处少计犹将千尺论秋月春风总觉宜凭栏朅尔引清思寒山听雪阁之上不异临流得句时千尺雪有尘难到云深处无雪不飞石罅间却讶未曽渡扬子当秋每此对寒山不嫌落瀑雪微绛乍喜遥源雨较优四卷画图一合相便因结习閲従头坐来茗椀刚擎到熟火沸汤备早闲怜彼尚茶忙已甚肯教消受片时闲千尺雪二首就湿由来水性常成渠利导岂竒方雪其白色髙千尺今日那知亦有黄雨余野潦挟沙泥下注流成淀淀溪却以名同引兴逸遄飞直到范园西再题千尺雪前来新雨后浑流殊不㓗今来过白露潦尽寒潭澈缤纷间湱嵗真是有声雪沧浪清浊喻遂有缨足别而泉岂自知由人腾口説千尺雪㡬日逰山已畅情今朝观水目尤清因之悟得宣尼㫖曰知曰仁实并行聼如响磬看弯环坐石凭消片刻闲泸涤固应无结习那更数典忆寒山落涧飞流凡㡬层赴溪无事祗空澄摐摐声色非声色拈出如来㝡上乗千尺雪雨过浑流落湾湾溅崖自潺湲澷疑雪色无相似了识嵰山即此间讵止遥源千尺长迸翻石髓浴苓香迩来余暑颇称剧对此不期满意凉千尺雪态是氷花意是凉人间无物可相方因名雪耳因还笑玉尺阿谁觧去量野滩潦尽挟沙无盛夏新秋瀑总殊真是雪従巖际落指㸔今善副名乎千尺雪引酾由来一水源髙低景各占芳园因而有悟为文法气以行之绪是言㵝㵝溶溶绕碧浔谁云滕六弗知音设如数典寒山畔祗拟遥思不拟临千尺雪亦在山边亦水边山容水态搃天全讶当六月何来雪挹悟飞泉觧与然四䖏名区一额颜不㤀数典自寒山独怜玉塞天开境説与南人疑信间千尺雪二首擘峡飞流赴野塘寒山缩地置山庄坐来底识千尺雪披处偏欣六月凉飒飒为声朗朗色喷花六出更何疑乗间四叠长歌韵心慕东坡偶効之千尺雪歌四叠旧韵千尺雪歌四章有辛未剏前辛巳后其间已歴整十年各冩银笺粘壁牖流隂瞥眼迅空花逮今又复一纪加长篇畏难弗再和岂不贻笑眉山苏氏家言志永言喜所素宁论下里及大頀临流坐石试摛毫冷色寒声皆可悟迸珠落涧㵼湲湲触矶到峡漩澓还谁知入画江南境都作宜诗塞上湾大如席六月洒岂徒言看上下却嗤太白咏燕山虚拟何如实吟把即景遣睱非忆吴苍岩应付赵凡夫赵凡夫与李太白㡬曽至此真仙区锤峰万古鼓洪鑪那复数彼山称吾赴川溶溶为塞湖四叠兴殊韵不殊千尺雪夏令非冬莭奚来滕六乎落崖珠㸃喷赴壑玉花铺揣色清无比侔声静以输田盘暮春对扵此定何殊千尺雪二首轩榭经营歴有年龙鳞松巳郁庭前源头近搆文津阁益契选家赋两篇飒飒皑皑飞洒间清凉坐遣片时闲偶因六月六花对顿缱遥情到雪山千尺雪二首雨过溪流涨野滩喷珠峡口落飞湍坐来未可黙然置欲去陈言戛戛难凭流耐可小徜徉幸罢军书频问忙战将归来谈玉垒此时落雪正寻常千尺雪雄声凉色互交加石缝云端欹复斜前日塞山初过雨落来绛雪自仙家一处弆蔵四处圗展看何异遍逰娱寒山明嵗试数典端觉难分同与殊千尺雪从天所落水曰惟雨雪二自地所出水曰渎有其四归宗于大海縂因泉涌致北壑与南江田盘西苑暨四各以泉胜均假雪名字然泉时或弱则以不雨匮一雨无不佳兹揽雪如意雪实雨所为用阐天一义千尺雪二首天髙塞逺是源头千尺小哉论短修南北去年吟雪意一时分付与东流砏磤澎汃落深潭声色摐摐正好叅漫议每年来着句忘言谁得似云岚千尺雪二絶句初来望雨懒吟诗既雨斯来又一时落涨挟沙顿改色薛昭绛雪略同之卜筑山边复水边临流摘句亦多年拈须已是古稀者耳里清音不异前宁静斋千尺雪之后依山搆斋皇上御题额曰宁静后楼恭悬圣祖御笔曰清敞澹泊宁静语本诸葛而即景写心契山水知仁之乐託诸咏歌形于毫素一皆圣学精微触境会心者矣御制诗宁静斋诸葛孔明澹泊宁静二语千古名言皇祖所至若御园之澹宁居山庄之澹泊敬诚皆取其义兹以名斋匪惟慕贤实以述祖既深始静心堪会致逺而宁道亦该妙契神诠叅不尽武侯岂独干时材宁静斋窓入万螺青阶临一镜渟心倪恭有象道籥契无形水动山惟静天清地亦宁武侯示微㫖可以註羲经宁静斋闲庭树叶落归根一坐明窓日晏温即景不湏翻蜀志武侯两字箇中存宁静斋青山本是常宁体緑水原来至静心着箇闲斋山水窟神宁气静得资深宁静斋窓含水白与山青无色声天妙净形虽是每来爱摛藻静中得句意常宁宁静斋石上水流动皆静云间山出幻而宁孔明借会逺堪致禹钖休称徳以馨题宁静斋山以静为德复以宁为体书斋倚碧山称名固其理庭余绿树围砌有秋花美金风玉露间致逺惟清绮称孔殊近哉坐可观无始宁静斋寕静我所喜讵惟一室然万民逢稔嵗四海靖烽烟愿则常如是艰㢤岂尽全以斯慎宵旰致逺縂无縁宁静斋搆斋山水窟山宁水复静垒㠑标秀姿溶㵝含清影唘沃良已深徘徊亦为永因知人世间自有神仙境何必求蓬莱逺渉风涛勐宁静斋青山逺暎水前墀水静山宁唘沃思自合㤀言契神筦掞笺摛藻又奚为宁静斋宁为静之效静乃宁之本水萦山逻间得此书斋宛境清神自谧那更期致逺是宜居畸人乐饥恣肥遯而我忧劳者岂能镇息偃偶然寄意可谅不为大损寕静斋右倚崇山左带溪山宁溪静示端倪设因题额言吾志速定朱波奠逺黎宁静斋鲁论幼曽读弗忘山水乐芸斋山水间清冷带蒨峭不息性宁深恒峙体静奥适合武侯言原従吾所好设更譬致逺㨗望金川报宁静斋口号迩嵗有征事吐蕃旰宵筹笔不辞烦受俘宴凯行而至宁静真知是此畨宁静斋山以静为体夏因长故宁小年于此度陋室似其铭适矣观物理惭哉何德馨非闗武侯缅致逺亦当停玉琴轩与宁静斋并峙为玉琴轩皇上御书额殿面南额曰圗史自娱聫曰寓情最觉静可乐玩物始知间不争并圣祖御题轩当潨流激湍间触石琮琤清越相应何必丝与竹山水有清音盖玉言色琴言声也伯牙雅调志在髙山流水间矣御制诗玉琴轩千尺雪之南曲涧湍流潺潺衆玉中韵合宫征正不必抚絃动操已令子期神徃玉自无言比桃李水因不竞中宫商五絃正是薫风莭治慕虞廷化日长玉琴轩神瀵注陂陀左右环交属朴斵恰搆兹阶下酾纡曲不盈亦不竭非笙复非筑揣称号文琴酌声拟哀玉造物自成连移情在澄穆题玉琴轩细泉阶下注氷渠今日丝桐讶涩踈漫道寂寥艰着句小春景㮣故逢初玉琴轩一水阶前环碧㵳泠泠常作七絃调雅予入耳会心处不在征招在角招玉琴轩前浚绕流泉泠泠潺且漩无絃并姑含不鼓镇铿然秋气澄见底月光印正圆水仙乗赤鲤深夜此周旋玉琴轩云馆山之裔更临水之涯引流绕阶前活活复湝湝是中八音具绎如和且佳玉琴雅可方筝琶非所谐即景于何当南风企遥懐玉琴轩水曲复山深文轩号玉琴非桐曽出㸑是璞定蔵琳鱼泳宛知乐禽鸣每和音奚愁声剌万古响秋金玉琴轩是地易为水导来亦借渠音成絃引轸坐喜玉循除汩㶁浮花片布沈受露湑流杯亭在即觞咏却抛如玉琴轩循除淙鸣泉比琴琴曰玉而泉岂知然安名人与属因思百年上野流沙渚曲絶无人迹寻祗有鸥朋浴亦一自在耳羶芗宁所欲玉琴轩前后绕石渠流泉相激迸此声彼则振宛是宫商应乗暇斯偶坐湱然入清听诸虑于焉澄借因知水性明道言可方动定静亦定玉琴轩曲注绕书轩有声静不喧是惟七絃似自具八音存何必四山响未忘五字言昨年凭坐兴已共逝波翻戯题玉琴轩绕阶饶绿水入户逺红尘有调皆成古不弹乃是真今来昔徃閲新句旧题隣自笑辞多矣得无为躁人玉琴轩阶下有鸣琴聴为哀玉音幻㢤更喻幻吟矣岂妨吟原是现前水欲忘过去心流泉付不识如是注溪浔玉琴轩底知㝡佳处山抱水环深择胜筑云馆揣称名玉琴㡬曽虑剌恒是俯跳沈比似渊明器无絃却有音题玉琴轩渐辞谷口渐溪邉遂造溪轩一聴泉谢彼指工攫挥法起予心在征招絃松风却暑泠泠者月露知音淡淡然惟是薰披仰我舜宁湏海泛悟其连玉琴轩乐山既彼数乐水合斯兼近物取堪喻小絃亮且帘暗音绕阶砌明影漾楣檐正是薰风候重华企仰瞻玉琴轩引水爱其清取名喜以譬无湏蔡桐斲却讶陶絃置泠泠㡬曲间朗朗五音备因思复古句浅言具深义聆声既清越睇色复纯粹操缦素未学不可无斯致玉琴轩长风落虚谷绕砌足流泉既可坐延爽还因悟在川无声不入律有色总捐妍设以焦桐喻吾惟爱大絃玉琴轩引水借地势成轩不日中每来昔有咏爱此兴无穷但聴咽危石宁夸识㸑桐如云五絃抚慙愧是薰风玉琴轩作歌玉琴轩文津阁轩前本旧有阁后寔新作一水为之带万石为之壑阁未成时每到轩即今阁恒有咏轩乃数载阙句着厌旧喜新我尚然如是世情尽堪度兹来一聆玉琴音太古之曲不借人醳攫成连伯牙其后軰空向丝桐劳模索玉琴轩山中冨流泉随䖏皆可引激石必成声声如调玉轸太古即有斯律吕鸣无尽雷氏造讵然钟子知岂允设拟五絃挥觧阜以为凖钦定热河志卷三十三钦定热河志卷三十四钦定四库全书钦定热河志卷三十四行宫十临芳墅知鱼矶涌翠巖素尚斋永恬居临芳墅水流云在亭之隔岸西折而南临芳墅在焉殿五楹其西楹聫曰岸花霑露满湖月漾波寛为圣祖御笔墅左右则曲渚回汀药栏荷沼咸吐秀于晨风夕露间对清华而供吟赏一茎一叶悉含生意矣御制诗临芳墅曲阜平冈縁蹊被隰无葩不秀有卉皆芳别墅数椽自足幽趣竒葩异草四时芬八百功常鼻观闻是药是花俱採取文殊于此亦疑黂临芳墅别墅水之涯清华复静美团团榆槐隂罗罗花药蕋偶憩如乆居心恒不离此不离此縁何檐额揭妙㫖对时育物心翥鳯飞龙体临芳墅义取对时将育物候过叶緑与花红分明羲画标微㫖一气贞元无始终临芳墅口号别墅萧闲碧水涯中秋依旧有荷花临芳设问为谁宅应对濓溪周子家临芳墅轩文题墅绎思长面对秋荷绽满塘端识圣人爱君子宁徔凡卉赏芬芳临芳墅面山兼面水仁智乐兼斯近沼风来爽逺峰隂上迟过弦月渐朗舣㟁舫相随待夕澄瀛泛言看色景竒题临芳墅野花绕砌灿芳㽔待月开船每在兹墅落西山赤乌早岸披东沼素蟾宜倚窓如舫狎鸥彼㩀座平林友鹿斯去嵗今年何所异镜中増得㡬茎丝知鱼矶临芳墅前殿五楹面南皇上御书额曰知鱼矶踞湖之北与采菱渡对可一苇杭也每兰池澹沱鳞族出逰时跃时潜并呈天趣岂特庄惠知鱼之乐辨之濠上者耶御制诗知鱼矶湖水清甘鱼乐国也石矶临流无心垂饵相忘之适当非濠上所知出水轻鯈乐意洋临矶欣觉会心长由来万物天机适安用劳劳辩恵庄知鱼矶古树两株水一溪逰鳞潜跃任倪倪底湏博辩谁知者了识䝉庄未物齐知鱼矶莫道鱼无知亦有在沼时莫道鱼无乐亦有浮而跃鱼自乐鱼自知耳知乐否乎辨可已月在天心风在水不言之中存至理知鱼矶石矶临碧沼即景号知鱼不拟风生浪常看月入虚跃潜随适耳纲钓搃忘诸恒此开兰舫塞湖载望舒涌翠巖瀑自巖而下巖间殿三楹东向圣祖御题曰涌翠巖殿后为佛庐有楼三楹额曰自在天聫曰松迳飞花雨莲䑓蔼法云并皇上御书每朝暾初上曙露未晞飞瀑中烟峦布濩恍疑大士説人天妙法倐忽慈云遍满大千界内若雨后瀑悬磬飞林外钟度云中则又妙演潮音于空际声现色中相也御制诗涌翠巖石罅泉源出山庄西北淙淙潺潺下为瀑布依巖为佛庐隔林明殿三楹东向晨曦朝爽空翠四合㧞地青莲耸德水天人来徃作音娱蓦逢杖钖权教住试问眉毛拖地无素尚斋山庄邃境曰梨花伴月最上一重殿五楹面南圣祖御题额曰素尚斋地在山巅因髙得势轩宇旷然阶下梯级百重长廊翼覆仰视如天中楼阁而结构浑朴不施雕缋尧茨贻则堂构留思天藻绎吟每为拳拳三复云御制诗题素尚斋山庄山水佳天然去雕饰是斋颜素尚古风犹可识开窓见千峰对之有所得挥毫戒繁华圣人示我则题素尚斋数间朴屋万山中鹿豕为逰溪壑樷造物由来敦素尚书生未足诩家风霁空色朗依峯白雨叶声䌓㸃砌红近嵗遥年频捡校㡬畨静悟不同同素尚斋梨峪清轩不施雕缋丹雘皇祖常所御处崇朴素明雅尚备见扵天笔标题两字中矣弃日无过静读书读书静合是山居披翻却又难耽静无逸明明启迪予素尚斋风劲树叶稀秋深涧流细尽扫丹翠纷全露峯峦致巖居委宛藏磵道﨑岖试骋懐烟霞标逰目尘嚣外素尚亦频来兹焉契真义素尚斋即景萧萧落叶下亭臯入牖峰棱瘦且髙尽洗铅华归素尚顿捐色相得真陶五三了可恭幡盖咫尺那湏想濮濠结习由来未忘却率因即景一摛毫素尚斋㡬湾流水㡬桥搘岭复闲斋宛在兹蓄目髙秋原恰当印心昔景不曾移萧然自是朴斵好纷彼何烦藻缋施讵止崇情惬幽赏风声敦俗要于斯素尚斋斋接永恬居相望前后庐磴廊斜转上巖牖朗开虚得趣景殊状题名义各胪要同归静观一致每欣于素尚斋太古山中室髙秋时节天有懐惟淡泊无物不神仙候暖林犹翠露繁花益鲜却嗤芥蔕者动説俗尘蠲素尚斋古屋剏尧年奎文寳构悬理叅従檏趣治觉返淳贤甄性神明境陶情翰墨筵淑清此埏埴终是逊天然再题素尚斋磵道津桥试重寻巖扉耐可惬予心虚庭烟月谁同调上塞氷霜我素襟四壁诗题自今昔一窓冬日是光隂迤西更辟新斋在不厌山深转就深素尚斋诘屈山径幽緑云蔚其上线天中得路到斋却寥旷向来延縁䖏歴厯都在望五楹所虚受峯峦乃万状偶此寄崇情于焉惬素尚素尚斋永恬居后斋百级拾廊阶既回眺因逺当秋揽总佳不迁谷神景恒识圣人懐返朴闗行政勤思六宇皆素尚斋轩楹无藻饰图史有芸香示后惟钦禹起予宁待商野花似兰馥幽籁过松凉行饭辞轻辇攀登百级强素尚斋书斋犹在上便与步丹梯恱志延新趣钦心仰昔题泉声银凿落树影緑玻瓈髙岭夕阳好看时旋旋低素尚斋莭梲非山藻林岚近梠扉延懐疑月窟触目畅天机秋景正寥泬爽风落翠微淑清此数典尚志仰前徽素尚斋倚巖㡬架搆书斋尚不期华素是佳岂曰独称山水趣化民当日寓深懐素尚斋书斋更山上叠磴以廊通每仰额垂手常钦俭率躬野禽唿槛外苍鹿过窓中尼父言诗㫖玩辞义不穷素尚斋飞廊陟巖磴上复有书斋既是无俗尚因之惬素懐山禽寂窥户梨实落鸣阶虽则片时坐永言意託佳素尚斋梯巖叠石磴其上覆云廊拾级隂森处轴帘前后堂近非费物力髙可挹山光题额相辉映绎思垂训长素尚斋斜廊将百级斋乃搆其上济胜步㤀疲居髙目宜望凸巘与凹壑无所逃形状岂借繁藻缋真存太古様因之坐成乆心焉惬素尚素尚斋拾级回廊上毕穷前后斋更髙目斯豁尚素意尤谐树蜜不遮户草生直到阶当年斯示俭聡聴敢违乖素尚斋拾级犹饶百步攀坐开窓戸俯林闗问予素尚于何是祗在青山緑树间素尚斋人孰无所尚其间惟素宜苟非务华目庶可不纷思林宻风还度山深凉自披迤西有佳处步辇向前移素尚斋斋更居之巅回廊攀以上愈髙斯愈豁耸目欣萧朗鸣禽语殷勤犮鹿来三两山花雨后开山蝶大于掌物具天然趣夫谁劳意想素固匪因縁尚亦岂勉强今日适清闲栈溪向西徃素尚斋更拾丹梯上有斋素尚颜东西带碧涧南北峙青山尘俗自应逺华嚣不借闲讵惟供性赏政教每因闗素尚斋拾级陟回廊㩀牀坐素堂岚光飞翠逈松籁落空凉会景忘今昔潜心䆒缥缃尚哉知礼后得矣起予商素尚斋巖廊重攀陟文席小栖迟山夏还依旧松风特相宜乗闲堪缀墨触景忆含饴两字钦心绎千秋教意垂素尚斋歩上岩廊斋在岩平处穷幽乃得旷是可会理趣朱补格物章贯通无不具后圣契先贤颜斋日尚素于心祛纷驰于境得絜矩如舜恭南面万㡬举而措素尚斋素尚接永恬必由回廊陟聊乗一时闲那惜双步力然匪穷逰兴寔用缅先式盖欲恬心者宜以素为则居安斯礼复去华在已克堪以註鲁论永言谢渊徳素尚斋仍步岩廊上山斋宛在兹古稀有二矣祖徳敢忘之修已即为政勤民要课时如云敦素尚却觉费新词永恬居素尚斋之前殿五楹面南圣祖御书额曰永恬居后三十六景至此揽其全伏读御制诗以引养引恬慎修思永之㫖䌷绎天文义至深逺盖山庄水木澄明烟峦静妙肖翘动植尽荷生成我皇上临御以来一逰一豫歛时敷福薄海内外永庆安恬所由放弥六合退藏于宻者与御制诗题永恬居夷嵕筑闲馆邱壑占幽偏落叶如聴雨开帘不卷烟景光新意趣书史旧周旋道味真无斁心恬足永年永恬居搆筑深谷中岚霭幻朝暮名之曰永恬允得岩居趣叠树罨苍翠曲流绕蹊路仙卉四时芳竒峰一窓具澹泊足恱怡㫪容而静窹买山合周孔羲经于是注题永恬居帘垂四壁幽忩入千峰绚樝棃熟自落野菊艶初绽青宻鸟未惊红残蝶余恋谁与幻山色轻云飞一片便可寄题兴舒笺掞柔翰永恬居山不厌其深屋岂期其华巖居非雕绘叠树相周遮恱性适因静会心奚必遐命笔戒绮言澹泊以为嘉永恬居山中境爽气和致足怡神恱性既佳风景且乐阜安引养引恬慎修惠永皇祖御题斋额意在斯乎壶中琼岛郁悬居景物惟恬气象舒已是洞天𫝊玉简得教福地续琅书永恬居峯翠屏张后溪清带绕前重临旧书室静对好秋天不约神襟朗那求俗虑捐偶成四十字但未必皆贤永恬居精舎筑山深云迳殊窈窕始披䝉络入忽㩀槎枒表瀑细石骨瘦霜澄峯态皎六情不期恬万虑何能扰逸兴託髙清妙契良不少永恬居云闲欲归牖山翠每迎檐景趣来来别诗题旋旋添梓材养昔引蘓对花新霑泞待缚渠献干戈戢永恬永恬居水复山重处金风玉露时僻非尘所到静与性为宜居永真堪憩心恬恰好思所思在何许皇祖圣踪遗永恬居地僻山深未可耽君师责重一身兼檐端寳训分明示寰海苍生要引恬戯题永恬居今日来思后日去去来歴歴正何嫌让他书舎千峰里树态云容此永恬永恬居叠旧作韵一谷温暾日坐来满屋檐饯秋冬景破半百鬓星添松翠雪轻压枫红霜饱霑卷阿真惬意鱼海洗兵恬永恬居冬山淡如睡巖居益致静所耽在泉石宁辞䟦寒冷野桥度数曲似入神眀境林扉讵借敂仙界奚烦请翻嫌紫翠艶都觉色空屏归藏有余藴枢纽于焉省触縁惬性灵不期坐已永永恬居澷题闗内度秋霖一刻似三日闗外閲晴稼日三似刻一歴喜易愁难百年同是律何如太古山复此虚白室无喜亦无愁止止恒祥吉永恬居讵是陶家迳依然松菊存流隂閲吹叶至理悟归根鹿麌动皆静禽音靖不喧袛宜诸虑浄仍缱一人恩永恬居翠隂覆曲折有路草纎纎出树即为墅入山了不炎轩窓惟静寄书史供清拈底识斯居好能令情性恬秋日永恬居素景又新投昨年才瞬眸绎思恬者靖恰悟莭临秋露浥花香泛风翻叶翠流一双闲瓦雀栖树懒飞浮永恬居驻乆方言至居真委宛蔵凭窓思昔景开牖纳山光蛩有殷勤韵花惟自在香永恬垂圣训甄性那宜忘永恬居一涧前阶带千峯后户罗山庄景诚冨今嵗此初过窓画依然好壁题渐以多向阳常觉热秋矣识无何永恬居由东斯为登由西斯为下适从创得降言憩可因暇接待有佳趣天真非假借烟壁峙前虚石泉淙底罅心神不期恬永言观妙化永恬居山居幽谷里圣藻泐楣檐为念恩勤永兼欣情性恬座间临树杪忩隙入峯尖安得恒斯坐义探书理潜永恬居食蔗与永恬相隔祇一岭越岭不数武复觉殊山景乃知仙庄竒歩歩进佳境幽居㩀𤱔平既深斯致静视聴寂诸縁澹怀黙以领永恬居仄蹊原熟识歩逺何嫌峯险鹿单过树深鸟互觇到欣书史伴坐觉性情潜万刼秋山色天文与永恬题永恬居一径穿林入人踪襍鹿踪山居到成憩俗念覔何从落叶无留树饯秋将柏冬性因恬以永不必问禅宗永恬居谷转向西行歩随境入清板桥经㡬架云阁见层甍素榻偶然据好山依旧呈两言垂训诲万绪冺将迎永恬居永恬所必到頋濶一月余时炎路复阻虑劳仆役徒金风日爽况值清暇予入各树交隂譬张幕于途数武一驻憩旋亦造山居山深境自凉枫籁益飒如绎言思所由津逮惟诗书永恬居税驾巳数日问山偶此时㡬条板桥过一所石林披步磴得门入㩀床向牖窥岚光与枫籁静永足恬思题永恬居太古此山中永恬居一所居则实永恬奎章额檐梠缅企挥毫时云日空翘覩是意安能恬悽然立延伫题永恬居巖居每嵗所必来祗以无暇来迟耳亦因新建者先往厌故喜新弗免矣据牀屈指试一数则到仙庄十日已夏山过雨爽顿生庭树笼隂暑不起物象皆恬心自恬圣人先我示微旨永恬居兰迳向西循松斋倚巘脣偶来值初伏言到却逾旬山色总依旧世情率喜新一端因永念谁是得恬人永恬居野桥㡬渡水澶湉倚巘山居蓦地詹觉与昔年初不异欣于六月了无炎檐禽对客意为永林鹿狎人心亦恬岂必练研求警句兴之所至笔因恬永恬居曲栈入山深山居宛待临题檐绎两字罨牖缋千岑宁渠性情淡那来私欲侵徘徊思祖训克已近为仁永恬屈岩谷向西转肩舆数息行㡬硚跨涧筑一水落溪鸣旋亦山居到依然夏景呈身心都与静足见圣人情题永恬居登骫披丛樾巉岩厯衆崦乍如云辟阙遂见树笼檐朴斵缅垂教渊襟契引潜寰区同乐利永沭圣恩恬钦定热河志卷三十四钦定热河志卷三十五钦定四库全书钦定热河志卷三十五行宫十一澹泊敬诚清舒山馆戒得堂春好轩静寄山房烟雨楼澹泊敬诚避暑山庄正殿凡七楹圣祖御题额曰澹泊敬诚宫殿榜多镌刻兹则恭悬墨寳万年家法心画如存毎圣节胪欢逺人肆觐则御兹殿扈从臣工暨外藩蒙古拜舞趋跄展仪盛容仰尧之俭约溯虞典之精㣲恭诵宸章心源遥契御书聨曰先泽志钦承宵衣旰食民依心切念春雨秋旸东西壁聨曰四面云山契仁夀万家烟井念民和曰祖训式钦思日监天行惟健体时乘左右配殿各五楹后殿亦五楹曰衣清旷亦圣祖御题墨寳东偏御书额曰寳筏喻聨曰法云自䕶三乘义慧日常开四照花御制诗赋得澹泊敬诚处处瞻奎藻殷殷仰圣情标言澹以泊继曰敬兮诚明志由斯要持心在合并居存守良矱烦扰去私营无欲函三契有为得一贞尧茨垂永焕虞典溯惟精清舒山馆水心榭东北山川明瑟林樾静深以清舒山馆为最凡五楹恭悬圣祖御题内曰承庆堂御书额曰烟霞澄鲜东楹奉圣祖宸翰牓曰氷奁聨曰解带挂长松惯住山中忘鹿性披襟临积水数行树下识禽音西楹御书聨曰高拥三山临水鑑勤思六宇上春台内曰含徳斋聨二曰云移溪树侵书幌风动巖花㸃砚池曰緑野明斜日青山淡晩烟后檐额曰聚云复岫山房皆圣祖御题西南隅别殿曰萝月松风御制诗清舒山馆题壁迳步烟芜緑染鞋芸牕小憩爱清佳数声仙乐泉淙磵大块文章花缀厓琴在壁间浑太古鹿来牕外识无懐秋虫唧唧如相诉多少风光付藓阶清舒山馆近树遥峯罨翠光清秋偶此憇山房依然前嵗来游地重捻吟髭尔许长山泉过雨冽而清更折枯枝松下烹一缕才㸔林际出片云忽与半空横蛩语花香秋未阑书屏书幌晓先寒泉淙剑崃琴谁弄橡堕苔枰碁自弹鹿来谷口窥人立鱼向溪头唼藻浮万彚机缄归易简当前妙藴足硏搜羲图虞典陈班几流水高山寄玉琴要识清舒㝡佳处一溪一壑称人心清舒山馆山馆重来启碧疏清秋景色果清舒巖风送爽辞纨扇林鸟衔花下玉除泉出石甘堪酌茗松依庭茂称翻书今年颇觉吟情懒于此婆娑一起予清舒山馆山馆从来㝡畅情开轩况值九秋清多于前度为何事飒㳫空庭落叶声㝡宜观处皆成画于暂闲时辄咏诗设使㡬余无二者更于何处遣情思霜染丹枫淡复浓扶崖郁翠见乔松鹿鸣毎向闲牕聴知在苍烟苐㡬峯潦尽寒潭清见㡳林踈逺岫淡无痕重阳节近黄花放便是东篱处士村清舒山馆云牕重此坐清舒峯翠迎人过雨余前嵗今秋饶歴歴溪声山色自如如单椒时下呦烟鹿芳沚频浮唼浪鱼欲倚乔松寻琥珀落来清露湿衣𥚑清舒山馆对雨山云漏日午蒸炎凖拟今朝塞雨霑步长桥才瞬息珠丝先我掠前檐书馆萧秋坐雨便牕临碧沼漠溪烟塞山楚水何分别祗觉潇湘意与然山庄驻跸尚斯须渐石无劳叹仆夫今嵗秋霖不愁过还愁闗内饱霑无檐响泉声互酌斟飒凉顿觉袭衣襟无端失却西峯色辽待时晴取次寻清舒山馆山馆悠然清且舒毎来偏觉适㡬除云开逺岫苍盈牖风过疎林红㸃除雁背霜空秋意深晴和聊复一登临泬寥邱壑无宗赏淡泊生涯静者心暎日芳菲九月菊过云锦绣一房山缥缃随意堪抽绎趂此秋斋片晌闲清舒山馆清舒旧爱三秋好却悟清舒夏最宜幽聴满林风飒飒寒光当戸雨丝丝既深斯静目因逺妙合而凝意与迟野雀不知人在座将雏时向緑牕窥清舒山馆迤逦林扉敞碧闗清舒聊趁片时闲㝡宜天朗日晶候况复山环水抱间野卉向阳还艶冶石泉带冷自潺湲坐中捡校前题句不隔如斯孰往还清舒山馆林扉不用寻山复水之浔又是秋清候依然向会心牕含千轴画壁有五絃琴一味宁耽静举头舜日临清舒山馆座有瑶琴架有书清秋重此坐清舒禽鱼总是忘机侣山水真成缮性居绿润铺林延爽细红芳恋沼送香徐题诗四壁饶何事今昔分明静校余清舒山馆兰露杉风又一时芸牕棐几小宜之似兹山馆宁当负毎至清舒例有诗水绕阶前定无滓节临秋仲若为迟旧题新什相聨续境诣如何借自知清舒山馆兰蹊歩入逈无尘有水潺潺有石磷山馆依然临水石一回触兴一回新浮云尽卷东南去爽气都从西北来明日便当清跸启芸牕今得少徘徊清舒山馆纡步因延赏骋懐在集虚有书照今古无物惹清舒花栩庄生蝶池飞寗氏鱼秋光自潇落不异年初清舒山馆新秋促辔以围期山馆归来仲序宜了识清舒㝡佳处可当顿置弗留词不寒不暖娱人候有月有风速客时四壁图书騐今昔緑牕曦影又西移清舒山馆山气含清又展舒评量真是夏宜居琴书静好昼方永衣带凉生风入虚满地緑云滋秀草一湖香锦放新蕖年年题句多粘壁景会惟殊各起予清舒山馆憩馆自然会舒志当秋恰值㝡清期一天快霁与豁目㡬片闲云不系思乔树隂中风喜拂好花芳处露常滋箇间习静居然合却是吾恒鲜暇时清舒山馆在在是仙都清舒㝡惬吾优游皆道筦光霁仰神模露重花房湿秋新草带纡一年吟一度兴会总欣殊清舒山馆石迳致萦纡云牕却旷芋游睎得舒赏乐志足清娱鹿柴踪常印蜂房蜜已输年年有题句触景缅轩虞清舒山馆山向舒间此卜居水欣清处暎纱䟽智仁适会动还静枕葄无非史与书露卉绕阶香带润风松拂戸爽生虚晓秋景概从新閲育物对时益亹予清舒山馆书馆山间更水间轻舆迤逦入林闗清秋舒志莫过此片刻憇躬原复还鸟识人来语益絮蛩因节至鬬频㘖笑予旬日方斯赏一为喜新一少闲清舒山馆林霭全收似启扉既舒志复引清机鹿知熟径寻常到鸟惜芳隂不忍飞境是天然嬴绘画趣含理要入精㣲斯宜久坐领其妙得句便旋自笑非题清舒山馆假山年乆似真山况有临阶碧水潺园里斯当迤东地林端常见矗西鬟庭余落叶声随步牕纳浮岚色伴闲莫讶叩门新客到应为㨿座主人还清舒山馆山庄嵗嵗临山馆秋孟怱怱忽季秋叶落隔牕疑雨落水流过砌共时流向阳暖处毎久坐值暇余中此澷游景曰清哉莫如静兴于舒矣更宜收清舒山馆緑隂深处径寻前便有书堂枕碧川清矣衣衫如照镜舒哉心意顿忘筌鹿㸔岸隔食苹野鸟讶牕开窥簟筵山静日长适逢会子西妙处得天然题清舒山馆山馆四时清惟秋清且舒何以知其然山苍林渐疏雨后凉必増风前暑早祛骋目望则逺披襟爽有余惟是㡬政䌓未能静读书清舒山馆嵗嵗有题留宁当顿置不舒懐畧此际清景最于秋日逺树隂张气花露稠门前一湾水驹隙共斯流题清舒山馆云消不着片丝留气爽天高可事游山馆由来是初至闲情何必异前秋清眸舒志故如此厌故喜新得免不题壁年年原弗阙笑无佳句胜殊酬题清舒山馆緑隂喜清逺夏日正舒长遂与寻新径依然得古堂泥融留鹿篆树爽奏蝉簧原是常来处会心每异常清舒山馆山之复更水之隈别馆偏宜择向开清聴所欣谡涛耳舒懐都为快晴哉两年嵗月如畴昔七字吟哦属傥来身有余闲志无逸文筵未肯久徘徊清舒山馆秋入清谋目云间畅舒心有风皆送爽无树不张隂台馆藏幽奥诗书待秘寻笑予少暇者余月始来临清舒山馆清是三秋最霁惟一念舒月余忽过彼㡬暇始临予苔径寻今步芸窻展昔书伊人真薄福承庆愧其储清舒山馆书懐山馆内书堂题额曰承庆有深意存焉即景缅祖圣盖以居储宫继绳慎提命奈何其福薄庭训弗聪聴去年曽有句期我后人儆然后人视予予其敢不敬先业茍㣲乖兆民或少病予罪其谁诿憷惕恒忧怲是用泐长言偶来辄自镜赋得氷匳清舒山馆里精舍曰氷匳清夜谁悬镜氷轮常在檐当时邀月姊此日𬗟轩髯睫眼卌年过寒光依旧恬题含徳斋书斋额含徳毎憩𬗟尧箴俛仰禽鱼趣无非精一心神诠昔曽掲理境此堪寻永懋日新志如承师保临含徳斋水贵有曲折山贵有环抱茍其无含蓄一往奚称好书堂山水间檐额𬗟圣藻徳何独不然㴠养期深造不敏请事斯竹素资探讨含徳斋复岫聚云处金风玉露秋有懐皆入静无景不澄眸大块开生靣天文仰上头至今歌乐利含徳永贻庥含徳斋满屋馥芸香书㡡有缥缃与稽资汲古抚序正宜凉孔思知仁乐轩文日月光万年含祖徳铭志那能忘含徳斋已徳不欲炫宋儒着涵养人徳不欲忌包荒玩易象奎章勒檐楣含之为义广韩文更申论能含吉乃享斋额当盘铭日新励敬仰含徳斋已徳不须夸要在含而蓄人徳不须忌要在含而育含徳之义大淑身治世属书斋适在兹水抱山之曲即景多藴借循名应佩服尧章岂徒云武铭可同读敬题含徳斋书斋仰奎文含徳标檐际两字具大端千秋示深义为君抚寰宇其难守神器必有徳可含方致歌乐利徳岂易云乎爱民一言备勤心继前规永懐诏后世敬题含徳斋含徳垂尧文所包义实广在兹当言兹则我蒙抚养舞象何知识成器叨深赏即今佛仔肩敢忍孤畴曩虽幸未陨越惟益励劬勥含徳斋徳有小人与君子含殊致人及在已在已之徳能自含是谓葆光诚善美我施以徳致人含尧舜病诸诚艰矣有孚惠心贵勿问期他含徳亦私耳圣人两语所包广钦瞻有会申其㫖戒得堂清舒山馆之东堂五楹南向御题额曰戒得堂聨曰祖徳绍稀龄戒垂务广圣言明要道矩仰从心㳟绎御制前后二记仰见颐和养粹圣敬日跻凡圣祖引而未发之㫖敷言绎思昭示无极所以阐精一之心𫝊广帝王之法戒胥于是乎在堂之后庑曰镜香亭堂北层楼特起以待皓魄颜曰问月楼楼之东为羣玉亭其南有轩曰含古自轩而南为来薫书屋又南为佳䕃室室外俯临流水有斋三楹与室相对曰面水斋御制文戒得堂记孔子三戒之论朱子注谓以理胜之则不为血气所使又引范氏之言以为养其志气故不为血气所动蒙引又引新安陈栎之语以为志亦定向于理志有善恶理无不善诸説绎圣析理亦既择之精而语之详矣我皇祖圣夀望七时尝欲镌通用小玺命内廷翰臣拟文皆无当圣意者乃定戒之在得字用之此语闻之张照盖尔时伊在南书房里行也然当时圣意引而未发予今年亦屇七于元旦试笔即櫽括此语为什兹驻跸避暑山庄乃皇祖朝干夕惕用此玺之处而予受恩之所也适作书堂于清虚山馆之左即以此题额而为记以阐皇祖之义曰帝王之学与佔毕书生有不同则所戒亦当各异未定方刚之戒兹不复论兹所戒者当在得矣而得岂与庶人同乎欲得贤材而用之此可戒乎欲得亿万年永承天眷此可戒乎欲得寰宇安宁万姓乐业此可戒乎欲得五风十雨屡绥普徧此可戒乎若夫欲得货财为琼林大盈金花内帑之私则是剜肉补创自速其亡之举古有明戒而戒及此其亦小矣因敬思皇祖所云戒得者其在扩土兼逺之为乎扩土兼逺之不已必有穷兵黩武之事我皇祖虽征朔漠复衞藏非穷兵也不得已也予小子钦承先志亦既平伊犂定回部靖金川扩土不为不遐兼逺不为不备然非敢恃兵之强将之畧而穷黩以遂已之欲亦惟是不得已而用之耳幸蒙天助诸事顺成今则夀登七旬亦既老矣尚何所不足敢弗以皇祖之戒为戒乎如是则先儒所谓志气血气胥不外一理然此理实非佔毕儒生所得同而或有合于我仁祖垂示万禩之义乎戒得堂后记戒得之义于前记言之宜无不尽兹后记何为而作也曰前记之义盖言其欲得兹后记之义乃言其已得欲得者有形得与失任彼其过小已得者无形得与失任已其过大兹后记之戒所以不可不谨不可不作也夫已得则有形而吾谓之无形且曰任已而其过大者何试以吾之所得者言之平伊犂定回部靖金川不为不遐不为不备是皆有形者然而消息盈虚之理满损谦益之机伏于无形茍有或渝复隍随之故戊寅之嵗作勒铭伊犂之碑于凡栽培倾覆之道屯种万里外非计之得三致意焉至今亦廿余年矣荷大之宠疆宇日以安耕辟日以广方敢言有形之得而吾心之慄慄危惧于无形以戒夫或有所失而不能保其得全之意岂谓此一记遂足以息吾肩而䣃吾责哉亦惟日慎一日以待吾归政之日而已尔御制诗题戒得堂书堂昨夏始经营跸驻宛看此落成攻匪庶民大雅异戒惟老者鲁论精庭余古树全铺䕃堦绕新花自放荣虽曰殷勤曽着记斯干爰处愧犹生题戒得堂泐笔壬寅尚欠诗山庄莅止已多时曽无羲画高辉字宜有藐躬祖述词雨鲜庭莎録犹浅云生峯树白徒披即今亟望甘霖得此得又安能戒之问月楼室宇近东山见月迟他处因之置层楼㡬以先瞻顾假使登西山先斯早亦固自笑同孟语五十步百步问之意在兹青莲非所慕问月楼东岭郁嵯峨高楼出树科每因先见月最爱俯临波弗计满和半多供吟与哦如诚云致问不离毕云何来薰书屋口号书屋来薰额栋虹每来亦必值薰风五絃挥处歌觧阜翘仰重华廻莫同来薫书屋口号清泠书屋玉壶氷避暑眞称此絶胜风自南来正薫也解吾民愠又何曽佳䕃室有堂斯有室显密要相资曼转步廊接窈深憇席披就乔为小筑得䕃实偏冝㡬暇无烦暑怡哉学古时佳䕃室迩日炎蒸剧都因勿雨然室犹嘉䕃下牕启爽风延不必挥羽扇耐堪披编摛词惟望泽此是我心悬含古轩轩弗设牕櫺而此牕櫺设支则延爽凉闭亦足幽悦挿架有芸编坐可闲翻閲是中含古意味之趣无竭面水斋有会临水搆书斋水光漾牕里观澜岂不佳而却蔽煳纸因之设玻瓈通明无隔矣有鱼任潜跃有鹭任立起即今生秋风凉亦避席几障而弗致碍可以契禅理羣玉亭山色四邻曲迳通翼然亭子宛其中设如策府方羣玊枕葄兴心亦不穷题镜香亭戒得堂后庑临池荷花盛开因名之曰镜香亭而系以诗堂隂半𤱔方塘凿此镜由来不借磨底事座间香扑鼻知因亭畔籁吹荷馥馡非爇沈檀鼎红白是铺锦绣窠设以花中拟君子得之岂合戒其多得趣室大食玻璃牕牖煳千巖万壑景来输坐㸔罨画无穷趣得自他乎得自吾咏戒得堂牙刻九思屏书堂接轩庑因敞设清防牙刻鹭干数图兼莲萃芳前三诠以补后九寓诚良终日得思义原同戒义长春好轩万树园东南濵湖轩五楹御题额曰春好轩嘉树骈罗文石碁布当清跸经临多在夏秋而丽景暄妍和风韶畅万彚熙怡如在恒春化字中也内楹额曰花际霞峯聨曰上塞寄遥情烟云入画南荣开胜览花鸟知春后为永佑寺浮图撑空影在庭际轩后一亭额曰巢翠亭御制诗春好轩年年清跸傍秋巡那值东风入座新忽笑拘墟宁谓是阶前粲者岂非春春好轩地是恒春地庄原无暑庄仙林万古秀真卉四时芳送语禽如识跃潜鱼不忙文聪虚且静敲句坐因长春好轩清暇偶憇文轩标题两字堪论依然瓯香砚净而无花馥鸟喧落叶乱填书帙鸣鹿已懒苹原莫谓芳菲节逺贞下行将起元春好轩有述兀为四徳长仁实四性君以此言四序了知都是春蘅臯构广轩栋宇朴且淳每来虽凛秋生意常怀新犹忆孟子言万物备我身蔼如可云息盎若当以纯愿言敷惠和跻台薄海民春好轩题句四围锦簇霜枝丽一院芳含秋卉新都道仙庄称避暑宁知胜地有恒春能言鸟起闲翻影入梦蝶来香满身万物熙熙游化宇至今总是戴尧仁春好轩题句秋则常来夏偶居冬曽驻为宴员渠惟余春未六驺到黙识元为四徳初树张叶皆由英始花弹苞总觉韶如羲经註出真消息不用韦编更展书春好轩春好如何好好于想像中每来率秋月亦自有花红万物一生意四时总化工定期目撃者宁不付东风春好轩花开花落自春秋绕砌繁英滟露稠试看蜂忙与蝶乱宁知时序有迁流题春好轩天高气爽凑萧晨绕砌繁英滟露新轩外又慿七月景胸中常养十分春蝶薫翅紫花间栩鹿戴茸黄林际驯且自对时玩生意无虞慢拟傍巖廵题春好轩今年先到逮半月已是东皇驾早还讶是虚名题玉额每教过节叩云闗三庚散步浑延爽七字搜吟聊趂闲菊放九秋荷六月春光无日不人间题春好轩早来或夏迟冬偶恒此当秋弗遇春问我一言何谓好曰他四徳首惟仁胸中常养十分盎砌下试观衆卉誾生意各懐即元长其间责实已名循巢翠亭乔柯翁蔚一亭幽云海中间不繋舟谩道秋风纷叶落檐间意足翠隂留巢翠亭灌木嘉隂翠尚浓虚亭聊且失干峯前年惜翠心何似流水行云勒壁踪巢翠亭口号乔木千寻疎落落翠如圆布緑油幕凡禽其杪安敢栖只宜放出笼中鹤巢翠亭即景重翠隂中一笠虚巖栖讶可唤巢居斯之絜矩未能信风俗何曽太古如巢翠亭乔树四週围一亭在深处秋来翠尚浓佳隂緑云布习习时奏籁泠泠亦滴露森森既惬望寂寂还澄虑即境拟巢窠可似香山悟巢翠亭盖影乔林万叶交虚亭拟唤翠云巢坐来九夏多寒意那更唐诗读孟郊巢翠亭口号叶云浓佈翠婆娑巢意无殊安乐窝遐想穴居野处世一亭犹觉此为多巢翠亭乔树中间八柱空翠云栉栉䕶笼葱巢居虽以为亭额惭愧时无上古风巢翠亭雨濯林枝万翠交良禽择木稳而巢虚亭却似不相让无意其中有意包静寄山房环澄湖踞平阜䆳宇穆然渊静门南向牓曰月色江声中为静寄山房聨曰雄笔振清词追赏得烟云之趣佳辰逢胜景乘闲探邱壑之奇轩网虚明檐楹清寂又内为莹心堂额曰闲止聨二曰自有山川连北极天然风景胜西湖曰取欢知仁乐寄畅山水音又内为湖山罨画聨曰水当牕面天然白山接林端分外青并圣祖御题山房宛在水中而旁环万峯以静寄名者归动于静合知于仁伏诵宸篇人生而静天之性山古以深日亦长圣心寄託悠然如见矣御制诗静寄山房碧草白沙步野塘槐隂还有读书堂人生而静天之性山古以深日亦长那慕征侨学仙术惟希周孔养心方睿题咀嚼义弥永纵觉瞠乎敢不蘉静寄山房六根意无定出入刹那顷与其寄于动宁教寄于静静固不在外亦颇观乎境不然佛成道奚在明星耿山房翠㣲间而带清溪泂花木脱凡姿禽鱼契平等大圆镜智中吾将事清省静寄山房四题假山翠扶青蔚围孱颜那借叠石于其间信知小许胜大许谁云假山非真山世间真假已纷矣枣叶湏弥宁繋此却看嶷然㡬岫中时有英英白云起鱼矶列谿之鱼鲜且硕坐矶学钓借苔席得鱼固佳否亦可意在山青与水碧吕望钓得为公郷严光钓失仍得名掷竿大笑非吾事不如放去任闯萍秋英我爱秋英胜春英春英木本秋草本草也犹能芳飒时固胜木逐韶蕐逺堂前堂后罗丁星冷黄悽紫难为名山蝶入丛看不见飞上研山满案馨樝棃山中有樝秋已熟闲庭自落声簌簌野果含霜味亦佳何必张公珍大谷朔桃期枣总虚誉鸟啄鹿衔那禁渠英嗤伧父馈酸味酸味回甘甘有余静寄山房山房却在水中央缅想当年趣寄长讵独尘祛清浄界真教道惬知仁鄊成隂乔树天然爽过雨闲花自在香谩説田盘此数典会心何处不羮墙静寄山房轩楹临水裔水在万山中不尽智仁趣由来气味同至人归静寄百世仰鸿功试看灵台辟宁因游赏攻静寄山房向浦碧波临循隄芳径寻静专玩周易寄胜仰尧襟释躁藴醇粹含虚悦湛深田盘此数典肯构永铭心静寄山房二咏月色江声为避暑山庄三十六景之一其中堂扁曰静寄山房皇祖御书也敬成二律以志景仰才见锤峯侧忽升璇宇空万方含一照卅景与俱融塞树标丹緑野花纷紫红色皆有所借月固不居功露共尧年滟魄懐谢赋沖千江归至静那论印来同右月色六韵河水非江也江声到处流西岷宁地限武列有川悠触石响随作落滩韵未収五音足概耳六律可同不喻鑑思唐语观澜娱舜眸游波去无寄无寄却是留右江声六韵静寄山房山馆别清舒山房临静寄无过一溪隔过桥数武至嵗乆庭树乔雨后树隂翠叶蝉无躁音藻鱼有潜意率足静以观而寓寄之致静寄山房有会山房额静寄圣藻义仰寻寄静意犹小静字义实深寄于静为逸片时图娱心静亦寄应会两仪互为斟动之寄易知静之寄难谌设能体静寄大公因物任是真隂阳撰讵悦山水音题静寄山房山庄无不静是处静无过逺俗遥遮岭澄懐近绕波最宜读周易况值幸时和寄兴非闗动神尧诏我多莹心堂烟波淡以如奎藻光犹宛绎思惟服膺将为出治本莹心堂䟽榭碧湖中澄观若镜空最堪穷理趣可以令机融望去寥萧野披来飒㳫风一轮端正好朗照此心同莹心堂秋湖四面古堂深寳额云楣号莹心政本不惟操治镜理源兼可涤尘襟波涵玳箔虚无色风入霞衣萃蔡音临董书㸔原胜董敬思当日惜分隂莹心堂平湖候冷碧波凝飒洒冬堂又絶胜自是莹心多好会那更真对玉壶氷莹心堂塞水滙成湖轩堂湖上图印心澄到底谋目趣偏殊镜里真如是旃摩那借夫敬窥题额意出治寓深谟莹心堂万机惟一心尧典曰明钦譬以旃摩镜犹之模笵金虚堂池上静秋水面前临翘首瞻奎画圣人诏我深莹心堂堂围緑水莹心清树态山容漾影明欲效冲虚为鑑照妍媸祗任物来呈莹心堂碧静林堂渌水浔羲文触目玩辞深𬗟懐四海规为镜敬识千秋照在心恩拟汪洋垂自昔继勤夙夜勉从今山庄嵗嵗聪聴近岂是无端为豫临莹心堂水心构书堂即以名莹心堂莹斯诚易心莹义实深茍非体危㣲率为私欲侵一指蔽当前泰山不见岑动静贵交养内外胥用钦奎章每敬绎昔训恒垂今莹心堂青山遥映戸碧水近萦门花锦丽非艳松涛静不喧江淹间咏乐广传中论方寸常求莹斯为出治源莹心堂四靣水围镜一庭山敞襟书堂幽致静暇日步延寻会意道堪味循名实可吟莹心思治理睿藻示人深莹心堂塞垣艰致水此处水周堂心喜清波莹目钦圣藻煌月临真澹沱风入总文章澄志非无事万㡬静答忙烟雨楼如意洲北旧名青莲岛建楼五楹御题额曰烟雨楼聨曰百尺起空蒙碧涵莲岛八牕临𣺌弥澄印鸳湖楼四面临水一碧无际每当山雨湖烟顿増胜概嘉禾咫尺宛在中央楼外青杨蓊蔚搆屋三楹曰青杨书屋山顶有亭翼然曰翼亭溪傍搆斋与青莲岛相对曰对山斋御制诗题烟雨楼二首携圗去嵗兴工始断手今年蒇事勤数典可知自元璙赓诗更以忆陈羣最宜雨态烟容处无碍天高地广文却胜南巡凭赏者平湖风递芰荷芬十五年违烟雨楼昨春未免借情投虽然写景原藏弆莫若肖形可咏游底论南呉及北塞敢忘后乐与先忧凴栏俯视清泠镜武列鸳湖异水不烟雨楼四咏晴为烟则隂为雨羃实浮空淡荡然盈手无形还不湿试嘘分半又凝全飘飘初自鼎头袅漠漠旋从帘角连承徳朝炊万家起至今乐利沐尧年右烟大斯霶霈细霏㣲总助楼中润景祈春望其兴恒未至夏愁已甚冀无违岂常㕍塞豫而乐此似鸳湖是也非暑雨自多怨咨者思艰每用缅前徽右雨青莲岛本水中央石刻三言圣藻煌接垒假山因缀景相资髙阁作清防玲珑颇具邱壑势咫尺宁劳笻屐忙掩映四隣真者在不知孰幻孰为常右假山借询树以若为真独十八公名亶循驻岛应从疏仡代得朋惟有大椿隣烟恒冬亦雨恒夏月自秋而风自春摩诘后生犹絮语奚称种作老龙鳞右真树登烟雨楼即景为喜嘉禾楼望意搆楼玊塞俯澄瀛适当烟雨呈暑景便拾级梯揽润情去嵗巡南因肖北今朝责实果循名循名可耳无须甚时我心中正盼晴题董诰烟雨楼图素壁词臣命写图遂看即景貌鸳湖是烟是雨真无定为北为南了不殊何必避嫌云着相果然入妙协清娱春巡昨况分明在依恋民情畧缱吾写烟雨楼图用去嵗烟雨楼图诗韵曽两图临米怱怱已过时兹于塞之浙亦复画而诗那辨异同镜都饶烟雨丝函三原是一旧韵偶赓之烟雨楼对雨西南云起有雷鸣眨眼天中雴雨倾竖洒横排函畅意繁弦急管莫形声八牕那得珠帘卷四宇纷披银竹晶畧释渇忧生逸趣高楼今日善循名烟雨楼晴望新秋今日逢月朔月朔晴占一月谐便与登楼聊骋目可知霁景正开懐锤峯㡌岭纵横影莲岛鸳湖借助佳何必循名曰烟雨八徴洪范驻无乖烟雨楼秋望玉露金风爽素秋聘懐更上一层楼千林日闪画初展五谷云黄寳逮収鹤意喜高驻空唳鹿声试朗出巖嬴他携李惟春望岂识山庄澄景遒青杨书屋塞上之树多青杨或亦名之为小叶閜砢拔枝干青云亦不知经㡬千刼适构书屋于其下蔽亏天日森㙷曰古宁非牧马塲曰今乃半摊书箧文何幸武何弗幸乔枝率附两无渉青杨书屋玊塞青杨殊白杨栉栉银云叶独小其下朴屋搆三间树老因之屋亦老太古以来风月枝秋与吟蛩春与鸟却笑建木及灵椿等闲名被人间晓翼亭崄巘入巖扉縁梯上翠㣲假山真结搆四柱据巅巍欧曰有翼临刘云无翼飞于是有无间吾将观其㡬翼亭山顶有亭临翼然聚名遂与额楣悬由来恶㫖殊六一却以乐深拟智仙青莲岛歌山庄旧有青莲岛峭峰三言泐圣藻借问岛上何所有千年之松五色草诡石破硪坡曼延襟带塞湖波浩𣺌尘迹不到舟可通方之蓬阆奚迩藐我欲肖为烟雨楼相度无如此地好饰云肯搆何敢当景仰高山朴为寳作歌敬咏青莲岛佛口所宣佛手拈一部蕐严真义了对山歌烟雨楼傍构溪斋靣靣波光罨纱牖而我名之曰对山对山之义人知否斋前堆石颇珑如堂如霍如冈阜虽非取于太湖遥塞峦为我藏斯乆取之无尽用不竭明月清风与共友粗皮诡质戴苍苔树根受气仍盘紏待其抽枝并发叶何异四隣旧林薮彼以大称此小胜真何必是假宁否坐向屹一冁然聊学恭军为享帚对山斋山庄无处不小斋而斋对山特名此却非崇冈峻岭丛青莲岛上数峯耳诡石玲珑假借堆乆假不归则真矣大者胜弗如小胜济者胜应悟是理钦定热河志卷三十五钦定热河志卷三十六钦定四库全书钦定热河志卷三十六行宫十二緑云楼创得斋緑云楼越涌翠巖有楼耸峙地当西峪为瀑源所自出深林修翳緑影参差叠嶂层云滃然四合额曰緑云楼聨曰泉临香涧落峯入碧云高旁三楹虗敞隠映楼畔额曰木映花承聨曰风袅炉烟移昼漏月临书幌正宵衣又前三楹额曰水月精舍聨曰空澄正印虗明体摇漾又宜流动情并皇上御题西南与珠源寺近水月清蕐翠洗山光镜澄林影耳聆目遇诚造物者之无尽藏云御制诗緑云楼就崖搆精舍出树得高楼骋望天无际憩身云上头拂檐鸟影瞥隔谷鹿声呦自是常如此我来兴偶投再题緑云楼初来緑树蔚层甍为爱新楼辄命名一月往还看突兀恰随天末与同征题緑云楼巖斋领要即如楼况是真楼在上头涧叶峦枝皆蔚翠朝岚夕霭却澄秋心闲乃自云闲得逸趣都因緑趣投何必沈家夸八咏千年风月占兴州緑云楼出树耸高楼緑云尚尔稠蔚青俯足底缭白见山头爱此非为雨怜他幸傲秋何来红数㸃不拟再逥眸緑云楼小楼临树杪万叶正缜纷高处原无暑俯来总是云松风凉飒沓花露气氤氲弃日观书史恧哉尊所闻緑云楼书楼拾级意为欣敛尽秋云俯緑云恰展韦编读初六谓应陶侃惜加分緑云楼小楼峭崖巅崖高楼益迥上下一緑间恰似云垂影弗雨雅宜晴含风亦惟静鹿踪暎日迷鹤声依露警开窻因展书趣在羲皇境緑云楼树叶犹然密似云秋暄浓蔚緑氤氲何当顷刻为霖雨菜圃荞田望正勤緑云楼秋前密叶尚敷纷试上书楼俯緑云正喜千林翠如滴谁教一缕白仍分近帷已润芸青色逺峤还封螺黛纹祗有鹿声藏不得呦呦时共隠芝闻緑云楼緑树偨池近逺冈翻风叶叶送㣲凉山田遥见罫方者却喜云容欲作黄緑云楼岂碍云闲去不留山楼犹俯緑浮浮非縁贪看林岚致凉送清风满意投题緑云楼近岭遥峯濯黛纹雨收花木衆香闻乍来今嵗如昨嵗飞去白云余緑云树密𫝊声禽唤侣泥融留蹟鹿过羣山田早晩都占稔登眺因之意亦欣緑云楼天上云闲候山中云尚稠四隣全是緑三架恰宜楼日处色无定风间韵若流塞田又殊致黄染欲登秋题緑云楼层甍㨿崇岭乘暇试登楼始讶俯云表旋思出树头界来白㣲逺望去緑还稠底事顿生恋西风已报秋緑云楼莫谓云闲矣斯云緑重不緑围羣岭腹云接逺峯头级始今朝拾句应五字留到来过两月虗掷笑何由緑云楼夏木方张王山楼未寂寥三间恰临迥一碧直连霄肯使丰隆擅还赢王母謡天风与流盪解令暑全消题緑云楼巖楼出树枕层椒横岭竖峯拱近遥却是仙庄到弥月才教迥级拾今朝昨年新句成陈迹一晌㡬余乐景撩忽讶丹邱如可遇遨游原在碧琅霄緑云楼树既幻称云云复幻称緑緑本非云色云岂真树族是因假借名非有恶知木真幻及是非惟偶託名目万事似此多欲数难更仆緑云楼回廊曼转接书楼万树偨池翠欲流咨尔緑云莫张王可知时节已新秋緑云楼巖树虽高楼更高近林逺樾景无逃緑云设与山云合嘉即应大霈膏水月精舍精舍花宫侧襟崖复带溪松风亦常聴水月乃全提千一何分合亏盈总筦倪凭观才拟议魄影倐横西水月精舍冬月飒可怜塞水寒未冻巖斋一再登俯畅诚堪弄心掬不以手镜光翻在栋氷鱼潜罢跃谷鸟啽犹咔圣教标清蕐因之缅鸾鳯水月精舍月是中秋好水当白露澄因縁真罕遘俯仰恰兹凭朗照大千界飞流百道氷花宫畔精舍静对佛心灯水月精舍临水有山崖崖巅小筑斋波心常得月座上恰宜懐半满都无碍古今鲜并佳六情淘洗尽剰祗静因皆水月精舍月在天中水在湖不离不即那同殊谢他恒印千而一到此堪知有若无且喜小年风自爽漫言清夜景常孤亦思驻乆应偷暇试证分明或可乎水月精舍迟开隄畔舫且坐岭标居仰见天心皎俯含水面虗今朝名实副前月约期如何事曽恭指绮言习未除水月精舍水本月所生月复水中含精舍㨿巖标得一还兼三我来每值昼清蕐曽未觇咄哉循色相了无契理谈水月精舍寻常岂不往来见为在巖端到却稀亦以致佳故多处因之返已顿知非涧邉水暎座无滓松下月临牕有辉讵独清蕐满襟䄂神心直欲契精㣲水月精舍巖上书斋俯涧溪水声月色带高低㡬曽佳夕频探景祗趂余闲偶覔题贞观两言出想像南蕐六卷识端倪清宵试问饶何物沙岸纷纷印鹿蹄水月精舍丹崖俯緑水精舍筑崖巅秋仲方言到西南新月悬清蕐连上下逈意泯蹄筌元奘勤诠释安知指上禅水月精舍咏新月架屋据壁巅开牕俯溪靣秋水正澄清秋月复新见影未深林飞光已真金鍊圆固上下圆半亦上下半虽然全体在示沖偶隠现戯题水月精舎精舎迥临巖上头野滩潦水潄巖流一弯新月浮波委那识人间夏与秋山庄弥月此初来来亦非逢水月皑题额檐端似虚设笑予竟属若为哉水月精舎精舎临石壁塞湖渟壁根名之曰水月崇情寓文言偶来每即去夜景非所论付与玻璃牕虚明恒此存别有会心者轮匡未留痕水月精舎西日欲下山弦月正在水虚牕所恒见而我偶值此浮光接清蕐妙趣含至理谁知流盪间屈指中秋矣水月精舎峭壁十寻溪带底上筑精舎俯清泚名曰水月已有年春魄秋蟾恒在里我惟偷暇偶一临㡬曽玩彼影娥美轩楹真是善循名我所见乃虚名耳寻思若此者多矣水月精舎精舎溪邉搆翠㣲俯临逺眺兴遄飞三间云阁清含润四季氷轮朗映辉看鹿游宁闗逺害同鸥狎那借忘机兹来更有便宜处筹笔无劳月下挥水月精舎巖顶架精舎其下俯溪水溪至此而寛雅称银蟾委岂必泛舟棠祗须倚牕绮然而于月夕则从未凭此如是何为名寓意而已矣水月精舎精舎据厜㕒一湾碧水披对宜月光皎来每午过时祗自存其意因之屡有诗然而牕俯际非即亦非离水月精舎平冈上搆舎其下临碧水水与月契反题额乃所以然必当夕游方可领其美我则偶乗兴日中率莅止是乃寔孤名曰寓意而矣创得斋西峪最深处踞山为屋三楹曰创得斋其后右偏为楼三楹额曰夕佳千峯夕照义取陶诗前小楼二楹曰枕碧室内牓曰一尘不到门外长松竦肃石林嵯峨悉成行列苍颜古色罩络羣峯之表岫壑冲深磵桥宛转每㡬余揽胜即景会心妙趣当前都成剏获矣御制诗创得斋得句去年即鹿至山隂诡石苍松悦可心小筑书斋称创得欣逢秋日此经临轩楹虽早胸中写图画真从物外寻记取拈毫最初句从今有暇便来吟再题创得斋二絶巖斋创得可人心㡬暇重教䇿马寻不是无端适游兴迩来性渐喜山深石桥㡬转沿山涧雨后淙淙响暗泉万绿丛中拾级到斋窻俯挹树梢烟剏得斋入山不见墅到墅忽临山依古松为幄叠苍石作闗既深斯悦性惟静可怡颜阿那丹台表容成想像间戏题创得斋剏得景得创频来辄有诗民焉寄淳檏吾尚爱新奇风岭松落子霜坳鹿引儿自然尘俗逺心与许巢期创得斋得句溪山深处惬幽探礀道频驱小步骖人面峯开墅忽到树头楼出景全含掀笼放去沖霄鹤卷幔招来落嶂岚五度经临诗六首笑看剏得作陈谈创得斋松下石门僻巖端栢栋深初来即创得触目総怡心山静有余趣秋云无定隂经年弹指顷应与畅幽寻再题创得斋昨嵗初得斋即景名以创前日乃重来额已题檐上今朝复着句熟处谁能忘创得自千秋日新无故状再题创得斋路转峯回得石闗巖斋小坐眄秋山目同碧宇朗无尽心与白云散以闲暖勒叠林犹緑緑潦収幽㵎尚潺潺来经惯矣疑始遇信有移情是此间创得斋了知深谷有山房䇿马西峯下夕阳今嵗初来即创得昨秋熟处已将忘鸟吟花笑自余乐月白风清无尽藏婪熟固欣宜晩稼爱他嘉䕃亦乗凉创得斋创得得三载每来辄惬情巖松作屏障涧水奏竽笙幽籁千般谡夕阳一片眀奇观又始遇觉未负斯名再题创得斋小憩永恬居言入西崦路林霏缭而深一步奇一步涧余九夏氷峯有千年树山斋逺不见石门近忽遇创得真创得胜㮣纷来输万景供知新五言当温故题创得斋知有幽斋倚碧峋山蹊熟路可遵循由来创得成先得一切名言底是真石门进更步松巖静色寒声迥不凡谁道山中能驻景午峯日影讶西衔再题创得斋野桥才过石门邅仍步丹梯百级高尘世烦嚣那许到祗闻谡谡泛松涛鹤依阶侧鹿牕前借问斯为㡬洞天却笑刘郎非解事劳劳海上去求仙度西岭遂至创得斋登高一步艰就下片时易过岭未逾刻山斋业已至搆筑弗择向随宜为㸃缀不入水衡度乃具巖居致阶前有古松盘盘嘉䕃䆳小坐屏诸营以观万物备题创得斋石门重此步清秋斋室犹然峯上头庭际松排若张盖阶前云布讶乘舟爱山不尽供诗料乐水惟清与性投一晌徘徊旋复去祗饶粉壁又题留剏得斋仲秋候觉凉度岭向西阳数武巖斋是隔年别兴长不频来即剏有所得应偿歴歴壁间什聊因騐景光过西岭遂至创得斋栴檀林已据崇椒西岭明知路匪遥事半倍功因命驾秋清夕照此凭寮今朝重得宁非创去嵗回思亦若飘箇里定当有仙在不同道耳笑难招再题剏得斋阶下亭亭松作盖故应凉䕃满庭中衔光更见西峯日送爽偏来北牖风一阵花香引烟蝶㡬丛草细唱秋虫谁云创得得已乆佳兴畨畨致不穷肩舆至创得斋憩坐得句路入深山更向西心仪创得一攀跻遵其径曲观其徼知我松乔尽我徯拂座有风皆飒飒霑衣不雨亦凄凄今秋又此初吟句原未楣间负却题入谷遂至创得斋今朝值偶暇遂拟穷幽赏西崦有山斋经年结予想沿縁萝薜迳熟路攀而上乔松逺即见朴屋近犹仰到来一抚榻衣袂为之爽三幡忽欲息十笏尚疑广底事云创得率以忘已往由西峪遂至创得斋因题句寻胜巖蹊乗夕凉已踰半月驻山庄明知创得非新得熟处难忘却易忘纳嶂窻中犹罨緑种松阶下渐成苍年来结搆㣲嫌富即景虽欣愧不遑游创得斋得句永恬居西北去入谷乃创得以其极幽隘不数寻路仄今朝至山居斯则近咫尺半途而即回山灵笑孔棘谿壑歴数曲趣已殊胸臆人面起峯稜石根出泉液初讶向未逢徐悟夏霖积琮琤珠玊滴隠现云巖泐其色固无定其声亦谁识韶韺庙堂韵非也仙乐格所得又为创五字弗能黙创得斋石溪往往响流泉泉尽峯回门靣前谁谓山斋得已乆今朝又创岂非然高下巖松翠䕃笼后凋不改镇童童于斯漫拟得非创亦有新责鬛与鬉创得斋两峯夹路极崔嵬一月余兹始到来斋与秋光皆创得可能不为小徘徊谷缪山萦不易穷永恬已在半途中退而弗进实自画率可悟夫为学工涧叶巖柯翠润披新红一㸃缀高枝拈毫触目皆新会却是常年得句时创得斋作歌翠重青逻相萦紏尺寸殊观蔽林阜石泉可聴不见形山岚欲把还盈手丹梯宛转歴百层涧桥过处豁崖口乔松之下见书斋创得非创得斯乆仆人攀陟无乃劳坐以抚帖聼憇取欲闻花馥近临阶为纳风凉敞开牖好鸟选树缓缓鸣驯兽遵蹊欵欵走委宛窈窕廓而深由来是我藏诗薮沿岭降创得斋再题自东而升斋据上由西以降斋居下西北高而东南卑山河万古形非假兹升西北降东南斋在岭腰固卑者因知镃基必待时前畨攀陟为劳也再题创得斋松下山斋倚翠峤弗频至以栈蹊遥小游适喜仲秋暇歴数应过十九桥咫尺悬居开月宇泬寥萧景会晴寮西成有望军心定略得闲情韵句调创得斋六韵肩舆入山迳喜静不言长曲彴泉鸣隠深林风度凉便因排石戸聊与憩松堂碧宇流云活青枫过雨香今来实剏得昔去合相忘却笑余结习闲中摘句忙肩舆至创得斋因而得句永恬至创得已占途之半事半而功倍岂必中途返肩舆遵巖蹊宛转形常换左溪右则山右冈左必涧峯回水流处率有板桥贯如是歴数桥巖斋前忽见一以憩仆役一以试笔砚峯态与林姿缋情供几案然宜祛藻辞拂牋弗轻讃至创得斋小憩因题句肩舆更向西聊乗片时暇峯回路屡转崃陡泉常㵼入深益窈窕步仄频上下巖斋亦已到緑隂茂松架谡涛送㣲凉于焉憩敞榭泠泠聴漏声隙影弗少借去嵗所吟句壁间陈迹讶创得斋丽正门前送驾还三朝留驻趂㡬闲野桥㡬曲巖斋到红日一窻木榻闲旧得偶来即创得夏山阅罢是秋山壁题瞥眼廿年事石火流隂黙对间创得斋得今朝有余暇便拟入山深风日宜新霁峯峦是故林肩舆陟云磴坐榻俯瑶岑耐可称得创旬余始一寻题创得斋连朝快霁栈蹊干遂命轻舆寻胜看峦壑渐深惬揽结斋堂宛在得盘桓今年此日目为创碧宇无云适与寛西北金山近咫尺翠烟含照罨檐端创得斋永恬居更向西行冈路威纡最有情㡬转石溪淙细瀑千章峯树晃新晴蝶寻露蕊常翻影鹿食秋苹欲试声驻跸山庄将两月创来得句副其名题创得斋意行茷骫密林穿豁朗石门宛目前㡬曲野桥流水渡三间迥室倚峯悬到来心境俱澄矣閲过诗词似幻焉仍复拈毫写新会便云创得亦应然枕碧楼三首剏得斋㫄楼两间虚牕纳胜枕孱颜山容苍矣意聊寄弹指明秋挹翠鬟种松待老意嫌迟就树斋成嘉䕃披欲速纵乖邹峄论静观雅契太原诗谷口延縁不见楼到来俯视白云头蜃牕嫩日宜清坐树树山山牕在眸再题枕碧楼山楼虽小有迎逢拾级居然枕万峯遮莫霜林红染遍蔚牕松色尚重重枕碧楼高与苍松齐项背静将翠岭接精神经年权借山公领今日依然属主人枕碧楼老松横谷石溪斜纵入深山却是家巖阁有窻皆纳树竹鑪无火不烹茶余多浓翠全因暖着㡬新红幻作霞应接万奇真莫暇分毫方寸那曽加枕碧楼三间斋阁两间楼曲榭相通景各投拾级不嫌高可到开窻恰喜緑方稠云来气韵増生动风过音声解盪流淡抹浓粧浑欲滴遇欣所以异清秋枕碧楼一碧凭万顷是楼非岳阳霜前色犹重风里意含凉灔带秋霖润晶翻夕照光山田纵遥目却喜有云黄枕碧楼楼枕碧枫林日斜秋未深翻光闪金翠动影䕶嵚崟坐为乗凉乆登因赏遇临山蹊归适可珠勒响如琴枕碧楼山楼据林端林叶翻如水一碧真万顷洞庭不殊此风与为波澜雾与为练绮玩之枕席上弗异蓬窻里所戒雕朽训借悟乗桴㫖枕碧楼万木林中耸峻楼浮于水更緑于油而今欲问躗言者枕碧何如尔枕流枕碧楼口号山楼风喜北牕凉一碧林瀛万顷茫我自宵衣孜矻者那能高枕梦羲皇枕碧楼口号楼牕开处迥含虚涧叶峯枝一碧如不肯于斯试高枕恐妨昼寝𩔖乎予枕碧楼出树居然有逈楼扶栏朅尔畅吟眸层层风送碧波泛不异子荆欲枕流枕碧楼口号巖楼两架枕孱颜无地临乗片刻间拟衆设如称碧海忘筌雅似到三山枕碧楼巖楼叠树中高出揖寥空似枕碧云表堪唿颢气通欲咨叶有意莫傲緑无穷试看枝梢上星星㡬㸃红枕碧楼斋傍复有楼高出衆林头过雨青还碧如波泛不流五言孰今古万顷自春秋设拟三山近真携期羡游夕佳楼山中搆室难择向就卑因迥取合宜小楼三间挹岚岫开牕叠树纷参差红者为枫翠者栢夕阳返照光陆离造物为张闗仝画胸懐全契陶潜诗初经断手待题额即以夕佳而命之夕佳楼得句寻深有渇懐步屧不知逺峭寒薄䆳谷曦光蔽崇巘忽造剏得斋横楼接廊转斋髙楼更高一牕冬日满夕佳昨命名万态呈组纂言情陶莫过体物杜犹善而我别有会含毫欣嫩暖夕佳楼天高气霁万峯排夕景今朝果是佳却悟此佳不因境大都忧乐繋人懐夕佳楼傍晩常教信马来千峯夕照翠云堆因縁时节宜留句又得松窻片刻陪夕佳楼一谷当西日随宜筑小楼开牕延照朗落岭泼光流霞熻红新染岚浮緑尚稠坐惟消片刻佳趣自千秋夕佳楼牕对西峯树万章高低叶态晃斜阳须臾眀影含苍意又喜摇风送翠凉夕佳楼即景今日登楼正及时千山佳气暎须眉破除思虑归澄照五栁先生不我欺夕佳楼小楼栖迥緑松钗山气常看日夕佳原是晩来游趁暇因縁时节巧为排夕佳楼屋宇向西开常延夕照来有光翻树底得䕃在巖隈栗里陶情邈锦江杜句该致佳欣偶值小坐试茶杯夕佳楼口号寻常已爱看山气今日犹欣畅晩晴万叶辉光一川緑七言妥贴片时成夕佳楼山色无不佳亦有夕佳时夕佳其故何凹处縁向西小楼筑此间常受斜阳披金碧翻林叶爓朗而陆离我来孟秋杪恰如仲秋期坐对不觉暄塞中能尔为夕佳楼一牕烘暖日半晌弃㡬闲位置烟霞表依稀佺羡间芜存欣近砌叶尽见遥山自是尘氛逺何须更闭闗夕佳楼筑室随山向山楼所向西故常含夕照因以额前题紫翠色如幻偨池状莫齐无殊元亮趣归去每来兮夕佳楼石磴出松林有楼倚碧岑一时思孟譬五字藴陶吟牕罨层青影庭来空翠隂无尘犹绪语那説净尘心夕佳楼夏晩犹炎冬晩冷夕佳景最合深秋西南开牖正当岭东北倚山旧有楼红叶都从緑叶染松林特异槲林留砌邉更喜黄花放一幅陶家画总収夕佳楼较斋又畧髙纵目正出树四围山濯翠一宇晴澄素迩来雨已足千峯喜敛雾到兹以卓午夕阳景未遇然而一楼中固恒贮佳趣夕佳楼楼以夕佳称偶来惟日午坐亦弗暖席陶句安从覩然而山之气恒在楼檐宇我自不相值过弗在楼所彷彿岚霭间首肯吾斯语钦定热河志卷三十六钦定热河志卷三十七钦定四库全书钦定热河志卷三十七行宫十三观瀑亭食蔗居观瀑亭山庄崖馆云阿深林穹谷咸以瀑流增胜实者其声空者其色及泝流穷源则乳窦穿空云根吐熘琼帘悬注泉立峯飞搆亭山麓圣祖御题额曰观瀑㳟绎御诗以观括聴从色覔声所谓目谋耳谋心谋神谋者一以贯之观之时义大矣山半有亭御书瀑源二字由是再陟则笠云亭倚空侧立如溟蒙烟雨青笠伊紏也御制诗观瀑天籁岂徒风地籁无过此松篁不敢鸣琴筑那堪比清聴既云畅尘心一以洗却似南华仙万物归秋水瀑泉相问答各唱于喁声跳珠出浦圆垂虹挂川晴飞鸣集鸂鶒跃戯濳鼯鼪佳景拟图画图画岂天成谁将洗头盆从空轻拄倒悬崖界翠屏赴壑梳文藻因心悟色形入耳蠲烦恼对此娯清暇静理恣探讨危亭架波上波影漾文檐飒㳫诚可聴澄澈亦足欣溅衣借微风饮鹿当夜蟾分明洞天路只隔水晶帘雨中对瀑塞山作云云满空蒸为灵雨飞蒙蒙雨师谷神岂有柄谁实司之造化功早稼益实晩苗秀高原下隰均芁茂最是唿鹰牧马场至今犹识耕耘候喜雨歌余知雨奇耳目眎无不宜就中对瀑擅佳趣妙色真声兼占之飞泉得雨声愈壮骤雨飞泉色相向浑似水晶宫里游即之转离为想像聴瀑再作虚亭对悬厓珠帘垂我戸到此辄坐忘泉石诚太古天公助佳景霏以清秋雨摩诘画不得成连未及谱谁能悟真声共汝以耳覩雨中对瀑之作腻云四合傍峯低借助飞泉绣壁西可是山灵人解意每教秋雨凑诗题琴音上下聴来合雪色缤纷望里迷石鼎烹云才片刻即看新水涨前溪色色声声总淡如悠游而眺静聴诸不经意作吟无尽恍可人懐会有余跳沬锦鳞依石岸饮泉苍鹿下林闾赏观㡳事登庐阜妙䖏当前实起予聴瀑雨后来聴瀑淙淙响益繁大都得之耳惟此不为喧赴涧来鸣鹿攀林饮渇猿山中足佳趣难与俗人言聴瀑溅瀑落巖鸣清机惬静声寒垂一条玉虹掣九秋晴乱㸃侵危石澄光袭敞楹寒山千尺雪假借若为名瀑布绣屏开紫翠珠箔滴琤琮不舍赴川势难寻出窦踪光争晴雪落声带晩烟㫪可饮书牌鹿每于松下逢对瀑漫数香罏复吕梁绅垂万仞辟鸿荒侈声嫌柞弇声郁玉色犹温雪色凉无间断惟赴谿勃有形容亦隠烟光诗人南国多雕缋仙境伊谁合品详聴瀑瀑声常认雨雨里瀑偏奇才识空摹拟不如真者宜烟丝及珠㸃离奇互上下寄语倪黄流此景若为写聴瀑谓当雨里无过矣可识晴来更恰然白界翠屏迂缓画律和声瑟沅湘絃秋心宛在水精域烟色遥开玉塞天今日始知谪仙句妙因霁后对前川观瀑虚亭搆沙渚悬流落石激奚啻供耳谋实堪恱目撃缤纷溅矶迸断续盈科滴似张匡庐图谁面少室壁今朝大快意覩近胜聴逖对瀑虚亭临崎岸濈落深流千涧初过雨四牕飒似秋花香红锦乱树宻緑云稠欣遇多殊状新题触兴投观瀑耳闻所弗及目视皆能穷所以般若谛眼冠六识中虚亭悬睿藻圣意契禅宗偶来閲清暇坐对飞银龙沦涟并激湱错落皆真空讵惟聴何有乃至观亦忘勒句邻昔题会心复不同雨中观瀑涌翠巖邉水阁宜清秋雨共瀑帘垂澄观契妙恰于此摛藻成吟又一时㸃滴难分光上下溟蒙一合相然宜是声是色是空寂今昔何须每繋思雨中观瀑悬熘石林表天然大壑丛落来不离即接上祗空蒙声色归真静襟懐冺异同灵源定何处左右白云中聴瀑二首振鹭飞泉落野滩闲亭有暇每观澜世间无物可形状满耳仙韶满目寒西壁悬流也自奇东来野水滙成池南人只道邉闗苦北地何曾知合诗观瀑非声亦非色宜视复宜聴一道界开白两峯相对青溅崖犹磊落滙浦自清泠何异临川上尧思即孔庭瀑源瀑帘常目前瀑源久心孔会须一穷探散步循巃嵸石栈左右移木彴锁其陇如此经千曲上皆翠云笼疏隙时见天坐井观同覂崥崹平转邃嶊崣扩复拢歴尔许剏见乃得天池滃钟乳出缝罅棘蔓或阏壅闗鬲稍疏治放乎流益扫苔坐俯澄弄影浮云动乃悟地中行自下视如耸居高讵忘卑获奇在贾勇香罏三千尺亦自足底涌对瀑昨夜秋雨飞千山湢湱飒沓喧冈峦隔牕檐熘已落瀑真瀑翻在想像间今朝快霁澄浮烟是声皆寂惟瀑悬乃知幻者有作歇何如真者恒当前我每对瀑率得句欣兹会心有别趣四柱虚亭百尺崖让他常住无来去对瀑六韵飞瀑我常对所欣对以冬挂来氷筯簇流处气机浓从识根源逺不迁节令逢微闻声飒沓畧戢势㳙淙落磵鹿猜饮入池鱼罢喁洗头宜玉女应律逮黄钟观瀑虚榭又来凭飞泉恰絶胜喧于闻处寂素与望中六律浑非乐一条都是氷自诗自成和差免诮徐凝对瀑对瀑嵗有吟今秋尚阙写凭栏眄振鹭落落凌空下潦尽沙滩露流壮石崃泻有本与无本于斯可悟也适从瀑源来足底涓涓者观瀑瀑于声为聴瀑于色为观不曰聴曰观其义何所安圣意引未发从得窥一端观音有大士聴色无耳官是观可括聼声中觅色难垂巖活活者满目鸣氷寒对瀑明知源在处引逺顿殊观讶似从空落声犹带树端其喧皆至寂既聴复宜看底识秋来对音中增峭寒题瀑源亭子山中此瀑源乳窦注潺湲自逺梯巖引从空噼崃奔亭无心可洗今与古休论高谢康王谷千秋啧有言雨中观瀑随山疏咉咽泻涧垂幡纚何时不宜观最宜观雨里与淙淙色色声声美接上疑有根落下复无底一合相清真那可以言拟观瀑耳目皆心官宜聴者自合宜观又曰百闻曾弗如一见所以六根惟眼居耳前是则观瀑之语具深义岂徒偶尔徴言诠嶤峯快霁生紫烟千尺飞瀑当秋悬晶光上下㴸网水坐令神心泸涤毛髪寒徘徊着语那可着不空色界还忘看对瀑一年一对瀑对瀑必成吟兴自番番异声因落落斟宜晴亦宜雨非石复非金设使伶伦叶犂然中八音观瀑二首激謞出崃落偏幡水乐八音会以繁却是耳根输眼界适从崃上见其源源头才见细涓涓落脚旋看万弩悬不以耳聴以心会畧从家语识真诠观瀑瀎潏擘涧垂飞虹响鍧渒金石同是声是色非声色观瀑即以为观空直注旁溅势未巳咫尺亦须论万里却悟适从瀑源来一线细流潺足底观瀑二首盈科后进本无争激作飞流便怒鸣偶此凭栏心有会大都物贵得其平秋风八月叶微黄不独临流始觉凉设使横琴膝上写居然音亦中宫啇瀑源淙淙足底濆轻丝注下丈余成小池复㡬曲为落崖瀑金人铭背意如斯观瀑谷里瀑源谷口瀑里余髙下顿殊观谁知曲注随来者砏汃飞成满意寒谩説康王百丈悬迸流何处境非仙庚寅辛夘都阙咏不可今年再置㫋对瀑二首幡练影随风飏上下鑑光与日明却是依然落崖水今朝忽尔作秋声飞崃龙拏雪浪皑等闲应讶九天来瀑源适甫縁谷䧏因识原淙脚㡳才观瀑曰观曰聴义相生圣藻题檐别寄情记得髫龄承眷处至今不断尔时声观以其形聴以音两般虽异总由心设将心向瀑中覔逺矣失之何处寻观瀑遥源引水来遇崃悬流落不言聴言观圣意别有託聴在音摐然观于色澹若一动而一静是理宜斟酌观瀑屧步溪廊遂至亭垂流擘崃落溪渟高悬圣藻曰观瀑可识观中即具聴石泉逺引石崖沿到此宛成寻丈悬都大世间惊耳目半因人力半天然观瀑四首晴瀑飞擘苍崖落碧川晴斋忽看挂檐泉偶然忆得青莲句日照香炉生紫烟雨瀑助得天龙喷雨丝相应律吕奏来宜漫云是水不洗水合相试看接上时月瀑辋水沦涟空不空玉轮相映正于东僧繇妙蹟石渠弆笑我无端亦画中风瀑解添新爽濯婪炎便有微风亦不嫌飞㸃无过畧傍洒那能掀起水晶帘观瀑瀑声宜聴状宜观聴在匉訇观在澜今日会心于孟氏纵其横者溯云端错落镜中无定态沦涟网里有恒声迩来晴久畧望雨认作九天嘉倾观瀑聴逺观为近耳目力各殊目官司色也耳官则声乎逺声虽早闻清浊本一模近色纵迟覩妍媸差弗诬以是较观聴观为亲切夫聴言要观行宣尼示良谟而吾于观瀑仰缅圣同符笠云亭虚亭因迥畧夷嵏千里塞山望不穷一片间云飘若笠副名端自胜吴中食蔗居聴瀑而寻其源縁山取径缭绕数折乃至食蔗居凡三楹松林峪之深境也未至十步不见屋角及巖斋乍启周览徬徨则万象森罗如临戸牖盖径既幽迥地复髙敞奥如旷如转深转妙题曰食蔗取其渐入佳境云尔左二楹额曰小许菴右有亭曰倚翠东北山亭曰松巖御制诗题食蔗居食蔗末益甘是居有若是石溪㡬转遥巖迳百盘里十步不见屋见屋到尺咫攀磴坐南荣纵目在千里信马去秋得断手今年矣三间与剏名万象该精㫖此无警句酬想乃无其理再题食蔗居回峯絶涧厯千盘精洁山居峭壁端身世萧然满秋意大官休说有浆寒面临幽谷背层峯峯上苍苍多古松我故无心学仙者也疑佺羡此间逢食蔗居循流探谷源以渐入佳境得居名食蔗虎头趣自领因迥易为髙凭轩目堪骋红紫万嶂纷青松独崇岭品奇託亦殊于于意为永食蔗居山居犹在瀑源上谷夐巖深飒似秋若谓无端秋令到如何满座翠隂流食蔗居勅㡬既得暇问山亦当秋秋意方始来欸欸而犹犹有风必含凉无峦弗抱幽经此凡㡬曲乃造巖之陬倚巖数间屋望如緑树头穿树拾级登又如坐虚舟耳目之所食不竭与静谋寒拟玉壷冰彼浆更借不食蔗居山庄居数日食蔗此初来一以暇少耳一以成久哉喜新吾犹然厌旧人莫咍如言幽实幽能不片晌陪食蔗居小小山居藏委宛趣佳咀嚼正无穷空林行不见门径祇在峯遮崦逻中食蔗居深谷穷其源既狭峯陡止颇如食甘蔗至末益最美巖居有如是题名乃所以搆成四五年亦觉惯经矣山庄到六日趂暇方来此然岂害致佳幽夐故尔尔食蔗居食蔗渐入佳自尾至于本山居有如是因委达源逺设无攀陟劳安悉精微藴出幽得极豁揽遥幻若近讵惟游畅哉万理堪斯准食蔗居幽居在深谷曲栈歴千盘云林夹两崖翠流青复攒肩舆凡数息乃始造其端行亦觉㣲劳到则得所安为学及莅政率可絜矩观天风谡然落夕阳隠西峦襟袂爽凉披如食蔗浆寒题食蔗居一径寻山岨千峯落夕阳栖巖原有屋问景可凭牀鸦影背翻现蛩音脇鼔藏心神满凉意奚用大官浆食蔗居委宛藏山佳居因名食蔗寻鹿探窈深偶此憩巖榭既狭复豁开谁能穷变化天花落石壁谡涛在松架衣袂飒生凉浆寒底须借食蔗居㡬日驻山庄山居兹始到一虑舆人劳一待驿章告今朝颇爽凉况已閲阁报乘暇此探奇取便因寻奥谷狭源渐穷崖平屋堪造寛弗出十笏静实具千妙于此度小年那复知尘閙寻思所无逸未易从吾好食蔗居言欲寻归路碧山犹㡬重遵蹊䧏幽谷得室倚髙峰何不可为憩依然似始逢隆中树易长阶下有乔松食蔗居径幽弗屡至居迥称间凭月牖延眸望云梯拾步登俯临极寥廓背峙尚崚嶒林际飘丝雨言归亦恰应食蔗居言自西峪旋縁岭可降诸山房栖翠㣲精小别一区忆从剏得时颜曰食蔗居寓意取虎头渐入佳境夫山庄驻逾月今朝游以初抚座试思义顾名了未殊食蔗居西峪晩言旋山居路左便问溪仍诘曲㩀榻小流连飒景宜今日隙隂忆去年每于末后至食蔗意存焉食蔗居荦峃衆峯攒山居三架安来盘千涧曲到憩一壷寛味固甘无尽景因静可观壁题隔两嵗其故欲言难食蔗居居据巖谷最深䖏岭环溪抱殊䆞窱今朝风日喜爽凉便命肩舆试游到既狭乃旷迥怡神得逸于劳俯而眺林姿峯态报新秋景谧心澄惬观妙设曰食蔗至末甘月余始临亦相肖食蔗居将谓斯为最深矣侵㝷西北更深探肩舆乘兴一偶到缀景问心多所惭尾美究欣穷处好浆寒颇觉伏中堪回看碧静难寻静应让山居为指南小许菴食蔗居旁小许菴更难小矣大偏含拟于方寸犹为大可识名言总戱谈小许庵口号十笏为庵静以便底从名象较言诠纳来芥子应无数何啻三千与大千小许菴物外为游大小肩东坡见说记超然恰如秋景方称稚世界三千一气全小许菴两间巖屋可称菴虚受朝霞与夕岚设向南华齐小大须弥枣叶亦闲谈小许菴食蔗祇三间小许更减一闻之繋𫝊言君子退藏密方寸能㡬何万有于中出何当去安排斯焉养静谧小许菴小许居然得号菴可知大亦此中含漆园苐二篇如读较量由来是戯谈小许菴芥子须弥幻变更髙谈且置聴常评世间大者应无数何一不从小许生小许菴山菴小许颇堪栖一过何曾此久稽设向其间论空色是为杨叶止儿啼小许菴涓涓水与星星火昬暮叩门有必资小许由来成大用使如菽粟正难之小许庵剷削巉巖筑小斋千奇万变月牕排恰如真率王怀祖胜得多多许自佳小许菴每来必少坐松疏独以小称妙有余试问世间云大者谁能不自此权舆小许菴四面好山一室青不嫌十笏为延停因思何大非由小即境瞿然欹器铭小许菴口号小许宁云玩景徒瞿然别有会心殊试思万事善与恶孰弗因其小始乎小许菴松轩两架俯巃嵸拾级回廊宛转通莫谓巖菴祇小许开牕揽景亦无穷小许菴昔来小许菴意每谓其大兹来小许菴意乃别有会大含小固常小致大堪戒不必谈禅理实宜味儒话儒话古有之谨小慎微戒小许菴口号小为万姓总林林许以不知不识心此景唐虞世乃有艰哉至矣惕而钦小许菴岂闗问景与探竒容膝以安静以宜行已立身如絜矩慎㣲谨小亦应思倚翠亭虚亭倚巖壁翠色迥含秋恱可容双膝遥宜纵逺眸老松自古独衆木尚隂稠杜句虽恒忆其如兴每投倚翠亭窈窕廊通步虚明亭畅怀有牕安牡蛎着壁倚雄崖望去青霄近排来翠色佳宁云缅尧俭却是土为阶倚翠亭一间亭窈窕数仞壁嶙峋倚处若无地翠中宁有垠牕虚重来凭廊转适堪循画里伊谁格王家荷叶皴倚翠亭翼然亭子倚嶕峣翠色连空影动摇徐识天风翻落下适来烦热一时消倚翠亭搆亭倚倾崖开牕俯牝壑平陵出岫云下视归林雀万叶尚张王如张緑油幕清供目之寓雅契心所託倚翠亭笠亭倚翠微緑叶正幡纚开牕纳长风虚明洞表里旋旋日影移惜隂乃所以倚翠亭亭如倚翠峯峯亦与亭倚譬之色即空无彼安有此宾主了难分同异将奚拟交芦辨见中一倒复一起静思悟其因所惧西风委倚翠亭峭壁耸幽亭倚葱旧拾级造清迥巖谷都俯见云归白旋封雨过翠犹绚开牕似展画据几欲抛扇底识塞上寒始闻黄莺啭松巖孤亭四柱俯松巖巖上松涛了不凡七处征心八辨见何如坐此悟楞严钦定热河志卷三十七钦定热河志卷三十八钦定四库全书钦定热河志卷三十八行宫敞晴斋秀起堂敞晴斋山庄西北隅縁冈冠岭构室其上御题额曰敞晴斋游目披襟因高得逈秋空气朗苍碧千里于晴宜也门外有桥奇石嵚嵜高下前列古松童童如青盖左曰清绮书屋右曰绘韵楼御制诗题敞晴斋一壑自综妙三间正敞晴适来欣霁景便与勒新名云散若无力山迎最有情吾心喜犹别多稼近西成再题敞晴斋今日快晴实异常今朝始觉有秋光风来谷口全含峭泉出蜂腰半带凉万木清晖入葱旧三霄空翠落晶阳讵予独畅游山兴多稼将登喜若旸敞晴斋即目寻胜行行陟翠椒山斋蓦到敞晴霄骋懐真是欣新霁憩倦因之坐野寮啼树闲禽疑对语隔峯驯鹿若堪招夕阳满谷催寒霭下磴言归过石桥敞晴斋口号皜日萧风霁景澄层峯叠嶂翠稜稜予心亦与晴空敞方信高斋忖度能敞晴斋极北深山别一区楼台总觉是清都秋高越致晴光敞谷奥偏留树色殊既不常来太懒矣仍教亟去底为乎曰予犹望门墙者孔席慙同暇暖无敞晴斋寻鹿到山深松斋倚碧岑敞晴真及节宿雨弗留隂紫翠难为状笙竽总入吟不言图意会其奈景开襟九日敞晴斋崇椒策马不知逺敞榭骋眸毕揽遐岂必题糕夸博雅真看置鹿卜休嘉秋风满谷寒千树斜日平冈暖数家懒佩茱萸随节令法经诏我久闲邪敞晴斋倚巖得迥榭对户有苍松涧水白犹细峯林翠越浓雨图爽人意晴喜利田农亟雨亟晴好较量实幸逢新秋敞晴斋秋之徳雨雨宜晴即景巖斋敞逸情满峪西风中伏爽半山斜照万林明策马縁山不觉高迎门谡谡泛松涛野花有艳无名色知待何人作广骚夕阳渐上树梢头摘句不期片刻留好趂晩凉下山去一川风色更清遒再题敞晴斋前旬来敞晴秋新觉晴好今日来敞晴秋半晴久了山斋曾无爱憎情爱憎殊视因人生千峯霁烟正詄荡不能快意翻怦怦敞晴斋傍晩岚气爽䇿马聊山行遂造山中斋其名曰敞晴一天朗霁烟千里近虚楹低谷色已暝高峯照犹晶所得殊胜常真足欣予情情欣讵在兹多稼将西成再题敞晴斋夜雨必朝晴敞斋真畅情霁烟幻峯岭爽籁舞榛荆庭鹤飞还落石泉响处明晩归那须烛新月正相迎敞晴斋立马可待晴秋山有如是既晴斋亦佳跋马原来此兰蹊不致泞林闗时滴水晶然晃阳光罨牖生烟紫前朝緑云丛今日讶成绮敞晴斋峦谷斯为敞秋曦正尔晴露枝垂㶑滟风叶舞晶明能使余炎忘每欣峭爽迎菜荞方待润无取副兹名题敞晴斋前月常殷望雨情斋慿霁景辄怦怦秋深无可无不可乃喜晴岚四面迎敞晴斋崇峦复岫直北隈茂林疎处开书斋山庄驻已过半月笑我今日方言来一以鲜暇一境僻似此构筑胡为哉去嵗题诗宛在壁颇觉嫌晴望雨迫兹来即景乃大欣信是人情无定适敞晴斋今秋时雨复时晴朅至山斋信敞情万树吟风籁添爽千峰照日黛含晶鹤如忽下还飞上鹿不见形祗聴声小坐促成章便去那更格调致闲评敞晴斋秋雨霑即佳无事为霖久今朝快霁定云浄扫如帚乘凉可游山缓辔入林薮凹处栖巖斋岰㠡隠轩牖千嶂烘晴烟心目敞虚受即景得初来来亦言旋走敞晴斋常时旷望白云端数息登来实畅观落尽叶林山骨瘦歛开岚岫宇情寛明牕浄几值余暇大壑崇巖了不寒较雨量晴都过矣惟欣暖日烘吟安敞晴斋石栈过雨弗作泥笋舆欸欸为攀跻四邻云歛树姿现一径烟开花气迷山庄驻久兹始到一到适然得吾好谁云不得平则鸣试聴蝉吟与鹊噪敞晴斋即景逾月方言至敞晴却欣斋阁善循名风来林下惟披爽日上牕前持耀晶促织当秋欲吟凛野花带露尚含荣虽然闷与闲云散仍缱军书烦绪萦题敞晴斋恰喜秋云晴已净遂临巖馆敞而清不因以暇来责实那识于斯善副名万里天光惟一碧九霄曦御莫双晶宜旸火迫山田熟片晌依迟亦畅情题敞晴斋快霁游山至敞晴巖斋恰喜善循名到经廿日披幽径那见㣲云㸃太清林下有风都送爽叶间无露不含晶雨频未致为霖幸即境拈吟畧畅情游敞晴斋迩日隂无雨今朝遂敞晴游斋縁即景憩座喜循名秋意徐徐入云容片片征摛毫鲜滞句心与境俱清题敞晴斋敞晴雅合快晴来石栈萦纡涧㡬回万嶂寥萧爽籁落千林軮轧霁烟开一时得趣真佳矣两嵗别情亦幻哉却为筹农心畧慰流隂那问递相催再题敞晴斋迩来每作云虽云而不雨晩田已获毕秋菘方在圃闻之云䕶霜于菘霜实补况兹驻山庄亦无碍行旅云弗云皆可即景欣晴覩万嶂朗霁辉一牕纳尔许题敞晴斋巖斋幽夐弗恒到每趂快晴必一来磵戸致深意为入云衣散浄閟同开林浓珠落人霑露泥润篆留鹿过隈嵗有新题邻旧句陈言戛戛去难哉题敞晴斋毎至敞晴必畅情畅情都大为农耕愁怀率与徂云浄霁景欣于慰眼呈白屋由他四羙具碧山是我二难并千峯落瀑紫烟蔚兴异青莲亦句成题敞晴斋升高降下㡬盘回石戸巖斋坦荡开过雨敞怀置他徃快晴即景例斯陪峯如新濯芙蓉嫩瀑似平添絃管催欲问空空生白者解増吟思待谁来清绮书屋萝蹊萦缪石泉潺书屋萧然得此间松籁有声真避暑芸编无射最消闲言清见说元祠部练绮不希李义山䇿马漫随夕霭下崇椒回望失林闗清绮书屋一株老松当牖盘奇形翠色傲嵗寒书屋虽然号清绮了知元李不如韩清绮书屋老松笼屋彴横溪雨过山蹊印鹿蹄此处征诗合虞夏三唐清绮类醯鸡清绮书屋野花襍树袭香风静以为佳塞以通人谓诗评入清绮好山祗觉不言工清绮书屋苍松泛籁清野花饮露绮以之谱金石端合诗人㫖清不伤于俭绮不伤于靡贾孟二李辈未足与言此清绮书屋山房不在多高下即殊致卷幔逈延眺据榻静澄思秋花纷绮错秋意惟清寄小憩夕照明凉霭落巖翠含青斋隔谷还可跋游骑清绮书屋书屋秋清候巖林霞绮时缬红还带緑入画复宜诗披爽惬遐望开云引静思乔松当户翠不改嵗寒枝清绮书屋山中书屋称清绮涧叶巖葩牕尸里案头诗集列三唐㡬人此道诚臻美文章大块自天然小哉奚足数温李每来芸榻辄延停借欲箇中悟妙㫖清绮书屋插架芸编吐浄芬神心妙会谢云云便教着句皆清绮那及当前大块文清绮书屋开牕落落纳松风太古山情孰与同不涉言辞契倪筦小哉清绮诩张融清绮书屋佳山既沿縁佳处亦徙倚书屋率有书所愧研精㫖蜃牕一凭眺或复同其理松针后彫翠枫叶前余紫即目玩景光实觉清而绮清绮书屋几有琴樽架有书独无多暇此幽居冁然笑谓林间鹿替我寻常守碧疏清绮书屋栈道寻幽径高斋倚碧峯入门欣白屋当戸峙青松图画张神趣诗书伴静供今朝有余暇稽古畧从容清绮书屋徒清斯太简过绮亦伤淳试悟相资用堪窥以蔽津偶来秋始霁小坐浄无尘五字吟安处贤宁四十人清绮书屋曲廊宛转通有屋更斋东壁是图书府牕延松柏风绮伤俗斯厌清积健为雄两字味题额诗诠括箇中清绮书屋绮或近乎丽济之清乃佳谁云弗资境斯实足澄懐尘念于何得仙期宛可谐苍松森户外每到未衙排清绮书屋书屋斋楼一院中各题名便不相同触怀颇悟诗示法揽景还知画鲜工绮或伤纎自成丽清宜戒啬亦非丰三唐阅遍谁能此心醉惟应蜀杜翁清绮书屋书屋小年又一时翠巖过雨罨牕披若于两字论诗品句忆玉溪斯有之清绮书屋绮类奢不逊清近俭则固子云与其宁训人着章句书屋曰清绮酌剂得中处绮亦弗伤华清亦勿伤素砥行及属文相资式如玉俯仰契静会讵惟山水趣绘韵楼绘事奚称佳气韵贵生动然实人所为灵机出心孔岂如造化工无为无不总时行与物生肖翘荷天宠因悟六法兼益凛三无奉绘韵楼别墅无多据緑椒楼牕更俯万峯标林峦回薄皆神韵不借丹青绘独超绘韵楼高楼万山里绘事擅神工清听泉淙涧仙声巖落风真堪娱耳目那更数青红六法天然具升堂王氏蒙绘韵楼两架山楼接敞晴开牕万景毕来晴画中诗与诗中画欲倩东坡着定评绘韵楼千峯生翠霁光迎开着楼牕画意呈借问今为何气韵宜人端是绘金行绘韵楼小小山楼才两间千巖万壑座中攀画家妙诀无多子一字曰惟于韵闲绘韵楼开着楼牕纳万山丹青妙处岂人间试㸔气韵含生动笔法羞他王蒙与闗绘韵楼秋山六法是谁𫝊生动超超气韵全开着楼牕㸔活画倪黄轴那更须悬绘韵楼六法吾亦知最艰惟气韵即使臻其极终属人工进岂如造物神无为无不运请看雨后晴林密及岭峻有形兼有声含光复含润付之王摩诘笑失落笔分绘韵楼峯姿树态总风流气韵居然近仲秋此景问谁能绘得素先应让此山楼绘韵楼绘事贵气韵十知九弗到惟有化工笔无为而臻妙固非楼所能虚受足观徼唐宋多名家不少擅形肖较斯总下风镜影神光照绘韵楼口号底须设色资丹緑太古云巖展面前韵语若还拟诗格郊寒岛瘦或应然绘韵楼一天霁景朗新秋山若清扬林若流绘事由来称气韵韵生绘特在斯楼绘韵楼曦照阶前花有态籁翻林表树无闲设云绘事贵气韵生动应难及此间绘韵楼罨牖林峦霁景鲜濯青拖碧总天然寄言摹倣倪黄者生动当知气韵先绘韵楼一牖所纳无尽四时之景不同将以概曰韵事谁能绘惟化工绘韵楼口号二籁于喁落翠崚聴来律吕总相应大家不少独步者为问绘斯若箇能绘韵楼画所难工处曰惟绘韵焉色斯其生动声则胜丝絃却匪丹青染本来林壑诠告他嗜古者绢㡧岂须悬绘韵楼拾级书楼偶趁闲开牕朗景对晴山天然六法非渲染气韵超于生动间秀起堂西峪中峰特起列岫层峦奔趋拱极据峯为堂备揽诸胜其始循崖而上者曰经畬书屋芸香霏座恍如宛委藏书东北楼曰振藻拾级再上乃陟堂阶四面岚开翠合万朶青莲如生足底登临振衣疑在天半也御题额曰秀起堂堂外石桥横度碧熘斜通曲槛周遭回廊高下堂后山如屏障云际一亭额曰眺逺俯视但空蒙一气御风凭虚而堂返在下矣御制诗题秀起堂去年西峪此探寻山趣悠然称我心搆舍取幽不取广开牕宜画复宜吟诸峯秀起标高朗一室包涵恱静深莫讶题诗縁创得崇情蓄久发从今秀起堂碧岭四围全作障中峯秀起独成堂牕间见鹿任眠跂林下无禽不颉颃着色画张枫叶紫宜时风送桂花香得诗便拟肩舆去却笑劳劳有底忙小憩秀起堂得句雨过寥天喜快晴肩舆聊作问山行路从西峪得犹创堂据中峯业已成泉出涧邉幽脉益风来林下飒凉生起予爱此真佳处秀占人间有玉京秀起堂中峯忽秀起朗榭似悬居爰处宜四季周流观六虚鹿踪来近砌鸟语隔斜疏巖下风含爽时堪一检书题秀起堂西峪连朝因热置晓凉偶作问山来高斋恰是新秋到万嶂欣㸔过雨才润溽之中含飒爽云霄以上与徘徊鸣林鹿报金喜不识人间宋玉才秀起堂曲径中宏达好山四面迎爽风披茈虒皜日耀峥嵘虽曰引遐睇而皆契静情分明称秀起安得置吟评秀起堂四围翠合遥拖岭中间秀起独成堂石级高攀遂据榻山村望见还隔墙万顷与翼兆稔嵗一天寥朗澄秋光信笔书之欣所遇何须故事徴缥缃再题秀起堂一迳翠中分山堂逈出羣何当坐九夏无事读三坟劚土已成石嘘烟便作云忽㸔盆桂设去嵗此清芬题秀起堂驻跸聊欣一晌闲心仪秀起事跻攀山容匹鲜行舆易诗句题多落笔艰嵒龉有花皆露满林岑无树不云闲最佳讵可生留恋罔克攸分大合闲秀起堂口号秋老意特秀山空望若起而我坐书堂会心亦在此秀起堂万嶂葱胧中起秀一区廓落似悬居寻常漫拟清无比俯仰方欣静有余庭际鹤宁借车载林间鹿不挂牌书河源雨过凭牕㸔嵒龉从新濯翠蕖秀起堂待欲言竒转复竒千巖起秀座中披云霞以上崇情寄俯仰之间陈迹为林下常来谙鹿性牕边闲坐爱山姿遣懐聊尔三唐揽此妙怜他无一知秀起堂西峪最佳䖏山堂逈若悬牕中数麋鹿砌下吐云烟露坂铺红锦晴峯矗翠莲句非秀以起亦可置吟篇秀起堂秀起衆山头到兹必憩留旧年如昨日今嵗又新秋万树呜相荅千峯翠互流适来清跸路一髪见西沟秀起堂西峪兹初到书堂据逈厜果然秀无比率致起遐思空翠罒隣落秋云一缕驰留当作雨好荞菜待霑滋秀起堂对雨肩舆入巖云过午复作雨迥堂小憩坐连纎织空宇素色挟飒声艰绘谁能谱山雀避瓦檐野鹿翳林莽目凉炎若忘意澹静堪侣茍不跋泞蹊此景得何所秀起堂中隆岧岪若悬居拱揖羣峯尽俯诸红叶知从緑叶染秋山觉比夏山虚鹿声闻尚隔丛樾黛色㸔如入朗疏此日昨年漫论彼行云流水例酬予秀起堂先至其他姑舍诸山堂真比衆超如近峯逺岭秀无尽秘思研辞起有余将拟披襟顿延爽试教搴幌迥含虚拈毫得句肩舆去孤负谁㸔架上书秀起堂秀起不可孤坐来景实殊风前九夏冷雨后万山濡纵目无尘趣契心有道枢随縁荅五字亦岂费拈须秀起堂四围山色郁苍苍秀起中央迥筑堂今嵗喜才今日到昔题多共昔年忘峯姿树态张图画目撃心存伴缥缃习习巖风拂檐梠襟披夏五顿生凉再题秀起堂欲知秀起絶妙䖏兴趣番番致弗同恰似饥餐渇饮者不离动会静观中千章牕外巖林緑㡬簇阶前野卉红回占岭巅碧霄近咄哉大禹慙卑宫题秀起堂西峪最深且最高骋怀因迥得于韬故知蓄极发必胜亦戒欣斯傲以豪一宇平临白寥泬千林俯卷碧波涛古来手笔多难数惜彼拈吟未此遭秀起堂四邻围秀中冈起适有书堂构于此舆来颇觉路幽深床据乃欣山在底青萦碧逻指顾间纵目其表彻其里是理窟乎是文津我亦悠然㕘厥㫖题秀起堂千巖叶态与枝姿总是书堂秀起奇浅翠浓青资造化诗裁画格入神思殊观应识自太古此遇欣于又一时每到山庄斯据榻欲因启秘递吟之题秀起堂往嵗初来即有诗今年阅半月云迟已因涉新景无暇更恐揽陈迹惹悲佳䖏岂终弗一到此时谁识有千思即看四壁粘吟翰多是承欢掖辇词秀起堂有感到此年年有句留兹来那可恝然不风声虚牖凉常度山色空庭翠若浮隔嶂鹿鸣音未壮拂花蝶舞态偏柔题诗四壁验今昔待欲巡吟怯举头题秀起堂肩舆得得陟崔嵬片刻山堂亦到来七字诗情同夏永四隣画趣共云开超然自与他峯别美矣偏宜对席陪泐壁题楣新旧错艰乎着句虑重儓题秀起堂西峪斯堂称最高不恒至虑衆人劳可无逸句酬超景却异闲情着广骚露润风凉心畧慰林青坂緑意方豪自经课雨量晴里一嵗舒眉得㡬遭经畬书屋面山书屋号经畬咏有山泉閲有书不是研田拟唐垦欲因义路效儿锄五车学富何希彼两字君难足起予㡬度来来消㡬刻箇中安得乐三余经畬书屋叠前韵塞山如罫孰为畬书屋高无须蠧书每事惜隂较分寸常思克已拟耘锄芸牕旦夕堪容与灵囿烟云恒跋予设以农功喻学业祇求多稼不求余经畬书屋到处有书屋深山中最宜芸香霏四座经训絶多歧稽古常企彼居今毎愧斯何当不出户涤虑读农羲经畬书屋书屋四时宜夏徂秋始之因翻青简在益惜白驹驰过雨瀑千涧敛云天一涯璇玑运不息圆盖本无私经畬书屋古帙清秋宛可亲优游餍饫静无尘忽然欲问经畬者谁是不徇名利人经畬书屋借问菑畬何所攻五三六九讵皆通吾惟切已求真益一部言经用不穷经畬书屋洒然书屋宜久坐新与为知故与温却弗恒来来便去顾名岂不愧斯言经畬书屋峯峦岞崿一牕虚到即言旋那久于书屋似应顾予笑㡬曾经训此菑畬经畬书屋有容恒是得神宁不陋休夸惟徳馨戸外山容叠方罫是菑畬者定何经经畬书屋就山高下构轩楹题额因之辄异名入室随方堪象玩据床返已愧经横润增峦巘初过雨爽挹衣衫喜快晴一晌斯之未能信㡬曾枕葄细研精经畬书屋即事遗书搜索佐文治大典因题永乐时特简纶臣任总校并抡翰苑各分司十年为限程寛矣四库虽殊经本之士不通经不足用况予身系作君师经畬书屋书轩择向建到亦坐移时无暇峯图揽有闲芸简披卤耕彼当戒絜矩我应知贫士经畬者酬丰责在谁经畬书屋三间朴屋倚嶙峋额以经畬亦有因如罫层峦研田界欲斟垂瀑墨池津韦家不羡满籯富徐氏无慙负耒贫四库而今经检勘斯文知在读书人经畬书屋振藻楼廊接书屋屋檐却自额经畬箇中谁识端倪具求藻应于经始诸经畬书屋有册在棐几有函在竹格而我傥然来坐每不温席安得餍饫暇味此经史籍无异荒唐耕孤兹寸隂璧念彼佣书人遑耽晏游适振藻楼朴堂既高豁曲楼复窈窕平陵入屋中縁梯降云表景奇意亦新颜之曰振藻峦情将树态兴会殊不少却笑锦囊人较此𣺌乎少振藻楼浅紫深红缉万枝书楼即事引清思春华秋实胥权置请㸔东平振藻时题振藻楼涧卉巖葩织锦纹箇中饶是挹清芬寄言振藻求工者争似天然大块文振藻楼山楼何有有诗书新景空澄意与舒秋实方来真觉好春华试比定何如振藻楼每嵗来巡必值秋千山朗日翠烟浮问谁欲继欧阳赋振藻应须陟此楼振藻楼秋晓巖林布嘉䕃风前埭卉舞芳㽔文章大块蜚真藻公干还嗤费绮思振藻楼山楼出树杪亦复有山包境自古今尔理叅动静交含英期实得振藻贵虚抛设畀杜工部无心作解嘲振藻楼山楼万景固常披皜日清风又一时占却仙庄七十二行将振藻始于斯振藻楼林态峯姿总入竒铺霞摛藻恰相宜层楼隠似无言笑太古山中那有斯振藻楼口号开着楼牕万景披流青飞翠互偨池等闲不拟拈湘管大块文章振藻时振藻楼口号凭揽书楼又一时逺峯近壑总呈竒祇应黙坐休轻咏以静存之意㑹之振藻楼拾级高楼万景披亦清真也亦雄竒于斯祇合搁吟笔富媪方当振藻时振藻楼振为流动藻为华诗品亦惟备一家三字箴如悟根柢不多些子在无邪振藻楼口号四壁题诗率已多别生清㑹㑹如何日中则昃月盈蚀振藻知当戒太过振藻楼拾级偶当㡬暇时㑹心七字促成之眼前藻缋天然景添足何须抽秘思振藻楼口号虽云果实由花藻花用应输果用资楼额振诚因即景家丞庶子尚当思眺逺亭作歌趁爽更复跻崇椒树叶翻风凉意满虽然亦眷劳舆人恰憩山亭颜眺逺眺逺讵止玩山林絜矩之道古应斟衣食大欲民可畏雨𤾉时若天难谌况兹金川正有事遥遥西望常厪意禁暴安民不易筹旰宵企待㨗音至钦定热河志卷三十八钦定热河志卷三十九钦定四库全书钦定热河志卷三十九行宫十五静含太古山房有真意轩碧静堂静含太古山房鹫云寺之侧万嶂环之旷如奥如得静者机焉筑山房一区颜曰静含太古䆳谷含风穹林隠日纎尘不到衆籁閴然宛在羲皇上也由西廊而出曰不遮山楼髙入云际林岚回抱缭白萦青楼下曲径纚连山腰石磴间不觉登陟之劳廊尽向南得小亭颜曰趣亭御制诗静含太古山房秀起占髙朗山房别一区称佳以幽僻契妙更清殊松不烦新种石皆入古图子西善忖度心得乃先吾静含太古山房秀起真秀起读文如大家巖径更屧步仄磴盘云斜别体筑山房派拟郊岛夸是时正小年太古静且嘉子西曽未到先得同然耶静含太古山房仄径才容步过藁便到门借峯作屏障倚巘筑墻垣秋色来方稚风声起欲轩既云含太古底事未忘言静含太古山房夷嵕山屋祗三间得概欣看万嶂环无暇翻思难应接有懐那谢一跻攀芬闻野卉巖边缬响逓幽泉涧底潺不是子西髙尚辈安能箇里镇消闲静含太古山房太古以来山筑房含以静孰古抑孰今房用无言领我心亦如之小坐趣为永巖风送爽至欣披真即景静含太古山房緑树全染红红又风前少色即空岂诬动归静有道恰如太古初名相非所晓山房足当之㑹于无言表静含太古山房山房别一区乃在书堂下彼以迥而秀此则秀而野石泉阶底淙松涛屋端泻于何见古意尘念都蠲舎研匣又宣𫝊笑此奚为者静含太古山房山房秀起隅云栈致萦纡委宛如藏宻窈深足静娱秋风满座爽野景一窓输城外山田见黄云近逺铺静含太古山房何处不太古山房独擅称阶前俯閜砢窓外即崚嶒复目眸豁坐教心意澄梵铃空际落便似悟南能静含太古山房作歌秀起若大家李杜万丈光芒透山房似别裁郊岛无妨寒与瘦窈而曲如往而复倚巖小筑三间屋漫嫌十笏才容膝万壑千峦一忩足千峦万壑自太古岂识朴室及华庑凝神契静合忘言底用劳劳辨纂组静含太古山房自我来山庄西峪兹两至一以少闲暇一以多政事对山颇自笑何必烦㸃缀増景则不无仍付鹿守讫巖房本弗多胜惟㨿幽邃太古岂其遥峯林讵改置就饰斯非难反静未云易静含太古山房仄径下曲崦山房楼巘隅以幽不恒到惟静足堪娱恰度小年候偶拈五字须景光又觉异兴㑹自然殊静含太古山房郁纡下崇坂山房藏窔奥幽崃落风寒宻林蔽日曜六情于焉静一尘所弗到不因小年来安识太古妙欲拟斯久坐还恐误政要静含太古山房山房窈窱间寻常弗轻至夤縁兹偶游喜值秋风霁气澄一天凉林翻四邻翠以幽转致旷放弥出卷宻堪注子舆书万物于我备静含太古山房盘磴下威纡入壑穷委宛山房忽靣前既近仍疑逺云房含太古房实搆以晩太古实含房偶因房而显渉名则论纷忘象乃契筦而我曽何谓屡吟泐壁满静含太古山房落斜不数武而总歩仄径于宻忽小谿山房朴以净邻虚意为永㨿迥峯罗胜开窓引清风可望亦可听松籁为丝竹石稜供饾饤静色与清声不尘总恱性把笔欲吟难思量无句称静含太古山房秀起堂右侧磵道下踰窈得平过十尺室较十尺小而室乃三架计容膝不少山自太古有静觉秋光好问谁知其含趣在五言表静含太古山房山房藏委宛既狭中亦宏容房可三间祛华惟朴楹以延遥日可以澄素情我昔来游此与之太古名然自太古来原有此亦诚恰值小年长宜静絶外营而我勅㡬人耽斯恐过生不遮山楼山楼虽迥不遮山㡬㸃新红万緑间竒破天悭欣始遇寻常林壑拟从删题不遮山楼楼在万山里偏云山不遮名言何有定惬意与之遐为是初成趣归来便领嘉喜新吾尚尔复古志徒賖再题不遮山楼肩舆西峪趂㡬闲振箨秋风顷刻间今日登楼有佳㑹别开生靣不遮山不遮山楼山楼山复不遮山翠逻青萦逺近间拾级不言经嵗隔凭窓聊喜片时闲不遮山楼口号夏叶宻绸缪空懐不遮意山楼今欲云副实行将至不遮山楼山楼倚巘出青霞凸态凹总不遮独有当窓一枝好天然小幅展倪家题不遮山楼低小山楼号不遮冷窓全揽近还遐廓然雅契大公㫖宁在林岚罨目嘉不遮山楼口号山不遮楼楼不遮谁賔谁主总名加蓦然林下逄苍鹿胜我无言亦八义不遮山楼精小山楼翼若飞峯岭态罨书帏鲁论见说吾无隠触目孰非静者机不遮山楼小阁开窓山不遮逺峯近巘各呈嘉夕阳欲落依西岭幻起东林一片霞不遮山楼洞逹层楼纳飒风林光岚翠四邻通不遮宁为看山色宋祖开门意正同不遮山楼拾级俯临万景披红増緑褪仲秋时开门宋祖不遮意在彼吾心匪在斯题不遮山楼倚山筑小楼靣前堪眺遐背后开虚窓见山亦不遮表里须洞逹揽景何须賖揽景固佳矣而吾更有加人情纷万殊一照宁无差明逹彻壅蔽卓哉惟重华不遮山楼胜处起楼非背山开窓终日对孱颜不遮于此犹容易欲悉人情实则艰不遮山楼口号山不遮楼楼纳山偶来消得片时闲设如较彼名实处我亦疑其宾主间不遮山楼曲折通廊处起楼枕翠㣲匪夸两层逈却嘉四邻围守閟无藏妙钩深每息机开窓万峯纳或免义山讥趣亭小亭未足十笏胜趣乃占千山虚牖竒供旷览崇巖逸谢劳攀流动则资石瀑周遮不厌林闗欲借澄心观物讵云徒尚髙闲题趣亭夏山宜画复宜诗乔翠低红万状披真与小亭增趣矣寻思知趣者为谁趣亭试问今来情所闗金声多在翠㣲间领完夏趣领秋趣却是人忙亭祗闲趣亭十笏未为广四时宁有穷延来总佳景妙处是天工秋叶尚余緑山花亦作红如訽趣所得不在色形中趣亭山深秋意佳叶落峯露孤亭何碍窄此中有真趣虽鲜红緑绘岂不闻后素时复作天籁悠然胜韶頀趣亭委宛游廊曲入深启窓峯翠扑衣襟宁当小大评山景得趣由来尽可吟趣亭窈深之处疑巖扉择向为亭枕翠㣲四柱空空趣无尽虽然识趣者应希有真意轩自西峪至秀起堂山径萦纡架屋数楹御题额曰有真意轩轩外林峦髙下一邱一壑一草一木俱有真意陶潜诗所云欲辨忘言者殆曲尽其致轩左曰空翠书楼右曰小有佳处后有亭颜曰对画云崖飞瀑万象空明倐忽变幻如见荆闗笔妙也御制诗有真意轩秀起昨年初搆堂入从西峪路微长山凹一曲宜憩步松下数楹恰受凉小许底须较大许机忘亦自并言忘云容峯态标真意总在陿中委宛藏再题有真意轩谁则无真意知真复是谁春风秋月世过去未来时莫道景常改请看山弗移疎轩付不语小坐恰相宜有真意轩开我今秋窓拂我昨年席歴歴有今昨碧空乃无迹刬土縁构轩土已变石壁云散不觉欠云来不觉益咄哉均戯论真意非语黙有真意轩俯仰风行与水流太空落落祗清浮咄哉真意固如是岂在寻常色相求有真意轩意者心之旌真者伪之宰意茍真是託那为伪所殆圣经言正心其先诚意在诚斯无不真岂复外物待然则命此轩固非因㠑有真意轩西峪路必经相过遂成憩轻舆岂复劳肩者未容恝一以畅予懐一以息彼弊山庄本仙境何处不佳致廓然五间屋足受万物备林风奏清凉巖云幻隂霁即景得竒遭是谓有真意有真意轩秋轩迳入深秋宇落峯隂静趣惬幽赏余闲又偶临林踈山露骨溪净水澄心意欲寻真者须来此处寻有真意轩窅暎山谷处葱胧林树间自然稍位置雅喜足萧闲画格当秋叠琴音过雨潺问予真意託恒是忆民艰有真意轩入谷有苍山望林无緑树林谷环抱间书轩于此遇窓明受曦温架馥贮竹素故是避暑庄斯则向阳处飒景雅宜人流隂亦堪悟有真意轩最喜山深处兼来夕霭时翠峯非假色红叶是新枝土劚久成石松乔下长芝既云真意有拈咏复何为有真意轩峣轩隠重翠是日叩林闗㨿榻来凉籁卷帘入碧山抚题思旧厯摘句伴今闲真意有何处知于松石间有真意轩西峪幽居来往经今年却是此初停为欣斋额有真意复讶山容无定形坐爱向阳成永乆观惟忘物得清宁千林落尽红兼紫祗剰巖松罨户青题有真意轩西峪幽深弗数至至斯佳趣得殊前爱循栈径忘行倦忽造山轩可憩便闾舎鳞依城郭外禾墉积圃场邉问予真意于何在不离民情是我田题有真意轩经年曽未到今日偶偷闲却对山林处原如昨近间衣凉天籁落屋润岭云还那是饶真意视民每忆艰有真意轩有自无中生真乃假之对皆属意所为賔主宁当背轩曰有真意倒置义似晦寻思可别解空空室何碍于意尚不居岂知有真在而我即景吟是谓游物内题有真意轩乗闲䟦马欵巖扉真意都诠静者机涧水涤尘一帯绕云峯展画四隣围鹿知熟径寻常到鸟惜芳隂不忍飞笑我无能注周易于斯息虑究精㣲有真意轩过雨山蹊湿弗尘又非作泞宛堪循到来忽已成隔嵗㑹得居然值此辰云纵晦明宁是幻轩无刻画祇惟淳欲知真意应何託时不忍忘曰爱民有真意轩多时西峪弗经游山径行舆路不脩喜是林间恒见鹿幸游松下未鸣驺巖轩帘轴堪延望绳榻书翻輙小留黙㑹云何真意在一天风物总殷秋有真意轩歌白家少傅乐府章曽云人心不可防是盖叹其鲜真意徒称心赤言如簧此轩谓之真意有实因山深蔽林薮山虽深而林虽蔽歩以至山容林态无不毕露从人取是即有真意而无所藏试问人情可能似此否题有真意轩西峪巖谷中是为最初地文轩㨿山凹向名有真意本来无忙务耐可坐而憩循名欲责实相羊引深思真者妄之对意者心之使必其心乎理所发乃纯粹设匪克己功鲜弗为私蔽私蔽莫非妄求真实艰致岂如碧峯静无言无不备题有真意轩今年西峪此初行萝径兰蹊歩觉生无尽有真同一意喜新厌旧亦常情庭前树当夏隂张巖侧花过雨色荣人在屏南研之北成吟也觉粹而清题有真意轩万夀山轩曰无尽避暑庄轩曰有真方寸之心祇一意有其无尽何无纷然而有真乃无尽设其有尽无真存一而二而二而一诚其意者思斯文空翠书楼屋里通廊才数武虚中纳约有余思四山空翠庭前落恰是书楼卷幔时空翠书楼髙下随山势为楼在所宜两间亦称迥八牖恰堪披平挹林光秀全收峯态竒庭隂空翠落为忆浩然诗空翠书楼一谷秋风衣𬒮凉飘飘空翠染山光浮来忽向庭隂落孟氏诗中得趣长再题空翠书楼书楼曽是不恒来来亦何甞坐久陪今日无端消半刻秋霖有意博吟裁迎襟飒爽掀帘入谋目溟蒙共牖开得句肩舆原即去于凡淹系底为哉空翠书楼西峪有佳趣一曲一改观书楼因迥为树杪纵目寛然不碍山翠浮空来座端生白盈虚窓凝黛犹逺峦足以兴静吟足以惬清欢何必学义公于斯覔心安空翠书楼两间亦可号书楼灌木层巖叶尚稠一晌登临得竒㑹落来翠影自空流空翠书楼屋里游廊曲转通坐来暖日尚和融蜃窓试一闲凭看始觉四山翠是空空翠书楼空林围四面翠影落中庭耐可恱心性谁能拟色形既虚无侈望惟寂有余听书卷原陈几所慙善取型空翠书楼书楼向空翠空翠额书楼最契静虚趣乃兼名实收曦间常欲闪风处又如流底事㣲红㸃寻思节报秋空翠书楼口号开处竒观一忩纳落来生翠四山披恰如楼阁空中住未可寻常物色之空翠书楼重阁八窓空四邻叠巘通落来翠无尽望去景难穷岂是吟从事而将宗义公底因难着句心与境俱融空翠书楼四山飞翠落虚空卷幔书楼黙对中莲影不花真是净义公结宇可能同空翠书楼书楼枕㠎嶫空翠旧为名大似栖空宇而饶纳翠情恰看收雨足满意向晴迎峦壑濯新靣徐听落瀑声对画亭山陡溪艰水为亭跨上头是谁经意想亦尽得风流有雨方成瀑无风不作秋丹青虽入妙可许逐时投对画亭一川飒沓落秋风四座清凉照碧空月户团圞直北望是谁写出广寒宫对画亭月户团圞不借脩座中何异广寒游四山飞翠云垂脚一谷含凉树动头极目总无尘可对沃心惟有静为谋展来画帧伊谁笔王氏临平正晓秋对画亭口号踈不嫌稀宻不遮玻瓈虚朗胜窓纱今朝朅尔逄秋雨画意从新换米家对画亭曰画画不若是亭亭鲜同真饶气与韵岂在緑和红涧落峯头雨窓含谷口风艺林多作者似此孰能工对画亭口号曲转云廊得小亭额题对画岂丹青便教摩诘披真蹟未觉如斯悦性灵对画亭画帧悬来有是乎气为神韵静为腴所赢赵李倪黄者春夏秋冬景各殊对画亭口号拾级聊登更上层月窓虚处对崚嶒一声呦鹿来林下元四大家画岂能对画亭依旧窓开岞崿间对来画嶂是冬山林空峯瘦无㸃缀绘事赢他落笔艰对画亭虚亭置牖煳云母风月四时无尽藏岚霭峯峦常变幻可能如是笑倪黄对画亭暮霭朝岚无定态秋来夏去有恒期欲赢般礴儃儃者那便丹青能尔为对画亭不问四家及六法爱看林态与峯迎人苍翠意无尽正是夏山如滴时对画亭壁上圎窓纳景开夏山如滴眄崔嵬今朝讶合许浑句风满楼知雨欲来对画亭回廊延歩入一牖纳嵚岑四季画情别谁能粉本临峯含霁景树意作秋音看取云闲处悠然惬我心对画亭窓入千峯作画看较于画更备多端即如乍雨乍晴况李马知他欲状难对画亭口号去情底论得其神深入精㣲逈出尘读旧句全如读画对之讶是七旬人对画亭画者每为山水图择宜率置小亭孤此亭画里还画外对处艰成答语乎对画亭是画原恒对是亭亭前画意雨冥冥多斯对者如凿窍混沌因他太不宁碧静堂倚山为堂絶巘浮青在烟岚缥渺间御题额曰碧静堂聨曰碧宇好秋澄坐延爽籁苍山太古静眺引清机堂之左曰松壑间楼右曰静赏室云容风态清赏有余跨涧为楼曰净练溪楼朴如小阁山髙水驶雨集涨盈不必梯级而倚阁凭虚飞瀑淙摐琉璃一片矣御制诗碧静堂入崃不嫌曲寻源遂造深风情活䓗蒨日影贴隂森秀色难为喻神机借可斟千林犹张王留得小年心碧静堂佳处山情似水情润含纹叠罨檐楹恰如范氏岳阳记一碧真看万顷呈碧静堂树色碧无碍山光静有余明将启跸去且复凭窓虚尘意何曽到道心可騐诸便因思舜命耽逸岂因予碧静堂借问山深趣山深静有余九霄悬碧照万虑尽空诸侧牖窥苍鹿倒泉飞锦鱼夕阳片时落幻作紫金蕖碧静堂碧是色之静堂居山以深了堪忘净谛讵止空尘心烦热避空谷凉风生翠林丁丁橡子落飞啗乱巖禽碧静堂堂在万山中所以不常至至必趣非常而总饶静意长空一片碧叠树千章翠暎帯难形容夫何可思议于无思议际如是偶清寄题碧静堂一区隠峭蒨数息陟㟹嶆虽是舆而逸不忘肩者劳窓间延逺黛松下听寒涛率意成新什苦吟那首搔碧静堂一径入深林三间栖碧嶂既静虑因澄惟虚观亦畅逺山夫何似髙下翻翠浪可以涤尘襟而尽非时尚壁间新什阙此债应须偿碧静堂自嘲巖一起一伏谷一抱一环为胜輙弗同而颇劳跻攀择最筑轩堂揽要图坐观原复肩舆至仆人忙不闲推己之谓恕吾犹恧此间碧静堂烘谷秋阳暖雅宜问景前径穿出树杪堂迥坐山巅纵目极空濶俗情都弃捐碧天真是静无际一虚圎碧静堂一谷经千曲非遥转致深碧兮如濯目静矣恰宜心林未玫瑰色泉犹琴瑟音秋长今嵗独呦鹿且迟寻碧静堂一曲巖阿閟四隣山色围秋光入萝径暇日欵松扉緑意犹如许素心初不违徘徊研竹素未易契精㣲碧静堂羊肠才数转螺髻又髙鶱拾级得门户构虚有室轩花清锦如濯松古籁非喧几上芸编设乗闲手自翻碧静堂筑堂倚㠍嶪开牖眄偨池太古碧无尽日长静此时鹤林言则合栗里住斯宜距跃彼应乐逹聪我异为题碧静堂山堂栖翠崚云栈㡬盘登到似披图入坐惟摘句应静观今日惬碧宇好秋澄亦欲无言去其如兴每増题碧静堂今嵗今朝到昨年昨日同光隂诚迅速吟咏那终穷即景番畨异兴懐旋旋融千林一色碧静意接长空题碧静堂夏秋三月塞园居围返山堂乃到初慙我未能领此静知他毕竟笑其疎归根树叶露峯骨泛乳茶瓯㸃菊菹一晌消闲旋复去似兹构筑若为诸碧静堂云栈萦纡蕙露披肩舆歩歩入幽竒未渝碧也彼万树真是静哉此一时鹿不避人忩下过鹤如陪客砌傍窥驻庄两月斯初到自笑何须构筑为碧静堂过谷复登山书堂松壑间隔年犹碧静快霁对孱颜日朗林愈翠风清忩不闲摛吟惟遣兴那拟破天悭松壑间楼山隂多古松巖壑亦复杳就迥宜为楼两间已不小侧耳听清泠谋目延窈窕惟觉道心生那有尘懐扰得句应脱凡为在青云表松壑间楼大壑之间有古松楼因松亦古情浓登楼祗听涛声谡不似通明许客逄松壑间楼山抱偏欣水复环清秋为我辟林闗坐来底觉衣襟飒楼在长松大壑间松壑间楼枝峯蔓壑不可数峙有长松千嵗古择向为楼适其间天风飒沓为鼔舞照人碧静成苍颜白鹤下立阶墀前广成子乎洪厓仙举手与我相周旋忽盼秋雨滋山田自笑毕竟无仙縁松壑间楼曲廊髙下有阶通小小书楼大壑丛谁谓秋山生意少緑盘松盖恰忩中松壑间楼苍松生壑底上欲参青霄但看其貌古谁计其年遥构楼松之下对松开云寮那借巖风吹坐则闻谡涛拟当挟颕师朗然七絃调松壑间楼山楼处处有此独称松壑不惟窈而深真是清堪乐澹澹谷神存谡谡天风落近者峯嶙峋逺者岭回薄太古之秘室轩楹费构作混沌本自佳儵忽饶穿凿促成五字去聊识兴所託松壑间楼口号松壑之间两架楼千林叶落逮深秋爱他独树为竒者韵自寒涛翠自流静赏室爱向山深处搆居山深处趣试言诸云容峯态静无比月夕花朝赏有余坐席寻常都集妙启窓端是为延虚将迎内外胥教冺语着程家定性书静赏室口号山深不期静自静室朴曰惟宜实宜却笑如斯延赏处偶来亟去信何为静赏室言静莫过周易着诠曰有濂溪干坤易简合撰形神善恶斯齐乐水乐山仁智秋风秋月端倪造物四时无尽余闲惟古与稽静赏室肩舆盘过翠微峯别有壷天隔嵗逄指向蜃忩聊纵目当前恰得一株松静赏堂偶来静赏室图阅静赏幽山川自太古风月仍清秋似此最佳处宜付隠者流怱怱肩舆去五字徒吟留静赏室寻胜盘荦峃造极辟林薮契妙不出庭纳约原于牖造物无尽藏所遇随人取饶静本非寂曰赏夫何有静赏室室朴山深林复虚惟余一静别无余何当摆脱尘情了来读尊卢时世书静赏室曲磴縁廊上幽斋隔嵗逄㨿床眄翠壁当户抚苍松云净寥天朗夏深樷樾浓茗瓯与芸简随意作清供静赏室口号既云静矣奚云赏有赏应知静已纷不废赏而无碍静曰惟斯室独超羣净练溪楼夹山溪陡水艰贮雨里方看练影披着箇小楼存此意终当卷㡢俯天池净练溪楼陡涧实非溪值雨有溪时跨涧屋非楼号楼颇觉宜一切名象谁所为人云亦云岂可辞欲借想像之练影净洗拟议之虑思仿彿溪楼首肯曰得之静练溪楼昨夜秋空才过雨今朝山阁下成溪恰如练影知看待触兴能无一再题净练溪楼朴斋跨石涧清迥具楼意语已忽失笑拘墟在名字曰楼与曰斋岂非人所置秋山过雨久涧亦无水至不水而云溪其义如是寄净练溪楼秋山未雨那成溪漫拟楼名孤负题曰待雨来观净练转成认影笑头迷净练溪楼崃上三间俯碧嵤虽无楼实有楼形每教练意凭窓想何必溪声待雨听净练溪楼楼固弗楼练岂练山堂跨涧待泉披傍人却笑名不副此意曽非尔所知净练溪楼磵空凭虚巖若楼开忩峭崃对尺咫有时飞瀑落摐摐净练之名得因此却惜以偶弗以恒偶因过雨恒由晴今朝恰值夏霖后坐看银影披巖层宿名所欣副始遇然亦诗成便言去净练溪楼石磵如溪落峭岏跨而为室作楼观何当无事箇中坐净曳练光雨里看净练溪楼夏末秋初雨稍勤山谿处处挂泉分小楼今日名循实涤目澄懐迥不羣净练溪楼跨壑溪房可号楼夏山过雨落垂流实欣名称得逄鲜七字凭吟为少留净练溪楼跨溪有室本非楼似阁居然溪上头无水每疑名不副雨余今日练光流钦定热河志卷三十九钦定热河志卷四十钦定四库全书钦定热河志卷四十行宫十六含青斋玉岑精舍文园狮子林含青斋架巖为屋叠石成阶与敞晴斋隔溪相望御题额曰含青斋斋内面北额曰清晖娯人联曰云影罨檐留游情缭白山光排闼送画意浮蓝每深秋临幸枫林晩照槲叶朝霜俯视轩櫺尚饶深碧左曰挹秀书屋右曰松霞室山容峭蒨松径阴深当仙庄西北隅南望五云则碧榭红阑瑶岑玉水宛在仙山画图间矣御制诗题含青斋西北林峦幽且敻昨年寻胜得山行因教小筑闲斋者业已宛看别墅成信矣可居入画格慎哉求适出人情坐来拟欲披图史不为欣生为愧生再题含青斋孟秋荏苒仲秋临一瞬堪因视古今延歩不妨乗候爽到斋偏喜对山深蝶如恋影长依卉鹿已闻声尚隐林恰见遥峯红几㸃翻兴尔许惜青心策马至含青斋隔谷巖斋路不遥乗闲遂与欵松寮谁知揽景忽逾嵗且是驻庄已十朝此最佳宁当恝置纵无语亦解相邀万年松下脂成珀闻说偓佺曾遗尧含青斋底事爱山深山深惬道心四邻围峭蒨一迳入阴森巖想丹犹隠窻慿翠越侵润浓螺黛处更有鹿堪寻含青斋含青与敞晴相隔一谷耳秋晩尚余闲可能孤尺咫千林已失青万嶂惟标紫将谓青意无少坐悟其旨芳菲指明年机括藏于此含青斋门前峯展屛叠树尚浓青连得碧无际落来翠满庭既饶深以静莫拟色分形苍鹿寻难见呦音却可听过谷复至含青斋隔谷复有斋木可抛尺咫况欣值爽凉宜与穷宛委爓爓翠明叶馥馥丁星蕊庭前呈静机色香胥妙理弗来得几朝日影上窻矣题含青斋浮蓝缭翠罨檐櫺画意无形复有形半座生来虚室白一帘含得万山青乐兮偶学仲长论陋则非同禹钖铭犹是林光蓊蔚候鹿声难𨼆却频听含青斋斋据山之阴户对山之阳翠峯与绿嶂面面胥包藏虽秋叶未稀不描画自张但觉林间风吹来带微凉欲会含青者识幻乃得常策马过谷遂至含青斋乗兴䟦骖驔巖斋问景堪寥光澄素宇飞翠落晴岚风峭树声飒露浓花气馣适才咏青处原在此中含题含青斋巖斋极西北幽阻弗恒到今朝风日暄肩舆一穷奥林姿纵廓落谷势仍䆞窱出陿亦造宏轩楹敞栖峤青乃失以忽含则空成笑慿窻合无欲转得观其妙含青斋石城盘陟进园门向北巖斋可憩言树色千峯犹张王秋曦一牖耐温存虚中足纳青瑶入风处还疑碧练翻庋阁芸编堪汲古慙无多暇静探源含青斋狮子园向狮子峯峯东沟便称狮子石城门即锁沟口䇿马言旋每进此东为宜照西含青两斋相望近尺咫今朝舍东而就西却是今年到斯始面北开轩据坦冈隔溪㠡嶤嶂峙高枝低叶总含青润露摇风幻无比设置歩兵于斋中亦当青眼相对是肩舆过谷复至含青斋两斋隔一谷东西近相望谓近行乃遥陟降歴巖嶂今朝趂爽凉徐歩肩舆向过谷入窈窕造堂得朗旷面北峙嶤峯屛风开绿嶂含青信含青万林犹张王亟来岂无意秋光渐已傍含青斋直北山斋仍向北非秋天气却如秋一窻含处纳无尽满目青来翠欲流鹿伏禽藏任容与朝岚夕霭相沉浮出蓝胜负何须校彼二者曾分别不策马至含青斋蜀先主叹髀肉生英雄所见常人异重熙累洽非其时晏安酖毒亦当忌肩舆歩辇宁讵无每莅山庄喜乗骑适才揽辔观良田便沿崇栈园门至入园循谷造山斋朗开牕户纳青翠岂因玩景畅闲情率以摛词寓深意题含青斋今朝风日甚清遒北谷乗闲试一游欲辟巖关已满志及慿芸牖更宜眸峯姿耸濯黛螺滴叶态低铺碧海浮输与虚斋生白者真佳斯亦弗相谋题含青斋肩舆欲言归有暇风日美过谷即巖斋便可一憩止含青真含青四面翠如洗虽云混松栢亦弗艳桃李佳哉出蓝观如遇倬云士再题含青斋跋马山城入睥睨循谷遂以山斋至山斋本是额含青骋望红叶三五缀仲秋风物故如斯绿逻翠萦艰久势色空空处有何青曰含含乃无尽意题含青斋望日祗园瞻礼回笋舆徐进石城隈巖斋路石聊成憩今嵗夏中初度来窻里含青宿雨过天边拖白晓云开林间鹿本出无意却似有心作客陪含青斋石街西转路非远入室何妨小憩迟青欲变红谁挽得此斋却得永含之到含青斋因题句别兹冬夏二年余到复晨昏七日疎似此幽佳不经意何须构筑合慙予溪流山峙呈来静翠逻青萦妙入虚凑以新晴风日爽一尘弗染润盈裾含青斋降畀就夷嵏出谷随流水书屋筑山阴面向山阳㠖入秋色已清秋稚青又美山庄驻逾月趂暇初来此笑语付虚斋佳趣含之耳题含青斋一谷东山隔山斋得亩平肩舆不数武循径遂至庭阅嵗兹初到奚妨稍憇停千峯生翠烟晃朗羲光晶玩景犹余事筹农真惬情廓然任彼含独我年非青题含青斋山城迤逦入巖扄路便山斋小憇停隔嵗由他自生白慿牕诏我尚含青槲枫底用分殊品松栢终看有卓形似此一尘不到处何当静坐玩羲经挹秀书屋山阴初卜筑因迥得高居至每为乗兴坐还可检书凌清志愈淡瞰远目恒舒秀则诚无忝挹之斯有余挹秀书屋曲转回廊窈窕通蜃窻绨几俯秋空清风明月取无尽山峙川流用不穷石越瘦如道士醉松惟孤见丈夫雄玉壶氷弗纎尘着岂计寻常指顾中挹秀书屋近山构书屋山景屋中收挹秀有如是于佳不厌求枫疎红益染松古绿还留亦欲无言去其如诗思投挹秀书屋逐处山房可贮书贮书为问意何如宁须富诩三万轴无逸一篇已愧予挹秀书屋秋山问题品一字秀惟当望处迎眸浄披来满意凉丹枫非渲染翠栢是真常书屋得佳挹何殊六艺芳挹秀书屋书屋千峯里嵌㟢秀以深青林无别色野鸟有佳音景飒隔尘境山空生道心挹之恒不竭信可畅清襟挹秀书屋一牖当空耸碧岑性灵适惬秀而深注兹挹彼诚无竭恺弟因思君子心挹秀书屋逐处有书屋坐便可读书独是无多暇兼之山径纡偷闲一游揽咏此复赏余安能把芸编玩味深其腴剽袭固非他疎畧实愧予挹秀书屋芸编揷架静愔愔取便翻看足沃心六艺清芬真萃秀挹之不借更他寻挹秀书屋拾级回廊上书斋别有天筑基凌碪绕户祗云烟衆岫列帘下古松当座前干坤易简现即是玩韦编挹秀书屋廊转升今室牕明展古书六经无隠彼一卷足开予日永年成小风清暑乍袪四时秀不尽挹处定何如挹秀书屋书屋芸编次第开山光相暎秀相陪从来六艺多芳润取裁由人自挹哉挹秀书屋秀色四邻都可餐挹之无尽憇之安壁间旧句接新句盟戒绮言却屡寒挹秀书屋山中书屋原含秀经雨山容秀更佳林下过来犹滴露风边披去欲开怀挹秀书屋曲廊委宛石梯通窻罨山光近远中芸帙稡来千古秀挹之不尽用无穷挹秀书屋书屋无过十笏寛固非邺架揷多般偶然一卷间披览亦觉其中秀可餐松霞室山中搆朴屋随宜不择向曲廊宛转通窈窕而清畅开牕对乔松落落隔近嶂欲速嗤右丞看此千寻放松霞室又题傍乔松下得幽居松古因之居古如暎带飞霞才一朶緑琼地衬紫金蕖松霞室彭泽先生径华阳𨼆士家居安彼皆合寓意我聊嘉夕照何妨染朝岚故与斜便宜斯室者四季蔚青霞松霞室闭户何曾此着书老龙鳞自峙前除童童下更丹枫爓始信松霞名不虚松霞室口号古松翠参天新松緑盈把㑹见新松似古松然不可期年月者如是应无种松人贞翁弗言笑而哑松霞室牕外拏空百尺亭云霞暎带亦成青祗宜静坐听寒籁未肯其根劚茯苓松霞室春风秋月经千嵗暮霭朝岚镇古形谁曰山中无定色盈牕看取是恒青松霞室丈寻已上见枝拏覆室团圞佈荫嘉杨烱恰如经少室照天起处满青霞松霞室乔柯落落映牕纱动奏清涛静亦嘉设不声求以色见红霞非也是青霞松霞室循廊上有室对户外多松嵗以千年计时宜九夏逢态疑霞与蔚神是露为浓漫诮青夺赤童原箇老容松霞室幽室开牕正对松千年那得问前踪芸篇中却识其事恰似子房蓦地逢松霞室白云徂远天赤气待腾晩而何松下室青霞忽满眼挟雨非所知照日聊且缓郁葱与蓊蒙团支绿油繖此景太古来相值情何限南楼老人笔意谓得佳伴松霞室口号容容落落罨牕纱梦里为吾醒不差浪说馈尧尧弗受赤松常自傲青霞松霞室霞色自红紫曰青希目谋试一数其曲盖妃道家流室偶憇松霞信其语有投阴布绿油繖形舞翠鳞虬飏风为聚㪚晃日疑泛浮不殊九曲房元始曾憇游松霞室回廊畧转上书室栖巖迩索当穷其奥陈画况在里数千百年松正对牕前峙而牕煳玻璃神韵相面视若主若賔间我亦难为拟朝暮蔚烟霞亦弗分彼此欲问太古初大谁餐之矣松霞室户外青霞非赤霞虬枝百尺上盘拏南楼小帧张屋壁相印精神本一家玉岑精舍山庄西北溯涧流而上至山麓攒峯疎岫如悬圃积玉环列瑶篸精舍三楹颜以玉岑联曰活画展王维川回空翠清吟寻杜甫峯并高寒室右偏曰贮云檐穿云陟径有亭二曰涌玉曰积翠依山梁构室曰小沧浪回廊盘折倚壁梯巖下临深壑每秋雨初过明漪澄练湛然浄渌矣御制诗玉岑精舍西北峯益秀戌削如攒玉此而弗与居山灵笑人俗精舍岂用多潇洒三间足可以玩精神可以供吟瞩岚霭态无定风月藏有独长享佳者谁应付山中鹿再题玉岑精舍搆舍初看断手成玉岑近对耸峥嵘林间苍鹿鸣不已想是无端认客生玉岑精舍搆屋对崚嶒云烟朝暮兴碧谿缘雨过红叶视前增心赏益无厌目游可当登生辉暎襟袖始悟藴来能玉岑精舍精舍意所属万玉围崔嵬却以无多暇三日方一来亟深故益静心与化机谐是间无别物巖鹿时相陪王岑精舍北峪最深处今年乃剏㝷披来云是径对得玉为岑既曰能清虑如何尚绮吟自难答斯问层峭或知音王岑精舍西北峯峦益幽迥三间精舍对嵚㟢不常到越藏深趣得少坐因启秘思涧水未流嫌雨短巖风才过喜凉随昨秋题句分明在今日重看去若驰玉岑精舍当前峭壁接云空上有山堂路可通拾级不嫌劳歩履却从坐底俯巃嵸玉岑精舍山庄驻五日精舍乃初到盖因尚炎蒸故迟造幽奥新晴趰飒爽试一观其妙肩舆数息至宻树忽开徼面对怪峯耸下临深涧窔尘无一㸃滓秋有八分料草虫唧唧声如诉去年约下高峯至玉岑精舍作肩舆下高峯下自比登易及至巉崄处原不如筞骑可与知者言弗知嚼蜡味而惟能骑然不能不可试能则与马习左右皆如意坐舆肩者劳颠簸反成累不能则畏马乃翻为苦事不如坐舆穏那虑人劳勚精舍旋亦到玉岑耸青翠岑既罢重登慿牕吟五字题玉岑精舍迤西迳更幽巑岏歴夐阻眄彼委宛间是我藏诗所精舍若真人不䜣亦不拒翛然任徃来夫岂劳言语玉岑精舍精舍构幽深面担耸玉岑林空那有色山静似无心土润鹿留迹霜清鹤陗音坐斯仍问政未可祗耽吟玉岑精舍西北山居此最深等闲跋马不常寻陟高降下斯称便据榻拈毫率与吟未可依然为慢语所欣卓尔寄崇心促成大笑鸣鞭去付尔千秋对玉岑玉岑精舍既已登峻高降下斯为易万里胥如是在人善会意精舍最西北谿谷夐深邃乗便歩笋舆今嵗今始至巖岚都好在以静饶佳致石溪有水流觉向得无事寻思前后霖空山潦所积题玉岑精舍精舍西北隅山深谷益奥佳境自所閟问景不恒到今朝风气爽乗兴试观徼我马而人歩劳逸特殊调易舆缓以进数武一憇劳结构栖岞崿高低因势效蜃窻坐游目诸奇无遁貎恰橅右军帖太沖同致诮玉岑精舍仄径更向西谿壑益夐幽一歩一换形幻景呈转眸飒沓落巖风九夏疑三秋窈深既因穷精舍见举头玉岑对面张天机满志投弗借锦绣开全露精神遒歴年诗在壁一一览以周兴会殊今昔语句袪雕锼惟是託性情讵宁畅豫游玉岑精舍对晴夜雨逹晨云未开时零时止时浩浩便教继日知无妨而心究觉晴为好逮已颇见其势杀卓午遂放曦光皦快雨快晴真足慰肩舆石径无泥潦昨朝炎熇忽已忘乗凉遂与穷窈窕玉岑精舍极西北祗曾一至兹再造峭蒨菁葱总如沐更有山风吹籁巧最娯视听衣袂寒蔚蓝天色悬秋昊对面巖室小沧浪今日副名诚不小俯欣有水思濯缨自取之也义可晓玉岑精舍精舍山阴最幽夐今年尚未来游咏云山四面登亭子据高向下斯熟径因而栈齴盘以降林色峦光率真浄拂谷天风吹袂寒徂云片片无些剰顿令神心一洒然风日恰合秋之孟坐久浑欲忘今昔澄虑于斯入无竞降北岭至玉岑精舍作亭子云山别最高翠壑宛委藏精舍千回百转始造兹欲憩仆从坐巖榭面前石壁已崔嵬小沧浪室其巅跨高下位置各擅奇却惜领畧无多暇今嵗今朝则始到昨秋昨句乃徒讶山雨飞过却放晴不则神机能变化玉岑精舍更西峙玉岑精舍搆山心揽胜宁辞远探奇畏不深绿情虽长王红意已侵寻爱用澄泥砚遂教㸃笔吟玉岑精舍作精舍极西北欲造罢以嬾今朝乗新凉不可更需缓况由降最高事半功倍显亭子别云山轻舆遵石栈林海泛绿波峯回疑棹转济胜有若斯入深无不欵率欲忘筌蹄那复言倪筦玉岑精舍有暇莫虚掷登高必降下降下于何佳无过玉岑者精舍才三间朴断秀而雅碧峯平眼看玉溪绕足泻可谓佳之最以远来实寡辴然忽失笑笑此何为也玉岑精舍登高终降卑一语括衆理回首望云山天半孤亭子岭巆徐歴尽精舍乃得此憇舍偶慿牕玉岑对面峙问岑目前乎抑亦于心里玉岑精舍精舍西北最深处遥而迳仄来不屡每以四面云山降取途磵道斯一赴向年策马是所恒近则肩舆徐问路更厪仆御跋陟险已逸忘人劳乃误至则畅怀实异常玉岑对我原如故峯姿林态总静真底事鬓霜增于素小沧浪室塞山雄胜江南山所欠有泉难为贮设使居然渟作池龙井灵巖不足旅是室名之小沧浪亦雨后斯副名许咄哉童子赋歌时岂对水方知自取小沧浪室梯巖百歩廊幽室跨涧作恰来秋雨后试看沧浪那亦自有波澜何从覔尘污氷匳以为譬玉峯以为逻明漪漾须眉浄练涵几座属意在水清宁须论小大小沧浪室回廊盘石磴飞阁栖嶙峋名之小沧浪责实似不伦忽然山雨来满室凉风新悬者为银瀑渟者为玉津沧浪真沧浪吾将濯缨尘小沧浪室拾级逮百层朴室栖㟪沧浪虽无波心括亦于是蜃牕堪骋望峯景秀莫比不有攀陟劳那得奇逢此臻妙恒于艰因之悟穷理小沧浪室倚壁梯巖千歩廊三间室号小沧浪到来人与九秋浄移得松㸔百箇强最喜牕中延翠罨不妨峯际间红相天池岂必惜无水缨足翻嫌分别忙小沧浪室百歩游廊上千寻陡涧临澄心托清浅骇目俯嵚崟朗未期开鑑音堪听滴琴新松牕外植放干已森森小沧浪室沧浪不在隰而在岝崿间洼樽浅水渟何不可云然惜非清宵至看印月一弯小沧浪室山畔筑静室选字题佳名无非寓意耳沧浪之水清前朝霖雨后处处溪流盈下贮方丈池渫然波纹呈乃知待时者事半功倍成小沧浪室跨涧为朴室石洼大于樽夏霖气通润盈盈贮水存尘氛会不到风月所共敦明为照胆镜清是洗头盆定州雪浪石髯翁徒饶言小沧浪室崇巖跨飞阁下俯石崃陡岭巆固其常濈乃其偶今朝来雨后乍见银龙走小贮为沧浪清浊随所受徘徊一循名方觉未孤负小沧浪室跨壑为巖室左右洼樽俯其实鲜遥源惟借山雨贮贮则成清溪沧浪斯可覩并无人至游祗有鹿来处缨足两弗知此意自隆古贮云檐底事滃然翰墨筵檐间常是贮云烟秋来荞菜方需泽何不为霖润坂田贮云檐畧转回廊上屋檐号贮云胡宁不为雨难副有斯文切切心犹虑英英气已氲翘思霈优渥晩种利耕耘贮云檐口号赍檐额以贮云名分付云檐莫放行靳泽讵予图享帚迩来农务且宜晴贮云檐迩来晴雨称时若不计流云与贮云偶歩山斋喜名副写檐常自蔚氤氲贮云檐构屋深山里额檐曰贮云写楹本无意归岫亦堪欣据席衣裳润披笺翰墨芬山田膏雨足且止慢须勤贮云檐倚壁构云檐云来檐即贮夏雨幸优霑秋霖过斯若今秋乃殊常踰旬晴以久荞菜亦待泽较量甚农父尔檐应放云施作甘膏溥涌玉亭山泉无大小淙窦即清泠流岂方圆较德惟温润型彼珩何足问此佩亦堪听泻向石溪去寂然冺色形涌玉亭涌玉原云待雨看今朝雨里适慿栏丝前金后寻声色祗在㧿㧿落激湍涌玉亭一杯亦称渟一线亦称流孰非玉为喻冷然清两眸今朝恰值雨注壑势弗留归墟涌亭下声色戛击球忽然思齐安快哉似可侔涌玉亭虽有石泉不作澜借惟暴涨涧飞湍何当快落秋林雨亭上诚然涌玉看涌玉亭曲注声潺千涧隈滙淙亭下澈濚洄寻常忆得初无此始悟今从雨后来涌玉亭夏间渥雨润山巅处处石渠贮有泉今日小亭真涌玉一泓如镜碧澄鲜涌玉亭夏雨优霑草木荣涧崕处处注波清栏杆试俯垂流淠涌玉今番始副名涌玉亭处处山溪有水清亭称涌玉果循名实因今夏经多雨深忆吾民尚系情以曰渫然诚涤虑犹闻瑟尔足佳声頋予敢取游观适惟是敬勤凛旦明涌玉亭山亭坐片时一升自一降驯马试小歩仄栈遵松巷秋雨今年盛久晴溪尚壮亭得未曾有涌玉气如虹循名乃偶然清声出幽淙涌玉亭涌玉从来祗识名今朝名实两收成高巖低涧皆淙脉亭玉团团镜影呈涌玉亭骑崃虚亭亦可慿曲廊宛转降还登寻常艰水兹渟水始悟前朝过雨曾涌玉亭跨溪为小亭溪流却匪常四山过雨后亦颇俯沧浪否则石涧干名存实乃亡今来晴三日漏巵成无当仰观涌玉额祗疑韫匵藏涌玉亭虚亭架壑俯颇梨为听为观并入题涌玉今朝真涌玉盖缘宿雨落巖谿涌玉亭口号每惜蹄涔致胶杯泻渠今日水潆洄讶其何以能为此旋悟昨霄过雨来涌玉亭昨过山雨石溪盈俯瞰玻璃十笏明渟者自居泻者涌頋言今日善循名涌玉亭过雨山溪多出泉涌来林下玉冷然因嬴沟浍可立待抑亦深思孟子篇涌玉亭涌玉今秋诚涌玉悬流曲注各分投究因常雨幸常霁尔许慰中尔许愁涌玉亭口号雨霑又过浃旬秋亭下涓涓玉细流四壁题词畧无罅偶来仍复有诗酬积翠亭四邻峯势特嵚㟢叠以林光渲染之祗着一亭翠微处为他领要已无遗积翠亭口号经年閲月一游巡如濯山螺润意新欲问山亭虚四柱拟将积翠待何人文园狮子林于清舒山馆前度地为园模山范水藴淑怀奇题曰文园狮子林拈题分咏备十有六景之胜与御园及呉中狮子林是一是二亭台峯沼高下悉具伏读御题诸什并序觉云林粉本变现化工可以参诗妙可以悟画禅矣御制诗题文园狮子林十六景向爱倪瓒狮子林图南巡时携卷再至其地摹蹟题诗昨于长春园东北隙地规倣为之即仍狮林之名初得景八续得景亦如之皆系以句然其亭台峯沼但能同呉中之狮子林而不能尽同迂翁之狮子林图兹于避暑山庄清舒山馆之前度地复规倣之其景一如御园之名则又同御园之狮子林而非呉中之狮子林且塞苑山水天然因势以位置并有非御园所能同者若一经数典则仍不外云林数尺卷中所谓言同不可何况云异如此则二亦非多一亦非少不必更存分别见嬾道人画禅三昧或当如是耳既落成名之曰文园仍随景纪以诗或有以同不同为叩者惟举倪迂画卷示之狮子林倪氏狮林存茂苑𫝊真小筑御湖濆既成一矣因成二了是合兮不是分爱此原看鸥命侣胜他还有鹿游羣水称武列山雄塞宜着溪园济以文虹桥一再倣渉园虹桥驾波起若论武夷曲在此不在彼假山塞外富真山何来斯有假物必有对待斯亦宁可舍窈窕致径曲刻峭成峯雅倪乎抑黄乎妙处都与写若顾西岭言似兹秀者寡纳景堂面临清浅背孱颜廓落虗堂静且闲景纳四时无尽藏我来每爱夏秋间清閟阁呉工堆塑图名画了非殊有一宁无二倣燕仍忆苏究安能閟彼欣雅足清吾欲问云林子可知塞外乎藤架藤架石桥上中矩随曲折两岸植其根延蔓相连缀施松彼竖上缘木斯横列竖穷与横遍颇具梵经说漫嫌过花时花意岂终絶磴道砌石碪跻攀羊肠萦逹云关莫笑小许胜大峭蒨颇傲寒山占峯亭塞山雄浑其固然峯岭恒将亘数里倪家结撰本江南小景一伏旋一起是惟假山乃得之叠石倣为遂有此侧峯上覆一笠亭玉冠栖霞颇可拟亭占峯乎峯占亭炙毂之辩将穷矣清淑斋春光艳觉秋光飒林有阴还砌有𬎼若论园亭清淑景吾云当属夏为宜小香幢狮林实梵宗善吼度羣品香幢作清供迂翁佞佛甚缀景效其为匪图福田稔人情以为田吾方事勤恁探真书屋书屋据横岭回然清絶尘倪子既非主黄氏原为賔借问研精者谁诚得其真延景楼万石丛间覔进歩壶中小楼欣始遇内塞得通景不凡理境文津胥可悟可悟其妙未可言天倪道莞契性存林枝扶壁态閜砢瀑水落涧声潺湲潺湲入池清且泚佳丽四围一镜里忽闻隔嶂鹿呦呦欲傲金阊未有此画舫武陵何必拾溪头烟屿云涯漾以周不是舫中收古画却因舫在画中游云林石室石为云复石为林十笏石室云林心四家为首昔由昔千秋一瞬今非今忽然棐几铺藤纸又似田盘㸃笔吟横碧轩碧鲜横一带近远乃相殊近水波清澈远山林翠铺坐来参合相望去讶分图却忆嘱因语王䝉有是乎水门石墙洞跨溪清门扇不置五明画舫随岀随入境月疑半疑盈即此探奇问景亦堪悦目怡情忽尔中心忸怩似忘无逸篇名题文园狮子林十六景狮子林文园何以称台沼缅文慿虽是新建置原因旧拓增埭花吐芬郁峯石叠崚嶒𫝊说环纡势倪迂指㸃曾虹桥圆洞卧波上遥看一月如若论全体现半实半犹虚假山山庄之内多真山而何堆石肖其假求真不足假奚为徒以渉园有此也引迳若发殊郁纡辟缝似斧复閜㪚歩其间论名实每以非真面微赭㝷思自解曰无妨此是懒瓒教我者纳景堂虚堂不设牕櫺便因纳景满庭朝暮云容水态春秋草秀花馨自是四时无尽我惟数月来停讵祗说供目覩真教静契性灵清閟阁水木清华清絶尘古今閟弆閟谁真试看传者倪家景已属逮乎黄氏津妙理静机都远俗诗情画趣总怡神高峯僧㡌面前峙何异当年因上人藤架支架随桥曲复斜育根延蔓绿交加已欣长处宻生叶莫讶来时都谢花磴道磴以曲致佳道实近若逺因思求道人不如斯葢鲜而我歩其间絜矩励返本占峯亭亭占一峯巅一峯俯足底游目望四邻万峯纳于里奇遇问所欣在彼不在此忘己物备我可以悟至理清淑斋花木淑景山水清音岚霭朝夕天地古今不同不殊有壬有林造物无言会者随心而斋受之以虚为斟小香幢竖峯一朶似香幢调御端居朗慧釭徒以肖倪为缀景几曽因此覔心降探真书屋书屋构文园探真事可论所思切乎已时复发于言不着人惊句惟疏茅塞源心传即治法总觉未窥籓延景楼石林云磴极丛攒中有层楼俯迥寛南秀北雄此兼得跃鱼濯鹿岂无端漫訾燕塞重儓见雅喜倪黄合作看发帑固逾十家产因之汉史每惭观画舫可读书还可阅画烟波载月那须賖试询数典于何得不是欧家定米家云林石室林态既蓊蔚石势复容裔披林入石迳都有云之意坐室衣裳润不知其来际横碧轩湖裔得平坦虚轩架几楹水山呈动静上下印空明北塞无双处西峯一带横气佳供日夕陶句味精评水门水门来往可通舟有暇还因作卧游却笑武陵夸秘境能无花片付溪流文园四咏石南方石玲珑北方石雄壮玲珑类巧士雄壮似强将风气使之然人自择所向松渉园松叅天文园松齐肩境新斯植墀而亦森苍然右招西岭者老逾彼千年鹿野鹿如牛羊日夕每下来溪边及巖畔可与共徘徊此地之所长江南何有哉鹤呉中曾一见缀景置雕笼岂如纵以飞来往翺烟空质之倪高士首肯应我从逰文园狮子林园里文园才一隅却成十六景分铺取诸左右源堪挹别以高低趣便殊朝暮霭岚标活句清真山水列奇图问从何处得粉本格法依稀自嬾迂文园六咏房蹟自倪传今属黄世间执业底为常云林图展试一证慙愧草房易瓦房山四面真山中假山颇因诘曲露孱颜暇余偶向其间歩真假何须辨等闲水雁齿桥栏照影红金阊想像画图中虽然入海殊遥近及至其间合相同松峯侧岭端合㸃缀槖駞教种稚松新设如拱把例桐梓孟氏良言思养身鱼网罟丝竿例不动镜中拨剌锦成云文园当日原灵沼于牣何殊乐利羣蝉流响欣闻绰尔齐蛙声自合异高低听来却欲笑王晏鼔吹宁须慙孔圭清閟阁对雨五月期非舛三庚景最清诗成倪子处画玩米家情远喜山禾润近观水卉荣高峯对僧㡌可卜即开晴题文园狮子林十六景狮子林文园塞北此时开移得江南粉本才狮吼一声大千遍悟知无去亦无来虹桥驾水石桥宛若虹波光浮动有无中武夷帐幔何须拟未脱尘寰色与空假山真山四面假成斯其故云何别有思薄假贵真试游目山犹如此戒应知纳景堂面水背山敞四筵景筵远近纳无边洒然对处依然念不觉光阴隔两年清閟阁高阁倪家苑在此既清且閟远尘喧何须更展迂翁画乔树苍山古法存藤架覆桥为架架藤枝引蔓分条叶满披㪚歩绿阴俯流水漫嫌曾不遇花时磴道磴道层层砌假山林岑曲折费登攀设如次第论诗品祗在郊寒岛瘦间占峯亭一峯之上一亭幽近翠遥青四面酬占取无边好佳处原从脚底漫他求清淑斋山馆清舒祗隔河斋名清淑意如何卷阿家法近咫尺憇息中怀肯构多小香幢一间小阁竖疑峯幻作香幢䕶相容大士有云冺能所不知何物称清供探真书屋潇然书屋额探真绨几芸编次第陈岂在章寻与句摘要当实责以名循延景楼两嵗曾无拾级寻仍看风树与云岑傥然延景怆然忆大异前廵爱日心画舫塞水艰于可泛舟居然池面贮澄流烟篷月棹随飘漾賖与清河作卧游云林石室云为林复石为室会以天然远以尘而我原非习静者不过偶至一怡神横碧轩近沼遥峯暎绮疏碧霄含葢永如如莫非奇也竒之最轩以无言领有余水门跨水为门月様空往来时许一舟通偶然寄趣因成渉勤政吾当恒惕衷再题文园狮子林十六景狮子林今嵗呉中狮子林一三三一了难寻兹来重忆昨年句笑我未忘分别心虹桥枕岸如弓弦未平徐因展歩俯波清波中试看影浮动始信斯桥善副名假山四邻叠翠伙真山名此因何以假颜可识有真那无假庄生齐物破天悭纳景堂近欣水遶远峯罗岂必金阊较若何一着由来取胜者殊他墻外聒笙歌清閟阁城市终输太古山雅应两字额檐间底须书画于中弆水态峯容稡以闲藤架夹桥曲折支竹木种以藤萝引蔓繁莫谓花时率弗遇芳菲意自架头存磴道高低诘曲石为阶行饭恒于此㪚怀委宛喜他蔵妙趣直弦毕露有何佳占峯亭亭底由来祗一峯萦青缭白四隣供以兹名实俱收者欲问仙卿意可从清淑斋架学邺侯富缥缃薫风来处有微凉清舒清淑相照映一例披芸消夏长小香幢佛阁假山据上层萧然木榻对冓灯问他僧寺住旬日此景可殊曩日曾探真书屋圣贒语无不真者祗在读书人自寻于我为何最亲切始终尧典曰惟钦延景楼南至又看弥月过阶延曦影上帘纹光阴驹隙诚堪惜何暇其间计寸分云林石室室倚石林云吐石静斯为主动斯賔文然写岀倪家号何必其间坐箇人横碧轩疏眉八字带西横过雨新螺濯以清返照入湖翻得趣翠云一时明画舫舫非画也而称画岂是安名特好生看取镜中流动意何殊六法得神情水门弗通车马祗通舟亦得门名枕碧流恰似子㳺心以会并思言行可符不热河文园狮子林成因再倣倪瓒狮子林圗贮清閟阁中并叠御园倣狮子林图韵石叠奇峯水引渠文园题景各分书依稀茂苑境移彼一再狮林图倣予真似望洋叹河伯祗同嗜古事钞胥嬾迂雅爱参佛偈如是欲询可是如驿致苏州所弆倣倪瓒狮子林图再题以句岂不狮林宛而兹偶怀南卷驿观之漫言是一已非一应识离斯乃即斯境里倪黄胥幻若图中燕塞又纷其题成仍付北风去亲爱民情远系思再题所倣倪瓒狮子林圗仍叠前韵倪图一再仿渠渠并有题词卷内书翰墨因缘虽慕昔亭台建置觉过予游观富固输呉会山水清原自赫胥重此拈毫赓旧韵东坡徃事每因如再题所倣倪瓒狮子林图仍叠前韵由来水到便成渠斯语堪诠画与书园建狮林原慕彼图藏清閟复题予幽佳此日传上塞同异明春证古胥一再倣之一再咏自维何事太纷如题所倣倪瓒狮子林图三叠前韵朴室原非夏屋渠爱他宜画更宜书两番粉本粗临彼四韵成章又叠予水复潺湲慿式列春同游豫到姑胥迂翁简笔含多趣面目如之神未如题所倣倪瓒狮子林图四叠前韵逸品倪图蔵石渠倣为一再并题书孤高祗以蹟传彼搆筑因之事剏予眷展神游到姑熟几慿清梦拟华胥吟成依旧蝇头写老眼先惭昔不如题所倣倪瓒狮子林图五叠前韵山自围房水泻渠图成题已五番书虽云倣彼真惭彼不曰知予当罪予喜有野禽歌宛转又看小木长扶胥一时偶尔抒闲兴那较迂翁如不如钦定热河志卷四十钦定热河志卷四十一钦定四库全书钦定热河志卷四十一行宫十七文津阁宜照斋山近轩文津阁山庄千尺云之后卜高明爽垲以藏四库全书题曰文津阁与紫禁御园三阁遥峙前为趣亭东则月台西乃西山盖昉范氏之成规兼米庵之胜概矣伏绎御制从源溯流要以知津仰见文思光被涵泳无涯而塞山胜地积书充栋迈古超前信乎川巖灵秀待时启发者也欤御制文文津阁记辑四库全书分为三𩔖一刋刻一抄录一祗存书目其刋刻者以便于行世用武英殿聚珍版刷印但边幅颇小爰依永乐大典之例概行抄録正本备天禄之储都为四部一以贮紫禁之文渊阁一以贮盛京兴王之地一以贮御园之文源阁一以贮避暑山庄则此文津阁之所以作也盖渊即源也有源必有流支派于是平分焉欲从支派寻流以溯其源必先在乎知其津弗知津则蹑迷途而失正路断港之讥有弗免矣故析木之次丽乎天龙门之名标乎地是知津为要矣而刘勰所云道象之妙非言不津言津之妙非学不传者实亦先得我心之所同然夫山庄居塞外伊古荒畧之地而今则闾阎日富礼乐日兴益兹文津之阁贮以四库之书地灵境胜较之司马迁所云名山之藏岂啻霄壤之分也哉御制诗题文津阁庋四库全书之阁凡三文渊文源而外山庄之文津其权舆也阁始于干隆甲午秋月越次年乙未夏月蒇功适驻跸于此赋诗落成若夫溯源必先于知津与夫倣式浙江范氏之天一阁则记已详言之兹不赘四库书成将弆之范家天一倣而为基营去嵗才择向鼎落今朝弗滞时子晋漫夸祕书逮长沮徒议执舆知名山藏实无过此却待他年枕葄兹文津阁四库收精要千秋示率循宁惟资博物端以借修身蒇事虽犹待集成斯已珍渊源如欲问应自此寻津题文津阁建由甲午成乙未四库将因备弆珍即此钞刋未及半羡他渊海那深真图书先贮古今集言行惟期枕葄循偶至据林辄蒿目望洋徒自愧知津题文津阁三文阁以庋四库此独遥兼玉塞清体大因之收物博昔营犹自滞今成奚妨豫筑谋辽待每以余闲畅散行已贮图书十千卷不为孤矣得先声文津阁即景缀景阁之前假山太古然明亭乡敞宇暗窦出幽泉物理叶声应尘忘契道铨秋云归岫去生翠洗遥天题文津阁山庄建府敷文教礼乐兴今逮百年预搆阁楼收四库每勤鱼鲁校诸贤钞胥何故偏其滞董事宁当任彼延木架香楠此空待几时得覩贮全编题文津阁四库欣看首部成文渊曾是宴儒卿经营已异初草剏次第堪循旧课程曾巩黄香岂此到唐函汉畧较他嬴六年期固非遥耳楠架行将挿以盈趣亭天一阁前原有池池南更列假山峙文津之阁率倣为故亦叠石成㟪有峯有壑有溪涧涧水琴音泻池泚东则月台西西山又如寳晋斋传米山亭因以趣为名林泉引兴诚佳矣贮书四库其趣多餍饫优游意在此趣亭石磴平巅十笏开俯观诸趣面前堆襄阳帖语分明是西则西山东月台趣亭假山纵新成林古山因古峻峯隠曲涧活泼流泉吐仄径可攀陟小亭栖岨峿穿奥遂得旷万树园堪覩其趣不可穷㮣以趣为所趣亭阁外假山堆碧螺山亭名趣意如何泉声树态则权置静对诗书趣更多趣亭四柱翼然临巘顶林姿峯态揽无遗不因济胜歩嵒龉此趣还当付阿谁趣亭假山新叠作古石似天成根带树丛长窍穿花蕋荣斯诚育物趣益契对时情映阁增清听文津淙底鸣月台文源之阁有玲峯八十一穴胜米老此文津虽偶阙其假山石态却苍好西山况复是真山真假因缘相植巧米家范氏两兼奇而更御园所欠少最爱锤峯倚玉镜登台欣每得于早上下千古横八方赢彼希逸资探讨月台为爱颠翁语假山筑月台锤峯如挂矣渤海早昇哉千古文章镜四时景物胎循名微慙者曾未一登来月台口号不盈十笏俯嶙峋也可称台望月轮大似襄阳帖中句却无甘露炫时人月台缀景平台据上层石梯叠砌亦崚嶒入宵无处不见月昏黑崎岖率懒登月台假山之上石台迥日取山高台更高总为眺瞻先得月无穷人欲致人劳月台石麓东头搆月台广寒宫殿映遥开漫訾杜撰成粉本原自襄阳帖里来宜照斋于西北门内倚石城搆斋五楹御题额曰宜照斋临风致爽炎宇初晴谷䕃凉生林颷响答于照为宜也联曰触目无非远尘俗会心皆可入研覃右为属霄楼楼下东楹联曰啼树闲禽疑对语隔峯驯鹿若堪招楼上联曰云外山为嶂风前叶照阶斋左为却炎榭联曰爱看画影偏迟砌便有炎风解避疏由榭而东为就松室铜柯拂地黛影参天皆千百年前物其后为积嘉亭御制诗题宜照斋择向尤宜随地势筑斋牕户正开西千峯夕照呈当面一室虚明雅入题翻叶林间闪金碧过云堦下幻高低此情此境本太古静者于斯自取携题宜照斋朴斵山斋倚石城游归下马憩怡情爱风致爽秋方孟宜照非炎字正晴门外土松留鹿蹟林间叶宻䕶禽声设于材品方清鑑未信斯之月旦评题宜照斋石城下马入巖馆憩躬佳日色上阶渐秋声奏树皆驿章频问信诗思漫安排万事都宜照吾宁祗此斋题宜照斋途便巖城入山斋近偶慿林还标张王峯不改崚嶒阅画宛如活学诗可以兴于凡总宜照返已惧无能题宜照斋巉巗跋马进园门便有书斋向㢠原庭据千峯延日朗牕标双树受风翻已看林色秋非夏爱听禽声静不喧宜照宁惟供目眺万几絜矩一心存宜照斋垂鞭盘磴道咫尺入园门侧左畧延歩向西别有轩于焉小畱憇亦复切思存万里都宜照虽然岂易言题宜照斋斋近石城门恰旋狮子园向西恒此憩宜照总堪论乐是禽鸣树仆教鹿守垣夕阳曽鲜到兴乃託陶言题宜照斋廻马遵崎栈便途入石城巖斋恒此憩芸座恰怡情隔嵗如昨日宜晹值放晴那能待夕照得句便教行题宜照斋石城跋马进咫尺巘齐披于此每言憩欣其足启思树深阴满院卉野露瀼墀万事都宜照民艰照更宜题宜照斋宜照宜西照我来率午前循名如负矣责实此恒焉跋马巖城入对螺松牖便从头看旧什率意得新篇再题宜照斋狮园跋马返山庄迳入山城便有堂于此徘徊何不可观其徼妙亦殊常牕间景纳迎眸净松下风来满意凉题额设诠宜照理祗应物我两相忘题宜照斋斋额颜宜照都因向择西却来禺中近未值夕阳低孤景任其尔会心适我兮砚屛棐几置便与一吟题题宜照斋盘峦石城入斋宇近东陲例此延小憩便因续旧诗循名当责实玩义切深思万里都宜照民间照首宜宜照斋迤逦谒祗园回从西北门仍与陟山路不马至巖轩庭树披风爽阶花带露繁设思宜照义人已一心存题宜照斋一带寻北寺例由山迳回斋仍今日入人是隔年来耐可时宜矣宁惟夕照哉设云虚应物心镜岂须台题属霄楼因迥事惟半巖楼具四临既缘骋遥目无复着尘心碧可俯空宇翠非遮远岑考功句宜此霄汉坐开襟属霄楼山高其上楼益高因以名之曰属霄足底埤堄栖碪眼前星斗相招邀虽此崇隆无并倣听卑者更崇荡荡澷欣下入高遍临应知高亦下共仰十目所视其巖乎触景粥粥倍惕吾属霄楼堂不高数仭而楼曰属霄岂其构筑殊况均据崇椒楼因高于堂循名实可邀巍巍者以此匪以榱题骄藐说定何人永言聊解嘲登属霄楼有作宜照斋傍耸叠甍更欣揽胜俯巖城入门得路不劳问据座开牕大惬情栈道歴教还七萃平原遥见驻双旌驭轻居重垂规制百世千秋慎奉行属霄楼山楼虽不高而名曰属霄其故可得言以据山嶕峣星斗俯堪数云霞近相招榱题称数尺得志弗为豪寸木置岑楼孟语仍解嘲属霄楼楼无百尺高山有千寻卓置楼于山巅恢恢横碧落属霄因以名讵缘耸榱桷怡情迥超凡纵目适畅乐别有会心处君子慎所託却炎榭秋田都喜暴时晹婪热虽腾正不妨敞榭雅宜古松下却炎千里祗饶凉却炎榭山岚谷霭飒朝晡氊㡌绵衣时或须便是午暄宜晩稼坐来炎意一些无却炎榭口号风飒林梢日入檐坐来犹欲毳衣添塞山秋仲如秋季那更重儓说却炎却炎榭已经处暑近白露况在高山䕃宻林拟欲却炎炎早却祗饶恬淡恱秋心却炎榭清原因迥静因深风满檐楹凉满襟不说却炎炎早却为他松下有佳隂却炎榭迩日山庄颇觉炎坐来山榭爽风添副名妙趣有如此身为清凉意为恬却炎榭口号避暑庄中榭却炎片时徙倚爽而恬虽然转语应宜念美善由来忌并兼却炎榭口号松隂枫籁飒然清不脱衣衫峭爽生到此翻无炎可却弗循名乃善循名却炎榭口号炎如诚有应言却是处炎无却亦无似此额题乃虚设寻思万事类斯乎却炎榭此处应无炎可却以无炎却却炎称因思名实胥兼半能所孰为真所能却炎榭三间敞榭歩檐巡风物如秋总畅神借问其炎何以却香山七字早知津却炎榭迩来雨过觉风凉翻以纱衣换葛裳虚榭却如有所语莫观其暂请观常就松室百嵗之松不可移三间之室实易筑迩来解会箇中趣每就乔松葺朴屋嘉隂却暑张童童静籁翻凉吹谡谡致有片时坐掞笺犹觉长言之不足就松室一树当庭满院凉山中知几阅沧桑就松为室室亦古憩室看松松自苍种代有谁传姓氏披风无意傲羲皇未曾清夜根傍坐月下应辉琥珀光就松室就松作新室松古室亦古乃知附青云马迁非虚语秋仲复既望红紫绘岨峿而此弗改者翠恒䕃庭宇便是鲜几闲尚应坐少许就松室口号苍颜贞德信非虚乐道吾闻诸子舆管仲且犹不可召允当筑室就之居就松室榭尚云其敞室更爱此幽都因就古松随宜有额留天风拂间间六月如九秋泠泠披恰当谡谡听未休设使覔新种百年待则悠就松室松乃千年余室以三间足室固来就松松亦欣覆屋度月影泠泠吟风声谡谡然此胥人为意谓费搆筑太古是山中乔柯未嫌独就松室有会松无就室理室有就松道老干那可移新宇原易造及至室对松相得益彰好我闻贤比松贤实君之寳贤岂自来就君善求为要所以白驹篇风人示怀抱就松室百年古松不可移三间今室易为置盘盘翠盖䕃屋檐泠泠谡涛涤尘气拂席偶坐消小年底须梅竹堪佳憩松弗就人人就松因之更悟招贤意就松室筑室本就松人亦恒就室究因松爱古匪为室图逸是则松室间賔主分当悉坐来谡涛听九夏炎如失报我良不爽而松无意必就松室室本就松为松如就室茂无松室那古匪室松孤秀资殷得益彰胥借良缘凑良缘无如何㸃笔吟章就就松室有会种松老何时就松室自老室以土木成岂解就之好则人使就之半朴半属巧我来坐松隂复有就之道谁主更谁賔松室两不晓积嘉亭横岭竖峯周且遮山亭十笏锁谽谺庭前松树百年外积健为雄䕃复嘉山近轩轩在山庄西北峯峦窈窕环抱檐楹当万山深处命名山近纪实也宫门三楹南向正殿五楹殿西三楹额曰清娯室东五楹额曰养粹堂堂之南为延山楼层构凌云飞甍出树因高得旷于延山宜面西敞亭三楹亭外奇石嵌空廻廊曲注额曰簇奇廊踞东峯顶草亭一区有松苍然额曰古松书屋御制诗题山近轩古曰入山恐不深无端我亦有斯心丙申初构己亥得仲夏新来清晓寻适兴都因契以近摛词那敢忘乎钦䆒予非彼幽居者偶託聊为此畅襟再题山近轩已在万山中更图山之近于得不厌多人情率堪哂而轩乃蹈之葱蒨尽以藴虽云静何碍讵殊欲为准彼但徇欲者失静害则允山近轩题种松山近非逼仄轩高仍廓朗茍非穷幽深何以畅俯仰昨嵗种穉松今来盈尺长谓当待十年可与旧松倣十年则八旬艰期约弗爽山近轩对雨塞雨时作止山轩小憩停乍飞一川白顿失万峯青拟议如观幻画图难写形须臾云歛尽巖瀑尚余听题山近轩一能消万斛愁轩称山近得来游林回生意才逭旱籁挟凉声飒似秋㸃砌依然欣雨落归峯故尔惜云流殷雷未放十分霁渇亟吾仍冀霈优延山楼得句出树有高楼山举目收四隣若可摄一意与相投妙理闲中悟清吟静里搜蓍占需上六不速客之俦题延山楼山本静非动楼惟虚故延曾无费来徃自得与周旋生翠罨牕牖清晖照几筵爱兹真徐孺陈榻觉卑焉题延山楼山祗静为体楼乃延之来而楼岂解延以人慿牕开三者设阙一斯名託谁哉子舆亦知此曰万物我该愁觉执我矣未若顺应恢延山楼近山轩左侧楼复号延山一再宁非甚性情偶寄闲开牕纳苍翠梯几俯孱颜㸃笔便宜者无劳事陟攀延山楼巖廊过奇处山楼得延所其延乃在安理会于斯可启我八牕虚纳彼万峯岨是谓不速客敬之吉易语清娯室口号窈窕中藏室一区远尘因以号清娯虽然讵可恒安此吏治民生总系吾清娯室有会山清室可娯清娯额檐际而我来兹室因绎清娯义九有大清国万民永娯事养欲及给求思之甚艰致岂谓清供目岂谓娯满志惟益増惕干遑敢恣留憩清娯室芸斋枕崿嵁飒景称吟探晴牖峯远近风林叶两三秋惟佳塞北潦陡忆江南我自忧劳者清娯讵可耽题清娯室为室由来必有隣书轩山近歩廊循取之左右适其可耐以周旋任彼真过雨山容翠如濯摇风树韵静而伦清娯欲得心无滓养此寸田福万民清娯室山庄半月始临吾疎懒由来有是乎书室润芳延万景清娯今日识清娯簇奇廊穿石入壶天借巖架云戺岚霭盪胸怀摇刖变尺咫攒簇列镜中生动揽画里无之而不奇祗惜移歩履簇奇廊奇者正之对亦视用所宜于武偶借此于文当戒兹又如恒居心贵正岂贵奇至夫偶骋目赏奇亦正资歩廊顾其名即景解若斯簇奇廊奇者正之对正恒奇秪偶好正泰之机尚奇否之友兹廊称簇奇乃因山景有横岭与𥪡峯青松及丹桕尽态复极妍而廊无不受受则弗失正而奇亦非丑五字志所会是亦一道否簇奇廊口号诡石危峯尽态奇飘然欲堕更安之其安以正本无事说与兵家当晓斯题养粹堂诘曲幽蹊那厌遥豁然开朗见云寮未经含粹憩养粹昔训垂尧今述尧讵喜山容纯不杂拟穷理趣静而超无须更展韦编读举目文言义总标养粹堂得句羲象分明曰纯粹士希贤圣圣希天养之亦岂资他术可见行惟在体干养粹堂山堂据崇阜旷望非深邃以其隣敷露颜之曰养粹取例横渠铭无非淑身义更远溯子舆曰养浩然气浩然无不纯纯即粹之致然而孟近傲未若张平易居髙心自卑时存近民意古松书屋草房虽不古而松与古之借问松何年不知种者谁宇宙以来山有山松在兹适兹构草房宛共松同时落落凉隂翻谡谡寒涛吹那觉当夏五直如对伊耆无须阅世书总可儿孙其戯题古松书屋天公为我种龙鳞八百春秋共大椿偶向其间结茅屋非幽人强学幽人古松书屋口号岧嶤山顶弗恒临独树犹撑太古隂付与空空书屋对笑予构筑是何心古松书屋作歌古松依塞山无怀葛天世所有泰岱秦时五大夫去斯数百千年后古松有谁知大夫之名传乃久彼何幸此何弗幸马迁附青云语诚非偶然而我咏大夫时则已对其新补率非旧岂如古松犹然太初真面目更悟有名者不若无名恒自守古松书屋作歌古松不计阅世年少言应在三代前秦松汉栢名炫久到此安能齐臂肩大椿建木徒称谓岂如歴刼仍见苍龙蟠古松于我诚有缘其下筑屋才一间亦不频至至则弗忍去羲皇以上风月与我相周旋试问羲皇以上民物为何若古松无言惟以谡籁传曰筑屋已失之而况更有斯问焉钦定热河志巻四十一钦定热河志卷四十二钦定四库全书钦定热河志巻四十二行宫十八狮子园狮子园园以傍狮子岭得名我世宗宪皇帝在藩邸扈从赐居于此中多世宗题额园额乃圣祖赐书也东西宫门五楹其南碧水廻还北岸亭三楹额曰翠柏苍松逾桥而南㳟悬圣祖仁皇帝赐额前五楹额曰芳兰砌书院东环以廻廊中峙方亭又东南殿三楹额曰水情月意后殿三楹东有亭圣祖御书额曰环翠桥之北为正殿有待月亭在殿东南前殿五楹世祖御书聨曰日往月来明至道花香鸟语露眞机皇上御书聨曰西屏翠嶂常堪挹北户清风不碍尘后殿三楹东五楹额曰片云舒巻又东北三楹为䕶云庄我皇上御书额西北七楹额曰羣山环翠东北为草房又东北曲径窈深殿五楹额曰澄懐更内五楹庭前植松柏各一额曰松柏室后三楹为忘言馆其西跨涧为小堂三楹曰秋水涧两额并我皇上御书斯地当园东北隅景最幽邃西南为妙高堂㳟悬圣祖题额堂五楹踞山峯最高处皇上御书聨曰风吹縠靣文章好诗托峯眉气象舒其南为法林寺殿三楹有钟楼峙其旁殿后佛楼三楹额曰普门随现聨曰妙莲峯对青山峙甘露林成紫竹环寺内聨额皆皇上御书洪惟列圣继承治臻巍焕奎文寳翰云日留辉我皇上念笃绍庭嵗时展诣慕思所积题咏尤多㳟读世宗圣制皇上御制诗仰见授受渊微心𫝊有自所由觐光掦烈至于亿万年也世宗御制诗热河园中避暑别业遥连上苑边承恩避暑兴怡然兰舟晓泛晴波里荷盖擎珠颗颗圆园中即景林亭幽静晩风凉水气侵衣荇藻香好景片时期莫负开忩披巻意徜徉中元登狮子岭感懐晩登狮子岭四望浄云烟叶落瘦崖树雨过响涧泉人颜移嵗月秋色老山川令节须酬赏天空月正圆妙高堂碧峯顶上结茆庐可拟巢由物外居云变白衣眼底事风翻贝叶案头书性天融会无今古心月圆明彻太虚睡起北忩时一啸千山答响自如如狮子园夏日石屋荆扉枕翠冈烟峦朝夕郁丹苍棋敲緑树隂中局酒泛红薇架下觞珠箔昼摇新竹影玉池晩送嫩荷香居闲谩谓全无事一榻临风蠂梦长御制诗狮子园即事避暑山庄之北有狮子岭岭下建园因以狮子名皇考藩邸时扈驾来此所居之赐园也干隆六年秋八月因塞外行围廻道至此曷胜趋庭之感即事书懐爰成长律忆昔趋庭日重经避暑园壁题余手泽孺慕想亲恩阅嵗阶梧古丁年书室存尘生煮茗具菌茁玩花轩廵狩今方始桮桊此重扪无从窥领腻莫可展冬温永念劬劳至空惊日月奔徘徊瞻碧落神怆向谁言狮子园二首轩榭启清秋溪池尚碧流虚无余想像清暇此淹留梧䕃惟添宻蛩音更助愁趋庭空有忆视膳竟无由壁有曾题字斋无向读书苔青增砌古山静觉牕虚幻景归蕉叶流隂骇日车狮峯诚善吼不动只如如狮子园三首辛酉秋初至避暑山庄曾诣园一逰不胜云日之感后以分赐果亲王弗复往者廿余年矣兹闻园頺废特甚而王又已背世念此地为皇考旧日所兴息且吾少小问安读书处也不可以有山庄而听其荒落无存仍命奉宸重事修葺复旧观而止䇿马相视因成三律志懐狮园弗重到瞥眼廿余年藩邸曾分赐佳城又弃捐荒頺兹已甚修葺可仍延少小闻诗处廻翘倍黯然墙里收燕麦阶前长兔葵无端偶游渉不忍重追思列水逺萦带狮峯近嵂嵜倪家林适合宗旨彼奚窥楼拟名华萼园非例奉诚罥楹鸟冲葛食野鹿衔苹迅矣嵗时阅幻兮兴废更精蓝重搆筑借欲悟无生重葺狮子园落成奉皇太后逰览诗以志事去嵗斯园偶访之兔葵燕麦景凄其因教葺筑复旧观宛㸔落成如向为峯峙千秋善狮吼境同昔日跃龙池奉慈岂不心深庆圣藻重瞻有所思狮峯不是㬅殊此现身如何狮子靣前驯箇间祇合忘诸虑稽首皈依清浄因再逰狮子园狮峯崒嵂屋檐前避暑山庄隔一川台榭维新适此日林泉依旧忆当年境无俗韵入图画鸟有佳音胜管絃记得黄园工位置倪迂小巧讵天然狮子园襍咏山色㡬年不见佛头青依旧葱胧翠满庭悟到色空眞寂所身标清浄鎭亭亭钟声山寺从新葺法林一声钟响七条音旣云本是无生灭何事悽然又缱心砌花秋芳浥露自葳㽔年去年来付不知记得童时闲鬬草偏于色様覔新竒庭树无情庭树亦婆娑高拂檐云浅覆莎秋月春风凡㡬度不因今昔较如何水月绕堂野水正澄鲜新月依然挂碧天入影那论满与半当年曾暎指头禅松风盘拏虬盖峙阶墀飒㳫偏宜风入之应为吾心有所感特教寒籁扫无遗鸟语庭树栖禽窥画堂今来不似昨荒凉分明是説废兴閲解语何须借冶长蛩音椿丛鼓脇作声长露与为清风与扬一晌凭栏听唧唧助予或亦似欧阳游狮子园维新成去嵗重至又今秋圣日如常照隙驹眞是遒山园时景飒书屋古香留佔毕髫年处居然已白头狮子园六咏山色山色借林色林生赖山生一二二而一无情与有情溪声溪声雨后壮万籁鸣都收轰湱音恒在不共水东流鸟语树宻致鸟喜鸣非不得平谁能解其义惟爱听其声蛩吟鼓脇草丛中可闻不可见儿童瓮为城乃复督之战砌花秋花饶野意红紫纷丁星不谓无人赏风前也吐馨庭草谁曾工织罽翠毯庭前披示俭观生意皆堪唘廸思㳟奉皇太后游狮子园金风皜日仲秋天欣奉慈游坻苑便鳯辇鎭㸔祥拥䕶狮峯如献夀因縁手调甘旨叨加进目覩山川觉倍妍膝下依依承色笑不殊四十六年前游狮子园靣挹澄波背倚峯清游䇿骑偶从容今来岁月宁殊昔狮吼园林本跃龙涧口野流㣲带冷墀头嘉䕃越加浓不堪仰首高空望云白山青耸叠重恭奉皇太后游狮子园狮园近非逺飬志奉来临最是童游处越生孺慕心花香知露重树古得隂深欢喜承慈谕千秋例自今恭奉皇太后游狮子园即景成什嫩暖轻寒逮小春山园咫尺称游廵圣慈忆旧増欢豫兴庆依前美奂轮雪积巖隂横镂玉氷垂泉表直流银鸰原本是乐羣地何事居然独六旬㳟奉皇太后游狮子园即景成什昨霄㣲雨晓来晴早协涓辰侍辇行路浄尘埃足底迅园生欢喜靣前迎溪声过涨为音细花色当秋作意荣献寿南山近可指万年不尽共予情夏日游狮子园狮子园无六里遥晓游到亦不崇朝叠溪过雨声雄涧峻岭收云朗彻霄一晌风凉生簟席四围山色入松寮趋庭顿忘垂髫况五十年来白髪饶恭奉皇太后游狮子园即景成什玉露金风爽仲秋狮园龙沼奉慈游倪家图画诚小矣唐邸亭臯可匹不到处懿欢承绕膝此间孺慕境从头六旬余子八旬母往事奚称颍蜀侯逰狮子园忆旧山庄仁祖豫逰陪此处狮园慈父开据座曼殊瞻即佛趋庭鲤也忆犹孩祇今避暑仍如昔有暇乗骢必一来五十余年弹指顷碧峯依旧净无埃㳟奉皇太后逰狮子园石栈云逵不借寻邸居安辇奉来临万年恒侍慈颜豫此地益增孺慕心曲涧清音绕砌下雄峯翠影落庭隂御园叠石劳摹拟那及天然狮子林逰狮子园有作布达拉西狮子峯旧园逰憩一从容青山万古标灵鹫碧水当年起跃龙闻礼闻诗恩昔𬗟曰干曰惕已今恭那辞双鬓星星㸃祇㸔鳞苍阶下松㳟奉圣母逰狮子园嵗嵗今朝奉豫廵欣陪赐食笑言申南山献夀方当靣西母延禧自有神耳顺年庚慕同孺秋中风日蔼疑春膝前欢喜承恩谕恒例如斯订约频逰狮子园邸园乗暇一逰廵山色波光若相亲説法门前旧狮子种松户外老龙鳞长年偏忆少年事今日原同昔日人书室设还刮目待愧哉语着阿䝉眞㳟奉皇太后逰狮子园因成长句厯嵗承欢秋仲天邸园赐食懿恩宣金风玉露景逾美山峙川流算益绵古柏不期覆檐茂塞花恒是绕阶妍六龄始此学佔毕瞥眼光隂六十年逰狮子园咫尺狮园路不遥言逰聊趂爽凉朝初来忆过六旬嵗重到那堪七字消舞象忽殊彼綵服闻诗未异此松寮思量欲弗负期望惟有孜孜愼旰宵㳟奉圣母游狮子园是日圣母赐食喜成长句志事赐食恒于嘉节前邸园陪豫渥恩宣几曾昔日殊斯日却是今年非昨年爱景直思驻羲驭承欢永愿奉云軿旧藩新部齐随扈成教都欣到漠堧狮子园襍咏山色横岭竖峯图画间今朝得句以几闲当年庭训叅崖畧书院分明号乐山钟声鱼静梵吟鲸发响招提原不住僧家七言成在一声里拙速宁须诩八义砌花春花以树秋花草戍削丁星别有情漫惜能言鸟不下试听根底露蛩声庭树作队庭柯双映堂秋中叶色已含霜鲁卿犹自勤封植而我于斯可恝忘水月千江一印悟禅徒杨叶机锋亦识乎设以片云遮碧宇水中影亦费捞摸松风太古松应不计嵗九秋风入实生寒此声此色公天下𢎞景高情量未寛鸟语婆娑塞树对云轩栖鸟何时不解言纵鲜红花有红叶迷离也不让春园蛩音少小于斯观彼鬬中年曾是赋其诗而今觉得都无味但一闻声一惜时狮子园即事北山一带列精蓝瞻礼便因邸籞探冬夏别兹忽经二嵗年计则已为三松隂竹籁抚如故月宇云居歩尚谙向忆椿今萱并忆即斯景况对何堪狮子园叠丙申旧作韵底事斯来廻异前靣增皴皱髪增宣居忧虽度忧縁境抚已惟慙已长年赐食依然㸔象席侍游那再掖翚軿悲吟七字广前韵埋恨千秋志塞堧游狮子园邸园咫尺山庄北具体而微饶僻清是日轻舆一寻胜无端旧蹟毎牵情漫参贝叶经中句不异金阊书里行设以狮峯近相较赢他假借祗𫝊名游狮子园狮子峯隂居赐昔额题仍是御毫挥有懐因便为一豫无逸敢皇懈万㡬频问邮籖心不怿忍㸔画障景如依诗成数首旋归去行漏曾非四刻违游狮子园六嵗时初来此居何当七十二还余老年偏忆少年事今日仍犹昔日予内圣外王学瞠若祖功宗德任肩诸狮园敬仰前题额重搆狮林学恧如乐山书院旧蹟园林在承欢事可稽当时曾赐额此日重瞻题最惬仁之乐从知静者倪问堂成久近年与我同齐乐山书院额是尧年赐堂犹舜日临乐山仁者静自昔训于今凉籁下乔树晴光荡逺岑片时鸣跸返无那欲留心乐山书院书斋悬赐额每至仰奎光忩纳峯还岭画过倪与黄朝烟才欲泮秋树未全苍仁者乐山趣体仁垂训长乐山书院书院廻溪上当年赐额颜宸章厯三代眞画纳千山乐可占仁德游惟值政闲那无会心处家法在斯间乐山书院有会勲华家法赐临池题额于斯因惠之即景乐山惟趣永寓言爱物要仁施孰非训也今犹昔岂外复哉克以为字里行间皆至道尊闻仍贵在行知乐山书院书院依然在乐山题柍桭放勲亲赐额尼父昔诠仁雨后峯姿濯风前林态皴偶凭堪体验欲去且逡廵乐山书院阶前渌溪绕忩外好山罗书院厯年古几闲此日过乐思仁者静修拟石之磨不必缥缃展幽研资益多乐山书院书院皇考成额名皇祖赐孙臣今日来敢懈继绳志尔时多伯叔问谁能此类以此益勉旃恐负心传意为君止于仁乐山仁之事乐山书院重来书院坐两字乐山标毎覩尧文丽便思孔语昭圣功明以示王道岂其遥鑚仰夫谁事末由徒自焦乐山书院乐山意岂在山也当日趋庭景逼眞问礼问诗都且置为君𬗟示止于仁题乐山书院乐山仁者事山以静为德静亦仁之端三一一三即仁静存乎心山实为境域心境更非二浑一在己克乐岂系峯林五言识规则䕶云庄灵山解出云云出山还蔵韩愈有佳文其意颇可方巖居虽不多高下如仙庄写楹挹叆靅带几霑衣裳观云似图画对云成诗章西成兹已定晴雨胥无妨敛忽一空碧变却万顷黄䕶云庄浄歛天衣一片无村庄近逺眼前俱腰䥥铚艾黄云遍即此宁非䕶者乎䕶云庄夏云正作竒峯际峯䕶庄如云䕶庄恰目滃蒙岰㠡入不因分别见眞常䕶云庄夏山能出云云出山还䕶庄在万山中䕶云此其故容容幻高低霭霭纷布濩膏泽旣已霑继霑岂辞屡分明㸃笔处廻望失归路䕶云庄有会名山能出云云出仍䕶山庄坞倚山搆䕶云庄则然譬之君爱民民亦亲君焉相资相得彰是理本易诠彼其秦越视如浮云蔽天有会因成謡此謡非等闲䕶云庄云䕶及䕶云一二二而一从龙云龙从昌黎言岂失负山构云庄三楹架书室容容与为入英英与为出安得无事坐其理探精宻䕶云庄偶步䕶云庄云无朗霁光虽非望霖际颇觉值晴长夏日方腾赫巖风忽似藏何当名副实一雨变新凉䕶云庄口号屈指雨过十余日炎风暑气炽如熏虽非亟望然需泽分付巖庄莫䕶云草房草堂栖碧岑朴构称山林萧纬仰如在茅茨示到今秋风来席飒日影入帘深小坐旋言去惟留五字吟草房岂乏楼台高下披草房乃觉与山宜翻书恰得嘉树传昔日今朝有所思草房草房据崥崹四面罗巖谷昔非寓茅茨今实胜华屋轩庭俯空濶畅可纵遥目不遑曰怡情惟是思敦朴草房巖屋三间号草房朴敦俭示训垂长偶来却愧茨茅者岚霭恒斯纳景光草房黄州竹楼记重覆得廿稔草更脆于竹五十余年审盖因易以瓦而草名犹恁爱生忩前观示俭阶际品流水与行云时光共苒荏草房瓦屋依旧草房名楣梠朴淳笔研清新构御园斯数典承先示俭总闗情草房虽非土阶歩登诛茅自昔草房称漫疑㸃缀增巖景哀伯还云清庙曾草房应匪茨茅当日心谁知阶土训垂今草堂抱朴御园搆鼻祖却从此处寻草房不敢轻因易瓦为依然三架以茅茨闲庭小立余深思黄屋非尧志早垂草房房草犹然示俭垂闲庭到惜去迟迟量包四海三间屋宁渠茅檐学乐饥草房巖房犹自号诛茅筮得天山上九爻却忆穷檐多冻馁忧同饥溺那能抛松柏室名室以松柏收㡡惟缥缃触懐每生慕忆昔那能忘石古苔痕重山秋树色凉乔柯无改度倚巘镇苍苍松柏室两树嘉隂满院披吟风垂露景凄其谁知松柏逾拱把却忆同予共长时松柏室谡籁悠然户外𫝊童童阶际碧叅天种时伯仲清晖阁却以山中养大年松柏室庭前植双树一柏一苍松形作龙鳞老影蟠虬盖重春秋阅年度朝暮伴云封拟欲谘诗礼徘徊竟莫从松柏室庭前松柏翠深沉一阵凉风满院隂对峙于斯恒落落感懐那识不言心松柏室峙松种柏昔时意仰汉瞻云此日心五十年前景如昨欲抛悲绪不能禁松柏室东沟书室更清竒栈道溪桥厯访之柏翠松青鎭如是翘瞻霄汉引清悲松柏室狮子园来此必来闻诗闻礼望悠哉阶前松柏森森老同我髫年培植材松柏室松柏虽异种性同节并坚强晳邑中黔不害皆为贤郁郁植庭际童童䕃檐前可识圣人意如读高士篇山枫及谷柳于汝何有焉松柏室一柏恒㸔对一松交枝佈叶翠隂浓元方之侧季方立余者其间可漫容松柏室口号庭间不种其他树足识当年育物心六十余年贻手泽试㸔满院佈嘉隂松柏室松是向长柏禽庆分明异姓弟和兄笑他五岳名山到玉塞狮峯可识名妙高堂虚堂搆峯巓樷樾羊肠绕平临出岫云俯视归林鸟百里如目前溪壑殊了了庭饶白鹿游尘借清风扫我来已深秋万木丹黄老身依泉石间兴寄烟霞表妙高堂逈临已是高无二俯视还欣妙入虚我亦金山抚苏蹟壤霄那更较何如妙高堂园里有山此最高奎章兴拟大苏豪易金何必招提建留带还嫌名象操云外一峯现狮吼风前万树卷松涛两言意永奚烦缀绎咏徒劳首重搔妙高堂园内斯堂逈骋眸万景开林峦供俯照霄汉与平陪碧海分明是金山仿彿猜妙高诚在此玉局小乎哉妙高堂妙高所以妙高处更谁同万景无遁象太虚有不空身将心共适机与物皆融奋迅蹲狮子如闻善吼雄妙高堂园内㝡高处诸峯莫与齐直临半空白俯畅一川低颢气堪平吸浮邱可右擕是宜诸虑浄忆旧每悽兮妙高堂堂名肖浮玉所异山与水俯视林海翻鲸波岂殊此讵必舳舻泛时有烟云起乃知奎章垂初非出虚拟欲唤彼东坡斟酌其间理妙高堂不到凡尘处惟应颢气俱近山都拜下一室若栖无观妙宁须李称高欲笑苏明春伏牛上试与问同殊妙高堂叠去嵗韵散懐一峯逈入望四邻俱山色今原古云容有若无畧同徃雉兎岂必禁樵苏昨甫登浮玉澄观了不殊妙高堂园内最高山每来必陟攀人间尘不到松下鹤常还禅悦𬗟随喜今题怡昔颜东坡造初地不拟透重关妙高堂高言山之体妙言山之用体固逈出羣用亦堪娯衆出羣自静标娯衆在清供体用本互资清静原相共设非澄懐对率难契幽综忘言馆入斋极幽僻开牖对崚嶒叶有红相緑云时散复凝隠非学颜阖啸似听孙登合此蠲诸虑忘言得未能忘言馆巖馆最深处林峦互吐呑静当冺外务悦可驻高奔让枣无存弟含饴有弄孙触懐偏忆旧夫那得忘言忘言馆书馆称朴不称华小斲三间而已矣背峙翠屏嶻嶭山靣朴素带清泠水智仁合撰趋有余放弥巻退妙无已曰合忘言未易忘旧咏新题纷视此法林寺戱题书斋禅室杳然清午静时闻钟磬声此日经过重想像当年佔俾一儒生秋水涧小堂跨涧临崔嵬名之秋水意悠哉莫讶涸壑无曲注欲㸔潺湲雨后来澄懐堂书堂搆东崦曲径窈而深昔日澄懐处今朝想像临几曾窥理窟借此见天心小立浑忘去松风飒满襟待月亭口号游山驰驿屡吟诗寓意不留语素知小坐须行消半刻㡬曾巖月待于斯赋得片云舒巻片云飞作影西东四字题楣寓意崇当日萧闲乐无尽后时糺缦藴其中即㸔出岫舒还巻依旧写楹散复笼一嵗狮峯游一度去来不繋或堪同钦定热河志巻四十二钦定热河志卷四十三钦定四库全书钦定热河志巻四十三行宫十九喀喇河屯行宫喀喇河屯行宫地本古兴州治在避暑山庄西南三十五里当山庄未建康熈十六年圣祖肇兴巡典驻跸于此嗣是歳以为常宫门南向五楹御题额曰秀野轩聫曰天宇晴开青嶂外人家烟起翠㣲中中楹恭悬圣祖御题聨曰吟咏之间兼泉清山碧以成趣画图所会盖树色云光而入神宫基中界滦河依山带水比之京口浮玉故有小金山之号西上则滦阳别墅水木清华景物明瑟外则万家烟井鳞次栉比热河以南此为胜境规矩亦整百余年来廵御所经榜题最富而我皇上绍庭继事游泳滋多盖遵皇涧之止基匪特神臯之钟秀也御制诗喀喇河屯行宫离宫别馆接岩阿飒爽金风此一过胜地开轩山迤逦经年成䕃树婆娑秋浓槲叶添丹绮云歛峯尖矗黛螺犹忆当时承渥泽㡬回清咏怆神多重阳日喀喇河屯行宫侍皇太后登逍遥楼袆鞠云凝瑞霭光离宫侍辇值重阳槛临平楚岚烟淡牕入遥峯树色苍逺墅㡬家荒柴闭小桥独木野流长最欣度节边闗外也有黄花献夀觞喀喇河屯行宫即景楼观图云倚翠㣲苔封芝迳接巖扉入帘水态漾珠网映座山容罨琑闱天上僊鸾真可驾人间别苑那堪妃伯驹画里忆曽见圆嵩方壶是也非喀喇河屯行宫叠旧韵重来宛忆旧巻阿列嶂攅青雨急过山鸟似迎人箇箇野花偏对客娑娑梦犹未醒枝蔵蝶篆不成文壁走螺咫尺林泉濠濮想赋诗还道不须多驻跸喀喇河屯行宫偶作昭邱结宇敞轩楹赢得岚光四面并花冐露开刚席展山迎客到正秋清雨霏绣壤禾添馥风度单椒树有声一路西成经快覩得教巖馆暂怡情回銮至喀喇河屯作深秋回跸驻滦河山馆纷纷落叶多两月风光异尔许一畨往返觉无何苍峰㠎嶫精神健丹地蜵蜎景色和纳稼筑场完次第相㫪还听野人歌喀喇河屯行宫对雪施庆柔遐蒇事旋滦阳驻顿忽经年吉行五十较犹近冬令三朝报在前玉积峯峦迎座秀花粘林木胜春妍山容水态由来惯㸃缀寒霙特地鲜喀喇河屯行宫作停鞭㸔寳穑逐顿驻离宫况本无忙务何妨此憩躬寒潭已歛潦翠岭间标红旧咏聨新什光隂黙忖中热河启跸驻喀喇河屯行宫作习武柔遐蒇事并安舆䖍奉返神京两弥月已届严节三十里而遥吉行别馆巻阿依旧好寒林平逺入冬清流澌却虑拏舟冷兴寄滦阳与目成驻跸喀喇河屯行宫作暑气入秋澄岚光依塞凝巖宫骑马到松牖望山凭地逈市声逺嵗和农务登兴州沿革蹟文献有谁徴喀喇河屯行宫懐古往事徴难信犹𫝊此黒城轩庭新嵗月闉郭旧榛荆北界夫何借山田已遍耕致兹讵容易益凛守基情回跸驻喀喇河屯行宫作滦上离宫驻御轮深秋风物赏清真一弹指顷经两月㡬叠山曽见古人杞树临江留枿莽菊花过节尚精神塞田纳稼常歌稔慙愧今来鲜硕囷驻跸喀喇河屯行宫作香风禾拂行旌按顿今朝驻黒城万叠塞山惟北拱一条滦水镇东征松涛槛外飘音飒萝雨巖前作㸃轻羽扇罢摇心地爽分明避暑报先声至喀喇河屯行宫作一谷芃芃华风依山高下见行宫良农所望惟铜雀司圉呈来总骏骢披霁心怀真是爽当秋意气不期雄列藩路左迎銮至都説嘉禾处处同喀喇河屯行宫作苇峪行过北转东外藩迎驾毕来同且迟上塞秋蒐狩先问今年稼穑丰月驷云螭呈内廐屏山带水驻离宫羲文犹自光楣梠昔日恩晖想像中至喀喇河屯行宫作一夜西风送峭寒晓行秋意拂征鞍前朝炎热忘何所胜境清凉报有端按辔到来留信宿凭轩望去赏巖峦先声真觉娱人意飒飒泠泠树杪㸔至喀喇河屯即事苇峪北经寛甸平外藩依例道旁迎未遵近㫖迟来恵益见同心向上诚染色稼云皆喜色作声蛩露是秋声午曦驻马蒸炎热骤雨吹凉便朗晴驻喀喇河屯建置伊谁此黑城兴恒旧蹟究难明即今埤堄无从覔便是冈峦已遍耕緑蔚良田苗滋雨黄蒸实栗喜新晴山庄近矣明朝到行馆依然且驻旌喀喇河屯行宫作按辔观农至黑城兴州沿革率难明一川禾秀而实万户耕桑乐且亨细察长官清慎绩最怜赤子敬亲情百年古屋新秋景不忍翘瞻睿额横热河回銮驻喀喇河屯行宫即景庆典围期胥蒇成安舆肃奉启归程行宫丗里驻宜近筑圃九秋幸报盈潦尽滦江现洲渚云生塞宇幻隂晴倐飞泠雨倐开霁玉积遥峯一坐横驻跸喀喇河屯即事早行亦早驻已半到行宫未热先税驾就隂都放骢黍苗含露润麦穗向阳烘兆矣获犹逺望殷慰览中热河回跸至喀喇河屯作出以先驱跸路清归当后扈奉前行明知十日趋承近不尽万龄祈祝诚回视山庄云岭外早临滦墅锦林横错红综緑縁秋暖露重犹滋麦始萌至喀喇河屯行宫作苇峪落川平吉骢按辔行麦原方逮获黍坂始㸔萌野老田间问近藩路左迎止之毕来觐亲上足嘉诚热河回跸至喀喇河屯行宫即事丽正门前送鳯舆候程饶此数朝居今晨适返六飞矣四月恰消一瞬如背指云庄虚拟外前觇秋野饱收余黒城计里由旬近暖日欣明㸃笔疏至喀喇河屯行宫作襟带滦江向野寛黒城今复驻鸣銮昔年建置无心考此日农桑着意观岭树因遥望惟緑川波虽弱势犹漫纳凉嘉䕃仍炎炽便冀蒸云作雨雨中至喀喇河屯夜霔垂檐晓发旌渐车无碍就山程农夫袯襫欣方渥仆役泥涂盼亟晴近失峰容云角竖微侵凉气雨丝横藩王路左纷来接惜尔霑衣命赏行至喀喇河屯行宫作晓凉步辇厯平川苇峪经过翠岭巅循例虽然仍易马对时却自懒催鞭行宫到以昨年似税驾欣于午刻前别墅依然河那畔便教问景渡兰船九月十六日避暑山庄回驆驻喀喇河屯行宫作翠羽平明转跸轮河干别馆驻逡巡忆来林态才仲夏重到山光酿小春瞥眼便为经歳事问心底是惜隂人瓯香研净多清暇㸃笔聊因纪此辰至喀喇河屯行宫作亦复乗舆亦骑马年虽望七敢偷安滦平得号欣称县札萨迎途䖍谒銮恵近柔遐恒志切抚今思昔暗心酸分明翼日山庄到夏凊全殊着句难至喀喇河屯作此日滦平县当年旧黒城革沿原可考称谓亦频更破晓因启辇趂凉早驻旌凡事豫则立是语义含精至喀喇河屯行宫分明设县号滦平仍旧贯原称黑城苇峪行行背后指松冈款款面前迎巖斋小憇真神谧月户闲开任景呈希雨望晴题四壁无非一念为民生至喀喇河屯按顿行程有定期平泉驻跸冐烟丝山蹊迤何妨泞黍壠青葱亦颇滋呈马骊黄多绎绎迎銮賔客总嘻嘻雨兼年老乗舆至一咏旧诗却愧之滦阳别墅槐栁成隂别墅开轩庭人静锁莓苔虚牕饶织蟏蛸网略彴犹支灔滪堆山卉无名偏有艶野流东去复西回两峯云歛高空迥弥望川原絶㸃埃滦阳别墅临水背山地青纱白板斋径蹊将俗逺几席与清皆峯色翠当户松隂緑到堦若非章奏至自许傲无怀一自前秋别经年未到山爱伊仍荔径引我辟云闗落叶惊禽起徂云带日还诗人易㸔待最喜是萧闲稍坐松下石松声凉谡谡露濡今秋花峰挂千年瀑天地自空濶山川多静淑灵均会此趣所居无须卜本是庙堂人宵衣未解忧却饶山水趣佳景輙为留琴书静白昼台馆张高秋长揖谢安羡烟霞不可俦㠎峣矗黛螺浄沐雨初过堤色留新涨溪声送逝波窻虚延月桂地僻足烟萝吟兴前秋似前秋人若何题滦阳别墅精舍枕溪流更复背林麓寻径披烟萝支牕折幽竹当秋几席清过雨花药馥本无尘着怀自觉静谋目兴倦欲浇书石泉亦堪掬坂芷芳未歇崖枫色待丹飒然微风至侵我衣袂寒略彴欹断岸野艇系河干一叚新秋景可以暂㳺盘扫榻坐虚榭对山开绮䟽触目与静会悠然清颢俱爽气拂襟袖澄潭鑑眉须本非山中客而躭山水居把巻对古人安羡以为徒滦阳别墅玉露金风候背山临水居捎檐青笋箨罨牖紫芙蕖泉响寻源听诗成凿壁书名山有宿约隔歳一相于湍流无略彴济渡一舟通每到消尘念从知秘化工川巖独钟秀天地不言功欲学轩辕访瞠乎拜下风滦阳别墅巖斋潇洒暂栖迟回跸欣当秋杪时岸际潦澄知水性林间叶落见山姿俯畅遥吟天宇寛捎檐竹籁戞轻寒宜人只有霜枫好添得中峯㡬叠丹落叶惊风阶砌填深秋烟景剧堪怜黄花不为重阳度露染霜皴着意鲜暗流激石鸣幽涧翠影扶松上绮牕洗涤尘根归静所好叅声色自摐摐秋色随宜境趣賖越于深处见清嘉万山九月三间屋不惹闲情长道芽滦阳别墅又来别墅早秋天未启闲斋向二年草木依然成荟蔚光隂底识有推迁涛増古柏急鸣籁潦退潨流缓滙川忽忆云窻同眺处愁怀欲遣倍凄然滦阳别墅别墅萧闲滦水阳到来依旧闲秋光拏青古茂松千尺环碧高低山一房时听鹿声还隔岭每㸔蝶影或踰墙墨壶琴荐都清㓗消得敲吟引兴长朝晡凉爽午犹炎节候初秋塞外占叶始作红仍隠緑潦将就减乍平添报寒野蝈常依砌饷蜜山蜂不离檐应接翻嫌畧无暇峰容波态此中兼滦阳别墅作校猎言旋驻葆旗萧闲山馆偶栖迟明㸔緑叶添红叶黙识来时作往时秋意已随月西转溪声那共水东驰虚牕㸃笔消兰篆不构文澜引静思滦阳别墅叠树层椒尽态青滦江如带泻清泠涌金何事称图画浮玉端知在户庭四季风光无尽藏百城古帙有余馨栖迟欲去还教住山鸟留人亦可听滦阳别墅别馆九秋清飞盖一时驻黛色参逺山籁声古树江落石岸高林稀朔风遽依然倚轩牖于何识来去飒景故堪慿流光兹可窹回跸滦阳别墅作山木有菀楛空云有去来日日行迈客岂能无往回菀楛木不知去来云不期云胡往回间厯厯今昔时问昔曽安在问今复如何秋深峯罨画风度江生波闲馆之相遭于斯会意多滦阳别墅澄澈寒潭潦已收又来巖馆坐清秋人家烟见翠微里天宇晴开碧嶂头新景高空明似画旧题歳月迅如流也知诗句多何益翰墨因心会輙留滦阳别墅隂森灌木稠别墅小延留雨过山当户风来夏似秋依然饶静赏不息俯澄流学海终能至因之悟进修滦阳别墅丛樾中间得路便虚窻四唘眄青莲可知秋景会今日未到巖斋又二年天淡云间常不改蝶黄花紫自相怜何妨傍午还余热松下风来便飒然滦阳别墅夷嵕别馆罗㢠廻跸驻滦河望极塞山逺秋深落叶多青松自夭矫黄菊正婆娑将谓诗篇富触怀复漫哦滦阳别墅秋巡今复到滦阳潦水澄鲜可渡航㡬架书斋待留憇四围山色是真常傥来何必亟言去婪热堪怜漫趁凉着壁新题连旧什独于斯也未能忘滦阳别墅作云庄松坞小栖迟潦尽烟凝飒景宜两月促隂流水逝半窻暖日片时披知来藏往叅辞易孔有大成咏雅诗祗觉筹边心益切一回西望輙神驰滦阳别墅放歌山南为阳山北隂水南为隂水北阳隂阳错综无定位南北对时有定方淮隂亦有韩汉阳亦有张首阳亦有夷山隂亦有王彼皆幸生文字邦地灵人杰相羶芗滦阳别墅开书堂此山此水岂非有自禅通循蜚之鸿荒惜无人而过问然未失其真常是时秋风八月含㣲凉寒潭潦水澄滦江扁舟径渡少留憇庭前松树蟠龙苍山自崇崇水自汤汤即此今昔谁曰沧桑痴哉岘山之碑令人徒笑叔子羊滦阳别墅滦北有书堂乗流渡野航久晴犹盛涨处暑得㣲凉兴与秋为约心无逸是常对时将育物体騐不拘方滦阳别墅滦水犹未涨扁舟易渡河虚轩恒好在隔歳又相过树下风延爽花间鸟弄歌雨佳晴亦可不必较如何滦阳别墅别墅山阳复水阳苍松丛里到书堂受曦故是多逢热延籁今番陡觉凉碧宇无云心与净緑坡有草鼻生香寒蛩唧唧吟闲砌昨歳秋声幻即常滦阳别墅一舸渡滦江书堂倚碧㟅草香欣得路松翠故笼窻最是三秋好曽谁空谷跫涛音与峰态声色自摐摐滦阳别墅渡河寻别墅滦水喜非深隔嵗步新迳清风在故林花香翻蝶影叶宻䕶禽音最好初秋景一年一度吟滦阳别墅雨后渡滦河拍隄驶涨波秋风如故识别墅又新过砌卉芳偏野庭松凉入多悠然得深趣山鸟答清哦滦阳别墅有会山南谓之阳山北谓之隂水隂则南岸水阳则北浔山水似相迕其故在日临不同之大同理趣宜玩斟拘墟茍循名刻舟惟褊心滦阳别墅别墅滦江上轻舟一叶横緑窻犹昨日碧宇正秋晴渤海如斯学浑流不炫清二千余里亘源委近方明滦阳别墅行宫滦之隂别墅滦之阳滦之水至秋仲歛一舟原可乱而航别墅倚山据冈阜夏潦已到阶基傍旧时平川数间屋怒浪掀去余頽墻修筑固不必剷除善后须有方适才高陇见薄收民无菜色颇似常安知下隰未经见保无冻馁鲜盖藏滦之阳今来益切视如伤滦阳别墅滦江横渡至滦阳松盖隂森䕶广堂虽是当前尚余热已知不久欲成凉遥㸔云影闲将淡静听波声犹觉狂溪狭迅消无害稼独迟行旅正何妨滦阳别墅间雨利禾麦而无暴涨増沙川原致浅野舫尚堪乗一径林中得千山座上凭心神託清迥摘句亦相应滦阳别墅滦江虽浅小舟通别墅隂浓緑树中一歳一来宁可负此时此趣正无穷座披芸简浑忘夏窻近松钗最受风旧咏新题周四壁不同同处却相同滦阳别墅雨短滦江浅牵舟畧可行一年才一至惟静复惟清粉蝶随风起山禽傍晚鸣西峯云宻佈希泽念重萦滦阳别墅河北为阳河南为隂南北如仁义定名弗可侵隂阳如道徳虚位随方寻昌黎剏精语非剏至理自古今天地山河示此象岂从原道之文垂训音漾舟而过偶契心仰观俯察归酌斟滦阳别墅别墅滦之北称阳义可思据高风自爽当夏日犹迟抚席过两歳擘牋又一时山云空际合便雨亦云宜滦阳别墅行宫有余暇滦水必一渡别墅河之阳旷览山川趣今年滦水弱木彴椄岸路青苗铺坂田待泽诚甚遽以此意徬徨掞藻无佳句小金山石磴临无地松亭面有山坐来风础润知是白云还露华泫烟萝攀陟穷深杳平临树杪风下瞰孤飞鸟探竒如食蔗裁句拟逰仙振袂一声啸秋风满碧天山木不知名山云忽作晴浓丹并新翠纷错一川明四围俯碧澜一迳通云栈犹闻琴筑声泠泠滴深涧翠微晴色好矗矗濯烟鬟何必渡扬子即此小金山小金山俯仰烟霞尽可招试求高处只三霄客来正值新秋景白日凉飔天泬寥嵚﨑嶻嶪许谁攀想像罗天咫尺间不必扬帆过扬子小金山胜大金山小金山山色干坤翠溪声日夜流人间苦余暑此地不胜秋丛篠既森宻危峰更嶻嶭拾级青云梯衣履若为洁高与颢气俱飒共清秋爽小轩才三楹豁然纳万象羙箭吟籁谡幽花过雨新悬厓如雉堞天与隔红尘此间致趣佳少许胜多许欲停九夏骖试避三庚暑分茶临石涧把笔就松隂山鸟一声啭啾啾前歳音体以艮为徳名擅兊之羙纵未渡江南知已胜扬子出崃走银龙砉然赴其涧欲听太古琴更步凌空栈镜潭拟天池有网不能举个中无凡鳞尽是蛟龙侣巖藻饶古意松涛有好音拈吟谁和者山水是知心小金山枫香松翠早秋朝纵目长天净泬寥更爱笠亭临絶壁便扶朱楯度飞桥座席常随嘉䕃移山风送爽飒纎絺隠芦鸥鹭窥垂钓掷树鼪鼯听咏诗玉笋平陵架小亭好山常占四时青闲云不系悠然影野卉无名越様馨日照孤峰生翠烟滦河水共碧空鲜寄语山灵好㸔待莫教佳景让江天小金山每到小金山心神顿旷闲秋深逾觉好塞上薄言还霜叶缤纷落烟萝取次攀石桥凌碧汉拟欲叩仙闗小金山作迳入緑榆逺轩凭碧浪高秋初尚浓䕃雨过乱鸣涛旧句题四壁重来有二毛景光不殊昔底事足牢骚云标披飒爽天外眺苍茫最爱登临羙浑忘衣袂凉乔松风度籁野草露生香为问曹唐句游仙苐㡬章引水成湖面为亭据石头畧教加㸃缀便可学沧洲山鸟能延客莎蛩特韵秋昔年吟啸处厯厯记清游小金山歌滦江衮衮西北来东将入海归溟渤源逺流长故逊岷隂吸阳嘘或如浙叶岷江浙江我适观滦江此阅新秋寒新秋不异前秋景得近忘逺逸兴遄河有砥柱山有金欲赴且止其意深此间嵽嵲肖浮玉惜无头陀裴氏开丛林底须金山四面包华屋广陵之涛似神而非者三亦惟天下独会心濠濮乐在兹树态峰姿况周足刻削翠影落澄波时有鼪鼯掷林木江天竒境有如此浮名小大何嗔喜彷彿山灵如是云胜彼虚词吟不止小金山萦回波澹澈踞峙峰砐硪烟散容披榛风来时落果栖巖搆虚轩每到必憇坐圣人钖嘉名胜彼屋包裹饶占山水幽何事香花妥一晌悟南华分䟽了不可小金山滦江固觉非扬子试问金山是异同两水会归溟海后根源总在大圆中小金山巖斋飒爽试栖迟㶁湱江声过雨时小大试将浮玊较南华齐物笑人痴题小金山蓊然嘉䕃入林闾一朶芙蓉顶结庐既豁而寥宜眺听匪今伊昔阅居诸来原朅尔去无约下是沧江上碧虚浮玉昨年同异处澄观了不可分疏登小金山尝闻天地间物必有对待金山峙扬子小者于斯在枣叶及须弥一真空性海翻覆手掌耳名象究谁宰忘言游希夷放步登㠑小金山露草烟萝步屧披三间虚榭坐移时江声已自空人意唧唧蛩音又底为石簇阶基树拂檐小轩还据小山尖偶然把镜星星见似与题诗逐嵗添世间何物不浮名大小金山弟与兄又为民艰罢巡跸石簰且复寄遥情小金山秋孟怱怱去曽无题句留重阳苒苒过言复驻旌游叶落山容瘐涨消水态柔今春浮玊上视此有迁不小金山滦江东去海归墟独峙中流浮玉如不读庄生齐物论每从小大拟分疏虚轩峰顶祗三间那许楼台包却山昨嵗石簰景犹记嬴将一着是幽闲山鼯跳树如添翼山鸟衔花自引雏习习爽风拂巖落往年秋意了无殊小金山每至山轩必有言上悬碧宇下江翻似兹声色摐摐地何处着他衆妙门栏杆迥据玉芙蓉落落阶前百尺松若与石簰论大小须弥枣叶早称宗绕阶石古㸃莓苔山果因风落㡬枚底事今朝颇觉喜为㸔一路好秋来小金山芙蓉一朶出晴江三架踈轩俯碧淙木叶䝉茏谁为织虚舟却讶挂烟䉶露香藜藋径偏幽开着云窻听水流若拟滦江拖玉带赚襌也胜印公留小金山朴斵三楹踞石矶妙高一例是耶非滦江设更较扬子也觉居然具体微林岑掷树有鼯鼪趂暇幽寻畅逺情刚讶虚无逮仙境隔江野店听鸡鸣小金山平临天泬㵳下俯江𣺌㵿既因逈为高亦因迥谓小石罅掷鼪鼯可见不可寻一丛山丹花色是双南金景喜三秋孟暇值万㡬间一时飞逸兴直到头陀山小金山有树则槎枒有峰则岨峿一拳肖浮玉胜之以小许放眼鸿蒙外彼金亦粒小金山二首硉矹江中耸一洲三间荛榭俯清秋较于浮玉斯诚小天姥嬴他作梦游午热原欣大田熟究宜此处坐乗凉水风爽可罢摇扇更喜吹来花草香小金山临滦一拳石称曰金山小一亭三间屋栖巖俯浩𣺌我亦久未到题诗殊欠少到斯难恝置引兴颇觉好拈毫试吟搜上下空明皛如在琉璃界不尘彻里表遐想浮玉景原系吾怀抱而吾居箇中称小岂明道何必举庄周物物自了了题翠云堂四株松树四时翠一坐书堂一赏云何必山岚将谷霭怒涛细浪总氤氲翠云堂郁郁青松列四株庭前虬盖翠隂扶秋临复此乗凉好月上何曽对影孤过去片时即万古未来百嵗待斯须崇山设以商颜拟不入留侯计里趋翠云堂别墅筑滦阳依巖复搆堂有云都是翠无树不含苍游目属空廓研精寓缥缃雨过风益峭纳得八窻凉题翠云堂阶下萧槮列四松飘然皓友又相逢衣巾不觉当夜冷枝干宁须过雨浓近砌如张青繖盖逺峰犹露緑芙蓉翠云设与山云合尺泽应教苏渇农虬盖亭千嶂通单径一亭具四临纳凉成小坐延趣省幽寻寒益清秋景响含滦水音不须张翠盖虬干有佳音虬盖亭就松筑山亭亭久松益久盘盘盖越张矫矫虬疑走名象如风月盖自太古有不尽复不竭用则随人取独是亭与松此意亦知否虬盖亭结宇依松松十寻童童饶得布嘉隂披凉谡听巖风入讶是何人调玉琴虬盖亭戯题小亭隂借老松义松下风来特地嘉漫诮寻常煞风景虽然张盖未排衙虬盖亭四面横拖岚翠半空平卷秋声眺听今朝大惬都为宜时快晴虬盖亭四柱山亭就老松佈隂罨翠自重重籁声泛出涛如海却讶苍虬欲化龙虬盖亭黄繖无须此处张松隂亭子称乗凉翼然漫拟欧阳语上有青鸾俨欲翔虬盖亭红日高遮夏亦寒滦江座下俯雄澜颇同𢎞景青霞挹不作嗣宗白眼㸔虬盖亭种松已作老虬枝小坐旋㸔盖影移因悟世称百年者憬然害不视乎斯虬盖亭虬榦由来早成盖盘盘益复翠隂森到斯便与乗凉坐那更无端计丈寻虬盖亭一笠孤亭别㡬时森森老干长孙枝今朝雨后凉生座不借乔松风入之钦定热河志卷四十三钦定热河志卷四十四钦定四库全书钦定热河志卷四十四行宫二十王家营行宫常山峪行宫巴克什营行宫两间房行宫钓鱼台行宫黄土坎行宫中闗行宫什巴尔台行宫波罗河屯行宫张三营行宫济尔哈朗图行宫阿穆唿朗图行宫王家营行宫在常山峪东北四十里康熙四十三年建牓曰引流成溪凡四重东西所亦如之其阳面山地势平旷涧壑交流宫内廊轩接比院宇髙明右则居民鳞次场圃纵横烟村掩映宛在豳风图画间也常山峪行宫在两间房东北三十三里康熙五十九年建南向殿五楹曰蔚藻堂内曰青云梯西曰虚白轩后曰如是室宫基面山丹崖翠壁列若屏障轩窻披览领妙延清蔚藻堂之右曰翠风埭曰緑樾径曰枫香坂曰陵霞亭皆创于圣祖时我皇上标为八景御书题额分章成咏天藻敷华地灵増胜矣御制诗常山峪行宫忆昔髫龄际趋陪圣祖前于今巡幸至驻跸故宫边湛露曾叨泽含饴想侍筵秋风悲此日轩屋尚当年鸟语如怀旧花香故逞妍恩勤终古慕承显一身肩再叠前韵经国猷垂后承家志继前三秋修武备万乗閲严边胜地停銮御离宫启玉筵欣逢无事日喜覩有秋年挿笏峯争秀披图景鬭妍永怀无竞烈景仰惧难肩常山峪行宫叠旧韵景爱三秋始恩思廿载前音容魂梦里嵗月鹿蕉边小憩松篁阁还陈翰墨筵诚知仙是幻堪以日为年列岫迎牕翠间花绕砌妍继绳吾未逮矢此一心肩常山峪行宫八景緑樾径灌木盘山腰浓阴日蓊翳豁开壶中天迥异人间世虚白轩虚空能生白一气常函三闲情空外寄妙道箇中叅青云梯青云信有梯丹崖暂延伫鹿豕出翠微逢迎务光侣枫香坂清吟步修坂衣袂泛秋凉金风飒然过微闻山枫香蔚藻堂花木畅生意大地蔚菁藻忘言入静观忻然惬怀抱如是室如是如是室坐对清秋山游山室中人不费往与还翠风埭野木不知名雨后增新翠谁云塞北山却有江南致陵霞亭危亭搆峯顶面面青㟏岈踏石片云飞去作天边霞常山峪行宫怀旧青云丛处敞离宫昔日今时驻跸同卷幔山岚千面合开轩巗树四隣通垂绅瀑水无心白对客闲花着意红廿载恩勤成一瞬㡬畨青睐仰髙空常山峪行宫八景緑樾径灌木重重翠郁森秋来犹自有清隂携笻不为寻佳胜触目无穷山水心虚白轩架得萧轩三五楹偶来辄喜向虚明前秋诗约分明在指㸃烟岚是旧盟青云梯㡬叠林峦碧霭凝盘纡界道一条氷幽偏不是青云路只许诗人偶一登枫香坂欲红未红枫树枝寥萧凉籁袭人吹恍疑身在耆阇窟㕘得香林拖地眉蔚藻堂清秋峦壑澹烟光翰墨香生蔚藻堂西抹东涂浑不借由来大块假文章如是室室名如是如何是如是室名如是何而我朅来吟七字今原非此昔非他翠风埭丛林籁作风含翠曲埭秋来叶有丹一啸苏门天地濶飘飘直欲驾仙鸾陵霞亭亭子峰巅四望賖衣裾轻拂惹烟霞问谁倚石云根动散作天边一缕斜常山峪行宫即景卷幔秋光到座边云开为我矗青莲步苔衣湿蛩吟露望坂枫香鹿呌烟自是林泉多藴借依然书史得周旋饶他只有松阴鹤夜夜空山抱月眠常山峪行宫晚秋山容似画淡弥趣秋色如诗老益工拾级丹梯搴露荔背屏翠壁眄霜枫谷口风来声觉壮溪头潦尽影含清朝隮一缕因移石去作白云天外横峣峯无数入牕纱写照窻前了不差正虑遥天无㸃缀林边恰噪晩归鸦急雨驱云增暮寒秋英绕砌湿阑干遣怀不苦吟情澁底用拈须一字安常山峪行宫八景绿樾径隔嵗未寻緑樾径当秋恰到白云间行围塞上㸔山好路便先教㸔好山虚白斋行宫结字底须多据景标名便可歌虚室三间无别物到来惟见万籖罗青云梯嫩翠浓青杳莫分天风吹织紫绡雯自知不是安期侣是底胡然步入云枫香坂仙人石室青霞封偓佺招我相陪从琥珀遗尧不曾食念兹长谢游仙踪蔚藻堂吟句无烦求俊逸浅言亦可畅清怀翠崖有问如何答记我今朝意甚佳如是室自是新秋坐清昼不殊前嵗对闲窻碧空似我澄无滓何所得来心可降翠风埭巗树风过翠浪翻重重罨秀入山轩未教枫色霜前紫且聴溪声雨后喧陵霞亭峰顶有亭真翼然下临无地上空天莫云一宿堂堂过暮霭朝岚结览全常山峪行宫八景緑樾径一迳引人入胜千林苑尔相亲恠底宜来雨后悬崖溅沫垂绅虚白轩小轩虚白堪怡匡床凭几栖迟蓦忆前秋此际清光不隔多时青云梯蓊匌千重罨秀巉巗百级絶尘大似子房竒士陈平何物堪伦枫香坂青枫过雨霏香诘曲兰椒里强陟顶砉然长啸千峰紫翠夕阳蔚藻堂蔚藻尔时书堂每来翰墨生香正拟摛词且置无过大块文章如是室秋初山有余翠霁后室生爽寒最是长宜静坐奈予毎少㡬闲翠风埭威纡翠埭林穿草虫花蝶风前俯仰物物自得会心一为听然陵霞亭夷嵕位置孤亭四隣山色来青六法谁能貌取岚霭都无定形常山峪行宫叠旧作韵行宫向题句勒壁迹成前此曰方绥逺流沙已扩边凯归应劳酒新附合賔筵翠䍐临遥塞黄云閲有年窻问一晌静霁后万峰妍讵曰今无事吾方未息肩常山峪行宫作依绿搆行馆标红见早枫秋光逢塞外诗意满窗中常山峪行宫叠旧作韵好山如活画面面向人前拱北近仙境维南带古边堂皇开太室俎豆展宾筵风自无尘地云犹謌旦年聘怀真致静得句欲姢妍最喜翠微表洪崖可拍肩再题常山峪行宫八景绿樾径塞山秋中绿犹浓过雨蹊留白鹿踪却是今来添别致㡬枝红叶出髙峰虚白轩一年两度坐文轩生白恒斯悟漆园七字宁云聊即景清机尔许箇中存青云梯层层緑树蔚巗梯寻鹿常教步屧跻宇宙以来便有此龙门却误拟夷齐枫香坂青枫茈虒锁云峦意蕊心香静鼻观设置江南文翰地又将仪比麝和兰蔚藻堂背山临水得书堂一宿居停有缥缃更不课虚将叩寂蔚然大块假文章如是室山恒如是室如是一晌栖迟似去年何必炷香㕘白业金刚四句会当前翠风埭莫道山风无色相巖枝涧叶与形容泠然往返谁相见惟有洪厓及赤松陵霞亭孤亭迥出衆山头暮霭朝岚漾若流峰不黄山三十六也从云海泛虚舟七月廿四日常山峪行宫作潦尽朗秋晴大安亦启程溪桥胥穏驾巖馆忽前迎香扑青枫坂虚生白室楹后山亲获鹿飞骑进行营再题常山峪行宫八景緑樾径今年緑樾真緑樾为是寻蹊当夏时批閲封章尚余暇不妨一再与题诗虚白轩生白惟虚藴妙理一年一度此言徴明朝仍便怱怱去故是斯轩所独恒青云梯千层蔚緑倚嶙峋阶级分明总絶尘为问寻梯进步者㡬人真是箇中人枫香坂塞山露重如垂雨飞翠流芬润意凝㡬度青枫林下过衆香国里得相应蔚藻堂静中动是山水态动里静惟花鸟情看待主人无别物起吟佳趣面前呈如是室延清观妙会心皆拟议宁因梵帙排虚室设为刮目待犹如是亦底称佳翠风埭无色形天有色形鸣条送爽复流青东坡昔日乗凉处翠幕张如择胜亭陵霞亭烟霞负带迥孤超支父方囘若可招赋读天台工体物居然塞外赤城标常山峪行宫即景玉露金风候崇山峻岭间居停有古屋是日辟林闗窻纳三秋爽门萦一水环置邮𫝊阁本批閲敢偷闲再题常山峪行宫八景緑樾径晓秋丛樾绿犹浓过雨纵横印鹿踪径欲循蹊到深处忽然一片白云封虚白轩曰虚曰白曰秋时止止生祥引妙思不改昔时此轩射悽然为忆此含饴青云梯青青叠树蔚如云意寄菁葱亦自欣不似登龙题鳯辇于中覔路望徒勤枫香坂散步枫林馥郁然此香非火亦非烟晩华自叶天然静李贺空称蜀国弦蔚藻堂山葩应恐漏离骚那数人间八斗曹却笑绮言犹未戒依然对景一挥毫如是室天地干支似毂旋今秋丙戌岂殊前屏风圣藻书唐句却閲流阴六十年翠风埭樾埭秋风翠浪翻有声为寂不为喧了知未可画工写雅合携将静者论陵霞亭塞天过雨大罗净祗剰东南㡬片霞着我山亭霞以上骋怀游目正无涯常山峪行宫即景南北连山色东西接路程有轩真可憩无牖不含清近聴禽鸣树遥㸔鹿食苹偶因吟旧句仍复发新情常山峪晩坐纳凉巖馆西峯阴尚早满庭乔树发轻飔何曾闗外热闗内毕竟候常非候移有暇拈毫还摘句乘凉橅古亦临池晩来西北油云佈涤暑惟时两正宜常山峪行宫作去嵗行宫此纳凉今来凉却逼衣裳都縁前日过山雨遂致峭风解夏阳路近因之到常早斋虚觉以静无忙支窻西北巗云蔚其庶雨乎引领望再题常山峪行宫八景緑樾径万绿丛中一径延循门得入景无边兴来拟欲赓前什不觉光阴隔十年虚白轩电光石火忽旬嵗笔㸃牋铺又一时比似虚轩生白者自无而有亦如斯青云梯行宫计里驻来均例以阁章到此辰宣召诸臣悉批答阿谁不是步云人枫香坂非烟而霭复非云叶叶枝枝吐净芬最是此香无火气了当领以不闻闻如是室素屏羲画写唐诗拱读恒生若见思明月清风七十载室犹如是景光披蔚藻堂书堂七十春秋閲犹忆当年圣藻垂趋侍幼龄方舞象天文妙处未能窥翠风埭阵雨収云才片刻层层埭樾翠如湔风来西北翻林海雅胜五音奏管絃陵霞亭八柱山亭特据髙肩舆寻胜陟兰皐飒然爽气满襟袖霞举因之兴亦豪再题常山峪行宫八景绿樾径夏仲千林叶已稠容容张葢緑如油步来却恐灭明笑在彼仍当行不由虚白轩重到云轩顿觉悲忆常夏凊适于斯欢娯掖辇那能再虚矣白乎付不知青云梯㡬叠青林罨碧疏云如更复拟梯如寄言菅蒯慕斯者踏实还当戒踏虚枫香坂山枫过雨浴芳馨低坂髙陵一色青展步分明净香界恰宜小閲梵王经如是室如是宁云谈佛偈今朝如是有余思屏风八扇奎文焕继述鸿规岂外兹蔚藻堂不须启祕更抽妍大块文章列目前试㸔形形与色色起予无尽自天然翠风埭风岂翠乎林翠之请观叶飐与枝披一般飞动菁葱者舍巽二能能更谁陵霞亭冈头一笠欲凌空阶下铺云日照红设以赤城相比拟亦堪赋句傲兴公常山峪行宫晩景雨后夏增爽况于闗外居四山云吞吐一谷稼幪与髙树夕阳朗闲庭晩籁虚例斯批阁本有暇亦翻书常山峪行宫八景緑樾径行过独树如张繖忽入连林似设帷一例青油布阴处问谁煮靛染为之虚白轩此轩终嵗守恒虚此日忽㸔生白与借问谁为领妙者究之非彼亦非予青云梯展步层巗认作梯分明百级有髙低士无贤不肖由此应识南华论物齐枫香坂山花野草无不馥何事其香独属枫意谓秋来变霜露饶他㡬㸃特余红如是室向年入室人如是今嵗入仍如是人试曰相应定何者一篇説着古稀新蔚藻堂逺观近揽总相宜笔砚精良又此时三百一言蔽之耳笑予何必以多为翠风埭风自有声却无色偶㕘合相惬于斯泠泠天籁翻崕落借得林光与翠之陵霞亭西岭翻来晩照明林欺霞色鬬新晴今朝祗喜无纎翳岂计寻常㸃大清常山峪行宫三叠旧作韵黄土才过岭常山见目前跸途数里近行馆一溪边知路歩幽径据床梯翰筵耐他今日景伴我古稀年野鸟殷勤语闲花自在妍圣踪钦想像瞠若敢云肩巴克什营行宫出古北口十里许以巴克什营为止顿殿五楹南向后殿左右各二重旁东西向康熙四十九年建规制纯朴南望边墙髙出山上雉堞叅差与云烟出没惟闻潮河声奔流入塞自昔安屯置戍之区今日田畴井里妇子嘻然不觉在边闗外矣两间房行宫塞外多山出古北口四十余里为两间房行宫康熙四十一年建南向殿五楹额曰秀抱清芬曰镜风含月后殿越小桥当山东北隅曰澄秋轩盘折而东髙出木杪有亭曰畅遂题额并御书塞外山川此地首当形胜自昔以两间得名者今且成聚成都农鄽布列烟火相望鸡犬之声相闻矣御制诗两间房行宫即景树阴深处觉微凉脱却单衣换袷裳开戸对山如话旧隔林见鹿不能详庭禽喜客殷勤语砌卉当秋自在芳垦种人家已满百昔名犹説两间房两间房行宫即景数典犹称房两间而今倍蓰聚鄽阛到来循迳欣凭座所喜开窻便见山绕砌秋花饶野意当庭古栢越苍颜緑旗拟武陈观罢着句聊消片刻间两间房行宫即景塞外气本清矧值新晴后白水自绕门青山欣入牖行馆架五楹讵止两间乆每来供静憩朴室饶虚受披襟喜爽凉夏五如秋九况罢军书问兼冀农功有心怡神自谧得句亦无垢钓鱼台行宫在避暑山庄东北十三里干隆七年建自热河启跸至木兰中闗为首程钓鱼台为止顿宫门南向殿东向廊环邃宇亭枕屏山地距山庄甚近工人旧唿双黄寺当热河上流三源既会水势涵蓄实产嘉鱼故名钓鱼台云黄土坎行宫在钓鱼台东北十七里康熙五十六年建自热河至中闗清跸止顿者再一为钓鱼台一则黄土坎也南向殿五楹后殿九楹左右各三重院宇明净规制淳朴宫之北则赛音河会人固都尔唿河鄽道元水经注所谓武列水三川合派者也中闗行宫在黄土坎行宫东北七十里康熙五十一年建南向五楹牓曰松间明月后殿牓曰云林蔚秀聨曰松籁座中闻笙竽风递山屏窻外列锦绣云开过行宫东十余里有峰崭然洞穴嵌空钖名玲珑峰自宫中望之缥缈云际若方壶圆峤可望而不可即也什巴尔台行宫在中闗行宫北三十七里康熈五十九年建自中闗至波罗河屯以什巴尔台为止顿南向大殿五楹后为永怀堂左傍乔峰石倚兰若殿后陟山及半有亭清溪逺岫旷望髙深俯视则塞田万顷秋稼盈畴可以见丰亨之景象可以验膏泽之旁流也波罗河屯行宫在什巴尔台行宫北十八里康熙四十二年建殿南向后依崇巘前俯平林有额曰山泉赏曰秋澄景清曰檐际千峰聨曰山月满庭筛竹影松风遶壑乱泉声东望笔架三峯岧嶤隠见益知塞山清奥藴秀含灵又非荆闗笔墨所能到也御制诗驻跸波罗河屯凉飔猎猎袅旌斿干鹊喧鸣霁景浮塞外山川还似昔谷中禾黍摠登秋离宫平楚依清赏金令丰原事大蒐鳞集名藩环道左愧予何徳此怀柔回銮至波罗河屯大狝时修返翠銮筑场正及按途㸔村炊香气腾饘粥顿解心颜为益餐此栉崇墉似去秋今来稍解望年愁长官道左休夸稔畊九余三好共筹行宫秋景尚清嘉喜先重阳对菊花丹翠林光依画壁浅深山色入窻纱波罗河屯作塞馆清凉车驾停仰流鳞集衆藩屏亦咨力穑秋称好更喜攻驹境永宁长计何须夸絶幕恩柔遂以抚来庭寻常视此殊艰致谟烈躬承勉徳馨波罗河屯行宫作秋日散清辉秋空澄碧落我意与之然去来何执着寒花步今迳阴树褰昔幕会心足希夷容膝且寛绰是处有缥缃无妨读书乐波罗河屯行宫作塞垣秋狝薄言归别馆才经廿日违便有迎人三径菊更欣送暖一窻晖兴余豪处应还澹思不纷时可入微试㸔满庭张锦树风来落叶亦霏霏波罗河屯行宫作一谷轻寒破晓风㡬湾流水溯源通已㸔别馆行来近且喜山田报处丰过雨秋苔依砌緑含霜野菓缀枝红底缘到此多吟兴笔架三峰正峙东波罗河屯行宫叠旧嵗韵白云背塞垣红叶间邨落流来内地民日乆成土着何敢夸奠瓯惟是钦调幕连朝閲丰収劭农心为绰别馆景依然静憩饶清乐九日波罗河屯行宫作秋狝言从塞上还行宫佳节值清闲花餻惠逮鐻鍝长綵笔吟聨侍从班数朶金铃还栗里三峯玉架俨龙山诏人万古如斯景河畔盈盈月一弯波罗河屯行宫即景山峯过笔架谁欤凌鲍谢河屯到波罗谁欤演檀那由来名象曾何闗梵言华语都须删太古以来此川野数宇行宫葱旧间风清月白镇如是那识客往与客还波罗河屯行宫即事云里遥㸔笔架峰到来行馆憩从容鹘师狗监先来候甫草山犹隔㡬重一株松树满庭阴可识离宫嵗月深揽镜霜华略增昔于中不改继绳心秋宇刚欣霁色䨑西山荟蔚复凄凄宣𫝊支帐寻髙昇今夜恐防雨涨溪于波罗河屯行馆作处处有行馆匪奢惟朴佳秋蒐常驻跸圣藻永悬斋云外山为障风前叶㸃阶晩来霏细雨吟兴又安排于波罗河屯行宫作青城何代蹟蔓草䕶堆沙猎囿经常驻行宫朴弗华向暄逢緑树应节有黄花明便承慈豫山庄喜不遐回围至波罗河屯行宫作外藩都遣去内吏屡迎来纳稼野村毕驻旌行馆开潦消崕脚耸叶落树根堆再宿山庄莅心驰先㡬回波罗河屯即景旧城今不见新戸日加增难考金元蹟欣㸔稼穑登黄云一谷满素节仲秋凭笔架矗东壁闻谁倚笔能于波罗河屯作二首一韵青城仍此度民舍较前增内外宁界限耕桑到处兴柔遐要安近勉继亦贻绳蜀郡洞天在仙踪底借徴秋収逢倍好髙廪圃场增笔架度峰峻诗裁即景兴怡神行画坐骋目缓鞭绳菜坂畧资雨随时验庶徴至波罗河屯行宫作笔架逺瞻峰行行别馆逢风开林迳路露茂菜田浓最是心之赏宁惟膝所容青城译旧语懒惰问仙踪赋得山泉赏云房圣藻悬志在赏山泉堪会知仁趣都包今古诠动归缘有静后乐以忧先实政吾犹未崇情祗喟然张三营行宫在波罗河屯行宫北六十二里康熈四十二年建北即石片子也地近崖口山势雄竒峭拔积翠霏蓝送爽迎秋云烟万状嵗行秋狝东道由波罗河屯驻跸于此殿额曰云山寥廓过此则御行营逮木兰回跸宴赏从猎诸蒙古亦多于此举行云御制诗木兰回跸驻张三营行宫之作骎骎羽骑木兰回别馆依然此去来窸窣声中枫叶下馣馦香处菊花开圃场且喜千村稔槖籥明叅一气培辅相对时繄我责无厌从兽岂宜哉出哨驻张三营行宫作出哨行宫驻翠旄木兰北望兴犹豪往来㡬日无多子窻牖明曦尔许髙先节黄花标菊逸经霜绿树识松操诸藩散遣教归去行赏因之奖衆劳张三营行宫即事夜雨晓来晴山蹊厯坦平当秋㸔纳稼未午驻行旌执役迎猎骑献新来射生不同往年事慽慽若为情济尔哈朗图行宫在波罗河屯行宫西北二十八里入围埸有二道东道自张三营入崖口西道自济尔哈朗图及阿穆唿朗图入伊玛图口干隆二十四年命建行宫于兹地制最简朴殿内御书聨曰所无逸而安行蒐讲武亦有秋可乐省歛歌丰济尔哈朗图者䝉古语安乐所也地在伊玛图川之右水泉甘美庶草蔚丰因以得名御制诗济尔哈朗图行宫作济尔哈朗图者䝉古语谓安乐所也凡水草佳处则名之以居波罗河屯卜克打坂之中命发内府余储建行宫数宇以省行营驼载之劳工既落成跸适旋驻赋以七字诗得二章北来按顿有行宫卜克今年路再通致逺欲休羣畜力发储匪借庶民攻溪山不尽足真趣藻缋毋施爱朴风容膝已佳此多矣禹无间处企难同纳稼田余穗多富秋厯阅喜无过一溪流水村前绕四面晴山戸外罗便犒诸藩歌湛露佥宣翰苑咏卷阿苏门审势差相似不约而同安乐窝济尔哈朗图行宫叠去嵗韵㡬架巗斋也号宫山姿入望四邻通恰欣秋令来栖宿况复西陲罢战攻白石磷磷溪涨雨翠峰濯濯树摇风分明去嵗初经地此日襟怀了不同已安容膝底须多茅土阶茨较太过山是真图非笔染戸无长物有书罗爱观飒景开虚牖不尽崇情寄迥阿秋雨既优晴实好丰隆傍晩噼云窝济尔哈朗图行宫作卜克今秋西取途先临济尔哈朗图战櫜早庆贞符彼安乐非谋悦志吾黄野稼逢涝余有碧空云歛晩来无勤民习武均心黾讵为髙斋景足娱济尔哈朗图行宫作巖馆枕烟郊猎还驻翠旓讵宁容膝惬那免畅怀嘲白髪存公道苍山是故交峦枫尽红叶庭栁尚青梢殴氏书画舫邵家安乐巢芸编如有语慙愧四年抛济尔哈朗图行宫作癸巳向曾驻壬寅今重临讶㸔松桧古消㡬乐哀心叶自当秋落鸟如话别吟九年才一瞬何以惜分阴四照亭口号行馆依山围石墙山亭四照额楣昂虽云游目宜因迥可识一心遍万方阿穆唿朗图行宫在济尔哈朗图行宫北四十三里干隆二十七年建殿内御书聨曰胜地叶贞符诗赓櫜戢那居供静憩畴演康宁当西入围场之路间嵗清跸一临架构无多而山色泉声足资聴览地在伊玛图口之外于猎场最近櫜鞬左右以候六飞阿穆唿朗图者䝉古语康宁也御制诗阿穆唿朗图行宫作一宿围场近搆斋此憩停天然足山水成趣得轩庭率省牵䭾力堪颐情性灵顾名毎思义寰海愿康宁阿穆唿朗图行宫作一由旬里路非遥满谷秋田倍觉饶数宇轩庭颇足憩千庐竿帜各为招石泉陡涧银拖界霁景嶤峰翠落标瓯研适当神谧处闲来摛句亦清超阿穆唿朗图行宫叠壬午旧作韵今嵗从西进行宫一宿停秋中凉满谷树乆阴盈庭景与神心洽山资翰墨灵射生获新鹿使骑献慈宁阿穆唿朗图行宫作秋猎路由西于焉驻马蹄三年如昨日一晌閲前题蛩脇报寒鼔鸟喉话别啼岭名欣卜克愿即协佳叶阿穆唿朗图行宫即事猎跸又从西十年景迅兮一区山表见千骑路傍徯至止成新憩徘徊读旧题虞人呈初获覩物益增悽钦定热河志卷四十四钦定热河志卷四十五钦定四库全书钦定热河志卷四十五围塲一国家德威遐播疆索恢宏木兰千里泉甘壤沃界以崖岭亘以周络我圣祖仁皇帝因藩部敬献牧场肇开灵囿岁行秋狝皇上式遵前典毎以八月行围上塞六飞于迈云合景从名王左右躬属櫜鞬以効驰驱将忱悃习劳宣恺意莫降焉夫易表三驱礼重四畋虽在盛明不忘肄武若今日中外一家怀柔震叠献禽表貉大小从公古未有也谨详考规制恭録纶言御制于简端而以宴赏劳还羣藩上夀诸典依次编载具列于篇志围场第五圣祖谕㫖康熈六十一年九月谕议政大臣等曰从前曽有以朕毎年出口行围劳苦军士条奏者不知国家承平虽久岂可遂忘武偹前噶尔丹攻破喀尔喀并侵扰我内地扎萨克至乌兰布通朕亲统大兵征讨噶尔丹败走后又侵犯克鲁论朕统兵三路并进至照莫多剿灭之今策妄阿喇布坦无端侵犯哈密地方朕征发阿尔泰及巴尔库尔两路兵进剿策妄阿喇布坦闻之心胆俱碎乃遣策零敦多卜等潜徃西藏刦掠毁坏寺庙土伯特地方已被残蠧朕又遣大兵前徃击败策零敦多卜等复取西藏救土伯特于水火之中我兵直抵西藏立功絶域此皆因朕平时不忘武偹勤于训练之所致也若听信从前条奏之言惮于劳苦不加训练又何能逺至万里之外而灭贼立功乎尔等诸臣咸宜知之皇上谕㫖干隆六年上举行秋狝之典将以七月起行先是二月御史丛洞奏皇上切念武偹廵幸行围诚安不忘危之至意第恐侍从以狩猎为乐臣工或以违逺天颜渐生怠安所关非细方今纪纲整肃营务罔弛伏祈暂息行围以頥养天和奏入上谕曰古者春蒐夏苖秋狝冬狩皆因田猎以讲武事我朝武偹超越前代当皇祖时屡次岀师所向无敌皆因平日训肄熟是以有勇知方人思敌忾若平时将狩猎之事废而不讲则满州兵弁习于宴安骑射渐至生疎矣皇祖每年岀口行围于军伍最为有益而纪纲整饬政事悉举原与在京无异至廵行口外按歴䝉古诸藩加之恩意因以寓怀逺之略所关甚鉅皇考因两路岀兵现有徴发是以暂停围猎若在撤兵之后亦必举行况今昇平日久弓马渐不如前人狃于安逸亦不可不加振厉朕之降㫖行围所以遵循祖制整饬戎兵怀柔属国非驰骋畋猎之谓至启行时朕尚欲叧降谕㫖加恩赏赉令其从容行走亦不至苦累兵弁朕性躭经史至今手不释卷游逸二字时加警省若使逸乐是娱则在禁中纵所欲为罔恤国事何所不可岂必行围逺岀耶朕广开言路丛洞胸有所见即行陈奏意亦可嘉但识见未广将此晓谕知之三月谕直𨽻总督孙嘉淦曰国家武偹不可废弛朕于本年秋月岀口行围原以训练兵丁仿古狝狩之礼昔我皇祖毎岁举行所经由道路及一切事宜俱有章程朕今岁踵行悉遵旧制但恐歴年已久地方官员或借端派累随从之人或有恣意需索及强买物件不按时价者着总督孙嘉淦不时查叅毋得容隐九月谕诸王大臣等曰朕行围回京之后恭读太宗皇帝实録内载昔太祖时我等闻明日岀猎即豫为调鹰蹴毬若不令往泣请随行今之子弟惟务岀外游行闲居戱乐在昔时无论长㓜争相奋励皆以行兵岀猎为喜尔时仆从甚少各牧马披鞍析薪自㸑如此艰苦尚各为主効力国势日隆非由此劳瘁而致乎今子弟遇行兵岀猎或言妻子有疾或以家事为辞者多矣不思勇往奋发而惟躭恋室家偷安习玩国势能无衰乎此等流弊有关于满州风气是以䝉太宗皇帝谆切训谕朕此次行围诸王大臣中竟有躭恋室家托故不愿随往者朕已为姑容亦不明指其人夫行围岀猎既以操演技艺练习劳苦尤足以奋发人之志气乃满州等应行勇往之事若惟事偷安不知愧耻则积习相沿实于国势之隆替甚有关系嗣后倘有不知悛改仍蹈前辙者朕㫁不轻为寛宥可徧行传诸王大臣及官兵等知之谨按行围讲武所以习劳军士绥驭羣藩实我圣朝万年家法伏读圣祖成训我皇上明谕合揆同符盖行健励勤即以持盈保泰惩文恬武嬉之失为久安长治之图嗣是肤功叠奏实頼八旗劲旅敌忾同仇所以训练戎行者义深逺矣围塲规制国语谓哨鹿曰木兰围塲为哨鹿所故以得名地在䝉古各部落中周一千三百余里南北二百余里东西三百余里东北为翁牛特界东及东南为喀喇沁界北为克西克腾界西北为察哈尔正蓝旗界西及西南为察哈尔正蓝镶白二旗界南为热河㕔界围塲外北为巴林东为土黙特西为西四旗察哈尔南则入围塲之路也围塲四面立界曰桞条邉自波罗河屯入围塲有二道东道由崖口入即石片子也西道由济尔哈朗图入毎岁行围俱岀入崖口干隆二十四年建行宫于济尔哈朗图于是车驾行围由崖口入则廽銮由济尔哈朗图若由济尔哈朗图入则回銮由崖口遂以为例云圣祖御制诗六十一年秋岀哨岁岁经由处山川照旧时峰峦不改色鬓髪已如丝胜地清凉适衰年水土宜非因躭逸豫实借憇神思隔岭疑围濶闻声唿鹿随归营常早歇抚景自堪怡行伍原齐备屏藩任指麾薄来厚往义逺近普恩施御制诗入崖口朝家重习武灵囿成自天匪今而斯今祖制垂奕年巉巗围叠嶂崖口为之关壁立衆山㫁伊逊奔赴川秋狝常经过每为迟吟鞯双峰开霁烟一水流潺湲翠叶复黄葩髙低入影妍去年廵洛伊伊亦有崖口三涂及七谷较此夫何有一得考功诗羶芗𫝊至兹我为是崖叹表章将待谁于木兰作天文漏分野地志阙开县博览山海经荒略一二见上林牟内地木兰辟塞甸中外久一家敬奉金瓯奠单于让牧塲朝家置灵囿深戒武偹弛于焉习狝狩崇冈既坛曼丛樾亦美茂以故百物滋取丰留尚富霜华霏漠宇洼稜绀绛斑䝉茸紫獭裳八月披晓寒呦鹿随哨至乐此诚忘餐乐亦不可极于古戒游盘吴越近经廵山水信清美饶复借人工未足云观止隐现固有时美善尽无比独待表章人一为宣其理宣理理乃昧纷然起毁誉不及无名称故吾犹古初刘嬴今何有守御长城隅长城更以外时来习三驱绣壁琳琅标乐洞笙簧幽眺听欣不卂发思凌清秋青山生白云云去山还留寄此片时兴万刼髙峰头触绪偶即景得句恒因心申命邹枚侣染翰赓予吟清词出衆表妙理入细斟宁无不尽意秘藁贻知音帐殿张雁塞毳服䝉龙光嘉賔式燕喜乳酒相黄羊钖爵洽衆欢湛露流霞觞戒㫖非所知古俗犹敦厖枫叶缋叠稜杨丝鎻曲隩动静无穷观智仁有余乐佳景四时宜最宜乃金昊曷其可久躭言旋勤政要入崖口伊逊九转来遥源崖口为束奔流湍重重鎻钥罗岌峘壁立万仞天风寒地利一夫可当关太平时节谁泥丸清秋按辔凌层峦驾言大狝朝可汗控弦骑士数逮千发踪指使遵虞官约束匪严亦匪寛要欲上下同和欢讵惟从禽事游盘于时猎也有道存圣人家法敬继旃罢猎岀崖口罢猎岀崖口休兹藩部羣跽瞻仍恋恋归去各欣欣山向南来暖情留北望殷丰碑读前作纬武要经文入崖口作萦纡塞水赴山溪雾歛髙峰秋色凄仙境直攀千级磴雄关谁借一丸泥嘬榛石䑕如飞掷隐叶山禽不住啼灵囿天成教习武往来每为驻骢蹄出哨纳稼都完民气和往来廿日觉无何讵贪朔塞连围乐且喜山村髙廪多闲却鹰鞴徐骏骑䭾来鹿角簇封驼帷宫赋就权弢笔触绪依然事一哦入崖口寒村野郭取次殚山盩水厔入木兰两峰排闼相辟阖万林开画纷黄丹伊逊之流来西北桥上青骢催得得驼装车载各遵涂快猎非关歌勅勒去秋未此鸣吟鞭今岁秋光如昔年镜澜俯㸔忽自笑如何添许星星然岀崖口作崖口临秋季景光又一新辎装载三获村落见髙囷潦尽鸣寒濑林稀露衆皴最怜石田熟茅屋尚多贫入崖底须连网结周阹猎壤神臯控广舆自有万峰作郛郭天然双嶂是门闾入来草木皆仙意无碍山河只古初怀逺习劳家法凛讵因哨鹿每勤予入崖口九曲伊逊出峭崖巖关秋色正清佳行时阅武仍于是旧部新藩率与皆缘栈疑从画屏度俯溪每听緑琴谐常年命驾非耽乐仁祖鸿模慎永怀岀崖口廿日木兰事大蒐惠遐示度礼初脩罢围才出哨崖口遵路旋过野渡头漫恋友羣歌悉率恰欣塲圃报登秋山庄钖宴应聊驻怀逺宁教恺泽稠入崖口九曲伊逊水双尖崖口山又将试秋狝曽未改峯颜习武朝家重来王诸部闲驼铃过辎重活画翠巖间出哨出哨过巖柴山川顿尔殊可耕地无隙有获户多愉为喜食衣足宁询赋税输觐光殷父老莫漫警前途入崖口九转伊松涨始消吉骢揽辔度溪桥按程也欲舆情惬习猎从来典制昭红㸃緑林蜀锦织水淙石激塞琴调巖葩尽是芬陀利便尔香山未觉遥出哨出哨登平陆行行见野庄千山栖晩稼一岭隔秋霜获祗常年半较犹内地强釡炊赖少济慰不抵忧长鹿柴鹿柴䕶周阹虞人谨守诸设听雉兔往了识谷陵虚尽信彼为阱吾闻亦子舆辋川又曽有较此竞何如入崖口崖口隔年入猎场间岁移依然九曲㵼越好万峯披小试平原骑无殊大狝规行营遥在望蔽野列旌旗于木兰即事杂咏猎所天开玉塞垠年年秋令一来巡若论七十里文囿十倍过之不碍民奋武柔遐祖意深习劳率衆励予心迩来颇益新归附执役轮年厠羽林迷离莎坂晓霜轻寥廓秋空每放晴宜猎固然且宜咏好山处处有逢迎叠林极目渥如丹初试毳衣迫晓寒讵是灵台舛节候却縁一岭过兴安白露为霜鹿有声哨来叉角面前呈鲜葩恰供慈宁膳胜百围中射获情秋空大野夕风吹月色如霜万帐披牧马歇驼声尽好少卿当日厌闻时文臣日日候和门分鹿均敎以次论曰势曰时可无此想非徒作面从言㸃笔惟言意遇欣雕虫那复用心勤便教獭祭穷工力宁岀相如赋所云岀哨口见村居秋成颇佳诗以志事东进由西岀轮年景顿殊桞条横野限枫色隔峯无火种山皆濯霜收圃不孤行行接民舍歴歴騐农劬虎落一家聚鱼鳞薄赋输幸逢今岁耳敢忘去年乎纵见髙囷慰还怀漏釡吁何非厪民莫岂曰事游娱桞条邉盛京桞条边木兰建一致彼乃亘界设此惟㨿要置所以限内外事殊实同意周遮禽兽山匪牟耕桑地麋鹿穽诚甚雉兔往斯愧猎罢岀崖口桞条尚余翠守吏边外迎孰不遵兹制犹然上古风示此结绳治岀哨岀哨厯山田纳稼率已毕町疃圃场间崇墉积一律往岁霜降早晩荞或致失今岁霜降迟收荞倍坚实陇蜀望全副索绹葺庐室不饥自鲜盗村村乐宁谧椎髻蓬头辈迎跸里门岀尔我诚何脩幸兹遇丰吉入崖口九曲转羊肠崖口实扼要于天法汉横于地象河绕孕育辟灵境富有供猎校诘戎具深意祖武敢弗劭是时正快霁紫翠绘万峭旧藩及新附执役咸如约抚此益戒慎讵曰斯寻乐出崖口围期减两日百里更偷程图展衷怀切兼纾慈念萦武谟良具蒇农务幸丰成南望山庄近仍驰进鹿伻岀崖口猎返循流下峯形九转皴围期仍致减悬念欲因申边限緑桞在途登黄土新沿观深慰者原复见髙囷入崖口溯源九曲水扼要两崖山地限神仙境天开虎豹关锦屏围匼匝琴崃㵼潺湲小猎宜新霁诸藩喜动颜岀崖口水抱山环歴几重猎塲出便阅村农塞田节令先一月纳稼全疑届孟冬诘戎聊寓习威仪往不迁延返不迟急欲山庄申定省近年每复减围期入崖口壁立几千仞萦回九曲流笙竽吹谡籁锦绣绘清秋过崃得寛甸小围例试蒐惊狍一发中驰进命官邮入崖口崖口入围场川围小试张野流左复右塞树绿兼黄见猎心犹喜少年习未忘然今知郑重弗亟骤龙骧出哨岀哨坐舆行例然不欲更棉披满谷暖玉积数峯晴散遣北藩骑评量秋谳情围塲一再减所获尚丰盈入崖口河非亦九曲地险设双崖秋景依然好小围按例排马调狍足怯鹰攫雉毛簁十里氊庐近拈吟正复佳岀哨哨里今秋暖峭寒岀哨逢化工具神运天爱有殊钟筑奏风鸣樾画张雪积峯行宫原避冷拈咏得从容入桞条边盛京栁条边延袤数百里木兰栁条边长无半里耳彼施平地此依山毎因谷口为植援事半功倍聊示禁遮罗崇岭原周千里如雄关朝家习武有常例非牟民产夺耕地流来雁户反侵占不可无斯为限制春栁青青秋栁黄入边咫尺即围场平原策马小试猎非关心喜应自强入崖口栁条边界植援搘九曲伊逊又溯之排闼两峯锦与绣张屏四面画兮诗悬流水响平流寂逺望山髙近望卑岂不长年熟经厯一回到别一兴思入崖口源溯伊逊那借航野桥渡骑妥而康双峯画意兴诗思八月今时即昔光例试小围平甸合仍驱吉骏六钧良一狍一箭无多获适接军书便赐将岀哨此进还此出人情率习常向南因渐暖白露未为霜九月尚迟获千村始筑场雨滋弗种麦翻垡总农忙入崖口伊水崖口才五渡伊逊崖口乃九回木兰行围率由入壁立万仞一线开一夫当关万夫退年年秋狝惯往来成功将士羣扈跸金川险问倍此哉不翼而飞附而上坚碉林立无弗摧既喜既惧既怜悯身异尔劳心实陪木兰杂咏脩狝行秋令凭舆避晓凉臂虽病犹勉心不息斯强扈此旧新部非他左右王孙曽慎聪听家法莫教忘习武将柔逺未当废以偏往还期廿日温凊濶髙年逓驿恒如豫射生时进鲜前兹原不觉近岁毎情牵草浅兽肥候非春合是秋当涂言岂当司马谏难由射祇胜弓弱驰非下坂脩天然景如绘亦毎有诗酬孔有其祁类鹿麋狍麝麖儦儦纷上塞飑飑鄙西京直闯帐棚入生抟仆役争献禽署阁部翎褶果循名等城近咫尺晓往便传餐调鼎或亲视厨盘协衆欢因之悟饱煖宁即忘饥寒设曰大烹养惟期戎索安玉塞秋行旅徐家画不如林疏风拂叶岭峻骑牵舆布帐开山市牛车趂晩墟入宵景更好星野朗安居入崖口仲秋入崖口九曲溯云源又值行围候毋忘家法原两年阅瞬息小猎习櫜鞬试看南流水动中不动存入崖口小猎作我昔伊水游崖口无过即景吟数首木兰行猎崖口经习武家法惟敬承以此较彼轻重拟我意在此不在彼去年大庆因罢围今岁依例秋狝举通闰林彫塞草黄鹰眼疾马蹄轻矣驻营平甸试小猎三狍连中衆忭喜臂病兼之逾古稀自揣不谓能如是斯实宿学所致然可以絜矩于万理出鹿柴门门经鹿柴緫肩舆岁过古稀应是如遵养因图理几政自强宁祇在佃渔篚筐率已大娱衆弓马原仍未废初六十年来于此矣静思一瞬阅居诸木兰杂咏木兰皇祖幸髙年绳武而今励佛肩设以宪书论甲子亹然中更益凄然进图崖口路从西今岁迤西雨泽稽以此林中鹿游少寻思岂为获禽兮马卿谏失诘戎训文帝驰忘驭朽篇执两由来在斟酌用中亦欲逹经权随猎诸藩旧与新有宜左右日相亲思量致此非容易祖徳钦承告后人出鹿柴门西进今年向东出伊逊仍此渡谿河往还廿日才一霎仲季金秋消几多自是龙沙为户闼底须鹿柴费遮罗兴来欲问王摩诘较尔辋川竟若何钦定热河志卷四十五钦定热河志卷四十六钦定四库全书钦定热河志卷四十六围埸二围埸规制木兰四面树栅界则内外按八旗以一营房统五卡伦方位则镶黄北之东正黄北之西正白东之南正蓝南之东镶蓝南之西正红西之北镶红西之南镶白在正蓝镶蓝之间各有地界分司稽察营房八旗各一镶黄旗在竒卜楚髙正白旗在纳林钖尔哈镶白旗在什巴尔台正蓝旗在石片子正黄旗在钖拉扎巴正红旗在扣肯陀罗海镶红旗在蘓木沟镶蓝旗在海拉苏台卡伦八旗各五镶黄旗曰赛堪达巴汉色钦曰阿鲁色哷曰阿鲁唿鲁苏台曰英格曰拜牲图正白旗曰巴伦崑得伊曰乌拉台曰钖喇诺海曰纳林钖尔哈曰格尔齐老镶白旗曰噶海图曰卓索曰什巴尔台曰麻尼图曰博多克正蓝旗曰木垒喀喇沁曰古都古尔曰察罕扎巴曰汗特穆尔曰纳喇苏图扎巴正黄旗曰库尔图陀罗海曰纳喇苏图和硕曰沙勒当曰钖喇扎巴曰钖拉托巴色钦正红旗曰察罕布尔噶苏台曰阿尔撤朗鄂博曰麻尼图布拉克曰齐唿拉台曰布哈浑尔镶红旗曰海拉苏台曰姜家营曰西燕子窝曰郭拜曰和罗博尔竒镶蓝旗曰珠尔噶岱曰苏克苏尔台曰卜克曰东燕子窝曰卓索沟八旗官兵分守焉色哷围场在镶黄旗阿鲁色哷卡伦之西色哷河源出焉唿鲁苏台围埸在镶黄旗阿鲁唿鲁苏台卡伦西南巴尔图围埸在唿鲁苏台围埸西南岳乐围埸在巴尔图围埸西南有碑一恭镌御制虎神鎗记壬申九月作其北有塔钖唿达巴汉御制文虎神鎗记虎神鎗者我皇祖所贻武功良具用以殪勐兽者也国家肇兴东土累洽重熙惟是诘戎掦烈之则守而弗失皇祖嵗幸木兰行围诸䝉古部落云集景从予小子虽不敏纉承之志其敢弗蘉故数年以来巡狩塞上一如曩时䝉业借灵四十九旗及青海喀尔喀之仰流而来者亦较前无异焉若辈皆善射重武使无以示之非所以继先志也围中有虎未尝不亲往射之弓矢所不及则未尝不用此鎗用之未尝不中壬申秋于岳乐围埸中猎人以有虎告而未之见也一䝉古云虎匿隔谷山洞间彼亲见之相去葢三百余步朕约畧向山洞施鎗意以惊使出耳乃正中虎虎咆哮而出负嵎跳跃者乆之复入复施一鎗则复中之遂以毙焉葢向之发无不中乃于谿谷丛薄目所能见之地斯已竒矣而兹岳乐所中则隔谷幽洞并未见眈眈阚如之形于揣度无意间馥焉深入不移时而殪勐兽则竒之最竒其称为神良有以也夫万乗之尊讵宜如孟克特库之流夸一夫之勇哉而习武示度必资神器以效竒而愉快则是鎗也与兑戈和弓同为宗社法守不亦宜乎珠尔围埸在岳乐围场之西其南有鄂尔楚克哈达北则珠尔河源出焉巴颜木墩围场在珠尔围场之西其西北有五虎尔济达巴汉南有旺展达巴汉东则巴颜木敦河源出焉伊逊河源在其西所谓伊逊色钦者也会诸小水南流一百七十余里由伊逊哈巴竒出围埸界黙尔根乌里雅苏台围埸在镶黄旗拜牲图卡伦之西黙尔根乌里雅苏台河源出焉巴颜郭围场在黙尔根乌里雅苏台围场之西其西南巴颜郭河源出焉以上围场东北界巴颜布尔噶苏台围场在正白旗巴伦崑徳伊卡伦之西北与黙尔根乌里雅苏台围埸接其西有毕老哈尔巴齐达巴汉其南敦达乌拉台河源出焉温都尔华围埸在巴颜布尔噶苏台围埸之东南凖乌拉台河源出焉谔尔根郭勒围场在巴颜布尔噶苏台围场之西南其西南有巴隆乌拉台河源出焉所谓乌拉台三河源也郭达乌拉台凖乌拉台二河源西流经谔尔根郭勒围埸与巴隆乌拉台河合为乌拉台河东流六十里至正白旗乌拉台卡伦出围场界达颜徳尔吉围场在谔尔根郭勒围场之西其西北有达颜达巴汉达颜河源出焉其北有碑一恭镌御制古长城説壬申九月作毕图舍哩围埸在达颜徳尔吉围埸之西南其南有纳玛达巴汉徳尔吉围埸在毕图舍哩围埸之西多们图场在毕图舍哩围埸之南其东北即巴隆乌喇台河布扈图围埸在正白旗乌拉台卡伦之西威逊格尔围场在布扈图围场之西御制诗威逊格尔䝉古语㮿皮室也传闻皇祖时奉太皇太后避暑于此遗址尚存穆然起敬威逊之言谓桦皮格尔乃室憩居宜东朝奉养康熙代四苑较赢宣徳时夏凊常钦孝思永秋蒐毎抚圣踪遗即今家法遵无斁嵗嵗观围侍懿慈阿济格赳围场在徳尔吉围场之南阿济格赳河源出焉东北有伊逊乌蓝哈达更东北则布扈图口干隆二十三年以西域诸藩于此入觐赐名伊绵峪以上围场东界钖喇诺海围场在正白旗钖喇诺海卡伦之西有钖喇诺海达巴汉噶海图围场在钖喇诺海围埸西北其西噶海图河源出焉巴颜喀喇围埸在噶海图围埸西南其北有拜布哈达巴汉拜布哈河源出焉察罕扎巴围场在巴颜喀喇围埸东南固尔班钖纳围埸布察罕扎巴围埸东南永安莽喀围场在巴颜喀喇围埸西南有碑一恭镌御制永安莽喀诗甲午八月作永安莽喀第一围场犹近边麌麌苹兽已樊然诸藩扈是儿孙辈列爵称非左右贤驰爱平冈策紫骏中聫四鹿控朱弦部旗常例笑何谓六十才过曰老年于永安莽喀作沙冈初猎衆军屯讵是永安徴吉言千二百人仍旧旅别三四队乃新藩孙曽示度期无射家国诘戎矢弗谖五十三年事重忆射熊于此始承恩永安莽喀行围耳顺过犹此据鞍孙曽家法俾勤观祗因臂病廑已愧仍中狍驰増衆欢飞骑山荘进鲜味穹碑沙岭閲精刋设云猎事应徴吉第一围场即永安于永安莽喀作沙冈近崖口第一猎场呈初地受恩处终身法祖情光阴惊水逝爽朗喜秋晴惜矣无前辈勉之示后生手柔挽弓燥路熟驾车轻一箭中硕鹿献谁徒意怦坡赉围场在永安莽喀围场西北其南有乌蓝哈达西即固尔班固尔班围场巴颜钖纳围场在坡赉围场西南黙尔根精竒尼围场在坡赉围场北其北则黙尔根精竒河源出焉固尔班固尔班围场在黙尔根精竒尼围场之西其东北则沙第哈达与多们围场接焉克伊哷围场在钖喇诺海围场之南其北则克依哷河源出焉喀喇楚古尔苏围场在正白旗格尔齐老卡伦西南其东纳林西尔哈河源出焉爱里色钦围场在喀喇楚古尔苏围场之西其南则布敦哈逹布敦河源出焉西流经汗特木尔围场布敦河之南木垒喀喇沁河源出焉库库哈达围场在正蓝旗木垒喀喇沁卡伦西北其东南则库克哈达南则珠尔达巴汉汗特穆尔围场在正蓝旗古都古尔卡伦之北其西则汗特穆尔达巴汉南则云特穆尔达巴汉云特穆尔达巴汉之东有崆郭达巴汉御制诗过东岭东岭名汗特木尔过岭即是猎场山不常经乃喜初遇翠围紫逻纷孱颜塞树新霜红间緑野水出石潺且湲地近围界兽虽少逸狍难避乌号弯新藩创见咋舌叹旧属熟悉额手欢繄我所喜固有在景宜诗更余清闲以上围场东南界塔里雅图围场在正蓝旗汗特穆尔卡伦之北北接永安莽喀围场南则伊逊哈巴齐栅有碑一恭镌御制入崖口诗辛未八月作自此西折而南则石片子营房所谓崖口者也卜克围场在镶蓝旗卜克卡伦之北其北有卜克达巴汉卜克河源出焉有碑一恭镌御制于木兰作诗九首辛未八月作御制诗过卜克达坂常歳迤东猎迤西此重寻廿围倐蒇事二竖待成擒纉武惟勤已运筹更悉心贞符如卜克愿即递佳音过卜克达坂叠旧嵗韵去年出哨过今嵗进围寻果协贞符吉早𫝊逆贼擒敢夸无事日益励有孚心翠柏丹枫处遥闻呦鹿音过卜克岭行围即景四首本是贤王游牧地非牟农父力耕田却因流寓増于昔私垦翻多占界邉界限周阹禁制详鬰盘过岭即围场诘戎柔逺于焉在家法昭然敢不蘉过闰今年谓早寒迫来午热拂秋鞍晩田赖此方成熟南望心因万姓寛卜克诚然协瑞符新疆田牧创长图尔时原未废游猎临大事当有若无过卜克达坂再叠前韵己夘庚辰俱岭度入围出哨必途寻向欣吉协三军戢兹盼贞符二竖擒欲茍容翻致偝徳不能已那惜劳心减围冀早山荘到驿骑封凾豫递音布都尔围场适当中路在镶白旗博多克卡伦之北其南有博里哈达东则色利唿河源出焉永安湃围场在布都尔围场之北有碑一恭镌御制永安湃围场殪虎诗辛巳九月作碑旁恭镌御制永安湃围场诗壬寅八月作备四体书其东有察尔巴唿达巴汉察尔巴唿河源出焉南为伊玛图河河有二源一为永安湃河一为齐老图河至是合流西南由麻尼图卡伦出围场界御制诗永安湃围场殪虎白沙翠柏山四围国语永安名乆垂林天石海滂湃披北人使马如舟师陆离淫裔张鱼丽藏幽伏莽毋或遗猎虞报有虎负嵎遂往殪之率佽飞要遮前后缘岅巇威不可当曳尾驰失险遽卧浅草陂隔谷下马相髙卑虎神鎗一发毙之厄鲁囘部胥扈随咋舌脱帽钦服其此亦偶然何足竒先是射鹿命炙炊借草为席树为帷割尝徧赐染指谁君臣和乐逮海崕灵器世守皇祖贻兊戈和弓竹矢倕同珍其谁曰不宜永安湃围场作崖口入临猎场首东南胥号永安便贻谋家法廑禹蹟式狝塞疆非舜田咏或羣燕天子日所无逸励古稀年围中鹿少才见一一箭中之胜获千出伊玛图口塞上千里是周阹出栅依然见室庐廿日狝蒐止适可九秋困鹿幸丰余村村烟火闗民计处处耕桑异古初保泰诘戎胥要务深宫高养敢萌予进伊玛图口行围即事今嵗应西进溯源伊玛图虽云小猎试即是大蒐模骏马天山换苍鹰旷野唿驰毙一矢𦍑不负弯弧进伊玛图口平原小猎轮嵗东西进由西例不淆初教试原野亦自列旗旓鹰撮云飞雉马惊莽伏狍百年前窣堵突兀见林梢广韵有狍字而沈韵未収字彚谓即麃字麃字在肴韵然麃见史记称一角兽而牛尾乃似异兽世不常见师古注谓似麞狍似麞则信然独麞无角而狍之角则小于鹿非一角也葢鹿角八乂而大狍角不过一二乂而小意司马迁本好异又未经亲见遂以一乂为一角而竒其説即师古之註亦无不耳食传讹因用狍字故证其失于后进伊玛图口小猎即事得句伊逊弗溯九回阿西进伊玛图亦河北向寒黄霏落叶秋长暖緑留平莎虞人小猎布空谷吉骏徐驰试广坡一箭中狍衆皆喜胜他衆畏者诚多僧机图围场在永安湃围场之东其北有察罕达巴汉僧机图河源出焉僧机图哈达在其东其南少西有古松同根异干高百尺千年前物也逺望亭亭对立菁葱争茂实则一本分枝皇上行围过此钖名夷齐松御制诗夷齐松歌逾僧机图之岭而南折而少西有松焉侧倚翠壁俯临回谿双榦遥撑千云霄而上者以寻文计其顶乃虬盘㙷若楼若宫自逺望之谓两树之生有如此相肖乎既至树下实则同根也乃名之曰夷齐松而系以歌有山盘盘有水潺潺逢二老兮其间逺而望之前者友而后者恭若伯仲也近而睇之日斯迈而月斯征乃同根生也二老之芳踪吾不得而知也考之古则有其人曰夷齐也夫何饥西山而僵仆者挺朔漠而轮囷惟彼与此兮孰主孰賔岂惟周栗之不食兮葢自赋质以来曾烟火之未亲讵黄农虞夏之不可见兮元黄初判落落者与天地而长存雪覆曦暄何凉何燠夏茂冬彫何同何独兽伏鸟栖何徴何逐胡倚嬴封何荣何辱吁嗟大隠兮视此山木僧机图峰僧机彷彿嵌空云崒嵂玲珑信莫羣设使飞移文翰地度星挂月号纷纷僧机图峯名也下有夷齐松今自燬于火夷齐我向名松树重到松烧灰熄飞名象菀枯归一幻箇僧真善示禅机御制文叹夷齐松赋僧机图岭之下有乔松一根而二大干向名之曰夷齐而系以歌数嵗未经此地今来则已燬于火焦株突兀尚存徘徊其侧者乆之因感而为之赋繄横岭之案衍旧𫝊名曰僧机盘羊肠而就下既南折而少西有乔松之鬰鬰昔号之以夷齐料名实其并寿岂燋烂之不期因循未过忽忽嵗时重寻斯径谓二老之我徯遥瞻失望见枯株之独遗徘徊洛莫于悒吁嘻夫岂挺根拔出庸讵畏沙石之堙劙既其摩空盘翠又宁虑霜雪之凌欺是以閲沧桑而永茂侣春樗以无危拟西山其无忝摛东壁已有词岂知火毋惟木巽即邻离匪牧童之偶失葢谷神所黙为尔其心空脉燥不燃自炊山雨不能息其燄谷风偏复煽其威吾虽未睹其焆㶿陵坂之状而早想见其灼燌枝叶之时也于是陈根突兀以孤立双干南北以纷披鳞甲剥落卧于巖陲山禽寻巢而弗得原鹿择阴以徒悲惜其沦于灰烬命以车而载之葢其遭刼烁燬之余犹足胜栋隆之吉而九牛领穿以难移者也嗟夫孰具形而无壊孰有成而弗隳孰云真之匪幻孰恒实之名随羡枯树之卓识更感叹其奚为然而少言之以八百为春秋者何一经咏才周纪而顿毁败其如斯岂二老有待余之名题也既名立乃飘然返沖汉以无词也抑谓名者丧实之具而有所弗居也将转燄轮示第一议谛也其既隳者斯已毁而弗再其不坏者固将同天地而并垂也知然而犹哓哓不已者岂非余之痴也耶英图围场在永安湃围场之西以上围场南界们都阿鲁围场在伊逊色钦之南图们索和图围场在们都阿噜围场之东南哈达图扎卜围场在图们索和图围场之东与徳尔吉围场接钖喇徳卜色克围场在安巴究达巴汉之南巴雅斯唿察罕围场在巴颜图库木东北与钖徳卜色克围场合库尔图察罕围场在图们索和图围场之西额蘓钖纳围场在图们索和图围场之南鄂尔吉库哈达围场在英图围场之北其南有鄂尔吉库哈达鄂伦索和图围场在鄂尔吉库哈达之东以上围场中界哈朗圭围场在镶红旗和尔博尔竒卡伦东珠尔噶岱围埸在镶红旗蘓木沟营房之东珠尔噶岱河源出焉孟奎色钦围场在哈朗圭围场之东其北有孟奎达巴汉孟奎河源出焉哈拉锦务唿拉达巴汉在其东南巴颜陀罗海围场在镶蓝旗东燕子窝卡伦之北西南则哈玛拉达巴汉巴颜陀罗海河源出焉东南与卜克围场接康熙康四十八年皇祖仁皇帝于此行围亲御弓矢射获大鹿异常产藏角武库皇上御制鹿角记以昭神武识谟烈焉御制文鹿角记鹿阳类也夏至感阴生而角解然解者自其委蜕而新葺即渐长以成角则六阳之义益明蜕其旧而新生必较旧加长且丰两乂四乂六乂以至八乂又厯数十年而后成或踰八乂者不可辨其年嵗盖千万中一遇而其鹿亦必数百千年之寿矣尝闻武库所载皇祖时鹿角一记曰康熙四十八年九月五日上于巴颜陀罗海所获其长自骨至尖各三尺九寸有十分寸之五两尖抵直得七尺有九寸两未径距凡四尺又之数十有六最末者不尖而博状如鱼尾又如芝朶近者其围八寸有十分寸之二既竖且泽不紾而昔景铄哉是盖我皇祖神威所摄山灵不敢閟其珍用出瑞兽以燕圣人而什袭天府示我后昆俾无忘前烈诘戎益勤也予小子敬仰之下不讶鹿角之竒而思鹿角所由来者竒庸可不表章厥蹟勒册府以永垂乎月令仲夏鹿角解仲冬麋角解今木兰之鹿与夫吉林之麋无不解于夏岂古之糜非今之麋乎是又不可得而知矣汲冢周书至谓麋鹿之角不解为兵戈不藏不息之兆荒诞更甚毋容辟譌因为鹿角之记遂并识之以上围场西南界蒐济围场在正红旗麻尼图布拉克卡伦东浩赉郭勒围场在蒐济围场之东南得勒格楞圭鄂博围场在浩赉郭勒围场之东北明安阿巴图围场在徳勒格楞圭鄂博围场东南其西明安阿巴图河源出焉喀喇玛拉哈围场在明安阿巴图围场之东齐老图色钦围场在徳勒格楞圭鄂博围场之东北其西北有齐老图达巴汉齐老图河源出焉巴颜图库木围场在喀喇玛拉哈围场之东北东与额与吉库哈达围场接哈里雅尔围场在巴颜图库本围场之西北永安湃色钦围场在哈里雅图围场之北其北有永安湃达巴汉永安湃河源出焉更东有安巴究达巴汉安巴究河源出焉东与钖喇徳卜色克围场接以上围场西界沙勒当围场在正黄旗沙勒当卡伦之东南图尔根衣扎尔河在其北巴颜莽喀围场在正黄旗纳喇蘓图和硕卡伦之东南其西布哈淖尔南为塔木陀罗海崆郭罗郭博图场在正红旗齐唿拉台卡伦之东阿鲁布拉克围场在塔本陀罗海之东其南则额墨勒达巴汉东北则雅岱与永安湃色钦围场接鄂勒哲依图察罕围场在雅岱东北其北鄂勒哲依图察罕河源出焉以上围场西北界扎喀乌里雅蘓台围场在镶黄旗赛堪达巴汉色钦卡伦之南东与色哷围场接都唿岱围场在围场正北更北为达尔罕赛堪摩敦摩敦河源出焉东流百余里至英格卡伦出围场界稍西为都唿岱河源东南有诺敦台河源摩敦河之上流也勒福窝集在其西林木深茂其积水海子曰西拉诺尔在勒福窝集西南都唿岱为围场极北界其北则兴安大岭㧞地际天广袤不知纪极其中峰曰巴龙桑阿苏台䝉古奉为鄂博者也干隆十四年八月七日上行围至都唿岱次日登兴安大岭御制长歌以纪之御制诗登兴安大岭歌隆崇乎兴安之高高极天蔽亏隂阳日月不得擅其照变幻寒暑造化不能其权溺爱少男或骄纵人情有之昊干胡独不然丰隆列缺供使令屏翳飞亷相后前元黄欲判犹未判神邱卓立鬰为万物先迩来三万六千嵗未许尘世知津源腐儒耳食各享帚浪传宗惟泰岱灵着峩嵋巅蓬莱三山只培塿宜居地仙岂可方此居天仙谷蠡荒略阙文献但诧游收谨避偶过无不膜拜加敬虔祖龙立界不敢近却临沧海施神鞭乃知奥宇异凡世洞天福地皆虚言兴安之髙高极天西来崑都崙东接长白山是为二峯之中气如宗承祖嫡冑绵千枝万派分案衍为嵩为华相牵连杭爱阿尔台舒右臂索岳尔济凭左肩向背虽殊条干同繁星拱北海纳川特言其小数千里结为灵囿之木兰何竒不储物不畜那能一一徴言诠云梦上林赤县内相如杨厉尚尔摛鸿篇使其知此退三舍故予不复雕虫焉皇祖昔年曾一至即今圣蹟苍巖间我来狝狩近瞻仰贤王奔走相周旋朝发行营质明到金风谡谡高秋寒时为衡岳之开云晃以朱鸟温暾暄时为傅巖之作霖霏以玉叶铺琼田浏莅卉歙奏万籁意谓山中饶管絃茈虒閜砢舞衆木若示羽卫森缤繙木兰形势指诸掌南临按辔一览全北顾苍茫乃无际边防乆计心筹㫋兴安之高高极天非我作歌其谁传于兴安作一岭界南北寒暄殊节候龙干衍堂堂万派此辐辏阳巘林始丹高低如错绣隂崕叶全落樾底天光漏榆塞古王庭雁碛今灵囿纉武永思艰守文益惟𢡟巴龙桑阿苏台歌兴安大岭巍堂堂千派万绪案衍长桑阿苏台居中央如国宗子承宗祊岝岭嶤嵣寥窲隠倚蟠复翔为宫为霍为堂皇上有神池滃云浆万年不及守以龙不动声色镇四方人枫仙桧君子筤赤罴白鹿及银麞飞鸣鹳鹤连鸾凰茯苓琥珀芝九英博产真埒富媪藏一树不许斤斧戕一兽不许弓矢伤猎骑谨避左近旁犹然风雨来无常更不许人称其名天男贵重诚莫京周禆寰海所未详孕佺育羡其术臧乃使成名于南疆耻与岳镇相夷行我今作歌昭灵祥崇邱云里遥相望似云如是名何妨于兴安作大干崇盘盘灵区结木兰山惟向北迥节应当秋寒猎场深益佳兴安真兴安林有落叶松兽多大角羱鹿鸣哨可至雁飞俯以㸔漠南昔王庭海西令材官相于奉时狝乐志余清欢念兹匪易致永言思其艰于兴安作兴安高隆崇如屏围匼匝木兰今上林嵗嵗行秋猎是惟极北峯近天尺五嶪干坤互开阖云雾幻吐纳茘丹已垂实松青未落叶晓寒欲轻裘午暄仍细㲲即景率可会託兴亦多惬执役来诸藩画日每三接于焉示懐柔寕云事威慴于兴安作兴安称最高隆崇衍诸派设云已造极向北岂无界三万六千轴固不一岭概得一亦挈万底更举嵩岱是时金秋霁兰椒浄尘枪竿独玉积下有云为带竒境自太古夫谁能冩绘霜坂鹿踪纷晴空雕羽快嵗嵗兹行狝诸部觐王会施惠将诘戎皇纲鬯无外兴安杂咏一岭暄寒顿尔分鸿钧那复费功勤今年秋令长往嵗依旧髙峯簇緑云千二百人善鱼贯合围致逺复钩深学如明道称纯粹见猎依然有喜心崇古山川大块文宁须㸃笔更云云忽闻仙籁云端发却是林间过鹿羣吉骢择地小驱诸筋力自知不似初峻坂下驰已弗作底须谏猎马相如旧部新藩前后随便教有喜衆同知曾孙九嵗学围出我更何须镊白为等城清晓视调羮赐食聊因比大烹饱暖饥寒寓忠恕讵惟宰肉拟陈平晓寒午暖自其常驰射仍须换薄裳明识秋阳当杲暴氊庐晨起见轻霜谁能到此黙无情地迥山髙水复清武帐待围还有暇促教短句八章成图尔根伊扎尔围场在正黄旗钖勒扎巴色钦卡伦之西南其北则图尔根伊扎尔河源出焉西流百余里至正红旗扣肯陀罗海营房出围场界东则穆唿勒伊扎尔河源出焉西流入图尔根伊扎尔河更东南则托克隆和赉河源出焉西南流过塔本陀罗海南流一百五十余里至镶红旗海拉苏台卡伦出围场界以上围场北界围埸嵞径相距每数十里近者数里休羣力也由伊逊哈巴竒入东北至塔里雅图三十一里塔里雅图北至永安莽喀五里永安莽喀东北至巴颜喀喇二十五里巴颜喀喇北至威逊格尔三十四里威逊格尔东北至温都尔华五里温都尔华西至谔尔根郭勒十六里谔尔根郭勒东北至巴颜布尔噶苏台十七里巴颜布尔噶苏台西北至巴颜郭三十四里巴颜郭北至岳乐七里岳乐西至珠尔十四里珠尔西至巴颜木墩十一里巴颜木墩东南至徳尔吉三十四里徳尔吉东至达颜徳尔吉八里达颜徳尔吉南至毕图舍哩五里毕图舍哩西至阿济格赳十二里阿济格赴东南至多们十里多们西至额埒苏钖纳二十四里额埒苏钖纳西至鄂伦索和图十里鄂伦索和图东北至库尔图察罕十一里库尔图察罕西北至钖喇徳卜色克十五里钖喇徳卜色克北至鄂勒哲依图察罕三十五里鄂勒哲依图察罕西南至永安湃色钦二十五里永安湃色钦南至巴颜图库木二十里巴颜图库木东南至鄂尔吉库哈达十里鄂尔吉库哈达南至永安湃二十五里永安湃西至英图六里英图西至哈里雅尔十五里哈里雅尔西至喀喇玛拉噶三里喀喇玛拉噶北至齐老图色钦二十五里齐老图色钦西北至明安阿巴图十八里明安阿巴图西至徳勒格楞圭鄂博十里徳勒格楞圭鄂博南至孟奎色钦二十五里孟奎色钦东南至巴颜陀罗海二十八里巴颜陀罗海南至卜克三十六里卜克东至卜克栅二十五里由巴颜郭东至黙尔根乌里雅苏台十三里黙尔根乌里雅苏台北至唿鲁苏台十四里唿鲁苏台西南至巴尔图十三里巴尔图北至色哷八里色哷西至乌里雅苏台二十四里乌里雅苏台西稍南至都唿岱八里由阿济格赳北至哈达图扎卜十七里哈达图扎卜西至图们索和图六里图们索和图西至们多阿鲁二里由永安莽喀北至坡赉二十七里坡赉北至黙尔根精竒尼十三里黙尔根精竒尼西南至固尔班固尔班十二里固尔班固尔班西至僧机图二十八里自僧机图西行固察尔巴唿岭即永安湃围场由巴颜陀罗海西至珠尔噶岱四十二里珠尔噶岱北至哈朗圭二十里哈朗圭东北至浩赉郭勒二里浩赉郭勒北至蒐济三十七里蒐济北至崆郭罗鄂博十五里崆郭罗鄂博东至阿鲁布拉克三十里阿鲁布拉克北至巴颜莽喀十三里巴颜莽喀北至沙勒当三十五里沙勒当东至图尔根伊扎尔五十里自图尔根伊扎尔北行踰钖喇扎巴达巴汉循围场北界红栅东行至海拉罕达巴汉度岭东南行可达乌里雅苏台围场由汗特穆尔卞伦入东至汗特穆尔围场十八里汗特穆尔围场东至库库哈达二十五里库库哈达东至爱里色钦十五里爱里色钦北至喀喇楚古尔苏十三里喀喇楚古尔苏北至克勒十七里克勒西至固尔班钖纳十二里固尔班钖纳西北至察罕扎巴三里察罕扎巴东至钖喇诺海二十六里钖喇诺海北至噶海图七里噶海图北至布扈图十七里自布扈图西行可达威逊格尔围埸由麻尼图卡伦入北至布都尔二十二里自布都尔北行可达永安湃围场凡围埸官制总管一员康熈四十五年设柣四品干隆十八年改为三品左右翼长各一员干隆十八年设秩四品章京八员康熙四十五年设秩六品干隆十八年改五品骁骑校八员干隆十八年设秩六品总管属理藩院统辖翼长章京骁骑校由总管遴选本处官员送院请㫖补授凡围埸驻防官兵八旗满洲蒙古兵丁八百名康熙四十五年设一百一名雍正十二年增设九十名干隆十八年增六百九名由八旗都统于八旗满洲蒙古兵丁内挑取毎兵一名给地一顷二十畆又以都唿岱口后兴安等处地冷霜早难以耕种将镶黄正黄正红三旗兵丁每名改给乳牛三头毎三十头各给犍牛一羊三十凡围场禁令卡伦以内䝉古民人毋得阑入其盗牲畜者分别治罪该管官处分如系䝉古交扎萨克严行约束钦定热河志卷四十六钦定热河志卷四十七钦定四库全书钦定热河志卷四十七围场三行围仪注凡木兰行围先期降㫖应行事宜各衙门照例预备向导大臣率向导官兵于大驾所经之地饬所司储备宗人府内阁部院司寺奏请钦㸃扈从王公大臣官员两翼八旗奏请钦派前锋䕶军统领理藩院行文扎萨克王公等先时戒备随围执事驾行前一日遣官以秋狝䖍告奉先殿届期皇上御行衣乘马出宫翊卫诸臣前引后扈百官采服跪送驾如巡幸仪自干隆六年以后间嵗一举十六年以后毎嵗举行至热河驻跸避暑山庄中秋后启跸行围将启跸行在兵部领行围禁令管围大臣带领随围官兵至围场祗候先以百余骑小猎于平甸撒围国语曰阿逹宻入围场后御行营䕶军统领率官兵先往度地广狭立御营扈从官兵等以次安帐行营前后严巡徼止夜行违者论如法先期前锋于一二里外设卡伦毎日五更管围大臣率䝉古佈围人先往其余扈从人等及辎重均毋许先出卡伦平明上启跸先驻看城佈围用䝉古一千二百五十人围中以大黄纛为中权其名曰佛勒两翼左正白右正红曰梅勒两翼前各以一蓝旗为前哨曰乌图哩前哨进后队以次随发由逺而近绕围场两翼前各数骑拥纛飞驰曰跑乌图哩将会于看城唿玛喇哈则围合矣皇上出看城躬佩櫜鞬具弓矢莅围所各兽羣集上引弓射后令御前大臣侍卫随射者曰纳勒布宻如有逸出围者许官兵追射之命中者纪诸册围中有熊虎诸勐兽则管围大臣遣侍卫驰报看城上䇿骑亲至其处命虎鎗官兵掩杀或御神鎗及弓矢立殪之围中狍鹿过多则开一面放之未初罢围驾还行营陈牲数获颁赐扈从王公大臣官员行围竣出哨遣随围蒙古各归部落回跸自热河旋京师告秋狝礼成圣祖御制诗塞外偶述晓雾迷前岭䝉茸露未晞林中唿鹿罢山上射熊归水绕周庐曲原髙衆幕围时平疆域逺万里尽庭扉世宗御制诗大猎五校琱弓劲三秋野兽肥乘时讲武事大狝振兵威狡兔宁藏迹封熊悉入围猎归数军实落日照龙旂中秋从猎塞外万里清辉度塞寒一轮飞镜耀云端穹庐影静金波蘸行漏声沉玉露溥光射龙沙明逺碛香飘仙桂拂层峦普天今夕同忻赏何以趋承膝下欢御制诗猎秋蒐文囿是王庭祖泽贻今赫濯灵桓﨣健儿身掠鹞骠姚车骑箭流星龙堆露冷鸟苍鹿沙塞风髙语白翎大兕小豝亲射得驼峯髙架进慈宁秋日奉皇太后口外行围列塞腾千骑三秋驾六飞校蒐遵祖制问寝奉慈闱纚纚田车好祁祁原兽肥金风如有意爽气袭征衣代是熈和候秋当狝狩时风云森羽卫物象拥旌旗皎日曈昽照凉飔左右吹近光多父老前导莫驱驰秋原零白露羣鹿应时鸣骇野车徒胜弥川草木平祗期军律整无取大庖盈谁献长杨赋临风忆客卿暮色满平川行宫景物妍砌蛩喧此夕梧月照当年皇祖曾停跸孙臣获侍筵几多承雨露追想倍悽然行漏催寒夜银檠虎帐悬霜笳鸣塞上星斗挂天边牧马闻唿聚飞鸿列阵旋禽荒曾有戒无逸诵终篇当秋鹰羽疾度塞马蹄轻目极山川秀诗含草木清天髙云帯影风劲壑𫝊声更值西成好沿途喜气迎猎云歛髙空浄素秋较蒐倩浰骤骅骝山翁山媪将毋讼天饷天公已富酬五校龙旌疑雾曳三驱羽骑讶星流清风吉甫羣陪辈吉日应同雅在周呦鹿声髙露渐浓䕶霜云傍紫芙蓉鸿侗轻骑看罗列骈衍徽车亦沇溶壮士同能扦苍豨名王争羡扈青龙匪夸多兽因农隙谩拟长杨弄笔锋射熊寥萧玉宇拂秋风掌様霜锋好射熊却笑汉皇犹赤帝空输女子是英雄猎吉日咏车攻秋原丰草中古来称玉塞南国胜云瞢左右贤王会骍骐我马同傍林张雉罟跨谷列麋罞觪角风霜劲铦锋霹雳雄两行成雁迤一贯总鸿絧更命开三面羣看发五豵眼前旋起嶂耳后欲生风讵敢从心欲多因习武功煌煌仁祖制景仰似崆峒猎金秩序玉旻清大狝乗时晃斾旌云栈逈疑悬索度川涂还教贯鱼行午原合处䂓弓满晓翼舒时象鸟征虎圈豹房休更筑谷蠡左右是林衡呦鹿鹿秋深鸣其声隔涧闻雄者各䕶雌争长难同羣合围广甸中麌麌乃毕臻避人相率驰命侣无区分不惟忘妬猜而转情相亲䦧墙御外侮兽然何况人猎山青云白塞垣清快试秋围趁晓晴浅水穿林冲暗渡横冈冒雾落斜行雁行左右排千骑鱼贯聫翩认五旌日暮颁禽喧弗禁为田犹足见虞情奇花瑞草总含芬少坐冈峦亦可欣㡬树浓青几树赤半峯晴蔼半峯云兽惊避箭敺丛伙人语唿围隔嶂闻倩浰鸿絧原有度即兹深寓教三军放鹿出谷霜风严冒岭朝烟霿合围廓堂皇轻骑剧鸿絧弥纵无漏罅呦鹿周却衆应弦纷屡踣叠双频命中他他已铺原祁祁互奔撞肩怠繁弱张手疲逰龙鞚大庖既云足颁杀逮仆从于物诫尽取多或弃无用因命佽飞徒罢射快一纵归林得所乐失侣懐余恸习武会常来孳息仍厨供非希汤网名儒臣漫陈颂猎丰草长林兽所都时平习武试三驱林霜始降鹰嫌叶野露犹霑马惜芜岂必虞人竭陂泽未能君子逺庖厨日斜颁获帷城外恵逮惟均洽衆娱行围四咏撒围塞山万壑纠猎士五更行撒阵常冲黑成行始质明蚕丛度袵席鱼丽辨徽旌曾不言劳苦嘉哉奉上情待围两旗合帐殿千骑列云涯试看止齐势端称左右宜弥缝休欲速磬控尚需时勒马平冈待斐然立就诗合围周却笑繁重善御信何称岂有车从兽何殊屠命僧诡驰我所戒连中衆多能佗借无须亟留资嵗嵗仍罢围地不伤农事情还聫衆欢陈牲蔽芳甸颁获逮儒冠习武毋忘业畅逰亦戒盘控弦教憇息西日在枪竿围中获白狍诗以纪之昨秋䝉古台吉必力滚逹赖以白狍进嘉其应时献夀曾为之图而纪以诗今行狝塞上于巴颜河落围中复生致此毛色纯洁性特驯扰周却所仅见也拈吟纪实匪侈祥符瑞兽贶三灵嘉符应六星性驯岂铤走质异似来庭晴彩丹砂炼毛章白玉亭不教施赤羽端合饲苍苓词客希成颂仙人夙驾軿底须宣史馆曾未註禽经围中获生狍致之避暑山庄即目得句生狍无数获围中放入山庄枫桕丛取之外囿置中囿岂是深谋荀息同行围四咏叠去嵗韵撒围秋令木兰猎年来率按行伐齐既以习纪律亦因明据岭排羣伍沿蹊致两旌讵徒恣从兽要寓诘戎情待围中军例徐进犹在白云涯选胜居其要乘闲酌所宜层峦叠嶂际翠栢紫枫时隠若山灵诏依然合有诗合围如星之拱所拟月以圆称岭碧遥拖栁峯围逈矗僧周遮羣効力驰射各呈能灵囿天然辟朝家奕世仍罢围素志常铭内临欢戒极欢息教归布帐招底借皮冠炊熟地为灶割鲜草作盘披星仍迨晓晏起敢三竿雨猎虞人破晓骤前斿围合秋山雨脚稠成局不教𫝊罢猎佳名漫拟魏文侯千峯顷刻吐云奇一阵凉丝马上披颇念征人叹渐石关中秋麦却宜时度岭踰沟万㸃繁瀑垂何必借遥源雨衣不漏知需瓦谲谏还因忆谠言时止时霏烟景宜凌风赤羽未嫌迟数畨驰射徐収伍跋涉吾原衆共之小猎诸部皆擕猎骑行为聴指使各将诚便教小试龙沙坦嘉彼殷勤奉上情麋鹿虽无饶雉兎平川浅草吉驎飞肃罝不借爰爰中嘉兆今秋第一围黍田牧野间平冈爱看云容渐作黄分付猎人避蹂躏便因失次审何妨鱼贯雁行循律度控弦按队识尊亲忽临中次𫝊収猎已避长途廿里尘雾猎碛山作雾亦太奇白绵青嶂纷髙低依微回薄幻晴晦窈郁散漫迷东西䝉古惯见不介意依然塞甸陈猎骑林中即鹿有虞人吾亦因之射生试风来雾散岚岭清偏伍不乱鱼贯行据鞍大笑有如是区区何数刘雄鸣即事从觇奉上诚射虎行虞人来报虎负嵎羽林亲率往毙诸度冈纪壑不数里榛丛早见藏于莬鉆鎗如雪周邅布眈眈有勐无逃处忽然挺走衆辟易欲往前山据深树安吉骢如阚虎骝籋云一䇿飞鸟愁追奔肯使牛哀逸夏服在右乌号柔馥然中要只一矢炳文髙架驼峯紫厄鲁齚舌颂盛稜笑谓今朝偶然耳雨猎炎蒸为雨信有哉猎骑已布脚来连岭隔谷罢谁是便冒霡霂催龙媒时忽飘丝时忽止光怪千峯难状拟劲羽虽湿亦能飞骇鹿欲藏还瞥起应弦馥中万人喜厄鲁咋舌衔其指雨衣宜瓦非所知南北之强异张弛儒冠着制候和门不议今朝复有此行围即事秋狝乘时嵗一来神臯素节静无埃迾千二百骑惟羽布左右中官是材木叶已看吹籁落野花还自冒霜开揆文奋武难偏废㸃笔赓笺每召枚神心妙逹是清秋地逈兴安景更遒云影山光含动静泉声叶响騐沉浮目鸿霞表懐因逺耳鹿崖边兴亦留校量常年得佳话随围今后有渠搜两翼鸿絧隔岭张黄麾据势独堂堂如身使臂臂使指举纲有目目有纲地岂稻秔驰骋得林真锦绣咏歌常山灵似有相应处子墨虚文免赋扬雪猎一夜朔风吹冻云髙峯低谷皆皴玉虽寒不湿可三驱连网周阹谢千轴供役左贤还右贤是皆惯马且耐寒习劳示矩可辞冷我亦因之试玉鞯六霙时止复时洒磬控疑骤蓝田野丹黄青绿缋银崚塞景清都入吟写丽龟释弥真快哉紫狐轻㸃祥花皑陡忆伊犁大于掌官军尚待歌归来放鹿麀鹿逾常伙开围任赴榛聊因学宣牧匪欲博汤仁悠逝得其所分颁逮尚均宁辽待取报明嵗猎甡甡丛薄行丛薄之中闻有虎三子逐逐随其母鎗毙于菟及一子其二曳尾藏深莽恶兽应弗留余孽是非所云不探卵因命生擒观壮材羽林徼皆暴怒两人搏一何足云一人独攫诚堪诩其名乃曰贝多尔索伦侍卫中英楚手尾挈领安且详须㬰虎兕入柙掳被斑绔白涉铺张岂似今朝万目覩喜亦讵为万目覩适有新归化布鲁围中围中选胜坐翠垠嘉树为盖莎为茵时看足底飞白云风吹落叶左右纷目不见俗心无尘我岂长林乐隠沦颇觉巢由不我摈隔川忽过苍鹿羣围逺未致惊迸奔择肥命中施花神立毙其肉实鲜新奔走䝉古及索伦举火即析山之薪割生炙熟不逡巡鸾刀手试尝其唿前分赐饱徳均上下和乐胥欢欣由来古俗匪自今景宗小哉安足论雪猎榑桑日出鹿罢鸣兴安放围趁晓晴须臾山顶塞云兴空谷横配藜浩唐𡨕宜镂氷翦水霏祥霙侧峯横岭忽瑶京丹枫翠栢胥着英剏景宜视复宜听怒号万窍不一声砰磅汩㶏驾广陵鏦鏦铮铮兵马行又如张乐于洞庭八音繁会归和平是谓山灵示厥灵鸿絧骑夙惯经淫淫裔裔縁峻嶒迷津失岐又岂曽围合广甸无逸麖毳服䝉茸凌寒轻瓦衣不漏漫讥评乌号夏服手中抨命处艺殪奚足称嘉哉札萨奉上情上下和乐延休祯亦不诩言戎索成玉田蹙踏旋归营和门侍立汉九卿褒衣博带诚儒生相如之赋尔应能射虎行围中报有虎负嵎佽飞亲率往殱诸隔谷白额欲潜遁神鎗一发早中渠惊避深林曳尾掉迾骑前遮容逺趒金桃皮弓雕羽箭凌秋风如饿䲭呌馥然入其要害处眈眈双目沦精曜蔚皮载驼聊足欣攘臂下车真可笑放鹿行迩年迤西率未到今来欲一穷其奥猎所未经兽所都汤武敺民义可晓夷阬拔卤嗟太勤供役惟千二百人峯嶤谷阻弗遗弃雁行鱼贯聫汾沄放围队疎渐进密麌麌之盛过沮漆大宛青总金仆姑或羣或友燕悉率肩疲腕怠获他他广原奔迸犹余多物亦命也戒尽殛取之无厌理则那𫝊宣开围任逸避长林丰草悠然逝索伦笑我喣妪仁搢绅诩我祝网义诩我笑我两弗居蓄养外囿斯深意九月朔日作秋季惟朔旦塞围第一塲千山敛云气万树绚晴光迥巘鸿絧合深溪鱼贯长咸賔逮囘部执役有名王柔逺绳先切诘戎寓意良宁当懈几务猎罢閲封章行围二首天府神臯百兽甡细莎灌木静无尘最欣悉率升大阜底籍要遮事斥闉割胾炙鲜犹古俗炊金馔玉直痴人旧藩新部衆同乐独者惟斯染翰频千二百人各职司率先扎萨恐淹期尊为元后亲为父威实何须恩实宜峻坂有时亦驰下神鎗无故不空施从来柔逺兹常厪武定遐懐益慎兹雪猎十韵塞云低叆靅朔雪洒雰霏万嶂增严气千林缬索辉月同光不湿风似定还飞压帽轻于絮堆衣幻作玑藩王羣扈跸漠岭早张围谁肯氊裘着都欣玉䇿挥衬蹄致马疾刷羽益雕威搜穴虎呈迹炙鲜鹿荐肥弥漫迷涧户飘瞥婳林扉乞相寒江上一蓑披得归木兰行围即事襍咏八首将谓秋深栢陗寒新红浓緑尚兴安赓诗自有诸学士执役方来衆可汗鱼丽雁字謼缜纷习猎由来寓习军敢谓拓边还定武周书垂训此尊闻抨矢弯弧忘臂病亦因乗兴亦先身都尔伯特乌梁海况有新来观化人黄幕高张面翠崚筵开洒马锦云腾唿韩上夀寻常事汉史嗤他太艳称氊庐虽是不懐居宜月宜风便有余适暇挑灯惟着句胜前嵗此治军书丹枫翠栢金官缋山色溪声大块文寓意由来不留意閙中无碍静中欣崇山尚自行泥淖今嵗秋霖盛絶殊陡忆杨桥歌瓠子即今归旧有成无粗观大意过秋山诗稿将盈篇幅间何必多今从杜语非关藏拙实偷闲雨猎塞山清晓云如油须臾雨羃千峯头猎骑已放奚事止看城早驻蓝旗斿櫜鞬䇿马便亲往冲烟冒雾寻清逰洒空时霏时却息巖枝涧叶翻银流干二百卒宿精练鸿絧尚致野兽稠弓渐无碍燥手濡无碍柔一发中其麌再发毙其麀四十八旗夙习见哈萨厄鲁心服尤中朝或有谙古者谓当罢猎学文侯既不受誉毁宁受诘武身先意所留一之为甚亦弗再𫝊宣明雨当停蒐甸猎甸猎非山猎平原草未黄入崖斯小试便路例成常惊雉蔽空起唿鹰逐影飏兰中初获鹿飞骑进仙庄雨猎围佈秋山落骤霖罢之转厪失人心文侯彼其不同道扎萨今诚有共钦马选上闲驰泞坂鹿飞一箭毙深林文臣鹄立和门候凉雨犹当湿弗禁大学士尹继善随围因请诗走笔成什调之乆置驰生耳后风偶然兰坂骤云骢虽抛射鹄五年閲原屡中麚片刻中祗以贱良衆属目笑称马步一张弓随围老翰催成什谲谏相如同不同行围二首一韵前章即景后章即事高秋塞景入精微按辔行吟契静机水似客弹山阳曲山如僧着水田衣霜前红叶才方染暖后緑隂犹觉肥应接何妨畧无暇画屏匼匝四隣围千骑周环一径微嶤峯标处识僧机控弦总是无前士提马偏宜短后衣弋逈宾鸿常堕落炙生祁鹿正鲜肥藩屏逺近同倾仰王制难循不合围雪猎灵山有灵騐围展雪来随带日飞冰片不云佈野陂拂林重灿蕊着鹿总成麋驰射原无碍便宜更是诗射熊行虞人来报熊咆林佽飞亲率崇椒寻倐眒羣逐出丛樾一箭要害洞中深馥焉肆地目精散封駞有力驮难任复报翠微出其子驻马掩搏观勇士须臾子路入槛笼手罴足麢宁虚揣畜之虎圈暂贷生平原不射非所拟雨猎大干以北气愈寒仲秋之杪例落雪今岁暄暖所罕逢山云作雨殊清絶围衆已佈难中止纵送何妨冲雨猎马驰草坂偃湿茎鹿出林冈带飞叶千二百骑益凫藻渐石霑裳非所説和门鹄立候儒冠布帐烹茶乐应别猎万岭烟开紫翠光行围诗兴亦因偿丹枫白桦皆堪咏日暖霜迟未觉凉峻坂疾驰不复作前禽连中固如常匣封飞逓军营奏驻马批裁务妥详雪猎雪猎非如雨驰驱兴越豪不虞箭羽湿偏喜兽踪邅马习手中辔鹰翻臂上绦诗情在何处镂出玉峯高雪塞云羃岭渐霏微遂作六花弥谷飞一例玉骢驰磬控为他撒就满山围配藜合沓乱飞浮镂莽雕林致最幽却是粘衣尽干雪底须止猎学文侯迷离不辨濳林兽突出还教倒应弦所获今朝多白鹿宁烦祥瑞诩文篇拈毫咏素我原闲创景多欣值此间冻凝冈峦应作滑𫝊宣明日罢围还射生手国语及䝉古语皆谓之黙尔根选善驰能命中者为之围中射中兽则命若辈随踪获取射生手射生手诸部人中无不有抡其精者侍两傍御弧中兽随获取射生手数近百挟弓抨矢舒双翼百人中必有一中中则都称射生得千二百骑围如轮驱来悉率宴一人百射那能必百中弗中羣怃中羣颂诘戎示度以已先奚啻十目之所观一节亦识为君难行围偶咏飞骑蓝旗谷向宣弥缝两翼拱中权待暄以出笑兹日视地而驰慙昔年时亦择肥能命中无非示衆弗忘前细思颇合为君道不息自强曰体干罢围屡曽雪猎喜为诗卷宻放弥各有时适以万林攒霰落遂教千骑免围披未能亲罢魏文慙也觉吾衰宣圣思䇿马还营慰心处迤南应雨麦田滋雨猎曰雨诚逢雨山灵不爽灵忽霏一天白却隠万峯青围撒难中止马驰随宻零择肥仍命中少习业犹宁题苹鹿玉韘白露为霜苹野披肌肥色泽乐伊尼合围命中兹重举出哨寻幽乆不为弓矢既调资佽手画图堪胜祗𫝊皮设如发羽方省度慎弗失之鍳在兹雨猎诘旦遥山早撒围山云忽挟䌷丝霏拟如亲往𫝊罢猎却是千人已湿衣农人霑体还途足猎骑冲烟亦冐云各有所司计衣食谁能一例免辛勤见説山灵果是灵洗山雨为衆人经倐㸔万瀑全拖白何碍千峰暂敛青孟氏名言衆共之从来雨猎每勤斯软弓仍可家风试中鹿其长何足竒雪猎雪猎全胜雨况经习马鞍兽踪现莫隠山迳冻㣲干罄控随心穏复陶被体寒须臾红日朗玉失万峰攅杂咏辛酉木兰从猎者晨星一二见康熙逮今辛丑四十载一二晨星靡孑遗入猎乗舆避晓凉调闲软步试平冈无须重读相如谏郑重而今自合当新旧诸藩逮百旗底应瓯脱外观之或为子辈或孙辈亲我老人左右随癸亥学谈䝉古语囘畨唐古递通多笑他玩日愒时者自画无成奈汝何殪虎行秋狝额勒蘓那西麌之羣纷其多肩堕腕疲获已伙又报虎负崇山阿隔谷择胜驻马视佽飞健士週遮罗眈眈勐兽不能出翻陟峭壁沿嵯峨刺矛发矢不能到于菟意谓逃生过虎神鎗合此际用向壁命中无时何堕崖衆进兽已毙頺然横陈荒草陂二子窜入攅石窟搜穴易殪祗顷俄魏明不忍宁谓此除恶务尽语岂讹戴衢亨获狍即赐之因成是什并令和韵围合山原飞走充儒臣扈跸咏车攻拈毫倚马本多秀入帐执禽乃独雄猎骑讶㸔非等类文班喜语共和融状元端是让前辈大鹿小狍获则同钦定热河志卷四十七钦定热河志卷四十八钦定四库全书钦定热河志卷四十八围场四哨鹿哨鹿以秋分前后为期鹿性于秋前牝牡各为羣中秋后则牝分羣而求牡也哨鹿择林壑深幽兽羣总萃之所至期上于昧爽前出营旌门外燎火以俟随从侍卫以次而留从者不过数十骑皆屏息单行不闻声响既至其所各戴鹿首为导其哨以木为之随机达变低昂应声鹿即随至上每亲发神鎗殪之伏读御制前后哨鹿赋研精物理义藴赅备可以騐气机可以通道妙非蠡管可能窥也既竣事回行营或即其地启跸焉御制赋哨鹿赋赋者古诗之流诗以言志其有不能尽言之志则赋可以申之我皇祖昔喜哨鹿朕沖龄随侍习闻其事年来乃亲试为之嘉其有合于圣经顾古人无赋之者故不愧无文其辞曰伊白露宵中之候正伊尼孶尾之时生不息焉洪钧运而难测物虽蠢也气机至而咸知故三序则牝牡各从其类惟中秋斯牝牡各嫓其妃强有力者不惟挟两而累十弱无能者或乏独匹以相随或依林而命侣或据岭而分畿或悍害而傲衆或谨守而自持或豪敓而攘彼或窃取以私其万态纷其莫穷一以音而宣之于是虞人善因声以察情爰体情以斆声喜金风之飒爽値玉宇之晶明霜重而不言其冷露浓而那觉其零陵崄㠊而如登祍席冐䝉茸而不异户庭虑吾游之晏起虞原兽之怠鸣夙戒仆而奚从欣戴月而披星舎彼寛衣宜兹短服荷长哨于左肩出象首于右簏躐嶒陟嵕沿谿寄谷攀萝兮岂辞胼手履石兮何妨馗足盖以畅兹心神讵惟饕其口腹于焉蹵乎崔嵬轶彼嵾嵳上干丹枫之巘下视白云之隈上风餮切之避忘阳林晃耀则纡回就丛薄之蔽翳反獭裘而毰毸衆条理焉毕会乃得杰雄之争匹者呦踉跄而徐来角八乂兮嶷嶷耳双耸兮湿湿挺强项兮莫撄矗灵鼻兮善䶋始赫侣兮自闲乃妬异兮矜急既漎漎兮疾赴复兮少戢盖屡试兮絶猜遂鋭志兮直入尔其动林无形匪风有响适其将至撇尔惧往奋角思触浏睨争长则在夫能哨者善达变以随机比用中而执两或激其怒兮使进或示以弱兮令放惟察情之喜怒乃应声而低仰盖用心于既专斯通灵而不爽既然矣无动无虑不徐不遽蓦黡合之前陈陡应叱而少住屛营收息量卑揣髙傍斗窥星度分以毫审度发机馥焉中膏命处择肥登于大庖若夫多疑旁剔既进中止胆劣心狷狐猜狼视未交战而长跳敺丛樾而如驶则亦比之穷㓂之莫追又何必焚林而尽取哉盖尝研精哨鹿之理而知五徳焉取一以新匪二以频仁也逆者毙之去者寘之义也爰登簠簋爰嘏福履礼也招之即至获之即遂智也唿哨以进射宿凛训信也如是者盖有合于圣人之洪道而又岂潘岳耽盘流遁之所诫相如子虚上林之所嘲也哉后哨鹿赋或问哨鹿之时之法之义盖已藴赅前赋矣若夫冐凛冽之霜晨冲䝉翳之林薄践岞㠋之巉峰涉沮洳之幽壑十哨未必一来十来未必一获获乃心忻失斯兴索多见其劳鲜闻其乐则何不张堂堂之围按徐徐之度收籍籍之富免皇皇之谑而故为是寒征而晓作者何哉曰吁是何言耶是何言耶见土障葛灯而嗤为己过者非忘其先也耶逸则淫而劳则思季氏之妇犹闻之固可弛其惕干耶或曰惕干者盖不若是矣意者慎大宝居法宫屏九御接三公劭农政熈天工岂谓当即鹿于隍中耶曰子知其一未知其二坐吾语汝赋以见兹若夫高谈尧舜深处庙廊文恬武嬉内弱外强孰不喜夫逸体而庸讵知其頺纲也哉且也身歴其难者告之以人之难而知而不知人之馁者方谓何不食肉糜也是以神区天辟后法先垂诘戎习衆谨度节时围以示正哨以出竒得之艰者趣斯永躬其劳者乐亦随盖理境之当穷可絜短而深思也于是秋木萧辰塞犹凄所宵风定兮林静晓月上兮山阻儦儦者妬羣俟俟者擕侣遵彼之蹊如或殷殷而伫吹长哨以通情似应声而答语去亦弗追来亦弗拒则有强者捍捩弱者趦趄猜者飘瞥怯者踟躇慷慨者恲性昬瞀者糢煳虽人情之万态亦奚有以异诸縁辏物来获一胜百其来也亦惟去之是虑其获也夫何失之足惜去与来固难期之傥然失与获亦无定之屡易吾因以参如幻于现前爱景光而为适也尔其问夜宵衣据鞍䇿马万帐灯明七萃声寡是则始出营而览离竒晃耀之状也若夫炬影渐逺夜色犹暝峯岭才分林树未形乍如梦游玉楼十二仙人京乃其晓蟾初吐或半或圆隔叶㶑露度水翻澜又如虹桥可摄径欲造广寒髙山出云云去山在变幻顷刻步移观改则何异夫黄山之海赤乌扶桑雾歛氛开玫瑰靺鞈熊熊回回又奚数其初阳之台于焉入深樾凌崇峦宻容单骑疎见线天千年落叶鳞祴谷填色作黄金风吹不翻臭如沉水履若罽氊㣶徊乎静真乎忽讶夫身入布地之园而伊尼之羣方且左右前后与人周旋失兮获兮劳兮乐兮率已相忘于无何有之禅矣问者茫然不知所谓懡㦬跼蹐唯唯而退御制诗哨鹿呦鹿鸣深秋虞人哨致之格物有会心祇縁声应随哨鹿古未闻差如鹤雉媒深涧一声鸣麌麌争长来晓起登崇山山下止顿所万灯如列星秋池浸天宇即鹿以类招偶一试其技鹿来固欣然鹿去亦可喜哨鹿晓蟾驻魄碧光流哨鹿时惟八月秋䆳谷试唿来得得虞人真解学呦呦耽盘媒翳嗤刚挂闲放纶竿任钓舟朱鸟旋升开晓色塞中随意作清游哨鹿十韵凌晓出帷城羽林簇队行歴登千嶂迥俯视万灯明宿处踪将逺虞人技各呈扈随留次第翳伏展长声才辨林分色俄闻鹿荅鸣最嫌心卞急要在气和平强弱微窥势去来仍体情从禽非浪漫付物有权衡连获何须诩偶空亦岂怦豪游真絶胜一览衆岚清哨鹿白露虽已过气暄鹿鸣迟天道自南北一端此可譬山庄过中秋应候呦声试哨必有定所松巖特佳地披星出御营霜坂䟦轻骑一畅寻乐懐一寓习劳意习劳以身先与衆无不同仄径步屴崱短衣披䝉茸丛薄影白月絶壁下陗风低语学衔枚鋭进拟袭攻回头语额驸去歳追贼踪诚不负教养读书曾深宫深宫宁不逸塞野有㡳好绳武贵弗忘是中有要道晏起在所戒冐冷天将晓减从四五人攀陟穷峯㟽八义忽作声餮切羊肠绕一鎗立毙之今日机縁巧縁巧匪恒逢未劳实鲜味取佳进慈宁髙擎驰飞骑所余命剥割野食颁衆暨人擅屠坦工斤斧髋髀试芒刃固不缺是谓善乗势陡然忆西师㨗音尚待至哨鹿六韵联步披葱蒨随声入翠㣲巴颜真富地岱尔正争妃命处端星的屏营发火机横陈成振落跳去那腾飞玉马欣然返明驼载以归南山丰大特较此逊祥辉行营干隆二十年定驻跸大营内方外圆度地从二十丈六尺横十七丈四尺建黄幔城外加网城结绳为之黄色贯之以网髙六尺濶八尺凡百六十有六距幔城东西南各十八丈北十五丈设连帐百七十有五为内城启旌门三门各建纛东镶黄西正黄南正白各一周建内城旗四十有一宿卫帐九距网城十有二丈为外城设连帐二百五十有四启旌门四门各建纛东镶白西镶红南正蓝镶蓝浃日逓建之北正红周建外城旗六十东北镶黄西北正黄东南正白西南正红各十有五宿卫帐四外城东旁设内阁六部都察院提督等衙门官帐或东靣地狭则设外城南距外城六十丈周设警跸帐四十各建䕶军旗一东北镶白西北镶红东南正蓝西南镶蓝各十重门拱卫星庐环布黄幔城正中御幄在焉幄髙二丈径三丈四寸上为穹葢以攒竹杆百六十分搘之墙髙五尺六寸门前后各髙四尺六寸濶二尺三寸幄正中设御座髙一尺六寸五分纵三尺九寸五分横五尺七寸五分幄内左右悬佩刀櫜鞬鸟鎗各一庭左右各设圆幄一髙九尺五寸径一丈五尺墙髙四尺五寸座后长幄髙七尺六寸纵一丈二尺横八尺直樑横栋檐左右垂髙五尺四方启门后达帐殿横列三楹髙一丈一尺纵一丈三尺横三丈额曰四宜居东西室皆启忩更后为圆幄三幔城外左右连帐茶膳储偫各庀其事停跸顿营外设黄幔城门南向如大营内城之制黄幔城中设圆幄一纵横各一丈六尺墻髙四尺门髙三尺七寸濶二尺三寸前后左右共设帐房八架凡㸔城之制与顿营同圣祖御制诗赋得帐殿郁崔嵬茂林叶未黄賔雁始成行后队分山岀前旌越岭扬鹿鸣秋草盛人喜菊花香日暮帷宫近风髙暑气藏其二清露知时转纎云却暑回豫游临石磴杂踏过河隈潭静鱼吹沫林踈鹿印苔秋成良可赋为此共徘徊御制诗御行营作行宫行尽御行营苍莽秋原驻跸清独据地中巍广殿忍从天上落曾城马寻坡草羣连绊人觅氊庐各认旌依旧巡边前歳景吟髭饶得几多茎行营峻岭天城野甸寛幔庐帐殿郁龙蟠千军牧圉如星拱万幕旌旂入畵㸔行漏逺过计里鼓挈壶杰𥪡相风竿省方脩武钦先制创守还思孰易难氊庐不陋非奢庆有那移行惟借一封驼年华就里常如旧诗思于中强半多金鸭篆纹垂燄穂纸忩月影袅烟萝每叅性理消清暇即境还同安乐窝行营旷甸御行营兰臯秋气清细旃中建殿连网外为城部署明分张私庐各认旌讙譁禁逸度欢乐验舆情野水人人汲青山靣靣迎年来兹室里尔许好诗成入幕今犹昨搴帘树与山牛车来晩市铃索谨宵闗水号羊肠曲峰凝螺黛弯雪鹰金捍臂苍犬玉重环云澹秋情迥天空塞景闲古来称大漠此日是仙寰氊庐张拂常称便止迁随所如天临万象濶山入一牕虚罢猎支牀憇成诗就烛书泉明先得句吾亦爱吾庐御行营蒐狩恰宜秋行营广甸留荅阳方审靣计日又从头万帐星辰拱九重规制侔习劳兼示度匪为宴安谋氊庐怀居何必尚金铺息体凝神惬所须一室四隅常不改开忩日日㸔山殊御行营六韵崖巍帐殿郁兰坡星拱周邅万幕罗岂限幅员分内外亦陈斥堠不谯呵绎思厥度期无斁到处其居庆有那视膳寝门欣一例勅几午夜协中和扫除扎萨咸惟谨警跸金吾底用多长白吉林佳气绕敢忘天作烈文歌氊庐叠旧作韵碛坂连缰者那轻驮拂室过明驼芋宁且喜三间足结搆刚消半刻多向野堦惟事剪艾倚巖忩得号延萝年来饱识其中味雁塞龙沙风月窝行檠叠旧作韵岂无山月映松枝爱此荧荧氊室宜汲古时怀照若彼勑㡬宵每慎于兹惜隂常自评今昔喻法还因悟即离江砚宣毫当偶静玊虫缀处发新思氊庐居安青嶂入选胜白云平不漏原胜瓦匪雕那借甍苍林御风峭绿野坐霜清逐日张还拂于何着系情驻行营今年猎场向迤东崖口外即行营驻晓凉羣已换旃冠背指离宫犹驿路轻骢得得进围界渐逺村庄多野趣四十八家率猎骑櫜鞬供役咸来赴牛牟駞满谷中乳饼马湩随意酤厄鲁惊叹有如是伊犂较此难言富山庄㡬日陪宴赏宫室衣冠非所谕古来北部轻南朝今日归新原胜故我闻此语心为怡延美孰非祖烈贻共搢绅士议兵革与介胄士谈书诗以水投石昔所譬枘凿弗入其奚疑习劳绳武益懃恳一家中外绵丕基御行营武帐诘戎师朝家典制垂方圆天地撰髙广栋梁规风雨以时蔽今明逐日移纸忩舒卷榻复此待吟诗御行营万幕拱黄城千山绕御营朝家脩武备藩部输衷诚逺向郊芜色静闻牧马声氊庐亦棐几复觉引吟情氊庐茨阶茅土漫相誉张拂程途任所如南北东西一行幄秋冬春夏四宜居底须防漏偏称瓦适可消闲便展书拱䕶亦多单布帐斯之未觉独安予氊庐即景收围坐毳室四宇布山云日御须臾掩雨丝飒㳫棼筑琴增崃响锦绣隐峯纹恰阅京中报优霑益慰欣扈从守卫官兵凡驾幸木兰向导大臣俱由御前干清门随往率向导官兵等掌除道清轨度地建营之事钦𣲖前锋䕶军统领率领营总三员随扈御用辎重叅领二员䕶军十五人司辎重叅领三员䕶军二十四人领三旗纛叅领一员䕶军八人建幔城叅领八员䕶军八十人顿营幔城叅领二员䕶军三十人司䝉古卡伦叅领二员䕶军二十人卡伦叅领四员䕶军一百人守宿卫帐叅领十九员䕶军百九十人司警跸帐房叅领八员䕶军百四人后䕶叅领二员䕶军二十人司市叅领二员䕶军八人司刈草叅领一员䕶军十五人三旗虎鎗营总领各二员虎鎗长七人副长九人虎鎗兵百六十人学习虎鎗四十人凡大驾行围皆从各司其事䝉古随围王公等凡内扎萨克四十九旗王贝勒贝子公台吉塔布囊分三班御前行走干清门行走之王公台吉额驸等分二班闲散行走之额驸分三班喀尔喀四部及青海之王公台吉分四班皆随围木兰其未分班之厄鲁特王公等听其诣木兰请安喀尔喀四部未岀痘王公等以莫尔根十人随围由定边左副将军酌派旧例各王公等令于波罗河屯祗候迎驾比年各䝉古瞻觐情切于喀喇河屯恭迎圣驾随至热河恭祝万夀又干隆十九年都尔伯特部来归三十六年土尔扈特部来归各三公等每年分班于热河朝觐后亦令随围木兰与旧扎萨克等䝉古佈围兵丁喀尔沁翁牛特共一千人敖汉五十人巴林克什克腾共一百人科尔沁一百人合一千二百五十人凡围场佈围皆用之又喀喇沁随围鎗手十二人打鹿鎗手四十人哈玛尔三十人喀喇沁翁牛特土黙特向导一百人长鎗手一百六十人察哈尔厄鲁特共派巴尔唿八十人总管二员皆以供围场之役䝉古进宴凡行围木兰䝉古卓索图昭乌逹二盟长例进御宴旧凡公宴家宴数次皇上命合为一次以示体䘏设䝉古包六座白骆驼十八鞍马十八骣马百六十二牛十八羊一百六十二酒八十一罈仓品二十七席布库二十人什榜九十人骑生驹二十人生驹无定数呈技马二百五十匹先期行在理藩院奏闻䝉古诸部王公职名请派一人进爵届期武备院恭设所进䝉古包帐房于行营门外列驼马牛羊于道左驾至理藩院官引䝉古王公台吉等跪迎驾升帐殿宝座理藩院官引帐殿内应坐之䝉古王公等入列左右坐余分坐两旁䝉古包上进茶诸王公等兴行一叩礼次赐诸王公茶复叩饮毕坐上进膳所司恭捧御爵进爵者接爵恭进御座前退复位跪一叩衆皆跪叩进爵者兴复诣御座前接爵退所司承㫖赐进爵者酒进爵者跪饮毕复叩首兴复原坐处次赐䝉古王公台吉等食侍卫等分逓酒各以次徧绰尔齐人及什榜人以次入侑上进膳毕献茶陈相扑之戯次观䝉古王公子弟骑生驹宴毕上还行营诸王公台吉跪送如仪御制诗塞宴四事诈马诈马为䝉古旧俗今汉语俗所谓跑等者也然元人所云诈马实咱马之误䝉古语谓掌食之人为咱马盖呈马戯之后则治筵以赐食耳所云只孙乃马之毛色即今䝉古语所谓积苏者是亦属鱼鲁兹扎萨克于进宴时择名马数百列二十里外结束鬉尾去覊鞯驰用㓜童皆取其轻㨗致逺以鎗声为节逓施传响则衆骑齐骋骉䮅山谷腾跃争先不踰晷刻而达抡其先至者三十六骑优赉有差所以柔逺人讲武事也名王诈马存遗风献筵备陈表敬恭廿里以外列骏骢置邮传命听发踪宣教施铳星火红连声逓令顷刻通砰磕万雷忽落空翩若惊鸿逸若龙云屯飇歘倒吕洪旁唐闪霍复舂容振林骇谷躏嵏平沙草软净壒塳駃騠束尾绾其鬉轻方致速骑以童㨗足独岀杰且䧺选三十六惟良駥按第行赏务从丰只孙古俗想像中和乐还因寓诘戎什榜什榜䝉古乐名用以侑食今俗所谓十番或因此杨万里诗有全番长笛横腰鼓一曲春风岀塞声之句盖乐曲名番本塞外语而传譌耳其器则笳管筝琶絃阮火不思之类将进酒輙于筵前鞠奏之鼓喉而歌龢罗赴节有太古之遗音焉平原择向圆幕张酪酥乳酒湘黄羊名王捧觞起上夀较汉公卿礼数详浑拨四火不思曲长朔管如鞭吹鸣羽发徴气内运叩角动商响外披初奏君马黄大海之水不可量继作善哉行无贰无虞式糓友朋谁云朔漠无古乐絶胜郑卫为新声我惟中外一家用聮上下情亦不侈谈有虞氏四裔之乐舞于庭相扑相扑之戯䝉古所最重筵宴时必陈之国朝亦以是练习健士谓之布库䝉古语谓之布克脱㡌短褠两两相角以搏踤仆地决胜负胜者劳以巵酒厄鲁特则袒裼而扑虽蹶不释必控首屈肩至地乃为胜彼嘉其壮赐之羊臛则拱臂探掬顾盻呿吞声若饮歠其旧俗如此因以示惠云健儿揎袖短后衣席前相扑呈雄嬉捭拖拗拉矜扲掑跮踱踞蹋蹍且䠑乗间伺怠出以竒恧然踬蹶力不支胜者赐酒跽饮之别有厄鲁均新附其扑法乃异旧部露身赤脚惟着袴撇捩踔空拳赴失计忽仆伏地据腾跳翻作康王跨两肩着地头倒竖方得谓之决胜负胜者扬扬意实欢负者反求㣲腼颜宣传典属唿来前上方肥羊出厨盘长胾硕臛如举山匕箸不设俾恣餐谁识不足君所言快哉大嚼真壮观岂对屠门空望悬跪振双臂攫且抟右哆左噏直下咽倐似长鲸吸百川意气自若殊昂轩均令染指果腹便小哉食肥张齐贤是盖卫拉旧俗传示恩奖勇一试旃食罢命前面询焉弗兹食者阅十年教駣教駣攻驹周礼虽载然后世仅知攻驹而不能教駣䝉古则熟习其灋谓之骑额尔敏达駻马三嵗以上曰达駻额尔敏则未施鞍勒者也每嵗扎萨克于所部驱生马多羣至宴所散逸原野诸王公子弟雄杰者执长竿驰絷之加以覊鞴始则怒骋駴趯或豨突人立嘶啮靁殷驭者腾趠而上控掣自如须㬰调良率得名马二嵗为驹不胜鞍三嵗为駣始堪教夏官廋人早失传未若朔漠存古调扎萨献宴必备观分羣别色陈平原氊庐赐食较擈罢按辔一览同名藩名藩子弟皆吉服上马执竿好结束敺来万锦歘披前光采陆离纷夺目薄言駉者有驈皇骍骐駠骆骃黄絷之维之取杰骜绁绊未及先跳梁龁草饮水本天性鞿鞚乍拘自觉病惊轶狂掷讵能无处之以暇堪力胜牵来蹀躞人争骑蓦跨那待覊馽施擢足轩立忽落地翻身腾騗㨗于飞尽态极变不可状駻突雄驱若飜浪毛龙逸虎旋就驯人有余闲据马上驰骤宁供耳目娱駃騠騄耳中抡诸凭閲考牧悟至理不教而成事所无于巴雅尔鄂尔衮沟䝉古王公等进宴即席得句巴雅尔者䝉古语谓喜鄂尔衮则寛也昨嵗于此地接将军阿桂攻克勒乌围红旗㨗至因此以名之嵗嵗寛沟备宴同嘉名増钖识成功仍看列就九驼白那忘飞来一骑红将士凯旋多扈跸藩屛威仰问从戎筵前次第陈四事太古王庭溯旧风宴赉䝉古凡随围䝉古王公等在围场随时宴赉无定制上行围毕出哨后第一程赐䝉古王公以下及兵丁等食因以次颁赏其赏赉之典干隆十二年定亲王郡王赏上用蟒缎一疋大缎二疋彭缎二疋贝勒贝子公赏官用蟒缎一疋大缎一疋官用缎二疋额驸赏官用蟒缎一疋官用缎二疋扎萨克台吉塔布囊等赏官用蟒缎一疋官用缎一疋兵丁等各赏白金布疋有差颁赐既徧遣归诸部落御制诗停跸停跸齐尔伯库岭野甸霜华如玉艳湏㬰东壁吐阳乌沧沧凉凉寒始瞰待围武帐憇仆从聚衆晨餐观健啗推牛大享固无借厨人齐和聊亲勘盐梅指示颇得宜旧藩新部胥飡餍射生炙肥成往事迩年弗为斯补欠联情示惠有权宜欲普霑无向隅憾饥寒戚而饱暖怡因之率可人情騐然兹小试实则易艰哉安得寰宇万民同此被优赡钦定热河志卷四十八钦定热河志卷四十九钦定四库全书钦定热河志卷四十九疆域一热河全境旧设五㕔中曰热河㕔西南曰喀喇河屯㕔西北曰四旂㕔东曰八沟㕔又东曰塔子沟㕔后析八沟㕔北境为乌兰哈逹㕔析塔子沟㕔东境为三座塔㕔是为七㕔其所辖则四旂㕔专辖左翼察哈尔八沟塔子沟乌兰哈逹三座塔诸㕔兼辖内札萨克蒙古诸部各有分地圣朝休飬生息百数十余年人民殷乂物产充盈我皇上每嵗秋狩经临被润泽而大丰羙闾阎栉比原隰沃衍学校既兴郡邑斯建陞热河㕔为承徳府余㕔改一州五县属焉府治本境如直𨽻州制塞上神臯蔚为都会兹叙疆域首承徳府次滦平县次丰宁县以境内行宫为廵御时驻跸所故列平泉州前如各省府属以县先州也次平泉州以境眎他属较广也次赤峯以平泉析置也次建昌次朝阳以去府较远也每属村庄分系四境着其方位道里其以山水名者互见山水门绘全图一府州县图七各系以説便省览云志疆域第六承徳府全图説承徳府属全境当古北口潘家口喜峯口外旧热河道所辖热河七㕔地东西相距一千二百六十里南北境广袤不一以平泉州赤峰县统计相距八百十里自府治东至奉天锦州府锦县邉门界七百五十里西至口北道属独石口㕔界四百五十里南至顺天府遵化州界一百五十里北至围塲界二百十八里东南至永平府临榆县界五百八十里西南至顺天府宻云县北之古北口界一百九十里东北至锦州府广宁县邉门界一千十五里西北至口北道属多伦诺尔㕔界五百六十里统州一曰平泉县五曰滦平曰丰宁曰赤峰曰建昌曰朝阳规其形势则府境居中滦平丰宁拱其右平泉赤峰建昌朝阳环其左水源山脉来自西北由围塲入境东趋南下分道萦络图内畧为标目以着其胜至古今同异援据考证则详后建置沿革山水诸门云余图倣此承徳府图説承徳府旧热河㕔境也东南东北俱界平泉州西南界滦平县西北界丰宁县南界遵化州及永平府迁安县邉外地北界丰宁县热河上承固都尔唿河茅沟河赛音河三水合而南流入滦河热河西境为避暑山庄东北境钓鱼台黄土坎北境张三营并建行宫伊逊河从府西北境围场入南行入丰宁县界又西南经滦平县界入滦河东流入府西南境至山庄南北会热河东南行又西会前白柴桞诸河东会老牛河东南流至门子哨入迁安县界山则磬锤罗汉天桥五指之秀拱于东风云广仁之胜环于西僧冠峯青松鳯凰诸岭屏于南狮子岭大黒山枕于北流峙鉅观咸归襟帯至于营哨星罗屯聚鳞次一州五县左右拱翼披图揽胜可得其㮣焉滦平县图説滦平县旧喀喇河屯㕔境也在承徳府西南隅东界府北界丰宁县南界古北口西界独石口县治倚东隅当滦河北土泉上腴拱翼山庄密于咫尺嵗当廵辂经行出古北口首莅兹邑自县治以及巴克什营两间房常山峪王家营行宫相望山则双塔山苇峪岭常山峪青石梁驼峯星龛岩偏岭十八盘岭尤擅形势水则滦河经流东北兴州伊逊诸河入焉潮河白河环帯西南而汤河则会入白河余若清水河及大柴峪冯家峪诸河发源县之西南隅并着图内承徳府各属惟府境与滦平不渉蒙古旂地而滦平西南接内地邉墙属古北口独石口汎兼辖为较殊他州县云丰宁县图説丰宁县旧四旂㕔境也在承徳府西北隅东界府南界滦平县西界独石口北界围塲察哈尔镶白旂旧治土城子今为县治当全境南于东西为中正蓝旂治黄姑屯即波罗河屯居东镶黄旂治大阁儿居西正白旗治郭家屯居北四旗壤界错出山则镶白旗属之元寳山赫山白云山五峯山正蓝旗属之笔架峯珑峯云光洞苔山平顶山镶黄旗属之塔山汤山白云洞十八盘岭正白旗属之喇嘛山大对山半壁山为尤着水则滦河从县境西北隅围埸入镶黄旗北境东南流经正白旗境小滦河北来会而南行入镶白旗境南流入滦平县界其东则伊玛图川从县境东北隅围场入镶白旗北境南流入正白旗境又南流入滦平县界又东则伊逊河从县境东北隅承徳府境南入镶白旗北境南流入正白旗境会伊玛图川又南流入滦平县界又东则固都尔唿河亦从县境东北隅承徳府境入厢白旗北境南流仍入承徳府界西则舍利塔拉川从正白旗西境发源东南流入镶白旗境又南入滦平县界又西则潮河汤河于镶黄旗境发源南流入滦平县界至镶蓝旗境之中闗什巴尔台波罗河屯镶白旗境之济尔哈朗图阿穆唿朗图并建行宫谨按次方位约会于图平泉州图説平泉州旧八沟㕔境也西界承徳府东界建昌县东北界朝阳县州北境为喀喇沁右翼地喀喇沁札萨克公旗地在右翼中州治瀑河之源环焉北则猴山东则狮山映碧山又东则鳯凰岭东南则瑙瓈山南则象山红山又南则老姥山冷岭其最着也老河发源于州北境喀喇沁属之霍尔霍克山合诸水东北流纳林崑都楞河东流会入焉又东会乌鲁苏台河东北流入朝阳县界州北羣山合沓而和尔博勒津山崑都楞喀喇山哈喇苏台山为尤着南境接永平府迁安县邉外地又南与喜峯口接图中不绘邉墻专以本境界址为限例也赤峯县图説赤峯县旧乌兰哈逹㕔境也东界建昌县南界平泉州西界围埸北界乌珠穆秦克什克腾诸旗地县全境为翁牛特右翼地其北境之翁牛特左翼旗巴林旗务均𨽻县辖赤峯县因红山得名山在县治东他如北境大松山南境遮盖山其较着者水则金英河发源围埸从西境入会钖尔哈钖伯卓索诸河东流出县境入建昌县界会于老河老河上流从平泉州东北隅入县之东南隅折而东行入建昌县界均析会于图自县治至翁牛特右翼驻处一百二十里北至左翼驻处一百八十里又北至巴林旗北境五百里府属疆域迤北境斯其最辽濶矣建昌县图説建昌县旧塔子沟㕔境也在承徳府东南隅东界朝阳县南界临榆迁安县西界平泉州北界乌珠穆秦旗地县属南境为喀喇沁左翼地北境为敖汉旗地中界平泉州地南北若相望然县治当喀喇沁左翼中偏北境大凌河三源并发会而东流入朝阳县界青龙河当南境之西流入迁安县蒐济河当南境之东流入宁远县山则月华瑞云之属最着而布古图之为白狼山大凌河之为白狼水尤可援今以辨古即见以徴闻北境则老河会金英东流而玉瀑名泉仰邀天藻品题地灵增胜敖汉管兵务旗务王子介居老河南北岸其贝子则析居东境巴奚里河南不分左右翼统曰敖汉旗云朝阳县图説朝阳县旧三座塔㕔境也在承徳府西北隅东接九闗台门界锦州府义州诸境西界平泉州南界建昌县北界科尔沁县属东北境为土黙特左翼地西北境为土黙特右翼地又北境为奈曼旗地又东北境兼辖喀尔喀库伦两旗地水则大凌河经流其南金英河会入老河经流其北图尔根河南北二水同名均入大凌河凡诸河发源之山暨槐栢云蒙着名诸山咸列图内而凤凰山之为古龙山尤足与龙城狼水诸遗蹟相发明并彚列之为建置沿革山水诸门考证之縁起焉钦定热河志卷四十九钦定热河志卷五十钦定四库全书钦定热河志卷五十疆域二承徳府干隆四十三年陞热河㕔为承徳府即㕔境为府境如直𨽻州制东西相距一百三十三里南北相距自尖帽山至中闗二百十八里北踰丰宁县境一百十三里又入府境坡頼村至石片子四十里实𨽻府本境共二百五十八里自府治东至杨树沟梁接平泉州界一百二十里西至广仁岭顶接滦平县界十三里南至尖帽山接顺天府遵化州界一百五十八里北至中闗接丰宁县界六十里又北至石片子接围塲界三百二十三里东南至门子哨之北接永平府迁安县界一百六十里西南至石门子接滦平县界四十里东北至东三十家子接平泉州界一百四十里西北至唐三营西接丰宁县界二百四里境属村庄详载于后河东自府治东南至此七里热河行宫之东罗汉峯磬锤峯在其北红石峦沟在河东又东五里水泉子在红石峦沟东北七里平台在水泉子东五里红石峦梁在平台东北五里偏岭在府治东南十三里下营子在偏岭南稍西五里野猪圈在下营子东南六里红水熘在野猪圈南五里五指山在红水熘东十里蔓子沟在五指山东南十二里右承徳府东迤南境属左哨汎管辖鹰手房在红石峦梁东六里小三岔口在鹰手房东四里设小三岔口汛涝泥洼在小三岔口东十里黄土梁在涝泥洼东三里大三岔口在黄土梁东十二里设大三岔口汛东黄土梁在大三岔口东三里应家嶂子在东黄土梁东三里二沟在应家嶂子北五里府治东七十里设二沟汛黄家嶂子在二沟西十里黒山沟在黄家嶂子东北三里䨇庙在黒山沟东北五里黒山梁在䨇庙东北三里大岔沟在黒山梁东南十里三舖坑在大岔沟北十二里大建厰沟在三舖坑东北六里栁筒子沟在大建厰沟南二十二里龎家嶂子在栁筒子沟南八里山神庙在龎家嶂子东南十里八家儿在山神庙东北十里正东沟在八家儿东南二十里中踰老牛河东接平泉州界三沟营在正东沟西南六十里中踰老牛河孤山子在三沟营东南八里四沟在孤山子南十二里南嶂子在三沟营西南三里兴隆山在南嶂子北二十里唐家嶂子在兴隆山西十里张家营在唐家嶂子西八里郭家嶂子在张家营西十二里三岔口在郭家嶂子西十五里乔家嶂子在三岔口东南七里右承徳府东境属二沟汎辖五沟在四沟西三里中踰老牛河五沟山嘴在五沟西三里孤山子在五沟山嘴西南七里马圈子在孤山子西南八里后帽盔石在马圈子东五里前帽盔石在后㡌盔石南十里笔架山在前帽盔石东十五里六沟店在五沟东南三里中踰老牛河六沟在六沟店西南二里府治东九十里设中六沟汛闫家沟在六沟店东八里杨树沟在闫家沟东南十二里设杨树沟汛杨树沟梁在杨树沟东五里东接平泉州界后旗杆沟在六沟店东南五里前旗杆沟在后旗杆沟南八里后榆树沟在前旗杆沟南七里前榆树沟在后榆树沟南二十里黒老图店在前榆树沟东北二十里东接平泉州界郭家嶂子在前榆树沟东南十二里东接平泉州界白马川在郭家嶂子南四里东南有敌楼山黄家嶂子在白马川南五里右承徳府最东迤南境属中六沟汛辖水泉沟在府治西二里瓮泉沟在水泉沟西北三里髙庙在瓮泉沟西南一里喇嘛庙在髙庙西三里广仁岭在喇嘛庙西稍南四里西接滦平县界石洞子沟在府治南八里二道河在石洞子沟东十二里山神庙在二道河南二里东南境为热河会入滦河处僧冠峯在山神庙西三里礟神庙在山神庙西南五里南有滦河一撮毛沟在礟神庙西五里南有滦河平房沟在一撮毛沟西北五里桃园在平房沟西七里右承徳府西迤南境属右哨汛辖冯家营在礟马庙西南四里中踰滦河黄土梁在冯家营南三里茶棚在冯家营西一里磗瓦窰在茶棚西六里三道湾在磗瓦窰南二里秋窝在三道湾西三里小栅子在秋窝西五里石门子在小栅子西南五西接滦平县界青松岭在三道湾东八里鹰手营在青松岭东南二里涝洼在鹰手营东南七里新嶂子在涝洼南八里南有前白河设新嶂子汛柴河口在新嶂子南五里中踰前白河为柴河会入前白河处哈喇垓沟在柴河口西十里鞍匠屯下旗在哈喇垓沟北十里鞍匠屯上旗在鞍匠屯下旗西七里两间房在鞍匠屯上旗西五里大店子在两间房南五里一间房在大店子西北十里汤头沟在一间房南十五里小白旗在汤头沟西五里黒沟梁在小白旗西十里大股道在小白旗西十里三岔口在大股道西十里庄窠峪在三岔口西南十五里东黄土梁在柴河口南五里夹马石在东黄土梁西十里西黄土梁在夹马石东南十里刘家嶂子在西黄土梁西七里窟窿塘在刘家嶂子西十五里荆厰在窟窿塘南十里山神庙在荆厰西北五里板谷岭在山神庙南十五里西南接遵化州邉外界右承徳府南境属下板城汛辖前砖瓦窰在青松岭东五里西大庙在前磗瓦窰东南五里西窰在西大庙东六里上板城在西窰东五里北窝舖在上板城南五里白河口在北窝舖东南十里为前白河会入滦河处四道河在西大庙南十里中踰前白河黄旗湾在四道河西北八里黄家嶂子在黄旗湾东南十五里老虎沟在上板城东二十里中踰滦河鲫鱼坑在老虎沟东八里下板城在鲫鱼坑东南六里中踰老牛河在府治东南八十里设下板城汛鐡虎山在下板城西三里中踰滦河桑园在鐡虎山东南十五里栁河口在桑园东十里为栁河会入滦河处杨树林在下板城东三里李家沟在杨树林东三里狼窝儿在李家沟北三里吴家厰在狼窝儿东南八里菩萨庙在吴家厰东六里东接平泉州界右承徳府东境亦属下板城汛辖噶察口在栁河口东北五里中踰滦河门子哨在噶察口东六里东接迁安县界三槐石在门子哨南十里黄花川口在三槐石北十五里为黄花川会入滦河处车河大嶂子在栁河口西南八里髙家嶂子在车河大嶂子西十五里车窝舖在髙家嶂子西南五里右承徳府最东南境其南接遵化川潘家口邉墻界属潘家口汛兼辖蜂蜜坑在刘家嶂子南三十五里尖帽山在蜂蜜坑东五里大庙在尖㡌山西二里右承徳府最南境其南接遵化州大安口邉墻界属大安口汛兼辖狮子沟在府治北风云岭在狮子沟西北九里二道河在狮子沟东北五里三道河在二道河北五里钓鱼台在三道河东北四里有行宫䨇峰寺在钓鱼台东一里小䨇峰寺在䨇峰寺东三里碾子沟在小䨇峰寺北七里北店子在碾子沟东北三里黄土在北店子西七里有行宫石洞子在黄土坎东北四里鄂郭蘓台在石洞子西北五里其西北八里接丰宁县中闗界马家营在鄂郭蘓台西五里王家营在马家营西五里三岔口在鄂郭蘓台南七里蔴菰营在三岔口南八里头块地在鄂郭蘓台东三里二块地在头块地东三里三块地在二块地东五里头沟在三块地南五里狼崽子沟在头沟东七里小岔沟在狼崽子沟东北十里头道河在小岔沟东北五里汤泉沟在头道河北十里小孤山在汤泉沟北八里大孤山在小孤山东北三里觧木匠沟在大孤山东北六里东接平泉州界右承徳府北迤东境属中闗汛辖坡頼村自府治北至中闗踰丰宁县界至此一百七十三里张三营为张三营廵检司治在坡頼村北七里有行宫西黒沟在张三营西三里水泉沟在西黒沟南三里管家营在张三营北八里西境有大黒山唐三营在管家营北七里府治北一百九十里设唐三营汛大喀喇沁沟在唐三营东三里小喀喇沁沟在大喀喇沁沟南五里台沟在小喀喇沁沟东南五里东杨树沟在唐三营东北十五里西杨树沟在东杨树沟西南十九里马家沟在西杨树沟北八里松子沟在马家沟北一里亮子沟在松子沟北一里石片子在亮子沟东北六里北接围塲界大黒沟在唐三营东北五里小黒沟在大黒沟北五里河南营在小黒沟东北五里小栁条沟在河南营东五里孙家营在小栁条沟东北七里大栁条沟在孙家营东北十二里即墨沟在大栁条沟东北七里山西营在即墨沟东北五里羊圈沟在山西营东北六里普陀沟在羊圈沟东北七里盘道梁在普陀沟东北五里北接围塲界右自中闗北踰丰宁县界为承徳府最北境属唐三营汛辖臭水坑在府治东北八十里郑家嶂子在臭水坑北六里鹰手营在郑家嶂子北十二里中踰茅沟河两家儿在鹰手营北八里龎家沟在两家儿北四里茅沟在龎家沟东十里府治东北一百二十里设茅沟汛西三十家子在茅沟汎东二里横道梁在西三十家子南十二里窰沟在横道梁南六里牛圈沟在窰沟东北五里东三十家子在牛圈沟西北八里东有赛音河穿心洞在东三十家子南二十里短鞭沟在穿心洞东南四里葫芦沟在短鞭沟西四里两舖坑在西三十家子北十二里杨树沟在两舖坑东北八里东北接赤峯县界右承徳府最东北境属茅沟汛辖钦定热河志卷五十钦定热河志卷五十一钦定四库全书钦定热河志卷五十一疆域三滦平县滦平县境东西距四百四十五里南北距二百六十八里自县治东迤南至石门子接承德府界四十里西至大晒树沟接独石口㕔界四百五里南至古北口接顺天府宻云县界一百三十八里北至老千沟接丰宁县界一百三十里西南至大柴峪口接独石口㕔界四百十里东北至金厰接承徳府及丰宁县界六十里西北至西石灰窑接丰宁县界二百七十里自县治至热河行宫四十里县属村庄详载于后喀喇河屯为滦平县治滦河经流其东北有行宫东北至广仁岭顶三十二里接承徳府界桦榆沟在县治东南十五里钓鱼台在桦榆沟东南三里大栅子在钓鱼台东南八里小桦榆沟在大栅子东南八里石门子在小桦榆沟东南六里接承徳府界右滦平县东迤南境冯家营在县治北稍西五里四泉庄在冯家营西五里三道湾在四泉庄西北十五里应家营在县治北十里双塔子在应家营东北二里其西有双塔山大三岔口在双塔子东十里单塔子在大三岔口东七里伊逊河经流其西入滦河小三岔口在单塔子东十三里小营子在小三岔口西北二十里金厰在小营子东北八里右滦平县北迤东境八里庄在县治西八里苇子峪在八里庄西七里其西境有苇峪岭小黄土梁在县治西稍南十八里蓝旗梁在小黄土梁西北八里七间房在小黄土梁西二十二里右滦平县西境以上俱属喀喇河屯汛辖傅家营在县治南十二里红石峦在县治南稍西二十二里王家营在红石峦西南六里有行宫羊草沟在七间房南十七里靳家沟在羊草沟南五里三道梁在靳家沟南十里杨树底在三道梁南三里蕨菜沟在杨树底西南五里鞍子岭在蕨菜沟西南四里常山峪在鞍子岭南八里有行宫朝阳洞在常山峪西十里黄土梁在朝阳洞南十二里马圈子在黄土梁西南十里在县治西南八十里设马圈子汛青石梁在马圈子西南三里晒树沟在青石梁西南八里右滦平县南境属马圈子汛辖三间房在晒树沟西十里在县治西南九十五里两间房在三间房西南五里有行宫一间房在两间房西南三里侯家营在一间房西南六里古城川在侯家营西十二里狼窝在古城川西南六里西苇子峪在狼窝西八里南接宻云县古北口边墻界花楼子沟在西苇子峪西六里在县治西南一百十八里巴克什营在花楼子沟西南十二里有行宫山神庙在巴克什营西六里对山在山神庙西十八里南接宻云县古北口边墻界北店子在对山西二十二里在县治西南一百里猴山在北店子西二十里殷家营在猴山西十里戴家营在殷家营西十二里髙家营在戴家营西十五里西有冯家峪冯家峪河发源其南司家营在髙家营西十里凉水泉在司家营西十五里火石岭在凉水泉西二十二里火石沟在火石岭西十里南接宻云县白马闗边墻界右滦平县西南境自三间房至西苇子峪属古北口司马台汛兼辖自花楼子沟至对山属古北口潮河川汛兼辖自北店子至火石沟属白马闗汛兼辖张博湾在七间房西十里在县治西六十里喇嘛洞在张博湾西十里在县治西七十里设喇嘛洞汛三岔口在喇嘛洞西三里王家沟在三岔口西南十里小城子在王家沟西五里兴州在小城子北三里兴州河经流其东北两间房在兴州西北五里兴州河经流其东西石门子在北两间房西十里北杨树底在西石门子西北八里老千沟在北杨树底西北十二里北接丰宁县界韮菜沟在张博湾西北十里金钩屯在韮菜沟北十里滦河沿在金钩屯北十里斗沟在滦河沿北二十里桥头在韮菜沟东北十二里滦河经流其北钖喇诺海在桥头北十四里长岭在滦河沿东十里白旗在长岭北五里红旗在白旗南十里星龛巖在红旗南五里滦河经流其北喀卜齐尔在星龛巖东北五里三家儿在喀卜齐尔北十里右滦平县西迤北境属喀喇洞汛辖鞍匠屯在王家营西二十里在县治西九十里有巡检司治后偏岭在鞍匠屯西南十里呉家栅在后偏岭西南八里噶海沟在呉家栅西十里西钓鱼台在噶海沟南八里三岔口在西钓鱼台西南十里太平庄在三岔口南六里大店子在太平庄西二十里在县治西一百十里设大店子汛大十八盘在大店子西南十里小十八盘在大十八盘西南四里前偏岭在小十八盘西十里䳺鹑沟在前偏岭西十五里项家栅在䳺鹑沟西五里在县治西一百二十五里小白旗在项家栅西北十里三道河在小白旗西南十五里四道河在三道河西五里五道河在四道河西六里六道河在五道河西南五里七道河在六道河西南八里唿什哈在七道河西南十里在县治西一百五十里设唿什哈汛潮河经流其东白旗在唿什哈西四十里西三岔口在白旗西十里龙潭在西三岔口北二十里孟家营在龙潭西十里右滦平县西境自鞍匠屯至䳺鹑沟属大店子汛管辖自项家栅至孟家营属唿什哈汛辖东石灰窑在孟家营西三十里在县治西二百六十里西石灰窑在东石灰窑西十里汤河经流其东碓旧沟在西石灰窑南十里潮河经流其东八道河在七道河西五里龙潭沟在八道河西十里喇叭沟在龙潭沟西四十五里汤河口在喇叭沟西二十里石门坑在汤河口西十里长哨子在石门坑西南六里石洞沟在长哨子西南五里黄石堂在石洞沟西二十里马圈子在黄石堂西南十里鸽子堂在马圈子西南十五里汤河经流其东寳山寺在鸽子堂南二十里鞍子岭在寳山寺南十里鞍子岭河发源其南东倚白河庙儿梁在鞍子岭西北三十里汤河经流其西琉璃庙在庙儿梁西十里老公营在琉璃庙西南十里西倚白河巴普堂在老公营西南十八里大柴峪在巴普堂西南二十里大柴峪河发源于此东流入白河有大柴峪汎道沟峪在大柴峪西十里鳌鱼沟在道沟峪西南二十里椵树岭在鳌鱼沟东十里潮河经流其西大黑驴子沟在椵树岭西北十里七里岔在大黑驴子沟西十五里四海野在七里岔西五里幵连口在四海野西北十里交汎河在幵连口北十里五道梁在交汎河北五里转山子在五道梁西南十里挿箭岭在转山子西南十二里潮河经流其西大晒树沟在挿箭岭西北二十里右滦平县最西境南接宻云县大柴峪口边墻界属大柴峪汛兼辖钦定热河志巻五十一钦定热河志卷五十二钦定四库全书钦定热河志巻五十二疆域四丰宁县丰宁县治在土城子为镶白旗察哈尔地东正蓝旗北正白旗西镶黄旗东西距五百二十里南北距二百二十里县治东至正蓝旗荒地接承徳府界二百五十里西至镶黄旗十八盘岭接口北道属独石口㕔界二百七十里南至镶白旗博罗梁接滦平县界六十里北至正白旗半壁山接围塲界一百六十里东南至正蓝旗中闗接承徳府界一百八十里西南至镶黄旗大草坪梁接独石口㕔及滦平县界二百八十里东北至正蓝旗官家厰接围塲界二百八十里西北至镶黄旗僧机图岭接口北道属多伦诺尔㕔界三百二十里自县治至热河行宫一百八十里县属村庄详载于后土城子为丰宁县治及土城子廵检司治县属镶白旗地以土城子为中东西距九十里南北距六十八里东至北店子接正白旗界三十里西至鐡家伙梁接镶黄旗界六十里南至波罗梁接滦平县界六十里北至千佛寺接正白旗界八里东南至兴隆庄接滦平县界五十里西南至官儿岭接镶黄旗界二十里东北至北什巴尔台接围塲界一百五十里西北至猪首营接正白旗界十五里元寳山沟在县治东六里东南有元寳山头道营在元寳山沟东四里北店子在头道营东二十里东接正白旗界滦河经流其北以上为镶白旗东境周家营在北店子东南十五里中踰滦河太平庄在周家营南二里兴隆庄在太平庄南三里南接滦平县界以上为镶白旗东南境鞍口在县治南十二里孤房儿在鞍口南十三里哨虎营在孤房儿南十五里波罗梁在哨虎营东南二十里设波罗梁汛南接滦平县界以上为镶白旗南境白家营在县治西三里门家营在白家营西南十七里新庄儿在门家营西八里安家营在新庄儿西北十二里西即鐡家伙梁接镶黄旗界以上为镶白旗西境沙智营在县治西北十里猪首营在沙智营北五里北接正白旗界以上为镶白旗北境少府营在土城子东三十里至北店子东入正白旗界又东七十里至此复为镶白旗境和尚营在少府营北十四里西南有五峰山台吉营在和尚营西五里八档营在和尚营北六里西北境有白云山宰桑牛录在八档营北二十里伊玛图川经流其东济尔哈朗图在宰桑牛录西北五里有行宫喇嘛栅在宰桑牛录北十里白虎沟在喇嘛栅北十里设白虎汛髙丽营在白虎沟西北十五里桞条沟在髙丽营北十五里歩歩沟在桞条沟北十里阿穆唿朗图在歩歩沟西五里有行宫阿拉超尔营在歩歩沟西北十二里苏鲁克在阿拉超尔营北十二里北什巴尔台在蘓鲁克北六里北即伊玛图口接围塲界伊玛图川从此入口南行至宰桑牛录俱伊玛图川经流䖏以上为镶白旗东北境右察哈尔镶白旗地黄姑屯为黄姑屯廵检司治在县治西一百二十里即波罗河屯有行宫县属正蓝旗地以黄姑屯为中东西距二百里南北距七十八里东至官家营接承徳府界八十里西至沙石堆接正白旗界一百二十里南至冷水头接滦平县界三十里北至坡頼村接承徳府界四十八里东南至中闗接承徳府界六十里西南至诺海营接正白旗界五十里东北至官家厰接围塲界一百四十里西北至孙家营接镶白旗界一百二十里伊逊河沟在黄姑屯东稍北十里东北有笔架峯噶岱沟在伊逊河沟东四十五里官家营在噶岱沟东稍北二十五里以上为正蓝旗东境什巴尔台在黄姑屯东南二十里有行宫韩麻营在什巴尔台东南十里有韩麻营汛麻花营在韩麻营南十里石洞子在麻花营西南十里西有云光洞中闗在麻花营南二十里有行宫南有固都尔唿逹巴罕又东踰固都尔唿河有兴隆山玲珑峰其南接承徳府界以上为正蓝旗东南境顺徳沟在黄姑屯南稍东十里金厰梁在顺徳沟南稍东二十里赤土梁在黄姑屯南十里冷水头在赤土梁南二十里以上为正蓝旗南境诺海营在黄姑屯西南五里为正蓝旗西南境蓝旗营在黄姑屯西十二里即入正白旗头道营界又西八里为镶白旗少府营界又稍北五里至此复为正蓝旗界赵小厮沟在蓝旗营北又入镶白旗之和尚营界至白虎沟复西共八十五里至此复为镶蓝旗界沙石堆在赵小厮沟西北二十里西接正白旗界以上为正蓝旗西北境苖道营在黄姑屯西北二十二里其西有苔山靠山营在苖道营西北二十五里平顶山在靠山营西北三十里通事营在平顶山西北十里尹家营在通事营西北十里乌图厰在尹家营西北五里十间房在乌图厰西北十里孙家营在十间房西北十里西接镶白旗界以上为正蓝旗北稍西境阿拉营在黄姑屯北五里四间房在阿拉营北十里和洛营在四间房北二里大汤头沟在和洛营北十里设大汤头沟汛沈家屯在大汤头沟北十里坡頼村在沈家屯北八里北接承徳府界伊逊河于此入境经流其东以上为正蓝旗北境张家营在黄姑屯东八十里之官家营东北五里韩家营在张家营东北五里喇嘛庙在韩家营东北五里荒地在喇嘛庙东北十五里设荒地汛官家厰在荒地北三十里北接围塲界以上为正蓝旗东北境右察哈尔正蓝旗地郭家屯为郭家屯巡检司治在县治北一百里大滦河经流其北小滦河会而东南流县属正白旗地以郭家屯为中东西距一百十里南南北距一百五十二里东至沙石堆二道营接正蓝旗界三十里西至沙尔唿山梁接镶黄旗界八十里南至千佛寺接镶白旗界九十二里北至半壁山接围塲界六十里东南至四道营接滦平县界一百八十七里西南至佟家栅接镶白旗界一百三里东北至陈家沟接围塲界二十里西北至蘓家店接镶黄旗界六十里汤头沟门在郭家屯东十八里沙石堆二道营在汤头沟东十二里东接正蓝旗界以上为正白旗东境沙石堆三道营在沙石堆二道营南十三里大对山在沙石堆三道营南十二里中踰滦河南有大对山四道沟在大对山南五里髙家营在四道沟南七里旧郭家屯在髙家营南五里三道沟在旧郭家屯东南十三里中踰滦河马栅子在三道沟南十里两间房在马栅子东三十里蘓木营在两间房东十里头道营在蘓木营东十里入镶白旗少府营界又东八里至此复为正白旗界二道营在头道营南八里中踰伊玛图川三道营在二道营南五里四道营在三道营南十二里喀卜齐尔在四道营西稍南十里中踰伊玛图川南接滦平县界以上为正白旗东南境山神庙在郭家屯南三十里头道营在山神庙南三十里二道营在头道营南十里蓝家营在二道营南十里千佛寺在蓝家营南十二里南接镶白旗界以上为正白旗南境大庙上在郭家屯西南三十里西北有黒山燕子窝在大庙上西十里荷包沟在大庙上西南二十里张小懐营在荷包沟南三里官儿营在张小懐营西稍北三十里佟家栅在官儿营南二十里南接镶白旗界以上为正白旗西南境赵家营在郭家屯西四十里王家舖在赵家营西十里花家营在王家舖西二十里线匠营在花家营南二十里沙尔唿山梁在花家营西十里西接镶黄旗界以上为正白旗西境𤓰地在郭家屯西北三十里摩诃儿沟在𤓰地西北十里中踰大滦河二道河在摩诃儿沟西北十里中踰大滦河蘓家店在二道河北十里中踰大滦河西北接镶黄旗界以上为正白旗西北境郭家屯营房在郭家屯北五里东有喇嘛山设郭家屯汛热水沟在郭家屯营房北十五里亦名鱼梁子汤山在热水沟西北二十里中踰小滦河窟窿山在汤山北十里半壁山在热水沟北四十里北接围塲界小滦河从此入境以上为正白旗北境陈家沟在郭家屯东北三十里东北接围塲界为正白旗东境右察哈尔正白旗地大阁儿为大阁儿廵检司治在县治西一百二十里县属镶黄旗地以大阁儿为中东西距二百十里南北距三百三十里东至鐡家伙梁接镶白旗界八十里西至十八盘岭接独石口㕔界一百三十里南至岗子上接滦平县界一百二十里北至僧机图岭接多伦诺尔㕔界二百十里东南至官儿领接镶白旗界一百三十五里西南至大草坪梁接独石口㕔及滦平县界八十里东北至沙尔唿山梁接正白旗界八十里西北至伊克岭接独石口㕔界一百二十里四道河在大阁儿东八里蘓公庙在四道河东十七里长阁儿在蘓公庙东五里古房儿在长阁儿东十里姜家营在古房儿东十里吴家营在姜家营东十里东即鐡家伙梁接镶白旗界以上为镶黄旗东境龙潭沟在大阁儿东稍南五十里中踰潮河塔尔黄旗在龙潭沟南十里镶黄旗营在塔尔黄旗东二十里头道营在镶黄旗营东十八里木匠营在头道营东稍北十四里石人沟在头道营东稍南八里山神庙在石人沟东稍北十五里东即官儿岭接镶白旗界以上为镶黄旗东南境窄林儿在塔尔黄旗南二十里中踰潮河富儿营在窄林儿西南五里八间房在窄林儿南五里小辽东在八间房南二十里岗子上在小辽西南十里南接滦平县界以上为镶黄旗南稍东境新营子在大阁儿西稍南二十里燕子窝在大阁儿西南二十里林家营在燕子窝西南二十里和尚舖在林家营西二十五里汤上在林家营西南二十里西北有汤山下有温泉其西二十五里为平西梁接独石口㕔界大草坪梁在汤上南二十里中踰汤河西南接独石口㕔及滦平县界以上为镶黄旗西南境撒袋沟在大阁儿西十五里五道营在撒袋沟西四十里十七道沟在五道营西三十里邓家栅在十七道沟西二十里十八盘岭在邓家栅西二十五里西踰汤河西接独石口㕔界以上为镶黄旗西境白塔儿在大阁儿北十二里六间房在白塔儿北十八里四间房在六间房西北二十里喇嘛山在四间房西北十里巴颜哈逹在喇嘛山北七十里四岔口在巴颜哈逹西北二十里设四岔口汛小岭子在喇嘛山西北三十里伊克岭在小岭子西北四十里西北接独石口㕔界以上为镶黄旗西北境洞儿上在六间房北十五里城根营在洞儿上北二十五里上黄旗在城根营北十里设上黄旗汛刘家营在上黄旗汛稍西复北十里石辽天沟在刘营北四十里千沟门在石辽天沟北三十里中踰韮菜梁滦河驘子沟在千沟门北三十里僧机图在驘子沟北二十里中踰滦河设僧机图汛其北十里为僧机图岭接多伦诺尔㕔界以上为镶黄旗北境大黒山在上黄旗汛东北十里东接正白旗界天财梁在僧机图汛东稍南四十里东接正白旗界以上为镶黄旗东北境右察哈尔镶黄旗地钦定热河志巻五十二钦定热河志卷五十三钦定四库全书钦定热河志巻五十三疆域五平泉州平泉州境东西相距五百四十里南北相距四百九十里自州治东至列山梁接建昌县属喀喇沁左翼界八十里又东迤北至喀喇沁境之担杖沟梁接朝阳县属土黙特右翼界三百里西至西杨树沟梁接承徳府本境界六十五里又西迤北至喀喇沁境茅沟七家接承徳府本境界二百四十里南至氷窖接永平府迁安县界一百三十里北至杜栗子沟梁接赤峯县界三百六十里自州治北至喀喇沁右翼界七十里又西北至右翼驻处四百五十里自州治西至热河行宫一百八十里州属村庄详载于后八沟为平泉州治西为八沟街七家在八沟街东五里西有猴山八家在七家东北十五里多和沟在八家东南三十里中经狮山小多和沟在多和沟东南十里东有瑙黎山钢乂㡌在小多和沟东二十里杨树沟在钢乂㡌南六十里西有鳯皇岭东接建昌县界右平泉州东境老嶂子在州治西一里二道河在老嶂子西八里南有象山三道河在二道河西十里七沟在三道河西二十里在州治西五十里设七沟汎塘房沟在七沟西十五里东六沟在塘房沟五里西杨树沟在东六沟西五里东有老姥山西接承徳府界右平泉州西境南岭在州治南二里西有红山岭即南岭支峯瀑河沿在南岭南五里东有瀑河南五十家子在瀑河沿南五里会州城在南五十家子南五里在州治南二十里黄土梁在会州城南六里雅图沟在州治南三十里设雅图沟汛小子沟在雅图沟东北五里佟家嶂子在小子沟南三里大吉口在佟家嶂子南十五里煖泉在州治南七十里设煖泉汛冷岭在煖泉南十里龙须门在州治南一百十里设龙须门汎寛城在龙须门东南十五里在州治南一百二十余里南接迁安县边外地直喜峰口老姥山在州治西南三十里梭子沟在老姥山西二十五里狮子沟在梭子沟西南二十里聂门子在狮子沟西南三十里党坝在聂门子西南五十里前杨树沟在老姥山西南四十里后杨树沟在前杨树沟西二十里黒山口在后杨树沟西南五十里铅洞子在黒山口东南四十五里南水泉在铅洞子东四十里荒地在南水泉东五十里转河町在荒地东南四十里汤头沟在转河町南三十里三道沟在汤头沟西南五十里波罗树在州治东南一百设波罗树汛马家嶂子在波罗树西十里金沙沟在马家嶂子西十里倪家嶂子在金沙沟南十五里金家嶂子在倪家嶂子东五里尖山在金家嶂子东南四十里郭家嶂子在尖山东南四十里闫家嶂子在郭家嶂子东南三里石羊石虎沟在闫家嶂子东南十里努勒河在寛城南四十里药王庙在努勒河西四十里氷窖在煖泉南六十里三岔口在氷窖西南三十里七步坑在三岔口西南五十里满家嶂子在七步坑西二十里纪家嶂子在满家嶂子西五里石佛儿在纪家嶂子西二十里清河口在州治西南一百二十里地傍清河南接迁安县界右平泉州南境列山梁在州治东北七十里喀喇沁右翼旗地东接建昌县属喀喇沁左翼界杨树沟在列山梁西南二十里宻云沟在杨树沟西南二十里樱桃沟在宻云沟东南四十里东接建昌县属喀喇沁左翼界牛录河在州治东北二百二十里南接建昌县属喀喇沁左翼界钖喇陀罗海在牛录河东二十里夜不收在钖喇陀罗海东三十里中闗营在夜不收东四十里卧佛寺在中闗营西三十里公营子在卧佛寺东六十里长格尔在公营子东二十里东接朝阳县属土黙特右翼界甘珠尔在长格尔北五十里双洞子在甘珠尔北二十里朱勒格在双洞子西北八十里驾马台在勒格西北五十里平房儿在驾马台北二十里以上州治东北境甘珠尔苏黙在平房儿西北八十里喇嘛庙在甘珠尔苏黙西五里二道营在喇嘛庙西北三十里北接赤峰县属翁牛特右翼界新地在二道营西五十里小乌珠穆沁在新地西二十里大子在小乌珠穆沁西北十五里横道子在大子南十二里以上州治北境黙沁达巴罕在横道子西南一百二十里茅沟七家在黙沁达巴罕西南四十里西接承徳府界庙儿沟在茅沟七家北四十里磴上在庙儿沟西南十二里茅沟在磴上北六十里茅沟河发源于此磴厰沟在玳瑁沟东北六十里绰诺沟在磴厰沟东北二十里木匠营在绰诺沟东北八十里以上州治西北境右平泉州北境在喀喇沁右翼地八家儿在州治北十二里卧龙冈在八家儿北二十里乌勒唿玛梁在卧龙冈北十里北五十家子在乌勒唿玛梁北四十八里老河经流其东黒城在五十家子北十里下八里达巴罕在黒城北十里上八里达巴罕在下八里达巴罕北二十里大金沟在上八里达巴罕北五十里巴颜托辉在大金沟北六十里喇嘛城在巴颜托辉北五十里官儿城在喇嘛城西北三十里和尔和在北五十家子西五里二道营在和尔和西十里马圈子在二道营南二十里土洞子在马圈子西九十里噶海沟在土洞子西二十里郑家嶂子在噶海沟西二十五里三十家子在八家儿北十里沙陀子在三十家子北十五里什里哈沟在沙陀子北十五里齐吉克特沟在什里哈沟北十里和竒沟在齐吉克特沟北三十里察罕沟在和竒沟北三十里梅勒沟在察罕沟西十里二道河在梅勒沟西二十五里黄土梁在二道河东北十里白石沟在黄土梁东北五里茶棚在白石沟东北五里南坡五十家子在茶棚西北十里龙潭沟在南坡五十家子西北二十里大宁城在州治东北一百八十里鄂和尔在大宁城南三十里伊玛图在鄂和尔西二十五里孩儿梁在伊玛图西二十里榆树林在大宁城东南七十里草扒子沟在榆树林西二十里大鹿沟在草扒子沟西六十五里招寳沟在大鹿沟西五十里鹰手营在招寳沟北二百里房山沟在鹰手营西北十里松树台在房山沟西北十里右平泉州北境在喀喇沁札萨克公旗地赤峰县赤峰县境东西相距二百七十里南北相距三百二十里至巴林旗北境相距共七百里自县治东至伯海接建昌县界一百二十里西至柴伙峦子接围塲界一百五十里西北至启布求接围塲界一百八十里南至杜栗子沟接平泉州界六十里北至招苏官地一百二十里又北至翁牛特左翼巴林旗界三百八十里南至热河行宫五百四十里县属村庄详载于后窑上在县治东南十五里红山嘴在窑上东三十里旧乌兰哈达之名㕔今赤峯之名县皆以兹山得名右赤峯县附近县治地沙陀子在红山嘴东十里三家儿在沙陀子东北二十里中踰老河步步屯在三家儿东十里有步步屯汛撒水坡在步步屯东十里十大分在撒水坡东十里炮手营子在十大分东南二十里八家儿在三家儿北二十里山西营子在八家儿东北十里朝阳沟在山西营子北二十里兴隆沟在朝阳沟西北二十里察罕沟在兴阳沟西北二十里以上属步步屯乡公家地在十大分东南二十里中踰老河有公家地汛建昌营在公家地东十里木头沟在公家地西南十五里察罕托罗海在木头沟南十五里五家儿在察罕托罗海东北十里东五家儿在五家儿东十里后五家儿在东五家儿东北十里八家儿在五家儿东南二十里石拉噶灰在公家地北十五里中踰老河白什图在石拉噶灰东北十里土城子在白什图东南十二里哈拉木头在土城子东北十里伯海在哈拉木头东八里和赖沟在伯海北十里博罗河屯在和赖沟北十五里一百家子在博罗河屯西南十二里潘家沟在一百家子北二十里黄姑屯在潘家沟西十里荷叶乌苏在黄姑屯西十二里以上属公家地乡右赤峰县东境东大屯在县治西南二十里有东大屯汛十里舗在东大屯东二十里北至窑上十里二十里舖在十里舖南十里朴家嶂子在二十里舖东北十五里三眼井在二十里舖南十里羊草沟在三眼井南十二里杜栗子沟在羊草沟西南十五里接平泉州界文登营子在十里西八里于家嶂子在文登营子南十里水泉子沟在于家嶂子西南五里海勒素沟在水泉子沟西南八里杜栗子沟大营在海勒沟南十里三家儿在东大屯西南八里后三道沟在三家儿南八里齐家沟在后三道沟西八里中三道沟在齐家沟西十里小八家儿在中三道沟西十里榆树林在齐家沟西十五里以上属东大屯乡三眼井在县治东南三十里有三眼井汛十大分在三眼井北十五里大塔布台在三眼井西南十五里四道井在三眼井东北十二里三道井在四道井东南十里二道井在三道井西南十里头道井在二道井西南十里新井子在头道井东南二十里小塔布台在三道井东南二十里四楞沟在三道井东十二里塔布乌苏在四楞沟东北十五里以上属三眼井乡右赤峰县南界洮赖图在县治西九十里有洮赖图汎上固都河在洮赖图东十里下固都河在上固都河东十二里西牛波罗在下固都河东二十里北地上在西牛波罗东北十五里西北洼子在西牛波罗西北十五里瓦盆窑子在西北洼子西北十五里四分地在瓦盆窑子西北二十里中踰钖尔哈河下塔子在洮赖图西十里中塔子在下塔子西十里上塔子在中塔子西十里以上属洮赖图乡东地在上塔子西南二十里喇嘛栅在东地西十里有喇嘛栅汎猴儿头沟在喇嘛栅西南十里半枝箭在猴儿头沟西南十五里小栁条子沟在半枝箭西北五里大栁条子沟在小栁条子沟西南五里五岱图在喇嘛栅北二十里王子坟在喇嘛栅西北十二里盔甲山在王子坟西北二十里以上属喇嘛栅乡察罕沟在下塔子北二十里拜音波罗在察罕沟西北二十里翁牛府乡在拜音波罗西北二十里柴伙峦子在翁牛府乡西南三十里花花梢在翁牛府乡东北二十里中踰钖尔哈河六分地在花花梢西十五里四分地在六分地西十二里拖沙子沟在六分地北二十里小河沿在花花梢西十里大河沿在小河沿西十里东昆都楞沟在大河沿西十里西沟在东昆都楞沟西十里西昆都楞沟在西沟西十里昆都楞沟门子在东昆都楞沟北十里以上属翁牛府乡右赤峰县西界公主陵在昆都楞沟门子东北二十里中踰金英河有公主陵汛昂邦沟在公主陵东南十二里巴颜和硕在昂邦沟东北二十五里恩得尔和硕在巴颜和硕东北二十里楚头朗在恩得尔和硕东十里西水泉在楚头朗东十五里庄头营子在楚头朗东南十八里哈达和硕在庄头营子东南三十五里大庙在公主陵西十里塔巴乌苏在公主陵北二十里东筚篥沟在塔巴乌苏西十二里筚篥沟门子在东筚篥沟西南十二里班第王府在筚篥沟门子西南十八里启布求在班第王府西南十二里狮子沟在筚篥沟门子北二十里榆树林在狮子沟西十二里以上属公主陵乡木头沟在县治东南五十里小木头沟在木头沟西南三十里班第营子在木头沟西北三十五里和硕图在班第营子西南二十里水泉子在和硕图西南二十里兴隆庄在水泉子北四十里招苏在兴隆庄北二十里北有大松山设招苏乡汎东官地在招苏东十二里中官地在招苏西十二里山嘴子在东官地东十五里上伊玛图在山嘴子东三十五里有伊玛图山下伊玛图在上伊玛图东十五里焦家营子在下伊玛图东南十五里五十家子在中官地西十五里红庙子在五十家子西十五里以上属招蘓乡右赤峯县北境钦定热河志巻五十三钦定热河志卷五十四钦定四库全书钦定热河志巻五十四疆域六建昌县建昌县境东西相距二百六十里南北相距六百八十五里自县治东至齐里齐接朝阳县界一百二十里西至列山梁接平泉州界一百十里南至虎头石接永平府迁安县边外地界二百六十里北至三官营接平泉州界十五里又五十里至牛膝和屯北行入县属汉旗界一百八十里又北至敖汉旗王府接赤峯县界一百十五里东南至养马甸接临榆县界三百七十五里西南至小甸子接迁安县界二百九十里东北踰平泉州境自牛膝和屯至乌兰冈嘎接朝阳县界五百五十里西北自牛膝和屯至博罗科接赤峯县界三百五十里自县治东南至喀喇沁左翼驻处一百十里北至敖汉管兵务王子驻处二百八十里又北至敖汉管旗务王子驻处四百二十里自县治西至热河行宫三百六十里县属村庄详载于后大鹿沟在县治东三十里大城子在大鹿沟东四十里西有长夀山齐里齐在大城子东北三十里东北接朝阳县界西北接平泉州界铁沟在大城子东二十里右建昌县东境在喀喇沁左翼地五道沟在大城子东南七十里玲珑塔在五道沟东南十五里过梁沟在玲珑塔东三十里蛮子八家在过梁沟东二十里东北接朝阳县界香炉山在蛮子八家东九十里东接锦州府棃树沟门界杨树沟在玲珑塔东南三十里头道湾在杨树沟东南三十里小子营在头道湾东北四十里簸箕儿在头道湾东南二十里海亭在簸箕儿东二十五里东接锦州府白石觜门界十道营在县治东南一百十里至喀喇沁左翼驻处有巴颜济鲁克山又东至此三十里有布古图山汉名白鹿山即古狼山郭尔比在十道营东南四十里东有瑞云山釜山蒐济河经流其麓纱㡌厰在郭尔比东二十里杨树湾在纱㡌厰东二十里唿鲁苏台在杨树湾东二十五里青石岭在唿鲁苏台东二十五里接锦州府明水塘门界马厰在郭尔比东南四十里养马甸在马厰东五十里南接临榆县边外界青山岭在十道营南七十里南接临榆县边外界右建昌县东南境在喀喇沁在翼地五官营在县治南十里喀卜齐尔在五官营东南十五里三台营在喀卜齐尔东南六十里大凌河三源于此合流平房儿在三台营东南十里孤轿子在平房儿东二十里至喀喇沁左翼驻处又南至此四十里土心塔在孤轿子南三十里南接迁安县边外界大凌河源出焉小蒜沟在三台营南七十里色鲁肯在小蒜沟南二十里龟石岭在色鲁肯南四十里南接迁安县边外界奈曼营在三台营西南二十里白牛羣在奈曼营西南二十里虎头石在白牛羣西南二十里南接迁安县边外界青龙河经流其东红吉勒台在五官营南五十里茶棚在红吉勒台西南三十里多尔登在茶棚西南四十里大甸子在多尔登西南四十里青龙河经流其东小甸子在大甸子西南十里南接迁安县边外界右建昌县南境在喀喇沁左翼旗地塔子底在县治西二十里宋家嶂子在塔子底西十五里喇嘛嶂子在宋家嶂子西十里双庙在喇嘛嶂子西十五里北宫在双庙西三十里南宫在北宫南十里列山梁在北宫西二十里西接平泉州界右建昌县西境在喀喇沁左翼旗地三官营在县治北十五里大凌河西源出焉北接平泉州界又北行一百六十里至牛膝和屯复入县界朱勒格在三官营西北五里小城子在朱勒格西北十里热水汤在朱勒格东北三十里北接平泉州界右建昌县北境在喀喇沁左翼旗地牛膝和屯自县治北十五里之五官营北踰平泉州境一百六十里至卧佛寺界入县境至此五十里热水汤在牛膝和屯西北三十五里穆克店在热水汤北二十里纳林格尔在穆克店北十五里博罗科在纳林格尔北一百里四家儿在牛膝和屯东二十里库尔都在四家儿东三十里多罗河屯在穆克店东三十里玛尼罕在多罗河屯东十五里长格尔在玛尼罕东十五里南齐尔库在长格尔东二十里分水岭在南齐尔库东南十五里扣肯在南齐尔库东北二十五里哈拉垓在扣肯东二十里刘家屯在哈拉垓东南四十里其南五里接朝阳县界西克鲁岱在纳林格尔东三十五里铁匠营在西克鲁岱东三十里东克鲁岱在铁匠营东十五里台吉和洛在东克鲁岱东北二十里罗里城在台吉和洛东北六十里巴奚里河在罗里城东北五十里吉勒巴沟在巴奚里河东南三十里昇金在吉勒巴沟东南二十里噶察尔在昇金东南二十里东接朝阳县界北齐尔库在巴奚里河东三十里东接朝阳县界老河经流其西北马唐营在纳林格尔东北三十里老河经流其北库克招在马唐营东北三十里老河经流其北烘郭图在库克招东北三十里王子庙在烘郭图东北五十里阿尔齐阑在王子庙东北三十里乌兰冈嘎在阿尔齐阑东北六十里右建昌县最西北境在敖汉旗地朝阳县朝阳县境东西相距二百六十里南北相距五百三十里东至朝阳寺接锦州府松岭子门界一百三十里西至担杖沟梁接平泉州解一百三十里南至六家子接建昌县界一百五十里北至奈林稿接科尔沁界三百八十里东南至云䝉山接连昌县界一百八十里西南至图尔根接建昌县界一百五十里西北至三家窝接建昌县界一百七十里自县治东北至土黙特右翼驻处五十里又东北至土黙特左翼驻处一百三十里又东北至喀尔喀旗驻处一百五十里东北至库伦旗驻处一百七十里自县治西北至奈曼王驻处一百五十里自县治西南至热河行宫六百四十里县属村庄详载于后三座塔为朝阳县治东有古尔班苏巴尔罕山古尔班谓三苏巴尔罕谓塔三座塔以此名十里舖在县治东稍北十里长坂营在十里舖东十里大碾上在长坂营东十里又东十里为土黙特右翼驻处有大华山贾家嶂子在大碾上南十里大凌河经流其北营草沟在贾家嶂子东南二十五里炒米甸在营草沟东南二十里朝阳寺在炒米甸东南二十里东接锦州府松岭子门界有凤凰山山有朝阳洞即古龙山右朝阳县东境中山营在县治东稍南五里凳子沟在中山营东二十里小木耳头在凳子沟东十五里大木耳头在小木耳头东二十里旧烧锅在大木耳头南二十五里五十家子在旧烧锅东南十五里二十家子在五十家子东二十里黄土坎在二十家子东二十里云䝉山在黄土坎南三十里二道沟在云䝉山东南二十里孟良塔在二道沟东南十里五顶山在孟良塔东南十里东姑子营在五顶山东十五里东接锦州府新开门界右朝阳县东南境口北营在县治南五里哨虎营在三座塔南稍西五里鹞儿营在哨虎营西南十里齐巴噶沟在鹞儿营西南二十五里寡妇营在齐巴噶沟西南四十五里羊山在寡妇营东十五里荒地在羊山南四十五里六家儿在荒地南二十里其南十五里接建昌县界水泉子在寡妇营西四十五里牛粪洞在水泉子西南三十五里三官营在牛粪洞西南三十里南接建昌县界右朝阳县南境烂泥塘在县治西稍南三十里卧佛寺在烂泥塘西二十里噶察尔在卧佛寺西二十里平房儿在噶察尔西南二十五里木头城子在平房儿西南二十五里图尔根在木头城子西三十里图尔根河经流其地其西三十五里接建昌县界右朝阳县西南境喀喇台吉营在县治西二十里三家儿在喀喇台吉营西二十里波罗台沟在三家儿西二十里星格特台在波罗台沟西三十里康家屯在星格特台西十五里担杖沟在康家屯西十里西接平泉州界右朝阳县西境七道营在县治西北十里铁匠炉在七道营西十里穿心店在铁匠炉西十里大青沟在穿心店西十里甯家嶂子在大青沟西二十里红吉勒逹巴在甯家嶂子西二十里西接建昌县界右朝阳县西北境西姑子营在县治北十五里孤山子在西姑子营北三十里哈伦台在孤山子西北三十里骆驼沟在哈伦台西北三十里北接建昌县界十家在县治北稍东十里搭拉格尔在十家子北十五里西庄头营在搭拉格尔北二十五里波罗齐在西庄头营北三十里西乌梁苏台在波罗齐北二十里东乌梁苏台在西乌梁苏台北二十里北接建昌县界右朝阳县北境白鹞儿营在十家子东北十五里托和多在白鹞儿营东十五里榆树林在托和多北五十里北接县属奈曼旗界四角坂在托和多东北二十里䝉古营在四角坂北二十五里喇嘛寺在䝉古营北三十里北接县属奈曼旗界东庄头营在四角坂东十里东接县属土黙特左翼旗界冈噶尔自县治东北五十里至土黙特右翼贝子旗又东北至此四十里东接土黙特左翼旗窰匠屯在土黙特右翼贝子旗东二十五里古尔古台在窰匠屯东二十五里东接县属土黙特左翼旗界巴朗营在土黙特右翼贝子旗南二十五里右朝阳县东北境在土黙特右翼地窰上屯自县治东北至土黙特左翼一百八十里又东至此四十里台吉营在窰上屯东六十里东接锦州府白土厰门界丹齐喇嘛寺在土黙特左翼贝勒旗南五十里莲花山在丹齐喇嘛寺南四十里东接锦州府清河门界马家屯在莲花山西南五十里其西南十五里接土黙特右翼之古尔古台界端济山在土黙特左翼西南四十里鄂郭苏台在端济山西南五十里其西南五十里接土黙特右翼之冈噶尔界卧佛寺在土黙特左翼西十五里白鹞儿在卧佛寺西二十里三家儿在白鹞儿西二十里贝勒营在三家儿西南四十里其西南六十里接土黙特右翼之东庄头营界敖保尔在三家儿西六十里西接县属奈曼旗界汤头庙在三家儿西北七十里西接县属奈曼旗界石灰窰在卧佛寺西北一百十里冈沟在石灰窰西北一百里马厰在冈沟西北一百里转经儿在石灰窰北七十里二道营在土黙特左翼七十里山根在二道营北五十里大吉营在窰上屯东北八十里自土黙特左翼东北至此四十里干河子在大吉营东北五十里达赖营在干河子东北六十里东接锦州府彰武台门界右朝阳县最东北境在土黙特左翼地二里屯在县治北一百四十八里奈曼王驻处南二里纳新沟在二里屯三十里梅勒沟在纳新沟东北三十里东接本属土黙特左翼界敖保尔沟在二里屯南三十里哈什图在敖保尔沟东五十里其东七十里接本属土黙特左翼旗界四里得墩在二里屯西南十五里阿拉超尔沟在四里得墩西南十五里其西七十里接敖汉旗界硕罗甸子在阿拉起尔沟南二十里其南九十里接本属土黙特右翼界乌里雅苏台在阿拉超尔沟北五十里额黙根在乌里雅苏台西北一百三十里崑都岭在额黙根西北一百五十里五十家子在崑都岭东北八十里髙立图在额黙根东北七十里纳林格尔在髙立图东九十里石牌儿在纳林格尔东七十里右朝阳县最北境在奈曼旗地钦定热河志卷五十四钦定热河志卷五十五钦定四库全书钦定热河志巻五十五建置沿革一承徳府属全境自慕容燕都龙城始有建置可言越晋以前上溯周秦虽邻界北边縂未入内地疆域为州郡所不及若太平寰宇记引开元十道略舜筑栁城既荒逺不可考辽史地理志以中京大定府为虞营州则不知舜分青州为营州所得者辽东之地不得逾辽水以西也盖今承徳府境于禹贡为冀州边外而虞及殷周幽州之边外也秦汉而还在渔阳右北平辽西三郡边外为诸部分据北魏虽设安营二州亦与奚契丹杂居辽金与元各建郡县而宅中未乆故址旋荒明弃大宁视为外域我国家抚临函夏中外一家设㕔分治以来乆成都会近复改设府州县规制不殊内地珥笔扈从之臣亲承指示得识其山川道里数千年沿革之迹釐然可考兹倣史记年表之例以地为经以时为纬为承徳府建置沿革全表而周秦以来并按代编纂各纟以图用便省览志建置沿革第七承徳府全属州县分境建置沿革考略热河全境设承徳府及所属一州五县其建置沿革自周秦迄元明援据史书旁採碑碣按代考証已偹见前巻兹复举府本境及州县各境析时代以従疆域分举大凡用便观览如承徳府本境则周秦为东胡地汉为匈奴左地武帝时为塞地后入乌桓后汉初为乌桓地后属鲜卑中部魏为鲜卑轲比能地后与素利弥加厥机诸部杂居晋初为鲜卑叚氏地北境为宇文氏地后併入慕容氏为前燕地苻坚时为秦地属幽州慕容垂复国后为后燕地属幽州冯跋时为北燕地北魏为安州广阳郡燕乐县地北境厍莫奚地后併入厍莫奚北齐周隋唐因之辽为中京道泽州滦河县及北安州地金为北京路兴州兴化县宜兴县地大定府神山县地元为上都路兴州兴安县宜兴县地大宁路恵州地明初为兴州卫废入诺音卫本朝初内属雍正元年设热河厅十一年改设承徳州干隆七年罢州仍设热河厅四十三年改设今府此承徳府本境之建置沿革也滦平县境则周为东胡地秦初为东胡地后併入匈奴汉为匈奴左地武帝时为塞地后入乌桓后汉初为乌桓地后属鲜卑中部魏为鲜卑地晋初鲜卑叚氏地后併入慕容氏为前燕地苻坚时为秦地属幽州后燕复国属幽州后为北燕地北魏为安州广阳郡广阳县地西境为御夷镇地后併入厍莫奚北齐周隋唐因之辽为中京道北安州地西境奚王府地金为北京路兴州兴化县宜兴县元为上都路兴州兴安县宜兴县地明初为兴州卫后废入诺音卫本朝初内属干隆七年设喀喇河屯厅四十三年改设今县此滦平县境之建置沿革也丰宁县境则周为东胡地秦初为东胡地后併入匈奴汉为匈奴左地武帝时为塞地后入乌桓后汉初为乌桓地后属鲜卑中部魏为鲜卑地晋初为鲜卑宇文氏地后入慕容氏为前燕地苻坚时为秦地属幽州后燕复国属幽州后为北燕地北魏为安州广阳郡燕乐县方城县地西南境为御夷镇地北境为厍莫奚地后併入厍莫奚北齐周隋唐因之辽为中京道北安州利氏县西境奚王府地金为北京路兴州兴化县宜兴县地西北境兼得西京道桓州地元为上都路兴州兴安县宜兴县地西北境兼得开平府开平县地明初为兴州卫地西北境为开平卫地后俱废入诺音卫本朝初内属干隆元年设四旗厅四十三年改设今县此丰宁县境之建置沿革也平泉州境则周初为山戎地后併入东胡秦初为东胡地后併入匈奴汉为匈奴左地武帝时为塞地后入乌桓后汉初为乌桓地后属鲜卑东部魏为鲜卑地晋初为鲜卑段氏地后併入慕容氏为前燕地苻坚时为秦地属幽州后属平州后燕复国属平州寻改营州后为北燕地北魏为营州建徳郡阳武县冀阳郡平刚县北齐为营州建徳郡冀阳郡地周时为北齐髙保宁地隋为辽西郡地西境为奚地唐为奚地辽为中京大定府大定县长兴县劝农县富庶县文定县升平县归化县金源县恩州恩化县泽州神山县金为北京大定府大定县长兴县富庶县金源县神山县元为大宁路大定县富庶县金源县恵州明初为大宁卫新城卫富峪卫会州卫后俱废入诺音卫本朝初内属雍正七年设八沟厅干隆四十三年改设今州此平泉州境之建置沿革也赤峰县境则周初为山戎地后併入东胡秦初为东胡地后併入匈奴汉初为匈奴左地武帝时为塞地后入乌桓后汉初为乌桓地后属鲜卑东部魏为鲜卑地晋初为鲜卑段氏地北境为宇文氏地后併入慕容氏为前燕地苻坚时为秦地初属幽州后属平州后燕复国属平州寻改营州后为北燕地北魏为厍莫奚地北齐周时因之隋唐时为契丹地辽为中京道髙州三韩县上京道松山州松山县饶州长乐县临河县安民县上京临潢府临潢县定覇县保和县潞县宣化县金为北京路大定府三韩县松山县静封县全州安丰县临潢府临潢县卢川县元为大寕路高州上都路松州全宁路全宁县兼得鲁王分地明初为大宁卫全宁卫地后废入诺音卫本朝初内属雍正七年设八沟厅为厅北境地干隆三十九年析置乌兰哈逹厅四十三年改设今县此赤峰县境之建置沿革也建昌县境则周初为山戎地后併入东胡秦初为东胡地后併入匈奴汉初为匈奴左地武帝时为塞地后入乌桓后汉初为乌桓地后属鲜卑东部魏为鲜卑地晋初为鲜卑宇文氏地后併入慕容氏为前燕地苻坚时为秦地初属幽州后属平州后燕复国属平州寻改营州后为北燕地北魏为营州建徳郡石城县广都县冀阳郡栁城县北境为契丹地北齐为营州建徳郡地北境为契丹地周时为北齐髙保宁地北境为契丹地隋为辽西郡地北境为契丹地唐为营州栁城郡栁城县地后与契丹杂居北境契丹地西境奚地辽为中京道利州阜俗县泽州龙山县榆州和衆县永和县东南境兼得隰州海濵县地北境恵州恵和县兼得髙州三韩县地金为北京路利州阜俗县龙山县大定府和衆县东南境兼得瑞州海濵县北境大定府恵和县兼得三韩县地元为大宁路和衆县龙山县利州东南境兼得瑞州地南境恵州地北境恵和县明初为营州卫地后入泰宁卫本朝初内属干隆三年设塔子沟厅四十三年改设今县此建昌县境之建置沿革也朝阳县境则周初为山戎山地后併入东胡战国时东南境属燕秦初为东胡地后併入匈奴汉初为匈奴左地武帝时为塞地后入乌桓后汉初为乌桓地后属鲜卑东部魏为鲜卑地晋初为鲜卑宇文氏地后併入慕容氏为前燕地苻坚时为秦地初属幽州后属平州后燕复国属平州寻改营州后为北燕地北魏为营州昌黎郡龙城县广兴县定荒县地北境为契丹地北齐为营州龙城县广兴县北境为契丹地周时为北齐髙保宁地北境为契丹地隋初为营州建徳郡后废州置縂管府改置辽西郡龙山县后改栁城县北境为契丹地唐为营州栁城郡后与契丹杂居北境为契丹辽为中京道兴中府兴中县营邱县象雷县闾山县建州永覇县永康县安徳州安徳县川州咸康县宏理县宜民县武安州武安县成州同昌县东境兼得宜州宏政县西境兼得大定府神水县东南境兼得来州地金为北京路兴中府兴中县建州永覇县永徳县宜民县大定府武平县东境兼得义州宏政县同昌县元为大宁路兴中州建州川州武平县东境兼得义州懿州地西北境兼得鲁王分地明初为营州卫地后废入㤗宁卫本朝初内属干隆三年设塔子沟厅为厅东境地三十九年析置三座塔厅四十三年改设今县此朝阳县境之建置沿革也前卷分撰各表皆以时为经以地为纬兹复以地为经以时为纬彚撰列表一篇着于左方钦定热河志卷五十五钦定热河志卷五十六钦定四库全书钦定热河志卷五十六建置沿革二周秦汉周秦汉承徳府属全境周属山戎东胡后为燕渔阳右北平辽西郡边外接东胡地史记齐世家山戎伐燕燕告急于齐齐桓公救燕遂伐山戎至于孤竹而还史记匈奴传燕北有东胡山戎其后燕有贤将秦开袭破东胡东胡郄千余里燕筑长城自造阳至襄平置上谷渔阳右北平辽西辽东郡以拒胡杜佑通典营州春秋时地属山戎战国时属燕按后汉书郡国志令支县有孤竹城令支及孤竹令卢龙县迁安县地自此以东北皆山戎境齐师至此而山戎遁走故遂自孤竹而还今永平府北边外即承徳府属之东南境知为春秋时山戎地也东胡与匈奴接壤当在山戎西今顺天府北边外即承徳府属之西南境知为春秋时东胡地也服䖍以山戎为汉鲜卑以东胡为汉乌桓而于东胡又云后为鲜卑并为东胡之支山戎则战国时已无闻盖为东胡强盛所併是承徳府全境在春秋末又当全为东胡地也通典所列之营州即慕容氏之龙城在今朝阳县境其所称战国时属燕者当在燕将袭破东胡郄地千里之后盖当春秋时令支孤竹之地皆为山戎所据观国语称齐桓公北伐山戎刜令支斩孤竹史记匈奴传称北伐山戎离支孤竹齐师本为救燕而出而于今支孤竹曰伐曰刜曰斩者则其地属山戎而非燕有可知自东胡既郄之后令支孤竹之地始入于燕乃得筑城界上以自守燕之长城其故趾虽无确据然史称自造阳至襄平造阳之地韦昭及师古并谓在上谷为今宣化府地襄平本汉县为今奉天府辽阳州地是今居庸以东之边墙实与燕之长城形势不逺特燕长城东迄辽水故今承徳府属之迤东南境兼为燕地耳今之顺天府永平府及锦州府为古渔阳右北平辽西郡地承徳府属一州五县当渔阳郡右北平郡之北辽西郡之西北惟诸郡皆逼近东胡故燕筑长城以距之也秦亦为渔阳右北平辽西郡边外接东胡地秦汉之际为匈奴地史记匈奴传冒顿自立为单于东袭撃东胡东胡初轻冒顿不为备及冒顿以兵至撃大破灭东胡王遂侵燕代是时汉兵与项羽相距中国罢于兵革以故冒顿得自彊按秦筑长城史记汉书称其因边山险堑谿谷可缮者治之起临洮至辽东万余里考长城在战国时已递兴筑秦昭王伐残义渠于是有陇西北地上郡筑长城以距胡此秦之长城魏恵王筑长城塞固阳此魏之长城赵武灵王北破林胡楼烦筑长城自代并隂山下至高阙为塞置云中㕍门代郡此赵之长城自上谷郡至辽东则为燕之长城地势本自相接始皇特因而增筑聫缀之其方位原未大改也秦长城东尽处括地志以为至大辽水大约自卢龙塞以东尚迤北以迄于辽水与唐以后之长城自平州东境即迤南以至渝闗者㣲有不同长城自秦以后一筑于后魏再筑于东魏然皆在上谷郡代郡以西惟北齐五筑长城史称自西河总秦戍东至于海前后所筑东西三千余里则长城之迤南迄海当改筑于是时逮隋四筑长城复城榆闗于是北魏以前之遗址渐废观隋书地理志渔阳郡无终县北平郡卢龙县下皆有长城太平寰宇记蓟州东北至平州石城县界废卢龙戍二百里戍踞开皇长城置所云无终县卢龙县及蓟州东北之长城即今潘家口迤东之边墙知即为北齐与隋之所筑也秦长城既东迄辽水故今平泉州之迤南境建昌县之迤东南境正与右北平郡辽西郡接壤而承徳府属全境形势则自在渔阳右北平辽西三郡边外当秦筑长城时东胡正彊而秦自上谷以东之郡县本因燕旧故知今承徳府及所属州县地多属东胡至二世以后冒顿始併有之史记周勃𫝊破绾军上兰复撃破绾军沮阳追至长城定上谷十一县右北平十六县辽西辽东二十九县渔阳二十二县可知汉之郡县又因秦旧其曰至长城而不曰出长城者知汉时诸县之并在长城以内矣汉初在渔阳右北平辽西郡边外接匈奴左地武帝时为塞地后入于乌桓史记匈奴传至冒顿而匈奴最彊大尽服从北夷而南与中国为敌国置左方王将居东方直上谷以东接秽貉朝鲜右方王将居西方直上郡以西接月氏氐羌而单于之庭直代云中汉令大将军青骠骑将军去病分军撃匈奴单于与汉大将军接战溃汉围西北遁走骠骑将军与左贤王接战左贤王将皆遁走是后匈奴逺遁而幕南无王庭后汉书乌桓传乌桓者本东胡也汉初匈奴冒顿灭其国余类保乌桓山因以为号常臣伏匈奴及武帝遣骠骑将军霍去病撃破匈奴左地因徙乌桓于上谷渔阳右北平辽西辽东五郡塞外为汉侦察匈奴动静按汉初匈奴兼有幕北幕南之地史记所称直者其地遥相当之谓匈奴左方直上谷东至濊貉朝鲜正渔阳右北平辽西辽东郡之边外也又史记称元朔二年汉弃上谷之斗辟县造阳地以予胡师古谓斗絶也县之斗曲入匈奴界者其中造阳地也造阳在宣化今其地尚悬出边外秦汉时上谷郡之长城即今居庸等内三闗之边墙而造阳尚在长城以外惟造阳左右皆属匈奴地故造阳特斗入其中若以今承徳府属境为汉时郡县所及则造阳转为腹地不得云斗入匈奴矣盖自秦汉之交匈奴即据有幕南逮霍去病撃破左贤王于是匈奴遁而西北而幕南遂为瓯脱地特徙乌桓以错居之其全为乌桓所据则当在西汉之末又按汉时縁边诸郡自长城以外尚有塞地乃亭障所在也上谷以西诸塞屡见于匈奴传其在雁门郡外者称武周塞云中郡外者称益夀塞及葛邪塞五原郡外者称光禄塞朔方郡外者称鸡鹿塞西河郡外者称制虏塞随地异名至上谷以东之塞则汉武帝时所开考汉元帝时单于请罢备塞吏卒郎中令侯应议状云北边塞至辽东外有隂山东西千余里草木荗盛多禽兽本单于依阻其中至孝武世出师斥夺此地攘之于幕北建塞徼起亭隧筑外城设屯戍以守之然后边境得用少安起塞以来百有余年非皆以土垣也或因山巖石木柴僵落谿谷水门稍稍平之卒徒筑治功费久逺不可胜计所谓北边塞至辽东外东西千余里正今承徳府属全境也其曰筑外城者以其处长城之外而长城之尚在塞南无疑侯应习于边事于塞南之地但言亭隧而不言郡县则郡县之尚在长城内亦无可疑应又云前已罢外城省亭隧今裁足以候望通烽火而已匈奴传亦谓地节二年汉罢外城以休百姓是汉之外城至宣帝时已渐废今已侯应所述边境言之长城以内设有郡县长城以外设有屯戍自长城至于隂山凡屯戍所及其中皆谓之塞今承徳府属全境及口北三厅凡在兴安大岭以南者皆当时塞地也自塞以外则为乌桓为今内扎萨克䝉古地乌桓以外则为幕北属之匈奴为今喀尔喀地盖孝武时之形势如此自昭宣以后亭障既省乌桓渐越居内塞逼近长城至东汉之初所谓朝发穹庐暮至城郭者其地即与上谷渔阳右北平辽西辽东五郡相接矣又按一统志原本以热河为汉白檀县要阳县滑盐县地引水经注濡水迳白檀县故城大要水迳要阳县故城东大榆河迳滑盐县南及三国志魏武北征乌桓出卢龙塞经白檀之文为证谓汉时白檀等县皆处边外而实未足为据也汉白檀要阳滑盐三县属渔阳郡见于汉书地理志而后汉书郡国志无之説者遂疑其本在边外而弃入鲜卑然光武所併之县甚多应劭谓中兴时人民稀少之故司马彪谓世祖以官多役烦乃命併省应劭为汉末人司马彪为晋人其言自必有据今考汉白檀县当在今宻云县境前汉有白檀县及厗奚县而无宻云县后汉时省白檀而存厗奚至北魏始置宻云郡即以厗奚县改置白檀县为郡治而于汉白檀之地又置有宻云县北齐以后之宻云县皆仍北魏之县名而实即汉白檀之故界盖汉厗奚在今宻云县之东北而汉白檀即为今宻云县地故隋唐之檀州皆从白檀取义辽史地理志于檀州武威军下谓燕渔阳郡地汉为白檀县并引魏书曺公厯白檀续汉书白檀在右北平之文为证曾公亮武经总要于檀州武威军下引汉书将军李广弭节白檀之文为证顾祖禹方舆纪要白檀废县在宻云县南汉置以县有白檀山而名顾炎武昌平山水记宻云县南二十里有白檀山汉所以名县者是也至若金史兴州兴化县下有白檀镇泰和三年升为宜兴县其地在今古北口外旧説据之以为此真汉之白檀然古来近边之地其军戍之名与郡县相同者颇多如魏之宻云戍见于水经注而不可即以为宻云县唐之栁城军见于唐书而不可即以为柳城县金史于白檀镇本无沿革可考安可以镇名之偶同而即据为汉县乎又考汉要阳县在今宻云县东北境前汉之要阳亦后汉时废北魏复置要阳县属宻云县魏书地理志云宻云郡要阳县前汉属渔阳郡后汉晋罢后复属盖言复置其县而改属于宻云郡以别于前汉之属渔阳其实即汉故县也魏书于郡县沿革多不甚详而于要阳明指为汉县自无可疑又魏书要阳有桃花山而辽史以桃花山属之檀州可知要阳故地即在檀州境内要阳以要水得名水北曰阳则要阳宜在要水之北方舆纪要要水在宻县东北亦曰清水源出古北口外自大小黄崖口流入境又东入于潮河汉要阳县以此名昌平山水记亦谓要水源出塞外至宻云县东入潮河俗谓之清水河今清水河流经宻云县东北境要阳自当在县界清水河之旁与边外无涉矣又考汉滑盐县当在今平谷县西北境前汉之滑盐亦后汉时废水经注大榆河迳安州旧渔阳郡之滑盐县南又南迳傂奚县故城东是滑盐亦当与傂奚相接滑盐城又名斛盐城北魏时置斛盐戍县有广长堑郦道元谓魏太和中掘此以防北狄则其地之近边可知唐书地理志蓟州东北九十里有洪水守捉又东北三十里有盐城守捉唐之蓟州兼有今平谷县地其北境之盐城当属滑盐故境方舆纪要滑盐废县在平谷县西北汉县属渔阳郡今平谷北近边之地多属宻云是又兼得宻云东境也至水经注称滑盐县西北去御夷镇二百里旧説据之以证滑盐之在边外然考水经注云鲍邱水出御夷镇北塞中则御夷镇之在其南可知又沽水出御夷镇西北九十里则御夷镇之在其东南可知今潮河发源丰宁县境白河发源独石口外是今丰宁县之西南境滦平县之西境与独石口厅相接处即当时御夷镇地其去边城本属不逺水经注所谓滑盐县西北去御夷镇二百里者不应尚在边外矣至五代史四夷附録称契丹以所得汉人自为一部治汉城城在炭山东南滦河上有盐铁之利乃后魏滑盐县其地可植五谷宋白续通典称汉城在檀州西北五百五十里城北有龙门山山北有炭山其地在滦河上源西有盐泊之利即后魏滑盐县此二説者又以滑盐为在濡源之地然水经注但称鲍邱水迳滑盐县而不言为濡水所经今潮河自丰宁县发源南流入边其水道至今不易实与濡源相距尚逺且滑盐本前汉之説至后汉已废北魏则本无此县欧阳氏宋氏所称后魏滑盐县者其误又不待辨矣抑又论之一统志原本所据一误于水经注谓白檀为滦河所经要阳又为入滦之要水所经故云在边外今考水经注称濡水东出崃入安州界东南流迳渔阳白檀县故城复引汉书地理志濡水出县北蛮中之文为証然汉志白檀县注洫水出北蛮夷师古音洫为唿鵙反与濡水之音乃官反者音各不同明为二水乃以洫水之文入之濡水其误显然又水经注要水出塞外三川并导谓之大要水东南流迳要阳县故城东又东南流迳白檀县入于濡今之要水亦但入潮河而不入滦河乃知白檀要阳实鲍邱水所经而非濡水所经濡水要二条本应入鲍邱水而误入濡水者乃郦注之舛未可以为征据也又一统志原本所据一误于三国志以为魏书记言出卢龙塞经白檀则白檀自当在边外是又不然考卢龙塞通典谓在平州城西北二百里通典谓在卢龙县城西北二百里卢龙县即唐平州治以方位道里记之正当今永平府西北之潘家口水经注濡水迳卢龙塞塞道自无终县东出今滦河入边之处在潘家口知为古卢龙塞今蓟州及玉田县即古无终地潘家口在其东北所谓塞道自无终县东出也古亦为之长堑北齐天保四年显祖自将讨契丹至平州从西道趋长堑者即卢龙塞水经注濡水条下又载有卢龙故城为魏武征蹋顿时所筑然则今永平府西北之口固当日师行所由之道矣至于今之宻云为汉白檀其地在卢龙塞之西似相距尚逺不知三国志所言经白檀者经过其境不必直至其城田畴熟悉道路而于白檀独称为险者盖自今宻云一带崇山峻岭其东与卢龙塞相接处皆为白檀之险在田畴之计曰从卢龙口越白檀之险出空虚之地路近而便明言自卢龙越过白檀之险也若从旧説以汉白檀为今滦平县地是魏武既出卢龙塞之后乃反折而西行㡬于南辕北辙此固势之必无且田畴所谓路近而便者义又安在耶故以魏武师行之道言之当日军次无终本欲从东道傍海至栁城既因道泞回军上徐无山山在今遵化州西乃自无终北行之路继出卢龙塞堑山堙谷五百余里皆指塞外之路而言其曰经白檀者乃总计自无终回军后所歴之地未可泥上文有出卢龙塞之语而即以白檀为在塞外也盖自既出卢龙塞之后即涉鲜卑庭今承徳府属之南境皆后汉末鲜卑地矣又按一统志原本于土黙特部之栁城故城下引汉书地理志之栁城县于喀喇沁部之大宁故城下引辽志谓本汉新安平县地于龙山故城下引辽志谓本汉交黎县地又方舆纪要于废大宁衞下附列平冈白狼石城广城诸城故説者每谓汉时诸县并在今边外䝉古之境而皆不免于失实汉栁城新安平交黎三县属辽西郡平冈白狼石城广城四县属右北平郡并见汉书地理志考自古栁城之名説最不一有汉之栁城即辽西郡之第四属县是也有慕容燕以后之栁城即慕容氏所都之龙城是也有唐以后之栁城新唐书地理志平州有栁城军永泰元年置明一统志栁城在永平府西二十里永平府旧志栁城在昌黎县西南六十里静安社即故军者是也汉之栁城在今锦州府西境唐以后之栁城在今永平府境惟慕容燕以后之栁城在今朝阳县指唐以后之栁城为汉县者固属沿譌即指慕容燕以后之栁城为汉县者亦未可为据考前汉栁城县至后汉时废汉末为乌桓蹋䪺所据魏武既破蹋顿之后为平州地晋永嘉以后入于慕容氏十六国春秋及晋书载记皆称慕容皝以栁城之北龙山之西福地也使筑龙城是龙城乃别筑于栁城之北固二城也唐章懐太子注后汉书栁城曰栁城县属辽西郡故城在今营州南盖自慕容氏既都龙城之后北魏之营州昌黎郡隋之营州辽西郡唐之营州栁城郡辽金之兴中府元之兴中州皆因龙城之旧而实非汉栁城之故治北魏书营州昌黎郡龙城县下既注併栁城广兴县下复注有大栁城纷纷割属已莫能指其故址要之汉栁城在龙城以南与徒河无虑二县接壤自无可疑后汉赵苞迁辽西太守遣使迎母及妻子垂当到郡道经栁城值鲜卑入塞㓂抄后汉之辽西郡治阳乐县将到郡而道经栁城则栁城之尚在阳乐以南可知又曺操征蹋䪺于栁城以滨海洿下泞滞不通军不得进则今山海闗之路为当日出栁城之正道可知以形势论之今宁逺州境及锦县之西境皆汉栁城县地至今朝阳县属之三座塔一隅特栁城边境之地而未可即以是为汉县所在也若隋唐亦皆有栁城县即营州所治本非汉之栁城且是时辽西之地仅存一县通典及太平寰宇记载栁城东至辽河南至海西至北平郡盖今锦州府全境皆是其兼及今建昌朝阳县境者不过十之二三自辽时于今之锦州府地增置州县辽史遂专以兴中一府为栁城县故地犹未免偏举而不全矣又考前汉新安平县亦后汉时废水经注封大水出新平县西南流迳新平县故城西辽西之属县也又东南流龙鲜水注之水出县西北马头山东注封大水南会新河南流于海是新安平应距海不逺也又水经注缓灵水出新平县东北东南流迳令支城西则新安平与令支接壤可知水经注以封大水龙鲜水为出新安平县而汉书地理志则入之海阳县下谓龙鲜水东入封大水南入海则新安平之南境又与海阳接壤可知今滦州之西境乃汉新安平县地也后赵石虎建武七年遣将军王华帅舟师自海道袭燕安平破之可为明证若平泉州境之大宁故城去海絶逺何可强为牵合乎又考前汉交黎县即后汉昌黎县顾炎武日知録辨昌黎有五有汉之昌黎即前汉辽西郡之第八属县后汉改属于辽东属国都尉三国魏于此置昌黎郡者是也有慕容燕之昌黎晋咸康三年慕容皝徙昌黎郡又皝破宇文逸豆归徙其部人于昌黎至后燕北燕时各于此置昌黎尹者是也有北谓之昌黎魏书地形志营州昌黎郡领龙城广兴定荒三县者是也有唐之昌黎唐武徳五年以奚部置崇川贞观三年改名北黎州治营州东北之阳师镇八年复为崇州领昌黎县后䧟入契丹辽志建州永康县本唐昌黎县地者是也有金之昌黎辽置营州邻海军治广宁县金大定二十九年改名昌黎县者是也汉之昌黎在今山海闗东境慕容燕之昌黎与龙城相近在今朝阳县之东南境北魏之昌黎即治龙城在今朝阳县唐之昌黎虽在边外祗以羁縻蕃戸并未实有城郭疆域未可与内地州县同论金之昌黎即今永平府之属县是五者名同实异论古者每易于相混考汉书地理志于交黎县下注云渝水首受塞外南入海是昌黎当在渝水下流近海之地前燕慕容皝以其弟慕容仁据平郭乗海讨之从昌黎东践氷而进可见昌黎之地南抵于海今临榆县境及宁逺州之南境即汉昌黎县地也至若水经注白狼水迳昌黎县故城西又东北迳龙山西又北迳黄龙城东此昌黎故城在龙城之西南盖即慕容氏所徙之昌黎北齐书天保四年北讨契丹从西道趋长堑辛丑至白狼城壬寅经昌黎城是时军行自平州出卢龙塞则昌黎正在塞外亦即慕容氏所徙之昌黎而皆非汉之故县也自水经注于白狼水所迳之昌黎城下误引汉书地理志交黎之文后人遂以慕容氏之昌黎为汉之昌黎其误固有自来矣又考前汉平冈县亦后汉时废北魏冀阳郡亦有平冈县而不详沿革且冀阳郡设于武定五年至武定八年东魏已亡是平冈之立县不及三年盖亦徙置之县非即汉之故县也前汉之平冈为右北平郡治田畴之告曺操曰右北平郡旧治平冈道出卢龙边于栁城则平冈当与卢龙塞相近晋庾仲初注扬都赋曰卢龙山在平罡城北正与田畴之言相合是汉平冈当在今迁安县北近边之地也至水经注谓自卢龙东越清陉至凡城二百里自凡城东北出趣平罡故城可百八十里向黄龙则五百里并讥庾氏之言为失实夫仲初为晋时人去汉未逺不应漫无考据知庾仲初所言者汉之平冈而郦道元所指者乃北魏之平刚固未可混而为一矣此外惟白狼石城广成三县与建昌县平泉州境接壤而亦未能跨有建昌平泉之地盖汉之长城既东抵辽水则自今永平府东北边外以迄于锦州府界当建昌朝阳两县之最东南境平泉州之最南境尚当为长城以内地水经注白狼水出广成县北流西北屈迳广成县故城南又北迳白狼县城东知广成县在白狼县之东南又石城川水出石城山东流迳石城县故城南北屈迳白鹿山西又东北入广成县东注白狼水知石城县在广成县之西南白狼水即今大凌河自喀喇沁左翼南发源东北流迳兴中故城南又东南流入锦州府义州境则白狼诸县并当在古龙城以南大凌河发源附近之地白狼在慕容燕时称为重镇其石城广成亦俱置县而分割参错观魏志建徳郡治白狼城而广都县下复注併白狼建徳郡领石城县而广兴县下又注有石城于是白狼石城广成皆非汉县之故址约畧言之为今临榆县抚宁县迁安县北境与建昌县平泉州相接之地也自北魏以后白狼与广成不复置县惟唐平州所属有石城县通典及通考皆以为即汉旧县唐书地理志又以为临渝县之改名盖用汉之旧名未必即汉之旧治总之汉时辽西郡右北平郡北境诸属县与建昌县平泉州境虽属接壤而皆不可入本境之沿革因旧説流传率多淆混特附辨于此钦定热河志卷五十六钦定热河志卷五十七钦定四库全书钦定热河志卷五十七建置沿革三后汉魏晋按自前燕慕容氏建置州郡有可考者分列图内别有前燕慕容廆设冀阳成周营邱唐国诸郡后燕慕容熙析置青州并州北燕又分置并青幽平四州亦有石城建徳冀阳郡俱当在今承徳府属境第其疆域莫详图中难于晰属统着篇末以备考后汉魏晋后汉为乌桓鲜卑地后尽属于鲜卑后汉书乌桓𫝊光武初乌桓与匈奴连兵为寇居止近塞五部民庶家受其辜建武二十二年匈奴国乱乌桓击破之匈奴转北徙二十五年辽西乌桓大人郝旦等率衆向化封为侯王君长者八十一人皆居塞内布于縁邉诸郡建安初冀州牧袁绍矫制赐蹋顿等皆以单于印绶建安十二年曹操自征乌桓大破蹋顿于栁城虏二十余万人后汉书鲜卑𫝊鲜卑者亦东胡之支也别依鲜卑山故因号焉汉初亦为冒顿所破逺窜辽东塞外与乌桓相接光武初匈奴率鲜卑与乌桓寇抄北邉建武二十五年鲜卑始通驿使和帝永元中石校尉耿䕫击破匈奴北单于逃走鲜卑因此徙据其地匈奴余种留者尚十余万皆自号鲜卑是后或降或叛桓帝时鲜卑檀石槐为大人尽据匈奴故地延熹九年遣使持印绶封檀石槐为王不肯受乃自分其地为三部从右北平东至辽东接扶余秽貊二十余邑为东部从右北平以西至上谷十余邑为中部从上谷以西至炖煌乌孙二十余邑为西部各置大人主领之皆属檀石槐自檀石槐后诸大人遂世相𫝊袭按匈奴在武帝时徙而西北自王莽变易其号复扰近塞建武中匈奴左部转居塞内特徙幽并邉人于常山闗居庸闗东以避之盖又窜入乌桓鲜卑之境至建武二十二年以后匈奴复又北徙汉南地空于是全为乌桓鲜卑所有鲜卑之强大过于乌桓而乌桓布居塞内在长城之北隂山之南附近邉墙是今承徳府属之南境并为后汉乌桓之地若鲜卑当在乌桓之北然考后汉书所载既有辽东乌桓渔阳乌桓上谷乌桓之别而鲜卑亦复有辽东辽西等名三国魏志亦谓乌桓鲜卑因汉末之乱中国多事不遑外讨故得檀汉南之地其疆圉分合虽不可考要其为二部之错居也久矣抑又考之后汉书鲜卑𫝊谓鲜卑以季春月大会于饶乐水上饶乐水即今英金河正当今赤峯县北境而后汉书又谓檀石槐初立庭于弹汗山歠仇水上去髙栁北三百余里通考于檀石槐庭注马邑郡界是檀石槐建庭之处在今大同朔平二府北境外而东至英金河左右皆鲜卑疆域所及可知今承徳府属之北境皆鲜卑地也胡三省通鑑注引宋白之说则谓建安时鲜卑庭在右北平郡界盖鲜卑强盛渐徙而南已兼及今承徳府属之南境故魏武出卢龙口东伐乌桓必先涉鲜卑庭也魏为鲜卑地三国志鲜卑𫝊文帝践阼步度根遣使献马帝拜为王后数与轲比能更相攻击步度根部衆稍寡弱将其衆万余落保太原雁门郡而轲比能衆遂强盛青龙元年步度根为比能所杀轲比能本小种鲜卑衆推为大人部落近寨文帝亦立为附义王后与东部鲜卑大人素利及步度根三部争鬬比能彊盛控弦十余万骑余部大人皆惮之后幽州刺史王雄遣勇士刺杀比能更立其弟素利弥加厥机皆为大人在辽西右北平渔阳寨外道逺初不为寇然其种衆多于比能建安中太祖皆表宠以为王按檀石槐部𫝊至步度根惟保并州内塞于是檀石槐旧地属于轲比能考比能建庭之地亦仍在代郡雁门郡之北邉外而魏志称比能制御羣狄尽收匈奴故地自云中五原以东抵辽水皆为鲜卑庭是今承徳府属全境并在其中至于素利弥加厥机本檀石槐所立之东部大人与轲比能各自为部志称其居于塞外道逺不为寇者盖其地尚在比能之东北而辽西右北平渔阳邉外附近之地皆为比能所有也逮比能被刺之后魏志虽称其时种落离散强者逺遯弱者请服邉陲差安然考魏末晋初正鲜卑诸部互相攘据之时今承徳府属全境之地魏与晋实皆不得而有之也晋初为鲜卑诸部所分据属鲜卑段氏宇文氏及慕容氏地魏书徒河叚就陆眷𫝊本出于辽西至务目尘立即就陆眷父也据有辽西之地而臣于晋其所统三万余家控弦上马四五万骑十六国春秋前燕録段疾陆眷之孙辽自立段氏自务勿尘以来日益强盛其地西接渔阳东界辽水按鲜卑段氏自务目尘据有辽西居于徒河太安二年始封为辽西公子疾陆眷继之建兴元年慕容廆遣子翰攻段氏取徒河新城至阳乐引兵而还则其时段氏当已迁于令支疾陆眷死其从弟末柸杀其叔涉复辰而代之末柸死段辽又杀其子牙而代之是时疆域颇广其所居之令支虽在今平泉州境之外而实兼有今承徳府属南境之地前燕录称慕容皝攻掠段辽令支以北诸城可知今永平府北邉外皆段氏地所谓西接渔阳东界辽水者盖自今西至滦平县东至建昌朝阳县之南境并当为段氏所有其北境则为宇文氏东境即慕容氏也又按当段辽盛时慕容皝于咸和九年攻乙连不克咸康三年筑好城于乙连东以逼乙连知段氏之北界在于乙连方舆纪要乙连城在营州西南二百里当为今建昌县西南境地也段氏之地至咸康四年为慕容皝与石虎所分然考石虎之伐段氏自邺城而东北慕容皝之伐段氏自棘城而西南当时段辽所署渔阳太守北平相代相上谷相等四十余城降于石虎其地并在今长城以内惟慕容皝先攻令支以北诸城其后以段辽诈降于石虎请皝应接复败石虎将麻秋于密云山拥辽及其部衆以归知密云东北之地悉为慕容氏所有也段氏既灭之后慕容氏之南境与石赵相接当石虎入段氏令支时怒皝不会师进军棘城皝击败之拓境至凡城而还成康五年石虎使将军石成寇凡城建元二年又使将军尹农寇凡城知慕容氏之南界在于凡城水经注谓自卢龙至凡城二百许里当在今平泉州南境自凡城以南则为赵地矣又后赵録建武六年自幽州以东至白狼大兴屯田是白狼亦石赵与慕容燕接界之处也周书文帝纪宇文氏先世为大人其后曰晋回号宇文国并以为氏普回子莫那自隂山南徙始居辽西九世至豆归为慕容皝所灭魏书匈奴宇文莫槐𫝊出于辽东塞外世为东部大人莫廆立部衆强盛自称单于塞外诸部咸畏惮之魏书昭帝纪昭帝立分国为三部帝自以一部居东在上谷北濡源之西东接宇文部按宇文氏本居辽东塞外周书称自莫那徙居辽西而未详其地庾信周上柱国齐王宪碑则谓晋太康之世据有黄龙考宇文氏之国都本在紫蒙城方舆纪要谓在栁城西北是宇文氏所都亦尚在黄龙之北所谓据有黄龙者盖其南境所及耳太康之世约当宇文莫圭时莫圭距逸豆归之灭才及三传周书谓莫那九世至豆归则自莫圭以前当居黄龙之北也自太康时据有黄龙知今朝阳县东之土黙特右翼境亦宇文氏地又前燕録有宇文乞得归屯保浇水之文知今赤峯县属之翁牛特境亦宇文氏地至于濡水之发源在今丰宁县西境外拓跋氏居濡源之西而宇文氏与之相接则东自今朝阳县西至丰宁县皆兼得宇文氏地而特偏居北邉縁其时南境属段氏耳又按慕容廆以太康五年立而太康之世宇文氏方据有黄龙其后黄龙之入于慕容氏史无明文考太安元年宇文莫圭遣将素延围棘城为廆所败其子悉独官继之太兴二年自将攻棘城复为廆所败然是时用兵止在棘城为慕容廆所居之地知黄龙尚属宇文氏也悉独官子乞得归代立以太宁三年复又击廆廆遣其子皝破之悉虏其衆乗胜拔其国城黄龙之属于慕容氏当在是时观慕容氏于咸康时建都龙城在宇父乞得归既破之后而宇文逸豆归未灭之先可知也自乞得归既败逸豆归杀而代之至建元二年为慕容皝所伐逺遁漠北皝辟地千余里于是宇文氏故地悉入于燕其后併于慕容氏为前燕地按慕容氏本东胡之后世为鲜卑君长自莫䕶跋在魏初率其诸部从塞外入居辽西始建国于棘城之北慕容涉归又迁邑于辽东之北太康五年慕容廆代立十年又迁于徒河之青山元康四年复迁居大棘城是时慕容氏地尚在今朝阳建昌县东境之外当慕容涉归以全栁城之勲进拜鲜卑单于是栁城本非慕容氏地知其犹属于晋也又太康二年慕容涉归始寇昌黎太康五年慕容廆入寇辽西复掠昌黎然曰寇曰掠是慕容氏尚未能据有其地知其亦属于晋也逮永嘉之乱慕容氏始强太兴初于诸部弱小者稍击取之疆域渐广太兴二年廆袭平州刺史崔毖奔髙句骊悉降其衆于是兼有平州之地至咸和八年慕容皝代立之后既併段辽则承徳府属之南境皆为所有又灭宇文氏则承徳府属之北境亦为所有矣慕容皝时都于龙城十六国春秋前燕録咸康七年春正月皝以栁城之北龙山之西福地也使唐国内史阳裕等筑龙城构门阙宫殿庙园耤田遂改栁城为龙城县八年冬十月皝迁都龙城按慕容氏立国其郡县之建置前史未详所可考者龙城为皝之国都在今朝阳县属土黙特右翼地昌黎郡为皝所徙置晋志所载之昌黎郡即前汉交黎县后汉昌黎县本在今朝阳县境之外自咸康三年慕容氏徙昌黎郡即与龙城相近建元二年皝破宇文逸豆归徙其部人五万余落于昌黎是时已居龙城则昌黎正为近畿之地因徙人戸以实之前燕録有昌黎太守知其自为一郡也又按慕容皝时后赵石虎正强然考后赵之地其北境但至令支与蓟后赵録建武五年虎以辽西迫近燕境徙其民于冀州之南六年复徙辽西北平渔阳万余戸于兖豫雍洛四州之地又前燕録皝长史刘翔称石虎畏惧悉徙邉陲之民散居三魏以蓟城为北境可知今承徳府属之地皆不在石赵境内也前燕録又称咸康六年皝出蠮螉塞袭赵长驱至蓟城慕容儶二年自东道出徒河西道出蠮螉塞中道出卢龙塞三道并进伐赵徒河在今锦县西北蠮螉即居庸之转音在今平昌州西北卢龙塞即潘家口在今迁安县西北慕容氏时都龙城为今朝阳县境地其西南疆域所至跨有承徳府属全境故自徒河至居庸皆其分道入邉处也魏书又魏奚与契丹为慕容氏所破俱窜松漠之间则今府属全境并属慕容氏无疑苻坚灭燕为秦地晋书地理志苻坚灭燕之后分幽州置平州镇龙城按苻坚初灭燕以郭庆为幽州刺史镇蓟其后以苻洛为幽州刺史镇龙城是时承徳府属全境并当属于幽州逮苻洛自和龙举兵反既讨平之乃分置平州刺史镇龙城而以幽州刺史镇蓟则自今承徳府东境若平泉州赤峯建昌朝阳诸县之地宜为当日平州所属其西境则幽州所属也又前秦时有昌黎太守知其仍置昌黎郡慕容垂复国为后燕地慕容宝复都于龙城慕容盛慕容熙及髙云相继有之魏书慕容廆𫝊垂称大位尽有幽冀平州之地晋书地理志慕容熙以青州刺史镇新城并州刺史镇凡城营州刺史镇宿军髙云以并州刺史镇白狼按慕容垂定都中山建留台于龙城以其子慕容农慕容隆相继镇龙城皆称都督幽平二州诸军事知其时承徳府属之地仍分属幽州平州慕容宝既迁龙城之后当慕容盛时以幽州刺史镇肥如平州刺史镇宿军肥如虽在今府境之外然即当平泉州之南境宿军当建昌县之东北境知其时承徳府属之地亦属幽平二州也慕容熙之光始二年以幽州刺史镇令支三年以青州刺史镇新城并州刺史镇凡城六年以营州刺史镇宿军冀州刺史镇肥如盖增置青州并州及冀州又改平州为营州地不加广而州名转多是时府属之地乃慕容氏青并营三州所属而错出于其幽冀二州至髙云以并州刺史镇白狼而以幽冀二州牧镇肥如是时府属之地乃髙氏并州所属而错出于其幽冀二州髙云时不详青州营州者其仍旧与併省别无可考又后燕録慕容垂时有昌黎太守知其仍自为一郡慕容盛及髙云时皆有昌黎尹盖自慕容宝复都龙城之后昌黎郡即移治龙城故改称为尹也其所属之县惟石城广都有令知其置县余不可考冯跋时为北燕地至冯宏併于魏按北燕录称冯跋即天王位于昌黎以昌黎郡即在龙城也跋初僣位时以冯乳陈为征西大将军并青二州牧以冯万泥为骠骑大将军幽平二州牧是时元魏日强燕之封境渐削所谓并青幽平诸州大约止在黄龙附近数百里之地昌黎为都城所在故仍设尹石城建徳并有太守知其置郡建徳又有令知其置县又魏人伐燕诏永昌王健攻建徳乐安王丕攻冀阳亦为北燕所置郡其地并当在今平泉州建昌朝阳二县境至魏之取和龙先克白狼城是白狼在北燕时亦为重镇钦定热河志卷五十七钦定热河志卷五十八钦定四库全书钦定热河志卷五十八建置沿革四北魏北齐周北魏北齐周北魏为安州营州及库莫奚契丹地今承徳府本境为安州广阳郡之燕乐县地其北境为库莫奚地滦平县为广阳郡之广兴县地其西境为御夷镇地丰宁县为燕乐县方城北地其西南境为御夷镇地北境为库莫奚地后俱併入库莫奚平泉州为营州建徳郡之阳武县冀阳郡之平刚县地赤峯县为库莫奚地建昌县为营州建徳郡之石城县广都县地冀阳郡之栁城县地其北境为契丹地朝阳县为营州昌黎郡之龙城县广兴县定荒县地其北境为契丹地魏书地形志安州领郡三广阳郡领县三广兴燕乐方城按北魏燕乐县即安州广阳郡治其地在邉外与东魏元象时侨置邉内之燕乐县异曾公亮武经总要谓后魏之安州辽为北安州西南至古北口二百八十里以方位道里计之当在今丰宁县之东境水经注索头水南迳广阳侨郡西今安州治南流注于濡水索头水即今伊逊河流经承徳府北境过丰宁县至滦平县之东北境会入滦河今丰宁县博洛河屯之废城址古索头水正经其西当为安州故治盖北魏之安州领郡凡三密云郡安乐郡皆置于邉内惟广阳郡置于邉外今承徳府之南境滦平县之东境丰宁县之东南境皆广阳郡地也魏志燕乐县下注州郡治是州郡同治燕乐燕乐县治即当在丰宁县东南境附近安州故治也承徳府南境近相毗接亦当为燕乐县地广兴方城二县方位不详魏志既称燕乐县为州郡治又于安州下注治方城者方城本地名安州与燕乐同治其地故注文互见后普泰元年析置方城县县以地名亦当在今丰宁县境燕乐方城居北在丰宁县境则广兴县宜居南为今滦平县境矣又按水经注五渡水出安乐县丁原山南流迳其县故城西本三会城也又髙石水出安乐县东山西流厯三会城南道元所注系在安州境而北魏之安州本无安乐县若指渔阳郡之安乐县北魏于真君七年併入潞县者其故地在今顺义县界于邉外无涉惟魏志安州燕乐县下注云真君九年併永乐知北魏真君以前尚有永乐县与燕乐县毗接同在安州境内所谓安乐县者疑即永乐县之譌因其已併入燕乐故道元称为故城也营州领郡六昌黎郡领县三按昌黎本燕之旧郡其治在龙城亦因后燕北燕之旧龙城按龙城即燕旧都在今朝阳县南境之三座塔狼水即大凌河流经三座塔境惟所併之棘城在今义州西北当朝阳县境之外知龙城县之东兼得今锦州府地广兴按方舆纪要广兴故城在营州东百里当在今朝阳县南三座塔之东境其所併之徒河为今锦县地在朝阳县境外知广兴县之东南亦兼得今锦州府地定荒按方舆纪要定荒县正光末析龙城广兴二县地置正光之末距太延二年初得昌黎郡之时㡬及九十年知正光以前即龙城广兴二县地亦当在今朝阳县境今奈曼旗西南八十里有鹿儿山其地正当魏昌黎郡之北境或即为古鹿头山未可知也建徳郡领县三按建徳本燕旧郡之名考魏之取燕于延和元年八月先拔建徳郡于太延二月四月始充白狼城知建徳郡与白狼城本为两地魏之建徳郡即治白狼城盖系改置之郡北燕之故治石城按方舆纪要石城故城在营州西南百余里盖据后燕録慕容宝自广都黄榆谷行十余里清河王㑹勒兵攻宝宝驰二百里至龙城㑹遣骑追至石城不及广都距龙城二百余里而石城在其中约畧以为百余里耳魏之建徳郡既领石城县而昌黎郡之广兴县下复有石城知为两地疑后燕録所谓追至石城者乃广兴县境之石城故与龙城相近未必为石城县也又考魏志于石城下注前汉属石北平即以石城为汉县考慕容燕所置诸郡县用汉旧名者颇多而分併参错毎非其故址后燕时有石城令知其志石城县北燕时又有石城太守知其又升为石城郡魏时省郡而存县盖亦仍燕之旧县而非即汉县故治也计其方位当在今建昌县西南接平泉州东南近长城之地广都按广都亦燕之旧县水经注广成俗谓之广都此盖自慕容氏后相沿以俗名置县魏志不系以沿革知非汉之广成故县至魏建徳郡既治白狼城而志又称白狼併属广都者盖郡治在白狼城而白狼所属之地复割入广都耳据后燕録自广都黄榆谷至龙城二百余里则广都当在龙城之南为今建昌县东南境地阳武按阳武县置于正光之末距真君八年置郡之时已越七十余年当以近建徳郡之地祈置其方位未详方舆纪要谓阳武废县在石城东亦约畧之词别无证据水经注安乐县有三会城此称三合城疑即三会之譌考安乐县之三会城在五渡水之东髙石水之西与濡水入邉处相近当在今老牛河瀑河之间为平泉州西南境地三合城先已併入燕乐县而此又在阳武县者盖建徳郡与广阳郡本自相接故析其附近之地置县正光末增置阳武之时距道元之死仅二年余当在其书成之后故水经注未之详也冀阳郡领县二按冀阳亦燕之旧郡魏自延和元年拔冀阳郡于北燕真君八年併入昌黎郡逮武定时复置冀阳郡而东魏旋亡是魏之置有冀阳郡统前后不过十有余年其实即昌黎郡地也平刚按平刚在燕时亦当置县魏初随冀阳郡併省至魏末复置耳魏志不详沿革当与前汉右北平治之平刚异水经注自卢龙至凡城二百许里自凡地东北出趣平罡百八十里盖即指魏之平刚当为今平泉州东境地栁城按栁城为燕改置之县已非汉之故治至魏初併省之时既以其地省入龙城而又割栁城之故城分𨽻广兴至魏末仍分置栁城县故有龙城所併之栁城有广兴所𨽻之大栁城又有冀阳郡所领之栁城县屡经分割并非燕栁城之故治盖其一时之废置如是计其方位当不离龙城以南为今建昌县南境地又按魏志又有南营州注云孝昌中营州隘永熙二年置寄治英雄城其所领亦有昌黎郡及龙城广兴定荒三县建徳郡及石城广都二县当永熙二年正东西魏分国之时此乃侨置之营州与故地无涉北史奚传库莫奚其先东部宇文之别种也初为慕容晃所破窜匿松漠之间好为寇抄登国三年道武亲自出讨至弱洛水南大破之十数年间库莫奚滋盛大和四年辄入塞内辞以畏地豆干抄掠诏书切责之二十二年寇安州击走之后复欵附毎求入塞交易宣武诏曰库莫奚去太和二十一年以前与安营二州邉人参居并无欺贰至二十二年叛逆以来遂尔逺窜今虽欵附犹在塞表按库莫奚初窜匿松漠当在承徳府属北境之外魏道武破之于弱洛水南即今英金河在赤峯县属翁牛特旗界魏之登国三年即慕容垂之建兴三年是时苻秦丧乱后燕又甫经立国故库莫奚渐强得至弱洛水南其后慕容宝之袭库莫奚渡浇洛水是终后燕北燕之世库莫奚皆处英金河左右在今承徳府丰宁县北境及赤峯县境逮魏太和四年之后始与安营二州民杂居益复渐徙而南散处今承徳府本境滦平县丰宁县平泉州境内太和以后奚之部落日大魏志所称安州于天平中䧟者史不详其事考其时正江果弃安州奔髙丽时必库莫奚乗乱据之耳至东魏孝静帝武定三年髙欢上言幽安定三州北接奚蠕蠕请于险要修立城戍以防之此所谓安州者乃东魏寄治邉内之安州已非北魏安州之故境矣北史契丹传契丹国在库莫奚东异种同𩔖并为慕容晃所破窜于松漠之间登国中魏大破之遂逃迸经数十年有部落于和龙之北数百里真君以来得交市于和龙密云之间贡献不絶太和三年莫贺弗勿于率其部落求内附止于白狼水东辽史营卫志契丹之先曰奇首可汗生八子其后族属渐盛分为八部居松漠之间今永州木叶山有契丹始祖庙奇首可汗可敦併八子像在焉潢河之西土河之北奇首可汗故壤也元魏末莫贺弗勿于畏髙丽蠕蠕侵逼率车三千乗衆万口内附乃去奇首可汗故壤居白狼水东北按北史称契丹居和龙之北数百里据辽史谓在永州考辽之永州本以潢河土河二水合流而名为今喀尔喀左翼旗地当建昌朝阳县属敖汉奈曼旗北境之外辽史所谓潢河之西土河之北与唐书所谓潢水之南黄龙之北其方位相合盖潢河自赤峯县北境之翁牛特东流至喀尔喀左翼旗境会土河复折而南流故契丹所居可曰在潢水之南亦可曰在潢水之西土河经建昌朝阳县北敖汉奈曼旗境始合潢河亦在黄龙之北也太和以后之内附者盖契丹中之别部白狼水即今大凌河契丹附居白狼水东盖已杂处龙城近地魏志于营州之䧟不详其事考孝庄之末国乱纷然营州当为契丹所据北齐为库莫奚地其东北境为契丹地东南境属营州今承徳府本境滦平县丰宁县赤峯县为库莫奚地平泉州为营州冀阳建徳郡地其北境接库莫奚地建昌县为营州建徳郡地其北境为契丹地朝阳县为营州龙城广兴县地其北境为契丹地北齐书昭帝纪皇建元年帝亲讨库莫奚出长城虏奔遯北史奚传齐受魏禅嵗时来朝其后种𩔖渐多分为五部有阿魏氏遂盛杜佑通典库莫奚于后魏之初频为寇盗及突厥兴而臣属之后稍渐强盛分为五部理饶乐水北即鲜卑故地按魏安州于元象中寄治幽州北界之后诸史无复置之文是东魏至北齐之安州祇侨置在长城以内而旧地全䧟入库莫奚矣通典称库莫奚属于突厥考魏书尚无突厥传其兴当在后魏之末至库莫奚之分为五部在齐受魏禅之后通典所谓居饶乐水北者亦祇约畧之词大约奚之故地本在今赤峯县北境迨据有安州则今承徳府滦平县丰宁县境赤峯县南境皆库莫奚地观齐昭帝纪讨库莫奚出长城而虏遯知长城以外即为奚境矣又按隋志称齐废广阳郡以大兴方城入燕乐此亦寄治邉内之广阳郡在今密云县界者非北魏旧广阳郡地北史契丹传天保四年契丹犯塞文帝北讨至平州遂西趣长堑亲踰山岭大破之按魏志于营州称永安末䧟天平初复又称孝昌中䧟大约自孝明帝以后营州郡县之䧟入契丹者魏末亦未必能尽复其为北齐所有当在天保中大破契丹之时齐文宣纪称北讨契丹至平州从西道趣长堑辛丑至白狼城壬寅经昌黎城癸夘至阳师水甲辰踰山岭奋击大破之丁未至营州可知东魏之末营州近境已为契丹所有至是始复定之也隋书地理志后魏置营州于和龙城后齐惟留建徳冀阳二郡龙城大兴等县其余并废北齐书高保宁𫝊武平末为营州刺史镇和龙按北齐时安州久䧟惟存营州其建徳冀阳二郡之属县亦多併省自不能如北魏之原境是北齐所有者当为今建昌县及朝阳县南境三座塔以南及平泉州东南境地其西则与奚分地其东北则与契丹分地又按文宣帝纪天保三年冬十月仍起长城北至社干戌四百余里立三十六戌五年十一月帝北巡至达速岭览山川险要将起长城六年发夫一百八十万人筑长城自幽州北夏口至恒州九百余里七年併省州郡先是自西河总秦戌筑长城东至于海前后所筑东西凡三千余里筑十里一戌其要害置州镇凡二十五所八年于长城内筑重城自库洛拔而东至于坞纥戌凡四百余里又斛律羡传羡自库堆戍东距于海随山屈曲二千余里其间二百里中凡有险要或堑山筑城或断谷起障并置立戍逻五十余所是北齐所筑之长城东至于海与秦时所筑之东至大辽水者不同今潘家口以东邉墙迤南至海当属北齐改筑之旧址至长城内之重城则不可考矣周为库莫奚地其东北境为契丹地东南境为齐营州刺史髙保宁地今承徳府滦平县丰宁县赤峯县为库莫奚地建昌县北境朝阳县北境为契丹地平泉州及建昌县南境朝阳县南境为北齐髙保宁地北齐书髙保宁𫝊周师将至邺保宁率骁锐并契丹靺鞨万余骑将赴救闻邺都不守便归营据黄龙竟不臣周按周书异域传但有库莫奚而无契丹即奚传中亦未详后周之事蹟考周自建徳六年始併齐地至大象三年即入于隋相距止四年其时库莫奚与契丹当仍在故境而齐营州刺史髙保宁至隋开皇三年始灭是终周之世未尝得有安营二州之故地也若隋志称周改安州为元州亦即寄治密云之安州不在今承徳府属境内又按周宣帝大象元年六月发山东诸州民修长城立亭障西自雁门东至碣石是周时长城因北齐东至海之旧址与今邉墙无异钦定热河志卷五十八钦定热河志卷五十九钦定四库全书钦定热河志卷五十九建置沿革五隋唐隋唐隋为奚及契丹地其东南境属营州今承徳府本境滦平县丰宁县及平泉州西境为奚地赤峰县及建昌县北境朝阳县北境为契丹地建昌县南境朝阳县南境平泉州东南境为营州辽西郡地隋书奚𫝊奚本曰厍莫奚初臣于突厥自突厥称藩之后亦遣使入朝或通或絶按奚自东魏时据有安州州属郡县侨治长城以内幽州北界北齐及州未复故地隋书地理志载安乐郡统燕乐宻云二县渔阳郡统无终一县北平郡统卢龙一县各注有长城是诸县并在长城以内而三郡外之旧安州境即属奚地可知也唐书奚𫝊元魏时自号厍真奚至隋始去厍真但曰奚库真之与厍莫则传写之讹耳隋书契丹传契丹当后魏时部落万余口内附止于白貔河其后为突厥所逼又以万家寄于髙丽开皇四年率诸莫贺弗来谒五年悉其衆欵塞髙祖纳之聴居其故地开皇末其别部四千余家背突厥来降部落渐衆遂徙逐水草当辽西正北二百里依託纥臣水而居东西亘五百里南北三百里分为十部按契丹部落最大当北魏时分为悉万丹等八部居潢水之南在今建昌朝阳县北境外太和时内附居白狼河者乃其别部而其余全部固尚居故地也开皇时欵塞而聴居故地是亦仍在潢水之南逮开皇之末来降之人既衆遂依託纥臣水而居今土河即古託纥臣水自喀喇沁东北流经建昌县朝阳县北境所属之敖汉奈曼二旗北适当隋辽西郡之正北是今赤峰县及建昌县朝阳县北境正当日契丹所徙居之地矣隋时託纥臣水之旁为新降之契丹所居潢水之旁则契丹旧部所居也隋书地理志辽西郡统县一栁城按是时虽止栁城一县而疆域颇广带方山秃黎山等尚在今境外其松山及渝水白狼水则宜在今境是今建昌县朝阳县南境平泉州东南境当为辽西郡地又按隋文帝开皇元年四月修筑长城五年使司农少卿崔仲方发丁三万于朔方灵武筑长城东距黄河西至绥州南至勃出岭绵歴七百里六年二月丁亥复令崔仲方发丁十五万于朔方以东缘边险要筑数十城七年发丁男百余万筑长城西踰榆林东至紫河四年七月辛巳𤼵丁男二十余万筑长城自榆林谷而东隋书地理志沮阳郡无终县北平郡卢龙县下皆有长城是皆因北齐及周东至海之旧址与今边墙无异唐为奚及契丹地其东南境属营州今承徳府本境滦平县丰宁县平泉州及建昌县西南境为奚地赤峰县建昌县北境朝阳县北境为契丹地建昌县东南境为营州栁城县地朝阳县南境为栁城郡城之栁城县地后均与契丹杂居新唐书奚传奚盖东胡种保乌丸山汉曹操斩其帅蹋顿盖其后也居鲜卑故地东北接契丹西突厥南白狼河北霫兵有五部部一俟斤主之多依土䕶真水盛夏必徙保冷陉山太宗贞观三年始来朝不数年其长可度者内附为置饶乐都督府咸通后契丹方彊奚不敢抗举部役属虏政苛奚怨之其酋引别部内附保妫州北山遂为东西奚旧唐书奚传奚盖匈奴之别种所居亦鲜卑故地东接契丹西至突厥南拒白狼河北至霫国自营州西北饶乐水以至其国按奚四境所至新旧唐书所载俱同其西至突厥北至霫皆不在今境内其东北接契丹之界考新唐书地理志曰营州西北百里曰松陉岭其西奚其东契丹知奚之东界距营州百里当在今建昌县境也富弼行程录曰中京正北二百六十里崇信馆自过崇信馆即契丹旧境其南皆奚地知奚之北界在中京北二百六十里当在今赤峰县南境也又契丹国志曰由古北口至中京北皆奚境王曾行程録曰古北口本范阳防扼奚契丹之所知今古北口外若承徳府本境滦平县丰宁县赤峰县平泉州西境在唐时檀蓟平三州长城以外者其地尽入于奚也其南拒白狼河知今朝阳县西南境自大凌河发源处之北亦奚地也又新唐书地理志曰檀州宻云郡东北百八十五里有北口守捉长城口也又北八百里有吐䕶真河奚王牙帐也吐䕶真河即今土河是唐时奚王牙帐在古北口东北八百里土河之旁为今平泉州北境之喀喇沁地与辽史中京大定府为故奚王帐地之文方位相合五代史四夷附录奚当唐末居隂凉州在营州之西幽州之西南皆数百里后徙居琵琶川在幽州东北数百里契丹按巴坚强盛奚人常为契丹守界上而苦其苛虐奚王去诸怨叛以别部西徙妫州自别为西奚而东奚在琵琶川者亦为契丹所併不复能自见按五代史所云奚在营州之西指营州都督府至称奚在幽州西南者盖指唐时侨置诸奚州而言如鲜州崇州治潞县归义州治良乡县之属然考唐侨置之州但以降人散处内地聊立州名以统之其实奚之疆域自幽州东北也奚既分两部之后惟东部在今承徳府属境之内据辽史太祖纪五年亲征西部奚所向辄下遂分兵讨东部奚亦平之于是尽有奚霫之地东际海南暨白檀承徳府属全境是时始尽入于契丹考按巴坚之五年当后梁之干化元年距唐亡四年新唐书契丹传本匈奴种其先保鲜卑山魏青龙中部酋比能为幽州刺史所杀衆遂微逃潢水之南黄龙之北至元魏自号曰契丹东距髙丽西奚南营州北靺鞨室韦阻冷陉山以自固其君大贺氏有胜兵四万析八部臣于突厥贞观二年摩会来降未㡬窟哥举部内属乃置松漠都督府后耶律按巴坚为一部自号为王而有国大贺氏遂亡旧唐书契丹传居黄水之南黄龙之北东与髙丽隣西与时国接南至营州北至室韦冷陉山在其国南与奚西山相崎地方二千里五代史四夷附录契丹自后魏以来名见中国或曰与厍莫奚同𩔖而异种居黄水之南黄龙之北得鲜卑之故地又以为鲜卑之遗种当唐之世其地北接室韦东隣高丽西界奚国而南至营州旧五代史契丹传契丹者古匈奴之种也代居辽泽之中潢水南岸南距榆闗一千一百里本鲜卑之旧地按新旧唐书及五代史皆谓契丹居潢水之南黄龙之北今之潢河即潢水今朝阳县南之三座塔即古黄龙自北魏以至唐契丹牙帐总居潢水南岸在今三座塔北敖汉奈曼二旗境唐时自营州至契丹牙帐四百里至契丹界止五十里可知自潢水以南三百五十里之中皆契丹地也新唐书地理志曰蓟州渔阳郡东北渡滦河有古卢龙自古卢龙北至奚王帐六百里又东北行傍吐䕶真河五百里至契丹牙帐知奚与契丹牙帐之处相距五百里契牙帐在奚王牙帐之东北故自奚帐傍土河行亦得至其地唐志盖从其西道言之耳新唐书地理志营州栁城郡上都督府县一栁城旧唐书地理志营州上都督府领县一栁城按营州之沿革新旧唐书互有详畧故并録之杜佑通典栁城郡东至辽河四百八十里南至海二百六十里西至北平郡二百里北至契丹界五十里东南到安东府二百七十里西南到北平郡三百七十里西北到契丹界七十里东北到契丹界九十里契丹衙帐四百里按唐之营州东至辽河南至海是今之锦州府全为栁城郡地特栁城郡治则北跨建昌县朝阳县南境耳营州之正北境及东北西北境皆逼近契丹自万嵗通天时营州为契丹所䧟侨治幽州后虽仍还栁城而佹得佹失是唐时营州一隅实与契丹共之辽史地理志又称营州唐末为奚所据而唐书无明文元一统志谓唐自中原多故弗遑外抚辽西之地无复屏翰州亦久废是唐之中叶已弃营州故奚得杂居其地耳又宋乐史太平寰宇记称营州栁城郡东至辽河南至大海三百四十里西至平州七百里北至秦长城二百七十里至契丹界潢水四百里东南至保定军旧安东都䕶府二百七十里西南至平州七百里西北至契丹界七十里东北至契丹界九十里自界至契丹牙帐四百里太平寰宇记为宋太平兴国时所作卢龙以北之地在唐末已入契丹宋安得而有之且宋太宗之太平兴国即辽景宗圣宗之交是时栁城故地已改置霸建诸州并无营州之名当时纪载殊为失实然即此可証隋唐之建置也至所载营州四至八到与通典互有异同通典谓营州西至北平郡二百里西南至北平郡三百七十里而寰宇记皆作七百里则失之太逺其所云北至秦长城二百七十里考秦长城虽东抵辽水亦不应出营州之北逺至二百七十里也缘宋代自白沟以北即非境内故其所纪之道里方向未可为准耳又按唐书贞观二十二年以奚可度者部内属置饶乐都督府以其别部分置弱水州祁黎州洛瓌州大鲁州渇野州以契丹窟哥部内属置松漠都督府以其别部分置峭落州无逢州羽陵州白连州徒河州万丹州疋黎州赤山州终唐之世凡奚酋长内附者皆封饶乐府都督契丹酋长内附者皆封松漠府都督盖不过假以虚名未尝实有其地所谓弱水五州峭落八州者其疆域原无可考又地理志营州都督府所领之羁縻府州奚则州九府一曰鲜州崇州顺化州归义州归徳郡及饶乐一府五州契丹则州十七府一曰元州威州昌州师州带州归顺州归化郡沃州信州青山州及松漠一府八州又有突厥州二曰顺州顺义郡瑞州有靺鞨州三府三曰慎州夷宾州黎州黑水府渤海府安静府自李尽忠䧟营州之后改𨽻幽州都督府唐时营州之界兼及辽西在今建昌朝阳两县南境者止得其半其羁縻州名在今境者亦不可考且此诸州内有二州而同治于一境者如崇州师州皆治营州之废阳师镇有二州而即同治于营州者如威州沃州皆寄治营州城内末由定其疆域大抵当时所谓某州某县者以人戸立名非以土地画界其所谓析某州为某州者亦祗分领其人戸而非分割其土地新唐书谓贡赋版籍不上戸部旧唐书谓诸州皆东北降蕃散处幽州营州界内以州名羁縻之无所役属至徳之后入据河朔部乐之名无存者盖当其时本无城郭之可稽道里之可按今悉不敢附会云钦定热河志卷五十九钦定热河志卷六十钦定四库全书钦定热河志卷六十建置沿革六辽辽辽为中京道大定府恩州惠州高州武安州利州榆州潭州北安州兼得泽州地兴中府安德州川州建州兼得来州隰州宜州地上京道临潢府地饶州徽州成州松山州地今承德府本境为北安州及泽州之滦河县地滦平县为北安州地其西境为奚王府地丰宁县为北安州利民县其西境为奚王府地平泉州为大定府大定县长兴县劝农县富庶县文定县升平县归化县金源县恩州恩化县其南境兼得泽州神山县地赤峰县为高州三韩县松山州松山县其北境饶州长乐县临河县安民县地临潢府临潢县定霸县保和县潞县宣化县地建昌县南境为利州阜俗县潭州龙山县榆州和衆县永和县东南境兼得隰州之海濵县及来州地北境为惠州惠和县兼得高州之三韩县地朝阳县为兴中府兴中县营邱县象雷县闾山县安德州安德县川州宏理县咸康县建州永霸县永康县徽州成州同昌县武安州沃野县其西北境为大定府之神水县东境兼得宜州之宏政县辽史地理志中京大定府汉末步奚居之魏武北征降者二十余万去之松漠其后拓拔氏建牙于此当饶乐河水之南温榆河水之北唐太宗伐高丽驻跸于此部帅苏支从征有功奚长可度率衆内附为置饶乐都督府咸通以后契丹始大奚族不敢复抗太祖建国举族臣属圣宗尝过七金山土河之濵南望云气有郛郭楼阙之状因议建都统和二十四年五帐院进故奚王牙帐地二十五年城之实以汉户号曰中京府曰大定有七金山马盂山双山松山土河统州十县九按辽有两中京其一在镇州太宗大同元年南征时所立五代史载世宗于中京即位者是也未几入于北汉其一为圣宗所建之大定府即元之大宁路明初之大宁卫在今平泉州治东北一百八十里喀喇沁扎萨克公旗境今尚称为大宁城䝉古称为察罕苏巴尔罕城大定府属之大定长兴劝农富庶文定升平归化金源诸县俱在今平泉州境説详后又按辽志称中京大定府拓拔氏建牙于此拓拔氏即系元魏自西晋末为代公进封代王及道武称帝其所居之地去此絶逺据元一统志奚匿松漠间厯晋不敢复出元魏时其部族始于此建牙帐是建牙者乃奚之部族非即指拓拔氏此辽志之误也志又称唐太宗驻跸于此太宗之伐高丽道出营州经临渝闗唐之营州为今锦州府全境及建昌县朝阳县之东南境临渝闗即今之山海闗亦不应遶出于奚地又部帅苏支唐书作苏文奚长可度唐书作可度者辽志𫝊譌颇多盖未尽可据也又按辽志于诸地沿革援引汉县率多影响如以大定府及富庶县恩州为汉新安平县地以龙山县为汉交黎县地以长兴劝农二县为汉濵从县地以榆州为汉临渝县骊成县地以榆州所属之永和县为汉昌城县地以泽州滦河县为汉土垠县徐无县地以北安州利民县为汉女祁县且居县地皆显然舛误其余若以松江县为汉文成县地以闾山县为汉且虑县地亦并无确证其所引唐某州某县如以惠州为唐归义州地以武安州为唐沃州地以高州为唐信州地以川州为唐青山州地以金源县为唐青山县地以榆州为唐黎州地以和衆县为唐新黎县地以永康县为唐昌黎县地皆唐羁縻州县之名当其时多属侨治并无疆域辽志所列未免出于臆撰今悉从删畧大定县按大定县近附府治即今中京城内清𩔖天文分野书曰辽建中京置大定赤县长安县按长安县金史地理志作长兴而不言更名元志亦同盖辽史字譌一统志原本谓长兴废县在故大宁地而不言其方向九边图又谓县在马盂山西今考辽长兴县至元始废元一统志曰辽既建中京置长兴为赤县蕃汉流民襍居其间故其习俗不同元中统二年省入大定县后改为大宁又曰金北京大定府治大定长兴二县乃知大定长兴并为府治犹之南京析津府治析津宛平二县西京大同府治大同云中二县盖京县之制如是也大定与长兴同在中京城内大定县治当在府南长兴县治当在府北并在今平泉州境考金志于长兴县及三韩县皆注有涂河知长兴县境与高州相接高州在中京之北元时大定县既併长兴之后距高州界一百五十里则长兴未併之先必在高州之南大定之北矣方舆纪要谓长兴县在大宁卫南者误劝农县按辽劝农县至金即废元一统志谓金析其地属长兴县是劝农县当与长县接壤并在中京之北为今平泉州西北境方舆纪要谓劝农县在大宁卫东南者亦未可为据富庶县按清𩔖天文分野书曰辽以其地沃壤置富庶县人多力田比屋丰富故以为名方舆纪要富庶县在大宁卫东一统志原本亦同据元一统志富庶县东北至金源元之富庶兼有文定升平归化县地知辽县当在大定府之东北金源县之西为今平泉州属喀喇沁右翼旗东北境若九边图又谓县在白狼山东富庶县本属大定府不应遶出今建昌县之东南境其説亦无据文定县按辽文定县至金即废方舆纪要文定县在大宁卫东南升平县按辽升平县至金即废方舆纪要文定县南为升平县归化县按辽归化县至金即废方舆纪要归化县亦在大宁卫东文定升平归化三县俱当在今平泉州东境金源县按方舆纪要金源县在大宁卫东一统志原本谓在喀喇沁右翼界九边图又谓县在大青山西据元一统志金源县东到兴中州一百里西到大宁路二百里元兴中州即辽兴中府大宁路治即辽大定府知辽县在大定府之东兴中府之西为今平泉州属喀喇沁右翼旗最东境元一统志又谓金源县东至兴中州界青山岭二十里兴中州西至金源县界青山岭八十里青山岭又称青峦岭考元元统三年兴中州青峦岭平治道涂碑有邻封金源之语知青峦岭乃金源与兴中东西交界处盖今建昌县青峦岭以西即平泉州东界为金源县地正当中京之东武经总要谓自中京东至营州界青山岭一百七十里与此相合九边图谓金源在大青山西者亦即指青峦岭也神水县按辽神水县至金时改属锦州一统志原本以神水故城列入锦州府锦县下盖据辽志神水县本汉徒河县地并引元史穆瑚黎传为証然考穆瑚黎取大定府时降将张致据锦州以叛陷兴中府穆瑚黎进兵临兴中先遣乌叶尔攻熘石山又遣䝉古布哈屯永德县东候贼来援断其归路张致遣兵援熘石䝉古布哈引兵趋之并驰报穆瑚黎夜半疾驰遇于神水县东夹击之遂拔开义县进围锦州当日张致之兵本从锦州而西其交战在神水而别屯永德以断其归路则神水县之在永德以西可知元一统志谓熘石山在金源县西南四十里来援熘石而必道经神水则神水县之在金源县东南可知旧锦州府志亦谓永德城西北去神水城五十余里永德城在今朝阳县属土黙特右翼旗界则神水之在永德以西者亦当在朝阳县境盖大定府所属之县金源东南即为神水为府之最东南境曾公亮武经总要中京旧鲜卑之地在饶乐府西南本奚王国牙帐之地南距古北口北距潢水东即营州千余里皆其境土后为契丹所併筑宫室城垣建为中京号大定府东至营州界青山岭一百七十里西即山后儒州界东南至建州二百三十里南至幽州一路由松亭闗一路由古北口各九百里北至上京六百九十里按此为中京所属州县之全境其能逺接山后儒州界者盖中京之西境为北安州自北安州以西为奚王府奚之故地本千有余里并𨽻中京故约畧言之耳武经总要所纪诸州皆据契丹图经皇华四达记诸书虽异域传闻间有未确然其四至道里可备参考亦附列卷内若方舆纪要所载各州县方位多系约畧之词别无证据不尽取凭焉辽史地理志恩州怀德军恩化县武经总要恩州本乌桓旧地南至中京六十里西至马盂山六十里西北至漫头山三十里北至宜坤州五十里西南至高州百二十里按辽恩州至金即废方舆纪要恩州城在大寕卫西南与武经总要南至中京之文不合考金史太祖纪天辅六年克高恩囘纥三城进取中京是恩州与高州相近亦当在中京之北为今平泉州喀喇沁右翼旗北境元一统志谓金天眷二年废恩州为恩化镇入大定县其故城为传舍盖恩州本与大定县接壤故金时以州省入耳至武经总要谓恩州北至宜坤州考恩州至中京仅六十里南近中京且高州尚跨恩州之北是恩州之地未必能直接上京道境所云北至宜坤州者误辽史地理志惠州惠和军惠和县武经总要惠州在鲜卑之地景德初契丹侵河北德清军失守俘虏人民于此置城居之城方二里至低小城内有瓦舍仓廪人多汉服东至新州百三十里西南至中京百二十里南至建州二百三十里北至潢水石桥至高州百五十里按辽之惠州与元之惠州非一地元惠州为辽泽州地而辽惠州至金即废方舆纪要惠和城在大宁卫东北百里考兔麛山在今赤峰县属翁牛特左翼旗东北四十里惠州当与之相近元一统志惠和县东南到金源县九十里西南到本路一百五十里元之惠和即仍辽旧知县在大定府之东北金源县之北为今建昌县北敖汉旗境今敖汉西之博罗科废城即惠州故城也元一统志谓惠和县西至大宁县界涂河今土河自喀喇沁右翼旗东北流入敖汉西境知自土河以东为惠州地矣辽史地理志武安州沃野县武经总要新州本契丹国之地东至徽州二百里西至惠州百三十里南至霸州百里北至永州三百七十里按清𩔖天文分野书曰辽太祖俘汉民散居以其地不可耕殖因建城池以迁之方舆纪要武安州城在大宁卫东北二百里一统志原本武平废县在故大宁城北然惠州已在大宁东北武安州治更在惠州之东不得但云在大宁北也至于木叶山乃辽始祖庙所在当土河与潢河二水合流之处为辽之永州今喀尔喀左翼旗地在奈曼旗东北境外辽志既称建新城为新州以别于永州之旧城则武安州自当在永州以南元一统志武平县南至兴中州西至惠和县元之武平县即辽武安州知州治当在惠和县之东兴中府之北为今朝阳县属奈曼旗境辽史地理志利州阜俗县武经总要利州承天后所建东至建州百二十里东北至建州百一十里西南至兰州六十里南小凌河路至平州五十里西北至中京百五十里按方舆纪要利州城在大宁卫东南一统志原本谓在喀喇沁左翼东北二十五里近宁逺州边外塔西有三塔土人亦名古尔班苏巴尔罕城据元一统志利州南至龙山县北至富庶县西至和衆县知在富庶县之南龙山县之北和衆县之东当大定府东南境又考元至元二十四年利州长夀山玉京观地产碑长夀山在今建昌县南境则利州故城当在今建昌县南境县治东北七十里土人称为大城子亦名小三座塔正当中京之东南在喀喇沁左翼旗北百里所称左翼东北二十五里者误也又按辽志以利州为统和二十六年置金志及元一统志皆以为统和十六年又元一统志载利州军名曰永昌开泰元年置领阜俗县辽史未详辽史地理志潭州广润军龙山县按潭州龙山县之里至武经总要未详方舆纪要潭州城在大宁卫东一统志原本龙山故城在喀喇沁左翼西南八里大凌河之旁距故利州约六十里俗唿喀喇城元一统志龙山县东北至利州西北至和衆县知在利州之西南和衆县之东南与喀喇沁左翼西南八里之説相合元一统志又谓南至抚宁县界冷口西南至迁安县则自今永平府冷口边墙以外建昌县南境为龙山县地也辽史地理志榆州高平军和衆县永和县武经总要榆州隋临榆宫之地北控营平厯代置戍守契丹置州西北至中京百七十里西至招延州四十里按方舆纪要和衆城在大宁卫东一统志原本谓在故大宁城东南元一统志和衆县东至利州东南到龙山知在龙山县之西北利州之西今建昌县治西北二十五里地名小城子与大城子之为利州故城东西相直即为和衆故城其西北接平泉州属喀喇沁右翼旗界正当中京之东南若九边图谓县在白狼山北者其説无据又考辽榆州领县凡二和衆县即为州治其永和县至金即废方舆纪要谓在榆州西南其故址亦无可考辽史地理志泽州广济军神山县滦河县武经总要泽州松亭闗北辽泽之地东至利州百里北至中京百里西至北安州二百里南至平州二百五十里西南至松亭闗二百五十里按辽泽州治神山县县以山名辽志谓山在县西南考神山在今平泉州治北当时县治又在神山东北近倚州治是辽泽州城当在今平泉州治北喀喇沁札萨克公旗界自是以南至边城外皆为神山县地其州属西南之境所届颇逺金史太祖纪既取中京遂下泽州旋降北安州是中京之南即泽州泽州之西即北安州今平泉州属南境及承德府东南境皆泽州地也滦河县以河得名滦河迳承德府治南沿平泉州治西境入潘家口其泽州境内之撒河由平泉州治西南境入龙井闗会滦河知今承德府治东南平泉州治西南至边城以外为滦河县境辽史地理志高州三韩县按三韩之名始见于后汉书称其有七十八国若高州所属之县乃因三韩迁户而置故取以为名非即三韩故地武经总要高州契丹収新罗诸国俘虏人民置州以居之仍置倚郭一县以三韩为名南至中京百四十里东南至恩州五十里西北至饶州六十里按方舆纪要高州城在大宁卫北二百里一统志原本谓在故大宁城西北据元一统志高州南至大定县西至松山州元之高州仍辽旧知在大定府之北松山州之东元一统志人称东南到惠和县惠和北至高州是高州东北境跨越惠州惠和县之北在今赤峰县南境迤东至建昌县最北境皆高州地又考辽志高州有乐河即今之英金河在今赤峯县属翁牛特境又元一统志涂河自大宁县流至东北入高州金王景先集贤洞碑记谓高州南压涂河今土河自喀喇沁右翼旗东北流迳翁牛特左翼旗之南境敖汉旗之西北境会英金河知今翁牛特境敖汉西北境英金河之旁喀喇沁土河以北皆高州地也辽史地理志松江州胜安军松江县按松江州辽史圣宗纪作松山州金元史地理志并称辽置松山州辽志作松江者盖字譌至辽圣宗开泰年号本在统和之后而志云开泰中置统和八年省其叙次颠倒失实辽志统和八年七月省州及县以其民分𨽻他郡开泰二年二月诏以松山州为松山县是辽初已先置有松山州统和时併省至开泰时复置也松山州松山县之里至武经总要未详方舆纪要松州城在大宁卫西北一统志原本亦同松山州至金时曾降为县改𨽻高州必与高州相接元一统志松州东至髙州西至兴州元松州即辽松山州知在高州之西兴州之东为今赤峰县属翁牛特右翼旗境正当中京之西北元一统志又谓松州东南二十里有遮盖山考遮盖山在今翁牛特右翼南三十里松山州当在其北辽史地理志北安州兴安军利民县武经总要北安州后魏置安州筑城在幽州之北正当松漠之地今建为北安州墨㪷岭牛山㑹仙石栁河皆在其境东北至中京二百五十里西南至古北口二百八十里南至幽州二百五十里按金志兴州本辽北安州兴化军兴化县又有利民县承安五年以利民寨升泰和四年废盖以兴化为辽之旧县而以利民为金所增置辽志有利民县而无兴化县与金志不合考辽北安州治利民县据武经总要在古北口东北二百八十里金兴州治兴化县在古北口东北一百四十里辽北安州即后魏之安州其故城即今博洛河屯在丰宁县境金兴州即元之大兴州其故城即今喀喇河屯在滦平县境是金之兴州特改置于北安州之南境利民自为辽县兴化自为金县一统志原本曰辽置利民县金初废为寨承安五年建兴州复置利民县属焉泰和四年又废是利民县至金时复置而旋废与兴州所治之兴化县本属两地以兴化为辽置而转以利民为金置者乃金志之误又按辽北安州疆域颇广金初用兵自克东京上京至进取中京史载攻下郡县不一及宗翰破北安州后与都统杲㑹于奚王岭分道追辽主于鸳鸯滦中间数百里别无攻围郡县之事知今承德府西境及丰宁县滦平县之东境皆北安州地也至辽志于北安州下称晋为冯跋所据冯跋即北燕主考承德府全境地前燕后燕及北燕皆有之岂止冯跋一人即冯跋所据者兼有承德府属之境亦不止北安一州辽志所列沿革未可徴信大率𩔖此又按辽时有六奚部以奚王府领之北安州虽即在奚地然史称辽圣宗以汉户置州则奚部自非其所属盖北安州治以刺史而奚部统以奚王奚之故地尚寛凡北安州附近之境并当为奚部地考辽史营卫志奚初为五部曰约啰部曰巴尔达部曰敖拉部曰美嘉部曰绰罗部太祖尽降之天賛时增置多科部遂号六奚部命巴抡主之仍号奚王圣宗合敖拉美嘉多科三部为一特置南尅部北尅部以足六部之数其所居地之可考者约啰部居潭利二州间巴尔达部居松山州平州之间绰罗部居潭州北敖拉部美嘉部多科部合为一部及分置之南尅部北尅部辽史未详其所居之地然奚之旧地既在北安州则诸部亦当附居其地又有萨拉噶部伊克部努延部皆以降奚置部设节度使领之分居泽州之东潭州之南复有卾博库部与萨拉噶等三部同居望云县东盖辽时望云县以东即与北安州相接中间并无郡县而北安一州又不应如是辽濶知今滦平县丰宁县之西境皆奚部散居之地金天辅六年宗翰等败奚王什黙而北安州遂降可知奚王之即在此安州境也又按武经总要所列契丹诸州于北安州下尚有招延州以渤海部落居之东小凌河南至润州北至泽州西南至幽州四百五十里当在今建昌县南境辽志不载此州名故附识于此辽史地理志兴中府本霸州彰武军慕容皝以栁城之北龙山之南福德之地乃筑龙城构宫庙改栁城为龙城县遂迁都号和龙宫慕容垂复居焉后为冯跋所灭元魏取为辽西郡隋平高保宁置营州炀帝废州置栁城郡唐武德初改营州总管府寻为都督府万嵗通天中陷李万荣神龙初移府幽州开元四年复治栁城八年西徙渔阳十年还栁城后为奚所据太祖平奚及俘燕民将建城命韩知方择其处乃完葺栁城号霸州彰武军节度统和中制置建霸宜锦白川等五州寻落制置𨽻积庆宫后属兴圣宫重熙十年升兴中府有大华山小华山香高山麝香崖天授皇帝刻石在焉驻龙峪神射泉小灵河统州二县四按辽兴中府为慕容燕故都所在今朝阳县南境也辽志称慕容皝筑龙城慕容垂复居焉考慕容垂复国本都中山至其子慕容寳始迁龙城非慕容垂也志又称后为冯跋所灭高云灭慕容氏冯跋实代高云亦非跋灭慕容氏也又称后魏取为辽西郡后魏所设者本名昌黎郡至隋始改置辽西郡皆辽志之误兴中县营邱县象雷县闾山县按方舆纪要象雷废县闾山废县皆在营州西今朝阳县西南境也辽中京在兴中府之西二县先𨽻中京而后属兴中故知居中京兴中府之间也武经总要兴中府东至辽河三百里西至中京三百里西南至建州六十里北至潢水四百里旧契丹界西北至松陉岭百里旧奚界东南至安东都䕶府二百七十里东北至白川州七十里按方舆纪要营州故城在大寕卫东三百里一统志原本兴中故城在土黙特右翼西百里锦州府西北边外大凌河之北盖即今之朝阳县治旧名三座塔城䝉古称为古尔班苏巴尔罕城辽史地理志安德州化平军安德县按安德州安德县之里至武经总要未详一统志原本永德废县西北去神水县城五十余里东北去兴中府城百里今据辽干统八年有安德州灵巖寺碑灵巖寺在今朝阳县东南柏山上则安德州故城当在今朝阳县东南柏山之麓为土黙特右翼旗南境实兴中府之东南也辽志以安德县为析霸城东南户置霸城即兴中府又金志称永德县北有凌河与此方位并合又按辽兴中府所属尚有黔州统盛吉一县方舆纪要黔州城在营州南考武经总要谓白川州东至黔州七十里黔州东至显州五十里东北至望海峯五十里是黔州尚在川州之东为今锦州府界故不列入辽史地理志川州长宁军太祖弟明王按图置㑹同三年诏为白川州按图子察罕以大逆诛没入省曰川州初𨽻崇德宫统和中属文忠王府统县三宏理县咸康县宜民县武经总要白川州东至黔州七十里西至中京四百三十里东南至宜州百里西南至霸州七十里按方舆纪要川州有东西二城东川州辽所置西南至义州卫一百五十里西川州金所置南至义州卫九十里盖辽与金各自有川州武经总要川州西南至霸州七十里此辽之川州也元一统志川州南至兴中州一百八十里此金之川州也一统志原本川州城在土黙特右翼东北一百五里䝉古名卓索喀喇城今朝阳县治东北六十七里地名四角坂有废城中有辽开泰二年石幢为白川州官吏所建知即辽川州故城也且此城当兴中故城东北亦与武经总要西南至霸州七十里之文相合今朝阳县属土黙特右翼旗东北接土黙特左翼旗境皆川州地也又按辽川州共领三县辽志先宏理而后咸康宜民元一统志载辽川州所领则先咸康而后宜民宏理清𩔖天文分野书亦称辽川州领咸康等三县今据辽开泰二年石幢列衔有长宁军节度白川州刺史及白川州咸康县令知咸康县为辽川州所治而宜民与宏理乃其属县元一统志又谓辽后省宏理入宜民若宏理为川州倚郭之县必不以之省入宜民矣以宏理为川州首县者乃辽志之误也宏理县之併于宜民辽史亦未详辽史地理志建州保静军太祖置州汉干祐元年故石晋太后诣世宗求于汉城侧耕垦自赡许于建州南四十里给地五十顷营构房室创立宗庙州在灵河之南屡遭水害圣宗迁于河北初属武宁军𨽻永兴宫后属敦睦宫统县二永霸县永康县武经总要建州东南至器仗山三十里东北至霸州九十里南至渝州五十里西南至小凌河十里按方舆纪要建州城在大宁卫东南四百余里止约畧之词考建州本有二城辽太祖初置之建州在大凌河之南小凌河之北正当兴中城之南辽圣宗移置之建州在大凌河之北正当兴中城之西武经总要谓建州东北至霸西南至小凌河一统志原本谓建州故城在土黙特右翼西南一百二十里皆指初置之建州而言即今朝阳县治南之五十家子废城是也若移置之建州据元一统志当在兴中城之西为今朝阳县属土黙特右翼旗西一百七十里之喀喇城一统志原本以为亦辽金时州而无考者实即建州城也辽史地理志来州归德军统州三县一按辽来州即元瑞州本在今锦州府西南界据武经总要来州北至建州三百五十里元一统志瑞州北至利州界栲栳山一百五十里到利州三百五十里西北到龙山县二百八十里故知兼得建昌县东南境隰州平海军海濵县按辽志以隰州平海军领海阳县润州海阳军领海濵县金志则谓辽隰州领海濵县润州领海阳县与辽志互异考润州军名海阳与海阳县名相合则海濵县当属隰州矣元一统志亦谓辽隰州治海濵县今从之考隰州海濵县至金废隰州以县属来州后改来州为宗州复改为瑞州所属县如故元废县为海濵乡今建昌县东南一百八十里瑞云山中有元至正七年大宁路瑞州海濵乡周家庄云谿观碑知建昌县属喀喇沁左翼旗之东南境为辽海滨县地又按辽志以隰州为慕容皝所置集宁县考十六国春秋及晋书载记无集寕县之名惟前燕録载慕容皝十四年以河间郡为寕集县盖即河间郡之流人置县以居之辽志之集宁疑即宁集之譌辽史地理志宜州崇义军统县二宏政县按辽宜州即金元义州本在今锦州府北界据武经总要宜州西至霸州二百里北至川州元一统志义州西至兴中州界蛤蜊山九十里到兴中州一百八十里西北到川州一百八十里故知兼得朝阳县境今朝阳县治东北一百九十里之台头沟有金皇统八年宜州㕔峪口院碑知朝阳县属土黙特右翼旗东北接土黙特左翼旗南境亦冝州地考辽宜州治宏政县而别领开义县然开义县尚在今义州南非朝阳县境所及其兼得今县境者乃宏政县地也又按以上惟安德州𨽻于兴中府其川建来宜四州皆直𨽻于中京辽史地理志徽州宣德军景宗女秦晋大长公主所建媵臣万户在宜州之北二百里辽史地理志成州长庆军圣宗女晋国长公主以上赐媵臣户置在宜州北一百六十里成州兴府军节度统县一同昌县按徽成二州辽志载入上京道头下军州内辽时诸王外戚大臣从征俘掠生口各建州县以居之横帐诸王国舅公主许创立州城朝廷赐州县额其节度使朝廷命之刺史以下皆以本主部曲充焉所谓头下军州也二州皆居宜州之北当在今朝阳县属土黙特左翼旗境其成州后由上京改𨽻中京故辽志互収入中京道下辽史地理志饶州匡义军有潢河长水滦青山大福山松山𨽻延庆宫统县二长乐县临河县安民县按宋薛映记度潢水石桥旁有饶州富弼行桯录中京北四百八十里至潢水石桥武经总要饶州南至中京五百里辽志饶州有潢河方舆纪要废饶州在临潢西南二百三十里一统志原本谓在翁牛特右翼界内考潢河自克什克腾流经赤峰县属翁牛特左翼旗界知今翁牛特北境潢河之北当为辽饶州地饶州治长乐县而别领临河安民二县其方位道里无可考辽史地理志上京临潢府谓之龙眉宫神册三年城之名曰皇都天显十三年更名上京府曰临潢统县十按辽上京在中京之北临潢府有黑河潢河一统志原本黑河在今巴林北一百十里潢河为大辽水之西源䝉古名西喇穆伦西流入巴林界又东经阿禄科尔沁南入翁牛特北境今赤峯县北为翁牛特旗又北为巴林旗临潢府居潢水北有黑河今巴林二旗为辽上京临潢府地也辽志谓本汉辽东郡西安平之地新莽曰北安平考汉辽东郡亦在长城以内若今赤峰县北之巴林二旗汉初当为匈奴左地武帝时为塞地后入乌桓其云即辽东郡地者亦殊未之考矣临潢县按临潢县近附府治居潢水北上京道属之饶州亦有潢河知临潢县南与饶州接壤也定霸县保和县潞县宣化县按定霸以下诸县皆以俘降人户徙置京之东西南境保和宣化居南潞县居东定霸居西皆附近京邑应在潢河黑河左右今赤峰县北巴林左右翼两旗境内钦定热河志卷六十钦定热河志卷六十一钦定四库全书钦定热河志卷六十一建置沿革七金金金为北京路大定府利州兼得义州瑞州地兴中府建州全州兴州兼得临潢府地及西京路桓州地今承德府本境西为兴州之兴化县地东境为大定府之神山县地滦平县为兴州兴化县宜兴县丰宁县南境为兴化县宜兴县地西北境兼得西京路桓州地平泉州为大定府大定县长兴县富庶县金源县神山县赤峯县为大定府之三韩县松山县静封县全州安丰县兼得临潢府之临潢县卢川县建昌县南境为利州阜俗县龙山县西南境为大定府之和衆县东南境兼得瑞州之海濵县地北境为大定府之恵和县兼得三韩县地朝阳县为兴中府兴中县永德县宜民县南境为建州永霸县东境兼得义州宏政县同昌县西北境为大定府之武平县地金史地理志大定府北京留守司辽统和二十五年建为中京国初因称之海陵贞元元年更为北京置留守司都转运司警巡院县十一镇二按金初之北京即辽之上京熈宗天眷元年八月以辽上京为北京是也至海陵天德二年改为临潢府其时大定府尚称中京至贞元元年三月始改中京为北京大定府治即今平泉州治也大定按大定县之恩化镇即辽之恩州恩化县元一统志谓废于金天眷二年金史未详是金大定县兼有辽恩州地今自平泉州治至州北境皆大定县地也长兴按元一统志金废劝农县析其地属长兴金史未详是金长兴县兼有辽劝农县地今平泉州西北境皆长兴县地也富庶按辽文定升平归化三县至金皆废此富庶县之文安镇当即辽时置县之地县在今平泉州东北境兼有辽时文定升平归化三县地金源按金源县仍辽旧为平泉州最西北境惠和按辽惠和县领于惠州元一统志谓金天辅五年罢州金史未详考惠和本为辽县而金史谓皇统三年置者当是先废于天辅五年而复置于皇统三年也在今建昌县北境武平按金武平县即辽武安州沃野县地在今朝阳县西北境特初名武安县后改武平初𨽻高州后改𨽻大定府耳和衆按县在今建昌县南境之西北本与平泉州接壤故罢榆州后即西属于大定府也神山按辽神山县领于泽州元一统志谓金天辅元年罢州金史未详又考辽泽州领神山滦河二县金之神山县本仍辽旧在今承德府南境其滦阳一县乃升孩儿馆置疑即为滦河县故地在今滦平县东南境也三韩按三韩为辽旧县在今赤峯县南境金志于大定县下注有土河于长兴县三韩县下别注有涂河似以土河涂河为二水今以元一统志所载涂河之源流方位考之知涂河即土河今亦称老河其实一水也又元一统志称高州东至武平县东南至惠和县武平在今朝阳县西北境恵和在今建昌县北境金废高州存三韩县知县境跨今建昌县北境在患和县之北故能东与武平县接壤承安三年复升为州时得分武平以𨽻之也松山静封按金大定府所属诸县多为辽之旧县惟静封县乃金所新设静封初属全州又属高州当在全州之南大定府之北元一统志作静丰谓静丰废城在松州东五十里是松山静封境界毗连为今赤峯县属翁牛特旗境利州辽统和十六年置县二镇一寨一阜俗龙山按龙山在今建昌县西南境本东北与阜俗接壤故金废潭州后即近属利州也兴州宁朔军本辽北安州兴化军兴化县承安五年升为兴州置节度军名宁朔改利民寨为利民县拨穆尔坚河图们必罕宁江苏玛拉三明安𨽻焉贞祐二年四月侨置于宻云县县二按金兴州以辽北安州地改置辽北安州有利民县无兴化县辽利民县至金即废金之兴州在辽北安州南境今滦平县地非即辽之故城也兴化按金兴化县为兴州治故城即今喀喇河屯其东即承德府南境亦兴州地也宜兴按金之白檀镇与汉白檀县异汉白檀自在边内特取名偶同犹宻云戍之非即宻云县也宜兴故城在滦平县西北七十五里地名小城子其南与古北口相直又金时兴州之西即接桓州别属西京道今丰宁县南境尚属兴州地其西北境兼得桓州地兴中府本唐营州城辽太祖迁汉民以实之曰霸州彰武军重熈十一年升为府更今名金因之县四镇三兴中按兴中县之黔城镇当即辽之黔州盖废于金初又考辽兴中府领兴中营邱象雷闾山四县元一统志谓金省二县惟存兴中营邱寻又更营邱为洪宁县知金所省者惟象雷闾山尚有洪宁县金史未详是金兴中县实兼有辽黔州及象雷闾山二县之境今朝阳县西南境皆兴中县地永德按永德即辽安德县在今朝阳县东南境辽安德县本属德安州金大定中改名永德时当即废州而后来属于兴中府也金史不言州废乃记载之踈宜民按辽史太宗纪㑹同三年八月戊申以安端私城为白川州乙夘置白川州官属其后去白字但称川州金志谓在辽天禄五年元一统志亦同然考辽圣宗统和八年七月置白川州宏理县又辽开泰二年石幢犹称白川州并在辽世宗天禄之后知天禄五年尚未改称川州也辽纪载开泰七年四月赈川饶二州饥知白川州之改为川州当在开泰二年之后七年之前金志以为天禄五年者误又按元一统志金天眷二年川州属懿州三年废咸康为镇入宜民大定初州废𨽻咸平府承安二年复置川州治宜民县仍升徽川寨为徽川县以𨽻之复割属懿州惟存宜民县盖辽之宜民县及宏理县皆属于川州而川州自治咸康县至辽末废宏理县金初废咸康县惟存宜民一县承安时改置川州即治宜民县虽同在今朝阳县境而金之川州与辽异治至废州之后宜民一县实兼有辽时咸康宏理二县地建州保靖军辽初名军曰武宁后更金因之县一永霸按辽建州领永霸永康二县金志惟载永霸县知永康县为当时併省是今朝阳县南境皆永霸县地元一统志则谓金併省后复置一县曰建平与金史互异瑞州归德军县三镇一海滨按金瑞州即辽隰州其故地为今宁远州不属热河境惟海滨一县在今建昌县东南境又东接宁远州界义州崇义军县三镇一宏政同昌按金义州即辽宜州其故城在今锦州府属之义州不𨽻热河境惟宏政同昌二县在今朝阳县东北境宏政为辽宜州属县同昌为辽成州属县辽志成州互见于上京中京道初𨽻上京道时无属县后改𨽻中京始置同昌县金因之而改𨽻义州耳全州盘安军节度使承安二年置改胡设务为靖封县黑河舖为卢川县拨北京三韩赉唿等五明安以𨽻焉贞祐二年四月尝侨置于蓟州县一安丰按三韩县在赤峯县境靖封卢川二县旧与三韩县同𨽻全州知其境界毗接靖封即静封后改𨽻大定府知其居南卢川改𨽻临潢知其近北均在今赤峯县境而安丰县下亦注有黄河里河是全州故境当在今赤峯县北巴林旗地也临潢府总管府地名西楼辽为上京国初因称之天眷元年改为北京天德二年改为临潢府路大定后罢路併入大定府路贞祐二年四月尝侨置于平州县五临潢卢川按金之临潢府临潢县皆仍辽旧为今赤峯县北巴林旗地其卢川县以黑河舖升复有潢河亦当在今巴林旗北境钦定热河志卷六十一钦定热河志卷六十二钦定四库全书钦定热河志卷六十二建置沿革八元元元为大宁路大定县富庶县金源县恵和县武平县和衆县龙山县利州惠州髙州兴中州川州建州地上都路兴州松州兼得开平府地及全宁路鲁王分地今承徳府西境为上都路兴州之兴安县宜兴县地东境兼得大宁路恵州地滦平县为兴州兴安县宜兴县丰宁县为兴安县宜兴县地西北境兼得开平府之开平县地平泉州为大宁路之大定县富庶县金源县恵州赤峯县为大宁路之髙州上都路之松州北境为全宁路全宁县及鲁王分地建昌县为大宁路之和衆县龙山县利州北境为恵和县南境兼得恵州地东南境兼得瑞州地朝阳县为兴中州建州川州东境兼得义州及懿州地西北境为大宁路之武平县兼得鲁王分地元史地理志大宁路本奚部唐初其地属营州贞观中奚酋可度内附乃置饶乐郡辽为中京大定府金因之元初为北京路总管府领兴中府及义瑞兴利锦利惠川建和十州中统三年割兴州及松山县属上都路至元五年併和州入利州为永和乡七年兴中府降为州仍隶北京改北京为大宁二十二年改为武平路后复为大宁领县七州九元一统志大宁路西南至大都九百里西北至上都九百里东至懿州界驿安站六百里西至上都路界鸡岭一百五十里南至平滦路界䨇峯岭三百五十里北至上都路界青阳岭二百里东到懿州七百里西到兴州三百五十里南到迁安县四百二十里北到松州二百二十里东南到抚宁县七百里东北到古庆州九百里西南到遵化县六百三十里西北到上都路九百里按元时大宁路所领之锦州今属盛京其瑞州所属兼得今境之海濵县义州所属兼得今境之宏政县元时俱经併省又旧属义州之同昌县亦省入辽阳路之懿州故诸县名均不复列元史地里志大定元一统志大宁县西南至大都九百里西北至上都九百里东至金源县界坌道站九千里西至兴州界鸡岭一百五十里南至和衆县界车家岭五十里北至髙州界细河一百五十里东至金源县二百里西至兴州三百五十里南到和衆县九十里北到髙州二百二十里东南到富庶县一百五十里东北到惠和县一百五十里西南到恵州二百二十里西北到松州二百二十里按元大定县兼有今长兴县地元一统志谓至元二十九年改为大宁县金史未详元史地理志富庶金源元一统志富庶县西南至大都一千一百里西北至上都一千里东至建州界弓子岭十五里西至大宁路界干涧庙儿岭一百三十里南至利州界南港岭五十里北至金源县界滑河堠子岭六十里东到建州七十里西到本路一百五十里南到利州七十里北到恵和县一百八十里东南到锦州三百五十里东北到金源县一百二十里西南到和衆县一百二十里西北到本路一百五十里金源县西南至大都一千一百里西北至上都九百里东至兴中州界青山岭二十里西至大宁县界坌道跕一百十里南至建州界隆兴寺四十里北至武平县界偏道子岭七十里东到兴中州一百里西到本路二百里南到建州九十里北到武平县一百五十里东南到锦州二百七十里东北到髙州一百五十里西南到冨庶县一百七十里西北到恵和县九十里按元富庶县金源县仍金旧大宁富庶金源二县俱属今平泉州北境元史地理志恵和元一统志惠和县西南至大都一千五十里西北至上都八百里东至武平县界黄栢岭七十里西至大宁县界涂河六十里南至富庶县界赵花谷六十里北至髙州界荆家寨五十里东到武平县一百五十里西到本路一百五十里南到富庶县一百八十里北到髙州九十里东南到金源县九十里东北到武平县一百五十里西南到本路一百五十里西北到松州二百五十里按元惠和县仍金旧属今建昌北境元史地理志武平元一统志武平县西南至大都一千二百里西北至上都一千里东至川州界栏子岭七十里西至恵和县界盘道岭八十里南至兴中州界匣口五十里北至䝉古行营界郭松寨二十里东到川州一百五十里西到惠和县一百五十里南到兴中州一百八十里北到临潢府一千三百里东南到义州三百里东北到懿州四百里西南到金源县一百五十里西北到髙州一百五十里按元武平县仍金旧属今朝阳县西北境元史地理志和衆元一统志和衆县西南至大都九百里西北至上都九百里西北至本路九十里东至利州界水峪岭三十里西至惠州界鹁鸽岭一百里南至恵州界燕王城岭六十里北至大宁县界车家岭四十里东到利州九十里西到兴州三百五十里南到恵州一百六十里北到本路九十里东南到龙山县一百四十里东北到富庶县一百二十里西南到惠州一百六十里西北到上都路九百里按元和衆县仍金旧元史地理志龙山元一统志龙山县西南至大都九百里西北至上都一千一百二十里西北至本路二百四十里东至利州界石匣口五十里西至恵州界大岭一百五里南至抚宁县界冷口三百里北至利州界白道子岭四十里东到锦州四百里西到恵州二百二十里南到抚宁县三百五十里北到利州八十里东南到瑞州二百八十里东北到建州二百里西南到迁安县三百五十里西北到和衆县一百四十里按元龙山县仍金旧和衆龙山属今建昌县西南境元史地里志利州元一统志利州西南至大都一千里西北至上都一千里东至锦州界利园岭二百三十里西至和衆县界文山岭六十里南至龙山县界白道子岭四十里北至富庶县界龎家庄三十五里东到锦州三百五十里西到和衆县九十里南到龙山县八十里北到富庶县七十里东南到瑞州三百里东北到建州一百二十里西南到恵州二百二十里西北到本路一百六十里按金利州领阜俗龙山二县元一统志谓至元二年降州为利城县併省二县五月复为州四年二月复领二县七月割龙山隶大定府阜俗县併入本州隶大宁路皆元史所未详属今建昌县南境元史地理志惠州元一统志惠州西南至大都六百六十里西北至上都八百五十里东至利州界长岭二百十里西至兴州界赤岭六十里南至丰润县界崖儿口三百十里北至和衆县界燕王城岭一百十里东到利州二百六十里西到兴州二百二十里南到丰闰县三百五十里北到和衆县一百六十里东南到龙山县二百二十里东北到本路二百二十里西南到遵化县三百里西北到松州四百五十里按元恵州以辽泽州地改置辽泽州本路神山县而别领滦河县金废泽州及滦河县承安时别置滦阳县而亦旋罢故金志但有神山县元之惠州盖在辽泽州之境而非即其故城考元一统志惠州有废神山县元罢为神山跕又有废滦阳县元亦为站设巡检司故知恵州为元所改置今承徳府东南境平泉州南境皆元惠州地又建昌县东南月华山有元大徳三年林泉寺地产碑称大宁路惠州东锦川乡知今建昌县之南境亦在惠州也元史地理志髙州元一统志髙州西南至大都一千一百二十里西至上都七百里东至武平县界夹头部落八十里西至松州界隂凉河七十里南至大定河界细河九十里北至䝉古行营界扢扠河九十里东到武平县一百五十里西到松州一百五十里南到本路二百二十里北到古庆州七百里东南到恵和县九十里东北到临潢府七百里西南到本路二百二十里西北到应昌府七百里按元一统志元甲戌嵗升髙州为兴胜府丙子嵗仍改髙州隶大宁路元史未详属今赤峯县南境元史地理志兴中州元一统志兴中州西南至大都一千二百里西北至上都一千二百里西北至本路三百里东至义州界喀喇山九十里西至金源县界青山岭八十里南至瑞州界油雾岭一百六十里北至武平县界匣口一百三十里东到义州一百八十里西到金源县一百里南到瑞州三百里北到武平县一百八十里东南到锦州一百八十里东北到川州一百八十里西南到建州八十里西北到惠和县一百八十里按元史顺帝纪至正二年正月升懿州为路以大宁路所辖兴中州义州属懿州路今朝阳县三座塔南六十里道旁有元至正四年重修石木桥碑亦称懿州路兴中州元志失载又元一统志谓金兴中府领兴中县及洪宁县元因之至元二年县皆省降府为兴中州寻复为兴中府七年复降为州隶大宁路又有永徳县亦金兴中府所属元省入兴中州皆元史所未详元史地里志川州元一统志川州西南至大都一千四百里西北至上都一千里西北至本路五百里东至懿州界岭东山七十里西至武平县界栏子岭八十里南至兴中州界独山一百四十里北至䝉古行营界虾蟆山一百里东到懿州二百二十里西到武平县一百五十里南到兴中州一百八十里北到临潢府一千五十里东南到义州一百八十里东北到咸平府六百二十里西南到金源县三百里西北到髙州三百里按金川州治宜民县元时无宜民县而有川州亦即治宜民故地今据元至正五年川州重修东岳庙碑则元川州故城当即今朝阳县属三座塔北一百六十八里之黒城子也元史地理志建州元一统志建州西南至大都一千一百七十里西北至上都一千七十里东至兴中州界田家岭四十里西至富庶县界两家店五十五里南至瑞州界油雾岭一百二十里北至金源县界隆兴寺五十里东到兴中州八十里西到富庶县七十里南到瑞州五百里北到金源县九十里东南到锦州二百六十里东北到武平县二百五十里西南到利州一百二十里西北到本路二百二十里按元一统志谓金置建平县元初因之后省建平入州元史未详兴中州川州建州俱属今朝阳县境元史地里志上郡路领州四兴州兴安宜兴按元史文宗纪致和元年八月升宜兴县为州又滦平县境有元天厯中宜兴州所建太平王徳胜碑其文云天下既定奏升县为州与元纪合元志失载又顺帝纪至元五年四月革兴州兴安县志亦遗之元之兴安即金之兴化元兴州治兴安县而别领宜兴县兴州治在今滦平县即俗所称大兴州宜兴治在今滦平县西北之小城子以元时尝升为州今土人尚称其地曰兴州也又按兴州之里至元一统志未详宜兴故城本在滦平县境而丰宁县西北之上黄旗汛有元至正时石碣为宜兴开平分界之所承徳府治东南之五指山有元大轮禅师碑称为兴州宜兴县知今滦平县及承徳府之西境丰宁县之南境皆宜兴故地也元之上都路开平府即今之桓州今丰宁县西北境兼得开平府地元史地理志松州元一统志松州西南至大都九百里西北至上都七百里东到髙州分水岭八十里西到兴州坌土岭一百四十里南到大宁路二百二十里北到应昌府七百里东南到武平县三百里东北到古泉州二百五十里西南到兴州三百五十里西北到上都七百里按松州为今赤峯县西境地元史世祖纪中统三年二月以松州隶上都四年五月升开平府为上都升上都路松山县为松州考元中统元年置开平府至四年始称为上都又金时废松山州存松山县元初仍其旧至中统四年始升为松州是中统三年开平府尚未升为都松山县亦尚未升为州当云以松山县隶开平府元纪谓中统三年以松州隶上都元志谓中统三年升为松州者皆误元史地理志全宁路领县一全宁按志于全宁路下未详建置沿革今考全宁路为鲁王分地今赤峯县北乌丹城中有元鲁国大长公主碑是元时全宁路当在今赤峯县北所辖巴林二旗境内也元史特色辰𫝊载特色辰子曰阿禅曰和浩阿禅初封河西王后追封济宁王阿禅孙曰特木尔曰曼济岱俱封济宁王特木尔子多阿克巴勒尚大长公主加封鲁王传云太祖谕和浩曰哈拉衮迤东涂河潢河之间和尔齐诺庆州之地与伊竒喇斯为隣汝则居之又谕阿禅之子苏噜克图曰以尔父子能输忠于国哈玛尔温都尔遂东络马河至于赤山涂河迤南与国民为邻汝则居之考庆州故城本在今赤峯县北境巴林旗之西北其所谓涂河潢河之间即今赤峯县属翁牛特左翼旗及建昌县北境敖汉旗朝阳县西北境奈曼旗之北境也其所谓络马河至于赤山涂河迤南与国民为邻即今赤峯县属翁牛特右翼之北境也知今赤峯县北境及建昌朝阳二县西北境在元时兼有鲁王分地𫝊又云元贞元年济宁王曼济岱尚囊嘉特公主请于帝以应昌路东七百里驻冬之地剏建城邑大徳元年名其地为全宁路是全宁路本在鲁王分地之中其故城当在今赤峯县北巴林旗界今巴林左右二旗应属元全宁路地钦定热河志卷六十二钦定热河志卷六十三钦定四库全书钦定热河志卷六十三建置沿革九眀明眀初属北平府寻改属北平行都司为大宁卫新城卫富峪卫㑹州卫全宁卫营州卫兴州卫地今承徳府本地滦平县丰宁县为兴州左右中前后五卫及宜兴守御千户所地丰宁县西北境兼得开平卫地平泉州为大宁新城富峪㑹州四卫及寛河守御千户所地赤峯县为全宁卫地南境为大宁卫地建昌县朝阳县为营州左右中前后五卫地朝阳县东兼得大宁卫地后俱废按眀实録洪武三年七月辛夘以古北口山外兴州云州𨽻北平府四年罢山后诸州徒其民于山南眀史未详乃史家之漏以实録为据知眀初尚仍元时州县之制也但不乆旋罢其併省之迹遂不可考耳明史地理志北平行都指挥使司本大宁都指挥使司洪武二十年九月置二十一年七月更名永乐元年三月复故名侨治保定府而其地遂虚西南距北平布政司八百里大宁卫洪武十三年为府属北平布政司寻废二十年八月置卫九月分置左右中三卫寻又置前后二卫二十八年四月改左右后三卫为营州左右中三䕶卫永乐元年二月省又徙中前二卫于京师直𨽻后军都督府按大宁卫治即元大宁路大定县治复兼有元时惠和县武平县及和衆县境当为今平泉州属喀喇沁扎萨克公旗喀喇沁右翼旗及赤峯县南境地又迤东北至建昌朝阳县属敖汉奈曼旗迤东至朝阳县属喀喇沁左翼旗地方舆纪要谓大宁卫东至泰宁夷卫七百里南至永平府边四百五十里西南至喜峯口边四百八十里西至开平卫四百三十里自卫至京师八百里葢营州兴州诸卫皆统于大宁都司也新城卫洪武二十年九月置永乐元年废距行都司六十里按新城即今之黒城在大宁城之西南为今平泉州属喀喇沁扎萨克公旗地富峪卫本富峪守御千户所洪武二十二年二月置二十四年五月改为卫永乐元年二月徙置京师直𨽻后军都督府距行都司一百二十里按富峪卫在新城之西南为今平泉州属喀喇沁扎萨克公旗南境地㑹州卫洪武二十年九月置永乐元年废按㑹州卫在富峪城之西南为今平泉州境马盂山广袤千里乃史志之误全宁卫洪武中废二十二年四月置卫永乐元年废西南距行都司二百里按全宁卫在大宁卫之北即元之全宁路在鲁王分地中者在今赤峯县北巴林旗境志称卫西南距行都司二百里以外地有潢河潢河经流赤峯县翁牛特旗境方位相合所云黒龙江当即巴林旗境之黒河耳营州左屯卫洪武二十六年二月置永乐元年三月徙治顺义县属大宁都司按塔山今在土黙特左翼旗之东南是营州左卫为今朝阳县属土黙特左翼旗地营州右屯卫洪武中州废二十六年二月置此卫永乐元年三月徙治蓟州属大宁都司西北距行都司四百里按营州右卫即元建州为今朝阳县属土黙特右翼旗西南境地营州中屯卫洪武中县废二十六年二月置此卫永乐元年三月徙治平谷县西属大宁都司按营州中卫即元龙山县为今建昌县属喀喇沁左翼旗南境地营州前屯卫洪武三年七月属北平府五年七月废二十六年置此卫永乐元年三月徙治香河县属大宁都司按眀营州诸卫于元时为兴中州地属大宁路其兴州五卫则为元兴州地属上都路是兴中州之与兴州一在今朝阳县一在今滦平县相距甚逺眀地理志于营州前卫下注元兴州都路者误也至老河经流之地自当在大宁卫新城卫境与营州无渉而去兴州亦甚逺并误又志于大宁卫㑹州卫下俱注有土河而于营州前卫下别注有老河亦未知土河与老河本为一水耳营州后屯卫洪武二十五年八月置永乐元年三月徙治三河县属大宁都司按明志于营州五卫俱未详距行都司之道里营州本以兴州故城得名而左右中诸卫无即治营州故城者明太祖实録洪武二十五年八月庚申置营州后屯卫二十六年二月壬辰置营州中前左右四屯卫后卫独最先置者疑其即治兴中州城也兴州左屯卫洪武中置永乐元年二月徙治玉田县直𨽻后军都督府兴州右屯卫洪武中置永乐元年二月徙治迁安县直𨽻后军都督府兴州中屯卫洪武中置永乐元年二月徙治良乡县直𨽻后军都督府兴州前屯卫洪武中置永乐元年二月徙治丰润县直𨽻后军都督府兴州后屯卫洪武中置永乐元年二月徙治三河县直𨽻后军都督府寛河守御千户所洪武二十二年二月置永乐元年二月徙治遵化县仍属大宁都司又侨置寛河卫于京师直𨽻后军都督府按寛河即今之寛城在㑹州城之南今平泉州南境地宜兴守御千户所洪武二年兼置卫属永平府三年三月属北平府六月改卫为守御千户所五年七月州废存所永乐元年所废按宜兴所即宜兴州在今滦平县境其兴州五卫道里未详大约兼有今承徳府本境及滦平县丰宁县地其西北为开平卫即元之上都路洪武二年为府属北平行省寻废州置卫属北平都司永乐元年二月徙卫治京师直𨽻后军都督府四年二月还旧治宣徳五年迁治独石堡改属万全都司而令兵分班哨备于此后废又有开平左右中前后五卫于洪武二十九年置永乐元年废并在今多伦诺尔㕔界今丰宁县之西北境亦开平卫地也后为诺音卫及泰宁卫地今承徳府本境滦平县丰宁县平泉州建昌县为诺音卫地朝阳县为泰宁卫地明史地理志景泰四年泰宁等三卫乞居大宁废城不许令去塞外二百里居住天顺后遂入于三卫外国诺音𫝊诺音福余泰宁髙皇帝所置三卫地也自大宁前抵喜峯口近宣府曰诺音自锦义厯广宁至辽河曰泰宁自黄泥洼逾阳铁岭至开原曰福余独诺音地险而强乆之皆叛去成祖从燕起靖难厚赂三卫説之来遂拥宁王西入闗成祖复选其三千人为竒兵从战天下既定徙宁王南昌徙行都司于保定遂尽割大宁地畀三卫以偿前劳昌平山水记大宁初设未有民人但立一十六卫自燕府拔之而南遂为空城及转战三年始下南京而大宁已弃之后不能复置因徙卫于山南而以其地畀乌梁海按三卫分界惟诺音泰宁二卫属今承徳府全境地王世贞三卫志以为分界定于太祖二十二年郑晓吾学编以为定于永乐元年眀史诺音传从世贞説然当太祖二十二年正分置大宁诸卫之时诺音三卫安得襍出其地即以为定于永乐元年者亦有未的考眀实録永乐元年十一月命新昌伯唐云领军自小兴州大兴州东接牛岭㑹州塔山龙山诸处屯种北勿出㑹州西勿过千户寨又永乐十九年十一月命边将置逻骑营于古北口北神树之地是其时开平以东兴州以北二三百里犹为内地三卫之界安得西近宣府宣徳三年边将奏乌梁海入大宁经㑹州将及寛河景泰元年三卫乞居大宁废城不许今近边二百里外住牧曰入曰乞是其时故大宁城犹为边外隙地三卫之界安得南抵喜峯今以诸书参考之据吾学编方舆纪要载洪武二十二年分乌梁海为三卫于潢河之北曰福余曰诺音曰泰宁是三卫之治其地皆在潢河北也终洪武之世未尝内徙洪武时大宁卫北尚有全宁卫自全宁卫北始为诺音三卫其时边外诸卫总𨽻北平行都司大宁特行都司所治之地耳永乐元年三月始割大宁卫地以畀三卫大约即其近三卫之地割以与之曰割大宁卫地者其故城尚未割特徙卫之后弃为空城故景泰时三卫乞此城而未许也至大宁城南更非其地其建庭处仍在潢河北英宗实録称正统九年讨三卫经大小兴州过神树破之于全宁及虎头山可証也景泰后令去塞外二百里居住始更徙而南考故大宁城距边四百五十里新城距边三百九十里其时已令近边二百里犹不能居大宁废城是边外瓯脱地尚逺自中叶以后形势日蹙边墻以外视如敌国大宁诸卫始尽为三卫所有吾学编载嘉靖十一年巡抚王大用欲通诺音与厚赂城其雾灵山不果雾灵山在马兰闗外遵化州界上是其城南抵长城矣明史据世贞之説以后来之疆域为最初之版图未为核实因详辩之如此钦定热河志卷六十三钦定热河志卷六十四钦定四库全书钦定热河志巻六十四晷度一授时齐政肇始虞廷而后世测量之法以起极度晷影每凭地以觇天而总以北极出地高卑度分爲枢纽又以子午线爲中得东西偏度由是分布时刻加入节气诸线得节气度分言天文家歴代递沿而西法尤爲精密承徳府全境居赤道北四十度至四十二度强在地图东面中线偏东四十三度至四十七度强京师偏东一度至四度强与夫分至日景及昼夜刻候皆可以按地分考盖天象虽虚而地体则实据表器之器精心以求髙卑赢缩芒忽难淆理固然也我皇上学贯天人识超今古辟分野拘墟之旧说而占候䜟纬尤灼知其傅㑹难徴臣等仰窥御制禹贡指南诗旨固已旷若发䝉兹论次承徳府诸境极度晷景谨爲分属排纂而于分野星次则畧举史𫝊遗闻而更详辨其不可信庶俾管窥槃扣者流恍然帱载之全量益钦惟圣知天非星史诸家所得仰希万一也志晷度第八承徳府北极出地高四十一度一十分距京师偏东一度三十分夏至正午日景三尺一寸九分有竒昼五十三刻十四分强夜四十二刻一分弱冬至正午日景二丈一尺一寸一分有竒昼四十二刻一分弱夜五十三刻十四分强春秋分正午日景八尺七寸四分有竒昼夜各四十八刻滦平县北极出地高四十度五十八分距京师偏东一度二十分夏至正午日景三尺一寸五分有竒昼五十三刻十四分夜四十二刻一分冬至正午日景二丈零九寸二分有竒昼四十二刻一分夜五十三刻十四分春秋分正午日景八尺六寸八寸有竒丰宁县北极出地高四十一度三十三分距京师偏东初度二十八分夏至正午日景三尺二寸六分有竒昼五十四刻一分夜四十一刻十四分冬至正午日景二丈一尺四寸八分有竒昼四十一刻十四分夜五十四刻一分春秋分正午日景八尺八寸六寸有竒平泉州北极出地高四十一度二分距京师偏东二度一十三分夏至正午日景三尺一寸六分有竒昼五十三刻十四分少强夜四十二刻一分少弱冬至正午日景二丈零九寸八分有竒昼四十二刻一分少弱夜五十三刻十四分少强春秋分正午日景八尺七寸有竒赤峯县北极出地高四十二度二十四分距京师偏东二度五十分夏至正午日景三尺四寸三分有竒昼五十四刻三分夜四十一刻十二分冬至正午日景二丈二尺三寸四分昼四十一刻十二分夜五十四刻三分春秋分正午日景九尺一寸三分有竒建昌县北极出地高四十一度三十八分距京师偏东三度五十分夏至正午日景三尺二寸八分有竒昼五十四刻一分夜四十一刻十四分冬至正午日景二丈一尺五寸六分昼四十一刻十四分夜五十四刻一分春秋分正午日景八尺八寸九分有竒朝阳县北极出地高四十一度四十四分距京师偏东四度二十一分夏至正午日景三尺三寸有竒昼五十四刻一分强夜四十一刻十四分强冬至正午日景二丈一尺六寸六分有竒昼四十一刻十四分弱夜五十四刻一分强春秋分正午日景八尺九寸二分有竒元史天文志北京北极出地四十二度强按元授时术周天三百六十五度二千五百七十五分今法周天三百六十度元史所云四十二度强者当今四十一度半弱元之北京治大宁城在今平泉州治东北一百六十里与今测亦不甚逺盖地居天中地体浑圆与天度相应中国当赤道之北北极常现南极常隠南行二百里则北极低一度北行二百里则北极高一度东西亦然经纬有常度测有常法推之二分二至日晷昼夜分刻立表见景理可明徴也若列星分野之说肇自周官秦汉以来𫝊述不一在天或以次言或以星举在地或据州或据国中土之地已尽二十八宿方位推之大地七万二千里数有所穷是中土星野之分特出于天文家之拘墟沿袭而未足爲据也今承徳府全境当古幽燕东北旧说星分尾箕析木之次今据歴代史书所载而缀以论说如左周礼保章氏以星土辨九州之地所封封域皆有分星郑康成注析木燕也尔雅释天大辰房心尾也大火谓之大辰析木谓之津箕斗之间谓之汉津也史记天官书尾箕幽州淮南星部地名尾箕燕汉书地理志燕地尾箕分野也东有渔阳右北平辽西辽东西有上谷代郡雁门皆燕分也乐浪元莵亦宜属焉自危四度至斗六度谓之析木之次燕之分也费直周易分野析木起尾九度蔡邕月令章句自尾四度至斗六度谓之析木之次燕之分野皇甫谧帝王世纪自尾十度至斗七度百三十五分而终曰析木之次今燕分野晋书天文志自尾十度至南木十一度爲析木燕之分野属幽州渔阳入尾三度右北平入尾七度辽西入尾十度魏书律歴志心四至斗一析木唐书天文志尾箕析木津也初尾七度余二千七百五十杪中箕五度终南斗八度自渤海九河之北得汉河间涿郡广阳及上谷渔阳右北平辽西辽东乐浪元莵古北燕孤竹无终九夷之国宋史律歴志赤道过宫尾宿四度十五分杪五十四入燕分析木之次黄道过宫尾三度八十六分杪六十四入燕分析木之次按宋志又载观天歴黄道过宫尾宿八度入燕分与前说异金史歴志太阳黄道十二次入宫宿度尾三度九十七分九十二抄外入燕分析木之次元史歴志黄道十二次宿度尾三度一分一十五杪入析木之次按承徳府全境在古渔阳右北平辽西郡边外其入某宿度分史𫝊无明文汉书地理志尾箕分野东抵辽东唐书天文志亦及于辽东北燕则承徳府属星分以尾箕属燕之旧说附近推之亦畧可考见然古人分星或以配食或以主祀初未甞以恒星之次第配九州东西南北之方位亦未甞以地之大者星土必广地之小者星土必狭其附近边徼之地即縁边徼所分之星而系属焉如星纪爲吴越分春秋时未有交趾九真南海日南之地也汉置爲郡亦不过附于星纪之次如鹑首爲秦分春秋时未有武威张掖酒泉敦煌之地也汉置爲郡亦不过附于鹑首之次如析木爲燕分春秋时未有元莵乐浪辽东西之地也汉置爲郡亦不过附于析木之次盖缘三代以下拓地不广故附诸中土而有余若以今之道里计之西域新疆逺拓二万余里已非秦分井鬼二宿所能该况推之以尽地面一周则中土以外大地尚多又将分以何星属以何次乎㳟读御制题毛晃禹贡指南诗注史记天官二十八舎主十二州引星经如云角亢郑之分野之𩔖乃以二十八宿主十二州分配无余此外更当何属夫天无不覆星丽乎天亦当无不照今十二州皆中国之地岂中国之外不在此昭昭之内乎且其间有地少而星多亦有地多而星少以天度地舆凖之亦不均如井鬼为雍州陕西甘肃皆是其道里之广已非两舎所能该而今拓地逺至伊犂叶尔羌喀什噶尔较禹贡方隅㡬倍蓰其地皆在甘肃以外将以雍州两星㮣之乎抑别有所分属乎此又理之难通者盖分野之说本不足信而灾祥则更隣于䜟纬皆非正道仰圣论之昭垂诚足以破千古拘墟之见而悬为正的矣且即以旧説论之尔雅以尾属大辰星与次已相违汉代不知嵗差以节气交宫分十二次之界其交宫又非当时实测后汉贾逵诸人始以史官所注冬夏至日躔所在正之于是十二次纷纷改定晋虞喜始知嵗差宋何承天祖冲之隋刘焯等言之益详唐初傅仁之始用嵗差朝论不以爲然李淳风复去嵗差不用及一行乃博考广证分天自爲天嵗自爲嵗更以七宿之中分四象中位而着其分野然观其区别各次与尧典春秋传复时有出入明神宗时西法入中国以中气过宫而恒星既有嵗进之差于是宫无定宿宿可以递居各宫古法因之递变再以恒星东移嵗差五十杪积算之六千余年之后南易而东西易而南万二千余年之后南易而北西易而东方位更而分野亦易是则分野以属星分星以属次即中土十二州之地前后已多参错况大地之全乎兹故採缀旧说折衷圣裁见向来十二州分星之说不过天文家之沿袭傅㑹加以占騐禨祥尤多恍惚非独事难徴信亦理不能通耳又按古分野之法限于中土则大地难周统全局以规大势当以周天三百六十度配大地七万二千里毎二百里分应一度尽地面一周而二十八宿之分野始尽说似较爲无弊也第欲以周天分属大地而恒星有东移之差则以某宿属某处将以何者爲准而后左右推暨乎曰恒星虽嵗差五十秒然二十八宿始初之体原有定位角亢氐房心尾箕爲苍龙居东斗牛女虚爲元武爲元武居北奎娄胃昴毕参觜爲白虎居西井鬼柳星张翼轸爲朱雀居南是也宿有东西南北地亦有东西南北以二十八宿东西南北之本位分配大地东西南北之定位按诸古志十二州分星之说惟燕爲尾箕之野方位适相符合盖以中土地偏东北隅京师又居中土之东北于八卦属艮于十干属癸甲之交于十二支属寅于十二次属析木于星属尾箕尾箕二宿之本位亦正在东北隅也以尾箕燕分爲准而后左右推之尽地面之一周皆与各宿本位相合是爲亘古不易之星分而十二次因之至恒星东移嵗差五十杪亦随大地爲转易某年属某宿某度若干分杪以各宿本位所属不变者爲体以按年递值者爲用如是以言分野则数不穷而理犹可据爲附着其说以备考钦定热河志卷六十四钦定热河志卷六十五钦定四库全书钦定热河志卷六十五山一承徳府全境北界兴安大岭为阴山之正脉左右层峦叠巘皆其分支形势之雄甲于紫塞若龙山为慕容氏国都七金马盂诸山为辽金名胜徴名定位往往而合自僊庄肇启巖峦献秀锤峯东峙则郦道元水经注之石挺也广仁西控则王曽行程录之墨斗岭也加以六飞来往睿赏留题翠壁丹崖辉新云日斯则林壑光华山灵望幸抑造化神秀显见有时也爰就各境所属分按道里证以史传所纪取其翔实可徴信者着之凡蒙古诸名音译旧多讹蹖兼为校正或名闻在昔而今无可考则约畧方隅彚卷附存不敢以传㑹失实至于木兰界内群山合㳫为巡跸秋蒐讲武之地别见围场门兹不复叙志山第九承徳府磬锤峯在热河行宫东八里承徳府治东北十六里下鋭上丰俗称棒棰峯圣祖仁皇帝赐今名每夕阳欲暝万壑苍然一峯秀矗亭亭倚天御题山庄三十六景中有锤峯落照峰侧石幢一镌㦿四字郦道元水经注武列水东南厯石挺下挺在层峦之上孤石云举临崖危峻可髙百余仭牧守所经命选练之士弯张弧矢无能届其崇标者按古武列水即今之热河磬锤峰近在河东撑空耸秀知即石挺是也峰侧石幢不知何时所建㦿为古户字见许愼説文为武瞾所造日字见郭忠恕佩觹余二字无考御制诗锤峰歌在天有六星开徳宣符赞鸿运在地有崑崙嵥然中峙四维镇崑崙一支走华区坛曼案衍羣峰都五岳五镇列方隅扼吭拊背据其枢神禹行水迹虽遍天秘地钥无繇见小试仅得及底柱至今䟽𨗳传㝢县灵皋奥壤应有待乃廻尧顾怡八彩带河襟巘辟仙庄卓然峰立东冈在东冈峰立初无名象形阐义钖嘉称宇宙以来便有此惟圣人通天地情造物妙在罏锤间奉三要达神明权平施称物无容意治崇金鑑千秋传八柱何当一已足马援标名笑铜沃春来簇簇自为绣雪后晶晶幻成玉穹窿髙矗飞云流亭亭入望偏宜秋一轮氷镜正圆满凭将挂着千山头望锤峰作歌晩热宁不欲寻凉心中却幸农夫庆肩舆西岭上絶顶锤峰东望遥相当天风吹寒飒衣袂攀陟虽炎爽此际乃知得逸恒于劳玉柱亭亭况佳致亭亭玉柱几千秋风月与侣鹿豕俦而今遍野田庐稠亦复台榭供清游古人曾经到此不锤峰笑道非所求罗汉峰一名弥勒峰在热河行宫东稍南三里承徳府治东南九里冈峦曼衍望之似人趺坐坦腹迤北则磬钟峰红石峦在热河行宫东南十里承徳府治东南十六里罗汉峰之东绵亘十余里其西地势寛广土人称为红石峦沟天桥山在热河行宫东南三十五里承徳府治东南三十八里山势如飞梁跨空缥缈天半与宫内四面云山亭相对御制诗天桥山歌亭子四靣云山顶东瞻案衍拖横岭岭上天桥对我亭舆梁谁驾虗无境仙人来往扶栏游彼岸奚借一苇浮祖龙鞭石空费力何如天造非人谋武夷长虹事乃幻谢傅永安桑海变恰似嵩山玉女牕中秋月每从中见朝阳洞在府治东稍南三十七里石窦嵌空横贯山腹深二十余丈广二丈余其东髙盈丈西半之晓日初生光射石罅隔山可见朝阳义葢取此洞内外小佛祠各一㡌盔山在府治东稍南八十里以形类兠鍪得名其北十里复有㡌盔山土人称为前㡌盔石后㡌盔石笔架山在府治东稍南九十里以三峰矗立故名五指山在府治东南四十里五峰崷崪俨如僊掌山有古灵峰禅寺寺有僧居实撰五指山大轮禅师碑至元二十四年建知此山旧名五指矣今土人称鸡冠山葢侧视五峰累累若鸡冠云骆驼山在府治东南五指山之东敌楼山一名观音山在府治东南一百六十里白马川之南山有至元二十六年僧显月撰敌楼山天宫禅院碑称山在惠州西南巅峰峻拔按元惠州治在今平泉州界敌楼山在承徳府最东南境与惠州西南方位相合碑文称有古殿宇号曰天宫惟设观音神像则观音山之得名有自来矣鐡虎山在府治东南九十里滴水厓一名珍珠厓在府治东南一百三十里滦河流经其下山势盘旋数十里松栢丛欝积翠成屏临河石壁削立山腰有洞流泉瑽琤若珠玑迸落故名僧冠峰在府治南稍东二十六里旧名僧官㡌山干隆三十九年赐今名峰形如毘卢覆顶土人以云气聚散占晴雨之騐輙应青云山在府治南稍东一百二十里白河之旁林木翳蔚泉响潺然出丛薄中云峰寺建其上乌龙山在府治东南二百五十里古卢龙山也卢龙塞当在其地郦道元水经注卢龙之险峻坂萦折故有九䋫之名矣按卢为黒色乌字义同音属近似更以卢龙塞証之方位亦合水经注濡水东南迳卢龙塞塞道自无终县东出渡濡水向林兰陉东至清陉濡水即今滦河至承徳府之东南境迤折而入边墙所谓濡水又东南境迳卢龙塞也无终即遵化州在承徳府南境边内所谓塞道自无终县东出也塞固以山得名境地自当毗接今乌龙山在承徳府本境西南与滦河入边处东西相望也况卢龙塞古称长堑今滦河入边处当永平府西北之潘家口为卢龙东塞魏志卢龙塞与密云山绵亘不远当今密云县西北与居庸塞相连为卢龙西塞今乌龙山正当长堑之中附近东塞也又庾杲之注扬都赋言卢龙山在罡城北平罡即平刚汉属右北平郡班书平刚无终二县接叙则平刚亦应在遵化州境适与乌龙山南北相直庾杲之所言不尽无据郦道元讥其孟浪失实过矣若水经注又载燕景昭元玺二年遣将军步浑治卢龙塞焚山刋石令通方轨刻石岭上以纪事功则不必定在乌龙山矣青松梁在府治南五十里鳯凰岭在府治南二十五里与青松梁相接皆在滦河之南尖㡌山在府治南一百八十里其南接遵化州界广仁岭在热河行宫西十四里府治西十一里岭之西南即滦平县境自滦平县治至热河为辇路经行之处康熙五十七年圣祖仁皇帝发帑开治径路平坦赐名广仁岭勒碑山上东麓建万夀亭三十八年建碑亭一恭镌御制雨中乗舆过广仁岭诗凡山庄西境诸山皆与广仁岭绵亘相接王曽行程录过乌滦河又过墨斗岭亦名渡云岭长二十里许曽公亮武经总要北安州有墨㪷岭在徳胜岭北百二十里按辽北安州城在今丰宁县东境之波罗河屯广仁岭在滦河之北正当辽北安州境内应为古墨斗岭斗与㪷特传冩不同耳御制诗雨中乗舆过广仁岭云羃山头雨复施路经横岭引闲思身先策马恒劼昔年长乘舆亦顺时瀑响千巖奔渒烟迷万树幻离竒仆臣跋涉胥勤职行赏旌劳例有之风云岭在热河行宫西北三里府治西北六里其北即狮子岭狮子岭在热河行宫北五里府治西北九里岭势竒伟如狻猊頫聴帖依莲座故名岭下狮子园岭之东地势闳敞名狮子沟凡普陀宗乗庙诸巨刹多建于此金山在府治西北五十里山势髙耸东与黒山对峙黒山在府治西北四十五里山脉周围数十里一峯拔起髙出羣山石色如黳故名按凡附近热河诸山皆金山黒山支派所分圣祖御制避暑山庄记所云金山发脉又北枕双峰诗序所云西北金山东北黒山者是也大黒山在府治北一百八十余里当张三营西北高二十余丈周百余里复嶂悬崖烟岚蒸欝遥望然伊逊河自北来流绕其足按此即古阴山分支也阴山自河套之西北蜿蜒东走经承徳府全境之北其正干为兴安岭是山在承徳府北境形势雄峻附属兴安自是而北直接围埸内诸山盖阴山逺脉经行旁络之处凡府属迤北诸山视此盘道梁在府治北境唐三营之东北象鼻山在府治北稍东四十四里山势堕长形如象鼻故名汤山在府治东北八十里山出汤泉流入赛音河圣祖尝驻跸于此建龙尊王佛庙有御制碑记横道梁在府治东北茅沟汛境内窰沟之北茅沟河流经其西滦平县双塔山在喀喇河屯行宫东北八里滦平县治北八里大小二峯矗立百余丈如窣堵波髙下相亚其一峯中开三孔表里通明御制诗双塔山双峯耸翠肖浮图鹿苑当年了不殊入影东西照滦水挿云南北拟明湖苇峪岭在喀喇河屯行宫西南十五里滦平县治西十里自王家营至喀喇河屯辇道必经又巴克什营北亦有苇峪土人称为西苇峪御制诗过苇峪岭塞外地势殊山多平原少一岭界两溪萦缪相环抱土人刀而耕高低遍巖表美恶虽非齐亦自足温饱苇峪兹过岭沿路农功考颇觉逊迤南春膏知霑少近乃阵雨作稚禾始有秒为之复望霖曷惠心黙祷羽林却喜晴云弗致行潦明当至山庄雨不为迟好我意汝当知汝私我亦晓苇峪苇峪迤北阅田功缺泽去年同一望却因昨夜得雨回苏绿意㸔无恙客嵗黒城始遇霖早祇一宿那殊状复思今夏启銮晩以是较则反迟宕设更衡之夏至节日虽为晚时早偿较长论短总縁农惟殷䖍祝屡绥贶驼峰在滦平县治西南一峰耸峙形似槖驼故名御制诗驼峰歌青山白云宜目骋一峰遥见峙横岭问之其名曰驼峯昴首耸背还引领有如此哉造物竒以弗意匠匠肖之谁能翠釡食单列更鲜锦篇掞丽词此地此名两相当岳岳立向西南望意有未忘用有殊即今沙漠耕桑畅我亦因之系于访小黄土梁在滦平县治西南二十里较常山峪西南之黄土梁形势稍亚三道梁在滦平县治西南五十里鞍子岭在滦平县治西南六十二里又大水峪口外白河之旁亦有鞍子岭为滦平县最西南境常山峪在滦平县治西南七十里岭势回环如列屏障行宫建于麓正据其胜竒山在滦平县治西南常山峪北距官道七里峯势中开状如擘裂黄土梁在滦平县治西南八十里常山峪西南十里青石梁在滦平县治西南九十里与黄土梁形势相连自两间房至常山峪群峰绵亘青石梁最峭拔高出诸山之上御制诗过青石梁石栈隆崇云里盘北来屈指最髙峦昨朝细雨不成阵今日晴空廻觉寛过岭东西异流水策骢上下一征鞍刬脩嵗久涂臻坦可复谁歌行路难过青石梁塞山过雨晓犹云隐现诸峯濯黛纹为喜农功益茂实何妨旅景自殷勤近藩已有联翩至一体曽无内外分祖训聪聴仰深意髙谈底更事云云青石梁石梁嵗往还佳景称逰攀马足若无路云头复有山飞流垂振鹭野卉鎻孱颜更喜逢秋霁都㤀行旅艰雨中过青石梁夜雨连纎晓未収制衣亦复发行驺途中霶霈乃愈甚马上逍遥那可留荔坂都成千瀑落兰蹊忽作一川流石梁过不逾十里别馆常山称憩休雨过青石梁彻夜连纎晓未晴轻舆已备御而行顺时养体钦天道渐石胶车騐物情宜雪雨零候縁暖降髙卑就谷循平披烟南望慰心处润透冬田麦始萌过青石梁晓行塞云佈四宇意谓灵山或施雨须臾云歛快开晴濯濯螺峰秀尔许﨑岖砟硌凡千盘登逈造极眼界寛隆崇大干东南去亦如瀛海苍漫漫升觉路长降路短北髙于南信非诞麦尚未収禾黍芃爱此宜𤾉着鞭懒星龛巖在滦平县治西稍北五十三里圣祖仁皇帝御题巖名巖间镌石佛像三有寺名星龛巖寺喇嘛洞在滦平县治西七十里石洞中虗形如广厦偏岭有前后二岭后偏岭在滦平县西一百里当鞍匠屯之南又南为前偏岭王曽行程録过偏枪岭四十里至卧如来馆过乌滦河按偏岭即行程録所载偏枪岭乌滦河即今滦河偏岭在喇嘛洞西三十里外疑喇嘛洞即卧如来馆之旧也十八盘岭有大小二岭大十八盘岭在滦平县西南一百十里其南四为小十八盘岭王曽行程録出古北口度徳胜岭盘道数层俗名思乡岭按十八盘岭在古北口外直北境磴道回盘应即行程録所云徳胜岭也火石岭在滦平县西南二百三十里白马闗口外挿箭岭在滦平县西南二百四十里髙家营北潮河流经其西七道岭在滦平县西南二百五十里椵树岭在滦平县西南二百五十余里潮河流经其麓五道梁在滦平县西二百三十里庙儿梁在滦平县西三百里丰宁县元宝山在镶白旗土城子东稍南十五里山形中凹旁峻以形似得名按丰宁县治在镶白旗土城子所属四旗分地如前四旗㕔之制兹编次境内诸山仍按四旗所属分载方位道里以期明晰云博罗梁在镶白旗土城子南六十里其南即滦平县界官儿岭在镶白旗土城子西南二十里其西南即镶黄旗界鐡家伙梁在镶白旗土城子西六十里其西即镶黄旗界赫山在镶白旗土城子西稍北二十五里钖喇塔拉川之西山峯峭拔林木蔚然为县西胜境五峰山在镶白旗土城子东北九十里五峰环列涧壑深幽山有兴隆寺白云山在镶白旗土城子东北一百二十里山腹一泉自洞中流出最为清冽笔架山在正蓝旗黄姑屯东稍北十里山正当波罗河屯行宫之东三峰列峙中翘旁亚作笔架形御制诗笔架峰笔架三峯逈出群支天万古翠嶙峋宣毫湘管难堪倚合付寻常腹藁人化工着意玉雕锼肯使词人弄笔头李白若曽经到此不知竒句几多留于波罗河屯咏东山笔架峯天开地辟此遗踪未许南人弄藻锋笑彼珊瑚夸宝重镇兹钵捺永提封祗今来往常凝望自古诗文必有宗不是杜韩大手笔谁当佳作倚高峯文昌襍録云契丹谓住坐处曰捺钵按辽之后即今索伦其语与满洲有相同者国语谓住处曰巴纳若作钵捺尚可云音译之讹乃并颠倒其文则失之益逺矣总由彼时中国人言语不相通习信手妄书不自知其舛谬即如金辽元三史中类此者难以枚举将悉为改译而稗野流𫝊则经用始能辨订耳珑峯在中闗行宫东十五里正蓝旗黄姑屯东稍南六十里旧名兴隆山山峯嵌空有洞西向深十六丈许隙光穿透非雕镂所及干隆十九年七月巡跸经临其地因赐今名御制诗珑峰过中闗行宫迤东十余里有峰拔地㠎嶫崒嵂望若翠屏嵌空虗洞似僊人之所栖止名之曰珑而系以诗朝催行骑縁谷东新程逐处咨民风沼冈度涧凡几重路右遥见凌霄峰巍乎气象廻不同羣山拱伏孰与京倚天拔地超哉雄嵌空洞穴宛转通嶊崣嶻嶭森巃䓗竒葩真树那可名幻以云气郁丰隆石户俨开守玉童丹灶碧火其燄红垂垂鐡锁悬长空凡骨怅望难寻踪在昔下风访崆峒塞垣荒略传何从欣兹始遇名珑飞来奚事艳呉中至今吟咏纷莫穷固都尔唿达巴罕在正蓝旗黄姑屯东固都尔唿河经流其旁故名山脉始于官家厰蜿蜒而南至中闗绵亘百余里云光洞在正蓝旗黄姑屯南四十里山势阻深其右有泉从石间出东南流㑹入固都尔唿河山麓有洞嵌空康熙六十一年就洞建寺圣祖仁皇帝赐额曰云宝珠光故即以云光名洞金厰梁在正蓝旗黄姑屯南稍东三十里赤土梁在正蓝旗黄姑屯南十里苔山在波罗河屯行宫之西正蓝旗黄姑屯西北伊逊河之北有浮屠三级髙矗峯顶东则伊逊河西则伊玛图河蜿蜒如带夹流山下平顶山在正蓝旗黄姑屯东北七十五里顶平如砥而石壁劖削每白云滃然弥漫峰顶则山雨立至土人以为占候此山绵亘广逺其北即围塲界按辽史地理志载髙州有平顶山辽髙州为赤峰县境今丰宁县为辽北安州地与髙州方位不合盖山名偶同也大对山在正白旗郭家屯东南五十五里滦河流经其下黒山在正白旗郭家屯西南二十五里沙尔唿山在正白旗郭家屯西稍南八十里钖喇塔拉川即兴州河发源于此其西即镶黄旗界鳯凰山在正白旗郭家屯西北滦河之北喇嘛山在正白旗郭家屯北三里半山石洞一仄径沿縁盘纡而上林壑幽絶汤山在正白旗郭家屯北三十五里山有温泉东南流入小滦河窟窿山在正白旗郭家屯北三十五里三峯屹立有石穴在三峯间故名半壁山在正白旗郭家屯北六十里石壁陡削形若堵墙小滦河流经其下其北即围塲界龙泉山在镶黄旗大阁儿东稍南五十里有大小龙潭三水从石罅中出三潭递注东南流入潮河塔山在镶黄旗大阁儿东南六十里山有古塔一白云洞在镶黄旗大阁儿东南七十五里亦名朝阳洞洞顶有双瀑对悬飞流树杪洞内有神像镌额曰宝华䑓不知何时书外种山桃百余株春时霏红掩映尤増胜致㡌山在镶黄旗大阁儿南稍西六十里山有石柱髙百尺三巨石叠立其上形若峩冠汤山在镶黄旗大阁儿西南四十里山出温泉洪汤寺建其侧土人称其地为汤上汤河发源于此按此与正白旗之汤山别考水经注沽水东南右合髙峰水又西南流出山沽水即今白河髙峰水即今汤河汤河发源于汤山则山即髙峰之旧矣平西梁在镶黄旗大阁儿西南八十五里其西即独石口㕔界大草坪梁在镶黄旗大阁儿西南八十余里其西即独石口㕔界按旧一统志谓李文忠败元兵于骆驼山即此然考文忠当日出居庸趋开平为今之多伦诺尔迂道至此恐未必然也十八盘岭在镶黄旗大阁儿西一百三十里其西即独石口㕔界按此与滦平县属之十八盘岭别又考元周伯琦扈从诗注曰入黒谷过色泽岭髙峻曲折凡十八盘伯琦所经由今独石口外迤东而行正厯今丰宁县西境此十八盘岭疑即色泽岭伊克达巴罕在镶黄旗大阁儿西北一百二十里其西即独石口㕔界喇嘛山在镶黄旗大阁儿北稍西六十里羣峯回合有月珠寺建其上金碧觚稜隐出林杪最为幽胜按此与正白旗之喇嘛山别巴颜哈达在镶黄旗大阁儿北稍西一百三十里韭菜梁在镶黄旗大阁儿西北一百八十里滦河流经其下僧机图达巴罕在镶黄旗大阁儿北二百十里其北即多伦诺尔㕔界平顶山在镶黄旗大阁儿东北六十里山势绵亘其东北与正白旗之沙尔唿山相接按此与正蓝旗之平顶山别大黒山在镶黄旗大阁儿东北九十里青石拉绵山在镶黄旗大阁儿东北一百八十里土人亦称为大山绵亘数十里其北即围塲界天财梁在镶黄旗大阁儿东北一百九十里亦名官道梁钦定热河志卷六十五钦定热河志卷六十六钦定四库全书钦定热河志卷六十六山二平泉州鳯凰岭在平泉州东五十里复嶂中开为州东境之门戸岭上山桃极盛春时逺望如红霞其东即建昌县界映碧山在平泉州东八里高五里广三里瑙瓈山在平泉州东稍南三十里山阳有石洞中搆屋祀泰山神有二泉一自髙巖下注一自山麓涌出流遶山下狮山在平泉州南稍东六里高三里广二里山势雄伟作狻猊昻首形其东峭壁石色全赭土人称为紫霞峰象山在平泉州南五里以山形似象得名其东与狮山相对为州境之形胜豹河流经两山间冷岭在平泉州南八十里明史地理志㑹州卫有冷岭按冷岭在㑹州城南六十里与明史地理志相符又考明宣宗实录载亲征乌梁海丙辰驻寛河明日至冷岭又明日驻㑹州今冷岭在寛河城北三十里所载方位亦合应即此山也金沙沟山在平泉州南一百里以沙色如金故名红山在平泉州西南十里高二里广一里老姥山在平泉州西南三十里猴山在平泉州西稍北五里高六里余广二里危峰孤峙髙出云际毎朔雪初晴皑如积玉土人所谓猴山积雪也乌勒唿玛梁在平泉州北六十里喀喇沁右翼境有山泉滙流南入豹河黄土梁在平泉州东北四十里喀喇沁右翼境乌勒唿玛梁之东南豹河𤼵源于此石佛沟山在平泉州东北一百二十里喀喇沁右翼境石壁上鑴佛像一喀卜齐尔东山在平泉州东北一百六十里喀喇沁右翼境有洞深三丈余洞外石笋矗立有泉清鉴毛发上建龙神祠和尔图崑都楞喀喇山在平泉州属喀喇沁右翼东二十里毕齐克图达巴罕在平泉州属喀喇沁右翼东四十里乌尔图纳蘓图波罗山汉名万夀山在平泉州属喀喇沁右翼东七十里额卜特山汉名秋鹰山在平泉州属喀喇沁右翼东八十里伊玛岱山在平泉州属喀喇沁右翼东九十五里钖纳喀喇山在平泉州属喀喇沁右翼东一百五里和尔博勒津山汉名七金山在平泉州属喀喇沁右翼东一百二十里辽史地理志圣宗过七金山土河之滨南望云气有郛郭楼阙之状因议建都又中京大定府有七金山金史地理志北京大定府有七金山元一统志七金山在大宁县北十五里东西长十里南北广五里山有七峯因名辽时尝建三学寺于中按辽金大定府即今平泉州境之大宁故城元大宁县即辽金大定府属之大定县今和尔博勒津山汉名与古相同在老河东岸西南距大宁故城不逺知为古七金山矣明一统志称乌梁海有七金山应亦指此超图喀喇山在平泉州属喀喇沁右翼东一百二十余里哈特哈山汉名妬山在平泉州属喀喇沁右翼东一百五十里乌巴河𤼵源于此巴颜乌兰山汉名大红螺山在平泉州属喀喇沁右翼东一百八十五里按明史朶颜传有红罗山罗与螺音同疑即此山托来图山汉名兔儿山在平泉州属喀喇沁右翼东南九十五里又右翼东南一百五十里有托来山巴图察罕山汉名柞山在平泉州属喀喇沁右翼东南一百余里喀喇和硕山亦名大斧山在平泉州属喀喇沁右翼东南一百五里伯尔克河𤼵源于此巴颜喀喇山汉名大青山在平泉州属喀喇沁右翼东南一百十五里蒐克哈达山在平泉州属喀喇沁右翼东南一百二十余里摩勒津陀罗海山在平泉州属喀喇沁右翼东南一百二十五里库克硕卜和尔山在平泉州属喀喇沁右翼东南一百四十里钖黙特山在平泉州属喀喇沁右翼东南一百八十里图尔根河发源于此博尔多克山在平泉州属喀喇沁右翼东南一百八十余里达尔罕陀罗海山在平泉州属喀喇沁右翼东南一百九十里察罕齐巴噶山在平泉州属喀喇沁右翼东南二百里图尔罕陀罗海山在平泉州属喀喇沁右翼东南二百三十里哈特唿朗台山亦名鸡冠山在平泉州属喀喇沁右翼南九十五里山石如鸡冠故名霍尔霍克巴达罕亦名霍尔霍克阿圭山以山洞得名在平泉州属喀喇沁右翼南一百二十余里有二洞皆僧所居依洞架楹搆精舍于其侧户牗旁通随山向背其东则霍尔霍克河出焉其西则赛音河发源于此即热河之东源克依斯库哈达在平泉州属喀喇沁右翼南一百三十里伊玛图哈达汉名羳羊山在平泉州属喀喇沁右翼南一百三十五里唿察察罕陀罗海山在平泉州属喀喇沁右翼南一百四十里唿察河𤼵源于此察尔吉山在平泉州属喀喇沁右翼南一百四十余里拜察山汉名神山在平泉州属喀喇沁右翼南一百五十里辽史地理志中京泽州有神山元一统志神山在恵州西南十三里东西长十里南北广八里中有古庙按元惠州即辽泽州在今平泉州南境与此方位相合当即古神山也巴颜山汉名富山在平泉州属喀喇沁右翼南一百七十里拉克图尔山在平泉州属喀喇沁右翼南一百八十五里永安山汉名马盂山在平泉州属喀喇沁右翼南一百九十里地产铅砂老河发于此辽史地理志中京大定府有马盂山元一统志马盂山在大宁县西六十里中有一峰形𩔖马盂故云按辽史元志所载马盂山与今州属之永安山方位相合且汉名马盂当即此山宋王曽行程录称富谷馆东望马云山山多禽兽林木国主多于此打围马盂与马云乃音之转实一山也欧阳修诗曰马盂山西看落霞应即指此特卜什山汉名方山在平泉州属喀喇沁右翼南一百九十里昌吉尔岱山在平泉州属喀喇沁右翼南二百里青龙河发源于此额林毕老图达巴罕在昌吉尔岱山之西南英图谷在平泉州属喀喇沁右翼南二百余里都唿喀喇山在平泉州属喀喇沁右翼南二百十里克勒达巴罕汉名鸦岭在平泉州属喀喇沁右翼南二百二十里拉克拉哈尔山在平泉州属喀喇沁右翼南二百三十里台吉喀卜齐尔谷在平泉州属喀喇沁右翼南二百四十里昆都楞喀喇山在平泉州属喀喇沁右翼西南八十里察罕齐老图山汉名白石山在平泉州属喀喇沁右翼西南一百三十里温德根图喀喇山在平泉州属喀喇沁右翼西南二百里䝉克达巴罕在平泉州属喀喇沁右翼西七十里纳喇蘓台山汉名松山在平泉州属喀喇沁右翼西八十里辽史地理志中京大定府有松山元一统志松山在富庶县西五十里南北长二十里东西广五里地多松因名按纳喇蘓台山与辽史元志所载松山方位相合至辽上京临潢府有松山饶州有松山又松山州亦以松得名皆非中京道所统地应在今赤峰县境内与此喀喇沁右翼之松山别库都尔图山亦名䧟山在平泉州属喀喇沁右翼西八十余里敖保尔威逊图山在平泉州属喀喇沁右翼西一百里阿鲁威逊图山在平泉州属喀喇沁右翼西一百十里察罕陀罗海山在平泉州属喀喇沁右翼西一百余里形势髙大北接围塲诸山南与黙沁达巴罕山脉连亘故亦称为黙沁察罕陀罗海山其东则钖伯河出焉其北则围塲内之穆垒喀喇沁河出焉其西则固都尔唿河发源于此即热河之西源黙沁达巴罕在察罕陀罗海山之南其西则茅沟河发源于此即热河之中源乌赫克图山在平泉州属喀喇沁右翼北三十里卾端台唿喇图山在平泉州属喀喇沁右翼北四十里绰和罗摩林达巴罕在平泉州属喀喇沁右翼北七十里察卜齐尔山亦名扫林山在平泉州属喀喇沁右翼东北七十里东南麓有古塔一额克波罗山在平泉州属喀喇沁右翼东北九十里阿里衮察克察罕陀罗海山在平泉州属喀喇沁右翼东北一百里乌纳格图达巴罕汉名野狐岭在平泉州属喀喇沁右翼东北一百余里庙儿岭在平泉州属喀喇沁右翼东北一百二十里广八里高一里其北有冈径许里土赤如赭童无草木土人言时有烟气坌涌弥漫山谷赤峰县乌兰布通山在赤峰县属翁牛特右翼东十五里乌兰哈达在赤峯县属翁牛特右翼东三十里伊克布祜图尔山在赤峯县属翁牛特右翼东四十里巴噶布祜图尔山在赤峯县属翁牛特右翼东东五十里布祜图山汉名白鹿山在赤峯县属翁牛特右翼东七十里布当华山亦名大华山在赤峯县属翁牛特右翼东九十里扎喇山汉名猬山在赤峰县属翁牛特右翼东乌纳格图山汉名屋狐山在赤峰县属翁牛特右翼东一百二十里华和博图山在赤峰县属翁牛特右翼东南四十里阿里衮察克察罕陀罗海山在赤峰县属翁牛特右翼东南八十里按此与平泉州之阿里衮察克察罕陀罗海山别齐巴噶山汉名枣山在赤峰县属翁牛特右翼东南一百里古尔班陀罗海山在赤峯县属翁牛特右翼南二十里遮盖山亦名阿圭山在赤峰县属翁牛特右翼南三十余里入山十余里有洞寛不及二丈髙一丈有余土人称为大碾子洞中有石佛像及阿难迦叶像其两厓石壁上亦俱凿成佛像有金皇统三年刘子初撰遮盖山灵峰院千佛洞碑元一统志遮盖山在松州东南二十里有古寺石洞石佛按赤峰县为元松州境志载遮盖山佛洞之蹟亦与今合毕齐克图达巴罕在赤峰县属翁牛特右翼南八十里按翁牛特右翼之西境西南境西北境诸山凡在围塲界者俱载围塲门都尔伯勒津山汉名方山在赤峰县属翁牛特右翼东北二十里按此与平泉州之方山别伊玛图山汉名羳羊山在赤峰县属翁牛特右翼东北三十里又左翼西南一百里有伊玛图山亦名羳羊山按此与平泉州之羳羊山别巴噶喀喇山汉名小黒山在赤峰县属翁牛特右翼东北四十里拜斯哈勒山汉名恩德山在赤峰县属翁牛特右翼东北四十五里布尔克尔图山在赤峰县属翁牛特右翼东北五十里伯尔克河流经其下特克勒特山汉名系轮山在赤峰县属翁牛特右翼东北六十里卾尔绰克山在赤峰县属翁牛特右翼东北六十五里又左翼西南八十余里亦有卾尔绰克山扎喇哈达在赤峰县属翁牛特左翼境为左翼贝勒驻处巴噶哈勒占山亦名小华山在赤峰县属翁牛特左翼东二十里阿尔察图察罕冈在赤峰县属翁牛特左翼东南八十里伊克纳喇蘓台山汉名大松山在赤峰县属翁牛特左翼南二十里富弼行程录自中京正北一百九十里至松山馆按宋刘敞有寄欧阳修宿松山诗富弼欧阳修之使辽皆由中京而北至上京是松山当在中京之北此伊克纳喇蘓台山方位近之若平泉州属喀喇沁右翼西境亦有松山其地在中京之西非至上京所经路也扎固图察罕陀罗海山在赤峰县属翁牛特左翼南五十里阿多固沁山在赤峰县属翁牛特左翼西南八十里布敦山在赤峰县属翁牛特左翼西三十里巴尔哈岱山在赤峰县属翁牛特左翼西四十里萨喇纳台喀喇山汉名山丹山在赤峰县属翁牛特左翼西一百三十里古尔班图勒噶山在赤峰县属翁牛特左翼西北七十里又左翼北三十里亦有古尔班图勒噶山翁格绰尔山在赤峰县属翁牛特左翼西北一百三十里翁衮山汉名神山在赤峰县属翁牛特左翼西北一百四十里按此与平泉州属之神山别蒐济山在赤峰县属翁牛特左翼西北一百五十里布尔噶蘓台山汉名栁山在赤峰县属翁牛特左翼西北一百五十余里哈达图山在赤峰县属翁牛特左翼北三十里布静克依山汉名兔麛山在赤峰县属翁牛特左翼东北四十里辽史地理志中京恵州太祖俘汉民数百戸于兔麛山下创城居之按辽恵州在中京之东北高州之东当在赤峰县东北境与此方位相合钦定热河志卷六十六钦定热河志卷六十七钦定四库全书钦定热河志卷六十七山三建昌县月华山在建昌县东南一百八十里有石窦东西相通髙一丈五尺广倍之土人称窟窿山山有林泉寺存元大徳中僧无际撰月华山林泉寺碑元一统志月华山在惠州东一百九十里按元大徳林泉寺碑文称大宁东南三舍余有山名月华突然秀出面山之腹有巖窦号曰空峒知是山以洞称胜由来乆矣又称山在惠州东锦川乡知建昌县东南境为元时惠州东境此山即志称在州东一百九十里者是也长夀山在建昌县东北六十里大城子西山有元云峯真人康太真墓碑又距山四百歩许有玉京观旧址存元至元二十四年李察撰利州长夀山玉京观地产碑黄金山在建昌县东南三十五里延七十里山石礧砢逺望作黄金色山半有石洞西南半里有泉涌出冬夏不竭巴颜济鲁克山汉名牛心山在建昌县东南一百十里喀喇沁左翼境为左翼贝子旗驻处鄂伦和固诺克山在建昌县属喀喇沁左翼东十二里布祜图山汉名白鹿山在建昌县属喀喇沁左翼东三十里即古白狼山汉书地理志白狼县有白狼山故以名县三国志魏武纪北征乌丸引军出卢龙塞东指桞城未至二百里登白狼山魏书地形志营州建徳郡石城县有白鹿山祠水经注石城川水东流迳石城县故城南北屈迳白鹿山西即白狼山也元一统志白狼山在建州南二十五里按一统志原本以此为古白狼山引水经注谓白鹿山即白狼山为据考魏书地形志营州建徳郡石城县有白鹿山祠则白狼山之改称白鹿山当始于魏时其实一山也考汉书白狼县县以山名魏武称未至桞城二百里登白狼山又田畴𫝊称登白狼山去桞城二百余里水经注亦云未至桞城二百里登白狼山望桞城是白狼山当在桞城之西南二百里古桞城与龙城相近今为朝阳县治三座塔即龙城故地布祜图山北距三座塔约二百里而遥正当古桞城之西南知为古白狼山也水经注称石城川水东迳石城县故城南北屈迳白鹿山即白狼山又东注白狼水是白狼山本与白狼水相近北魏石城县在今建昌县南白狼水即今大凌河𤼵源于喀喇沁左翼南亦在建昌县南境而布祜图山即居其东方位均与相合元一统志谓山在建州南盖今建昌县南境本元建州地也迈拉蘓台喀喇山汉名柏树山在建昌县属喀喇沁左翼东四十余里蒐济河发源于此又左翼西北八十里及左翼北八十里各有迈拉蘓台喀喇山香炉山在建昌县属喀喇沁左翼东稍北一百五十余里阿布察山在建昌县属喀喇沁左翼东南五里塔本逹巴罕汉名五岭在建昌县属喀喇沁左翼东南三十里有塔本泉噶海图波罗山在建昌县属喀喇沁左翼东南五十六里纱㡌山在建昌县属喀喇沁左翼东南七十里山顶一峯形如岸帻故名伯尔克喀喇山在建昌县属喀喇沁左翼东南八十六里青石岭在建昌县属喀喇沁左翼东南一百六十里其南接宁逺州明水塘门界钖喇哈逹图山在建昌县属喀喇沁左翼南五里大凌河河流经其麓摩该图逹巴罕在建昌县属喀喇沁左翼南三十里摩该圗河发源于此翁噶里勒图山在建昌县属喀喇沁左翼南四十五里额里叶逹巴罕在建昌县属喀喇沁左翼南七十里额里叶河发源于此托和多喀喇山在建昌县属喀喇沁左翼南七十里蒐济河流经其麓瑞云山在建昌县属喀喇沁左翼南七十里山有五洞第一洞广二丈五尺髙一丈五尺中有佛像石罅玲珑五色互映雕绘之功所不及旁行一窦窦底石若纯漆自壁以上白如垩秉烛视之具种种草木禽兽形第二洞广五尺髙三尺中隠四窦其二为坠石所塞不得入其二皆深丈许石作黄金色亦具人物形第三洞无他异第四第五洞皆广七尺髙五尺上下相通状如重屋洞南坡下有泉水极清冽东流㑹蒐济河泉南二里又有一洞内生石笋如人背立形变态种种悉出天工山有云谿观旧址存元至正七年张道中撰瑞州海濵乡周家庄云谿观碑元一统志云巖洞在瑞州西一百三十里周家庄按元云谿观碑称瑞州北二百里许有山曰瑞云山洞曰天一大洞今土人但称为云山洞元一统志作云巖洞在瑞州西盖此地在元时为瑞州西北境也鎚子山在建昌县属喀喇沁左翼南九十里塔本陀罗海山汉名五鳯山在建昌县属喀喇沁左翼南一百里青山岭在建昌县属喀喇沁左翼南一百余里布勒图喀喇山汉名寛山在建昌县属喀喇沁左翼南九十余里布勒图河发源于此威逊图山汉名桦山在建昌县属喀喇沁左翼西南四十里大凌河流经其麓柞子岭在建昌县属喀喇沁左翼西南一百里唿什哈图山汉名栗山在建昌县属喀喇沁左翼西南一百余里贵石岭在建昌县属喀喇沁左翼西南一百十里察罕额里叶山汉名白鹰山在建昌县属喀喇沁左翼西南一百四十里托蘓图喀喇山在建昌县属喀喇沁左翼西五里和尔图河发源于此胡图克图喀喇山在建昌县属喀喇沁左翼西三十里僧机图山汉名窟窿山在建昌县属喀喇沁左翼西四十里僧机图河发源于此占塔噶尔山在建昌县属喀喇沁左翼西五十里和尔图逹巴罕亦名长岭又名顺山岭在建昌县属喀喇沁左翼西八十五里托津图喀喇山在建昌县属喀喇沁左翼西一百四十里额林毕老图逹巴罕在建昌县属喀喇沁左翼西一百四十里固沁喀卜齐尔谷在建昌县属喀喇沁左翼西一百四十余里察喇齐山在建昌县属喀喇沁左翼西北三十里鸿吉尔岱山在建昌县属喀喇沁左翼西北六十里赛音台河发源于此巴颜乌兰山汉名大赤山在建昌县属喀喇沁左翼西北七十里巴颜察罕山汉名大白山在建昌县属喀喇沁左翼西北八十里库克山在建昌县属喀喇沁左翼西北一百四十里逹罕硕隆山汉名骝山在建昌县属喀喇沁左翼北十二里波罗特尔格山汉名车轮山在建昌县属喀喇沁左翼北二十七里弩山亦名弓梢山在建昌县属喀喇沁左翼北四十里齐巴噶图山汉名枣山在建昌县属喀喇沁左翼北七十五里哈逹图陀罗海山在建昌县属喀喇沁左翼北九十里乌兰哈逹图山在建昌县属喀喇沁左翼北一百里哈勒浑穆克阿玛尔吉山汉名温泉北山在建昌县属喀喇沁左翼北一百余里山南有温泉固尔班图勒噶山汉名鼎足山在建昌县北敖汉境为敖汉郡王驻处哈逹图陀罗海山在建昌县属敖汉东十五里按此与县南喀喇沁左翼境之哈逹图陀罗海山别沙尔唿塔蘓尔海额勒蘓冈在建昌县属敖汉东六十里巴尔斯陀罗海山在建昌县属敖汉东南五十里察罕齐老台山在建昌县属敖汉东南七十里纳卜塔逊山在建昌县属敖汉东南七十余里布祜圗山汉名白鹿山在建昌县属敖汉东南九十五里按此与喀喇沁左翼境之布祜图山别山当古龙城之北境十六国春秋后燕録慕容熙北登白鹿山北燕録太平初丁零氐杨道猎于白鹿山为契丹所获或即指此苐其地并非荒逺史称熙登白鹿山士卒为虎狼所害及冻死者五千余人则未免失实我皇上御批通鑑辑览以为已甚之辞而未揆事理洵足正前史之譌哈喇纳山在建昌县属敖汉东南一百里巴颜布拉克山汉名富泉山在建昌县属敖汉东南一百十里腾格里山汉名天山在建昌县属敖汉南三十里又南五十里复有腾格里山亦名天山烘郭尔鄂博山在建昌县属敖汉南四十五里鄂博图山在建昌县属敖汉南五十里鄂尔吉勒喀喇山亦名盘道山在建昌县属敖汉南六十里巴噶伊玛图山汉名小羳羊山在建昌县属敖汉南一百十里伊克伊玛图山汉名大羳羊山在建昌县属敖汉南一百二十里库克彻勒山在建昌县属敖汉南一百三十里齐老台逹巴罕在建昌县属敖汉南二百里威布尔罕山在建昌县属敖汉西南九十五里哈毕尔噶山在建昌县属敖汉西南一百二十里库里叶图山亦名道塲山在建昌县属敖汉西南一百三十里乌兰布库克山在建昌县属敖汉西南一百三十余里库尔竒勒山在建昌县属敖汉西南一百五十里僧机陀罗海山在建昌县属敖汉西七十里山有石洞昂噶勒津山在建昌县属敖汉西七十里毕楼台山在建昌县属敖汉西九十里库徳里山在建昌县属敖汉西九十余里库楞布哈山亦名紫阳山在建昌县属敖汉西九十余里哈卜塔海山在建昌县属敖汉西九十五里按此与朝阳县土黙特左翼之哈卜塔海山别巴颜逹頼山在建昌县属敖汉西一百里阿噶尔图山在建昌县属敖汉西一百余里多伦逹巴罕汉名七岭在建昌县属敖汉西一百余里济鲁克山在建昌县属敖汉西一百五里齐巴噶山汉名枣山在建昌县属敖汉西一百十里按此与建昌县南喀喇沁左翼及朝阳县土黙特右翼境之枣山俱别巴雅海山在建昌县属敖汉西北六十里阿尔齐兰徳勒蘓冈在建昌县属敖汉北三十五里鄂逹木波罗山亦名寛山在建昌县属敖汉北四十五里噶察喀喇山在建昌县属敖汉北六十里毕齐克图乌兰哈逹在建昌县属敖汉北七十里硕隆陀罗海山在建昌县属敖汉北七十余里扎固图察罕陀罗海山在建昌县属敖汉北八十里逹尔逹额勒蘓冈在建昌县属敖汉东北五十里阿里玛图谷汉名梨谷在建昌县属敖汉东北七十里库尔竒勒哈逹在建昌县属敖汉东北七十五里老河之中大河夹流此山亭然孤峙朝阳县固尔班蘓巴尔罕山汉名三塔山以山有三古塔故名在朝阳县治西云䝉山在朝阳县东南一百七十里山周四十余里四望陂陀逶迤相属一峯突起数百丈常有云气䝉之故名山下一泉炎叹不竭古槐山在朝阳县南六十里山有朝阳洞亦名槐树洞洞髙二丈广五尺石罅贯穿如蜂窠中有石佛像一千佛洞在朝阳县南八十里距古槐山朝阳洞二十里石磴盘廻绕山如束蹑级而登山半有洞洞口径二十余丈入洞内数武径岐而三各循石隙﨑岖引入缭曲往复最为幽絶其一东出径十丈深三丈余中有大小石佛像今按完好者才七八十尊镂刻精巧洞外断碑镌大悲陀罗尼咒为辽统和二十三年所造五佛洞在千佛洞南二十里中有石佛像羊山在朝阳县南一百二十里髙峰矗云林木蔽翳上建灵祐宫黒山在朝阳县西二十里有泉出石洞中滙而为潭径三四尺清深不涸昂吉山在朝阳县西五十里周三十余里上有卧佛寺有石佛像一髙八尺余寺中存辽应歴七年石幢记兴隆山在朝阳县西六十五里其东十余里与昂吉山相接亦有朝阳洞巴颜华山汉名大华山在朝阳县东北土黙特右翼境其南为右翼贝子驻处巴图察罕河发源于此又右翼东四十里及右翼北十五里各有巴颜华山辽史地理志兴中府有大华山按朝阳县为辽兴中府地今巴颜华山即志所称大华山也又元一统志称华山在利州东一百六十里形势孤耸宛若华岳故名利州属今建昌县东境建昌县东界至朝阳县治一百三十里山在州东一百六十里已当入今朝阳县界在朝阳县治东境与今巴颜华山方位亦相合宻逹木山在朝阳县属土黙特右翼东十三里又左翼西十余里亦有宻逹木山塔本陀罗海山汉名五鳯山在朝阳县属土黙特右翼东四十里格尔库尔台河发源于此莲花山在朝阳县属土黙特右翼东六十里翁额勒库山汉名麝香山在朝阳县属土黙特右翼东八十余里翁额勒库河发源于此辽史地理志兴中府有麝香厓天授皇帝刻石在焉按石刻今不存蘓巴尔罕冈汉名石塔冈在朝阳县属土黙特右翼东九十里哈桞图河发源于此华陀罗海山在朝阳县属土黙特右翼东九十余里鳯凰山在朝阳县属土黙特右翼东南二十里羣峯连亘周九十余里山椒一塔耸峙诸峯抱之如翠鳯昂首张翼形故名山亦有朝阳洞洞有卧石佛像又塔旁一里有小洞亦有佛像以铜为之其北麓去朝阳洞二十里山势伏而复起土人别名曰麒麟山实一山也山半西向有三洞夜半尝闻木鱼声因名闻仙洞即古龙山也十六国春秋前燕録慕容皝以桞城之北龙山之西福地也使筑龙城水经注白狼水东北流迳龙山西又北流迳黄龙城东元一统志和龙山在兴中州东南北长六十里东西广三十里一峯特耸号曰天柱孤峯按前燕慕容皝于桞城之北龙山之西筑龙城前燕録称有黒龙白龙各一见于龙山皝亲观之祭以太牢二龙交首嬉翔觧角而去皝大恱号所居新宫曰和龙宫所云龙山之西水经注及辽史所引或作龙山之南考龙城故地为今之三座塔即固尔班蘓巴尔罕城若以龙城在山之西则龙山当在三座塔城东境若龙城在山之南则龙山又当在三座塔城北境今考水经注载白狼水先东北流迳龙山西然后北流迳黄龙城东则龙山当在龙城之东境迤南可知也又考栢山废城有辽干统八年耶律劭撰灵巖寺碑称北连龙岫前俯郡城则龙山又当在栢山之北也今鳯凰山在三座塔城之东南白狼水正流经其西与水经注相合又在栢山之北五十里与辽碑相合元一统志亦谓和龙山在兴中州东是龙山之在三座塔东信而有徴矣且古龙山既为慕容燕所建都必其山势雄竒足称巨镇今鳯凰山绵亘广逺胜蹟颇多其为即古龙山自无可疑元一统志又称和龙山南北长六十里东西三十里辽天授皇帝尝猎其间获一香麝因命其崖曰麝香崖峪曰驻龙峪泉曰神射泉所称天柱孤峯乃元时兴中八景之一至于麝香崖驻龙峪神射泉之名并见于辽史兴中州下麝香崖在今土黙特右翼东八十余里驻龙峪在今土黙特右翼南三十余里而元一统志皆系之于龙山者盖此山形势广逺凡附近之峰皆其支脉耳山在元时犹称龙山其改称为鳯凰山者当始于近代龙鳯之名古今互异而实即一山葢犹白狼山之改称白鹿山也栢山亦名𤇺䑓山在朝阳县属土黙特右翼东七十里山有十六峯盘欎四十余里山顶有辽安徳州城废基断井頺垣犹可辨识山半有辽灵巖寺旧址干统八年耶律劭碑尚存元一统志兴中州南三十里绵亘栢山按栢山中灵巖寺碑有里人施烽䑓山四靣隙地之语知辽时本名烽䑓山元志称兴中州南绵亘栢山又三座塔城内有元安思道通法寺上下院地产碑称北至栢山是栢山之名自元始着也喀喇竒灵图山在朝阳县属土黙特右翼东南八十里台图山在朝阳县属土黙特右翼南五里蘓巴尔噶图山亦名平山又名神应山在朝阳县属土黙特右翼南三十里衮齐老河发源于此弩禄拉唿山亦名驻龙峪在朝阳县属土黙特右翼南三十余里辽史地理志兴中府有驻龙峪哈扎噶尔山在朝阳县属土黙特右翼南六十里阿尔扎噶尔山在朝阳县属土黙特右翼南七十里乌兰哈逹在朝阳县属土黙特右翼南九十里托鲁克台山在朝阳县属土黙特右翼西南一百二十里库里叶图山亦名道塲山在朝阳县属土黙特右翼西南一百五十里山半有二洞内有石佛像按此与建昌县属敖汉境之库里叶图山别卓昌吉尔山在朝阳县属土黙特右翼西南二百余里斜柔三十余里山形中断山南有穆垒河流贯其中夹山麓有泉注之下流为小凌河威逊图喀喇山在朝阳县属土黙特右翼西南二百里又右翼西北一百九十里亦有威逊图喀喇山布尔噶蘓台河发源于此明安喀喇山在朝阳县属土黙特右翼西南二百二十里山色深黝千峰竞秀故名顶有石洞洞旁三泉交流为小凌河之源巴颜济鲁克山汉名牛心山在朝阳县属土黙特右翼西南二百五十里按此与建昌县属喀喇沁左翼之巴颜济鲁克山别盘岭在朝阳县属土黙特右翼西南二百八十里鄂博图察罕和硕山在朝阳县属土黙特右翼西南二百九十里喀喇脱欢山汉名釜山在朝阳县属土黙特右翼西六十里有喀喇脱欢泉山有重修金山神庙碑按碑称金山神庙及文内金山之上字蹟分明知旧又名金山金釜互异则字之譌耳波罗和硕山汉名青山在朝阳县属土黙特右翼西九十五里卓沁喀喇山亦名鳯凰山在朝阳县属土黙特右翼西一百里山顶有洞西北有古塔一按古龙山在龙城之东为今土黙特右翼东南之鳯凰山详见前条若一统志原本于外藩统部载龙山在土黙特右翼西一百里又于土黙特部载鳯凰山在右翼西一百里道里相符知即以此鳯凰山为古龙山与十六国春秋水经注及辽灵巖寺碑元一统志诸书所载方位不合未足为据博尔竒乌兰哈逹在朝阳县属土黙特右翼西一百里上有石洞齐巴噶图喀喇山汉名枣山在朝阳县属土黙特右翼西一百二十里按此与建昌县属喀喇沁左翼之枣山别察卜齐克散噶察山亦名妬山在朝阳县属土黙特右翼西一百五十里哈卜塔海华山在朝阳县属土黙特右翼西一百六十里察罕河发源于此蘓巴尔噶图和硕山汉名石塔峰山在朝阳县属土黙特右翼西一百八十里上有三塔腾格里䝉克山汉名天保山在朝阳县属土黙特右翼西二百里哈逹图喀喇和硕山在朝阳县属土黙特右翼西二百余里玛尼图山亦名鐡幡杆山在朝阳县属土黙特右翼西北七十里温都尔华山汉名香髙山在朝阳县属土黙特右翼西北七十里辽史地理志兴中府有香髙山布鲁尔喀喇山在朝阳县属土黙特右翼西北一百二十里青鸾岭在朝阳县属土黙特右翼西北一百八十里岭北有古塔一岭上巨石纵横向称险峻元时曽加开凿有元统三年兴中州平治道涂碑尚存侧一名青山岭曽公亮武经总要大定府东至营州界青山岭一百七十里亦作青峦岭元一统志青峦岭在兴中州西八十里有金巖寺按青鸾即青峦字𫝊写之异实一山也唿什哈图喀喇山汉名栗山在朝阳县属土黙特右翼西北一百八十余里上有四塔按此与建昌县属喀喇沁左翼之栗山别多伦和尔和山汉名七寳山在朝阳县属土黙特右翼北六十里什巴尔台河𤼵源于此辉果尔山在朝阳县属土黙特右翼北一百里卓索河𤼵源于此喀尔克沁山亦名锦屏山在朝阳县属土黙特右翼北一百余里绰诺图山汉名狼山在朝阳县属土黙特右翼北一百十里山有古塔半圮山麓有金三学寺旧址大定五年韩长嗣撰三学寺碑尚存按金三学寺碑文称北登狼山知山在兴中府北境与今方位相合乌兰山汉名赤山在朝阳县属土黙特右翼东北六十里钖喇得卜色克山亦名马鞍山在朝阳县属土黙特右翼东北九十里鄂斯和尔巴山在朝阳县属土黙特右翼东北九十余里波罗辉波罗温都尔山在朝阳县属土黙特右翼东北一百二十里乌里雅蘓台山汉名杨山在朝阳县属土黙特右翼东北一百三十里哈特哈山亦名旱龙潭山在朝阳县属东北二百八十里土黙特左翼境为左翼贝勒驻处乌纳格图山汉名野狐山在朝阳县属土黙特左翼东南三十里蘓巴尔噶图山汉名石塔山在朝阳县属土黙特左翼东南六十里山顶有石塔一山半有石洞按此与土黙特右翼境之蘓巴尔噶图山别和尔博勒津山汉名七金山在朝阳县属土黙特左翼东南七十里乌拉布尔图山在朝阳县属土黙特左翼东南八十里库特古尔多和硕山在朝阳县属土黙特左翼南十里伊玛图山汉名羖羊山在朝阳县属土黙特左翼西南三十里又左翼西北八十里复有伊玛图山亦名羖羊山固尔班温都尔山在朝阳县属土黙特左翼西南四十里波罗孟固山汉名青金山在朝阳县属土黙特左翼西七十里摩该波罗山汉名青蛇山在朝阳县属土黙特左翼西北四十八里钖喇塔拉河发源于此超图喀喇山汉名黒山在朝阳县属土黙特左翼西北五十里迈逹里山汉名弥勒山在朝阳县属土黙特左翼西北六十里伊玛图河𤼵源于此齐老图山汉名石峰山在朝阳县属土黙特左翼西北八十里喀喇陀罗海山汉名黒顶山在朝阳县属土黙特左翼西北一百里鹞鹰河发源于此托津图山在朝阳县属土黙特左翼北五里布尔罕逹巴罕亦名盘道岭在朝阳县属土黙特左翼北八里伊克翁山在朝阳县属土黙特左翼北三十五里山麓有古塔一巴噶翁山在朝阳县属土黙特左翼北四十里台吉图山在朝阳县属土黙特左翼北四十余里山西有古塔一阿罕里陀罗海山在朝阳县属土黙特左翼北七十里哈卜塔海山亦名马盂山在朝阳县属土黙特左翼北七十五里固尔班喇唿山在朝阳县属奈曼东南五十里巴颜喀喇山汉名大黒山在朝阳县属奈曼东南八十里乌兰哈逹在朝阳县属奈曼东南一百里按此与土黙特右翼及建昌县属喀喇沁左翼境之乌兰哈逹别愽罗辉博罗温都尔山在朝阳县属奈曼东南一百四十里按此与土黙特右翼境之博罗辉博罗温都尔山别塔本陀罗海山汉名五鳯山在朝阳县属奈曼南五十五里图尔根河发源于此按此与土黙特右翼境及建昌县属喀喇沁左翼境之塔本陀罗海山别玛尼喀喇山在朝阳县属奈曼南一百二十里布祜图山汉名鹿儿山在朝阳县属奈曼西南八十里按此与敖汉境及建昌县属喀喇沁左翼境之布祜图山别沙尔唿塔蘓尔海冈在朝阳县属奈曼西五十五里哈纳察罕冈在朝阳县属奈曼北一百里哈纳冈在朝阳县属奈曼东北八十五里钦定热河志卷六十七钦定热河志卷六十八钦定四库全书钦定热河志卷六十八山四各属有名无考诸山按承徳府属境内名山有载在史𫝊今古殊称者即往証今虽形势方位粗有可指而称名不符未宜牵率亦不便删略彚编如左以俟审証云鲜卑山后汉书鲜卑𫝊鲜卑者东胡之支别依鲜卑山杜佑通典柳城有鲜卑山在县东南二百里棘城之东塞外亦有鲜卑山在辽西之北一百里未详孰是按通典于鲜卑山二说并存在杜佑时已莫定所在太平寰宇记诸书皆两仍其说一统志原本㨿后汉书鲜卑以季春月大会于饶乐水上谓辽之中京大定府在饶乐水南则古鲜卑山当相去不逺饶乐水为今英金河流经赤峰建昌朝阳三县地则鲜卑山方位究难据以审定赤山后汉书乌桓𫝊渔阳赤山乌桓数㓂上谷按唐张九龄有贺赤山北无贼状渔阳与今承徳府滦平丰宁县相直是赤山当在今承徳府本境及滦平丰宁二县境内而诸处俱无之达昌县境有赤山及大赤山但其方位不合难以傅会牛尾谷十六国春秋前燕録段兰攻柳城慕容汗及封奕等救之与兰遇于牛尾谷按栁城属今建昌县牛尾谷当在建昌县南境马兜山十六国春秋前燕録慕容皝以段辽将复至于栁城左右设伏以待之遣封奕率骑数千伏于马兜山按汉书地理志称马首山在栁城西南段氏之伐栁城必从西南而至疑马首山即马兜山葢马首与头同义头与兜又音近耳太平寰宇记谓栁城县有马首山渡辽之要路据此当在今建昌县南境黄榆谷十六国春秋后燕録慕容宝宿广都黄榆谷清河王㑹夜诣宝行十余里复走赴其军勒兵攻宝宝帅骑驰二百里晡时至龙城按龙城为今朝阳县治黄榆谷当在今朝阳县治南二百余里索莫汗陉十六国春秋后燕録慕容宝自石城还龙城至索莫汗陉去龙城四十里按索莫汗陉当在朝阳县治南四十里板陉十六国春秋后燕録李旱弃军奔走至板陉复还按此当在今建昌县境突门岭魏书太宗纪魏主东巡至于濡源及甘松遣精骑袭冯䟦于和龙魏主屯突门岭待之按方舆纪要谓突门岭在大宁西南当在今平泉州南境鸡鸣山魏书地形志昌黎郡广兴县有鸡鸣山按魏昌黎郡广兴县地属今朝阳县山当在朝阳县东南境鹿头山魏书地形志昌黎郡定荒县有鹿头山按水经注谓白鹿山即白狼山元和郡县志又谓白狼山一名鹿首山是鹿首山白鹿山皆即白狼山之互相称此鹿头山与鹿首同义或疑即古白狼山但魏书别载白鹿山祠于石城县而鹿头山在定荒县当非一山以定荒县方位求之当在今朝阳县西境善玉山魏书勿吉𫝊自和龙北二百余里有善玉山按和龙即今朝阳县治其北二百余里当在今奈曼旗境九庄山水经注鲍邱水出御夷北塞中南流迳九庄岭东孟广水经注孟广水出下甚嶒峻峩峩冠衆山之表孔山水经注道人谿水南流迳孔山西又孟广水西迳孔山南上有洞穴开明按水经注称九庄岭孟广及孔山皆与鲍邱水相近方舆纪要谓九庄岭在宻云县北三十里又以县东北一百八十里古北口外之雾灵山为古孟广然水经注之九庄岭在鲍邱水初发源之时尚不在邉内至于雾灵山本即水经注之伏凌山以音近而讹水经注于鲍邱水所合之三城水下已详列之亦不应又指为孟广是方舆纪要之説未可为㨿今以水经注所列形势审之鲍邱水发源塞上即迳九庄岭东似即指今丰宁县属上黄旗汎西南诸山而言其所谓孟广者疑即今大阁儿东南之龙泉山所谓孔山者疑即今大阁儿东南之白云洞葢潮河本流经龙泉山及白云洞之东境而龙沟水亦由此㑹入潮河即以之当左入鲍邱之道人谿水其方位亦相似特古今异名故附识于此丁原山水经注五渡水北出安乐县丁原山按北魏安州无安乐县疑即永乐县之讹山当在今承徳府南境滦平县东南境石城山水经注石城川水出西南石城山按北魏石城县属今建昌县山当在今建昌县南境黄麞谷唐书武后纪登封元年张元遇曹仁师麻仁节等及契丹战于黄麞谷按此山契丹𫝊亦载之于今方位无攷都山唐书元宗纪开元二十一年幽州副总管郭英杰及契丹战于都山元一统志都山在恵州东南二百里其上林木畅茂按元恵州地属今平泉州山当在平泉州东南境方舆纪要又谓都山在临潢南境则当在今赤峰县北境存以备考捺禄山唐书元宗纪开元二十五年张守珪及契丹战于捺禄山败之按方舆纪要谓捺禄山在朶颜卫境今方位无考天门岭唐书安禄山𫝊讨契丹至吐䕶真河昼夜行三百里次天门岭按唐书契丹𫝊载此事曰大战潢水南古吐䕶真河即今老河是天门岭当在老河之北潢河之南赤峰县境内松陉岭唐书地理志营州西北百里松陉岭其西奚东契丹曽公亮武经总要兴中府西北至松陉岭百里按唐营州在建昌朝阳二县境内其奚与契丹分界当在建昌县兴中府为今朝阳县岭当在今建昌朝阳二县间也冷陉山唐书奚传盛夏必徙保冷陉山契丹传阻冷陉以自固按唐时冷陉为奚契丹两部接壌处后燕慕容熙袭契丹至陉北即冷陉之北唐显庆中以阿史徳枢賔为冷陉道行军总管讨叛奚又延和初幽州都督孙佺等及奚战于冷陉山皆指此当在今平泉州建昌县之北境方舆纪要谓在潢水之南黄龙之北奚契丹依阻此山以自固者是也唐书又谓冷陉山直妫州西北考唐初契丹之地本在潢水左右距妫州絶逺即奚王牙帐亦附近土河与营州相接而不在妫州至辽初始以别部徙妫州为西奚唐书所称冷陉直妫州西北者葢两冷陉也摘星岭唐书契丹传契丹入冦幽蓟刘仁恭穷师踰摘星岭讨之嵗燎塞下草使不得留牧马多死五代史契丹传刘守光嵗使人踰摘星岭烧荒契丹马无所食按明史一统志谓摘星岭在顺天府西三百余里若在内地又隔西奚一部何由得困契丹葢未足为据方舆纪要谓在大宁南境双山辽史地理志中京大定府有双山按辽中京在今平泉州则双山应在平泉州地九宫岭辽史地理志泽州有九宫岭九宫岭在恵州南一百五十里按元之恵州即辽之泽州为今平泉州地则九宫岭当在平泉州南境唐书地理志渔阳郡下注自古卢龙北经九荆岭卢龙塞在今潘家口外九荆岭在卢龙塞北当即辽史之九宫岭也石子岭辽史地理志泽州有石子岭元一统志石子岭在恵州北八十里按此当在今平泉州境又考王曽行程録曰过石子岭自此渐出山七十里至富谷馆八十里至通天馆二十里至中京与北方位相合又唐书地理志曰经九荆岭受米城张洪隘度石岭至奚王牙帐唐之奚王牙帐即辽之中京度石岭与奚王牙帐相近当即辽史之石子岭唐书作石岭也平顶山辽史地理志髙州有平顶山平顶山在髙州北五里按辽元时之髙州在今赤峰县今丰宁县属之正蓝旗镶黄旗皆有平顶山方位偏西乃辽北安州界非髙州境也黄栢岭辽史地理志武安州有黄栢岭按辽时武安州地属今朝阳县岭当在朝阳县西境雕窠岭辽史地理志宋王曽上契丹事曰思乡岭八十里至新馆过雕窠岭偏枪岭按思乡岭今十八盘岭偏枪岭今偏岭皆在滦平县雕窠岭在思乡岭之北偏枪岭之南亦当属滦平县境芹菜岭辽史地理志宋王曽上契丹事曰过墨斗岭度云岭芹菜岭按墨斗岭为今广仁岭芹菜岭当在广仁岭北王曾行程録墨斗岭亦名度云岭应是一山故不复列牛山曽公亮武经总要北安州有牛山亦作牛岭按今承徳府本境滦平县丰宁县皆北安州地明成宗寔録永乐元年命新昌伯唐云引军自小兴州大兴州东接牛岭㑹州塔山龙山诸处屯种北勿出㑹州西勿过千户塞则牛岭当在兴州之东㑹州之南为今平泉州南境鹿儿崃辽史地理志宋王曽上契丹事曰牛山馆八十里至鹿儿崃馆按此牛山馆当即武经总要所载北安州之牛山鹿儿崃在牛山北八十里亦当在平泉州境又考方舆纪要谓鹿儿崃在遵化州北塞外明初常遇春追元兵出遵化度鹿儿岭至㑹州即此㑹州故城在今平泉州南二十里则此岭当更在㑹州之南方舆纪要又谓此岭一名鹿路岭或譌为路儿岭元史顺帝纪至正二十四年博罗特穆尔遣兵向阙太子率侍卫兵东走古北口趋兴松至路儿岭诏追及之还宫即此地也虾蟆岭辽史地理志宋王曽上契丹事曰至鹿儿崃馆过虾蟆岭按此则岭在鹿儿崃馆之北亦当在今平泉州境㑹仙石曽公亮武经总要北安州有㑹仙石按此当在滦平县丰宁县境器仗山曽公亮武经总要建州东南至器仗山三十里按辽建州为今朝阳县地山当在今朝阳县东南境唱呌山契丹国志中京东过小河唱呌山道北奚王避暑庄有亭台元一统志唱呌山在大宁县东北三十里按明一统志乌梁海下亦载此名当在今平泉州境与大宁故城相近奚王岭青岭瓢岭金史完颜宗翰𫝊宗翰至奚王岭与都统杲㑹杲军出青岭宗翰军出瓢岭按宗翰与杲约于奚王岭㑹议在既取北安州之后奚王岭当在丰宁县西境青岭瓢岭亦应相近唿碧峪元史食货志有龙山唿碧峪按唿碧峪与龙山相近当在今朝阳县境盘龙山元一统志盘龙山在大宁县东南十里摩云山元一统志摩云山在大宁县西南三十里相传常有云气覆其巅故名香台峰元一统志香台峰在大宁县西一百里辽建昊天寺金泰和六年杜元撰碑文云万壑千崖羣峰争出咸不相让惟香台峰玉立特秀逈出霄汉之外故以香台名有福山元一统志有福山在大宁县西北三十里以其在福徳之地故名按元时大宁路大定县为今平泉州治东北境后改名大宁也盘龙摩云香台有福四山均应在今平泉州境熘石山元一统志熘石山在金源县西南四十里山有二峰其形似驼按元史载穆瑚黎进兵临兴中先遣乌叶尔攻熘石山葢即此山也当在今平泉州东境干山元一统志干山在恵州西南二百五十里辽金採伐林木运入京畿修葢宫殿及梵宇琳宫元置提举司按此当在今平泉州最南境圣水山元一统志圣水山在髙州东南三十里上有一泉福徳山元一统志福徳山在髙州西北三里以其山居福徳位故名旧名五福山辽人谓之榆山金大定间兵乱此山见神兵解危遂名福徳山有石洞号为集贤洞有石环二丈曽有仙逰谓之㑹仙石按元髙州地属今赤峰县圣水山福徳山俱当在赤峰县境望京山元一统志望京山在松州东八十里上有古寺石佛像又有石洞宝塔香台山元一统志香台山在松州南八十里有石洞寺周围松树茂林按松州属今赤峰县望京山香台山俱当在赤峯县西南境五峰山元一统志五峰山在松州西南九十里有古寺石井周围松林按此亦当在今赤峰县境又考今丰宁县属镶白旗之东北有五峰山为元兴州松州交界处或即为松州之五峰山未可定也梓木山元一统志梓木山在和衆县东南二十里以山多梓木故名按元和衆县地属今建昌县山当在建昌县南境熊山元一统志熊山在龙山县南六十里俗𫝊辽主临山畋猎获一白熊因号熊山上有熊山寺石柱山元一统志石柱山在龙山县南八十里山中有方圆石柱辽时有僧建寺于此后寺废柱础犹存按元龙山县地属今建昌县熊山石柱山俱当在建昌县南境富山元一统志富山在龙山县南一百三十里一水通流内有寺曰龙泉按此亦当在今建昌县境今平泉州境有富山与此方位不合建昌县境内诸山名为巴颜者颇多亦莫定所在龙山元一统志龙山在龙山县北八里山如卧龙俗𫝊曽有龙见故名按此与前燕慕容皝所筑龙城东之龙山别龙城东之龙山在今朝阳县境此当在建昌县境鞍山元一统志鞍山在龙山县北十三里势若马鞍故名按此亦当在今建昌县南境云窦山元一统志云窦山在利州东四十里山有穴窦天欲隂雨必有云气覆其巅故名按元利州地属今建昌县山当在建昌县南境金山元一统志金山在利州东南一百二十里山有金洞因以为名絶顶有古寺曰云峰凤凰山元一统志凤凰山在利州南十三里相𫝊凤凰尝止其上故名按金山凤凰山俱当在今建昌县南境今朝阳县之凤凰山即古龙山乃元兴中州地与利州方位不合竞秀山元一统志竞秀山在兴中州南三十里金山元一统志金山在兴中州北三十里按元兴中州地属今朝阳县竞秀山金山俱当在朝阳县境独山元一统志独山在川州南一百四十里其山屹然一峰故名白云山元一统志白云山在川州北十五里时有白云覆其上故名按元川州地属今朝阳县独山白云山俱当在朝阳县境荆山元一统志荆山在建州东北十里其山多荆故名按建州地属今朝阳县山当在朝阳县南境丁山元一统志丁山在恵和县南五十里一峰如丁改名按元恵和县地属今建昌县山当在建昌县北境大王山元一统志大王山在武平县东八里其山髙耸列岫峥嵘香炉山元一统志香炉山在武平县南三十里其山孤髙形若香炉故名山中有水一泓澄澈可爱名曰圣水池按元武平县地属今朝阳县大王山香炉山俱当在朝阳县境氊㡌山明史李文忠𫝊洪武七年帅师攻大宁髙州克之追奔至氊㡌山按髙州地属今赤峰县山应在赤峰县境钦定热河志卷六十八钦定热河志卷六十九钦定四库全书钦定热河志卷六十九水一塞垣以外万山合㳫而襟带萦络当以水道証之承徳府属全境诸水按以水经注名少相合土俗所称原无准字地居边徼载籍传讹故难印証也自圣朝剏建仙荘川涯河渚半为辇道所经我皇上驻跸之暇指示源流若武列水濡水之源鉅制亲裁徴信万古编摩之臣以今証昔得有禀承其水迳各州县境难于按属分𨽻则提某大水为纲而以所㑹某某诸小水附入俾源流分合一览了然其经流出各州县境者则分注云旧某㕔境其经流不出各州县本境者则云源出某山某境入某州县境以清界址其有古今异名无从徴騐者则引㨿旧本书以阙疑附之篇末以傋考稽至木兰境内之水并依诸山之例彚载围塲巻中志水第十热河有三源一出围塲东南界察罕陀罗海之西固都古尔卡伦之南在热河行宫东北二百余里为西源合平顶山南诸小水南流迳丰寕县属察哈尔正南旗境屈曲南流迳固都尔唿达巴罕名固都尔唿河又西南流至中闗行宫之东一出平泉州属喀喇沁右翼西境黙沁达巴罕西之玳瑁沟在喀喇沁右翼西一百余里当平泉州治西北境为中原初名黙沁河西南流迳承徳府东北之茅沟汛境名茅沟河至至中闗之东与固都尔唿河合而南流一出喀喇沁右翼西南境霍尔霍克达巴罕西之三道沟在喀喇沁右翼西南一百二十余里亦当平泉州治西北境为东源名赛音河西南流入承徳府东北境有温泉注之又西与固都尔唿河㑹三源合而西南流迳黄土坎行宫及钓鱼台行宫之东又西南流环避暑山荘之东行宫内又有温泉流出注之始名热河南流折而东复折而南至下营子入滦河即古武列水水经注武列水三川派合西源右为谿水亦曰西藏水东南流出谿与蟠泉水合西藏水又西南流东藏水注之水出东谿一曰东藏水西南流出谷与中藏水合水导中谿南流出谷南注东藏水故目其川曰三藏川水曰三藏水东藏水又南右入西藏水乱流右㑹龙泉水又东南流与龙刍水合又东南流迳列谿谓之武列水东南厯石挺下其水东合流入濡按今热河即武列水固都尔唿河茅沟河赛音河即古三藏水至温泉会流之后始名热河臣等恭读御制热河考于热河濡水之分源辨証精详并审晰注三川先后合流之舛误源流洞悉旷若发蒙知道元当日未得躬亲目覩故言之不精不详无足徴信也兹仰承圣训垂示永乆爰约举郦注原文以为缘起云御制文热河考考水源而不亲履其地晰其支派脉络分合之由虽博综载籍稽诸故老之流传不能叅互而订其踳曩或以热河为濡水之源余固心疑之而未暇深考夫濡水即滦河自多伦诺尔之北而来其源甚逺又折而东南数百里乃厯喀喇河屯又东南流数十里至凤凰岭热河乃南注㑹之不应其源反出于此盖濡自有源而热河又别有源是不容紊今秋驻山庄遣喀喇沁郡王拉特纳钖第内大臣努三往寻热河之源则得之于察罕陀罗海其地距热河二百里而赢流经固都尔唿达巴罕麓遂名固都尔唿河西南至于中闗东茅沟河水自玳瑁沟出西南流注之又合而南流赛音郭勒河水自霍尔霍克达巴罕之三道沟出南流折而西南与汤泉合又西注之三源既滙又西南流沿山荘东北厯锤峯下山荘行宫内亦有温泉流出滙之于是始有热河之名南流折而东复折而南入于滦是则热河乃会濡水而非濡源审矣郦道元水经注云濡水又东南流武列水入焉其水三川派合西源曰西藏水西南流东藏水注之东藏水出东谿西南流与中藏水合又南右入西藏水故目其川曰三藏川又东南流迳列谿谓之武列水东南厯石挺下层峦之上孤石云举髙可百余仭其水合流入濡按道元所言石挺即今锤峯其曰三藏即今固都尔唿茅沟赛音郭勒三源则热河之为武列水无疑第古今异称今人但知热河而不知武列耳然所云三川合流之序则不足据今考固都尔唿为西源茅沟为中源赛音郭勒为东源西源自北而来先合中源又南始与东源合道元所谓西藏水又岂能越中藏而先与东藏合哉此其叙述错综已足滋惑而以中藏为先合东藏则又其显然大谬者也又如以濡水为经白檀比夫白檀乃今宻云实非濡水所经则误以汉书地理志之洫水为濡又从而傅会之矣盖徒尚耳食而未亲履其地晰其支派脉络分合之由毋怪乎其舛也或以为热河既㑹濡而东入于海则谓之濡源亦无不可何须置辨是大不然夫江淮河济何一不入于海而皆谓之海可乎昔禹贡载导河自积石或以为亦若江之岷山淮之桐柏矣及今平定回部乃知河源自葱岭以东之和阗叶尔羗诸水潴为蒲昌海伏流地中复出为星宿至积石始名黄河则大禹所记亦第就目所经见者而言道元又安能以所未经见者而一一详订其曲折也耶茍非命使亲履其地乌知此之为是而彼之为非乎近勅儒臣辑热河志故考其源俾知所从事若夫濡水之源则更俟他日详考之黙沁温泉源出平泉州属喀喇沁右翼西一百十五里有二泉一自黙沁河东境西流一自黙沁河西境东南流俱㑹黙沁河下流为茅沟河绰诺河源出平泉州属喀喇沁右翼西南一百二十里西流㑹赛音河温泉源出热河行宫东北八十里之汤山泉水涌自山半温暖适宜康熈年间每驾幸山荘多临御焉有圣祖御制汤山龙尊王佛庙碑记其水东南流㑹赛音河按热河附近多温泉而汤山所出为最着辽史皇子表载普贤努拜南京留守至北安州浴温泉今热河为辽北安州地所称温泉或即指此石洞沟泉源出中闗西北三十里丰寕县境内石洞沟东合黒水温泉东南流㑹固都尔唿河山荘内温泉源出热河行宫内自徳滙门之东流出东南流会固都尔唿河为热河按水经注载蟠泉水东流九十里注西藏水又有龙泉水出东山下西南流注三藏水又有龙刍水出龙刍谿东流入三藏水皆在今热河所㑹诸小水之中因古今异称附识于此新河在热河行宫之南境长六百九十余丈广七丈干隆三十六年所开以洩西南诸山夏秋涨水由南山下东归热河御制文开新河记热河之水有二其自东北来者为固都尔唿河三源滙而为一即水经注所谓武列水也绕山荘东北锤峯下东南流入于滦其水虽大然向有隄以障之时复培巩故得循轨而有所归宿即盛涨不为患其自西来者为广仁岭及狮子岭诸山之水水本无源常时无涓涔迹雨后则循山东赴至西红桥转而北又由东红桥转而南始縁南山沟流入热河而沟道纡狭乆复淤垫故宣导不能速向以其无大患亦遂易而忽之己邜夏大雨骤霔西南诸山水一时并集平地涨丈余经西红桥趋突北山下石激波转势益汹悍自北而南冲击东红桥奔湍盪越市㕓庐舍当之者多随波而圮事闻发内帑赈恤且量漂屋楹数给赀缮复之及庚寅灾仍如之其赈恤缮复亦如之夫十年之间两遭其害警于己事曷可不筹度以善其后顾无源之水不能以有形治惟顺其势而疏之使下流畅达则其上自不复壅溃为害防弭之道无过于此盖是水之致患徒以两红桥沟狭而不能容耳若舍此狭沟使縁南山下新濬河寛而能容东赴热河宜免搏击之势廼命内大臣三和御前大臣努三等偕直𨽻提督王进泰热河道明山保由南山下寛开河道西自同知衙前东至旗营长六百九十余丈濶皆七丈深随地形髙下自三尺八寸至一丈二尺有差其河身经流有直民居者令移搆岸旁髙地仍计屋授之值俾各得安处工始于辛卯三月初至六月中告蒇通费内府金一万三千两有竒新河既成是秋雨复大涨复盛而水皆循河安行无过无溢其效固已覩矣热河自圣祖缔搆山荘以来迄今六十余年四方之民环集辐辏骈坒殷阗盛若都会朕敬绳祖武嵗奉圣母驻此承志頥和因以顺时行蒐习武从官衞士之扈行以逮新旧诸藩之执役者内外咸集以故热河烟火之盛月益嵗増则计所以保聚而安全之者诚为切要而此新河之利尤大且逺也继此之脩濬惟勤毋使陻塞实莅斯土者之责可不慎诸惟兹广仁岭下为每年恭迓安舆所必至爰即疏河起处规隙地朴筑数椽以偹憇候其前实临经涂因植碑为亭记其原始以昭示无斁以上皆入热河之水滦河自独石口外东北一百三十里牧厰界内之巴颜屯圗古尔山发源初西北流迳独石口㕔界内一百五十余里至上都店入多伦诺尔㕔界北流复折而东北流迳旧开平城南亦名上都河又折而东南流至桞条沟共行四百七十余里始入丰寕县属察哈尔镶黄旗境南流至僧机圗汛之东又南至大庙湾折而东又折而西南复折而东南仍折而东迳韭菜梁又东流迳正白旗境又东迳凤凰山至郭家屯之东北小滦河自北来㑹之始名滦河折而南流迳大对山之侧又折而东仍折而南至北店子迳镶白旗境南流至兴隆荘共行县境四百十八里入滦平县境南流又折而西南复折而东南至张博湾之北兴州河自西来会之折而东流至小营子伊逊河与伊玛图河合流自北来会之遂遶喀喇河屯行宫之北而东又东南流至石门子共行县境二百十八里入承徳府境东流至下营子热河自东北来㑹之折而南流迳上板城至白河口前白河自西来会之又老牛河自东北来㑹之又东南流迳下板城至桞河口桞河自西来㑹之又车河自西来会之又来南流至门子哨接平泉州西境共行府境二百二十里入永平府迁安县边外界沿平泉州之西复㑹黄花川清河豹河至潘家口入邉即古濡水也汉书地理志肥如县濡水南入海阳水经注濡水出御夷镇东南其水二源䨇引夹山西北流出山合成一川又北西迳御夷故城东镇北百四十里北流左则连渊水注之右则汗水入焉又北迳沙野西又北境箕安山东屈而东北流迳沙野北东北流迳林山北又东北流迳孤山南东北流吕泉水注之又东盘泉入焉又东南水流廻曲谓之曲河镇东北三百里又东出崃入安州界又东南索头水注之又东南流武列水入焉又东南五渡水注之又与髙石水合又东南迳卢龙塞塞道自无终县东出渡濡水向林兰陉东至清陉按滦河自汉以前皆书为濡汉书地理志肥如县濡水颜师古音乃官反正读如滦水经注又称濡水为难河谓濡难声相近俗语譌耳亦书作渜唐韵谓水名在辽西肥如县者是也至滦字本作灓说文但载漏流一训而不及水名考新唐书地理志渔阳郡下有渡滦河之文旧唐书称薛讷由檀州出滦河权徳舆刘济墓碑亦称饮马滦河之上则濡字作滦当由唐始王曾行程录言自偏枪岭四十里过乌滦河盖辽有是名元人亦名御河元史延祐四年上都城南御河西北岸为水冲啮命及时修治是也又以屈迳上都之南名上都河土语传曰商都若明李实奉使録言土人以河水青緑急流唿曰商都者妄也至水经注濡水自发源至入卢龙塞所会之水凢九今滦河自独石口外牧厰发源至入潘家口其附入者不下三十余水以今証古确指为难然濡水始而西北流继而北流折而东北流又折而东流复折而东南流其水道固至今无异也水经注称水流廻曲谓之曲河又东出崃今滦河自多伦诺尔之大河口以后羣山环束屈曲奔赴迳丰宁县郭家屯之北山势始稍豁与郦注出崃之父正合古濡水自东南流之后始会索头水武列五渡水髙石水今滦河自迳郭家屯之后即折而南流自入滦平县境之后始折而东南流则今之伊逊河可当索头水今之热河可当武列水今之老牛河可当五渡水今之豹河可当髙石水按其方位考委寻源犹可得故道惟今之前白河桞河车河黄花川诸水无古名可考当是道元时安州诸郡县后俱沦䧟入库莫奚故所载未免遗漏或因其小水不载耳等伏读御制滦河濡水源考証敬谨䌷绎为疏其大畧如此圣祖御制诗滦河塞边逺遶至滦河彻底清明不见波驻辇徘徊千万里石鲸两岸影嵯峨滦河泛舟平沙漠漠接长河天际浮云落照多两㟁苍山相竦峙扁舟一櫂任清波次上都河碛里水潺潺前旌杳霭间长风吹海月一夜照闗山虎旅严宵卫星宫列从班髙峯望缥缈明𤼵欲跻攀滦河濡水源考证濡水见史传者凡五而惟滦河之濡水源逺流长䧺于其四郦道元水经注所云出御夷境者也昨嵗命方观承考濡源委亦既绘其梗㮣条分缕析而为之说矣然以汉文训蒙古语未如同文韵统得字音之正而鄂博之𩔖穿凿更甚因命向道大臣努三挈方观承所遣同知黄立隆者重循其源以至其委于是二千余里之滦河曲折分合尽得其实因详注其地名及诸水之滙流而郦道元欧阳修等并元史河渠志所载相舛误者都为四条考証如左夫江淮河济中国之四渎也其理大物博较之滦河濡水不啻倍蓰而禹贡以数语尽之兹注濡水数千言犹有未尽焉古今相去不可及者如此盖得其简则足以提要欲其详反不免致繁抑以塞外中土语言不同人迹罕至斯固难易所由殊然则就同文韵统会中外而传濡水之实讵不在此时乎哉滦河源出独石口外东北一百余里巴颜屯圗古尔山四泉涌出名都尔本诺尔涓流曲折伏而复现西北经讷克里和洛有小水自东注之又北经哈丹和硕之西噶尔都思台之水自东注之又曲折西北流至茂罕和硕三道河自东来滙之河流始畅又西北流复有二小水一自布尔噶苏台一自克尔哈达先后来注之八十里经察罕格尔乌兰河屯至上都店又北流十余里经淖海和硕折而东北二百五十余里经博洛河屯至库尔圗巴尔噶逊河屯喀喇乌苏自东注之又三十余里至上都河屯察罕诺尔自北注之又六十余里经都什巴延珠尔克山至察罕鄂博东克绷河自东北来滙之河水倍畅折而东南流十八里至磴口额尔徳尼布拉克自西注之又十二里至大河口圗尔根伊札尔河自东北来滙之又南流七里沙岱布拉克自西注之又折而西南流二里霍洛圗布拉克自东注之又九里海拉苏台河自西注之又一里蒐集布拉克自东注之又南流一里浑齐布拉克亦自东注之又十里察罕郭勒自西注之又十一里什巴尔台河自东北注之又折而西复折而南八里克筹布拉克自西注之又十七里经鹰北滩布尔噶苏台哈丹和硕河自西注之又十七里经半壁山又南经大庙湾折而东复折而西南五十八里头道河自西注之又二里罗蜜塔子亦自西注之转而东南流三十二里至木厰又折而东流二十四里经韭菜梁又九十五里经小辽东至𤓰地摩霍尔阿尔善所出之汤泉自南注之又二十七里经西屯库尔竒勒河自北来滙之自此遂名滦河又二十七里至郭家屯折而南流四十六里至大对山又折而东复折而南屈曲行八十余里至兴隆荘南流五十九里经五道河折而西南流四十九里至张博湾兴州河自西北来滙之折而东流七十余里经喀喇河屯绕行宫东流伊逊河自北来滙之东南流三十四里至石门又四十七里经凤凰岭固都尔唿河自东北来滙之水至此益大折而南流四十三里白河自西注之又三十三里老牛河自东北注之又三十三里至滴水崖南二河自东注之又十里桞河自西注之又六里车河自西注之又三十余里至门子哨黄花川自西注之又三十二里清河自东注之又九里豹河自东北注之折而西流二十里经滦河滩又南流折而东复折而西经杨枝峪又东南流二十一里入潘家口折而东又折而西十里经走马哨又二十四里至潵河桥潵河自西注之又曲折东南流七十余里至白布店恒河自西北注之又折而东流十余里至煤峪口长河自东北注之又七十三里过平崖子清河自东北注之折而南流二十余里至崃口蛤螺河自东注之又二十九里过迁安县西经黄台山又二十三里折而东三里河自东注之又南流二十余里经孤竹城又三十五里至合河口青龙河自东北来滙之河流至此势益寛大又十一里绕雪峯寺又二十一里过武山西横河自西注之又三里至偏凉汀又南东五十六里过定流河又三十六里至老河口又西南流二十里至小河崖清河自西北注之又七里至石家坨滦自此分支折而西南流五十余里至新桥口入于海自河源至此约二千余里郦道元水经注云濡水出御夷镇东南按御夷镇为北魏六镇之一其建镇之所虽不可考而魏太祖纪云筑长城于长川之西自赤城西至五原延袤二千里又魏世祖破蠕蠕列置䧏人于漠南东至濡源西概五原隂山分六镇是御夷居六镇之东自独石口外至开平皆其故地以今所上都河源方向核之道元考所言非尽无稽惟云二源䨇引夹山西北流则未能实辨都尔本诺尔为濡水正源而以夹山来㑹之三道河误为濡源䨇引其云出山合为一川则即今之茂罕和硕耳至云又西北迳御夷故城东其遗迹无可据惟以镇北一百四十里计之当在今乌兰河屯之地其余诸山水虽与今圗不能悉合然所云又北迳箕安山东屈而东北流似即今之多伦鄂博圗其云迳沙野西又迳沙野北则似指伊克们绰克至喀喇乌苏一带沙碛言之其云三泉鹰次合为一水注吕泉水则似今之克绷河合伊克霍尔昆等三源也云逆流水则似今之伊札尔也云木林山水则似今之海留台水也云又东盘泉水自西北东南流注濡河则似今额尔徳尼布拉克也又所云东南水流廻曲谓之曲河镇以今图屈折形势观之盖即今大河口自此以下道元即䦨入白檀要阳按其地距所云会武列水之热河境尚七百余里汉时郡县安得至此其舛尚何待深辨乎至濡水又东南迳卢龙塞则为今之潘家口无疑其云塞道自无终东出渡濡水向林兰陉东至清陉无终为今玉田林兰陉盖今喜峯口清陉即今冷口即此以証不特塞垣疆界了然即田畴引曹操廻军卢龙塞之处亦可得其大概矣其自潘家口以内至入海处注所记州邑山水虽名称今昔不同而以志乘订之皆约畧可数而未至大舛盖道元于诸水源委询考綦详故所言时有相合者惟未尝亲履其地且以汉言志䝉古山水名目往往传讹傅会更不免谬以千里则泥古而不知覈实之过也欧阳修云滦水出炭山东北胡三省通鑑注因之其后陈组绶职方图考顾祖禹方舆纪要皆从其说今考独石口外无所谓炭山者惟巴颜屯图古尔山㨿努三云土人名其山为黒老山按昔人有谓濡水出黒龙山者龙老音转承讹黒龙山之言似不为妄今巴颜屯圗古尔山其阳石色黝黒所谓炭山或即此而明一统志乃以万全县南之炭山当之其地距独石三百余里则更风马牛不相及矣元史河渠志滦水出金莲川中今独石口外濡源相近处无所谓金莲川者按金史地理志云桓州曷里浒东川更名曰金莲川又元史地理志云世祖命刘秉忠相宅于桓州东滦水北之龙冈中统元年为开平府五年加号上都即今之上都河屯正在滦水之北桓州尚在其西考元周伯琦扈从北行记云至失八儿秃地多泥淖驿路至此相合地多异花有名金莲花者似荷而黄至察罕脑儿犹汉言白海也厯数驿始至桓州又王恽中堂事记云滦野盖金人驻夏金莲云云考其地皆与上都河屯相近失八儿秃当为什巴尔台蒙古语泥泞处也在上都西少北察罕脑儿当为察罕诺尔蒙古语白湖也在上都南少西金莲川当在什巴尔台察罕诺尔之间元陈孚金莲川诗云茫茫金莲川日暎山色赭昔人建离宫今但存古瓦盖金时于此建景明宫为避暑之所许安仁疏有金莲千里之外语以距京师道里计之亦相合又今什巴尔台少西北有和洛和山盖即今史所谓曷里浒者川在其东去独石口几五百里其非濡源明甚周伯琦赋得滦河送苏伯修诗云清滦悠悠北斗北千折萦环䕶邦国直疑银汉天上来金莲满川浄如拭盖滦河先迳金莲后至上都伯琦咏滦河而兼及金莲殆指河流所经言之脩元史者直以为滦出金莲川中误矣御制诗滦江今嵗滦江水甚㣲诚以入夏缺雨故深处不过三四寸浅者或至沙觜露河阳原有别墅在小舟牵洩乃可渡前日西北云容重情知当得山雨遇果然千崃落暴涨冲桥适值狂波怒涨过仍此或浅川其涸立待言可悟其涸立待言可悟故吾不取不虞誉𤓰地温泉源出丰宁县属正白旗郭家屯西北三十里县治土城子北西一百三十里有浴池在泉侧其水东流入滦河库尔竒勒河俗名小滦河源出围塲内兴安岭之阳会诸小水初西南流折而南流出海拉苏台栅迳半壁山入丰宁县属正白旗境南流至热水沟有温泉注之又南流至郭家屯之东北入滦河热水沟温泉源出丰宁县属正白旗郭家屯北三十五里之汤山在县治土城子北一百三十里有浴池在泉侧其水南流会库尔竒勒河钖喇塔拉川一名兴州河以在古宜兴州地得名源出丰宁县属正白旗郭家屯西稍南八十里之沙尔唿山在县治土城子西北九十里东南流迳花家营之西又屈曲东南流至赫之东迳镶白旗境又东南流至波罗梁汛之西南入滦平县境东南流复折而东流迳金钩屯之东入滦河伊玛图川源出围塲内会诸小水屈曲南流出玛尼图栅迳什巴尔台入丰宁县属镶白旗境南流迳阿穆唿朗图行宫及济尔哈朗圗行宫之西又南流至少府营之东迳正白旗境又南至四道营与伊逊河会南流入滦河伊逊河一作伊松河俗称羊膓河源出围塲内伊逊色钦色钦即源之谓也㑹诸小水屈曲南流出伊逊喀卜齐尔栅迳石片子入承徳府境南流迳张三营行宫之西又南流至坡頼村折而西南流入丰宁县属正蓝旗境又西南流绕波罗河屯行宫之西迳正白旗境伊玛图河合而西南流又折而东南入滦平县境复屈曲南流至喀喇河屯行宫之北入滦河即古索头水也水经注濡水又东而南索头水注之水北流南迳广阳侨郡西今安州治又南流注于濡水按水注载索头水之入濡水在武列入濡水之前今滦河先㑹伊逊河而后㑹热河所云濡水又东而南亦与今郭家屯汛以下滦河形势相合知伊逊河即古索头水惟所云索头水北流与今不合然既曰北流不应又曰南迳知北流乃自北流来郦道元解汉书地理志侯水北入渝句亦曰盖自北而南知水经注有此例也又按伊逊河旧作伊松河或作衣素河又作宜孙河复仪粟河方舆纪要作以逊川作译语对音随唿轻重故字多互异今照本音以伊逊为正御制诗伊松河伊松河水当秋澄伊松河畔秋风清我来策马渡河汏但见苍烟羃䍥连沙汀蒹葭采采花欲白中流浴浪无䴔䴖牛辎驼驮入画意山容树态皆诗情逝者如斯忆前嵗惟余长波㶁㶁无停声汲伊逊水烹茶所遇名泉必试品扬子苐一故借其庐山瀑帘虽未悉以此知彼岂虗审玉泉伊逊真巨擘难为伯仲均天禀标名趵突泽皇都涧瀍利永阜丰廪塞蒐此地每经过可无表徳垂终念是时秋烟正霁川鴐鹅翔集鱼鲔淰氊庐绠汲煮行铛清赏作歌乃自朕蟹鱼懒举火候常肘腋慢道风生凛八功徳水宛在盂浮玉涌金尽歛祍讵惟摛藻供浇书一时万幕资烹饪冄叠前韵伊逊之水苐一品其质则轻味甘甚万古灵脉秘龙沙造物有待斯言审大禹恶㫖戒在酒好茗何妨从性禀罢围武帐值几闲聊事松云烹石廪汲来清冽洵无䨇候中文武须厯稔从兽犹然不废吟观鱼何用无忘淰消渇兼因消芥冺象乃至冺兆朕举杯千嶂正临牎紫翠绚采秋光凛飒景恍可豁迎眸凉风底虑轻拂衽自怡悦亦何足云大亨还厪水火饪前白河亦名干白河在承徳府南境其水无源随雨消长自庄窠峪东南流上板城之东南白河口入滦河柴河在承徳府南境源出遵化州马兰闗外山中东北流至柴河口会前白河老牛河源出承徳府东境西南流迳四沟五沟六沟至下板城入滦河即古五渡水也水经注五渡水北出安乐县丁原山南流迳其县故城西其水入五渡塘又南流注于濡按水经注载五渡水之入濡水在武列水入濡水复今滦河自会热河以后虽有前白河及桞河车河黄花川诸水来会然皆东流与水经注不合其南流者求惟老牛河故知即古五渡水桞河源出马兰闗外雾灵山下东流至板谷岭迳承徳府南又东至桞河口境入滦河亦名流河方舆纪要流河近蜜云墙子岭边外红门川各山谷水泉皆流合焉自西南而东北厯遵化诸闗口外近三台山闗北境合于滦河其水廻环曲折绕渡九次名曰九道河按方舆纪要所载流河与今桞河方位相合桞流字音相近则𫝊写之殊耳车河在承徳府南境源出遵化州邉外山中东流至桞河口之南入滦河黄花川在承徳府东南境源出遵化州边外东流至门子哨之西黄花川口入滦河清河一名嬭儿河亦名白马川在平泉州西南境滙近山涧水西南流入迁安县界至清河口入滦河豹河亦名暴河源出平泉州东北四十里密云沟黄土梁下一线蜿蜒贯穿石罅合乌勒唿玛梁南诸山涧水始滙成川西南流合乌拉林河又西南流迳州境南合济北格河南流迳会州城之东亦名察罕河屯又南迳寛城之东亦名寛河又西南流至氷窖之西南入迁安县界共行一百五十余里入滦河古髙石水也水经注髙石水东出安乐县东山西流厯三会城南下注濡水元一统志薄河源出㑹州西北林津山南至冷岭合为寛河明史地理志寛河守御千户所东南有寛河一名豹河下流迳迁安县西北又东合于滦河按水经注载髙石水之入濡水在濡水将入卢龙塞之前今豹河之㑹滦河正在潘家口外且系西流来会与水经注相合故知即古髙石水寛河之名见于元史明史方位相合元时又名薄河元一统志谓薄河源出惠州西北南至冷岭合为寛河是也又在辽时则谓之桞河与今承徳府南境之桞河各异盖桞河之名宋人屡言之皆指今平泉州境之豹河而非府境之桞河宋史刘敞传奉使契丹自古北口至桞河回曲殆千里敞质译人曰自松亭趋桞河甚径且易不数日可抵中京何为故道此考松亭故闗在今喜峯口北一百二十里其东北距大宁故城三百六十里若今承徳府之桞河转在其西不应道出于此反谓之径易王曽行程録言过乌滦河又过墨斗岭度云岭芹菜岭至桞河馆过松亭岭甚险峻若今府境之桞河在滦河之南不应先渡滦河乃至桞河知所云桞河实今豹河也辽之中京即今平泉州东北之大宁故城当日所行之道由古北口经今滦平县承徳府境至平泉州自不如由喜峯口趋松亭至桞河直抵大宁之为径易矣若今府境之桞河即旧志所称流河流与栁以音近而讹既称流河为桞河而豹河所有桞河之名反引二河名同而地异且相近易淆故详辨之托津圗河即豹河之上流在平泉州东北境西南流㑹诸小水为豹河乌拉林河原出平泉州北境东南流至州治之东㑹托津图河济伯格河汉名铧子河源出平泉州西境东南流迳州治西之老嶂子亦名老嶂子河又东南流至州南㑹豹河钖尔哈河源出平泉州西北境南流㑹济伯格河拉克拉哈尔泉源出平泉州境之拉克拉哈尔山东南流会豹河潵河亦作撒河源出平泉州西南境边城之外东南流至龙井闗入邉下流入滦河辽史地理志泽州有潵河元一统志潵河源出惠州西南干山东流至滦阳站东合滦河按辽泽州元惠州皆属今平泉州南境与潵河方位适合青龙河蒙古名固沁河源出平泉州属喀喇沁右翼东南二百里之昌吉尔岱山南流至列山梁之南入建昌县属喀喇沁左翼西境又迳县治之南至桃林口入边下流入滦河元一统志青龙河源出惠州之灰岭流经龙山县南二百里入平滦路境按元志称青龙河经龙山县南属建昌县境汤图河源出建昌西南境东南境流迳迁安县边外至石柱子㑹青龙河什巴尔台河汉名泥泺亦名凉水泉源出建昌县东南境西流㑹青龙河以上皆入滦河之水钦定热河志卷六十九钦定热河志卷七十钦定四库全书钦定热河志巻七十水二潮河源出丰宁县属镶黄旗大阁儿北七十里之城根营西南山下在县治土城子西北一百三十里屈曲南流至大阁儿之东折而东南流复折而西南仍折而南龙潭沟水自西来会之又南流至冈子上共行县境一百八十里入滦平县之西北境迳哈什哈汛之东又南至椵树岭折而东南流至巴克什营之西复折而西南流共行县境二百八十里至古北口闗西之潮河川入边至密云县境㑹白河即古洫水也汉书地理志白檀县洫水出县北蛮夷中亦名鲍邱水水经注鲍邱水出御夷北塞中南流境九荘岭东俗谓之大榆河又南迳镇东南九十里西密云戍西又南左道合人谿水又东南流白杨泉水注之又东南龙刍谿水自坎注之又东南出崃迳安州旧渔阳郡之滑盐县南左合县之北溪水按汉志白檀县洫水经注引以入濡水条下或疑洫字与濡字本相近然师古注肥如县濡水音乃官反此洫水音唿鵙反不应一字两音一水两注知非汉书传写之误乃郦氏误引汉书也潮白二河俱系大川汉书于渔阳郡不应载沽水而遗鲍邱水以今方位考之白檀县北之水大无过于潮河则洫水之即鲍邱水信矣夫潮河源在今丰宁县境而汉志谓在蛮夷中桑钦水经谓从塞外来道元注在御夷谓北塞中则斯地在当时本处边外而非郡县所及益可知矣又按密云戍与密云县异后魏时已置有密云县而水经注但称戍者其非县可知密云戍在御夷镇东南九十里与镇甚近自当在边外贾耽谓密云去御夷镇几九百里道元时六镇已䧟没或传闻之误记载成譌盖未知其本为两地也御制诗潮河桥出口风増峭临桥水㬪波常年度清跸昔日此潮河荒戍萦烟荔山田茁雨禾名言思守徳触景畏心多潮河白河过浮桥厗奚厯迤逦潮河带城南弗渡遵其涘近郭列市鄽枕堰非髙峙缓急何所赖寻思盖久矣谋安民自知宁必更张屡汹涌奔新涨竹箭莫喻驶昨晩东北雷闻声今见尔龙潭沟在丰宁县属镶黄旗大阁儿东南五十里县治土城子西南一百里龙泉山灵通寺之西南为潭者三第一潭过寺里许形如偃月南北二丈东西斜袤十丈余过潭东南登山十余步转南五十余步为苐二潭仄径﨑岖佝偻攀附乃得上潭径三丈作菱角形悬崖崭絶绕潭而南上下百余步得苐三潭旁哆中狭畧如银铤约径二丈余四围林木荟翳俯瞰深碧隔潭南望水从石罅中出岔涌跳践势如激矢相传毎潭入水三尺天霁水澄了然可辨其斯为神虬之所宅也三潭髙下逓注由寺前石涧东南流十余里入潮河清水河源出滦平县南境边城外西南流至墻子峪之北入边下流入潮河按顾祖禹方舆纪要及顾炎武昌平山水记皆以为即古要水汉要阳县以此得名盖古要水本入鲍邱水而不入濡水水经注载要水于濡水条下者误耳方舆纪要又谓潮河亦有滦河之名乃因水经注之误而曲为之说其实潮与滦河河判然二水不相假也干塔河原出滦平县南境边城外西南流至黒峪闗入边下流会清水河按水经注鲍邱水自迳滑盐县以前皆当在边外其所㑹诸水以方位计之道人谿水合孟广硎水㑹鲍邱水当在今丰宁县境白杨泉水出白杨谿注鲍邱水又龙刍谿水自注鲍邱水当在今滦平县境今悉无可考惟龙潭沟水东南流入潮河似为左入鲍邱之道人谿然道人谿源流颇逺与龙潭沟亦不甚相𩔖若方舆纪要谓道人谿水在密云县东北石峪源发龙门流径县界入潮河又以今之雾灵山为古孟广硎以今之干塔河为古孟广硎水然水经注所载道人谿水距鲍邱水发源之处未甚相逺尚不应在边城之内至雾灵山本即水经注伏凌山之讹雾灵山既不得为孟硎则干塔河之为孟广硎水亦未可据且干塔河本先㑹清水河方舆纪要既以清水河为古要水则今之干塔河或即水经注所谓要水出塞外三川并导之一源而又别以为孟广硎水于义两无当矣以上皆入潮河之水白河自独石口外玛尼圗达巴罕发源南流入独石口迳赤城堡东流仍出边至判官渡入滦平县西境东流四十里至汤河口汤河自北来㑹之折而南流七十里至石塘口闗入边至密云县境又南㑹潮河即古沽水汉书地理志渔阳县沽水出塞外水经注沽水出御夷镇西北九十里丹花岭下东南流大谷水注之又南出崃岸有二城世谓之独固门又南左合干谿水又西南迳赤城东又东南与鹊谷水合又东南右合髙峯水又西南流出山迳渔阳故城西而南合七度水汤河源出丰宁县属镶黄旗大阁儿西一百二十里十八岭东之麻线沟在县治土城子西北三百六十里南流至汤山有温泉注之始名汤河又南流至大革坪之东共行县境百余里入滦平县境又南流九十里至汤河口入白河洪汤寺温泉源出丰宁县属镶黄旗大阁儿西南六十里之汤山在县治土城子西南一百八十里泉上建洪汤寺有浴池在泉侧其水南流㑹汤河按水经注沽水自合鹊谷水以下始入今滦平平县境其所载髙峯水髙峯戍东南城在山上其水西南流又屈而东南入沽水今汤河南入白河当即古髙峯水今之汤河口即所谓右合髙峯水之处也水峪河源出滦平县西南二百六十里之道沟峪东南流至黄崖闗外入白河白马闗河源出滦平县西南二百三十里之火石岭东南流至白马闗入边下流入白河冯家峪河源出滦平县西南二百九十里之恒梁南流至冯家峪口入边下流入白河鞍子岭河源出滦平县西南二百五十里之鞍子岭东南流至石塘口入边下流入白河七度河俗名依度河源出滦平县西南二百五十里之分水岭东南流至大水峪口入边下流入白河水经注七度水出北山黄颁谷亦谓之黄颁水东南流注于沽水按水经注载沽水之合七度水在渔阳城南今七度河入白河亦在边城之内方位相合又眀成祖实録载永乐元年命武安侯郑亨于七度河设烟墩候望警息即指此以上皆入白河之水英金河亦名英河源出围塲内都唿岱山会诸小水东南流出英格栅亦名英格河迳都唿岱山入赤峯县西北翁牛特境东南流一百四十里㑹钖尔哈河又东流七十里迳县治之北又东流八十里迳察罕陀罗海沟之东入建昌县北敖汉境与老河会东流入潢河即古饶乐水也后汉书鲜卑𫝊季春月大㑹于饶乐水上魏书太祖纪北征厍莫奚渡弱洛水班赏将士十六国春秋后燕録慕容宝袭厍莫奚己未北行庚申渡浇洛水距龙城一日程杜佑通典厍莫奚理饶乐水北饶洛水一名如洛环水辽史地理志中京在饶洛河水之南又髙州有乐河按饶乐水魏书作弱洛水十六国春秋作浇洛水通典又作如洛环水称名虽有稍殊实一水也一统志原本以饶洛水为今潢河之别名考汉书注但称饶乐水在营州北而不详其里至然随唐诸史皆以潢水为契丹所居而饶乐水别为奚地魏书太祖纪十六国春秋言因征袭厍莫奚而渡此水通典亦谓奚理饶乐水北则饶乐水之为奚所居无可疑矣唐书奚契丹列传凢契丹奠长内附者皆封松漠府都督以平地松林在其国也奚酋长内附者皆封饶乐府都督以饶乐水在其国也地理志称营州西北百里松陉岭其西奚东契丹富弼行程録自中京北二百六十里至崇信馆过崇信馆即契丹旧境其南皆奚地是奚之疆域北不过崇信馆东不过松陉岭不得逺取契丹境内之水为奚之府名也且旧唐书于契丹传曰居黄水之南于奚传曰自营州西北饶乐水以至其国两名分见知其必非一水而大宁以北之水源逺流长无如英金河者故知为古饶洛水也大宁为辽中京云在水之南则在水中京北境可知辽史又云髙州有乐河髙州南至中京一百四十里正当中京之北与今英金河之在平泉州北方位亦合若方舆纪要谓饶乐河在大宁卫北源亦出马盂山其下流东北入于潢河今以水道论之发源马盂山者惟有老河至英金河发源之处去马盂山絶逺方舆纪要所称盖未尽可据也竒布楚河源出围塲北境界海喇堪达巴罕之东在赤峯县属翁牛特右翼最西北境初名竒布楚色钦东南流沿围塲之东北界至竒布楚沟栅入英金河钖尔哈河源出围塲内㑹诸小水北流出纳林钖尔哈栅入平泉州西北喀喇沁右翼境东北流迳赤峯县属翁牛特右翼境又东北入英金河按此与会入豹河之钖尔哈河别乌拉岱河源出围塲内㑹诸小水东流出乌拉岱栅入赤峯县西北翁牛特右翼境东㑹钖尔哈河钖伯河源出平泉州属喀喇沁右翼西一百余里察罕陀罗海山之东东流迳右翼旗之南又东北入翁牛特右翼境㑹钖尔哈河哈尔吉河源出平泉州属喀喇沁右翼南四十五里北流㑹钖伯河卓索河源出赤峯县属翁牛特右翼西境东流㑹钖尔哈河以上皆入英金河之水老河亦名土河蒙古名老哈穆楞源出平泉州属喀喇沁右翼南一百九十里之永安山在州治西北境㑹诸小水东北流自大宁故城之西南迳大宁之东北故城又北流入赤峯县境迳翁牛特左翼南境入建昌县属敖汉西北境㑹英金河又东北流入朝阳县属奈曼北境至喀尔喀左翼西北界出朝阳县境共行五百余里与潢河㑹下流为辽河即古託纥臣水亦名土䕶真水也隋书契丹传当辽西正北二百里依託纥臣水而居唐书地理志长城口北八百里有土䕶真河奚王牙帐也奚𫝊依土䕶真河辽史地理志圣宗过七金山土河之濵因议建都又中京大定府有土河金史地理志大定府大定县有土河长兴县三韩县有涂河元一统志涂河源出惠州西北经州界八十里东北流入大宁县南境至大宁县东北境二百二十里入髙州境又东北流至行营草地即此叶隆礼契丹国志契丹有水曰北乜里没里复名陶猥思没里源出中京马盂山东北流西华言所谓土河也顾祖禹方舆纪要土河自马盂山发源经大宁卫南又东北流至朶颜衞境之木叶山合于潢水者是也米万春蓟门考大宁城北有老花母林番云大河也自青山流来遶过大宁城南往东北与舍喇母林合共入辽东三岔河按老河之为土河至今两名互称隋书称託纥臣水唐书称土䕶真水土䕶真水即託纥臣译语之转音辽金二史谓之土河为䕶真河之省文金史及元一统志又称涂河则当属转音耳隋书称契丹依託纥臣水唐书又称奚依土䕶真水者盖土河经流五百余里𤼵源今平泉州境流入今建昌县朝阳县境当初发源时为奚王牙帐所在及东北流至潢河南则属契丹之地正当隋辽西郡正北也一统志原本以古託纥臣水土䕶真水并为今潢河之别名并㨿旧唐书安禄山传讨契丹至土䕶真河即北黄河之文考旧唐书言契丹在黄水南若土䕶真河即潢河则既至土䕶真河即为契丹牙帐矣何以下文云又倍程三百里奄至契丹牙帐知所谓即北黄河者乃北即黄河之误旧唐书契丹传载此事云旧黄水南契丹衙与之战新唐书契丹传云大战潢水南可为明証隋书称託纥臣水在辽西正北二百里唐书称潢水在营州北四百里则託纥臣水尚在潢河之南相距二百里不得强合为一明矣又辽史地理志统和二十四年五帐院进故奚王牙帐地二十五年城之号曰中京府曰大定可见奚王牙帐在中京正今老河流经之地若以潢河为土䕶真河是逺出四百余里之外与中京无涉唐书地理志渔阳郡下言古卢龙至奚王牙帐六百里又东北行傍吐䕶真河五百余里至契丹牙帐正与今老河至潢河所厯道里方向相合而土䕶真河之即今老河无可疑矣方舆纪要又谓土河亦名温榆河考辽史地理志称奚部建牙当饶乐河水之南温榆河水之北下文又称圣宗土河之滨因议建都是土河过与温榆河明非一水方舆纪要所称盖未尽可㨿也又按一统志原本谓土河之名始于辽时其前无可考证疑即水经注之白狼水今以水经注大辽水所㑹白狼水考之与今老河水道有难以强合者水经注辽水自塞外东流直辽东之望平县西屈而西南流迳襄平县故城西又东迳辽队县故城西又南小辽水注之又右㑹白狼水至安市入于海而于白狼水下复云东南流至房县注于辽是白狼水之入辽河在大辽水既㑹小既㑹小辽水之后将入海之前今老河之会潢河在喀尔喀左翼境其去古房县甚逺且白狼水必当与古白狼山相近水经注称石城川迳白鹿山西即白狼山也又东北注白狼水考白狼山在建昌县喀喇沁左翼东三十里其距老河亦甚逺又水经注称白狼水迳黄龙城东龙城故址在今朝阳县东北之三座塔境亦非老河所行之道反覆求之无一可通者旧志乃谓老河经古黄龙之北与水经注白狼水合然水经注原文本谓白狼水迳黄龙城东而强改为北可乎至隋书契丹传有託纥臣水而地理志又有白狼水唐书地理志有吐䕶真河奚传有土䕶真水而又有白狼河两河分见必非一水知老河之非即白狼水则水经注白狼水条下所迳白狼石城广城诸县地其不在今老河左右又不待辨矣竒札尔台河即老河之上流源出平泉州属喀喇沁右翼南一百六十里在州治西北境东流合诸小水为老河唿察河源出平泉州属喀喇沁右翼南一百四十里之唿察察罕陀罗海山在州治西北境东流五十余里㑹竒札尔台河霍尔霍克河源出平泉州属喀喇沁右翼南一百二十余里霍尔霍克达巴罕之东在州治北境东南流一百五十余里入老河布尔罕阿兰善河汉名上神水河以左翼亦有神水河故称此为上神水源出平泉州属喀喇沁右翼南一百里在州治北境东流三十余里入老河乌鲁斯台河源出平泉州属喀喇沁右翼东南一百里在州治东北境西北流入老河乌巴河源出平泉州属喀喇沁右翼东一百五十里之哈特哈山在州治东北境西北流入老河伯尔克河源出平泉州属喀喇沁右翼东南一百五里之喀喇和硕山在州治东北境北流入建昌县属敖汉西南境又北入老河纳林崑都楞河源出平泉州属喀喇沁右翼南九十里在州治北境东北流浇大宁故城之北共行一百五十余里入老河松吉纳河源出平泉州属喀喇沁右翼南八十里在州治北境东流八十余里㑹纳林崑都楞河巴苏台河源出平泉州属喀喇沁右翼南四十里在州治北境东流㑹纳林崑都楞河和尔图河源出平泉州属喀喇沁右翼东南十五里在州治北境东南流㑹纳林崑都楞河伯尔克河汉名落马河源出赤峯县属翁牛特右翼北境在县治西北境东南流迳布尔克尔圗山又东入老河金史地理志三韩县松山县有落马河元一统志落马河在松州北八十里发源州界锣锅岭下流入髙州境一百里东入涂河按金之三韩松山县元之松州皆在今赤峯县境河名与方位俱相合金元史所载落马河应即指此摩该泉源出赤峯县属翁牛特左翼东南一百二十里在县治东北境东流入老河崑都楞喀喇泉汉名横黒水泉源出建昌县属敖汉东北九十里南流入老河玉瀑在建昌县属敖汉北境县治北五五百五十里即老河之下流石壁髙耸悬为飞瀑土人名曰响水干隆八年皇上东谒祖陵銮舆经此赐名玉瀑御制诗观敖汉瀑布水我闻奥区天所秘疑信向半今信然浩浩万里沙漠塞乃有瀑水崇冈悬车尘方苦纷堨豁开壶里别有天侵寻峰岫罗嘉树渐润涧谷无埃烟是时仲秋曝晶日忽闻雷声殷前川坐令林峦失轻籁朗吟清眺万虑蠲大者明珠小者玑如倾拷㧯投深渊虎狼骇走不敢饮下疑千载苍龙眠巨石横断无土壤粤生美箭竒而坚山叶红緑如错绣无名野草相新鲜鹳鹄徘徊不忍去鼪鼯时向虬枝穿禹凿龙门未至此胡乃三级限鳙鲢吁嘻泉石诚观止赏咏自我羌谁先匡庐香炉无足喻山灵占此永不迁设置飞觞搦管地混沌窍凿应难全朕恭谒祖陵至敖汉覩此巖悬水跳珠琮琤蒙古逰牧地所少也因名此水为玉瀑而系以诗崇椒列巘㸃丹枫树色烟容緑间红始信人间无玉阙水晶帘内水晶宫却笑拘墟李谪仙匡庐当目便茫然飞流讵止三千尺絶胜银河落九天沈沈碧潭毛髪寒琮琤不断仙珮珊浑如白傅歌中句大珠小珠落玉盘清渫萦廻受复斟㤀筌对坐可观音何须隠约求絃指已写成连山水心玉名名瀑玉谁名名相由来总现成逝者如斯来不舍长怀尼父在川情寄题敖汉瀑布水我爱敖汉瀑布水今来路隔三百里题诗睫眼十一年飞注东流殊未巳以上皆入老河之水钦定热河志巻七十钦定热河志卷七十一钦定四库全书钦定热河志卷七十一水三潢河亦名湟水䝉古名钖喇穆楞自克什克腾界发源东流入赤峰县北巴林旗界入赤峰县属翁牛特左翼北境在县治北二百余里又东南迳朝阳县属喀尔喀左翼界与老河㑹为大辽水之西一源其下流至奉天府开原边外㑹东来之赫尔苏河入边为辽河唐书地理志营州北四百里至潢水契丹传中部酋比能为幽州刺史王雄所杀衆遂㣲逃潢水之南黄龙之北太平寰宇记营州北至契丹界湟水四百里辽史地理志饶州有潢河武经总要中京北距潢水惠州北至潢水石桥兴中府北至潢水四百里富弼行程録自中京北四百八十里度潢水石桥方舆纪要潢河源出平地松林流经临潢府南至废水州东木叶山合于土河者是也按旧唐书契丹传及安禄山传于潢水皆作黄新唐书始作潢字辽金史内因之一统志原本别于西黄河故曰潢辽上京临潢府以此得名証以武经总要富弼行程録方舆纪要诸书均相符合又一统志原本潢河又名滥真水今考水经注滥真水出西北塞外厯重山东南入白狼河在白狼水流经龙城之后今考老河既不得为白狼则以合老河之潢河为滥真水亦别无据难以徴信旧志又谓古名饶乐水别名託纥臣亦曰吐䕶真河考饶乐水即今英金河託纥臣水吐䕶真河即今老河皆与潢河无涉至方舆纪要于饶乐水下注曰其下流东北入于潢河是明知饶乐水之非即潢河矣下文复注亦谓之黄河亦曰北黄河夷名哈母林或谓之乌龙江似以黄河及北黄河喀喇穆楞及乌龙江皆为饶乐水之别名则舛误殊甚盖黄河即潢河唐书原两字通用至今称潢河为钖喇穆楞䝉古语谓黄为钖喇是仍以潢河为黄河也至于北黄河则因旧唐书土䕶真河北即黄河书作即北黄河之误若夫喀喇穆楞别为一水在今潢河之北巴林界东南流入于潢河䝉古谓黑为喀喇辽史地理志上京临潢府有潢河复有黑河周广顺中胡峤䧟北记谓渡湟水又明日渡黑水宋薛映记及富弼行程禄并谓度潢水石桥五十里至保和馆度黑水河沈括梦溪笔谈谓黑山在大漠之北有黑水出其下者是也亦谓之乌龙江明人又曰黑龙江口以今形势论之老河发源在今平泉喀喇沁右翼及扎萨克旗之南迤而东北正环遶辽金大定府境即古託纥臣水吐䕶真河及辽金之土河也其北则为英金河在今赤峰县属翁牛特境自西而东流正当辽金大定府之北境即古饶乐水也又北为潢河在今翁牛特北境自西而东流迳诸䝉古地当辽上京临潢府境及金北京路之北境即古黄水一名湟水也又北则为黑河在今赤峰县北境巴林界即所谓乌龙江也诸水下流虽俱㑹为一河而其上源相距并数十百里各有经流不容相紊以其处于徼外诸书多互相牵引易于混淆故详辨之布林池源出赤峰县属翁牛特左翼西北四十里东流入潢河以上入潢河之水大凌河䝉古名傲穆楞有三源一出建昌县属喀喇沁左翼南之土心塔在县治东南二百二十里北流迳威逊图山东北流迳钖喇哈达图山北迳喀喇沁贝子旗又北至三台小营一出喀喇沁左翼西之水泉子在县治西南境东流至县治南一出喀喇沁左翼西北之三官营在县治北境东南流至县治南二源合而东流至三台小营三源始㑹东北流入朝阳县境六十里至土黙特右翼境之木头城子又一百三十里迳朝阳县南稍折而东南流又一百八十里至九关台门出朝阳县境入锦州府义州界亦名灵河即古白狼水也水经注白狼县东南广成县北流西北屈迳广城县故城南俗谓之广城又西北石城川水注之又东北迳昌黎县故城西髙平川水注之又东北自鲁水注之又东北迳龙山西又北迳黄龙城东又东北滥真水出西北塞外东南厯重山入白狼水辽史地理志建州在灵河之南金史地理志兴中县南有凌河永㕔县北有凌河元一统志凌水源出龙山县南六十里师婆寨至县东南十五里入利州界一云源出龙山县南八十里紫草务东北流一百里入利州界又北经富庶县东南三十里又东经建州南四十里又东入兴中州界经州东南下流入义州境按白狼水为塞外大川今老河既不得为白狼水求其方位适相当者惟有大凌河以水经注及各史証之白狼水发源古白狼县东南而流经古龙城东境汉书地理志白狼县下但注有白狼山而不言白狼水水经注始以白狼县为白狼水所经又称白鹿山即白狼山也白狼山在今建昌县南喀喇沁左翼东境大凌河正流迳其西此可为白狼水之证也又水经注白狼水北迳黄龙城东魏营州刺史治魏氏土地记黄龙城西南有白狼河东北流附城东北下是也魏书地形志亦谓龙城县有狼水黄龙城故地即今朝阳县治大凌河正东北流迳其城东此又可为白狼河之证也若老河在其西北相去絶逺安得强加以白狼之名乎抑又考之隋书地理志营州辽西郡栁城县下有白狼水而契丹传谓依辽西正北二百里託纥臣水而居则白狼河之较近老河二百里可知旧唐书奚传南距白狼河新唐书奚传亦曰南白狼河而地理志谓檀州燕乐县长城口北八百里有土䕶真河奚王牙帐也老河为其卓帐之地而白狼河乃其南境与唐交界之处则白狼河之在老河南又可知今老河以南之水发源最逺而又东北流者合大凌河别无他水故决为古白狼水也夫隋唐以前诸史有白狼河而不及白狼河盖名虽变易而实一水矣至于水经注白狼水未迳黄龙城以前所合者有石城川水方城川水髙平川自鲁水今大凌河所合之水颇多而古今异名未有确証者㮣不敢附㑹又按大凌河之为古白狼水固无可疑矣惟白狼水之下流尚有与古未合者亦有说焉汉书地理志临渝县下注渝水首受白狼东入塞外有侯水北入渝交黎县下注渝水首受塞外南入海是即以渝水为白狼水之下流也水经注白狼水东北出东流为二水右水疑即渝水也其水东南入海一水东北出塞为白狼水东南至房县注于辽是以白狼水一支为渝水而一支入于辽水也汉志所称临渝县交黎县并当在近海之北为今临渝县及宁逺州境不闻有白狼水之分流而旧说以抚宁县之狮河当渝水或又以临渝县之石河当渝二水皆在古临渝故地而渝关之称相传以关据河为险则石河尤近之然与首受白狼之文亦不合盖水道变迁古今互异水经注于白狼流为渝水之一支曰疑即渝水也又曰疑是临渝县之故城又曰疑即地理志所谓候水北入渝者也是道元于后魏时已不能确指其源委矣至于白狼水本从房县㑹辽水入海而今大凌河自入于海又与水经注异则海水溢侵之说水经注固屡言之即如濡水本从絫县碣石山南入海郦氏以碣石为沦入海水其说本之汉司空掾王璜谓往者天尝连雨东北风海水溢出侵数百里则今自盖平以西之海套其亦在溢侵数百里之中明矣水经注于河水条下又曰昔燕齐辽旷分置营州今城届海滨海水北侵城垂沦者半王璜之言信而有徴是辽水左右之地在汉时为海所啮者已多今大凌河入海处与大辽水入海处相距甚近是海水未沦以前其必合辽水入海可知夫海水溢出之说先儒皆据之以释禹贡又何疑于白狼之下流乎和尔图河源出建昌县属喀喇沁左翼西五里之托苏图喀喇山在县治南境东流入大凌河按此与平泉州境之和尔图河别僧机图河源出建昌县属喀喇沁左翼西四十里之僧机图山在县治南境东流迳平房儿入大凌河赛音台河源出建昌县属喀喇心左翼西北六十里之鸿吉尔岱山在县治南境东流入大凌河苏巴尔噶河汉名石塔河源出建昌县属喀喇沁左翼西北境在县治西三十里东南流迳五官营入大凌河阿兰善河汉名神水河源出建昌县属喀喇沁左翼西北境在县治北四十里其发源处俗名热水汤东南流迳济尔噶朗营入大凌河图尔根河汉名土河以其北别有土河流入土黙特时右翼境或称此为南土河源出平泉州属喀喇沁右翼东南一百八十里之钖黙特山在州治东境东流迳建昌县属喀喇沁左翼西境又东南入大凌河即古榆河金史地理志利州龙山县有榆河元一统志榆林河源出和衆县西三十五里司家店东南流一百余里入利州境经州东三里霍司空庄入凌河按元李察玉京观碑称䟦利州之西慿榆河之渡者长寿山也利州故城及长寿山并在今建县治东北七十里此河正流迳山下知即榆河也元时和衆县属今建昌县境榆林河亦即指此波罗台沟河源出建昌县北境敖汉南之牛膝河屯在县治北一百八十里东南流入朝阳县属土黙特右翼境迳波罗台沟共行八十余里入大凌河察罕河汉名白河源出朝阳县属土黙特右翼西一百六十里之哈卜塔海华山在县治东境南流入大凌河布尔噶苏台河汉名栁河亦名黑子城河源出朝阳县属土黙特右翼西北一百九十里之威逊国喀喇山在县治西北境东南流迳喀喇城入大凌河固都河源出朝阳县治北一百里自石罅中流出行五里伏入地又六十里仍涌出南流六十里入大凌河喀喇托欢泉汉名釡泉亦名黑锅泉源出朝阳县属土黙特右翼西六十里之喀喇托欢山在县治东北境东南流㑹固都河凉水河源出朝阳县属土黙特右翼西北七十里在县治西北境自小八沟平地出泉约二里许东南流渐成河行四十里伏入地又二十五里仍涌出东南流十五里入大凌河奎腾泉溪名冷泉源出朝阳县属土黙特右翼西北二十五里在县治东北境南流㑹凉河水图尔根河亦名土河以其南别有土河或称此为北土河根出朝阳县属奈曼南五十五里之塔本陀罗海山在县治北境南流入土黙特右翼北境迳绰诺图山又南入大凌河按此与平泉州属之图尔根河别固尔班和尔图泉源出朝阳县属柰曼西南六十里在县治北境三泉涌出合而东南流㑹图尔根河卓索河汉名红土河源出朝阳县属土黙特右翼北一百里之辉果尔山在县治北境东南流㑹图尔根河什巴尔台河汉名烂泥塘河亦称为土河源出朝阳县属土黙特右翼北三十五里之多伦和尔和山在县治东北境东南流㑹图尔根河按此与建昌县境之什巴尔台河别格尔库尔台河亦名石鸡河源出朝阳县属土黙特右翼东四十里之塔本陀罗海山在县治东北境西北流㑹什巴尔台河巴图察罕河汉名柞河源出朝阳县属土黙特右翼北十五里之巴颜华山在县治东北境东南㑹图尔根河乌里雅苏台河汉名杨河源出朝阳县属土黙特右翼东北八十里在县治东北境西南流㑹图尔根河衮齐老河源出朝阳县属土黙特右翼南三十里之苏巴尔噶图山在县治东境东南流至九关台门西南二里入义州境名栁河川又东流入大凌河翁格勒库河汉名麝香河源出朝阳县属土黙特右翼东八十里之翁格勒库山在县治东北境东南流至清河边门之西入义州境名清河又东南流入大凌河伊玛图河汉名羖羊河源出朝阳县属土黙特左翼西北六十里之迈达里山在县治东北境南流至清河边门之东入义州境名细河又又东南流㑹清河钖喇塔拉河汉名马鞍河源出朝阳县属土黙特左翼西北四十八里之摩该波罗山在县治东北境西南流㑹伊玛图河以上皆入大凌河之水钦定热河志卷七十一钦定热河志卷七十二钦定四库全书钦定热河卷七十二水四分𨽻各属诸水承德府黑龙潭在府北一百八十里唐山营山之下有洞窈然水出洞中深不可测岚气迷漫若潜神物故曰黑龙潭丰寕县和尔图泉在县属察哈尔镶白旗西北五十五里乌兰池汉名红盐池在县属察哈尔镶白旗西北七十五里魁苏池在县属察哈尔镶白旗西北一百三十里钖尔哈池在县属察哈尔镶白旗北一百九十里唿伦穆索和池在县属察哈尔正蓝旗东四十里钖勒图池在县属察哈尔正蓝旗东南十二里浑图池在县属察哈尔正蓝旗南三十五里哈希穆克池在县属察哈尔正蓝旗西南十五里固尔班乌黙赫池在县属察哈尔正蓝旗东北二十里黑伦木图池在县属察哈尔正蓝旗东北一百里翁衮泊在县属察哈尔正白旗西北一百四十里喀喇乌苏汉名黑水泺在县属察哈尔正白旗西北一百四十里伊克乌兰泉汉名大红泉在县属察哈尔镶黄旗东南一百三十里衮布拉克在县属察哈尔镶黄旗西南一百二十里噶顺泉汉名苦水泉在县属察哈尔镶黄旗西七十里巴噶乌兰泉汉名小红泉在县属察哈尔镶黄旗东一百二十里达布逊泉汉名盐泉在县属察哈尔镶黄旗东北一百二十里平泉州冷水塘在州治东北三百里八郎官东山土人云浴之已疾龙潭沟在州治西北八十里旁有泉絶清冽温泉在州治北一百四十里魁得苏沟口北山上旁有浴池石井在州治北一百二十里二道营山洞中水极甘寒旁有小浮图一莫详年代䝉克泉在州属喀喇沁右翼西七十里烘郭尔泉在州属喀喇沁右翼南七十里温冷特泉在州属喀喇沁右翼南二百里努黑图泉在州属喀喇沁右翼北三十里赤峰县博多克图泉在县属翁牛特右翼西九十五里阿鲁布拉克在县属翁牛特右翼东北五十里布鲁都池在县属翁牛特左翼西五里和尔博勒津泊汉名七金泊在县属翁牛特左翼西南八十里建昌县蒐济河源出县属喀喇沁左翼东南七十里柏树山之毛头泊在县治东南一百七十里南流迳都唿喀喇山至髙台堡门东十里入锦州府宁逺州境为六州河元一统志六州河在利州东南八十里按元时利州在今建昌县东境县之最东南为元瑞州地方位相合又相传名六股河盖以摩该图河唿鲁伯楚特河额里叶河布勒图河四道沟河五水及蒐济之经流为六也摩该图河源出县属喀喇沁左翼南三十八里之摩该图山在县治东南境东南流迳沙㡌山入蒐济河唿鲁伯楚特河源出县属喀喇沁左翼南七十里之唿鲁伯楚特山在县治东南境东南流入蒐济河额里叶河源出县属喀喇沁左翼南八十里之额里叶岭在县治东南境南流寛至邦门之西入宁逺州境名黑水河又南入蒐济河布勒圗河汉名寛河源出县属喀喇沁左翼南一百十里之布勒圗喀喇山在县治东南境东流㑹额里叶河按一统志原本谓明宣德三年大破三卫之兵于寛河即此今考明宣宗实録宣德三年九月喜峰口守将驰奏乌梁海侵边已入大宁经㑹州将及寛河宣宗决䇿亲征乙夘出喜峰口昧爽至寛河则喜峰抵寛河甚近若今㑹滦河之豹河亦名寛河明初尝置寛河守御所者别在平泉州境与此寛河方位不同旧志盖以同而误也四道沟河源出县属喀喇沁左翼南一百十五里之四道沟在县治东南境东流入蒐济河塔本泉汉名五泉源出县属喀喇沁左翼东南三十五里之塔本岭东南流入蒐济河巴奚里河源出县属敖汉境之玛尼罕初东北流折而东流又折而东南流入柰曼境三面环抱下流入于沙地齐老白池在县属敖汉东南二十五里下流入沙河都木达纳林泉在县属敖汉南三十里流入齐老台河乌里达扎哈纳林泉在县属敖汉东南五十里伊玛图泉在县属敖汉南一百二十里下流入沙池库尔竒勒泉在县属敖汉西南一百五十五里尼楚珲泉在县属敖汉西南二百里辉图扎哈纳哩特泉在县属敖汉西五十里朝阳县小凌河䝉古名明安河源出县属土黙特右翼西南二百二十里之明安喀喇山在县治东南境有三泉滙为一河初名穆垒河东北流为明安河迳土黙特右翼旗之南境至松岭子门西五里入锦州府锦县境为锦水亦名小灵河即古参栁水也汉书地理志栁城县参水北入海辽史地理志兴中府有小灵河元一统志小陵河在兴中州南一百五十里源出玉泉井溢而成川流入锦州界按汉栁城县在今宁逺州及锦县之西境所谓北入海者盖自县北而南流入海与今小凌河方位正合辽之兴中府元之兴中州即今朝阳县地灵之与凌则𫝊写字误耳哈栁图河汉名水獭河源出县属土黙特右翼南五十里之苏巴尔噶冈在县治东境南流迳托罗克台山入小凌河卾钦河汉名女儿河源出县属土黙特右翼南境在县治东境东流至新开门北六十里入锦县境又东南流入小凌河杨柽木河源出县属喀尔喀左翼南境东南流沿柰曼东北境至彰武台门入锦州府广宁县境下流入辽河库崑河源出县属喀尔喀左翼东流入土黙特左翼北境又东流入杨柽木河乌讷苏台河源出县属土黙特左翼北八十里东北流㑹库崑河阿哈里河源出县属土黙特左翼北七十里东流㑹乌讷蘓台河苏尔哲河汉名大堤河源出县属土黙特左翼北三十里东南流入广宁县东北境乌克尔齐老泉汉名卧牛石泉源出县属土黙特左翼东二十五里西南流㑹苏尔哲河苏巴尔噶图河汉名石塔河源出县属土黙特右翼境东南流入土黙特左翼西八十里南流入边按此与喀喇沁左翼境之蘓巴尔噶图河别额里叶河汉名鹞鹰河源出县属土黙特左翼东北八十里东南流入边按此与喀喇沁左翼境之额里叶河别汤图河源出县属土黙特左翼西二十里东南流入边和尔博勒津泉汉名七金泉在县属土黙特左翼东北七十里兆布拉克汉名百湖在县属土黙特左翼东六十里乌哈尔温泉在县属喀喇沁左翼北一百里查木哈克泉在县属柰曼东五十里察罕泉在县属奈曼东南六十里各属有名无考诸水阳师水北齐书文宣帝纪北讨契丹辛丑至白狼城壬寅经昌黎城癸夘至阳师水后魏置阳师镇盖以水得名按旧唐书谓废阳师镇在营州东北当在今朝阳县治东北境道人溪水水经注道人溪水南流厯宻云戍东左合孟广硎水乱流经宻云戍城南右㑹大榆河孟广硎水水经注孟广硎水出硎下西南至宻云戍东西注道人溪水按大榆河发源即今丰宁县境之潮河道人溪水孟广硎水㑹注大榆河处当在今丰宁县境白杨泉水水经注白杨泉水北发白杨溪右注大榆河龙刍溪水水经注龙刍溪水自坎注大榆河按今潮河南流经滦平县白杨泉水龙刍溪水注大榆河处当在今滦平县境石城川水水经注石城川水出西南石城山东流北屈迳白鹿山西即白狼山也东注白狼水方城川水水经注方城川水发川西南山下东入白狼水按白狼水即今大凌河发源建昌县南此石城川水方城川水俱当在建昌县南境髙平川水水经注髙平川水出西北平川东南注白狼水自鲁水注经注自鲁水导西北逺山东南注白狼水按白狼水下流经今朝阳县此髙平川水自鲁水东南注白狼水当今朝阳县境隂凉河辽史天祚纪天庆七年自燕至隂凉河置军营金史地理志大定县松山县皆有隂凉河元一统志隂凉河在松州南四十里发源兴州界女岭经由州境流与髙州涂河合按此当在今赤峰县南境发源流经平泉州属喀喇心右翼西北境东南流迳大宁故城之北琵琶川曾公亮武经总要奚本匃奴别种居隂凉州后徙居琵琶川在幽州东北数百里古北口之北辽史地理志利州阜俗县唐末契丹渐炽役使奚人迁居琵琶川统和四年置县按利州为今建昌县南境地则此水当亦不逺陷河辽史地理志泽州太祖俘蔚州民立寨居之採炼陷河银台按泽州为今平泉州地则陷河亦当在州境松山川辽史地理志松山州松山县有松山川按金史地理志之松山县元史地理志及元一统志之松州皆不载松山川以松山州方位考之当亦在赤峰县境神射泉辽史地理志兴中府有神射泉按元一统志谓天授皇帝尝猎获一香麝因名其泉曰神射当在今朝阳县境麦务川辽史地理志兴中府象雷县以麦务川置按此当在今朝阳县霿河金史世宗纪右副元帅完颜黙音败鄂哈于霿河赫舎哩志宁传鄂哈败于长泺遂西走志宁追及于霿河大破之连鲁古淀金史鄂哈传鄂哈入奚部时时出兵冦速鲁古淀古北口兴化之间按此当在古北口外与滦平丰宁两县为近沁河金史地理志大定府富庻县有沁河元一统志沁河自富庻县西四十里小涧流经县治西南一里许东流四十里合于凌河按富庻县在今平泉州西北则沁河亦当在州西北境撤马水元一统志撤马水在大宁县西北四十里濶十歩辽太祖时牧马于此因名源出撤马哈东流经县境一百五十里合于涂河按此当在今平泉州属大宁故城北境荆水元一统志荆水自金源县界流入建州经州东北荆山下故名下流合于凌河按此当发源今平泉州东北境东南流入朝阳县境碓觜河元一统志碓觜河在金源县西三里源出寺家庄西南三十歩平地涌出溢而成川流经县西一里许东南流九十里入建州界合于凌河按此当发源平泉州东北境东南流入朝阳县境与荆水形势畧同青龙河元一统志青龙河发源惠和县五十里麻塲寨南二里涧流经县南一百歩又北流五十里入髙州界按此当发源建昌县东北流入赤峰县境虎河元一统志虎河发源武平县西南六十里葫芦山流经县之霸州舖合于遥剌河按此当在朝阳县西北境芍药河元一统志芍药河在利州东五十里源自芍药庄山谷间出东流合于凌河按此当在建昌县东境狗水元一统志狗水在惠州东一百八十里源自指头山崖出东流一百二十里入利州界合于凌河按此当发源平泉州南境东流入建昌县境百里水元一统志百里水在川州东二十里自迤北三义口经州境沿流一百里故名东流入义州界按此当在朝阳县东北境清水河元一统志清水河在川州西北五里源出西北七十里红土寨按此当在朝阳县北境白羊河元一统志白羊河源出兴州桦皮岭流入松州与落马河合流逹高州涂河按此当发源承德府北境东流入赤峰县境锄刀河元一统志锄刀河在松州北二十里发源兴州界流经州境不与落马河合按此亦当发源承德府北境东流入赤峰县境与白羊河形势畧同钦定热河志卷七十二钦定热河志卷七十三钦定四库全书钦定热河志卷七十三学校一教化之行建首善自京师始葢以京师王化之基声教所先也热河自圣祖肇建山庄成都成邑我皇上率修前典嵗时狝狩万国来同瞻就云日无异京辇乃发徳音兴建学校改设府县立师儒之官广选造之额恩纶稠叠规制大备伏读御制碑记及纪事释奠诸诗于礼乐百年之兴三致意焉猗欤盛美千载一时也臣等叨奉属车伏覩此邦人士蹈咏鸿仪沐浴圣化谨次立学縁起志学校第十一其考棚书院亦附列焉御制文热河文庙碑记丙申夏驻跸热河避暑山庄曹秀先以礼部尚书扈从几暇召见谈及时政秀先云臣春卿也在职言职以为此处宜兴学校以造就士朕曰俞哉亦其时矣于是乎有设学之㫖于是乎有加额之恩学校既设则文庙亟宜建乃命相地伐材卜吉鸠工宫墙泮水殿庑礼乐一如制越二年己亥夏朕以来廵亲释奠而落成之夫热河固自古闗塞以外荒畧之区也虽金辽有兴州之称然旋举旋废建置沿革率不可考而况有臯比之传絃诵之声哉是以我皇祖每年避暑于此亦不过名之曰山庄故有聚民至万家之句盖于礼乐之兴未免存待以百年之意今则耕桑日以辟戸口日以滋以幅员计之不啻数千里而版籍或逾十万焉此而无学以牖民廸俗岂宣祖猷扬圣化之道今西域乌鲁木齐等处率置郡县立学校以此较彼为尤近矣则兹文庙之建于时于地胥不可缓亦不待人之请而后行称之曰热河文庙者今虽升之曰承徳府从其朔纪其因也昔苏轼作韩愈碑记云公之神在天下如水之在地中予谓韩愈因文见道我夫子体道垂文韩愈之所因者即夫子之所垂而见犹待乎行体则其本也且水在地中尚待求而得之我夫子乃天之经地之义山之峙海之渊无日不在人人心目之中范围曲成而不遗岂待穿凿求之而后得然则木铎之音孰谓不可觉斯民于闗外荒畧之区也哉御制诗热河承徳府纪事八韵上塞久钟擅坤舆之胜㮣神臯特辟萃天府之奥区造化既具此山川分野自呈为都㑹溯惟热河着号因泉温而纪地灵迨乎承徳命名初设州而今置府缅昔经营文囿始成避暑之庄及余缵习武功斯伫行秋之典烟井万家而递衍盈宁既叶屡丰礼乐百年而后兴教化亦徴日盛作庙凖省垣之制建学崇孔子之堂文治甫彰贤书遂荐迺诏铨曹而集议悉依内地之成科首㕔迁郡守之阶即资统辖余属分牧令之职仍带原衔人因旧而制则惟新规模于焉大备官不增而事无所废庶政因之益修顾两载已隔鸣銮兹五月复临驻跸览欢迎之士庶愈怀祖徳之培贻抚肇钖之班聨恒凛泰符之熙洽用吟长律兼识大凡皇祖初名避暑庄热河数典那云忘万家烟火昔成聚千里幅员今辟疆承徳建州癸丑始丙申陞府继先蘉因之择地立文庙遂以育贤起学庠信是百年兴礼乐欣其比戸富农桑漫猜林本鹿豖薮试看家増絃诵场朔定安兴军溯古丰滦建赤县分傍抚兹乐利䝉庥者保泰惟殷敬不遑文庙释奠礼成有述圣祖于斯避暑曽养恬乐利被黎蒸闾阎此日较前盛礼乐百年以后兴爰建庙堂欣庆落载因释奠仰依凭菁莪雅化㨗影响已有庠间俊秀升谨按文庙碑记热河承徳府纪事八韵诗俱御书刻石文庙释奠礼成有述诗刻屏悬挂干隆四十一年八月内阁奉上谕朕毎嵗木兰秋狝先期驻跸热河数十年来见该处户口日增民生富庶且农耕蕃殖市肆殷阗俨然成一都㑹惟絃诵之风未盛由于口外人多朴鲁无所师承且未另立学额更无以示鼓舞因思热河各㕔所属编氓及侨居年久者其子弟应不乏秀良诚能教育而振兴之未尝不足以示造就自宜剏设义学延师训课以励文风并当建立学宫酌定庠额俾得借以上进其如何兴建筹办着该督周元理悉心勘议具奏至学校章程并着㑹商学政罗源汉酌议奏闻副朕嘉惠塞民广学毓材至意钦此谨按先是热河于雍正年间改设承徳州干隆三年议设学额至七年裁州归宻云县考试详见部议各条下四十二年十二月内阁奉上谕前据周元理奏热河请添建考棚俾七㕔所属士子生童得以就近应试事属可行但工程事宜地方官素未谙习办理恐未能妥协所有热河考棚工程着𣲖刘浩办理钦此四十三年正月内阁奉上谕热河地方朕毎嵗木兰秋狝先期驻跸数十年来户口日增民生富庶且农耕蕃殖市肆殷阗其秀民并知蒸蒸向化絃诵相闻现已兴建学宫议定庠额竝命设立考棚将来人文日盛已俨然成一大都㑹而名称仍热河之旧殊于体制未协因思热河从前曽称为承德州嗣后应改为承德府即以热河同知改设其廨署并毋庸另建其余六㕔如八沟较大似应改为知州喀喇河屯等㕔酌量改县均隶新设之承德府管辖并隶热河道考核着传谕周元理将应行酌改各事宜悉心筹画妥议具奏候朕另降谕㫖将此谕令知之钦此四十三年正月内阁奉上谕学校人才之聚郡县户口之系古者教飬并重治化覃敷至于荒畧之地边漠之区恒有声教所未及而不𨽻版图者我朝定鼎以来光宅函夏幅员日廓中外一家京畿东北四百里热河地方在古北口以北其境于禹贡为兾州邉末而虞及殷周幽州之画境也秦汉以来越在絶徼未入版图元魏建安营二州唐时有营州都督府然不过侨治于内地辽金及元始芗其名而厯祚未乆故址旋荒明弃大宁视为别域我国家抚临寰宇薄海内外咸登版籍况热河宻迩畿辅自皇祖康熙四十二年肇建山庄秋狝经行徃来驻跸皇考率修前典设立热河㕔寻改承徳州朕临御之七年地方大吏建议此地究为闗外仍设为㕔八沟等六处悉如之盖以其时士民尚少风俗椎鲁立学建郡之制有未遑焉嗣后狝猎木兰每嵗驻跸于兹日见黎庶殷阗户口繁富里巷絃诵人文渐起此实国家积洽累仁休养生息涵濡百余年之乆方克臻斯夫士为四民之首土着与侨居者乆于其化子弟不乏秀良而学校未兴师承无自其何以甄陶而鼓励之况今西域如乌噜木齐等处率皆立学校置郡县以此较彼地既逺近悬殊风土人物亦皆过之按诸古者广厉学官之意其地其时正相协焉爰于丙申秋命冬官量度规模鸠工庀材兴建文庙朕亲释奠而落成之毎年来廵斯土必先展拜庙貌秋仲丁祭遣大学士行礼率以为常所有酌定庠额分年取士并创设书院义学延师训课悉令督臣与学臣议立章程以行近嵗士氓深被教泽既富方谷益见蕃昌闾阎安堵沐浴太平四方商贾之民骈集辐凑俨然成一都㑹计其地千有余里而户口或逾十万焉可以见耕桑日辟版籍日繁成都成邑之盛有明徴矣近者既创立学校乐育人材而其地犹仍热河㕔之旧凖诸体制未为允协因思向曽设承德州今宜陞为承徳府即以同知改设其余六㕔如喀喇河屯㕔改为滦平县四旗㕔改为豊宁县八沟㕔其地较广改为平泉州乌兰哈逹㕔改为赤峰县塔子沟㕔改为建昌县三座塔㕔改为朝阳县赋税戸籍之数悉𨽻于知府辖于热河道以重考核官斯土者所宜悉心经画措置协宜以副朕嘉惠边氓教养兼施之意至于考订旧闻蒐罗掌故辑成热河全志已命儒臣博採旁徴区分事𩔖纂订成书仍于山庄内肇建文津阁庋贮四库全书琅籖秘笈炳耀兴桓以示朕崇师惇典一道同文至意钦此四十四年五月内阁奉上谕热河自皇祖建立山庄以来迄今六十余年户口日滋耕桑益辟俨然一大都㑹礼乐百年而后兴此正其时曽于丙申秋降㫖添设学校书院加广庠额以教育而振兴之并相地鸠工建立文庙兹銮辂来廵适届落成亲诣行释奠礼宫墙泮水间青袍环列彬雅可观从此文化益当蒸蒸日盛第现在庠生已有五十余人均应与顺天乡试虽丁酉科曽经中式一人但邉外士子朴鲁者多恐尚未能与通省贝字号每卷校艺获售着加恩照宣化府之例另缮承字号毎科乡试取中举人一名俾士子知上进有阶愈加鼔舞俟将来文风渐盛人数多至百余名该督臣学臣再行奏闻増额以示嘉恵上塞士林多方乐育至意该部即遵谕行钦此设学事宜干隆三年议准热河于雍正年间设立承徳州未经建学今该州遵立义学延师训课童生至二百五十六名自应量设学额照奉天新设州学例嵗科考各取进文童六名嵗考取进武童四名额设廪増各十名以逐年考试优等生员渐次充补俟廪额补足时三年一贡至八沟四旗同知通判所辖之汉人亦准一体与考其寄居流寓之人不得混冒七年承徳州裁生童归併宻云县考试干隆四十一年十月礼部等部议准热河建立学宫事宜一文庙地基奉㫖指定热河城隍庙之东其工程事务交工程处办理所有大成殿明伦堂均以仿照内地规制应行相度建造之处统聴管工程大臣办理一每㕔各设义学一处延请品学兼优之士分司训课其束脩膳金并生童膏火等项银両俟建设义学后按年报部动支一从前承徳州学额取进文童六名武童四名其时祗有热河喀喇河屯二处童生应试今七㕔地广人多较前已増数倍自应变通加额俾知奋勉嗣后嵗科二考热河一㕔每试取进文童四名其余六㕔各取进二名嵗考武童减半取进将来人丈日盛如应酌议増广再行请㫖办理一热河生童向系归併宻云在通州应考今仍照旧考试将来人数日増应否于热河地方添建考棚之处再行请㫖办理其乡试一体编入顺天北贝取中一七㕔总设道学教授一员额定廪生十六名每逢嵗科二考将优等生员挨次㧞补俟廪额补足照例三年挨贡一次十二年抜贡一次一热河本无土着凡流寓民人身家清白寄籍二十年者俱准考试初考童生之时尚无廪保应令各㕔查明饬取地隣保结收考取定名数申送道考由道转送学政考取入学将来廪额补足之后照例令廪生保结其有现在口外居住业于宻云等处入学者准其报明改归热河应试十一月管工程处尚书英亷等奏准恭查热河建立文庙等遵照奏准烫様按例详细估计得热河城隍庙之东新建文庙大成殿五间碑亭三间大成门五间崇圣祠五间东西配庑各十一间尊经阁五间牺牲所三间省牲亭一间明伦堂五间东西斋房各七间教授衙署一所泮池一处桥一座棂星门一座东西牌坊二座大成殿前月䑓一座焚帛炉一座门楼四座等项估需银七万三千二百二十九两二钱请在热河存贮备工银内支用其应造龛案神牌笾豆供器及乐器舞仪等项应会同礼部太常寺查明另行办理再查此项工程系在热河地方修建请派热河道明山保就近㑹同等派出之司员一同敬谨妥协办理于弹压稽查并钱粮工程均有禆益十二月礼部奏准热河地方毎歳夏秋为圣驾廵幸之所今特兴黉序广励师儒文物声名宜从美备现经英亷等照国学大成殿龛案陈设欵式遵㫖办理所有两庑及崇圣祠龛案并各神牌位次均照太学成式制造安设至祭品乐器及一切供器等项除所供特颁周时法物外等谨查照太学所用各器另偹细册交英亷等如式制造再查太学例用文舞生三十六人乐生五十三人执事生二十八人应㑹热河道转饬所属慎重遴选照太学名数充补由太常寺酌量拣派熟谙音律礼仪者前徃教习如恭遇皇上驻跸热河或亲临行礼或遣官行礼乐章照太学所奏其香帛祭品应请照致祭阙里之例由地方官备办若系该地方官承祭之时所用乐章祭品等项均照直省学宫办理四十三年三月吏部等部遵㫖将喀喇河屯㕔改为滦平县八沟㕔改为平泉州四旗㕔改为豊宁县塔子沟㕔改为建昌县乌兰哈逹㕔改为赤峯县三座塔㕔改为朝阳县又议准将热河道教授学改为承徳府教授又现奉谕㫖建造考棚俾生童以就近应试其原定入学名数尙少应再行加増承徳州原额四名加増二名其六州县原额二名各増二名俱𨽻承徳府学俟将来六州县入学人数渐多另于各处建学以昭圣世同文之化七月吏部等部议准承徳府属各州县童生照例录送承徳府覆试其府境童生该府考后即送学臣考试毋庸再由道转送又府州县增设学额所需贡生旗匾并文武举人进士盘费坊价等项银两在通省额设㽞支银内拨给文庙在承徳府治之东东西牌坊各一座向东额曰教垂万世曰道洽八埏向西额曰执中含和曰参天两地中櫺星门牌楼一座额曰化成久道内泮池一大成门一座内碑亭一大成殿五楹正位奉至圣先师孔子神位御书额曰广大中和聨曰有开必先冠古今而垂教化无思不服合内外以振文章四配祀复圣颜子宗圣曾子述圣子思子亚圣孟子十二哲祀先贤闵子冉子冉子宰子端木子冉子仲子言子卜子颛孙子有子朱子东庑十一楹祀先贤蘧瑗澹䑓灭明原宪南宫适商瞿漆雕开司马耕梁鳣冉儒伯䖍冉季漆雕徒父漆雕哆公西赤任不齐公良儒公肩定鄡单罕父黑荣旗左人郢郑国原亢亷洁叔仲会公西舆如邽巽陈亢琴张歩叔乘秦非颜哙颜何县亶乐正克万章周敦颐程颢卲雍先儒公羊髙伏胜董仲舒后苍杜子春诸葛亮王通范仲淹欧阳修杨时罗从彦李侗吕祖谦蔡沈陈淳魏了翁王伯赵复许谦吴澄胡居仁王守仁罗钦顺西庑十一楹祀先贤林放宓不齐公冶长公晳哀髙柴樊须商泽巫马施颜辛曹卹公孙龙秦商颜髙壌驷赤石作蜀公夏首后处奚容蒧颜祖句井疆秦祖县成公祖句兹燕伋乐欬狄黑孔公公西蒧颜之仆施之常申枨左邱明秦冉牧皮公都子公孙丑张载程颐先儒谷梁赤髙堂生孔安国毛苌郑康成范寗韩愈胡瑗司马光尹焞胡安国张栻陆九渊黄干真徳秀何基陈澔金履祥许衡薛瑄陈献章蔡清陆龙其崇圣祠五楹祀肇圣王木金父公裕圣王祈父公诒圣王防叔公昌圣王伯夏公启圣王叔梁公先贤颜氏曾氏孔氏孟氏先儒周辅成程珦蔡元定张廸朱松文庙东首御座一所宫门一座垂花门一座尊经阁五楹神厨一座神库一座牺牲亭一间文庙西首学门一座垂花门一座东西斋房各七楹东曰进徳曰日新西曰修业曰时习明伦堂五楹教授署一所释奠仪注四十四年五月上驻跸热河时文庙落成丁未亲诣行释奠礼上御龙袍补服乘舆出行宫入大成左门降舆賛引官对引官恭引盥洗由殿中阶进典仪官唱乐舞生就位执事官各司其事賛引官奏就位上诣拜位立典仪官唱迎神司香官捧香盒向上立唱乐官唱迎神乐奏昭平之章司香官进至香案傍跪賛引官奏上香上诣先师孔子香案前上香毕复位立分献官就四配十二哲位前上香毕各复位立上行二跪六拜礼典仪官唱奠帛爵行初献礼献帛爵官各捧帛爵向上立唱乐官唱初献乐奏宣平之章上跪读祝官读祝文毕上行三拜礼典仪官唱行亚献礼唱乐官唱亚献乐奏秩平之章典仪官唱行终献礼唱乐官唱终献乐奏叙平之章典仪官唱彻馔唱乐官唱彻馔乐奏懿平之章典仪官唱送神唱乐官唱送神乐奏徳平之章上行二跪六拜礼典仪官唱捧祝帛香馔㳟送燎位上转立东旁望燎复位立賛引官奏礼毕对引官㳟导上升舆还宫礼成赐顺天学政汪廷玙大縀一纱一承徳府教授米天瑛举人薛聨元生员陆光儒等纱葛有差赐太常寺司乐官乐舞生等葛布银锞有差翌日顺天学政汪廷玙率教授举人生员等奏谢上言钦惟我皇上统备君师化覃中外率俾暨光天之下千百国文徳同昭用敷肇建极之原十六字心传毕贯渉星波以负笈重瀛之绅佩偕来徧月窟而横经逺徼之诗书齐肄惟兴州之奥壌当朔野之名区自全舆归形训之官遂沃野成甸廛之㑹驻轩皇之华盖豫逰常奉鸣銮筑尧帝之茨宫会极欢胪合瑞乘六龙而时莅廵行垂法祖之猷屯七校以从蒐肆觐展朝宗之典塞田留熟庆数千里匝陇桑麻仙馆那居看十万户环闉烟火班初升于赤县弥觇地产殷繁志已蒇于黄图尚轸人文朴畧念序庠其有制聿遵太学之成模谓富庶其何加宜廸圣人之至教因诞敷夫恩綍俾特建夫新黉度爽垲而初营泮水则半规浮碧峙桷楹以并作宫墻则万仭飞翚爰严栗主之隆仪仍凖㦸门之令式礼崇文庙掲日月以升东号冠热河纪山川而从朔秀钟武列知衆𣲖之同归瑞拱兴安仰髙山之在望当採芹而思乐躬临甫迓鸾旗乃释菜而观成展谒还纡玉辂盈阶吉佾仪比圜桥列几嘉笾辉分阙里辨协竒褒之节启万乘以尊师陪禋偕奔走之司锵六成而洽礼勒擘窠之鉅牓墨海蟠虬摛纪事之鸿篇文园翥凤向学而员称弟子集舒雁之青衿分斋而职领师儒拥衔鳣之绛帐东西矗舍风廊列号争排科歳分期棘院重垣初筑席罗广厦抽毫之晷刻添长榜展艺林鼓箧之姓名增置臣等班随扈从获与趋跄会际鼓徴肃齐观聼萃名都而陶淑欣依风雨之大和瞻盛典以轩鼚长颂星云之丕焕又学政汪廷玙奏谢另编乡试字号中额上言洪惟温源衍脉㴠濡化溯于丰诒仁岭钟英环拱象符乎斗运萃神臯之庐井人服先畴沃奥壤之耕桑戸敦古处由耕而读蒸然闻一邑絃歌既富且安久矣待百年礼乐往者畿闱吁俊曽徴擢秀于此邦今兹黉舍增员叠荷推仁于多士固已鸿慈髙厚合中外而甄陶文治光华遍胶庠而抃舞复以翠华莅止迎銮输倾藿之忱丹殿观成鼓箧引採芹之彦顾青衿之礼让深嘉佩服雍嫺期紫塞之书升犹厪艺文弇朴敷作人之教化同文咸会车书定编号之章程加惠特宣纶綍沛新㤙于省试一鸣争获隽之竒凖旧例于边庠七属与观光之选企贤书而自奋入闗皆歌鹿而来伫庆榜之旋开𤼵轫即登龙而上日新月盛将聨翩更叶茅茹霞蔚云蒸庶蔼吉尽成桐菶幸逢盛际备荷隆施颂云汉于中天鼓春风于大造朂肄三之始业愿诸生勉副旁求仰御六之时行庆全郡遹臻郅治钦定热河志卷七十三钦定热河志卷七十四钦定四库全书钦定热河志卷七十四学校二顺治九年二月礼部题奉钦依刋立卧碑晓示生员朝廷建立学校选取生员免其丁粮厚以廪膳设学院学道学官以教之各衙门以礼相待全要飬成贤才以供朝廷之用诸生皆当上报国恩下立人品所有教条开列于后一生员之家父母贤智者子当受教父母愚鲁或有非为者子既读书眀理当再三恳告使父母不䧟于危亡一生员立志当学为忠臣清官书史所载忠清事蹟务须互相讲究凡利国爱民之事更宜留心一生员居心忠厚正直读书方有实用出仕必作良吏若心术邪刻读书必无成就为官必取祸患行害人之事者往往自杀其身常宜思省一生员不可干求官长交结势要希圗进身若果心善徳上天知之必加以福一生员当爱身忍性凡有司官衙门不可轻入即有切己之事止许家人代告不许干与他人词讼他人亦不许牵生员作证一为学当尊敬先生若讲説皆须诚心聼受如有未明从容再问毋妄行辨难为师者亦当尽心教训勿致怠惰一军民一切利病不许生员上书陈言如有一言建白以违制论黜革治罪一生员不许纠党多人立盟结社把持官府武断乡曲所作文字不许妄行刋刻违者聼提调官治罪康熈四十一年正月奉上谕国家建立学校原以兴行教化作育人才典至渥也朕临驭以来隆重师儒加意庠序近复慎简学使釐剔弊端务期风教修明贤才蔚起庶几棫朴作人之意乃比来士习未端儒教罕着虽因内外臣工奉行未能尽善亦由尔诸生积锢已久猝难改易之故也兹特亲制训言再加警饬尔诸生其敬聼之从来学者先立品行次及文学学术事功源委有叙尔诸生幼闻庭训长立宫墙朝夕诵读宁无讲究必也躬修实践砥砺亷隅敦孝顺以事亲秉忠贞以立志穷经考义勿杂荒诞之谈取友亲师悉化憍盈之气文章归于醇雅毋事浮华轨度式于䂓䋲最防荡轶子衿佻逹自昔所讥茍行止有亏虽读书何益若夫宅心弗淑行已多愆或蜚语流言脇制官长或隠粮包讼出入公门或唆拨奸猾欺孤凌弱或招唿朋𩔖结社要盟乃如之人名教不容乡党弗齿纵倖逃褫扑滥窃章缝返之于𠂻宁无愧乎况乎乡会科名乃抡才大典闗系尤鉅士子果有真才实学何患困不逢年顾乃标榜虗名暗通声气夤縁诡遇罔顾身家又或改窜乡贯希圗进取嚣陵腾沸网利营私种种弊情深可痛恨且夫士子出身之始尤贵以正若兹厥初拜献便已作奸犯科则异时败检踰闲何所不至又安望其秉公持正为国家宣猷树绩膺后先疏附之选哉朕用嘉惠尔等故不禁反复惓惓兹训言颁到尔等务共体朕心恪遵明训一切痛加改省争自濯磨积行勤学以图上进国家三年登造束帛弓旌不特尔身有荣即尔祖父亦增光宠矣逢时得志宁俟他求哉若仍视为具文玩愒勿儆毁方跃冶暴弃自甘则是尔等㝠顽无知终不能率教也既负栽培复干咎戾王章具在朕亦不能为尔等寛矣自兹以往内而国学外而直省乡校凡学臣师长皆有司铎之责者并宜传集诸生多方董劝以副朕怀否则职业弗修咎亦难逭勿谓朕言之不预也尔多士尚敬聼之哉雍正五年三月礼部奏㑹试举人叨荷特恩合词陈谢奉上谕朕视天下万民皆为一体况读书乡荐之人异日俱可作朕股肱耳目是以朕心待之实有一体聨属爱养培䕶即如自厚其身此皆出于中心之自然并非欲邀天下士子之感颂也今举子等以㑹试叨何特恩合词陈谢是尚不能深悉朕一体相闗之意而存上下彼此之形迹矣朕待天下惟有一诚而崇儒重道之心尤为笃切但所崇者皆真儒所重者皆正道若徒尚虚文邀取名誉致贻世道人心之害朕不忍为也尔等读书之人实四民之所观瞻风俗之所维系果能诵法圣贤躬修实践宅心正直行己端方则通籍于朝必能为国家宣猷树绩膺栋梁之选即退处乡闾亦必能教孝劝忠为衆人之坊表故士习既端而人心尚有不正风俗尚有不淳者无是理也尔等既感朕恩即当仰体朕心恪遵朕训争自濯磨或出或处皆端人正士为国家所倚頼如此方为实心报效不在感恩奏谢之仪文也干隆五年十一月奉上谕士为四民之首而太学者教化所先四方于是观型焉比者聚生徒而教育之董以师儒举古人之成法䂓条亦既详备矣独是科名声利之习深入人心积重难返士子所为汲汲皇皇者惟是之求而未尝有志于圣贤之道不知国家以经义取士使多士由圣贤之言体圣贤之心正欲使之为圣贤之徒而岂沾沾焉文艺之末哉朱子同安县谕学者云学以为已今之世父所以诏其子兄所以勉其弟师所以教其弟子弟子之所以学舍科举之业则无为也使古人之学止于如此则凡可以得志于科举斯已尔所以孜孜焉爱日不倦以至于死而后已者果何为而然哉今之士惟不知此以为茍足以应有司之求矣则无事于汲汲为也是以至于惰游而不知反终身不能有志于学而君子以为非士之罪也使教素明于上而学素讲于下则士者固将有以用其力而岂有不勉之患哉诸君茍能致思于科举之外而知古人之所以为学则将有欲罢不能者矣观朱子此言洵古今通患夫为已二字乃入圣之门知为已则所读之书一一有益于身心而日用事物之间存养省察闇然自修世俗之纷华靡丽无足动念何患词章声誉之能夺志哉况即为科举亦无碍于圣贤之学朱子云非是科举累人人累科举若髙见逺识之士读圣贤之书据吾所见为文以应之得失置之度外虽日日应举亦不累也居今之世虽孔子复生也不免应举然岂能累孔子耶朱子此言即是科举中为己之学诚能为己则四书五经皆圣贤之精藴体而行之为圣贤而有余不能为己则虽举经义治事而督课之亦糟粕陈言无禆实用浮伪与时文等耳故学者莫先于辨志志于为己者圣贤之徒也志于科名者世俗之陋也国家养育人材将用以致君泽民治国平天下而囿于积习不能奋然求至于圣贤岂不谬哉朕膺君师之任有厚望于诸生适读朱子书见其言切中士习流弊故亲切为诸生言之俾司教者知所以教而学者知所以学谨按训饬士子谕㫖四通俱刻石㳟列文庙太成门内四十四年五月上以热河文庙成特颁内府所藏周时法物十件用光爼豆依太学例也谨具图说如左并附以祭噐乐噐云文王鼎一宝尊一䕫凤卣一素洗一雷纹爵一叔朕簠一蟠䕫壶一蟠䕫罍一雷纹觚一蝉纹簋一祭噐笾一百八十六豆一百八十六簠四十六簋四十六铏二十四灯一䑕头罇一十八爵一百三十二皆笵铜为之乐噐镈钟一特磬一编钟一编磬一应鼓一琴六瑟四笙四箫六笛六箎四壎二排箫二柷一敔一搏拊二麾旛一旌节二籥羽三十六四十四年六月礼部尚书曹秀先奏请热河文庙落成颁发圣祖诗文全集世宗诗文全集皇上御制文初集御制诗初二三集并武英殿刋刻御纂钦定书籍诗赋时义各编奉㫖交戸部侍郎内务府总管金简办理贮热河文庙内之尊经阁圣祖仁皇帝文集一部八函世宗宪皇帝文集一部二函圣谕广训一部一函朱批谕㫖一部十八函御制乐善堂全集定本一部二函御制文初集一部二函御制诗初集一部四函御制诗二集一部八函御制诗三集一部八函日知荟说一部一函评鑑阐要一部一函御制萨尔浒之战书事一部一函御纂周易折中一部一函钦定书经传说彚纂一部四函钦定诗经传说彚纂一部四函钦定春秋传说彚纂一部四函日讲易经解义一部一函日讲书经解义一部一函日讲春秋解义一部二函日讲礼记解义一部一函日讲四书解义一部一函御注孝经一部一函御定孝经集注一部一函御定孝经衍义一部三函御定音韵阐㣲一部一函御定康熙字典一部四函御批资治通鑑纲目一部八函御纂性理精义一部一函御纂朱子全书一部四函御定子史精华一部四函御定渊鑑𩔖函一部二十四函御定佩文韵府一部二十函御定韵府拾遗一部二函御定全唐诗一部十二函御选古文渊鑑一部四函御纂周易述义一部一函御纂诗义折中一部一凾御纂春秋直解一部一函钦定周官义疏一部七函钦定仪礼义疏一部八函钦定礼记义疏一部十函御制增订清文鑑一部八函钦定满洲䝉古文鑑一部四函钦定同文韵统一部一函钦定清汉对音字式一部一函钦定大清会典一部四函钦定大清会典则例一部十四函钦定大清律例一部六函钦定大清通礼一部一函皇朝礼噐图一部四函御选唐宋诗醇一部二函钦定四书文一部三函周易注疏一部一函尚书注疏一部一函毛诗注疏一部二函左传注疏一部二函公羊注疏一部一函谷梁注疏一部二函周礼注疏一部二函仪礼注疏一部二函礼记注疏一部二函论语注疏一部一函孟子注疏一部一函孝经注疏一部一函尔雅注疏一部一函史记一部四函前汉书一部四函后汉书一部四函三国志一部二函晋书一部三函宋书一部二函南齐书一部一函梁书一部一函陈书一部一函隋书一部二函魏书一部三函北周书一部一函北齐书一部一函南史一部二函北史一部三函旧唐书一部六函唐书一部五函五代史一部一函宋史一部十函辽史一部一函金史一部三函元史一部五函钦定明史一部十二函通典一部六函通志一部二十函文献通考一部十六函以上共九十二部计三百七十六函考棚在承徳府治之西大门一座东西聼事房各五楹二门一座东西官厅各三楹龙门一座东西考舍各七楹考堂五楹东西办事房各六楹后堂五楹东西厢房各三楹照房五楹秀峯书院在承徳府治之东大门一座东西班房各二楹二门一座五楹东西厢房各三楹讲堂五楹钦定热河志卷七十四钦定热河志卷七十五钦定四库全书钦定热河志卷七十五藩卫一国家奄甸万方䝉古全部编名典属皆藩卫也志热河藩卫葢五十一旗迤东南诸部而内外扎萨克全部不𨽻热河境者弗与焉在平泉州境为喀喇沁右翼在赤峯县境为翁牛特左右翼其北兼及巴林在建昌县境为土黙特左右翼奈曼其东北兼及喀尔喀左翼诸藩部依迩塞垣宣勤奉职百余年来濡沐皇化板屋农田略同内地恭读圣祖御制诸咏我皇上睿什赓吟于塞外土风周诹爰度至圣祖行围诗所载之扎鲁特部皇上御制䝉古土风诗序所载之科尔沁部虽地居热河北境而壤界毗连实与内外诸扎萨克同畅皇风其丰宁县境之察哈尔四旗不建渠长籍同编戸则附见兵防门不更列云志藩卫第十二圣祖御制诗经喀喇沁古木苍山路不穷霜林飒踏响秋风临流驻跸归营晩坐㸔旌门落照红行围敖汉奈曼扎鲁特诸部落农暇巡侯甸扬旌歴逺途军容陈七萃武事讲三驱永罢防秋戍咸为首路趋晩来围猎罢羽卫集平芜御制诗过䝉古诸部岩华峰叶杂丹黄塞上那知道路长霜满寒林山柿冷烟生毳帐酪酥香伊歌度曲闻驼背羽箭翻弓射雁行诸部贤王颙首望随行争羡羽林郎风来谷口卷云晴沙漠霜华射眼明冷逼丛林鹿声壮寒侵浅草马蹄轻围成驰射皆骁骑宴罢欢唿达网城服食旧称方物贡酪浆乳饼总输诚过䝉古诸部落苇室氊庐尽可居羊膏酥粥美何如生来未解机闗巧浑噩犹存太古初识路牛羊不用牵下来羣饮碧溪泉儿童骑马寻亡牯只在东沟西谷边咿哑知是过牛车学种嘉禾蔓不锄㸔牧独回歌勅勒射生双获笑轩渠白草黄榆雁塞寒最欣初日上枪竿坂蒌原芷纷含露名目嵇含欲状难三冬九夏一身裘游牧常随清浅流羊胛马通生意好缓歌独漉不知愁小儿五歳会骑驼乳饼为粮乐则那忽落轻莎翻得意揶揄学父舞天魔猎罢归来妇子围露沾秋草鹿初肥折杨共炙倾浑脱醉趂孤鸿马上飞经翁牛特部落分界司林囿行围便一过同民诚有愧为穽底教讹部落输诚久屏藩効力多相于禁翦伐更且谨谁何除道心犹悚近光肩欲摩善为安畜牧永久沐恩波经喀尔沁部落列帐沿冈道左迎羊羣马酪各将诚亲藩衆建堪同例外域覊縻岂近情漫拟星辰环北极也知稼穑望西成百年化育皆先徳继绪心殷惕捧盈板升䝉古语音以氊庐为格尔以土瓦屋为拜甡板升者葢拜甡之讹也氊庐其旧俗而土瓦屋则近代始有之内地流民至此率仍屋处明季因以是为苦葢视板升俨如畏瓯脱矣韦鞴毳幕御风雨那识上栋及下宇天津啼鸟风自南荒略渐开知室处逺漠仍少近塞多居然村落连冈阿肉食酪浆易旧俗刀耕火种期嘉禾贫民无业利迁徙山田易艺资生理茍勤畊凿戒潢池到处孰非吾赤子想明季非承平畏胡不已畏板升帑饷未逮持㦸士边将邀功犹请兵邱富赵全资敌用烽火连营蹙提封惟因日引以月长安在驭轻而居重板升今日犹昔年阡陌滋辟皆良田诸部左右属櫜鞬黎民瞻就跸路边诘戎咨穑恺泽宣慎兹大宝万叶传入敖汉境据岭分疆异清尘洒道同后先咸奉职诚敬自由衷渐见牛羊牧仍欣禾黍丰时巡慎侯度继序念戎功敖汉台吉彭苏克拉钖能诗书以赐之岀守黄沙塞入趋白玊墀㡬曾金翕叔入侍解吟诗土黙忒部名虽异族类同犬牙相入分提封执役鞠皆䖍恭百年休息鬯皇风致兹岂易凛予衷䝉古土风杂咏十二首甲戍东巡由热河岀中闗即入喀尔沁境经敖汉柰曼土黙忒科尔沁诸部匝月廼至吉林所见塞外土风多有可纪随事命题各疏小序得七言律诗十二首亦周爰诹度之义也乳筩以皮为之平底丰下而稍锐其上捋乳盛之于取擕为便形似罂缾制以皮浑仑不虑漏巵遗牛羊幸过春艰后妇子羣欣夏挏时何必云浆需玉斧也怜龙种绁金覊本来原是其中物彼此胡然判转移荒田农作非䝉古本业今承平日久所至多依山为田既播种则四岀游牧射猎秋获乃归耘耨之术皆所不讲俗云靠天田本是射生游牧地即今渐亦重农田耨耘未识各勤力丰歉惟云总頼天岀逐草泉长夏里归临铚艾九秋前耕而卤莾报卤莽塞穑观余始信然鄂博䝉古不建祠庙山川神示着灵应者累石象山冡悬帛以致祷报赛则植木为表谓之鄂博过者无敢犯路口山头垒石磷心常依处地常神雨查逹复晴查逹土偶人嗤木偶人引马折旋嗔莫犯从禽屡获福还申春秋报赛虽荒略依约犹存土鼓豳革囊以革为之用代筐筥罂盎食用鉅细无所不纳行汲或以贮水渉川则挟之肘间乱流以济或谓之皮馄饨葢俗唿也纫革为囊号库奴精麄器用此中俱岂须锦缘还丝绾无过茶铛及饭盂诗句清新记耶律辩言诙谑幸侏儒经繙四十二章过乍可因之悟幻躯柴车取材于山不加刻斵轮辕略具以牛驾之行则鸦轧有声如小舟欵乃斵木椎轮虽太质服牛引重利偏多似机鸦轧才鸣室疑橧伊吾旋渡河自是驱驰输骏马未教负载让明驼沿冈衔尾徐徐进可号山中鼓吹过骨占炙羊肩骨视其兆以觇吉凶犹古龟卜烂头烂胃蹴蔬羊取骨为占以火扬额祝便因㸔墨拆心䖍率可定灾祥古方略异太人卜纷议非闗待诏郎不用何妨识其事至平易里至竒藏马竿生驹未就羁勒放逸不可致以长竿系绳縻致之䝉古最熟其技八尺高竿系以绳提擕最制马犇腾辔衔诡去无端逸驹駣牵来有独能讵祗空羣夸伯乐恰如把钓遇严陵龙媒莫怨生覊络不尔安从骏骥称儿版儿生在襁褓中令卧版上韦束其两臂倚氊庐壁间啼则揺之徙居则悬之駞装之后毳幕生儿亦可怜背眠木版革提肩倒绷纵免身狼籍卓立因成足鹘拳氊罽便为衣裳具乳酥即是洗盆钱移居那虑风霜冐襁褓駞上悬灰简木削两简编韦聮之稍刳其中涂油而布以灰作字毕则拭去而更布之有古漆简之风约束从来祗语言右行文字肇兴元既成旋拭新书便刳木涂油古质存渍竹挥非苍颉字韦编絶岂仲尼门分明汗简遗风在儒士徒观不解论竹笔䝉古产毫颕而未得缚笔之法削竹木渍墨作书削竹成尖渍墨挥殊涂漆简却同归尽饶毛颕谁封管恰似䝉恬未合围荒略粗分今与昨鲁鱼孰辨是耶非穹庐笔䇿赤书就邮逓还从马上飞口琴制如铁钳贯鐡丝其中衔齿牙间以指拨丝成声宛转顿挫有筝琶韵絃皮手拨管芦吹口上弹琴乃铁为宛合宫商凭两叶亦堪攫醳祗单丝髙山流水分明在凤尾龙唇非所知绰尔济歌天魔舞毳庐马挏醉阏氐转经䝉古奉佛惟谨木轮中贯铁枢可转动集梵经于轮间大者支木架以手推之小者持而揺之旋转如风谓一转功徳与持诵一过等印成十二部真文转法轮称佛所欣孰半字还孰满字即熏闻已即成闻随风旋转扬黄教度世娑婆遍塞垠如此翻经诚甚易释迦何用雪山勤冐顿行冐顿读墨毒其义不可晓马迁及班颜撰注徒纷扰内扎萨克中一旗曰土黙特音近之今部落即古部落字谬千里差毫釐年年供役来随围勤劬効力一月归亦居拜甡亦耕耦尔老尔老幼尔幼平城之事梦亦无安知汉劚城墻走䝉古田䝉古昔种田撒种委之去谓曰靠天收秋成返刈获其去非无因或猎或考牧而今则不然均习耘耨务课雨与量晴不殊三农虑然实废牧猎斯亦忘其故青海更甚兹饮酒安眠豫田猎牧俱懈穷番攘且惧喀尔喀地冷无可事耕作牧猎尚所勤古风犹未除新附者知耕地道不齐固却类内扎萨衣食渐富庶版升图安居何异齐民趣隐思茍用彼岂彼先民素然而鲜横行得在失间寓中外计胥厪逹者不言谕钦定热河志卷七十五钦定热河志卷七十六钦定四库全书钦定热河志卷七十六藩衞二藩衞以热河诸部为尤近我皇上歳举秋田依光咫尺乃者特诏国史馆㑹同理藩院採辑各䝉古王公部落事蹟编列表传追阐成劳俾垂简册矧兹热河近部千里同风谨稽原始列为表志云尔喀喇沁喀喇沁在平泉州建昌县境内明初以元海乌梁海置外衞自全宁歴喜峯近宣府曰朶颜衞地在大宁衞北永乐初以大宁地赐三衞部长遂内徙此为朶颜衞所据后併于察哈尔以地予其塔布囊是为喀喇沁我朝天聪二年塔布囊苏布地偕色楞等举部归诚编为左右翼二旗康熈四十四年又增设扎萨克一旗凡三旗右翼旗在平泉州西北境东至土黙特右翼及敖汉界西至热河及围场界南至平泉州及左翼旗界北至翁牛特右翼界增设之扎萨克一旗即在右翼之中左翼旗在建昌县南境东至锦州府边门界西至平泉州界南至永平府边墻界北至右翼旗界其封爵则有多罗郡王多罗贝勒镇国公辅国公头等塔布囊公品级诸号多罗郡王崇徳元年始封苏布地之子古鲁思竒布为贝子赐号多罗杜稜世袭掌右翼扎萨克事顺治七年晋封为多罗贝勒康熈七年晋封其子班逹尔沙为多罗郡王多罗贝勒顺治五年始封色楞为镇国公世袭掌左翼扎萨克事康熈五十五年晋封其孙善穆巴喇什为固山贝子雍正九年晋封善穆巴喇什之子僧衮扎布为多罗贝勒又干隆七年僧衮扎布之子扎拉丰阿封为辅国公二十年晋封郡王以罪削爵二十四年复封固山贝子四十四年晋封贝勒镇国公干隆七年封僧衮扎布之子唿图灵阿为固山贝子十四年降镇国公四十四年唿图灵阿之子济克济逹扎布袭镇国公又干隆八年封右翼旗之敏珠尔拉布坦为辅国公二十四年晋封固山贝子二十五年敏珠尔拉布坦之子丹怎达尔扎降袭镇国公辅国公雍正八年封右翼旗之罗布藏车布登为辅国公雍正九年以扎萨克旗之头等塔布囊达穆巴阵亡追封辅国公世袭扎萨克头等塔布囊公品级康熈四十四年以格勒尔所部繁盛增至三十八佐领别置一旗封为头等塔布囊掌本旗扎萨克事五十九年格勒尔所飬伊弟之子喀宁阿袭干隆十九年赏给喀宁阿之子齐齐克公品级按雍正十年别封喀喇沁旗属额尔徳尼为辅国公后无袭附识于此翁牛特翁牛特在赤峯县境明初为乌梁海地后自称翁牛特我朝天聪七年其济农索音偕贝勒东等举部归诚编为左右翼二旗右翼旗东至敖汉及左翼旗界西至围场界南至喀喇沁右翼界北至左翼旗及克什克腾界左翼旗东至阿禄科尔沁及奈曼界西至右翼旗及克什克腾界南至敖汉界北至巴林界其封爵则有多罗郡王多罗贝勒固山贝子镇国公诸号多罗郡王崇徳元年始封索音为多罗杜稜郡王世袭掌右翼扎萨克事雍正五年索音之四世孙仓津以罪削爵以其叔鄂齐尔袭多罗贝勒崇徳元年始封东为多罗逹尔罕岱青贝子世袭掌左翼扎萨克事康熈元年晋封其叟色为贝勒固山贝子雍正十一年封右翼旗之额尔徳尼为固山贝子镇国公国初有噶尔玛率属来归且立军功封为镇国公入右翼旗世袭土黙特土黙特在朝阳县境明初以元后乌梁海置外衞自义州歴广宁至辽河曰泰宁衞即以其部长掌衞事其地本在营州衞北永乐初徙衞于内地此为泰宁衞所据嘉靖以后小王子之裔居此者号曰土蛮是为土黙特我朝天聪三年台吉俄木布偕塔布囊善巴等举部归诚后编为左右翼二旗右翼旗东至锦州府边门及左翼旗西至喀喇沁右翼旗界南至喀喇沁左翼界北至敖汉及奈曼界左翼旗东至杨柽木牧厰界西至右翼旗界南至义州边门界北至喀尔喀左翼界其封爵则有多罗贝勒固山贝子诸号其喀尔喀多罗贝勒附焉多罗贝勒崇徳元年始封善巴为镇国公赐号多罗逹尔罕世袭掌左翼扎萨克事康熈元年晋封其子卓里克图为多罗贝勒固山贝子顺治五年封古穆为镇国公世袭掌右翼扎萨克事康熈元年晋封为固山贝子喀尔喀多罗贝勒康熈四年有喀尔喀台吉巴尔布氷图因喀尔喀内乱率属来归附入土黙特旗内封为多罗贝勒世袭敖汉敖汉在建昌县北境明代为喀尔喀所据后分与其弟号曰敖汉素属于察哈尔我朝天聪元年其贝勒塞臣卓里克图举部归诚编为一旗其地东至奈曼界西至喀喇沁右翼界南至土黙特右翼界北至翁牛特左翼界其封爵则有多罗郡王固山贝子辅国公诸号多罗郡王崇徳元年始封塞臣卓里克图之子班第为多罗郡王世袭掌本旗扎萨克事又国初有索诺木杜稜因察哈尔之乱率属来归且立军功顺治五年始封其子宻济克为多罗郡王世袭固山贝子雍正七年封固山额驸罗布藏为辅国公十年以军功晋封固山贝子干隆八年晋封多罗贝勒十八年罗布藏之子垂济扎尔降袭贝子又干隆二十四年封罗布藏什拉布为辅国公三十七年晋镇国公四十年晋封贝子辅国公干隆十八年封桑济扎尔为辅国公奈曼奈曼在朝阳县北境明时为喀尔喀所据后分与其弟号曰奈曼素属于察哈尔我朝天聪元年其台吉衮楚克举部归诚编为一旗其地东至喀尔喀左翼界西至敖汉界南至土黙特界北至翁牛特界其封爵则有多罗郡王多罗郡王崇徳元年始封衮楚克为多罗达罕郡王世袭掌本旗扎萨克事按康熈十四年别封奈曼旗属乌鲁木济为固山贝子格勒尔为辅国公并于三十七年削爵无袭附识于此巴林巴林在赤峯县北境明初为乌梁海地后为巴林部所据与喀尔喀为兄弟行素属于察哈尔我朝天聪二年其贝勒塞特里偕满珠习礼举部归诚编为左右翼二旗其地东至阿禄科尔沁界西至克什克腾界北至乌朱穆秦界南至翁牛特界其封爵则有多罗郡王固山贝子辅国公诸号多罗郡王顺治五年始封塞特里之子塞布腾为辅国公七年以额驸晋封多罗郡王世袭雍正元年其四世孙里木布以罪削爵八年以里木布之叔辅国公桑里逹袭封郡王干隆十九年桑里逹之子林沁恩加亲王品级二十一年林沁之子巴图仍袭郡王固山贝子顺治五年始封满珠习里为固山贝子世袭又封塞稜为固山贝子年代无考并世袭辅国公干隆八年封林沁为辅国公后晋郡王二十一年林沁之子徳勒克袭辅国公喀尔喀左翼喀尔喀左翼在朝阳县东北境明时为喀尔喀贝勒古木布伊勒登所居素属西北扎萨克图汗我朝康熈三年举部归诚编为一旗称喀尔喀左翼其地东至科尔沁界西至奈曼界南至土黙特界北至扎鲁特界其封爵则有多罗贝勒多罗贝勒康熈三年始封古木布伊勒登为多罗贝勒世袭钦定热河志卷七十六钦定热河志卷七十七钦定四库全书钦定热河志卷七十七寺庙一寺庙之在山庄内者灵山寳地圣蹟留贻如永佑寺所以推恩荐福水月菴诸寺庙所以垂示胜因也其在山庄外者觐扬祖烈轮奂如新诸藩䖍搆精庐延洪钖羡则溥仁溥善之建自康熈癸巳始我皇上继武延祺武成再告絶徼归诚则有普宁安逺诸刹之建而普陀宗乘尤为庄严鉅丽当秋狝驻跸诸部胪欢瞻礼咸仰光华乃者班禅额尔德尼来觐祝釐特建须弥福夀之庙琳宫屹峙胜㮣益増洵乎㑹八部龙天而赞诵遍百神河岳以皈依矣至于丛祠名刹祀典犹存碑篆未冺其在承德府境内者如前燕之龙翔寺北魏之尧祠白鹿山祠辽之卧佛金之三学元之镇国林泉诸寺稽之史册足资攷证者今并载于篇志寺庙第十三钦定四库全书钦定热河志卷七十七寺庙一永佑寺水月菴永佑寺在山庄内万树园干隆十六年建南向联额皆御书门外树坊三中曰仁夀世界曰慈悲法门东曰法瞻龙象曰钖振雷音西曰优昙耀采曰檐卜霏香门三楹额曰永佑寺入门前殿五楹供弥陀佛额曰住世慈缘联曰得现一切色身善应常修智方便成就甚深慧力普明独证法圆通丹墀刻碑二㳟镌御制碑文左一通前清文后蒙古文右一通前汉文后西畨文后为寳轮殿五楹供三世佛八大菩萨额曰法云真际联曰松磴云开宛呈真实相莲池月朗长印妙明心配殿东曰妙觉西曰慧昭又后殿五楹供无量夀佛额曰身心平等配殿东曰普惠西曰广仁其东为能仁殿额曰无畏清凉联曰凡有为中皆幻相到无心处是真禅后殿之北㧞地窣天为舍利㙮额曰妙莲涌座八方各有联南曰佛幢结鬘安禅竟僧帽披云礼梵初东南曰觚稜日上槃承露铃铎风回座散花东曰屹峙锤峯标窣堵分流濡水指神州东北曰浮图彩焕神明舍塞苑祥开纳钵天北曰户外七星罗玉宇园中万树拱珠标西北曰积雪全消横逺岭浮云净卷俯髙楼西曰夕霭明邉雁台出晨霞起处鹫峯来西南曰挂檐新月㕘三㸃射角明河映九层㙮凢九层层各有额曰初禅精进曰二谛超宗曰三乘臻上曰四花寳积曰五智㑹因曰六通普证曰七果圆成曰八部䕶持曰九天香界第一层东北壁㳟刻御制诗㙮后丰碑屹立靣南镌御制永佑寺舍利㙮记靣北镌御制避暑山庄百韵诗并序靣㙮殿三楹联曰轩庭悬舜日岩壑蔚龙光上有楼正中恭奉圣祖仁皇帝御容上毎至山庄必先诣展拜干隆二十七年秋八月二十三日恭遇世宗宪皇帝讳辰上思慕斋居情殷懓忾爰奉御容于楼之东楹至日躬亲瞻仰用申依恋楼西偏精蓝三楹为写心精舍额曰日就月将联曰今昔感频増绻兹风露寸分隂并惜寄彼缥缃为恭谒神御时临憇之所寺基在甫田丛樾之东左傍宫墙后环列水乐成阁峙其东北春好轩敞其东南松牖云扄花香鸟语诚龙象之福征也御制文永佑寺碑文昔如来以法王御世宏济人天徧现十方虚空不住顾其安立道场必在灵山寳地鹫峯鹿苑精舍庄严盖圣蹟所留尤福佑之所聚矣我皇祖圣祖仁皇帝以无量夀佛示现转轮圣王福慧威神超轶无上省方览胜乃睠热河建山庄为清暑地因岩壑自然之势示茆茨不翦之规养性怡神从容综理而风雷之所鼓动雨露之所涵濡神化周通不疾而速犹佛之林间燕坐洒落安禅而説法则声震大千度生则施洽羣有也予小子蚤年随侍仰见我皇祖清晏娱游无逸乃逸对时育物天地同流至于今弹指三十余年秋狝之余时复税驾于此松云如旧榱桷翘瞻感陟降之在庭思报恩而荐福遂即山内万树园之地创立精蓝爰名永佑固不特钟鱼梵呗足令三十六景借证声闻我皇祖圣日所照千秋万歳后子孙臣庶无不永如在之思是即释迦之耆阇崛山金刚法座天龙拥䕶相好依然而朕之绳武宁亲祝釐养志者于是乎託庶其无沗前志云尔永佑寺舍利㙮记自辛未奉慈辇南巡于夫招提兰若转轮祝釐无不䖍奉金根随喜檀界乃识所谓金陵之报恩武林之六和归而欲肖之以延鸿筭无何而一不戒于火其一将成而圮龟玉毁于椟有司者不能辞其责也虽然予岂肯以工作㣲过而责人于是一无所问且或者如形家之言北方其诚不可如南方之为㙮乎则有志过之作永罢㙮而弗为然同时之建于热河之永佑寺者不可中止恐其蹈辙乃命拆其弗坚及筑不如式者而概易之石越十歳甲申窣堵乃成岿然峙于避暑山庄较京师为尤北则堪舆风水之论固不足凭此亦黙有以启予之心不必信八㑹地节之滥陈祸福以耸聴乎若夫工匠于未经试绳墨者棘手瞠目亦人情之常不必畏难涂废而弃前功于无用也然是㙮经营之初实为四卫拉特来归西师筹画之始至自今大功告成伊犁耕牧日以开辟而堵坡法轮舍利回焕所谓有志者事必成儒释虽殊途其理则一也兹故详志其事而于刹工僧祗化城福田之説则略之抑以金刚六如虽调御相好有所弗屑何有于㙮也㙮隂勒避暑山庄百韵诗敬阐皇祖巡狩之义欲以垂范永世乃予本意后人读是碑者当以继武诘戎为兢兢正不必以阐象教期利益为亟亟则思过半矣御制诗永佑寺瞻礼皇祖神御感成长句灵台经始庶民攻逐处奎章仰圣踪神御肇禋思所喜祖恩如昨报何从恬文嬉武戒常凛扬烈觐光志益恭三十七年舂鼓梦凉风白日感重重永佑寺瞻拜神御作永佑义从恩佑建考容敬奉祖容旁维钦云日心无斁益励继绳志不遑乐利男耕将女织昭囘水态与山光年年万树宴新附敢曰能承少谢蘉永佑寺瞻拜神御作下马先瞻神御宫觐扬惟切一心中砌虫仍是向来韵庭树又披今度风穹㙮杰碑落巍焕祖功宗德并髙崇幸逢秋穑将登稔待歳殷怀昔日同永佑寺瞻拜神御作上塞如中禁奉尊神御同䖍瞻又隔歳翘想切㣲衷砌浥秋花露帘掀古树风勲华垂万禩佑唘赖无穷永佑寺瞻礼神御纪事祖功宗德万年垂毎至钦瞻有所思问已庶几未陨越勤民讵曰致雍熈于今率土犹怀惠自昔为君重继贻堂额纪恩御园创合将事例述于斯永佑寺瞻礼神御有述羮墙犹想像云日近昭临毎至先瞻谒无遑善继心秋风今古飒庭树歳年侵䝉业安惟永持盈敬益深诣永佑寺瞻礼神御神御钦如在山庄况所欣万年家法示永衣德言闻过雨山容净拂风花气芬楼前呈色相依旧似歌薰永佑寺瞻礼神御崇居云日悬到来谒必致诚䖍万方乐利恒贻后百世继绳可忘前游豫倍思稚龄日春秋閲忽六旬年明朝更值重读诏抚己追怀倍黯然永佑寺瞻礼一年一度仰如云是日秋风豁霁氛绿水青山恒悦圣绳前启后示为君幼龄恩育那能忘望歳䖍求祗益勤将抚新来行庆赏庶几昭鉴有余欣永佑寺瞻礼作层楼神御仰云天午日当庭㙮影悬祖徳宗功诚浩浩肯堂矧构益干干壁题幸有柔遐句途况欣成获麦篇新附更畨逮朝觐优恩三接例依前永佑寺瞻礼神御敬成长句大田膏雨喜优霑至止山庄景倍添永佑拜㕘摅悃愫重楼杰峙耸清严承先示后惟存敬保泰持盈在守谦黙祝慈宁钖康健年年欣庆奉来瞻永佑寺瞻礼礼固从来由义行到斯瞻仰敬摅诚僾然见矣钦神御久以化之慙顾成水镜云绅昔圣蹟田耕井凿此民情承庥蒙业惟勤亹遑敢云云望郅平汉史顾成之名师古已斥服䖍之非即应劭所云制度卑狭若顾望而成于义亦无所取卑宫室则可卑宗庙则不可也独如淳谓若尚书之顾命为近之盖顾命者顾子孙而命之顾成者顾子孙之守成耳然身存而为庙汉诸帝遂以为家法斯实不经因用此字并申其説如右永佑寺瞻礼继绳何处不钦思知遇偏深此地悲四十年哉有成愧六旬歳矣故吾嗤虽云旰食还宵衣未致民安与物熈永佑即今祈佑者军营早晚逓红旗永佑寺瞻礼下马先摅瞻礼诚层楼神御晓曦晶屡申此日养亲志敬法当年避暑情夕惕朝干敢或懈勑几律已戒其盈红旗三捷歌耆定祈佑叨恩幸武成永佑寺瞻礼至止先兹瞻礼䖍祖功宗德日中天惟钦巍荡垂万世不觉光隂閲两年颇幸雨旸以时若正愁隄堰未工坚今朝肃申诚处为忆前畨益泪涟永佑寺瞻礼功祖德宗垂万年年谒必于初来以云无沗惟钦尔设曰有恢实愧哉此际拜茵多感慨前巡掖辇异追陪敢増神御蹈丰昵松鹤惟应一写哀永佑寺瞻礼皇祖当年喜此居自应神御奉如初礼因义起言思彼仁以宪章事剏予至必先瞻钦继述念惟切已敢舒徐不期梗化囘猖乱复此有征盼捷书永佑寺瞻礼山庄皇祖创垂崇到必䖍瞻申缅衷讵祗几筵钦旧蹟益思宵旰朂㣲躬渴懐傅説霖为雨漫拟重华薰鼓风塞外行宫奉神御皇清威德古谁同登永佑寺舍利㙮作歌玲珑九层㙮江南则伙江北无我因南巡忽欲肖杰搆曾倣六和报恩之㙮于京都一圮一燬终弗蒇厥事亦吟志过之作语出于衷实非诬同时建于此者乃无恙鉴前辙命改筑为以徐閲十年斯巍然成窣堵秋巡拾级乃得畅意观宏模八窓洞达琉璃道曽非枝撑蔽亏之处寻幽途上造天门通颢气其下惟有青云扶列水咫尺细似带塞山遥拱围如郛䜿穷万古横遍十方界到此一弹指顷皆空诸何况形家之言本诞幻区分南北为拘墟试看舍利光焕永佑矗林闾因之诘戎驭远懐久图登舍利㙮千仭俯瑶林九层耸玉台金轮昨初就石阙此重开八忩朗洞达万级拾崔嵬西户齐山萦东栏冯水回栱积出云霞铃响惊风雷雨足忘㣲劳一心无㸃埃于以冺色相乃复爱徘徊欲待夜深时应有神灯来圣母登舍利㙮恭纪永佑寺中舍利㙮圣慈毎到必斯登八旬有一如常健亿万斯年信可征天与夀因德与夀欢无胜更望无胜九层窣堵夫何幸视履恒瞻福履増六月朔日纪事昨晩霖霑晓霁兮爽风落宇曙光䨑良时敬以掖慈辇朔旦因之礼拓提大德躬应五福备髙年㙮复九层跻一层祇祝増十歳圣夀当同窣堵齐恭侍圣母登舍利塔喜而成什山庄朝爽了无炎慈辇梵宫奉拜瞻曼夀已登八十五堵波犹陟九层尖似兹健步佛仙佑益切衷心爱庆兼大德自应具四得千秋彤史孰曾觇写心精舍作樷樾建萧寺精舍构其侧名寺曰永佑写心舍之额一时此徘徊千秋志恩泽流水与行云夫何有无迹写心精舍欲因山水覔知音精舍居然向碧林大块何曾镇韬藴髙秋常自効深沉翠烟低处巖鸣鹿白浪冲开渚下禽触绪由来成静观不知写者更何心写心精舍精舍傍花宫面势向平楚构室就乔柯结宇依净土不闻清梵音雅爱幽禽语闲者有余乐予惟无逸所宵旰念民瘼拮据绳祖武偶借咏卷阿写心良可覩写心精舍层楼奉神御精舍构其右写心则不无继武诚奚有言念甫龆龄何以䝉恩厚圣顾直注今敢不朂授受勤政励渺躬筹治惠黔首安内逮厥外慎始要以久惟是羮墙瞻瞠乎益觉后写心精舍毎到瞻神御因教憩写心年忽成古一念注于今敢不益黾勉安能忘敬钦怡情曰山水末矣讵知音写心精舍毎至思皇祖今朝皇考思益深悲序继实恐负谋贻武幸臻耆定丰惟祈屡绥向谁写心是无我息肩时八月廿三日皇考忌辰题写心精舍去歳围前驻今年围后来永思叹时迅回忆輙神摧祖德贻游豫宗功仰扩恢并当奉神御恒此写心哀写心精舍精舍永佑旁向曽名写心问心于何写继述予日钦勤民视如伤畏天凛难谌崇文虑文恬诘武戒武淫祖功与宗德如日月照临游巡贵有事宁在盘山林写心精舍得句永佑寺中此精舍瞻拜礼毕恒憇临忾如闻悲僾如见显以昔愧承以今空空色祗山月照谡谡庭逓松风吟把笔不知何所道付之风月写予心写心精舍此而懐昔此居今心写那更曰写心逝水光隂无喻速如天承显祇生钦庭曦仍是恩晖照林籁宁非解愠音少小惟知侍色笑何期鬓髪亦霜侵写心精舍精舍永佑寺之傍寺之为言义可详讵止祗围修象教试看大理与太常古人定名原有以乆假不归属缁黄祈佑在此岂在彼绍庭陟降思时蘉我欲写心弗忍写中心藏之何日忘写心精舍万事及万物无不由心者心为一切本则皆心写也而此曰写心殊觉风牛马然亦有可説义或出般若色空即空色写心仍心写过者是去年来者为今夏而皆不可得孰真复孰假写心精舍作神御楼之侧精舍幽而雅毎因成小憩近率逢仲夏山静日方长景合子西也槐隂及松籁别我两年者胡为如是乎抚心不能写写心精舍作神御楼侧置精舍我向题额名写心瞻拜之余此小憇憇思䌷绎昔至今曰悲曰慕曰绳继恐致陨越临难谌适百里半九十里慎终如始惕益深寸田尺宅万几藴家法一字无逾钦写心精舍书屋曰写心问心如何写绳继固瞠乎安阜縂茫也即如河之决瓠子歌愁惹屡望屡偾事絶望益没把改絃别成河成在秋冬者此际岂真恝我岂民诚舍水月菴在山庄内西北隅东向门外石坊一御书额曰光涵上下联曰印不即离间是相非相悟最澄明处内空外空后额曰圆彻中邉联曰山静尘清水恭如是观天髙云净月喻本来心门额石为水月菴内殿三楹供水月大士相额曰普陀善现联曰云岫无心㕘自在石泉不垢见真如菴当西岭深处山之半曰山心精舍由精舍后达西岭山巅一笠登陟愈髙为放鹤亭云御制诗水月庵一岭迥隔西东竺庵石径曲通如是花宫林下何殊寳月水中真机不借僧梵清华亦有松风空翠庭隂忽落问谁习寂义公水月庵水月竺庵如是住山心精舍适于旁欲因动静标仁智不向异同论幻常水月庵一区竺宇万山中无路其间有路通是水何妨皆是月如如大士坐观空过岭遂至水月庵一障隔东西陟髙易降低因乘功倍局遂步熟由蹊石栈曽非远竺广宛若徯夕阳别岭上满谷晩凉凄水月菴飞来悬宇驻㟹嶆大似广寒霄汉髙试看崖枝将磵叶也如碧海舞波涛水月菴梵区本在万山中达观原如水月同下界毎因翘絶顶广寒何异丽虚空不生波处心恒定大寂光天相总融未可于斯便止步栴檀林有路还通下东岭遂至水月菴自西降东谓之下自东升西谓之上东西升降本何常由人谓之遂成象日之夕矣降东宜步步隂铺就凉爽竺菴水月碧山凹恰似氷轮呈漭沆适才较量胥戯谈大士如如不动想水月菴树色千峯翠浪流花宫悬是广寒秋于中大士如如坐问尔起心分别不水月菴迳似虹桥有路登月天天水暎空澄来瞻恰值中元节燃百千灯祗一灯过东岭遂至水月菴自东而升岭谓西自西而升岭谓东崇冈横拖岂有改以人分别致不同适坐夕佳揽山气爓爓叶影翻丹翠秋暄未免意向凉图就峯隂皜曦避巖楼已自髙近天畧陟数武岭造巅由斯就下乃甚易峯隂步步随人迁热则喜凉寒喜暖谁恒其情谁知满水月菴中大士云如来转物物物转水月菴波翻万树碧瀛同如是中间梵宇通水月漫言虚想像琉璃界本广寒宫水月菴憇息既已久陟降亦言归山栈下盘旋林光锁翠㣲竹庵当路中依岩辟禅扉屏营礼大士水月相依稀是室岂维摩不希花雨飞水月菴盘磴下崇椒岞崿更几曲就平得小菴弗庄严尚朴白衣坐大士如月水中浴言一犹不可何况以二目解者曰千江真成狗尾续过东岭至水月菴自西而东谓之东自东而西谓之西彼岭何曽有分别人自东西强谓之所以蒙庄真达者着论欲使物物齐今朝适从剏得陟背夕阳指锤峯锤卓立当水月菴户如如大士莲座徯我来屏息一瞻礼向所谓者拟启咨是第一谛抑二谛无言之示含天倪水月菴盘旋仄栈落斜深路便归途竺宇寻大士莲花须上坐如如常听海潮音山心精舍山心有招提恰似水中月大士坐如如清净衆香馞返闻得真寂孰髓孰为骨蔚翠自有常受虚总无竭适从西岭下聊就北斋歇即目与题名匪云学禅悦山心精舍信步入山深窈窕延幽赏攅簇罗诸峯变幻含万象风吹林叶多秋肃鹿声响白泉细愈飒丹枫踈益朗精舍竺菴旁计地才盈丈披忩数衆竒歴若指诸掌山心精舍洒然精舍筑山陲小憇云忩揽衆竒双岭回环作阍闼一峯孤柱是鑪锤化工真閲烟霞表道筦非从色相窥不约而来朅尔去普门水月证无为山心精舍舍搆半山腰如月水中养暑热不屡登为在云间仰今朝隂而风巖扉觉飒爽因之命笋舆数息夤缘上歴险欣得夷入狭揽益广种松才拱把期以凌霄长山心精舍四邻青障护一迳白云穿精舍花宫侧虚忩月宇悬种松期合抱放鹤任昂肩憇坐观元化锤峯正靣前山心精舍精舍普门傍趣佳委宛藏鹿声隔林聴鹤羽向峯翔东涧落涨水西巖隐夕阳攀跻原觉热憇坐顿生凉山心精舍水月菴邉搆精舍秋山四靣此为心向东一线开虗白正映锤峯返照临山心精舍菴傍精舍衆山心翠展屏风具四临触目何曾劳应接兴懐惟是契深沉收云万树生新色过雨千谿吐细音着句便成成便去所欣芥了无侵山心精舍林岚窅暎处精舍搆其间到此意为寂偶然几值闲空青净秋气泼黛沐峯鬟安得长居是佺乔与往还山心精舍菴旁精舍号山心缭曲因之复窈深庭有香泥鹿留迹树多嘉䕃鸟耽吟一忩风月偶来往四壁诗书自古今瞥眼不知几閲歳种松枝榦已森森山心精舍菴旁精舍在久矣号山心地静宜成憇径通不借寻峯犹落伽境树是海潮音愿力知无分随缘且独吟山心精舍子舆氏有言心之官则思是舍山之心其思当属谁忩色纳山光新题邻旧词是即其思否精舍曰不知山心精舍水月菴傍精舍山心自我名之彼水固为假彼斯山岂是真斯昨去今来偶尔花香鸟语不移足识安心竟矣㑹么慧可大师山心精舍陟降就畆平精舍仍山心菁葱虽四围隙处具俯临假借以为名其义原可寻取象艮为山其德止则谌在止于至善正心圣经箴岂徒缘赏佳吾将勉自今山心精舍竺宇邉傍精舍搆坐欣九夏似深秋不因儒墨寻陈迹已忘筌蹄此偶游忽遇来亲林下鹿可唿相狎海中鸥山门正与东峯对鑪锤之间看举头山心精舍精舍搆山心悠然静且深以遥不常到偶暇一相寻忩纳萦青态庭饶空翠隂鹿声闻弗见叠树锁林岑山心精舍仄迳盘回下舆人亦已劳憇言有精舍游目值秋髙閟始豁随现放弥卷宻韬山心我心得无物此中挠放鹤亭或有贡鹤者綵笼巧庄校曳尾涂中龟笥藏非本好艰飞羽已翦仰食喉空呌怜其类乘轩荣不存所乐深山丛樾间放去任腾掉一歳养翼成二歳和子效原在山庄中施亦有佳报林家明圣致张氏云龙调于我何有焉我意其明告既以遂烟霞亦以省粱稻贵适生物性非学幽人操放鹤亭对鹤作歌去年放鹤因名亭今年鹤在如有情栖松友鹿颇适性餐风饮露已养翎四柱何曽与为槛鹤自不去生吾感岂伊犹忆稻粱恩此而放之翻觉慊嗟哉物𩔖有若斯掉头去者诚何为放鹤亭放歌山心已陟半山髙案衍西岭实不遥过岭即可造创得事半功倍难辞劳适百里者半九十自画未可中路抛因之贾勇复前进或舆或步为清遨小亭又在岭之半去年放鹤因名标鹤去不知向何处中鋗拍手徒唿招尔又非张氏之僮林氏仆翩然羽客岂能俛首逐逐随尔曹戏题放鹤亭用今春云龙山放鹤亭韵相如一笠搆山巅放鹤亭兹第四传笑我题诗亦已屡几曽髙致似坡仙钦定热河志卷七十七钦定热河志卷七十八钦定四库全书钦定热河志卷七十八寺庙二碧峯寺栴檀林彚万縂春庙鹫云寺珠源寺斗姥阁灵泽龙王庙碧峯寺在山荘内碧峯门之左东向御书额曰碧峯寺前为天王殿内为正殿前楹额曰法华宝殿殿中牓曰云鹫香䑓聫曰绀宇初开现四禅天宝花积碧峯常静証三摩地吉云扶配殿左曰松风右曰水月更内为经楼额曰宗乗阁阁下聫曰山色不遮螺涌出佛光无量鹫飞来阁上额曰法轮最上聫曰檀身随现清凉窟云岫宜寻欢喜园寺后有书屋南向疏泉引流候火试沸瀹茗为宜颜曰味甘其右偏为丛碧楼飞檐层槛上出木末前为池作亭临之曰回溪亭御制诗碧峯寺碧峯门里碧峯寺法界慈云此日开殿倚乔松如古刹阶围流水作香台佛无色相何需尔山有清真亦幻哉为是径寻西峪路不妨过往輙留陪碧峰寺招提门对碧崚増峪路从兹步步登上界本来清浄界一灯燃得百千灯并无暮鼓常逰鹿虽有云房不着僧好景奚妨逐时异随缘摘句我犹能碧峯寺寺门常对碧峯开镇日无僧有鹿来借问为同抑为异果然弥勒笑咍咍碧峯寺山寺犹然对碧峯曽无白足寺前逢箇中那是全提句相照光光证月容碧峯寺山寺寥寥不着僧青松苍鹿自相应何须更借金绳度已是诸天㝡上层碧峯寺门对碧峯开笼隂松与槐真堪称鹿苑遂以礼蜂台至此谁为此如来无去来一声清磬响遮莫不言该碧峯寺梵宇招提对碧峯六时常寂寺楼钟不安僧侣谈宗教祇许空巖䕶象龙碧峯寺调御中间坐丈夫飞来花雨着僧无门前正与碧峯对试问于斯同也殊碧峯寺山寺巍然向碧峯龙鳞作是种成松何妨鹿有千羣迓却喜僧无一个逢碧峯寺梵宇门常对碧峯堂堂莲座现金容焚修不借僧雏滥苑戸六时自撞钟碧峯寺翠滴嶤峯螺黛纹招提门对与平分无僧日日闲贝帙祇有钟声报晓闻碧峯寺碧峯实乃肖祗园㸃缀园姿画意存亦弗着僧守门戸常看有鹿到庭轩云开色濯山容翠雨过声添涧响湲即色即声谁所设不知何以悟三幡碧峯寺门对碧峯因额寺寺而曽弗着僧徒禅枝忍草自佛法鹤下鹿逰任物娱偶到不知今与昔忘言那论有和无道塲亦自松引路何至夸多曰万株碧峯寺石径两傍松山门对碧峯漫云屈玉食便以礼金容祗树动风静禅花过雨浓不教白足守南北那寻宗碧峯寺门对碧峯寺以名有松苍翠有泉清不教僧往汚浄域尽许鹿来守化城到此即空还即色迩时宜雨亦宜晴心闲那更禅心悟触目消闲七字成味甘书屋书屋临清泉可以安茶铫取用乃不竭奚虑缾罍诮泉甘茶自甘那繋龙团貌展书待尔浇颇复从吾好是中亦有甘谁能味其调味甘书屋书屋秋风满意凉筠鑪瓷椀趣偏长茶斯可于言否善犹然忆赵良味甘书屋寺后有书屋偶然题味甘山泉堪煮茗犀液正含岚不拟喫茶偈原非计椀贫小停旋命驾西峪待幽探味甘书屋石髄巖边洁且芳便教竹鼎试烹尝苦言药也甘言疾我却因之缅赵良味甘书屋寺后有隙地可构房三间竹鑪置其中乃复学恵山石泉甘且洁就近聊烹煎中人熟伺候到即呈茶盘我本无闲人亦不容我闲味甘书屋口号山泉将谓瀹飞淙尝是收来荷露缸伺候惯经聊聴尔以言甘实此无双味甘书屋精蓝之后搆书庐啜茗泉甘得味余一晌南华悟口彻缓烹细瀹两成虚味甘书屋寺后萧然精舎宜浮香漉雪试聊为设如每事耽甘者语有之乎亦可思味甘书屋书屋清依古佛庵越瓯吴鼎称幽探今朝又异其中味半是泉甘半雨甘味甘书屋汲泉煮茗武夷尖口为生津心为恬却笑回甘苏氏帖还称崖蜜十分甜味甘书屋向汲山泉饮而甘书屋味甘名以此竹鑪茗椀设妥帖试而烹斯偶一耳偶一之故室三间露台十家产愧矣虽然乃更有进焉味甘敢忘味苦彼味甘书屋几浄瓯香早瀹煎顿消诸虑祇如然譬人饮水知冷暖甘否由来岂在泉味甘书屋书屋缀景为洒然萧寺左隔嵗此初来有暇便小坐茗瓯及竹罏安设原贴妥石泉汲以烹略试文武火既非竟陵癖更殊赵州果擎杯吟五字爽然有会我味泉或偶宜味言殊未可味甘书屋口号寺后三间精舎幽竹炉茗椀味相投东坡却道输崕蜜试问为同为异不味甘书屋口号竹炉到处学江南书屋因之号味甘泉固尚甘茶尚苦其间调剂义应探丛碧楼下临无地上虚空拾级心将颢气通若问寺楼絶胜处徘徊祇在碧云丛丛碧楼松梢遥见刹竿双寺后书楼朴且龎行亦不辞延逺径坐惟喜近向阳窓叶疎林杪全呈岭水退崕根祇剰矼犹是昨来题句处碧云倐为綘霞降题丛碧楼书楼枕坦冈画树四邻张本是爱丛碧何来缀㸃黄聴惟增籁谡坐喜近曦光犹记前畨到开窓此纳凉丛碧楼叶落归根紫緑铺丛间纵目那糢煳山楼有问如何答碧意其中亦岂无丛碧楼今嵗未登楼初登如昨秋四山碧雨洗一瞬景川流风过凉犹嫩日临隂尚稠年来频有句歴厯閲从头丛碧楼寺后有书楼緑云楼上头覆隂犹宻叶作籁恰新秋今嵗仍初到轻凉合少留小哉彼王粲咄咄祇言愁丛碧楼口号底事逰眸不觉寛四围山树碧云攒拈吟聊复酬风景欲弃陈言戛戛难丛碧楼曲转有廊通髙楼衆碧丛林中犹隠鹿天畔未归鸿暎日色流丽含云气郁葱漫斯夸张王声树上已金风丛碧楼乗闲聊拾级楼在碧云丛孰谓全依緑居然半是红越教牖增色可据座观空去嵗拈毫况偶思同不同丛碧楼昨朝阵雨颇驱炎山路易干泞不嫌便与轻舆寻窈窕因之层阁畅吟拈万丛恰合真空界一碧宁容他色添襟袖飘然讶何也徐看风爽落林尖题丛碧楼寺后书楼万碧丛登楼縦目四隣通乗桴乍可喻浮海挂布何妨便趂风伯仲底须频较緑艶浓端识絶胜红壁粘旧作如昨日电影流光想像中丛碧楼髙枝低叶总一碧万顷都呈目前在山阁设若拟楼船是谓泛乎大青海何来㡬㸃红于中恰似星沈李句乃丛碧楼山楼八窓敞山峯四隣纳叶态与枝姿一碧万丛合然疑岳阳记奚必烟波挹纵目拟云铺披襟喜风飒据座略生慙斯岂陈蕃榻丛碧楼楼出万树丛俯瞰连一碧恰似泛沧波洞庭与震泽而无风浪忧饶有烟霞癖凴窗偶㑹心可以唤浮宅却笑五湖人未免余形迹丛碧楼山中所长物曰惟髙下林一碧亦万顷蔽峰还羃岑而楼于其中如泛绿海浔天籁落云间饱聆激抮音设如抚丝桐成连或可寻回溪亭山凡一转必回溪溪上有亭翼若栖今日吾心颇悦豫不妨触处与留题栴檀林在山荘内水月菴之后殿三楹南向乔林弥望岩葩洞卉风过皆馨御书额曰衆香胜处聫曰佛国土三千花霏衆妙鼻功徳八百林蔼恒薫又聨曰巖秀蔚摩黎祥风逓馥林香荟薝卜花雨交芬旁曰天籁书屋岩顶天池渟涵湛澈者曰澹轩堂㘭咫尺势若沧溟者曰沧洲趣松蟠云蔚者曰松云楼东为澄霁楼更东为超然宇境路幽夐上有楼额曰云润触石浮空萦青缭白与天无际也御制诗题栴檀林竺菴过水月香林入栴檀飒然来天风鼻根清净官静室坐调御相好青莲端缀景则不无而非心所安栴檀林馥郁天香石迳穿入流忘所得闻诠漫言薝卜方堪并涧叶崖葩一体全栴檀林八咏风卉翕何来奏夏钧声闻总以静为因了知室是维摩室吹去天花不着人云荟蔚朝隮每润楼傍楹闲写傍林浮霑衣何碍循溪步即是黄山畅逺逰月山腰半亩贮澄渟印入金轮冺色形丈室端然调御坐月天子聴法王经松就松筑室松为幄资益常聴谡籁吹设使移来新子种童童若此定需时枫塞未飞霜叶未丹浓青犹复鎻林端问斯可是栴檀否八辨看来祗一般花泼黛秋山若沐鬟野芳红紫浅深间释迦大地胥拈起迦叶作么笑破颜鹿命侣出林了弗藏印渥有篆不成章月明如水诸天静鹿苑羣来谒鹿王蛩夕瑟晨箫伴玉塞草间石底韵金风五香薰体都清浄慈力何曾遗小虫栴檀林水月菴傍入迳纡言寻精舎畅清娱一牕暖日迟予坐四面秋山得尔殊法苑依然来鹿友梵居曽不着僧刍天香恒自林间喷岂系寻常菀与枯栴檀林盘旋陟林巘清浄结花宫枝叶霏天香栴檀将毋同早是鼻根寂何有眼界逢应真左右围调御坐居中不以装严饰内空内外空弹指视昨年犹为尘念䝉栴檀林垒㠑更盘上云栈殊嵚崟夹径霏衆香是为栴檀林结宇虽不多廓落凌千寻闻复翳根除那覔去来今调御及应真坐证以无心栴檀林岰㠡攀援上芬芳逓袭闻有声皆静寂无色亦氤氲调御恒如是应真迥不羣设云示真相真相落功勲栴檀林八咏霜坂白露为霜耀日鲜玉铺谷底复山巅印来鹿迹疑人迹神向飞卿句里𫝊氷池小小山池淳且澄塞寒九月早凝冰漫言稀见沦涟趣心向不波处可征蜃窓山中朝暮䪺增寒暖席坐来久益安却喜蜃窓无障碍烟霞变态尽人看毳幔到处精庐书幔施御冷代为之午暄纵望还因卷愧异仲舒久下帷落叶蔌蔌萧萧㸃砌陲落来初不借风吹六章忆得曽研练词费而今弗尔为緑芜塞外谁云朔气寒向阳原有緑芜攅坐来独惜濓溪老曾未于斯生意观鹤磴龛鬖羽客唳崇椒不放何须更説招却笑丹台伴仙子恐应输此恣逍遥雀檐麻雀恒随屋处安相闗乐意啅檐端即今玉塞为灵囿微物应忘纥那干栴檀林跬步峰形有万千浄香披处忘尘縁何须兠率天中覔涧叶巖枝岂不然栴檀林遵冈复少降精舍得夷嵕林入栴檀境味参㣲妙风荘严谢愿海清浄契禅丛万壑鸣天籁不空真是空过东岭遂至栴檀林创得斋依东岭近奈因事半陟嵚崟旋从隂巘清凉境遂至栴檀功徳林月宇延山千叠处天池贮水一泓深箇间只合忘诸虑何事居然又敲吟过东岭复至栴檀林自西而升岭为东自东而登岭为西乃知东西非定物借问荘生何以齐山斋创得已岭半再进殊不劳攀跻遂由西升向东降栴檀林浄如我徯调御丈夫坐静室一切分别忘筌蹄斯而詹詹仍有咏其于道也诚醯鸡过东岭至栴檀林创得斋已居山腰东岭非遥望中在趁爽肩舆便可登事半固知功有倍鲤嵴卓立隂阳分阳暄那似隂凉垲过岭清风满襟袖林近栴檀所以乃调御应真俨同堂无去来今此谁待题栴檀林风日今朝佳笋舆信所往谿边泉落清樾下籁来爽栈道纵崎岖亦可夤縁上遥见栴檀林已自生浄想衆香之所稡无闻以为赏精舍临诸天豁然而开朗调御祗堂堂应真各仪像圣贤所従殊儒释岂有两题壁去年辞陈迹瞥俯仰过东岭至栴檀林横岭分东西东则栴檀林水月菴亦近向每留清吟巖斋跻岭半言返𩔖画今事半而功倍进也语良谌水月兹姑舍檀林适可寻数武事已到坐我虚堂深一以息衆力一以畅逺襟巖枝及涧叶浮碧万顷临䔍耨底须烧是香非世音反嗅得闻思调御证愔愔再题栴檀林八咏风林号栴檀非梵宫每来书屋坐秋风清机发处闻天籁仿彿东川寄莹公云山云来去本无心我亦无心巖谷寻小坐却仍命舆返祇饶岚气湿衣襟月一灯朗朗戸前悬万古光明玉塞天圎亦非盈半非缺法王面相印如然松秦家羞与大夫俦世外烟霞本色留欲问童童赤松子应真队里可曾逰枫万緑丛间㡬㸃红髙枝低叶总难同若论枫可通人性应在如来化度中花然否维摩居士居天花苒苒落空虚声求色见都成舛着不着间可聴渠鹿庭前濯濯复呦呦聴法无殊鹁鸽俦此匪搆山是真境伊尼何不可来逰蛩鼓脇弗殊弹舌响金仙髙座应真陪箇中了具无生义声赋欧阳却小哉过东岭至栴檀林自西而往东西升东降兮设使自东来西下东乃跻髙岭镇横亘何曽分别斯因悟一切名由人所强为创得斋之东栴檀林在兹调御坐如如过未现等齐而我犹饶舌把笔为新题栴檀林八咏霜板迟较木兰早较京渐南而暖逓相更天时粤宛堪因悟印得门前鹿迹明冰池天半从来艰有池雨盈暂弗雨而亏一冰翻得不致涸蠖屈求伸理在兹蜃窓夏日疏櫺全彻去寒来例合蜃窓施面前似看玻璃画却讶无端活画移毳幔塞苑秋疑冬月同氍毺为幔御寒风楣间忽讶施绛帐愽学原来愧马融落叶孰与为留孰为摧何曽枝叶自相猜杜家诗意萧萧下山幻长江滚滚来緑芜向阳仍有緑芜存治理堪因絜矩言察察与其似秋肃恢恢宁可作春温鹤磴衆鸟中斯大不凡羽衣道士署头衔本来坡老过舟者却早逢之于履巖雀檐夏晓早鸣冬晓迟总之不舛质明时无知雀尚有灵性性善子舆言莫疑栴檀林不事荘严事浄供栴檀得号以斯从萦青缭翠都禅味鸟语花香阐正宗隔嵗仍兹小年閲今秋讶似昨临逢可恒耽静旋言去林外惟瞻云鎻重栴檀林一岭东西隔翠岑西为创得东檀林踰焉事半功斯倍幻矣右阳左乃隂去嵗题诗已成昔新秋即景又从今堂中调御如如相笑我犹然今昔心栴檀林一岭横拖处平分东与西无端试升降便觉别髙低大士相常净栴檀林昔题由来有为法不出六如提天籁书屋迳出菁葱巅境犹峭蒨薮萧然来长风其音无不有丝竹早则降松篁亦弗取天乐奏天人宁借伶伦手可闻不可见绘事真成后拟询项子京活画曽收否天籁书屋窅暎岚壑间威纡亦得路微闻栴檀香遂自石桥度书屋憩予体闲庭散予步天籁空中飘不识来何处或云自林间是即牛头树天籁书屋松栢隂森处悠然天籁翻笙簧宁足比琴瑟尚嫌喧静揽都无色清聴欲忘言问谁为伴侣麀鹿到樊门天籁书屋匆匆且慢行书屋面前迎坐可闻天籁悠然非俗声畅怀惟至静谋目足研精万古山林画真饶项子京天籁书屋阶前大壑深牕外万峰森紫翠浑难定倪黄孰解临秋光真有脚天籁不凡音画景収无尽奚称项墨林天籁书屋书轩据回巘万景座前披苏轼诗中画王维画里诗收来岂卷册赏处合希夷早识非衆窍何劳问子綦天籁书屋天籁颜书屋名因檇李彰竖峯及横岭缓范更痴黄九夏青将緑三秋丹与苍所收皆活画那数项家蔵天籁书屋櫽括南华语子游问籁答南綦语固荒唐义可思莫适为天谁主役咸其自取怒其谁天籁书屋额檐借檇李天籁发天香讵祗欣説项兼因寓达荘亦将真蹟检便置箇中蔵设以北南较髙他千里强天籁书屋书屋支牕纳衆皴悠然天籁爽心神四家画卷収檀匣笑我重擡特认真驿致项子京所蔵画卷四种弆之栴檀林之天籁书屋因成长歌纪事栴檀林是古佛场荘严弗事事浄常亦有书屋筑于旁偶然名同昔子京因思檇李称鉴蔵石渠多有其重装四美具例董香光亦捡四种弆此堂宋元各一明则双云山烟树米襄阳真伪疑之未甚详元则吴镇四友良眠云冩自徐平江江乡採莲图出唐同珍为制檀屏方项家旧物閲凡荆至今散失半存亡四卷何幸聨丰城天籁诚有水还乡更欣佳话増山荘题天籁书屋画卷四种米芾云山烟树叠己亥旧题韵四卷同蔵合不分贮香光物述前闻审观墨戯入神处檇李似失精鉴云昊镇梅竹松兰叠辛丑旧题韵辛巳曽留咏在前致来天籁驿途𫝊松苍梅冷竹潇洒友契兰芳岂不然徐贲眠云轩图叠壬申旧题韵展图那得安眠穏目共闲云为卷舒髙启杨基诗记在重吟祇合作钞胥唐寅採莲图叠己亥旧题韵天籁阁中四妙图山荘説项那宜无我为意採非人採叶屿花潭任满湖澹轩山巅艰致水有水山斯灵半亩贮天池太古此清泠文轩弗求饰澹泊志以宁一勺乃不测澄懐託沧溟澹轩一泓贮天池山雨之所积了知底无泉灵气蒸为液披风亦有澜印月亦有璧可以泛虚舟可以对文席总不离澹然是谓适其适澹轩天半沧洲趣波澜近砌坳云霞势若吐荇藻影常捎乍可须眉鑑何曽竿线抛慿观澹然际君子悟相交澹轩一泓岩岭似天池却近轩阶澹照披半借人工半借雨亦㴠云影亦涵曦鸥眠夜月从来穏鱼乐春波未许知傥尔慿观傥尔去底须芳饵弄竿丝澹轩口号一泓天半即天池人力天工两借之今日慿临经雨后澹然恰喜镜光披澹轩口号天池虽小大于镜彻底无风不作澜寓义由来取其淡宁须江海较深寛澹轩山巅艰致水一泓呈鑑池宁须波澜寛所爱縠纨漪小轩搆其上毎喜澄光披漫议石泉细半借人力资夏雨满陂塘亦有微涨时盈科纵无进濯清还有期赋得沧洲趣絶顶得天池沧洲趣正宜底须论大小常此贮澜漪润与云为脚印呈月是眉墙围防鹿友阶俯数鱼儿湛浄恒无竭渟澄讵有涯泉林缅遐想夫子在川时沧洲趣天池原艰致洼樽戽以水颇具溶瀁势趣寓沧洲耳究费人力劳薄赏每于此今来乃弗借雨足水存里亦复梳荇藻亦复成沼沚小许无待多濯清有所喜沧洲趣叠己亥旧作韵在水毎忆山于山复思水人情欲两全斯即可知耳岩斋偶逰目俯清恰得此其源不可穷其流弗离里云衣与浮沈天池为渚沚得句亦超然秋晴值心喜咏沧洲趣塞上艰致水成湖自早年岭巅塘半亩则因凿蓄然旱亦若井眢雨亦如池渊后偶来对沧洲趣澄鲜触景悟为学遑论枯于前松云楼松倚云为侣云依松作巢浓青相暎带淡白有含包层构润无尽虚䟽望若交便当致秋雨优渥利山郊松云楼云与松为友松将云作衣髙楼恰相值据座似来依响爱披风飒润疑作雨㵟我非𢎞景逸祇仰五絃挥松云楼山中多古松不辨何年种自是虞夏物老于右丞弄就此筑为楼四邻苍云控涛翻嘉䕃活簧奏谡音送尘心息以浄那更云入梦松云楼云来每依松云去松还在固知云无定而松恒不改虽然有转语松云讵他待试看緑容容岂非碧霞綵是则贯四时是其所以乃澄霁楼戸牖平临霁景䨑偶来登眺衆峰低山中草木霑尧泽楼上云霞葆御题澄霁楼浮云敛尽霁光披叠树重峦靣靣奇不一层梯骋遥目安知物色此闲宜澄霁楼昨宵枕上闻雷雨晓起登楼纳翠寒霁景澄鲜故宜望锤峰犹在片云端澄霁楼即景快霁髙秋景㝡宜飒凉湿润凭栏披昨朝骤雨飞千壑宫在水晶正尔为澄霁楼杰峙山楼树杪悬千峰近逺矗晴烟坐来无际长空朗恰与吾心共廓然澄霁楼即目一天霁景朗新秋千里金风满谷流赵嘏不同携长笛也飞逸兴倚髙楼澄霁楼作歌志怀昨宵细雨晓快晴早收晚种均资利驱炎恰致人情欣不泥更喜马蹄遂偶因余暇一登楼骋目四邻翻湿翠庭前种树亦已长有如是哉都顺意都顺意乃意易矜故弗敢康惕弗置澄霁楼即目书怀迩日秋山每作云䕶霜緑树惜殷勤偶登楼级澄逢霁恰对檐题望特欣映旭枝头翠犹滴翻风叶背紫微分林峦趣易知详悉物理民情较此纷澄霁楼择向各从宜山楼枕迥陂聊因秋爽陟恰喜霁光披渐觉生衣叠犹欣彩笔摛徘徊閲檐额即景信谐时澄霁楼口号山田望雨雨云霑晴亦佳哉爽却炎试上层楼俯霁景平看坐底逺峰尖澄霁楼秋日何所宜所宜曰澄霁禾黍苗而秀秀而都吐穂晶阳以曝之结实乃饱致拾级偶登楼两字额檐际万里无片云天水光含翠俯仰一縦目惬然适满志在彼不在斯乐同彼农意澄霁楼言怀孟秋之月屡作云幸而小霔霖未遂山谿勃发无暴涨其来虽速退亦易无过行旅畧迟滞山田好在潦弗致即今秋仲晴实定碧空万里浄云翳乗凉步一登楼欣怀澄霁真澄霁然亦欣怀岂诚欣南望低田犹缱意昨据驰问畿辅况已报洼区间被沴澄霁楼天淡云间时素宇宜澄霁霁景加以澄秋光羙鲜俪而更宜登楼万里无纎翳乃知谢重误奚必资㸃缀农功庆时旸茂实结谷穗题超然宇遥望云中迥莫齐到来惟觉衆山低㝡欣倚槛逰目豁遂与挥毫信手题下士那曽知塞上东坡不异记胶西何当诸虑都蠲浄一卷南华悟筦倪超然宇有宇曰超然恢恢树杪悬秋清目愈豁霞举意如仚夕照千峯落空山一迳连问谁送归路苍鹿与周旋超然宇因地既以髙得趣自以超然则资境乎子舆言非誵翘然企广居宁祇图游遨超然宇构宇云霞表天风飒四筵畅观无障碍结习总除蠲玉局见称独我心𫉬实天逰于物之外所遇自超然超然宇崇椒髙出万峯螺结宇虚宜畅逺睋但得超然尘外趣底须作记倩东坡超然宇豁开敞宇衆山巅百里宛看在目前却笑御风诩旬七千秋一瞬总超然超然宇地据衆峯巅泬寥空宇悬一心㑹倪筦万象冺蹄筌祇有虚为合却无尘可捐青云表逰目得句亦超然超然宇结宇层明崇岭巅宇超然意亦超然居髙乃易卑视物戒在兹懐谦牧䖍超然宇口号与天为盖与云齐南望千山眼底低设论逰乎物之外子瞻未得诩胶西超然宇作歌山已髙哉台更髙因之名曰超然宇讵云津逮彼两苏觉胜胶西难计数徂云片片无流连天光山气相澄鲜一尘不到万縁静吾意亦与同超然虽然吾意更有説髙则无物不照彻古之帝王蔽冕旒水至清亦愁鱼竭超然宇玉塞已絶尘塞山更逈宇至宇心超然寥景宜清睹爽风来有縁闲云去无所偶此畅余心亦复兴别绪居髙可恃髙近民戒贻古超然宇地势北髙南向卑胶西那足并肩斯须教蘓句重提意亦在于心自得之云润楼山云本无定来去信谁羁能沃笔花润疑霏墨雨滋写楹爱斜带出岫任横披分付摛词者休称糺缦为云润楼山谷通灵气英英羃翠饶吐时隠巖岫浮或入忩寮常觉衣衫润浑堪坐起招歌卿当日事不舜却于尧云润楼岂必丰隆有所司英英霭霭吐无时坐来不觉衣裳湿始晤巖楼能尔为云润楼云以润而生既云复生润相需相得彰气求声应迅层楼枕翠微写楹时亦缙自下而观者蜃阁犹疑信云润楼縁廊进有屋拾级下为楼位置真称巧余闲适可逰生云润叆靅度籁爽飕飂漫惜衣裳湿寻常易遇不云润楼夏日易生云山更生云处层楼倚山架出楹恒写雾天衣润人衣任来亦任去作雨惟片时旋复曦光露名实信两收农桑庶不误云润楼口号恒喜英英云润楼今来雨足望云收一天霁景供和墨砚瓦却余珠露留云润楼佳处縁何此到稀恐防深入致霑衣今朝得句真殊胜爽籁千林耀朗晖云润楼玉塞遍霑雨山庄正喜𤾉巘原都蔚緑草木摠含芳拾级髙楼迥抒懐夏景长何非云所润今日不孤望彚万縂春之庙热河水泉饶沃嘉植茂生自建置山荘以来人居稠宻地气早暄芳菲特盛每逢銮辂驻临夏卉秋英烂然盈目爰于御园内建庙以妥花神榜曰彚万縂春之庙庙门南向正殿五楹左右配殿各三楹庙傍为书舍曰华敷坞其东为峻秀楼庙基在烟波致爽东北戒得堂之后伏绎御书题额四时之气赅备于春春之徳普矣岂特为司花数典已乎御制诗彚万縂春之庙成因题句物具形斯神具司司花塞外岂无之新祠建置成不日示像因縁定有时水陆芳菲胥借佑北南气候漫嫌迟兴州礼乐侵寻盛鼓吹应知是女夷题华敷坞彚万縂春之庙傍书舍名以华敷坞塞外花信固云迟桃李亦必春暮吐我来每值夏之仲华敷时节恒弗覩循名责实似不当虽然我亦有转语夏卉秋葩岂不然何必拘墟执时序稽含草木䟽称博胜地灵根恐漏谱峻秀楼楼对东山称峻秀朝阳晖暎满园芳芳隣华也秀隣实酌剂刘言此合当鹫云寺在山荘内西峪秀起堂之侧东向御书门额曰鹫云寺内为正殿三楹供诸佛菩萨前檐额曰福因殿殿中额曰法镜同圆聫曰上塞涌花宫全荘七寳西峰开鹿苑合证三轮殿后崇楼三层前檐额曰香界阁最上额曰须弥春满次曰莲峰甘露下曰普门妙现雕甍挿汉寳铎韵风俯视羣山若莲䑓层涌也珠源寺在水月精舍西南东向聫额皆御书门外石桥跨坊二前曰恒河普渡曰徳水通津后曰彼岸同登曰法流喻筏门前石坊面北额曰披云演梵聨曰香界现金银无量无邉荘严最胜法琉滙珠琲不离不即感㑹真常西南额曰聴雪超尘聫曰优钵光中证十二因縁金刚常住摩尼圆际叅八百功徳水观同澄寺门额曰珠源寺门内三楹额曰定慧门前为天王殿中为佛阁上额曰宗镜阁下额曰海蔵持轮聨曰梵天阁涌金光聚香水澜回珠颗圆后殿为大须弥山供一切诸佛菩萨最后飞楼十三楹曰衆香楼寺据瀑源来处故曰珠源斗姥阁在山庄内青枫緑屿之上南向殿三楹前檐额曰慈䕃天枢殿内额曰巨光普润聨曰献夀千年外来朝数月间并圣祖御笔西配殿皇上御题额曰蓬山飞秀阁冠崖巅云霄尺五万象皆呈如依斗极而拱北辰也灵泽龙王庙在山庄内湖北岸东向恭祀龙神上悬圣祖御书额曰灵泽皇上御书额曰润沃濡源湖水从东北入宫墙滙为太液澄流衍泽润被塞堧盖龙之灵昭昭云钦定热河志卷七十八钦定热河志卷七十九钦定四库全书钦定热河志巻七十九寺庙三溥仁寺溥善寺普宁寺普佑寺安逺庙普乐寺溥仁寺在热河行宫东三里许康熈五十二年圣祖仁皇帝六旬万寿䝉古诸藩恭建祝釐寺南向门额曰溥仁寺兼清汉䝉古文门内天王殿三楹恭悬圣祖御书寺额又内正殿七楹供三世佛圣祖御书额曰慈云普荫皇上御书额曰具大自在聨曰以清净果证因䕶持斯万现广长舌説法震动大千殿庑立碑二恭镌圣祖御制溥仁寺碑文左清文左汉文碑隂及碑左方恭镌御制诗又内后殿九楹供无量寿佛御书额曰寳相长新聨曰虚无梵呗空中唱缥缈天花坐上飘寺屏山带水刹影干云恭绎圣制继绳绍述慕切羮墙所由大千世界咸跻仁寿之域也圣祖御制文溥仁寺碑文康熈五十二年朕六旬诞辰衆䝉古部落咸至阙廷奉行朝贺不谋同辞具䟽陈恳愿建刹宇为朕祝釐朕思治天下之道非奉一己之福合天下之福为福非私一己之安徧天下之安为安柔逺能迩自古难之我朝祖功宗徳逺服要荒深仁厚泽沦及骨髓䝉古部落三皇不治五帝不服今已中外无别矣论风俗人情刚直好勇自百年以来敬奉释教并无二法谨守国典㒺敢陨越不识不知太和有象朕每嘉焉鉴其悃诚重违所请念热河之地为中外之交朕驻跸清暑嵗以为常而诸藩来觐瞻礼亦便因指山庄之东无关于耕种之荒地特许营度为佛寺陶甓于冶取材于山工用无输輓之劳金钱无踰侈之费经始讫功告成不日歴观徃史遹遡前朝版籍有区幅员未广兹热河之奥壤迺紫塞之神臯名号不掌于职方形胜无闻于地志朕以凉徳抚育万方邉墙之外悉为畿甸诸藩于此建寺介福率先恐后无小无大罔不来同观我观民思维此理特题额曰溥仁将欲汪濊之泽均霑率土升恒之庆广洽普天徧覆含宏民胞物与咸跻夀考各遂生成借诸藩祝朕之忠诚为万方祈纯嘏之钖爰纪斯文勒诸贞石康熈五十三年三月十八日御制诗诣溥仁寺祇园山馆东佳气郁茏葱带水尘凡隔屏山秀色融度桥寻浄地指树识禅丛五日宜人霁一天华黍风占年惟此乐祷久更何衷拱读穹碑罢天襟想像中溥仁寺朔日礼兰若渡言武列濵松门瞻玉篆莲座现金身忍草衆香国禅枝大法轮敬窥当日意溥愿物归仁过武列水诣溥仁寺瞻礼武列潦全退柴藁宛易搘过河路非逺筞马意为怡香界梵声出寥天霁色披早粱有获者按辔看移时出山庄诣溥仁寺瞻礼梵宇建多年毎来展谒䖍过河无盛潦满谷有良田即㸔西成近稍纾午夜悬仁皇贻乐利溥被浃垓埏诣溥仁寺瞻礼河畔多年建梵宫鼎新瞻礼策青骢顾名缅昔期民乐祈实斯今祝嵗丰有相庄严亦真谛惟檀徳业自慈躬瓣香心愿于何结无量夀希与佛同溥仁寺瞻礼渡河策马谒花宫耸倚峯青垣缭红两字溥仁含覆遍千秋圣日照临中谁云佛教异儒敎试看不同有大同讵止山庄孳万户九州恩泽被无穷溥仁寺瞻礼渡河梵寺礼金容结搆犹堪仰旧踪真是虞书见唐帝奚称宋史賛仁宗民情乐利芃青稼圣日光华朗碧峯无作率由尚瞠若亹予惟益励寅恭六月朢日溥仁寺瞻礼因閲稼过河礼梵寺便以閲山田华黍翻风秀锦蔬带露鲜法门入不二月相映同圆敬识当年意溥仁遍大千溥仁寺瞻礼兴州最古寺每到礼应亲筞马河桥度垂鞭农务询即看优泽霈实胜小霑频屏息法云地溥仁真溥仁过河诣溥仁寺瞻礼祇园底事定瞻礼为有奎章楣梠悬六十余年旉厚泽百千禩世示乗干能仁仁亦谓斯耳曰溥溥谁得并焉烟火万家民乐利山庄小试已如然过河诣溥仁寺瞻礼穹碑一拱读犹见衆藩诚懐畏至今切河山奕世盟伊余守家法逺域奉朝正陨越庶免议惕干益凛情过河诣溥仁寺瞻礼清晓鸣鞭过武列乗凉减从谒祇园祝釐昔日诸藩部考蹟此时古法门试看度生借慈力讵殊画象注干元循名责实扵斯切佛道中原世道存溥仁寺最久招提武列东奎章题额企思中溥仁原寓止仁意梵教由来儒敎通乐利仍看今自昔人天底论色分空施檀供养留慈蹟瞻礼无端感切衷溥仁寺瞻礼作初地真初地溥仁缅溥仁万方贻乐利百世仰尊亲慧树三天古禅花四季春教为神道设縂为牖斯民溥仁寺瞻礼祇园歴六十年陈肯搆于斯合鼎新恰值丹青兹庆落因来瞻礼至诚申渡河多稼迎眸润过雨千峯着意皴免赋以三蠲漕二继绳亦曰溥前仁溥善寺在热河行宫东溥仁寺后百步许康熈五十二年圣祖仁皇帝六旬万夀䝉古诸藩恭建祝釐寺南向门内天王殿又内前殿三楹左右配殿各三楹又内正殿七楹御书聨曰縂摄三摩资善果普函万象䕶祥轮左右配殿各三楹又内佛楼七楹僧一区普宁寺在热河行宫东北五里狮子沟干隆二十年平定准噶尔上幸避暑山庄四卫拉特部落来觐赐宴封赉敕建普宁寺以昭武成仿西藏三摩耶庙制寺南向聨额皆御书门外树坊三中额曰胜縁曰法䕶东额曰金界曰寳林西额曰福田曰觉海门额曰普宁寺门内正中碑亭植碑三恭镌御制碑文左右钟鼓楼中天王殿五楹又内正殿七楹供三世佛前楹额曰金轮法界聨曰镇留岚气闲庭贮时落钟声下界闻殿内额曰大雄寳殿聨曰福溥人天阿耨耆阇开紫阙妙涵空有栴檀薝卜拥金绳殿内佛背光上额曰仁佑大千后楹聨曰震旦教宏宣广刹昙霏普资福䕃朔陲功未定新藩鳞集长庆宁居殿后从盘道上阁供诸佛菩萨额曰大乗之阁月台左右五色浮屠四列四大部洲四小部洲阁三层各七楹下层额曰鸿庥普䕃前楹聨曰耆崛天开金碧辉煌香界朗精蓝云䕶栴檀馣梵林深阁内聨曰具大神通完十行是真清浄现三身二层聨曰广大真言参不漏色空妙谛证无遮上层额曰真如圆满聨曰传大千法寳阐第一宗风阁东精舍五楹为临憩之所额曰妙严室聨曰对物共春台豳风入咏愿人登福地王㑹成图阁西为讲经堂洪维我皇上以无量愿力创开福地俾西域万象亿载普宁入寺瞻仰者合掌顶礼颂神功而祝圣夀真如普贤震旦涌现皈依也御制文普宁寺碑文干隆二十年夏五月平定准噶尔冬十月大宴赉四卫拉特部落旧附新归之衆于避暑山庄曰绰罗斯曰都尔伯特曰辉特曰和硕特四族台吉各封以汗王贝勒贝子公若而人其无隷属之宰桑则归之公如内八旗外四十九旗喀尔喀四部之例至是而内外一家遐迩同风之言允符昔我皇祖之定喀尔喀也建彚宗寺于多伦诺尔以一衆志式循旧章建普宁寺于山庄之北麓而为之记曰皇天有辅徳之私至圣有越世之度君子有见几之作兆人有可格之诚我国家抚有衆䝉古讵准噶尔一部终外王化虽庸衆有威之不知畏惠之不知懐地不可耕民不可臣之言其然岂其然哉以我皇祖皇考圣徳神功经文纬武其于奠伊勒铭格登山朝四部落之衆而钖之爵赐之币式宴陈舞可汗起奉酒称万夀如今日者何难黙契大造意有待是以遵养时晦垂成弗为予小子敬承干佑以为不可失者时迟徊观望宁二圣付託藐躬之意且此山庄即皇祖嵗时巡觐诸䝉古宾客之所也越三十年而克见准噶尔之衆咸觐于此岂非皇天无私惟徳是辅至圣之度越世先知而见几君子之作予亦不敢不勉卫拉特之衆岂终不可格以诚哉䝉古向敬佛兴黄教故寺之式即依西藏三摩耶庙之式为之名之曰普宁者盖自是而雪山葱岭以逮西海恒河沙数臣庶咸愿安其居乐其业永永普宁云尔复依普贤世界品而述偈言抖赞转轮王功徳甚深大造寺于西域其名三摩耶逮今千嵗余愿海装严就肖彼须弥山巍阁凡三层日月在两肩地金风水轮其内小铁围大咸海水满持地障碍山马耳及善见担木并持轴持双凡七山其中乃香水其上坚手天持鬘及恒憍四天王所住复有四方天其数各以八中乃忉利天善见帝释宫欲界四天子色界无色界次第居其上东曰胜神洲小胜及胜胜左右以次住南曰瞻部洲妙拂并小拂左右以次住西曰牛贺洲行道将小行左右以次住北曰俱卢洲最胜复謟胜左右以次住供养物无数如普贤愿海复为四色㙮义出陀罗尼四智标功用懿此避暑庄古佛所游歴较彼卫藏地佛土无差别有来衆䝉古及新卫拉特咸敬黄敎人爰作大利益肖彼三摩耶为奉天人师作此曼挐罗严㓗身口意依法香泥涂一切皆清浄香花供养具法螺法音声转无量法轮聚无量法衆诵无量法寳作无量法事我闻普贤言华藏庄严海是毘卢遮那徃刼修行处种种寳光明大云徧一切舍身䓁尘刹以昔愿力住徧十方国土出苦向菩提方便示调伏世界所有尘一一见法界现佛如云集此是如来刹大愿周法界一切化羣生庄严从此出西土及震旦究竟无同异衆生皆安稳暨蠕动肖翘遂生明佛性稽首天人师普贤行如是平定准噶尔勒铭伊犁之碑惟天尽所覆俾我皇清罔不在宥惟清奉昊天抚薄海兆庶悉主悉臣太祖太宗世祖肇基宅中皇耆其武圣祖世宗觐光扬烈克臻郅隆逮予藐躬思日孜孜期四海同风咨汝准噶尔亦䝉古同𩔖何自外携数世梗化簒夺相仍硕仇其下厥达瓦齐甚毒于酲衆心疷疷如苖斯蟊如虺斯螫衆口嗷嗷视尔嗷止予焦劳止期救不崇朝止视尔疷止予噫嘻止亟出汝涂泥止迺命新附尔为先锋熟悉其路乃命劲旅携数月粮毋或掠掳师行时雨王旅啴啴亦无潦阻左旋右抽王旅浑浑既遐以休乌鲁木齐及五集赛度之折折台吉宰桑迎降恐后奚事斧吭波罗㙮拉闼尔奇岭险如关阖倒戈反攻达瓦齐走旦夕途穷回部遮获彼鼠斯喙地入无隙露布飞至受俘午门爰贷其罪自今伊始囬部我臣伊犁我宇曰绰罗斯及都尔伯特和硕特辉特封四可汗衆建王公游牧各安宰桑公臣属我旗籍谁尔苦辛尔恭尔长尔孳尔幼徐以敎养尔驼尔牛尔羊尔马畜牧优游分疆各守毋相侵陵以干大咎齐御外域曰布鲁特越哈萨克醉饱食敬兴黄教福自天钖伊犁平矣勒贞珉矣于万斯年矣平定准噶尔后勒铭伊犁之碑天之所培者人虽倾之不可殛也天之所覆者人虽栽之不可殖也嗟汝准噶尔何狙诈相延以世而为贼也强食弱衆凌寡血人于牙而蔑知悛易也云兴黄教敬佛菩萨其心乃如夜义罗刹之以人为食也故罪深恶极自作之孽难逭活也先是分封四部衆建宰桑四图什墨廿一昻吉盖欲继絶举废以休以息也而何煽乱不已焦烂为期终于沦亡胥尽伊犁延袤万里寂如无人之域也是非我佳兵不戢以杀为徳也有弗得已耳西师之什实纪其详悉也以其反覆无常迟益久而害益深则其叛乱之速未尝非因祸而致福也是盖天佑我皇清究非人力也伊犁既归版章乆安善后之图要焉已定者讵宜复失也然屯种万里之外又未可谓计之得也其潜移黙运惟上苍鉴之予惟奉时相机今日之下亦不敢料以逆也是平定准噶尔后勒铭伊犁之碑所由作也御制诗妙严室干隆乙亥平定四卫拉忒诸部落皆尊敬黄教故肖西藏三摩耶式建普宁寺于山庄之北置室其旁以为憩息之所名曰妙严而系以诗疆拓因来四卫拉寺营爰肖三摩耶花宫具见严而妙别室还饶清且嘉弹梵禽音出松架叠屏山翠入忩纱即声即色皆香气童子当年悟未差普宁寺观佛事䝉古等皆敬宗喀巴黄教故于山庄之北建此梵刹聚黄衣者流而唪梵呗且达什达瓦余衆归降者向风慕化咸使安居乐业兹令演步蹈法事俾衆观之并成是什塞垣筏寳焕林珠大聚衣黄偏袒徒宗喀巴传慧灯燿三摩耶式梵宫图象龙步蹈惟天力老幼骈观与衆娱神道何妨权设教若论佛法本来无妙严室六韵梵寺肖三摩文轩别一窝当秋常至止值暇聴波罗䅶水带峯鹫香林襟岭螺凭忩参妙偈摛管得新哦那有寒山入堪招玉局过天花都不着幽籁拂云和普宁寺厄鲁胥平定因之建普宁敢云识耆武惟是借苍灵新戸迁来卫名经转处聴八年事已过赑屓永亭亭普佑寺在热河行宫东北六里许干隆二十五年勅建寺南向门三楹御书额曰普佑寺内为正殿额曰大方广殿聨曰妙相现庄严仁敷华梵慧因资福徳喜洽人天殿内额曰大千功徳聨曰法演大乗妙因宗海藏福覃诸界慈愿溥恒沙更内为天王殿后为法轮殿最后为经楼寺中诸佛皆倣西藏塑像地较诸寺最东渐近锤峯倚山麓而开道塲最为幽胜慈云慧日广䕃大千当有八部天龙䕶持寳界矣安逺庙在热河行宫东北山麓距普宁寺东南二里许干隆二十四年以降人达什达瓦部迁居山下二十九年敕建安逺庙倣伊犁固尔札庙式庙西南向门额曰安逺庙缭垣正方四面各有门中为普度殿三层週以回廊六十有四楹所谓都纲也回廊前立石镌御制诗具清汉䝉古唐古忒四体书殿内御书聨曰竺干云䕶三摩峙朔塞风同万里绥殿壁週绘佛国源流各识佛号于其旁亦四体书殿最上层恭藏御用甲伏昭鸿勲也每嵗藩部入觐咸集庙下莫不欢喜膜拜讃叹佛力涵濡圣恩安逺之义大矣御制诗安逺庙瞻礼书事伊犂河北旧有庙曰固尔扎都纲三层缭垣周一里许当噶尔丹筞凌时以五集赛更畨居此诵经每嵗首盛夏准噶尔之衆膜拜顶礼者逺近咸集其俗素奉黄教往往捐珍寳施金银以事严庙之闳赡遂甲于漠北阿逆之叛贼党肆掠焚刦庙乃燬废曽用韩愈陆浑山火诗韵以纪其事及我师再平伊犂其地并建城堡而梵宇之仅存煨烬之余者已不可复整亦不必为之复整也因思山庄为秋蒐肆觐之所旧蕃新附络绎鳞集爰规东北冈阜肖固尔扎之制营建斯庙名之曰安逺集梵僧演步蹈以庆蒇事惟时都尔伯特郡王筞凌乌巴什等适以朝贺至与达什达瓦部衆之𨽻居兹土者欢喜额手佥谓琳宫晃曜妙相庄严不常曩时在固尔扎礼都纲闻呗讃也然余之所以为此者非惟阐扬黄敎之谓盖以绥靖荒服柔懐逺人俾之长享乐利永永无极云因系十韵以识縁起如此伊犂兵燹后梵宇为重为缩地齐近逺归宗何改移今朝初庆落戎索永延釐耸峙辉山麓来瞻渡水涯制仍固尔扎境一毘耶离唱呗格隆侣归其达瓦贻维新同致敬忆旧孰含悲羣讶胡寛市予懐范燮辞借无示败彼讵有覩成斯置器厪安处恢纲靖逺陲安逺庙东岭琳宫接题门各有名匪尊不二法縁系衆藩情佛日迎薫朗慧云收雨征金川兹武定安逺永销兵安逺庙新疆底定后安逺建只林万里夜来往廿年久静愔衆生资庇䕃一己致䖍钦回逆偏猖近陈师却愧心安逺庙始自逺人徕非期疆宇恢蹟乖成事顺功就赖天培责实诚幸耳循名岂易哉伊犁耕作图保泰慎筹裁普乐寺在热河行宫东北二里许西陲平定后既建普宁寺安逺庙以示绥懐庙南地势寛广三十一年复勅建兹寺东向御书门额曰普乐寺前殿额曰宗印殿左右配殿各一北为胜因殿南为慧力殿皆兼清汉䝉古唐古忒四体书正殿供上药王佛额曰福慧圎成聨二一曰龙象䕶诸天毫相瞻时妙严普觉漠瀛㑹初地法轮转处安乐常臻一曰三摩印证喻恒河人天皆大欢喜七寳庄严现香界广轮遍诸吉祥西有门达经坛门内植碑一恭镌御制碑记坛上四面有门东额曰须弥増胜西额曰舎卫现祥上有圆亭二层前檐额曰旭光阁皆兼四体书亭中四面有聨东曰竺干法示西来意震旦光圆东向因西曰化成层拱通干闼属国环归过月氐南曰花凝寳葢皈真相云拥祥林现化身北曰妙演梵城超最上广臻法㑹乐无遮又东山门一座额曰通梵门亦兼四体书毎嵗秋巡诸藩入觐瞻礼金容如上春台同逰化宇也御制文普乐寺碑记避暑山庄当兴桓隩区直北地亘狮沟西南官廨民庐聚落殷羡独其东偏列嶂邈绵周原案衍则诸经所称广长清浄于佛土宜干隆乙亥西陲大功告成卫拉特各部长来㑹时事尝肖西域三摩耶建寺曰普宁嗣是达什达瓦属人内徙即次旅居环匝山麓越嵗乙酉复于迤左仿伊犂固尔扎都纲建庙曰安逺然自庙南延望锤峯式垲式闳厥壤犹隙惟大蒙之俗素崇黄敎将欲因其教不易其俗縁初搆而踵成之且每嵗山庄秋巡内外扎萨克觐光以来者肩摩踵接而新附之都尔伯特及左右哈萨克东西布鲁特亦宜有以遂其仰瞻兴其肃恭俾满所欲无二心焉咨之章嘉国师云大藏所载有上药王佛乃持轮王佛化身居常东向洪济羣品必若外辟重闉疏三涂中翼广殿后规阇城内叠磴悬折而上置龛正与峯对者则人天咸遂皈仰将作如置以丙戌正月经始洎丁亥八月讫工爰取普乐颜寺额而为之记曰自西人之濒于涂炭也湫隘阽危不能终日朕则为之求宁也既寕之后奔走偕徕室家还定朕则为之计安焉既宁且安其乐斯在譬如佛影覆于鸽身四大得所离怖畏想生欢喜心蕲自刹那以逮亿刼同逰春台化宇乐其乐而不能名其乐真上乐耳虽然曷易此臻哉语曰民可与乐成难与虑始又曰先天下之忧而忧后天下之乐而乐是朕所由继普宁安逺而命之为普乐者既以自慰且重以自朂而匪直梵文胜因福利之云云也记成并系以讃善哉大能仁无去亦无住以何因縁故现此説法身人天咸䕶持功徳甚希有云何称上乐自小千中千暨三千大千法界无究竟尔时两足尊甘露为灌顶一切诸衆生若有情无情念彼佛力者受持陀罗尼三世诸如来神力并加汝第一具根性即身得证佛其次小乗人得八大成就灵丹浄眼方彻地智慧劔空行遍周厯延年无疾病自洛义俱胝无量僧祇刼万行齐完满求福不唐捐普种福徳田普䕃如意树普覆大慈云普渡大愿船震旦阎浮提清宁共安隠而彼狼荒俗永脱修罗天合十白佛言此是法王力要知大自在本分元自足无苦强言乐即堕分别相乐故无名名上亦无等等东峯开妙鬘寳阁照旭光举似日出处了了正知见光与日无尽谁识所本来八寳庄严成香华天乐偹大㑹启无遮同证无上道御制诗渡河诣普乐寺瞻礼野彴砌石架木为涨来易圮亦易就月前经雨兹重搘便以渡河礼耆囿彼岸平原多种田低禾髙如错绣才十余日未曽观则已吐穗硕且茂或垂或仰总殊致芃緑酿黄各争候西成可望为额庆时尚遥虞望难副普乐之意原在斯六波罗蜜非所究钦定热河志卷七十九钦定热河志卷八十钦定四库全书钦定热河志卷八十寺庙四普陀宗乘庙殊像寺广安寺罗汉堂须弥福夀庙热河城隍庙广元宫穹览寺琳霄观普陀宗乘庙在行宫北里许干隆三十五年旧藩新附溥庆胪欢命倣西藏布达刺都纲法式创建兹宇御书额曰普陀宗乘之庙东西二门额曰威严縂持曰寳光普耀门内额曰广圆妙觉寳坊前额曰普门应现后额曰莲界庄严前殿八楹额曰无量福海又十六楹额曰千佛之阁皆兼四体书殿内聮曰妙相合瞻千利资诸福繁釐同祝万欢洽羣藩中殿二十楹又十八楹后殿二十五楹殿外檐额曰落伽胜境曰文殊胜境曰万法归一皆兼四体书殿内额曰妙徳圆成曰浄性超乘曰万縁普应聫曰狮座具神威咸钦奋迅鹫峰瞻相好普现庄严曰法界中台臻大欢喜化身现上塞䕶妙吉祥曰縂持初地法轮资福胜因延上塞广演恒沙梵乘能仁宏愿洽新藩殿楼上聮曰梵教流传宗递演化身应现慧常融八方亭外额曰权衡三教六方亭外额曰慈航普渡皆兼四体书亭内额一曰精严具足一曰示大自在聮曰法界现神威即空即色梵天增大力非住非行又曰水镜喻西来妙观如是月轮悟南指合相云何楼额曰普胜三界四面羣楼额南曰秘密胜境北曰极乐世界东曰度经之阁东楼上曰阿閦鞞佛坛城曰观世音菩萨坛城曰无量夀佛坛城曰释迦佛坛城曰雅曼达噶坛城曰喜金刚坛城西曰大乘妙峯皆兼四体书聨十三一曰缨鬘垂䕶花龛彩狮象驯依鹫岭辉一曰佛刹现干城法资喻筏禅宗开震旦教演传灯一曰以此无量慈同㕘不二喻彼有为法普渡大千一曰统须弥界天䕶持常住遍华严海㑹应现随方一曰秘印妙持超四果圆光正觉示三乘一曰现法化报身昙霏遍䕃统先中后际象教同持一曰初地相光全縂持一化诸天梵香聚共演三摩一曰般若相常融具五福徳菩提心并证増八吉祥一曰觉观印圆通能仁普示识田悟清浄妙智同修一曰功徳示经文香薫薝卜庄严瞻相好光暎琉璃一曰持法利身心衆生并济随縁施愿力一切常圆一曰佛光普䕶三千界夀域常开万亿春一曰寳树交辉香不断祥轮常转法无边庙谟轮奂天藻辉煌真佛国之化城人间之福地矣御制文普陀宗乘之庙碑文山庄迤北普陀宗乘之庙之建仿西藏非仿南海也南海普陀在浙东定海县境朝山之舶嵗嵗凌越洪涛澜涆间擎香顶礼惟谨曰大士道塲舍兹奚属是独震旦缁流方隅所见故然攷之贝夹普陀有三一居额讷特珂克一居图伯特一居南海盖南海特大士行教至此偶一示现云耳庸可以此为是而彼为非乎额讷特珂克即印度是由此以证西来因縁自印度而西藏自西藏而南海了了可识第印度金刚座辽逺难稽讵若西藏都纲法式具偹为天人摄受之闳规藩服皈依之縂滙也哉乃者嵗庚寅为朕六庆辰辛夘恭遇圣母皇太后八旬万夀自旧𨽻蒙古喀尔喀青海王公台吉等暨新附准部回城衆蕃长聫轸偕徕胪欢祝嘏念所以昭褒答示惠懐者前期咨将作营搆斯庙以干隆三十二年三月经始至三十六年八月讫工广殿重台穹亭翼庑爰逮陶笵斤凿金碧髹垩之用莫不严浄如制夫羣蕃信心回向厥惟大慈氏之教而热河尤我皇祖圣祖仁皇帝抚绥列服嵗时肆觐之区向也西陲内面景从朕勤思纉述普宁安逺普乐诸刹所为嗣溥仁溥善而作也今也逢国大庆延洪曼羡而斯庙聿成三乘之宗实其统㑹于焉宣寳铎演金轮闗禽流梵乐之音塞树种菩提之果一切国土善信膜拜欢喜以为得未曽有而久入俄罗斯之土尔扈特以其为外道非黄教所概舍久牧之额济勒率全部数万人歴半年余行万有数千里倾心归顺适于是时莅止瞻仰善因福果诚有不可思议者是则山庄之普陀与西藏之普陀一如与印度之普陀亦一如与南海之普陀亦何必不一如然一推夫建庙所由来而如不如又均可毋论即如如之本义岂外是乎岂外是乎先是羣藩合辞请进千佛像恳欵弗可却因命就庙中度阁奉之别有记不复详缀为説偈曰我闻瞻部洲古德有道场天龙各䕶持名四大结聚九华及二峩五台亦初地普陀南海南观自在所住其言限方所不出边邪见譬如一搩手眯万亿由旬若人证三摩要令不失故卫藏妙庄严竺干祖庭意兴桓足香界成此大胜因百部诸贤王合十聆呗赞塞土黄金色是处菩萨面其前罗汉峯磬石为揵椎举似象王巖非离亦非即其下狮子沟武列功徳水举似铁莲洋无垢亦无浄能具等正觉皆作如是观五十三㕘竟还叩两足尊长现调御相为説无生法御制诗普陁宗乗庙落成拈香得句递肖何妨屡普陁金刚四句括无多层楼金瓦辉香象偏袒黄衣演法螺䖍为祝釐开八秩㑹逢归极仰三摩撰良庆落欣瞻礼曰罪曰知且付他普陀宗乘庙即景震旦惟南海山庄䕶北峯庄严犹绪事清浄是真宗优钵含风灿贝多带露浓盘旋清跸返聴逺隔林钟普陀宗乘庙即事普陀本以抚遐为神道诚看有相之遂致逺徕土尔扈因教羣礼縂持尼即今法雨滋忍草万古宗风振慧枝若论三乘皈一字谓犹一字属多词瞻礼普陀宗乘之庙因题梵语布达拉震旦谓普陀南海本中华西域实倣摹斯乃肖藏式搆筑无差讹土尔扈特来庆落演梵那去嵗雨致頽根基未固罗重砌块石坚偾事弗深诃兹临重瞻礼旧贯仍巍峩不有败者相焉覩成者嘉成败总六如如是观如何布达拉庙瞻礼有作布达拉原肖前蔵落成土尔扈来宾无心招致彼殊域有意懐柔此近人松树种将嘉䕃满山花开遍法云彬更今札什焕伦布欣在观光辐辏频布达拉庙瞻礼用去嵗韵普陀于右须弥左揖让无殊主与賔閲稼之余临梵地祈年莫匪为农人落来双树风声爽敛去寥天云彩彬祝嘏欣逢圣僧驻诸番膜拜看填频殊像寺在普陀宗乘庙西名因台麓制倣香山縁起偹详御制诗序寺门三楹南向恭刻御书殊像寺额寺额多具四体书左右有钟鼓楼内为天王殿东西配殿各五楹东曰馔香堂西曰演梵堂内为㑹乘殿殿七楹额曰㑹通三际聫曰发心为衆生縁深入善权菩萨果现相如三世佛了分身住曼殊牀又东西配殿各三楹东曰指峯殿西曰面月殿其后建八方亭额曰寳香阁又曰浄名普现聫曰佛説是本师宏宣象教天开此初地示现狮峯又东西配殿各三楹东曰云来殿西曰雪浄殿更内为楼十八楹额曰清凉楼又曰相合台懐聫曰地上拈将一茎草楼头现出五台山楼下额曰妙五福徳聫曰地分台麓示居国座挹锤峯供养云又东西配殿各五楹东曰吉晖殿西曰慧喜殿寺旁筑室三楹额曰香林室又楼三楹额曰倚云楼恭绎圣制清凉五峯香山塞山非彼非此所谓一而二二而一无分别见作平等观曼殊阐义得未曽有也御制诗殊像寺落成瞻礼即事成什五台山为文殊师利道塲梵语谓之曼殊师利山麓有寺曰殊像𫝊是文殊示现处妙相端严瞻仰生敬辛巳春奉圣母幸五台祝釐瓣香顶礼黙识其像以归既归摹勒诸石遂乃搆寺于香山肖碑模而像设之颜曰寳相兹于山庄普陀宗乘庙西营搆兰若庄校金容一如香山之制而堂殿楼阁略倣台山亦名以殊像从其朔也夫佛法无分别见清凉五峯固文殊初地香山塞山非彼非此矧以竺干视之固同为震旦中菩萨示现之境乎是则阐宗风延曼夀功徳利益又皆一合相之推广平等者也工始于干隆甲午夏逾年落成以诗代颂并志縁起如右殊像全规台庙模撰辰庆落礼曼殊金经蒙古犹常有寳帙皇朝可独无译以国书宣白业习之修士翊浮图虽然名实期相称师利应嗤谓是乎殊像寺殊像亦非殊堂堂如是乎双峯恒并峙半里弗多纡法尔现童子巍然具丈夫丹书过情颂笑岂是真吾殊像寺叠丙申韵殊像像文殊岂云异貌乎濶违忽两载瞻礼此重纡法演三千界心𫝊调御夫无生祇二字行处目瞠吾香林室室筑花宫侧檀林拥浄香最宜引唿吸可以悟真常庭树有嘉䕃砌葩无俗芳如云皆是药识者大医王香林室塞上富者林兹以近佛地异衆独名香而室幸斯置俯仰栴檀丛餍饫薝卜味满志惟清净谋目足葱翠何当屏万虑从脩入闻思香林室是林无不香是处香之最室筑梵宫旁自应余津逮润以沆瀣精吹以薝卜籁耳根及鼻观合相成静㑹五木与都梁火气直宜汰倚云楼寺傍隙地一区分倚巘为楼亦可欣虚牖却无来去相容容常挹徳山云倚云楼倚云云亦倚其楼正可羲经悟气求若论山田霑渥雨丰隆祇合此间收倚云楼口号山楼两架倚晴晖莫谓无云便拟归试㸔青葱峭蒨者蔚林诡石岂其非广安寺在普陀宗乘庙之西南向干隆三十七年建御书门额曰持胜门又内楼六十二楹额曰浄香室曰定慧楼皆兼四体书面西聫曰香界拥诸天妙鬘普䕶塞山现初地浄土同持面南聨曰浄域顶光融庄严普现妙香鼻观㑹功德常増楼上聫曰现法化报身总持浄业㕘诫定慧谛永驻祥轮寺中有戒台恭悬御笔四体书额毎嵗蒙古诸部鳞集式瞻寳相普结胜因慈宇洪宁不特花龛莲筏已也御制诗广安寺瞻礼六韵蒙古尊黄教其来已久时以神道而设因俗习为治用接宗乘右俾修摩竭仪金容辉法相玉律示毘尼是日䖍瞻礼万年兼祝釐广安宁讵此土扈列藩维广安寺北山一带佛宫罗居选畨僧演梵那殊像西邻原不逺良辰余暇遂相过虽云慈夀祝无量也觉庄严渐已多设以广安喻治理儒宗释典岂殊科广安寺莲宫及鹿苑迤逦接北山一以祝慈夀一以示外藩相去弗其遥逰乘片时闲未能空五藴那足悟三幡独因歌耆定差云副广安广安寺叠乙未诗韵亘山叠树尽娑罗胜地真宜创舍那瞥眼谁期阅两载散懐偶尔得重过昔年祝愿成三幻此日虚无説六多柔逺讵惟宣梵教即今棫朴作儒科罗汉堂在行宫北里许干隆三十九年建殿额皆御书左右有钟鼔楼门内天王殿又内大殿额曰应真普现皆兼四体书大殿内额曰㑹乘证果东西配殿各六楹堂中应真像悉仿海宁安国寺制伏读御制江南塞北妙相同观而十六非少五百非多益证妙谛圆融也御制诗题罗汉堂洁治山堂据漫坡应真冩像各婆娑江南彼岂塞北此十六少非五百多色现声求总邪道水流云住契襌那知然是复何为者狮子峯髙借问他罗汉堂五百应真此休夏香筵列坐貌堂堂杯从何处同鸥渡钖驻于斯聚雁行一切有为法皆幻六如无着偈犹详佛居浄土居尘世度世婆心正未央须弥福夀庙嵗在庚子恭逢皇上七旬万夀时则班禅额尔徳呢祝釐来自后藏上嘉其逺至于山庄建札什伦布庙居之唐古特语札什为福夀伦布谓须弥山也庙门南向恭刻御书额曰须弥福夀之庙庙额多具四体书东西二山门有题额一曰梵香遍满一曰法界圆成碑亭一额曰智光普照寳坊一额曰搃持佛境都纲殿楼三重额曰妙髙庄严殿内面南额曰寳地祥轮聫曰开大般若台朗照宗镜具妙庄严相深䕶法云又曰证三摩菩提圆装七寳超六波罗密座涌千花又曰圆镜照三千是空是色妙香闻二六即佛即心又曰妙曼拥珠城庄严具足芬陀承寳盖福慧圆成面北额曰福縁恒演聫曰现象香国身増五福德説最上乘法证八吉祥又曰仙露浄尘根花垂薝卜香风翔法界乐送迦陵又曰证最胜因光华开七寳溥无量夀安乐演三乘东为御座楼聫曰风铃常转莲花藏贝叶闲披金字经更内佛楼二重额曰生欢喜心聫曰龙象庄严妙不可思议人天欢喜普如是吉祥又曰见性悟真源参圣如意定心观妙谛示佛因縁殿上层额曰吉祥法喜殿内聫曰寳阁䕶香云静资礼梵灵峯呈夀相妙悦安禅下层额曰芬陀普涌殿内聫曰初地总持超梵乘恒沙普演䕶祥轮又御座楼南北殿各二重北殿悬南无阿弥陀佛额聫曰到来佛相原如是静处尘心那更生又曰功徳无边复无量因縁非色亦非空南殿东楹聫曰现法化报身共依圆觉摄闻思修教遍示妙明西楹聫曰象法涌祥轮西方震旦智光腾寳炬海藏天宫客堂额曰万法宗源聫曰便有香风吹左右似闻了义示縁因仰惟夀宇宏开皇风普鬯西方妙法同我太平伏诵御制记文仰见我朝声教恢纮卓越千古非独耆崛阇山阿耨达水颂无量功徳已也御制文须弥福夀之庙碑记黄教之兴以宗喀巴为鼻祖有二大弟子一曰根敦珠巴八转世而为今达赖喇嘛一曰凯珠布格埒克巴勒藏六转世而为今班禅额尔徳尼喇嘛是二喇嘛盖递相为师以阐宗风而兴梵教则今之班禅额尔徳尼喇嘛实达赖喇嘛之师也达赖喇嘛居布达拉译华言为普陀宗乗之庙班禅额尔德尼居扎什伦布译华言为须弥福夀之庙是前卫后藏所由分也辛夘年曽建普陀宗乗之庙于避暑山庄之北山以祝釐也亦以土尔扈特之归顺也今之建须弥福夀之庙于普陀宗乗之左冈者以班禅额尔徳尼欲来觐而肖其所居以资安禅且遵我世祖章皇帝建北黄寺于京师以居第五达赖喇嘛之例也然昔达赖喇嘛之来实以敦请兹班禅额尔徳尼之来觐则不因招致而出于喇嘛之自愿来京以观华夏之振兴黄教抚育羣生海宇清晏民物籹宁之景象适値朕七旬初度之年并为庆祝之举也夫朕七旬不欲为庆贺繁文已预颁谕㫖而兹喇嘛之来则有不宜阻者盖国家百余年昇平累洽中外一家自昔达赖喇嘛之来至今亦百余年矣且昔为开创之初如喀尔喀厄鲁特尚有梗化者今则重熙休和喀尔喀久为世臣厄鲁特亦无不归顺而一闻班禅额尔徳尼之来其欢欣舞蹈欲执役供奉出于至诚有不待教而然者则此须弥福夀之庙之建上以扬厯代致治保邦之谟烈下以答列蕃倾心向化之悃忱庸可已乎既为记复作赞言印度既回遥佛教亦式㣲梵僧舍天竺多临卫藏地自唐代已然是为法源处一译犹云近三乗无舛讹宗乗向东昌诚如佛所记卫藏虽徼外实在震旦中达赖及班禅宗喀巴髙第前后燃智灯三车之纲领真文与满字于是溯轨躅䝉古衆林林莫不倾心向皈依三寳门神道易设教兹闻班禅来如婴儿遇母观化阐宗风诚为吉祥事布达拉既建伦布不可少择向兴工作亦以不日成都纲及寝室一如后藏式金瓦映日辉玉幢扬风舞自成动静偈朗标色空喻以是善因縁资无碍法喜祝嘏犹其小所欣象教宏举似西域居无来亦无去上人演法轮蠢蠢普超度佐我无为治雨顺与风调衆生登夀世慧炬永光眀合十作赞言初非为一已如悬大圆镜徧照于十方而镜本无心回向亦如是御制诗札什伦布庙落成纪事庚子华言福夀等须弥建以班禅来祝釐旧例已遥遵顺治新工犹近比康熙层楼初耸辉佛日万树分栽蔚慧枝一语欲询驻钖者有无法也抑无为再题札什伦布庙晓趁轻凉出苑门札什伦布焕崇垣班禅辎重先云至夏季生衣预沛恩彼以敬来酬以惠识其委欲其源庄严每谓非斯谓那待他人有后言札什伦布庙叠去嵗韵寺图后藏奉阿弥福夀如山自兆釐本拟来宗阐法教那期入寂示恬熈灭生原不拘三乗规律犹然贻一枝如是去年对谈处笑兹搆筑信何为札什伦布庙再叠庚子韵由来芥子纳须弥底论仰荒与俯釐见説福资三乗力祇图兹济万灵熙堂中贝叶翻宗教阶下禅林长慧枝旧果前縁一相证有为法岂及无为热河城隍庙热河自圣祖仁皇帝缔搆山庄六十余年为畿辅东北一大都会干隆三十七年允督臣周元理请恭建兹庙四十三年奉㫖设立承徳府神皋巩固秩礼攸宜御书殿额曰福䕃巖疆聫曰和会视畿封妥斯苞茂阜宁征版籍报以馨香左右配殿各一楹又内后殿五楹东西配殿各一楹庙碑恭勒御制诗序嵗时展敬灵贶惟昭矣御制诗热河初建城隍庙拈香瞻礼八韵城隍之神莫详所自或谓始于唐李徳裕之立于成都而李阳氷缙云城隍神碑则谓惟呉越有之然张説在荆州张九龄在洪州并有祭城隍文可见不始于成都亦不独行于呉越且芜湖城隍建于呉赤乌二年则又不自唐始而攷城隍名义寔权舆于八蜡水庸则并不得谓自呉始矣迨宋以后天下通祀明初虽改从山川坛寻亦复旧今则省府州县同之热河向未有神庙壬辰秋督臣周元理以为请即发帑庀材饬治之或以为热河故无城池于名毋乃不称余曰否否神之号为城隍方隅是保甿庶是依热河自皇祖缔搆山庄以来迄今六十余年民物恬熈井里殷富五㕔𨽻属咸臻阜宁俨然一大都会必有黙相之者记不云乎有功于民能捍灾患则祀之则热河城隍之宜偹祀典于礼诚不可阙且行宫石城崇墉屹峙武列三源安流𨗳和何不可以循名征实又讵在列雉重闉环濠曲堑方足以当斯义哉越癸巳夏五月工蒇余适临幸山庄亲致瓣香以落之作诗纪成并序縁起俾掲诸丽牲之石且告所司慎厥事焉八蜡分眀纪水庸谓由唐始见犹壅兴州久矣民人聚新庙于焉鍳飨供佐帝佑氓宜有祀御灾钖祉頋无封燕公椒奠曽摅悃洪武泥涂或不恭避暑石城皇祖建广仁云岭圣慈从昭灵助顺万年赖荐礼申诚此日逢勐兽毒虫消百戾春祈秋报走三农七言用代丰碑勒土吏钦哉奉秩宗广元宫庙制昉自岱宗盛于京辇东方徳主生物列在祀典所以致精禋昭灵贶为民祈福之至意也热河升为承徳府人民蕃育神祀聿修于山庄内勅建兹庙以偹制度庙门南向恭刻御书广元宫额东西山门各三楹左右有钟鼔楼内为仁育门更内为香亭重檐复起额曰馨徳亭又曰灵昭长养聫曰广化佑天齐无逺弗届元功叶仁育有感斯通东西配殿各三楹东曰邀山室西曰藴竒斋正殿五楹额曰仁育殿又曰普佑资生聫曰岱顶仰神庥功宣长育塞园崇庙祀福䕃蕃昌后山门外有亭一额曰古俱亭御制诗广元宫六韵元为善之长生物主东方因肖岱宫式落成灵宇庆万家烟火庶兆姓息男昌承徳今升府兴文并设庠祈年协旸雨希佑富耕桑惟以民情愿无非祖蹟藴竒斋峯层复岭重岚秀䕶阶浓鎻径多诡石羃檐着古松起思无定趣引睇鲜常容恰似青云士诸竒藴一胷藴竒斋玻璃窻对簇攅峯朝霭暮岚无定踪可识万竒此中出而斋不识以为容藴竒斋竒正由来两势分兼之谁似碧山云而斋藴以无穷趣显露应嗤扬子云藴竒斋口号竒者平之对合知斋中所藴乃多竒老来诸事喜平易即景聊因一咏斯藴竒斋偶尔有会口号因成牕前万景纳无遗即景因之额藴竒竒正自应殊甲乙竒惟宜藴正宜施邀山室山本静无动无动无去来而室颜曰邀其义何居哉诸峯自画展一牖惟虚开朝暮恒与俱岚霭恒与陪去亦弗遮留来亦弗拒推是谓不速客敬之终吉该邀山室有会山岂有动理而室邀以来室亦宁鲜邀则因人至哉是三实假合阙一乃殊乖令假成一真知真原幻谐邀山室山之徳为静其实弗解动作室额曰邀斯乃有迎送而山常在室何曽待延羾是非彼自然乃由我所弄即室亦勿知支辞过谁讼古俱亭乔松足有千载古峻岭今㸔一竺俱小坐消摇得竒会忘年之友定无殊古俱亭作歌山实太古有乔松亦如之境虽荒略亦自有人居于兹其人何徃而惟松及山也恒如斯亭实搆乎今山兮松兮与之俱古夫何疑吾欲泯名象忘今古漠然坐对谧神思穹览寺在喀喇河屯行宫东南里许南向康熙四十三年圣祖驻跸喀喇河屯随侍人员恭建此寺以祝万夀门额曰勅建穹览寺门内左右为钟鼓楼中植碑一恭镌圣祖御制碑文内为正殿前楹恭悬御书寺额殿内题额曰清音贝叶又御书额曰性澄觉海东西为配殿又内为后殿御题额曰天半香林东西有配殿寺基为坡陀小阜门俯滦河如练如带隔岸诸山螺髻涌现有俯视层霄之㮣云圣祖御制文穹览寺碑文哈喇河屯者䝉古名色释之即乌城也乃古兴州之所辖因世久事殊前朝未及设官分职皇舆等书编察难攷朕避暑出塞因土肥水甘泉清峯秀故驻跸于此未甞不饮食倍加精神爽健所以鸠工此地建离宫数十间茒茨土阶不彩不画但取其容坐避暑之计也日理万㡬未甞少辍与宫中无异万㡬偶暇即穷经史性理诸书临池挥翰膳后即较射观德以安不忘危之念此其大略也因有离宫随侍人员共祝万夀而建寺不日即成又求匾额以垂永久朕赐书云穹览取沈约骧首览层穹之意在行宫之巽位寺势虽㣲莲社梵音铃铎经声巨细皆偹内有三大士相仙衣飘飏瑞园涵漾以空寂为本慈悲为教汲引四生津梁三界清钟夜闻逺近罔弗皈依月殿朗辉中外靡不瞻仰况右倚层巖左带大河口外诸蕃来往进贡皆由经过三庚无暑六月生风地脉宜谷气清少病诚为佳景前朝以戍边不暇何得驻跸今四海为一八表同风自京北至万里如同家人父子岂有他术哉以诚而已今臣下归福于朕朕曰天下皆福朕之福也先忧后乐朕之职也所愿者年丰嵗稔烟尘永息余之念兹在兹之意足矣无以妄求佛有所知自有保䕶康熙四十三年嵗次甲申秋八月中秋日圣祖御制诗穹览寺偶成塞北钟声久不闻梵宫列刹共氤氲雨花柏树同僧老开世瞿昙永法云御制诗穷览寺招提铃铎午风吹罨画山川入望竒徙倚试思廿年事苔封碑字纪康熙琳霄观在喀喇河屯行宫东南三里许康熙四十九年建南向门外树坊二前曰兴州胜境后曰紫塞春台门额曰琳霄观门内左右为钟鼓楼内为灵官殿又内为圣母殿额曰资生保赤东西为配殿又内为火神殿额曰徳炳南离皆圣祖御书门左植碑一工部侍郎兼翰林院掌院学士揆叙奉勅撰诚亲王允祉奉勅书观与穹览寺相望浄界梵天钟鱼互答瑞霭吉云真去天尺五矣钦定热河志卷八十钦定热河志卷八十一钦定四库全书钦定热河志卷八十一寺庙五龙尊王佛庙在热河东北八十里汤山温泉出焉圣祖敕建庙其上御制碑记圣祖御制文汤山龙尊王佛庙记塞外山脉自西北来至热河冈峦回合形势郁盘环左右百里间多名泉而山庄之东北有汤山其泉涌出山腰自然而温浴之蠲烦除疴导和怡性朕始经其地谓水候㣲凉更得暄暖乃宜于体比再往则加燠矣记称坵陵川谷能出云为风雨者皆有神况是山藴金砂之气蒸为醴液又应候如意岂非有神灵黙相者欤爰于泉上缭以周垣搆行宫数椽为避暑沐浴之所而于其中建龙尊王佛庙以奉香火焉考汤泉着于史传者骧山天都最为古蹟其他亦散见于山经杂志而此地自古未入版图故川原之胜蔽翳于荆榛沙碛间幸今中外一家兹泉始得呈其灵异古人谓地脉之兴亦有待而然非虚语也夫君子澡身浴徳如沃盥以去垢朕于此窃附汤盘之警期与天下日新而所以膏泽吾民以及䝉古诸部落使咸夀考康宁者则不能无望于佛之庇佑焉是为记火神庙在大街康熈五十年建闗帝庙在二道街康熈五十四年建圣祖赐额曰开仁寺干隆二十八年奉敕重修前殿供闗帝额曰忠义北向供观音额曰妙观后殿供如来文殊普贤额曰雪山正觉皆圣祖御书寺有石碑一詹事府少詹事蒋廷钖撰文诚亲王允祉书观音大士庙在广仁岭北康熈五十七年建圣祖御书额曰妙徳慈闗帝庙在西南街雍正十年建御题额曰忠义伏魔每岁春秋及五月十三日官为致祭又闗帝庙四一在粮食街康熈五十年建有碑一在狮子沟一在二道河并干隆二十年敕修一在河东干隆二十五年敕修药王庙在狮子沟干隆二十年敕修龙王庙在狮子沟干隆二十年敕建礟神庙在右哨汎灵峯寺在五指山元敕建有碑额曰兴州宜兴县五指山大灵峯禅寺大轮禅师碑铭下书北京大定高守宝同男高谊高諟刋大都大奉福禅寺传法住持嗣祖沙门居实撰提㸃小师沙门广纯书丹功徳主敕授进义校尉虎贲军百户王琮敕授将士佐郎冝兴县尹兼管诸军王文祐授武义将军虎贲军千户王瑢光禄大夫中书右丞相安童至元二十四年立碑上截完整近趺处刓缺殆尽云竹林寺在白马川之敌楼山康熈四十三年修有僧照安撰碑言竹林寺建于元致和间寺内又有元至元间重修敌楼山天宫禅院碑记元僧显月撰碑称僧慧霭止于敌楼山之抱有古殿宇址号曰天宫惟设观音神像乃结庐于山未逾三年复完绀殿及钟楼方丈僧舎山门香积云居廪库賔馆皆创搆之是天宫禅院始建在元以前僧慧霭又僧新之今竹林寺殆即天宫禅院故址谨按竹林寺内僧照安碑谓元致和间建今所存元碑为至元二十六年重修立石元代世祖顺帝皆以至元纪年致和乃泰定帝年号在世祖至元后则竹林寺改额或当在其时云清泉寺在上板城村未详创建年月康熈四十九年修刑部右侍郎张睿撰碑云峯寺在青云山未详创建年月康熈五十二年修僧普临撰碣天平寺在青云山距云峯寺南五里以上在今承徳府境星龛巖寺在喀喇河屯西稍北五十三里康熈年间敕建就巖镌三石佛梵相奇古大殿奉圣祖御书星龛额峭壁寺在喀喇河屯东南桦榆沟康熈年间建圣祖御书殿额曰天半香林亭额曰森万象静妙寺在喀喇河屯西蓝旗营康熈年间建有圣祖赐静妙寺额闗帝庙在喀喇河屯东南康熈年间建每岁春秋及五月十三日官为致祭又闗帝庙五一在喀喇河屯营西康熈五十四年建一在金沙滩康熈五十七年一在靳家沟一在青石梁官道侧并干隆二十三年敕修一在巴克什营以上在滦平县境云光洞庙在中闗西北三十里石洞沟康熈六十一年建圣祖御书额曰云宝珠光遂以名洞洞中供三世佛旁室奉紫㣲斗极及释利大士有碑一内阁学士兼礼部侍郎蒋廷钖撰文翰林院侍读学士陈邦彦书安禅寺在中闗北三十七里什巴尔台康熈四十二年建有圣祖赐安禅寺额闗帝庙在土城子西雍正十年建每岁春秋及五月十三日官为致祭又闗帝庙七一在黄姑屯一在郭家屯北五十里汤泉上一在大阁儿东南七十里镶黄旂营一在大阁儿东南九十里头道营一在大阁儿北八十里上黄旂一在大阁北一二十里牛圈子一在大阁儿西北一百四十里四岔山金云寺在土城子南二十里干隆元年建河神庙在土城子万载桥南干隆十年建观音寺一在土城子南二十里一在土城子东北一百二十里龙王庙一在土城子西北二十五里赫山一在大阁儿东北千佛寺一在土城子北八里一在大阁儿东北四十三里兴隆寺在土城子东北九十里五峰山释迦佛庙在五峰山蘓武祠在大阁儿东二十五里谨按顾炎武昌平山水记称塞外有蘓武洞或即此祠之讹今土人唿为蘓公庙考武奉使匈奴徙北海上不应在此葢古人遗迹人艳称之故为立祠耳灵通寺在大阁儿东南五十里龙泉山过寺里许有龙潭三遶寺前石涧东南流入潮河洪汤寺在大阁儿西南六十里汤山山有温泉康熈二十二年僧明林建寺甃浴池于泉侧普济寺在大阁儿西月珠寺在大阁儿北六十里喇嘛山寺有石佛镌镂絶工以上在今丰宁县境闗帝庙在八沟河南雍正十二年建每岁春秋及五月十三日官为致祭又闗帝庙六在北二道河者二一为康熈五十五年建一为干隆二年建一在扎萨克旂茶棚雍正五年建一在小子沟雍正八年建一在七家茶棚干隆二年建一在八沟南干隆三年建礟神庙在八沟南大吉口干隆五年建火神庙在八沟西街干隆六年建龙王庙一在八沟西街干隆六年建一在八沟东北喀卜齐尔山庙侧有泉灵峰院在八沟北翁牛特境内遮葢山山有千佛洞今名大碾子洞有金皇统三年灵峰院千佛洞碑奉议大夫骁骑尉刘子初撰中京大定府长兴县乡贡进士杜彦臣书前列都纲沙门晓和匡主沙门恵学千佛化主沙门遵説等名后列衆僧名及都提㸃赵孝慈邑政赵壤举事赵璶邑判陈彦副判赵伦以下八人副提㸃刘忠信邑长孙公彦监造邑録梁国宁以下十人名姓碑称县东南有山曰遮葢背山向溪有道场焉辽干统三年有天台法师凿山构殿殿后环洞名灵峰院后遭兵火至皇统辛酉岁僧遵説成千佛石像碑在今大碾子洞外又有明万厯四十五年重修碑在洞内其文袭皇统碑荒陋无足採元一统志曰松州东南二十里遮葢山有古寺即指此以上在今平泉州及赤峰县境佑顺寺在塔子沟东北二百八十里三座塔康熈三十七年敕建四十六年落成圣祖赐佑顺寺额并檀香佛像前天王殿西闗帝殿左右钟皷楼中为大殿东西配殿左右为藏经阁石碑二并康熈五十四年辨理土黙特贝子旂事务户部主事诺岷撰文佑安寺在三座塔东北二百四十里康熈四十四年建圣祖赐佑安寺额寺内有碑承禧寺在塔子沟西九十里北宫康熈五十年圣祖驻跸其地发帑建立赐承禧寺额𢎞慈寺在塔子沟北四百二十里敖汉界内康熈四十六年敖汉郡王扎木蘓建圣祖赐𢎞慈寺额闗帝庙在塔子沟东街干隆七年建每岁春秋及五月十三日官为致祭又闗帝庙四一在三座塔城内东塔旧墓之右干隆十三年建一在太鹿沟一在五道沟东南一在庄头营清安寺在塔子沟东北七十里大城子康熈二年建天成观在大城子东康熈六年建降魔寺在塔子沟西北二十五里小子城之东三里寺北有石洞一中供佛像土人唿曰喇嘛洞朝阳寺在三座塔东八十里康熈九年建又木头城子东北八里有朝阳寺康熈中建有塔在山顶䝉古称纳林塔又塔子沟西南四十里亦有朝阳寺弥陀庵在三座塔东北一百六十里康熈十六年建兴隆寺在三座塔大板上康熈四十一年建天仙庙在三座塔东鳯凰山闻仙洞下三里许康熈中建盛水寺在三座塔东南云䝉山下康熈中建山下有泉灵佑宫在三座塔南羊山雍正十二年建卧佛寺在三座塔西昻吉山山周三十余里寺基当其巅广袤可六七十丈辽应厯七年石幢记尚存今寺为蒙古改建寺有石佛高八尺围四尺天庆寺在卧佛寺下四里辽时建康熈十七年修寺有石胎观音立像高七尺围五尺有奇辽夀昌五年沙门智等唱和诗石刻尚存碑高五尺跌半没土中字迹㣲泐篆额横镌玉石观音像唱和诗碑九字诗以次列分四截书前署衔名有崇禄大夫检校太师行鸿胪卿办大师赐紫沙门智兵部尚书兼门下侍郎平章事郑若愚左仆射兼中书侍郎平章事韩资让兵部尚书兴中尹赵廷睦诸行宫都部署尚书左仆射梁特进礼部尚书㕘知政事赵长敬观书殿学士行尚书礼部侍郎知制诰焉俊中大夫昭文馆直学士知御史中丞开国侯刘瓌度支使金紫崇禄大夫行尚书礼部郎史仲爱干文阁待制史馆修撰曲正夫朝请大夫充秘书监开国伯赐紫金鱼袋王执中南面统制员外郎光前枢密院吏房承㫖行殿中少监王仲朝议大夫知制诰开国子孟初朝散大夫司农少卿知大定少尹赐紫金鱼袋张识司农少卿知度支副使杨涤瑕守殿中少监知析津县事李师范侍御赐紫金鱼袋李提㸃宏法寺守将作监张内藏库都㸃朝散大夫尚书虞部郎中借紫㓂殿中丞直史馆张峤左承制合门祇候韩汝砺崇禄大夫检校司徒正大师赐紫沙门善共二十二人碑右侧镌讲经法姪性门资讲僧性觉二人和直书分上下层诗不甚工书颇古劲有法报恩寺在天庆寺东北大路下康熈五十一年重建华云寺在天庆寺东北雍正十三年建有塔三学寺在三座塔北狼山旧为祥峦院金大定五年重修改额有兴中府尹改建三学寺碑里人韩长嗣撰文并书将仕郎兴中府都孔目官白霫王祁篆额后刻都维那银青荣禄大夫兴中尹上柱国广陵郡开国公食邑二千户寔封二百户高思亷妻广陵郡夫人高氏二夫人高氏长男云堂次男三学奴辽金旧制以经律论为三学择僧行清高者为纲首举诸郡内经律论学优者为三法师凡取经律论师差官考试于各宗出题答义中选者取三人命为三宗法师葢最重之三学之名取诸此韩长嗣碑中称辽建三学寺于府西兵兴以来殿堂廊庑俱无寺废久矣大尹出游狼山其上有院曰祥峦废为荆榛基址颇有制度廼改修为三学寺是辽于兴中府建三学寺金始改建于狼山也元一统志兴中州狼山上有三学寺即指此林泉禅寺在塔子沟东南月华山有元僧无际撰碑额曰大宁路恵州东锦川乡月华山林泉禅寺剏建地产四至碑字完好碑称僧祥盘剏立林泉寺正殿三楹壁绘毘卢圣像右观音宝宫左威光堂岁至乙巳百废具举则寺落成于元成宗大徳九年也元一统志月华山寺在恵州东一百九十里即指此后寺废雍正十一年即碑侧旧址重建此山有石窦东西相通故俗唿窟窿山庙以上在今建昌县朝阳县境谨按旧五㕔图册喀喇河屯有菩萨庙龙母庙财神庙四旂土城子北有七神庙黄姑屯有药王庙黄姑屯及少府营各有玉皇庙黄姑屯东兴龙山有吕仙庙郭家屯汤泉有真武庙郭家屯西北鳯凰山有天仙庙八沟河南有观音庙八沟河南及龙须门各有药王庙八沟东市有财神庙大吉口有真武庙二道河有大王庙八沟东瑙瓈山有泰山神庙八沟南汤头沟有喇嘛庙二八沟东北喀卜齐尔山及八沟西北一百四十里各有喇嘛庙塔子沟北有地藏庙药王庙塔子沟南市有财神大城子天成观西南有观音堂三座塔西五佛洞有韦䭾庙大板上有明圣寺波罗台沟有喇嘛庙大抵土人所建其规模无足纪録皆附载于此钦定热河志卷八十一钦定热河志卷八十二钦定四库全书钦定热河志卷八十二寺庙六天灵寺在青云山距天平寺东五里今存旧址禅林寺在青云山距天平寺西五里今存旧址静安寺在大宁故城南十家儿村辽咸雍间兰陵郡萧夫人建碑字漫漶不可读寺址尚存资圣院金刘子初灵峰院千佛洞碑称灵峰院遭兵火后于皇统辛酉岁请中京资圣院僧遵説嗣兴之辽中京大定府至金为北京皇统时尚未改故碑文仍称中京也院当与大宁故城相近今遗址无考会禅寺金赵秉文有重九登会禅寺冷翠轩诗云明朝却望登眺处城中惟见白云封知此寺当在大宁故城外今遗址无考大定府文庙元一统志曰宣圣庙在大定府东南隅虎臣坊谨按辽金之大定府即元大宁路今八沟东北有大宁故城凡大定府诸寺庙当在八沟东北境今属赤峰县玉清观元一统志玉清观在大定府东南隅致用坊辽统和二年建兴圣寺元一统志兴圣寺在大定府致用坊金明昌六年建头陀禅院元一统志头陀禅院即永安禅院在大定府致用坊万头陀所建翰林学士李磐撰碑圆宗寺元一统志圆宗寺在大定府东北隅丰实坊辽统和二年建华阳宫元一统志华阳宫在大定府丰实坊辽统和二年建感圣寺元一统志感圣寺在大定府丰实坊有佛舎利塔辽统和四年建咸圣寺元一统志咸圣寺在大定府丰实坊有甎塔金皇统二年建崇宝寺元一统志崇宝寺在大定府丰实坊金皇统二年建太子寺元一统志太子寺在大定府丰实坊金贞元二年建楞严寺元一统志楞严寺在大定府丰实坊金大定二年建大觉禅寺元一统志大觉禅寺在大定府丰实坊金大定二年建翰林学士郑子撰碑䕶国寺元一统志䕶国寺在大定府丰实坊金泰和元年建三皇庙元一统志三皇庙在大定府西南隅货迁坊报圣寺元一统志报圣寺在大定府货迁坊辽统和八年建五岳观元一统志五岳观在大定府西南隅利通坊浄安寺元一统志浄安寺在大定府利通坊金皇统八年建城隍庙元一统志城隍庙在大定府西北隅世恩坊甲申岁建崔府君庙元一统志崔府君庙在大定府世恩坊甲申歳建东岳庙元一统志东岳庙在大定府世恩坊丁酉嵗建白鹤宫元一统志白鹤宫在大定府世恩坊庚子歳建𫝊教寺元一统志𫝊教寺在大定府西北隅劝善坊金皇统七年建白莲寺元一统志白莲寺在大定府南闗金明昌六年建三灵侯庙元一统志三灵侯庙在大定府南闗乙酉岁建龙王庙元一统志龙王庙在大定府南闗外涂河之濵乙酉岁建遇旱祷雨即应镇国寺元一统志镇国寺在大定府西闗有铁塔辽统和三年建义勇武安王庙元一统志义勇武安王庙在大定府西闗壬子歳建翠㣲寺元一统志翠㣲寺在大宁县西谨按元大宁县即大宁路治凡大宁县诸寺庙当在八沟属喀喇沁境内今为平泉州赤峰县地㒺极寺元一统志罔极寺在大宁县西灵感寺元一统志灵感寺在大宁县西二里金赵秉文诗涂河岸北白莲东法鼓惊飞碣石鸿知寺在土河之北又金承安五年精严禅寺圆葢和尚墓铭为北京灵感禅寺沙门崇显立石则此寺在金承安前三学寺元一统志三学寺在大宁县北十五里七金山辽咸雍元年建有碑后罹兵火碑字剥落难辨金赵秉文诗刳檐篆额蠧蜗涎象教尘埃閲百年知寺在金时已毁明一统志乌梁海七金山下亦载此寺名昊天寺元一统志昊天寺在大宁县西一百里香台山辽干统七年建金泰和六年杜元撰碑华严寺元一统志华严寺在富庶县谨按元富庶县在大宁东南境富庶县之寺庙当在八沟属喀喇沁东南境即今平泉州地玉清观元一统志玉清观在金源县西北隅谨按元金源县在大宁东境金源县之寺庙当在八沟属喀喇沁东境内恵州文庙元一统志文庙在恵州西北隅谨按元恵州在大宁南今为八沟接塔子沟南境凡恵州城内及西境南境当在八沟今属平泉州东林寺元一统志东林寺在恵州东南隅开祐寺元一统志开祐寺在恵州西南隅兴福寺元一统志兴福寺在恵州西南隅大清观元一统志大清观在恵州西北隅神山庙元一统志神山庙在恵州西南十五里黄崖寺元一统志黄崖寺在恵州南一百三十里高州文庙元一统志高州文庙至元二十年郡侯杨僧喜创建谨按元高州在大宁北境凡高州诸寺庙当在八沟喀喇沁北接翁牛特境内今属赤峰县紫㣲宫元一统志紫㣲宫在高州辛酉嵗道士士李清风建感圣寺元一统志感圣寺在高州癸夘嵗僧性聪建东华宫元一统志东华宫在高州甲寅歳王崇贞建元都观元一统志元都观在高州丁巳歳建福田寺元一统志福田寺在松州南闗有古佛大像谨按元松州在大宁西北境凡松州诸寺庙当在八沟喀喇沁西北接翁牛特境今属赤峰县广济寺元一统志广济寺在松州南闗外有塔二座望京山寺元一统志松州东八十里望京山有寺石佛像香台山寺元一统志松州南八十里香台山有石井五峰山寺元一统志松州西南九十里五峰山有古寺龙翔寺慕容燕建十六国春秋前燕録有黑龙白龙各一见于龙山慕容皝亲率羣僚观之立龙翔佛寺龙山在今塔子沟㕔属土黙特右翼东南境今寺址无考尧祠北魏建魏书地形志昌黎郡龙城县有尧祠龙城县为今三座塔地今祠址无考白鹿山祠北魏建魏书地形志建徳郡石城县有白鹿山祠白鹿山在今塔子沟㕔属喀喇沁左翼东境今祠址无考精严禅寺在塔子沟东北大城子土人掘地得金碑一为利州精严禅寺第一代葢公和尚墓铭承直郎北京路转运度支判官赵秉文撰并书承安五年八月望北京灵感禅寺住持𫝊法嗣祖沙门小师崇显立石文称僧圆葢于大定六年始开堂于精严禅寺为第一代知精严寺为金世宗时剏建元一统志精严寺在利州西闗金大定间建与此合今废玉京观在塔子沟东北长夀山有元至元二十四年玉京观地产弭讼碑记尚存白霫李察撰白霫张洪礼书丹住持李守净明元大师王志端张志定同立石元一统志玉京观在利州西十里此地在大城子西元时正为利州西境观距长夀山四百歩许今惟存旧址谨按玉京观地产碑所载尚有龙清观及瑞云庵亦当于大城子相近今遗址无考云谿观在塔子沟东南瑞云山有洞曰天一大洞有元至正七年碑额曰大元辽阳等处大宁县路瑞州海濵乡周家庄云谿观碑前大都大长春宫提举冲和葆素明一大师大宁路道通门提㸃张道中撰纯素安然大师松阳白道客书并篆碑称黄冠李元久于庚戌来游斯洞凿石兴功庚辰剏建三清寳殿云房斋厨焕然一新则观实落成于元顺帝至元六年今碑在山洞侧观已废圆明寺在塔子沟喀喇沁左翼西七十里元时建有碑今惟存旧址灵感寺在三座塔城内土人耕地得辽碑一为灵感寺释迦佛舎利塔铭辽天庆六年丙申新授尚书都官员外郎辽西路钱帛判官张嗣初字撰文和龙僧悟照字育物书丹碑称寺为太平九年僧守奇道隣所建作塔十三级以贮舎利大安中僧通教重修碑中凡光字皆不全书葢避太宗讳也又土人尝掘地丈余见地宫一所周遭嵌列碑文中有释迦定光二佛的身舎利塔记辽天庆二年讲经律论师慧材撰葢辽时藏佛舎利于此寺今废大通法寺在三座塔城内土人掘地得元碑一额书大元国懿州路兴中州大通法寺常住上下院地产碑记乡曲后进东巖樵隠安思道撰并书文云询厥创始罔克周知𫝊闻祖师琛公和尚栖息于兹厥后生徒接续代不乏人则此寺创建当在元以前其碑瓦备列常住田畆寺院知元时最为巨刹今废谨按大通法寺地产碑尾所列诸寺曰灵感寺曰西灵山寺曰北灵山寺曰华严寺曰松巖寺曰归山院曰増福寺曰玉泉寺曰崇国寺曰西山寺曰重修寺曰深井寺曰灵峰寺曰云巖寺曰黄寺曰洪福寺曰清修院曰石门山寺曰龙泉寺曰宁国寺曰三教院曰华犁寺曰观音堂曰段禅院曰何家讲院皆大通法寺之下院并当与兴中府相近其中惟灵感寺今存辽天庆时碑又元碑称西灵山寺地产东至白崖子南至井儿涧西至分水岭北至柏山今柏山在三座塔东南而西灵山寺已不存其余诸寺遗址亦俱无考灵巖寺在三座塔东南柏山上辽统和中僧可观始卜地结庵太平五年邑人赵廷贞等施四面隙地重熈初郡人雄武军节度使王育与邑人尹节高耸等重建二十二年僧潜奥悟开等购经一藏二十四年增建九圣殿清宁四年赐名浄觉寺咸雍六年赐名灵巖寺复有僧志福奏请铸钟増构钟楼夀昌初复建大殿今惟干统八年戊子碑尚存碑文为朝请大夫守殿中少监知安徳州军州事上骑都尉涞水县开国子食邑五百户赐紫金鱼袋邪律劭撰僧恒劬书并篆额碑阴有小篆末题劬述劭书字画遒劲文云余兄文学之外尤工小篆则恒劬殆亦邪律氏子入道者碑在今山上废安徳州城基之侧寺已废㕔峪道院在三座塔东北台头沟有金皇统八年宜州㕔峪道院复建藏经千人邑碑记东海徐卓撰字体完善碑称道院为辽耶律赛音温家之坟建以藏经金皇统六年火灾忠显校尉颜夀与郡人马祐等重建今山下石佛半损坏院基周一里许惟存旧址东岳庙在三座塔之黒城子北八里有元至正五年川州重修东岳庙碑记前嚅学正徐潜撰医学正张质书丹碑称东岳祠嵗逺残毁泰定丙寅全真刘徳宁新之今惟存旧址云峯观元张道中云谿观碑称黄冠李元久㓜而多疾父母舍入建州大王山云峰观礼曺大师为引度之师当在三座塔南境今遗址无考兴圣寺元大徳中千户王姓为林泉寺僧祥盘建于郭家寨见元僧无际月华山林泉禅寺碑今遗址无考圣水院元大徳中总管刘姓为林泉寺僧祥盘建于仇家庄亦见林泉禅寺碑今遗址无考谨按林泉禅寺地产碑所载尚有马家寨寺兴胜寺及马峪之文殊院皆林泉寺之下院今遗址俱无考兴教寺元一统志兴教寺在和衆县谨按元和衆县为塔子沟西壮之小城子凡和衆县诸寺庙当在塔子沟喀喇沁左翼西北境今属建昌县浴室寺元一统志浴室寺在和衆县重阳观元一统志重阳观在和衆县大清观元一统志大清寺在和衆县浄修寺元一统志净修寺在龙山县东南隅谨按元龙山县为今塔子沟㕔南之喀喇城凡龙山县诸寺庙当在塔子沟喀喇沁左翼西境内今属建昌县圣峰寺元一统志圣峰寺在龙山县东南隅崇教寺元一统志崇教寺在龙山县东南隅隆祥观元一统志隆祥观在龙山县东南隅极乐寺元一统志极乐寺在龙山县西南十三里辽时建内有刘銮塑像龙泉寺元一统志龙泉寺在龙山县南一百三十里富熊山寺元一统志龙山县南六十里熊山上有熊山寺石柱山寺元一统志龙山县南八十里石柱山中辽僧白羊大师建寺于此利州文庙元一统志文庙在利州西南隅谨按元利州为今塔子沟东北之大城子凡利州诸寺庙当在塔子沟㕔属喀喇沁左翼北境内䕶国西齐王庙元一统志䕶国西齐王庙在利州西闗祥灵寺元一统志祥云寺在利州西闗栖贞观元一统志栖贞观在利州东孙家庄洪广寺元一统志洪广寺在利州东九十里昌国寺元一统志昌国寺在利州东一百六十里云峰寺元一统志云峰寺在利州东南一百二十里金山之巅中有瀑布龙山庙元一统志龙山庙在利州南二里石将军庙元一统志石将军庙在利州西南二十里祈祷多应昭恵灵显真君庙元一统志昭恵灵显真君庙在利州西北二里庆云寺元一统志庆云寺在利州北九十里古城寺元一统志古城寺在恵州东一百八十里谨按恵州东南境为今塔子沟南境地恵州东南之寺庙当在塔子沟喀喇沁左翼南境今建昌朝阳县地龙门寺元一统志龙门寺在恵州东南一百七十里兴中州文庙元一统志宣圣庙在兴中州东北隅谨按元兴中州为今塔子沟东北之三座塔也凡兴中州诸寺庙当在塔子沟土黙特右翼境今建昌朝阳县地大观音阁元一统志大观音阁在兴中州市心辽清宁四年建崇福寺元一统志崇福寺在兴中州西南隅辽干统二年建金巖寺元一统志金巖寺在兴中州西八十里青峦山华严寺元一统志辽天授皇帝常猎和龙山建华严寺元安思道大通法寺地产碑亦载和龙山华严寺之名川州文庙元一统志川州文庙辽时尝创庙学于川州治西南金承安五年重修泰和初赵秉文为记谨按元川州为今三座塔东北境地川州寺庙当在塔子沟土黙特右翼北境今建昌朝阳县地建州文庙元一统志文庙在建州西北隅谨按元建州为今三座塔西南境地凡建州诸寺庙当在塔子沟㕔属土黙特右翼西南境内兴隆寺元一统志兴隆寺在建州西南隅紫㣲宫元一统志紫㣲宫在建州东北隅十方讲院元一统志十方讲院在恵和县东北隅辽夀隆二年建谨按元恵和县为今塔子沟北敖汉地凡恵和县诸寺庙当在敖汉境今建昌朝阳地观音阁元一统志观音阁在恵和县市心崇法寺元一统志崇法寺在恵和县仁王阁元一统志仁王阁在武平县市心谨按元武平县为今塔子沟东北奈曼地凡武平县诸寺庙当在奈曼境内今建昌朝阳县地福严寺元一统志福严寺在武平县宝贞观元一统志宝贞观在武平县东南钦定热河志卷八十二钦定热河志卷八十三钦定四库全书钦定热河志卷八十三文秩热河自秦汉以来越在外徼诸部错居未有官守之设也元魏建安营二州分置守令唐时有营州都督府不过侨治于内地辽金及元始全有其境官制之见于史志者綦详明初𨽻北平布政司仅属遥领未几即弃于三卫无复有王官矣我国家光宅区夏薄海内外咸𨽻版图而热河尤宻迩畿辅置道分㕔吏治赅备近复改设府州县规制与内地等守土之臣嵗奉时廵亲承训示整饬纪纲勤宣厥职下逮庶司奔走匪懈故兆民登祍席之安而衆务收臂指之效法立政成犁然尽善谨次先后建置之由志文秩第十四承德府分廵热河等处地方兵备道一贠干隆五年设辖承德府并所属一州五县兼辖武弁驻承德府知府一员先是雍正元年于热河等处设理事同知一员掌旗民事务十一年设承德州以知州専理民务以同知専理旗务遇有旗民交关之事则彼此会同办理干隆七年裁承德州知州即以热河同知移驻州署仍统理旗民四十三年改为承德府知府其喀喇河屯㕔改为滦平县四旗㕔改为丰宁县八沟㕔改为平泉州塔子沟㕔改为建昌县乌兰哈逹㕔改为赤峰县三座塔㕔改为朝阳县俱𨽻府治教授一员先是干隆四十二年设热河道学教授四十三年改承德府学教授经歴一员先是干隆七年设热河廵检一员専管道㕔监狱及热河之左哨右哨中关等汛廵缉事冝四十三年改为承德府经歴仍摄廵检兼管司狱事张三营廵检一员干隆七年设管理唐三营茅沟石片子等汛廵缉事冝滦平县理事通判管知县事一员先是干隆七年设喀喇河屯㕔理事通判一员管旗民事务四十三年改为滦平县仍以通判管知县事属承德府廵检兼管典史事一员干隆七年设管理监狱及喀喇河屯马圈子司马台潮河川等汛廵缉事宜四十三年兼管滦平县典史事鞍匠屯廵检一员干隆元年以西河司廵检移驻管理鞍匠屯卯正喇嘛洞大店子虎什哈等汛廵缉事宜属承德州七年裁州改属喀喇河屯㕔今属滦平县丰宁县理事通判管知县事一员先是雍正十三年以东河通判移驻于四旗适中土城子地方管理䝉古镶黄正白镶白正蓝四旗命盗事件四十三年改为丰宁县仍以通判管知县事属承德府土城子廵检兼管典史事一员干隆元年设廵缉镶白旗土城子地方及管四旗㕔监狱事宜四十三年兼管丰宁县典史事黄姑屯廵检一员干隆元年设廵缉正蓝旗黄姑屯地方郭家屯廵检一员干隆元年设廵缉正白旗郭家屯地方大阁儿廵检一员干隆元年设廵缉镶黄旗大阁儿地方平泉州理事同知管知州事一员先是雍正十年设八沟㕔理事同知一员与管理藩院章京分管喀喇沁䝉古民人缉捕盗贼等事以八沟东街之钢义㡌乌勒瑚玛梁南岭等处地方𨽻之十三年东河通判移驻土城子其所辖八沟西街之雅图沟龙须门等汛併归㕔治凡旗民命盗钱谷専归八沟同知管辖四十三年改为平泉州仍以同知管知州事属承德府廵检兼管吏目事一员雍正十年设干隆四十三年兼管平泉州吏目事赤峰县理事通判管知县事一员干隆三十九年析八沟㕔北境置乌兰哈逹㕔设理事通判一员四十三年改为赤峰县仍以通判管知县事属承德府廵检兼管典史事一员干隆二十年设𨽻八沟㕔同知三十九年改𨽻乌兰哈逹㕔通判四十三年兼管赤峰县典史事建昌县理事通判管知县事一员先是干隆四年设塔子沟㕔理事通判一员管理喀喇沁贝勒扎萨克塔布嚢两旗䝉古民人事件十三年令兼辖土黙特两旗事务十七年复以奈曼一旗𨽻之四十三年改为建昌县仍以通判管知县事属承德府廵检兼管典史事一员干隆五年设四十三年兼管建昌县典史事朝阳县理事通判管知县事一员干隆三十九年析塔子沟㕔东境置三座塔㕔设理事通判一员四十三年改为朝阳县仍以通判管知县事属承德府廵检兼管典史事一员干隆十六年设𨽻塔子沟㕔通判三十九年改𨽻三座塔㕔通判四十三年兼管朝阳县典史事理藩院差员管理平泉州地方䝉古民人事务兼理税务司官一员干隆十七年设管理赤峰县地方䝉古民人事务兼理税务司官一员干隆十三年设管理朝阳县地方䝉古民人事务兼理税务司官一员干隆十三年设协理建昌县地方税务笔帖式一员干隆十八年设谨按热河创建府州县为畿辅上郡自道府以及庻司以次胪列至前代官制广稽史书所戴凡𨽻兹土者附録于左以备旧闻北魏州二安州营州天赐二年制诸州置三刺史宗室一人异姓二人太和二十三年制上州刺史第三品中州刺史从第三品下州刺史第四品安州郡一广阳营州郡一昌黎天赐二年制郡置三太守太和二十三年制上郡太守第四品中郡太守第五品下郡太守第六品广阳郡县三广兴燕乐方城昌黎郡县三龙城广兴定荒天赐二年制县置三令长太和二十三年制上县令第六品中县令第七品下县令第八品北齐县一龙城齐制上上县令属官有丞中正光迎功曹光迎主簿功曹主簿録事及西曹户曹金曹租曹兵曹等掾市长等员合属官佐史五十四人上中县减上上县五人上下县减上中县五人中上县减上下县六人中中县减中上县五人中下县减中中县一人下上县减中下县一人下中县减下上县一人下下县减下中县一人隋郡一辽西县一柳城隋制郡置太守丞尉正光迎功曹光迎主簿县正功曹主簿西曹金户兵法士等曹市长等员併佐史合一百四十六人县置令丞尉正光迎功曹光迎主簿西曹金户兵法士等曹佐及市长等员合九十九人辽中京宰相府左相右相左平章政事右平章政事中京度支使司中京度支使知中京度支使中京度支副使同知中京度支使事中京度支使判官中京留守司中京留守行大定府尹事中京副留守知中京留守事大定府少尹同知中京留守事同签中京留守事中京留守判官中京留守推官中京都总管府都总管知大定府事同知中京事中京都虞候司都虞候中京警廵院警廵使警廵副使中京处置司处置使中京学博士助教中京国子监祭酒司业监丞主簿中京文思院文思使中京路按问使司按问使中京廵逻使司廵逻使中京大内都部署司大内都部署大内副署兴中府知兴中府事同知兴中府事兴中府判官府学博士助教中京节度使军州三兴中府彰武军川州长宁军建州保静军置节度使节度副使同知节度使事行军司马军事判官掌书记衙官中京观察使司州三高州武安州利州置观察使观察副使观察判官中京大定府刺史州七恩州惠州榆州泽州北安州潭州松山州兴中府刺史州一安德州来州府刺史州一隰州州置刺史同知州事録事叅军州学博士助教中京大定府县八大定长安富庶劝农文定升平金源归化恩州县一恩化高州县一三韩利州县一阜俗惠州县一惠和武安州县一沃野潭州县一龙山松山州县一松江榆州县二和衆永和泽州县二神山滦河北安州县一利民兴中府县四兴中营邱象雷闾山安德州县一安德川州县三宏理咸康宜民建州县二永霸永康隰州县一海阳县置令丞主簿尉县学博士助教金北京留守司留守一员同知留守事一员副留守一员留守判官一员都总管判官一员推官一员司狱一员女直知法一员汉人知法一员北京宫苑使一员北京警廵院警廵使一员判官二员北京转运司转运使一员同知一员副使一员都勾判官一员户籍判官一员支度判官二员盐铁判官一员都孔目官二员女直知法一员汉人知法一员府一兴中尹一员同知一员少尹一员府判一员推官一员府教授一员知法一员军州一兴州宁朔军节度使一员同知节度使一员副使一员节度判官一员观察判官一员知法一员州教授一员司狱一员州二利州建州州置刺史一员同知一员判官一员司军一员知法一员军辖兼廵捕使一员大定府县十大定长兴冨庻金源三韩松山武平惠和和衆神山兴中府县三兴中永德宜民利州县二阜俗龙山建州县一永霸兴州县二兴化宜兴县置令一员丞一员主簿一员尉一员谨按金制凡诸京倚郭者为京县京县而下以万户以上为上县三千户以上为中县不满三千户为下县县置令丞主簿尉下县不置尉以主簿兼之元山北辽东道肃政亷访司治大宁路亷访使二员副使二员佥事四员经歴一员知事一员照磨兼管勾一员大宁路总管府达噜噶齐一员总管一员同知治中判官各一员推官二员经歴一员知事一员照磨兼磨兼承发架阁一员儒学教授一员学正一员学録一员䝉古教授一员医学教授一员隂阳教授一员司狱司司狱一员丞一员平凖行用库提领大使一员副使一员织染局局使一员副使一员杂造局大使一员副使一员府仓大使一员副使一员惠民药局提领一员税务提领一员大使一员副使一员録事司达噜噶齐一员判官一员典史一员谨按元史各路并有録事司中统二年设録事司候判官各一员至元二十年省司候置达噜噶齐一员又各总管府之达噜噶齐亦俱至元二十年置上都路州二兴州松州大宁路州六兴中州高州惠州川州利州建州州置达噜噶齐一员知州一员同知一员判官一员吏目一员上都路兴州县二兴安宜兴大宁路县七大定富庻金源武平惠和和衆龙山县置达噜噶齐一员尹一员薄一员尉一员典史一员廵检司廵检一员大宁路管民提领所提领一员副提领一员相副官一员典史一员管领大宁等处打捕鹰房纳绵等户提领所提领一员副提领一员大宁海阳等处屯田打捕所达噜噶齐一员长官一员䝉古教授一员儒学教授一员大宁路军噐人匠提举司达噜噶齐一员提举一员同提举一员副提举一员大宁路织染局大使一员副使一员照畧案牍一员兴中州等处油户提领所提领一员大使一员副使一员上都甲匠提举司兴州白局子甲局院长一员兴州千户寨甲局院长一员松州五指崖甲局院长一员松州胜安甲局院长一员谨按元史百官志上都甲匠提举司条下祇载𨽻兴松二州者他非热河境内不具列钦定热河志卷八十三钦定热河志卷八十四钦定四库全书钦定热河志卷八十四兵防热河北界兴安东接辽左汉魏以来诸部分争罕有宁宇控御之道无闻焉唐平卢道设东军北口等守捉辽金及元畧具兵防明则弃大宁徙卫所诸军于内地遂视同外域矣我朝幅员无外威德遐畅塞垣之地不异腹里于热河编立营伍分置戍逻以驻防八旗官兵隶于副都统以内府三旗汉军官兵隶于总管以河屯协官兵隶于提标以捕盗官兵隶于督标肄练以法徼巡以时经制周密可垂久远志兵防第十五若夫邮𫝊之设或隶古北口站员或隶承德府州县每届翠华巡莅阁部章奏咸三日一达行在晷刻不稽至于诸部朝贡奏报兼设䝉古驿站用彰同轨之盛治并以次附列于左云热河等处驻防八旗官兵鎭守热河等处地方副都统一员满洲镶黄正白二旗协领一员正黄正红二旗协领一员镶白正蓝二旗协领一员镶红镶蓝二旗协领一员䝉古右翼正黄正红镶红镶蓝四旗协领一员满洲镶黄旗佐领二员防御二员骁骑校二员正黄旗佐领二员防御二员骁骑校二员正白旗佐领二员防御二员骁骑校二员正红旗佐领二员防御二员骁骑校二员镶白旗佐领二员防御二员骁骑校二员正蓝旗佐领二员防御二员骁骑校二员镶红旗佐领二员防御二员骁骑校二员镶蓝旗佐领二员防御二员骁骑校二员䝉古镶黄正白二旗佐领一员防御一员骁骑校一员镶白正蓝二旗佐领一员防御一员骁骑校一员正黄正红二旗佐领一员防御一员骁骑校一员镶红镶蓝二旗佐领一员防御一员骁骑校一员笔帖式二员驻防兵二千名右热河等处驻防雍正二年初设总管一员副总管二员佐领十六员骁骑校十六员笔帖式二员兵八百名分驻热河喀喇河屯桦榆沟三处干隆三年裁总管副总管改设副都统一员增置协领六员防御二十员又增佐领四员骁骑校四员兵一千二百名今现额副都统一员协领五员佐领二十员防御二十员骁骑校二十员笔帖式二员兵二千名俱隶热河副都统热河总管所辖内府三旗汉军官兵热河总管二员苑副三员热河行宫守衞千总十一员副千总二十二员喀喇河屯行宫守衞千总一员副千总一员王家营行宫守衞副千总一员长山峪行宫守衞千总一员副千总一员两间房行宫守卫千总一员副千总一员古北口行宫守衞千总一员副千总一员钓鱼台行宫守衞千总一员黄土坎行宫守衞副千总一员中闗行宫守衞千总一员副千总一员什巴尔台行宫守衞副千总一员博罗河屯行宫守衞千总一员副千总一员济尔哈朗图行宫守衞千总一员副千总一员阿穆唿朗图行宫守衞千总一员副千总一员张三营行宫守衞千总一员副千总一员热河溥仁寺普乐寺安远庙普宁寺普陀宗乘庙殊像寺广安寺罗汉堂八处守衞千总五员副千总六员把总四员守衞兵九百九名右热河总管所辖汉军掌守衞口外行宫康熙四十二年初设总管先后签移奉天黑龙江吉林乌喇茅沟等处人户安置热河分卫行宫雍正二年准总管尚书赫奕奏改设兵六百十一名旧制守备二员千总十四员雍正十年改守备缺亦为千总共千总十六员副千总二十六员干隆三十五年增置苑副三员嗣因各处添建行宫寺庙先后添设千总九员副千总十五员把总四员兵二百九十八名今现额总管二员苑副三员千总二十五员副千总四十一员把总四员兵九百九名俱隶热河总管直隶提督标所辖河屯协各营官兵河屯协副将一员河屯协中军兼管左营事都司一员千总一员把总二员分防喀喇河屯汛千总一员马圈子汛把总一员中关汛把总一员下板城汛把总一员新嶂子汛外委一员七间房外委把总一员三道梁外委把总一员河屯协右营土城子守备一员千总一员把总一员分防僧机图汛千总一员郭家屯把总一员上黄旗汛把总一员大阁汛把总一员虎什哈汛把总一员博罗淖尔汛外委把总一员四坌口汛外委把总一员河屯协八沟营都司一员千总一员把总二员分防龙须门汛千总一员雅图沟汛把总一员中六沟汛把总一员二沟汛把总一员茅沟汛把总一员七沟汛外委千总一员暖泉汛外委把总一员博罗树汛外委把总一员河屯协唐三营守备一员千总一员分防黄姑屯汛千总一员白虎沟汛把总一员喇嘛洞汛把总一员大店子汛把总一员红旗汛外委把总一员荒地汛外委把总一员河屯协四营马歩守兵一千一百九十九名右河屯协四营康熙四十五年初设河屯营守备驻札喀喇河屯四十八年移驻热河雍正元年添设河屯营叅将九年改原设守备为中军守备十年设八沟营守备唐三营守备各一员增置弁兵干隆二年准直隶提督瞻桂奏改河屯营叅将为叅将添设左右二营改中军守备为中军都司兼管左营事设左右土城子守备一员改八沟营守备为八沟营都司仍与原设之唐三营守备统归河屯协管辖自副将以下并听热河驻防大臣调遣其巡哨之制千总把总外委每月与邻汛会哨一次都司守备每季会哨一次副将每年春冬巡查一次今现额河屯协副将一员都司二员守备二员千总八员外委千总三员把总十九员外委把总七员实操马歩兵一千一百九十九名俱隶直隶提督标直隶总督标所辖捕盗官兵承德府属热河捕盗把总一员额外外委一员平泉州属喀尔沁捕盗千总一员卧佛寺把总一员黄土梁外委把总一员建昌县属塔子沟汛捕盗千总一员外委把总一员赤峰县属乌兰哈达汛千总一员朝阳县属三座塔汛把总一员鄂尔土板外委把总一员捕盗马歩兵一百三十七名右热河等处捕盗营干隆元年准直隶总督李衞奏设喀尔沁捕盗千总一员听八沟同知差遣侦捕仍隶河屯协五年设塔子沟千总一员外委把总一员十五年于八沟所属之黄土梁添设额外外委一员十八年复于八沟所属之卧佛寺添设把总一员并以八沟塔子沟额设千总弁兵改隶督标二十一年设乌兰哈达千总一员二十九年设热河捕盗把总一员三十七年添设额外外委一员三十九年设三座塔捕盗把总一员鄂尔土板外委把总一员并隶督标管辖专听热河道府等差遣侦捕今现额千总三员把总三员外委把总三员额外外委一员马歩兵一百三十七名俱隶直隶总督标察哈尔官兵察哈尔本元裔小王子之后明嘉靖间其部长名卜赤者驻牧察哈尔之地遂以名部四传至林丹汗侵扰诸部本朝天聪六年太宗文皇帝亲征察哈尔林丹汗走死其子孔果尔额哲来降封为亲王即其部编旗驻义州康熙十四年布尔尼兄弟谋叛讨平之迁其衆分处于宣化大同边墙外编设佐领后复以来降之喀尔喀额鲁特部人隶焉其八旗分左右二翼镶黄正白镶白正蓝为东四旗即热河西北之四旗㕔今丰宁县境也其部衆习于游牧与扎萨克䝉古同俗旗务则掌之张家口都统制与内八旗相等故附兵防之末察哈尔东四旗曰镶黄旗曰正白旗曰镶白旗曰正蓝旗每旗各设总管一员叅领一员副叅领一员佐领随人户编置无定员䕶军校骁骑校随佐领分设亦无定员每佐领下设亲军二名前锋二名䕶军二十五名领催六名骁骑三十五名谨按热河满汉官兵守衞巡防规制严密谨次第胪载以资省览其前代兵衞依文秩之例亦附列云后魏和龙鎭都大将魏制縁边皆置鎭都大将统兵备御与刺史同城隍仓库皆鎭将主之魏书乐陵王思誉为鎭东大将军和龙鎭都大将营州刺史又安定王休为使持节都督诸军事和龙鎭将谨按和龙镇都大将魏书或作和龙镇将盖史文详畧之异所载镇将自乐陵王思誉外有安丰王勐于洛抜等皆兼营州刺史疑即如唐时都督兼刺史不检校州事者然隋营州总管隋书高祖纪开皇十五年韦沖为营州总管营州都督唐书列传有隋营州都督裴世节唐营州都督唐书百官志都督掌督诸州兵马甲械城隍镇戍粮廪总判府事谨按唐时营州都督所领镇戍有平卢军镇安军榆关守捉城汝罗守捉城怀远守捉城巫闾守捉城襄平守捉城其地不尽在今热河境内而中叶以后境壤沦于契丹史志所载亦仅存其名而已并附录于此辽五州都总管府辽史百官志耶律速撒穆宗初为义霸祥顺圣五州都总管五州制置使司辽史百官志圣宗开泰九年有霸建宜泉锦五州制置使霸州处置使司辽史百官志统和二十七年废中京延昌宫提辖司中京文忠王府提辖司辽史兵衞志辽世建宫衞入则居守出则扈从有兵事则各提辖司传檄而集十万骑军立具矣凡十二宫一府自上京至南京总要之地各置提辖司重地每宫皆置内地一二而已金北京路都统副都统金史右宣徽使亨为北京路都统吏部郎中完颜达吉为副都统北京兵马都指挥使见金史完颜蒲剌都传元北京都元帅元史有北京总管都元帅右副北京等七路兵马都元帅北京路万户元史王珣传子荣祖授北京等路征行万户兴中府千户元史石天应传弟子佐中授兴中府千户大宁屯田千户所至正二年八月发五衞汉军二千人于大宁等处剏立屯田分置两翼屯田千户谨按元史兵志辽阳等处行中书省所辖屯田有大宁路海阳等处打捕屯田所即百官志屯田打捕所也明北平行都司所属衞十三大宁衞新城衞富峪衞会州衞营州左屯衞营州中屯衞营州前屯衞营州后屯衞兴州左屯衞兴州右屯衞兴州中屯衞兴州前屯衞兴州后屯衞衞置指挥使一员同知二员佥事四员镇抚二员经歴一员知事一员吏目一员仓大使一员副使一员北平行都司所属所二寛河守御千户所宜兴守御千户所所置正千户一员副千户二员镇抚二员吏目一员百户十员总旗二十人小旗百人驿递古北口部员所司驿站鞍匠屯站把总二员马四十匹红旗营站把总二员马三十匹什巴尔台站千总把总各一员马三十匹坡赖村站把总二员马三十匹王家营站把总二员马三十匹右古北口外五站凡应付夫马奏销钱粮并古北口管站员外郎掌之承德府热河站马二十匹滦平县站马十二匹丰宁县站马八匹平泉州站马八匹赤峰县站马八匹建昌县站马八匹朝阳县站马八匹右承德府属七站凡应付夫马奏销钱粮并热河道府州县掌之䝉古驿站康熙三十一年定各䝉古地方皆安设驿站每站相距百里惟科尔沁左翼前旂左翼后旗等由山海关外路行走郭尔罗斯前后二旗杜尔伯特由黑龙江路行走不必另置驿站外余均择水草形势之地安设自古北口外至乌珠穆沁等旂为一路计九百余里除近边三百里旧有站外添设站六自喜峰口外至扎赉特等旗为一路计一千六百余里除近边二百里旧有站外添设站十四每路设营站䝉古员外郎一员笔帖式二员每驿设马五十匹古北口一路设驿丁三百名喜峰口一路设驿丁六百名三十二年每驿增设驿车干隆十四年以䝉古驿站穿行围塲不无惊扰奉㫖移于围塲界外墨尔岭东沟安设今定制䝉古驿站由古北口者十曰美尔沟站曰钖尔哈站曰阿梅沟站曰卓索站曰陈都布站曰来色唿都克站曰西拉木伦站曰噶察克站曰海拉察克站曰阿鲁噶木尔站由喜峰口者十六曰五十家站曰克斯唿站曰拖和图站曰百尔克站曰轰郭图站曰沙拉诺尔站曰库库车尔站曰赛音哈克站曰西纳郭尔站曰䕫苏布拉克站曰博罗额尔几站曰诺穆齐站曰哈沙图站曰阿尔坦克勒苏特站曰钟对站曰海代罕站凡口外驿站自古北口至乌珠穆沁等旂自喜峰口至扎赉特等旂按乌珠穆沁扎赉特本在承德府境外但由古北口者则经滦平县丰宁县等境由喜峰口者则经平泉州建昌县等境所有设站地方多在热河所属各䝉古之内谨详列于篇谨按干隆十九年驾自热河幸盛京以向例军营事件进张家口出古北口行走纡回命于张家口外第三四站起酌量安设台站直抵热河以便驰送随宜改设不为定例谨附识云辽古北口外各驿谨按宋史刘敞传敞奉使契丹自古北口至柳河囘曲殆千里译人曰通好以来置驿如是不敢变也知古北口以外辽时皆置有驿自中京以南则有王曾行程录所载之新馆卧如来馆柳河馆打造部落馆牛山馆鹿儿馆崃馆铁浆馆富谷馆通天馆自中京以北则有富弼行程录所载之临都馆官窰馆松山馆崇信馆广宁馆姚家寨馆咸宁馆保和馆宣化馆长泰馆盖皆当时之驿也金时于口外诸州县多仍辽旧则置驿亦当如辽而史无可考元花道驿元史世祖中统二年诸王塔察尔使臣库库楚至北京花道驿手杀驿吏郝用郭和尚花道之地在大宁故城东其驿当在今平泉州东境高州二驿元史世祖至元五年立高州北二驿高州为今翁牛特地其驿当在今平泉州北境建州四驿元史至元二十五年复立咸平置建州四驿建州为今土黙特右翼地其驿当在今建昌县境滦阳寛河二驿元史仁宗皇庆元年辽阳省增置滦阳寛河驿当在今承德府南境明古北口外至开平衞各驿明太祖洪武二十七年于开平衞置马驿接大宁古北口自开平南五十里曰东凉亭又四十里曰沈河又五十里曰扒八又六十里曰黄崖又五十里曰滦河又五十里曰灰岭又六十里曰古城又五十里曰青松又南五十六里至古北口宣德时废谨按开平衞为今之多伦诺尔㕔其东为丰宁县界所云黄崖滦河灰岭古城青松诸驿皆当在今丰宁县滦平县等境钦定热河志卷八十四钦定热河志卷八十五钦定四库全书钦定热河志卷八十五职官题名纪职官者例有题名所以稽嵗时重官守也热河近聨畿辅自山庄肇启郡县改设数十年来规制赅备官斯土者犂然可考今载文职自教授以上武职自佐领守备以上次其任事先后志职官题名第十六其前代职官姓氏间𫝊而嵗月无考谨稽史𫝊事实可采者别为宦蹟一门云分廵热河等处地方兵备道陶正中江苏金匮人干隆五年任八十满洲正白旂人干隆七年任富勒赫满洲镶红旗人干隆十年任安宁满洲正黄旗人干隆十五年任明徳满洲镶蓝旂人干隆十七年任富勒浑满洲镶黄旗人干隆十七年任常亮满洲镶黄旗人干隆二十年任良卿满洲正白旗人干隆二十二年任富贵满洲镶黄旗人干隆二十四年任揆义满洲镶黄旗人干隆二十九年任増福满洲镶蓝旗人干隆三十一年任明山保䝉古镶红旗人干隆三十四年任伊桑阿满洲镶黄旗人干隆四十六年任当保满洲镶白旗人干隆四十七年任热河理事同知葛森满洲正白旗人雍正二年任洪同满洲正黄旗人雍正五年任明亮满洲正黄旗人雍正六年任陈肇魁福建顺昌人雍正七年任瞻㤗满洲镶黄旗人雍正十年任八十满洲正白旗人雍正十一年任齐格满洲镶黄旂人雍正十三年任硕岱满洲镶红旗人干隆元年任同徳满洲正黄旗人干隆七年任常㤗满洲正白旗人干隆九年任德克精额满洲正红旗人干隆十四年任三音布满洲镶黄旗人干隆二十一年任明山保䝉古镶红旗人干隆二十三年任福顺满洲镶黄旗人干隆三十五年任明兴满洲镶黄旗人干隆三十七年任穆靖安满洲镶黄旗人干隆四十一年任伊桑阿满洲镶黄旗人干隆四十二年任承徳府知府伊桑阿干隆四十三年任当保满洲镶白旗人干隆四十四年任清格满洲镶蓝旗人干隆四十七年任託伦满洲镶红旗人干隆四十八年任承徳府学教授米天瑛顺天宛平人干隆四十三年任权天鑑直𨽻宣化府人干隆四十五年任杨国麟顺天寳坻人干隆四十五年任喀喇河屯理事通判徳克精额满洲正红旗人干隆八年任索铭满洲镶红旗人干隆十四年任保宁满洲镶白旗人干隆十五年任观音保满洲正蓝旗人干隆十五年任富成善满洲镶蓝旗人干隆十九年任观音保满洲正蓝旗人干隆十九年复任保宁满洲镶白旗人干隆二十一年复任寳福满洲镶黄旗人干隆二十二年任文禄满洲镶黄旗人干隆二十八年任徳禄䝉古正白旗人干隆三十一年任庆善䝉古正黄旗人干隆三十三年任福庆满洲镶蓝旗人干隆三十七年任常徳满洲正红旗人干隆三十九年任诚安满洲正黄旗人干隆四十二年任理事通判管滦平县事诚安干隆四十三年任海成满洲正蓝旗人干隆四十四年任瑚嵩满洲镶蓝旗人干隆四十五年任清格满洲镶蓝旗人干隆四十六年任舒明满洲正白旗人干隆四十七年任四旗理事通判常永䝉古正白旗人干隆元年任陈卜禄满洲镶白旗人干隆七年任诚和满洲正白旗人干隆十四年任陈卜禄满洲镶白旗人干隆十五年复任法明满洲镶红旗人干隆十六年任诚和满洲正白旗人干隆十八年复任永熙满洲正白旗人干隆二十一年任科灵阿满洲正白旗人干隆二十六年任穆靖安满洲镶黄旗人干隆三十八年任觉罗嵩阿礼满洲正蓝旗人干隆四十一年任理事同知管平泉州事觉罗嵩阿礼干隆四十三年任当保满洲镶白旗人干隆四十三年任徳克精额满洲镶黄旗人干隆四十四年任珠隆阿满洲正黄旗人干隆四十六年任清格满洲镶蓝旗人干隆四十七年任託伦满洲镶红旗人干隆四十七年任乌兰哈达理事通判福崇满洲镶黄旗人干隆三十九年任清格满洲镶蓝旗人干隆四十一年任理事通判管赤峰县事清格干隆四十三年任那穆塔满洲正蓝旗人干隆四十五年任庆章满洲镶黄旗人干隆四十六年任塔子沟理事通判阿延泰䝉古正蓝旗人干隆五年任硕岱满洲镶红旗人干隆五年任文岱满洲正黄旗人干隆六年任阿延泰䝉古正蓝旗人干隆九年复任徳克精额满洲正红旗人干隆十年任温平满洲正白旗人干隆十一年任雅尔布满洲正白旗人干隆十一年任法明满洲镶红旗人干隆十二年任明徳满洲镶黄旗人干隆十五年任巴延福䝉古正黄旗人干隆十八年任通古䝉古正白旗人干隆十八年任纳济图满洲镶红旗人干隆二十三年任图尔彬阿满洲正蓝旗人干隆二十八年任清格满洲镶蓝旗人干隆三十六年任僧保住满洲正红旗人干隆四十一年任那穆塔满洲正蓝旗人干隆四十一年任理事通判管建昌县事福勒珲满洲镶白旗人干隆四十三年任五灵安满洲镶红旗人干隆四十六年任託铭满洲镶白旗人干隆四十七年任三座塔理事通判福庆满洲镶蓝旗人干隆三十九年任福崇满洲镶黄旗人干隆四十二年任理事通判管朝阳县事福崇干隆四十三年任英常满洲正黄旗人干隆四十二年任福崇满洲镶黄旗人干隆四十三年复任诚安满洲正黄旗人干隆四十四年任那穆塔满洲正蓝旗人干隆四十六年任热河副都统那苏泰满洲正蓝旗人干隆三年任达尔当阿满洲镶黄旗人干隆五年任马尔拜满洲正白旗人干隆九年任索拜满洲镶黄旗人干隆十年任巴尔品满洲正黄旗人干隆十一年任那兰保䝉古正蓝旗人干隆十二年任马尔泰满洲正黄旗人干隆十二年任满福满洲镶蓝旗人干隆十三年任海常满洲镶黄旗人干隆十三年任李侍尧汉军正蓝旗人干隆十七年任明安满洲镶黄旗人干隆二十年任富当阿满洲正蓝旗人干隆二十一年任额尔登额满洲正黄旗人干隆二十六年任新柱满洲镶黄旗人干隆三十二年任玛昌满洲正黄旗人干隆三十二年任唿什图满洲正黄旗人干隆三十三年任三全满洲正红旗人干隆三十四年任多鼐满洲正蓝旗人干隆四十年任恒秀满洲正白旗人干隆四十三年任恒瑞满洲正蓝旗人干隆四十七年任满洲镶蓝正白二旗恊领莫尔泰满洲镶黄旗人干隆三年任富当阿满洲正蓝旗人干隆十六年任善住满洲镶黄旗人干隆二十年任三全满洲正红旗人干隆二十六年任三徳满洲镶黄旗人干隆二十八年任巴哈纳满洲正蓝旗人干隆四十一年任敖海满洲镶黄旗人干隆四十三年任满洲正黄正红二旗恊领额勒珲满洲正黄旗人干隆三年任图克禅满洲镶红旗人干隆七年任英艾满洲镶蓝旗人干隆九年任二格满洲正黄旗人干隆十三年任常绍满洲正红旗人干隆二十九年任六十六满洲正红旗人干隆三十五年任韩保满洲正黄旗人干隆四十一年任满洲镶白正红二旗恊领黒黒满洲正蓝旗人干隆三年任葛思忒满洲正蓝旗人干隆五年任玉福满洲镶黄旗人干隆十六年任多鼐满洲正蓝旗人干隆二十八年任保住满洲正白旗人干隆三十八年任徳保满洲正白旗人干隆四十三年任满洲镶红镶蓝二旗恊领塞合臣满洲镶蓝旗人干隆三年任塞成额满洲镶蓝旗人干隆十七年任圣保满洲镶红旗人干隆二十九年任布占满洲正红旗人干隆三十一年任䝉古左翼四旗恊领明徳䝉古镶黄旗人干隆三年任达春䝉古镶白旗人干隆二十年任闗保住䝉古正白旗人干隆二十一年任五林太䝉古正白旗人干隆二十九年任䝉古右翼四旗恊领阿穆唿朗䝉古镶黄旗人干隆三年任佛敏保䝉古正红旗人干隆二十九年任黒霄满洲正黄旗人干隆四十二年任满洲镶黄旗佐领一贡太满洲镶黄旗人雍正二年任玉福满洲镶黄旗人雍正十二年任善住满洲镶黄旗人干隆十六年任伏楞额满洲正白旗人干隆二十年任常徳满洲镶黄旗人干隆二十三年任青住满洲镶黄旗人干隆二十九年任智善满洲镶蓝旗人干隆四十三年任罕保满洲正黄旗人干隆四十三年任佐领二斑达尔什䝉古镶黄旗人雍正二年任索诺䝉古镶黄旗人雍正四年任喜哥满洲镶黄旗人雍正九年任七十二满洲正白旗人干隆七年任三德满洲镶黄旗人干隆十五年任敖海满洲正白旗人干隆二十八年任金伍满洲正红旗人干隆四十三年任满洲正黄旗佐领一阿尔图满洲正黄旗人雍正二年任密思哈满洲正黄旗人干隆二年任海亮满洲正黄旗人干隆四年任宣富满洲镶蓝旗人干隆八年任赵山满洲正黄旗人干隆二十九年任佐领二阿尔雅䝉古正黄旗人雍正二年任葯色满洲镶蓝旗人雍正九年任喀尔堪满洲正黄旗人雍正十三年任金陞满洲正黄旗人干隆五年任二格满洲正黄旗人干隆八年任塞成额满洲镶蓝旗人干隆十三年任舒昌满洲正红旗人干隆十八年任三全满洲正红旗人干隆十九年任六达色满洲正红旗人干隆二十六年任和成额满洲正黄旗人干隆二十九年任常柱满洲正黄旗人干隆三十五年任徳保满洲正白旗人干隆四十三年任满洲正白旗佐领一阿尔太满洲正白旗人雍正二年任阿海满洲正白旗人干隆七年任二达色满洲镶白旗人干隆十七年任八格满洲正白旗人干隆二十一年任竒郎阿满洲正白旗人干隆二十九年任三徳满洲镶黄旗人干隆四十年任巴哈纳满洲正蓝旗人干隆四十一年任富明阿满洲镶红旗人干隆四十三年任庆舒满洲正白旗人干隆四十三年任佐领二位图䝉古正白旗人雍正二年任阿尔那满洲正白旗人雍正二年任占太满洲正白旗人雍正九年任海亮满洲正黄旗人雍正十二年任花色满洲正白旗人干隆四年任阿住满洲正蓝旗人干隆十四年任多鼐满洲正蓝旗人干隆二十四年任泰明满洲正白旗人干隆二十八年任徳保满洲正白旗人干隆四十三年任常柱满洲正黄旗人干隆四十三年任满洲正红旗佐领一三格满洲正红旗人雍正二年任迈图满洲正红旗人雍正十二年任分布禄满洲正红旗人干隆四年任常徳满洲正红旗人干隆八年任十五满洲正红旗人干隆二十二年任六十六满洲正红旗人干隆二十九年任七十一满洲正红旗人干隆三十五年任佐领二噶尔图满洲正红旗人雍正二年任六十六满洲正红旗人干隆三年任艾三满洲正红旗人干隆五年任常绍满洲正红旗人干隆十九年任布霑满洲正红旗人干隆二十九年任舒住满洲正红旗人干隆三十一年任六十六满洲正红旗人干隆四十年任韩保满洲正黄旗人干隆四十一年任智山满洲镶蓝旗人干隆四十三年任满洲镶白旗佐领一爱必善满洲镶白旗人雍正二年任七十满洲镶白旗人雍正九年任富昌满洲镶白旗人雍正十一年任亮柱满洲镶白旗人干隆十一年任灵寳满洲镶白旗人干隆十四年任保住满洲正白旗人干隆三十年任敖海满洲正白旗人干隆四十三年任徳格满洲正白旗人干隆四十三年任佐领二白达色满洲镶白旗人干隆三年任五达色满洲镶黄旗人干隆十七年任八虎满洲镶黄旗人干隆十八年任满成满洲镶白旗人干隆二十九年任赵徳满洲正蓝旗人干隆四十四年任满洲镶红旗佐领一富勒满洲镶红旗人雍正二年任他郎阿满洲镶红旗人雍正六年任达赖满洲镶红旗人雍正八年任八雅尔满洲镶红旗人雍正十一年任图克禅满洲镶红旗人干隆元年任英艾满洲镶蓝旗人干隆七年任大达色满洲镶红旗人干隆九年任富合徳满洲正红旗人干隆十六年任佈霑满洲正红旗人干隆三十一年任佐领二巴雅尔䝉古镶红旗人雍正二年任达赖䝉古镶红旗人雍正八年任明徳满洲镶红旗人干隆三年任观音保满洲镶红旗人干隆四年任三全满洲正红旗人干隆十八年任舒昌满洲正红旗人干隆十八年任四大满洲镶红旗人干隆二十三年任寳剑满洲镶红旗人干隆二十九年任韩保满洲正黄旗人干隆三年任六十六满洲正红旗人干隆四十一年任富明阿满洲镶红旗人干隆四十三年任满洲正蓝佐领一三达色满洲正蓝旗人雍正二年任葛思忒满洲正蓝旗人雍正五年任五十三满洲正蓝旗人干隆五年任富当阿满洲正蓝旗人干隆八年任常保满洲正蓝旗人干隆十六年任多鼐满洲正蓝旗人干隆三十七年任白灵阿满洲正蓝旗人干隆三十八年任五十六满洲镶黄旗人干隆四十三年任佐领二保住满洲正蓝旗人雍正二年任三达色满洲正蓝旗人雍正九年任黒黒满洲正蓝旗人雍正十一年任安太满洲正蓝旗人干隆三年任苏令阿满洲正蓝旗人干隆六年任巴哈纳满洲正蓝旗人干隆二十一年任三徳满洲镶黄旗人干隆四十一年任徳格满洲正白旗人干隆四十三年任敖海满洲正白旗人干隆四十三年任满洲镶蓝旗佐领一乐色满洲正黄旗人雍正二年任常夀满洲镶蓝旗人雍正九年任额勒珲满洲镶蓝旗人雍正十一年任僧格图满洲镶蓝旗人雍正十二年任依理佈满洲正黄旗人干隆四十一年任佐领二巴太满洲镶蓝旗人干隆三年任保格满洲正红旗人干隆二十三年任珠龙阿满洲镶蓝旗人干隆二十九年任官徳满洲镶蓝旗人干隆三十五年任䝉古镶黄正白二旗佐领斑达尔什䝉古镶黄旗人雍正二年任索奈䝉古镶黄旗人雍正四年任喜哥满洲镶黄旗人雍正九年任西蓝太䝉古正白旗人干隆三年任七十四䝉古正白旗人干隆十七年任五十七䝉古镶白旗人干隆二十一年任胡图克䝉古镶白旗人干隆二十九年任石禄䝉古正白旗人干隆二十九年任䝉古镶白正蓝二旗佐领西拉布䝉古镶白旗人雍正二年任花色䝉古镶白旗人雍正九年任富昌满洲镶白旗人雍正十年任白达色满洲镶白旗人干隆元年任达春䝉古镶白旗人干隆三年任白达色䝉古镶黄旗人干隆二十年任穆忒布䝉古正蓝旗人干隆二十九年任官成䝉古镶白旗人干隆三十九年任䝉古正黄正红二旗佐领达赖䝉古镶红旗人干隆三年任克式格忒䝉古正红旗人干隆五年任佛敏保䝉古正红旗人干隆十五年任富明阿䝉古正红旗人干隆二十九年任佛敏保干隆三十八年复任富明阿干隆四十二年复任䝉古镶红镶蓝二旗佐领七十䝉古镶蓝旗人雍正二年任和尚䝉古镶蓝旗人干隆二年任保住䝉古镶红旗人干隆五年任定住䝉古镶红旗人干隆十七年任玖格䝉古正红旗人干隆二十一年任二达色䝉古正红旗人干隆二十八年任阿明阿䝉古镶红旗人干隆二十九年任黒霄䝉古正黄旗人干隆四十一年任热河总管赫奕满洲正黄旗人康熈四十二年任孙扎齐满洲镶红旗人康熈四十二年任佛保满洲正黄旗人康熈四十二年任赫奕雍正元年复任巴什满洲镶黄旗人雍正九年任巴图满洲正白旗人干隆元年任七十满洲正黄旗人干隆九年任实图满洲正黄旗人干隆十三年任阿敏尔图满洲镶黄旗人干隆十五年任富贵满洲镶黄旗人干隆二十年任海保满洲镶黄旗人干隆二十一年任永和满洲正黄旗人干隆二十六年任李永标汉军正白旗人干隆二十八年任三格满洲镶黄旗人干隆二十八年任图尔禅满洲镶黄旗人干隆二十九年任寅着满洲镶黄旗人干隆三十年任全徳满洲正黄旗人干隆三十五年任福海满洲正白旗人干隆三十七年任姚良汉军正白旗人干隆四十年任福海满洲正白旗人干隆四十五年复任苑副石勇汉军镶黄旗人干隆三十五年任盛禧汉军正白旗人干隆三十五年任李茂汉军正白旗人干隆三十五年任李本沅汉军正白旗人干隆四十年任王世杰汉军正白旗人干隆四十五年任江本臣汉军正黄旗人干隆四十七年任河屯协副将恵延祖山东济宁人干隆三年任王之琳福建同安人干隆四年任富海满洲镶红旗人干隆十年任苏保满洲正红旗人干隆十七年任安泰满洲正红旗人干隆十九年任四十八满洲镶红旗人干隆二十年任恒徳满洲正白旗人干隆四十七年任百神保满洲正蓝旗人干隆三十年任永亮满洲正白旗人干隆四十年任普吉保满洲正黄旗人干隆四十六年任河屯协中军都司兼左营事喜桑阿满洲镶白旗人干隆二年任傅魁浙江钱塘人干隆四年任何天相浙江仁和人干隆十年任伍尔亲满洲镶红旗人干隆十六年任佟保住满洲镶蓝旗人干隆二十年任徳魁满洲镶黄旗人干隆二十三年任萨尔布满洲镶蓝旗人干隆二十六年任全福满洲镶白旗人干隆二十九年任何征山西大同县人干隆三十二年任马肇言汉军镶黄旗人干隆四十二年任河屯协右营土城子守备苟思贤四川灌县人干隆二年任李良山东即墨人干隆四年任张报功山西洪洞人干隆十三年任徳庆满洲正蓝旗人干隆十九年任王延春直𨽻宣化人干隆二十五年任安成功直𨽻唐县人干隆三十二年任张洸直𨽻宣化人干隆四十年任舒兰满洲镶蓝旗人干隆四十七年任河屯协八沟营都司王钖山西太谷人干隆二年任黄景运福建兴化人干隆六年任那明阿满洲正黄旗人干隆十年任冯廷魁甘肃宁夏人干隆二十二年任周士旺直𨽻河间人干隆二十六年任马成龙直𨽻昌平人干隆三十四年任王国英直𨽻宛平人干隆三十八年任李肇祥汉军镶黄旗人干隆三十九年任赵国鼎直𨽻万全人干隆四十一年任河屯协唐三营守备王松年汉军正白旗人雍正十年任梁光杰汉军镶蓝旗人干隆二年任姚宏度湖南湘潭人干隆四年任顾起鳯直𨽻天津人干隆六年任沙尔汉满洲镶蓝旗人干隆十四年任荣士杰顺天通州人干隆十六年任周士旺直𨽻河间人干隆二十一年任马成龙直𨽻昌平人干隆二十六年任王国英直𨽻宛平人干隆三十四年任许威然直𨽻静海人干隆三十九年任李明徳直𨽻密云人干隆四十年任钦定热河志卷八十五钦定热河志卷八十六钦定四库全书钦定热河志卷八十六宦蹟热河职官先后莅兹土者详志题名以纪官守矣而前代职官自北魏以迄辽金元英声茂实代不乏人虽事蹟散见史传而歳月无可考据难以编次谨採各本传次第胪列用备旧闻志宦蹟第十七其官本州郡者系之人物云北魏安丰王勐魏书安丰王勐传勐字季烈太和五年封加侍中出为和龙镇都大将营州刺史寛仁雄毅甚有威畧薨于州张度魏书张衮传张衮上谷渔阳人子度袭爵临渭侯上谷太守除使持节都督幽州广阳安乐二郡诸军事转和龙镇都大将所在着称于洛拔魏书于栗磾传于栗磾代人子洛拔以功臣子拜侍御中散擢领监御曹事出为使持节散骑常侍宁东将军和龙镇都大将营州刺史以治有能名进号安东将军封囘魏书封懿传封懿渤海蓨人以族子叔念为后髙祖赐名囘皇兴初袭爵富城子世宗即位寻除镇逺将军安州刺史山民愿朴父子宾旅同寝一室囘下车勒令别处其俗遂改江文遥魏书江悦之传江悦之济阳考城人子文遥少有大度肃宗初平原太守迁后将军之安州刺史善于绥纳甚得物情时杜洛周葛荣等相继叛逆自幽燕以南悉皆沦陷惟文遥在介羣贼之外孤城独守鸠集荒余且耕且战百姓皆乐为用建义元年卒于州长史许思祖等以文遥遗爱在民复推其子果行州事庄帝除果通直散骑侍郎假节龙骧将军行安州事当州都督既而贼势转盛台援不接果以阻隔强㓂内徙无由乃携诸弟并率城民东奔髙丽天保中诏髙丽送果等元象中还朝北齐王峻北齐书王峻传王峻灵邱人明悟有干畧累迁恒州大中正随诸军平淮阴赐爵北平县男除营州刺史州地接边城贼数为患峻逺设斥候广置疑兵常出其不意要击之贼不敢发合境获安先是刺史陆士茂诈杀室韦八百余人朝贡遂絶至是峻分命将士要其行路室韦果至大破之虏其首帅而还因厚加恩礼放遣之室韦遂纳诚欵初茹茹主人罗辰率其余党东徙峻度其必来预为之备未几菴罗辰顿军城西峻设奇伏大破之获其名王郁乆闾豆拔提等数十人送京师菴罗辰遁走天统二年授骠骑大将军仪同三司寻加开府武平初除侍中四年卒赠司空公髙保宁北齐书髙保宁𫝊髙保宁代人武平末为营州刺史镇黄龙周师将至邺幽州行台潘子晃徴黄龙兵保宁率骁鋭并契丹靺鞨万余骑赴救至北平闻邺都不守归周帝遣使招慰不受敕书范阳王绍信在突厥中上表劝进范阳署保宁为丞相及卢昌期据范阳城起兵保宁绍信引集兵数万骑救之至潞河知周将宇文神举已屠范阳还据黄龙竟不臣周隋阴夀隋书阴夀传阴夀武威人周世屡以军功拜仪同从武帝平齐进位开府拜幽州总管封赵国公开皇初髙宝宁引突厥攻围北平夀率歩骑数万出卢龙塞讨之保宁求救于突厥突厥不能援保宁弃城奔于碛北黄龙诸县悉平夀班师留开府成道昻镇之保宁遣其子僧伽率广骑掠城下而去寻引契丹靺鞨之衆来攻道昻苦战乃退夀患之遣人阴间其所亲任赵世模等月余世模率其衆降宝宁复走契丹为其麾下所杀北边遂安谨按宝宁北齐书作保宁韦云起旧唐书韦云起传韦云起雍州万年人大业初为通事谒者会契丹入抄营州诏云起䕶突厥兵往讨契丹部落启明可汗发骑二万受其处分云起分为二十四营四道俱引营相去各一里不得交杂闻鼓声而行闻角声而止自非公使勿得走马三令五申之后击鼓而发军中有犯约者斩纥干一人以狥于是突厥将帅来入谒之皆膝行股战莫敢仰视契丹本事突厥情无猜忌云起既入其界使突厥诈云向栁城郡欲共髙丽交易勿言营中有隋使敢漏泄者斩契丹不备去贼营百里诈引南度夜复退还去营五十里结阵而宿契丹弗之知既明俱发驰骑袭之尽获其男女四万口女子及畜产以半赐突厥余将入朝男子皆杀之炀帝大喜集百官曰云起用突厥而平契丹行师奇谲才兼文武又立朝謇谔朕今亲自举之擢为治书御史谨按纥干新唐书为纥斤韦冲隋书韦世康传韦世康京兆杜陵人弟冲拜营州总管容貌都雅寛厚能得衆心懐抚靺鞨契丹皆能致其死力奚霫畏惧朝贡相续唐张俭唐书张俭传张俭京兆新丰人以功除右卫郎将累迁营州都督兼䕶东夷校尉坐事免诏白衣领职营州部与契丹奚霫靺鞨诸蕃接畛髙丽引衆入寇俭率兵破之俘斩畧尽复拜营州都督太宗将征辽东遣俭率蕃兵先进畧地至辽西川涨久未度召还见洛阳宫陈水草美恶山川险易并久不进状帝悦拜行军总管使领诸蕃骑为六军前锋趋建安城破贼斩数千级封皖城郡公程名振唐书程务挺传程务挺洺州平恩人父名振髙祖诏授永宁令使率兵经畧河北刘黑闼陷洺州母妻为贼所得名振率衆邀击粮道悉毁贼水陆饷具黒闼怒杀其母妻贼平请手斩黒闼以其首祭母拜营州刺史封东平郡公转洺州刺史太宗征辽东拜右骁骑将军平壤道行军总管迁营州都督兼东夷都䕶击髙丽于贵端水焚其新城厯晋蒲二州刺史镂方道总管李晦新唐书河间元王孝恭传子晦干封中为营州都督以治状闻玺书劳赐迁右金吾将军检检雍州长史摧擿奸伏无留隐吏下畏之髙宗将幸洛晦居守谓曰闗中事一以属公故晦治有异绩宋庆礼旧唐书宋庆礼传宋庆礼洺州永年人开元初为贝州刺史河北度支营田使元宗欲复营州于栁城庆礼盛陈其利诏庆礼等筑城兴役三旬而毕拜庆礼御史中丞兼检校营州都督开屯田八十余所数年间仓廪颇实居人渐殷庆礼为政清严勤于听理所厯之处人吏不敢犯卒赠工部尚书谥曰敬姜师度唐书姜师度传姜师度魏州魏人元宗徙营州治栁城拜营田支度修筑使李谨行唐书李谨行传李谨行靺鞨人伟容貌勇葢军中累迁营州都督家童至数千以赀自雄夷人畏之辽牛温舒辽史牛温舒𫝊牛温舒范阳人刚正尚节义夀隆中拜参知政事兼同知枢宻院事摄中京留守部民诣阙请真拜从之召为三司使耶律富勒敦辽史耶律富勒敦传耶律富勒敦六院林牙图鲁下四世孙太平十六年和兴中府以狱空闻清宁初厯长宁匡义二军节度使致仕耶律古昱辽史耶律古昱传耶律古昱北院林牙图鲁卜四世孙有膂力工驰射开泰间诏镇抚西北部中京盗起命古昱为巡逻使悉擒之以功厯开逺军天成军节度使卒赠同中书门下平章事耶律孟简辽史耶律孟简传耶律孟简裕悦乌珍之五世孙干统中迁六院部太保改髙州观察使修学校招生徒迁昭徳军节度使以中京饥诏与学士刘嗣昌减价粜粟马人望辽史马人望𫝊马人望以才学称咸雍中第进士为松山县令歳运泽州官炭独役松山人望请于中京留守萧托欢均役他邑托欢怒下吏系几百日复引诘之不屈萧喜曰君为民如此后必大用以事闻于朝悉从所请擢中京度支司盐铁判官公私兼裕迁警巡判官公私兼裕迁警巡使京城狱讼填委人望处决无一寃者迁南京诸宫提辖制置歳中为保静军节度使有二吏兇暴民畏如虎人望假以辞色阴令发其事黥配之是歳诸处饥惟人望所治粒食不阙路不鸣桴遥授彰义军节度使迁中京度支使始至府廪皆空视事半歳积粟十五万斛钱二十万繦累迁枢宻直学士拜参知政事判南京三司使事以守司徒兼侍中致仕卒谥曰文献金完颜宗翰金史完颜宗翰传完颜宗翰本名粘没喝汉语讹为粘罕国相萨该之长子也年十七军中服其勇及议伐辽宗翰与太祖意合太祖败辽师于境上获耶律色什萨该使宗翰及完颜希尹来贺捷即称帝为贺及太宗以下宗室羣臣皆劝进太祖犹谦让宗翰与阿里罕懑普嘉努等进曰若不以时建号无以系天下心太祖意乃决天辅五年四月宗翰奏曰辽主失徳中外离心我朝兴师大业既定而根本弗除后必为患今乘其衅可袭取之天时人事不可失也太祖然之即命诸路戒备军事十一月宗翰复请曰诸军久驻人思自奋马亦壮健宜乘此时进取中原羣臣言时方寒太祖竟用宗翰䇿于是乌赫哩贝勒杲都统内外诸军普嘉努宗翰鲁宗翰宗磐副之宗峻领哈济明安皆授金牌伊都为向导取中京实北京既克中京宗翰率偏师趋北安州与罗索图克坦绰啰合兵大败奚王哈玛尔北安遂降熈宗即位拜太保尚书令领三省事封晋国王乞致仕不许天会十四年薨追封周宋国王正隆二年例封金源县王大定间改赠秦王谥桓忠配享太祖庙廷完颜阿喜金史完颜阿喜传完颜阿喜宗室子好学问袭父北京路筈柏山明安听讼明决人信爱之察廉能除彰国军节度使副改上京留守判官布色忠义金史布色忠义传布色忠义本名乌哲上京博勒和人魁伟长髯喜谈兵有大畧年十六领本穆琨兵从宗辅定陜西世宗立拜尚书右丞伊喇鄂斡僭号兵久不决右副元帅完颜黙音既败之于霿河乃拥衆贪卤掠不追讨而纵其子色克暴横军中士卒不用命贼得水草善地官军踵其遗余水草乏马益弱贼轶出山西久无功忠义请曰契丹小寇不时殄灭致烦圣虑臣闻主忧臣辱愿効死力除之世宗大悦即召还黙音勒归色克本贯拜忠义平章政事兼右副元帅封荣国公赐以御府貂裘宾铁吐鹘弓矢大刀具装对马及安山铁甲金牌忠义至军贼陷灵山同昌惠和等县阵而西行忠义追之及于花道宗亨为左翼宗叙为右翼与贼而阵贼渡河先攻左翼偏败右翼救之贼引去鄂斡乃以精鋭自随以嬴兵䕶其母女辎重由别道西走期于山后会集追复及于枭岭西陷泉与贼遇时昏雾四塞跬歩莫覩物色忠义祷曰狂冦肆暴杀戮无辜天不助恶当为开霁奠已昏雾廓然及战忠义左据南冈为偃阵右迤而北大败之获其弟纽俘生口三十万获襍畜十余万车帐金珍以鉅万计悉分诸军贼走趋奚地遣将追蹑至七渡河又败之既踰浑岭复进军袭之望风奔溃遁入奚中降者相属于路契丹平忠义朝京师拜尚书左丞相封沂国公大定六年薨谥武庄㤗和元年配享世宗庙廷赫舎哩志宁金史赫舎哩志宁𫝊赫舎哩志宁本名萨哈连上京和坦安人沉毅有大畧世宗使完颜黙音征鄂斡志宁以临海节度使都统右翼军鄂斡败于长泺西走志宁追及于霿河大破之于是元帅黙音右监军福夀不急击贼久无功右丞布色忠义亲自讨贼而志宁击贼有功上以忠义代黙音志宁代福夀封定国公贼畧懿州界陷灵山同昌庆和三县睥睨北京会土河水涨贼不得渡乃西趋三韩县志宁方追蹑之不敢乘胜遂西走是时大军马瘦弱诸将欲止勿追志宁获贼候人知贼自选精鋭与老小辎重分道期山后会集可击其辎重忠义以为然遂过移马岭进及袅西陷泉击之贼衆大败渉水走鄂斡母徐辇举营由罗和冈西去追及之尽获其辎重俘五万余人襍畜不可胜计伪节度使六及其部族皆降鄂斡走奚中至七渡河复败之贼过浑岭入于奚中志宁获贼将硕和卓释弗杀许以官赏纵之归约以捕鄂斡自効硕和卓去见鄂斡秘不言见获事乃反间奚人于鄂斡曰陷泉失利奚人有贰志不可不察是时鄂斡屡败其下亦觉有心硕和卓乃与贼帅舎图肯执鄂斡诣右都监完颜思敬降志宁与万户清臣宗宁苏格等追捕余党至燕子城尽得所畜善马因至茂巴勒达之地悉获之逆党既平入朝为左副元帅赐以玉带经畧宋事驻军雎阳拜平章政事封鹿平郡王薨明昌五年配享世宗庙廷努延温腾乌达金史努延温腾乌达传努延温腾乌达太师思忠侄也学问通达累官同知太兴尹京师盗贼止息事无留滞再迁尚书正隆伐宋为武定军都总管世宗即位授咸平尹为北边行军都统改会宁尹都统如故是时初定鄂斡人心未安乌达为治寛简多备御谨斥候边郡以宁改北京留守以㢘察举乌达所在有能名无私过入拜参知政事梁肃金史梁肃传梁肃字孟客奉圣州人天眷二年擢进士第调平遥县主簿迁望都绛县主以㢘入为尚书省令使除定海节度副使改中都警巡使迁山东西路转运副使宛平赵植上书曰前中都警巡使梁肃勤恪清㢘愿加进擢改大兴少尹坐捕蝗不如期贬川州刺史削官一阶解职上御史便召左谏议大夫奚吁等访问古今事少间吁从容请曰梁肃材可惜解职太重上曰卿言是也乃除河北东路转运副使致仕薨谥正宪伊喇子敬金史伊喇子敬传伊喇子敬本名乌克徳哷辽五院人读书好学转签书枢宻院事同修国史出为河中尹请老河中地热上恐子敬不耐暑改兴中尹子敬女自懿州来兴中省谒遇盗途中剽掠其行李且尽既而还之谢曰我辈初不知为府尹家也尹有徳于民忍侵犯耶徙咸平广宁尹致仕髙徳基金史髙德基传髙徳基辽阳渤海人皇统二年进士大定三年以察㢘治状不善下迁同知北京路都转运使事是年秋土河泛滥水入京城德基遽命开长乐门疏分使入御沟以杀其势水不能为害贾少冲金史贾少冲传贾少冲通州人天眷二年进士调营州军事判官迁定安令大定二年调御史台典事累迁刑部郎中往北京决狱奏诛首恶牵连者皆释不问全活千人以本职摄右司员外郎改顺天节度使卒伊喇鄂尔多金史伊喇鄂尔多传伊喇鄂尔多一名巴沁系出辽五院使通契丹字正隆间转同知北京留守事会伊库河阑子山等明安契丹谋乱时方发兵讨之别遣鄂尔多挥军南下至松山县为贼党江哥所执推为主盟要以契约鄂尔多怒曰我受国厚恩岂能从汝反耶宁杀我契约不可得也贼知不可屈乃困辱之使布衣草履逐马而行且欲害之鄂尔多説其监奴因得脱还六年九月改北京路转运使大定初为博州防御使改通逺军节度使卒大懐贞金史大懐贞𫝊大怀贞字子正辽阳人皇统五年除合门祇侯大定二年迁彰国安武军节度使改兴中尹锦州富民萧鹤夀杀人匿府少尹家有司捕不得懐贞以计取之寘于法改彰徳军节度使卒伊喇富森金史伊喇富森传伊喇富森东北路乌楞古河勐安人以荫补吏部令使签北路临潢按察兴中治中莫州刺史上言沿边军官私役军人边防不治及扰动等事按察司专一体究各路宣差提控严勒禁治诏尚书省行之大安初改沃州同知兴中府事督民治城郭浚濠为御守备百姓颇怨顷之兵果至攻其北城富森战其北使备其西薄暮果攻其西以有备解去卢克忠金史卢克忠传卢克忠贵徳州凤集人大定二年除北京副留守会民艰食克忠下令凡有蓄积者计留一歳悉平其价粜之由是无捐瘠之患转陈州防御使后以靖难军节度使致仕卒刘焕金史刘焕传刘焕中山人天徳元年进士累迁北京警巡使捕二恶少杖扵庭中戒之曰孝弟敬慎则为君子暴戾隐贼则为小人自今以往毋狃于故习国有明罚吾不得私也自是无敢犯者召为监察御史父老数百人或卧车下挽靴镫曰我欲复留使君期年不可得也寻迁同知北京留守事世宗幸上京所过州郡大发民夫治桥梁驰道以希恩赏焕所部惟平治端好而已上嘉其意迁辽东路转运使卒傅慎微金史傅慎㣲𫝊傅慎微其先秦州沙漠人迁居长安宋末登进士累官河东路经制使宗翰已克汴京使罗索定陜西慎㣲率衆迎战兵败被获元帅宗翰爱其才学起为陜西经畧使寻转中京副留守累迁太常卿除定武军节度使移靖难军大定初复为太常卿迁礼部尚书卒元穆唿里元史穆唿里传穆唿哩札剌儿氏世居阿难水东太祖即位命统诸军征辽东次髙州卢琮金朴以城降禆将萧额森以计平定东京进攻北京金人杀守将银青推音达浑为帅遂举城降穆唿哩怒其降缓欲坑之萧额森曰北京为辽西重镇既降而坑之后岂有降者乎从之奏音达浑留守北京以乌叶尔权兵马都元帅镇之遣髙徳玉刘布色鄂尔招谕兴中府同知乌里布不从杀布色鄂尔徳玉走免未几吏民杀乌里布推土豪石天应为帅举城降奏为兴中尹兵马都提控锦州张鲸聚衆十余万杀节度使称临海郡王至是来降诏穆唿哩以鲸总北京十提控兵从唿兰南征未附州郡穆唿哩宻察鲸有反侧意请以萧额森监其军至平州鲸称疾逗留复谋遁去萧额森执送行在诛之鲸弟致愤兄被诛据锦州叛略平滦瑞利义懿广宁等州穆唿哩率䝉古巴哈等军数万讨之进逼红罗山主将杜秀䧏奏为锦州节度使致陷兴中府进兵临兴中先遣乌叶尔等攻熘石山谕之曰今若急攻贼必遣兵来援我㫁其归路致可擒也又遣䝉古巴哈屯永徳县东候之致果遣鲸子东平将骑兵八千歩卒三万援熘石䝉古巴哈引兵趋之驰报穆唿哩夜半引兵疾驰遇于神水县东夹击之分麾下兵之半下马歩战选善射者数千令曰我歩兵无甲疾射之乃麾骑兵齐进大败之拔开义县进围锦州致遣张太平髙益出战又败之围守月余致愤将校不戮力杀败将二十余人髙益惧縳致出降伏诛诏封太师国王都行省承制行事薨至治元年诏封鲁国王谥忠武子博啰嗣乌叶尔元史乌叶尔传乌叶尔沙卜珠氏状貌甚伟腰大十围父曰图鲁噶察以武勇称太祖九年从太师穆唿哩取北京领兵为先驱下之捷闻授金紫光禄大夫北京总管都元师留抚其人绥怀有方自京以南相继来降金将塔伦以惠州渔河口为隘有衆数万图复北疆乌叶尔以鋭兵千人击摧其锋杀数千人获其旗鼓羊马斩塔伦于军中赵守王据兴州乌叶尔讨平之张致以锦州叛又攻破之穆唿哩大喜以马十匹甲五事赏其功十二年充北京东京广宁葢州平州泰州开元府七路征行兵马都元师佩虎符卒塔本元史塔本传塔本伊拉古尔人初从太祖讨诸部屡阨艰危复从围燕征辽西下平滦白霫诸城军士有妄杀人者塔本戒之曰国之本民也杀人得地何益于国且畏无罪以坚敌心非上意太祖闻而喜之赐金虎符俾镇抚白霫诸郡号行省都元帅管内得承制除县吏死因得専决久之徙治兴平卒封营国公谥忠武史秉直元史史天倪𫝊史天倪燕之永清人父秉直读书尚气义太师国王穆唿哩统兵南伐所向残破秉直聚族谋所以自全知降者皆得免乃率里中老稚数千人诣涿州军问降穆唿哩欲用秉直秉直辞而荐其子乃以天倪为万户而命秉直管领降人家属屯霸州秉直拊循有方逺近闻而附者十余万家寻迁之漠北降人道饥秉直得所赐牛羊悉分食之多所全活从穆唿哩攻北京北京降穆唿哩承制以秉直行尚书六部事主馈饷军中未尝乏絶以老谢事归乡里卒三子长天倪次天安次天泽天泽自有传天倪始生之夕白气贯庭成童姿貌魁杰穆唿哩见而竒之既以万户统诸降卒从穆唿哩略地三闗已南至于东海所过城邑皆下因言于穆唿哩曰金弃幽燕迁都于汴已失䇿矣辽水东西诸郡金之腹心也我若得大宁以㧖其喉襟则金虽有辽阳终不能保矣穆唿哩善之从攻髙州又从攻北京皆不战而克授右副都元帅改赐金虎符武仙降穆唿哩承制以天倪为金紫光禄大夫河北西路兵马都元帅行府事仙副之仙之党据西山腰水铁壁二砦以叛天倪直捣其巢穴尽掩杀之仙怒谋作乱乃设宴邀天倪有知者止毋往天倪不从遂为仙所杀天倪之赴真定也秉直宻戒之曰观武仙辞气终不为用宜备之天倪曰我以赤心待人人或相负天必不容愿无虑秉直乃携其孙楫权还北京至是人服其先识先是天倪击鞠夜归大星陨马前有声心恶之果及祸天倪死时年三十九妻程氏闻乱恐汚于贼乃自杀子五人其三人尚幼俱死于难惟楫权在天倪弟天安字甫全秉直仲子也秉直降太师穆唿哩以其兄天倪为万户而质天安军中从讨锦州叛人张致平之从略地闗右生擒鄜州骁将张资禄号铁鎗者武仙杀天倪于真定天安率衆来会天泽併力攻仙败走之以功授行北京元帅府事抚治真定谨按史天泽传天泽秉直季子从其兄天倪帅真定天倪遣䕶送其母归北京什讷台传云天泽送母还白霫副帅武仙杀天倪王守道传云天泽攻仙天安在白霫闻变率其兵亦至葢秉直虽永清人以其为北京元帅故有归北京还白霫之文初非流寓今以秉直天倪天安入宦蹟而天泽不録秉直侄天祥父怀徳尚书秉直之弟也太师国王穆唿哩从太祖伐金天祥随秉直迎降于涿穆唿哩命怀徳就领其黒军𨽻帐下署天祥都镇抚选降卒身长武勇者二百人使领之招徕丁壮得衆万余从取霸州文安大成沧濵长山等二十余城东下淄沂宻三州所至皆先登诏赐以银符从大军攻燕不克略地髙州拔惠和金源和衆龙山利建富庶等十五城惟大宁固守不下天祥获金将完颜和斯穆唿哩欲杀之天祥曰杀一人无损于敌适驱天下之人为吾敌也且其降时尝许以不死今杀之无以取信于后不若从而用之乃以为千户复合衆攻其城怀徳先登擒其二将为流矢所中殁于军乃以所统黒军命天祥领之天祥愤痛父死攻之愈急与大帅乌叶尔降其北京留守伊徳唿同知乌库哩进攻北京傍近诸寨磨云山王都统首诣军门降天祥命入列崖擒都统布拉克释其縳晓以大义布拉克感泣愿效死天祥察其诚许与王都统往説降城子崖旺嘉努乃命三人各将旧卒付空名告身使谕楼子崖等二十余寨悉降西干河达鲁五指山扬兆努固守不下天祥击之大小百余战兆努死达鲁败走复聚衆攻龙山复大败之达鲁战死进克兴中府张致盗据锦州从穆唿哩讨平之会契丹汉军擒闗肃复利州杀刘禄于银冶迁镇国上将军利州节度黎许部降民都总管监军兵马元帅徇西夏破贺兰山还遇贼射伤额出血目为之昏归北京授右副北京等七路兵马都元帅朝太宗于胪朐河乞致仕不允太宗用兵河南强之从行转漕河上给饷诸军命领汴京百工数千屯霸州之益津行元帅府事赐锦衣一袭初天祥夜中流矢镞入颊骨不能出至是金疮再𤼵族自口出睿宗闻而闵之授海濵和衆利州等处总管兼领霸州御衣局人匠都达鲁噶齐行北京七路兵马都元帅府事宪宗即位俾仍旧职以疾卒舒穆鲁额森元史舒穆额噜森传舒穆噜额森者辽人也其先尝从萧后举族入突厥及后还而族留至辽为舒噜氏号称后族辽亡改舒噜氏为石抹氏勇力过人善骑射多智畧豪服诸部闻太祖起朔方匹马来归首言东京为金开基之地荡其根本中原可传檄而定也太祖悦命从太师国王穆唿哩取东京师过临潢次髙州穆唿哩令额森率千骑为先锋额森曰兵贵竒胜何以多为谋知金人新易东京留守将至额森独与数骑邀而杀之懐其所受诰命至东京易置其将佐部伍三日唿穆哩至移师围北京城久不下及城破将屠之额森曰王师拯人水火彼既降而复屠之则未下者人将死守天下何时定乎因以上闻赦之授御史大夫领北京达噜噶齐时石天应与豪酋数十据兴中府额森分兵降之奏以为兴中尹又命额森副托和伦色勒必监张鲸等军征燕南未下州郡至平州鲸称疾不进额森执鲸送行在所帝责之曰朕何负汝鲸对曰臣实病非敢叛帝曰今唿汝弟致为质当活汝鲸诺而宵遁额森追杀之致已杀使者应其兄矣致既伏诛额森借其私养敢死之士万二千人号黒军者上于朝赐虎符进上将军以御史大夫提控诸路元帅府事举辽水之西滦水之东悉以付之后从国王穆唿哩攻蠡州北城先豋中石死子察喇亦善射袭御史大夫领黒军从穆唿哩攻平阳太原隰吉岢岚闗西诸郡下之从国王塔斯征金帅宣抚万奴于辽东之南京先豋衆军乘之而进遂克之王解锦衣以赐太宗嘉其功授真定北京两路达噜噶齐卒于栁城舒穆噜拜达勒元史舒穆噜拜达勒传舒穆噜拜达勒契丹人仕金为霸州平曲水寨管民官太师国王穆唿哩率师至霸州拜达勒迎降穆唿哩察其智勇竒之擢为千户从觐太祖于雄州佩以银符充汉军都统帝次牛阑山欲尽戮汉军穆唿哩以拜达勒可用奏释之因请𨽻麾下从平髙州授左监军佩虎符以北京都元帅乌叶尔分领锦州红罗山北京东路汉军二万始从征伐及后为将大小百战所至有功以疾卒于官姚天福元史姚天福传姚天福綘州人父居实避兵徙鴈门天福幼读春秋通大义及长以材辟怀仁丞至元五年诏立御史台以天福为架阁管勾寻拜监察御史迁山北道按察使其民鲜知稼穑天福教以树艺皆致蕃富民为建祠刻石纪之大徳二年授江西行省㕘政以疾辞四年拜㕘知政事大都路总管兼大兴府尹以疾卒王忱元史王忱𫝊王忱读书明敏有才识平章赵璧引见裕宗潜邸语称㫖命宿衞掌钱谷计簿授山北辽东道提刑按察司副使驸马博和哩数驰猎蹂民田忱以法绳之宪吏耿熈言征北京宣慰司积年逋负计可得钞二十万锭帝遣使覈实熈惧事露擅増制语有并打算大小一切诸衙门等事凡十二字追系官吏至数百人忱騐问知其诈熈乃欵伏裕宗薨于潜邸忱建言陛下春秋髙当早建储嗣平章布唿宻以闻帝嘉纳焉至大三年拜中奉大夫云南行省㕘知政事未行卒伊苏元史伊苏传伊苏䝉古人倜傥有能名拜中书平章政事改行省淮南贼陷大宁诏伊苏往讨之至侯家店遇贼即前与战自昏抵曙散而复合伊苏遣别骑绕出贼后贼腹背受敌大败之遂拔大宁擒首贼汤通周成等三十五人磔于都市召入觐赏赉优渥进阶金紫光禄大夫知枢宻院事既而贼雷特穆尔巴哈程思忠等陷永平诏伊苏出师遂复滦州及迁安县时辽东郡县惟永平不被兵储粟十万刍藁山积居民殷富贼乘间窃入増土筑城因河为堑坚守不可下伊苏乃外筑大营絶其樵採数与贼战获其伪师二百余人平山寨数十又复昌黎抚宁二县擒雷特穆尔巴哈送京师贼急乃乞降于㕘政彻尔特穆尔为请命于朝诏许之命伊苏退师伊苏度贼必以计怠我师乃严备以侦之程思忠果弃城遁去亟追至瑞州杀获万计贼遂东走金复州诏还京师拜辽阳行省左丞相知行枢宻院事抚安迤东兵农委以便宜开省于永平总兵如故金复海葢干王等贼并起西侵兴中州阴由海道趋永平闻伊苏开省乃止伊苏分兵防其冲突贼乃转攻大宁为守将王聚所败斩其渠魁衆溃西走伊苏虑贼上窥都即调右丞和哩台击破之贼衆又大溃永平大宁于是始平乃分命官属劳来安集其民使什伍相保以事耕种民为立石颂勲德博啰特穆尔伏诛诏以伊苏为中书右丞相分省山东明兵取山东伊苏御于莫州衆败溃乃尽掠莫州残民北遁达尔玛实哩元史达尔玛实哩𫝊达尔玛实哩怯列台氏其先北方大族幼颖敏至正五年经筵充选译史累迁至上都留守兼开平府尹加荣禄大夫分司土岭东镇三州以督转输二十四年朝廷以前中书平章政事达实特穆尔来为留守时博啰特穆尔拥兵京师而皇太子出居于外达尔玛实哩与逹实特穆尔皆以忠义许国相与结人心以观时变未几改授达实特穆尔为大司徒达实特穆尔谓达尔玛实哩曰我至京师则制于强臣未易图也因留不行适都济尔以博啰特穆尔命屯兵噶尔泊託腹心于宗王伊苏也不坚授以金印俾驻上都东郊而以留守善安集兵于干齐尔部落达尔玛实哩遇之有礼善安辞去博啰特穆尔复调特穆尔托和苏克至上都以守御为名事益矛盾达尔玛实哩与之周旋畧无几㣲见于外而宻遣前宗正札尔古齐伊埒特穆尔潜通音问于抗唿哈拉海行枢宻知院伊勒塔拉请亟调兵南行又遣留守司照磨陈恭取兵兴州访求在闲官吏之有才者约束东西手巴勒噶齐虎贲司糺集丁壮苗军火铳什伍相联一旦布列铁旛竿山下扬言四方勤王之师皆至特穆尔等大骇一夕东走其所将兵尽溃由是达尔玛哩増修武备备城守益严二十五年皇太子在冀宁命立上都分省达实特穆尔为平章政事达尔玛实哩为右丞便宜行事以固䕶根本图沁特穆尔用博啰特穆尔命以兵犯上都先遣利用少监特尔格齐至上都令广备粮饩逺近大军达尔玛实哩开陈大义戮之于市民情乃定已而图沁特穆尔率铁甲马歩军蔽野而至唿声动天达尔玛实哩申明顺逆之理以安人心巡视城壁昼夜不息夜遣死士缒城下焚其攻具而调副留守图噜黙色哈雅引兵由小东门出与之战大卧龙冈败之未几博啰特穆尔伏诛图沁特穆尔皆奔溃上都以安拜中书右丞兼上都留守提调虎贲司加光禄大夫赐黄金系腰仍命提调东西手巴勒噶齐既而上都分省罢遥授中书平章政事上都留守位居第一力辞不允召为大宗正府伊克札尔固齐迁翰林学士承㫖除知枢宻院事大抚军院事钦定热河志卷八十六钦定热河志卷八十七钦定四库全书钦定热河志卷八十七人物一热河山川雄秀英杰钟灵方今改设郡县建立学校人材由是蔚兴而前代自魏晋以还生其地者代有贤豪辽金及元为中京北京上都大宁地文武軰出亦炳然可观焉兹特综成事具録于篇至于列女贞操足风时俗与夫名贤流寓释道栖真託迹灵区者并採附简末俾来者观感兴起志人物第十八晋孙泳十六国春秋前燕録咸康四年赵率衆来伐朝鲜令昌黎孙泳帅衆拒赵大姓王清等宻谋内应泳収斩之同谋数百人惶惧请罪泳皆赦之与同拒守儁二年伐赵赵征东将军邓恒焚仓库弃安乐遁去都尉泳急入安乐扑灭余火借其谷帛儁以泳为广甯太守谨按慕容氏时昌黎有二咸康三年以前昌黎郡当渝水下流海口在今锦州府境与热河所属无闗至前燕録称徙昌黎郡筑好城以逼乙连事在咸康三年后其地已移属龙城以西为今八沟东境卷中孙泳以下诸人事蹟皆在咸康四年以后例得载入至庐副鸠为昌黎徒河人徒河本汉县在前燕时亦𨽻锦州府境至慕容垂遣骠骑将军农出螉塞攻令支讨余巖置幽州牧后已属热河境内故亦仍编载焉刘斌十六国春秋前燕録廆以昌黎刘斌典机要咸康二年皝遣斌送王齐等于建康儁二年伐赵留世子守龙城以内史斌为大司农与典书令皇甫真留统后事韩宰十六国春秋前燕録韩宰昌黎人仕儁为谒者仆射扬威将军子昞降于魏谷衮十六国春秋后燕録谷衮昌黎人也膂力兼人弯弓三百斤勇冠当时仕垂至广武将军卢副鸠十六国春秋后燕録卢副鸠昌黎徒河人也仕垂为尚书令临泽公北魏屈遵魏书屈遵𫝊屈遵字子皮昌黎徒河人也名着当时慕容垂以为博陵令太祖南伐属城长吏多逃窜遵独告其吏民曰往年寳师大败今兹垂征不还天之弃燕人弗支也魏帝神武命世寛仁善纳御衆百万号令若一此汤武之师吾欲归命尔等勉之遂归太祖素闻其名厚加礼焉拜中书令出纳王言兼总文诰中原既平赐爵下蔡子从驾还京师卒遵子须须长子恒字长生沈深有局量少纂家业尤善书计给事诸曹迁将作监世祖即位稍迁尚书右仆射加侍中以破平凉功赐爵济北公加平南将军督诸军东伐进号镇东大将军师次和龙冯文通致牛酒犒军献甲三千恒责其不送侍子数之以王命遂掠男女六千口而还世祖信任之委以大政车驾出征常居中留镇与襄城公卢鲁元俱赐甲第真君四年坠马卒时世祖幸隂山恭宗遣使乘传奏状世祖悼惜谓使人曰汝等杀朕良臣何用乘马遂令歩归恒子道赐袭祖爵进为尚书加散骑常侍善骑射机辩有辞气世祖甚器之谷浑魏书谷浑传谷浑字元沖昌黎人也父衮勇冠一时浑少有父风任侠好气以父母在常自退抑晩乃折节受经业被服𩔖儒者以善𨽻书为内侍左右迁前锋将军世祖即位从征赫连昌迁侍中安南将军领仪曹尚书赐爵濮阳公浑正直有操行性不茍合趋舍不与已同者视之蔑如然不以富贵骄人时以此称之卒谥文宣卢鲁元魏书卢鲁元传卢鲁元昌黎徒河人也曽祖副鸠祖父并至大官鲁元敏而好学寛和有雅度太宗时选为通直郎以忠谨给侍东宫恭俭尽节世祖亲爱之及即位以为中书侍郎拾遗左右宠待弥深鲁元益加谨肃内外大臣莫不敬惮焉性多容纳善与人交好掩过扬美由是公卿咸亲附之工书有文才累迁中书监领秘书事赐爵襄城公从征赫连昌世祖亲追击之入其城门鲁元随世祖出入是日㣲鲁元几至危殆真君三年车驾幸隂山鲁元以疾不从及薨世祖临其丧赠襄城王谥曰孝葬于崞山为建碑阙自魏兴贵臣恩宠无与为比子统袭爵韩秀魏书韩秀传韩秀字白虎昌黎人也祖宰父昞秀歴迁尚书郎赐爵遂昌子拜广武将军髙宗称秀聪敏清辩才任喉舌命掌机宻延兴中尚书奏以敦煌一镇界逺西北欲移就凉州秀独谓徙就姑臧虑人懐异意乃从秀议太和初迁内侍长后为平东将军青州刺史假渔阳公在州数年卒子务袭爵韩麒麟魏书韩麒麟传韩麒麟昌黎棘城人也自云汉太司马増之后父瑚麒麟幼而好学美姿容善骑射恭宗监国为东曹主书髙宗即位赐爵鲁阳男加伏波将军父亡在丧有礼后参征南慕容白曜军事进攻升城师人多伤及城溃白曜将坑之麒麟谏曰勍敌在前便坑其衆恐自此以东人各为守三齐未易图也白曜从之皆令复业齐人大悦髙祖时除冠军将军齐州刺史假魏昌侯在官寡于刑罚以新附之人未阶台宦士人沈抑宜推用豪望从之京都大饥复表陈时务卒于官遗勅殡以素棺事从俭约麒麟立性恭慎恒置律令坐傍临终之日唯有俸绢数十疋其清贫如此赠散骑常侍安东将军燕郡公谥曰康长子兴宗字茂先好学有文才官秘书中散兴宗弟显宗字茂亲性刚直能面折廷诤亦有才学法门法抚三齐称其聪悟尝与显宗校试抄百余人名各读一遍随即覆唿法抚犹有一二舛谬显宗了无误错太和初举秀才对策甲科除着作佐郎车驾南讨兼中书侍郎既定迁都显宗上书其一愿舆驾早还北京省诸州供帐其二北都富室竞以第宅相尚今因迁徙宜申禁约令贵贱有检无得踰制其三舆驾还洛阳轻将数千骑衔橛或失愿少垂省察其四愿垂拱司契委下员成髙祖颇纳之又上言进贤求才朝廷但检门望不复弹坐当校其有寸长铢重者即先叙之又止姦在于防检不在严刑又代京宜建畿置尹崇本重旧以光万叶又伎作不可襍居士人不宜异处又侨置中州郡县名数甚衆疑惑书记错乱区宇非所以疆域物土可依地理旧名釐革又赐赉太过不可以亲近之昵猥损天府之储又诸宿卫内直者宜令武官习弓矢文官讽书传今给蒱博之具徒损朝仪一宜禁止髙祖善之后为本州中正车驾南伐军次赭阳萧鸾戍主成公期遣髙法援等来撃显宗亲率拒战斩法援首髙祖诏曰卿破贼斩帅何为不作露布显宗曰臣顷闻镇南将军王肃获贼二三驴马数匹皆为露布臣在东观私每哂之近虽仰凭威灵擒斩不多所以敛毫卷帛觧上而已新野平以为镇南广阳王嘉谘议参军后上表诉前征勲诏以白衣守谘议卒显宗撰冯氏燕志孝友传各十卷传于世景明初追赭阳勲赐爵章武男兴宗子子熈字元雍少自修整有学识侍中崔光举为清河王怿常侍迁郎中令初兴宗以爵让弟显宗不受子熈缘父素懐卒亦不袭及显宗卒子熈别䝉赐爵乃以先爵让弟仲穆父亡居丧有礼子熈为怿所眷元又害怿久不得葬每言王若不得复封以礼迁葬誓终身不仕灵太后返政以元又为尚书令觧其领军子熈伏阙上书灵太后义之乃引子熈为中书舍人后遂赐元又死子熈清白自守不交人事少孤为叔显宗抚养及显宗卒子伯华幼子熈友爱等同生长犹共居车马资财随其费用又上书求析阶与伯华于是除伯华东太原太守兴和中为侍讲卒遗戒不求赠谥孙绍魏书孙绍传孙绍字世庆昌黎人世仕慕容氏祖志入国父协字文和绍少好学隂阳术数多所贯渉初为校书郎稍迁给事中朝廷大事好言得失遂为世知与常景等共修律令性抗直每上封事恳切不惮犯忤兄世元早卒善弹筝绍后闻筝声便涕泗鸣咽世以此尚之曽与百僚赴朝东掖未开绍于衆中引吏部郎中辛雄窃谓之曰此中诸人唯吾与卿犹享富贵雄甚骇愕未几有河隂之难绍善推禄命事验甚多迁左卫将军右光禄大夫卒谥曰宣卢丑魏书卢丑传卢丑昌黎徒河人鲁元之族世祖为监国丑以笃学博闻入授经后以师传旧恩赐爵济隂公除镇军将军拜尚书加散骑常侍出为河内太守延和二年卒北周怡峰周书怡峰传怡峰字景阜辽西人也本姓黙台因避难改焉髙祖寛燕辽西郡守魏道武时率戸归朝曽祖文峰少从征役以骁勇闻永安中为都将讨万俟丑奴以㓛授给事中明威将军转征虏将军都督齐神武与魏孝武搆隙太祖令峰率轻骑赴洛阳至潼关值魏西迁即从太祖囬洛复潼关拜安东将军华州刺史寻转大都督讨曹泥进爵华阳郡公从破窦泰威名转盛授开府仪同三司拜夏州刺史讨刘平伏有㓛东魏围颕川赴援至南阳疾卒峰沈毅有胆畧得士心太祖嗟悼久之谥曰襄威子昻光春谨按北周时无辽西郡号自隋书地理志始称辽西郡旧置营州统桞城周书成于隋代当时为怡峰立传或即现在所置地书之亦未可知故仍载入豆卢宁周书豆卢宁传豆卢宁字永安昌黎徒河人本慕容氏前燕之支庶也髙祖胜燕皇始初归魏授长乐郡守赐姓豆卢或云避难改焉父长柔元镇将有威重见称于时宁少骁果有志气身长八尺美容仪善骑射永安中以别将授都督破万俟丑奴尝与梁企定遇于平凉相与肄射悬莎草百歩射之七发五中定服其能侯莫陈悦反率衆归大祖从擒窦泰破刘平伏羗帅武兴氐反叛讨平之武成初为同州刺史封楚国公保定四年授岐州刺史大军东讨舆疾从薨于同州谥曰昭初宁未有子养弟永恩子勣及生子赞亲属请为嗣宁曰兄弟之子犹子也以勣为世子永恩少有识度与宁俱归授殄㓂将军屡逢征讨皆有功封沃县公卒谥曰敬子通庾信豆卢公神道碑君讳永恩字某皝之后也尚书府君改姓豆卢筮仕于魏祖代左右将军魏文皇帝直寝父长少以雄畧知名谨按北魏之昌黎郡在今塔子沟东境北齐时为龙城县地周承北齐之业则昌黎郡人例得编载至豆卢恩碑顾炎武金石文字记云今在咸阳县碑云恩字永恩北史附见其兄豆卢宁传但言永恩而阙其名据此则永恩本名恩后乃以字行耳庾信集讳字不同应以碑为正隋豆卢勣隋书豆卢勣传豆卢勣字定东昌黎徒河人也本姓慕容燕北地王精之后也中山败归魏北人谓归义为豆卢因氏焉祖苌父宁勣生时周太祖亲幸宁家时新破齐师因字曰定东聪悟有器局少受业国子学畧渉文艺魏封义安县侯周改丹阳郡公明帝时勣自以经业未通请觧职勑以本官就学拜卭州刺史未之官渭源烧当羗因饥作乱以勣有才畧转渭州刺史甚有惠政徳泽流行宣帝大象二年拜利州总管进位上大将军月余拜柱国髙祖为丞相益州总管王谦作乱勣婴城固守经四旬势渐廹出竒兵撃之斩数千级䧏二千人使持节上柱国赐一子爵中山县公开皇二年突厥犯塞以勣为北道行军元帅备邉嵗余拜夏州总管以疾征还卒谥曰襄子贤嗣贤弟毓字道生少英果有气节汉王谅出镇并州毓以妃兄为王府主簿征突厥以功授仪同三司炀帝即位徴谅入朝谅纳谘议王頍之谋𤼵兵作乱毓苦谏不从因谓弟懿曰吾匹马归朝自得免祸此乃身计非为国也今且伪从以思后计毓兄显州刺吏贤言于帝曰臣弟毓素懐志节必不从乱但逼兇威不能克遂臣请从军与毓为表里谅不足图也许之贤宻遣家人赍勅书至毓所谅出城将往介州令毓与总管属朱涛留守毓谓涛曰汉王构逆败不旋踵当与卿出兵拒之涛惊曰王以大事相付何得有是语拂衣去毓追斩之闭城拒谅部分未定谅袭撃之遂见害时年二十八及谅平赠大将军封正仪县公谥曰愍子愿师嗣通字平东勣之兄也一名会有器局入朝官典宿卫出拜定州刺史转相州刺史迁夏洪二州总管所在并称寛惠卒谥曰安有子寛新唐书宰相世系表豆卢氏本姓慕容氏燕王廆弟西平王运生尚书令临泽敬侯制制生右卫将军北地愍王精䧏后魏北人谓归义为豆卢因赐以为氏居昌黎棘城二子丑胜又考证沈炳震曰后燕録慕容宝𫝊精为慕容麟所杀未尝降后魏南燕録慕容钟𫝊钟封北地王降后秦封归义侯是北地王之封归义侯者乃南燕之北地王钟非后燕之北地王精且降后秦非后魏也谨按新唐书表沿隋书之误但隋书归魏无主名表则直指精耳十六国春秋运孙慕容永有𫝊所谓西燕者也制无考北地王精亦未知为何人后又周书首列胜合观隋书及庾信二碑惟胜之子失名次曰代次曰长次曰宁曰永恩宁子曰勣曰讃勣子曰贤曰毓毓之子曰愿师永恩子曰通通一名会子曰寛歴歴可考新唐书表苌子永恩永恩子通通子寛亦同长即苌也自苌以下皆系丑而不系胜盖误又豆卢得氏之始周书以为胜庾信碑以为胜之子而旧唐书豆卢钦望𫝊又以为苌俱不同大扺钟降后秦为归义侯而凡慕容氏皆从之改豆卢氏不必定在魏且钟于皝为从子不得为运孙据庾信碑宁兄弟为皝后亦不得系之于廆弟运姑缺疑焉唐尚可孤唐书尚可孤𫝊尚可孤字可孤东部鲜卑宇文之别种世处松漠间天宝末𨽻安禄山复事史思明上元中自贼所归累授左右威卫大将军封白水县伯为神䇿大将以功试太常卿徙封冯翊郡王鱼朝恩主卫兵器其勇飬为子名智徳使将兵三千屯扶风武功歴十余年队伍闲整朝恩死赐氏李名嘉勲李希烈叛擢为招讨复本姓名累战有功朱泚之难召可孤可孤率兵三千道㐮邓而西遂収蓝田徳宗将迁梁州命引兵守灞上拜神䇿京畿渭南啇州莭度招讨使进军与李晟収长安为先锋以功加检校尚书左仆射又会诸军进讨李懐光次沙苑卒于军可孤性谨审沈壮既有勲劳尝自论功御衆公严晟数称之侯希逸新唐书侯希逸𫝊侯希逸营州人长七尺丰下鋭上天宝末为州禆将守保定城安禄山反使中人韩朝敡𫝊命希逸斩以徇禄山又以亲将徐归道为节度使希逸率兵与安东都䕶王元志斩之遣使上闻诏拜元志平卢节度使元志卒共推希逸数有功然孤军无援又为奚侵掠乃拔其军二万浮海入青州据之平卢遂陷肃宗因以为平卢淄青节度使自是淄青常以平卢冠使宝应初与诸军讨平史朝义加检校工部尚书图形凌烟阁希逸始得青治军务农有状后召还检校右仆射封淮阳郡王迁司空未及拜卒谨按平卢军属营州都督故旧唐书希逸本𫝊称平卢人其实一也后李恵登亦然张孝忠新唐书张孝忠𫝊张孝忠字孝忠本奚种世为乙失活酋长父谧纳欵授鸿胪卿孝忠始名阿劳以勇闻燕赵间共推张阿劳王没诺干齐名没诺干王武俊也孝忠魁伟长六尺性寛裕事亲孝天宝末以善射供奉仗内安禄山奏为偏将禄山史思明陷河洛常为贼前锋朝义败自归以兵属李宝臣易州诸屯委以统制十余年威恵流闻田承嗣冦兾州宝臣付兵四千使出上谷屯贝邱承嗣见其军整严叹曰阿劳在冀未可图也寳臣晚节稍忌刻杀大将李献诚等召孝忠不往寳臣死子岳擅立诏朱滔讨之孝忠遣易州録事参军董真入朝徳宗嘉之朱滔与武俊叛遣蔡雄説之啖以金帛皆不受滔悉兵攻之诏李晟率师援孝忠遂全其军天子出奉天遣将杨荣国佐晟収京师贞元二年河北蝗民多饿死孝忠与其下同粗淡日膳裁豆䜺而已人推为贤将子茂昭茂宗茂和谨按权徳舆撰碑称讳孝字达忠不同为易州时封符阳郡王𫝊与碑同独旧唐书本𫝊作范阳今易州有唐时石刻张公山亭再葺记其文云光禄大夫试太子賔客使持节易州诸军事兼易州刺史充髙阳军使兼御史中丞符阳郡王张公与权碑合则知以符阳为范阳者旧史之误也李恵登唐书李恵登𫝊李恵登营州栁城人为平卢军禆将安禄山乱从董秦泛海畧定沧棣等州轻军逺鬬贼战辄北史思明反恵登䧟贼以计挺身走山南依来瑱表试金吾卫将军李希烈反属以兵二千使屯隋州恵登挈州以归即拜刺史州数被乱野如爇火人无处业恵登虽朴素无学术而视人所谓利者行之所谓害者去之率心所安暗与古合政清静居二十年田畆辟户口日増人歌舞之于是节度使于頔状其绩诏加御史大夫升隋为上州俄检校国子祭酒卒赠洪州都督谨按恵登在循吏𫝊又旧唐书韩愈𫝊昌黎人唐李翺作行状宋程俱作年谱并同今详新唐书宰相世系表韩頽当裔孙寻始迁颍川此愈所自出迁昌黎者寻之先与愈支别离愈亦自称昌黎但以当日族望言耳新唐书愈𫝊邓州南阳人据韩文考异辨宋洪兴祖所作年谱以为河内之南阳邓州𫝊盖附会世系表頽当始居赭阳之説洪氏亦误从之二地同名南阳然迁徙屡更不可逺引也今从考异定愈为河内南阳人兹不録谨按唐书地理志营州栁城郡县一栁城西北接奚北接契丹其地当在今塔子沟三座塔境内至唐时营州都督府于万嵗通天二年曽为契丹李万荣所陷神龙二年移于幽州开元四年移还栁城八年又往就渔阳其地虽佹得佹失但尚可孤诸人事蹟在开元天宝间去武后未逺计其生时在营州未迁以前故仍从旧志载入至李光弼唐书本𫝊虽称营州栁城人但其父楷洛于武后时入朝已属内地故不附载云钦定热河志卷八十七钦定热河志卷八十八钦定四库全书钦定热河志卷八十八人物二辽姚景行辽史姚景行𫝊姚景行始名景禧祖汉英本周将应厯初来聘用敌国礼帝怒留之及景行既贵始出籍贯兴中县景行博学重熙五年擢进士乙科为将作监改燕赵国王教授不数年至翰林学士枢宻副使叅知政事性敦厚亷直人望归之道宗即位多被顾问为北府宰相九年秋告归道闻重元乱集行旅三百余骑勤王比至贼已平帝嘉其忠咸雍元年出为武定军节度使明年驿召拜南院枢宻使上从容问治道引入内殿出御书及太子书示之赐什器车仗帝有意伐宋召景行问曰宋人好生边事如何对曰自圣宗皇帝以威徳懐逺宋修职贡迨今几六十年若以细故用兵恐违先帝成约上然其言而止致仕不踰月复旧职丁家艰起复兼中书令大康初镇辽兴以上京多滞狱命为留守不数月以狱空闻累乞致仕许之加守大师卒遣使弔祭追封栁城郡王谥文宪夀隆五年诏为立祠窦景庸辽史窦景庸𫝊窦景庸中京人中书令振之子聪敏好学清宁中第进士授祕书省校书郎累迁少府少监枢宻直学士大安初迁南院枢宻副使监修国史知枢宻院事赐同徳功臣封陈国公有疾表请致仕不从加太子太保授武定军节度使审决寃滞以狱空闻拜中京留守薨谥曰肃宪子瑜三司副使大公鼎辽史大公鼎𫝊大公鼎渤海人先世籍辽阳率賔县统和间徙辽东豪右以实中京因家于大定曾祖忠礼賔使父信兴中主簿公鼎幼庄愿长而好学咸雍十年登进士弟调沈州观察判官时辽东雨水伤稼北枢宻院大发濒河丁壮完隄防有司承令峻急公鼎以大兴役事非利国便农之道疏请罢役从之水亦不为灾改良乡令奏禁鹰坊罗毕之扰省徭役务农桑建孔子庙学部民服化累迁兴国军节度副使徙长春州钱帛都提㸃俄拜大理卿多所平反天祚即位歴长宁军节度使南京副留守改东京户部使恃盗杀留守萧保先公鼎单骑行郡陈以祸福安辑如故拜中京留守乗𫝊赴官境内肃清时人心反侧公鼎请布恩惠为肆赦以安之累表乞归不许会奴贼张撒八率无頼啸聚公鼎欲击而势有不能叹曰吾欲谢事久矣为世故所牵不幸至此岂命也夫忧愤成疾卒子昌龄左承制昌嗣洺州刺史昌朝镇宁军节度马保忠契丹国志马保忠营州人也疏眉目丰下谨重寡欲斤斤自修人贤其行读书不谒州县往往节用以给亲里大饥则振其余于乡党太平年间授洗马改着作郎殿中丞兴宗朝枢宻使尚父守太师兼政事令封燕国公金田灏金史田灏𫝊田灏字黙之兴中人辽天庆八年进士歴官金部员外郎擢归徳节度使太祖定燕灏举四川版图归朝加都官郎中权节度使事四迁知真定府事招降齐博㳺贵等贼衆五千余人三迁行台左丞彰徳军节度使是时新定力役灏蠲籍之半而上之故相之繇赋比他州独轻改同签燕京留守民遮留不得出易服夜去入为刑部尚书居三月请老卒于家裕尔伯特金史裕尔伯特𫝊裕尔伯特北京路库本明安托啰正山穆琨人也以军功歴海滨令迁徐王府掾以称职再任御史台察亷升同知震武军节度使事明昌初为唐州刺史寻授西北路招讨副使改东北路六年正月北兵围庆州急伯特率本路军往救敌解去州境无患承安元年丞相襄北伐伯特为先锋副统后授镇宁军节度使以六羣牧人叛改宁昌军伯特为都统领歩骑万次懿州敌数万逆战势甚张伯特亲陷阵奋击却之身中二创㨗闻迁一官二年乣军千余出没剽掠锦懿间伯特追败之复获所掠悉还本户改东北路招讨使以捍边有功赐诏褒谕三迁为崇义军节度使卒遣官致祭赐银五百两赠金紫光禄大夫伯特勇决善战任兵镇十余年所向克㨗凡再迁官赐金币甚为上倚注云邓俨金史邓俨𫝊邓俨字子威懿州宜民人也天徳三年擢进士第大定中为左司员外郎右司郎中寻转左司掌机务者数年世宗尝谓宰臣曰人言邓俨用心不正朕视俨奏事心识甚明在太府监心亦向公宰臣因奏俨明事机有心力于是擢户部侍郎翌日复谓宰臣曰吏部掌铨选当得通练人因改命焉累迁中都路都转运使明昌初为户部尚书上命尚书省集百官议如何使民弃末务本以广储蓄俨言今风俗竞为侈靡莫若定立制度使贵贱上下衣冠车马室宇器用各有等差裁抑婚姻䘮葬过度之礼罢去乡社追逐无名之费用度有节则蓄积日广矣寻知归徳府事致仕卒完颜博恰金史完颜博恰𫝊完颜博恰字辅之北京路额尔衮必喇明安人明昌二年进士调中都左警巡判官豪右屏迹除监察御史劾奏平章政事布色揆累官莒州刺史谳属县盗博恰曰饥寒为盗得钱二千经月不使一钱云何此必官兵捕他盗不获诬以凖罪耳诘之果然贞祐四年三月博恰奏西京副统程琢智勇过人以私财募集壮士二万复取浑源白登有恢复西山之志尽忠于国百战不挫臣恐失机会辄拟琢昭勇大将军同知西京留事兼领一路义军制可兵部尚书籖枢宻院事富察阿尔布色为右副元帅备御潼关陜州次沔池土濠村兵不战而溃逸去博恰劾之宣宗忧旱博恰奏曰今日之旱圣主自用宰相謟谀百司失职实此之由髙琪汝砺深怨之以御史中丞行尚书省元帅府于河中控制河东南北路便宜从事奏曰本路冲要不可阙官凡召辟者每以艰险为辞乞凡召无故不至者宜令降罚悉心干当者视所歴陞迁诏召不至者决杖一百余如所请廷议欲弃河东徙其民以实陜西博恰上书谏曰中原之有河东如人之有肩背古人云不得河东不雄万一失之恐未易取也大忤宰执意罢为中丞河南大水充宣慰副使按行京东奏曰亳州灾最重合免三十余万石三司止奏除十万石民将重困诏治三司奏灾不以实罪博恰纯直不能与时低昻尝曰生为男子当益国泽民其他不可学也髙汝砺方希宠固位博恰论事辄与之忤由是毁之者衆元光元年坐言事过切降遥授同知归徳府事二年三月遥授集庆军节度使权叅知政事行尚书省于河中率陜西精鋭与平阳公史咏共复河东顷之有疾薨富察阿里金史富察阿里𫝊富察阿里兴州路人以廕补官充䕶卫十人长武器署令迁右卫副将军宋兵犯分道铺驰驿赴边伺其入以伏兵掩之改提㸃器物局泰和伐宋从右副元匡为副统攻宜城县取之以功迁武卫军副都指挥使崇庆初迁元帅左都监都城被围道路梗塞移驻大名军变遇害珠嘉臣嘉金史珠嘉臣嘉𫝊珠嘉臣嘉北京明安人袭父穆琨泰和伐宋𨽻陜西完颜纲麾下歴通州海州同知军州事贞祐二年除武器署丞救集宁有功迁河南统军判官兴平元年行枢宻院于寿州由寿泗渡淮伐宋破宋兵三千于渐湖滩有诏蹂践宋境上毋深入臣嘉驻霍邱楂冈村纵轻骑钞掠焚毁积聚宋兵屯髙柳桥老幼甚衆其寨两城环之以水臣嘉获宋谍者张聪遣持牒招之不从先令水军径渡攻之军士牛青操戈刺门卒皆披靡散去遂登陴大军继之夷其寨还遇宋兵数千于梅景村臣嘉伏兵林间以歩卒诱致之伏发宋兵溃追奔十余里生擒其将阮世安等五人获器仗甚衆二年赏征南功陞职一等迁元帅右都监充陜西行省叅议官兼金安军节度使改知延安府事转左都监驻兵京兆元光元年卒郭俣金史郭俣𫝊郭俣字伯有潭州人大定二十二年进士调长子主簿莱州观察判官莱阳县令补尚书省令使知管差除除大理寺司直太常博士左司都事御史台举俣才干可用诏陞一等除平县府治中久之召为同知登闻鼓院兼祕书丞迁礼部郎中滕州刺史同知真定府事上言每季合注廵尉官吏刑两部斟酌盗贼多寡处选注诏议行之大安元年迁辽东按察转运使改中都路都转运使泰定军节度使陜西东路按察转运使贞祐三年罢按察司仍充本路转运使行六部尚书改河北西路转运致仕卒王维翰金史王维翰传王维翰字之翰利州龙山人父庭辽季率县人保县东山后以衆降维翰好学不倦中大定二十八年进士调贵徳州军判官察亷迁永覇令县豪设事陈诉维翰穷竟其诈杖杀之健讼衰息佐胥持国治河决有劳迁一阶改北京转运户籍判官补尚书省令史除同知保静军节度使事检括户籍一郡称平属县有奴杀主人诬主人弟杀者维翰㣲行物色得其状奴遂引服摄侍御史奏事殿中章宗曰佳御史就除侍御史布色揆伐宋维翰行省左右司郎中泰和七年河南旱蝗诏维翰体究田禾分数以闻八年宋人受盟上问复背盟否维翰对曰宋主怠于政事两淮千里萧条其臣无敢执咎者不足忧也惟北方当劳圣虑耳大安初权右谏议大夫三司欲税间架维翰谏不听转御史中丞迁工部尚书兼大理卿改刑部尚书拜叅知政事贞祐初罢为定海军节度使镇无兵备邻郡皆望风奔溃维翰谓吏民曰孤城不可守此州阻山浮海当有生地无俱为鱼肉也乃纵百姓避难维翰率吏民愿从者奔东北山结营堡自守力穷被执不屈死诏赠中奉大夫郑子𣆀金史郑子聃𫝊郑子聃字景纯大定府人父宏辽金源令二子子京子聃杨邱行尝谓人曰金源二子鳯毛也小者尤特达后必名世子聃及冠有能赋声天徳二年廷试明日海陵以子聃程文示邱行对曰可入甲乙及拆卷果中第一甲第三人调翼城丞迁賛皇令名为书画直长子聃颇以才望自负常慊不得为第一甲第一人正隆二年会试毕海陵示以第一人程文子聃少之问作赋如何对曰甚易因自矜且谓人莫己若也海陵不悦使与翰林修撰綦戬杨伯仁宣徽判官张汝霖应奉翰林文字李希颜同进士襍试七月癸未御寳昌门临轩观试以不贵异物民乃足为赋题忠臣犹孝子为诗题忧国如饥渴为论题上谓读卷官翟永固曰朕出赋题能言之或能行之未可知也诗论题庶戒臣下丁亥御便殿亲览试卷中第者七十三人子聃果第一海陵竒之有顷进官三阶除翰林修撰改侍御史京畿旱诏子聃决囚遂澍雨人以比颜直卿显宗深器重之以疾求补外为沂州防御使皇太子币赆甚厚命以安舆之官召还改吏部侍郎迁侍讲兼修国史上曰修海陵实録知其详无如子聃者盖以史事専责之也卒年五十五子聃英俊有直气其为文亦然生平所着诗文二千余篇中州集小𫝊郑子聃字景纯大定人少日有赋声时辈莫与为敌天徳三年第三人登科士论以为屈而海陵不之许也正隆二年诏景纯再试择能赋者八人先以题付之以困景纯且将视其中与否罪赏之及开卷景纯果第一海陵终不以为工与被黜者两罢之赵献之贺启云丹桂一枝不失旧物青钱万选无愧古人其为名流所称道如此累官吏部侍郎改侍讲学士卒其赋酴醿有玉斧无人解修月珠裙有意欲留仙之句甚为诗家所称谨按子聃事史本传与中州集有三异一第三人登第史系天徳二年中州集系三年一史冄试时有赋诗论三题中州集秪一赋题又不同一子聃中第一人后史有进官三阶文中州集则云与被斥者两罢之皆不可强合姑两存之以备考刘昻金史刘昻传刘昻字之昻兴州人大定十九年进士曾高而下七世登科昻天资警悟律赋自成一家诗得晚唐体尤工絶句李纯甫故人外传云昻早得仕年三十三为尚书省掾调平凉路转运副使术士有言昻官正五品昻不信俄以母忧去职连蹇十年卜居洛阳有终焉之志有荐其才于章宗者泰和初自国子司业擢为左司郎中会掌书大中与贾铉漏言除授事为言者所劾狱辞连昻章宗震怒一时闻人皆遣逐之铉罢政昻降上京留守判官道卒竟如术者之言李经金史李经𫝊李经字天英锦州人作诗极刻苦喜出竒语不蹈袭前人李龙甫见其诗曰真今世太白也由是名大震再举不第拂衣去南渡后其乡帅有表至朝廷士大夫识之曰此天英笔也朝议以武功就命倅其州后不知所终中州集小𫝊李经作诗极刻苦如欲絶去翰墨蹊迳间者李赵诸人颇称道之尝有诗云雁奴失寒更拍拍呌秋水天长梦已尽秋思纷难理最为得意其余或有不可晓者累举不第卒谨按金史地理志锦州旧属兴中后属大定其地当有与今境相错者故李经本𫝊及归潜志并以为锦州人孙徳渊金史孙徳渊传孙徳渊字资深兴中州人也大定十六年进士调石州军事判官涞水丞察亷迁沙河令有盗秋桑者主逐捕之盗以义自刺其足面曰秋桑例不禁採汝何得刺我主惧赂而求免盗不从诉之县徳渊曰若逐捕而伤疮必在后今在前乃自刺也盗遂引服选尚书省令史不就丁父忧去官民为刻石祠之累官大理丞兼左拾遗审官院奏徳渊刚正干能可任繁剧遂再任大安初迁盘安军节度使改河北西路按察转运使改昭义军节度使潞州破被执俄有拜于前者皆沙河旧民也密䕶徳渊由是得脱贞祐二年拜工部尚书摄御史中丞是时山东乏兵食有司请鬻恩例举人居丧者亦许纳钱就试徳渊奏此大伤名敎事遂寝寻致仕监察御史许古论徳渊忠亮明敏可大用士大夫望朝廷起复必能建明以利国家宣宗嘉纳未及用而卒赵子翼中州集小𫝊赵子翼字士美大定人正隆二年进士性刚果与物多忤用是仕宦不进以同知临海军节度使事致仕居真定有诗乐府传于世父仲尹子叔献三世皆仕至四品职名亦相近士美诗有笔力如赋临海乳山万松堂为可见矣赵之杰中州集小传赵之杰字伯英大定人本名宗杰避讳改大定十六年进士歴西京提刑副使棣州防御使终于太常卿使宋还言事云宋人文敝之极且脆弱不足为虑边部为可虑也其前识如此子绘名进士早卒孙季卿在燕中冀禹钖中州集小𫝊冀禹钖字京父龙山人崇庆二年进士调沈邱簿与令不相能令以赃败疑京父发之赂权贵诬京父以宾客依託之事坐废十年朝臣荐其才者数十人终为铨曹所碍居襄邑部使者起之摄旁近诸县所至有父母之爱农司治许昌又为主事区处餽饷上下千余里不露声迹而条画次第皆具虽鳞杂米盐若不足经意者问之应如指掌时人多自以为不及也正大中当路诸公力辩其被诬乃得以常调守扶风丞召补省掾不就归徳奏充知事及城被攻京父为经歴官守御之策一府倚重之车驾至授左右司都事兼应奉翰林文字官奴之变家人劝京父羸服免祸不从有自外至者曰禁中贼满矣乃自投水中归潜志冀禹钖京父惠州龙山人㓜聪明絶伦年十九擢大兴魁入太学有声弱冠登高第时号得人入仕以能称遇事风生老吏莫及初任沈邱簿以年少喜交逰饮酒遂为令所乗坐废再调考柘二城皆主簿又以治闻由前过终不得京官朝士累荐为当途所沮得扶风丞因客睢阳为行枢密院辟为都事末帝东迁擢为应奉翰林文字充尚书省都事富察官奴之变与宰相李蹊同见杀年四十三京父诗鍜鍊甚工冩画亦劲健可喜散文亦精致谨按金史地理志无惠州辽金二史地理志惠州下并无龙山县归潜志言惠州当是利州之悞刘海元史刘濬𫝊刘濬字济川其先兴州人曽祖海金进士第一人仕至河南府尹死国难子孙遂家河南侯金鼎元好问诗集赠利州侯神童诗注儿字金鼎生十四月识字予见时生二十一月识字无算谨按神童之名无考始以字列之钦定热河志卷八十八钦定热河志卷八十九钦定四库全书钦定热河志卷八十九人物三元巴图尔元史巴图尔𫝊巴图尔额依苏氏世居上都宜兴宪宗在潜邸与兄鄂齐尔巴罕及马特尔斯帅衆来归巴图尔从征李璮围济南身二十余战世祖嘉其能常居左右㝷于阿克塔布台南征又以功受赏师还言于帝曰臣愿从军为国效死世祖留之仍命充巴克实兼领阿克苏军御马必令鞚引授广威将军后卫亲军副都指挥使赐虎符从征纳延于伊绵河擒佥嘉努塔布台以归赏钞及衣段加定逺大将军卒子巴济拉袭至大四年河东陜西巩昌延安燕南河北辽阳河南山东诸翼卫特黙齐争草地讼者二百余起命徃䆒之悉正其罪积官懐逺大将军从丞相燕特穆尔擒道拉实党额卜徳哷勒等领诸卫军守居庸关及诸要害地天歴元年十月王禅兵掩至羊头山攻破隘口势甚张巴济拉从丞相拥衆奋击之突入其军王禅败走文宗赐御衣二袭三珠虎符及弓矢甲胄金帛等物旌其功寻以疾辞子伊苏岱袭石天应元史石天应𫝊石天应字瑞之兴中永德人善骑射豪爽不羁颇知读书乡里人多归之太祖时太师国王穆唿哩南下天应率衆迎谒军门造战攻之具临机应变㨗出如神以功拜龙虎卫上将军元帅右监军戍燕都旗色用黑人目之曰黑军屡从穆唿哩大小二百余战常以身先士卒累功迁右副元帅征陜右假道西夏自东胜济河南攻葭州㧞之以劲兵五千留守葭芦遂造舟楫建浮桥分兵四出悉定葭绥之地移军河中金军潜入中条袭河中天应知之先遣骁将呉泽伏兵要路泽勇而嗜酒是夕方醉卧林中金兵由间道已直抵城下时兵烬后守具未完新附者争缒而出敌乘隙入天应奋身角战从者四十余骑或劝西渡河天应曰先时人谏我南迁吾违衆而来此事急弃去是不武也纵太师不罪我何面目见同列乎今日惟死而已汝等勉之少顷敌兵四合天应饮血力战至日午死之穆唿哩闻而痛惜焉子焕中知兴中府事执中行军千户受中兴中府相副官初天应死事时弟天禹子佐中在军中伺敌少懈倒抽其斧反斫之突城而出趋穆唿哩行营求得䝉古军数千回与敌战败之穆唿哩嘉其勇奏授金符行元帅寻诏将官各就本城授兴中府千户子阿旺袭职符从征大理讨李璮皆有功隆兴之分宁叛行省檄阿旺讨擒之累功至右衞亲军副都指挥使后授大同等处万户领江左新附卒万人屯田红城大徳三年李万户当戍和宁亲老且病阿旺请代其行及还以疾卒子居谦袭职后改忠翊侍衞亲军都指挥使谨按元史穆唿哩𫝊天应战死以天应子乌克袭领其衆其即焕中耶伊喇鼐尔子玛努勒孙元史伊喇鼐尔𫝊伊喇鼐尔契丹人也幼有大志膂力过人沉毅多畧辽亡金以为叅议留守等官皆辞不受闻太祖举兵私语所亲曰为国复雠此其时也率其党百余人诣军门献十䇿帝召见与语竒之赐名赛音笔且齐问生何地对曰霸州因号为霸州元帅拜兵马都元帅佐太师穆唿哩取北京下髙利兴松义锦等二十六城破五十四寨平利州贼刘四禄及锦州贼张致迁龙虎卫上将军兵马都提控元帅继取辽东西广宁金复海盖等十五城兴州监州重儿反复讨平之帝遣使者诏曰自汝效顺战功日多今赐汝金虎符居则理民有事则将从攻东平延安围凤翔先登手杀数十人左臂中流矢创甚裹创进攻迪延穆唿哩止之曰创未至死敢自爱耶穆唿哩壮之与所乘白马明日饰以朱缨驰突万衆中穆唿哩乗髙见之曰此霸州元帅也诸军继进金兵败走迪延十余城皆降迁军民都达噜噶齐都提控元帅兼兴胜府尹从帝征河西取甘合辛蛇等州师还复从穆唿哩攻益都下莱胶淄等三十二城以疾归髙州卒赠推忠宣力保徳功臣太尉开府仪同三司上柱国追封兴国公谥武毅鼐尔子玛努勒早从父习战初入见太祖问曰汝年小能袭父爵乎对曰臣年虽小国法不小帝异其对顾左右曰此儿甚肖乃父以为髙州等处达噜噶齐兼征行万户命攻髙丽花凉城监军张翼刘霸都殒于敌马努勒怒曰两将䧟贼义不独生趋出战破之诛首将抚安其民进攻开州州将金沙宻逆战擒之城中人出童男女及金玉器以献郄不受遂下龙宣云㤗等十四城兴州赵祚反土豪杨买驴等附之命从亲王察罕台帅师讨之斩贼将董蛮等围买驴于险树寨三月不下买奴令健卒刘五儿即寨北小径上大树以䋲潜引百人登寨直前却之买驴投崖死余党悉平太宗即位录功赐金鞍良马从征髙丽入王京取其西京而还赐金销甲加镇国上将军征东大元帅佩金符复命出师髙丽将行以疾卒赠推诚效义功臣荣禄大夫平章政事追封兴国公谥显懿玛努勒子元臣别名哈喇哈斯年十六入宿卫应对进止有度世祖谓丞相和尔和孙曰此勲臣子非凡器也以为集赛笔且齐袭千户将其父军从伐宋攻淮西戍清口取𤓰州下通㤗累有功至元十二年从丞相巴延平宋进阶武毅将军中卫亲军总管佩金虎符珠尔噶台叛围应昌府时皇女鲁国公主在围中元臣以所部军驰撃珠尔噶台败走追至鱼儿泺擒之公主赐赉甚厚奏请暂留镇应昌以安反侧居一嵗召至京师迁明威将军后卫亲军副军副都指挥使还镇应昌又三嵗召还加昭勇大将军帝以所籍入权臣家妇赐之元臣辞曰臣家世清素不敢自汚帝嘉叹不已进昭毅大将军同佥江淮行枢宻院事罢归髙州帝亲征纳延元臣率家僮五十人见行在所愿效前驱移佥湖广行枢宻院时溪洞施容等州蛮獠作乱元臣亲入其境喻以祸福贼首鲁万丑降卒官赠安逺功臣龙虎卫上将军同知枢宻院事追封兴国公谥忠靖子迪中奉大夫湖广宣慰使都元帅谨按金之霸州属中都元之霸州属大都皆燕地而𫝊于鼐尔称得疾归髙州于元臣亦称罢归髙州髙州元属兴中辽金俱有霸州彰武军之名其为兴中之霸州无疑何实元史何实𫝊何实字诚卿其先北京人曾祖抟霄雄于赀好施与乡里称善人祖鼎敬父道忠仕金为北京留守实少孤依叔父居气节不凡家人常入卧内见一青蛇蜿蜒衣被中駴视乃实也及长通诸国译语骁勇善骑射倜党不羁逺近慕其雄畧咸归心焉中原盗起锦州张鲸自立为临海郡王遣使纳欵以叛伏诛鲸弟致初以叛谋于实实厉声叱曰天之运数在朔方汝等恣为不轨徒自毙耳乃籍户口一万募兵三千来归大将穆唿哩与论兵事竒变百出欣跃称赏遂引见太祖献军民之数帝大悦命从穆唿哩选充前锋以功为帐前军马都弹压穆唿哩东下齐数郡使实帅师四千取燕南齐西之地迁兵马都镇抚从取大同鴈门石隰等州悉平之引兵掠太原平阳河中京兆诸城所向欵附録功为元帅左监军穆唿哩卒子博啰嗣武仙复叛据邢实帅师五千破之军令严肃博啰命戍邢多善政邢民敬如神明博啰征西夏以实分兵攻汴陈蔡唐邓许钧睢郑亳颍所至有功复命驻兵邢州分织匠五百户置局课织赐金虎符便宜行元帅府事邢因武仙之乱嵗屡饥请移匠局于博博啰从之太宗数召入见赐坐与论军中故事良久曰思卿效力有年朕欲授以征行元帅后当重任实叩头愿辞监军之职幸得元佩金符督治工匠嵗献职币优㳺以终身帝不悦令射不能宻使人觇之实臂果不能举始可其奏取金符亲赐之授以汉字宣命充御用局人匠达噜噶齐子孙世其爵遣归卒于博子九人孙十七人子崇礼授应奉翰林文字从仕郎同知制诰兼国史院编修官刘亨安元史刘亨安𫝊刘亨安其先范阳人后迁辽东川州初太师国王穆唿哩经略辽东兄世英率宗族乡人𨽻麾下分兵收燕赵云朔河东以功充行军副总管平阳诸郡被兵之余民物空竭世英言于王曰自古建国以民为本今河东杀掠殆尽异日我师复来孰给转输收存卹亡此时也王善之以綘州边地难其人奏授世英綘州节度使兼行帅府事卒于师无子博啰命其族兄徳仁袭职金将伊喇副枢功綘州城䧟死之穆唿哩承制命亨安领其衆奏赐金虎符授镇国上将军綘州节度使行元帅府事兼观察使从王师渡河入关会大军于钧州败金人于三綘山既而宋兵二十万攻汴将趋洛都亨安往拒之宋师奔溃追击百余都元帅塔海征巴蜀出竒制胜战功居多进围成都亨安为先锋大破之于城西生擒宋将陈侍郎有乔长官与亨安争功未㡬攻城乔为砲所伤亨安负之以出乔感愧从军十年累着勲伐所获金帛悉推与将佐士卒咸乐为用卒子贞嗣职孙三人宏彊弴田雄元史田雄𫝊田雄字毅英北京人也㓜孤能树立以骁勇善骑射知名金末署军都统太祖至北京率衆出降𨽻太师国王穆唿哩麾下从征兴中广宁诸郡有功穆唿哩承制授雄隰吉州刺史兼镇戎军节度使行都元帅府事平汾西霍山诸栅以穆唿哩命授河中帅聴石天应节制太宗时从攻西河兴元䕫万诸州论功尤最赐金符授行军千户召为御前先锋项之使攻破桢州雷家堡奉㫖招纳河南降附得户十三万七千有竒民皆安堵而别部将校纵兵虏掠民惶惧悔降雄力为救䕶至出已财与之民得免害授镇抚陜西总管京兆等路事时关中苦于兵革郡县萧然雄披荆棘立官府开陈祸福招徕四山堡砦之未降者获其人皆慰遣之由是来附者日衆雄乃教民力田京兆大治事闻赐金符定宗时入觐于和林以疾卒后追封西秦王子八人大明袭职知京兆等路都总管府事姚枢元史姚枢𫝊姚枢字公茂栁城人后迁洛阳少力学杨惟中与之偕觐太宗世祖在潜邸遣赵璧召至大喜待以客礼询治道枢为书数千言陈治平大经及救时之弊即位立十道宣抚使以枢使东平拜太子太师枢曰皇太子未立安可先有太师改大司农拜中书左丞昭文馆大学士翰林学士承㫖卒谥曰文献子炜仕为平章政事从子燧官至翰林学士承㫖以文章大家知名卒谥曰从谨按元无栁城县盖元史成于仓卒偶沿志状用古地名又枢兄子燧元史亦有𫝊因生长在洛阳故未采入他如金之图克坦克宁其先金源县人元图图尔噶其先居武平北折连州刘濬其先兴州人皆占籍他处已乆如斯类者概不泛列赵炳元史赵炳𫝊赵炳字彦明惠州滦阳人父宏有勇畧国初为征行兵马都元帅积阶奉国上将军炳㓜失怙恃鞠于从兄嵗饥往平州就食遇盗欲杀之兄解衣就缚炳年十二泣请代兄盗惊异舍去甫冠以勲阀之子侍世祖于潜邸恪勤不怠遂䝉眷遇世祖次桓抚间以炳为抚州长中统元年命判北京宣抚司事北京控制辽东畨夷杂处号称难治时叅知政事杨果为宣抚使闻炳至喜曰吾属无忧矣李璮叛㨿济南炳请讨之将千人独当北面所俘获即纵遣去曰胁从之徒不足治也入为刑部侍郎兼中书省断事官济南妖民作乱赐金虎符加昭勇大将军济南路总管炳至止罪首恶余党解散嵗凶发廪赈民而后以闻迁辽东提刑按察使豪猾屏迹帝念关中重地思得刚鲠旧臣以临之授炳京兆路总管兼府尹皇子安西王开府于秦诏治宫室悉聼炳裁制府吏卒横慕扰民者即绳以法王命曰后有犯者勿复启请若自处之由是悉敛迹关民以安加镇国上将军安西王相秋被㫖入见便殿劳之曰卿去数载衰白若此关中事烦可知己询及民间利病炳悉陈之因言王薨后运使郭琮郎中郭叔云窃弄威柄改中奉大夫安西王相兼陜西五路西蜀四川课程屯田事余軄如故即令乗𫝊往按琮等琮假嗣王㫖囚之炳子仁荣䜣于上诏近待二人驰驿脱炳且械琮党偕来琮等留使者醉以酒先遣人毒炳于平凉狱中其夜星陨没声如雷帝闻之抚髀叹曰失我良臣琮等至帝亲鞫问尽得其情命仁荣手刃琮叔云于东城籍其家以付仁荣对曰不共戴天之人所蓄物皆取于民何忍受之别赐钞二万二千五百缗为治䘮具旧制无赙臣下礼盖殊恩也六月诏雪炳寃特赠中书左丞谥曰忠愍子六人仁显早亡次仁表仁荣仁旭仁举仁轨仁荣仕至中书平章政事余俱登显仕张庭珍元史张庭珍𫝊张庭珍字国寳临潢全州人父楫金商州南仓使降太宗命监𣙜北京等路赋课改北京都转运使因家北京宪宗即位以庭珍为笔且齐髙丽擅徙居海中江笔岛遣庭珍往问答言大军嵗入侵掠避而走险不得已也赂以金银数千两却之归以状闻帝为禁戍兵无擅入其地髙丽以安伐宋至阆州授安抚使世祖即位自将北伐以庭珍熟知西京入漠南路遣立沙井诸驿兼给粮运授同佥土蕃经畧使安南入贡不时以为朝列大夫安南国达噜噶齐佩金符由吐蕃大理诸蛮至安南世子光昞立受诏庭珍责之光昞惶恐下拜既曰汝官朝列我王也相与抗礼古有之乎庭珍曰王人虽微序于诸侯之上光昞曰既称大国何索吾犀象庭珍曰贡献方物藩臣职也光昞无以对益惭愦使卫兵露刃环立庭珍解所佩弓刀坦卧室中曰聼汝何为光昞及羣下皆服明年遣使随入贡帝大悦授襄阳行省郎中从数骑抵南门唿宋将吕文焕语曰孤城路絶欲以死守求空名如阖郡之人何文焕降以功迁中顺大夫宋平拜大司农卿南京路总管兼开封府尹卒于官庭珍性清慎丞相巴延尝语人曰诸将渡江无不荒贪惟我与国寳始终自守闻者以为知言弟庭瑞庭瑞字天表㓜以功业自许兵法地志星歴卜筮无不推究以宿卫从宪宗伐蜀为先锋中统二年授帅府叅议留戍青居诸军攻开州建州庭瑞将兵筑城虎啸山扼二州路宋将夏贵以师数万围之坚守踰月援兵不敢进庭瑞度宋兵稍懈三分其兵夜刼贵营宋兵惊溃以功授奉议大夫兵围重庆以庭瑞练习军事改成都总管佩符虎舟楫兵仗粮储皆倚以办蜀平陞诸蛮夷部宣慰使甚得蛮夷心授叙州等处蛮夷部宣抚使改潭州路总管辞归关中三年思成都遂从汉中分家奴往居焉以疾卒王克敬元史王克敬𫝊王克敬字叔能大宁人㓜竒颕常戯道旁丞相旺扎勒见之曰令器也大宁朔土习尚少文克敬独孜孜为儒者事既仕累迁江浙行省照磨监四明倭人互市先是往监者惧夷情叵测严兵卫如待大敌克敬悉去之抚以恩意帖然无敢譁畨阳大饥总管王都中出廪粟赈之行省欲罪其擅发克敬曰畨阳距此千里比待命民且死彼为仁而吾属顾为不仁乎都中因得免拜监察御史寻迁左司都事时英宗励精圗治丞相拜住请更前政不便者会议中书堂克敬首言江南包粮民贫有不能输当罢之两浙煎盐户当免其他役悉从之擢江西道亷访司副使转两浙盐运司使首减绍兴民食盐五千引入为吏部尚书乗𫝊至淮安坠马居呉中养疾元统初起为浙江行省叅知政事请罢富民承佃江淮田从之视事五月请老年甫五十九谓人曰穴趾而峻墉必危再实之木必伤其根无功徳而忝富贵何以异此又曰世俗喜言勿认真临事勿认真岂尽忠之道乎读书有所得者辄抄为书所着诗文奏议𫝊于世卒赠中奉大夫陜西等处行省叅知政事追封梁郡公谥文肃子时以文学显歴仕中书叅知政事至左丞以翰林学士承㫖致仕崔敬元史崔敬𫝊崔敬字伯恭大宁之惠州人通刑法名律之学天歴初辟御史台察院书吏歴刑部令史徽政院掾史遂陞中书掾用累考及格授刑部主事迁枢宻院都事拜监察御史上疏请迎归太后太子全母子之情又谏巡幸上都宜御内殿出兼山北亷访司事按部全宁狱有李秀以坐造伪钞连数十人而皆与秀不相识敬疑而谳之询知始谋者乃大同王浊十余年事不泄而有司误以秀为浊捶楚之下秀自诬服耳移文至大同果得浊至正初迁河南又迁江东所至抑豪强惠下穷洗寃滞兴学劝农百废具举同知大都路总管府事直沽河淤数年中书省委敬浚治之给钞数万锭募工万人不三月告成除刑部侍郎歴兵部尚书寻拜叅知政事行省河南复为兵部尚书兼济军军民屯田使朝廷给以钞十万锭㪚于有司招致居民军士立营屯种嵗收得百万斛以给边防居嵗余其法井井召为大司农少卿遂拜中书叅知政事盗据齐鲁敬与平章政事达兰叅知政事阿普尔分省陵州州乃南北要冲无城郭居民㪚处敬兼领兵刑户工四部事供给诸军事无不集丞相以其能上闻赐之上尊仍命便冝行事山东郡邑之复敬之䇿居多敬以军马供给浩繁民力日疲请行纳粟之令积粟百万以给军费民力稍苏除山东行枢宻院副使迁江浙行省左丞卒赠资善大夫江浙行省左丞如故谥曰忠敏孙秀实元史孝友传孙秀实大宁人性刚毅喜周人急里人王仲和尝托秀实贷富人钞二千锭贫不能偿弃亲逃去数年其亲思之疾秀实日馈薪米存问终不乐悉为代偿取劵还其亲复令奴控马赍金访仲和使归父子欢聚闻者莫不嗟美又李懐玉等贷秀实钞一千五百锭度无以偿尽还其劵不徴事闻诏旌之刘廷让元史孝友𫝊刘廷让大宁武平人至顺初北方兵起民被杀掠廷让挈家避山中有㓜弟方乳母王氏置之于懐兵急廷让乃弃己子一手抱㓜弟一手扶母疾驱得免事闻旌之张洪范石抹昌龄元史孝友𫝊居丧庐墓者有北京张洪范兴中石抹昌龄列女唐宜芳公主杨氏旧唐书元宗纪天寳四载三月封外孙独孤氏女为静乐公主出降契丹松漠都督李懐节封外孙杨氏女为宜芳公主出降奚饶乐都督李延宠九月契丹及奚酋长各杀公主举部落叛谨按宜芳公主全唐诗小𫝊作宜芬公主云公主本豆卢氏有才色天寳四载奚霫无主安禄山请立其质子以公主妻之上遣中使䕶送至滹池驿哀怨作诗一首题屏风曰出嫁辞乡国由来行路难圣恩愁远道行路泣相㸔沙塞容颜尽边隅粉黛残妾心何所断他日望长安其事蹟皆在天寳四载疑冝芬即冝芳也特一作杨氏一作豆卢氏未可解耳至静乐公主虽见唐书以无事实不録又旧唐书纪内李懐节新唐书契丹传作李懐秀辽陈氏辽史列女传邢简妻陈氏营州人父陉五代时累官司徒陈氏甫笄渉通经义诗赋一览辄诵尤好唫咏时以女秀才名之年二十归于简孝舅姑闺门和睦亲党推重有六子陈氏亲教以经后二子抱朴抱质皆以贤位宰相统和十二年卒睿智皇后闻之嗟悼赠鲁国夫人刻石以表其行及迁祔遣使以祭论者谓贞静柔顺妇道母仪始终无歉云金姚氏金史王维翰传王维翰利州龙山人为定海军节度使避难率吏民结营堡自守力穷被执妻姚氏亦不屈与维翰俱死诏赠芮国夫人谥贞洁元栢都赛儿元史文宗纪至顺二年大宁和衆县何千妻栢都赛儿夫亡以身徇葬旌其门赵哇儿元史列女传赵氏名哇儿大宁人年二十嵗夫萧氏病剧谓哇儿曰我死汝年少若之何哇儿曰君幸自寛脱有不讳妾必从君地下遂命匠制巨棺夫殁自经死家人同棺敛葬焉又有大宁赵儿妻安氏陈恭妻张氏武夀妻刘氏宋敬先妻谢氏萨里妻萧氏兴州某氏妻魏氏利州髙托卜嘉妻白氏并以早寡不忍独生以死从夫事闻悉命褒表或赐钱赠䘏云段氏张羽七姫墓权厝志七姫皆良家子事浙江省左丞荥阳潘公皆为侧室及敌抵境公日临战一日归召七姫谓曰我授国重寄义不顾家脱有不宿戒若等毋为人嗤也一姫跪而前曰主君遇妾厚请及君时死以报遂趋入室以帨自经死于户六人者亦相继经死段氏大宁人年十八其先死者也谨按七姫墓在苏州府城内以段氏为大宁人故録之额森唿图克玉莲元史列女传额森唿图克䝉古钦氏大宁路达鲁噶齐特穆尔巴哈之妻以夫恩封云中郡君夫坐事免官居大宁至正十八年红巾赋至与妾玉莲走泥寺中为贼所得令与衆妇缝衣骂曰我达鲁噶齐妻也汝曹贼也我不能为针工以从贼贼怒杀之玉莲因自缢者三贼併杀之先是其子旺扎勒特穆尔年十四与父出城见执于贼拜请以身代父死贼爱其姿秀遂挈以从乆之乃脱归访母尸并玉莲葬焉谨按特穆尔巴哈以免官居大宁则额森唿图克与玉莲皆为流寓人不得属之大宁以他无可附故録于此钦定热河志卷八十九钦定热河志卷九十钦定四库全书钦定热河志卷九十人物四流寓晋封奕十六国春秋前燕録封奕字子专渤海蓚人也祖释疾属于慕容廆释卒廆以为军谘祭酒军国机要悉委之讨鲜卑木提于白狼全栁城迁右司马寻击宇文逸豆归大获而还进镇军左长史遂与诸将佐劝皝称燕王奕进位相国封武平侯讨平冉闵在相位十五年政务之暇留心讲论接引后进如不及喜怒不形于色儁即帝位进为太尉领中书监复十余年遂为定䇿元勲及暐之世欲徙龙城宗庙社稷及所留百官家属必得耆徳大臣迎之乃遣奕与侍中慕舆龙往既至暐亲率羣臣谒于道左奕以暐建熈六年卒谥曰匡公谨按晋永嘉末中州士族咸往依慕容氏故流寓为多其时所居尚在今境外兹但就皝都龙城以后见于史者録之他若宋王富欧阳诸人通使于辽特为经过其境五代汉时胡峤居契丹七年宋时洪皓亦留金十五年可谓流寓矣然观峤所着陷北记先至上京后至福州皆不在中京境内皓所着松漠纪闻载上京至燕之道里亦经由榆关而不至北京故不列入阳骛十六国春秋前燕録阳骛字士秋古北平无终人也父躭为辽西太守母李氏博学有母仪皝常升堂拜之骛少好学器识沉逺起家为平州别驾屡献安时强国之䇿及皝即位迁左长史东西征伐㕘谋帷幄封建宁公皝临终谓儁曰阳士秋志行髙洁忠干贞固可託大事汝善待之儁将图中原骛制胜之功亚于太原王恪暐既嗣立申师傅之礼亲遇日隆及为太尉固求罢职不许歴事四朝年耆望重自太原王恪以下皆礼拜之而谦恭谨厚过于少时子孙朱紫罗列无敢违犯其法度者性尤俭约好施无倦常乗弊车瘠牛卒无殓财人士莫不痛惜之谥曰敬弟裕字士伦少孤兄弟皆早亡宗族无能识者惟叔父躭竒之曰此儿非惟吾门之标秀乃佐时之良器也石勒克蓟城欲任之裕微服潜遁令支歴事段氏五主甚见亲重其后段辽与皝相攻裕谏不从出为燕郡太守北平相及石虎攻辽长驱入蓟裕率其民数千家登燕山自固诸将急欲攻之虎曰裕儒生矜惜名莭耻于迎降耳无能为也既克令支裕诣军门降拜北平太守征为尚书左丞段辽之请迎于虎也裕以左丞为征东将军麻秋司马秋败裕为皝军所执皝素闻裕名命释其囚拜郎中令迁大将军左司马东破髙句骊北灭宇文归皆预其谋及迁都龙城城池宫阁规模皆裕制性谦恭清俭刚简慈笃歴居朝端有若布衣士大夫流亡覊絶者莫不经营收𦵏存卹遗孤士无贤不肖皆倾身以待之是以所在推仰范阳卢谌每曰吾及晋之清平歴观朝士如阳士伦者实亦未㡬也及死皝甚悼之比𦵏三临时年六十一髙诩十六国春秋前燕録髙诩辽东人也永嘉末避地隠居建武初廆自称大单于诩杖䇿见之曰霸王之资非义不济今晋室虽微人心犹附宜遣使江东示有所尊然后仗大义以征诸部谁敢不从廆善之拜为郎中令皝嗣立迁元莵太守以平征虏仁功封汝隂侯转左长史诩善天文及谋伐宇文逸豆归诩进曰宇文强盛今不取必为国患伐之必克然不利于将出而吿人曰吾往必不返然忠臣不避也将发不见其妻使人语以家事而行逸豆归果大败身为流矢所中卒黄泓十六国春秋前燕録黄泓字始长卢江人也父沉善天文秘术泓受父业精妙逾深博览经史尤明礼易性甚忠勤永嘉末避地于蓟率宗族归廆廆待以客礼引为㕘军军国之务辄咨之泓止説成败事皆如言廆常曰黄㕘军国之仲翔也及皝嗣位迁左常侍领史官石虎率衆来攻皝将走辽东泓曰贼有败气无忧也不过二日必奔溃宜严勒士马为追击之偹及期果退皝益竒之儁即王位迁从事中郎及僭伪号署为进谋将军太史令关内侯寻加奉车都尉西海太守领太史令开杨亭侯进封平舒县五等伯常从左右谘决大事灵䑓令许敦害其宠泓待敦弥厚不以毁已易心暐败以老归家叹曰燕必中兴其在吴矣恨吾年过不及见耳年九十七卒后三年吴王垂果以兴焉韩恒十六国春秋前燕録韩恒字景山灌津人也父黙以学行显名恒年十嵗能属文同郡张载竒之曰王佐才也身长八尺一寸博覧经籍无所不通永嘉末避地辽东依于崔毖廆既逐毖恒徙于棘城召见与语悦之拜㕘军事咸和中宋该等表请廆为大将军燕王之号下羣僚博议咸以为宜恒驳曰立功者患信义不着不患名位不髙且要君以求宠爵者非为臣之义也廆颇不平之出为新昌令迁营邱太守政化大行儁既僭号将定五行次羣议以为燕宜承晋为水徳恒时疾在龙城乃召决之既至言于儁曰大燕王迹始于震于易震为青龙受命之初有龙见于都邑城龙为木徳幽契之符也秘书监聂熊闻恒言叹曰不有君子国何以兴其韩令君之谓乎鲜于亮十六国春秋前燕録鲜于亮范阳人也初仕石虎为别将与麻秋帅衆迎段辽太原王恪击败之亮失马步縁山不能进因止端坐恪兵环之叱令起亮曰汝曹能杀亟杀不能则去仪观丰伟声气壮厉燕兵惮之不敢杀以白皝皝命以马迎之与语大悦拜为左常侍后皝自率大衆征髙句骊亮言于皝曰臣以俘虏䝉王国士之恩不可以不报今日愿效前驱遂与数十骑先犯髙句骊阵所向摧溃儁既嗣立复以前锋将军伐赵攻拔蓟城陷阵先登威名显着以功迁扬威将军歴章武齐郡二郡太守乙逸十六国春秋前燕録乙逸平原人也仕为东夷䕶军慕容仁之叛弃城奔还转元莵太守儁建留台于龙城迁尚书専委留务征为左光禄大夫夫妇共载鹿车子璋随从常数十骑服饰甚丽奉迎道左逸大怒闭车不与言到城乃深责之常忧其必败而璋更被擢用频歴显位至中书令御史中丞乃叹曰璋専为奢纵而位居清要此岂惟璋之忝幸实时世之陵夷也皇甫真十六国春秋前燕録皇甫真自楚季安定朝那人也兄岌晋东夷校尉崔毖请为长史终莫能致廆招之即至与真并任居枢要真更弱冠髙才皝嗣立迁平州别驾时百姓劳瘁真议欲寛减赋税休养力役不合㫖免官后以破麻秋功拜奉车都尉守辽东营邱二郡皆有善政及儁即位入为典书令从恪等讨擒冉闵南拔邺都城内珍寳充溢真一无所取惟存恤人物收敛图籍而已儁临终真与恪等俱受顾命累迁太尉侍中苻坚宻谋併燕命西戎主簿郭办潜结匈奴左贤王遣使朝贡办因为之副还为坚言燕朝政无纲纪实可图也鉴机识变惟皇甫真耳真性清俭寡慾不营产业饮酒至石余不乱雅好为文凡着诗赋四十余篇王勐入邺真从坚入关为奉车都尉奉朝请数嵗卒李洪十六国春秋前燕録李洪平阳人也初受王浚假署为雍州刺史后归皝仕为大理歴内史右司马石虎攻棘城洪弟普劝洪出避祸洪曰天道幽逺人事难知且当委任勿轻动以取悔普固请不已洪曰卿意见明审当自行之吾受慕容氏恩当効死于此耳与普流涕而诀普遂降虎从虎南归死于丧乱洪由是以忠笃着名从儁攻邓恒于鲁口出屯髙冡慕舆根击恒部将鹿勃早洪徐整骑队助之俘斩甚衆暐立转龙骧将军进位司空王勐克邺随暐入长安拜驸马都尉奉朝请卒髙开十六国春秋前燕録髙开渤海蓚人也父瞻永嘉末北依崔毖毖宻谋伐廆瞻固谏不从及毖奔败瞻随衆降廆署为将军称疾不赴卒开仕儁为昌黎太守时土豪封放与赵故太尉刘凖聚衆自守儁遣开讨之至渤海凖放迎降遂署为幕府㕘军从太原王恪征冉闵于襄国闵多步卒说恪以诱致平地击之闵遂败走开被重创而卒弟商刚毅严重好学有事干为儁范阳太守兄开战没悲哭呕血扶杖乃行儁召见之商涕泣不胜儁顾谓左右曰自古友于之爱未有如商者也即日拜昌黎太守商泣辞曰臣兄亡于此郡臣故不忍为之儁愍而改授辽西公孙鳯十六国春秋前燕録公孙鳯字子鸾上谷人也隠居昌黎之九城山谷冬衣单布寝处土床夏每并食于一器蛆臭乃食弹琴吟咏陶然自得人莫能测也暐以安车征至邺见暐不言不拜衣食举动如在九城宾客造请少得与言数年病卒谨按自封奕以下或以避地或以归降多为燕之将相列卿于十六国春秋有传皆在皝儁时曽居龙城故得列入惟公孙鳯以上谷人而隠居昌黎则以地而存其人也封裕十六国春秋前燕録慕容廆以渤海封抽子裕典机要皝即王位以为记室永和元年皝以牧牛给贫家使佃苑中公收其八二分入私自有牛而无地者公收其七三分入私记室叅军裕谏皝乃下令赐钱五万宣示中外韩夀十六国春秋前燕録大兴二年宇文悉独官率衆逼城辽东韩夀言于廆曰悉独官将骄卒肆若竒兵猝起掎其无备必破之䇿也乃出兵大战遂败之四年廆备置僚属以夀为别驾皝即王位以为司马复兼左长史八年伐髙句骊夀斩其将阿佛和度加诸军乗胜追之遂入丸都刘佩十六国春秋前燕录咸康四年赵王虎率衆至棘城皝惧形于色元菟太守河间刘佩曰强冦在外衆心恟惧事之安危系于一人大王此际当自强以励将士今事急矣臣请出击之纵无大捷足以安衆乃将敢死士数百骑出冲赵兵斩获而还于是士气百倍建元二年伐宇文逸豆归为副前锋克其都城中流矢卒常炜十六国春秋前燕録慕容儁三年二月冉闵潜称大号攻围襄国赵主石祗危迫遣故太尉张举乞师许送传国玺姚弋仲亦遣来吿儁以悦绾为御难将军帅兵三万往会之闵闻儁欲救赵遣大司马从事中郎广寗常炜来聘儁使记室封裕诘以僭称大号张举云玺在襄国其言信否又闻冉闵初立铸金为已象以卜成败坏而不成柰何言有天命炜曰天之神玺实在寡君铸形之事所未闻也儁既锐信举言又欣于闵铸形之不成也必欲审之乃积薪置火其旁使裕以私诱之炜神色自若抗言就死遂赦之使出就馆夜遣其隣人赵瞻往劳之且谓不以实言王将处君于辽碣之表炜曰吾尚不欺布衣况人主乎直情尽言虽处东海不敢避也遂卧向壁不复与瞻言儁怒囚之龙城八月悦绾还自襄国儁知张举之妄而杀之常炜有四男二女在山中儁释炜囚使诸子就见之炜上疏谢恩儁手令敕曰卿本不为生计孤以州里相存耳今大乱之中诸子尽至岂非天所念耶赐妾一人谷三百斛使居凡城谨按自封裕以下十六国春秋皆未立传然其事具见前燕録内故亦登之此外寓燕之人逮事皝儁两世者尚多事蹟或不甚着故不㮣録许谦十六国春秋前秦録许谦字元逊代人也少有文才善天文图䜟之学符坚从弟行唐公洛镇和龙请谦之镇未㡬以继母老辞还乡里后仕于魏太祖北魏奚兜魏书奚兜传奚兜乌侯子世祖时亲侍左右随从征讨常持御劒后以罪徙龙城寻征为知臣监出为薄骨律镇将假镇逺将军赐爵富城侯时髙车叛围镇城兜撃破之延兴中卒于什门魏书于什门传于简字什门代人也太宗时为谒者使喻冯跋往复声气厉然初不挠屈既而跋止什门歴二十四年后冯文通上表称臣乃送什门归拜治书侍御史世祖下诏曰什门奉使和龙值狂竖肆虐勇志壮厉不为屈节虽昔苏武何以加之赐羊千口帛千疋进为上大夫䇿吿宗庙颁示天下咸使闻也十六国春秋北燕録魏太宗使谒者于什门来聘至和龙跋遣黄门郎常陋迎之为不称臣怒而不见及至跋又遣劳之什门忿而不入曰大魏皇帝有诏须冯主出受然后敢入跋使人牵逼令入见跋不拜跋使人按其项什门曰冯主拜受诏吾自以宾主致敬何苦见逼也乃幽执欲降之什门于衆中回身背跋披裤后裆以辱之终不肯降跋遂留之不遣久之随身衣冠弊坏畧尽虮蝨流溢跋遗以衣服拒而不受和龙人叹曰虽古烈士无以过也谨按于什门之在和龙魏书谓歴二十四年十六国春秋作二十一年考什门以魏神瑞元年至燕延和三年还魏实止二十一年故兼取北燕録冯跋传又于什门晋书作耿贰与魏书及十六国春秋互异疑晋书之譌隋李景隋书李景传李景字道兴天水休官人也容貌竒伟骁勇善射平齐之役颇有力焉授仪同三司进爵滑国公帝令营辽东战具于北平后为髙开道所围独守孤城外无声援嵗余士卒患脚肿死者十将六七景抚循之一无离叛辽西太守邓嵩率兵救之遂归栁城后将还幽州在道遇贼见害契丹靺鞨素感其恩闻之流涕幽燕人士伤惜之唐王思礼唐书王思礼传王思礼髙丽人入居营州父为朔方将军思礼习战鬭从王忠嗣至河西以功授右卫将军关西兵马使安禄山反哥舒翰为元帅奏思礼充元帅府马军都将委以军事宻劝翰表诛杨国忠翰不应潼关失守思礼走行在肃宗责不坚守引至纛下将斩之宰相房绾谏以为可收后效遂赦之更为关内行营节度河西陇右伊西行营兵马使守武功长安平思礼先入清宫收东京战数有功迁兵部尚书封霍国公干元元年与子仪围贼相州军溃惟李光弼思礼完军还寻破史思明别将万余衆于直千岭上元元年加司空自武徳以来三公不居宰辅唯思礼而已薨赠太尉谥曰武烈谨按旧唐书思礼传云营州城傍髙丽人也葢其先为髙丽人后虽徙居犹以族地自别耳新唐书宰相世系表营州王氏本髙丽之族是也金赵兴祥金史赵兴祥传平州卢龙人父瑾辽静江军节度使兴祥以父任合门祇侯谒告省亲于白霫会辽李土贼季郡作乱兴祥擕母及弟妹奔燕京不能进乃自栁城涉砂碛夜视星斗而行仅逹辽军而不知辽主所向遂还栁城及罗索获辽主兴祥乃归国史萧中州集小传史萧字舜元京兆人侨居北京之和衆幼孤飬于外家天资挺特髙才博学作诗精致有理尤善用字古赋亦竒峭工字画业科举为名进士立朝为才大夫政事严而不苛所至有声吏畏而安之镌降同知汾州事卒官舜元素尚理性之学屏山学佛自舜元发之元王珣元史王珣传王珣字君寳本姓耶律氏金王隆末祖成从母氏避难辽西更姓王氏遂为义州开义人珣武力絶人善骑射河朔兵动召诸乡人谕以保亲族之计衆推珣为长旬月之间招集至十余万太师穆唿哩畧地奚霫承制以珣为元帅兼领义州二州事张致僭号锦州隂结开义杨伯杰等来掠义州珣出战伯杰引去致兄子以千骑来冲珣选十八骑突其前复令左右犄角之其衆溃走时兴中亦叛穆唿哩围之召珣以全军来会致窥觇其虗夜袭之家人皆遇害及兴中平珣无所归穆唿哩留之兴中遣其子荣祖驰奏其事帝谕之曰汝父子宣力我家不意为张致所袭归语汝父善抚其军自今以往当忍耻蓄锐俟逆党平彼之族属城邑人民一以付汝吾不吝也仍免徭赋五年使汝父子世为大官珣以穆唿哩兵复开义擒伯杰等杀之进攻锦州致部将髙益缚致妻子及其党千余人以献穆唿哩悉以付珣珣但诛致家其余皆释之始还义州入朝帝嘉其功赐金虎符加金紫光禄大夫兵马都元帅镇辽东便宜行事兼我川等州节度使珣貌黒人唿哈喇元帅哈喇中国言黑也卒年四十八方外北燕昙无竭法苑珠林宋元嘉初有黄龙沙门昙无竭者诵观世音经净修苦行与属徒二十五人往寻佛国备经艰险既达天竺舍卫路逢山象一羣竭赍经念诵称名归命有狮子从林中出象惊奔走后有野牛一羣鸣吼而来将欲加害竭又如初归命有大鹫飞来牛便惊散遂得免谨按宋书元嘉十二年封黄龙国主冯文通为燕王十六国春秋北燕録亦曰江南谓之黄龙国葢是时燕通于宋传闻此事故记载者繋之宋元嘉实北燕人也魏法度太平广记释法度黄龙人也南齐初游于金陵髙士明僧绍隠居摄山挹度清真待以师友及亡舍所居山为栖霞寺先是有道士欲以寺地为观住者辄多恐惧自度居之羣妖皆息嵗余忽见一人投刺曰靳尚形甚闲雅羽卫亦衆致敬毕乃言弟子主有此山七百余年矣前后栖托或非真实法师道徳所归谨舍以奉给并愿受五戒明旦一人送钱一万并香烛等疏云弟子靳上奉供度为设会尚又来同衆礼拜行道受戒而去既而摄山庙巫梦神吿曰吾已受戒于度法师矣今后祠祭者勿得杀戮由是庙中荐献菜饭而已谨按是时黄龙属魏法度当为魏人辽可观法頥恵敬辽耶律劭安徳州灵巖寺碑统和中有山主僧可观卜筑给菴专精戒律守太师通圆辅国大师法頥者久霭人天之誉蔚为帝王之师精选道行得长老惠敬付以寺事提综不倦守竒道隣辽张嗣初灵感寺释迦佛舍利塔碑铭此㙮自太平九年栁城人梁氏之所建氏兄弟二人长曰守竒次曰道隣自童子时有聚沙之戯后果志于出家大通宋乘先隠于龙岫之一兰若后为城中人请居此土一日钵中忽出异光不散者久之得舍利二粒玉采晶灿不可正视乃特兴㙮像凡一十三级复常有光数见或五色气覆之因上闻以精诚有感故灵应必通勅其寺曰灵感恒劬灵巖寺碑僧恒劬书并篆额其碑隂复有文一首末题劬述劭书葢即恒劬所撰之文而耶律劭所书也慧材释迦定光二佛舍利塔记僧慧材撰谨按二僧无行事可考然恒劬书法可观慧材骈体颇有词采故并録之据灵巖寺碑隂则恒劬即彼寺之僧至于慧材舍利塔记中自称狼山冗学知亦即兴中府境内人碑称讲经律论师慧材撰辽时以经律论为三学考试境内之僧取经律论优者为三法师慧材葢即三学之师也金圆葢金赵秉文利州精严禅寺葢公和尚墓铭师张姓讳圆葢永昌阜俗人十九弃俗而僧叅玉泉名公安寳公以机縁不契退居灵巖佛髻山结茅栖隠者数载诣北京谒微公求印证公初不之许既而不叅而㕘无得而得大定六年始开堂于精严继席松林灵感师行峻而方故学者尊其道而惮其律谨按碑称四明逵公为北京松林北迁第一祖圆葢为四明之孙微公之子则逵公与微公皆北京之髙僧也以行事无考故不专列附识于此又元云峰真人康泰真墓碑称金鼎之地至人竒士比比而出如郑状元曹尚书葢头堂乃儒释中之魁俊所谓葢头堂即指圆葢也元显月慧霭元僧显月重修敌楼山天宫禅院记师讳慧霭江淮楚地人也幼嵗投师出家后闻夹山顺公长老道风孤洁继而师之师天姿敏逹洞晓五经硏穷三藏嵗在辛酉憩止惠州覩其西南巅峰峻拔率道友蹑跻而登止于敌楼山之抱有古址殿宇额曰天宫惟设观音神像于是面奉慈颜益加精谨乃结庐而止未逾半载四衆云臻丙戌间不逺千里扣予之丈室恳求咨诀见其机锋峻利知是法器谓曰狮子窟中无异兽象王行处絶狐踪遂左提右挈痛钳鎚深获契悟以印证衣颂付之谨按碑文所称慧霭实受法于显月显月称白霫沙门则亦今境内人也鸠巢大轮元僧居实五指山大轮禅师碑大轮禅师行大轮号也海山名家吴氏子幼颇读书海州陷师甫十嵗兴中元帅王朴得师观其风仪气宇非常兵刃下问对不㤤师异之师鸠巢薙髪服勤左右嵗丙申受具已而行脚遍㕘诸方迅机若电莫之当夐出伦辈衲子翕然谨按此碑磨灭不完碑文所云大轮从师鸠巢受具则鸠巢亦灵峰古徳也因并列之祥盘元僧无际月华山林泉禅寺地产碑大宁之东南三舍余有山名号月华有禅者祥盘届此剏立茅茨缁素闻之云栖而辏伐除荆棘去其烬坏师之行酒不濡齿过中不食非戒不履康泰真元李云峰真人康泰真墓铭公俗姓康氏道讳泰真利州花务村人也母感异梦娠二十四月而生长而敦厚美髯过腹自仙风道骨明昌元年耕于州西长夀山遇至人盘石而坐公异之稽首而拜感至人口传道于公心印元妙神识爽然拜谢间忽失所在石上履迹迄今存焉弃家入道于长夀山悬壁半石窟之中下志修真数年里人敦请下山披木叶衣过舅氏之舍其姈氏窃焚公叶衣火艳飞身神亦无惧体亦无伤丁丑夏间徙居霫都有长春观住持道人髙炼真少所许予一见公貌竒之曰殆非钟离之后乎时夏甚旱太师乌库哩公率衆请至雩坛下公于赫日中跏趺而坐良久曰来辰正当有甘澍果依期有一犂之足是年仲冬凛冽霫之朝爽楼者最为杰观四壁旷然千山叠雪公裸袒而居及十旬余楼下瞻仰者云集真寒暑不能侵者也其后利州节度使任公帅官属稽首于公曰金鼎郡师之乡也愿建道院一区冀鹤驾贲临公悯其感诚俯而允诺不数载间剏建琳宇名曰玉京后于长夀山作十笏丈室命曰葆光书遗世颂云平生活计得优游寄托人间九十秋撤手这囘归去也杖挑明月赴瀛洲李元久元张道中云谿观碑瑞州之北二百里许有洞曰天一大洞观曰云谿自古黄冠修炼所李元久先生锦州坊市人也幼多疾父母舍入建州云峰观礼曹大师为引度师实邱神仙之法孙庚辰郡人大宁路总管崔履谦因暇访师谈元论道见其㝠功实行乐清虚之活计甘淡泊之家风爱之敬之钦定热河志巻九十钦定热河志卷九十一钦定四库全书钦定热河志巻九十一食货热河为古边财用之式无闻我朝幅员广逺民物阜繁旧于其地设七㕔干隆四十三年改设承徳府领一州五县申画郊圻规模大备谨按洪范八政所先具列贡赋税课仓储户口条目志食货第十九藏冰为幽诗所重并以附焉贡赋凡旗地毎畆上则征银一分四厘中则征银七厘下则征银三厘五毫民地毎畆上则征银六分中则征银三分下则征银一分五厘柴山毎畆征银一分园地毎畆上则征银二钱五分中则征银一钱二分五厘下则征银六分二厘五毫滦平县香火民地征银准民地下则例丰宁县香火民地征银准民地上中下则例其籽荒并基地征银旗民地各准下则例承徳府旗地八百八十六顷三十四畆有竒共征银四百一十三两三钱二分有竒民地二千零七十三顷二十三畆有竒共征银四千一百一十三两五钱七分有竒滦平县旗地一千二百九十三顷六十三畆有竒共征银五百零八两三钱五分有竒民地八百七十九顷二畆有竒共征银一千五百六十八两七钱四分有竒平泉州旗地三千四百三十四顷三十五畆有竒共征银三千一百九十五两三钱六分有竒民地四百三十六顷九十三畆有竒共征银九百零九两九钱一分有竒丰宁县旗地一万二千一百七十七顷四十一畆有竒共征银九千一百一十五两三钱八分有竒民地五十二顷二十畆有竒共征银七十八两三钱有竒建昌赤峯朝阳等三县无额征旗民地其所属各旗地俱由王子贝勒公札萨克等交民人佃种取租税课承徳府毎年额银五千六百九十八两五钱五分有竒滦平县每年额银三百零二两四分有竒丰宁县毎年额银二百三十两以上三处由该府县经征尽収尽解交直𨽻布政司库平泉州每年额银一万一千五百一十二两六钱附収龙须门额银一百一十七两六分有竒小子沟银一百七十五两八钱二分有竒建昌县毎年额银五千九百八十二两八分有竒附収大城子额银二百三十五两一钱七分有竒赤峯县毎年额银一千八百三十七两九钱八分有竒朝阳每年额银一千四百四十七两四分有竒附収木头城额银三百七十四两三钱三分二十家子额银一百七十两三钱五分以上一州三县由理藩院奏派司员征収除税局支销并奏请恩赏各札萨克银两外余悉交部解纳仓储承徳府额贮谷二万六千八百一十九石有竒滦平县常平仓现贮谷六千六百九十五石有竒又鞍匠屯仓现贮谷八千五十石平泉州额贮谷一万五千三百七十四石有竒又广裕仓存贮八万三千四百五十四石有竒丰宁县现存谷二万四千六百六十七石有竒建昌朝阳赤峯县三县无额征地粮并未建仓户口承徳府现在户口共计八千九百七十九戸男妇四万一千四百九十六名口滦平县现在戸口共计五千二百三十户男妇一十万六千六百三十二名口平泉州现在户口共计二万九千三百十五户男妇十五万四千三百零八名口丰宁县现在户口共计二万零八百七十一户男妇七万二千零七十九名口建昌县现在户口共计二万三千七百三十户男妇九万九千二百九十三名口赤峯县现在户口共计一万五千三百五十六户男妇六万一千二百二十名口冰窖承徳府喇嘛寺原设冰窖八座丰宁县中关波罗河屯二处各设冰窖一座滦平县喀喇河屯常山峪两间房三处各设冰窖一座平泉州建昌朝阳赤峯三县未设冰窖钦定热河志卷九十一钦定热河志卷九十二钦定四库全书钦定热河志卷九十二物产一热河水土肥甘冈原沃衍菁英所萃百产充盈圣祖仁皇帝展巡兹土御制几暇格物编胪举品彚考证精详我皇上篇章题品宠钖嘉名凡殊种异产内地罕见者均可以补图经之未备谨分𩔖排次志物产第二十谷之属早御稻米色微红较长味甘香六月早熟本丰泽园种移艺山庄圣祖御制康熙几暇格物编丰泽园中有水田数区布玉田谷种嵗至九月始刈获登塲一日循行阡陌时方六月下旬谷穗方颕忽见一科高出衆稻之上实已坚好因收蔵其种待来嵗騐其成熟之早否明年六月时此种果先熟从此生生不已嵗取千百四十余年以来内膳所进皆此米也其米色微红而粒长气香而味腴以生自苑田故名御稻米一嵗两种亦能成两熟口外种稻至白露已后数天不能成熟惟此种可以白露前收割故山庄稻田所收每嵗避暑用之尚有赢余曾颁给其种与江浙督抚织造令民间种之闻两省颇有此米惜未广也南方气暖其熟必早于北地当夏秋之交麦禾不接得此早稻利民非小若更一嵗两种则亩有倍石之收将来葢蔵渐可充实矣昔宋仁宗闻占城有早熟稻遣使由福建而徃以珍物易其禾种给江淮两浙即今南方所谓黑谷米也粒细而性硬又结实甚稀故种者絶少今御稻不待远求生于禁苑与古之雀衔天雨者无异朕每饭时常愿与天下羣黎共此嘉谷也圣祖御制诗早御稻紫芒半顷緑阴阴最爱先时御稻深若使炎方多广布可能两次见秧针嘉禾双颕夜雨初晴日素商驱暑天林红变緑叶谷熟卜丰年勿讶嘉禾瑞须知贵粟先秋成各地异大有再书篇乌喇白粟米色纯洁味甘性腻其种得于乌喇树孔中圣祖御制康熙几暇格物编粟米有黄白二种黄者有黏有不黏本草注云粟黏者为秫北人谓为黄米是也凡白粟则性皆不黏七年前乌喇地方树孔中忽生白粟一科土人以其子播获生生不已遂盈亩顷味既甘羙性复柔和有以此粟来献者朕命布植于山庄之内茎干叶穗较他种倍大熟亦先时作为糕饵洁白如糯稻而细腻香滑殆过之想上古之各种嘉谷或先无而后有者㮣如此可补农书所未有也麦有大小二种塞外地寒节候稍迟麦秋后半月方熟圣祖御制文刈麦记塞外早寒最宜禾黍迩来中外一家版图万里朕避暑山庄歴年已多今百谷齐成与内地相似不过迟十数日而已故种麦者颇蕃山庄苑内麦谷黍稻皆寓焉从来稼穑之艰不可不知亦不可虚设朕念切民依痌瘝一体年近七旬精力渐衰扶杖而閲耕种临畦而观刈获遇雨晹时若则收割之际苍颜野老共庆有秋黄口孺子无愁乏食此朕一时之真乐也五十四年夏六月小暑乃苑中刈麦之候荐新观成如云表盛晨气暧风秀标奇远闻各省麦秋相同此目前之实景也孔子云吾不如老农老圃孟子云从其大体为大人从其小体为小人农夫足食则乐天下至广兆民至衆天时之不齐地脉之不一吾之乐民有实也以目前之实景而且不能必其尽同乂如此呜唿岂如田野村夫忧乐止系于身家而计虑不及于远大乎故心之劳逸不可同日而语也夫圣祖御制诗五月上旬避暑热河途中喜麦秋盈野雨晹得时赋七言一律避暑乗舆出鳯城麦秋预卜望庚晴千村共饱连年稔万井同欢比屋盈谷有灵泉山脉壮道无峻岭马蹄轻移风易俗先忠孝蕃息编氓在厚生五十四年仲夏避暑途中瑞麦盈野赋五言律以记忽送清尘雨题诗吮兔毫青黄接玉粒霢霂佐琼膏入野农歌徧缘溪牧笛高蔚林能解愠蜜草满亭臯御制诗麦收山田报麦收候迟将半月埸圃见高囷穗仍贻厥讵惟平斗斛已有鬻餠饽昨秋稼尚可关内被灾濶灌注救目前两败力具竭青黄兹畧济苍灵幸转斡拳拳待西成民艰其敢忽麦收关外较关内麦收迟半月寒暄殊致然騐农不容忽閲隄偶野行崇墉见兀兀稔获关内同村舍饱麺饽数日晴更佳囷鹿纳已卒山云将酿雨大田泽无缺时若有是哉额手庆无竭稻名𩔖甚多不离粳糯二种羣芳谱曰北方地平惟泽土宜旱稻今则热河境内山田多种之粟即粱也本草曰穗大而芒长粒粗者为粱穗小而芒短粒细者为粟有青赤黄白黑数色羣芳谱曰北方直名之曰谷脱殻则谓之小米今热河所产色黄赤者山东河南种白者北地种又有黑谷种出辽东土人间亦种之俗称黄殻者为凉殻米红殻者为红黏米青殻者为黑米稷亦作穄先诸米熟本草曰稷与黍一𩔖二种也黏者为黍不黏者为稷稷可作饭黍可酿酒犹稻之有粳与糯也其色有赤白黄黑数种稷熟最早为五谷长元戴侗六书故曰稷穄同声实一字也羣芳谱曰南人承北音唿稷为穄谓可供祭也考后汉书乌桓𫝊曰其土地宜穄新唐书奚𫝊曰稼多穄葢其土之宜稷由来旧矣黍土人称为黄米羣芳谱曰有黄白黎三色米皆黄比粟微大北人唿黄米是也蜀黍一名高粱亦作蜀秫明徐光启农政全书曰蜀秫在北方地不宜禾麦者乃种此今热河遇洼下之土多种之山田则否其茎纎长惧为山风所折也有甜苦二种甜者以供餐其苦者止宜作酒荞麦于山田尤宜羣芳谱曰北人日用以供常食农人以为御冬之具许有壬上京十咏有饥麺诗曰坡远花全白霜轻实便黄杵头麸退墨硙齿雪流香指荞麦言也按热河全境在元时半属上都半属大宁今承德府本境滦平县丰宁县皆上都路地也惟上都城在今境外故凡诗文之作于上都者皆不载其统言上都境内物产者亦仅採为注释不入后艺文门余倣此大豆有黑黄白青褐班数色塞外毎以豆酿酒谓之豆酒其一种黑而稍细者饲马赤小豆亦名赤豆羣芳谱曰处处种之可煮可炒可粥饭可作麺食馅赤黯而粒𦂳小者入药緑豆羣芳谱曰粒粗而色鲜者为官緑又名明緑粒小而色暗者为油绿又名灰绿其用甚广亦作菉豆白豆一名饭豆羣芳谱曰小豆之白者也亦有土黄色者豌豆逸周书王会解曰山戎菽孔晁注云豆药也春秋庄公三十一年齐侯来献戎㨗谷梁传曰军得曰㨗戎菽也范寗注云菽豆杨士勋疏引徐邈曰今之胡豆管子亦载此事注云胡豆尔雅曰戎菽谓之荏菽亦豆也考张揖广雅分胡豆豌豆为二本草辨其非是以为戎菽与胡豆即今之豌豆也按羣芳谱载豆之属以大小二豆该之豌豆亦在小豆之中以其种出山戎而今热河即古山戎之地故特着之蚕豆亦作胡豆羣芳谱曰与豌豆同时种而形性迥别明徐光启农政全书曰蚕豆之利比于豌豆十倍豇豆蔓生其荚有白红紫班数色羣芳谱曰此豆嫩时充菜老则收子可谷可果取用最多藊豆山家沿篱多种之其一种子圆而色白者入药品薏苡土人称为薏米可粥可䞛其种特良每收鬻关内脂蔴一名油蔴亦名胡蔴宋沈括梦溪笔谈曰胡蔴直是今油蔴张骞始得油蔴之种故名胡蔴素问经曰油蔴中国有四稜六稜者外国得八稜黑蔴种故又名胡麻一名巨胜即黒脂蔴也有黑白二种玉蜀黍一名御米亦作畨麦故或附麦𩔖农政全书又作玉米今俗称为包儿米有黄白赤黒斑数色羣芳谱但称粒如芡实大而莹白未足尽之其粉可作糕土人亦以为糜东墙后汉书乌丸传曰其上地宜穄及东墙东墙似蓬草实如穄子至十月而熟亦作东蔷子虚赋曰东蔷彫胡注张揖曰东蔷实可食广志曰东蔷色青黒粒如葵子语曰贷我东蔷偿我白粱幽并皆有之今土人罕称其名疑即口外之稗子米是也按元一统志载谷麦稷黍豆麻大宁诸县出又利州恵州兴中州川州建州髙州土产有谷麦黍豆又利州恵州髙州土产稷又利州川州建州土产麻又兴中州土产芝麻其地皆在承徳府全境内今则土人随宜种艺百谷并产无复有疆域之限矣圣祖御制诗口外设屯耕植聚落渐成沿边旷地多弃置良非筞年来设屯聚教以分阡陌春夏耕耨勤秋冬有蓄积霜浓早收黍暄迟晚刈麦土固有肥硗人力变荒瘠山下出流泉屋后树䐁栅行之无倦弛定能增户籍古之王者治恐亦无以易御制诗山田禾黍芃芃遍岭巅停鞭欣看有秋年版图可识同遐迩塞外荒山尽辟田高原宜黍稻宜低物土耕桒塞外齐茶幔酒旗山抱坞软沙湿草水鸣溪旧代常愁烽火惊于今此地有人耕混同中外皆天泽倍切干干保㤗情关外山田关外山田尽作梯漠南风景似江西水流野涧全无彴谷转荒村别有蹊乐事食𤓰兼剥枣生涯次黍更蒸藜百年赤子经休养物土耕桑六合齐半载宵衣课雨晹停鞭一览乐无央却欣民色浑非菜即看云容欲作黄玉塞甫田迟钱镈羽林飞骑漫腾骧昨年惕厉今犹忆且喜秋临淮海掦山田山田率有收其说颇尝试陂陀易疏洩霖雨无忧积气润蒸雾露便旱犹霑洎所以其生谷短茎而硕穟屈指数年间五过乃丰四去嵗山左歉赈恤亦云备所济究难遍灾黎羣走避携妻负其孩来者以万计亦有筐盛种或乃犁拖牸恳辟厥荒确谋食聊託寄长吏漫遮回轻去岂其志幸得免沟壑何分内外地几见榆关外耕作恣民意以此畧为慰更复念不置聚者日以衆地利已无弃谷贱则伤农天时况难必嗟嗟守牧臣岂不深长思山田今嵗山田果倍收黄云到处畅吟眸可欣火种刀耕地也报崇墉比秋摇曵似闻风味羙湛瀼好看露光浮赋租本薄饔飱足茅屋才言了不愁纳稼三首纳稼塞中早寒暄候不同秋丰恱圃满田获觉山空升屋炊烟白当罏浊酒红儿孙瓦盆熟便以侑村翁田家底为乐秋好即无愁不识催租吏浑成撃壤游比隣皆有积滞穗未曾收乗屋仍多暇春寒不播牟莎坂玉霜浓垂鞭过碧峯烟村唿父老穑事访从容故地原难较令秋得未逢报章披更喜大有慰三农山田山田日以辟刀耕火种之所幸常有秋不辞辛苦治生齿日滋緐地利讵有遗赢此边外垦稍救乏业黎丁男相踵至燕云逮晋齐奚啻千万户梯巖事耕犁内外久一家䝉古颇相资更虑启忿争治之良有司亦知非远图权以医燃眉山田山田关外佳村村期二鬴春夏值时若所幸霑秋雨以此胜关内终善早登圃虚望彼其嗟实偿此犹愈内外皆我民所愿逢年普有怀每难遂殷忧系心所山田无土着天都齐晋民刀耕复火种峦障成塍鳞闻之其初来裹粮惟一身心计躬受劳或有致富人赋税既以薄䝉古风更醇户口兹日増借以资饥贫后此非所知目前诚可因山田山田不愁旱恒有阵雨过山田不愁涝就下流溪河䝉古佃贫民种田得租多即渐罢游牧相将艺黍禾黍禾日以好牛马日以少是云务近利而或失本道本道云何如毳帐羊裘居射生善驰马乳酒相欢娯试问百年前流民到此无流民今到此或亦资生理凡兹率土濵孰非我赤子养恬在随宜不督翻为喜塞田塞田每致佳今嵗实望外夏至过无雨跼蹐不可待孰谓回天佑甘霖乃大沛驾言自京畿农功观一带两种都芃秀关外较尤最独是谿勃涨间颇致为害大体纵无妨一夫彼何赖得之已不易失之惜应陪莫非祈年忧岂识行秋快山田山田已报熟农父事腰䥥愿遂污邪满利遗穂兼便霜信何碍卒嵗为欣占薄赋还逢稔闾阎气自恬山田山田率已熟向北看更好圃埸积如墉栖亩收未了闾阎气象恬可因识温饱俯仰足资生盗贼自然少所以祈年要首务为政道回思半年旱千里赤如扫宁敢作此想展转增忧恼昊天不遗民恩雨苏枯藁内外同一日普霔佑怀保信哉徳好生讵曰能精祷唿吸实通灵对越益凛藐山田山田将及熟偏喜午暄催已有腰䥥出行看踏碓开若晹成大穂时雨免污菜薄赋还逢稔吾民庶慰哉山田数日园中居山田得逺望筞马出石城近欲悉其状田父老之言六月颇旱亢雨随翠华来高低被酣畅早种秀增实晩植苗芃壮所见如所述蔚緑金风飏更兼迩来热暄曝实大当此后晹雨若屡丰又可偿然惟增惕干吾心安敢放塞田塞田隔山即殊观得雨便丰雨短歉西来歴歴阅农功筑塲已逮多稼歛未毕获者蔚黄云喜色溪村与巖广问知夏雨较东优所以丰歉不相掩颇有辇粮待贾粜及至粮集贾亦减安得万方普屡丰望则不无必何敢野田野田高下总芃青乐国今朝昔塞庭滩外即看垦秫陇舍旁还复艺蔬町幸兹晴雨逢时若庶兾仓箱赉我宁何处不因民系念民天惟食寸心铭阅稼清晓策轻骑山田出阅稼深居岂弗佳宴安夙所咤都来无半月吐穗堪欣讶蔚云间绿黄吹风齐䆉稏千顷连山川一律茂高下不惟塞外然京畿米减价时晹定暄昼时雨每零夜由近以及逺各省报非诈率称可望丰常平不须借何修遇是哉额手天恩谢筑塲期尚遥戒满心犹怕观稼效陶潜体暑雨山蹊泞半月未命驾快晴四五天泥干潦亦泻乘闲策玉总原田试观稼禾黍胥怒生吐穗高低亚日暄与露润秀实西成迓乃知向所忧先事失藴借然总未虚掷看此与与乍秋热期尚遥惄哉吾犹怕观稼夏秋晹雨幸调匀观稼欣观铚艾新忧切不孤勤一已稔连差足慰羣民祈年益励常年志经事多成畏事人策马山田熟满目有收更喜报来频山田山田收获毕陇亩尚栖余尽道去年胜诚观遍野如妇男温饱乐气象里隣舒绥屡逢望外慰哉更懔予阅稼十日未出行禾如助长揠苗鄙宋人天恩真浩荡髙下緑芃云改观顿殊曩带露润瀼瀼承曦明晃晃时复霏嘉既雨旋晴朗似此月余间西成堪冀穰虽然岂敢必敬以平心想观稼无逸素所廑深居心每怩𫝊宣出观稼聊因㪚马蹄岂知数日间良苗秀已齐簇簇粱穂高翼翼禾低飏以风㪚之润以露湑兮秋阳复皜曝实栗率可期然而西成遥益为惧斯时出山庄观农务即事得句我至山庄将半月迩逮旬朝未命舆虽然咨政日宣召筹笔既罢多暇余高居岂曰所无逸厪心农务应阅诸夏雨既渥非霪潦赫曦晅之助长如累累已有结穂者十日以前观顿殊更殷此后祝时若西成庶足慰田夫出丽正门策马阅隄阅稼万里无片云山风拂朝爽数日祗高居翻以闲为怏筞马一出游讵畅游观赏阅隄兼阅稼有事宁虚徃禾黍胥吐穂时晹资勃长雨既非霪涨弗致沆隄实高出河彻桥惜费枉细事亦厪心要务敢忽想过河观稼潦水寒潭欲退时卧波武列已桥搘緑云有幸黄云染夏令不期秋今移较雨量晴愿差副筑塲纳廪候犹迟鸣鞭揽处生欣慰几许忧勤易得斯出丽正门乗马观稼观隄并成是什十余日深居未曾一命驾虽日有召见究觉多闲暇迩来纵炎热晓每凉风下因之一策骑观隄更观稼稼既茂有成隄亦坚无罅习劳勤之端重穯德之化皇祖家法昭讵此徒消夏过河观稼立秋后喜十朝晴潦退徒杠亦驾成便与过河一观稼果然满野副期情黍高谷矮都将熟菜圃荞町正向荣此景岂云容易致几多厪虑度三庚阅稼较晴量雨到秋中閲稼今朝畧慰衷已是黍高穗翼翼更看粱下叶芃芃畿南曾缱间逢潦塞北难夸此报丰身自九重心万㝢愁多鲜得放眉丛出丽正门乘马沿隄閲稼之作山庄驻踰月屡出率肩舆是或隣乎逸宁不心负初今朝欲阅稼风日良清舒吉骢试躬御沿隄按辔徐瀑涨倐流过万家安阎闾既观河左右多稼助长如翼翼已结穗庶可期满车先是为望霖勤祈原未虚登秋期逺哉殷念敢懈诸按热河土地丰腴沟塍绣错自我圣祖仁皇帝课民树艺式辟山田首垂天藻皇上厪念闾阎补耕助歛属车所过时切畴咨故能黍稌弥望旱涝无虞恭读御制诸诗审雨晴之候辨物土之宜天时地利劝课具详敬彚载物产谷属门以昭重农贵粟之家法至于境内各䝉古皆渐知稼穯刀耕火种斥卤日开昔时龙沙雁碛之区今则筑埸纳稼烟火相望太平景物亘古未有也蔬之属菘其佳者名为黄芽白苗叶皆嫩黄极为脆羙元许有壬上京十咏有白菜诗曰土膏新且嫩筐筥荐纷披可作青菁饭仍㩗玉版师是也其细茎者曰箭桿白宜盐渍为葅又一种产平泉州境内者别名回回白菜蕨丛生山谷间最为繁茂土人多採之曝干为束鬻于关内今滦平县境内有蕨菜沟以多蕨得名又一种似蕨而叶细者俗名野鸡膀子蔓菁尔雅疏曰幽州人谓之介羣芳谱曰塞北种者名九英蔓菁亦曰九英菘今上人皆无此名也广羣芳谱曰䝉古唿其根为沙吉木尔山葱似葱而小细茎大叶尔雅谓之茖疏云葱生山中者名茖管子内言九曰北伐山戎出冬葱与戎菽布之天下注云山戎有冬葱戎菽今伐之故其物布天下元周伯琦上都扈从诗注曰什巴尔台北遍生葱韮明金幼孜北征録曰戎地多沙葱野韮所谓冬葱与沙葱葢即山葱之𩔖山韭似韭而小尔雅谓之藿疏云韭生山中者名藿本草曰山韭形性与家韭相𩔖但根白叶如灯心苗山中往往有之又曰孝文韭生塞北山谷状如韭人多食之云是魏孝文帝所种许有壬上京十咏有韭花诗曰西风吹野韭花发满沙陀气较荤蔬媚功于肉食多浓香跨姜桂余味及瓜茄我欲收其实归山种涧河金幼孜北征録亦谓之野韭即山韭也今滦平县境内有韭菜沟以多山韭得名山蒜似蒜而小尔雅谓之蒚疏云蒜生山中者名蒚本草曰山蒜泽蒜石蒜同一物但分生于山泽石间不同今塞外山中多有之䝉古谓野韭苗为哈里雅尔围塲中地有称哈里雅尔者以山蒜得名萝卜亦作芦菔有白紫红三种许有壬上京十咏有芦菔诗曰性质宜沙地栽培属夏畦熟登甘似芋生荐脆如梨又一种名胡萝卜羣芳谱曰元时始自边塞中来又有山萝卜大如指有节黄白色可食即金幼孜北征録所谓沙萝卜也蘑菇亦作蘑菰菌之属形如猴头者良中土絶重之唿曰口蘑又曰营盘蘑菰以屯营之地粪壤肥沃所产尤鲜羙许有壬上京十咏谓之沙菌其诗曰牛羊膏润足物产借英华帐脚骈遮地钉头怒戴沙注云此物喜生车帐卓歇之地夏秋则环遶其迹而出周伯琦上京杂诗曰菌出沙中羙元杨允孚滦京杂咏诗曰更说高丽生菜羙总输山后蘑菰香皆以为珍品木耳土人称为黒菜生榆上者谓之榆肉尤珍羙明李日华六研斋笔记曰古北口有榆肉者菌蕈之𩔖如蘑菇而稍大煮熟其大又倍聂切之味如肉地螺菜名形如小螺盐渍可食按热河物产与内地相同者多蔬属内如葱韮芥苋之𩔖非特着之产不复专列以下窳果属如茄瓠之𩔖禽兽属如鸡豚之𩔖俱倣此蓏之属西瓜五代胡峤䧟北记曰契丹破回纥得此种以牛粪覆棚而种大如冬瓜味甘宋范成大诗集自注曰西瓜味淡多液本燕北种宋洪皓松漠记闻曰西瓜形如扁蒲而圆色极青翠经冬则变黄其瓞𩔖甜瓜味甘脆中有汁尤甘冷予携以归今禁圃乡囿皆有元一统志曰大宁路富庶县土产西瓜据此则西瓜之始实由塞北今关内所产皆塞外种也甜瓜形𩔖甚繁土人以大而黄斑者为甜瓜小而青斑者别名香瓜味尤胜菜瓜羣芳谱曰生时色青质脆可作腌葅又一种名梢瓜似甜瓜而长倍之可生食亦可为葅南瓜一名倭瓜亦作番瓜羣芳谱曰结实形横圆䜿扁而色黄者为南瓜形似葫芦而色黒緑者为番瓜其实一圃之中种形互出农家亦未尝强为区别也今土人㮣称之为倭瓜其一种色红者亦曰南瓜止採以供玩不可食南方人谓之北瓜冬瓜较关内所产尤巨一骑仅胜数枚御制诗寒瓜野店寒瓜可当蔬村民生计览吟余刍棚茅舍纷悬处细雨凉风欲熟初体会遥思栗烝在荒唐漫説枣还如烹蒸雅合山家供肉食休夸丙穴鱼按凡热河物产仰宸翰㽞题者谨随物𩔖分载其非专咏如谷属之山田观稼蓏属之寒瓜诸什于物产下敬相比附録载余倣此钦定热河志卷九十二钦定热河志卷九十三钦定四库全书钦定热河志巻九十三物产二果之属草荔支丛生结朱实至秋而熟味甘圣祖仁皇帝赐名曰草荔支御制诗草荔支丛生朱颗味甘且芳似普盘而无子普盘亦内地所无而塞外恒有此惟兴安及乌喇乃有之皇祖时命移植山庄钖名曰草荔支当秋而实闽贡适至蠲渇生津难拟伯仲也满口甘腴扑鼻芳女夷雅解遗云浆品题造物能名物比似元方与季方漫谱瓤平如绛雪饶称核小尚丁香崇椒嘉植烟霞外那更羶芗待蔡襄普盘木本丛生结朱实味甘酸略似杨梅圣祖御制康熈几暇格物编普盘即木苺一名悬钩子尔雅所谓葥也按本草云悬钩树生髙四五尺其茎白色有倒刺其叶有细齿颇似樱桃叶而狭长又似地棠花叶四月开小白花结实色红味酸美人可多食之有以为即覆盆误也葢苺有三种藤生縁树而起者大麦苺乃入药之覆盆也树本挺而丛生者木苺一名山苺即普盘也草本委地而生者地苺一名蛇苺不可食今江南人谓之蛇盘也樱额树不甚髙丛生结实离离可爱形如黒葡萄而差小至秋熟可食味甘澁圣祖御制康熈几暇格物编樱额果属也产于盛京乌喇等处古北口外亦有之其树丛生果形如野黒葡萄而稍小味甘澁性温暖补脾止泄鲜食固美以至晒干为末可以致逺食品中适用处多洵佳果也今山庄之千林岛徧植此种每当夏日则累累缀枝游观其下殊堪娯目不独秋实之可採也倒弔果形如山梨而差小其花实皆下垂故名熟时可食其味酢圣祖御制康熈几暇格物编倒弔果俗名弔搭果形似山梨而小体㣲长味酢肉多沙长蒂诸果始生时皆向上此果花实皆下垂故名生时坚澁熟乃沙性煖利健脾消食树枝叶俱如梨为秦中物产今遵化沿邉有之而考之书籍草木诸谱皆不载倒弔之名惟司马相如上林赋云荅沓离支荅沓音近打拉张楫注曰荅沓果名按梅尧臣牡丹诗用打拉二字北人方言以欹垂为打拉是打拉名果或因其下垂也説文海篇俱作榙果今名倒弔或是荅还音之转耳花红柰属土人称为沙果其一种大而赤色者为㯽子味㣲酸澁土人亦谓之香果元杨允孚滦京杂咏诗曰海红不及花红好注云海红花红皆果名考今之沙果亦名苹果诗所云甘棠即沙棠也唿㯽子乃赤棠也诗甘棠毛𫝊云杜也郑注云北之谓之杜梨尔雅杜赤棠注云今之杜梨今赤峯县境内有杜梨子沟以地多此果故名圣祖御制康熈几暇格物编李𩔖甚繁林檎其一也树不甚髙枝叶皆如李花白唐人谓之月临花实如李而差小有红黄二种本草所谓金林檎红林檎是也独核有仁味甘津一名来禽亦名蜜果此果味如蜜能来衆禽于林故得林檎来禽蜜果诸称学圃余疏谓花红即古林檎误矣花红柰属也柰有数种其树皆疏直叶皆大而厚花带㣲红其实之形色各以种分小而赤者曰柰子大而赤者曰㯽子白而㸃红或纯白圆且大者曰苹婆果半红白脆有津者曰花红绵而沙者曰沙果西京杂记所以有素柰青柰丹柰之别也又有海棠果通志谓之海红而闗西有楸子有榅桲亦皆柰类葢李之与柰其枝叶花实固区以别而其子核之异尤最易辨坚而独者李类柔小而四五粒者柰类草木诸书皆以林檎附于柰类其亦未尝体认物性矣北天竺丛生深秋结实色正赤类南天竺子皇上赐名曰北天竺御制诗北天竺塞山竒种异植茂宻䝉茸神农岐伯有所未辨郭璞陆佃夫岂能疏有倒生絶壁不与恒羣结子累累玫瑰靺鞨其色而扶緑叶者问之䝉古不能举其名与南天竺子相类因名之曰北天竺而系以诗佛説西天竺视如干闼城而谁于卉物南东强借称四维缺匪宜朱穂百八盈俨从兠罗手飞来证无生北亦有天竺吾今正其名是地秋尝雪渥丹积素擎樷益滋其緐叶不改其青隠笑南方暄耐寒孰不能乌沙尔器树髙数尺实如樱桃而小可食味酸苦御制诗乌沙尔器树名生塞外秋结红果一枝累累千百颗见广羣芳谱红子垂垂緑叶飘巖闗一线限春翘女夷赋物饶神解塞外竒㽔映绮寮是果皆花自作林珠囊错落翠阴森笑他移植郭驼拙只许行宫伴倚吟珊瑚为实玉为叶艶发秋风也自豪不向广羣芳谱检只疑天竺与樱桃乌沙尔器二首用逥环韵体朝来秋日又秋风特地秋光玉塞中底觉阶前太分晓乌沙尔器一枝红昨穂含青今缀红信饶梧叶落庭中爱他千古依龙塞不入离骚与国风乌沙尔器珊瑚珠衬緑琼叶是实非花花不如未入稽含闲检校塞山太古自全初乌沙尔器前日全緑叶今朝红果垂木难羞错落火齐顿然疑夏后庭松侧塞中天竺奇秋光剧满眼不肯譲惟时奇石蜜食緑蒲萄也结实无子本布哈尔种西域平定后自回部移植御制诗奇石蜜食回语緑蒲萄之名也凡蒲萄皆有子此独无子截条植地而生回中古亦无此种云数百年前自布哈尔始得之布哈尔去叶尔羗西又数千里前年命取根移植禁苑今成活结实诗以纪事服食明垂贡旅苑中初熟緑蒲萄昔同目宿原有子此便离支宁比髙广志徒𫝊三种色燕歌休诩一杯豪奇石蜜食賔方物慎徳那辞干惕劳枝叶蝉封献者同碧琉璃颗独中空采条移植上林茂结实颁餐造物功欲笑酦醅歌太白直疑崖蜜咏坡翁本来无子根何託鸡卵谁先辨岂穷榛元一统志曰大宁土产榛今塞山多有之实极美好土人每收贮鬻于闗内常山峪行宫中榛树尤多山庄内之西岭有榛子峪亦以此得名御制诗榛塞外丛生塞里无秋来佳实剥盘腴白鸦谷口栗如拟却未曽登杜老厨梨元一统志曰大宁路大宁富庶二县恵州兴中州建州皆土产梨元杨允孚滦京杂咏诗曰买得香梨铁不如玻璃碗里冻潜苏注云梨子受冻其坚如铁以井水浸之则味回可食今热河山家多有之以甘脆胜不尽如允孚所咏也山庄内梨树峪有梨花伴月之胜䝉古谓梨为阿里玛建昌县内有阿里玛图谷以有梨处得名又一种名为罐儿梨味甘而小一种名山梨一作酸梨又名香水梨味酢而多水尔雅谓之檖注云实似梨而小酢可食本草谓之野梨汁经炼成膏味鲜美枣元一统志曰大宁路富庶县恵州兴中州建州皆土产枣䝉古谓枣为齐巴噶今平泉州建昌县诸境内有齐巴噶山及齐巴噶沟皆以枣树得名又一种名酸枣似枣而小尔雅谓之樲注云树小实酢者是也栗元一统志曰恵州土产栗塞外栗结实㣲小图经谓燕山栗小而最甘今热河所有大扺皆燕种也蒙古谓栗为唿什哈今滦平县境内地有称唿什哈者以栗得名核桃一名胡桃学圃余疏曰核桃北果而宜山种今塞山多有之松子本草曰松嵗久则实繁中原虽有不及塞上者佳好也今塞山多有之桃元一统志曰大宁路大宁县恵州兴中州皆土产桃今丰宁县之白云洞平泉州之凤凰岭诸处尤多乂一种名山桃尔雅谓之榹注云实如桃而小不解核羣芳谱谓之毛桃杏元一统志曰大宁路大宁富庶金源三县恵州兴中州建州皆土产杏又富庶诸县土产大杏仁今闗外多杏山中多老杏根文理细宻可以饰器柿山家有之经霜早熟其一种软柿实小而长亦名牛奶柿安石榴山家有之其一种名海榴植以供盆玩亦能结实山樝土人称为山里红味酸澁羣芳谱曰一种小者实有赤黄二色堪入药大者经霜乃红可食今塞山多有之樱桃有赤白二种白者味㣲酢尤难得元一统志曰兴中州土产樱桃今平泉州境内有樱桃沟又一种名山樱桃子小而尖亦可食而味逊郁李棣也子如樱桃可食即豳风之郁元一统志曰大宁路和衆县建州皆土产郁李仁考陆玑诗疏有白棣赤棣二种今所产惟赤实者为多葡萄有紫葡萄水晶葡萄马乳葡萄数种元一统志曰白葡萄出兴中州城西北隅明一统志谓三卫土产白蒲桃葢即据此又一种名山葡萄苖叶花实皆与葡萄相似惟实小而圆即豳风之薁也羣芳谱谓之野葡萄乌喇柰一名欧李子土人称为酸丁广羣芳谱曰乌喇柰塞外红果也实似樱桃而大味甘酸然不可多食巴㰖仁元杨允孚滦京杂咏诗曰杏子何如巴㰖良注云杏子巴㰖仁皆果名御制诗山果山果靺鞨红经霜甘且脆设使结炎方离支谱应次水果菱塞外多山少池塘是以水果较逊而山庄之内环带澄湖实饶水产有採菱渡之胜御制诗菱濶腰鋭角熟湖中渤海犹存太守风澷议浮根归落莫须弥世界也依空艾菱菱与荷并生塞湖始原洲渚各分区侵寻菱占荷之界簇㦸角叶波间铺荷之田田势脆弱菱之蓛蓛兴豪粗是谓小人害君子此而不治直道无因命艾菱俾荷畅红花緑叶恣芳敷祛邪扶正非害物斯岂宁因逺观图聚散札子读牟氏絜矩恐有似此夫莲荷实曰莲山庄湖中多有之藕荷根曰藕山庄湖中多有之木之属松宋王曽行程録曰自过古北口即蕃境山中长松郁然元史松州在松林南境元一统志曰大宁路富庶县龙山龙恵州皆土产松今近邉诸地经明嘉靖时胡守中斩伐辽元以来古树略尽然山中尚多松林以黄松为贵又有白松广羣芳谱谓之阡松其干直上枝叶如盘下枝长以上渐短逺望无异浮图其体最轻䝉古谓松为纳喇蘓今塞外诸山多有称为纳喇苏台者皆以有松处得名山庄内则乔松尤多诸胜景以松名者若万壑松风松鹤清越及松壑间楼松霞室松雪楼松巖亭就松室其尤着也御制诗松千林苍翠皆空几株谡韵严风底视巖枝涧叶芳时许尔相同移松松在襍林下屈抑弗得长雨润及日晅莫被天恩荡沮然色半黄恧矣颜如强上伏地溽湿草木咸资养乗睱课移植出蔽迁佳壤本疎培欲平择向取髙敞会看放乔枝童童緑阴广所树不在兹树人因可想松叠巘㕘天翠越浓韵金风籁谡重重低临万树犹同色咨尔行将认老松稚松稚松得地放新枝老榦凌云定可期自喜栽培出丰蔀去年犹记雨中移倚松吟徙倚古松下因成倚松吟古松不知閲世几何载但见㕘天黛色耸十寻横枝㙷张翠葢纵有赫曦其下仍浓阴因提疏仡以来共日月儿孙行视秦松汉柏惟斯任惜哉未生长城以内地羶芗翰墨名𫝊今亦幸生兹塞外留本色彼其虚声谀颂诚末事耳奚足谌倚松吟𣺌予心穉松穉松种庭前不觉随年长纵无拏空枝自具凌云想山中有乔柯少计以十丈阿谁为我植宜此付他赏况我託懐别良材要作养落叶松松叶移身生兴安岭北质极坚致入水土中年久化为石芒刺伤人肌即肿难消其叶当霜后即脱与他松异今山庄亦种之广羣芳谱曰蒙古以其皮代茶木性最坚其干直挺㕘天枝叶蔚然松上寄生白脂厚五六寸光洁似玉微软而坚圣祖御制康熈几暇格物编五台及口外兴安髙寒之地有树名落叶松枝干与杉无异而针亦青葱如葢惟经霜雪后则叶尽脱其木质甚坚有㣲毒斫伐时误入肌肤骤难平复根株厯乆不朽沉埋水土中则变为石可供摩砺之需亦松杉之别种也御制诗塞外落叶松歌我闻松柏有本性经春不荣冬不凋此木亦被松之名当秋叶落何刁刁凌空足有偃葢枝讵无盘屈傲霜条或云塞外节候殊千林陨萚秋寂寥严寒栗烈异徂徕故应落叶纷萧萧我闻此语増叹息古来志士不易撡因地寒暖变节㮣苍松何以殊蓬蒿此木非松冐松名千秋定论应难逃落叶松塞外有此种昔曽咏之有因地寒暖变节概苍松何以殊蓬蒿之句今移植御苑亦森森成活非不菁葱挿㙷居然松也一入冬则真伪分矣触懐得句抑亦有所思焉亦被八公号移来千里途春前生嫩叶霜后賸枯株颇有充君子宁无假大夫真松莫相怨聊待嵗寒乎落叶松松有落叶者乃在兴安北其山夏积雪风劲善荡涤是木性宜寒翠云盘崱屴而颇羞独树与衆同凋寂崖口向已无闗内何能得我命带根移培平土固宻既因顺木天遂如转地力奇峰诡石侧森森助景色材岂限于域由来系培植凤尾松松叶如凤尾故名㫋檀林阶砌间有石孔尺许干隆乙未嵗植凤尾松于此御制诗咏栴檀林凤尾松十韵砌石为楼阶有孔以尺计命种凤尾松偶然供㸃缀移根自别所徙植扵兹地其生与弗生固属难定事视之六七年日见森长遂郁郁放枝叶葱葱吐青翠髙欲出楼檐粗欲弥孔际少当百春秋今人见弗逮然必有其时逮见夫何异聊识拱把姿干隆乙未嵗咏栴檀林凤尾松叠乙未旧作韵随宜筑山舍奚用延袤计而迥得佳概悬居若空缀懿此凤尾松移根自别地恰值门前石有孔亦奇事孔圆径一尺松才拱把遂放根绰有余得气郁葱翠兹别复三载不殊弹指际虽觉分寸粗石孔粗未逮逮其同孔粗谁当咏灵异百年已难期而况期千嵗咏栴檀林凤尾松再乙未旧作韵于古有恒言种树十年计是葢谓榆栁目前供景缀松柏异衆木十年根认地百年方拏空品髙无易事譬之君子人晩成弗速遂而我于石孔移种凤尾翠初縁一时兴思未及此际幸其得地气粗増分寸逮巖间蔚古松相视何同异七年凡三咏再咏期十嵗咏灵珀松柏含灵气仙葩幻有无堪方茁砌漫拟生厨阳复渐成菀阴生逐就枯人心小天地视此定何殊梌即枫之属丛生嵗久成文理甚为坚致材中诸器圣祖御制康熈几暇格物编枫树南北不同北方原无枫树之名自南巡见枫树始知北方之梌木即是枫树但南方厥木惟乔所以直生北方厥木惟丛故矮短耳其枝叶则相同也枫塞山多有之秋初未经霜已有红叶秋渐深则全作頳红与苍崕碧嶂相间毎逢清跸经临秋容献丽旌门辇道间望若锦绣嵗邀天藻留题山庄内则北岭尤多有青枫緑屿之胜御制诗枫乍见新红三五枝停鞭还为立移时吟丹自我偿诗债突緑看伊入画姿松柏有心原共秀李桃无色敢争奇千秋知己应谁是只有司勲杜牧之匪同乌鹊叹无枝一例寒林却耐时絶胜衰杨翻叶态还如老菊傲霜姿嫣红不数江花好頳紫惟应塞树奇自是山灵仪卫肃樵蘓谁得斧斯之咏枫再叠前韵朔地依然越乌枝恍如霜落洞庭时滑稽重忆呉江句衰谢谁知汉苑姿百嵗为人应是幻千年成虎已标奇丹青天巧能渲染不借名工顾恺之最喜重吟绛雪枝酣红犹让昔年时讵因改緑訾无节却为施朱发妙姿平抹如看霞外影常酡似饮米中奇千林秋色知多少欲向山灵一问之枫迩日晨霜重巖枫尽作丹树中𫝊正色塞外识金官照日疑霞烂经风惜露残林深鹿唿侣枝静鸟梳翰变幻烟云状缤纷锦绣团山灵工㸃缀正及亸鞕㸔枫江枫画曽看山枫亲所覩洞庭犹未波玉塞已如许殷峰杂早霞赪巘明秋宇幻𫝊或作人眈视每来虎今嵗与前秋白驹迅似流林景曽何异帷宫事不侔开窓聊纵目㸃㸃照人愁枫缬峯铺岭犹青翠色与平林了不殊稍待染成红数㸃始知格调有髙孤桧塞山多有之尔雅所谓栢叶松身者也与落叶松相似而非广韵以为即栝也御制诗桧森森凤尾倚崚嶒惟十八公许作朋别有一般称落叶氷天瞥眼可犹能榆元一统志曰大宁路富庶和衆龙山三县恵州建州皆土产榆又髙州有榆山其山多榆木因名今塞山多有之热河诸境称榆树沟及榆树林者甚多䝉古谓榆为海拉蘓围塲中地有称海拉蘓台者亦以有榆处得名其坚老者可任车轴又有榆瘿生榆树上锯为片色黄文细宻可以饰器土人称为疙疸榆御制诗榆自昔称榆塞经过乃识榆入林虽有径望树似无隅絶壑蟠深翠平沙卧老株鷽鸠时决起跳兎善骙瞿一带排天仗千头媿木奴纵输春色好均被露华濡便是逰星汉焉知在朔区闗荆如到此健笔早应图桑宋曽公亮武经总要曰白川州地宜桑柘民知织絍之地元一统志曰大宁路富庶金源龙山三县利州恵州兴中州建州皆土产桑宋王曽行程録谓但无桑柘者葢偶未见耳今土人亦间养山蠺考十六国春秋前燕録载慕容皝躬巡郡县劝农桑后燕録亦载冯跋课民种桑柘令此则塞外种桑之始也柘塞山有之叶可饲蚕材可作器欂椤树一土人取其叶以饲山蚕或以为即槲也尔雅注以槲为之别名本草谓之大叶栎今朝阳县土黙特山中尤多至秋深霜降其叶丹黄与枫林相映椵叶大如团扇初生时可裹粉饵蒸食秋月经霜鲜红可爱尔雅注曰椵树似白杨羣芳谱曰其皮土人取为鱼网之纲牢固殊常元一统志曰大宁路和衆县龙山县土产椵木今滦平境内有椵树岭䝉古谓椵为多们围塲中地有称多们者亦以椵树得名桦尔雅翼曰桦木似山桃本草曰其木有小斑㸃红色皮厚而轻虚软柔匠家用衬鞾里及为刀靶之类谓之暖皮其皮色白元一统志曰大宁土产鹊桦皮明一统志亦云三卫土产鹊桦皮今滦平县境内有大小桦榆沟蒙古谓桦为逊威平泉境内诸山多有称为威逊图者皆以有桦处得名凡弓矢诸器用多取资焉杉塞山有之䝉古谓杉为楚古尔苏围塲中地有称楚古尔苏者以杉树得名柏元一统志曰恵州土产柏今塞山有之其大者亦可为器用梓元一统志曰大宁路和衆县土产梓又其县有梓木山其山多梓因名今塞山多有之槐青槐白槐二种土人收其子可以染黄栎尔雅疏曰似樗之木图经以为即柞也其子亦名橡实土人收之可以染皂御制诗古栎歌古栎不知其嵗月盘空緑云蓊栉栉不火宁同枫桕焚非材更逭斧斤伐尘世匠石且弗顾而况玉塞隣仙阙与云霞䕶鹿豕逰凤为羽仪龙作骨我每笋舆憇其下飒㳫清籁爽毛发无用居然成有用质之南华语应讷将军大树彼何为莫拟重儓致唐突杨有青杨白杨二种青杨本草谓之水杨可为矢干白杨株较髙大可胜屋材塞外多有之栁其条柔软可供诸用又种名河栁尔雅谓之柽注云河旁赤茎小杨是也晒树塞外树名其花黄产山中滦平县境内有大小晒树沟六道木塞外树名干有纹六道细如线而界画甚匀产山中明开夜合塞外树名结实累累色纷红状如秋海棠中含红珠晨放暮敛故名产山中其木色白可以饰器夜亮木生塞外山中枯木根入土千嵗煜有光晶移至暗室中毫髪皆见以素甆贮水投之澄澈通明略无障翳圣祖御制赋夜亮术赋塞上古木夜视有光遇雨益明移置室中即之可以烛物嘉其有异故赋猗嘉木之逈异垂四照之华英蜿轮囷扵川壌翠盘错扵柯茎外禀巽徳内藴离精焕然夕皎灼尔宵明晼瑞星之初丽烱璧月之渐生既腾辉于山谷亦扬采于檐楹若乃灵根濯雨荣枝浥露芳泽加鲜澄辉逺布方隠之而弥耀旋即之而如晤洵昭质之无亏何冥行之是惧尔乃金膏炧蕋寉熖韬光独飞熛而振彩长煜煜以煌煌吐琼文于赤水悬瑶景于崑冈非朝华而夕谢殆积闇以能彰于是列之桂宫置以椒室流暎金铺近烛缃帙岂浮艳之为容亮灵奇之足述庶含章之可贞虽在野而靡失御制赋夜亮木赋东坡先生谪居黄州蛮烟瘴雨之乡不改其乐青琐玉堂之侧敢忘其忧则施施而行舒舒而逰惟木石之与居亦鹿豕而为俦一日者入深林穷廻谿苍然其暝不辨东西覩一物焉晶晶荧荧灿灿离离匪鲛人之宫宛呈火齐岂天禄之阁乃示燃藜逺而眎之谢寉熖之布煖暱而迫之肖萤火之生辉是何继明之属而光怪若是其离奇也哉于是徙倚傍偟瞻瞩审详厥有卧木于河于阳生意已尽叶落枝僵皮肤瓦裂瘿瘤土嚢木魅之所揶揄山精之所潜藏千龄寂灭万古荒凉虽有九转之丹祖洲之草不能起其生机岂复兾其妍好是固匠石之所弃顾园徒资谐喻栋梁弗任䋲墨乖度永辞剞劂不受丹雘埋没沉沦讫无用处乃其日月驻照雨露垂滋岂有取舍不分公私否之极者泰斯复暗之尽者影亦垂则见夫㣲㣲耀吐熠熠精发含阴火之怫郁比木难之熻蔚可以夺车子之囊可以掩纎阿之阙失路者得津夜逰者弃烛文梓徒尔青牛贞松彼哉白鹿枯树缅东阳之庭杇社託髙桥之陆蘓子愀然振腕竦立而叹曰木必先腐也而后虫生之谓永世其无用而尚有自见之时况万物之最灵岂终不及乎斯相随二任顾而问焉是固极南离明之区也若夫长城之北迤逦阴山人迹之所罕至鸟兽之所盘旋阳燄阴燐氷碎曦暄孕炎扬爚舒爓争煓不假人力岂伊火𫝊孰继其后孰启其先苏子失荅笑而弗言御制诗夜亮木塞岭多奇木奇过夜亮无不燃光自放遇湿耀偏敷照孰刘向者赋同郭璞乎明柴蜀中有较此想非殊按以上物产皆热河果木中可指数者至圣祖御制诗皇上御制诗中如红叶锦树之类不専指名为彚列于后圣祖御制诗赋得霜叶红于二月花塞鸿初度惊霜信枫叶流丹树树红最喜山林清俗念故应暂却世尘风御制诗红叶万幅屏开积翠岚霜林㸃缀正红酣喻言未觉朱输紫比色何妨青出蓝讶许陶镕称杜牧那曽名状纪稽含𫝊神除是闗仝笔极目浑㤀驻六骖古木古木厯嵗月孙枝歇芳鲜何年刼火余横卧山之巅生意既寂灭枯榦犹曲巻其长劲矢过其围合抱圆不为樑栋材乃以全其天徙倚兴吟懐妙理然乎然落叶西风吹万如鸣管剪绯缬绡千林满霜晨丹紫正萧萧夕阳鸦鹊何纂纂却忆三春緑荫浓一朝萎谢无留踪徘徊不为叹摇落爱㸔苍翠秋山容焦木焦木横山阿秃兀矗余枿青黄曾未施枝叶已全脱僵立碍线路成阴忆丛樾雨露虽均滋死灰岂复活乌鸢不頋栖鼪鼯时䟦躠何年经六浑炎官威尚烈声不中孤琴色仍作青铁成质斯有壊修短何分别谓云山木夀庄生殊未达锦树锦树髙低倚翠嶒风前作态恰相应霜飞碧落天容与曦晃赤城霞蔚蒸讵必芝兰夸有味还教松柏结为朋山霛㸃染工神术画里闗穜得未曽红叶叠嶂青云放晓晴乍看红叶一枝横徘徊体物难成句几㸃玫瑰衬緑琼何必过云锦绣攒却欣少见耐吟安北寒知早连林紫逸兴遄飞向木兰锦树三首初来浓緑尚缜纷逾月栖迟秋已分举目连林试骋望新红几㸃又堪欣含晖爓爓复飞飞韎韐玫瑰是也非林下麌麌忽行过锦张天鹿出唐机已㸔飒㳫未槎枒一坐遥峰乱晩霞特是山灵能解事设来孤注鬬春华山木山木年深率自焚新条嫩颖更缜纷世间何物不代谢理解当前悟后欣红叶二首青女行霜染塞林一般赩奕㸃萧森世间红紫安容拟目与为幽意与深鸣鞭犹忆緑云才生面连林万锦开借问闗穜夸絶艺那能㸃笔一时该伐木塞山雨挟风古木或摧折园丁持斧寻翦拂不可缺丁丁隔院闻其声中音节败枝与芟夷嘉榦益分别行仁寓扵义凡事可矩絜惜薪既供爨求友亦兴悦犹虞林渐稀谓言䕶萌蘖红叶三首连林生翠色犹浓几㸃新红蓦地逢打叠懋勤笔砚匣秋容衮衮到诸峰火盼巖霜不碍风叶红端的胜花红春园欲笑桃还杏秋巘请看桕与枫星星才见渲枝梢爓爓行看变碧峤自是金秋称素节应教绘事出羣超塞树塞树常自茁本不畏霜雪筑墙为山园斯有赖培活去嵗见林稀申命䕶萌蘖譬彼十围木始生未条达足可搔而絶手可擢而拔林丞奉行善枿芽都识别平野及髙冈簇簇荆标设既免鹿蹂躏那虑人抝折十年计堪指千章望无缺是谓因地利何烦用力劼育材得良方宁弗心生悦棫朴咏周诗辄复惭矩絜红叶红叶奚曽定待霜数枝早自烂晴阳塞山殊胜于何见火迫秋光是所长红叶千峯重翠尚杈枒几㸃新红入望賖不是春山二三月却疑林际始开花佳树佳树有阴亦有风憇于其下观长空片刻千秋如可拟与鹿豕游将毋同丛樾丛樾坐延飒爽新云容峯态悦心神悬车颇有居城市却自髙称林下人红叶谁云秋暖今年甚几㸃丹枫那譲时㵳泬镜中观电火世间何事不如斯芟树深秋金令芟树候发生气毕归根宿明年条达益充盈化而裁之实造就塞山层叠千万林岂能一一柯斧寻无亦求诸近且便中庭坦与虚堂阴伐繁梢细留良干翠柏苍松方合选曲成中复有鉴别乍喜间间逺峯见拈毫偶尔坐南荣寓意还欣眼界明错节亦可入模范何须利器夸升卿移树山木易为生亦在人培植萌蘖既丛茁反觉相蓬塞乘闲课移种分科疏侧匿宻叶于以舒紏枝去其逼而复空廓处楚楚新林饰事半功斯倍一举欣两得红叶二首秋迟曡巘尚浓青一夜西风枕上听顿觉殊观清晓望碧琳天际㸃疎星陆陆离离青间红何曽渲染待霜融一般巖麓凝眸处昨日今朝致不同再咏红叶黄绀青红间染殊锦机曾不费工夫春园欲笑花徒灿未许其间緑叶扶䕶树沿山种稚树拱把未长大恐防鹿蹂践园人为遮葢䕶之以枯枝绕树束其外嫩条不得伸雨露艰霑溉頽兀鲜生意匪爱其实害知然去太甚格物亦一快红叶识时真箇是丹枫灼灼初翻八月风雅助山庄秋半景一枝相暎晩荷红万緑琼中玫瑰相絶胜秋卉艳裳裳塞山月令原来别红叶何曾定待霜红叶秋令今年颇觉炎緑云犹䕶逺峯尖金官昨夜研朱笔玫紫猩红几㸃添新红刚染衆青中便觉林光致不同日日看来忽有此为能尔者是谁工红叶万树菁葱蔚緑云其中红叶见一两九夏何来九秋景塞山变幻非意想人固有之物岂无所以速成戒阙党红叶緑云犹自蔚巃嵸何事宛看一㸃红代谢四时弗假借引人秋思不言中锦林最是数山庄几叶先容报信忙説与文人得知否染秋原自不须霜山树一首一树旉荣一树枯相形丰啬有差殊化工施岂分厚薄倾覆栽培自取乎红叶万緑丛中红一枝塞山无借染霜为两年一瞬讶新见石火流阴又若斯锦树锦树无端见一枝山庄秋色又如斯石渠早度闗仝画芸阁常吟杜牧诗緑绮叶中标爓爓白珠露下滟离离朱批奏折犹余沈忙里偷闲遂写之钦定热河志卷九十三钦定热河志卷九十四钦定四库全书钦定热河志卷九十四物产三花之属金莲花广羣芳谱曰出山西五台山塞外尤多花色金黄七瓣两层花心亦黄色碎蕊平正有尖小长狭黄瓣环绕其心一茎数朶若莲而小六月盛开一望遍地金色烂然至秋花干而不落结子如粟米而黒其叶緑色瘦尖而长或五尖或七尖元周伯琦上都扈从诗注所谓金莲花似荷而黄者是也圣祖仁皇帝自五台移植山庄有金莲暎日之胜圣祖御制赋金莲花赋侔嘉名于华顶结异质于清凉魁方贡之三品赋正色于中央搴芙蓉而在陆丽菡蓞于崇冈顾桞池之非偶岂苹涧之可方焕彪炳而成文㪚㫋檀而结烬烟横钵里之香妆沐江干之靓受范公输之规移芳彭泽之径田田与芟盖殊形矫矫并木兰比劲若夫当融风之拂树值暑雨之平池面镜潭而写色掩玉砌以横枝叶润凌晨之雾花含照夜之珠袭轻芬于衣縠暎斜月于窻帷本托根于道岸曽何畏乎泥淄尔乃草铺㣲绿之区蝉舞轻黄之翅沾芳则土脉流膏落蘂则蜜脾分馈非桃李而成蹊与鞠衣而同制于是滴珠露以研黄挹金房而泻翠玉版润而脂融松腴蒸而云翳摘珍产于山经表竒芳于幽閟异红采于巖阿谢朱霞于水曲漏镌长乐之铜壶灯灿蓬山之银烛卑五华之仙葩超四照之灵木彼夫菉竹则称君子青松以拟大夫泽荷载于篇什猗兰纪于史书惟斯卉之挺秀拔衆彚而标竒感无言于空谷乆掩嫮于山陂移土碪于上苑沐日月之光曦化同被于偃草忱获效乎倾葵圣祖御制诗咏金莲花迢逓从沙漠孤根待品题清香拂槛入正色与心齐磊落安山北参差鹫岭西炎风曽避暑髙㓗少人跻金莲盛放曽观贝叶志金莲再见清凉徧地鲜近日山房栽植茂参差髙下共争姸数畆金莲万朶黄凌晨挹露色辉煌薫风拂槛清波暎併作芙蕖满院香緑金莲花牡丹有緑诚仙品幻色生香野草中数朶乍开凝碧玉黄花应逊碧花丛圣祖御制词咏岭外金莲盛放可爱万顷金花平临难画髙眺千般珠蹙移花翠翻带月无暑神仙俗人莫道轻寒悠雅处余香满山岭外磊落逺方隐者谁似清闲世宗御制诗金莲花菡蓞敷鲜彩绚烂云锦重茜裳杂缟袂擢艶白复红根株遍陂泽名品将毋同昔传天竺师钵咒青芙蓉非关造物力色相自虚空独有金莲号图谱攷莫从我来古塞北野卉竞丰茸罗生巖谷底琐屑焉能穷灿然睹竒葩谁施冶铸工六丁鼔炉鞴几费丹阳铜缕刻成千瓣片片黄金镕碧茎袅翠叶挺出薫风中俨如九品台寳络垂玲珑金仙此趺坐演偈䧏狞龙幽芳宜见赏辇路会当逢亭亭黄屋侧照耀衔壁釭宸逰每披拂香气向日融愿言植阶砌净浥清露浓惜哉逺难致忍令伍蒿蓬缀词续花谱以冠羣芳丛御制诗金莲花五台佳种迎薫到布地黄金是泽芝天上钖名曽入画人间撷秀少题诗齐宫歩处原来假唐院分余只合吹暎日楼髙庄避暑花开每忆廿年时题蒋溥画金莲花即用其韵一种清凉卉数丛金碧纎画成尘外质缾贮静中馦相暎金风拂惟输玉露霑不须分彼此佛手早经拈金莲花金英翠叶煜朝霞移自清凉蔓塞沙扬娜恰㸔当暑放㪚芬雅合受风斜兎葵燕麦真凡品薝卜曼陀本一家暎日当年承佛笑肯教卉谱例闲花金莲花水玉裁为叶黄金缕作英的知极乐国方见此花呈金莲花应节含金气敷荣宜号金花惟开鹫岭树合伴檀林三品兹标首羣芳总伏心给园布满地调御昔来临金莲花种自五台出蔓延遍塞堧纳凉曽有峪开府亦名川直以陆为海真同金布田漫生分别见孰不是心莲荷敖汉所产较关内特佳山庄移植之有曲水荷香观莲所香逺益清冷香亭诸胜塞外地寒草木多早黄落荷独深秋尚开木兰回跸时犹有开放者圣祖御制诗涌翠巖观瀑赏白莲毕竟天然造化功方能巧设古今同喷云百尺穿巖石瀑水千层㸃药丛波涌白莲承晓露溪浮緑盖动香风经声似脱红尘外泡影依稀宇宙中世宗御制诗湖亭观荷馆宇清幽晓气凉更宜澹荡对烟光湖平水色涵天色风过荷香带叶香戯泳金鳞依宻荇低飞银练贴芳塘兰桡折取怜双蒂殊胜陈隋巧様籹御制诗九月初三日热河见荷花霞衣犹耐九秋寒翠盖敲风緑未残应是香红乆寂寞故留冷艳待人㸔前朝见菊黄兼緑今日㸔荷紫带红夏卉秋葩浑不辨一齐摇曳晩风中荷花谢叠前韵数日余芳傲晩寒经霜今晓乍凋残元都观里春风靣只许刘郎一度㸔离披残盖全消緑寂寞寒葩不剰红水月镜花观幻色清歌一曲御湖中观荷我从御园来荷花半凋残此地乃关外荷花正新鲜离宫憩征辔镜浦㢠廻逰船䴔䴖时出没逺峰入清澜香籁拂我旁霞锦辉我前俯朶如欲诉倾珠学涕汍仰华似开靥对客呈笑颜朔塞多严风花事应早䦨是荷婀娜姿讵能全其天或云惜芳菲留与诗人观或云开较迟夏仲方田田晩荣亦晩枯至理然乎然荷红霞剪剪耐秋寒閙扫新装镜碧澜漫谓迟开縁候异却辞早谢待人㸔风前弄影还依桞雨里霏香欲赛兰芝径云堤清赏处几多丰韵未衰残晩荷御湖芙容强半紫山庄䓿蓞如霞美初来时节乃新秋谓是偶然耐寒尔塞垣旋跸近重阳尚有临波缬红绮宛向霜天共菊芳依然露屿同葭倚南暄北冷殊未然彼屈此伸固其理荷每至山庄玩晩荷依然云锦落澄波水仙已自工图画园客无劳艳绮罗鹿爱香风常饮涧蛩悲泻露乱鸣莎相看不忍轻搴折有恨无情韵最多荷沙浦初㽔净植姿木兰停枻赏移时韵称逺俗从教野芳喜轻秋那怨迟鸟吷叶明珠上下鱼穿茎緑玉参差若耶罗绮娇无力邈尔含毫引静思恭侍皇太后观荷平湖香锦夏风吹长日承欢此处宜已喜自天无暑气可知随地有西池当前顿觉忘关塞开后何须较疾迟莲叶莲花不如藕爱他延夀缕丝丝赋得初日芙蓉出水呈芳逈迎曦弄影新烟流花欲醉露湛叶生津画里神仙品台端清净身苹香连一气霞彩照初匀锦浪翻无定文禽宿有因娥英临晓镜不语亦宜人晩荷野水寒塘几柄芳不妖态度出尘香风前全露凌波体塞外常看耐冷籹色共巖枫翻夕日节同篱菊傲秋霜关南开早凋还早信屈慿参理趣长荷每来偏爱荷犹存虽非三径实仙源藏鸥友鹿秀而野徼露盪风廉且温託根常在云霞表驻年八千应觉少卉中君子诚有之予方惜此冯唐老荷关中房坠粉塞外锦舒芳祗以寒开晩翻教时耐长恰如君子徳縁託圣人乡竟谷香风馥含毫意未央晩荷芳収岸蓼与汀苹净植依然濡水濵何必夺朱不君子可知衣紫亦山人荷一首御园荷欲䦨山庄荷正放沿隄已宜观而况漾轻舫左右皆君子居州奚数量松柏拟后凋云霞岂时尚幽香拂山籁冷艶照野涨耐时异求人曰惟得之让荷几柄秋荷擢塞滩年年芳色待人看卉中怪㡳称君子颇似巖松耐嵗寒戯题荷夏卉何来秋仲披花中宛有嵗寒姿傲寒也为时逢暖然孰不云君子斯泛舟见荷花始开御园早见满湖花今日山庄始放葩因悟常年荣乆驻率由过节谢饶賖求信尺蠖何妨屈避雨双鸳喜入霞寄语卉中君子者一时晩遇底须嗟恭奉皇太后赏荷作山庄荷信每年迟季夏犹然乆待之明晓定将亲侍赏一宵花绽满琳池花潭叶屿晓秋荣桂棹牙樯塞水清宣徳龙舟西苑里犹称盛事艶春明藕丝夀缕忆前吟九閲春秋此重寻欢侍髙年益康健如斯百度讵厌心秋莲莲朶秋来绽满池濯清态度静芳姿不争夏令相期际原是年来晤对时一片香霞花处覆三霄瑞露叶间披卉中君子真无忝欲速还应我见嗤荷水芳堪比昨来添偏爱秋凉嬾逐炎君子不争真妙义濂溪説里未曽拈荷袅袅㸃芳津居然七月春地髙红染重露满緑擎匀宁止凫忘去还饶鹿欲亲塞中君子者疑是姓苏人晩荷盖张徼玉露衣振拂金风飞韵凉云表扬猗塞浦中何当仲秋月翻看十分红台讶思仙上淮南见八公荷镜浦霞衣香未消品曽元凯侍神尧水华陆植如相较松柏应同耐后凋荷二首芙蓉出水塞垣开秋浦偏看霞锦裁十丈谁诚分玉井灵根真自敖汉来沐雨翻风总絶尘爱曦羞月有良因迟开傲得秋湖冷似为新诗特待人荷二首緑盖红冠塞水濵风前雨后越精神年年不负拈毫约占得山庄七月春清凉境界净真花那数南方有若耶山雨昨朝野水涨黄金一片衬红霞荷二首每来山馆看荷花冷艶平铺水面霞我亦因之生静悟开迟谢后理无差露浓清飒满清芬相顾秋英逈出羣过雨塞川挟泥下黄金田地拥红云咏荷二首红葩緑叶郁承擎霞帔琼裾凌浦行王母汉宫七月䧏纷随嘉庆董双成不少秋英绕砌裳爱看隰有拔羣芳晩来巖鹿下饮水乱入云霞逓嗅香晩荷二首落落萧萧开尚仍挐冉佳会得闲凭爱莲说里称君子不遇后凋未足称回舟向浦为桡停讵借花台叶屿宁今日掞毫有别趣緑云田地㸃疎星荷初来未见一枝花十日开成满浦霞石火电光迅如此惜分隂语岂其差不尘风度真空色塞沿明明证凈因织就锦章衬天鹿世间何处可同伦赋得骤雨打新荷迥雨腻云卷平湖骤雨过因之泛轻舫耐可玩新荷碎㸃尤滴露垂头恰映波桃花靧靣玉桞叶借睂蛾态拂晴光丽香迎风籁多惟应结汉女乍似泛湘娥浦展七襄锦舟撑一具梭如逢赵松雪图画得为么咏荷到迟昨嵗盼荷放来早今年荷却开底较南暄及北冷祗欣叶屿与花台妙质超尘夏五节凈香摇籁塞湖濵世间何处无君子却似相看晤故人观荷有作来从御园时池荷方吐蕊既至到山庄荷花满塞水北乃早于南殊难穷此理或凾迎人看则不可知耳然此数日间彼亦全开矣是则南北同其同气候使叶屿花台间香逺益清美因忆濂溪言何处无君子避暑山庄仲秋尚有荷因倣文嘉莲藕净因图写之并再叠旧韵荷朶仲秋见惟应此热泉味堪争桂馥色似傲霜鲜再倣仍率尔相看祗淡然一空具四有黙会是何縁荷二首一方在水早萦思旬日山庄始遇之花谱漫疑鲜伯仲清髙原是出尘姿凌波乍见试芳枝夏季才开莫怨迟冷艶饶留八九月权衡造物本无私赋得初日芙蓉六月呈春色东山出晓曦流光晶且嫩写影净犹怡四岸开奁濶一湖朗镜披新粧端以正宿洗粉和脂香借水风㪚润含晨露滋书如李氏帖诗乃谢家词自是瑶池品而非尘世姿设将拟太华受照早于其荷二首去年花遇以季夏今嵗看花才夏中迟速总因节早晩不同间自有其同风度九龄特相如六郎岂足污涂诸漫言塞水何有此君子宁须择地居山庄荷花尚存簮植胆瓶与盆菊相对天然清供朅尔成什亦兴之所寄也菊放深秋荷夏秋忘年仙境做同逰傲霜裛露诚无忝开晩谢迟斯有由卉里更谁堪伯仲画中雅合擅风流恰如隐士逢君子一望应知气味投荷近嵗启行早御苑非荷时山庄六月春相逢迟不迟数里水靣芳一例弗蔓支有鹿袭其芬有鱼闯其漪设以君子方曰惟子卿宜荷荷放塞湖讶早期较先旬五看芳㽔灵台节候原无舛仍是常年六月时初旭芙蓉㪚净香根盘玉塞特禁凉宜于日却弗宜月君子徳辉自应阳荷二首近玩居然代逺观又看五沃发前滩昔年季夏今仲夏气候渐移此一端文綵镂金体袅风无薫香气不夭红试看出水净真度书法全标李镇东蓼羣芳谱曰蓼花其𩔖甚多皆春苗夏茂秋始花花开蓓蕾而细长二寸枝枝下垂色粉红可观水邉甚多故又名水葓花今山庄湖中有之塞外浅水之地亦多产红蓼御制诗蓼所期风度不期香几穗临波艶夕阳诗客但知愁塞碛谁知秋景似江乡菊元杨允孚滦京杂咏诗曰紫菊花开香满衣注云紫菊花惟滦京有之今塞外兼产各种御制诗九月初一日回銮至博罗河屯见菊花盛开几种金英傍砌隈临风恰迓翠华回寒香盈把陪青案素萼摇姿㸃緑苔最爱三秋经雨洗定知重九冒霜开何曽王勃工诗句朶朶都擎送客杯野菊野菊小于铃依依傍砌庭知时舒晩艶为客发幽馨洗濯曽经雨参差似列星诗情兼画意縁此暂留停菊闲阶破萼鬬轻凉隔嵗重看正色黄秋卉中宜作主春园畔不逐花王名标隐逸真孤调态洗沿华祗静芳祗用饮泉方益筭千秋已见寿柴桑晩节秋容逈出羣离宫静对意弥欣寒虫借助酬清韵爽籁依稀送逸芬风度独臻无色色品题何事谩云云却饶前嵗重阳景把笔拈花傲朔云菊黄花钟正色必向御园开识得重阳节刚从上塞回霜严信徒尔日嫩特佳哉静对无穷趣茱茰漫泛杯即事昨日过重九今朝见菊花翻成两度节未是负芳华菊梅是明春信莲为盛夏芳二花犹不及余卉可相方鹿闲相顾逰蜂怯欲藏女夷设孤注合㸃塞山苍漫题菊鞠有黄华载礼经何来红紫幻多形茸儒充隐纷无数人有如斯物可聴菊菊节过将弥月菊花开尚数丛漠水塞山自尔丹枫翠柏原同知己霜清日嫩笑他桞緑桃红漫拟陶家三径戒酒却缅髙风菊野卉家葩秋本稠菊花开际衆芳収女夷谁道惟司艶可识幽贞气独投翠雀花广羣芳谱曰其形如雀有身有翼有尾有黄心如两目或云即茱茰花圣祖御制诗山庄翠雀花雨过初凉至山花遍地馨虽无红紫艶能使属车停剪秋罗羣芳谱曰一名汉宫秋色深红花瓣分数岐尖峭可爱八月间开圣祖御制诗咏剪秋罗可惜轻罗任剪裁名传南国向秋开未知紫塞多佳种杂种嫣红配緑苔御制诗剪秋罗秋罗底把并州剪应制仙人霓羽裳漫説汉宫秋色好请看秋色在山庄秋海棠羣芳谱曰一名八月春草本花色粉红甚娇艶叶緑如翠羽採兰杂志云其叶正緑反红秋开御制诗秋海棠塞中野卉多而脆几度经霜委白沙还是御园晓景色秋风嬝嬝见唐花秋海棠反红正緑浑难画酸态娇姿正可人春好轩前风露好居然八月有三春玉簮羣芳谱曰一名萼有宿根六七月丛中抽一茎上有细叶十余毎叶出花一朶长二三寸本小末大未开时正如白玉搔头御制诗玉簮夏芳出塞耐秋馨绘白为花缬叶青彳亍鹤仙心不繋也来丛畔肖其形鸡冠羣芳谱曰有深紫浅红纯白浅黄四色又一种五色者最矮今处处有之髙者五六尺矮者才数寸御制诗鸡冠无声綘帻玊阶头以意分明报晓筹榆塞枫宸宁有别宵衣一例慎咨畴牵牛羣芳谱曰牵牛黒者野生尤多蔓绕篱墙花不作瓣如旋花而大碧色本草注云此药始出田野人牵牛谢药故名御制诗牵牛慢称花叶拟天星莫诋非佳又乏馨火种刀耕关塞外牵牛颇喜叶农经蓝菊羣芳谱曰蓝菊花单薄而小其萼黄御制诗蓝菊萼承露叶受风斜那识东篱处士家虽是此花名冐菊可知还有出蓝花万寿菊花正黄以八月中盛开关外处处有之山庄产者茎髙而瓣尤大御制诗万寿菊叶缬瓐璁为正碧花装琥珀是真黄豳风八月称觞句常裛仙庄湛露浓老少年有叶无花初生嫩緑经霜后变为红黄诸色故名羣芳谱曰一名雁来红又红紫黄緑相兼者名十様锦御制诗老少年是花皆叶綘葳㽔韩衆千年貌似儿此卉最宜关外种西风飒飒雁来时丁香广羣芳谱曰今丁香花三四月开者又一种也与入药之丁香别今塞外所产有紫白二种亦有一树二色者不由接植偶然得之土人名鸳鸯丁香然不多有木槿羣芳谱曰花小而艶有深红粉红白色五月始开朝开暮落亦有作紫色者栀子羣芳谱曰栀子有两三种入夏开白花如杯皆六出中有黄蕊合欢羣芳谱曰一名夜合一名青棠处处有之五月开花色如蘸晕楝本草曰一名苦楝开花红紫色金丝桃广羣芳谱曰塞外遍地丛生六七月花开五瓣如桃而长色鵞黄心㣲緑一苞出五花开则五花俱开如黄金然元杨允孚滦京杂咏诗曰御园花簇小金桃谓是也芍葯元杨允孚滦京杂咏诗曰若较内园红芍葯洛阳输却牡丹花注云内园芍葯迷望亭亭直上数尺许花大如斗扬州芍葯称第一不及上京也又曰时雨初肥芍葯苗脆甘肥压酒肠消注云草地芍葯初生软美居人多採食之元一统志曰大宁路金源县利州兴中州川州皆土产芍葯又兴中州有芍葯河源自芍葯庄山谷间芍葯丛中流中今热河境内芍葯徃徃不由人力自生山谷有红白二色木芙蓉羣芳谱曰一名拒霜花有数种八九月间次第开谢最耐寒玫瑰羣芳谱曰灌生花𩔖蔷薇色淡紫有黄花者稍小于紫月季羣芳谱曰灌生花有红白及淡红三色四时不絶凌霄羣芳谱曰多生山中蔓才数尺得木而上即髙数丈开花一枝十余朶頳红色深秋更赤山丹羣芳谱曰畨山丹髙四五尺如萱花大如椀红班黒㸃瓣俱反卷一叶生一子即本草所云卷丹䝉古谓山丹为萨喇纳今赤峰县境内有萨喇纳台山以有山丹得名鹿葱羣芳谱曰色𩔖萱鹿喜食之故名广羣芳谱为嵇含以宜男花为鹿葱则古人亦以鹿葱为萱花盖一种二𩔖也秋葵羣芳谱曰一名侧金盏茎髙六七尺叶如芙蓉六月放花大如椀鵞黄色紫心六瓣蜀葵羣芳谱曰一名戎葵尔雅曰菺戎葵注云今蜀葵也花如木槿疏云戎蜀盖其所自也因以名之是此花之种本出塞外也又一种花小而红紫色者名锦葵即尔雅注所谓荆葵也金盏羣芳谱曰一名长春花金盏其花形也长春言耐乆也金灯羣芳谱曰金灯花茎如箭干开花白色亦有红黄色者衆花簇成一朶如丝纽成石竹羣芳谱曰石竹草品纎细青翠花皆五色紫茉莉广羣芳谱曰草本一名胭脂花今所产有紫红白黄四种并一花数色者俗唿状元红其红色者可渍棉为胭脂子可为粉马蹄兰广羣芳谱曰马蹄兰生草间叶如建兰坚靱不可断其花翠色可爱秋则结苞成子塞外尤多黄花广羣芳谱曰黄花不知其名一朶四瓣合抱如金盏其色鵞黄出罕特木尔岭以北毎一茎只一朶经霜愈鲜长十八花叶并似玉簪而小花紫色即群芳谱所谓紫萼也元迺贤塞上诗曰双鬟小女玉娟娟自卷氊帘出帐前忽见一枝长十八折来簮在㡌檐邉晩香玉茎髙二三尺一苞数朶次第开花色白玉日晩则放香金雀梅土人称之花形如雀色黄野生疑即广羣芳谱所谓金缕梅也绣毬梅土人称之花色甚白丛开状如绣毬野生山海棠土人称之青叶红茎花色粉状如垂丝野生珍珠花土人称之花白丛开如珍珠野生千橞谷土人称之本如鸡冠生长条作细花红紫色每本数十条结子可食按塞外野花种𩔖甚繁毎有不详其名者元周伯琦上都扈从诗注所谓草多异色五色者是也居人所传或系土俗之称今即其最着名者载入圣祖御制诗夏日山庄百花齐放咫尺雄关一线墙景风已拂尚芬芳近都爱此清凉地蓬草蓬花莫不香御制诗咏挂缾中花清秋野卉纷荣谢不知其名爱其姹迎风粲粲笑靥开晞阳湛湛露珠化我非骚人亦搴芳挂缾贮之氊帷舍浑似春园桃李朝那知雁塞星霜夜只少琵琶一曲弹玉鞍红颊明妃嫁秋花秋花濯山雨裳裳院砌邉缤纷呈冷艶蒙茸霏綘烟滟杯晓露滴写影午暄妍逰蜂不知採晩蝶时或穿舒花争其时谁云畏塞寒临芳不忍撷忆昔当歌筵寂寞离宫秋于今过廿年是花岂无意应博诗人怜胆缾纵清佳争似枝头鲜缾中花是处嫣红并姹紫不知其名讶其美貌陋徐黄图画间种遗嵇郑书编里袅风三春灎月秋㸃缀山山塞景稠天姿未许人窥取不共飞觞搦管流谁教採入磁缾内色香根净原无碍却似逰仙壶峤中纷迎驾鳯骖鸾辇缾花山花无名致总佳浅綘深黄争倩若诗人画客几曽经雁塞龙堆欣所託丁星玉露且鲜妍摇曳金风未落寞挂缾聊与作清供依旧前秋氊室乐恰似文殊示善财採来茎草无非药缾花单椒紫姹更红裳偏是秋来生意昌撷入挂缾饶静趣又教行殿入清芳拈须朅尔吟新句揷鬓能无忆旧粧相对奚容成一徃便参离合露中香野花野花不入嵇含状有艶无名人讵晓露霏或比素兰馨风娜还过寳相姣未逢说项空竒芳荒原芜没殊不少尔雅方言逮寓中寰海周禅谁则到匪直人也幸生文物邦幸生乃至凡花草野花塞甸金令司神权野花秋较春时妍东皇女夷不过问错绮缛绣争嬽嬽髙低繛约殊娟姣羣友翾飞弗相扰傲霜凌雪此其常节比南花犹觉好嵇含疏亦广蒐罗龙沙地逺曽未过设使揣称复侔色春风桃李何争多我命中人随意採挂缾香气胜兰茝陡忆孤山锦迳西依旧兴会于斯在独惜无名名亦得増谱羣芳着子墨卢胡大笑有是哉得无犹被名相域牡丹芍药称者谁裳裳者华自岂知以彼例此应罢之用全其天恒希夷塞花塞花能耐寒冒霜越姌袅丁星带烟霏娟嬽迎风姣秀如争篱菊芳自胜坂草饶有鸟兽逰而无丝管扰挂缻雅相宜拂室亦精好讵知银烛下珎重发芬藻秋英秋英本最幽塞中幽更美如彼巖壑间处之以君子各种无不具绕砌舒寒蕊翻风郁金黄浥露琅玕紫逰鹿尚忘去稚蜂自应止触目已澄神何必胆缾里便拟赠以言还当戒其绮山花山花满浥露华新便是山庄七月春莫恨羣芳漏名字恰如疏仡世时人种塞花塞花不计名种种秀而野移彼植此间易于木拱把雨后地湿润课种足消暇绕砌分左右依石任髙下香引蝶随来色疑鹿不舍须臾前墀间红紫纷潇洒谁谓秋寂寥看此向荣者附载桂按桂为炎方之产非塞外所有元杨允孚滦京杂咏所谓玉宇桂花无者是也今山庄所有盆种多从关内移徃每当秋月作花正清跸临幸之时仰邀睿赏播诸诗篇敬彚列于后其牡丹与兰亦自关内移植并从附载御制诗桂金秋丽日霁光鲜恰喜天香暎寿筵应节芳姿标画格一时佳兴属吟篇赓歌东壁西园合风物南邦北塞连幽赏讵惟増韵事更因丛桂忆招贤桂今年秋信长九月桂花黄砌下芳融日塞中寒傲霜小山重咏句圆魄早亏匡拟付含毫者还称天外香桂一种皋涂试塞风清芬净质玉珑璁春华秋实寻常胜燕北江南讶许同芳信不孤八月节幽襟宛忆小山丛关河漫道遥艰致都在氷轮朗照中桂六首秋暖胜去年桂花开却早皋涂真有神应节从吾好不可更孤负色香静且娟一晌含毫对流隂霎两年花既有君子树岂无金仙举首向空宇新蟾银汉邉满院甜香啧坐乆却淡如会心不在逺似与善人居纱窻多䕶惜甆盆亦贴妥若从闻思修堪证菩提果本是江南树扬猗塞北山何物不可致人材较却难桂好花不让节满树粟霏黄标出正中色㪚为真静香种来应月窟根徙自江乡塞苑扬猗处宁知道路长桂气暖花迟放粟胎才渐黄依然江国候谁曰塞山凉雅爱扶疎格惟思道路长蟾宫原有约应节自芬芳缻贮桂枝荷朶恭进皇太后并为图以纪其事底识山庄驻景长荷花红暎桂花黄亚缻香色都清净益算先应献寿康晩桂山庄仍有桂花黄今嵗余暄逈异常曽见中秋㣲吐粟为婪回跸乆舒芳色惟卉里元吉色香是风前胜妙香不识江南似兹否菀枯迟速耐评量桂天香那譲时金粟又盈枝真是飘云外谁云此塞陲芳惟秋可撷影共月来移何物不能致予方沐在兹桂塞暖虽迟放中秋不爽期品髙出尘质芬寂入闻思緑玊裁为叶黄金缬作㽔我心孰先获侍御早成诗王建曽为侍御史后从军塞上其十五夜望月之作所谓中庭者意非门内之中庭盖王庭本自有左右中也若云门内则地白为不称矣但塞上无桂其称露湿者似指月中故即继之以月明人望秋思谁家之句始觉兴趣不尽此即太白疑是地上霜举头望明月之意若建自在门内望月又何渉于人尽望而兴思乎山庄本塞上今虽有桂然亦祗御园内盆植者耳因用建诗意故并详其説于后晩桂塞中有桂已属竒况于秋晩竒斯甚然其理实易可知特为霜迟致暖审百卉率得暖气开桂菊独待凉气来桂先菊后禀金令乍看同菀诚希哉聫芳合徳金英簇奚必分疏草与木秋蟾三度又团圆佳节何殊广寒馥谁云南产艰北生窖中培䕶应时荣莫谩小山更招隐人品依稀苏子卿桂逢闰得秋早皋涂已放芬色原尘外质香合静中闻金玉非宜拟麝檀底借薫崇情託云表招隐漫云云桂塞苑何来江国枝中秋节近不违期倚风香逐金风逓浥露穗擎玉露垂又已隔年看净品谁能特地罢摛词设如拟作中中树无翼飞来有所思牡丹自关内移植山庄圣祖御制诗莲花巖松牡丹离宫初雨后花气满天街石壁流泉响松坪古干佳香凝金掌露名重王盘钗静里经声息方知道有涯兰自关内移植山庄虽不甚繁亦能作花御制诗戯题兰泽兰自昔拟骚人南国移来塞地新水土不谙风月异芳菲强弄鲜精神兰谁从九畹移见此三珠淑亚盆弄窈窕对牖讵幽独晴光溢箭紫露润溥叶緑扬猗借轻风㪚芬当上㐲庭鹿可为友塞禽那敢啄何处不国香分别宁非俗奚必湘沅间方云称清馥卉之属芦山庄湖中多有之塞外凢遇沮洳处亦多产芦苇蒙古谓之唿鲁苏今围塲中地及建昌县境内有称唿鲁苏台皆以有芦苇处得名御制诗芦风里叶姿若无主月中花色杳难窥如霜雅合吹为管白露谁知兴作诗蔴羣芳谱分苎蔴大蔴苘蔴三种苘蔴说文谓枲属本草亦作蔴一名白蔴髙六七尺叶圆如盖花黄结子如橡斗刈作小束池内沤之去青皮取蔴片㓗白如雪可织为毯及作绠索为农家所需今热河所种大祗皆白蔴也其苎蔴大蔴二种即偶有之亦但绩以为线罕有织成布者蓝本草谓有五种蓝而作靛则一今土人于山坡下平坦处种之刈其叶掘地为坎渍以灰水成靛用以供染烟草本名淡巴菰土人亦称烟酒陇旁隙地种之叶肥大至径尺其近顶处数叶俗唿曰盖露赤芝产松根落叶间色近紫山庄时有之地椒元许有壬上京十咏有地椒诗曰冻雨吹花紫轻风㪚野香刺沙尖叶细敷地乱条长楚客収成褁奚童撷满筐行厨供草具调鼎尔非良周伯琦上京杂咏曰椒生地上香杨允孚滦京杂咏曰地椒生处乳羊肥注云地椒草牛羊食之其肉香肥元一统志曰松州土产地椒本草谓地椒覆地蔓生茎叶甚细花作小朶色紫白即蔓椒之小者是也野茴香元周伯琦上京扈从诗注曰什巴尔台北皆刍牧之地无树木徧生地椒野茴香葱韭芳气袭人伯琦所由乃黒谷一路尚在今承徳府本境之西而居上都之东盖今豊宁县之西境也茅本草曰茅处处有之春生芽谓之茅针夏生白花至秋而枯今土人以为覆盖墙屋之用莎陆玑诗疏曰莎草皮坚细滑致可为簦笠今山庄多有之红姑娘丛生山谷间结子成苞四瓣如铃中丹实大如龙眼妇女多反卷其苞而簮之望如火齐亦唿豆瓤儿考元宫殿志上都棕毛殿有红姑娘其状谓外垂綘囊内含赤子味甜酸与今红姑娘相同徳勒苏草广羣芳谱曰塞外丛生葱翠挺拔经霜则变而为白取之组织为凉㡌光皎异常俗唿玉草蝎子草广羣芳谱曰塞外多有之髙四五尺丛生乱草间其叶有毒人误触之即红肿马亦不敢近惟驼能食蒙古谓之哈拉垓今承徳府本境内有哈拉垓沟以此草得名黄白草土人取以盖屋广羣芳谱曰黄背草云层层有节细叶干之可代茒结屋背即白之转音也乌拉草土人以之絮鞋细软而暖亦物性殊用也御制诗塞草塞草刚看雨后滋緑茵如毯布长陂嘉隂更借松为幄小坐乗凉恰合诗山卉山卉当秋亦自芳几丛浅紫复深黄本来入画仍宜咏却是无名祗有香君道不妨成挂漏龙门还笑借羶芗天浆沆瀣真公溥万朶奚分一例瀼緑毯八咏山庄土美草豊连冈遍野而以鹿多恣食不致蔚长铺地不过寸余诚緑毯也对而引兴用成八韵緑毯试云何处最最惟避暑此山庄却非西旅织裘物本是北人牧马塲雨足翠茵铺满地夏中碧罽被连冈鹤行无碍柔丛印鹿那容宻剡长度不尺盈刚及寸闻殊香爇乃饶芳奢哉温室氍毹汉刺矣白家丝线唐奚必郑元书作带偶同李贺句归囊莎罗小坐因成什示俭因之缅训良药之属人参五桠五叶视盛京迤东所产为逊考唐书檀州营州俱土贡人参热河在檀州之北盖自昔已产之五代史奚附録曰奚以别部西徙妫州依北山射猎尝採北山人参所云北山者今豊宁县西境外诸山皆是也圣祖御制诗热河产人参虽不及辽左枝叶皆同命翰林蒋廷钖画图因戯作七言截句记之旧闻补气为神草近日庸医误地精五叶五枝成洛数顺时当用在权衡五味子金史地理志曰大定府产五味子枸杞子汁经练成膏味鲜美蒿丛生山谷间有名独挺蒿者挺生衆草中一茎独秀採之可已疾艾丛生山谷间香闻马上袭衣不㪚按塞外庻草蕃庑可入药者不一而足元一统志载大宁路大宁富庻金源和衆龙山五县惠州建州兴中州土产苍术又大宁惠和武平龙山四县髙州松州土产麻黄又大宁和衆二县利州惠州兴中建州土产黄芩桔梗柴胡又龙山县利州土产防风白芷地骨皮又和衆县土产白藓皮逺志泽泻白芨藜芦石膏又惠州土产白附子川州土产红花髙州土产甘草今土人不谙採掇併其名𩔖渐湮附识于此钦定热河志卷九十四钦定热河志卷九十五钦定四库全书钦定热河志卷九十五物产四禽之属鹤山庄内多蓄之有松鹤清越及放鹤亭之胜御制诗鹤鹿鹤鹿虽异𩔖胥足助山景鹤则赋之粮惟取声露警鹿每挟矢寻芩野宁容骋材与不材间漆园语堪省园鹤园鹤年年饱稻粱每因寻鹿试神鎗一般都是仙家畜无可欲惟尔所长闻鹤鸣三首放出笼中才閲年塞山敻不让青田因风吹送云间响祗觉其音特自然高飞云表落巖城疑似山荘即玊京拟问昌黎戛然者是因何不得其平原是山荘原有鹤翦翎何必槛中留遂生性复刍粮省一举端知两得收翥鹤三首翥鹤翩掠过轩不低还复不高鶱分明自适云山乐亦自未忘粱稻恩山城飞出又飞来大异笼中大快哉一举吾因获两得何曾少却羽仙陪养成羽翼那长往祇绕山荘鸣戛然不是东坡游赤壁揖予宛遇皜衣仙嘲鹤鹤翼已长成翔翥皆由已朝腾山城外暮宿山城里如此清凉境信足安汝止而何意忽迁竟自忘归矣啄粟山田间夜遇守田子捕捉将来献鹤颡愧有泚因忆昌黎言歆羡古之士或于周不可秦楚可之仕彼其热中流尚识去无地咄哉青田姿胡乃昧此理鹤三首不教翦翮作羁縻詄荡山荘任所之伏卵成禽有佳报谁云羽𩔖乏良知飞去飞来记昨年将雏更不出墙边风清月白一声唳其意肫然亦洒然涧实山葩胜稻粱天空林宻任翱翔有时彳亍庭沙步印出云章不可详欵鹤四首放去胎禽雪翼毸回翔何不可招来王倪啮缺宁须道者箇佳宾乃称陪来往瑶台意自仙一声清唳彻云天漫言縻爵心犹在霞表相延属偶然有雪霜仪宜伴侣无烟火气得清臞何当唤起唐伯虎为我挥毫写入图去亦不追来不拒空听为翥宇为翔了知欲入新诗句岂是翻因恋稻粱鹤二首饮啄何曾去逺飏翱翔原祇在山庄笑他翦翅牢笼者拂物性还费稻粱嘹唳风清还月白徘徊水裔更山椒有时乐意翩然舞曲尽形容绘鲍昭鹤鹤不翦双翅亦不逺飞飏深林大壑中潇洒恣翱翔溪毛与涧实饱啄胜稻粱今来孚卵罢率子绕野塘其驯弗待教其喜殊异常乃悟顺物性知良能自良鹤放翅聴飞去爱山仍复还那期稻粱报常伴渚洲间唳月声非怨梳风态自闲使无清介格亦岂异乎鷴鹤昔时放鹤深山峭一罢鹤粮与鹤料且免刀剪更笼囚大壑茂林从所乐后来复有贡鹤人赋粮给料仍因循云不如此鹤将去其实窃馈从中分养鹤则喜放鹤苦鹤虽知饥不能语廏有肥马孟子言谓彼时人心尚古孟子云以意逆志是为得之即如廏有肥马之言亦戒厚敛于民以养禽兽而已余作鹤诗谓彼时人心尚古者则指廏人不窃马之馈以肥已如今之养鹤者耳然如孟子所云狗彘食人食而不知检涂有饿莩而不知发其意当以有饿莩而不知发为重若夫狗尚或食肉彘之所食则糠粃及粪岂人所食哉且今之鹰狗监无不予以月银俾贯败肉饲鹰狗而分其料使鹰狗饿毙如养鹤者有之矣使放鹰犬减其料必有窃叹如养鹤者然且即减此琐碎细费其所济亦几何固不如使天下有司明知不讳灾必妥赈之为救民无穷也吁读书者明理达政而不为章句所误者其亦鲜矣因用孟子语故推𩔖而言之鸬鹚山荘湖中多有之尔雅注曰觜头曲如钩食鱼宋陆佃埤雅曰鸬鹚水鸟似鶂而黑本草谓一名水老鵶御制诗鸬鹚鸬鹚食鱼鸟又弗中釜鬵觜头曲如钩伺鳞沙水浔人以其无用亦弗矰缴侵因恶全其生审非爱物襟持鋭偶即鹿苇丛见隠深可以试神器一发馥成禽鹿大鸬鹚小艰中譬尺寻古人示其理飞卫贯蝨心鴈来宾较闗内为早古称鴈碛雁塞雁本朔漠所产今闗外秋风初厉嘹唳满空千百为羣御制诗秋夜闻鴈龙堆月白鴈声寒氊屋清宵玊漏残忆昨题诗坐松榭深秋见尔落沙滩早乘霜露传边信夜渡星河避弹丸此日贤王争扈从不须书寄汉廷㸔鴈去嵗畿南人送鴈今年塞北鴈迎人因知此地寒常早却比他秋景倍新唳月有情惊客枕冲烟无意恋霜津衡阳故国三千里底事劳劳来徃频射雁弯弓射雁行雁落弓犹满无能笑虞人底事高张䍐闻雁暖气泛楚江肃肃鴈北乡北人谓之来南人谓之徃塞垣寒气早雁赴衡阳期北人谓之徃南人谓之来乃知徃来无定论随阳岂解分主宾霜夜嘹嘹数声度又是一畨诗意新闻雁旃庐清夜分候雁数声闻霜落才传信沙平浅印文早来应挈子可羡未离羣木叶洞庭下何须怨楚云闻鴈不寐夜如何秋鸿送响多昨惊霜乍落今听雨中过沙漠夏栖止潇湘冬寝讹顺时奚拣择踵事有吟哦鹰尔雅翼曰在南为鹞在北为鹰一云大为鹰小为鹞攷尔雅以鹰为鷞鸠又有鷣负雀注云鹞也是鹰与鹞本为二种本草曰鹰出辽海者上北地次之唐段成式酉阳杂俎记诸鹰出处有曰漠北白者身长且大细斑短胫生沙漠之北曰东道白者腹背俱白生卢龙和龙以北元一统志谓松州毎嵗贡纳鹰鹘又建州土产皂鹰细鹰儿儿者广韵谓其似鹰而小能捕雀亦鹰𩔖也今塞外山中多有之御制诗鹰白露为霜秋气冷苍鹰祭鸟双眸炯锦鞴玉络忽在臂回思故处失林岭饥饱由人不由已目穷碧落常懐骋鹰师养鹰识鹰性惟以饮食司其柄不使过饱力有余籋云一去无回影过饥复难任击搏追逐雉兔弗鸷勐发纵指使固如是为丛驱爵尤堪省饲鹰饲鹰良有法饥饱贵得宜饱则逺扬去饥则力难支今之饲鹰人弗令饱令饥固无愁逸飏在臂翼已垂纵之使撮雉神惢艰迅飞勐气徒怀嗟雄技安能施以是为得计孰弗可鹰师如皋非所论但幸隼在羁食不尽其材所以昌黎悲雉本草曰雉雄者文彩而尾长雌者文暗而尾短尔雅释雉有十四种今土人但唿尾长者为雉鸡尾短者为野鸡塞外凡山谷间悉有之御制诗放雉行大蒐之便亦设罗有雉罹焉获实多笼收车载率生致淹寒重试饕则那山荘林泉清且美取诸于彼放诸此开笼飞去任所之悠然逝若纵壑鲤凭观自欣继自笑濒死倖生雉岂料煦妪为仁讵所期爱物应须识其要鹂诗义疏曰黄鸟鹂鹠也或谓黄栗留幽州谓之黄鸯今无此名土人但唿曰黄鹂尔雅释鸟中凡四见曰皇黄鸟注云俗唿黄离留一名搏黍又曰仓庚商庚注云即鵹黄也又曰鵹黄楚雀注云即仓庚也又曰仓庚鵹黄也注云其色鵹黒而黄因名皆指是鸟也御制诗黄鹂候较清和一月迟山中今日啭黄鹂此声太古自如此宁待戴颙来聴之雀本草曰雀短尾小鸟也故字从小从佳佳音锥短尾也栖宿檐瓦之间故名瓦雀俗唿老而斑者为麻雀小而黄口者为黄雀御制诗瓦雀瓦雀信何谓其性依屋居有屋处有雀无屋雀亦无万物具性灵易简成中孚梦醒尚昧爽啅窓前唿始悟宿行宫晓景非氊庐寒雀寒雀身虽寒不离庭院间决起偶出墙率场啄粟还啁啾颇自得谁知纥那干野鸭説文云鹜野凫尸子曰野鸭为凫家鸭为鹜陆玑诗疏谓凫状如鸭而小杂白青色肥而耐寒塞外水泊中多有之御制诗野鸭野鸭亦凫𩔖塞滩聊且止忽罹虞人罗淹寒佐庖㫖云鹤不入烹飞宿自由已火鸡亦雉𩔖宋陆佃埤雅曰鹖似雉而大黑黄色本草谓青黑色者名䲸今塞外山中所产火鸡黑身白尾红冠赤足即鹖鸡之属御制诗火鸡火鸡特异雉足观不足食修尾拖绅白通身染黛黒昻藏亦头角璘㻞亦羽翼于野昧三嗅言家乏五徳吐火幻讵真破敌术非直无须罗网施已见雌雄得宣付上林官饲养俾孳息雕埤雅曰雕似鹰而大黑色俗唿皂雕本草曰皂雕即鹫也出北地青雕出辽东鹞説文但以鹞为鸷鸟陆玑诗疏以隼为鹞埤雅曰鹰之搏噬不能无失独隼有凖鹘广韵曰鹘鹰属埤雅曰鹘拳大如弹丸俯击鸠鸽食之元一统志曰建州土产鹘鹳陆玑诗疏曰鹳似鸿而大树上作巢大如车轮本草曰似鹄而巢树者为白鹳黑色曲颈者为乌鹳燕罗苹路史注引张采使辽録曰中京牛山馆北去羣燕飞翔大如鸠鸽本草曰燕有两种紫胸轻小者是越燕有黑斑而声大者是胡燕今热河诸处燕至秋后不复他去辄蛰入土隄沙碛中按宋无张採使辽事当是张浮休使辽录脱一休字又讹浮为采耳乌元周伯琦上京途中纪事诗曰鸣鸦大似鹰金史曰活罗汉语慈乌也北方有之状如大鸡善啄物见牛马骆驼背间有疮啄食之若饥不得食虽沙石亦食之鹊其一种土人称为山喜鹊者状似鹊而尾长如绶毛羽可观鸠其𩔖甚多左氏所谓雎鸠鵊鸠皆大鸟埤雅以鸤鸠为布谷以鹘鸠为鸣鸠亦作鷽鸠以祝鸠为鵻亦作鳻鸠今土人唿为斑鸠本草曰斑鸠有有斑者有无斑者有灰色者有大者有小者其一种唤雨者为鹁鸠鸽居人畜之亦有野鸽本草曰名品虽多大要不过青白皂绿鹊斑数色鹑山谷草间多有之本草曰鹌与鹑两物也形状相似俱黑色无斑者为鹌尔雅释鸟曰鴽鴾毌注云䳺也又曰鹩鹑其䧺鶛雌痺注云䳺属又曰鹑子鳼鴽子鸋今土人搃称为鹌鹑滦平县境内有鹌鹑沟以多产鹑故名白翎雀元陶宗仪辍耕录曰白翎雀生于乌桓沙漠之地雄雌和鸣自得其乐世皇因命伶人硕德闾制曲以名之杨允孚滦京杂咏诗曰白翎随马呌晴空注云白翎草地所产是也蒿雀本草曰蒿雀似雀青黑色在蒿间塞外弥多食之美于诸雀山画眉善鸣与他处所产不甚殊独卵珍大仅如莲子緑如松石亦有白色及斑褐文者土人镕蜡实其中以为簮珥之餙鬻于闗内沙鸡古名鵽鸠其色淡黄形如鸽爪有毛尔雅曰鵽鸠㓂雉注云大如鸽似雌鴙鼠脚无后趾岐尾为鸟憨急羣飞出北方沙漠地亦名哭厥雀唐书突厥传鸣鵽羣飞入塞吏曰所谓突厥雀者是也本朝天聪七年八月鵽鸠羣集辽东国人皆曰辽东素无此鸟今䝉古之雀来必蒙古归顺之兆明年察哈尔额哲来降今丰宁县等处有之啄木鸟异物志曰此鸟有大小褐色者雌斑者雄本草曰一种青黑色头上有红毛为山啄木御制诗山鸟山鸟山栖不自藏啁啾檐角复墙匡分明似话秋光旧解语何湏借冶长兽之属鹿塞山产鹿最盛其角自两义四乂六乂至八乂年乆则数至八乂以外䝉古谓鹿为布古今围塲中地及府属州县内之山多有称布古图者皆以有鹿处得名每嵗行围时获鹿不可胜计山荘内孶息更蕃有驯鹿坡之胜御制诗寻鹿六韵园内富麋鹿寻踪遵逵歩行常十里手铳那双施大泽深山处习劳奋武为无虞自可耳同徃且卑之所育戒多取图餐岂借斯绳先具深义乐此不为疲寻鹿麋毛毨且斑秋气爽孱颜挟矢堪寻麌乘欙聊趂闲虞无还获鹿朋得并逢山宁为鲜肥计心存温故间待鹿日之夕矣鹿下来命侣羣饮溪水隈山中行久识其性静待如可招而徕斜阳渐下隂铺地莎草如茵坐葱翠一以延凉图热消一以畅观取适意徐见麌麌蹊走小者在前大者后牝牡作队各分朋异路居然彼亦有待之之意意如何物适其适皆太和重华尚矣讵能爱观或𩔖羲之鵞迟鹿迟鹿乗余暇徘徊亦可欣树翻延爽籁山出䕶霜云奎踽依林见吚隔嶂闻谁知思获处诗意与平分放鹿或有献鹿者槛中笼觳觫开槛命放之山谷恣逰逐无何持鋭出林中寻跧伏牛羊何择焉况是同为鹿仁术在扩充䕫然增忸恧鹿灵囿无不有伊尼特牣焉革希领子出角解异羣跧未是供庖候因非挟矢前忘机近左右宁独海鸥然山鹿山鹿似海鸥傍人咫尺逰秋肥学虞即逺见便林投按围塲内畜产孶息名𩔖繁伙每年木兰秋狝上亲御诸武具殪获甚多御制有前后哨鹿赋及哨鹿获狍殪虎射熊诸诗皆敬编入围塲卷中兹不复列狍形似麞角似鹿而短仅一两乂塞山多有之每嵗于围塲中所获甚多䝉古谓狍为朱尔今围塲中地及府属境内之山多有称朱尔图者皆以有狍处得名其白色者尤珍御制诗瑞狍诗六韵辛未秋狝塞上䝉古台吉必力滚达赖以此来献色纯白如雪目睛如丹砂抱朴子称鹿夀千嵗满五百嵗则色白此殆其𩔖今年恭遇圣母皇太后六旬万夀适灵兽应时而至爰命曰瑞狍而纪以诗质禀庚辛色珠躔应夀星天心庆花甲德产祝慈宁岂意甡甡属偏成翯翯形乍辞鹿食野可比凤仪庭性自仙人驯图呈动物灵无须稽兽谱永此验祥经麋与鹿相似毛作梅花斑者为麋尔雅释鹿曰牡麚牝麀其子麛絶有力释麋曰牡麔牝麎其子䴠絶有力狄盖一𩔖而二种也围塲内多鹿狍少麋迤南始有之旧説以鹿角解于仲夏麋角解于仲冬我皇上考验物候以解角仲冬者系麈而非麋特为更正月令之误马史记匈奴传曰其畜多马新唐书奚传曰其马善登五代史奚附录曰马前蹄坚善走其登山逐兽上下如飞辽史曰契丹旧俗其富以马今丰宁县之西即接上都达布逊诺尔牧塲故马最蕃息其䝉古诸部皆习于畜牧每嵗行围进宴时陈诈马教駣之观牧事之盛古所未有䝉古取其湩与牛羊酪并资饮食而挏酒尤佳元许有壬上京十咏所谓马酒者是也御制诗閲马上都盐海地寛平刍牧年年龙种生此日材官羣扈跸当秋田马并衘声云冈万队铺霞锦露草千蹄踏玉英侍从藩王咸眩目空怀少傅作歌情閲马肥壤挟川阿名驹恣寝讹鲁诗空赋駉唐牧漫夸多比色犹铺锦分驰似卷波太平无战伐凭眺意如何槖驼史记匈奴傅曰其奇畜则槖驼韦昭谓背肉似槖故云槖驼汉书作槖佗师古谓能负槖囊而䭾物也槖驼本塞外之产汉时中土罕见故以为竒畜宋王曽行程录曰深谷中时见畜牧牛马橐驼尔雅翼谓今云骆驼盖音之转䝉古谓驼为特墨饲秣得宜最为蕃息御制诗橐驼种繁鄯善多封牛食少任重其性柔畜中良产内地鲜谬称马状羊为头塞程橐载无过此色有苍白或黄紫而今市贩亦知用铃声替戾行连尾鸣嗜栁不肯前长绳穿鼻骑以牵征囊百务一身具蹄胝背肿谁则怜鵞低昻过碛川图展塞景胡瓌传避风跑泉语乃诞少见多怪理实然咏驼驼有懒乳者忽复厌其驹踶啮不肯哺弱难饲以刍待冻毙行将弃诸涂惟彼特墨赤识性计有余胡笳奏其旁哀腔鸣呜呜感驼心生怜乳驹乃如初藁盐旋长成致逺收良图口询非耳闻此事信匪诬呜唿驼独非兽乎凯风之母兽不如青羊宋王曾行程录曰契丹多青羊格物论曰羊有青者南人所罕见今塞上多有之善走厜㕒间为山羊之一种御制诗青羊青羊善缘壁四蹄利如镊踯躅㠝岏间虎狼不能蹑一朝失所据生捕被虞猎神惢岂跳踉喙息惟伏帖何必贪肥腯爰命育蹇苶谁辨梓树化谩拟成都接随围霍集斯惊观笑冁颊飞狐鋭头缺口耳小尾长毛深褐色肉翅连四足其前足三爪后足五爪圣祖御制康熙几暇格物编飞狐产于口外宻树林中形似狐肉翅连四足及尾能飞但能下而不能上续博物志云飞狐亦名飞生今山陜有飞狐岭飞狐口当时必以物产得名而名胜志曰有狐食五粒松子遂成飞仙其説荒诞皆因未知天下有所谓飞狐也飞鼠首及尾皆似鼠翅与飞狐同圣祖御制康熙几暇格物编口外又飞鼠与飞狐相𩔖特头尾似鼠形体小于狐荀子所谓鼯鼠五技而竆也虎元史称松州知州布萨图格前后射虎以万计以是知口外产虎自昔为衆今塞山多有之䝉古谓虎为巴尔围塲中地及府属境内诸山多有称巴尔图者皆以有虎处得名每嵗驻跸山庄常命虎鎗人杀虎至行围时亲御虎神鎗殪及射获者数尤不可胜举豹唐书地里志曰营州土贡豹尾今塞山多有之以金钱文者为贵艾叶文者次之宋沈括梦溪笔谈曰豹东胡唿失刺孙今舍利孙与豹本为二𩔖沈氏殆因舍利孙一名土豹而讹耳熊唐段成式酉阳杂爼曰猪熊其形似猪马熊似马今塞山多有之小者为狗熊一种大者为人熊本草谓即罴絶有力而不常见狼宋陆佃埤雅曰狼大如狗青色善逐兽今塞山多有之䝉古谓狼为绰诺府境属内之山有称绰诺图者皆以有狼处得名麞形似鹿而无角説文以麕为麞崔豹古今注亦谓麞一名麕尔雅释麕所谓牡麌牝麜其子麞絶有力豣者是也麝唐书地理志曰营州檀州俱土贡麝香五代史奚附录曰奚常採北山麝香今塞山有之尔雅注所谓脚似麕有香者是也野马后汉书鲜卑传曰禽兽异于中国者有野马考尔雅释畜有野马注云如马而小出塞外又云有騊駼状如马色青疏引字林云北狄良马也一曰野马是野马即为騊駼史记匈奴传所谓竒畜则騊駼郭璞騊駼賛所谓騊駼野骏产自北域者是也又匈奴传有驒騱徐广谓巨虚之属索隠引説文云野马属攷逸周书王会解曰孤竹巨虚孔晁注云巨虚驴驘属然塞外不产驴驘所谓驒騱巨虚盖野马之𩔖野驘崔豹古今注曰驴牡马牝生骡考塞外无驴故无畜骡惟野骡则有之产沙碛中䝉古谓耳为齐克特野骡耳长故以名之驴塞外向不产驴今迤南之地亦有之䝉古部落惟喀喇沁有驴以承平日乆复有内地连界故有其种按史记称匈奴竒畜则驴骡又载单于与汉战不利乘六骡驰去古之匈奴即今之䝉古也恭读御批通鑑辑览单于乗六驘条及御制野驘诗以驴父马母而生驘驴非塞产故塞外无驘若野驘虽沙漠所有然野兽不可乘洵足以正前史相传之谬牛史记匈奴传曰其畜多牛明叶向高四裔攷曰乌梁海产青牛黄牛明一统志于三卫土产下亦列青牛黄牛攷明实録载朶颜三卫求入闗市牛者不一盖其时多以剽掠为业牧产不蕃也今则塞外多畜之耕犍乳㹀产𩔖繁息䝉古资其湩酪用充饮食为酥饼尤可行逺又金史地里志谓大定府产酥乳饼元一统志谓大宁路武平县川州土产酥乳酪盖塞外所制尤胜内地也野牛后汉书鲜卑传曰有角端牛以角为弓俗谓之角端弓史记司马相如传作角郭璞谓角似貊角在鼻上堪作弓李陵甞以此弓十张遗苏武既云角可为弓自当为常见之兽而又称角在鼻上殊未可信至宋书符瑞志谓角端日行万八千里元史谓元太祖至东印度有一角兽形如鹿而马尾其色绿作人言耶律楚材曰其名角端能四方语者此系神兽不常见后汉书鲜卑所产之角端乃野牛之𩔖羊史记匈奴传曰其畜多羊新唐书奚传曰其羊黑五代史奚附录曰地多黒羊宋洪澔松漠纪闻曰羊生达靼者大如驴尾巨而厚𩔖扇自嵴至尾或重五觔或膋脂以为假熊白唐杨煜膳夫经手录曰羊之大者不过五十觔奚中所产者百余觔元许有壬上京十咏有秋羊诗曰塞上寒风起庖人急尚供戎盐舂玉碎肥羜压花重肉净烟脂透膏凝琥珀浓年年神御殿颁馂每霑侬今塞外多畜之秋冬风戾其肉谓之风羊内地以为珍味其乳与牛酪同用元杨允孚滦京杂咏诗所谓不须白粲偹晨吹乳酪羊酥塞北竒者是也山羊塞山多有之鹿身而细毛两角盘背上有蹙纹后汉书鲜卑传有原羊攷尔雅释兽曰羱如羊注云羱羊似呉羊而大角埤雅曰羱羊状若骡而羣行暑天尘露在其角生草戴行代郡赋所谓羱羊养草以盘旋是也本草谓山羊有二种一种大角盘旋肉至百觔所谓盘羊者殆即羱羊也又一种毛作深黄色者为黄羊亦系野产元许有壬上京十咏有黄羊诗曰草美秋先腯沙平夜不藏解绦文豹徤脔炙宰夫忙元杨允孚滦京杂咏诗曰北陲异品是黄羊注云黄羊北方所产者是也䝉古谓山羊为伊玛围塲中地及府属境内之山多有称伊玛图者皆以有山羊处得名野猪塞山多有之宋王曾行程录曰契丹多黄豕盖亦野豕之𩔖䝉古谓猪为噶海围塲中地及府属境内之山多有称噶海图者皆以有野猪处得名獾塞外多有之尔雅谓之猯注云豚也一名獾字林曰似豕而肥今土人唿为猪獾其小者为狗獾獭宋陆佃埤雅曰似狐而小青黑色是物本有山獭水獭二种今塞外所产者大抵皆山獭之𩔖土人唿旱獭田犬善捕野兽塞外多畜之元周伯琦上京途中纪事诗所谓猎犬髙于鹿者是也兔山谷间处处有之有褐及白黑数色䝉古谓兔为洮赖府属境内之山多有称洮赖图者皆以有兔处得名狐种𩔖不一毛长而黄者曰草狐短而者曰沙狐并出䝉古其皮皆可为裘䝉古谓狐为乌纳格府属境内之山多有称乌纳格图者皆以有狐处得名鼦与貂同尔雅翼谓貂本鼠属故字亦作鼦东观汉记曰建武二十五年乌桓献貂豹皮诣阙朝贡金史地理志曰大定府产鼦鼠鼲后汉书鲜卑传曰有貂豽鼲子皮毛柔软天下以为名裘章懐太子注曰豽音女滑反鼲音胡昆反鼦鼲并鼠属豽猴属也许慎説文解字曰鼲鼠出丁零胡皮可作裘又曰豽鼠属善旋陆德明经典释文又称貀一作豽攷尔雅释兽貀无前足注谓似狗豹文有角两足疏引吕忱字林谓兽无前足似虎而黒者名貀则是异兽之名非可以为裘者㓂宗奭等本草衍义又以海狗当之然所云前脚似兽尾即鱼身亦与皮毛柔软之説不合矣攷晋书称夫余国出善马貂豽唐书称黠戛斯服贵貂豽陈藏器本草称骨豽兽出西方突厥国似狐而大长尾综核诸説似豽为今之舍利孙而鼲子盖今灰鼠之𩔖也至唐书地理志称营州土贡骨而不详其为何物或疑其即为骨豽然唐书于黠戛斯传既有貂豽而又称其兽有野马骨咄知必非一物松漠纪闻载契丹重骨咄犀纹如象牙黄色知骨咄乃野牛之名与豽固迥异矣黄鼠元许有壬上京十咏有黄鼠诗杨允孚滦京杂咏诗注曰黄鼠滦京奇品刘绩霏雪录谓北方黄鼠穴处各有配匹秋时畜黍菽及草木之实以御冬各为小窖别而贮之天气晴和时出坐穴口见人则拱前腋如揖状即入穴味极肥美元朝恒为玉食之献置官守其处人不得擅取也黄鼠之名古来所称互异宋刁约使契丹为北语诗曰宻赐十貔貍注云形如鼠而大穴居食谷粱嗜肉北朝以为珍膳味如豚肉而脆宋周宻齐东野语引渑水燕谈谓契丹国产大鼠曰毗狸形𩔖鼠而足短极肥其国以为殊味穴地取之以供国王之膳自公相以下皆不得尝常以羊乳饲之倾北使尝擕至京烹以进御本朝使其国者亦皆得食盖极珍重之此物亦竹獾狸之𩔖又宋张浮休使辽録曰有令邦者以其肉一脔置之食物之鼎则立麋烂是以爱重攷张舜民画墁录曰南使至北帐前见毕宻赐肥羖十枚毘黎邦十头毘黎邦大鼠也据此则貔貍也令邦也毘黎邦也实是一物译语有缓急轻重耳明李时珍本草纲目乃称黄鼠古谓之鼲鼠辽人唿为貔貍亦名令邦皮可为裘领然诸书所载黄鼠俱无别名鼲子之説亦无皮可为裘之事时珍盖臆説也钦定热河志卷九十五钦定热河志卷九十六钦定四库全书钦定热河志卷九十六物产五虫之属蝉尔雅释蜩有七种皆蝉之属扬䧺方言列诸蝉多至二十余名盖是物本随地而异今闗外之蝉不入闗内其出声较内地稍迟而音特清壮䝉古谓蝉为绰尔齐御制诗塞蝉塞榆雨霁流繁响静聼啁嘹亦自嘉䝉古不知虗体物指声直谓是胡笳塞蝉绰尔齐争噪霁川天然南北限䧺邉中庭地白𫝊陈语曰和眀君拨四絃闻蝉气候北来迟一月塞林今日始闻蝉举头宻叶寻不见但见流隂旋旋迁闻蝉万物凭生各趋时率因暄寒为早迟山庄今日始闻蝉南北气候殊若斯讵惟气候殊声音亦异其北蝉声䧺粗且野南蝉声细清以凄大抵气禀分人性而衆生𩔖咸随之䝉古遂谓绰尔齐曲项芦管和以吹有时颇叶韵髙低然而彼此两不知岂非幕天席地中若人若物同䝉大造同熈怡小㢤俞琰席上腐谈独举昭君笑其浑不似而又讹为火不思咏蝉塞外蝉声殊塞内元音太古绰尔齐报秋律合商兮羽饮露韵谐髙与低松下花间常入聼排衙喝道漫嘲题山中鼔吹流清响意谓斯犹胜孔圭闻蝉御园五月蜩山庄六月蝉一二本难辨实有先后焉南者亮以清北者宏而壮物异人岂同强固因殊状䝉古无巧语直唿绰尔齐声颇中宫商而蝉岂自知时至彼自鸣夫岂有不平意谓昌黎序略失之琢情山中嫌寂歴流响出林蓊设以鼓吹方谓当胜彼孔粗韵为金石细韵为丝絃聆余冁然笑恐人号官蝉官蝉塞外闻此事亦稀有芚䝉鄙彼痴憷愓励予守闻蝉秋蝉闗内伙闗外曽未闻山庄所有者绰尔齐之伦今朝忽闻蝉其声迥不羣既亮凄以清讶聼如遏云风髙飏逾逺露重饮益神比似御园噪濶乆喜聆新绰尔齐收声如惭下里纷吾昔咏气候谓自南北迁以今始闻蝉诚有如所云尧夫虽怪语率应戒为君蟋蟀崔豹古今注曰蟋蟀一名吟蛩一名蛩秋初生得寒则鸣尔雅注曰蟋蟀今促织也盖蟋蟀与络纬皆有促织之名而其𩔖各别御制诗月夜闻蛩漾舟逗星渚凄吟发露坡塞夕已飒㳫塞月犹婆娑欧阳赋未就是声来则那嫠妇怨别离孤客悲蹉跎于我何有焉也觉秋怀多闻蛩漾舟广寒宇取适非取疾沿傍苇岸间数声飏唧唧吁嗟胡为来触景增萧瑟韶芳每迟候商调斯缩律塞外之恒情山荘讵能尼独喜暑意遥何妨秋信出络纬即莎鸡也尔雅曰螒天鸡注云小虫黒身赤头一名莎鸡陆玑诗疏曰莎鸡如蝗而斑色其翅正赤六月中飞而振羽索索作声崔豹古今注曰莎鸡一名促织一名络纬促织谓鸣声如急织络纬谓鸣声如纺绩也一名纺绩今塞外有一种形小而色緑与常产特异御制诗兴安络纬至小而色緑率笔图之兼题以句依稀果蠃负螟蛉塞草霏黄尚作青可惜徐黄曾未覩为𫝊蠕动补虫经莎坂苍烟动股鸣云闲天淡碛垣清若教赋质渝闗里答响流黄更觉情跂跂脉脉露华枝欲上寒英意转迟大小略殊牟益畵风流浑脱恵连诗何必花棚草舍寻一畨畵取更长吟闲聴静想评形似氊室清宵冷逼衾络纬塞上秋虫伙纷鸣抱露榛那曽催嬾妇却觧动征人风物浑如昔烟花且自新剡藤亲貌取俯仰便成陈榛蝈周礼蝈氏及月令蝼蝈鸣注皆以蝈为蛙唐韵亦以蝈为蛙之别名玉篇集韵蝈字皆以虾蟇为训惟广雅有蟧蝈马蜩也然马蜩乃蝉属今塞外所产榛蝈则系络纬蟋蟀之𩔖善以翼鸣土人唿为呌蝈蝈盛以小笼置之暖室经冬犹有作声者御制诗榛蝈啾啾榛蝈抱烟鸣亘野黄云入望平雅似长安铜雀噪一般农候报西成蛙生水族蝈生陆振羽秋丛觧促寒蝈氏去鼃因错注至今名象混秋官蝶崔豹古今注曰蛱蝶一名野蛾一名风蝶有大如蝙蝠者或黒色或青斑今热河所产有黒花蝶大四五寸许蜂尔雅有土䗬木䗬之别疏谓土䗬又名马䗬今塞外马蜂视常蜂较大亦有蜜蜂元史兴州有採密提举司元一统志曰大宁路龙山县恵州土产蜜及蜡萤塞外流萤极大光可烛三尺许蜥蜴塞外山中蜥蜴长四寸许头以下色如翡翠有纹如鱼鳞尾作金色吐气如云土人称之为云虎鱼之属箬漠塞外诸溪涧中皆有之状似鲈细鳞重唇身有黒斑伊逊河所产尤多御制诗箬漠鱼名出口外诸溪涧中状似鲈而味鲜羙过之国语谓之箬漠䝉古语谓之集伯格然尚不如吉林之赭鲈也偶尔成咏以备方言九曲伊逊水有依莘尾鱼细鳞秋拨剌巨口浪吹嘘隂益食单羙轻嗤䲣谱䟱还应问张翰所忆定何如鲤滦河有之味较内地尤肥羙鲫滦河及瀑河皆有之滦鲫以滦州偏凉汀所产为佳此为滦水上流热河东南滦水中旧有鲫鱼坑水深鱼肥鲇塞外溪河有之有斑无鳞柘緑鱼色㣲緑产滦河中滑子鱼长五寸许形狭而脩产平泉州山溪中虫鱼一名尖口鱼大盈尺许鋭口细鳞产平泉州氷窖山溪中居民于二三月网取之鬻于市按辽史多载钓鱼土河今土河所产盖鲜古今地气异也惟据今所有者载之如右至于行宫湖中则鳞族最繁有石矶观鱼及知鱼矶牣鱼亭诸胜御制捕鱼网鱼诸诗俱驻跸山庄时所作徃徃取诸外湖以实内湖故鲦鲿鰋鲤品𩔖充牣焉御制诗滦河捕鱼野滩片片起鴐鵞盪桨中流乐意多髣髴江郷三月景西风红叶小滦河滦河水自上都流顺水行如风送舟㝡是闗仝得意笔苍山野渡正初秋观渔伊松河水秋日澄伊松河岸秋风清岸侧停鞭聊复憇但见波光日影争晶明渔人弄网中流迎鴐鹅雁鸭惊飞鸣我闻任公独垂钓不钓鲲鲕钓长鲸汤网祝禽未祝鱼渭濵无乃存空名不如乗兴观渔乐兴尽輙逝无留停凉飔猎猎催归辔鸢鱼飞跃随其情钓鱼一川金紫明斜照清溪翠壁天然妙竿丝偶弄非梦罴瀺灂逰鳞俯可眺今来古徃钓鱼人不知却被鱼児钓敖汉捕鱼一水带龙冈三秋理钓航蒹葭飐寒渚鸥鹭貌江郷乐事渔同猎嘉鱼鰋共鲿便途资衆饷莫漫比如棠玉镜澄秋浦林峦入照佳不纲仁未逮结网念常懐献获甘谁后颁恩与衆偕鸣榔歌快豫齐泊白云涯把钓秋湖鱼鲜饵把钓意如何爱此空眀景如闻欵乃歌钓鱼跂石弄竿线蓼波漾烟翠岂乏釡鬵烹为爱沧浪意垂钓富春以钓隠磻溪以钓显亦各适其适何繋竿与线跂石临澄渚秋水泠然善垂丝致喁嘬岂为烹鬵甗隠显非我为跃任彼转渺弥眄烟波兴正复不浅捕鱼隄分内外湖置牐期节制内湖育鳞族蒸然繁其𩔖漏巵或旁出潜跃乃于外侵寻落野潦釡烹同浪弃乗闲命罟师濊濊临流试鲤鰋其品美生放内湖既鳢鲇其品恶逮衆尽分赐纵之斯未能挈入原有自忽忆文王囿却笑此何谓钓鱼戏题三首鱼矶芳饵满堆盘厯夏何曽试线竿却恐孤他勤伺候垂钩聊试对秋滩水冷秋湖鱼懒嘬片时空坐蓼花滨中涓窃议非时矣知尔诚为善钓人钓意由来非钓鱼水天空濶朗如如紫溪翁与烟波叟无事希他偶似诸捕鱼或曰捕鱼可致雨无聊极思试为取金钩甘饵已非时逝梁发笱徒延伫塞湖空濶潜族多中流濊濊施网罟小船深䖏提大网两岸拽行衆邪许徐牵宻拢近浅涯发发鳞𩔖无所鲤鲢鳣鲔不一足强立泥中其意苦观之盛㢤思之怜拣存一二悉放去吾意在雨不在鱼网师窃惜空力努水寒可一不可再薄行赏赐足酬汝钓鱼戯题野水苍烟曲岸濵持竿意不在求鳞了知跽饵劳劳者人匪钓鱼鱼钓人捕鱼内河不捕鱼为是肫然养外河每捕鱼为恐悠然徃亦弗事寒仍向内河放好生虽得一公物乃失两陡忆文王囿弃罟恧以惘网鱼网鱼塞湖中银鲫向称羙施罛获借借从人意甚喜择硕留四五余仍放诸水于取戒其多况原斯湖里长大供烹鬵其期亦可指从人或后言窃渔谁禁彼肩舆过隔岸吾亦取诸此逆诈虽不为其实有此理捕鱼戯言内湖不捕鱼外湖常捕鱼捕鱼获外湖放鱼于内湖内湖鳞𩔖孳外湖人烹诸于以示好生亦因观水虞然鱼岂得知业已殭泥涂救五于彼什盖非彼所娱更有人窃笑盗取谁禁吾打鱼数年打鱼曽未为兹当长夏偶为之打鱼非縁烹饪计打鱼仍图养育滋园中水自有髙下建闸斯分内外也内则常牣园湖中外则一去无留者外湖濊濊滋施罛欲以打鱼置内湖大网两岸揶揄掣近矶羣力邪许唿鲤鲢鳣鲔随所取水盆满置噞喁口波涛永失事则无底用长歌叹杜叟悠然而逝亲见斯子产之欺谁能施取之外廐置中廐荀息之策诚非漏金石之属鱼儿石产朝阳县西北山中石不甚坚层层可剥各有鱼形随剥随异无相同者纎悉如画土人名曰鱼儿石圣祖御制康熈几暇格物编喀尔沁地方有青白色石开发一片輙有鱼形如涂雌黄或三或四鳞鳍首尾形体俱傋各长数寸与今所谓马口鱼者无异扬鳃振鬛犹作鼓浪㳺泳状朕命工琢磨以装砚匣配以松花江石诚几案间一雅玩也甞读水经注及酉阳杂爼言衡阳有石鱼山石具鱼軆宛若刻画又池北偶谈述汧阳县有石鱼沟取石破之两两成鱼可以辟蠧故宋人石鱼诗曰相𫝊此石䏻辟蠧功在琅函并玉储然未有如斯之纎悉克肖者也其与石俱生耶抑鱼之化如零陵之燕海南之蟹耶物理之不可全穷又如此御制诗鱼石屏歌向见酉阳杂爼载衡阳湘郷县有石鱼山山石色黒理若生雌黄开发一重輙有鱼形鳞鬐首尾若画长数寸烧之作鱼腥又重庆江心有䨇鱼刻石上每一鱼三十六鳞见则嵗丰云云夫石上刻鱼世㦯恒见至开石自具鱼形则非人力所能为疑为乌有诞论而已今过土默忒部落路南有所谓撒哈河滩者土人种田掘地得石剖之有鱼形复剖之则复见大寸许小数分计衔尾比目若㳺泳然乃知古人所载必有其徴诞在此实即在此制以为屏不异王振鹏鱼藻图也造物有无宗元疑石中鱼形谁所为雕琢不到绘难挥又匪其中置鲲鲕擘开纹理纷镂竒鬐甲刻画噞喁姿永免丽罶及粘徽漫虑溉釡脍银丝琴髙仙驾或其遗不然善眩如条枝殖𤓰种树幻术施冠凫秋化石不移元王沉璧洛水涯化玉未闻仍孕其湘乡竒踪向谓虚事必有偶今始知诡谈诧蹟序若斯折中理气繄予思是地昔必潦水滋水退鱼存僵淤泥嵗乆土变石理宜试㸔易剖片片披宛然藻还浪吹寓形得所夀可期磨而不磷湼不缁制屏堪陈笋席垂兆维丰年念在兹前题再咏乆竹青宁化难穷万物情却看文石里不异碧波清写影矜鳞活知春出浪轻谁䏻缗饵钓底虑釡鬵烹幻体何妨脱真形永寄贞谓言在藻𩔖可以认三生铅平泉州境内之雅图沟杨树沟波罗树等䖏产之康熈五十一年许内地民人及䝉古开採令每嵗纳铅入钱局以为课雍正元年悉令封闭炭宋王曽行程録曰深谷中多以烧炭为业元一统志大宁路和衆县土产木炭盖塞外多树故为炭较易今所产视内地特佳鹻元戴侗六书故谓鹻为卤之凝着者今建昌县之南即明史大宁衞东南之大鹻塲地盐塞外食盐皆䝉古境内所产泡子河生天然盐不待煎熬而成䝉古用小车载以贸易博物志所谓戎塩累卵者是也按辽史地理志载太祖于泽州采鍊䧟河银冶又宋王曽行程録曰栁河馆旁西北有鐡冶多渤海人所居就河漉沙石鍊得成鐡又元史食货志载产金产银产铜之所辽阳省曰大宁又产朱砂水银之所辽阳省曰北京又载金在辽阳者至元十年聴李徳仁于龙山县胡碧峪淘採每嵗纳课金三两银在辽阳者延祐四年恵州洞三十六眼立提举司办银课鐡在檀景等䖏者太宗丙申年始于北京拨户煽焉中统二年立提举司又元史仁宗纪延祐二年四月谕晋王以先朝所赐恵州银矿洞归还有司七月复赐晋王惠州银矿洞又元史史天祥𫝊复利州杀刘禄于银冶又元一统志兴中州有铁冶在州西北九十里蓼子峪利州有铁冶在州东南二百八十里牛口峪惠州有鐡冶二所一在州西北二百三十里寺子峪名滦阳冶一在州东北六十里松棚峪名寳津冶皆办官课龙山县有玛瑙塲在县东北五十里兴中州有玛瑙塲在州东八十里凤凰崖下皆毎嵗贡又明一统志载三卫产玛瑙诸所产处并在承徳府属即旧热河七㕔境内也今则禾麦盈畴铺棻错绣各塲冶俱乆经封闭其铅矿暂行开採亦即停止圣朝首重农事不贵异物即此可见故因辑诸书而附识于此器服之属鹿角噐每嵗行围获鹿甚多截其角材中诸噐御制诗咏鹿角笔架茸长八义老蜕然去不留无从别麇麈又㡬閲春秋形欲成芝朶坚将变石头雅宜供架笔毛颕本同游命制鹿角椅并题以句猎获八义角良工制椅能由来无弃物可以备时乗讵是仙都遗从思家法承夔夔戒倚侧棣棣慎居兴休形犹曲丰尖柔足徴底须七寳饰朴素审堪称沈周秋风话归图即用其韵抑为小雅抑豳风老笔𫝊神意凿空握手河梁似闻语羡君策蹇竟归东恭咏皇祖鹿角椅大狝年年幸塞沙诘戎深意詟荒遐虞人惟许献三杀匠氏因教制八义既朴而淳供憇息匪雕以饰戒竒衺昭㢤白水钦前迹鄙矣青氊诩旧家咏鹿角椅双撑玉㦸牙一具綘河槎觧气犹煦吐茸期未賖考工漏匠氏朴制剏朝家小坐輙成什亦无慙八义恭咏皇祖鹿角椅制椅犹看双角全乌号命中想当年神威讵止羣藩詟圣构应谋万载绵不敢坐兮惟敬仰既知朴矣愿捐姸盛京惟逺兴州近家法钦承一例然桦梌木噐以桦梌木及杂树根为之制作工巧全以杂色叅错为文如缛绣然自几案至盘匜无所不有热河市中多鬻之圣祖御制诗用梌木杯器素轻珠玉器専制及时杯错节分花影盘根别利才茂林成木瘿深斧染莓苔澹泊明吾志天然见体裁皮茵褥以马皮为之其毛色浅深相间文茵方褥俱灿然可观热河市中多鬻之山䌷产建昌县每年内地民携蚕种出塞养之收丝织䌷其养蚕时以欂椤叶为饲故名曰欂椤茧宋曽公亮武经縂要载塞外养蚕之法有与内地不同者曰收种春蚕用秋种贮以簟箔勿受风燥曰温种冬至后以针线穿蚕种至暖室就温勿伤蛹子曰拾蛾清明蛾出必以申酉戌三时分雌䧺各置一筐曰摘对配蛾次日以指捻雌蛾腹谓之把蛾以纸羃筐贮其内置凉室中邉地春寒恐叶未发而先出子也曰斫芽挿墩谷雨后出子硏欂椤枝向阳嫩芽连枝叶三尺余择流水河邉无土沙滩不见水䖏掘寛二寸许深如之挿芽勿使露水少提之令活曰坐墩日出后将蚁盆去葢入墩中使与枝近曰上障四五日蚕一眠起带叶剪取移置障上曰守塲山中长欂椤䖏为蚕塲恐蚁伤蚕置棚守䕶曰摘茧蚕出六十余日成茧着叶䖏谓之蒂去之伤丝包丝包者各络茧外亦谓之衫晋以织始有纹曰收茧择春蚕为秋种置凉室曰选场蚁场宜凹下树宜低小取其叶软蚕塲宜向阳塞外早寒非日暄不能成茧也尤忌髙山山髙则多雾雾则蚕病多风风厉每不成茧曰打舖秋蚕出时天渐寒蚕上枝时縳置草铺使其堕而复上曰抽茧茧成以手捻线织为䌷名曰山茧按塞外器用之属见于前史者后汉书乌桓𫝊谓男子能作弓矢鞍勒鍜金鐡为兵器金史地里志载大定府产螺杯茱萸梳玳瑁鞍元一统志利州有细瓷窰一所在州西南棠叶务有粗瓷窰一所在州东南感化荘兴中州有白瓷窰一所在州北二十里笠子埚松州西二十里有瓷窰西北有甎瓦窰又兴中州建州土产纸是也塞外服用之属见用于前史者后汉书乌桓传谓妇人能刺苇作文绣织氀毼北史契丹传以青为上服元一统志大宁路龙山县利州兴中州建州皆土产丝䌷和衆龙山二县利恵二州皆土产布是也诸产并在热河府州县境内今民间日用所需㦯商贾贸迁或土人造作非有特着之产故不复専列至宋曽公亮武经縂要谓币帛多书白川州税户所输金史载北京嵗贡縀疋今则嵗课亦但输额赋而已钦定热河志卷九十六钦定热河志卷九十七钦定四库全书钦定热河志卷九十七古蹟一志乘纪古蹟所以网罗放失蒐辑旧闻尚矣热河广袤二千里城邑迁改碑碣流𫝊所在多有至于大宁城为辽京之陪京兴中城为慕容之故都地灵攸萃厥迹斯彰今博考正史旁引傅记证以碑碣志古蹟二十一其有史册所载按其方位宜在境内而今无考者亦不敢畧若夫流俗相𫝊夸诞失实者无取焉承徳府五指山寨在承徳府东南四十里五指山元史史天祥传进攻北京傍近诸寨五指山杨昭努独固守不下盖金末建寨于此今无存大轮禅师塔在五指山有元至元二十四年碑沙门居实撰文称大轮为鸠巢法师弟子至元七年以承相安图疏请住持灵峰寺十二年八月示㣲疾而化収舍利本山祖茔塔葬之碑额曰兴州宜兴县五指山大灵峰禅寺大轮禅师碑铭知其地在元为宜兴县境滦平县御制诗兴州揽古言懐兴州于古为遐荒长城筑守防秦亡辽金元渐开版章惜哉宅中未久长纵有墨客怯塞凉挂一漏百名空偿建置今亦不可详大清一统抚万方皇祖于斯辟山庄山川増色田野穰垂法示后深意蔵文臣扈跸翰墨香马迁青云譬不妨虽然所重在觐扬绍庭善继百世昌兴州故城在滦平县金承安五年置兴州治兴化县属北京路元仍为兴州治兴安县中统三年改属上都路以元时兴州之西北尚有宜兴州故俗称为大兴州明洪武三年以兴州属北平府四年改置兴州左右中前后五卫永乐初移卫入内地而故城遂废今滦平县西南里许基址尚存谨按兴州故城在今滦平县明一统志谓在云州堡东五百五十里方舆纪要谓在开平卫东二百里不足据也宜兴故城在滦平县西北七十五里金初为兴化县之白檀镇泰和三年置宜兴县属兴州元初因之致和元年升为宜兴州以旧有兴州故俗称此为小兴州明初改置宜兴守御千戸所永乐初废今其地有合利塔拉川俗亦称为兴州河迤南三里为小城子盖宜兴故城址也谨按元时宜兴州界西抵丰宁县之上黄旗东抵承徳府之五指山而小城子适当其中知即为宜兴故治明一统志谓在云州堡东四百五十里方舆纪要谓在兴州西曹家寨口外三十五里为青河岭又北五十四里即小兴州皆不足据太师太平王徳胜碑在宜兴故城北元天歴时宜兴州官史所建颂太师右丞燕特穆尔之功碑文漫漶不详撰入姓名新馆在滦平县境内辽置王曾行程録自古北口度徳胜岭八十里至新馆今无考卧如来馆在滦平县境内辽置王曾行程録自新馆过雕窠岭偏枪岭四十里至卧如来馆盖山中有卧佛像故名今无考丰宁县安州故城在丰宁县境内北魏皇兴二年置安州与广阳郡同治燕乐县水经注濡水又东而南索头水注之水迳广阳侨郡西今安州治又南流注于濡水考今之伊逊河即索头水土城子东一百二十里有废城址周四里土人称为波罗河屯亦曰黄姑屯伊逊河正经其西当即故安州城也高峯戍在丰宁县大阁儿西南四十里汤山水经注沽水又东南右合高峯水水出高峯戍东南城在山上考今之白河即沽水今之汤河即高峯水汤河出汤山下知汤山为魏高峯戍今无存西密云戌在丰宁县大阁儿境内永经注鲍邱水出御夷北塞中俗谓之大榆河南迳镇东南九十里西密云戍西又道人谿水南歴密云戍东又孟广硎水西南至密云戍东西注道人谿水乱流迳密云戍城南右会大榆河考今之潮河即大榆河发源于大阁儿之上黄旗知密云戍当在其东北魏时置有密云县在邉内此言密云戍者明与县非一地也今无存神树站在丰宁县境内明太宗实録永乐十九年命置逻骑营于古北口北神树之地知与古北口南北相直英宗实録正统九年命陈懐出古北口经大小兴州过神树知在兴州之北方舆纪要以为在临潢府西南非也宜兴分界石碣在丰宁县土城子西北一百三十里上黄旂至正二十六年立正面刻北开平县界侧面刻东宜兴州界盖元时开平宜兴分界之所甎塔在丰宁县土城子西一百里塔十级周四大二尺高五丈余正面甎甓上镌明崇祯年三月白马闗造平泉州御制诗大宁城览古断戍頺垣蔓草青秋风立马一延停侍臣不识凭临意只道初番过大宁金元遗迹感荆凡祗有羣山绕碧巉慨古心还惕殷鉴遐荒贴服在和諴明祖当年亦甚英逺临絶域建三城岂知土木百年未介弟居然摄北京蹑后燕师虑患深魏卭会饮早成擒南中燕雀真堪笑方建臯门及正心题大宁塔鲁恭宫殿頽无存惟余窣堵巍平原寂寥此日真浄业庄严异代徒祗园杰搆嵗久具灵异不云常羃氤氲气自逺早见郁岧岧逼近欲瞻翻不易此中妙谛吾已知恰似法华开塔时因縁时节苟未至当面错过空赍咨须臾朗彻隂翳消珠幢涌地影荡摇八方薄伽梵齐现一路湼槃门岂遥瓴甓枝撑邈难陟摩空鹳鹤抟其翼当时挈眷尽归南万古标宗恒镇北六和浮玉向曾登仰瞩空懐最上层触绪题词讵可置遇境忘言实未能大千干闼何春秋碧眼僧过有偈留牛羊下麋鹿逰那似慈恩杜甫愁金风筞马遵前邮大宁故城在平泉州东北一百八十里即辽之中京大定府金之北京大定府也辽史地理志圣宗尝过七金山土河之濵南望云气有郛郭楼阙之状因议建都择良工于燕蓟董役二嵗郛郭宫掖楼阁府库市肆廊庑拟成都之制统和二十五年城之实以汉戸号曰中京府曰大定城池湫湿多凿井泄之人以为便南有朱夏门北有阳徳门阊阖门王曾行程録云中京大定府城垣庳小方圆才四里许门但重屋无筑阇之制南门曰朱夏门内夹道步廊多坊门次至大同馆其正北门曰阳徳阊阖城内西南隅冈上有寺城南有园圃宴射之所又有长乐门金史大定三年土河泛滥水入京城转运使高徳基命开长乐门疏分使入御沟以杀其势元改为大宁路明初设北平行都司置大宁衞封建宁藩于此自永乐元年弃大宁其地遂墟景泰四年泰宁等三衞乞居大宁废城不许令去塞二百里外居住天顺后遂入于三卫今其城在喀喇沁扎萨克公旂界老河之北本辽之旧址经金时改拓明初复加修筑蒙古名罕苏巴尔汉城高丈余周二十里东西二门南北四门城中街道仓库楼阙依稀可辨城内有浮图二一在城东隅十三级一在旧仓旁城外西南隅有浮图一辽宫殿在故大定府城内有延庆殿永安殿辽史圣宗统和二十七年四月驻跸中京营建宫室开泰七年十月名中京新建二殿曰延庆曰永安又有观徳殿会安殿为奉安列祖御像之所又中京武功殿圣宗居之文化殿太后居之今并无存辽祖庙在故大定府城内辽史地理志中京大定府皇城中有祖庙又圣宗开泰八年正月建景宗庙于中京九年十二月诏中京建太祖庙今无存辽国子监在故大定府城内辽史道宗纪清宁六年六月中京置国子监子命以时祭先圣先师今无存辽秘书监在故大定府城内辽史兴宗纪重熙二十三年十月驻跸中京幸新建秘书监今无存辽相府院在故大定府城内三朝北盟会编中京相府院者契丹时宰相所居也今无存辽市楼在故大定府城内王曾行程録中京大定府有市楼四曰天方大衢通阛望阙今无存大同馆在故大定府城内王曾行程録中京大定府南门内次至大同馆辽史地理志作中京有大同驿以待宋使今无存朝天馆在故大定府城内辽史地理志中京大定府城中朝天馆以待新罗使今无存来宾馆在故大定府城内辽史地理志中京大定府城中有来宾馆待夏使今无存栁河馆在平泉州东南境辽置王曾行程録自过乌滦河又过墨斗岭芹菜岭七十里至栁河馆刘敞使契丹有宿栁河诗今无考谨按宋时使辽所经之路史称契丹欲夸示险逺道多回曲故其方位尤未易考曾公亮武经总要谓栁河在北安州辽之北安州为丰宁县滦平县之东境及承徳府地今以宋史刘敞传互证之史谓敞使契丹自古北口至栁河回曲殆千里敞质译人曰自松亭趋栁河甚径且易不数日可抵中京何为故道此敞诗中亦有稍出卢龙塞及别道入松亭之语乃知当时译路先自古北口而北行仍遶至卢龙塞外也栁河馆与松亭相近故知在今平泉州东南境打造部落馆在平泉州南境辽置王曾行程録自桞河馆过松亭岭七十里至打造部落馆今无考牛山馆在平泉州南境辽置王曾行程録自打造部落馆五十里至牛山馆牛山在明初亦称牛岭永乐元年命新昌伯唐云帅师自小兴州大兴州东接牛岭会州诸处屯种今无考鹿儿崃馆在平泉州南境辽置王曾行程録自牛山馆八十里至鹿儿崃馆刘敞有朱桥鹿儿馆诗鹿儿崃亦称鹿儿岭明初常遇春追元兵出遵化度鹿儿岭至会州今无考铁浆馆在平泉州境内辽置王曾行程録自鹿儿崃馆又过虾蟆岭九十里至铁浆馆刘敞有铁浆馆诗今无考富谷馆在平泉州境内辽置王曾行程録自铁浆馆又过石子岭自此渐出山七十里至富谷馆元一统志载大宁路古蹟曰富谷有站宋范镇行富谷道中有诗云路回山陡转沙漫水平流曾肇亦有富谷山头一骑归之句今无考通天馆在平泉州北境辽置王曾行程録自当谷馆八十里至通天馆二十里至中京元一统志引宋绶出使録亦谓富谷馆八十里至通天馆距中京二十里今无考临都馆在平泉州北境辽置富弼行程録自中京正北八十里至临都馆今无考官窰馆在平泉州北境辽置富弼行程録自临都馆四十里至官窰今无考谨按武经总要引此文作宫室馆与契丹国志所载行程録作官窰馆互异考元一统志载松山州与中州等处皆有瓷窰知辽时中京附近之地多设官窰其作宫室馆者盖字形之讹耳神水馆在平泉州境内辽置苏辙使契丹有神水馆诗今无考新城在平泉州北百里明洪武二十年命宋国公冯胜等率师出松亭闗寨大宁寛河会州富峪四城留兵居守所筑之大宁城即此其曰新城者以别于辽金元故城也置新城卫永乐初废明太祖实录洪武二十二年会宁侯张温及北平行军都司都指挥使周兴奏修拓大宁等城并上其规制大宁城门五城周三千六十丈濠长三千一百六十丈深一丈九尺明史地理志距行都司六十里今其城在喀喇沁扎萨克公旂界周十里东西三里有奇南北二里谨按新城蒙古名喀喇城土人称为黒城一统志原本以为青城引米万春蓟门考大宁至青城二日程以証之然新城在大宁故城西南仅六十里米氏盖考之未详也至于因新城而讹为青城又因青城而讹为黑城转辗改称其实一地耳富峪故城在平泉州北明初筑富峪城置守御千戸所后改置富峪卫永乐初废明太祖实録富峪城门四城周九百丈濠长九百八丈二尺深一丈三尺明史地理志距行都司一百二十里会州故城在平泉州南二十里本辽泽州地元改置惠州后讹为会州明初筑会州城置会州卫永乐初废明太祖实録会州城门四城周一千一百二十八丈濠长一千一百八十九丈二尺深一丈八尺蓟门考青城西南至会州一百二十里会州西南至喜峯口二百里与今之方位正合方舆纪要会州城在大宁衞西南二百四十里又二百四十里即喜峯口与蓟门考互异者计里有广狭耳今故城高丈余周三里有奇四门无楼橹蒙古名察罕城豹河流经其东称为察罕河屯河城中居民数百家比屋鳞次烟火相望信塞外之要冲也寛河故城在平泉州南一百十里喜峰口外明初筑寛河城置守御千戸所永乐初废明太祖实録寛河城门四城周八百十二丈濠长八百五十九丈深一丈五尺今其故城周四里四门无楼橹土人称为寛河城富庶故城在平泉州东北辽置富庶县属大定府金因之元属大宁路明初废元一统志谓富庶县西北至大宁路东至建州南至利州西南至和衆县今州属喀喇沁右翼旗东南境地名公营子有废城址周五里正当大宁之东南与元一统志西北至大宁一百五十里之方位相合又其东接朝阳县属土黙特右翼旗界为建州地其南接建昌县属喀喇沁左翼旗界为利州及和衆县地当为故富庶城凡城在平泉州境内方舆纪要凡城慕容氏所置城也考三国志乌丸𫝊太祖自征蹋顿袁尚与蹋顿将衆逆战于凡城是汉时已有此名不始自慕容燕也十六国春秋石虎率衆次棘城皝遣子恪等撃之赵兵逃溃乘胜追之筑戍凡城而还又虎使镇逺将军石成入冦凡城不克又赵抚军将军李农率衆三万与征北大将军张举攻燕凡城又平北将军尹农攻燕凡城不克而还又晋书地理志慕容熙以并州刺史镇凡城水经注卢龙东越清陉至凡城二百许里当在平泉州之东南今无考三会城在平泉州西南境水经注五渡水北出安乐县丁原山南流迳其县故城西本三会故城也又高石水东出安乐县东山西流歴三会城南郦氏所载在濡水既合武列水之后将入卢龙塞之前当在魏安州界考魏书地形志安州有安乐郡而无安乐县然安乐郡与密云相接自当在邉内至安州广阳郡所领有燕乐县或疑安乐即为燕乐县乃安州所治为索头水所经又当在丰宁县境惟魏志于燕乐县下注云真君九年併永乐知永乐亦北魏之县与燕乐县相接水经注所谓安乐县当为永乐县之讹郦道元时已併入燕乐故称为故城今承徳府东境之老牛河即五渡水州南之豹河即高石水三会城当在老牛河之东豹河之西今无考受米城在平泉州境内唐书地理志自古卢龙北经九荆岭受米城当在州境之南今无考囘纥城在平泉州境内金史太宗纪都统杲克高恩回纥三城进取中京则城当与高恩二州相近盖辽时俘囘纥部人居此故以名城也今无考奚王牙帐在平泉州东北旧唐书奚𫝊自营州西北饶乐水以至其国新唐书奚传依土䕶真水地理志长城口北八百里有土䕶真河奚王牙帐也自卢龙北至奚王牙帐六百里今之土河即吐䕶真水在喀喇沁右翼旂之南今之英金河即饶乐水在喀喇沁右翼旂之北奚王牙帐正居其间辽史地理志五帐院进故奚王牙帐地城之号曰中京知大定府即故奚王牙帐也奚王避暑庄在平泉州东北契丹国志东过小河唱呌山道北奚王避暑庄有亭台今无考奚君宅在平泉州东北苏辙使契丹有奚君宅诗自注云在中京南盖辽灭奚后使居于此今无考花道在平泉州东北金史布色忠义传武雅䧟灵山同昌惠和等县阵而西行忠义追之及于花道是花道在惠和之西也元史穆瑚黎传平定东京进攻北京金守将伊木沁率衆二十万拒花道逆战败之是花道在北京之东也元时曽置驿于此为花道驿今无考冷翠轩近平泉州东北金赵秉文有重九登会禅寺冷翠轩诗今无考朝爽楼在平泉州东北元云峯真人康泰真墓碑曰仲冬凛冽霫之朝爽楼者最为杰观四壁旷然千山叠雪泰真裸袒而居及十旬余楼下瞻仰者云集今无存涂河千秋桥在平泉州境内元一统志载大宁路涂河千秋桥陈元革诗云华表狻猊势自雄阑干十二玉玲珑势吞晓岸横苍兽影落寒江浸彩虹涂河即土河今州北之老河是也金特进兴中府尹完颜暠墓在平泉州东北元一统志完颜暠大定人金故特进兴中府尹墓在大宁西三十里玉泉乡有明昌初翰林待制党懐英所撰碑记赤峰县松山馆在赤峯县境内辽置富弼行程録自官窰七十里至松山馆今无考崇信馆在赤峯县境内辽置富弼行程録自松山馆七十里至崇信馆今无考广宁馆在赤峯县境内辽置富弼行程録自崇信馆九十里至广宁馆今无考姚寨馆在赤峯县境内辽置富弼行程録自广宁馆五十里至姚寨馆今无考咸宁馆在赤峯县境内辽置富弼行程録自姚寨馆五十里至咸宁馆今无考谨按富弼行程録所记自咸宁馆又三十里度潢水石桥旁有饶州在今翁牛特北境外巴林旗界已非赤峯县境所及故不列入松山故城在赤峯县境辽置松山州治松山县属中京金皇统三年废州以县属大定府元中统时复置松州改属上都路至元二年以松山县省入明初废元一统志谓松州东南至大宁路东至高州西至兴州今县境地名小乌朱穆沁有废城址高四五尺周四里正当平泉州境大宁故城之西北与元一统志东南至大宁二百二十里之方位相合当为故松山城又元一统志载遮盖山在松州东南二十里山在今翁牛特旗南境今小乌朱穆沁废城南二十余里即遮盖山有金皇统三年灵峯院千佛洞碑其铭云县之东南有山孤岚名曰遮盖云影毵毵在金时有松山县而无松山州所称县之东南者殆即指松山县也乌丹城在赤峯县境内城基高五尺周六里存东西二门亦当为辽金时州县之遗址城中有废塔又有断碑一字已残阙惟鲁国大长公主字可辨城南七里地名乌兰坂有鲁国公主媵臣准台墓盖此地在元时为鲁藩分地也元中顺大夫准台墓在乌丹城南七里准台蒙古人为鲁国大长公主媵臣冒姓翁吉喇特氏事鲁王为管领随路打捕鹰房诸色人匠等戸钱粮都总管府副达噶齐寻进中顺大夫为达鲁噶齐卒塟欢喜岭之麓子色尔济戬事文宗为宫相都管府副总管入宿衞顺帝尤爱之诏为其父立碑翰林待制奉议大夫兼国史院编修官掲傒斯撰文奎章阁大学士资善大夫知经筵事巙巙书丹奎章阁侍书学士中奉大夫同知经筵事尚师简篆额至元元年立今碑文尚存遮盖山石佛在赤峯县境入遮盖山十余里有千佛洞俗名大碾子洞洞口径丈有八尺高丈有二尺中有石佛像一旁列阿难迦叶二像循洞入少折而西路渐窄高广不盈丈又折而东亦如之洞内有石壁两崖俱凿成佛像洞外有金皇统三年灵峯院千佛洞碑其文云辽干统三年有西山院天台法师凿山穿石前以成殿后以环洞名曰灵峯院后遭兵火寺如悬磬至皇统辛酉嵗僧惠学等请中京资圣院僧遵说嗣兴逺近居民欣然同施各发一念愿心匠成千佛石像盖石洞为辽时天台法师所开洞中千佛则金皇统中僧遵说嗣成之也钦定热河志卷九十七钦定热河志卷九十八钦定四库全书钦定热河志卷九十八古蹟二建昌县惠和故城在建昌县北境辽置惠州治惠和县属中京金废州以县属大定府元属大宁路明初废元一统志谓惠和县西南至大宁路北至高州东南至金源县东至武平县今县北三百四十里敖汉旗西境地名博罗科有废城城基周四里城北山上有浮图高五丈其西南接平泉州属喀喇沁右翼旗界为大宁路地其西北接平泉州属翁午特旂界为高州地当为故惠和城利州故城在建昌县东北辽统和四年置阜俗县二十六年置利州以领县属中京金因之元以阜俗县省入属大宁路明洪武初尝割𨽻辽东永乐后废元一统志谓利州西北至大宁路西至和衆县南至龙山县今县治东北七十里有废城址东西一百三十五丈南北二百丈周四里土人称为大城子城外有大小浮图三亦名小三座塔城东有金承安五年利州精严禅寺圆盖和尚塔铭为北京路转运度支判官赵秉文撰其文云松漠之北利州之东无缝塔様八面玲珑又元至元二十四年利州长夀山玉京观地产碑为白霫李察撰文白霫张洪礼书丹其文云跋利州之西凭榆河之渡仡然魁秀者长夀山也知大城子为故利州城信矣大城子在县属喀喇沁左翼旗北界其西北接平泉州喀喇沁右翼旗界为大宁路地亦与元一统志西北至大宁一百六十里之方位相合满井在利州故城南元一统志满井在利州南十三里凤翼庄其水清冷冬温夏凉昼夜外涌至中夏正牛澄澈见底虽毫髪之㣲歴歴可数居民引以灌浇用之酿酒其味尤佳会经楼在利州故城内元一统志会经楼在利州市心金章宗泰和年建今无存圆盖和尚塔在利州故城东金承安中闲闲居士赵秉文所撰志詺犹存圆盖利州阜俗人从北京㣲公付法大定六年开堂于精严寺继主松林灵感时人称为盖堂头融安和尚塔在利州故城东天成观之傍塔上有融安和尚灵塔六字其年月无考龙山故城在建昌县南辽开泰二年置龙山县后置潭州以领县属中京金皇统三年废州以县改属利州元属大宁路明初废元一统志谓龙山县北至利州西北至和衆县南至冷口今县属喀喇沁左翼旂西南八里大凌河之旁有废城址周三里其北即大城子为利州地其西北即小城子为和衆县地其西南即永平府邉墙之冷口当为故龙山城和衆故城在建昌县西北辽置榆州治和衆县属中京金废州以县属大定府元属大宁路明初废元一统志谓和衆县西北至大宁路东至利州东北至富庶县东南至龙山县今县治西北二十五里有土城址东西一百六十丈南北一百五十丈周三里有奇土人称为小城子城西里许有浮图一小城子在县属喀喇沁左翼旂东北界其北接平泉州属喀喇沁右翼旂界为大宁路地其东九十里即大城子为利地当为故和衆城秦王鱼石在故和衆县北元一统志秦王鱼石在和衆县北三里七宝山中其石皆有鱼形所称秦王者未详所指元一统志载瑞州产鱼曰秦王鲙以唐太宗征辽驻此得名鱼石之得名疑即因此白狼城在建昌县南魏书建徳郡治白狼城十六国春秋后燕録慕容垂时北平呉柱聚冦衆广都入白狼城又高云以并州刺史镇白狼又北燕録冯跋时以并青二州牧镇白狼冯宏时魏遣将军古弼等克白狼城白狼城在慕容燕时为重镇方舆纪要白狼城在营州西南今无考乙连城在建昌县西南十六国春秋前燕録慕容皝遣材官将军刘佩攻乙连不克盖是时乙连尚为鲜卑段氏之地后入慕容氏又后燕録慕容宝时议欲伐魏于永康三年二月己卯发兵龙城壬午次于乙连既而宝为兰汗所杀慕容奇起兵于建安进屯乙连又北燕録冯跋时魏遣将军长孙道生率师袭乙连城克之进攻和袭方舆纪要乙连城在营州西南二百里今无考好城在建昌县境内十六国春秋前燕録慕容皝筑好城于乙连东使兰勃戍之以逼乙连今无考曲水城在建昌县境内十六国春秋前燕録慕容皝使兰勃戍好城复城曲水以为勃援知曲水与好城相近今无考兴国城在建昌县境内十六国春秋前燕録段辽遣屈云夜袭慕容皝子遵于兴国城云败斩之方舆纪要谓慕容氏筑兴国城与乙连城相距数十里今无考新城在建昌县东十六国春秋前燕録慕容廆遣子翰攻段氏取徒河新城后燕録慕容熈以青州刺史镇新城方舆纪要谓新城在徒河之西为鲜卑段氏所置县考徒河在今锦州府锦县之西北而新城更其西当在县界今无考金紫城在建昌县境内魏书地形志建徳郡广都县有金紫城今无考长谷在建昌县境内十六国春秋北燕録冯跋之父安东徙和龙家于长谷又跋弟宏为乱跋惊死宏葬之于长谷今无考云峰真人康㤗真墓在建昌县东北六十里长夀山中墓旁石碑一立于元初碑尾书丙辰年癸巳月丁酉日建撰文者白霫进士李姓其名已剥落刋石者白霫石匠高守真也以史考之丙辰为元宪宗之六年时未有年号故以干支纪年也㤗真利州花务村人元初特赐含真体道至徳真人自号云峯子朝阳县兴中故城即朝阳县治慕容燕之国都也十六国春秋前燕録晋咸康七年慕容皝以栁城之北龙山之西福地也使筑龙城八年皝迁都龙城歴苻泰及后燕北燕元魏并曰龙城魏之营州昌黎郡隋之营州辽西郡唐之营州栁城郡皆在其地亦曰黄龙城水经注白狼水北迳黄龙城魏氏土地记曰黄龙城西南有白狼河北燕冯宏称臣于宋封为黄龙国主高齐时以营州刺史镇黄龙隋书称契丹居黄龙之北皆即指龙城而言至唐时入于奚辽太祖平奚置霸州彰武军重熙十年升兴中府治兴中县金因之元至元七年降为兴中州属大宁路明初改置营州左右中前后五卫永乐初废明史成化九年辽东总兵欧信以偏将韩斌等败三卫于兴中即其地也今其城在土黙特右翼旗界周七里有奇辽金时所建三塔犹存土人称为三座塔蒙古语三为古尔班塔为苏巴尔罕故名古尔班苏巴尔罕城干隆十六年于其地设巡检司为塔子沟㕔东境三十九年析置三座塔㕔四十三年改设县治慕容燕宫殿在故龙城内十六国春秋前燕録晋咸康七年正月慕容皝使阳裕等筑龙城构门阙宫殿庙园八年七月皝营龙城新殿建元元年十月复大起龙城宫阙永和元年二月有黒龙白龙各一见于龙山皝亲率羣僚观之还宫号所居新宫曰和龙宫又有承干殿前燕録慕容皝十四年十月飨羣臣于承干殿又有新昌殿后燕録慕容盛长乐二年十二月䜩羣臣于新昌又有承华殿后燕録慕容熙为苻后起承华殿今并无存东庠在故龙城内十六国春秋前燕録慕容皝十二年二月赐大臣子弟为官学生者号高门生立东于旧宫以行乡饮之礼每月临观考试优劣十四年正月皝亲临东庠考试学生其通经秀异者擢充近侍今无存白雀园在故龙城内十六国春秋后燕録慕容盛长乐元年四月有异雀素身緑首栖翔东园二旬而去改东园为白雀园今无存东堂在故龙城内十六国春秋后燕録长乐二年十二月引见百僚于东堂考详器艺又北燕録冯跋每遣守宰必亲见东堂今无存洪光门在故龙城十六园春秋后燕録慕容熈光始四年四月拟邺之鳯阳门作洪光门累级九重建始元年冯跋等为乱帅衆攻洪光门北燕録太平元年高云为幸臣离班桃仁所杀冯跋升洪光门以观变十三年洪光门鹳雀折今无存龙腾苑在故龙城外十六国春秋后燕録光始三年五月熈大筑龙腾苑广袤十余里起景云山于苑内基广五百步峯高十七丈四年四月苑起逍遥宫甘露殿连房数百观阇相交凿天河渠引水入宫又凿曲光海清凉池其后至建始元年冯跋闭门距守熈夜至城门攻北门不克退入龙腾苑知苑在城外今无存韭町在故龙城十六国春秋北燕録冯跋太平二年立高云庙于韭町置园邑二十家今无考前燕慕容皝墓在故龙城东龙山上十六国春秋前燕録慕容皝葬于龙山陵曰龙平元一统志谓墓在兴中州西北狼山下又近马兠山慕容皝设兵㐲处皝卒塟于此显与十六国春秋不合其说恐无据后燕慕容熙墓在故龙城西十六国春秋后燕録墓容熙营苻后墓下锢三泉周轮数里内则图画尚书八座之象号曰徽平陵及将葬熙为冯跋等所杀高云僭立与苻后共葬于徽平陵元一统志徽平陵在兴中州西三十里慕容熙与苻妃葬处即八角墓五栁戍在故营州南唐贞观时置羁縻顺州于此后废今无考静蕃戍在故营州东北唐贞观时置羁縻昌州于此后废今无考阳师镇在故营州东北唐贞观时置羁縻崇州师州于此后废今无考安徳故城在朝阳县东南柏山上辽置安徳州治安徳县属兴中府金废州仍以县属兴中府大定七年改名永徳元废今土黙特右翼旂南七十里界栢山上有废城址城外古井旁有辽干统八年安徳州灵巖寺碑为朝请大夫守殿中少监知安徳州军州事耶律劭撰文知即故安徳城考辽史地理志安徳县析霸城东南境户置霸城即兴中府为今县治此城正居其东南与辽史合白川州故城在朝阳县东北六十七里辽置川州会同中诏为白川州后省曰川州治咸康县并领宏理宜民二县寻省宏理县金大定六年废州惟存宜民县属懿州承安二年复置川州治宜民县泰和四年又废州以县属兴中府元复置川州以宜民县省入属大宁路明初废武经总要谓白川州西南至霸州七十里今土黙特右翼旗北一百五里地名四角坂有废城址东西一百五丈南北一百六十丈周不及三里蒙古名卓索喀喇城其西南距县治六十七里与武经总要所记方位正合城内有辽开泰二年佛顶尊胜陀罗尼石幢记为白川州官吏所建知即辽时故白川州城佛顶尊胜陀罗尼石幢在白川州故城内辽开泰二年建石幢记首云奉为神赞天辅皇帝齐天彰徳皇后万嵗亲王公主千秋文武百僚恒居禄位风调雨顺海晏河清一切有情同霑利乐长宁军节度掌书记儒林郎试大理评事武骑尉王桂撰长宁军节度管内观察处置等使金紫崇禄大夫检校太傅使持节白川州诸军事白川州刺史兼御史大夫上柱国以下俱阙神赞天辅为圣宗尊号辽史仁徳皇后𫝊云册为齐天皇碑云齐天彰徳皇后则史文阙畧也左方列衔可辨识者有银青崇禄大夫兼监察御史武骑尉商税麴务都监王元泰银青崇禄大夫兼监察御史武骑尉同兼麴务张翼三司押衙麴务判官兼知商税事翟可行银青崇禄大夫检校工部尚书兼御史大夫上柱国崔扆儒林郎试大理寺评事守白川州咸康县令武骑尉王银青崇禄大夫检校左㪚骑常侍兼殿中侍御史骁骑尉江涛观察判官儒林郎试大理司直云骑尉赐绯鱼袋田能成内观察处置等使金紫崇禄大夫检校太𫝊使持节白川州诸军事白川州刺史兼御史大夫上柱国鉅鹿县开国子食邑五百戸耿延皆官此土者也左方同列名者则有寺主僧义超都维那僧义训其末行云石作院使王徳辛镌字宜民故城在朝阳县北辽统和中置宜民县属川州而川州自治咸康县金大定六年废川州惟存宜民县永安二年复置川州泰和四年废州以县属兴中府盖金复置之川州移治宜民已非辽川州之旧元大宁路有川州无宜民县亦当治宜民故地矣元一统志谓川州南至兴中州西至武平县西南至金源县今其地有土城址高六丈周八里土人称为黒城子城北八里有元至正年川州重修东岳庙碑为儒学正徐潜撰文医学正张质书丹隂有川州逹噜噶齐特穆尔及建平典史数字知即辽金之宜民县元之故川州城也黒城子南距县治一百六十八里与元一统志所记方位正合此与辽之白川州别为一城方舆纪要谓川州有东南二城是也建州故城在朝阳县西辽太祖置建州治永霸县州初在凌河之南圣宗迁于河北金因之元以永霸县省入明初废元一统志谓建州东至兴中州西南至利州西至富庶县北至金源县今土黙特右翼旗一百七十里地名黄河滩有废城址东西二百七十丈南北三百六十丈周七里有奇四门蒙古名喀喇城城西北有浮图十七级周十二丈其旁又有小浮图七级周四丈其东距县治为兴中州地其西南达大城子为利州地当为故建州城荆岸在故建州东元一统志荆岸以建州东有荆水昔人决岸溉田故名石晋李太后墓在故建州境元一统志李太后墓在建州熨斗山之北五代汉干祐二年二月辽主耶律徳光徙晋出帝及李太后于建州节度使赵延晖避正寝以馆之明年三月李太后寝疾谓出帝曰我死焚其骨送范阳佛舍遂卒帝与后宫人宫者被髪徒跣扶舁其柩至熨斗山得地穿其陇首而葬焉后人因号为李太后冡又有安妃从出帝北迁死于建州道中遂与李太后并葬于此大悲心陀罗尼石幢在建州故城北高三尺三寸六面各镌陀罗尼咒备蒙古畏吾及汉字数体书又附近境内有陀罗尼咒废碑为建州香花邑人所立字画殊劣亦不详建置年月惟首云奉为承天太后昭圣皇帝皇后万嵗考承天乃辽圣宗太后尊号昭圣乃圣宗初即位时之尊号则此碑当建于圣宗初年又满代营子有元至治二年废碑上有建州南开泰乡安家庄字可辨开泰乡见元一统志建州乡镇内知其地亦建州界也汉儿城在朝阳县境内五代史晋家人𫝊李太后自驰至霸州见永康王求于汉儿城侧赐地种牧以为生明年徙帝太后于建州节度使赵延晖避正寝以馆之去建州数千里外得地五十余顷帝遣从行者耕而食之辽史亦云故石晋太后诣世宗求于汉城侧耕垦自赡许于建州南四十里给地五十顷营搆房室创立宗庙所称汉儿城者盖即建城也然建州自有二城一在凌河之南一在凌河之北世宗之时州尚在河南也今县属土黙特右翼旗西南一百二十里地名五十家子有废城址周二里许四门久圯城中有浮图一在大凌河之南当即辽初之建州城谓汉儿城是也石家寨在朝阳县境内辽史耶律哈喇齐传云重熙中充宋国生辰使馆于白沟驿宋宴劳优者嘲萧惠河西之败哈喇齐曰胜负兵家常事我嗣圣皇帝俘石重贵至今兴中有石家寨恵之一败何足较哉宋人惭服所称石家寨者当与建州故城相近今无考宿军城在朝阳县东北十六国春秋后燕録慕容熈时髙句骊攻宿军平州刺史慕容归弃城走后改置营州刺史镇宿军方舆纪要在营州东北今无考检顿城在朝阳县魏书地形志昌黎郡龙城县有检顿城今无考雀目城在朝阳县境内水经注方城川水北屈迳一故城西世谓之雀目城今无考倭城在朝阳县境内水经注高平川水东流迳倭城北今无考乳楼城在朝阳县境内水经注高平川水东南迳乳楼城北又东南注白狼水乳楼城与倭城并当在县南境今无考麝香崖石刻在朝阳县东辽史地理志兴中府有麝香崖天授皇帝刻石在焉天授世宗尊号也元一统志谓辽天授皇帝尝猎其间获一香麝故名麝香崖在今土黙特右翼旗东九十里其石刻今无存紫草务石木桥在朝阳县南之羊角屯屯西故渠旁立二碑其一落剥不能辨其一有懿州路兴中州南孝行乡紫草务至正四年甲申年壬寅月丁夘日重修石木桥碑记孝行乡见元一统志兴中州乡镇内碑记文多残缺字画亦劣其文略云山西有涧入于凌源雨水冲壊要路邑衆人等建石木桥一座今水涸㫁流桥址无存佛顶尊胜陀罗尼碑在朝阳县南五十家子废城内塔上高不及三尺共四石先列陀罗尼经序次列陀罗尼经咒字体端整不详建置年月铁舍利塔在朝阳县南辽时建灵感寺重熙中铸铁塔以藏佛舍利后以定光佛舍利六百粒释迦佛舍利一千三百余粒改藏塔下地宫今塔已无存土人尝于其处掘土丈余见地宫一所高八尺广六尺五寸八面相等周遭嵌碑文中有一碑字大径二寸余云维大契丹国兴中府重熙十五年丙戌嵗十一月丁丑朔十六日壬辰起手铸次年四月乙巳朔八日壬子午时葬释迦佛舍利记末载辨塔主僧则觉花岛海云寺业律沙门志全也又有二片为天庆二年讲经律论师慧材所撰释迦定光二佛的身舍利塔记文称重和十五年铸铁塔一所歴十三檐亘二百尺徃徃夜晦屡放虹光迩后展讨殿宇津置堂廊每嗟佛垄闭于南隩大衆佥议欲移中央即有恵行大徳潜资义仓提黙云敷共舍浄资一千缗其诸释侣量力施钱共四百千用充功费寻择良辰亦得吉卦折至十檐获定光佛舎利六百余颗至地宫内获释迦佛舍利一千三百余颗再选定四月八日午时依旧如法安葬考辽诸帝无纪元重和者书写之譌以重熙为重和耳石观音像在朝阳县南境之天庆寺像高七尺围五尺二寸辽沙门智公所造首唱胎字韵诗二章自兵部尚书门下侍郎平章事郑若愚以下和者二十四人勒石寺中今尚存卧佛寺石佛在朝阳县南恩及山中高八尺围四尺不许何年所凿蒙古于其地建寺寺中有辽应歴七年十月石幢记首云奉为当今皇帝建造其记文首二行已缺落第三行以下差可辨识不知何人所撰千佛洞石佛在朝阳县南八十里山腰有洞穿洞口而入有三路其一东出中有大小石佛数十尊庄严法身具诸殊相洞前有碑石裂为三段镌千手千眼观世音菩萨大悲心陀罗尼咒辽圣宗统和二十三年立台头沟山石佛在朝阳县东北一百九十里山下为㕔峪道院故址今惟石佛大小数尊尚存半已残损有金皇统八年宜州㕔峪道院复建藏经千人邑碑东海徐卓撰文考金史地理志义州辽宜州天徳三年更州名此碑在天徳之前故仍称宜州也州治在今锦州府之义州此当为州西境矣碑文称㕔峪者耶律赛音温家之墓所今无考波罗台沟石佛在朝阳县西六十里山洞中有石佛像一石人沟在朝阳县东一百十里山涧中有石人二附録无考诸废城土城子废城今丰宁县治土城子西北废城在丰宁县西北一百五十里城基周三里有奇地邻潮河俗名土西城巴颜托哈废城在平泉州北喀喇沁扎萨克公旂界城基髙数尺周二里东西有门三道营废城在平泉州北三百六十里喀喇沁右翼旂界城周约十里东西有门达拉海沟废城基在平泉州北三百三十里城基髙四尺东南北有门巴颜乌拉沟废城在平泉州北三百四十里城基髙六尺四门久圮乌兰哈达西北废城在赤峯县境内翁牛特界城基高四五尺周八里乌兰哈达西南废城在赤峯县境内翁牛特界城基高四五尺周四里翁牛特北废城在赤峯县境内周五里仅有基址可辨蓝旗营废城在朝阳县境内城基周三里四门苞骨洛营废城在朝阳县境内城基周三里谨按诸废城大抵皆辽金以来州县遗趾以别无証据未能定为何地且自慕容燕元魏以后又有非州非县之城如凡城乙连城之𩔖今不敢传会谨附录卷末俟参考焉钦定热河志卷九十八钦定热河志卷九十九钦定四库全书钦定热河志卷九十九故事一承徳府全境越在闗外自汉迄明惟辽金元三朝全得之其余诸代皆分割参错之壤也其一时用兵胜负封贡徃来以及边防营建行幸振贷诸典载在史传事蹟纷如于诸卷门类无可附丽而又不容遗逸爰别彚成帙以代相系以𩔖相从袪繁复而资参互庶一展卷间时会之兴衰幅员之广隘约畧可覩焉志故事第二十二汉匈奴按汉初匈奴冐顿最强然其建庭直代云中不在今承德府全境内今境乃渔阳右北平辽西三郡边外与匈奴左方相接地也至武帝拓塞之后为汉塞地匈奴更徙而西北去今境益逺兹但就其有事于上谷以东者录之汉书匈奴传燕王卢绾反率其党且万人降匈奴徃来上谷以东匈奴数千人盗邉渔阳尤甚汉使将军韩安国屯渔阳偹胡匈奴二万骑入汉杀辽西太守畧二千余人又败渔阳太守军千余人围将军安国安国时千余骑亦且尽会燕救至匈奴乃去汉书韩安国传安国为材官将军屯渔阳捕生口虏言匈奴逺去即上言方佃作时请且罢屯罢屯月余匈奴大入上谷渔阳安国壁乃有七百余人出与战安国伤入壁匈奴虏畧千余人及畜产去上怒使使责让安国徙益东屯右北平汉书武帝纪元朔二年冬匈奴入上谷渔阳杀畧吏民千余人荀悦汉纪元朔五年春将军李息将军张次公出右北平击匈奴汉书匈奴传汉使博望侯及李将军广出右北平撃匈奴左贤王左贤王围李广广军四千人死者过半杀虏亦过当会博望侯军救至李将军得脱尽亡其匈奴入右北平定襄各数万骑杀畧千余人汉书李广传广以郎中令将四千骑出右北平博望侯张骞将万骑与广俱异道行数百里匈奴左贤王将四万骑围广广军士皆恐广乃使其子敢往驰之从数十骑直贯胡骑出其左右而还报广曰胡虏易与耳军士乃安为圜陈外向胡急撃矢下如雨汉兵死者过半汉矢且尽广乃令持满毋发而广身自以大黄射其禆将杀数人胡虏益解会暮吏士无人色而广意气自如益治军军中服其勇也明日复力战而博望侯军亦至匈奴乃解去汉书王莽传遣诛貉将军阳俊讨秽将军严尤出渔阳乌桓按汉武帝撃破匈奴左地因徙乌桓于上谷渔阳右北平辽西辽东塞外在今承德府北境汉书匈奴传乌桓甞发先单于家匈奴怨之发二万骑撃乌桓大将军霍光欲发兵邀撃之问中郎将范明友明友言可撃于是拜为度辽将军将二万骑出辽东匈奴闻汉兵至引去初光诫明友兵不空出乌桓时新中奴兵明友既后匈奴因乘乌桓敝撃之斩首六千余级获三王首还按范明友所诛之三王或系武帝所封或即自称为王史记汉书俱未详昭帝纪谓辽东乌桓反以中郎将范明友为度辽将军将北邉七郡兵二千骑撃之观匈奴及乌桓传知明友本为邀撃匈奴而出特乘乌桓之敝耳后汉书乌桓传乌桓复冦幽州明友輙破之宣帝时乃稍保塞降附汉书匈奴传匈奴遣使者责乌桓税乌桓距曰奉天子诏条不当与匈奴税匈奴使怒收乌桓酋豪縳到悬之酋豪昆弟怒共杀匈奴使及其官属单于闻之发左贤王共入乌桓责杀使者因攻撃之乌桓分散或走上山或东保塞匈奴颇杀民人殴妇女弱小且千人去置左地告乌桓曰持马畜皮布来赎之乌桓见畧者亲属二千余人持财畜徃赎匈奴受留不遣按武帝所徙之乌桓在五郡塞外而塞上自为亭障之地宣帝以后乌桓始保塞乃入居塞上之渐后汉匈奴按匈奴当后汉时分为南北二庭自相攻撃罕为汉患南单于居西河美稷去今承德府境殊逺而北单于则更逺矣兹亦但录其在上谷以东之事后汉书匈奴传单于畏汉乘其敝乃遣使诣渔阳求和亲北单于入云中遂至渔阳大守亷范撃郄之延熹九年南单于诸部并畔遂与乌桓鲜卑冦绿邉九郡以张奂为北中郎将讨之单于诸部悉降乌桓按乌桓在后汉时入居塞内今承徳府皆乌桓地故于上谷等五郡为患尤甚后汉书乌桓传光武初乌桓与匈奴连兵为冦代郡以东尤被其害朝发穹庐暮至城郭五郡民庶家受其辜至于郡县损壊百姓流亡后汉书祭彤传建武初匈奴鲜卑及赤山乌桓连和强盛数入塞杀畧吏人朝廷以为忧益增缘邉兵郡有数千人又遣诸将分屯障塞后汉书天文志元兴元年辽东貊人反钞六县发上谷渔阳右北平辽西乌桓兵讨之后汉书乌桓传永初三年夏渔阳乌桓与右北平胡千余冦代郡上谷后汉书灵帝纪中平四年渔阳人张纯与同郡张举举兵叛攻杀右北平太守刘政辽东太守杨终䕶乌桓校尉公綦稠等举兵自称天子冦幽冀二州五年九月遣中郎将孟益率骑都尉公孙瓉讨渔阳贼张纯等十一月公孙瓉与张纯战于石门大破之六年三月幽州牧刘虞购斩渔阳贼张纯公孙瓉传乌桓反畔与贼张纯等攻撃蓟中瓉率所领追讨纯等有功迁骑都尉张纯复与畔胡邱力居等冦渔河间渤海入平原多所杀畧瓉追撃战于属国石门虏遂大败弃妻子踰塞走悉得其所畧男女瓉深入无继反为邱力居等所围于辽西管子城二百余日粮尽食马马尽煑弩楯力战不敌乃与士卒辞诀各分散还时多雨雪坠阬死者十五六虏亦饥困逺走栁城瓉常与善射之士数十人皆乘白马以为左右翼自号白马义从乌桓更相告语避白马长史乃画作瓉形驰骑射之中者咸称万嵗刘虞传中平初车骑将军张温讨贼邉章等发幽州乌桓三千突骑而牢廪逋悬皆畔还本国前中山相张纯私谓前太山太守张举曰今乌桓既畔皆愿为乱子若与吾共率乌桓之衆以起兵庶几可定大业举因然之四年纯等遂与乌桓大人共连盟攻蓟下燔烧城郭虏畧百姓举称天子纯称弥天将军安定王诱使乌桓峭王等步骑五万入青冀二州虞复拜幽州牧设赏购举纯举纯走出塞余皆降散纯为其客王政所杀送首诣虞三国志魏武帝纪三郡乌丸承天下乱破幽州畧有汉民合十余万户袁绍皆立其酋豪为单于以家人子为已女妻焉辽西单于蹋顿尤强为绍所厚故尚兄弟归之数入塞为害建安十二年公将北征三郡乌桓诸将皆曰袁尚亡虏耳夷狄贪而无亲岂能为尚用今深入征之刘备必説刘表以袭许万一为变事不可悔惟郭嘉劝公行五月至无终七月大水傍海道不通田畴请为郷导公从之引军出卢龙塞塞外道不通乃壍山堙谷五百余里经白檀厯平冈涉鲜卑庭东指栁城未至二百里虏乃知之尚熙与蹋顿辽西单于楼班右北平单于能臣抵之等将数万骑逆军八月登白狼山卒与虏遇衆甚盛公车重在后被甲者少左右皆惧公登髙望虏阵不整乃纵兵撃之使张辽为先锋虏衆大奔斩蹋顿及名王已下胡汉降者二十余万口辽东单于速仆丸及辽西北平诸豪弃其种人与尚熈奔东尚有数千骑辽东太守公孙康斩尚熙及速仆丸等传其首乌丸传裴松之注引英雄纪曰袁绍遣使拜乌丸三王为单于皆安车华盖羽旄黄屋左纛三国志魏武帝纪裴松之注引曺瞒传曰时寒且旱二百里无复水军又乏食杀马数千以为粮凿地三千余丈乃得水既还科问前諌者衆莫知其故人人皆惧公皆厚赏之曰孤前行乗危以徼倖虽得之天所佐也故不可以为常诸君之谏万安之计是以相赏后勿难言之田畴传畴常忿乌丸昔多贼杀其郡冠盖有欲讨之意而力未能太祖北征乌丸先遣使辟畴随军次无终时方夏水雨而濵海洿下泞滞不通虏亦遮守蹊要军不得进太祖患之以问畴畴曰此道秋夏每常有水浅不通车马深不载舟船为难乆矣旧北平郡治在平冈道出卢龙达于栁城自建武以来䧟坏㫁絶垂二百载而尚有㣲径可从今虏将以大军当由无终不得进而退懈弛无备若嘿囘从卢龙口越白檀之险出空虚之地路近而便掩其不备蹋顿之首可不战而擒也太祖曰善乃引军而还而署大水表于水侧路旁曰方今暑夏道路不通且俟秋冬乃复进军虏候骑见之诚以为大军去也太祖令畴将其衆为乡导上徐无山出卢龙厯平冈登白狼堆去栁城二百余里虏乃惊觉单于身自临阵太祖与交战遂大斩获追奔逐北至栁城军还入塞乌丸传太祖自征蹋顿于栁城潜军诡道未至百余里虏乃觉尚与蹋顿将衆逆战于凡城兵马甚盛太祖登髙望虏阵栁城军未进观其小动乃撃破其衆临阵斩蹋顿首死者被野鲜卑按鲜卑兴于建武之初至汉末檀石槐益强分为三部其卓帐虽在代郡北今承德府境亦其疆域所及也后汉书鲜卑传永元十三年辽东鲜卑冦右北平因入渔阳渔阳太守撃破之延平元年鲜卑复冦渔阳太守张显率数百人出塞追之兵马掾严授谏曰前道险阻贼势难量宜且结营先令轻骑侦视之显意甚鋭怒欲斩之因复进兵遇虏伏发士卒悉走惟授力战身被十创手杀数人而死显中流矢主簿卫福功曹徐咸皆自投赴显俱殁阵邓太后策书褒叹赐显钱六十万以家二人为郎授福咸各钱十万除一子为郎后汉书安帝纪元初四年鲜卑冦辽西辽西郡兵与乌桓撃破之后汉书鲜卑传永建三年四年鲜卑频冦渔阳六年秋耿晔遣司马将胡兵数千人出塞撃破之冬渔阳太守又遣乌桓兵撃之斩首八百级获牛马生口后汉书灵帝纪建宁元年十二月鲜卑及濊貊冦幽并二州熹平二年十二月鲜卑冦幽并二州四年五月鲜卑冦幽州五年鲜卑冦幽州六年十二月鲜卑冦辽西光和二年十二月鲜卑冦幽并二州三年冬闰月鲜卑冦幽并二州四年十月鲜卑冦幽并二州中平二年十一月鲜卑冦幽并二州三年十二月鲜卑冦幽并二州按后汉之季鲜卑屡冦邉郡兹取其与今境相近者载之余不具录晋前燕按慕容氏自渉归以后至廆及皝并受晋封逮晋咸康三年皝始称王永和元年始不用晋年号故自渉归以后凡有事于今承德府全境者并录之十六国春秋前燕录慕容廆父涉归一名奕洛韩以全栁城之勲进拜鲜卑单于晋太康二年冬涉归始冦昌黎安北将军严询败走之斩获万计四年涉归卒廆出避难五年国人迎廆立之代领部落初涉归与宇文鲜卑素有隙廆将修先君之怨表请讨之武帝弗许廆怒入寇辽西杀掠甚衆帝遣幽州诸军讨之自后复掠昌黎毎嵗不絶按晋书武帝纪载涉归冦昌黎事作太康二年十月鲜卑慕容廆于昌黎三年三月安北将军严询败鲜卑慕容廆于昌黎杀伤数万人据十六国春秋及通鑑俱作慕容涉归盖慕容廆以太康五年始立也当属晋纪之疎因廆后复掠昌黎而致误耳晋书康帝纪建元元年石季龙帅衆伐慕容皝皝大败之七月石季龙将戴开帅衆来降丁巳诏曰慕容皝摧殄羯冦乃至死没八万余人将是其天亡之始也中原之事宜加筹量且戴开已帅部党归顺宜见慰劳其遣使诣安西骠骑谘谋诸军事十六国春秋前燕录永和元年冬十月皝以古者诸侯即位各称元年于是始不用晋年号晋书穆帝纪永和三年夏五月进慕容皝为安北将军按慕容氏世受晋封自慕容廆于太康十年拜鲜卑都督大兴元年拜龙让将军大单于三年加监平州诸军事安北将军平州刺史四年拜使持节都督幽州东夷诸军事车骑将军平州牧进封辽东郡公慕容皝于咸和九年拜镇军大将军平州刺史大单于辽东公持节都督承制封拜一如廆故事咸康四年加征北大将军幽州牧领平州刺史七年拜持节侍中大将军大都督河北诸军事幽州牧大单于燕王以是时未都龙城尚不在今境内故不录穆帝纪永和五年四月假慕容儁大将军幽平二州牧大单于燕王慕容儶载纪永和五年僣即燕王位依春秋列国故事称元年是嵗穆帝使谒者陈沉拜儶为持节侍中大都督都督河北河诸军事幽冀并平四州牧大将军大单于燕王承制封拜一如廆皝故事按十六国春秋载儁元年受晋封爵与晋书载记同而载记与本纪互异今两存之考前燕慕容皝于晋成帝咸康八年十月始居龙城至其子慕容儁二年当晋穆帝永和六年复迁于蓟今但录其在龙城时事北燕十六国春秋北燕录太平九年四月跋遣王特儿等入贡于晋魏章武太守捕之五月晋青州刺史申永遣使浮海来聘跋使中书郎李扶报之按后燕慕容宝永康二年始去中山走保龙城当晋安帝隆安元年至北燕冯跋太平九年当晋安帝义熙十三年中间与晋久相隔絶惟是年一通使余无事可书宋北燕南史朱修之传太武伐冯文通修之及同没人邢懐明并从又有徐卓者亦没魏复欲率南人窃发事泄见诛修之怀明惧祸同奔文通不见礼停一年会宋使至修之名位素显传诏见便拜彼国敬𫝊诏唿为天子边人见传诏致敬乃始礼之时魏屡伐黄龙文通遣使求救修之乃使传诏説而遣之宋书文帝纪元嘉十二年正月封黄龙国主为燕王十六国春秋北燕录大兴五年正月宏遣使诣建康称藩奉贡于宋四月遣右卫将军孙德乞师于建康按北燕冯宏大兴五年即宋文帝元嘉十年宋书髙句骊传跋死子文通立屡为索虏所攻不能下大祖世毎嵗遣使献方物元嘉十二年赐加除授按文通跋之季弟晋书载记魏书十六国春秋并同宋书以为跋之子误钦定热河志卷九十九钦定热河志卷一百钦定四库全书钦定热河志卷一百故事二后魏前燕魏书昭成帝纪建国六年慕容元真遣使荐女七年二月遣大人长孙秩迎后慕容氏元真之女于境六月皇后至自和龙七月慕容元真遣使奉聘求交婚帝许之九月以烈帝女妻之八年慕容元真遣使朝贡按十六国春秋前燕録载建元元年七月昭成帝复求婚于皝皝使纳马千匹为礼昭成不与又倨慢无子壻礼八月皝遣世子儁率前军师将军评等伐之昭成率衆遁走评等无所见而还即魏书所载荐女事也至魏昭成建国六年当晋康帝建元元年其八年当晋穆帝永和元年皆皝迁龙城后儁迁蓟前事故録之北燕魏书太宗纪神瑞元年八月遣谒者于什门招谕冯跋泰常元年徒何部落库傉官斌先降后复叛归冯跋骁骑将军延普渡濡水讨击大破之斩斌及冯跋幽州刺史渔阳公库傉官昌征北将军闗内侯库傉官提等首生擒库傉官女生縳送京师幽州平泰常三年五月壬子车驾东巡至于濡源及甘松遣征东将军长孙道生给事黄门侍郎奚观率精骑二万袭冯跋又命骁骑将军延普自幽州北趣辽西为声势帝自突门岭待之道生至龙城徙其民万余家而还六月乙酉车驾西返按后魏神瑞元年当晋安帝义熙十年北燕冯跋太平六年后魏泰常元年当晋安帝义熙十二年北燕冯跋太平八年魏书李先传先与上党王长孙道生率师袭冯跋乙连城克之悉虏其衆乃进讨和龙先言于道生曰宜密使兵卒人备青草一束各五尺围用填城堑攻其西南絶其外援勒兵急攻贼必可擒道生不从遂掠民而还尉古真传古真帝诺初为幽州刺史加东统将军进爵为侯长孙道生之讨冯跋也诺与骁骑将军延普率师次辽西转宁东将军进爵武陵公按是年当晋安帝义熙十四年北燕冯跋太平十年魏书世祖纪延和元年五月大简舆徒于南郊将讨冯文通六月庚寅车驾伐和龙七月己未车驾至濡水庚申遣安东将军宜城公奚斤发幽州民及密云丁零万余人运攻具出南道俱会和龙己巳车驾至和龙临其城八月甲戌文通使载万人出城挑战昌黎公元邱与河间公元齐击破之死者万余人文通尚书高绍率万余家保𦍑胡以自固己夘车驾讨绍辛巳斩之诏平东将军贺多罗攻文通带方太守慕容元攻猴固抚军大将军永昌王健攻建徳骠骑大将军乐平王丕攻冀阳皆拔之虏获生口班赐将士各有差九月乙夘车驾西还十月癸酉车驾至濡水十一月乙巳车驾至自伐和龙二年二月庚午诏兼鸿胪卿李继持节假冯崇车骑大将军辽西王承制聴置尚书已下赐崇功臣爵秩各有差六月遣抚军大将军永昌王健左仆射安原督诸军讨和龙将军楼勃别将五千骑围凡城文通守将封羽以城降徙其民三千余家三年六月辛亥抚军大将军永昌王健司空汝隂公长孙道生侍中古弼督诸军讨和龙芟其禾稼徙民而还太延元年六月戊申诏骠骑大将军乐平王丕等五将率骑四万东伐文通己夘丕等至于和龙徙男女六千口而还按后魏延和元年当宋文帝元嘉九年北燕冯文通太兴二年十六国春秋载拜崇假节侍中都督幽平二州东夷诸军士车骑大将军领䕶东夷校尉幽平二州牧辽西王与此详畧有异魏书屈遵传屈须子恒督诸军东伐进号镇东大将军师次和龙文通致牛酒以犒军献甲三千恒责其不送侍子数之以王命按屈恒十六国春秋作屈垣考魏书恒字长生当从魏书作恒为是又韩茂傅及尉拨传皆云从乐平王丕讨和龙即此事也魏书世祖纪太延二年三月辛未平东将军娥清安西将军古弼率精骑一万讨文通平州刺史元婴又率辽西将军会之五月乙夘冯文通奔髙丽古弼传文通之奔也弼部将髙苟子率骑冲击贼军弼酒醉拔刀止之故文通得东奔将士皆怨弼不击世祖大怒徴还黜为广夏门卒乐平玉丕传初冯文通之奔髙丽世祖诏遣送之髙丽不遣世祖怒将讨之丕上疏以为和龙新定宜优复之使广修农殖以饶军实然后进图可一举而灭帝纳之乃止安州魏书封懿传囘除镇逺将军安州刺史山民愿朴父子宾旅同寝一室囘下车勒令别处其俗遂改江恱之𫝊文遥肃宗初拜平原太守迁后将军安州刺史善于绥纳甚得物情时杜洛周葛荣等相继叛逆自幽燕以南悉皆沦䧟唯文遥介在羣贼之外孤城独守鸠集荒余且耕且战百姓皆乐为用营州魏书肃宗纪熙平二年九月城营州治和龙城正光五年十月营州城人刘安定就徳兴据城反执刺史李仲遵城人王恶儿斩安定以降徳兴东走自号燕王卢同传营州城民就徳兴谋反除同度支尚书黄门如故持节使营州慰劳聴以便宜从事同频遣使人皆为贼害乃遣贼家口三十人并免家奴为良赍书谕徳兴徳兴乃降安辑其民而还徳兴复反诏同以本将军为幽州刺史兼尚书行台尉劳之同虑徳兴难信勒衆而往为徳兴所击大败而还魏书肃宗纪孝昌二年九月就徳兴攻䧟平州杀刺史王买奴按此虽平州事以徳兴为营州贼故着之魏书孝庄纪永安二年十一月就徳兴自营州遣使请降库莫奚魏书太祖纪登国二年十月癸夘幸濡源十二月巡松漠三年五月癸亥帝北征库莫奚六月大破之获其四都杂畜十余万渡弱落水班赏将士各有差长孙肥𫝊登国初与莫题等俱为大将自濡源击库莫奚讨贺兰部并有战功魏书髙祖纪太和十四年五月库莫奚犯塞安州将楼龙儿击走之魏书库莫奚传登国三年太祖亲自出讨大破之既而车驾南还十数年间库莫奚滋盛及开辽海置戍和龙诸夷震惧各献方物髙宗显祖世库莫奚嵗致名马文皮太和四年辄入塞内辞以畏地豆千抄掠诏书切责之二十二年入冦安州营燕幽三州兵数千人击走之后复欵附求入塞与民交易自是以后嵗常朝献至于武定末不絶按库莫奚自北魏灭燕之后每嵗入贡魏书帝纪载兴安二年十二月遣使朝献兴光元年九月库莫奚献名马有一角状如麟皇兴元年二月二年四月三年二月四年二月延兴二年八月三年八月四年九月俱遣使朝贡五年五月遣使献名马承明元年二月七月九月太和元年二月十月三年九月十七年五月正始四年八月永平元年七月八月二年八月三年十月延昌元年十月二年八月三年十月正光四年九月五年十二月孝昌二年四月俱遣使朝贡又周书库莫奚𫝊大统五年遣使献方物亦在魏末𩔖记于此契丹魏书契丹传契丹国在库莫奚东俱窜松漠之间登国中大破之遂逃迸与库莫奚分背经数十年稍滋蔓有部落于和龙之北数百里多为冦盗真君以来求朝献嵗贡名马显祖时使莫弗纥何辰奉献得班飨于诸国之末归而相谓言国家之美心皆欣慕于是东北羣狄闻之莫不思服皆得交市于和龙密云之间太和三年莫贺弗勿于内附止于白狼水东自此嵗常朝贡按契丹自北魏灭燕后屡来朝贡魏书帝纪载太延三年二月兴安二年十二月皇兴二年四月三年二月四年二月延兴三年二月四月四年九月五年五月承明元年九月太和元年二月十月三年九月十七年五月永平元年七月二年七月三年闰五月四年七月延昌元年七月二年八月三年九月熙平二年二月八月正光五年十二月俱遣使朝贡彚着于此北齐营州北齐书文宣纪天保九年七月诏营州去年螽涝损田兼春夏少雨苗家薄者免今年租赋库莫奚北齐书文宣纪天保三年正月帝亲讨库莫奚于代郡大破之获杂畜十余万分赉将士各有差以奚口付山东为民孝昭纪皇建元年十一月帝亲戎北讨库莫奚出长城虏奔遯分兵致讨大获牛马契丹北齐书文宣纪天保四年九月契丹犯塞壬午帝北巡冀定幽安仍北讨契丹十月丁酉帝至平州遂从西道趣长堑诏司徒潘相乐率精骑五千自东道趣青山辛丑至白狼城壬寅经昌黎城复诏安徳王韩轨率精骑四千东趣断契丹走路癸卯至阳师水倍道兼行掩袭契丹甲辰帝亲踰山岭为士卒先指麾奋击大破之乐又于青山大破契丹别部綦连勐传天保四年从讨契丹于黄龙按库莫奚契丹在北齐时帝纪载天保元年十二月库莫奚遣使朝贡三年二月契丹遣使朝贡四年正月六年十二月七年九月八年八月库莫奚连遣使朝贡河清二年十二月库莫奚契丹并遣使朝贡天统元年契丹遣使朝贡亦类记于此隋营州辽西郡隋书文帝纪开皇三年四月庚辰行军总管隂夀破髙宝宁于黄龙五月丙寅赦黄龙死罪以下炀帝纪大业十年二月戊子诏曰往年出军问罪将届辽滨死亡者衆不及埋藏令宜遣使人分道収塟设祭于辽西郡立道场一所恩加泉壌庶弭穷魂之寃泽及枯骨用宏仁者之惠按是诏指大业八年九年两伐髙丽之事隋书炀帝纪帝盛典屯田于栁城之外王世积传辽东之役世积与汉王并为行军元帅至栁城遇疾疫而还元孝矩𫝊孝矩弟褒辽东之役以行军总管从汉王至栁城而还按栁城于北魏时为龙城县隋改龙山县后复改栁城县属辽西郡北史勿吉国𫝊炀帝初与髙丽战频败其渠帅突地稽率其部降拜右禄大夫居之栁城与邉人来往恱中国风俗请被冠带帝嘉之赐以锦绮而褒宠之及辽东之役突地稽率其徒以从每有战功赏赐甚厚十三年从幸江都寻放还栁城奚隋书奚传初臣于突厥自突厥称藩之后遣使入朝或通或絶最为无信大业时嵗遣使贡方物契丹隋书髙祖纪开皇四年九月契丹内附契丹传开皇六年诸部相攻击又与突厥相侵髙祖使使责让之其国遣使诣阙顿颡谢罪其后契丹别部出伏等内附安置于渇奚那颉之北开皇末其别部四千余家背突厥来降上方与突厥和好重失逺人之心悉今给粮还本部勅突厥抚纳之固辞不去部落渐衆遂北徙逐水草当辽西正北二百里依託纥臣水而居东西亘五百里南北三百里分为十部兵多者三千少者千余逐寒暑随水草畜牧有征伐则酋帅相与议之兴兵动衆合如符契突厥沙钵畧可汗遣吐屯潘垤统之契丹杀吐屯而遁大业七年遣使朝贡方物按隋书刻本契丹传与室韦𫝊误相连属中有脱文今所引依北史补正至于奚契丹在隋时据奚𫝊称大业时每嵗朝贡契丹𫝊称大业七年朝贡兹考帝纪载开皇五年四月契丹遣使贡方物十三年正月契丹奚并遣使贡方物二十年正月契丹遣使贡方物大业十一年契丹遣使朝贡亦𩔖记于此唐营州旧唐书太宗纪贞观十五年十一月薛延陀以同罗仆骨回纥靺霫之衆度漠屯于白道川命营州都督张俭统所部兵压其东境唐书太宗纪贞观十六年七月营州都督张俭率幽州兵及契丹奚以伐髙丽十九年九月班师十月次营州以太宰祭死事者髙丽𫝊诏集战骸葬于桞城祭以太宰帝临哭从臣皆流涕贞观二十二年李勣为辽东道行军大总管右武衞将军孙贰朗右屯卫大将军郑仁泰副之率营州都督由新城道以进次南苏木郭知运𫝊诏知运兼陇右经畧使营栁资治通鑑开元二年初营州都督治栁城以镇抚奚契丹则天之世都督赵文翙失政奚契丹攻䧟之是后寄治于幽州东渔阳城或言靺奚霫大欲降唐正以唐不建营州无所依投为黙啜所侵扰故且附之若唐复建营州则相帅归化也并州长史和戎大武等军州节度大使薛纳信之奏请击契丹复置营州五年奚契丹既内附贝州刺史宋庆礼建议请复营州三月制复置营州都督于栁城兼平卢军使管内州县镇戌皆如其旧以太子詹事姜师度为营田度支使与庆礼等筑之三旬而毕唐书肃宗纪宝应元年建寅月戊申史朝义䧟营州奚唐书奚𫝊显庆间奚叛五年以定襄都督阿史徳枢宾左武侯将军延陁梯真居延州都督李含珠为冷陉道行军总管明年诏尚书右丞崔余庆持节总䕶三都督讨之奚惧乞降万嵗通天中叛延和元年以左羽林卫大将军幽州都督孙佺左骁卫将军李楷洛左威将军周以悌帅兵十二万为三军袭击其部次冷陉与战不利遂大败佺以悌皆为虏禽送黙啜害之朝廷方多故未暇讨资治通鑑景云元年十二月奚霫犯塞掠渔阳雍奴出卢龙塞而去幽州都督薛讷追击之弗克先天元年十一月奚契丹二万冦渔阳幽州都督宋璟闭城不出虏奴大畧而去旧唐书薛讷传时契丹及奚与突厥连和屡为邉患讷建议请出师讨之开元二年夏诏与左监门将军杜宾客定州刺史崔宣道等率师二万出檀州道以讨契丹等杜宾客以为时属炎暑将士负戈甲赍资粮深入冦境恐难为制胜中书令姚元崇亦以为然讷独曰夏月草茂羊犊生息之际不费粮储亦可渐进一举振国威灵不可失也时议咸以为不便元宗方欲威服四夷特令讷同紫㣲黄门三品总兵击奚丹议者乃息六月师至滦河遇贼时既蒸暑诸将失计会尽为契丹等所覆讷脱身走免归罪于崔宣道及藩将李思敬等八人诏尽令斩之特免杜宾客唐书元宗纪开元二年七月薛讷及奚契丹战于滦河败绩旧唐书元宗纪开元二十年正月信安郡王袆为河东河北道行军副元师以伐奚契丹三月信安郡王袆及奚契丹战于蓟州败之五月忠王浚俘奚契丹以献裴耀卿𫝊礼部尚书信安王袆受诏讨契丹诏以耀卿为副俄又令耀卿赍绢二十万疋分赐立功奚官就部落以给之耀卿谓人曰赍持财帛深入冦境不可不为备也乃令先期而往分道互进一而给付并毕时突厥及室韦果勒兵邀险谋刼袭之比至而耀卿已还乌承玼𫝊契丹可突于杀其王邵固降突厥而奚亦乱其王鲁苏撃族属及邵固妻子自归是嵗值奚契丹入冦诏承玼击之破于捺禄山二十二年诏信安王袆率幽州长史赵含章进讨承玼请含章曰二虏固剧贼前日战而北非畏我乃诱我也公宜畜鋭以折其谋含章不信战白城东大败承玼独按队出其右斩首万计可突于奔此奚唐书徳宗纪贞元十一年奚冠平州刘济败之于青都山刘怦𫝊子济奚数侵邉济撃走之穷追千余里至青都山斩首二万级其后又掠檀蓟北鄙济率军会室韦破之唐书张仲武傅始回鹘常有酋长监奚契丹以督嵗贡因诇刺中国仲武使裨将石公绪等原结二部执谍者八百余人杀之大中初又破奚北部及山奚俘获杂畜不赀奚𫝊大中元年北部诸山奚悉叛卢龙张仲武禽酋渠烧帐落二十万取其刺史以下面耳三百牛羊七万辎贮五百乘献京师按唐书奚传贞观三年始来朝閲十七嵗凡四朝贡开元二年使奥苏悔落丏降明年身入朝终帝之世凡八入朝至徳大厯间十二徳宗时两朝献元和元年君梅落身入朝宪宗世四朝献太和九年来朝咸通九年使入朝而旧唐书奚传别叙景云元年遣使贡方物则新书之漏也契丹资治通鑑唐太宗贞观二年四月丙申契丹酋长率其部落来降四年突厥既亡营州都督薛万淑遣契丹酋长贪没折説谕东北诸夷奚霫室韦等十余部皆内附髙宗显庆五年以定襄都督阿史徳枢宾等为沙磗道行军总管以讨契丹擒契丹松漠都督阿卜固送东都唐书武后纪万嵗通天元年五月契丹首领松漠都督李尽忠归诚州刺史孙万荣䧟营州杀都督赵文翙左鹰扬卫将军曹仁师右金吾衞大将军张元遇左威卫大将军李多祚司农少卿麻仁节等击之七月春官尚书武三思为榆闗道安抚大使纳言姚璹为副以备契丹八月张元遇曹仁师麻仁节等及契丹战于黄麞谷败绩执元遇仁节九月同州刺史武攸宜为清邉道行军大总管以撃契丹十月辛夘契丹冦冀州刺史陆宝积死之资治通鑑则天皇后万嵗通天元年契丹破营州获唐俘数百囚之地牢闻唐兵将至使守牢霫绐之曰吾軰家属饥寒不能自存唯俟官军至即降耳既而契丹引出其俘饲以糠粥慰劳之曰吾养汝则无食杀汝又不忍今纵汝去遂释之俘至幽州具言其状诸军闻之争欲先入至黄麞谷虏又使老弱迎降故遗老牛瘦马于道侧仁师等三军弃步卒将骑兵轻集契丹设伏横撃之飞索以䌈元遇仁节获之将卒死者填山谷鲜有脱者契丹得军印诈为牒令元遇等署之牒总管燕匪石宗怀昌等云官军已破贼若不至营州军将皆斩兵不叙勋匪石等得牒昼夜兼行不遑寝食以赴之士马疲敝契丹伏兵于中道邀之全军皆没唐书武后纪神功元年三月王孝杰及万斩战于东硖石谷败绩孝杰死之四月右金吾卫大将军武懿宗为神兵道行军大总管及右豹韬卫将军何迦密以击契丹五月娄师徳为清邉道行军副总管右武威将军沙叱忠义为清邉中道前军总管以撃契丹王孝杰𫝊契丹李尽忠等叛有诏起白衣为清邉道总管将兵十八万讨之军至东硖石谷与贼接道隘虏衆孝杰率鋭兵先驱出谷整阵与贼战而后军总管苏宏晖以其军退援不至为虏所乘军溃孝杰堕谷死士相蹂且尽资治通鑑先天元年十一月契丹冦渔阳大略而去唐书元宗纪开元二年薛纳及契丹战于滦河败绩旧唐书元宗纪开元二十年信安郡王袆为河东河北道行军副元师伐契丹败之郭知运传开元二十一年幽州长史薛楚玉遣英杰及禆将呉克勤乌知义罗守忠等精骑万人及降奚之衆以讨契丹屯兵于榆闗之外契丹首领可突于引突厥之衆拒战于都山之下官军不利知义守忠麾下便道遁归英杰与克勤逢贼力战战皆没于阵其下精鋭六千余人仍与贼苦战贼以英杰之首示之竟不降尽为贼所杀按新书郭知运𫝊作二十三年误也旧唐书元宗纪二十二年二月幽州长史张守珪发兵讨契丹斩其王屈烈及其大臣可突于于阵传首东都余叛奚皆散走山谷立其酋长李过折为契丹王张守珪𫝊先是契丹及奚连年为邉患契丹衙官可突于骁勇有谋畧颇为夷人所服赵含章薛楚玉等前后为幽州长史竟不能拒及守珪到官频出击之每战皆捷契丹首领屈剌与可突于恐惧遣使诈降守珪察知其伪遣管记右卫骑曹王悔诣其部落就谋之悔至屈剌帐贼徒知无降意乃移其营帐渐向西北密遣使引突厥将杀悔以叛会契丹别帅李过折与可突于争权不叶悔潜诱之夜渐屈剌及可突于尽诛其党率余衆以降守珪因出师次于紫蒙川大閲军实䜩赏将士传屈剌可突于等首于东都枭于天津桥之南诏封李过折为北平王使统其衆寻为可突于余党所杀按屈剌可突于之死本纪以为阵斩而守珪传则言李过折杀之以降盖必守珪以阵斩奏故本纪从之而本𫝊则纪其实也屈剌本纪作屈烈系传冩之讹唐书乌承玼𫝊契丹可突于降突厥入冦诏承玼击之破于捺禄山唐书安禄山𫝊天宝十一载率河东兵讨契丹告奚曰彼背盟我将讨之尔助我乎奚为出徒兵二千余人乡导至土䕶真河禄山计曰道虽逺我疾趣贼乘其不备破之固矣乃勅人持一䋲欲尽缚契丹昼夜行三百里次天门岭会雨甚弓弛矢脱不可用禄山督战急大将何思徳曰士方疲宜少息使使者盛陈利害以胁贼贼必降禄山怒欲斩以令军乃请战思徳貌𩔖禄山及战虏丛矛注矢邀取之𫝊言禄山获矣奚闻亦叛夹攻禄山营士畧尽禄山中流矢引奚儿数十弃衆走山而坠庆绪孙孝哲掖出之夜走平卢部将史定方以兵鏖战虏解围去唐书元宗纪天宝十四载三月安禄山及契丹战于潢水败之唐书张仲武传仲武厚结二部执谍者八百余人杀之唐书契丹𫝊咸通中其王习尔之再遣使者入朝部落寖强习尔之死族人钦徳嗣光启时入冦幽蓟刘仁恭穷师踰摘星山讨之嵗燎塞下草使不得留牧马多死契丹乃乞盟献良马求牧地仁恭许之刘守光戍平州契丹以万骑入守光伪与和张饮具于野伏发禽其大将钦徳输重赂求之乃与盟十年不敢近邉按唐书契丹传称武徳中遣人来朝而君长或小入冦邉后二年乃遣使者上名马丰貂贞观三年来朝由是有常未㡬举部内属在开元天宝间使朝献者无虑二十至徳宝应时再朝献大厯中十三贞元间三元和中七太和开成间凡四此契丹于唐时朝贡之大畧也钦定热河志卷一百钦定热河志卷一百一钦定四库全书钦定热河志卷一百一故事三辽奚辽史太祖纪唐天复元年嵗辛酉哈陶津汗立以太祖为本部额尔竒木专征讨破奚帅钖尔格俘获甚衆按哈陶津汗即契丹传所云钦徳也立于光改此中云天复元年立误辽史耶律赫噜传太祖为徳哷勒部额尔奇木讨奚部其长珠尔逼险而垒攻莫能下令赫噜持一笴往谕之既入为所执迺説奚曰契丹与奚言语相通实一国也我额尔奇木于奚岂有凌轹之心哉汉人杀我祖奚首额尔奇木怨刺骨日夜思报汉人顾力单弱使我求援于奚传矢以示信耳额尔竒木受命于天抚下以徳故能有此衆也今奚杀我违天背徳不祥莫大焉且兵连祸结当自此始岂尔国之利乎珠尔感其言乃降太祖纪先是徳祖俘奚七十户徙饶乐之清河至是创为奚徳哷勒部分十三县二月击刘仁恭还袭山北奚破之十一月遣偏师讨奚霫诸部五年正月上亲征西部奚奚阻险叛服不常数招谕弗聴是役所向辄遂分兵讨东部奚亦平之于是尽有奚霫之地东际海南暨白檀西踰松漠北祗黄水几五部咸入版籍三月次泺河刻石犯功部族表天赞二年讨奚唿逊获之置奚多科部会同六年奚超穆特部进白麝辽史圣宗纪统和二十年十二月奚王府五帐六节度献七金山土河川地赐金币按地理志事在二十四年与纪互异辽史属国表凖布酋长黙古斯杀金吾托郭斯以叛遣奚六部图里耶律郭萨发诸蕃部兵讨之中京道按今承徳府全境于辽属中京道故摘叙中京道事之𨽻于本境者着之惟赤峰朝阳二县北境兼涉上京道邉境无毗切本境之事故不録辽史太宗纪天显三年十一月自将伐唐十二月次杏埚唐使至遂班师九年正月渔于土河十一年正月钓鱼于土河逰幸表会同九年三月钓鱼于土河辽史穆宗纪应歴四年冬驻杏埚辽史景宗纪保宁七年十月钓于土河辽史圣宗纪统和二年九月驻跸土河三年七月驻跸土河以暴涨令造船桥四年正月观渔土河十五年十二月钓鱼土河二十五年正月建中京十月驻跸中京二十六年五月高丽遣使贺中京成十月如中京二十七年正月钓于土河四月驻跸中京营建宫室十二月如中京二十八年五月如中京清暑七金山八月幸中京逰幸表统和三十年十月幸中京按辽史帝纪统和二十九年止其明年改元开泰此云统和三十年盖纪开泰元年事编年有悞圣宗纪开泰九年十月如中京游幸表太平元年八月猎于盂山圣宗纪太平元年九月幸中京八年九月幸中京九年正月至自中京辽史兴宗纪重熙元年十月幸中京十年十月幸中京游幸表重熙十年十月猎于𤇺台山亲射虎立毙兴宗纪重熙十六年十月幸中京谒祖庙十一月幸中京朝皇太后十三年十月驻跸中京幸新建秘书监有事于祖庙辽史道宗纪清宁二年九月幸中京登圣宗兴宗于会安殿游幸表清宁十年九月幸七金山三学寺道宗纪清宁十年十月驻跸中京咸雍八年二月嵗饥免武安州租税赈思蔚顺惠等州民六月赈中京赈中兴府太康三年二月中京饥罢巡幸大安二年九月𤼵粟赈中京贫民三年三月发粟赈中京饥四月赐中贫民帛六年二月驻跸双山八年三月曲赦中京役徒夀隆三年正月驻跸双山按辽史地理志无中兴府纪所云赈中兴盖兴中府之悞辽史天祚纪干统三年十月如中京天庆六年二月耶律章嘉努诱饶州渤海及中京贼侯㮣等万余人攻䧟高州三月东面行军副统绰哈等擒侯㮣于川州耶律孟简传中京饥诏与学士刘嗣昌减价粜谷萧绰哈传时广州渤海作乱乃与驸马都尉萧罕家努掩其不备平之复败敌将侯㮣于川州天祚纪天庆七年九月上自燕至隂凉河猎辋子山十月至中京属国表天庆八年正月遣耶律努克等使金国议和好金主复书大畧言如以兄事朕嵗贡方物归上中京兴中府三路州县则可以如约七月金朝复遣唿图克琨以书来免所取上京兴中府所属州郡天祚纪天庆九年二月贼萨巴诱中京射粮军僭号南面耶律伊都擒萨巴保大二年正月金克中京二月金师败奚王钖黙于北安州遂降其城三年正月宜锦干显成川豪懿等州相继皆降二月兴中府降金来州归徳军节度使田颢权隰州刺史杜师回皆籍所管户降金兴中宜州复城守四年十月金攻兴中府降之金北京路金史太祖纪天辅元年十二月乌尔古等败耶律聂哷兵于蒺藜山拔显州干懿豪徽成川惠等州皆降二年十二月川州冦二万已降复叛赫舍里卓哩击破之五年十一月以和抡贝勒杲为内外诸军都统以昱宗翰宗干宗望宗盘等副之六年正月都统杲克高㤙回纥三城取中京遂下泽州二月宗翰等败辽奚王钖黙于北安州奚部西节度使额哩哷以本部降宗翰驻北安遣希尹等畧地获辽䕶衞耶律钖纳埒知辽主猎鸳鸯泺遂遣报都统杲进兵袭之三月都统杲出青岭宗翰出瓢岭追辽主于鸳鸯泺辽主奔西京八月中京将完颜珲春败契丹奚漠六万于高州贝勒玛奇死之徳里徳们部降九月实黙平中京部族之先叛者及招抚沿海那县七年正月辽奚王和勒博僭号称帝诏招谕和勒博实黙传都统杲兵至中京实黙自城西沿土河以进城中兵尚未余三千皆不能守遂克之罗索传从杲取中京与希尹等袭走达鲁和尚伊哷森等败奚王钖黙降奚部西节度额哩埒尼楚赫𫝊从都统杲克中京尼楚赫与实古纳富察唿巴哩率兵三千击奚王钖黙于京西七十里钖黙弃兵遁玛奇传都统杲取中京屯兵高州以兵援蒙古贝勒大破敌兵复败恩州兵五万人讨平辽人聚中京山谷者降三千余人战于髙州境上伏矢射之中目遂卒高彪传都统杲攻中京彪领穆琨从干鲁破辽将赫哷苏及韩庆民于高惠之境已而驻军武安赫哷苏以劲兵二万来袭从干鲁出战与所部皆去马先登奋击败之负险拒命所在屯结彪屡战有功巴尔斯传宗翰在北安州将会舍音于奚王岭辽兵奄至古北口使博勒和珲春各领兵二百击之珲春请济师宗翰欲自往希尹罗索曰此易与耳请以千人为公破之珲春以骑士三十人前行至古北口遇其游兵遂入山谷辽人以步骑万余迫战亡骑五人珲春退据闗口希尹罗索至巴尔斯鄂摩罕唿实罕摧锋奋击大破之斩馘甚衆尽获甲胄辎重实古纳传萧妃自古北口出奔太祖使实古纳追之不及王伯龙传天辅四年从攻下中京并克境内诸山寨按金克中京在天辅六年独王伯龙传作四年乃传冩之误金史太祖纪天辅七年正月宜锦干显成川豪懿等州皆降二月命萨巴诏谕兴中府降之实黙传兴中府宜州复叛实黙讨之并下诏招谕按干显成川懿豪等州本纪称于天辅元年降金二年川州冦复叛今复称干显成懿诸州皆降者盖既降而复城守至是再降也太祖纪契丹赳坚聚党兴中府作乱擒之赳坚自杀萨茂阿里传与苏都哩屯高州契丹扎古雅赳坚合兴中兵数万攻和尔台寨阿里与八穆琨救之和尔台先往败于城下阿里指挥前绯衣者二十余人曰此必贼酋也麾兵奋击皆杀之余衆大溃来州隰兵围和尔台城闻阿里来救即解围去实黙传贝勒蒙古钖伯乌林等获契丹赳坚兴中平按契丹赳坚据兴中寻见获而兴中犹不降实黙传兴中平者盖举其后事书之大金国志天会元年萧鄂干据奚王府自立为神圣国号大实改元天嗣寻为其下所杀金史太宗纪天会二年八月六部都统达兰击走扎古雅杀其队将赫哷苏传硕噶等又破降骆驼山金源兴中诸军完颜昌传辽外戚约尼扎古雅部族在建州舍音击走之获其妻挐及官豪之族达兰复击之擒其队将赫哷苏博硕噶杀之降民户千余追降金源县诏増赐金牌十又降约尼二部再破兴中兵降建州官属得山砦二十村堡五百八十阿古复败扎古雅降其官兵尤多扎古雅势蹙亦降兴中建州皆平诏第将士功赏抚安新民达兰请以约尼九营为九明安上以夺邻有功使领四明安扎古雅仍为亲管明安五明安之部帅使达兰择人授之达兰与刘彦宗举萧公翊为与中尹郡府各以契丹汉官摄治上从之兵志天会五年伐宋之役调中京民兵𨽻诸万户太宗纪天会十年七月上如中京十月上如兴中府十二月上至自兴府金史兵志天徳二年省併中京等路节镇及明安穆琨海陵纪天徳四年四月有司请今嵗河南北选人并赴中京铨注从之九月次中京白彦敬传正隆六年契丹萨巴反以彦敬为北面行管都统与副统赫舍哩志宁以便宜往赐御服皮袄行至北京闻南征诸军逃归者皆奔东京欲推戴世宗彦敬与志宁谋隂结会宁尹完颜富色哷利涉军节度使通古义以图之世宗已即位使舒穆噜伊徳伊喇赫伯等九人招彦敬志宁彦敬拒之使伊徳跪伊徳不屈皆杀之及完颜黙音将兵攻北京彦敬使偏将率兵拒于建州之境而通古义先归世宗富色哷称疾不至世宗密遣人乘夜掲榜于北京市购以官赏彦敬志宁恐为人图已遂降赫合里志宁传契丹萨巴反枢密使布色瑚图北京留守萧赜西京留守萧懐忠皆以征讨无功坐诛于是志宁为西北面副统与都统白彦敬以北京临潢泰州三路军讨之金史世宗纪大定二年正月遣右副元帅完颜黙音率师讨萧鄂干四月黙音等败鄂干于长泺复败于雾河五月以临海军节度使赫舍里志宁为元帅监军副元帅完颜黙音元帅右监军完颜福夀坐逗遛召还京师皆罢之六月以尚书右丞色忠义为平章政事兼右副元帅经畧契丹战于花道大败鄂干于枭岭西䧟泉获其弟枭以西南路招讨使完颜思敬为元帅右都监七月诏发济州会宁府军在京师者以五千人赴北京八月诏元帅右都监完颜思敬以所部军与大军会讨鄂干九月诏赫舍里良弼以便宜招抚奚契丹之叛者庚子完颜思敬获契丹鄂斡余衆悉平十二月遣尚书刑部侍郎刘仲渊等亷察东京北京等路赫舍里志宁传志宁以临海节度使都统右翼军鄂干败于长泺西走志宁追及于霿河贼已先渡依岸为阵毁桥岸以为阻志宁与贼夹河为疑兵与万户𤓰尔住清臣图克坦哈里于下流渉渡已渡前有支港岸斗絶其中泥泞乃束栁填籍士卒毕济行数里得平地将士方食贼奄至据南冈三驰下志宁阵阵坚力战流矢中左臂战自若贼据上风纵火乘烟势驰击志宁步军继志转战十余合火益炽风烟人不可当会雨作风烟乃熄遂奋击大破之于是元帅黙音右监军福夀不急击贼乆无功右丞布色忠义请自讨贼而志宁击贼有功上以忠义代黙音志宁代福夀封定国公使富蔡通至军中宣谕之伊喇鄂斡传大定二年右副元帅完颜黙音率诸军讨鄂干屯懿州庆云县川州武平县奏请粮运当遣人䕶送兵伏乞选精良者付之四月鄂干攻懿州不克遂残破川州将遁于山西而北京亦不邀击之于是以右宣徽使亨为北京路都统吏部郎中完颜达吉为副统会元帅府讨击之六月布色忠义平章政事兼右副元帅以西南路招讨使完颜思敬为都统西北路招讨使唐括苏古都副之以兵五千往会燕子城旧戍军视地形冲要或于狗泺屯驻逺斤候贼至即战不以昼夜为限布色忠义至军中是时鄂干西走花道衆尚八万志义高忠建军与贼遇万户察喇富察为左翼宗亨统之宗宁罗索为右翼宗叙统之世杰亦在左翼中与贼夹河为阵贼渡河以兵四万余先犯左翼军察喇以六百骑奋击败之以四万骑与右翼军战宗亨世杰七穆琨指画失宜阵乱败于贼世杰挺身投于察喇军中贼围察喇军察喇力战宗叙以右军来救贼乃去鄂干自花道西走布色忠义赫舍里志宁以大军追及于枭岭西䧟泉明日贼军三万骑渉水而东大军先据南冈左翼军自冈为阵迤逦而北步军继之右翼军继步军北而引东作偃月阵步军居中骑兵据其两端使贼不见首尾是日大雾晦宴既阵雾开少顷晴霁贼见在左翼据南冈不敢击击右翼军乌延察喇力战贼稍却志宁与𤓰尔佳清乌凌噶萨都拉合战贼大败将渉水去泥泞不得急渡大军逐北人马蹂践而死不可胜数䧟泉皆平余衆蹈借而过或奔溃窜匿林莽间大军踵击之俘斩万计生擒其弟伪六院司大王枭鄂干仅与数骑脱去绰哈清臣追四十余里不及斩千余级获车帐甚衆其母钖纳举营自噜库冈西走志宁追之尽获辎重俘五万余人牲畜不可计数伪节度使六及其部族皆降拈北京副统完颜达吉括本部马规辨刍粮仍使达吉为监战官録有功者闻奏鄂干収合㪚卒万余人遂入奚部以诸奚自益时时出兵冦苏噜克淀古北口兴化之间温徳亨阿噜岱守古北口与战败焉诏完颜黙音布噜珲以兵三千合旧屯兵五千击之诏完颜思敬以所部兵入奚讨鄂干鄂干自度势穷乃谋自羊城道西京奔夏国大军追之益急其衆复亡去度西不能乃北走沙陀间监军志宁获贼硕和卓释而勿杀纵还贼中使诱其亲近捕鄂干以自效九月硕和卓与实图肯执鄂干诣右都监完颜思敬并获其母钖纳及其妻子妇弟姪尽获伪金银牌印志宁与清臣苏克等追余党至燕子城尽得其党前至茂巴尔达之地悉获之逆党遂平尼玛哈绰哈传海陵将伐宋而契丹反命与都统白彦敬副统赫舍里志宁进讨至北京未能进会世宗即位辽阳绰哈迎谒迁辅国上将军兴都统乌哲库副统珲计鄂干绰哈行至窊歴与鄂干遇左军小却绰哈挺抢驰入其阵手杀二十余贼乃退元帅布色忠义自花道追之绰哈以前锋追及于䧟泉遂大败之赫舍里良弼传鄂干败于䧟泉入奚中诏良弼佩金牌银牌四徃北京招抚奚契丹世宗纪大定四年二月以北京粟价踊贵请免今年课甲三月诏免北京嵗课叚匹一年九月上谓宰臣曰北京懿州临潢等路尝经契丹冦掠父母兄弟不能相保多冐鬻为奴朕甚悯之可速使閲实其数出内库物赎之金史章宗纪承安元年十月命左丞相襄行省于北京二年三月以叅知政事裔代左丞相襄行省于北京五月北京行省叅知政事裔移驻临潢府九月遣官分诣北京等路招募汉军不足则答捕之以胥持国为枢密副使权恭知政事行省于北京泰和四年六月罢惠川高三州秀巖滦阳徽州咸宁全安利民六县及北京宫苑使金史衞绍王纪崇宁元年十月曲赦北京金史宣宗纪贞祐三年正月北京军乱杀宣抚使温屯襄二月诏曲赦招抚北京作乱者贞祐四年六月辽西伪瀛王张致遣完颜纳罕张顽僧上表来归诏授致特进行北京路元帅府事兼本路宣抚使纳罕同知兵马总管府顽僧同知广宁府钦定热河志卷一百一钦定热河志卷一百二钦定四库全书钦定热河志卷一百二故事四元上都路元史世祖纪中统二年十月诏指挥副使郑江将千人赴开平指挥使董文炳率善射者千人由鱼儿泊赴行在所指挥使李伯裕率余兵屯潮河川十一月那海从阿唿岱出古北口驻兴州帝亲将诸万户汉军及卫军由檀顺州驻潮河川三年免兴州松州望云州亲旧差贼以云望云松山兴州课程𨽻开平府乌叶尔𫝊兴州监军珠尔以兵叛乌叶尔徃征之贼军射杀所乘马军士愤怒奋戈冲击大破贼军世祖纪至元二十七年二月兴州兴安饥给九十日粮十一月兴松二州陨霜杀木免其租二十九年正月兴州之兴安宜兴两县饥赈米五千石元史文宗纪致和元年八月阿苏卫指挥使托克托穆帅其军自上都来归即命守古北口及上都诸王实喇平章政事鼐玛台詹事奇彻战于宜兴斩竒彻于阵擒鼐玛台送京师戮之实喇败走彻尔𫝊子实勒们直宿卫致和元年八月从知托克托穆尔至潮河川获旺扎勒巴图尔爱勒徳济等十二人戮八人执四人归京归复于宜兴遇实喇鼐玛台等迎战奋戈击死二人以功赏白金楮币元史顺帝纪至元三年五月以兴州松民饥禁上都兴和造酒至正二十四年四月图卜沁特穆尔以兵入居庸关皇太子率侍卫兵出光熙门东走古北口趋兴松至路儿岭诏追及之还宫庚申外史至正二十八年七月二十一日大军自通州进兵克永平伊苏军溃于是檀会顺利大兴等处以次皆降附焉按以上诸条载兴州松州事其地属今承徳府境故着之其概言上都俱不録大宁路按大宁路元初为北京路至元七年改大宁嗣改武平后复为大宁凡纪𫝊中书北京者皆大宁路事在今承徳府境故全録之元史太祖纪九年十月穆唿哩征辽东髙州卢琮金朴等降十年二月穆唿哩攻北京金元师音逹珲乌库哩以城降以音逹珲为留守乌叶尔权兵马都元帅镇之兴中府元帅石天应来降以天应为兴中府尹四月诏张鲸总北京十提控兵从南征鲸谋叛㐲诛七月红罗山寨主杜秀降十一年春鲸弟张致䧟兴中府穆唿哩讨平之王珣𫝊太师穆唿哩略地奚霫珣率吏民出迎承制以珣为元帅兼领义川二州事张致僭号锦州隂结开义杨伯杰等来掠义州珣出战伯杰引去会致兄子以千骑来冲珣选十八骑突其前复令左右犄角之一卒以枪刺珣珣珲刀杀之其衆溃走获其马几尽时兴中亦叛穆唿哩图之召珣以全军来会致窥觇其虚夜袭之家人皆遇害及兴中平珣无所归穆唿哩留之兴中遣其子荣祖驰奏其事帝谕之曰汝父子宣力我家不意为张致所袭归语汝父善抚其事俟逆党平彼之族属城邑人民一以付汝吾不吝也珣以穆唿哩兵复开义擒伯等等杀之进攻锦州致部将髙益縳致妻子及其党千余人以献穆唿哩志以付珣但诛致家其余皆释之始还义州太祖纪十二年夏盗祁和尚据武平史天祥讨平之遂擒金将巢元帅以献元史世祖纪中统元年六月诏燕京西京北京三路宣抚司运米十万石输开平七月勅燕京西京北京等路宣抚司造羊裘皮㡌袴靴皆以万计输开平二年八月勅北京运粮于鱼儿泊食货志中统二年免北京差发以钞一千二百定于上都北京西京等处籴三万石世祖纪中统三年正月耶律铸诣北京饷诸王军仍遣宣抚司柴桢等増价籴米三万石益之三月括北京鹰坊等户丁为兵蠲其赋四月以北京广宁豪懿州军劳兴弊免今年税赋兵志中统四年八月命阿海充都元帅专于东京北京平滦懿州葢州路管领见管军人凡民间之事母得预焉世祖纪中统四年三月命北京元帅阿海𤼵汉军三十人赴开平五月诏北京运米五千石赴开平其车牛之费并从官给八月命中书省给北京西京转运使车牛价钞至元元年正月勅北京西京宣慰使和粜以备粮饷二年正月命兆京行省给扎拉齐户东徙行粮万石十二月宋子贞请罢北京行军中书省别立宣慰司以控制东北州郡从之按纪书中统二年罢行省置宣慰司至十五年又书改北京行省为宣慰司而八年至十四年复屡书特讷克亷希宪张附哈达行省如故则是十五年以前行省未尝罢也史书从之必有误元史世祖纪至元八年正月赈北京饥七月以国王特纳克行尙书省于北京辽东等路食货志金课在辽阳者至元十年聴李徳仁于龙山县胡碧峪淘采每嵗纳课金三两世祖纪至元十一年五月勅北京中京等新附军恐不宜暑权驻上京十一年二月以亷希宪为中书右丞北京等处行中书省事七月勅山北辽东道提刑按察使乌鲁斯布哈同叅知政事亷希宪行省北京国王特讷克母署事有大事则希宪等就议十二年八月免北京等路今嵗丝银十三年六月以北京行中书省亷希宪为中书右丞行省于荆南府以户部尚书张附叅知政事行中书省于北京十四年正月诏上都隆兴西京北京四路编民捕猎等户佥选丁壮军三千人防守上都二月命北京选福住所统军三百赴上都三月以郡王哈达为平章政事行中书省于北京十五年四月改北京行省为宣慰司九月诏发东京北京军四百人戍应昌府十月诏河西西京南京西川北京等处宣慰司案牍宜依江南近例令按察司照磨移河南河北道提刑按察司十六年二月诏河南西京北京等路课程令各道宣慰司领之五月乌朗哈特言贼北京西京车牛俱至可运军粮帝止之十八年二月以京大定诸州早免今嵗税赋之半二十年五月省北京提刑按察司副使佥事各一员八月勅大名真定北京卫辉四路屯驻新附军于东京屯田十月罢北京盐鐡课程提举司二十三年七月罢辽阳等处行中书省复北京感平宣慰司鄂都济苏部民饥就食北京二十四年四月诸王纳延反免北京今嵗丝银仍以军旅经行给钞三千定赈之五月遣额森传㫖谕北京等处宣慰司凡颖纳延所部者禁其征来母使乘马持弓矢托尔楚𫝊托尔楚探知纳延谋叛遣人驰驿上闻有㫖领军一万与皇子阿雅噶齐同力备御女直硕达勒达官民与纳延连结托尔楚遂弃妻子与麾下十二骑直抵建州距咸平千五百里与纳延党台繖巴图尔等合战雨中流矢继知其党特尔格绰尔齐等欲袭皇子阿雅噶齐以数十人退战千余人扈皇子渡辽水纳延军来袭托尔楚转鬬而前射其酋特古勒岱中口镞出于项队马死追兵乃退遂军懿州州老㓜千余人焚香罗拜道旁泣曰非宣慰公吾属无遗种矣世祖纪至元二十四年六月诸王实都尔所部特尔格率其党取咸平府欲刼取豪懿州守臣以乏军求援勅以北京戍军千人赴之九月咸平懿州北京以纳延叛民废耕作又霜雹为灾告饥诏以海运粮五万石赈之食货志至元二十四年九月除北京马五百匹世祖纪至元二十五年二月省辽东海西道按察司入北京改北京为武平路按元初沿金北京之名至是始改武平地理志载至元七年改北京为大宁然纪中仍书北京未见以大宁纪事也世祖纪至元二十五年二月辽阳武平等处除今年租税及嵗课貂皮二十六年十月武平路饥𤼵常平仓米万五千石赈之十一月武平路饥免今嵗田租十二月武平路饥以粮二万三千六百石赈之二十八年三月武平路饥百姓田于盗贼军旅免其去年田租赈辽阳武平饥民仍弛捕猎之禁四月以地震故免侍卫兵籍武平者今嵗徭役五月赈上都桓州武平寛河等处饥民十月武平路饥免今嵗田租十一月武平平滦诸饥弛猎禁其孕字之时勿捕食货志至元二十八年诏武平路丝绵并除之按元史食货志载中统五年北京市籴即至元元年事是年三始改元兹不重録世祖纪二十九年正月以武平地震全免去年税四千五百三十六锭今年粮输之止征二千五百六十九锭六月大宁路惠州连年旱涝加以役繁民饥死者五百人诏给钞二千锭及粮一月赈之按元史地理志武平后复为大宁不详年月纪中无复武平为大宁事以此年正月纪武平六月纪大宁証之则知改名在元二十九年春之间葢从此始定为大宁矣元史成宗纪大徳五年七月大宁路水以粮千石赈之元史仁宗纪七月大宁等路陨霜勅有司赈恤按是年为武宗至大四年仁宗七月已即位故入仁宗纪仁宗纪皇庆二年二月以大宁饥禁酒四月大宁路免今嵗盐课延祐四年惠州银洞三十六眼立提举司办课元史泰定帝纪九月大宁蒙古大千户部风雪毙畜牧赈米十五万石按是年为英宗至治三年泰定帝已即位故入㤗定纪泰定帝纪㤗定二年十二月大宁路饥禁酿酒惠州等处饥赈籴有差三年十一月大宁等路水民饥赈钞五万锭是嵗大宁路大水溺死者人给钞一锭四年三月大宁广平二路属县饥赈钞二万八千锭致和元年四月大宁属县饥发粟赈之元史顺帝纪元统二年六月大宁广宁辽阳开平懿州水旱蝗大饥诏以钞二万锭遣官赈之庚申外史上都与红罗山未平庚申帝在上都红罗山在东南伊苏驻兵在焉上都恃有红罗山为之籓篱红罗山恃上都为救援而不设备常遇春使人觇知之即以大兵鋭骑昼夜兼行六月破红罗山七月破上都城按是年为至正二十九年明太祖洪武二年明兴州卫明太祖实录命遇春自鳯翔赴北平以平章李文忠辅之自北平徃取开平道三河径鹿儿岭过惠州败故元将江文清兵次全宁故元丞相伊苏复以兵迎战又败之伊苏遁去进攻大兴州乃分兵千余为八屯伏其归路大破之明史李文忠𫝊拜征虏左副将军与大将军分道北征至北庆州而还道兴州禽国公江文清等降三万七千人至红罗山又降杨思祖之衆万六千余人按江文清常遇春传作汪文清字误也明太祖实录洪武四年二月罢山后诸州徙其民于山南中书右丞相魏国公徐达奏山后顺宁等州民虽已招集来降未见安土乐生恐其久而离散已徙顺宁宜兴州沿边民入壮平州县洪武七年九月燕山卫都指挥使朱杲通州卫指挥佥事郑治汝宁卫指挥佥事冯俊密云卫指挥佥事张斌等率师出古北口防秋卒遇敌皆力战死明史成祖纪洪武三十五年十月命北平州县弃官避靖难兵者朱宁等二百十九人入粟免死戍兴州大宁卫营州卫明太祖实录洪武四年十一月赐北平红罗山新附鞑靼军五万七千七百余人绵花绵布苏木五年六月振武卫指挥佥事王常先等招集红罗山故元将阿苏所部军士七千人来降七年七月左副将军李文忠帅师攻髙州大石崖克之斩故元宗王托多实哩禽其承制伯嘉努余衆败走文忠复遣指挥唐某追击之至氊㡌山遇故元鲁王营于山下以兵攻之斩鲁王及司徒达噶济平章巴尔知院唿都克获鲁王妃蒙克图并金印一玉图书一十二年六月命都督佥事马云统兵徃大宁明史太祖纪二十年正月冯胜为征虏大将军傅友徳蓝玉副之率师征纳克楚三月师出松亭关城大宁寛河会州富峪六月踰金山纳克楚降閠月师还次金山都督濮英殿军遇㐲死之九月置大宁都指挥使司明太祖实录十月征虏大将军永昌侯蓝玉奏留人马戍守大宁会州等处二十一年命北平都指挥使司调新籍军士赴大宁屯戍代还旧军二十三年遣使勅辽东都指挥故旻朱胜率所撡军马徃大宁候总兵官调遣其驼牛马非备战者悉发大宁运粮二十五年八月置营州后屯卫命指挥郭麟守之二十六年二月置营州前屯卫于兴州右屯卫于建州中屯卫于龙山县左屯卫于塔山北按兴州当作兴中州误脱一字明史太祖诸子列传宁献王权太祖第十七子洪武二十四年封踰二年就藩大宁在嘉峯口外古会州地东连辽左西接宣武为巨镇带甲八万革车六千所属诺音三卫骑兵皆骁勇善战权数令诸将出塞以善谋称明太祖实録二十八年四月调大宁左右二卫为宁王营州左右二䕶卫明史惠帝纪建文元年八月诏兴州营州开平诸卫军全家在伍者免一人十月燕兵自刘家口间道袭䧟大宁守将朱鑑死之总兵官刘贞都督陈亨援大宁亨叛降燕燕以宁王权及诺音三卫卒归北平太祖诸子列𫝊建文元年朝议恐权与燕王合使人召权权不至坐削三䕶卫其年九月江隂侯吴髙攻永平燕王徃救髙退燕王遂自刘家口间道趋大宁诡言穷蹙来求救权邀燕王单骑入城欵洽不为备北平锐卒㐲城外吏士稍稍入城隂结三卫部长及诸戍卒燕王辞去权祖之郊㐲兵起拥权行三卫彍骑及诸戍卒一唿毕集守将朱鑑不能御战殁王府妃妾世子皆随入松亭关归北平大宁城为空明太宗实録七月庚寅守遵化指挥蒋玉言都督刘贞陈亨都指挥卜万引大宁兵出松亭关驻沙河将攻遵化壬辰上率兵援之刘贞等闻上将至走还松亭关乙未命千户李濬等领兵至关刘贞等闭关不敢出适逻骑获大宁二卒至乃作招卜万书盛称奖万而极毁诋亨缄识牢密召一卒饮之酒且厚赉之而置书其衣中俾归与万其同获之卒窃窥之问守者曰彼何为者守者曰遣归通意故得厚赉卒请偕行遂俱遣而不与赉不得赉者至即发其事刘贞陈亨搜卒衣得与卜万书遂疑万执下狱籍其家九月议攻大宁乙未师行十月戊戌师至刘家口路极险隘守关百余人乃命郑亨领劲卒数百卷斾登山断其归路而从后攻之悉擒守关者师遂度关壬寅师抵大宁适西南隅城崩遂克之获都指挥房寛遣陈亨家奴并城中将士家属报亨等刘贞等引军来抜军士闻家属无恙皆解甲宁王权三䕶卫军为朝廷削夺者尚留城中至是皆归附上悉以还宁王丁未刘贞陈亨回至乱塔黄崖亨与营州中䕶卫指挥徐理右䕶卫指挥陈文夜袭破贞营贞单骑走广宁亨等率衆降甲寅抜大寕之衆及宁王权皆回北平乙夘我军至会州以大宁归附之衆分𨽻各军丁巳师松亭关按明史言燕王诈入大宁而实録言城西南隅崩而入事迹互异今两存以备考明太宗实録十月命兵复议大宁营州兴州三卫凡各卫官军先调辽东等处及在京并有坐事摘戍边者皆令复原卫屯田命户部尚书王钝驰驿徃北平与新昌伯唐云经度屯粮十一月令武安侯于千户寨灰岭庆州神树西马山七度河皆设烟墩使屯守知备仍令新昌伯以领军自小兴州至大兴州东接牛岭会州塔山龙山诸处屯种北勿令出会州西勿过千户寨永乐元年二月辛亥以兴州左屯兴州右屯兴州中屯兴州前屯兴州后屯𨽻北京留守行后军都督府按明史地理志兴州诸卫永乐元年二月徙治玉田迁安良乡丰润三河实録不言徙治史官之疎也明太宗实録永乐元年二月改营州左䕶卫为隆庆左卫右䕶卫为隆庆右卫中䕶卫为寛河卫三月调营州左屯卫于顺义右屯卫于蓟州中屯卫于平谷前屯卫于香河后屯卫于三河卫设左右中前后五所仍𨽻大宁都司明史成祖纪永乐元年三月改北平行都司为大宁都司徙保定始以地畀乌梁海诺音卫泰宁卫明史诺音𫝊成祖从燕起靖难患宁王蹑其后自永平攻大宁入之谋胁宁王因厚赂三卫説之来成祖行宁王饯诸郊三卫从一唿皆起遂拥宁王西入关成祖复选其三千人为竒兵从战天下既定徙宁王南昌徙行都司于保定尽割大宁地畀三卫以偿前劳按乌梁海初在黄河北明太祖二十二年分置三卫以居之其部落始内徙然犹有大宁等卫错处而监制之如都䕶然及成祖尽撤诸卫以地全畀乌梁海终明之世边徼遂无宁嵗明太宗实录永乐十年四月福余等三卫指挥使鼐尔巴哈等如勅书遣人纳马赎掳掠边卒之罪十九年十一月命辽将置逻骑营于古北口之北神树之地作深沟髙堑以自固二十年七月车驾次捕虏川始诸将之赴乌梁海也谕之曰官军至彼虏必西走以兵从西要之可获也至是率精骑数万驰赴之命武安侯郑亨成山侯王通阳武侯薛禄率大营诸将军后行甲戍乌梁海㓂党老弱者诣军门待罪命释之八月戍戍车驾次玻瓈谷诸将先受命征乌梁海者奏云已入㓂穴㓂悉衆来敌大败之斩首数千级余衆溃而西走尽收其口孳畜先道大宁入喜峰口明史宣宗纪宣徳三年八月丁未帝自将巡边九月辛亥次石门驲乌梁海㓂会州帝帅精卒三千人徃击之乙夘出喜峰口击㓂于寛河帝亲射其前锋殪三人两翼军并发破之甲子班师癸酉至自喜峰口六年七月许诺音三卫市易明宣宗实録六年正月宥泰宁福余诺音三卫剽窃之罪勅谕其大小头目七年五月诺音卫指挥使司差指挥图噜特穆尔奏所降印信为巴延实哩掠去请再给赐从之十年十月镇守辽东太监伊实喀等奏诺音三卫纵其部落数来扰边乞举兵征勦明英宗实録正统四年九月右叅将都指挥使杨洪领军追捕叛虏至白塔儿十岔口遇乌梁海五百余骑射死十二人生擒三人并获其马匹军器六年十月左叅将都督佥事黄直等率兵巡哨至巴颜山遇虏骑百余击走之明日至明安山复与乌梁海三百余骑遇都指挥朱谦文洪广等率衆又败之至莽赉泉贼遁去八年四月锦衣卫指挥佥事王息奉使乌梁海三卫还九年正月命成国公朱勇兴安伯徐亨都督马亮陈懐等分统兵出境勦贼时乌梁海三卫虽阳朝贡屡㓂辽东延安边境命勇出喜峰口恭顺侯吴克忠佐之亨出界岭口亮出刘家口懐出古北口各将兵万人约至黄河土河两大口等处探贼踪迹叶向髙诺音三卫考勇等兵渡栁河经大小兴州过神树至全宁遇福余逆战败之次虎头山及流沙遇泰宁诺音又败之明英宗实录初肥河卫都指挥伯勒格奏乌梁海拘杀其使人朝廷许其报复伯勒格遂同敖罕河卫都督尼克塔等率衆与战大败之明史诺音𫝊正统十二年卫拉特击杀鼐尔巴哈大掠以去额森继至诺音泰宁皆乞降福余独走避诺衮江三卫益衰畏卫卫拉特强不敢背仍嵗来致贡止以利中国赐赉又心衔边将勦杀潜图报复十四年夏大同叅将石亨等复击其盗边者于箭谿山三卫益怨秋导卫拉特大入英宗遂以是役北狩按正统是诺立三卫入贡邀赏无虑数十次其间六年则一年五至四年五月则一月四至考土木事在十四年而正月中犹有来朝者上下恬嬉懵然不悟彼岂独赐赉为利葢为卫拉特所使耳兹诺音传所言庻几得其实矣明英宗实录诺音卫都指挥阿尔齐黙遣其头目哈喇等来朝奏言为卫拉特额森所逼徙其部落于黄河穆楞之地昨者欲召三卫头目令发壮丁随营攻战臣等以祖父以来世臣中国不愿从之且言额森欲分道南向恐为边患并进马匹诏宴劳之先是泰宁等卫都督佥事格根特穆尔等遣人上书愿附塞居住为中国籓篱耳乞大宁废城及甲盾见赐如有外侮愿备前驱令去塞二百里居住天顺二年诺音卫欲从宣府入境朝贡守臣以闻命仍从喜峰口入明宪宗实録成化十年正月重给诺音卫印从本卫署印知院托和齐言其印为玛拉噶所掠故也二十三年六月诺音三卫为那海等逐掠各㩦人畜入关避匿勅辽东守臣严为战守之备仍遣译谕三卫聴其暂驻近边明孝宗实录宏治十一年十二月巡抚蓟州都御史洪钟奏潮河川去京师仅二百里居两山之间约广百余丈每夏秋山水涨溢则汪洋巨浸水退则坦然平路虏可拥衆而入请于本处之东三里许第二第三两寨之间其山内髙外低约余二丈凿为两渠以杀水势复于口外斜砌石堰使水由川中行仍于石堰之内筑立外关一座以百人防守使虏不冲突从之明史诺音𫝊三卫之迭犯也实诺音部哈丹陈通事为之二人者俱中国人被虏遂为三卫用嘉靖二十九年俺答谋犯畿东哈丹为指潮河川路俺答移兵白庙近古哈丹诈言敌已退边备缓俺答遂由鸽子洞曹榆沟入直犯畿甸已而俺答请开马市哈丹复徃来诱阻之三十年蓟辽总督何栋购捕至京伏诛钦定热河志卷一百二钦定热河志卷一百三钦定四库全书钦定热河志卷一百三外记一乌桓鲜卑之在汉魏慕容氏髙氏冯氏之在晋宋及北魏奚契丹之在隋唐诺音㤗宁等之在明声教所阻宛若异域然二千余年间君长渠帅之名氏散见诸书或详或略未可以阙而弗纪其盛衰兴废梗概差存均借是可考亦舆记所不容遗也爰各标名氏为纲与故事门相表里互资审核其事蹟旁见侧出不能系之一人者别为附録缀各国之末云志外记第二十三汉乌桓按乌桓在汉初为匃奴冐顿所破余衆孤弱臣服匃奴武帝时霍去病击破匈奴左地徙乌桓于上谷以东五郡塞外光武郝旦等内附复置之塞内于是縁边诸郡渐为乌桓所据其在今承德府境者曰辽西乌桓曰右北平乌桓曰渔阳乌桓而辽西乌桓为最强兹叙郝旦以下诸人如左又按汉时匃奴建庭直代云中不在承德府境其有事于上谷以东者已载故事门兹纂外记不列匃奴断自乌桓始辽西乌桓郝旦后汉书乌桓传建武二十二年匃奴国乱乌桓乘弱击破之匃奴转北徙数千里漠南地空二十五年辽西乌桓大人郝旦等九百二十二人率衆向化居塞内布于縁边诸郡遂为汉侦候助撃匃奴鲜卑渔阳乌桓歆志贲后汉书鲜卑传渔阳赤山乌桓歆志贲等数冦上谷永平元年祭彤赂偏何击歆志贲破斩之辽西乌桓于秩居后汉书鲜卑𫝊乌桓大人于秩居等与连休有宿怨共郡兵奔击大破之渔阳乌桓扶潄官后汉书鲜卑传乌桓豪人扶潄官勇健每与鲜卑戦辄䧟敌诏赐号率衆君右北平乌桓乌延后汉书乌桓传灵帝初右北平乌延衆八百余落自称汗鲁王辽西乌桓邱力居后汉书乌桓传灵帝初乌桓大人辽西有邱力居者衆五千余落自称王中平四年前中山太守张纯叛入邱力居衆中自号弥天安定王遂为诸郡乌桓元帅冦掠青徐幽冀四州五年以刘虞为幽州牧虞购募斩纯首北州乃定辽西乌桓楼班蹋顿后汉乌桓𫝊献帝初平中邱力居死子楼班年少从子蹋顿有武略代立总摄三郡谓辽西乌桓右北平乌桓辽东属国乌桓衆皆从其号令建安初冀州牧袁绍与前将军公孙瓒相持不决蹋顿遣使诣绍求和亲遂遣兵助击瓒破之绍矫制赐蹋顿难楼苏仆延乌桓乌延等皆以单于印绶后难楼苏仆延率其部衆奉楼班为单于蹋顿为王然蹋顿犹秉计䇿及绍子尚败奔蹋顿时幽冀吏人奔乌桓者十余万户尚欲慿其兵力复图中国建安十二年曺操自征乌桓大破蹋顿于栁城斩其首虏二十余万人袁尚与楼班乌延等皆走辽东辽东太守公孙康并斩送之其余衆万余落悉徙居中国按袁绍矫制所封之单于自蹋顿乌延之外尚有难楼为上谷乌桓苏仆延为辽东属国乌桓以不在今承德府境故不録又汉书所列乌桓封单于者四人三国魏志亦谓赐蹋顿难楼峭王汗鲁王印绶皆以为单于而裴松之注引英雄记则谓拜乌桓三子为单于及载诏封之版文则称辽西率衆王蹋顿右北平率衆王汗卢维辽东属国率衆王颁下所谓卢汗维者当即乌延或因其自称汗鲁王而讹所谓颁下者当即苏仆延名号各殊难于稽証则中外字书音译成讹理固然耳右北平乌桓能臣抵之三国志魏武帝纪北征三郡乌桓未至二百里虏乃知之尚熈与蹋顿辽西单于楼班右北单于能臣抵之等将数万骑逆军按袁绍所封之右北平单于为乌延是时与魏逆战者据后汉书三国志乌桓传乌延亦在其内而魏武记独作能臣抵之当是别为一人其所以称为单于别无可攷又按后汉时乌桓名之见于汉书者有乌桓大人勿柯乌桓大人戎朱廆率衆王侯咄归去延等俱未详其属于何部故不录鲜卑按鲜卑在汉初亦为冐顿所破窜于辽东塞外未尝通中国建武初始与乌桓随匃奴冦北边永元中耿䕫击破北匃奴因徙据其地稍稍近边其后寖大至延熹时分为三部右北平以东为东部以西为中部今承德府境盖得东部十之七中部十之三兹叙连休以下诸人如左辽西鲜卑连休后汉书鲜卑传元初四年辽西鲜卑连休等烧塞门冦百姓辽西鲜卑乌伦其至鞬后汉书鲜卑𫝊永宁元年辽西鲜卑大人乌伦其至鞬率衆请邓遵降奉贡献诏封乌伦为率衆王其至鞬为率衆侯建光元年秋其至鞬复叛累杀郡守控弦数万骑后其至鞬死鲜卑抄盗差稀按鲜卑之在后汉于光武时首先内属受封者为于仇贲满头然其所居在辽东于桓帝时最强大者为檀石槐凡东西中三部大人皆属之然其卓帐在髙栁北三百余里并在今承德府境外故不列后倣此辽西鲜卑宇文普囬莫那北史周本纪其先出自炎帝为黄帝所灭子孙遁居朔野其后有葛乌莬者鲜卑奉以为主遂总十二部落世为大人及其裔孙曰普囬因狩得玉玺三纽文曰皇帝玺普囬以为天授已其俗谓天子曰宇文故国号宇文因以为氏普囬子莫那自隂山南徙始居辽西是曰献侯为魏甥舅之国九世至侯豆归为慕容皝所灭按自晋以上九世为宇文莫那约计当在汉时故附録于此侯豆归即十六国春秋所载逸豆归详见后魏乌丸按汉武北讨以后乌丸微矣今録其可考者二人右北平乌丸冦娄敦辽西乌九䕶留三国志毌邱俭传毌邱俭率幽州诸军屯辽隧右北平乌丸单于冦娄敦辽西乌九都督率衆王䕶留等昔随袁尚奔辽东者率衆五千余人降冦娄敦遣弟阿罗槃等诣阙朝贡封其渠帅二十余人为侯王按乌丸传裴松之注引魏畧䕶留作䕶留叶随袁尚奔辽东作辽西阿罗槃作阿罗奖二十余人作三十余人当从俭传为正又北魏书徒河段就六眷传有渔阳乌桓库辱官约畧时世当在魏末晋初然无确验附着于此鲜卑按魏初鲜卑轲比能为最强其地自云中五原东抵辽水实尽有今热河全境然其卓帐当并州之北在今承德府境外比能见杀之后其余衆散居潢水之南黄龙之北亦皆无名氏可考今惟録檀石槐旧部受魏封爵者着于篇素利弥加厥机沙末汗成律归三国志鲜卑传业素利弥加厥机皆为大人在辽西右北平渔阳塞外建安中因阎桑上贡献通市太祖皆表宠以为王厥机死又立其子沙末汗为亲汉王延康初又各遣使献马文帝立素利弥加为归义王太和二年素利死子小以弟成律归为王代摄其衆魏书鲜卑传檀石槐分其地为中东西三部从右北平以东至辽东接夫余濊貊为东部二十余邑其大人曰弥加厥机素利槐头从右北平以西至上谷为中部十余邑其大人曰柯最阙居慕容等按檀石槐东部大人以魏书所载方位証之弥加厥机素利当在今境然三国志以素利弥加为一人厥机为一人魏书又似以弥加厥机为一人素利为一人未详孰是其中部大人亦未审孰居今境并附存之晋鲜卑按西晋之末北州纷扰热河北境为鲜卑宇文氏地为详着卷内其时乌丸已弱余种尚杂处其间故祇从附载至热河南境虽为段氏疆域所涉而段氏世居令支建亭不在今境内如檀石槐轲比能例不书鲜卑宇文莫圭十六国春秋前燕録太安初鲜卑宇文单宇莫圭部衆强盛遣其弟屈云冦边别帅素德延攻掠诸部廆亲击败之素怒延复率衆十万围廆于棘林衆咸震惧廆曰素怒延军无法制已在吾计中诸军但为力战无所忧也乃躬贯甲胄驰马出击大败之追奔百里俘斩万余人按庾信周上柱国齐王宪碑晋太康之世据有黄龙当太安初宇文莫圭攻慕容廆之时距太康止十有余年史称莫圭部衆强盛自称单于则所谓据有黄龙者当即莫圭鲜卑宇文悉独官十六国春秋前燕録太兴二年廆封略渐广据棘城晋平州刺史东夷校尉崔毖乃隂结髙句丽及宇文氏段氏谋灭廆以分其地三国进攻棘城廆闭门自守遣使独以牛酒犒宇文大人声言于衆曰崔毖昨有使至二国疑宇文氏与廆有谋各引兵归宇文大人悉独官曰二国虽归我当独兼其国率衆数十万逼城连营四十里廆使召其子翰于徒河翰遣使谓廆曰悉独官举国为冦彼衆我寡易以计胜难以力胜今城中之衆足以御冦翰请为竒兵于外伺其问而击之乃听翰留徒河悉独官闻之曰翰素名骁果今不入城或能为害当先取之城不足忧也遂分遣数千骑击翰翰潜知之诈为段氏使者逆于道曰慕容翰久为吾患闻当击之吾已严兵相待宜速进也使者既去翰即出城设伏以待之宇文氏之骑见使者大喜驰行不复设备进入伏中翰奋击尽获之乗胜迳进遣间使语廆出兵大战廆使子皝与长史裴嶷将精锐为前锋自将大兵继后悉独官自恃其衆初不设备见廆兵至方率衆逆战前锋始交翰将千骑从旁直冲其营纵火焚之衆皆震扰不知所为遂大败之悉独官仅以身免尽俘其衆获皇帝玉玺三纽按皝破悉独官得玉玺三纽与周书普囬文合知悉独官以下至乞得归逸豆归即九世中之三世也鲜卑宇文乞得归十六国春秋前燕録太宁三年春三月石勒遣使通和廆拒之送其使于建康勒怒加宇文迄得归官爵使之击廆廆遣皝拒之以辽东相裴嶷为右部都督率索头段国为右翼命征虏仁自平郭趣伯林为左翼乞得归屯保浇水固垒不战遣兄子悉㧞䧺袭仁于伯林仁逆击悉拔雄斩之悉虏其衆乗胜与皝攻乞得归大破之乞得归弃军走皝仁入其国城使轻兵追乞得归过三百里而还尽获其国重器畜产以百万计徙其民数万户以归先是海出大龟枯死于平郭至是而乞得归败其东部大人逸豆归逐而杀之因自立为王鲜卑宇文逸豆归涉奕干十六国春秋前燕録宇文逸豆归既杀乞得归自立咸和八年八月皝率骑讨之军于广安逸豆归惧请和遂筑榆隂安晋二城而还咸康元年七月遣右司马封奕率兵袭击宇文别部涉奕干大获而还涉奕干率骑追战于浑水又败之二年六月段辽遣弟兰将攻栁城西曲水宇文逸豆归入冦安晋以为兰声援皝引兵北趣安晋逸豆归弃辎重走皝遣封奕率轻骑追击大破之收其军实馆谷二旬而还十月使封奕攻宇文别部大㨗而归五年又使子盪冦将军恪平敌将军霸等击宇文别部建元元年二月宇文逸豆归遣其相国莫浅浑将兵来伐诸将争欲击之皝不许浑以皝为惮已荒酒纵猎不复设备皝遣翰率骑击之浑大败仅以身免二年正月皝与左司马髙诩谋伐宇文逸豆归以翰为前锋将军刘佩副之分命广威将军军渡辽将军恪平敌将军霸及折冲将军慕舆根将兵三道并进逸豆归遣骁将南罗大涉奕干将精兵拒翰翰自出冲阵奕干将应之霸从旁邀击遂斩奕干宇文士卒不战而溃燕兵乘胜逐之遂克其都城逸豆归逺遁死漠北宇文氏由是散亡皝悉收其畜产赀货辟地千余里徙其部民五万余落于昌黎改涉奕干所居城为威德城使弟左将军彪戍之而还鲜卑木堤乌桓悉罗侯十六国春秋前燕録咸和九年正月皝遣军谘祭酒封奕攻鲜卑木堤干白狼扬威将军淑虞攻乌丸悉罗侯于平冈皆破斩之前燕按慕容氏自廆居棘城尚在今承德府境外后併段氏宇文氏其境始大自廆及皝并受晋封号洎称燕王渐成外域皝都龙城实居今境故记録自皝始儁之二年始南徙数年之间不乏事蹟兹具着于篇并及龙城留台以下诸人不列慕容暐者以其都邺不在今境也慕容皝十六国春秋前燕録慕容皝字元贞小字万年廆第二子晋成帝咸和八年五月廆卒皝嗣辽东公位九年三月段辽冦徒河皝别将张萌击败之辽遣弟兰冦栁城不克而退休息二旬复益兵来攻卒不能㧞皝遣宁逺将军汗及封奕䓁共救之与兰遇于牛尾谷大败奕整阵力战得不没咸康二年六月段辽遣中军将军李咏夜袭武兴遇雨而还都督张萌追击禽之辽别遣弟兰率步骑数万屯于曲水亭将攻栁城西曲水皝率步骑五万击之师次栁城兰不战而遁皝谓诸将曰虏耻无功而归必将复至冝于栁城左右设伏以待之乃遣封奕率骑潜伏于马兠山七月辽果来冦抄奕夹击大破之斩其将荣伯保十月使世子儁伐段辽诸城大㨗而归三年正月徙昌黎郡筑好城于乙连东戍之以逼乙连六月辽又遣从弟扬威将军屈云夜袭皝子遵于兴国城大战于五官水上云败斩之九月左长史封奕等以皝任重位轻宜称燕王遂以三年十月丁夘僭即王位大赦改备羣司十一月皝以段辽屡为患称藩于赵乞师讨辽自请尽率国中之衆会之并以弟宁逺将军汗为质石虎大悦辞其质期以明年大举四年正月皝遣都尉赵槃如赵听师期虎将击段辽募骁勇者三万余人悉拜龙腾中郎率舟师十万步骑七万伐之三月槃还至棘城皝引兵攻掠令支以北诸城段辽弟兰来拒战败之掠五千余户及畜产万计以归五月赵王虎至徐无辽奔密云山虎进入令支怒皝之不会师先攻辽而自专其利率衆来伐燕人震恐皝成周内史崔焘等凡三十六城皆叛应之赵兵进攻棘城围守旬余左右或劝皝降皝曰孤方取天下何谓降也遣子盪冦将军恪等率骑二千晨出击之赵兵弃甲逃溃恪等乘胜追击斩获二万余级皝分兵讨诸叛城皆下之拓境至凡城筑戍凡城而还十二月段辽䧏皝遣使诈降于赵请兵接应石虎遣征东将军麻秋率衆三万迎之皝自率诸军迎辽遣伏精骑七千于密云山大败麻秋于三藏口拥段辽及其步衆以归五年四月虎使镇逺将军石城入冦凡城不克进䧟广城六年皝率骁骑二万出蠮螉塞长驱至于蓟城掠徙入幽蓟三万余户而还七年正月使筑龙城改栁城为龙城县八年七月营龙城新殿十月皝迁都城大赦晋康帝建元元年十月皝躬巡郡县劝课农桑复大起龙城宫阙二年四月赵平北将军尹农率衆冦凡城不克而去晋穆帝永和元年二月赐大臣子弟为官学生号髙门生立东墙于旧宫以行乡饮之礼亲造太上章以代急就又着典诫十五篇并以教胄子十月皝以古者诸侯即位各称元年于是始不用晋号自称十二年十四年正月皝亲幸东庠十月享羣臣于承干殿以久旱丐百姓田租十五年七月皝畋于西鄙马倒被伤九月丙申薨于承干殿时年五十二在位十五年十月塟于龙山伪僭号追谥文明皇帝庙号太祖陵曰龙平按録内慕容汗慕容恪当时俱为将军然止因事着号故不另标题后倣此慕容儁十六国春秋前燕録慕容儁字宣英小字贺赖㧞皝第二子僭即燕王位称元年大赦罒月发兵伐赵以恪为辅国将军评为辅弼将军阳骛为辅义将军霸为前锋都督建锋将军简精卒二十余万二年二月使霸将兵二万自东道出徒河慕容根自西道出蠮螉塞儁自中道出卢龙塞代赵留世子守龙城三月攻䧟蓟城入都于蓟兵至范阳太守李产率八城令长出降四月悉置幽州郡县守宰自将撃邓恒于鲁口引兵还蓟八月徙代郡民于凡城九月南狥冀州十月还蓟留诸将守之还至龙城谒陵庙二年二月冉闵僭称大号攻围襄国赵主石祇危迫乞师闵闻儁欲救赵遣大司马从事中郎常炜来聘儁囚炜于龙城遂还蓟八月克中山释炜囚使居凡城十二月儁如龙城元玺元年正月儁还蓟稍徙军中文武兵民家属于蓟四月恪与闵战于魏昌廉台擒闵送之于蓟斩于龙城遂攻邺六月邺北郡县悉降八月魏校尉马愿等开邺城纳燕兵十一月戊辰僭即皇帝位大赦建元元玺国号大燕时晋永和八年也建留台于龙城二年二月立妻可足浑氏为后世子为皇太子皆自龙城迁于蓟宫三年九月儁如龙城四年四月儁自和龙还蓟城五年七月太子卒伪谥猷懐光寿元年二月复立次子中山王暐为太子大赦十一月自蓟徙都于邺十二月使昌黎辽东二郡营起廆庙建熈元年正月甲午儁薨时晋升平四年也塟于龙陵伪谥景昭皇帝庙号烈祖龙台留台尚书三人乙逸十六国春秋前燕録元玺元年十一月建留台于龙城以元菟太守乙逸为尚书专委留务慕容垂十六国春秋前燕録元玺三年四月命冀州刺史吴王霸徙治信都更名曰垂寻迁侍中留録台事镇龙城大得东北之和儁忌之复召垂还慕容亮十六国春秋后燕録慕容令密谋起兵镇东将军渤海王亮镇龙城令将袭之亮闭城拒守前燕録建熈十一年十一月冝都王桓率鲜卑五千奔龙城杀镇军将军渤海王亮併其衆奔辽东按慕容儁建龙城为留台以乙逸为尚书又以慕容垂代逸寻召垂还而不言代垂之人以慕容令之叛及慕容桓之事攷之知代垂者亮也终前燕镇龙城者此三人栁城守将二人石琮慕舆埿十六国春秋前燕録段辽遣弟兰与慕容翰冦栁城栁城都尉石琮与城大慕舆埿并力拒守兰等不克而退复益兵来攻围二旬琮埿拒守弥固杀伤千余人卒不能拔凡城守将一人悦绾十六国春秋前燕録悦绾榼庐城大人也初仕皝为司马石虎入冦遣征北张举袭凡城皝以绾为御难将军授兵一干以守之好城守将一人兰勃十六国春秋前燕録咸康三年正月筑好城于乙连东使折冲将军兰勃戍之以逼乙连四月乙连饥甚段辽以车数千辆输乙连粟勃邀撃获之昌黎太守一人髙开十六国春秋前燕録慕容儁三年赵故太尉刘准土豪封放别聚衆自守儁使昌黎太守髙开讨准放开至渤海准放迎降附録十六国春秋前燕録建熈五年七月遣太尉封奕侍中慕舆龙诣龙城徙宗庙及所留百官于邺都十月封奕等迎神主于和龙十一年秦兵至邺十一月暐与上庸王评乐安王臧定襄王渊左卫将军孟髙殿中将军艾朗等数十骑出奔昌黎坚使郭庆追之执暐送于坚庆进至龙城评奔髙句丽前秦按慕容暐为苻坚所破地入于秦前后燕之间十有余年秦之职官及境内事不可阙也列序如左龙城镇将一人苻洛十六国春秋前燕録坚从弟行唐公洛镇和龙平州刺史二人石越十六国春秋前秦録建元十六年八月分幽州置平州以石越为平州刺史领䕶鲜卑中郎将镇龙城苻冲十六国春秋前秦録建元二十一年幽州刺史王永平州刺史苻冲帅幽并人衆撃慕容垂按秦初灭燕其幽州刺史镇和龙及苻洛以和龙叛平洛之后乃分幽州置平州于是幽州刺史镇蓟州而平州刺史镇和龙此惟地入于秦十数年间如是前后皆不然也又前秦録太安元年十一月苻丕以王兖为平东将军平州刺史十二月以宋敞为平州刺史是时和龙已入于慕容垂兖与敞但有刺史之名而未能至其地故但附识于此昌黎太守二人王緼十六国春秋前秦録苻洛举兵以昌黎太守王緼为右司马宋敞十六国春秋前秦録建元二十一年王永苻冲频为慕容垂将帯方太守平视等所败乃遣昌黎太守宋敞焚和龙蓟城宫室率衆三万进屯壶关按魏书张衮传衮父卓昌黎太守考昌黎郡至魏世祖太延时始入于魏张衮之厯官在魏太祖时衮父张卓为昌黎太守计其世次当在秦苻坚时并识于此附録十六国春秋前秦録建元十二年十月坚遣安北将军幽州刺史行唐公洛为北讨大都督帅幽冀兵十万撃魏又遣后将军并州刺史俱难镇军将军邓𦍑尚书赵迁御史中丞李柔前将军朱彤前禁将军张蚝右禁将军郭庆帅步骑二十万东出和龙西出上郡皆与洛会十六年三月行唐公洛自称大都督秦王以平规为辅国将军幽州刺史四月洛率衆七万发和龙将图长安坚使屯骑校尉石越率骑一万自东莱出石径浮海四百余里袭和龙五月斩平规及其党羽百余人幽州悉平钦定热河志卷一百三钦定热河志卷一百四钦定四库全书钦定热河志卷一百四外记二魏后燕按慕容垂灭后垂复中兴皝儁旧疆仍为燕没及寳自中山北徙又都龙城由盛及熈凡传三世髙云养子犹冐慕容乘熈之乱以攘有其国四主相承皆是土也今自寳以下各详着之稽寳初徙及云之亡皆在晋世然是时魏有中原久矣南海北海如风马牛魏收编之魏史于义较长今从其例不复以典午标题焉叙慕容寳至慕容云及龙城镇将以下诸人如左慕容寳十六国春秋后燕録慕容寳字道佑小字库勾垂第四子以晋太元二十一年嗣伪位大赦改元永康元年八月魏太祖大举来伐二年三月魏围中山既久将士皆思出战赵王麟每阻其议麟既叛侍郎段平子说麟招集丁零东据和龙寳召髙阳王隆及辽西王农谋去中山走保龙城隆曰今外冦方盛而内难复起百姓疑惧诚不可以拒敌北迁旧都亦事之冝然龙川地狭民贫若节用爱民务农训典数年之中公私充实庶几返斾克复故业如其未能则慿险自固犹足以养锐耳寳出中山至蓟殿中亲近散亡略尽惟髙阳王隆所领数百骑为宿卫清河王会率步骑迎寳乃尽徙蓟中府库比趋龙城魏兵追之寳不欲战会固请逆撃之魏兵大败会既退魏兵矜狠滋甚四月寳宿广都黄榆谷会遣其党分道袭隆农杀隆于帐下农被创逃遁会复勒兵攻宝侍御郎髙云袭撃败之逃奔中山开封公详执而杀之论功行赏以农为左仆射寻拜司空领尚书令赠髙阳王隆为司徒以髙云为建威将军封夕阳公十月燕人有自中山至龙城者言太祖衰弱司徒德完守邺城会德表至劝寳南还于是大简士马将复取中原遣将军启崙南视形势三年正月启崙还至龙城言中山已䧟寳命罢兵辽西王农曰冝因成师袭库莫奚从之北行渡绕洛水会南燕王德遣侍郎李延诣寳言魏主西上中国空虚寳大喜即日引还诏诸军就顿不听罢文武将士皆以家属随驾辽西王农长乐王盛切谏寳曰吾计决矣敢諌者斩二月发兵龙城以慕舆腾为前军大司马辽西王农为中军寳为后军步骑三万连营百里次于乙连长上段速骨宋赤眉等因衆心之惮征役作乱逼立髙阳王崇为主寳将十余骑奔辽西王农营营兵亦厌征役皆弃仗走寳农奔还龙城长乐王盛闻乱引兵出迎寳农仅而得免尚书顿丘王兰汗潜与骨速等通谋引兵营龙城之东城中兵少盛徙内近城之民得丁夫万余乘城御之三月速骨攻城农恐不能守且为汗所诱夜潜出赴之明旦攻城城上拒战甚力速骨乃将农循城农素有忠莭威名城中恃以为强忽见在城下遂皆逃溃实轻骑南奔速骨幽农于殿内以髙阳王崇㓜弱更欲立农崇亲信让出力健等杀农速骨即诛让等兰汗袭撃速骨并其党尽杀之遣使迎寳及于蓟城寳欲还北盛等皆曰汗之忠欵虗实未明不如南就范阳王合衆以取冀州若其不㨗收南方之衆徐归龙城未为晩也寳以汗祀燕宗庙所为似顺欲还龙城盛劝寳宜且驻留乃遣冗从仆射李旱先往见汗寳留顿石城会汗遣左将军苏超奉迎陈汗忠欵寳不待旱还遂行盛流涕固谏不听留盛在后盛与将军张真等下道避慝寳至索莫汗陉去龙城四十里汗遣弟加难帅五百骑岀迎颍隂公余崇密劝寳勿前不从行数里先执崇杀之引寳入龙城之外邸遂为汗所弑谥曰灵帝盛僭伪位追谥寳曰惠愍皇帝庙号烈宗慕容盛十六国春秋后燕録慕容盛字道运寳之庶长子寳即位领北中郎镇邺进爵为王寳为兰汗所杀盛驰进赴哀汗以为侍中左光禄大夫亲待如旧汗兄提弟加难劝汗杀盛不从提事汗多无礼盛因而间之太原王竒楷之子汗之外孙也汗亦宥之以为征南将军盛遂相与谋潜使竒逃去起兵于建安汗遣提讨之盛曰太尉素骄难信汗因更遣抚军将军仇尼慕是时龙城自夏不雨至秋七月汗日诣燕诸庙及寳神座顿首祷请委罪于提加难加难率部兵袭仇尼慕军汗惧遣子穆讨之穆曰慕容盛我之仇讐竒今起兵盛必为应请先除之盛妃密以告于是伪称疾笃汗亦止不杀穆讨提加难破之大飨将士汗穆皆醉盛夜如厠袒而踰垣入于东宫与李旱等诛穆进攻汗斩之汗子鲁公和陈公扬分屯令支白狼盛遣李旱张真袭诛之提加难亡匿捕得斩之于是内外帖然宇文㧞率壮士数百来赴盛拜㧞为大宗正告成于太庙大赦盛谦抑自卑不称尊号遂以长乐王摄行统事诸王降爵为公初太原王竒举兵讨汗进屯乙连盛既诛汗命罢兵竒勒兵叛盛执竒还赐死桓王之嗣遂絶九月以慕容豪为幽州刺史镇肥如十月丙子盛僭即尊位大赦改元建平尊寳后段氏为皇太后太妃丁氏为献庄皇后正月大赦改元长乐有犯罪者每十日一自决之髙句骊王安遣使贡方物七月拜范阳卢溥为幽州刺史八月辽西太守李朗在郡十年威制境内恐盛疑之累徴不赴以母在龙城未敢显叛乃隂召魏兵将为自安计许以郡降表请发兵诣龙城以拒冦盛曰此必诈也召其使诘之果无事实尽灭其族遣辅国将李旱率骑讨之师次建安召旱旋师羣臣莫测其故九月复遣之朗闻其家被诛拥二千余户以自固及旱中路还谓有内变不复设备迎魏师于北平旱追及无终斩之十二月征虏将军燕郡太守髙湖帅户二千降魏二年正月大赦去皇帝号贬称庶人天王魏遣材官将军和拔袭幽州刺史卢溥克之禽溥盛遣广威将军孟广平拔之无及斩魏辽西守宰而还髙句骊王安事燕礼慢二月率衆三万伐之以骠骑大将军熈为前锋袭其新城南苏二城克之开境七百余里徙五千余户于辽西十二月立燕台统诸部杂夷尊献庄丁氏为皇太后立辽西公定为皇太子大赦引见百僚于东堂考详器艺超拔者十有二人命百官举文武之士才堪佐世者各一人三年七月讨库莫奚大虏获而还盛惩其父寳以懦弱失国峻刑极威旧臣莫不夷灭前将军思悔侯叚玑等因衆心摇动潜入禁中鼔譟盛率左右出战贼从闇中击伤盛足召叔父河间公熈属后事熈未至而盛死伪谥昭武皇帝墓号兴平陵庙号中宗慕容熈十六国春秋后燕録墓容熈字道文小字长生垂少子永康初随寳奔龙城叚速骨之难诸王多被其害熈素为髙阳王崇所亲爱故独免兰汗之簒以熈为辽东公长乐元年拜都督中外诸军事骠骑大将军尚书左仆射领中领军及盛死羣望在盛弟司徒尚书令平原公元而熈素得幸于丁氏遂废太子定密迎熈入宫以晋隆安五年八月癸已僭即尊位大赦改元光始改北燕台为大单于台置左右辅位次尚书十二月魏虎威将军宿库干攻令支中领军宇文拔救之宿库干拔令支而戍之二年正月干失利退走遂以拔为幽州刺史镇令支五月髙句骊攻宿军平州刺史归弃城走三年正月熈引见州郡及单于北部耆旧于东宫问民间疾苦司𨽻部民刘瓒对问称㫖拜帯方太守是月大治宫室十二月尊垂之贵嫔段氏为皇太后立贵嫔苻氏为皇后大赦四年九月熈北袭契丹大破之十二月髙句骊冦燕郡五年正月熈代髙句骊不克引归八月辽西太守邵颜有罪亡命为盗九月中常侍郭仲讨斩之十二月熈袭契丹六年正月熈与苻后至陉北畏契丹之衆将还苻后弗听轻兵袭髙句骊不克而还夕阳公云伤于矢且畏熈政虐以疾去官五月寳诸子博陵公䖍上党公昭皆以嫌疑赐死乃大城肥如及宿军以仇尼倪为镇东大将军营州刺史镇宿军上庸公懿为镇西大将军冀州刺史镇肥如建始元年正月改元建始四月苻后死熈哭之恸七月葬后于徽平陵初中卫将军冯䟦坐事亡奔至是以熈政残虐与从兄万泥等推夕阳公云为主发尚方徒五千余人分屯四门跋弟乳陈等帅衆攻洪光门禁卫散走遂入宫授甲闭门拒守中黄门赵洛生等奔告熙尚方兵禇头踰城从熈熈惊走沟下潜匿中领军㧞谓中常侍郭仲曰大事垂㨗而帝无故自惊深可怪也然城内企迟至必成功不可稽留吾当先往趣城卿留待帝乃分壮女二十余人登北城将士谓熈至皆投仗请降既而久不至衆皆溃散拔为城中人所杀熈为人执送于云云杀之及其诸子同殡城北云葬之苻氏墓伪谥昭文皇帝髙云十六国春秋后燕録慕容云字子雨寳养子髙句骊之支庶也皝破髙句骊徙于青山由是世为燕臣以髙为氏云厚重寡言时人以为愚惟中卫将军长乐冯跋与为友寳为太子云以武艺侍东宫永康初拜侍御郎袭败会军寳遂子之赐姓慕容氏拜建威将军封夕阳公及熈嗣位称疾其后因熈出葬苻氏冯䟦袭杀熈推云为主遂以晋义熈三年七月乙丑僭即天王位复姓髙氏大赦改元正始国仍号大燕八月署冯䟦为侍中都督督中外诸军事征北大将军开府仪同三司録尚书事封武兴公二年正月立妻李氏为天王后子彭城为太子五月以尚书令冯万泥为幽冀二州牧镇肥如七月封慕容归为辽东公使主燕祀立燕之宗庙社稷三年十月云自以无功德而居大位内怀危惧常蓄养壮士以为腹心爪牙宠臣离班桃仁専典禁兵赏赐以巨万计而班仁志愿无厌犹有怨憾云临东堂班仁怀劔执纸而入称有所启拔剑击云云以几拒班仁从旁撃云遂被杀冯跋迁云尸于东宫伪谥惠懿皇帝龙城镇将二人王佐十六国春秋后燕録燕二年闰五月命带方太守王佐镇龙城慕容农十六国春秋后燕録燕二年七月建节将军余巖叛北趣幽州遂据令支八月垂遣骠骑将军农出蠮螉塞歴凡城趣龙城会兵讨余巖农至龙城休飬士马十余日诸将皆曰殿下之来取道甚速今乆留不进何也农曰吾速来者恐余巖过山钞盗侵掠良民耳今此田善熟未收而行徒自耗损当俟收毕往即袅之亦不出二旬耳顷之农将步骑三万攻令支巖衆震骇稍稍踰城归附巖计穷力竭出城诣降农斩巖兄弟进伐髙句骊复辽东元菟二郡还屯龙城上疏请缮修陵庙垂以农为使持节都督幽平二州北狄诸军事幽州牧镇龙城徙平州刺史帯方太守王佐镇平郭龙城留台尚书二人兼留台尚书二人慕容隆平幼封孚十六国春秋后燕録建兴四年正月辽西王农在龙城五年表请代还召农还为侍中司隶校尉以髙阳王隆为都督幽平二州诸军事征北大将军幽州牧建留台于龙城以隆録留台尚书事又以护军将军平幼为征北长史散骑常侍封孚为司马并兼留台尚书慕容会十六国春秋后燕録建兴十年十二月以清河公会録留台事领幽州刺史代髙阳王隆镇龙城按会本传建兴初封公未㡬进爵为王凡城镇将一人卫驹十六国春秋后燕録光始三年十二月以光禄大夫卫驹为并州刺史镇凡城白狼城镇将一人冯汝陈十六国春秋后燕録正始二年五月以中军将军冯汝陈为并州刺史镇白狼宿军城镇将二人慕容归十六国春秋后燕録光始二年五月高句骊攻宿军平州刺史归弃城走仇尼倪十六国春秋后燕録光始六年五月以仇尼倪爲镇东大将军营州刺史镇宿军新城镇将一人恱真十六国春秋后燕録光始三年十二月以卫尉恱真为青州刺史镇新城昌黎尹二人留忠十六国春秋后燕録长乐元年正月昌黎尹留忠谋反伏诛冯素弗十六国春秋后燕録正始元年八月署冯素弗为昌黎尹抚军大将军昌黎太守二人崔适十六国春秋后燕録崔适字宁祖有名于时仕垂尚书左丞范阳昌黎二郡太守按崔适北史作崔矞以字宁祖推之适盖遹之譌当以北史为正贾十六国春秋后燕録贾彜字彦伦弱冠仕垂辽西王农记室参军魏太祖闻其名尝遣使求之垂弥増器重更加宠秩迁骠骑长史带昌黎太守石城令一人高和十六国春秋后燕録光始二年十一月狩于北原石城令高和与尚方兵作乱附録十六国春秋后燕録建兴三年三月赵王麟击许谦破之谦奔西燕遂废代郡悉徙其民于龙城五年九月北平吴桂聚衆千余立沙门为天子攻破北平转冦广都入白狼城高阳王隆方葬其夫人郡县守宰皆来会衆闻桂反请隆还城遣大兵讨之隆曰今闾阎安业民不思乱桂等以诈谋惑愚夫诱胁相聚无能为也遂留塟讫遣北平太守广都令先归续遣安昌侯进将百余骑趋白狼城桂衆闻之皆溃穷捕斩之十一年二月平翰率衆趋龙城清河公会遣东阳公根等击翰破之长乐元年正月遣中卫将军卫双就诛幽州刺史留志于凡城北燕按冯氏窃据承燕故土江南所谓黄龙国主也文起文通兄弟相及二十八年兹节叙大㮣暨龙城守将以下如左冯䟦十六国春秋北燕録冯跋字文起长乐信都人小字乞直伐永嘉之乱跋祖父和避地上党父安雄武有局量慕容永僭号以安为征东将军永为垂所灭安东徙和龙家于长谷䟦母弟素弗次丕次宏皆不修行业惟跋恭慎父母器之既而家于昌黎永康末慕容寳僭号署为殿中左监稍迁卫中郎将中卫将军熈即伪位宻欲诛䟦兄弟䟦惧祸遂与诸弟亡命与万泥等二十二人结盟䟦与二弟乘车使妇人御之潜入龙城匿于北部司马孙䕶家因而杀熈立夕阳公高云为主䟦进为使持节侍中都督中外诸军事征北大将军开府仪同三司録尚书事封武邑公事无大小皆决于䟦兄弟髙云爲幸臣离班桃仁所杀跋升洪光门以观变帐下督张泰李桑斩班于西门杀仁于庭中羣僚请跋爲主遂以晋太元二十年僭即天王位于昌黎大赦即国号曰燕建元太平分遣使者巡行郡国观察风俗尊母张氏爲皇太后立妻孙氏为皇后子永为皇太子二年二月万泥与乳陈自以宗室至亲并有大功当入爲公辅久而不得阻兵俱叛䟦命将讨之俘斩无遗八月䟦以礼塟云及其妻子立云庙于韭町置园邑二十家三年正月蝚蠕勇斛律遣使献马三千匹求䟦女乐浪公主遣游击将军秦都率骑二千送女归于蝚蠕库莫奚虞出库真率三千余落请交市献马千匹许之处之于营邱分遣使者巡行郡国孤老久病不能自存者赈谷帛有差孝弟力田闺门和顺者皆褒显之七月遣太常丞刘轩徙北部人五百户于长谷为祖父园邑以太子永领大单于置四辅都尉跋励意农桑勤心政事每遣守宰必亲见东堂问为政之要六年五月契丹库莫奚来奔署其大人为归善王八月魏使谒者于什门来聘䟦留之八年建太学以长乐刘轩营邱长炽成周翟崇为博士郎中简二千石以下子弟年十三以上者教之九年自三月不雨至六月跋减膳彻悬大赦十一月蝚蠕大檀遣使献马三千匹羊万口厚礼其使而遣之十年四月和龙有赤气四塞蔽日自寅至申太史令张穆曰此兵气也五月太宗遣征东大将军长孙道生率精骑二万来伐袭乙连城克之进攻和龙跋婴城固守魏攻之不克掠其民万余家而去十一年三月穴国遣使来朝十八年八月太子永卒立次子翼为太子十九年二月丁零氐杨道来降二十二年八月跋寝疾召中书监申秀侍中杨哲谓之曰吾患当不济卿等善相吾子九月命太子翼摄国事勒兵听政以备非常䟦妾宋夫人规立其子受居恶翼聴政谓之曰主上病将瘳奈何便欲代父临天下乎翼性仁弱遂还东宫一日三往省疾宋夫人矫诏遏絶内外中给事胡福掌禁卫言于司徒録尚书事中山公宏曰宋夫人专擅恐一旦不讳国家殊未得安宏深然之于是与壮士数十人裹甲入禁中为乱跋惊惧死宏遂即天王位太子翼率东宫兵出战败绩宏赐翼死跋有子百余人皆杀之塟跋于长谷陵伪谥文成皇帝庙号太祖按冯跋之立当晋安帝义熈五年此云晋太元二十年者误又后燕録言慕容熈灭于义熈三年与此亦不合乃纪载之疎也冯宏十六国春秋北燕録冯宏字文通跋季弟跋死僭即天王位元年正月大赦改元太兴二月立夫人慕容氏为皇后二年正月立慕容后子王仁为太子六月世祖来伐七月至辽西宏遣侍御史崔聘奉牛酒犒师世祖至和龙石城等十郡迎降世祖发其民三万穿围堑以守和龙八月攻建徳冀阳拔之九月世祖引师还十一月黜长乐公崇使镇肥如十二月崇遣弟乐陵公邈如魏请举部降宏闻之使别将封羽率衆围崇于辽西三年正月世祖遣抚军大将军永昌王健救辽西六月世祖遣诸军击和龙别将围凡城凡城降八月崇上表于魏请求说降其父世祖不许四年正月宏遣给事黄门侍郎伊臣请和于魏世祖不许三月宏遣尚书高颙上表称藩请罪于魏乞以季女充奉掖庭世祖许之乃徴太子王仁入朝宏不遣散骑常侍刘滋谏宏怒杀之世祖遣诸军来伐宏婴城固守五年正月宏数为魏所攻称藩奉贡于宋宋封宏为燕王江南谓之黄龙国三月遣大将军汤烛入贡于魏辞以太子王仁有疾故未遣四月乞师于建康六月世祖遣骑四万来伐七月至和龙宏以牛酒犒师十二月魏复率衆来伐宏日就削上下危惧宻遣尚书阳伊求迎于高丽六年二月宏遣使入贡于魏请送侍子世祖不许将举兵讨之遣使者十余辈诣东方高丽等诸国告谕之三月世祖遣骑一万攻白狼城辽西诸军会之四月克白狼城宏迫急复遣使求迎于高丽高丽王琏遣大将葛居卢孟光等率衆数万随阳伊至和龙来迎宏欲东奔民多难之大臣单于右辅古泥及尚书令郭生开城门纳魏兵魏兵疑古泥诈不敢入城生遂勒兵攻宏宏引高丽兵入自东门与生戦于阙下生中流矢死五月宏率和龙见户东徙焚烧宫殿宏至辽东高丽王处之平郭寻徙北丰宏素侮高丽政刑赏罚不以叙犹如其国高丽王夺其侍人取太子王仁为质宏怒遣使上表求迎于建康诏遣使者王白驹等迎之并令高丽王不欲宏南来遣别将孙潄高仇等杀之于北丰子孙同时死者十余人伪谥昭成皇帝凡城守将一人封羽十六国春秋北燕録太兴三年六月魏围凡城凡城守将封羽以成迎降昌黎尹一人孙伯仁十六国春秋北燕録太平七年十一月跋杀尚书令孙䕶弟昌黎尹伯仁石城太守一人李崇十六国春秋北燕録李崇仕跋吏部尚书石城太守魏世祖至和龙崇帅十余郡归降建徳太守一人王融十六国春秋北燕録大兴二年七月世祖至和龙建德太守王融率衆迎降建德令一人高育魏书髙道恱𫝊祖育冯文通建徳令值世祖东讨率其所部五百余家归命军门契丹按契丹兴于后魏分为八部皆竒首可汗之后其地尚在今朝阳县北境外至其别部入附白狼水东者始居朝阳县境若库莫奚亦镇居安营二州之地其部长名氏尠可考故不备録莫贺弗勿于魏书契丹传显祖时各以其名马文皮献天府得文市于和龙宻云之间太和三年高句骊窃与蠕蠕谋欲取地豆干以分之契丹惧其侵轶莫贺弗勿于率其部落车三千乗衆万余口驱徙杂畜求入内附止于白狼水东按契丹八部曰悉万丹部何大何部伏弗郁部羽陵部日连部匹絜部黎部吐六于部即辽史所谓古八部也其莫贺弗勿于爲何部之酋长亦未详北齐库莫奚按髙齐立国二十八年大率以西备关陇爲事未遑东略奚与契丹亦叛服不常兹但就奚部中可考者録之阿会氏北史库莫奚传齐受魏禅嵗时来朝其后种类渐多分爲五部一曰辱纥主二曰莫贺弗三曰契箇四曰木昆五曰室得每部一人爲其帅随逐水草颇同突厥有阿会氏五部中爲盛诸部皆归之按库莫奚之分为五部周书载于大统以前则当在魏末隋书载于大业以前又似在隋初兹据北史列于齐代至周时之库莫奚契丹于史传无名字可考故缺之又按魏书及北史并言库莫奚东部宇文之别种周书言鲜卑之别种宇文氏即鲜卑三史去奚之先未逺必有所攷至旧唐书云奚盖匈奴之别种新唐书云奚盖乌丸蹋顿之后与前说互异嵗代已遥未足为据也钦定热河志卷一百四钦定热河志卷一百五钦定四库全书钦定热河志卷一百五外记三隋契丹按北魏以后突厥始强威服塞外诸国齐周皆倾府藏以给之随初营州髙寳宁为患沙钵略可汗与之合军攻䧟临榆镇隋书奚𫝊称奚臣于突厥契丹𫝊称契丹为突厥所逼又契丹别部皆突厥来降其託纥臣水契丹十部突厥沙钵略遣吐屯潘垤统之则今承徳府全境虽分属奚与契丹寔为突厥之属国然沙钵略逺居西北自在今境之外亦如檀石槐轲比能之遥制无容列入兹但录契丹部长于篇奚于隋代无名氏可考故亦缺之莫贺弗隋书髙祖纪开皇四年五月癸酉契丹主莫贺弗遣使请降九月内附契丹𫝊当后魏时为髙丽所侵部落万余口求内附止于白貔河其后为突厥所逼又以万家寄于髙丽开皇四年率诸莫贺弗来谒五年悉其衆欵塞髙祖纳之聴居其故地按白貔河北史作白狼河隋书字误本纪称契丹主莫贺弗请降列传作率诸莫贺弗来谒而其先在后魏时内附者已有莫贺弗勿于疑所谓莫贺弗者如靺鞨渠帅称大莫弗库莫奚渠渠帅称俟斤之𩔖乃契丹酋长之总称也至库莫奚传第二部亦曰莫贺弗其部落各别葢名偶同耳多弥隋书髙祖纪开皇五年四月甲午契丹主多弥遣使贡方物按隋开皇四年莫贺弗内附而五年又有多弥遣贡之事其事之同异及多弥为何部酋长俱无可考出伏隋书契丹𫝊契丹别部出伏等背髙丽率衆内附髙祖纳之唐奚按乌桓鲜卑迭盛于汉魏晋间乌桓微弱已无部落可考鲜卑之后为奚契丹又盛于唐仍错䖏今承徳府全境内奚后分东西二部西奚居妫州北山在今境外其酋帅见于五代史者不备载载其牙帐在吐䕶真河者苏支旧唐书奚𫝊贞观二十二年酋长可度者率其所部内属以可度者为右领军兼饶乐都督封楼烦县公赐姓李氏显庆初又授右监门大将军匹帝唐书奚𫝊显庆间可度者死奚遂叛五年以定襄都督阿史得枢賔左武侯将军延陀梯真居延州都督李含珠为冷陉道行军总管明年诏尙书右丞崔余庆持节总䕶定襄等三都督讨之奚惧乞降斩其王匹帝李大辅旧唐书奚𫝊景云元年其首领李大辅遣使贡方物睿宗嘉之宴赐甚厚延和元年左羽林将军检校幽州大都督孙俭率兵十二万以袭其部落师次冷硎前军右骁衞将军李楷洛等与大辅会战我师败绩俭惧不敢进救遣使矫报大辅云我奉勑来此招谕大辅曰将军可还无相惊扰俭军渐失部伍大辅乃率衆逼之由是大败开元三年大辅遣其大臣粤蘓梅落来请降诏复立其地为饶乐州封大辅为饶乐郡王仍拜左金吾员外大将军饶乐州都督五年大辅与契丹首领松漠郡王李实贵咸请于栁城依旧置营州都督府上从之其年大辅入朝诏封从外甥女辛氏为固安公主以妻之赐物一千五百疋遣右领军将军李济持节送还藩按大辅新唐书作大酺旧唐书本纪开元五年亦作大酺孙俭新唐书作孙佺旧唐书孙䖏约传亦作佺其作辅作俭者葢字之譌开元三年新唐书作二年粤蘓梅落作粤蘓悔落五年尙主作二年许尙主明年入朝成昏考新旧唐书开元二年七月薛纳为奚契丹所败则是年无乞降事可知新唐书本纪开元四年八月奚契丹降则前两年无许昏入朝事可知旧唐书本纪开元五年三月丁巳以辛景初女封为固安县主妻于奚首领饶乐王大辅葢乞降在三年入朝在四年八月尙主在五年三月丁巳旧唐书于此一事最为详覈新唐书契丹传开元二年实贵来归后二年与奚长李大酺皆来此即开元四年八月书奚契丹降时事也许尙公主当在此时鲁蘓旧唐书奚传开元八年大辅率兵救契丹战死其弟鲁蘓嗣立十年入朝诏令袭其兄饶乐郡王右金吾员外大将军兼保塞军经略大使赐物一千段仍以固安公主为妻而公主与嫡母未和逓相论告诏令离昏复以成安公主之女韦氏为东光公主以妻之十四年又改封鲁蘓为奉诚王授右羽林军员外将军十八年奚衆为契丹衙官可罕于所胁后叛降突厥鲁蘓不能制走投渝闗公主奔归平卢军李诗𤨏髙旧唐书奚𫝊开元二十年信安王祎奉诏讨叛奚奚酋长李诗𤨏髙等以其部落五千帐来降诏封李诗为归义王兼特进右羽林军大将军同正仍充归义州都督赐物十万匹移其部落于幽州界安置李延宠唐书奚𫝊李诗死子延宠嗣又叛为幽州张守珪所困延宠降复拜饶乐都督懐信王以宗室出女杨为宜芳公主妻之延宠杀公主复叛怒皆旧唐书王忠嗣𫝊天寳元载与奚怒皆战于桑干河三败之蘓库旧唐书奚𫝊天寳五载封其王蘓库为昭信王仍授饶乐都督按唐有两李蘓库开元三年契丹首领李实贵率种落内附实贵死弟蘓库代领其衆又天寳五载封奚国王蘓库为昭信王两国俱经太宗赐姓当时皆称李氏也李日越唐书奚𫝊安禄山节度范阳诡邉功数鏖鬭诛其君李日越按张九龄集有勑奚都督李归国书二篇文苑英华蕃书门亦载之归国作归图其人在元宗时而新旧唐皆不载附録于此啜剌旧唐书徳宗纪贞元十一年夏四月丙寅幽州刘济奏大破奚王啜剌等六万余衆君梅落索氏没辱孤唐书奚𫝊元和元年君梅落身入朝拜检校司空归诚郡王以部酋索氏为左威衞将军檀蓟州游奕兵马使没辱孤平州游奕兵马使皆赐姓李氏按旧唐书索氏作索低无没辱孤名檀蓟州作檀蓟两州义较明茹羯唐书奚𫝊太和四年复盗邉卢龙李载义破之执大将二百余人縳其帅茹羯来献文宗赐冠帯授右骁衞将军按旧唐书太宗纪太和四年九月以投来奚王茹羯为右骁衞将军正同据此则茹羯是投来之王非縳献之帅也未详孰是匿舍朗唐书奚𫝊后五年太守领匿舍朗来朝按旧唐书回纥列传大中元年遏捻可汗有衆五千以上其食用牛羊皆取给于奚王硕舍朗新唐书回纥传同大中初距太和末才十二年硕与匿声相近葢一人又李商隠为营阳公贺幽州破奚冦表称旧奚王匿即其事亦在大中初即字当是朗字之譌脱去舍字耳突董蘓萨葛唐书奚𫝊咸通九年其王突董蘓使大都督萨葛入朝契丹按唐地理志营州西北一百八十里松陉岭其西奚其东契丹故地跨今承徳府境内仅十之三四然旧唐书安禄山传渡吐䕶真河三百里就潢水南契丹衙与之战则其王牙帐固在今境内也故酋帅姓名悉録于篇咄罗旧唐书契丹𫝊武徳六年其君长咄罗遣使贡名马丰貂摩会旧唐书契丹𫝊贞观二年其君摩会率其部落来降唐书契丹𫝊明年摩会复入朝赐鼓纛窟哥祐莫离旧唐书契丹𫝊太宗伐髙丽至营州会其君长及老人等赐物各有差授其蕃长窟哥为左武衞将军二十二年窟哥等部咸请内属乃置松漠都督府以窟哥为左领军将军兼松漠都督府无极县男赐姓李氏显庆初又拜窟哥左监门大将军其曽孙祐莫离则天时歴左衞将军兼检校弹汗州刺史归顺郡王按祐莫离新唐书作枯莫离传冩之讹辱纥主曲据唐书契丹𫝊大酋辱纥主曲据率衆归即其部为元州拜曲据刺史𨽻营州都督府未㡬窟哥举部内属乃置松漠都督府以逹稽部为峭落州纥便部为弹汗州独活部为无逢州芬问部为羽陵州突便部为日莲州芮部部为徒河州坠斤部为万丹州㐲部为匹黎赤山二州俱𨽻松漠府即以辱纥主为之刺史按诸州乃契丹八部全境以领于二月故备录之其地则不尽在今境内也孙敖曹旧唐书契丹𫝊契丹有别部酋帅孙敖曹初仕隋为金紫光禄大夫武徳四年与靺鞨酋长突地稽俱遣使内附诏令于营州城傍安置授云麾将军行辽州总管阿卜固唐书契丹𫝊窟哥死与奚连叛行军总管阿史徳枢賔等执松漠都督阿卜固献东都按旧唐书薛仁贵传与辛文陵破契丹于黒山擒契丹王阿卜固而新书言阿史徳枢賔等以大帅主名也孙万荣李尽忠唐书契丹𫝊窟哥孙曰尽忠为武衞大将军松漠都督而敖曹有孙曰万荣为归诚刺史于是营州都督赵文翙骄奢数侵侮其下尽忠等皆怨望即共举兵杀文翙盗营州反尽忠自号无上可汗以万荣为将纵兵四掠所向辄下不重浃衆数万攻崇州执讨击副使许钦寂武后怒诏鹰扬将军曹仁师金吾大将军张元遇右武衞大将军李多祚司农少卿麻仁节等二十八将击之更号万荣曰万斩尽忠曰灭诸将战西崃石麞谷王师败绩元遇仁节皆为所擒进攻平州不克后乃以右武衞将军建安王武攸宜为清边道大总管击契丹万荣夜袭檀州清道副总管击张九节募死士数百簿战万荣败而走山俄而尽忠死突厥黙啜袭破其部万荣败㪚兵复振使别将骆务整何阿小入冀州杀刺史陆寳积掠数千人武后闻尽忠死更诏夏官尙书王孝杰羽衞将军蘓宏晖率十七万讨契丹战东崃师败孝杰死之万荣席已胜遂屠幽州攸宜遣将讨捕不能克乃命右金吾大将军河内郡王武懿宗为神兵道大总管右肃政台御史大夫娄师徳为清邉大总管右武衞大将军沙咤忠义为清邉道前军总管兵凡二十万击贼万荣鼓而南残瀛州属县神兵道总管杨元基率奚军掩其尾契丹大败获何阿小降别将李楷固骆务整収械仗如积万荣委军走残队复合与奚搏奚四面攻乃大溃万荣左驰张九节为三伏以伺之万荣穷与家奴轻骑走潞河东惫甚卧林下奴斩其首九节传之东都余衆溃契丹不能立遂附突厥按旧唐书则天皇后纪与此略同其契丹传赵文翙作赵翙脱文字攻崇州作进逼檀州西崃黄石麞谷作西崃石谷王孝杰等所领十七万武懿宗等所领二十万作三十万至尽忠死在王孝杰领兵前旧书则云在武懿宗领兵后杨元基率奚军掩其尾旧书则云奚及突厥之衆掩击其后纪载互殊皆当以新书为正李皆固骆务整旧唐书狄仁杰𫝊六月左玉钤衞大将军李楷固右武衞将军骆务整讨契丹余衆擒之献俘于含枢殿则天大悦特赐楷固姓武氏楷固务整并契丹李尽忠别师也初尽忠之作乱楷固等屡率兵以䧟官军后兵败来降有司㫁以极法仁杰议以为楷固等并有骁将之才若恕其死必能感恩効节又奏请授其官爵委以专征制并从之及楷固等凯旋则天召仁杰预宴因举觞亲劝归赏于仁杰授楷固左玉钤衞大将军赐爵燕国公实贵旧唐书契丹传开元三年其首领李实贵以黙啜政衰率种落内附实贵即尽忠之从父弟也于是复置松漠都督府封实贵为松漠郡王拜左金吾衞大将军兼松漠都督明年实贵入朝封宗室外甥生女杨氏为永乐公主以妻之辽史世表实贵元宗赐丹书鐡劵开元四年与奚长李大辅偕来六年卒蘓库旧唐书契丹𫝊实贵死实贵从父弟蘓库代统其衆遣使册立仍令袭其兄官爵蘓库大臣格图肯骁勇颇得衆心蘓库谋欲除之格图肯反攻蘓库蘓库奔营州都督许钦澹令薛㤗率骁勇五百人又徴奚王李大辅者及蘓库合衆以讨格图肯官军不利蘓库大辅临库皆为格图肯所杀辽史世表蘓库实贵之弟帝以蘓库袭爵开元七年十一月蘓库与公主来朝裕云旧唐书契丹𫝊裕云病死弟托云代统其衆袭兄官爵复以燕郡公主为妻托云与格图肯复相猜沮开元十三年携公主来奔便不敢还改封辽阳郡王因留宿衞辽史世表托云裕云之弟袭官爵实古旧唐书契丹𫝊开元十三年格图肯立李尽忠弟实古为主其冬车驾东廵实古诣行在所因从至岳下拜左羽林军员外大将军静析军经略大使改封广化郡王又封皇从外甥女陈氏为东华公主以妻之实古还蕃十八年格图肯杀实古辽史世表实古托云之弟国人共立之开元十三年以陈氏为东光公主下嫁十八年为格图肯所弑以其衆降突厥东光公主走平卢按唐书东华公主辽史作东光未知孰是库烈格图肯唐书契丹𫝊格图肯来不为宰相李元纮所礼鞅鞅去张説曰彼兽心者惟利是尙且方持国下所附也不假以礼不来矣后三年格图肯杀实古立库烈为主胁奚衆共突厥辽史世表库烈不知其世系格图肯立之开元二十二年六月幽州节度使张守珪大破格图肯十二月又破之斩库烈及格图肯等传首东都余衆㪚走山谷按库烈张九龄集作据埒声转成讹故纪载互殊耳李克珍拉恰唐书契丹传衙官李克珍与格图肯内不平守珪使客王悔隂邀以兵围格图肯克珍夜斩格图肯库烈支党数十人自归守珪使克珍统其部拜北平郡王为松漠都督辽史世表克珍本契丹部长为松漠府衙官斩格图肯及库烈归唐幽州节度使张守珪立之封北平郡王是年格图肯余党聂埒弑克珍屠其家一子拉恰走安东拜左骁衞将军自此契丹中衰逹唿哩氏附庸于奚王以通于唐聂埒辽史世表聂埒耶律俨辽史书为湼里陈大任书为雅里葢辽太祖之始祖也按张九龄集作湼礼开元中为松漠都督右金吾衞大将军拒破突厥湼礼湼里雅里皆聂埒之讹也李懐秀霞鲁努尔蘓唐书契丹𫝊天寳四年契丹大酋李懐秀降拜松漠都督封崇顺王以宗室出女独孤为静乐公主妻之是嵗杀公主叛去范阳节度使安禄山讨破之更封其酋霞鲁为恭仁王代松漠都督辽史世表逹唿哩氏微别部长克珍代之克珍寻灭徳哷勒部长聂哷立逹年蘓尔为蘓尔威汗更号约尼氏唐赐国姓曰李懐秀既而懐秀叛唐更封霞鲁为王而聂哷之后曰努尔蘓者左右懐秀霞鲁至于齐蘓㡬百年国势复振悔落拽何旧唐书契丹𫝊贞元十年遣使来朝大首领悔落拽何以下各授官放还热蘓旧唐书契丹𫝊贞元十一年大首领热蘓等二十五人来朝齐蘓唐书契丹𫝊会昌二年回鹘破契丹酋齐蘓始复内附拜云麾将军守右武衞将军辽史世表契丹王齐蘓是为伊兰可汗张仲武奏契丹旧用回鹘印乞赐圣造诏以奉国契丹为文钖勒辽史世表契丹王钖勒是为巴尔汗钦徳唐书契丹𫝊光启时方天下盗兴北疆多故乃钞奚室韦小小部种皆役服之钦徳晚节政不竞其八部大人法常三嵗代时耶律安巴坚建鼓旗为一部不肯代自号为王而有国逹唿哩氏遂亡五代史四夷附録契丹后分为八部部之长号大人而常推一大人建旗鼓以统八部至其嵗乆或其国有灾疾而畜牧衰则八部聚议以旗鼓立其次而代之某部大人约尼次立时刘仁恭据有幽州数出兵摘星岭攻之每嵗秋霜落则烧其野草契丹马多饥死即以良马赂仁恭求市牧地请聴盟约甚谨八部以为约尼不任事选于其衆以安巴坚代之辽史世表契丹王钦徳钖勒之族也是为哈陶津汗按与刘仁恭盟者唐书以为钦徳五代史以为约尼葢唐之契丹王自窟哥至实古为逹唿哩氏自李懐秀至钦徳为约尼氏辽太祖安巴坚则世里氏也辽史太祖本纪云哈陶津汗殂羣臣奉遗命请立太祖其世表云努尔蘓之孙曰安巴坚功业勃兴号世里氏是为辽太祖于是世里氏与逹唿哩约尼号三耶律然则唐书称安巴坚自号为王而有国逹唿哩氏遂亡殆未详考逹唿哩及约尼之世次欤又按辽史称潢河以西土河以北皆奇善汗故壌葢契丹始祖也辽灭奚后奚王支裔尙存蘓辙诗註记奚君宅在中京南辽史所载奚部族及奚王实黙等名犹可考然非自为一国故不录钦定热河志卷一百五钦定热河志卷一百六钦定四库全书钦定热河志卷一百六外记四明按前卷叙次及唐其辽金元三朝本境已为内地故不録録明代乌梁海诸酋之𨽻于本地者以为外记之终焉乌梁海按大宁故乌梁海地也元为大宁路明永乐改北平行都司为大宁都司徙保定而以大宁故地卑三卫𨽻今境者诺音泰宁三卫其福余卫不居境内故不叙録托尔楚哈拉固岱叶向髙诺音三卫考洪武二十一年故元宗室辽王阿拉实哩及诺音诸酋内附诏立三卫自全宁扺喜峰近宣府为诺音卫以托尔楚为指挥同知明史诺音𫝊永乐元年使指挥萧尚都赍敕谕明年夏头目托尔楚等随尚都来朝贡马命托尔楚为左军都督府都督佥事哈尔固岱为都督指挥同知掌诺音卫事赐诰印冠带及白金沙币袭衣明太宗实録永乐元年十一月丙子乌梁海头目哈拉固岱遣其部属托郭斯等来朝贡马命礼部赐币袭衣并赏马直十一年十一月诺音卫都督佥事托尔楚遣人贡马命礼部遣指挥多尔济等赍金帛往赐之黙尔格明太宗实録永乐三年冬十月乙丑命来朝鞑靼头目黙德格等为诺音卫副千戸赐冠带袭衣并银沙綵币有差都哩图明太宗实録永乐五月正月癸亥诺音卫指挥都哩图等率所部头目诺木衮特木等来朝贡马赐钞币有差噶布拉明太宗实録永乐十五年又十一月乙亥诺音卫头目噶布拉等来朝贡马赐钞有差哲辰阿尔库哩明宣宗实録宣德元年冬十月乙酉赐诺音卫指挥佥事哲辰泰宁卫指挥佥事阿尔库哩等綵币表里袭衣靴袜有差乌塔旺孔图实都尔岱鼐尔巴哈图罕和尔实巴罕纳延特穆尔卓郭勒台库尔明宣宗实録十一月己未诺音卫故指挥佥事乌塔子旺扎图实都尔岱子鼐尔巴哈图罕子和尔实巴罕之孙纳延特穆尔故千戸卓郭勒台子库尔等十六人阿实克特穆尔明宣宗实録宣德二年十二月丁巳诺音等卫指挥佥事阿实克特尔等来朝贡马旺扎勒特穆尔明宣宗实録宣德四年三月诺音等卫头目旺扎勒特穆尔等来朝贡马七年十二月癸卯以诺音卫指挥佥事旺扎勒特穆尔属遣人朝贡赐勅奖谕併赐金织文绮綵绢哈喇哈斯明史诺音𫝊宣宗七年秋以诺音头目哈喇哈斯恭事朝廷久加赐金綵币表里有差恩楚明宣宗实録宣德七年七月戊午遣赐诺音卫都督指挥佥事恩楚等成格勒明宣宗实録宣德七年十一月丙子诺音等卫指挥佥事成格勒等来朝贡马十二月戊子赐诺音卫指挥佥事成格勤等钞綵币绢布有差布达拉和克明宣宗实録宣德八年二月辛卯诺音等卫指挥布达拉和克遣千戸巴尔贡马及方物癸卯赐诺音等卫千戸巴尔等钞綵币绢布衣金织纡丝袭衣有差多罗干明宣宗实録宣德八年秋七月乙亥诺音卫都督佥事托尔楚卒其子多罗干遣人进马且请袭职遂命多罗干为都督指挥同知陞都指挥佥事哈喇哈斯亦为都督指挥同知明英宗实録天顺三年三月甲辰陞诺音卫都督同知多罗干为右都督哈玛尔台明宣宗实録宣德九年六月甲寅诺音卫指挥哈玛尔台等七人来朝且奏边事赐钞綵币表里金织袭衣有差巴延特穆尔托克托沁多罗特穆尔珠尔噶岱廸锦达兰特穆尔章图伯特绰尔齐唿喇唿特穆尔博罗乌兰阿古竒尔岱鼐尔巴哈噶尔萨永和尔阿勒楚尔岱巴海威台固哩勒董实哩多罗图䝉克图努图克巴哈赏都阿果穆尔鼐尔章阿勒哈彻辰图实哩格尔根托克托巴哈哈喇塔拉察实格哷克鄂拉齐讷克林迦凌巴巴尔台古裕阿尔齐黙克穆尔岱布济克乌逊特穆尔唿图哩恩克特木尔多和图穆尔萨夸喇哈托克托伯勒齐伯勒阿延特穆尔唿兰台伊楞乌哈齐哈图们德勒都萨阿䝉克枽阿伊克特穆尔䝉克萨勒托克托博罗克卜特特格满济勤噶按以上诸人并见明英宗宪宗实録皆以入贡来朝为名而隂合额森辈为边患明纲不振甘受其愚耳因其事实畧同故不赘述仅存其名如右特穆尔博罗明孝宗实録宏治十六年正月己丑诺音卫指挥特穆博罗等来贡并赐纱縀衣服等物哈当巴尔斯郑晓吾学编正德初部落既蕃阳顺隂逆累肆侵盗诺音都督哈当求添贡其子巴尔斯深入虏掠乌梁海诺音为大部诺音哈当为贵种十年巴尔斯入马兰峪塞杀叅将陈干遣都督桂勇讨之巴尔斯遣察克图等来言请入贡且献马赎杀干罪未几入㓂叅将魏祥全军覆没叶向髙诺音三卫考兵部尙书王琼建议谕哈当必以巴尔斯偿干乃罢兵许贡哈当言巴尔斯已逺遁请入马赎杀干罪琼初持议坚后竟许哈当贡明史诺音𫝊哈当退去屯註红罗山匿巴尔斯使其子达哈等入朝请罪诏释不问明史世宗实録嘉靖二年六月癸丑都给事中许复礼言顷诺音卫巴尔斯以逆回被虏人口守臣言其功因授巴尔斯千户臣窃闻巴尔斯徃年杀害叅将陈干上未伏法而反加秩乞追夺之各守臣曲为陈情亦冝惩戒上曰巴尔斯待后有劳绩奏来授职各边镇被虏逃回人守臣从实报若匿情罔上者罪之叶向髙诺音三卫考肃皇帝立都御史孟春言巴尔斯修贡谨又归我人畜请予一秩诏予千户给事中许复礼谓不宜予事乃格是时巴尔斯与小王子婚屡诱敌入冦都督马永御之颇有斩获孟春复请毋惜一官以饵敌御史卢琼疏罢之格尔博罗格尔台郑晓吾学编格尔台者哈当孙也哈当长子格尔博罗早死其弟巴尔斯骁勇屡谋夺适诸酋恶之不相附寻亦死哈当种人皆附格尔台格尔台遂入㓂渔阳诸小闗堡皆残破嘉靖十一年九月巡抚王大用欲通诺音与厚赂城其霿灵山不果是时酋阿多哈喇齐数入建昌喜峰太平诸塞杀掠人畜格尔台又乞陞官兵部言大用喜事请以毛伯温代大用出渔阳廵抚十十年格尔台求添贡卫三百人不许请卫二百人又不许时时出没塞下辄云结小王子旦夕大举入塞会谙达济农自大同深入太原不得已许其补前贡失斯者卫二百人䝉克岱明武宗实録正德八年十二月癸亥诺音卫差头目䝉克岱等贡马补贺万夀圣节并赏綵币等物实琳博罗明武宗实録正德十年闰四月戊寅命诺音卫所镇抚实琳博罗袭祖职右都督伊克拜明世宗实録嘉靖八年十月丁丑诺音卫头目伊克拜等贡马补贺圣节赐宴赏给如例图尔哈明世宗实録嘉靖十六年十一月甲辰给赏诺音卫图尔哈等綵縀表里有差伊克叶向髙诺音三卫考嘉靖二十七年格尔台死子伊克袭三十八年巴尔尔十万骑挟诺音酋伊克哈该为乡导溃墻深入明年伊克勾巴图尔犯一片石游击郭琥败之伯克达哈明史诺音𫝊当巴尔斯犯边时诏削其职巴尔斯死其子伯克入贡嘉靖九年诏兴伯克父爵而达哈自以哈当子不得职怒遂先后掠冷口擦崖喜峰间叅将袁继勲等失于防御皆逮治按伯克袭父爵从廵抚顺天佥都御史周期雍奏也明实録在嘉靖十年壬子此作九年者误台达尔明世宗实録嘉靖十三年十一月壬辰诺音三卫都督台建尔各差头目双和尔等入贺冬至节宴赏如例巴尔斯哈喇明世宗实録嘉靖三十五年六月癸夘诺音都指挥巴尔斯哈喇引间谍数人窥边会守备詹承恩引兵出哨尽杀之绰满阿雅尔台多和明世宗实録嘉靖四十年二月乙酉陞诺音卫正千戸绰满及头目阿雅尔台俱为都指挥佥事头目多和为正千户以进送人马盔甲及报事有功也博罗明穆宗实録隆庆五年正月庚戌诺音卫博罗等补贺长至令节宴赏如例多和伦叶向髙诺音三卫考多和伦勾土蛮十万人入㓂势甚猖獗折墻出至棒棰崖迷失道坠坑死无算是后督臣谭伦縂兵戚继光协谋练兵增垣控制有方迄隆庆三卫奉职稍谨边恃稍安按明诺音三卫即今哈喇沁地自永乐中以大宁地卑三卫始拓地至今承德府境其间不应有土蛮当属土黙特之讹今土黙特左右翼二旗在朝阳县之东北境与喀喇沁接坏当时三卫聨结理或然也至棒棰崖今土人尚唿为棒棰山当即磬锤峰自古北口外道殊迳坦以本地人行熟路何至迷失且山不甚髙何至坠死无算皆縁中土昧于译音𫝊闻失寔以至纪载讹淆其不足慿𩔖如此耳图罕明史诺音𫝊朶颜国罕者谙达子星哈妻父也嘉靖四十二年古北哨卒出闗为诺音所扑杀俄图罕叩闗求赏副縂兵呉镇伏兵执之縂督杨选将为牵制星哈计乃拘系图罕令其子更尖为质三卫恨甚遂导谙达入掠顺义及三河昌昻明史诺音𫝊万厯初诺音昌昻益强挟赏不遂数紏衆入掠截诸畨贡道十二年秋复导土蛮以四千骑分掠三山三道沟锦州诸处守臣李松请急剿昌昂等朝议不从仅革其月赏于是昌昻益跋扈自恣扰诸边十七年入㓂又二年大掠独石路二十二年复拥衆犯中后所攻入小屯台明年潜入喜峰口二十九年纳欵请复宁前木市许之三十四年昌昻死诸子稍长按明实録正统三年朶颜卫所属哈拉该卫指挥纳克林等来朝欵有误字哈拉该当是人名无此卫名姑阙之钦定热河志卷一百六钦定热河志卷一百八钦定四库全书钦定热河志卷一百八艺文二本朝赋秋郊大猎赋梁诗正惟圣作都乃文乃武智勇天钖逺迈前古道洽化淳覃敷下土继志述事遹追皇祖𬗟惟谟烈之垂于铄蒐苗之举乗农隙而诘戎兵厯周原而临津圃时廵经五十余年賔服暨四十八部匪徒乐乎从禽实以资乎讲旅尔其寒虫作语残蝉咽鸣域中气爽塞上秋清开广野而百里耸叠嶂之千层露㸃山枫丹黄成幄潦收石涧清冽无声草浅兽肥则儦儦而俟俟风高马健斯龎龎而駉駉抚良辰之方届应令典之时行天子迺简尔卒徒卜焉允吉六师载陈万乗以出旌帜飞掦骍骐走轶循一迳以逶迆喜百昌之茂实雄闗瞻眺则马上赋诗广陌谘诹则林间驻跸戒金吾之漫警无害田禾诏赋额之量蠲克知民恤遂乃萦纡沙碛攀陟巃嵸飈凌百谷露隐三嵏奋一人之神武拥千卫之罴熊左右贤王负弓弩者从公于迈渥洼名产效服襄者我驾既同行聮雁翅势总鸿絧森鹳鹅阵之图法严赤白羽之军容绮霞耀色皎日临空将赳桓于七萃讫声教而四通则见夫野豕连羣黄羊弥陆雉兎星流麞狍波属始则环林箐以成围继乃骤冈峦而争逐任骇兽之驰奔临至尊而慑伏惟时我皇佩乌号挟夏服泽射麋林即鹿蹂躏封豨捎接鸑鷟鹰逞攫挐卢供唿蹴风翎掣耳霜锋睒目莽莽丛揺飞鸟颈缩㸔一发之威张仍三驱之泽渥受殪者流血朱殷逸围者惊魂觳觫用循狩野之文借供登爼之肉陋上林于汉武嗤七泽于周穆于是大绥罢抗上杀纷䭾计鲜数兽甡甡孔多两牡之从莫比三狐之获奚过特赏聿酬乎虎旅余恩兼逮夫鸾坡刀割火燔鳞次骈罗厥仪以备其礼则那此圣主载觐耿光非侈雄风之赋而从欣传盛事欲赓吉日之歌者也夫圣烈克善继䋲大孝尤垂永久有事武功敬求文母黍禾低拂扶辇塍间幕殿高张问安门右升幔城而怡色笑既豫以康视御膳而进肥鲜维㫖且有方閲秋中再经重九受琛有艾纳之香介夀荐菊花之酒虽大漠其偶临徴尊养之弥厚职司槖笔行效服装数奉清尘于豹尾获瞻伟绩于龙骧力乏䇿鞭弥慙短驭才非作赋雅慕长杨不谙释氏之经未尝止杀曾读相如之疏颇鍳垂堂窃绸缪于未雨愿儆戒乎作荒凛登危之明诫懐御朽之良方永为后式迪惟前光歌曰时蒐畋兮奉祭祀戒不虞兮习戎矢考旧典兮礼经焕新猷兮天子仰丕烈之于昭兮奉慈颜之有喜凉风戒涂兮法驾北指云䍐兮轻移塞垣兮戾止羽林夹扈兮连镳番部来同兮结轨大围兮周环沿溪谷兮逦迤屹如山兮逝如水百兽匿兮深林里月弓星礟兮惟君之使落飞鸢兮殪大兕法汤仁兮网乃弛大庖充兮娱慈宁旌门钖兮劳将士简军实兮柔逺迩苞桑永固兮千万纪秋郊大猎赋钱陈羣是嵗八月十日己酉上閲武行至凖乌拉代地方道右之围既合车驾诣行宫有㫖眀日驻跸于此修道左围及晨上乗马出宫门从官之执事围中者咸先期储偫与大学士查郎阿等侍立门右仰瞻云日霁色顺时鱼须之旗既导雕玉之舆既随行未数里遣侍郎傅恒传谕等缀笔为赋以纪斯典惟大閲载于春秋教田垂于月令周宣内修政事外攘夷翟复文武之境土会诸侯于东都以讲武事其时诗人为之赋车攻赋吉日以书其美弧矢以来兹为近古后世子虚上林羽猎诸篇铺陈过实君子讥之他若华林之举非其时元武之局于其地庾信张説撦挦掦厉亦无取焉我皇上法祖勤民兴仁兴孝恩泽所覃沾溉庶𩔖乃以安不㤀危有偹无患四年冬举大閲礼六年秋修大猎事八年幸盛京恭谒三陵蠲租赐赦进从官阶一级中外震叠歌咏明盛今年七月下澣恭奉慈闱复修田事凡行围所过之地皆圣祖当日三至五至之区塞农野老林立道旁得睹天颜无异为儿童时仰觌神尧也而畨部名王之率衆来迎者亦相望于途维时山川效灵风雨和会陈羣偹员禁近得随辇路末行旃帐濡豪不文是恧谨拜手稽首而作赋曰蓐收乗令少皥司天祷申房伯道指燕然选车徒者数万号贲育者三千掦祖烈于龙沙平移华盖奉慈颜于黄屋广列细旃肃马政以训五戎既闲既好遵秋原以瞻百谷实栗实坚下令师中禁蹂躏于长路沛恩畿近赐田租之半年夜雨知时润庶草而征衣不湿秋山入画罨衆卉而铃斾自妍于时锁钥元戎屏息凛节穹庐君长抗手献珍负弓弩者备东楼之裔通膏沐者列西雝之宾拖豨之矛非假淬而后利射熊之馆不待移而自陈规延袤以星罗路方千有余里偭爽垲以枰列围设一十五廵肃慎悉晕重圆圣乎又纵乌号自呈满月天也非人于是八部分行视前旌以为导两翼竞进拱大纛而居中人影环山挥袂云连叆叇马蹄踏草风来香染芎䓖匝鹰窠之千岭审迹于三嵏洵无幽而不入亦靡奥之弗通凡兹轻鸟道而用命者莫不因田事而抒忠则见惊羣彯兽窟不能营挂矰文禽木不能择鹿麌麌而縁冈兎爰爰而越陌黄羊之起殷殷斑雉之飞彳彳狐失氷聴豹迷雾泽狼虽顾而离披熊欲申而狼借虓虎迎天以就殱大兕婴地罗以自搤或迸石而坠崖或获双于射只纵突围其延喘终魄褫而神虩尔其角力既敌于羣材献絶复及于衆养髯官逓嗾天狗狰狞奚奴指頥海青迅往隼脱鞴而奋击犬带铃而直上小试则似石压卵大受则如狮搏象中必要害来必惝怳乍飈发于云间仍驯伏于御仗况夫徳称于驷力优于马兽多若陵亘禽堕如雨下实既登籍矢犹盈把按辔于峩嵲之峰驰骤于广莫之野于以见军旅之止齐而余勇之可贾也衆志怿矣皇情写矣名墨卿而洒翰何扬风而扢雅爰整七校爰建长旓序渉凉候厯偏秋郊解汤网之恢廓筮显比之象爻简左膘之上等进慈宁之嘉肴贵胄公孤颁以肥脆羽林鹓鹭逮以燔炮岂惟示雨露之均亦以定上下之交是役也发轫流火回轸初寒深谷长松迢逓尽乎辽土铁浆芹菜馆舍覧夫契丹应气而行鉅典抚景而得大观示御攘课缮完威武耀磐石安惟徳车之逺驭占玉衡之长端赋成纪实歌以志欢歌曰于铄皇旅则时迈兮仁育义正敷天对兮祖烈重光威无外兮日未靡旃无已太兮又歌曰率左右兮从羣丑还宸居兮荐嘉卣天禄申兮昭受式下武兮万夀秋郊大猎赋刘纶闻三田详于王制匪止充庖四隙载自周官爰勤讲武故大閲以义举大蒐以礼行俾歩伐示我行间而风声贻诸逖聴六师繇兹有赫七徳职是无亏往牒弥文意同一揆伏见皇帝陛下光宅海寓文武兼资湛恩龎鸿中外䝉福懿惟祖宗时廵率狩永肩在今咨彼徼荒鳞集仰流内靣亦久迺以干隆十四年秋七月戒胪人鸠禁旅校猎于木兰由启涂讫蒇事茂典脩浓化浃愉愉乎勿勿乎昭晻之气通歈诵之音作矣菰芦下走承迹属车瞻望清尘退而窃忭不揣梼昧辄受简以为之赋目尚迷夫鼮䑕敢云句拟子云心冀识夫驺虞或且嗤同曼倩焉尔拊兴桓以北睇臻穆纳以南睋太行縁陲而竦嶂滦水絶漠而增波六扇关门塞日射丸泥之谷一围天幕邉风清𠡠勒之歌首涂则十二轨方绘秋原于指掌奉引则三千迾卒圜法驾以骈罗是时也蓐收告辰大丙陪位雷麐班云捎䍐翠遗人充其廥储掌舍掺其枑陛离宫表记里之鼓九埜垣墉驰道消瓯脱之侦一家尉吏古卉服而穷居今云宿而露积盖别部星萃周庐栉比广场邮置喁喁遂遂以待天子之所有事尔其曙暾昭回莽䍚洞开横襟雁碛高枕龙堆长阹曼曼其垂螮仪锽矗矗其转魁命大章竖亥之侣程翘闗超距之材而止止而行行窅乎如阳施隂设俨一纛之绾中台也曰左左曰右右趫乎若箕张翼舒俄双旌之糺外回也羌蕞列以茅班又辕轘而辐辏玦抱珥而环循纲引维而目就合閕大壑臆梯接而悬崒重厓睎人寸而马豆于是夏箙抽鸟号彀发縦齐指麾授快得隽于一唿矧叠双乎多又乍獢睒以鹰瞵芔穿腋以刌脰突围趢趗下折角乎犀兕䴥麙失穴䙰褷上缩踆乎鼪鼯猱狖洵不媒而不囮竟何飞而何走皇帝乃出和门遵灵囿奉大安上慈夀祝汤网㪺尧酎则有蕃封君长庭实多仪颁禽压案行酒捧匜帣鞴鞠起而敶辞昔也荷皇祖之龙光今焉陪圣孙之燕私韪三驱于大甸娴九伐之闳规况新覩巴子蚕丛之式化曾不烦寸缨尺组以縻之又奚竢哆五柞于汉赋扪十鼓于周诗然后筮师贞而思羣䇿圗王会以志招携哉谨拜手稽首系之颂曰天山窿窿塞草膴膴有若駞峯碕磴搘拄有若羊肠洄洑衺竖皇帝临汝如闼如户金风既膢玉趾斯举员猎员㳺山祗蹈舞足足般般四灵为府闿乎至仁皇矣大武武纉厥绪仁笃其祜元会万忆登三咸五哨鹿赋刘纶皇帝幸上塞脩时畋五戎燀七萃阗三扈表禽二虞献豣别有守大罗氏之职者以致鹿告緌请前厥制不罟不阱匪号匪筌从其𩔖乎神以兹而全者托于音矣哨可得而𫝊焉方其未之哨也瞰衆归伺丛薄测卉泉闚聚落为町为疃既登场以目营或抗或爰逐迹而臆度良有合乎师行之外谍旁侦而豫纾夫卷甲啣枚之胜略至夫白藏露涂青女霜铺启明东耿朒影西晡设宵田之爟火殊夜猎之戴罏时其简练比其耦俱太人占之即鹿无虞于是坂縁九折队丽三伍旅屯于郛鋭冞其阻聮络声援若伛若偻若肱若膂又不翅营阵之六伐七伐五歩七歩骈坒乎𣪚伏而蹵部也其貎之则皮其冠也角之芟然首之班然奚取乎中黄朱鬕之植髪如竿也其召之则木斯窍也抑之窅然抗之噭然无需乎淘河鸟胫之大号而小号也当斯之时宻利迦罗䠑踽迉迟求牡俟俟㳺牝祈祈駴谷声之自答宛命匹而要之退彳亍乎如遗进蹩躠乎如疑恍同同而睥睨讶异异而诋谋彼跚然其兽舞纷胡为乎来思此闯然其人立不知夫所为于焉唿急鎗扪列宿会若连襼解若脱胄趣后车选徒而举胔信天弓不虚夫先彀傥铜牌之可识昨者忆释网于帝围或芝草之能衔今也愿捧觞为慈夀迺复有司衡之佐典泽之俦希光道周爰谘爰诹进而称曰盖闻至人寓物造化神谋故卭或驉负雉或媒求意钓者时㤀其鱼入羣者不惊其鸥苟有气乎斯应岂于林乎是凡天降与地出宁尽緤以穷鞴方今圣天子徳化醰粹弥洽澨陬庶彚由庚咸和咸柔讵惟在囿者感姫文而攸伏居山者际重华而与游也哉上乃摛天藻勅赓载罗训典阹雕缋皇纲帝纮囊括乎圜内虽有马郑专家邹枚齐辈𨽻事罕习巵言失概未效江陵射者之吹窃陋畆邱封人之对莫不居觚缄喙操牍污背迁延而辞退哨鹿赋于敏中皇帝临御以来海宇乂安羣生茂育殊方别区沭徳化而憺威稜者莫不陆詟水慄奔走内附乃履盛惕若逸不忘劳嵗以秋八月蒐于塞上继䋲祖武有事于哨鹿顺时应机即小喻大义宏且逺爰于武帐濡翰抒藻亲制前后哨鹿赋翕若璧合粲然锦襄长言载赓纎悉具举美哉洋洋乎天地之大文古今之能事偹矣彼相如赋上林扬雄赋长杨词夸意骋固璅璅焉不足称嫓若射雉一赋体物绘情可谓拟诸其形容矣而义囿于文莫能笼函万有以方圣制殆犹瓦缶黄钟难以侪响者也无似承命给札神惴污惶不知所云退而斋心殚思积时累日㤀弇鄙之愚志赓飏之荣譬诸爝火思附光太阳而蛙黾妄依声天籁也敬拜手稽首而献赋曰盖闻哨鹿之为制也实权舆于索伦匪角力以鬪㨗弗诡遇以揜羣酌剂乎仁义𠂻度乎屈伸离合尽熊翕辟互根其动也无端其致也不纷占即鹿之无虞厥功嫓乎至神猗欤圣祖爰躬爰亲我后是则纉兹武功练吉日撰良辰肃周徼戒虞人曵羽䍐靡云旂清道按列天行星陈骈衍陆离迺莅止乎木兰其为地也沃埜千里连山透迆㠎嶫郁嵚崟碕礒周表包络以界乎左右邈谽谺之中豁峙储胥与枪櫐丰彼圃草芊绵猗靡带以羊肠之河阻以伊逊之水峻者如削平者如砥曲者窈缭旷者哆侈骋覧瞩于巘原渺不知其逺近是盖天辟神壤隩衍丰矣广陪汉苑乐均灵囿无事设以周阹而足供三田植旌抗绥之所若此故其地乃可喜也尔其磅礴郁积物产斯聚毛羣羽族穴藏谷处禽经不暇载兽簿不及举彼伊尼之蕃息更日孳而嵗广有麚有麀有有麈判彼麔麎差其䴠甡甡跂跂儦儦麌麌七星八歧双头一角殊形而诡状者盖不能以更仆数尔乃白藏屇商风引露既降木叶陨乳字以时匪灵伊蠢纷其求牡习焉逰牝既挟偶以兼羣遂分圻而画畛逞骁健以自卫僄环角而植吻或寝或讹或驯或踳忌他族之实偪同𩔖之相近彼孱弱者逡廵眙已望形而伈睍而桀雄据守夫泽中方且睅睹旁睐畜趪勐而余忿故得因势施巧乗间度情攻其无偹夺其必争伊濯濯之与居信呦呦而善鸣爰制器以象之乃能疾徐进退宛转而相迎匪笳而凄匪笛而清胫无取乎淘河管弗效乎簧笙把宫弹角翕焉中音是则哨之为用所以握胜而操赢也于时清霜慄侧宿烟苍莽朓影西流启明东上巗韬景以晻暧野含曙而曭㬒迺简徒御屏卫仗星庐拱和门敞七校静六辔骋蚖镫赩列以双导羽骑分而犄张前驱后扈或三或两枚肃无譁铃无响骤躞蹀以相羊于焉望崖岭而遄往爰荷长哨被短衣其裘则獭其冠则皮载以象首出诸簏笥缀毛体之般般耸义角以觺觺搫彼町疃拄兹荟翳始蠖伏以宻伺徐跂张而仰闚既储精于閴寂奋先声以出竒虞原兽之罕至因举哨以宣之脣引则响集吻吮则音移噭然而高窈然而㣲龢啰㘊霵如倡斯随㖤㗅纡郁若距若追嘹如引吭嚍如鼓頥慑狡黠于幽遐应友声而是求彳于旁皇睢盱错㦍将前忽却既进复沮魂悚悚以狼狷心而犹豫惧羣匹之或失矫长鸣以捍御恣狼戾而犷猤突生猜而触妬乍凝聴以曲睨旋擢身而思赴郁狂迸而陆梁恃角抢与题注狡焉愿鬭瞥尔相遇斯时也厌蹑深潜屛息瞩顾不震不挠不徐不遽迨心烦而伎懩始悚立以腾凑倐脱㡌以呈形忽应叱而少住翳乔桀之殊才遂乃脉脉狋狋子蜺瞪眄而不能去于是释哨具进神鎗规分刌测毫芒心平视审手正机张奋駍声激流光虩虩煜煜霆击雷轰眨电火之一掣已中髃而洞肠或小创之蹶起俄应声而复僵亦有去如脱兎骇若惊麞或挺而骜或怯而尩或曶霍以猋迅或蹙竦以雾藏擗捻跃而盘辟若负固而不自量凖鲸牙之轩䡹又无不殪于广莫之场至若或腾或倚或羣或友掉而不来逐之辄走𬗟詟怖以郄歩尚倐眒而抗首胆劣目眴足蹯迹遽闻声而逋窜莽凌躐而相蹂固纵之而弗追亦舍旃而弗诱掩不计多获不厌少失也其常得也其偶斯盖仁者之事君子所取又何必罼戈弥谷罻罿蔽薮前遮后辚徼属轨他他借借乃为偹物而咸有哉既而皇清洽恩泽宣弭节乎神臯储与乎皮轩乃论上射乃择左肩登于大庖以炙以燔尝其㫖否进诸大安割鲜染轮野飨从官升觞既釂羣情悦懽咸避席擎拳鞠而颂曰允矣圣人如天之好生逰非乐乎耽盘义固凖夫秋狝欲左者左欲右者右有殷汤祝网之仁焉舍逆取顺失禽不诫有周文三驱之训焉信乎美善莫得而形容徴引无借乎更端者矣矧之孱弱徒授简而拘牵軄有忝乎执㦸力不胜夫控弦目未睹秋田之盛身未习讲武之班骤与语夫哨鹿等扪烛而扣槃窃幸蹈咏奎藻䌷绎鸿篇庶聋瞶之一振聆钟簴之在县纵极揣靡窥测雍容揄扬曾未能得其涯涘又何足补于邱山也哉跋御制避暑山庄三十六景诗恭跋张廷玉康熈五十一年六月等恭注御制避暑山庄三十六景诗仰见皇上圣学崇深含经味道纯粹以精发为诗歌上继雅颂囊括百家等学识弇陋管窥蠡测未能宣扬盛美兹䝉恩谕俾得附名简末且喜且愧不容于心钦惟我皇上声教覃敷极天所覆尽入版籍要荒之外率同畿甸自京师东北行羣峯回合清流萦绕至热河而形势融结蔚然深秀古称西北山川多雄竒东南多幽曲兹地实兼美焉盖造化灵淑特钟于此前代威徳不能逺孚人迹罕至皇上时廵过此见而异之念此地旧无居人辟为离宫无侵民田庐之害又去京师至近章奏朝𤼵夕至综理万几与宫中无异乃相其冈原发其榛莽凡所营搆皆因巖壑天然之妙开林涤涧不采不斵工费省约而绮绾绣错烟景万状标其尤者凡三十有六清凉爽垲于夏为宜毎至盛暑则奉皇太后驻跸焉泉甘土沃居此逾时圣容丰裕精神益健盖皇上忧劳万民徳合于天皇上之逰息也等忝列侍纵时赐䜩逰诸景皆尝目击而莫能摹冩及伏读御制诗则林泉苍霭一一涌现于胸中盖此地之景乃天地山川自然之气所发着非皇上化工之笔莫能𫝊也而等尤有厚幸者伏读皇上御制避暑山庄记及诸诗奉慈闱则徴寝门问膳之诚凭台榭则见茅茨不剪之意观溉种则念稼穑之艰难览花莳则騐隂阳之气候玩禽鱼则思万物之咸若凡读者因诗以求诸景之胜岂独未见者如亲厯哉即皇上敬天勤民与覆载同流之气象可以昭示天下万世永永无极矣御制古长城説恭䟦汪由敦御制古长城説以化工之笔行自然之文深入显出宇宙在手寻绎再四心目旷然在昔山经地志𩔖出文人承传沿袭掇拾诹採辄矜为创获其经目覩记可覆按者百不一二数也况絶塞僻逺逰躅所不至之地哉兹以六御所经名王部长旃裘之衆亲履而指数之其核实为何如者且谓天地自然所生以限南北尤不易之论盖尝观之百家之聚千室之邑率没冈峦川阜萦回环抱之势至通都郡国则具阨塞阻要显然为之疆域屛翰皆非人力所能为圣人者为之相其隂阳建城郭宫室规重门御暴之制无非因其自然易曰地险山川邱陵也王公设险以守其国此物此志也䝉恬之为长城后人专罪其长恶勦民其垂死所叹为絶地者一若设词以自文而不知其拂天地之经而不因其自然彼固未尝不自知之而深悔之也然非亲厯而得其实其孰从而证之或疑塞外蕃部聨属虽逐水草亦各有分地且此故元上都兴州近境安知非昔之居是者残壁故垒荒略失传者耶是或未可知然西北之瀚海流沙东北之窝集是非天地所限耶不宁惟是凡大川之达江海其入处必有沙横亘若户阈然濬辄复淤是乃在水中又岂昔人所为耶观此则天地所生自然者益信碑记勅修承徳府闗帝庙碑记梁国治干隆四十三年嵗在戊戌诏升热河㕔为承徳府其余六㕔改𨽻为州县于是鼎建文庙选造生徒増置解额以明年己亥五月上亲诣释奠是月复诏协办大学士尚书英亷侍郎和珅重修丽正门右闗帝庙改易黄瓦殿宇崇闳规制大偹国治恭承嘉命为文以记窃惟古者立国必先建学设庙所以定民志一耳目也承徳近接塞垣前代声教所不及邉闗之氓不见通都大邑礼乐威仪之盛非一日也我国家揆文奋武迈古超前自圣祖肇启山庄成都成邑朝宗辐凑万国会同我皇上觐扬光烈四十五年以来开辟疆宇二万余里自䝉古诸王公喀尔喀及四卫拉特回部诸藩等莫不倾心託命奔走俯伏来享来庭于是承徳为古北口外一大都会将山川灵淑之气藴于古而发于今耶抑天眷有徳圣天子赫声濯灵薄言震之莫不震叠者也夫制礼以作民敬也立庙以作民诚也闗帝庙祀遍天下各直省府州县建祠设像守土官吏嵗时展谒典礼视文庙况承徳距京师数百里日月所照临中外所瞻就庙貌之成可以见国家褒崇忠义凛乎纲常名教之大焉可以使逺近更易观聴动其严威俨恪之忱焉秩祀之修庸可已乎工经始于干隆四十四年五月越明年五月工竣凡用银五千八百九十三两有竒新庙既成文武吏士邦人咸喜而䝉古外藩嵗时朝觐者亦展礼庑下以申畏神服教之诚以昭文徳武功之盛国治奉命撰述与有荣也谨拜手稽首恭记钦定热河志卷一百八钦定热河志卷一百九钦定四库全书钦定热河志卷一百九艺文三本朝诗辛酉扈从出喜峯口髙士竒清跸出雄关鸣笳厯荒徼夹嶂真天开壁立尽竒峭往时设重戍借此为险要战垒虚风生孤城斜日照年年荷戈人未得息征调自从被至徳逺近奉明诏遂使邉隅民不用惊烽燎喜随万乗来快哉肆登眺晚宿白台髙士竒塞行未十里塞景已殊异入目多荆榛乱峯含紫翠翘首睇长城万载严邉备连幕宿山阳迢迳横晩吹虎啸巖谷鸣飒飒风随至幕火𣪚繁星周庐环七萃来朝属车尘应抗凌云志过岭髙士竒六龙乘晓发万骑陟重冈灌木翳青天乱石萦羊肠纵横涧水流隠约山花香山花非一状红紫含芬芳更有青枫树嘉隂凝衣裳仰面观竒峯怪石纷低昻时当四月初犹觉山风凉旷然心眼豁不似披遐荒兼旬实壮游尘虑为之忘黄土巖髙士竒何年凿山骨屹立疑千寻徙倚不可即驻马空沉吟藤梢与葛刺䝉宻何隂森悬崖支一木㣲径通崎嵚巖扉有遗迹邈矣烟霞深杳霭青松际白云迷至今驻跸寛城北五里水次髙士竒省方入逺疆驻跸苍崖里崖下俯长河波澜最清驶娟娟三两峯掩映云霞紫㣲风馨磵松残阳下流水幽赏平生懐对此翻然喜卷幔息银烛爱看山月起将出逹什喇卜齐尔口作髙士竒衆山向背殊峯峯自回互石上漾清泉山根丛茂树咫尺误行踪往来遵细路弯环数十转潺湲八九渡林花杂春夏风景变朝暮胜览意不忘塞行有深趣驾出逹什喇卜齐尔口喀喇沁诸部落率其所属伏迎道左髙士竒直北幽崖早向诚不须更筑受降城职方记载梯船路王会𫝊唿拜舞声红绽边花迎雉扇碧摇巖树转龙旌太平游幸非征伐应笑元封自勒兵从猎髙士竒苍山万叠雨初晴从猎朝看塞景清月兔射来夸技絶星狼追得鬬身轻班聨翡翠翎中坐队入鵞黄褶里行十二羽林皆健将只容欵段一书生驻跸巴尔汉汤泉髙士竒夕照下西岭平楚生荒烟旌旗散晩猎万马奔前川忽看碧草际一水流溅溅深涧转澄澈暖气如沸煎少坐濯尘缨云是古汤泉逺听铙吹发帟幕灯光悬四望尽暝色圆月明山巅射虎行髙士竒巡徼者报夜来虎至营中伤一骊马尚在山前上率侍卫往射殪之恭纪皇舆荡荡界䝉古玉辇时巡厯兹土回冈巨壑丛棘多隂森林木不知午干乘万骑排空来夜张行幄山之坞月上忽闻羣马惊𫝊道山前出勐虎晓看一马果摧残殷血淋漓在两股龙镳飞鞚陟层崖卫士腾骧齐负羽摉巖剔薮无几时一箭横胷洞肺腑逺人手额复战栗跽言此虎为患苦道傍白日每捕人伤戕行旅莫可数幸兹恶劣得剪除圣主当阳真神武从来射虎多耳闻何似臣今得目覩因叹蠢顽本不灵贪饕无厌乃自取不然长林丰草间餐眠何畏施弓弩杀人安人王者心即此推之泽自普扈从杂纪四首髙士竒古人边塞吟但道沙塲苦谁知逺徼外峯崖更参伍地腴苜蓿肥山幽松树古若令勤耕织其益岂小补穹幕山之阳终嵗牧牛羖近稍敦礼义渐渐识䂓矩伛偻谒道隅趋跄申拜舞欣看古瓯脱今受大化抚空山狐兔羣终嵗少人迹丛条蔽逺冈堕叶堆荒泽首夏犹苦寒边风日将夕夜雨声潇潇灯光暗油碧云黒峯峦沉但见炊烟白乔松干余株枝枝尽竒矫逺望青岑边似在白云表雨过林壑清天空初日晓羽骑来骖驔霓旌更缥缈迤逦入山谷细路厯深窅终日临髙峯嵚﨑复盘遶回首顾榆闗万山青不了方知地轴雄结构非藐小人生宇宙间志愿当何如不行万里路即读万卷书早嵗慕五岳中年困穷居耳目苦未广懐抱慙空虚鸣镳随禹载揽辔观皇舆出境虽不遥閲厯皆异墟朝朝扈跸行非是劳征车诗成傲徃彦徒见征伐余赐宴喀喇沁诸部落恭纪髙士竒黄幄髙张羽卫陈遐方述职尽称臣金螺酒醴颁三爵宝碗茶膏遍一巡问俗逺同虞出狩要盟欲笑汉和亲长城有险休重设至治从来守四邻赐赉喀喇沁诸部落恭纪髙士竒帝泽遥敷到八埏精镠文织散穷边应羞使者通西域何用将军欵右贤锦绣平添林峤色云霞四映塞垣天贾生五饵终迂论何似懐柔大化宣过大石矶行雨中高士竒流云浮皛皛山川杂烟雾出没多竒峯穹窿各吞吐驱马上悬崖崖倾马惊顾百里尽䝉宻杳霭失前路古道㡬登顿乱流绕深树活活雨脚低隠隠雷声布涧外起长虹旌斿闪薄暮晓行将入喜峯口新霁高士竒云际露山顶青林来日光晓从六龙行髙下逾重冈巖花落未残磵道余芬芳鸟声辨关树人语如故乡铙歌清吹𤼵逺风旌斾掦錾凿万仭余郁岪临大荒厯兹战鬬地壮士颜慨慷愿施造化功处处知耕桑癸亥扈从出古北口古镇青山口双崖对面削线路通两轨峯如犬牙错险阻自天成何人施錾凿怪石虎狼蹲硖角马惊愕盛世尚柔逺边陲乆开拓葳㽔列云旓金支耀丛薄忆昨经榆关山川恣搜索春来望雁门千里穷寥廓懐抱早超然当暑再持橐出色起长谣皇心在经畧十八盘岭髙士竒塞行不厌山骋望少平陆北上更岧嶤鸟径缭而曲前旌趋平冈后队出灌木笼葱巖䕃繁滴磵泉足火云照衣裳炎景近初伏驰驱万马蹄蓊匌走深谷向午闻鸣蜩凌风振轻縠塞花励杜讷姹紫嫣红鬬午晴韶光彷彿是春明近天雨露均霑润徧地芳菲不辨名异种合教鵞绢写浓香长傍马头生盛朝茂育真无外百卉边陲共向荣塞草励杜讷萋萋磵石复巖腰和雨和烟色最饶软碧迎来袍影旧芳茵衬处马蹄骄多因地僻膏偏沃为喜风和翠未凋生长幸承雕辇路茏葱小草并含韶塞外观月励杜讷乍涌氷轮万里清光腾行幄俨瑶京迟他五夜晶初满坐到三更魄倍明此夕似疑边地雪当年曽照汉家营龙沙尽绘昇平景侍辇多惭谢赋精野芍药励杜讷山坡逺望见花枝宛似丰台绰约姿野质未曽登上苑芳名犹自号将离喜逢化雨霑濡日得有临风烂漫时塞植尽皆㴠圣泽莫云草木便无知扈从出口山川景物触目赏心恭纪十首陈元龙土羙从人说身轻始稔知清泉甘似醴丰草滑如脂不信风霜厉还看物产滋小臣诚厚幸策马自忘疲山行深更好恍在画图中絶巘千㝷碧疎林万树红原禽栖茂草仙鹿出芳丛目赏真难给朝朝景不同灵液不知源涓涓逺石根临流清可览润物气常暄沁骨能祛疾充肠更涤烦南阳空记异菊水漫称尊绵亘山无极鸣鞭入紫烟凌寒花自满映日翠逾妍树杪双旌出云中六辔连巨灵何日擘巡幸待尧年竒花难问种珍果不知名艳若铺霞锦香疑袭杜蘅金光随手摘火实傍车迎漫道江南好霜柑㡬树盈近塞羊初羙髙原雉正肥击鲜真足乐下豉漫相讥珍岂夸娄膳贫还笑朔饥徒萦鰕菜慕尝此味全非旦暮寒暝异终朝备四时午风初夏好斜日晩秋宜春服随人着冬裘入夜披自然安作息云卧不须疑青崖多植黍䓤郁自成丛不费耘耔力无劳灌溉功余粮栖畆畔滞穗乐年丰击壤皆熙皞犹存上古风谁言沙漠地镇曰作山游岚翠侵衣湿溪声傍枕流汲泉烹苦茗拨火试新篘自愧诗萹拙难题塞上秋尧封应未及禹贡㡬曾收景物移三岛舆图隘九州山从高掌拓水载广轮浮不是倍仙跸畴能快壮游热河记事四首陈元龙干山环紫塞一水䕶丹邱土沃风犹古农耕户已稠地灵迎日驭天意待宸逰随跸重过此清凉五月秋行殿无雕缋山原有性情髙卑因地胜简朴俨天成林壑千重䕶烟云四面生寰中新乐土嵗嵗驻霓旌官自文章旧恩因顾问新地𫝊真阆苑人识老儒臣高厚难酬主衰残未乞身摩挲双眼暗开卷每逡巡僦舍三间洁移花一院香新泉烹茗啜野菜入羹尝室浅风翻帙墻低月满床七年尘土梦到此暂心凉热河髙其倬好景天开古塞垣百灵翘首奉行轩峯回翠黛烟长䕶水孕丹砂气自温五色云来知入夏万家人聚喜成村年年雨露随雕辇千里桑麻接广原热河山庄髙其倬昆圃原宜苑神山自有楼烟云开紫塞职觐近皇州壑邃炎难到湖平澹不流圣人行处好翠色十分秋渡滦河髙其倬天晴渡滦河涨落水初缩古岸留旧痕磷磷沙映玉回思夏潦盈万骑走平陆重来㡬何时波静飏轻縠青山亦多情千里同回曲返照上遥鬟秋影落蛾緑纎鳞依镜游晚路抱烟宿清赏惜须臾摇鞭转前麓扈从出古北口二首蒋廷钖诘旦飞云霓连峯忽中凿蜿蜒一线开青葱下萦薄山城据雄势睥睨俯万壑圣人大无外天险非楗钥居民俨庐井闗吏静钤柝乃知至治世元化自寥廓和风迎面来逺烟吹漠漠石路车声髙青林深且邃重山互回抱淡日照空翠小桥架潺湲恍然辟天地裌衣生微寒顿觉气候异书生处海濵见闻仅一二竒观新耳目羙景豁胸次多幸事圣明谈笑竦轻辔夜光木蒋廷钖乍见星芒映室中喜看藜火照窻栊夜明帘簿来西域径寸珠圆出海宫清似晶融还贯月碎如萤散逺随风此身恍入琉璃界宁羡金莲蜡炬红䨇塔峯歌蒋廷钖逺山月落天鸡唱长峯吹雪度层嶂雾花作雨十里香扶桑鞭促金乌上断云忽露两峯尖半隠半明失顾瞻太阳髙照隂霭散塔影双挿惊排籖红云一握递迎送糁金石色光浮动谁将玉斧中噼开比肩而立相伯仲左峯彷彿生紫烟镂开三穴皆天然山根疑与凿圭窦上穴大小珠窝圆日光直射圆镜赤玲珑透漏仇池天右峯稍低如拱揖浮图相对神功全须臾马首齐向东两峯体合如一峯石屏方正卓然起峯巅緑树隂蒙蒙行行二里山脚走右峯转左左转右嵌空突兀亦非常面面皆惊峯势陡忆从先臣宦粤省梅花村上罗浮顶百二十里老人峯没膝黄云盘石磴复记前年登华山莲花朶朶云霓间仙人掌冷挹紫瀣玉女盆虚围翠鬟今朝所见真大观半空落下青琅玕山回溪转双塔隠行人马上回头看生平足迹探竒秘饱眼山川皆帝赐愧无米芾画石笔冩出双峯挂帆势上幸海拉苏台大猎恩赐观围恭纪蒋廷钖秋髙弓劲万马肥千山红叶连霞飞外藩部长率帐落来奉君王大合围平川㡬㸃人如豆渐见乌阑画逺岫青旗引路时飘扬四无人声约歩骤峯腰变出常山蛇羣马班驳杂五花阵脚欲转势未合草间出没惊麏麚东偏飞骑下林麓山顶人排城堵矗围塲圆放十里寛四面回还衣帯束儦儦俟俟何处来长角大耳跳蒿莱仓皇急欲突围走掦鞭噪逐喧春雷羽林掠围静无扰马宻人齐围转小云麾五色八门开盘屈游龙头尾绕十寻黄纛吹长风晴天皎日光曈曈山祗地灵共鞭策悉率羣友居围中绣玉勒疾驰骋干草霜蹄逐风影天威手挽八石弓十四把长余箭铤前鹿已中金仆姑雕翎洒血红糢煳后鹿一发中其项髙坡仰仆鸣呜呜须臾连射二十鹿箭服曽无遗一镞天网还开三面恩下马撤围教止戮秋冬狝狩古所𫝊维皇圣武纵自天仁风已卷鹤丽阵勇气尚挂鱼须㫋外藩健儿千二百忽扫云屯散无迹疾徐进退心力齐知是吾君恩所格始信天下一家语絶域遐边总畿辅小臣袖手得赐鲜敬继岐阳歌石鼓上命登兴安髙处眺恭纪四首蒋廷钖马蹄得得踏寒莎日色云光两盪摩穏立兴安最髙处青天左界看山河花飞短荻云千叠叶落乔松玉万株无数春蚕沙上卧絶胜平逺范寛图掠掠风从脚下生始知身已接空㝠真将目力穷千里着地天垂一线青沙痕奔马晴还卷风力雕怒自号此处重阳无㡬日山头先已赐登髙上亲射金钱豹恭纪蒋廷钖朔塞云深候南山雾隠年韬文蔵白草焕采发寒烟爪利腾张勐身轻跳跃便志贪全鹿饱路值六龙旋木落千林矗尘飞一骑先出房金镞疾弯月宝弓圆鸷性思拏肉天威易缚绵奔逃方股慄僵仆见腢穿置负明驼背携归行殿前惊看人聚堵环立衆摩肩须劲垂霜洁毫班带血鲜旧曽闻艾叶今始识金钱雪照胸间色风腥口上涎真堪雄并虎宁止倍于豜孔武羔裘句长杨射猎篇幸随豹尾后窥管颂秋田癸未六月扈从出古北口查慎行太行蜿蜒二千里七十二㘭连首尾东趋辽碣西冷陉留斡一门屹中叠巨灵擘石如擘云云根俯插黄花军烟氛突过扫无迹风雨欲来天半闻出关弥望神州壤六飞清暑频来往髙墉已断山不断无数芙蓉列仙掌川回冈转辇路长凉亭旧驿今村庄禽鱼共识天颜喜草木中含御气香小臣多年客燕代梦想何曽踰紫塞自谓遭逢老更竒停鞭饮马长城外两间房直庐作查慎行随班番直又晨兴金钥衔鱼转数层延阁日长无箇事坐消清簟一壶氷过青石梁查慎行天豁新开岭鸾旗晓向东古藤攀石度絶壁过云通鸟啄山花雨蝉嘶槲叶风林峦行不尽长在画图中驻驆鞍子岭连雨骤凉查慎行复磴中涵金碧姿小青山外跸初移爱迎岚翠晨趋直贪傍灯明夜咏诗泉脉曲通行帐外雨声浑似滴蓬时水晶宫殿清凉国𫝊语人间总未知赋夜光木查慎行积水生神木俄登几案旁四时无改火五夜必腾光近暎藜辉淡遥分桂魄凉顿教虚室白临卷胜萤囊五更随驾𤼵鞍子岭行至三道梁天始明查慎行金壶虬箭响登登霁月流天景渐澄谷罨一重环翠幙云移双仗识红灯风轮暗激飞梁转松顶迟看旭日升满箧纎絺长什袭此来何处有烦蒸驾幸钓台召等随行赐膳钓鱼恭纪六首查慎行髙台俯瞰桦榆沟指示滦河最上流记得银丝绘鲜鲫欣从塞外识源头鱼藻池边辇路平直随仙仗到蓬瀛官厨初饫红莲饭御馔仍分碧涧羔山庄一帯并河壖人衆如鱼尽力田要与周诗占吉梦早开埸圃待丰年一条罗帯水拖蓝只少鱼舟着两三满眼丹青输画手莺声栁色似江南文鳞跃处起涟漪水族沾恩乐此时不是网罛施不得为留余泽及鲲鲕佳名原自栁根来钓得仍将栁贯腮分赐词臣三百尾挿竿骑马雨中回直庐磁瓶草花查慎行涧草巖花摘小丛秘磁㪺水爱青红不教开落尘沙畔只似栽培雨露中映壁数枝开晓日入帘双蝶帯西风谁将蟋蟀篱边景移向滦河避暑宫赋野杏根查慎行古根埋不烂搜剔岂能辞斑剥旧苔藓槎枒新菌芝干坤无弃物研席得竒姿自有天然质何烦斧凿为双塔峯歌查慎行滦河之水鸣淙淙晨光欲透草木蓊千巖浮动万壑充十里雾湿三光鬉阳乌展翅烟摅虹倒射石壁纷青红中有两峯迥不同向人腾跃比祝融厥初生时谁所砻分而为二疑靊窿自从巨斧开鸿蒙势欲复合难弥缝小者为霍大者宫前髙后亚儿随翁其颠石笋各卓空如窣堵波劖圆穹其旁老松垂薤葱雨露已费千年功初从南麓瞻崇隆恍然御气乘罡风青天一碧悬双篷仙舟出没波涛洪形随径转日在东併作髙柱孤巄嵷首末稍歛中微丰异哉三窍何玲珑下空一门拆崆峒中央一线星光通最上一穴磨青铜团团皎月非朦胧洞贯腹背岂羿弓谁与人力争天工须臾位置移怱怱左右互易惊愚蒙渐行渐逺渐不穷回头依旧蔵霾雺我思佛力大且雄含利所在塔庙崇十方照耀开盲聋僧伽兴废会有终岂如兹山嫓华嵩巍峩俯辟荆榛丛绵亘古塞接蠮螉刼火不壊况兵戎地虽僻左秀独钟昔名未彰今始䝉吾皇盛徳迈帝鸿尽摄六合归牢笼年年雅诗赋车攻山庄近在封域中已获顾盼邀重瞳何须秩祀偕三公小臣作歌逹圣聪特与此日庆遭逢塞田双穗嘉谷恭纪查慎行属车到处瑞徴竒嘉谷欣看燕尾垂异畆比禾皆九穗连畦如麦总双歧泽流膏雨珠兼玉谱入豳风画亦诗从此康年岂胜纪太平天子是农师驻跸巴龙桑阿苏台上于附近山中行围赐等全鹿恭纪查慎行雉尾鸡翘晓望分旌旗髙卷万山云威加草木秋行令礼重貙膢画掩羣从兽总归司马法回镳如策凯旋勲只惭未効三驱力拜赐长先七校军驾幸海拉苏台大猎赐等观围恭纪查慎行圣朝雄畧弥宇宙四海为家同在宥行宫直过大青山纉武年年寓巡守川原蕃膴少瓯脱边障清宁罢峯堠尽收种落当郊樊大展冈峦作灵囿凉秋八月商飈发霜气凝严氷未熘朝来下诏大合围草浅林䟱宜往狩三干虎旅移前帐十万龙骧出华廐竒毛箇箇五花文表貉扬旜徧巖岫层层叶幄绚红紫面面山屏围锦绣前行十里雪初晴千歩场如筑新僦遥看数骑林西麓画里依微人比豆鴈行齿序列后先鱼贯班聨随长㓜绵绵翼翼逺不断整整斜斜近相凑须臾旋绕山之东观者同时尽回首举鞭初可一二数错落星文排列宿长松冠岭岭插空人马从空俄下走唿声㡬处震虚谷惊起雕翎落飞狖此时已有鹿斯奔阑入围埸孤引脰东跳西顾迷所向首鼠张皇等鼯鼬鱼丽鹳翼顷刻成变幻圆方讵能究阵图本是邱井法旌立和门严介胄合围渐𦂳壤渐平匝布丛攅势相缪不知鹿羣何处来俟俟儦儦纷邂逅麏麚麞麝麋麖麑狍麜麎麔希间侦伺前复却防内怔惶骇而骤渴舌长如饮涧垂野心思民重围透天威奋武临咫尺顿辔齐镳不容窦神机独握举大绥衆志成城鹿为鍭虹流电掣忽飞鞚月满弓开胥入彀逸足公然帯箭驰先声所至随弦仆一人获隽万人欢羣祝君王千万寿大弨旋韔不尽发余勇犹浮衮龙袖网开一面颂皇慈节应驺虞叶仁兽云收雾卷围乍撤万骑如风散晴昼小试真同扫塞氛盈庖岂独充饤饾观兵耀徳典弥崇行赏颁余功孰懋窃闻上古有大甸秋狝相𫝊本由旧青邱自行吞云梦吉日先须卜庚戊漆沮甫草偶于畋悉率从王惟左右今之健儿千二百来自诸蕃踰尉候期门将士但旁观山力何曽技轻奏此皆至尊善抚驭同轨归诚车辐辏国家恩泽浩如天蕃部宁非天所覆自然忭舞羣用命王用三驱此其又车攻宁数小雅材羽猎应嗤西汉陋矢诗槖笔本臣职况着征衣随短后虽惭无力効殳鋋盛事千秋幸亲觏驻跸兴安岭有㫖命等登絶顶逺眺恭纪四首查慎行崇冈斗起杳难攀翠䍐华旌嵗往还六合一家寕恃险九边三面总无关龙沙展势提封外鸟道盘空霄汉间诏许重登峯顶望始知髙出万层山忽开眼界向层巅指掌图成立马前东走陪京山委浪北踰瀚海地黏天牛羊白散千屯雪草木青回万灶烟四十九藩齐望幸唿嵩声彻半空𫝊甲帐辰旗紫逻长极天晴色辨微芒黄榆不断庭方路白日能消氷雪光猎骑嘶风争北向野鹰随鴈亦南翔西山苍霭遥相椄直似登临在帝乡舆图逺辟古兴安凤舞龙回气郁蟠半岭出云铺大漠乔松落叶倚髙寒丹青不数东南秀俯仰方知覆载寛万里干坤千里目欣从竒险得竒观驻跸伊逊河源上亲射石熊以熊掌颁赐等恭纪查慎行千峯万峯争落木秋声萧萧气肃肃连朝纉武大掩羣殪尽山中雪斑鹿西风卷地余怒号虎豹股栗豺狼逃老熊何物敢自匿出林独叫求其曹天威赫业掦云䍐捣穴直穷熊所馆公然人立向人啼正值琱弓彀初满皮毛与石孰比坚不闻射石石亦穿须臾三发三命中摇尾大似求哀怜忽看趫㨗如猿鸟腾上千年松树杪神机别以火器攻霹雳斜飞贯其脑半空拗折青珊瑚松耶熊耶堕地俱皇心因材有生杀倔强那得逃天诛雉飞兔走清林莽重马䭾来徧行赏骜性宁非恃爪牙焚身竟至因蹯掌駞蹏鹿尾猩猩唇旧𫝊此味配八珍大庖袛合供御馔荣施何幸加词臣臣闻南山之下渭水濵从禽搏兽空铺陈赋家漫夸三十六终日射侯原非真岂如吾皇勇且仁除兇服勐胥躬亲已靖六合无纎尘山林兼使异兽驯他年珥管纪上瑞郊薮行见逰麒麟上亲射金钱豹恭纪查慎行朔漠回銮候君王罢猎时忽闻山下豹正逐草间麋讵纵颜行抗还将余勇施三驱争効命七校复扬旗金镞霜花淬飞龙电影追应弦疑树鹄拔箭已连骴直作摧穷冦真如殪伏雌右髃充上杀全质少微疵貍首斑斑血猫睛䁡䁡眵须雄粗缩猬爪利善蔵锥自匿荆榛窟初含雾雨姿气曽吞虎兕力肯让熊罴缓死俄无路偷生讵有期但令供狝狩犹得壮威仪鎗桿风摇尾鞍桥锦冒皮呈文留炳蔚取用及捐糜师武当关险兵韬示象竒小臣惭献颂何异管中窥驾𤼵蓝旗营乗舟网鱼命等沿河骑随赐鲜鲤人各一尾恭纪查慎行雪光皛皛山稜稜千山映雪朝日升滦河之水暖不氷刳舟剡楫凌空去三尺黄龙帝亲御川后前驱风伯助崃形渐束波愈清潜鲜帖帖何敢惊人声不闻闻水声须臾船重皇情乐啣尾骈头来绎络八纮一张鱼载跃鲦鲿鰋鲤㫖且多义不尽取收网罗满渠新涨余天波词臣拜恩已无算复赐红鳞长尺半马上擕归万人看命侍卫射虎召等同观恭纪查慎行后射豹前射熊隂方凛凛生寒风既杀熊复杀虎积雪皠皠暎强弩君王威徳弥寰宇坐致遐方歌乐土辟田筑室艺稷黍勐兽宁容此偪处尔牙如锯我镞铦焚林盪谷期尽殱溪东距溪西相望十余里忽闻响应彻山巅天语遥𫝊顺风耳六飞所幸成坦途㝠顽何物乃负嵎期门壮士能手搏奉令何异天行诛天生圣人能格物梼杌穷竒情状悉耳端一缺戕一人厥罪昭然何待诘自从杀此虎边牧蕃鸡豚自从杀此虎庄户长子孙黄熊赤豹同噬吞腥风扫尽无一存小臣稸眼嗟未见谈虎寻常色为变此来快覩三害除直似倍游向畿甸扈从入古北口查慎行金支影转翠微间万马骄嘶并入关雉堞连云军角壮虎牙凭险戍旗闲西风渐老河边栁积雪回看塞外山正是清秋好时节六龙行狩扈南还钦定热河志卷一百九钦定热河志卷一百十钦定四库全书钦定热河志卷一百十艺文四本朝诗乙酉五月扈从过青石梁新开路查慎行髙入云端俯作梁中间凿石得康庄松声落涧风泉合药气浮山露草香马为重经成熟路人贪早度取㣲凉词臣例饱天厨膳已有中官候道旁发黄甲营喜晴查慎行青浮翠积气氤氲晓色俄从霁色分马首已迎初上日雕翎犹带未归云峯皆似染供屏幛树不论年絶斧斤曾记上畨随跸候滦河新涨隔山闻驻跸桦榆沟特给官房止宿感恩㳟纪查慎行千帐连云并出闗受㕓何幸预清班炎埃气隔无三伏覆载恩深抵万间新瓦鳞鳞宜聼雨短墙面面好㸔山风餐露宿原臣分每被殊荣辄汗颜发桦榆沟从新开石梁至喀喇河屯查慎行凿开峭壁转龙腰髙栈中萦线一条石吻仰歕泉作雾云根倒拔树千霄向来纡径千盘作此去前村十里遥真觉太平民乐业山南山北尽渔樵召游行宫后苑赐宴恭纪十二首查慎行银河西绕翠㣲冈紫界东连宛转墙一片楼台先入望蓬瀛遥在水中央天然图画引跻攀尽出宸衷指㸃间巖壑不须多架构下因流水上因山神川过雨气溟蒙沙土无痕井脉通欲识泉源深几许辘轳声转白云中坡陀几曲接头渐入仙源境渐幽忽漫孤云生两角小栏低槛尽如楼煌煌禁扁丽中天楹帖分题两两悬万丈光芒争耀眼不知旁有好山川松鹤隂从积翠生泉萝烟月一时清每经御墨留题处记得栴檀别殿名帯峯傍石布芳筵夹岸铿锵奏管絃山水清音消不得况从天上听钧天一道清流合两河酾渠中有半开荷分明太液池边种重沐天家万里波挿架排籖满禁林御牀左右列森森行宫仍是圗书府清暑时时惜寸隂水精帘幙緑莎茵行过星桥别有津除却浇花无汛扫就中何处着纎尘叠砌平阶茁露芽近㸔如锦逺如霞塞垣小草生何幸开作长春苑里花华貂环座尽公侯特许词臣与宴游满引金樽歌既醉谢恩齐上木兰舟随驾行兴安岭上查慎行横亘东西路几千直从辽海控居延尽消伏莽山无树不断灵源地涌泉羣牧牛羊量论谷诸蕃庐帐列如㕓圣朝不畵长成界一道平冈是九邉山庄杂咏查慎行山庄者我皇上避暑行宫之统名也以草茅新进再尘扈从自夏徂秋徃反各閲百余日其间山川风土之美草木禽鱼之状一一俱䝉恩指示凡耳之所闻目之所覩口不胜述则纪以小诗合成三十首用备忘遗不揣芜词并呈御覧朝凉夕爽絶氛霾畵里山川䖏处佳圣徳如尧惟尚俭采椽不斵土为阶章奏多从驿骑驰行宫勤政日孜孜三更桦烛明如昼又是宵衣乙览时溪䔩山肴味有余慈帏时逹问安书徃来中使频相望何异宫庭侍起居阡陌横从莳艺区豳风七月绘成图𤓰瓤豆荚田家味帯露朝朝进御厨烟光浓淡冩晴空多少旌旗掩映中大抵无峯无好树一峯不与一峯同几暇濡毫有万行临池无体不飞翔蛟龙喷作巖头雨千涧流来墨沈香画鹿宫门树射棚冬胶秋干试初呈静中人籁皆天籁朱鹭单传中的声岭复冈重不记名石矼随处㵼琮琤蒙蒙薄雾沾衣润云缕多从水靣生小雨初过月未升浮浮空翠煖如蒸不知湿气消何处万灶炊烟万帐灯林幽谷邃暗霏㣲过午人人换裌衣预卜明朝天色好相风㣲动柘黄旗松盖年深雨露滋茯苓琥珀化应迟太平是物争呈瑞枯枿先看出紫芝滦水清流比漆沮霁潭泼泼漾菰蒲细鳞柘緑皆堪鲙不数红鳃巨口鲈泡子何淤潟卤开霜华弥望白皠皠边民听食天然利只禁盐车入口来煜煜苍龙尾角蟠小星如沸閙林端乍惊三尺飞光度萤火大于金弹丸泥金细缕簇龙鳞首尾中分翡翠纹颇讶赋形同蝎虎试㸔嘘气却成云多年沙土养竒材照夜浑疑吐蚌胎可是水中真藴火但生凉燄不然灰锐头长尾口如䨲肉翅旁连四足俱猜是千年老蝙蝠问名方始识飞狐丛间朴叶先枯欧李骈睛似火珠长路㣲甘供解渴马鞭争挂紫珊瑚青枫乌桕自乔柯映日多成锦绣窝片片丹砂开障扇就中椵叶得霜多山梨㣲澁杞浆酸崖宻煎从翠釡颁珍重蓬莱金醴味不传方法向人间榛实初生似栗蓬秋来采掇出低丛鸡头剥玉差相并饾饤曽无一颗空难凭本草考豨苓异卉竒葩眼未经满地根株移不得金莲垂实菌收钉官马如云尽上膘便经霜雪也肥饶地黄苜蓿人人识何以连山尽药苖千盘百折上兴安寒燠平分咫尺间忽见万松齐落叶人言山后是隂山道是山乡又水乡四时多半领秋光西风欲起駞争早雪将飞麝退香云端千仭跨晴空真是飞梁亘彩虹畨语漫传生吉兔佳名新赐玉玲珑晨随羽卫爱山行夜宿周庐傍幔城自入秋来常起早挈壶攅㸃最分明画屏环绕直庐傍草色常先柳色黄八月初头风力𦂳夜来𫝊㫖禁烧荒蝗不成灾嵗有秋直从畿甸到邉头更教州县除蝻子预计来年睿虑周溪流经雨杂清浑茗椀频霑雨露恩日给大官泉一斛秪应亦思源丙戍七月扈从晓发热河度岭至喀喇河屯天尚未明查慎行塞天暑亦凉矧此秋候变披衣起我早熟路马重践羣峯竞髙低孤月递隠现参差树交影断续云流片长风从西来过耳剧嚆箭行行得平地星火遥可辨岚雾滃然蒸横前铺白练道旁有双塔隔手不复见磵絶頼桥通泉鸣知径转忽听一声钟㣲茫识行殿上入山行围射获白鹿一头恭纪查慎行白鹿非凡种仙山嵗月长出当时有道瑞叶寿无疆洞口眠时月原头望处霜明明开射的皎皎入围场碧砮千钧镞瑶星一道芒最宜豜并献肯与豹深藏至洁斑同雪如膏色胜苍皮能留素质草不疗金创雕爼充庖味银毫耀眼光谬惭陪羽猎作颂比麟祥重过玲珑岭㸔霜林作查慎行荦确重来路秋容最好时徃年轻雪早今嵗得霜迟二月花相似千林景特竒问名难辨种设色故多姿浓淡丹黄叶交加烂熳枝簇来成绮绣疎处度旌旗换眼层层别回鞭歩歩随已怜侵暮色还与发华滋粧㸃江南画铺张塞外诗偏宜晴旭映未受峭塞欺好事何人赏登髙此地宜丁宁朔风候旦晩莫狂吹雪后随驾度汗特穆尔岭查慎行校猎秋初罢回銮雪乍零云峯晴皛皛风磴晓泠泠换景供吟笔收图入画屏万株枯树顶独爱一松青发波罗河屯至篮旗营查慎行剑分一岭隔西东半月风光逈不同沙碛人归黄落后山家烟起翠㣲中年丰障塞秋先获水落浮桥路尽通谁信古来瓯脱地筑场樊圃入豳风自星龛巖归至乌城道中重见霜林再叠前韵查慎行过眼当摇落繁华又一时地非千里逺候较两旬迟㬠日晨犹丽烘霞煖更竒黄留将雪景红发未霜姿秀抜多乔木轮囷乏丑枝似烧原上火爱映酒邉旗犹忆冲炎去曽经缓辔随緑隂晴借爽润色雨添滋忽换登髙屐来题㸔叶诗含情如见待有信不吾欺荣悴天难主姸媸分各宜本非松与栢那免受风吹重阳后十日扈从入古北口查慎行踏遍云中雪外山敝裘重脱柳重攀寒花过节如迎客朔雁先期已度关官马散随黄犊卧戌兵秋较老农闲书生幸厠鸾镳后黙数三年六徃还热河纪事六首励廷仪蜿蜒环岭隖睨睨建宫垣拱极千山脉朝宗万壑源边风多朴厚土物日孳蕃总被阳和泽冬泉气自温地占佳山水离宫辟一隅花繁知熘暖谷稔喜田腴耨获民依切隂晴睿念纡争㸔文囿里稼穑绘豳图风土敦龎地天教界两京诗篇酬胜景图画钖嘉名雨后衔芝鹿风前选树莺几回登岛屿不复羡崑瀛好景帝开先从游逾十年鹤鸣莎迳软鱼跃藻纹圆曲岸回兰棹繁隂覆锦鞯迎恩邀一盼万彚俨登仙屋斜无定向随意筑林邱爽气千峯逼浓烟万井稠含毫增逸思振辔足清游伏暑崇朝雨迎凉敌九秋清切趋仙直宏文启别庐溪云霑砚席巖翠滴衣裾性与烟霞惬身依霄汉居自惭还自喜故旧得应徐扈从出古北口张廷玉晓日未出山烟昏冷风直透重緜温长鞭鞭马过峻岭綵旛近指南天门线路不足容两轨狰狞怪石狼虎蹲揽辔髙吟颕濵句前途山色非中原长城直与鸟巢似云边隠见頺垣存前朝防戍疲士卒峯头髙下连营屯一声𦍑笛霜月苦枕戈荷㦸忘寒暄青燐㪚野白骨聚至今想像犹销魂圣朝声教逺莫外黄支乌弋皆称藩堠台不设亭障罢穷邉往往如庭垣年年避暑厯兹土笑迎銮辂山花繁书生珥笔良厚幸趋随清跸邀殊恩朝岚夕霭供览瞩巉巖危磴从攀援盛事真足傲千古昔人出塞安足论扈从自喀喇河屯至桦榆沟张廷玉马蹄侵晓发乌城衣透凉风溽暑清岚气千峯疑翠滴烟光一缕似云生幕连沙尾髙低见路凿山腰曲折行最爱沿溪三十里奔流不断雪涛声扈从喀喇河屯䝉恩召入行宫赐宴徧览苑中诸胜恭纪四首张廷玉槖笔羣叨钖宴荣簮裾连歩到蓬瀛双溪水绕平桥逺万壑云依曲槛生台檄参差随地筑山川环立自天成阆风换尽尘凡骨俯仰都教耳目清尽收好景在庭除一幅豳风总不如湛露无邉滋稼穑万几余暇玩图书天渊体道鸢鱼趣山水怡情仁智居五色宸毫光万丈仰瞻银牓丽琼琚层台髙陟若凌空人在苔痕树影中夹岸林峦含宿雾隔溪歌吹逐㣲风芊芊草拂渔矶緑㸃㸃花飞钓艇红到此始知文囿乐时当秋肃若春融承恩更泛木兰船特设芳茵御座前法醖自天倾石髄宫庖隔岸送琼筵几人得听金璈曲两袖都携玉篆烟自是太平多盛事塞垣同赋蓼萧篇召游行宫后苑恭纪张廷玉涧草巖花映碧萝五云长䕶万年柯迎凉楼阁依山逈避暑轩窻傍水多卧石几重横玉几飞流千尺泻银河谁言天汉无人到已许乗槎六度过塞外扈从纪事四首张廷玉六御逢秋狝闗山驿路通昨朝霜始白一夜树全红马踏千林叶驼呜万壑风解鞍吟短句难写塞壖雄举头天尺五真媿受恩偏朝食分仙馔宵灯接御筵猎场容缓辔行帐每烹鲜勺水皆液如倾第一泉围塲遥在望虎旅若云腾分队旗双引穿林骑一层草遮伤箭鹿风送脱鞴鹰古礼三畋重书生见未曽返照连山紫重围合又分马蹄冝浅草豹尾帯残云木叶翩翻下溪流断续闻不愁岐路晩身傍羽林军雨后扈从出古北口张廷玉衆木吟风送晩晴振衣闗口觉身轻螺尖滴翠千重岫雉堞蟠云万里城涧涌清泉珠歕欱桥穿白石玉峥嵘昇平锁钥无劳设长许书生欵叚行雪霁随猎张廷玉严寒一夜雪霏霏早起氷花㸃客衣千树冻时琼蕊宻四山还处玉尘飞云衔晓日迎仙仗路絶纎尘合御围正是前冈风力劲天频中仰天威扈从塞外䝉恩召入行宫泛舟观荷徧览诸胜赐宴于流杯亭恭纪二首张廷玉经年未踏三山路此日重登太乙舟锦蕚千层围两岸红云一片在中流空明潭影全消雾杂㳫泉声欲送秋宛转兰桡向何处徧随鸥鹭过汀洲桥藏深树路穿花次第探竒到日斜廊庑髙低因水石轩窻朝暮纳云霞连畦特植双歧谷亚架还悬五色瓜为是恩波最优渥游仙更与饭胡麻扈从进古北口张廷玉如云千骑㪚髙原扈跸人归自塞垣九折冈峦分内外一重关隘隔寒暄新霜未改青林色宿雨犹滋碧藓痕指㸃溪桥皆旧识不愁前路暮烟昏扈从度岭行张廷玉鞭镫连云度岭东荻花如雪舞秋风山横豹尾龙旗外路在枫林槲叶中野兔避人依荗草饥鹰击雉上晴空书生见猎心先喜跃马髙原也自雄秋日随猎纪事十二首张廷玉穿林跨壑骑如飞健卒连冈正布围龙驭逺从山顶过丹枫髙映柘黄旂霜林浓处兽成羣待合围时日半曛一骑直追奔鹿去控弦深入数重云万灶炊烟暮色催终朝登陟试龙煤忽闻铁骑欢声动又向前山杀虎来几务偶闲披万卷健行不息爱三余秋原射猎归来晩帐殿悬灯尚校书圣朝威徳徧遐荒紫塞天开畜牧塲刍粟不需民力省养成牛马谷难量诸畨部长逺迎銮膜拜唿嵩夹道欢布幕居中车四绕傍山新立小营盘狂风未见卷飞沙信是阳和近翠华共说今年天气暖中秋方见雪飞花兴安岭与碧云齐径路盘旋信马蹄地势渐髙浑不觉直登峯顶万峯低裁绡剪绮树铺红吹㪚霜林大漠风一谷隂晴太无定漫天雪片日光中猎罢归营月未升四山如雾晩烟凝马前错落流星影万帐齐明万㸃灯莫道书生欵叚迟天闲分与骕骦姿路人争㸔牙牌上细写蕃王入贡时布幕髙悬俯碧溪夜深灯火望还迷向来此景无人道月白山空万马嘶随猎张廷玉珊瑚鞭指日东升人在冈峦最上层逐电爱㸔千里骏摩空齐纵九秋鹰弓弯明月形常满旗卷寒云影共腾惭愧年年扈清跸长杨欲赋叹何能康熈五十二年五月二十五日䝉恩宣赐筵宴得游避暑行宫怀恩纪事诗二十首汤右曽苑籞红泉绕翠岑万几余暇始登临宁知清暑迎凉地尽是诚民阜物心摇溶桂檝漾兰舟青雀晴飞彩鹢浮欲到蓬莱三万里应从瀛海更乗流碧树周阿夏景清三才万物厪皇情每寻解愠歌薫句已觉凉飔殿角生轩窻靣靣纳虹霓左是丹台右玉梯每惜寸隂勤乙览晨霞红映数峰西殊形特似产芝房行尽云根别有庄横截一隄银汉绕大罗天在水中央夹镜澄明到碧虚四山晴翠绕周庐分明图画西湖景此景西湖较不如穿蒲戏藻自游行集网垂钩了不惊自是至仁周万物一鳞一鬛总生成稻垂麦仰足隂阳土厚泉甘草木香会吐双歧衔九穗一星天上应农祥波回芷岸接菱汀曲水流杯眼乍经总为帝书真第一恍从兰渚到兰亭遥青不断緑云铺万木苍然总画图对靣千林有瑶岛蓬壶髙处望方壶洑流喷薄雪成堆润物资生一窦开直送恩波到东海俱从天上发源来圣心原自合天心诚敬由来昭格深此日髙居瞻綘节六时仙乐海潮音曽从庐阜寻巖瀑忆到黄华问水帘今日银河天半落恍疑两地一时兼回崖㳫嶂翠浮空峭壁巉巉挿水中直是五丁开不得天然叠出锦屏风仙巖时有绛云封槲叶隂邉自养茸待到千年毛尽白仍骖赤骥御苍龙将雏挟子共因依瑶草金沙翠羽肥从此随阳天直壮年年更不要南飞移根幸植玉阶旁寳地莲台万品香天与十分端正色承恩先借御袍黄龙沙小草孕琼浆赐出金盘得共尝一自嘉名天钖与海南不记荔枝香青丝笼里盛犹早白玉盘中㸔不殊每向上兰宫树望匀圆万颗水精珠仙人六膳出珠宫九奏箫韶率舞同百子池头万年树侍臣身在彩云中闰五月初二日二十日复䝉恩赐膳两游避暑行宫纪恩诗四首汤右曽君恩重许到行宫复岭澄湖望不穷仍泛灵槎渡河汉复骖法驾上崆峒神臯路迥环仙境福地天开养圣躬常愿万年调玉烛五云楼阁翠㣲中讴歌东陌复西阡瑞麦嘉禾满塞壖人庆六旬逢圣节天教九域遍丰年中和气与隂阳会易简心通造化先昨日山灵出时雨为迎仙跸到温泉松风别殿倚层岑寳字琼章许遍寻孝养陔华崇帝徳阜成民物见天心文包理数图书秘诗叶咸韶雅颂音挥翰万言成顷刻由来圣学至髙深笼葱佳气接芳原淑景晴开阊阖门三谒帝台当昼永每承宸幄似春温风前红蕚穿波出槛外金英耀日繁小草亦䝉天地徳㣲材难报圣朝恩黄土樑刘巖后岭连前岭天根倚石根峭稜熊耳蕚穹洞虎牢门鸟路穿云逈骖蹄踏雾昏中原回睇处宁独华嵩尊鞍子岭刘巖天畔挿山稜盘盘几百层石危循磴歇峰峭拨云登朔吹旋崖瀑寒声裂窦氷未曽镌姓字孤负碧崚嶒热河山庄四季应制王敬铭珠杓廻淑气韶景丽仙家緑展扶轮草红铺簇仗花晓山明似黛晴囿望成霞睿思同春盎非徒揽物华九夏调槐序凉从别馆生庭移葵日静沼拂芰风清鹭立金沙影蝉廻翠樾声始知无暑地塞景自天成地胜凉飔早天髙爽气多藓阶蛩自语枫坂鹿频过暗露初涂玉纎云半卷罗西成徴上瑞文囿熟嘉禾嵗届安宁节天随日驭回书云占玉宇映雪上瑶台宻室香犹䕶回塘冻未开璇筩生意转芳信已相催钦定热河志卷一百十钦定热河志卷一百十一钦定四库全书钦定热河志卷一百十一艺文五本朝诗虎神鎗歌汪由敦虎神鎗者圣祖仁皇帝尝御以殪虎命曰神鎗志异也皇上行围所至御负之以从勐兽当之无不摧毙今年秋岳乐围中于三百余步外殪洞中伏虎御制文纪其事窃谓鎗固神抑由智勇天亶用之者神也敬为之歌塞垣嵱嵷伏虎多压山壮士排长戈斑斑白额恃牙爪独踞深洞藏巖阿巖阿百尺径路絶隔谷猎徒来指説天子前冈正合围手举神鎗才一瞥电掣横飞星火流雷轰直噼苍崖裂怒吼狂跳强负嵎陷脑洞胸俄扫穴神鎗竒中此最竒精良溯自圣祖贻轶才狡兽惟所施发无不贯无不糜火攻勐烈岂轻试除残去恶理则宜猎埸引满日飞鞚藩部万人争目送幽阴黡合往辄摧共仰天威本天纵诘戎纉武法守昭兹事由来邦政重琱戈埀矢典册陈夏鼎商盘谟诰诵宝𫝊武库镇五兵神器善承须善用扈从观猎恭纪汪由敦龙沙绣岭秋早霜天留奥区作猎埸顺时行狝神武扬藩部选徒千二百萃傱沇溶尽贲获蜚遽㳺枭手能格霜蹄蹴踏披云根双搴风纛排天阍包嵕蔽崿气可吞骇鹿惊麕困奔仆希间突冲横错堵墙栉比余抝怒黄间满彀动有神唿声枫拉凌髙旻一开生路昭皇仁雾散尘飞各腾蓦献尾旌门如献馘车箱驼背纷他借上林羽猎矜竒观扈㳺异数容据鞍承恩一洗书生酸塞外杂咏进呈蒋溥氊庐千人可坐帐伊那栋宇居然载以驼墙似编篱风阵入葢疑张繖雨声多到门一任生青草卷幔偏宜对碧萝别有双檐人字様都称安乐得行窝驼装贴地何曽千里驼遥装不虑塞程多载将家具还行具度尽危坡与浅坡沙际奔泉蹄印濶栁边作队项铃过归来雉兔纷他借负重须防偶一蹉马绊分将官马足驱驰维絷休教起遯思耳后风生来玉埒嵴端霜重立金覊竿为闲廐绳为皁水满山前草满陂窃辔诡衔防夜逸一声嘶向梦中知风竿入望髙低各飐摇竿头斜曳飏层霄危樯乱矗风帆挂山店初开酒斾招图就忽翻前度様灯明认取旧时标影収人卧周庐静夜柝沉沉响彻宵雨沟不同积潦塔儿头雨集皆盈底用愁深浅但消一勺水纵横如界十夫沟掘成我仆痡瘏力学得伊孙诘曲流卓帐未安先命锸端知前事有绸缪设卡星庐万帐簇红云人絶譁声地少氛御路两旁双卡立大营四面八旗分其风无敢收逋马入夜先呵越队军部勒森严兵法合围间数获足论勲地灶掘得团瓢三尺土煨将榾柮一鑪深不须曲直先防突但取围圆可驾夕馔晨炊经再用燎薪扬火未全黔若教祭灶比隣请日日招邀继自今安市昨于何去适何来论价争赢咲语豗小聚空场半日事坐㕓列肆一时开生涯但逐行人便竒货难居日用材征税不输恩例乆万人歌舞塞垣囘征衣寛博谁言利走趋裁缝熨贴趂征途长裾断处刚容膝短后穿来恰半躯最喜逐熊夸捷步偏宜骑马向平芜路旁争羡鵞黄褶豹尾斑中按队俱铜晷十二辰中别正初不须测影土圭如玑衡运转原铜铸度数分明匪笔书妙制创由泰西法遗规传得指南余行人按候尤称便起顿无諐汝与予颁鹿俟俟儦儦或友羣献豜豳雅意䖍申岂知雨血风毛后偏逮调弓执㦸人拜赐荣霑夸部落分甘恩许洽臣隣罢围按簿如山积未渫犹㸔士怒嗔和诗围间宣示捧新诗马上吟成帐下披日月三霄光莫绘韶咸九奏响难追盛时雅颂诚多幸上圣文章附见知后乘邹枚羣槖笔毎赓天藻自惭媸前题钱陈羣氊庐过眼川原一刹那亭名择胜付轻驼牕开北牖迎风逺幔卷西偏得月多雪重乍融连雨㸃草长縁隟入晴萝无穷烟景随时领不羡尧夫安乐窝驼装检㸃行装上骆驼笑看家具亦无多山根逺望疑危石栁外斜堆似乱坡鼻孔丝穿云际拥蹄涔沙印水边过行人立马遥相待更戒相将慎勿蹉马绊周防騄駬莫长驰逸足从来有逺思利用绳之三尺法聊云与以片时覊低头且喜加官草缓歩何妨近泽陂要使调良驯本姓籋云只恐未能知风竿风时欲舞意飘摇环卫周庐傍九霄夜月偶依人影乱夕阳一向马头招四时花草凴翻様万族禽鱼各自标更映红灯灿珠斗酒家帘已落清宵雨沟一声琴筑落牀头髙枕无烦旅客愁畚锸加功资荡㵼浅深得法合涂沟弯环偷得羊肠様活泼浑如莺脰流帐下儿童须省録要知未雨好绸缪设卡皇居往往覆祥云四面貔貅净逺氛豁闻千林连野涧绵延两翼引绳分星罗直似长杨道壁立宁同细栁军遥指射鵰烟霭霭更传殪兕早书勲地灶不是烧丹探火候宁同掘井及泉深春厨尚要芟秋草故灶欣看试旧鬵岂必代庖方可治何须曲突始能黔偶然增减寻常事史册陈谋岂似今安市趁市随行若子来日中逐逐复豗豗芦帘苇席排偏宻马后车前拥不开一夕所需无賸物千家资用有余材塞垣老幼歌休助共説皇程去即囘征衣豹尾班中逐队趋家家装束事长途博寛最笑蹒跚歩短小偏宜精悍躯涴处袖中丹禁笔香痕襟上塞垣芜归来好付闺人手更待明年扈从俱铜晷姬旦南车是太初候阴观象孰之如铜圭恰合西洋制玉尺兼传南正书九行纳来怀袖里五方辨出雨晴余一人行殿犹宵旰尚曰分阴实起予颁鹿按簿如陵颁或羣颁来右膘自天申拖全下拜趋君长割肉归遗属小人贯串随车纷餽嵗炙燔促坐洽比隣余波早沐投醪赐厮养衘恩孰敢嗔和诗钧韶天上出新诗传冩词臣五夜披复旦歌成情自惬卷阿游罢景堪追九重朗照谁邀赏一字能安便受知回忆属车曾珥笔无盐自笑老逾媸避暑山庄感恩纪事十六首尹继善塞上峯青霁景鲜重来正值早秋天山庄记得曾陪宴弹指光隂十二年好雨恰随銮辂至已看渥泽遍山田谁知宵旰勤民意犹待霶𩃱望逺天避暑时闻帝作歌新题旧咏揭巍峩皇心总在同民乐得句攸闗稼穑多曾夸白下有卷阿纪胜留题睿藻多山色松涛犹入梦此间风景更如何蓬瀛深处许从逰㸃㸃芙蕖引御舟锦䌫徐牵明镜里清香不断緑隂稠一片澄泓映碧空窗明水殿引凉风鸳行列坐筵开处四面云山在眼中蕊榜悬目未经古稀年过喜添丁嘉鱼湛露歌初罢又谱新声一笑聼翠石环阶树绕廊嘉名迪吉旧山房玻瓈镜映峯千叠胜景浑如屋里藏白鹿泉边夕照楼曾闻彷彿此清幽而今得入方壶里不向栖霞忆旧逰髙下亭台倚翠螺凝眸西望树尤多緑隂深处红尘少曲径时时见鹿过讲武承平示典型特教图写付丹青衰年见猎心弥喜未得随班入画屏宫墙数仞入门难体恤恩深得一观多少林峦探未遍又从堤外促归鞍柔逺频看礼数加诸藩列侍雁行斜分尝赐馔欢声动中外于今总一家无才叨领御前班步履满跚亦赧颜日接君王难解语都疑队内有南蛮㳺艺咸钦妙入神每从钓弋见施仁御厨珍味频颁赐获鹿尤先及近臣公余退食正风凉荔子瓶开满院香岭峤一年来一度白头能得几囘尝木兰随围感恩纪事十六首尹继善霓旌动处武维扬勐士声喧共陟冈信是天威能逺播道旁拜舞尽名王山头搏兽竞追奔缓步偏邀体恤恩指向诸藩频笑语南蛮今日亦櫜鞬万骑欢腾绕玉骢驽骀有兴亦嘶风氷竞一路防颠仆时在天颜顾盻中行围四面宛如墙暂歇金鞍坐晓凉得鹿燔柴先告祭近臣拜赐共分尝路遶层峦入塞云麕麋连中跃千军从知圣智由天纵宁止多能迥出羣从心应手共称竒下马旋催和御诗试问词臣与勐将乃文乃武孰能师辽东犹记常随猎五十余年竟未曾指示开弓亲驻马偶然倖中岂臣能射到疲狍已可惭况容矢发再而三那知带箭还驰去老不如人一笑堪风入蹄轻句岂虚骅骝进止自安舒同邀秣饲供驱策驽钝依然愧不如鞭丝直上拨云开林外声闻两翼催顾问登山还惧否垂怜真似䕶婴孩风生一啸动林隈猎骑飞驰报虎来祗为苍生除勐兽不辞策马上崔嵬飞鎗百步信如神殪虎横拖岭上陈时向貔貅申告戒恐教轻进或伤人兽中勐力数封熊与鹿同逰傍石丛共讶神鎗声震处一齐应响殪林中麋鹿羣殷望泽情奔腾四野向人鸣得䝉一面开仁网丰草长林获再生収围行殿集藩王四面云开翠幕张乐奏清平颁厚赏同声忭舞庆重阳一路西风马上催年衰何幸此畨来赐腥赐食恩难数并得云山饱看囘恭和御制常山峪行宫原韵汪由敦碧嶂开行殿宸逰廿载前文孙掦大烈法驾閲重边驻辇循轩槛分甘忆几筵贻谋全盛日休养屡丰年积嵗林增宻经秋壑更妍宸章摅至孝绳武颂时肩恭和御制谒陵便道驻跸皇祖避暑山庄曷胜今昔之感元韵梁诗正大孝谒陵园西风度板原桥山瞻列祖巖馆感文孙避暑曾开筑当秋一息辕追思擕抱乐弥讶景光奔清涧长流淼重林美䕃緐龙文题额焕鹤步印莎存事往频増忆肠回黙自论更殷堂构念贻厥永衔恩恭和御制出古北口元韵钱陈羣蠮螉左折限燕辽一线天门矗半霄逺势晴添苍集健轻程秋与紫驼骄千盘回互山容浄十馆更畨士气调扶杖闗民低笑语共𫝊日颡𩔖神尧恭和御制出古北口元韵沈起元严闗非汉月非秦村落云连古戍堙紫塞漫𫝊重险地青山长住太平人磵泉涨后声犹壮农户丰时俗尽淳边草边花承辇道欣将膏露洒清尘恭和御制图兴安络纬兼题以句元韵梁诗正露草依栖伴蟓蛉马蹄乍蹴趯来青兴安小种曾传説前度秋风眼始经早警凉秋唧唧鸣风晨雨夕助凄清儿童一例编笼贮水饮瓜餐别有情凌寒蠕动上花枝写入仙毫秋意迟为补豳风图未备七言新制塞原诗行行香梦杳难寻幔屋寒听蟋蟀吟识取圣人诗画意要怜征士苦单衾恭和御制晓行二首元韵史贻直仗外青峯峙翠标六龙法驾启晴朝初暾半映玲珑壑浅水斜通迤逦桥巖树緑低风动樾野花红亚露垂翘村民遥识停鸾驭时有天香夹道飘涧泉回绕碧磷磷㸃缀凉波𤼵渚苹隐隠晓鸦开逺寺遥遥嘶马渡前津如枰塞畆多嘉颖似沐秋林絶㸃尘足慰皇𠂻唯稔嵗仓箱宁患小民贫前题蒋溥疏星几㸃逗林标塞意将添白露朝修黛自环深浅谷偃虹频接短长桥山田穗重悬珠颗沙㟁花明湿翠翘却望层霄多霁色龙旗展处瑞烟飘苍霞片片石磷磷欲采秋芳向涧苹金菡萏光分叠巘玉宗琤响㵼回津烟中翠刹初开署雨后青枫不染尘碌碡村村场圃筑睿怀犹轸塞农贫恭和御制波罗河屯作元韵汪由敦行殿清秋曲葢停岚光环绕翠为屏百年藩部䝉恩泽万里边陲庆乂宁乐奏广筵罗毳幕欢腾夹陛拜珠庭鸿猷逺绍神尧烈雨露频霑塞草馨恭和御制行营元韵汪由敦千帐拱星营如弦御路清黄中开法座璧合俨重城列部仍聫署分门各建旌风云入睿想箕毕协羣情甫草宜言狩屏藩会逺迎车攻迈周雅宸藻更天成秋迥苍茫野天低平逺山钩陈肃周卫壁垒警严闗风幕千灯聚霜半月弯遥云横作带近涧曲如环班马凌晨发明駞向夕间咸钦声教讫絶塞达瀛寰前题刘纶帐殿启连营边垣入望清魁杓区九野华葢接重城掌舍传施枑行人识抗旌徼荒来按部琛賮竞输情夜灶烟光散晨装爽气迎昇平如可绘王会伫图成侍从千庐合临流复面山龙光依日驭虎旅卫天闗灯幌明星丽弓衣宝月弯知时壶漏永戒道㦸枝环列肆柴车便长刍枥马间共欣随豹尾胜絶擅人寰恭和御制登兴安大岭歌元韵汪由敦昔闻兴安大岭上可摩苍天粤自鸿蒙作判五岳五镇奠方域洩云致雨造化分命司其权秋视三公旅四望祠官典礼自古然兹山杰峙大漠外山经失志莫识其从前圣祖神武烁四表幅员所际逺轶太古先龙沙清跸偶经此武陵果有桃花源神樷奥区尘迹不可到飞黄在御振鬛登崇巅彷彿金支翠旓互摩戞底事沧瀛缥缈求神仙我皇丕膺鸿绪继祖武绍庭上下夙夜加勤四经大猎横紫塞缅溯遣蹟亲举白玉鞭旋御虎帐洒奎藻谓身所厯非仅竹素之𫝊言兴安大岭上可摩苍天前年曾谒五台之浄域昨年曽登㤗岱之名山应真膜拜岳祗导云不起浄卷兠罗绵兹来旭杲腾跃扶桑外叆叇弥漫倐若干步帷幙亘接连宓妃玉女星軿逺障蔽不比浮邱扬袂洪崖许拍肩金戈铁马出飞栈鲸波鹭涛盪惊川霓裳羽衣袅翩玉徽流水俪幽兰苍茫不测厚坤意神竒变幻讵可常理诠无乃效灵酬贶荅肸向上干天笔勒此炜煌卓荦之大篇不然何为诘旦遽明霁阳开阴阖殊判焉宸章一读一咋舌屈宋李杜頫首臣仆间云随飞龙降霄气卷舒一气交盘旋惟见白榆厯厯举手摘素䨲玉杵守广寒又见白虎敦圉骖金官踆乌皜皜迥晴暄俯视齐烟九㸃复有九经营晹谷蒙汜耕芝田洞庭窈窕张广乐湘灵瑶瑟廿五絃涂山圭璧集万国葱珩鞭琫垂纷繙神心晃朗大圆镜垓埏蟠际罗其全谈天雕龙陋衍奭崑崙灵宫何侈㫋兴安大岭上可摩苍天仰頼云汉章万古长流传前题刘纶哉乎兴安几不知天山之上复有天域中名胜区三百六古来登封代七十二对此难与刌度而铢权蕃王别部厥号翁牛特唯见蟠龙揷翠拱者頫者跂者各各献状儿孙然水如伊逊疋练未足缨其侧峯如大青瓦螺讵能睨其前孰亭毒是孕毓是干经坤络开必先伏闻皇抚疆索四至八到穷流源绥服之臣再拜请纳地文囿直跨阴崖巅至今悬桩设蕞俨如画神臯黋朗宜有祖气窟宅圜灵仙灵仙之縡亦辽邈乌在视公视侯秩孔䖍土人告语岭头草树有手不敢指荐以鄂博罗供帨幢笴箙或弭鞭或云上通帝座之一炁或云下俯齐州之九㸃虽辩士犹绌于喻言噫吁几不知天山之上复有天爽肸向理莫詧谓天非天山非山雨不待唿龙烧燕广野甘熘霑芊绵电不待投壶天笑玉虚散景纷翩连大块者何飌伯不得堙其窍布鼓者何阿香不得弛其肩有时晻㫲发逺曜有时濎濙回长川乃知取精用物辟奥窔奚趐姬之甫草汉上兰朔野巃嵸实巨镇披图按牒谁释诠圣时怀柔固无外奎章况轶摩崖篇欲四三谟三二典以升介邱宁阙焉从官嗛嗛口皆禁有生但识岱东华西衡南恒北嵩中间醯鸡舞瓮鼃坐井又若摩牛踏迹空盘旋帝曰往哉畴作绘丹青满㡧収髙寒期门受餐翊前导手排宿雾延清暄麻皮䑕迹互攅簇肯留半掌为平田边陲壮观兹第一上之当宁绎绎驰道来如絃髣髴诸真欲报贶霓旌羽葆纚纚而繙繙即看绳行悬表雄峙职方之志匪独寰中全至人有徳不在险搜神述异咸舍㫋噫吁几不知天山之上复有天陈诗跼缩窃愧卢仝马异刘义传恭和御制囘銮至喀喇河屯作元韵刘纶辇路回环绕塞河山庄仅隔一程多双悬墖影清如昨独秀锤峯逺若何月屇授衣应荐爽风过落㡌尚囘和离宫应识天怀惬蕃部先闻击壤歌经时扈从喜腾轩驽质行惭骏足奔古牒青犹环马首秋葩红已绽云根新符不待邮传换旧帐重寻卓歇存取次入闗三宿近尽擕行卷纪恩言恭和御制入古北口元韵史贻直谁言天险出神工中外今知雨露同秋入闗城清辇路日临仙仗绚霜枫万家殷阜人烟聚百雉巍峩地势雄多少边民深爱戴銮回遮拜绣旂风恭和御制寒𤓰元韵阿克敦寒𤓰别种亦常蔬风雨田间採録余缕缕绳牵萦蔓后离离实好系门初麤梁欣得餐能佐甘瓠烹来味尽如七月诗中应补入不愁老圃食无鱼恭和御制山田元韵嵇璜凡民务生计讵宜禁所之闗外山可田嵗乆芜不治䝉古事畜收肥瘠俱所遗边氓窥此利招携来穷黎连塍及寸壤人力无不齐幸兹风雨时辛苦慰一犂硗确变腴土游旷两有资分疆或兴议帝命下所司务俾中外安民隠若察眉前题金徳瑛髙低皆荦确有人疆场之断石辟荆棘始觉芜秽治当昔生齿寡土或有旷遗五方今杂聚招徕悯穷黎老幼携筐饷丁壮用力齐飒然山雨过頳汗把一犁艰难且勿説犹胜全无资拊循冺争夺疆界慎职司庶几硗瘠壤乐业咸开眉恭和御制永恬居元韵刘纶东巖花发晨西岭云归暮居常与之恬山亦水其趣圣性皆天游停镳竚清路此中一邱壑太古心已具于焉契真诠象外得言寤灵台及卷阿名义资补注恭和御制山庄起程之作元韵梁诗正山馆两宵资憇息塞程初轫树麾旌宜秋薄雾方侵晓解事西风乍作晴翠挹青螺峯逺近香飘华黍畆纵横伫看重译贤王集望拜前驺效欵诚恭和御制氊庐元韵梁诗正度地搘持穏随程舒卷如延青窗半敞生白室中虚乙夜明然烛重帘䕶展书莫论寛与窄天地一籧庐恭和御制即事元韵阿克敦帷宫随事洽清欢雾气初凝木石寒列嶂依营诗境逺髙原纵辔猎场寛水筒行汲泉还绕樵斧声闻路曲盘自是游情契真宰江南塞北岂殊观恭和御制于木兰作元韵刘纶朔野古区脱置顿若乡县四十有八部三年歌载见不待披黄图要荒等候甸因资军实脩用使巗疆奠泉甘而草肥乐此羣材囿宾服敢自封献地供蒐狩伐树禁射生育物与时茂土名多巴颜徳产信云富巗花候慈辈向暖争斓斑秋风未满斾令序迟初寒简卒佐㳺激负弩来𫝊餐圣孝调六膳捦解喜登盘键闗设枑木地利匪専美表界蕃落间避马行且止天山成上苑往牒罕伦比逺驭在堂阶前猷隆至理文武常兼资伊古垂令誉我皇勤玉趾习劳溯厥初穆纳控兴桓指掌罗方隅边垣饶稌黍蹴踏防前驱申旦集徒御洞壑开深幽讲武协天行蓐収正司秋驩嘑知获隽彳亍纷攀留捎鞍见颁禽戢戢多骈头邮籖促封匦问夜闗尧心复此寸隂惜罢猎先成吟词臣如望洋㣲涓惭酌斟嗤彼上林赋矢此卷阿音一舎便移徙万灶腾烟光柴车行叱叱作市牵牛羊懽迎衆君长诹日咸擎觞上寿聴山唿钖祚垂鸿龎时巡考虞典罙阻通四隩陈风更观物性天徴所乐暗云歛天未万笏揷清昊愿言勒贞珉纪实崇典要恭和御制塞上秋蒐奉皇太后自圆明园启跸六韵元韵徳保玉辇天边发行看塞上秋时巡遵祖训讲武展皇猷干惕深行幄恩波遍宿邮兰舆承色笑蔀屋入询诹宫栁迎清跸宸章记旧逰马前随指㸃佳气拥山头恭和御制闻淮南得雨元韵徳保时霖优渥急封函报道淮南水尽甘灌溉已闻勒夏五空蒙端可贺秋三乐忧有序心常惕风雨无愆徳不惭比戸定知沾圣泽非闗财赋在东南恭和御制长城元韵徳保长城设险势方豪空忆亡羊尚补牢但使雄闗分内外遂教沧海动波涛金墉不解萧墙患粉堞会同束马劳千古人来城上望笑他坚垒敌弓刀恭和御制滦阳别墅元韵徳保烟抹崇峦草色青滦河环抱碧泠泠槛依幽壑风当户座俯清流月在庭试马正逢秋隼健开轩偏爱野芳馨吾皇茂对添佳兴隠约秋声静里聴恭和御制凉元韵徳保轻葛无端欲改为秋风乍引剧纷披祗因人在层峦上顿觉凉生七月时深径晓行绵易早小桥徐渡水流迟节随地变寒暄异茂对还闻系睿思恭和御制小金山元韵徳保缅思浮玉山嶒嵘势砐硪下临万里江上结千年果何如此峯秀数椽适延坐借彼以金名无须锦绣裹登临仰圣踪结搆天成妥即小作大观山灵应许可恭和御制桂元韵徳保丹桂当秋带露鲜香飘御座恰开筵月轮枝满逢嘉庆山馆声和应睿篇影向髙低千树合花看中外一家连秋来多少延龄蕊㪚馥无如此卉贤恭和御制雾元韵徳保大块文章险以奇云气变幻山可移塞上山多常隠豹飞烟缥缈无东西沾衣欲湿疑细雨妙哉嘘吸伊谁为我皇登山初校猎从官雷动瞻旂旗树木森布匹练染丝丝缕缕萦虬枝仙人空中起楼阁图画天然临碧池顷刻九霄如绵坠恍行万马羣奔驰谷岚卷散青天现羽林屹立麕麚迷神武天纵君王备祖法垂裕昭绳其道旁文臣失逺路按辔遣使交询咨走笔冩出千万象下马齐读轩辕诗恭和御制行围获白狍诗元韵徳保车驾动仙灵瑶光散碧星舎贞驯在野应瑞献于庭洁爱秋云壑游宜上苑亭出羣标素质养性饱芳苓得不烦彤矢归看映玉軿夀仁徴物象何必着丹经恭和御制行围四咏元韵徳保撒围千二百军士分旂逐队行不知山崱屴秪凛令严明左右飞双翼回还列五旌恭勤诸部落踊跃洽皇情待围箕斗天边下停鞭立水涯自知収纵得无不往来宜霜逈盘鵰路风髙射虎时攻车犹未合吉日早歌诗合围髙低縁谷势密布网堪称整似纵横阵严如戒律僧三驱士同力壹发圣多能讲武皇猷盛秋蒐旧典仍罢围围罢烟云卷情聫中外欢颁恩到藩服观猎及弹冠育物仁开网陈牲孝奉盘喜承文母宴爱日上风竿恭和御制行围四咏元韵介福撒围猎骑冲霜动深林踏叶行乍看初日起渐觉万山明马度梯云路人唿出树旌诸蕃忻效命踊跃奉皇情待围山半行城列围来逺涧涯令同严阵日典与诘戎宜一线绵聫处双旌合抱时㣲臣忻从猎吉日续赓诗合围塞外秋蒐候宁同羽猎称霜寒明似雪石古瘦于僧撇捩弦声发超腾马力能一围更一岭乐意不相仍罢围恩威式蕃服逰豫博慈欢摰羽归鹰架天闲卸马冠腥颁中使骑赐重大官盘拜泽归庐晩灯光认逺竿恭和御制九日元韵蒋溥猎场此日恰周遭塞外风云气象豪排槛山光千叠秀生花天藻九秋髙茰囊佩处香盈袖菊盏斟来色映袍从古获熊占得士侍臣纪实喜抽豪恭和御制罢猎出崖口元韵汪由敦归程经谷口猎骑散千羣气尚从公壮情縁拜赐欣懐柔先烈逺纉述圣心殷一读丰碑句干坤焕大文恭和御制波罗行宫作元韵汪由敦辇路逶迤候猎归离宫闲敞暂相违菊花过节留余艳松翠凌空散逺晖弭节偶闲从味道诘戎深意在防㣲山庄隔日应重到坐揽朝岚与夕霏恭和御制滦阳别墅元韵秦蕙田水势山容一揽収翠华临幸正清秋四围烟树纷无数百道风泉在上头奇境得来因地设藻思溢出似川流碧波清嶂幽寻处嵗嵗荣经御墨留恭和御制双墖山元韵嵇璜窣堵波明入画图双尖马耳故应殊一鞭重指滦河北絶胜扁舟西子湖前题徳保宝铎连峯俨画图谁参慧业象文殊西来一曲滦河水彷彿灵踪镇五湖恭和御制汲伊逊水烹茶元韵汪由敦秘制三清称絶品竹炉风雅名髙甚佳泉往往天作合相得益彰精鍳审皇都玉泉塞伊逊下泽藴奇钟异禀崑山傍玉石抵鹊行汲寻常付厨廪一后真赏逹至尊第一之名斯共稔行秋哨鹿入木兰溯源百曲频咨谂撒围虎帐试注兹味别淄渑入无朕松枝石铫活火煎云膄隽永清不凛虽云地逺遐荒隔那比玉泉依席衽金浆甘醴何足方半月程供大官饪㳟和御制滦阳别墅元韵王际华别苑緑隂稠鸾旂此暂留人间方入暑天上已迎秋当牖髙峯列侵阶激水流窈然多静赏花木正修修钦定热河志卷一百十一钦定热河志卷一百十二钦定四库全书钦定热河志卷一百十二艺文六本朝诗㳟和御制山庄灯词八首元韵汪由敦万树天花灿远空灯筵例比禁园中仙庄夏景过元夜大地欢声内外同宝幢光摇五色云踏歌声里漏声闻寻橦宛转新翻样马伎骁腾旧絶羣夏宵山近气㣲寒万盏灯疑九陌㸔絶胜昨秋三五夜桂轮氷凈露珠团零露恩浓赋蓼萧丹霞百尺建神标人间天上浑难辨不夜城中第一宵钧天日听琅璈乐良夜还烧锦带灯拜舞遥称无量寿琉璃宝界集神僧花㪚千枝惊艳𤼵光流百道絶空缘虹桥幻出通仙迹宝字排成拱御筵巖岚林影纷成彩绛阙琳宫庆此宵瀛海蓬山能似否郁萧台上列仙朝千枝渠盌帐前陈西域休夸百转轮岂独名王䝉远耀祥光朗照万方人前题王际华玉塞宵凉碧宇空离宫景乍度天中来賔新得焉耆长钖宴元宵事例同万绿丛中散火云雷轰电激四山闻映波百道金蛇掣彷彿红旗竞渡羣才挹冰浆玛瑙寒鱼龙百戱尽教㸔忽惊火树银花发映月连星并作团喜对薫风咏蓼萧云霞绕幕赤城标芳园已过黄梅雨月色灯光又此宵绿树隂中双鳯辇红蕖池畔九华灯光明界即莲花界照彻三千现古僧来从雁碛天西远还结鳌山海上縁湛露三宵霑毳幕华林万帐共芳筵正是星桥初启处莫教玉漏易催宵龙光日日荣三接綘帻𫝊唿又早朝花开顷刻幻俱陈灯影旋移转玉轮忭舞西来诸部曲从今常作太平人前题钱维城万树园开朗太空放灯如在上元中觐光初接狼㬻部应与朝正旧例同万㸃攅星五色云空中雷转远山闻鼔声未骤红初结火鳯银龙各一羣不知明月水晶寒并对晴山火齐㸔夜气自澄天宇凈镜光融彻锦轮团初闻烟气若燔萧旋有霞光似建标嘉会胜情都不减藕花香里试灯宵锦幄还垂五綵线莲花合作九华灯更㸔宝树玲珑墖疑有琉璃界里僧乌浒亦登同乐苑素娥偏结蕊珠缘已过仙艾灵丝节重预𫝊柑撤荔筵到来玉塞招凉地犹是金吾放禁宵丽正门开千队入山庄仍设正衙朝鱼龙曼衍毕分陈欢洽终宵转玉轮好语西戎全入觐来同上国踏歌人㳟和御制金莲花元韵汪由敦灼烁争㸔烂绮霞𫝊来嘉种自龙沙御袍拂处风初定玉砌开时日未斜浄植宁惭君子徳清芬故在法王家承恩撤炬休相比不是寻常设色花㳟和御制清舒山馆元韵嵩寿登临到处皆堪赏入夏尤于山馆宜擎葢有香莲吐萼繁隂似织柳垂丝咔晴好鸟无心唤欲雨闲云作意迟静里天机随领畧晚来明月入帘窥前题陈惪华是地炎歊从不到此中邱壑总相宜栖林鹤起惊松籁出岫云来带雨丝临水能教尘壒浄㸔山不觉夕阳迟静便何处烦嚣着只许蟾光入夜窥前题国柱别馆招凉当妙境三庚引兴最为宜扇裁圆月氷为骨衣制轻云雪作丝雨气一帘苍藓润风飘半篆翠烟迟红尘万斛飞难到惟有松间白鹤窥㳟和御制题大宁墖元韵汪由敦大宁城废名徒存賸峙孤墖临荒原疑有梵筵开舍卫空𫝊词赋説梁园舍利金刚纵灵异难镇燕都天子气北顾全无拊背忧南下方知翻手易踊来多宝定先知曾见潜师席卷时替戾秃当铃自语长江髙阁重畴咨珠帘碧瓦早沉消宿莾烟榛影动摇耕牛牧马归残垒可识昇平嵗月遥六龙东指时跻陟清晓阳乌才展翼云来云去乍迷离路隔空濠近城北亭亭可望不可登黙数飞檐叠几层驻马踟蹰无片碣欲问谁建何由能龙沙卓立几经秋尔日忻遭圣藻畱广漠野逍遥游慿眺应销万古愁职贡而今此置邮㳟和御制板升元韵汪由敦巢居苦风穴苦雨象取大壮肇栋宇疆畛所限习俗殊氊作穹庐恒聚处平沙广漠格尔多駞马满谷羊满阿谁教架构作篱落遂辟村庄艺麦禾候吏无呵容转徙塞山到处营疆理或齐或晋失业民接踵栖依挈妻子一家中外乐时平旧史堪嗤诧板升祇今烟火通隣里当日风尘扰甲兵输币嵗增亏帑用马市才成旋请封拜甡契塔为冦资隐然敌国声势重名藩内属余百年不逐水草事力田从猎公徒随弭鞬迎銮除道待行边怀柔布徳圣化宣板升更赖天藻𫝊㳟和御制鱼石屏歌元韵汪由敦少见多怪纷然疑伟哉造物能尔为由融而结谁指挥异石片片罗鲲鲕顽矿乃复藏神奇宛见绿波游泳出听岂繄闻絃徽衔钩那待投竿丝乍疑妙绘网笺遗啖花影㺯垂柳枝或乃匠巧神工施刻画鬐鬛分移想当秋水无津涯鳞鳞泼泼时纷其曝腮跋浪凌空虚此乐未许恵子知沧桑何代倐若斯带还为砺匪夷思炎飈皜日汉沫滋大钧飞燄陶青泥一气所到理异宜石凝水态层层披鱼为石质息不吹麻源螺蚌有先期制屏不借丹青缁重以天章琬琰垂酉阳博物验在兹㳟和御制䝉古土风杂咏十二首元韵钱陈羣乳筩孰论得髓孰得皮以荚何曾一矢遗毛孔直㕘无漏义元霜要悟欲流时最怜初逹先知跪只恐生驹未受羁候火定教通味外醍醐应向此中移荒田偶纡翠跸云中骑来㸔黄沙雨后田试厯塞垠无弃地方知圣泽本同天纵横自属东南外树艺仍居游牧前力作不劳成嵗事昇平一饱故依然卾博叠成齿齿复磷磷此是山川正直神便有摄仪行过客何曾施敬路旁人由来朴鲁无淫祀终古祈求有嵗申挏乳炙牛存典礼居然风俗谱岐豳革囊一笈从来抵一奴摒挡家具此焉俱为筐不用裁江竹盛饦何妨当饭盂利涉乱流传古法考工纫制陋诸儒萧然囊槖随行李自笑真成濩落躯柴车闻説紫芝乘此隐而今遗法塞垣多不巾不辐偏行远非橹非篙亦渡河载月吚鸦同小艇拖泥穏便比轻驼曾叨扈从陪车后沙路相逢一簇过骨占神占即可号神羊火象于焉义取掦灼炙既从呈坼兆仔肩如响定禨祥繁昌早验明年牧近止能知远戍郎鱼亦问晴鸡问卜干坤至奥岂终藏马竿孑孑緌緌及腹绳駃騠未许纵骁腾若非竿势先驯致那得鞭丝便奏能罢钓任公时拂水脱族苏相偶踰陵尽驱天马来天廐絶技材官庶足称儿版乳花啼笑剧堪怜韦纫双绦贴两肩不用歌词𫝊靧靣岂因束缚碍呑拳牌头籍免添丁税臂上丝穿长命钱更指熊祥牀寝地壁间弧矢正髙悬灰简布白编韦可代言结绳而后此苞元新陈递嬗人称便开阖虚中道可存春蚓秋蛇无定迹剡藤鱼子不分门学书纸费成徒语执简应同𫝊笏论竹笔如锥蘸墨便能挥老健中书未放归岂假象犀称玉笋敢邀汤沐着红衣透来纸背方知是认去毫端只恐非倘得几余亲一试行间鸾鳯会同飞口琴独絃琴是口中吹匠氏偏工以冶为老眼㸔来真似镊春葱拨去恰成丝声廻合节筝应让舌转如流莺未知行殿薫风𫝊解愠雷门布鼔笑阏氏转经磨兠妙义自无文佛力风行衆所欣清浄轮回原自在波罗宻谛本难闻万縁旋转空王国一手扶摇大地垠象教由来能䕶国焚修莫説诵持勤㳟和御制出古北口元韵嵇璜一峯畱斡控羣山古塞蠮螉是北闗秋岭风回云气合边墙雨溃土花殷来庭远服通轺𫝊迎辇欢声动市阛底事长城夸设险八荒已在戸庭间前题梦麟马足轻尘马首山翠㣲堆里逹严闗雁沙风扫连云白绮树林髙带雨殷烟静丹梯闲画角天开碧嶂见通阛圣朝不用丸泥塞万里伊犁指顾间㳟和御制乌沙尔器元韵汪由敦丹㽔不逐塞榆飘火齐星攅压翠翘若向西京论赋手君迁平仲是同寮荅沓何曾到上林龙沙秋色晓森森故知远轶嵇含状果谱新添有睿吟灵砂㸃就神丹转靺鞈奁开宝气豪应笑朱方数红豆漫劳西域问蒲桃前题刘纶好鸟榆闗啄蕋飘离离星影缀云翘相于合有北天竺妙鬘华缨结浄寮上兰仙种擅珠林甆斗分丛䕶碧森五雅释笺都可废品题乙夜入清吟赪虬探颔由来幻火齐倾柈讵足豪到眼吴侬惭物色料量郁李比含桃前题观保芳樷疑有暗香飘朱颗圆匀压翠翘道是珊瑚生贝阙何时移得傍山寮託根榆塞自成林材可为弓老干森旖旎讵随凡草木应将红豆入新吟丹砂色绽堪同艳火齐光悬足并豪最是巗疆多异种引来山鸟误含桃恭和御制常山峪行宫叠旧作元韵汪由敦云轩青嶂外霞磴缬林前大狝方行令勲为定边遵涂屇灵囿顿宿抚文筵回忆初临日俄经十五年烟岚犹滃蔚风日更清妍八景披吟处新松正及肩前题董邦逹睿略驰方远宸游迹忆前行宫重驻跸诸将近收边秋色迎銮辂山光拱御筵慿轩增胜槩观稼乐丰年旧墨龙蛇劲新题藻采妍计程山馆迩蕃部集骈肩㳟和御制热河启跸幸木兰之作元韵汪由敦乘时肄武旧章循白露初过呦鹿甡峰指玲珑林窱云垂糺缦晓轮囷畴咨封事邮函速志喜宸萹㸃笔频那待周阹夸远服天威早慑大宛人前题刘纶滦河绕塞首涂循雉介风高听鹿甡迎勒草香闻晻蔼展围山势㸔盘囷大宛选骑调良并穆纳旋辕送喜频两嵗陪筵许三接奉琛还待后来人㳟和御制出古北口咏古元韵汪由敦北门雄鎻钥设险有严闗一线通戎索千重矗塞山雉楼空曲上鸟道翠微间徃昔藩篱重防秋士马难时清边备逺民晏古风还羽骑骎骎度云峰相对闲前题纪昀翠辇临边塞檀州有故闗南来通一线北顾见羣山连弩思前代偏枪近此间飞猱行尚怯高鸟度应艰苏辙题诗出王曾奉使还何如今一统秋晓戍楼闲㳟和御制至避暑山庄即事元韵裘曰修山庄到处秋如画胜日来时境是仙壮士扈行亲校射名王入觐嵗开筵谋深帷幄皆长算吟到禽鱼有夙縁此地只如房闼内年年清跸与周旋前题钱大昕到处林亭宜入画望来巗壑宛疑仙澄泓水展空明镜峭蒨山当翰墨筵满眼禽鱼皆至乐会心草木有真缘昇平中外承嘉䜩好待秋深羽葆旋㳟和御制热河启跸之作元韵裘曰修小驻还当启跸时曈曈初日照通逵人言白草黄沙地身到青山绿水涯八月田功观晩获三秋花事赏芳蕤塞垣未觉西风冷闰嵗应知节稍迟前题纪昀武列河头雁过时勾陈羽卫启通逵红飘霜叶枫千树绿绕寒澌水一涯蹀躞花骢随日驭玲珑芝葢㪚云蕤如闻蕃落诸渠长会猎梁邹到恐迟㳟和御制雨猎元韵刘统勲猎以肄武𫝊有哉中权直冐秋霖来掦威制胜在弧矢非弩非网非繇媒军声已动不遽止轰雷激电难比拟胶霑弦湿中转奇白羽落处苍鹿起沾濡无愁得隽喜气挟风霆运臂指乃知圣意戒迟回弛者难张张易弛朂哉勇决重戎行蠡测管窥见如此前题裘曰修长林丰草何辽哉平时猎骑不敢来奔狐扰鹿丛虎迹馆熊窟兔骄雉媒大狝乘秋行至止鵞鹳鱼丽安足拟左萦右拂射叠双毛惊角骇围中起挽水天河真兆喜雨脚垂垂近堪指弦鸣弥觉㸃声麤弓劲不愁胶力弛须知师律寓行围号令如山今见此㳟和御制行围即事元韵汪由敦半岭霜风飒飒来万山高处絶纎埃欲齐衆志罗千骑应识天生用五材白㲲乍迎朝日上黄旗高卷朔云开据鞍批荅军邮速那待飞书趣召枚马腾弓劲称行秋极目穹窿远势遒勐虎伏崖林雾暗惊禽跃涧日光浮细寻伊逊河流曲遥辩长城古蹟畱即景拈吟待围合飞笺曾不费冥搜属櫜列纛力恢张险越厜㕒躏纪堂潮海沇溶回地轴风云翕集揭干纲绳联碁布行无迹环合规围制有常肄武正勤筹远略大风歌就兴飞掦前题刘统勲紫气黄云匝地来寒山影里动纎埃平添西极追风足饶有东丹射鹿材赋就长杨难自炫营连细栁不轻开萧萧静听鸣鞭响我士无譁底用枚萦回玉勒咏新秋马上萹章韵更遒黄叶试茶新火活苍鹰趂兔片云浮凸凹巗壑如常履窈窕林泉为少畱何物择人行舐掌佽飞矛利勅重搜蕃部旌旄左右张躬桓先已会明堂行行队似星分野井井条如网在纲箭殪天狼随指嗾芝啣银鹿见寻常便从羽猎图王会吉日车攻漫颂扬前题裘曰修仗外围严断徃来万蹄蹴踏不生埃黄衫煜煜文昌将翠羽翘翘武库材耳后鸱鸣飞箭过怀中月满引弓开词臣属目旌门下欵段追随揖马枚树树金鳯叶叶秋饥鹰直下力初遒云排两翼唿声合日丽中权御气浮驰道龙旗遥掩冉㸔城鸾辂小迟畱赓吟毎捧瑶牋出独愧枯肠韵苦搜络海包山大翕张神机犹是运朝堂华夷共戴环辰极文武兼资揭帝纲眼底风云生咫尺草间狐兔只寻常即㸔一矢天狼殪凯奏西来喜气掦前题钱大昕森严羽仗自天来雨霁重岚扫碧埃控鹤三千神策士飞龙十二上襄材令悬旌斾和门合阵布风云大幕开讲武六军皆整肃不烦司马戒衔枚野濶天髙九日秋伊松河上塞风遒玉鞭乍到轻烟拂紫幄初开瑞霭浮云入望中皆澹荡山当佳处暂停留广成欲进词臣颂诘屈空慙短韵搜弥山络野势分张变化神机自庙堂蕃部倾心瞻法仗降王泥首慑天纲握奇齐列龙蛇陈怀徳遥迎日月常频见玉门西奏㨗欃枪扫尽国威掦前题纪昀长林丰草射生来石迳清无半㸃埃冀马于今皆逸足燕犀自古是良材行分鵞鹳双旌动气逐风云万里开圣主临边军令肃无譁不用更衔枚猎猎风声大漠秋高原塞马力初遒旌旗影带寒云卷组练光含晓日浮霜隼盘空争搏击天狼避箭敢迟畱巾黄奋欲摧彫虎荷㦸深严更一搜云罕天弧嵗嵗张儒生何用戒垂堂诸蕃震叠星从斗七萃森严网在纲蹴踏崑崙犹奋迅鞭笞颉利只寻常铭勲尚薄岐阳鼔遮莫区区侈马扬㳟和御制山村元韵汪由敦塞外常苦寒种禾取其早地瘠既迟发雨稀复易藁行行傍山村结穂实坚好弥望但黄茂揽之粒俱饱妇孺各恬熙鸡豚亦驯扰宸游信多乐胜赏满驰道前题董邦逹八月纳禾稼塞外西城早山田黄尽匀熟异科上藁穈芑种自嘉结粒坚且好远边成乐土八口终年饱妇子皆优游鸡犬不相扰得此功谁归荡平颂王道㳟和御制谷中元韵汪由敦谷里人家成小聚火耕嵗乆地回凉曲依巗壑搘为屋平碾坡坨扫作埸经嵗吏唿曾不到中田妇馌亦相庄从游恍见康衢象民气知无莠种妨㳟和御制入崖口元韵观保区脱天开屹两崖到来眼底得清佳叠屏山讶駞峯似度岭人㸔蚁垤皆岚气毎于云气合松声时与水声谐习劳不为游观乐好景偏如竚睿怀㳟和御制氊庐元韵汪由敦白㲲剪裁洁文筠插架平自然成广厦寕用侈雕甍霜隔帘衣重香凝黼座清由来陶复制存古见深情㳟和御制题小金山元韵蒋溥中央小朶即飞闾絶顶莲花建紫庐秋水似云围曲槛孤峯如画映方诸绮明练静沧江远树隐楼开碧涧虚睿思不殊浮玉胜胜于浮玉转清疎㳟和御制清舒山馆元韵蒋溥鹤捧炉香燕拂书清秋山馆日长舒结为尘外烟霞窟移就村间水竹居林霭乍霏朝旭润茶声轻飏午风徐惜隂检㸃禽鱼乐诗地分明笔力余㳟和御制塞山元韵刘纶穆纳岚光绘嫩凉余歊浄涤快褰裳碛中野水穿沙响庄畔髙禾出屋长夜拭玉蟾迟远榭晴摩霜隼趂平冈木兰万顷如香海崖口悬知叶未黄前题观保塞外山多气早凉如花红叶已裳裳云开诸岭驼峯出雨洗寥空鸟道长榆栁数家依曲涧牛羊千队散平冈秋光到处邀宸豫况是陂陀稼已黄㳟和御制含粹斋元韵刘纶一区架构有余清纳纳虚檐出厂平与颢气俱非假象得天倪露是含精太元着草亭空峙秋水成萹槛漫横会取名斋真义蕴兼含孔思复周情前题张泰开窈窕山斋万象清朝岚夕翠与檐平试㸔飞跃天机活便识行生道体精石落沙明秋水净云归岫复夕阳横天题妙括羲经义俯仰髙深契睿情㳟和御制驻行营元韵刘统勲兴桓之北松漠南肃肃勾陈羽卫驻叠嶂遥连紫塞垠行程却指红云路崔嵬帐殿临髙原丹林翠壑天然趣大海荡荡水所归诸蕃来似百川赴马牛恒以山谷量酮乳时论斛石酤烧当无弋肩摩从骇愕中华强且富昆弥动色相顾盼赞普𫝊言互告谕此间气象真堂堂絶漠威行良有故军容严整神融怡疆域式廓帝命贻欲将王会入画图岂但石鼓陈歌诗葢地之圗骖白鹿闻风而至其奚疑声灵震叠迈䆳古大哉玉检明堂基前题刘纶一重两重碧嶂开千骑万骑黄城驻星庐匼匝翊帷宫髙下风竿辩蹊路行行设枑更通桥秋原延瞩无边趣司盟旧部驰𫝊来属吏新藩践更赴根移苜蓿抽嫩刍种献蒲桃压清酤佳名沃壤多巴颜徳产从知饶羙富扈围西旅竞懽唿义手脱㡌难言谕金牙瀚海㘴日嗤甫草上兰空掌故时畋悉率皇情怡允文允武家法贻铺叙不数陈仓碣典则宁夸勅勒诗肤功已奏缮军实登三咸五夫何疑和门珥笔请为纪时万时亿恢鸿基㳟和御制九日元韵刘统勲黄花开放趂秋阳黼幄平临射雉埸侍从欲陈豳蜡羙蕃渠新识糗梁香紫萸盏泛争承露白雁声多欲落霜更喜寒山都似画登高一望翠低昻㳟和御制出崖口元韵刘统勲讲武连旬举大蒐六飞亲涉道途修已陈虎旅行松漠竞拥龙旗渡索头此地诸蕃争送辇古来长堑笑防秋躬桓济济陪嘉宴取次金罇湛露稠前题刘纶磨崖大字纪亲蒐旋轸浑忘路阻修翠嶂双排开石骨朱阑一折界云头回瞻雁砦鸿天晩直指烟村水市秋此际观风知倍喜坻京比似去时稠前题董邦逹宝鞈彫弧罢讲蒐六龙回跸引途修千行灌木萦旗首一路仙云簇马头揽辔共知循旧径㸔山又是近深秋鹓行扈从重经过回望林峦万叠稠㳟和御制万树园赐布鲁特观烟火元韵刘统勲列溪秋水夜盈盈月色灯光倍有情万里㫋裘联队入千枝火树照人明直将玉烛通银汉㘴觉琉璃涌化城料得𫝊言徧西域闻风争拜䕶羌营前题刘纶交光灯月一时盈敷㘴擎觞共洽情舞入鱼龙随隐现篆成虫鸟更分明腾声合到无雷国散彩疑游不夜城使者来从星宿海底教瞠目屡怔营㳟和御制塞田元韵蒋溥坂田竞髙低迤逦接塞外入夏土干播种尚有待宵旰劳圣心甘泽还立沛良苗何油油陂塘互萦带虑歉转获穰三农庆应最碧溪水潺湲未为秋稼害明昭帝所贻颖栗民斯頼塞天霜气迟自卜收获倍想见筑埸时万井农情快㳟和御制崃琴轩元韵于敏中轩前动操衆山皆攫醳无心韵自谐悟彻匣中兼指上听从挂壁复横阶𫝊声谷递清和奏入律风调解阜怀相赏更余真意在天然松石轸徽排㳟和御制沧浪屿元韵于敏中芳屿临清流秀色在阶砌动影冲融间倒侵翠微翠回风澹漪澜触景纷妙诣歌从孺子聆亭仿诗人置渊怀湛然澄一理涵万事㳟和御制登四靣云山亭子作歌元韵于敏中四山环合云深处缭白萦青泊然遇笠亭螺径凌嶕峣吟朗烟霄若神助层云盪胸西复东卑之列岫罗牕中逸情远出陶谢上活色恍与倪黄逢阆风嶈嶈俯尘世聚米周知八鸿事居髙视远覼缕呈胪列川原可数计秋山明婳秋日悬黄云铺陇觇丰年腰䥥行刈霜信前担归囷鹿人頳肩㳟和御制射元韵蒋溥节应驺虞乐备官九重神艺许齐㸔良游讵数华林射至徳真同矍相观彀满雕弧风力劲堋开豹的月光团共知圣武超前古朱鹭声𫝊万象欢前题刘纶签名行殿引材官御射先容列侍㸔法祖天弓神所授序贤臣鹄徳为观骹飞簉羽穿长埒的晕联珠破小团按部蕃王能入彀赐衣鞠奉宸欢㳟和御制瀑源元韵刘统勲灵源通地悬瀑穿天孔曲径落㟏岈危磴围穹嵸雨晴沫溅𥚑秋入云飞陇披榛若搴帏刈蔓如开笼鱼逰力上溯鸟过影倒覂崕张一𣲖垂崃隘千条拢空手照皛皛颢气浮滃滃资深讵待濬奔凑知难壅此中澒洞含其下波涛汹皓魄满欲流素奁寒不动象为石瓮注周作岳莲耸根极四溟会凿谢五丁勇万古玉膏流半夜神光涌前题于敏中悬洪泻曾青喷薄冺罅孔萌柢坱无垠天瓢㪺穹嵸权舆导江沱滥觞溯岷陇织路奥复峭潜㕎翳若笼近瓜见䟽窐寥霅然始发覂㳫讶汤釡沸漉诧竹篘拢线澑巗脚穿匹练云根滃游潗既以泄黝鯈不得壅骥渴欻骉䮅雷辊殷訇汹突窔盪相摩缄纽静即动毖惟蹇浐欱激或崷崪耸气毋所胚凝抝势如养勇天倪辟鸿蒙言泉万𣲖涌钦定热河志卷一百十二钦定热河志卷一百十三钦定四库全书钦定热河志卷一百十三艺文七本朝诗恭和御制出古北口得诗四首元韵于敏中巖闗洞辟綵斿过塞上风云俨䕶诃形胜此间南北合全收两戒入山河旧部新蕃侍猎同周阹漫诩上林中梁驺何有长城限今日伊西是外墉维鱼丰兆信猗欤到处茨梁蔽舍庐闗外懽声比畿内什三免赋诏随舆秋半恰冝巖鹿哨霜前初见塞鸿征丹枫緑桞参差间一幅营邱画里行前题王鸣盛畱干双崕七校过雨师洒道作前诃苍烟红树秋岚外一线淙淙响白河熙熙文轨万方同重镇雄闗坦荡中漫道边墻古设险任教耕牧上髙墉六穂双岐信有欤囷箱露积满田庐丰穰闗外同闗内处处衢歌候翠舆七十二㘭太行嵴冷陉辽碣信遄征黄图直拓于阗外兹地浑如户闼行恭和御制滦阳墅放歌元韵窦光鼐兴桓千山滦水出离宫经构半水阳就中架巖开别墅漩澴俯视舟可方南有畱干古塞之㟒嶙北有山庄列岫之环张在昔仁祖日肆觐罗名王四十八部享大邦车牛熐蠡鲜膏芗我皇嵗狩跻斯堂维时声教讫伊犁哈萨布露回部二万余里如要荒启仙馆兮重扄眄崇阿兮千常翠云迥榭生虚凉小金山宛浮澄江林丹涧碧相炫燿夕岚晩照含余苍天风瑟瑟石瀬汤汤浩歌丛云晞景扶桑授简局强韵徒惭墨守同公羊恭和御制题敞晴斋元韵陈兆崙髙斋因地敞胜览及秋晴暖爱村烟色香知涧草名画屏开逺势缃帙引崇情何以酬风日慿轩四韵成恭和御制绘韵楼元韵刘纶常言画境奇如真肖羣动于真又疑画天倪凿无孔乃知韵胜时衆妙此兼摠结楼署新衔山灵亦惊宠尽发烟云扄一一奎章奉恭和御制山行原韵刘统勲勤民纪事动成诗寻鹿山行寓静思偶以入林成野趋转因摛句得新知幽探巖壑蔵无尽格凖风骚出愈奇罨画云峦回夕照清机环引圣情怡前题于敏中塞苑山呈画里诗意行随处发清思风云引胜延縁入泉石逢佳閲厯知寻鹿蹊回余旷奥探骊句得总神奇知仁翕辟真机盎动适天倪即静怡恭和御制塞山风景原韵刘纶下帐传钞上塞吟九边佳胜绘分阴青莎闰后重裀浅绛叶秋前一幕深马垺长筵因雨罢鹿塲清筚待霜寻天山卓歇同余暖负弩懽增黍谷心恭和御制命制鹿角椅并题以句元韵刘纶有美丰茸质言裁曲录能即供当宁御犹记列仙乘武帐威难缺文茵雅合承云庄尊鹤驭寳阁度龙兴制拟攻工补时兼月令征赋形昭物则异巧底须称前题于敏中器以因材贵工惟尚象能合模仙角具端拱法宫乘莹若双琼戴森然八柱承式型遵圣作示俭溯龙兴手泽诗曾述心裁记并征座铭体无逸讵为揣形称恭和御制万树园赐宴即席得句刘统勲天香馥郁玉津长苑树阴清御幄张上夀奉觞旋右陛示慈钖爵引中央屏藩职贡䖍无懈瀛海兵销乐且康两序班行闻好语西蒙秋稼满仓箱恭和御制肩舆入西峪即景成什元韵刘统勲山外爱㟏岈山中喜平衍西峪具灵秀佳处随意转恭绎即景诗俨如图画展泉㘭可灌溉石笋冝致辇入望情已遥既过兴犹缱杂花与时鸟㸃缀悉完善目谋讵无神莹景自辨倪黄富邱壑隽味嗜一脔到此应怃然拘墟知不免前题于敏中苑西多岨山入峪喜旷衍风来谷含峭云断径忽转巖扉窅辟峯坐凹凸展山堂峙秀起磴级可容辇新境臻益佳回蹊陟余缱因髙乃见下道得絜矩善譬之登岱崧培楼一览辨琐若列饾饤郁若陈脍脔图经标洞天穿凿嗤未免恭和御制登四面云山亭子作歌元韵于敏中山亭立霄汉上诸峰罗列山腰齐夏云四面幻云海莲花擎出莲叶低西霞东照南积雪余萦缭者皆能稽俯览遂造阆风顶时有霱霭縁来蹊凉生嘘吸通颢气泠然恍见飈轮跻千巖万壑在指顾晴晦瞥尔殊䨑毎来吟眺敞萧宇镌刻翠墨光厓谿山灵诃䕶复解事更喁爽籁邀新题恭和御制放鹤亭对鹤作歌元韵董邦逹清标玉立何亭亭芝田饮啄恒闗情自入蓬莱叨豢飬旧时六翻生茸翎爱向天家傍瑶槛九皋鸣出生成感食粟将雏意已便翔云警露心何慊懐仁恋徳鹤有斯补经应继浮邱为恭和御制移松元韵于敏中松性本劲逹移植当夏长既离丛薄翳乃识泰宇荡左诗慰荫郁璪笔释枯强自天栽者培得地全所养幸因润溽暑矧复託丰壤疎碧倚石森新柯眄庭敞之而势与遂㙷滋益广讵惟十年计行作百尺想恭和御制濬溪元韵于敏中山溪挟沙易浊淤浊者冝涤淤冝疏今来苑沼值清夏因势利导筹良图斗泥畚益培塿长丈葑卷让蔆蓱铺离褷照影时下鹭瀺灂数计多游鱼乐成事半功乃倍既复旧迹恢新模决渠歌欲征郑白祝田笑岂邻淳于尝闻即小可喻大神禹剔鬟之智犹是乎恭和御制登永祐寺舍利塔作歌元韵刘纶兴桓古之北口北盘盘捺钵凌虚无山庄閟刹鏁双楔其上乃有穹塔缥缈悬仙都辨方协纪厥位艮史告吉卜牖见足辟堪舆诬青逻万树翠矗一峰锤影互离即不数螺尖浮玉铃语流南徐中央九级平安旁出八櫺拓元工司契象外呈神模佛説标身标口此标意印可五际皈三途我皇省成天笔记本末丰碑典重灵只扶溯昔肇营四卫拉特敂闗至疆索太蒙戴极聚米同闉郛两年凖部五年回部勲大集及兹周甲事半功倍运掌如示诸载瞻普宁崇闳走重译气压固尔札庙膜拜镇彼墟矧复环以降藩比屋为爻闾㸔取行秋絶顶王会开全图恭和御制味甘书屋原韵于敏中煎茶味其甘寓意事瓯铫酌兹石泉腴藐彼崖蜜诮临流可用汲讵袭缾绠貎书屋清且佳随冝适真好竹罏贮山房异名乃同调恭和御制静余轩元韵彭启丰兀坐见太古穆然溯皇初动静相环生要道无所余观易玩来复乐山冝安居水流与云在性体恒征诸主静立人极敬胜箴丹书藴真蔵至寳睿照涵清虚自得有真相即此为如如恭和御制出古北口作元韵刘星炜边柝秋清画角寒相乌风转戍旗竿皇馗九轨平如掌跋马能隃十八盘员渠纳賮欵闗门阸塞空余睥睨存絶胜乱山通小径颍濵句子试重论虎歇翘闗禁旅同朱提清醑赉尤丰跪聆天语温如纩那有阴山雪未融恭和御制喀喇河屯行宫作元韵于敏中望里云庄岭路东川原迤逦景尤同鳞居嵗阜村烟密猎骑秋肥塞草丰逺水拖蓝萦画墅小山浮玉冠花宫清吟渐觉轮辉满仙箓三元月近中恭和御制至避暑山庄作元韵于敏中云山四面蔚林光天辟神皋圣辟庄貉表行蒐骧逸骠雁臣入觐旅中黄驻将辉罕循东道规得都纲控北荒井里殷阗丰已屡即功犹为厪田康恭和御制登舍利塔元韵于敏中奇观创龙塞杰构超雁台戸豁星斗入标跨风云开断手十年絫蹑足九级蒐法华寳全涌只树香交回逺驻西竺轮俯殷南山雷洞通颢气珑净氛埃鹫翼此翥骞象歩时㣶徊诸天妙鬘䕶极顶瞻如来前题刘星炜温㫋檀林駊騀莲花台九级盘磴上八牖凌云开玉閟精爽金铃悬嵗嵬敲景磬石秀倒影滦江回珠旒朗慧日钟梵阗殷雷艮位镇窣堵震旦袪氛埃灯王受调御法驾斯㣶徊佛言息辨囿此峯宁飞来恭和御制滦阳别墅元韵尹继善何年成别墅一径入云深虚室风生座髙秋月满林山明呈画卷水急响琴音嵗嵗游观地天然入睿吟前题于敏中仙墅滦河北登临嵗月深新凉生磵户逺景带巖林水净鱼知乐秋髙鹿有音夜来还聴雨檐瀑助清吟前题观保别馆诒谋逺云扉入望深泉甘鱼在藻山静鸟依林自有烟霞色何须丝竹音㡬余欣寓目景物助清吟恭和御制至避暑山庄即事得句元韵尹继善玉辇初临放好晴祥云出岫早来迎千山翠色冝朝爽四野观声见衆情纵有池亭供眺览时于场圃望充盈敬思四十年前事祖徳难忘本至诚前题于敏中岭路云开敞晓晴仙庄如画马头迎凉飔最惬延薰意秋稼尤纾省敛情香界装因安逺设星庐环似会朝盈更欣市值平于昔乐在绥丰信益诚恭和御制金莲花元韵申甫仿彿银塘植亭亭塞水堧自舒明月夜偏映夕阳川寳炬传鳌禁华芝缅鹤田文殊方示现处处涌金莲恭和御制题纪恩堂元韵尹继善卅载前叨眷育恩山庄犹是旧林园觐光此日思文祖侍宴当年识圣孙翠黛千峰秋日冷丹枫万壑晩风翻于今亭沼留题处念念追维凛训言恭和御制澹轩元韵观保寒山秋雨过澄潭一瓯积正如醴无源随处涌灵液潆洄澹不流方圆漾珪壁层轩俯青光瑟瑟动瑶席遥企川上心皇情有余适恭和御制兴州揽古言怀元韵汪廷玙今之神皋昔阻荒近代遗迹简佚亡猗欤皇图跨亥章日月出入测袤长兴州之壤淀名凉其俗务本丰屡偿司徒司空宣亩详车攻令典巡东方秋初奉辇来云庄流览井牧歌浩穰逺揽间讨名山蔵儒臣谁擅班马香毋沿鱼豕体例妨皇指示之职业扬煌煌编载逢时昌恭和御制塞垣元韵于敏中缭垣迤逦亘崇阿佳景环生塞苑多云削芙蓉排万嶂波澄绮练贯双河人家烟树春城似仙界林峦福地过检㸃山经兼水志操觚其奈尠闻何恭和御制塞草元韵尹继善恩深无处不培滋红满枫林緑满陂塞外溪山吟未了还将小草入新诗恭和御制千尺雪元韵尹继善曾经江外㸔飞雪又喜从游到此间千尺泉声穿石罅似聴琴筑响秋山亭边对瀑思前梦却比江南景更优智乐天机原在水好从活泼问源头䰐鬖白髪叨恩遇石径探幽步未孄恰与香山诗句合忙人到此亦须闲恭和御制㫋檀林八咏元韵于敏中风香海风轮转大钧非空色界净尘因入林吹萎还新好天籁随机指示人云缥缈烟非幻蜃楼妙鬘垂罨碧林浮坐㸔起处还无住应有诸天自在游月月不留波波自渟中边了彻总随形娑罗超出衆香国妙境光明得未经松作葢合于香界䕶聆音或有法螺吹灵胚琥珀何年结证大因縁是此时枫巖坂奚论青与丹色香分别漫更端若叅八百鼻功徳檀炷枫脂岂两般花闻説天花㪚雾鬟曼陀纷集有无间已空结习何曾着合付维摩一冁颜鹿只林游不涉行蔵曾聴华严第㡬章衔得巖花叅上乘三车妙演梵天王蛩鸣窍偶然窥寳月尘根小许拂香风音声求处如能见八识应分别草虫前题汪廷玙风霜里钟清送万钧檐端旛影逗初因来皈调御求襌悦度尽声闻学道人云都梁馥郁结为楼兜率天宫妙鬘浮五色光中仙乐度狮林欣仰寳幢游月石坛虚敞碧潭淳千月还如一月形寳相天中悬慧照絶胜烛下读传经松已㸔缨络枝头缀疑有笙簧烟外吹初地植来先结荫便如五叶证襌时枫一叶呉江色易丹碧阴未改鹫峰端只因法雨霑来近真觉人天境一般花优昙林里坐螺鬟香在莲台弹指间乞得如来拈一笑欲将意蕋奉金颜鹿寳筏谁探贝叶蔵三车倩载度人章聴禅已化山林性花里时来迓法王蛩龛下长明能伴影月中梵唱共吟风苾蒭净植欣依託智慧还期度草虫恭和御制网鱼元韵于敏中澄湖鱼计滋出网丰且美大哉好生仁多取非所喜银丝足缕脍素鬐矜失水纵之任泳潜洋洋化机里伊谁观朶颐而欲动食指敬惟曩南巡陈渔罢渒彼顺时全鲲鲕亭育凖乎此与物留有余是亦爱之理恭和御制待鹿元韵于敏中千峯紫碧夕爽来鹿羣濯濯秋山隈驯依啸侣自䴢至譬彼逺服怀绥徕或饮于池或蹲地或食苹蒿荫林翠咸若及物全天倪茂对以时鬯生意待之不迫讵奔走踯躅芳坡任先后如大舜居适与游闻文王囿乐其有山庄木兰判若何于彼示狝兹育和哨期犹可两旬计西风凉未翔驾鵞恭和御制山卉原韵汪廷玙山牕随意揽丛芳深院秋光蛱蝶黄开亦可人无俗艳种虽近草独清香数畦低映荞花细一穂平分黍粒芗得与阶英同入咏散材喜比蓼萧瀼恭和御制行围二首一韵前章即景后章即事元韵尹继善猎骑凌晨绕翠微秋深景色畅天机平原草緑莎为毯曲磴苔斑石有衣逺树经霜林欲瘦野苹着雨鹿初肥冈头立马浑如画一望苍烟幕四围晴霭初生逺黛微穿林连中妙神机枪排虎穴风生岫草没骦蹄露满衣七校频分泉府赐千官屡饫大庖肥由来武备传秋狝不忘先劳式九围前题于敏中木兰今嵗峭凉微峰景青红锦一机信雁呌云初作字候蛩饮露未催衣人过短彴回溪窄马趂平芜带雨肥布帐家家犹露坐无须榾柮地罏围周阹初合曙熹微按队分旌待指机总为先劳操辔组共钦神武御弓衣参连中鹿坡前殪三钖名骝塞上肥孱弱未娴陪羽猎割鲜何幸屡颁围钦定热河志卷一百十三钦定热河志卷一百十四钦定四库全书钦定热河志卷一百十四艺文八本朝诗恭和御制遥亭行宫晩坐元韵于敏中顿次黄图信宿经第三行馆按程停度闗驼影峯前黑连帐炊烟栁外青景绘秋塍铺迤逦诗催夜漏递玎玲朝晴未碍聴宵雨既惬农欢复旅宁前题国柱路转山㘭翠䍐经天开仙馆玉骖停门前多稼连云碧槛外交柯接地青气霁烟林秋澹沱雨晴萝嶂石珑玲物华元不闗宸赏万寳时登万国宁恭和御制出古北口元韵国柱剑作双崖壁作闗马头翠叠石孱颜前驱羽骑鸣鞘上风劲琱弓月半弯严闗瑞气望如龙雉堞连云苔藓封歌咏太平边地乐年年恩泽到秋浓昔时堑凿夸重险今日耕畬庆屡丰髙下黄云凝逺目筑场纳稼厪宸𠂻恭和御制两间房行宫即景元韵尹继善恰在浓阴古木间数椽清净接通阛环村曲引溪中水入戸平㸔屋里山只爱桑麻饶野趣还容童叟近天颜谁知五夜𫝊银箭犹凛时㡬未肯闲前题于敏中塞堤回望翠微间行籞连村带隧阛两桁凉移槖驼树一房云渲大痴山堆盘珍品叨颁获列坐荣阶荷赐颜早捧研朱诗帖下圣人真惜寸阴闲前题观保熙熙景绘往来间真有衢尊酌市阛路折平沙逢古戍烟消一角露秋山对时庆协农夫愿较艺懽腾勐士颜仰见分阴珍尺璧还将睿藻答㡬闲恭和御制至喀喇河屯即事元韵观保原隰畇畇颂既平翰屛肃肃马头迎缓期特沛如春泽閲嵗偏殷就日诚髙树欲遮云去迹遥村忽递雨来声拍隄涨水流方急又聴山蝉噪晩晴恭和御制至避暑山庄即事得句元韵嵩贵胜地何年始剔鬘清流逺映市分闗最佳闰在新秋月信羙庄为避暑山卜稔正欣旸雨若承欢更适凊温间来游总为同民乐有喜诗传有喜颜恭和御制清舒山馆元韵双庆依然川观与巖居水石玲珑映碧疏曲磵细生云䕶砚平林遥带月临书地当舒旷遥峯列秋到清佳玉宇虚共识宸衷勤茂育㡬闲还自凛咨予恭和御制遥亭行宫晩坐元韵观保吉行三日程红桥带仙馆筠槛列櫹槮红泉映清浅至人心镜澄秘阁温飈遣坐㸔夕曛移静对余霞展览风轸休助秋狝勤邦典恭和御制南天门揽胜轩作元韵钱维城去天尺五豁鸿逵胜㮣当轩一览披初日髙涵晴汉影晓烟低渲逺山姿频来碧落经行处快是青云得附时唿吸可通阊阖近上头旌斾见如兹前题边继祖天门一线辟云逵揽胜临观晓雾披楼堞万千环逺势冈峦七二耸雄姿盛朝声教通南朔边嵗安恬厯嵗时自是徳城同覆载八荒我闼信今兹恭和御制出古北口原韵于敏中严闗洞敞跸邮遵塞外犹然甸服民笑彼长城纷缮筑孰为魏赵孰燕秦莭临处暑露微凉禾黍铺棻近拂裳万骑腾骧环拥卫共瞻良吉御飞黄云开留斡度遥蹊藩部迎銮鞠齐比似雁臣孚徳信何人不奉大车輗恭和御制驻喀喇河屯元韵于敏中当时元魏建方城旧迹淆讹辨始明万姓板升成土着百年沃壤变刀耕滦河东绕宫墙碧苇峪西来辇路晴向晩洒尘微雨过鸣鸠不用载前旌恭和御制题冝照斋元韵庄存与髙斋妙得新秋景为喜秋光户向西夕霁林含疎润致晩凉山画淡闲题巧当帘额余霞绮却上檐牙新月低御笔捧来冰雪句清词应共玉壶携恭和御制夜游山月作歌元韵于敏中太古塞上太古月碧落秋光静相寄霞标矗化须弥巓一镜飞凌大轮四乘骢迎月縁丹梯超出寻常泛湖例哉溪数登虬龙何有东坡务赤壁玉清七寳光映鞍俯视壶鸿朗厓际蟾蜍爬沙亦吐辉桂华窅窊本无翳云螭直蹑最上层返辔环州指如意还语纤阿策飈骑碾向天心景全萃恭和御制濬溪元韵钱维城苑溪涨急雨雨过流不奋疏之利用锸湱尔去其填新淤既渐通前源乃徐进出山浊复清绕岸曲而迅舟岂泛堂㘭桥宁滓泥印昼夜活活来不勐亦不悋圣人利济仁视此一川濬恭和御制出古北口元韵刘星炜双旌猎猎度重门夹道周庐拱塞垣跪受白金文绮赉虎毛壮士最衔恩山农也效夕葵情染彩为台一篑成万嵗舞来天亦笑唿龙乞与六时晴仄径迢迢方轨过谩言盘马似旋螺偏枪岭上堆浓緑留为金源订语讹名藩膜拜官日裨贩腰纒服贾时底事郅都矜守险属车载笔有奚斯恭和御制千尺雪元韵李中简知是银河第㡬湾架岩叠瀑㺯潺湲分明一段寒山色风雨飞来碧落间滙作平流逺派长前溪添得芰荷香六花不散青峰顶自送桐轩碾玉凉恭和御题冝照斋元韵申甫天半霞标似赤城卷帘疎快畅皇情静无不照能涵动雨亦殊佳岂但晴逺岫列窻多画意飞泉潄石作琴声智仁山水原相契胜赏千秋有定评前题李中简山如屏障树如城昕夕徘徊惬圣情香逗嫩黄岩桂午影翻凉碧井梧晴縁阶苔藓无尘迹隔屋笙簧有涧声一自嘉名署冝照清光髙下入吟评恭和御制秀起堂元韵于敏中仙庄冝画复冝居西峪登临尽揽诸四面屏围皆罨翠中天堂冠欲凌虚云蒸树角㸔成采秋澹峯眉许列疏应有山灵喜相语来游先得慰傒予前题申甫层峦秀起对山居寳翰垂光义取诸邱壑逺多蔵曲折云烟髙不碍空虚山㘭树色千章静岭背泉声一脉疏敬仰宸襟通造化茂时育物总闗予恭和御制木兰行围自热河起跸作元韵奉寛宿雾齐收放晓晴髙秋讲武纪初程山河影里櫜鞬队禾黍香中士女情雁齿桥平虹乍偃龙鳞树古鬛方生最欣挟纩罗藩骑早有期门献兽迎恭和御制入崖口元韵刘统勲崖外谷登场崖中雉网张霜留千树白日转万峰黄驱任前禽去蹄宁得兎忘明朝𫝊大猎宛马试腾骧恭和御制仪鎗行元韵庄存与传闻搏虎掣虎骑卞庄巧以两虎刺匹妇夺拳不顾身戾虫磨牙竟潜避国家教士必使能奎踽令手鎗自卫一二超足殿其曹虎鎗抽作仪鎗备韬锋讵若锥处嚢乃如麟有角不试循名责实多所慙不愆于仪便荣赐圣人辨职爰作歌更考古文详指事前题申甫练影如飞驰突骑捋虎之须工击刺空林黄叶响秋风白额踆踆逺相避六龙整驭法干行七萃如云盛仪卫其中亦有虎鎗人白挺长矛器良备彼知奔走效前驱较艺真难一一试奎章敬诵仪鎗行转幸流传拜荣赐官厨饱啖聚俦侣变色惊谈刺虎事恭和御制闗外元韵奉寛雨后山情分外佳荫程桞碧望中皆此来寳穑茨梁密行见茅檐比栉排蝶翅轻翻三迳草豆花碎㸃半扉柴潦余不碍西成好极目田原慰圣怀恭和御制秀起堂元韵金甡悬圃琼台信有诸倚天拔地复谁如髙居特起绛霄上秀色还分碧落余只觉星垣罗象纬何殊月府傍清虚仙毫拈出嫏嬛秘想像人间未见书前题申甫秋澄似水映方诸秀起堂前益湛如即论此间应第一尽多佳处是其余岚光泼翠涵清景山势凌空逗碧虚更与编年垂圣藻五云深䕶御屏书恭和御制玉岑精舍元韵金甡精庐不厌入山深森竦瑶簮仰百寻闲送岫云兼吐纳静聆谷鸟学讴吟逍遥自足娱真性冲穆偏冝飬道心镌刻永垂天藻丽玉峰晴色焕苔岑恭和御制题桄榔木盂元韵程景伊摩挲旧物厯年存敬仰先朝朴素敦塞外园亭传守器海南风月想蟠根劚由巧匠疑山骨挹向清溪识水源就里会心含至道神孙触处感鸿恩前题金甡南邦底贡厥名存彛器常陈古所敦斑驳纷呈疑铲甲轮囷旁茁似蟠根模成本寓方圆象酌取还分泾渭源铭重盘盂扬祖训献琛薄海总怀恩前题申甫孔甲铭惟字体存山庄旧物古风敦覆盂安益怀前烈刳木成还念本根园外梅花吟卧树亭边月色近灵源摩挲质理坚如铁多少栽培造就恩恭和御制即事元韵申甫藕汀兰沚惬清娱四面山疑碧玉郛拳足偶㸔林际鹤梳翎时见水中凫泉因雨后如珠溅花到秋来似锦铺动静总教征乐夀宸怀契亦在兹乎恭和御制赋得片云舒卷元韵国柱舒卷无心岫影东片云髙并翠螺崇早㸔普荫寰瀛里时复腾辉磵壑中共仰璇题红日映漫夸旧咏绛纱笼晴空㵳泬秋容淡浩浩天怀孰许同恭和御制热河启跸幸木兰行围之作申甫岭云极北接兴安边塞雄逾古贺兰蒐典正乘秋气肃林霏微逗晓光寒梯航逺至皇风畅禾黍初登野望寛计日鸣梢入崖口翠巖千尺画中观恭和御制口外元韵窦光鼐古北雄闗外千山应接多峰回常碍日路转每循河省嵗筹晹雨连云见麦禾好风资长飬轻拂翠旗过前题国柱近塞居人聚黄云入望多擘沙闲作陇引水自成河緑润千章木青分夹岭禾西成今嵗好帝跸喜经过恭和御制塞湖载月之作元韵申甫至人心若镜随地得清景矧兹塞上湖不知㡬千顷濊濊圣泽涵洋洋天趣领少焉明月出桂轮挂松岭水光与月光㒺非真实境轻舟载月行水中见舟影但觉水与月湛然同一静宸怀于此豁道妙相与永遥夜岸风凉玉衡低素绠前题窦光鼐寒山歛夕霏凉馆延浩景明湖碧无烟㶑滟余百顷具舟倚南矶目游心已领维时月㡬望皓然上岑岭兰桨邀素辉沿泛足佳境汗漫琉璃界浮动山河影棹移轮犹迟缆结练逾静睿思寄广寒云汉相与永观海欲溯澜汲深愧短绠恭和御制热河初建城隍庙元韵申甫栋宇新崇勑保庸通神明徳本无壅赤乌久纪专祠建紫塞今欣庙食供八蜡报功稽祀典五章钖命着褒封兴桓民物慿呵䕶岳凟精英助协恭礼接人天诸佛近职分彰瘅有司从捍灾御患威灵逺省嵗观成盛事逢熙皞益征安土俗盈宁永与庇耕农贞珉奕奕奎文炳寳翰钦瞻墨妙宗恭和御制咏荷元韵嵇璜浦荷有意迎清跸较比常年及早开新沐毫端珠露润陋他凡卉尽舆台未离色相已离尘华顶移来银汉濵欣侍玉皇香案侧定知太乙是仙人前题蒋元益田田正届蕤賔莭如意洲边作意开最是碧虚澄逺翠波心红影上重台丽色晓明霞绮外清姿夕写镜湖濵花犹解识摛华早何况深霑湛露人恭和御制恭咏皇祖鹿角椅元韵申甫星角双撑取用全深山不记养茸年切磋敬仰成劳着位置常瞻祖徳绵玉树倒垂含润泽莲台髙涌并清妍行宫法物同丰镐尚象因材本自然恭和御制逰狮子园忆旧元韵嵇璜狮园旧傍塞园陪万丈荣光胜境开庭际穉松今合抱道旁耆老昔童孩有那最忆前规逺无逸长遵家法来望里青峯罗佛髻频经宿雨净炎埃恭和御制过九松山元韵梁国治松势回翔万壑低青田黄鹤𣺌难稽即㸔黛色萦丹嶂遂有涛声卷碧溪近塞云封依咫尺下山苔径乍东西九株指㸃知焉是路转林深入望齐恭和御制永佑寺瞻礼元韵梁国治孙谋纉武协时行瞻就年年此展诚四塞河山维禹蹟九重堂构自天成秋田载斾依前典神御垂衣感圣情扈特归从二万里共球来贺乐昇平恭和御制题秀起堂元韵梁国治堂开西峪接云髙晻霭还冝万景韬天外绮霞衔日末云端烟树㸃秋毫晴髙欲下千年鹤松籁微闻万顷涛秀色欲名难比似四山空翠影周遭恭和御制永安莽喀元韵于敏中场选榆林迤右边白沙红树景天然寳骝到处频唿隽华褶颁来俨序贤围凖十三初发轫骑抡千二各弯弦择肥驰进慈宁饍缵武承欢例万年前题梁国治凉风白露翠微边沙苑重冈尚宛然塞上选徒因习武围中数获即观贤名藩一一欣随辔御箭双双㸔应弦此日晨鲜飞骑进万年长奉似初年钦定热河志卷一百十四钦定热河志卷一百十五钦定四库全书钦定热河志卷一百十五艺文九本朝诗恭和御制种槐元韵申甫皇仁周庶物草木念荣悴拱把带雨移规此数弓地植根课必深布叶㸔渐概古槐自疎冷新緑宛深翠龙爪羃秋隂兔目展春季欣欣方向荣已作十围计讵同樗栎材拳曲祇滋愧恭和御制出古北口元韵嵩贵长城趋古北设险自何人苏季始谋赵贾坐终过秦弯弓徒有戒饮马笑余辛今日重闗辟占风万国亲省方勤圣主扈跸乐籓臣望幸频沾泽观光利用宾选徒循令典法祖举时巡嵗嵗怀柔意长敷紫塞春前题申甫双崖雄北塞戍守忆前人设险空占易防邉祇效秦闭闗情隔絶筑怨事酸辛圣代金瓯固山庄玉趾亲往来如戸闼中外悉王臣从猎驰千骑唿嵩列九宾邉氓安力作父老望时巡废堞连云处巖花嵗嵗春恭和御制味甘书屋元韵申甫结屋傍幽巖泉源在其左几余偶静憩宛如天上坐开牕云忽生拂槛风自妥芸编霏古香松涛试活火余味喜曲包微甘殊谏果陆羽曾着经陶潜还读我书味与茶甘悠然相印可恭和御制趣亭元韵钱载聚书藏书得佳趣趣以名亭合邉峙其西则山东则台碧树扶疎石㟪峯隂转壑壑随涧涧响落池池益泚收将大段天一范兼取小斋京口米亭中书趣胜琴趣有弦何必无弦矣圣心妙趣与人同读书之世胥乐此恭和御制晓行元韵申甫求衣昧旦语宁诬圣主勤民益信夫夜雨洒林朝恰止逺烟当路近㸔无瞻云衆已骈肩集除道人忘两足涂似聴茅檐喜相告三分额赋又蠲吾恭和御制出古北口元韵申甫我朝一统连中外耕凿邉氓乐利贻但以雄闗存旧蹟每㸔废堞动遐思即论胜国何能守说到秦人更可嗤毕究成城须衆志皇图巩固在于斯恭和御制口外元韵申甫出闗风景最清佳画嶂分明处处皆树色润含前夕雨草痕青接去年荄河通一水烦频渡云放千峯未尽埋多少山田列方罫玉鞭遥指畅吟怀恭和御制雨中至喀喇河屯元韵申甫如丝密密洒龙旌已近仙庄但一程地喜有山兼有水到来宜雨亦宜晴乌城旧址平岗遶别墅新题健笔横诘旦仁风披晓雾泥干祗候属车行恭和御制至避暑山庄即事得句元韵梁国治每到云庄咏磵阿尧年因忆翠华过深山无暑今犹昔一雨成秋信不讹夹路松声清引鹤凌云石径黛旋螺花宫咫尺真如境香气三天聴贝多恭和御制经畬书屋元韵梁国治积书连屋倚嶙峋菑获虽劳亦胜因共仰经畬辉寳额难从藜阁逮文津雨耕好拟三余赏风咏先惭一字贫圣徳裁成均教养力田还悯未逢人恭和御制游狮子园元韵申甫狮峯绵亘衆峯遥法驾遄临戒诘朝万壑松涛烟霭动一池荷气水痕消只今翠葆停芳榭依旧青山对绮寮毓徳沖龄怀徃事书声隠隠彻凉宵恭和御制游文园狮子林元韵刘墉入园风景各方隅物色分排画帧铺带以云烟离可合涵来秋月一能殊蓬山未到知应似倪叟如逢叹不图佳胜曾闻兼旷奥试㸔踈豁又回迂恭和御制文园六咏元韵刘墉房结茅吴下景归黄画展倪迂却镇常以瓦为之虽小异依然简逺称山房山山中巖壑更为山山骨清如玉鍊颜叠石天机原似画也应盘礴出安闲水印月清凉浴日红总涵性海一沤中谁言塞北江南异转物能令异者同松千龄拟待风霜古五粒先资雨露新品物繁昌知帝力试从黛色騐松身鱼达士知鱼在濠上放言观化翼垂云圣心育物非齐物触境殷怀皡皥羣蝉含簧如管趂风齐响遏行云绕槛低林静讵同喧沼閙日长聴彻景移圭前题申甫房瓦屋鳞鳞晩照黄茅檐竹戸宛如常塞垣亦有江南景缩地宁须费长房山黛色浓堆面面山更烦巧匠琢山颜不知叠石髙多少已有白云相伴闲水浦面余霞缕缕红山光尽入水光中吴门一片春波緑圣泽深涵逺近同松雪中未试苍麟古雨后先抽翠鬛新他日文园增气象髙松只是稚松身鱼吹波唼唼还成绮嘘气纷纷欲作云在藻依蒲鱼自乐胜他鸥鹭一羣羣蝉髙树鸣蝉逺緑齐残声曳过别枝低诗情爱向园中领聴到林梢月半圭恭和御制题秀起堂元韵申甫仙庄云物竞呈姿睿赏欣知此更竒四面峯峦开秀起九天珠玉仰文思香生蕙砌风过处凉入松牕雨歇时岚翠满帘浓着色画图如对马和之前题百龄西峪烟林拥翠姿书堂突兀更呈竒牕中逺岫含晴态槛外仙葩发藻思境到最髙全涤暑雨能延爽恰知时天然福地成图画不用丹青顾恺之恭和御制怀柔道中作元韵和珅季夏欣陪辇当春想𫝊邮京华离未逺井里望盈眸禾黍连阡茂恩波到处浮祝釐佛且至不仅逺人柔前题董诰雨后移仙仗松牌晓记邮风光凉动𬒮山翠澹盈眸膏浥鳞原润云依雉堞浮尘清欣洒道信已百神柔前题杜玉林跸路平于掌迎銮接逺邮晨光开一色霁景豁双眸野濶青畴润山围暖黛浮飘飘瞻彩仗栁外晓风柔前题国柱夜雨朝晖静尘清跸路邮晓风凉入袂斜月淡迎眸峪口炊烟出城隅穟影浮檀州今近邑名尚袭怀柔恭和御制出古北口元韵和珅几年修筑几年隤不见长城见岭嵬奉使䝉恬工力拙过秦贾傅论言该当时北客难游牧今日南人自往来外薄垓埏声教讫两阶干羽舞全恢前题董诰厯厯雄陴半峙隤蠮螉左折入云嵬会归有极经环合中外为家徳化该烟树回连青嶂䕶香盘争迓翠华来銮回更见祥轮拥擎跪闗民庆益恢前题阿肃河冲一任岸沙隤设险何须恃磊嵬紫塞东西皆内属黄图中外久全该云车仙仗凌霄度雪碛名王就日来亲见诸藩迎道左方知圣主徳恢恢前题国柱巖城雉堞未全隤嵽嵲连云入望嵬险讵足慿前事凿徳原为本圣谟该人烟辐辏千屯集山势奔趋万马来迈古舆图光史牒如天道范仰恢恢恭和御制至避暑山庄驻跸即事一律元韵和珅迎銮紫气自来东更见仙庄瑞霭笼锦绣旌旂千嶂里箫韶乐舞两阶同后先奔走㸔藩翰左右趋跄识辟公自愧才疎无寸补赓飏祝嘏切愚衷前题梁国治山庄佳气逺升东丽正门开曙色笼无暑清凉长画静如天福夀大年同来瞻佛宇三千界好聴松涛十八公嵗奉宸游赓乐恺毋咨旸雨系渊衷恭和御制永佑寺瞻礼元韵和珅庙貌庄严尊永佑年年瞻拜圣躬来缅怀功徳惟髙矣敬诵宸章实大哉不匮孝同钖𩔖永至诚礼并配天陪逺过虞舜七旬慕诗似周南乐不哀前题阿肃肃穆龙颜金地回逶迤凤辇翠华来孝慈克继无忧者启佑常昭丕显哉缥缈香云诸相具缤纷花雨万灵陪琅珰风铎闻天乐消尽前朝画角哀前题国柱珠宫璀璨依丹地展谒年年御跸来塔涌九天真壮矣疆恢万里益钦哉会逢迦叶聴经至合有仙灵奉辇陪山水清音结林籁竹豪难拟况丝哀恭和御制学古堂口号元韵和珅润屋兼能徳润身存神过化见修纯如斯圣学犹师古惟日孳孳是至人前题董诰君师道备本诸身孔思周情典学纯已仰从心不踰矩依然日就月将人恭和御制溥仁寺元韵和珅佛教西方圣教东吾皇允执位方中钖名显寓能仁意两字心𫝊守一通治世有功同度世不空妙谛是真空皈依共祝无疆夀庆洽人天极乐衷前题阿肃天西象教偏天东妙藴昭然御榜中周溥由于无我相能仁是曰大神通禅灯慧日辉诸界定水慈云羃逺空佛愿衆生儒利达从兹圣制折其衷前题嵩贵晓日初升翠岫东庄严绀宇法云中风清贝叶参三昧露净昙花印六通博爱为仁功自溥真如有谛法非空矞皇天藻辉千禩驻跸栴檀企帝衷恭和御制札什伦布庙落成纪事元韵和珅四海须归帝载弥感来佛子祝皇釐七旬夀洽诸天庆万里诚昭百度熙殿耸寳光悬法象山横瑞霭列祥枝初秋便见伽蓝体海会縁因妙喜为前题周煌华祝嵩唿六合弥人天今此祝鸿釐栴檀似海羣灵集日月如灯圣学熙昙钵花迎诸佛面贝林秋换万年枝箕畴五福先徴夀建极由知帝自为恭和御制布达拉庙瞻礼用去嵗韵元韵嵇璜观稼因之临梵界风旛动处集鸿宾共欣法侣都迎佛那识宸衷却为人初地香随仙仗聚诸天花映岭云彬神僧逺越流沙至拈示禅宗得句频前题董诰禅宫演教规三竺王会陈图达九宾金粟香中开庆节青莲华上拥天人风𫝊贝叶三乘阐霞映旛幢五色彬多稼如云呈辇路农歌衢祝聴频频前题国柱金地庄严成法界梵天欢喜集鸿宾分班瞻礼来殊域重译梯航识圣人音振海潮凝呗诵花敷法雨现璘彬两碑宗㫖元归一福徳宗乘着句频恭和御制閲稼元韵嵇璜最喜兴桓八月中万塍佳色惬皇衷即㸔秋好禾都茂不异春深麦早芃下泽雨多还有备髙田风𦂳庆常丰欣于所遇挥天藻已觉真香到桂丛前题梁国治髙下平畴极望中山庄穑事惬宸衷晩黄陇漾云纹活晓碧塍涵露气芃节届仲秋逢省敛农从十雨恰占丰腰䥥便聴康年颂箫鼔喧阗里社丛恭和御制八月十三日于避暑山庄行七旬庆典即事成什元韵嵇璜七旬庆典万年仍百代前王总跨陵原福都縁天徳致渊衷还鉴往朝惩殊方共祝中天圣我佛能来异域僧夀㝢祥开王会集山庄盛事绘难胜前题梁国治寳祚延洪帝眷仍仙言十万遍迦陵矩存自有心𫝊絜堂构如闻祖训惩人拟庆霄赓复旦佛云曼夀过阿僧古稀福徳光前载作颂南山愧未胜钦定热河志卷一百十五钦定热河志卷一百十六钦定四库全书钦定热河志卷一百十六艺文十本朝诗恭和御制幸避暑山庄启跸之作元韵嵇璜新霁尘清七萃毫轻云浓树隠周遭嘉年金徳先徴穰闰月炎官未许饕行健共瞻龙骑骋颁恩又喜凤纶叨吟鞭重指蠮螉塞望里晴峯势渐髙前题和珅曙光拂辇晓凉毫启跸欣逢吉日遭车驾香轮迎旭过马啣玉勒逐风饕锦衣齐楚櫜鞬属黄褶趋跄扈从叨老稚盈途羣额手衆星环拱北辰髙前题梁国治飞斾天闲选骏毫玉鞭影里翠周遭烟臯雨润三农喜饼饵风香百室饕占白果徴前谚合誊黄行见嵗恩叨千官跽送清尘路马迹云中向北髙恭和御制至避暑山庄驻跸即事得句元韵嵇璜香花层拥羽旂前殿阁含薫惬静便上界清凉信无暑半空纷郁望非烟书成舆志恢三辅地奉宸游巩万年指㸃云山説蓬岛就中图画本天然恭和御制题戒得堂元韵谢墉八纮都是睿谟营丹雘欣从朴斵成念切得人兼得嵗心传惟一又惟精堂悬宝训垂金鑑函贮鸿章炳玉荣理气发明昭万禩帝王学自异儒生前题董诰矩协从心自寡营葺堂申鍳聿观成四言夙契云章焕两记新成宝翰精澹泊同源松栋翼清舒近映竹苞荣不贪义藴昭然揭帝范原殊佔毕生前题孔毓文馆傍清舒意匠营书堂结构閲年成无私共仰宸居正有戒还钦宝训精月印心渊千古鑑花开睿草四时荣古稀天子超前圣圣学原从圣敬生恭和御制溥仁寺瞻礼作元韵和珅寺因羣辟创钖额见能仁颂祝千龄永皈依万国亲祥云梵宇现佛树塞垣春终古无生㓕真同极乐民前题梁国治至矣公能溥难名圣与仁香花供自昔云日仰如亲空界诸天近声闻万里春尧风传击壤处处太和民前题杜玉林创始昭纯嘏重熙仰至仁继承惟祖烈瞻慕必躬亲亿万斯年庆三千大地春羣蕃长效顺化宇尽尧民恭和御制扎什伦布庙叠去嵗韵元韵和珅佛法无边四部弥来从重译肇鸿釐行因圆满聊归寂谛示宏深普兆熙髙弟尚留传贝叶长松依旧挺香枝可知幻相皆空色过去还同现在为前题谢墉愿力能将四大弥襌宗飞钖祝蕃釐归依得仰妙颜霁圆寂还留㣲笑熙树坐恒思翻叶叶灯传无尽照枝枝比丘百八三千律圣证无为寓有为前题冯应榴宗风宣播大千弥丕曜禅灯祝佛釐自识应身原不住偶来夀世騐重熙长开梵夹三车法先兆娑罗七叶枝帝为羣生期普度凭将无碍证无为㳟和御制题烟雨楼二首元韵杜玉林名胜堪夸呉下景山庄构筑彷勒摹空䝉直似临鸳水渺弥遥看浴鹭羣树罨入忩呈活画云垂列嶂纵竒文青莲岛是真琼岛引入薫风菡萏芬楼外烟波波上楼凫鹥拍拍苇间投列湖南北供凭眺淛水东西记豫逰耕织每闗天下乐雨旸尚厪圣人忧省方他日重经处风物嘉禾媿逊不㳟和御制箧韘用癸巳㳟题皇祖御用韘诗韵元韵和珅廿连十九传竒中神射真堪絶古今想见和荆调佽手不殊矍圃妙从心殪豵欣颂驺虞什弆箧知同琬琰钦珎重天题决拾句函封岂独数华琳前题谢墉武功开国由来久圣孝承家直到今命中早殷贻厥意珍藏弥切僾然心铭恩彞器肤公奏昭徳雅方手泽钦枯矢石砮辉册府万年法守炳华琳前题董诰躬勤决拾垂谟逺祖训留贻聿毖今讵以韦弦呈炯鑑直如盘鼎契精心三驱洞贯羣藩仰什袭函题亿载钦纉武常怀无逸所珍缄奚啻䕶瑶琳㳟和御制题钱陈羣和韵书册再叠甲午诗韵元韵嵇璜田间赓拜閲居诸睠旧深恩重贲书同直昔尝推宿学赐归后更擅髙誉品题泉石甘娱老宏奖风流爱起予尚记扁舟归秀水谈诗夜半雨声踈㳟和御制緑毯八韵元韵嵇璜平沙嫩緑敷葱蔚细毯铺来避暑庄弥望疑分三秀种丛生爱傍百花场鸭头浅染挼篮水螺髻浓连峭碧冈雨织如丝方更宻风裁似剪不教长柔毫倍胜鸳为绮暖席寕烦麝送芳好拟吉云移九景恰符朱草满中唐行看白鹿扶雕辇坐倚青山作隠囊敬诵宸章昭俭徳罽賔逺致讵称良前题谢墉得意应从吉云国多情絶胜五桥庄地灵织就莎萝毯天巧铺成町畽场麌麌行时供饱食茸茸茁处遍层冈绣屏胪列辉髙下瀑布飞流界短长金碧画图相映帯芩蒿雅咏共芬芳华苹朱草嗤东汉野火春风陋晩唐烟霭恍笼青锦段露㾗凝溢彩丝囊来逰小憇文茵展仙鹿扶銮当吉良前题图敏林峦地擅锤峯秀图画天开玉塞庄乍喜碧芜初被径恰疑翠罽已铺场緐英作阵连髙坞密剡成茵衬逺冈缭绕平添云锦丽毵㲚遥引緑丝长鹤踪浅印留轻篆燕蹴飞花杂衆芳得气丰葺滋上苑乗时緑缛遍中唐地衣似展移春槛彩笔应归拾翠囊略仿尧阶茨土意氍毺奚必羡工良㳟和御制题秀起堂元韵嵇璜书堂揽秀据巖嵬选胜真宜避暑来泉韵直从千涧落山容顿觉一时开意超象表佺期集兴溢毫端甫白陪此是蓬壶最髙处尘踪愧未列舆儓前题和珅堂名秀起势嵬嵬万壑千巖入座来涧落飞流知雨过牕延晴爽对风开一庭松翠闲中赏四面云峦静里陪藓印苔㾗留鹿蹟扫除无事付园儓前题梁国治堂临西峪切云嵬秀色真从太古来山水清音前句在画图生面隔年开松风迢逓千巖应石势参差万笏陪最好秋天摹淡墨写成仿作米家儓前题孔毓文山堂上倚碧嵬嵬揽胜频邀御辇来云构髙临丹壑启日轮近碾翠烟开竒峯特立当轩拱茂树周遭入座陪到此应知闾阖迥三壶仙岛亦舆儓前题图敏峯崇西峪入云嵬堂俯平林秀色来四面常时屏嶂列十洲仙境画图开髙居祗有烟霞䕶上界惟应鸾凤陪塞苑名山多福地都教蓬阆作舆儓㳟和御制幸避暑山庄启跸之作元韵和珅古稀天子所无逸时御欣瞻䇿马行晓日曈昽迎彩仗薫风披拂发神京田塍润泽融冬雪刈获登场曝近晴夹路农民齐额手豫逰休助惬羣情前题谢墉方泽逥銮昭圣敬康衢䇿马仰干行八荒而外皆吾闼三古以来孰与京申儆官箴严举错轸怀农事课晴隂腾欢一路歌休助郅治交孚上下情前题董诰豫逰每嵗无非事吉戊初程夙驾行丰水百年开上塞薫风七顿指滦京玉骢亲御观民物绣甸殷怀课雨晴忭庆不徒徴击壤林峦亦有媚兹情前题戴衢亨至日方坛回法驾诘朝星驷肃天行凉生巖壑宜仙籞秀郁川原遡上京麦穟香来喧老稚桞丝风起候隂晴小臣幸预鸡翘末簮笔难忘凫藻情㳟和御制出古北口咏事元韵梁国治筦钥神京极望开兴桓山翠扑鞍来一丸泥岂雄闗恃六幕天教塞宇恢野水萦纡环曲岸行人指㸃説荒台九重轸念惟民力壮筑空劳可自咍前题戴衢亨层髙傍九霄开清晓遥传警跸来上塞旧称天险固重闗今见帝图恢耕䎫乐嵗饶丰壤烟雨前朝冷旧台多事边墻夸万堞行人驻马辴然咍㳟和御制常山峪行宫三叠旧作韵元韵和珅出闗程按顿山馆近巖前灵峪青林里离宫碧涧边充庖苹鹿脯列鼎菜羮筵移仗消长昼拈诗度小年风来行殿爽雨过塞峯妍明日河屯路銮舆趁晓肩前题梁国治行殿常山峪周庐翠嶂前石梁邮记里土岭界雄边云起生松牖风薫韵藻筵卑宫钦禹徳驻辇溯尧年境写三壶秀篇题八景妍秋来回跸路丰获喜赪肩前题嵩贵路出千盘上浮岚满目前林峦髙不极塞甸逈无邉羽葆停清跸奎章焕御筵寻幽仍八景拈韵叠三年涧向空迩静山光晩更妍莫言逰骋地圣学念仔肩㳟和御制山雨元韵和珅时若甘霖恰值期云生逺岫雨飘丝春苗已见登场富秋稼还欣出土滋老圃老农情得得引恬引飬乐嘻嘻塞田髙下都如此犹自勤劬劳来之㳟和御制至喀喇河屯用前作韵元韵汪永钖河干仍际雨来期瑟瑟㣲凉又散丝傍砌已添苍藓润卷帘弥爱碧峯滋内闲马过方超跃外服人来亦笑嘻更是一年安乐景圣心长与衆同之前题戴衢亨仙庄七日指前期小驻河屯歇雨丝地擅膏腴烟火辏天成垧牧水泉滋豫逰夏谚迎銮幸笑语春台击壤嘻欵塞名王齐拜舞帝车遥过拊循之㳟和御制至避暑山庄即事得句元韵嵇璜度岭香花簇晓邮山庄景物比皇州百年礼乐声明洽一郡官师府事修弦诵儒风斯盛矣方蓬胜境有殊不熙朝酿化孚中外世徳从来本作求前题嵩贵七日程更报晓邮迎銮喜气满边州市㕓早见三条集礼乐新看四术修一豫一逰胥乐只成都成邑足方不皇𠂻更切持盈意富教殷勤事讲求前题汪永钖圣教覃敷速置邮絃歌化被古兴州儒风正直殷繁启士行原依朴质修习礼明诗今若此抡材选俊昔曾不就瞻嵗许亲云日何事渐摩更别求㳟和御制永佑寺瞻礼元韵和珅轮奂仙庄庙貎崇每先瞻礼致䖍𠂻缵承光烈思䋲武继述前徽念集躬塔影髙齐南北岭铎声向引去来风宏功至孝登仁夀拜颂羲轩圣揆同前题梁国治到此先瞻庙貎崇洋洋如在凛渊衷百年歌咏思文祖万国怀柔集圣躬震旦光华惟佛日时薫长养有皇风梵天世界归仁夀功徳从知示现同㳟和御制写心精舎元韵嵇璜圣心合天心浩浩自抒写存心以养诸从心不踰也要惟致中和讵使根尘惹弥纶遍寰瀛栽培及拱把行其所无事而无非事者指示底安澜怀保心宁舍㳟和御制烟雨楼对雨元韵和珅槛拂薫风静籁鸣雨中夏木翠如倾㝠蒙望里浑无蹟淅沥听来寂有声山色四围青似染波光一片洁逾晶从知睿藻标题后逺胜江南旧擅名前题阿肃万树凉飔槭槭鸣荷珠碎溅聚还倾牕纱虗映烟峦色檐熘飞流雪瀑声泼墨浓云横叆叇镕银平水漾光晶鸳湖好景移仙苑自荷宸章倍擅名前题杜玉林逺和泉声泻涧鸣近翻荷葢作珠倾全消暑气延风景渐㸃秋空识树声禾黍芄时添渗洒松篁洗后益光晶塞山烟雨供宸豫坐觉滮湖浪得名前题嵩贵㶁㶁奔流绕砌鸣迷蒙咫尺雨如倾噼将几缕飞梭影迸作千行潄玉声列槛螺分峦涌翠侵帘縠净沼含晶宸怀恰喜层轩赏不数鸳湖旧擅名㳟和御制溥仁寺瞻礼元韵阿肃绀园羽卫肃钩陈全地规模焕一新堂构今看基克绍升恒旧记福长申拓开莲界真香满养到松鳞古色皴白髪耆民迎翠辇齐歌世徳颂能仁㳟和御制题文津阁元韵和珅全书四库御披成不是文章借墨卿塞上瑶函聊有待宫中首部早依程渊溯源津斯最后史经子集各分赢戊申閲嵗期非逺仙馆行看庋架盈前题谢墉经筵成礼庆书成喜宴㳟叨厠墨卿珥笔熙春逰册府属车清夏扈云程伫瞻几暇三庚惬还比珍藏二酉赢嵗嵗来逰得津逮万篇奎藻玉函盈㳟和御制荷二首元韵和珅清静偏宜静里观红粧㸃缀碧溪滩薫风谱入虞絃调十里荷香在笔端塞湖荡漾芰荷风莲叶田田翠间红緑水一堤新涨满好山分占岸西东前题谢墉清净妙明如是观早供宸赏发湖滩亦仙亦佛亦君子三教何曽有异端亭亭独立袅薫风隔㫁尘凡万輭红灵沼静看鱼跃处戯南戯北戯西东前题董诰亭亭不异液池观玉井分来映碧滩月白风清尘不到净因先得证毫端掩冉清芬引塞风水晶钵里曙云红作歌好谱江南曲戯看噞喁西复东前题钱载物理天时入静观芙渠五月已盈滩人烟辏处风先暖旋转真闗气候端桞烟蒲雨更苹风冉冉亭亭白间红画出六桥山正晓里湖西隔里湖东前题戴衢亨蓬莱佳处惬澄观五月荷花发蓼滩水阁清凉天一碧忽看仙藻下云端色是漪涟香是风田田斜接画桥红藕船十丈仙人种净植分来太液东㳟和御制题所放倪瓉狮子林图五叠前韵元韵梁国治古淡天然展石渠墨池临倣复题书山形水势都因彼绘意诗情亦起予初地香幢参玉版片时银漏转金胥几闲五叠纡清赏选胜真兼旷奥如㳟和御制逰狮子园元韵梁国治狮峯想像宝莲居松牖依然茂对余示现縁同三世佛绍闻衣凛一人予悬榜字天垂象轮近秋光月向诸玉灯锦淙瞻宛在如来法界证真如前题杜玉林瑞启龙池兴庆居我皇逰豫万几余髙标圣蹟瞻犹昔永念薪传凛在予景色闗情重过此年华瞥眼未忘诸祥云深处䦕屏幛崒狮峯画不如前题戴衢亨万年松牖庆那居狮岭名园缔构余上夀古稀恩溯昔亶聪天授徳懐予冈鸣翙凤曾来此池跃飞龙孰拟诸最是林泉邀眷顾塞山长颂日升如㳟和御制晴碧亭忆旧元韵嵇璜山庄胜处九夏凉盘空晴翠澄流碧翼然亭子踞山隂忆是当年赐居宅贻谋笃庆切尧心佳气葱葱䕶层壁欢承温语傍仙舟卿云瑞捧初升日抚序俄看甲子周敬溯恩慈如夙昔山翠依然万叠横松青不改四时质古稀天子日孜孜与天同健诚无息涛声谡谡韵薫絃䋲武维殷兼述徳前题嵩贵翼然亭峙溪山隈万壑松隂罨层碧栋牖疑从太古来巖阿夙擅神仙宅云霞舒卷图画开谡谡奔涛卷苍壁此地当年仰赐居松翠千春如一日山色宁论旧与新溪声但觉今犹昔九重付托万年心此亭依约皆堪质即今避暑山庄几暇㳺歌憇焉息康彊福履古云稀敬𫐠祖恩承一徳前题戴衢亨晴碧亭前万壑松向彻晴霄舞空碧此松曾侍轩皇来中有万古之仙宅宅傍巖洞含清幽一径烟萝上层壁溪流如练石如屏水色山光似当日古稀天子纯慕心六十年来恩溯昔昔时阶下五粒松樛枝尽作苍龙质松花松实自年年不数征侨驻胎息愿陈天保颂如松万载青青怀旧徳㳟和御制题戒得堂元韵和珅堂成作记复题诗去夏今秋閲嵗时颜额义明尼父训发端别见武公词庭依翠磴岚光拥砌绕清溪细縠披得位得名并得夀总因善戒始兼之㳟和御制观瀑元韵戴衢亨瀑源构亭子秀与诸峯殊垂绅象宛尔摐玉声渊乎风泉回宜眺云构不可模目谋胜耳谋空色语非诬会心岂在逺静观有是夫䝉为徳所育渐乃圣之谟文津从此滙愿以觇道符㳟和御制题山近轩元韵和珅巖轩清爽却炎愁山近璇题造化逰静挹岚光凭翠巘平分雨色借新秋都因地僻由心旷幻作云停与水流一度登临一吟咏圣情更厪普沾优前题梁国治甘膏昨已慰农愁霁后凉轩奉豫逰地迥近山宜避暑庭空得树爱先秋浓涵雨气烟岚重影落湖光翠黛流多少塞田邀渥泽片云生处万家优前题孔毓文时雨能销望雨愁名轩几暇畅来逰云林绕壑清忘暑山翠当窻爽欲秋碧宇半衘斜照逺青霄还见晩虹流隂晴往往闗宸念载颂恩膏到处优㳟和御制古松书屋作歌元韵和珅岩阿閲歴不计年镇古塞山秦汉前书屋之傍如偃葢八千灵椿差比肩嵗寒不改后雕操凌霜傲雪节错而根蟠特立自鲜茑萝縁结楹恰在岩石间青青鬰鬰庭前与檐际更有文禽驯鹿终日相回旋欲抚古松问其春秋凡几度太古以来十八公号传书屋结隣仍情山灵呵䕶焉前题梁国治松栢之夀不记年此松母乃羲皇前筑室方丈隔尘境启戸欲拍洪崖肩山庄福地气深厚其上石挺下有蛟虬蟠苍髯一叟来何縁白鹿黄鹤逰其间山中甲子问以几嵗月去来万里羲娥云雾交萦旋曽闻大椿之夀春秋八千嵗生物不测难以名言传古稀天子无量于此古松何有焉前题嵩贵古松柯叶閲年年灵根秀鬰髙峯前倚天㧞地一千尺下视云壑相差肩书屋仙庄擅幽夐苍苔一径屈曲争萦蟠樛枝不受茑萝缘宿云尽日依其间黄山白岳突兀现眼底时有千年老鹤振向凌风旋偓佺之伦餐英服实不足数又如名材老向岩阿传颜曰古松书屋两美相得益彰焉前题戴衢亨山如太古日似年书屋迥出层峯前亭亭松树巖华葢羞与凡木同比肩毕宏伟偃画不得白书疑有风雨苍虬蟠仙之人兮空万縁谷神往往栖其间下有千年琥珀照幽磵上有枯籘百尺倒挂相回旋此松与屋不知孰賔孰为主岩阿古榦幸遇天笔传屋之名也不朽松之际会岂偶焉㳟和御制偶见元韵董诰万物并育天地心蝝息蚑行无弃委圣人仁心覆载同物物总归在宥里山庄羍麑偃树根麑母伎伎从奔徙宸瞩偶及煦妪周见生不忍见其死因命遥䕶候母来果㸔䑛乳弭双耳于物天性固有然烝民夷秉尤懿美胡笳感动驼哺驹雌雄跳萧鹤领子圣制体物教孝慈伏读油然心生矣又如行围放鹿殴好生徳洽有如是兽长麛麌斯一端吁嗟驺虞葭茁彼何况仁民保赤万倍此㳟和御制霞标弗待月元韵董诰霞标弗待月跋马则依然年年木兰御弧矢龙骧驰骤相回旋圣人寓意不留意待与不待此意胥同焉霞标弗待月虗白光生祥止止大千世界圆明中万川一印非虗语金波穆穆锤峯升宝幢华鬘云呈喜天心无待无弗待智珠朗照无穷矣光明净镜纤翳空问之望舒应识此旨耳㳟和御制批折元韵和珅封章必亲披乙夜勤政要四十余年来古稀迈益劭眷兹农务时厪念司民告时若见休徴盛夏不致涝有司视殿最黜陟示陞调仙庄避暑居每祷甘霖膏休助在豫逰岂是山水乐凌晨运丹毫恩惠发邮报凿井与耕田帝力皆周到纤微无不遗遑云治本约所以召和甘雨集不愁淖圣人止九过首慎视民傲前题戴衢亨仙庄每嵗来躬览万机要批决洞无遗谘访意弥劭为厪农亩私每伫驿章告绸缪课早迟琐屑占晴涝朂滋清慎勤轸彼租庸调今年三辅区隂雨芄苖膏悬知塞北丰更説江南乐齐州沃野滋豫壤甘霖报秦陇燕代间屈指秋成到休哉播嘉祥所贵登俭约时清鲜讼争人和欣普淖似闻击壤民鼔腹羲皇傲㳟和御制䝉古田元韵嵇璜大漠逐水草择善处斯去地气本难齐不耕何以获内外扎萨克久矣偹藩牧羣领与谷量蕃滋是所务稞荞虽耐寒霜早亦可虑中外今一家风尚已非故耕凿习而安雨𤾉筹以豫板升得攸居花当又何惧或专学农圃分地娴力作或仍习射生犷野性已除拨茶兼屯糓万里安且固前代三卫人拥强恃殷庶兹同编戸者颇识田间趣我皇举秋蒐讲武嵗有素名王扈三驱至意于是寓绥逺兼畏懐奚待象胥谕前题钱载边氓耕猎牧三者不可去䝉古寖忘旧乃惟力播获昔时告天収犹不废猎牧国朝设用之从征在军务农而不习武是宜善所虑洪惟文皇朝大勲纪掌故䝉古实先服勍者使偹豫今闻青海嬉尝偪黒帐惧耕䎫何不为猎牧何不作厄鲁特诸部猎牧岂其除给之暖地耕饱则遐情固如村板升稠依山种落庶驯为边外风近同边内趣皇心顾以筹边部还其素射猎畜牧勤兵即农隙寓尔田报有秋旧俗重宣谕㳟和御制上驷元韵嵇璜圣人尽物性至理通驭马止须害者捐不患知者寡往年庆武成西极归宇下渥洼之所产嵗贡其常也飞黄来服皂龙媒亦纷若但得牧养方宁以奔踶舎除蓐则于春庇庌则于夏仆縁而拊之顺时马弗讶玉辔控自安金埓尘不惹俶傥权竒姿岂至汗盈把骏尾偶肃肃仍既佶闲且皇心悦以豫薄言斯駉者良田爱䕶致亦本性驯雅习惯成自然劳逸不可假格物在𩔖情停鞭得句写㳟和御制题镜香亭元韵梁国治新亭戒得堂隂后水色山光月盪磨四面镜波摇露槛一川香气聚风荷踈茎宛转通鸥路密叶週遭隠翠窠尽日氤氲吹不散南薫添入御毫多前题戴衢亨香到镜中涵㶑灔镜宜香里谢莹磨炎消池馆风生葛雨歇山庄水放荷曲槛浮漪窥鹭浴飞檐倒影缀珠窠空明天上清凉界自在真芬得已多㳟和御制清舒山馆书懐元韵梁国治承天子万年继体钟余庆题额凛心传惟圣能知圣于斯深意存永言膺宝命窈矣无形视穆矣无声听仰兹羲画悬夙夜如提儆懿夫徳日新实惟皇自敬问察逮蒭荛中外求利病求宁观厥成未释中心怲五字编云楣万古垂金镜㳟和御制戴衢亨获狍即赐之因成是什并令和韵元韵戴衢亨扈猎材难下乗充长杨赋手愧专攻献生敢谓天庖佐拜赐兼传圣藻雄官笴应弦输力薄词林载笔荷恩融携归喜倍期门侣一例颁禽未许同钦定热河志卷一百十六钦定热河志卷一百十七钦定四库全书钦定热河志卷一百十七艺文十一前代表状龙城求代表慕容农臣顷因征即镇所统将士安逸积年青徐荆雍遗冦尚繁愿时代还展竭微効生无余力没无余恨臣之志也状贺依圣料赤山北无贼及突厥要重人死状张九龄信安郡王祎承王忠副惊固牒云赤山有贼右先得前件牒云九月三日奚探见贼无数前三日臣等靣奉圣㫖料此必安禄山所将之兵奚疑是贼便有此牒也臣等当时又奏突厥举国大来微有输失便去窃料此意恐有其谋陛下又云必应彼有要重人死所以即去今日幽州节度判官监察御史张晓至云今月十一日从幽州发来赤山元自无贼奚所见者正是安禄山下兵马又云契丹有蕃落人走来云突厥之兵马平章事第一人死所以狼狈即去在路每日于帐衙前哭此并圣心悬照有如目击臣等亲奉睿算及此符同万里无差不胜惊喜无任踊跃之至仍望宣付史馆谨按后汉书鲜卑𫝊称渔阳赤山乌桓知赤山在渔阳北界当为今古北口外地贺奚契丹并自离贰廓清有期状张九龄右适高力士宣示臣等张守珪奏契丹及奚并自离贰兼安禄山复有杀获贼数将尽触绪猜擕边镇勒兵伺隙而动诛剪有日廓清可期此皆天威远临逋冦自灭臣等不胜庆跃之至贺诛奚冦可突于状张九龄右高力士宣示张守珪所上逆贼契丹屈烈及可突于等首级此等恶稔䘮败将及故天诱其𠂻既降又贰而感义之士恶其反覆背恩之贼既已诛锄幽障廓清华夷俱静计其余噍永无动摇陛下边任先择圣谋独断克禀成命树此戎功且知河朔无转输之劳林胡为赋税之地臣等沗在枢近预闻远绩㨗书之至喜倍恒情谨奉状贺以闻谨奏驳宋庆礼谥议张九龄庆礼在人苦节为国劳臣一行边陲三十年所戸庭可乐彼独安于𫝊递稼穑为艰又能寔于军廪莫不服劳辱之事而匪懈其心守贞坚之规而自尽其力有一于此人之所难况营州者镇彼戎夷扼喉断臂逆则制其死命顺则为其主人是称乐都其来尚矣往缘赵翙作牧驭之非才自经隳废便长冦孽故二十年间有事东鄙僵尸暴骨败将覆军葢不可胜纪大明临下圣谋独断恢祖宗之旧复大禹之迹以数千之役徒无甲兵之强卫指期遂往禀命而行于是量畚筑执鼛鼓亲总其役不愆所虑俾栁城为金汤之险林胡生腹心之疾葢为此也寻而罢海运收嵗储边亭晏然河朔无扰与夫兴师之费转输之劳较其优劣孰为利害而云所亡万计一何谬哉及契丹背诞之日惧我犄角之势虽䑕穴自固而驹牧无侵葢张星彼都繄頼之力也安有践其迹以制其寔贬其谥以狥其虚採虑始之谤声忘经远之权利义非得所孰谓其可请以所议更下太常庻素行之迹可寻易名之典不坠者也谨按唐营州都督府初治栁城扼制奚契丹武后时为两蕃所攻移治渔阳元宗时奚契丹欵附欲复治栁城宋璟固争不可独庆礼以为利乃诏为使筑城才三旬毕九龄所言专指营州筑城事故录于此是萹曲江集未载今从旧唐书宋庆礼𫝊录出所云张星彼都语不可解葢张皇之譌因初议庆礼谥者为太常博士张星本𫝊前后俱有张星字而误也为荥阳公贺幽州破奚冦表李商隐臣某言臣得本道进奏官某状报某月日幽州节度使张仲武奏破奚冦北部落及诸山奚除旧王匿即所管外杀戮首领丁壮老幼并杀获牛羊焚烧车帐器械等计二十万刺史以下靣皮一百具耳二百只奚车五百乘羊一万口牛一千五百头者天声远叠庙畧遐宣白虏获于宁台赤夷俘于燕路臣某中贺臣窃窥旧史逖听前朝有天子忧边清宵辍寐将军出塞白首言归至乃或胜或奔一彼一此竟困塞郊之柝那停絶漠之烽犹欲叙烈旗常告功祧庙用其蹔胜谓曰难能况幽朔巨都全燕重地荐臻奚冦扰乱边人田让之获鲜卑莫能深入祭彤之军辽水唯遣相攻近嵗以来为患滋甚是单于侦逻之路怀驹支漏泄之姦张仲武重感国恩习知边事同三师而𨽻楚侔五饵以开戎乘其嚣惰之时俄得剪除之便燕犀宻挂兾马潜覊超距投石者动过千羣㦸手科头者略踰万计坎三鼓而河流自却声六校而屋瓦皆飞自使鸮惧丧林兔忙迷穴无舟掬指有地僵尸未惊紫陌之乌前运已蹙不唳淮山之鹤后队仍穷遂分袁尚之头颅仍裂蚩尤之肩髀穹庐落烬同甲扬灰山积云屯大收其车乘角羸耳湿尽获其牛羊栁水载澄桑河无事爰驰吉语入解皇威此皆皇帝陛下功格上元运膺下武授兹成算于彼当仁震肃九围欢唿万国昔艰难云始边尘首起于卢龙今开泰有期上将先清于涿鹿人谋允若灵贶昭然固已上庆祖宗下光编策绿圗洪范竞三古之殊尤玉检金泥有百神之灵佑臣虽当防遏不介边陲空增气于懦夫实叨荣于下将日围千里天葢九重奉一月之㨗书唯知抃蹈献万年之寿酒尚隔班行念风水于遐藩寄梦寐于宣室无任望阙结恋之至谨按徐树谷李商隐文集笺以此为会昌二年九月张仲武破回鹘事考表中不着年月未见为会昌二年九月明言奚北部落及诸山奚不得云是回鹘即仲武𫝊称杀回鹘监获奚契丹者八百人亦不足以当此事此葢大中元年春张仲武大破奚衆事事在旧书回鹘𫝊树谷未详也又徐炯注栁水曰新书地理志营州栁城县西北接奚北接契丹栁水疑当在县境而以白狼水实之此未考汉书地理志栁城县有㕘栁水今建昌县境小凌河也注桑河云水经注湿水东北流左会桑干水而以卢沟河实之此未考水经注于延水一名藂桑河即今正黄旗察哈尔境兆哈河也地理疎舛并附正之书上慕容皝书封裕臣闻圣王之宰国也薄赋而藏于百姓分之以三等之田十一而税之寒者衣之饥者食之使家给人足虽水旱而不为灾者何也高选农官务尽观课人治周田百亩亦不假牛力力田者受旌显之赏惰农者有不齿之罚又量事置官量官置人使官必称须人不虚位度嵗入多少裁而禄之供百僚之外藏之太仓三年之耕余一年之粟以斯而积公用于何不足水旱其如百姓何虽务农之令屡发二千石令长莫有志勤在公鋭尽地力者故汉祖知其如此以恳田不实徴杀二千石以十数是以明章之世号次昇平自永嘉䘮乱百姓流亡中原萧索千里无烟饥寒流陨相继沟壑武宣王以神武圣畧保全一方威以殄姦徳以怀远故九州之人塞表殊俗襁负万里若赤子之归慈父流人之多于旧土十倍有余人殷地狭故无田者者十有三四殿下以英圣之资克广先业南摧强赵东灭句骊北取宇文拓境三千里增民十万戸继武阐广之功有高西伯宜悉罢诸苑以业流人人至而无资产者赐之以牧牛不当更收重税也且以殿下之人用殿下之牛牛非殿下之有将何在哉善藏者藏于百姓若斯而已矣尔者则深副乐土之望戎旗南指之日中国之人皆将壶餐奉迎石虎谁与居乎且魏晋虽道消之世犹削百姓不至于七八特官牛田者官得六分百姓得四分私牛而官田者与官中分百姓安之人皆悦乐臣犹曰非明王之道而况增乎且水旱之厄尧汤所不王者宜濬治沟浍循郑白西门史起灌溉之法旱则决沟为雨水则入于沟渎上无云汉之忧下无昏垫之患句骊百济及宇文段部之民皆兵势所徙非如中国慕义而至咸有思归之心今戸垂十万狭凑都城恐方为国家深患宜分其兄弟宗属徙于西境抚之以恩检之以法使不得散在居人知国之虚实今中原未平资畜宜广官司猥多㳺食不少一夫不耕嵗受其饥必取于耕者而食之一人食一人之力㳺食数万损亦如之安可以家给人足治致昇平殿下降览古今之事多矣政之巨患莫甚于斯其有经畧出世才称时求者自可随须致之列位非此已往其耕而食蚕而衣亦天之道也殿下圣性寛明思言若渴故人尽刍荛有犯无隐前者㕘军王宪大夫刘明并及忠献欵以贡至言虽颇有逆鳞意在无责主者奏以妖言犯上致之于法殿下慈宏包纳恕其大辟犹削黜禁锢不齿于朝其言是也殿下固宜纳之如其非是宜亮其狂猿置谏臣而求直言亦犹北行趋越必不得其所志矣右长史宋该等阿媚茍容轻劾谏士已无骨鲠嫉人有之掩蔽耳目不忠之甚四业者国之所资教学者有国盛事习战务农尤其本也百工商贾特其末耳宜量军国所须置其员数已外归之于农教之战法学者三年无成亦宜归之于农不可徒充大员以塞聪儁之路臣之所言当也时速施行非也登如罪戮使天下知朝廷从善如流罚恶不掩王宪刘明忠臣也愿宥忤鳞之愆收其药石之效答李天英书赵秉文天英足下自足下失意东归无日不思怳如三嵗向得来音甚悉动静为慰所望所寄襍诗疾读数过击节屡叹足下天才英逸不假䋲削岂复老夫所可拟议然似受之天而不受之人屡欲贡悃诚山川间之㘴成浮沉况勤厚如此过望黙化仆非其人笔拙思荒自濡其涸况望余波耶岂以犬马齿在前欲俯就先后进礼耶聊布一二所闻于师傅间者幸恕不揆尝闻古人之诗各得其一偏又多其性似者若陶渊明谢灵运韦苏州王维栁子厚白乐天得其冲淡江淹鲍明远李白李贺得其峭峻孟东野贾浪仙又得其幽忧不平之气若老杜可谓兼之矣然杜知诗之为诗未知不诗之为诗而韩愈又以古文之浑浩溢而为诗然后古今之变尽矣太白辞胜于理乐天理胜于辞东坡又以太白之豪乐天之理合而为一是以高视古人然亦不能废古人足下以唐宋诗人得处虽能免俗殊乏风雅过矣所谓近风雅岂规规然如晋宋辞人蹈袭用一律耶若曰子厚近古退之变古此屏山守株之论非仆所敢知也诗至于李杜以为未足是画至于无形听之于无声其为怪且迂也甚矣其于书也亦然足下立言措意不蹈袭前人一语此最诗人妙处然亦从古人中入譬如弹琴不师谱称物不师衡工匠不师䋲墨独自师心虽终身无成可也故为文当师六经左邱明庄周太史公贾谊刘向杨雄韩愈为诗当师三百篇离骚文选古诗十九首下及李杜学书当师三代金石钟王欧虞颜栁尽得诸人所长然后卓然自成一家非有意于耑师古人也亦非有意于耑摈古人也自书契以来未有离古人而独立者若扬子云不师古人然亦有拟相如四赋韩退之惟陈言之务去若进学解则客难之变也南山诗则子厚之余也岂遽汗漫自师胸臆至不成语然后为快者然此诗人造语之工谓之一艺可也至于诗文之意当以明王道辅教化为主六经吾师也可以一艺名之哉贾谊董仲舒司马迁扬子云韩愈欧阳修司马温公文儒之文也仆未之能学焉梁肃裴休晁迥张无尽名理之文也吾师之太白杜陵东坡词人之文吾师其辞不师其意渊明乐天高士之诗也吾师其意不师其辞然吾老矣眼昏力绵虽欲学古人力不足也足下书来自言近日欲作大字然滞于藏锋不能飞动诗欲古体然僻于幽隐不能毫放足下自知之仆尚何言然藏锋书之一端所贵徧学古人昔人谓法书岂是率意而为之也又须真积力乆自楷法中来前人所谓未有未能㘴而能走者飞动乃吾辈胸中之妙非所学也若市人能积学而不能飞动吾辈能飞动而不能积学皆一偏之弊耳东坡论十八草书以为莺歌娇数日相见曰此书何如曰乃秦吉了耳足下之书无乃近似之乎精神所注间出奇逸积怠之际如病痱肿得免秦吉了足矣想当捧腹大笑也寄来诗如杂诗五首老昏殊不可晓然此迄今大成不过长吉卢仝合而为一未能以古为新以俗为雅非所望于吾友也昔人有吹箫学鳯鸣不可得闻时有枭音耳君诗毋乃间有枭音乎向者屏山尝语足下云自李贺死二百年无此作矣理诚有之仆亦云然李公爱才然知足下之深者莫如老夫愿足下以古人之心为心不愿足下受之天而不受之人如世轻薄子也与足下知心故道此意幸少安无躁与姚公茂书杨奂奂顿首复别四五年思渴之甚所欲言者不一也握手未期此怀可知子善至得书审玉眷佳裕且知北还喜甚去嵗子善云新筑祠堂而石室在正位不知何所据及见朱文公家礼圗説亦云在北架似不安也且宗庙五庙七庙而已虽有成言所以作室次第于经则无所见朱文公后宋人也建炎南渡庙社之礼一荡就有故老或郁郁下僚无所见于世此説在中庸或问中略见之所可信者止是昭穆位次于神主于石室皆不及也家礼所载神主样式亦非奂三十时入汴梁得宫室庙社法度于一故老处又五年因秋比以生徒之衆寓长安慈恩寺有僧曰了迁者乘暇请观寺之西南杜相公读书堂奂一见知其家庙也其庙制如世之所谓吴殿也凡石室并在西壁高与人胸臆齐其僧犹以为藏书龛既而来洛下于杨正卿家閲稽古编文信乎其为杜祁公之家庙也文粹韩文温公集多有家庙碑止説三室四室或云第一第二第三四室又有云东室者亦不载石室方位之所在夫礼也者制度名数之所寓也不有所据必有所见文公所述未见其所据当以奂之所目覩者为庙之定制天子与诸侯卿大夫同所以异者名数也今汴梁太庙法度故家具有圗説自己亥春定课时有告隐匿官粟者亲入仓检视而仓即太庙也因得考其制度焉石室在西壁正殿凡二十五间始祖室三间内附祧庙神主五位其石室皆在西壁而近南牖世祖二间内附肃宗一位穆宗二间内附康宗一位太祖以下至宣宗各二间系八室计一十六间其神主石室并在西壁东西夹室各一间凡有神主处每一间门一牖一门在左牖在右已上共二十五间近有客曰毛正卿至自保州曾为先朝太祝谈旧礼如在目前是日㘴客甚衆谈竟奂问之曰如公所言其行礼时将在秋冬而不及春夏也客问何以知之奂曰以公止见虎席故知其在秋冬也若春夏则席以桃枝竹也客曰适在冬耳奂又问公之行礼将属时亨而不及禘祫客问何以知之奂曰禘祫则太祖神主位于塪下而东向焉而昭在于北南向之穆在于南而北向之公所言而曰太祖神主在门之内南向焉故知不及禘祫也客谢未尝及禘祫吁此定礼也患不素考耳是与非吾友订之恐不宜袭家礼之误也着书非细事也古之圣贤未尝敢自作古所谓神主之説容靣告焉碑志安徳州剏建灵巖寺碑耶律劭伏闻大雄示化肇兴五竺之邦像法定期实属千年之会渐流通于震旦迥超越于古初三乘递行一雨溥润我国家右文敷治偃革济时繇数落以取英翘振儒风于当代阐二宗而尚禅定𫝊佛灯于有生广树仁祠大宏慈廕安徳州灵巖寺者北连龙岫前俯郡城溪壑幽深峰峦掩映天然胜㮣斗絶于一方宛尔道场廓开于十地初统和中有山圭僧可观与其同志幼为县吏各负逋租亡命此山共逃箠楚后偕追捕同付狱中数日幽囚桎桔自解寻免徴录因遂出家卜筑结菴专精戒律寿考迁逝灵应肸蠁太平五年复有邑里赵延贞王承遂张莹焦庆等三十有三人状施烽台山四靣隙地以广布金之浄域远模灵鹫之风规增大给孤之园益茂耆陁之树年禩寖乆徒衆渐隓重和初元有郡人雄武军节度使太原王公育与邑人尹节高耸等礼请悟开上人住持经始营葺僧衆螘附工徒子来殿宇嶷尔以有严钱谷丰歉而不匮果必能事全付后人僧迦实繁悉萃六合之浄侣逹摩无覩固乏三藏之秘文重和二十二年有寺僧潜奥与悟开上人鸠集浄财缔结信士与邑人尹节李敬张士禹高耸等购经一藏用广流通二十四年建九圣殿以龛置焉绘像炜煜而岳峙内藏嶻嶪而云矗经律论学扬法海之惊澜上中愞恨逗尘机于来哲清宁四载特赐浄觉之名咸雍六年复赐灵巖之号居然閟邃迥出尘表故得水云上士龙象名流览境界之清虚驻瓶钖而栖止有闾山懴悔守司徒通圆慈行大师志福㳺憩于此以其缺钟杵之音失晨昏之警飞奏为请天旨下俞徴良冶于远方贸精铜于异域炉槖一鼔大器告成逸韵叠击而丰隆林薄四震于幽恳设为饰构栖以悬寿昌初元嵗次己亥复建大殿以敞法筵楹柱撑空榱桷蔽日轮奂克成于大壮清浄特偹于宝坊羣峰㠝岏而缭若垣墙诸塔耸峻而势同涌现禅房自通于幽处讲㘴屡雨其天花今天子即位之二年有守太师通圆辅国大师法頥者乆蔼人天之誉蔚为帝王之师衆僧恳请遂居是寺人对境以心冥地因居而名着师因精选道行得长老恵敬付以寺事提综不倦勤瘁厯年建置悉覩于周圆储蓄并臻于羡积劭㳟应诏检恪守郡符志慕佛乘誓求法印时因暇日屡扣禅闗有清行大徳赐紫沙门奉擅寺主沙门行柔等语其权舆见託记述学渐博雅梦无白鳯之奇辞愧䟱芜语乏黄绢之字牢让不获谨为铭诗铭曰佛乘广运慧日映时法膺象季溥建仁祠世䝉诱导教被方维福济含识学法有为伟矣灵巖豁然林壑斗远流俗高视寥廓境浄心㝠解脱纒缚以致名流兹焉栖泊钟梵时警薫修有常觉林并茂禅院滋芳沩山圭峰聊可比方居者得趣世谛顿忘息乃尘纷味兹幽閴清浄悉同过现无别直书初终讃扬洪烈刻诸贞珉永告沙刧灵巖寺碑阴僧恒劬伏间调御开化如乌昙华声教四流沃浃万彚恒劬尝启宿愿趣直林家虽不能发明心华宻佩祖印幸以云水且乐无事干统六年春憩觉华岛秋露再浥振钖北㳺祗斯精舎寻沐居僧状请栖息有诸耆耋议及缔搆自统和中苾刍可观经始其谋以次肯堂遂至宏敞请文于石庻𫝊不朽遽采他山之石宛具螭首龟趺之状于是郡守耶律劭作文沙门恒劬书篆时不踰月岌于中庭余兄文学之外尤精小篆得秦相李斯洎唐李阳氷之法校其工拙亦不在下寺僧有好事者求少笔迹畱之碑阴云灵感寺释迦佛舎利塔碑铭张嗣初夫塔古无有也本出于浮圗氏自佛教东被始有之是谓佛庙葢闻不迁者性也恒动者情也缘情而能有者生也生不可常必至于灭灭不可已复转于生于此流转中能解生死之缚而得不生不灭者惟释迦而已故超然特立于羣圣之上可谓天人师者也然大耄既至终显有为故金身示灭当此之际六种震动如须弥倾摧使诸天无所依也呜唿去圣镇远灵迹不无故所有舎利为八国以宝塔分𦵏之其数凡八万四千尔后厯载弥乆隤废者甚衆人心特恐亡坠益复兴起之或发诸宝函或擘以玉粒或葺其旧制或剏以新作故塔庙之多迹于此也虽殚其筋力尝不为劳然竭以资财亦不为费至若累宝檐络珠网接云汉而起尝不为高併䦗闾夷井灶有郛郭之半亦不为广其人心勤厚有如此者皇朝定天下以武守天下以文太平既乆而人心向善故此教所以盛宏凡民间建立佛寺靡弗如意今此塔自太平九年栁城人梁氏之所建也氏兄弟二人长曰守奇夙植善根次曰道隣素宏愿力自童子时有聚沙之戯后果志于出家既受具已大通宋乘先隐于龙岫之一兰若后为城中人请居此土一日于钵中忽出异光不散者乆之既而乃得舎利二粒玉彩晶灿不可正视人争𫝊戴之由此乃舎衣盂特兴塔像复求化官长暨贵戚并豪族之家各助以金帛车服或诸珍玩计获数百万钱共为成办之于是火其砖广若山积募其工翕如云合负土于堦者若蚁之累垤汲坭于檐者如燕之巢房凡一十三级通百有余尺珠函之灵瑞在乎其中观夫有金撑以鋭其上有广陛以丰其下岂徒然哉我所贵踊出三界而为解脱之场也有千嵗灯以然于内有百鍊镜以悬于外亦岂徒然哉我所贵遍照十方而破黒暗之域也且如风鸣宝铎尽宣妙法音蚁践崇阶亦成无上道故一尘所霑一影所覆其利乐信不虚矣噫彼土木有穹隆而崔嵬者勿谓我小我小有可观彼金碧有灿烂而陆离者勿谓我俭我俭能中礼愚弗克偹𫐠徒止于此焉复常有光数见或五色气以覆之因上闻之以精诚有感故灵应必通乃勅其寺曰灵感寺至大安中有先师之弟子通教师赐紫沙门思整重修以润色之二先师者葢愚之祖母故河南太君之伯父也塔初成日我先人尝欲亲志之而不意早没故弗克逮言今通教师素与我先人有甥舅之爱毎一见必以此事为记师既诱我以先人之志能弗继之我复感师念先师之徳可弗述之此者葢为其肯构也故不敢让乃强为记云其颂曰既生必灭唯性不迁不生不灭惟佛能然金身虽徃灵迹可𫝊舎利所至塔庙兴焉在西所建八万四千益远益敬至于无边凡厥愿力非小因缘有僧梁氏获此舎利千佛共与一日自至钵中有光玉粒者二苟非精诚格兹灵瑞乃舎衣盂愿作佛事以清浄心置琉璃器藏于塔中以福万世后有门人以增以新长令浄白不生埃尘叙我以旧託我以文乃强为述昔我先君释迦定光二佛舎利塔记僧慧材窃闻三千化主百亿雄尊往复之迹以无垠方便之门而莫限应愿荣辞于天界权仪降诞于王宫孜孜而示倦龙庭黙黙而优㳺鳯苑颦眉返严驾惨回老病死苦以因观法报化身而是慕奢华涕厌午夜逾城苦行石坚六年修道浴泥洹河已赴菩提树来断障降魔既登于佛果垂慈应请乃转于法轮始从鹿苑终至鹤林时经四十九年教演一十二分所应度者皆以随宜方便度讫其未度者亦已与作得度因缘顾此土之绿周念他方之化益于是就力士生地之内诣坚固树林之间足南首北背东靣西叠足枕肱现四仪之究竟收心住定示八相之穷终金口缄以絶言玉毫掩而彩四生乏主悲摧凡圣之心三界无依哀变干坤之色坚劳之寿既已云亡金刚之身故亦是坏阇维讫于宝树舎利分以金罂爰兴窣堵波以利萨逹嚩育王西出八万四千随帝东临併造三十六所于凝固之道体虽然不然而转变之化身亦法尔窅尔是以之刹土咸建多之塔婆垂青廕而广大施慧灯以遐延凡兴一供之因定尅千生之果粤有重和十五年陶冶甄铸鐡塔一所厯十三檐亘二百尺往往夜晦屡放虹光福常住以丰肥祐上下而和睦迩后展讨殿宇津置堂廊毎嗟佛壠闪于南隩大衆佥议欲移中央即有恵衍大徳潜资义仓提㸃云敷共舍浄赀一千緍其诸释侣量力施钱共四百千周充功费寻择良辰亦得吉卦坼至十檐获定光佛舎利六百余颗至地宫内获释迦佛舎利一千三百余颗再选定四月八日午时依旧如法安𦵏切以慧材狼山冗学龙苑庸夫赧扣𤨏才聊编盛事伏愿三乗五性承兹迺共舍羬轩七趣十生仗此乃同登犪驾更愿陵迁谷变懿范不凋地乆天长徽猷永固云尔钦定热河志卷一百十七钦定热河志卷一百十八钦定四库全书钦定热河志卷一百十八艺文十二前代碑志宜州㕔峪道院复建藏经千人邑记徐卓佛经者西域天竺之迦维卫国净饭王太子释迦牟尼之所説也太子当周庄王九年四月八日自母右胁而生及长舎太子位出家苦身学道精进六年以来觉悟一切种智故谓之佛佛在世垂化四十九年至于天龙神鬼无不聴法后至拘尸那城娑罗双树间二月十五日入灭度其弟子迦叶与阿难等五百人共追撰述缀为经教行之西土千百余年自汉已上中国未𫝊逮及明帝夜梦金人飞行于殿廷以问朝臣而傅毅对曰此佛也帝遣中郎蔡愔秦景奉使天竺求之得佛经四十二章及释迦立像并与沙门摄摩腾竺法兰东还愔之来也以白马负经因立白马寺于洛城雍门西以处之而后魏晋宋齐之间梁陈周隋之际圣贤继至经论日滋寖兴于姚秦罗什大备于李唐元奘由是空门兴教与儒道争衡下至五代降及宋辽歴夷险而其教弥光经隆替而斯道愈振凡所贮藏有五千四十八卷故名曰藏经㕔峪者乃辽时耶律详衮家之坟所也其家世积善遂卜胜地以建佛宫置以藏经其来也乆虽贮于此未见宏扬先是忠显校尉颜夀因此地之是歴观斯经之不宣乃约土人共赍物用请名僧数十人长穿开读至于皇统六年十月七日无何为火灾所焚其余屋舎扫地皆尽大凡事乆则絶絶则有时而继物乆则灭灭则有时而兴然则继絶兴灭非其人安能为之哉郡人马祐者乃逸士也遯世髙蹈卜居相隣自观煨烬之余基誓发继兴之大愿遂与旧邑人颜夀等亲为倡率转相紏合乃得千人立为一社衆推马祜为邑长以颜夀等为提㸃募钱易经鸠工构藏随其卷帖贮以柜匣其余佛屋僧廊次第建立庶几法无凝滞人获顶𫝊上以报皇国之恩下以资吾邦之福且走一介求记于余余亦里人也既闻其事喜不知极以笔书之俾勒诸石兴中府尹银青改建三学寺及供给道粮千人邑碑铭韩长嗣夫物不常兴有时而废物不常废有时而兴凡兴废之际系善人不善人之为也如不善人有为之时当兴犹废如善人有为之时虽废犹兴兹乃必然之理也三学寺都提㸃崇业大师三学见经主净慧大徳吏案孔目官孙公同来造予门而言曰大尹银青改建三学寺紏千人邑供给道粮请子铭之其可许乎予曰物兴系人信不诬矣然愧菲材奈居治下岂敢无诺三公遂详言子予曰三学者其来逺矣爰自于唐肇起之也迨及有辽建三学寺于府西择一境僧行清髙者为纲首举连郡经律论学优者为三法师递开教门指引学者兵兴以来殿堂廊庑扫地而无圣朝既获辽土设三学如故法大定五年我大尹银青来治兴中其三学法师过㕔大尹问之曰不意此方有设三学寺在何处三师对曰寺废乆矣三师名位具设皆权于私院敷演大尹喟然叹曰不亦伤乎方今京府巨镇碁布天下设三学者有数此幸得之何不复修对曰修寺者大事也若不遇大夫縁力乌能及此大尹曰吾将揆之自歴数任未尝不不于佛庙有兴衰补弊者也而况三学其事非细朝廷视之尚为重矣凡取经律论之师者差官考试本府衆五州义学各宗出题荅义中选者取三人爰命为三宗法师下四方学者日兴讲肄不惟图増圣歴绵长抑亦使佛法𫝊逺而不见废絶者其在兹乎茍非设此纵有清凉宣律师慈恩之才孰将𫝊焉以至后来之人虽有清凉宣律师慈恩之志孰将学焉吾不忍见隳一日聴讼之余出逰狼山其上有院曰祥峦废为荆棒顾其基址颇有制度又迺桞城形胜之地改修为三学寺信甚便矣三师欣然相谓曰大夫縁力遇之今日定见成就大尹曰尔亦可矣曰然遂施俸钱及已夫匠筑土构木宏扬经律论庶使人知三宗所垂之教言修行之正路耳三师曰诚谓善哉经律论者如鼎有足不可阙一大方广佛华严经即无尽修多罗之总名也世尊始成正觉顿説是经剖裂元㣲昭廓心境穷理尽性彻果该因洋洋冲融广大悉备者其惟兹乎开真体于万化之域显徳相于重元之门津流衆典此为洪源星列余经此为果日髙不可仰深不可窥虽绩行菩萨上徳声闻莫能探赜索隠焉可谓常恒之妙説通方之洪规称性之极谈一乗之要轨也四分律者所防邪检失禁乱止魔取超世之道非戒不宏斯乃三乗之津要万善之窟宅者也虑羣生愚惑安寝㝠室游于长夜不能自觉虽有出家庶几元㣲者徒懐逺趣迷于发足是以如来开戒徳之妙门指湼槃之坦路宜各朂力明慎执持令大法乆住焉成唯识论者畅大乗之妙趣也遣疑破执修行证果括衆之秘包羣圣之㫖何滞不融无幽不烛仰之不极俯之不测逺之无忘近之有识其有隠括五明搜扬八藏幽门每拥元路未通信巨夜之银辉实昏旦之金镜矣此经律论者戒定慧之法耳戒以资定定以究慧相须而成凡诸衆生得证无上菩提皆不离戒定慧之灋者也是以大尹银青愈加修造之意遂感士庶竭力助縁满寺殿舎不日告成大尹曰成则成矣虑吾改任三师学人有闗日用其将奈何当紏千人邑不问僧尼道流男女老幼每嵗十月一日人各纳钱二百米一斗永给道粮不亦宜乎合郡官民争为敬从延及隣境之人愿来预邑取父作子述之义尽天长地乆之期都无累月几千人其邑人姓名具书碑隂若乃吐辞为经立行为法见之者瞻仰闻之者归依茍非有处世之道其孰能与于此以财好施于衰好兴倡之则顺从造之则成就茍非有服人之徳其孰能与于此释迦如来天竺人也去中国隔数万程一日其数来𫝊不拘贤愚竟为奉行诚谓有出世之道也哉大尹银青辽阳人也去兴中不逺千里来尹斯府一日政治有余修三学寺紏千邑不拘内外咸乐助辨信谓有服人之徳也哉其为铭曰凡厥万事有兴有衰兴诸衰者非贤其谁府有三学自辽而置经律论宗唱灋之地兵兴以来殿宇无存三师仍设私院敷言大尹银青下车临治三师过㕔首问其寺师将趣进具告其前位则设矣寺废乆焉大尹闻之发叹者屡京府巨镇设此有数此幸得之胡不复修对曰大事复之何由必在所遇大夫縁力縁若不遇修之乌得大尹出言吾将揆之师喜相谓遇在此时吾尝佛庙兴衰补弊况此三学其事非细朝廷尚重考试无私学优中选授命为师可増圣歴绵绵长乆又令佛法灯灯𫝊后后人受之修行无疑吾可惜此不忍见隳一日之间聴讼之暇号令从人出逰于野北豋狼山有完祥峦没为荆榛殿缺僧残徬徨弗去载瞻载顾壊址遗基亦可制度兹迺桞城形胜之方修为三学既利且昌爰施俸钱及已匠梓经营堂构不日成矣大尹复言成则成诸吾将改仕定阙学储欲紏千人道粮永给僧俗老幼同为是邑非此一郡延及其隣欢欣而至愿预邑人宜此胜事常如今日𫝊之子孙善继善述利州精严禅寺盖公和尚墓铭赵秉文临济自佛果沿而下之至于佛日自四明泝而上之至于佛鑑俱出于五祖演而佛鑑𫝊南华昺昺𫝊四明逵逵为今北京松林北迁第一祖师四明之孙㣲公之子也张其姓讳圆盖永昌阜俗人十九弃俗而僧卄弃律而禅参玉泉名公安寳公以机縁不契退而叹曰大丈夫肩荷佛祖未生前大事直须全身放下始得遂退居灵巖佛髻山结茅栖隠者数载山空无人以水流云飞为受用乆之梅子将熟诣北京谒㣲公求印证公初不之许既而不参而叅无得而得一日举黄龙心正不妄动话师以颂举似有鐡树开花之语公曰可矣汝其行乎大定六年始开堂于精严继席松林灵感明昌六年五月预告终期跏趺而逝荼毗之日瑞彰舎利戒定力也俗夀六十有四僧腊三十师行峻而方故学者遵其道而惮其律所居不过一二载寻返旧隠晩得琼嗣铭曰黄龙一句诸方胆丧极尽元㣲全无伎俩伶俐衲僧剔足眉稜鐡树开花炎天造氷三上洞山九到投子一言相契草鞋挂起临济法将松林道塲转身就父撒手还乡没眼禅和覔不可见鱼戽夜塘鹿趁阳燄松漠之北利州之东无缝塔様八靣玲珑一时推倒河清海晏花落清嘤月明秋雁中书左丞姚文献公神道碑姚燧兹公讳枢字公茂事世祖潜邸十年左右宸极十有九年居近宻之地受尊宠之任可谓必世之乆惟其不因富贵进退礼敬穷逹一节不易寒士故不取耻当时明哲保身以薨帝为震悼赙楮泉为千者千五百闵惟子炜生十五年未授之室赐聘财如所赙明年官以礼部郎中皆异数也后十九年当元贞二年裕圣太后以尝侍讲裕宗言之成宗赠谥荣禄大夫少师文献公至大三年武宗追号嘉猷程世旧学功臣太师开府仪同三司鲁国公又推恩冄世考仲宏赠太保仪同三司鲁国康懿公祖锜银青荣禄大夫大司徒鲁国惠靖公妣张氏祖妣李氏皆鲁国夫人惟姚氏为神明之后五季梁唐六镇节度使勍生金五将军汉英周广顺初太祖遣之使辽见留事世景圣三宗加安时制节宏化翊亮功臣开府仪同三司枢宻使检校太师兼政事令上桂国东阳郡公生中书门下平章事北靣宣徽使衡之生给书中同中书门下平童事居政生太师左金吾卫上将军䖍州节度使景祥生太子洗马企华生金东上阁门使金州团练使玢生阁门祗侯武徳将军佺生武徳将军获嘉令锜生安逺大将军庆阳安化丞渊后更仲宏生公及桢格公自稚弱一力于学昼则经纪其家向晦则读书夜分不辍鲁国夫人恐伤耽若每止之乃塞牕不使见烛就枕必尽三鼓闻将迁闗中康懿公録事判官于许俾取师氏姑及姑之夫子昌以来公徒行懐书困休于树宿止于邸亦出以诵自期甚髙宋内翰九嘉少登科甲时有重名方闲居许摧折行位与之㳺召一日賔㑹録事名召公内翰怒曰公茂负佐王之畧岂可若若是易之先祖曰同僚唿儿辈宜然犹竟席不乐其为前辈见推如此壬辰许城被围州版公军资库使与副夜直四鼓闻牕外叹曰人献东门出索之无得副曰吾尝遇兵河朔鬼物云然宜捄吾家乃相与归街陌横铃索断行见其懐印若赴州计事者至家乃尽出金银酒具奁餙裹糇粮为逃死计日出而东门果破邀军将萧姓者入家尽付所出萧曰吾尝受邱真人教汝军中惟救人无杀吾捄乃死公闻太宗诏学士十八人即长春宫教之俾杨中书惟中监督则往依焉中书少公六年兄称之与偕北觐时龙庭无汉人士夫帝喜其来甚重之乙未诏二太子南征俾公从杨中书即军中求儒道释毉卜酒工乐人㑹破枣阳併公所招将尽坑之大将幕竹林间公辨析明诏如此他日将何以复命乃蹙数人逃入竹中潜归其营匿严侯军中才脱死数十人继拔徳安得江汉先生赵复仁与之言信竒士出所为文数十篇以九族殚残不欲北与公诀蕲死公留宿帐中既觉月皓而盈惟寝衣存乃鞍马号积尸门求至水裔脱屦被髪仰天而号欲投溺而未入也公晓以徒死无益汝存则子孙或可𫝊绪百世保吾而北无他也遂还尽出程朱二子性理之书付公江汉至燕学徒从者百人北方经学自兹始嵗辛丑赐锦衣金符以郎中扎尔固齐行台于燕时惟事货赂天下诸侯竞以掊克入媚以公幕长必分及之乃一切拒絶人有以银二笏来见既谢却乃出置氊帘间遣人追及与之徙家来辉垦荒云门粪田数百畆脩二水轮诛茅为堂城中置私庙奉祠四世堂龛鲁司㓂容傍垂周两程张邵司马六君子像读书其间衣冠庄肃以道学自鸣佳时则鸣琴百泉之上遁世而乐天若将终身后生薄夫或造庭除出语人曰几禠吾魄又汲汲以化民成俗为心自版小学书语孟或问家礼俾杨中书版四书田和卿尚书版声诗折𠂻易程𫝊书蔡𫝊春秋胡𫝊皆于燕又以小学书流布未广教弟子扬古为沈氏活版与近思録东莱经史论説诸书散之四方时先师许魏国文正公鲁齐在魏出入经𫝊子史泛滥释老下至医卜筮兵刑货殖水利算数靡所不究公过魏与窦汉卿聚茅斋聴公言义正粹先师遂造苏门尽録是数书以归谓其徒曰向所授受皆非今始闻进学之序若必欲相从当尽弃前习以从事于小学四书为进徳基不然当求他师衆皆曰惟先生命则魏国公由穷理致知反躬践实为世大儒者又公所梯接云嵗庚戍尽室来辉相依以居㑹上在潜邸遣托克托故平章赵壁驿至彰徳恐公避逃托克托留壁独至辉以过客见审其为公始致见徴之㫖公曰天下之人同是姓名何限恐使误徴不敢妄应壁曰汝非弃扎尔固齐隠此者乎公曰是则然矣壁曰良是乃偕往彰徳受命遂行既至上大喜日客遇之俾居卫从后列惟不直宿时召与语随问而言乆之询及治道公见上聪明神圣才不世出虚已受言可大有为感以一介见信之深见问之切乃许捐身驱驰宣力尽其生平所学敷心胆为书数千百言首以二帝三王为学之本为治之序与治国平天下之大经彚为八目曰脩身力学尊贤亲亲畏天爱民好善逺佞次及其救时之弊为条三十曰立省部则庶政出一纲举纪张令不行于朝而变于夕辟才行举逸遗慎铨选汰职员则不専世爵而人才出班俸禄则贜秽塞而公道开定法律审刑狱则牧生杀之权于朝诸侯不得而専邱山之罪不致茍免毫髪之过免罹极法而寃抑有申设监司明黜陟则善良姦窳可得而举剌阁徴敛则部族不横于诛求简驿𫝊则州郡不困于需索修学校崇经术旌节孝以为育人才厚风俗美教化之基使士不媮于文华重农桑寛赋税省徭役禁㳺惰则民力纾不趋于浮伪且免习工技者嵗加富溢勤耕织者日就饥寒肃军政使田里不知行营住复之扰攘赒匮乏恤鳏寡使颠连无告者有养布屯田以实边戍通漕运以廪京都倚债负则贾胡不得以子为母如牸生牸牛十年千头之法破称贷之家广储蓄复常平以待凶荒立平凖以权物古却利便以塞倖涂杜告奸以絶讼源各疏张弛之方其下本末兼该细大不遗文不具述上竒其才由是动必见询使授太子经以太师淇阳王之兄故丞相特黙格尔故右丞巴哈济逹今司徒玛努勒为之伴读日以三纲五常先哲格言薫陶徳性明年宪宗即位诏凡军民在齐拉衮山南者聴上总之为张宴羣下罢酒将出遣人止公顷者诸人皆贺汝独黙然岂有意耶对曰臣欲陈之他日不谓遽问且天下土地之广人民之殷财赋之阜有加汉地者乎军民吾尽有之天子何为异时庭臣闻之必悔见夺不若惟手兵权供亿之须取之有司则势顺理安上曰虑所不及者遣人入闻愿总兵与国戮力报可公䇿太祖承天大命兵取天下功未及竟而遂陟遐太祖平金遣二太子总大军南伐降唐邓均徳安四城拔枣阳光化留军戍边襄樊夀泗继亦来归而夀泗之民尽于军官分有由是降附路絶虽嵗加兵淮蜀军将惟利剽杀若以秋去春来之兵分屯要地㓂至则战㓂去则耕积谷髙廪边备既实俟时大举则宋可平上善之始置屯田经畧司于汴西起穰邓宿重兵与襄阳制阃犄角东连陈亳清口桃源列嶂守之又置都运司于卫转粟于河继餽诸州陜西则移陇右汪义武公戍利州刘惠忠公黒马于成都割河东解之盐池归陜西置从宜所中粮兴元犹惧不继置行部秦州顺嘉陵漕渔闗沔池转粟入利其年大封同姓敕上于南京闗中自择其一公曰南京河徙无常土薄水浅泻卤生之不若闗中厥田上上古名天府陆海上愿有闗中帝曰是地户寡河南懹孟地狭民伙可取自益遂兼有河内壬子夏入觐受命征大理至察逊诺尔夜宴羣下公为陈宋祖遣曹彬取南唐敇无效潘美伐蜀嗜杀及克金陵未尝戮一人市不易肆以其主归明日早行上据鞍唿曰汝昨言曹彬不杀者吾能为之吾能为之公马上贺曰圣人之心仁明如此生民之幸有国福也明年夏牙六盘大张教条俾公以王府尚书身至京兆置宣抚司以杨中书为使奏诸千夫长不法夺有人室者旬月之间民大和浃道不拾遗师行留裕宗后谓曰姚公茂吾不能离恐废汝学今遗窦汉卿教汝先遣三使入大理谕招许不杀掠大军经吐畨刋木求涂以前三使先至谕㫖彼以为诳磔其尸于树大师及城其相髙祥登陴望之见吾军威之盛骇愕口张不收饬公尽裂槖帛为书止杀之令分号街陌由是其民父子完保军士无一人敢取一钱直者惟急求三使之首或曰投洱水中遣渔者纲之无得也俾公为文以祭赐其家人数千户世无有与及归马多道死公惟一马瘠不可乗牵之襟谷数升时摇木盂以饲雪深三尺军马所经踏为氷梯惟旄牛负槖以从徒歩千里中原马至分赉之始免茧足上驻六盘公疾求居闗中教使劝农身至八州诸县谕上重农之㫖凡今闗中桑成列者皆所训植嵗丙辰公入见或谗王府得中土心帝遣阿蓝答儿大为勾考置局闗中集经畧宣抚官吏下及征商无遗罗以百四十二条曰俟终局日入此罪者惟刘史两万户以闻余悉不请以诛上闻不乐公曰帝君也兄也吾弟且臣事难与较逺将受祸未若尽是邸妃王以行为乆居谋疑将自释复初好矣上难之翼日语再及曰臣过是无策思乆之曰从汝从汝先遣使以来觐告时帝在河西闻不信之曰是心异矣曰来诈也再使至诏许驰二百乗𫝊弃辎重先及见天颜始霁大㑹之次上立酒尊前帝酌之拜退复坐及再至又酌之至再帝泫然上亦泣下竟不令有所白而上救罢闗西钩考废行部安抚经畧宣抚都漕诸司帝规自将南伐与上閲地图俾公跽指濒江州郡津歩要地可舟越者遂复上兵遣由鄂入嵗己未秋及江而宪庙崩渝问至上犹济江驻兵结层楼蒙以臯比日居其上临攻鄂城东北贾似道闻公谘谋军中比为王勐城垂拔前茅上及长沙下及隆兴闻叛王将为非觊于家追前茅还遂振旅断浮梁以归帝即大位以王文统为平章尽出藩府旧臣立十道宣抚使诸侯惟严忠济为强横难制乃以公为东平至居庸北制下受命即南或劝无行当入觐陛辞公曰文统新当国彼将以我为夺其位至治郡置劝农检察二人以监之推物力以均赋役罢鐡官居三月大驾北征天后留燕遣使召公儿辈幼时汝授之书何乆留彼时特黙格尔为丞相惟専从卫宫阃诸事疑则见谋二年拜太子太师公曰皇太子未立安可先有太师还制中书改大司农公奏在太宗世诏孔子五十一代孙元措仍袭封衍圣公卒其子与族争求嗣为讼及潜藩邸时曰第往力学俟有成徳逹才我则官之又闻曲阜有太常雅乐命东平守臣辇其歌工舞郎与乐色俎豆衣服至日月山帝亲临观饬东平守臣员缺充补无辍疑习臣宣抚东平尝闵先圣大贤之后诗书不通义理不究与凡庶等版洛士杨庸选孔颜孟三族诸孙俊秀者授之经而学夫礼盍直授庸教官以成国家育才待聘风动四方之美又详议王镛亦善士錬习故实宜令提举礼乐庶其嵗乆不致崩壊皆从之又具奏八事曰举老成以辅皇子重省臣以振朝纲定法制以齐庶政立铨选以转百官其四如兵卫屯田学校农桑皆所屡陈又具四事保民守信强干弱枝脩内治外敦本抑末于兵卫又申奏曰内地之民不习武事不耐劳苦第可使出赋财以资国用西京北京诸路之民习武耐劳可尽复其差赋充本路保甲屯田使进有取而出有归可镇内窃以御外侮汉军除守御南边可选精勇富强三万燕京东西分屯置营以壮神都此左右中三卫起本者诏赴中书议事讲定条格其勉谕曰姚枢辞避台司朕甚嘉焉省中庶务须頼一二老成同心图赞仰与左三部尚书刘肃往尽乃心其尚无隠条成与丞相史忠武公奏之帝深嘉纳后诏中书相安图同知枢宻院事布延翰林学士承㫖和尔果斯近史天泽姚枢讲定新格朕已亲览可行于今卿等闻否亦当一一叅攷速行其间一二可増损者已録以闻李璮召其质子彦简窃归反有迹矣帝问卿料如何对曰使璮乗吾北征之衅留后兵寡濒海捣燕闭闗居庸惶骇人心为上䇿与宋连和负固持乆令数扰边使吾罢于奔救为中策如出兵济南待山东诸侯应援此成擒耳帝曰若是贼将何出对曰出下䇿三年文统伏诛西域之人为所压抑者伏阙羣言回回虽时盗国钱物未若秀才敢为反逆帝曰在昔潜藩商订天下人物亦及文统姚公茂言此人学术不纯以游说干诸侯他日必反去年窦汉卿上书累数千言亦发其必为辞首秀才岂尽皆斯人然文统之相叅知政事商公挺实誉之至是费寅以九事中时恚忌讼商公为文统西南之朋引陜西郎中行宣抚使赵良弼为徴幽商公上都以良弼多智畧疑为文统流亚械系于狱㑹遣鄂托克行院成都而无辅行俾省择人公奏惟商挺可陛下寛其前罪责成斯行遂出而遣之公又奏方践祚之初非良弼诇事闗中恐后事㑹宁身负矫擅诛东西川两帅之罪以寛陛下西顾之忧推是为心忠纯皎然安得与文统蓄异志者比臣请质阖门百口必其无他帝悟出之四年拜中书左丞至元之元出省臣三罢世侯置牧守迁转河东山西河南山东官吏公行省河南山西明年而归或言中书政事大壊帝恕天降大臣罪有入不测者公上言太祖开创跨越前古施治未遑自后数朝官盛刑滥民困财殚陛下天资仁圣自昔在潜聴圣典访老成日讲治道如邢州河南陜西皆不治之甚者为置安抚经畧宣抚三司其法选人以居职颁俸以养廉去汚滥以清政劝农桑以富民不及三年号称大治诸路之民望陛下之治已如赤子之求母先帝陟遐国难并兴天开圣人缵承大统即用歴代遗制内立省部外设监司自中统至今五六年间外侮内叛继继不絶然能使官离债负民安赋役府库粗实仓廪粗完钞法粗行国用粗足官吏转换政事更新皆陛下克保祖宗之基信用先王之法所致今陛下于基业为守成于治道为创始正宜息圣心答天心睦亲族以固本建储副以重祚定大臣以当国开经筵以格心修边备以防虞蓄粮饷以待歉立学校以育才劝农桑以厚生是可以光先烈可以成帝徳可以遗子孙可以流逺誉以陛下才畧行此有余迩者伏闻聪聴日烦朝廷政令日改月异如始栽之木生而复移既架之屋起而复毁逺近臣民不胜战惧惟恐大本一废逺业难成为陛下之后忧国家之重害帝恚为释五年用兵襄阳立河南行省经理屯田以公佥省八年入觐十年拜昭文馆大学士详定礼仪事其言襄阳下问其事宜公对吕文焕以江淮一使兼上路总管生劵军纵还熟劵徙之河北皆可十一年初议大举奏如求大将非中书右丞相安图同知枢宻事布延不可七月左丞相布延陛辞付刺书惟逆战者如军律余止杀掠古之善取江南者惟曹彬一人汝能不杀是亦一彬也既济江下鄂使至夜召见公帝忧见色曰自太祖勘定天下列圣继之岂固存之令乆帝制南国邪盖天命未絶朕昔济江而家难作天不终此大惠而归今布延虽济江天能终此与否犹未可知是家三百年天下天命未在吾家先在于彼勿易视之其有事宜可书以进公言严兵守鄂无使荆阃断阳罗渡先遣使责负嵗币留行人之罪明年公又言由陛下降不杀之诏布延济江兵不踰时西起蜀川东薄海隅降城三十户踰百万自古平南未若有此之神捷者然自夏徂秋一城不降皆由军官不思国之大计不体陛下之深仁利财剽杀是致降城四壁之外县邑邱墟旷土无民国将安用比闻扬州焦山淮安人殊死战我虽克胜所伤亦多宋之不能为国审矣而临安未肯轻下好生恶死人之常情盖不敢也惟惧吾招徕止杀之信不坚诈其来耳是用力拒宜申遣公干官専辅布延宣布止杀之诏有犯令者必诛无赦若此则赏罚必立恩信必行圣虑不劳军力不费老氏有曰大兵之后必有凶年疾疫随之军虽不试而民止得其半况今民去南畆来嵗之食将安所仰帕首腰刀必倡为乱袒臂一唿数十万衆不难集也虽非劲军壁山栅水卒未易平是一宋未亡复生一宋又南方官府以情破法鞭背文靣或盛竹络投诸江中又盐鐡酒酤㩁自汉代其后因之不废今方新附若欲徴之人必离散制曰鞭背黥靣及诸滥刑宜急除之𣙜酤后议十三年罢昭文馆拜翰林学士承㫖仍详定礼仪宋平凡其侍从之臣以士子入见者必令见公询其学行而官之九月享庙拜大礼使明年上以自九月不雨至于三月问可以惠利斯民者公曰糜谷之多无若醪醴曲蘖京师列肆百数日酿有多至三百石者月已耗谷万石百肆计不可胜算与祈神赛社费亦不赀宜悉禁絶皆从之初公方奏事得疾忽跽不能言帝急命从臣扶出登车至家未醒百日而愈后三年疾再至昬黙三日薨夀七十八京师士大夫哭祭如失亲戚曰自今帝侧图回天下者岂复有斯人者邪惟佥密院赵良弼赙俸半嵗为位祭其家终丧时孤侄燧仕安西炖佥淮西提刑炜独举其柩藁𦵏京城东南别墅后十八年当元贞二年五月炜徙𦵏卜于西洛金门山祖茔别兆于辉菊山之阳公天资含宏而仁恕恭敏而俭勤理生惟务本实不事末作未尝疑人欺已有负其徳亦不留怨胷中忧患之来不见言色魏国公每誉其善于顺受人莫可及在京晩屡辍禄虽奉朝请假质劵剂盈束视贫甘心不一出言恃其乆故千人闻不足于上有来即谋必反覆忠告惟恐吾言之不尽及秉笔中书或咎公独遗门墻故人公曰用人威权当出天子果若贤材乌避不闻其琐尾者乌敢借权树亲賔市私恩乎他善衆多今惟表其大益斯世者四其一倡鸣斯道使今天下乡校童蒙之师犹知以小学四书为先虽戴惠文身为刀笔筐箧之行与非士人亦手披口诵是书求厠士列者往往多然故中书左丞之制有曰徳全天懿学得圣𫝊㫖固有在于斯也再则中土士夫不知为庙作主以奉先祀自公始辉人多化之而祖考妥灵有所三征西南夷为陈曹彬取南唐兵不血刄赞神武以不杀四当世祖渊龙䂓一幅员之判裂也请开屯田淮蜀移兵戍之固已起平宋之本及议南伐而难大将又上言非中书丞相安图同知宥宻布延两人不可宋平又与谘谋其新国图任其降臣随有两王作难海隅当十五年炎烬扑灭而公薨古以揆之晋羊祜首䇿平吴吴平而身不及见乐毅有曰善作者不必善成盖当其时自明其身不终所时于燕惠数百年后犹能取必于祜今焉不效于公欤四夫人惟王氏先公卒继宋氏后公七年卒公赠少师赠吴兴郡夫人及国公鲁与完颜氏李氏皆从封鲁国夫人后公三十四年完颜亦卒故三夫人皆祔炜李出今中奉大夫河南北㢘使其忠原清慎有克继先烈之誉二女姊宋娣完颜出姊卒娣继皆家为开府忠武公中子杞淮东肃政㢘访使妻皆卒孙尚孩呜唿遂生三嵗而孤公卵翼之不知其蒙闇教督而急其成俾粗有闻承乏翰林复世公官恐公事业不能详尽不敢干他词臣故惟自述文不过华质不至俚而摭其实焉且矣铭曰惟天聪明视聴自民沃天子心启莫非臣舜察迩言昌言禹拜称圣万世臣何与在粤若世祖方龙跃渊载牵徴车遐蒐逸贤即辉起之爰置左右授太子经事靡不叩公感一介尽其平生所学与之倾敷悃诚书首八事修事以始贤亲畏天爱民以次申以丗条採弊之方施治所宜如纪在纲上总兵民公请民去上受封国公择地所上征南诏公陈遏刘上曰汝言吾行优优展也神武操既有要天下定一于时有兆移兵戍边首蜀尾淮免夫春秋剽杀去来汴置经畧秦以宣抚三年其民歌舞乐土治效若斯公于之时一出为猷不无赞弥又从济江内难方蹶帝遄其归大统入继移昔已试施诸万方帝思旧人台衮用章公拜稽首元良未建臣何力有太师顾先改为大农寻拜左丞申以责难书存可徴南土既平谘谋新国昭文禁林必首见及后圣相承言行其生没为法程谥以讳名既又进加功臣开府莫尊太师莫尊国鲁哀荣若斯大书穹碑比其生全千祀可贻钦定热河志卷一百十八钦定热河志卷一百十九钦定四库全书钦定热河志卷一百十九艺文十三前代碑志南京路总管张公墓志铭姚燧公讳庭珍字国寳曽大考渊大考士明以武力冄世为金千夫长家临潢之全州考授北京都转运使故又家北京公于次为中子沉信易直通毅辨彊综经纬史尤长左氏春秋筮仕已存爱民利物志事先帝以典内帑受知先是髙句骊不靖徙居海中江华岛上遣使问何由且诇其贰服亲择廷臣可者即命公时年二十三至其国王礼事之甚恭书言吾嵗入币大国未尝不谨臣职非与未臣而敌已臣而叛者比而大军嵗入边䖍刘吾人民奴吾子女有吾货财蹙吾土疆吾是以舍衍而完险诚出甚不得已之谋非首䑕他图为也末疏黄金以两计白金以镒计各千百数为夀又言诚以是悽慺之言归闻之上幸止边军无嵗入愿嵗币外别入如今相寿者数嵗嵗为谢公勃然曰王以天子之使求货来耶挥去归具道王言且保其国无他避掠徙耳上亦悟曰人嵗入币事之又加兵罪之诚何以待不臣而敌已臣而叛者诏令军止戍边无入掠自是完东夷室家父子无虑万亿计自将伐宋从至阆中留为安抚使施治兵间裹摩创残外供仗粮不扰而集今上即位中统建元自将北伐以公先朝故臣熟西京入漠南路俾置𫝊驿兼给餽饷至元四年授同佥吐蕃经畧使兵裁畔离仁革狠顽渠酋詟挠滋乆安顺六年授朝列大夫佩金符责贡安南时已徴天下兵数十万围襄阳实为蹶宋起本勲臣故相上与谘军国谋不可一日离侧者皆出行省董师公至其国王立受诏公诰曰王行非止违命干礼于利害且不熟知揆此邦人民土地不当天朝一总管治皇帝不欲郡县王地版籍王民聴其称藩遣使谕㫖徳至渥也且王以与宋辑睦缓急为援今百万之师长围襄阳鸟飞路絶朝夕将拔席卷渡江覆其国都易如振藁王犹倔岸海徼恃为唇齿自矜尊髙事且上闻天威小震无烦逺召中国云南十万之师再可至视邱墟王庙草棘王庭者将不难为其审策之王屈降拜益惭愤将以兵恐公使力士白刄环卫公迺示怠弛袒寝一室尽掷所悬箭弓力槊付卫士聴汝何为天暑渇甚每取江水以进皆温恶不可饮食及索井汲不许曰吾俗不相悦者多投毒井中杀人公曰自我所求毒死不恨终汲饮食自是安南君臣多庆公者八年㑹公以安南贡至襄阳犹未拔即授行省郎中承事勲贵巉絶不阿惟见之营衙足蹟不及其门商较事宜言宏色厉或有以凌骜见短者故右丞相史忠武公天泽解之曰是其为心忠正侃侃人也乆亲其人必实吾言十年襄阳下改省为行枢宻院以劳迁中顺大夫遥知归徳府行院经歴大军南归渡江复行省公复郎中俄降虎符襄阳路总管兼府尹毁城楼以完庙学散契军以惜月廪刬弊施宜当其后先明年改监郢复二州位安抚使上捐鱼荻之赋使人厌腥食家给蒸薪月发仓以赡饿乏视便辄行事已劾闻十四年陞嘉议大夫监平江路位总管上郢复民闻去遮马号送万数其治平江考绩亦最他路十五年改同知浙东道宣慰使未行改大司农卿丁内艰时军兴法闻丧不得辄行乞犇赴不报公愿还所受制书为民行省知不可夺归之旋舻枵然金玉美女色色无有惟文书衣被而已今中书省右丞相布延夙尝疑为凌骜者后顾为深知公尝语人曰诸将渡江无不荒贪独予与国寳清慎自持闻者以为知言公家居四年又终外艰十九年以才起复仍故官嘉议大夫南京路总管兼开封府尹至治之初见星而出见星而归凡前政积事留狱旬月剖擿皆出尤善发奸伏有控鹤十余軰比公至僦大第聚居二年黄金横带出入饮食街陌纵横人谓其真也公曰控鹤役在京师乆此不行必剧贼也宻谕有司以意期三日尽致其党索赃以来得金帛寳玉服玩典质劵契盈室鞠之皆欵服物则椎埋所获妻妾仆使皆掠民子女或娼姬明日告晓市中皆枤死民骇其神㨗阖境乏食已闻未报辄止税勿输明年河北大旱民流徙就饶及河朔数万人郡县畏损户罪谩以逃闻省部遣使分道邀之许发仓人给三月食还所籍民聚谋曰吾得食三月负难归重难胜鬻将何噉且各卖质田庐而南至家何为愁叹无聊若出一喙公谓其使曰斯民非贼河南非别界皆圣上民社也非不知奉命不辄济可以无罪诚不忍老稚顿踣吾治甘受祸以活此民则下令诸津急济果有以専行上告者事下御史大夫即治㢘之境民皆曰吾侯贤牧其为开封明㫁不阿可当今代包拯大夫察其无他薄责而归奏请不下秋雨潦河决原武泛杞灌太康自京北东漭为巨浸广员千里冐垣败屋人畜流死公括商人渔子船百千艘又编木为筏具糗粮载吏离散四出往取避水升邱巢树者所全活以口计无虑百千水又啮京城入善利门波流市中昼夜董役土薪木石尽力以与水鬭不少杀乃崩城堰之城害既弭复大发数县民増外隄防分直为三直役一月逃罚作倍起阳武黑石东尽陈留张怒河绵亘百三十里如期三月隄防悉完以至元甲申七月二十日卒官舍年五十六河南之民识与不识如丧其亲戚家才余俸半月将归葬贫不能西开封市民雄财者户赙之又遣子弟数百人持钱分程具奠越别治洛阳五百里凡千里及潼闗以其年九月葬西安府咸宁县洪同乡少陵原都运公茔之左夫人何氏温淑静端男子三人岳提举郢复鱼湖崇西蜀行省宣使嵤未任女子三人一适太平州録事韩和一适纪徳信一适巩思齐后三年其季太中大夫诸蛮夷部宣慰使庭瑞以燧素知公求铭其墓辞曰年五十六固不云夭较齐耄耆孰谓夀考究其致之岂无以然国茍有利弃身若捐东北鸡林挐舟以使西南雕题登马已至视数万里为歩仞余招麾两王嗾台指舆吐蕃犷悍化不犯令由积苦劳至不延命夀也无称世不为臧死有可述短不害长襄阳军谋郢复民效已实已着犹其小小开封蠲租舟民于河电击霆驰悬躬祸罗下烛其忠由明后圣老干经摧霜风踰劲大浸稽天降舞龙蛇流死所余邱木是家乃集舟航乃筏以继乃求以济取置平地穴陴摧防万杵登登役不踰时隠其阜陵民流他疆我饫其食我疆沴伤皆手援溺颙颙公哉人之驺虞彼馋婪婪横目虎貙虽古循吏列傅史册载笔今功孰怍为匹少陵之原有坊其铭石道周以襮诸幽云峰真人康泰真墓铭李葢闻隂阳始辨窅乎其不可围天地初分渊乎其不可测涵葢羣生惟人为最贵包罗万物惟道也或逆化或顺化所以显不同论也何者或或圜宿而炼真或花酒中了然得道或风雪里卓尔全神骑声葢色离见絶闻逰戏自在者予于含真体道至徳真人云峰子见之矣公俗姓康氏道讳泰真利州花务村人也世业农桑母感异梦娠二十四月而生幼而不羣长而敦厚美髯过腹自有仙风道骨淳俭恒于自心明昌元年躬耕于州西长夀山因而憩息遇至人盘石而坐公异之遂稽首而拜感至人口𫝊道于公心印元妙顿学神识爽然以悟仙机因拜谢间忽失所在石上履迹迄今存焉与祖师重阳公甘河饮水得道之缘遂相符契遂弃家入道明全真之闗楗悟大教之根源合乎妙理则学于谭马邱刘体乎元虚则达于黄老庄列于长夀山悬壁之半石窟之中下志修真虽危峰崷崪颠嵓磊落林木叅错鸟飞而力倦兽走而神疲公居数年坦然自若但山下行人见之者罔不叹服后理人敦请公乃下山蓬头跣足披木叶之衣过巡院村舅氏之舍其妗氏窃焚公之叶衣火艶飞身神亦无惧体亦无伤非有道之士孰能如是哉至永安三年川旧宜州圜居六年透脱净中境界飬成真气吐而为文亦中规矩且吾闻之天上无懵懂仙人云峯子殆其是欤后天朝革命初定中原兵余食艰负其老母忠诚以丐逺近慕焉公之天赋至孝恭俭终其生喜愠不见形予屡惜金鼎之地贵至人竒士比比而出如郑状元曹尚书葢堂头乃儒释中之魁俊也今美髯仙翁亦道中之杰也斯葢水秀山明之所钟也公于丁丑夏间徙居霫都化自然饭有长春观住持道人髙炼真志气坚刚性情决裂少所许予一见公貎而竒之曰殆非钟离之后乎遂稽首曰弟子所居之院额曰长春师不弃卑猥于中盘礴可否公闻之诺而受焉炼真汞为归依肇阐元风之胜有游宦者教之以忠政修道者导之以性命士庶者劝之以孝悌蒭荛者诱之以耕耘教化劝诱接物利生千方百便无不周矣其道价借甚闻于四方四方之人踏门受教者无虑亦不啻千数公得不𫝊之妙人莫能窥其涯埃也自生民以来未有如公者也虽然性近而习逺下学上达匹夫匹妇可以与知焉孔子有言曰君子学道则爱人小人学道则易使也斯言信矣时夏甚旱士庶懐忧太师乌库哩公与幕下㕘佐知公祈求有验率衆请公至于雩坛之上公于赫日中跏趺而坐良乆曰来朝辰正当有甘㴻果依期有一犁之足田苖浡然兴之矣其言验如影响于是民大和㑹徳声闻于四野故曰脩其徳而天自辅岂不然哉是年仲冬凛冽霫之朝爽楼者最为杰观四壁旷然千山叠雪公裸袒而居以及十旬余楼下瞻仰者云集纷纭曰非造道之深何以与于此乎京主留守完颜芳秀洎监军富森公拜邀归院丰姿愈盛道体堂堂然真寒暑不能侵者也前后住食坐冻祈雨居圜兴缘建立多有事端岂可屡陈世人讃曰真方外之人也其后利州莭度使任公帅官属稽首于公曰金鼎郡师之乡也先壠存焉愿建道院一区冀鹤驾时一贲临洗涤一方尘心以为飬浩之所不亦宜乎公悯其恳诚俯而允诺至娄家营不数载间剏构琳宇名曰玉京圣位窈窈然廊庑沉沉然香厨爽然云堂䆳然靡不俱备嵗次戊戍遇圣朝遣信臣悬金符天下搜访髙道闻公道徳弥髙特赐含真体道至徳真人谓悟养生主可符大宗师公曰道之家风一瓢一枝生涯足矣焉敢受此大名一夕而遁去有宣授太师国王夫人完颜敬善及凝阳真人马公君瑞大师门公望尘恳请曰公之名震天下如雷霆此岂人力也哉而能动天必有道矣非至诚一徳其孰能使之公勉而受焉终不喜于虚名后卜于长夀山泉甘而土肥峰危而林茂真所谓人间之胜地也昔广成居于崆峒希夷子隠于华山务子潜于姑射冦谦之寓于嵩山斯圣者也清者也贤者也达者也公慕四子幽微之趣缅九衢市井之喧松轩竹坞足以给之栖迟暮霭朝霞足以供之啸傲公方于四子亦可谓之明者也一日谓衆徒曰储风飬月枕流漱石足称终焉之託惟所阙者十笏丈室耳门弟子闻者欣然愿成于是鸠工董役梓者斤圬者墁陶者瓦鍜者火童童薨薨丁丁登登肩相摩于其山者日有千指辇而输币舆而入粟络绎道路缕缕不絶如经如织孔子曰天之所助者顺也人之所助者信也其斯之谓欤乃丈室果不日成之命曰葆光是年六月上旬有四日公命汤沐盥涤易衣书遗世颂颂云平生活计得优㳺寄迹人间九十秋撤手这回归去也杖挑明月赴瀛洲书讫枕袖蜕然恸哭者数千衆声振川谷佥云就葆光丁字内穴地以为窀穸之𦵏其徒朝夕祭祀焉至百日开棺视之信香袭人尚如初人天福恵靡不毕具公演道七十余年春秋九十有二一日门人利州道録康守安及杨志元不逺径来匄文于予曰师之徳恐乆而沉陷焉将以刋诸翠琰以显于世死而无憾矣予失学空腹焉能发扬哉诚意恳求三辞不免畧摭其实而为之铭曰道超今古一气绵绵中间涵飬云峰老仙得遇至人口诀幽元悬流勇退性识超然卜隠长夀计就终焉心灯莹洁物不着边枕袖蜕行鸾鳯翩翩𦵏于斯地以了真缘仙翁来兮鹤鸣于天仙翁去兮道谁与𫝊蕙帐空月丹灶冷烟瑶台元圃洪崖拍肩海岳飞尘师徳弥坚灵前刻石亿万斯年中顺大夫准台墓碑掲徯斯国族有讳凖台者为鲁国大长公主媵臣事鲁王丹巴拉甚爱幸遂冐鲁王族瓮吉喇特氏家全宁今为全宁人父曰页尚有徳行举其部以父事之公善牧养畜马牛羊累鉅万既择其地必谨其人其顺之若随其视之若遗而不乱其指麾以畜以孶而已若不知而赏罚是宜常曰使吾得其民治之夫犹是也及事鲁王鲁王以其才可大用一府中亦交称其贤数欲献之上复念府中去是人缓急无可使者遂奏为管领随路打捕鹰房诸色人匠等户钱粮都总管府副达噜噶齐与随朝列大夫寻进中顺大夫以为达噜噶齐居府中十余年货无悖入亦无滥出嵗莭财用五十余万缗公室以富民生以遂犹恨不能尽其才至治三年三月十日年四十二卒于京师之仁夀里府中如失其弟兄境内之人如失其父母后日𦵏城西南五里欢嘉岭之麓今太皇太后鲁国大长公主之女也其归文宗文宗问凖台有后否曰有有子曰萨勒竒思鑑今若干年矣遂求以充媵臣以其父贤必有贤子也及即位置宫相都管府以为副总管入宿卫今皇帝尤爱之诏树碑其父之墓以旌其贤以劝于后而以文命臣徯斯窃惟我朝以仁爱立心以广大制国故能臣妾天下号令八方凡在国人出一言施一政不待文学以动与古圣贤合天运之所在如此若公平生尚义而好施饥而待其食寒而待其衣长而待其婚嫁没而待其丧𦵏者诚不知其几以公之志复假之年使得守封疆立廊庙当何如也而竟止此然夫人阿达里氏以盛年而失其所天能玉雪自守以保其莭子萨勒竒思鑑以弱龄而失其所怙能奋励自克以善其继致使天子贤其父以及其子因其子以追其父广褒贤之典赐述徳之碑与元勲世臣等不亦盛哉撮公平生所被赐赉大徳三年裕圣太后赐白金为两二百有卅琼玉束带一至大元年武宗赐大珠首餙一副白金五十两楮币二千五百缗玉杯一皇庆元年鲁国大长公主割赐济宁尧河分地五十顷及金玉器各对上及后赐楮币二千五百缗对衣材卄元圣太后赐黄金五十两白金二百五十两对衣材卄至治初英宗赐楮币五万缗对衣材十天厯初上及后赐楮币十万缗子男一人萨勒竒思鑑受知文宗特授奉振库提㸃歴尚公署令进直省舍人进宫相副总管累阶奉训大夫天地至大万物至衆生之不齐各致其用马不使耕牛不使乘椅桐琴瑟松栢栋楹用大而小君子之诮用小而大君子之茂公如骐骥不随驽骀公如松栢施之桷榱以屈知已以就任使而谁为之岂曰天子生不尽用没有余荣子孝孙贤兹石示徴利州长夀山玉京观地产𫝊后弭讼记李察跋利州之西凭榆河之渡呀嘻髙哉仡然而魁秀者长夀山也山之东仅四百歩壮哉峙然而金碧辉空者玉京观也乘髙瞰下不沙不砾不壵不潴濶而长泽而膄者观之艺地也其地是种皆宜昔大军渐平靖真人康泰真夐剏有之𫝊三世而王端张定实同其主二子老白一二门人曰天下平乂久矣民蕃地褊以至隘墝促瘠堆燥洼濡牛力农具仅可通者莫不燔荒研枿而熟之至有盗植旁封而致讼盖盗生乎不足讼起乎不平也我忝頼祖师明智坐享上稔不粪之地而无燔荒斫枿之劳吾耄矣泉壤日近若犹丱稚而懵今不盟乡邻辨封畔昭昭乎审识诸石若将与人辨侵昧之讼不已是吾贻讼嫁怒于后若然则奚若一辨而熄其后讼哉窃尝思之辨之则有狥外骇物之讥不辨则有贻讼嫁怒之患絜患度讥讥不暇恤设兹土无主以辖之无碣志以限之使贪人四侵终莫阂丑贪之口是之谓必露吾恐其贪虚益而受实损何则法有聴复吾侪故地者使挟法复地小有昧地之罚大则因昧入人地者有之之二者不俱则一是之谓贪虚益而受实损狼所贪者豚也主人䕶豚而穽之狼出陷生子祸者少矣使狼知穽所虽饥饿成亦弗入知损而无益故也兹地犹穽耳碣所以指穽所也吾必知后讼而不早堙其渐是之谓吾心穽忍逃狥外琐琐之讥以穽后人乎噫汝识之祖师所以创有兹土我所以坐享成业而又早辨后讼者皆度时酌宜而然夫强弱相随者命也得失相寻者分也天无恒命物无定主理也然则雕文于石特恤后讼姑欲弭之后之有讼无讼自有酌宜行者矣吾无恤也重修敌楼山天宫禅院记僧显月如来正法东流震旦岐而为二曰教曰禅教以轨持为义禅以了性为宗致用虽殊其揆一也逹是理者其惟霭公禅师欤师讳慧霭江淮楚地人也爰自幼嵗投师出家后因大元一统飞钖天都稔闻夹山顺公长老道风孤洁继而师之戮力丛林奉师恭恪师天姿敏逹夙禀慈恵洞晓五经研穷三藏六时坐而无倦一食斋以自资二十受具坚守户罗晨夕専一所事者观音大士也嵗在辛酉乃闻闾山胜㳺义州贤圣遂涤志㳺礼而返憇止恵州覩其西南巅峰峻拔四望盘郁率道友蹑跻而登止于敌楼山之抱则有古址殿宇观其名额号曰天宫惟设观音神像而已于是面奉慈颜益加精谨乃结庐而止未逾半载四衆云臻不啻三年悉为之备复完绀殿金碧圣容供器新鲜香灯整肃斋鱼粥鼓晨铎暮钟及钟楼方丈僧室山门香积云居廪库賔馆皆创搆之又于寺之四顾置庄地可盈百顷牛畜骡马亦近百余浄人佃客春耕秋耘粟麦豊盈以延四逺经书佛像各设龛函种种庄严其端非一檀越钦仰徒衆瞻依遐迩道流往来如市嵗丙戌间不逺千里扣予之丈室恳求咨诀乃见其机锋峻利知是法器谓曰狮子窟中无异兽象王行处絶狐踪遂左提右挈痛下钳鎚深获契悟遂以印证衣颂付之俗夀六十八僧臈四十八僧俗徒衆可满百数长曰元聚一日造阃而相告曰老期至矣自卜居创业以来寺门内外似为小备欲刻诸石以记其事乞师一文不亦可乎予辞让不已直为记之川州重修东岳庙记徐潜祀礼之设尚矣惟五岳号为海内之尊凡登诸祀秩者又非他山之俪也古者帝王二月东巡狩至于岱宗柴秦汉以下封禅勒成纪诸信史者七十二君所奠之土惟鲁所治之宗太皞是知五岳者乃天下之尊而岱宗又五岳之尊也茍无灵迹瑞产以昭其异特撮土耳焉用披诚致欵以䙝其敬哉季氏旅于泰山仲尼非之何则圣人治人事神一于礼而不茍如此后世建立行祠徧于寰宇两翼列置曹司善恶二部随民所祷吉凶孚应得非世变愈下所致然乎呜唿后之视今亦犹今之视古也又何异夫冉子之不能救哉白川岳祠奠于坤隅以其嵗月悠逺殿宇廊屋不无残毁以故人莫克居神不顾享泰定丙寅全真道裔刘徳宁瓢笠而来于内挂搭悚焉兴叹以为一方灵迹废坠至此不惟民庶阙首愆之地翳彼羽流者亦无栖息之所焉于是首捐衣钵裒工计料移创武安清源二王行化太尉合四位皆隅坐附于正寝神门虚廊各一区又东向賔位庖湢为间者五正殿重葺斩然一新又东创𤣥元殿以宅方士所费财物初不出于常住无烦于士庶数稔以来厥绩稍着阖郡民庶髙其素行为之舍财相力以后为耻刘师道流也昔重阳祖师唱真风于东海演大教于西秦其要皆以慈悲方便为本济人利物为心首尾一纪而庙庭元宇轮奂可观盖由人耑其敬然后神博其恵恵所能博是享其敬也敬所能専则功易成也其功之成实劳实劬殊有非劳非劬者存焉故能交神明于虚靖位天地于中和一方年谷屡登物无疵厉者虽神之所恵实师之所恵也彼将原神竒于臭腐造元牝于天根凌太虚而驭六气扶飞仙而驾灵飈顾此真积苏耳又何屑屑焉从事于斯而后可以为至乎虽然𤣥元所谓九层之台起于垒土千里之行始于足下而循序之功必假途于彼而后可期于自得岂与夫离人外物缪执顽空者同日而语哉太宁路恵州东锦川乡月华山林泉禅寺剏建地产四至碑僧无际诏书兴隆佛教在处废寺悉许赓修时嵗转大蔵经宠释氏普天梵宇益兴焉大宁之东南仅三舍余有山名号月华突然秀出中有精蓝曰林泉实清幽胜絶之处也环寺林麓隂翳蔽日亘岭乔松耸壑凌汉为真圣之所宅释子之居经始之由咸失其名有本无神足禅者祥盘行匄届于此覩其故基喟然叹曰烽火之所废矣师眷羡出古道场留心卓钖有信行军总管白公见师竒之命一饭告曰栴檀捘掑卉木皆薫若肯荐修余当倾心戮力师曰诺问其寺故罔然无托面山之腹有巖窦号曰崆峒今昔相𫝊遂剏立茅茨孤身弔影狐兔为俦缁素闻之云栖而辏伐除荆棘去其烬壤昔时兵火阵亡之卒骸骨不可计数师以慈心戢𦵏一塜命良匠货以梓材挥斤析木特建正殿三楹壁绘毘卢圣像右翊观音寳宫左辅威光之堂主位以丈室通幽僧廊厨舍首尾三䙫嵗至乙巳百废具举有若梵宫复立嘉名山名称曰月华寺额榜以林泉师一日中夜而眠有鬼神告曰吾等䝉师之恩窆骨深藏皆免日曝霜凄之苦请启追悼师俄然觉悟悲怆而泣誓心济拔随命良工择以霜缣绘水陆功徳百二十轴特建冥阳前后两㑹衆灵荐归圣道师之行酒不濡齿过中不食非戒不履延接往来殊无难色有千户王公敦请禅师于龙山郭家寨剏建小兰若名曰兴圣次以总管外䕶主刘公坚命师于仇家庄修整小刹名曰圣水院及马家寨寺郭家寨兴胜寺马峪文殊院上下五处附之林泉同一道场后数载间所置以供常住并衆之费地产依施文劵俱列石隂师将功毕遗嘱诸徒曰甲乙而住之春秋七十四而逝林泉郭家庄二处营塔存焉有盘公上足浄道一日茶烟间告其昆仲曰林泉古道场也自先师经营积累方落其成二六时中勤于香灯精于禅诵用祝吾皇万夀无疆以保黎民十善之乐师既功勤伙来若不鑱石以旌其徳殆将冺灭后来者无所考焉衆佥曰然即求文于无际无际曰仆若沙井之无涧空云而无雨是林泉者木石云烟薄空飞翠四时一色文殊之真境也松风怒吼山禽相鸣开轩煮茗扫榻焚香对賔客以清谈聴钟声而受供虽事有隆替而法无废兴矧此山皆修心体道者所居神物所䕶安有湮没无闻于世既闻通公之命义不得辞真摭其实而为铭曰皎皎月华森森古刹突秀梵宫鳞排万瓦彩绘圣容光流华夏水陆胜因追兹荐拔梵利兴隆飞成大厦道徳安居林幽萧洒将此深心报国恩化宣授兴中州逹噜噶齐公平治道涂碑林夫青峦岭者自古有之东连辽水西接霫川过者曷胜其叹息哉扪参歴井信有之矣自至顺壬申夏五月公来刺是郡其公廉清操虽古之龚黄亦可肩也时有秦王太师中书左丞相布延选收鹰犬以伯勒格文字付公既䝉钧谕即入山谷间搜寻窝雏鹰鹞两年之间所得白鹿各一雕笼盛之逺贡京畿育诸苑囿感䝉厚赐公每临是岭未尝不咨嗟不已去嵗元统甲戌农事已毕鸠集人民凿崄除荒填沟补堑可谓使民以时其亦有利哉不旬日而成坦路使负重致远者悉无覆车牵鞚之患以此观之实出公之勤政之所致也邻封金源人民闻之亦与助工乡人田荣等刻石于岭表以彰使君之徳丐余为记姑述大㮣云尔瑞州海濵乡云谿观碑张道中夫道无形迹故不可以言𫝊不可以博持上天之载无声无臭是已洎乎我元皇阐教开示后学强谓之名曰道由兹以䧏太极两仪三才之道既分隂阳天地万彚之理已着是知道家者流其来逺矣瑞州之北相去二百里许有山曰瑞云山洞曰天一大洞观曰云谿自古黄冠修炼所及金源之末天兵往来纵横之际是洞一废荆棘丛生虎豹恣行人迹罕至然故址犹存迨我世祖皇帝继天立极奄有天下四海八荒玉帛交错诸国称臣于是招贤聘士以转国政癸夘春诏邱神仙于海上访问至道元风増辉四方云朋霞侣如星拱北如水朝东名山洞府水陆嘉胜之地是以李元久先生迺锦州坊市人也父祖専恃农桑为业先生幼而多疾百药无效父母舍入建州大王山云峯观礼曹大师为引度之师曹本观拜李老先生为师李又拜礼龎老大师绵绵相继薪火相𫝊龎闻邱神仙应诏住持燕京大长春宫迳诣堂下炷香叅拜恳求为门下弟子受以宻㫖因得列于门人之次元久实邱神仙之法孙辛夘㳺歴诸方二十年欲卜胜地以尽终焉之计庚戍箪瓢杖履来㳺斯洞观其攅峰簇嶂上接层霄霁霭晴空逺连沧海干地有泉源源而至洞之侧泓池无竞昼夜不息春秋变化灵异无穷山势掩抱溪流回合瞬目之顷而营谋之心已定遂删荆剪棘凿石兴功朝往暮归结良縁而为善果星来月去开荒地以作福田䦆土播种衣食自给居山三十余年人无识者庚辰郡人大中大夫大宁路总管崔履谦因暇访师谈元论道见其冥功实行乐清虚之活计甘淡泊之家风吾今而后爱之敬之奉施浄钱三千贯张世荣曰崔公故友也知乡里有善人可敬闻予亦施钞二千贯崔良亦施钞二千贯剏建三清寳殿四方檀信闻而乐助不期年云房斋厨焕然一新衆仙坟在坤方可以深藏遗蜕庄产地在离位足以飬赡缁流丙戌春唿门人而告之曰吾今夀已八旬生死无定虽然论其功绩之勤如是之劳以𫝊不朽若事之毕一旦归空无余恨矣门人应曰然时仆忝大宁路道门提㸃因公适谒老仙留居数日示以前后之勤勉掇其实仍系以铭曰大道无形难状难名元皇立教强道之称隂阳既判天地咸宁三才已备万物生成天一大洞自古天庭值金之末厥废天兵谁复兴之元久先生壍时自播自耕四十余年惟道则亨乡人称善启搆三清堂廊兴中州大通法寺地产碑安思道佛氏之道肇兴西竺继入中华绵亘往古其所由来者渐矣时或垂灭复兴稍㣲愈炽稽诸前史而有定论也余少时常陪缁宿辈为方外游日相亲好一接清谈胸臆洒然终日忘倦寻閲经文粗知其畧尔大抵如来示教以方便为门利生为本使学者向善背恶去彼取此而已故其化人也易其入人也深夫如是歴年滋久其法弥彰俾世之俗咸愿归依奉香火而结静縁崇祠宇而徼福利者多矣矧夫童髪舍身服膺是教者尤难槩举推原其理良有以焉眷此名蓝第为壮观襟龙岫而帯狼河接松漠而雄栁郡询及创始罔克周知𫝊闻祖师琛公和尚栖息于兹有年矣元风以之而振佛日以之而明自时厥后生徒接续代不乏人嗣法僧曰添曰孝琛公之云礽也前后歴典寺事殿宇堂廊摧圯者力为修葺一旦添与孝窃相谓曰僧务井井有条惟本𣲖上下院常住地土多寡肥瘠随宜播种嵗计所入粗供斋粥尚虑陵谷变迁迷惑畛畔殆非贻厥后昆之良谋也曷若刻诸石昭示空门永为张本固不韪欤二僧谒余以记文见属添俗姓胡氏本郡人也与余有里闬之旧义不能辞谨摭其实姑述始末云杂文跋赵太常拟试赋后杨奂金大定中君臣上下以淳徳相尚学校自京师逹于郡国専事经术教养故士大夫之学少华而多实明昌以后朝野无事侈靡成风喜歌诗故士大夫之学多华而少实上病其然也当泰和丙寅春二月二十五日万宁宫试贡士总两科无虑千三百辈上躬命赋题曰日合天统侍臣初甚难之而太常卿北京赵公适统御前读卷官独以为不难即日奏赋议乃定既而中选者才二十有八人仆时甫冠获试廷下而席屋偶居前列朝隙闻异香出殿櫺间一紫衣顾予起问题之难易及名氏里贯年齿而去少顷复相庆曰适驾至矣薄暮出宫𫝊以为希遇退而志之后四十五年仆以河南长告老于燕过太常之孙承祖家得所拟赋感存殁不能不惘然为叙其末以旧诗归之所谓月淡长杨晓色清天题飞下寂无声南山雾豹文章在北海云鹏羽翼成玉槛玲珑红露重金炉缥缈翠烟轻谁言半夜曽前席白日君王问贾生者是余少作也无可取以其纪一时之事庶附赵氏家𫝊或见于后世云题王庭筠秋山应制诗稿宋濂金源之制每嵗以正月幸春水九月幸秋山五日之间羣臣一进起居表其严慎如此之至者志非在于畋逰将修兵政而纾民赋也道陵如蓟门至秋山河东王庭筠以翰林修撰扈从左右应制赋诗三十余篇甚被奖眷盖自大定以来累洽重熙文物声名可拟汉唐故其一时君臣遇合天施地受雨露无际浃于太和此乃金极盛之时自当时言之孰不效上林羽猎以侈大荣观而庭筠乃能以秋山不合围为风则庭筠者亦良士也哉此卷庭筠所具之稿惟十四首而逸其大半诗序中所谓九日正泰和元年九日丙辰然道陵以是月七日甲寅发京师二十九日丙子至自秋山道涂所歴凡二十有三日其幸香林平顶山温泉等什皆可以次而推至若牡丹酴釄松影三诗则不知作于何时按庭筠以明昌三年供奉翰林八月迁修撰未几謪郑州防御判官承安四年复起为应奉翰林文字泰和改元又转修撰明年遂亡夀甫四十七尔诗题既曰奉㫖而作虽不能必于何年其决在禁林之日矣按春水秋山初无定处洪皓续松漠纪闻谓去国数百里逐水草而居处也谨按平顶山在今丰宁县境者二温泉在今丰宁县者三未知庭筠所赋者属何处然总在今境内钦定热河志卷一百十九钦定热河志卷一百二十钦定四库全书钦定热河志卷一百二十艺文十四前代诗鐡浆馆刘敞稍出卢龙塞回㸔万壑青旷原开碛石别道入松亭塞马寒随草奚车夕戴星勿悲田子泰寂寞向千龄麃子岭帐馆寄隠直刘敞离肠易感嵗华催更席龙沙望紫台持节不眠宵月永聴笳无事晩筵开扁舟何处山隂雪驿使他年岭上梅欲寄一书愁已乱天邉应候客星回逢范景仁李审言二谏议刘敞怪来原隰满光华不意相从天一涯久别崇班情未易少留倾盖日空斜山连木叶千峰雪地逼龙城万里沙深愧壮心轻逺适自嫌憔悴聼悲笳朱桥鹿皃馆前作刘敞朱桥栁映潭忽见似江南风物依然是登临昔所谙犬声寒隔水山气晩成岚留恨无人境幽竒不尽探谨按刘敞集中有宿栁河闻永叔是日宿松山诗知欧阳修与刘敞先后使契丹考欧阳修集中有忆昨呈刘原父诗云古北岭口踏新雪马盂山西㸔落霞风云暮惨失道路涧谷夜静闻麏䴥行迷方向但㸔日度尽山险方逾沙辽宋时使臣来往例出古北口而马盂山与中京相近诗中所咏即中京道中之景也又有奉使道中诗云儿童能走马妇女亦弯弓又云山深闻唤鹿林黑自生风又云合围飞走尽移帐水泉空皆指塞外土俗风物而言复有马啮雪及风扬沙二诗亦皆奉使道中所作以题中未有实指之地名故不列入艺文内奚君苏辙奚君五亩宅封戸一家田故垒开都邑遗民襍汉编不知臣仆贱漫喜杀生权燕俗嗟犹在婚姻未许连恵州苏辙孤城千室闭重闉苍莽平川絶四邻汉使尘来空极目沙塲雪重欲无春羞归应有李都尉念旧可怜徐舍人会集单于渭桥畔懽唿齐拜属车尘神水馆寄子瞻兄四絶苏辙少年病肺不禁寒命出中朝敢避难莫倚皁貂欺朔雪更催灵火煑铅丹夜雨从来相对眠兹行万里隔长天试依北斗㸔南斗始觉吴山在目前谁将家集过幽都逢见燕人问大苏莫把文章动蛮貊恐妨谈笑卧江湖北庭一意向中原言语绸缪礼亦䖍顾我何功慙贾陆槖装聊复助归田玉石观音像唱和诗僧智见说曾为上马台堪嗟当日太轻哉固将积嵗旧凡石又向斯辰刻圣胎月面浑从毗首出山仪俨似普陀来愿同无用恒为用不譬庄言木鴈材方池波面蹑花台瞻奉无非唱善哉外现喜怡慈作相内含温润玉为胎刻雕数向生前就接救専期没后来故我志诚无倒意三年用尽两重材郑若愚文殊台对普贤台饰寳涂金即衆哉圣帝特镕银作像髙人又选玉成胎端严然自工镌出光彩俱从星化来因此道圆功徳就给孤园内一全材韩资让贞珉未用似湮埋选造观音衆快哉募匠俄镌大士相成形不自凡夫胎琳琅光彩院中满冰雪威仪天上来珍重吾师能鉴物从今免屈非常材赵廷睦观音神力不思议举世归依颇异哉人各争竒金作像工多衒巧木为胎积年弃石嗟谁顾今日逢师入用来但藴坚贞洁白徳宏材未见作遗材梁援七尺仙容立殿台镌竒镂异最优哉模将竺域佛为像琢破崑峰石作胎妙相化身从地出慈尊移步下天来向非师智巧经度谁识蓝田旧玉材赵长敬昔年避地别燕台今日因人信美哉贞性果竒成妙相睟容元不降凡胎烧残灰刼无凋朽拂尽铢衣任往来二像端严𫝊万世法门师匠肯遗材马俊天庆寺前一片石造成观音神在哉八万由旬妙髙骨三千世界明月胎潜救衆生苦恼去黙𫝊诸佛心印来十首新诗赞功徳等闲难继贯休材刘瓌久遗贞石混纎埃二像特镌事卓哉顺俗慈悲须假相出尘神力亦非胎绍名早授昔师记救苦分临末世来盖世性坚无变易会逢髙鉴岂淹材史仲爱遗脱贞珉在帝台髙人识辨事竒哉造成补洛山中像不假摩耶腹内胎种种形容何处现巍巍神力此中来荒吟赞颂陪诸彦轻重纎茎擅巨材曲正夫尘埋雨渍近楼台久弃通街亦命哉今日方成白玉像昔年谁识紫金胎人存果验功须济物极终知泰自来元自御碑当未建四分材内一分材王执中坚珉刻像降莲台敬礼瞻容睟美哉救难龙鱼鬼与火度生卵湿化兼胎侍多诸佛未闻见善应诸方无去来足表英雄心匠力随根通变不遗材光玉像镌成置寳台威严神在叹竒哉身披雪㲲凝山谷眉放虹光剖月胎相好尽疑如化出慈悲重为度生来向非大士垂精鉴应被凡工作础材王仲窣云披雾下峰台嵗久还逢藻鉴哉相为应根方有像性因絶垢自无胎琢磨迥出三身外具足非从一日来万法皆由人即显空门触物愿同材孟初瑞毫辉映紫金台镂石尊容焕赫哉山卷碧云呈玉骨水摇白月晃珠胎一枝杨栁光严住百寳莲花影像来珍重吾师承道䕃义林髙耸豫章材张识䕫峰久斸滞留台尘覆方能遇鉴哉应手刻成白玉像化身免托子官胎初疑入梦补陁去又讶随縁震旦来从此睟容日瞻仰亿年不朽表良材杨涤瑕谁认昏䝉明镜台吾师智见大雄哉偶窥片石非凡相特命艮工刻圣胎救苦尽随威力去欲求必应愿心来从前髙士有多少不识白山一分材李师范相貌巍巍佛力栽立承瞻奉亦时哉谁知韫玉贞颀质自是观音应现胎天庆门前遗旧隠补陀山内恰新来幽严此石知多少不遇知人是不材李和云巨石㧞沈埋镌作观音哉营自师心分异体出由山腹胎端凝相在生羣喜坚固身存来遭遇若非大龙象不过为材张何代何年弃此台因人得用哉他山原作谿云伴今日翻成胎只见威仪随相现不知示来若非早入名师眼犹被尘埃材冦谁刻贞珉在寳台威神之相哉补陁山下白云骨极乐天中胎能遣衆生忧患去可令千种来十篇所赞神通力方见吾师材张峤青松影畔昔为台大器今方哉拂尽暗尘披素质凿开诸相胎圆明独对灵珠现温润常含来厯刼定随宏誓在吾师能用材韩汝砺御运当时自隗台丰碑余剩哉得逢大智镌成像益表中心胎尘骨乱随金錾去珠光新入来已闻结社招吟客尽是皇朝材僧善巍然独立絶纎埃相好竒哉复哉因覩工移珉作像方知凡与圣胎垂恩未省懐悲喜救苦何曾觉来材僧性神姿斸就置层台俨雅威灵衆异哉实智已圆千刼相权仪不四生胎用兴体密复还往定阔悲深去又来积嵗未承英匠别也当遗梦曲材僧性觉枕道常为避暑台偶然易质大惊哉镌成月面舒蟾魄斵就珠毫露蜂胎龙岳应縁期日往凤都乘运出尘来若非英鉴能如此千载湮沈谓不材谨案像及诗碑俱在今建昌县境卧佛洞下四里许字迹糢煳半不可识今録其可辨者二十六首阙数字者亦存之虽语多未工然诗流𫝊絶少取备一代篇章尔重九登会禅寺冷翠轩赵秉文北风吹倒磨云峰凛然双角蟠白龙邉城雪花大如席黄花红叶谁为容会禅西轩作重九登髙望逺开心胷烟岚卷尽暮山碧冷云万里迷元鸿山北首猪大如马割鲜饮食如长虹酒酣起舞望两寺鸟惊踏雪摧长松天低日落望不尽一径何处来樵踪君不见七金山下打围处貂裘风帽寒䝉茸跑风骏马下平野迎霜老兔休榛丛归来得隽诧朋友临风一饮轻千钟欢余胜地两萧瑟百年聚散如飞篷明朝却望登眺处城中惟见白云封松山道中赵秉文松漠三百里飘然一日中山长云不㫁地迥雪无穷逺岭贪残照深林贮晩风烟村一回首独鹤下晴空七金山寺赵秉文刳檐篆额蠧蜗涎象教尘埃阅百年殿栋犹题辽日月图经不载禹山川荒碑盘屈蜿蜒古坏壁㕘覃罔象拳想见当时崇奉日无邉花雨散诸天达北京赵秉文小车日日碾征尘卧即㸔书坐欠伸露宿风餐二千里青山无处不随人龙山怪松赵秉文自笑书生骨相穷倒骑驴㸔两三峰天东稍喜无碑读踏雪还来㸔怪松北都雪望赵秉文千山雪尽出樵车一径云移去似蛇小屋平头墟落里炊烟起处自人家北都小雪赵秉文邉城小雪试年华烟冷貔貅十万家探使不来人半醉将军氊帐卓平沙题灵感寺赵秉文涂河岸北白莲东法鼔惊飞碣石鸿塔上风烟髙鸟路山头云气化人宫松林碍日蜂房冷石砌颓沙螘穴空欲尽休公挥尘乐鬓丝羞对落花风中京遇因长老李之翰天涯流落偶生还古刹相逢语夜阑叹我归途千里逺喜君禅榻一身安松声不㫁风吟细月影无邉露气寒分手山堂更寥索冷云衰草伴征鞍霫川道中蔡珪扇㡳无残暑西风日夕佳云山藏客路烟树记人家小渡一声橹㫁霞千㸃鸦诗成鞍马上不觉在天涯送李天英下第周昂不须寂寞恨东归洗眼三年㸔一飞试卷波澜入毫颖莫教欧九识刘几送李经李纯甫髯张元是人中雄喜如俊鹘盘秋空怒如怪兽㧞古松老我不敢婴其锋更着短周时缓颊知囊无底眼如月斫头不屈面如鐡一说未穷复一说勍敌相扼已铮铮二豪同军又连衡屏山直欲把降旌不意人间有阿经阿经壊竒天下士笔头风雨三千字醉倒谪仙元不死时借竒兵攻二子纵饮髙歌燕市中相士一笑生春风人憎鬼妒愁天公经夺吾弟还辽东短周醉别黙无语髯张亦作冲冠怒阿经老泪如秋雨只有屏山㧞剑舞㧞剑舞击剑歌人非麋鹿将如何秋天万里一明月西风吹梦飞闗河此心耿耿轩辕镜㡳用儿女肩相摩有智无智三十里眉睫之间见吾弟寄李天英髙宪稻秸苍苍陂已枯西风剪剪弄楸梧蒹葭水陆鱼梁回蟋蟀声髙山驿孤社瓮新成元亮酒并刀细落季鹰鲈作诗逺寄霜前鴈人在海东天一隅寄京父王渥忆昔相从在寝邱城南城北纵懽游杏花聨句香随马野水添杯浪拍舟邂逅又成三月别飘零合负一春愁汝阳淮甸经行徧应有新诗为我留祖道赵王应诏诗张华崇选穆穆利建明徳于显穆亲时惟我王禀姿自然金质玉相光宅旧赵镇作冀方休宠曲钖备物焕章发轫上京出自天邑百竂饯行缙绅具集轩冕峩峩冠盖习习恋徳惟懐永叹弗及四哀诗之一元好问冀京父先公藻鑑识终童曽㧞崑山玉一峰不见连城沽白璧蚤闻烈火燎黄琮重围急变纷纷口九地忠魂耿耿胷欲弔云南无觅处士林能不泣相逢赠利州侯神童元好问牙牙㸃妆杏蕾红阿兄抱之来学宫今春学语语未正已能见书识名姓随指随读无数重多生想曾文字中极知之无不足讶更恐雒诵难为功土中松粒龙爪脱万牛邱山起毫末君不见黄金寳鼎翡翠青未要春官许衣钵人间失却麻神童明星煌煌出苍龙只知江陵图籍尽一火谁谓死草生华风遗山老子未老在见汝吐焰如长虹会州道中马舜卿山腰薄雪炫朝暾未放阳和入烧痕一片长安世情月梨花院落几黄昏飞豹行王恽中统二年冬十有一月大驾北狩诏平章塔齐尔公以虎符发兵于燕既集取道居庸合围于汤山之东逐飞豹取兽获焉时予以事东走幕府驻马顾盼亦有一嚼之快因作此歌二年幽陵閲邱甲诏遣谋臣连夜发春蒐秋狝是寻常况复军容从猎法一声画鼓肃霜威千骑平冈卷晴雪长围渐合汤山东两翼闪闪牙旗红飞鹰走犬汉人事以豹取兽何其雄马蹄蹴麋歘左兴赤绦撒镞惊龙腾锦云一纵飞尘起三军耳后秋风生豹虽逸才不自惜雨血风毛摧大敌风烟惨淡晩归来思君更上单于台血埋万甲战方鋭爪牙正借方刚才古人以鹿喻天下得失中间系真假元戎兹猎以开先我作车攻补周雅大笑南朝曹景宗夸猎空惊弦霹雳何曾梦见北方强竟堕闭车甘偃息扬鞭回首汉家营一㸃鎗缨野烟碧谨按汤山在今丰宁县境内大阁儿西南四十里为开平之东南故序云以事东走幕府也过栁河贡师泰野旷山寒露易霜短榆疎栁路茫茫雨来黄潦聚成海风过白沙堆作冈驿馆到时逢数骑驰车宿处错羣羊客懐正尔无聊赖忽见南飞鴈一行至正十一年秋七月巡按松州虎贲分司时山谷寒甚公事絶少明日即还为赋此贡师泰秋风槭槭衣绵薄夜雨萧萧烛焰低万里江南才梦觉此身原是客辽西云叶缤纷雪弄花小营近午却排衙分司御史浑无事又鞚青骢踏白沙十八盘岭周伯琦车坊尚平地近岭昼生寒㧞地数千丈凌空十八盘飞泉鸣乱石危磴䕶重闗俯视人寰隘真疑长羽翰谨按伯琦扈从诗自註曰两都相望不满千里往来者有四道曰驿路曰东路二曰西路东路二者一由黑谷一由古北口古北口路东道御史按行处也伯琦往年分署上京但由驿路而已黑谷辇路未之前行因忝法曹肃法毂下遂得见所未见实为旷遇云据此则上都驿路实在热河境外故凡元人上都诸作悉不滥载惟此诗乃由黑谷一路循今丰宁县西境而过者故特録焉冬至日白霫道中偶成録呈朱茂叔郎中段惟徳鲁子翚二都司仍希于张伯髙参议郭干卿治书于两司幕长及按郭郎中邢孟直诸公处以区区薄况达之曹伯启槲叶萧萧朔吹寒山行病瘦怯衣单驰驱一带滦江险彷彿重经蜀道难旅邸僦牀虽自愧绣衣持斧要同㸔穷途却值书云节秫酒糠灯语夜阑钦定热河志卷一百二十