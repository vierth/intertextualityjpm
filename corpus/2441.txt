沈忠敏公龟谿集沈忠敏公龟谿集序忠敏公龟谿集叙忠敏公者呉兴武源之龟溪里人也旧有龟谿集镌行观文殿李公诠次颠末详㢤其言之矣頋时代逓迁简帙沦失几不萩覩偶淂善夲披玩再三因之动绎思焉士君子渉世泯泯沁沁毫无建竖如飞烟冷风者何可指数惟贞介瓌伟之士称焉按家乗公夙披英异酉蔵汲瘗靡不寓目抒为翰藻遒劲㛠雅艳人唇吻性鲠特无脂韦态歴三院御史中执法锄撃佞衺风裁凛凛方銮舆南狩夷氛满眼举朝锶鳃下穹虐之拜矣公力排和议劝驾督征事维中格而一腔忠赤皭然与日月争光谓为中兴人物冠冕谅㢤迄今五伯年而诵其遗文想见其人亭亭直上之气时露扵楮颖间惜也龙劒跃扵延津玄珠扵赤水幸存残稿不絶如带夫英雄弔古片言契合几席千秋虽其人与骨俱朽而瑶业琬琰争耀词坛即曺笔可㷊而中郎之帐可秘矧扵丗系相承肸蠁相通如不佞木者䏻无尸祝羹墻之意乎縁受之梓而为摭攟一言要之公自足不朽云万历庚子岁秋八月之吉十六代裔孙子木汝南父书于金陵奉之观省堂沈忠敏公龟谿集序元枢忠敏沈公当建炎绍兴间被遇思陵爲耳目股肱其勋业在朝廷其声名在天下其风节挺挺特立号称名臣盖中兴人物之冠冕吾鄕闾之光宠也绍兴三年由吏部尚书奉祠归里门伯氏桐庐丞彦衡字元䂓自公在宪府实客馆下与其诸子游雅相好也时彦颕年十有五学于伯氏早暮见公来馆舎相对无杂语论文说诗亹亹不倦尤喜论体制格律源流所自不务茍作每从㫄窃闻之则知所忻慕焉时方乱定才大夫士游居郡邑者以十数相与赓唱爲娱乐篇章流传得辄诵记若其它文藁伯氏又能收拾藏于家得以时时览观顾方爲童子雕篆之习它未暇以学莫获拜下风而请焉而公盖甞辱抚怜之曰是子可教也未几诏起公鎭京口召还仍爲天官掌内制遂持钧枢位貌殊绝无所窥寻其声光巳闻君薨于位矣年甫五十二家在故里旁无壮子弟平生着述文字故多散落或爲亲党取去此得于所闻者如此而吾伯氏亦且下世诸子都未省事凡得公手笔起艹与所抄録在纸者皆亡之虽徃还尺牍无留者惜哉后六十年当绍熈辛亥公之孙诜爲浙漕始能衰辑类次爲十二卷将以板行于世盖其家所存止是矣以序见属念自少小知敬重公今甲子一终旣笃老矣抚徃念旧安能无槩然也公英迈绝人早以翰墨知名历三院御史中执法排姦击邪风采峻厉观所作中丞谢表有曰本之以忠厚爱物之诚加之以正直事君之道故甞爲之言曰此御史箴也或谓公在台中论议少恕是何足以识公之用心视草禁林得代言体亲征诏书凡四方听闻之者莫不感动流涕庻几乎奉天之作此特私爱味之故云尔初衣冠南渡一时能言之士衆矣当其时侪流之所推称学者之所宗仰如公者屈指几人而后来或未之详也传世行远其始自今公爲不亡矣公讳与求字必先其立朝出处之大节固载之史官独始𥘉亲见之幸夙昔愿学之私因得自见于此十一月旣望观文殿学士宣奉大夫致仕吴兴李彦颕序叔椿少时闻龟谿先生以文鸣当世及长从搢绅贤士游又闻以直道结主知以盛名谐人望由是历霜台冠常伯兼翰苑两总天官进叅机务再秉事枢崇论谹议鸿文大册天下传而诵之谓常杨燕许复出矣叔椿每得一篇笥而藏之如至宝每以不及全见斯文爲恨淳熈纪号之三禩叅政姚公以天子大臣来守泉越数月政清讼简出龟谿所爲文十二卷命叔椿爲之雠正玩味不能释手留月余始克归其书又俾爲之叙窃喜附名不朽有荣耀焉乃不辞而承公命甞观皇朝晏元献公被遇仁宗而富文忠公继登揆路冰清玉润勋业宏茂载在史册后世歆艳龟谿公丈人行也其名德相望前后辉映又能集其文而流布之益昭述作之懿顾不韪欤先生讳与求字必先仕至知枢宻院事绍兴七年六月薨于位若平生出处之大方则有给事刘公一止状其行事爲详兹不复列四年三月一日从事郞充州学教授永嘉张叔椿叙沈忠敏公龟谿集目録沈忠敏公龟谿集目录第一卷古诗山西行次韵刘殿院赠钱圃翁游玲珑山因访朱氏草堂奉陪安守登膴原观观网鱼子修歩屧相过属疾不能倒屣戯赠寄题淄川王景发肯堂何子楚爲范明伦赋九疑石石吾不及见也读诗可以知其巑岏秀峙之状吾累十峰石爲小寒林兴寄不浅用其韵并及之次韵题沈传曜瘦节堂刘行简见借诗槀以长句归之送章文虎秀才归荆南次韵曾守懐玲珑山何亨老筑堂里第榜曰安虚盖取司马子微不受外不逐外之说属某赋诗以见意云次韵何子楚食樱桃拟古次韵黄子虚同饮葛次颜家酿玉友次韵李元叔田邦鎭唱酬之什读成士瑴诗卷和其书事一章钱塘赋水母泛舟村落阻风不能少进而菱梢芡觜缭舷上下篙人病之夜坐感事戊申初寒偶作十里巖石壁夜书山驿绩溪寨口闻招㓂宁国道中夜宿千秋岭下田家溪上见梅次韵张仲宗感事次韵允廸祕监同年所寄会稽唱酬之什郑维心约赵安道中大家凡次律学士及仆探梅城山乘月泛舟而归腊月二十六夜大雪投晓霁色恍然鸟语啁啾便有春意感而赋之次韵葛鲁卿送示近作一通二首葛鲁卿再和复用前韵奉酬葛鲁卿再和复用前韵奉酬奉题思上人妙峰堂维心方刋正三国史某以精笔遗之蒙饷大篇爲谢气格浑然三复感叹谩依元韵奉和芜陋增愧长乐梁世则爲余言林氏达观楼横海峤天下奇景也索诗爲赋一章和张仲宗送柯田山人归隐郑维心用张仲宗韵见赠复次其韵奉酬次韵叶左丞见寄希颜提举愽士谒叶公左丞于石林公遗之诗属余次韵夹竹桃花𧖟松下追凉第二卷律诗呈唐子明同年摄尉归安呈江嘉小雨清明日晓晴舟过荻塘夏日书事秋日戯呈蒋达可检讨同官用仆秋日诗韵述懐因复和之从刘殿院借书过徐氏庄居与道按田至湖山有诗凡九章次其韵㳺天平山白云泉题灵源寺云隐轩题林屋洞口题灵祐观毛公坛观题上眞宫题华山寺过徐氏郊居到吴感事旦日趋府次韵秀守苗郞中喜雨次韵卢宪小雨雨不止新春书事次韵卢宪春思清明报中有盛年休官者感而赋诗有懐山中次韵宏父喜雨行简以曽守韵见贻复和一篇申应时以图寻山图所载湖之西溪也爲作二绝句客至具饷庖中止有豚肝客不食次律兄持节燕山且调两河兵赋喜而作诗喜次律兄见过倦夜单颜徒以盗失邑𬒳谴赦令复官喜而有诗次其韵土人腊蛙见饷爲作此诗送别庄子经解官作二诗道别有江湖蓑笠之句次其韵兼叙离索秉元以按田至村落有诗次其韵巖桂次韵行简北城登眺述懐行简释奠学宫登北城眺览有诗尝次其韵再和二章曾守置酒月波楼以张倅至有诗命坐客同赋夜坐曾守病目以治法与之有诗见贻次其韵次韵曾守立春席上七绝句月波楼会景亭次韵杨县丞见寄次曾宏父韵曾宏父作诗别行简索仆同赋曾宏父将徃霅川见内相叶公以诗爲别次其韵以自见舟行卽事舟过北塘羞墓舟次吴松江吴江阻雨过豁然阁次周廉彦韵灯上人頥斋次韵江元寿题宁境寺湖光亭舟中闻元用遂魁天下士论归之辄成五十六字呈宏父车马至中都当举似也吴门别曾宏父还憇湖光亭复次江元寿韵次韵钱德𥘉九日旅懐三绝过嘉禾野塘仆夫自燕山来云有次律兄书𬒳盗失去杜季习游恒山谒府帅刘公辄次刘彦常韵作二诗送之董罙大有诗纪吴江豁然阁旧游索仆继和次韵河阳张先父秀才託长兴吴宰僦居寄次律兄学土柯田山新居沈景修宗博示试院书事二章次其韵次韵院中四绝句石壁寺山房卽事石壁寺无言颁政以诗寄行简辄次韵行简用前韵见贻复和酬之过十山次韵朱仰止涧亭绝句昔年秋懐二首卽事秋日闲居送卢左司赴阙舟中口占野外罕人事过竹西赠老禅成士瑴校登眞诀埀就爲此诗问讯谢葛鲁卿雪中遣介送酒第三卷律诗正月十四夜观灯南寺子虚有诗次其韵兼呈骏发次颜再用子虚韵和呈骏发次颜子虚复有诗再次其韵次夕雨作用子虚韵奉懐次颜知鱼轩小集别群从瓜歩将达行在所陈子尚博士休官还京口作此诗饯之得家书观琼花卽事和卓彦翼卽事次桐庐于濳道中新城道中宿叶璋桥庵舎水阁小憇祈门道中遇雨东西二林寺千秋岭次韵郑维心腊月十六日有作次韵避㓂二首游城山夜归泛舟南溪次韵李通直题慈相寺雪月亭扈御舟泊钱清江口值雨过平望次吴江冬至遇雪题明因寺僧房方允廸隐鸬鹚谷江子我子之刘希颜行简皆徃依焉爲此诗寄赠八月十七日扁舟渡钱塘江允廸招行简卜居鸬鹚谷仆意羡之作诗送行兼以自见维心过邵子非溪亭夜话有伤时感旧之作索余次韵刘希颜持节按县招维心舟中小酌次维心韵子虚航重湖之险远过山中辄次维心韵以谢次韵学士兄见一亭次韵学士兄述懐次韵黄子虚所居随绿堂次律兄饷鱼鱼不至而诗至颇类南海使君送酒辄成二绝一笑而巳赐茗少分以报厚意晓过邻村卽事过梅知宫东轩允廸遣书问讯并寄示与子我唱酬佳句猥及微踪辄用庐字韵爲二诗以报嘉惠书懐三首刘希颜提举见过出示卞山居二诗次其韵张仲宗有诗懐归因次其韵勉之南北山探梅俱未花维心从家圃折数枝以饷坐客盖半开矣㑹次律兄有诗辄次韵次韵郑维心探梅未花复次韵呈维心拙涩不工当爲抵掌次韵维心忆梅次韵行简懐次律兄邵子非谓予有天台之行见贶以诗次其韵次韵刘希颜蜡梅二绝次韵雪月下独歩次韵次律兄除夜述懐次律兄以芦菔见饷并有诗次其韵次律兄以鼠盗防风感而作诗命某同赋戯酬甞草茶某蒙学士兄相要陪赏芍药花多白者月色相射光彩映发殆玉盘盂之苖裔耶维心有诗辄次其韵溪亭夜坐松架代人作寿诗张倅生日以诗爲寿诗悼邹仲容教授徐县丞挽章蒋司成挽词曾逢原挽词安次山挽词刘资政挽词挽词二首吴冝人挽词长短句浣溪沙和郑庆袭雪中作葛使君示书有元夕寒㕔孤坐之叹昨日石林寄示所和长短句辄亦次韵和呈因以自见穷寂之态又和叶左丞石林第四卷内制除郭仲荀武㤗军节度使依前侍䘙亲军歩军都指挥使权主管殿前司公事制赐朱胜非辞新除右仆射不允批荅赐席益辞侍讲不允批荅赐叅知政事孟庾辞通议大夫恩命不允诏再赐孟庾辞不允诏赐新除翰林学士知制诰綦崈礼辞恩命不允诏赐新除礼部尚书洪拟赴阙诏赐新知平江府赵鼎辞不允诏赐尚书左仆射领江淮荆浙都督诸军吕颐浩生日诏赐叙复平海军承宣使兰整辞免恩命不允诏赐张深程唐刘子羽奖谕诏赐新除庆远军节度使充醴泉观使特封德清县开国子食邑五百户食实封二百户邢焕辞恩命不允诏再赐邢焕辞不允断来章诏亲征诏赐川陜宣抚处置使司诏亲征戒谕州县诏招从伪士大夫诏赐吴玠诏赐韩世忠诏赐张浚诏赐三省铨择监司郡守诏赐张浚诏赐刘光世韩世忠张俊诏赐李纲诏第五卷内制赐岳飞诏车驾进发赐临安府诏谕赐刘光世张俊诏赐李纲诏赐吕頥浩诏赐刘光世诏赐交趾郡王李阳焕历日勑书赐武㤗军官吏僧道耆寿等示谕勑书赐吴玠王彦关师古奖谕勑书赐朱胜非辞右仆射恩命不允口宣赐郭仲荀辞特授武㤗军节度使恩命不允口宣赐孟庾辞进通议大夫不允口宣赐邢焕除庆远军节度使充醴泉观使辞恩命不允口宣上太上皇帝表上太上皇后表代高丽国王王楷表二首内中祈祷感应攺谢道场开启词文内中祈祷感应青词冬至御侍巳下贺皇帝词语代贺元㑹表二首代贺收复杭州表代提举常平谢到任表代谢赐出身表代谢转官表一首代贺南郊礼成表三首代贺明堂宗祀礼成表代贺天宁节表代谢侍讲表爲吏部魏侍郞谢表爲魏侍郎谢得请宫观表爲颜左丞谢赐生日生饩表爲颜左丞谢赐生日生饩笏记第六卷谢除御史中丞表谢赐对衣金带鞍辔表谢除吏部尚书兼权翰林学士表谢兼侍读表谢除职名宫观表贺冬至节表谢知鎭江府到任表谢除吏部尚书表谢除兼侍读表辞除叅知政事表谢除叅知政事表谢赐牙简金带表谢赐生日羊酒等表辞扈从转官表谢扈从转官表谢赐御书车攻诗表谢赐生日礼物表谢除职名宫观表车驾廵幸平江府起居表转官许回授与兄谢表辞除同知枢宻院事表谢赐生日礼物表谢除同知枢宻院事表辞除知枢宻院事表谢知枢宻院事表第七卷奏状札子殿中侍御史乞宫观札子辞除侍御史札子辞除侍御史奏状侍御史乞宫观札子辞除御史中丞奏状除御史中丞举左司员外郞潘良贵自代状辞除吏部尚书奏状辞兼权翰林学士奏状除吏部尚书举左朝奉大夫直龙图阁辛炳自代状辞侍读奏状乞罢除龙图阁学士荆湖南路安抚使兼知潭州奏状除龙图阁学士举左奉议郞莫仲珪辞吏部尚书奏状辞吏部尚书第二状除尚书赴阙奏知状辞侍读奏状除吏部尚书举度支郎中李元瀹自代状辞除兼翰林学士札子辞除叅知政事札子辞赐金带札子辞转官札子辞支赐札子与左相等爲亢旱乞罢政箚子再与左相等乞罢政札子乞外任官观札子谢赐镀金银鞍辔奏知札子谢赐御书车攻诗札子乞岀札子乞岀第二札子乞岀第三札子辞赐生日礼物札子乞岀第四札子乞岀第五札子乞岀第六札子乞岀第七札子乞岀第八札子第八卷札子辞除资政殿学士知明州札子辞除资政殿学士知明州第二札子辞除资政殿学士知明州第三札子辞转官上宰相札子辞勑令所修书成转官札子辞勑令所修书成转官第二札子辞勑令所修书成转官第三札子乞囘授勑令所修书成转官与兄监岳札子辞除在京宫观侍读第一札子辞除在京宫观侍读第二札子爲病未及朝见奏知札子辞除同知枢宻院事札子辞除知枢宻院事札子启代贺帅臣平㓂启二首代漕臣谢㓂平除职启代贺人得郡启代贺兵部尚书启代贺中丞启代贺林中书知杨州启代人与尚提学启代人转官赐第谢宰执启代谢除发运启代谢转官启代贺翁中丞攺知杭州启代贺胡提刑启代贺张舎人启代贺韩舎人启代贺宣抚启代贺太宰启代贺少宰启代颍州王待制谢执政启代贺右丞启爲户部叶尚书囘诸路使者启代谢还任启第九卷启贺除留守启问候中书启贺漕使加职启谢荐举启谢运使差权知县事启问候运使启新令远迎启贺毛给事启贺贾舎人启谢攺差常州学官启贺冯承㫖启贺新守盛学士启贺卢左司启贺毛显谟知鎭江府启贺正启同前谢祭酒举攺官启谢蒋廸功启贺卢舎人启贺周司业启贺林资政除南京启谢荐举启贺毛显谟除眞定帅启贺卢给事启贺黄司成启贺湖守葛待制启贺盛守再任启第十卷启谢运使胡修撰举攺官启贺年启谢秀守苗郎中举攺官启谢运使王待制举攺官启贺提刑启贺沈状元启贺左丞启贺张状元启贺凌先辈启谢黄子虚学士启谢曾显谟启贺赵叅政启知鎭江与户部姚侍郎先状知鎭江通用谢状知鎭江与韩帅先状知鎭江囘人贺启知鎭江府到任谢宰执启问侯刘帅启除尚书囘人贺启囘孟叅政启谢席叅政启谢前宰执启谢刘宣抚启囘汪相公启囘知福州张叅政启囘李观文启贺孟观文启谢送生日诗状囘路枢宻谢复职启囘折枢宻启转官许囘授与兄谢宰执启贺张叅政启囘贺正状囘赵相公启与浙东安抚赵相公启知枢宻院囘前执政启赵相公韩宣抚刘宣抚李相公席叅政孟留守李尚书第十一卷杂文湖州德清县重修孔子庙碑披云楼记水陆报应记刘希颜眞赞葛鲁卿研铭客游玄者赋灯华赋天宁节致语馆待接伴少卿乐语馆待高丽进奉使乐语薛林二太尉特排乐语馆待杭帅乐语秀守馆待交代乐语代天宁节功德䟽干龙节开启䟽干龙节满散䟽天申节开启䟽进天申节功德䟽泗州传衣塔祈雨䟽昊天殿祈雨䟽二首三清殿神霄殿祈雨䟽佛寺祈雨䟽代修武烈帝庙䟽奉迎嘉山龙井水祝文金山庙祈雨祝文太学秋试䇿题召试馆职䇿题二首拟御试䇿题第十二卷朝请大夫盛公行状朱夫人墓志铭黄直阁墓志铭祭张提举太硕人文祭陈述古墓文祭冯中书文爲侍从官祭中书张侍郎文爲侍从官祭郭枢宻文祭刘资政文焚黄祭文二首权殡告淑人范氏文安葬亡妻范氏祭文焚黄祭文曾祖太子太师曾祖母同安郡夫人方氏祖太师祖母魏国夫人孙氏先考太子太师先妣济阳郡夫人丁氏通议郡夫人追荐亡妻淑人范氏设醮青词生日设醮祈福青词定亲书二首囘定书二首沈忠敏公龟谿集目录沈忠敏公龟谿集沈忠敏公龟谿集卷一沈忠敏公龟谿集卷第一古诗山西行山西徤儿好身手气如车轮胆如斗十五射猎少年塲戯格黄罴同拉朽二十窜名尺籍中铁马追风快驰走臂弓腰箭了一生只喜论攻不论守兵符夜半出辕门将军令肃谁敢后自夸豪徤天下无誓为官家扫群丑蛮夷共事古来危监军巧落胡人机黑山未靖黄河沸胡尘倐忽连紫微长驱中州斥候絶巳闻饮马金朙池种家勐将忠贯日发上冲冠頥指挥主辱偷生事不武壮士裂眦争相随东跨潼关逹上国城头夜挿将军旗诸胡下马拜吾父请成退舎才有期肉食谋国帝子质勒兵不动䕶送之壮士束手勐将死胡来侮人犹小儿朙朙二圣尧舜主天翻地坼徒尔为天翻地坼徒尔为北望血泪滂两頥眞人中兴似光武赤睂靑犊折箠笞一唿奋击肯效死风鹤尚信惊王师呜唿何爲背征讨红帕兠鍪半爲盗东家昨夜虏小姑西妇朝逢握刀笑锦衣玉食事奢侈翠睂红颊资彊暴黄屋今怀旰食忧忍与豺狼活蓬藋时危冝尔悍且骄侧耳试听哀痛诏五陵佳气自葱葱爲雪大雠安九庙次韵刘殿院赠钱圃翁少日从畦丁颇悟园官理菘韭记春秋蔬食聊尔耳十年困尘埃幽事同脱屣一饱不可谋淸痩只如此仰止长城翁趣尚两奇伟弱冠事笔耕俛仰行六纪晩以圃自娯扶锄寄深喜柔风蔬甲怒细雨兰芽美小摘定可供余事不挂齿那复肯着屐而一到城市爲计一何疎行须传高士木茹忌太洁肉食忌太鄙安得从公游远傲于陵子游玲珑山因访朱氏草堂平生丘壑心余事不挂目蔾杖南山来要使富幽瞩异哉小玲珑蟠峙苍弁腹修藤结悬崖飞熘响空曲伏石卧虎状腾拏杂奔鹿砑然㸦吞吐侧路劣容足拂拭古藓纹字刻翳新绿标㮄玲珑名竒怪殆天属扪萝上絶顶坦坦类平陆俯首瞰来踪穹然在幽谷传闻昔逋客诛茅此营屋淸魂不可招千载想遗躅我思造物巧妙供幽人禄挥斤役山祗斵此一拳玉云牕与雾阁一一相亘属岂无部曲衆猿鹤卽更仆岂无节旄贵松桧自张纛此事久弃置蛛丝网巖麓翩翩佳公子心古韵不俗驾言脱华簪兹焉卜幽筑终日靣巑岏世故岂容触指㸃空洞姿喜气政堪掬挟䇿校昔游徤步念须续亦有招隐诗薄暮不可读奉陪安守登膴原观江南多佳山骈首闯城郭𬗟懐在坦夷要使一见廓邦侯王事余幽致到丘壑散䇿占城隂含睇及民瘼爱此郊原平膴膴冨耕获飞观儵下临丹碧盪霄堮野色四座浮胷次濳领略千畦云弄黄岁事初不恶斗酒行劳农欢谣入酺醵胜地恶发挥波神覆爲虐萧辰谁与娯一笑寄华酌落日耀旍旗轻飙漾帘幕卷白起夀公歌声渺林薄老农止勿狂嗣岁有眞约观网鱼暗雨埀埀梅欲黄春山吐源春涨狂雪鳞頳尾泝流上吹涛喷浪能奔忙鱼师布网名白大万目井井连重纲联艘绝流势甚武遮罗初若无留藏大鱼巳得小鱼弃要使遗育充陂塘鳏鲕安用误囘避鰕蟹亦复虚跳梁宁知不比纶索手欲以巧饵空沧浪子修步屧相过属疾不能倒屣戯赠簿书日在手佳思挽不留而能痛拨置时来访淸幽古木占城隂一曲萦寒流落影插淸泚绿䕃亦巳稠结亭坐蟠石傲兀忘拘囚雄谈功名外俊气横九州事故未应尔长恐坐阻修造物小儿相妬我得暂休河鱼竟中溃午枕犹扶头䨇凫飞舄声历历过墙陬此兴岂复浅何当起从游试令开丈室子能问疾不寄题淄川王景发肯堂深林蓺松栢不数栎与樗坐待十畞隂等爲匠氏储宁复知种德责报不厌徐名令后必大善积庆有余于焉望丰屋政可增修闾王孙世东州奕奕盈簪裾金埒通里巷珠树连堦除贤哉景发甫爽爽衆莫如直气薄霄汉妙语锵琼琚定知磊落人一见怀抱摅谓我架华堂映发先人庐揭名取肯葢念经营初堂前植桃李堂上罗诗书桃李意取适诗书计非踈诸郎自兰玉舌耕起菑畬吾诗以爲箴㑹见联高车何子楚爲范明伦赋九疑石石吾不及见也读诗可以知其巑岏秀峙之状吾累卞峯石爲小寒林兴寄不浅用其韵幷及之峩弁千峰倚天碧上有修筠材可月明三弄靣巉巖惊起哀猿啼峭壁儿童斵石攒靑瑶寒林萧萧吹堕樵坐令结习落幽梦芒鞋竹杖归路遥觉来只影徒相守哦子淸诗笔如口眼中何必小玲珑仿像九疑当户牖神丹已失大江漘谁与安期追后尘分天隔日不可到使我目断苍梧云次韵题沈傅曜痩节堂平生一字不疗饥谁云穅覈能瓠肥牙签玉筯五鼎食是中有趣非钱痴万事顚倒绝可嗤此腹却受将军讥吾宗酷似骑曹掾俗物纷纭那复看眼中但有潇洒侯高节亭亭眞老伴山泽形容坐一癯相要检校还丹书食薇饮水笑多事知君此计诚非踈刘行简见借诗槀以长句归之文章偏忌声名早冨贵政须门第好了知二物不相关风月膏梁兼者少刘郎天韵眞不凡飞腾冝在蓬莱岛年来穷愁已到骨只有珠玑落残槀纷纷余子何能追定向诗坛分六纛造物小儿亦薄相浪付繁华给挥扫却令径坐诗人穷只与淸泠消热恼向来狗监非同邑渴尽文园尚佣保九原千古忽可作如君自是不枯藁茅斋夜诵谁得闻咄咄空能诉穹昊请君更作昇天行勿使贫胡彊知宝送章文虎秀才归荆南我生本呉侬搦笔追楚些佳人脱尘屣幽韵耻独和君家楚江湄词语亦顿挫学海冨探讨渠数百纸过春风归凤城櫑具恰解䭾此地初识君细语辄三贺冉冉岁巳遒云山忆高卧翩然理归装余事等弃唾文围久坚壁定恐一战破行矣傥复来慿将楚词课次韵曾守怀玲珑山泉石有膏肓料理费和缓风埃客子游梦想畧相半端如餍羊酪投匕念鄕馔懐哉小玲珑旧赏记酣宴玉女下云牕轻我年未冠诛茅老三间此意已悬断少须草堂资两足那可绊谢公爱东山自结寻幽伴诗筒忽相先纸价岂容贱流传从使君感此归思乱撷兰蹑危根潄石俯长磵野性等麋鹿百嗜宁食荐揽衣中夜兴测漏疾流眄扃步愧驽筋卑飞伤短翰正使屐齿折未救斧柯烂时节脱复徂迟莫空浩叹何当脂下泽去路郁交贯何亨老筑堂里第榜曰安虚盖取司马子微不受外不逐外之说属某赋诗以见意云幻境如群狙喜怒眩名实怜渠千刼迷堕此一念失世路波涛飜时事风雨疾胡爲随物迁坐此方寸窒使君超世姿轩裳起儒术神交赤城仙妙解穷隐密向来心㤗然初不计升黜危堂榜新颜要以名自律牕扉敞深明空华乱初日变灭惊须㬰蔽亏隔纎悉了知内观融天光发虚室山林猿鹤俦廊庙鹓鸾匹静躁涂或殊出处心本一淸都五城开眞仙罗辅弼行矣朝紫皇启沃造前膝功名戯剧成志愿谈笑毕它年容买邻傥不傲蓬荜次韵何子楚食樱桃轻衫骏马飞弹丸上林花开纷绣团御厨赐笋未解箨山樱亦复登金盘宗庙荐新勤玉路凡果纷纷不论数风淸日美雨丝收朱实烘春燃绿树筠笼採撷价万钱北人羊酪雅所便自从燕罢曲江曲五湖十载身囘旋已作孤蓬任流转万颗徒劳野人献故无淸梦大明宫醉倚酡颜浮玉盌拟古日月双高悬朝昬自升沉有如转辘轳引絙环相寻而我生其间所閲几古今尔来三十年又作裘氏吟眠饭寄编简此身疑白蟫皇皇走四方谁是眞知音语欲离舌本退缩飜如瘖涉世聊尔耳依阿亦何心託质旣巳迂自谓百鍊金耻作渭水钩宁爲太阿镡用舍安所之齿发忽已侵日月不我留澘然涕盈襟次韵黄子虚同饮葛次颜家酿玉友先生早年忘扫白嬾饭青菁借颜色独余驩伯爲友朋熟不暇篘巾自沥何须引泉连百井饮若长虹太豪勐细斟玉筯滑无声酌我应怜官独冷奇篇更写陟釐黄逼人心地生淸凉了知二事尽家法眼馋径索银瓶尝我老华池少滋液年来爱酒如偷蜜陶然一醉乐未央此外要知俱长物相期径造君勿违坐得名胜从忘归公侯似闻勌设醴穆生正恐同分携次韵李元叔田邦鎭唱酬之什李侯少年眞自喜收名拟擅东南美大科异等不作难堂堂奏赋明光里眼看斗粟饱侏儒空肠殷雷归着书胷中未减食牛气出手一掷当成卢只今聊问复何如要辨蟫蠧资轩渠剌头文字亦琐碎泽吻快意囘焦枯大雅寂寥谁发喜逆折波澜须子美晩分一派大江西约束曹刘归句里武安耳孙有臞儒载行无多一束书蹇驴破帽踏城市腰间蒯缑鸣湛卢呌阍自荐久未偶淮南丛桂犹关渠雕鑴戯出鄕学余掩靣笑余诗井枯读成士瑴诗卷和其书事一章长年赋子虚狗监绝同里桮水聊自酬博此一笑喜副墨粲我前顿使百废起朱絃渺遗音勿娱俗耳论交傥自今相从期暮齿钱塘赋水母疾风吹雨囘江城艣牙呕哑潮欲平客居喜无人事撄相与环坐临前楹眼中水怪状莫名出没沙觜如浮复如缁笠绝两缨浑沌七窍俱未形块然背负群鰕行嗟其巧以怪自呈凝目𢥠视相将迎老渔旁睨笑发声曰此水母官何惊江流如奔绝沧瀛潮汐徃来月爲程藏纳衆汚无满盈浮埃沉滓溷九清结成此物冝昏盲使鰕导迷作双睛乃能接迹蚌与蛏亦犹巨蛩二体并离则无目爲光精江天八月霜叶鸣罟师得鰕供水征水母弃掷罗纵横试令收拾输庖丁绛矾收涎体纡萦飞刀镂切武火烹花甆饤饾粲白英不殊冰盘堆水晶稻醯韲寒芼香橙入齿巳复能解酲遣渔止矣勿复评嗟哉此性愚不更定矜故态招三彭且摩枵腹甘藜羮泛舟村落阻风不能少进而菱梢芡觜缭舷上下篙人病之艇子掠岸行水痩不濡尾狂飙振踈篷猎猎鸣两耳十篙八九褪逆势何乃尔野芡伺吾间囘梢哆利觜亦有芰浮角一一肆轻鄙初欲事幽寻解䌫出踈苇乗流覔清浅濯缨助深喜事有大不然移顷未离咫安得望蓬莱巨舰破潮起征帆驾长风一日三万里夜坐感事沉沉夜气归虚堂闭深寂孤灯灺余花寒霤韵残滳酝酿万斛愁感槩一人敌何当弃短檠隂山叱鸣镝戊申初寒偶作去年十月冬犹温单衣晓出钱塘门携孥仅脱饿虎口更吟楚些招惊魂儿女争从乱离苦咿哑遶膝多语言舟行畏涂侵夜泊孤灯明灭何处村萧萧细雨踈苇响风力渐摇枯桺根失声号寒泣龙具促櫂傍险争前奔还家依然四壁立故衾败絮那忍论无衣岂暇具裘褐海国坼裂波涛飜天公戯人亦太虐雪花径尺连上元今年十月事羁官两脚如旧身大存纸牕寂历风竹啸古木中夜号空园旅人不眠毛骨冷抚事念徃多烦冤吾侪小人不论数豺狼满目哀王孙似闻易水寒堕指北望大漠烟云昏安得壮士驭八骏沙虫猿鹤俱腾骞归欤莫如中土乐天子孝友朝廷尊坐令铁衣扫虮蝨四海挟纩怀君恩十里巖石壁巨灵手擘青瑶璞平削无痕看斧凿六丁取将天路遥雷电收威半空落至今崒嵂横道旁绝壁万仞青茫茫倚天屹立不可近下视培塿如群羊藓花斓斑风雨渍藤梢夭矫蛟龙戯中开微窦走鸣泉白虹吞吐气泉流万古潭水深山寒无风郁沈沈下田纳纳禾稼茂发源漑初何心峭直谁令据当路松柏萧森半烟雾犹恐夜深魑魅惊更遣山灵谨呵护夜书山驿天寒夜向阑月出山更静风露摇青空万象光耿耿啼螀泣幽草賔鸿度前岭归来坐孤牕松竹舞清影绩溪寨口青嶂挿天堑白水翻地轴囘环壮哉县不许飞鸟触徃年羽书驰盗发清溪曲先声杂妖幻余党萃符祝控攘最旁近被害良惨毒聚落烬烟空生齿涂炭酷岂无山川险㑹有法令束百年不用武骈领甘此辱至今风雨夜犹闻鬼群哭遗俗感旧愤御盗勇气足大儿佩刀剑小儿利锋镞老翁筋力衰奋梃怒张目营寨人自戍不待官期促矧今天骄横洒涕国步蹙豺狼据道路虎兕出林谷傥持复雠心公战图报国闻招冦緑林煽余习无乃国计左诲盗爵秩崇纳叛金缯伙戢姦在斧钺赏诱讵云可萌芽缓诛锄猖披费结裹战多数招安奚用腰箭笴悍兵昔巳然黠将近亦颇昌言假报国湼靣剌投火豺狼奋哮噬蠭虿利掀簸横行入通邑焚掠穷委琐况闻南陵冦执事初意惰出没势巳张翦灭计未果宣城俯百里千室尽奔亸王事吾有程马头戴印颗叱驭疾其驱语言纷炙輠何当说罴貅一洗根本祸宁国道中山石荦确行路难山风萧萧吹早寒十步九歇仆马瘁兎蹊鸟道穷跻攀崖谷空笼瀑泉走碎玉零乱飞前滩石堤捍水几百级落处疑有蛟龙盘两山之间开畎畞石罅着锄那得寛前村后村烟火冷土墙茅盖常掩关我行不知记近远官游岁晩良自叹岂如家家一饱外鸡豚社酒相追欢那知亦有简书畏里胥剥啄惊颜夜宿千秋岭下田家隂壑来悲风薄莫吹急雨冥冥揽寒色咫尺暗山路茅两三家曲涧萦竹坞停车遣问讯欲止此何许老翁行步弱扶杖倚门户问我官何忙野宿今无所向夜号狐貍深林啸豺虎甘心在择肉闯首辄慿怒驾言徃何之一榻翁敢拒延我傍中堂慇懃慰良苦解衣土锉旁支枕憇行旅昏然饱安眼境寂绝猜怖鸡声报明发征车犯寒去唿灯别老翁鼻息方栩栩溪上见梅睛溪涨渌如隂苔晴山挿影相低囘画船叠皷顺流下波光浩荡征帆开滩萦岸缭柂牙转水石相激如奔雷须㬰已复过绝壁归路渐近严陵台山重溪复境弥逈暗香忽自空中来日斜正见丛棘外炯炯疎片飘寒梅槎牙一种独愁绝含情不语明巖隈凌波疑是水仙出缟衣素质行徘徊下窥清浅一笑粲坐使凡卉俱尘埃山谷之儒已臞甚龟肠鹤骨世所咍相逢顿觉百忧释不嫁春风谁与媒舟行易远空囘首角声吹梦心悠哉次韵张仲宗感事诸侯救周衰能事存笔削后学竞专门肤引迷注脚宁知惧贼乱诛意未爲虐上皇志包荒大度示恢廓误堕虏计中九庙施箭凿将臣拥彊兵首䑕事前郄专雄懐顾望散党失归着坐令两宫车北辕狩沙漠天王绍绝统愤此国势弱尝胆复大雠此意良不薄向来督眞姦国典犹阔略群公争䕶前循习久弥确黄屋泛沧溟黔首寄矰缴世无管夷吾老眼双泪阁何当诛赏行浩叹成嗢噱大明还中天冰雪自销铄次韵允迪祕监同年所寄㑹稽唱酬之什秋鸿度寥廓天远劳目送燕雀各有谋堕此朝餔供平生江海游徃事恍如梦簪裳彊结裹翰墨困嘲弄一官冗不治匹马旁无从迷行落小刧直意识大洞似闻脯麒麟颇欲翳鸾凤眼无行祕书此语谁与共贫知世路艰老觉交情重功名等戯剧射覆偶微中龙媒驾皷车款叚朱丝鞚南游探禹穴聊得登覧纵时危要奇䇿涂穷勿长恸相期论少卑材大古难用郑维心约赵安道中大家兄次律学士及仆探梅城山乗月泛舟而归穷居不厌车马绝委巷衡门常昼闭朝来剥啄谁过予倒屣逢迎走惊蹶里中胜士眞可人爲忆寒梅耿残雪招唿闻早探幽芳平溪径遣扁舟截西山佳处云坞深松竹萧森迷洞穴上方小阁鏁空明开牕下见千山列画手无人皃平远野阔天多供一瞥冰花只作小寒枝拄杖不辞穿巀嶭野僧省事畏客狂攀援自向南枝折踈香低入坐中来骨冷肌清伴高洁襟期况有公子贤伯也雄豪负奇节手拈冻蘂荐深桮妙语琅琅契禅悦人间此㑹不多有忍放杯空成小别归来怀抱与谁论一櫂飜然载明月腊月二十六夜大雪投晓霁色恍然鸟语啁啾便有春意感而赋之黄昏雪打牕夜雨破幽梦晨光逗花霁色恍池冻老木惊向荣好鸟发微咔草根露纎芒虫声试群哄空畦土匀酥侧涧泉流湩腊尽杀气衰春归生理共人情自多端天意皆曲中悬知造物公未厌萌区衆艰难重时节俯仰疲迎送心闲数造化骨寒遭鬼弄那惊梅桺新但饱藜藿供行须过田家泥饮空社瓮次韵葛鲁卿送示近作一通二首八驺尽屏如萦䇿微步招寻老賔客离离草色乱沟塍脚底春风随蜡屐蛰龙昨夜起洄潭忽雷闪电飞千巖朝来遗珠落怀袖复见国风歌二南公洗膏肓砭传癖词伯儒宗蚤扬历诗成聊复贮锦囊副在久应藏石室只今漂泊客烟村高哦七字哀王孙有如此言公不食东山那得畱安石君侯胷次多筹䇿岁晩飜爲江海客小隐方营一把茅幽寻定费几两屐公心落月印寒潭出济巨川归筑巖追还正始游戯事聊爲风骚作指南我有幽忧如酒癖起诵君诗春寂历天公下取气凌云神物䕶持光满室老矣怀归葑上村倚公佳句谱桐孙须公拯危纾旰食快冩车攻刋药石葛鲁卿再和复用前韵奉酬上谒军门冝杖䇿谁爲兵家分主客黠虏翻乘下濑船幽人退整登山屐山泉闻似百花潭山曲盘囘十里巖丘壑䕫龙人太息那将捷径比终南吾邦旧事论三癖佳处还堪记游历深讥表饵误朝廷急赞烝尝安庙室避地来居水遶村凫鹥哺子竹生孙苜蓿堆盘从野食人爱当年二千石平生自媿无竒䇿魔去径须唿逐客兀身聊欲避风尘作意何能分履屐惊鱼畏网伏深潭穷猿失木号重巖杀气涨天消息断但想沧海浮东南囊无一钱诮钱癖鲑菜腥人今齿历忍言走马过章台空骇祝鸡余土室伧父嗔侬语带村锦心绣口拜天孙端爲远谋箴肉食谁能饶舌攻牢石葛鲁卿再和复用前韵奉酬闻公卜居问龟䇿隐屏畏人唿重客闲招溪友铁头航戯蹑隣娃金齿屐舎旁修木䕃风潭坐有郎君掣电巖巳将此叚慰偪仄更爲岑参来巷南细说当年陈类癖伏合忿争书日历国医袖手药笼空挂壁犹余弓矢室吾州万落与千村以葛名儿浸及孙刲羊击豕作寒食定恐酌公忘斗石小槛观鱼唿䇿䇿来伴渔蛮作逋客风囘别浦有飞帆雨湿断堤无响屐梦囘春到放龟潭潭上杂花开石巖十椽老屋烟烬灭越鸟无日忘巢南空说花骢酬马癖岂有过都如块历出门咫尺行路难只办苍黄问家室皷声动何处村争挽神器归王孙今者不乐愤忘食奋臂拟关弓五石奉题思上人妙峰堂上人游四方云水渺长道一言契深心百法从此了十年归故山不踏山前草经营妙峰堂想像德云老闭关习跏趺宴坐兀枯藁混迹虽寰中寄意巳尘表深枝姹巖花雅音喧谷鸟翠竹伴幽禅白莲敷衆好山空有云归地净无尘扫囘观第一义湛湛孤月皎法门有等差问讯今谁晓跃身宝楼阁此堂终𥚹小维心方刋正三国史某以精笔遗之䝉饷大篇爲谢气格浑然三复感叹漫依元韵奉和芜陋增愧诸豪雄夸剑芒铦毛锥歛避收余尖椟间黯黮渇铜雀案上爬沙枯玉蟾学堂山人有遗裔笔力大可千人兼掉头不肯书柿叶酒酣起舞怒奋髯十年归坐溪口屋傲视冠冕犹髠箝草玄草圣聊戯耳如医识药信手拈迩来直笔到三国去取法度何森严眼中青白世矜异皮里阳秋谁顾瞻更怜中书今且老鸡毛苇管争出奁悬知入手便狞劣那复助子穷幽濳我持妙颕急送似标题珍重存华签势如执法贵心正俗病要以此语砭挥扫定见龙蛇走䌷绎何惮岁月淹须知笔意似人意柔顺未必非㐫憸长乐梁世则爲余言林氏达观楼横海峤天下奇景也索诗爲赋一章老眼纷世故百嗜了若遗忽闻佳山水未到神巳驰迢迢古长乐山水天下奇中有隐君于少读昇天词兹游不可遂楼居在厜㕒要欲尽一览吞灭海峤姿想当宴坐久远意渺莫追定见月岭堕洪澜浴朝曦蓬莱蔚相向拍手招安期秀色故可餐却粒到玉芝何当徃从游下视培塿卑和张仲宗送柯田山人归隐我家洄潭上卜邻左顾龟中有隐君子孤风邈难追玩世逐虎鬼祈年讯蛇医篱根县瓠壶蔓野纷翠帷客至勿遽迎借问来者谁穷巷车马絶杖屦得徃来老侬起招唿情话眞乐哉意行忘早晏佳处首重囘月出一犬吠柴门风爲开收还四方事老子良足哀谁爲双眼青自失两鬓黑溪山招客子占胜淸凉国古人如可作晚岁意及是中但可饮勿亡酒德酒酣忿天骄惊问兵谁勒徃年城下盟杀气横九有脱身贼中来亲戚惊老丑抗言半渡击失计推祸首谁能返秦璧争欲仇鲁酒着鞭空浪忙好语得鸡口有弟在一方丹臆危涕横念言还鄕梦遥夜怀紫荆忽兴揽衣坐孤灯耿靑荧雁奴信何功扪心愧鸿冥弃置复弃置终寻白鸥盟郑维心用张仲宗韵见赠复次其韵奉酬幽人卧南牕支床伏穹龟白堕意冥契黄庭心暗追身闲有余适国病何当毉此事姑弃置溪光挂屏帷顾影或自笑问言子从谁少日功名心偃蹇挽不来雄豪本戯耳静乐眞贤哉畏事口三缄忧时肠九囘无客榻长挂有怀尊自开酒酣气如云高哦追八哀胷中饱世故了了分白黑十年客异县中夜梦鄕国买邻枕寒溪此计吾犹及大恐岁星恶翻令销福德不如早移文径效山庭勒浮名等浮云过眼亦何有谁能学东邻深颦不知丑朔风吹飞霜素色侵皓首幽忧无与娱万事付杯酒客来勿多谈要使耳如口江涛故汹涌胡马犹纵横徤儿委戍甲老农持棘荆去年拒胡地白骨埋晶荧机权失犹豫理数归杳冥谁如管夷吾九合先同盟次韵叶左丞见寄先生少英发身爲国元龟玉堂动敏翰诸老难莫追向来三折肱举世推良医小试经纶才艰难佐筹帷忧时傥失声舍我今其谁巖栖分麾去鼎食羞嗟来忧乐有大者得䘮良小哉霣心惊地坼揽涕祈天囘愿言国步肃追理边隙开絜身未足道王孙眞可哀幻缘东卽西妄境白成黒那于土偶间平地见佛国云山乐未央岁月嗟何及恩雠一快意声利多慙德名成复逃名飜恐钟鼎勒胷中浩无垠冨贵公自有厌居廊庙荣戯习村野丑荒山披石林它年齐岘首杀鸡侑晨炊炰羔行社酒此乐应独知世味难可口仗马失刍豆那顾一榻横小儿衣挟褚老妻钗堕荆心事独炯炯眼力双荧荧君恩未报偿浩歌託沈冥上天不难知谁能讯青盟希颜提举愽士谒叶公左丞于石林公遗之诗属余次韵刘侯磊落人中豪半生尘土略如我酒酣气与天低昻长笑拘儒费膏火虺隤一马上高岗怪来喜色犹扬扬探得骊珠携满䄂明月挂空无价偿夹竹桃花摇摇儿女花挺挺君子操一见适相逢绸缪结深好妾容似桃蕚郎心如竹枝桃花有时谢竹枝无时衰春园灼灼自颜色愿言岁晚长相随𧖟吴桑成绿隂吴𧖟盈翠箔阖门障风雨荒祠动村落千丝爲衣被一茧自纒缚杀身以成仁此计殊不恶松下追凉佳哉十八公凛凛廊庙具大匠偶未收苍髯郁如许根盘曲磵幽势宅层崖阻清风自扫门当伏不受暑顾我萧散姿本是山中侣出逢畏日长只影无地去偷闲萧寺游淸隂直修庑人交先浩茫径造不我拒斗酒起自行开怀爲延伫寒绿浸杯盘劲气逼牙辅语巳心地凉外热宁足御公家绿骨蛇千岁穴深土何当供晨餐散我腰脚偻它年听飕飗危冠挂神虎此意亦大奇勿与夏虫语沈忠敏公龟谿集卷第一终沈忠敏公龟谿集沈忠敏公龟谿集卷二沈忠敏公龟谿集巻第二律诗呈唐子朙同年饥来驱我出蓬蒿鬓影鬖鬖舞二毛黄甲浮名夸俗子白丁结习数吾曹老盆贮酒心犹徤嬾架抛书趣亦高万事含煳自堪乐不须持板念徒劳摄尉归安呈江嘉无地诛锄一束茅清吟端作反离骚奔波且复同香尉萧散还须似马曹名下迹公初定价暗中索我便矜豪文章论世宁论晚肯慕群飞辄仰高小雨小雨帘纎未肯晴勒囘花信待清朙冷官何预芳菲事空听春禽作意鸣清朙日晚晴正好园林借落英细风吹雨湿清朙墙隂旱渴休无赖自有鸣鸠解唤晴舟过荻塘野航春入荻芽塘远意相传接渺茫落日一篙桃叶浪薫风十里藕花香河囘遽失青山曲菱老难容碧草芳村北村南歌自荅悬知岁事到金穰夏日书事洗竹明新牖䟽泉理废池破砻炊玉粒钓影鲙银丝假寐抛书帙蠲烦泥酒巵空余八角扇嬾惰不能持秋日戯呈蒋达可检讨西风摵摵舞庭櫰沈李浮瓜事益乖不饮竟逃官长骂长年唯厌太常斋已看帘幕辞归鷰犹讶池塘沸乱蛙坐想臞仙遥集处应頽醉玉泥金钗同官用仆秋日诗韵述怀因复和之荷锸相随死便埋达人于世岂长乖囊钱拟定文章价瓢饮聊甘祭祀斋儿辈那知群野鹤我曹宁复问官蛙何如细瀹烹茶鼎日向松隂爇乱钗从刘殿院借书骨寒冝伴列仙臞欲喜依刘计未踈自昔暗中人易记到今名下士非虚欲从给事论竒字拟向中郎得异书愿借牙籖三万轴为公一一辨蟫鱼过徐氏庄居只着南冠不着缨掉头防我问功名数椽茅屋有时漏一墢野田无具耕酒地定能容胜践墨畦终拟过平生扣舷归去蒹葭閙后夜相思看月明与道按田至湖山有诗凡九章次其韵行尽郊原指掌平乱峰争耸髻鬟青山家不识高轩过惊走儿童戸半扃右游天平山瓦皷喧喧殢土龙纸钱零乱野祠中谁能向此分余沥润泽焦枯不计功右白云泉出郭有余适到山无限清野泉依井落古刹并湖成水鸟闲中趣风松意外声问僧知此观身世若为轻右题灵源寺风埃满眼作凄凉招隠空山此计长祇恐误随云出岫不如专以醉为乡右云隐轩仙去遗踪亦漫留羽旗那复肯来游欲知洞府烟霞邃漠漠苍崖面橘洲右题林屋洞口闻道藤萝一一攀要穷佳处识湖山青琳宫阙当西崦应费巾车数徃还右题灵祐观山嵴层坛古松根曲径微衣冠久已化殿阁自相辉乔木交加合闲云自在飞无端雪髯老犹效鹤重归右毛公坛观我欲玄关谁能供逋客相将持綵囊珠露满苍柏右题上真宫湖光奕奕洗浮埃古寺重门相对开献供秪慿山鬼去问禅时有野僧来老农借釡争炊荇痩鹤飜堦自啄苔令尹定能占岁事为捐逋赋小徘徊右题华山寺过徐氏郊居林梢眇眇堕斜晖剥啄还来扣隠扉门巷劣容居士屩尘埃不到野人衣恰当夜甑黄梁熟盛供春山紫蕨肥侍坐无人只山月两翁相对自忘机到呉三载故乡别归帆恰到呉食寒新火换天阔断云孤酒市仍依岸渔村远带湖碧山千万叠翻忆梦﨑岖感事鬓毛端欲改岁月竟相侵薄宦颜难彊穷涂感易深旧交多得路古道罕知音吾事政如此飘零违寸心旦日趋府紫箫吹梦断起视斗阑干痩马踏残月单衣中薄寒锦囊那复佩革带顿成寛浪逐官曹底更题敢自安次韵秀守苖郎中喜雨旍斾传唿起伏龙雨翻枯泽已全通招唿急吹添秋思袪逐骄阳助岁功蝝子有知先避境葑根无着尽浮空老农自笑豚蹄祝恵政流行盍娄丰次韵卢宪小雨狂风初作恶小雨似知时破睡心长折唿愁眼易饥勃姑穿渡急鸦舅出林迟春事今如此幽寻有底期雨不止已看城郭半浮楂水戽聨翩接渚涯天意若知民意切停鞭且知阿香车新春书事早岁惊逢上苑春蹇驴朝踏落花尘只今嬾问芳菲事桺眼相看也笑人次韵卢宪春意少陵花恼便颠狂天与多情付此郎宿露园林莺舌乱暖风庭院蜜脾香闲愁几欲萦春事幽怨还能入醉乡应断玉楼双望眼便须催促理归樯清明杏火烧空泼眼明游人荡桨渌芜城山歌惯习呉歈调水戯终含楚些声草满池塘春涨浅鷰归帘幕午风轻踏青旧约谁能问已喜年来粥有饧报中有盛年休官者感而赋诗中都如海士如鳞乘鴈双凫亦见驯林下已无长徃客江头谁伴独醒人因循傥使能成事彊徤何须便乞身但喜高风激頽俗要令钟漏一畨新有怀山中可奈风埃老客游故山归思日悠悠轩裳结褁非吾事野性从来在一丘冠巻尘埃亦谩弹勒移终复愧家山它年猿鹤应相笑勌羽卑飞久未还次韵宏父喜雨黄垄初看巻麦禾老农还复厌晴多四郊戽尾开新渎一雨苗根长旧科已发政声归召杜更惊诗律鬬隂何王孙欲识田家乐水乱沟塍涉可过行简以曽守韵见贻复和一篇续经无复补嘉禾老去忘怀及见多摘尾簿书宁问署㸃头章句仅成科求田下泽吾行且招隠空山子谓何千万买邻真左计一丘端约老相过申应时以图寻山图所载湖之西溪也为作二絶句王维买宅先成画申子寻山亦载图它日真能营小筑此山佳处着侬无故国山川真可老十年尘土负归期而今更笑申夫子似我平生费梦思客至具饷庖中止有豚肝客不食三九家风故自寒朝来馔客到豚肝不须凖拟供涂灶口腹那能累长官次律兄持节燕山且调两河兵赋喜而作诗伯也吾宗秀心期万里侯燕民方筑郡汉使果鸣驺更借牙筹计聊寛玉座忧平生挥翰手此意莫淹留中年情绪恶逺别信音疎闻道隂山路贪迎使者车骑羊厌鸣镝佩犊欲扶锄愿上需头奏烦苛一切除喜次律兄见过大艑轲轿许暂畱一樽相属话牢愁封胡羯末名终在许史金张迹浪投遵陆渐看鸿鴈集在原当记鸰求它年㑹有相从乐泛宅浮家万事休倦夜独坐苦无赖开轩怀抱空徘佪帘上月淅沥竹间风清影迷篝火哀音咽砌虫怪来寒次骨霜气已冥蒙单颜徒以盗失邑被谴赦令复官喜而有诗次其韵千里风雷起放臣反骚端欲陋灵均宦情遽逐鹏程远喜气犹惊鹊语新它日钟鱼应落梦半生尘土未酬身㑹须更整青云步徃事当令问水滨土人腊蛙见饷为作此诗此族知何族生涯一废池似能矜喜怒那复辨官私暑雨浮萍閙秋风牡菊迟肯嫌同腊䑕小嚼为纷披送别老觉交情重贫知世路高相看心已折此别梦应劳未用脂长毂须听咏大刀平生故人意能费几绨袍庄子经解官作二诗道别有江湖蓑笠之句次其韵兼叙离索雨余千里见秋毫绿涨西陂涌浪涛桂楫兰舟惊送别箟象齿记分曹官游莫谩嗟流落人事方将困驿骚亦欲江湖理烟艇不知何处可容篙自许论交絶比周向来倾盖喜同流俗间久矣无青白客里终然有去留能事要须槃礴臝词何必畔牢愁看君跃马章台道肯为沧波梦棹讴秉元以按田至村落有诗次其韵竹戸连村闭官何此榜舟蒿莱半残垄风露溢清愁试为歌田畯那知饯蓐收老盆如见领应作小迟留巖桂小轩巖桂露香干秋蘂扶踈碧玉寒章句那能如许様夜深浑作月中看次韵行简北城登眺述怀东观无人数伏虔一臞尘土独凄然高情自欲侵天半清梦何由到日边顾我书空嗟咄咄知君扪腹笑便便登高怀远无穷意故合舂容赋大篇行简释奠学官登北城眺览有诗尝次其韵再和二章奠币儒宫已告虔城楼远想独悠然隂隂古木囘潭外渺渺平芜落照边野色向人聊妩媚笻枝入手自轻便兴来不暇寻思嬾酒后狂歌定几篇当年蜡凤识僧虔晩岁相从意惘然更笑𥪡儒多败事稍闻上郡已开边酒醪穷巷谁能载简牍平生自不便风月两溪真可老待收功业付诗篇曾守置酒月波楼以张倅至有诗命坐客同赋词语平生故自芜登高重愧赋成初诸君此处识老子右衞向来烦长舆波上旌旗飞退鹢楼前歌管出金鱼囘栏后夜同延月直下方池可更䟽夜坐娟娟微月小牕东竹里寒声啸夕风孤客坐来惊岁晚推愁不去酒杯空虚堂夜寂自神清更仆无端倦触屏多谢短檠随我老更温檀火校黄庭曽守病目以治法与之有诗见贻次其韵闻道牙籖检校频昏花错莫乱惊尘未须止酒妨投辖便可捐书当徙薪肘后有方余几所眼中无障更何人须公旧观神明复凖拟花前一笑春次韵曾守立春席上七絶句泽国春归早连门竞筑台夜来风力峭踈片半飘梅晓冻穿流急晨光照火新四郊和气合歌吹待班春花光浮翦胜酒色动彫觞欲识邦侯喜眉间照席黄跨腊才更岁经宵併是春黄堂清讼缿欲助发生仁日应东风转春随北斗囘不须邹子律余暖到寒荄晓卜农祥正遥知岁事丰小桃如有意欲吐故时红曲席纷罗绮中腔度管丝欢声连万井一一拥春旗月波楼突兀晴楼压郡城楼前波面縠纹生何人合作佳从事来伴胡床看月明㑹景亭桺株高下隔桃蹊万顷烟波似渼陂画手无人皃平远小亭风冷立移时次韵杨县丞见寄双瞳炯炯四筵倾少日才堪赋两京花县署曹聊试可鳣堂传徳尚流清横琴勿冩峩峩志引水当令㶁㶁鸣后夜扁舟同泛月野田端见绿芜平次曾宏父韵小雨经旬户不开隔墙青子满江梅幽禽叶底如相识睥睨空庭欲下来三楚浮魂不可招梦游赤壁夜停桡朝来快读黄州赋犹喜周郎得小乔微官似有不如无老去因循负壮图但得诛茅三畞宅世缘端欲付轩渠未用欣然念可人世间那有白头新出门更复推葱麦笑杀扶风井大春曾宏父作诗别行简索仆同赋俗间忘胜践客里度春愁拄颊真狂计焦头乏远谋刚踈徒自许徳怨浪相求奏乏三千牍诗慙一百筹岂能资宦达端合办归休遣兴鹅儿酒销魂燕子楼枯笻青草渡老屋白苹洲此意无穷乐今怀未满忧转喉宁问讳绕指叵思柔二妙看腾踏频年叹滞留花时闭深院云际渺轻舟应念骑曹掾平生信谬悠曾宏父将徃霅川见内相叶公以诗为别次其韵以自见客里思家且罢休无聊怀抱不禁愁时鱼苦笋过百六又到一年春尽头肠断故园春到时浇花日日遶芳蹊而今梦逐东风去小榼深杯手自携两溪以南无数山兴来径造无时阑空余日蜡几两屐日暮云深天小寒隔溪花桺自无赖烟淡风微恼杀人走向西家覔酒伴芒鞋竹杖去寻春墙根啁啾百鸟閙最爱乳鸠来唤晴日永春闲深院落渠能便当管絃声扬舲送子下苕霅系缆沙头多桺株十载风埃老行客不知鸥鸟记人无前溪溪头玉色鱼羊酪岂可比鲜腴江黄㑹中有胜处徤步走置烦长须野店山茶亦可口试歊松火煮石泉相逢故人如问讯但道老去多烦煎翰林胷中浩千古笔头戯作江海潮子行造膝可问法门前烟浪拍溪桥邦侯言语妙天下学海故自吞百川传杯击钵尽具眼醉中莫谩思逃禅舟中即事逗帆风借力入坐水浮光村落知多少邮亭自短长跳鱼吹暗浪浴鹭耿残阳又是吾庐远相看思渺茫舟过北塘袅袅轻飔动娟娟佳月升岸回双树暗村远一灯明过鴈参差影跳鱼拨刺声停桡且勿去吾意不胜清羞墓富贵因人徳未酬绣衣归去竟何求荒坟三尺斜阳里千古徒增女子羞舟次呉松江棹发鲈乡晩频经桂子秋嬾投青玉案政弊黑貂裘水落喧渔市云微办橘洲五湖烟浪静谁复泛扁舟呉江阻雨过豁然阁次周廉彦韵花鸭唿群自拍浮何人簑笠在孤舟半生已负江湖约不为经行肯蹔留蒙蒙小雨麦秋天江上人家欲暮烟行客未能忘胜处系舡来伴白鸥眠我本三生一散人翩然小棹五湖春何从便结沧浪伴缨上而今有宿尘灯上人頥斋道人小室要观身兀坐蒲团莫欠伸纵有诸天来应供灵龟纳息自为真次韵江元夀题宁境寺湖光亭客行终日厌区区蹔借晴光照坐隅水漾龙鳞浮窣堵莼开雉尾供伊蒲欲随渔子飞双桨似与仙翁在一壶目乱风埃知有几肯来幽处濯缨无舟中闻元用遂魁天下士论归之輙成五十六字呈宏父车马至中都当举似也翰林发策冠诸儒再世重归汗血驹醉后挥毫凌月窟梦中插翼上天衢半生怀抱吞余子一日声名振八区归去玉堂清夜直也应怜我老江湖呉门别曾宏父招手湖山初识君眼中已复见轮囷清言自是一时杰豪气欲无千载人客路临分随梦逺老怀论旧觉情亲心期不免功名逼傥记江南草树春还憇湖光亭复次江元夀韵羊酪莼羔本异区江湖随俗语娵隅紫鳞拨刺冲文荇翠羽翩翾过緑蒲舴艋兴饶青络马笭箵自当紫微壶丛书校罢频搔首天末孤帆去欲无次韵钱徳初九日旅怀三絶西风江面荻花秋鲙玉频年念昔游客帽只今无地落黄花满眼谩供愁登高虚欲夸能赋乐事何曾副赏心斜日孤云两愁絶一觞聊为盍朋簮浊醪自称和山药小令新能坼水花况有阿戎供细雨岂知秋思满天涯过嘉禾野塘木末孤烟起夕炊茅檐直下钓渔矶苍茫远水连天碧一叶短篷何处归仆夫自燕山来云有次律兄书被盗失去投晓平安使仓皇扣倚庐修涂幸及此细语问何如云自三关道曽持一纸书﨑岖经冦难只影到乡闾杜季习游恒山谒府帅刘公辄次刘彦常韵作二诗送之勇徃都忘去路难胷吞螭虎气桓桓呉头楚尾三年梦塞北江南五月寒痩马系门留我别明珠携袖许谁看书生自有西江量何止能濡舌本干上相平胡不作难已开亭障彻乌桓公朝问罪知谁敌穷虏要盟故自寒熢燧报安千檄肃羽书飞捷万人看书生梦想从军乐隽语铭功墨未干董罙大有诗纪呉江豁然阁旧游索仆继和湖隂旧雨记重来小阁深明傍水开螮蝀横空桥倒影琉璃拍岸浪成堆胜游君复羮鱼婢幽屏予方饭芋魁遥想经行断堤曲野花漂尽雪玫瑰次韵河阳张先父秀才云踈日薄九秋深故国悬知咏稾砧试拂青萍怜气在更携绿绮觉尘侵浮家泛宅三年梦临水登山万里心小骑羡君盘谷去肯如思越费清吟託长兴呉宰僦居一区无地可经营宦牒东西寄此行问舍它时聊尔耳浮家今日太劳生肯将口腹累安邑正欲絃歌闻武城为我三间卜茅屋夜深来听读书声寄次律兄学士柯田山新居柯田一曲抱清湾两角孤云拥髻鬟猿鹤惊心招旧隠桑麻掠眼接通阛似闻小筑终年就应是幽扉尽日关为报添丁护鵶觜夜寒归梦遶家山沈景修宗博示试院书事二章次其韵巖谷何人叹久幽纷袍一一赴兼收㘅枚尽欲成坚敌怀璧浑疑忌暗投独讶终篇惜鸡肋更须添烛校蝇头文章到此无殊律共赋菁莪汎汎舟探帘山鸟一声幽斗觉晴光烂不收好梦已寻江上去清篇更许坐中投欣逢阮籍开青眼肯学虞卿赋白头闻道月波春色满好携行客住行舟次韵院中四絶句行尽江山不记村却随花信到重门也知春色娇无赖取次先来绿草根一尊相属语黄昏密雪飘零正满门记得江桥囘马处冷香应断玉梅魂要知春色到池塘深院无人午梦长已觉此身便静乐自温檀火炷炉香荳蔻梢头春意浓轻狂无奈赚花风今年拚郄寻芳晩凖拟残枝占晩红石壁寺山房即事云根斸翠接山椒小筑初营一束茅未放野泉萦曲磵旋移寒绿引春梢望断南岗远水通客樯来徃酒旗风画桥依约垂杨外映带残霞一抹红石壁寺山萦细路走修蛇峭壁连云只藓花木末忽看幡影乱马头初见殿隂斜回廊迤迤穿危峤侧涧娟娟露浅沙秀色可餐吾事办粥鱼茶板莫相夸无言颁政以诗寄行简輙次韵鑴磨文律似攻驹十载相从亦数予巻白欲倾东海酒闭门贪钞北堂书风烟入眼山围座鸥鹭惊心水满渠此乐定非公所有为闻鳌禁席频虚平生狗曲视骊驹妙语琅琅独起予酒面那能伴从事笔头飜欲戯中书官曹似是惊莲幕问讯何如念石渠只恐浮名不论数要须人识士非虚行简用前韵见贻复和酬之岁月如驰鬬隙驹星星着鬓故欺予身冝丘壑长经梦语到轩裳輙废书局步共嗟妨远趾清沟自觉映污渠黄麻白简公心事此去声名定不虚过卞山次韵朱仰止涧亭絶句曲涧潺潺隐石堤玉蚪双引戯晴漪相思后夜添清絶木落山空月半规环珮琮琤落断崖水清石痩没平沙幽人散䇿经过地草阁柴扉趂水斜昔年昔年寻贺老同泛越溪航雨发千巖秀风供五月凉目因秦望断心为禹祠伤闻道东湖地新来足稻梁秋怀二首庭柯脱翳叶归翼断经过水槛清渔罟风櫺响药罗傲霜荷柄少团露橘丛多秋色遂如此愁成今几何林梢吐寒月清絶不胜任蛮榼慿谁共胡笳秪自吟探帘风似翦切户斗如斟何处行舟动澄波自委金即事卯酒賸浇胷礧磈晨梳聊理髪鬅鬙方床自岸乌巾坐欲校黄庭嬾未能秋日闲居茅屋秋风斗破除萧骚浑似浣溪居青山侍坐从吾好黄帽笼头与俗踈赖有园官能送菜可无溪友解留鱼从今輙莫惭枵腹一饱须烦插架书送卢左司赴阙舟中口占胷中渺渺九梦泽笔底滔滔三崃流自合勲盟真易与谩囘诗律付冥捜平生所慕李君御今日聊登郭泰舟去矣相望重搔首百年心事小迟留野外罕人事野外罕人事虽贫心自寛霜𬞞供绿节社酒泛黄团日落归牛近风微宿鸟安展书遮老眼灯火砌儒酸过竹西百折清湾抱野田竹西风物故依然归牛更背斜阳去牧笛一声吹暮天赠老禅霜根刺刺猬圆颅犹倚禅床听木鱼底事世缘能老我到头尘事不关渠磨甎几日能成鉴闭户何人欲造车若有小叅重问讯试寻消息向真如成士瑴校登真诀垂就为作此诗问讯硬黄亲校大还书巖石相看已甚臞㑹遣五丁供给使聊烦六甲奉庖厨仙风自昔人何有灵气于今子岂无知得茅卿近消息应骖白鹄到清都谢葛鲁卿雪中遣介送酒雪舞白衣朝扣门一车送酒借春温寒威任减东阳带和气全归北海尊应为半生怜麴蘖更留它日燕鸡豚是中可饮公须记报字如鸦醉眼昏沈忠敏公龟谿集沈忠敏公龟谿集卷三沈忠敏公龟谿集巻第三律诗正月十四夜观灯南寺子虚有诗次其韵兼呈骏发次颜娟娟佳月挂南楼萧寺真成秉烛游火树忽惊新节物春衫不趂旧风流公方高卧追三巳我亦狂歌发四愁为报襟期得名胜何妨着处一开眸再用子虚韵和呈骏发次颜灯市烧春接郡楼岁丰人乐事遨游繁絃急管方连夕痛饮高谈自一流短帽纵堪陪胜赏长檠那解照牢愁归来卧对西牕月独想清光烛电眸十里笙箫沸市楼已占风物两优游人从月窟开青嶂灯挟星河映碧流曲席深杯成径醉长廊古寺溢清愁暗中我亦知公在彊对兰膏为举眸子虚复有诗再次其韵谁能延月倚危楼细履相将偶当游倦听山歌怀旧俗闲看水戯溅寒流灯光竞作千门晓酒力微寛一掬愁明日八分疲阿买诗馋元只在清眸次夕雨作用子虚韵奉怀次颜知鱼轩小集夹道缯山耸蜃楼小轩终忆数条游月将人意十分满雨入溪光一派流静听屐声喧夜市旋挑灯灺醖春愁闭关不问隂晴事时怪玄花掠病眸别群从十年劳远梦今日又征鞍雨入花梢困风生麦浪寒飘零逢酒怯老大别家难去矣功名事终须把镜看瓜步唿声渐逐潮头远帆影低随日脚斜已喜扁舟近瓜步江鸥无数立寒沙将达行在所潮落江城暮帆开一苇轻云屯六龙驻天近五星明率土朝方岳何年洗甲兵君王似光武折箠看昇平陈子尚博士休官还京口作此诗饯之勇退曾无屋数椽挂冠神武便飘然陶潜去家一百里张翰收名四十年平世深知还有几少时徤决已无前侏儒饱食堪羞死莫浪狂言为着鞭西风江上荻花秋鲙玉频年念昔游世事真成一可恸身名那问二冝休公卿礼饯何为者僮仆欢迎有此不鬓影毵毵纷翠葆晓来钟漏亦怀羞得家书国步犹艰棘不堪频问家霜毛失翠葆蒿目乱玄花孤客知时节殊方度岁华干戈就休息归理邵平瓜观琼花千里随河走浊流樯乌东下指迷楼春风帘幕今何在只有琼花伴客愁即事和卓彦翼曈昽晓日上帘旌帘外幽禽作意鸣唿断故鄕千里梦起来搔首问归程即事造物劳人亦懵哉又驱疲马上崔嵬经从野店初尝笋行尽江村始见梅千里短书先梦寐半生多难足风埃桔橰俯仰成何事已念渔蓑归去来次桐庐决决溪流不满滩独怜舟子上风湾日斜指㸃西村渡竹户茅墙趂碧山吏鞅萦人未许闲当游聊复到春山倡条冶叶无风味頼有寒梅醒病颜于潜道中首路潜溪驿鸡声欲曙天蓝舆冲宿雾栈阁寄层巅高下林端屋横斜石罅田野泉随处有草木尽苍然新城道中马蹄随意到囘首隔南冈日落鸟犹语春归花自香长红媚幽谷新緑涨囘塘假榻知何地昏钟出上方宿叶璋桥庵舍渡涧穿林夕未休野人篝火引前驺惊从略彴滩声急喜见屠㢝草盖修云卧自惊魂梦冷星驰先恼肺肝愁乞身老我双溪上记取端能赋远游水阁小憇云气昏昏雨脚垂客行终日勌犇驰竹间小阁临清濑俯槛观鱼立许时祈门道中遇雨了事痴人有底忙箯舆勃窣到南冈樵风槭槭群狙喜山雨萧萧万木僵谷底暗分冰涧落舍旁时度野梅香殊方岁晩多悲感归老丘园此计长东西二林寺湓浦维舟访梵宫香炉峰下暂从容重来不为二林景永远禅师有旧踪在昔得名齐连墙亦共蹊修篁同碧嶂寒熘合清溪阁影高低并钟声左右迷游人俄省悟东即是林西游人多入东林寺将谓西林景不如我䇿短笻行半日水声松韵更清虚千秋岭山河四塞限中原篱落而今不复存豺虎昼行何日息但余征戍满荒村吴越江南絶壁间可怜争国似蜗蛮百年父老陶王化尚记流传一醉颜次韵郑维心腊月十六日有作国难更频岁胡尘动四溟豺狼饱吞噬溪壑变羶腥黄屋无安所清笳不忍听使臣归路阻恸絶鬓星星朝廷归叛将关塞失签军铜马犹逋命沙虫亦占群上心存庙略兵气乱天文谁挽斜河水通宵洗赤氛血战遮东道今谁庙食双无人扞彊虏纵马饮长江冦掠元干纪兵临反诱降将军自不武惭色上旌次韵避冦二首穷途厌迁次岁晩惜分携茅舍荒村北柴门曲港西鸡豚蹔同社桃李旧成蹊那得干戈定浮家着两溪宦游成屡却戎垒怅频遭闻诏趋吴㑹经途事董逃心期纾国难力欲挽人豪漂泊多危涕真成失木猱游城山夜归泛舟南溪杖藜寻胜款禅扄归去扁舟伴月明卧树低摧山脚转跳鱼拨刺艣牙惊烟埋桥影双霓断风熨溪光一镜平聚落半空无市井在亡灯火短长更次韵李通直题慈相寺雪月亭曲槛飞甍介碧空尽供胜览属禅翁苍藤翠木四围外远水平芜一望中幽鸟林梢鸣不断乱云天末去无穷素娥青女今何在归步聊乘两腋风扈御舟泊钱清江口值雨打窻悉窣连江雨吹柁呕哑拍岸风篷底醉眼那得穏时闻鸡唱梦魂中法驾亲巡海上还钩陈万骑列江干潮生风熟楼舡过雨助洪涛失故滩过平望未办扁舟挂绿蓑人间何处不风波终须径为鲈鱼去笠钓归寻张志和次吴江水阔风豪浪拍天鱼龙戯舞堕馋涎寻常行处多飜覆看我孤舟得穏眠小邑萧条兵火余狐狸入市自相唿茅墙竹户斜阳里十室生涯久已无冬至遇雪题明因寺僧房宦学差池已倦游一犂真欲老西畴天公为作丰年信更喜将军入蔡州遥想燕山落大花更堪直北渡龙沙六师挟纩怀轻煖取日谁能反翠华方允迪隠鸬鹚谷江子我子之刘希颜行简皆徃依焉爲此诗寄赠脱叶惊飞海角秋君王虚伫急良筹列仙山泽底无用孺子沧浪渠不忧百鸷可能如一鹗二江知复带双流渺然相望暮云碧兀坐蒲团搔白头八月十七日扁舟渡钱塘江一言初欲寤明君去矣终縁丞相嗔凫鴈江湖真我辈龙蛇山泽定何人市中未识冯延夀门外已唿祁孔賔尚有忧时心未歇西风吹泪湿纶巾沙觜波生柁脚开扁舟老去许归来风帆一㸃日边下雪浪千堆天际回城郭荒芜迷旧隠江山寂寞冩余哀此心元自无机事寄语轻鸥莫见猜允迪招行简卜居鸬鹚谷仆意羡之作诗送行兼以自见严陵滩下鸬鹚谷闻道元英旧隠庐鼻祖名高诗格在耳孙才杰宦情踈漫山松桂鴈行立入邬茅茨星散居知为刘郎赋招隠莫教花落到通渠少日长怀社稷忧怪来饶舌谩多仇风尘冉冉百年老霜雪萧萧两鬓秋不办痴床供一笑方营隐谷赋三休添丁䕶得金鸦觜佳处端能着我不维心过邵子非溪亭夜话有伤时感旧之作索余次韵官仪全复汉盟㑹竞尊周郊野多戎垒衣冠半客游地偏朋旧鲜人老岁时遒莫厌经过数相看又麦秋朝廷䇿数马冦盗谷量牛世乱思竒画身闲喜胜流鹓鸾霄汉侣凫鴈稻梁谋得趣皆为达那能陆盪舟闻道津亭集青灯夜色浮鹳鸣惊独鹤鱼伏避群鹙月澹帆归浦风腥网挂洲语深投匕立此意得无忧虏怅师频衂民穷粟屡捜㑹须夷䘮乱宁敢厌征求黄屋中天立彤弓几日酬寸心终耿耿不独为春愁心事空牢落身名盍罢休得闲羞彊聒避谤巧淹留老矣嗟如此谁欤问以不傥容亲杖履不拟向丹丘刘希颜持节按县招维心舟中小酌次维心韵大艑浮溪曲华旌暎道周劳农才彻警问俗偶成游王事今云棘官称古号遒正须哀疾苦輙莫诧防秋随处喧铜马何人炫木牛轻捐小山句急捍大江流行迈心疑醉周爰事喜谋招唿隐君子高浪兀虚舟故国真如寄余生宛若浮巢鸠不䕶鹊池凤肯容鹙老木低春水孤花带晩洲杯行应酹我知复念幽忧山林怀独徃图史纵旁捜此士俗间忌吾侪句里求大篇终寡和小酌漫相酬脚踏溪流乱端能醒客愁大邦通间道小县得中休交分伤离合王程惜去留索居埀老矣剧饮尚能不倦夜评今古谁怜貉一丘子虚航重湖之险远过山中輙次维心韵以谢客里伤为别相望岁一周冕旒存异顾丘壑老英游忧国心长折惊人语太遒年来有公事合眼注春秋小牕眼蝎虎败壁上蜗牛老树隂埀合前山翠欲流狂言违世用彊饭了身谋不谓轻千里能迂访戴舟此客今那有迎门喜气浮心闲清似鹄眼浄凛如鹙尘榻开蓬室风帆巻橘洲襟期适相契一笑发群忧寳历方重启英才必尽捜题舆偶淹泊牓道㑹营求浪漫贫逾适经纶老未酬云林得携手切勿志穷愁暮云凝远碧覔句拟汤休不分千山隔才为十日留高风谁继者清梦自惊不闻説星躔动何人识太丘次韵学士兄见一亭自称居士拟香山只影江湖得暂闲大隐可能追褦襶小亭聊欲对孱颜持盃有月同歌舞䇿杖无人共徃还闻道修篁解新箨宻遮门迳不须删尘土败名如败敌云山招隐似招降谩倾鲁酒醒犹独聊发吴讴调本双谁念佳人在空谷自同渔父老清江它年对榻分余地风雨萧萧夜打窻次韵学士兄述怀故国风烟素已谙结茅端欲占重岚聚蚊那肯追金谷号虎真成赋石龛阨运经过度阳九幻生颠倒识朝三它年自有鸡豚约小阮新居卜道南葱麦推还井大春拂衣归伴卧云人胷中歴歴蟠三略肘后时时校六淳已作移文排俗士更将要术混齐民知闲聊复求闲地岁晚功名恐逼身次韵黄子虚所居随缘堂应羡扁舟泛五湖随缘卜筑伴樵苏青山衮衮成嘉遯华髪萧萧负壮图松桧鶱腾元自植鱼龙吟啸巧相娱清宵背立巖前月大呌三高更疾唿次律兄饷鱼鱼不至而诗至颇类南海使君送酒輙成二絶一笑而已赐茗少分以报厚意慿虚公子骑鲸后乌有先生控鲤初可是凡鱼亦仙去空余一纸腹中书先生远饷锦鳞鲜剥啄扣门惊阿连只有珠玑落牕几空教口角堕馋涎尚方小凤睗精芽戯比琼瑶报木瓜梦境纷纷非实相徃烦钩起睡中蛇晓过邻村推枕梦初断篮舆踏露行岁登人意乐风急鴈行惊曲涧哀湍㵼危桥独木横清霜莫欺客云日自晶明即事鹊噪空庭晓霜明百尺楼连枷响晴日遗穗落平畴黄菊踈篱晚丹枫别岸秋怡情有底计开瓮玉蛆浮竹树参差合溪流半隐扉雨昏鸠妇閙风急鴈奴归䇿杖循沙步褰裳到石矶游鱼吾共乐身世自依违过梅知宫东轩舍南舍北花无数眼看游蜂上下狂风信晩来帘额动黄庭相对一炉香允迪遣书问讯并寄示与子我唱酬佳句猥及微踪辄用庐字韵为二诗以报嘉恵泛爱何人枉素书银钩奕奕到田庐朋游久许贫方耐宦学空怜老更踈囘鴈峰前应梦到放龟池上也斋居相期保社同香火口祷功名乞与渠不从吏议污丹书恩许怀章返故庐投老有缘知分溢排姦无术愧才踈胜流踊跃闻归櫂妙语吹嘘慰索居怀望北辕心已折忍将时事付轩渠书怀二首应俗由来嬾谋身尚敢先栖栖从见嫉仆仆岂能贤骏马常追日方舟可济川人生各有趣心目相怜暗中人易记名下士非虚此道慿谁办它时或自如真能食万户定复愧三闾富贵虽吾有当令功可书事业贵不苟声名难预期功非冝食肉道岂忘羮藜政恐仪无舌那论纬有髭汉庭今用少览镜独何爲刘希颜提举见过出示卞山居二诗次其韵偪仄风尘际分携岁月赊向来闻避地胜处偶爲家对客谈锋鋭忧时酒量加中觞莫辞醉囘首又天涯小别千山隔相看一笑温丹心猎风斾华髪粲霜根鸭鸭争唿伴鵶鵶自识村更须判剧饮落月倒洼尊张仲宗有诗怀归因次其韵勉之相逢无日不怀归又是春山听子䂓休叹豺狼迷道路似闻貔虎仆旍旗那从薄俗求青眼还向高堂念白眉南望孤云应目断殊方岁月易推移南北山探梅俱未花维心从家圃折数枝以饷坐客盖半开矣㑹次律兄有诗辄次韵山北山南雪意忙梅花未肯闘寒芳悬知小圃争前发为折踈枝分外香故国年华惊晼晩老人心事伴摧藏更看末上传春信倚杖空怀迟暮伤次韵郑维心探梅未花木落山空不着行寒梅长是占年芳未容霜女窥孤艳定恐花神啬旧香竹杖穿林聊问讯槿篱萦路巧遮藏谁能折寄江南恨北客相看摠可伤闻道年时醉一觞野梅飘几荐余芳兵尘不碍含生意花骨犹存底死香入夜从教月浮动争春空被雪埋藏慿君妙句先催发调䕶髙枝莫中伤复次韵呈维心拙涩不工当为抵掌岐亭幽梦堕微茫百草先春自不芳山雨压低临涧影天风吹下满林香梨花少韵非俦匹竹叶多情故歛藏长记江桥闲立马落英谁扫重情伤粲粲踈梅短短墙骚人长恨失遗芳低徊草棘精神透彷彿关山魂梦香月淡乍看清影乱春深终恐緑隂藏岁寒为尔添愁絶倚树微吟亦自伤次韵维心忆梅野花飘尽江梅发为报先春一信芳近水踈林风格老故山归路梦魂香雪霜贸贸添愁絶蜂蝶纷纷预屏藏折寄慿君唿徤歩生枝莫放手痕伤次韵行简怀次律兄门对青山水缭墙隔畦花卉尽流芳浇胷快㵼鵞儿酒袭鼻长闻柏子香夜雨对床成契阔晩云归岫识行藏抽身未试平戎略空为忧时倍感伤邵子非谓予有天台之行见贻以诗次其韵巉巉老气郁青霞过我依然醉帽斜为説惊魂招楚些忍闻悲曲动胡笳扁舟犯雪来何许徤笔凌云语益嘉莫笑海山风引去要寻源上问桃花次韵刘希颜蜡梅二絶仙衣曵紫练裙黄天遣清臞胜国香月上小牕寒影动不禁风味恼刚肠翦成香蜜缀踈枝度腊争春已恨迟清夜无人花睡去小园风露更相宜次韵雪紫箫吹断玉梅魂梦入江南几处村半夜落英飞不定旋添清絶到柴门月下独歩娟娟微月小庭西月下幽人影自随赖有寒梅伴愁絶一枝清艳耿踈篱次韵次律兄除夜述怀此身传马与时移过尽三余又一归野炬占风迷夜色村肴宿岁待晨晞鬓华老去能余几心赏春来转觉非惭愧君恩许闲佚食蔬那比首阳薇饯岁邻翁席屡移拍歌犹听夜深归尊浮冻螘霜逾重林噪寒鸦日未晞剰叹飞腾怜杜老过为孤愤陋韩非干戈满眼伤时节遣戍长闻赋采薇次律兄以芦菔见饷并有诗次其韵岁晩嘉𬞞已向萎独余芦菔老霜畦收随芧栗供山谷赠比苹蘩撷涧溪葅乱金钗入珍馔羮融玉糁脱污泥程舂定觉人彊饭功校蹲鸱自不齐次律兄以䑕盗防风感而作诗命某同赋嘉𬞞灵卉两纷纷小摘山花自出群芽茁短根红玉巻叶敷踈节翠旟分细看药谱䥴遗録终拟骚经补缺文堪笑饥鼯穿败箧宁知野彘力跑云戯酬尝草茶惯看留客费瓜茶政羡多藏不示夸要使睡魔能偃草肯惭懽伯解迷花一旗但觉烹殊品双凤何须覔瑞芽待摘家山供茗饮与君盟约去骄奢某䝉学士兄相要陪赏芍药花多白者月色相射光彩映发殆玉盘盂之苗裔耶维心有诗辄次其韵怅望扬州千朶盛数枝聊足慰淹留相逢月下陪真赏一醉花前得胜游凿落细斟金晕侧盘盂斜飐玉光浮春衫并色浑无赖映带霜毛笑隐侯溪亭夜坐波面揺风暑气微秃巾来坐钓鱼矶相看月堕行人尽只有流萤上下飞松架聨络樛枝架短檐苍髯緑骨尚依然袪除畏日心三伏领略清风直四筵好在老龙蟠夭矫悞来孤鹤舞蹁跹那堪侧雨敲牕夜贪听飕飕自不眠代人作夀诗老人明处识斜河曾占充闾爽气多蚤以才名凌屈宋戯将诗律鬬隂何丹台旧缀神仙籍黄屋仍埀将相科礼絶座间公未晩且提鸿笔上銮坡英气超超不可亲温然笑语便生春绛帷久属宗师任紫橐方㕘侍从臣八面文章宁有敌一门忠孝信无伦山东出相公家事只拟尊前咏大椿张倅生日以诗为夀宿岁雕盘供五辛充闾佳气已生春俊游自合陪金马英骨人犹记石麟别乗重分千里政五湖追数十年身知公隐徳冝难老鸠杖看扶法从臣诗悼邹仲容教授骨相自清臞居然澹满躯高文凌鲍谢胜略本孙呉鸑鷟期千仞骅骝殒半途伤心九泉恨那忍奠生刍徐县丞挽章插架遗编满依然手自临瓌辞宁世用高调罕知音白髪浮湘意青衫忌鵩吟些招空徃事魂断旧家林蒋司成挽词法驾天临五学初曾闻重席絶诸儒雍容久载从臣槖晼晚犹分刺史符不使高材陪鼎鼐却收清节傲江湖贱生无地从巾屦独对遗篇想步趋召节西来属老成乞身终欲返巖扄新书未奏三千牍旧説曾繙十二经汉室首推施氏易衞人端识孔悝铭儒宗学府今谁辈空使诸生记典刑曾逢原挽词落落江湖一伟人当年玉立映簪绅四朝耆旧推先达三国英雄出后尘金板袐谋空淟汨土门竒足悲辛悬知精爽犹堪畏嚼齿传闻不满龈惊闻义骨殒狐狸怅失中朝一吏师广汉威名由擿伏寛饶直气不容欺丹心共愤时多难白首相期论少卑满眼西风空溅泪何心忍读蔡邕碑安次山挽词都门惜别泪沾巾囘首孤城草木春封豕遥闻食上国疾风悬料识忠臣程婴已死终存赵杨子虽生辄美新青史高名知不朽遗荣犹贲土中身晓殿传催玉笋班东风小立照衰颜临分愧我江湖上伏节悲君矢石间徃事凄凉千古恨旧交零落几人还殊方更致生刍奠目断高丘涕泪潸刘资政挽词国耻忍言城下盟忽惊河洛变羶腥心摧寳仗离宸极血溅辕门落将星请死自缘鸣越甲乞师谁为哭秦庭高名㑹与丘山重一诵遗箴一涕零志士长悲处死难唯公勇决一言间结缨季路空遗迹投阁扬雄亦厚颜义烈峥嵘昭国史忠魂寂寞閟家山只鸡已负它年约下客伤心两鬓班挽词二首职为苹蘩谨门推黻冕华㷀嫠初鞠㓜夀考竟肥家玉暗传经简金余赐诰花班衣无复戯遗恨彻天涯耄期何所乐有子使三呉方享千钟洎俄成五鼎踰堂遗素幔祔域閟黄垆欲拜临终像它年记结趺吴冝人挽词夀富居然五福先簪缨况复世蝉聨断机忐节酬平日举案风流记昔年上郡方䝉汤沐地诸郎应废蓼莪篇送车千乘松门道㑹有双飞鹤戾天长短句浣溪沙和郑庆袭雪中作云幕埀埀不掩关落鸿孤没有无间雪花欺鬓一年残欲把小梅还鬭雪冷香嫌怕乱沈檀恼人归梦绕江干花信催春入帝关玉霙争腊去留间不禁风力又吹残客舍不眠清夜冷萦愁一缕褭旃檀空庭月落斗阑干葛使君示书有元夕寒厅孤坐之叹昨日石林寄示所和长短句辄亦次韵和呈因以自见穷寂之态华灯高宴水精宫浪花中意无穷十载江湖重绾汉符铜应有青藜存徃事人缥缈佩丁东卧听萧寺响踈钟渡谿风转空蒙月上孤牕邻唱有渔翁追念使君清坐久歌一发恨千重又和叶左丞石林鱼龙戯舞近幽宫乱山中似途穷緑野堂深门敞兽铺铜无限青瑶攅峭壁花木老映西东沈忠敏公龟谿集沈忠敏公龟谿集卷四沈忠敏公龟谿集巻第四内制麻制批荅诏除郭仲荀武泰军节度使依前侍衞亲军步军都指挥使权主管殿前司公事制门下胜负者兵家之常将帅莫先于贾勇予夺者国柄之大帝王尤厚于植恩眷我阃臣丽于邦典解斋旄而兹久扈巖陛以弥勤爰因霈音式朌涣号具官郭仲荀资禀沉毅节槩轩昻风流绍于故家气略闻于殊域训齐士卒适程李寛勐之冝保障疆陲合孙呉擒纵之要战阀屡上勲盟孔昭自从朕于艰虞更饬身于忠谨属虏骑饮江而南下虑敌人并海而东侵授以偏师扼其要路兵势弗竞避地踰一舍之遥物论既腾启途收六纛之峻顷召还于裔土旋典司于禁兵谋谟慨然仪观伟甚念世类之祥未艾知功名之志不衰将励山西之劲臣遂付黔南之巨镇周庐徼道摠中慰之八屯钖盾彫戈复元戎之十乘兹为宠渥庸示眷私于乎伏波迟留克成铜柱之略营平重愿上金城之图傥无愧于古人盍有为于当世徃复休命益励壮犹可赐朱胜非辞免新除右仆射不允批荅朕缵奕世之丕基属四郊之多垒眷求辅佐期共济于艰虞渉歴岁时久未闻于绩效既虚厥位益难其人允惟旧徳之良冝膺大政之托授之国柄蔽自予衷再从廊庙之游大慰寰区之望而乃露章荐至避宠牢辞弥狥谦撝殊咈延伫矧卿元功在国隐徳及民雅量足以凝远图沈机足以断大事万方引领冀臻休息之期二相同心克副焦劳之志毋留邦涣用穆师瞻赐席益辞免侍讲不允批荅朕惟商之高宗师古建事克致中兴逮及光武干戈鞍马之间亦惟道艺不废讲论复汉中天之綂朕心慕焉肆于万几之暇他好弗亲惟学是向躬御经幄延访儒臣庻求多闻宏益治道以卿学问之富师友渊源擢居劝讲之聨俾卒金华之业稽于佥论孰不谓宜奚事谦撝过形控避徃推所学䌷绎而茂明之副朕虚伫卿亦与有荣焉赐叅知政事孟庾辞免通议大夫恩命不允诏朕以闽越湖湘之间大憝逋诛根连蔓结脇我赤子盗弄库兵宿师连年未克平殄眷然南顾实疚于怀乃辍帷幄之臣而摠干戈之事卿义形于色慷慨请行揆䇿投机指授诸将群兇随以荡灭数路为之肃清坐使黎元复见休息论功甚茂朌赏犹轻时惟股肱必识朕意抗章避宠岂所望焉夫谦冲之节虽云可尚令出而寝卿岂不为朝廷惜乎再赐孟庾辞免不允诏朕比遣师徒徃平寇盗想山川之悠逺爰念怀归悯臣下之勤劳岂忘劝赏矧我哲辅夙有壮图入则㕘与政机谋谟足以决大议出则摠提师律精神足以折遐冲蠢兹啸聚之群讵费坐筹之画指顾而定逋逃一空歌枤杜之诗士方休舍变潢池之习民乃奠居褒律肆行需章荐至载惟谦抑殊咈眷怀夫位髙而志卑固云美矣功多者赏厚犹用歉然徃其钦承勿复固请赐新除翰林学士知制诰綦崈礼辞免恩命不允诏朕纂承丕图戡定多难将欲徳意志虑鬯达乎斯民盖在号令文章鼓动乎当世翰墨之选兹维艰哉卿学穷本原文备体要代予述作亦既有年再隷职于卿曹复兼官于辞禁演纶滋久摛藻益工报淮南之书卿其视草而遣矣下山东之诏民将扶杖而听之肆加即拜之恩示予亲擢之意奚为逊避犹狥故常冝副佥谐之言徃就久虚之次赐新除礼部尚书洪拟赴阙诏卿居列英髦望隆耆艾中台曵履尝冠从班外屏分符久寛忧顾迺念践扬之旧岂忘简记之勤爰钖赞书聿颁召节虚常伯之席式伫遄归促舍人之装应冝夙驾赐新知平江府赵鼎辞免不允诏朕亲抚六师肆觐群后乃眷三呉之都㑹实为二浙之喉襟控扼要冲兹号股肱之郡慰存凋瘵冝得腹心之臣卿节㮣刚方器量闳达临事絶囘邪之见为政多岂弟之称自初进爲皆朕识擢寘之言路论尤切于爱民付以事枢志每先于许国退即祠宫之逸荐更岁籥之赊执徳不囘宅心无竞是用起从闲适纾朕顾忧念孔戣立朝见谓公卿之皆惮知寛饶治郡必使吏民之不欺奚为抗章尚稽就道勿循谦撝之节其承属任之恩赐尚书左仆射领江淮荆浙都督诸军吕頥浩生日诏风威翔于北陆方迎朔律之严台象耀于中阶爰启高门之庆是生贤佐来相朕躬位崇补衮之华日应埀弧之吉式朌珍赐徃介蕃祺倚毗廊庙之谋孰踰元老戡定邦家之难必享长年赐叙复平海军承宣使兰整辞免恩命不允诏朕比以干象示变震惕于怀乃骏发于霈音用导迎于善气肆加群辟一洗庻辜卿饬身忠勤致位休显顷从覊旅之役还典禁屯之兵宿衞惟恭训齐甚力偶挂吏议颇鑴使名属号令之布新冝班聨之复旧奚为谦挹犹事逊辞徃膺湔拭之恩勿忘奋励之勇赐张深程唐刘子羽奖谕诏朕治兵南服属意西陲眷秦雍之疆岁被胡尘之扰连巴蜀之阻日闻边遽之惊念此伤夷痛如焚灼倚注枢臣之重摠提师律之严虽云堂上之竒兵自能制胜允借幕中之婉画相与图全卿起自儒家明于将略阀閲通于禁筦未减颇牧之贤韬钤赞于庙谟必合孙吴之法山川跋渉岁月淹留挫彊敌于方骄贾余勇而再振执讯获丑斩将搴旗成兹克捷之功繄乃㕘佐之力算计见效嘉叹不忘然念虎狼哮噬之无厌岂胜其忿熊罴奋励而有获所戒者轻更怀持重之思助成戡难之烈嗣朌异赏宁限彝章赐新除庆逺军节度使克醴泉观使特封徳清县开国子食邑五百户食实封二百户邢焕辞免恩命不允诏朕㑹朝方岳竣事合宫告宗祀之备成徧敷惠泽念后家之流落未启戚藩颇采彝章诚为阙典自椒涂正长秋之位属翟驭从朔方之行感此伤心居焉累岁推朕怀两宫之意彼岂忘亲广朕加四海之恩兹为笃近爰设将旄之重肆开帅阃之雄匪朕所私繄国之旧曷形逊牍犹避宠名况卿谦厚律身忠谨事上万里归于逆旅谅险阻之备更五载服于故官亦靖共之足尚孚号既发佥言允谐勿复狥于劳谦其徃承于茂渥再赐邢焕辞免不允断来章诏朕追考祖宗之旧凡建节旄之雄自非勲徳之优用为报称必以宗婣之懿昭其宠荣卿世为徳门居有贤誉以儒臣之英而识通机秘以后父之贵而志絶豪华熈事备成惠术徧举聨长安之戚里所存几人开庆远之帅藩姑循彝制其徃承于异渥毋曲狥于牢辞亲征诏朕猥以寡昧属兹艰虞迫臣民爱戴之诚续正綂于将坠痛父兄播迁之难履尊位以何安夙夜以图䇿虑并用岂不能躬擐甲胄亲冒烟尘乘将士欲战之心慰黎元厌乱之意然以两宫万里一别九年觊迎銮辂之还期遂庭闱之奉故暴虎慿河之怒敌虽逞于兇残而投䑕忌器之嫌朕宁甘于屈辱是以卑辞厚币遣使通和庻殚孝悌之思必狥哀恫之请至于土地梗絶生齿流离师徒怀暴露之忧闾里起绎骚之叹繇朕不徳嗟彼何辜仰怀故国之庙祧至于霣涕俯见中原之父老宁不汗颜比得敌疆之情稍有休兵之议而叛臣刘豫惧祸及身造为事端间谍和好信逆雏之狂誖率群偷而陆梁借彼援师倚为威势签我赤子脇使征行涉地称兵操戈犯顺大逆不道一至于斯警奏既闻神人共愤勐士在列怒髪上冲以谓逆顺之理既分胜负之形可见皆愿挺身而效死不忍与贼而俱生朕乃下诏摠师卜日引道前驱方戒积隂顿开天地鬼神罔不助顺将帅辅弼罔不恊心今朕此行士气百倍虽自纂承之后每乖举措之方尚念祖宗在天之灵共刷国家累岁之耻殪彼逆党成此隽功载惟风霜跋履之勤仍蹈锋镝战争之苦兴言及此无所措躬然而能建非常之功必有不次之赏初诏具在朕不食言赐川陜宣抚处置使司诏朕绍国丕基遭时多难饬戎车于江左为怀经略之图列将钺于关中欲存根本之势岂虞彊国专逞淫威敌劲弗支兵拏未解嗟苍天之不弔冝悔祸于我家悯赤子之无辜重流毒于兹土寡徳所致悼心何言赖我股肱之臣摠䕶瓜牙之任一战克捷群丑殱夷王灵由是复加士气于焉再振然念兴师累岁转鬬一方被夷狄之系累宁无沦陷之党思祖宗之涵养岂有背叛之心慿陵使然蹭蹬至此傥存疑阻殊咈招徕将束身而欲归或惧刑诛之惨比复业而奠处或忧赋役之烦或立效而襃赏未加或负才而禄秩未称疾苦无告愁恨何聊仄席以思当馈而叹于是下哀痛之诏布至意以宣昭施旷荡之恩洗庻辜而抆拭㳂边将士应陷蕃之人非抗王师及侵掠入冦者并不得诛杀虏骑冯陵之际陷没州县官吏将士军民皆縁事力不能捍御致有脇从或遭驱虏至今困居本土或旅寓逺边实为残破无曰背叛陷蕃之人能立功来归者仰㳂边帅守保举申宣抚司一面旌擢优赏其次虽未能立功而心在本朝有意怀来者各以元旧官职任使兵级弓箭手依旧职名收管民兵愿归业者听其间才力可用特与拔擢或有以前罪犯怀疑自危一切原贷或先曾立功未曾推赏即特与推赏因陷蕃废业失所者寛其租赋免其征役昨缘道路不通号令壅隔致远方之民疾苦无所赴诉专委宣抚司讲究措置并从寛恤遍下诸处官司施行咨尔有衆咸识朕心各坚奋励之诚亟臻休息之效故兹诏示想冝知悉亲征戒谕州县诏朕以逆臣刘豫称兵南向警奏既闻神人共愤朕不敢复蹈徃辙为退避自安之计而重贻江浙赤子流离屠戮之祸乃下罪已诏亲摠六师临幸江濵督励将士然兴师十万日费千金动衆劳人惧所不免每一念此恻然疚怀尚觊监司帅守与夫郡邑小大之臣夙夜究心体朕此意凡借贷催科有须于衆者母或纵吏并缘为姦凡盗贼奸宄輙生窥伺者务絶其萌母令窃发其或乘时抢攘恣无名之歛容奸玩冦失几察之方至使吾民横罹困苦有一于此必罚无赦候军事稍平当遣廷臣循行郡国招从伪士大夫诏朕惟靖康兵革之难神器几坠天命有在属于眇躬夙夜兢兢罔敢自逸期与尔士大夫共雪大耻还我两宫保有黎元永庇中土而疆敌侵轶迫朕一隅叛臣乘时盗据京邑使我搢绅沦陷涂炭繇朕不徳以至于斯北望伤心收涕无所亦惟尔士大夫䝉祖宗休泽服在周行其有失身伪廷事非其主顾驱脇使然有不得已者朕甚痛之故若张孝纯李邺李俦等内外亲族不废禄仕每饬有司常加存恤朕之于尔厚矣尔尚忍忘之耶其能洗心易虑束身以归当复其爵秩待遇如初或为竒谋祕画立功自效迺朌异赏不限彝章呜唿逆顺之理祸福之机昭然甚明要知所择朕方布大信以示天下言不尔欺有如皦日咸务自省体朕至怀赐吴玠诏览所奏卢法原以疾不起良用䀌然巳降㫖挥邵溥权管宣抚司常行细务至于军旅调发之事疆陲控制之方此乃国家大计朕既委卿独当一靣卿其以身任之惟卿忠存庙社威震羗胡勤劳累年勲伐甚茂使陇蜀之境恃卿以安则朕有长城之託益所倚重卿必深谅此意自信不疑近报遣兵分道四出秦雍一带次第来归备见䂓橅嘉叹不已夫关河天下之根本朕未尝一日忘也收还故土抚宁遗黎此所望于卿者顾朕亦安能郁郁久居此乎相时观衅卿冝勉比已遣张浚措置荆襄恐有事冝就令报应卿可知之赐韩世忠诏览奏欲依旧畱屯淮甸誓与敌人决于一战已悉朕迫于疆敌越在海隅每慨然有恢复中原之志顾以频年事力未振姑郁郁于此自去冬敌人深入卿首挫其锋鼓我六师人百其勇既至潜师引遁而卿复率先移屯淮甸进取之计恃此为基朕甚嘉之前日恐老小或有未便委卿相度今得所奏益见忠诚虽古名将殆无以过使朕竦然兴叹以谓有臣如此祸难不足平也古人有言阃外之事将军制之今既营屯安便控制得冝卿可施置自便勿复拘执至于军饷等事已令三省施行方此酷暑将士良劳行饬使人赍赐夏药抚问卿并冝知之赐张浚诏览奏为韩世忠移屯事遽有外祠之请良用怃然卿谋虑精审冝无遗䇿而世忠遣济等来固自有意继遣敀至陈义激昻其所设施略如初议至其曲折方适厥中卿复何疑而有斯请比以亢旱鼎等方求罢政使朕茫然莫知所措已降诏趣卿还朝当体朕怀即日引道勿惮徒御之劳也赐三省铨择监司郡守诏朕惟监司外台耳目之寄郡守承流宣化惠养吾民其委任重矣间者朝廷辄轻以假人将何以使民耸然听服朕甚恧焉继自今其御名选择勿狃于故常勿牵于私意以累国其已除授人亦铨量而去留之或资序已深屡更此选虽无显过而才非所冝当处之外祠稍优其禄庻几称朕求治责成之意而士无失职之叹仰三省常切遵守赐张浚诏比得胡世将奏知卿已过长沙触热引途其勤至矣虽卿以身任天下之重而自忘其劳然大臣暑行朕心则有愧焉湖湘之冦卿到彼指授诸将必能克日荡平顾朕所虑者前此王轻入失利贼势益张今涨潦弥漫之际彼方阻固恐有狡谋遣发师徒更冝审细且招且捕一举成功纾此南顾之忧专意北事乃朕指也已令赵鼎谕卿卿冝悉之赐刘光世韩世忠张俊诏朕自渡江以来志在恢复深惟足食足兵之计夙夜疚怀凡财赋所入未尝一毫妄费悉用以养兵而已故比年训练士卒精彊而器械亦皆犀利比之曩昔实不相侔是以去冬敌人之来卒赖卿等极力捍御致彼遁归盖前此所未有也朕甚嘉之然中原之未复二圣未还而僭伪之徒方挟彊国之援狡谋日急顾我所以胜之者惟是上下内外合为一家如报私仇乃克有济傥或各以其职自分彼此日复一日成功实难卿为国重臣安危所系谅必察此不待朕言今国用空殚民力耗竭虽有司锱铢积累而费出之数日以寖广茍无以继何以聚人每一念之心常憷惕想卿亦为朕虑及于此也至于差辟官属保明功赏军须用度之类更在精覈勿至泛滥使赏当而爵禄不私用足而资给不匮则存养事力渐图进取朕与卿等同享无穷之利顾不美哉布朕此意卿宜悉之赐李纲诏朕昨摠戎车前临敌垒洎潜师之引遁劳戍役以言还惕若眇躬惧兹多难幸求善后之计敢蹈䕶前之非博访旧臣屡形深诏卿首陈三䇿适投却敌之机继上六条大阐兴邦之略意拳拳而曲折言懔懔而髙明有发予衷如对卿语此乃卿精忠许国诚节表时虽在燕闲之中不忘开济之事肆披夙藴因致良䂓省閲再三嘉叹不已至若议和避地之失练兵积粟之方将议改图共期底绩临朝愿治顾䇿虑之是资当馈思贤念话言之可想宜从疾置时告嘉猷终借经纶之才助成戡定之烈故兹亲笔以示至怀沈忠敏公龟谿集巻第四终沈忠敏公龟谿集沈忠敏公龟谿集卷五沈忠敏公龟谿集巻第五内制诏勑书口宣表词文表赐岳飞诏比得张浚奏知湖湘之冦悉已肃清纾朕顾忧良用欣惬非卿威名冠世忠略济时先声所临人自信服则何以平积年啸聚之党于旬朝指顾之间不烦诛夷坐获嘉靖使朕恩威兼畅厥功茂焉腹心之患既除进取之图可议缅思䂓画嘉叹不忘然恐招抚之初人怀反侧更冝绥辑以安衆情措置得冝彼自驯扰必与卿计之熟矣或有陈请可具奏来车驾进发赐临安府诏谕朕以诸将之兵分屯江上捍御敌人暴露劳苦今将幸其营垒亲抚劳之庻几戮力一心以安宗社疆事稍定即议囘銮咨尔此邦之人当体朕意赐刘光世张俊诏得张浚奏比至太平建康閲眎卿所部军马武艺精彊士气振发他时却敌决取成功至于纪律严明秋毫无扰民旅和㑹上下安定繇卿训督所致良用叹嘉故兹亲笔奖谕想冝知悉赐李纲诏朕以大江之西俗轻而悍兵之㓂无岁无之师旅荐兴民益凋瘵肆图旧弼徃塡临之卿威名徳望耸动一时风采想闻人自慴服起于闲馆作我价藩匪惟指顾之间一变潢池之习先声所暨谅折遐冲朕之用卿审矣卿冝以安社稷为已任勿间中外勉为朕行不必数有请也故兹亲笔诏谕卿其悉之赐吕頥浩诏朕以湖湘八州之地西通巴蜀为国上㳺徃连盗区一方骚动比者招辑虽巳略平而民俗剽轻或易生变允借耆徳徃塡抚之乃起卿燕闲之中而属以方面之事庻期谈笑坐以销萌慰彼黎元增重形势而抗章固避殊咈于怀惟卿社稷元老身任安危必不以内外为间谅应闻命慨然引途故兹亲笔诏谕卿冝悉之赐刘光世诏覧奏欲赴行在奏事必有为国经理之谋归以告朕良用叹嘉朕意亦欲卿一来縁遣相臣浚徃江上眎师行日甚近又恐縁此滞留俟浚至彼卿可一面商量或更有所见具奏以闻固所望也卿冝悉之赐交趾郡王李阳焕历日勑书朕正位凝命纂圣绪于累朝治历明时加王正于率土眷尔藩服为予世臣适临改岁之端冝膺颁朔之庆占耕期于农扈克谨民功奉贡职于象胥必遵侯度今赐卿绍兴三年日历一卷至可领也故兹示谕想冝知悉秋冷卿比好否遣书指不多及赐武泰军官吏僧道耆夀等示谕勑书朕以郭仲荀将门华胄帅阃劲臣出则摠䕶于戎行屡任瓜牙之重入则典司于禁衞见谓腹心之良再扈巖廊之居弥肃缀衣之列嘉乃忠节推其勇功肆开屏翰之雄尽复节旄之旧逖惟雅俗素服能名及闻廷号之朌必尽舆情之望今特授郭仲荀武泰军节度使依前赐吴玠王彦关师古奖谕勑书朕乘历运之中微属方隅之多故兵尘数起边候屡惊永怀秦雍之区久罹夷狄之祸暴骨满野连城为墟兴言霣心引望流涕式资骁鋭之将屏此腥羶庻使创残之民脱于涂炭卿世家陇右气禀山西摅忠愤于胷中燀威稜于塞外运竒合变并施九拒之谋鼔勇争先悉用万全之略潜军一举迸骑四驰折虏势于方骄激士心而复振兹为社稷之卫良慰鼓鼙之思然念岁月倭迟风霜偃薄勤勚虽由于尔力咎责实归于朕躬更奋鹰扬之师益殱蚁附之衆克复疆土抚定黎甿赤囊之捷系传功既存于庙祏丹书之誓永固福自及于子孙各坚乃诚勿忘朕训赐朱胜非辞免右仆射恩命不允口宣卿功存应变徳恊镇浮廷号肆朌朝佥允穆冝膺睠意徃柄宰司赐郭仲荀辞免特授武泰军节度使恩命不允口宣卿家传韬略世载勲庸忠谨自将简注惟旧复朌节钺仍侍殿巖徃服异恩益图休烈今赐卿告想宜知悉赐孟庾辞免进通议大夫不允口宣卿摠䕶戎行扫平冦虐襃功未称避宠奚为其服恩章勿形逊牍赐邢焕除庆逺军节度使充醴泉观使辞免恩命不允口宣卿系出儒家恩聨戚里谦恭有守静无譁斋钺既朌廷绅允穆徃承茂渥勿复牢辞上太上皇帝表臣言吁天迫切久期銮辂之还閲岁推迁犹阙寝门之问想百灵之犇卫致万福之来宜恭惟太上道君皇帝陛下道格神明仁霑动植释位退託虽殊南内之居履时艰危未返北征之驭尚迟虞侍每积忧思民心徯于归君弥极天旋之望帝命从于与子必谐晨省之祈臣无任上太上皇后表臣言慈闱犹阻屡惊岁月之移夀斚莫陈每积晨昏之恋隂知天意密䕶圣躬恭惟太上皇后殿下徳庇六宫恩涵万宇练衣出笥素存椒掖之䂓翟驭旋途应罢瑶池之集臣思深语咽望极涕零冨贵不足解忧致孝当严于大养疾痛则必反本祈恩式伫于遄归臣无任代高丽国王王楷表二首臣某言仲秋渐凉恭惟皇帝陛下圣躬万福臣某诚瞻诚祝顿首顿首窃念臣叨司蕃寄袭箕子之余风瞻望宸居效封人之善祝臣无任臣某言今年六月十七日迪功郎吴敦礼至奉诏书一道者使指遄臻训词俯逮岂图踈逖敢冒宠灵恭惟皇帝陛下出震以应期乘干而御变非后何戴民咸怀于有仁其命维新天亦佑于一徳时虽属于多故日可期于太平言念下蕃素陶圣化之屏之翰曾莫效于微劳爲龙爲光乃屡叨于异数顷驰贱介祗述贡仪可嗟一苇之航未能汔济致使小邦之信不获升闻深自凌兢莫遑启处适以遭家之多难又稽继岁以入朝敢期睿明灼见诚悃特讲省存之典俾知眷遇之丰恩实非常报将安所复禹之绩愿克绍于先王曰商是常期不隳于旧职臣无任内中祈祷感应改谢道场开启祝文伏以官占告异干象示威妖实自于人兴孽匪从于天作惕惟眇徳肃事冲和荷眷顾于灵虚匿光芒于杳霭况抚艰难之运尚怀惴惧之诚庻保祥图悉回咎证内中祈祷感应青词伏以菲徳赐图期副天心之眷妖芒动色致干星象之临深惟谪见之端聿怀销复之虑忱诚宻扣威命潜回发精祲于至和还次舍于常度更祈贶施益励寅恭冬至御侍已下贺皇帝词语伏以一气潜萌验群隂之退听七日来复推五福之类升恭惟皇帝陛下躬履勤劳志成戡定缉熈庻政深得损益之宜陟降百工大明消长之分茂对舒长之旦式膺蕃衍之祥三灵顾歆万宇宁谧妾叨尘禁侍获奉宸慈测绣缕之初迟腾夀觞而胥抃表代贺元㑹表二首清台纪候载临七始之期路寝颁常丕讲三朝之㑹惠均黎献喜浃寰区窃以辑五瑞于虞庭止称群后辨九仪于周室爰及诸臣盖将受万国之朝因以上四方之计欲稽本始冝在端元恭惟皇帝陛下凝命紫清匹休黄序爱育万物则仁行如春照临百官则徳进乎日故极舟车之所至皆奉琛賮以攸归乃究皇仪聿宣帝泽庭实千品肃正守之胪传陛㦸百重壮周庐之羽卫威容备举物采彰明遂修旷古之阙文以续累朝之盛典臣缪当支郡方远周行目想云霄犹记钧天之九奏身居湖海阻陪嵩岳之三唿法座端临懋讲初元之㑹禁庭肃设并造大昕之朝折爼均慈康衢溢喜窃以六年考五服之制度虽本周官三朝受万国之贡珍实存汉法盖体一元綂始之义以识庻邦享上之诚冝在昌期克修令典恭惟皇帝陛下绍休累圣席庆丛霄道枢得乎环中徳泽施乎方外盛礼兴乐与三代以同风执䞇奉琛致九州之共贯因归事于宰旅遂辨等于司仪时乘嗣岁之兴诏即当阳之御陈百寮而赞群后胪句交传尊中国而服四夷威容兼备臣滥驰使驿久去帝阍称夀觞之九行想闻鳌抃閲庭实之千品阻缀凫趋代贺收复杭州表狂冦逋诛驯致入郛之警偏师薄伐亟还按堵之居种类既歼流离悉复窃以东南巨屏吴越旧封在昔割据之初未尝用武维今休息之久岂复知兵故轻狡之连谋乘安平之弛备稍稽捕逐寖肆跳梁负匮担囊始依慿于山谷揭竿斩木卒惊犯于潢池比及上闻聿颁中诏悯愚民之冒昧因重使以招徕犹冀窜藏方图剪灭虮蝨之痒脱或俟于爬搔雷霆之威顾岂劳于摧折纵于九拒举以万全适陈将钺之严已复侯藩之旧恭惟皇帝陛下弛张文武出入圣神法日月之照临体春秋之生杀蠢兹姦宄残我善良欲空乌合之群肆遣鹰扬之旅果慿胜筭克济成功示恩信于一方燀威灵于四裔臣缪当支郡实控要涂首兴备御之谋尝集散亡之旅迨承严召犹敢留行箪食壶浆乐致王师之馈鼎臑爼胾愿𢋫皇武之歌虽阻预于称觞亦庻同于击壤代提举常平谢到任表乘使传之光华曾微报称奉帝纶之温厚更辱超踰宠至若惊感深以涕伏念臣受材緜薄植性滞顽结发读书粗知于爲已弹冠从仕常切于慕君乃忘习俗之是非但守家传之清白激昂志操黾勉事爲断断它技之猗无终惭意广録録竒节之未有愈觉心劳顷被误知骤叨烦使摘山煑海适当寳藏之兴足国裕民已见宿储之备陶冶悉归于帝力斡旋何数于臣功敢谓矜怜曲加奖㧞就躐将明之寄俾专朌歛之权原隰所经弗改驰驱之旧仓箱既溢第令取予之均退省何人辄汚此选兹盖伏遇皇帝陛下尧仁天大周道砥平恤隐逮鳏罔俾一夫之失所裒多益寡遂令万物之得冝欲实徳之周施睠微劳而毕録特捐异宠因劝庻工臣敢不肩此一心展其四体鍳覆车之前戒广䕃樾之深恩虽曰涓尘庻可增于高厚譬如草木岂能谢于生成代谢赐出身表缀甘泉之班已尘法从赐奉常之第更拟贤科捧温綍之粲然抚微躯而愧甚伏念草茅末族韦布陈人蚤歴词场曾无足用之学继从官牒遽有多取之名恐淟涊于俗吏之为故激昻于儒者之事身迷簿领几负平生耳熟絃歌犹惊昨梦忽被龙庭之异睠亟追鴈塔之英游礼异详延恩踰特起服章虽丽恍如脱于白丁诏墨未干喜若登于黄甲何期暮齿乃遂初心此盖伏遇皇帝陛下驾驭英豪抚绥黎庻下访山林之隐逸旁咨轩冕之弃遗数路俱收寸长毕録察臣粗谙事任故加以次对之名怜臣稍涉艺文故清其出仕之目臣敢不深体至意益恢逺图考究古人之书讲明当世之务庻臣节以报主知代谢转官表一首转粟千艘曾微异绩就官一列忽玷明纶恭承睠奖之私罙积超踰之愧伏念臣受生艰拙奋迹羁孤读书徒守于陈言初非利巳任职仅逃于常宪何以瘉人顷䝉推择之优荐领输将之重㑹当师役方翦冦攘率馈饷以周行越江山之囘阻服勤庀事盖分守之当为奏凯第功岂宠光之敢觊例加殊赏误及微劳此盖伏遇皇帝陛下道妙曲成智深旁烛威稜遐畅既空蝇蚋之群襃典嗣颁已徧貔貅之旅乃眷飞刍之力亦䟽增秩之荣臣敢不益侈帝恩具宣使指循名考实虽未知足国之谋宿道向方或庻几报上之节代贺南郊礼成表三首泰畴奉祠昭事上帝端门肆赦敷钖庻民恩浃幽明驩均溥率窃以天人相与莫尚于郊丘祖宗以来尤严于禋祀导迎至景谒款大神盖将荅四海之驩心岂特循三岁之故事恭惟皇帝陛下绍休累圣席庆丛霄盛徳升闻已极和同之妙弥文备举故忘登降之劳礼既洽于精纯泽遂䟽于优渥臣屡膺烦使阻逺周行肹蠁潜通想巳瞻于乡坐福釐旁暨愧莫预于骏奔泰坛竣事修三岁之亲祠解泽流恩宥万方之多罪凡居覆帱同极驩唿窃以申陟配之严虽云旧典正合祀之失盖自新仪弥文具而孝隆精意昭而福备乃施恵术爰及眚灾伏惟皇帝陛下徳合干行功循祖武丕釐上帝之命志在寅恭承底蒸民之生务存寛大既定郊丘之卜肆均海宇之休臣猥以微躯缪当支郡骏奔于列阻依天日之光诞告所临俾霑云雨之润缇室飞灰甫定一阳之卜紫坛升燎载严三岁之祠恩浃华夷庆均朝野伏以宗祈推本陟配奉先千品具而礼乃行百神享而福所降歛时贶施茂对一人之休念此眚灾诞敷四海之泽岂惟故事实乃殊休恭惟皇帝陛下凝命昊天同功烈祖既保定尔逺追归美之言故安乐之克笃守成之志肆及娄丰之候聿修大报之仪惠术俯加和声迭应臣滥尘扈从叨领输将迹寄江湖结望云之遐想分随草木霑䝉露之余滋代贺明堂宗祀礼成表寳宏开肇正合宫之位斋舆夙驾聿修宗祀之仪庆浃人神驩均华夏窃以颁朝布政于是有王者之堂严父配天所以教诸侯之孝剏自黄帝逮及成周监二代而伻图顺四时而作则考冬官之记炳然制作之工歌我将之诗允矣威容之盛旋起三雍之议犹存五府之祠于皇祖宗首启鸿博叅稽六籍将革权时之冝追考九筵实待重熈之日恭惟皇帝陛下道隆稽古徳懋奉先兼三王损益之文黜诸儒同异之论全谟骏发鉅典勃兴阳曜隂藏拓丰基于广内天造地设占王气于中都兹大飨于先王荐九州之美味肃雝显相均釐已徧于臣邻涓选休成霈泽遂周于寰宇臣叨从末宦逖听鸿猷搢笏埀绅莫预骏奔之列扣瓴击缶但𢋫归美之音代贺天宁节表瑶光呈象钖一人有庆之符火徳继明开万世无疆之福驩声亘地和气浃天恭惟皇帝陛下徳契分人道极妙物用端命于上帝能保恵于庻民雷厉风飞极号令之鼓舞金声玉振备条理之始终丕承九庙之休茂对三灵之佑㑹逢良月允诞辰四海梯航永奉人正之綂千官劒佩交腾天保之歌臣屏迹江湖驰心轩陛望尧云之纷郁莫预称觞祝舜日之舒长唯知击壤代谢侍讲表趋诏江湖还寘论思之列执经帷幄进陪劝讲之聨叨恩每念于超踰沥恳靡容于控避威颜宻迩感涕纵横臣闻圣主辑稽古之勤实关政理儒臣共守成之乐专在艺文故立诵説之官时赐清闲之燕终始典于学庸备多闻之求左右惟其人庻资一徳之协况万世亲逢于大圣而群臣莫望于清光必有异能庻存故事臣学殖浮浅文思淹迟多病早衰久矣寖忘于旧业少徒寡耦介然唯恃于孤忠顷扈属车之后尘尝预外廷之末议空糜岁月无补丝毫拜州虽切于去国盖深于眷恋遽膺召节重歴禁扃翺翔玉笋之班䌷绎金华之业食殊庭之祠廪併冒新除对延阁之直庐犹惊昨梦顾宠光之若此嗟报称之谓何此盖伏遇皇帝陛下躬揽万几心游衆妙文谟武烈治登三代之隆周诰商盘言合六经之懿然犹亲御便坐延见迩臣深研上古之书愽询当世之务轸怀遗履辄命赐环臣敢不益戒庸行少酬睿睠尽精极虑顾何以增日月之光擿句分章恐于此穷沟浍之涸为吏部魏侍郎谢表奔命造朝㑹万乘亲巡之所叨恩拜职就七年旧立之班尝试可而无功辄辞难而有请俞音终閟感涕空流伏念臣章句之学而昧于适方田野之姿而拙于任剧昨荷朝廷之过用猥縁场屋之虚名齿发已凋事功奚取念胡尘之俶扰伤国步之艰难方八骏启涂既不获执干戈而效臣节暨六龙御极又未能扈警跸而赞帝谟愧耻涂颜忧愤切骨比膺迅召即戒疾驱冀殚毣毣之思少效拳拳之义虽枕戈待旦每诵斯言然坐井观天了知何补敢谓奖怜之渥亟收流落之余旋拜训词再贰铨部属师旅兴行之际正人材淹滞之初名曰故官事非前日矧兹衰病岂克堪任兹盖伏遇皇帝陛下神圣先知英武大度负扆而朝万宇更延奕世之休折箠以笞四夷将靖中原之乱畴咨衆俊宏济多艰凡䝉惟旧之求莫夺已成之命有如臣軰亦玷此恩臣敢不黾勉夙宵依附日月着鞭虽晚尚肩励职之心借箸可前期尽报君之䇿为魏侍郎谢得宫观表婴疾告休自惊累月祈哀引退尚悯余生再仍延阁之班更食珍祠之廪衔恩侥倖抚事徊徨伏念臣顷迫衰迟久投闲散办严上道起从一节之趋扶惫造朝愿殚千虑之得而臣孤踪晩达薄命终穷未施横草之劳已抱负薪之叹庻期少间或能殉国而捐躯况值多虞岂忍卧家而避事悼初心而莫遂荷成命之已行满盈招跖盭之灾天其或者冒昧拜支离之赐臣犹知之此盖伏遇皇帝陛下燀扬天威恢廓皇度忧勤政事讲明兴废之端爱惜人材保全进退之节姑从所欲用恤其私臣敢不休养朞年䂓图后日畎畞不忘之意终恋盖帷沟壑未填之身尚期鞭䇿为颜左丞谢赐生日生饩表纶言温厚曲记始生品物便蕃特存故事荷云天之施渥知蝼蚁之命轻伏念臣奋身衰迟遭世艰棘抵龟而决偶阶扳附之荣骖乗而行蔑闻陪辅之效适届劬劳之日更叨钖予之私庆溢庭闱惊传里巷此盖伏遇皇帝陛下英威驭世雄武兴邦恢张远图首启腹心之宻昭示至意独全体貌之隆故捐此恩以华其老囘念终身之慕岂废麋捐兴言末路之艰唯知感励为颜左丞谢赐生日生饩笏记御府分珍加贲劬劳之日亲庭拜贶益光衰朽之年此盖伏遇皇帝陛下独智沈几深仁徧爱特朌宠数以励臣邻沈忠敏公龟谿集沈忠敏公龟谿集卷六沈忠敏公龟谿集巻第六表谢除御史中丞表一节造朝已玷持书之旧十行钖命遽叨执法之荣危悃上陈温言狎至腼颜就列揽涕知慙窃以风宪之司政事所系台纲正则百度举国论定故羣慝消专务抨弹宁容畏忌必也深达治体更练事情本之以仁厚爱物之诚加之以正直事君之道身任衆怨屹如柱砥之鎭頽波言切上心沛若巨鱼之纵大壑俾率其属克大厥官伏念臣多病早衰少徒寡与叨䝉异睠祗罄孤忠危哉楼子之言将共扶于公道甚矣汲黯之戆尝自触于骇机一去天墀甫更歳籥召从下泽归觐清光心惊仗马之鸣初疑昨梦目骇台乌之集复守故栖空贻尸素之讥敢有超迁之望忽传明命骤躐峻班宠过食浮莫遂循墙之避位髙责重更深临谷之忧此盖伏遇皇帝陛下自诚而明能哲而惠羣䇿屈羣力并辑谋猷之良公事当公言兼收听纳之美察臣论每专于国计悯臣志独缓于身谋出自亲除就加器使臣敢不益坚素守仰称殊私明目达聪方广求言之路摩顶放踵尽是报恩之身谢赐对衣金带鞍辔表衣裳出笥加宝带之烂然觼軜在庭传华鞯之沃若叨光焜燿顾影徘徊伏念臣才不逮中识非致逺念起家之寒甚惊卷髪之班如早对妻孥尝动王章之泣晚懐乡里宁忘马援之言顷荷宸慈再纡召节故里靡容于懐绂旧班俄俾于乘骢寖冐宠私每踰分愿此盖伏遇皇帝陛下仁深约已礼厚好贤蕃饰庶邦不待无衣之请命驾驭多士使知有駜之在公特示匪颁以昭睠遇臣谨当依附日月黾勉夙宵负赤芾三百之讥偶先结绶竭驽马十驾之力敢后着鞭谢除吏部尚书兼权翰林学士表柏台五院之游屡经冐进兰省六卿之列首玷超除更被诏函兼陪辞禁宠荣併集愧惧交深伏念臣涉学迂踈起家寒琐寸心许国但知直道而行片言得君肯借游谈之助悼竒节之未有惭它技之猗无祗以孤忠数叨异数择笏而赐李绛独䝉曲误之知前席而见贾生每奉清闲之燕念殊恩之难报冝严谴之必加岂谓忽拜明缗骤跻华序从事铨衡之地力已弗胜寓直翰墨之林才将焉彊靡容俯偻罙积战兢此盖伏遇皇帝陛下叡智先知英武大度勤于接下图宣王复古之功寛以用中得成汤立贤之道矜怜狂直之末躐寘畯髦之先臣敢不外竭罢驽中存丹赤上山涛之启事何敢不公草陆贽之诏书终忧靡称谢兼侍读表轩墀载槖备甘泉之近班帷幄执经绍金华之絶业皆极儒臣之选悉繇睿主之知衔恩有加收涕无所伏念臣资材戆甚诵数缺然学者以圣王为师叹清光之难望春秋乃天子之事惧微言之罕通岂图申钖赞书更侍便坐讨论三传之㫖叅陪五学之㳺莫遂循墙终冝避席此盖伏遇皇帝陛下道侔天运德懋日跻左右惟其人辑搢绅于燕闲之际终始典于学脱笔削于废锢之余致误简知与叨䌷绎而臣丹心独在华髪半空因事献言虽欲殚千虑之得断章取义岂能副多闻之求伛偻以还跼蹐而已谢除职名宫观表叨荣帅阃甫囘南纪之行养疾祠宫复忝西清之直荷大恩之委曲抚孤迹之凌兢形影自随涕洟交溢伏念臣家世寒甚质状眇然不虞朴拙之易危殆至迂踈而难合祗慿直道屡发狂言每期特立而独行是致多仇而少予向纾三组本繇上圣特达之知寖阅九迁弥处衆人必争之地了无裨补积有罪愆间䝉赐对于燕朝数丏投闲于散地迨膺重寄自列初心何敢狥于身谋诚恐乖于国事既寛威命亟下俞音望蓬莱之昔游虽云引去指柴桑之旧隐傥遂来归禄赐尚丰宠名益侈此盖伏遇皇帝陛下皇明并照圣度兼容驭衆得官施之冝图功乘事几之㑹怜臣憃愚有守盖尝备腹心之臣察臣緜弱无堪不复责爪牙之事故捐异渥以佚残骸臣敢不追悟昨非退安素分魂㷀㷀而去国莫效余忠思毣毣而慕君庶存晚节贺冬至节表律随候应验一气之濳萌卦以类通知七日之来复恭惟皇帝陛下龎恩浃物刚徳御时图囘每惜于分隂恢复靡忘于尺地法宫展寀将陈亚歳之仪神筴延年必享后天之福臣屏居故里阻预周行测舜日之长徒倾葵藿望尧云之近分隔泥涂谢知鎭江府到任表奉祠眞馆本避宠而投闲试守名邦忽叨恩而任剧已布哀矜之诏庶销愁恨之声下听民言皆知上徳伏念臣衰羸多病朴拙少文奋身无半面之交最为孤立遇主有一言之合亟被深知向尘耳目之司即受腹心之託虽触犯忌讳每恃包容然排击姦邪多招仇怨而臣忠在许国义难狥人迨陞铨总之曹罙积顚隮之惧稍求散地俄奉俞音一自去于朝班已再更于年所形潜穷谷方追麋鹿之游梦入修门空想鹓鸾之侣敢图简记复玷使令矧此凋残之余居然控扼之要江山犹昔虽云襟带之存城郭已非但见丘墟之积志徒䇿励才岂堪任此盖伏遇皇帝陛下器使羣才陶成庶类念臣进繇亲擢姑务保全于始终察臣退在自安更令扬历于中外肉骨之恩逾厚糜躯之报益坚诚恐技穷敢辞责重谨当奉承徳意劳还縁畮之民慿借威灵和辑扞边之士粗能办职犹觊乞身谢除吏部尚书表拥麾临郡靡闻治状之优曳履还朝忽拜召音之迅班联虽旧眷渥弥新伏念臣奋迹孤生受知明主越从覊旅之次寘在英游之间六年于兹一节以守犯颜狂论仰翳全度之容率意妄行频触骇机之发顷违表着退卽丘樊庻少避于满盈亦茍逃于罪戾恩縁谋帅诏使牧民虽公家之利无不为粗识所向然军旅之事未之学终媿斯言曾坐席之未温已赐环之亟下自惊衰朽重歴禁严此盖伏遇皇帝陛下信顺尚贤聪明稽古多士杂沓皆洞照其肺肝羣胡跳梁已隂得其要领将开兴运并用旧人如臣等夷亦在比数臣敢不激昻于事洗涤其衷涉世蹈忧患之途其身已老报君持忠义之节此志不移谢除兼侍读表召节始颁已冠六卿之列除书继下亟从五学之游拜命便蕃抚躬跼蹐窃以顾问之职讲读为荣在汉襃絶业之功第叅陪于贵戚至唐修更侍之令遂专用于耆儒洪惟本朝远鉴前代御迩英之便坐延劝学之近臣贵徳上贤本以示四方之好恶分章擿句又将质千载之是非必惟其人庻益于国伏念臣闻道最晚涉世甚迃顷䝉特达之知频侍清闲之燕考祖考已行之事每获口陈诵春秋不刋之书终惭肤引矧兹蹇讷之素加以衰羸之余复玷充员益难塞责此盖伏遇皇帝陛下道惟天合德与日新能自得师者王岂清光之可望智而好问曰圣犹多闻之是求乃縁旧恩而及凡品臣敢不勉羞薄技务竭精思收之桑榆心歉东隅之失出于涯涘魂惊北海之观辞免除叅知政事表任重人微敢殚危悃恩隆命确未钖俞音更陈迫切之辞仰渎盖髙之听伏念臣章句之学拙于济时田野之资昧于谋国徒以四海至孤之迹曲荷九重特达之知徧历高华曽微补发比膺召命复长铨曹方日俟于谴何遽叅陪于机政况风尘之警未息郊垒滋多而宵旰之虑益深朝纲犹紊柬求误及称塞愈难伏望皇帝陛下徧察猷为先求望实公囘宸渥别授时英虽独智之有临宅心奚隐茍衆听之无咈反汗何嫌谢除叅知政事表召还朝着久怀未报之恩擢与政涂忽拜已成之命顾丹悰之屡控念渊听之莫囘宠极而忧感深以惧伏念臣起家农圃託业诗书寖惊麋鹿之姿进躐鹓鸾之序落落难合恃直道而靡它皓皓易汚抚危踪而甚慄每闻九重尝胆之誓妄发一介婴鳞之言见谓小忠曲䝉殊奖虽中外之使令莫效而初终之眷遇不衰欲竭微劳敢遗余力讵意圣神之求旧遽先豪而用臣骤寘庙堂叅陪帷幄况四郊多垒之际赞一日万机之繁蒐粟练兵适欲靖方隅之乱图事揆䇿又将振朝廷之威孰谓薄才能胜重任莫遂循墙之请更深据蒺之思勉奉温言实形慙汗此盖伏遇皇帝陛下恢张庻政延揽羣才怜臣孤立于时素受腹心之託察臣多阅于事庸备股肱之求亟下异除悉从英断臣敢不依附日月警戒夙宵同寅协恭深惩比徳之害砥名砺节上副康功之图谢赐牙简金带表使骑星驰懽传里巷赐奁天降光动搢绅伏念臣巻曲散材拘挛末学少希柱颊迎爽气于朝来晩厌折腰揖清风于飒至岂谓奇孤之迹每䝉曲误之知束带以朝久污近列择笏而赐尝拜异恩更縁不次之除复冒非常之宠便蕃所寄俯伛奚胜此盖㐲遇皇帝陛下徳洽九围文饰万象辑康功以绥区夏粲徽数以厚臣邻遂致孱庸亦叨华焕臣敢不退循纽约深戒倒持服映轻裘自足託临戎之状制踰文竹固冝坚击贼之心谢赐生日羊酒等表使驭星驰诏凾天降宠将饫赐荣贲私庭伏念臣系绪寒微技能浅薄亲䝉殊奖叨与繁机一节不渝虽每虞于顚沛千钟弗洎终永念于劬劳适纪左门之弧更拜上台之餽藐无足称悸不自任兹盖伏遇皇帝陛下隆礼养贤至诚接下睠言体貎用为迩列之光式是匪颁不废彞章之渥臣敢不益推朴学深戒素餐责食功于后图酬恩何有佩移忠之先训毕命以之辞免扈从转官表襃典超踰敢倾危悃宠辞敦勉尚啬俞音伏念臣猥以薄材误䝉殊用属羽书之纷奏扈革辂以亲征恊赞宸谋既乏徙薪之䇿肃清边警又无横草之功躐进崇阶坐饕异赏虽圣恩之过厚在愚分以难安忝冒何名人言必至控陈未力天听莫囘再犯雷霆之威更殚蝼蚁之恳伏望皇帝陛下推仁从欲体道观能念帷幄之近联已为荣耀收丝纶之成命庶免顚隮傥私愿之获伸亦公器之増重谢扈从转官表灵旗电扫克成却敌之功清跸天旋爰举醻劳之典固辞弗获冒受奚堪窃以逆臣逋诛久寛鈇钺黠虏借助复动干戈边遽初闻宸谟已决乘六师之共愤屈万乘以亲征貔貅鼓行蛇豕奔北既献俘而奏凯冝告庙而䇿勲臣于其间一无所补猥縁近列滥进崇阶此盖伏遇皇帝陛下比迹尧仁同符汤勇威加敌国更收不杀之恩礼厚臣隣宁畀无名之赏傥因徽数用劝羣工而臣巽懦弗彊迂踈何取修车攻复古之政虽许与闻从奉天定难之臣则为忝窃尚图微效庶荅鸿私谢赐御书车攻诗表使镳驰骛俯传天语之温宸翰鶱腾上应奎文之烂光生箧笥荣动搢绅伏念臣猥以凡才叨䝉异奖每奉万几之暇数窥一札之工至若採石皷之遗篇洒银钩之妙蹟因辞见意更踰宵雅之肄三与世作程弥识帝书之第一敢图珍赐遽及孤生此盖伏遇皇帝陛下盛德日新多能天纵将芟夷于大难以绍开于中兴悯周室之诗亡四夷未靖笑宋武之字大八法不传故于游戱笔墨之间不忘恢复境土之事怜臣衰钝贲此宠休臣谨当袭藏私门传寳来裔泛洪源而俟舟楫逺符遇主之荣因田猎而选车徒庶禆复古之政谢赐生日礼物表台馈俯朌特示朝彞之渥诏凾荐至诞昭帝眷之优恩重命轻感深涕溢伏念臣家世寒甚资材蔑然叨被误知滥尘近列虽有忧时之志欲罄愚衷曽无经国之谋可禆圣略居惭尸素已匈退闲适及劬劳之辰敢拜便蕃之赐载陈恳款上凟睿明更纡云汉之章终施雨露之泽余生何幸首路为荣此盖伏遇皇帝陛下礼厚养贤仁深及物怜臣乆陪帷幄尝叅预于股肱念臣将远轩墀遂曲全于体貎肆于是日因宠其私臣敢不仰认至怀坚持素守大恩难报固已媿于初心微躯可捐更当期于晚节谢除职名宫观表引分投闲肺肝屡罄蒙恩赐可体貎益加厚饩廪于珍祠峻班联于秘殿拊躬侥倖去国徊徨伏念臣受生么微振迹踈外亲逢尧舜之明主愿为稷卨之良臣寖被异知遽闻大政任遇极矣报效蔑然怀方隅多故之忧未能狥国起丘园独徃之愿何忍洁身而臣性本憃愚论多迂濶不足陪庙堂之末议何以缀帷幄之近联俯仰而思进退以惧恭惟仁圣保全之赐每在孤危顚沛之时用恃殊私冒陈诚恳顾豢安之何敢宁螫毒之是虞祗荷天慈曲从人欲虽到家百里实异柴桑之折腰然受粟三钟殆似支离之攘臂感沦骨髓愧溢靣颜此盖伏遇皇帝陛下礼厚使臣仁深恕物察臣愚衷断断第尽事君之小心怜臣过计拳拳讵咈济时之大畧故全终始之眷以为出处之荣臣敢不追数昨非坚持晚节凫鴈来去甫遂江湖之游狗马死生曷舍盖帷之恋车驾巡幸平江府起居表灵旗讨罪前薄淮濆清跸抚师进临吴㑹天声震叠士气奋张窃以彊狄怙衆而慿陵叛臣乘时而僭窃祸乱之酷星籥殆踰于十周戡定之难宸筭靡忘于一日蓄威以俟虑胜而行枕戈而复晋雠人怀此志折箠而兴汉祚天与其时乃卜盛秋之期大恢前歳之举师出以律后来其苏恭惟皇帝陛下勇智正于万邦孝悌光于四海痛两宫之未返恋极晨昏悯百姓之无辜忧深宵旰兹慰云霓之望不惮霜露之劳将致中兴亟修大养邦图再造克臻九庙之安国步一清自格三灵之祐臣顷以弱质叨备近联辄自去秋屡陈大计谓用兵当四靣而出恐审敌在一年之间䟽牍具存冕旒开纳虽眷遇之私备至而尸素之媿弥深引分乞身衔恩去国访散人之遗迹已甘终老于丘樊望属车之后尘犹记首陪于覊靮第存丹赤早见升平转官许回授与兄谢表陟冈之念仰彻于聪明出綍之言俯加于眷奖乃回公渥以遂私情伏念臣一远天墀十移月籥齿衰撄疾分冝屏于丘园器溢挻灾诚恐塡于沟壑空守不移之志长怀未报之恩曽谓微劳遽叨殊宠顾事为之弥称控避恳而莫谐爰念急难冒陈迫切雨露之泽既霑被于同根云汉之章复表扬于异数兄弟感泣父老叹咨夫何差池有此儌倖兹盖伏遇皇帝陛下尧舜孝悌文武忧勤赏以懋功图日新于庶治化惟美俗用风劝于多方是致愿私果䝉襃允臣敢不体认徳意佩服训词白首相依喜益敦手足之爱丹心犹在誓将期顶踵之捐辞免除同知枢宻院事表宠命骤加方怀震惕愚诚冒贡未赐矜从敢忘犯上之诛更罄由衷之恳伏念臣顷以弱质叨汚近聮惊歳序之荐更寖妨贤路悼事功之蔑着上负圣知所冝养疾于丘园遂请辞荣于廊庙仰繄全度俯佚残骸岂图仄席之求未忍遗簪之弃召趋宣室之对擢奉露门之游一望清光再蒙殊用念进读清闲之职犹惧滥居顾本兵枢要之司讵容虚受上既关于国体下必致于人言伏望皇帝陛下曲轸天慈特回渊听察臣空踈已试之技固自无庸怜臣尫残既老之身岂能有补追还成命别选异才傥忘反汗之嫌必免旷官之悔谢赐生日礼物表衰迟无补复玷于近司眷渥有加更叨于蕃钖适丁变故尚轸慈怜伏念臣初乏事功久尸荣禄孝养弗洎劬劳之感何穷恩纪未酬疲曳之躯已老甫及门弧之旦重慙台饷之仪两居其官三拜此赐兹盖伏遇皇帝陛下推诚接下隆礼使臣图任而责成功宠赉以将厚意致身如此报国云何佩先训之义方罔敢失坠慕前修之忠节盍至糜捐谢除同知枢密院事表进陪帝学方趋召节之严叅秉国枢俄被制纶之渥牢辞弗获冒处徒慙伏念臣顷以谫能误膺殊睠擢寘群贤之右与闻庻政之几过计拳拳每欲谨后车之戒空言落落岂能济前箸之筹更拘俎豆之闻终昧甲兵之间技乃止此才则使然恐孤负于明时思退休于晚歳敢意宠私之未慭亟从闲外而见收遽传趣行便朝赐对授以本兵之任赞夫经武之图然臣已试何功既老焉用血诚甚渎汗号莫回虽驽马十驾之勤非敢后也而鈆刀一割之利其可再乎伛偻拜恩趑趄就列此盖伏遇皇帝陛下尧仁天大汤徳日新延揽英雄务兼收于羣䇿恢复境土期尽雪于大雠遂致衰迟亦叨图任臣敢不益励诚节旁咨智谋依日月之光固难施于爝火感风云之会将少效于秋毫辞免除知枢密院事表宠命频仍已骇闻于朝着愚衷激切遂冒渎于宸聪载钖温言尚稽俞㫖伏念臣寅縁拙直被遇圣神识本昧于经纶言多涉于迂濶比自召归帷幄擢赞枢机执覊靮以从虽与近臣而在列习金革之事则非平日之所长深惧充员驯致旷职敢谓眷私之渥骤陞等级之崇併阅三迁甫更两月盖大恩稠叠矜遗簪之复收而小器满盈思覆餗之当戒纵欲励捐躯之节讵能忘误国之忧承命惊惶抚心战掉是敢控陈草芥之贱恳干犯斧钺之严诛伏望皇帝陛下圣度曲全皇明下烛察臣愚陋之质未有报偿怜臣衰病之身弗克负荷亟收误奖愽选眞贤傥获就于旧班庶免贻于大戾谢知枢密院事表庀官右府靡容坐席之温出綍中宸遽躐朝班之峻宠光沓至感涕交流伏念臣性质滞顽器能浅薄徒縁异奖更践要涂直道难行阅风波之屡变大恩未报悼蒲栁之先衰顾忝冒之非冝获屏藏之为幸比膺召节复赞事枢病骨支离愈不胜于䇿励圣谋宏逺将焉副于询求蚤夜以思进退惟谷岂谓历时未几身命已加初无尺寸可纪之劳越在二三同列之右闻者甚愕心其独忧既控避之弗谐祗惊慙而罔措此盖伏遇皇帝陛下尧舜孝弟禹汤忧勤至性过人方尽宅忧之制沈几先物不忘复古之图如臣孱愚亦在推择臣敢不恪思其职勉称所䝉事君尽忠之心造次于是为国复雠之计死生以之庶效涓尘少酬天地沈忠敏公龟谿集巻第六终沈忠敏公龟谿集沈忠敏公龟谿集卷七沈忠敏公龟谿集卷第七奏状札子殿中侍御史乞宫观札子臣辄沥血诚仰干天听伏念臣素苦心悸之疾每一发动顚仆移时昨任台察累具奏陈乞以宫祠自便俞音未赐即有省曹之除拳拳愚衷无路自达继䝉圣恩擢寘言职亟将使指出按狱成涉历冬春方达行在窃自惟念孤危小臣初无左右游谈之助荐叨奖拔尽出睠知欲慕古人知无不言之义明目张胆图报毫分而臣命薄数竒心悸复作感冒风湿脚气乘之步履既艰志意随落徒以虏在近境日怀忧责未敢引疾自陈今者残虏渡江理无嫌避乃更冒居弹纠之地贪禄养痾上负恩私臣实有愧伏望陛下廓日月之照察臣悃诚特加悯怜除臣一宫观差遣以休养残骸不胜大愿臣无任恳祈迫切之至取进止辞免除侍御史札子臣今月十七日准尚书省札子奉圣㫖除臣侍御史日下供职者臣窃惟国朝故事御史府不置大夫则杂端实贰丞事日缀朝列例比从臣恩礼既优选任必遴寅縁序进则为非冝伏念臣技能素薄齿髪早衰昨䝉奖知擢寘台属据可言之地当不讳之朝空糜歳时无补毫髪明神降罚疾病交攻比方谒急卧家力祈闲散遽叨除命出处背驰不唯行已之方有所未尽矧复要君之谤无以自明俾正官邪恐伤国体伏望皇帝陛下特回渊虑俯照危衷收还误恩改授贒哲察臣累牍假以眞祠上以示朝廷因任之冝下以全臣子去就之节臣无任恳祈迫切之至取进止辞免除侍御史奏状右臣今月初六日准尚书省札子三省同奉圣㫖除臣侍御史者闻命震惊罔知所措伏念臣天资戆愚与世多忤昨䝉陛下骤加奖遇擢寘风宪之司曽无几时徧尘三院每念大恩难报随事辄言不敢自为身计终縁狂妄自速罪辜陛下委曲保全不忍遐弃美职善郡併冒宠除待次一年又䝉纪録召使入觐甫及行朝亟还旧物虽天地父母生成之徳周旋覆䕶岂复及此感涕流落不知所从然臣已试无状方务省循若更冒居何以厌服公议伏望圣慈追寖成命庶于愚分少以自安臣下情无任祈天恳祷之至谨録奏闻伏候勑㫖侍御史乞宫观札子臣近䝉误恩收召于罪戾之中再加抆拭复寘旧班仰惟天地父母之恩至大至深岂臣糜捐所能报称重念臣孤忠拳拳虽欲自竭而材识驽暗尝负失职之忧故于见闻之事昼度夜思精神愦耗旧有心气之疾近又发作不免披沥血诚控告君父欲望圣慈哀怜除臣一在外宫观差遣以养衰疾近来传报贼马别无动息臣之请去可以无嫌况陛下招徕四方搢绅之士布在朝列多有贤哲可备耳目之官如臣戆愚曽何足数伏乞陛下至仁从欲特赐俞音寛假歳时少休闾里傥或他日圣恩未弃则臣殚竭犬马之力尚未为晚臣无任恳祷激切惶惧之至取进止辞免除御史中丞奏状右臣伏䝉圣恩除臣御史中丞日下供职者闻命震惊罔知所措窃以中执法之任是为三独坐之联所以鎭肃百僚纲纪万事侍赤墀而簪笔叅陪顾问之荣剡白简而飞章摠领弹诃之重不有宿望曷副超除伏念臣门族寒微性资昏懵徒以顷从末路骤对清光一言偶合于圣聪三院徧叨于亲擢天地之恩至大不敢谋身蝼蚁之生甚微唯知许国中縁狂妄自速罪辜方怀绂而返故乡俄赐环而归旧列既踰累月奚补万分仰负睿知理冝投劾尝陈危悃意欲祈闲敢图宸睠之益加亟自台端而躐进臣之自揣实不能胜傥或贪冒宠私俯偻拜命则必重増尤累满溢兴灾岂唯咈于师言诚恐堕于国体伏望陛下特回渊听追寝误恩改授眞贤以安素分臣下情无任恳祈迫切之至谨録奏闻㐲候勑㫖除御史中丞举左司员外郎潘良贵自代状伏覩某官才周学冨行峻识明考治乱之端智略通于国体辩邪正之分忠言切于人情出入十年始终一节声称望实臣所不如举以代臣实允公议谨録奏闻伏候勑㫖辞免除吏部尚书奏状右臣伏准尚书省札子奉圣㫖除臣吏部尚书兼权翰林学士日下供职者闻命震惊罔知所措窃以天官六卿之长铨综人物地极髙华祖宗以来惟是询求一时硕德宿望之士命使居之故夷夏知名搢绅动色朝廷之上自然尊荣就非其才宁若虚次傥縁恩睠轻以假人公言沸腾必至累国况复兼官翰墨备极政事文章之选尤不可不也伏念臣迃愚朴拙一无寸长遭遇圣明误叨器使待罪言路首尾四年虽有拳拳爱君之心祗罄孤忠不为身计然智识凡下昧于几微何补事功徒积仇怨仰恃日月之照幽隐必临直道径行不避䜛谤终縁思虑过当气血衰残涉秋以来十日九病适以迫近防虞之际未敢祈闲遽䝉圣恩横加庸品超躐衆俊併冒宠除在臣之愚岂遑安处况臣少时学为场屋之文随衆覔举既忝禄仕旧学已忘白简之词不拘音节尚犹牵彊累日仅乃成章退省荒踈常怀跼蹐今复假之禁林之直尤非所堪阁笔含毫何以塞责不免披沥血诚仰干君父伏望陛下特轸天慈追还成命除臣一在外宫观差遣俾遂小休以安素分不胜幸甚臣卑情无任祈天望圣激切屏营之至谨録奏闻伏候勑㫖辞免兼权翰林学士奏状右臣近䝉恩除前件差遣寻具辞免仍乞改除一在外宫观伏奉诏书不允所乞恭读圣训感涕交流窃念臣旧繇寒素初无寸长曲被神圣之知叨尘耳目之寄虽尽言不识忌讳每荷包容然孤立不为比周终虞顚覆今者误恩遽及二组兼纡在臣之愚岂克胜任而况搢绅留滞之久文籍散亡之余铨总失冝上下交病使臣夙夜殚竭驽蹇犹恐不足以办此一职至于禁林之选翰墨是司当此多故之时凡下诏令必欲鬯达圣意感动人心自非老于文学之人孰冝居此而臣术业空踈语言拙涩文章体制既非素习加以忧深感疾福过挻灾志气凋零旧学都废驱之就职必误使令不免再沥血诚仰干宸造所有铨总之职臣惧再三之渎不敢更具恳辞惟是兼权翰林学士实非微臣所当冒处伏望天慈特回渊听追寝施行不唯于臣愚分得以自安在朝廷因任之际舍短用长责其实效不胜幸甚臣无任祈天望圣激切屏营之至谨録奏闻伏候勑㫖除吏部尚书举左朝奉大夫直龙图阁辛炳自代状伏覩某官学有渊源行无瑕玷恢闳之畧足以济时赡蔚之文足以华国恬静介洁名重东南举以代臣实允公议谨録奏闻伏候勑㫖辞免侍读奏状右臣准尚书省札子奉圣㫖除臣兼侍读者闻命震惊罔知所措臣闻傅说告髙宗之言曰王人求多闻时惟建事学于古训乃有获然则帝王之学不在分章摘句而已盖将务广见闻施之天下之事业仰惟陛下圣学髙妙超迈前王殆非群臣所能跂及然犹追用金华之故事肆开经幄延访儒臣冝得愽通经术深知治体之人命之劝读或能发其所学裨益圣聪以助成中兴之治伏念臣不学无术自知甚明加又病骨支离忧心愦乱昔所仅有废忘一空中台峻剧之曹北门亲近之职叨荣过当惭惧已深今若更冒宠私不自上列䌷绎之际必玷误知伏望陛下圣度曲全覆䕶其短追还成命别选英才上以广陛下爱惜羣下之恩下以尽微臣揣量私分之义岂胜幸甚臣无任祈天望圣恳到激切之至谨録奏闻伏候勑㫖乞罢除龙图阁学士荆湖南路安抚使兼知潭州奏状右臣今月八日准尚书省札子奉圣㫖除臣龙图阁学士充荆湖南路安抚使兼知潭州闻命震惊罔知所措臣窃谓国家多事之际固非臣子惜身之时而况河图峻职湘潭㑹府宠命併至于臣甚荣义当驰驱即日引道岂冝自列复有所言然臣有一介拳拳孤危之虑不敢不控告于君父之前者臣顷自踈逺误被睠怜亟从小官徧歴言路初无左右先容之助尽出圣神特达之知故于军旅之事素非思虑所及比来或闻湖南残冦尚复啸聚而臣猥以弱材骤当重寄必致败事万无可疑兼臣自荷擢用以言为职于今累年而臣天资戆愚志在展尽每荷天语慰勉许赐保全不避怨仇实恃陛下臣犹过虑数匈退闲未㬱大恩尚啬其去臣亦累尝奏禀止縁秋冬防虞之日未敢力为妨贤之请而又私门祸患病骨零丁皆俟初春尽当控诉非臣今日剏为此言若冒选除不自量力虽杀臣身何补国事伏望圣慈终始哀怜罢臣今来所除职名与一在外宫观使得休养疾病傥臣未塡沟壑犹冀他日万一勉彊以报殊私冒渎天听臣无任祈哀请命激切屏营之至谨録奏闻伏候勑㫖除龙图阁学士举自代状伏覩某官学问淹该操行纯洁望实之美见推士林举以代臣实允公议谨録奏闻伏候勑㫖辞免再除吏部尚书奏状右臣今月初六日准尚书省札子奉圣㫖除臣吏部尚书者闻命震惊罔知所措伏念臣资材极陋家世至寒亲逢圣明躐寘通显试之中外顾五技之已穷考其初终念一毫之何补省循涯分孤负恩私理宜投劾以知非否则匈闲而免咎縁臣到郡方此阅时恐涉避事之嫌未敢抗章而请敢意冕旒之眷尚矜簪履之遗亟下诏除俾司铨总非臣糜殒所克报偿便合引途岂宜俟驾而臣顷叨已试自揣不能虽寻绎弊端稍加惩艾然抵触仇偶几致顚隮今复冒居重乖清议况臣血气素弱疾疢交攻傥更贪于宠荣将益挻于灾衅不免俯披愚悃仰彻聪闻冀轸天慈收还恩命除臣一在外宫观差遣庶公朝当授受之际既曰得冝而微臣处进退之间亦为有据干冒天威臣无任战灼屏营之至谨録奏闻伏候勑㫖辞免吏部第二状右臣今月十五日准进奉院递到诏书一道已除臣吏部尚书乘递马发来赴行在供职者恭读训词感涕交溢伏念臣草芥微贱无他技能仰䝉陛下怜臣孤直拔于稠人之中徧尘华要併冒宠荣臣徒有拳拳欲报之心而才分所局虽勤何补今者治郡絫月未有善状孤负使令愈怀震惕岂谓天慈曲加记録召以一节俾归旧班洪惟生死肉骨之恩虽殒百身曷能称塞而臣已试无功加之疾疢尝具奏陈乞追寝成命改授臣一在外宫观差遣伏望陛下廓天地之量囘日月之明特降睿㫖检㑹臣前奏施行庶安愚分臣只候向宗厚到本州交割职事迤逦前路听候指挥渎犯天威臣无任惶惧战灼之至谨録奏闻伏候勑㫖除尚书赴阙奏知状右臣䝉恩除吏部尚书仰荷圣慈纪録感涕横流縁臣自揣无堪寻具辞免于七月二十四日至平江府界准进奏院递到诏书一道不允所乞臣已即时望阙谢恩祗受仍迤逦起发前赴行在臣无任感惧激切之至谨録奏闻谨奏辞免侍读奏状右臣今月初五日承吏部牒已降恩命除臣兼侍读者闻命震惊罔知所措臣窃以祖宗以来开设迩英延见儒臣命之讲读岂特取其章分句析考正所疑而已盖将愽求多闻宏益治道故凡咨访之际或及国论之余恭惟陛下圣学日跻而有钦明抑畏之盛徳清光下临羣臣莫望然犹不废迩英故事亲御便坐下询承学之臣当此艰难其选益重伏念臣少而荒踈老复昏忘退自寻索一无寸长顷被简知侍经帏幄虽荷圣度包䝉䕶其所短而忝冒非据臣犹知之况今衰病日侵旧学都废乃欲追诵所闻以卒金华之业纵不自量必负选任伏望圣慈察臣悃愊实非饰词特赐追还误恩改授英杰庶几足以仰副陛下缉熈之学而臣之私分亦遂少安冒犯天威臣无任战灼之至谨録奏闻伏候勑㫖除吏部尚书举度支郎中李元瀹自代状伏覩某官器质浑厚识虑精深学问有余而敏于从政操履无玷而严于律身举以代臣实允公议谨録奏闻伏候勑㫖辞免除兼翰林学士札子右臣今月二十二日准尚书省札子奉圣㫖除臣兼翰林学士者闻命震惊罔知所措臣伏见侍从之列被㫖兼权他职多矣例不敢辄有辞免者恐涉避事之嫌也惟是翰墨之林儒臣髙选供奉述作既专代于王言燕见咨询实与闻于国论兼官寓直尤当择才而臣已试无状不敢再冒恩除辄忘此嫌引义自列重念臣本以田野之质学为场屋之文音节疾徐初非素习体制髙下焉能彊知昨者迫于威命之严黾勉兼摄辞气卑弱无以鬯达德意之精微传播四方诚恐累国矧以连年忧患心志凋零口耳所传尽皆废忘加又铨衡剧曹案牍塡委稍稽拨遣动致烦言夙夜䆒心犹惧不逮傥或冒宠贪荣复兼两职才力不副旷败无疑纵䝉陛下保全未加诛斥而臣之私分何以自安伏望圣慈察臣所沥悃诚出于迫切特赐追还成命改授能臣庶几臣之短拙获免自暴实爲幸甚干冒天威臣无任战灼之至取进止辞免除叅知政事札子臣今月二十八日准尚书省札子奉圣㫖除臣叅知政事日下供职者臣闻天下多事则圣哲驰骛而不足天下无事则庸夫髙枕而有余比自中原震荡以来天下可谓多事矣陛下焦劳求济八年于兹更用大臣无论数十终未能仰副圣心迄至于今国势未振陛下当宁慨然念治愈切宜于是时得瓌卓絶之才以陪辅帷幄则戡定乱容或有期如臣庸愚一无可纪躐寘华近日负尸素之慙今日忽䝉恩除擢叅大政惊惧陨越不知所为傥或冒宠贪荣不自上列顚隮累国所系非轻伏望圣慈特囘渊虑博求人望改以命之庶几䇿虑设施必能宏济艰难以克称陛下知人之明非独臣之幸实天下幸甚臣冒渎宸严无任惶惧战灼之至取进止辞免赐金带札子臣今月初七日正谢伏䝉圣恩例赐臣对衣金带鱼袋鞍马缘臣于初六日已䝉圣恩特降中使赐臣毬纹笏头带鱼袋今来傥或更拜匪颁之式则是叠冒宠私在臣愚分不遑安处伏望睿慈将例赐金带鱼袋特行寝罢庶遵彞典免致烦言取进止辞免转官札子臣今月二十三日准尚书省札子奉圣㫖为昨措置防秋中外协济转一官者闻命陨越若无所容臣窃惟赏罚者帝王之至权辞受者臣子之大分赏不以功则何以砺世受不以义则何以饬身伏念臣猥以谫能骤膺殊睠越先羣俊擢与繁机方成命之始行属遽音之已至亟闻圣画决意亲征扈警䟆之严虽叨奉引叅帷幄之祕曽乏赞襄赖皇威之奋张致敌师之犇溃凯歌初奏襃律肆朌逮及迩联例䝉曲泽退量儌倖益负兢皇况陛下既收不战之功务存谦抑而微臣乃受无功之赏窃冒宠荣顾愚分之难安知烦言之必起伏望皇帝陛下深仁恤隐独智察微特寝误恩俯从私欲岂惟惜名器以劝羣工庶几敦尚廉隅以风四海取进止辞免支赐札子臣等叨备政府方陛下亲摠六师攘却大敌曽无策画仰赞宸谋迺者䝉恩冒进崇阶实深慙惧所有依格合得减半支赐正当财用匮乏之际义难祇受欲望圣慈特赐寝罢庶于愚分有以自安取进止与左相等为亢旱乞罢政札子臣等伏见天示变异亢阳为灾迺五月丙子不雨迄至于今越四旬矣在田之稼将欲就藁中心惴慄恐害有秋伏惟陛下畏天之威责躬引咎精意祷祈无所不至而星象昭回甘泽未应良由臣等叨冒近司辅政无状致斯谴告仰贻圣忧㐲望陛下特降威命正臣等之罪早赐黜责庶几上答天心召来和气以副云霓之望臣等无任激切之至取进止再与左相等乞罢政札子臣等比以旱暵之灾乞解机政以答天戒伏䝉圣恩特颁宸翰开谕至意及降中使宣押臣等各赴都堂治事伏荷慈怜伏増感涕臣等窃以爕理隂阳寅亮天地在古属公孤之官于今为宰辅之职茍或政理之间不伤和气则雨旸时若自格丰登迺中夏以来亢阳如此水泉将涸禾稼向枯陛下畏天恤民忧形玉色祷祈备至嘉泽尚愆此实臣等才识暗劣孤负委任所为缪盭致伤天地隂阳之和厥罚常旸咎证可考傥不明正臣等之罪亟加罢黜则何以上弭天变下塞人言伏望圣慈早降威命施行臣无任跼蹐屏营之至取进止乞外任宫观札子臣比以叨冒近司衰病无补尝沥恳诚仰干天听乞除臣一在外宫观伏䝉圣慈特降中使宣押臣赴都堂治事仰荷恩怜不胜感涕伏念臣才质驽下本无他长误䝉圣知寘之帷幄每惧无以报称夙夜兢惭岂敢怀安妄为去就诚见陛下英武大度慨然有兴衰拨乱之志冝得当世豪杰预闻国论相与恊赞以图事功如臣之愚乆试无状尚复顽然坐尸荣禄素餐之罪其何可逃加以心气发动智识昏逾傥不自量顚隮必矣伏望圣慈察臣悃愊特赐矜从除臣一在外宫观俾遂休养他日疾病少间则捐躯之期似亦未晚臣无任恳到迫切之至取进止谢赐镀金银鞍辔奏知札子臣前日伏䝉圣恩特降中使赐臣绣鞯镀金银鞍辔一副异数光华度越近比岂臣碌碌无补之人所能称塞仰惟天地父母之恩愈知难报感涕纵横臣近爲背上忽生一疖跨涉旬余肿痛不止因服疎利之药脏腑不安见请朝假一两日将理縁此尚稽入谢臣无任惶惧之至谨具奏知谢赐御书车攻诗札子臣近䝉圣恩赐臣御书车攻诗今又䝉陛下以臣草芥贱名特纡宸翰俾获刻于车攻篇末託于不朽奎钩烂然光动心目臣之荣幸殆絶一时自顾么微岂能称塞拜赐之际感涕交頥仰惟陛下方修复古之政以图攘狄之功而臣猥以空疎待罪近列䇿虑无取冝在谴何拜此殊私以慙以惧惟是毕命夙宵以赞中兴之业则臣之志也何敢言报臣无任感天荷圣激切屏营之至谨具札子奉谢以闻谨奏乞出札子臣累日见都督府关取空名告勑宣札等以万数计臣固疑其有所为以问赵鼎张浚而鼎等不以告也臣亦曽两次留身奏禀恢复之事不可一日忘第须审度形势措置得冝一举成功乃无后悔今日忽见张浚传奉圣㫖浚有川陜荆襄之行此用兵之谋固已素定臣初不以进取为非而区区过计谓冝审而后行今遣宰臣之出此大议论也臣叨备帷幄乃不预闻盖臣智识昏逾不足谋国坐尸荣禄实不自安伏望圣慈除臣一在外宫观差遣以安愚分他日未塡沟壑尚能糜殒以报圣恩臣无任沥恳祈哀之至取进止乞出第二札子臣今早曽具札子以臣智识昏逾不足谋国遂沥恳诚仰干天听乞一在外宫观差遣伏䝉圣慈特颁宸翰批降处分丁宁委曲仰惟天地父母之恩至深至厚非臣糜殒所能称塞重念臣猥以一介庸陋之资遭遇圣明越先羣俊拔擢至此曾未有丝髪之功以报陛下何敢数为去就自干犯上之诛顾于朝廷大议多不预闻此必有以疑臣者而臣虽有忧国之心动成嫌间尸位素餐每深惭负彊颜就列实不遑安臣见家居待命未敢随班奏事伏望圣慈曲垂矜悯俾臣退就外祠少养疾病他日陛下傥赐记怜则捐躯之期似或未晚臣无任沥恳祈哀之至取进止乞出第三札子臣比尝两具奏札乞一在外宫观差遣伏䝉圣慈宣谕丁宁仰荷恩私不胜感涕然臣有区区之愚不免干犯斧钺再控危诚重念臣智术空踈材力緜弱叨侍帷幄无所裨补夙夜震惧不遑安息岂不知同力一心共赞恢复必不以进取为非第欲审而后动耳而臣前日初不闻其曲折遂有奏陈若诚即有所为则是臣暗于事机谋议牴牾若犹未也则是臣实失于轻信致有忧疑况二相之外惟臣叅预机务有大举措每以不知其详而优疑牴牾岂可复陪国论伏望天慈特加矜悯俾臣解罢机务退就外祠少养疾病尚图他日必有捐躯之所臣无任恳祈迫切之至取进止辞免赐生日礼物札子臣伏䝉圣慈以臣生日特降中使赐臣诏书一道并羊酒米麫者使华脱鞅君使塞涂恩纪便蕃感涕流落伏念臣起家寒苦遭世艰危微躯未捐已愧移忠之训宠赉所及更叨将意之仪岂伊犬马之生能报云天之施而臣滥陪帷幄蔑着事功既沥恳于轩墀行投闲于里巷跼蹐俟命当解繁机周旋拜恩殆非故事仰祈睿照特轸慈怜覆䕶孤踪追寝异数庶全授受之分用为去就之冝所有生日礼物臣不敢祗受臣无任祈天荷圣激切屏营之至谨具札子奏闻伏取进止乞出第四札子臣昨以庸陋误被圣知越先英豪擢寘近列适当前歳虏犯淮壖扈跸总师前临大敌荷陛下眷遇之深凡帷幄密议皆获纎悉与闻臣亦思所奋励图报万一而愚虑无补夙夜不敢自安及虏骑遁逃之后事归督府凡有谋议虽胥吏辈徃徃皆知而臣职在叅陪国论每独不知臣以此益自愧惧累尝沥恳匃闲陛下眷留未容臣去辄复奏陈恢复大略区区愚忠本图协济不谓张浚过有嫌疑动辄相外前日浚仓遽而来人情惊詾以谓相臣动静必不茍然犇赴阙庭当有大议臣既未以罪去理合商量委曲询之藐不告语及臣留身具奏曲折方闻玉音宣谕今日措置略如卿初言臣仰䝉陛下待以腹心终始如一圣恩深厚感极涕零岂不怀恋轩墀誓殚犬马之力然今事之举动系国安危而臣乃不得与闻自古未有此比岂敢含煳在列欲望圣慈特赐矜悯除臣一在外宫观差遣以安愚分臣无任沥恳祈哀之至取进止乞出第五札子臣以前日相臣仓遽而来中外惊詾以谓犇诣阙庭必有非常之议而臣叨侍帷幄又复不获与闻夙夜怀惭俯仰跼蹐遂披诚悃上渎宸聪乞解繁机退安散地伏䝉圣慈特降中使宣押随班奏事及赴都堂治事仰荷圣恩曲全体貎虽臣糜殒岂足报偿再念臣自被亲除至叅大政数陈恢复之略本有协济之心而臣才力弗彊智数无取惟主知之独厚顾宰论之莫闻服在股肱愧形靣目虽艰难之际敢怀静退以安身然几微之间恐以猜嫌而累国不免再殚危恳冒犯天威欲望特赐矜怜检会臣前奏除一在外宫观差遣庶全孤节尚励后图臣无任祈天望圣激切屏营之至取进止乞出第六札子臣比者荐输危悃冒犯宸严乞解政机除一在外宫观差遣伏䝉圣慈再降中使宣押赴都堂治事恩眷优渥不替初终报効莫从唯知陨涕伏念臣顷繇孤逺遭遇圣明感于知怜思所奋励常谓议和避地恐成微弱之形积粟练兵审图恢拓之计念刍言之曲折荷天语之襃嘉志在必成期于协济而臣终縁拙直动致忌嫌适偶相臣犇赴行阙惟是人情詾惧之际莫闻国论安危之几名曰叅陪实均责任踈外若此尸素何安惟恃保全之恩未至顚隮之地俯仰循省夙夜惊慙是以不避渎烦备陈覼缕仰祈睿听曲赐矜怜授以宫祠投之散地庻欲全于国体岂敢恤于身谋拳拳愚忠莫尽于此臣无任祈天望圣激切屏营之至取进止乞出第七札子臣比沥血诚冒尘天听乞解机务退就祠宫伏䝉圣恩曲全体貎使华宣押于再于三待遇优隆始终如一感深沦骨涕泪交流伏念臣立身奇孤赋性憃直仰恃主眷自信不疑而臣识虑不足以察人情之微谋谟不足以陪国论之末数陈恢复之略本有协济之心嫌间既萌龃龉难合惟是乞身而去兹乃昔贤之䂓伏望睿慈特赐矜悯亟从私欲免累误知则臣未死之年皆是捐躯之日臣无任祈天望圣激切屏营之至取进止乞出第八札子臣伏䝉圣恩以臣乞解机务退就祠宫赐臣诏书不允者需奏渎烦累陈危悃玺书慰勉尚啬俞音伏读训词惟知感涕窃念臣以一介无庸之质荷万乘非常之知孤立于朝自信所学每欲同寅而许国第知直道以事君顾愚忠之不移冝此身之必去盍归畎亩难恋轩墀弥切拳拳之心匪萌倖倖之意仰祈睿鉴曲轸慈怜终赐保全亟降处分庶存去就不负生成臣无任祈天望圣激切屛营之至取进止沈忠敏公龟谿集巻第七终沈忠敏公龟谿集沈忠敏公龟谿集卷八沈忠敏公龟谿集巻第八札子辞免除资政殿学士知明州札子臣今月二十六日准尚书省札子奉圣㫖以臣累上章乞解机政退就祠宫除资政殿学士知明州者闻命感激涕泪交流伏念臣猥从踈逖误被简知寖阅九迁叨尘二府念大恩之难报顾薄效之靡闻食息省循夙夜震惕至于审图恢复之计思济艰难之期同寅协恭既初心之莫展投闲置散乃素分之是冝比贡囊封数干黈听竭愚诚之迫切荷圣意之周旋付以名城宠之峻职曲全终始之眷以为去就之光岂臣糜捐所能称塞而臣深虞朴拙必致顚隮是以不避渎烦仰祈矜悯觊追还于异渥俾退就于眞祠庻保孤踪尚坚晚节臣无任祈天望圣激切屏营之至取进止辞免除资政殿学士知明州第二札子臣猥以一介无能之质误被圣知擢陪政路叨冒无补夙夜怀慙遂沥血诚仰干天听乞解机务退就祠宫伏䝉矜怜曲全体貎名城峻职併冒恩荣岂臣糜捐所能称塞感涕横溢九殒难酬臣虽已具恳辞未奉处分重念臣朴拙之性第尽愚忠孤危之踪实恃异睠傥忘素分定致烦言欲望天慈终垂悯察检会臣累奏除一在外宫观差遣庻存晚节期报大恩臣无任祈天望圣激切屏营之至取进止贴黄臣于今月二十一日留身奏事历陈危悃既䝉恩许其去拜辞天陛之际玉音宣谕当全体貎尽礼而行仰荷睠遇始终感深沦骨所以跼蹐待命遂至浃旬窃恐中外不知招致物论重费陛下保全之赐伏望天慈早降处分亟遂宫祠之请庻免顚隮辞免除资政殿学士知明州第三札子臣伏䝉圣慈以臣辞免资政殿学士知明州恩命特降诏书不允者危悃渎烦粗殚万一恩言慰谕殆至再三荷圣意之周旋抚危踪而憷惕伏念臣奋繇寒士本乏异能曲被冕旒之知叅陪廊庙之列一毫何补百谪是冝然考平日敷奏之言曷尝不在于恢复推老生朴野之学亦欲共济于艰难而孤根易揺薄命难偶每于曲折之际倍费保全之恩倾输肺肝控告君父忠虽许国义盍引身仰䝉日月之明俯察蝼蚁之志诏函使骑眷礼有加峻职名城宠荣併至既逾私分荐具恳辞天听未回欲全终始之遇人言可畏恐乖去就之方伏望圣慈特赐矜悯悉收还于成命亟畀付于眞祠庶几余生免累洪造臣无任祈天望圣激切屏营之至取进止辞免转官上宰相札子伏念某顷者待罪政途之日适㑹朝廷重修禄令恭被圣㫖叅预典司及今书成奏御而某去国已历三时矣则是某首尾初无一毫之功乃䝉疏恩例叨増秩闻命失次措躬靡安仰惟朝廷不忘旧臣借此宠私以光衰朽然某居闲养疾而受无功之赏私情公义皆所不安伏望钧慈特赐敷奏追寝成命施行庶安愚分除已别具奏闻外某无任恳到之至辞免勑令所修书成转官札子臣九月二十九日准进奏院递到尚书省札子为勑令所修禄秩新书成奉圣㫖转臣一官者闻命感惧措躬靡安窃以赋禄之等所以驭羣臣成宪之颁所以诏万世而臣顷以愚陋滥预典司方庀徒属稾之初虽粗窥于凡目逮成书奏御之日已阻望于威颜敢谓第名例叨増秩曲荷干坤之施不忘簮履之遗伏念臣孤负大恩退安眞馆居闲有禄每惧挻灾受赏无功岂忘畏义辄陈愚悃上渎圣聪伏望特轸慈怜收还宠命非止获安于私分亦欲免累于公朝臣仰望行阙无任恳到迫切之至谨具札子陈免以闻伏取进止辞免勑令所修书成转官第二札子臣十月十三日准行在都进奏院递到告一道以禄秩新书成转臣一官及奉诏书以臣辞免上件恩命未䝉矜允者天地之恩固欲从厚蝼蚁之志终冀获申罔避黩烦荐形敷叙窃以上之行赏无滥则人劝下之被赏无愧则身荣授受之间得失所系傥事功之未称顾分义之何安贪得不言冒荣孰甚惟新书定禄秩之等命近臣兼提督之官虽用故常曾䝉委使而讨论㳂革裒辑散亡则有司存在臣何力矧复属稾之始臣已去朝历时之多书方奏御而臣论功无有受赏何名襃典横加惊惶失措是以辄陈奏牍力具恳辞俞音未颁危衷益惧此虽陛下亲乘戎辂赫然有为之时而臣退安祠宫冒此无功之赏人诛鬼责将不赦臣公议私情皆恐累国思念朝夕憷惕冰渊伏望宸慈特回天听察臣愚悃实非饰辞矜从既竭之诚追寝已成之命庶于素分行以少安仰望行阙臣无任恳到迫切之至所有告命臣见寄纳湖州军资库不敢祗受谨再具札子陈免以闻伏取进止辞免勑令所修书成转官第三札子臣近䝉恩以禄秩新书成转臣一官臣自揣无功辄尝再具陈免今月二十四日准尚书省札子奉圣㫖依巳降诏㫖不允恭惟圣恩至渥承命感激涕泗交流然臣于义终有未安须至备沥血诚复凂天听伏念臣衰病无庸之身投闲田野仰䝉陛下记怜假此光宠在臣私分岂不知荣臣傥有一毫之功可以称塞及于近例可以扳援臣亦何敢于此军旅事繁之际喋喋控叙至于再三上凟威尊自干斧钺诚以此书之作臣实略无劳效固已于前两次奉札具述本末兼臣窃见绍兴新书之成自详定官而下第增爵秩提举官则不与也今臣身既去位乃独䝉此襃迁反覆思之无一而可陛下遇臣之恩则过于厚矣而臣辞受之义所当尽者敢不披露于君父之前伏望陛下囘日月之照察蝼蚁之诚曲轸宸慈收还成命岂惟免微臣冒宠之惧庶不累朝廷劝赏之公所有告命见寄纳湖州军资库不敢祗受仰望行阙臣无任恳到迫切之至谨再具奏札陈免以闻伏取进止乞回受勑令所修书成转官与兄监岳札子臣今月初二日准尚书省札子以臣辞免转官恩命奉圣㫖依累降诏㫖不允者庀官无尺寸之功难胜误赏沥恳有再三之渎冝就严诛过䝉寛宥之恩终閟矜从之㫖愧益深而汗溢感弥极而涕流伏念臣家世至寒资材甚下被服父兄之训偶玷儒科遭遇圣神之知寖汚政路比投闲散犹荷记怜称效云何儌倖如此粉身碎首曷足报偿履薄临深每知恐惧辄恃天地包容之量复陈犬马冒昧之诚重念臣兄右廸功郎监潭州南岳庙某少习艺文久困埸屋晚霑恩命甫列选阶念暮年手足之情岂忘牵爱顾平日肺肝之恳不敢及私兹縁异恩庶均同气仰祈圣造曲轸天慈特许以臣今来所转一官囘授与臣兄某循转施行将侈朝廷之宠光用増门户之荣耀屡渎宸听万死奚逃臣无任瞻天望圣祈恩俟罪跼蹐屛营之至谨具札子奏请以闻伏取进止辞免除在京宫观侍读第一札子臣今月日准行在入内内侍省金字牌递到尚书省札子奉圣㫖除臣提举万寿观兼侍读日下起发赴行在所供职者闻命跼蹐感涕交流伏念臣顷以耡耰固陋之质误被眷知擢自小官至陪大政一毫无补百谪有余仰䝉从欲之仁俯狥投闲之请思愆里舍仅阅歳时虽存阙之心不忘造次而归田之幸甫迫衰残敢图圣恩骤加收召露门劝读殊庭奉祠此在累朝实为贵老优贤之地如臣碌碌併冒宠除分非所安兢惶失措然方陛下亲乘戎辂力图恢复之日在臣子之义岂不欲一望清光少伸志愿而叨尘非据定致烦言深自省循进退惟谷伏望陛下特轸天慈追寝成命俾臣仍旧外祠休养疾病他日傥或未塡沟壑誓期糜殒少荅鸿私臣近为感冒风湿左足筋挛日下起发未得见服药调治稍可支梧卽迤逦前路听候指挥谨具札子陈免以闻伏取进止辞免除在京宫观侍读第二札子臣今月十二日辰时连准行在入内内侍省金字牌递到尚书省札子以臣近具辞免新除恩命正月十一日三省同奉圣㫖不允令学士院降诏依已降指挥疾速赴行在所者仰感圣恩涕泗横臆臣闻君命召不俟驾而行考于礼经固有明训而臣戆愚朴陋一无寸长伏䝉陛下曲轸宸慈不忘旧物召以一节之峻俾近天日之光生死肉骨之恩至深至厚非臣糜殒所能称塞义当奔命引途岂应少缓而臣衰病日迫志意瞀昏诚恐无以上副眷知遂沥恳私乞赐追寝成命今来叠于疾置被奉圣㫖趣行而臣稽违诏令罪将无赦夙夜震惧若无所容臣已于今月十四日力疾上道迤逦前路听候指挥臣无任战灼之至谨具奏闻谨奏为病未及朝见奏知札子臣近䝉圣恩除臣提举万寿观兼侍读臣以疾病余生愚陋朴拙自度无以称塞睠知夙夜惶惧尝沥恳诚乞寝成命而九日之间两奉诏书四次被受御前金字牌降到圣㫖指挥催促起发念方陛下戎辂亲廵之际在臣子之义迫于严命不遑安处遂力疾迤逦前来已次行阙然臣所患左足筋挛之疾痛楚呻吟至不可忍㳂路服药调理尚未全安有妨久立欲于门外将息一两日趁赴朝见臣无任战灼之至谨具札子奏闻伏取进止辞免除同知枢密院事札子臣准尚书省札子正月二十一日三省同奉圣㫖除臣同知枢密院事仍降中使宣押赴院供职者闻命震惊罔知所措窃以辅臣之任国论所资况当用武之时尤重本兵之寄欲赞能事冝得伟人庶协成谋用戡多难如臣资材凡琐性识瞀昏智虑不足以度万事之冝权略不足以应一时之变顷䝉圣奖擢与政途昧于谋国已试无能久冒殊荣曽微薄效陛下略其碌碌尸位之罪察其拳拳忧国之诚得请外祠甫踰旬月遽颁召节趣侍经帷既获望于威颜即再申于愚悃觊收踪迹复返丘园岂图异除荐及庸品承命之次颤汗忧惶臣疾病交攻衰残日迫傥或更叨委任必误睠知伏望陛下特轸深慈追还成命畴咨人望用厌舆情庶资经济之谋以成恢复之业臣无任恳到廹切之至谨具札子陈免以闻伏取进止辞免除知枢密院事札子臣伏䝉圣恩除臣知枢密院事闻命之次跼蹐靡安伏念臣顷以至愚极陋之质久汚近联绩效无闻退安散地圣恩记録遽有经筵之召扶持疾病甫及造朝亟被诏除进陪右府而臣已试无状沥恳再三天听莫回俯偻就职方欲勉竭驽钝少报万分而才分所拘未有尺寸之效内怀慙惧背若负芒忽䝉超迁莫测所以惊惶颤汗无地自容陛下之恩遇臣过厚而臣所自揣素不知兵既无䇿画仰赞庙谟又无事功下厌人望冒处机衡之地已为非分而居位未几复此叨逾历寻前修未有其比天下公议其将谓何必至顚隮重累国体伏望陛下廓天地之照察蝼蚁之诚特轸深慈追还成命俾臣仍旧职任夙夜黾勉庶几万一或能少副陛下责任之意而臣之罪戾亦恐得以少寛不胜幸甚谨具札子陈免以闻臣无任祈哀俟命迫切屏营之至取进止启代贺帅臣平冦启二首帅旗爰举计出万全贼垒既平功成一战吏复专城之治民还按堵之居和气遂充驩声顿溢伏惟某官胷吞万象心贯两仪诚节着乎朝端威名行乎海表龙韬决䇿庙堂推必胜之谋虎帐运筹彛鼎载已成之绩愤无知之狂冦干有赫之明威慨然请行期以奋殛具严师律靡须遗镞之劳克定侯藩俄靖入郛之警屈此羣丑释其下人使恩信之兼施知勲庸之益大顾惟弱植获佐偏州覩捷奏之交驰激懦衷而窃抃陈师鞠旅既燀威灵折馘执俘遂平冦虐悉复藩垣之治用昭帷幄之谋庆溢人神驩均遐迩恭惟某官忠存卫社业茂安邦威加草木之微信及蛮夷之逺辟国百里尝叅总于戎昭教民七年因缮修于武备举无遗䇿动有成功属鼠窃之贪饕命鹰扬而翦灭果慿胜筭亟正严诛一空逋薮之羣永息潢池之盗事皆按堵民乃奠居建大将之旗徃既侔于伐蔡仗元戎之节今复类于平吴允集茂勲冝膺殊奖伫观英衮之就拜庶慰高牙之请行乃眷偏州实临孔道欣覩奏功之日幸臻彻警之期抃跃之私倍万常品代漕臣谢冦平除职启转饷千艘初无异绩赐书一札遽有横恩籍通内阁之严名窃外台之重是为踰分祗以起羞窃念某遭世圣明奋身踈逖洊被乘轺之选悉縁推毂之私自去东州朅来南土适冦攘之窃发㑹师旅之并兴已责薄征诏必深于恤隐蒐兵筭食法又戒于愆期惧心计之弗充念力行而勿惮迨闻捷奏仰寛顾忧底藩维之告宁皆帷幄之制胜罪逃逋慢灾已免于求鱼命出超踰梦辄因而分鹿静言忝冐备见矜怜此盖伏遇某官亮节立朝深诚许国有容徳乃大包贤否于中不私物亦公置是非于度外顾未遗于下体兹不壅于上闻致使孱微亦叨甄録某敢不誓修乃职图报此恩食蘗饮冰将益坚于操履飞刍輓粟何敢误于使令代贺人得郡启伏审就被帝纶改临侯服先声所暨衆志已孚共以某官行配古人名满当世汪洋徳量韬玉海之千寻卓荦词源㵼银河之万丈蚤由简注寖历清华荐乘使者之轺爰正儒宗之席斯文所託吾道既行载在典刑尤以老成为重溢为吏事皆其縁饰之余是膺师帅之除用壮藩垣之势顾惟弱植久仰崇规兹获佐于下风实使偿其素志依归抃跃倍万等伦代贺兵部尚书启伏审䟽恩内朝正位右省推政本于天下綂兵权于禁中国势増崇舆情恊庆恭以某官配古遗直为时老成清忠格于天渊沈谋验于蓍蔡器优大受文武唯所用之德合中行左右无不冝者逢辰熈洽历位髙华欲加泽于斯民力告猷于乃后霜台峻峙叹松栢之后凋天路廓清见藜藿之不採俾周旋于从槖示登进于公槐爰陟夏官进司武部上意所注正想闻于履声佥论攸归兹愿尝于鼎实某早登骥坂久去龙门莫遂趋风长恨一涯之隔迨兹承命第勤三贺之私代贺中丞启伏审茂膺宸綍荣总台纲除音下传士论胥庆恭以某官爽邦巨哲名世硕儒道积于躬固絶磷缁之变义陈于色曽无吐茹之嫌志欲有补于时言皆不诡于圣自结上心之眷倬观吾道之行慷慨百为夷险一意迨被赐环之召益敦前席之知更直掖垣共推敏翰冠登学省独号纯师属中司之久虚委专席而显拜绛驺分路已崇堂陛之威白简飞章必识朝廷之体即期柄用弥峻巖瞻某逺迹崇闳庇身支郡莫预拜尘之列但驰贺厦之诚代贺林中书知扬州启伏审诞扬休命就起宗工总秘殿之崇资控中都之巨屏巖瞻所逮舆颂惟欣恭以某官道济寰区忠存社稷殊勲光于盟府旧徳冠于公朝凛凛格言常破万人之浮议堂堂壮节自詟四夷之野心名家独冨于文章余事兼资于翰墨周旋滋久左右具冝遂符梦卜之求早预机衡之任一心一徳耸表仪于百工嘉谋嘉猷大䂓摹于四海方需正席孔乐均休复辞管籥之严归践林园之胜上心弥简民望益孚大纛髙牙复壮藩维之势命圭相印即还辅弼之聨斯言有期指日以俟某猥繇使事阻望台光闻天上之除音唯知舞蹈望日边之归路预切瞻依代人与尚提学启绛帷䆳宻横经尝列于下陈金节光华歛板复叅于前导何幸师资之旧辄居部属之余喜溢心颜荣生步武窃念某天资至昧人品甚微拙如吐墨之鱼勤类蚀书之蠧十年太学功屡失于几成五郡泮林身更同于历聘昨假邹君之馆适留吴㑹之区中之地许游缪因志鹄户外之屦常满特俾升堂侵寻岁月之賖蹭蹬功名之会猥从世禄羞负已知鼓余勇以当方锐之师出遗筭以雪累战之耻技已殚矣幸而得之从新进之衣冠号贵游之子弟嘶风志在虽知塞马之还望月心惊殆有吴牛之喘徒以为贫而仕岂能择地而安来掌市租实司津钥坐念尘容之抗益负初心聿瞻星使之飞庶偿大愿伏惟某官心源卓荦才刃纵横耸野鹤之竒姿肖石麟之异禀胷吞万巻居有儁声气压千人徃无坚对未陟禁涂之要聊从使传之荣会殿最于列城职髙论秀分泾渭于羣吏任剧廉能顾惟虚薄之资夙荷作成之赐矧于此地辱在所临虽不能戴剑分庭干部使者之誉或庶几抠衣造席执门弟子之容代人转官赐第谢宰执启比膺帝睠亟进官聨仍拜赐于芝函遂登名于桂籍宠光横及感涕交流伏念某性昧知方才踈适变少而游学不能收埸屋之功晚乃遭时已叨尘侍从之列荷大钧之曲造惧小器之疾顚每究勤劬勉图称塞技已穷而难彊力弗给而易疲至如饷馈之薄劳乃是转输之常职俾之增秩固惭恩数之优假以决科更使品流之异自惟何者独得兼之此盖伏遇某官道济寰区功存庙社削除丑类既恢经武之图旌别群材更助右文之化故捐殊赏以贲微躯某敢不竭节奉公推诚享上谨邦国贡输之备识朝廷法令之冝庶几此心何敢云报代谢除发运启误膺诏㫖陞总计权顾名谓之加隆揣事功之靡称宠荣所逮惭惧惟并伏念某井谷地寒蜩鸠才小出遇明良之㑹擢从冗散之联寖被躐除滥当将漕虽百骸尽瘁讫无足国之深谋而一意首公徒有爱君之大节比更再歳遽阅三迁心已愧于超踰力方图于称塞更叨异数就进崇资狎承旒扆之恩黙识陶镕之自此盖伏遇某官精忠冠古端行表时言为社稷之逺图动合国家之大体高文硕学雅推多士之宗明德茂勲益着百僚之望遂于踈逖亦不弃遗谓其既尘清切之班使之増重光华之任敢不恪遵乃职期副所䝉誓毕余生已作报恩之计庶几薄效不辜责实之朝代谢转官启入告元勲已诞扬于显册徧行殊赏乃横及于微躯亟被恩言徒怀感臆伏念某起从踈逖误玷选除寖膺宠数之过优每愧器能之弗称顷縁移使方属整兵峙乃糗粮偶无饷馈之乏于彼原隰与有驰驱之劳盖职分之当然顾事为之安在骤叨増秩罙惧罔功此盖伏遇某官威格华夷志存庙社愤兇徒之窃发出妙略以请行运筹帷幄之中旣空蚁聚还师袵席之上爰振虎臣遂轸念输将之勤亦聨名庆赐之列某敢不恪遵乃职图称所知庻以奉法循理之心可为推贤与能之报代贺翁中丞改知杭州启伏审拜恩中道更鎭近藩凡属綂临交深欣畏恭以某官才推英杰德懋中和亲逢圣主之知自致风云之会紫荷持槖久叅帷幄之谋白简飞章悉正朝廷之体顷被天纶之渥暂分昼锦之荣克殄㓂攘用苏疲瘵作军谋帅方加贲于殊功视邦选侯遂改临于大屏定见赐环之亟靡容开府之淹归践庙堂下泽寰海某缪当支郡行託余庥顾惟慰幸之多岂在等伦之后代贺胡提刑启伏审光被帝纶宠更使节威声所底乐诵惟均恭以某官雅望鎭浮周才应变所至可纪有前古吏师之风无施不冝皆一时国论所倚比奉凝旒之对式符侧席之求嘉谋适陈明命已出轺车一乘盖欲重持斧之权细札十行恐遂趣赐环之召顾惟晼晚辱在庇庥行拜旌旗之光敢修竿牍之礼欣幸之剧倍万常情代贺张舍人启伏审拜恩宸陛进直掖垣休命播腾舆情欣属伏惟某官气盖一世心雄万夫焕星斗之文追配作者起雷霆之誉蔚为闻人有连中八科之名无纷乱诸事之诮蚤从麟阁尽读未见之书旋列螭坳更着不刋之典盖善为训诰誓命之烦悉必能道徳意志虑之精微果被显除遂居华选靖共一节共识传昭之古风通达百为当问崔琳之今事嗣观纶綍之出趣预庙堂之游某蚤辱论交兹闻得位上以赞朝廷之喜下预有乡闾之荣代贺韩舍人启伏审近奉制函遂登辞掖人望所属士论为荣伏惟某官诸儒楷模三代豪杰扬雄于蜀本着书成后世之名马周入关因抗章言天下之事襃语一下英声四驰盖不为世俗无用之文则已识公辅有为之器其间流落公言谓何及此选除上意决矣然以辞令赞书之任而付讨论润色之才此优为之何足道者一时制作孰能居苏贾之先他日设施自当在常杨之上某预㳺滋久闻命甚休睠江湖之一麾阻门䦨之三贺忻懽素志倍蓰常情代贺宣抚启伏审告廷明命复位元枢嗣开莫府之严遽舍安车之佚事关国体喜动民情窃以塡抚四夷爲上公之任典䕶诸将乃元帅之权去就之间重轻所系故师连西海彊卫公之一行而冦警朔方頼长平之复出勲盟既固史牒用光恭惟某官位冠宗工望隆元老摅尊主庇民之志成开疆辟土之功鹰扬四方鹗立一世威稜远憺顾草木之皆知忠列具存冝藜藿之不採顷縁振旅因欲奉身上心虽悯于独贤舆论已知其复用果承温诏再抚全师盖边陲无折箠之劳则宗社有覆盂之势虏谓吾父当厌难于阶楹人歌我公即还师于袵席斯言可必万口所同某辱在播钧喜闻推毂徒以一麾而出守莫陪十乘之启行抃跃私情倍百常品代贺太宰启伏审告廷坦制正位冢司百辟具瞻万邦胥庆窃以历观论相之重深识守文之难终宁考之图功时方绍复条先帝之故事自足施行乃登用于旧人以付畀于大政务饬治体不求智名恭惟某官盛德庇民殊勲冠世蚤收四海之问望更练三朝之典章上所注怀从甘盘之旧学国有决议咨方叔之壮犹直道事君正色率下备受大臣之体貎绰有故旧之风流衮职既虚巖瞻弥峻遂定金瓯之卜首居玉铉之聨华夏系心方资霖雨之泽搢绅属目共仰中台之明某托命洪钧庇身支郡逖想云龙之㑹阻陪凫藻之欢抃跃之私名言莫既代贺少宰启伏审读命路朝正仪揆席眞儒登用庻类昭苏天下幸甚窃以圣贤之相逢本由天地之交泰爲时而降非人所能选于衆而举臯陶虽曰畴咨之命审厥象而得傅说是爲帝赉之祥自昔传闻于身亲见恭惟某官柱石王室股肱帝躬身系朝廷之重轻心关宗社之休戚开拓万里成超今冠古之功敉宁四方致尊主庇民之业道洽政治谟明弼谐使邦朋之寖消识国是之素定遂符梦卜进摠机衡必将尽行平日之言然后散爲天下之福转洪钧之一气时适纯熈安泰山而四维邦其永固某叨分郡寄逖听除音外与驩謡庆云龙之㑹中怀美䕃贺燕雀之私抃蹈既深输冩奚既代颍州王待制谢执政启驰驿再朞偶逃吏议分符千里又玷国恩控畿甸之上游卽溪湖之胜践过客稀少絶厨传将迎之劳居民雅驯无讼牒剸裁之冗筋骸就佚颜靣兴惭伏念某奋身孤平逢世熈洽偶縁奔走之薄效遂偕侍从之荣班然最下之考累书当有余责而至愚之虑已试实无他肠仰荷庙堂之知俾叅禁密之籍未收绩用更以名闻付之牧养之权遂此便安之愿此盖伏遇某官佐佑眞主师保羣黎明德茂勲已济登三王之治深谋至计更成一六合之风旁求心膂之臣出守股肱之郡有如庸懦亦冒选除某敢不勉励夙宵恪修职业期称责成之政庶遵画诺之䂓代贺右丞启伏审宠拜制函进登政席四方引领百辟倾心伏惟庆慰恭以某官学赡儒宗才髙王佐昔在隐约公辅之望已隆乆于禁严神圣之知益简岂惟擅燕许之大笔居常罄稷契之忠言天日下临风云交㑹议已驰于域外礼遂絶于坐间立太平之基方播钧以成万物开衆正之路将筑馆以待群材自省微生窃叨大化怀守臣之绂坐阅歳时扫相国之门动形梦寐依归抃跃倍百等夷为户部叶尚书回诸路使者启比者误膺诏綍叨摠计庭蓄藏刓弊之余九征多阙调度经常之外百费交兴揣緜薄以奚堪冒宠荣而更惧岂谓某官过持谦柄逺贲庆函敦意爱之周旋粲文辞之曲折光华所照衰朽爲惭念王室之孔艰倚使台而甚重舟车并凑方资指画之劳门宇相望犹阻瞻承之便感铭徒切敷叙曷殚代谢还任启罪当遐弃方解组以去官恩许终更复旋舻而就事召惊魂于一夕九升之际收涣汗于终朝三禠之余喜动亲颜宠孚民听荷旒扆廓干坤之施不求其初念门墙矜簪履之遗乃至于此扪心惕若揽涕潸然伏念某弱植易摇驽筋难彊顷从使传误被诏除延阁通班假一麾于南国故乡在望足三釜于北堂徒黾勉于夙宵但糜捐于歳月盖投闲置散者分所当得而拨烦剸剧者才岂能堪积此叨踰至于汰罢上累藏疾纳污之徳中怀省愆念咎之疑或谓他肠此所告者过也自怜孤迹谁与改而正诸讵意台光下临蔀屋皆照致膺申命获返故栖此盖伏遇某官庄重鎭时髙明拔俗英文敏识本三代儒学之宗忠言嘉谋亦一时国论所倚居然眞辅相之器绰有贤父兄之风民皆系心上已注意殊庭澹漠叅九华妙㑹之先清禁凝严列五阁英游之冠然犹吐握下士寤寐招贤愽收豪杰之才共佐光华之旦就如艰拙亦在记怜务尽掩于过差使曲全于终始某敢不坚持一节力报万分无它技能愧承乏江海之上不相背负誓託命鑪锤之间感激罙深喻言曷既沈忠敏公龟谿集巻第八终沈忠敏公龟谿集沈忠敏公龟谿集卷九沈忠敏公龟谿集卷第九启贺除畱守启伏审赐环亟下信节遄归饬燕馆以留居御朝端而趣对身关国体想忘跋履之劳徳享天心宜拥福釐之集恭惟某官朝廷硕辅社稷宗臣以臯䕫之才逢尧舜之主引君当道蚤输密勿之忠措世太平已底经纶之绩勲铭具在纪律毕张聿从眞馆之游乃託介藩之任申伯之居南国虽赖蕃宣周公之咏东山终还左右及此介圭之觐实符仄席之求谅展辰犹数膺昼接然以素望之所属必惟旧人之是图竚秉国均转洪钧之一气益熈帝载平泰阶之六符载念微生尝叨异顾与燕雀而同贺庶桃李之埀隂问候中书启伏念某猥以微生叨从末宦效九九之技夐若江湖之濵瞻两两之符恍然云汉之表顾门墙之弥峻致竿牍之罕通引领云劳倾心则壹恭惟谋谟帝所劢相王家顺迎六气之和茂拥三灵之祐伏以某官夙钟间气亲际昌辰遂以非常之才助成无竞之烈发挥一徳使邦朋之寖消感槩百为由国是之先定及此精神之㑹应于寤寐之求天睠孔昭民瞻允属据百寮之上已知体貎之崇居三事之先即俟仪形之正上以副一人之意下以慰四海之心更乞深念宗祊加䕶寝餗某卑情无任祝颂䖍切之至贺漕使加职启伏审显膺徽数宠进崇资凡託庇庥举深欣属恭以某官存心甚逺养气至刚亮节端诚实表仪于当世危言鲠论皆根本于生民不图近功可赞大事愤愚民之冒昧连狡冦之猖狂爰饬使轺式严师律九攻九拒多自于指踪万举万全岂容其假息至于转饷曽不乏供果消南顾之忧遂躐西清之秩䇿勲方茂第赏惟新观赐札之系传知召环之狎至退惟陋质叨沐余光承命之初为喜益倍谢荐举启课功无状偶逃大吏之谴何进秩有阶忽冒上臣之荐籍过形襃字加贲沈踪顾塞责之靡遑睢衔恩而独至窃以圣人以学而成俗是为教化之原儒者以道而得民非若簿书之比故于州县之职莫先庠序之联虽列处侯邦第使视曹于幕府而选从帝学更令通籍于桥门至烦一代之宗师并举四方之寒畯号曰吾属牧为巳知然而泮水泛居或类河中之木需章典奏必蒐席上之珍宜得魁垒轩昻之才加以疏通该洽之识名实四达言行两纯使之无遗庶云有补如某者天资昏懵人品覊单少也读书徒粗知于为已长而干禄盖茍求于及亲以应俗多老生之常谈而经世乏古人之大节长恐没齿分为散材乃霑黄甲之恩渐免白丁之役及补郡吏复居校官设施皆熟于平时游处既多于暇日稍寻黄巷转授青衿必有我师虽欲从其善者此非子座岂待请而避之迹未至于顚隮心已惭于忝冒方期斥去遽辱名闻此盖伏遇某官提衡九流推毂多士小德役大徳每蹈孟轲之言先知觉后知将成伊尹之志遂以丹霄之定价勉兹白社之寒生不间庸愚亦加采録顾矜怜之若此叹报效之云何某敢不増所未长鞭其不及驽马十驾庶申伏枥之悲敝帚千金终发扫门之喜谢运使差权知县事启恭承邮报俾摄县章调宓令之琴焉知政理拥毛生之檄聊遂亲谋䝉幸有余包羞无所伏念某嵚崎可笑约结亡竒懵学难成顾短檠而自媿薄游寡偶抚长铗以谁怜栖迟太学之十年窃取奉常之一第尚须官次伏处乡邦谁是餽浆之人空余乞米之帖兹因弭节方获曳裾擢于田里之中寘在门墻之末公移逺逮就假一雷之封疾置惊传亲着五云之字顾惟凡琐乃尔遭逢此盖某官逺业济时髙风励俗裕民足国已操邦计之赢謪德量能更欲人材之当故令散吏辄补旷官某敢不勉尽所长以待乃事体一日葺居之戒宁惮小劳臻五月报政之期庶收微效问候运使启向自扬舲督府引襋行台滥从俎豆之间数奉珪璋之表朅来敝邑阻拜前尘缅惟䂓略之余休有神明之相恭以某官望隆当世行配古人才地有余虽多多而倚办辞源无极犹戞戞以知难言皆合于上心动必关于国体暂屈经纶之手遂恢富足之原言听计行实逢千载之㑹家给人足更迈九年之储柄用可期师瞻已峻更乞上为宗祐加䕶寝兴某下情无任祈向依归之至新令逺迎状伏审某官比膺芝綍屈领铜章调宓令之琴行观美政整王乔之舄共仰仙风退念飘蓬之余空怀扬粃之惧承颜之幸翘足以须贺毛给事启伏审温纶亟下大斾遄归腾闻四方耸动羣听窃以殿中献纳之地是为门下论駮之司非风节梗槩则不足以典枢机非论议该通则不足以承顾问故杨雄于汉擢先待诏之联而李藩在唐望隆批勑之手得人如此视古庶几恭惟某官学为儒宗才配人杰持心耿介压嵩岱而不移藴量恢闳包沧溟而无际炳文章之光焰极师友之渊源名盖一时用先诸老徐坚眞舍人様蚤擅中朝望之实宰相才聊从外补席方及煖政已报成紫泥俄见于赐环青琐复叅于持槖想金瓯之久覆指玉铉以旋登公论所期斯言可必某缪从末路景仰英风兹闻明命之颁弥激懦衷之喜榆枋斥鷃敢知鹏运之高庭户飞蝇但欲骥程之逺依归抃跃倍百等伦贺贾舍人启伏审茂膺诏检宠进词垣聨侍从之荣班极文章之盛选音腾疾置光动故乡恭以某官学配古人才高当世早驰妙誉擅沧海之遗珠独冠贤科应崑山之片玉用先诸老擢自一人校雠兼六籍之微刋正尽羣言之失践扬滋久问望益隆进直螭坳记载之功唯允首陪鸡㦸调䕶之徳攸全爰从礼乐之司入掌丝纶之地舍人様有如此大手笔无甚难红药裁诗畅中和之逺韵紫微草诏追颢噩之醇风绍苏贾之才名超伊管之相业乃符舆论亦出家声某踪迹陆沉音尘斗旷侧闻成命之出弥増末契之荣目想俊游辄起弹冠之兴心怀美廕尤倾贺厦之诚谢改差常州学官启问涂湘水方怀陟屺之思易地兰陵复预采芹之乐幸既安于子职喜遂发于亲颜揣分云优循涯以愧伏念某天资梼昧人品覊单妄刻意于诗书旋蹑踪于衿佩一随计牒九换年华菘韭春秋屡动故园之兴齑盐朝暮贪观上国之光偶脱白丁遽聨黄甲洎亲荣三釜之禄饰身叨五两之纶谓寸进之可期宜分隂之亦竞而乃赴铨十月补吏一涯取道重江念毛生之檄徒捧待期荐歳顾墨子之突未黔敢图小物之私曲缀大贤之念达吁天之危悃遂择地之初心讫使便安尽从愿欲兹盖某官恩深教载徳懋爕调推大钧之无垠衆由平进谓小人之有母独轸深慈便菽水之奉于近乡脱风波之危于逺役矜怜若此报称云何某敢不激昻其衷砥砺所学庭闱爱日已寛暮之怀庠序承风益广朋游之乐贺冯承㫖启伏审锋车入觐斧扆对扬超玉笋之新班冠金銮之旧直除音四出欢颂一词窃以举三代之遗英而当号令文章之事取四海之隽望而摠言语侍从之官此上所以笃于近臣而世亦将期以大用况夫亲承密㫖独望清光地接六符之中阶秩高两禁之上列帝选于衆公惟其人恭惟某官炳岳渎之灵尽东南之美德量盖存夫逺大道术已造于纯全气詟九州繇直养而无害才周万事殆曲成而不遗忠既格于天渊信亦行于蛮貊昼膺三接歳阅九迁词掖代言思若涌泉之决儒宫正席化如时雨之施腾闻东序之絃歌归听北扉之铃索方将摅尊主庇民之术岂特焕经天纬地之文遽衔恤于倚庐致兴思于仄席聿颁召节仍趣赐环天子虚怀安问鬼神之所以都人拭目复观风采之凛然迨出亲除式昭异数定见金瓯之覆即期玉铉之登徳裕之文用虽长于大手吉甫既相礼自絶于同僚斯言不诬惟日以俟某离竒弱质么么微生顷䝉特达之知曽乏先容之助侧闻显渥倍激驩悰久託范模行费大钧之坱圠仅同燕雀更欣夏屋之帡幪贺新守盛学士启伏审细札疏恩左符分命起自列僊之馆来临多士之乡芹藻生辉布韦増气恭以某官刚明蓄徳端厚凝姿粲然星斗之文粹矣珪璋之表贤关阔步早收俊造之科仕路横翔遂入英雄之乘轺擅肤使之誉列棘耸名卿之称醖借有余于风流縁饰无先于儒雅一昨辞荣北阙均逸南州田里絶叹息之声治功蔼着庠序脩孝弟之义名教勃兴集此美谈发于遗爱况兰陵之孔道接苕水之上游乔木相望稔服善邻之教令甘棠具在饫闻雅俗之歌謡用是此邦絃诵之徒思见我公色笑之乐兹闻除目实激懽悰顾惟齑盐之冷官曽是门阑之下客燕雀相贺同看大厦之䕃成桃李方华独认旧蹊之路穏依归抃跃倍万等伦贺卢左司启伏审祗承严召亟被峻除显陟中台之端荣居上宰之属音腾邮置驩动搢绅窃以尚书㑹万事之本元左司贰六曹之纲辖所以抗议轩陛叅谋庙堂因唐建官始重都公之号迨宋稽古实为法从之储惟东求岂轻除授恭以某官气压万象心潜九流本师友之渊源发文章之光熖出符国瑞同威凤之九苞居恊地灵配元龟之五摠爰自早歳朅来上都勃焉起三俊之名凛然归四海之望既横翔于雄遂独步于英躔绛帐谈经咸忘鼎来之学赤裳赋命遽咏遄归之诗方追台妙之游复领使华之寄虽登车之志逺念侧席之恩深是宜趣还庸副虚伫欲知相业试观省闼之弥纶行庆帝俞即步禁涂之清切自顾门䦨之下客曽尘衡石之上游寅縁芜辞窃取英眄喜乐正之好善亦既有爲谓公叔之为文岂能无望贺毛显谟知鎭江府启伏审某官恳辞清禁荣綂要藩严助怀归本厌承明之直萧傅复出盖观宰相之材唯其被宠光而益新所以全誉处而弥固有识相庆不谋同词恭以某官望重吏师学深王佐秋阳江汉㑹道术于环中景星凤凰耸徳名于天下劲气发后凋之操沈谋迎先见之几忠无他肠才有余地视文章之小技素所优为举节义之大闲方将独立笑曲士之未徧为贤者之不能故于用舍重轻之间以见进退难易之际抗章避宠奏屡却而复前襃诏赐俞意重违而愈厚讫从荷槖爰假竹符峻秘职于西清委良翰于南国明哲具美既歌山甫之遄归治行腾闻即庆弱翁之大用某承颜虽晚受顾则深初聆謦欬之音已荷齿牙之论窃冒丛云之䕃更许包䝉黙希霖雨之恩终期振藁贺正启月穷于纪方占嗣歳之祥星囘于天遂履初元之吉维世巨哲实享纯釐恭惟某官正色立朝虚已游世功名自致早亲日月之光节义独高更励冰霜之操对越三阳之序导迎六气之和即拥春祺入熈帝载某逖违恩阀阻奉寿觞瞻颂惟勤名言曷喻同前维时旧弼实享繁釐恭惟某官道济寰区功存庙社陶钧独运早陪黄阁之游鼎鼐再调终慰苍生之望对越三阳之序导迎六气之和即拥春祺入扶帝祚某跧囘末路坐逺崇闳阻称椒柏之觞遥荐松椿之寿瞻祈是切敷叙曷周谢祭酒举改官启飞章帝所推华衮一字之襃传檄儒宫増弊帚千金之享载惟忝冒罙积惊惭窃以知人之道固难而儒术非他技之比入仕之流寖广而学校乃公议所归至于宗师之荐论必系朝廷之简拔秩六百石径脱州县之冗曹歳四十员尽收雍泮之清选专以蒐罗一时寒畯之士因以激昻三代豪杰之风凡举所知必从其类故竿牍小夫之智至无所容簿书俗吏之为略而弗取自非文章炳蔚问学淹通望实有加于人行能无媿于古则何以酬丹霄之定价附青云以垂名如某者艺畹寒荄辞源浅派所学眞土梗耳弗造本根于道犹醯鸡欤未离幽蔀顷聨黄甲偶代白丁既预搢绅之游即分庠序之教叹齑盐于朝暮宁逃独冷之讥閲絃诵于春秋粗知三乐之趣技殚鼯䑕化止奔蜂方幽黜之是虞曷明扬之遽及平生慕愿此日遭逢兹盖某官推輓九流括囊六艺自任斯文之兴废独为吾道之重轻先知觉后知于身亲见小德役大德与时偕行乃睠微踪尝叨异眄终未忘于下体遂不壅于上闻芹藻预荣蓬荜増气某敢不恪遵师法守官箴节励冰霜必欲免夏畦之病光分萤爝或能助秋阳之明谢蒋迪功启伏审首被贡书遂偕计牒胶庠倚重党友増华贡元某官杞梓竒材芝兰秀质借甚家声之振蔼然世德之昌黄巻一经得贤父兄之乐青衫九品从贵子弟之游初接迹于群居已程能于异等迨膺妙选实惬衆情纵步武于夷涂可立待也收功名于絶㑹是以似之方深赞喜之诚缪辱飞文之贶铭藏惟切敷述奚殚贺卢舍人启伏审近膺制检遂陟词垣入陪清禁之涂允属鸿儒之任权舆廊庙鼓舞搢绅共以某官如唐一䕫为宋三儁讲夺重席盖国中之真儒谈倾四筵亦天下之辩士文章有古之风烈徳行为时之表仪素望蔼然英声借甚上所属意见谓有宰相才民亦系心何止为舍人様兹假判花之重㠯叅视草之荣政事预闻允资国体之通达训词具在共期帝制之坦明洪惟二者之长信谓一时之美方将日膺三接歳阅九迁亟跻玉笋之班即进金銮之直斯言可必指日以期某受恩特深为喜益倍燕雀相贺初瞻大厦之䕃成桃李不言自识旧蹊之路稳贺周司业启伏审被恩宸扆正位学宫凡在下风孰不同庆恭以某官自天仙伯为世儒宗学贯九流独脱拘挛之见文备衆体雅好深湛之思论不诡于圣人达可行之天下确乎不拔暗然而章铁心石肠素蕴功名之志金口木舌岂唯诵説之才选自郎闱登此师帐诚恐明纶之出不烦重席之温趣据要津庸副清议某伏自早歳即闻大名因縁爨下之弃材出入中之余地蹉跎一命契濶七年身系寒乡徒有修门之梦心怀美䕃莫陪广厦之游贺林资政除南京启侧闻休命就起宗工还祕殿之崇资委陪京之重寄恩言诞布佥论交孚恭以某官受天全材为帝良弼韬文武之两器秉忠孝之一心气贯堪舆繇直养而无害智穷眇忽皆曲成而不遗勲名具存风采可想虽谗波之横起而天鉴之孔昭曽无淹时遽有徽数欲付倚平之任姑烦釐尹之行坱圠大钧行归浴凤之治郁葱佳气况隣飞鹢之都定观麻检之颁即对衮衣之宠多士之愿斯民所同某受知特深为喜益倍属吏曹之有守趋賔列以无阶谢荐举启黉舍空餐乆窃养贤之鼎輶轩过听误登荐士之书自顾何堪人以为幸窃以汲引之重今古所同取夫拔茅宜在泰通之世譬之推毂当遵平陆之涂岂唯卿士之举能抑亦王公之借誉不在此族则为匪人而况摠一道之询谋㑹列城之殿最按亷既广简核惟精必得异才乃副公举如某者江湖漫仕蓬荜寒生断断他技之猗无録録竒节之未有短檠徒对口耳之学易穷长铗空弹齿牙之论安在讵意车中之半面尚矜堂下之一言略其迂愚赐之翦拂此盖某官识先致逺量极包䝉事君以人自得上臣之体与人为善独髙君子之风兼收尺寸之长靡有锱铢之失推其余地庇此微踪某敢不力跂前修誓图后效俯称乡人之好仰酬国士之知贺毛显谟除眞定帅启伏审近奉帝纶就更戎幄辍西清之密侍纾北顾之深忧先声所驰羣丑攸詟恭以某官公辅之望盖自少时将帅之才乃其余事徒以诗书之府形为文武之韬凛然堂上之竒兵威加草木䆳矣幕中之婉画名动蛮夷暂分清禁之光以壮朔方之势然而痱为一面之病骨乃四支之彊贤人入朝黠虏何算果吾父也尊俎可以销萌以我公兮鼎铉待而増重行因入觐遂即登庸某早伏下风近叨殊眄许其气类之比借以品题之私望元戎之启行心随目断嗟太史之留滞力与命违贺卢给事启伏审比繇西省进直东台帝恩所加士论増重窃以凡号法从均游禁涂独于青琐之崇资叅用黄门之故事辩駮邪正弹诃同乌府之严论议古今顾问亚貂冠之峻欲称是职必惟其人恭以某官如古天民为时人杰学洞九流之䆳文追六籍之醇宇韵独髙忠忱素着如璞玉浑金而莫能名其器于盘根错节而有以见其才神具听其靖共世固知其久大果膺殊睠遂陟近班职在掌纶已擅舍人之様任当批勑更继夕郎之风固非一日而得君是宜旬月而取相行闻大用实副佥言某缪荷深知本縁末技侧听鹏抟之迅弥増蝇附之荣抃跃依归倍万伦等贺黄司成启伏审近膺帝制遂正儒宗多士耸观岂特胶庠之矜式四方同庆兹爲廊庙之权舆凡託恩庥共深欣属恭惟某官望隆王佐名重世师德行配先民之纯文章祛后学之弊取武城二三䇿雅谓知言得商颂十二篇蚤推能赋恢然凝逺之度䆳矣深湛之思有徃皆成无施不可上所注意尤知山甫之小心民皆具瞻已必弱翁之大用果叅法从进直掖垣亟由凤阁之近班来处鳣堂之故地囘瞻僚吏尽四海之渊源追数游从信一时之豪杰斯文有託吾道益尊木铎之任既优金铉之除伊迩进北扉而承密㫖绰有前规开东阁而馆翘材伫观殊渥某寅縁姻娅出入门䦨自跧迹于末涂阻承颜于隅坐侧聆休命倍激懽悰贺湖守葛待制启比审高牙已临大府寛条一出驩颂四驰恭以某官心存古人气盖当世名号一时之豪杰学为四海之宗师两禁同游最先徳举八科并中岂止文鸣上心雅欲其居中时论久嗟于补外然公卿皆惮徒以君严之立朝而吏民不欺亦赖长公之治郡遂请便安之地用苏疲瘵之氓正恐赐环不容煗席某顷由絃诵获进门墙服在下陈方执簿书之役瞻言故国莫修桑梓之恭依向之诚倍万常品贺盛守再任启伏审祗奉新恩荐临旧治提封所暨驩颂如初恭以某官卓荦受才洪深迪德道义满于天下英雄游于中焕星斗之文追古作者起雷霆之誉为时闻人功有为以皆成治无施而不可辍从棘寺出领竹符千里兴謡坐见流亡之复朞年报政腾闻课最之优妙达睿聪併崇徽数稍缓韩侯之入觐姑狥冦恂之借留善政流风民自安于教令深谋至计帝亦俟于咨询㑹有追锋不容暖席顾惟疎贱叨辱知怜方怀勿翦之思更励必恭之戒依归下悃倍百常情沈忠敏公龟谿集卷第九终沈忠敏公龟谿集沈忠敏公龟谿集卷十沈忠敏公龟谿集卷第十启谢运使胡修撰举改官启浮沈州县甘老簿书出入门墻误縁翰墨更借扳援之势遂成汲引之恩投足知归抚心怀感伏念某江湖一介尘土半生叔夜粗疎顾岂堪于作吏次山浪漫盖已嬾于为官未能成洗耳之图不免效折腰之态庸庸备位职号马曹累累随行事同牛走念是非之相乱致力命之两疑借曰自媒正使谁誉比因修小记室之问乃得望大君子之光盼睐所加过为衆中之异听闻或误遽忘名下之虚公赐品题曲为道地意极丘山之重言逾布帛之温退省空疎岂能称塞兹盖伏遇某官权衡一世水镜九流发为月旦之评动合春秋之法弊帚无用提携遂享于千金驽马有知鞭䇿更勤于十驾不忘委琐亦玷揄扬某敢不钦诵格言勉图薄效许以操修加当遵节义之大闲谓其学问过优敢衒文章之小技庶几激励毋辱知怜贺年启星回嗣歳月旅上春适三阳之类升宜五福之交㑹恭惟某官政先平易徳懋中和徧歴剧烦焕若凝冰之释一苏疲瘵煖然挟纩之温对越令辰受时纯嘏遂被畴咨之命式登光辅之联某心系门墙身迷州县举贺觞而莫及削庆牍以徒勤谢秀守苖郎中举改官启二纪服儒犹念呻吟之旧一官书狱岂堪流落之余遽辱提撕重为荣耀伏念某受生多难涉世少徒偶从钟鬴之谋辄汚轩裳之列衒玉贾石夫岂本心乞酒得浆亦其定分亟舍絃歌之乐骤亲敲扑之烦羣言譊譊争沮幕中之辩独行踽踽敢矜席上之珍乃使挂需头之章终免为揺尾之态静言特达重愧空疎此盖伏遇某官隐徳在时深忠许国牧人驭衆共师循吏之风流推贤与能自得上臣之识度优容寒素曲赐奖成某敢不铭肌感恩刻意为善庸庸末学傥有见于施为断断余生庶无忘于报称谢运使王待制举改官启三语就掾亟从莫府之趋一字兴襃辄累公车之荐荷恩已过揣分奚胜伏念某濩落散材媻跚蹇足贫交易厌揖穷鬼而告行拙迹难安拜天孙而请祷念两求之皆失叹百虑之相攻髪已星星心徒烱烱一昨汰从黉舍还缀铨曹路隔九霄岂有修门之梦家存四壁未成下泽之游挫针资餬口之谋束带效折腰之役当涂知已或似寒蝉末路依人空惭社燕幸褰帷之始喜形倾盖之余召置门墻使操翰墨然员多阙少时方㑹于省官而亲老家贫势固难于择禄朅来书狱聊以代耕盖由剡列之私既适便安之愿更烦汲引弥见矜怜此盖伏遇某官盛徳容愚通才应变以成室屋兼收椳闑扂楔之微可羞王公近采苹蘩蕰藻之贱故虽沈于下列亦不壅于上闻加惠寒生増荣孤宦某敢不希踪先列抗志后陈抱椠磨鈆期不易儒者之事饮冰食蘗庶无负门下之知贺提刑启伏审奉承温诏临按祥刑瞻拥传之星驰知属城之风靡余光所属驩意已孚恭惟某官藴识疏明怀才敏达溢为政事曽不愧于古人着在谋谟皆可行之天下及被承颜之宠遂纾造膝之私亲被上恩就更使命威声所彻但闻草木之知氛祲一消无复狐狸之问恐未遑于煗席遂已趣于赐环退省孤踪获归余芘万事不理行赖于多闻六辔既均庶陪于后列欣荣之至敷叙曷周贺沈状元启伏审奉大庭之对擢居多士之先雠秘府之书进列羣仙之右宠踰畴昔声振緜区恭惟驩庆窃以国家数路设科三歳下诏岂特循祖宗之法盖将收豪杰之才纷然朋来至以万计蔚为首选固多异人曾未有梦兆一飞恩加再见家声踵复袭两世之青氊宸藻亲襃焕九天之丹检付以图书之职示为翰墨之储名虽先登事岂前比伏惟某官文备衆体学总百家节槩轩昻郁郁栋梁之气见闻淹洽滔滔江汉之流蚤也从四方之游固已擅一时之誉朅来文陛独冠英躔上兴见晚之嗟士有先覩之快蓬山芸阁之直何足道哉金銮玉堂之除可立待也某沉迷簿领荏苒歳时未敢幐书轻为赞喜之礼乃䝉削牍曲致撝谦之词媿感既深名言罔既贺左丞启伏审天綍疏恩台躔进次正泰阶六符之象冠文昌八座之聨成命下传善类相庆恭惟某官三代豪杰一时宗师夙怀经济之图深达弥纶之体晋公徳望孰不问年龄之几何贾傅才名岂止对鬼神之所以智略辐凑风采想闻自登政席之崇弥见勲盟之着九夷通道绰有成功三后恊心举无异议乃就升于左辖以増重于中台帝眷既隆臣隣益峻某登门最旧受顾已深闻天上之除音殆将起舞记日边之归路正复坐驰抃跃之私输写难尽贺张状元启伏以法驾亲巡不废详延之问纷袍族议巳推絶类之才乃下胪传果先科列伏惟庆慰恭以某官躬行笃实资禀魁闳久于湮沦独高乡曲之誉素所蓄积绰有廊庙之谋一朝遂冠于英豪诸老尽惊其剀切莫可尚已夫岂偶然主上痛悼往图渇闻至论以为饮食尝胆之日必有恸哭流涕之言特下诏音专求谠直御戎三䇿殆兴见晚之嗟寤主一言孰先独之戒方将摅发旧学践履亨涂庶几写平生忧国之心何止为今日决科之具属兹晚歳窃伏下风未遑柔翰之修先辱珍函之贶感铭丹臆倍蓰常情贺凌先辈启伏审奉承大对擢置上科拜命赤墀犹亚一龙之首题名翠琰遂居千佛之先用吉士乃邦家之光纳谠言眞社稷之福未遑驰问遽辱飞牋感愧之深敷宣罔既谢黄子虚学士启伏审比膺诏㫖追宠諌章党石刋名忠节凛于当代书林进秩恩光溢于暮年幽愤既申胜流相庆伏惟某官仁言利溥义勇气充盖万折而必东虽三已而无愠白日一照伯鱼何辩于前诬高风四驰叔向自全于遗直时方㧖于变乱上益思于典刑伫闻追锋来副仄席眷言宦学乆预交游邂逅公朝举扬正论喜极阻修于柔翰谦撝亟贶于珍函感愧之深名言罔既谢曾显谟启比者徧尘三院乆汚纪纲之思进总一台忽玷丝纶之命莫遂循墙之避更増据蒺之忧冒宠益深负慝弥重上意开纳知犯颜逆指之非难国步阽危念疾首痛心而何补敢谓隆谦之眷过形襃大之词披绎再三惊惭倍百此盖某官多闻守约汎爱亲仁缁衣好贤之诚徳配先正青箱传世之学名满诸儒特烦挥翰之懃加贲登门之旧规存丽藻感发懦衷铭镂之私敷陈曷既贺赵叅政启伏审进登旧弼叅总繁机命下九天驩腾万宇窃惟自古祻乱之国必生希世豪杰之才因时作兴与民休息临巨川而未济方俟舟航扶大厦之将倾必资柱石副上此意非公而谁伏惟某官诚格天渊忠存庙社方严足以断大事静重足以经逺猷直道而行独立不惧蹇蹇王臣之节更变故而弥坚赫赫师尹之瞻遭谗邪而益着挤之剧地凛然威名是致未央兴夜半之思长安指日边之路迨膺出綍不俟解鞍见管夷吾谁复效楚囚之泣用范武子自然知晋盗之奔争覩设施预期戡定岂特疲氓之引领是为善类之倾心矧此孤踪尝叨异盼方念一麾而去国未能三贺以登门抃跃私诚倍万常品知鎭江与户部姚侍郎先状比者误膺明命宠付便藩顾衰病之无庸岂堪烦剧赖知怜之有素遂託庇存即获叅承倍増欣抃知鎭江通用谢状比者忽膺明命宠付便藩收迹山林之间方图屛伏从事干戈之际岂克堪任揣分知难冒荣为惧此盖某官推心忠厚迪行端良借余论以嘘枯致误恩之起废更䝉珍翰用贲孤踪感媿之私敷陈罔既知鎭江与韩帅先状比者误膺明命宠付便藩乆伏山林之间岂堪烦剧仰託节旄之下庶获庇存属鞬将谒于辕门削牍敢尘于记室依归之素敷叙曷殚知鎭江回人贺启比者忽膺明命宠付便藩收迹林泉之间方图屏伏从事干戈之际岂克堪任揣分知难冒荣为惧此盖某官壮猷排难雅量包荒借余论以嘘枯致误恩之起废江山如故方从仁里之游雉堞相望更託善邻之庇特贻珍翰益贲孤踪知鎭江府到任谢宰执启起之闲馆付以名城井邑丘墟未变创残之俗江山襟带犹为形胜之区宿师方折于遐冲谋帅乃推于庸品才虽靡称恩则有归此盖伏遇某官柱石邦图蓍龟国论以一夫不获为重任以四方未靖为深忧雅量鎭浮屹立中朝之望元功定难力摧外敌之锋盖将扶大厦之顚故尽掩羣材之短遂令驽钝亦累埏镕既奔命以之官庶收功而塞责然某衰羸多病褊急少思方当调发之烦未免催科之拙愿寛衔勒觊脱简书不失朝廷劳来之方是为门阑收録之报问候刘帅启印绂相承犹接典刑之旧旌旗旁列遂依节制之雄向风每跂于前尘䝉雾自霑于余润愿修竿牍少罄情悰伏惟某官韬略承家勲庸许国威望耸传于四裔忠诚简在于九重行总全师往清方夏平时外敌素知李广之无双即日中兴必倚汾阳为第一是为社稷之卫宜拥神灵之休更冀妙啬天和允答人望遡咏之切敷叙曷殚除尚书囘人贺启起领州麾未闻治状趣还朝着忽拜召音仰䝉简记之恩俯念衰羸之质辄尝引疾庶欲投闲成命莫回预积旷瘝之惧移书遽及过形襃借之私感愧之深敷宣罔既回孟叅政启羽檄上闻惊犬羊之入冦銮舆顺动总貔虎以亲征宸谟悉出于万全士气殆逾于百倍苻坚之扣淝水聊与周旋佛貍之死夘年必期犇溃迨其却走举恊初谋此盖某官识际天人心存社稷叅筹帷之秘资经逺之壮图总留钥之严倚居中之夙望致敌锋之屡挫知国步之永安某猥以微才滥叨近列负櫜鞬而扈䟆奉引何功拥祓篲以造门趋承甚迩余寒在候珍啬是祈谢席叅政启比者叨奉制纶擢陪政路属四郊多垒之际赞一日万几之烦薄技奚施尝循墙而避命俞音既啬终据蒺以拜恩緜力弗胜腼颜安寄此盖某官宅心忠恕迪徳谦虚延誉当朝每託吹嘘之末论交晚歳更亲矩矱之余遂致微踪遽膺重任辱贺缄之弥渥摅感臆以徒深铭镂之私敷陈曷既谢前宰执启比者叨奉制纶擢陪政路属四郊多垒之际赞一日万几之繁薄技奚施尝循墙而沥恳俞音既啬终据蒺以拜恩伏念某学昧通方才疎适变偶以片言之合骤䝉上圣之知念人物之眇然谁不如已处廊庙则骇矣人其谓何汗号莫回腼颜安寄兹盖伏遇某官柱石王室股肱帝躬宏济艰难务兼收于羣䇿旁招俊乂图并辑于庶功藐是孤踪越从下列即託埏镕之末亲闻矩矱之余讫致妄庸误膺光宠中存丹赤徒知当勉于夙宵外竭罢驽诚恐莫禆于尘露感铭之切敷叙曷周谢刘宣抚启窃以羽檄四驰遽音日至天戈一指丑类宵奔成宗社莫大之勲振朝廷乆衰之气威行塞外驩动区中伏惟某官躬受杰才世资雄略吴汉若一敌国屡挫犬羊之锋嫖姚比再冠军益整貔貅之旅属兹逆冦挟彼援师深入两淮之间相持三月之乆仰繄胜筭尽伐狡谋曽无亡矢遗镞之虞每有折馘执俘之捷符坚之扣淝水聊与周旋佛貍之死夘年果闻濳遁顾外敌之已却谅中兴之所基草木类人旌旗动色功存万世方将固山河之盟位列上孤岂特耸干戈之卫自惟晚歳获与殊休喜抃之私敷陈罔既回汪相公启窃以门墙夐阻莫瞻华衮之尊使介俯临荐辱珍函之宠退惟固陋渠敢奉承伏惟某官社稷元勲朝廷旧徳属上圣龙飞之日㑹中原云扰之辰首定大横之占克扶汉祚将启中兴之运复振周宗既摅经济之谋聊遂燕间之乐收四方之能事每欲从赤松之㳺明一士之宿寃独追恨伯仁之死虽春秋责备于贤者然礼义何恤于人言过形引咎之词弥见执谦之意载深䌷绎倍切感铭春律寖暄琳宫多暇愿精调于鼎食益加卫于生经回知福州张叅政启伏审祗膺休命显答茂功陞秘殿之隆名増介藩之胜势伏惟庆慰恭以某官鉅才周变厚徳鎭浮入与政涂活国之谋具在出分戎阃干城之略益昭盖身自任于安危故心每关于休戚属时逆党挟彼彊隣遽涉地以深侵拟投鞭而径渡天临万骑至烦銮辂之亲征云集千艘卒赖楼船之为助况委输之狎至加筹䇿之上陈迨此班师宜先懋赏韩滉济陜郊之饷絶驩动六军常衮报闽峤之政成宠归三事顾向风之逾切辱流问之过勤感篆滋深名言曷既回李观文启伏审诞膺明命茂对闳休冠书殿之班聨正台司之体貎丕昭异数允恊具瞻伏惟驩慰恭以某官盛徳格天杰才经世凛凛公辅之望身退而道愈尊堂堂社稷之勲时危而节益着虽緑野遂晋公之乐而苍生思谢傅之归曾谓衆非尚誊多口日月在上风雨不渝塞翁之马自还田者之牛安在坐复青氊之旧于我何加行归黄合之崇斯言可必某猥叅近列逺映余辉阻修贺燕之仪骤获烹鱼之素仰惭谦眷俯剧悸悰感佩之私敷宣罔既贺孟观文启伏审抗章宸极得请辅藩伏惟驩慰恭以某官亮节端朝纯诚翊世有开济之才以戡多难有深厚之徳以鎭羣浮叅斡万几备更六载顾勲劳之克着宜风采之耸闻楚粤尘清虽已扫潢池之习关河雾塞犹未奠神州之居方倚老成庶图恢复遽辞荣于右府暂分命于左符书殿絶班邈连霄汉蓬山杰观近隔涛江想偃斾之未遑恐赐环之已下退惟孤拙夙荷庇庥怅㑹合之多乖钦出处之全美依归徒切敷叙曷周谢送生日诗状伏䝉都骑见存大篇为贶曲记劬劳之日过形襃颂之词伏读嘉言敢忘重拜占斯干之吉梦愧此余生诵汝坟之卒章居然永叹感铭之至敷叙曷周回路枢密谢复职启伏审祗拜渥恩宠还峻职搢绅胥穆表着用光恭惟某官徳懋仪形志先康济歴艰难之多变恃直亮之一心越秉鸿枢居存胜算辰犹克壮将枕戈以立功名昼接方隆忽解组而辞富贵虽緑野之居甚乐然苍生之望弥深比下明纶进聨秘殿盖谓孔戣之去理或未宜必知季子之归时乎有待尚阻瞻承之幸过䝉问劳之勤感佩滋多名言曷既回折枢密启伏审进仪帷幄叅斡枢机图国步之敉宁孰堪大任契上心之简在自属眞贤邮音播传舆论欣穆恭惟某官才兼文武学际天人亮节孤风名素高于当世深谋至计志每切于生民自顷来归即期登用数奉凝旒之对果膺虚席之求孔明之卧隆中身尝不屈夷吾之在江左人以无忧必将发挥平日欲行之言用能经营方今未毕之事衆口所必斯言不诬退省衰踪久叨末契甫投闲于乡社实託庇于门䦨依乡罙勤输冩难既转官许回授与兄谢宰执启庀职无功叨被公朝之宠抗章有请愿为私室之营仰承出綍之恩俯慰陟冈之念兄弟感泣父老叹咨伏念某起家寒微涉世迂濶进踰涯分自贻满溢之虞退省愆违犹负颠隮之惧至若成书之奏御固已乞身而去朝敢谓第名例䝉朌赏念事为之靡称控恳避而莫谐爰念急难冐陈迫切雨露之泽既霑被于同根云汉之章复表扬于异数夫何侥倖有此遭逢兹盖伏遇某官直道事君诚心好善性惇孝友用风劝于多方身任安危将日新于庶治过䝉矜恻迺获襃俞方收迹于山樊第归恩于陶冶铭镂之至敷叙曷周贺张叅政启伏审进膺诏綍叅斡事枢恢张逺图将肃清于国步登用旧德首厌服于人心邮音播传舆论欣穆伏惟某官才本人杰学为世师问望冠于三朝风采倾于四海论关休戚炳若蓍龟之明行蹈险夷挺然金石之操虽緑野之居甚乐而苍生之望益深果下赐环趣觐行殿亟践庙堂之旧倚平疆埸之虞江左之见夷吾已期克复鲁人之思季子皆喜来归谅少展于谋猷即尽戡于祸乱书功不朽指日以须顾惟衰迟夙叨知睠念收迹江湖之上获庇身陶冶之中抃跃私诚倍万常品回贺正状王正谨始人綂开端惟时耆英宜享寿祉伏惟某官才周庶事学富多文方茂对于春祺谅亟还于天阙过䝉庆问第切感铭回赵相公启比者滥膺诏綍叅执政枢未遑坐席之安更躐朝班之峻宠私沓至控微恳而弗俞忧责併加抚衰踪而靡称惧形心骨愧溢面颜伏念某出自寒家本非逺器干禄之学曽不足以禔身负薪之言夫岂堪于谋国顷縁虚奖驯致彻官乆贻尸素之讥甫遂归田之幸圣恩未既遽因簪履以见收愚虑已殚无复丝毫之云补不图两月而阅三迁属当郊垒之多曷赞帷筹之祕深知忝冒积负兢慙此盖伏遇某官道合天民才优人杰功高社稷乆登翊于睿谟望重搢绅专綂盟于善类夙借吹嘘之力曲爲根柢之容遂使衰年复叨殊用崇墉在望尚稽感臆之陈寳翰流音亟辱庆缄之贶铭藏之至敷叙莫周与浙东安抚赵相公启伏审某官上丞相之印辞荣庙堂分刺史之符作鎭藩服俶开盛府诞布寛条想风采之一新知歌謡之四出伏惟某官忠存社稷徳冠天渊出扶邦运之危上简帝心之眷沛然膏泽既得百姓之心赫尔威名方制四夷之命决䇿已定脱屣如遗之高谢于成功以大振于頽俗平津之开东阁翘材尽萃于一时裴度之守北门殊礼伫观于它日公归未晚人望如斯退省衰踪乆叨末契钦勇退之节虽逖想于高牙赋遄归之诗即首迎于华衮依乡之切敷叙曷殚知枢密院回前执政启里巷投闲方少休于疲曳巖廊图旧俄复玷于宠休顾陈力之不能当试可而乃巳靡容控避祗负兢慙某启寡闻尫羸多病昨以耝耰之质进与庙堂之游过计拳拳虽有徙薪之虑空言落落卒无横草之功恐孤奉于明恩期退藏于晚歳不图逺外犹累简求惟枢机之臣职在甲兵之问未之学也岂能忘尸素之忧方且图之何以济艰危之㑹拊心惕若承命𧹞然伏惟某官致是迂愚复兹忝冒时哉不可失固欲勉于着鞭老矣无能为诚恐贻于覆餗尚祈告教少逭谴何犹稽柔牍之修遽辱珍函之贶谦光所逮朽质为荣愧感交深控陈难尽赵相公盛徳冠时殊勲盖世身虽勇退委万钟如脱屣之轻计或决行措四海若覆杅之固素縁知睠尝赞设施韩宣抚刘宣抚忠贯神明功存社稷将制四夷之命共图九庙之安李相公席叅政盛徳冠时杰才经世心存王室每敷纳于嘉猷力挽人材专统盟于善类曲敦交际公赐揄扬孟留守厚徳鎭浮殊勲翊世典刑所属暂司留钥之严体貎方隆将拜制麻之宠曲敦交际公赐揄扬李尚书直道立朝精忠许国曲敦交际之旧每借揄扬之私沈忠敏公龟谿集卷第十终沈忠敏公龟谿集沈忠敏公龟谿集卷十一沈忠敏公龟谿集卷第十一杂文碑记赞铭赋乐语疏祝文䇿题湖州德清县重修孔子庙碑予少时尝闻诸长老言吾邑初脱五季之乱人乐更生敦朴力穑未知学也大中祥符间予从祖书记始以儒学中进士甲科名称籍甚乡党荣之邑之子弟遂风劝于学其后正议大夫卢公父子踵取名第翺翔要途而学者日寖以盛故有孔子庙基下制狭既不足以掲䖍妥灵而衿佩野逸弗克羣处迨明道壬申之歳河南窦充来是邑讯之卜人以为余不溪来自天目之山注于邑之东南两山挟之秀气横出宜益有搢绅之祥乃作今庙直巽之隅高明亢爽非复旧比而文雅之士班班出焉阀阅相望若应厥卜予结髪亦肄业其中絃诵之声犹可想也中间朝廷兴学而有司便事仅于旧宇丹垩而已矣然自初考卜迄今百有三年而墻屋頽圯草茀于唐庙貎虽存丹青缺落使人喟然有宁不嗣音之叹春秋祀事着于令甲而器币牲牢之荐弗备弗蠲神用不享太末郑如几隐居溪隂一日过予曰吾侪儒服顾不若佛老之徒严奉其祠以侈大其师之说耻也已而率邑子沈良能相与告于邑令杨锬及凡境内之士大夫士大夫悉劝趋之争出缗钱以佐其费乃尽彻去门庑更立而一新之面势隅落虽因其故而栋楹显敞视昔则又加焉爰即两庑析为斋庐以待学者中严广殿像设巍然翼翼羣公绘事惟序观者为之屏息呜唿休哉实经始于绍兴癸丑之仲冬越明年春上丁行释奠之礼落成焉是日也予兄次律摄衣升堂谈春秋大㫖凡邑之士大夫济济在列咸有肃容邑令跽而请予文以记予谓国家遭强胡之难义士枕戈武略是急然未尝斯须忘右文之事诚谓舍是则无以为天下也吾邑令乃能间抢攘之余导人所欲立学崇祀以夸四方是可嘉已乃为书其本末而系之以诗曰余不之源来自天目注之两崖其势若束惟邑东南山萦水洑始建庙宫兹焉考卜士也来游文风载郁更时抢攘园蔬是鞠岂其山川秀气回复厥有吾徒输金委粟载新栋楹工靡程督有神司之不疾而速掲掲元圣端冕衮服羣公从之祀事孔肃嗟我令尹崇化表俗曰兴自躬往继前躅勉我士子荒迨则辱惟以嗣音岂惟干禄祥源泱泱庶来其续披云楼记宣和四年春祕阁曽侯自山阳移守嘉禾嘉禾在三吴为支郡封域俭狭而物产饶衍居民敦本好约雅称易治侯之至因其俗施教条数十示所禁劝民畏慕之相戒毋犯侯令越数月政成从容语僚吏曰郡虽小然介江湖之间水舟陆车孔道四出賔客之至无虚日顾其地洿下无高明之居以称燕游不足以壮千里观望盍图之先是内相叶公道卿于子城西北筑亭榜曰披云后人更名楼其实亭也庳屋三楹歳乆且圯又西北其户下瞰通阛烟尘宛转于几席间非登临之美侯乃以完堞余工悉彻去故屋其基増高倍薄取它名材无用者更南乡为亭外施重檐而中敞之深明洞达丹碧粲然亭西挟以水阁曲栏横槛映带左右它日与客登焉送天末之孤帆迎海上之遥岑目力所穷与空为际更唱递啸酌流行神意徜徉如在尘垢外信哉披云雾覩青天仅足以方其快且适也侯举觞属某曰兹游乐乎子为我记之某以谓成坏哀乐奄忽之变在物也物不可以为常顾吾所建立有不可磨灭者物则託焉以垂不朽此羊公所以兴岘首之叹而湛辈反自哀已不暇也登斯亭也徘徊四顾盖吴越交兵百战之塲而勾践夫差之争雄也高城深沟有荒田野草之悲穴狐狸而伏䲡鱓也其人骨巳朽而其事为可哀也前年盗㺯潢池兵傅吾城连三日夜民大震扰天子至出禁旅讨平之盗去而城完因得剏亭其上一觞相属是可乐也侯生于相家文章事业称天下设施当有大于今日者则名之传山川犹将託之不朽况斯亭乎故亭之成坏情之哀乐有不足言而侯之功名为可勉也于是乎书水陆报应记赵丞相云顷年关中闻有一士人被酒夜卧于道傍堆阜之上梦有人唿曰城南某人家设水陆我辈当乘此託生可同徃堆阜之下有人叹曰一醉人卧于吾上出不得奈何未几前所唿者复至曰水陆甚盛但不甚精洁圣贤不降不为利益若有嘘嗟之声已而曰久饥粗得一饱其人复应曰饥甚虽一饱亦不可得是无福也旦而视之堆阜乃一古冢也鬼神之事茫昧难知然水陆报应甚多大抵不可不精洁今因儿子往妙香营设此供故録示长老佛智大师绍兴五年七月丁酉必先书刘希颜眞赞目送孤鸿心彻寒泉风神散朗仪状毅然掀髯一笑唿吸云烟是为宗庙之贵器自号山泽之臞仙葛鲁卿研铭野人阙古沟获黟石研而异之以归于丹阳葛公公属其客吴兴沈某为之铭曰致而泽灵液之藏椭而而丰瑞璞之章先生婆娑翰墨之埸天授兹器殆文字之祥也邪客游玄都赋南阳公数徴不腆之文然街谈巷语陶冩性情已即掷去如弃唾漫不复顾省宁暇着稾刺人目耶既数月公更书下饯客在门恐遂泯黙则为他日恨辄赋客游玄都因公悬弧之旦用以为寿其词曰客有梦游玄都之宫覩一公子缁衣绣裳下观蛮触之閧俨衷甲乎战埸俄而免胄四顾周章少焉休矣息闭影藏粤有一老长身臞然深衣而黒縁缓歌击节起舞偏揖公子于下坐曰予方外之毳客不知人间礼法之严公子之贵也抑尝观蜡齿于列座访宴毛于广筵莫如予年长矣公子其自言之公子曰嘻先生其眇予也耶予生于三江长于五湖跨瑶光之象负温洛之书莲房晨嬉蓍室夜娱嗟日月之几何戴神屋其如初此犹未足以语寿也蓬莱岱舆员峤方壶以与夫瀛洲五山之根出没乎归墟彼举首以戴之从禹疆而递命者实予之徒也先生以爲何如先生爵里奚居谱谍奚自岂周穆王之遗民抑丁令威之嫡嗣也不然何得渠略视予而以大老自恃耶先生曰有是哉子寿可期可以䇿计若予寿者盖不知其纪也一瞬目而千歳一举足而千里錬金气于丹台之炉导玉腴于华池之水引脰长啸声闻帝庭子夜沉沉天门未扃刷骐骥之捷步辇鸾凤之翙翎缥缈碧落徘徊紫清羣仙命予以九还之使持绛节而拥霓旌公子曽未免夫泥涂之累网罟之患岂足以族十五鳌而友四灵者哉公子曰然则奈何先生曰公子中温文而外徤武能纳新而吐故其亦寿之类也曷不舍奥渫趋爽垲以为生之卫也予闻南阳之墟下有菊潭公子其往游焉朝缓步而夕至也酌余波之清泠撷遗芳之靃靡属霞觞而自侑渺天香之泛齿插子翼乎崑丘庶几阅少广之终始公子曰唯唯觉而赋之以荐乎南阳公之寿几灯华赋耿宵寒之不寐兮起揽衣而踟蹰无以散余之幽忧兮凭插架之丛书引短檠使置前兮聊纵观以嬉娱注膏油续余烬兮发双照之清矑曷孤光之炯炯兮舍生意其斯须曾不根而自华兮骋便娟与扶疎初蓓藟之星悬兮葩萼烂其纷敷中郁勃而旁分兮荧明灭而欲无乍晻曀而蔽亏兮卒勤余之翦除悼飞蛾之扑縁兮犹若撷芳而採腴童子旁睨而窃笑兮曰此吉占奚忽诸茍御福其不祥兮余岂废书而改图忧喜聚门唯所召兮独何为此华之觊觎彼九华之威𬎼兮灼百和之淳苏散春风之列炬兮导珠翠与笙竽挟光景以舒秀兮纷荣落之自如岂其规福而乐黮闇兮盖以衆而函胡相风釭之一枝兮属山泽之臞儒辨牛毛之琐细兮忌鹤彩之萦纡縁桐君之药灺兮诧微光于邻壁之余童子曰噫嘻吁唿已见背于羣趋兮悲夫主人之愚余掩巻而三叹兮悼此言之甚迂物不可必兮神不可诬忽若太乙之下临兮醮青藜以烛余余何为感此嘉贶兮岂以夫余所读者道载而与之俱傥此花之可授兮眇传灯之老瞿天宁节致语一气周天水行恊而景风至千龄接旦火徳盛而荣河清是开震夙之祥实显神灵之异无疆受命有截倾心恭惟皇帝陛下秉箓颁常握图建极席庆紫霄之上匹休黄序之前经纬万方如家至而日见出入六合本神动而天随妙用中藏全谟外发振张祖考之丕绩兴起帝王之极功故得九庙延禧二仪荐祉壬辰纪运已验寳符之文甲子复元遂増神筴之算爰属诞弥之节共霑燕衎之恩喜浃衢尊诚均封祝衍皇基于亿载发民讴于四夷臣猥以微生逢兹昌祚莫奏充庭之技徒赓击壤之音遥望天墀上陈口号欲识枢星纪诞弥天人端命抚昌期声函万歳腾驩颂节应千秋举庆仪金箧赐龄辉碧简珠囊荐寿肃丹墀何须更效南山祝艮岳连云自不移馆待接伴少卿乐语属国勤王来效贡输之职端朝命使往宣逆劳之恩方仗节之逺临宜征涂之少憩恭惟接伴某官望隆朝右名满人间以师友之渊源为文章之光熖襟怀磊落森森若千丈松宇韵风流濯濯如三月栁蚤动冕旒之䆳徧跻台阁之华公言所归睿意弥注辍自月卿之列授兹星使之权正行人之官虽云将币过诸侯之国固许致饔知府某官喜觌仪形愿闻规画肆筵设席考礼度于故常鼓瑟吹笙按乐音之纯绎傥剧厌厌之饮庶观秩秩之容但某等猥以贱工叨居乐部宜有口号上渎台颜九重简注辍名卿仗节东来为逺人贡篚百年旌属国使轺千里导陪臣遵涂行对三山晓开燕争看一笑春无疾其驱今有诏趣归扫槖侍严宸馆待高丽进奉使乐诏八月浮槎旧识辽东之使节九天出綍新叅漠北之賔仪方朝廷旌守圉之勤宜邦国谨充庭之实聿遵彛制共乐昌期恭以进奉某官将命向风驰诚就日跨万里鲸波之险趋九重凤阙之深爰属经涂适当授馆知府某官甘棠讼息茂草囹虚喜逢嘉客之临特展芳筵之好调丝擪竹腾闻皦绎之音举白飞觞备讲献酬之礼愿尽此时之乐事留为后日之美谈某等猥以贱工叨陈末技幸阅从容之集宜修芜累之词仰渎台颜敢陈口号仙槎渺渺出鸡林路指神京歳奉琛四海已同朝禹志万年宜罄祝尧心仪叅大客恩方茂位亚羣公泽更深况有王人宣徳义经涂莫惜费登临薛林二太尉特排乐语旌旗炫日属元老之相逢樽俎浮春念故乡之孔乐一时荣观千里惊传恭惟特进太尉中书太尉道合眞儒功存旧弼四海仰庙堂之同徳九重知帷幄之恊心凤阁鸾台曾记并游之盛龙韬虎帐更瞻分鎭之雄离合万端猷为一揆甫申之辅周室岂止藩宣姚宋之相唐朝行资谋断㑹有过家之便宜从授馆之勤知府某官喜觌仪形欲亲谈笑兹奉千钟之寿以交四座之欢乐备歈趋穷里社讴謌之胜礼行酬酢忘朝廷体貎之尊将纪英游永为嘉话但某等叨居伶籍获侍钧颜不揆荒芜敢呈口号三吴分野直中台一日惊传二相来桃李蹊间纷组绶湖山影里炫尊罍清谈道旧真难继浅笑追欢许易陪须为故人成径醉巳闻双诏下银台馆待杭帅乐语大艑凌波方重西州之别髙牙照路遽分南顾之忧共瞻元帅之启行式壮列城之胜势恭惟安抚某官宏材惊世伟望映时气貎沖和濯濯如三月栁操修挺特森森若千丈松蚤繇天府之华遂陟霜台之峻九重简在四海想闻为钧为衡将图一命之衮之屏之翰暂临十国之连褰帷甫属于按行弭节益敦于交际知府某官方归总制荐奉仪形况当卜夜之期适値班春之候金丝间作庶欲佐于清欢醆斚交飞亦何辞于径醉示一时之荣观为百年之美谈某等猥以贱工获陈薄技敢呈口号上渎台颜熊罴千骑驻南州谋帅来寛旰食忧草木也应思润泽湖山正恐费遨游旌旗眩日催前导樽爼浮春许蹔畱剧饮不须辞径醉诏环闻已戒鸣驺秀守馆待交代乐语旌斾留春千里听告新之政尊罍竞日四筵陪道旧之欢盖雅躅之相承之所重式敦交好以鎭群情恭惟知府某官一时吏师三代人杰学擅南丰之旧气陵北固之高见襟怀之磊落拨烦剸剧出谈笑之从容政成朞月之间名在重霄之上解组去郡行舻造朝寄傲风流徒发南楼之兴论思密勿将陪西掖之游知府某官契重金兰情均胶漆不改袁公之约束欲追召父之歌謡乐备歈趋愿奉千钟之寿礼行酬酢期存百世之盟傥投辖以忘归庶盍簪而径醉但某等叨居伶籍获侍台堦不揆荒芜敢呈口号一麾相望继芳尘召杜风流主与賔芸阁去方思就日竹符来及趂班春清谈款密看论旧善政从容许告新早晚银台双诏下共期持槖侍严宸代天宁功徳疏有王者兴既恊生商之命使圣人寿咸罄祝尧之心惟是假于灵文兹用申于善颂皇帝陛下伏愿永膺帝祚诞保皇图衍周诗多子之祥享箕畴五福之证归讴歌于四裔率土底宁卜历数于万年后天难老干龙节开启疏十四月纪帝尧之生庆钟是日三万歳颂遂人之寿喜浃斯民仰扣觉雄式祈睿筭渊圣皇帝伏念降年有永受福无疆孔子之居九夷适丁厄运穆王之驭八骏亟返畏途载临诞圣之辰弥罄归君之祝干龙节满散疏舜风解愠适四月维夏之期商鳦发祥契千龄复旦之运式祈睿筭宜借胜縁渊圣皇帝陛下伏愿多难而兴大德以寿天旋寳仗百六之㑹亟平嵗奉琱觞亿万之年永固天申节开启疏帝眷命而生商允符长发之庆民讴吟而思汉光启中兴之图敢仗眞乘仰祈睿算皇帝陛下伏愿降年有永受福无疆亟还天邑之居端享法官之御神民万物同臻开泰之期寿富多男并恊延鸿之祝进天申节功徳疏多难启圣共占震夙之祥一徳格天自获龎鸿之祉表微臣之善祝集浄侣于嘉辰庶借眞乘式増睿算皇帝陛下配天覆帱象日照临一清戎辂之行尽平僭乱大正法宫之御永享寿康泗州传衣塔祈雨疏比歳告饥民方罹于艰食常旸为沴天复降于疾威念吏道之兴妖致农工之失职祓躬省咎雪涕祈哀仗大士之悲怜悯羣生之危阽慈云广布法雨周施霈然嘉泽之流戢此骄阳之炽庶令老弱旋见丰登昊天殿祈雨疏二首瞻彼甫田蔚然多稼行遂九秋之望尚愆一雨之期惟是高原亦既亢旱冀昊穹之昭格俾时泽之周流降此康年恃之卒歳荐饥之后艰食是忧望嗣歳之丰登脱斯民之流殍而常旸为沴时雨久愆麦齐垄而复萎禾入土而随藁三农危惧百吏仓皇唯仗吁辜之诚可渎盖高之听伏望垂慈下土徧敕羣神令出风雷大霈雨师之泽候分云汉亟收旱魃之威尚幸时之小康用拯民之大命三清殿神霄殿祈雨疏运在金穰已属丰年之望时方火老爰申亢旱之忧乃闻髙原既泣枯穗仗霄晨之丕佑斡隂阳之至权云上于天用敷刚徤之徳月离于毕终至滂沱之祥佛寺祈雨疏丰年巳兆嘉泽尚愆虽䝉一雨之濡未厌三农之望敢凭精意叅扣觉慈冀法㴻之周施抑骄阳于已炽滋我多稼溢于大田代修武烈帝庙疏遗像森严示无忘于馨烈丛祠圮陋惧弗称于明威比祈保障之恩尝致缮完之恳昭兹肸蠁晓以禨祥初既恊于象占已乃形于梦告终䝉灵贶遂成屏盗之功载省初诚敢费鸠工之事眷惟此郡实其故乡嘉与永懐之流乐输崇饰之费奉迎嘉山龙井水祝文矫矫神龙惟水为所吹嘘成云喷薄成雨惟兹井泉为龙所主一勺之多泽徧九土挈此瓶罂置我庭宇烨烨电壶坎坎雷皷发扬英灵浃洽周溥溉我田畴滋我稷黍毋使我民仍歳饥阻则惟报之如御田祖金山庙祈雨祝文秀居湖海原隰之间厥壤斥卤三农于水无所蓄藏故雨渉旬则病水不雨渉月则病旱水旱之祷不容不凟春夏之交千里龟坼尝沥恳于尔神神实悯之赐以甘霔守无以荅扬神之休德既上其事请加封崇今者不雨亦既兼旬多稼向萎通渠就涸居民行商皆以病告守不忍避凟神其啸召风云雨我邦域揉此沴气卒爲丰年守亦俾民承事益谨谨告太学秋试䇿题古之所贵于骨骾之臣何也人臣刚正有守尚气节敢諌诤国势恃之以强犹骨强四支也宫之竒懦而不能强谏邻国知其必可假道汲黯戆而好谏叛国畏之至于寝谋国势强弱从可知矣然而君子处心积虑欲人之无过而已指人之过而正救之自敌以下有不能堪不幸人主有过举犯颜色触忌讳干不测之诛以数批逆鳞岂得已哉古之君子愿为良臣不愿为忠臣抑有以也不得巳而有言言行善归吾君福在天下可也其言不行去其位可也去其位亦非君子之本心犹日望之庶几其改也事不求可功不求成悻悻然讦而卖直徒使人君有拒谏之名而无补于国宜君子之所不取古之人善纳谏者莫如唐太宗善进谏者莫如魏郑公史称太宗见为妩媚则郑公岂好讦哉是以諌行言听君臣俱荣衆君子学史旧矣求古諌诤之臣拳拳爱君直而不讦可以为后世法者试件其人以告若夫充位不言曰吾恶为讦如阳城等辈又非君子之所欲闻也召试馆职䇿题二首东南实古吴越百粤之地号为富强自春秋以来略可考也隋唐都于陜洛歳资邦国之用多在东南委输常过天下之半主上遭时多故治兵东南恭勤节俭出于圣性之自然故凡冗费悉从蠲罢唯以养兵为急然而公私力屈日以更甚其故何哉异时财赋粟帛之出于东南者犹可件数也今有司坐失经常之入每以乏告顾独取之民民愁无聊得为便乎岂理财者无其术耶抑取之㳙㳙洩之浩浩有不胜理者欤理财曰义孔子之言也虽然理财亦多术矣商鞅力本务农之説与管仲等也刘晏抑商贾而笼天下之货与桑洪羊等也李巽之徒其术又下于晏而后世论者予管仲而黜商鞅予刘晏李巽而黜桑洪羊岂用之或异耶今议者欲举理财之政以革东南一切之弊鲜不流为数子之刻心计之失必以病民姑舍是而求合先王理财之义以捄今日军兴之急宜必有说焉愿条其要以备上之採择自古拨乱之主未有如周宣王者而诗之所称在车攻则曰内修政事外攘夷狄在烝民则曰任贤使能周室中兴夫唯政事既修矣而又分别贤能而任使之故能攘夷狄复境土绍文武之絶业而致中兴也国家遭中微之运夷狄内侵盖八年于兹矣主上圣神英武自足以运动六合傥因天意人心之归恢复中原不为难事然犹励精图治虚已用人兢兢焉日不遑暇仰惟圣虑必以上䇿自治莫先于政事人才之间故耶夫政事之在天下可则因否则革不可胶也揆之于时措之宜尚有可施行者欤叅之于救弊扶偏之说尚有可更张者欤贤能并用济济在列然临事有乏才之叹其或济时之才隐而未用尚有可以博蒐访而广储养者欤凡此皆当今之切务而中兴之功恃以成者今发䇿以试三馆之士将为时用非直取其空言而已愿条其利害之实悉着于篇以观所藴拟御试䇿题朕徳菲陋绍承大统遭家多难求济未获是以博延豪俊咸造在庭觊闻治道之要子大夫其必尽精极虑乐为朕言之盖闻在昔圣王之治天下正心诚意躬行乎上者固自有道而措诸事业之间则或寛或勐或质或文变通随时不胶于迹故其成效布在方册昭昭乎其可观也朕甚慕之越自即位九年于此矣愚欲雪父兄之耻而复祖宗之烈夙夜祗惧罔敢荒宁而施为缪盭治效缺然深惟其故不惮改作间者乃下铨量之令以择吏而眞才犹未显也严科歛之禁以恤民而实惠犹未孚也谨简练之法以治兵而冗食犹未革也夫吏道未肃民力未苏兵势未强朕之治所以未效也顾何以辑事功弭祸乱哉而建议之臣并欲考课以核殿最省官以抑奉稍力役不足以供饷馈也为之屯戍营田以寛之赋入不足以给调度也为之平准均输以佐之爵赏未艾也为之定武功之等纪律未明也为之叅府卫之制凡若此者其合于古便于今乎其或有不然者耶虽然此治之迹也上之欲三辰明四时序灾沴不生而动植遂性下之欲风化行习俗厚姦宄不作而中外恊心兹可以占天人之助矣夫何敌不克何难不济兴复大业其庶几乎子大夫以为何修何营而可以臻此其条列而茂明之务适于用朕将有稽焉沈忠敏公龟谿集沈忠敏公龟谿集卷十二沈忠敏公龟谿集卷第十二行状墓志铭祭文青词定书朝请大夫盛公行状曾祖得中故不仕祖卞故任漳州兵马监押累赠右千牛卫大将军父侨故任左朝奉大夫直集贤院知越州累赠朝议大夫公讳允升字徳常其先余杭人公之四世祖蟠仕钱氏爵位通显钱氏举国内附遂徙建徳至集贤公宦游吴兴乐其山水因家焉公资禀端亮自少小屏絶嬉㺯力学问道古今屹然如成人稍长喜为文辞采赡蔚一时贤士大夫咸称其能元丰间神宗皇帝辟上庠以经术造天下士公挟其艺往试率占上游流辈多所降屈已而更元祐尚声律公自度雕瑑之学雅非所好去之不复问三年哲宗皇帝亲郊诏五品皆得官其子遂以集贤公䕃补太庙斋郎调开封府酸枣县主簿未赴㑹集贤公捐舍馆䕶丧归葬润州即庐次哀毁癯然杖乃能起卒丧尉润之金坛哀弗忘也秩满奉太夫人还居吴兴属歳饥盗斥境内州将病之先是乌程尉阙正员檄公摄领且语之盗公分曹督捕择所胁从纵使縁畞而执其渠首械送州一境帖然州上其事司勲以格进官一等丞苏之崑山县崇宁元年官制行授登仕郎公之丞于崑山也事有便于民无巨细辄举之其非所便不问久近必去乃已代有期倾邑诣州泣留公再任州不能夺请于朝时上方建乡校复里选欲得能臣倚以办事有㫖从之邑旧有先圣庙庳屋才数楹公承诏一切更彻根椽寸甓不歛于民而落成先于诸郡部使者才之聨牍言上三年召至阙改宣徳郎签判杭州未几代回摄开封府司刑曹事尹辟公眞命且下公独念太夫人春秋高不乐北宦匈还旧职是时东平吕公惠卿帅杭被㫖释才吏访境内逸迹备修九域图志杭于东南为大诠次居多帅难其人比公至喜曰吾事办矣即一以属公公搜抉无遗事数月书成奏御迁通直郎通判扬州大观二年上躬受八寳恩迁奉议郎往歳淮甸小歉春秋二租及官所贷缗钱在民者诏悉阁之而强家大姓寅縁为姦其非所应阁者诡免甚衆歳且丰犹抵之不以给上事公具簿最勾稽得实谕使偿凡为钱数十万以佐外计迁朝奉郎太夫人寿且九十矣念歳时姻族燕游之适在官下心未尝一日忘吴兴公惕然曰吾始以亲故仕今所居非亲所好惟食万钱谊不忍即解印韨致其事以归左右就养惟谨居无何太夫人以寿终公执丧如集贤公时益不懈政和二年当路以公年未艾才不宜遂休表复用训词襃许即以旧领阶官司开封府户曹事方朝廷攷正徴角二声庻燕乐以釐革郑卫淫哇之习公上所着乐书数万言论辨古乐所以析用中正之法甚悉上嘉用之改仪曹兼大成府制造官三年司勲奏公曩摄邑苏之常熟捕获盗铸金钱法应赏由是累迁朝请郎九月燕乐成上命辅臣覆视唯公所制精妙一时特恩迁朝奉大夫踰月赐服三品皆异数也四年营奉明达皇后寝园与有劳迁朝散大夫俄得请知秀州五年公犹待次乡郡以大晟奏功还朝请大夫一日忽语所亲曰始吾乞身强徤自谓终老里门渠意及此今而归罙足以侈上恩可但巳耶因复请休于家理别圃苕霅之上幅巾藜杖徃来其间澹乎若与世无营者閲秘典日数百纸要以了达死生人亦初未之知也居数月感疾命诸子具祕器卜寿藏既乃曰后事豫矣瞑目何憾即折简素所从游告以逝日至日终于正寝治命不乱其悟解乃如此实政和六年闰正月十八日也公雅有䇿画临事不为茍且之计所至绩效蔼然有闻于时故所迁官率繇懋赏独于荣利恬静比再挂冠年犹未衰南州士大夫高其行爱慕在色使公彷徉以进则其所施设何如哉享年五十有八娶孙氏封宜人子男六人曰康迪功郎婺州兵曹掾曰庋迪功郎坊州司刑曹事曰庚庠庶序皆游乡校为儒生女七人长适登仕郎朱徳延次适迪功郎钱均次适贡士陈琦次适贡士吴景信次适太学博士钱圻余尚幼孙男一人女二人明年三月十四日诸孤奉公之柩葬于乌程县九元乡金盖山之原先所卜也某与公实同里而公之子庋疏其治行属于不腆之文且曰将求名世道徳君子铭焉以图不朽谨叙次于右端谨状朱夫人墓志铭夫人朱氏世爲湖州安吉人父绎太庙斋郎自其曽髙以来号以赀雄于乡然儒服蝉联素风甚饬夫人㓜而庄静整整有家法父母爱之爲择良配得同里潘侯师仲归焉夫人之归逮事其姑能先意顺适卒以孝妇称于族党之间事其夫恭谨如待遇严賔客娣姒雍穆怡怡如也潘侯少小喜自振拔其交游多四方才士大夫馆谷如归至倾家不问丝竹之娱帷帐豆觞之具必极情腆夫人职之也归十年生三男子曰芑曰莘曰蕡潘侯卒时夫人盛年既终丧宜改适夫人闻之恸絶自誓弗许然二子甫胜衣其季在襁褓未能谁何也夫人克奉潘氏祀字其孤有幽闲淑之操三子既稍长知事夫人一日斥匳中物几所于庭悲泣不自胜唿三子侍旁且诲之曰汝父平生时锲意欲立门户非茍然者不幸弃诸孤蚤世吾哀亡抚存虽鞠穷不悔吾心固有处也今汝曹齿宜学其以诗书起家成汝父志顾何以籯金为其为汝资勉之哉三子相持泣谨诺即招聘四方知名士馆之门下授以儒术如誓云三子资秀发嶷然可喜也为学务自刻苦在侪类中崭崭见头角蕡遂一举中乙科授迪功郎调髙邮军司兵曹事迎夫人之官下㑹芑及莘由乡荐肄太学夫人旦暮念之不衰蕡乃奉安舆西游上都以娱其意既至而蕡小疾不起夫人以客柩归卜居郡之西闉曰吾不忘故里顾吾庐蕡儿时戏剧及其起居寝饭处歴歴在眼中吾不忍眎也汝曹脱有立庶几释吾此哀不然无以吾归二子奉夫人训相戒语激昻益不懈客有相过夫人从屏间闚之其人贤且色喜语谍而意嫚辄禁切不相还往故所与游多益者亡几何莘亦相次中第授迪功郎调衢州西安县尉归拜夫人于堂下夫人疾已侵摄衣强起一眎之叹曰吾嫠居三十年天卒相吾二子俱成名芑故未偶度其趣操宜不坠厥家吾死何憾夫人畴昔嗜内典因索其书日诵之弥月忽若有得黙然宴坐瞑目而逝其了达死生虽学佛之徒自以弗逮实建炎戊申十二月十九日也享年五十有三有孙男七人曰梅曰楫曰楹曰格曰权曰相孙女三人皆㓜越明年九月某日诸孤奉夫人之丧归葬于邑之东山凤亭之冈将葬诸孤载夫人语泣请铭于予予谓人为善患不力诚力未有无其报者夫人志节终始凛凛乎不可夺烈丈夫有媿焉身见二子躐取名第起为搢绅家天之相其为善获报丰矣钟鬴之禄顾不能一朝享之殆其赋予然耶兹亦可悲也已三子少从予游且夫人行应铭义不得辞乃为之铭曰其殖也丰而用之冲不赢其躬其节也正而持之定不陨其姓此古烈妇之所难而夫人能然得不谓贤也耶是宜神者报之用钖尔祉迄成厥家克昌厥嗣鸣凤之冈乔木苍苍铭诗孔昭百世之藏黄直阁墓志铭祕阁黄君子虚殁既葬诸孤丧服更造予跣以泣曰先君子葬未克铭治命以属公不肖孤其忍废先君子之命敢碣墓以请予与君雅故且诸孤请益急则诺而铭之君讳策子虚其字也其先居建之浦城为望族世有彻官自大父游姑苏乐其土俗因家焉今为姑苏人曽大父浃累赠奉议郎大父挺仕承议郎累赠金紫光禄大夫父彦仕朝奉大夫君性豪迈风神峻拔方童丱时出语巳惊人弱冠一举进士中乙科追和梁昭明所选诗持见眉山苏公公期之曰异时必以文显初选授杭州司理叅军折狱精明吏屏息不敢㺯以事秩满授开封府雍丘县主簿元符末诏许中外言事是时昭慈圣献皇后既复位号而典册有未尽正者君上书引古义争之言剧剀切借借闻搢绅荐者以君才磊落不宜浮沉簿领改授齐州州学教谕㑹崇宁党锢之论起故老名臣鲜克免者君亦坐前所上书刻名党石覊置登州二年徙海州既而上皇感寤斥用事大臣破党论仆其石立碎之君例还姑苏休官自号随縁居士闭户读书益自刻苦爲文章瓌词老气络绎间起至其甚得意视古作者无媿也佳时胜日相羊山水间赋诗自娱澹乎若与世无营如是二十年故礼部侍郎邹公浩諌议大夫刘公安世右司员外郎陈公瓘皆以敢諌争名重当世君从之游上下其议论相厚善宣和中姑苏守贾諲知君名强欲吏之辟致莫下诸君势人意君可撼以禄争为出力推輓龃龉不合去为浙西提举司干办公事移京东改发运司主管文字君亦未尝薄其官所居称治上即位之二年改宣教郎通判严州明年召对行在所又明年上追録党人除直祕阁其在严州数以争可否忤部使者意使者嫉之诬劾君纵狱事按验无所得卒夺一官左受宣义郎罢去退而筑室五湖之旁日阅浮屠氏书要以刮去世故捐爱憎然其了达乃于死生之际脱然如去来忽一旦起盥栉唿诸子侍前曰吾其脱于斯乎而辈行自力毋坠吾训语讫危坐而逝实绍兴二年八月十有二日也享年六十有三娶程氏生三男曰维曰缨曰纵皆以儒业世其家一女适从事郎胡总君作寿冢于灵巖之麓手植之木拱矣诸孤即以其年十月十日举君之柩葬焉从其卜也先是君得元符词臣手疏载上皇圣训备言昭慈之复位号乃钦圣追用泰陵悔意惊且喜曰天也使泰陵之意白于天下死不恨亟上之君既殁始用昭慈戚属信安郡王忠厚奏请诏以其疏付史官示万世呜唿君才百于人而不一试偲偲然为国纳忠虽摈斥流落以终其身不少悔其亦可哀也已有文集百二十巻藏于家铭曰山盘盘兮松桂萧森川渺渺兮鱼龙啸吟顾瞻中丘兮宛其幽深曰惟哲人之藏兮抱器陆沉讯来世兮谁其赏音祭张提举太硕人文毓质名家作配令族脱畧华腴苹藻惟肃洎丧所天守义弥笃有子九龄出入顾复讫为纯臣慈训所属天实报之终享遐福累命重封金葩钿轴寿介期頥隆养毕足诏起使华于此苫服敦匠事严不逺乡曲归祔佳城森然拱木吉路启行哀荣其族躬致奠觞寓兹一哭祭陈述古墓文孔子之生也尝所休止犹恶其木隂迨其殁也戒毋翦伐乃爱及乎孔林陈蔡之郊一饱莫续而块然堆阜奉祀百世以迄乎今公于孔子之道闻而习之于数千载之后曷其能固结于人心生有显位足以行其道术殁有遗爱足以流其徳音公之殁久矣而此邦之人所不能忘者顾典刑之具在想精爽之如临像公仪形既修祠事而歳祭墓下犹庶几其来歆俯视宿草仰瞻拱木蓊然而深茂者盖樵牧知戒而无斤斧之侵况若某等推公余泽以溉学者则永怀之极宜不能自禁一酹而招此故事也九原可作尚鉴时忱祭冯中书文呜唿公乎才盖一世高文大册烂乎星斗之陈崇论闳议沛乎江河之逝朝廷倚之屹然如山有不可夺之节搢绅望之凛乎如霜有不可犯之气是故奋臂布衣曽不一纪而径趋直步已正乎庙堂之位常人视之亦既达矣公所自视犹病乎未试方将跨乔松之年埓伊周之美胡不慭遗为国龟筮乃厌人间脱然而蜕呜唿天故生公宜必有意其夺之遽亦复何谓盖上比乎列星増光芒于舍次公之仪形无复望见而其竹帛之勲河山之誓则昭乎数十百世引此一觞文以侑哀公乎不来何以止此盈襟之老泪爲侍从官祭中书张侍郎文天生异材其必有意待时而爲騐若符契公起布衣以文自艺逮事上皇更践中外治赋北垂钱流于地频歳宿师民罔告匮靖康之初盗用出疆堂堂魏都谋帅不良城保弗竭袭盗以狂公頥指挥万旅在旁罗拜叩头戒无披猖谓公活我卒制一方眞人龙翔神器有归公来自北谋疾扺龟赐履省户正冠殿帷直声流闻上严惮之三接不又集于凤池孰能恤国如恤其私意诚则固言直则危匪言之难无难不爲口如其心无有隐欺庶几百年宏济无疑梁木其坏天不憗遗讣音告外道路垂洟矧我在列心言是依同舟济川公其楫维今也云亡胡宁不悲公骑星辰欃枪掩辉一觞以诀尚其昭兹爲侍从官祭郭枢密文呜唿豪杰之士终克有为而其所施则有疾迟有端有绪与时为宜年不待期天或啬之如大山川龙蛇所戏利泽发见物无不滋功用不究则谁测知公之所有闳汗瑰竒目无全牛矧曰割鸡奏刀发硎兰陵是基动无留行名声日驰惟时上皇用公于微延见燕间左右论思宵人好欺公见其几一麾而去无有磷淄明明天子躬履艰危思见异人甚于渇饥返公于南付之枢机公曰天子雄武英威如汉高帝光武之资民散未收兵骄未治曷宁中区曷靖外夷我惟大臣寤兴在斯惟既厥心恊谋同辞辅成上志无俾阙遗乃询仇方尺箠以笞譬彼坏屋随颠而支三年有成必济登兹天胡不仁而遽夺之上为䀌伤股肱其亏呜唿我官于朝日瞻羽仪曽未浃旬死生乖睽抚念畴昔失声歔欷江风萧萧丹旐飞飞引觞告诀聊写我悲祭刘资政文呜唿古风弗还士有异辙气吞九州或略于细行心畏四邻或亏于大节公所自期则无玷缺太山乔松礧磈嶻嶭万木歳寒独傲霜雪公在布衣声满桥门诤臣之篇蔚有名言仕而克践惟恐有闻人所甚难公处不烦绛帐幨帷出入师儒豸冠峩峩屹立天衢曰婉娈者匪予之徒迄自奉常遂跻禁途惟是靖康国势岌岌边遽日奔胡来益急肉食者鄙私忿角立公抗论之去位而泣眞人御极还公于朝贰卿常伯恩荣孔昭公发忠言不替夙宵南昌之祸匪公之招天子有命一洗公寃意将复公以掖至尊炎方瘴毒死生乖分丧来自南莫返忠魂呜唿哀哉惟昔文正搢绅之师公实希之极力以追立朝之节此心庶几强恕求仁化及惸嫠我从公游垂二十年公一见我推挽后先我岂忘公平生之言百年莫赎尚可忍论何以奠之生刍一束侑以斯文失声恸哭呜唿哀哉尚飨焚黄祭文二首维年月日嗣子沈某谨以清酌庶羞之奠敢昭告于先考承事之灵某不孝䝉先人遗训得官于朝弗洎之悲号天罔极今天子有事于明堂霈泽四海厥有赠典追贲埏涂恭致时羞以燔纶告惟先人其克享此休宠用庇子孙瞻望松楸不胜永慕呜唿哀哉尚飨呜唿哀哉昊天不仁早夺吾母蓼莪之感曽莫报于劬劳濡露之悲空永懐于憷惕今天子礼成宗祀泽霈九泉钖号疏荣载于纶告庶几可慰罔极之思慈颜如临其克享此休宠用庇子孙权殡告淑人范氏文呜唿哀哉君归我家十有九年我仕不偶半世迍邅鞠穷闵凶奉我周旋克相内事见谓爲贤比我叨荣遭时多艰心期安平白首相欢别我经旬归歛君魂空闺无人谁与话言呜唿哀哉弱子稚女号唿彻天失此慈母谁拊谁怜顾瞻山林卜云未安今举君棺槀葬祇园牛衣之泣尚何可论长号永诀失声烦寃呜唿哀哉尚飨安葬亡妻范氏祭文呜唿自君之逝既阅初祥窀穸未安夙夕靡忘爰得吉卜大壮之阳与我先垄乔木相望将举君柩兹焉永藏引觞告诀言出涕滂呜唿哀哉尚飨焚黄祭文曽祖太子太保曽祖母同安郡夫人方氏祖太师祖母魏国夫人孙氏某䝉祖宗遗徳获以儒学致身于朝与闻政事厥有襃典及我曽祖一再钖命而至宫保赞书具存谨燔以告伏惟英灵昭兹垂福于后尚飨先考太子太师先妣济阳郡夫人丁氏某不孝被服慈训夙夜兢兢罔敢坠失获以儒学致身于朝与闻政事厥有襃典及我先人申钖宠命至于宫师赞书具存敢燔以告呜唿弗洎之悲昊天罔极尚其昭鉴垂福后人尚飨通义郡夫人某䝉天子恩睠致位于朝与闻政事厥有襃典钖君大郡之封兹亦荣矣赞书具存谨燔以告呜唿粝食布衣同我艰苦荣不逮生胡宁不悲尚其鉴之服此休宠尚飨追荐亡妻淑人范氏设醮青词魂气无不之用返归于眞宅道术无不在示济拔于埏涂辄罄哀诚仰干洪造伏念臣亡妻淑人范氏比婴微疢忽陨盛年日御遄移霞衣永閟一生艰苦之状何忍回思罪垢之因须慿追悼是用祇延羽服光启兰埸演三洞之道言营九坛之法事裒集胜利洗涤宿愆长夜㝠㝠冀脱幽关之趣圆虚渺渺愿陪仙路之游更钖羡于私门普承休于妙䕃生日设醮祈福青祠列宿昭回分直受生之次层霄缥渺密持司命之权敢露危衷仰干洪造伏念臣性资䝉昧家世伶俜偶奋迹于寒乡骤登名于膴仕虽福轻乎羽全繄覆䕶之恩然徳輶如毛每怀颠覆之虑顷悼亡于私室俄去位于公朝终戒满盈遂投闲散尚惧身既湛于世俗行或负于神明动积愆尤居亡解谢适㑹劬劳之日肃事禬禳之科恭款琳宫具宣蘂笈荐苹蘩之品庶存贵质之仪陈蝼蚁之诚必达盖高之听精纯感格肸蠁顾临整云斾之逶迤开天门之昳荡正直是与愿尽涤于百非寿考且宁期永绥于五福定亲书二首借甚名门託高明之可援蔑然贱息怀伉俪之是求谅事契之相重许姻聨之复缔某第二子青衿业堕道学未优伏承贤女小娘子彤管训严徳音甚美恭驰五两之币愿结二姓之欢鸣鳯锵锵想发占于永世夭桃灼灼期见咏于宜家乌衣羣从尝陪再世之游丹桂诸郎雅重同年之好傥縁夙契复缔华姻伏承令孙女柔惠慈祥徳音甚茂而某姪孙某稚騃朴鄙道学未优属当伉俪之求宜託高明之援恭驰信币愿结欢盟回定书二首宦学从游雅有潘扬之睦昏姻合好愿交秦晋之欢伏承令郎某官名第相先人门俱胜而某第几女笄仪甫就壸则未闲岂图葑菲之求适遂松萝之託相攸甚乐敢无告于良媒卜世其昌将有依于令族奉承祧之祀宜得名家稽合姓之文猥从衰裔岂攀援之敢尔亦气类之适然伏承令弟先辈种学已优秀发桂林之上而某姪孙女肄仪犹简迨及桃华之初既谐卜世之昌克遂相攸之乐将归令族敢告良媒沈忠敏公龟谿集卷第十二终