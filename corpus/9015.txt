御选语录X卍XXX御制总序如来正法眼藏教外别传实有透三关之理是真语者是实语者不妄语者不诳语者有志于道之人则须勤参力究由一而三步步皆有着落非可颟顸函胡自欺欺人朕既深明此事不惜话堕逐一指明夫学人初登解脱之门乍释业系之苦觉山河大地十方虗空并皆消殒不为从上古锥舌头之所瞒识得现在七尺之躯不过地水火风自然彻底清净不挂一丝是则名为初步破参前后际断者破本参后乃知山者山河者河大地者大地十方虗空者十方虗空地水火风者地水火属乃至无明者无明烦恼者烦恼色声香味触法者色声香味触法尽是本分皆是菩提无一物非我身无一物是我已境智融通色空无碍获大自在常住不动是则名为透重关名为大死大活者透重关后家舍即在途中途中不离家舍明头也合暗头也合寂即是照照即是寂行斯住斯体斯用斯空斯有斯古斯今斯无生故长生无灭故不灭如斯惺惺行履无明执着自然消落方能踏X末后一关虽云透三关而实无透者不过如来如是我亦如是从兹方修无修证无证妙觉普明圆照法界一为无量无量为一大中现小小中现大坐微尘里转大法轮于一毫端现宝王剎救拔众生利用无尽佛佛祖祖皆为此一大事因缘出现于世达摩西来历代授受古德传灯无尽光中大圆镜里日往月来以至于今虽然广大法门圣凡并托华严香海细鉅同归得骨得髓者固多如麻如粟者何限去圣遥远魔外益繁不达佛心妄参祖席金山泥封慧日云蔽约其讹谬亦有三端其上者才见根尘互引法界相生意识纷飞无非幻妄顿生欢喜谓是真常休去歇去以空为空不知性海无边化城无住果能见性当下无心心既见空即未见性于是形同藁木心等死灰万有到前一空不敌纵能立亡坐脱仍是业识精魂况乃固执断见必至变作狂华谓因果之皆空恣猖狂而不返岂非一妄在心恒沙生灭能不造生死业断菩提根又其下者见得箇昭昭灵灵便谓是无位真人面门出入扬眉瞬目竖指擎拳作识神之活计张日下之孤灯宝鱼目为明珠觅栴檀于粪土噙着铁丸口称玉液到得腊尽机除时方知依旧是箇茫茫无据又其下者从经教语录中挂取葛藤从诸方举扬处拾人涕唾发狂乱之知见翳于自心立幻化之色声作为实法向真如境上鼓动心机于无脱法中自生系缚魔形难揜遁归圆相之中解路莫X通躲向藤条之下情尘积滞识浪奔催瞒己瞒人欺心欺佛全是为名为利却来说妙说元盲驴牵盲驴沿磨盘而遶转痴梦证痴梦拈漆桶为瓣香是则循觉路而扑火轮能不由善因而招恶果如是三者实繁有徒宗旨不明沈沦浩劫矣朕膺元后父母之任并非开堂秉拂之人欲期民物之安惟循周孔之辙所以御极以来十年未谈禅宗但念人天慧命佛祖别传𢬵双眉拖地以悟众生留无上金丹以起枯朽岂得任彼邪魔瞎其正眼鼓诸涂毒灭尽妙心朕实有不得不言不忍不言者近于几暇辨味淄渑随意所如阅从上古锥语录中择提持向上直指真宗者并撷其至言手为删辑曰僧肇曰永嘉曰寒山曰拾得曰沩山曰仰山曰赵州曰永明曰云门曰雪窦曰圆悟曰玉林十二禅师藏外之书曰紫阳真人乃不数月之功编次成集者其他披览未周即採掇未及非曰此外无可取也是数大善知识实皆穷微洞本究旨通宗深契摩诘不二之门曹溪一味之旨能使未见者得无见之妙见未闻者入不闻之妙闻未知者彻无知之正知未解者成无解之大解此是人天眼目无上宗乘至于净土法门虽与禅宗似无交涉伹念佛何碍参禅果其深达性海之禅人净业正可以兼修于焉随喜真如圆证妙果云栖莲池大师梵行清净乃曾参悟有得者阅其云栖法彚一书见论虽未及数善知识之洞彻然非不具正知正见如着X相执有者之可比拟亦採其要语别为一卷以附于后兼此净土一门使未了证者建菩提道场巳了证者为妙觉果海途路之助爰为总序弁于篇端刊示来今嘉惠后学庶几因指见月得鱼忘筌破外道之昏蒙夺小乘之戋弇朕有厚望焉雍正癸丑四月朔日御选语录总目第一册卷一大智圆正圣僧肇法师卷二洞明妙智永嘉觉禅师卷三妙觉普度和圣寒山大士圆觉慈度合圣拾得大士第二册卷四灵觉大圆沩山祐禅师真证通智仰山寂禅师卷五圆证直指真际赵州谂禅师X卷六慈云匡真弘明云门偃禅师第三册卷七妙圆正修智觉永明寿禅师第四册卷八大慈圆通禅仙紫阳真人卷九正智明觉雪窦显禅师第五册卷十明宗真觉圆悟勤禅师第六册卷十一大觉普济能仁玉琳琇国师明道正觉䒢溪森禅师第七册卷十二和硕雍亲王圆明居士上谕二道圆明百问第八册卷十三X云栖莲池大师第九册卷十四历代禅师第十册卷十五历代禅师第十一册卷十六历代禅师第十二册卷十七历代禅师第十三册卷十八历代禅师第十四册卷十九当今法会X御选语录御制序汉明帝时佛法始入中国盛于晋宋间远公其殊胜者也向传泥洹宗旨由远公而始闻于此土然观莲社高贤传中所载远公之语远公固非洞明泥洹宗旨者徒闻其说耳僧肇与远公同时晋有远公秦有僧肇言净土者推远公言讲经者推僧肇宗徒皆视为小乘谓是菩提达摩以前时人震旦未闻教外别传之旨不得入祖席焉朕阅肇法师所作般若无知涅槃无名空有不迁形山祕宝诸论非深明宗旨何能了了如斯以此讲经正是不立文字诸佛慧命奚隔封疆有何今古岂得谓菩提达摩未来以前震旦无宗旨哉故删辑其要文序而刊行之学者勿于长江一苇葸十夕岭只履边目起狂华则知菩提达摩见梁武时无所从来遇宋云时亦无所去也雍正十一年癸丑四月望日御选大智圆正圣僧肇法师论肇论序慧达率愚序长安释僧肇法师所作宗本不迁等四X论曰有美若人超语兼默标本则句句深达佛心明末则言言备通众教达猥生天幸逢此正音每至披寻不胜手舞誓愿生生尽命弘述夫神道不形心敏难绘聊寄一序请俟来哲盖大分深义厥号本无故建言宗旨标乎实相开空法道莫逾真俗所以次释二谛显佛教门但圆正之因无尚般若至极之果唯有涅槃故末启重元明众圣之所宅虽以性空拟本无本可称语本绝言非心行处然则不迁当俗俗则不生不真为真真但名说若能崇兹一道无言二谛斯则静照之功着故般若无知无名之德兴而涅槃不称余谓此说周圆罄佛渊海浩博无涯穷法体相洪论第一肇公其人矣传灯录载僧肇在姚秦问大辟师乞七日假着宝藏论毕临刑时说偈曰四大元无主五阴本来空将头临白刃犹似斩春风然此偈非肇所作也肇为鸠摩罗什高弟秦王姚兴命入逍遥园助什详定经论尊礼有加十六国春秋僧肇传云以姚秦弘始十六年卒于长安时晋义熈十年也况典刑之人岂有给假着论之理则肇法师之以吉祥灭度信矣事既子虗偈非师作盖讹传焉X御选语录X卍XXX御制序古人遇时节因缘每云言下大悟夫言下大悟悟不在言也韩庐逐块乃于言中求悟梦到驴年是为执指求月者黄梅曹溪密室夜分传衣授受究何曾道一字耶迨后黄梅送曹溪至九江驿边两人共语曹溪云只合自性自度黄梅云如是如是夫既自性自度则黄梅何授曹溪何受乎虽然此正黄梅所授曹溪所受也永嘉之于曹溪更可分明举似天下后世夫永嘉参承止一宿耳故谓之一宿觉今观其问答语永嘉全是逆水之机毫无顺水之意然则曹溪何授而永嘉何受乎不知永嘉正从此得曹溪乳不可诬也盖使有一实法与人而曰法乳直同马生马驴生驴耳若此魔外别生魔外又如久竹生青宁青宁生程尚安得称慧命哉永嘉言句西竺推为东土大乘论朕披覧之嘉其修悟双圆乘戒兼妙自浅之深浅深一致实惟宗徒指南爰加删订刊示十方丛林焉雍正十一年癸丑四月望日X御选洞明妙智永嘉觉禅师语录师永嘉人也姓戴氏丱岁出家徧探三藏精天台止观圆妙法门于四威仪中常冥禅观后因左谿朗禅师激励与东阳䇿禅师同诣曹溪初到振钖𢹂瓶绕祖三帀祖曰夫沙门者具三千威仪八万细行大德自何方而来生大我慢师曰生死事大无常迅速祖曰何以体取无生了无速乎曰体即无生了本无速祖云如是如是于时大众无不愕然师方具威仪参礼须臾告辞祖曰返太速乎师曰本自非动岂有速耶祖曰谁知非动曰仁者自生分别祖曰汝甚得无生之意曰无生岂有意耶祖曰无意谁当分别曰分别亦非意祖叹曰善哉善哉少留一宿时谓一宿觉矣回住温江学者辐辏号真觉大师着禅宗悟修圆旨自浅之深庆州刺史魏静缉而成篇目为永嘉集御选语录X卍XXX御制序寒山诗三百余首拾得诗五十余首唐闾邱太守写自寒巖流传阎浮提界读者或以为俗语或以为韵语或以为教语或以为禅语如摩尼珠体非一色处X处皆圆随人目之所见朕以为非俗非韵非教非禅真乃古佛直心直语也永明云修习空花万行宴坐水月道场降伏镜里魔军大作梦中佛事如二大士者其庶几乎正信调直不离和尚因缘圆满光华周遍大千世界不萌枝上金凤翱翔无影树边玉象围绕性空行实性实行空妄有真无妄无真有有空无实念念不留有实无空如如不动是以直心直语如是如是学者狐疑净尽圆证真如亦能有无一体性行一贯乃可与读二大士之诗否则随文生解总无交涉也删而录之以贻后世寒山子云有子期辨此音是为序雍正十一年癸丑五月朔日御选语录X卍XXX御制序夫佛祖代代相承称为父子虽曰假世间之名教表出世之真传然大死大活而慧命斯续视属毛离里而四大和合者一为生身一为无生身同是实际本非引喻也永明云须臾即俗归真莫畴兹旨顷刻从凡入圣难报斯恩夫拔火宅而登清凉之山开迷云而入光明之海回视头剌胶盆身同茧缚之时正所谓如人饮水冷暖自知岂有不念皮肉骨髓所由来者乎莫非父子也而其中父子济美以沩仰为最当X日提唱一声啐啄一时同禀法王之正令共现瑠璃之金身一堂两琴鼓宫而宫应鼓商而商应一奁两镜胡来而皆胡汉来而皆汉无上妙旨齐转金轮一代法门双标铜柱盖沩山仰山之父子正同寒山拾得之弟兄于佛法中如世间所云家庆人瑞者矣故合为一编以为天下后世宗徒劝是为序雍正十一年癸丑五月朔日御选语录X卍XXX御制序夫达摩西来九年面壁无多言句而能直指人心见性成佛首开震旦之宗风后人演唱提持照用权实鸣涂毒鼓挥太阿锋于言象不该之表形名未兆之先机如电掣雷奔谭似河流海注青莲花纷飘舌本大师子吼断十方穿透百千诸佛耳根𨁝跳三十三天空外究其所归不过铺荆列棘徧地生枝甘草黄连自心甘苦耳然则自利利他固不在于多言欤赵州谂禅师圆证无生法忍以本分事接人龙门之桐高百尺而无枝朕阅其言句真所谓皮肤剥落尽独见一真实者诚达摩之所护念狮乳一滴足迸散千斛驴乳伹禅师垂示如五色珠若小知浅见会于言表则辜负古佛之慈悲落草之婆心也观师信手拈来信口说出皆令十方智者一时直入如来地可谓X壁立万仞月印千江如赵州之接人诚为直指人心见性成佛之古佛云爰录其精粹者着于篇以示后学俾知真宗轨范如是如是尔雍正十一年癸丑五月望日御选语录X卍XXX御制序顾着曰鉴拟问即咦扬眉眨眼败阙如斯又道古来老宿为慈悲之故有落草之谈如是鉴咦落草也未大慈大悲那顾丧身失命祇这註破即今早巳落草了也佛印元曰云门说法如云雨绝不喜人记录见必骂逐曰汝口不用反记吾语今室中对机录皆香林明教以纸为衣随即书之朕今刊录删辑云门言句且道与云门意旨是同是别云门古德岂畏落草朕亦大丈夫岂问与云门是同是别者哉虽然超情绝解直指自心如云门者实为奇特垂示后世云门与朕实是大慈大悲设使灯笼露柱向前致问还慈悲个什么答曰鉴进云落草了也答曰咦雍正十一年癸丑六月朔日X御选语录X卍XXX御制序宋初杭州永明智觉禅师平生着述有宗镜录唯心诀心赋万善同归等集凡千万言并在大藏有流传海外者朕披阅採录不胜敬礼喜悦真所谓明逾晓日高越太清如鼓师子弦众响俱绝如发摩尼宝五色生光信为曹溪后第一人超出历代大善知识者特加封妙圆正修智觉禅师卷中万善同归集一书禅师自谓略述教海之一尘普施法界之含识云自师证明方知大小齐观宗教一贯伹学人须必真参实有所悟乃可观此书依教行持可以普独耀之神光圆幻有之万行所为无成之成不修之修无碍妙谛有益圆证若未能解缚俱空境智双泯则必依情起识执相求诠则堕铁围之山转迷真觉之海禅师云先明其宗方能进道若一向逐末实有所妨然则此书未经参悟不必观读本禅师之志也朕既刊其全书颁示宗徒又採其至言附于本集因恐疑悞初学故又指述于此雍正十一年癸丑六月望日X御选语录X卍XXX御制序紫阳真人作悟真篇以明元门祕要复作颂偈等三十二篇一一从性地演出西来最上一乘之妙旨自叙云此无为妙觉之至道也标为外集夫外之云者真人岂以元门为内而以宗门为外哉审如是真人止应专事元教又何必旁及于宗说且又何谓此为最上岂非以其超乎三界真亦不立故为悟真之外也欤真人云世人根性迷钝执其有身恶死悦生卒难了悟黄老悲其贪着乃以修生之术顺其所欲渐次导之观乎斯言则长生不死虽经八万劫究是杨叶止啼非为了义信矣若此事虽超三界之外仍不离乎一毛孔之中特以不自了证则非人所可代学者将箇无义味语放在八识田中奋起根本无明发大疑情勐利无间纵丧身失命亦不放舍久之久之人法空心境寂能所亡情识尽并此无义味语一时忘却当下百杂粉碎觌体真纯此从上古德所为决不相赚者真人以华池神水温养子珠会三界于一身之后能以金丹作无义味语用忽地翻身一掷抹过太虗脱体无依随处自在仙俊哉大丈夫也篇中言句真证了彻直指妙圆即禅门古德中如此自利利他不可思议者犹为希有如禅师薛道光皆归依X为弟子不亦宜乎刊示来今使学元门者知有真宗学宗门者知惟此一事实余二即非真焉是为序雍正十一年癸丑七月朔日御选大慈圆通禅仙紫阳真人张平叔语录悟真篇后序切以人之生也皆缘妄情而有其身有其身则有患若其无身患从何有夫欲免夫患者莫若体夫至道欲体夫至道莫若明夫本心故心者道之体也道者心之用也人能察心观性则圆明之体自现无为之用自成不假施功顿超彼岸此非心镜朗然神珠廓明则何以使诸相顿离纤尘不染心源自在决定无生者哉然其明心体道之士身不能累其性境不能乱其真则刀兵乌能伤虎兕乌能害巨焚大浸乌足为虞达人心若明镜鑑而不纳随机应物和而不唱故能胜物而无伤也此所谓无上至真之妙道也原其道本无名圣人强名道本无言圣人强言尔然则名言若寂则时流无以识其体而归其真是以圣人设教立言以显其道故道因言而后显言因道而返忘柰何此道至妙至微世人根性迷钝执其有身而恶死悦生故卒难了悟黄老悲其贪着乃以修生之术顺其所欲渐次导之以修生之要在金丹金丹之X要在乎神水华池故道德阴符之教得以盛行于世矣盖人悦其生也然其言隐而理奥学者虽讽诵其文皆莫晓其义若不遇至人授之口诀纵揣量百种终莫能着其功而成其事岂非学者纷如牛毛而达者乃如麟角也余向已酉岁于成都遇师授丹法当年且生公倾背自后三传于人三遭祸患皆不逾两旬近方忆师之所戒云异日有与汝解缰脱锁者当宜授之余不许尔后欲解名籍而患此道人不知信遂撰此悟真篇叙丹药本末既成而求学者凑然而来观其意勤心不忍祕乃择而授之然而所授者皆非有巨势强力能持危拯溺慷慨特达能仁明道之士初再罹祸患心犹未知竟至于三乃省前过故知大丹之法至简至易虽愚昧小人得而行之则立超圣地是以天意祕惜不许轻传于非其人也而余不遵师语屡泄天机以其有身故每膺谴患此天之深戒如此之神且速敢不恐惧克责自今以往当钳口结舌虽鼎镬居前刀剑加项亦无复敢言矣此悟真篇中所歌咏大丹药物火候细微之旨无不备悉好事者夙有仙骨观之则智虑自明可以寻文解义岂须余区区之口授之矣如此乃天之所赐非余之辄传也如其篇末歌颂谈见性之法即上之所谓无为妙觉之道也然无为之道齐物为心虽显祕要终无过咎柰何凡夫缘业有厚薄性根有利钝纵闻一音纷成异见故释迦文殊所演法宝无非一乘而听学X者随量会解自然成三乘之差此后若有根性勐利之士见闻此篇则知余得达摩六祖最上一乘之妙旨可因一言而悟万法也如其习气尚余则归中小之见亦非余之咎矣时元丰改元戊午岁仲夏月戊寅日张平叔再序悟真篇外集性地颂一佛性非同异千灯共一光增之宁解益减着且无伤取舍俱无过焚漂总不妨见闻知觉法无一可猜量二如来妙体遍河沙万象森罗无障遮会得圆通真法眼始知三界是吾家三视之不可见其形及至唿之又却应莫道此声如谷响若还无谷有何声四一物含闻见觉知盖诸尘境显其机灵常一物尚非有四者凭何作所依五不移一步到西天端坐诸方在目前顶后有光犹是X幻云生足下未为仙六求生本自无生畏灭何曾暂灭眼见不如耳见口说争如鼻说无罪福终日行不曾行终日坐不曾坐修善不成功德造恶原无罪过时人若未明心莫执此言乱做死后须见阎王难免镬汤碓磨三界惟心三界惟心妙理万物非此非彼无一物非我心无一物是我已见物便见心见物便见心无物心不现十方通塞中真心无不遍若生知识解却成颠倒见覩境能无心始见菩提面圆通见了真空空不空圆明何处不圆通根尘心法都无物妙用方知与物同随他万物纵横在目前看他动静任他权圆明定慧终无染似水生莲莲自莲宝月一轮明月当虗空万国清光无障碍收之不聚拨不开前之不进后不退彼非远兮此非近表非外兮里非内同中有异异中同问你傀儡会不会X心经颂蕴谛根尘空色都无一法堪言颠倒之见巳尽寂静之体翛然人我我不异人人心自异人有亲疏我无彼此水陆飞行等观一体贵贱尊卑首足同已我尚非我何甞有你彼此俱无众泡归水读雪窦禅师祖英集曹溪一水分千派照古澄今无滞碍近来学者不穷源妄指蹄洼为大海雪窦老师达真趣大震雷音椎法鼓狮王哮吼出窟来百兽千邪皆恐惧或歌诗兮或语句叮咛指引迷人路言词磊落义高深击玉敲金响千古争柰迷人逐境留却将言相寻名数真如实相本无言无下无高无有边非色非空非二体十方尘剎一轮圆正定何曾分语默取不得兮舍不得伹于诸相不留心即是如来真轨则为除妄想将真对妄若不生真亦晦能知真妄两俱非方得真心无罣碍无罣碍兮能自在一悟顿消穷劫罪不施功力证菩提从此永离生死海吾师近而言语畅留在世间为榜样昨宵被我唤将来把鼻孔穿放杖上问他第一义何如却道有言皆是谤戒定慧解夫戒定慧者乃法中之妙用也佛祖虽尝有言而未达者有所执今略而言之庶资开悟然其心境两忘X一念不动曰戒觉性圆明内外莹彻曰定随缘应物妙用无穷曰慧此三者相须而成互为体用或戒之为体者则定慧为其用定之为体者则戒慧为其用慧之为体者则戒定为其用三者未尝斯须相离也犹如日假光而能照光假照以能明非光则不能照非照则不能明原其戒定慧者本乎一性光照明者本乎一日一尚非一三复何三三一俱忘湛然清净即心是佛颂佛即心兮心即佛心佛从来皆妄物若知无佛复无心始是真如法身佛法身佛没模样一颗圆光含万象无体之体即真体无相之相即实相非色非空非不空不动不静不来往无异无同无有无难取难舍难听望内外圆通到处通一佛国在一沙中一粒沙含大千界一箇身心万箇同知之须会无心法不染不滞为净业善恶千端无所为便是如来及迦叶採珠歌贫子衣中珠本自圆明好不会自寻求却数他人宝数他宝终无益只是教君空费力争如认取自家珍价值黄金千万亿此宝珠光最大遍照三千大千界从来不解少分毫刚被浮云无障碍自从认得此摩尼泡体空花谁更爱佛珠还与我珠同我性即归佛性海珠非珠海非海坦然心量包法界任你尘嚣满眼前定慧圆明常自在不是空不是色内外皎然无壅塞六通神明妙无穷自利利他宁解极见即了万X事毕绝学无为度终日怕兮如未兆婴儿动止随缘无固必不断妄不修真真妄之心总属尘从来万法皆无相无相之中有法身法身即是天真佛亦非人兮亦非物浩然充塞天地间只是希夷并恍惚垢不染光自明无法不从心里生心若不生法自灭即知罪福本无形无佛形无法说丈夫智见自然别出言便作狮子鸣不似野狐论生灭禅定指迷歌如来禅性如水体静风波自止兴居湛湛常清不独坐时方是今人静坐取证不道全在见性性于见里若明见向性中自定定成慧用无穷是名诸佛神通几欲究其体用但见十方虗空空中杳无一物亦无希夷恍惚希恍既不可寻寻之却成乖失只此乖失两字不可执为凭据本心尚乃如空岂有得失能所但将万法遣除遣令净尽无余豁然圆明自现便与诸佛无殊色身为我桎梏且恁和光混俗举动一切无心争甚是非荣辱生身只是寄居逆旅主号毗卢毗卢不来不去乃知生灭无余或问毗卢何似只为有相不是眼前叶叶尘尘尘叶非同非异况此尘尘叶叶箇箇释迦迦叶异则万籁皆鸣同则一风都摄若要认得摩尼莫道得法方知有病用他药疗病差药更何施心迷须假法照心悟法更不要又如昏镜得磨痕垢自然灭了本为心法皆妄故令离尽诸相诸相离了何如是名至真无上若欲庄严佛土平等X行慈救苦菩提本愿虽深切莫相中有取此为福慧双圆当来授记居先断常纤尘有染却于诸佛无缘翻念凡夫迷执尽被情爱染习只为贪着情多常生胎卵化湿学道须教勐烈无情心刚似铁直饶父母妻儿又与他人何别常守一颗圆光不见可欲思量万法一时无着说甚地狱天堂然后我命在我空中无声无堕出没诸佛土中不离菩提本坐观音三十二应我当亦从中证化现不可思议尽出逍遥之性我是无心禅客凡事不会拣择昔时一箇黑牛今日浑身总白有时自歌自笑傍人道我神少争知被褐之形内怀无价之宝更若见我谈空恰似浑囵吞枣此法惟佛能知凡愚岂解相表兼有修禅上人只学鬬口合唇夸我问答敏急却元不识主人尽是寻枝摘叶不解穷究本根得根枝叶自茂无根枝叶难存便逞已握灵珠转于人我难除与我灵源妙觉远隔千里之殊此辈可伤可笑空说积年学道心高不肯问人枉使一生虗老乃是愚迷钝根邪见业重为因若向此生不悟后世争免沈沦无心颂堪笑我心如顽如鄙兀兀腾腾任物安委不解修行亦不造罪不曾利人亦不私已不持戒律不徇忌讳不知礼乐不行仁义人间所能百无一会饥来喫饭渴来饮水困则打睡觉则行履热则单衣寒则葢被无思无虑何忧何喜不悔不谋无念无意凡生荣辱X逆旅而巳林木栖鸟亦可为比来且不禁去亦不止不避不求无赞无毁不厌丑恶不羡善美不趋静室不远閙市不说人非不夸已是不厚尊崇不薄贱稚亲爱冤雠大小内外哀乐得丧钦侮险易心无两覩坦然一揆不为福先不为祸始感而后应迫而后起不畏锋刃焉怕虎兕随物称唿岂拘名字眼不就色声不来耳凡所有相皆属妄伪男女形声悉非定体体相无心不染不碍自在逍遥物莫能累妙觉光圆映彻表里包裹六极无有遐迩光兮非光如月在水取舍既难复何比拟了兹妙用迥然超彼或问所宗此而巳矣西江月一十二首一妄想不复强灭真如何必希求本源自性佛齐修迷悟岂拘前后悟即剎那成佛迷而万劫轮流若能一念契真修灭尽恒沙罪垢二本自无生无灭强作生灭区分祇如罪福亦无根妙体何曾增损我有一轮明镜从来只为蒙昏今朝磨莹照干坤万象昭然难隐三我性入诸佛性诸方佛性皆然亭亭寒影照寒泉一月千潭普现小即毫毛莫识大时徧满三千高低不约信方圆说甚短长深浅X四法法法元无法空空空亦非空静喧语默本来同梦里何劳说梦有用用中无用无功功里施功还如果熟自然红莫问如何修种五善恶一时忘念荣枯都不关心晦明隐显任浮沈随分饥餐渴饮神静湛然常寂不妨坐卧歌吟一池秋水碧仍深风动莫惊尽恁六对镜不须强灭假名权立菩提色空明暗本来齐真妄休分两体悟即便名净土更无天竺曹溪谁言极乐在天西了即弥陀出世七人我众生寿者宁分彼此高低法身通照没吾伊念念不须寻觅见是何曾见是闻非未必闻非从来诸用不相知生死谁能碍你八住相修行布施果报不离天人恰如仰箭射浮云坠落只缘力尽争似无为实相还源返朴归湻境忘情尽任天真以证无生法忍九鱼兔若还入手自然忘却筌弟渡河筏子上天梯到彼悉皆遗弃未悟须凭言说悟来言说成非虽然四句属无为此等仍须脱离X十悟了莫求寂灭随缘且接羣迷断常知见及提𢹂方识指归实际五眼三身四智六度万行修齐圆光一颗好摩尼利物兼能自济十一我见时人谈性只夸口急酬机及逢境界转痴迷又与愚人何异说得便须行得方明言行无亏能将慧剑斩摩尼此号如来正智十二欲了无生妙道惟须自见真心真身无相亦无音清净法身只恁此道非无非有非中有甚求寻二边俱遣弃中心见了名为上品御选语录X卍XXX御制序雪窦徧参诸方机辩无敌忽遇智门两度拂子蓦口打豁然开悟乃嗣智门学者于此荐得当知心不在思维而普照法界口不必语言而遍演恒沙如雪窦云直饶干坤大地草木丛林尽为衲僧异口同声各置百千问难也不消长老一弹指便乃高低普应前后无差也虽然一弹指中随缘自结如三十三天共食宝器随其福德而饭色不同故经云一切贤圣皆以无为法而有差别一弹指尚且如是况乃有答有X问有字有文岂得颟顸浑同无复选择昔年雪窦眉毛拖地留此葛藤今日圆明解髻探珠蛇足一上兹编也皆是第一义谛最上宗乘学者不假外求直下自证则不离此言句而皆有从凡入圣之机譬如以火销冰冰释于水水冰一味得无所得火水殊途有何交涉然而火力销冰其功曷可诬欤雍正十一年癸丑七月朔日御选语录X卍XXX御制序频唿小玉缘何事为要檀郎认得声圆悟勤禅师因此言下顿彻斯语也绮语耶禅语耶涂毒鼓边岂容侧耳但于绮语禅语一伫思拟议则剑去远矣亘古亘今亘上亘下亘东亘西亘南亘北皆是微尘一微尘中皆建宝剎一宝剎中皆作佛事凡诸佛事皆具如来正法眼藏涅槃妙心于何开口说得于何着手拣得开口说者即是者个着手拣者亦是者个岂得以者个说者个以者个拣者个略一伫思拟议这边是地水火风铁山岌岌那边是见闻知觉玉海沈沈何由撒手悬厓尽是开眼说梦所以古德云若欠一法不成法身若剩一法不成法身若有一法不成法身若无一法不成法身于此荐取开口说亦可着手拣亦可如或未能可惜孤负圆悟平生许多络索即X圆明主人一番选录亦复钝置不少雍正十一年癸丑七月望日御选语录X卍XXX御制序昔黄帝访道于广成子汤问于卞随务光古之圣王其于高世之士必资其薰习身心以为宰制万事之本迨于后世凡入帝王之门者功业边事尚难其人何况心性边事从来宗门古德传灵山之心灯其中不少大丈夫而不入帝王之门其居帝王之位者悟宗旨主复少间或浮慕教相浅识小夫辄以崇尚异端议之而其所尊礼之人多每不足以服世徒滋疑谤于是黄帝成汤之美事不可复见于后世我朝之初居东土也风俗湻古实忠实孝直心直行历代敬礼佛天而于僧道并无不问高下一概尊敬之事与蒙古习尚迥殊我皇祖世祖章皇帝抚有方夏万几余暇与玉琳琇䒢溪森父子究竟心性之学一时遇合盖与黄帝成汤之事无二无别非我朝夙有崇僧之习而然也朕覧玉琳琇父子之书阐扬宗乘之妙旨实能利人济世如杲日在空迷云顿净如清钟响夜幻梦旋消惠当来龙象于无穷媲囟从上佛祖而不愧用X是採辑校刊传示后世因念帝王访道于高世之士乃古圣之盛轨而自昔世儒每于二氏限量区别朕不忍将来者之终懵而不为之剖晰也故叙其说如左至于万善殿西苑说法併奏对机缘虽载自骨巖侍香纪略但皆佛法中事非装点夸张妄谬之说亦玉琳琇扬日月之光华作人天之眼目处尚足取者故採编数则敬昭皇祖当日之恩遇云雍正十一年癸丑八月朔日御选大觉普济能仁玉琳琇国师语录顺治十六年已亥闰三月初一日万善殿奉御旨上堂师至座前召众云会么若也会得山僧未离江南陞座说法巳竟如或未然看向第二门头施展去也便登座拈香云此一瓣香亲受灵山记莂焫向炉中祝严佛心天子成等正觉次拈香云此一瓣香华藏海会早巳敷宣焫向炉中祝严佛母太后百福具备保助皇躬大扬法化上首白椎竟问百福丛中选佛场海众侧聆求法要如何是宾中宾师云一钵千家饭进云箇中好消息剎剎尘尘现如何是宾中主师云青目覩人少进云一人有庆兆民赖之如何是主中宾师云庭前古柏荫人天进云天高羣象正海阔百川朝如何是主中主师云当堂不正坐进X云宾主历然承指示当阳一句又如何师打云有功者赏问仁皇好道启大会于重玄祖令当行建法幢于今日从上宗猷如何展演师云进前来与汝道进云金轮顶上无生曲唱彻皇都调更新师云一句耸人进云恁么则万善殿中为雨露五龙亭上起清风师云共愿如是进云只如仰答圣明一句又作么生道师云天台华顶万年藤报德酬恩心铁石问即今万善堂中顶礼万佛宝号但知其名未审居何国土师云上座醉那进云某甲则不然师便打僧喝师又打进云不劳重举师复打问如何是十方薄伽梵师云处处撞着进云如何是一路涅槃门师云看脚下进云如何是选佛场师云棒头有眼明如日进云如何是心空及第归师便打进云恁么则天上有星皆拱北人间无水不朝东师又打问五祖门下有一神秀大师因什么不得衣钵师云为他通身是佛进云卢行者因什么却得衣钵师云为他不会禅道进云恁么可谓伶俐不妨随处有痴愚端的世间稀师便打是日名德颇多师复左右顾眎云世尊拈花迦叶微笑百万人天次第成佛御驾俨临命登万善宝座揭露正法眼藏涅槃妙心作家禅侣尽出相见还更有么乃云九年面壁计较未成立雪齐腰苦劳徒尔三拜依位立可知礼也忏罪解缚鞭影高飞无性性空松风聒耳本无X一物追金琢玉两枝嫩桂五叶芬敷异口同音千山一月乃至笑巖老祖挺生神京建立临济宗旨禹门浪阔突兀孤危事是恁么事人须恁么人但得恁么人何愁恁么事且道如何是恁么事举袈裟云如天普葢似地普擎好风斋着力尽向此中吹上堂上首白椎竟问仙客乘云泛紫畿欣逢圣主话玄微五旬金殿垂恩重又许扁舟渡雪谿未审其中祕密还得大家知也无师云天高地厚进云雷音巳震青霄外四海咸闻第一机师云日光月华问当今天子圣明君隆兴三宝剔禅灯特请和尚登宝座御驾亲临转法轮如何是转法轮师云山僧惭愧进云本来大道无言说未审如何又有言师云圣恩难报进云一颗明珠在海中光照虗空作慧灯师卓拄杖云念汝老实问舌无十字关脚断五色线请问和尚如何是舌头上无十字关师云恁么的人来与他茶喫进云如何是脚跟下断五色线师云恁么的人来教他地下坐着进云打破十字关扫断五色线师打云你替他各喫三十棒乃云释迦文佛降生之月朔旦良辰奉旨重陞宝座举扬大法通琇打点些佛法出来供养大众及乎陞到座上观诸大众通身是法一一毛孔出无量口一一口出无量音声一一音声宣无量妙义人人尔法法尔盈虗空徧法界无有一毫X亏欠处无有一毫空缺处通琇更作么担水河头卖直如河伯见海若恍然自失耳伏惟大众各自珍重下座己亥春诏迎入京命住西苑世祖问心在七处不在七处师云觅心了不可得世祖问悟道的人还有喜怒哀乐也无师云唤什么作喜怒哀乐世祖问山河大地从妄念而生妄念若息山河大地还有也无师云如人睡醒梦中之事是有是无世祖问如何用工师云端拱无为世祖问如何是大师云光被四表格于上下世祖问本来面目如何参师云如六祖所言参云六祖如何说师云祖言不思善不思恶正恁么时如何是本来面目世祖问思善思恶时如何师云好善但好善恶恶但恶恶正好善恶恶时即参者好善恶恶的是箇什么所谓要一切处参第一要动里参动中得力静中愈胜古人所谓从缘荐得相应捷也世祖退命近侍传语云恨相见之晚庚子秋世祖马上有省连诏敦请至京世祖就见西苑丈室相视而笑日穷玄奥世祖见一矮戒子指问师师云长者长法身短者短X法身世祖喜谢奉旨进颂深殿焚香永心斋笑坐忘大圆镜智净应物妙无方又慈帏色养适侍坐快谈玄法界尘尘佛同光照大千雨夜奉旨书僧问赵州如何得不蹉路州云识自本心见自本性即不蹉路心同虗空界示等虗空法证得虗空时无是无非法且道虗空作么生证心随万境转转处实能幽随流认得性无喜亦无忧见闻觉知是流且道性作么生认一念不生全体现六根才动被云遮且道全体现时如何略彴不是赵州桥明月清风安可比世祖宾天拈香师云报身如梦幻世界若空华唯过量大人去来无碍进如意云此是皇上生生用不尽的现前大众专精持念究竟坚固大陀罗尼执事举楞严大悲药师往生等神呪并X遶诵普门大士名忏悔发愿回向元旦上堂问答不录师云追金琢玉绣口文心自有当行作者转身掉臂努目撑眉一任逞俊禅流两眼对两眼真金不博鍮未举先知早巳属二属三当阳荐取岂止落七落八诸佛不出世祖师不西来目前无阇黎此间无老僧但有言说都无实义掷拂子云踏着故乡田地密人人鼓腹乐昇平下座端阳上堂白椎竟举天龙为玄沙侍者侍沙山行遇虎龙曰和尚虎沙云是汝虎师召众云衲僧行处如火消冰万法本闲惟人自閙六祖大师云非风旛动仁者心动将谓说心性禅承言者丧滞句者迷舍多尊者云非风铃鸣我心鸣耳多少人面墙而立心复谁乎俱寂静故大众还会么一物寂静多物寂静一身寂静多身寂静一世界寂静多世界寂静先师天隐老和尚如是龙池幻翁老和尚如是济宗上下诸祖如是东土二三西天四七如是卓拄杖云拄杖如是山僧如是大众如是顾左右云堂中喫糉子如是下座幻有大和尚诞日设供师指真云兀坐嘴卢都教人没奈何箇老汉惯得其便者里透得过的如龙得水似虎靠山有意气时添意气不风流处也风流而今大明国里称为师翁后裔者不啻百千万亿究竟得大机显大用堪为的骨儿孙者能有几人某上座初阅龙池语录见师翁云世间多少不平之辈务要别X寻一箇人与我老释迦比胜负较优劣还知我释迦如来是何等一箇面目么某上座便于此丧身失命将谓师翁面目只如是后来呈似先师和尚受他许多恶辣钳锤方知见与翁齐减翁半德见过于翁方堪嗣续从此脚跟下自解作活计虽与师翁同条生不与师翁同条死师翁善为隐语云人还知我释迦如来是何等一箇面目令某小瞎秃最初祇见师翁杀人刀未见师翁活人剑今日某上座不妨显示令见者闻者知我祖师门下亦有杀人刀亦有活人剑顾视左右云若有问如何是我师翁真面目拈香云急着眼佛诞度僧上堂师云报恩新长老今年才廿四黄面老瞿昙是吾最小子古往今来多少居曲彔牀的大善知识凡于四月八日播弄瞿昙小老的矢臭气则有分还曾梦见瞿昙的师么若向者里缁素得则不论鬀发不鬀发不虗亲到报恩来若者里缁素不得直饶新报恩亲手为他刬草也未免对面白云千万里蓦喝一喝下座秋中行化上堂师拈拄杖召众云终日与山僧同居共处还识得山僧立地处也未时常见山僧摇唇鼓舌还会得山僧真实相为处也未若识得山僧立地处则于此深山穷谷卧月披云却在十字街头拖泥带水而十字街头拖泥带水却在此深山穷谷卧月披云若识得山僧真实相为处则与大众耳提面命X却千里万里而千里万里未尝不与大众耳提面命还会么卓柱杖云顶上一轮满清光何处无元旦上堂众问话毕师乃云参禅流听我说此事非常休仓卒登山须到绝顶头入水须至最深窟干坤宽广实难知沧海渊深岂易识不识不知且止透顶透底一句作么生道草树尽非前度色蓝田日暖玉生光便舟化主领崑山众居士请上堂师顾左右云毁形易服作世外之士直须不惜身命饥寒困苦置之度外颛究大事图报佛恩所以古德示众云夫既出家如囚脱狱于佛法中万死一生更莫弃舍盖虑后学遇境界艰难一时打不过故尔苦口叮咛殊不知清苦僧家本分不独今时如此自古皆然昔日大愚芝和尚常住澹薄想与报恩差不多而芝老和尚穷酸直是穷酸到底几株宿菜也不令人好喫尝上堂云大家相聚喫茎虀唤作一茎虀入地狱如箭射报恩者里虽云澹薄然山僧素愿有食有法令众安止近因饥馑安众无方直是食不下咽坐卧不宁幸有化主发心在外渐领信心檀越入山且不要学他古人见识度量与么小口门与么窄大家相聚在此澹薄时澹薄喫斋时喫斋唤作喫斋我等与施主皆共成佛道问如何是函葢干坤句师云满院梅花香喷鼻进云如何是截断众流句师云近日厨房几断烟进云如何是随波逐浪句师云礼拜着复举雪窦禅师X云客从远方来赠我径寸璧中有四箇字字字无人识报恩亦有一偈化主崑山归献我数块石通身浑是口有眼谁不识下座行化过清谿明道蔡封翁就开封寺请上堂师云本是真实人共谭真实话欲明真实事须办真实心会中办心真实的出来互相酬唱问临济问黄檗佛法大意黄檗便打某甲问和尚佛法大意和尚如何师云化长生米师迺云佛祖出世为一大事因缘人人悟自妙心得自宝藏虗空不足以喻其久宇宙不足以喻其宽岱岳未可以为高沧海未可以为深取之不竭用之无穷明道老居士深受灵山付嘱欲为有情揭开迷封悟自妙心得自宝藏特重建此开封古剎玉琳道人到来特为举扬蓦召众云我不轻于大众大众皆当作佛下座蔡居士作礼云弟子每对神佛前发愿护持蔡铎正念禁止蔡铎邪思惟愿临欲命终时净除一切诸障碍等是否师云即此誓愿真实皆成佛道士再礼谢诞日上堂众僧问话毕师乃云白云千顷老屋数间一榻高眠令土木瓦石为大众转大法轮者是先师和尚向日家风唐存翁合诸檀越建大禅堂十方聚会应时及节请山僧说法者是新报恩今日行履且道先和尚向日家风是新报恩今日行履是竖柱杖云若也会得释迦不在前弥勒不在后大众与诸佛同证一相三昧山僧与大众寿量无殊若也不会父X少而子老举世所不信掷柱杖下座出坡上堂问岁将终期巳半当人脚下事请师相为师云三十棒一棒也较不得师乃云报恩寺里禅尽在衲僧边搬柴及运土终日担横肩下座上堂师云马祖道一口吸尽西江水慈悲之故而有落草之谭世尊道十方虗空生汝心中犹如片云点太清里与么会得正好捉来朝打三千暮打八百有般汉迷头认影弃本逐末以守箇昭昭灵灵为悟主人公把举足动步摇唇鼓舌的为常住心体认六尘缘影为自心相譬如病眼见空中华及第二月百千澄清大海弃之惟认一浮沤迷中倍人佛所深愍世尊又示阿难云如汝今者承听我法此则因声而有分别纵离一切见闻觉知内守幽闲犹为法尘分别影事今时外道好笑杀人既以晓得走路问话的为悟自心更以识神空主人公也不可得为末后无疑谁知数千年前尽被世尊痛呵明叱有如斯举凡学者可弗见不善如探汤勐看破浮幻身心向一念未生前当下证得广大心体连证之一字亦不可得便识得一切佛祖广大心体方可出生出死方可入死入生事是恁么事人须恁么人苟不如斯生死到来便验真伪复举古德云毫釐有差天地悬隔师蓦竖如意召大众云还会么良久掷如意云万古碧潭空界月再三捞摝始应知示众X示众举法眼禅师指凳子云识得凳子周匝有余云门偃云识得凳子天地悬殊天衣怀云识得凳子榆楠木做大慧杲云识得凳子好鬀头洗脚师云诸大老与么各出好手放过则尽可居宝华王座仔细检点将来合各与三十矮凳脚因课诵示众师云迩来魔彊法弱亦以上无严师故容邪谬之徒插足宗门多是学宗旨论宗旨虗拟宗旨一味妄穿妄凿妄卜妄度从上纲宗面目俨然何尝梦见所以言言会旨步步迷宗即如一等无惭愧汉妄称自已亦是临济儿孙开口便道垂慈必有法无法不垂慈临济宗有元有要有权有实有照有用有主有宾而竟把丛林正务及两堂课诵皆曰此只是应点故事可将就些必当少念佛方像祖师门下客吁嗟乎我不知此等人面皮厚多少若道是泛常故事有碍祖道则直当不念何得云少念及将就些若如此随顺俗套将就故事岂是大丈夫作人天眼目与佛祖为师者之所为耶我今诚实指示此辈暗短流俗阿师且莫夸是祖师门下客莫虗称会宗旨莫别求所以为人既欲明宗旨且莫当面蹉过莫拈一放一好教你知报恩者里即两堂课诵便有玄有要有权有实有照有用某上座有时一声佛如金刚王宝剑有时一声佛如踞地狮子有时一声佛如探竿影草有时一声佛不作一声佛用亦有杀亦有活亦有纵亦有夺亦有主亦有宾亦如清凉池亦如大X火聚背之则受诸苦恼触之则烧却面门饶人左之右之时进时退或邪或正或是或非或行解相应不相应或见地透脱不透脱不消别施勘验只者两堂课诵都料简详悉也凡在报恩者切莫以课诵出坡等为虗应故事须知无不是佛祖之祕密法无不是佛祖之总持门无不是佛祖之不传心要无不是佛祖之自利利人捷径若道别有宗旨别有佛法别有好知解更欲假借赵州念佛潄口之说以图避懒妄拟议人则先谤他赵州为不要人念佛又以报恩念佛作念佛会则真可怜生你若果是箇人能各出手眼别样设施为人去某上座自识得你不要你类我若你等道必要恁么我又不恁么也祇如我恁么事无不具玄要权实照用主宾纵夺你作么生会敢妄拟议耶凡为魔所摄毒气深入者一任你别去学佛法学宗旨多生分别异样拣择他日眼开自知负堕如我同志真实学道者切须立定脚跟努力行持莫为魔惑其或狮子虫定不轻纵以乱清规羯磨夜示众师云毁犯者堕诸苦趣执持者报在人天且道既不毁犯又不执持的当生何处良久云自是不归归便得故园风月有谁争便归方丈示众举僧问慈明閙中取静时如何明曰头枕布袋师云山僧若在座下管教先南源不只恁么休去何不进云和尚莫世谛流布且道先南源又且如何示众师云汝等诸人须信本来是佛各须识取本来X面目蹋着本地风光若识得本来面目黄金世界白玉为身栴檀丛林栴檀围绕不然草木丛林时时凋丧众礼拜示众举佛眼禅师上堂云世人尽道路行难本分真金入火看炼去炼来金体净一槌打作玉栏杆师云古德恁么道应有闻之踊跃者应有闻之竦惕者示众举净觉本禅师僧问同声相应时如何净云鹁鸠树上啼师云可惜者僧浪问不知落处见净老云鹁鸠树上啼何不遥空掌云打落枝头时如何傥净老再云作家禅客天然有在何不进云某甲点茶来请和尚傥净老再云果然作家便礼拜而出岂不话不虗行虽然鹁鸠树上啼汝诸大众作么生会死关千丈巖回示众云者一百二十日老僧日日在两序诸公肚里走三转诸公知么众进语毕师又云者一百二十日老僧日日在各堂寮苦行诸禅肚里走三转诸禅知么众进语毕师又云者一百二十日老僧日日在内外大众肚里走三转大众知么众久立师左右顾视下座小参晚参师拈柱杖云我此山中一物也无石头大的大小的小内外诸人每日出坡三两度蓦有箇汉出来道和尚前言不应后语但向他道非汝境界顾左右云若也会得许你不齩一粒米大碗喫饭不挂一缕丝终日着衣若也不会不是逐色随声即落解脱深X坑大众到者里切须仔细良久卓柱杖云参晚参师拈柱杖云当初庞居士到百尺竿头将谓见过于人开口便道不与万法为侣者是什么人幸而其时诸方有人若遇如今狐狼野干之属盲引众盲见有百尺竿头坐的便道你巳死了须透祖师机缘方是死中得活便教人胡穿乱凿今日透者一则明日透那一则若恁么岂不见笑一时遗臭万世讨甚葢天盖地好庞老耶然而也是当人肯入作家炉鞴肯求大手眼人锻鍊始得你看庞居士见石头问不与万法为侣者是什么人头蓦掩其口于此有箇会处惭惶不少未到大休大歇田地到江西马大师处仍旧问云不与万法为侣者是什么人马大师蹋向前一步云待汝一口吸尽西江水方与汝道庞居士到者里方才命根子卒地折爆地断放开穷肚皮海纳百川七纵八横千通万达高步大方发一言令人不敢正耳听着立一行令人不敢正眼视着师召众云马大师进那一步诸人还见到也未若也见到方可与山僧柱杖子相见若未见到岂可衲子不如他俗人有么有么蓦竖柱杖云吸尽西江且止只如山僧柱杖子作么生吞良久卓杖云剑为不平离宝匣药因救病出金缾掷杖出堂十五夜小参举僧问赵州如何是祖师西来意州云庭前柏树子师云报恩则不然有人问如何是祖师西来意但向道今夜一轮满清光何处无X小参师云山僧不指路头一任诸人瞎闯诸人若也瞎闯得勇勐不顾危亡得失尽力闯将去蓦然撞着峭壁巉巖磕破脑殻则一回知痛痒也未可知问诸人瞎闯则不问磕破脑殻时如何师云又惭惶又好笑问磕破脑殻则不问为甚又惭惶又好笑师云非汝境界小参举眉州黄龙禅师僧问如何是密室龙曰斫不开曰如何是密室中人龙曰非男女相师云古人恁么道山僧则不然如何是密室七通八达如何是密室中人长的长矮的矮且道与古人是同是别喝一喝卓柱杖一下仲春晚参师云古者道灵云见处不在桃华上且道他见处作么生众无语师云正所谓如将名品菓子殻也去了核也去了送人口边人不解喫举峰西堂秉拂师云昔日赵州云我在南方火炉边有箇无宾主话至今无人举着恶直饶道闭门打睡接上上机也未若如斯提持今时人闻举着向上一路末后牢关未尝不商量浩浩地如说药人真药现前都不能识渊明云平畴交远风良苗亦怀新东坡云非古之耦耕植杖者不能道非吾世农不知此语之妙吾于赵州亦云少间烦峰西堂对众拈出晚参问答不录师云早间森首座领众请法山僧道钟动喫斋召众云大包方外细彻毫端帆正晴湘衡开九面出家儿造次颠沛不离衣钵之侧端能与露X柱同披一领袈裟与山僧同一钵盂烹飨也未此间一草一木同证圆明胡为有人自疑自别损法财灭功德莫不繇兹心意识诚哉是言也台山南岱宗北殊天异域之宾咸与山僧晨香暮灯共分寥寂胡为有人咫尺关山只为分明极翻令所得迟不大可哀乎昔日少林面壁二祖趋风寒庭立雪没膝齐腰何等心骨鼻祖尚诃为轻心慢心徒劳无益断臂安心出羣得髓瞻彼前修岂同裨贩打一拂云精金百鍊自光莹药汞从教夸耀冶晚参问某甲阅楞严至七处征心有箇会处师云咄此非汝心作么生会进云某甲无心师云齩人矢橛不是好狗问光阴如箭日月如梭如何了生脱死师云莫厚颜师乃云莫谓无心云是道无心犹隔一重关又有道说甚一重直是千重万重既然如是毕竟如何明心见性良久云山僧昨在报恩示众云古之天地日月犹今之天地日月天地日月无古今之异禅道佛法亦不应有古今之分为甚么古之知识千百世之下凛凛常在人目前后之知识当世现在每淹淹如九泉下人古之学者一面瞥地耀古辉今今之学者今日有些会处明日有些会处及乎生死到来依旧手忙脚乱盖道无同异同异在人今之发心未尝不如古人参究未尝不如古人刻苦未尝不如古人用心到无用心处亦未尝不如古人但古人到无用心处决不望崖而退百尺竿头更能进步所以X道悬崖撒手自肯承当绝后再甦欺君不得今人到千峰绝顶不惟不进步反退转身来云吾巳死而得活了以了不可得为究竟以擎拳竖指为透祖师关尽是悬崖缩脚种种自欺去他古人远之远矣卓柱杖云有志之士自知好恶晚参师云明道者多行道者少大小祖师话作两橛明而不能行明的事向那里去也诸人十二时中行的事作么生良久云遶菴一水声常住拥榻千峰势欲翔早参师云古者道莫被天下老和尚舌头瞒山僧道莫被天下善知识行履瞒祖师门下客须确实为生死口不嚼一粒米身不挂一缕丝方可随意穿衣喫饭眼中不见一画一竖耳中不闻一语一言方可随时写字看书否则大事未明如丧考妣大事巳明如丧考妣如或生死心不切慎勿出家纵出家慎勿来宗门何以故目下虽未为生死傥不轻易出家不轻易来宗门尚知有出家事在尚知有宗门事在有等造次出家来此宗门随羣逐队发意做工夫如撞釆的一般做几时撞不着便一日悠忽一日一时怠惰一时自已既然将谓他人亦是如此谤大般若苦报无量有志之士务须确实晚参师云同居在此不论久参初学须各各退步到真实不欺之地晚参师云龙渊今冬与大众约法三章第一饮水不X得打湿口第二喫饭不得齩着米第三经行不得撞着露柱元旦知浴领檀越请小参师云大众知么汝等成佛以来巳经无量阿僧祇劫举足下足其地坚固金刚所成上妙宝轮以为严饬宝池琼阁奇树珍禽乐具充溢无有苦缘寿命无量光明无量法亲无量如或未知则不矜久修不薄初学一念回光即同诸圣若也根思迟钝便请一念不生去如或多知解多愚痴便请净念相继去但办肯心决不相赚虽然如是且道善财入楼阁门为甚入巳还闭所以道如来不出世祖师不西来汝等成佛巳经无量阿僧祇劫晚参师云昨夜行者通大众晚参山僧传语云大好月你诸人作么生会僧云砍却月中桂清光应更多师云矢上加尖众久立师云山僧自领三十棒知浴古渊领海宁众居士请解制绍兴范居士求释𠎝同请小参问答毕师挥拂云人人殊胜箇箇净明似鸟行空而昧空如鱼在水而忘水无瑕翳中自生瑕翳无障缘处自生障缘结空花于无明树头有何实果捞水月于昏沈海上徒见劳心既能物外逍遥必须真源顿达苟知空门皈向定应觉性洞明觉性明真源达方知罪垢本空而无罪不忏法道本超而无法不成大众我不轻于汝等汝等皆当作佛下座小参师云昨日大众晚参山僧道洗清昔日担泉处斫出当年面壁巖汝诸大众各各领悟也否闻斯提X举若能正眼洞开则忙闲动静一语一默着着有出身之路用得十二时不为十二时用转得一切物不为一切物转搅长河为酥酪变大地作黄金供养大众不为分外如或不然二时粥饭齩须弥山子唇齿之间太费支持七尺形骸挂冰稜铁甲俯仰之际大有不便卓柱杖结夏檀越请小参师云圆陀陀光烁烁净躶躶赤洒洒三头六臂千手千眼而本无一物纯真一如无臭无声而万象纵横闭门打座徧界不藏閙市横身孤巍严密诸作纷纭而非动一物不为而非寂违之者自暴求之者愈失千贤万圣趋向无门千佛万祖退身有分师以拂子打一下云谁参胜热婆罗门六月霜花凝枕席下座晚参师云去圣时遥言高志下欲明格外旨须尽域中情顾左右云大众看脚下晚参师云劫火洞然大千俱坏未审者箇坏不坏坏恁么则随他去也随他去大随恁么答话有甚长处投子望山礼拜众无语师云古之学者为已以竹篦拍香案便归寝室晚参师云祖师时时在水桶上出现刚见人挑水走入水桶里去也祖师时时在火𦦨上出现刚见人烧火走入火𦦨里去也祖师时时在木鱼上出现刚见人打木鱼走入木鱼里去也祖师时时在钟鼓上出现刚见人打钟鼓走入钟鼓里去也良久云有人出X来道和尚何得压良为贱山僧只要你恁么道小参师云理无事外之理事无理外之事理外之事则愚事外之理则狂狂则为魔所摄愚则为佛所悲宁为佛悲莫为魔摄大众来此祖庭必须立深誓愿正知正见正路修行庶几同证圆满菩提晚参师云昔年大慧禅师因一禅子参公案不透乞求方便慧云你是福建人我为汝说箇譬喻如将名品茘枝皮也去了核也去了送在汝口边只是汝不解喫师召众云当初大慧为此一人设箇譬喻此人当下齩破舌头山僧因众参上树公案重重相为云紧夹籓篱宽辟道如何众中未见有脚头点地的乃云但办肯心必不相赚更与汝等一箇安心丸子三文大光钱买得箇油餈喫向肚里了当下便不饥晚参师顾左右云今日晚参不许问话不问话者三十棒众拟议师云自从立雪人归后几片白云护翠岑结制古渊知浴领海宁众檀越请小参问炉韛大开不留钝铁金鎚挥掷万窍通明还许学人立地成佛也无师云进前来喫棒进云与么则滚入红炉大冶中直得通身无缝罅师云许汝胆大问得祖宗之髓登祖宗之堂敢问和尚昔日僧问临济如何是夺人不夺境济云煦日发生铺地锦婴儿垂发白如丝为甚本山中祖道错师云一对无孔铁鎚进云与么则二大老料拣一齐蒙和尚指示去也师云与汝六十X棒问如何是法王正令师云千钧之弩进云与么则人人沾恩箇箇得力师云巳放过居士问不侣万法不取凡圣事如何师云佛子受佛戒即入诸佛位师乃云天目山下无寸土天目山头无片云脚跟跐着寸土有寒暑兮促君寿有鬼神兮妒君福眼中见有片云风力所转终成败坏且道住此天目山如何行履即得虗空拍手呵呵笑报汝人人净法身闻斯告报直下承当如来禅许汝会更须知有祖师禅始得且道如何是祖师禅蓦喝一喝随声以竹篦抚案一下晚参师云祖师示现全身向汝诸人毛孔中念普字真言汝等尽见尽闻么一僧喝师云胡喝乱喝乃云分明指出平川路却奈忠言逆耳何除夕晚参师拈柱杖召众云识得柱杖子么一日不为少千载不成多小则蟭螟眼里横眠大则干坤西倾东阙出息不随众缘入息不居阴界试看先宗是何标格你有柱杖子与你柱杖子你无柱杖子夺你柱杖子晚参师召大众云莫瞌睡石庭晚参师以杖指一碎石云者石版如何没一些缝良久又指一完石云者石版若为有许多缝一僧云谢师指示师便打乃云今时学者有两种错路一种错路的问着便道唤什么作灯笼一种错路的问着便道露柱没一点缝是者两般错路便掩蔽却人人本地风光若不蹋着本地风光终不能免此两种X错路今日不惜眉毛说似诸人竖柱杖云山僧柱杖子有九千九百九十九只眼顾眎左右云更有一只不与你们说尽何故若教容易得便作等闲看晚参师云吾观大众尽与佛祖无二无别但存人我自生间隔所以祖师示众诵金刚般若经上根者一闻千悟后来祖师教人参死了烧了话父母未生前话便是将一卷般若经括作一句教人持念汝诸大众须在佛祖路上行方到佛祖田地若四相未空徒劳无益各宜珍重晚参师云山僧说得一篇佛法悬在雨华桥上大众各去看取良久云伯乐曾三顾千金谁解增赠君君不纳完璧倚枯藤晚参举傅大士道空手把锄头步行骑水牛人从桥上过桥流水不流师云天目则不然生铁打锄头披簑牧水牛人从桥上过水流桥不流且道傅大士的是山僧的是良久云朝参暮请缘何事应须立透祖师关早参举六祖云本来无一物长庆云万象之中独露身师云孙必类祖大众会么拈柱杖旋风打散晚参师云汝诸大众多有广游人间世徧礼诸名山的多有参徧诸方久亲知识的多有诸方许可记莂的我不问汝别样佛法只有一句极平常的话问你且道者一时香在什么所在坐良久云衲僧在处如火消冰终不却成冰若道有香可坐有坐的人有坐X的所在莫道你广游博礼参方受记直饶你向世尊肚中转一过来也只是箇能仁的矢橛各各自揣摩道箇惊人句看顾视左右震威一喝小参举世尊九十日在忉利天为母说法及辞天界下时四众八部俱住空界迎有莲华色比丘尼作念云我是尼身必居大僧后见佛不如用神力变作转轮圣王千子围绕最初见佛果满其愿世尊才见乃诃云莲华色比丘尼汝何得越大僧见我汝虽见我色身且不见我法身须菩提巖中宴坐却见我法身师云大小世尊抑强为劣山僧若见莲华色比丘尼但云汝真能现大人相殷勤见我若须菩提巖中宴坐乃是闭门作活岂能见我全身蓦拈柱杖云还有为世尊作主的么有则出来各出人一头地卓柱杖云好手岂容无妙拍三台须是大家推小参举赵州问南泉知有的人向甚处去泉云山前檀越家作一头水牯牛去师云长帬新妇拖泥走州云谢师答话师云帆随湘转望衡九面泉云昨夜三更月到牕师云向上一路千圣不传晚参举僧问赵州如何是佛州云殿里的师云古佛恁么道可谓眼空四海晚参师云解制来走动的走动各执少人久住者未免辛苦汝诸大众如何得不为境转一僧云心如木石师笑云说到行到吾为汝保任此事终不虗也早参师云有一人日勤众务一物不为有一人一物X不为日勤众务且道那箇作家一僧出师打退又一僧作礼师亦喝出师迺云有叟情相似日香夜夜灯晚参师云如净瑠璃内外明彻凡见道者若身心世界果如净瑠璃内外明彻方是真见本来面目的人不然徒自欺耳生死到来悔将何及不见道吾心似灯笼点火内外红虽非依样画描却是一鼻出气晚参师云秋来好坐禅贤衲莫乱走各得坐具地他年大开口且得地一句作么生道父母所生口终不为人说灯节知浴同王檀越请小参师云如净瑠璃内外明彻光逾日月量裹太虗探之不见其初避之莫究其极山河大地即之靡不消镕明暗色空舍之无以建立神鬼不能覰贤圣不能知洁之不新垢之不故蝡动不减佛祖不增谓之为微普天帀地谓之为显朕蹟不留指为智珠闇然日着目为福岳坦然日尊召大众云我见灯明佛本光瑞如此戒私看文书晚参师云上三画长下二画短天左旋地右转日月照临乎其上龙象奔走乎其下高出无顶天深逾香水海无论智愚贤不肖识得者箇字宣圣孟夫子拱手赞叹释迦不在前弥勒不在后奔轶绝尘今之古之谁敢与偶好大哥直截根源尚迂曲寻枝摘叶复何如小参问话毕师云一片清凉地安闲绝比伦往来及住众举步莫迷津众久立师震威一喝下座X小参师云有一无事人终日忙鹿鹿有一精进汉长年讷且木如是二人中有一人堪与人为师汝诸大众出入好看良久云寂光真境何尝远同在瑠璃国土行下座法语示全菴进上座进上座事我十年不动竿头每为齩破拇指夏初入大雄室闻举一归何处话直下透脱须念自利易利人难深心大心终身誓居学地所谓证无量圣身犹未是泊头处也示嵿侍司禅和家善用心难善用心的得正悟难得正悟的打脱见地难打脱见地的不走作难翻此四难为四易则自利利他一切了办古人道数十年尚有走作或云我数十年方打成一片成片者无论矣未成片者但把曹谿云什么物恁么来随时觉察管教衲僧行处如火消冰示岳书状余生平无甚长处祇不记古今只言片字生平亦有自负处不学他诸方佛法世法噫安得不记人言句者聆我斯言乎书付行岳以示千百年知音者示𡿄侍司在堂中不要学佛学法辩古明今当毒眼孤𥋇无佛无祖无人无已放出葢天葢地志气来东拂于逮横X身西瞿耶尼展脚南赡部洲啜饭北郁单越撒溺语默超越常情动止迥殊旧习天神捧华无路人鬼覰捕无门果能如是不变不杂等闲举起钝刀子也能杀也能活也能照人肝胆也能称人伎俩把从上千七百老古锥遗下一言半句或是作家相见或是出格提持或严密或危险或泥中有剌或沙里无油或人目为誵讹或人目为奇特千岐万别骇状奇音逢着箇钝刀子自然如庖丁之解牛由基之绕树岂他穿窬担板乱统支离者可同年而语哉然犹未也并知山僧与么庭训亦是怜儿不觉丑方是有气性衲子祖师云行解相应名之曰祖又曰明道者多行道者少如斯料简岂是等闲今时有等无忌惮者拟为佛祖苗裔得些见地全不修省难免道力不胜业力又安望其透末后句向上关哉戒之勉之示峰首座长沙岑禅师因秀才看千佛名经问曰百千诸佛但见其名未审居何国土还化物也无岑曰黄鹤楼崔颢题后秀才还曾题也未曰未曾曰得闲题取一篇好如斯答话非大有福慧人不能自励四誓一誓不与本分间隔作一佛事乃至一称一礼一誓不与本分间隔为一人乃至交一言一誓不与本分间隔阅一书作一字一誓不与本分间隔一坐立一谭笑X客问客问学道如何不蹉路曰善哉斯问世之不参涅槃堂里禅者难乎其不蹉路矣虽然当今传法者徧界方行等慈不择净秽开阐无遮度诸疑谤先进者以广接为心后进者以易入为事知名盛而实衰辩名似而实非者难道全无敢谓罕有吾言之安足为人重而可与子深言之也哉客固请曰如子之不以人废言吾姑与子漫言之学道欲无首越之燕之叹第一须发心谛当或志小见近图作世间善人只消读治世圣贤之书行治世圣贤之事或遵行如来权教法门助其修省亦有益无损若欲究竟出世无上妙道当颛为生死始得颛为生死则博闻强记如庆喜一问十答如香严百鸟衔华如牛头千指遶座如夹山尚须舍已从人况降斯而下者乎不为生死必尚知见此道不属知见不为生死必务功能此道不属功能不为生死必慕豪放此道不属豪放一尚知见务功能慕豪放则非愚即狂成魔落外善因而招恶果多自不颛为生死学道者而成岂不一蹉永蹉哉第二须工夫谛当既为生死发心学道可不返躬自省果能具大根器一闻千悟也未若也未能须参一句话头一日不透一日参一月不透一月参一年不透一年参一生不透一生参今生不透来生参永无退失永无改变方谓之谛当工夫参定一句话头便是斩知见稠林之利刃渡生死苦海之慈航解杂毒X入心之圣药指万古迷津之导师不集善而自集不断恶而自断不持戒而自戒不习定而自定不修慧而自慧不课佛而自课不诵经而即诵不求生胜处而自生胜处不求多善友而自多善友本不求誉亦莫可毁如是颛一如是精进如是久远纵未发明亦现在可为后学规模将来必得佛祖心髓傥名色为生死学道而起傍疑求别助生异见多外骛惮艰辛喜快便管教百妄交集其蹉可胜言哉第三须悟处谛当既颛为生死纯一参究必待工穷力极时至理彰命根断本来面目现不疑生死不疑古今不堕坑落堑不彊作主宰不认识神不陷空豁不涉矫乱不入邪师圈缋不犯明眼料简傥鱼目为珠瞌睡当死以卤莽承当为有力量以硬差排为不疑以粗放狂乱为大机大用以颟顸为透脱无余竿头宜进而不进言句应参而不参不烦穿凿而穿凿不可抹杀而抹杀入门一蹉异解杂陈所谓可痛哭流涕长太息者非此类乎第四须师承谛当非但无真传杜撰阿师不可承虗接响即沿流不断者亦须察其行实不担条断贯索谬自主张蹉过师家相为处否不孤负师家脑后深锥否洞明从上纲宗否不施为偏重瞎人眼目否若无真正作家宗师为之打瞎顶门眼夺却肘后符则虽有实悟自了则可为人则祸生傥若已见既偏投人又谬自方空豁复向瞎棒瞎喝下似木合水如空合空谬执金刚宝剑斩尽一切为实不X知我王库内无如是刀盲引众盲江河日下或自入处廉纤沾着邪知恶解家滋味邪毒入心如油入面更或不知错认漫云自肯不受人究竟谓之不被他转却又或云我见处是的只要行履了此等何足挂之齿颊第五须末后谛当末后一句始到牢关灵龟负图自取丧身之兆不透末后牢关而言得大机大用不透末后牢关而言具本分草料其不为粗恶狂徒者鲜矣不透此关有正悟者犹可为一时唱导之师如无正悟不知有此关者其于古人参悟与悟后重疑不移前作后指悟为迷者鲜矣谤先圣悞后人皆由不知向上一关可不畏惧乎自利不全利人不足皆由不透向上一关可不惕厉乎第六须修道谛当虽发心谛当工夫谛当悟处谛当师承谛当末后透脱谛当更须自已觉察是顿悟顿修根器否是果地善知识否打成一片速于香林否不走作过涌泉否现业流识净尽否事事无碍否行解相应名之为祖试看先宗是何标格第七须为人谛当不可有实法与人不可骗人云有方便助汝易入不可教人不参死话头决要人真参决要人实悟决要人悟后达向上关棙决以见性谓之悟不可轻意牢笼人于人认识之谬哄云有省于人向念未生时认妄为真印云有入图一时门庭热閙不顾展转误赚邪法纵横病发于此宁绝嗣不乱传方谓之为人谛当前六种不谛当则自错后一种不谛当则错人良药苦口忠X言逆耳怜子请之诚而示之甚弗轻以语人机缘僧问如何是函葢干坤句师鼓腹云我容得你者些人万万千进云如何是截断众流句师云赶得你无脚跑进云如何是随波逐浪句师云容你在者里立片时师问僧玄沙是汝虎话你如何会僧舒五指云牙爪齐露师便打复示偈云生平不出岭一语古今传明眼人难会君须向上看师问僧向父母未生前道将一句来进云八角磨盘空里走师指香盒云者是什么僧拟议师便打僧无语师云真诚莫作小儿嬉问行堂云饭桶里多少达磨眼睛堂罔措问火头三世诸佛向火𦦨里说法还端的也未头亦罔措师指傍立一僧云惟有者箇师僧解答话便归方丈园头问和尚病好了么师云我从来不病有何好不好进云某甲不能亲近得和尚师云我日日在你园中退菴呈世尊拈花颂云倚天长剑露锋铓拈出何人敢近傍潦倒饮光轻触着面门血溅太郎当师云只见锥头利不见凿头方进云却被和尚看破师面壁云谁人知此意令我忆庞公僧问如何是有柱杖子与柱杖子师云长安风月贯今昔那箇儿童摸壁行进云如何是无柱杖子夺却X柱杖子师云多少人饭箩边饿死师还江上度亲张静涵老居士过访十方菴话次伸问尘劳中如何得本师云居士者一问从那里来士无语师云昔云栖大师虽不主持宗门指示人参究却甚谛当尝盛称人着述之妙末后提撕之云须看者段光明从何处流出于此着眼便是得本之捷径士云如何用力师云者箇代居士不得师一日入库房指团子问库头吸尽西江即不问你试吞却者两箩团子看进云吞却了也师云大众喫箇什么头答不契师自代云乐则同欢僧问不与万法为侣的是谁师云桌子板凳韫荆璧入精进三次日上方丈云某有箇见处师云狗子为甚无佛性韫拳师肋下云一向在赵州处落节今日在和尚处拔本师便推出次日复入师云尽大地火发得何三昧不被烧却进云特来度夏师便喝璧呈颂云圆似满月圆宽同太虗宽历劫无姓氏从来绝跻攀圣凡由此出剎海在伊安始终无变异触处善随缘师云还会适来一喝么璧便出师从龙渊归问侍司云你十二时中还见念头起处么进云念头了不可得更觅什么起处师云我适来见一块石有九十九条缝师与一秀才话次谓云你合会得天地同根万物一体进云某甲何尝不会师云为甚杀生食肉修殿公务作礼师云释迦老子向灰瓦上转大法轮X什么人得闻众无语师云好生看取壁侍司作礼云请和尚答一转语师云问将来进云闻的事作么生师云逼塞虗空无缝殿东西南北月轮红江上归师问众云大地无寸土是什么人境界一僧进云和尚家风师云如何大地无寸土是山僧家风僧不能答师代云常州湖州杭州僧问大地山河即不问一毛头上事如何师云吞取七箇八箇进云不会师云吐却两箇三箇僧问如何是万法归一师云天圆地方进云一归何处师云地方天圆僧问百千法门无量妙义如何是第一义师云横七竖八问如何是本来面目师举扇示云不得唤作扇僧礼拜师云伶俐衲僧问前不得后不得时如何是出身处师云前去佛殿后去东司为甚不得问僧父母未生前道来僧以手外拱云徧界不曾藏师云徧界不曾藏因甚偏向那边僧无语师云何不道某甲指东画西僧参师云承你远来无可供养将五间禅堂与你一口吞却进云大地无寸土吞箇什么师云多少人恁么道苕帚柄也要打三十僧问一尘透脱千界光辉为甚十圣三贤不明斯旨师云你莫管他十圣三贤且道虗空作么生证进云X觅虗空了不可得师云恰是进云和尚是大善知识师云正要你检点僧拟议师云直透万重关莫住青霄里师问圆证堂寮主云香炉几时成佛进云成佛久矣师云昨夜被虗空压碎你还知么僧拟议师云脱空妄语汉师云覆菴归侍司中路接师云你来得迟将前面远山与你作点心侍拟议师以柱杖蓦面划一划云再加一分䞋钱进云也不得将别人家物作人情师云不但䞋钱点心也消受不起颂古举赵州问南泉知有的人向甚处去泉云山前檀越家作一头水牯牛去州作礼云谢师指示泉云昨夜三更月到牕雪中春色梅梢见黄鸟声闻意气新意气新谁知黄鸟笑声频说与风流明敏者眼从今日碧华自去年馨举归宗常禅师素与南泉同行忽一日相别煎茶次南泉问曰从来与师兄商量语句彼此巳知或后有人问毕竟事作么生宗曰者一片地大好筑菴泉曰筑菴且置毕竟事作么生宗打翻茶铫便起泉曰师兄喫茶了普愿未喫宗曰作者箇说话滴水也难消宾则始终宾主则始终主金鎚各逞藏锋技父子不传兄弟同气和烟搭在玉栏干上苑垂杨鸟深处X举陆亘大夫向南泉云肇法师也甚奇怪解道天地与我同根万物与我一体泉指牡丹华云大夫时人见此一株华如梦相似一枝华发十分春覩彻根源把玩新堪羡大夫打失鼻共来笑傲古今人举僧问疏山禅师如何是法身山云枯桩如何是法身向上事山云非枯桩一拳拳倒黄鹤楼一踢踢翻鹦鹉洲有意气时添意气不风流处也风流举慈明祖师僧问閙中取静时如何云头枕布袋悟入汾阳鞋穿足裂塞却口门出广长舌如钟在𥲤小大徐疾有扣斯应浑身金石三玄弹指四看语默易知难会易见难识莲棹洛伽云开兜率诗赠履坦禅人兼报天一居士鼎立三峰势插天岭门虽辟白云连飞鸿传得人间信石壁难依过别川入磬山隐居风范依然在说法堂前任草生莫谓门庭能閴寂从来此道少人行示退菴重子住敔山澄江有山孰多僻敔山两湾苍翠积澄江有水孰多情敔山前后敔水平当年一身澹如水夜随明月过深林化山拟作推蓬室扁舟乘兴堪深入汝今为我X先去住菴傍闲地多栽芋忘世情怀尔我同茅镰铁󰑁振先风得人不在门如市犹忆当年面壁翁赠禅人见道谁修道忘山好住山雪深巖屋老百衲一身闲又重巖之下茅屋耽耽有幽人兮雪立冰餐又好山如画画如山红叶村村杖笠闲看到桃华成一笑再来云外访柴关守塔怀古多年黄叶类形骸此日徘徊谁偶谐麻衣草履食接气象骨崖前唿再来咏怀千峰绝顶尖头屋草荐柴牀火一炉三十年中无一事诸方何处觅潜夫静夜思枝枝叶叶月疏疏密密风谁共蹋流水倚杖石桥东题壁星高月晓松雨满衣西冈危坐嗒然忘归偶题月浸千山冷风鸣万木清一声村外犬客路有人行山居荒凉苔壁寺孤冷草堂人雨后舒长望庭泥虎迹新烹泉X广修供养事如何百沸清泉上佛陀早色争妍排闼入莺啼古木梵音多对镜对镜吾非昔扪怀志自新何林一枝别荫我雪霜身冬日有怀空阶柏子落饥鸟入门来千尺危巖下梅花几树开望台山荒阔三千路高闲一万人当年冰畔石迟我未归身舟居澹荡寒烟古木孤悬雪浪轻帆只在寻常行处杳然万壑千嵒又一叶千谿水三盂六月霜逢人不舞棹高卧对斜阳冬归草堂潜形餐柏实放目看梅花何处忘机客同来灌古畬济宁道中临溪茅屋临檐树鸡犬依依水国村虞夏平成风化永江南江北共林园读白乐天诗怀扣冰池上有小舟舟中虗胡牀我心久忘世愧未使世忘甲马营夜泊水上舟如织人间事若蕉无为与无欲谁共我逍遥节食寄形天地间饮食唯接气翛然等箇人明此澹泊意X龙渊南坞坐月松树三长四短石台七高八低坐来夕阳在树归去月落峰西昼寝譬如木偶人鼓歇索亦住山僧动与静请问诸露柱荆溪道中招友正是千山红叶时摩挲石壁好题诗百年嚼蜡能多味分取松根带露葵高祖寝堂题壁牀头悬瀑布塔顶长苔衣一住不复入高寒到乃知示众万里晴空谁共三春花柳争游王孙醉眠芳草何似潄石枕流我有莲舟一叶沙城芥劫全收高歌唾壶击破童稚出没洪流山居胸中无一事终日坐闲闲睡起摩挲腹山间与水间高步登山造极步自此始有怀君子行远本迩促都监立还山山中有佳月宜人终夜看山中有好风解衣可盘桓泉鸣千嶂寂松静一涛寒永日鸟相唤清秋虫自纨解听紫芝曲乔木在层峦活埋与断壁千古仰金兰时哉石梁雉雪饮且霞餐X普请口占年来渐觉精神复老去偏知日月闲饱饭安眠无一事椎鸣随众看秋山枕流台题石山中流水寂无声枯木生花别有春若箇到来知解绝红炉分取万年冰庚戌二月磬山题壁面目分明徧界亲偏于此地受恩深三更月下低徊立恍是当年侍拂巾磬山挥麈台松根时独坐花雨不从栽忆昔别峰侍无言声似雷庚戌题壁本是矜矜自了僧饱餐安寝别无能酬恩报祖雄明哲斗室焚香怀古人一钵霜华半榻云无求无喜亦无瞋三更对月开扉坐惭愧焚香侍立人卧倚青山饭白云谿声鸟语共晨昏空庭有隙栽兰蕙缄户无蹊入怨恩卷帘寻常入望惊殊绝何意全身住此中传语巖栖木石侣时时放眼识云松独乐园雨后一谿银凤玉龙腾想见霜华此得名步到上方忘药石劳他从者请频频X枕流石上枕流台到者教君悔晚来白鹭羣飞千磵雪洪钟大扣万山雷巡寮至大义阁花满寒庭月满林巡寮未半欲三更到门且莫掀帘入爱此楼前布水声邗江赠虎公至契交道江河下于公见古人素心千里月青目一山晴楚州题壁澹黄微绿拂疏风到处垂杨适我慵觅得小舠瓜子大一帆漂渺水云中旅堂爱柳无如我摩挲玩岁年旅堂忘岑寂一树适垂轩开窗风声雨声声声入耳花色草色色色幽妍书问复岵瞻戴廷丞在在是居士菩提场物物是居士正法眼事事是居士菩萨行步步是居士那伽定使十二时不为十二时使转一切境不为一切境转斯为道人若一处光不透脱一时光不透脱即本分不透脱须刻刻向父母未生前绝思惟无依倚既恒且密时至道成冷眼圆明方知在在是菩提场物物是正法眼事事是菩萨行步步是那伽定使十二时不为十二时使转一切境不为一切境转此言不欺人也居士心光时注X天目居士慧性不昧古今居士至行大建法幢奉复不觉缕缕答王泰卿居士三问问为人容易做人难敢问为人之道师云已所不欲勿施于人问何为知生何为知死师云知所从来为知生知所从去为知死问临去时心不颠倒意不散乱在何处捉摸师云验在目前师复云居士真为生死须知制心一处无事不办但勤持药师如来万德洪名持到持而无持彻见念未生前本来面目则率性而行头头是道所谓发而皆中节天下之达道也如是方能了生脱死方可出死入生何谓了生脱死如太虗空先天地而生后天地而不老何谓出死入生譬如大海日照光明生风来波浪起到此则去来自在夭寿不二又临去时作得主有二种彻见本来面目则了知生死不相干如上所云若未见本来面目勤持药师如来则临命终时八大菩萨接引上生极乐世界入不退地见佛明心因切问虔请不觉缕缕杂着东语西话开了两片皮只是粥饭罐当世有与么人山僧礼他三拜颠仙谣憎爱胸中尽是非眼底空泥牛入海后聚散问沤风X书沩山语行脚高士须向声色里睡眠声色里坐卧始得山谷云东坡文字语言历劫赞扬有不能尽吾于沩山亦云戊子春二日荆邸书题雪窦颂古野鸭子知何许马祖见来相共语话尽云山水月情依然不会还飞去却把住道道颂出雪窦真能于法自在匪夷所思如清光匝地犹戽夜塘以尽所欲言而妙此却把住道道以不完题而妙尽所欲言如千雷并吼易不完题如千日并照难偶阅之直欲击碎唾壶草堂书壁日中一食树下一宿世尊模范如是一语不投折苇渡江少林九年终日面壁鼻祖标格何如荆山旅堂纪事丁亥十一月朔着新絮袄饱领本菴香饭饭余展足熟睡皆行脚经年未曾有事睡起一趺晚晴快人遗景在屋庭东大树茂绿未衰殊映日溢目忽忆十五年前侍先师乌峰竹斋瞌睡起书窗浣壁时复忆甲戌秋先师迁吴兴报恩是日结冬破屋败垣炊巾满谷羣贤卧草眠霜冰骨老人支枯藤指点砖头瓦砾为诸人阐最上机余时独处江干野色无垠天光连水曾和老人寄示偈云师辟山头宇吾撑水上门脚同蹋实地眼独空丛林小儿无绳尺旷荡之言不谓X至今多人成诵昨便鸿南去拈句寄重监院高歌天地外稳卧雪霜中他日忆此更作何状书巖子纸大雄道人廿年来炊冰煑雪接纳诸方能三十夏不惮寒苦者敢保出他人一头地巖子能否参禅悟难既悟巳忘悟难且道忘悟的人何如巖子道看此事极平易极欺人等闲看得平易者此最受人欺者也戒之哉多见人在殻漏子里谭葢天葢地之道徒自欺耳葢天葢地者能把殻漏子作涂毒鼓挝书楚纸近年少至性衲子盖稍有见处不能出头天外全体受用多以名利熏心学文字语言还知但患不成佛不怕佛不解说法么笔此蚬子和尚卓立纸末三师说吾有三师父师母师师师父师生我眼师师开我眼母师护我眼父师身示无常此生我眼者也师师了我生死此开我眼者也母师勖我证果此护我眼者也三师皆有大因缘使我悚然省豁然开恻然痛吾何修而得此三善知识师也噫吾于荆溪磬山开此眼于江上水关忘此眼于吴兴草堂保此眼不知何年得真不负三师也有客蹑而问曰忘矣何用保为曰此非汝所知也保矣更俟何年不负师曰此非汝X所知也待汝证果地涅槃与汝共报难报之恩可也虽然父师母师出离之缘皆赖师师师乎师乎粉骨碎身未足酬将此身心奉尘剎潜子苫次草述时乙未九月戊戌西楼闻雪潜子早失泰山之仰不获徧任两序列职壬辰夏报恩乏住持供先老人方丈重归侍室首修殿公务摄客司诸禅极不安潜子有余乐也向志夙夜守塔每为事夺适寓监院寮后轩篝灯正当宝峰塔下漏下三十刻闻雪起立不禁清绝向于磬山有生平徼幸处千古快心时之句此际是第二番境界时壬辰十一月癸巳手书所用破砚犹是二十年前记室旧物并记报恩旅堂闲书近日学者有二病一等弄聪明习外学一等守愚抱拙般若不清楚二者皆不可与言道不识一丁者必如六祖方可不拨文字者必须远同西天龙树马鸣近同永明明教始得无过题壁本学古人莫视流俗阅赵州语录自励䟦赵州三佛话金佛不度炉木佛不度火泥佛不度水真佛内里坐南岳磨砖江西盐酱不是过也又云非四十年不杂用心者不知斯言简尽X题药师日课语予辞恩绝尘不暇披覧偶入藏阅药师如来本愿功德不觉手额失声愿人人入如来愿海也或问何于此经惊叹如是告之曰予见世人顺境沦溺者不一富贵可畏甚于贫贱今此如来使人所求如愿遂从此永不退道直至菩提则欲于王臣长者一切人中作同事摄不乘如来愿航何从济乎大凡修持须量已量法直心直行诚能厌恶三界坚志往生则专依阿弥陀经收摄六根净念相继所谓执持名号一心不乱决定往生此先自利而后利人者之所为也若于现前富贵功名未能忘情男女饮食之欲未知深厌则于往生法门未易深信即信矣身修净土而心恋娑婆果何益乎则求其不离欲钩而成佛智处于顺境不致沦胥者固无如修持药师愿海者之殊胜难思也癸巳之夏山居不宁偶奉亲归养江上晏如程君以刻成药师日课见示此出人意表是经流传巳久编成日课未之闻也乃得之吾江之善士为之助喜信能修持久久不懈知不独富贵功名转女成男离危迪吉如如意珠随愿成就即得于一切成就处直至菩提永无退转何幸如之人间亦有扬州鹤但泛如来功德船御选明道正觉䒢溪森禅师语录附结制陞座问答毕师云放下布袋快活无匹闲看猢狲偷喫生铁阿呵呵的的的问甚生前面目谁论梨X花笑日斋堂有粥有饭禅和要喫便喫喫即不无饱后作么生夜行莫踏白下座解制陞座问正法眼藏即不问今朝解制句如何师云穿山鼻孔破僧礼拜师大笑云虽然和盘托出却是大段不同瑯琊禅师道本来无一物厌杀天下人直饶便分明坐在粪坑里作么生是透脱一路妙音观世音梵音海潮音众兄弟朝看东南暮看西北近世双笛从羗侊饭不及壶食下座报恩元旦秉拂僧问古德道清光照眼尚迷家明白转身犹堕位且止请问报恩意作么生师云数点梅花报晓春进云恁么则月明帘外家风古宝镜堂前瑞气新师云且站过问灵山记莂则不问今朝分座事如何师云孤鸿呖呖进云龙象云臻乞慈再示师云野鹤穿云进云点开碧眼水到渠成毕竟恩归何地师云不许物外安身进云恁么则水接长天远春光徧界新师云巡照去问物有新旧拄杖子还有新旧也无师云老鸦乱叫进云今古顿超圆智体何山松柏不青青师云截断葛藤进云谢师答话师云今日且放过问几点梅花送春来那里来师云人笑你进云数声爆竹催腊去那里去师云羞也不识进云去来且止卉木咸新又作么生师云转见转见进云一天佳气万象腾辉师云望烟寻食地一僧出呈数珠云这箇依旧一百八请师点出新鲜句师云光寒星斗少进云不会师云切忌五更初又进云不会师X便打进云从今更不疑师云错认焇皮家问举足动步则不问新年接新令句作么生师云贵货易土僧礼拜师云今日行森承老人命为众敷扬适才一问一答祇恐错会数点梅花报晓春一声爆竹催残腊不许物外安身谁论老鸦乱叫嗟嗟多少人望烟寻食地错认焇皮家呵呵光寒星斗少切忌五更初咄孤鸿呖呖野鹤穿云新年新令贵货易土众兄弟六桥近日水仙花十字街头铁拐李卓柱杖云珍重上堂问答毕师乃云行脚须具眼参禅要识句大众识得句也未适才答僧云是柱不见柱咦非柱亦不见柱既然是非都去了因甚又说是非里荐取汝等诸人作么生荐莫是云日能催晓风光不惜年么莫错会好幸逢征客尽归在落花前切忌颟顸儱侗去所以古德云至道无难唯嫌拣择桃花红李花白谁道融融只一色诸禅德瞥不瞥一夜东风吹散枝头残雪会么老祖殿前梵王宫阙双峰灯放九天风月燕子语黄莺鸣谁道关关只一声不透祖师关棙子空认山河作眼睛咄冷的冷热的热粥锅西边底莓苔裹石碣良久喝一喝云歇如今是什么时节师大笑曳杖下座两序请陞座师竖拂云一羣子上来一羣子下去残梦五更钟落花三月雨合掌低头换步时进前退后翻身处有利有害人无远虑归到故乡还似客布谷催耕鸣别树叉手句可惜许一切数句非数句打一X拂云去下座问学人道眼不明未审什么碍师云几时立春僧云昨日二十三师云怪我作么小参众入室师拈杖云摩诃般若波罗密明如日黑如漆异解多途商量非一卓柱杖云急若人信受奉行一生参学事毕昔日殃崛摩罗尊者持钵至一长者家其家妇人正值产难子母未分长者曰瞿昙弟子汝为至圣当有何法能免产难尊者曰我乍入道未知此法待问世尊却来相报及返具事白佛佛告殃崛速往报言我从贤圣法来未曾杀生殃崛奉佛语疾往告之其妇得闻当时分娩师云从古至今拈提者极多错会者不少龙溪今晚索性与你点出天苍苍野茫茫风吹草见牛羊禅和子会也未不会再说一遍水溢天开堤花落满龙溪凫随潮落去日上绮霞低众作礼师掷拄杖便起晚参师云万法归一一归何处呵呵学人也有趣和尚也有趣拂一拂归卧室晚参师云山门前得底句禅堂里商量去进到方丈不必再举何也天溪不肯辜负汝晚参师云竹窗夜启月明霜大高鸿入云鼠儿穿磨大众行住坐卧且道是箇什么良久大笑云癞头回子骑骆驼重阳早参师云今朝九月九猢狲上树赛觔斗右转左左转右好手手中呈好手呵呵天溪长老不唧𠺕X早参师云水中盐味色里胶青咄将谓明星是眼睛通身有口向谁说挽尽天河洗铁丁室中晚参问答毕师乃云阿逸多笑甚么蛇穿耗子窟普化摇铃过呜唿小子脚板踏破痒疮近火血沾衣伤盐伤醋陈年货有人道慈翁老有茶请喫茶无茶滚水好咄汉仙琴高骑赤鲤羲之写字换鵞儿良久云归堂去六月十九早参师云路上红尘起江中白浪飞拈拄杖云观音菩萨来也有眼者近前无眼者退后一僧出作礼毕拟归位师打云与么不得得与么良久卓拄杖云礼拜归位真堪笑与么不得得与么曼拏罗指地为泉胡大头锤破铁山若也知去龙行虎步如或懵懂世尊陞座默然阿难遣出比丘左右顾云半山庙三天竺遂以柱杖一齐打散雪夜晚参师云喫苦茶说淡话谁管佛法不佛法冯夷剪破龙溪练枯柳梅花处处春咦月下冻痕生绿井隔窗玉片飞无影树枝风息转迎寒寒人如鸟栖未安日短夜长谁先觉荧荧残烛呜呜角咄咄黄龙三关香巖独脚冬至早参师云冷地里梦见一獃和尚曰昨夜三更子癸时枫杉隔坞问松枝满天飞雪来何处寒梅低首笑嘻嘻他又大叫云老祖老祖如今是什么时节大众说看傍僧拟答师便打僧复出问生擒勐虎活捉狞龙人来时如何师云官法如炉进云忽遇透网X金鳞又作么生师云谨慎火烛进云驱耕夫牛夺饥人食未是向上钳鎚如何是向上钳鎚师叱云扬州客僧拟议师云大众归堂小年晚参众集师举柱杖云是我不是众茫然师掷下归卧室四月八日早参师云从古相传释迦佛今日降生不知是否说与诸人检点看南康府里星子县黄梅县外义丰城这便是森长老见处良久云知客在否众答在复云内外大众今早都念课诵么众云念师便入卧室师见病人多逐苦境乃示云莫莫莫病是众生之良药我在俗时一病几死正迷闷中忽闻鼓吹始知病源不从他有遂决志出家云鼓角分明破毒针蓦然札断爱情心死去活来真好笑石头土块尽知音语诸人识病因大家割舍梦中身咄咄不作维摩诘文殊何处寻机缘僧问如何是鸟道玄路师云白云飞起红叶落进云文武兼济人来时如何施设师云不许饮酒食肉进云邪法难扶时如何师云岂有此理进云如何是正法眼师云早晚也进云何以为之大机师云米进云何以为之大用师云时进云异类中如何行得师云斗有大小秤有轻重进云疑情未息时如何师云鱼劳尾赤人劳头白X同参问首座亲见老人是否师云是参云还有奇特事也无师云扣冰人少崇福人多僧入室请师决疑师云鬼谷老爷不在家僧云岂无方便师云归去门前自打瓦僧问如何是清净法身师云普请担泥僧云因甚学人不会师云有直岁在僧云如何是超佛越祖之谈师云依教奉行僧云牛头横说竖说不知有关棙子如何是关棙子师云止僧拟议师云去僧问如何是妙唱不干舌师云罕遇知音僧云如何是死蛇惊出草师云照顾性命僧云如何是铁锯舞三台师云呆鸭闻雷僧云如何是解针枯骨吟师云切忌寐语僧问终日纷纷扰扰如何是不动尊师云天晴快走僧拟进语师云换手搥胸僧问四方八面来时如何师云门前石马脚撩天僧问羚羊挂角时如何师云引我笑僧问一等是水因甚海咸河淡师云莫矢溺僧请益云不假半寸绳如何出得深井人师云赖遇天溪进云大似失便宜师云看你颠倒进云乞师方便师云大圣紧那罗王菩萨僧问如何是玄中玄师云日长夜短僧问佛心无处不慈悲观音大士因甚不去高丽国师云谢汝馒头汤饼X游山归问僧涂毒鼓闻者皆丧因甚击者不死僧下语不契师示偈云山上鸱夷又买舟清风明月几时休欲知进退存亡事只问归来郑化州僧问昔日赵州勘破台山婆子毕竟在甚么处师云天开河进云学人不知落处师云斋堂东边进云乞师慈悲直说师云赵州两只眼婆子一条舌五台山上去旧路岭莫歇僧问如何是先照后用师云临济来也僧拟议师便喝僧云如何是先用后照师搊住云道道僧茫然师遂托开僧云如何是照用同时师掌云非驴所堪僧云如何是照用不同时师云不知痛痒汉僧喝师云再喝看僧又喝师便打僧问如何是无相涅槃师云五里亭十里舖僧云因甚学人不会师云驴前马后僧问如何是云门顾鑑咦师展手云那僧拟议师云了僧再问师云去僧问噼面来时如何师随声便掌僧问如何是大雄山底佛法师云白额当途坐僧云还有方便也无师云阇黎莫夜行僧问如何是西来祖意师云南人瘦北人肥僧问诸佛出身处且置如何是和尚安身立命处师云你却跳得好僧喝师云为什么僧拟议师打退僧问因甚不点路灯师云一任瞎闯僧问入门便喝便打意作么生师云祖师在你背后X僧问不慕千圣不重已灵时如何师云你五戒也不持僧云古人到者里为甚不肯住师划一画僧喝师云好喝僧拟议师便打僧问金锁断后时作么生师云脑门着地僧问堆堆坐禅图箇什么师掩鼻云出去僧茫然师云走来僧近前师云三黄丸好僧问从上宗乘如何接续师云日东上月西下僧云与么则人人有分也师云知章骑马似乘船同参问如何是首座家风师云没篱没壁参云忽遇贼来时作么生师云凭你模索僧问毕竟如何是佛师云撞不破便烧僧问如何是梵音相师云铺堂不细行僧问箭锋相拄时如何师云过者边立僧喝师便笑僧拟议师云大好箭锋相拄僧问作么生转得自已归山河大地去师云昨夜好秋雨僧问如何是和尚为人处师云獃子獃子进云不落古今句作么生道师云官久必富进云七佛未出世时向甚处行履师云疑人莫用僧入室请益心经云揭谛揭谛意旨如何师云孔子产山东文才今古通大夫天下有白屋出三公僧云学人不知落处师云自卫返鲁僧问一人发真归元十方虗空悉皆消殒为什么方丈后泥挑不尽师云鬼喫馊馒头X僧问既是报恩人因甚不识金车山师云看你打之遶僧喝师云有甚了期僧拟议师云还怪得我么便打僧问山河大地还有过也无师云缺嘴打锣僧问乍起乍灭时如何师云不是鬼灯便是萤火僧问如何是观音三昧师云夜来孩子哭僧云如何是文殊三昧师云日里踢绣毬僧云如何是普贤三昧师云包公庙里失毡包僧问心佛俱忘时如何师云谁与么道僧拟议师喝出僧问浩浩尘中如何辨主师云饭里沙多僧云谢师指示师云莫乱嚼僧问无梦无想时主人公在什么处师云大众笑你师问僧仙乡那里僧答合浦县师云明珠拈出看僧无对师云想是新戒师问座主金刚且止唤什么作经主拟议师便笑主问如何是经师召云法师主应诺师云好箇座主主指茶钟云者里有赵州也无师云匙挑不上师问一切葛藤敲门瓦子如今门开也瓦子在什么处僧茫然师云可惜七间僧堂僧问一字不着画是什么字师云鼻大心无毒僧问未生之前即不问如何是赵州勘破婆子处师云饭饱弄筯进云某甲即不然师云要疴那边去僧无语师云急归堂僧问如何是有柱杖子与柱杖子师云伶俐好僧云X如何是无柱杖子夺柱杖子师云懵懂汉僧问目前荡尽时如何师云更梦见什么僧作礼师问汝名什么僧云南山师云南山起云为甚北山下雨僧无对师云春无三日晴僧问百尺竿头进步时如何师云三月三僧云学人不知落处师云起席不谢坐僧云从今得箇安乐地师云义冢泪痕多师问僧抑而为之可谓贵人多忘拟向那边施设僧无对师问傍僧若也鑑不出落地作金声你道作么生僧拟作礼师便打师游牛首时路逢一道者者弹指一下问云是何宗旨师云老鼠喫盐者云如何是藏锋句子师云东西南北者云如何是事藏锋师云隔岸醉人多者云如何是理藏锋师云满江野鸭子者云如何是事理俱藏锋师云水里船船里水者云如何是事理俱不藏锋师云上底上下底下者便作礼僧问万法归一即不问毕竟一归何处师云昨日典座来今朝柴头去僧问髑髅粉碎时如何师云僧排夏腊俗列耆年僧问供养百千诸佛不如供养一无心道人诸佛有何过无心道人有何德师云打鼓转船头僧问王索仙陀婆意作么生师云听事不真僧云古人点铁成金乞师直捷指示师云淮北鼓师问打稻僧禾熟不临场且置作么生耕人田不种X僧无对师云贺家湖上天华寺僧问不是风动不是旛动是什么动师云禅和走入漆桶僧云和尚作么生师云䒢溪号做慈翁僧问树彫叶落时如何师云大好从头起僧云体露金风又作么生师云歌于斯哭于斯僧喝师云汝命何短僧拟议师打退僧问至道无难唯嫌拣择是否师云双陆盘开大喝彩进云如何是至道师云不差不差进云学人今日得遇和尚师云禅客昨晚在那里歇僧问如何是大通智胜佛师云古家桥下进云为什么佛法不现前师云临平腐干入室僧问临济的的意作么生师云官打现在进云学人不识宗旨时如何师云我是天溪主人进云道眼如何得明师云礼防君子进云乞师方便师云你问什么僧罔然师云近前来僧近前师大笑云金风落落洗芳菲瘦尽千峯雁始飞南海一波长不定西山半面莫疑非僧问燕子善谈实相如何是实相师云韩獹韩獹僧问撩起便行时如何师云泥作头僧问如何是古佛心师云藁流红树僧云如何是物不迁师云叶泛霜波僧问禅客相逢祇弹指此心能有几人知如何是此心师云阇黎鼻头黑僧问如何是道师云好日多同僧云如何是道中人X师云再过一家僧问作么生是禅师云日里不点灯僧问牛头未见四祖时如何师云初七清明僧云见后如何师云念二谷雨僧问上木下铁意旨如何师云逢凶化吉僧拟议师大笑僧再问师云近日工夫太杀闲师问僧无根树子作么生种僧无对师云巡山稍暇僧请益举玄沙问光侍者打铁船也未光无对请师代师云今日好风问进门一句作么生道师云猢狲骑鳖背问既是大雄山因甚么又道云覆菴师云你是瓶窑来的僧云是师云扣冰去霉大连雨师落堂云大众因甚么迷痴许久不晴众无对师云知之为知之不知为不知天上雷公叫地下走蟛蜞呵呵好场热乱以柱杖画云湄众茫然师喝云聋牛瞎驴一齐打散解制师问僧云秋风清秋月明百城烟水任君行只有一事撞见胜热婆罗门时莫道在者里起程何故呢彭良久云你道老祖意在甚么处师问僧语是谤默是诳语默向上有事在什么事呵呵不到死牛边不欠死牛钱我与么道你又作么生僧问如何是学人亲切处师云火烧乌龟进云如何是本身卢舍那师云受戒也未僧云如何是清净法身师云鬬打相争僧问如何是大通智胜佛师云东廊西廊僧云为甚X十劫坐道场师云看你颠僧云作么生佛法不现前师笑云酒鬼子僧云何故不得成佛道师咄云痴虫师问柴头无根树子斫断也未头无对次早云昨夜看无根树子闻锣声忽然断去师指花云因甚么唤作海棠头拟议师便掌僧问清净本然云何忽生山河大地师云你寻衣单么进云学人请问佛法师云天旱棉花少僧呈怀州牛食禾颂师笑云蛮婆哈醋嘴三尺村老闻酸面百折引得乞儿耸膊寒俨然一幅吴生笔师垂问云祖师西来篱边山菜带泥挑滋味新鲜好诸增上慢者闻必不敬信侍者答云甘草甜黄连苦师云向去莫言今日事观音自在放毫光谁不忍者说答深山藏勐虎师云风灯动夜帏大棒打老鼠为什么窗敲碎玉声偏细答明月堂前风冷淡师云太平时节桑麻话不用兵符佩绛纱错过也答云从龙风从虎师云蛟翻波作雪鼍吼气蒸云金色头陀供麦饭还知否答曲不藏直师云毕陵伽呵叱河神梅花倒影插人头是否答楼阁里善财师云一钩新月鱼吞影双峯云外瞑是何病答碧波生水面师云月上女出城舍利弗入城布袋和尚何故如今笑不止答辰属龙卯属兔师云东西南北水洒不着泼墨飞毫莫浪题你能搆得么答雨过看长虹师云禅和子亲舍每疑云外近长安翻觉日边遥呢侍者答不契师遂遣出X偈颂雁宕山过夏示徒踏破草鞋坐消白日北海天麻南台乌药嚼得破者急须吐却吞不下者翻成毒药示溟源禅人水至柔而能攻坚故一其内美哉沨沨乎经始緜緜滂沱淮海子宜自勉天目秋夜礼祖塔凉月侵衣红叶鲜杖藜几度塔松前寒鸦数点栖枯杪一阵西风霜满天天目扫高祖塔绿犀海外分离坎金毛崖畔甲丁庚三四四三三四四四三三四四三三西方菴上铁蛇钻入金刚眼东坞峰下巖前石虎抱儿眠恭惟老祖珍重万福行森到此瞻之仰之万年松拂日百怪石腾溪不一而一不二而二世尊出山相头髼松鼻突兀膝拄腮皮裹骨见之曰佛咄咄水月观音大士一蒲青草上四面白云飞尽日无言说巖花落满衣野店风涛惊泊岸西峯月上善财归布袋和尚赞头大头无角肚大肚无橐尽道是奉化县老官不知说得着不着放下布袋等箇人手里把柄破木杓恶X颂世尊拈花迦叶微笑是处江湖有钓簑相逢犹更问如何横吹黄鹤楼前笛直是庐山採菊歌颂汾阳十智同真示僧当轩竹珮因风向遶径梧阴带月奢曾识桃源仙子面岂缘流水觅胡麻达摩祖师赞怒目咬齿何苦如此而今用师不着有理也是无理西天东土一般各各自有所以祖师祖师请起请起示明镜本来无一物何处惹尘埃六祖好语话几人不错会宿黄梅小石口五祖送六祖滩夕阳楼外淡烟笼野渡舟横草接空望断岭南人不见九江月冷水溶溶宿四祖塔前破额山窗纸泣风乌声月下遶青桐夜寒古殿鸡鸣蚤曳杖仍登最上峯宿黄梅东禅寺扑面蓬尘拟蔽天东禅槽厂若为传应菴华祖三生室耕者南田又北田秋日扫龙池传祖塔塔上双虹适偶期焚香谁识独悲思池当夕照半添色句与秋山两鬬奇龙出无心三汲浪鹤鸣有意九皐岐若非吾祖何来此雨细风斜归去迟X礼罄山师翁塔宿海会寺游罢荆溪过上方笑看归鸟磨斜阳千盘石径云承屐一室松风月满牀既破浮生尘外梦宁耽长夜定中香分明塔下钟清韵多少时人叹渺茫山中四仪山中行春鸟逢人自唤名芝兰满谷藏深草无限禅和努眼睛山中住结夏安居云水聚施主虽然箇也无竹石松风时共遇山中坐燕去雁来历乱过梧桐叶落一天秋双峯月上僧功课山中卧被絮前冬脚踢破夜寒无数箇翻身牀头老鼠如旋磨自箴诗云无易由言耳属于垣事以密成语以泄败聪明深察而近于死者好议人者也搏辨广大而危其身者发人之恶者也孔子恶称人之恶者阮嗣宗口不论人过乱之所生也则言语以为阶吉人之辞寡言以简为贵言简而意尽者至言也少言气完而梦寐亦安君子绝交不出恶言少皐氏有不才子崇饰恶言天下之民为之穷奇人而不仁疾之巳甚乱也汝唯不矜天下莫与汝争能矜已能丧厥功齐桓公葵邱之会微有振矜而叛者九国人有满于意而不觉形于词色者则其所养可知矣人好直言必及于祸X言切直则不用而身危刚肠疾恶不避嫌疑谓之大失狃于能直者所发多敝恶言不出于口忿言不反于身好尽言以招人过国武子所以见杀于齐也出言有时而不敢尽保身之道也往哲提命犹在一堂不次书之以清座右嗟乎金人三缄实惟我师御选语录X卍XXX御制自序夫本妙明心大圆觉海非见闻知解所可通故无语言文字之可立然而古来大德于最上真乘灼示学人直言无隐于无法可说之中演无意之言句超情绝解直指自心了了可知昭昭不昧使听者音前荐取性地承当苟非神悟于几先则必滞情于句下非若秀才训诂法师言诠录道德仁艺之文能言鹦䳇说梦幻泡影之论依样葫芦此事惟证乃知非自不悟滔滔法海上上真机隔阂丝毫暌违万里一音演出彻底分明一字才成大千透露真金鑛内必无点铜大火聚中宁容滴水程途阶级历历若缯诸图真伪正邪灼灼自呈于镜羣蒙易惑明眼无花盖雨入草心自分甘苦水归器内各现方圆既具正观难逃神听朕于此事曾着参详藩邸清闲化城游历有向无方便中曲伸请问亦于绝思维处俯徇来机岂曰梯航不无漏逗今乃选编数帙垂示来兹于所採大X善知识语录之后亦附刊焉朕昔者虽复时谈妙旨实未徧阅羣言任性卷舒随缘出没实由杜撰非法经文近始披空里之遗文剖尘中之积卷欲使焦枯栗棘新剌重生陈烂葛藤灵花再发今见昔人之语与朕之所言多不约而暗符无心而自合圆音如是不禁哑然此足表千年而异口同声非有意一字之雷同勦说也朕今位居元后岂慕作家居士之虗名盖既亲履道场宜宣大觉法王之正令欲人信知祖印亲传实有据本来具足言思绝处非虗说道理昭然非有而非空不出而不入妙性不远明觉非遥朕实本一性之圆通作五般之实语唯此一事余二非真古德之所显承当来之所默印是以序而传之不惜重添一番话堕非曰朕之言句可与从上大善知识比肩也观者切莫哂焉雍正十一年癸丑四月八日和硕雍亲王圆明居士语录觉生铭佛佛祖祖觉悟生民惟此一事余二非真此事云何直指人心此心云何有幻有真幻亦非幻真亦非真真即是幻幻即是真心即是佛佛即是心何名众生执生灭因背真合妄颠倒沈沦欲了生死切莫用心切莫断妄切莫求真诸缘若息何处有因少涉取舍即憎爱心即此憎爱即生灭因即此生灭名曰无常X因此无常显有真常何名真常遍界不藏头头吐露法法全彰万年一念物我一如本无来去岂有终初平等不动是名真如觉明妙有无实无虗妙有觉明无欠无余圣贤不着凡愚自缚妄执妄有错中更错迷生是非悟无好恶不必计议不必卜度佛生之分只在识觉知解念想尽情弃却蓦然相应如响应声明暗塞空无处不通圆虗寂照如月摄空无今无古无他无自无二无一光湛清碧如来如来如是如是真心铭祖师西来直指人心多少学者错认识神凡所推解皆妄非真琢石磨玉枉费艰辛不必除妄不必求真毕竟如何只要死心一心若死万心皆真尘尘剎剎的的亲亲此名不二玄妙法门一贯铭不二之门吾道一贯一二之法惟以息见见若能息觌体全现弃其生灭住此不辩不辩是非憎爱自幻如此进途是名正见若道同行另有公案向下文长语言道断非一非二万年此念立春日王垂示云八万有尘有不有十二空门空不空识得口中两片舌许汝具得一只睛若伹随着赤律律一箇舌头依着光烁烁两箇眼睛要会螺蛳跳上船只恐虾蟆未必肯作狗叫青山原不长草绿水本不生鱼说甚么朝游北海暮宿苍梧春也融和夏也炎蒸秋也凄爽冬也肃凝饶伊一觔斗翻到非非X想天也跳不出者圈子去何如一头淬在恒河沙里尘尘尔剎剎尔悠悠自在任运如如虽是背父逃走却作的是本分营生一时倒撑铁舫泛沧海何妨自家骨肉依然亲若也不会更为註破不见尘尘剎剎剎剎尘尘是我我是剎剎尘尘谁见尘尘剎剎咄四序一年轮转遍试看今日又从起掬香水海于两掌心三尺孩童弄泥团伎俩撮三千界于一指尖赤贫乞儿贪小利营生路逢道伴交肩过赵一道一人何得有两头一口吸尽西江钱二说瞎汉生吞铁蒺藜不与万法为侣孙三言尚欠老虎吞却大虫在横担拄杖直入千峰李四云还须遇着死蛇休打杀青黄赤白黑虽然色色不见酸甜苦辣醎一一甞着滋味始得便只在长安城内打箇𨁝跳恁么也不得不恁么也不得必至入含元殿里翻一觔斗恁么也得不恁么也得所以大慈父我佛言我若按指海印发光汝才动念尘劳先起且道作么生即得今朝腊月八日三界无法何处求心心不可求法将安寄兔角杖挑潭底月巴鼻俨然龟毛绳系树头风显露巳了头头物物逼塞虗空心耶法耶只在当人识取若道描不成画不就罗笼不住唿唤不回底要且未必在者里着脚喝一喝路逢瓦砾休轻弃将得归来尽是金一时将宝藏金丹诀两手分付诸人了也还有知恩者么回顾左右X云作得一解险入地狱如箭射不管张三嘴上胡谁论李四身如漆电光影里吼泥牛任运腾腾没绊系照顾眉毛眼上排留着鼻孔好出气眉毛则且置且道鼻孔落在甚么处东牵东去西扯西来青青翠竹一茎两茎东三茎四茎西郁郁黄花一朵两朵上三朵四朵下松直棘曲剥削一些子不得鹄白乌黑点染一些子不得会得底须弥山塞却咽喉会不得底香水海浸瞎眼睛呵呵有甚么交涉真空妙有妙有真空一条拄杖两人扶打着西边动北边薰风拂拂时雨蒙蒙东东滴滴滴滴东东无孔笛逢毡拍板大家齐唱玉芙蓉不见道做一日和尚撞一日钟树作筋兮石为骨水为血兮山为肉日作心兮路为肠天作皮兮地为肤惟有大地众生没处安排把来权当肚里蛔虫设有箇汉出来问道集云妳女口只向他摇手云怕怕若云大善知识为甚么怕伹云从来没见者样箇大怪物呵呵大笑众生不了犹如小儿放风筝相似随风放去风定却复收来收来放去实同儿戏何日是了期所以古德每拈云脚跟下红丝断也未此语甚亲切譬如风筝线断纸莺落在何处参寻师访道何异驴头上觅鹿角行脚参禅大似龟殻里取珍珠眼观耳听增添些什么鼻直眉横少欠些X什么会得底当下承当会不得千生百劫且道承当箇什么你是你我是我你是我我是你若也不会圆明更再下一註脚你不是你我不是我你不是我我不是你王云海阔吾鱼跃天空我鸟飞我海任鱼跃吾空任鸟飞海阔从鱼跃天空任鸟飞此三句有一句可与佛祖为师试检点看若儱侗会去辜负圆明若拟意分疏未免辜负前圣且道作么生始得竖拳云木凤披毛霄汉舞石虎怀胎海底行月下赏花次闻钟声王云钟是我声只是听不着花是我色只是见不着酒是我味只是尝不着月是我体只是触不着乃对侍从云圆明今日饮酒啖肉论玄谈禅且道有罪过也无众无对王笑云幸而谈论是我只是说不着咄莫非酒话众皆大笑王云也不可草草汝等伹一心念佛念法念僧自然有箇会处从来都道一句中荐得堪与佛祖为师第二句荐得堪与人天为师第三句荐得自救不了圆明以为不然第三句荐得堪与佛祖为师第二句荐得堪与人天为师第一句荐得自救不了若道圆明有意别资一路翻拈倒提未免辜贡一番眉毛拖地何则一句中有不具三句之道三句中未有不具一句之理诸方自有具眼者辨取王云寒山大士道瞋是心中火能烧功德林欲行菩萨道忍辱护真心圆明今日道情是身中水能迷般X若津欲行菩萨道戒慾护真身且道是同耶异耶西天四七教外别传大似饱汉说饿话东土二三一花五叶尽是开眼吟梦诗若然将什么维持正法觉渡羣迷常拈一只无孔笛随缘演唱太平歌净洁洁一片闲田地露堂堂万古旧家风竖穷三际横遍十方山水云霞粧点干坤锦绣日月星辰照耀宇宙辉煌东南西北历历八方布列春夏秋冬明明四季周张自然观自在妙圆净妙音即便恁么去何异宝镜当空全没交涉在且道作么生行履良久云饶伊一口吸尽西江还须直入千峰始得虽然尚欠知恁么来在清净法身性合空百千万亿化身性合有圆满报身性合空有大圆镜智即有即空平等性智即空即有妙观察智知空有而不知成所作智如镜摄三身三智所谓那伽常在定无有不定时者三身四智一体全彰乃不二之法一二尚了不可得何得三四之说也要会三身四智一体全彰么弹指云切忌认性为我一念动一念静动静二相浑无定一箇鼻孔香一箇鼻孔臭取不得舍不得不可得中只么得俊鹞搏空入云端欲落不能下癞狗滚地堕泥中欲起不能陞且道是苦是乐但至否极泰来自然羣阴剥尽一阳来复到者里虽是春同往岁要如梅桩上开的不是去年花恰有箇小犬跳跃在傍叫道光光光光光圆X明不觉失口说却被道着横说十方竖说上下若道随波逐浪吾尝于此切只是你自未梦见在有时如来有时来如有时来来有时如如若不如是争得如是若问如何是如是夜来诸人八万四千毛孔为甚塞却了一千二百五十众默然王云是你不通却干圆明甚事从来言见道易修道难修道易守道难守道易行道难圆明不然此论若见假道易修假道难修假道易守假道难守假道易行假道难若真实言则行真道易守真道难守真道易修真道难修真道易见真道难但得真见修守行皆易于为力若见处不真修守行不但难之一字亦断不能成也所以云参须真参悟须实悟但得本何愁末各人扪心自问不可强蒸沙望成米饭徒劳何益若不到大休歇田地不可妄为休歇也学者其勉诸有时大有时小有时有有时无大也非是放开小也非是捏聚有也非别有无无也非别有有若能恁么方得恁么若能得恁么不可知恁么若知恁么即不得恁么如是见如是行如是修如是证同见同行同修同证者珍重勉之明头也合逾白昼之光暗头也合较黑夜弥寂开眼也合无一物非我身闭眼也合无一物是我已言本无物多饶舌说一合相强安名谁道竖穷三际横亘十方只得緜緜然知而不知密密尔见而不见依草X附木混俗和光饥渴则饮食寒热则披解往之来之今之古之听天而天不拘由命而命不束虽非长生却乃久视且道如何是久视一粒金丹藏世界万般珍宝聚形山喝一喝云有什么交涉天堂地狱即此人间佛国忠恕贪瞋皆是识性佛心勉修善因以招福应莫种恶果以造业根虽是有为幻做作确然无相实功德宁可从有背有不可从空背空背空从有恶果而招善因从空背有善因而招恶果然自本具非向非背非有非空非无向背非无有空非无亦非非非亦无无非亦无无无亦无达者不用频频举未了之人仔细参画一相云参什么复画一相云参什么复画一相云参什么复尽扫却云参什么参参参眼听声乃名真听耳观色乃名正观非是六根互用却乃法尔如然所以慈悲大士号观世音若不如是何得与佛佛同一慈力与生生同一悲仰虽然此犹是化门度生声色见闻边事设有箇汉道舍此向上道句看圆明只得抚其背云亦不必话作两橛多少住山者却在山外住多少江湖客却在水面行不知朝堂城市中人人却在山水里不明斯旨者大似诳惑闾阎说话孰不知真语实语的语确语何则试看住山者阿谁不在山外住江湖客阿谁不在水面行朝堂城市人阿谁不在山间水里良久大笑云恁么说话可谓真实的确诳惑闾阎也有不甘者出X来大家同发一大笑情生智隔念起神昏是非迷正性好恶障真心心生种种法生心灭种种法灭贪瞋痴念起见怪不怪其怪自坏戒定慧情生门前生瑞草好事不如无不见道损法财灭功德莫不由斯心意识是以禅门了却心顿入无生知见力且道此知见力心也意也识也非心也非意也非识也砖石瓦砾大的大小的小称他分两作么东西南北近的近远的远量他丈尺作么只可言了心不可言无心所以云莫道无心却是道无心又隔万重山有法即有心无心即无法不是无法无心只要心法一贯傍有一从者云供养百千万亿佛不如斋一无心道人吃乙小王云待汝会得无心再向汝道十三弟朝阳居士丁酉年春打破漆桶以能问于不能虗怀请示难辞一番漏逗援笔以应此昨有深契不生不灭相应之说夫见到不生不灭者不足论也今贤弟乃坐在不生不灭甲里也夫坐在色身内不生不灭者固不足数也今贤弟乃坐在法身中不生不灭者也能此者三十年后觅箇人也难得若于如来法门坐一微尘里转大法轮于一毫端现宝王剎尚未梦见在今将色身法界不妨蛇足一上一切众生认色为已偶尔警省识得本来主人不生不灭者次也一切圣贤以大千为已一念真实入妙圆觉海不生不灭者上也即如人之夭寿物之短X长虽有差别仍属梦幻又何足贵色身不过百年世界不过一劫故认色身者不可说短促认法界者不可说延长如言色身法界终归于尽将谓别有安身立命底所在却话成两橛如言色身法界皆无尽藏乃外道空言盖色身小者近者不必言即法界大者远者亦有成住坏空之理今日所契不生不灭相应处犹是眼前功夫边之展转如更踏一步向前自然不假丝毫便见三身四智人我众生三千世界八万尘劳竖穷三际横亘十方不生不灭不灭不生不生生不灭灭不生生灭不灭生灭不生生生不灭灭灭饶他如来一按指海印发光也只得向他道者老汉不识好恶莫道此山多险峻前途犹有最高峯同行者勉之问重关工夫如何大事巳明虽忌疑而他求恐脚跟不稳然多强作主宰有悞向上如未踏重关最忌不疑得少为足不肯努力行者一步破参后要疑而进重关后要不疑而入真实如无明者件事原无无明亦无无明尽既无明本无又何用断若以静止动以真除妄饶伊一念万劫终是空亡外道成得箇甚么边事佛云迷头认影祇为众生一向忘头认影熟了错认颠倒既识得头了管他影作么然此事不可作一不可作二影是日月灯火光芒边事有头必有影有影必有头众生住影观头圣贤住头观影说不得自观自说不得他视他日月灯火四光息后那有头X视头底事四光不能长息头影何得长无因熟处难忘所以有无量劫熏习种子之说只者一句若错解了赚煞多少人譬如日光头影随日灭月光头影随月生时还唤他是先前底影子得么原是当处受生当处受灭经云金巳出鑛不复为鑛总工夫浑些乃又来认影认鑛并非我头金来作鑛作影也勉之问回途工夫如何一切众生本具如来智慧德相但因妄想执着不能证得破本参后妄想巳除透重关后执着全消智慧德相那里有证不得底事只是此时且莫管回途不回途及前后等事伹就者里静以俟之随遇而安说箇三千大千世界视如宅舍不免犹有小大远近比量在我只是见得一切处皆可坐卧起居有什么堂寝庭陛之分所谓无入而不自得切不可作是非觉不可作真妄觉不可作舍就觉不可作去住觉如是觉者是名正觉者还是灯影边事譬如灯体虽无用其用在光然其光却在灯体破参如灯近光透重关如灯远光不能即至于灯体者是灯光暗弱无力也故行履到周年半载若仍不见动静还是重关工夫未曾通彻果能一念信心当下用力不妨重起疑情古云功不浪施又云佛法不怕烂却即便错用了心也只当书作几篇文字办理几件事情总是认得明了一切不妨底光毕竟能见体体毕竟不离光然是体不在内实在内不在外实在外千万不可预为计较徒自障碍更不可错认错解那X句经那句文着一境界便是魔境虽然从缘入者不是家珍即愚兄从上所说也只作公案看去不可被葛藤绊住必待一一从胸襟中流出方是向上一路因贤弟问有反面回途如何用力不知何前何后随援笔写及然此乃是目下工夫道理用力所在若更进一步处预言无益候一步踏到时自然庆快平生不消言得王云佛法度人无量佛法悞人无量一切众生热火寒冰内九横八苦千生千死六道轮回无有休息茫茫业海痛莫可喻善男信女能生一念净信勐省回光即登彼岸超离苦海是佛法度人无量处彼岸巳登万业冰消逍遥极乐之乡游戏清凉之界回观三界犹如火宅譬如伤弓之鸟遐举高飞又如漏网之鱼深藏远遁往往令人执指为月画饼充饥这是佛法悞人无量处那里知得镬汤炉炭内即是法王全身法华经中化城之喻甚切众生于一切痛苦孰不生厌厌故易弃一切乐利孰不生恋恋故难舍乃至生必定爱死必定恶故离死从生易舍生就死难所以说者件事非将相之所能若论生中之生将相能也死中之死将相能也生中之死死中之生将相不能也不见道天下可均白刃可蹈中庸不可能何故不可能因有能所以不能也这百尺竿头悬崖撒手一步必须大丈夫汉才能了办非希图小利画地自止辈所可拟料也古人云但莫憎爱洞然明白才有X是非纷然失心又云取舍之心成巧伪若欲了明此事待汝脱却汗衫断了命根方许汝会常住真心也要会常住真心么昼行须把火夜坐莫张灯且道是度人无量是悞人无量喝一喝云向下文长来日再说一日王云者件事因在内所以不在外因在外所以不在内因不在内外所以在内外因在内外所以不在内外不见临济道有时夺境不夺人有时夺人不夺境有时人境俱夺有时人境俱不夺后人不解其旨把作接人边会去未免辜负他前人此等说话譬如天之春夏秋冬地之东西南北人之生老病死日之子午卯酉月之晦朔弦望也且道孰有孰无孰真孰妄本是以有显无以无显有二既不无有四何得有无有无尚且不立真妄从何而分所以说无明识性即佛性幻化空身即法身既是无明即佛性空身即法身则佛性法身何可贵无明空身何可贱只者一贵一贱即生取舍一生取舍即生真妄真妄一生有无继起生死随之万业云集皆从此一识一觉而生也所以佛云我若按指海印发光汝才动念尘劳先起者箇关头第一要紧一丝不透一毫不脱如一指之障须弥是谁之过欤古人云尘垢尽除光始现心法双忘性即真若欲尘垢尽除必须心法双忘若欲心法双忘必须心法合一但有彼此相何能忘此心此心如镜万有来临尽皆尘垢若不能浑物我但X云我自无心于万物妄为镜巳打破皆属诳语自欺自悞此事须实踏不二心地非知识可解者参王示一禅者云学者巳入道而不能踏破重关者有三病一者惺惺的有箇大圆光相似或放或收以为操纵由已是一二者呆呆的无声无臭或随或夺以为物来则应事过不留是一三者见红是红见黑是黑胸中隐隐底似有箇物在是一是皆识漏未除净相里作活计乐境里觅生涯若如此去直饶千百劫也只作得箇种佛种底伶俐众生何时得了期必须跳出化城寻觅真境还如未破参时一般更加一番苦心尚恐不能何况优游自在贪图小利画地自限岂能进步也待汝内外一如今古不隔百尺竿头者一步踏来再向汝道真实不虗之说从上佛佛祖祖千说万说总为者箇能见者箇切莫管者箇若一管者箇即成假者箇若认假者箇还不如不见者箇何故妄想易舍执着难销后学者不可认贼为子得少为足得少为足事小一认贼为子则障汝前程万里不见佛言是人行邪道不能见如来未了者当踊往直前莫贻自悞凡人欲了此一大事只得将者箇觅那箇觅得那箇那箇却成者箇者箇却成那箇到此时须要离却那箇要离那箇须要就那箇那箇成了者箇者箇就是那箇那箇就是者箇到此时方可商量真者箇若见了真者箇实实无者箇那箇一任者箇也是那箇那X箇也是者箇既然道实实无者箇那箇为何又道那箇者箇却不知此时者箇那箇不是从前那箇者箇若也不会且下四句註脚八万尘消顷刻间石含玉兮地擎山清风皓月无人识惟证方知非可传参参须真参悟须实悟何谓假参为博得箇明眼宗师作家居士之虗名也何谓真参为了死生也若实为生死致心一处穷究赵州道七日不悟摘取老僧头去永嘉道若将妄语诳众生自招拔舌尘沙劫试看前圣婆心之紧恳自可信此事之的真所以石霜云休去歇去一念万年去寒灰枯木去古庙香炉去一条白练去冷湫湫地去也若是假参者到此便谓可以成名便不肯蓦直而前扪心自问果了死生乎非欺人也非欺天也乃自欺也不但堕落空亡外道奈大诳语成之罪业何若为生死真参者断不肯画止此也不见雪峰道不休不歇去业识芒芒去七颠八倒去十字街头閙浩浩的坐卧去荆棘里游戏去刀山剑树镬汤炉炭去驴胎马腹去也若道二老别资一路作此见解者实辜负前人眉毛拖地之深恩然若不到不休不歇断不能真到休去歇去若不到业识茫茫断不能真到一念万年去若不到七颠八倒断不能真到枯木寒灰去若不到十字街头閙浩浩的断不能真到古庙香炉去若不能到荆棘林里游戏去断不能真到一条白练去若不能到刀山剑树以至驴胎马腹去断不能真到冷湫湫地去到此虽X未能了死脱生实见明脱生了死之路此正文殊言其力未充之候然犹功勋边事不见涌泉欣禅师云相续也大难要会相续的面目么求闻见而不可得作善恶而亦不会湛湛碧天秋月皎大千沙界露全身咄切忌耳闻眼看意会生死一事如大海中之浮沤本属空幻众生妄执为有正我佛言一切众生从无始来生死相续皆由晦昧为空空晦暗中结暗为色色杂妄想想相为身此想不真故有轮转譬如澄清大海弃之唯认一浮沤体目为全潮之谓经云凡事因譬喻而得明晓佛言众生执有之因如譬言浮沤之起乃因物触风搅而成聚则浮沤散则海水也我之妙明觉性譬之海水众生尘剎譬之浮沤海水无暂竭之日浮沤无常灭之时虽是当处受生当处受灭即此生灭亦随海水以无穷众生以沤泡为己而观海水如来以海水为己而视浮沤众生非离海也如来非离沤也须知生灭相即常住相所以佛言是法住法位世间相常住也愚昧众生不但不知海之为己且亦不知其沤之为水也若彼投胎夺舍者即如舍此沤而就彼沤也勤求长生者即如以诸权巧护惜此沤也神通变化者即如以幻术舞弄此沤也所以道饶经八万劫终究落空亡乃显而易会者善男子大丈夫勤求此事务研至与海同体而后巳方为了事不可坐浮沤中目为全潮为了事也一知半解之人较凡愚稍差者X知沤之为水也是以不得大死者未舍此沤也得大活者通身入海也一切贤圣皆以无为法而有差别者如浮沤非只海有江河湖海各有沤也然沤体水性其理本一圣贤修证之等列如江河湖海虽有大小深浅之不同不得仍名为浮沤也佛与众生其性无二亦然众生不可言有生死圣贤不可言无生死若欲了生死不必离生死觅但即浮沤中识得沤是水谚云但入深山去何怕没柴烧切不可得少为足以能推的心识得大海之理便妄为巳证休去歇去不但画地自限且大诳语成翻落无限苦趣也古人道见解人多行解人万中无一箇以上乃性觉妙明之说更有本觉明妙之理实有口道不出若是铁汉子到此自然领会亦不烦圆明重下註脚也掷笔惭惶处三十年后自有无面目人证明天下丛林拈椎竖拂堂头动辄言放行也恁么恁么把住也恁么恁么拈起也恁么恁么放下也恁么恁么实令人发一大笑愚何至此尚敢大言将此谓我为法王于法自在实不解此辈具何面皮肚肠也此事本不动摇阿谁放行把住本自具足阿谁拈起放下从上超佛越祖阐扬宗旨震雷音作狮吼底大善知识亦间有恁么举者乃黄叶止儿啼底婆心使子遣孙底说话何尝似今日盲眼禅徒将此以为究竟极则也并此化城境界亦未亲覩实踏尚属拾人涕唾为珍馐所谓可怜愍中更可怜悯者也此乃执识X神生死本外道断常邪见认贼为子岂止中止化城而巳自悞不了有悞他人于心何忍能不畏佛诳语之戒乎未了禅和见圆明此说当各各自省自问知愧知勉发勇勐心务踏向上一关讨箇大休大歇续佛慧命亦不枉出家参学父母之生身大丈夫三字也况南泉分明道破归家尽是儿孙事祖父从来不出门但者一句不可错会若言此皮袋中有一祖父不出此皮袋之门如此见解何异坐井窥天蒙眼拽磨此言山川草木祖父不出山川草木之门龙凤鲲鹏祖父不出龙凤鲲鹏之门亭台屋宇祖父不出亭台屋宇之门鸟兽昆虫祖父不出鸟兽昆虫之门虗空祖父不出虗空之门尘剎祖父不出尘剎之门也若然则有情无情物物俱有祖父各不出其门则此皮袋亦万有中之一物亦自然有不出门之祖父也如是参如是悟始得不见临济道有一人在途中不离家舍有一人在家舍不离途中会得此二人方得会不出门底祖父且道作么生会折合归来炭里坐再道作么生归只是不归归便得故乡风月有谁争喝一喝云刀斧斫不开经教语句人人皆知为指月标渡河筏既见道巳皆知标筏而舍之孰不知此乃外标筏也如我此一见乃自身之内标筏而人不知舍也何则经云知见无见方是无漏真性又云见见之时见非是见所以道迷时师渡悟时自渡学者不可草草X凡学世间事非用心之至学不能成学既得成必到得信手拈来无事于心无心于事方名精纯悟出世间法非无心之至悟不能彻悟既得彻必到得随缘应物有法皆心有心皆法方名究竟圆明此说未具眼者观之大似妄谈般若孰不知古人云莫谓无心便是道无心翻隔万重山不妨重为註破凡夫以幻心为幻事至极则无心地位迷之而不收入觉道人泯幻心究真如至极则真心地位觉之而不放入迷正所谓常惺惺常历历此境界乃佛说如是住如是持如是信解如是奉行者从上提唱三印多言上士闻道如印印空中士闻道如印印水下士闻道如印印泥者圆明以为不然接初机下士如印印空接进步中士如印印水接回途上士如印印泥何则若言下士执有滞句为印泥何可言闻道也自在诸方作者检点在学人初闻道空境易空心难究竟则空心易空境难空境而不空心到处为碍空心而不空境触途成滞不见道心空及第应知心外复有何物而可空物外复有何心而可空所以云我自无心于万物何妨万物常围绕少有分别心则非第一义若不如是必不能守妙明心地要会不难但办信心即在目前夫生灭心乃生死本凡所对待因缘善恶是非人我彼此憎爱取舍皆是无明生灭识性本地妙明真心中实无这X些葛藤学道之人但能识得本心看破生灭幻心即明生死之理若能了办生灭幻心即超生死之道看破谓见了办谓成其途路中无修守之修守若非踏破重关物我一如亦不可轻言易也其强作主宰辈与下士闻道大笑者何殊凡入道者谛自省可也此一件事若与语默边会总没交涉初学欲了明此事务将聪明知解语言文字尽情抛开的确一字用他不着净名经云依于义不依语能如是直心而入必得了明将此为入道之基但既入矣又不可以默为究竟云此一事不在语句上便务静观心又所谓逃坑落堑也所以经云虽复不以言语道亦复不着无言说何则语言乃色相之名若不能彻其名焉能彻其体果能彻其体自能彻其名语默二见不除皆为障道之因聊述前后堦级次第上根大器者自能领会直踏华藏焉凡夫种田从地上耕种道人种田从地下耕种凡田赖时雨滋长禾苗圣田需法雨收获籽粒务心田者谛审思之设有增上慢人道求心了不可得更有何田可耕可种则未免辜负圆明此数句说话也自有真实修行明眼人辨取在学者参悟见道顷刻之间便可明生死幻妄之因识得即生死而离生死之理然明虽在一时而了不可限期真心若不修无修幻身何得证无证所以道祖言外其身而身存寒山大士言易者易其形夫外易X之道有二有从内而外身易形之道有从外而外身易形之道若执内之外易则似滞殻迷封若执外之外易则似痴狂外走若不明二种外易之道但囫囵排拨复不力行行业则饶伊经千生百劫亦不过空言明知生不是生死不是死为何被生死之所流转委之其力未充而巳拟欲脚踏实地了明生死不能也且将二种内外外身易形之理试体会看若也体会得出许汝明佛仙一贯之道若也不能体会不可执狂空以欺已欺人也即圆明亦不敢自言了证但所见实有确据愿与同见者期共勉同行云尔十月初五日祖师诞辰王云达摩大士乃我震旦大恩初祖西归时复慈留只履我东土百千万亿众生而祖履亦化为百千万亿只履人人惠之现今各各在目前为何诸人负恩辜德一一弃之不顾况当年祖师九载所面之壁亦日日在各各面前何不体究若也不会圆明今日与诸人露箇消息参透会穿王云学道之人识心不了不着有便着无不着此二种便于有无之间博量卜度及自觉得此病又在非有非无处着倒所以古人谆谆垂训令离四句之说四句者乃有无非有非无亦有亦无是也若透得此四句如何保任遇一切诸法有我亦随顺与之有却不被此有所碍遇一切诸法无我亦随顺与之无亦非世俗虗豁之无遇一切诸法亦有亦无我亦随顺与之亦有亦无不作凡情戏论遇一切诸法非有非X无我亦随顺与之非有非无且非互相背违此净名所云外道六师所堕汝亦随堕是也若不如是不得轻言离四句也珍重一日偶云十方薄伽梵一路涅槃门从来拈提此旨干峰拄杖一画为最但未免太隐圆明今日重开一面年牙相似体乌鸟不同心且道与干峰同耶异耶若检点得出许汝解涅槃门一路天无心覆而普葢地无心载而普擎三光无心明而普照圣人无心用而普应圣凡之殊丝毫之隔只在有心无心之别耳所以道人能常清净天地悉皆归何况其他万有诸法与吾为碍为滞也既为人矣何不则天象地法三光作一真人不亦快欤有一从者进云恁么则王爷自能超凡入圣也王云恶是何言哉曰圣一字则余岂敢修而不倦诲人不厌或可谓云尔巳矣有问如何是无位真人王云贪复云此一字巳绘出无位真人行乐了也若也不识只得蛇足一上言无位真人者本非无位强名之曰无位耳若言有位却是无位说他无位却是有位要识无位真人须从有位中会譬如一人不住东南西北四位立在者里若东望此人则谓之西西望此人则谓之东南北亦然此乃逃一位而堕四位也上下亦然乃至尘尘剎剎亦然然则尘尘剎剎尽是有位真人举一言是有位真人则百千万亿为无位真人也从此一一推而广X之将何为有位真人也既不可名有位真人岂非无位真人而何所以无位真人之名如此而立乃从有位真人而得此名也所以有因无有无因有无无即是有有即是无若于有无之外另觅无位真人保汝觅到驴年亦不得梦见在若也不会参有僧问无位真人如何保护王默然良久僧云恳乞指示王云护真但化妄妄化自皈真緜緜化导去妄尽即全真真名因妄立妄尽何名真一真不自立是名为护真云王爷还是演教还是酬机王云先演教后酬机云衲子分疏不下王云观音千手千眼大师会得也无云会不得王云若也不会圆明八万四千张口理应分疏不下僧礼谢王笑云何不道今日才见多口亲王僧问不与万法为侣者是什么人王云者句也须吞却僧云不解王云闭眼钻入恒沙里僧云恁么则马祖云一口吸尽西江水悞矣王云中人以下果不可以语上也僧问不是心不是佛不是物毕竟是什么王云是六僧云如是如是去也王云还添减些子才得圆中秋僧问清净本然云何忽生山河大地王云只此十二字也少他不得僧云作么生行履王云客来我便出何怕不相亲僧云向上还有事也无王云切忌赏中秋僧拍手王云我醉欲眠君且去除夕有一僧问如何是父母未生前本来面目王云X岁月蹉跎何暇戏论云小僧是至心真实请问王云来年此月此日此时向汝道僧礼谢王取笔签一押云立此存照岁底王至柏林书春福散众一僧至云一大藏经尽被王爷布施了也王随手执笔自向额上一点僧云王为何自已点额王云自已点了免被他人点僧云作家王爷今日大有人我在王指额点云者点的是我是人僧惭惶作礼王急取乌帕拭净墨点又一僧出云金不博金王爷为何将乌帕拭墨王云仁者到诸方切不可举圆明分黑疏白僧云衲子不敢王云水洗水也有一老僧在傍云王爷真正仙机王云仙机与否无据情知你不解佛话又一僧云请王爷道佛话看王云且书寿字僧云王书底是福字何得言寿字王云不见道人间五福寿为先老僧复拍手笑云有趣王云八十公公嚼秫稭老僧云贫衲实不解此语王云老老大大何曾尝着些滋味众笑无语王云今日无端频遭点额一日较射众皆空发惟一善射护卫矢矢中的射毕论赏罚王罚善射者而赏众者云仆矢皆中的何翻受罚耶王云余所论者中地汝所论者中的何得不罚汝也者云若如是论则易事也王云原系易事谁教汝自已为难众皆大笑乃厚赏善射者一日王赏花饮酒晚归寝室唿从者点灯来从者擎灯入室王将灯吹灭云点灯来者重燃灯方至王复X吹灭云点灯来者云王醉也王喝云速点灯来者急复燃灯入室擎立王云灯下仔细观看余醉也乃汝醉也一日网鱼从者将所网之鱼呈献王云网得之水何不一併呈来者云网何可网水王云水不可网鱼如何可网得者笑云此鱼即是网网得王云网呢者云在池边王云可惜许令从者将鱼担去放生从者一人问参禅悟道惟觅一真我如何是真我请王指示王云水重水银轻者云岂有水重似水银之理王云若如汝说大海里尽是水银那者云总算自然水多水银少王云痴人谁不教你总算一日晚有侍从一人求请开示明心见性之法王云大海里张灯捕鱼虾去即得从者云水里何可张灯王云水里既不可张灯心如何可明性如何可见者云若如是明心见性之理无耶王云不是无是理只是无有是理者云某甲更煳涂不解矣王问云月上也未答云月尚未上王云待月上时再向汝道有僧请示问云踏破虗空向后作么生行履王云合大体去僧云设如有箇直入千峰万峰的还有事也无王云牛过窗櫺僧云莫是安身立命处么王云身亦非身命亦非命僧云被贫衲勘破王爷伎俩了也王云大士今日如何唤余僧云雍亲王殿下王云若然未许你勘破在王一日闻戍楼钟声问云什么声从者云是钟声王X云我只道是鼓声从者笑云何以钟声作鼓声赚小奴王云你见撞钟来那从者云虽然不见听得是钟声王摇手云却是你赚我王夜坐忽闻风起唤从者者应入王云风唤汝不答余唤汝即应何也从者无对王云风唤汝即去余唤汝不来何也从者又无对王云大门闭了不曾从者云尚未王云开开有僧问童子持鑑意旨如何王云小儿伎俩云如何是大人作用王云训他不持云王爷特尊贵生王云将谓你是小儿僧便喝王云小儿形态毕露云切莫压良为贱王云公案现在云恁么则王爷一状领过也王云无奈被阇黎带累云转见不堪王云漆桶相逢传为诸方笑具有僧问大海无波因甚触风鼓浪王云只为无心云本自清净为何遇缘生情王云只为有意云如何修行王云有意处无心无心处有意云若然人天福报则不无衲僧门下尚欠一筹在王云试露消息看僧便喝王云龙头蛇尾汉云王爷又作么生王亦喝僧又喝王云果然通身鳞甲僧笑云收闲坐次侍从请示云古德往往有一字之答意旨如何王云汝等试问看问如何是佛王云天问如何是法王云地问如何是僧王云人问如何是不是佛王云物问如何是不是心王云佛问如何是不是物王云心问如何是万法归一王云开X问如何是一归何处王云合问如何是庭前柏树子王云入问如何是吹布毛意旨王云随问如何是蔴三觔意旨王云慈问如何是未生前本来面目王云谑问如何是赵州关王云穿问如何是君王云仁问如何是臣王云义问如何是臣奉君王云礼问如何是君就臣王云智问如何是君臣道合王云信问如何是透网金鳞王云苦问如何是不与万法为侣王云亲问如何是一口吸尽西江王云浸问如何是函葢干坤王云怪问如何是细入微尘王云奇问如何是古㵎寒泉王云冷问如何是夺境不夺人王云狂问如何是夺人不夺境王云痴问如何是人境俱夺王云睡问如何是人境俱不夺王云醒问如何是第一句王云下问如何是第二句王云中问如何是第三句王云上问如何是即心即佛王云诳问如何是非心非佛王云诞问如何是若能转物即同如来王云急问如何是金刚王宝剑王云很问如何是踞地狮子王云毒问如何是探竿影草王云戏问如何是一喝不作一喝用王云屈问如何是到岸不须舟王云留问如何是生无所住心王云如问如何是因果报应王云确问如何是眼耳鼻舌身意王云六问如何是色声首味触法王云一问如何是北斗里藏身王云显问如何是一领布衫重七觔王云露问如何是X大海无鱼王云妄问如何是大富无粮王云诈问如何是大悟无道王云贼问如何是一路涅槃门王云然问如何是香巖上树意旨王云堕问如何是神前蜡烛台王云真问如何是殿阁生微凉意旨王云隐问如何是三玄三要王云九问如何是我宗无语句王云实问如何是空谷传声王云应问如何是看山不是山王云明问如何是看水还是水王云瞎问如何是狗子无佛性王云钓问如何是脚跟点地王云退问如何是百草头边祖师意王云赚问如何是尘尘剎剎露全身王云彻问如何是饭罗边饿死人王云愚问如何是不涉功勋王云诚问如何是无为而治王云平问如何是念佛往生王云必问如何是六波罗密行王云种问如何是净躶躶赤洒洒王云累问如何是不染一尘王云浊问如何是云门一棒王云空问如何是主王云陞问如何是宾王云降问如何是主中主王云多问如何是宾中宾王云重问如何是宾主互换王云错问如何是一喝分宾主王云斫问如何是芥子纳须弥王云易问如何是须弥纳芥子王云难问如何是无舌人解语王云辩问如何是啐啄同时王云中问如何是大人相王云沙问如何是无量法门王云杂问如何是戒定慧王云鼎问如何是出家人行履王云俗问如何是在家人修行王云X僧问如何是驴胎马腹去王云偿问如何是别峰相见王云会问如何是尘说剎说炽然说王云鸣问如何是一念万年王云梦问如何是清净法身王云无问如何是万亿化身王云有问如何是圆满报身王云串问如何是途中不离家舍家舍不离途中王云恰问如何是照王云妖问如何是用王云精问如何是照用同时王云揑问如何是照用不同时王云裂问如何是竖穷三际横遍十方王云普问如何是普度众生王云引问如何是太平世界王云和问如何是西来大意王云月乃云一字之意虽然如是一字尚然多设何况余言若能会得一字方可涉猎余文若不能领一字之旨便熟诵三藏十二部博通经传子史皆如以明珠作鱼目徒增茫茫业识耳有志达士但悉心究了此一字千经万卷即在其中矣决不相赚有僧问一人发真归元十方虗空悉皆消殒意旨如何王云因他有因他浊云晴空如何言得有浊王云一阐提会中许上座添一位一道士问云释道之教是同是别王云同则总同别则总别云如何是同处王云渴饮饥餐云别处如何王云黄冠僧帽衲衣羽裳士云贫道所问三藏洞文之教意王云仙佛设教之意岂出衣冠饮食也士有省礼谢云多感布施无上金丹王笑云虽然还须煅炼九转方得成熟X春日林中同僧坐次闻黄鹂声王问云此鸟弄艳词演唱般若功也过也一僧云将谓王爷唱曲王愕然云大德几时得者箇消息云岂不闻鸦鸣鹊噪尽演摩诃王笑云依稀似曲才堪听又被风吹别调中有僧问兴化四方八面来时打中间底意旨如何王云太喫力生云王爷作么生王云割肉喂鹰去云兴化又道遇卒风暴雨向古庙里躲过吃乙小王云转见不堪云王爷又作么生王云帮他括帮他下僧礼谢云恁么则兴化未彻在王云盗名欺世虗誉惑人者如蔴似粟岂止兴化一人而巳所以要具参方眼睛不然不被耳朵瞒者罕矣一护卫问北斗里藏身意旨如何王云因慈悲故有落草之谈云如三脚驴子弄蹄行八角磨盘空里走是何言也王云因落草故有慈悲之谈云佛经为何不见有此说话王笑云因佛不慈悲不落草所以不言及此僧问不与万法为侣者什么人王云即内不即外离二不离一云恁么则是法住法位世间相常住也王云日落西山月昇东海云可作得中心树子也未王云还见四方八面么云作么生行履即得王云泥牛奔入海底羚羊挂角松梢僧问万里不挂片云时如何王云万里不挂片云云为何又道青天也须喫棒王云万里自不挂片云与青天有何交涉云恁么则恁么去也王云青天也须X喫棒云前言何在王云因有前言乃举后语云莫非末后句也王云将什么唤作最初句僧礼谢王云无始有终的衲子三十年后觅一箇半箇也难得一日赏花次王云人欲修佛极易之事不必千经万卷佛言若能转物即同如来只此一句即可成佛世尊乃大慈悲父如语真语实语者有一侍从云众生如何被物转王云赏花从者云如来如何转物王云花赏者云众生随波逐浪如来如何行履王云钝置汉浪逐波随也道不出者云若如此极易也喫饭但言饭喫睡觉但言觉睡即可谓同如来耶王喝一喝云是你听见我喝是我喝见你听者云自然是奴才听见主喝王笑云真正听喝的奴才是日大风有僧问曰风鼓尘也尘鼓风也王云好好一箇圆球被汝擘作两半云大有人未肯点首在王云一口吸尽西江堪作什么僧于言下大省王叹云虽然苍海不觉阔易清天不觉空难有僧问静喧语默如何通不犯去王云饮啖珍馐不知百味云恁么则枯木寒灰去也王云即此用始得云恁么则镬汤炉炭去也王云离此用始得云如何行履王云耳观目听去云向上还有事也无王云有云乞请指示王云耳亦观不着目也听不着中秋月初八上弦夜对月闲坐王云好月不圆不缺好箇时节侍从无语王云从前弘觉忞禅师举仰山玩月次山指月问者箇月尖时圆相向甚么处去圆X时尖相又向甚么处去石室云尖时圆相隐圆时尖相在云门别云尖时圆相在圆时无尖相道吾云尖时亦不尖圆时亦不圆时师会下有一僧云逢尖即尖遇圆即圆师自别云尖时圆相尖圆时尖相圆弘觉大似将张三作李四者僧韩卢逐块道吾躲跟石室龙头蛇尾云门犹较些子虽然如是如是未免有者箇在圆明即不然是尖不见尖是圆不见圆恁么说话还有检点者么智者见之谓之智仁者见之谓之仁不是与人难共处大都缁素要分明一日同僧斋次王举昔日黄龙心与夏公立谭肇论论会情与无情共一体时有狗子卧香桌下龙拈尺击狗子又击香桌云狗子有情则去香桌无情自住情与无情如何成一体公立不能对灵嵓愠云要会情与无情共一体鎚杀有情狗子碎却无情香桌将来与他一团束缚抛向大洋海自然洒洒落落弘觉忞云何如有情狗子仍教他守夜无情香桌且留支用要会情与无情共一体但将拟议思量的与他一刀两段则十方空荡荡地自然常光见前唤甚有情无情与你为碍为缘据圆明看来二老俱涉功勋不免勉强作主非的实之论各为公立代一语看有云恁么则两重公案者王云一任双参有云分疏即不堪者王云不分疏可堪那有云狗子不动香桌走者王云各人且扫门前雪有云还识香桌狗子么者王云躲跟到那里去有云香桌狗子一状领过者王云X阇黎也少不得在里许众云王爷却如何代王云狗子击则去香桌击不动此正有情无情共一体处一日同僧坐次王云文殊从无住本立一切法圆明从一切法立无住本问诸仁者同异在什么处有云翻手云覆手雨者有云今日瞻仰者有云黄河九曲水出崑崙者有云着珍服挂垢衣须是王爷始得者有云王爷陞堂文殊放参者王云俱未在文殊先天而天弗违圆明后天而奉天时且道圆明与文殊是同是异有云昔日文殊今朝王爷者有云文殊途中家舍王爷家舍途中者有云同则总同异则总异者有云文殊不识王爷王爷不识文殊者有云唤王爷作文殊亦得唤文殊作王爷亦得者王云俱非圆明境界文殊是圆明圆明不是文殊闲坐次众护卫侍侧有一侍从问云如何是奴才的真我王自指云是我从者云小人岂敢当王云实话者云若然王爷将何为我王云是你者云如何是主仆的你我王复指一人云是他众皆不解王云佛法平等无人我贵贱是非之分者曰若然将子孙唤祖父可乎王云善哉此问一切众生皆因执幻我故所以孝慈亦皆成幻孝幻慈执有我故所以有孝有不孝有慈有不慈菩萨因无我故上与诸佛同一慈力下与众生同一悲仰孝敬祖父则同悲仰慈爱子孙则同慈力如此则只有孝慈而觅不孝不慈了不可得是则名为真孝真慈即此孝慈便是真我推而言X之万事万理皆然华严经云以菩提心为家以如理修行为家法古德云佛法不坏世间相如井底之蛙坐井窥天之凡愚谤释门如杨朱墨翟之邪见外道谓之无父无君者何异仰面唾云自取辱耳此皆未见颜色之瞽论汝等切莫惑此邪说吾儒圣人切言世间之法而罕言命与仁者非弃出世间法也恐凡愚着空见故也佛释之切言出世间法而罕言是与非者非弃世间法也恐凡愚着有见故也释教实有补于圣人之明德新民克已复礼之教圣教实有补于佛言之戒行功德因缘果报之教中外二圣实互为表里化人度世之慈恩实无同异圣佛合一之微旨非凡夫知识之所能推口笔之所能示惟证乃知难可测者须各努力参究余实达一贯之宗非强立分别之论决不相赚侍从一人问曰如何是无所住心王云明来明住暗来暗住色来色住空来空住从者云此有所住心也王云又道无所住者云下愚实甚生疑王云将你的疑给我来者云小人自已的疑如何与得王主王云既如此我的不疑又何法与汝也者默然王笑云参一从者问牛过窗櫺头角四蹄都过了为甚尾巴过不得王云你看见牛过窗来那云未曾王云且莫听人愚弄云过去祖师岂有诳语王云自然祖师岂有诳语云王爷前言何在王云实话且莫听人愚弄者茫然王笑云莫轻视人圆明也是箇不打诳语的小X祖师一从者问玄沙道聋瞽喑哑人作么生接倘遇此等人王爷便作么生王云薰香接者云设复塞却鼻孔又如何王云与他服麻木药喫者云恁么则更毫无知识也奈何王云巳为汝接竟从者不解王云看来你较此病人却更觉难接一从者问香巖道口衔树枝手脚俱不攀踏有人问西来意答即丧身失命不答又辜负他来意却如何是好王云你设身在树上问树下问者云设身树上王云那来问的你道是好心是不好心者云有什么好心王云似此不好心的人釆他作么虽然下树始得安稳热河有僧问一尘入正受诸尘三昧起意旨如何王云我皇巡狩中外欢迎云还登宝殿也不王云不是不登如同行在云四海五湖王化里也王云清风明月绿水青山有什么交涉云恁么则同中不说异异里不言同也王云分别即不得云如何操履王云大德道此去京城多少路僧礼谢王云不可将途中作家舍僧云又道家舍不离途中吃乙小王云将谓上座作如是解一侍从问透网金鳞以何为食王云喫土云学人不解王云逃坑落堑不喫土喫什么复云透网金鳞以何为命王云以火为命云学人更不解王云避溺投X火自然以火为命从者默然王云解得无语不解无语云仍然不解王云好箇消息可惜只多了箇不解僧问如何是有一人尽力入不得王云鸢飞戾天云有一人尽力出不得吃乙小王云鱼跃于渊云二人相去多少王云上下察也僧问天不能葢地不能载恒沙閙市里请王爷指出一箇来王云问他第二月作么云如何是月王云到即不点云即恁么去也王云保任保任一侍从问如何是佛祖的的之法王云你问我答从者云王爷不曾答王云我不答你不问者云若然则问与不问答与不答皆是的的法也王云问与不问答与不答皆不是的的法者云学人不会求王爷开示的的佛祖之法王笑云除此之外将何的的佛祖法与你说者默然王云向上一句又被你占了更没得说也有僧问一物不将来时如何王云贪官遭籍没云万物皆备于我却作么生王云也是乞儿获小利云两途不取不舍如何行履王云清清着云清清与惺惺是同是别王云惺惺有不清清之时清清无不惺惺之理云向上还有事也无王云有云请王指示王云千峰势到处万派声归时云此时此处可通一消息否王云今日十五不可说俟到初一慢商量有僧问一人门内出不得一人门外入不得事如何王云凭空筑堵墙作么僧云渠却出入得自由王云X何苦走出走入僧云恁么则皇风成一片何处觅封疆王云还我中心树子来云祖父从来不出门王笑云大好拆却墙僧作掌势王云者便是墙僧一喝王云者便是门云请王出入看王云我王府内无如是奴僧无语王云伎俩应尽阇黎无过云到此王爷作么生道王云代汝一语还我王府来僧稽首云果然作家雍亲王王云幸不是知音南来二僧参见方入堂王云二大德余一人认得一人不认得二僧云某某皆系初见尊驾王云圆明言的是前生僧云王爷莫非宿命通也王云非是圆明宿命通自是阇黎未会前生话云未生前话如何王云一识一不识二僧欣笑作礼王云亦不可作两说茶次王云一人喫茶一人茶喫云前三三后三三王云却又不是者箇道理有僧问我是有如何王云须待有现云我是空如何王云须待空现云向来葛藤如何安置王云如同有会云终非究竟王云用无𦦨冰火去云恁么则洪炉一点雪也王云珍重僧大展礼云将此身心奉尘剎何以仰报我王恩王云知恩即不得僧感泣礼谢云又是一重恩争能不感激王笑云瞎驴又恁么去柏林僧至府坐次问如何是庭前柏树子王云你道柏林寺里明日放堂明日打斋一道者问太阳溢目万里不挂片云意旨如何王云汝但去人看X有儒士问三教之同异王云若论以内三教实同一道不可泥于迹象涉于事为而妄生分别也儒以修齐治平设教道以虗无清净设教究其所以示人者不能外者箇而释教亦不舍离者箇既不舍离即此内而言则不谓之一贯不可也若以之外周孔黄老之书未言及此能明此者惟有释典耳下士愚盲小智见浅谓以内尚不明了何暇究以外不知以内者倚以外者而立若不明以外则以内无论不能顿地透脱即使到得尽处犹有者箇在人但知拘滞生死不知穷其无生不死此一大关惟此一路方透即以佛教而论如讲演戒律何尝不与宗为一贯必须宗为之统摄离宗则尽属幻作宗乃第一义也然一亦不立方是佛旨即此观彼自明三教分合之定论圆明宁甘汝等迂儒之谤断不忍令众生长溺苦海而不拯救指迷也士闻愕然诺诺而退四月八日月下坐次有从者指月问云那一半为何不见王云理合如是有儒士问如何是六般神用王云穴里工人只须两箇不两箇溪边闲步一书生问如何得似碧潭光皎洁去王云减去目下一点僧问了明此事有捷径直指之道否王云有总不出佛经祖意但人疏忽而不省耳如三藏十二部无非X敷演色即是空空即是色教外别传历代祖师提唱无非即心即佛一句汝但会色即是空空即是色色即是心心即是色佛即是心心即是佛佛即是空空即是佛能将此四句合成一句承当一生参学事毕有道者问无边身菩萨为何不见世尊顶王云如文殊菩萨不能测如来智云文殊为何不能测如来智王云如无边身菩萨不见世尊顶云佛见无边身菩萨顶否王云见则非佛不见亦非佛云佛测文殊智否王云若测非佛不测亦非佛道者有醒王云卸下道冠始得侍从粧香次王云香烟如何得无香味去者云却请王爷道王以手掩鼻有僧问慧灯朗耀时如何王曰伸手不见掌云意旨如何王云一里火光王至柏林僧众迎次王指堦下一犬问大众云不得目为犬道句看众无语王云常住的一日月夜延僧茶话次一僧问云如何是静极光通达王云今日合昨日看僧问无明识性即佛性之说如何理会王云此意有两说无明譬波佛性譬水不可言波非是水不可言水全是波凡情认波舍水圣见取水弃波皆非真如佛性所以圆觉经云于诸妄心亦不息灭又云住妄想境不加了知金刚经云如如不动如如者如波不X动者如水若了彻之人无明识性即佛性未了彻之人无明识性非佛性参学之人不遇明师指引若但认以扬眉瞬目动转施为将昭昭灵灵谓自真性是则认贼为子不但辜负已灵抑且谤经诬法学者当穷究彻底不可被古今未达向上之盲眼宗师不了义论中止自悞也僧稽首叹服一日王云三冬滴水滴冻且喜春融冰泮诸人看看池内龟生毛也未一侍从问如何是鬼王云煳涂人云如何是神王云明白人云如何是佛王云不明白不煳涂人云如何是人王云一任拣择有僧问天得一以清地得一以宁君王得一坐致太平衲僧得一如何王云清宁太平僧礼谢王云争奈你不是衲僧云为何不是王云因阇黎未得一在云谁是衲僧王云圆明是衲僧云恁么则王爷得一也王云我却不是衲僧云王何前后互异王以左手拍膝云衲僧复以右手拍膝云衲僧有僧问如何是自性本不生灭王云因常生灭所以说不生灭云如何是本不动摇王云因时动摇所以说不动摇云如何是本自具足王云因无一物可得所以说具足云如何是能生万法王云因无一法可见所以说能生万法云王言与祖说大相违背王云若不违背即有趣向云如何生无所住心王云入林动草入水兴波僧无语王云还须违背始得X有僧问如何是十智同真王云浮山九带八辩见七征心六波罗密五位君臣四料拣三玄要二宾主一句总答汝了也云葛藤则且置设如有箇纤尘不立底王爷又如何接王云一任门外听誵讹云尘尘剎剎露全身阿谁分上事王云阿谁无分云恁么则王爷分半座与贫衲始得王云阇黎要还俗耶云王爷亦不得出家王云可惜棒不在手云何不领话王云向谁讨保僧作礼王云虽则如是须知更有在僧拂袖便行王唤云大德记取圆明此语好问一僧云将虗空填实将实地撮空向甚处出气立脚僧云求生不得求死不得王云恁么则了生死耶离生死耶云待填实虗空撮空实地还许通箇消息也无王云消息即不无还我填撮伎俩始得云非人扑地倒骑牛王云也是木女石郎唱合欢云若然文不加点也王云幸尔还有一点在云且喜流通王沐浴索茶饮次问从者云身内是水身外是水汝看我身是水也不者云王身岂可言水王云人身原是四大合成汝可信得及否云信得及王云可又来汝细思之火见水自然灭土见水自然沈风见水自然浮其余现今与水相合底此身非水而何者云虽然如是说理上行不得王笑云你既不知理却如何向汝谈道王问一僧云不张弓不鸣絃箭箭中红心是阿谁伎俩僧云蓝田射石虎须待李将军王云莫谤李广好X云还是大功不宰是无为而治王云圆明生平不辜负人云若然空谷应响也王云者掠虗汉云恁么则洪钟在架也王云者敲磕汉云如何即得王云啐啄同时失云争奈作家不啐啄王云还我话头来云贫衲不是作家王云转见转见云与王爷平分始得王云一任效颦有僧问如何是大海无鱼王云大地还见有众生么云大富无粮又作么生王云阇黎吃饭还咬着米粒那云大悟无道又如何说王云情知你我未曾大悟云王爷何得以已方人王云却被阇黎带累云心不负人面无惭色王云吾尝于此切云恁么则与王爷一鼻孔出气也王自指鼻云且道圆明那一鼻孔通那一鼻孔塞云无暇分疏王云若然未许阇黎一鼻孔出气在一日风有僧问风声来耳耳闻到风王云白鹤唳空石人侧耳云小僧不会王云有声无闻云有声无闻意旨如何王云有我故有声无我故无闻云恁么则任自声也王云大似土牛木马云若然则我声也王云拾人涕唾汉云会也会也王云会处道来看云有口的的道不出王笑云许汝识得一星星僧问阿难云世尊大开慈悲令我得入请问如何入王云芥纳须弥易须弥纳芥难云恁么则倒骑青牛去也王云虽是知恁么去还应知恁么来云如何恁么来王云芥纳须弥云还假功勋也不王云若假功X勋去来皆幻云如何行履王云但尽今时自然成立云立后如何王云密在汝边僧礼谢王云切忌将此数句留在胸中云贫衲不肯辜负王云珍重有儒士问曹溪一派则且置五家宗旨请王宣示王云圆明但知曹溪旨不解五家宗士云一旨五宗是同是别王云遇正则同遇邪则别云曹溪一派之旨如何王云不取不舍云不取不舍箇什么王云不取妙明不舍明妙云如何行履王云惺惺着云如何修证王云修证则不无染污即不得云向上还有事也无王云有云如何趋向王云佛言不可说千圣岂能宣云恁么则不可得而闻也王云证者自知非可测士礼谢王执扇问一僧云若道心内物缺半边若道物内心缺半边若道在心内外缺半边若道不在心内外缺半边且道如何得圆成去僧笑而不答王云试一一问圆明看问云物在心内耶王云在心内云心在物内耶王云在物内云物在心内外耶王云在心内外云不在心内外耶王云不在心内外云恁么则四边俱缺矣王云圆成巳竟还少欠箇什么僧叹服礼谢王笑云也只道得一半闲言说遍界无藏覆不挂一丝头随缘闲饮啄悠然任自由不识路山自高兮水自清干坤物我太分明偶然忘却来时X路偏向他人行处行夜步月上池鱼吞饵风来竹影扫尘此际顿忘物我浑然一派天真懒夫我慢一觉醒来睁眼处满窗红日天将午抖擞精神着力看佛法世法谁来忤易难善恶之报如影随形不造罪福出平入平写真有人有我浑然幻无我无人非是真独坐有时山夜冷朝廷清净一王身空色空兮色兮色空非空色兮空兮空色非色空色是空色空是色空色云何空空色色自然而然身应王位为名系心向空门又法缚两头担子齐拈也早是秦时旧𨍏轹小园三字经圆明园真妙好如佛地同仙岛青山环绿水抱鹤衔芝鱼吞藻有交棃多火枣种桑蔴植秔稻阅六经礼三宝任春秋随晚早不拘束无烦恼奉天时养吾老自得有甚千年与万春朝朝暮暮好光阴一物唤来皆不X中逢场作戏乐天真人生浮生如梦幻梦幻即长生长生离梦幻便是野狐精实话谁言世事等浮云舍此何方更觅真莫道无人解句意赖他露柱作知音自述暮归朝出也寻常玉兔金乌一任忙四海浪平无箇事凭将一句祝吾皇闲草堂空寂寂檐鹊演摩诃昼永闲无事浑忘岁月过错错十八木珠一串穿终朝念佛涤心愆可怜不识弥陀旨数尽恒沙也枉然解脱悟是迷根修为法缚不悟不修岁月耽搁何计度生对病设药海上奇方一服病却平地金仙百亿化身不悟不修名解脱人笑话难明此事是何因到底皆缘信不真一切图维齐放下寒灰豆爆笑当人竹数茎翠竹移自幽谷亭亭拂云青青覆屋何以名之本来面目X念珠百八心珠颗颗圆痴人悞作手中禅其间妙义无多子佛尾佛头一串穿扇玉骨冰肌得自由山川人物半轮收收开揑聚浑闲事一度风生一度秋真经说经万八千未曾道一言欲识西来意香炉与柱础鼻烟壶全体瑠璃静发光顶门具眼岂寻常等闲齅破其中味谁道壶中日月长止儿啼人我生是非是非生憎爱憎爱心一生万有为对待寡岂能敌众处处成滞碍何如浑物我悠然得自在纸冰肌素质无瑕垢一任东君自剪裁饶他玉简金经出若箇不登宝筏来露出入同门形影莫喻无量劫来不离寸步愚者自瞒对面不晤一朝打破廓然独露释迦文佛大慈悲父大医王演说众生疗病方砒霜翻作醍醐用笑煞堦前石敢当观音大士X三十二应露全身拯救众生渡苦津只此慈悲心太切却将觉海作红尘六句闻不是耳见不是眼但可转物莫被物转非垢非净无增无减示人佛与众生差别处只于觉识转移间回头直下之成也乎者从教一串穿警世俗句笑凡夫何太愚珍粪土弃宝珠甘五浊乐三涂忘生死逐有无蓬舞风叶泛湖堪怜愍可嗟吁当警醒莫踟蹰诚省已自识吾只弹指一斯须超彼岸踏仙衢真活计实良图休迟疑莫含煳千圣辙万佛途明指示莫负辜不二佛生相隔多少祇在一念之间失之毫釐千里得来沙界眉端偶成红尘觉海原无隔堪笑众生眼自瞒莫谓毫端全摄去者毫更是障知端尘心身是心中物心是身中神法界亦若尔尘空兮空尘石女曲佛祖无言彻底宣几人能不错流传当时古德曾经X道却是虗空举得圆爱山居谁是山中人渠是山中叟有人来访问渠便大开口木人歌雪即心即佛是非是非佛非心非不非试把是非皆坐断管他心佛作何依实相颂云何名实相湛湛与堂堂虗空有损坠真体无戕伤此共天天久此同地地长保经八万劫终不落空亡拟金丹金丹一粒水银团光射三千星斗寒恰似碧潭秋月影清清湛湛彻层峦闻钟声一声万籁寂万籁一声鸣不是知音者徒劳侧耳听忏修心从何起将心忏忏得心空罪福空修幻修兮行幻行上天下地自从容无理之谈铁舟泛巨海泥牛踏太空箇中真意味料得几人同中秋真空世界中秋月旋碾清霄无障遮盘古至今明此夜何曾有意照天涯烧香我香我焚我烟我闻香闻合一我我谁分X物我情爱空闲闲空里性耽山水水山中谩言鱼鸟非相识且共升沈上下同月中兔我家有一物大似月中兔遇霞便餐霞逢雾便吐雾或时跃天衢或时步云路玉毫现三千眼光射四部不染亦不贪无喜亦无怒升沈同古今往来任朝暮悠悠度岁华长生不拘数自在明明洞洞绝尘纤露露堂堂遍大千妙谛不言空与色人间天上任安然白猿捉月图老猿闲不住频捉水中月因迷月体无狂心不肯歇净土一念不生此净土直心前往彼西天内丹成了外丹就三字拈来竖作川真心咏皎洁虗明空界寂青山绿水意分明秋来春去浑闲事月印寒潭一色清合头语明头明明合暗头暗暗合色头色色合空头空空合明此四和合是名一相合一相无和合一一一和合俗谈葛藤亘古自如如万别千差总一渠识得箇中非物X我纵横自在任收舒谁说渠本自无生何处穷渠灭尘尘露其体剎剎演其说五蕴当下空三毒霎时歇湛湛碧天清浩劫一轮月遣怀昨自神洲游北溟今从天竺到台山虽然行脚痴狂客却是乘空一地仙彻论动静原一体是非无二心不空亦不有无古亦无今魔说我佛道无生我却道有生如来说不灭我却说有灭若不如是说不得大休歇说梦甲子週流年复年几番沧海变桑田翻云覆雨浑闲事谁解壶中别有天行脚东西十万里南北八千程会得脚根下移来一步行引镜你是我兮我是你你我对面不相识二人合眼细商量一片青铜一饭器答起灭起从何处起灭向何处灭如念亦如风何处可把捉起灭既若尔生死亦如说法界亦同然空不空无别伹了取舍心洞然自明白任运兮如如悠悠兮万劫X不是躲根无相光中藏日月驴胎马腹作生涯山河大地浑闲事锦被蒙头是处家心体明者明其心见者见其体见性明心体明心见性理理体无回互心性无比拟历历与明明如斯而巳矣指路烟水云山千万叠就中一路坦然平世间多少探奇客妄觅鹏程鸟道行对月谈心不是惺惺不是痴箇中滋味几人知试看秋夜搏空月湛湛清光谁可移书斋述心风花雪月天真佛几簟琴书迦叶身不是懒于拈妙句只缘无处觅诗心一物颂身中有一物时时身外安或同鸾鹤清霄里或共虫鱼山水间不动不定无往无还飞潜任其所以出没听其如然极乐界自在天弥勒后威音前不得号佛强名曰仙西江月其一海底泥牛声寂挂树石羊没踪三千破衲拥晴空却惹非人出梦耳覰铁驴拽磨目听木马嘶风铜蛇X钻入石稜中兔角龟毛厮共其二大道非三非一凡夫说一说三终朝揑怪曰参禅此句何尝梦见此句却非此句此句不出一三高低普应霎时间一月千潭徧现其三遍界如来妙体万象隐显其中干坤物我本来同莫作经文空诵会得千途一辙不会六道纵横如如若若自从容岂费纤毫功用其四烟水云山叠叠浩浩万里前程默移寸步自分明大千须臾坐定从他寒来暑往谁云地浊天清笑看日月任西东一曲无声三弄其五八风吹来不动还同柳絮杨花箇中妙理实堪夸不是脱空说话会得途中受用不会屋里波查分明直截报君家不必别探奇法其六春夏秋冬四序覆载高厚干坤就中一物太慇懃处处皆有渠分视之却又不见听之更复无音欲识此物名和身塞耳合睛相认其七鼻舌身意眼耳香味触法色声但不对待便灵通翻成六般神用凡情圣见无二佛性即是无明幻化X空身妙体成何止三十二应其八佛性戒珠心印廓週沙界没垠尘尘剎剎满圆身拆合不离方寸识得无形妙体如来宝藏奇珍但弃生灭守常真根尘自然脱尽其九空空空兮色色色色色兮空空色空通塞本来同隐显测其定动动动动兮定定定动岂假施功荣枯得失听天公自在弥陀净境其十雾锁长江浩瀚云封华岳氤氲霎时风卷雾云分山水依然远近浊浪搅为酥酪大千变作黄金不须卜度妄劳心云雾从他为晕其十一一二三四五六六一二五四三芥纳须弥自等闲说甚颠倒互换不是神通妙用亦非法尔如然石人鼻孔垂唇边谁道一条白练其十二善恶种瓜种豆收来亦属空花何如自种野人家心田一粒无价此粒非空非有大千随处生芽根深蒂固遍天涯道子难描难画其十三十方世界法体名曰如来化身不须断妄莫求真即在目前切近取之转迷转远舍之愈沈愈深的实X妙诀在无心历历明明普印其十四石火电光岁月急忙下手犹迟光阴荏苒几多时剎那疾如弹指心田离此即此迷途百辙千岐茫茫堪笑世人痴大似河边觅水其十五至道本离言语风云月露成吟信手拈出却无心聊寄闲情一哂多少词坛诗社刻画争欲惊人平头合掌各评论总被文魔牵引其十六西江月词数首堪笑不谙宫商参差韵调欠铿锵大似无声演唱乘兴岂知工拙推敲不费思量游戏三昧偶逢场腔板原来一样教外别传不立语言文字如何是三宝大地是佛虗空是法众生是僧如威音前弥勒后之说世尊若不指出我辈何以得闻凡似此皆从缘所知非自真见伹了目前虗空自然会竖穷三际伹了目前片地自然会得横徧十方三宝一体大道只在目前不必向高远奇妙会实不用一句语言文字如是参上谕附录佛祖之道指悟自心为本是此说者名为正知正见用之以利人接物令人直达心源方得称佛祖儿孙所言外道魔道者亦具有知见因其妄认识神生死X本以为极则误认佛性谤毁戒行所以谓之外道魔道朕览密云悟天隐修语录其言句机用单提向上直指人心乃契西来的意得曹溪正脉者及见密云悟录内示其徒法藏辟妄语其中所据法藏之言骇其全迷本性无知妄说不但不知佛法宗旨即其本师悟处亦全未窥见肆其臆诞狂世惑人此真外魔知见所以其师一辟再辟而天隐修亦有释疑普说以斥其谬然当日魔心不歇其所着述不行即燬如魔嗣弘忍中其毒者复有五宗救一书一併流传冀魔说之不朽造魔业于无穷天下后世具眼者少不知其害即有知而辟之者有德无位一人之言无征不信将使究竟禅宗者怀疑而不知所归而传染其说者将谓禅宗在是始而起邪信继而具邪见起邪信则正信断具邪见则正见灭必至处处有其魔种人人承其魔说自具之性宗不明而言条之枝蔓肆出今其魔子魔孙至于不坐香不结制甚至于饮酒食肉毁戒破律唯以吟诗作文媚悦士大夫同于倡优伎俩岂不污浊祖庭若不剪除则诸佛法眼众生慧命所关非细朕为天下主精一执中以行修齐治平之事身居局外并非开堂说法之人于悟修何有又于藏忍何有伹既深悉禅宗之旨洞知魔外之情灼见现在魔业之大预识将来魔患之深实有不得不言不忍不言者夫禅宗者教外别传可以无言可以有言古德云穷诸玄辨若一毫置于太虗竭世枢X机若一滴投于巨海如是言者言言从本性中自然流出如三藏十二部千七百则公案何一非从本性中自然流出从无一实法系缀人天今魔藏立一相为千佛万佛之祖以袈裟缕缕为宗旨所系有四法有双头有小法大法有大法之大法称为细宗密旨有传有授而魔嗣弘忍以僧伽难提遇童子持鉴直前为从来有象可示证其魔师一之象为不悖又以多子塔前袈裟围绕一事作袈裟为宗旨所系之明证又以临济打克苻普化凿为黄蘖三顿棒之彖象种种作为实法不胜枚举全从知解穿凿失却自心黄蘖云今时人只欲多知多解翻成壅塞唯知多与儿酥喫消与不消都总不知三乘学道人皆是此样尽名食不消者所以知解不消皆为毒药尽向生灭中取真如之中都无此事夫食不消之人多而魔藏父子则是巳经饱毒者也佛法不二岂可执定三四而更有密传三四之宗旨广引从上古德言句相似者为之注脚转以较勘不立言说单提向上之正宗仰面唾云反污已面赵州云老僧此间即以本分事接人若教老僧随伊根基接人自有三藏十二部接他了也祇说无是非分别相早不本分何况宛立箇是非分别相世尊四十九年所说古锥千七百则公案总是语言文字若不识得这箇纵使字字句句依样葫芦即为魔说即为谤佛纵能记得佛祖所说三藏十二部千七百则公案字字句句不差正是X光明海中多着泥滓况既落言诠即同教相既同教相则三藏十二部现在又何必立教外别传之旨任伊横说竖说能出三藏十二部之外乎圣人多能佛多神通能非圣本神通亦非佛宗仲尼何尝知西方之梵语如来不能作震旦之唐言能与神通各有所穷与这箇有何交涉何况文字一端魔藏父子辄以不识字讥密云意谓不如伊等学问若要诠理论文自有秀才们在何用宗徒识字不识字与这箇又有何交涉博通经史如剪綵以添树上之生花目不识丁亦饭熟不借邻家之水火若魔藏父子其大病根正在识丁而不识这箇今使蒙古人来便接蒙古俄罗斯人来便接俄罗斯暹罗苏禄琉球日本人来便接暹罗苏禄琉球日本若必待伊识得文字然后接得则佛法不能葢天葢地矣魔藏邪外知见自以为言言据古字字禀经岂知尽三藏十二部乃至十三经二十一史诸子百家尽世间四库缥缃所有文字并与贯串配合极其稜消缝泯自道佛来也开口不得正是佛出世也救不得也阿难三十年为侍者祇为多闻智慧被佛呵云汝千日学慧不如一日学道若不学道滴水难消况魔藏以邪外知见唐突佛祖向上边事尚安得有呵斥分祇瞒得有眼无珠之徒明眼人前魔形自露赵州云如今知识枝蔓上生枝蔓都大是去圣遥远一代不如一代只如南泉寻常道须向异类中行且作么生会如今黄口小儿向十X字街头说葛藤博饭噇觅礼拜聚三五百众云我是善知识尔是学人可知法藏父子之魔形从数百年前赵州早为判定更不必到眼始知也悟修皆以临济一棒指人魔藏斥曰一橛头禅躲跟窠臼若论箇事无论奇言妙句俱用不着虽一棒一喝亦为剩法古人不得巳而用棒喝原为剿绝情见直指人心魔藏若以情见解会乖谬之甚古不云乎一棒喝不作一棒喝用何尝执此一喝一棒也魔意伹欲抵排棒喝希将伊所妄立之一相双头四法之实法以邀奇取胜殊不知其大乖教外别传无法可传之旨也且悟修未尝谓一棒为千佛万佛之祖而魔藏妄揑一相为千佛万佛之祖独非躲跟窠臼乎若将一相作棒喝用犹是躲跟窠臼若将一相为千佛万佛之祖直是魔家窟宅矣忠国师以九十七相示耽源耽源以示沩仰魔藏杜撰称为然灯以前无文密印当日耽源示仰山仰山一见即焚却源后问仰仰即重集一本呈源更无遗失又沩山举相内作一日字仰山就地画一相内作一日字以脚抹之沩山大笑魔藏但于仰山一见即能记忆处诧为神奇而不于沩山大笑处仰山焚却及脚抹处荐取所谓韩卢逐块若谓九十七相奇特者朕今即作八万四千相归于八千三百九十七相又归于七百九十一相又归于九十五相又归于九相又归于一相正如入海算沙亦游戏华藏之一X具有何奇特至于三玄三要自临济唱出以来古今宗师无不拈提而皆不能分明举似魔藏乃执黄蘖三顿棒以附会之杜撰差排是乃全不知三玄三要临济不云乎大凡演唱宗乘须一句语具三玄门一玄中须具三要首提演唱二字演唱不能无言句言句须识玄要方成活句然一玄而三要即具三玄而九要全具如此乃玄以立要要以贯玄非九要不能贯三玄得九要而三玄始圆不分而分分而不分所以玄要之法无法不该如一棒喝不作一棒喝用显而易见者又如四料拣之法亦如春夏秋冬之四时虽寒暑变迁总不出此一年此一年即棒喝也曹洞之五位亦如五行之互具不出此一气此一气即棒喝也若夫浮山九带朕谓一句中须具九带而九带中须具五十五束又如汾阳十智同真朕谓一句中须具十智同真而一同真中须具五十五实如此与玄要之旨何别推而广之难以悉数总之历代祖师虽更换面目接引世人总不离世尊拈花临济棒喝之旨离此者即为魔说况此棒喝能具万法能消万法此棒喝岂有定相一棒喝何得作一棒喝用魔藏不识目为一橛禅如果言禅即一橛巳属多设魔藏意犹未足不知必待几橛方称其魔意也三顿棒与三日耳聋岂更有别意有何交涉乎又魔藏作五宗录序以窣堵波为喻以九级为五时教义以结顶处为如来禅以千丈旃檀从空破顶为祖师禅X以五光三昧为五家宗派又自诩其言为塔顶上加聚沙一掬种种魔说夫一切教相皆属筌弟垦土种瓜瓜成非土金从鑛出鑛岂即金乃谓教之级尽其结顶处即如来禅直同梦呓且西来大意即是如来涅槃妙心五家分派的的归宗何可分佛分祖而又分五家虽二乘之与大乘尚如皮肉骨髓层次历历而分拆不开何况单提向上边事五光五派有何交涉大似汉代迂儒谓尚书二十八篇应云台二十八将魔意祇欲推五宗为超佛越祖而掬沙加顶巳又度越五宗如来所谓大妄语成者又魔藏指曹溪本来无一物为落空亡外道而弘忍泥黄梅亦未见性一语死在句下夫祇就本来无一物句论固似自了之见而下既云何处惹尘埃亦可谓超越功勋直臻向上也黄梅亦未见性一语死在句下者且不必论若言掩人耳目者亦非黄梅岂肯疑误众生而米白无筛之对曹溪又岂世法谦让悟修所判虽稍儱侗而藏忍直斥为空亡外道转见不堪可见其自了尚未能一味有为实法邪知邪见耳弘忍又指斥密云情与无情焕然顿现为闺合中物引云门直得大地无纤毫过患为转句不见一色为半提须知更有全提底时节为证殊不知密云之一棒到底正是处处全提皆是情与无情焕然顿现之力彼既未到密云悟处乃牵引云门言句附会葢覆狐凭于城鼠依于社使人不敢焚熏究竟城社自是城社狐鼠自是狐X鼠何能混狐鼠同于城社弘忍又云三峰师天童师其源流我辈师三峰师其法乳魔罪不问自承岂非并未会实无一法可得故曰源流所得有凭有据故妄云法乳耶夫工夫了彻识得自心师资道合针芥相投啐啄同时从上心印亦惟言汝如是吾亦如是耳何曾有一法可传况亦实无一法可得一言相授受者如是方名法乳若藏忍之邪知邪见魔外师徒以密传口授为乳是乃毒乳何云法乳朕谓魔藏原非全无知识只因离师太早烦恼妄想贡高我慢祇图争胜欲于法门中独出一头不顾已之脚跟全未着地欲装点智过于师伎俩揑定一四法双头等名相拟为超师之作每立一妄语即捃摭文史穿配古德言句以证实之正如永明云以限量心起分齐见局太虗之阔狭定法界之边疆遂令分别之情不越众尘之境向真如境上鼓动心机于寂灭海中奔腾识浪于管中存见向壁罅偷光立能所之知起胜劣之解齐文定旨逐语分宗蟭螟岂健于鹏翼萤照那齐于日曜魔藏父子之语言着作永明数语可为判尽当日魔藏取悦士大夫为之保护使缁徒竞相逐块遂引为种类其徒至今散布人间不少宗门衰坏职此之由朕今不加屏斥魔法何时熄灭着将藏内有所藏忍语录并五宗原五宗救等书尽行毁板僧徒不许私自收藏有违旨隐匿者发觉以不敬律论另将五宗救一书逐条驳正刻入藏内使后世具X正知见者知其魔异不起他疑天童密云悟派下法藏一支所有徒众着直省督抚详细查明尽削去支派永不许复入祖庭果能于他方参学得正知见别嗣他宗方许秉拂谕到之日天下祖庭系法藏子孙开堂者即撤钟板不许说法地方官即择天童下别支承接方丈凡祖庭皆古来名剎且常住本属十方朕但斥除魔外与常住原自无涉与十方参学人更无涉地方官勿误会朕意凡常住内一草一木不得动摇参学之徒不得惊扰奉行不善即以违旨论如伊门下僧徒固守魔说自谓法乳不谬正契别传之旨实得临济之宗不肯心悦诚服梦觉醉醒者着来见朕令其面陈朕自以佛法与之较量如果见过于朕所论尤高朕即收回原旨仍立三峰宗派如伎俩巳穷负固不服以世法哀求者则朕以世法从重治罪莫贻后悔从来邪说之作易惑人心然内道外道是非邪正亦不难辨本乎自性而为修为说即谓之内不本乎自性而妄修妄说即谓之外释宗每辟玄门为外如紫阳真人于所註悟真篇后另註外集不杂玄门一语一一从性地演出禅宗即从上宗门禅师似此晓畅无碍包括于数篇之中者亦为罕见而目之为外可乎如真人者是外之内也如魔藏之徒攘佛法而坏佛法乃内之外也曹溪清派何可容此浊流况此魔说与魔子孙流落人间末学受其无穷之遗毒法眼慧命之所关朕岂忍不辨其是非天下X后世必有蒙朕眉毛拖地之深恩者须知此魔之不可不辨因其为佛界之魔此异之不可不拣因其为同中之异传曰息邪说正人心夫祛邪扶正朕之所不得不然者也粤稽三教之名始于晋魏后世拘泥崇儒之虗名遂有意诋黜二氏朕思老子与孔子同时问礼之意犹龙之褒载在史册非与孔子有异教也佛生西域先孔子数十年倘使释迦孔子接迹同方自必交相敬礼盖五典九经三物六行治天下之大纲小纪固始自二帝三王而集成于我至圣然必解脱诸相而后此心方能达万事万物之性理此则其必然者后世或以日月星比三教谓某为日谓某为月谓某为星朕意不必如此作拘碍之见伹于日月星之本同一光处喻三教之异用而同体可也观紫阳真人之外集自可无疑于仙佛一贯之旨道既一贯愈可以无疑于三教并行不悖之说爰附及于此使天下后世真实究竟性理之人屏去畛域广大识见朕实有厚望焉朕意禅宗莫盛于今日亦莫衰于今日直省剎寺棊布开堂秉拂者不可胜计固莫盛于今日也然天下宗徒不特透得向上一关者罕有其人即能破本参具正知见者亦不多得宗风如此实莫衰于今日也夫达磨西来九年面壁方得二祖慧可传衣以佛祖之慧力接引人天尚俟九年之久始得一人今溥天之下万剎万僧万僧万拂师以盲传弟以盲受人人X提唱宗乘箇箇不了自心岂不使正法眼藏涅槃妙心垂绝如线虽曰岂能必如达磨之传二祖然亦必真参实悟自具正知正见而得正知正见之人而授之岂有盲传盲受毫无着落若以此为振兴佛教续佛慧命与毁佛灭法何殊甚至名利熏心造大妄语动称悟道喝佛骂祖不重戒律彼此相欺卖拂卖衣同于市井将佛祖之慧命作世谛之人情虽窃有佛祖儿孙之名并无人天师范之实如法藏弘忍辈惟以结交士大夫倚托势力为保护法席计士大夫中喜负作家居士之名者受其颟顸互相标榜世尊当日虽以佛法付嘱国王大臣善信护持未有令枉道而从人也况乃不结制不坐香惟务吟诗作文以媚悦士大夫舍本逐末如是居心与在家何异若此则将来佛法扫地矣夫西来的意不落言诠纲宗之设所以拣魔辨异虽更换面目接人何甞有意别立言说离单提向上之正旨横分畛域各立门庭也于今宗徒多将识神生死本傍语言文字边拾人唾余学人饶舌问者答者互相乱统棒者喝者翻成躲跟忽于解路中相逢便作交融之水乳谓是我宗密意若然与外道邪魔何异正所谓一盲引众盲相牵入火坑自负良重何言利生以限量心起分别见向真如境上鼓动业识齐文定旨逐语分宗令后学者虽欲勤心力参奈荆棘布地热毒迷空措足无从依心生业日积月久虽宗徒愈盛而宗旨愈泯矣良可愍叹X特颁明谕晓示丛林目今直省诸剎堂头若有自信无疑巳臻向上如愿来见朕者着来京朕自以佛法接之其深山穷谷之中或有独老烟霞不肯受盲师衣拂自具正知正见之人宜念宗风頺败当出而仰报佛恩果是实蹋三关知见超越朕必褒赐禅师之号令续从上诸祖法乳设若以名利心生徼倖想一至朕前水落石出伊既希冀世荣朕即投诸法网其或本未自信不过依样葫芦既称禅徒只得说法正见魔见两皆不具者闻朕此旨当竭力领众结制坐香勤求本分或摘钟撤板或弃拂舍篦重复加力参学必期了证毋再自欺误人若大诳语成则善因而遭恶果何苦如此其余缁侣未受付嘱者当念佛祖留此法门原为众生生死若不以了生死为念披袈裟何事要了生死须明心地勿守一知半解得少为足勿堕学识依通未证谓证勿但图妄嘱出头误人勿苟合世法求名损已所谓业识茫茫无本可据上则孤负佛祖眉毛拖地之深恩下则孤负自已本来具足之面目长受沈沦永依苦趣诚为可悯岂不惕然是宜真心切念求了求当惟有大悟大彻方免醉生梦死其或未能且坚守佛制严净梵行莫犯贪瞋痴常修戒定慧不可妄为知证贻误后学存此佛种以待机缘若惟以邪知邪见密传口授欺已欺人贪名逐利世谛流布毁戒犯律则俗子之不如岂法门所宜有亟须自省知往修来毋负朕谆切护法训诲X之至意着该部传谕直省督抚晓示天下宗门禅林圆明百问问凡有一身必有一心清净法心百千万亿化心即不问如何是圆满报心问既是头头显露法法全彰为何被森罗万象色空明暗埋却问钟声鼓声同来耳中黑色白色同在目前且道辨别的是不辨别的是问如何是觌体现前的水中真火火中真水问有一丝毫便多一丝毫即不问有一丝毫便少一丝毫事如何问一人卖珠买产一人卖产买珠且道二人阿谁获利问兔角弓龟毛箭发发中红心此人伎俩何如问太阳中却具太阴之体太阴中却具太阳之用将此体用试定夺看问大海内有一通天彻地至宝神物且道是什么问天上有件物地上有件物人上有件物山河万籁上风云星辰上昆虫草木上皆有一物且道是何物问屋棚为何在人脚下卧榻为何在人头上问一人乘马却脚点地一人步行却脚不点地且道是什么人问水结为冰冰解为水且道那箇是真体问且道光含万象是光透万象是试检点看X问松树稍头有一物有体松树根下有一物无体且道是何二物问圆月内有一点太空中有一点大地里有一点巨海心有一点有人会得此四点参学事毕问大则遍满三千即不问如何是小则毫毛莫识问金木毕竟是金木为何水火不是水火土为何又是土不是土试道看问四通八达易七花八裂难七花八裂易四通八达难若检别得出许汝内外一如问老鼠钻入米囤里且道是鼠吃米米吃鼠问一人山顶立一人山脚坐二人相顾且道谁上谁下问如何是东行却西走如何是北走却南行问世尊说大藏经训导众生之恩初祖九年面壁开示诸人之德且道孰为深厚问将四海投于一滴水五岳移入一撮土则不问将虗空收归何处问天无上有上泉无下有下空无际有际海无边有边且道箇什么是无的问以三千为已任为何又道寸丝不挂体问平伸两空掌一手有物一手无物且道却是为何问毡蓆乃万毛千苇共相无明之所成且道羣毛众苇无明在什么处问一部华严经内有一字与当人最切且道是那一字问历历三千界为何又道湛湛绝点尘X问一间屋栋梁椽柱砖瓦土石基址且道以何为体以何为用问以刀割水且道是断不断大好譬一事试举看问春夏秋冬四序以何为正令问一圆青铜镜一方玻瓈镜且道二镜那一镜有痕迹那一镜无痕迹问空中书字是水面签押是泥上搭印是问目下在土地上有百千万亿鱼鼈虾蠏浮沈游泳诸人还见也否问雪峰三箇木球如何得合一球去俱胝一指如何得成三指去试作用看问万有诸法皆是镜中花水中月且道镜在彼镜在此问五音六律合声五蕴六根合性且道似同似别问有因无为果无因有为果除此有无以何为因以何为果问人人脚跟下有对金刚钉为何各各步步不能插地问天上羣星皆拱北辰世间万有却朝何宗问一人饰粉涂脂一人灰头土面一人浣濯灰土亦不涂饰脂粉且道三人孰优孰劣问一人多梦梦里作得主一人无梦梦里作不得主且道二人孰优孰劣问一般果子桃为何甜李为何苦X问一人道山中有水一人道水中有山二人内一人得体一人得用试辨别看问万有诸色皆各分五色万有声音皆各合五音且道何因有此差别问如何是仰观却下视如何是下视却仰观问泥金刚胡须俨然且道四肢有寒毛耶无寒毛耶问相识熟人对面如何得不识去不识生人对面如何得相识去问古人言杀人刀活人剑今射一箭杀一物活一物且道活者何物杀者何物问器世界内瓜多子情世界内鱼多子且道空世界内阿谁多子问城东老母怕见佛一人怕见太阳相同太阳在东此人避于西太阳向西亦然且道此人住居何所姓甚名谁问一枝笔具清净法身圆满报身百千化身且道还有欠缺处也无问地上有一羣星天上有一撮尘试拈出看问桃红复含宿雨柳绿更带朝烟两句有一句亲一句疏试检点看问如何是将大千撮来如粟米大问佛说三藏十二部如语实语真语者为何又道不曾说着一字问大海汪洋滔天波浪为何不见一滴水X问山顶有一松树水底有一松树二树同根且道那里是同根处问五九合十四数五九成四十五数且道那句是体那句是用问拂子丝丝向下垂为甚珊瑚枝枝撑着月问投何色于水水便变成何色且道水性合色色性合水问昼明属日夜黑何因试道看问会丝为绳以那一丝为体聚毫为笔以那一毫为用试分析看问山是山水是水为甚鹿不是鹿鱼不是鱼问有一人好静而不净有一人好净而不静且道二人有优劣也不问且道镜中花水中月较天中月槛边花孰真孰幻问古剎三门且道那一门是正路问山上有一人却在山下山下有一人却在山上且道二人相去多少问千万字中皆容一字一字之中却容何字问日月日日东升西落风云为何时刻不定试比量看问如何是峻岭不高如何是陂泽不下问月光穿帘入灯光透帘出二光相合去还道有分别也无问金刚经内有第一义字包括全经之旨且道是那X一字问引镜照形孰为真我空谷应声孰是我声问上而最上者何物下而最下者何物外而又外者何物内而又内者何物问百炉焚百种香且道以那一味为主问云无心以出岫谁知无心鸟倦飞而知还谁知有意问大地沙门一只眼为何千手千眼观世音问日下如何得逃影去问二人执线两头东扯西拉且道谁是得者问香灯一般是火为何一有光一无光问海濵有一老姆家有一瓮有时一瓮中尽是海水有时将瓮水成大海去且道具何神通问有一条线从三十三天直穿到十八层地狱试拈出这一条线看问有一人修行而不修行有一人不修行而修行且道孰是孰非问玉琳国师不安有僧问候师云我本无病有甚好不好且道此意如何问星月普印一潭且道以那箇为主问凡人有六金刚圈若能跳得出许汝出三界问三千大千可是百千万亿化身否答云是问目前丛丛芦苇可是百千万亿化身否答云不是问云何X得话成两橛笑答云人情惯务远而略近问人身内有一物具一体五用身外有一物具五体一用且道是什么物问水火之中皆具杀人刀活人剑且道锋刃在什么处利害在什么处问情世界器世界万有之中有一物是我自已试定当看问如何是上而又上之人如何是下而又下之人且道二人是同是别问水因何解渴而不能解饥饭因何解饥而不能解渴答云勤劳思歇闲极思动寒则思暖热则思凉问万有诸法皆归一空且道空归何处问缾盘钗钏总是一金且道分也不分也问心手水墨笔纸且指出是谁成字问三千大千色空明暗万有诸法总是一箇字且道是何字问不论圣凡贤愚蝡动含灵各各身中有一物最高且道是何物X御选语录X卍XXX御制序达摩未到梁土以前北则什公弟子讲译经文南则莲社诸贤精修净土迨后直指心传辉暎震旦宗门每以教典为寻文解义净土为着相菩提置而勿论不知不觉话成两橛朕于肇法师语录序巳详言宗教之合一矣至于净土之旨又岂有二这箇如摩尼珠面面皆圆如宝丝网重重交暎如大圆镜万有虗空不得而出如大火聚万有虗空不得而入诚乃不无不有无欠无余果能了悟则终日喫饭不曾嚼着一粒米终日着衣不曾挂着一条丝然则终日念佛岂有为念佛所罣碍哉如犹不能了悟则色空明暗受想行识尽是一场大梦又何必但许人恶梦而不许人善梦也曹溪十一传而至永明寿禅师始以净土提持后学而长芦北磵诸人亦作净土章句及明莲池大师专以此为家法倡导于浙之云栖其所着云栖法彚一书于本分虽非彻底圆通之论然而巳皆正知正见之说朕欲表是净土一门使学人宴坐水月道场不致歧而视之误谤般若故择其言之融合贯通者刊为外集以示后世如学人宗旨不明即将南无阿弥陀佛一句作无义味语一念万年与之抵对自然摸着鼻孔如其巳得正悟则丈六金身是X一茎草三千世界是一微尘延一剎那顷于万亿年扩一毫毛端为四大部宝池金地充塞现前翠竹黄花无非正受于此净土正可随喜花开见佛岂不是直指心传也耶是为序雍正十一年癸丑八月望日御选云栖莲池示宏大师语录净土问答问念佛之心无杂无间即精进度何故乃云不退堕耶答将谓精进乃能不退堕非精进即是不退堕耶辩此有二一者亦可即是不退何以故虽常言精不杂进不退然此二字总之成就进义古云精进度懈怠是也进与退对故精进即不退二者此重念佛普摄诸度不重训诂精进二字况既云精进乃能不退今念佛之人永不退堕则念佛即成精进不必更求精进矣如所问乃是精进念佛非念佛即精进问世人闻念佛念心心净土净之语因胶执内心拂拭令净偏空自喜拨无西方及语心土一如则曰我心非石怀土奚为蚓实含泥黄壤岂侔金界鳌诚戴岳持地何若抟空盖亦喻似丹台象比莲蕚四十脉络以当宝网交罗一灵内朗以况弥陀安住近肺约西通舌为池法譬而巳无论实境则有引风水之凶吉致子孙之兴衰例依正之互融X示机感之靡忒此犹未委正因未穷十妙更求明诲倾此恶见答心净土净语则诚然但语有二义一者约理谓心即是土净心之外无净土也二者约事谓心为土因其心净者其土净也若执理而废事世谓清闲即是仙果清闲之外无真仙乎至如揽身分而言净土此则邪见尤甚苦报弥深盖吾佛唯明一心而谬人恒执四大是故认肉络为宝罗指妄想为真佛肺属西而便名金地舌生津而遂号华池鄙伪千途莫可枚举岂知革囊不净幻质非真徒费辛勤终成败坏而复迷醉无知窃附于心净土净之说不但愚夫愚妇惑之士大夫亦有受其害者良可叹也问或谓佛逼众生抛离骨肉弃舍形骸近别家乡远投外国魂爽幽幽入此梦境梦中获宝色色非真闻之惨然有何极乐又云在生亦是梦境既全是梦益复可悲将谓菩萨先醒却行如梦六波罗密则实报庄严更成恍忽矣我其归常寂光乎寂光无色莽渺安依不如寓世梦间一任献吉憎恶答虗浮界内是梦非真常寂光中是真非梦世人以梦为真以真为梦颠倒如斯良可悲矣岂知骨肉之即讐冤形骸之为桎梏得生净土是则脱沈疴而再获天年释狴犴而荣归故里名之极乐讵不然乎若夫菩萨行门虽云如梦譬之大喜将临夜现吉祥之境岂比重昏失晓魂招凶恶之征盖菩萨在梦而将X甦凡夫由梦而入梦至于寂光则朗然大寐之得醒矣问世之求往生者非即欲往生者也就使正礼念时佛现其前引之西往必辞以化缘未周婚嫁未毕幸少须臾无死耳复有一人异于前人力修三昧无间六时虑后倦勤失此机会便乃投身自毙纵火自焚既匪舍报安详如入禅定佛怜其愚亦肯手相接否答智人之修净土也在生则自净其心报满则任缘而往不欲生而恋着世缘者慢也急欲生而自残躯命者愚也如是之流轻则摄入魔羣重则沈于恶趣日光普照不及覆盆佛虽大慈莫之能救问王臣往生是不舍国事者也居士往生是不舍家事者也夫居士一心念佛或无他碍若王臣之劳于王事当不若家事之可推诿者杨无为诸君亦何尝被鳏官之剌而竟致化佛之迎岂军旅政刑一切不妨往生乎抑彼念念与实相不背乎答达心之士万机万变而国政非繁执境之流一夫一妇而家缘尚累譬之明镜照物终日照而无劳空谷传声多众传而不困如是则大君不异世尊百辟何非海众都俞吁咈而妙法交宣庆赏刑威而真慈平等王事佛事打成一片何净土之难生耶问今之迷者犹背烛而坐回首无不见烛者彼一念缘佛便应见佛如必念之熟而后见将回首见X烛者亦必瞪目熟视久而后见哉向令佛设善权念佛时随念见佛停心绝念及与杂念时便尔懵然斯人人念佛矣安有阐提耶答太阳日日当天而戴盆不觉明镜时时对面而瞽目无知念佛之人念念与弥陀相接而自昧自迷何以异于是良以心水不清佛月不现众生自咎于佛何尤且明烛在背回首几人指点徒劳坚然强项乃责佛之难见亦独何欤问黄帝内经明大惑之病谓目中无端忽有所见是也今学人于本无中忽有所见与见鬼何别又云将死之时乃得接引所谓时衰鬼弄人舍身而随之不亦大惑欤答无故而忽见安得非邪昔观而今成安得非正盖因果之常理也净业学人应须平日考因果之根原辨邪正之微细至于临终所见魔佛显然谁足为惑如观立佛而现坐佛者魔也正报依报不与经文符合者魔也以空观空而隐者魔也苟为不然则净心成就净境现前接引往生训垂金口安得与无故忽见比耶问或云西乃天倾物老之方人死念绝乃得生彼又云天倾之处地为有余有余则能广容往生之众又云庚辛属金金不变坏以示不退转之义又云万物以西而成百果皆实于秋行人东方行因西方证果窃为往生乃是生机何不入东方生物X之府而反入肃杀之地若标第一义谛何不直于中央摄人耶无乃但论一时当机所谓西者无所取义欤答如来一语多义攸含伹邪正殊途理应拣择若云念绝则谁生念若云地容则地容有限金性不变秋位司成二义为近据实而论亦不尽然盖虗空无尽世界何穷今此极乐之邦东观则西西观则东南北二方亦复类是释迦劝往故说西方别佛赞生必标他向那得执西立义胶固不融不然童子遍参何复南为正位药师示现乃令东亦净方但归心一处专念斯成已耳问兜率弥勒宫也昔人往往发愿求生具有仪法至唐道昂专修西方而临终兜率来迎夫兜率可不愿而致西方似亦可不愿而致矣又或誓取铜轮反得铁轮誓取金台反得银台则誓取西方净土反得东方净土亦未可知答十善戒定生天之正因发愿回向净土之正因故生天者容有不资于愿而生净土者无愿则不成盖净土非无善力而愿乃居先生天亦假慕求而善为之主世有初修天业后一意西方是以殁现玉京俄隐迹而重彰佛国正专求之所感岂漫修而可成至如铜铁未符金银稍隔则是求上仅得其中然而终竟必如其愿志西方而功未就要于人天善道受生耳若能纯一用心坚诚发愿西则必西何东生之足X虑问忏中所礼佛乃尽三世而所念佛独一弥陀固谓三世诸佛无称名之愿耳然弥陀亦有多名具在经中随取一名持之得否据小弥陀经翻为无量寿无量光而观经独称无量寿者岂能观之智所观之光即为光耶六方佛中其西亦有无量寿者即是此佛自赞否耶答如来名号诚曰多端但取偏熟众生耳根于中实无差别惟彼弥陀之号普遍十方故令称念之人皆归一致且无量寿是唐言阿弥陀乃梵语而寿量现等虗空光明自徧宇宙举体该用但云无量寿足矣若夫十方诸佛覈之历有同名释迦尊称多之至于无算极乐教主何独不然非佛自赞亦无疑矣今时有人执念释迦而不念弥陀者自以为是拗众称高噫释迦使汝师弥陀而汝不从教譬之子违父命而不就明师虽日唿其父安得不云忤逆问极乐之乐从情识生三禅而上巳不耽乐九品之内顾复求乐何也若云寂灭为乐之乐岂必缘衣食自然无有众苦而得名乎若云净土唯心心体常乐何为又言观佛心者大慈悲是答极乐虽接凡情其实有二一者对苦说乐无有众苦故名极乐二者称性说乐无苦无乐故名极乐此之真乐岂情识之拟耶又声闻以寂灭为乐大圣以慈悲为乐则大慈悲心非即常乐乎而世人以戚戚X言悲抑末矣问一人作佛事诸佛应尽知十方佛来迎是人何所向诸佛本同迹同种种皆同念佛者合是十方诸佛同来接引此独一方三圣往迎必其念时所见偏浅答诸佛虽能徧知而赴机不乱一佛既勤专念而感应自符修净土者就使诸佛齐彰亦必有主有伴弥陀独显化佛云从因果法尔如然非是偏浅所致问涅槃云释迦亦有净土本我导师在彼末法最后诚言可无信受便尔六时但念迦文生难胜国岂不当机耶释迦极赞弥陀合如其愿既生彼已遣我承事弥陀亦复何碍答诸佛谁无净土弥陀亦有秽邦良繇土土交资佛佛互赞如世易子而教犹花接干而生妙用微权不可思议恶知难胜非即清泰之乡安辨瞿昙得无法藏之后但遵现教毋用他求问有云大彻大悟人不妨更见弥陀既巳不历诸位立地成佛矣以佛见佛犹以知知知此一见为是参为是证意者权示榜样又或理既顿超身犹凡下往获妙用乃可度生耳答凡夫心始得悟见处与佛相齐菩萨行实无边功能去佛犹远不妨再依古佛重受新闻且证且参何穷何尽昔人谓离师太早不能尽其妙况离佛乎若执三祇薰鍊是藏教小乘而弱羽狂飞失利多矣可X不慎诸问即净即秽即秽即净西方此土不踰分寸生而即无生去则实不去今弹指一念顷屈伸臂此巳约时便似举足移步虽云极速犹是两途答执谢惑销纵使路阻千山而融通不二情关识锁就令速超弹指而判隔弥深今学人唯图句语尖新喜谈即秽即净不知头没九渊之下谓天壤无殊身沈鲍厕之中谓薰莸不别良可哀夫问执途之人而问之皆曰念佛乃口称非心念诘之则曰心口相应夫心口相应斯成声因心而动斯为念安得以声为念乎或谓万法唯心何声之非心耶然则钟鼓琴瑟之鸣亦是念乎几矫乱矣答钟鼓虽含洪韵非叩不鸣琴瑟虽具妙音无指不发钟鼓琴瑟譬唇舌之外张若击若弹似心念之内动如其绝念从何发声是以寐语喃喃亦由梦想岂得佛声浩浩不自心源但世人任运称唿不专不切初则借念成声顷则随声乱念名曰相应实不相应耳天如有言口与心声声相应心与佛步步不离如是念佛其庶几乎问善财之参德云始知念佛法门及南过百城五十四参而见阿弥陀佛则三昧成矣他日文殊现身竹林但令人念阿弥陀佛夫以善则位殝十信文殊何不径指弥陀而顾使周历百城彼学人未南询而辄议西归者太早计乎X答始参而教念佛则从源以及流周历而见弥陀则由末而归本所谓无不从此法界流无不还归此法界是故南询而西返岂曰迟还往生而徧游何云早计医王发药标本随宜操纵微机凡情靡测问总摄六根而念佛此势至语也念既从心则凡发愿回向礼忏者一念蔽之矣世无心外之愿与心外之回向礼忏也夫一心念佛而是佛所发之菩提即愿也专向是佛即回向也南无即礼也一念消生死之罪即忏也余可例知矣念佛有何不足而纷纷使心乱哉答一心清净是为理观内明五体翘勤乃曰事忏外助直观本心非不径要而末法众生慧薄垢重须假理观事忏内外交攻庶得定就慧成死生速脱但今人惟存事忏理观全荒何况外饰虗文中无实悔反令清信男女纷纷乱心背普贤之愿王乖慈云之本制嗟乎伤哉弊也久矣问观经言观佛心者大慈悲是世人若能放生戒杀仁民爱物以至九类众生皆灭度之而不作灭度想遂与法藏之心契矣且又不违释迦观心之训柰何取观身与称名之麤迹而反以佛心为助缘耶答念佛有二一者念佛心性二者念佛身名念心性者见真佛也不妨觐光明相好之佛于西方念身名者见应佛也亦能覩自性天真之佛于象外本迹双X举理事同原心性良非助缘身名岂云麤迹今五部六册之徒借口无为拨空因果障人礼像嗤彼称名古德有言人人丹霞方可噼佛箇箇百丈始可道无其或未然入地狱如箭射问空花巾兔之类世所谓幻妄也一切依正之报世所谓实事也佛言实事俱是幻妄则空花巾兔又当何名借令彼之实事果为幻妄其形状了了虗伪一空花巾兔可矣安俟推破始知幻妄是故有幻者有如幻者有妄者有如妄者彼同居净土幻妄耶如幻妄耶全妄是真全幻是中同居秽土即同居净土同居净土即上三土耶答空花巾兔全体虗无肉兔树花从来幻妄本不推而自破但在迷而未知故正幻与如幻无殊实妄与似妄何别同居净土即幻即如即真即中统而论之即秽即净即一即三毕竟空寂有何阶限然虽如是情见未破欣厌犹存应须消除幻妄证入真常捐弃秽邦求生净国若夫舍垢取净是生死业何净土之有问人畏生死事大无常迅速乃始勐欲求脱不敢暂息也一闻横出三界之旨捷路修行之说念佛消罪之文十声往生之愿便谓有佛可凭无业足惧以致悠悠竟不得力而入阎老手者多矣则莲宗误之也彼宗教二门参究甚难又不许疾见功效生死二字常系于心安得有此X答凡人修道有闻难则止闻易则行者有闻难则勤闻易则惰者古圣施教各顺时宜善用心者存乎其人而巳念佛一途直超三界大悲之极故启斯门若夫怠荒成弊众生自误非佛误众生也我欲仁而仁斯至仁在目前狂克念而圣斯成圣非遥远是亦以易误人乎若夫一言顿悟立地成佛宗门言易抑又甚矣安得亦谓之误问丰干弥陀化身也寒山拾得文殊普贤也弥陀之现不领观音势至而挟文殊普贤以游至所属词又多宗门语将无以念佛观佛为局而转如来禅成祖师禅乎抑常寂光土之人匪是莫由接乎答观音势至固称日侍导师文殊普贤何曾暂离安养故释迦乃娑婆化主会有观音黄蘖非儒教宗师席延斐相融通摄化宁有定乎至谓语涉宗门似乎更翻净业殊不知九莲华蕊枝枝开迦叶之颜七宝栏楯步步入善财之阁八稜毫相稜稜观中道真诠六字名称字字示西来密意何待转小为大变局为通然后接彼上根演斯玄化故知念佛一路即是入理妙门圆喫五宗弘该诸教精微莫测广大无穷钝根者得之而疾免苦轮利智者逢之而直超彼岸似麤而细若易而难普愿深思慎勿忽也答曹鲁川久不奉面命歉歉乃时时获翻刻教迪我孔多慰谢慰谢南企法云殊切瞻依适敝郡断凡悟上人X祇趋坛下为求法故附此候安不佞缪迂近守东鲁远宗西竺乃于儒释之书为蠧鱼者四十年于兹矣亦尝奉教于诸达者有所蓄积冀正之于大善知识兹因断凡之来布之也夫释尊有三藏十二部教所谓于广大海张众多网又所谓大囷小囷也者祇宜谈大以该小讵可举一而废多比吾党中有倡为历劫成圣必渐无顿之说者夫渐亦圣说未尝不是而以渐废顿左矣尊者内祕顿圆而外显净土法门诸佛有然无足疑者岂近来听众不无如法华所说初闻佛法遇便信受思惟取证者直欲以弥陀一圣而尽废十五王子以净土一经而尽废三藏十二部则不侫之所不愿闻者也时虽末法而斯人之机岂无巧钝有如释尊为迦叶为憍陈如其说如此为善财为龙女其说如彼二十五圣各证圆通文殊所称又如彼正所谓昨日定今日不定又所谓说我是空且不是空说我是有且不是有此所以为善无常主活泼泼地如水上按葫芦然非死煞法也倘钉桩守窟焉利人天所愿尊者为大众衍净教遇利根指上乘圆融通达不滞方隅俾鹏鷃并适不亦尽美尽善乎哉又佛华严乃无上一乘圆教如来称性之极谈非教非宗而即宗即教不空不有而无垢无净是在法华犹较一筹若余乘似难与之絜长比短也者尊者乃与弥陀经并称巳似未妥因此遂有着X论腾之驾净土于华严之上者朱紫递淆之谓何鹿马互指又何说也此而无人言之天下后世必有秦无人焉之嗤亦愿尊者为净土根人说净土为华严根人说华严毋相诮亦毋相滥乃为流通佛乘乃为五教并陈三根尽摄奈之何必刻舟而求剑且弹雀而走鹞也若夫华严一经有信解行证四法善说此法者宜莫如方山今其言具在可覆也爰有清凉人号为华严菩萨而实不会华严义旨草草将全经裂为四分以隷四法舍那妙义委之草莽矣亦愿尊者辨黑白分泾渭扬杲日于义天嗟嗟今之时缁素中高流日就彫谢不佞之所仰重于尊者如泰嵩然故不以赞而以规知尊者无我而不佞亦非为我故谆谆言之惟尊者亮之久闻居士精意华严极怀敬仰兹接手教殷勤直欲尽法界众生而纳之一乘性海是普贤大愿也然不肖虽崇尚净土而实则崇尚华严不异于居士夫华严具无量门求生净土华严无量门中之一门耳就时之机盖由此一门而入华严非举此一门而废华严也又来谕谓不肖以弥陀与华严并称因此遂有着论驾净土于华严之上者此论谁作乎华严如天子谁有驾诸侯王大臣百官于天子之上者乎然不肖亦未甞并称也疏钞中特谓华严圆极弥陀经得圆少分是华严之眷属流类非并也古称华严之与X余经喻如杲日丽天夺众景之耀须弥横海落羣峰之高夫焉有并之者此不待论也又来谕谓宜随机演教为宜净土人说净土宜华严人说华严此意甚妙然中有二义一者千机并育乃如来出世事非不肖所能故曹溪专直指之禅岂其不通余教远公擅东林之社亦非止接钝根至于云门法眼曹洞沩仰临济虽五宗同出一源而亦授受稍别门庭施设理自应尔无足怪者况不肖凡品乎若其妄效古人昨日定今日不定而漫无师承变乱不一名曰利人实误人矣何以故我为法王于法自在平民自号国王不可不慎也二者说华严则该净土说净土亦通华严是以说华严者自说华严说净土者自说净土固并行而不相悖今人但知华严广于极乐而不知弥陀即是遮那也又来谕清凉不会华严义旨而裂全经为四分以属四法夫信解行证虽贯彻全经而经文从始至终亦有自然之次第非清凉强为割截也其贯彻也所谓圆融其次第也所谓行布即行布而圆融四分何害使无行布圆融何物必去行布而圆融则不圆融矣且信住行向地以至等妙佛亦自裂全经为五十二段乎何不将五十二段一句说尽而为此多卷之文乎因该果海果彻因源因果未甞不同时而亦未甞不因自因果自果也何必定执八十卷经束作一块都卢是箇无孔铁锤而后谓之圆融乎定执一块不许分开即死煞法即钉桩即守窟安X在其为活泼泼也方山之论自是千古雄谈而论有论体疏有疏体统明大义则方山专美于前极深探赜穷微尽玄则方山得清凉而始为大备岂独方山即杜顺而至贤首诸祖亦复得清凉而大备岂独华严诸祖即三藏十二部百家论疏亦复得清凉而大备温陵解华严以方山为主清凉为助巳为失宜而居士顾訾之此不肖之所未解也又龙树于龙宫而出华严而愿生极乐普贤为华严长子而愿生极乐文殊与普贤同佐遮那号华严三圣而愿生极乐咸有明据皎如日星居士将提唱华严以风四方而与文殊普贤龙树违背此又不肖之所未解也况方山列十种净土极乐虽曰是权而华严权实融通理事无碍事事无碍故淫房杀地无非清净道场而况七宝庄严之极乐乎婆须无厌皆是古佛作用而况万德具足之弥陀乎居士游戏于华严无碍门中而碍净土此又不肖之所未解也不肖与居士同为华藏莫逆良友而居士不察区区之心复欲拉居士为莲胎骨肉弟兄而望居士之不我外也居士爱我不赞而规今妄有所规亦犹居士之爱我也病笔略申梗槩殊未尽意惟鉴之谅之敝郡断凡上人索书上谒附致悃素顾承来翰规切究竟殷殷亟也荷荷谢谢来翰云华严具无量门求生净土华严无量门中之一门就时之机由此一门而入华严非举一门而废华严又谓华严X圆极无可驾于其上者并为确论第华严是法身佛说一乘妙义迥异诸经而人多与释迦经一目之故疏此经者贤首爰肇其端方山深契其旨在清凉则择焉而弗精在温陵则语焉而未详至有譔为纶贯者抑末矣温陵云方山为正清凉为助此见最卓而尊者以为失宜似未知温陵亦未知方山者诸不了义经论及别行普贤行愿品与起信等论皆称说净土此岂无因然华严经中未甞及之即方山所第十净土更晰也法华鳞差十六王子内有弥陀未甞定为一尊其赞持经功德旁授安乐实说女人因果首楞严二十五圣证圆通文殊无所轩轾但云方便有多门又云顺逆皆方便然继以迟速不同伦则于无轩轾中又未甞无所指归也者故要极于普门而不推诩夫势至更加贬剥曰无常曰生灭若夫释尊祇说大小弥陀不啻足矣胡为乎纷纷然三藏十二部为乎贤首清凉诸师亟标小始终顿圆五教佥以为允而未尝品及净土心宗家流尤所荡扫大鉴之言且未及诠更拈一二如志公曰智者知心是佛愚人乐往西方如齐已禅师曰惟有径路修行依旧打之遶伹念阿弥陀佛念得不济事又曰你诸人日夕在径路中往来因甚么当面蹉过阿弥陀佛又曰其或准前舍父逃去流落他乡东撞西磕苦哉阿弥陀佛此之三言或以为苛然岂无谓而彼言之X亦必有道矣古德云一切众生自已迷悟不同迷心外见修行觅佛未悟自性即是小乘又有云直下顿了此心本来是佛无一法可得此是无上道此是真如佛学道人祇怕一念有与道隔矣又有云目前无法意在目前他不是目前法若向佛祖边学此人未具眼在何不向生死中定当何处更拟佛拟祖替汝生死有智人笑汝在所以达者亟道祇劫辛苦修行不如一念得无生法忍又道一念缘起无生超出三乘权学况毋论三乘一乘要之无我我所今之往生净土也者我为能生土为所生自他历然生灭宛然欣厌纷然所未及悉顾从来谈莲乘者必曰华开见佛悟无生盖必待往生而见弥陀始从观音若势至抑或弥陀诲以无生此时方悟岂其上品绝少中下滋多滞在祇劫似为迂迟矧欲修净土亦须先修有无等四四十六观门试问所观者是何轨则能观者还有几人所以念佛者如牛毛往生者如麟角何似反而求之自有余佛在也彼寒山之勖丰干谓往五台礼文殊不是我同流此在通达佛道者出辞吐气自别且也一切佛道以金刚般若为入门以佛华严为究竟金刚则曰实无少法可得而佛华严所称佛地二愚一则曰微细所知愚一则曰极微细所知愚所以阿难自道不历僧祇获法身识者犹且呵之故或曰佛疮或曰佛魔文殊瞥起佛见未免X贬向二铁围嗟嗟见河能飘香象智主不受功德道人心无住处踪迹不可寻故不历权乘独秉一乘此则不佞之所为惓惓者也彼诸佛诸祖为一分执着我识下劣众生以及小乘弟子惟依一意识计以现在色心等为染净依者悯其四大既离一灵无归如失水鱼踯躅就毙故不得不将错净土而安置之此亦化城之类也传有之若能悟法性身法性土要归于无物是真佛土若华严性海所现全身如人身中有八万四千毛孔东药师西弥陀各各在一毛孔中说法度生人若涣毛孔彻全身未甞不可倘抛撮全身入一毛孔不但海沤倒置而蝇投窗纸其谓之何昨不佞手疏所云为宜净土人说净土为宜华严人说华严自谓不悖诸佛法门亦是为尊者赤心片片尊者乃欲𢹂我莲胎则昔人所云若捉物入迷津与夫弃金担草之谓矣更稽之古人有云若欲究竟此事须向高高山顶立深深海底行若闺阁中软煖物舍不得有甚么用处又有云诸经所称无瞋恨行此之瞋恨非凡情可比恨者恨一切众生皆有如来智慧福相而不自觉瞋者瞋吾度脱之未至也以故自觉觉他有世间智有出世间智有世出世间上上智举以语人得无违拒庶几能利益于人遡昔三教圣人出兴于世无不为一大事且观时节因缘偏者补之弊者救之微者显之要以心性开示于X人巳耳以今天下拘儒株守传註旷士溺意虗玄余之手木槵而口弥陀者自通道大都迨穷村僻巷居相望而肩相摩也尊者又从而和之非所谓顺世情之教波随而风偃者乎是在不佞不能无疑而来翰乃称虽崇净土实尚华严又云由此净土一门而入华严此如古德所云但为弘实而众生不信须为实施权以浅助深又云用与适时口虽说权内不违实但使含生得权实诸益也者则不佞诚契之祇领之且羡且慰矣乃会下听众自杭过苏者时时有之罔弗津津九品间与之言稍涉上乘则骇心瞠目或更笑之此其过在弟子耶在师耶大丈夫气宇沖天而度生为急若出世矣开堂矣敷座矣不具大人作略祇作闾巷老斋公斋婆举止忽被伶俐人问着或明眼人拶着拟向北斗里潜身耶抑铁围山里潜身耶不见道若是大鹏金翅鸟奋迅百千由旬蹑影神驹驰骤四方八极断不取次啗啄亦不随便埋身且总不依倚佛法大事非同小可愿尊者重厝意焉来翰又云弥陀不异遮那是也第化境化仪各各差殊盖诸佛教义通宗因缘既堕因缘岂无大小定有深浅故谓诸佛为异则千佛一佛不可谓异谓诸佛为同则徧照能仁二尊亦自不同古人以为一切诸法同异重重不可一向全同不可一向全异不可以全同作全异不可以全异作全同迷此同异二X门则智不自在如云拟向白雪芦花处觅则以温州橘皮作火得乎首山念有云夫为宗师须具择法眼始得所以古来有拈古颂古又有别古憋古如云至道无难惟嫌拣择又云至道最难须要拣择所以华严第八地曰寂灭真境现前矣犹云应起无量差别智又云观察分别诸法门此非作而致其情也我之鑑觉自性本自圆明如大宝镜胡汉不分而分如如意珠青黄不异而异若是于诸法中不生二解人何甞离却拣择别求明白者些道理便是拣择不拣择所谓善巧分别清净智非耶方山为论清凉为疏皆综佛乘共阐圆宗虽论有论体疏有疏体然惟其义不惟其文文或殊而义则一耳如以其义则见地迥别清凉演说诸经真善知识惟于华严其句训而字释岂无补于舍那其挈领而引维实弗逮夫枣柏清凉枣柏之区别弗明则卢舍那经之旨要终晦所谓信解行证四法裂全经而瓜豆之此其大者自余更多不佞谓之择焉弗精非无以也倘以为未然请更质之于枣柏大士辱惠书累累及二千言玄词妙辨汪濊层叠诚羡之仰之然窃以为爱我深而辞太费也果欲扬禅宗抑净土不消多语曷不曰三世诸佛被我一口吞尽既一佛不立何人更是弥陀又曷不曰若人识得心大地无寸土既寸土皆无何方更有极乐国只此二语X来谕二千言摄无不尽矣兹拟一一酬对则恐犯鬬争不对则大道所关终不可默敢略陈之来谕谓清凉择焉而未精愚意不知清凉择华严未精耶抑亦居士择清凉未精耶又来谕谓不了义经乃谈说净土而以行愿品起信论当之起信且止行愿以一品而摄八十卷之全经自古及今谁敢议其不了义者居士独尚华严而非行愿行愿不了义则华严亦不了义矣又来谕谓法华记往生净土为女人因果则龙女成佛亦只是女人因果耶谓弥陀乃十六王子之一则毗卢遮那亦止是二十重华藏之第十三耶居士独尊毗卢奈何毗卢与弥陀等也又来谕谓楞严取观音遗势至复贬为无常生灭则憍陈如悟客尘二字可谓达无常契不生灭矣何不入圆通之选诚曰观音登科势至下第岂不闻龙门点额之喻为齐东野人之语耶又来谕谓齐已禅师将古人念佛偈逐句着语其曰惟有径路修行则着云依旧打之遶其曰但念阿弥陀佛则着云念得不济事居士达禅宗何不知此是宗师家直下为人解粘去缚乃作实法会而死在句下耶果尔古人有言踏毗卢顶上行则不但弥陀不济事毗卢亦不济事耶此等语言语录传纪中百千万亿老朽四十年前亦曾用以快其唇吻雄其笔札后知惭愧不敢复然至于今犹赧赧也又齐已谓求西方者舍父逃逝流落他乡东撞西磕苦哉阿弥陀佛往应之曰即今却是如子忆母X还归本乡舍东得西乐哉阿弥陀佛且道此语与齐已所说相去多少又来谕谓多劫修行不如一念得无生法忍居士巳得无生法忍否如得则不应以我为能生以土为所生何则即心是土谁为能生即土是心谁为所生不见能生所生而往生故终日生而未尝生也乃所以为真无生也必不许生而后谓之无生是断灭空也非无生之旨也又来谕谓必待华开见佛方悟无生则为迂迟居士达禅宗岂不知从迷得悟如睡梦觉如莲华开念佛人有现生见性者是华开顷刻也有生后见性者是华开久远也机有利钝功有勤怠故华开有迟速安得槩以为迂迟耶又来谕谓遮那与弥陀不同而喻华藏以全身喻西方以毛孔生西方者如撮全身入毛孔为海沤倒置夫大小之喻则然矣第居士通华严宗奈何止许小入大不许大入小且大小相入特华严十玄门之一玄耳举华藏不可说不可说无尽世界而入极乐国一莲华中尚不盈华之一叶叶之一芥子地则何伤乎全身之入毛孔也又来谕谓荒山僧但问以上乘便骇心瞠目居士向谓宜华严者语以华严宜净土者语以净土今此钝根辈正宜净土何为不与应病之药而强聒之耶又来谕谓老朽既出世开堂不具大人作略而作闾巷老斋公斋婆举止设被伶俐人问着明眼人拶着向北斗里潜身耶铁围里潜身耶老朽曾不敢当出世之名自应无有大人之略姑置X弗论而以修净土者鄙之斋公斋婆则古人所谓非鄙愚夫愚妇是鄙文殊普贤马鸣龙树也岂独文殊普贤马鸣龙树凡远祖善导天台永明清凉圭峰圆照真歇黄龙慈受中峰天如等诸菩萨诸善知识悉斋公斋婆耶刘遗民白少傅柳柳州文潞公苏长公杨无为陈莹中等诸大君子悉斋公斋婆耶就令斋公斋婆但念佛往生者即得不退转地亦安可鄙耶且斋公斋婆庸呆下劣而谨守规模者是也愚也若夫聪明才辨妄谈般若喫得肉巳饱来寻僧说禅者魔也愚贵安愚吾诚自揣矣宁为老斋公老斋婆无为老魔民老魔女也至于所称伶俐人明眼人者来问着拶着则彼斋公斋婆不须高登北斗远觅铁围只就伶俐汉咽喉处安单明眼者瞳人上敷座何以故且教伊暂闭口头三昧回光返照故抑居士尚华严而力诋净土老朽业净土而极赞华严居士静中试一思之是果何为而然乎又来谕谓劝已求生净土喻如弃金担麻是颠倒行事大相屈辱也但此喻尚未亲切今代作一喻如农人投剌于大富长者之门延之入彼田舍闻者皆笑之农人不知进退更扫径谋重请焉笑之者曰主人向者不汝责幸矣欲为冯妇乎农人曰吾见诸富室有为富而不仁者有外富而中贫者有未富而先骄者有典库于富人之门而自以为富者且金谷郿坞于今安在哉而吾以田舍翁享太平之乐故忘已之卑怜而为此今知过矣X于是相与大笑散去答吴观我来书云兢兢以未获了明此一大事为甚忧此人情所谓不足忧者也即此是入道正因愿一心本参而巳又浮山册中诸名公俱称述观棋黑白语为上妙玄谈此语虽传诵千古而远老深深处不在此此等今日聪明人亦能为之即九带等亦不须穿凿求会但做远老安乐工夫耳有如是工夫方有如是证悟古德谓祇愁不成佛不愁佛不解语至哉言也幸留意焉答谢青莲提话头是宗门发悟最紧切工夫修净土人即以一声佛号做箇话头此妙法也但心麤气浮则未能相应须是沈潜反照至于力极势穷乃有㘞地一声消息答金广聚来问曰末后紧关曰甚深之旨曰本地相应曰直捷指斯事紧也深也本也直也皆切问也然只在近思而巳除此灵知炯炯外皆缓耳浅耳末耳曲耳诚即此念佛一念所起覰得破管取大事了毕又不可见如是说便作思惟卜度穿凿求通则反失之矣但念念体究真积力久而自得之方是证悟答张广经所问云门语不须究他说教外别传只看他说须退X步向自已脚跟下推寻是箇甚么其推寻今亦不难既信念佛但内看念佛的是谁便是脚跟下推寻也久之则正讹中所云最后穷玄极微一段事不患不得答广印真信净土决志往生者不论巳悟未悟其从事单传直指而未悟者虽曰以参禅为务不妨发愿往生以未能不受后有毕竟有生处故不是偷心岐路心也其巳悟者古人云汝将谓一悟便可上齐诸佛乎故普贤为华严长子虽尘尘华藏在在莲邦而行愿品必拳拳乎以往生安乐为言也巳悟尚然未悟可知矣一念不生是禅非参起念下疑乃名曰参楞严经云又以此心反覆研究等是也念时参时俱属有念亦不相悖即心即佛若真信得及真见得彻千了百当更无疑滞者方可任运过时如其不然未可放参大悟则有念亦可无念亦可所谓入息不居阴界出息不涉众缘是也永明说先以闻解信入却又说后以无思契同契同则法身透矣情识尽矣是亦解亦证绍祖位不亦宜乎不务实修实证而以口头三昧逞机锋鬬胜负此言语不可有也真为生死心地未明互相辨论互相酬X唱此言语不可无也三登九上一句千山不论未悟以前即既悟以后尚有最后重关参求决择之功未可便止答僧海光汝若一切无在何人受衣汝若周遍一切衣居何地汝若一切无在则本自无体安用戒为汝若周徧一切则本自无欠何求具足菩提有树明镜有台本来有物此三句翻破曹溪后一句原不惹尘埃依旧落他窠臼何不道本来有一物任使惹尘埃答周海门诸恶莫作众善奉行当下布毛满地何待拈吹那更说同说别直饶是同早巳成两橛去也鸟窠初不曾钝置白公偏厚侍者然虽如是于前言不会玄旨只么止恶行善亦不误人若向古人道如来不断性恶及兀兀不修善等处错会为祸不少杂答归元性无二方便有多门今之执禅谤净土者却不曾真实参究执净土谤禅者亦不曾真实念佛若各各做工夫到彻底穷源处则知两条门路原不差毫釐也若直指西方不但过此娑婆十万亿剎者为非也说箇自性巳涉程途若实谈净土不但宝池金地种种庄严者为非也才着惟心翻成垢秽离此二边作么生是西方净土X工夫最怕拣择有志于学者只是一箇正念常在胸中逢静时也如此逢閙时也如此凭他静閙变迁而我者箇念头断然无有移易如是方无间断谓之善做工夫也岂不见古人道智者除心愚者除境如必嫌喧取静则境界恐无有静之时亦无有静之处夫求静者莫如深山之中然深山静矣而樵斧闻于隔云牧笛鸣于斜照则耳畔又安能静也然樵斧牧笛或可使屏绝之使不交于吾耳至于清宵而猿啼虎啸白昼而鹊噪鸦鸣又安能静耶然猿啼虎啸鹊噪鸦鸣或可驱逐之使不交于吾耳至于狂风起而万窍怒号迅雷发而千山震撼则此时嫌喧取寂者将屏绝之耶驱逐之耶以此推之境界决无有静之时也决无有静之处也学人但患志不勐烈耳存一勐烈之志则何之而不可示大同古人教亲近明师求善知识而善知识实无口传心授祕密法门只替人解粘去缚便是秘密今但执持名号一心不乱此八箇字即是解粘去缚祕密法门即是出生死堂堂大路朝念暮念行念坐念念念相续自成三昧莫更他求也示李居士参疑二字不必分解疑即参之别名总是体究追审之意但看念佛是谁以悟为则而巳又古德云看话头不得卜度穿凿亦不得抛向无事甲里但只恁么X看此要言也示吴大峻莫管悟与不悟莫管有无内外中间莫管止观莫管与他法门同与不同既疑情不起亦莫管是谁不是谁但执持名号一心一意无间无断纯一不杂做去示沈广䢦世谛中觉名利恩爱之毕竟成空便成覰破真体上觅生老病死而本来无有即是修持初机与究竟同归因该果海究竟与初机不二果彻因源祇贵明心别无异法答周海门月虽皎洁水清浊而影别昏明心本昭灵事善恶而迹分升坠岂得以月体本无清浊而故云浊水为佳心体本无善恶而遂云恶事不碍既存空见便悖圆宗识渠善恶双空正好止恶行善定禁止恶行善犹是识渠未真步步行有口口谈空此今日聪明人参禅之大病也答戒问高谈无佛之世直指当人之心则不但老瞿昙绝口毗尼优波离羞称羯磨即使束五部置之高阁褫三衣悬之树端未足为过如或不然法林惟恐不稠正见惟恐不应耳何纷纷之足厌空有二契真空则万法俱备何须更习毗尼堕顽空则众善皆堕岂不有伤戒品执莽荡轻轨仪其失大X矣总观心地本体则体惟一念本自圆成细析心地法门则门有万殊不妨分属故云三十心者皆一毫头也复以一二分属戒相者毛头之上更出毛头也譬天王虽名天主亦应列任六曹六曹犹未徧周岂不重开百职经始标某心某心者六曹之谓也今复增某心某心者百职之谓也姑取义之相近亦令余可例推便初学易知简行在智者神融意会而巳非常大器过量圆人既不拘夏前夏后自相应即小即大才持戒品巳达教相全文正受毗尼便悟禅宗妙旨建立则繁兴万法不碍六时扫荡则屏绝纤尘奚存一念远公常礼有定永明自行不亏岂彼小根故为细事凡我后学愿各深思此梵网经以心地为宗无一法不从心地中流无一法不还归心地菩萨万行若非出自一心还归一心即不名佛因不名佛果今此华出舍那心地表菩萨从自心中出无量因行还以此华供养彼佛表还以自心因行成自心果佛也据华严因该果彻不离因果不落因果拈来无一物不可供佛举起无一法不可为因若执华必表因非圆教义何以故有时华表因实表果开华后乃结实故有时实表因华表果种核后乃生华故有时定因慧果净极光通故有时慧因定果惑破心安故乌可一途而取一格而论乎如来妙定非动非静而常动静非出非入而常出入X此三昧号体性虗空虗对实故使体性不空当如山不纳山石不容石一顽定耳体本虗空故华光任现岂以既入三昧便应灰灭不生圆觉经如来入大光明藏三昧而起现净土与十二大士更相酬答抑又何也且三昧有百千万亿等名不是一味寂静故有三昧二乘尚不闻其名菩萨犹未解其义而执泥寂静则狮子奋迅嚬呻皆成喧閙矣又问诸三昧各有出入何独此中而说出入答出入非难自在为难三乘敛念方入起念方出不名自在随心自在乃称妙定也据华严即入即出依报正报交互圆融不可思议此特其小小者耳何足为异与刘罗阳居士曩启专以念佛求生净土奉动然此道至玄至妙亦复至简至易以简易故高明者忽焉夫生死不离一念乃至世出世间万法皆不离一念今即以此念念佛何等切近真实若覰破此念起处即是自性弥陀即是祖师西来意纵念不悟乘此念力往极乐国且横截生死不受轮回终当大悟耳愿翁放下万缘十二时中念念提撕是所至望与冯筠居居士七十古稀百年能几今此暮景正宜放开怀抱看破世间宛如一场戏剧何有真实但以一声阿弥陀佛消遣光阴但以西方极乐世界为我家舍我今念佛日后当生西方何幸如之发大欢喜莫生烦恼倘遇X不如意事即便拨转心头这一声佛急急提念却回光返照我是阿弥陀佛世界中人柰何与世人一般见识回瞋作喜一心念佛此是智慧中人大安乐大解脱法门也答袁孝廉婴儿曾不欠少圆明寂照之体但迷而不发耳何止婴儿凡人自幼而壮自壮而老自老而死无不在迷此圆明寂照之体有而不现非无也至于曹溪水赵州茶且不必以胸臆强解只顾本参以求正悟何谓本参若于念佛法门信得及但参是谁念佛所谓本参也与朱西宗居士人之处世遇顺境者其情愉以安遇逆境者其情忧以危然而顺未足为幸逆未足为不幸也溺于意之所愿则出世之心不生戚戚乎不得志夫然后厌身世之桎梏而求以出世是故万苦交于前但以正智观察苦从何生从身生身从何生从业生业从何生从惑生因惑造业因业成身因身受苦伹能破惑一切空寂敢问所以破惑之方只须就本参话头上理会念佛的是谁捉败此疑诸惑皆破思之毋忽答江广宥居士承居士来谕朱紫阳终是谤法当有何报余谓各有其报其为儒家贤者自有人天之福然既排佛则闻法为难X已事办方可为人古人大彻大悟参学事毕且于水边林下长养圣胎不惜口头生醭龙天推出方乃为人故辞法席者愿生生居学地而自锻鍊予出家时笃奉此语佩之胸襟后以病入山久久不觉渐成丛林然至今不敢目所居为方丈不敢开大口妄论宗乘盖与众同修非领众行道也忝一日之长互相激劝而巳诸仁者以友道待我而责善焉幸甚自他二利古云未能自利先能利人者菩萨发心斯言甘露也不善用之则翻成毒药试反已而思之我是菩萨否况云发心非实已能也独不闻自觉已圆复行觉他者如来应世乎或谓必待已圆而后利他则利他终无时矣然自疾不能救而能救他人无有是处是故当发菩萨广大之心而复确守如来真切之训不然以盲引盲欲自附于菩萨而人已双失谓之何哉讲宗宗门之坏讲宗者坏之也或问讲以明宗曷言乎坏之也予曰经律论有义路不讲则不明宗门无义路讲之则反晦将使其参而自得耳故曰任从沧海变终不为君通又曰我若与汝说破汝向后骂我在今讲者翻成套子话矣西来意不明正坐此耳妄拈古德机缘云栖僧约妄拈古德机缘者出院一僧云此不必禁X禁之则断般若缘彼谤法华者地狱罪毕还以谤故植缘法华况妄拈者非谤乎予曰子言则诚善矣然知其一未知其二谤法华者出地狱而植善缘孰若敬信法华者不入地狱而即植善缘乎又谓妄拈非谤而不思无知臆谈皆名谤大般若是故漫述师言者被点检云先师无此语莫谤先师好彼尊师也非谤也错答一转语者堕野狐身彼错也非谤也何二人皆成罪戾古人一问一答皆从真实了悟中来今人驰骋口头三昧明眼人前似药汞之入红炉妖邪之遇白泽耳若不禁止东竖一拳西下一喝此作一偈彼说一颂如风如狂如戏如谑虗头炽而实践亡子以为宗门复兴吾以为佛法大坏也妄拈古德机缘僧不悦曰审如是古德机缘更不可开口一评量乎曰止禁妄拈未甞言不可拈也二僧同起卷帘古德云一得一失子试评量得失谁在僧无语予曰昔人有言十回被师家问九回答不得未为害但恐无知妄谈则终无升进耳慎之哉禅宗净土迟速一僧专修念佛法门一僧以禅自负谓念佛者曰汝念佛必待生西方巳见阿弥陀佛然后得悟我参禅者现生便得悟去迟速较然矣汝罢念而参可也僧莫能决举以问予予曰根有利钝力有勤惰存乎其人则彼此互为迟速未可是此而非彼也喻如二人X同趋宝所一人乘马一人乘船同日起程而到之迟速未可定也则利钝勤惰之说也参禅念佛亦复如是语其迟念佛人有累劫莲花始开参禅人亦有多生勤苦不能见性者矣语其速参禅人有当下了悟不历僧祇获法身念佛人亦有现生打彻临终上上品生者矣古云如人涉远以到为期不取途中强分难易居山古云大隐居廛小隐居山遂有甘心汩没于尘俗者不知居廛者混俗和光閙中得静有道之士则然非初心所宜也或曰永嘉谓未得道而先居山但见其山必忘其道是不许居山也此各有说予赞山居为汩没于尘者诫也而永嘉所言自是正理出家儿大事未明千里万里寻师访道亲近知识朝参暮请岂得蒙昧无知作守山鬼乎故知行脚在前居山在后可也则亦不悖乎永嘉之言也为僧宜孝养父母有为僧不孝父母者予深责之或曰出家既巳辞亲割爱责之则反动其恩爱心矣曰恶是何言也大孝释迦尊累劫报亲恩积因成正觉而梵网云戒虽万行以孝为宗观经云孝养父母净业正因古人有作堂奉母者担母乞食者未尝以恩爱累也奈何于亲割爱矣而缔交施主不绝餽遗畜养弟子过于骨肉是无亲而有亲出一爱而复入一爱也何颠倒乃尔X且巳受十方供养饱暖安居而坐视父母之饥寒寥落汝安则为之真友中峰大师警䇿有参禅必待寻师友敢保工夫一世休又曰纵饶达摩与释迦拟亲早巳成窠臼此醍醐至妙之言也然不可闻于下士也执此言而自用自专不复知取友之益则翻成毒药矣取友非难得真友为难饮食财帛相征逐者恶友也善相劝恶相规者好友也开我以正修行路示我以最上乘法为我灯为我眼为我导师为我医王者真善知识友也不可一日而远离者也传灯传灯录所载诸师如六代相承五灯分𦦨诸大尊宿皆天下古今第一流人物所谓始知周孔外别自有英豪者是也岂易言哉而今人或得一知半见或得些少轻安便自以为大彻大悟而无眼长老又或以东瓜印子印之一盲众盲非徒无益而有害可胜悼欤续原教论国初翰林待诏沈士荣居士作续原教论其详品名儒学佛一篇备举唐宋诸君子如白香山苏内翰至裴丞相杨大年等诸公禅学浅深最为精覈其言曰即裴杨诸公不云无悟入而保养受持则未可知也岂有身居名利之场又非果位菩萨而能无细惑流X注者哉游戏法门者固不必论矣我辈身为出家儿者试静思之护法人知佛法外护付与王臣而未知僧之当其护者不可以不慎也护法有三一曰兴崇梵剎二曰流通大教三曰奖掖缁流曷言乎慎也护剎者梵剎果尔原属寺产豪强占焉夺而复之理也有如考诸图籍则疑似不明传之远久则张王互易以势取之可乎喜舍名为吉祥地力不敌而与者谓之冤业薮若僧惟劝化有力大人以恢复旧剎为大功德主而不思佛固等视众生如罗睺罗殃民建剎即广踰千顷高凌九霄旃檀为林珠玉为饰佛所悲怜而不喜者也有过无功不可不慎一也护教者其所着述果尔远合佛心近得经旨赞叹而传扬之理也有如外道迂谈胸臆偏见过为称誉可乎若僧惟乞诸名公作序作跋而不思疑误后学有过无功不可不慎二也护僧者其僧果尔真参实悟具大知见者尊而礼之实心实行操持敦确者信而近之理也有如虗头禅客下劣庸流亦尊之信之可乎若僧惟亲附贵门粪其覆庇而緜纩锦绣以裹痈疽祇益其毒有过无功不可不慎三也是则王臣护法而僧坏法也悲夫颂古拈古或问古人皆有颂古拈古子独无何也答曰不敢也古人大彻大悟之后吐半偈发片言皆从真实心地X大光明藏中自然流出不假思惟不烦造作今人能如是乎国初尊宿言公案有二等如狗子佛性万法归一之类是一等又有最后极则誵讹谓之脑后一槌极为难透予于前狗子万法尚未能无疑何况最后故不敢恣其臆见妄为拈颂也颂古拈古或曰子其谦乎盖能而示之以不能乎曰非谦也是真语实语也楞伽示宗说二通而教多显义宗多密义故又云无义味语予于教之深玄者犹未能尽通也而况于宗门中语乎复次宗门问答机缘虽云无义味语然有犹存少分义路可思议者有绝无义路似无孔铁槌不可钻剌者有似太虗空不可捉摸者有似铁蒺藜不可咬嚼者有似大火聚不可近傍者有似赫日轮不可着眼者有似砒霜鸩羽不可沾唇者安得妄议略举古人一二世尊拈花迦叶破颜微笑我今巳能冥会佛心如迦叶否客诵金刚六祖即时契悟我今巳能顿了深经如六祖否临济见大愚而曰黄檗佛法无多子我今巳能实见得无多子否赵州八十行脚曰祇为心头未悄然我今巳能心头悄然否香巖击竹有声而曰一击忘所知我今巳能忘所知否灵云见桃花而曰直至如今更不疑我今巳能的的到不疑之地否高峰被雪巖问正睡着无梦时主人不能答我今巳能答斯问否又三年而于枕子落地处大悟我今巳能有此大悟否如此类者X不可胜举倘有一未明其余皆未必明如兜率悦公之谓张无尽是也非惟古人即今人所作亦不敢轻评其是非而漫为之贬驳也何也人坐于堂上方能辨堂下人曲直又未曾系籍圣贤故也嗟乎错答一转语堕野狐身百劫笑明眼人答话倒疴三十年覆辙昭然可弗慎诸出家利益古德云最胜儿出家好俗有恒言曰一子出家九族生天此皆赞叹出家而未明言出家之所以为利益也岂曰不耕不织而有自然衣食之为利益乎岂曰不买宅不赁房而有自然安居之为利益乎岂曰王臣护法信施恭敬上不役于官下不扰于民而有自然清闲逸乐之为利益乎古有偈曰施主一粒米大似须弥山若然不了道披毛戴角还又曰他日阎老子与你打算饭钱看你将何抵对此则出家乃大患所伏而况利益乎哉所谓出家之利益者以其破烦恼断无明得无生忍出生死苦是则天上人间之最胜而父母宗族被其泽也不然则虽富积千箱贵师七帝何利益之有吾实大忧大惧而併以告夫同业者三难净土一人问释迦如来以足指按地即成金色世界佛具足如是神力何不即变此娑婆土石诸山秽恶充满之处便成七宝庄严之极乐国乃必令众生驱驰于X十万亿佛土之迢迢也噫佛不能度无缘子知之乎净缘感净土众生心不净虽有净土何由得生喻如十善生天即变地狱为天堂而彼十恶众生如来垂金色臂牵之彼终不能一登其阈也是故剎那金色世界佛摄神力而依然娑婆矣又一人问经言至心念阿弥陀佛一声灭八十亿劫生死重罪斯言论事乎论理乎噫经云一称南无佛皆巳成佛道又云礼佛一拜从其足跟至金刚际一尘一转轮王位今正不必论其事之与理但于至心二字上着倒惟患心之不至勿患罪之不灭事如是理亦如是理如是事亦如是何足疑也又一人问有人一生精勤念佛临终一念退悔遂不得生有人一生积恶临终发心念佛遂得往生则善者何为反受亏而恶者何为反得利也噫积恶而临终正念者千万人中之一人耳苟非宿世善根临终痛苦逼迫昏迷瞀乱何由而能发起正念乎善人临终退悔亦千万人中之一人耳即有之必其一生念佛悠悠之徒非所谓精勤者精则心无杂乱勤则心无间歇何由而生退悔乎是则为恶者急宜修省毋妄想临终有此侥倖真心求净土者但益自精勤勿忧临终之退悔也世梦古云处世若大梦经云却来观世间犹如梦中事云若云如者不得巳而喻言之也究极而言则真梦也非喻也人生自少而壮自壮而老自老而死俄而入X一胞胎也俄而出一胞胎也俄而又入又出之无穷巳也而生不知来死不知去蒙蒙然冥冥然千生万劫而不自知也俄而沈地狱俄而为鬼为畜为人为天升而沈沈而升惶惶然忙忙然千生万劫而不自知也非真梦乎古诗云枕上片时春梦中行尽江南数千里今被利名牵往返于万里者岂必枕上为然也故知庄生梦蝴蝶其未梦蝴蝶时亦梦也夫子梦周公其未梦周公时亦梦也旷大劫来无一时一刻而不在梦中也破尽无明朗然大觉曰天上天下惟吾独尊夫是之谓梦醒汉一转语先德开示学人谓我今亦不论你禅定智慧神通辨才只要你下一转语谛当学人闻此便昼夜学转语错了也既一转语如是尊贵如是奇特则知定不是情识卜度见解依通所可袭取盖从真实大彻大悟中自然流出者也如其向经教中向古人问答机缘中以聪明小智摸倣穿凿取辨于口非不语句尖新其实隔靴抓痒直饶一剎那下恒河沙数转语与自已有何交涉今莫管转语谛当不谛当且抛向不可说不可说世界之外只牢守本参密密用心时时不舍但得悟彻时岂愁无语吾虽钝根不敢不勉本身卢舍那僧问古德如何是本身卢舍那答云与我过拂子来俄而曰置旧处僧理前问曰古佛过去久矣又云未X了之人听一言只这如今谁动口后人由此以举手动足开口作声便为真佛是则是是而实不是所谓认贼为子者也遂将柏树子麻三觔翠竹黄花鸟衔猨抱等一槩认去岂不误哉俱胝遇问即竖一指鲁祖见僧回身面壁昔人道我若看见抝折指头予亦云待渠回身拦胸踏倒宗门语不可乱拟古人大悟之后横说竖说正说反说显说密说一一契佛心印皆真语实语非庄生寓言比也今人心未妙悟而资性聪利辞辨捷给者窥看诸语录中问答机缘便能摸倣只贵颠倒异常可喜可愕以眩俗目如当午三更夜半日出山头起浪海底生尘种种无义味语信口乱发诸无识者莫能校勘同声赞扬彼人久假不归亦谓真得甚至一棒打杀与狗子喫者里有祖师么唤来与我洗脚此等处亦复无忌惮往往效嚬吁妄谈般若罪在不原可畏哉看语录须求古人用心处凡看古人语录文字不可专就一问一答一拈一颂机锋峻利语妙言奇处以爽我心目资我谈柄须穷究他因何到此大彻大悟田地其中自叙下手工夫刻苦用心处遵而行之所谓何不依他样子修也若但剽窃摸拟直饶日久岁深口滑舌便俨然与古人乱真亦只是剪綵之花画纸之饼成得甚么边事古玩入吾手X今人于一彝一罂一书一画其远在上古者出自名家者平生歆慕而不能致者一旦得之则大喜过望忻然慰曰此某某所递互珍藏者今幸入吾手矣曾不思旷劫以来无酬价之至宝何时入吾手况世玩在外求未必获至宝在我求则得之亦弗思而巳矣喜怒哀乐未发予初入道忆子思以喜怒哀乐未发为中意此中即空劫以前自已也既而参诸楞严则云纵灭一切见闻觉知内守幽闲犹为法尘分别影事夫见闻泯觉知绝似喜怒哀乐未发而曰法尘分别者何也意根也法尘也根与尘对顺境感而喜与乐发逆境感而怒与哀发是意根分别法尘也未发则尘未交于外根未起于内寂然悄然应是本体不知向缘动境今缘静境向缘法尘之麤分别也今亦法尘之细分别也皆影事也非真实也谓之幽闲特幽胜显闲胜閙耳空劫以前自已尚隔远在此处更当谛审精察研之又研穷之又穷不可草草急参急悟放牛居士古杭人余氏子参无门老人得悟于宋湻祐中其言曰大聪明人才闻此事便以心意识领解所以认影为真到腊月三十日眼光欲落时向阎老子道待我澄心摄念却与你去断不可也须是急参急悟放牛此语可谓喫紧为人若真实彻悟者平日踏得牢牢固固稳稳当当不动干戈可以八面受敌X无常到来安闲自如不荒不忙不怖不乱何更待澄心摄念勉强支吾耶所谓急参急悟吾辈当力图之厌喧求静有习静者独居一室稍有人声便以为碍夫人声可禁也鸦鹊噪于庭则如之何鸦鹊可驱也虎豹啸于林则如之何虎豹犹可使猎人捕之也风向水流雷轰雨骤则如之何故曰愚人除境不除心智者除心不除境欲除境而境卒不可除则道终不可学矣或曰世尊不知五百车声盖禅定中事非凡夫所能然则高凤读书不知骤雨漂麦当是时凤所入何定不咎志之不坚而嫌境之不寂亦谬矣哉除日古人以除日当死日盖一岁尽处犹一生尽处故黄檗垂示云预先若打不彻腊月三十日到来管取你热閙然则正月初一便理会除日事不为早初生堕地时便理会死日事不为早那堪荏荏苒苒悠悠扬扬不觉少而壮壮而老老而死况更有不及壮且老者岂不重可哀哉今晚岁除应当惕然自誓自要不可明年依旧蹉跎去也虽然此打彻二字不可容易看过不是通几本经论当得彻也不是坐几炷香不动不摇当得彻也不是解几则古德问答机缘作几句颂古拈古当得彻也不是酬对几句口头三昧滑熘当得彻也古人谓于此事洞然如桶底骤脱爽然如大梦得醒更无纤毫疑处然后可耳嗟乎敢不努X力念佛不碍参禅古谓参禅不碍念佛念佛不碍参禅又云不许互相兼带然亦有禅兼净土者如圆照本真歇了永明寿黄龙新慈受深等诸师皆禅门大宗匠而留心净土不碍其禅故知参禅人虽念念究自本心而不妨发愿愿命终时往生极乐所以者何参禅虽得箇悟处倘未能如诸佛住常寂光又未能如阿罗汉不受后有则尽此报身必有生处与其生人世而亲近明师孰若生莲花而亲近弥陀之为胜乎然则念佛不惟不碍参禅实有益于参禅也心得以耳听受而得者不如以目看读而得之者广也以目看读而得者不如以心悟明而得之者极其广也以心为君以目为臣以耳为佐使可也用目当心斯下矣用耳当目又下之下矣世智当悟智有二有世间智有出世间智世智有二一者博学宏辞长技远略但以多智多解而胜乎人者是也二者明善恶别邪正行其所当行而止其所当止者是也仅得其初是谓狂智当堕三涂兼得其后是谓正智报在人天何以故德胜才谓之君子才胜德谓之小人也出世间智亦二一者善能分别如来正法四谛六度等依而奉行者是也二者破无明惑如实了X了见自本心者是也仅得其初是出世间智也名为渐入兼得其后是出世间上上智也乃名顿超何以故但得本莫愁末得末者未必得本也今有乍得世智初分便谓大彻大悟者何谬昧之甚静之益日间有事或处分不定睡去四五更起坐是非可否忽自了然日间错处于此悉现乃知尔来不得明见心性皆由忙乱覆却本体耳古人云静见真如性又云性水澄清心珠自现岂虗语哉佛经不可不读予少时见前贤辟佛主先入之言作矮人之视罔觉也偶于戒坛经肆请数卷经读之始大惊曰不读如是书几虗度一生矣今人乃有自少而壮而老而死不一过目者可谓面宝山而不入者也又一类虽读之不过採其辞致以资谈柄助笔势自少而壮而老而死不一究其理者可谓入宝山而不取者也又一类虽讨论讲演亦不过训字诂文争新竞高自少而壮而老而死不一真修而实践者可谓取其宝把玩之赏鑑之怀之袖之而复弃之者也虽然一染识田终成道种是故佛经不可不读泰首座或谓泰首座刻香坐脱九峰不许以不会石霜休去歇去寒灰枯木去等语也而纸衣道者能去能来将无会石霜意而洞山亦不许者何也愚谓纸衣若果X巳出息不涉众缘入息不居阴界则去住自由当与洞山作愚痴斋把手共行泰何可及如或不然未免是弄精魂汉古人所谓鬼神活计者是也而泰公却有真实定方特其耽着静境不解转身一句二者病则均也然纸衣虗心就洞山理会而泰公奋然长往自失大利满招损谦受益学禅者宜知之心之精神是谓圣孔丛子云心之精神是谓圣杨慈湖平生学问以是为宗其于良知何似得无合佛说之真知欤曰精神更浅于良知均之水上波耳恶得为真知乎哉且精神二字分言之则各有旨合而成文则精魂神识之谓也昔人有言无量劫来生死本痴人认作本来人者是也僧习末法僧有习书习诗习尺牍语而是三者皆士大夫所有事士大夫舍之不习而习禅僧反习其所舍而于巳分上一大事因缘置之度外何颠倒乃尔宗门问答古尊宿家相见其问答机缘或无义无味或可惊可疑或如骂如谑而皆自真参实悟中来莫不水乳投函葢合无一字一句浪施也后人无知效嚬则口业不小譬之二同邑人千里久别忽然邂逅相对作乡语隐语谚语傍人听之亦复无义无味可惊可疑如骂如谑而实字字句句皆衷曲之谈肝膈之要也傍X人固不知是何等语而二人默契如水乳如函葢矣今不如缄口结舌但向本参上着力祇愁不悟不愁悟后无语闻谤经言人之谤我也出初一字时后字未生出后一字时初字巳灭是乃风气鼓动全无真实若因此发瞋则鹊噪鸦鸣皆应发瞋矣其说甚妙而或谓设彼作为谤诗则一览之下字字具足又永存不灭将何法以破之独不思白者是纸黑者是墨何者是谤况一字一字皆篇韵凑合而成然则置一部篇韵在案是百千万亿谤书无一时不现前也何惑之甚也虽然此犹是对治法门若知我空谁受谤者菩萨不现今时窃怪今时造业者多信道者寡菩萨既度生无巳何不分身示现化诱羣迷且昔佛法东流自汉魏以迄宋元善知识出世若鳞次然元季国初犹见一二近何寥寥无闻如地藏愿度尽众生观音称无剎不现岂其忍遗未度之生亦有不现之剎耶久而思之乃知菩萨随愿度生众生无缘则不能度喻如月在天上本无绝水之心水自不清月则不现况今末法渐深心垢弥甚菩萨固时时度生而生无受度之地是则临浊水而求明月奚可得乎曹溪不断思想有诵六祖偈云惠能没伎俩不断百思想对境心数X生菩提作么长扬扬自谓得旨便拟纵心任身一切无碍坐中一居士斥之曰大师此偈药卧龙能断思想之病也尔未有是病妄服是药是药反成病善哉言乎今更为一喻曹溪之不断百思想明镜之不断万像也今人之不断百思想素缣之不断五釆也曹溪之对境心数起空谷之遇唿而声起也今人之对境心数起枯木之遇火而烟起也不揣已而自附于先圣者试闲处一思之根原枝叶末法人业经论其所尚多在名繁相剧而难为记持者义幽理晦而难为剖析者文隐句涩而难为销会者以是骋辨博夸新奇而衲僧脚跟下一大事因缘置之罔闻又宁知彼名相义理文句皆从此中流出是则攻枝叶而昧根原永嘉所以浩叹也故曰但得本不愁末祇恐时人于此信不及放不下耳种种法门譬如王师讨伐临阵格鬬以杀贼为全胜而杀贼者或剑或槊或槌或戟乃至矢石种种随用唯贵精于一技而巳以例学人则无明惑障如彼贼人种种法门如剑槊等破灭惑障如获全胜是知无论杀具但取杀贼贼既杀巳大事斯毕所云杀具皆过河筏耳不务其大而沾沾焉谓剑能杀人槊不能杀岂理也哉参禅者讥念佛为着相励行者呵修定为落空亦犹是也故经云归元无二道方便有多门先德云如X人涉远以到为期不取途中强分难易生死根本黄鲁直曰深求禅悦照破生死之根则忧畏淫怒无处着脚但枯其根枝叶自瘁此至论也但未明言孰为生死根者又禅悦下要紧在照破字若得禅悦便谓至足则内守幽闲正生死根耳须是穷参力究了了见自本性则生死无处着脚生死无处着脚忧畏淫怒何由而生智慧增一阿含经佛言戒律成就是世俗常数三昧成就亦世俗常数神足飞行成就亦世俗常数唯智慧成就为第一义则知戒定等三学布施等六波罗蜜唯智慧最重不可轻也唯智慧最先不可后也唯智慧贯彻一切法门不可等也经云因戒生定因定发慧盖语其生发之次第然而要当知所重知所先知所贯彻始得虽然此智慧者又非聪明辨才之谓也如前世智当悟中说行脚住山今人见玄沙不越岭保福不度关即便端拱安居眼空四海及见雪峰三登投子九上洞山赵州八旬行脚即便奔南走北浪荡一生斯二者皆非也心地未明正应千里万里亲附知识何得守愚空坐我慢自高既为生死参师访道又何得观山观水徒夸履历之广而巳哉正因行脚之士自不如此X山色近观山色苍然其青焉如蓝也远观山色郁然其翠焉如蓝之成靛也山之色果变乎山色如故而目力有长短也自近而渐远焉青易为翠自远而渐近焉翠易为青是则青以缘会而青翠以缘会而翠非唯翠之为幻而青亦幻也盖万法皆如是矣惺寂止观之贵均等尚矣圣人复起不能易矣或有稍缓急于其间者曰经言因定发慧则止为要以是相沿成习修行之人多主寂静唯永嘉既为惺惺寂寂寂寂惺惺之说以明均等而后文曰惺惺为正寂寂为助则迥然独得之见从古至今无道及者自后宗门教人看话以期彻悟而妙喜呵默照为邪禅正此意也是故佛称大觉众生称不觉觉者惺也永嘉之旨微乎真道人难凡人造业者百而为善者一二为善者百而向道者一二向道者百而坚久者一二坚久者百而坚之又坚久之又久直至菩提心不退转者一二如是最后名真道人难乎哉楞严天如集楞严会解或曰此天如之楞严非释迦之楞严也予谓此语虽是而新学执此遂欲尽废古人註疏则非也即尽废註疏单存白文独不曰此释迦之X楞严非自已之楞严乎则经可废也何况註䟽又不曰自已之楞严徧一切处乎则诸子百家乃至樵歌牧唱皆不可废也何况註疏悟后沩山和尚云如今初心虽从缘得一念顿悟自理尤有无始旷劫习气未能顿净须教渠净除现业流识即是修也不道别有法教渠修行趋向沩山此语非彻法源底者不能道今稍有省觉便谓一生参学事毕者独何欤去障修行去障亦有五等喻如一人之身五重缠裹最外铁甲次以皮裘次以布袍次以罗衫又次贴肉极以轻绡次第解之轻绡俱去方是本体赤历自身也行人外去粗障去之又去直至根本无明极微细障皆悉去尽方是本体清净法身也禅佛相争二僧遇诸途一参禅一念佛参禅者谓本来无佛无可念者佛之一字吾不喜闻念佛者谓西方有佛号阿弥陀忆佛念佛必定见佛执有执无争论不巳有少年过而听焉曰两君所言皆徐六担板耳二僧叱曰尔俗士也安知佛法少年曰吾诚俗士然以俗士为喻而知佛法也吾梨园子也于戏场中或为君或为臣或为男或为女或为善人或为恶人而求其所谓君臣男女善恶者以为有则实无以为无则实有X盖有是即无而有无是即有而无有无俱非真而我则湛然常住也知我常住何以争为二僧无对谈宗予未出家时乍阅宗门语便以情识摸拟与一座主书左纵右横座主惮焉出家数年后重会座主于一宿菴劳问间见予专志净土语不及宗矍然曰子向日见地超卓今反卑近何也予笑曰谚有之初生牛犊不畏虎识法者惧君知之乎座主不答名利荣名厚利世所同竞而昔贤谓求之既不可得却之亦不可免此却之不可免一语最极玄妙处世者当深信熟玩盖求不可得人或知之却不可免谁知之者如知其不可免也何以求为又求之未得不胜其愠及其得之不胜其喜如知其不可免也何以喜为又已得则喜他人得之则忌如知其不可免也何以忌为庶几达宿缘之自致了万劫之如空而成败利钝兴味萧然矣故知此语玄妙神通神通大约有三一报得一修得一证得报得者福业自致如诸天皆能彻视彻听及鬼亦有通是也修得者习学而成如提婆达多学神通于阿难尊者是也证得者专心学道无心学通道具而通自具但迟速不同耳如古今诸祖诸善知识是也较而论之得道不患无通得通未必有道先德有言神通妙用不如X阇黎佛法还须老僧意有在矣试为喻之世间官人所有爵禄冠服府署仪卫等若神通然而亦有三种其报得者如功勋荫袭自然而有者也其修得者人力夤缘古人所恶不由其道者是也其证得者道明德立而位自随之仲尼云学也禄在其中矣是也是三者胜劣可知也大豪贵人世间大豪贵人多从修行中来然有三等其一持戒修福而般若正智念念不忘则来生虽处高位五欲具足而心则时时在道真所谓有发僧也其二持戒修福而般若之念稍疏则来生游戏法门而巳其三持戒修福而于般若邈不系念则来生为顺境所迷背善从恶甚而谤佛毁法灭僧者有矣鞠其因地则均之修行人耳而差别如是来生更来生其差别又何如也寒心哉世界忆昔童子时戏与诸童子相问难谓天地尽处当作何状将空然皆太虗欤则此空者又何所止将结实如垣壁欤则此实者又何所止诸童子无以应笑而罢而予则隐隐碍于胸中也彼山海经所谓东西相去二亿里南北相去一亿五万里祇据一方诚管窥而巳后阅内典至虗空不可尽世界不可尽意始大豁以为非佛不能道嗟乎此未易言也心不在内X楞严征心谓心不在内者指真心也若妄想心则亦可云在内此意微妙未易与不知者道世书曰心藏神神即妄想别名其所称心则肉团之谓耳有义学辈闻予言摇首不信今请以事明之人熟寐戏以物压其心则魇或自手误掩其心亦魇又戏画睡人面有至魇死者此在内之明征也义学曰如是则真妄成二物矣曰子徒知真妄不二不知真妄一而常二二而常一也不观水与冰乎水冰不二孰不知之而水既成冰水流动而无定方冰凝实而有常所真无方妄有所亦犹是也从真起妄妄外无真由水结冰冰外无水故其体常一而用常二也义学曰此子臆见终违楞严有据则可曰有据据在楞严诸君自不察耳经云一迷为心决定惑为色身之内虽在色身之内不妨体徧十方正徧十方之时不妨现在身内此意妄想破尽者方能证之吾与子尚在妄想中葛藤且止出谷喻诗咏鸟谓出自幽谷迁于乔木盖别是非慎取舍之论昔德山作青龙钞初以为三祇鍊修乃得成佛而南方魔子谓一悟了毕吾当往灭其种以报佛恩当是时是一片真实好心耿耿于怀特不自知其所见之谬耳及夫受指教于婆子亲见龙潭而积岁所宝所重弃之如腐草故能终成大器震耀末法也向使封滞臆见我慢自贤喻如窭人珍祕燕石反谤贾胡X谓嫉已宝虽有百婆子千龙潭其将若之何丸饼诳儿忆在家时一儿晚索汤饼时市门巳掩家人无以应丸米粉与之啼不顾其母恚甚予曰易事耳取米丸匾之儿入手哑然而笑时谓儿易诳若此因知今人轻净土重禅宗者似焉语以丸汤饼之净土则啼易以匾米丸之禅宗则笑此真与儿童之见何异嗟夫好名人知好利之害而不知好名之为害尤甚所以不知者利之害麤而易见名之害细而难知也故稍知自好者便能轻利至于名非大贤大智不能免也思立名则故为诡异之行思保名则曲为遮掩之计终身役役于名之不暇而暇治身心乎昔一老宿言举世无有不好名者因发长叹坐中一人作而曰诚如尊谕不好名者惟公一人而巳老宿欣然大悦解颐不知已为所卖矣名关之难破如是哉看忙世有家业巳办者于岁尽之日安坐而观贫人之役役于衣食也名曰看忙世有科名巳办者于大比之日安坐而观士人之役役于进取也亦名曰看忙独不曰世有惑破智成所作巳办者安坐而观六道众生之役役于轮回生死也非所谓看忙乎吁举世在忙中谁为看忙者古人云老僧自有安闲法此安闲法可易言哉虽然世人以闲看忙有矜已心无怜彼X心菩萨看忙起大慈悲心普觉羣迷冀彼同得解脱则二心迥异所以为凡圣小大之别无义味语宗门答话有所谓无义味语者不可以道理会不可以思惟通故也后人以思惟心强说道理则愈说愈远岂惟谬说直饶说得极是亦只如鹦鹉学人语而巳圆悟老人曰汝但情识意解一切妄想都尽自然于这里会去此先德巳验之方断非虗语吾辈所当深信而力行者也得悟人正宜往生净土或问某甲向修净土有禅者曰但悟自佛即巳何必外求他佛而愿往生此意如何予谓此实最上开示但执之亦能有误请以喻明假使有人颖悟同于颜子而百里千里之外有圣如夫子者倡道于其间七十子三千贤相与周旋焉汝闻其名往而见之未必不更有长处而自恃颖悟拒不觐谒可乎虽然得悟不愿往生敢保老兄未悟在何者天如有言汝但未悟若悟则汝净土之生万牛不能挽矣深矣哉言乎亲师古人心地未通不远千里求师访道既得真师于是抝折柱杖高挂钵囊久久亲近太上则阿难一生侍佛嗣后历代诸贤其久参知识者未易悉举只如慈明老人下二尊宿一则杨岐辅佐终世一则清素执侍一十三年是以晨咨暮炙浃耳洽心终得其道以X成大器而予出家时晚又色力羸弱气不助志先师为度出家便相别去方外行脚所到之处或阻机会或罹病缘皆乍住而巳遂至今日白首无知抱愚守拙嗟乎予不能于杏坛泗水济济多士中作将命童子而乃于三家村里充教读师可胜叹哉千僧无一衲子龙兴靖公受知于雪峰大师峰记靖云汝他日住持座下千僧无一衲子后靖应钱王之请住持龙兴果众千余皆三藏诵习之徒而巳一如峰记昔马大师得人之多其成大器者至八十八人靖去马师年不甚远而衲子之难得乃千中罕见其一况今时乎人间无十善则天类衰僧中无衲子则佛种断近且不知衲子之谓何也法道伶仃如线欲绝悲夫生日世人生日设宴会张音乐绘图画竞辞赋以之为乐唐文皇独不为可谓超越常情矣或曰是日也不为乐而诵经礼忏修诸福事则何如曰诚善矣欲报父母劬劳生育之恩及灭已躬平生所作之业于此宜尽心焉然末也非本也先德有言父母未生前谁是汝本来面目是日也有能不为乐而正念观察未生前之面目者乎若于此廓尔洞明则不但报此身之父母而累劫之亲恩无不报不但灭现生之业而多生之夙障罔弗灭矣罢人世之乐得涅槃之乐孝矣哉若人乎伟矣哉若人乎X年少闭关闭关之说古未有也后世乃有之所以养道非所以造道也且夫巳发菩提大心者犹尚航海梯山冒风霜于百郡不契随他一语者方且挑包顶笠踏云水于千山八旬行脚老更驱驰九上三登不厌勤苦尔何人斯安坐一室人来参我我弗求人耶昔高峰坐死关于张公洞依岩架屋悬处虗空如鸟在巢人罕觏之者然大悟以后事耳如其图安逸而缄封自便则断乎不可僧畜僮仆僧有畜僮仆供使令者夫出家人有弟子可服役奚以僮仆为或曰弟子为求道而来非执役人也噫夫子之适国也一则曰冉有仆一则曰樊迟御渊明之赴友人召也一门生二子舁其篮舆后世图而绘之以为高致今出家为僧乃宠爱其弟子如富贵家儿而另以钱买僮仆供㸑负薪张伞执剌末法之弊一至是乎时光不可空过世人耽着处不舍昼夜曰昼短苦夜长何不秉烛游耽赏玩也百年三万六千日一日须倾三百杯耽麴薜米也野客吟残半夜灯耽诗赋也长夏惟消一局棋耽博奕也古有明训曰是日巳过命亦随减当勤精进如救头然今出家儿耽麴薜米者固少而前后三事或未免焉将好光阴蓦然空过岂不大可惜哉X一蹉百蹉古云今生若不修一蹉是百蹉一之至百何蹉之多直至于是经言离恶道得人身难得人生逢佛法难然而逢念佛法门信受为尤难也如经所言蚁子自七佛以来未脱蚁身安知何日得人身又何日逢佛法又何日逢念佛法门而信受也何止百蹉盖千蹉万蹉而无穷也伤哉修福古有偈修慧不修福罗汉应供薄修福不修慧象身挂璎珞有专执前之二句者终日营营惟勤募化曰吾造佛也吾建殿也吾斋僧也此虽悉是万行之门而有二说一则因果不可不分明二则已事不可不先办或曰果如子言则佛像湮没谁其整之塔寺崩頺谁其立之僧饿于道路而不得食谁其济之人人惟办已事而三宝荒芜矣曰不然但患一体三宝荒芜耳世间三宝自佛法入中国以来造佛建殿斋僧者时时不休处处相望何烦子之私忧而过计也吾独慨夫僧之营事者其瞒因昧果不惧罪福克减常住藏匿信施者无论矣即守分僧而未谙律学但知我不私用入巳则巳遂乃移东就西将甲补乙或那还急债或餽送俗家不知砖钱买瓦僧粮作堂枉受辛勤翻成恶报是则天堂未就地狱先成所谓无功而有祸者也中峰大师训众曰一心为本万行可以次之则所谓已事先办者也已事办而作福事则所X作自然当可矣至哉言乎为僧者当铭之肺腑可也大鑑大通大鑑能禅师世称南宗大通秀禅师世称北宗然黄梅衣钵不付时时勤拂拭之大通而独付本来无一物之大鑑何宗镜录谓大鑑止具一只眼大通则双眼圆明信如是何以不得衣钵夫曹溪亲接黄梅远承达摩又远之承迦叶又远之承释迦乃永明传道于天台韶国师而为此说者何也抑随时救弊之说也昔人言晋宋以来竞以禅观相高而不复知直指人心见性成佛之旨故初祖西来至永明时又或以为一悟即了故宗镜及万善同归等书力赞修持则似乎南宗专于顿悟而北宗顿悟渐修智行双备故有只眼双眼之喻万松老人独奋笔曰此一只眼是之谓尽大地是沙门一只眼也是之谓把定干坤眼也是之谓顶门金刚眼也倘新学辈诸浅见者执宗镜所云作实法会则大鑑止是空谛而大通方始是中道第一义谛可乎或曰曹溪六代传衣举世靡不知之而当是时何为惟见两京法主二帝门师北宗大着于天下而不及曹溪者又何也曰曹溪既承印记祕其衣钵为猎人守网潜光匿彩至于一十八年大通之道盛行曹溪之名未显也迨风旛之对而后道播万世矣曹溪潜龙深渊不自炫耀大通见龙在田不自满盈其言曰彼亲传吾师衣钵者也盖善知识之相与以有成也如是X诗偈劝修四料简作福不念佛福尽还沈沦念佛不作福入道多苦辛无福不念佛地狱鬼畜羣念佛兼作福后证两足尊示广位病从身生身从业生不造诸业祸消福增娑婆念佛极乐标名一心不乱上品位登因性灵示众聋哑痴僧名曰性灵世间好恶何足评论是非长短何必强分以此不说即杜祸门以此勿听即塞谤门以此不疑成就信门人能学我万祸无侵再或精进圣道可成僧大文求偈字无外号含空万象之中唯空为大空在我心眇如一芥大哉心乎谁与对待无对待故是以无外示大琸有生必有死长短安足论今得圆僧相平生愿巳满当生大欢喜切勿怀忧恼万缘俱放下但一心念佛注想极乐国上品莲花生见佛悟无生还来度一切新春日示众今日贺新春岁时重换却昨日作么生十二月廿八宿地藏院济宁城地藏院隐隐犹闻发弘愿巧禅和空钵还家痴道人卖衣买面喫面人休乱嚥照管胸中石头片X还俗僧复祝发入灵隐数年佛殿蔓延一瞬魔宫震肃即非新起规模原是本来面目答台州王敬所侍郎问夜来牀头老鼠唧唧说尽一部华严经师云猫儿突出时如何王无语师自代云走却法师留下讲案因书颂曰老鼠唧唧华严历历奇哉王侍郎却被畜生惑猫儿突出画堂前牀头说法无消息无消息大方广佛华严经世主妙严品第一採蕨叹云栖主人爱食蕨衲子山前羣採折採归食巳洗足坐忉忉唤我谈心诀心诀何须待我谈蹉过山前好时节蕨蕨竖起拳头向汝说放螺蛳有感盘盘曲曲深深密密出门则带水拖泥闭户则泯踪绝迹险遭玉鼎调和几被金针挑剔今来复入波涛但愿永离罗织休嫌肢体廉纤莫怪廊房窄塞若知圆觉作伽蓝眼前便是金刚窟示沈居士见衡五十年前咏见衡一似描形不识面要将无见当玄修野狐伪作金毛现愿依夫子真实言念念存诚心不变一朝悟取首楞严见见之时非是见向偈附此以戒妄言X跨上白牛车尺木横当面顶门眼圆睁正见时时现千程复万程永劫何曾变毕竟是甚么来黑脸胡僧坐壁边一物不存如是见大音希声空谷幽然也一唿而响应十方雷霆寂然也一鼓而震惊百里若夫春禽昼啼秋虫夜鸣繁其声者小音而巳矣故世尊默然良久而外道谓开我迷云空生宴坐不言而帝释云善说般若大音希声非此之谓乎颂曰不音之音名曰至音沈沈寂寂吼动干坤无叩而鸣古人所箴学道之士默以养真大器晚成楩梓在山千岁而巨材成室干将铸冶九载而神光烛天若夫槿花早发而萎不终朝蜉蝣易生而寿不逾夕速其成者小器而巳矣故长庆七破蒲团而卷帘大悟赵州八旬行脚而杰出丛林大器晚成非此之谓乎颂曰不器之器名曰上器积厚养深一出名世欲速不达古人所剌学道之士静以俟势大智如愚连城之璧隐顽石而藏辉照乘之珠孕深渊而祕彩若夫象以齿而焚身翠因毛而殒命衒其智者小智而巳矣故曹溪妙契五祖而执劳负辛以韬光慈明亲见汾阳而含垢忍耻以匿迹大智如愚X非此之谓乎颂曰不智之智名曰真智蠢然其容灵辉内炽用察为明古人所忌学道之士晦以混世大巧若拙骐骥负千里之能而迹滥驽骀栴檀值大千之价而形同枯木若夫振螳臂于齐轮呈驴技于黔虎售其巧者小巧而巳矣故马师具大机大用而初守钝于磨砖香巖能答十答百而终甘心乎学圃大巧若拙非此之谓乎颂曰不巧之巧名曰极巧一事无能万法俱了露才掦已古人所少学道之士朴以自保画像自赞瘦若枯柴衰如落叶呆比盲龟拙同跂鳖无道可尊无法可说问渠趺坐何为但念阿弥陀佛又十昼九不像恼杀丹青匠庶几此近之权留作供养若道这便是依然成两样不两样三十棒示孙居士无高人苦凡夫名超之欲入圣操此上人心穷高不知病我观圣与凡无欠亦无剩廓然平等门高下何足竞抑之又抑之乃见真如性鬼子母揭钵图鬼母失儿情太戚天上人间求未得钵盂指示空覩形尽其神力不能出回光省过大归依剎那母子重X相识重相识迟八刻自家怀里抱婴儿何必向如来膝下殷勤觅答头陀袁希贤须知有念终无念千丈绮罗无一线谁识无情却有情庭前铁树发新英无亦非有亦非偏南倚北莫相讥无亦是有亦是东行西去随我意君不见虗空本自绝中边东西南北何曾异拟古四首畏寒时欲夏苦热复思冬妄想能消灭安身处处同其二忖得翻成失拟东仍复西未来杳无定何必预劳思其三蚕出桑抽叶蜂饥树给花有人斯有禄贫者不须嗟其四草食胜空腹茆堂过露居人生解知足烦恼一时除蓝田蔼蔼平畦瑞起烟山翁怀玉正高眠春深莫讶犁锄静不是人间稻黍田东铭一瓦一椽一粥一饭檀信脂膏行人血汗尔戒不持尔事不办可惧可忧可嗟可叹西铭一时一日一月一年流光易度幻形匪坚凡心未尽圣果未圆可惊可怖可悲可怜X厨房铭雪峰饭头沩山典座古德芳风于今未堕摄尔狂心慎尔口过运水搬柴无忘这箇堂内坐禅堂外禅坐谁信传衣不离碓磨浴堂铭山巍路远致其柴薪瀹釜然火効其劳勤一月八浴丛林罕闻沙弥戏笑沸汤浇淋洗心涤虑日新又新何以报德忽悟水因御选语录X卍XXX御制序朕既选刻僧肇等禅师语录长夏几暇欲全览历代古德之所激扬而录其真切为人者柰华藏浩瀚目不暇给臣工中与禅衲辈具能辨别淄渑目力者不得其人莫可使分任繙阅呈朕总览者无巳乃就妙喜所辑正法眼藏幻寄所刻指月录二书採取若干则公案以示后学夫正法眼藏指月录二书行海内数百年矣西竺四七震旦二三佛佛祖祖无义味语至今普遍阎浮提界俾荒山古剎渺渺禅栖楖栗蒲团脩脩释子皆得展卷而见提唱而闻妙喜幻寄之功勋固为不可磨灭但惜皆未具透关眼所以拈提自先失利则粉中之雪煤里之墨岂能拣辨的当掷黄金而取瓦砾宝鱼目而弃摩尼定所不免是以正X法眼藏指月录之外其尚有元枢正体灵鑑真光开示指归裨益末世者未经朕目无可如何在二书之中则可以自信选择一无所遗矣明眼人自能辨取帙中所採言句非如妙喜幻寄所选祇尚语句尖新机锋敏捷不论与本分心地有无交涉也皆专以提持向上不但时人之所推尚流俗之所盛传而实非旨要未契真宗者概置不录即古来大善知识递相拈示之公案少或不依本分任其口头滑利即不与选焉夫此不了言句历代明眼善知识非不知其为非第一义谛或以祖父所遗只得传为家珍或因诸方检点恐起争端不无回互不但不肯明以指斥且弃短取长附合拈提将方寸之木耸令高于岑楼亦不过无柰聊作门前之绕岂实谓祖印在兹也初机后学未能人人具生知慧眼则不无悞人在朕今日无罣无碍一禀觉王正令黜陟古今有何忌讳而不为直捷指明后世真正发心参学之人如堕网之欲出若沐漆而求解者岂可不令解粘去缚之净尽俾少留余地耶如傅大士如大珠海如丹霞天然如灵云勤如德山鉴如兴化奖如长庆稜如风穴沼如汾阳昭如端师子如大慧杲如弘觉范如高峯妙皆宗门中历代推为提持后学之宗匠柰其机缘示语无一可入选者聊举数端以见其旨如傅大士夜夜抱佛眠朝朝还共起起坐镇相随语默同居止及能为万象主不逐四时凋之句长庆上堂曰撞着道伴交X肩过一生参学事毕僧问兴化四方八面来时如何化曰打中间的如此语句皆是祇识得个昭昭灵灵耳即傅大士所云空手把鉏头步行骑水牛人从桥上过桥流水不流亦祇到得脱凡情执着见耳祇如步行骑水牛较古德道士倒骑牛之句虽若彷彿而相去天渊如普化云明头来明头打暗头来暗头打四方八面来旋风把虗空来连架打此语虽亦非究竟较兴化打中间语奚啻霄壤如庞居士一口吸尽西江水乃从来多传为极则者却不知但只会得个光吞万象而巳岂曾脚跟点地所以五祖演云一口吸尽西江水万丈深潭穷到底略彴不似赵州桥明月清风安可比此颂可谓补庞缊之欠缺也如庞婆百草头边祖师意之句尤为麤浅而无知狂参亦称为究竟之说如汾阳昭除十智同真之外其他语句无一可取似此见地则十智同真之设亦从解路中得来耳若欲如是推演敷布岂有底止十智同真亦奚足重若为启初学之疑情何必如此多言徒使真参实悟之人牵连入于解路耳如德山乃从来历代推崇之古锥而除一棒之外详细搜求其垂示机缘却无一则可採不过会得个本无言说之理不被天下老和尚舌头瞒地位耳未踏向上一着在所以沩山之语泥里有剌道德山向后孤峯顶上盘结草庵呵佛骂祖去在可谓将德山数语判尽也如托钵公案亦只可启发初学疑情与本分毫无交涉况亦有X何奇特直得数千百年提唱殊不可解如巖头雪峯实乃见过于师然亦未到圆通处较伊法嗣元沙犹欠百步在如大珠顿悟入道要门论不过提唱初机全未具顶门正眼其马祖赏叹之说未必确实如妙喜乃数百年望重海内之人其武库全录朕皆详细披阅其示语机缘中一无可取其拈提古德处亦间有透脱之论而支离谬误处甚多观此则非具真知见者亦乃认得个本来微光用解识学问勉强扩充之所致非实透关之侣如灵云青山原不动白云任去来之句如露柱怀胎打破镜来相见之说亦属一流至风穴录中所载不过默悟三元指要是其极则其语句如老僧阇黎祖意教意皆左右两拍之说家国与野老老僧与阇黎岂有两个虽将左右两拍解路粉饰似同中有异异中同者其颦蹙安贴话成两橛如何葢覆如答随缘不变云披簑侧立千峯外引水浇蔬五老峯又如壁立千仞谁敢正眼覰着之句皆从元要中知解得来不问可知不但非第一义而且贻悞后学况与世理大相矛盾似此不经之说徒增文士𠷣谤耳与佛法毫无裨益此一实事有一丝毫便是一丝毫失之毫釐差之千里真伪之辨若遇明眼人断不能逃影如丹霞烧木佛观其语录见地只止无心实为狂参妄作据丹霞之见木佛之外别有佛耶若此则子孙焚烧祖先牌臣工毁弃帝王位可乎在丹霞以为除佛见殊不知自堕铁围而不觉X也意在立奇扫相而通身泥水自不知也若谓院主眉须堕设立疑案究亦无可疑处不过亦从解路中成就耳非切实为人开人天眼目之宗匠况其示寂时一足未及地而化此亦护法神明令伊自示脚跟不点地之一证如一古德殿前背佛坐又一古德入殿向佛唾傍僧云何得背佛坐向佛唾答云将无佛处来与某甲唾指无佛处来与某甲背此等见解与丹霞同但知扫目前一像却不觉自执千像万像矣当日但问此二狂徒你道除此殿中佛尚别有何佛试指取看管教立地现形此等无稽魔说何堪提唱书录挂齿更有拾狐唾以为狮乳者尤堪怜愍似此者不可枚举以上所拈尚皆非属邪妄但脚跟未踏实地非了义之说耳如弘觉范指月录中採其拈提处甚多其支离谬妄处与幻寄同可谓同病相怜不过令人作发笑之戏具更不必论者至如三唤侍者婆子烧庵喫油糍野狐斩猫犀牛扇台山婆子子湖狗香严上树云门扇子禾山鼓慈明榜等公案皆古今丛林中日日举似者朕悉不录盖虽言语道断不过启发初机非是究竟但此等公案尚不至榛芜向上一路耳总之此事如杲日光如大火聚提则全提印则全印否乃不达佛之正旨尽属夺弄精魂其言虽皆数千百年以来人人之所提唱其人虽皆数千百年以来人人之所推崇朕皆置之不论盖历代震于其名无人指出殊不知此等未了之谈杂入真正X人天眼目之宗师语句中后学岂能尽具参方眼其目光如豆者必致金鍮莫辨皂白不分到此地位自以为巳造某古德所造之境向上自然无路妄为参学事毕岂不是尽九州铁铸成这一大错此等语句虽于提掇初机发人净信未始无功然其功甚小能令真正发心参学之人中止化城过由伊造其过甚大如迦陵音亦可谓具参方眼者乃于兴化古庙躲过丹霞烧木佛长庆路逢道伴等公案尚被牵绊而未看破且尤喜提唱风穴阇黎老僧一则朕当年一一讨论为之说破尚不能透脱何况初机后学耶兹集所选历代禅师除六祖外一百五十六人语句固皆本分极则而诸人中如志公马祖一南岳思石头迁忠国师长沙岑观国师临济元投子同曹山寂元沙备韶国师其见证与前选中诸大善知识无二无别但其传世语句可採者止于此因其难成卷帙是以并在后集中至于药山俨黄蘖运洞山价罗汉琛法眼益天依怀细细评量犹有珠与玑之分其余诸禅师公案言句二书所载祇此一二则语虽可录不能品其次第学者能于古人语言相似而高下悬殊之处自具只眼知朕採取删汰意趣之所归举一明三方为于此有分否则毋得颟顸含胡轻言参透葛藤转不如讲诵经典薰此佛种以待机缘尚为未昧自已朕今此举若无灼知定见岂肯多生枝节为天下后世之所𠷣笑实怜禅宗颓废慧命悬丝皆由此X辈未了宗师开此纷杂岐径令鱼龙莫辨后学不知所从也故不得不为蛇足一上如标月指所指必月无论三垣二十八宿未尝悞指即弦朓之月亦所不指所指者如月之恒既圆且明普照三千大千后学但毋向指边求月也是为序雍正十一年癸丑八月望日无名氏问千七百则陈烂葛藤皆是无义味语皇上品其优劣毋乃涉于解路乎有名氏答从上祖师言句汝作么生会无名氏云如鸦鸣鹊噪会有名氏曰汝既不作言句会汝今云何复生分别心如可分别者固应如是分别如曰不可分别则古来言句既作鸦鸣鹊噪会皇上今日品题何不作凤啸龙吟会弯兔角弓而射空里风影或百发百中或十发一中计功行赏夫何不可无名氏懡㦬而退御选历代禅师语录前集上初祖菩提达摩大师祖于般若多罗尊者得法演化本国时有二师一名佛大先二名佛大胜多佛大先遇般若多罗尊者舍小趣大与祖并化时号为二甘露门而佛大胜多更分徒而为六宗第一有相宗第二无相宗第三定慧宗第四戒行宗第五无得宗第六寂静宗各封已解X别展化源祖喟然叹曰彼之一师己陷牛迹况复支离而分六宗我若不除永缠邪见言巳微现神力至有相宗所问曰一切诸法何名实相彼众中有一尊长萨婆罗答曰于诸相中不互诸相是名实相祖曰一切诸相而不互者若名实相当何定耶彼曰于诸相中实无有定若定诸相何名为实祖曰诸相不定便名实相汝今不定当何得之彼曰我言不定不说诸相当说诸相其义亦然祖曰汝言不定当为实相定不定故即非实相彼曰定既不定即非实相知我非故不定不变祖曰汝今不变何名实相巳变巳往其义亦然彼曰不变当在在不在故故变实相以定其义祖曰实相不变变即非实于有无中何名实相萨婆罗心知圣师悬解潜达即以手指虗空曰此是世间有相亦能空故当我此身得似此否祖曰若解实相即见非相若了非相其色亦然当于色中不失色体于非相中不碍有故若能是解此名实相彼众闻巳心意朗然钦礼信受祖瞥然匿迹至无相宗所而问曰汝言无相当何证之彼众中有波罗提者答曰我明无相心不现故祖曰汝心不现当何明之彼曰我明无相心不取舍当于明时亦无当者祖曰于诸有无心不取舍又无当者诸明无故彼曰入佛三昧尚无所得何况无相而欲知之祖曰相既不知谁云有无尚无所得何名三昧彼曰我说不证证无所证非三昧故我说三昧祖曰非三昧者何当名之汝X既不证非证何证波罗提闻祖辨析即悟本心礼谢于祖忏悔往谬祖记曰汝当得果不久证之此国有魔汝可降之言巳忽然不现至定慧宗所问曰汝学定慧为一为二彼众中有婆兰陀者答曰我此定慧非一非二祖曰既非一二何名定慧彼曰在定非定处慧非慧一即非一二亦不二祖曰当一不一当二不二既非定慧约何定慧彼曰不一不二定慧能知非定非慧亦复然矣祖曰慧非定故然何知哉不一不二谁定谁慧婆兰陀闻之疑心冰释至第四戒行宗所问曰何者名戒云何名行当此戒行为一为二彼众中有一贤者答曰一二二一皆彼所生依教无染此名戒行祖曰汝言依教即是有染一二俱破何言依教此二违背不及于行内外非明何名为戒彼曰我有内外彼巳知竟既得通达便是戒行若说违背俱是俱非言及清净即戒即行祖曰俱是俱非何言清净既得通故何谈内外贤者闻之即自惭服至无得宗所问曰汝云无得无得何得既无所得亦无得得彼众中有宝静者答曰我说无得非无得得当说得得无得是得祖曰得既不得得亦非得既云得得得得何得彼曰见得非得非得是得若见不得名为得得祖曰得既非得得得无得既无所得当何得得宝静闻之顿除疑网至寂静宗所问曰何名寂静于此法中谁静谁寂彼众中有尊者答曰此心不动是名为寂于法无染名之为静祖曰本心不寂要假X寂静本来寂故何用寂静彼曰诸法本空以空空故于彼空空故名寂静祖曰空空巳空诸法亦尔寂静无相何静何寂静尊者闻师指诲豁然开悟于是六众咸誓归依化被南天声驰五印经六十载度无量众祖念东震旦国佛记后五百岁般若智灯运光于彼遂嘱弟子般若密多罗住天竺传法而躬至震旦乃辞祖塔别学侣泛重溟达南海乃梁普通七年庚子岁也广州剌史萧昂具礼迎供表闻武帝帝遣使赍诏迎请十月至金陵帝问曰朕即位以来造寺写经度僧不可胜纪有何功德祖曰并无功德帝曰何以无功德祖曰此但人天小果有漏之因如影随形虽有非实帝曰如何是真功德祖曰净智妙圆体自空寂如是功德不以世求帝又问如何是圣谛第一义祖曰廓然无圣帝曰对朕者谁祖曰不识帝不悟祖渡江北寓止嵩山少林寺面壁而坐终日默然有僧神光诣祖参承祖常端坐面壁莫闻诲励师立雪过膝断臂求法祖遂因与易名曰慧可问曰诸佛法印可得闻乎祖曰诸佛法印匪从人得可曰我心未宁乞师与安祖曰将心来与汝安可良久曰觅心了不可得祖曰我与汝安心竟越九年欲返天竺乃顾慧可而告之曰昔如来以正法眼付迦叶大士展转嘱累而至于我我今付汝汝当护持并授汝袈裟以为法信内传法印以契证心外付袈裟以定宗旨至X吾灭后二百年衣止不传法周沙界明道者多行道者少说理者多通理者少潜符密证千万有余汝当阐掦勿轻未悟一念回机便同本得听吾偈曰吾本来兹土传法救迷情一花开五叶结果自然成二祖慧可大师有一居士年踰四十不言名氏聿来设礼而问祖曰弟子身缠风恙请和尚忏罪祖曰将罪来与汝忏士良久曰觅罪了不可得祖曰与汝忏罪竟宜依佛法僧住士曰今见和尚巳知是僧未审何名佛法祖曰是心是佛是心是法法佛无二僧宝亦然士曰今日始知罪性不在内不在外不在中间如其心然佛法无二也祖深器之即为剃发曰是吾宝也宜名僧璨祖遂嘱累付以衣法偈曰本来缘有地因地种花生本来无有种花亦不曾生向居士幽栖林野木食磵饮北齐天保初闻祖盛化乃致书曰影由形起响逐声来弄影劳形不识形为影本掦声止响不知声是响根除烦恼而趣涅槃喻去形而觅影离众生而求佛果喻默声而求响故知迷悟一涂愚智非别无名作名因其名则是非生矣无理作理因其理则争论起矣幻化非真谁是谁非虗妄无实何空何有将知得无所得失无所失未及造谒聊申此意伏望答之祖回示曰备观来意皆如实真幽之理竟不殊本迷摩尼谓瓦砾豁然自觉是真珠无明智慧等无异当知万法即皆如愍此二见X之徒辈申辞措笔作斯书观身与佛不差别何须更觅彼无余居士捧披祖偈乃申礼觐密承印记三祖僧璨大师信心铭至道无难惟嫌拣择但莫憎爱洞然明白毫釐有差天地悬隔不识玄旨徒劳念静圆同太虗无欠无余良由取舍所以不如不用求真惟须息见才有是非纷然失心二由一有一亦莫守一心不生万法无咎无咎无法不生不心能由境灭境逐能沈境由能境能由境能欲知两段原是一空一空同两齐含万象欲取一乘勿恶六尘六尘不恶还同正觉智者无为愚人自缚法无异法妄自爱着将心用心岂非大错梦幻空花何劳把捉得失是非一时放却眼若不寐诸梦自除心若不异万法一如狐疑尽净正信调直一切不留无可记忆虗明自照不劳心力非思量处识情难测真如法界无他无自要急相应惟言不二不二皆同无不包容十方智者皆入此宗宗非促延一念万年无在不在十方目前极小同大忘绝境界极大同小不见边表有即是无无即是有一即一切一切即一但能如是何虑不毕四祖道信大师祖谓牛头融禅师曰夫百千法门同归方寸河沙妙德总在心源一切戒门定门慧门神通变化悉自具足不离汝心一切烦恼业障本来空寂一切因果皆X如梦幻无三界可出无菩提可求人与非人性相平等大道虗旷绝思绝虑如是之法汝今巳得更无阙少与佛何殊更无别法汝但任心自在莫作观行亦莫澄心莫起贪瞋莫怀愁虑荡荡无碍任意纵横不作诸善不作诸恶行住坐卧触目遇缘总是佛之妙用快乐无忧故名为佛五祖弘忍大师咸亨中有居士姓卢名慧能自新州来参谒祖问曰汝自何来卢曰岭南祖曰欲须何事卢曰唯求作佛祖曰岭南人无佛性若为得佛卢曰人即有南北佛性岂然祖令随众作务卢曰弟子自心常生智慧不离自性即是福田未审和尚教作何务祖曰这獦獠根性太利着槽厂去卢礼足而退便入碓坊服劳于杵臼昼夜不息一日祖潜诣碓坊问曰米白也未卢曰白也未有筛祖以杖三击其碓卢即以三鼓入室祖告曰诸佛出世为一大事故随机大小而引导之遂有十地三乘顿渐等旨以为教门然以无上微妙祕密圆明真实正法眼藏付于上首大迦叶尊者展转传授二十八世至达摩届于此土得可大师承袭以至于我今以法宝及所传袈裟用付于汝善自保护无令断绝听吾偈曰有情来下种因地果还生无情既无种无性亦无生卢跪受讫问法则既受衣付何人祖曰昔达摩初至人未之信故传衣以明得法今信心巳熟衣乃争端止于汝身不复传也X六祖慧能大师祖抵黄梅参礼五祖当呈偈后三鼓入五祖室五祖复征其初悟应无所住而生其心语祖于言下大彻遂启五祖曰一切万法不离自性何期自性本自清净何期自性本不生灭何期自性本自具足何期自性本无动摇何期自性能生万法五祖知悟本性谓祖曰不识本心学法无益若识本心见自本性即名丈夫天人师佛遂传衣法五祖送祖至九江驿边令祖上船祖随即把橹五祖曰合是吾渡汝祖曰迷时师度悟时自度度名虽一用处不同能蒙师传法今巳得悟只合自性自度五祖云如是如是以后佛法由汝大行祖至广州法性寺值印宗法师讲涅槃经寓止廊庑间暮夜风飏剎旛闻二僧对论一曰旛动一曰风动往复不巳祖曰不是风动不是旛动仁者心动一众竦然印宗延至上席征诘奥义问曰黄梅付嘱如何指授祖曰指授即无惟论见性不论禅定解脱宗曰何不论禅定解脱祖曰为是二法不是佛法佛法是不二之法宗又问如何是佛法不二之法祖曰法师讲涅槃经明佛性是佛法不二之法如高贵德王菩萨白佛言犯四重禁作五逆罪及一阐提等当断善根佛性否佛言善根有二一者常二者无常佛性非常非无常是故不断名为不二一者善二者不善佛性非X善非不善是名不二蕴之与界凡夫见二智者了达其性无二无二之性即是佛性印宗闻说欢喜合掌韦使君请益师陞座告大众曰总净心念摩诃般若波罗密多复云善知识菩提般若之智世人本自有之只缘心迷不能自悟须假大善知识示导见性当知愚人智人佛性本无差别只缘迷悟不同所以有愚有智吾今为说摩诃般若波罗密法使汝等各得智慧志心谛听吾为汝说善知识世人终日口说般若不识自性般若犹如说食不饱口但说空万劫不得见性终无有益善知识摩诃般若波罗密是梵语此言大智慧到彼岸此须心行不在口念口念心不行如幻如化如露如电口念心行则心口相应本性是佛离性无别佛何名摩诃摩诃是大心量广大犹如虗空无有边畔亦无方圆大小亦非青黄赤白亦无上下长短亦无瞋无喜无是无非无善无恶无有头尾诸佛剎土尽同虗空世人妙性本空无有一法可得自性真空亦复如是善知识莫闻吾说空便即着空第一莫着空若空心静坐即着无记空善知识世界虗空能含万物色像日月星宿山河大地泉源溪磵草木丛林恶人善人恶法善法天堂地狱一切大海须弥诸山总在空中世人性空亦复如是善知识自性能含万法是大万法在诸人性中若见一切人恶之与善尽皆不取不舍亦不染着心如虗空名之为大故曰摩诃善知识迷人口说智者心行又有X迷人空心静坐百无所思自称为大此一辈人不可与语为邪见故善知识心量广大徧周法界用即了了分明应用便知一切一切即一一即一切去来自由心体无滞即是般若善知识一切般若智皆从自性而生不从外入莫错用意名为真性自用一真一切真心量大事不行小道口虽终日说空心中不修此行恰似凡人自称国王终不可得非吾弟子善知识何名般若般若者唐言智慧也一切处所一切时中念念不愚常行智慧即是般若行一念愚即般若绝一念智即般若生世人愚迷不见般若口说般若心中常愚常自言我修般若念念说空不识真空般若无形相智慧心即是若作如是解即名般若智何名波罗密此是西竺语唐言到彼岸解义离生灭着境生灭起如水有波浪即名为此岸离境无生灭如水常通流即名为彼岸故号波罗密善知识迷人口念当念之时惟妄惟非念念若行是名真性悟此法者是般若法修此行者是般若行不修即凡一念修行自身等佛善知识凡夫即佛烦恼即菩提前念迷即凡夫后念悟即佛前念着境即烦恼后念离境即菩提善知识摩诃般若波罗密最尊最上最第一无住无往亦无来三世诸佛从中出当用大智慧打破五蕴烦恼尘劳如此修行定成佛道变三毒为戒定慧善知识我此法门从一般若生八万四千智慧何以故为世人有八万四千尘劳若无尘劳智慧常现X不离自性悟此法者即是无念无忆无着不起诳妄用自真如性以智慧观照于一切法不取不舍即是见性成佛道若起正真般若观照一剎那间妄念俱灭识自本性一悟即至佛地善知识智慧观照内外明彻识自本心若识本心即本解脱若得解脱即是般若三昧般若三昧即是无念何名无念若见一切法心不染着是为无念用即徧一切处亦不着一切处但净本心使六识出六门于六尘中无染无杂来去自由通用无滞即是般若三昧自在解脱名无念行若百不思常令念绝即是法缚即名边见善知识悟无念法者万法尽通悟无念法者见诸佛境界悟无念法者至佛地位善知识后代得吾法者将此顿教法门于同见同行发愿受持如事佛故终身而不退者定入圣位示众云善知识我此法门以定慧为本大众勿迷言定慧别定慧一体不是二定是慧体慧是定用即慧之时定在慧即定之时慧在定若识此义即是定慧等学诸学道人莫言先定发慧先慧发定定慧各别作此见者法有二相口说善相心中不善空有定慧定慧不等若心口俱善内外一种定慧即等自悟修行不在于诤若诤先后即同迷人不断胜负却增我法不离四相善知识定慧犹如何等犹如灯光有灯即光无灯即暗灯是光之体光是灯之用名虽有二体本同一此定慧法亦复如是X祖云善知识云何立无念为宗只缘口说见性迷人于境上有念念上便起邪见一切尘劳妄想从此而生自性本无一法可得若有所得妄说祸福即是尘劳邪见故此法门立无念为宗善知识无者无何事念者念何物无者无二相无诸尘劳之心念者念真如本性真如即是念之体念即是真如之用真如自性起念非眼耳鼻舌能念真如有性所以起念真如若无眼耳色声当时即坏善知识真如自性起念六根虽有见闻觉知不染万境而真性常自在故经云能善分别诸法相于第一义而不动无相颂曰迷人修福不修道只言修福便是道布施供养福无边心中三恶元来造拟将修福欲灭罪后世得福罪还在但向心中除罪缘名自性中真忏悔忽悟大乘真忏悔除邪行正即无罪学道常于自性观即与诸佛同一类吾祖惟传此顿法普愿见性同一体若欲当来觅法身离诸法相心中洗努力自见莫悠悠后念总绝一世休若悟大乘得见性虔恭合掌至心求南岳怀让禅师礼祖祖曰何处来曰嵩山祖曰甚么物恁么来曰说似一物即不中祖曰还可修证否曰修证即不无污染即不得祖曰只此不污染诸佛之所护念汝既如是吾亦如是僧智通看楞伽经约千余徧不会三身四智礼祖求解其义祖曰三身者清净法身汝之性也圆满报身X汝之智也千百亿化身汝之行也若离本性别说三身即名有身无智若悟三身无有自性即名四智菩提听吾偈曰自性具三身发明成四智不离见闻缘超然登佛地吾今为汝说谛信永无迷莫学驰求者终日说菩提通曰四智之义可得闻乎祖曰既会三身便明四智何更问耶若离三身别谭四智此名有智无身也即此有智还成无智复说偈曰大圆镜智性清净平等性智心无病妙观察智见非功成所作智同圆镜五八六七果因转伹用名言无实性若于转处不留情繁兴永处那伽定通礼谢以偈赞曰三身元我体四智本心明身智融无碍应物任随形起修皆妄动守住匪真精妙旨因师晓终无污染名僧志道览涅槃经至诸行无常是生灭法生灭灭巳寂灭为乐而生疑礼祖求发明祖曰汝作么生疑对曰一切众生皆有二身谓色身法身也色身无常有生有灭法身有常无知无觉经云生灭灭巳寂灭为乐者未审是何身寂灭何身受乐若色身者色身灭时四大分散全是苦苦不可言乐若法身寂灭即同草木瓦石谁当受乐又法性是生灭之体五蕴是生灭之用一体五用生灭是常生则从体起用灭则摄用归体若听更生即有情之类不断不灭若不听更生即永归寂灭同于无情之物如是则一切诸法被涅槃之所禁伏尚不得生何乐之有祖曰汝是释子何习外道断常邪见而议最上乘法据汝所解即色X身外别有法身离生灭求于寂灭又推涅槃常乐言有身受者斯乃执吝生死耽着世乐汝今当知佛为一切迷人认五蕴和合为自体相分别一切法为外尘相好生恶死念念迁流不知梦幻虗假枉受轮回以常乐涅槃翻为苦相终日驰求佛愍此故乃示涅槃真乐剎那无有生相剎那无有灭相更无生灭可灭是则寂灭现前当现前之时亦无现前之量乃谓常乐此乐无有受者亦无不受者岂有一体五用之名何况更言涅槃禁伏诸法令永不生斯乃谤佛毁法听吾偈曰无上大涅槃圆明常寂照凡愚谓之死外道执为断诸求二乘人目以为无作尽属情所计六十二见本妄立虗假名何为真实义唯有过量人通达无取舍以知五蕴法及以蕴中我外现众色象一一音声相平等如梦幻不起凡圣见不作涅槃解二边三际断常应诸根用而不起用想分别一切法不起分别想劫火烧海底风鼓山相击真常寂灭乐涅槃相如是吾今强言说令汝舍邪见汝勿随言解许汝知少分道闻巳踊跃作礼而退僧志常参祖祖问汝从何来欲求何事曰学人近礼大通和尚蒙示见性成佛之义未决狐疑望赐开示祖曰彼有何言句汝试举看曰大通云汝见虗空否对曰见通曰汝见虗空有相貌否对曰虗空无形有何相貌通曰汝之本性犹如虗空返观自性了无一物可见是名正见无一物可知是名真知无有青黄X长短但见本源清净觉体圆明即名见性成佛亦名极乐世界亦名如来知见学人虽闻此说犹未决了乞和尚示诲令无凝滞祖曰彼师所说犹存见知故令汝未了吾今示汝一偈曰不见一法存无见大似浮云遮日面不知一法守空知还如太虗生闪电此之知见瞥然兴错认何曾解方便汝当一念自知非自已灵光常显现常闻偈巳心意豁然乃述偈曰无端起知见着相求菩提情存一念悟宁越昔时迷自性觉源体随照枉迁流不入祖师室茫然趣两头有一童子名神会年十三自玉泉来参礼祖曰知识远来艰辛还将得本来否若有本则合识主试说看会曰以无住为本见即是主祖曰这沙弥争合取次语会曰和尚坐禅还见不见祖以拄杖打三下云吾打汝痛不痛对曰亦痛亦不痛祖曰吾亦见亦不见神会问如何是亦见亦不见祖云吾之所见常见自家过𠍴不见他人是非好恶是以亦见亦不见汝言亦痛亦不痛如何汝若不痛同其木石若痛则同凡夫即起恚恨汝向前见不见是二边痛不痛是生灭汝自性且不见敢尔弄人神会礼拜悔谢一日祖告众曰我有一物无头无尾无名无字无背无面诸人还识否神会出曰是诸佛之本源神会之佛性祖曰向汝道无名无字汝便唤作本源佛性汝向去有把茆葢头也只成箇知解宗徒唐中宗诏遣使薛简迎祖祖以疾辞简问曰京城禅X德皆云欲得会道必须坐禅习定未审师所说法如何师曰道由心悟岂在坐也经云若言如来若坐若卧是行邪道何故无所从来亦无所去无生无灭是如来清净禅诸法空寂是如来清净坐究竟无证岂况坐耶简曰弟子回京主上必问愿师慈悲指示心要传奏两宫及京城学道者譬如一灯燃百千灯冥者皆明明明无尽师曰道无明暗明暗是代谢之义明明无尽亦是有尽相待立名故净名经云法无有比无相待故明与无明凡夫见二智者了达其性无二无二之性即是实性实性者处凡愚而不减在贤圣而不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简曰师说不生不灭何异外道祖曰外道所说不生不灭者将灭止生以生显灭灭犹不灭生说不生我说不生不灭者本自无生今亦不灭所以不同外道汝若欲知心要伹一切善恶都莫思量自然得入清净心体湛然常寂妙用恒沙简蒙指教豁然大悟礼辞归阙表奏师语诏加褒美僧问黄梅意旨甚么人得祖曰会佛法人得曰和尚还得否祖曰我不会佛法祖说偈曰一切无有真不以见于真若见于真者是见尽非真若能自有真离假即心真自心不离假无真何处真有情即解动无情即不动若修不动行同无情不动若觅真不动动上有不动不动是不动无X情无佛种善能分别相第一义不动但作如此见即是真如用报诸学道人努力须用意莫于大乘门却执生死智若言下相应即共论佛义若是不相应合掌令欢喜此宗本无诤诤即失道意执逆诤法门自性入生死祖曰诸善知识汝等各各净心听吾说法汝等诸人自心是佛更莫狐疑外无一物而能建立皆是本心生万种法故经云心生种种法生心灭种种法灭若欲成就种智须达一相三昧一行三昧若于一切处而不住相于彼相中不生憎爱亦无取舍不念利益成坏等事安闲恬静虗融澹泊此名一相三昧若于一切处行住坐卧纯一直心不动道场真成净土此名一行三昧若人具二三昧如地有种含藏长养成就其实一相一行亦复如是我今说法犹如时雨溥润大地汝等佛性譬之种子遇兹霑洽悉得发生承吾旨者决获菩提依吾行者定证妙果听吾偈曰心地含诸种普雨悉皆萌顿悟花情巳菩提果自成说偈巳复曰其法无二其心亦然其道清净亦无诸相汝等慎勿观静及空其心此心本净无可取舍各自努力随缘好去秦䟦陀禅师问生法师讲何经论生曰大般若经师曰作么生说色空义曰众微聚曰色众微无自性曰空师曰众微未聚唤作甚么生罔措师又问别讲何经论曰大涅X槃经师曰如何说涅槃之义曰涅而不生槃而不灭不生不灭故曰涅槃师曰这箇是如来涅槃那箇是法师涅槃曰涅槃之义岂有二耶某甲祇如此未审禅师如何说涅槃师拈起如意曰还见么曰见师曰见箇甚么曰见禅师手中如意师将如意掷于地曰见么曰见师曰见箇甚么曰见禅师手中如意堕地师斥曰观公见解未出常流何得名喧宇宙拂衣而去其徒怀疑不巳乃追师扣问我师说色空涅槃不契未审禅师如何说色空义师曰不道汝师说得不是汝师祇说得果上色空不会说得因中色空其徒曰如何是因中色空师曰一微空故众微空众微空故一微空一微空中无众微众微空中无一微宝志禅师师问一梵僧承闻尊者唤我作屠儿曾见我杀生么曰见师曰有见见无见见不有不无见若有见见是凡夫见无见见是声闻见不有不无见是外道见未审尊者如何见梵僧曰你有此等见耶师垂语曰终日拈香择火不知身是道场又曰京都邺都浩浩还是菩提大道又曰如我身空诸法空千品万类悉皆同迷悟不二颂迷时以空为色悟即以色为空迷悟本无差别色空究竟还同愚人唤南作北智者达无西东欲觅如来妙理常在一念之中阳𦦨本非其水渴鹿狂趁怱怱自身虗假不实将空更欲觅空世人X迷倒至甚如犬吠雷叿叿大乘赞七首大道常在目前虽在目前难覩若欲悟道真体莫除声色烦恼烦恼本来空寂妄情递相缠遶一切如影如响不知何恶何好有心取相为实定知见性不了若欲作业求佛佛是生死大兆生死业常随身黑闇狱中未晓悟理本来无异觉后谁晚谁早法界量同太虗众生智心自小但能不起吾我涅槃法食常饱妄身临镜照影影与妄身不殊但欲去影留形不知身本同虗身本与影不异不得一有一无若欲存一舍一永与直理相疏更若爱圣憎凡生死海里沈浮烦恼因心有故无心烦恼何居不劳分别取相自然得道须臾梦时梦中造作觉时觉境都无翻思觉时与梦颠倒二见不殊改迷取觉求利何异贩卖商徒动静两忘常寂自然契合真如若言众生异佛迢迢与佛常疏佛与众生不二自然究竟无余法性本来常寂荡荡无有边畔安心取舍之间被他二境回换敛容入定坐禅摄境安心觉观机关木人修道何时得达彼岸诸法本空无着境似浮云会散忽悟本性元空恰似热病得汗无智人前莫说打你色身星散报你众生直道非有即是非无非有非无不二何须对有论虗有无妄心立号一破一箇不居两名由尔情作无情即是真如若欲存情觅佛将网山上罗鱼徒费功夫无益几许枉用功夫不解即心即佛真似骑驴觅驴一切不憎不爱这X箇烦恼须除除之则须除身除身无佛无因无佛无因可得自然无法无人内见外见总恶佛道魔道俱错被此二大波旬便见厌苦求乐生死悟本体空佛魔何处立脚只由妄情分别前身后身孤薄轮回六道不停结业不能除却众生身同太虗烦恼何处安着伹无一切希求烦恼自然消落世间几许痴人将道复欲求道广寻诸义纷纷自救已身不了专寻他文乱说自称至理妙好徒劳一生虗过永劫沈沦生老浊爱缠心不舍清净智心自恼真如法界丛林反作荆棘荒草但执黄叶为金不悟弃金求宝所以失念狂走强力装持相好口内诵经诵论心里寻常枯藁一朝觉本心空具足真如不少声闻心心断惑能断之心是贼贼贼递相除遣何时了本语默口内诵经千卷体上问经不识不解佛法圆通徒劳寻行数墨头陀阿练苦行希望后身功德希望即是隔圣大道何由可得譬如梦里渡河船师渡过河北忽觉牀上安眠失却渡船轨则船师及彼渡人两箇本不相识众生迷倒羁绊往来三界疲极觉悟生死如梦一切求心自息明州布袋和尚师有偈曰我有一布袋虗空无罣碍展开徧十方入时观自在吾有三宝堂里空无色相不高亦不低无遮亦无障学者体不如求者难得样智慧解安排千中无一匠四门四果生十方尽供养吾有一躯佛世X人皆不识不塑亦不装不雕亦不刻无一滴灰泥无一点彩色人画画不成贼偷偷不得体相本自然清净非拂拭虽然是一躯分身千百亿又偈曰弥勒真弥勒分身千百亿时时示时人时人自不识师有歌曰只箇心心心是佛十方世界最灵物纵横妙用可怜生一切不如心真实腾腾自在无所为闲闲究竟出家儿若覩目前真大道不见纤毫也大奇万法何殊心何异何劳更用寻经义心王本自绝多知智者祇明无学地非圣非凡复若何不强分别圣情孤无价心珠本圆净凡名异相妄空唿人能弘道道分明无量清高称道情𢹂钖若登故国路莫愁诸处不闻声南岳慧思禅师师示众曰道源不远性海非遥但向已求莫从他觅觅即不得得亦不真偈曰顿悟心源开宝藏隐显灵通现真相独行独坐常巍巍百亿化身无数量纵令逼塞满虗空看时不见微尘相可笑物兮无比况口吐明珠光晃晃寻常见说不思议一语标名言下当又偈曰天不能葢地不能载无去无来无障碍无长无短无青黄不在中间及内外超羣出众太虗玄指物传心人不会清凉澄观国师X师答皇太子问心要书其词曰至道本乎一心心法本乎无住无住心体灵知不昧性相寂然包含德用该摄内外能深能广非有非空不生不灭无终无始求之而不得弃之而不离迷现量则惑苦纷然悟真性则空明廓彻虽即心即佛惟证者方知然有证有知则慧日沈没于有地若无照无悟则昏云掩蔽于空门若一念不生则前后际断照体独立物我皆如直造心源无智无得不取不舍无对无修然迷悟更依真妄相待若求真弃妄犹弃影劳形若体妄即真犹处阴影灭若无心忘照则万虑都捐若任运寂知则众行爰起放旷任其去住静鉴觉其源流语默不失玄微动静未离法界言止则双忘知寂论观则双照寂知语证则不可示人说理则非证不了是以悟寂无寂真知无知以知寂不二之一心契空有双融之中道无住无着莫摄莫收是非两忘能所双绝斯绝亦寂则般若现前般若非心外新生智性乃本来具足然本寂不能自现实由般若之功般若之与智性翻覆相成本智之与始修实无两体双亡证入则妙觉圆明始末该融则因果交彻心心作佛无一心而非佛心处处成道无一尘而非佛国故真妄物我举一全收心佛众生浑然齐致是知迷则人随于法法法万差而人不同悟则法随于人人人一智而融万境言穷虑绝何果何因体本寂寥孰同孰异惟忘怀虗朗消息沖融其犹透水月华虗而可见无心鉴X象照而常空矣青原静居行思禅师师令迁持书与南岳让和尚曰汝达书了速回吾有箇鈯斧子与汝住山迁至彼未呈书便问不慕诸圣不重已灵时如何岳曰子问太高生何不向下问迁曰宁可永劫受沈沦不从诸圣求解脱岳便休迁便回师问子返何速书信达否迁曰书亦不通信亦不达去日蒙和尚许箇鈯斧子祇今便请师垂一足迁便礼拜寻辞往南岳荷泽神会参师问甚处来曰曹溪师曰曹溪意旨如何会振身而立师曰犹带瓦砾在曰和尚此间莫有真金与人么师曰设有汝向甚么处着僧问如何是佛法大意师曰庐陵米作么价江西马祖道一禅师师一日谓众曰汝等诸人各信自心是佛此心即是佛心达摩大师从南天竺国来至中华传上乘一心之法令汝等开悟楞伽经以佛语心为宗无门为法门夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故故三界惟心森罗万象一法之所印凡所见色皆是见心心不自心因色故有汝但随时言说即事即理都无所碍菩提道果亦复如是于心所生即名为色知色空故生即不生若了此意乃可随时着衣喫饭长养圣胎任运过时更有何事听吾X偈曰心地随时说菩提亦祗宁事理俱无碍当生即不生一日示众云道不用修但莫污染何为污染但有生死心造作趣向皆是污染若欲直会其道平常心是道何谓平常心无造作无是非无取舍无断常无凡圣故经云非凡夫行非圣贤行是菩萨行只如今行住坐卧应机接物尽是道道即是法界乃至河沙妙用不出法界若不然者云何言心地法门云何言无尽灯一切法皆是心法一切名皆是心名万法皆从心生心为万法之根本故经云识心达本源故号为沙门名等义等一切诸法皆等纯一无杂随时自在建立法界尽是法界若立真如尽是真如若立理一切法尽是理若立事一切法尽是事举一千从事理无差尽是妙用更无别理皆由心之回转譬如月影有若干真月无若干诸源水有若干水性无若干森罗万象有若干虗空无若干说道理有若干无碍慧无若干种种成立皆由一心也建立亦得扫荡亦得尽是妙用妙用尽是自家一切法皆是佛法诸法即是解脱解脱者即是真如诸法不出于真如在缠名如来藏出缠号净法身体无增减能大能小能方能圆应物现形如水中月滔滔运用不立根苗不尽有为不住无为有为是无为之用无为是有为之依了达无二名平等性性无有异用则不同在迷为识在悟为智顺理为悟顺事为迷迷则迷自本心悟则悟X自本性一悟永悟不复更迷如日出时不合于暗智慧日出不与烦恼暗俱了心境界妄想即除妄想既除即是无生若见此理真正合道随缘度日坐起相随戒行增薰积于净业但能如是何虑不通久立珍重僧问离四句绝百非请师直指西来意师曰我今日劳倦不能为汝说问取智藏去僧去问西堂堂云何不问和尚僧云和尚教来问堂云我今日头痛不能为汝说问取海兄去僧又去问百丈丈云我到这里却不会僧却回举似师师曰藏头白海头黑庞居士问不昧本来人请师高着眼师直下覰士曰一种没弦琴唯师弹得妙师直上覰士礼拜师归方丈士随后曰适来弄巧成拙洪州廉使问曰喫酒肉即是不喫即是师曰若喫是中丞禄不喫是中丞福师示疾院主问和尚近日尊候如何师曰日面佛月面佛石头希迁禅师一日青原问师曰有人道岭南有消息师曰有人不道岭南有消息曰若恁么大藏小藏从何而来师曰尽从这里去原然之僧问如何是解脱师曰谁缚汝问如何是净土师曰谁垢汝问如何是涅槃曰谁将生死与汝师问新到从甚么处来曰江西来师曰见马大师否X曰见师乃指一橛柴曰马师何似这箇僧无对却回举似马祖祖曰汝见橛柴大小曰没量大祖曰汝甚有力曰何也祖曰汝从南岳负一橛柴来岂不是有力问如何是西来意师曰问取露柱曰学人不会师曰我更不会大颠问道有道无俱是谤请师除师曰一物亦无除箇甚么师却问併却咽喉唇吻道将来颠曰无这箇师曰若恁么汝即得入门道悟问如何是佛法大意师曰不得不知曰向上更有转处也无师曰长空不碍白云飞问如何是禅师曰碌甎问如何是道师曰木头师因看肇论至会万物为已者其唯圣人乎乃拊几曰圣人无已靡所不已法身无象谁云自他圆鑑灵照于其间万象体玄而自现境智非二孰云去来至哉斯语也遂掩卷不觉寝梦与六祖同乘一龟游泳深池之内觉而念曰灵龟者智也深池者性海也吾与祖师同乘灵智游性海矣遂着参同契上堂吾之法门先佛传授不论禅定精进唯达佛之知见即心即佛心佛众生菩提烦恼名异体一汝等当知自已心灵体离断常性非垢净湛然圆满凡圣齐同应用无方离心意识三界六道惟自心现水月镜像岂有生灭汝能知之无所不备鸟窠道林禅师X有侍者会通一日欲辞去师问曰汝今何往对曰会通为法出家和尚不垂慈诲今往诸方学佛法去师曰若是佛法吾此间亦有少许曰如何是和尚佛法师于衣上拈起布毛吹之通遂领悟玄旨南阳慧忠国师肃宗问如何是十身调御师乃起立曰会么帝曰不会师曰与老僧过净瓶来又曰如何是无诤三昧师曰檀越蹋毗卢顶上行帝曰此意如何师曰莫认自已清净法身肃宗到师指石狮子云陛下这石狮子奇特下取一转语帝曰朕下语不得请师下语师曰山僧罪过后耽源问皇帝还会么师曰皇帝会且置你作么生会师问紫璘供奉佛是甚么义曰觉义师曰佛曾迷否曰不曾迷师曰用觉作么供奉註思益经师曰凡註经须会佛义始得曰若不会佛意争解註经师令侍者盛一椀水中着七粒米椀面安一只箸问奉是甚么义奉无语师曰老僧意尚不会何况佛意师问禅客从何方来禅客曰南方来师曰南方知识如何示人曰彼方知识直下示学人即心是佛佛是觉义汝今悉具见闻觉知之性此性善能扬眉瞬目去来运用徧于身中挃头头知挃脚脚知故名正徧知离此之外更无别佛此身即有生灭心性无始以来未曾生灭身生灭者如龙换骨蛇蜕皮人出故宅X即身是无常其性常也南方所说大约如此师曰若然者与彼先尼外道无有差别若以见闻觉知是佛性者净名不应云法离见闻觉知若行见闻觉知是则见闻觉知非求法也僧又问法华了义开佛知见此复若为师曰经云开佛知见尚不言菩萨二乘岂以众生痴倒便同佛之知见耶僧又问阿那箇是佛心师曰墙壁瓦砾是僧曰与经大相违也涅槃云离墙壁无情之物故名佛性今云是佛心未审心之与性为别不别师曰迷即别悟即不别曰经云佛性是常心是无常今云不别何也师曰汝但依语而不依义譬如寒月水结为冰及至暖时冰释为水众生迷时结性成心众生悟时释心成性若执无情无佛性者经不应言三界唯心宛是汝自违经吾不违也问无情既有佛性还解说法否师曰他炽然常说无有间歇曰某甲为甚么不闻师曰汝自不闻曰谁人得闻师曰诸圣得闻曰众生应无分耶师曰我为众生说不为诸圣说曰某甲聋瞽不闻无情说法师应合闻师曰我亦不闻曰师既不闻争知无情解说法师曰赖我不闻我若得闻则齐于诸圣汝则不闻我说法曰师但说无情有佛性有情复若为师曰无情尚尔况有情耶曰若然者南方知识云见闻觉知是佛性应不合判同外道师曰不道他无佛性外道岂无佛性耶但缘见错于一法中而生二见故言非也曰佛身无罣碍今以有为窒碍之物而作佛身岂不乖X于圣旨师曰大品经云不可离有为而说无为汝信色是空否曰佛之诚言那敢不信师曰色既是空宁有罣碍曰佛性一种为别师曰不得一种曰何也师曰或有全不生灭或半生半灭半不生灭曰孰为此解师曰我此间佛性全无生灭汝南方佛性半生半灭半不生灭曰如何区别师曰此则身心一如身外无余所以全不生灭汝南方身是无常神性是常所以半生半灭半不生灭曰和尚色身岂得便同法身不生灭耶师曰汝那得入于邪道曰学人早晚入邪道师曰汝不见金刚经色见声求皆行邪道今汝所见不其然乎曰师亦言即心是佛南方知识亦尔那有异同师不应自是而非他师曰或名异体同或名同体异因兹滥矣只如菩提涅槃真如佛性名异体同真心妄心佛智世智名同体异缘南方错将妄心言是真心认贼为子有取世智称为佛智犹如鱼目而乱明珠不可雷同事须甄别常州僧灵觉问曰发心出家本拟求佛未审如何用心即得师曰无心可用即得成佛曰无心可用阿谁成佛师曰无心自成佛成佛亦无心曰无心即成佛和尚即今成佛未师曰心尚自无谁言成佛若有佛可成还是有心有心即有漏何处得无心曰既无佛可成和尚还得佛用否师曰心尚自无用从何有曰茫然都无莫落断见否师曰本来无见阿谁道断曰本来无见莫落空否师曰无空可落曰有可堕否师X曰空既是无堕从何立曰山中逢见虎狼如何用心师曰见如不见来如不来彼即无心恶兽不能加害曰寂然无事独脱无心名为何物师曰名金刚大士曰金刚大士有何体段师曰本无形段曰既无形段唤何物作金刚大士师曰唤作无形段金刚大士曰金刚大士有何功德师曰一念与金刚相应能灭殑伽沙劫生死重罪得见殑伽沙诸佛其金刚大士功德无量非口所说非意所陈无人能破坏者更不须问任意游行独脱无畏常有河沙贤圣之所覆护所在之处常得河沙天龙八部之所恭敬河沙善神来护永无障碍何处不得逍遥僧问古德云青青翠竹尽是法身郁郁黄花无非般若有人不许云是邪说亦有信者云不思议不知若为师曰此盖普贤文殊境界非诸凡小而能信受皆与大乘了义经意合故华严经云佛身充满于法界普现一切羣生前随缘赴感靡不周而常处此菩提座翠竹既不出于法界岂非法身乎又般若经云色无边故般若亦无边黄花既不越于色岂非般若乎深远之言不省者难为措意于是禅客作礼而去僧问若为得成佛去师曰佛与众生一时放却当处解脱曰作么生得相应去师曰善恶不思自见佛性曰若为得证法身师曰越毗卢之境界曰清净法身作么生得师曰不着佛求耳曰阿那箇是佛师曰即心是佛曰心有烦恼否师曰烦恼性自离曰岂不断X耶师曰断烦恼者即名二乘烦恼不生名大涅槃曰坐禅看静此复若为师曰不垢不净宁用起心而看净相曰禅师见十方虗空是法身否师曰以想心取之则是颠倒见曰师心是佛还用修万行否师曰诸圣尚皆具二严岂可拨无因果耶师将涅槃辞代宗代宗曰师灭度后弟子将何所记师曰告檀越造取一所无缝塔帝曰就师请取塔样师良久曰会么帝曰不会师曰贫道去后弟子应真却知此事乞诏问之后诏应真问前语真良久曰圣上会么帝曰不会真述偈曰湘之南潭之北中有黄金充一国无影树下合同船瑠璃殿上无知识耽源应真禅师麻谷问十二面观音岂不是圣师曰是麻谷与师一掴师曰想汝未到此境圭峰宗密禅师山南温造尚书问悟理息妄之人不复结业一期寿终之后灵性何依师曰一切众生无不具有觉性灵明空寂与佛何殊但以无始劫来未曾了悟妄执身为我相故生爱恶等情随情造业随业受报生老病死长劫轮回然身中觉性未曾生死如梦被驱役而身本安闲如水作冰而湿性不易若能悟此性即是法身本自无生何有依托灵灵不昧了了常知无所从来亦无所去然多生妄执习以性成喜怒哀乐微细流注真理虽然顿达此情难以卒除须常觉察损X之又损如风顿止波浪渐停岂可一生所修便同诸佛力用但可以空寂为自体勿认色身以灵知为自心勿认妄念妄念若起都不随之即临命终时自然业不能系虽有中阴所向自由天上人间随意奇托若爱恶之念巳泯即不受分段之身自能易短为长易麤为妙宗密有八句偈显示此意于尚书处诵之偈曰作有义事是惺悟心作无义事是狂乱心狂乱随情念临终被业牵惺悟不由情临终能转业情中欲作而察理不应即须便止情中不欲作而照理相应即须便作但由是非之理不由爱恶之情即临命终时业不能系随意自在天上人间也通而言之伹朝暮之间所作被情尘所牵即临终被业所牵而受生若所作所为由于觉智不由情尘即临终由我自在而受生不由业也当知欲验临终受生自在不自在但验寻常行心于尘境自由不自由无名老宿师曰祖师九年面壁为访知音若恁么会喫铁棒有日在祖师九年面壁何不惭惶若恁么会更买草鞋行脚三十年百丈怀海禅师马祖一日问师甚么处来师曰山后来祖曰逢着一人么曰不逢着祖曰为甚么不逢着曰若逢着即举似和尚祖曰甚么处得这消息来曰某甲罪过祖曰却是老僧罪过X师谓众曰有一人长不喫饭不道饥有一人终日喫饭不道饱师一日侍马祖行次见一羣野鸭飞过祖曰是甚么师曰野鸭子祖曰甚处去也师曰飞过去也祖遂把师鼻扭负痛失声祖曰又道飞过去也师于言下有省师令僧去章敬处见伊上堂说法你便展开坐具礼拜起将一只鞋以袖拂却上尘倒头覆下其僧到章敬一依师旨章敬云老僧罪过有僧问抱璞投师请师一鑑师曰昨夜南山虎齩大虫曰不谬真诠为甚么不垂方便师曰掩耳偷铃汉曰不遇中郎鑑还同野舍薪师便打曰苍天苍天师曰得与么多口曰罕遇知音拂袖便行师曰百丈今日输却一半南泉普愿禅师师玩月次僧问几时得似这箇去师曰王老师二十年前亦恁么来曰即今作么生师便归方丈师问黄檗定慧等学明见佛性此理如何檗曰十二时中不依倚一物师曰莫是长老见处么檗曰不敢师曰浆水钱且置草鞋钱教阿谁还师与鲁祖归宗杉山四人离马祖处各谋住菴于中路相别次师插下拄杖云道得也被这箇碍道不得也被这箇碍宗拽拄杖打师一下云也只是这箇王老师说甚么碍不碍鲁云只此一句语大播天下X陆大夫向师道肇法师也甚奇怪解道天地与我同根万物与我一体师指庭前牡丹花曰大夫时人见此一株花如梦相似陆罔测僧问师归丈室将何指南师曰昨夜三更失却牛天明起来失却火师示众云唤作如如早是变了也如今师僧须向异类中行归宗云虽行畜生行不得畜生报师云孟八郎汉又与么去也师问僧云夜来好风僧云夜来好风师云吹折门前一株松僧云吹折门前一株松次问一僧云夜来好风僧云是甚么风师云吹折门前一株松僧云是甚么松师云一得一失师云三世诸佛不知有貍奴白牯却知有大沩智云三世诸佛既不知有貍奴白牯又何曾梦见灼然须知向上有知有底人始得师问维那今日普请作甚么对曰拽磨师曰磨从你拽不得动着磨中心树子那无语师在方丈与杉山向火次师曰不用指东指西直下本分事道来杉山插火箸叉手师曰虽然如是犹较王老师一线道盐官海昌齐安国师僧问如何是本身卢舍那师曰与老僧过净瓶来僧将净瓶至师曰却安旧处着僧送至本处复来诘问师曰古佛过去久矣X归宗智常禅师师尝与南泉同行后忽一日相别煎茶次南泉问曰从来与师兄商量语句彼此巳知此后或有人问毕竟事作么生师曰这一片地大好卓菴南泉曰卓菴且置毕竟事作么生师乃打翻茶铫便起南泉曰师兄喫茶了普愿未喫茶师曰作这箇语话滴水也难销幽州宝积禅师上堂夫心月孤悬光吞万象光非照境境亦非存光境俱亡复是何物上堂禅德可中学道似地擎山不知山之孤峻如石含玉不知玉之无瑕若如此者是名出家故导师云法本不相碍三际亦复然无为无事人犹是金锁难所以灵源独耀道绝无生大智非明真空无迹真如凡圣皆是梦言佛及涅槃并为增语禅德直须自看无人替代上堂三界无法何处求心四大本空佛依何住璇玑不动寂尔无言觌面相呈更无余事珍重石巩慧藏禅师师问西堂汝还解捉得虗空么西堂曰捉得师曰作么生捉西堂以手撮虗空师曰汝不解捉西堂却问师兄作么生捉师把西堂鼻孔拽西堂作忍痛声曰太煞拽人鼻孔直欲脱去师曰直须恁么捉虗空始得X鹅湖大义禅师唐宪宗诏入麟德殿论义有法师问欲界无禅禅居色界此土凭何而立禅师曰法师祇知欲界无禅不知禅界无欲曰如何是禅师以手点空法师无对帝曰法师讲无穷经论祇这一点尚不奈何师却问诸硕德曰行住坐卧毕竟以何为道有对知者是道师曰不可以智知不可以识识安得知者是乎有对无分别者是师曰善能分别诸法相于第一义而不动安得无分别是乎有对四禅八定是师曰佛身无为不堕诸数安在四禅八定耶众皆杜口伊阙伏牛自在禅师上堂曰即心即佛是无病求药句非心非佛是药病对治句僧问如何是脱洒底句师曰伏牛山下古今传兴善惟宽禅师僧问狗子还有佛性否师曰有曰和尚还有否师曰我无曰一切众生皆有佛性和尚因何独无师曰我非一切众生曰既非众生莫是佛否师曰不是佛曰究竟是何物师曰亦不是物曰可见可思否师曰思之不及议之不得故曰不可思议问道在何处师曰祇在目前曰我何不见师曰汝有我故所以不见曰我有我故即不见和尚还见否师曰有汝有我展转不见曰无我无汝还见否师曰无汝无我阿谁求见杨岐甄叔禅师X示众曰羣灵一源假名为佛体竭形消而不灭金流朴散而常存性海无风金波自涌心灵绝兆万像齐照体斯理者不言而徧历河沙不用而功益玄化如何背觉反合尘劳于阴界中妄自囚执潭州华林善觉禅师师常持钖杖夜出林麓间七步一振钖一称观音名号夹山问远闻和尚念观音是否师曰然山曰骑却头时如何师曰出头即从汝骑不出头骑甚么山无对僧参方展坐具师曰缓缓曰和尚见甚么师曰可惜许磕破钟楼其僧从此悟入观察使裴休访之问曰还有侍者否师曰有一两箇祇是不可见客裴曰在甚么处师乃唤大空小空时二虎自菴后而出裴覩之惊悸师语虎曰有客且去二虎哮吼而去裴问曰师作何行业感得如斯师乃良久曰会么曰不会师曰山僧常念观世音襄州庞蕴居士至药山山命十禅客相送至门首士乃指空中雪曰好雪片片不落别处有全禅客曰落在甚处士遂与一掌全曰也不得草草士曰恁么称禅客阎罗老子未放你在全曰居士作么生士又掌曰眼见如盲口说如痖偈曰心如境亦如无实亦无虗有亦不管无亦不拘不是圣贤了事凡夫易复易即此五蕴有真智十方X世界一乘同无相法身岂有二若舍烦恼入菩提不知何方有佛地药山惟俨禅师师参礼马祖于言下契悟便礼拜祖曰你见甚么道理便礼拜师曰某甲在石头处如蚊子上铁牛祖曰汝既如是善自护持侍奉三年一日祖问子近日见处作么生师曰皮肤脱落尽惟有一真实祖曰子之所得可谓协于心体布于四肢既然如是将三条篾束取肚皮随处住山去师曰某甲又是何人敢言住山祖曰不然未有常行而不住未有常住而不行欲益无所益欲为无所为宜作舟航无久住此师乃辞祖返石头一日在石上坐次石头问曰汝在这里作么师曰一物不为头曰恁么即闲坐也曰若闲坐即为也头曰汝道不为不为箇甚么曰千圣亦不识头以偈赞曰从来共住不知名任运相将祇么行自古上贤犹不识造次凡流岂可明石头垂语曰言语动用没交涉师曰非言语动用亦没交涉头曰我这里针札不入师曰我这里如石上栽花头然之坐次道吾云巖侍立师指按山上枯荣二树问道吾曰枯者是荣者是吾曰荣者是师曰灼然一切处光明灿烂去又问云巖枯者是荣者是巖曰枯者是师曰灼然一切处放教枯澹去高沙弥忽至师曰枯者X是荣者是弥曰枯者从他枯荣者从他荣师顾道吾云巖曰不是不是僧问平田浅草麈鹿成羣如何射得麈中主师曰看箭僧放身便倒师曰侍者拖出这死汉僧便走师曰弄泥团汉有甚么限看经次僧问和尚寻常不许人看经为甚么却自看师曰我祇图遮眼曰某甲学和尚还得也无师曰你若看牛皮也须穿师坐次僧问兀兀地思量甚么师曰思量箇不思量底曰不思量底如何思量师曰非思量朗州刺史李翱问师何姓师曰正是时李不委却问院主某甲适来问和尚姓和尚曰正是时未审姓甚么主曰恁么则姓韩也师闻乃曰得恁么不识好恶若是夏时对他便是姓热李初向师玄化屡请不赴乃躬谒师师执经卷不顾侍者曰太守在此李性褊急乃曰见面不如闻名拂袖便去师曰太守何得贵耳贱目李回拱谢问曰如何是道师以手指上下曰会么曰不会师曰云在青天水在瓶李欣然作礼述偈曰鍊得身形似鹤形千株松下两函经我来问道无余话云在青天水在瓶李又问如何是戒定慧师曰贫道这里无此闲家具李罔测玄旨师曰太守欲保任此事须向高高山顶立深深海底行闺阁中物舍不得便为渗漏潭州长髭旷禅师X师曹溪礼祖塔回参石头头问甚么处来曰岭南来头曰大庾岭头一铺功德成就也未师曰成就久矣祇欠点眼在头曰莫要点眼么师曰便请头乃垂下一足师礼拜头曰汝见箇甚么道理便礼拜师曰据某甲所见如红炉上一点雪天王道悟禅师师谒马祖祖曰识取自心本来是佛不属渐次不假修持体自如如万德圆满师于言下大悟祖嘱曰汝若住持莫离旧处师蒙旨巳便返荆门去郭不远结草为庐节使来访师不为加礼使怒擒师掷江中及归见徧衙火发且闻空中天王神瞋责声遂哀悔设拜烟𦦨顿息宛然如初乃躬往江边迎师见师在水都不湿衣益自敬重于府西造天王寺供师龙潭信问从上相承底事如何师曰不是明汝来处不得潭曰这箇眼目几人具得师曰浅草易为长芦师常云快活快活及临终时叫苦苦又云阎罗王来取我也院主问曰和尚当时被节使抛向水中神色不动如今何得恁么地师举枕子云汝道当时是如今是院主无对黄檗希运禅师百丈一日因普请开田回问师曰运阇黎开田不易师曰随众作务丈曰有烦道用师曰争敢辞劳丈曰开得多少田师将󰑁筑地三下丈便喝师掩耳而去一日捧钵向南泉位上坐泉入堂见乃问长老甚年X行道师曰威音王巳前泉曰犹是王老师儿孙下去师便过第二位坐泉休去泉一日曰老僧有牧牛歌请长老和师曰某甲自有师在师辞南泉泉门送提起师笠曰长老身材没量大笠子太小生师曰虽然如此大千世界总在里许泉曰王老师呢师戴笠便行裴相国一日托一尊佛于师前跪曰请师安名师召曰裴休公应诺师曰与汝安名竟公礼拜师一日揑拳曰天下老和尚总在这里我若放一线道从汝七纵八横若不放过不消一揑僧问放一线道时如何师曰七纵八横曰不放过不消一揑时如何师曰普示裴公美曰诸佛与一切众生唯是一心更无别法此心无始巳来不曾生不曾灭不青不黄无形无相不属有无不计新旧非长非短非大非小惟此一心即是佛佛与众生更无别异若观佛作清净光明解脱之相观众生作垢浊暗昧生死之相作此解者历河沙劫终不得菩提为着相故唯此一心更无微尘许法可得即心是佛如今学道人不悟此心体便于心上生心向外求佛着相修行皆是恶法非菩提道维摩者净名也净者性也名者相也性相不异故号净名诸大菩萨所表者人皆有之不离一心悟之即是今学道人不向自心中悟乃于心外着相取境皆与道背恒河沙者佛说是沙诸佛菩萨释梵诸天步X履而过沙亦不喜牛羊虫蚁践踏而行沙亦不怒珍宝馨香沙亦不贪粪尿臭秽沙亦不恶此心即无心之心离一切相众生诸佛更无差别但能无心便是究竟学道人若不直下无心累劫修行终不成道造恶造善皆是着相着相造恶枉受轮回着相造善枉受劳苦总不如言下便自认取本法此法即心心外无法此心即法法外无心心自无心亦无无心者将心无心心却成有默契而巳绝诸思议故曰言语道断心行处灭此心是本源清净佛人皆有之蠢动含灵与诸佛菩萨一体不异深自悟入直下便是圆满具足更无所欠师云若欲得知要诀但莫于心上着一物言佛真法身犹若虗空此是喻法身即虗空虗空即法身常人谓法身徧虗空处虗空中含容法身不知法身即虗空虗空即法身也若定言有虗空虗空不是法身若定言有法身法身不是虗空但莫作虗空解虗空即法身莫作法身解法身即虗空虗空与法身无异相佛与众生无异相生死与涅槃无异相烦恼与菩提无异相离一切相即是佛凡夫取境道人取心心境双亡乃是真法忘境犹易忘心至难人不敢忘心恐落空无捞摸处不知空本无空唯一真法界耳夫学道者若以一切时中心有常见即是常见外道若观一切法空作空见者即是断见外道所以三界唯心万法唯识若但不说本祇说末不说迷祇说悟X不说体祇说用总无你话论处他一切法且本不有今亦不无缘起不有缘灭不无本亦不有本非本故心亦不心心非心故相亦非相相非相故所以道无法无本心始解心心法法即非法非法即法无法无非法故是心心法既若如此故知一切法性自尔即不用愁他虑他如言前念是凡后念是圣如手翻覆一般此是三乘教之极也据我禅宗中前念且不是凡后念且不是圣前念不是佛后念不是众生所以一切色是佛色一切声是佛声举着一理一切理皆然见一事见一切事见一心见一切心见一道见一切道一切处无不是道见一尘十方世界山河大地皆然见一滴水即见十方世界一切性水又见一切法即见一切心一切法本空心即不无不无即妙有有亦不有不有即有即真空妙有既若如是十方世界不出我之一心一切微尘国土不出我之一念若然说甚么内之与外如蜜性甜一切蜜皆然世间出世间乃至六道四生山河大地有性无性元同一体言同者名相亦空有亦空无亦空尽恒沙世界元是一空故达摩大师从西天来至此土经多少国土祇觅得可大师一人密传心印印你本心以心印法以法印心心既如此法亦如此同真际等法性法性空中谁是授记人谁是成佛人谁是得法人他分明向你道菩提者不可以身得身无相故不可以心得心无相故不可以性得性即便是本源自性天真佛故X不可以佛更得佛不可以无相更得无相不可以空更得空不可以道更得道本无所得无得亦不可得所以道无一法可得祇教你了取本心当下了时不得了相无了无不了相亦不可得如此之法得者即得得者不自觉知不得者亦不自觉知如此之法从上巳来有几人得知所以道天下忘已者有几人师云凡人多为境碍心事碍理常欲逃境以安心屏事以存理却不知乃是心碍境理碍事伹令心空境自空但令理寂事自寂勿倒用心也凡人多不肯空心恐落于空不知自心本空愚人除事不除心智者除心不除事示众自如来付法迦叶巳来以心印心心心不异印着空即印不成文印着物即印不成法故以心印心心心不异能印所印俱难契会故得者少然心即无心得即无得一日云学般若人不见有一法可得绝意三乘惟一真实不可云证得谓我能证能得皆增上慢人法华会上拂衣而去者皆斯徒也故佛言我于菩提实无所得默契而巳凡人临欲终时但观五蕴皆空四大无我真心无恒不去不来生时性亦不来死时性亦不去湛然圆寂心境一如但能如是直下顿了不为三世所拘系便是出世人也切不得有分毫趣向若见善相诸佛来迎及种种现前亦无心随去若见恶相种种现前亦无心怖畏但自忘心同于法界便得X自在此即是要节也师云我此禅宗从上相承巳来不曾教人求知求解只云学道早是接引之辞然道亦不可学情存学解却成迷道道无方所名大乘心此心不在内外中间实无方所第一不得作知解情量若尽心无方所此道天真本无名字僧问妄能障自心未审而今以何遣妄师云起妄遣妄亦成妄妄本无根祇因分别而有你但于凡圣两处情尽自然无妄不得有纤毫依执云既无依执当何相承师云以心传心云若心相传云何言心亦无师云不得一法名为传心若了此心即是无心无法云若无心无法云何名传师云汝闻道传心将谓有可得耶所以祖师云认得心性时可说不思议了了无所得得时不说知此事若教汝会何堪也问和尚现今说法何得言无僧亦无法师云汝若见有法可说即是以音声求我若见有我即是处所法亦无法法即是心所以祖师云付此心法时法法何曾法无法无本心始解心心法实无一法可得名坐道场道场者祇是不起诸见悟法本空唤作空如来藏本来无一物何处有尘埃若得此中意逍遥何所论问圣人无心即是佛凡夫无心莫沈空寂否师云法无凡圣亦无沈寂法本不有莫作无见法本不无莫作有见有之与无尽是情见犹如幻翳所以云见闻X如幻翳知觉乃众生祖师门中只论息机忘见所以忘机则佛道隆分别则魔军炽问本既是佛那得更有四生六道种种形貌不同师云诸佛体圆更无增减流入六道处处皆圆万类之中箇箇是佛譬如一团水银分散诸处颗颗皆圆若不分时祇是一块此一即一切一切即一种种形貌喻如屋舍舍驴屋入人屋舍人身至天身乃至声闻缘觉菩萨佛屋皆是汝取舍处所以有别本源之性何得有异长庆大安禅师雪峰因入山採得一枝木其形似蛇于背上题曰本自天然不假雕琢寄与师师曰本色住山人且无刀斧痕清田和尚师与瑫上座煎茶次师敲绳牀三下瑫亦敲三下师曰老僧敲有箇善巧上座敲有何道理瑫曰某甲敲有箇方便和尚敲作么生师举起盏子瑫曰善知识眼应须恁么茶罢瑫却问和尚适来举起盏子意作么生师曰不可更别有也大慈寰中禅师杭州大慈山寰中禅师蒲坂卢氏子参百丈受心印辞往南岳常乐寺结茅山顶一日南泉至问如何是菴中主师曰苍天苍天南泉曰苍天且置如何是菴中主师曰会即便会莫忉忉南泉拂袖而出X僧辞师问甚么处去曰江西去师曰我劳汝一段事得否曰和尚有甚么事师曰将取老僧去得么曰更有过于和尚者亦不能将去师便休僧后举似洞山洞山曰阇黎争合恁么道曰和尚作么生洞山曰得洞山又问其僧大慈别有甚么言句曰有时示众曰说得一丈不如行取一尺说得一尺不如行取一寸洞山曰我不恁么道曰和尚作么生洞山曰说取行不得底行取说不得底石霜性空禅师僧问如何是祖师西来意师云如人在千尺井中不假寸绳出得此人即答汝西来意僧曰近日湖南畅和尚出世亦为人东语西话师唤沙弥拽出这死尸着沙弥即仰山山后问耽源如何出得井中人源曰咄痴汉谁在井中山复问沩山沩召慧寂山应诺沩曰出也仰山住后常举前语谓众曰我在耽源处得名沩山处得地长沙景岑招贤禅师上堂我若一向举扬宗教法堂前须草深一丈事不获巳向汝诸人道尽十方世界是沙门眼尽十方世界是沙门全身尽十方世界是自已光明尽十方世界在自已光明里尽十方世界无一人不是自已我常向汝诸人道三世诸佛法界众生是摩诃般若光光未发时汝等诸人向甚么处委悉光未发时尚无佛无众生消息何处得山河国土来时有僧问如何X是沙门眼师曰长长出不得又曰成佛成祖出不得六道轮回出不得僧曰未审出箇甚么不得师曰昼见日夜见星曰学人不会师曰妙高山色青又青师游山归首座问和尚甚处去来师曰游山来座曰到甚么处师曰始从芳草去又逐落花回座曰大似春意师曰也胜秋露滴芙蕖有秀才看千佛名经问曰百千诸佛但见其名未审居何国土还化物也无曰黄鹤楼崔颢题后秀才还曾题也未曰未曾曰得闲题取一篇好僧问本来人还成佛也无师曰汝见大唐天子还自种田割稻么曰未审是何人成佛师曰是汝成佛僧无语师曰会么曰不会师曰如人因地而倒依地而起地道甚么问向上一路请师道师曰一口针三尺线曰如何领会师曰益州布扬州绢师示偈曰百尺竿头不动人虽然得入未为真百尺竿头须进步十方世界是全身僧便问祇如百尺竿头如何进步师曰朗州山澧州水曰不会师曰四海五湖皇化里竺尚书问蚯蚓斩为两段两头俱动未审佛性在阿那头师曰莫妄想曰争奈动何师曰会即风火未散书无对师唤尚书书应诺师曰不是尚书本命曰不可离却即今祗对别有第二主人师曰唤尚书作至尊得么曰恁么总不祗对时莫是弟子主人否师曰X非但祗对与不祗对时无始劫来是箇生死根本示偈曰学道之人不识真祇为从来认识神无始劫来生死本痴人唤作本来人僧问如何转得山河国土归自已去师曰如何转得自已成山河国土去曰不会师曰湖南城下好养民米贱柴多足四邻僧无语师示偈曰谁问山河转山河转向谁圆通无两畔法性本无归示众若心是生则梦幻空华亦应是生若身是生则山河大地万象森罗亦应是生问教中说幻意是有耶师曰大德是何言欤曰恁么则幻意是无耶师曰大德是何言欤曰恁么则幻意是不有不无耶师曰大德是何言欤曰如某三明尽不契于幻意未审和尚如何明教中幻意师曰大德信一切法不思议否曰佛之诚言那敢不信师曰大德言信二信之中是何信曰如某所明二信之中是名缘信师曰依何教门得生缘信曰华严云菩萨摩诃萨以无障无碍智慧信一切世间境界是如来境界又华严云诸佛世尊悉知世法及诸佛法性无差别决定无二又华严云佛法世间法若见其真实一切无差别师曰大德所举缘信教门甚有来处听老僧与大德明教中幻意若人见幻本来真是则名为见佛人圆通法法无生灭无灭无生是佛身华严座主问虗空为是定有为是定无师曰言有亦得言无亦得虗空有时伹有假有虗空无时但无假X无曰如和尚所说有何教文师曰大德岂不闻首楞严云十方虗空生汝心内犹如片云点太清里岂不是虗空生时但生假名又云汝等一人发真归元十方虗空悉皆销殒岂不是虗空灭时伹灭假名老僧所以道有是假有无是假无问如何是文殊师曰墙壁瓦砾是曰如何是观音师曰音声语言是曰如何是普贤师曰众生心是曰如何是佛师曰众生色身是曰河沙诸佛体皆同何故有种种名字师曰从眼根返源名文殊耳根返源名观音从心返源名普贤文殊是佛妙观察智观音是佛无缘大慈普贤是佛无为妙行三圣是佛之妙用佛是三圣之真体用则有河沙假名体则总名一薄伽梵皓月供奉问天下善知识证三德涅槃也未师曰大德问果上涅槃因中涅槃曰问果上涅槃师曰天下善知识未证曰为甚么未证师曰功未齐于诸圣曰功未齐于诸圣何为善知识师曰明见佛性亦得名为善知识曰未审功齐何道名证大涅槃师示偈曰摩诃般若照解脱甚深法法身寂灭体三一理圆常欲识功齐处此名常寂光曰果上三德涅槃巳蒙开示如何是因中涅槃师曰大德是初师久依南泉有投机偈曰今日还乡入大门南泉亲道徧干坤法法分明皆祖父回头慙愧好儿孙泉答曰今日投机事莫论南泉不道徧干坤还乡尽是X儿孙事祖父从来不出门鄂州茱萸和尚上堂擎起一橛竹曰还有人虗空里钉得橛么时有灵虗上座出众曰虗空是橛师便打虗曰莫错打师便下座子湖巖利踪禅师示众诸法荡荡何绊何拘汝等于中自生难易心源一统緜亘十方上上根人自然明白自古及今未曾有一箇凡夫圣人出现汝前亦无有一善语恶语到汝分上为甚么故为善善无形为恶恶无相既巳无我把甚么为善恶立那箇是凡圣汝信否还保任否有甚么回避处恰似日中逃影相似还逃得么今之既尔古之亦然今古齐时汝还讳得么佛法玄妙了得者自相䇿发无为小缘妨于大事汝不见道宁可终身立法谁能一旦忘缘仁者要得会禅么各归衣钵下看僧问如何是大圆镜师云一切物着不得进云为甚么一切物着不得师云汝是一切物还着得汝否师曰仁者本自具足本自周备直教无纤尘法碍你眼光始得若有微尘底不尽不是一生半劫赚汝皮囊汝性命根境法中造诸妖怪山精鬼魅附汝行持得少为足鼓弄片皮于佛法却为毒害讥礼塔庙毁彼持经则成师子身中虫自食师子身中肉师曰仁者岂不见目前太虗还有纤毫欠少处么若X也于中体得这箇消息不妨出得凡圣境界了得世间出世间之智一法既尔万法亦然仁者还乐也无示众天上人间轮回六道乃至蠢动含灵未曾于此一分真如中有些子相违处还信么还领受得么大凡行脚也须具大信根作箇丈夫始得何处得与么难信他古人只见道箇即心是佛即心是法便承信去随处茅茨石室长养圣胎只待道果成熟汝今何不效他行取仁者可煞分明并无参杂治生产业与诸实相不相违背灵鹫闲禅师明水和尚问如何是顿获法身师曰一透龙门云外望莫作黄河点额鱼仰山问寂寂无言如何视听师曰无缝塔前多雨水新罗大茅和尚上堂欲识诸佛师向无明心内识取欲识常住不凋性向万物迁变处识取湖南祗林和尚师每叱文殊普贤皆为精魅手持木剑自谓降魔才见僧来参便曰魔来也魔来也以剑乱挥归方丈如是十二年后置剑无言僧问十二年前为甚么降魔师曰贼不打贫儿家曰十二年后为甚么不降魔师曰贼不打贫儿家道吾宗智禅师师预药山法会密契心印一日山问子去何处来师X曰游山来山曰不离此室速道将来师曰山上乌儿头似雪㵎底游鱼忙不彻师一日提笠出云巖指笠曰用这箇作甚么师曰有用处巖曰忽遇黑风勐雨来时如何师曰葢覆着巖曰他还受葢覆么师曰然虽如是且无渗漏有施主施裩药山提起示众曰法身还具四大也无有人道得与他一腰裩师曰性地非空空非性地此是地大三大亦然药山曰与汝一腰裩云巖昙晟禅师师问僧甚处来曰添香来师曰还见佛否曰见师曰甚么处见曰下界见师曰古佛古佛道吾问大悲千手眼那箇是正眼师曰如人夜间背手摸枕子吾曰我会也师曰作么生会吾曰徧身是手眼师曰道也太煞道祇道得八成吾曰师兄作么生师曰通身是手眼师扫地次道吾曰太区区生师曰须知有不区区者吾曰恁么则有第二月也师竖起扫帚曰是第几月吾便行院主游石室回师问云汝去入到石室里许为祇恁么便回院主无对洞山代曰彼中巳有人占了也师曰汝更去作甚么洞山曰不可人情断绝去也华亭船子德诚禅师师至秀州华亭泛一小舟随缘度日以接四方往来之众时人莫知其高蹈因号船子和尚一日泊船岸X边闲坐有官人问如何是和尚日用事师竖桡子曰会么官人曰不会师曰棹拨清波金鳞罕遇后夹山散众束装直造华亭师才见便问大德住甚么寺山曰寺即不住住即不似师曰不似似箇甚么山曰不是目前法师曰甚处学得来山曰非耳目之所到师曰一句合头语万劫系驴橛师又问垂丝千尺意在深潭离钩三寸子何不道山拟开口被师一桡打落水中山才上船师又曰道道山拟开口师又打山豁然大悟乃点头三下师曰竿头丝线从君弄不犯清波意自殊山遂问抛纶掷钓师意如何师曰丝悬绿水浮定有无之意山曰语带玄而无路舌头谈而不谈师曰钓尽江波金鳞始遇山乃掩耳师曰如是如是遂嘱曰汝向去直须藏身处没踪迹没踪迹处莫藏身吾三十年在药山祇明斯事汝今巳得他后莫住城隍聚落但向深山里󰑁头边觅取一箇半箇接续无令断绝山乃辞行频频回顾师遂唤阇黎山乃回首师竖起桡子曰汝将谓别有乃覆船入水而逝澧州高沙弥师住菴后一日归省药山值雨山曰你来也师答曰是山曰可煞湿师曰不打这箇鼓笛云巖曰皮也无打甚么鼓道吾曰鼓也无打甚么皮山曰今日大好一场曲调药山问曰汝从看经得请益得师曰不从看经得亦不从请益得山曰大有人不看经不请益为甚么不X得师曰不道他不得祇是不肯承当山斋时自打鼓师捧钵作舞入堂山便掷下鼓槌曰是第几和师曰是第二和山曰如何是第一和师就桶舀一杓饭便出仙天禅师洛瓶和尚参师问甚处来洛瓶曰南溪师曰还将南溪消息来么曰消即消巳息即未息师曰最苦是未息洛瓶曰且道未息箇甚么师曰一回见面千载忘名洛瓶拂袖便出师曰弄死蛇手有甚么限三平义忠禅师师初参石巩巩常张弓架箭接机师诣法席巩曰看箭师乃拨开胸曰此是杀人箭活人箭又作么生巩弹弓弦三下师乃礼拜巩曰三十年张弓架箭祇射得半箇圣人遂抝折弓箭后参大颠举前话颠曰既是活人箭为甚么向弓弦上辨师无对颠曰三十年后要人举此话也难得师问大颠不用指东划西便请直指颠曰幽州江口石人蹲师曰犹是指东划西颠曰若是凤凰儿不向那边讨师作礼颠曰若不得后句前话也难圆师有偈曰即此见闻非见闻无余声色可呈君箇中若了全无事体用何妨分不分睦州道明尊宿师一日晚参谓众曰汝等诸人还得箇入头处也未若未得箇入头处须觅箇入头处若得箇入头处巳X后不得孤负老僧时有僧出礼拜曰某甲终不敢孤负和尚师曰早是孤负我了也紫衣大德到礼拜师问曰所习何业曰惟识师曰作么生说曰三界惟心万法惟识师指门扇曰这箇是甚么曰是色法师曰帘前赐紫对御谈经何得不持五戒德无对僧问如何是触途无滞底句师曰我不恁么道曰师作么生道师曰箭过西天十万里却向大唐国里等候秀才访师称会二十四家书师以拄杖空中点一点曰会么秀才罔措师曰又道会二十四家书永字八法也不识新到参方礼拜师叱曰阇黎因何偷常住果子喫曰学人才到和尚为甚么道偷果子师曰赃物现在师问讲金刚经僧荷担如来即不问你寺门前金刚为甚么入你鼻孔里僧云和尚甚么说话师云你讲得梦里问僧甚么处来云灵山来师曰近日打杀一门僧是否僧无语师云这箇虾蟆僧问寺门前金刚拓即干坤大地不拓即丝发不逢时如何师曰吽吽我不曾见此问教意祖意是同是别师曰青山自青山白云自白云曰如何是青山师曰还我一滴雨来曰道不得请师道师曰法华锋前阵涅槃句后收X问如何是展演之言师曰量才补职曰如何是不展演之言师曰伏惟尚飨问以一重去一重即不问不以一重去一重时如何师曰昨朝栽茄子今日种冬瓜问一气还转得一大藏教也无师曰有甚么饆饠䭔子快下将来问僧甚处来僧云那边札师曰老僧屈僧云和尚即得师曰担枷过状擗嵴便打问僧几人新到云五人师云瓦解冰消僧云和尚未曾有问师云贼把赃为验乌石灵观禅师师问西院此一片地堪着甚么物西院曰好着箇无相佛师曰好片地被兄放不净污了也刬草次问僧汝何处去曰西院礼拜安和尚去时竹上有一青蛇师指蛇曰欲识西院老野狐精祇这便是大随法真禅师僧问路逢古佛时如何师曰你忽逢驴驼象马唤作甚么僧问劫火洞然大千俱坏未审这箇坏不坏师曰坏曰恁么则随他去也师曰随他去僧不肯后到投子举前话子遂装香遥礼曰西川古佛出世谓其僧曰汝速回去忏悔问僧甚处去曰西山住菴去师曰我向东山头唤汝X汝便来得么曰不然师曰汝住菴未得福州寿山师解禅师闽帅问寿山年多少师曰与虗空齐年曰虗空年多少师曰与寿山齐年新兴严阳尊者僧问如何是佛师曰土块曰如何是法师曰地动也曰如何是僧师曰喫粥喫饭问如何是新兴水师曰面前江里婺州木陈从朗禅师因金刚到僧问既是金刚不坏身为甚么却倒地师敲禅牀曰行住坐卧日容远和尚因豁上座参师拊掌三下曰勐虎当轩谁是敌者豁曰俊鹞沖天阿谁捉得师曰彼此难当关南道吾和尚师问灌溪作么生灌溪曰无位师曰莫同虗空么灌溪曰这屠儿师曰有生可杀即不倦临济义玄禅师师鉏地次见黄檗来拄䦆而立檗曰这汉困那师曰䦆也未举困箇甚么檗便打师接住棒一送送倒檗唿维那扶起我来维那扶起曰和尚争容得这风颠汉无礼檗才起便打维那师䦆地曰诸方火葬我这里活埋师栽松次檗曰深山里栽许多松作甚么师曰一与X山门作境致二与后人作标榜道了将䦆头𡎺地三下檗曰虽然如是子巳喫吾三十棒了也师又𡎺地三下嘘一嘘檗曰吾宗到汝大兴于世师到翠峰峰问甚处来师曰黄檗来峰云黄檗有何言句指示于人师云黄檗无言句峰云为甚么无师云设有亦无举处峰云但举看师云一箭过西天师小参曰有时夺人不夺境有时夺境不夺人有时人境两俱夺有时人境俱不夺克符问如何是夺人不夺境师曰煦日发生铺地锦婴儿垂发白如丝符曰如何是夺境不夺人师曰王令巳行天下徧将军塞外绝烟尘符曰如何是人境俱夺师曰并汾绝信独处一方符曰如何是人境俱不夺师曰王登宝殿野老讴歌有僧问如何是真佛真法真道乞师开示师曰佛者心清净是法者心光明是道者处处无碍净光是三即一皆是空名而无实有如真正作道人念念心不间断自达摩大师从西土来祇是觅箇不受人惑底人后遇二祖一言便了始知从前虗用工夫大凡演唱宗乘一句中须具三玄门一玄门须具三要有权有实有照有用汝等诸人作么生会师应机多用喝会下参徒亦学师喝师曰汝等总学我喝我今问汝有一人从东堂出一人从西堂出两人齐喝一声这里分得宾主么汝且作么生分若分不得巳后不得学老僧喝X师云山僧无一法与人祇是治病解缚你取山僧口里语不如休歇无事去师曰你但一切入凡入细入染入净入诸佛国土入弥勒楼阁入毗卢遮那世界处处皆现国土成住坏空佛出于世转大法轮入无余涅槃不见有去来相貌求其生死了不可得便入无生法界处处游履国土入华藏世界尽见诸法全真皆是实相师曰你一念心爱被水溺你一念心瞋被火烧你一念心疑被地碍你一念心喜被风飘若能如是辨得不被境转处处用境东涌西没南涌北没中涌边没边涌中没履水如地履地如水缘何如此为达四大如梦如幻故道流你只今听法者不是你四大能用你四大若如是见得便乃去住自由约山僧见处没嫌底法你若憎凡爱圣被圣凡境缚有一般学人向五台山求文殊现早错了也五台山无文殊你欲识文殊么只你目前用处始终不异处处不碍此箇是活文殊你一念心无差别光处处总是普贤你一念心能自在随处解脱此是观音三昧法互为主伴显即一时显隐即一时隐一即三三即一如是解得方始好看教夹山善会禅师师初在沩山作典座沩问今日吃甚菜师曰二年同一春沩曰好好修事着师曰龙宿凤巢僧问从上立祖意教意和尚为甚么却言无师曰三X年不吃饭目前无饥人曰既是无饥人某甲为甚么不悟师曰祇为悟迷却阇黎复示偈曰明明无悟法悟法却迷人长舒两脚睡无伪亦无真问古人布发掩泥当为何事师曰九乌射尽一翳犹存一箭堕地天下黯黑僧问如何是夹山境师曰猿抱子归青嶂里鸟衔花落碧巖前上堂金乌玉兔交互争辉坐却日头天下黑暗上唇与下唇从来不相识明明向君道莫令眼顾着何也日月未足为明天地未足为大空中不运斤巧匠不遗踪见性不留佛悟道不存师寻常老僧道目覩瞿昙犹如黄叶一大藏教是老僧坐具祖师玄旨是破草鞋宁可赤脚不着最好上堂不知天晓悟不由师龙门跃鳞不堕渔人之手但意不寄私缘舌不亲玄旨正好知音此名俱生话若向玄旨疑去赚杀阇黎困鱼止泺钝鸟栖芦云水非阇黎阇黎非云水老僧于云水而得自在阇黎又作么生上堂明不越户穴不栖巢目不顾他位里脚不踏他位里六户不掩四衢无踪学不亭午意不立玄千劫眼不借舌头底万劫舌头不顾眼中明峻机不假锋铓事到这里有甚么事阇黎竿头丝线从君弄不犯清波意自殊上堂有祖以来时人错会相承至今以佛祖言句为X人师范若或如此却成狂人无智人去他祇指示汝无法本是道道无一法无佛可成无道可得无法可取无法可舍所以老僧道目前无法意在目前他不是目前法若向佛祖边学此人未具眼在何故皆属所依不得自在本祇为生死茫茫识性无自由分千里万里求善知识须具正眼求脱虗谬之见定取目前生死为复实有为复实无若有人定得许汝出头上根之人言下明道中下根器波波浪走何不向生死中定当取何处便疑佛疑祖替汝生死有智人笑汝汝若不会更听一颂劳持生死法惟向佛边求目前迷正理拨火觅浮沤投子大同禅师一日赵州和尚至桐城县师亦出山途中相遇乃逆而问曰莫是投子山主么师曰茶盐钱布施我州先归菴中坐师后𢹂一瓶油归州曰久向投子及乎到来祇见箇卖油翁师曰汝祇识卖油翁且不识投子州曰如何是投子师提起油瓶曰油油茶次师自过胡饼与州州不管师令侍者过胡饼州礼侍者三拜州问大死底人却活时如何师曰不许夜行投明须到州曰我早候白伊更候黑雪峰到师指菴前一片石谓雪峰曰三世诸佛总在里许峰曰须知有不在里许者师曰不快漆桶师与雪峰游龙眠有两路峰问那箇是龙眠路师以杖指之峰曰东去西去师曰不快漆桶问一槌便就时如X何师曰不是性燥汉曰不假一槌时如何师曰不快漆桶峰问此间还有人参也无师将󰑁头抛向峰面前峰曰恁么则当处掘去也师曰不快漆桶峯辞师送出门召曰道者峰回首应诺师曰涂中善为僧问赵州初生孩子还具六识也无州云急水上打毬子后僧问师急水上打毬子意旨如何师曰念念不停留师因僧问如何是十身调御师下禅牀立又问凡圣相去多少师亦下禅牀立问一等是水为甚么海咸河淡师曰天上星地下木师在京赴一檀越斋檀越将一盘草来师拳两手安头上檀越便将斋来后有僧问和尚在京投斋意旨如何师曰观世音菩萨问和尚自住此山有何境界师曰丫脚女子白头丝问一念不生时如何师曰堪作甚么僧无语师又曰透出龙门云雨合山川大地入无踪清平安乐遵令禅师初参翠微便问如何是西来的的意翠微曰待无人即向汝说师良久曰无人也请和尚说翠微下禅牀引师入竹园师又曰无人也请和尚说翠微指竹曰这竿得恁么长那竿得恁么短师领谢僧问如何是大乘师曰井索曰如何是小乘师曰钱贯曰如何是有漏师曰笊篱曰如何是无漏师曰木杓X问如何是清平家风师曰一斗面作三箇蒸饼御选语录X卍XXX御选历代禅师语录前集下洞山良价悟本禅师师参沩山问曰顷闻南阳忠国师有无情说法话某甲未究其微沩曰我这里亦有祇是罕遇其人师曰某甲未明乞师指示沩竖起拂子曰会么师曰不会请和尚说沩曰父母所生口终不为子说此去澧陵攸县有云巖道人若能拨草瞻风必为子之所重师遂辞沩山径造云巖便问无情说法甚么人得闻巖曰无情得闻师曰和尚闻否巖曰我若闻汝即不闻吾说法也师曰某甲为甚么不闻巖竖起拂子曰还闻么师曰不闻巖曰我说法汝尚不闻岂况无情说法乎师曰无情说法该何典教巖曰岂不见弥陀经云水鸟树林悉皆念佛念法师于此有省乃述偈曰也大奇也大奇无情说法不思议若将耳听终难会眼处闻声方得知巖曰价阇黎承当箇事大须审细师犹涉疑后因过水睹影大悟前旨有偈曰切忌从他觅迢迢与我疏我今独自往处处得逢渠渠今正是我我今不是渠应须恁么会方得契如如师作五位君臣颂曰正中偏三更初夜月明前莫怪相逢不相识隐隐犹怀旧日嫌偏中正失晓老婆逢X古镜分明觌面别无真休更迷头犹认影正中来无中有路隔尘埃但能不触当今讳也胜前朝断舌才兼中至两刃交锋不须避好手犹如火里莲宛然自有沖天志兼中到不落有无谁敢和人人尽欲出常流折合还归炭里坐问欲见和尚本来师如何得见师曰年牙相似即无阻矣僧拟进语师曰不蹑前踪别请一问僧无对问蛇吞虾蟆救则是不救则是师曰救则双目不睹不救则形影不彰僧问师寻常教学人行鸟道未审如何是鸟道师曰不逢一人曰如何行师曰直须足下无私去曰祇如行鸟道莫便是本来面目否师曰阇黎因甚颠倒曰甚么处是学人颠倒师曰若不颠倒因甚么却认奴作郎曰如何是本来面目师曰不行鸟道师曰今时人学道祇认得驴前马后底将为自已佛法平沈此之是也宾中主尚未分如何辨得主中主僧问如何是主中主师曰阇黎自道取曰某甲道得即是宾中主如何是主中主师曰恁么道即易相续也大难遂示颂曰嗟见今时学道流千千万万认门头恰似入京朝圣主祇到潼关即便休僧问甚处来曰游山来师曰还到顶么曰到师曰顶上有人么曰无人师曰恁么则不到顶也曰若不到顶争知无人师曰何不且住曰某甲不辞住西天有人不肯师曰我从来疑着这汉X僧问如何是青山白云父师曰不森森者是曰如何是白云青山儿师曰不辨东西者是曰如何是白云终日倚师曰去离不得曰如何是青山总不知师曰不顾视者是师与云居过水师问水深多少居曰不湿师曰麤人居却问水深多少师曰不干师因曹山辞遂嘱曰吾在云巖先师处亲印宝镜三昧事穷的要今付于汝词曰如是之法佛祖密付汝今得之宜善保护银盌盛雪明月藏鹭类之弗齐混则知处意不在言来机亦赴动成窠臼差落顾伫背触俱非如大火聚但形文彩即属染污夜半正明天晓不露为物作则用拔诸苦虽非有为不是无语如临宝镜形影相覩汝不是渠渠正是汝如世婴儿五相完具不去不来不起不住婆婆和和有句无句终不得物语未正故重离六爻偏正回互叠而为三变尽成五如荎草味如金刚杵正中妙挟敲唱双举通宗通涂挟带挟路错然则吉不可犯忤天真而妙不属迷悟因缘时节寂然昭着细入无间大绝方所毫忽之差不应律吕外寂中摇系驹伏鼠先圣悲之为法檀度要合古辙请观前古佛道垂成十劫观树如虎之缺如马之馵以有下劣宝几珍御以有惊异貍奴白牯木人方歌石女起舞非情识到宁容思虑臣奉于君子顺于父不顺非孝不奉非辅潜行密用如愚若鲁但能相续名主中主X师又曰末法时代人多干慧若要辨验真伪有三种渗漏一曰见渗漏机不离位堕在毒海二曰情渗漏滞在向背见处偏枯三曰语渗漏究妙失宗机昧终始浊智流转于此三种子宜知之偈曰道无心合人人无心合道欲识箇中意一老一不老仰山南塔光涌禅师师依仰山剃度北游谒临济复归侍山山曰汝来作甚么师曰礼觐和尚山曰还见和尚么师曰见山曰和尚何似驴师曰某甲见和尚亦不似佛山曰若不似佛似箇甚么师曰若有所似与驴何别山大惊曰凡圣两忘情尽体露吾以此验人二十年无决了者子保任之山每指谓人曰此子肉身佛也福州双峰古禅师师因辞石霜石霜将拂子送出门首召曰古侍者师回首石霜曰拟着即差是着即乖不拟不是亦莫作箇会苟非知有莫能知之好去好去师应喏喏后僧问和尚当时辞石霜石霜恁么道意作么生师曰祇教我不着是非三圣院慧然禅师上堂我逢人即出出则不为人便下座僧问如何是祖师西来意师曰臭肉来蝇灌谿志闲禅师师住末山后上堂曰我在临济爷爷处得半杓末山X孃孃处得半杓共成一杓喫了直至如今饱不饥僧问久向灌谿到来祇见沤麻池师曰汝祇见沤麻池且不见灌谿曰如何是灌谿师曰噼箭急九峰道虔禅师僧问无间中人行甚么行师曰畜生行曰畜生复行甚么行师曰无间行曰此犹是长生路上人师曰汝须知有不共命者曰不共甚么命师曰长生气不常师乃曰诸兄弟还识得命么欲知命流泉是命湛寂是身千波竞涌是文殊境界一亘晴空是普贤牀榻其次借一句子是指月话月且如诸方先德未建许多名目指陈巳前诸兄弟约甚么体格商量到这里不假三寸试话会看不假耳试釆听看不假眼试辨白看所以道声前抛不出句后不藏形尽干坤大地都来是汝当人箇体向甚么处安眼耳鼻舌莫但向意根下图度作解尽未来际亦未有休歇分所以洞山道拟将心意学玄宗大似西行却向东珍重台州涌泉景欣禅师上堂我四十九年在这里尚自有时走作汝等诸人莫开大口见解人多行解人万中无一箇见解言语总要知通若识不尽敢道轮回去在为何如此盖为识漏未尽汝但尽却今时始得成立亦唤作立中功转功就他去亦唤作就中功亲他去我所以道亲人不得度渠不度亲人恁么譬喻尚不会荐取浑囵底但管取性乱动舌头不见洞山道相续也大难X洛浦元安禅师师到夹山不礼拜乃当面叉手而立山曰鸡栖凤巢非其同类出去师曰自远趋风请师一接山曰目前无阇黎此间无老僧师便喝山曰住住且莫草草匆匆云月是同溪山各异截断天下人舌头即不无阇黎争教无舌人解语师伫思山便打因兹服膺一日问山佛魔不到处如何体会山曰烛明千里像闇室老僧迷又问朝阳巳昇夜月不现时如何山曰龙衔海珠游鱼不顾师于言下大悟山将示灭垂语曰石头一枝看看即灭矣师曰不然山曰何也师曰他家自有青山在山曰苟如是即吾宗不坠矣上堂师云末后一句始到牢关鏁断要津不通凡圣寻常向诸人道任从天下乐欣欣我独不肯欲知上流之士不将佛祖言教贴在额头上如龟负图自取丧身之兆凤萦金网趋霄汉以何期直须旨外明宗莫向言中取则是以石人机似汝也解唱巴歌汝若似石人雪曲也应和指南一路智者知疏问僧近离甚处曰荆南师曰有一人与么去还逢么曰不逢师曰为甚不逢曰若逢即头粉碎师曰阇黎三寸甚密云门于江西见其僧乃问还有此语否曰是门曰洛浦倒退三千里巖头全豁禅师示众但明取纲宗本无实法不见道无实无虗若向事上覰即疾若向意根下寻卒摸索不着又曰此是X向上人活计只露目前些子如同电拂如击石火截断两头灵然自在若道向上有法有事真椀鸣声涂煳汝系罩汝古人唤作系驴橛若将实法与人土亦消不得示众云夫大统纲宗中事须识句若不识句难作箇话会甚么是句百不思时唤作正句亦云居顶亦云得住亦云历历亦云惺惺亦云的的亦云佛未生时亦云得地亦云与么时将与么时等破一切是非才与么便不与么便转辘辘地不见古人道沈昏不好须转得始得触着便转是句亦刬非句亦刬自然转辘辘自然目前露倮倮地饱齁齁地不解却不解齩瞥起微情早落地上若也未得与么荡荡地唤作依句修行有则便须等破与么时一物不存信知从来学得一切言句隘在胸中有甚么用处不见道辟观辟句外不放入内不放出截断两头自然光烯烯地不与一物作对便是无诤三昧兄弟若欲得易会但向根本明取不见道无依无欲便是能仁古人道置毒药安乳中乃至醍醐亦能杀人这箇不是汝习学得底这箇不是汝去住底不是汝色里底莫错认门头户口赚汝腊月三十日赤閧閧地无益信知古风大好不见道有即是无无即是有与么送出来时便知深浅这箇是古格于中有一般汉信彩吐出来有甚么碑记但知唤作禅道但知唤作一句子软嫩嫩地真是无孔铁椎聚得一万箇有甚么用处若是有X筋骨底不用多诸处行脚也须带眼始得莫被人谩不见道依法生解犹落魔界夫唱教须一一从自已胸襟中吐得出来与人为榜样今时还有与么汉么莫终日閧閧地亦无了期欲得易会但知于声色前不被万境惑乱自然露倮倮地自然无事送向声色中荡荡地恰似一团火燄相似触着便烧更有甚么事不见道非是尘不侵自是我无心时热珍重雪峰义存禅师僧问西山和尚如何是祖师西来意山举拂子示之其僧不肯后参师师问甚处来云浙中来师曰今夏在甚处曰苏州西山师曰和尚安否曰来时万福师曰何不在彼从容曰佛法不明师曰有甚么事僧举前话师曰汝作么生不肯他曰是境师曰汝见苏州人家男女否曰见师曰汝见路上林木否曰见师曰凡覩人家男女大地林沼总是境汝肯他否曰肯师曰祇如拈拂子汝作么生不肯僧乃礼拜曰学人取次发言乞和尚慈悲师曰尽干坤是箇眼汝向甚么处蹲坐僧无对三圣问透网金鳞以何为食师曰待汝出网来向汝道圣曰一千五百人善知识话头也不识师曰老僧住持事繁师问僧甚处来曰沩山来师曰沩山有何言句曰某甲曾问如何是祖师西来意沩山据座师曰汝肯他否曰某甲不肯他师曰沩山古佛汝可速去忏悔X问僧甚么处去曰识得即知去处师曰你是了事人乱走作么曰和尚莫涂污人好师曰我即不涂污你古人吹布毛作么生与我说来看曰残羮馊饭巳有人吃了师休去玄沙问师曰某甲如今大用去和尚作么生师将三箇木毬一时抛出沙作斫牌势师曰你亲在灵山方得如此沙曰也是自家事普请次路逢一猕猴师曰人人有一面古镜这箇猕猴亦有一面古镜三圣曰旷劫无名何以彰为古镜师曰瑕生也圣曰这老汉着甚么死急话头也不识师曰老僧住持事繁问古磵寒泉时如何师曰瞪目不见底曰饮者如何师曰不从口入僧举似赵州州曰不从口入不可从鼻孔里入僧却问古磵寒泉时如何州曰苦曰饮者如何州曰死师闻得乃曰赵州古佛遥望作礼自此不答话师一日在僧堂内烧火闭却前后门乃叫曰救火救火玄沙将一片柴从窗櫺中抛入师便开门上堂南山有一条鼈鼻蛇汝等诸人切须好看长庆出曰今日堂中大有人丧身失命云门以拄杖撺向师前作怕势有僧举似玄沙沙曰须是稜兄始得虽然如是我即不然曰和尚作么生沙曰用南山作么闽王问曰拟欲葢一所佛殿去时如何师曰大王何不葢取一所空王殿曰请师样子师展两手X上堂尽大地撮来如粟米粒大抛向面前漆桶不会打鼓普请看上堂此事如一片田地相似一任诸人耕种无有不承此恩力者玄沙曰且作么生是这田地师曰看玄沙曰是即是某甲不与么师曰你作么生玄沙曰祇是人人底上堂举拂子曰这箇为中下僧问上上人来如何师举拂子僧曰这箇为中下师便打上堂诸上座望州亭与汝相见了也乌石岭与汝相见了也僧堂前与汝相见了也曹山本寂禅师僧问沙门岂不是具大慈悲底人师曰是曰若遇六贼来时却如何师曰亦须具大慈悲曰如何具大慈悲师曰一剑挥尽曰尽后如何师曰始得和同问眉与目还相识也无师曰不相识曰为甚么不相识师曰为同在一处曰恁么则不分去也师曰眉且不是目曰如何是目师曰端的去曰如何是眉师曰曹山却疑曰和尚为甚么却疑师曰若不疑即端的去也云门问如何是沙门行师曰喫常住苗稼者是曰便恁么去时如何师曰你还畜得么曰畜得师曰你作么生畜曰着衣喫饭有甚么难师曰何不道披毛戴角门礼拜师问德上座菩萨在定闻香象渡河出甚么经曰出X涅槃经师曰定前闻定后闻曰和尚流也师曰道也太煞道祇道得一半曰和尚如何师曰滩下接取师问僧作甚么曰扫地师曰佛前扫佛后扫曰前后一时扫师曰与曹山过靸鞋来僧问亲何道伴即得常闻于未闻师曰同共一被葢曰此犹是得闻如何是常闻于未闻师曰不同于木石曰何者在先何者在后师曰不见道常闻于未闻僧问一牛饮水五马不嘶时如何师曰曹山解忌口纸衣道者来参师问莫是纸衣道者否者曰不敢师曰如何是纸衣下事者曰一裘才挂体万法悉皆如师曰如何是纸衣下用者近前应诺便立脱师曰汝祇解与么去何不解恁么来者忽开眼问曰一灵真性不假胞胎时如何师曰未是妙者曰如何是妙师曰不借借者珍重便化师示颂曰觉性圆明无相身莫将知见妄疏亲念异便于玄体昧心差不与道为隣情分万法沈前境识鉴多端丧本真如是句中全晓会了然无事昔时人师问强上座曰佛真法身犹若虗空应物现形如水中月作么生说箇应底道理曰如驴覰井师曰道则太煞道祇道得八成曰和尚又如何师曰如井覰驴师读杜顺傅大士所作法身偈曰我意不欲与么道门弟子请别作之既作偈又註释之其词曰渠本不是我我本不是渠渠无我即死我无渠即余渠如我是佛我如渠即驴不食X空王俸何假雁传书我说横身唱君看背上毛乍如谣白雪犹恐是巴歌云居道膺禅师师造洞山山问甚处来师曰翠微来山曰翠微有何言句示徒师曰翠微供养罗汉某甲问供养罗汉罗汉还来否微曰你每日噇箇甚么山曰实有此语否师曰有山曰不虗参见作家来山问汝名甚么师曰道膺山曰向上更道师曰向上即不名道膺山曰与老僧祗对道吾底语一般深然之一日山问师甚处去来师曰蹋山来山曰那箇山堪住师曰那箇山不堪住山曰恁么则国内总被阇黎占却师曰不然山曰恁么则子得箇入路师曰无路山曰若无路争得与老僧相见师曰若有路即与和尚隔山去也山曰此子巳后千人万人把不住去在僧问山河大地从何而有师曰从妄想有曰与某甲想出一铤金得么师便休去僧不肯示众曰佛法有什么多事行得即是伹知心是佛莫愁佛不解语欲得如是事还须如是人自古先德醇素任真元来无巧设有人问如何是道或时答㼾砖木头作么皆重元来他根本脚下实有力即是不思议人握土成金若无如是事饶汝说得簇花簇锦相似尽说了合煞头人总不信受元来自家脚下虗无力僧家发言吐气须有来由莫当等闲一言参差即X千里万里若是知有底人自解护惜终不取次十度发言九度休去为什么如此常恐无利益欲得与么事须是与么人既是与么人不愁恁么事恁么事即难得师曰汝等直饶学得佛边事早是错用心了也不见古人讲得天花落石点头尚不干自已事如今拟将有限身心向无限中用有什么交涉不见古人道学处不玄尽是流俗闺合中物舍不得俱为渗漏直须向这里及取去及去及来併尽一切事始得无过所以古人道犹如双镜光光相对光明相照更无亏盈岂不是一般犹唤作影像边事如日出时光照世间明朗是一半那一半唤作甚么如今人未认得光影门头户底麤浅底事将作屋里事又争得师曰从天降下即贫穷从地涌出即富贵门里出身则易身里出门则难动则埋身千尺不动则当处生苗一言迥脱独拔当时语言不要多多则无用处僧问如何是从天降下即贫穷曰不贵得又问如何是从地涌出则富贵曰无中或有疏山匡仁禅师上堂病僧咸通年前会得法身边事咸通年后会得法身向上事云门出问如何是法身边事师曰枯桩曰如何是法身向上事师曰非枯桩曰还许某甲说道理也无师曰许曰枯桩岂不是明法身边事师曰是曰非枯桩岂不是明法身向上事师曰是曰祇如X法身还该一切也无师曰法身周徧岂得不该门指净瓶曰祇如净瓶还该法身么师曰阇黎莫向净瓶边觅门便礼拜师常握木蛇有僧问师手中是甚么师提起曰曹家女洛京白马遁儒禅师僧问如何是法身向上事师曰井底虾蟆吞却月龙牙山居遁证空禅师师有颂曰学道如钻火逢烟未可休直待金星现归家始到头问十二时中如何着力师曰如无手人欲行拳始得问古人得箇甚么便休去师曰如贼入空室问如何是祖师西来意师曰待石乌龟解语即向汝道曰石乌龟语也师曰向汝道甚么京兆府蚬子和尚师居无定所自印心于洞山混俗闽川冬夏惟披一衲逐日沿江岸採掇虾蚬以充其腹暮即宿东山白马庙纸钱中居民目为蚬子和尚华严静禅师闻之欲决真假先潜入纸钱中深夜师归严把住曰如何是祖师西来意师遽答曰神前酒台盘严放手曰不虗与我同根生越州干峰和尚上堂法身有三种病二种光须是一一透得始解归家稳坐须知更有向上一窍在云门出问菴内人为X甚么不知菴外事师呵呵大笑门曰犹是学人疑处师曰子是甚么心行门曰也要和尚相委师曰直须与么始解稳坐门应诺诺上堂举一不得举二放过一着落在第二云门出众曰昨日有人从天台来却往径山去师曰典座来日不得普请便下座问十方薄伽梵一路涅槃门未审路头在甚么处师以拄杖画云在这里问僧甚处来曰天台师曰见说石桥作两段是否曰和尚甚处得这消息来师曰将谓华顶峰前客元是平田庄里人芭蕉山慧清禅师上堂拈拄杖示众曰你有拄杖子我与你拄杖子你无拄杖子我夺却你拄杖子靠拄杖下座天童正觉云你有则一切有你无则一切无有无自是当人与夺关芭蕉甚事正恁么时作么生是你拄杖子南院慧颙禅师上堂诸方祇具啐啄同时眼不具啐啄同时用僧便问如何是啐啄同时用师曰作家不啐啄啐啄同时失曰此犹未是某甲问处师曰汝问处作么生僧曰失师便打其僧不肯后于云门会下闻二僧举此话一僧曰当时南院棒折那其僧忽契悟台州瑞巖师彦禅师师寻居丹邱瑞巖坐盘石终日如愚每自唤主人公X复应诺乃曰惺惺着他后莫受人瞒后有僧参玄沙沙问近离甚处曰瑞巖沙云有何言句示徒僧举前话沙云一等是弄精魂也甚奇怪镜清问天不能覆地不能载岂不是师曰若是即被覆载清曰若不是瑞巖几遭也师自称曰师彦玄沙师备宗一禅师雪峰上堂曰要会此事犹如古镜当台胡来胡现汉来汉现师出众曰忽遇明镜来时如何峰曰胡汉俱隐师曰老和尚脚跟犹未点地在一日雪峰指火曰三世诸佛在火𦦨里转大法轮师曰近日王令稍严峰曰作么生师曰不许搀夺行市侍雪峰游山次峰指面前地曰这一片地好造箇无缝塔师曰高多少峰乃顾视上下师曰人天福报即不无和尚若是灵山授记未梦见在峰曰你又作么生师曰七尺八尺雪峰曰世界阔一尺古镜阔一尺世界阔一丈古镜阔一丈师指火罏曰火罏阔多少峰曰如古镜阔师曰老和尚脚跟未点地在与雪峰夹篱次师问夹篱处还有佛法也无峰曰有师曰如何是夹篱处佛法峰撼篱一下师曰某甲不与么峰曰子又作么生师曰穿过篾头来僧问如何是学人自已师曰用自已作么鼓山来师作一圆相示之出曰人人出这箇不得师曰情知汝向驴胎马腹里作活计山曰和尚又作么X生师曰人人出这箇不得山曰和尚与么道却得某甲为甚么道不得师曰我得汝不得师与韦监军茶话次军曰占波国人语话稍难辨何况五天梵语还有人辨得么师提起托子云识得这箇即辨得普请斫柴次见一虎天龙曰和尚虎师曰是汝虎归院后天龙问适来见虎云是汝未审尊意如何师曰娑婆世界有四种极重事若人透得不妨出得阴界师问镜清教中道不见一法为大过患且道不见甚么法清指露柱曰莫是不见这箇法师曰浙中清水白米从汝喫佛法未梦见在僧问承和尚有言尽十方世界是一颗明珠学人如何得会师曰尽十方世界是一颗明珠用会作么僧便休师来日却问其僧尽十方世界是一颗明珠汝作么生会曰尽十方世界是一颗明珠用会作么师曰知汝向鬼窟里作活计师云若论此事喻如一片田地四至界分结契卖与诸人了也只有中心树子犹属老僧在上堂佛道闲旷无有程途无门解脱之门无意道人之意不在三际故不可升沈建立乖真非属造化动则起生死之本静则醉昏沈之乡动静双泯即落空亡动静双收颟顸佛性必须对尘对境如枯木寒灰临时应用不失其宜道本如如法尔天真不同修证祇要虗闲不昧作用不涉尘泥箇中纤毫道不尽即X为魔王眷属直饶得似秋潭月影静夜钟声随扣击以无亏触波澜而不散犹是生死岸头事道人行处如火销冰终不却成冰箭既离弦无返回势所以牢笼不肯住唿唤不回头若到这里步步登玄不属邪正识不能识智不能知语路处绝心行处灭直得释迦掩室于摩竭净名杜口于毗耶若与么现前更疑何事没栖泊处离去来今不因庄严本来真净便是千圣出头来也安一字不得久立珍重示众夫古佛真宗常随物现堂堂应用处处流辉隐显坦然高低尽照是以沙门上士道眼惟先契本明心方为究竟森罗万象一体同源廓尔无边谁论有滞尘劫中事都在目前时人旷隔年深致乖常体迷心认物以背真宗执有滞空浑成意度古德云情存圣量犹落法尘已见未忘还成渗漏不可道持斋持戒长坐不卧住意观空凝神入定便当去也有甚么交涉西天外道入得八万劫定不免轮回盖为道眼不明生死根源不破如今甚么处不是汝甚么处不分明甚么处不露现何不与么会去若无这箇田地时中争奈诸般渗漏何总成虗妄阿那箇便是平生得力处有为心法不可相依日久年深全无利益只为违真弃本厌离凡情忻心圣道作此见知不出他限量抛他五阴不去不见道诸行无常是生灭法你只拟向前争能明得可中彻去方得知之若未究得当知尽是虗头世间难信之法具大根器方能明达X今生若彻去万劫亦然古德云直向今生须了却谁能累劫受余殃珍重上堂我今问汝诸人且承当得箇甚么事在何世界安身立命还辨得么若辨不得恰似揑目生花见事便差知么如今目前现有山河大地色空明暗种种诸物皆是狂劳花相唤作颠倒知见夫出家人识心达本源故号为沙门大丈夫儿何不自省察看是甚么事祇如从上宗乘是诸佛顶族伹从迦叶门接续顿超去此一门超凡圣因果超毗卢妙庄严世界海直下永劫不教有一物与汝作眼见何不自急急究取未道我且待三生两生久积净业仁者宗乘是甚么事不可由汝用功庄严便得去不可他心宿命便得去知么识得即是大出脱大彻头人所以超凡越圣出生离死离因离果超毗卢超释迦不被凡圣因果所谩一切处无人识得汝知么莫祇长恋生死爱网被善恶业拘将去无自由分饶汝鍊得身心同虗空去饶汝到精明湛不摇处不出识阴古人唤作如急流水流急不觉妄为恬静恁么修行尽出他轮回际不得依前被轮回去所以道诸行无常直是三乘功果若无道眼亦不究竟何似如今博地凡夫不用一毫功夫便顿超去解省心力么我如今立地令汝搆去更不教汝加功鍊行如今不恁么更待何时下座上堂汝诸人如在大海里坐没头浸却了更展手问X人乞水喫夫学般若菩萨须具大根器有大智慧始得有一般坐绳牀和尚称善知识问着便摇身动手点眼吐舌瞪视更有一般说昭昭灵灵灵台智性能见能闻向五蕴身田里作主宰恁么为善知识大赚人知么我今问汝汝若认昭昭灵灵是汝真实为甚么瞌睡时又不成昭昭灵灵若瞌睡时不是为甚么有昭昭时汝还会么这箇唤作认贼为子是生死根本妄想缘气汝欲识根由么我向汝道昭昭灵灵祇因前尘色声香等法而有分别便道此是昭昭灵灵若无前尘汝此昭昭灵灵同于龟毛兔角仁者真实在甚么处汝今欲得出他五蕴身田主宰但识取汝祕密金刚体古人向汝道圆成正徧徧周沙界祇如今山河大地十方国土色空明暗及汝身心莫非尽承汝圆成威光所现直是天人羣生类所作业次受生果报有情无情莫非承汝威光乃至诸佛成道成果接物利生莫非尽承汝威光祗如金刚体还有凡夫诸佛么有汝心行么不可道无便得当去也知么汝既有如是奇特当阳出身处何不发明取因何却随他向五蕴身田中鬼趣里作活计直下自谩去若不了此烦恼恶业因缘不是一劫两劫得休直与汝金刚齐寿知么上堂太虗日轮是一切人成立太虗现在诸人作么生满目覰不见满耳听不闻此两处省不得便是瞌睡汉若明彻得坐却凡圣坐却三界梦幻身心无一X物如针锋许为缘为对直饶诸佛出来作无限神通变现设如许多教网未曾措着一分毫惟助初学诚信之门还会么如今沙门不荐此事翻成弄影汉生死海里浮沈几时休息去若要明彻即今这里便明彻去不教仁者取一法如微尘大不教仁者舍一法如毫发许还会么师云是诸人见有险恶见有大虫刀剑诸事逼汝身命便生无限怕怖如似什么恰如世间画师一般自画作地狱变相作大虫刀剑了好好地看时却自生怕怖汝今诸人亦复如是百般见有是汝自幻出自生怕怖亦不是别人与汝为过汝今欲觉此幻惑么但识取汝金刚眼睛若识得不曾教汝有纤尘可得露现何处更有虎狼刀剑解愶吓得汝所以我向汝道沙门眼把定世界函葢干坤不漏丝发何处更有一物为汝知见知么何不急究取师示众曰世尊道吾有正法眼藏付嘱摩诃大迦叶犹如画月曹溪竖拂犹如指月时鼓山出众曰月呢师曰这箇阿师就我觅月鼓山不肯却归众曰道我就他觅月师以杖拄地问长生曰僧见俗见男见女见汝作么生见曰和尚还见皎然见处么师曰相识满天下师与韦监军喫果子韦问如何是百姓日用而不知师拈起果子曰喫韦喫果子了再问师曰祇这是日用而不知X僧问学人乍入丛林乞师指箇入路师曰还闻偃溪水声么曰闻师曰从这里入保福从展禅师长庆问见色便见心还见船子么师曰见曰船子且置作么生是心师却指船子师见僧以杖打露柱又打其僧头僧作忍痛声师曰那箇为甚么不痛僧无对师因僧侍立问曰汝得恁么麤心僧曰甚么处是某甲麤心处师拈一块土度与僧曰抛向门前着僧抛了却来曰甚么处是某甲麤心处师曰我见筑着磕着所以道汝麤心龙华灵照真觉禅师师一夕指半月问溥上座曰那一片甚么处去也溥曰莫妄想师曰失却一片也翠巖令参永明禅师上堂一夏与兄弟东语西话看翠巖眉毛在么圆悟勤拈云人多错会道白日青天说无向当话无事生事夏末先自说过先自点检免得别人点检他且喜没交涉这般见解谓之灭胡种族历代宗师出世若不垂示于人都无利益图箇甚么到这里见得透方知古人有驱耕夫之牛夺饥人之食手段如今人问着便向言句下齩嚼眉毛上作活计看他屋里人自然知他行履处雪窦颂云千古无对他只道看翠巖眉毛在么有什么奇特处便乃千古无对须知古X人吐一言半句出来不是造次须是有定干坤底眼始得雪窦着一言半句如金刚王宝剑如踞地狮子如击石火似闪电光若不是顶门具眼争能见他古人落处这箇示众直得千古无对过于德山棒临济喝且道翠巖雪窦为人意在什么处急着眼看镜清道怤顺德禅师普请次雪峰举沩山道见色便见心汝道还有过也无师曰古人为甚么事峰曰虽然如此要共汝商量师曰恁么则不如道怤鉏地去师再参雪峰峰问甚处来师曰岭外来峰曰甚么处逢见达摩师曰更在甚么处峰曰未信汝在师曰和尚莫恁么粘腻好峰便休师后徧历诸方益资权智因访先曹山山问甚么处来师曰昨日离明水山曰甚么时到明水师曰和尚到时到山曰汝道我甚么时到师曰适来犹记得山曰如是如是师因僧问新年头还有佛法也无师曰有曰如何是新年头佛法师曰元正启祚万物咸新曰谢师答话师曰镜清今日失利问僧近离甚处曰石桥师曰本分事作么生曰近离石桥师曰我岂不知你近离石桥本分事作么生曰和尚何不领话师便打僧曰某甲话在师曰你伹喫棒我要这话行问僧门外甚么声曰雨滴声师曰众生颠倒迷已逐X物曰和尚作么生师曰洎不迷已曰洎不迷已意旨如何师曰出身犹可易脱体道应难太原孚上座雪峰一日见师乃指日示之师摇手而出峰曰汝不肯我那师曰和尚摇头某甲摆尾甚么处是不肯峰曰到处也须讳却一日众僧晚参峰在中庭卧师曰五州管内祇有这老和尚较些子峰便起去峰问师见说临济有三句是否师曰是曰作么生是第一句师举目视之峰曰此犹是第二句如何是第一句师叉手而退自此峰深器之一日玄沙上问讯雪峰峰曰此间有箇老鼠子今在浴室里沙曰待与和尚勘过言讫到浴室遇师打水沙曰相看上座师曰巳相见了沙曰甚么劫中曾相见师曰瞌睡作么沙却入方丈白雪峰曰巳勘破了峰曰作么生勘伊沙举前话峰曰汝着贼也金峰从志禅师师拈起枕子示僧曰一切人唤作枕子金峰道不是僧曰未审和尚唤作甚么师拈起枕子僧曰恁么则依而行之师曰你唤作甚么曰枕子师曰落在金峰窝里问是身无知如土木瓦石此意如何师下禅牀扭僧耳朵僧负痛作声师曰今日始捉着箇无知汉僧作礼出去师召阇黎僧回首师曰若到堂中不可举着曰何故师曰大有人笑金峰老婆心X上堂事存函葢合理应箭锋拄还有人道得么如有人道得金峰分半院与他住时有僧出作礼师曰相见易得好共住难为人便下座僧侍次师曰举一则因缘汝第一不得乱会曰请和尚举师竖拂子僧良久师曰知道阇黎乱会僧以目视东西师曰雪上更加霜佛日本空禅师师年十三参夹山才入门见维那那曰此间不着后生师曰某甲不求挂搭暂来礼谒和尚维那白夹山山许相见师拟上阶山曰三道宝阶从何而上师曰三道宝阶曲为今时向上一路请师直指山便揖师乃上阶礼拜山问阇黎与甚么人同行师曰木上座山曰何不相看老僧师曰和尚看他有分山曰在甚么处师曰在堂中山便同师下到堂中师遂取拄杖掷在山面前山曰莫从天台得否师曰非五岳之所生山曰莫从须弥得否师曰月宫亦不逢山曰恁么则从人得也师曰自已尚是冤家从人得堪作甚么山曰冷灰里有一粒豆爆乃唤维那明窗下安排着来日普请维那令师送茶师曰某甲为佛法来不为送茶来那曰奉和尚处分师曰和尚尊命即得乃将茶去作务处摇茶瓯作声山回顾师曰酽茶三五盌意在󰑁头边山曰瓶有倾茶势篮中几箇瓯师曰瓶有倾茶势篮中无一瓯便行茶时众皆举目师曰大众鹤望请师一言山曰路逢死蛇莫打杀无底篮子X盛将归师曰手执夜明符几箇知天晓众皆仰叹抚州疏山证禅师师谒投子投子问近离甚处曰延平投子曰还将得剑来么曰将得来投子曰呈似老僧看师乃指面前地投子便休至晚问侍者新到在么侍者曰当时去也投子曰三十年弄马骑今日被驴扑颕桥铁胡安禅师师与钟司徒向火次钟问三界焚烧时如何出得师以香匙拨开火钟拟议师拨火云司徒司徒钟忽有省同安慧敏禅师师初参洞山问诸圣以何为命洞山曰以不间断师曰还有向上事也无洞山曰有师曰如何是向上事洞山曰不从间断师于言下有省白云藏和尚僧问如何是深深处师曰矮子渡深溪问赤脚时如何师曰何不脱却明招德谦禅师师到坦长老处坦曰夫参学一人所在亦须到半人所在亦须到师便问一人所在即不问如何是半人所在坦无对后令小师问师师曰汝欲识半人所在么也祇是弄泥团汉到尧庵乃提起绦子云得恁么胡𣯶𣯶地庵云莫错认定盘星师曰恰是X访保宁于中路相遇便问兄是道伴中人乃点鼻头曰这箇碍塞我不彻与我拈却少时得么宁曰和尚有来多少时师曰噫几赚我踏破一緉草鞋便回师往国泰深乃领众出接至门首师乃指金刚云者两箇汉在这里作什么深揎拳作金刚势师云殿里黄面老子笑你师在招庆因普请去王太傅宅取木佛傅乃问大众云忽遇丹霞又作么生众无语师当时捧起向顶上云也要分付着人鹿门谭和尚僧问如何是实际理地师曰南赡部洲北郁单越云恁么则事同一家师曰隔须弥在罗汉院桂琛禅师玄沙问三界惟心汝作么生会师指椅子曰和尚唤这箇作甚么曰椅子师曰和尚不会三界惟心曰我唤这箇作竹木汝唤作甚么师曰桂琛亦唤作竹木曰尽大地觅一箇会佛法底人不可得师自尔愈加激励师侍沙在方丈说话夜深侍者闭却门沙曰门总闭了汝作么生得出去师曰唤甚么作门问僧甚处来曰南方来师曰南方知识有何言句示徒曰彼中道金屑虽贵眼里着不得师曰我道须弥在汝眼里保福僧到师问彼中佛法如何答曰有时示众云塞X却你眼教你覰不见塞却你耳教你听不闻坐却你意教你分别不得师曰吾问你不塞你眼见箇甚么不塞你耳闻箇甚么不坐你意作么生分别师见僧举拂子曰还会么曰谢和尚慈悲示学人师曰见我竖拂子便云示学人汝每日见山见水可不示汝又见僧来举拂子其僧赞叹礼拜师曰见我竖拂子便礼拜赞叹那里扫地竖起扫帚为甚么不赞叹上堂诸上座不用低头思量思量不及便道不用拣择委得下口处么汝向什么处下口试道看还有一法近得汝还有一法远得汝么同得汝异得汝么既然如是为甚么却特地艰难去上堂宗门玄妙为当祇恁么也更别有奇特若别有奇特汝且举将来看若无去不可将两箇字便当却宗乘也何者两箇字谓宗乘教乘也汝才道着宗乘便是宗乘道着教乘便是教乘禅德佛法宗乘原来由汝口里安立名字作取说取便是也斯须向这里说平说实说圆说常禅德汝唤甚么作平实把甚么作圆常傍家行脚理须甄别莫相埋没得些子声色名字贮在心头道我会解善能拣辨汝且会箇甚么拣箇甚么记持得底是名字拣辨得底是声色若不是声色名字汝又作么生记持拣辨风吹松树也是声虾蟆老鵶叫也是声何不那里听取拣辨去若那里有箇意度模样祇如老师口里又有多少意度与X上座莫错即今声色摐摐地为当相及不相及若相及即汝灵性金刚祕密应有坏灭去也何以如此为声贯破汝耳色穿破汝眼因缘即塞却汝幻妄走杀汝声色体尔不可容也若不相及又甚么处得声色来会么相及不相及试裁辨看少间又道是圆常平实甚么人恁么道未是黄夷村里汉解恁么说是他古圣垂些子相助显发今时不识好恶便安圆实道我别有宗风玄妙释迦佛无舌头不如汝些子便恁么点胸若论杀盗婬罪虽重犹轻尚有歇时此箇谤般若瞎却众生眼入阿鼻地狱吞铁丸莫将为等闲所以古人道过在化主不干汝事珍重安国慧球禅师师于玄沙室中参讯居首因问如何是第一月沙曰用汝箇月作么师从此悟入上堂我此间粥饭因缘为兄弟举唱终是不常欲得省要却是山河大地与汝发明其道既常亦能究竟若从文殊门入者一切无为土木瓦砾助汝发机若从观音门入者一切音响虾蟆蚯蚓助汝发机若是普贤门入者不动步而到以此三门方便示汝如将一只折箸搅大海水令彼鱼龙知水为命会么若无智眼而审谛之任汝百般巧妙不为究竟师问了院主祇如先师道尽十方世界是真实人体你还见僧堂么了曰和尚莫眼花师曰先师迁化肉犹煖在X招庆省僜禅师师初参保福福一日入大殿覩佛像乃举手问师曰佛恁么意作么生师曰和尚也是横身福曰一橛我自收取师曰和尚非惟横身福然之大龙智洪禅师僧问色身败坏如何是坚固法身师曰山花开似锦㵎水碧如蓝雪窦显颂问曾不知答还不会月冷风高古巖寒桧堪笑路逢达道人不将语默对手把珊瑚鞭骊珠尽击碎不击碎增瑕颣国有宪章三千条罪龟洋慧忠禅师一日谓弟子曰众生不能解脱者情累尔悟道易明道难问如何得明道去师曰但脱情见其道自明矣夫明之为言信也如禁蛇人信其呪力药力以蛇绾弄揣怀袖中无难未知呪药等力者怖骇弃去但谛见自心情见便破今千疑万虑不得用者是未见自心者也白云子祥禅师上堂诸人会么但向街头市尾屠儿魁刽地狱镬汤处会取若恁么会得堪与人天为师若向衲僧门下天地悬殊更有一般底祇向长连牀上作好人去汝道此两般人那箇有长处无事珍重问僧不坏假名而谈实相作么生僧指椅子曰这箇是椅子师以手拨椅曰与我将鞋袋来僧无对师曰X这虗头汉云门闻乃云须是我祥兄始得德山缘密禅师上堂我有三句语示汝诸人一句函葢干坤一句截断众流一句随波逐浪作么生辨若辨得出有参学分若辨不出长安路上辊辊地示众俱胝和尚但有问答只竖一指头寒则普天普地寒热则普天普地热上堂但参活句莫参死句活句下荐得永劫无滞一尘一佛国一叶一释迦是死句扬眉瞬目举指竖拂是死句山河大地更无誵讹是死句时有僧问如何是活句师曰波斯仰面看曰么恁则不谬去也师便打巴陵新开院颢鉴禅师师住后更不作法嗣书祇将三转语上云门僧问如何是道师曰明眼人落井问如何是吹毛剑师曰珊瑚枝枝撑着月问如何是提婆宗师曰银盌里盛雪云门见曰他后老僧忌日祇消举此三转语足以报恩双泉师宽明教禅师僧问洞山初和尚如何是佛初曰麻三斤师闻之乃曰向南有竹向北有木一日云门问师今日喫得几箇胡饼师曰五箇门曰露柱喫得几箇师曰请和尚茶堂里喫茶师一日访白兆兆曰老僧有箇木鱼颂师曰请举看X兆曰伏惟烂木一橛佛与众生不别若以杖子击着直得圣凡路绝师曰此颂有成禠无成禠兆曰无成禠师曰佛与众生不别呢侍僧救曰有成禠师曰直得圣凡路绝呢当时白兆一众失色洞山守初宗慧禅师师初参云门门问近离甚处师曰查渡门曰夏在甚处师曰湖南报慈曰几时离彼师曰八月二十五门曰放汝三顿棒师至明日却上问讯昨日蒙和尚放三顿棒不知过在甚么处门曰饭袋子江西湖南便恁么去师于言下大悟遂曰他后向无人烟处不蓄一粒米不种一茎菜接待十方往来尽与伊抽钉拔楔拈却炙脂帽子脱却鹘臭布衫教伊洒洒地作箇无事衲僧岂不快哉门曰你身如椰子大开得如许大口师便礼拜示众语中有语名为死句语中无语名为活句诸禅德作么生是活句到这里实难得人若也不动一尘不拨一境见事便道答话长老下脚不得东西南北莫知多少要得去离泥水活人眼目举唱宗风激扬大事不道全无其奈还少只缘未达其源落在第八魔境界中识得箇不名不物无是无非头头物物无不具足道我得安乐田地更不求余凡有叩击问难即便敲牀竖拂更不惜便施便设便行便用向恶水坑里头出头没弄箇无尾猢狲到腊月三十日鼓也打破猢狲又走却了手忙脚乱一无所成悔将何及X若是箇衲僧乍可涷杀饿杀终不着他鹘臭布衫又曰举唱宗乘阐掦大教须得法眼精明方能鉴辨缁素切缘真妄一源水乳同器到此难分洞山寻常以心中眼观身外相观之又观乃辨真伪若不如是何名善知识夫善知识者驱耕夫之牛夺饥人之食方名善知识即今天下那箇是真善知识诸禅德参得几箇善知识来也不是等闲直须参教彻覰教透千圣莫能证明方显大丈夫儿不见释迦老子明星出时豁然大悟与大地众生同时成佛无前后际岂不畅哉虽然如是若遇明眼衲僧也好噼嵴便棒问维摩掌擎四世界未审维摩身在甚处师曰在阇黎后底曰为甚么在学人后底师曰还我话头来问如何是佛师曰麻三斤问自古及今不从人得六祖在黄梅夜间闻何事师曰志公拄杖曰得用时如何师曰用那曲尺作甚么问十二时中行住坐卧自省觉时如何师曰看人喫饭曰争奈树影不斜何师曰亲言出亲口问金鍮现前请师辨师曰两脚虾蟆吞却月都监太保问眼处入正受诸尘三昧起此意如何师云洞山茶碗里有太保太保茶碗里有洞山太保无语首山省念禅师僧问如何是佛师曰新妇骑驴阿家牵曰未审此语甚么句中收师曰三玄收不得四句岂能该曰此意X如何师曰天长地久日月齐明僧问学人乍入丛林乞师指示师曰阇黎在老僧会里多少时曰巳经冬夏师曰莫错举似人乃曰若论此事实不挂一元字脚便下座问僧近离何处曰广慧师曰穿云不渡水渡水不穿云离此二途速道曰昨夜宿长桥师曰与么则合喫首山棒也曰尚未参堂师曰两重公案曰恰是师曰耶耶示众诸上座不得盲喝乱喝者里寻常向你道宾则始终宾主则始终主宾无二宾主无二主若有二宾二主即是两箇瞎汉所以我若立时你须坐我若坐时你须立坐则共你坐立则共你立虽然如是到这里急着眼始得若是眼孔定动即千里万里何故如此如隔窗看马骑相似拟议即没交涉诸上座既然于此留心直须仔细不要掠虗好他日异时赚着你在诸人若也有事近前无事珍重师示众曰识得拄杖子行脚事毕尝作纲宗偈曰咄哉拙郎君巧妙无人识打破凤林关着靴水上立咄哉巧女儿撺梭不解织看他鬬鸡人水牛也不识背阴山子向阳多南来北往意如何若人问我西来意东海东面有新罗师上堂辞众偈曰诸子谩波波过却几恒河观音指弥勒文殊不奈何良久曰白银世界金色身情与无情共一真明暗尽时都不照日轮午后示全身日午X后泊然而化清溪洪进禅师一日师问修山主曰明知生是不生之理为甚么为生死之所流修曰笋毕竟成竹去如今作篾使还得么师曰汝向后自悟去在修曰某所见止如此上座意旨又如何师指曰这箇是监院房那箇是典座房修即礼谢龙济修禅师问劫火洞然大千俱坏未审这箇还坏也无师曰不坏曰为甚么不坏师曰为同于大千上堂卷帘除却障闭户生窒碍祇这障与碍古今无人会会得是障碍不会不自在僧问古镜未磨时如何师曰照破天地曰磨后如何师曰黑漆漆地万法是心光诸缘唯性晓本无迷悟人祇要今日了智门光祚禅师上堂赫日里我人云雾里慈悲霜雪里假褐雹子里藏身还藏身得么若藏不得却被雹子打破髑髅示众数日好雨且道雨从甚处来若道从天降那箇是天若道从地出唤甚么作地若更不会所以古人道天地之前径时人莫强移箇中生解会眼上更安锥莲花峰祥庵主师示众云若是此事最是急切须是明取使得若是X明得时中免被拘系便得随处安闲亦不要将心捺伏须是自然合他古辙去始得才到学处分剂便须露布箇道理以为佛法几时得心地休歇去上座却请与么相委好示寂日拈拄杖示众曰古人到这里为甚么不肯住众无对师乃曰为他途路不得力复曰毕竟如何以杖横肩曰楖𣗖横担不顾人直入千峰万峰去言毕而逝蓝田真禅师上堂成山假就于始篑修涂託至于初步上座适来从地鑪边来还与初步同别若言同即不会不迁若言别亦不会不迁上座作么生会还会么这里不是那里那里不是这里且道一处两处是迁不迁是来去不是来去若于此显明得便乃古今一如初终自尔念念无常心心永灭所以道观方知彼去去者不知方上座适来恁么来却请恁么去参清凉法眼文益禅师师同绍修法进三人欲出岭过地藏院阻雪少憩附罏次藏问此行何之师曰行脚去藏曰作么生是行脚事师曰不知藏曰不知最亲切又同三人举肇论至天地与我同根处藏曰山河大地与上座自已是同是别师曰别藏竖起两指师曰同藏又竖起两指便起去雪霁辞去藏门送之问曰上座寻常说三界惟心万法惟识乃指庭下片石曰且道此石在心内X在心外师曰在心内藏曰行脚人着甚么来由安片石在心头师窘无以对即放包依席下求决择近一月余日呈见解说道理藏语之曰佛法不恁么师曰某甲辞穷理绝也藏曰若论佛法一切现成师于言下大悟僧慧超问如何是佛师曰汝是慧超尝指竹问僧曰还见么曰见师曰竹来眼里眼到竹边曰总不与么师笑曰死急作么师因患脚僧问讯次师曰非人来时不能动及至人来动不得且道佛法中下得甚么语曰和尚且喜得较师不肯自别云和尚今日似减因开井被沙塞却泉眼师曰泉眼不通被沙碍道眼不通被甚么碍僧无对师代曰被眼碍上堂尽十方世界皎皎地无一丝头若有一丝头即是一丝头师曰出家儿但随时及节便得寒即寒热即热欲识佛性义当观时节因缘古今方便不少石头初看肇论至会万物为已者其惟圣人乎则曰圣人无已靡所不巳乃作参同契首言竺土大仙心无过此语也中间亦只寻常说话夫欲会万物为自已去盖尽大地无一法可见巳而又嘱曰光阴莫虗度所以告汝辈伹随时及节便得若也移时失候即虗度光阴于非色中作色解于非色作色解即是移时失候且道色作非色解还当得否若与么会便是没交涉正是X痴狂两头走有甚么用处但守分过时好上堂大众久立乃谓之曰诸人各曾看还源观百门义海华严论涅槃经诸多䇿子阿那箇教中有这箇时节若有试举看莫是恁么经里有恁么语是此时节么有甚么交涉所以道微言滞于心首尝为缘虑之场实际居于目前飜为名相之境又作么生得飜去若也飜去又作么生得正去还会么莫祇恁么念䇿子有甚么用处文邃禅师尝究首楞严为之节解句释自谓深符经旨谒师师曰楞严岂不是有八还义邃曰是师曰明还甚么邃曰明还日轮师曰日轮还甚么邃懵然师戒令焚所注文邃始依师请益玄则禅师问青峰如何是学人自已峰曰丙丁童子来求火后谒师师问甚处来则曰青峰师曰青峰有何言句则举前话师曰上座作么生会则曰丙丁属火而更求火如将自已求自已师曰与么会又争得则曰某甲祇与么未审和尚如何师曰你问我我与你道则问如何是学人自已师曰丙丁童子来求火三界惟心颂曰三界惟心万法惟识惟识惟心眼声耳色色不到耳声何触眼眼色耳声万法成办万法匪缘岂观如幻大地山河谁坚谁变华严六相义颂曰华严六相义同中还有异异若异于同全非诸佛意诸佛意总别何曾有同异男子身中入定时女子身中不留意不留意绝名字万象明X明无理事承天三交智嵩禅师师参首山问如何是佛法的的大意首山曰楚王城畔汝水东流师于此有省顿契佛意乃作三元偈曰须用真须用心意莫定动三岁狮子吼十方没狐种我有真如性如同幕里隐打破六门关显出毗卢印真骨金刚体可夸六尘一拂永无遮廓落世界空为体体上无为真到家首山闻乃请喫茶问这三颂是汝作来耶师曰是首山曰或有人教汝现三十二相时如何师曰某甲不是野狐精首山曰惜取眉毛师曰和尚落了多少首山以竹篦头上打曰这汉向后乱作去在郑工部问师百尺竿头独打毬万丈悬崖丝系腰时如何师曰幽州着脚广南厮扑郑无语师曰勘破这胡汉郑曰二十年江南界里这回却见禅师师曰瞎老婆吹火潭州神鼎洪諲禅师师与数耆宿至襄沔间一僧举论宗乘颇敏捷会野饭山店中供办而僧论说不巳师曰三界惟心万法惟识惟识惟心眼声耳色是甚么人语僧曰法眼语师曰其义如何曰惟心故根境不相到惟识故声色枞然师曰舌味是根境否曰是师以筯筴菜入口中含胡而语曰何谓相入耶坐者皆骇然僧不能答师曰途路之乐终未到家见解入微不名见道参须实X参悟须实悟阎罗大王不怕多语上堂举古德曰贪瞋痴太无知赖我今朝识得伊行便打坐便搥分付心王子细推无量劫来不解脱问汝三人知不知师曰古人与么道神鼎则不然贪瞋痴实无知十二时中任从伊行即往坐即随分付心王拟何为无量劫来元解脱何须更问知不知谷隐蕴聪慈照禅师僧问若能转物即同如来未审三门佛殿如何转师曰我向汝道汝还信么曰和尚诚言安敢不信师曰这漆桶问一处火发任从你救八方齐发时如何师曰快曰还求出也无师曰若求出即烧杀你僧礼拜师曰直饶你不求出也烧杀你上堂师云五白猫儿爪距狞养来堂上绝虫行分明上树安身法切忌遗言许外生作么生是许外生底句莫错举僧问深山巖崖还有佛法也无师曰有曰如何是深山巖崖中佛法曰奇怪石头形似虎火烧松树势如龙洞山晓聪禅师僧问达摩未传心地印释迦未解髻中珠此时若问西来意还有西来意也无师曰六月雨淋淋宽其万姓心曰恁么则云散家家月春来处处花师曰脚跟下到金刚水际是多少僧无语师曰祖师西来特唱X此事自是上座不荐所以从门入者不是家珍认影迷头岂非大错既是祖师西来特唱此事又何必更对众忉忉珍重天台德韶国师师所至少留见知识五十四人括磨搜剥穷极隐祕后至临川谒法眼眼一见深契之师以徧涉丛林但随众而巳无所咨参有僧问法眼禅师曰十二时中如何得顿息万缘去法眼曰空与汝为缘耶色与汝为缘耶言空为缘则空本无缘言色为缘则色心不二日用果何物为汝缘乎师闻悚然异之又有问者曰如何是曹源一滴水法眼曰是曹源一滴水于是师大悟于座下平生疑滞涣若冰释感涕沾衣法眼曰汝当大弘吾宗行矣无自滞兴教明和尚问曰饮光持释迦丈六之衣在鸡足山侯弥勒下生将丈六之衣披在千尺之身应量恰好祇如释迦身长丈六弥勒身长千尺为复是身解短耶衣解长耶师曰汝却会明拂袖便出去师曰小儿子山僧若答汝不是当有因果汝若不是吾当见之明归七日吐血浮光和尚劝曰汝速去忏悔明乃至师方丈悲泣曰愿和尚慈悲许某忏悔师曰如人倒地因地而起不曾教汝起倒明又曰若许忏悔某当终身给侍师为出语曰佛佛道齐宛尔高低释迦弥勒如印印泥僧问承古有言若人见般若即被般若缚若人不见X般若亦被般若缚既见般若为甚么却被缚师曰你道般若见甚么曰不见般若为甚么亦被缚师曰你道般若甚么处不见乃曰若见般若不名般若不见般若亦不名般若且作么生说见不见所以古人道若欠一法不成法身若剩一法不成法身若有一法不成法身若无一法不成法身此是般若之真宗也示众真宗不二万德无言正当明时如王宝剑所以如来于一切处成等正觉于刀山剑树上成等正觉于镬汤罏炭里成等正觉于棒下成等正觉于喝下成等正觉所以一动一静一去一来一生一灭未曾有纤毫异相未曾有纤毫别相更无毫釐丝发许作见闻心识解会何故诚谓是非路绝妙性天机所以云汝生我亦生汝杀我亦杀生杀轮王机交驰激电掣上堂佛法现成一切具足岂不见道圆同太虗无欠无余若如是也且谁欠谁剩谁是谁非谁是会者谁是不会者所以道东去亦是上座西去亦是上座南去亦是上座北去亦是上座因甚么却成东西南北若会得自然见闻觉知路绝一切诸法现前何故如此为法身无相触目皆形般若无知对缘而照一时彻底会取好诸上座出家儿合作么生此是本有之理未为分外识心达本源故名为沙门若识心皎皎地实无丝毫障碍上座久立珍重上堂古圣方便犹如河沙祖师道非风旛动仁者心X动斯乃无上心印法门我辈是祖师门下客合作么生会祖师意莫道风旛不动汝心妄动莫道不拨风旛就风旛通取莫道风旛动处是甚么有云附物明心不须认物有云色即是空有云非风旛动应须妙会如是解会与祖师意旨有何交涉既不许如是会诸上座便合知悉若于这里彻底悟去何法门而不明百千诸佛方便一时洞了更有甚么疑情所以古人道一了千明一迷万惑上堂毛吞巨海海性无亏纤芥投锋锋利无动见与不见会与不会唯我知焉乃有颂曰暂下高峰巳显扬般若圆通遍十方人天浩浩无差别法界纵横处处彰珍重上堂古者道如何是禅三界緜緜如何是道十方浩浩因甚么道三界緜緜何处是十方浩浩底道理要会么塞却眼塞却耳塞却舌身意无空阙处无转动处上座作么生会横亦不得竖亦不得纵亦不得夺亦不得无用心处亦无施设处若如是会得始会法门绝拣择一切言语绝渗漏曾有僧问作么生是绝渗漏底语向他道口似鼻孔甚好上座如此会自然不通风去如识得尽十方世界是金刚眼睛无事珍重上堂僧问欲入无为海先乘般若船如何是般若船师曰常无所住曰如何是无为海师曰且会般若船问古德道登天不借梯徧地无行路如何是登天不X借梯师曰不遗丝发地曰如何是徧地无行路师曰适来向你道甚么乃曰百千三昧门百千神通门百千妙用门尽不出得般若海中何以故为于无住本建立诸法所以道生灭去来邪正动静千变万化是诸佛大定门无过于此诸上座大家究取珍重上堂举古者道吾有一言天上人间若人不会绿水青山且作么生是一言底道理古人语须是晓达始得若是将言而名于言未有箇会处良由究尽诸法根蒂始会一言不是一言半句思量解会唤作一言若会言语道断心行处灭始到古人境界亦不是闭目藏睛暗中无所见唤作言语道断且莫赚会佛法不是这箇道理要会么假饶经尘沙劫说亦未曾有半句到诸上座经尘沙劫不说亦未曾欠少半句应须彻底会去始得若如是斟酌名言空劳心力并无用处与诸上座共相证明后学初心速须究取久立珍重师有偈曰通玄峰顶不是人间心外无法满目青山法眼闻曰即此一颂可起吾宗师以涅槃四种闻示学者诸方目为韶国师四料拣云闻闻闻不闻不闻闻不闻不闻灵隐清耸禅师师参法眼眼指雨谓师曰滴滴落在上座眼里师初不喻旨后因阅华严感悟承眼印可上堂曰十方诸佛常在汝前还见么若言见将心见X将眼见所以道一切法不生一切法不灭若能如是解诸佛常现前又曰见色便见心且唤甚么作心山河大地万象森罗青黄赤白男女等相是心不是心若是心为甚么却成物象去若不是心又道见色便见心还会么祇为迷此而成颠倒种种不同于无同异中强生同异且如今直下承当顿豁本心皎然无一物可作见闻若离心别求解脱者古人唤作迷波讨源卒难晓悟奉先慧同禅师僧问教中道唯一坚密身一切尘中见又道佛身充满于法界普现一切羣生前于此二途请师说师曰唯一坚密身一切尘中见永明道潜禅师师谒法眼眼曰子于参请外看甚么经师曰华严经眼曰总别同异成坏六相是何门摄属师曰文在十地品中据理则世出世间一切法皆具六相也眼曰空还具六相也无师无对眼曰汝问我师乃问空还具六相也无眼曰空师于是开悟踊跃礼谢眼曰子作么生会师曰空眼然之异日因四众士女入院眼问曰律中道隔壁闻钗钏声即名破戒现覩金银合杂朱紫骈阗是破戒不是破戒师曰好箇入路眼曰汝向后有五百毳徒为王侯所重在石霜慈明禅师师到大愚芝坐间开合子取香烧师问作么生烧芝X便放香炉中烧师指曰讶郎当汉又恁么去也问闹中取静时如何师曰头枕布袋问四山火来时如何师曰物逐人兴永首座与师同辞汾阳永未尽其妙从师二十年终不脱洒一夕围炉深夜师以火筯敲炭曰永首座永首座永咄曰野狐精师乃指永曰讶郎当汉又恁么去也永乃豁然上堂道吾打鼓四大部洲同参拄杖横也挑括干坤大地钵盂覆也葢却恒沙世界且问诸人向甚么处安身立命若也知得向北俱卢洲喫粥喫饭若也不知长连牀上喫粥喫饭示众一切圣贤皆以无为法而有差别前是按山后是主山那箇是无为法良久云向下文长付在来日作示徒偈曰黑黑黑道道道明明明得得得琅琊慧觉广照禅师上堂山僧因看华严金师子章第九由心回转善成门又释曰如一尺之镜纳重重之影像若然者道有也得道无也得道非亦得道是亦得虽然如是更须知有拄杖头上一窍若也不会拄杖子穿灯笼入佛殿撞着释迦磕倒弥勒露柱拊掌呵呵大笑你且道笑箇甚么卓拄杖下座上堂汝等诸人在我这里过夏与你点出五般病一不得向万里无寸草处去二不得孤峰独宿三不得张弓架箭四不得物外安身五不得滞于生杀何故X一处有滞自救难为五处若通方名导师汝等诸人若到诸方遇明眼作者与我通箇消息贵得祖风不坠若是常徒即便寝息何故躶形国里夸服饰想君太煞不知时示众云有句无句如藤倚树树倒藤枯好一堆烂柴大愚守芝禅师僧问昔日灵山分半座二师相见事如何师曰记得么僧良久师打禅牀一下曰多年忘却也乃曰且住且住若向言中取则句里明机也似迷头认影若也举唱宗乘大似一场寐语虽然如是官不容针私通车马放一线道有箇葛藤处遂敲禅牀一下曰三世诸佛尽皆头痛且道大众还有免得底么若一人免得无有是处若免不得海印发光乃竖起拂子曰这箇是印那箇是光这箇是光那箇是印掣电之机徒劳伫思会么老僧说梦且道梦见箇甚么南柯十更若不会听取一颂北斗挂须弥杖头挑日月林泉有商量夏末秋风切珍重陞座揭香合子曰明头来明头合暗头来暗头合若道得天下横行道不得且合却问通身是眼口在甚么处师曰三跳曰不会师曰章底词秋罢歌韵向春生慈明有善侍者号称明眼闻师之风自石霜至大愚入室师趯出只履示之善退身而立师俯取履善辄踏倒师起面壁以手点津连画其壁三善瞠立其后X师旋转以履打至法堂善曰与么为人瞎却一城人眼在文公杨亿大年居士公出守汝州谒广慧广慧接见公便问布鼓当轩击谁是知音者广慧曰来风甚辨公曰恁么则禅客相逢祇弹指也广慧曰君子可入公应喏喏广慧曰草贼大败夜语次广慧曰祕监曾与甚人道话来公曰某曾问云巖谅监寺两箇大虫相齩时如何谅曰一合相某曰我祇管看未审恁么道还得么广慧曰这里即不然公曰请和尚别一转语广慧以手作拽鼻势曰这畜生更𨁝跳在公于言下脱然无疑有偈曰八角磨盘空里走金毛狮子变作狗拟欲将身北斗藏应须合掌南辰后天衣义怀禅师示众古人云五蕴山头一段空同门出入不相逢无量劫来赁屋住到头不识主人翁有老宿拈云既不识他当初问甚么人赁恁么拈也太远在何故须知死人路上有活人出身处活人路上死人无数那箇是活人路上死人无数那箇是死人路上活人出身处若检点得分明拈却炙脂帽子脱却鹘臭布衫僧问如何是佛师曰布发掩泥横身卧地曰意旨如何师曰任是波旬也皱眉曰谢师指示师曰西天此土问学人上来请师说法师曰林间鸟噪水底鱼行上堂须弥顶上不扣金钟毕钵巖中无人聚会山僧X倒骑佛殿诸人反着草鞋朝游檀特暮到罗浮拄杖针筒自家收取上堂师云衲僧横说竖说未知有顶门上眼时有僧问如何是顶门上眼师曰衣穿瘦骨露屋破看星眠上堂大众集定乃曰上来道箇不审能销万两黄金下去道箇珍重亦销得四天下供养若作佛法话会滴水难消若作无事商量眼中着屑且作么生即是良久曰还会么珍重上堂夫为宗师须是驱耕夫之牛夺饥人之食遇贱即贵遇贵即贱驱耕夫之牛令他苗稼丰登夺饥人之食令他永绝饥渴遇贱即贵握土成金遇贵即贱变金成土老僧亦不驱耕夫之牛亦不夺饥人之食何谓耕夫之牛我复何用饥人之食我复何餐我也不握土成金也不变金作土何也金是金土是土玉是玉石是石僧是僧俗是俗古今天地古今日月古今山河古今人伦虽然如此打破大散关几箇迷逢达摩上堂鴈过长空影沈寒水鴈无遗踪之意水无留影之心若能如是方解向异类中行不用续凫截鹤夷岳盈壑放行也百丑千拙收来也挛挛拳拳用之则敢与八大龙王鬬富不用都来不直半分钱参上堂髑髅常干世界鼻孔摩触家风芭蕉闻雷开葵花随日转诸仁者芭蕉闻雷开还有耳么葵花随日转还有眼么若也会得西天即是此土若也不会七X九六十三收上堂灵源绝朕普现色身法离断常有无堪示所以道尘尘不见佛剎剎不闻经要会灵山亲授记昼见日夜见星良久曰若到诸方不得错举参上堂无边剎境自他不隔于毫端且道玅喜世界不动如来说甚么法十世古今始终不离于当念祇如威音王佛最初一会度多少人若是通方作者试为道看良久曰行路难行路难万仞峰头君自看上堂僧问天不能葢地不能载未审是甚么人师曰掘地深埋曰此人还受安排也无师曰土上更加泥师问僧无手人能行拳无舌人解言语忽然无手人打无舌人无舌人道箇甚么色空颂二首色空空色色空空碍却潼关路不通劫火洞然毫末尽青山依旧白云中东西南北十万八千空生罔措火里生莲玉泉承皓禅师丛林号为皓布裩一日为张无尽举傅大士颂曰空手把鉏头步行骑水牛人从桥上过桥流水不流又举洞山颂曰五台山顶云蒸饭佛殿阶前狗尿天剎竿头上煎䭔子三箇猢狲夜簸钱此二颂只颂得法身边事不颂得法身向上事张曰请和尚颂师曰昨夜雨霶澎打倒蒲萄棚知事普请行者人力拄底拄撑底撑撑撑拄拄到天明依旧可怜生永明延寿禅师X僧问如何是永明妙旨师曰更添香着曰谢师指示师曰且喜没交涉僧礼拜师曰听取一偈欲识永明旨门前一湖水日照光明生风来波浪起问如何是大圆镜师曰破砂盆二僧来参乃问参头曾到此间否曰曾到又问第二上座曾到否曰不曾到师曰一得一失少选侍僧问适来二僧未审那箇得那箇失师曰汝曾识这二僧也无曰不曾识师曰同坑无异土指法以佛祖之语为铨准曰迦叶波初闻偈曰诸法从缘生诸法从缘灭我师大沙门尝作如是说此佛祖骨髓也龙胜曰无物从缘生无物从缘灭起惟诸缘起灭惟诸缘灭乃知色生时但是空生色灭时但是空灭譬如风性本不动以缘起故动倘风本性动则宁有静时哉密室中若有风风何不动若无风遇缘即起非特风为然一切法皆然维摩谓文殊师利曰不来相而来不见相而见文殊乃曰如是居士若来巳更不来若去巳更不去所以者何来者无所从来去者无所至所可见者更不可见此缘起无生之旨也问学人久在永明为甚么不会永明家风师曰不会处会取曰不会处如何会师曰牛胎生象子碧海起红尘五云华严志逢禅师上堂诸上座舍一知识参一知识尽道善财南游之X式样且问上座祇如善财礼辞文殊拟登妙峰谒德云比丘及到彼所何以德云却于别峰相见夫教意祖意同一方便终无别理彼若明得此亦昭然诸上座即今簇着老僧是相见是不相见此处是妙峰是别峰脱或从此省去可谓不孤负老僧亦常见德云比丘未尝剎那相舍还信得及么瑞鹿本先禅师师偈三首曰非风旛动仁心动自古相传直至今今后水云人欲晓祖师真是好知音又曰若是见色便见心人来问着方难答若求道理说多般孤负平生三事衲又曰旷大劫来祇如是如是同天亦同地同地同天作么形作么形兮无不是上堂华严称佛身充满于法界是真箇也无且如佛身既巳充满法界菩萨界缘觉声闻界人天脩罗界饿鬼地狱畜生界应无处蹲如是理论太煞聱讹寻常说诸法所生唯心所现且道即今六根所对六境与汝是同耶是别耶同则何不作一块别则如何说唯是一心大须着精彩佛法不是等闲上堂天台教中说文殊观音普贤三门文殊门者一切色观音门者一切声普贤门者不动步而到我道文殊门者不是一切色观音门者不是一切声普贤门者是箇甚么莫道别却天台教说话无事且退上堂你等诸人夜间眠熟不知一切既不知一切且问你等那时有本来性无本来性若道有本来性又X不知一切与死无异若道无本来性睡眠忽省觉知如故还会么不知一切与死无异睡眠忽省觉知如故如是等时是箇甚么若也不会各体究取无事莫立兴教洪寿禅师师同国师普请次闻堕薪有省作偈曰扑落非他物纵横不是尘山河及大地全露法王身住后中丞王公随一日过师师拥毳负暄自若王下拜师推蒲团席地与坐笑语终日而去门人让师曰此一众所仰奈何不加礼他日王复来师出前趋迎之王曰何不如前日相见师曰中丞即得奈知事瞋何王益重之云居道齐禅师师谓门弟子曰达摩言此方经惟楞伽可以印心吾读此经偈曰诸法无法体而说惟是心不见于自心而起于分别可谓大慈悲父如实极谈我辈自不领受背负恩德如恒河沙或问曰然则见自心遂断分别乎师曰非然也譬如调马马自见其影而不惊何以故以自知其影从自身出故吾以是知不断分别亦舍心相也祇今目前如实而观不见纤毫祖师曰若见现在过去未来亦应见若不见过去未来现在亦不应见此语分明人自迷昧黄龙慧南禅师有僧侍立师顾视久之问曰百千三昧无量妙门作X一句说与汝汝还信否对曰和尚诚言何敢不信师指其左曰过这边来僧将趋师咄之曰随声逐色有甚了期出去一僧知之即趋入师理前语问之亦对曰安敢不信师又指其左曰过这边来僧竖住不往师又咄曰汝来亲近我反不听我语出去舜老夫暮年有所开示但曰本自无事从我何求师闻之谓侍者曰老夫耄矣何不有事令无事无事令有事是谓净佛国土成就众生师室中常问僧曰人人尽有生缘上座生缘在何处正当问答交锋却复伸手曰我手何似佛手又问诸方参请宗师所得却复垂脚曰我脚何似驴脚三十余年示此三问学者莫能契旨天下丛林目为三关大宁道宽禅师僧问如何是露地白牛师以火筯横火罏上曰会么曰不会师曰头不欠尾不剩问天下禅客为甚么出这箇不得师曰往往如斯僧问教中云始知众生本来成佛为甚么有烦恼菩提师曰甘草甜黄连苦曰却成两箇去也师曰你不妨会得好道吾悟真禅师师问僧甚处来曰僧堂里来师曰圣僧道甚么僧近前曰不审师曰东家作驴西家作马曰过在甚么处师曰万里崖州上堂夜来雷声震地今朝细雨霏霏干枯滋润万物X萌芽且道嘉州大像长得髭须多少还有道得者么若也道得陜府铁牛是常不轻菩萨若道不得土宿拽脱你鼻孔越州姜山方禅师僧问如何是不动尊师曰单着布衫穿市过曰学人未晓师曰骑驴踏破洞庭波曰透过三级浪专听一声雷师曰伸手不见掌曰还许学人进向也无师曰踏地告虗空曰雷门之下布鼓难鸣师曰八花毬子上不用绣红旗曰三十年后此话大行师便打云峰文悦禅师僧问巅山巖崖还有佛法也无师曰有曰如何是巅山巖崖佛法师曰猢狲倒上树上堂未达境惟心起种种分别达境惟心巳分别即不生知诸法惟心便舍外尘相诸禅德只如大地山河明暗色空法法现前作么生说箇舍底道理于此明得正在半涂须知向上更有一窍在便下座上堂即今休去便休去欲觅了时无了时此事若向言语上作解意根下卜度天地悬殊不得相应岂况被人唤去方丈里涂煳指注举楞严肇论根尘色法向上向下有无得失他时后日死不得其地近世更有一般宗匠二三十年驰声走誉只管教人但莫上他言句唤作透声色便问东答西以为格外之句将此狂解递相沿习从此混伤宗教诳惑后生苦哉苦哉我王库中无如是刀下座X慧林宗本圆照禅师高丽僧统义天以王子奉国命使于朝闻师名请以弟子礼见问其所得以华严经对师曰华严经三身佛报身说耶化身说耶法身说耶义曰法身说师曰法身徧周沙界当时听众何处蹲立义茫然无对黄龙祖心晦堂宝觉禅师师与夏倚公立谈至肇论会万物为自已者及情与无情共一体时有狗卧香桌下师以压尺击狗又击香卓曰狗有情即去香桌无情自住情与无情如何得成一体公立不能对师曰才涉思惟便成剩法何曾会万物为己哉上堂若也单明自己不悟目前此人有眼无足若悟目前不明自己此人有足无眼据此二人十二时中常有一物蕴在胸中物既在胸不安之相常在目前既在目前便触涂成滞作么生得平稳去祖不言乎执之失度必入邪路放之自然体无去住师室中常举拳问僧曰唤作拳头则触不唤作拳头则背唤作甚么示众云碍处非墙壁通处没虗空若能如是会心色本来同拂子是色那箇是心灵利汉才闻举着隔墙见角早知是牛更若拟议思量白云千里万里宝峰云庵真净禅师开堂日乃曰问话且止祇知问佛问法殊不知佛法来处且道从甚么处来垂一足曰昔日黄龙亲行此X令十方诸佛无敢违者诸代祖师一切圣贤无敢越者无量法门一切妙义天下老和尚舌头始终一印无敢异者无异则且置印在甚么处还见么若见非僧非俗无偏无党一一分付若不见而我自收遂收足喝一喝曰兵随印转将逐符行佛手驴脚生缘老好痛与三十棒而今会中莫有不甘者么若有不妨奇特若无新长老谩你诸人去也白云守端禅师示众若端的得一回汗出来也向一茎草上便现琼楼玉殿若未端的得一回汗出纵有玉殿琼楼却被一茎草葢却且道作么生得汗出去良久云自有一双穷相手不曾容易舞三台保宁勇和尚示众云古人底今人用今人底古人为古今无背面今古几人知㖿呜咿一九与二九相逢不出手又云无种灵苗火里栽铁花还向树头开蓦然结箇团圞果指似时人处得来黄龙死心悟新禅师师室中问僧月晦之阴以五色彩着于瞑中令百人千万人夜视其色宁有辨其青黄赤白者么僧无语师代曰箇箇是盲人示众云心外无法而法可明法外无心而心可通可通可明心法全宗全其宗则法法皆宗全其心则心心无心心既无心直造其源得其源则现大身而满X虗空中现小身而纤尘不立作么生是纤尘不立良久云一点水墨两处成龙青原惟信禅师上堂师云老僧三十年前未参禅时见山是山见水是水及至后来亲见知识有箇入处见山不是山见水不是水而今得箇休歇处依前见山祇是山见水祇是水大众这三般见解是同是别有人缁素得出许汝亲见老僧五祖法演禅师三佛侍师于一亭上夜话及归灯巳灭师于暗中曰各人下一转语看佛鑑曰彩凤舞丹霄佛眼曰铁蛇横古路佛果曰看脚下师曰灭吾宗者克勤耳示众举德山答僧我宗无语句雪峰闻之有省后峰云我当时空手去空手归因缘师云白云今日说向透未过者譬如有箇人从东京来问伊甚处来他却道苏州来问伊苏州事如何伊道一切祇寻常虽然如是谩白云不过何故祇为他语音各别毕竟如何苏州菱邵伯藕师上堂人之性命事第一须是欲得成此先须防于若是真人示众云吾本来兹土传法救迷情一花开五叶结果自然成达摩大师信脚来信口道后代儿孙多成计较要会开花结果处么郑州梨青州枣万物无过出处好X郭功甫初到五祖请祖陞座公趋前拈香曰此一瓣香爇向罏中供养我堂头法兄禅师伏愿于方广座上擘开面门放出先师形相与他诸人描邈何以如此白云巖畔旧相逢往日今朝事不同夜静水寒鱼不食一罏香散白莲峰祖遂云曩谟萨怛哆钵啰野恁么恁么几度白云谿上望黄梅花向雪中开不恁么不恁么嫩柳垂金线且要应时来不见庞居士问马大师云不与万法为侣者是甚么人大师云待汝一口吸尽西江水即向汝道大众一口吸尽西江水万丈深潭穷到底略彴不是赵州桥明月清风安可比泐潭景祥禅师师室中问僧达摩西归手𢹂只履当时何不两只都将去曰此土也要留箇消息师曰一只脚在西天一只脚在东土着甚来由僧无语问僧惟一坚密身一切尘中现如何是尘中现底身僧指香罏曰这箇是香罏师曰带累三世诸佛生陷地狱僧罔措师便打慈氏瑞仙禅师师至投子广鑑问乡里甚处师曰两浙东越鑑曰东越事作么生师曰秦望峰高鑑湖水阔鑑曰秦望峰与你自己是同是别师曰西天梵语此土唐言鑑曰此犹是丛林祗对毕竟是同是别师便喝鑑便打师曰恩大难酬便礼拜X丞相张商英居士公尝云先佛所说于一毛端现宝王剎坐微尘里转大法轮是真实义法华会上多宝如来在宝塔中分半座与释迦文佛过去佛现在佛同坐一处实有如是事非谓表法太平慧懃佛鑑禅师文殊心道禅师初参诸方抵太平闻师夜参举赵州柏树子话至觉铁觜云先师无此语莫谤先师好因大疑提撕既久一夕豁然即趋丈室拟叙所悟师见来便闭门道曰和尚莫瞒某甲师曰十方无壁落何不入门来道以拳擉破窗纸鑑即开门搊住云道道道以两手捧师头作口啐而出遂呈偈曰赵州有箇柏树话禅客相传徧天下多是摘叶与寻枝不能直向根源会觉公说道无此语正是恶言当面骂禅人若具通方眼好向此中辨真假师深然之龙门清远佛眼禅师示众千说万说不若亲面一见纵不说亦自分明王子宝刀喻众盲摸象喻禅学中隔江招手事望州亭相见事迥绝无人处深山巖崖处事此皆亲面而见之不在说也上堂云大众或有人唤上座上座便应设使不应心中也须领覧今时学人便道应底是也领览底是也若如此会便是入地狱汉子是即且置且道面前是阿谁唤你是有人唤耶是无人唤耶还裁断得么若X是有人唤山精鬼魅唤你时天魔外道唤你时如何辨白若道无人唤你又不聋不騃如何得无人唤者箇是十二时中生死路头事诸人明得么有人唤生迷乱无人唤遭系绊若能行生死断万两金终不换下座师作示道三偈一曰随流千圣灵踪百草头卓然放去号随流从教万古无人识笑杀沩山水牯牛二曰合辙水中月是天边月南北东西更无别新罗打铁火星飞烧着指头名合辙三曰双唱坐断千差古路头解开空岸济人舟明明一句该羣象善唱无声作么求净因继成禅师师同圆悟法真慈受并十大法师禅讲千僧赴太尉陈公良弼府斋时徽宗私幸观之有善华严者贤首宗之义虎也对众问曰吾佛设教自小乘至于圆顿扫除空有独证真常然后万德庄严方名为佛常闻禅宗一喝能转凡成圣与诸经论似相违背今一喝若能入吾宗五教是为正说若不能入是为邪说诸禅视师师曰如法师所问不足三大禅师之酬净因小长老可以使法师无惑也师召善善应诺师曰法师所谓小乘教者乃有义也大乘始教者乃空义也大乘终教者乃不有不空义也大乘顿教者乃即有即空义也一乘圆教者乃不有而有不空而空义也如我一喝非惟能入五教至于工巧伎艺诸子百家X悉皆能入师震声喝一喝问善曰闻么曰闻师曰汝既闻此一喝是有能入小乘教须臾又问善曰闻么曰不闻师曰汝既不闻适来一喝是无能入始教遂顾善曰我初一喝汝既道有喝久声消汝复道无道无则原初实有道有则而今实无不有不无能入终教我有一喝之时有非是有因无故有无一喝之时无非是无因有故无即有即无能入顿教须知我此一喝不作一喝用有无不及情解俱忘道有之时纤尘不立道无之时横徧虗空即此一喝入百千万亿喝百千万亿喝入此一喝是故能入圆教善乃起再拜师复谓曰非唯一喝为然乃至一语一默一动一静从古至今十方虗空万象森罗六趣四生三世诸佛一切圣贤八万四千法门百千三昧无量妙义契理契机与天地万物一体谓之法身三界惟心万法惟识四时八节阴阳一致谓之法性是故华严经云法性徧在一切处有相无相一声一色全在一尘中含四义事理无边周徧无余参而不杂混而不一于此一喝中皆悉具足犹是建化门庭随机方便谓之小歇场未至宝所殊不知吾祖师门下以心传心以法印法不立文字见性成佛有千圣不传底向上一路在善又问曰如何是向上一路师曰汝且向下会取善曰如何是宝所师曰非汝境界善曰望禅师慈悲师曰任从沧海变终不为君通善胶口而出上大悦闻者靡不叹仰X国清妙印禅师上堂满口道得底为甚么不知有十分知有底为甚么道不得且道誵讹在甚么处若也知处许你照用同时明暗俱了其或未然道得道不得知有不知有南山石大虫解作狮子吼华藏密印安民禅师师一日白圆悟曰和尚休举话待某说看圆悟诺师曰寻常拈槌竖拂岂不是经中道一切世界诸所有相皆即菩提妙明真心圆悟笑曰你元来在这里作活计师又曰下喝敲牀时岂不是返闻闻自性性成无上道圆悟曰你岂不见经中道妙性圆明离诸名相师于言下释然圆悟出蜀居夹山师罢讲侍行圆悟为众夜参举古帆未挂因缘师闻未领遂求决圆悟曰你问我师举前话圆悟曰庭前柏树子师即洞明谓圆悟曰古人道如一滴投于巨壑殊不知大海投于一滴圆悟笑曰奈这汉何未几令分座大沩法泰禅师僧问理随事变该万有而一片虗凝事逐理融等千差而咸归实际如何是理法界师曰山河大地曰如何是事法界师曰万象森罗曰如何是理事无碍法界师曰东西南北曰如何是事事无碍法界师曰上下四维云居高菴善悟禅师一日有僧被蛇伤足佛眼问曰既是龙门为甚么却X被蛇齩师即应曰果然现大人相佛眼益器之后传此语到照觉圆悟曰龙门有此僧耶东山法道未寂寥尔白杨法顺禅师师依止佛眼闻普说举傅大士心王铭云水中盐味色里胶青决定是有不见其形乃于言下有省后观宝藏迅转顿明大法趋丈室作礼呈偈曰顶有异峰云冉冉源无别派水冷冷游山未到山穷处终被青山碍眼睛佛眼笑而可之普菴印肃禅师师谒牧菴于湘之沩山问万法归一一归何处牧菴竖拂示之有省归寿隆时年二十九矣使牒请主慈化寺师利世不伐尝言舍家出家当为何事披缁削发本属何因若不报国资家虗负皇恩若不导化檀那枉作释子楮衣粝食脇不沾席者十有二年一日诵华严论至达本情亡知心体合豁然大悟徧体汗流曰我今亲契华严法界矣遂示众曰李公长者于华严大经之首痛下一槌击碎三千大千世界如汤消雪不留毫发许于后进者作得滞碍普菴老人一见不觉吞却五千四十八卷化成一气充塞虗空方信释迦老子出气不得之句然后破一微尘出此华严经徧含法界无理不收无法不贯便见摩耶夫人是我身弥勒楼台是我体善财童子是甚茄子文殊普贤与我同参不动道场徧周法界悲涕欢喜踊跃X无量大似死中得活如梦忽醒良久云不可说不可说又不可说始信金刚经云信心清净即生实相实相既生妄想相灭全体法身徧一切处方得大用现前即说偈曰捏不成团拨不开何须南岳又天台六根门首无人用惹得胡僧特地来师一日举似心斋圆通二子云达本情亡知心体合汝作么生会二人相顾笑云未达明日各呈颂师因题云据宗眼看来句到意未到其体未合其情未亡乘便强占二词调曰解佩令明眼人前覰着三十拄杖不饶为甚么如此不合雪上加霜其一云先天先地何名何样阿曼陀无物比况触目菩提自是人不肯承当且轮回滞名着相圆融法界无思无想庐陵米不用商量血脉才通便知道击木无声打虗空尽成金响其二云柏庭立雪一场败阙了无为当下休歇百帀千围但只这孤圆心月不揩磨镇常皎洁无余无欠无听无说韶阳老祇得一橛十圣三贤闻举着魂消胆裂惟普菴迥然寂灭俄有僧称道存自蜀冒雪而来既见师曰此吾不请友也遂相征诘棒喝交驰心心密契僧曰师再来人也净慈师一禅师师首参雪峰慧照禅师慧照举藏身无迹话问之师数日方明呈偈曰藏身无迹更无藏脱体无依便厮当古镜不劳还自照淡烟和雾湿秋光慧照质之曰毕竟那里是藏身无迹处师曰嗄慧照曰无踪迹处X因甚么莫藏身师曰石虎吞却木羊儿慧照深肯之大安山省和尚僧问离四句绝百非请和尚道曰我王库内无如是刀问重重关锁信息不通时如何曰争得到这里云到后如何曰彼中事作么生问如何是真中真曰十字街头泥佛子花药英和尚示众师拈拄杖云我今为汝等保任此事终不虗也大觉世尊是真语者实语者如语者不诳语者不异语者不赚汝诸人还信得及么喝一喝云上无攀仰下绝己躬虗空大地咸出心中万里八九月一身西北风下座清凉普明和尚示众云祖师心法洞贯十方今古恒然法尔如是如是之法不假修而自就不假得而自圆一切现成名不动地用而非有不用非无妙体湛然恒常不变体合妙用应备无为映现重重无边色相心无自性触事全彰不动道场遍十方界如斯境界略暂回光背觉合尘妄为影事此之事意如王大路行之即是假使不行亦在其路如斯所论犹是化门之说若以举唱宗乘只有一时散去好X御选语录X卍XXX御制序达摩西来不立文字直指人心以此慧灯续佛慧命到者里唯证乃知非可测见闻知觉一点难容才辨聪明丝毫无涉但将一句无义味话似银山铁壁看去一时不了阅一岁一岁不了阅一纪拚却今生来生与之抵对久之久之一时参破万有皆空併此无义味话亦了不可得树头果熟因风堕地五花八裂㘞地一声自然无着落处而知有着落在然此无义味话本同兔角龟毛岂为真实曰末后句曰活句者惟用以接引初机千篇一律正是敲门之瓦意在门开若持瓦不敲唯向门前之遶摩挲把玩瓦不释手甚至谓人之瓦不良谓已之瓦至美张旗树帜为瓦交锋瓦战弥深去门愈远不曰狂徒不可得也今之宗门每以藏头白海头黑院主眉须堕落掇退菓棹之类谓之末后句盖因先从解路推求推到解路断绝处则强为末后句翻成虗套实法也更有以父母未生前本来面目万法归一一归何处念佛的是谁等为死句以东山水上行庭前柏树子唵哑吽苏噜苏噜㗭唎㗭唎等为活句盖谓有字义可寻则为死句无字义可寻则曰活句也如此会取别末后句尚未是初句而活句巳尽成死句矣水里月轮岂容捞X漉空中火聚安可推排果能化毒药为醍醐嚼金刚为香饭脚跟着地鼻孔撩天自然知得祖师所言无非末后句无非活句即至三藏十二分亦无非末后句无非活句否则千七百则公案尽是死句亦无一末后句古德云有句无句如藤倚树树倒藤枯好一堆烂柴古人与么老婆心切明明道出犹自不悟不肯向藤树烂柴中直下承当体取活句只管向有句无句边分别初末众生颠倒实为可怜甚至各立门庭回护祖父或乃当场败阙嫉妬同参挥勦情绝见之太阿锋争情争见用疗恚医痴之甘露味增恚增痴不知转得句圆辨得机捷与吾灵觉有何交涉佛祖慧命岂其在斯况此因缘本同龟毛兔角如曰胜则有言亦胜无言亦胜如曰负则一场懡㦬固负便百转不穷愈见其负岂得曰胜者活句负者死句胜者知末后句负者不知末后句也朕二十余年来于本分少得相应于藩邸时颇阅今时禅侣伎俩大抵不过如是尝于此作游戏三昧巍巍堂堂者折其头角窈窈沈沈者碎其窟窠出泥牛于海心载之片叶骤玉麟于天上控以单丝机辨纷驰遇者尽屈于句下方之于古朕实不后于人然于所为本分相应者何尝于此有丝毫交涉耶为悯学人身住大圆觉场而不得正悟魔外滋繁狂参益炽故选录从上古德专提向上之语刊示丛林以期灯传无尽而凡接引初机及问答如流机锋迅利者并不入选又恐未经X举出学人眼目不明用是取其中不悞学者中止化城有碍正知正见者别录一帙以供随喜盖古人既于无梯航处设兹梯航朕即于无等次中分其等次譬如虗空方则空方圆则空圆朕以方还方以圆还圆而为分别然而方空圆空等是虗空非因分别而有同异也是选也譬如鼓瑟弹琴敲金击石丹青书翰咏月吟花无非游戏三昧可佐法喜禅悦尚不得作杨叶止啼会云至其中有数十则可入前集者则以选阅指月录等书之后採辑教外别传禅宗正脉其时前集巳经刻成难于按次添入因即编之后集卷内事出偶然遂成别例阅此书者玩千番之珉石忽遇九华散百斛之小玑间逢七釆发心参学未妨引起疑情明眼宗徒不必逐条指出譬如曾游龙藏自然到眼立分若其生长荜门且任目迷五色爰识其缘起俟学人自择焉雍正十一年癸丑八月望日御选历代禅师语录后集上善慧傅大士梁武帝请讲金刚经士才陞座以尺挥案一下便下座帝愕然圣师曰陛下还会么帝曰不会圣师曰大士讲经竟大士一日披衲顶冠靸履朝见帝问是僧耶士以手指冠帝曰是道耶士以手指靸履帝曰是俗耶士以X手指衲衣偈曰空手把鉏头步行骑水牛人在桥上过桥流水不流泗州僧伽大师唐高宗时至长安洛阳行化历吴楚间手执杨枝混于缁流或问师何姓即答曰我姓何又问师何国人师曰我何国人天台丰干禅师师欲游五台问寒拾曰汝共我去游五台便是我同流若不共我去游五台不是我同流山曰你去游五台作甚么师曰礼文殊山曰你不是我同流师寻独入五台逢一老人便问莫是文殊么曰岂可有二文殊师作礼未起忽然不见师凡有人问佛理止答随时二字寒山大士赵州游天台路次相逢大士见牛迹问州曰还识牛么州曰不识士指牛迹曰此是五百罗汉游山州曰既是罗汉为甚么却作牛去士曰苍天苍天州呵呵大笑士曰作甚么州曰苍天苍天士曰这厮儿宛有大人之作拾得大士国清寺半月念戒众集大士拍手曰聚头作想那事如何维那叱之大士曰大德且住无瞋即是戒心净即出家我性与你合一切法无差X明州布袋和尚有一僧在师前行师乃拊僧背一下僧回头师曰乞我一文钱曰道得即与你一文师放下布袋叉手而立师在街衢立有僧问和尚在这里作甚么师曰等箇人曰来也来也师云汝不是这箇人曰如何是这箇人师曰乞我一文钱偈曰是非憎爱世偏多仔细思量奈我何宽却肚肠须忍辱豁开心地任从他若逢知已须依分纵遇冤家也共和若能了此心头事自然证得六波罗又偈曰一钵千家饭孤身万里游青目覩人少问路白云头法华志言大士丞相吕许公问佛法大意师曰本来无一物一味却成真集仙王质问如何是祖师西来意师曰青山影里泼蓝起宝塔高吟撼晓风又曰请法华烧香师曰未从斋戒觅不向佛边求国子助教徐岳问祖师西来意师曰街头东畔底徐曰某甲未会师曰三般人不会僧问世有佛否师曰寺里文殊有问师凡耶圣耶遂举手曰我不在此住扣冰澡先禅师师谒雪峯手𢹂凫茨一包酱一器献之峯曰包中是X何物师曰凫茨峯曰何处得来师曰泥中得峯曰泥深多少师曰无丈数峯曰还更有么师曰转有转深又问器中何物曰酱峯曰何处得来曰自合得峯曰还熟也未曰不较多峯异之曰子异日必为王者师初居温岭继居将军巖二虎侍侧神人献地为瑞巖院学者争集尝谓众曰古圣修行全凭苦节吾今夏则衣楮冬则扣冰而浴故人号为扣冰古佛有僧烧炭积成火龛曰请师入此修行曰真玉不随流水化瑠璃争夺众星明曰莫祇这便是么曰且莫认奴作郎曰毕竟如何曰梅花腊月开天成戊子应闽王之召王敬礼谢茶次师提起橐子曰会么曰不会曰人王法王各自照了留十日以疾辞懒残大士师有歌曰兀然无事无改换无事何须论一段直心无散乱他事不须断过去巳过去未来犹莫算兀然无事坐何曾有人唤向外觅工夫总是痴顽汉粮不畜一粒逢饭但知吗世人多事人相趁浑不及我不乐生天亦不爱福田饥来喫饭困来即眠愚人笑我智乃知焉不是痴钝本体如然要去即去要住即住身披一破衲脚着娘生袴多言复多语由来反相悞若欲度众生无过且自度莫谩求真佛真佛不可见妙性及灵台何须受薰炼心是无事心面是娘生面劫石可移动箇中无改变无事本无事何须读文字X削除人我本冥合箇中意种种劳筋骨不如林下睡兀兀举头见日高喫饭从头𢫫将功用功展转冥蒙取即不得不取自通吾有一言绝虑忘缘巧说不得只用心传更有一语无过直与细如毫末大无方所本自圆成不劳机杼世事悠悠不如山邱青松蔽日碧㵎长流山云当幕夜月为钩卧藤萝下块石枕头不朝天子岂羡王侯生死无虑更复何忧水月无影我常只宁万法皆尔本自无生兀然无事坐春来草自青法顺大师师作法身颂曰嘉州牛喫禾益州马腹胀天下觅医人灸猪左膊上南岳怀让禅师有大德问如镜铸像像成后未审光向甚么处去师曰如大德为童子时相貌何在曰祇如像成后为甚么不鑑照师曰虽然不鑑照谩他一点不得马大师阐化于江西师问众曰道一为众说法否众曰巳为众说法师曰总未见人持箇消息来众无对因遣一僧去嘱曰待伊上堂时但问作么生伊道底言语记将来僧去一如师旨回谓师曰马师云自从胡乱后三十年不曾少盐酱师然之青原行思禅师希迁诣静居参礼师曰子何方来迁曰曹溪师曰将得甚么来曰未到曹溪亦不失师曰若恁么用去曹X溪作甚么曰若不到曹溪争知不失迁又曰曹溪大师还识和尚否师曰汝今识吾否曰识又争能识得师曰众角虽多一麟足矣迁又问和尚自离曹溪甚么时至此间师曰我却知汝早晚离曹溪曰希迁不从曹溪来师曰我亦知汝去处也曰和尚幸是大人莫造次他日师复问迁汝甚么处来曰曹溪师乃举拂子曰曹溪还有这箇么曰非伹曹溪西天亦无师曰子莫曾到西天否曰若到即有也师曰未在更道曰和尚也须道取一半莫全靠学人师曰不辞向汝道恐巳后无人承当马祖道一禅师僧问和尚为甚么说即心即佛曰为止小儿啼曰啼止时如何师曰非心非佛曰除此二种人来如何指示师曰向伊道不是物曰忽遇其中人来时如何曰且教伊体会大道一夕西堂百丈南泉随侍玩月次师问正恁么时如何堂曰正好供养丈曰正好修行泉拂袖便行师曰经入藏禅归海惟有普愿独超物外僧参次师乃画一圆相云入也打不入也打僧才入师便打僧云和尚打某甲不得师靠拄杖休去问如何得合道师曰我早不合道有小师耽源行脚回于师前画箇圆相就上拜了立师曰汝莫欲作佛否曰某甲不解揑目师曰吾不如汝小师不对X邓隐峯辞师师曰甚么处去曰石头去师曰石头路滑曰竿木随身逢场作戏便去才到石头即绕禅牀一帀振钖一声问是何宗旨石头曰苍天苍天峯无语却回举似师师曰汝更去问待他有答汝便嘘两声峯又去依前问石头乃嘘两声峯又无语回举似师师曰向汝道石头路滑有僧于师前作四画上一画长下三画短曰不得道一画长三画短离此四字外请和尚答师乃画地一画曰不得道长短答汝了也师问僧什么处来云湖南来师云东湖水满也未云未师云许多时雨水尚未满石头希迁禅师门人道悟问曹溪意旨谁人得师曰会佛法人得曰师还得否师曰不得曰为甚么不得曰我不会佛法牛头山法融禅师师年十九学通经史寻阅大部般若晓达真空忽一日叹曰儒学世典非究竟法般若真观出世舟航遂隐茅山投师落发后入牛头山幽栖寺北巖之石室有百鸟衔花之异四祖遥观气象知彼山有异人乃躬自寻访问寺僧此间有道人否曰出家儿那箇不是道人祖曰阿那箇是道人僧无对别僧曰此去山中十里许有一嬾融见人不起亦不合掌莫是道人么祖遂入山见师端坐自若曾无所顾祖问曰在此作甚么师曰观心祖曰观是何人心是何物师无对X便起作礼曰大德高栖何所祖曰贫道不决所止或东或西师曰还识道信禅师否祖曰何以问他师曰向德滋久冀一礼谒祖曰道信禅师贫道是也师曰因何降此祖曰特来相访莫更有宴息之处否师指后面曰别有小庵遂引祖至庵所遶庵惟见虎狼之类祖乃举两手作怖势师曰犹有这箇在祖曰这箇是甚么师无语少选祖却于师宴坐石上书一佛字师视之竦然祖曰犹有这箇在博陵王问曰恰恰用心时若为安隐好师曰恰恰用心时恰恰无心用曲谈名相劳直说无繁重无心恰恰用常用恰恰无今说无心处不与有心殊问曰智者引妙言与心相会当言与心路别合则万倍乖师曰方便说妙言破病大乘道非关本性谈还从空化造无念为真常终当绝心路离念性不动生灭无乖悞谷响既有声镜像能回顾天柱崇慧禅师僧问达摩未来此土时还有佛法也无师曰未来且置即今事作么生曰某甲不会乞师指示师曰万古长空一朝风月僧无语师复曰阇黎会么曰不会师曰自已分上作么生干他达摩来与未来作么他家来大似卖卜汉见汝不会为汝锥破卦文才生吉凶尽在汝分上一切自看僧曰如何是解卜度人师曰汝才出门时便不中也径山道钦禅师X马祖令人送书到书中作一圆相师发缄于圆相中着一点却封回鸟窠道林禅师白居易守杭时入山谒师问曰禅师住处甚危险师曰太守危险尤甚白曰弟子位镇江山何险之有师曰薪火相交识性不停得非险乎又问如何是佛法大意师曰诸恶莫作众善奉行白曰三岁孩儿也解恁么道师曰三岁孩儿虽道得八十老人行不得白作礼而退寿州道树禅师师得法于北宗秀卜寿州三峯山结茅而居常有野人服色素朴言谈诡异时忽化作佛及菩萨罗汉天仙等形或放神光或呈声响师之学徒覩之皆不能测如此涉十年后寂无形影师告众曰野人作多色伎俩眩惑于人只消老僧不见不闻伊伎俩有穷吾不见不闻无尽嵩岳破灶堕和尚师不称名氏言行叵测隐居嵩岳山坞有庙甚灵殿中惟安一灶远近祭祀不辍烹宰物命甚多师一日领寺僧入庙以杖敲灶三下曰咄此灶只是泥瓦合成圣从何来灵从何起恁么烹宰物命又打三下灶乃倾破堕落须臾有一人青衣峩冠设拜师前师曰是甚么人曰我本此庙灶神久受业报今日蒙师说无生法得脱此处生在天中特来致谢师曰是汝本X有之性非吾强言神再礼而没少选侍僧问曰某等久侍和尚不蒙示诲灶神得甚么径旨便得生天师曰我只向伊道是泥瓦合成别也无道理为伊侍僧无言师曰会么僧曰不会师曰本有之性为甚么不会侍僧等乃礼拜师曰破也破也堕也堕也嵩岳元珪禅师师得法安国师隐于岳之庞坞一日有神人率羣从谒师师覩其貌奇伟非常乃问曰善来仁者胡为而至彼曰师宁识我耶师曰吾观佛与众生等吾一目之岂分别耶彼曰吾此岳神也能生死于人师安得一目我哉师曰吾本不生汝焉能死吾视身与空等视吾与汝等汝能坏空与汝乎苟能坏空及汝吾则不生不灭也汝尚不能如是又安能生死吾耶神稽首曰我亦聪明正直于余神讵知师有广大之智辩乎愿授以正戒令我度世师曰汝既乞戒即既戒也所以者何戒外无戒又何戒哉神曰此理也我闻茫昧止求师戒我身为门弟子师即为张座秉鑪正几曰付汝五戒若能奉持即应曰能不能即曰否曰谨受教师曰汝能不婬乎曰我亦娶也师曰非谓此也谓无罗欲也曰能师曰汝能不盗乎曰何乏我也焉有盗取哉师曰非谓此也谓向而福淫不供而祸善也曰能师曰汝能不杀乎曰实司其柄焉曰不杀师曰非谓此也谓有滥悞疑混也曰能师曰汝能不妄乎曰我正直焉有妄乎师曰非谓此也谓先后不合X天心也曰能师曰汝不遭酒败乎曰能师曰如上是为佛戒也又言以有心奉持而无心拘执以有心为物而无心想身能如是则先天地生不为精后天地死不为老终日变化而不为动毕尽寂默而不为休信此则虽娶非妻也虽向非取也虽柄非权也虽作非故也虽醉非惽也若能无心于万物则罗欲不为淫福淫祸善不为盗滥悞疑混不为杀先后违天不为妄惛荒颠倒不为醉是谓无心也无心则无戒无戒则无心无佛无众生无汝及无我孰为戒哉神曰我神通亚佛师曰汝神通十句五能五不能佛则十句七能三不能神竦然避席跪启曰可得闻乎师曰汝能戾上帝东天行而西七曜乎曰不能师曰汝能夺地祇融五岳而结四海乎曰不能师曰是谓五不能也佛能空一切相成万法智而不能即灭定业佛能知羣有性穷亿劫事而不能化导无缘佛能度无量有情而不能尽众生界是为三不能也定业亦不牢久无缘亦是一期众生界本无增减亘无一人能主其法有法无主是谓无法无法无主是谓无心如我解佛亦无神通也但能以无心通达一切法尔神曰我诚浅昧未闻空义师所授戒我当奉行今愿报慈德效我所能师曰我观身无物观法无常块然更有何欲耶神曰师必命我为世间事展我小神功使巳发心初发心未发心不信心必信心五等人目我神踪知有佛有神有能有不能有自然有非自然者X师曰无为是无为是神曰佛亦使神护法师宁堕叛佛耶愿随意垂诲师不得巳而言曰东巖寺之障莽然无树北岫有之而背非屏拥汝能移北树于东岭乎神曰巳闻命矣然昏夜必有喧动愿师无骇即作礼而去师门送而目观之见仪卫逶迤如王者之状其夕果有暴风吼雷栋宇摇荡师曰神言征矣众可无怖诘旦和霁则北巖松栝尽移东岭森然行植师谓其徒曰毋令外知人将妖我曰吾始居寺东岭吾灭汝必置吾骸于彼言讫若委蜕焉嵩山峻极和尚僧问如何是修善行人师曰担枷带锁曰如何是作恶行人师曰修禅入定曰某甲浅机请师直指师曰汝问我恶恶不从善汝问我善善不从恶僧良久师曰会么曰不会师曰恶人无善念善人无恶心所以道善恶如浮云俱无起灭处僧于言下大悟后破灶堕闻举乃曰此子会尽诸法无生南阳慧忠国师西天大耳三藏到京云得他心通帝命师试验三藏才见师便礼拜立于右边师问曰汝得他心通那对曰不敢师曰汝道老僧即今在甚么处曰和尚是一国之师何得却去西川看竞渡良久再问汝道老僧即今在甚么处曰和尚是一国之师何得却在天津桥上看弄猢狲师良久复问汝道老僧只今在甚么处藏罔测师叱曰这野狐精他心通在甚么处藏无X对一日唤侍者者应诺如是三召三应师曰将谓吾孤负汝却是汝孤负吾南泉到参师问甚么处来曰江西来师曰还将得马师真来否曰只这是师曰背后底呢南泉便休丹霞来访值师睡次乃问侍者耽源云国师在否者曰在即在祇是不见客霞云太深远生者云莫道上座佛眼也觑不见霞云龙生龙子凤生凤儿师睡起侍者举似师师打二十棒趁出丹霞闻云不谬为南阳国师师问紫璘供奉甚处来云城南来师云城南草作何色云作黄色师乃问童子城南草作何色云作黄色师云只这童子亦可帘前赐紫对御谈玄耽源应真禅师吉州耽源山应真禅师为国师侍者时一日国师在法堂中师入来国师乃放下一足师见便出良久却回国师曰适来意作么生师曰向阿谁说即得国师曰我问你师曰甚么处见某甲师又问百年后有人问极则事如何国师曰幸自可怜生须要觅箇护身符子作么国师讳日设斋有僧问曰国师还来否师曰未具他心曰又用设斋作么师曰不断世谛宋太宗皇帝一日幸相国寺问看经僧曰是甚么经曰仁王经曰X既是寡人经因甚却在卿手里无对幸开宝塔问僧卿是甚人曰塔主曰朕之塔因甚卿作主无对僧朝宗问甚处来曰庐山卧云庵曰朕闻卧云深处不朝天因甚到此无对僧入对次奏曰陛下还记得么曰甚处相见来曰灵山一别直至如今曰以何为验无对京寺回禄藏经燬僧乞宣赐召问昔日摩腾不烧如今为甚却烧无对宗尝梦神人报曰请陛下发菩提心因早朝宣问左右街菩提心作么生发无对茶陵郁山主师不曾行脚因庐山有化士至论及宗门中事教看僧问法灯百尺竿头如何进步灯曰恶凡三年一日乘驴度桥一蹋桥板而堕忽然大悟遂有颂云我有神珠一颗久被尘劳关锁今朝尘尽光生照破山河万朵因兹更不游方楼子和尚师不知何许人亦不知其名氏一日偶经游街市间于酒楼下整韈带次闻楼上人唱曲云你既无心我便休忽然大悟因号楼子焉福州云顶禅师有居士问洞山道有一物上拄天下拄地未审是甚么物师曰担铁枷喫铁棒曰天地黑山河走师曰阎老殿前添一鬼北邙山下卧千年曰快活快活师曰也是野狐吞老鼠X无名老宿师一夏不为师僧说话有僧叹曰我祇恁么空过一夏不敢望和尚说佛法得闻正因两字也得老宿闻乃曰阇黎莫𧬊速若论正因一字也无道了扣齿云适来无端不合与么道邻壁有一老宿闻曰好一釜羮被一颗鼠粪污却无名婆子婆子供养一庵主经二十年常令一二八女子送饭给侍一日令女子抱定曰正恁么时如何主曰枯木倚寒巖三冬无煖气女子举似婆婆曰我二十年祇供养得箇俗汉遂遣出烧却庵有一僧参米胡路逢一婆住庵僧问婆有眷属否曰有僧曰在甚么处曰山河大地若草若木皆是我眷属僧曰婆莫作师姑来否曰汝见我是甚么僧曰俗人婆曰汝不可是僧僧曰婆莫混滥佛法好婆曰我不混滥佛法僧曰汝恁么岂不是混滥佛法婆曰你是男子我是女人岂曾混滥处州法海立禅师师因徽宗革本寺作神霄宫师陞座谓众曰都缘未彻所以说是说非盖为不真便乃分彼分此我身尚且不有身外乌足道哉正眼观来一场笑具今则圣君垂旨更僧寺作神霄佛头添箇冠儿算来有何不可山僧今日不免横担拄杖高挂钵囊向无缝塔中安身立命于无根树下啸月吟风一任乘云仙客来X此呪水书符叩牙作法他年成道白日上昇堪报不报之恩以助无为之化祇恐不是玉是玉也大奇然虽如是且道山僧转身一句作么生道还委悉么掷下拂子竟尔趋寂郡守具奏诏仍改寺额曰真身欧阳文忠公公昔官洛中一日游嵩山却去仆吏放意而往至一山寺入门修竹满轩霜清鸟啼风物鲜明文忠休于殿陛旁有老僧阅经自若与语不甚顾答文忠异之问曰道人住山久否对曰甚久也又问诵何经对曰法华经文忠曰古之高僧临生死之际类皆谈笑脱去何道致之耶对曰定慧力耳又问今乃寂寥无有何哉老僧笑曰古之人念念在定慧临终安得乱今之人念念在散乱临终安得定文忠大喜不自知膝之屈也无名僧盐官会下有一主事僧忽见一鬼使来追僧告曰某甲身为主事未暇修行乞容七日得否使曰待为白王若许即七日后来不然须臾便至言讫不见至七日后觅其僧了不可得后有人举问一僧若被觅着时如何抵拟他又无名僧僧在经堂内不看经每日打坐藏主曰何不看经僧曰某甲不识字藏主曰何不问人僧近前叉手鞠躬曰这箇是甚么字藏主无对X僧入冥见地藏菩萨地藏问你平生修何业僧曰念法华经曰止止不须说我法妙难思为是说是不说僧无对无名古德师一日不赴堂侍者请赴堂德曰我今日在庄上喫油糍饱也侍者曰和尚不曾出入德曰汝去问庄主者方出门忽见庄主来谢和尚到庄天竺证悟法师师依白莲僊法师尝患学者囿于名相至以天台为文字之学南宗鄙之乃谒护国此庵元禅师夜语次师举东披宿东林偈且曰也不易到此田地元曰尚未见路径何言到耶曰祇如他道溪声便是广长舌山色岂非清净身若不到此田地如何有这箇消息元曰是门外汉耳曰和尚不吝可为说破元曰却祇从这里勐着精彩覰捕看若覰捕得他破则亦知本命元辰落着处师通夕不寐及晓钟鸣去其祕畜以前偈别曰东坡居士太饶舌声色关中欲透身溪若是声山是色无山无水好愁人特以告元元曰向汝道是门外汉师礼谢未几有化马祖殿瓦者求语发扬师书曰寄语江西老古锥从教日炙与风吹儿孙不是无料理要见冰消瓦解时此庵见之笑曰须是这阇黎始得净居尼玄机师常习定于大日山石窟中一日忽念曰法性湛然X本无去住厌喧趋寂岂为达耶乃往参雪峯雪峯问甚处来曰大日山来雪峯曰日出也未师曰若出则镕却雪峯雪峯曰汝名甚么师曰玄机雪峯曰日织多少师曰寸丝不挂遂礼拜退才行三五步雪峯召曰袈裟角拖地也师回首雪峯曰大好寸丝不挂卖盐翁有一僧去覆船路逢一卖盐翁僧问覆船路向甚么处去翁良久僧再问翁曰你患聋那僧曰你向我道甚么翁曰向你道覆船路僧曰翁莫会禅么翁曰莫道会禅佛法也会尽僧曰你试说看翁挑起盐篮僧曰难翁曰你唤这箇作甚么僧曰盐翁曰有甚么交涉僧曰你唤作甚么曰不可更向你道是盐僧文通慧师河南开封白云寺僧也其师令掌盥盆偶有市鲜者濯于盆文恚击之遽陨因潜奔华州总持寺久之为长老盖二十年余矣一日忽语其徒曰二十年前一段公案今日当了众问故曰日午当自知之遂趺坐以俟时张浚统兵至关中一卒持弓矢至法堂瞪目视文将射之文笑曰老僧相待久矣卒曰素未相面今见而恚心不可遏即欲相戕何耶文语以昔故卒遽说偈曰冤冤相报何时了劫劫相缠岂偶然不若与师俱解释如今立地往西天视之巳立化矣文即索笔书偈曰三十三年飘荡做了几番模样谁知今日相逢却是在前变障书毕泊然而化X百丈怀海禅师马祖陞座众才集师出卷却席祖便下座师随至方丈祖曰我适来未曾说话汝为甚便卷却席师曰昨日被和尚扭得鼻头痛祖曰汝昨日向甚处留心师曰鼻头今日又不痛也祖曰汝深明昨日事师作礼而退师再参侍立次祖目视绳牀角拂子师曰即此用离此用祖曰汝向后开两片皮将何为人师取拂子竖起祖曰即此用离此用师挂拂子于旧处祖振威一喝师直得三日耳聋未几住大雄山以所处巖峦峻极故号百丈四方学者麇至一日谓众曰佛法不是小事老僧昔被马大师一喝直得三日耳聋黄檗闻举不觉吐吞师曰子巳后莫承嗣马祖去么檗曰不然今日因和尚举得见马祖大机之用然且不识马祖若嗣马祖巳后丧我儿孙师曰如是如是见与师齐减师半德见过于师方堪传授子甚有超师之见檗便礼拜住后马师寄三瓮酱至师集众上堂开书了拈拄杖指瓮曰道得即不打破道不得即打破众无语师打破归方丈沩山五峯云巖侍立次师问沩山併却咽喉唇吻作么生道山曰却请和尚道师曰不辞向汝道恐巳后丧汝儿孙又问五峯峯曰和尚也须併却师曰无人处斫额望汝又问云巖巖曰和尚有也未师曰丧我X儿孙师每上堂有一老人随众听法一日众退唯老人不去师问汝是何人老人曰某非人也于过去迦叶佛时曾住此山因学人问大修行人还落因果也无某对云不落因果遂五百生堕野狐身今请和尚代一转语贵脱野狐身师曰汝问老人曰大修行人还落因果也无师曰不昧因果老人于言下大悟作礼曰某巳脱野狐身住在山后敢乞依亡僧津送师食后领众至山后巖下以杖挑出一死野狐乃依法火葬师至晚上堂举前因缘黄檗便问古人错祗对一转语堕五百生野狐身转转不错合作箇甚么师曰近前来向汝道檗近前打师一掌师笑曰将谓胡须赤更有赤须胡时沩山在会下作典座司马头陀举野狐话问典座作么生座撼门扇三下司马曰太麤生座曰佛法不是这箇道理普请󰑁地次忽有一僧闻鼓鸣举䦆头大笑便归师曰俊哉此是观音入理之门师归院唤其僧问适来见甚么道理便恁么曰适来肚饥闻鼓声归喫饭师乃笑僧问西堂有问有答即且置无问无答时如何堂曰怕烂却那师闻举乃曰从来疑这箇老兄曰请和尚道师曰一合相不可得云巖问每日区区为阿谁师曰有一人要巖曰因甚么不教伊自作师曰他无家活X赵州参师问近离甚处曰南泉师曰南泉近日有何言句曰未得之人直须悄然师曰悄然一句且置茫然一句作么生道州进前三步师便喝州作缩身势师曰大好悄然州便出去师有时说法竟大众下堂乃召之大众回首师曰是甚么上堂灵光独耀迥脱根尘体露真常不拘文字心性无染本自圆成但离妄缘即如如佛南泉普愿禅师南泉山下有一庵主人谓曰近日南泉和尚出世何不去礼见主曰非但南泉出世直饶千佛出兴我亦不去师闻乃令赵州去勘州去便设拜主不顾州从东过西又从西过东主亦不顾州曰草贼大败遂拽下帘子便归举似师师曰我从来疑着这汉次日师与沙弥𢹂茶一瓶盏三只到庵掷向地上乃曰昨日底昨日底主曰昨日底是甚么师于沙弥背上拍一下曰赚我来赚我来拂袖便回赵州问道非物外物外非道如何是物外道师便打州捉住棒云巳后莫错打人师曰龙蛇易辨衲子难瞒师参百丈涅槃和尚丈问从上诸圣还有不为人说底法么师曰有丈曰作么生是不为人说底法师曰不是心不是佛不是物丈曰说了也师曰某甲只恁么和尚作么生丈曰我又不是大善知识争知有说X不说师曰某甲不会丈曰我忒煞为你说了也师同鲁祖杉山归宗喫茶次鲁祖提起茶盏云世界未成时便有这箇师云今人祇识这箇未识世界宗云是师云师兄莫同此见么宗却拈起盏云向世界未成时道得么师作掌势宗以面作承掌势麻谷持钖到章敬遶禅牀三帀振钖一下卓然而立敬云是是谷又到师处亦遶禅牀三帀振钖一下卓然而立师云不是不是谷云章敬道是和尚为甚么道不是师云章敬即是是汝不是此是风力所转终成败坏盐官谓众曰虗空为鼓须弥为椎甚么人打得众无对有僧举似师师云王老师不打这破鼓笛师与归宗麻谷同去参礼南阳国师师于路上画一圆相曰道得即去宗便于圆相中坐谷便作女人拜师曰恁么则不去也宗曰是什么心行师乃相唤便回更不去礼国师有一座主辞师师问甚么处去对曰山下去师曰第一不得谤王老师对曰争敢谤和尚师乃喷嚏曰多少主便出去师一日掩方丈门将灰围却门外曰若有人道得即开或有祗对多未惬师意赵州曰苍天师便开门陆大夫问弟子家中有一片石或时坐或时卧如今拟镌作佛得否师曰得陆曰莫不得否师曰不得问父母未生时鼻孔在甚么处师曰父母巳生了鼻X孔在甚么处师问神山何处来神山云打罗来师曰手打脚打山无语师曰你问我我与你道山如问师曰分明记取巳后遇明眼人举似他师问座主讲甚么经座主云弥勒下生经师云弥勒几时下生主云现在天宫未来师云天上无弥勒地下无弥勒师住庵时有一僧到庵师向伊道我上山去作务待斋时作饭自喫了送一分上来少时其僧作饭自喫了却一时打破家事就牀卧师待不见来便归庵见僧卧师亦就伊边卧僧便起去师住后曰我往前住庵时有箇灵利道者直至如今不见师因东西两堂争猫儿师遇之白众曰道得即救取猫儿道不得即斩却也众无对师便斩之赵州自外归师举前语示之州脱履安头上而出师曰子若在即救得猫儿也师曰我十八上便解作活计师示众云江西马祖说即心即佛王老师不恁么道不是心不是佛不是物恁么道有过么赵州礼拜而出时有一僧随问赵州曰上座礼拜便出意作么生州曰汝却问取和尚僧乃问适来谂上座意作么生师曰他却领得老僧意旨师云心如枯木始有少许相应师云文殊普贤昨夜三更相打每人与二十棒趁出X院了也上堂王老师卖身去也还有人买么一僧出曰某甲买师曰不作贵不作贱汝作么生买僧无对师至庄所庄主预备迎奉师曰老僧居常出入不与人知何得排办如此庄主曰昨夜土地报道和尚今日来师曰王老师修行无力被鬼神覰见侍者便问和尚既是善知识为甚么被鬼神覰见师曰土地前更下一分饭盐官齐安国师有讲僧来参师问座主蕴何事业对曰讲华严经师曰有几种法界曰广说则重重无尽略说有四种师竖起拂子曰这箇是第几种法界主沈吟师曰思而知虑而解是鬼家活计日下孤灯果然失照师一日唤侍者曰将犀牛扇子来者曰破也师曰扇子既破还我犀牛儿来者无对归宗智常禅师上堂从上古德不是无知解他高尚之士不同常流今时不能自成自立虗度时光诸子莫错用心无人替汝亦无汝用心处莫就他觅从前祇是依他解发言皆滞光不透脱祇为目前有物问如何是玄旨师曰无人能会曰向者如何师曰有向即乖曰不向者如何师曰谁求玄旨又曰去无汝用心处曰岂无方便门令学人得入师曰观音妙智力能救世间苦曰如何是观音妙智力师敲鼎葢三X下曰子还闻否曰闻师曰我何不闻僧无语师以棒趁下大愚一日辞师师问甚处去愚曰诸方学五味禅去师曰诸方有五味禅我这里只有一味禅愚便问如何是一味禅师便打愚忽然大悟云嗄我会也师云道道愚拟开口师又打趁出愚后到黄檗举前话檗上堂曰马大师出八十四员善知识问着箇箇疴漉漉地祇有归宗较些子师入园取菜次乃画圆相围却一株语众曰辄不得动着这箇众不敢动少顷师复来见菜犹在便以棒趁众僧曰这一队汉无一箇有智慧底剌史李渤问教中所言须弥纳芥子渤即不疑芥子纳须弥莫是妄谈否师曰人传使君读万卷书籍还是否曰然师曰摩顶至踵如椰子大万卷书向何处着李俛首李异日又问一大藏教明得箇甚么边事师举拳示之曰还会么曰不会师曰这箇措大拳头也不识曰请师指示师曰遇人则涂中授与不遇即世谛流布大梅法常禅师初参大寂问如何是佛寂曰即心是佛师即大悟遂之四明梅子真旧隐缚茆燕处寂闻师住山乃令僧问和尚见马大师得箇甚么便住此山师曰大师向我道即心是佛我便向这里住僧曰大师近日佛法又别师曰作么生曰又道非心非佛师曰这老汉惑X乱人未有了日任他非心非佛我祇管即心即佛其僧回举似寂寂曰梅子熟也庞居士欲验师特相访才见便问久向大梅未审梅子熟也未师曰熟也你向甚么处下口士曰百杂碎师伸手曰还我核子来士无语僧问如何是佛法大意师曰蒲花柳絮竹针麻线夹山与定山同行言话次定山曰生死中无佛即无生死夹山曰生死中有佛即不迷生死互相不肯同上山见师夹山便举问未审二人见处那箇较亲师曰一亲一疏夹山复问那箇亲师曰且去明日来夹山明日再上问师曰亲者不问问者不亲大梅山旁有石库相传神仙置药之所一夕师梦神人告之曰君非凡夫石库中有圣书受之者为地下主不然亦为帝王师于梦中答曰昔僧稠不顾仙经其卷自亡吾以涅槃为乐厥寿何啻与天偕老耶神曰此地灵府俗人居此立致变怪师曰吾寓迹梅尉之乡耳非久据也忽一日谓其徒曰来莫可抑往莫可追从容间闻鼯鼠声乃曰即此物非他物汝等诸人善自护持吾今逝矣言讫示灭鲁祖宝云禅师师寻常见僧来便面壁南泉闻乃云我寻常向僧道佛未出世时会取尚不得一箇半箇他漝么驴年去师因僧问如何是不言言师曰汝口在甚么处曰无X口师曰将甚么喫饭僧无对泐潭常兴和尚南泉至见师面壁泉乃拊师背师问汝是阿谁曰普愿师曰如何曰也寻常师曰汝何多事泐潭法会禅师师问马祖如何是祖师西来意祖曰低声近前来向汝道师便近前祖打一掴曰六耳不同谋且去来日来师至来日独入法堂曰请和尚道祖曰且去待老汉上堂出来问与汝证明师忽有省遂曰谢大众证明乃绕法堂一帀便去五洩山灵默禅师师初谒马祖次谒石头便问一言相契即住不契即去石头据坐师便行头随后召曰阇黎师回首头曰从生至死祇是这箇回头转脑作么师言下大悟乃拗折拄杖而栖止焉幽州宝积禅师师因于市肆行见一客人买猪肉语屠家曰精底割一觔来屠家放下刀叉手曰长史那箇不是精底师于此有省僧问如何是道师便咄僧曰学人未晓师曰去上堂心若无事万法不生意绝玄机纤尘何立道本无体因体而立名道本无名因名而得号若言即心即佛今时未入玄微若言非心非佛犹是指踪极则向上一路千圣不传学者劳形如猿捉影X麻谷宝彻禅师师侍马祖行次问如何是大涅槃祖曰急师曰急箇甚么祖曰看水师同南泉归宗谒径山路逢一婆乃问径山路向甚处去婆曰蓦直去师曰前头水深过得否婆曰不溼脚师又问上岸稻得与么好下岸稻得与么怯婆曰总被螃蠏喫却也师曰禾好香婆曰没气息师又问婆在甚处住婆曰祇在这里三人至店婆煎茶一瓶𢹂盏三只至谓曰和尚有神通者即喫茶三人相顾间婆曰看老朽自逞神通去也于是拈盏倾茶便行东寺如会禅师仰山参师问汝是甚处人仰曰广南人师曰我闻广南有镇海明珠是否仰曰是师曰此珠如何仰曰黑月即隐白月即现师曰还将得来也无仰曰将得来师曰何不呈似老僧仰叉手近前曰昨到沩山亦被索此珠直得无言可对无理可伸师曰真狮子儿善能哮吼仰礼拜了却入客位具威仪再上人事师才见乃曰巳相见了也仰曰恁么相见莫不当否师归方丈闭却门仰归举似沩山沩曰寂子是甚么心行仰曰若不恁么争识得他相国崔公羣出为湖南观察使见师问曰师以何得师曰见性得师方病眼公讥曰既云见性其奈眼何师曰见性非眼眼病何害公稽首谢之公见鸟雀于佛头上放粪乃问鸟雀还有佛性也无X师曰有公曰为甚么向佛头上放粪师曰是伊为甚么不向鹞子头上放西堂智藏禅师师与百丈南泉同入大寂之室李尚书尝问僧马大师有甚么言教僧曰大师或说即心即佛或说非心非佛李曰总过这边李却问师马大师有甚么言教师唿李翱李应诺师曰鼓角动也僧问有问有答宾主历然无问无答时如何师曰怕烂却那有一俗士问有天堂地狱否师曰有曰有佛法僧宝否师曰有更有多问尽答言有曰和尚恁么道莫错否师曰汝曾见尊宿来耶曰某甲曾参径山和尚来师曰径山向汝作么生道曰他道一切总无师曰汝有妻否曰有师曰径山和尚有妻否曰无师曰径山和尚道无即得俗士礼谢而去大珠慧海禅师道光座主问曰禅师用何心修道师曰老僧无心可用无道可修曰既无心可用无道可修云何每日聚众劝人学禅修道师曰老僧尚无卓锥之地甚么处聚众来老僧尚无舌何曾劝人来曰禅师对面妄语师曰老僧尚无舌劝人焉解妄语曰某甲却不会禅师语论也师曰老僧自亦不会维摩座主问经云诸菩萨各入不二法门维摩默然是究竟否师曰未是究竟圣意若尽第三卷更说何X事座主良久曰请禅师为说未究竟之意师曰如经第一卷是引众呵十大弟子住心第二诸菩萨各说入不二法门以言显于无言文殊以无言显于无言维摩不以言不以无言故默然收前言语故第三卷从默然起说又显神通作用座主会么曰奇怪如是师曰亦未如是曰何故未是师曰且破人执情作如此说若据经意只说色心空寂令见本性教舍伪行入真行莫向言语纸墨上讨意度但会净名两字便得净者本体也名者迹用也从本体起迹用从迹用归本体体用不二本迹非殊所以古人道本迹虽殊不思议一也一亦非一若识净名两字假号更说甚么究竟与不究竟无前无后非本非末非净非名只示众生本性不思议解脱若不见性人终身不见此理华严座主问禅师信无情是佛否师曰不信若无情是佛者活人应不如死人死驴死狗亦应胜于活人经云佛身者即法身也从戒定慧生从三明六通生从一切善法生若说无情是佛大德如今便死应作佛去曰如何得作佛师曰是心是佛是心作佛曰众生入地狱佛性入否师曰如今正作恶时更有善否曰无师曰众生入地狱佛性亦如是三藏法师问真如有变易否师曰有变易藏曰禅师错也师却问三藏有真如否曰有师曰若无变易决定是凡僧也岂不闻善知识者能回三毒为三聚净X戒回六识为六神通回烦恼作菩提回无明为大智真如若无变易三藏真是自然外道也藏曰若尔者真如即有变易也师曰若执真如有变易亦是外道曰禅师适来说真如有变易如今又道不变易如何即是的当师曰若了了见性者如摩尼珠现色说变亦得说不变亦得若不见性人闻说真如变易便作变易解会说不变易便作不变易解会藏曰固知南宗实不可测问三教同异师曰大量者用之即同小机者执之即异总从一性上起用机见差别成三迷悟由人不在教之同异也源律师问和尚修道还用功否师曰用功曰如何用功师曰饥来喫饭困来即眠曰一切人总如是同师用功否师曰不同曰何故不同师曰他喫饭时不肯喫饭百种须索睡时不肯睡千般计较所以不同也律师杜口杉山智坚禅师师初与归宗南泉行脚时路达一虎各从虎边过了泉问归宗适来见虎似箇甚么宗曰似箇猫儿宗却问师师曰似箇狗子又问南泉泉曰我见是箇大虫师喫饭次南泉收生饭乃曰生呢师曰无生泉曰无生犹是末泉行数步师召曰长老泉回头曰作么师曰莫道是末普请择蕨次南泉拈起一茎曰这箇大好供养师曰X非伹这箇百味珍羞他亦不顾泉曰虽然如是箇箇须尝过始得石巩慧藏禅师师本以弋猎为务恶见沙门因逐鹿从马祖庵前过祖乃逆之师遂问还见鹿过否祖曰汝是何人曰猎者祖曰汝解射否曰解射祖曰汝一箭射几箇曰一箭射一箇祖曰汝不解射曰和尚解射否祖曰解射曰一箭射几箇祖曰一箭射一羣曰彼此生命何用射他一羣祖曰汝既知如是何不自射曰若教某甲自射直是无下手处祖曰这汉旷劫无明烦恼今日顿息师掷下弓投祖出家一日在厨作务次祖问作甚么曰牧牛祖曰作么生牧曰一回入草去蓦鼻拽将回祖曰子真牧牛师便休师住后常以弓箭接机南源道明禅师洞山参方上法堂师曰巳相见了也山便下去明日却上问曰昨日巳蒙和尚慈悲不知甚么处是与某甲巳相见处师云心心无间断流入于性海山曰几合放过中邑洪恩禅师仰山问如何得见佛性义师曰我与汝说箇譬喻如一室有六窗内有一猕猴外有猕猴从东边唤猩猩猩猩即应如是六窗俱唤俱应仰山礼谢起曰适蒙和尚譬喻无不了知更有一事祇如内猕猴睡着外X猕猴欲与相见又且如何师下绳牀执仰山手作舞曰猩猩与汝相见了譬如蟭螟虫在蚊子眼睫上作窠向十字街头叫云土旷人稀相逢者少三角总印禅师师示众曰凡说法须用应时应节时有僧问曰四黄四赤时如何师曰三月杖头挑曰为甚么满肚皮贮气师曰争奈一条绳何曰如何得出气去师曰直待皮穿僧问如何是三宝师曰禾麦豆曰学人不会师曰大众欣然奉持汾州无业禅师师谒马祖祖覩状貌奇伟语音如钟乃曰巍巍堂堂其中无佛师礼跪而问曰三乘文学麤穷其旨常闻禅门即心是佛实未能了祖曰祇未了底心即是更无别物师曰如何是祖师西来密传心印祖曰大德正閙在且去别时来师才出祖召曰大德师回首祖曰是甚么师便领悟乃礼拜祖曰这钝汉礼拜作么师既住后凡学者致问多答之曰莫妄想师曰诸佛不曾出世亦无一法与人伹随病施方遂有十二分教如将蜜果换苦葫芦淘汝诸人业根又云他古德道人得意之后茅茨石室向折脚铛中煑饭喫过三二十年名利不干怀财宝不为念大忘人世隐迹巖丛君王命而不来诸侯请而不赴岂同我辈贪名爱利汩没世涂如短贩人X芙蓉太毓禅师师因行食到庞居士前居士拟接师乃缩手曰生心受施净名早诃去此一机居士还甘否居士曰当时善现岂不作家师曰非关他事居士曰食到口边被他夺却师乃下食居士曰不消一句居士又问马大师着实为人处还分付吾师否师曰某甲尚未见他作么生知他着实处居士曰祇此见知也无讨处师曰居士也不得一向言说居士曰一向言说师又失宗若作两向三向师还开得口否师曰直是开口不得可谓实也居士抚掌而出利山和尚僧问众色归空空归何所师曰舌头不出口曰为甚么不出口师曰内外一如故松山和尚师同庞居士喫茶士举橐子曰人人尽有分为甚么道不得师曰祇为人人尽有所以道不得士曰阿兄为甚么却道得师曰不可无言也士曰灼然灼然师便喫茶士曰阿兄喫茶为甚么不揖客师曰谁士曰庞公师曰何须更揖后丹霞闻乃曰若不是松山几被箇老翁惑乱一上士闻之乃令人传语霞曰何不会取未举橐子时紫玉山道通禅师于頔相公问如何是黑风吹其船舫漂堕罗剎鬼国师曰于頔客作汉问恁么事作么于公失色师乃指X曰这箇便是漂堕罗剎鬼国公又问如何是佛师唤相公公应诺师曰更莫别求药山闻曰噫可惜于家汉生埋向紫玉山中公闻乃谒见药山山问曰闻相公在紫玉山中大作佛事是否公曰不敢乃曰承闻有语相救今日特来山曰有疑但问公曰如何是佛山召于頔公应诺山曰是甚么公于此有省五台隐峯禅师师问石头如何得合道去头曰我亦不合道师曰毕竟如何头曰汝被这箇碍得多少时耶石头刬草次师在左侧叉手而立头飞刬子向师前刬一株草师曰和尚祇刬得这箇不刬得那箇头提起刬子师接得便作刬草势头曰汝祇刬得那箇不解刬得这箇师无对师推车次马祖展脚在路上坐师曰请师收足祖曰巳展不缩师曰巳进不退乃推车碾损祖脚祖归法堂执斧子曰适来碾损老僧脚底出来师便出于祖前引颈祖笑置斧到南泉值众参次泉指净瓶曰铜瓶是境瓶中有水不得动着境与老僧将水来师拈起净瓶向泉面前泻泉便休到沩山便入堂于上板头解放衣钵沩闻师叔到先具威仪下堂内相看师见来便作卧势沩便归方丈师乃发去少间沩山问侍者师叔在否曰巳去沩曰去时有甚么语曰无语沩曰莫道无语其声如雷X师在襄州破威仪堂只着衬衣于砧椎边拈椎云道得即不打于时大众默然师便打一下南岳西园昙藏禅师师一日自烧浴次僧问何不使沙弥师抚掌三下东厨有一大蟒长数丈张口呀气毒𦦨炽然侍者请避之师曰死可逃乎彼以毒来我以慈受毒无实性激发则强慈苟无缘冤亲一揆言讫其蟒按首徐行倏然不见磁州马头峯神藏禅师上堂知而无知不是无知而说无知便下座乌臼和尚玄绍二上座参师乃问二禅客发足甚么处玄曰江西师便打玄曰久知和尚有此机要师曰汝既不会后面箇师僧祗对看绍拟近前师便打曰信知同坑无异土参堂去问僧近离甚处曰定州师曰定州法道何似这里曰不别师曰若不别更转彼中去便打僧曰棒头有眼不得草草打人师曰今日打着一箇也又打三下僧便出去师曰屈棒元来有人喫在曰争奈杓柄在和尚手里师曰汝若要山僧回与汝僧近前夺棒打师三下师曰屈棒屈棒曰有人喫在师曰草草打着箇汉僧礼拜师曰却与么去也僧大笑而出师曰消得恁么消得恁么古寺和尚X丹霞来参经宿明旦粥熟行者祇盛一钵与师又盛一椀自喫殊不顾丹霞丹霞亦自盛粥喫行者曰五更侵早起更有夜行人丹霞问师何不教训行者得恁么无礼师曰净地上不要点污人家男女丹霞曰几不问过这老汉石臼和尚师初参马祖祖问甚么处来师曰乌臼来祖曰乌臼近日有何言句师曰几人于此茫然祖曰茫然且置悄然一句作么生师乃近前三步祖曰我有七棒寄打乌臼你还甘否师曰和尚先喫某甲后甘本谿和尚师因庞居士问丹霞打侍者意在何所师曰大老翁见人长短在居士曰为我与师同参方敢借问师曰若恁么从头举来共你商量居士曰大老翁不可共你说人是非师曰念翁年老居士曰罪过罪过石林和尚师见庞居士来乃竖起拂子曰不落丹霞机试道一句子居士夺却拂子却自竖起拳师曰正是丹霞机居士曰与我不落看师曰丹霞患痖庞公患聋居士曰恰是师无语居士曰向道偶尔又一日问居士某甲有箇借问居士莫惜言语居士曰便请举来师曰元来惜言语居士曰这箇问讯不觉落他便宜师乃掩耳曰作家作家镇州金牛和尚X师每自做饭供养众僧至斋时舁饭桶到堂前作舞呵呵大笑曰菩萨子喫饭来百灵和尚师一日与庞居士路次相逢问曰南岳得力句还曾举向人也无士曰曾举来师曰举向甚么人士以手自指曰庞公师曰直是妙德空生也赞叹不及士却问阿师得力句是谁得知师戴笠子便行士曰善为道路师更不回首则川和尚师摘茶次庞蕴曰法界不容身师还见我否师曰不是老师洎答公话士曰有问有答盖是寻常师乃摘茶不听士曰莫怪适来容易借问师亦不顾士喝曰这无礼仪老汉待我一一举向明眼人师乃抛却茶篮便归方丈一日在方丈内坐士来见乃曰只知端居丈室不觉僧到参时师垂下一足士便出行三两步却回师乃收足士曰可谓自由自在师曰我是主士曰阿师只知有主不知有客师唤侍者点茶士作舞而出忻州打地和尚师自江西领旨常晦其名凡学者致问唯以棒打地示之时谓之打地和尚一日被僧藏却棒然后致问师但张其口僧问门人曰祇如和尚每日有人问便打地意旨如何门人即于灶内取柴一片掷置釜中江西椑树和尚X师卧次道吾近前牵被覆之师曰作么吾曰葢覆师曰卧底是坐底是吾曰不在这两处师曰争奈葢覆何吾曰莫乱道道吾一日从外归师问甚么处去来道吾曰亲近来师曰用簸这两片皮作么道吾曰借师曰他有从汝借无作么生道吾曰祇为有所以借浮盃和尚凌行婆来礼拜师与坐喫茶婆乃问尽力道不得底句分付阿谁师曰浮盃无剩语婆曰未到浮盃不妨疑着师曰别有长处不妨拈出婆歛手哭曰苍天中更添冤苦师无语婆曰语不知偏正理不识倒邪为人即祸生后有僧举似南泉泉曰苦哉浮盃被这老婆摧折一上婆后闻笑曰王老师犹少机关在澄一禅客逢见行婆便问怎生是南泉犹少机关在婆乃哭曰可悲可痛一罔措婆曰会么一合掌而立婆曰伎死禅和如麻似粟一举似赵州州曰我若见这臭老婆问教口痖一曰未审和尚怎生问他州便打一曰为甚么却打某甲州曰似这伎死汉不打更待几时连打数棒婆闻却曰赵州合喫婆手里棒后僧举似赵州州哭曰可悲可痛婆闻此语合掌叹曰赵州眼光烁破四天下州令僧问如何是赵州眼婆乃竖起拳头僧回举似赵州州作偈曰当机觌面提觌面当机疾报汝凌行婆哭声何得失婆以偈答曰哭声师巳晓巳晓复谁知当时摩竭国几丧目前机X潭州龙山和尚洞山与密师伯行脚见溪流菜叶洞曰深山无人因何有菜随流莫有道人居否乃相与拨草溪行五七里间忽见师羸形异貌放下行李问讯师曰此山无路阇黎从何处来洞曰无路且置和尚从何而入师曰我不从云水来洞曰和尚住此山多少时耶师曰春秋不涉洞曰和尚先住此山先住师曰不知洞曰为甚么不知师曰我不从人天来洞曰和尚得何道理便住此山师曰我见两箇泥牛鬬入海直至于今绝消息洞山始具威仪礼拜便问如何是主中宾师曰青山覆白云曰如何是宾中主师曰长年不出户曰宾主相去几何师曰长江水上波曰宾主相见有何言说师曰清风拂白月洞山辞退师乃述偈曰三间茅屋从来住一道神光万境闲莫把是非来辨我浮生穿凿不相关又曰一池荷叶衣无数满地松花食有余刚被世人知住处又移茅屋入深居因烧庵不知所如故人亦称隐山和尚襄州庞蕴居士唐贞元初谒石头乃问不与万法为侣者是甚么人头以手掩其口豁然有省后与丹霞为友一日石头问曰见老僧以来日用事作么生士曰若问日用事即无开口处乃呈偈曰日用事无别惟吾自偶谐头头非取舍处处没张乖朱紫谁为号邱山绝点埃神通并妙用运水及搬柴头然之曰子以缁耶素耶士X曰愿从所慕遂不剃染后参马祖问曰不与万法为侣者是甚么人祖曰待汝一口吸尽西江水即向汝道士于言下顿领玄旨士见丹霞霞作走势士曰犹是抛身势作么生是嚬呻势霞便坐士以拄杖划地作七字霞于下划箇一字士曰因七见一见一忘七霞便起去士曰更坐少时犹有第二句在霞曰向这里着语得么士遂哭出去士悟后以舟尽载珍橐数万沈之湘流举室修行有女名灵照常鬻竹漉篱以供朝夕有偈曰有男不婚有女不嫁大家团栾头共说无生话士一日庵中独坐蓦地云难难十石油麻树上摊庞婆接声云易易百草头上祖师意灵照云也不难也不易饥来喫饭困来睡士坐次问灵照曰古人道明明百草头明明祖师意作么生照曰老老大大作这箇语话士曰你作么生照曰明明百草头明明祖师意士乃笑士卖竹漉篱下桥喫扑灵照见亦去爷边倒士曰你作甚么照曰见爷倒地某甲相扶士曰赖是无人见士将入灭谓灵照曰视日早晚及午以报照遽报日巳中矣而有蚀也士出户观次灵照即登父座合掌坐亡士笑曰我女锋捷矣于是更延七日州牧于公頔问疾次士谓之曰但愿空诸所有慎勿实诸所无好去世间皆如影响言讫枕于公膝而化遗命焚弃X江湖药山惟俨禅师住药山后海众四集遵布衲浴佛师曰这箇从汝浴还浴得那箇么遵曰把将那箇来师乃休院主报打钟也请和尚上堂师曰汝与我擎钵盂去曰和尚无手来多少时师曰汝祇是枉披袈裟曰某甲祇恁么和尚如何师曰我无这箇眷属谓云巖曰与我唤沙弥来巖曰唤他来作甚么师曰我有箇折脚铛子要他提上挈下巖曰恁么则与和尚出一只手去也师便休园头栽菜次师曰栽即不障汝栽莫教根生曰既不教根生大众喫甚么师曰汝还有口么头无对师晚参云我有一句子待特牛生儿即向汝道时有僧便出云特牛生儿也祇是和尚不道师唤侍者将灯来其僧便抽身入众师问庞居士一乘中还着得这箇事么士曰某甲祇管日求升合不知还着得么师曰道居士不见石头得么士曰拈一放一未为好手师曰老僧住持事繁士珍重便出师曰拈一放一的是好手士曰好箇一乘问宗今日失却也师曰是是师因僧问学人有疑请师决师曰待上堂时来与阇黎决疑至晚上堂众集师曰今日请决疑上座在甚么处其僧出众而立师下禅牀把住曰大众这僧有疑便与一推却归方丈X问僧年多少也僧云七十二也师云是年七十二那僧云是师便打问已事未明乞和尚指示师良久曰吾今为汝道一句亦不难祇宜汝于言下便见去犹较些子若更入思量却成吾罪过不如且各合口免相累及师令供养主抄化甘贽行者问甚处来曰药山来甘曰作么曰教化甘曰将得药来么曰行者有甚么病甘便舍银两锭意山中有人必不受此主归纳疏师问曰子归何速主举前话师曰速送还他子着贼了也主遂送还甘曰由来有人益金以施师久不陞座一日院主白云大众久思和尚示诲曰打钟着时大众才集定便下座归方丈院主随后问云和尚许为大众说话为甚么一言不措师曰经有经师律有律师争怪得老僧丹霞天然禅师一日石头告众曰来日刬佛殿前草至来日大众诸童行各备锹󰑁刬草独师以盆盛水沐头于石头前胡跪头见而笑之便与剃发又为说戒师乃掩耳而出再往江西谒马祖未参礼便入僧堂内骑圣僧颈而坐时大众惊愕遽报马祖祖躬入堂视之曰我子天然师即下地礼拜曰谢师赐法号因名天然祖问从甚处来师曰石头祖曰石头路滑还跶倒汝么师曰若跶倒即不来也乃杖钖观方过慧林寺遇天大寒取木佛烧火向院主诃曰何得X烧我木佛师以杖子拨灰曰吾烧取舍利主曰木佛何有舍利师曰既无舍利更取两尊烧主自后眉须堕落明日再往礼拜见国师便展坐具国师曰不用不用师退后国师曰如是如是师却进前国师曰不是不是师绕国师一帀便出国师曰去圣时遥人多懈怠三十年后觅此汉也难得访庞居士见女子灵照洗菜次师曰居士在否女子放下菜篮叉手而立师又问居士在否女子提篮便行师遂回须臾居士归女子乃举前话士曰丹霞在么女曰去也士曰赤土涂牛嬭师问庞居士昨日相见何似今日士曰如法举昨日事来作箇宗眼师曰祇如宗眼还着得庞公么士曰我在你眼里师曰某甲眼窄何处安身士曰是眼何窄是身何安师休去士曰更道取一句便得此话圆师亦不对士曰就中这一句无人道得师与庞居士行次见一泓水士以手指曰便与么也还辨不出师曰灼然是辨不出士乃戽水泼师二掬师曰莫与么莫与么士曰须与么须与么师却戽水发士三掬师曰正与么时堪作甚么士曰无外物师曰得便宜者少士曰谁是落便宜者问僧甚么处宿曰山下宿师曰甚么处喫饭曰山下喫饭师曰将饭与阇黎喫底人还具眼也无僧无对潮州大颠禅师X僧问其中人相见时如何师曰早不其中也曰其中者如何师曰不作箇问韩文公一日相访问师春秋多少师提起数珠曰会么公曰不会师曰昼夜一百八公不晓遂回次日再来至门前见首座举前话问意旨如何座扣齿三下及见师理前问师亦扣齿三下公曰元来佛法无两般师曰是何道理公曰适来问首座亦如是师乃召首座问是汝如此对否座曰是师便打趁出院文公又一日白师曰弟子军州事繁佛法省要处乞师一语师良久公罔措时三平为侍者乃敲禅牀三下师曰作么平曰先以定动后以智拔公乃曰和尚门风高峻弟子于侍者边得箇入处僧问苦海波深以何为船筏师曰以木为船筏曰恁么即得度也师曰盲者依前盲痖者依前痖一日将痒和子廊下行逢一僧问讯次师以痒和子蓦口打曰会么曰不会师曰大颠老野狐不曾孤负人潭州长髭禅师师问僧甚处来曰九华山控石庵师曰庵主是甚么人曰马祖下尊宿师曰名甚么曰不委他法号师曰他不委你不委曰尊宿眼在甚处师曰若是庵主亲来今日也须喫棒曰赖遇和尚放过某甲师曰百年后讨箇师僧也难得李行婆来师乃问忆得在绛州时事么婆曰非师不X委师曰多虗少实在婆曰有甚讳处师曰念你是女人放你拄杖婆曰某甲终不见尊宿过师曰老僧过在甚么处婆曰和尚无过婆岂有过师曰无过底人作么生婆乃竖拳曰与么总成颠倒师曰实无讳处师见僧乃擒住曰狮子儿野干属僧以手作拨眉势师曰虽然如此犹欠哮吼在僧擒住师曰偏爱行此一机师与一掴僧拍手三下师曰若见同风汝甘与么否曰终不由别人师作拨眉势僧曰犹欠哮吼在师曰料想不由别人汾州石楼禅师僧问未识本来性乞师方便指师曰石楼无耳朵曰某甲自知非师曰老僧还有过曰和尚过在甚么处师曰过在汝非处僧礼拜师便打大同济禅师米胡领众来才欲相见师便拽转禅牀面壁而坐米于背后立少时却回客位师曰是即是若不验破巳后遭人贬剥令侍者请米米却拽转禅牀便坐师乃遶禅牀一帀便归方丈米却拽倒禅牀领众便出访庞居士士曰忆在母胎时有一则语举似阿师切不得作道理主持师曰犹是隔生也士曰向道不得作道理师曰惊人之句争得不怕士曰如师见解可谓惊人师曰不作道理却成作道理士曰不但隔一生两生师曰粥饭底僧一任检责士鸣指三下师见庞居士来便掩却门曰多知老翁莫与相见士X曰独坐独语过在阿谁师便开门才出被士把住曰师多知我多知师曰多知且置闭门开门卷之与舒相较几许士曰祇此一问气急杀人师默然士曰弄巧成拙一日问庞居士是箇语言古今少人避得只如庞公还避得么曰诺师再举前话士曰甚么处去来师曰非伹如今古人亦有此语士作舞而出去师曰风颠老风颠老自过教谁检士来访提起笊篱唤曰大同师大同师师不顾士曰石头一宗瓦解冰消师曰若不得庞公辈灼然如此士抛下笊篱曰宁教不直一文钱师曰钱虽不直欠他又争得士作舞而退师乃提起笊篱曰庞公庞公士曰你要我笊篱我要你木杓师作舞而退士抚掌笑曰归去来归去来黄檗希运禅师师上堂众才集师拈拄杖一时打散复召大众众回首师曰月似弯弓少雨多风问如何是西来意师便打一日上堂大众云集乃曰汝等诸人欲何所求以拄杖趁之大众不散师却复坐曰汝等诸人尽是噇酒糟汉恁么行脚取笑于人但见八百一千人处便去不可图他热閙也汝等既称行脚亦须着些精神好还知道大唐国里无禅师么时有僧问诸方尊宿尽聚众开化为甚么却道无禅师师曰不道无禅祇是X无师长庆大安禅师僧问此阴巳谢彼阴未生时如何师曰此阴未谢那箇是大德曰不会师曰若会此阴便明彼阴问黄巢军来和尚向甚么处回避师曰五蕴山中曰忽被他捉着时如何师曰恼乱将军古灵神赞禅师师行脚遇百丈开悟却回受业本师问曰汝离吾在外得何事业曰并无事业遂遣执役一日因澡身命师去垢师乃拊背曰好所佛堂而佛不圣本师回首视之师曰佛虽不圣且能放光本师又一日在窗下看经蜂子投窗纸求出师覩之曰世界如许广阔不肯出钻他故纸驴年去遂有偈曰空门不肯出投窗也太痴百年钻故纸何日出头时本师置经问曰汝行脚遇何人吾前后见汝发言异常师曰某甲蒙百丈和尚指箇歇处今欲报慈德耳本师于是告众致斋请师说法师乃登座举唱百丈门风曰灵光独耀迥脱根尘体露真常不拘文字心性无染本自圆成但离妄缘即如如佛本师于言下感悟曰何期垂老得闻极则事天台平田普岸禅师师访茂源和尚源才起迎师近前把住云开口即失闭口即丧去此二途请师别道源以手掩鼻师放开云一步较易两步较难源云着甚死急师云若非是X师不免诸方点检临济访师到路口先逢一嫂在田使牛济问嫂平田路向甚么处去嫂打牛一棒曰这畜生到处走到此路也不识济又曰我问你平田路向甚么处去嫂曰这畜生五岁尚使不得济心语曰欲观主人先观所使便有抽钉拔楔之意及见师师问你还曾见我嫂也未济曰巳收下了也师遂问近离甚处济曰江西黄檗师曰情知你见作家来济曰特来礼拜和尚师曰巳相见了也济曰宾主之礼合施三拜师曰既是宾主之礼礼拜着洪州东山慧禅师大于侍者到师问金刚正定一切皆然秋去冬来且作么生者曰不妨和尚借问师曰即今即得去后作么生者曰谁敢问着某甲师曰大于还得么者曰犹要别人点检在师曰辅弼宗师不废光彩侍者礼拜百丈山涅槃和尚师一日谓众曰汝等与我开田我与汝说大义众开田了归请说大义师乃展两手众罔措赵州真际从谂禅师师到黄檗檗见来便闭方丈门师乃把火于法堂内叫曰救火救火檗开门捉住曰道道师曰贼过后张弓师一日于雪中倒卧曰相救相救有僧便去身边卧师便起去X师在东司上见远侍者过蓦召文远远应诺师曰东司上不可与汝说佛法僧问二龙争珠谁是得者师曰老僧祇管看僧问至道无难唯嫌拣择是时人窠臼否师曰曾有人问我老僧直得五年分疏不下问院主甚么处来主曰送生来师曰鵶为甚么飞去主曰怕某甲师曰汝十年知事作恁么语话主却问鵶为甚么飞去师曰院主无杀心僧游五台问一婆子曰台山路向甚处去婆曰蓦直去僧便去婆曰好箇师僧又恁么去后有僧举似师师曰待我去勘过明日师便去问台山路向甚处去婆曰蓦直去师便去婆曰好箇师僧又恁么去师归院谓僧曰台山婆子为汝勘破了也问如何是玄中玄师曰汝玄来多少时耶曰玄之久矣师曰阇黎若不遇老僧几乎玄杀有一婆子令人送钱请转藏经师受施利了却下禅牀转一匝乃曰传语婆转藏经巳竟其人回举似婆婆曰比来请转全藏如何祇为转半藏官人问丹霞烧木佛院主为甚么眉须堕落师云官人宅内变生作熟是甚么人云所使师云却是他好手问作何方便即得闻于未闻师云未闻且置你曾闻箇甚么来新到参师曰甚处来曰南方来师曰佛法尽在南方X汝来这里作甚么曰佛法岂有南北耶师曰饶汝从云居雪峯来祇是箇担板汉师问一婆子甚么处去曰偷赵州笋去师曰忽遇赵州又作么生婆与一掌师休去师因有老宿问近离甚处师云滑州宿云几程到这里师云一跶到宿云好箇捷疾鬼师云万福大王宿云参堂去师应喏喏又谓众曰你若一生不离丛林不语五年十载无人唤你作痖汉巳后佛也不奈你何你若不信载取老僧头去南泉从浴室里过见浴头烧火问云作什么云烧浴泉云记取来唤水牯牛浴浴头应喏至晚间浴头入方丈泉问作什么云请水牯牛去浴泉云将得绳索来不浴头无对师来问讯泉泉举似师师云某甲有语泉便云还将得绳索来么师便近前蓦鼻便拽泉云是即是太麤生师问南泉离四句绝百非外请师道泉便归方丈师云这老和尚每常口爬爬地及其问着一言不措侍者云莫道和尚无语好师便打一掌南泉便掩却方丈门便把灰围却问僧云道得即开门多有人下语并不契泉意师云苍天苍天泉便开门问承闻和尚亲见南泉是否师云镇州出大萝卜头问如何是佛真法身师云更嫌什么问如何是宾中主师云山僧不问妇如何是主中宾X师云老僧无丈人问如何是一切法常住师云老僧不讳祖其僧再问师云今日不答话问万物中何物最坚师云相骂饶汝接觜相唾饶汝泼水问晓夜不停时如何师云僧中无与么两税百姓师上堂云兄弟你正在第三冤里所以道但改旧时行履处莫改旧时人共你各自家出家比来无事更问禅问道三十二十人聚头来问恰似欠伊禅道相似你唤作善知识我是同受栲老僧不是戏好恐带累佗古人所以东道西说问如何是赵州主人公师咄云这篐桶汉学人应喏师云如法篐桶着问如何是学人本分事师云树摇鸟散鱼惊水浑问如何玄中玄师云说什么玄中玄七中七八中八问如何是玄中玄师云这僧若在合年七十四五师上堂云兄弟但改往修来若不改大有着你处在尼问离却上来说处请和尚指示师咄云煨破铁瓶尼将铁瓶添水来请和尚答话师笑之问从上至今即心是佛不即心还许学人商量也无师云即心且置商量箇什么师示众云拟心即差僧便问不拟心时如何师打二下云莫是老僧辜负阇黎么问凡有问答落在意根不落意根师如何对师云问X学云便请师道师云莫向这里是非问上上人一拨便转下下人来时如何师云汝是上上下下云请和尚答话师云话未有主在云某甲七千里来莫作心行师云据你者一问心行莫不得么此僧一宿便去问真如凡圣皆是梦言如何是真言师云更不道者两箇学云两箇且置如何是真言师云唵口部啉㗶师示众云心生即种种法生心灭即种种法灭你诸人作么生僧乃问只如不生不灭时如何师云我许你者一问师因参次云明又未明道昏欲晓你在阿那头僧云不在两头师云与么即在中间也云若在中间即在两头师云这僧多少时在老僧这里作与么语话不出得三句里然直饶出得也在三句里你作么生僧云某甲使得三句师云何不早与么道问万境俱起还有惑不得者也无师云有学云如何是惑不得者师云你还信有佛法否学云信有佛法古人道了如何是惑不得者师云为什么不问老僧学云问了也师云惑也师示众云教化得底人是今生事教化不得底人是第三生冤若不教化恐堕却一切众生教化亦是冤是你还教化也无僧云教化师云一切众生还见你也无学云不见师云为什么不见学云无相师云即今还见老僧否学云和尚不是众生师云自知罪过X即得师示众云八百箇作佛汉觅一箇道人难得问白云不落时如何师云老僧不会上象学云岂无宾主师云老僧是主阇黎是宾白云在什么处师示众云佛之一字吾不喜闻问和尚还为人也无师云为人学云如何为人师云不识玄旨徒劳念静学云既是玄作么生是旨师云我不把本学云者箇是玄如何是旨师云答你是旨问狗子还有佛性也无师云无学云上至诸佛下至螘子皆有佛性狗子为什么无师云为伊有业识性在问如何是道人师云我向道是佛人问凡有言句举手动足尽落在学人网中离此外请师道师云老僧斋了未喫茶马大夫问和尚还修行也无师云老僧若修行即祸事云和尚既不修行教什么人修行师云大夫是修行底人云某甲何名修行师云若不修行争得扑在人王位中餧得来赤冻红地无有解出期大夫乃下泪拜谢问学人才到总不知门户头事如何师云上座名什么学云惠南师云大好不知问学人欲学又谤于和尚如何得不谤去师云你名什么学云道皎师云静处去者米囤子问不挂寸丝时如何师云不挂什么学云不挂寸丝X师云大好不挂寸丝问用处不现时如何师云用即不无现是谁问空劫中还有人修行也无师云唤什么作空劫云无一物是师云者箇始称修行唤什么作空劫问如何是出家师云不履高名不求垢坏有秀才见师手中拄杖乃云佛不夺众生愿是否师云是秀才云某甲就和尚乞取手中拄杖得否师云君子不夺人所好秀才云某甲不是君子师云老僧亦不是佛师因出外见婆子插田云忽遇勐虎作么生婆云无一法可当情师云唋婆子云唋师云难有者箇在问如何是佛向上人师云只者牵耕牛底是问初生孩子还具六识也无师云急流水上打毬子问唯佛一人是善知识如何师云魔语问如何是急切处师云一问一答问如何是无师智师云老僧不曾教阇黎问如何是亲切一句师云话堕也问如何是西来意师云板齿生毛问如何是丈六金身师云腋下打领云学人不会师云不会请人裁尼问如何是密密意师以手掐之云和尚犹有者箇在师云是你有者箇问如何是尘中人师云布施茶盐钱来问如何是佛法大意师云礼拜着僧拟进话次师唤X沙弥文远文远到师叱云适来去什么处来问如何是忠言师云你娘丑陋问如何是忠言师云喫铁棒问如何是不思处师云快道快道问非思量处如何师云速道速道问出来底是什么人师云佛菩萨问如何是圣师云不凡云如何是凡师云不圣云不凡不圣时如何师云好箇禅僧问两镜相向那箇最明师云阇黎眼皮葢须弥山问高峻难上时如何师云老僧不向高峯顶问如何是沙门行师云离行问真休之处请师指师云指即不休问利剑出匣时如何师云黑问如何是沙门得力处师云你什么处不得力问高峻难上时如何师云老僧自住峯顶云争奈曹溪路侧何师云曹溪是恶云今时为什么不到师云是渠高峻问祖佛命不断处如何师云无人知问贫子来将什么物与他师云不欠少师因在室坐禅次主事报和尚云大王来礼拜大王礼拜了左右问烈士王来为什么不起师云你不会老僧者里下等人来出三门接中等人来下禅牀接上等人来禅牀上接不可唤大王作中等下等人也恐屈大王大王欢喜再三请入内供养X故因问周员外你还梦见临济也无员外竖起拳师云那边见外云者边见师云什么处见临济员外无对师问周员外什么处来云非来非去师云不是老鵶飞来飞去问新到从何方来云无方面来师乃转背僧将坐具随师转师云大好无方面师与侍郎游园见兔走过侍郎问和尚是大善知识兔子见为什么走师云老僧好杀师问僧离什么处云离京中师云你还从潼关过么云不历师云今日捉得者贩私盐汉师因到临济方始洗脚临济便问如何是祖师西来意师云正值洗脚临济乃近前侧聆师云若会便会不会更莫啗啄作么临济拂袖去师云三十年行脚今日为人错下註脚师行脚时见二庵主一人作丫角童师问讯二人殊不顾来日早晨丫角童将一铛饭来放地上分作三分庵主将席子近前坐丫角童亦将席近前相对坐亦不唤师师乃亦将席子近前坐丫童目顾于师庵主云莫言侵早起更有夜行人师云何不教诏这行者庵主云他是人家男女师云洎合放过丫童便起顾视庵主云多口作么丫童从此入山不见师因看经次沙弥文远入来师乃将经侧视之沙弥乃出去师随后把住云速道速道文远云阿弥陀佛阿弥陀佛师便归方丈X有新罗院主请师斋师到门首问此是什么院云新罗院师云我与你隔海有一婆子日晚入院来师云作什么婆云寄宿师云者里是什么所在婆呵呵大笑而去长沙景岑禅师师与仰山玩月次山曰人人尽有这箇祇是用不得师曰恰是倩汝用山曰你作么生用师噼胸与一蹋山曰㘞直下似箇大虫自此诸方称为岑大虫问南泉道三世诸佛不知有貍奴白牯却知有为甚么三世诸佛不知有师曰未入鹿苑时犹较些子曰貍奴白牯为甚么却知有师曰汝争怪得伊问南泉迁化向甚么处去师曰东家作驴西家作马曰学人不会此意如何师曰要骑即骑要下即下三圣令秀上座问曰南泉迁化向甚么处去师曰石头作沙弥时参见六祖秀曰不问石头见六祖南泉迁化向甚么处去师曰教伊寻思去秀曰和尚虽有千尺寒松且无抽条石笋师默然秀曰谢和尚答话师亦默然秀回举似三圣圣曰若恁么犹胜临济七步然虽如此待我更验看至明日三圣上问承闻和尚昨日答南泉迁化一则语可谓光前绝后今古罕闻师亦默然子湖巖利踪禅师师于门下立牌曰子湖有一只狗上取人头中取人心下取人足拟议即丧身失命临济会下二僧来参X方揭帘师喝曰看狗僧回顾师便归方丈刘铁磨参师曰汝是刘铁磨否曰不敢师曰左转右转曰和尚莫颠倒师便打陆亘大夫宣州剌史陆亘大夫问南泉古人瓶中养一鵞鵞渐长大出瓶不得如今不得毁瓶不得损鵞和尚作么生出得南泉召大夫亘应诺南泉曰出也亘从此开解即礼谢池州甘贽行者一日入南泉设斋黄檗为首座行者请施财座曰财法二施等无差别甘曰恁么道争消得某甲䞋便将出去须臾复入曰请施财座曰财法二施等无差别甘乃行䞋又一日入寺设粥请南泉念诵泉乃白椎曰请大众为貍奴白牯念摩诃般若波罗密甘拂袖便出泉粥后问典座行者在甚处座曰当时便去也泉便打破锅子芙蓉灵训禅师师初参归宗问如何是佛宗曰我向汝道汝还信否曰和尚诚言安敢不信宗曰即汝便是师曰如何保任宗曰一翳在眼空华乱坠五台智通禅师师初在归宗会下忽一夜连叫曰我大悟也众骇之明日上堂众集宗曰昨夜大悟底僧出来师出曰某X甲宗曰汝见甚么道理便言大悟试说看师曰师姑原是女人做宗异之师便辞去宗门送与提笠子师接得笠子载头上便行更不回顾后居台山法华寺临终有偈曰举手攀南斗回身倚北辰出头天外看谁是我般人镇州普化和尚师事盘山密受记莂而佯狂出言无度暨盘山顺世乃于此地行化每振一铎曰明头来明头打暗头来暗头打四面八方来旋风打虗空来连架打一日临济令僧捉住曰总不恁么来时如何师拓开曰来日大悲院里有斋僧回举似济济曰我从来疑着这汉师见马步使出喝道师亦喝道作相扑势马步使令人打五棒师曰似即似是即不是师尝于阛阓间摇铎唱曰觅箇去处不可得时道吾遇之把住问曰汝拟去甚么处师曰汝从甚么处来吾无语师掣手便去虔州处微禅师僧问三乘十二分教体理得妙与祖意是同是别师曰须向六句外鉴不得随声色转曰如何是六句师曰语底默底不语不默总是总不是汝合作么生僧无对金州操禅师师请米和尚斋不排坐位米到展坐具礼拜师下禅牀米乃坐师位师却席地而坐斋讫米便去侍者曰X和尚受一切人钦仰今日坐位被人夺却师曰三日后若来即受救在米三日后果来曰前日遭贼朗州古堤和尚师寻常见僧来但曰去汝无佛性僧无对或有对者莫契其旨仰山到参师曰去汝无佛性仰山叉手近前三步应喏师笑曰子甚么处得此三昧来仰山曰我从耽源处得名沩山处得地师曰莫是沩山的子么仰山曰世谛即不无佛法即不敢仰山却问和尚从甚处得此三昧师曰我从章敬处得此三昧仰山叹曰不可思议来者难为凑泊湖南上林戒灵禅师师初参沩山山曰大德作甚么来师曰介冑全具山曰尽卸了来与大德相见师曰卸了也山咄曰贼尚未打卸作甚么师无对仰山代曰请和尚屏却左右沩山以手指曰喏喏师后参永泰方谕其旨五台祕魔巖和尚师常持一木叉每见僧来礼拜即叉却颈曰那箇魔魅教汝出家那箇魔魅教汝行脚道得也叉下死道不得也叉下死速道速道学徒鲜有对者霍山通和尚访师才见不礼拜便撺入坏里师拊通背三下通起拍手曰师兄三千里外赚我来三千里外赚我来便回沩山灵祐禅师合酱次问仰山这箇用多少盐水仰曰某甲不会不X欲祗对师云却是老僧会仰云不知用多少盐水师云汝既不会我亦不答晚间师却问仰山今日因缘子作么生主持仰云待问即答师云现问次仰云耳背眼昏见闻不晓师云凡有问答出子此语不得仰礼谢师云寂子今日忘前失后不是小小师谓仰山曰汝须独自回光返照别人不知汝解处汝试将实解献老僧看仰曰若教某甲自看到这里无圆位亦无一物一解得献和尚师云无圆位处原是汝作解处未离心境在仰曰既无圆位何处有法把何物作境师曰适来是汝作与么解是否仰曰是师云若恁么是具足心境法未脱我所心在元来有解献我许汝信位显人位隐在师一日见香巖仰山作饼次师曰当时百丈先师亲得这箇道理仰与香巖相顾视云什么人答得此话师云有一人答得仰云是阿谁师指水牯牛云道道仰取一束草来香巖取一桶水来放牛前牛才喫师云与么与么不与么不与么二人俱作礼师云或时明或时暗师因资国来参乃指月示之国以手拨三下师云不道汝不见祇是见处太麤师问道吾甚处去来吾云看病来师曰有几人病吾云有病底有不病底师云不病底莫是智头陀否吾云病与不病总不干他事急道急道师云道得也与他没交涉X师问仰山终日与子商量成得箇甚么边事仰空中画一画师曰若不是吾终被子惑师问僧甚处来曰西京来师曰还得西京主人公书来么曰不敢妄通消息师曰作家师僧天然犹在曰残羮馊饭谁人喫之师曰独有阇黎不喫僧作呕吐势师曰扶出这病僧着僧便出去道吾山宗智禅师沩山问云巖菩提以何为座巖曰以无为为座巖却问沩山山曰以诸法空为座又问师作么生师曰坐也听伊坐卧也听伊卧有一人不坐不卧速道速道山便休去师指佛桑花问僧曰这箇何似那箇曰直得寒毛卓竖师曰毕竟如何曰道吾门下底师曰十里大王云巖不安师乃谓曰离此殻漏子向甚么处相见巖曰不生不灭处相见师曰何不道非不生不灭处亦不求相见云巖昙晟禅师师少出家于石门参百丈海禅师二十年因缘不契后造药山山问甚处来曰百丈来山曰百丈有何言句示徒师曰寻常道我有一句子百味具足山曰咸则咸味淡则淡味不咸不淡是常味作么生是百味具足底句师无对山曰争奈目前生死何师曰目前无生死山曰在百丈多少时师曰二十年山曰二十年在百丈俗气也不除他日侍立次山又问百丈更X说甚么法师曰有时道三句外省去六句内会取山曰三千里外且喜没交涉山又问更说甚么法师曰有时上堂大众立定以拄杖一时趁散复召大众众回首丈曰是甚么山曰何不早恁么道今日因子得见海兄师于言下顿省便礼拜师煎茶次道吾问煎与阿谁师曰有一人要曰何不教伊自煎师曰幸有某甲在师问石霜甚么处来曰沩山来师曰在彼中得多少时曰麤经冬夏师曰若恁么即成山长也曰虽在彼中却不知师曰他家亦非知非识石霜无对僧问一念瞥起便落魔界时如何师曰汝因甚么却从佛界来僧无对师曰会么曰不会师曰莫道体不得设使体得也祇是左之右之裴大夫问僧供养佛佛还喫否僧曰如大夫祭家神大夫举似师师曰有几般饭食但一时下来师却问神山一时下来后作么生神山曰合取钵盂师然之师一日作草鞋次洞山近前曰学人乞师眼睛得么师曰汝底与阿谁去也曰良价无师曰设有汝向甚么处着洞山无语师曰乞眼睛底是眼否洞山曰非眼师便喝出尼僧礼拜师问汝爷在否曰在师曰年多少曰年八十师曰汝有箇爷不年八十还知否曰莫是恁么来者师曰恁么来者犹是儿孙一日药山问汝除在百丈更到甚么处来师曰曾到X广南来曰见说广州城东门外有一片石被州主移去是否师曰非但州主阖国人移亦不动百巖明哲禅师洞山与密师伯到参师问二上座甚处来山曰湖南师曰观察使姓甚么曰不得姓师曰名甚么曰不得名师曰还治事也无曰自有郎幕在师曰还出入也无曰不出入师曰岂不出入山拂袖便出师次早入堂召二上座曰昨日老僧对阇黎一转语不相契一夜不安今请阇黎别下一转语若惬老僧意便开粥相伴过夏山曰请和尚问师曰岂不出入山曰太尊贵生师乃开粥同共过夏翠微无学禅师一日师在法堂内行投子进前接礼问曰西来密旨和尚如何示人师驻步少时子曰乞师垂示师曰更要第二杓恶水那子便礼谢师曰莫躲根子曰时至根苗自生师因供养罗汉僧问丹霞烧木佛和尚为甚么供养罗汉师曰烧也烧不着供养亦一任供养曰供养罗汉罗汉还来也无师曰汝每日还喫饭么僧无语师曰少有灵利的孝义性空禅师丁行者看师师打一棒云瞎却汝本来眼也丁云非但今日古人亦行此令师云谁向汝道古今丁拂袖便出师云青天白日有迷路人丁云莫要指示么师X便打丁云莫瞎却人眼好师云瞎却俗人眼有甚么过仙天禅师僧参才展坐具师曰不用通时暄还我文彩未生时道理来曰某甲有口痖却即闲苦死觅箇腊月扇子作么师拈棒作打势僧把住曰还我未拈棒时道理师曰随我者随之南北不随我者死住东西曰随与不随且置请师指出东西南北师便打披云和尚来才入方丈师便问未见东越老人时作么生为物云曰祇见云生碧嶂焉知月落寒潭师曰祇与么也难得曰莫是未见时么师便喝云展两手师曰错怪人者有甚么限云掩耳出师曰死却这汉平生也马颊本空禅师上堂祇这施为动转还合得本来祖翁么若合得十二时中无虗弃底道理若合不得喫茶说话往往唤作茶话在僧便问如何免得不成茶话去师曰你识得口也未曰如何是口师曰两片皮也不识曰如何是本来祖翁师曰大众前不要牵爷恃孃曰大众欣然去也师曰你试点大众性看僧作礼师曰伊往往道一性一切性在僧欲进语师曰孤负平生行脚眼问去却即今言句请师直指本来性师曰你迷源来得多少时曰即今蒙和尚指示师曰若指示你我即迷源曰如何即是师示颂曰心是性体性是心用心X性一如谁别谁共妄外迷源祇者难洞古今凡圣如幻如梦本生禅师师拈拄杖示众曰我若拈起你便向未拈起时作道理我若不拈起你便向拈起时作主宰且道老僧为人在甚么处时有僧出曰不敢妄生节目师曰也知阇黎不分外曰低低处平之有余高高处观之不足师曰节目上更生节目僧无语师曰掩鼻偷香空招罪犯石室善道禅师师参石头一日随头游山次头曰汝与我斫却面前树子免碍我师曰不将刀来头乃抽刀倒与师曰何不过那头来头曰你用那头作甚么师即大悟师一夕与仰山玩月山问这箇月尖时圆相甚么处去圆时尖相又甚么处去师曰尖时圆相隐圆时尖相在龙潭崇信禅师初悟和尚居天王寺师家于寺巷其家卖饼师日以十饼馈之天王食毕常留一饼曰吾惠汝以荫子孙师一日自念曰饼是我持去何返遗我其别有旨乎遂造问焉天王曰是汝持来复汝何咎师闻之颇晓玄旨因投出家服勤左右一日问曰某自到来不蒙指示心要天王曰自汝到来吾未尝不指汝心要师曰何处指示天王曰汝擎茶来吾为汝接汝行食来X吾为汝受汝和南时吾便低首何处不指示心要师低头良久天王曰见则直下便见拟思即差师当下开解复问如何保任天王曰任性逍遥随缘放旷但尽凡心别无圣解僧问髻中珠谁人得师曰不赏玩者得曰安着何处师曰有处即道来有尼问如何得为僧去师曰作尼来多少时也曰还有为僧时也无师曰汝即今是甚么曰现是尼身何得不识师曰谁识汝李翱剌史问如何是真如般若师曰我为真如般若李曰幸遇和尚师曰此犹是分外之言睦州道明尊宿师曰明明向你道尚自不会何况葢覆将来又曰老僧在此住持不曾见箇无事人到来汝等何不近前时有一僧方近前师曰维那不在汝自领去三门外与二十棒曰某甲过在甚么处师曰枷上更着杻师见僧乃曰现成公案放汝三十棒曰某甲如是师曰三门头金刚为甚么举拳曰金刚尚乃如是师便打座主参师问莫是讲唯识论否曰不敢师曰朝去西天暮归唐土会么曰不会师曰吽吽五戒不持问僧近离甚处曰仰山师曰五戒也不持曰某甲甚么处是妄语师曰这里不着沙弥X问僧正云讲得唯识论么正云不敢小年曾读文字来师拈起糖饼擘作两片云你作么生正无语师云唤作糖饼是不唤作糖饼是正云不可不唤作糖饼师却唤沙弥来来你唤作甚么弥云糖饼师云你也讲得唯识论师问武陵长老了即毛端吞巨海始知大地一微尘长老作么生曰问阿谁师曰问长老曰何不领话师曰汝不领话我不领话问一句道尽时如何师曰义堕也曰甚么处是学人义堕处师曰三十棒教谁喫问某甲讲兼行脚不会教意时如何师曰灼然实语当忏悔曰乞师指示师曰汝若不问老僧即缄口无言汝既问老僧不可缄口去也曰请师便道师曰心不负人面无慙色问高揖释迦不拜弥勒时如何师曰昨日有人问趁出了也曰和尚恐某甲不实那师曰拄杖不在苕帚柄聊与三十问僧何处来云灵山来师云涅槃是第几座僧无对师又问迦叶甚么处去僧云不知师云脱空妄语汉师闻一老宿难亲近躬往相访才入宿便喝师侧掌曰两重公案宿曰过在甚么处师曰这野狐精便退陞座云首座呢答云在寺主呢答云在维那呢答云在师云三段不同今当第一向下文长付在来日下座X示众大事未明如丧考妣大事既明如丧考妣示众我见百丈不识好恶大众才集以拄杖一时打下复召大众众回首乃云是甚么有甚共语处又黄檗和尚亦然复召大众众回首乃云月似弯弓少雨多风犹较些子僧问如何是一代时教师曰上大人丘乙己问如何是禅师曰勐火着油煎僧参师曰汝是新到否曰是师曰且放下葛藤会么曰不会师曰担枷陈状自领出去僧便出师曰来来我实问你甚处来曰江西师曰泐潭和尚在汝背后怕你乱道见么僧无对看华严经次僧问看甚么经师曰大光明云青色光明云紫色光明云却指面前曰那边是甚么云曰南边是黑云师曰今日须有雨问以字不成八字不是是何章句师弹指一声曰会么曰不会师曰上来讲赞无限胜因虾蟆𨁝跳上天蚯蚓蓦过东海问僧近离甚处曰河北师曰彼中有赵州和尚你曾到否曰某甲近离彼中师曰赵州有何言句示徒僧举喫茶话师乃呵呵大笑曰惭愧却问赵州意作么生曰祇是一期方便师曰苦哉赵州被你将一杓屎泼了也便打师却问沙弥你作么生会沙弥便设拜师亦打其僧往沙弥处问适来和尚打你作甚么沙弥曰若不是我和尚不打某甲X乌石灵观禅师师寻常扃户人罕见之一日雪峯伺便扣门师开门峯蓦胸搊住曰是凡是圣师唾曰这野狐精便推出闭却门峯曰也祇要识老兄雪峯至敲门师曰谁峯云凤皇儿师云作甚么峯云来啗老鹳师便开门扭住云道道峯拟议师便托开闭却门峯住后示众云我当时若入得老观门你这一队噇酒糟汉向甚处摸索大随法真禅师师妙龄夙悟徧参知识次至大沩会下数载食不至充卧不求煖清苦鍊行沩深器之一日问曰阇黎在老僧此间不曾问一转话师曰教某甲向甚么处下口沩曰何不道如何是佛师便作手势掩沩口沩叹曰子真得其髓问僧甚处去曰峨嵋礼普贤去师举拂子曰文殊普贤总在这里僧作圆相抛向后乃礼拜师唤侍者取一帖茶与这僧僧问如何是大隋一面事师曰东西南北庵侧有一龟僧问一切众生皮裹骨这箇众生为甚骨裹皮师拈草履覆龟背上僧无语灵树和尚僧问如何是和尚家风曰千年田八百主如何是千年田八百主曰郎当屋舍没人修灵云志勤禅师X师初在沩山因见桃花悟道有偈曰三十年来寻剑客几回落叶又抽枝自从一见桃花后直至如今更不疑沩览偈诘其所悟与之符契嘱曰从缘悟达永无退失善自护持长生问混沌未分时含生何来师曰如露柱怀胎曰分后如何师曰如片云点太清曰未审太清还受点也无师不答曰恁么则含生不来也师亦不答曰直得纯清绝点时如何师曰犹是真常流注曰如何是真常流注师曰似镜长明曰向上更有事也无师曰有曰如何是向上事师曰打破镜来与汝相见新兴严阳尊者师初参赵州问一物不将来时如何州曰放下着师曰既是一物不将来放下箇甚么州曰放不下担取去师于言下大悟后常有一蛇一虎随从手中与食杭州多福和尚僧问如何是多福一丛竹师曰一茎两茎斜曰学人不会师曰三茎四茎曲益州西睦和尚上堂有俗士举手曰和尚便是一头驴师曰老僧被汝骑士无语去后三日再来白言某甲三日前着贼师拈杖趁出石梯和尚师因侍者请浴师曰既不洗尘亦不洗体汝作么生者曰和尚先去某甲将皁角来师呵呵大笑X一日见侍者托钵赴堂乃唤侍者者应诺师曰甚么处去者曰上堂斋去师曰我岂不知汝上堂斋去者曰除此外别道箇甚么师曰我祇问汝本分事者曰和尚若问本分事某甲实是上堂斋去师曰汝不缪为吾侍者末山尼了然禅师师因灌溪闲和尚到若相当即住不然即推倒禅牀便入堂内师遣侍者问上座游山来为佛法来溪曰为佛法来师乃陞座溪上参师问上座今日离何处曰路口师曰何不葢却溪无对始礼拜问如何是末山师曰不露顶曰如何是末山主师曰非男女相溪乃喝曰何不变去师曰不是神不是鬼变箇甚么溪于是伏膺作园头三年金华俱胝和尚有尼名实际来戴笠子执钖遶师三帀曰道得即下笠子如是三问师皆无对尼便去师曰日势稍晚何不且住尼曰道得即住师又无对尼去后师叹曰我虽处丈夫之形而无丈夫之气不如弃庵往诸方参寻知识去其夜山神告曰不须离此将有肉身菩萨来后天龙和尚到庵师乃迎礼龙竖一指示之师当下大悟自此凡有学者参问师惟举一指无别提唱有一供过童子每见人问事亦竖指祗对人谓师曰和尚童子亦会佛法凡有问皆如和尚竖指师一日潜袖刀子问童曰闻你会佛法是否童曰是师曰如X何是佛童竖起指头师以刀断其指童叫唤走出师召童子童回首师曰如何是佛童举手不见指头豁然大悟师将顺世谓众曰吾得天龙一指头禅一生用不尽仰山慧寂通智禅师师坐次有僧翘一足云西天二十八祖亦如是唐土六祖亦如是天下老和尚亦如是某甲亦如是师下禅牀打四籐条师谓第一座曰不思善不思恶正恁么时作么生座曰正恁么时是某甲放身命处师曰何不问老僧座曰正恁么时不见有和尚师曰扶我教不起香严智闲禅师师参沩山山问我闻汝在百丈先师处问一答十问十答百此是汝聪明灵利意解识想生死根本父母未生时试道一句看师被一问直得茫然归寮将平日看过文字从头寻一句酬对竟不能得乃自叹曰画饼不可充饥屡乞沩山说破山曰我若说似汝汝巳后骂我去我说底是我底终不干汝事师遂将平昔所看文字烧却曰此生不学佛法也且作箇长行粥饭僧免役心神乃泣辞沩山过南阳覩忠国师遗迹遂憩止焉一日芟除草木偶抛瓦砾击竹作声忽然省悟遽归沐浴焚香遥礼沩山赞曰和尚大慈恩踰父母当时若为我说破何有今日之事乃有颂曰一击忘所知更不假修持动容扬古路不堕悄然机X处处无踪迹声色外威仪诸方达道者咸言上上机沩山闻得谓仰山曰此子彻也仰曰此是心机意识着述得成待某甲亲自勘过仰后见师曰和尚赞叹师弟发明大事你试说看师举前颂仰曰此是夙习记持而成若有正悟别更说看师又颂曰去年贫未是贫今年贫始是贫去年贫犹有卓锥之地今年贫锥也无仰曰如来禅许师弟会祖师禅未梦见在师复颂曰我有一机瞬目视伊若人不会别唤沙弥仰乃报沩山曰且喜闲师弟会祖师禅也上堂若论此事如人上树口衔树枝脚不蹋枝手不攀枝树下忽有人问如何是祖师西来意不对他又违他所问若对他又丧身失命当恁么时作么生即得时有虎头招上座出众云树上即不问未上树时请和尚道师乃呵呵大笑径山洪諲禅师佛日长老访师师问伏承长老独化一方何以荐游峯顶日曰朗月当空挂冰霜不自寒师曰莫是长老家风也无日曰峭峙万重关于中含宝月师曰此犹是文言作么生是长老家风日曰今日赖遇佛日却问隐密全真时人知有道不得太省无辜时人知有道得于此二途犹是时人陞降处未审和尚亲道自道如何道师曰我家道处无可道日曰如来路上无私曲便请玄音和一场师曰任汝二轮更互照碧潭云外不相关日曰为报白头无限客此回年少莫归X乡师曰老少同伦无向背我家玄路勿参差日曰一言定天下四句为谁宣师曰汝言有三四我道其中一也无师因有偈曰东西不相顾南北与谁留汝言有三四我道一也无僧问掩息如灰时如何师曰犹是时人功干曰干后如何师曰耕人田不种曰毕竟如何师曰禾熟不临场许州全明上座先问石霜一毫穿众穴时如何石霜曰直须万年去曰万年后如何石霜曰登科任汝登科拔萃任汝拔萃后问师曰一毫穿众穴时如何师曰光靴任汝光靴结果任汝结果僧问如何是长师曰千圣不能量曰如何是短师曰蟭螟眼里着不满其僧不肯便去举似石霜石霜曰祇为太近实头僧却问石霜如何是长石霜曰不屈曲曰如何是短石霜曰双陆盘中不喝彩定山神英禅师师因椑树省和尚行脚时参问不落数量请师道师提起数珠曰是落不落省曰圆珠三窍时人知有请师圆前话师便打省拂袖便出师曰三十年后槌胸大哭去在省住后示众曰老僧三十年前至定山被他热谩一上不同小小京兆七师米和尚师参学后归受业寺有老宿问月中断井索时人唤作蛇未审七师见佛唤作甚么师曰若有佛见即同X众生老宿曰千年桃核王敬初常侍公视事次米和尚至公乃举笔示之米曰还判得虗空否公掷笔入宅更不复出米致疑明日凭鼓山供养主入探其意米亦随至潜在屏蔽间侦伺供养主才坐问曰昨日米和尚不审有甚么言句便不相见公曰师子齩人韩卢逐块米闻此语即省前缪遽出朗笑曰我会也我会也公曰会即不无你试道看米曰请常侍举公乃竖起一只箸米曰这野狐精公曰这汉彻也御选语录X卍XXX御选历代禅师语录后集中临济义玄禅师师问黄檗佛法大意三度问三度被打师辞黄檗檗曰不须他去祇往高安滩头参大愚必为汝说师到大愚愚曰甚处来师曰黄檗来愚曰黄檗有何言句师曰某甲三度问佛法的的大意三度被打不知某甲有过无过愚曰黄檗与么老婆心切为汝得彻困更来这里问有过无过师于言下大悟乃曰元来黄檗佛法无多子愚搊住曰这尿牀鬼子适来道有过无过如今却道黄檗佛法无多子你见箇甚么道理速道速道师于大愚肋下筑三拳愚拓开曰汝师黄X檗非干我事师辞大愚却回黄檗黄檗一日普请次师随后行檗回头见师空手乃问󰑁在何处师云有一人将去了也檗曰近前来共汝商量箇事师便近前檗竖起󰑁曰祇这箇天下人拈掇不起师就手掣得竖起曰为甚么却在某甲手里檗曰今日自有人普请便回寺师一日在僧堂前坐见黄檗来便闭却目黄檗乃作悕势便归方丈师随至方丈礼谢首座在黄檗处侍立黄檗云此僧虽是后生却知有此事首座云老和尚脚跟不点地却证据箇后生黄檗自于口上打一掴首座云知即得师在僧堂里睡檗入堂见以拄杖打板头一下师举首见是檗却又睡檗又打板头一下却往上间见首座坐禅乃曰下间后生却坐禅汝在这里妄想作么座曰这老汉作甚么檗又打板头一下便出去黄檗因入厨下问饭头作甚么头曰拣众僧饭米檗曰一顿喫多少头曰二石五檗曰莫太多么头曰犹恐少在檗便打头举似师师曰吾与汝勘这老汉才到侍立檗举前话师曰饭头不会请和尚代转一语檗曰汝但举师曰莫太多么檗曰来日更喫一顿师曰说甚么来日即今便喫随后打一掌檗曰这风颠汉又来这里捋虎须师喝一喝便出去师半夏上黄檗山见檗看经师曰我将谓是箇人元来是唵黑豆老和尚住数日乃辞檗曰汝破夏来何X不终夏去师曰某甲暂来礼拜和尚檗便打趁令去师行数里疑此事却回终夏后又辞檗檗曰甚处去师曰不是河南便归河北檗便打师约住与一掌檗大笑乃唤侍者将百丈先师禅板几案来师曰侍者将火来檗曰不然子但将去巳后坐断天下人舌头去在到三峯平和尚处平问甚处来师曰黄檗来平曰黄檗有何言句师曰金牛昨夜遭涂炭直至如今不见踪平曰金风吹玉管那箇是知音师曰直透万重关不住青霄内平曰子这一问太高生师曰龙生金凤子冲破碧瑠璃平曰且坐喫茶又问近离甚处师曰龙光平曰龙光近日如何师便出去到凤林林曰有事相借问得么师曰何得剜肉作疮林曰海月澄无影游鱼独自迷师曰海月既无影游鱼何得迷林曰观风知浪起玩水野帆飘师曰孤蟾独耀江山静长啸一声天地秋林曰任张三寸挥天地一句临机试道看师曰路逢剑客须呈剑不是诗人莫献诗林便休师乃有颂曰大道绝同任向西东石火莫及电光罔通到大慈慈在方丈内坐师问端居丈室时如何慈云寒松一色千年别野老拈花万国春师云今古永超圆智体三山锁断万重关慈便喝师亦喝慈云作么师拂袖便出到明化化问来来去去作甚么师云祇图踏破草鞋X化云毕竟作么生师云老汉话头也不识到金牛牛见师来横按拄杖当门踞坐师以手敲拄杖三下却归堂中第一位坐牛下来见乃问夫宾主相看各具威仪上座从何而来太无礼生师云老和尚道甚么牛拟开口师便打一坐具牛作倒势师又打一坐具牛曰今日不着便遂归方丈师住镇州临济学侣云集一日谓普化克符二上座曰我欲于此建立黄檗宗旨汝等成褫我二人珍重下去三日后普化却上来问和尚三日前说甚么师便打三日后克符上来问和尚三日前打普化作么师亦打师曰有时一喝如金刚王宝剑有时一喝如踞地狮子有时一喝如探竿影草有时一喝不作一喝用汝作么生会僧拟议师便喝上堂次两堂首座相见同时下喝僧问师还有宾主也无师曰宾主历然师召众曰要会临济宾主句问取堂中二首座示众我有时先照后用有时先用后照有时照用同时有时照用不同时先照后用有人在先用后照有法在照用同时驱耕夫之牛夺饥人之食敲骨取髓痛下针锥照用不同时有问有答立宾立主合水和泥应机接物若是过量人向未举巳前撩起便行犹较些子上堂赤肉团上有一无位真人常从汝等面门出入X未证据者看看时有僧出问如何是无位真人师下禅牀把住云道道其僧拟议师托开云无位真人是甚么干矢橛便归方丈僧问如何是佛法大意师竖起拂子僧便喝师便打又僧问如何是佛法大意师亦竖起拂子僧便喝师亦喝僧拟议师便打乃曰大众夫为法者不避丧身失命我于黄檗先师处三度问佛法的的大意三度被打如蒿枝拂相似如今更思一顿谁为下手时有僧出曰某甲下手师度与拄杖僧拟接师便打有一老宿参便问礼拜即是不礼拜即是师便喝宿便拜师曰好箇草贼宿曰贼贼便出去师曰莫道无事好时首座侍立师曰还有过也无座曰有师曰宾家有过主家有过曰二俱有过师曰过在甚么处座便出去师曰莫道无事好大觉到参师举起拂子觉敷坐具师掷下拂子觉收坐具参堂去僧众曰此僧莫是和尚亲不礼拜又不喫棒师闻令唤觉觉至师曰大众道汝不礼拜又不喫棒莫是长老亲故觉乃珍重下去师问院主甚么处去来曰州中粜黄米来师曰粜得尽么曰粜得尽师以拄杖划一划曰还粜得这箇么主便喝师便打典座至师举前话座曰院主不会和尚意师曰你又作么生座礼拜师亦打同普化赴施主斋次师问毛吞巨海芥纳须弥为复是神通妙用为复是法尔如然化趯倒饭牀师曰太X麤生曰这里是甚么所在说麤说细次日又同赴斋师复问今日供养何似昨日化又趯倒饭牀师曰得即得太麤生化喝曰瞎汉佛法说甚么麤细师乃吐舌师与河阳木塔长老同在僧堂地炉内坐因说普化每日在街市掣风掣颠知他是凡是圣言犹未了普化入来师便问汝是凡是圣普化云汝且道我是凡是圣师便喝普化以手指云河阳新妇子木塔老婆禅临济小厮儿却具一只眼师云者贼普化云贼贼便出去一日普化在僧堂前喫生菜师见云大似一头驴普化便作驴鸣师谓直岁云细抹草料着普化云少室人不识金陵又再来临济一只眼到处为人开师问杏山如何是露地白牛山曰吽吽师曰哑那山曰长老作么师曰者畜生麻谷问大悲千手眼那箇是正眼师搊住曰大悲千手眼作么生是正眼速道速道谷拽师下禅牀却坐师问讯曰不审谷拟议师便喝拽谷下禅牀却坐谷便出石霜庆诸禅师师抵沩山为米头一日筛米次沩曰施主米莫抛撒师曰不抛撒沩于地上拾得一粒曰汝道不抛撒这箇是甚么师不对沩又曰莫轻这一粒百千粒尽从这一粒生师曰百千粒从这一粒生未审这一粒从X甚么处生沩呵呵大笑归方丈沩至晚上堂曰大众米里有虫诸人好看因僧自洞山来师问和尚有何言句示徒曰解夏上堂云秋初夏末兄弟或东去西去直须向万里无寸草处去复良久曰祇如万里无寸草处作么生去师曰有人下语否曰无师曰何不道出门便是草师在方丈内僧在窗外问咫尺之间为甚么不覩师颜师曰徧界不曾藏僧举问雪峯徧界不曾藏意旨如何峯曰甚么处不是石霜师闻曰这老汉着甚死急峯闻曰老僧罪过僧问三千里外远闻石霜有箇不顾师曰是曰祇如万象历然是顾不顾师曰我道不惊众曰不惊众是与万象合如何是不顾师曰徧界不曾藏云葢问万户俱闭即不问万户俱开时如何师曰堂中事作么生曰无人接得渠师曰道也太煞道也只道得八九成曰未审和尚作么生道师曰无人识得渠问僧近离甚处曰审道师于面前画一画曰汝剌脚与么来还审得这箇么曰审不得师曰汝衲衣与么厚为甚却审这箇不得曰某甲衲衣虽厚争奈审这箇不得师曰与么则七佛出世也救你不得曰说甚七佛千佛出世也救某甲不得师曰太懵懂生曰争奈呢师曰参堂去僧曰喏喏示众初机未觏大事先须识取头其尾自至疏山仁X参问如何是头师曰直须知有曰如何是尾师曰尽却今时曰有头无尾时如何师曰吐得黄金堪作甚么曰有尾无头时如何师曰犹有依倚在曰直得头尾相称时如何师曰渠不作箇解会亦未许渠在渐源仲兴禅师一日宝葢和尚来访师便卷起帘子在方丈内坐葢一见乃下却帘便归客位师令侍者传语长老远来不易犹隔津在葢擒住持者与一掌者曰不用打某甲有堂头和尚在葢曰为有堂头老汉所以打你者回举似师师曰犹隔津在夹山善会禅师师会下有一僧到石霜入门便道不审霜曰不必阇黎僧云与么则珍重又到巖头亦云不审头乃嘘两声僧云与么则珍重才回步头云虽是后生亦能管带其僧归举似师师明日陞堂乃唤昨日从石霜巖头来底阿师出来如法举前话僧举了师云大众还会么若无人道老僧不惜两茎眉毛道去也乃云石霜虽有杀人刀且无活人剑巖头亦有杀人刀亦有活人剑上堂我二十年住此山未曾举着宗门中事有僧问承和尚有言二十年住此山未曾举着宗门中事是否师曰是僧便掀倒禅牀师休去至明日普请掘一坑令侍者请昨日僧至曰老僧二十年说无义语今日请上座打杀老僧埋向坑里便请便请若不打杀X老僧上座自着打杀埋在坑中始得其僧归堂束装潜去虎头上座参师问甚处来曰湖南来师曰曾到石霜么曰要路经过争得不到师曰闻石霜有毬子话是否曰和尚也须急着眼始得师曰作么生是毬子曰跳不出师曰作么生是毬杖曰没手足师曰且去老僧未与阇黎相见明日升座师曰昨日新到在么头出应诺师曰目前无法意在目前不是目前法非耳目之所到头曰今日虽问要且不是师曰片月难明非关天地头曰莫𡱰沸便作掀禅牀势师曰且缓缓亏着上座甚么处头竖起拳曰目前还着得这箇么师曰作家作家头又作掀禅牀势师曰大众看这一员战将若是门庭布列山僧不如他若据入理之谈也较山僧一级地德山宣鉴禅师师担青龙䟽钞出蜀至澧阳路上见一婆子卖饼因息肩买饼点心婆指担曰这箇是甚么文字师曰青龙疏钞婆曰讲何经师曰金刚经婆曰我有一问你若答得施与点心若答不得且别处去金刚经道过去心不可得现在心不可得未来心不可得未审上座点那箇心师无语师至龙潭上法堂曰久向龙潭及乎到来潭又不见龙又不现潭引身曰子亲到龙潭师无语遂栖止焉一夕侍立次潭曰更深何不下去师珍重便出却回X曰外面黑潭点纸烛度与师师拟接潭复吹灭师于此大悟便礼拜潭曰子见箇甚么师曰从今向去更不疑天下老和尚舌头也潭谓众曰可中有箇汉牙如剑树口似血盆一棒打不回头他时向孤峯顶上立吾道去在师将疏钞堆法堂前举火炬曰穷诸玄辩若一毫置于太虗竭世枢机似一滴投于巨壑遂焚师抵沩山挟复子上法堂从西过东从东过西曰有么有么山坐次殊不顾盻师曰无无便出至门首乃曰虽然如此也不得草草遂具威仪再入相见才跨门提起坐具曰和尚山拟取拂子师便喝拂袖而出沩山至晚问首座今日新到在否座曰当时背却法堂着草鞋出去也山曰此子巳后向孤峯顶上盘结草庵呵佛骂祖去在小参示众曰今夜不答话问话者三十棒时有僧出礼拜师便打僧曰某甲话也未问和尚因甚么打某甲师曰汝是甚么处人曰新罗人师曰未跨船絃好与三十棒示众道得也三十棒道不得也三十棒临济闻得谓洛浦曰汝去问他道得为甚么也三十棒待伊打汝接住棒送一送看伊作么生浦如教而问师便打浦接住送一送师便归方丈浦回举似临济济曰我从来疑着这汉虽然如是你还识德山么浦拟议济便打X龙牙问学人仗镆鎁剑拟取师头时如何师引颈近前曰㘞牙曰头落也师呵呵大笑牙后到洞山举前话山曰德山道甚么牙曰德山无语洞曰莫道无语且将德山落底头呈似老僧看牙方省便忏谢有僧举似师师曰洞山老人不识好恶这汉死来多少时救得有甚么用处有僧相看乃近前作相扑势师曰与么无礼合喫山僧手里棒僧拂袖便行师曰饶汝如是也祗得一半僧转身便喝师曰须是我打你始得曰诸方有明眼人在师曰天然有眼僧擘开眼曰猫便出师曰黄河三千年一度清僧参师问维那今日几人新到曰八人师曰唤来一时生按着上堂及尽知也直得三世诸佛口挂壁上犹有一人呵呵大笑若识此人参学事毕示众有言时骑虎头收虎尾第一句下明宗旨无言时觌露机锋如同电拂师因疾僧问还有不病者也无师曰有曰如何是不病者师曰阿㖿阿㖿师复告众曰扪空追响劳汝心神梦觉觉非竟有何事洞山良价悟本禅师师初行脚时路逢一婆担水师索水饮婆曰水不妨饮婆有一问须先问过且道水具几尘师曰不具诸尘婆云去休污我水担X他日因供养云巖真次僧问先师道祗这是莫便是否师曰是曰意旨如何师曰当时几错会先师意曰未审先师还知有也无师曰若不知有争解恁么道若知有争肯恁么道云巖讳日营斋僧问和尚于云巖处得何指示师曰虽在彼中不蒙指示曰既不蒙指示又用设斋作甚么师曰争敢违背他曰和尚初见南泉为甚么却与云巖设斋师曰我不重先师道德佛法祇重他不为我说破曰和尚为先师设斋还肯先师也无师曰半肯半不肯曰为甚么不全肯师曰若全肯即孤负先师也师与泰首座冬节喫果子次乃问有一物上拄天下拄地黑似漆常在动用中动用中收不得且道过在甚么处泰曰过在动用中师唤侍者掇退果桌问雪峯从甚处来曰天台来师曰见智者否曰义存喫铁棒有分雪峯上问讯师曰入门来须有语不得道早箇入了也峯曰某甲无口师曰无口且从还我眼来峯无语雪峯搬柴次乃于师面前抛下一束师曰重多少峯曰尽大地人提不起师曰争得到这里峯无语洗钵次见两乌争虾蟆有僧便问这箇因甚么到恁么地师曰祗为阇黎问三身之中阿那身不堕众数师曰吾尝于此切陈尚书问师五十二位菩萨中为甚么不见妙觉师X曰尚书亲见妙觉官人问有人修行否师曰待公作男子即修行师有时曰体得佛向上事方有些子语话分僧问如何是语话师曰语话时阇黎不闻曰和尚还闻否师曰不语话时即闻僧问如何是佛向上人师曰非佛师不安令沙弥传语云居乃属曰他或问和尚安乐否但道云巖路相次绝也汝下此语须远立恐他打汝沙弥领旨去传语声未绝早被云居打一棒将圆寂谓众曰吾有闲名在世谁人为吾除得众皆无对时沙弥出曰请和尚法号师曰吾闲名巳谢睦州剌史陈操尚书公问僧有箇事与上座商量得么曰合取狗口公自掴口曰某甲罪过曰知过必改公曰恁么则乞上座口喫饭得么斋次拈起胡饼问僧江西湖南还有这箇么曰尚书适来喫箇甚么公曰敲钟谢响又与僚属登楼次见数僧行来有一官人曰来者总是行脚僧公曰不是曰焉知不是公曰待来勘过须臾僧至楼前公蓦唤上座僧皆举首公谓诸官曰不信道无着文喜禅师师往五台山华严寺至金刚窟礼谒遇一老翁牵牛而行邀师入寺翁唿均提有童子应声出迎翁纵牛引师陞堂堂宇皆耀金色翁踞牀指绣墩命坐翁曰X近自何来师曰南方翁曰南方佛法如何住持师曰末法比丘少奉戒律翁曰多少众师曰或三百或五百师却问此间佛法如何住持翁曰龙蛇混杂凡圣同居师曰多少众翁曰前三三后三三翁唿童子致茶并进酥酪师食之觉心意开爽翁拈起玻瓈盏问曰南方还有这箇否师曰无翁曰寻常将甚么喫茶师无对辞退翁令童子相送师问童子前三三后三三是多少童召大德师应诺童曰是多少师复问曰此为何处童曰此金刚窟般若寺也师悽然悟彼翁者即文殊也不可再见即稽首童子愿乞一言为别童说偈曰面上无瞋供养具口里无瞋吐妙香心里无瞋是珍宝无垢无染是真常言讫均提与寺俱隐但见五色云中文殊乘金毛师子往来忽有白云自东方来覆之不见师因驻钖五台后参仰山顿了心契令充典座文殊尝现于粥镬上师以搅粥篦便打曰文殊自文殊文喜自文喜殊乃说偈曰苦瓠连根苦甜瓜彻蔕甜修行三大劫却被老僧嫌一日有异僧来求斋食师减已分馈之仰山预知问曰适来果位人至汝给食否师曰辍已回施仰曰汝大利益霍山景通禅师有行者问如何是佛法大意师乃礼拜行者曰和尚为甚么礼俗人师曰汝不见道尊重弟子兴化存奖禅师X师到大觉为院主一日觉唤院主我闻你道向南方行脚一遭拄杖头不曾拨着一箇会佛法底你凭箇甚么道理与么道师便喝觉便打师又喝觉又打师来日从法堂过觉召院主我直下疑你昨日这两喝师又喝觉又打师再喝觉亦打师曰某甲于三圣师兄处学得箇宾主句总被师兄折倒了也愿与某甲箇安乐法门觉曰这瞎汉来这里纳败缺脱下衲衣痛打一顿师于言下荐得临济先师在黄檗处喫棒底道理师后开堂日拈香曰此一炷香本为三圣师兄三圣于我太孤本为大觉师兄大觉于我太赊不如供养临济先师师谓克宾维那曰汝不久为唱导之师宾曰不入这保社师曰会了不入不会了不入曰总不与么师便打曰克宾维那法战不胜罚钱五贯设饡饭一堂次日师自白椎曰克宾维那法战不胜不得喫饭即便出院示众曰若是作家战将便请单刀直入更莫如何若何有旻德禅师出礼拜起便喝师亦喝德又喝师亦喝德礼拜归众师曰适来若是别人三十棒一棒也较不得何故为他旻德会一喝不作一喝用师见同参来才上法堂师便喝僧亦喝师又喝僧亦喝师近前拈棒僧又喝师曰你看这瞎汉犹作主在僧拟议师直打下法堂侍者请问适来那僧有甚触忤和尚师曰他适来也有权也有实也有照也有用X及乎我将手向伊面前横两横到这里却去不得似这般瞎汉不打更待何时僧礼拜后唐庄宗车驾幸河北回至魏府行宫诏师问曰朕收中原获得一宝未曾有人酬价师曰请陛下宝看帝以两手舒幞头脚师曰君王之宝谁敢酬价宗大悦镇州宝寿沼禅师师在方丈坐因僧问讯次师曰百千诸圣尽不出此方丈内曰祗如古人道大千沙界海中沤未审此方丈向甚么处着师曰千圣现在曰阿谁证明师便掷下拂子僧从西过东立师便打僧曰若不久参焉知端的师曰三十年后此话大行师问僧甚处来曰西山来师曰见狝猴么曰见师曰作甚么伎俩曰见某甲一箇伎俩也作不得师便打三圣院慧然禅师师至仰山山问汝名甚么师曰慧寂山曰慧寂是我名师曰我名慧然山大笑到德山才展坐具山曰莫展炊巾这里无残羮馊饭师曰纵有也无着处山便打师接住棒推向禅牀上山大笑师哭苍天便下参堂堂中首座号踢天泰问行脚高士须得本道公验作么生是本道公验师曰道甚么座再问师打一座具曰这漆桶前后触忤多少贤良座拟人事师便过第二座人事问僧近离甚处僧便喝师亦喝僧又喝师又喝僧曰X行棒即瞎便喝师拈棒僧乃转身作受棒势师曰下坡不走快便难逢便棒僧曰这贼便出去师遂抛下棒次有僧问适来争容得这僧师曰是伊见先师来镇州万寿和尚师访宝寿宝寿坐不起师展坐具宝寿下禅牀师却坐宝寿骤入方丈闭却门知事见师坐不起曰请和尚库下喫茶师乃归院翌日宝寿来复谒师踞禅牀宝寿展坐具师亦下禅牀宝寿却坐师归方丈闭却门宝寿入侍者寮取灰围却方丈门便归去师遂开门见曰我不恁么他却恁么幽州谈空和尚镇州牧有姑为尼行脚回欲开堂为人牧令师勘过师问曰见说汝欲开堂为人是否尼曰是师曰尼是五障之身汝作么生为人尼曰龙女八岁南方无垢世界成等正觉又作么生师曰龙女有十八变你试一变看尼曰设使变得也祗是箇野狐精师便打牧闻举乃曰和尚棒折那虎溪庵主僧问庵主在这里多少年也师曰祗见冬凋夏长年代总不记得曰大好不记得师曰汝道我在这里得多少年也曰冬凋长呢师曰闹市里虎桐峯庵主有老人入山参师曰住在甚处老人不语师曰善能对机老人地上拈一枝草示师师便喝老人礼拜师X便归庵老人曰与么疑杀一切人在杉洋庵主有僧到参师问阿谁曰杉洋庵主师曰是我僧便喝师作嘘声僧曰犹要棒喫在师便打问僧甚么处来曰江西来师竖起痒和子曰江西还有这箇么僧拓膝闭目师曰东家厮儿却向西家使唤僧曰有口不烦宾主说师曰适来患聋而今患痖僧曰买铁得金一场富贵师曰客作无功未免逃避僧便行师曰自累犹可莫累老僧豁上座师参德山山才见下禅牀作抽坐具势师曰这箇且置或遇心境一如的人来向伊道箇甚么免被诸方检责山曰犹较昔日三步在别作箇主人公来师便喝山默然师曰塞却这老汉咽喉也拂袖便出九峯道虔禅师师为石霜侍者洎霜归寂众请首座继住持师白众曰须明得先师意始可座曰先师有甚么意师曰先师道休去歇去冷湫湫地去一念万年去寒灰枯木去古庙香罏去一条白练去其余则不问如何是一条白练去座曰这箇祇是明一色边事师曰元来未会先师意在座曰你不肯我那伹装香来香烟断处若去不得即不会先师意遂焚香香烟未断座巳脱去师拊座背曰坐脱立亡即不无先师意未梦见在涌泉景欣禅师X彊德二禅客于路次见师骑牛不识师忽曰蹄角甚分明争奈骑者不鉴师骤牛而去彊德憩于树下煎茶师回却下牛问曰二禅客近离甚么处曰那边师曰那边事作么生彊提起茶盏师曰此犹是这边事那边事作么生彊无对师曰莫道骑者不鉴云葢志元圆净禅师僧问如何是狮子师曰善哮吼僧拊掌曰好手好手师曰青天白日却被鬼迷僧作掀禅牀势师便打曰驴事未去马事到来师曰灼然作家僧拂袖出师曰将瓯盛水拟比大洋道吾问久向和尚会禅是否师曰苍天苍天吾近前掩师口曰低声低声师与一掌吾曰苍天苍天师把住曰得与么无礼吾却与一掌师曰老僧罪过吾拂袖便行师呵呵大笑曰早知如是不见如是凤翔石柱禅师师游方时到洞山时虔和尚垂语曰有四种人一人说过佛祖一步行不得一人行过佛祖一句说不得一人说得行得一人说不得行不得阿那箇是其人师出众曰一人说过佛祖行不得者祇是无舌不许行一人行过佛祖一句说不得者祗是无足不许说一人说得行得者祇是函葢相称一人说不得行不得者如断命求活此是石女儿披枷带锁山曰阇黎分上作么生师曰该通分上卓卓宁彰山曰祗如海上明公秀又作么生师曰幻人相逢拊掌呵呵X张拙秀才士因禅月大师指参石霜霜问秀才何姓曰姓张名拙霜曰觅巧尚不可得拙自何来张忽有省乃呈偈曰光明寂照徧河沙凡圣含灵共我家一念不生全体现六根才动被云遮破除烦恼重增病趣向真如亦是邪随顺世缘无罣碍涅槃生死等空化洛浦元安禅师师抵涔阳遇故人因话武陵旧事问曰倏忽数年何处逃难师曰祗在阛阓中曰何不向无人处去师曰无人处有何难曰阛阓中如何逃避师曰虽在阛阓中要且人不识故人罔测庞居士礼拜起曰孟夏毒热孟冬薄寒师曰莫错士曰庞公年老师曰何不寒时道寒热时道热士曰患聋作么师曰放你三十棒士曰哑却我口塞却你眼蛤溪道者相访师问自从犁溪相别今得几年溪曰和尚犹记得昔年事师曰见说道者总忘却年月也溪曰和尚住持事繁且容仔细看师曰打即打会禅汉溪曰某甲消得师曰道者住山事繁问一毫吞尽巨海于中更复何言师曰家有白泽之图必无如是妖怪僧问供养百千诸佛不如供养一箇无心道人未审百千诸佛有何过无心道人有何德师曰一片白云横谷口几多归鸟尽迷巢上蓝令超禅师X僧问二龙争珠谁是得者师曰其珠徧地目覩如泥黄山月轮禅师师谒夹山山问名甚么师曰月轮山作一圆相曰何似这箇师曰和尚恁么语话诸方大有人不肯在山曰阇黎作么生师曰还见月轮么山曰阇黎恁么道此间大有人不肯诸方师乃服膺参讯一日夹山抗声问曰子是甚么处人师曰闽中人山曰还识老僧么师曰和尚还识学人么山曰不然子且还老僧草鞋钱然后老僧还子庐陵米价师曰恁么则不识和尚也未委庐陵米作么价山曰真师子儿善能哮吼乃入室受印韶山普寰禅师僧参师问莫是多口白头因么因曰不敢师曰有多少口曰通身是师曰寻常向甚么处疴曰向韶山口里疴师曰有韶山口即得无韶山口向甚么处疴因无语师便打遵布衲访师在山下相见遵问韶山路向甚么处去师以手指曰呜那青青黯黯处去遵近前把住曰久向韶山莫便是否师曰是即是阇黎有甚么事遵曰拟伸一问师还答否师曰看君不是金牙作争解弯弓射尉迟遵曰凤凰直入烟霄去谁怕林间野雀儿师曰当轩画鼓从君击试展家风似老僧遵曰一句迥超千圣外松萝不与月轮齐师曰饶君直出威音外犹较韶山半月程遵曰过在甚处师曰倜傥之辞X时人知有遵曰恁么则真玉泥中异不拨万机尘师曰鲁班门下徒施巧妙遵曰学人即恁么未审师意如何师曰玉女夜抛梭织锦于西舍遵曰莫便是和尚家风也无师曰耕夫制玉漏不是行家作遵曰此犹是文言如何是和尚家风师曰横身当宇宙谁是出头人遵无语师遂同归山才人事了师召近前曰阇黎有冲天之气老僧有入地之谋阇黎横吞巨海老僧背负须弥阇黎按剑上来老僧挜鎗相待向上一路速道速道遵曰明镜当台请师一鉴师曰不鉴遵曰为甚不鉴师曰水浅无鱼徒劳下钓遵无对师便打太原海湖禅师师因有人请灌顶三藏供养敷坐讫师乃就彼位坐时有云涉座主问曰和尚甚么年行道师曰座主近前来涉近前师曰祗如憍陈如是甚么年行道涉茫然师喝曰这尿牀鬼投子感温禅师师游山见蝉蜕侍者问曰殻在这里蝉向甚么处去也师拈殻就耳畔摇三五下作蝉声侍者于是开悟郓州四禅禅师僧问古人有请不背今请和尚入井还背也无师曰深深无别源饮者消诸患凤翔天葢幽禅师因有一院名无垢净光造浴室有人问既是无垢净X光为甚么却造浴室僧无语后请师代师曰三秋明月夜不是骋团圆巖头全奯禅师师谒仰山才入门提起坐具曰和尚仰山取拂子拟举师曰不妨好手后参德山执坐具上法堂瞻视山曰作么师便喝山曰老僧过在甚么处师曰两重公案乃下参堂山曰这箇阿师稍似箇行脚人至来日上问讯山曰阇黎是昨日新到否曰是山曰甚么处学得这虗头来师曰全奯终不自谩山曰他后不得辜负老僧一日参德山方跨门便问是凡是圣山便喝师礼拜有人举似洞山山曰若不是奯公大难承当师曰洞山老人不识好恶错下名言我当时一手擡一手搦雪峯在德山作饭头一日饭迟德山擎钵下法堂峯晒饭巾次见德山乃曰钟未鸣鼓未响拓钵向甚么处去德山便归方丈峯举似师师曰大小德山未会末后句在山闻令侍者唤师去问汝不肯老僧那师密启其意山乃休明日陞堂果与寻常不同师至僧堂前拊掌大笑曰且喜堂头老汉会末后句他后天下人不奈伊何虽然也祗得三年活山果三年后示寂师与罗山卜塔基罗山中路忽曰和尚师回顾曰作么山举手指曰这里好片地师咄曰瓜州卖瓜汉又行数里歇次山礼拜问曰和尚岂不是三十年前在X洞山而不肯洞山师曰是又曰和尚岂不是嗣德山又不肯德山师曰是山曰不肯德山即不问祗如洞山有何亏缺师良久曰洞山好佛祗是无光山礼拜问三界竞起时如何师曰坐却着曰未审师意如何师曰移取庐山来即向汝道僧问尘中如何辨主师曰铜䤬锣里满盛油师值沙汰于鄂州湖边作渡子两岸各挂一板有人过渡打板一下师曰阿谁或曰要过那边去师乃舞棹迎之一日因一婆抱一孩儿来乃曰呈桡舞棹即不问且道婆手中儿甚处得来师便打婆曰婆生七子六箇不遇知音祗这一箇也不消得便抛向水中牛头微禅师上堂三世诸佛用一点伎俩不得天下老师口似匾担诸人作么生大不容易除非知有余莫能知雪峯义存禅师师在洞山作饭头淘米次山问淘沙去米淘米去沙师曰沙米一时去山曰大众喫箇甚么师遂覆却米盆山曰据子因缘合在德山洞山一日问师作甚么来师曰斫槽来山曰几斧斫成师曰一斧斫成山曰犹是这边事那边事作么生师曰直得无下手处山曰犹是这边事那边事作么生师休去师辞洞山山曰子甚处去师曰归岭中去山曰当时从甚么路出师曰从飞猿岭出山曰今回向甚么路去师曰从飞猿岭去山曰有一人不从飞猿岭去子还识么师曰X不识山曰为甚么不识师曰他无面目山曰子既不识争知无面目师无对遂谒德山问从上宗乘学人还有分也无山打一棒曰道甚么师曰不会至明日请益山曰我宗无语句实无一法与人师有省后与巖头至澧州鳌山镇阻雪头每日祇是打睡师一向坐禅一日唤曰师兄师兄且起来头曰作甚么师曰今生不着便共文邃箇汉行脚到处被他带累今日到此又祇管打睡头喝曰噇眠去每日牀上坐恰似七村里土地他时后日魔魅人家男女去在师自点胸曰我这里未稳在不敢自谩头曰我将谓你他日向孤峯顶上盘结草庵播扬大教犹作这箇语话师曰我实未稳在头曰你若实如此据你见处一一通来是处与你证明不是处与你刬却师曰我初到盐官见上堂举色空义得箇入处头曰此去三十年切忌举着又见洞山过水偈曰切忌从他觅迢迢与我疏渠今正是我我今不是渠头曰若与么自救也未彻在师又曰后问德山从上宗乘中事学人还有分也无德山打一棒曰道甚么我当时如桶底脱相似头喝曰你不闻道从门入者不是家珍师曰他后如何即是头曰他后若欲播扬大教一一从自己胸襟流出将来与我葢天葢地去师于言下大悟便作礼起连声叫曰师兄今日始是鳌山成道住后僧问和尚见德山得箇甚么便休去师曰我空手去空手归X有两僧来师以手拓庵门放身出曰是甚么僧亦曰是甚么师低头归庵僧辞去师问甚么处去曰湖南师曰我有箇同行住巖头附汝一书去书曰某书上师兄某一自鳌山成道后迄至于今饱不饥同参某书上僧到巖头问甚么处来曰雪峯来有书达和尚头接了乃问僧别有何言句僧遂举前话头曰他道甚么曰他无语低头归庵头曰噫我当初悔不向伊道末后句若向伊道天下人不奈雪老何僧至夏末请益前话头曰何不早问曰未敢容易头曰雪峯虽与我同条生不与我同条死要识末后句祇这是有一僧山下卓庵多年不剃头畜一长柄杓溪边舀水时有僧问如何是祖师西来意主曰溪深杓柄长师闻得乃曰也甚奇怪一日将剃刀同侍者去访才相见便举前话问是庵主语否主曰是师曰若道得即不剃你头主便洗头跪师前师即与剃却僧问声闻人见性如夜见月菩萨人见性如昼见日未审和尚见性如何师打三下后问巖头头打三掌问僧甚处来曰近离浙中师曰船来陆来曰二涂俱不涉师曰争得到这里曰有甚么隔碍师便打趁出僧过十年后再来师又问甚处来曰湖南师曰湖南与这里相去多少曰不隔师竖起拂子曰还隔这箇么曰若隔即不到也师又打趁出此僧住后凡见人便骂师一日有同行闻特去访问兄到雪峯有何言句便如是骂他遂举前话被同行诟叱与他说破这X僧当时悲泣常向中夜焚香遥礼问僧甚处去曰礼拜径山和尚去师曰径山若问此间佛法如何汝作么生祗对曰待问即道师便打后举问镜清这僧过在甚么处清曰问得径山彻困师曰径山在浙中因甚么问得彻困清曰不见道远问近对师曰如是如是问僧近离甚处曰覆船师曰生死海未渡为甚么覆却船僧无对乃回举似覆船船曰何不道渠无生死僧再至进此语师曰此不是汝语曰是覆船恁么道师曰我有二十棒寄与覆船二十棒老僧自喫不干阇黎事闽帅施银交牀僧问和尚受大王如此供养将何报答师以手拓地曰轻打我轻打我瓦棺和尚师在德山为侍者一日同入山斫木山将一碗水与师师接得便喫却山曰会么师曰不会山又将一碗水与师师又接喫却山曰会么师曰不会山曰何不成褫取不会底师曰不会又成褫箇甚么山曰子大似箇铁橛住后雪峯访师茶话次峯问当时在德山斫木因缘作么生师曰先师当时肯我峯曰和尚离师太早时面前偶有一碗水峯曰将水来师便度与峯接得便泼却高亭简禅师师参德山隔江才见便云不审山乃摇扇招之师忽X开悟乃横趋而去更不回顾曹山本寂禅师师谒洞山山问阇黎名甚么师曰本寂山曰那箇呢师曰不名本寂山深器之自此入室盘桓数载乃辞去山问曰子向甚么处去师曰不变异处去山曰不变异处岂有去耶师曰去亦不变异僧问学人通身是病请师医师曰不医曰为甚么不医师曰教汝求生不得求死不得镜清问清虗之理毕竟无身时如何师曰理即如此事作么生曰如理如事师曰谩曹山一人即得争奈诸圣眼何曰若无诸圣眼争鑑得箇不恁么师曰官不容针私通车马问具何知解善能问难师曰不呈句曰问难箇甚么师曰刀斧砍不入曰恁么问难还有不肯者么师曰有曰是谁师曰曹山僧举药山问僧年多少曰七十二山曰是七十二那曰是山便打此意如何师曰前箭犹似可后箭射人深曰如何免得此棒师曰王勅既行诸侯避道僧问香严如何是道严曰枯木里龙吟曰如何是道中人严曰髑髅里眼睛僧不领乃问石霜如何是枯木里龙吟霜曰犹带喜在曰如何是髑髅里眼睛霜曰犹带识在又不领问师如何是枯木里龙吟师曰血脉不断曰如何是髑髅里眼睛师曰干不尽曰未审还有得闻者么师曰尽大地未有一人不闻曰未X审枯木里龙吟是何章句师曰不知是何章句闻者皆丧遂示偈曰枯木龙吟真见道髑髅无识眼初明喜识尽时消息尽当人那辨浊中清师作四禁偈曰莫行心处路不挂本来衣何须正恁么切忌未生时云居道膺禅师师结庵于三峯经旬不赴堂山问子近日何不赴斋师曰每日自有天神送食山曰我将谓汝是箇人犹作这箇见解在汝晚间来师晚至山召膺庵主师应诺山曰不思善不思恶是甚么师回庵寂然宴坐天神自此竟寻不见如是三日乃绝山问师作甚么师曰合酱山曰用多少盐师曰旋入山曰作何滋味师曰得山问大阐提人作五逆罪孝养何在师曰始成孝养自尔洞山许为室中领袖师曾令侍者送袴与一住庵道者道者曰自有孃生袴竟不受师再令侍者问孃未生时着箇甚么道者无语后迁化有舍利持似于师师曰直饶得八斛四斗不如当时下得一转语好新罗僧问佛陀波利见文殊为甚却回去师曰祇为不将来所以却回去荆南节度使成汭入山设供问曰世尊有密语迦叶不覆藏如何是世尊密语师召尚书成应诺师曰会么成曰不会师曰汝若不会世尊有密语汝若会迦叶不覆藏X疏山匡仁禅师师到夹山山上堂师问承师有言目前无法意在目前如何是非目前法山曰夜月流辉澄潭无影师作掀禅牀势山曰阇黎作么生师曰目前无法了不可得山曰大众看取这一员战将师参巖头头见来乃低头佯睡师近前而立头不顾师拍禅牀一下头回首曰作甚么师曰和尚且瞌睡拂袖便行头呵呵大笑曰三十年弄马骑今日被驴扑有僧为师造寿塔毕白师师曰将多少钱与匠人曰一切在和尚师曰为将三钱与匠人为将两钱与匠人为将一钱与匠人若道得与吾亲造寿塔来僧无语后僧举似大岭庵闲和尚岭曰还有人道得么僧曰未有人道得岭曰汝归与疏山道若将三钱与匠人和尚此生决定不得塔若将两钱与匠人和尚与匠人共出一只手若将一钱与匠人累他匠人须眉堕落僧回如教而说师具威仪望大岭作礼叹曰将谓无人大岭有古佛放光射到此间虽然如是也是腊月莲花大岭后闻此语曰我恁么道早是龟毛长三尺青林师䖍禅师师初参洞山山问近离甚处师曰武陵曰武陵法道何似此间师曰胡地冬抽笋山曰别甑炊香饭供养此人师拂袖便出山曰此子向后走杀天下人在师X在洞山栽松次有刘辰翁者求偈师作偈曰长长三尺余郁郁覆青草不知何代人得见此松老刘得偈呈洞山山谓曰此是第三代洞山主人师辞洞山山曰子向甚么处去师曰金轮不隐的徧界绝红尘山曰善自保任师珍重而出洞山门送谓师曰恁么去一句作么生道师曰步步跨红尘通身无影像山良久师曰老和尚何不速道山曰子得恁么性急师曰某甲罪过便礼辞问学人径往时如何师曰死蛇当大路劝子莫当头曰当头者如何师曰丧子命根曰不当头者如何师曰亦无回避处曰正当恁么时如何师曰失却也曰向甚么处去师曰草深无觅处曰和尚也须隄防始得师拊掌曰一等是箇毒气白水本仁禅师长生然和尚问如何是西来意师曰还见庭前杉樧树否曰恁么则和尚今日因学人致得是非师曰多口座主然去后师方知是雪峯禅客乃曰盗法之人终不成器上堂老僧寻常不欲向声前色后鼓弄人家男女何故且声不是声色不是色僧问如何是声不是声师曰唤作色得么曰如何是色不是色师曰唤作声得么僧作礼师曰且道为汝说答汝话若向这里会得有箇入处白马山霭和尚X僧问如何是白马正眼曰南看北斗龙牙居遁证空禅师师参翠微乃问学人自到和尚法席一箇余月不蒙示诲一法意在于何微曰嫌甚么师又问洞山山曰争怪得老僧师又问翠微如何是祖师意微曰与我将禅板来师遂过禅板微接得便打师曰打即任打要且无祖师意又问临济如何是祖师意济曰与我将蒲团来师乃过蒲团济接得便打师曰打即任打要且无祖师意后有僧问和尚行脚时问二尊宿祖师意未审二尊宿明也未师曰明即明也要且无祖师意师复举德山头落底语因自省过遂止于洞山随众参请一日问如何是祖师西来意山曰待洞水逆流即向汝道师始悟厥旨服勤八稔裴相国入大安寺问诸大德曰罗睺罗以何为第一曰以密行为第一裴不肯遂问此间有何禅者时师在后园种菜遂请来问罗睺罗以何为第一师曰不知裴便拜曰破布裹真珠报慈屿赞师真曰日出连山月圆当户不是无身不欲全露师一日在帐中坐僧问不是无身不欲全露请师全露师拨开帐子曰还见么曰不见师曰不将眼来上堂夫参玄人须透过祖佛始得新丰和尚道祖佛言教似生冤家始有参学分若透不得即被祖佛谩X去僧问祖佛还有谩人之心也无师曰汝道江湖还有碍人之心也无乃曰江湖虽无碍人之心为时人过不得江湖成碍人去不得道江湖不碍人祖佛虽无谩人之心为时人透不得祖佛成谩人去不得道佛祖不谩人若透得祖佛过此人过却祖佛若也如是始体得佛祖意方与向上人同如未透得但学佛学祖则万劫无有出期僧曰如何得不被祖佛谩去师曰道者直须自悟去始得益州北院通禅师师参洞山山上堂曰坐断主人公不落第二见师出众曰须知有一人不合伴山曰犹是第二见师便掀倒禅牀山曰老兄作么生师曰待某甲舌头烂即向和尚道后辞洞山拟入岭山曰善为飞猿岭峻好看师良久山召通阇黎师应诺山曰何不入岭去师因有省更不入岭钦山文邃禅师师与巖头雪峯过江西到一茶店喫茶次师曰不会转身通气者不得茶喫头曰若恁么我定不得茶喫峯曰某甲亦然师曰这两箇老汉话头也不识头曰甚处去也师曰布袋里老鵶虽活如死头退后曰看看师曰豁公且置存公作么生峯以手画一圆相师曰不得不问头呵呵曰太远生师曰有口不得茶喫者多德山侍者来参才礼拜师把住曰还甘钦山与么也X无侍者曰某甲却悔久住德山今日无言可对师乃放手曰一任祗对侍者拨开胸曰且听某通气一上师曰德山门下即得这里一点用不着侍者曰久闻钦山不通人情师曰累他德山眼目参堂去资福如宝禅师陈操尚书来师画一圆相操曰弟子与么来早是不着便更画圆相师于中着一点操曰将谓是南番舶主师便归方丈闭却门南院慧颙禅师师问僧近离甚处曰襄州师曰来作甚么曰特来礼拜和尚师曰恰遇宝应老不在僧便喝师曰向汝道不在又喝作甚么僧又喝师便打僧礼拜师曰这棒本是汝打我我且打汝要此话大行瞎汉参堂去问从上诸圣向甚么处去师曰不上天堂则入地狱曰和尚又作么生师曰还知宝应老汉落处么僧拟议师打一拂子曰你还知喫拂子底么曰不会师曰正令却是你行又打一拂子僧参方入丈室便以手指云败也师乃拈起拄杖度与僧僧才接师便打问僧近离甚处曰长水师曰东流西流曰总不恁么师曰作么生僧珍重师便打僧参师举拂子僧曰今日败缺师放下拂子僧曰犹有这箇在师便打守廓侍者X师问德山曰从上诸圣向甚么处去山曰作么作么师曰勅点飞龙马跛鼈出头来山便休去来日浴出师过茶与山山于背上拊一下曰昨日公案作么生师曰这老汉今日方始瞥地山又休去师到鹿门一日见楚和尚与僧道话次鹿门下来问楚和尚你终日披披搭搭作甚么楚云和尚见某甲披披搭搭那门便喝楚亦喝两家总休去师云诸上座你看这两箇瞎汉随后便喝门归方丈却令侍者请师上来云老僧适来与楚阇黎宾主相见什么处败缺师曰转见病深门云老僧自见兴化来便会也师云和尚到兴化时某甲为侍者记得与么时语门云请举看师遂举兴化问和尚甚处来和尚云五台来化云还见文殊么和尚便喝化云我问你还见文殊么又恶发作么和尚又喝化不语和尚作礼化至明日教某甲唤和尚和尚早去也化上堂云你看这箇僧担条断贯索向南方去也巳后也道见兴化来师云今日公案恰似与么时底门云兴化当时为甚无语师曰见和尚不会宾主句所以不语及欲唤和尚持论和尚巳去也鹿门明日特为煎茶晚参告众曰夫参学龙象直须仔细入室决择不得容易逴得箇语便以为极则道我灵利只如山僧当初见兴化时认得箇动转底见人道一喝两喝便休以为佛法也今日被明眼人覰破却成一场笑具图箇甚么只为我慢无明不能回转亲近上流赖得明眼道人不X惜身命对众证据此恩难报何故兴化云饶你喝得兴化老人上三十三天却扑下来一点气也无款款地苏息起来向你道未在何故如此兴化未曾向紫罗帐里撒真珠与你在胡喝乱喝作么真谓药石之言道流难信如今直下分明辨取岂不庆快平生参学事毕汝州西院思明禅师从漪上座到法席旬日常自曰莫道会佛法人觅箇举话底人也无师闻而默之漪异日上法堂次师召从漪漪举首师曰错漪进三两步师又曰错漪近前师曰适来两错是上座错是思明老汉错曰是从漪错师曰错错乃曰上座且在这里过夏共汝商量这两错漪不肯便去后住相州天平山每举前话曰我行脚时被恶风吹到汝州有西院长老勘我连下两错更留我过夏待共我商量我不道恁么时错我发足向南方去时早知错了也宝寿和尚师开堂日三圣推出一僧师便打圣云与么为人非但瞎却这僧眼瞎却镇州一城人眼去在师掷下拄杖便归方丈凤栖同安常察禅师僧问学人未晓时机乞师指示师曰参差松竹笼烟薄重叠峯峦月上迟僧拟进语师曰剑甲未施贼身巳露僧曰何也师曰精阳不翦霜前竹水墨徒夸海X上龙僧绕禅牀而出师曰闭目食蜗牛一场酸涩苦新到持钖绕师三匝振钖一下曰凡圣不到处请师道师鸣指三下僧曰同安今日吓得忘前失后师曰阇黎发足何处僧珍重便出师曰五湖衲子一钖禅人未到同安不妨疑着僧回首曰远闻不如近见师曰贪他一杯酒失却满船鱼问僧近离何处曰江西师曰江西法道何似此间曰赖遇问着某甲若问别人则祸生也师曰老僧适来造次曰某甲不是婴儿徒用止啼黄叶师曰伤鼈恕龟杀活由我僧又问久造玄微如何洞晓师曰老僧耳背分明问将来曰快鹞不打篱边雀师曰暗中临镜谁辨妍媸曰向上机关如何洞晓师曰何必曰休休师曰始解乘舟拟跨剑水问僧甚处来曰五台师曰还见文殊么僧展两手师曰展手颇多文殊难覩曰气急杀人师曰不覩云中雁焉知沙塞寒曰远趋丈室乞师一言师曰孙膑门下徒话钻龟曰名不浪得师曰喫茶去僧珍重便出师曰虽得一场荣刖却一双足问僧近离甚处曰太原师曰太原近日法道如何曰只见云随日出水逐波生不知太原法道如何师曰岂不是离太原乎曰苦苦师曰不覩海云色微觉旱雷声曰以金易鍮憎真爱假师便归方丈僧拂袖便出师曰得缩头时且缩头禾山无殷禅师X师至九峯虔公问汝远来何所见当由何路出生死对曰重昏廓辟盲者自盲虔笑以手挥之曰佛法不如是师不怿请曰岂无方便曰汝问我师理前语问之曰奴见婢殷勤师于是依止十余年问习学谓之闻绝学谓之邻过此二者谓之真过如何是真过师曰禾山解打鼓曰如何是真谛师曰禾山解打鼓问即心即佛则不问如何是非心非佛师曰禾山解打鼓曰如何是向上事师曰禾山解打鼓青峯传楚禅师一日洛浦问院主去甚么处来师曰扫雪来浦曰雪深多少师曰树上总是浦曰得即得汝向后住箇雪窟定矣后访白水水曰见说洛浦有生机一路是否师曰是水曰止却生路向熟路上来师曰生路上死人无数熟路上不着活汉水曰此是洛浦底你底作么生师曰非但洛浦夹山亦不奈何水曰夹山为甚么不奈何师曰不见道生机一路僧问大事巳明为甚么也如丧考妣师曰不得春风花不开及至花开又吹落木平善道禅师师初谒洛浦问一沤未发巳前如何辨其水脉浦曰移舟谙水脉举棹别波澜师不契乃参蟠龙语同前问龙曰移舟不别水举棹即迷源师从此悟入郢州桐泉山禅师师参黄山山问天门一合十方无路有人道得摆手X出漳江师曰蛰户不开龙无龙句山曰是你恁么道师曰是即直言是不是直言不是山曰摆手出漳江山复问卞和到处荆山秀玉印从他天子传时如何师曰灵鹤不于林下憩野老不重太平年山深肯之瑞巖师彦禅师师初礼巖头问曰如何是本常理头曰动也曰动时如何头曰不是本常理师良久头曰肯即未脱根尘不肯即永沈生死师遂领悟便礼拜后谒夹山山问甚处来曰卧龙来山曰来时龙还起也未师乃顾视之山曰炙疮瘢上更着艾燋曰和尚又苦如此作甚么山休去师问夹山与么即易不与么即难与么与么即惺惺不与么不与么即居空界与么不与么请师速道山曰老僧瞒阇黎去也师喝曰这老和尚而今是甚时节便出去罗山道闲禅师师问石霜起灭不停时如何霜曰直须寒灰枯木去一念万年去函葢相应去全清绝点去师不契谒巖头复如前问头喝曰是谁起灭师于此有省师在禾山送同行矩长老出门把拄杖向前面一撺矩无对师曰石牛拦古路一马生双驹保福问巖头道与么与么不与么不与么意作么生师召福福应诺师曰双明亦双暗福礼谢三日后却问前日蒙和尚垂慈祇为看不破师曰尽情向汝道X了也福曰和尚是把火行山师曰若与么据汝疑处问将来福曰如何是双明亦双暗师曰同生亦同死福又礼谢而退别有僧问福同生亦同死时如何福曰彼此合取狗口僧曰和尚收取口喫饭其僧却问师同生亦同死时如何师曰如牛无角曰同生不同死时如何曰如虎带角玄沙师备宗一禅师师福州闽县谢氏子少渔于南台江上及壮忽弃舟从芙蓉山灵训禅师祝发芒鞋布衲食才接气宴坐终日众异之初兄事雪峯既而师承之峯以其苦行唿为头陀一日峯问阿那箇是备头陀师曰终不敢诳于人异日峰召曰备陀头何不徧参去师曰达摩不来东土二祖不往西天峯然之暨登象骨山乃与师同力缔搆玄徒臻萃师入室咨决罔替晨昏又阅楞严发明心地由是应机敏捷与脩多罗冥契诸方玄学有所未决必从之请益至与雪峯征诘亦当仁不让峯曰备头陀再来人也师辞雪峯云启和尚人人自由自在某甲如今下山去峯云是谁与么道师曰是和尚与么道峯曰汝作么生师云不自由自在峯云知云峯谓师曰有箇南际长老问无有答不得者际一日到雪峯峯令访师师曰古人道此事惟我能知长老作么生际曰须知有不求知者师曰山头老汉喫许多辛苦作么X师见僧来礼拜乃曰礼拜着因我得礼汝闽王送茘枝与师师拈起示众云这箇茘枝得恁么红这箇茘枝得恁么赤诸人作么生会若道得一色犹是儱侗若道是众色又落断常诸人作么生有僧出云不可不识茘枝师自代云只是茘枝师一日见三人新到自去打普请鼓三下请归方丈新到具威仪了亦自去打普请鼓三下却入僧堂久住来白师云新到轻欺和尚师云打钟集众勘过大众集新到不赴师令侍者去唤新到才至法堂却向侍者背上拍一下云和尚唤你侍者至师处新到便归堂久住乃问和尚何不勘新到师云我与你勘了也韦监军来谒乃曰曹山和尚甚奇怪师曰抚州取曹山几里韦指旁僧曰上座曾到曹山否曰曾到韦曰抚州取曹山几里曰百二十里韦曰恁么则上座不到曹山韦却起礼拜师曰监军却须礼此僧此僧却具慙愧师南游莆田县排百戏迎接来日师问小塘长老昨日许多喧閙向甚么处去也塘提起衲衣角师曰料掉没交涉问承和尚有言闻性徧周沙界雪峯打鼓这里为甚么不闻师曰谁知不闻长庆来师问除却药忌作么生道庆曰放憨作么师曰雪峯山橡子拾食来这里雀儿放粪X泉守王公请师登楼先语客司曰待我引大师到楼前便舁却梯客司禀旨公曰请大师登楼师视楼复视其人乃曰佛法不是此道理师与泉守在室中说话有一沙弥揭帘入见却退步而出师曰那沙弥好与二十拄杖守曰恁么即某甲罪过师曰佛法不是恁么上堂众集师将拄杖一时趁下却回丈室向侍者道我今日作得一解险入地狱如箭射者曰喜得和尚再复人身师垂语曰诸方老宿尽道接物利生祇如三种病人汝作么生接患盲者拈槌竖拂他又不见患聋者语言三昧他又不闻患痖者教伊说又说不得若接不得佛法无灵验时有僧出曰三种病人还许学人商量否师曰许汝作么生商量其僧珍重出师曰不是不是罗汉曰桂琛现有眼耳口和尚作么生接师曰慙媿便归方丈长庆慧稜禅师师往来雪峯玄沙二十年坐破七箇蒲团不明此事一日卷帘忽然大悟乃有颂曰也大差也大差卷起帘来见天下有人问我是何宗拈起拂子噼口打峯举谓沙曰此子彻去也沙曰未可此是意识着述更须勘过始得至晚众僧上来问讯峯问师曰备头陀未肯汝在汝实有正悟对众举来师又颂曰万象之中独露身惟人自肯乃方亲昔时谬向途中觅今日X看来火里冰峯乃顾沙曰不可更是意识着述师问峯曰从上诸圣传授一路请师垂示峯良久师设礼而退峯乃微笑师入方丈参峯曰是甚么师曰今日天晴好晒麦自此酬问未尝爽于玄旨师与保福游山福问古人道妙峯山顶莫祇这箇便是也无师曰是即是可惜许师在西院问诜上座曰这里有象骨山汝曾到么曰不曾到师曰为甚么不到曰自有本分事在师曰作么生是上座本分事诜乃提起衲衣角师曰为当祇这箇别更有曰上座见箇甚么师曰何得龙头蛇尾问僧甚处来曰鼓山来师曰鼓山有不跨石门底句有人借问汝作么生道曰昨夜报慈宿师曰噼嵴棒汝又作么生曰和尚若行此棒不虗受人天供养师曰几合放过雪峯问吾见沩山问仰山从上诸圣什么处去仰云或在天上或在人间汝道仰山意作么生师云若问诸圣出没处与么道即不可峯云汝浑不肯忽有人问汝作么生道师云伹道错峯云是汝不错师云何异于错僧问如何是正法眼师曰有愿不撒沙保福院从展禅师一日长庆谓师曰宁说阿罗汉有三毒不可说如来有二种语不道如来无语祇是无二种语师曰作么生是如来语庆曰聋人争得闻师曰情知和尚向第X二头道庆曰汝又作么生师曰喫茶去因举盘山道光境俱亡复是何物洞山道光境未亡复是何物师曰据此二尊宿商量犹未得剿绝乃问长庆如今作么生道得剿绝庆良久师曰情知和尚向鬼窟里作活计庆却问作么生师曰两手扶犁水过膝上堂有人从佛殿后过见是张三李四若从佛殿前过为甚么不见且道佛法利害在甚么处僧曰为有一分麤境所以不见师乃叱之自代曰若是佛殿即不见曰不是佛殿还可见否师曰不是佛殿见箇甚么鼓山神宴兴圣国师师与招庆相遇次庆曰家常师曰太无厌生庆曰且款款师却曰家常庆曰今日未有火师曰太鄙吝生庆曰稳便将取去师问保福古人道非不非是不是意作么生福拈起茶盏师曰莫是非好师示众云若论此事如一口剑时有僧问承和尚言若论此事如一口剑和尚是死尸学人是死尸如何是剑师云拖出这死尸僧应诺归衣钵下结束便行师至晚问首座问话底僧在否座云当时便去也师云好与二十棒师有偈曰直下犹难会寻言转更赊若论佛与祖特地隔天涯师举问僧汝作么生会僧无语乃谓侍者X曰某甲不会请代一转语者曰和尚与么道犹隔天涯在僧举似师师唤侍者问汝为这僧代语是否者曰是师便打趁出院问东使只如仰山祗对沩山于面前与一画意作么生东使云作家么师云兄真箇与么作么生东使云日可冷月可热被师拦胸与一托清源王太尉问安国了院主云劫火洞然向甚么处回避院主云这里回避太尉不肯自代云不回避进云为什么不回避太尉云他不出头回避什么师云什么处见他道不出头师因与清源王太尉话次云伹是世间一切杂学底事尽是网太尉云只如今还网得也无师云太尉吃乙小太尉乃展手云即今有甚么师云只这一网亦不少太尉举南阳唤侍者事赵州云如空中书字虽然不成而文彩巳彰师云只如与么道是宗国师不宗国师太尉云宗与不宗俱是彰也师云只如赵州意旨作么生太尉云不辜负赵州师云此是句也赵州意作么生太尉云作么师云彰也赵州意作么生太尉无对镜清道怤顺德禅师师谒雪峯峯问甚处人曰温州人峯曰恁么则与一宿觉是乡人也曰祇如一宿觉是甚么处人峯曰好喫一顿棒且放过一日师问祗如古德岂不是以心传心峯曰兼不立文字语句师曰祗如不立文字语X句师如何传峯良久师礼谢峯曰更问我一转岂不好师曰就和尚请一转问头峯曰祗恁么为别有商量师曰和尚恁么即得峯曰于汝作么生师曰辜负杀人雪峯谓众曰堂堂密密地师出问是甚么堂堂密密峯起立曰道甚么师退步而立雪峯垂语曰此事得恁么尊贵得恁么緜密师曰道怤自到来数年不闻和尚恁么示诲峯曰我向前虽无如今巳有莫有所妨么曰不敢此是和尚不巳而巳峯曰致使我如此师从此信入普请次雪峯举沩山道见色便见心汝道还有过也无师曰古人为甚么事峯曰虽然如此要共汝商量师曰恁么则不如道怤鉏地去师再参雪峯峯问甚处来师曰岭外来峯曰甚么处逢见达摩师曰更在甚么处峯曰未信汝在师曰和尚莫恁么粘腻好峯便休问学人啐请师啄师曰还得活也无曰若不活遭人怪笑师曰也是草里汉师一日于僧堂自击钟曰玄沙道底玄沙道底僧问玄沙道甚么师乃画一圆相僧曰若不久参争知与么师曰失钱遭罪问学人未达其源请师方便师曰是甚么源曰其源师曰若是其源争受方便僧礼拜退侍者问和尚适来莫是成褫伊么师曰无曰莫是不成褫伊么师曰无曰未审意旨如何师曰一点水墨两处成龙普请鉏草次浴头请师浴师不顾如是三请师举䦆X作打势头便走师召曰来来头回首师曰向后遇作家分明举似头后到保福举前语未了福以手掩其口头却回举似师师曰饶伊恁么也未作家安国弘瑫禅师师举国师碑文云得之于心伊兰作栴檀之树失之于旨甘露乃蒺藜之园问僧曰一语须具得失两意汝作么生道僧举拳曰不可唤作拳头也师不肯亦举拳别示祗为唤这箇作拳头清化全怤禅师师初参南塔南塔问从何而来师曰鄂州南塔曰鄂州使君名甚么师曰化下不敢相触忤曰此地道不畏师曰大丈夫何必相试南塔冁然而笑遂乃印可长生皎然禅师师久依雪峯一日与僧斫树次峯曰斫到心且住师曰斫却着峯曰古人以心传心汝为甚么道斫却师掷下斧曰传峯打一拄杖而去普请次雪峯负一束藤路逢一僧便抛下僧拟取峯便踏倒归谓师曰我今日踏这僧快师曰和尚却替这僧入涅槃堂始得峯便休去雪峯问光境俱亡复是何物师曰放皎然过有道处峯曰放汝过作么生道曰皎然亦放和尚过峯曰放汝二十棒师便礼拜玄沙问我观如来前际不来后际不去今亦无住长老作么生师云放某甲过有箇道处沙云放你过作X么生道师默然沙云教谁委师云和尚不委沙云情知你向鬼窟里作活计师休去太原孚上座师尝游浙中登径山法会一日于大佛殿前有僧问上座曾到五台否师曰曾到曰还见文殊么师曰见曰甚么处见师曰径山佛殿前见其僧后适闽川举似雪峯峯曰何不教伊入岭来师闻乃趣装入岭初至雪峯廨院憩钖因分柑子与僧长庆问甚么处将来师曰岭外将来曰远涉不易担负将来师曰柑子柑子次日上山雪峯闻乃集众师到法堂上顾视雪峯便下看知事明日却上礼拜曰某甲昨日触忤和尚峯曰知是般事便休保福签瓜次师至福曰道得与汝瓜喫师曰把将来福度与一片师接得便去鼓山问父母未生时鼻孔在甚么处师曰老兄先道山曰如今生也汝道在甚么处师不肯山却问作么生师曰将手中扇子来山与扇子再征前话师摇扇不对山罔测乃殴师一拳新罗国大岭禅师僧问如何是一切处清净师曰截琼枝寸寸是宝析栴檀片片皆香金峯从志禅师师问僧发足甚处曰赵州师曰赵州法嗣何人曰南泉师曰你何曾离赵州曰未审和尚尊意何如师曰X赵州实嗣南泉僧至晚请益曰今日蒙和尚慈悲某甲未会请和尚指示师曰若到别处莫道后语是金峯底曰为甚如此曰恐辱他赵州师一日上堂喫胡饼次乃拈一箇从上座板头转一匝大众见一一合掌师曰假饶十分擡起手也只得一半至晚间有僧请益曰今日和尚行胡饼见众僧合掌曰假饶十分擡起手也只得一半请和尚全道师以手作拈饼势曰会么曰不会师曰金峯也始道得一半僧问讯次师把住曰辄不得向人道我有一则因缘举似你僧作听势师与一掌僧曰为甚么打某甲师曰我要这话行上堂老僧二十年前有老婆心二十年后无老婆心僧问如何是二十年前有老婆心师曰问凡答凡问圣答圣曰如何是二十年后无老婆心师曰问凡不答凡问圣不答圣处州广利容禅师因僧到师乃竖拂子云贞溪老汉还具眼么僧云某甲不敢见人过师云老僧死在阇黎手里僧以手指胸便出去师云阇黎参见先师来至晚请喫茶了僧拈起盏子云这箇是诸佛出世边事作么生是未出世边事师以手拨却盏云到阇黎死在老僧手里僧云五里牌在郭门外师云无故惑乱师僧僧遂起谢茶师曰特谢阇黎相访X凤栖山同安丕禅师僧问如何是和尚家风师曰金鸡抱子归霄汉玉兔怀胎入紫微曰忽遇客来将何祗待师曰金果朝来猿摘去玉花晚后凤衔归新到参师问甚处来曰湖南师曰还知同安这里风云体道花槛璇玑么曰知师曰非公境界僧便喝师曰短贩樵人徒夸书剑僧拟进语师曰剑甲未施贼身巳露佛日本空禅师师谒云居作礼问曰二龙争珠谁是得者居曰卸却业身来与子相见师曰业身巳卸居曰珠在甚么处师无对池州稽山章禅师师在投子作柴头投子同喫茶次谓师曰森罗万象总在里许师泼却茶曰森罗万象在甚么处子曰可惜一碗茶师后谒雪峯峯问莫是章柴头么师乃作轮椎势峯肯之朱溪谦禅师韶国师到参次闻犬齩灵鼠声韶问是甚么声曰犬齩灵鼠声韶曰既是灵鼠为何却被犬齩曰齩杀也韶曰好箇犬师便打韶曰莫打某甲话在师休去云居道简禅师僧问路逢勐虎时如何师曰千人万人不逢为甚么阇黎偏逢X问孤峯独宿时如何师曰闲却七间僧堂不宿阿谁教汝孤峯独宿问古人云若欲保任此事直须向高高山顶立深深海底行意旨如何曰高峯深海迥绝孤危似汝闺合中软煖么问如何是朱顶王菩萨师曰问这赤头汉作么灵泉归仁禅师师初问疏山枯木生华始与他合是这边句是那边句山曰亦是这边句师曰如何是那边句山曰石牛吐出三春雾灵雀不栖无影林僧问如何是沙门行师曰恰似箇屠儿曰如何行履师曰破斋犯戒曰究竟作么生师曰因不收果不入俗士问俗人还许会佛法否师曰那箇台无月谁家树不春伏龙奉璘禅师僧问和尚还爱财色也无师曰爱曰既是善知识为甚么却爱财色师曰知恩者少石门献蕴禅师师问青林如何用心得齐于诸圣林仰面良久曰会么师曰不会林曰去无子用心处师礼拜乃契悟更不他游遂作园头一日归侍立次林曰子今日作甚么来师曰种菜来林曰徧界是佛身子向甚处种师曰金鉏不动土灵苗在处生林欣然来日入园唤蕴阇黎师应诺林曰剩栽无影树留与后人看师曰若X是无影树岂受栽耶林曰不受栽且止你曾见他枝叶么师曰不曾见林曰既不曾见争知不受栽师曰止为不曾见所以不受栽林曰如是如是青林将顺寂召师师应诺林曰日转西山后不须取次安师曰雪满金檀树灵枝万古春林曰或有人问你金针线囊事子道甚么师曰若是羽毛相似者某甲终不敢造次问不落机关请师便道师曰湛月迅机无可比君今曾问几人来曰即今问和尚师曰好大哥云绽不须藏九尾恕君残寿速归邱问月生云际时如何师曰三箇孩儿抱华鼓好大哥莫来拦我毬门路般若寺被焚有人问曰既是般若为甚么被火烧师曰万里一条铁师应机多云好大哥时称大哥和尚僧问如如不动时如何师曰有甚么了日曰如何即是师曰石户非关锁重云晖禅师僧问要路坦然如何践履师曰我若指汝则东西南北去也报慈藏屿禅师僧问情生智隔相变体殊祗如情未生时如何师曰隔曰情未生时隔箇甚么师曰这箇梢郎子未遇人在云门文偃禅师X师在雪峯僧问峯如何是触目不会道运足焉知路峯云苍天苍天僧不会遂问师苍天意旨如何师云三斤麻一疋布僧云不会师云更奉三尺竹峯闻喜云我常疑箇布衲师在淅中蕴和尚会里一日因喫茶次举蕴和尚垂语云见闻觉知是法法离见闻觉知作么生有旁僧云见定如今目前一切见闻觉知是法法亦不可得师拍手一下蕴乃举头师云犹欠一着在蕴云我到这里却不会师到卧龙问明已底人还见有已么龙曰不见有已始明得已又问长连牀上学得底是第几机龙曰是第二机曰如何是第一机龙曰紧峭草鞋到天童童曰你还定当得么师曰和尚道甚么童曰不会则目前包裹师曰会则目前包裹到鹅湖闻上堂曰莫道未了底人长时浮逼逼地设使了得底明明得知有去处尚乃浮逼逼地师下问首座适来和尚意作么生曰浮逼逼地师曰首座久在此住头白齿黄作这箇语话曰上座又作么生师曰要道即得见即便见若不见若乱道曰祗如道浮逼逼地又作么生师曰头上着枷脚下着杻曰与么则无佛法也师曰此是文殊普贤大人境界问新到你诸方行脚道我知有与我拈三千大千世界来眼睫上着僧云喏师云钱塘为甚么去国三千里僧云岂干他事师云者掠虗汉X问首座干坤大地与你自已是同是别曰同师曰一切物命蛾蛘蚁子是同是别曰同师曰你为什么干戈相待举座主就华严讲请翠巖斋巖云山僧有箇问座主若道得即斋巖便拈起胡饼云还具法身么主云具法身巖云与么则喫法身也主无语本讲座主代云有什么过巖不肯东使云喏喏师代云特谢和尚降重空筵问树凋叶落时如何师云体露金风有讲僧参经时乃曰未到云门时恰似初生月及乎到后曲弯弯地师得知乃问是你道否曰是师曰甚好吾问汝作么生是初生月僧乃斫额作望月势师曰你如此巳后失却目在僧经旬日复来师又问你还会也未曰未会师曰你问我僧便问如何是初生月师曰曲弯弯地僧罔措后果然失目问一生积恶不知善一生积善不知恶此意如何师曰烛问承古有言了即业障本来空未了应须偿宿债未审二祖是了不了师曰确问新到甚处人曰新罗师曰将甚么过海曰草贼大败师引手曰为甚么在我这里曰恰是师曰一任𨁝跳僧无对问十二时中如何得不空过师曰向甚么处着此一问曰学人不会请师举师曰将笔砚来僧乃取笔砚X来师作一颂曰举不顾即差互拟思量何劫悟问一口吞尽时如何曰我在你肚里曰和尚为甚么在学人肚里师曰还我话头来师问岭中顺维那古人竖起拂子放下拂子意旨如何顺曰拂前见拂后见师曰如是如是师后举问僧你道当初诺伊不诺伊僧无对师曰可知礼也问直岁甚处去来曰刈茆来师曰刈得几箇祖师曰三百箇师曰朝打三千暮打八百东家杓柄长西家杓柄短又作么生岁无语师便打问僧甚处来曰西禅师曰西禅有何言句僧展两手师与一掌曰某甲话在师却展两手僧无语师又打问僧甚么处来曰礼塔来师曰谑我曰某甲实礼塔来师曰五戒也不持问僧看什么经僧云瑜伽论师云义堕也僧云甚么处义堕师云自领出去问僧看甚么经其僧却指旁僧云和尚问何不祗对师云露柱为甚么倒退三千里僧云岂干他事师曰学语之流代云洎合不识势师见饭头云汝是饭头么云是师云颗里有几米米里有几颗头无对代云某甲瞻星望月王太傅问北院古人道普现色身徧行三昧佛法为甚么不到北俱卢洲院云祇为徧行所以不到师云如法置一问来师坐次有僧非时上来师云作甚么僧云请益师云X你有什么疑僧云某甲曾问和尚一宿觉搬柴柴搬一宿觉师乃敲椅子三下云你作么生会僧云一切临时师乃揎拳云我与你相扑一交得么僧无对次日僧再上值师潄盥次师乃将水碗过与僧云送去厨下着其僧送去了却来师见来乃从后门出去其僧云比来请益祇得一口碗因供养罗汉问僧今夜供养罗汉你道罗汉还来也无僧无对师曰你问我僧便问师曰换水添香僧曰与么即来也师云有什么馒头䭔子速下来一日行次一僧随后行师竖起拳云如许大栗子喫得几箇僧云和尚莫错师云是你错僧云莫压良为贱师云静处萨婆诃问如何是一代时教师曰对一说问不是目前机亦非目前事时如何师曰倒一说师云古佛与露柱相交是第几机僧问意旨如何师云一条绦三十文买复代前语云南山起云北山下雨僧又问一条绦三十文买如何师云打与师赴广主召至府留止供养两月余还山谓众曰我离山得六十七日且问汝六十七日事作么生众莫能对师曰何不道和尚京中喫面多示众古德道药病相治尽大地是药那箇是你自已乃曰遇贱即贵僧曰乞师指示师拍手一下拈拄杖曰接取拄杖僧接得拗作两橛师曰直饶恁么也好与三十棒X示众从上祖师三世诸佛说法山河大地草木为甚么不省去代云新到行人事示众拄杖子化为龙吞却干坤了也山河大地甚处得来师每顾见僧即曰鉴僧欲酬之则曰咦率以为常故门弟子录曰顾鉴咦德山密禅师删去顾字伹以鉴咦二字为颂谓之抽顾颂芭蕉继彻禅师师初参风穴穴问如何是正法眼师曰泥弹子穴异之次谒先芭蕉蕉上堂举仰山道两口一无舌此是吾宗旨师领悟礼拜承天院辞确禅师僧问众罪如霜露慧日能消除时如何师曰亭台深夜雨楼阁静时钟曰为甚么因缘会遇时果报还自受师曰管笔能书片舌解语风穴延沼禅师师参南院入门不礼拜院曰入门须辨主师曰端的请师分院于左膝拍一拍师便喝院于右膝拍一拍师又喝院曰左边一拍且置右边一拍作么生师曰瞎院便拈棒师曰莫盲枷瞎棒夺打和尚莫言不道院掷下棒曰今日被黄面浙子钝置一场师曰和尚大似持钵不得诈道不饥院曰阇黎曾到此间么师曰是何言欤院曰老僧好好相借问师曰也不得放过便下参众了却上堂头礼谢院曰阇黎曾见甚么X人来师曰在襄州华严与廓侍者同夏院曰亲见作家来院问南方一棒作么商量师曰作奇特商量师却问和尚此间一棒作么商量院拈拄杖曰棒下无生忍临机不见师师于言下大彻玄旨遂依止六年一日南院问曰汝闻临济将终时语否曰闻之曰临济曰谁知吾正法眼藏向这瞎驴边灭却渠平生如师子见即杀人及其将死何故屈膝妥尾如此对曰密付将终全主即密又问三圣如何亦无语乎对曰亲承入室之真子不同门外之游人南院颔之上堂祖师心印状似铁牛之机去即印住住即印破祇如不去不住印即是不印即是还有人道得么时有卢陂长老出问学人有铁牛之机请师不搭印师曰惯钓鲸鲵澄巨浸却怜蛙步𩥇泥沙陂注思师喝曰长老何不进语陂拟议师便打一拂子曰还记得话头么陂拟开口师又打一拂子时有牧主曰信知佛法与王法一般师曰见甚么道理主曰当断不断反招其乱师便下座问随缘不变者忽遇知音时如何师曰披簑侧立千峯外引水浇蔬五老前问九夏赏劳请师言荐师曰出袖拂开龙洞雨泛杯波涌钵囊花问如何是清净法身师曰金沙滩头马郎妇问如何是佛师曰杖林山下竹筋鞭黄龙诲机超慧禅师X僧问急切相投请师通信师曰火烧裙带香僧问风恬浪静时如何师曰百尺竿头五两垂僧问毛吞巨海芥纳须弥未是学人本分事如何是学人本分事师曰封了合盘市里揭明招德谦禅师清上座举仰山插锹话问师古人意在义手处插锹处师召清清应诺师曰还梦见仰山么清曰不要上座下语祇要商量师曰若要商量堂头自有一千五百人老师在师在疾一日国泰深和尚来问疾侍者通报云深师叔来师令请深才入方丈师便云阿㖿阿㖿深师叔救取老僧深云和尚有什么救处师举头一觑云咦眼子乌㖀㖀地依前是旧时深上座乃回身面壁师问国泰瑫和尚云古人道俱胝祇念三行呪便得名超一切人作么生与他拈却三行呪便得名超一切人国泰竖起一指师云不因今日争识得瓜州客师会迅庵主在高司徒宅见挂弥勒㡧子师指弥勒佛唤云庵主主应诺师云这汉还彻也未主无语师云黄连和根煑也未是苦后国泰代合掌云善哉善哉师云和尚与他邻舍住庵即得尝与僧拥罏僧问曰目前无法意在目前不是目前法非耳目所到那句是主那句是宾师指火曰与我向此中拈出一茎眉毛得么僧曰非但学人尽大地人丧身失命师曰汝因甚么自把髻投衙耶X师在婺州智者寺居第一座寻常不受净水主事嗔曰上座不识触净为甚么不受净水师跳下牀提起净瓶曰这箇是触是净事无语师乃扑破罗汉院桂琛禅师师因插田次见僧问甚处来曰南州师曰彼中佛法如何曰商量浩浩地师曰争如我这里栽田博饭喫曰争奈三界何师曰唤甚么作三界问如何是罗汉一句师曰我向汝道却成两句问一佛出世普为羣生和尚今日为箇甚么师曰甚么处遇一佛曰恁么即学人罪过师曰谨退玩月次乃曰云动有雨去有僧曰不是云动是风动师曰我道云亦不动风亦不动曰和尚适来又道云动师曰阿谁罪过问僧甚处来曰秦州师曰将得甚么物来曰不将得物来师曰汝为甚么对众谩语其僧无对师却问秦州岂不是出鹦鹉曰鹦鹉出在陇西师曰也不较多王太傅上雪峯施众僧衣时从弇上座不在师弟代上名受衣弇归弟曰某甲为师兄上名了弇曰汝道我名甚么弟无对师代云师兄得恁么贪又曰甚么处是贪处又代云两度上名师与长庆保福入州见牡丹幛子保福曰好一朵牡丹花长庆曰莫眼花师曰可惜许一朵花师因疾僧问和尚尊候较否师以杖柱地曰汝道这箇还痛否曰和尚问阿谁师曰问汝曰还痛否师曰X元来共我作道理太傅王延彬居士公一日入招庆佛殿指钵盂问殿主这箇是甚么钵主曰药师钵公曰祇闻有降龙钵主曰待有龙即降公曰忽遇拏云攫浪来时作么生主曰他亦不顾公曰话堕也公到招庆煎茶朗上座与明招把铫忽飜茶铫公问茶罏下是甚么朗曰捧罏神公曰既是捧罏神为甚么飜却茶朗曰事官千日失在一朝公拂袖便出明招曰朗上座喫却招庆饭了却向外边打野榸朗曰上座作么生招曰非人得其便漳州报恩道熙禅师师因与保福送书到泉州王太尉尉问漳南和尚近日还为人也无师曰若道为人即屈着和尚若道不为人又屈着太尉来问太尉曰道取一句待铁牛能啮草木马解含烟师曰某甲惜口喫饭尉良久又问驴来马来师曰驴马不同途尉曰争得到这里师曰谢太尉领话鼓山智岳禅师师游方至鄂州黄龙问久向黄龙及乎到来祇见赤斑蛇龙曰汝祇见赤斑蛇不见黄龙师曰如何是黄龙龙曰滔滔地师曰忽遇金翅鸟来又作么生龙曰性命难存师曰恁么则被他吞却去也龙曰谢阇黎供养师便礼拜X报国照禅师佛塔被雷霹有问祖佛塔庙为甚么却被雷霹师曰通天作用曰既是通天作用为甚么却霹佛师曰作用处何处见有佛曰争奈狼借何师曰见甚么同安志禅师先同安将示寂上堂曰多子塔前宗子秀五老峯前事若何如是三举莫有对者师出曰夜明帘外排班立万里歌谣道太平安曰须是这驴汉始得襄州广德义禅师师谒先广德作礼问曰如何是和尚密密处德曰隐身不必须巖谷阛阓堆堆覩者稀师曰恁么则酌水献花去也德曰忽然云雾霭阇黎作么生师曰採汲不虗施广德忻然曰大众看取第二代广德襄州广德周禅师僧问教中道阿逸多不断烦恼不修禅定佛记此人成佛无疑此理如何师曰盐又尽炭又无曰盐尽炭无时如何师曰愁人莫向愁人说说向愁人愁杀人石门慧彻禅师僧问云光作牛意旨如何师曰陋巷不骑金色马回途却着破襕衫香林澄远禅师僧问美味醍醐为甚么变成毒药师曰导江纸贵问如何是西来的的意师曰坐久成劳X僧问北斗里藏身意旨如何曰月似弯弓少雨多风问如何是室内一灯曰三人证龟成鼈问如何是衲衣下事曰腊月火烧山问鱼游陆地时如何曰发言必有后救僧云却下碧潭时如何曰头重尾轻问一子出家九族尽得解脱目连为甚么母入地狱师曰确将示寂辞知府宋公珰曰老僧行脚去通判曰这僧风狂八十岁行脚去那里宋曰大善知识去住自由归谓众曰老僧四十年方打成一片言讫而逝新开院颢鉴禅师师问僧游山来为佛法来曰清平世界说甚么佛法师曰好箇无事禅客曰早是多事了也师曰上座去年在此过夏了曰不曾师曰与么则先来不相识下去问祖意教意是同是别师曰鸡寒上树鸭寒下水洞山守初宗慧禅师师曰言无展事语不投机乘言者丧滞句者迷于此四句语中见得分明也作箇脱洒衲僧根椽片瓦粥饭因缘堪与人天为善知识于此不明终成莽卤问僧甚处来曰汝州师曰此去多少曰七百里师曰踏破几緉草鞋曰三緉师曰甚处得钱买曰打笠子师曰参堂去僧应诺问僧莫便是新到否曰是师曰夜来投栖处今朝事如何曰今朝风较急青山背上行师曰不是更道曰X珍重师便打问不向心头安了义如何得达祖师言师曰六脚蜘蛛上板牀金陵奉先深禅师师同明和尚在众时闻僧问法眼如何是色眼竖起拂子或曰鸡冠花或曰贴肉汗衫二人特往请益问曰承闻和尚有三种色语是否眼曰是师曰鹞子过新罗便归众时李主在座下不肯乃白法眼曰寡人来日致茶筵请二人重新问话明日茶罢备綵一箱剑一口谓二师曰上座若问话得是奉赏杂綵一箱若问不是祇赐一剑法眼陞座师复出问今日奉勅问话师还许也无眼曰许曰鹞子过新罗捧綵便行大众一时散去时法灯作维那乃鸣钟集众僧堂前勘师众集灯问承闻二上座久在云门有甚奇特因缘举一两则来商量看师曰古人道白鹭下田千点雪黄鹂上树一枝花维那作么生商量灯拟议师打一坐具便归众师同明和尚到淮河见人牵网有鱼从网透出师曰明兄俊哉一似箇衲僧相似明曰虽然如此争如当初不撞入网罗好师曰明兄你欠悟在明至中夜方省大容諲禅师僧问既是大容为甚么趁出僧师曰大海不容尘小谿多搕𢶍X问如何是古佛一路师指地僧曰不问这箇师曰去师与一老宿相期他往偶因事不去宿曰佛无二言师曰法无一向华严慧禅师僧问承古有言妄心无处即菩提正当妄时还有菩提也无师曰来音巳照曰不会师曰妄心无处即菩提西禅钦禅师僧问如何是函葢干坤句师曰天上有星皆拱北曰如何是截断众流句师曰大地坦然平曰如何是随波逐浪句师曰春生夏长洞山清禀禅师师参云门门问今日离甚处曰慧林门举拄杖曰慧林大师恁么去汝见么师曰深领此问门顾左右微笑而巳白云智作禅师僧问如何是枯木里龙吟师曰火里莲生曰如何是髑髅里眼睛师曰泥牛入海北禅寂禅师师问僧甚处来曰黄州师曰夏在甚处曰资福师曰福将何资曰两重公案师曰争奈在北禅手里曰在手里即收取师便打僧不甘师随后趁出首山省念禅师师与真园头同上问讯风穴次穴问真曰作么生是X世尊不说说真曰鹁鸠树头鸣穴曰汝作许多痴福作么何不体究言句又问师曰汝作么生师曰动容扬古路不堕悄然机穴谓真曰汝何不看念法华下语问僧不从人荐得底事试道看僧便喝师曰好好相借问恶发作么僧又喝师曰今日放过即不可僧拟议师喝之问有一人荡尽来时师还接否师曰荡尽即置那一人是谁曰风高月冷师曰僧堂内几人坐卧僧无对师曰赚杀老僧问如何是梵音相师曰驴鸣犬吠乃曰要得亲切第一莫将问来问还会么问在答处答在问处汝若将问来问老僧在汝脚底汝若拟议即没交涉时有僧出礼拜师便打僧便问挂钖幽巖时如何师曰错僧曰错师又打师问僧近离甚处僧曰襄州师云路上曾逢达摩也无僧近前云不审师云这箇是驴前马后底僧云和尚又如何师曰非公境界且坐喫茶僧才坐师又问在甚么处过夏僧云石门师云水牯牛安乐么僧云及时水草师曰为甚么伤人苗稼僧云对和尚不敢造次师云放过即不可便打黑水和尚师参黄龙问雪覆芦花时如何龙曰勐烈师曰不勐烈龙又曰勐烈师又曰不勐烈龙便打师于此有省X便礼拜枣树和尚师问僧近离甚处曰汉国师曰汉国天子还重佛法也无曰苦哉赖值问着某甲问着别人则祸生师曰作甚么曰人尚不见有何佛法可重师曰阇黎受戒来多少时曰二十夏师曰大好不见有人便打清凉休复禅师僧问古人得箇甚么即便休歇去师曰汝得箇甚么即不休歇去龙济绍修禅师示众具足凡夫法凡夫不知具足圣人法圣人不会圣人若会即是凡夫凡夫若知即是圣人此语具一理二义若人辨得不妨于佛法中有箇入处若辨不得莫道不疑好又云是柱不见柱非柱不见柱是非巳去了是非里荐取问如何得出三界师曰是三界则一任出曰不是三界又如何师曰甚么处不是三界问僧甚处来曰翠巖师曰翠巖有何言句示徒曰寻常道出门逢弥勒入门见释迦师曰与么道又争得曰和尚又如何师曰出门逢阿谁入门见甚么僧于言下有省上堂声色不到处病在见闻言诠不及处过在唇吻僧问离却声色请和尚道师曰声色里问将来X广平玄旨禅师僧问如何是广平境师曰地负名山秀谿连海水清曰如何是境中人师曰汝问我答问如何是法身体师曰廓落虗空绝点瑕曰如何是体中物师曰一轮明月散秋江曰未审体与物分不分师曰适来道甚么曰恁么则不分也师曰穿耳胡僧笑点头灵峯志恩禅师僧问如何是灵峯境师曰万叠青山如钉出两条绿水若图成曰如何是境中人师曰明明密密密密明明鼎州梁山缘观禅师师会下有箇园头参得禅众中多有不信者一日有僧去撩拨他要其露箇消息乃问园头何不出问堂头一两则话结缘园头云我除是不出问若出须教这老汉下禅牀立地在及梁山上堂果出问曰家贼难防时如何山曰识得不为冤曰识得后如何山云贬向无生国里曰莫是他安身立命处也无山云死水不藏龙曰如何是活水里龙山云兴波不作浪曰忽然倾湫倒岳时如何梁山果然从法座上走下把住云阇黎莫教溼着老僧袈裟角智门光祚禅师上堂一法若有毗卢堕在凡夫万法若无普贤失其境界正当恁么时文殊向甚么处出头若也出头不X得金毛师子腰折幸好一盘饭莫待糁姜椒上堂山僧记得在母胎中有一则语今日举似大众诸人不得作道理商量还有人商量得么若商量不得三十年后不得错举开福贤禅师僧问如何是衲僧活计师曰耳里种田上堂不用思而知不用虑而解知解俱泯合谈何事师曰一叶落天下秋干明睦禅师师问洞山停机罢赏时如何洞山曰水底弄傀儡师曰谁是看玩者洞山曰停机罢赏者师曰恁么则知音不和也洞山曰知音底事作么生师曰大尽三十日洞山曰未在更道师曰某甲合喫和尚手中痛棒洞山休去西峯云豁禅师师早扣诸方晚见清凉问佛未出世时如何清凉曰云遮海门树曰出世后如何清凉曰擘破铁围山师于言下大悟清凉印可之大历和尚僧问施主供养将何报答师以手捻髭曰有髭即捻无髭又如何师曰非公境界连州宝华和尚师问僧甚处来曰大容来师曰大容近日作么生曰近来合得一瓮酱师唤沙弥将一碗水来与这僧照X影月华山月禅师有一老宿上法堂东西顾视曰好箇法堂要且无主师闻乃召曰且坐喫茶宿问曰玄中最的犹是龟毛兔角不向二谛中修如何密用师曰侧宿曰恁么则抝折拄杖割断草鞋去也师曰细而详之蕲州五祖师戒禅师湖州上方岳禅师至丈室师曰上人名甚么对曰齐岳师曰何似泰山岳无语师即打赶翌日复谒师曰汝作甚么岳回首以手画圆相呈之师曰是甚么岳曰老老大大胡饼也不识师曰趁罏灶热更褡一箇岳拟议师拽拄杖赶出门及数日后岳再诣乃提起坐具曰展则大千沙界不展则毫发不存为复展即是不展即是师遽下绳牀把住云既是熟人何须如此岳又无语师又打出福昌善禅师僧问如何是正法眼师曰夜观干象曰学人不会意旨如何师曰日里看山法眼文益禅师僧问声色两字甚么人透得师却谓众曰诸上座且道这僧还透得也未若会此僧问处透声色也不难师问修山主毫釐有差天地悬隔兄作么生会修曰毫釐有差天地悬隔师曰恁么会又争得修曰和尚如何师曰毫釐有差天地悬隔修便礼拜X因僧来参次师以手指帘寻有二僧齐去卷帘师云一得一失问觉上座船来陆来曰船来师曰船在甚么处曰在河里觉退师问旁僧曰你道适来这僧具眼不具眼师令僧取土添莲盆僧取土到师曰桥东取桥西取曰桥东取师曰是真实是虗妄问僧甚处来曰泗州礼拜大圣来师曰今年大圣出塔否曰出师却问旁僧曰汝道伊到泗州不到云门问僧甚处来曰江西来门曰江西一队老宿寱语住也未僧无对后僧问师不知云门意作么生师曰大小云门被这僧勘破生法师曰敲空作响击木无声师忽闻斋鱼声谓侍者曰还闻么适来若闻如今不闻如今若闻适来不闻会么师见僧搬土次乃以一块土放僧担上曰吾助汝僧曰谢和尚慈悲师不肯一僧别云和尚是甚么心行师便休去问六处不知音时如何师曰汝家眷属一羣子师又曰作么生会莫道恁么来问便是不得汝道六处不知音眼处不知音耳处不知音若也根本是有争解无得古人道离声色着声色离名字着名字所以无想天修得经八万大劫一朝退堕诸事俨然盖为不知根本真实次地修行三生六十劫四生一百劫如是直到三祇果满他古人犹道不如一念缘起无生X超彼三乘权学等见又道弹指圆成八万门剎那灭却三祇劫也须体究若如此用多少气力汾阳善昭禅师僧问如何是接初机底句师曰汝是行脚僧又问如何是辨衲僧底句师曰西方日出卯又问如何是正令行底句师曰千里持来呈旧面又问如何是立干坤底句师曰北俱卢洲长粳米食者无瞋亦无喜又曰只将此四转语验天下衲僧才见汝出来验得了也问大悲千手眼如何是正眼师曰瞎曰恁么则一条拄杖两人舁师曰三家村里唱巴歌曰恁么则和尚同在里头师曰谢汝慇懃郑工部到茶话次郑呈师偈曰黄纸休遮眼青云自有阴莫将闲学解埋没祖师心复云只将此偈验天下长老师曰与么则汾阳也在里头云担枷过状师云更不再勘郑云两重公案师云知即得郑良久师嘘一声郑云文宝文宝师云在甚所在郑云不容某甲出气争得瞋他道淹滞长老在此师曰是何言欤郑云实师云也不得放过郑云请师一偈师云不闲纸墨随示偈云荒草寻幽径巖松迥布阴几多玄学客失却本来心上堂谓众曰夫说法者须具十智同真作么生是十智同真与诸上座点出一同一质二同大事三总同参四同真智五同徧普六同具足七同得失八同生X杀九同音吼十同得入又曰与甚么人同得入与阿谁同音吼作么生是同生杀甚么物同得失阿那箇同具足是甚么同徧普何人同真智孰能总同参那箇同大事何物同一质有点得出底么点得出者莫吝慈悲点不出来未有参方眼在切须辨取要识是非面目见在不可久立珍重承天三交智嵩禅师师辞首山山以拄杖送师师接得有偈曰和尚拄杖照破龙象临济家风落在我掌山云莫相带累师打山一坐具山曰果然带累师云今日捉败这老汉山云又似得便宜又似落便宜杨侍郎李驸马与师问答问弥陀演化于西方达摩传心于东土胡来汉现水到渠成五岳镇静以峥嵘百谷朝宗而浩渺一灵之性託境现形三有之中凭何立命师云仙人无妇玉女无夫杨云尼剃头不复生子师云陜府铁牛能哮吼嘉州大像念摩诃李云侧跳上山巅师云骑牛不着靴问玄沙不出岭保寿不渡河善财参知识五十三员慧远结黑白一十八士雪峯三度上投子智者九旬讲法华遮六箇汉为复野干鸣为复狮子吼速道速道师云水急鱼行涩峯高鸟不栖杨云泗州大圣师云土上加泥更一重李云舌上覆金钱师云半夜歌乐动谁是得知音师作宗本颂左顾右覰黄昏莽卤展手回来早是彰X露且道作么生是彰露底句杨云正杀人时努出头师云两脚捎空手叉胸李云左须右发隐文章师云名利巳彰天下去丫头女子倒骑牛师复云维摩一默文殊赞善若遇老僧在彼各与三十棒且道这二老汉过在什么处杨云头破作七分如阿棃树枝师云迦叶不擎拳阿难不合掌李云似犊牛儿未用角时师云忙屈拳打令师复云教有明文佛身充满于法界老僧今日充满于法界侍郎即今在什么处杨云布裙一截泥努出膝葢子师云宽口布袴三尺杖李云河水一担直三文师云只见鼻头津不见顶后溼广教归省禅师师参首山山一日举竹篦问曰唤作竹篦即触不唤作竹篦则背唤作甚么师掣得掷地上曰是甚么山曰瞎师于言下瞎然顿悟问维摩丈室不以日月为明和尚丈室以何为明师曰眉分八字曰未审意旨如何师曰双耳垂肩问如何是和尚深深处师曰猫有歃血之功虎有起尸之德曰莫便是也无师曰碓捣东南磨推西北问忽遇大阐提人来还相为也无师曰法久成弊曰慈悲何在师曰年老成魔问已事未明以何为验师曰閙市里打静槌曰意旨如何师曰日午点金镫僧问闻钟声只有这箇声为复别有师曰脑后三斤X问一僧曰近离什么处僧曰东京师曰你因甚口上破僧曰和尚也须仔细师曰七棒对十三库下喫茶去师到洞山问洞山廓然无依法归何处山云三番羯磨师云恁么即知音不和也山云知音不和底事作么生师云龟毛拂子长三尺山云你因什么眉须堕落师便礼拜神鼎洪諲禅师有僧自汾州来师倚拄杖曰一朵峯峦上独树不成林时如何僧曰水分江树浅远㵎碧泉深又问作么生是回互之机僧曰盲人无眼又问曰我在众时不会汾阳一偈上座久在法席必然明了僧曰请和尚举看师曰鹅王飞鸟去马头岭上住天高葢不得大家总上路作么僧举起坐具曰万年松在祝融峯师曰不要上座答话试说看僧曰忽忆少年曾覧照十分光彩脸边红即拂衣去师曰弄巧成拙师住神鼎以一朽牀为说法座其甘枯淡无比德腊俱高诸方尊之如古赵州谷隐蕴聪慈照禅师师到太阳玄和尚问近离甚处师曰襄州阳曰作么生是不隔底句师曰和尚住持不易阳曰且坐喫茶师便参众去侍者问适来新到祗对住持不易和尚为甚么教坐喫茶阳曰我献他新罗附子他酬我舶上茴香你去问他有语在侍者请师喫茶问适来祗X对和尚道住持不易意旨如何师曰真鍮不博金僧侍立次师问甚么处坐曰后架里坐师曰你向甚么处举话曰与主人公举话师曰主人公姓甚么曰不得姓师曰名甚么曰不得名师曰恁么则不识主人公也僧便喝师不对问古人索火意旨如何师曰任他灭曰灭后如何师曰初三十一问寸丝不挂法网无边为甚么却有迷悟师曰两桶一担上堂十五日巳前诸佛生十五日巳后诸佛灭十五日巳前诸佛生你不得离我这里若离我这里我有钩子钩你十五日巳后诸佛灭你不得住我这里若住我这里我有锥子锥你且道正当十五日用钩即是用锥即是遂有偈曰正当十五日钩锥一时息更拟问如何回头日又出广慧元琏禅师师初依招庆真觉禅师日事炊㸑有间诵经真觉见而问曰汝念甚么经对曰维摩经真觉曰经在这里维摩在甚么处师芒然无以酬泣涕曰大丈夫汉被人一问无词可措岂不媿哉于是谒闽中尊宿历五十余员不能契旨遂趋河南首山山问近离甚处师曰汉上山竖起拳曰汉上还有这箇么师曰这箇是甚么盌鸣声山曰瞎师曰恰是拍一拍便出他日又问学人亲到宝山空手回时如何山曰家家门前火X把子师当下大悟云某甲不疑天下老和尚舌头也山曰汝会处作么生与我说来看师曰祇是地上水碙砂也山曰汝会也师便礼拜许郎中式漕西蜀经由谒师适接见于佛前许曰先拜佛先拜长老师曰虾蟆吞大虫许曰恁么则总不拜去也师曰运使话堕许曰许长老具一只眼师以衣袖便拂许曰今日看破便礼拜住后杨亿侍郎问天上无弥勒地下无弥勒未审在甚么处师曰敲甎打瓦又问风穴道金沙滩头马郎妇意旨如何师曰更道也不及鹿门慧昭山主杨亿侍郎问曰入山不畏虎当路却防人时如何师曰君子坦荡荡智门罕迥禅师师为北塔僧使点茶次师起揖曰僧使近上坐使曰鹞子头上争敢安巢师曰棒上不成龙随后打一坐具使茶罢起曰适来却成触忤和尚师曰江南杜禅客觅甚么第二盌太阳警玄禅师师游方初到梁山问如何是无相道场梁山指观音曰这箇是吴处士画师拟进语梁山急索曰这箇是有相底那箇是无相底师遂有省便礼拜梁山曰何不道取一句师曰道即不辞恐上纸笔梁山笑曰此语上碑去在X石霜诚禅师僧问古曰道卷帘当白昼移榻对青山如何是卷帘当白昼师曰过净瓶来曰如何是移榻对青山师曰却安旧处着上堂云心外无法法外无心随缘荡荡更莫沈吟你等诸人才上阶道便好回去更要待第二杓恶水泼作甚么泐潭澄禅师师一日见僧披衲师曰得恁么好针线曰祇要牢固师曰打草惊蛇作甚么曰客来须看师曰祇有这箇更别有曰云生岭上师曰未在更道曰水滴巖前御选语录X卍XXX御制后序朕少年时喜阅内典惟慕有为佛事于诸公案总以解路推求心轻禅宗谓如来正教不应如是圣祖勅封灌顶普慧广慈大国师章嘉唿土克图剌麻乃真再来人实大善知识也梵行精纯圆通无碍西藏蒙古中外诸土之所归依僧俗万众之所钦仰藩邸清闲时接茶话者十余载得其善权方便因知究竟此事壬辰春正月延僧坐七二十二十一随喜同坐两日共五枝香即洞达本来方知惟此一事实之理然自知未造究竟而迦陵音乃踊跃赞叹遂谓X巳彻元微儱侗称许叩问章嘉乃曰若王所见如针破纸窗从隙窥天虽云见天然天体广大针隙中之见可谓徧见乎佛法无边当勉进步朕闻斯语深洽朕意二月中复结制于集云堂着力参求十四日晚经行次出得一身透汗桶底当下脱落始知实有重关之理乃复问证章嘉章嘉国师云王今见处虽进一步譬犹出在庭院中观天矣然天体无尽究未悉见法体无量当更加勇勐精进云云朕将章嘉示语问之迦陵音则茫然不解其意但支吾云此不过剌麻教回途工夫之论更有何事而朕谛信章嘉之垂示而不然性音之妄可仍勤提撕恰至明年癸巳之正月二十一日复堂中静坐无意中忽蹋末后一关方达三身四智合一之理物我一如本空之道庆快平生诣章嘉所礼谢国师望见即曰王得大自在矣朕进问更有事也无国师乃笑展手云更有何事耶复用手从外向身挥云不过尚有恁么之理然易事耳此朕平生参究因缘章嘉唿土克图国师剌麻实为朕证明恩师也其他禅侣辈不过曾在朕藩邸往来壬辰癸巳间坐七时曾与法会耳迦陵性音之得见朕也乃朕初欲随喜结七因柏林方丈年老问及都中堂头佥云只有千佛音禅师乃命召至既见问难甚久其伎俩未能令朕发一疑情迫窘诘屈伹云王爷解路过于大慧杲贫衲实无计柰何矣朕笑云汝等只管打七余且在傍随喜尔时醒发因缘巳具X述如左若谓性音默用神力能令朕五枝香了明此事何得奔波一生开堂数处而不能得一人妄付十数庸徒耶向后性音惟劝朕研辨五家宗旨朕问五家宗旨如何研辨音云宗旨须待口传朕意是何言欤口传耳受岂是拈花别传之旨堂堂丈夫岂肯拾人涕唾从兹弃置语录不复再览者二十年此府中宫中人人之所尽知者夫五家宗旨同是曹溪一味不过权移更换面目接人究之皆是无义味语所为毒药醍醐搅成一器黄金瓦砾融作一团用处无差拈来有准并皆一代之宗师百世之模楷柰庸流不了自心累他涂污有分鼓动识情横生法执谬加穿凿取笑傍观明眼人前不堪举似因见性音谆谆于此是乃逐语分宗齐文定旨也甚轻其未能了彻如使性音明知之而劝朕于此打之遶更是何心行也则其限于见地可知矣如达摩传衣偈云一花开五叶结果自然成后世附会其说以为五叶者五宗也夫传衣止于曹溪则是从慧可而下五世矣因震旦信心巳熟法周沙界衣乃争端不复用以表信达摩黄梅之言具在由可至能岂非五叶后来万派同源岂非结果自然成耶何得以五宗当之且传衣公案世多囫囵吞枣全未明白世尊至多子塔前命摩诃迦叶分座令坐以僧伽黎围之遂告曰吾以正法眼藏密付于汝汝当护持继又告迦叶吾将金缕僧伽黎衣传付于汝转授补处至慈氏佛出世勿令朽坏X世尊所分之座究是何座僧伽黎究是何物如云即是此金缕僧伽黎衣从迦叶传至六祖者岂有自周昭王至梁武帝时尚不朽坏即属异宝不可思议便能常存世间又与正法眼藏有何交涉且自六祖以后何以又复消泯世尊明言至慈氏佛出世勿令朽坏乃未至唐时即巳无存岂世尊妄语诳语耶且以僧伽黎围迦叶者又是何意总之未悟正法眼藏从何推测人必明取僧伽黎定然留得到慈氏出世之故然后可与论传衣之事何得支离穿凿妄定宗旨更以五宗牵合附会耶况五宗前后参差亦非一时即五宗所明同是大圆觉性宗若有五性亦当有五矣古人专为勦情绝见惟恐一门路熟又复情见炽然是以别出一番手眼使人悟取众生心不能缘于般若之上今乃转以情见分别之埋没古人不少朕既深明本旨只图真实以办平生岂肯被伊牵绊葛藤窠也因一年之后自清凉山回宗教两不拈提迨即位以来十年不见一僧未尝涉及禅之一字盖此事实明者少逐块之流徒劳延伫求名之辈更长业缘而世间井底蛙又必妄生议论朕愍诸有情无知愚陋恐其因此造诸谤般若大罪孽不谈之意良非偶然今见去圣日远宗风扫地正法眼藏垂绝如线又不忍当朕世而听其滔滔日下也乃选辑从上宗师喫紧为人之语刊示天下后世使之摆脱生死根尘掀翻轮回陷穽学者当知朕今此举实为佛祖慧X命所系不惜眉毛拖地非与十方常住行脚秉拂之徒较论见地短长朕此选出莫又缉缉聚头妄论是何宗派却与朕莫交涉在天下宗徒能为自已一大事勇勐精进如救头然立雪不寒断臂无痛自然黑漆桶拦空扑破玉麒麟就地勒回那时方省得朕此一番话堕无量慈悲如或此心不真不诚不苦不切伹从语言文字放出见闻觉知任情卜度细意推求此一则是临济宗那一则是曹洞派起模画样滞相执缘以此求契求证所为将空塞空徒使朕与从上诸古德百千方便亦如取声锁向匣中吹网欲令气满耳岂不钝置人耶朕在藩邸时亦以本分事接人不无漏逗所有语句并巳刊入圆明居士语录卷内此外并无一则机缘流布人世况朕身居帝王之位口宣佛祖之心天下后世理障深重者必以教外别传之旨未经周公子子评定怀疑而不肯信然此其为害犹浅若夫外託禅宗心希荣利之辈必有千般诳惑百种聱讹或曾在藩邸望见颜色或曾于法侣传述绪言便如骨巖木陈之流揑饰妄词私相纪载以无为有恣意矜夸刊刻流行煽惑观听此等之人既为佛法所不容更为国法所宜禁发觉之日即以诈为制书律论朕今此举实以教外别传将坠于地不得巳而为此至于宗门能杀能活能纵能夺之趣皆由宗师所参不谬所悟无垠如千里驹随意举步便是追风逐日其不可及者皆其所不自知苟存一X与夺自在擒纵无偏之见于八识田内则人法不空能所交接其与魔外有何分别兹选之有正集外集前集后集而又谆谆提示各序其旨于篇端者专欲学人真参实悟各得本分正知正见如象渡河脚踏实地便能超出三界而一一具足六度万行切莫仍向此中转求口头滑利也此事不由语言文字分迷悟岂由语言文字定是非巳悟巳证者有语有句固能为人解粘去缚若平生无一则机缘语句传世者岂得遂谓未悟未证乎如西天四七所垂言句甚少东土二三惟达摩曹溪尚传语句璨大师尚有信心铭一篇其他二祖四祖并无一语垂后岂皆是未悟未证人也应知何在语录之流传与否乃近代宗徒动辄拾取他人涕唾陈襕葛藤串合弥缝偷作自已法语灾棃祸枣诳惑人家男女其口头实能滑利者便鸣钟击板竖拂擎拳彼建立则我扫荡彼扫荡则我建立各出妄见争持大家一场懡㦬礼拜者作出身之活路棒喝者成漂堕之黑风如此心行称曰度人佛祖门庭岂不污辱又如古人契证无差每有拈代偈颂以相印合今则不然不于契证处自了自心但于公案上盲拈瞎颂剽窃成语差排牵合为可解不可解之语作若通若不通之文千七百则皆可通融百千万言无非活套以此为拈代偈颂岂不涂污古人误累自已有何交涉虗费钻研夫讲师诠解教典何尝不同于如来之语而不得谓传如来之心者X以心宗非语言文字所可传故曰教外别传今将教外别传所有公案作文字则是又成一教外别传之教典矣况文字边事欲其工妙亦非聚数十年心力不能到家至作得文字好则此数十年不究本分可知教外别传只是本分二字安可离却而为此门庭以外事拈代偈颂四者颂最为后学人于颂古切用工夫遂渐至宗风日坠此端一开尽向文字边作活计赵州所呵枝蔓上生枝蔓正为此辈至乃子孙稍得世荣便欲将祖父言句夤缘入藏不思千古自有明眼人岂得欺尽谩尽夫本为利益将来流芳百世夤缘入藏而乃忘其贻误后人遗臭万年也何苦夤缘自贻伊戚平素一无所事喫得饭饱长连床上三三五五握管伸纸商量作一部好语录垂后纵使句句如初祖所说亦乃馊羮餲饭与灵觉有何交涉况此实非学问之所能及思虑之所能到何苦造大罪孽同于谤佛古人云佛法不怕烂却又云但得成佛不愁不会说法朕愿天下宗徒参则实参悟则实悟此是菩提道场其中无求名利处于此尚不无污染可见从初发心便非真实为生死出家也若为名利何如耕农作一孝弟力田之民不然应试作一科举文学之士留此宗门以待真正发心参学之人免致涂污佛祖之慧命朕阅指月录正法眼藏禅宗正脉教外别传诸书所选古德机缘语句皆错杂不伦至于迦陵音所选宗统一丝者尤为乖谬古人语句专X为开人迷云后人选辑专为垂诸久远今乃挨门逐户拾取剩遗或珠或玑或金或鍮或丝或布或柴或草或瓦或砾或垢或腻一家强收一物入笼中更自夸曰秉公何庸愚之甚也伹图人人有分个个不遗纷纭杂陈撩乱错出蝌斗与神龙并游野狐与师子齐吼饱参者尚或一时目迷况初学之人岂不观之而愈惑求之而愈远其为毒害奚可胜言此选朕近日方见未料性音昏愦卑鄙至于此极也至于取本朝开堂说法之衲僧平生所有乱统各各人编一则错杂不堪谓之宗统一丝直接西天四七东土二三真令人笑之齿冷若然则禅宗之统实危如一丝也其意不过取媚同门参学之徒俾惑其选录伊祖父言句入集以为荣华此何异世间浇薄士子彼此标榜选刻文字自称名士乎噫可为宗风太息流涕者矣如朕于涌泉欣天衣怀韶国师等古德语句宝之如摩尼夜光赤刀大贝而诸书所载极少徧求不可复得盖瞿汝稷辈自然皆是性音心行既杂取下等语句又畏繁多自然将真正师范至言转播弃之而不惜历年既久渐以无传良可叹惋因念从上古德不肯以佛法当人情一任香火歇绝不妄付拂者其与盲传盲受祇图支派蕃衍之人高下相去天地悬隔夫慧命绝续正同父子但与身体发肤之禀受其理相不可强同虽瓣香所承定不容昧但如朕所採语句中诸禅师现在巳无法嗣者天下宗徒之祖父X岂得不从此摸着鼻孔是则亦为伊祖父生身之所自也凡为嗣续正当饮水思源柰何各立门庭同于世间种族赵甲之家不祀钱乙之祖横分畛域各守封疆况伊辈盲传盲受并未大死大活有何法乳所报何恩倘从此选中诸禅师垂示处得个入头是乃瓣香法乳之恩理宜酬答者也如或未能则姑如先圣先贤列祀学宫之例使人人致敬要亦未为不可天下丛林古剎衲子除各自供养伊本支祖父外应将从来拔萃古德一一设位于堂朝夕供养礼拜使其香火绝而复续徧满震旦不但为后世真参实学者劝亦报本酬源之正举再者从上祖师设呵佛骂祖之路盖为学人圣见不除则触途成碍苟不向脚跟下如斩一握丝一斩一齐断则见相横前仍沿此岸夫如来直指灵鑑心体不特破根尘相对之妄亦乃破离妄绝对之真真妄两途皆众生无始以来之见病大善知识透天透地泯妄泯真是以扫空生佛之虗华荡尽妄真之闲说喫紧为人无柰立此呵佛骂祖之说所谓以慈悲之故而有落草之谈也其实水月道场空花万行中此等语言何处安着如德山鉴平生语句都无可取一味狂见恣肆乃性音选宗统一丝採其二条内一条载去前后语言专录其辱骂佛祖不堪之词如市井无赖小人诟谇实令人惊讶不解其是何心行将以此开示学人耶是何为耶近世宗徒未踏门庭先决堤岸一腔私意唯恐若不X呵佛骂祖则非宗门强作解事学人饶舌狐行象迹鸮学凤音是何言欤是何言欤释子既以佛祖为祖父岂得信口讥诃譬如家之逆子国之逆臣岂有不人神共嫉天地不容者阎罗面前刀山剑树专为此辈而设极宜勐省如南泉愿牧水牯牛公案最为下品因南泉愿颇有本分之语是以朕未加诃斥而性音则于其他语句概置不录所录二条其一即是此条具此凡眼有何圣见可除辄敢见人呵佛骂祖便生欢喜採辑鸱鼠嗜粪斯之谓矣又如大慧杲云今时宗师为人入室三五徧辨白不出却教他说悟处若恁么地如何为人等语此论大误从来如永嘉一宿觉之类祇因当时伹知教乘初阐禅宗所以一言半语漏逗本分皆胸襟流出便可印合自唐季以后古德垂示流布海内人人捃摭攘窃预备应机若不入室细扣知其是何心行朕亦颇能为人然实不能不令入室三五徧而即悉其底蕴开堂说法临机问答固不可无若止凭一二语以定虗实此盲传盲受之根大慧杲悞人谬论丛林当为炯戒况大慧杲既具如此眼目所谈奇妙法何耶所得英俊才谁耶朕实深尝上乘圆顿甘露之味非依墙摸壁率意之乱统既知之无疑岂忍不报佛祖深恩因不辞话堕竭力为宗门一番整顿所冀天下禅僧改往修来英灵辈出如朕所选中诸禅师者唱导十方使如来正教有振兴之象是则朕之深愿如尔等僧徒仍执迷不X悟将朕一片慈悲全不领受仍以无明缁素人我心会取如世尊所说三藏十二分一例束之高阁则宗风之衰朕亦无如之何矣选辑既竣书此以为后序雍正十一年癸丑九月朔日御选历代禅师语录后集下雪窦重显禅师师造智门即伸问曰不起一念云何有过门召师近前师才近前门以拂子蓦口打师拟开口门又打师豁然开悟留止五年尽得其道乃复徧参师到大龙为知客一日问曰语者默者不是非语非默更非总是总不是拈却大用现前时人知有未审大龙如何龙曰子有如是见解师曰这老汉瓦解冰消龙曰放你三十棒师礼拜归众龙却唤适来问话底僧来师便出龙曰老僧因甚么瓦解冰消师曰转见败阙龙作色曰尀耐尀耐师休去后举似南岳雅和尚雅曰大龙何不与本分草料师曰和尚更须行脚问罗汉林曰法尔不尔如何指南林曰只为法尔不尔师曰大众记取某甲话头拂衣归众林下堂却令侍者请师至方丈问上座适来不肯老僧那师曰和尚当代宗匠焉敢不肯林曰你为甚拂衣归众师曰还许某甲说道理也无师曰你说看师拍一拍下去僧问远离翠峰祖席巳临雪窦道场未审是一是二X师曰马无千里谩追风曰恁么则云散家家月师曰龙头蛇尾汉师问新到甚处人僧提起坐具师曰虾跳不出斗僧曰𨁝跳师便打僧曰更𨁝跳师又打僧便走师唤回僧作礼曰触忤和尚师曰我要这话行你又走作甚么僧曰巳徧天下了也师复打五棒僧曰有诸方在师曰你只管喫棒师又唤第二底近前来问甚处人僧曰鼎州人师曰败也僧曰青天白日师曰两重公案僧曰恰是师以拄杖指曰你拟𨁝跳僧拟议师亦打五棒参头曰这僧喫棒与某甲不同师一时唤近前僧珍重便走师随后与一拄杖问僧名甚么云义怀师云何不名怀义云当时致得师云谁与汝安着云某甲受戒来十年也师云行脚费却多小草鞋云和尚莫谩人好师云我也没量罪过汝作么生僧无语师云脱空谩语汉便打僧问猿抱子归青嶂里鸟𠼫花落碧巖前古人意旨如何曰夹山犹在曰和尚如何曰依稀似曲才堪听又被风吹别调中僧却问如何是翠峰境曰春至桃花亦满溪僧礼拜师曰山僧今日败阙有人点检得出许他顶门上具一只眼便下座宗首座到方拟人事师约住云既知信之韬略便须拱手归降宗云今日败阙师云剑刃未施贼身巳露宗云气急杀人师云败将不斩宗云是师云礼拜着宗云三十年后有人举在师云巳放你过X与数僧游山次见牯牛举头师问牯牛举头作甚么僧云怕和尚穿却师不肯自云看入草底首座写真师曰既是首座为甚么却有两箇曰争之不足师曰你问我我与你道座拟问师曰雪窦门下雪峰钦山主上堂昨日一今日二不用思量快须瞥地不瞥地蹉过平生没巴鼻咄洞山晓聪禅师师游方时在云居作灯头见僧说泗州大圣近日在扬州出现有设问曰既是泗州大圣为甚么却向扬州出现师曰君子爱财取之以道后僧举似莲花峰祥庵主主大惊曰云门儿孙犹在中夜望云居拜之师尝负柴上山路逢一僧问山上有柴何故向山下担柴师放柴于地曰会么曰不会师曰我要烧发供养主示众云住持之道劳他十方高人且实际理地不受一尘佛事门中不舍一法盖为清众之故所以忘劳然尽大地作一胡饼天下人尽得喫惟有深沙神不得喫怒发将蒺藜杖打一棒瓦解冰消师手植万松于东岭而恒诵金刚般若经山中人因名其岭曰金刚方植松而宝禅师至时亲自五祖来师问上岭一句作么生道宝曰气急杀人师拄䦆呵曰从何得此随语生解阿师见问上岭便言气急佛法却成流布宝请代语师曰气喘杀人逍遥问岭在此金刚在何处师指曰此一株是老僧X亲栽因事示众天晴葢却屋乘干刈却禾早输王税了鼓腹唱巴歌金陵天宝和尚僧问如何是和尚家风师曰列半作三曰学人未晓师曰鼻孔针筒清凉泰钦法灯禅师师在众日性豪逸不事事众易之法眼独契重法眼一日问众曰虎项金铃是谁解得众无对师适至法眼举前语问师曰系者解得法眼曰汝辈轻渠不得上堂有僧出礼拜师曰道者前时谢汝请我将甚么与汝好僧拟问次师曰将谓相悉却成不委报恩慧明禅师一日有新到参师问近离甚处曰都城师曰上座离都城到此山则都城少上座此间剩上座剩则心外有法少则心法不周说得道理即住不会即去僧无对资巖长老问如何是现前三昧师曰还闻么巖曰某甲不患聋师曰果然患聋师寻迁天台山白沙卓庵有朋彦上座博学强记来访师敌论宗乘师曰言多去道转远今有事借问祇如从上诸圣及诸先德还有不悟者也无彦曰若是诸圣先德岂有不悟者哉师曰一人发真归源十方虗空悉皆消殒今天台山嶷然如何得消殒去彦无X对云居清钖禅师有廖天使入院见供养法眼真乃问曰真前是什么果子师曰假果子廖曰既是假果子何以将供养真师曰也祇要天使识假罗汉院智依禅师师问僧今夏在甚么处僧曰在无言上座处师曰还曾问讯他否僧曰也曾问讯师曰无言作么生问得僧曰若得无言甚么处不问得师喝曰恰似问老兄师与彦端长老喫饼餤端曰百种千般其体不二师曰作么生是不二体端拈起饼餤师曰祇守百种千般端曰也是和尚见处师曰汝也是罗公咏梳头样上堂尽十方世界无一微尘许法与汝作见闻觉知还信么然虽如此也须悟始得莫将为等闲不见道单明自已不悟目前此人祇具一只眼还会么僧问纤尘不立为甚么好丑现前师曰分明记取别处问人报恩玄则禅师上堂诸上座尽有常圆之月各怀无价之珍所以月在云中虽明而不照智隐惑内虽真而不通无事久立僧问如何是不动尊师曰飞飞飏飏宝塔绍巖禅师吴越王命师开法上堂云今日大王施张法筵致请X山僧祇图诸仁者明心此外别无道理诸仁者还明心也未莫不是语言谈笑时凝然杜默时参寻知识时道伴商略时观山玩水时耳目绝对时是汝心否如上所解尽为魔魅所摄岂曰明心更有一类人离身中妄想外别认徧十方世界含日月包太虗谓是本来真心斯亦外道所计非明心也诸仁者要会么心无是者亦无不是者汝拟执认其可得乎栖贤圆禅师上堂出得僧堂门见五老峰一生参学事毕何用更到这里来虽然如此也劳上座一转了也珍重石霜慈明禅师师谒唐明嵩禅师嵩谓师曰杨大年内翰知见高入道稳实子不可不见师乃往见大年年问曰对面不相识千里却同风师曰近奉山门请年曰真箇脱空师曰前月离唐明年曰适来悔相问师曰作家年便喝师曰恰是年复喝师以手划一划年吐舌曰真是龙象师曰是何言欤年唤客司点茶来元来是屋里人师曰也不消得茶罢又问如何是上座为人一句师曰切年曰与么则长裙新妇拖泥走师曰谁得似内翰年曰作家作家师曰放你二十棒年拊膝曰这里是甚么所在师拍掌曰也不得放过年大笑又问记得唐明当时悟底因缘么师曰唐明问首山如何是佛法的的大意山曰楚王城畔汝水东流年曰祇如此语意旨如何师曰水上挂灯毬年曰与么则孤X负古人去也师曰内翰疑则别参年曰三脚虾蟆跳上天师曰一任𨁝跳年乃大笑馆于斋中师谒李督尉公闻谒使童子问曰道得即与上座相见师曰今日特来相看又令童子曰碑文刊白字当道种青松师曰不因今日节余日定难逢童又出曰都尉言与么则与上座相见去也师曰脚头脚底公乃出坐定问曰我闻西河有金毛狮子是否师曰甚处得这消息公便喝师曰野干鸣公又喝师曰恰是公大笑师辞公问如何是上座临行一句师曰好将息公曰何异诸方师曰都尉又作么生公曰放上座二十棒师曰专为流通公又喝师曰瞎公曰好去师应喏喏自是往来杨李之门以法为友久之辞还河东年曰有一语寄与唐明得么师曰明月照见夜行人年曰却不相当师曰更深犹自可午后更愁人年曰开宝寺前金刚近日因甚么汗出师曰知年曰上座临行岂无为人底句师曰重叠关山路年曰与么则随上座去也师嘘一声年曰真狮子儿大狮子吼师曰放去又收来年曰适来失脚蹋倒又得家童扶起师曰有甚么了期年大笑师还唐明谒神鼎諲禅师鼎首山高弟望尊一时衲子非人类精奇无敢登其门者门弟子气吞诸方师发长不翦敝衣楚音通谒称法姪一众大笑鼎遣童子问长老谁之嗣师仰视屋曰亲见汾阳来鼎杖而出顾见颀然问曰汾州有西河师子是否师指其后高叫曰屋X倒矣童子返走鼎回顾相矍铄师地坐脱只履而示之鼎老忘所问又失师所在师徐起整衣且行且语见面不如闻名遂去鼎遣人追之不可叹曰汾州乃有此儿耶问行脚不逢人时如何师曰钓丝绞水问磨礲三尺剑去化不平人师意如何师曰好去僧曰点师曰你看僧拍手一下归众师曰了问僧近离甚处曰云过千山碧师曰着忙作么曰鴈过水声凄师便喝僧亦喝师便打僧亦打师曰你看这瞎汉本分打出三门外念你是新到且坐喫茶师问显英首座近离甚处曰金銮曰去夏在甚处曰金銮曰前夏在甚处曰金銮曰先前夏在甚处曰和尚何不领话曰我也不能勘得汝教库下供过奴子来勘且点一碗茶与汝湿口师室中晏坐横刀水盆之上旁置草鞋使来参扣者下语无有契其机者又冬日牓僧堂作此字二一一三水其下註云若人识得不离四威仪中有首座者见之谓曰和尚今日放参师闻而笑之法华全举禅师师得法汾阳徧历诸方首谒荆南福昌善禅师善问曰回互不回互师曰总不与么曰为甚么巳喫福昌棒师曰一家有事百家忙曰脱空谩语师曰调琴澄太古琢句体全真X谒公安远禅师远问作么生是伽蓝师曰深山藏独虎浅草露羣蛇曰作么生是伽蓝中人师曰青松葢不帀黄叶岂能遮曰道什么师曰少年玩尽天边月老倒扶桑没日头曰一句两句云开月露作么生师曰照破祖师关谒夹山真首座真曰还见么师曰万事全无曰还不见么师曰千般皆在手师曰首座未见澄散圣时如何曰湖南江西又问见后如何曰江西湖南师曰却共首座一般耶曰打草惊蛇师曰终不揑怪谒大愚芝禅师芝问古人见桃花意作么生师曰曲不藏直曰那箇且从遮箇作么生师曰市中拾得宝比邻那得知曰上座还知么师曰路逢剑客须呈剑不是诗人不献诗曰作家诗客师曰一条红线两人牵曰元沙道谛当又作么生师曰海枯终见底人死不知心曰恰是师曰楼阁凌云势峰峦叠翠层谒五祖戒禅师戒问作么生是绝羁绊底人师曰反手把笼头曰却是作家师曰背鞭打不着曰为什么上来下去师曰甚处见上来下去戒便打师曰一言无别路千里不逢人谒雪窦显禅师窦问牛喫草草喫牛师曰回头欲就尾巳隔万重关曰应知无背面要须常现前师曰验在目前曰自领出去到瑯琊觉和尚处琊问近离甚处师曰两浙曰船来陆来师曰船来曰船在甚处师曰步下曰不涉程途X一句作么生道师以坐具摵一摵曰杜撰长老如麻似粟拂袖而出琊问侍者此是甚么人者曰举上座琊曰莫是举师叔么先师教我寻见伊遂下旦过问上座莫是举师叔么莫怪适来相触忤师便喝复问长老何时到汾阳耶曰某时到师曰我在浙江早闻你名元来见解祇如此何得名播寰宇琊遂作礼曰某甲罪过示众释迦不出世达摩不西来佛法徧天下谈玄口不开芭蕉谷泉禅师师谒慈明明问曰白云横谷口道人何处来师左右顾曰夜来何处火烧出古人坟慈明呵曰未在更道师乃作虎声慈明以坐具摵之师接住推明置禅牀上明却作虎声师大笑曰我见七十余员善知识今日始遇作家天圣皓泰禅师师到瑯琊琊问埋兵掉鬬未是作家匹马单鎗便请相见师指琊曰将头不勐带累三军琊打师一坐具师亦打琊一坐具琊接住曰适来一坐具是山僧令行上座一坐具落在甚么处师曰伏惟尚飨琊拓开曰五更侵早起更有夜行人师曰贼过后张弓琊曰且坐喫茶浮山圆鉴禅师欧阳文忠公闻师奇逸造其室未有以异之与客碁X师坐其旁文忠遽收局请因碁说法师即令挝鼓陞座曰若论此事如两家着碁相似何谓也敌手知音当机不让若是缀五饶三又通一路始得有一般底祇解闭门作活不会夺角冲关硬节与虎口齐彰局破后徒劳绰干所以道肥边易得瘦肚难求思行则住往失粘心麤而时时头撞休夸国手谩说神仙赢局输筹即不问且道黑白未分时一着落在甚么处良久曰从来十九路迷悟几多人文忠嘉叹从容谓同僚曰修初疑禅语为虗诞今日见此老机缘所得所造非悟明于心地安能有此妙旨哉师老退休于会圣巖因阅班固九流遂拟之作九带叙佛祖教义博採先德机语参同印证其一曰佛正法眼带其二曰佛法藏带其三曰理贯带其四曰事贯带其五曰事理纵横带其六曰屈曲带其七曰妙叶兼带其八曰金鍼双锁带其九曰平怀常实带学者既巳传诵师曰若据圆极法门本具十数今此九带巳为诸人说了更有一带还见得么若也见得亲切分明却请出来说看说得分明许汝通前九带圆明道眼若见不亲切说不相应惟依吾语而为已解则名谤法大众到此如何众无语师叱之去金山昙颕达观禅师师首谒太阳玄禅师遂问洞山特设偏正君臣意明何事阳曰父母未生时事师曰如何体会阳曰夜半正明天晓不露师罔然遂谒谷隐举前话隐曰太阳X不道不是祇是口门窄满口说未尽老僧即不然师问如何是父母未生时事隐曰粪墼子师曰如何是夜半正明天晓不露隐曰牡丹花下睡猫儿师愈疑骇一日普请隐问今日运薪耶师曰然隐曰云门问僧人搬柴柴搬人如何会师无对隐曰此事如人学书点画可效者工否者拙盖未能忘法耳当笔忘手手忘心乃可也师于是默契良久曰如石头云执事元是迷契理亦非悟隐曰汝以为药语为病语师曰是药语隐呵曰汝以病为药又安可哉师曰事如函得葢理如箭直锋妙宁有加者而犹以为病实未喻旨隐曰妙至是亦祇名理事祖师意旨智识所不能到矧事理能尽乎故世尊云理障碍正见知事障续诸生死师恍如梦觉曰如何受用隐曰语不离窠臼安能出葢缠师叹曰才涉唇吻便落意思尽是死门终非活路住后示众曰才涉唇吻便落意思尽是死门俱非活路直饶透脱犹在沈沦莫教孤负平生虗度此世要得不孤负平生么拈拄杖卓一下曰须是莫被拄杖谩始得看看拄杖子穿过你诸人髑髅𨁝跳入你鼻孔里去也又卓一下过京师寓止驸马都尉李端愿之园李公问曰地狱毕竟是有是无师曰诸佛向无中说有眼见空花太尉就有里寻无手据豕旦水月堪笑眼前见牢狱不避心外见天堂欲生殊不知欣怖在心善恶成境太尉但了自心自然无惑李曰心如何了师曰善恶都莫思X量李曰不思量后心归何所师曰且请太尉归宅上堂山僧平生意好相扑祇是无人搭对今日且共首座搭对卷起袈裟下座索首座相扑座才出师曰平地上喫交便归方丈光庆遇安禅师上堂欲识曹谿旨云飞前面山分明真实箇不用别追攀僧问古德有言井底红尘生山头波浪起未审此意如何师曰若到诸方但恁么问曰和尚意旨如何师曰适来向汝道甚么景清居素禅师僧问即此见闻非见闻为甚么法身有三种病二种光师曰填凹就缺驸马李遵勖居士公谒谷隐问出家事隐以崔赵公问径山公案答之公于言下大悟作偈曰学道须是铁汉着手心头便判直趋无上菩提一切是非莫管公一日与坚上座送别公问近离上党得届中都方接麈谈遽回虎钖指云屏之翠峤访雪岭之清流未审此处彼处的的事作么生座曰利剑拂开天地静霜刀才举斗牛寒公曰恰值今日耳聩座曰一箭落双鵰公曰上座为甚么着草鞋睡座以衣袖一拂公低头曰今日可谓降伏也座曰普化出僧堂华严道隆禅师师初参石门彻和尚问曰古者道但得随处安闲自X然合他古辙虽有此语疑心未歇时如何石门曰知有乃可随处安闲如人在州县住或闻或见千奇百怪他总将作寻常不知有而安闲如人在村落住有少声色则惊怪传说师于言下有省文公杨亿大年居士公问广慧曰承和尚有言一切罪业皆因财宝所生劝人疏于财利况南阎浮提众生以财为命邦国以财聚人教中有财法二施何得劝人疏财乎慧曰旛竿尖上铁笼头公曰海坛马子似驴大慧曰楚鸡不是丹山凤公曰佛灭二千岁比丘少慙愧投子义青禅师师谒见圆通秀禅师无所参问惟嗜睡而巳执事白通通即曳杖入堂见师正睡乃击牀呵曰我这里无闲饭与上座喫了打眠师曰和尚教某何为通曰何不参禅去师曰美食不中饱人喫通曰争奈大有人不肯上座师曰待肯堪作甚么通曰上座曾见甚么人来师曰浮山通曰怪得恁么顽赖遂握手相笑归方丈兴阳清剖禅师师在太阳作园头种瓜次阳问甜瓜何时得熟师曰即今熟烂了也曰拣甜底摘来师曰与甚么人喫曰不入园者师曰未审不入园者还喫也无曰汝还识伊么师曰虽然不识不得不与阳笑而去僧问娑竭出海干坤震觌面相逢事若何师曰金翅X鸟王当宇宙箇中谁是出头人曰忽遇出头时又作么生师曰似鹘捉鸠君不信髑髅前验始知真曰恁么则叉手当胸退身三步也师曰须弥座下乌龟子莫待重遭点额回罗浮山显如禅师师初到太阳阳问汝是甚处人曰益州阳曰此去几里曰五千里阳曰你与么来还曾踏着么曰不曾踏着阳曰汝解腾空那曰不解腾空阳曰争得到这里曰步步不迷方通身无辨处阳曰汝得超方三昧耶曰圣心不可得三昧岂彰名阳曰如是如是修撰曾会居士公幼与明觉同舍及冠异涂天禧间公守池州一日会于景德寺公遂以中庸大学参以楞严符宗门语句质明觉觉曰这箇尚不与教乘合况中庸大学耶学士要径节理会此事乃弹指一下曰但恁么荐取公于言下领旨云居晓舜禅师师参洞山一日如武昌行乞首谒刘居士士曰老汉有一问若相契即请开疏若不相契即请还山遂问古镜未磨时如何师曰黑似漆磨后如何师曰照天照地士长揖曰且请上人还山师懡㦬而归洞山问其故师述前语山曰汝问我师理前问山曰此去汉阳不远师进后语山曰黄鹤楼前鹦鹉洲师于言下大悟X师尝讥天衣说葛藤禅一日闻怀迁化于法堂上合掌云且喜葛藤桩子倒了也秀圆通时在会中作维那每见诃骂不巳乃谓同列曰我须与这老汉理会一上及夜参又如前诃骂秀出众厉声曰岂不见圆觉经中道师遽曰久立大众伏惟珍重便归方丈秀曰这老汉通身是眼骂得怀和尚也翠巖真点胸常骂师说无事禅石霜永和尚令人传语云舜在洞山悟古镜因缘岂是说无事禅你骂他自失却一只眼师闻之作颂曰云居不会禅洗脚上牀眠冬瓜直儱侗瓠子曲弯弯永和尚亦作颂曰石霜不会禅洗脚上牀眠枕子扑落地打破常住砖上堂诸方有弄蛇头拨虎尾跳大海剑刃里藏身云居这里寒天热水洗脚夜间脱韈打睡早朝旋打行缠风吹篱倒唤人夫噼蔑缚起师问秀圆通曰你见怀和尚有何言句秀举怀投机颂师曰不好别有甚言句秀曰一日有长老来参怀举拂子云会么云不会怀云耳朵两片皮牙齿一具骨师叹曰真善知识佛日契嵩禅师师得法于洞山师夜则顶戴观世音菩萨像而诵其号必满十万乃寝自是世间经书章句不学而能作原教论十万余言以抗宗韩排佛之说读者畏服后居永安兰若着禅门定祖图传法正宗记辅教编上进仁宗嘉赏令编次入藏赐号明教X太守许式公得法于洞山一日与泐潭澄上蓝溥坐次潭问闻郎中道夜坐连云石春栽带雨松当时答洞山甚么话公曰今日放衙早潭曰闻答泗州大圣扬州出现语是否公曰别点茶来潭曰名不虗传公曰和尚早晚回山潭曰今日被上蓝覰破蓝便喝潭曰须你始得公曰不奈船何打破戽斗公入上蓝僧堂问首座年多少曰六十八公曰僧腊多少曰四十七夏公曰圣僧得几夏曰与虗空齐受戒公拍板头曰下官喫饭不似首座喫盐多玉泉承皓禅师无尽居士张公奉使京西南路就谒之问曰师得法何人师曰复州北塔广和尚公曰与伊相契可得闻乎师曰只为伊不肯与人说破公善其言僧入室次狗子在室中师叱一声狗子便出去师曰狗却会你却不会一日众集师问曰作什么曰入室师曰待我抽解来及上厕来见僧不去以拄杖赶散示寂门人围绕师笑曰吾年八十一老死舁尸出儿郎齐着力一年三百六十日言毕而逝育王怀琏大觉禅师师持律严甚仁庙尝赐以龙脑钵盂师对使者焚之曰吾法以坏色衣以瓦钵食此钵非法仁庙益嘉叹师自京师乞还山时英宗赐手诏有经过庵院任性X住持语师藏之不以示人东坡为师撰宸奎阁记欲一见之师终不出示寂后始得之笥中示寂之时年八十二法昌倚遇禅师师谒北禅禅问近离甚处师曰福严禅曰思大鼻孔长多少师曰与和尚当时见底一般禅曰汝道我见时长多少师曰和尚大似不曾到福严禅曰学语之流又问来时马大师安乐否师曰安乐禅曰向汝道甚么师曰教和尚莫乱统禅曰念汝新到不能打得你师曰某甲亦放和尚过茶罢禅问乡里甚处师曰漳州禅曰三平在彼作甚么师曰说禅说道禅曰年多少师曰与露柱齐年禅曰有露柱且从无露柱年多少师曰无露柱一年也不少禅曰夜半放乌鸡师事北禅最久慈明过北禅师侍立禅曰汾阳狮子可煞威狞明曰不道来者齩杀禅曰审如此汾阳门下道绝人荒耶明举拂子曰这箇因甚到今日禅未及对师从旁曰养子不及父家门一世衰禅呵曰汝具甚眼目乃敢尔师曰若是齩人狮子终不与么明将去至龙牙像前指问师云谁像师曰龙牙像明曰既是龙牙像为甚在北禅师曰两彩一赛明曰像在此龙牙在甚处师拟对明掌之曰莫道不能齩人师曰乞儿见小利明呵逐之游庐山寓圆通时大觉琏公方赴诏辞众曰此事分明须荐取莫教累劫受轮回师问曰如何是此事曰X荐取师曰头上是天脚下是地荐箇甚么曰不是知音者徒劳话岁寒师曰岂无方便曰胡人饮乳反怪良医师曰暴虎凭河徒夸好手拍一拍归众师在双岭受法昌请与英胜二首座相别曰三年聚首无事不知检点将来不无渗漏以拄杖画一画曰这箇即且止宗门事作么生英曰须弥安鼻孔师曰恁么则临崖看浒眼特地一场愁英曰深沙努眼睛师曰争奈圣凡无异路方便有多门英曰铁蛇钻不入师曰这般汉有甚共语处英曰自缘根力浅莫怨太阳春却画一画曰宗门事且止这箇事作么生师便掌英曰这漳州子莫无去就师曰你这般见解不打更待何时又打英曰也是老僧招得住后英胜到山相访英曰和尚寻常爱点检诸方今日因甚么却来古庙里作活计师曰打草祗要惊蛇英曰莫涂煳人好师曰你又剌头入胶盆作甚么英曰古人道我见两箇泥牛鬬入海所以住此山未审和尚见箇甚么师曰你他时异日有把茆葢头人或问你作么生祗对英曰山头不如岭尾师曰你且道还当得住山事也无英曰使䦆不及拖犂师曰还曾梦见古人么英曰和尚作么生师展两手英曰虾跳不出斗师曰休将三寸烛拟比太阳辉英曰争奈公案现在师曰乱统禅和如麻似粟云居了元佛印禅师师入室次苏子瞻适至师曰此间无坐处苏曰暂借X佛印四大为座师曰山僧有一问学士道得即请坐道不得即输玉带苏欣然请问师曰四大本空五阴非有居士向甚么处坐苏遂施带师答一衲西塞帅王公韶自以杀业重祈为澡雪请说法上蓝师炷香曰此香为杀人不眨眼上将军立地成佛大居士众称善韶亦悠然意消智海逸正觉禅师僧问古镜未磨时如何师曰青青河畔草曰磨后如何师曰郁郁园中柳曰磨与未磨是同是别师曰同别且置还我镜来僧拟议师便喝道士问如何是道师曰龙吟金鼎虎啸丹田曰如何是道中人师曰吐故纳新曰道与道中人相去多少师曰罥鹤颠崖上沖天昧米民五云华严志逢禅师师一日入普贤殿中宴坐倐有一神人跪膝于前师问汝其谁乎曰护戒神也师曰吾患有宿愆未殄汝知之乎曰师有何罪惟一小过耳师曰何也曰凡折钵水亦施主物师每倾弃非所宜也言讫而隐师自此洗钵水尽饮之积久因致脾疾十载方愈瑞鹿上方遇安禅师师事天台阅首楞严经到知见立知即无明本知见无见斯即涅槃师乃破句读曰知见立知即无明本知见无见斯即涅槃于此有省有人语师曰破句了也师曰此是我悟处毕生不易时谓之安楞严X雁荡愿齐禅师僧问夜月舒光为甚么碧潭无影师曰作家弄影汉其僧从东过西立师曰不惟弄影兼乃怖头云居道齐禅师大梅煦来参师问汝从甚处来若从僧堂来即是谩语不从僧堂来又是自瞒汝从甚处来梅于言下顿悟支提辩隆禅师上堂巍巍实相逼塞虗空金刚之体无有破坏大众还见不见若言见也且实相之体本无青黄赤白长短方圆亦非见闻觉知之法且作么生作箇见底道理若言不见又道巍巍实相逼塞虗空为甚么不见僧问如何是向上一路师曰脚下底曰恁么则寻常履践师曰莫错认庐山栖贤澄湜禅师僧问毗目仙人执善财手见微尘诸佛祗如未执手时见箇甚么师曰如今又见箇甚么师性高简律身精严动不违法度暮年三终藏经以坐阅为未敬则立诵行披之黄龙南禅师初游方年方少从之屡年故其平生所为多取法焉尝曰栖贤和尚定从人天中来丛林标表也黄龙慧南禅师化主归上堂世间有五种不易一化者不易二施者不易三变生为熟者不易四端坐喫者不易更有一X种不易是甚么人良久云吃乙小便下座师问翠巖承闻首座常将女子出定话为人是否巖曰无师曰奢而不俭俭而不奢为甚道无巖曰若是本分衲僧也少他盐医不得师却回首唤侍者报典座明日只煑白粥师风度凝远丛林中有终身未尝见其破颜者居积翠时一夕燕坐间光爥室戒侍者令勿言四祖演长老通法嗣书上堂山僧才轻德薄岂堪人师盖不昧本心不欺诸圣未免生死今免生死未出轮回今出轮回未得解脱今得解脱未得自在今得自在所以大觉世尊于然灯佛所无一法可得六祖夜半于黄梅又传箇甚么乃说偈曰得不得传不传归根得旨复何言忆得首山曾漏泄新妇骑驴阿家牵杨岐方会禅师慈明上堂师出问幽鸟语喃喃辞云入乱峰时如何明曰我行荒草里汝又入深村师曰官不容针更借一问明便喝师曰好喝明又喝师亦喝明连喝两喝师礼拜明曰此事是箇人方能担荷师拂袖便行一日慈明问师马祖见让师便悟去且道迷却在甚么处师曰要悟即易要迷即难陞座时有僧出师曰渔翁未掷钓跃鳞冲浪来僧便喝师曰不信道僧拊掌归众师曰消得龙王多少风问师唱谁家曲宗风嗣阿谁师曰有马骑马无马步行曰少年长老足有机筹师曰念汝年老放汝三十X棒问如何是佛师曰三脚驴子弄蹄行曰莫祗这便是么师曰湖南长老师下座九峰勤和尚把住云今日喜得箇同参师曰作么生是同参底事曰九峰牵犂杨岐拽耙师曰正恁么时杨岐在前九峰在前勤拟议师拓开曰将谓同参元来不是慈明忌辰设斋众才集师于真前以两手揑拳安头上以坐具画一画打一圆相便烧香退身三步作女人拜首座曰休揑怪师曰首座作么生座曰和尚休揑怪师曰兔子喫牛嬭第二座近前打一圆相便烧香亦退身三步作女人拜师近前作听势座拟议师打一掌曰这漆桶也乱做问来僧曰云深路僻高驾何来曰天无四壁师曰踏破多少草鞋僧便喝师曰一喝两喝后作么生曰看这老和尚着忙师曰拄杖不在且坐喫茶又问来僧败叶堆云朝离何处曰观音师曰观音脚跟下一句作么生道曰适来相见了也师曰相见底事作么生其僧无对师曰第二上座代参头道看亦无对师曰彼此相钝置室中问僧栗棘蓬你作么生吞金刚圈你作么生透一日七人新到师问阵势既圆作家战将何不出阵与杨岐相见僧以坐具便打师曰作家僧又打师曰一坐具两坐具又作么生僧拟议师背面立僧又打师曰你道杨岐话头落在甚处僧指面前曰在这里师曰三十年后遇明眼人不得错举好且坐喫茶X翠巖可真禅师慈明问如何是佛法大意师曰无云生岭上有月落波心明嗔目喝曰头白齿豁犹作这箇见解如何脱离生死师悚然求指示明曰汝问我师理前语问之明震声喝曰无云生岭上有月落波心师于言下大悟师语南禅师曰我他日十字街头作箇粥饭主人有僧自黄檗来我必勘之南公曰何必他日我作黄檗僧汝今试问师便问近离甚处曰黄檗师曰见说堂头老子脚跟不点地是否曰上座何处得这消息来师曰有人传至南公笑曰却是汝脚跟不点地师亦大笑而去灵隐德章禅师师初住大相国寺西经藏院仁宗诏师于延春阁下斋宣普照大师问如何是当机一句师曰一言迥出青霄外万仞峰前崄处行曰作么生是崄处行师便喝曰皇帝面前何得如此后再宣入化成殿斋宣守贤问斋筵大启如何报答圣君师曰空中求鸟迹曰意旨如何师曰水内觅鱼踪大宁道宽禅师僧问饮光正见为甚拈花却微笑师曰忍俊不禁问既是一真法界为甚么有千差万别师曰根深叶盛曰未审还出得这箇也无师曰弄巧成拙X道吾悟真禅师示众举洞山云五台山上云蒸饭佛殿阶前狗尿天旛竿头上煎䭔子三箇猢狲夜簸钱老僧即不然三面貍奴脚踏月两头白牯手拏烟戴冠碧兔立庭柏脱殻乌龟飞上天老僧葛藤尽被汝诸人覰破了也洞山老人甚是奇特虽然如是只行得三步四步且不过七跳八跳且道誵讹在甚么处老僧今日不惜眉毛一时布施良久曰丁宁损君德无言真有功任从沧海变终不为君通师卧病院主问和尚近日尊候如何师曰粥饭头不得气力良久曰会么曰不会师曰老鼠尾上带研椎数人新到礼拜师曰总是浙里师僧曰猢狲向火师曰𨁝跳作么僧曰今日得见和尚师曰伏惟尚飨僧无语师便打师在慈明会里一日提螺蛳一篮遶院行云卖螺蛳令众下语皆不契有一老宿揭帘见以目顾视师放身便卧师放篮子便行越州姜山方禅师僧问奔流度刃疾𦦨过风未审姜山门下还许借借也无师曰天寒日短夜更长曰锦帐绣鸳鸯行人难得见师曰髑髅里面气冲天僧召和尚师曰鸡头凤尾曰诸方泥里洗姜山画将来师曰姜山今日为客且望阇黎善传虽然如是不得放过乃拍禅牀一下兴教院坦禅师X师住兴教有雪窦化主省宗出问诸佛未出世人人鼻孔撩天出世后为甚么杳无消息师曰鸡足峰前风悄然宗曰未在更道师曰大雪满长安宗曰谁人知此意令我忆南泉拂袖归众更不礼拜师曰新兴教今日失利便归方丈令人请宗至师曰适来错祗对一转语人天众前何不礼拜葢覆却宗曰大丈夫膝下有黄金争肯礼拜无眼长老师曰我别有语在宗乃理前语至未在更道处师曰我有三十棒寄与打雪窦宗礼拜西余净端禅师师始见弄师子发明心要往见龙华蒙印可遂旋里合綵为师子皮时被之因号端师子丞相章惇慕其道躬请开法吴山化风盛播开堂日僧宣疏至七轴之莲经未诵一声之渔父先闻师止之遂登座拈香祝圣罢引声吟曰本是潇湘一钓客自西自东自南北大众杂然称善师顾笑曰谛观法王法法王法如是便下座一日章丞相留饭师瞋说偈曰章惇章惇请我看坟我却喫素汝却喫荤惇为大笑又因惇请供赚下馄饨师偈曰腥馄饨素馄饨满碗盛来浑囵吞垃圾打从滩上过龙宫海藏自分明惇赴召别师师曰且为爱护佛法惇曰不兴不废爱护佛法也师令侍者取糖与相公送路喫糖次师问甜么惇曰甜师曰甜便住惇一笑遂起X师到华亭众请上堂灵山狮子云间哮吼佛法无可商量不如打箇筋斗便下座问羚羊挂挂角时如何师曰怕曰既是善知识因何却怕师曰山僧不曾见恁么差异畜生师抵鄣南见上方超和尚有一尼来参师曰待来日五更三点入来师侵早红粉搽面而坐尼入见惊而遂悟天宁道楷禅师师谒投子于海会乃问佛祖言教如家常茶饭离此之外别有为人处也无子曰汝道寰中天子勑还假尧舜禹汤也无师方拟进语子以拂子摵师口曰汝发意来早有三十棒也师即开悟再拜便行子曰且来阇黎师不顾子曰汝到不疑之地耶师以手掩耳后作典座子曰厨务勾当不易师曰不敢子曰煑粥耶蒸饭耶师曰人工淘米着火行者煑粥蒸饭子曰汝作甚么师曰和尚慈悲放他闲去一日侍投子游菜园子度拄杖与师师接得便随行子曰理合恁么师曰与和尚提鞋挈杖也不为分外子曰有同行在师曰那一人不受教子休去至晚问师早来说话未尽师曰请和尚举子曰卯生日戌生月师即点灯来子曰汝上来下去总不徒然师曰在和尚左右理合如此子曰奴儿婢子谁家屋里无师曰和尚年尊缺他不可子曰得恁么慇懃师曰报恩有分示众略曰夫出家者为厌尘劳求脱生死休心息念X断绝攀缘遇声遇色如石上栽花见利见名如眼中着屑无始以来此等不是不曾经历何须苦苦贪恋如今不歇更待何时能尽今时更有何事若得心中无事佛祖犹是冤家一切世事自然冷淡方始那边相应你不见隐山至死不肯见人赵州至死不肯告人匾担拾橡栗为食大梅以荷叶为衣纸衣道者祇披纸玄泰上座祇着布石霜置枯木堂与人坐卧祇要死了你心投子使人办米同煑共餐要得省取你事且从上诸圣有如此榜样若无长处如何甘得诸仁者若也于斯体究的不亏人若也不肯承当向后深恐费力山僧今日向诸人说家门巳是不着便岂可更去陞堂入室拈槌竖拂张眉努目东棒西喝如癎病发相似不见达摩西来少室山下面壁九年二祖至于立雪断臂可谓受尽艰辛然而达摩不曾措一辞二祖不曾问着一句唤达摩作不为人得么唤二祖作不求师得么灵隐玄本禅师师见僧看经乃问看甚么经僧无语乃示颂曰看经不识经徒劳损眼睛欲得不损眼分明识取经慧林宗本圆照禅师神宗最重师尝召对师翛然自如无所加损出都日王公贵人送者车骑相属师诲之曰岁月不可把玩老病不与人期惟勤修勿怠是真相为闻者莫不感动X长芦应夫禅师上堂召众曰江山绕槛宛如水墨屏风殿阁凌空丽若神仙洞府森罗万象海印交参一道神光更无遮障诸人还会么良久曰寥寥天地间独立望何极参佛日智才禅师上堂城里喧繁空山寂静然虽如此动静一如死生不二四时轮转物理湛然夏不去而秋自来风不凉而人自爽今也古也不改丝毫谁少谁多身无二用诸禅德既身无二用为甚么龙女现十八变君不见弄潮须是弄潮人珍重上堂风雨萧骚塞汝耳根落叶交加塞汝眼根香臭丛杂塞汝鼻根冷热甘甜塞汝舌根衣緜温冷塞汝身根颠倒妄想塞汝意根诸禅德直饶汝飜得转也是平地骨堆参上堂举柏树子话师曰赵州庭柏说与禅客黑漆屏风松椤亮隔开圣栖禅师开堂垂语曰选佛场开人天普会莫有久历觉场罢参禅客出来相见时有僧出师曰作家作家僧曰莫着忙师曰元来不是作家僧提起坐具曰看看摩竭陀国亲行此令师曰祇今作么生僧礼拜师曰龙头蛇尾法云寺法秀禅师师习圆觉华严妙入精义而颇疑禅宗闻怀禅师法X席之盛径往参谒怀问座主讲何经师曰华严曰华严以何为宗师曰法界为宗曰法界以何为宗师曰以心为宗曰心以何为宗师无对怀曰毫𨤲有差天地悬隔汝当自看必有发明后闻僧举白兆参报慈情未生时如何慈曰隔师忽大悟住真州长芦众千人有全椒长老至登座众目笑之无出问者师出拜趋问如何是法秀自已椒笑曰秀铁面乃不识自已乎师曰当局者迷一众服其荷法心长芦福长老道眼不明常将所得施利舟载往上江斋僧师闻之往验其虗实适至见福上堂云入荒田不拣可煞颟顸信手拈来草犹较些子便下座师大惊曰说禅如此谁道不会乃谓诸方生灭也遂躬造方丈礼谒具说前事仍请益提唱之语福为依文解义师曰若如此诸方不漫道你不会禅福不肯师曰请打钟集众有法秀上座在此与和尚理会福休去李伯时善画马师呵曰汝士大夫以画名矧又画马期人夸妙妙入马腹中亦足惧也伯时遂绝笔师劝画观音赎过黄鲁直工豓词师亦诋呵之鲁直笑曰又当置我马腹耶师曰汝以豓语动天下人淫心不止马腹正恐生泥犂耳黄竦然悔谢遂励精求道礼部杨杰无为居士公历参诸名宿晚从天衣游衣每引老庞机语令参究深造后奉祠太山一日鸡初鸣覩日如盘涌忽大X悟乃别老庞偈曰男大须婚女大须嫁讨甚闲工夫更说无生话书寄衣衣称善会芙蓉楷禅师公曰与师相别几年蓉曰七年公曰学道来参禅来蓉曰不打这鼓笛公曰恁么则空游山水百无所能也蓉曰别来未久善能高鉴公大笑公有辞世偈曰无一可恋无一可舍太虗空中之乎者也将错就错西方极乐慈云慧禅师上堂片月浸寒潭微云满空碧若于达道人好箇真消息还有达道人么微云穿过你髑髅片月触着你鼻孔珍重黄龙祖心晦堂禅师居士吴敦夫自谓多见知识心地明净偶阅邓隐峰传见其倒卓化去而衣亦顺身不褪忽疑之曰彼化之异故莫测而衣亦顺之何也以问师师曰汝今衣顺垂于地复疑之乎曰无所疑也师笑曰此既无疑则彼倒化衣亦顺体何疑之有哉敦夫言下开解师过法昌遇禅师遇问曰承闻和尚造草堂巳毕工否师曰巳毕工曰几工师曰止用数百工遇恚曰大好草堂师拊掌笑曰且要天下人疑着师于南公圆寂之日作偈曰昔人去时是今日今日依前人不来今既不来昔不往白云流水空徘徊谁云秤尺平直中还有曲谁云物理齐种麻还得粟可怜驰逐天下人六六元来三十六X宝峰克文真净禅师师坐夏大沩闻举僧问云门佛法如水中月是否门曰清波无透路师乃领解往见黄龙不契却曰我有好处这老汉不识我遂往香城见顺和尚顺问甚处来师曰黄龙来曰黄龙近日有何言句师曰黄龙近日州府委请黄檗长老龙垂语云钟楼上念赞牀脚下种菜有人下得语契便往住持胜上座云勐虎当路坐龙遂令去住黄檗顺不觉云胜上座祇下得一转语便得黄檗住佛法未梦见在师于言下大悟方知黄龙用处遂回见黄龙问甚处来师曰特来礼拜和尚龙曰恰值老僧不在师曰向甚么处去龙曰天台普请南岳游山师曰恁么则学人得自在去也龙曰脚下鞋甚处得来师曰庐山七百五十文唱得龙曰何曾得自在师指鞋曰何尝不自在龙异之一日龙曰适令侍者卷帘问渠卷起帘时如何曰照见天下放下帘时如何曰水泄不通不卷不放时如何侍者无语汝作么生师曰和尚替侍者下涅槃堂始得龙喝曰关西人果无头脑乃顾旁僧师指之曰只这僧也未梦见龙大笑问讲师曰火灾起时山河大地皆被焚尽世间虗空是否曰教有明文安有不是之理师曰如许多灰烬将置何处讲师笑曰不知师亦笑曰汝所讲者纸上语耳X刘宜翁尝参佛印颇自负一日见师便问长老写戏来得几年师曰专候乐官来曰我不入这保社师曰争奈即今在这场子里刘拟议师拍手曰虾蟆禅祇跳得一跳又坐次刘指禅衣曰唤作甚么师曰禅衣曰如何是禅师乃抖擞曰抖擞不下刘无语师打一下曰你伎俩如此敢勘老僧耶钱弋郎中访师谈久钱如厕师令侍者引从西边去钱遽曰既是东司为甚么向西去师曰多少人向东边讨师报谒钱有獒逸出师避之钱戏曰禅者教诲龙虎乃畏狗乎师应声曰易伏隈巖虎难降护宅龙钱嘉之南康诸山相会佛印后至师问曰云居来何迟曰为着草鞋从归宗肚里过所以迟师曰却被归宗吞了曰争奈吐不出师曰吐不出即疴出僧问如何是道师曰宝公云若欲将心求佛道问取虗空始出尘汝今求佛道虗空向汝道甚么其僧于是大悟于言下僧问如何是佛师呵呵大笑曰何哂之有师曰笑你随语生解曰偶然失利师喝曰不得礼拜僧便归众师复笑曰随语生解僧问有一人欲出长安有一人欲入长安未审那箇在先师曰多少人疑着曰不许夜行师曰蚊子锥铁牛曰山顶老猿啼古木渡头新鴈下平沙师曰长安人巳入你合作么生曰春日华山青师曰这僧虽然X后生却可与商量僧问云门大师欲一棒打杀释迦老子和尚又欲粪扫堆里音杀云门未审和尚罪过还许学人点检也无师曰且莫造次曰和尚坐断庐山为甚么不识某甲这话师曰三十棒曰关师曰点曰札师曰念汝做街坊师室中问僧云了也未僧云未了师云你喫粥了也未僧云了师云又道未了复云门外甚么声僧云雨声师云又道未了复云面前是甚么僧云屏风师云又道未了复云还会么僧云不会乃云听取一颂随缘事事了日用何欠少一切伹寻常自然不颠倒上堂裩无裆袴无口头上青灰三五斗赵州老子少卖弄然则国清才子贵家富小儿骄其奈禾黍不阳豓竞栽桃李春飜令力耕者半作卖花人隆庆院庆闲禅师师父事黄龙龙甚重之时与翠巖顺公同在黄檗顺时时诘问师师横机无所让顺谓龙曰闲轻易且语未辨触净龙曰法应如是以情求闲乃成是非既龙过双岭师谒龙龙问甚处来师曰百丈曰几时离彼师曰正月十三龙曰脚跟好痛与三十棒师曰非但三十棒龙喝曰许多时行脚无点气息师曰百千诸佛亦乃如是龙曰汝与么来何曾有纤毫到诸佛境界师曰诸佛未必到庆闲境界龙随问如何是汝生缘处师曰早晨喫白粥如今又觉饥问我手何似佛X手师曰月下弄琵琶问我脚何似驴脚师曰鹭鸶立雪非同色龙咨嗟而视曰汝剃除须发当为何事师曰祇要无事龙曰既无事何须剃发师曰若不剃发争知无事曰与么则数声清磬是非外一箇闲人天地间也师曰是何言欤曰灵利衲子师曰也不消得龙便喝师拍一拍龙又喝师便出复侍次龙曰此间有辨上座者汝着精彩师曰他有甚么长处曰也拊汝背一下又如何师曰作甚么曰他展两手师曰甚处学这虗头来龙大笑师却展两手龙喝师便出斋后又侍立龙问𢤱𢤱松松两人共一椀作么生会师曰百杂碎曰尽大地是箇须弥山撮来掌中汝又作么生会师曰两重公案曰这里从汝胡言汉语若到同安如何过得师曰渠也须到这箇田地始得曰忽被渠指火罏曰这箇是黑漆火罏那箇是黑漆香桌甚处是不到处师曰庆闲面前且从恁么说话若是别人笑和尚去龙拍一拍师便喝明日同看僧堂曰好僧堂师曰极好工夫曰好在甚处师曰一梁拄一柱曰此未是好处师曰和尚又作么生龙以手指曰这柱得与么圆那枋得与么匾师曰人天大善知识须是和尚始得便出龙出堂外曰适来与么是肯你不肯你师曰若与么何曾得安乐处师上方丈问讯龙曰据汝知见祇得上梢不得下梢师曰某甲上梢亦得下梢亦得曰如何是上梢师曰风过树头摇曰如何是下梢师曰刀斫斧凿龙曰老僧即不然师曰X如何是上梢曰头鬅鬙耳卓朔曰如何是下梢曰紧峭草鞋师曰谢师答话龙便喝明日侍立龙问得坐披衣向后如何施设师曰遇方即方遇圆即圆曰汝与么说话犹带唇齿在师曰庆闲即与么和尚作么生曰近前来为汝说师拊掌曰三十年用底今朝捉败龙大笑曰一等是精灵师拂袖而去由是学者争归之泐潭洪英禅师有僧礼拜起便垂下袈裟角曰脱衣卸甲时如何师曰喜得狼烟息弓弰壁上悬僧却揽上袈裟曰重整衣甲时如何师曰不到乌江畔知君未肯休僧便喝师曰惊杀我僧拍一拍师曰也是死中得活僧礼拜师曰将谓是收燕破赵之才元来是贩私盐汉双岭顺禅师问菴中老师好问学者併却咽喉唇吻道取一句首座曾道得么师干笑巳而有偈曰阿家尝醋三尺喙新妇洗面摸着鼻道吾答话得腰裩玄沙开书是白纸顺公屈服黄檗积翠永菴主师问僧审奇汝久不见何所为奇曰见伟藏主有箇安乐处师曰举似我奇叙所得师曰汝是伟未是奇莫测以语伟伟曰汝非永不非奇走积翠质之南公南亦大笑师闻作偈曰明暗相参杀活机大人境界普贤知同条生不同条死笑倒菴中老古锥白云守端禅师X师参杨岐岐一日忽问受业师为谁师曰茶陵郁和尚岐曰吾闻伊过桥遭攧有省作偈甚奇能记否师诵曰我有明珠一颗久被尘劳关锁今朝尘尽光生照破山河万朵岐笑而趋起师愕然通夕不寐黎明咨询之适岁暮岐曰汝见昨日打敺傩者么曰见岐曰汝一筹不及渠师复骇曰何谓也岐曰渠爱人笑汝怕人笑师大悟示众明明知道只是这箇为甚么透不过只为见人开口时便唤作言句见人闭口时便唤作良久默然又道动展施为开言吐气尽十方世界内无不是自已所以堕在涂中隐隐犹怀近日嫌岂不见云门道闻声悟道见色明心遂举手云观世音菩萨将钱来买胡饼放下手云元来却是馒头又不见山僧在法华时尝示众云无业禅师道一毫头圣凡情念未尽未免入驴胎马腹里去大众直饶一毫头圣凡情念顿尽亦未免入驴胎马腹里去瞎汉但恁么看取参示众曰此事如万仞崖头相似总知道放着手便扑到底只是舍命不得法华今日不动一毫头教诸人到底去也掷拄杖下座保宁仁勇禅师僧问如何是佛师曰近火先焦曰如何是道曰泥里有剌曰如何是道中人曰切忌踏着上堂有手脚无背面明眼人看不见天左旋地右转拍膝云西风一阵来落叶两三片X示众云释迦老子四十九年说法不曾道着一字优波毱多丈室盈筹不曾度得一人达摩不居少室六祖不住曹溪彼自无疮勿伤之也拍膝顾众云且喜得天下太平师云一是一二是二三是三四是四数目甚分明上下依资次依资次有何事以拄杖画一画云大众一时乱却六十甲子了也示众曰三界唯心万法唯识槛外云生檐前雨滴㵎水湛如蓝山花开似锦此时若不究根源直待当来问弥勒比部孙居士因杨岐来访值视断次士曰某为王事所牵何由免难岐指曰委悉得么士曰望师点破岐曰此是比部弘愿深广利济羣生士曰未审如何岐示以偈曰应现宰官身广弘悲愿深为人重指处棒下血淋淋士于此有省宝峰阐提惟照禅师示聪藏主法语五则一曰曹山立四禁尽衲僧命脉透得过切忌依倚将来了事人须别有生机一路二曰衲僧向异类中行履先德道异类堕此了事人病明安道须是识主始得三曰阐提寻常向人道不得参禅不得学佛只要伊如大死人只恐闻此语作无事会作无法可当情会正是死不得若是死得决不肯作这般见解他时为人切宜仔细四曰吾家立五X位为宗往往人以理事明以寂照会以能所见以体用解尽落今时何得名为教外别传之妙生死路头那箇是得处总不恁么时如何卜度即不中五曰有情故情渗漏有见故见渗漏有语故语渗漏设得见无情无语无拽住便问他你是何人上堂过去诸佛巳入涅槃了也汝等诸人不应追念未来诸佛未出于世汝等诸人不要妄想正当今日你是何人上堂本自不生今亦无灭是死不得底样子当处出生随处灭尽是活生受底规模大丈夫汉直须处生死流卧荆棘林俯仰屈伸随机施设能如是也无量方便庄严三昧大解脱门荡然顿开其或未然无量烦恼一切尘劳岳立面前塞却古路雪下僧问祖师西来即不问时节因缘事若何师曰一片两片三四片落在眼中犹不荐石门元易禅师上堂十方同聚会箇箇学无为此是选佛场心空及第归大众祇如闻见觉知未尝有间作么生说箇心空底道理莫是见而不见闻而不闻谓之心空耶错莫是忘机息虑万法俱捐销能所以入元宗泯性相而归法界谓之心空耶错恁么也不得不恁么也不得恁么不恁么总不得未审毕竟作么生还会么良久曰若实无为无不为天堂地狱长相随三尺杖子搅黄河八臂那咤冷眼窥无限鱼龙尽奔走捉得循X河三脚龟脱取殻铁锥锥吉凶之兆便分辉借问东村白头老吉凶未兆若何为休休休古往今来春复秋白日腾腾随分过更嫌何处不风流咄资圣南禅师圣节上堂顾视左右曰诸人还知么夜明帘外之主万化不渝瑠璃殿上之尊四臣不昧端拱而治不令而行寿逾百亿须弥化洽大千沙界且道正恁么时如何行履野老不知黄屋贵六街慵听静鞭声法云善本大通禅师僧问宝塔原无缝如何指示人师曰烟霞生背面星月遶檐楹曰如何是塔中人师曰竟日不干清世事长年占断白云乡曰向上更有事也无师曰太无厌生师所至见佛菩萨行立之像不敢坐伊蒲塞馔以鱼胾名者不食其真诚应事防心离过类如此寿州资寿巖禅师僧问大藏经中还有奇特事也无师曰祇恐汝不信曰如何即是师曰黑底是墨黄底是纸曰谢师答话师曰领取钩头意莫认定盘星上堂干坤肃静海晏河清风不鸣条雨不破块春生夏长秋收冬藏这箇是世间法作么生是佛法良久曰欲得不招无间业莫谤如来正法轮投子修颙禅师师参慧林因喫攧有省作偈曰这一交这一交万两X黄金也合消头上笠腰下包清风明月杖头挑富郑公因赵清献公警发不舍昼夜力进此道谒师于投子会师方为众登座富见师左右顾视忽有省因执弟子礼趋函丈命侍者请为入室师见即曰相公巳入来富弼犹在外富闻汗流浃背即大悟清献公赵抃字悦道公年四十余摈去声色系心宗教会佛慧来居衢之南禅公日亲之慧未尝容措一词后典青州政事之余多宴坐忽大雷震惊即契悟作偈曰默坐公堂虗隐几心源不动湛如水一声霹雳顶门开唤起从前自家底慧闻笑曰赵悦道撞彩耳公尝自题偈斋中曰腰佩黄金巳退藏箇中消息也寻常世人欲识高斋老祇是柯村赵四郎复曰切忌错认临终遗书佛慧有曰非师平日警诲至此必不得力矣黄龙死心悟新禅师师初谒栖贤秀铁面秀问上座甚处人师曰广南韶州又问曾到云门否师曰曾到又问曾到灵树否师曰曾到秀曰如何是灵树枝条师曰长底自长短底自短秀曰广南蛮莫乱统师曰向北驴只恁么拂袖而出秀器之而师无留意至黄龙谒晦堂堂竖拳问曰唤作拳头则触不唤作拳头则背汝唤作甚么师罔措经二年方领解然尚谈辩无所牴牾堂患之偶与语至其锐堂遽曰住住说食岂能饱人师窘乃曰某到此弓折箭尽望和尚慈悲指箇安乐处堂曰一X尘飞而翳天一芥堕而覆地安乐处正忌上座许多骨董直须死却无量劫来识心乃可耳师趋出一日闻知事捶行者而迅雷忽震即大悟趋见晦堂忘纳其屦即自誉曰天下人总是参得底禅某是悟底堂笑曰选佛得甲科何可当也因号死心叟谒法昌遇禅师遇问近离甚处师曰某甲自黄龙来遇曰还见心禅师么师曰见遇曰甚么处见师曰喫粥喫饭处见遇插火箸于罏中曰这箇又作么生师搜脱火箸便打王正言问尝闻三缘和合而生又闻即死即生何故有夺胎而生者师曰如正言作漕使随所住处即居其位还疑否王曰不疑师曰复何疑也王于言下领解师住翠巖时翠巖有淫祠乡人禳禬酒胾无虗日师诫知事令毁之知事辞以不敢掇祸师曰使能作祸吾自当之乃躬自毁拆俄有巨蟒盘卧内引首作吞噬之状师叱之蟒遁安寝无他领云巖建经藏太史黄庭坚为作记有以其亲墓志䥴于碑阴者师骂曰凌侮不避祸若是语未卒电光翻屋雷击自户入析其碑阴中分之视之志巳灰烬而藏记安然无损晚属疾退居晦堂夜参竖起拂子云看看拂子病死心病拂子安死心安拂子穿却死心死心穿却拂子正当恁么时唤作拂子又是死心唤作死心又是拂X子毕竟唤作甚么良久云莫把是非来辨我浮生穿凿不相关有乞末后句者师示偈曰末后一句子直须心路绝六根门既空万法无生灭于此彻其源不须求解脱平生爱骂人只为长快活泐潭草堂清禅师上堂色心不异彼我无差竖起拂子曰若唤作拂子入地狱如箭不唤作拂子有眼如盲直饶透脱两头也是黑牛卧死水太史山谷黄庭坚居士士初谒秀圆通语具圆通章自是遂着发愿文痛戒酒色日惟朝粥午饭锐志参求既依晦堂乞指径捷处堂曰祗如仲尼道二三子以我为隐乎吾无隐乎尔者太史居常如何理论公拟对堂曰不是不是公迷闷不巳一日同堂山行次时巖桂盛开堂曰闻木樨花香么公曰闻堂曰吾无隐乎尔公释然即拜之曰和尚得恁么老婆心切堂笑曰祗要公到家耳久之谒死心新禅师随众入室心见张目问曰新长老死学士死烧作两堆灰向甚么处相见公无语心约出曰晦堂处参得底使未着在后左官黔南道力愈胜于无思念中顿明死心所问报以书曰往年尝蒙苦苦提撕长如醉梦依稀在光影中盖疑情不尽命根不断故望崖而退耳谪官在黔南道中昼卧觉来忽尔寻思被天下老和尚瞒了多少惟有死心道人不肯乃是第一相为也X祕书吴恂德夫居士士参晦堂堂谓曰平生学解记忆多闻即不问你父母未生巳前道将一句来公拟议堂以拂子击之即领深旨连呈三偈其后曰咄这多知俗汉齩尽古今公案忽于狼借堆头拾得𧏙螂粪弹明明不直分文万两黄金不换等闲拈出示人祇为走盘难看兜率从悦禅师师初首众于道吾领数衲谒云葢智和尚智与语未数句尽知所蕴乃笑曰观首座气质不凡奈何出言吐气如醉人耶师面热汗下曰愿和尚不吝慈悲智复与语锥札之师茫然遂求入室智曰曾见法昌遇和尚否师曰曾看他语录自了可也不愿见之智曰曾见洞山文和尚否师曰关西子没头恼拖一条布裙作尿臭气有甚长处智曰你但向尿臭气处参取师依教即谒洞山深领奥旨复谒智智曰见关西子后大事如何师曰若不得和尚指示洎乎蹉过一生遂礼谢师复谒真净后出世鹿苑有清素者久参慈明寓居一室未始与人交师因食蜜渍茘枝偶素过门师唿曰此老人乡果也可同食之素曰自先师亡后不得此食久矣师曰先师为谁素曰慈明也某忝执事十三年耳师乃疑骇曰十三年堪忍执事之役非得其道而何遂馈以余果稍稍亲之素问师所见者何人曰洞山文素曰文见何人师曰黄龙南素曰南匾头见先师不久法道大振如此师益疑骇遂袖X香诣素作礼素起避之曰吾以福薄先师受记不许为人师益恭素乃曰怜子之诚违先师之记子平生所得试语我师具通所见素曰子之所见可以入佛而不能入魔师曰何谓也素曰岂不见古人道末后一句始到牢关如是累日素乃印可仍戒之曰文示子者皆正知正见然子离师太早不能尽其妙吾今为子点破使子受用得大自在他日切勿嗣吾也师后嗣真净如素所戒师室中设三语以验学者一曰拨草瞻风祇图见性即今上人性在甚么处二曰识得自性方脱生死眼光落地时作么生脱三曰脱得生死便知去处四大分离向甚么处去泐潭湛堂文准禅师初云巖虗席郡牧命死心禅师举所知心曰准山主住得某未尝识渠见有洗钵颂甚好牧请举心举云之乎者也衲僧鼻孔大头向下若也不会问取东村王大姐牧奇之因请主云巖一日新到相看展坐具师曰未得人事上座近离甚处曰庐山归宗师曰宗归何处曰嗄师曰虾蟆窟里作活计曰和尚何不领话师曰是你岂不从归宗来曰是师曰驴前马后汉问第二上座近离甚处曰袁州师曰夏在甚处曰仰山师曰还见小释迦么曰见师曰鼻孔长多少僧拟议师曰话堕阿师问僧你来作甚么曰特来问讯和尚师曰云在岭头X闲不彻水流㵎下太忙生曰和尚莫瞒人师曰马大师为甚么从阇黎脚跟下走过僧无语师曰却是阇黎瞒老僧一日法堂上逢首座便问向甚么处去座曰拟与和尚商量一事师曰便请曰东家杓柄长西家杓柄短师曰为甚拈起巩县茶瓶却是饶州磁碗曰临崖看浒眼特地一场愁师叫屈座吐舌而退僧问教中道若有一人发真归源十方虗空悉皆销陨未审此理如何师遂展掌点指曰子丑寅卯辰巳午未一罗二土三水四金五太阳六太阴七计都今日计都星入巨蟹宫宝峰不打这鼓笛便下座示众云钻珍珠解玉板却易看窟笼着楔却难月色和云白松声带露寒即不问你诸人且道大目犍连共须菩提商量箇甚么事清凉洪范慧禅师师示众曰灵源禅师谓予曰道人保养如人病须服药药之灵验易见要须忌口乃可不然服药何益生死是大病佛祖言教是良药污染心是杂食不能忌之生死之病无时而损也予爱其言追念圆觉经曰末世诸众生心不生虗妄佛说如是人现世即菩萨法句经曰若起精进心是妄非精进但能心不妄精进无有涯南岳思大禅师悟入法华三昧即诵曰是真精进是名真法供养汾阳大达国师一生答学者之问但曰莫妄想是谓称性之语见道径门而禅者X易其言反求元妙良可笑也尊胜有朋讲师师尝疏楞严维摩等经学者宗之每疑祖师直指之道故多与禅衲游一日谒开元迹未及阃心忽领悟开元出遂问座主来作甚么师曰不敢贵耳贱目开元曰老老大大何必如是师曰自是者不长开元曰朝看华严夜读般若则不问如何是当今一句师曰日轮正当午开元曰闲言语更道来师曰平生仗忠信今日任风波然虽如是祗如和尚恁么道有甚交涉须要新戒草鞋穿开元曰这里且放你过忽遇达摩问你作么生道师便喝开元曰这座主今日见老僧气冲牛斗师曰再犯不容开元拊掌大笑五祖法演禅师师至白云举僧问南泉摩尼珠话请问云叱之师领悟献投机偈曰山前一片闲田地叉手叮咛问祖翁几度卖来还自买为怜松竹引清风云特印可令掌磨事一日有僧见磨转遽指以问师曰此神通耶法尔耶师褰衣旋磨一匝僧无语未几云至语师曰有数禅客自庐山来皆有悟入处教伊说亦说得有来由举因缘问伊亦明得教伊下语亦下得祗是未在师于是大疑私自计曰既悟了说亦说得明亦明得如何却未在遂参究累日忽然省悟从前宝惜一时放下走见白云云为手舞足蹈师亦一笑而巳师后曰吾因兹出一身白汗便明得下载清风云一日示X众曰古人道如镜铸像像成后镜在甚么处众下语不契举以问师师近前问讯曰也不较多云笑曰须是道者始得乃命分座问如何是佛师曰露胸跣足曰如何是法师曰大赦不放曰如何是僧师曰钓鱼船上谢三郎圆悟一日请益临济四宾主师曰也祗箇程限是甚么闲事又云我这里却似马前相扑倒便休师谓圆悟曰你也尽好只是有些病悟再三请问不知某有甚么病师云只是禅忒多悟云本为参禅因甚么却嫌人说禅师云只似寻常说话时多少好时有僧便问因甚嫌人说禅师云恶情悰师一日问圆悟无缝塔话悟罔然直从方丈至三门方道得师云你道得也悟云不然暂时不在便不堪也三佛一日相谓曰老和尚祗是干爆爆地往往说心说性不得因请益佛身无为不堕诸数师曰譬如清净摩尼宝珠映于五色五色是数摩尼是佛身圆悟谓二老曰他大段会说我辈说时费多少工夫他祗一两句便了分明是箇老大虫师闻之乃曰若说心说性便是恶口又曰猫有歃血之功虎有起尸之德所谓驱耕夫之牛夺饥人之食若不如是尽是弄泥团汉示众将四大海水为一枚砚须弥山作一管笔有人向虗空里写祖师西来意五字太平下座大展坐具X礼拜为师若写不得佛法无灵验有么有么便下座大众散师高声云侍者者应诺师曰收取坐具复问侍者云收得坐具么者提起坐具师曰我早知汝恁么也上堂汝等诸人见老和尚鼓动唇吻竖起拂子便作胜解及乎山禽聚集牛动尾巴却将作等闲殊不知檐声不断前旬雨电影还连后夜雷上堂山僧昨日入城见一棚傀儡不免近前看或见端严奇特或见丑陋不堪动转行坐青黄赤白一一见了仔细看时元来青布幔里有人山僧忍俊不禁乃问长史高姓他道老和尚看便了问甚么姓大众山僧被他一问直得无言可对无理可伸还有人为山僧道得么昨日那里落节今日这里拔本师垂语曰譬如水牯牛过窗櫺头角四蹄都过了因甚尾巴过不得室中常问僧倩女离魂那箇是真底示众云每日起来拄却临济棒吹云门曲应赵州拍担仰山锹驱沩山牛耕白云田七八年来渐成家活更告诸公每人出一只手相共扶助唱归田乐麤羮淡饭且恁么过何也但愿今年蚕麦熟罗睺罗儿与一文僧问牛头未见四祖时如何曰头上戴累垂云见后如何曰青布遮前云未见四祖时为甚么百鸟㗸花献曰富与贵是人之所欲云见后为甚么百鸟不㘅花献曰贫与贱是人之所恶X问一代时教是箇切脚未审切那箇字师曰钵啰娘天童正觉禅师师至汝州香山成枯木一见深所器重一日闻僧诵莲经至父母所生眼悉见三千界瞥然有省即诣丈室陈所悟香山指台上香合曰里面是甚么物师曰是甚么心行香山曰汝悟处又作么生师以手画一圆相呈之复抛向后香山曰弄泥团汉有甚么限师曰错香山曰别见人始得师应喏喏即造丹霞丹霞问如何是空劫巳前自己师曰井底虾蟆吞却月三更不借夜明帘丹霞曰未在更道师拟议丹霞打一拂子曰又道不借师言下释然华药智朋禅师师依宝峰有年无省因为众持钵宝峰自题其像曰雨洗淡红桃蕚嫩风摇浅碧柳丝轻白云影里怪石露绿水光中古木清噫你是何人至焦山枯木成禅师见之叹曰今日方知此老亲见先师来师遂请益其赞成曰岂不见法眼拈夹山境话曰我二十年祇作境会师即契悟乃曰元来恁么地成曰汝作么生会师曰春生夏长秋收冬藏成曰直须保任师应喏宝林果昌禅师师与提刑杨次公入山同游山次杨拈起大士饭石问既是饭石为甚么齩不破师曰祗为太硬杨曰犹涉繁词师曰未审提刑作么生杨曰硬师曰也是第二月杨为写七佛殿额乃问七佛重出世时如何师X曰一回相见一回新云葢智本禅师上堂满口道不出句句甚分明满目覰不见山山叠乱青鼓声犹不会何况是钟鸣喝一喝禾山方禅师上堂举拂子曰看看祗这箇在临济则照用齐行在云门则理事俱备在曹洞则偏正叶通在沩山则暗机圆合在法眼则何止于心然五家宗派门庭施设则不无直饶辩得倜傥分明去犹是光影边事若要抵敌生死则霄壤有隔且超越生死一句作么生道良久曰洎合错下註脚空室道人智通龙图范珣女也幼聪慧厌世相求父祝发龙图难之遂清修因看法界观有省乃连作二偈见意一曰浩浩尘中体一如纵横交互印毗卢全波是水波非水全水成波水自殊二曰物我元无异森罗镜像同明明超主伴了了彻真空一体含多法交参帝网中重重无尽处动静悉圆通后父母俱亡兄涓领分宁尉通偕行闻死心名重往谒之心见知其所得便问常啼菩萨卖却心肝教谁学般若通曰你若无心我也休又问一雨所滋根苗有异无阴阳地上生箇甚么通曰一叶五叶复问十二时中向甚么处安身立命通曰和尚惜取眉毛好心打曰这妇女乱作次第通礼拜心然之X政和间居金陵尝设浴于保宁揭榜于门曰一物也无洗箇甚么纤尘若有起自何来道取一句乃可入浴古灵祗解揩背开士何曾明心欲证离垢地时须是通身汗出尽道水能洗垢焉知水亦是尘直饶水垢顿除到此亦须洗却后为尼名惟久挂钖姑苏之西竺雪窦持禅师上堂悟心容易息心难息得心源到处闲斗转星移天欲晓白云依旧覆青山石佛益禅师上堂一叶落天下秋一尘起大地收一法透万法周且道透那一法遂喝曰切忌错认驴鞍桥作阿爷下颔便下座中巖蕴能禅师师一日与黄提刑奕棊黄曰数局之中无一局同千着万着则固是如何是那一着师提起棊子示之黄伫思师曰不见道从前十九路迷杀几多人慧日安禅师僧问如何是和尚为人一句师曰狗走抖擞口曰意旨如何师曰猴愁擞𢳯头雪窦智鑑禅师上堂世尊有密语迦叶不覆藏一夜落华雨满城流水香大平慧懃佛鑑禅师X师以惟此一事实余二则非真味之有省乃徧参名宿往来五祖之门有年恚祖不为印据与圆悟相继而去及悟还侍五祖得彻证而师忽至意欲他迈悟勉令挂搭且曰某与兄相别始月余比旧相见时如何师曰我所疑者此也遂参堂一日闻祖举僧问赵州如何是和尚家风州曰老僧耳聋高声问将来僧再问州曰你问我家风我却识你家风了也师即大豁所疑曰乞和尚指示极则祖曰森罗及万象一法之所印师展拜祖令掌翰墨后同圆悟语话次举东寺和尚问仰山汝是甚处人仰山曰广南人寺曰我闻广南有镇海明珠曾收得否山曰收得寺曰珠作何色山曰白月即现黑月即隐寺曰何不呈似老僧山叉手近前云慧寂昨到沩山被索此珠直得无言可对无理可伸悟顾师曰既云收得逮索此珠又云无言可对无理可伸是如何师无语忽一日谓悟曰仰山见东寺因缘我有语也东寺当时只索一颗珠仰山倾出一栲栳悟深肯之乃告之曰老兄更宜亲近老和尚去师一日造方丈未及语被祖诟骂懡㦬而退归寮闭门打睡恨祖不巳悟巳密知即往扣门师曰谁悟曰我师即开门悟问你见老和尚何如师曰我本不去被你赚累我遭这老汉诟骂悟呵呵大笑曰你记得前日下的语么师曰是甚么语悟曰你又道东寺祗索一颗仰山倾出一栲栳师当下释然悟遂领师同上方丈祖才见遽曰懃兄且喜大事了X毕龙门清远佛眼禅师师读法华至是法非思量分别之所能解质其讲师师不能答遂徧参至太平见五祖旋丐于庐州偶雨仆地烦懑间闻二人交相恶骂谏者曰你犹自烦恼在师于言下有省及归凡有所问祖即曰我不如你你自会得好或曰我不会我不如你师愈疑遂咨决于元礼首座礼乃以手引师之耳绕围罏数匝且行且语曰你自会得好师曰有冀开发乃尔相戏耶礼曰你他后悟去方知今日曲折耳太平将迁海会师慨然曰吾持钵方归复参随往一荒院安能究决已事耶遂作偈告辞之蒋山坐夏邂逅灵源禅师相与甚善话次师曰比见都下一尊宿语句似有缘源曰演公天下第一宗师何故舍而事远游耶所谓有缘者盖知解之师与公初心相应耳师从所勉径趋海会后命典谒适寒夜孤坐拨罏见火如豆许恍然自喜曰深深拨有些子平生事只如此遽起阅几上传灯录至破灶堕因缘忽大悟作偈曰刀刀林鸟啼披衣终夜坐拨火悟平生穷神归破堕事皎人自迷曲淡谁能和念之永不忘门开少人过示众以迷心故山林中来见善知识将谓别有一道可令人安乐不知返究向来迷处工夫乃最第一大随南堂元静禅师师参永安恩于临济三顿棒话发明次依诸名宿无X有当意者闻五祖机峻欲抑之遂谒祖祖乃曰我此间不比诸方凡于室中不要汝进前退后竖指擎拳绕禅牀作女人拜提起坐具千般伎俩祗要你一言下谛当便是汝见处师茫然退参历三载一日入室罢祖谓曰子所下语巳得十分试更与我说看师即剖而陈之祖曰说亦说得十分更与我断看师随所问而判之祖曰好即好祗是未得老僧说话在斋后汝可来祖爷塔所与汝一一按过始得至及彼祖便以即心即佛非心非佛睦州担板汉南泉斩猫儿赵州狗子无佛性有佛性之语编辟之其所对了无凝滞至子胡狗话祖遽转面曰不是师曰不是却如何祖曰此不是则和前面皆不是师曰望和尚慈悲指示祖曰看他道子胡有一狗上取人头中取人腰下取人脚入门者好看才见僧入门便道看狗向子胡道看狗处下得一转语教子胡结舌老僧钤口便是你了当处次日入室师密启其说祖笑曰不道你不是千了百当底人此语祗似先师下底语师曰某何人得似端和尚祖曰不然老僧虽承嗣他谓他语拙盖祗用远录公手段接人故也如老僧共远录公便与百丈黄檗南泉赵州辈把手共行才见语拙即不堪师以为不然乃拽杖渡江适大水泛涨因留四祖侪辈挽其归又二年祖方许可尝商略古今次执师手曰得汝说须是吾举得汝举须是吾说而今而后佛祖祕要诸方关键无逃子掌握矣X上堂有祖巳来时人错会祗将言句以为禅道殊不知道本无体因体而立名道本无名因名而立号祗如适来上座才恁么出来便恁么归众且道具眼不具眼若道具眼才恁么出来眼在甚么处若道不具眼争合便恁么去诸仁者于此见得倜傥分明则知二祖礼拜依位而立真得其髓祗这些子是三世诸佛命根六代祖师命脉天下老和尚安身立命处虽然如是须是亲到始得有一老宿垂语云十字街头起一间茅厮祗是不许人疴僧举以叩师师曰是你先疴了更教甚么人疴宿闻焚香遥望大随拜谢无为宗泰禅师师参五祖祖举赵州洗钵盂话俾参洎入室举此话问师你道赵州向伊道甚么这僧便悟去师曰洗钵盂去呢祖曰你祗知路上事不知路上滋味师曰既知路上事路上有甚滋味祖曰你不知耶又问你曾游浙否师曰未也祖曰你未悟在师自此凡五年不能对祖一日陞堂顾众曰八十翁翁辊绣毬便下座师欣然出众曰和尚试辊一辊看祖以手作打杖鼓势操蜀音唱緜州巴歌曰豆子山打瓦鼓杨平山撒白雨白雨下取龙女织得绢二丈五一半属罗江一半属元武师闻大悟掩祖口曰祇消唱到这里祖大笑而归五祖表自禅师X师依五祖最久未有省时圆悟为座元往请益悟曰兄有疑处试语我师遂举德山小参不答话问话者三十棒悟曰礼拜着我作得你师举话尚不会师作礼竟悟令再举前话师曰德山小参不答话悟掩其口曰但恁么看师出扬声曰屈屈岂有公案祇教人看一句底道理有僧谓师曰兄不可如此说首座须有方便因静坐体究及旬顿释所疑诣悟礼谢悟曰兄始知吾不汝欺又诣方丈祖迎笑师榜侍者门曰东山有三句若人道得即挂搭衲子皆披靡一日有僧𢹂坐具径造丈室谓师曰某甲道不得祇要挂搭师大喜唿维那于明窗下安排九顶清素禅师师闻五祖举首山西来意话倏然契悟述偈曰颠倒颠颠倒颠新妇骑驴阿家牵便恁么太无端回头不觉布衫穿祖见乃问百丈野狐话又作么生师曰来说是非者便是是非人祖大悦太守吕公来瞻大像问曰既是大像因甚肩负两楹师曰船上无散工至阁下覩观音像又问弥勒化境观音何来师曰家富小儿娇守乃礼敬法闪上座师久依五祖未有所入一日造室祖问不与万法为侣者是甚么人曰法闪即不然祖以手指曰住住法闪即不然作么生师于是启悟师至东林宣密度禅师席下见其得平实之旨一日X拈花绕度禅牀一帀背手插香罏中曰和尚且道意作么生度屡下语皆不契踰两月乃令师试说之师曰某祗将花插香罏中和尚自疑有甚么事来金陵俞道婆市油餐为业常随众参问瑯琊琊以临济无位真人话示之一日闻丐者唱莲花落云不因柳毅传书信何缘得到洞庭湖忽大悟以油餈投地夫曰你颠耶婆掌曰非汝境界往见瑯琊琊望之知其造诣问那箇是无位真人婆应声曰有一无位真人六臂三头努力瞋一擘华山分两路万年流水不知春圆悟蒋山开堂方至法座前婆于众中跃出以身一拶便归众悟曰见怪不怪其怪自坏悟次日至其家婆不出厉声曰这般黄口小儿也道出来开堂说法悟曰婆子少卖弄我识得你了也婆遂大笑出相见凡有僧至则曰儿儿僧拟议即掩门佛灯珣禅师往勘之婆见如前问珣曰爷在甚处婆转身拜露柱珣即踏倒曰将谓有多少奇特便出婆蹶起曰儿儿来惜你则箇珣竟不顾颂马祖不安因缘曰日面月面虗空闪电虽然截断天下人舌头分明祇道得一半石门聪和尚师在报慈闻鸠子鸣乃问僧是甚么声云鸠鸠声师曰欲得不招无间业莫谤如来正法轮净慈慧晖禅师X师谒宏智智举当明中有暗不以暗相遇当暗中有明不以明相覩问之语不契初夜定回往圣僧前烧香而宏智适至师见之顿明前话次日入室智举堪嗟去日颜如玉却叹回时𩯭似霜诘之师曰其入离其出微自尔问答无滞智许为室中真子雪窦嗣宗禅师僧问如何是正法眼师曰乌豆问如何是君师曰磨砻三尺剑待斩不平人曰如何是臣师曰白云闲不彻流水太忙生曰如何是君臣道合师曰云行雨施月皎星辉问如何是正中偏师曰菱华未照前曰如何是偏中正师曰团圞无少剩曰如何是正中来师曰徧界绝纤埃曰如何是兼中至师曰啮镞功前戏曰如何是兼中到师曰十道不通耗问如何是转功就位师曰撒手无依全体现扁舟渔父宿芦华曰如何是转位就功师曰半夜岭头风月静一声高树老猿啼曰如何是功位齐彰师曰出门不踏来时路满目飞尘绝点埃曰如何是功位俱隐师曰泥牛饮尽澄潭月石马加鞭不转头吉祥元实禅师师自到天衣早夜精勤脇不至席一日偶失笑喧众天衣摈之中夜宿田里覩星月粲然有省晓归趋方丈天衣见乃问洞山五位君臣如何话会师曰我这里一位也无天衣令参堂谓侍僧曰这汉却有箇见X处奈不识宗旨何入室次天衣预令行者五人分序而立师至俱召实上座师于是密契奥旨述偈曰一位才彰五位分君臣叶处紫云屯夜明帘卷无私照金殿重重显至尊天衣称善左丞范冲致虗居士公由翰苑守豫章过圆通谒旻禅师茶罢曰某行将老矣堕在金紫行中去此事稍远通唿内翰公应诺通曰何远之有公跃然曰乞师再垂指示通曰此去洪都有四程公伫思通曰见即便见拟思即差公豁然有省士与圆通拥罏次公问诸家因缘不劳拈出直截一句请师指示通厉声指曰看火公急拨衣忽大悟谢曰灼然佛法无多子通喝曰放下着公应诺诺士问圆通曰是法非思量分别之所能解如何凑泊通曰全身入火聚公曰毕竟如何会通曰蓦直去公沈吟通曰可更喫茶么公曰不必通曰何不恁么会公契旨曰元来太近通曰十万八千公占偈曰不可思议是大火聚便恁么去不离当处通曰咦犹有这箇在公曰乞师再垂指示通曰便恁么去铛是铁铸公顿首谢之径山涂毒智䇿禅师师初谒寂室光洒然有省次谒大圆于万寿圆问曰甚处来师曰天台来曰见智者大师么师曰即今亦不少曰因甚在汝脚跟下师曰当面蹉过圆曰上人X不耘而秀不扶而直一日辞去圆送之门拊师背曰宝所在近此城非实师颔之往豫章谒典牛道由云居风雪塞路坐阅四十二日午时版声铿然豁尔大悟及造门典牛独指师曰甚处见神见鬼来师曰云居闻版声来牛曰是甚么师曰打破虗空全不柄靶牛曰向上事未在师曰东家暗坐西家厮骂牛曰崭然超出佛祖他日起家一麟足矣虎丘绍隆禅师师初谒长芦信禅师得其大略有传圆悟语至者师读之叹曰想酢生液虽未浇肠沃胃要且使人庆快第恨未聆謦欬耳遂由宝峰次湛堂客黄龙扣死心禅师次谒圆悟一日入堂悟问曰见见之时见非是见见犹离见见不能及举拳曰还见么师曰见悟曰头上安头师闻脱然契证悟叱曰见箇甚么师曰竹密不妨流水过悟肯之寻俾掌藏教有问悟曰隆藏主柔易若此何能为哉悟曰瞌睡虎耳育王佛智端裕禅师上堂曰行时绝行迹说时无说踪行说若到则垛生招箭行说未明则神锋划断就使说无渗漏行不迷方犹滞㲉漏在若是大鹏金翅奋迅百千由旬十影神驹驰骤四方八极不取次啗啄不随处埋身且总不依倚还有履践分也无剎剎尘尘是要津护国景元禅师上堂威音王巳前这一队汉错七错八威音王巳后X这一队汉落二落三而今这一队汉坐立俨然且道是错七错八落二落三还定当得出么举拂子曰吽吽师因僧读死心小参语云既迷须得箇悟既悟须识悟中迷迷中悟迷悟双忘却从无迷悟处建立一切法师闻而疑即趋佛殿以手拓开门扉豁然大彻继而执事机辩逸发圆悟目为聱头玄侍者悟自题肖像付之有曰生平只说聱头禅撞着聱头如铁壁灵隐慧远禅师内翰曾开居士久参诸方绍兴辛未值师领光孝开来谒问曰如何是善知识师曰灯笼露柱猫儿狗子开曰为甚么赞即欢喜毁即烦恼师曰侍郎曾见善知识否开曰某三十年参问何言不见师曰向烦恼处见向欢喜处见开拟议师震声便喝开拟对师曰开口底不是公开罔然师召曰侍郎向甚么处去也开勐省点头说偈曰咄哉瞎驴丛林妖孼震地一声天机漏泄有人更问意如何拈起拂子噼口截师曰也祇得一橛知府葛剡志慕禅宗久无证入一日举不是心不是佛不是物豁然有省说偈云非心非佛亦非物五凤楼前山突兀艳阳影里倒翻身野狐跳入金毛窟谒师求证师云居士见处祇可入佛未得入魔在葛礼拜师曰云何不道金毛跳入野狐窟葛乃顿领华藏安民禅师X师谒佛鑑鑑问佛果有不曾乱为人说底句曾与你说么师曰合取狗口鑑震声曰不是这箇道理师曰无人夺你茶盐袋叫作甚么鑑曰佛果若不为你说我为你说师曰和尚疑时退院别参去鑑呵呵大笑玄沙僧昭禅师上堂天上无弥勒地下无弥勒且道弥勒在甚么处良久曰夜行莫踏白不是水便是石南峰云辩禅师师参圆悟值入室才踵门悟曰看脚下师打露柱一下悟曰何不着实道取一句师曰师若摇头弟子摆尾悟曰你试摆尾看师翻筋斗而出悟大笑上堂好是仲春渐暖那堪寒食清明万叠云山耸翠一天风月良邻在处华红柳绿湖天浪稳风平山禽枝上语谆谆再三琐琐碎碎嘱付叮叮咛咛且道叮咛嘱付箇甚么卓拄杖曰记取明年今日依旧寒食清明僧问十二时中教学人如何用心师曰蘸雪喫冬瓜问浩浩尘中如何辨主师曰木杓头边镰切菜曰莫便是和尚为人处也无师曰研槌撩䬪饦大沩佛性法泰禅师上堂欲识佛去处祇这语声是咄傅大士不识好恶以昭昭灵灵教坏人家男女被志公和尚一喝曰大士莫作是说别更道看大士复说曰空手把锄头步行骑水牛人从桥上过桥流水不流志公呵呵大笑X曰前头犹似可末后更愁人鼓山珍禅师上堂寻牛须访迹学道贵无心迹在牛还在无心道易寻竖起拂子曰这箇是迹牛在甚么处直饶见得头角分明鼻孔也在法石手里昭觉道祖首座初见圆悟于即心即佛语下发明久之悟命分座一日为众入室师忽问曰生死到来如何回避僧无对师掷下拂子奄然而逝众皆眙愕悟闻至召曰祖首座师张目视之悟曰抖擞精神透关去师点头竟尔趋寂慧日默菴道禅师上堂同云欲雪未雪爱日似晖不晖寒雀啾啾閙篱落朔风冽冽舞帘帷要会韶阳亲切句今朝觌面为提撕卓拄杖下座枢密徐俯师川居士公参圆悟悟喜其见地超迈一日至书记寮指悟顶相曰这老汉脚跟犹未点地在悟廾页面曰瓮里何曾走却鳖公曰且喜老汉脚跟点地悟曰莫谤他好公休去龙牙智才禅师师初住岳麓开堂日僧问德山棒临济喝今日请师为拈掇师曰苏噜苏噜曰苏噜苏噜还有西来意也无师曰苏噜苏噜由是丛林唿为才苏噜X何山佛灯守珣禅师师参佛鑑随众咨请邈无所入乃封其衾曰此生若不彻誓不展此于是昼坐宵立如丧考妣逾七七日忽佛鑑上堂曰森罗及万象一法之所印师闻顿悟往见鑑鑑曰可惜一颗明珠被这风颠汉拾得乃诘之曰灵云道自从一见桃花后直至如今更不疑如何是他不疑处师曰莫道灵云不疑知今觅箇疑处了不可得鑑曰玄沙道谛当甚谛当敢保老兄未彻在那里是他未彻处师曰深知和尚老婆心切鑑然之师拜起呈偈曰终日看天不举头桃花烂熳始擡眸饶君更有遮天网透得牢关即便休鑑嘱令护持是夕厉声谓众曰这回珣上座稳睡去也圆悟闻得疑其未然乃曰我须勘过始得遂令人召至因与游山偶到一水潭悟推师入水遽问曰牛头未见四祖时如何师曰潭深鱼聚悟曰见后如何师曰树高招风悟曰见与未见时如何师曰伸脚在缩脚里悟大称之待制潘良贵依师久不契谓师曰某祇欲死去如何师曰好箇封皮且留着使用而今不了不当便去忽被他换却封皮卒无整理处公又以南泉斩猫话问曰某看此甚久终未透彻望和尚慈悲师曰你祇管理会别人家猫儿不知走却自家狗子公于言下如醉醒师复曰不易公进此一步更须知有向上事始得如今士大夫说禅说道祇依着义理便快活大率X似将钱买油餈喫了便不饥其余便道是瞒他亦可笑也公唯唯师尝谓众曰兄弟如有省悟处不拘时节请来露箇消息雪夜有僧扣方丈门师起秉烛震威喝曰雪深夜半求决疑情因甚么威仪不具僧顾视衣裓师逐出院龙翔士珪禅师师醉心楞严逾五秋南游谒诸尊宿始登龙门即以平时所得白佛眼眼曰汝解心巳极但欠着力开眼耳俾职堂司一日侍立次问云绝对待时如何眼曰如汝僧堂中白椎相似师罔措眼晚至堂司师理前话眼曰闲言语师遂大悟黄龙法忠禅师师习台教悟一心三观之旨未能泯迹徧参名宿至龙门观水磨旋转发明心要乃述偈曰转大法轮目前包裹更问如何水推石磨呈佛眼眼曰其中事作么生师曰磵下水长流眼曰我有末后一句待分付汝师掩耳而出巳而礼辞渡九江登庐阜露眠草宿相羊山水会意则居或数日不食或连宵不卧发长不翦衣敝不易故禅会唿为忠道者宣和间湘潭大旱祷而不应师跃入龙渊唿曰业畜当雨一尺雨随至居南岳恒跨虎出游儒释望尘而拜世奇首座X师徧参诸方晚造龙门一日燕坐瞌睡间羣蛙忽鸣悞听为净发版响亟趋往有晓之者曰蛙鸣非版也师恍然诣方丈剖露佛眼曰岂不见罗睺罗师遽止曰和尚不必举待去自看未几有省乃占偈曰梦中闻版响觉后虾蟆啼虾蟆与版响山岳一时齐由是益加参究洞臻玄奥佛眼命分座师固辞曰此非细事也如金针剌眼毫发若差眼则破矣愿生生居学地而自煅炼佛眼因以偈美之护圣居静禅师师年十四礼白马安慧为师闻南堂道望遂往依焉南堂举香严枯木里龙吟话往返酬诘师于言下大悟一日南堂问曰莫守寒巖异草青坐却白云宗不妙汝作么生师曰直须挥剑若不挥剑渔父栖巢南堂矍然曰这小厮儿师珍重便行开先智和尚示众曰宗之与教权道佛之与祖强名受教传心俱为虗妄求真觅实转更参差若取自已自心为究竟必有他物他人作对治时有僧问如何则是曰是则有非云如何得入曰汝何劫在外头问如何是佛曰汝唤那箇作众生云与么则无佛无众生也曰者众生问如何是平常心曰蜂虿狼贪云与么则全众生心也曰你道那箇是平常心云不会曰汝他后会去在问四大何缘有形曰你道虗空何缘无像云到者里却不会曰我也不会又曰汝道汝不会与我不会X是一是二云乞和尚慈悲曰我早晚曾骂辱汝问如何是大道曰我无小径云如何是小径曰我不知有大道问和尚见处如何曰非汝境界云学人见处如何曰取我处分又争得云乞师指授曰我长劫来不曾蒙蔽汝龙图王萧居士居士字观复留昭觉日闻开静板声有省问南堂曰某有箇见处才被人问却开口不得未审过在甚处南堂曰过在有箇见处南堂却问朝斾几时到任公曰去年八月四日南堂曰自按察几时离衙公曰前月二十南堂曰为甚么道开口不得公乃契悟南台安和尚因僧问寂寂无依时如何曰寂寂底呢因有颂曰南台静坐一炉香终日凝然万虑忘不是息心除忘想都缘无事可思量法轮添禅师上堂喝一喝曰狮子哮吼又喝一喝曰象王嚬呻又喝一喝曰狂狗趁块又喝一喝曰鰕跳不出斗乃曰此四喝有一喝堪与祖佛为师明眼衲僧试请拣看若拣不出大似日中迷路光孝深禅师上堂维摩一默普贤广说历代圣人互呈丑拙君不见落华三月子规啼一声声是一点血上堂风萧萧叶飘飘云片片水茫茫江干独立向谁X说天外飞鸿三两行中竺痴禅玄妙禅师僧问如何是截断众流句师曰佛祖开口无分曰如何是函葢干坤句师曰匝地普天曰如何是随波逐浪句师曰有时入荒草有时上孤峰御选语录X卍XXX御制序朕自去腊阅宗乘之书因遇辑从上古德语录听政余闲尝与在内廷之王大臣等言之自春入夏未及半载而王大臣之能彻底洞明者遂得八人夫古今禅侣或息影云林栖迟泉石或诸方行脚到处参堂乃谈空说妙者似粟如麻而了悟自心者凤毛麟角今王大臣于半载之间略经朕之提示遂得如许人一时大彻岂非法会盛事选刻语录既竣因取王大臣所着述曾进呈朕览者择其合作编为一集钖名当今法会附刊于后朕惟如来正法眼藏涅槃妙心如杲日在空有目共覩迷者自迷悟者无语诚于此一超直入则经纶万有实为行所无事朕一日二日万几诸臣朝夕不懈于位莫非平治天下之为而即于此深尝圆顿甘露之味可知此事之为实际理地而非狂参及解路所可得而託也朕居帝王之位行帝王之事于通晓宗乘之虗名何有况此数大臣皆X学问渊溥公忠方正之君子一言一行从无欺妄又岂肯假此迎合为谄谀小人之事朕又岂肯默传口授作涂污慧命之端诚以人果于心性之地直透根源则其为利益自他至大而至普朕之惓惓于此固非无谓而然也卷中言句所为师子祇三岁便能大哮吼可以启人弘信广布正灯是选之传或于宗风不无小补至在内焚修之沙门羽士亦有同时证入者六人其所作亦附刊焉是为序雍正十一年癸丑九月望日御选当今法会皇十六弟庄亲王爱月居士礼佛盈天地间惟一真佛百千万亿泥佛木佛总是一佛若着相而求翻成隔碍不须拟议叩求但办立地荐取欲识真佛无往不是非将旷劫无明彻底尽去何可得见如何得彻底尽去但只去缚缚之一字众生业识根深千生万劫缠绕无休色能缚见声能缚闻触缘便缚对境即昏转求转远愈觅愈深欲得解缚别无方便一念回光即覩佛面非心非佛白云万里是心是佛万里白云佛即是见见本离因如青莲花不染一尘见如不见闻如不闻色不碍见声不碍闻根尘空寂历历明明千江一月一月千江风来水面云绕层岗极乐世界东方西方有何隔碍不用参详X佛即是我我即是佛佛与众生无二无别孰欠孰剩孰优孰劣迷之则凡悟之则圣凡圣双泯全体大用离相若非即相则是即相若非离相则是是非两忘真佛出世佛生一如无出无入彼此不二无来无去大慈悲父设兹慈航拯救羣迷解缚脱缰此恩此德难议难量无上醍醐今巳得尝愿同含识共登道场稽首归依顶礼法王祖意六祖不传衣达摩留只履欲分异与同透得知玄旨若直露消息一月千江里何妨更註脚脚跟下荐取问答一则一僧问有僧问云门如何是透法身句云门曰北斗里藏身意旨如何王颂曰透法身藏北斗有是无无是有泥牛吼月木郎醉酒如是如是知否知否六根颂六根原来一物收谁知一物价难酬键关碌碌空妨鼠鞭扑劳劳错打牛绿水青山观自在清风明月任优游拔根应会生根地听取凉蝉报早秋地大地一毫端本来不见土识得脚根下任伊吞与吐水一勺全沧海沧海无滴水沧海与桑田海田只如此火石火与电光何须分人我识得丙丁因自知火中果X风遍界不曾藏遍界不曾有但观动静声尽是狮子吼道至道原无一语何妨信口吟哦静喧语默任和和无可亦无不可极乐世界何处色空里面誵讹曰魔曰佛总非他却又本来无我月朔日何曾隐晦光明仍满三千莫言三五是团圆大地依然黑暗明自暗中折合暗从明里周旋明明暗暗两无偏此月方才出现灯一盏能分千盏须知一盏何来直饶照出九层台者箇何尝有碍用处分明无照体时不隔尘埃莲花火里霎时开方得名为自在镜恰似冰轮高挂自然形影不藏何须刮垢更磨光方现如如妙相纵使尘封岂掩便从笼罩无妨昏明只辨一毫芒畏障都卢生障心珠性水心珠性水合同途此界他方本不殊珠灿烂时涵湛水水澄清处见圆珠光风霁月全身现碧沼寒潭寸影无亘古至今无箇事何须依样画葫芦录语二则万物如如在目前小而无内广无边圆通一性何来X往水底青山火里莲尊贵从来不自知幸逢一拶好修持谁知一滴曹溪水却在吾皇太液池示明鼎柏林寺礼佛次示明鼎曰佛为一大事出家岂仅为自了生死巳哉众生沈沦愿拯拔之众生迷谬愿儆觉之众生缠缚愿解脱之众生蔽障愿开明之一切圣凡料共喻斯旨然拯拔众生即自拯拔也儆觉众生即自儆觉也解脱众生即自解脱也开明众生即自开明也如是拯拔儆觉解脱开明实无我得拯拔我得儆觉我得解脱我得开明者亦无众生得我拯拔得我儆觉得我解脱得我开明者如是谓之度人如是谓之自度所以从上古德巳得巳证必为人天推作导师一本慈悲随人接引而当其所得未得所证未证之时则必孳孳汲汲眠食俱废不惜躯命力索勤求匿影销声闭关杜口惟依本分绝不关人甚至兀坐空岩行脚异域断臂立雪若救头燃其苦心忍行曾不以年岁计逼拶戞击誓期彻悟一旦摸着鼻孔如绝如甦然后即事即理无罣无碍以至人天趋向秉拂开堂自利利人一时圆满盖已事未明而即能导人不能导人而遂为了已事者十方万古决定无此教无此法也今尔着僧伽衣喫香厨饭为佛弟子人号善知识住名剎升法席集缁素而说法亦X历有岁年矣皇上以帝王之尊证如来之果随喜所及时承开示不异日月轮边光明常被其为万辛历劫难逢然以余观尔桶底不脱竿头未进虽经行禅诵日不忘两餐而见性明心实莫参一味执着名相缠绕语言寻讨无功啐啄奚补岂不上负圣恩下负自已如此而或欲为人是乃聋以导聋瞽以传瞽迷人正觉断人慧命铁蛇横路自误误人堕落轮回将阿谁消受余深代汝愧畏尔亟当及此勐省打透关头自度度人并不是两事尔应知皇上恩大难酬并肯余言之无妄也古佛巳过再世未来不向今生度懊恼亦何及况自误犹小误人罪大舌在不从心具眼莫问口其努力回向毋有玷沙门俾三千大众各发信心广衍宗旨且谩道授记灵山必将获人天福报是否是否如何如何莫谓如来教下絮絮琐琐大似谈老婆禅也尔其珍重毋忽皇十七弟果亲王自得居士究竟铭三界众生自从无始忽起无明成就根尘即此无明同佛正觉迷妄执着昇沈业识悟无愚智觉无凡圣不从彼来不从此去前后际断非即非难无依有立有凭无成坦然一致真妄无二能所俱离随类普应有方则滞着处即邪痴静冥空六尘缘影不染而染是而非是声声色色揑目生花昭昭灵灵龟毛兔角X二途俱泯圆成弹指无证之证无修之修次第渐除宿昔染习六般同济众生一如佛魔邪外一轨同收好丑分明宝镜不垢常泯常照常动常寂无可不可不取不舍圆通荡荡不思不议如如歌从上佛祖传心法无异无同无二辙本非知见所能明不是施功可了脱目前色相悉真常耳畔音声尽妙说箇中毫发费商量即落千差与万别未从拟议全宾主不用足移入道场圆满融通无净染希夷微妙又寻常凝然不动超尘劫寂尔无为建宝幢剎剎尘尘皆实相更余何物可承当中非内兮表非外非须弥兮非纤芥还问皓月印千江复若颷风鸣万籁揑之不聚视无形当前即是寻无在但能顷刻回光照不劳弹指便圆成真谛无圣无不圣妙义非生非不生逢建立时随建立遇光明处合光明山河大地如来藏动植含灵佛祖灯何用改弦兼易调从他月白与风清澄之不清淆不浊亦非迷兮亦非觉圆融即是宝金绳耽玩翻成断贯索尘劳妄想等龟毛般若涅槃同兔角那伽常定繁兴处徧界纵横无住着大千世界一慈航露柱灯笼何处藏若向草头寻祖意恰如针上觅鸳鸯六根即是菩提种万念无非如意幢大似寒梅经雪后花开不是去年香把断一津非是入放纵千流非是出泊然心境湛兮澄岂假丝毫功与力无住无行不堕空常明常照还如漆沧海X涓涓入百川盈溪盈壑作波澜曹溪一滴遍三千岂待拈花始莞然月照寒潭波映月月波浩渺潭皎洁此中体用甚分明何必谛诠堕言说物物同参报化身一尘不染净光佛净光佛住在何方即在众微尘里觅渴饮饥餐朝复昏本无些子异于人才言解脱即坑堑脚底何非不二门有作有为终属妄除烦除恼亦非真若言如如成两橛试问此歌闻不闻示初学达摩西来直指人心见性成佛不假文字语言盖因众生以无量劫来识情染习一向外求不知返本但推穷寻逐攀缘思虑只益多闻还成滞碍故祖师慈愍垂示后学于剎那之顷令明心地直达本源则言言尽是真常无一句不指清净之体无一声不阐圆妙之音经云先佛所说后佛随顺三藏十二部即语言文字而非语言文字从此了明而无了明之者是为实语不诳语弗契斯旨但随文解义堕于见网如日下孤灯失其所照亟须勇勐精进直下了脱自有释然于无边教海之诠谛矣闲言说十则有生于无无生于有有无相生统归之道有为无为超乎名言是道耶非道耶道非巍巍如仁者乐山道非荡荡如智者乐水山水之外道将何求若执山水以为道又复以鱼目作明珠且道究竟如何山不是山水却是水X人言空花我谈实相人说山河大地我道梦幻泡影非衒异于人正所以示大同若以异为同以同为异风马牛不自见故普见不自生故长生以其无生万物大同故覰无上菩提犹如儿戏道本无动故不在动道本无静故不在静道若在静但守藁木寒灰便超法海道若在动但逐颷尘野马即踏真如总没交涉在夫体道者但向湛寂就纷纭纷纭成湛寂处会千寻之木成于尺寸万里之程始于跬步故道虽高妙不离寻常目下若舍近而求远厌凡而慕圣是舍萌芽之木而求参天不出户庭而欲适远不谓愚得乎一切自然矫作则失因无矫作天地成其广大日月成其光明山川草木飞潜动植自然合体故曰如来藏明镜照形其短长肥瘠一如也释镜求吾貌而不可得虗谷应声其大小缓急一如也去谷寻吾声而不可得故曰在镜即镜在谷即谷大道希夷不可得而尊不可得而贵安之随之和之同之有而不有为而不为是名大道寥廓者天无物不包浩瀚者海无物不容故则天者同其广大法海者同其渊深至于道不可思议而莫之量X随笔五颂佛祖弘慈拯溺一切盖为众生本真锢蔽客尘揜埋业涛腾沸憎爱取舍自缚自系轮回生灭致难脱离憎凡爱圣求静厌喧皆为执着尽属攀缘在圣则圣在凡则凡处静即静处喧即喧本无方所如珠走盘素位而行佛儒同道俗则居家僧则秉教为臣当忠为子当孝能尽伦常即为玄妙绝世违情舍明求照或以释教遗弃纲常竞相排诋如墨如杨或慕邪行裂衣毁裳𠢐容捻指妄自残伤两俱谤佛与道乖张拈一放一未是平沈水不洗水金不博金心外非物物外非心物自是物心自是心何为昧昧拨相而寻观山山之高兮众石所成石虽众兮山一其形千仞之山一拳之石石即是山而山非石临水沤之与水异形同体结则为沤散则为水沤非是水水却是沤不如纵目任其注流性根偈恒沙诸佛同一性此性无修亦无证若离修证却成狂动非动兮静非静触目尽成颠倒见山河大地谁形容自从一覩明星后物我原来无异同若向音声求佛法譬犹假翅欲腾飞何如撒手行平路静默语喧无二归X见说旃檀片片香此中非嗅孰知芳若言佛性离闻性何处寻求寂灭场百味莫言只一味分明河淡海为咸必须一一从吾辨始把尘砂作米盐幻化空身即法身纵然认着亦非真直将瓦砾成吾体谁道身心奉剎尘动静卷舒无二致后前左右合其宜若于意外求他道何异轻金而重泥录语我不谈空空亦不说有有问我何所言一声狮子吼万川一月印一月缘何印万川随波上下自年年莫将戏论谈同异一月圆来万月圆偶述佛性非从色相寻若离色相转劳心龟毛兔角真如体鹊噪鸦鸣般若音不是吾身同木石直须木石即吾身圣凡情见从生灭山自高兮水自深皇四子和硕宝亲王长春居士觉海论觉以海言强喻也海亦觉中之一物觉不可以海喻觉固无可喻以海于天地间为物最鉅故强以为喻夫天一生水降而为膏升而为月动而为波凝而为冰渟而为陂为泽流而为江为河千支万派莫不朝宗于海海受之而不见其盈海洩之而不见其竭海X亦鉅矣哉虽然海固有形在也海之形在则海之名存至若不可以形求不可以名拟无所于受而实无所不受无所于洩而实无所不洩受不见受洩不见洩湛湛乎荡荡乎是海也其自性之觉海欤非从中出非从外生其先无始其后无终上之莫见其颠下之莫穷其底十方世界莫测其涯涘大地众生莫不备具如来此觉海菩萨此觉海一切圣凡以至蝡动含灵无非此觉海三界同居生佛一体于一体中而差别迳庭者生佛之攸分也差别迳庭而同归觉海者生佛之本来也以觉海为体而不执觉海不舍觉海者如来也在觉海中而或执体海或舍觉海者众生也教外别传令人透脱根尘剿绝情见并觉海二字亦无所存修而无修证而无证譬之百川归海而海不自识其容纳也夫修世间法至于圣极矣若明出世间法廓然无圣廓然无圣圣凡等观戒定慧亦觉也贪瞋痴亦觉也贪瞋痴之觉非圆觉戒定慧之觉亦非圆觉求贪瞋痴不可得求戒定慧不可得不可得中如是得如是得中无所得而后其觉乃圆圆亦非圆而觉乃觉海矣古人云损法财灭功德莫不由斯心意识又曰无明实性即佛性幻化空身即法身佛生之分在觉与不觉之别然觉者与未觉者同住觉海之中如或以觉为觉则是心意识之觉所为损法财灭功德者也即不以觉为觉仍是幻化空身中之无明实性非真觉也必得无明实性即佛性幻X化空身即法身并此无明佛性幻化法身之名亦不可得夫然后入微尘而不洩徧大千而不溢以缶取之盈缶以瓮取之盈瓮以陂取之盈陂以泽取之盈泽以江取之盈江以河取之盈河以海取之盈海以天地取之盈天地澄澄湛湛寂寂惺惺虽觉而不觉不觉而常觉是乃所为觉海欤水月说天上之月一耳水印之而万焉一月普现一切水其本自同一切水月一月摄其归不二设使祗明得真体之一而未明幻体之亦一则古人水月之妙喻犹为未究也有如泛航溪中溪中此月也由溪以之湖湖中即此溪月也由湖以之长江黄河长江黄河中即此湖月也由长江黄河以之海海中即此长江黄河月也由一小海以之乎四大海四大海之月即此一小海之月而亦即此发航时小溪中之月也祗有一月求两月不可得忽于其间堤岸隔之一溪之水分为二溪则一月亦分为两月矣由是而之焉四海之内江有沱河有荥汝有濆汉有潜水草之交为湄水决之泽为汧注川为谿注谿为谷注谷为沟注沟为浍又细之而为行潦又细之而为牛蹄之涔各各得水则各各得月而月乃不知其几千万矣又细之而为瓶为罍为杓为甖为杯为斝各各得水则亦各各得月而月又不知其恒河沙数矣如举百小器之水併于一大器则百小器中之百月皆空而成一大X器中之一月矣如举百千万器之水併于一谿则百千万器中之百千万月皆空而成一谿中之一月矣由是从谿之湖之江之河之海则恒河沙数之月又成一月如初矣信乎水中之月本一其不一者有隔之而使然非其本然也由此观之不特天上之月普同水中之月亦普同矣天上之月真如也水中之月幻有也幻从真出幻乃成万幻亦无万幻万亦一一亦不立夫是以万然则真如之月即在水中幻有之月亦在天上也人尚其扑陶器而破之掘堤岸而通之庶几宴坐水月道场也欤呵佛骂祖论或问宗门每有呵佛骂祖之语何也王曰佛身充满于法界普现一切羣生前随缘赴感靡不周而恒处此菩提座华严四句诚为诸祖要语的旨虽然人若于此随语生解便成天地悬隔即此随语生解之心便是业识茫茫无本可据于此尚未能洒然命根何由得断纵使尽山河大地化为齿颊喉舌一一齿颊喉舌演无量妙音同时赞佛亦没交涉夫能赞叹者即所赞叹者也所呵骂者即能呵骂者也然则何赞叹之有又何呵骂之有况乎能所皆空赞叹呵骂又有何处可以安着众生以是佛为圣非佛为凡凡圣两途即是众生无始以来之见病必得圣凡情尽然后人我双忘古德老婆心切是以呵佛骂祖除其见相云尔或曰若然则X皇上之斥人呵佛骂祖其义何居王曰古德为此不过接引初机何尝以此为究竟极则接引初机之善权方便甚多又何必定出于呵佛骂祖皇父以现在佛显如来身慈悲无尽化导无垠智日普临法云常润所见所证超出从上古德万万岂寻常所能窥测余惟信奉受持安能疎通证明其义虽然恭承诲示得领玄音亦忝一知半解不忍不以示天下后世作将来眼也特为尔申论之夫虗空大地皆属幻结而成然此大地虗空即是实际理地真全是幻诸幻皆真幻全是真一真亦幻此幻影中步步不离真地此真如性剎剎历此幻缘松原是直棘原是曲乌原是黑鹤原是白松直棘曲乌黑鹤白尚不得改其自然之幻影况人为万物之灵乎是故为臣当忠为子当孝民则当仁物则当爱万善具足乃得圆此幻影幻影真如无二无别幻影圆即真如矣离此一字便属魔外夫佛祖者以出世间法论则无生身之所自生也以世间法论即先圣先师也下口呵斥可乎不可乎夫圣凡俱泯然后前后际断固巳然若以呵骂为圣凡俱泯则此圣凡俱泯之见并凡见亦无分矣安得不堕畜生道宗徒又谓古德尝言须向异类中行六道轮回一道齐平方是透天透地有何因果可言不知即此执着狂见止有堕畜生道分无古德透天透地分古德心行驴年未梦见在人果踏过重X关幻真一致正须圆满幻中真果安得呵佛骂祖若犹未也则呵佛骂祖如何可容区区接引初机之无舌人饶舌皇父岂不照破尔悟耶吾与尔信受奉行尔不悟耶圣旨不可违也或人唯唯而退示超鼎禅喜次示超鼎曰佛法者出世之梯航世法者住世之关键径异途分南辕北辙殆夫人而云然矣然使其人果于佛法能了自心得无所得则以不染之心现随缘之相无憎无爱无取无舍自然不逐波流不随影住而得理事一如空相无二世法正是佛法也若或心依尘剎任起糺缠取舍爱憎杂然纷错甚至奔趋名利希望宠荣隐显异行外内异习如此则虽三藏十二部千七百公案一一如瓶泻水其所为佛知见者巳不啻狐唾貍涎况复借古德之微言作逢时之利器了了于口役役于心其不至涂污慧命垢浊祖庭者几何惟贵力行佛训信守沙门于一切世法中不生欢喜心而持贪瞋戒则虽铁蛇横路终可作弄死蛇想从未有不行戒定顿为了知假借佛法以行世法而不至习染因仍增诸幻妄以昧佛性而撄世网者我皇父以现在佛发如来藏万几余暇时一随喜偶揭片语如灌醍醐所以提持禅衲整饬宗门谆谆恳恳直引曲喻期望各有成就者原为如来教外之旨实X能普利十方弘济万品会者自得一如本分当下即是不假外求而于修齐治平兵农礼乐政刑德教及饮食起居出入作息一切有为法原无干碍故欲护此一灯永毋消殒慈悲念切光照无私此物我之胥忘固缁素所共信余言不其然乎尔幸际隆时叨蒙开示盖有夙因得具正见正宜及此努力合眼埋头进惭愧门修回向行誓期彻底了此一事以仰报高厚圣恩克绍佛日乃迩者听汝言说验汝行为鸟欲沖天脚未点地虽荆榛队里曾暂斩断葛藤而水月光中犹时错认花影对人饶舌岂接引之婆心到处呈身半逢迎之鬼伎试问此选佛场一块干净土既不能伐毛洗髓转且目眩耳譁于些子荣利事尚无从勘破而可望其于本分向上事有所探讨不至堕落或且能度人有是因乎有是果乎无种且勿道何下种之不审也语云见道易修道难又曰知之易行之难縠罗之隔即不能辨物何论九嶷咫尺之间即不云到家何况万里尔其及早勐省痛自翦除毋作非非想但作如如观途路未迷蓦直前去庶此一事犹终还故吾不然文殊念起铁围随之下又下者地狱何辞佛法本无住度溺皆自取究无与世间法也勉诸勉诸皇五子和硕和亲王旭日居士X初学诗六十首人我原无二主宾自历然当前不回换一月万川圆空亦本非空有亦本非有空有两相忘三三原是九𦦨影不解渴画饼不充饥愚夫多错认达者会其机才拟离于空巳是落于有不知空有间何物最长久古镜埋尘垢几人仔细寻东风回暖候窗外日华新东院风光好扁舟一櫂轻千山沈翠影山行舟不行跳出金刚圈打破栗棘蓬问余何所得一担挑春风鱼兔不需用何必守筌蹄偶尔阅金经权为遮眼皮但知翻贝叶日日诵哆啰不听林间鸟尽演摩诃歌以声为直指拈色作单传但即此声色观音如是观先了同中异还明异里同三千原是幻四大本非空闭目妄求见观心误觅通可怜讲解者恰似触窗蜂倒骑龙象走春夏发鬅松去际浑无影来时不见踪慈云铺密密法雨落重重虽弄泥团汉却能立峭峰证佛还除佛达禅莫泥禅若从露柱觅即落净瓶边妄处尘心滞通时佛性圆茫茫如涉水且趁法王船佛国随方现西天只在东但开弥勒阁自上德云峰树杪留明月花边送好风一般奇绝处从古与今同住此无为地何妨处閙场归来炭里坐还去雪中藏大道绝能所虗空不可量世尊一按指海印尽生光打破黑漆桶瑠璃界里行十方自普遍三际任纵横有火还同暗无灯却是明此身齐日月何必问年庚对病得良方长生极乐乡山河为事业雨露作壶浆X伏虎空劳力降龙徒逞狂须知龙与虎觌体是心王入定原无定休心更错休阶花兮并茂溪水兮随流谁去寻兰若何妨执钓钩年年祗此日暖冷自春秋幻妄何曾幻须看火里莲一池常湛湛八水自渊渊无佛方云佛非仙始是仙佛仙毫错认霄壤两茫然一线通天地何人能覩之梦中不识梦迷里复寻迷岁月如风疾时光似电驰于兹当警醒速觅法王师腊月乘凉解带三伏向火披裘愚夫𠷣谓颠倒知者笑默点头丈六三千法相区区一粒微尘芥子须弥不别山川草木全身一人常喫不饱一人不喫不饥此意阿谁参透直言不挂一丝黑炭难方其黑白冰莫比其冰毕竟问他何物答云白炭黑冰将欲以静止动恍如日下逃影欲修无上菩提务须开眼落井春日严风栗冽三冬煖气温和不是春冬互换祇因曾见弥陀对镜二我现前毕竟自着何所当下人镜双忘了然他我我我昨日园花开放几枝白白红红祇因贪观芳色不肯踏入丛中四面八方惟我飞潜动植皆佛佛我原无两箇非是X依稀彷彿学道方不自弃见道自弃方亲六尘六根放下大千总一真人湛湛纯清元气澄澄不杂精神识透三千世界能使十二时辰秋水一泓作体㵎松百尺为身顶后金光是幻云生足下非真有意超登净土却于诸佛无缘一芥犹余一芥三千岂止三千识得七花八裂何分六欲四禅漫说鸢飞鱼跃毫釐即隔天渊常时随缘饮啄闲来乘兴高歌看破菩提是妄了知佛祖皆魔识得六根无我放教五蕴从他祇此理穷性尽如顽如鄙呵呵莫论谁观谁听休问有言无言欲证至真正道须知探本寻源欲得古佛会面须从草鞋踏翻但会怀中涤垢孰能物外驰奔小摄毫毛却大大弥宇宙而微不识不知佛智非生非灭天机冬日雪飘累累春朝雨洒霏霏雨雪任教应节我祇相时着衣勐虎当途何惧从来物我原同同处原无彼此异时却辨雌雄养素全真失䇿含醇抱朴非功若然以南作北究竟未见西东风云体态无定猿马情性难安依静止动妄作将有为无自谩浮沤非是涛浪海水却即波澜不教丝毫障碍一颗宝珠走盘X一点微尘之内一佛国在其中道有森然实有说空豁尔皆空彼此亲疏无二东西南北皆同莫诧辉煌古镜团团只是青铜迷则多知多识悟却如醉如痴无见方成实见有为即是无为大道非难非易天下何虑何思鹦鹉缘何有舌蜘蛛毕竟无丝色相元非色相空虗岂是空虗三昧由来都幻六根随在皆如此地端然有我他方何处寻渠西天只在脚下不烦走马驱车已躬下事作么参兀坐蒲团意不甘前后一朝窣地断十方四面是瞿昙一归何处是耶非笑倒庭前木板扉唯有此门为不二本无有一更何归色空明暗千般相地水火风一箇身若要舍离增谬妄尘尘涉入始为真直教如幻方非幻莫要消除幻百端欲觅是真非幻者犹如风里捉风看桃花溪上年年发只有灵云见不疑我欲将花问少室此花为髓抑为皮者箇岂容有悟迷无余无欠等均齐若言今日方成悟何异朝东说向西毕竟色前无别法良由声外有单传骑声葢色何方便如色如声任自然无锥可立尚余身彼岸犹遥毒海深直待将身也贫X却方才撮土即黄金明明昨定今何定一句包涵万法门犹向法尘边觅取将头自剌入胶盆宝殿黄金丈六身万年常转法王轮展单作礼人多少开眼谁能见得亲家舍途中百事宜何须端䇿问庖羲山河大地无非自昼夜回环不是伊一月迥明千佛土六时梦作四威仪堂堂独立浑无事历劫常如者片时一声鸟语出林端说得如珠走玉盘五教分明齐贯串三乘阶级总团圞大千巳是浑包裹些子何曾更热瞒若也未能抛漆桶广长舌又底相干动念何非生死根不生一念又沈沦大圆觉海无门路两铁围山矗昊旻放则雪狮镕火聚捉时流汞入沙尘中边若不齐拈却难与空王结净因百般神妙都除屏一味真如任所之莫是透天还透地本来无我亦无伊三身总不分长短此路何曾有顺违堪笑南泉牧水牯东西岐处又成岐直下本来无一事莫从无事觅安心精修原属寻常分密行唯随力所任中不容他清净慧外无可问去来今搬柴运水如如里便是无絃太古琴羣生尽是金刚体四相全彰般若光坐断菩提与烦恼踏翻地狱并天堂出门一笑青天阔欹枕三更白月凉树倒藤枯是何物分明宝印出轮王合水和泥与么来虽然何处惹尘埃解开六结无余X结荡尽凡胎与圣胎撤手悬崖履平地开睛堕井上莲台丈夫步骤当如此一念千年复亿垓三尺儿童也共之千生历劫久忘斯拽将鼻孔虗空吼打着头颅大地知直下何曾些子欠当前莫更自相欺若于此外闲拈弄画饼终难充汝饥千门万户尽司南只要拈来仔细参莫道此中还是一当知句里亦无三泥牛入海探消息铁马当风演妙谭妙觉空王真种子毫毛头上坐瞿昙山重重又水重重宝镜交光光不穷能所顿消何轨格圣凡净尽始圆融草鞋倒覆三千界破衲高围丈六空半点安排浑不用何须更觅主人公多罗平郡王福彭如心居士真如铭真如性海法界圆通圣凡一辙佛生途同只缘迷已逐物西东从有背有从空背空识心颠倒生死相从憎爱继起善恶业生轮回六道受舍不停大慈悲父悲悯羣迷设兹宝筏拯救出离诚言宝训作速皈依若求解脱不远非难信心一办祇在目前不需半念不用一言鸦鸣鹊噪木片碌砖同演摩诃普示庄严当下荐得谁分彼此三界唯心万法一巳知解体会却没交涉若非真了何言休歇自误误人魔行邪说即心即物即物即佛心佛物兮何异何同无一无二二一圆融色空明暗随处合通无心于法无法于心心法双泯是名曰真真亦强名普告来今X一贯说语默动静不异暗明通塞何殊了达彼此无二大千沙界如如云山图青山自青山白云自白云欲识云山意谛观分不分真妄谣起妄遣妄双成妄用真求真何处真真妄两地情能尽寒灰枯木一时春迷悟诰迷者将空作色悟者以色为空迷兮悟兮如梦色兮空兮本同心体歌剎剎尘尘总一心沙界之中独露身其间妙体谁人识直饶识得亦非真不住词住南却在北住北却在南一切如是住无所住心然人我论人法本来无二物我原自一同就中妄生隔碍致令触途难通转物解转得山河归自已转得自已成山河两箇黄鹂鸣翠柳一行白鹭落平坡动静咏静中须觅动动中须觅静解此动静关是名真如用X心境曲人多言境碍心不知乃心碍境若能除却此心万境自然相应智光三时颂境有心有双成幻心有境空半幻真心境俱空离真幻空不空兮无比伦真如言有言皆是谤无言尽成诳除却有无言地下与天上活汞吟我有水银一团迸散三千法界纵横离合随缘十方通塞无碍谈梦话睡梦安和梦是幻觉来方悟梦非真迷人譬似梦中客悟者犹如醒睡人空橛註将橛钉空易将空钉橛难会得箇中意大千随处安三际论现在总无现在事未来那有未来时能知三际原无际一任今之又古之西江月六首法相虽超色体真机不在空观维摩空里散花天见者见须离见能合六尘不染何妨万象当前试看云影静寒潭雁过可曾留恋蓦听空中鹤唳浑忘牀下牛鸣不分笛韵与钟声万X籁自然各静毒鼓人言当避火轮我道堪乘随缘不动寂常明便是如来本性五教三乘恳恳半万八卷谆谆别传却不在经文默契自心自印但会归一妙谛即通不二法门得来随手总家珍执着还防错认大地亦非大地一丝便是一丝此中机祕少人知非是是非非是若问如何行履告君不假修持莫言无事亦无为好作梦中佛事括尽恒河沙界那来法藏真经维摩一默岂无音何在高谈阔论试听窗前竹韵自然叶上风生风生叶响两无因古渡舟横不定若问心根心蒂灵苗不变春秋寻蛇拨草费穷搜如觅霜前雪后物我原同一色孤云欲去还留三更明月正当楼又复半遮半露偈语二则数黑寻白自鼓风浪指东画西错寻古路泥牛海底稳栖身石虎山中复何惧没名没姓无系无拘数萍海面一尘空里漫讶青山藏晓雾还看渌水长新蕖偶偈四首一念清净是佛一念烦恼众生清净不离烦恼佛与众生同名缘尘起于对待无对待处无因一心自生万法万法本不碍心X是非便生憎爱憎爱取舍流轮识得高下平等三千世界一身众生执空作色二乘执色为空执空执色皆非当知即空即色警迷箴地水火风流转三界幻化空身惟此四大无明识性纷驰其中妄执为我憎爱交攻既贪且瞋既瞋且痴痴为其体贪瞋用之因起果生生生灭灭灭必更生恒河沙劫或乃悲悔誓断无明求证佛道脱离众生如走日中而欲无影形到影随谓影为梗乃起狂见一切皆空何佛何生善恶混同持此一念万有俱删此念维何大铁围山未了空性强排有缘一空何据万有现前有即是空空不异有厌有欣空怖头而走幻身法身识性佛性皆无寸土一大圆镜祇缘旷劫迷其本真强生分别而有幻因佛祖慈悲垂诸方便己躬下事直须自荐大学士伯鄂尔泰坦然居士述课十载攀缘历四天须弥百亿铁围前因知舌在还成业纵使锥无未是禅入惭愧门觅进步感慈悲力度重颠三关到底如何踏风在林梢月在川禅课截句楞严说罢又楞伽法语从无一字差毕竟何曾留一字随缘且喫赵州茶X云门临济各纷然棒喝无端更竖拳截却葛藤佛法现秋风八月好凉天折苇西来有意无麻觔柏子忒糢煳夜来瞥见天边月恰似骊龙项下珠香严卓地漫经年锥到无时也未然米熟便筛筛在否獦獠根性几曾全辊毬活计许谁拈得一犹非宁有三认取箇中关捩子饿时喫饭困时眠风旛互动各成真饶语谁烦更说心到底此中无觅处古锥密谛不从寻三世因缘弹指间去来来去几曾闲有时看取阶前树秋露如珠叶叶圆出门拂袖恰冲尘放下缘何便入真满院梧桐花落尽沿阶秋草又生春谩说小乘与大乘断常生灭本无情辟支成果尘烟净依旧恒河沙里行泥洹功德了无因法化何曾有二身普界金光沈黑里兜罗掌下正迷人是迷是悟是文殊门外应须一再唿入得门来门是外一帘香雨着花无西堂风月总无功捉向西来又向东拽断鼻头脱未得虗空何处捉虗空山原着地玉无瑕如此能时便出家出得家来家故在祇陀林里看昙花X巖前独坐月轮圆对月只须作月看指月是心心是月寒山此语要重参摘茶树底觅形声觅到形声古路横红叶青山秋正好涅槃般若本同名难难易易几多般就里凭他下手看踏破铁鞋还稳坐雪山风月古今寒偈语二十一则迷非迷觉非觉识得迷时似脱缠认煞觉处旋成缚觉迷迷觉两无干一轮秋月照东阁昨日桐花开今朝桐叶落花开是何因叶落成何果晓来冷露湿秋衣年年花叶自开落菩提本无因种因随生果有果转生因颠倒没归着世尊有何言拈花笑无可水底阳光微火中阴气显阴阳不二物水火何相反住取水火无吞吐金莲火里洒甘露甘露成珠火自燃到头即是回头路回头是何家眼底具三界身色虽本空还须持净戒卢师大利根且喫肉边菜东西南北行只此山下路打破黑漆桶倏忽晶光露露处转成黑来须蓦直去赵州老枯禅布衫七觔半过桥度马驴销落无一片纵然无一片这半还相见留得这半相见时也祇是弄泥团汉芥子藏须弥古德遗闲话须弥不减小芥子谁添大X夜来溪上行碧天如图画万法无一法无法亦非法非法住法位何处别真假云门铁棒疾如雷打破虗空须自打大地一只眼问口说三跳设复问耳鼻跳到几时了南北是长江东西是官道牛羊只恋山不恋山中草朝看山头云夕对溪边月云月本无心溪山各有别溪山若不别千岭闲云千潭月一串摩尼珠箇箇相连贯孰知连贯中处处成隔断是连是断是断连宝光颗颗轮如闪黄蘖持󰑁来活埋速于火火化有商量活埋无闪躲任是金刚不坏身寻常一例都埋却结社来东平荐送沩山镜偶尔亦何因两当成聚讼老僧断狱如商鞅一时扑却无质证无质证还质证空林月上余清影晓起阶下行阶前踏尘起尘起本无根欲扫扫不巳放下笤帚且游行如来一生尘坌里东方西方人各自问佛果佛果是如何东西各自着等闲掀倒青猊座文殊普贤非渠我船子一颠僧持桡胡乱撞撞着撞不着总成隔壁帐折却桡竿翻却船碧波光溢三千丈狮子项下铃本是何人系解须系铃人解向何处去解铃系铃认煞铃泥牛入海无消息月自西方升日向西方堕升堕本如环甚处觅钩锁大家拊掌笑呵呵常住常住团栾坐X因缚有解因着有脱本无缚着何须解脱因解又缚因脱又着若非解脱何来缚着羽自飞飞鳞自跃跃不知不识无病无药宣尼有至训克已复礼为先难而后获勤而行者谁夫道若大路远迩本同规一举足之役胡乃不知归此心生微碍寸步随多岐借曰力未充画地慎登危深幸提撕切颇为贤圣资诚明不贰物坐立皆通逵恩大实难酬所感匪慈悲如如契妙理唯唯识良师无入不自得黾勉及今兹问答偶录或问于坦然居士曰世尊千言万语只要人见性但这性字却是佛与众生一切有情无情以至脩罗非人等普同共具的随你上天下地日生月落明暗中边前际后劫那一处脱却那一时粘住一切众生凡耳所闻目所见意念所触观感所现种种因缘空色那一件不可见那一件是可见且道性字是如何见时又如何粘住则执缚脱却无归着不粘不脱是粘是脱又早成合头活套须直指一下落以便学人脚踏实地蓦直前去答曰这性字原是人人同有物物不无只因众生迷堕障却本来随缘颠倒认相起灭如失路人忘记家乡落在荆棘坑坎去又去不得回又回不得惶骇昏愦自仆自立总无出头处经云如婴儿失母此语极切世尊发大慈悲直指心源令人步步追寻反源还本一旦省悟正如识路归家婴儿X见母其悲感欢庆无可譬喻无可形容无可思议无可拟会妙明圆觉无生无灭非无生灭以无生故证取无生无因无果非无因果以无果故证取无果学者只须发大勇勐蓦直前去有时醒然有时瞶然有时扰然有时寂然一任生灭灭生生生灭灭迷觉觉迷迷迷觉觉总不须疑拟不须体会到得功行圆满瓜熟蒂落那时本来自现本来却只如是眼原是眼耳原是耳人原是人物原是物众生原是众生佛原是佛一切有情无情有相无相各归本性同入般若涅槃共证圆觉各认圆觉各具妙明共具妙明无论本来面目四字如同戏论即如何是三字亦属赘语此是如来说法第一实谛非缘觉声闻各所取证亦不可认作拈花微笑为教外别传学者且只向这里究去自然得箇消息却又不是向这里讨得箇消息出也又问世尊直指心源固是第一实谛但这心字却也是捉不来推不去粘不着脱不落原自灼灼的的却又渺渺茫茫还是心因物觉还是物由心见若道是心因物觉一物未对时此中原自醒省说不得无心若道物由心见一念未起时万相原自森列说不得无物如今说是明心还是将心去明心还是将物去明心若道将心去明心这未明处是那里将去明他的是那里若道将物去明心这物还是由外而入还是由中而出况这心字明与暗俱无可着如何说得巳明未明这物字内与外俱加不上如何认取X由中由外学人誓要明心只是将甚箇去明心请再为指出答云性字是万物同归这心字却是众生各具只因凡夫误认知觉作心因知觉遂成系缀因系缀遂成执着因执着遂成分别因分别遂成颠倒灵根一昧尘境纷起宿业现缘迷失本体不知这心字却本是虗明圆妙任是十圣出世并不增一些灵光任是六道现前并不减一些妙体湛然寂然任行任住湛然处如日月普光寂然处如阴阳默运行处如风转云流住处如水澄波定学者且向一念未起一物未对时极力参寻任他参寻不出到底一力参寻于万念纷起万物杂陈时极力体验任他体验不出只是一力体验久之又久一旦豁然正如一轮宝镜具足光明任你业山慾海一例照了毫无滞染任你梵天净土一例看破些无系恋这光明并非从内生亦非从外来任是天魔外道总逃不出任是菩萨大乘亦逼不入长寂长照长显长隐这事极须参会却用不着参会极须修持却依不定修持经云迷时师度悟时自度佛度众生众生度佛学人若当下领会便不妨立地成佛且为诸佛师若不肯参会时亦不妨向黑漆桶中任坐百劫千劫但可惜当面错过枉自蹉跎正世尊所谓可怜愍者尔或悚然起更端而进曰心性之指既闻大略矣敢不努力但些子未明即成隔碍纵稍有知解亦无以坚信心而发勇勐愿终白之敢问儒言入世佛言出世儒将天下国家皆X归到身心佛併眼耳鼻舌总摄还心性虽俱于世无着却同是一步步入来如何又说是出世譬如现今坐立处还是身入虗空还是身出虗空若道身入虗空现今并不见有逼拢处如何见得是入若道身出虗空现今并不见有边际处如何见得是出这出入二字毕竟着落在那边答云只因世人认煞一边便自出入两碍然果识得出入即便认煞一边亦正无出入且如学者现拟出门原因身在屋里才说是出门若并不曾入屋何从更道出门此处极易见但如何道是入却自费解只如世间万法万缘各各现在世人曾出却那一件既未出却如何道得入在那一件禅讲入定出定且不道如何是定请道如何是出入儒解得出入二字便能功参造化禅解得出入二字便可坐证涅槃学者且究寻这入处闭眼埋头勿参杂念但理会得入处出处自不须再说再说时便是骑牛觅牛世间第一呆汉然亦不妨再说再说时却是见月认月当前如如佛也或又唯唯否否重申问曰儒行亲疏远近逐事分明佛法方便慈悲一切平等若说不必分别试看天地间尊卑上下动植飞潜智愚善恶是非刚柔那一件是一样的若是一例的平等便自礼乐刑政不须设施城郭阡陌不须经画如何行得去即佛法中亦自有三途六道五戒四果种种分别如何说得平等若道儒是世间法佛所说是出世法世法必不得平等佛法原可平等则佛X乃大圣人具足万法妙明圆觉普度万方若到得世间有行不去处便是小道可观致远则泥矣如何称为世尊万劫贤圣普同皈依如今只道这平等法门是行得去是行不去还是有行得去的去处又有行不去的去处亦须剖示俾学人得有下手处答云此理只在眼前学者不曾体认便道出许多闲话现今不必远引试看今日这一天霜影从空飞下点草着木扑水浮山这霜下来时却是一例平等道不得更有分别然松柏添翠萧艾自萎老干仍直柔条各腓菊被之而竞秀兰触之而争摧波合之而益澄峰承之而益峭只缘这霜是一例平等降来所以能因物付物万物各得其天各还其本若使这霜降来时先作分别一物各作一霜便是化工大力驱役丁甲经营转移亦只是一处到一处缺无论缺处不是即到处亦不是推之镜光波影日照风回无不如是须知平等二字天道如是王政亦如是佛法如是圣功亦如是学人若能识得便不妨实指妙明圆觉亦不妨直认参赞化育头头指来处处现出易云圣人无心而成治经云一切圣贤皆以无为法而有差别正是平等註脚学者须自认取若此不能理会措大只守着诚敬二字衲子只守着戒行二字寻把茅葢头自行理会定然有箇见处到得有箇见处时方知这诚敬戒行之功用宣尼论语释迦谈经总于此住实无所住一贯不二本是大同其微有不同者缘孔子之X言性止于无声无臭如来之印心极于无性无生一箇圈里一箇圈外此又入世出世之名之所从来也若不及此穷究踏实前行才得一知半解便自妄语狂言以为希有世尊不过如是无论于佛宗旨如痴人说梦即于圣道亦岂有了知日哉惭愧惭愧勉旃勉旃大学士张廷玉澄怀居士佛法颂盖闻法云普荫灵相徧于十方慧照朗升恩光曜于八极握仁王之宝镜日月重辉转梵帝之金轮雷霆并锐惟湛然长住大雄包混沌之源寂尔无生正觉超氤氲之表故能使九十六道纪菩提之一门三十三天贯须弥之四顶天上天下通明之体常圆三千大千无缘之慈广被信乎海水可量虗空不可量虗空可量菩萨摩诃萨成就众生变化随感不可量菩萨摩诃萨修行地位有分剂可量诸佛真如性海无边无中无内无外不可量至哉大哉邹衍之口不能谭章亥之术不能算钧天之奏不能声易牙之颊不能味然则虽欲颂之曷从而颂之粤稽古昔三藏之义未显二乘之运莫窥蠢尔众生芸然食息并识同奔随缘受业人天异轨生死纷驰起伏沈浮千态万状如来乘本愿以度人现慈力而应化制六师而正四倒祛八邪而归一味折世智之角杜异人之口导求珠之妄心发观象之翳目持宝炬而明觉路扬法X舸而济迷津应病投药为无上之医王含乳调酥作羣生之慈母此法王之至仁也法忍智忍率难忍以皆空无心即心总羣心以俱摄珊瑚江海弹一指而起波澜瑠璃日月垂两手而绾昼夜百千妙偈生于鸟翅之间十二音声出于象牙之表演涅槃则智超三界说般若则天雨四华狮子一吼而外道摧锋法鼓暂鸣而天魔稽首此法王之神力也高梯直上笼络太虗抽针旁投区分小有贯花之句光如水上之祥莲说偈之音朗若星中之皎月非有相而非无相凡圣莫穷其幽微空是色而色是空智愚鲜洞其要妙综括弘远奥致遐深八万四千之藏二谛十地之文祇园鹿苑之谭海殿龙宫之训玉谍金书之字七处九会之言罔非垂妙道于天上人间扇元风于前今后古开千百叶之因因果果启亿万心之法法如如实为世界福田尽是苍生归宿闻者甘露入顶悟者慧水灌心含生抱气之伦蠕动翾飞之众莫不掌合腹内思闻十善之音声唱殻中遥颔四天之说金口妙义掩二曜以长悬琼轴微言贯三才而靡绝此法王之教化也以妙法为车以禅定为轸以忍辱为毂以持戒为辖以勇勐精进为辐以金刚般若为轮始于自载终于载人俾访道者识路迷宅者知归智珠法鑑人人可持四忍五明家家有望斯其为功岂海水恒沙之所可量哉至若晨钟暮鼓唤回梦境之愚顽皓月清池洗净尘襟之坌集六时翘请常以国X王水土为心三业精修必以君父恩深为念斯又热毒之清凉忠孝之遒铎欤夫月无却水之心水有含月之性如水失本清之质则月无自现之方必也早契禅那久依定水意花不染弘上善之慈心胜果争扳察中乘于慧眼则积滞皆倾类秋风之落叶繁疑尽释比春日之销冰矣麤述胜因接兹初地若夫向上非可言诠颂曰蔼蔼慈云葢覆十方湛甘露味溥瑠璃光慧灯常照智日常临斯日斯灯万古之心惟心非心名亦强名现无相相广无生生十地九天破幽烛暗月月之光海海之岸象马东驰金身丈六柱地维天经航法毂传衣一花说法无字震耀铿鍧聋聪瞽视祖绍宗承皮髓肉骨究何有哉佛亦无佛明星漏光本心直示法尔如然西来大意真如说达摩自西天来至中国祇期密传心印印尔本心以心印法以法印心心既如此法亦如此所以说无一法可得祇教了取本心当下了时不得了相无了之心心了两融是乃所谓真如也夫真如者寂而非无动而非有行而非迁住而非止万色齐彰非青黄黑白之可色众声交作非清浊短长之可声用周沙界而纤影不留体遍大千而寸丝不挂古之今之八万劫不离当念人之我之三千佛总在现前化城八面无非清净法身莲座千层总是庄严妙相四生六趣X俱游宝筏慧津十地五天尽作水晶堂壁无一法本有无一法本无无一法欠缺无一法弃余泯中边断前后绝妄真同垢净忘能所齐色空印同异等圣凡一滴水味与八海无差一釐金体与全矿无别一毛孔能容纳太虗一毫端能葢覆大地即性是相即相是性即理是事即事是理即空是有即有是空即法是尘即尘是法现今天覆地载日东月西昼明夜暗山峙水流更无一丝一毫不同隐现过去八万劫未来八万劫更无一尘一剎不共出没人诚到此真如境界如镜照镜如空合空如水投水如月摄月摩尼宝珠具含众色净瑠璃瓶光境两忘收则俱收现则俱现不容造作不假安排自然无作无止无任无灭且也作亦无作止亦无止任亦无任灭亦无灭卷舒与夺如意分疏生死去来于法自在即真如二字亦了不可得矣至哉此旨难遇罕闻惟证乃知非悟可测言前荐得巳涉程途拟着意求刻舟何益昔雪山夜覩明星覩此也迦叶破颜微笑笑此也少室面壁九年面此也六祖夜半传衣传此也以及从上古锥凡有一契一证一棒一喝无非契此证此棒此喝此也觅来移步换形不道却在这里拈去千头万绪可知究竟无多吹无孔之笛箫听空中之法鼓乃至覩无所覩笑无所笑面无所面传无所传亦复契无所契证无所证棒无所棒喝无所喝擎拳竖拂自是傀儡登场掂两簸三是说他家财宝旨哉世尊有言如X梦中人梦时非无及至于醒了无所得然则犹有一丝未净仍在梦中必至了无所得乃为大醒耳夫此了无所得岂言思拟议所可及哉请为偈曰我有一丸佛虗空满一切欲说本无形欲画元无色来时有信潮定处无痕月妙味难言言欲问须问舌又偈曰如来还来如来来还如如是名为真如真如定何如唱觉歌净扫尘根幻妄身先须认得本来心宝相庄严皆色相无相无心见始真持心观心纷主客即心即佛添名目非心非佛又如何箇中妙意难容说浩浩灵台方寸区湛然无有亦无无静不滞兮动不溢化非变兮寂非枯谁栽意树发空花谁放心香吐尘馥谁施八水润焦芽谁握双丸启凡目一点灵光无障碍就里普含十方界一一界中放光明一佛千佛皆现在太虗中法雨香醍醐一滴几人尝尝过醍醐味无味夏饮水兮冬饮汤妙胜堂牟尼殿几人曾见如来面戒香手炷谒灵山又早山门阖两扇迷迷迷兮迷不醒一声狮子当空震日照潼关四面开长安大道何须问垢垢垢兮垢不净纵汲西江浣难尽亭亭出水妙莲花生在污泥不染性狂狂狂兮狂不定罡风吹透寒冰浸六窗受月片云闲猿马何须绳索禁邪邪邪兮邪不正驱逐么魔愁剑钝金刚百练绕指柔百万魔军齐乞命迷者醒垢者净狂者定邪者正顷刻凡夫顷刻圣圣圣凡凡岂两人明珠一颗当心印三X春物态好繁华万树夭桃万树花如何遍满无亏缺请从箇里究根芽日上三竿万象森大千世界普光明如何一隙皆生白破暗通幽彻底清沧江之水浩漫漫一平如掌无峰峦如何尽泯高低迹放眼从教平等观梵志梦中多梵志剎那一梦千年事如何千劫一剎那妙谛须知融摄意冷然微笑天宇空闻声赞叹绕天龙何人长啸响山谷直似寒虫吟壁中巨灵擡手华山噼区区真是缚鸡力我闻佛力大无边一指能援众生溺渡非航卓非钖海靡涯履一只黑漫漫明历历二五原来是一十打破算盘珠珠珠归一一何须披半夜之衣不待面九年之壁归依复归依稽首当前佛祥风甘露徧十方亿众常安一心福偶吟二十首圆光一颗本虗空万象森罗面面逢月影印潭潭印月欲分宾主却何从双丸旋转在当前暑往寒来孰后先探取无生无灭理大椿朝槿恰齐年鸢飞鱼跃各升沈山自苍苍水自深欲识高山流水意夜来明月印天心思从觉路觅真传枉踏芒鞋路万千识得平常心是道饥来喫饭困来眠本来无相亦无名才着思量翳障生尘掩镜光云掩月不分明处最分明X非空非色非明暗无我无人无古今可叹世人多不解掌中一指是知音参佛佛原无觅处传心心又在何方不如真妄都忘了笑看忙人梦里忙佛本无心安有意西来之意问奚为莫言此处人难会露柱原来也不知认着依然不是真休从语句枉劳神可怜一树庭前柏赚尽古今多少人永嘉七字指迷津心法双忘性即真始信如来大圆觉仍然宇宙一凡人不坐蒲团不面墙声闻色见总寻常自从领略醍醐味六月炎风透体凉多年暗谷一灯明明暗都从眼界成何似道人酣寝后一轮红日在三更地阔天空方寸宽笑他蚁磨与鲇竿一笻偶上蓬山顶百万峰峦脚底看畏喧求寂两纷张臧谷原来总失羊万事心中无一事荷花雨迸满池香门前谁断客停车只要主人省得家一任春风蝴蝶閙可能飞上雪梅花焚修朝暮傍莲台圣见凡情枉自猜大地山河俱是佛谩教移过净瓶来合浦珠光映月圆行人岸上误流连归来认取衣中宝何用重寻下水船X奥义莫从言外觅真诠休向句中求拨开文字抛知识无孔笛吹江上秋心净时时闻妙香何劳鼻观费思量诸般法相归乌有一任天花作道场诵罢莲经有会时倚阑高咏昔贤诗梧桐月向怀中落杨柳风来面上吹西江月十二首才见冬风栗冽旋看春色芳菲箇中消息是耶非斯理无难领会都说鸢飞鱼跃何妨鸢跃鱼飞高卑俯仰总天机方是活泼泼地身上垢衣未解怀中尘镜慵磨不知自障碍偏多反说佛门高大悟即易如拾芥迷时难若填河忽然梦醒发高歌心佛原无两箇代谢本无生灭循环安有初终请看春夏与秋冬来往犹如接踵人见是空是色我言无异无同天然空色在其中一任风旛自动泛海乘风破浪苍茫不见涯垠忽逢宝筏渡迷津彼岸不须重问本自无真无幻休言非幻非真万缘既息有何因一点灵光无性佛旨非藏非露佛言非浅非深若从语句觅真心恍似充饥画饼鱼兔得时便了筌蹄何用重寻自参自悟自通灵聊把经文印证谁道心兮微渺时时遍满干坤一轮月印万川明方识万殊一本悟道谁分顿渐成功岂在操存天长X地久自惺惺到底不离主敬多少灵山法众一人识解高超语言文字总徒劳才覩拈花即笑老马也能知路昬鸦几见迷巢即心即佛不须招何必自生颠倒喻法偶拈拄杖传心试取袈裟云门胡饼赵州茶妙味惜无知者窗外青青翠竹篱边郁郁黄花无端花竹影交加聊作道人禅话现在尚为幻境未来过去茫然强询父母未生前有见仍同无见池内是冰是水爨中为火为烟开时成掌握成拳此际何须分辨无味乃为至味希音方是玄音何人解鼓没絃琴更有何人解听古井湛然常寂闲云散去休寻经言成佛本无心心有即成凡境烦恼皆由心起无心烦恼何居志公密谛指迷途脱尽众生愁苦方寸本无爱憎大千安有荣枯妄从尘海觅亨衢忘却家园乐土史说不知不识易言何虑何思果然无作亦无为便是羲皇上世芳草落花踪迹孤云野鹤襟期春风沂水咏归时想见一般况味左都御史张照得天居士心赋幼诵诗书惟通章句长窥缃素徒乱狂华既理障之沈深亦欲根之坚固周旋乐趣弥益苦荄意蕊纷开头燃良痛侧闻宗说能使心地清凉乃阅教文涉X猎龙宫宝藏初知山河大地本是妄生地水火风原从幻结一身非有此外何言然而明暗色空尘尘和合身亲民物了了当前欲遣去则皆非岂混同而犹是舍一取一罔息于驰求前三后三弥增其较计得少谓足中止化城慕圣厌凡两头壁垒惟身惟口惟意步步交加曰贪曰瞋曰痴层层涉入灭此生彼终无巳时误后悔前岂能自在幸十世福田之广种遇一人首出之垂慈钦惟皇上参赞三无经纶万有用周孔之典则致唐虞之协和尊居九重而如游山泽恩覃八极而视等浮云同太虗之穆清若杲日之明照现帝王身而为说法发如来藏于一微尘夙契一贯之心源宏阐别传之妙旨未尝言说巳震雷音普示提撕常垂甘露怜迷头认影为解结开巾遂使蛙出井心翘首而瞻天际蜂穿纸隙翾飞以近日辉始知本性如然此门不二大学之道固御世之权衡直指之传乃明德之统要非叙伦庸礼修政明刑何以妙此心之法相非破妄泯真圆通普觉何以濬万化之灵源空有相倚而成尽其有才圆空性幻实异名而一履其实始了幻因名相空华涅槃实际如犹未到寸丝不挂之实际将何以釆万善具足之空华世出世间不取一法空投空际宁舍万缘历劫难报斯恩大千的归一旨今者奉勅恭撰心赋一篇进呈X御览爰述此序自志本末夫心也者譬喻莫施敷陈奚尽婴儿开口巳了根源佛祖相商莫能下语即金针在手何由捉霞彩以裁缝纵綵笔凌云岂可取太清以绘画然一丝孔宛然华藏千须弥不异毫毛物物圆成头头显露岂斯赋独乃非心心亦非心赋宁是赋盖即鹦鹉翦舌而学语蚯蚓鼓脰而鸣欢黄花对日而舒颜翠竹因风而吟籁云尔赋曰无生无灭无在无迁慈氏以后威音以前卓尔独存而离彼离此湛然常住而匪中匪边惟圆斯觉惟觉斯圆圆不见圆圆周他自觉无所觉觉徧人天拈起十方虗空不足以絜其大数尽恒沙万有不足以语其全芥子孔中容纳四大海水屈伸臂顷直过万八千年攘为已有则曰正法眼藏权当人情则曰直指别传何凡何俗何圣何贤何迷何悟何法何禅六趣三涂全该真体十身四智靡隔妄缘起而无生诸佛入涅槃于众生识海寂而常动众生堕生死于诸佛心源无一尘而不入如大圆镜无一剎而非真是金刚圈若大火之聚空濯手难近若水银之堕地转瞬渺然法法依之影现如摩尼珠体非一色物物仗此光腾如宝丝网层映相连扩为六合而又包六合之外故莫量其外之际碎为微尘而又居微尘之中故莫测其中之坚色色全彰头头显露廓然无相而众相交横寂尔无音而羣音并吐欲要其终智胜之所不能穷欲原其始然灯之所不能溯欲走以避则九X天九地总相逢欲捉以观则千劫千生不能遇茫无朕迹何地可以染污周遍大千何所容其保护大小同量高卑同度有无同体生灭同住亦是亦非亦起亦仆亦远亦近亦缁亦素了之则一道齐平执之则千途各立依回于地水火风眩转于受想行识牵缠于见闻觉知泥滞于去来今昔迷误于狐唾貍涎寻探于破书残籍茫昧于泬寥杳冥计较于寸分丈尺拈弄于有觉精魂断灭于无知木石厌弃于人我众生埋没于暗明空色安排于佛剎道场起倒于世谛徽纆习惯于揑目生华痴着于遗金拾砾淆乱于欣就厌离纷纭于得失损益乌非黑鹤非白无始劫来名相迹道黑道白鹤正白乌正黑六结当心不调直疑白疑黑是以着处便粘交加不释以胶投漆而漆亦为胶以客迎宾而宾全是客春蚕成茧而茧还缚身夏虫依冰而冰先丧魄热毒海漫漫沈沈铁围山巍巍岌岌四种相怪怪奇奇一箇我緜緜脉脉枕中槐国指挥鸟虎龙蛇石里火光分别卵胎化湿人间之滴水难消地狱之程途孔亟火厚二百肘何处莲华风吹三千年几时安宅病既千端丹斯万品西天四七受药师之亲传东土二三共医王之正禀或拈大地作伊蒲之馔充彼饥虗或缉浮云成金缕之衣苏其凚㾕或然香灯宝炬照彼昏酣或驱法电智雷醒其寱寝或喻空华或方二月涤除有漏根窠或指四大或标六尘卷却无明衾枕或现檀那之力佛钵X可满以少华或建精进之幢金刚不杂于凡餁或戒香薰习出白净于泥涂或定水渊澄返真常以渐寖或禁瞋蛇之妄动免烧功德之林或喻太末之难缘拈出菩提之锦或收狂象以擐拴或禁亡猿以圈槛或挥智慧剑破欲网之重重或棹般若航度爱河之黮黮或说干城大海上无边龙蜃楼台或谭净土宝池中无数金银菡萏或显三身应现非断非常或示一颗圆成不增不减裂开一味平等之法尔如然演出万般差别之教宗顿渐超方便住圆觉止啼杨叶婆娑成佛果断轮回翳眼空华荏苒盖烧须猕雅宜萤火而束虗空纯赖龟毛拨开幻影浮光玉龙回䟦筑着银山铁壁石虎声猇华乱澄空五宗各飘其香雨浪翻平地三关长卷夫银涛非半非满非偏非圆一种没华之果有权有实有照有用单通无木之桥走杀天下参禅衲子惑倒世间成佛英豪狮儿口喝树头风缚归袖里兔子角挑潭底月挂在眉稍八海水化为醍醐无非毒药一些子现成法宝只这毫毛即此是实际理地即此是梦幻影泡何爱何憎刀割檀涂一般滋味何取何舍释迦调达两处逍遥非见非闻涉解会而皆为自弃非无非有滞方隅而即起尘劳等量均齐若动一念即资其颠倒本来具足若向他求转益其纷嚣必也如杲日之皎皎必也如太虗之寥寥必也如风轮之急转必也如川月之普昭须如是人明者箇事宝镜光千千不隐切忌眼观师X子弦喤喤厥声直须目视如水成冰是冰非水而全水是冰如金成器是器非金而全金皆器开眼作梦中之佛六度万行圆满万成一事不为操心降镜里之魔十圣六凡齐遣始知两头皆是事即理理即事二障全消迷即悟悟即迷双因并置隔时能隔所隔是名为愚了却无了可了乃称曰智似腾蛇之游雾住雾非空若香象之渡河履河皆地不执缘以修证不住相以布施玉水自然澄澈一任波涛金山不畏泥封何为瞋恚德瓶扑而不破只因包举三千道岸登而舍航始信泥洹不二夫惟者箇不落圈䙌无一法自中出无一法自外至昭昭太古之先历历穷未来际大光明藏觌体无依清净本然独尊至贵生人生物生佛绝妄绝真绝对即别而同四不离一即同而别一不离四一本无一四宁有四能所两亡色空双寄体离凡圣路绝彼已靡间一丝云何可祕本无所悟强名曰会盖见以心明而绝明以见绝而澄见绝故真俗垢净不碍眼光何大千之可辨心明则菩提烦恼一路涅槃何七处之可征一珠入一切珠一切珠入一珠无分无合一月普现一切水一切水月一月摄顿圆顿成穷三际而直立亘十方而大横百千万劫如是南北东西等平斯为华严会之方广是以无量寿而圆明勉学论X或于座次问何以入道余曰道无门户而子问何以入者毋乃失问欤夫道不取不舍即今能失问之子所失问之语俱在道中而又何从入耶或曰岂无善权方便曰世尊四十九年说三藏十二分作善权方便矣末后拈出一华在百万人天中作将来眼诚亘古亘今善权方便矣西天四七各有偈示机缘传至少室以及曹溪流乳分波枝条蕃衍四方八面霆轰雷震如所为木上座金刚圈青州衫娘生袴三脚驴蔴三斤鼈鼻蛇猕猴镜拈布毛旋风打至若五位君臣四宾主三玄三要九带十智等前后出兴莫之纪极各各随缘顺时以垂善权方便矣孟子有云子归而求之有余师而又何问之有或曰虽然必有以告我曰迷者觅悟譬如坐者求起尚不得言易何况于难今子坐于此设欲起而立则亦惟子自起于座耳他人其何由代焉他人为子说善权方便不过曰子竦身直足离座斯起如是而巳告子而子不知起即驱毒蛇勐兽以骇子而子仍不能起则他人其奈何纵使令两人夹而掖子以兴而子不会于起则两人释手而子又废然还其故坐矣即时时刻刻令两人夹而掖子以兴此两人者终必有释手之时则子亦终必有废然还其故坐之日矣且也夹掖之久而子乃谓人之由坐而起也非用两人夹而掖之不能则子将终身不知起立之所由矣将毋所谓善权方便者转而为罟擭陷阱也夫子若真欲自起于座唯办X肯心不知不觉蹶然而兴则子虽欲自言其由坐而起之因缘方且语言文字不能诠释丹青粉墨不能摹绘而他人又何处可以画蛇添足哉客闻此语嗒然不能起于座筏喻室记余室左右窗皆临池形似舫名之曰筏喻有客入室请问筏喻之义曰子今在筏而问筏耶漭沆大海浊浪拍空鱼龙出没水怪磨牙其顺流而尾风则千万里不知其所止其首风而触流则尺寸地不能以自前不有此筏曷登彼岸生死犹大海也众生历劫不能自出佛祖乃为设善权方便解粘去缚抽钉拔楔使获大自在一切安隐以筏为喻岂曰不然客曰此子所为以见闻觉知傍语言文字用之乎者也而解如是我闻夫岂小子之所请益也古德云唯此一事实余二即非真如子之云犹有岸焉犹有筏焉岸与筏既为二矣并乘筏登岸者而为三安在其为一路涅槃门耶曰众生自无始来沈没生死大海尘根相对根识互牵剎那剎那微尘微尘息息不停心心不住如波击风如风盪波善因恶果回环转旋万劫千生生灭无巳世尊于是生怜悯心于四十九年中为说三藏十二分明此六根六尘六识皆是虗妄和合因缘非真如自性本觉明妙此熙连禅河所结筏也迨佛以一华嘱付饮光而令阿难辅之传至菩提达摩实来震旦时则三藏十二分复被六根六尘六识X所和合如油入面是面皆油无油不面纷纷穿凿全失佛心乃为直指一华浑作无义味语俾学人味之如木扎羮铁钉饭亲之如吹毛剑大火聚目之如闪电光击石火耳之如涂毒鼓旱地雷缘到时来直下粉碎觌体真纯此葱岭发源曹溪流乳历代祖师所结筏也语未竟客曰嘻子岂巳登岸而舍筏乎岸也筏也子也仍三也我闻此门不二子何以云曰居吾语汝自久远劫来一段心光动为妄习所障而不自觉不特四大六根巳也乃至读书书障穷理理障行善善障持戒习定戒定障参禅学佛禅佛障但有所为皆是心光影事苟不到净躶躶地则命根终于不断然则净躶躶地乃岸也而凡诸善权方便俾得到此净躶躶地者皆筏也然虽如是一旦迷妄顿消开豁显露读书亦无书障穷理亦无理障行善亦无善障持戒习定无持戒习定障参禅学佛无参禅学佛障乃至六根六尘六识亦无六根六尘六识障头头是道一一全彰尽是菩提皆成甘露竖穷三际横亘十方无一剎那而非佛日无一毫毛而非法身脚跟点地岸斯在矣向所为净躶躶地者其又筏欤虽然如是读书穷理行善持戒习定参禅学佛即是空华即是梦幻了不可得于了不可得中如是如是无间无断纯真一如始得休歇于无休歇处然则所为脚跟点地固时时刻刻不离筏上大海本来是岸亦无此岸彼岸之可言岸即清净法身筏即百千万亿化X身乘筏登岸即圆满报身三者一耳一亦不立安得云三今我与子相对此室岸耶筏耶子耶吾耶客乃相视而笑因书其语以为记茶话或问有曰空问空曰有或犹未达乃说偈曰空倚有以立有倚空以名万有悉皆空虗空实为有一毛孔之空有有中居之凡此实有物自具本性空有既不可得空亦是强名若住空有相何得云涅槃今尔问于我我尔复何名名空既不可名有实岂然若然无尔我何处立问答于此二无中为空抑为有空有若一如强名曰不二觉生寺文觉禅师元信雪鸿上堂佛法两字不是惟佛有此法亦非众生无此法谓之佛法也佛者觉义觉即是法觉因迷立不迷何觉何为迷见山河大地认作山河大地于见闻觉知便立见闻觉知此即是迷何为觉见山河大地唤山河大地于见闻觉知使见闻觉知此即是觉同见山河大地同是见闻觉知因甚有迷有觉咄山河大地见闻觉知几曾向你道迷道觉来总之说觉说迷说真说妄皆以假名字引导于众生吾人本有之性本自现成本自具足本无生灭非空非有非真非妄非迷非觉祇为众生无执生执无碍作碍妄见有空有有有真有妄有迷有觉若能一念回光自然万法俱了要知了底道理么驴事未去马事又来X上堂一人有眼不能见有耳不能闻有舌不能语有心不能鉴一人无眼能见无耳能闻无舌能语无心能鉴两人相见那箇在前那箇在后复云且道两人因甚得恁么上堂但有言说都无实义山僧敢道凡有言说无非实义诸人还识得者道理磨若识得也尘说剎说炽然说无间歇但有言说无非实义若识不得也尘亦不说剎亦不说无炽然说无无间歇但有言说都无实义上堂南方行脚一遭拄杖头不曾拨着一箇会佛法底人者箇说话大似不知自已拄杖头短山僧亦南方来拄杖头不敢动着一箇何故呢彼自无疮勿伤之也乃一夏在者里终日与诸人搬石运土拆东补西山门决要向南露柱定须着地锅子有大有小杓柄较短较长无规绳中立规绳无内外处分内外堂内底要知堂外事不得离堂内堂外底要知堂内事不得离堂外且道与诸人分中最动耶不是动耶靠拄杖云且喜太平示众东弗于逮人喫饭西瞿耶尼人腹胀南阎浮提人行路北郁单越人脚痛是合有底常事因甚眼能见物有见得及底有见不及底耳能闻声有闻得到底有闻不到底为见闻之性有不徧耶为见闻之境有隔碍耶皆因迷却目前往往失却背后理上无不融通事上不免成滞总能理事一如毕竟事理两橛X释迦老子直得差排不来只得道箇是法住法位世间相常住须知者法位迷亦在是悟亦在是无明烦恼由此妄想执着由此全身在者位里更向外觅全身原不在者位里却向内求左也被他碍右也被他碍口能喫饭手能捉持通融不来火作水用水作火用假借不得所以学道人贵知处处有出身之路物物上有转身之机能于一法位中转得身便于一切法位出得身自然东不碍西南不碍北移彼作此移此作彼然后入佛不碍入魔不碍入凡不碍入圣不碍入空不碍入有不碍入生不碍入灭不碍若作本无佛魔凡圣本无空有生灭认为不碍敢保伊总会得是法住法位未会得世间相常住在示众不可以智知亦可以智知不可以识识亦可以识识本无名相亦有名相本无言说亦有言说本无差别亦有差别本无迁变亦有迁变因有迁变知无迁变因有差别知无差别因有言说知无言说因有名相知无名相因可识识知不可识识因可智知知不可智知所以若剩一法不是者箇法若欠一法不是者箇法譬如说普天之下莫非王土率土之濵莫非王臣肥亦土也瘠亦土也大亦臣也小亦臣也恁么也王还有功干也无不见道不现而章不动而化无为而成其惟圣人之道乎设谓山僧不解直指只念篇章便向道某也幸示众达摩西来直指人心见性成佛要知别无指法X只要忘情泯见自然见性明心若不明心不知心之本空若不见性不识性之本该本空故即执着全消本该故即圆融无碍何为执着全消色不是色声不是声何为圆融无碍色直是色声直是声虽然声色不到处又作么生莫着空好示众人但知凡圣情尽体露真常不知凡圣情起真常体露何谓凡诸佛是何谓圣众生是何谓真幻化是何谓常生灭是虽然须开透关眼始得若透关眼未开古人道山河及大地全露法王身是一箇是两箇毫釐有差天地悬隔毫釐无差天地悬隔参小参诸法皆有对待生佛圣凡顿渐偏圆等法是也惟者箇法无对无待非生佛圣凡顿渐偏圆可该而该得生佛圣凡顿渐偏圆故拟向对待法里觅者箇法不可得不向对待法里觅者箇法亦不可得只者两箇不可得处无教可收那得不是教外也既总不得又如何传弹指一下云切莫妄想小参华严经云心佛众生三无差别山僧道差别心不是佛佛不是生生不是佛何故佛时决不见有生生时决不见有佛心时决不见有生佛生佛时决不见有心试体验看小参三教圣人皆贵说中或说时中或说守中或说中道祖师门下却用不着若有中即有偏中偏相立取舍情生是法非取舍法所以从上只说者箇其实者箇亦不立故方如圆如高如下如一亦如多亦X如横亦如竖亦如尘尘如剎剎如谓之如如法门也心佛即心即佛非心非佛心佛本空即非何有能不守空真源自通佛佛祖祖以此立宗真性偈譬如富长者财施遍国土令各各庄严成就种种事而此富长者安住自娱乐都不知有是真性诸法依亦复如是尔若佛若众生身心及世界乃至无量法皆从性幻起真性常清净犹如世间海现蜃楼幻市海相还如故所以修学人勿滞一切法一切法无实但以无见见见此无性性皆成无佛佛常度无生生山居偈七凸八凹山下路有谁来叩白云扉披云常啸千峰月闲却人间是与非住得青山深更深长松脩竹没闲林神光一道从无昧非去来今贯古今枯者自枯荣者荣春来秋去又经冬要知山上住山客即是山中山住翁圣因寺悟修禅师明慧楚云宝亲王赠拄杖师接杖拈起云这杖也是七十年与山衲同庚王云一百四亦不为分外师笑云大家的大家的小参佛者心也法者心也僧者心也色空者心也明暗者心也是非者心也善恶者心也凡此等心皆属X幻妄如空中花水中月了不可得乃生灭法也且道如何是真心心者佛也心者法也心者僧也心者色空也心者明暗也心者是非也心者善恶也良久云莫者便是真心那将拂子击案两下云莫瞒人好小参太湖三万顷葱岭五由旬尘尘叶叶出头天外易叶叶尘尘从空放下难顶门具眼的黑漆漆十万脚跟点地的露堂堂八千若以色见声求何异钻冰觅火如或意解思度大似向西东行这件事欠一法不是剩一法不是取一法不是舍一法不是即一法不是离一法不是设有人问如何得是去但低声向他道老僧却在是非里小参诸人看看阖常住山僧及大众殿堂寮舍柴水米盐椅案牀架尽被一条绳一串穿却诸人还见这条绳么良久云是什么断贯索小参无言说无言说没甚事没甚事大道只在目前祇此目前空色色即是空空即是色他即是我我即是他若也眼目定动却成白云万里竖拂子云莫将闲学解望拟祖师心小参竖拂云山川人物上下四维五金八石砖头瓦砾琴瑟钟鼓风云月露寒燠温凉馨香臭秽布绵罗绮米面酱醋菴观寺院庭堂殿陛是什么掷拂大笑云那里说得尽小参目前六月好箇时节热处却冷冷处却热火里水里莲红藕白佛法门中有权有实衲僧分上何得X何失银碗盛出峨嵋雪聊与诸人解烦渴云门扇子风凛冽扇得虗空毛骨彻举起扇子云且待翠岩眉毛落再向诸人细解说且道说箇什么摇扇云舌头一片肉牙齿两排骨向侍僧云切不可记录上堂前者蒙圣恩赐一饱斋实可谓天厨御馔百味具足大众且道是何珍馐众云请和尚告示师云老实对汝等说也不过是土物耳下座上堂问答毕乃高举拂子云山僧即是拂子拂子即是山僧且道大众是拂子拂子是大众也不将拂子向空一拂击几案三下下座上堂两班阇黎一箇老僧恰好一比山僧即是香饵大众一一皆如贪他香饵上他钩虽然众中若有奔腾霄汉的英灵吞却山僧则易着山僧吞却却难诸仁者作么生会若也不会听山僧重下註脚喝一喝云向嘉州大象牙里作活计去上堂召大众云看看老僧手中一握水从何处得来众无语便下座上堂拈拄杖云者木上座有时向洪涛里燃香有时向烈𦦨中酌水诸仁者切莫道作梦中佛事的然实相功德只有一件事不唧𠺕却与老僧相同何者不解诵经号佛有僧出云若然和尚何得每每示人念佛师云孟八郎又恁么去也上堂一僧出众叩谒师喝云阇黎何得受老僧礼拜X僧罔措师笑云若要好大就小上堂老僧偶作一梦梦与大众陞座说法诸人且为圆兆看众无语师云累我累我便下座上堂师云唵哑吽口字傍边添一奄字名曰唵左口字右亚字名曰哑口牛相并名曰吽梵语唵哑吽此云阿耶阿耶吃嘹舌头註脚不来惭愧惭愧便下座上堂师据座良久大众启请说法师袖中取心经一部高声朗诵一遍下座上堂拈一瓣香云将此一粒金丹布施大众但只可吐不可吞众中还有领受底也无若不肯领受老僧只得取入三十三天宝藏库去也爇向于炉天宁章禅师过访师门迎才见指面前案山云老僧日来高挂孤峰顶上何以相救天宁向地作舞䦆锄势师曰橛放橛埋天宁云百消丸一任咬嚼师大笑𢹂手归丈室西江月十首堪笑多年钝置把砖作镜研磨百千关键指弹过袖里干坤粟大放开山河大地揑聚大地山河而今任我乐高歌囫囵噼开一箇太古鸿蒙前后威音弥勒始终谁论九夏与三冬秋春一任接踵色即是空空色同中有异异同色空同异自纵横妙用随宜定动本元岂容造作心田那有涯垠浑忘彼岸和迷津踏着无劳更问佛曰离名离相法云非假非真森罗X万象露全身物物各彰妙性打开凡圣关锁霎时彻透玄微无心何是复何非贵在当人自会戴角大虫稳卧落毛铁鹞翻飞一尘噼破露真机吞吐三贤十地千仞须弥不广万丈香水非深觅心不得是安心可把双丸作饼觅佛不在声色求法何用搜寻本来不昧一虗灵自怡还须自证九秋黄菊冉冉三春芳草菲菲西来祖意是耶非箇事急须领会两手拍成一响两只孤雁同飞打开权实自知归稳稳脚跟点地古镜本虽具照然须假借揩磨云何岁月枉蹉跎自愧浮生老大能达一尘不立却然大地山河空手行拳舞娑婆何妨将错就错迷本苦连根蒂悟时甜合边中分疏一点枉劳工休把葛藤播种闻见非声非色心佛非异非同万象不着即空空皎月澄潭不动有念山头鼓浪无心海底扬尘悟迷迷悟总非真生佛何修何证太虗纯清绝点寒潭皓月一轮百花丛里不沾身许汝明心见性勘破色香味触了无知见觉闻空空色色露天真㘞地一声方恁明明百草丛里普现自已家珍顶门豁眼覰方真此眼人人有分妙正真人娄近垣三臣性地颂四首X辉辉大圆镜物我具此照弥勒与威音一身兼两号心本无可明因明启其奥性本无可见因见显其妙惟兹心性中同含真常道妙体恒湛然光华六门耀纷纭处本静寂历中原閙忘机泯取舍归根无老少欲知佛仙理祇这玄关窍三千金世界即此方寸壶毫端显真性大地验幻躯心无因境有境有因心无心如不逐物何处更寻吾仙凡分顷刻表里别精麤万象任纷纭真心迥峭孤于焉契妙理一滴隐江湖天心一轮月清净印我心我心与明月互印光转深有光便有相焉能免物侵何如泯其光万境任浮沈此之谓至明翛然出五阴若箇金丹诀多少错推寻从天本无降从地本无出其间此一事自在而自适如珠在虗空光华不染色如露滴荷盘圆转不落迹应现诸剎尘游戏仙佛土幻化虽异形如千灯一室在智本非智言得却无得前圣本无说后学强传述诸佛与众生同仁不同德若作分别想历劫迷邪惑如月印千潭含元万而一说与智愚人共证波罗密心佛歌心与佛等虗空空中之物妙难穷碧海光涵辉万状青山色霁耸千峰休摸索莫施功无形无象迥绝踪真如妙相原非相六通解慧亦非通尘尘起处佛佛现剎剎隐时心心空了知真佛住无心始悟无心是真佛如是心如是佛心兮佛兮皆妄说认得摩尼一X粒珠恒河沙界光常彻寒兮暑兮侵不侵赤条条地灭非灭快活歌快活快活真快活一切葛藤都摆脱如今不用觅真诠任我去来活泼泼时人不解真实义只待遇缘参活佛谁知活佛眼睛前争奈凡夫愚不识此心何异顽石头此身不殊樗栎质圣恩一指髑髅碎恰似盲人见日月见见之中绝见闻方得名为大休歇眼闻耳见也寻常不动週行八万亿旧时窠臼泼生涯一一于今都掉脱我非我兮彼不知彼非彼兮我却识大地原来真是我一切非我是真说不知往古与来今谁道长生及寂灭凭他春夏与秋冬任听炎蒸寒彻骨东西南北懒拈名懵懵懂懂忘分别自在纵横无定体即是天仙三世佛闲跨泥牛海底行或乘木凤云中涉千峰顶上弄疯颠十字街头打鹘突穿衣喫饭只寻常混俗同尘应时节有酒一杯复一杯有歌一阕复一阕愚人笑我是诳言谁解我言真老实由他笑我非笑我我只如今且快活阐真篇原夫道本无名因名立名道本无形因形成形名者道之用形者道之体至道之体本无定位沖然漠然而住于无所住也非空非有非来非去非始非末非向非背明明而非照历历而不知融空有合真妄万X象纷纭而自不适闲者我为法转也一镜圆明而物无遁形者法为我用也真妄相待迷悟相因融妄即真犹冰之于水转迷就悟犹影之于形夫鑑觉之功不至于圆满者心有照也欲泯照而觉圆须无心而应运故曰天地同根物我一如明并日月而普被其光辉功高二仪而均受其陶镕非至人之无心孰能一至于此乎是以世尊覩明星而起悟太上跨青牛而观化至圣乐沂水以徜徉皆灼知万物之备于我而未尝有心于万物也无心于物故心心皆佛心无心于道故处处是道体水燥火湿阳静阴腾一来一往互为出入化母孕其灵胎真君宰其坚骨是以丹汞成焉谷神养焉内外明彻表里洞达内其神而神固外其身而身存然后易彼幻形成其真体出此真体转彼幻形是知大地山河无非我体虫鱼鸾鹤悉成我身可以翱翔六合放旷八表泠泠然御景风乘庆云逍遥于圣人之世观瞻舜日尧天又何必蓬瀛阆苑更问壶中天地乎虽然非参无悟非悟无修非修无证含万法于一空纳一空于万法不空即空空即不空是之谓妙有真空真空妙有即真空而显妙有即妙有以证真空于参而实无所参于悟而实无所悟于修而实无所修于证而实无所证是谓之真参真悟真修真证所谓沖然漠然而住于无所住者此也西江月十二首X覰着壶中日月毫端一撮三千由来非佛亦非仙谁在琼楼玉殿此界他方不隔圆明一性明圆真圆明处照无边说甚夜藏昼现运出六般神用打破明暗色空不空空处是真空一任风旛定动起灭不离当念头头物物圆融识得万绿与千红弹指桃源仙洞水自不留云影月非长在天心沈沈湛湛去来今明暗双彰双隐若要太空着实还从大地推寻水云天月巳分明鸢跃鱼飞悉听空色从来一体就中谁强安名汝渠伊我互相称究竟何曾唤定拟把空花灭却眼中自起无明不能真幻两平平大似磨砖作镜性悟头头是道心空处处菩提若人会得这玄机即是佛仙祕义谁礼函关老子不参西域牟尼无根树下旧时庐觅甚真诠妙谛一切有为境界百千无相庄严这些因被那些牵彼此空生留恋师子云中哮吼苍龙窟里盘旋霎时一缕遍三千舒展万条白练慢说太虗无体莫言大道有形有无形体任升沈总即圆明自性恰似深潭印月却如空谷传声昭然随处露天真一派寒空妙境白浪风吹鲸跃绿林月度雀惊笑看上下箇中因箇里谁探箇境月印寒潭有迹荷珠滚叶无痕去来动止甚分明但唱应时律令X对境何尝有境遣心何处非心痴人妄执境和心遂使纷驰不定翠竹黄花漏洩鸦鸣鹊噪宣明百般幻化此形声法法真如实性即色色中非色离空空外无空天边明月水边风活泼机关定动阴至冬寒凛冽阳生春暖和融真如运用妙难穷切莫思量夺弄彼此幻躯互易幻身真体同途箇中此味在冰壶尝着一任吞吐但自无心于物何妨物我都卢一条拄杖万人扶走遍天涯寸步大小高低踢踏十方六合遨游逢源物物与头头自觉非前非后触目光风霁月圣恩浩荡难酬祝言万载与千秋一句天长地久触境会心偈四首泉流明月月流泉上是清溪下是天就里玄机谁识得只应分付钓鱼船触目无非大道场明明遍界不曾藏金风一动全身露巖桂传来八月香一池秋水月为心万象森罗倒影沈北斗藏身南斗住无声曲和没絃琴幻灭觉圆圆即幻众生与佛更何殊妄心尽处真心了说箇真如早不如示后学紫阳张祖师云见物便见心无物心不现又云覩境能无心始是菩提面只此二语一部楞严全旨巳备X即世尊四十九年所说妙法总不出此四句佛仙一贯之理总以见性明心开导后学世间种种法皆出于自心故曰心生种种法生心灭种种法灭如果一心不生万法无咎则自然能转一切而不为一切转去究竟我是一切毕竟一切非我转与不转大似吹光割水真实地位有何转与不转也一切有情无情乃如如来大圆觉海中沤泡皆海水所成然离海无沤泡离沤泡别无海水众生仙佛同一大圆镜智不过遇圣现圣遇凡现凡因有圣凡之差别强立镜中之觉照如圣凡同体心镜一如则觉照之功何处施设所谓大千沙界海中沤一切圣贤如电拂到者里始知本无圣凡本无生灭本无来去本无前后本无今古本无上下本无垢净本无表里增半点不得减半点不得舍半点不得取半点不得一种平怀泯然自尽不妨于本无圣凡出入圣凡本无生灭出入生灭本无来去出入来去本无前后出入前后本无今古出入今古本无上下出入上下本无垢净出入垢净本无表里出入表里非出入是出入离内外即内外心是箇甚么物是箇甚么见是箇甚么不见是箇甚么直饶识得菩提面犹恐祖师未肯点头在若然则祖师与从上佛祖实实同一鼻孔唿吸吾徒究明大道者当奉为宝范幸共勉旃拈花寺方丈僧超善若水性海颂X真如性海湛寂常澄生佛一致物我同情世出世间孰浊孰清情与无情谁死谁生死原不死生亦无生死亦何减生亦何增生死去来是幻非真真如性海无臭无声水中盐味色里胶青言语道断心识不行非智可测辨岂能明五眼难覩四山莫侵荡然宽广静矣渊深大而河岳细而鱼禽炳然齐现无迹可寻六凡四圣浑融一心毫釐差互便见升沈理随事变万法森森相以性融众器一金不亏不溢亘古亘今洁不可垢高莫能齐非纯非杂无着无依空而不空江汉所宗有而不有沖虗自守妙体莹然鉴物无谬识浪奔腾水性无咎或东或西坎止行流适用随器巽顺温柔百川收纳一味无余三际平等十界一如迷则生死悟则涅槃一根返源法界平安头头无碍法法圆通恒沙性德应用不穷辉天鉴地月朗天中徧历尘剎跬步不移弹指超越一念三祇因该果海果彻因基幻相皆实实相却非非即是是是即是非无是非是无非不非佛魔一室邪正同归万象参天肉眼不黏羣音揭地闻性寂然眼闻耳见六用通圆卷舒任运出没随缘六度万行本自无偏修而无修是名庄严至尊至贵无上无先一乘捷径不二妙门本来具足法尔现成何必拟心断妄着意求真厌凡忻圣夺境夺人如猿捕影枉自劳形绝情离见当下洞然无思无虑密密緜緜廓如太虗万物育焉渊如大海无不包涵亦同亦别非一非三纵横豁达自在X优游欲归性海直须溯流溯流穷源泯绝中边无功用道饱食安眠圣凡情尽妙觉明圆尘尘剎剎体用无偏与么与么如然如然拈花说或问师曰拈花之说果有之耶曰然心印之传诚有之者曰若是则世尊之出世也祗应专以拈花设教俾百万人天各各自契自悟立踏佛祖田地岂不简易庆快又何须四十九年说法三百余会谈经小乘大乘之各别渐教顿教之攸分终日劳劳焉观机逗教以说听为事哉曰恶是何言欤而独不闻夫子之诲曾子曰参乎吾道一以贯之曾子曰唯然则夫子亦惟应以一贯之说诏门人而七十子之徒亦惟当应之以唯也又何必以文行忠信为教诗书礼乐为言哉颜子曰夫子循循然善诱人博我以文约我以礼不博则触途成滞不约则汗漫无归二者皆不足以语道也泗水诸贤如宰我子贡辈是徒以文章词说求夫子者也子虽告以一贯之旨终不能直下无疑故曰予欲无言盖不返博以归约终不足以适道也我佛祕传心印教外别传之涅槃妙心乃如来三祇炼行百劫修因自觉巳圆悲他未悟然后降迹皇宫现身说法始自华严终至涅槃随机设教应病施方虽十圣三贤不无化城之果而髻中明珠未肯妄授于人直到多子塔前时至理彰垂慈分付故有拈花微笑之说正法眼藏之传经云欲识佛性义当观X时节因缘时节若至其理自彰设若世尊但拈花迦叶不破颜而心印未始不传假如拈花之际百万人天各各微笑而正法眼藏亦有攸归故知教外别传之旨不在拈花而亦不外拈花譬之春在百花草木间百花草木无不是春若执花木以寻春而春远矣若离花木以求春而春愈远矣何得执末后拈花之意分辨四十九年之说耶子纵不会拈花之旨宁独未闻一贯之道乎若知一贯之与四教雅言并行则亦应知教内教外之传不相悖也复何疑于拈花之说哉行解歌咄哉出家儿箇箇称佛子圆顶与方袍当思为何事菩提根本定慧基最初一步莫迟疑三衣具钵为羽翼身心净洁似瑠璃精戒律习威仪究讲参禅遵古宜亲近高流须检择庸师慎勿误相依研经教观心识切莫执文而解义从上智者与清凉靡不由兹而悟入最上乘要真参急急用功勿等闲一片身心无渗漏管教直下透三关三关透须料掉坐断白云宗不妙一轮心月印千江万朵身云随处照不持戒不破戒任运腾腾常自在云收雨霁碧天秋一亘晴空无内外谁为我谁为人荆棘林中好卧身拖泥带水浑闲事外道天魔是我亲禅亦通教亦通智悲双运振宗风不是搀行并夺市丈夫意气活如龙过量人正好修其实无修无不修若能泯绝圣凡情旷劫无X明当下休广六度勤万行济人利物随缘应不是莽荡拨无因亦非住相而执行行如解解如行行解相应始名证堪嗟着有谈空者拈一放一错夺弄当末劫法垂秋四弘誓愿急须修真参实悟踪前哲便是苦海大慈舟不傍岸不中流来来往往无定浮只解身心奉尘剎谁知德报与恩酬地藏圣诞陞座众生度尽方证菩提地狱未空誓不成佛此是我地藏能仁直心深心大悲心也汝等诸人作么生会若谓有众生界有地狱界有菩提可证有佛道可成是凡夫见若言一切皆无是阐提见文殊普贤起佛见法见被世尊威神贬向二铁围山地藏菩萨未证菩提誓不成佛是无佛见法见为甚么却常在铁围山间有的道在彼教化众生有的道只为愿力弘大所以不肯成佛且喜没交涉众中还有缁素得出的么若有不妨出来通箇消息如无善上座且作死马医蓦竖拄杖云看看地藏菩萨来也在拄杖头上放光动地宣说偈言曰假使热铁轮于我顶上旋终不以此苦退失菩提心说此偈巳见漆桶不会仍入铁围山间去也顾左右云且道此偈是佛法不是佛法若作佛法会入地狱如箭射不作佛法会亦入地狱如箭射毕竟如何良久云鸳鸯绣出从君看不把金针度与人示众大凡举唱宗乘须离四句欲离四句莫遣四句若用心去遣则百千妄句从此而生八万尘劳因之X而起是以有无相生色空相夺明暗相倾高下相形博地凡夫动步着有上慢狂徒滞守偏空直饶坐断千差强作主宰亦不能出亦有亦无非有非无所谓断除妄想重增病又安得离之若欲得离直须竿头进步绝后再苏无一物非我心无一法是我已然后随波逐浪全身在里许无丝毫法为对为缘方有些子相应譬如莲花处污泥而不染透清波而香洁高超羣卉为世所珍岂不快哉若未到恁么田地大须仔细师曰般若无知无所不知般若无相现一切相无知而知斯为真知无相而相名为实相是故无名无说无灭无生非同非异非实非虗寂而常照性觉妙明照而常寂本觉明妙知而无知故非有无知而知故非无是以知即无知无知即知相即无相无相亦相用虽殊而体不异智虽鉴而无照功同中异不可得而同异中同不可得而异同者同其异异者异其同言论莫能诠心识终难测直须真参实悟妙契环中拶得髑髅无识枯木龙吟方许少有语话分不见洞山道相续也大难急须努力早参诸仁者当知内之色身外洎虗空大地咸是妙明真精妙心中所现物且道妙明真心因甚却现色身大地是你诸人即今妙心在甚么所在试指出看众无语师敲禅牀云只在此山中云深不知处晚参众兄弟当自爱已躬下事休懈怠朝三暮四等X闲过万劫千生不自在桶底脱心畅快明月清风如有待根身器界总圆通剎剎尘尘无障碍九衢灯万户彩昔日家声今尚在挥拂子下座万寿寺方丈僧超鼎玉铉上堂大众列两序请山僧陞此座举扬法要鼎上座今日将无上妙法布施大众诸佛子可各尽心念直登彼岸良久一手指云两序不得移一步东序的西序来西序的东序去下座上堂以拄杖向空一点向地一画复卓一卓云拄杖子腾空诸人则道是龙拄杖子入地诸人则道是蛇目今拄杖子在诸人面前道他是阿谁唤作拄杖子则触不唤作拄杖子则背却将他唤作什么良久云钓鱼船上谢三郎却然不是闲相识小参供养三世诸佛不如斋一无心道人然无心易无我难投大海于一滴易投一滴于大海难会则途中受用不会则世谛流布必待目前不现方能句后不迷要问不迷不现的意旨么眼若不睡诸梦自除小参将丝绦掷地云看看丝绦化为毒蟒欲将诸人一口吞去大众何不齐力敌对良久云亦不得草草不见道路逢死蛇休打杀早参云日东昇宇宙清干坤大地普光明摩醯首罗非鼻孔八角磨盘是眼睛喝一喝下座小参既知万物是我何不解我是万物一阵薰风自南来千枝菡萏波中出癞虾蟆天真佛屈不屈夜来X说尽了十二部经天晓依然是箇脱柄龟毛拂诸人不得将我面前案山移向后阁去晚参鸟窠拈一毛便有人悟去玉铉今日举笔还有人悟去的么众无语师云佛法太多之过小参流水日日流曾见河里减去一点么行云朝朝起还见山头增了一片么既无增又无减岂不是去来自尔起灭如然如赵州三十年不杂用心且道是起是灭是增是减咄莫谤古佛好小参有一人无眼无耳无鼻无舌无身无意会尽无生法忍有一人有眼有耳有鼻有舌有身有意不会无生法忍且道二人孰优孰劣竖拂云游山若到山穷处不计青山高与低下座僧问实际理地不受一法为甚经中又道有三受师云南无佛陀耶南无达摩耶南无僧伽耶僧问不生一念未审与本分有交涉否师云无交涉僧云作么生得交涉去师云不生一念僧问如何是黑白里藏身师云日光菩萨月光菩萨云莫只者便是么师云山高水深僧问如何是尘尘剎剎尽圆融师云白月现黑月隐云还假修证否师云修证则不无隐现则不得僧问如何是万寿门前一湾水师云全身在里许云还能鉴物否师云不鉴云为甚不鉴师云上不在天下不在田僧问如何是真语实语师云鹊噪鸦鸣柏树间云如X何领会师曰有眼须合有耳须塞云不会师曰南天台北五台一步不移十万里应知无去亦无来心物心外无物物外无心无物无心一出百出心内有物物内有心有心有物千入万入心物物心是内是外物心心物非内非外物非外有心非内守无去无来天长地久大圆镜大圆镜无背面上下通四维现净月光大火𦦨含万物不隔线入泥沙超闪电贯古今融贵贱不盈余不亏欠有迷悟堕顿渐虗豁豁空念念静何忻閙何厌无解脱无贪恋任去来不迁变性体薰莸味非二青黄色是一说一早巳分言二成辨别此物无比伦非二亦非一不后不先不离不即言莫能诠语莫能及春夏秋冬常湛然寒来暑往无休歇无休歇常湛寂珍重诸人当下息若能息铁牛背上木郎骑抱着琵琶吹筚篥如物说有时百亿合身有时分身百亿分身百亿无分百亿合身不合合则万物一如分则一如万物万物一如非如一如万物不物非如不物是如不物非如物是如如物物如是是名诸佛妙义性用X名不得状不得名状多由是强说出亦非入亦非出入何尝有所依无深无浅无高无低包六合塞四维分三界列九嶷百千万亿数一种是虗期有今有古有去有来玉洞金莲几度开火烧不损水洒不湿长饿不饥长冻不冽变化万端未曾漏洩圆非点方非块囫囵非全零星非碎圆明无生灭湛然何代谢千贤妙用万圣三昧林木森森石头磊磊天长地久远非遥奉告诸仁从里会本源硬是石软是緜红非赤黑非玄随聚散任方圆静不止动不迁活泼泼滑涓涓入微尘出大千无名相常湛然假出入虗往还击不碎揑不团孰先天孰后天太极始一画先设凡圣证佛仙或山林或市廛响谁应答谁传一弹指一竖拳有言说非真诠无言说是狂禅尽夕惕空朝干随隐显曰本源混然吟水光月印白含白草色雨滋青吐青于此观心若了了混然一味自惺惺山中四仪山中行足底烟云生未曾移一步踏遍十方城山中住不动常来去野蕨结紫芋幽兰开绿树山中坐芒鞋都着破岭横碧㵎长脚枕石头大山中卧睡着念功课佛陀达摩僧三身只一箇三身颂X绝相离名不欠亏箇中无物自巍巍倒骑佛殿吟风月百尺竿头归不归山河大地非吾体草木丛林是我身无往无来沙界现却然觌面不相亲一串穿来古即今色空空色两般心当阳烁破干坤体剎剎尘尘观世音海会寺方丈僧超盛如川上堂一人会得一是一一人会得万是万一人会得一是万一人会得万是一且道四人是何面貌众无语师云风花雪月上堂拈拄杖云才被钟声引入去又被鼓声唤出来且道引入的是阿谁唤出的是那箇若道有出有入辜负拄杖子若道无出无入埋没钟鼓去在毕竟还是有出入也无卓杖两下云空花结果石笋含茅下座上堂举世尊陞座文殊白椎云谛观法王法法王法如是此乃我佛大慈大悲开导人天第一义谛指示胜如拈花之旨若道本无言说会不但辜负文殊抑且涂污世尊不少且道世尊所说的是什么法良久云万象之中独露身一句了然超百亿下座上堂古人道苦海无边回头是岸竖拂云这是苦海作么生回头又道放下屠刀立地成佛这是屠刀作么生放下不见文殊令善财採药善财遍採无不是药将一茎草度与文殊菩萨云此药亦能杀人亦能X活人所以岸无彼此刀无操放智者自智仁者自仁全在当人自会诸仁者作么生会掷拂云不可推解心望会佛祖意下座上堂六祖道心是地性是王王居心地上盛上座则不如是说心是地性是海海居心地内若道与祖师同陜府铁牛吞却嘉州大象若道不同嘉州大象吐却陜府铁牛诸人作么生会以手作普施抉云来受甘露味下座小参拈竹杖云有者有合空者空应上者上去下者下来长者长使短者短用外者外住里者里立寒者寒中热者热内明者明出暗者暗入莫是因物付物么莫是遇缘即住么莫是应时及节么莫是如如不动么却都没交涉在毕竟如何多少老堂头手中竹杖子到者里管教节节自生隔碍去在下座小参小盛上座有面鼓不是禾山鼓有条棒不是德山棒有箇球不是雪峰球有只狗不是子湖狗此鼓击不响此棒拈不起此球滚不动此狗不咬人诸人若道四般无用之物也是为他闲事长无明下座小参色即是空空即是色二句人人尽知念诵大似鹦鹉学人言却没交涉在以拂子点空云这不是色又击案云这不是空指空云原是色何必言即是二字复指案云原是空何必言即是二字恁么说话若尚不能领会欲待弥勒下生那高声唱念色空空色空色色空空空色色色色空空下座X小参古人道大海投于一滴易将一滴投于大海难此等说话慈悲之故而有落草之谈只为分明极令人轻易看今日盛上座重开一面大千投入虗空易将虗空投入大千难诸仁者作么生会若仍不肯荐取可谓不贪香饵味尽是碧潭龙嘘一嘘下座小参古人道大善知识须具驱耕夫之牛夺饥人之食手段方堪为人盛上座乏此伎俩但知助耕夫之牛与饥人之食何故呢佛不违众生愿且道与古人还有同异也不将拂击几两下云山中草木皆光润知有寒辉玉在渊下座问如何是佛师曰除却拄杖子一切都是佛问如何是法师曰除却拄杖子一切都不是法问如何是僧师曰你道拄杖子是僧不是僧问如何是戒师曰一切处不着为戒问如何是定师曰一切处不住为定问如何是慧师曰一切处不知为慧问不着如何是戒师曰用戒作么问不住如何是定师曰用定作么问不知如何是慧师曰用慧作么问如何是清净法身师曰蔴三觔问如何是千百亿化身师曰蔴三觔问如何是圆满报身师曰蔴三觔问若然三身乃一体也师曰不见祖师道但用名言无实性问究竟如何是三身师曰清净法身千百亿化身圆满报身问如何是空如来藏师曰喫饱了睡问如何是不空X如来藏师曰睡醒了喫问如何是空不空如来藏师曰日间喫夜间睡僧云学人不会师曰钝置汉喫饭睡觉也不会问如何是过去心师曰目前是问如何是现在心师曰目前是问如何是未来心师曰目前是问若然三心皆可得也师曰你道目前得箇什么问如何是第一玄师竖一指问如何是第二玄师竖两指问如何是第三玄师竖三指僧云是何言欤师曰向你道什么来问如何是第一要师竖一指问如何是第二要师竖两指问如何是第三要师竖三指僧礼拜师曰是何言欤问如何是欲界师曰君臣父子问如何是色界师曰山海川原问如何是无色界师曰风云雷电问如何是天师曰无色界问如何是地师曰色界问如何是人师曰欲界云若然则与经旨大相违背师曰梦里更要作梦那问第一句荐得堪与佛祖为师如何是第一句师曰我这里无一句问第二句荐得堪与人天为师如何是第二句师曰有两句争又道不出问第三句荐得自救不了如何是第三句师曰此乃山僧寻常日用的云恁么则不堪为师也师曰不见道人之患在好为人师问如何是见渗漏师曰泯见即不渗漏问如何是情渗漏师曰绝情即不渗漏问如何是语渗漏师曰无X言即不渗漏问何得泯见绝情无言去师曰孟八郎又恁么会也问如何是无师智师曰空界影中空界月万年峰顶万年枝问如何是自然智师曰毕竟水朝沧海去到头云定觅山归问如何是无碍智师曰一步密移玄路转通身放下劫壶中问如何是含葢干坤句师曰赤如日白如月问如何是截断众流句师曰钟未鸣鼓未响问如何是随波逐浪句师曰拂子短拄杖长问如何是空无变易义师曰你曾见煮砂得成饭那问如何是空无边际义师曰你道岸山高多少丈问如何是空无罣碍义师曰你说灯笼罣碍露柱什么僧云学人问的是空义师曰莫不山僧向你答的是有意僧问一物不将来请师一接师曰寄放何处去在云何不领话师曰又道不将一物来云直下似箇大虫师曰只恐汝不肯云嘉州大象吞却陜府铁牛坐断衲子舌头不无好手如何令不具口的人能言师曰你道阿谁是具口的云百匝千重不消一拶师曰自起自倒自领去云多少天台人不识寒山子师曰莫将寸管拟覰穹苍僧便喝师曰龙头前喝蛇尾后喝僧又喝师曰将谓龙门跃鲤原来潭底虾蟆云莫念篇章请师再示师曰始信古德不诳言云莫将闲学解错拟圣贤心师云东西南北一任阇黎行脚且道X上中下是一是三云云水非阇黎请问和尚于云水而得自在也不师曰错拟了也云恁么则皇上钓尽清波金鳞始遇师曰律有明条云净洁打叠了也犹是路途边事意旨如何师曰既为大僧何得不持五戒云不因渔父引怎得见洪涛师曰又念篇章云谁人知此意令我忆南泉师曰这汉旷劫无明今始方息云鬼脑上安神头师曰昨日有人从普陀来为何却往落伽去云某甲常不喫饭从不道饥师曰那里得这箇消息来云不遇中郎鑑还同野舍薪师便打僧礼拜师曰捉败这贼