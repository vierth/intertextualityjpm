宗门统要正续集宗门统要续集序扶二径山兴圣万寿禅寺住持沙门希陵撰灵鹫拈花之旨独付饮光少林得髓之传惟称可祖西竺圣师授受同印乎一心东土宗泒流分各显其大用不历渐阶之次直跻圣地之归自五叶传芳千灯续焰正法眼流通于震旦盛矣哉其有机缘启投鍼之契问答凑激电之驰传灯诸录载之详备统要収亦纶贯耳是以古林禅师以透古今眼具通变机来后来提唱宗师续前代统要玄旨执金錍而刮众膜握宝劒而断羣疑若不显龙骧虎骤之机安知有玉振金声之作盖纪实以传信非润色之虚文也延祐庚申谨序重开宗门统要序龙图阁直学士左朝请郎提举江州太平观耿延禧撰大宝积经云如来所演八万四千法藏声教皆名为文离诸一切言音文字理不可说是名为义又云若诸经中文句广愽能令众生心意踊跃名不了义若有宣说文句及心皆同灰烬是名了义大涅槃经云若人闻说大涅槃一字一句不作字相不作句相不作闻相不作佛相不作说相如是义者名无相相以是观之诸佛以无说说其来久矣达磨西来重为拈出为其拘滞于教相也则曰教外别传不立文字为其委曲于情解也则曰直指人心见性成佛是故答第一义谛曰廓然无圣则怜其不契而渡江慧可再拜依位而立则以为得髓而传法是岂与诸佛有异耶盖所谓当机觌面提觌面当机疾如石火电光拟议即差念起情生斯为关鎻耳故余甞论之如来老婆心切乃曰正法眼藏分付摩诃迦叶临济丈夫气槩乃曰正法眼藏向这瞎驴边灭却是二老子同曲异调若闻余是说言语及心皆同灰烬不作一字一句及诸名相则如来禅祖师禅庶几意领而神解乎宗门统要首以西竺诸佛继以东震诸祖及前世宗匠所以指导后学与后世作家所以抉剔前人者合为一书皆出乎文字而直指人心学者不可不家有而日见之豫章李氏镂板以传兵火之余既巳烟灭莆阳天宁长老慧泽既传心宗复明教意知如来祖师禅等无有异乃命刊行以垂久远求余为序以冠篇首昔僧问巴陵祖意教意是同是别陵云难寒上树鸭寒下水又问三乘十二分教则不疑如何是宗门中事师云不是衲僧分上事如何是衲僧分上事曰贪观白浪失却手桡若知此者则三世诸佛无所说历代祖师未甞传统要徒集葛藤居士戏加序引可付之一笑而巳矣绍兴三年二月日序续集宗门统要序前集贤待制承事郎冯子振撰建溪沙门永沸鼎松声浓茶粥面发须净刬肘睫俱醒遂取佛祖卑钵余馨牵连鼻孔深灯冷焰拨剔眉豪追惟南岳让青原思从上的传析之二泒杨歧会而上始马祖一传十一世为南岳宗投子青而上始石头迁传一十世为青原宗既次第其人复次第其语号其书曰宗门统要膏髓直指皮肤破除两叶流根荫云羃砌一策一警一礚一筑政使投缾试水舌全吞没可把之沤拂盏扬汤胷自隽不能言之味元符之笔巳绝坠绪之踵渐移元运天开梵田日辟竞尊慈氏之教孰诀正途之歧乃有古林茂和尚价重巖泉名喧宇宙亲逢昭代垂亿万祀之昌辰径补禅宗余二百年之𦉑谱杨歧黄龙下起白云端保宁勇隆庆闲真净文晦堂心逮松源岳淛翁琰心闻贲又七世而止投子天衣下起芙蓉楷圜照本逮石䆫恭灵隐光又四世而止南岳下十二世接逮十八世緫二百八十六人见录机缘二百一十二则青原下十一世接逮十四世緫一百二十人见录机缘四十七则为宗门统要续集示衲子坦途开人天正眼可谓星分次舍澄霄县璀璨之珠玑春满园池徧界现芬芳之葩蕚纲一提而万目之罗大展领一挈而千腋之裘毕舒此岸舟来焉用隔江唤渡别峯塔立何消聚土合尖花笑浪拈竹鸣休击然而茫茫业识种种情尘蝇解冥钻蟫能旁蠹针磁罔具溟波迷犯斗之津锹锸徒施沙穴失藏珍之所忍纷然其肴乱将持此以安归向非古林竖硬嵴梁亚摩醯眼施胆力于威音色相之上首澡肝膈于饮光顶𩕳之最初安得第一义谛舌本放六合澜翻不二法门脚跟𠞰诸方露布学人于此摩尼炳耀台镜互融静定中句意亭亭卜度外话头了了作家炉鞴入煅炼者粒粒精金旧宅宫商依促拍者泠泠雅操岂比纱䆫暎月影弥即而迹弥踈布鼓认雷音逾似而魄逾远铸逢区冶劒凛然锋嗅遇耆婆草浑是药海粟居士早慙凿脱晚悟叅寻冯长老斜日梦回记久别光明之洞永嘉师一宿惊觉尚相忘证道之歌稽首宗乘书心序引宗门统要续集卷第一宋建康沙门宗永集元建康保宁禅寺住持沙门清茂续集大觉世尊释迦文佛世尊才生下一手指天一手指地周行七步目顾四方云天上天下唯我独尊云门偃云我当时若见一棒打杀与狗子喫贵图天下太平雪窦显云便与掀倒禅牀法眼益云云门气势甚大要且无佛法道理时有老宿代云将谓无人证明雪窦云钩在不疑之地瑯瑘觉云云门可谓将此深心奉尘剎是则名为报佛恩云峯恱云云门虽有定乱之谋且无出身之路续法昌遇云好一棒太迟生未离兜率脚跟下好与一锥岂到今日虽然如是也是贼过后张弓天童华云云门此话虽行未免落他陷穽黄面老子末上卖峭正是依草附木二俱不了以左手拍禅牀云过这边着汝诸人还知明果落处么珊瑚枕上两行泪半是思君半恨君世尊在灵山会上拈花示众是时众皆默然唯迦叶尊者破颜微笑世尊云吾有正法眼藏涅槃妙心实相无相微妙法门不立文字教外别传付嘱摩诃迦叶白云端云迦叶善观风云别气色虽然如是还觉顶门重么黄龙心云直下穿过髑髅巳是换却眼睛临危不在悚人向甚处见释迦老子续云峯恱因僧问灵山拈花意旨如何答云一言既出驷马难追问迦叶微笑意旨如何答云口是祸门世尊一日至多子塔前命摩诃迦叶分座令坐以僧伽梨围之遂告云吾有正法眼藏密付于汝汝当护持传付将来无令断绝世尊于涅槃会上以手摩胷告众云汝等善观吾紫磨金色之身瞻仰取足勿令后悔若谓吾灭度非吾弟子若谓吾不灭度亦非吾弟子时百万亿众悉皆契悟云峯恱云然则膏肓之门不足以发药云峯今日且作死马医尔等诸人皮下有血么续东禅观云其时众中有箇作者才见以手摩胷便出约住云瞿昙󲊛者丑举止休拈出也他若知非决定缄口免见百万亿众堕邪倒见世尊般涅槃日迦叶尊者最后而至世尊乃于椁中露双趺示之迦叶作礼请如来以三昧火而自阇维即时金棺从七宝牀升举遶拘尸罗城七帀却还本处化火光三昧而自焚之世尊一日陞座大众集定文殊白椎云谛观法王法法王法如是世尊便下座芭蕉彻云忙忙者帀地普天世尊一日陞座大众集定迦叶白椎云世尊说法竟世尊便下座芭蕉彻云两箇汉大似无孔笛遇着氊拍板世尊一日陞座默然而坐阿难白槌云请世尊说法世尊云会中有二比丘犯律行我故不说法阿难以他心通观是比丘遂乃遣出世尊还复默然阿难又白适来为二比丘犯律是二比丘巳遣出世尊何不说法世尊云吾誓不为二乘声闻人说法便下座续南堂静云前箭犹轻后箭深世尊九十日在忉利天为母说法及辞天界下时四众八部俱往空界迎有莲花色比丘尼作念云我是尼身必居大僧后见佛不如用神力变作转轮圣王千子围绕最初见佛果满其愿世尊才见乃诃云莲花色比丘尼汝何得越大僧见吾汝虽见吾色身且不见吾法身须菩提巖中宴坐却见吾法身荐福怀云莲花色比丘尼被热谩且致还知瞿昙老人性命在别人手里么世尊因文殊至诸佛集处值诸佛各还本处唯有一女人近彼佛坐入于三昧文殊乃白佛云何此女人得近佛坐而我不得佛告文殊汝但觉此女令从三昧起汝自问之文殊遶女人三帀鸣指一下乃托至梵天尽其神力而不能出世尊云假使百千文殊亦出此女人定不得下方过四十二恒河沙国土有罔明菩萨能出此女人定须臾罔明大士从地涌出作礼世尊世尊勑罔明出罔明却至女人前鸣指一下女子于是从定而出翠巖芝云僧投寺里宿贼打不防家五云逢云不唯文殊不能出此定但恐如来也出此定不得秪如教意怎生体解世尊在尼拘律树下坐次因二商人问世尊还见车过不世尊云不见商人云还闻不世尊云不闻商人云莫禅定不世尊云不禅定商人云莫睡眠不世尊云不睡眠商人乃叹言善哉善哉世尊觉而不见遂献白㲲两叚世尊因波斯匿王问胜义谛中有世俗谛不若言无智不应二若言有智不应一一二之义其义云何佛云大王汝于过去龙光佛法中曾问此义我今无说汝今无闻无说无闻是名一义二义翠巖真云波斯匿王善问不善答世尊善答不善问一人理上偏枯一人事上偏枯翠巖当时若见点一把火照看黄面老面皮厚多少续荐福怀云诸仁者大王分明问世尊分明答賔主历然作么生说箇无说无闻底道理世尊因见文殊在门外立乃云文殊文殊何不入门来文殊云我不见一法在门外何以教我入门报慈遂征云为复是门外语门内语沩山喆代云吾不如汝续黄龙新云文殊恁么道入得门入不得门若入得门氷消瓦解世尊一日坐次见二人舁猪过乃问这箇是甚么人云佛具一切智猪子也不识世尊云也须问过大阳玄云不因世尊问洎乎忘却续地藏恩云瞿昙老汉也是无端大似节目上更生节目忽被二人呵呵大笑舁猪便行一场懡㦬世尊因有异学问诸法是常耶世尊不对又问诸法是无常耶亦不对异学云世尊具一切智何不对我世尊云汝之所问皆为戏论世尊一日示随色摩尼珠问五方天王此珠而作何色时五方天王互说异色世尊复藏珠入袖却擡手云此珠作何色天王云佛手中无珠何处有色世尊叹云汝何迷倒之甚吾将世珠示之便各强说有青黄赤白吾将真珠示之便总不知时五方天王悉皆悟道世尊因干闼婆王献乐其时山河大地尽作琴声迦叶起作舞王问迦叶岂不是阿罗汉诸漏巳尽何更有余习佛云实无余习莫谤法也王又抚琴三徧迦叶亦三度作舞王云迦叶作舞岂不是佛云实不曾作舞王云世尊何得妄语佛云不是妄语汝抚琴山河大地木石尽作琴声岂不是王云是佛云迦叶亦复如是所以实不曾作舞王乃信受修山主问澄源禅师干闼婆王奏乐直得须弥岌峇海水腾波迦叶作舞作么生会源云迦叶过去世曾作乐人来习气未除修云须弥岌峇海水腾波又作么生澄源休去法眼代云正是习气世尊因外道问昨日说何法世尊云说定法外道云今日说何法世尊云不定法外道云昨日说定法今日何说不定法世尊云昨日定今日不定五祖戒云何得将别人物作自己用沩山喆云世尊大似看楼打楼大沩即不然待问昨日说定今日何说不定但云非汝境界续荐福怀云黄面老子被外道拶着出自偶然虽然如此邪正未分若人辩得许󲊛顶门具眼世尊因五通仙人问世尊有六通我有五通如何是那一通佛召五通仙人五通应诺佛云那一通󲊛问我雪窦显云老胡元不知有那一通却因邪打正瑯瑘觉云世尊不知可谓因正而打邪五通因邪而打正翠巖芝云五通如是问世尊如是答要且不会那一通云峯恱云大小瞿昙被外道勘破了有傍不肯底么出来我要问󲊛作么生是那一通云盖本云世尊如是召五通如是应作么生是那一通良久云姹女巳归霄汉去獃郎犹向火边栖世尊因普眼菩萨欲见普贤不能得见乃至三度入定徧观三千大千世界觅普贤不能得见而来白佛佛云汝但于静三昧中起一念便见普贤普眼于是才起一念便见普贤向空中乘六牙白象云居舜云诸仁者且作么生会云居道普眼推倒世尊世尊推倒普眼󲊛道普贤在甚处世尊因自恣日文殊三处过夏迦叶欲白椎𢷤出才拈椎乃见百千万亿文殊迦叶尽其神力椎不能举世尊遂问迦叶汝拟𢷤那箇文殊迦叶无对续昭觉勤云可惜放过一着待释迦老子道󲊛欲𢷤那箇文殊便与一椎看他作么合杀云居元云一家有事百家忙世尊因长爪梵志索论义预约云我义若堕我自斩首世尊云汝义以何为宗志云我义以一切不受为宗世尊云是见受不志拂袖而去行至中路乃省谓弟子云我当回去斩首谢世尊弟子云人天众前幸当得胜何以斩首志云我宁于有智人前斩首不于无智人前得胜乃叹云佛置我两处负门若我说是见我受是负门处麤故众人所共知第二负门处细我欲不受以少人知作是念巳而白佛言世尊一切不受是见亦不受佛语梵志汝不受一切法是见亦不受则无所破与众人无异何用贡高而生憍慢梵志不能致答默自念言我负堕处世尊不彰我负不言是非得大甚深法是最可恭敬即于坐处得法眼净世尊将诸圣众往第六天说大集经勑他方此土人间天上一切狞恶鬼神悉皆集会受佛付嘱拥护正法设有不赴者四天门王飞热铁轮追之令集既集会巳无有不顺佛勑者各发弘誓拥护正法唯有一魔王谓世尊云瞿昙我待一切众生成佛尽众生界空无有众生名字我乃发菩提心荐福怀云临危不变真大丈夫诸仁者作么生着得一转语与黄面老子出气寻常神通妙用智慧辩才到此总用不着尽阎浮大地人无不爱佛到这里何者是佛何者是魔还有人辩得么良久云欲得识魔么开眼见明欲得识佛么合眼见暗魔之与佛以拄杖一时穿却鼻孔续南堂静云当时我若作世尊即向他道大众魔王巳发心竟应当如是住不然道汝唤什么作众生拟开口与一铁轮径山杲云天衣老汉恁么批判直是奇特虽然如是未免话作两橛若向何者是佛何者是魔处便休去不妨令人疑着却云欲识魔么开眼见明欲识佛么合眼见暗郎当不少又云魔之与佛以拄杖一时穿却鼻孔雪上加霜妙喜却与黄面老子代一转语待这魔王道众生界空无有众生名字我乃发菩提心只向伊道几乎错唤󲊛作魔王此语有两负门若人捡点得出许伊具衲僧眼东禅观云怪哉浅草拨着一箇大虫上门上户咬人火急可惜当时放过性空若作世尊待魔王道众生界空无有众生名字我乃发菩提心只消道箇担板汉非唯塞断咽唯亦乃教伊转动不得虽然如是相识满天下知心能几人世尊与阿难行次见一古佛塔世尊便作礼阿难云此是什么人塔世尊云此是过去诸佛塔阿难云过去诸佛是什么人弟子佛云是吾弟子阿难云应当如是德山密云过去是现在弟子实有此理世尊因比丘问我于世尊法中见处即有证处未是世尊当何所示佛云比丘某甲当何所示是汝此问世尊成道后在逝多林中一树下跏趺而坐有二商人以五百乘车经过林畔有二车牛不肯前进商人乃讶见之山神报言林中有圣人成道经逾四十九日未食汝当供养商人入林果见一人端然不动乃问云为是梵王耶帝释耶山神耶河神耶世尊微笑举袈裟角示之商人顶礼遂陈供养世尊因外道问不问有言不问无言世尊据坐外道赞叹云世尊大慈大悲开我迷云令我得入乃作礼而去阿难寻白佛外道得何道理称赞而去世尊云如世良马见鞭影而行五祖戒云大小世尊被阿难一状领过又出语云汝何所问法眼益因百丈甞请益叙语未终眼云住住汝拟向世尊良久处会那丈从此悟入雪窦显云邪正不分过犹鞭影又云诸禅德迷云既开决定见佛还许他同叅也无若共相委知则天下宗师并为外道伴侣如各非印证则东土衲僧不如西天外道翠巖芝云大小世尊被外道当面涂煳秪如外道云令我得入要且未梦见在既不曾梦见为什么却悟去瑯瑘觉云依稀似曲才堪听又被风吹别调中翠巖真云六合九有缁黄青紫一一交叅咸言良久据坐不对要且不是又举诸家拈了复云于戏假如鹙子满慈运智摛辞驰神作用何益之有道吾真云世尊只眼通三界外道双眸贯五天杨歧会云世尊辍己从人外道乃因斋庆赞沩山喆云外道怀藏宝镜世尊亲为高提直得森罗显焕万象历然又得阿难金钟再击四众共闻然虽如是大似二龙玩珠长他智者威狞续云居齐云什么处是外道悟处众中道世尊良久时便是举鞭处恁么会还得不昭觉勤云外道因邪打正世尊看楼打楼阿难不善傍观引得世尊拖泥带水若据山僧见处待他问不问有言不问无言和声便打及至阿难问外道有何所证亦和声便打何故杀人须是杀人刀活人须是活人劒世尊一日勑阿难食时将至汝当入城持钵阿难应喏佛云汝既持钵须依过去七佛仪式阿难便问如何是过去七佛仪式佛召阿难阿难应喏佛云持钵去世尊因耆婆善别音响至一冢间见五箇髑髅乃敲一髑髅问耆婆此生何处耆云生人道世尊又敲一云此生何处耆云生天道世尊又别敲一云此生何处耆婆罔知生处世尊因黑爪梵志运神力以左右手擎合欢梧桐花两株来供养佛召云仙人梵志应喏佛云放下着梵志遂放下左手一枝花于佛前佛又召仙人放下着梵志又放下右手一枝花佛又云仙人放下着梵志云世尊我今空身而住更教放下箇什么佛云吾非教汝放舍其花汝当放舍外六尘内六根中六识一时舍却无可舍处是汝免生死处梵志于言下悟无生忍世尊于灵山会上五百比丘得四禅定具五神通未得法忍以宿命智通各各自见过去杀父害母及诸重罪于自心内各各怀疑于甚深法不能证入于是文殊承佛神力遂手握利劒持逼如来世尊乃谓文殊曰住住不应作逆勿得害吾吾必被害为善被害文殊师利尔从本巳来无有我人但以内心见有我人内心起时我必被害即名为害于是五百比丘自悟本心如梦如幻于梦幻中无有我人乃至能生所生父母于是五百比丘同赞叹云文殊大智士深达法源底自手握利劒持逼如来身如劒佛亦尔一相无有二无相无所生是中云何杀续天童杰云为人须为切杀人须见血文殊费尽腕头气力要且不知此劒来处带累释迦老子通身是口也分踈不下五百比丘恁么悟去入地狱如箭射忽若踏翻大海趯倒须弥云门扇子𨁝跳上天筑着帝释鼻孔东海鲤鱼打一棒雨似盆倾又作么生商量良久云自从舞得三台后拍拍元来总是歌世尊因地布发掩泥献花于然灯然灯见布发处遂约退众乃指地云此一方地冝建梵剎时众中有一贤于长者持标于指处插云建梵剎巳竟时诸天散花赞云庶子有大智矣世尊因七贤女游尸陀林一女指尸谓诸姊云尸在这里人向甚处去中有一姊云作么作么诸姊谛观各各契悟感帝释散花云唯愿圣姊有何所须我当终身供给女云我家四事七珍悉皆具足惟要三般物一要无根树子一株二要无阴阳地一片三要呌不响山谷一所帝释云一切所须我悉有之若三般物我实无得女云汝若无此争解济人帝释遂同往白佛佛言憍尸迦我诸弟子大阿罗汉悉皆不解此义惟有诸大菩萨乃解此义续黄龙心云树子若无宁善给济既要给济心不虚发如今有求无根树子将何祗对宝峯文云大众且道帝释是会不会又道善说般若感我天宫又道无无根树子大众且作么生明得不孤负圣女若也不会不得孤负帝释归宗亦有箇无位真人憨憨痴痴跛跛挈挈且恁么过时喝一喝世尊因调达谤佛生身入地狱遂令阿难传问󲊛在地狱中安不达云我虽在地狱如三禅天乐佛又令阿难传问󲊛还求出不达云我待世尊来便出阿难云佛是三界大师岂有入地狱分达云佛既无入地狱分我岂有出地狱分翠巖真云亲言出亲口世尊因文殊起佛见法见议世尊威神摄向二铁围山五云逢云什么处是二铁围山还会么如今若有人起佛见法见五云与烹茶两瓯且道是赏伊是罚伊同教意不同教意续白云端云大众世尊当时无大人相如今若有向承天这里起佛见法见承天终不敢教动着他何谓如此但得雪消去自然春到来五祖演云白云则具大慈悲遂拍手云曼殊室利普贤大士不审今后更敢也无自云一度被蛇伤怕见断井索世尊临入涅槃文殊大士请佛再转法轮世尊咄云文殊吾四十九年住世未曾说一字汝请再转法轮是吾曾转法轮耶续雪峯空云且道世尊从文殊请不从文殊请昔城东有一老母与佛同生而不欲见佛每见佛来即便回避虽然如此回顾东西总皆是佛遂以手掩面于十指掌中亦总是佛雪窦显云诸上座他虽是箇老婆宛有丈夫之作既知回避稍难不免吞声饮气如今不欲见佛即许󲊛切忌以手掩面何以明眼底覰着将谓雪窦门下教󲊛学老婆禅富楼那问佛清净本然云何忽生山河大地瑯瑘因僧问乃厉声云清净本然云何忽生山河大地僧有省荐福信云先行不到末后太过续五祖演云金屑虽贵落眼成翳灵隐岳云日长夜短诸人还勐省么青天复青天打失髑髅前看看日又夜争教人少年殃崛摩罗因持钵至一长者家其家妇人正值产难子母未分长者云瞿昙弟子汝为至圣当有何法能免产难殃崛语长者云我乍入道未知此法待我回问世尊却来相报及返具事白佛佛告殃崛汝速去报言我自从贤圣劫来未曾杀生殃崛奉佛语即往告之其妇得闻即免产难宗门统要续集卷第一音释序鍼錍镂礚隽祀璀灿蟫磁锹锸膈𩕳跟勦鞴集悚舁岌峇獃姹狞橛沩喆喏腕趯𨁝跳覰宗门统要续集卷第一扶三宋建溪沙门宗永集元建康保宁禅寺住持沙门清茂续集附西竺应化圣贤维摩会上三十二菩萨各说不二法门至文殊云我于一切法无言无说无示无识离诸问答是为菩萨入不二法门文殊又问维摩维摩默然文殊叹云乃至无有言语文字是菩萨真入不二法门说是入不二法门时于此众中五千菩萨皆入不二法门得无生法忍保福展云文殊也似掩耳偷铃力尽乌江维摩一默未出化门又云大小维摩被文殊一坐直至如今起不得雪窦显云维摩道什么复云勘破了也瑯瑘觉云文殊与么赞善也是杓卜听虚声维摩默然󲊛等诸人不得钻龟打瓦续沩山果云大众居士门高可谓壁立万仞水泄不通拟心则差动念则隔不拟不动落在无事界中诸人作么生入良久云退后退后大沩智云不二法门是默然不是默然若是默然文殊则为剩语若不是默然维摩一场虚设毕竟如何具眼者辨维摩因须菩提持钵到乃取钵满盛香饭谓尊者云若能于法等者于食亦等乃至入诸邪见不到彼岸住于八难不得无难同于烦恼离清净法汝得无诤三昧一切众生亦得是定其施汝者不名福田供养汝者堕三恶道为与众魔同一手作诸劳侣汝与众魔及诸尘劳等无有异于一切众生而有怨心谤诸佛毁于法不入众数终不灭度汝若如是乃可取食须菩提闻此茫然不知以何答置钵欲去舍利弗因入城遥见月上女出城舍利弗心口思惟此姊见佛不知得忍不得忍我当问之才近便问什么处去女云如舍利弗与么去弗云我才入城尔当出城云何言如舍利弗与么去女云诸佛弟子当住何所弗云诸佛弟子依大涅槃而住女云诸佛弟子既依涅槃而住我如舍利弗与么去沩山喆云一人入城一人出城何言如舍利弗与么去若人知得舍利弗月上女二人去处十二时中动转施为无非住诸佛大涅槃若也未知业识茫茫无本可据续东禅观云舍利弗依大涅槃而住坐在解脱深坑月上女如舍利弗与么去也是随邪逐恶无猒足王入大寂定乃勑有情无情皆顺于王若有一物不顺于王即入大寂定不得舍利弗问须菩提梦中说六波罗蜜与觉时是同是别须菩提云此义幽深吾不能说此会中有弥勒大士汝往彼问雪窦显云当时若不放过随后与一札谁名弥勒谁是弥勒者便见氷消瓦解西竺有上首菩萨作一乞士入城乞食次时有比丘恒伽谓乞士云汝从何来答云我从真实中来又问何谓真实答云寂灭故名真实又问寂灭相中有所求耶无所求耶答云无所求又问无所求者何用求耶答云无所求中吾欲求之又问无所求中何用求耶答云所有求者一切皆空得者亦空着者亦空实者亦空来者亦空语者亦空问者亦空寂灭涅槃一切虚空分界亦复皆空吾为如是次第空法而求真实障蔽魔王领诸眷属一千年随金刚齐菩萨觅起处不得忽因一日得见乃问云汝当依何住我一千年觅汝起处不得菩萨云我不依有住而住不依无住而住如是而住法眼益云障蔽魔王不见金刚齐即从只如金刚齐还见障蔽魔王么续径山杲云既觅起处不得一千年随从底是甚么金刚齐云我不依有住而住不依无住而住如是而住互相热瞒法眼道障蔽魔王不见金刚齐即且从只如金刚齐还见障蔽魔王么恁么批判也是看孔着楔即今莫有知妙喜起处底么喝云寐语作么东禅岳云富贵即易贫穷即难虚空无心墻壁有耳二老汉不得无过且道过在于何路从平处险人向静中忙紧那罗王奏无生乐供养佛乃勑有情无情俱随王去若有一物不随王去即去佛处不得善财童子叅五十三员善知识末后到弥勒阁前见楼阁门闭善财暂时敛念云大慈大悲愿楼阁门开令我得入寻时弥勒领诸眷属至善财前弹指一下楼阁门开善财得入阁门便闭见百千万亿楼阁每一一楼阁内有一弥勒领诸眷属并有一善财而在前立善财礼辞文殊文殊指往南方胜乐国妙高山谒德云比丘及到彼山东西南北四维上下求觅经于七日乃见德云比丘却在别峯上徐步经行文殊一日令善财採药云是药者採将来善财徧採无不是药却来白云无不是药者文殊云是药者採将来善财乃拈一茎草度与文殊文殊提起示众云此药亦能杀人亦能活人五祖戒出善财语云慙愧首山念云文殊大似掩耳偷铃瑯瑘觉云文殊可谓诚实之言要且额头汗出口里胶生沩山喆云善财能採文殊善用非但寝疾毗耶直饶尽大地人抱必死之疾到文殊所教他箇箇脱体而去何故解用不须霜刃劒延龄何必九还円续梁山远云得之于心伊兰作栴檀之树失之于旨甘露乃蒺䔧之园文殊尝时与么举扬若不是善财同声相应同气相求未免一埸懡㦬还知二大老落处么处处绿杨堪系马家家门首透长安天童华云大小文殊被善财换却眼睛文殊大士尝谓善住意天子云汝今若能违背诸佛毁谤法僧吾即将同汝如是梵行天子云大士今何故复如是语大士云天子如汝意者以何为佛天子云大士如如法界我言是佛大士云天子于汝意云何如如法界可染着乎天子云弗也大士云以是义故我如是说汝今若能背毁佛法僧吾将同汝如是梵行利益菩萨白然灯佛我欲得阿耨菩提唯愿世尊教示我令速成菩提佛言利益汝观此法何者是法是汝所问须菩提说法帝释雨花须菩提乃问此花从天得耶从地得耶从人得耶帝释皆云弗也须菩提云从何得耶帝释举手须菩提云如是如是云门偃云帝释举手处作么生与󲊛四大五蕴释迦老子是同是别舍利弗问天女汝何不转却女身女云我从十二年来求女人相了不可得当何所转即时天女以神通力变舍利弗令如天女乃自化身如舍利弗而问云何不转却女身舍利弗云我今不知何转而变为女身白云端代云吾不如汝须菩提巖中宴坐诸天雨花赞叹尊者云空中雨花赞叹复是何人云何赞叹天云我是梵天敬重尊者善说般若尊者云我于般若未曾说一字汝云何赞叹天云如是尊者无说我乃无闻无说无闻是真说般若雪窦显云避喧求静处世未有其方他在巖中宴坐也被这一队汉涂煳伊更有这老汉把不住问空中雨花赞叹复是何人早见败阙了也我重尊者善说般若恶水蓦头泼又云我于般若未曾说一字草里走尊者无说我乃无闻识甚好恶緫似这般底何处有今日复召大众雪窦幸是无事人󲊛来这里觅箇什么以拄杖一时趂下毗目仙人执善财手善财即时自见其身往十方佛剎微尘数诸佛所乃至经不可说不可说微尘数刼时仙人放手即自见身还在本处昔有外道问一入定僧轮王众生种非佛非罗汉不受后有身是什么义僧便入定问弥勒弥勒为答了却出定语外道云譬如陶师埏埴成噐汾阳昭代云却劳尊者往复神用天亲菩萨从弥勒内宫下无着菩萨问经云人间四百年彼天为一昼夜弥勒一时中成就五百亿天子证无生法忍未审说什么法天亲云秪说这箇法秪是梵音清雅令人乐闻荐福怀云弥勒巳是错说天亲巳是错传山僧今日将错就错与󲊛诸人註破良久云谛听谛听向下文长付在来日善住天子而白文殊可共俱往如来之所咨受未闻亦同此时如法问难文殊云尔莫分别取着如来天子云如来今在何所令我莫着文殊云秪在目前天子云若如是者我何不见文殊云尔若一切不见是名真见如来天子云若见在前云何戒我莫取着如来文殊云尔今见前何有天子云有虚空界文殊云如来者虚空界是故虚空界者即是如来此中无有一物可分别者胜思惟梵天问不退转天子云天子我常于此佛国土不曾见汝天子云梵天我亦不曾于此国土不曾见我賔头卢尊者因阿育王问承闻尊者亲见佛来是不尊者以手策起眉毛良久云会么王云不会者云阿耨达池龙王曾请佛斋吾是时亦预其数五祖戒出王语云慙愧翠巖真云且道什么处见直饶雪天漂渺湖光澹荡且莫说梦续梁山远云阿育王轻轻借问賔头卢草草承当子细检点将来不胜漏逗且那里是漏逗处国清才子贵家富小儿娇沩山喆云无忧王饭三万阿罗汉要且不识賔头卢当时待他策起眉毛云会么便与作礼非唯识賔头卢亦乃同叅古佛汾阳昭云却劳尊者保宁勇代王云希有希有云居元代王云当时蓦面便唾虎丘隆云賔头卢得大机显大用不谩亲见佛来虽然頼阿育王放过若不放过洎合打失眉毛放过则且置尊者策起眉毛又作么生还会么当台一鑑明如日万古晴空绝是非荐福行云大王七宝随身尊者天龙拥卫蓦然狭路相逢彼此难为回避且道其中事作么生阎浮接得真天子同踏毗卢顶上行菴婆提女问文殊云明知生是不生之法为什么却被生死之所流转文殊云其力未充进山主问修山主明知生是不生之法为什么被生死之所流转修云笋毕竟成竹去如今作篾使得么进云汝向后自悟去在修云某甲所见秪如此上座意旨如何进云这箇是监院房那箇是典座房修乃礼谢月氏国王闻罽賔国有一尊者名祇夜多有大名称即与羣臣往造彼国礼见问法王既至修敬巳毕乃请尊者当为开演尊者云大王来时好道今去亦如来时西竺二十八祖师初祖迦叶尊者因外道问如何是我我祖云觅我者是汝我外道云这箇是我我师我何在祖云󲊛问我觅祖一日踏泥次有一沙弥见乃问尊者何得目为祖云我若不为谁为我为法眼益云我当时若见拽来踏泥五祖戒云迦叶与沙弥说得道理好洞山价云莫要茶喫么续保宁勇云虽然如是傍观者哂二祖阿难尊者问迦叶云师兄世尊传金襕袈裟外别传箇什么迦叶召云阿难阿难应诺迦叶云倒却门前剎竿着汾阳昭云不问那知五祖戒云露翠巖芝云千年无影树今时没底靴续泐潭清云剎竿未倒穿却诸人髑髅换却诸人眼睛剎竿倒后向什么处见释迦老子阿难尊者一日白佛言今日出城见一奇特事佛云见何奇特事阿难云入城见一攒乐人作舞出城緫见无常佛云我昨日入城亦见一奇特事阿难云未审见何奇特事佛云我入城时见一攒乐人作舞出城时亦见乐人作舞三祖啇那和修问毱多尊者汝年几耶尊者云我年十七祖云汝身十七性十七耶尊者云师发巳白为发白耶心白耶祖云我但发白非心白尔尊者云我身十七非性十七也四祖优波毱多因访一老比丘尼才入问乃触撒钵盂尼云佛在日六羣比丘甚是麤行数来我舍尚不如此尊者绍祖位人得与么麤行汾阳昭代云巳知错悞五祖提多迦甞为长者名曰香众初求出家毱多尊者乃问汝为身出家为心出家香云我自出家非为身心而求利益毱多云不为身心复谁出家香云夫出家者无我我故即心不生灭心不生灭即是常道故诸佛亦常心无形相其体亦尔毱多云汝当大悟心自明朗于佛法中度恒沙众芭蕉彻云譬如琴瑟箜篌虽有妙音若无妙指终不能发六祖弥遮迦因七祖婆须密初见迎而问云师何方而来欲往何所祖云从自心来欲往无处婆须密手持酒噐乃云识我手中物不祖云此是触噐而负净者婆须密云师识我不祖云我即不识识即非我汝试自称名氏吾当后示本因婆须密乃说偈实答六祖示其本因即与剃度七祖婆须密因佛陀难提索以论义祖云仁者论即不义义即不论若拟论义终非义论佛陀难提知祖义胜心即钦伏八祖佛陀难提因九祖伏䭾密多巳年五十口未甞言足未甞履才见祖便行七步乃云父母非我亲谁是最亲者诸佛非我道谁是最道者祖答云汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离伏䭾密多乃作礼其父遂令出家十祖脇尊者因十一祖作童子时来乃问尔从何来子云我心非往祖云尔住何所子云我心非止祖云子不定耶子云诸佛亦然祖云尔非诸佛子云诸佛亦非翠巖芝云祖师与童子一问一答緫欠会在如今作么生会十一祖富那夜奢因十二祖马鸣问我欲识佛何者即是祖云汝欲识佛不识者是马云佛既不识焉知是乎祖云既不识佛焉知不是马云此是锯义祖云彼是木义复问锯义者何马云与师平出又问木义者何祖云汝被我解马于是信伏十二祖马鸣大士问十三祖迦毗摩罗云汝尽神力变化若何罗云我化巨海极为小事鸣云汝化性海得不罗云何谓性海我未尝知鸣即为说性海云山河大地皆依建立三昧六通由兹发现十三祖得闻遂发信心三千徒众俱求剃度祖昔甞事外道每持一丫枪上悬一劒巡五天竺国索人论义自云我义若堕当斩首为谢闻脇尊者有大声誉特请论义脇云尔义以何为宗祖云但有言说我悉能破脇于是默然而坐祖忿色而去诟骂云我闻尔具大智慧及与论义一词不措行至中路乃谓弟子云我义巳堕我言但有言说皆悉能破彼既无言我当自破将回斩首而谢尔时尊者化令回心并诸徒众一时出家十四祖龙树大士见十五祖迦那提婆来先令侍者将一椀水致面前迦那提婆见乃取一针投之树由是大喜十六祖罗睺罗多因至一石窟中见僧伽难提安然在定祖伺而问云汝身定耶心定耶难提云身心俱定祖云身心俱定何有出入难提云虽有出入不失定相如金在井如金出井世相去来金体常寂祖云若金在井若金出井金无动静何物出入难提云言金动静何物出入言金出入金非动静祖云若金在井出者何金若金出井在者何物难提云金若出井在者非金金若在井出者非物祖云此义不然难提云彼理非着祖云此义当堕难提云彼义不成祖云彼义不成我义成矣难提云我义虽成法非我故祖云我义巳成我无我故难提云我无我故复何成义祖云我无我故成于汝义难提云仁者师于何圣得是无我祖云我师迦那提婆证是无我十七祖僧迦难提因见十八祖作童子时持圆鑑直造师前祖乃问汝几岁耶童子云百岁祖云汝年尚幼何言百岁非其理也童子云我不会理正百岁尔祖云汝善机耶童子云佛言若人生百岁不会诸佛机未若生一日而得决了之祖云汝手中当何所表童子云诸佛大圆鑑内外无瑕翳两人同得见心眼皆相似遂求出家祖又因风吹铜铃鸣乃问铃鸣耶风鸣耶童云非风铃鸣我心鸣耳祖云非风铃鸣心复谁乎童云俱寂静故非三昧也祖云善哉善哉继吾道者非子而谁芭蕉云尊者大似怜儿不觉丑十八祖伽耶舍多至月氏国见十九祖鸠摩罗多问是何徒众祖云是佛弟子彼闻佛号心神竦然即时闭户祖良久扣其门彼云此舍无人祖云无人者谁彼闻语异遽开门延接汾阳昭代云洎合忘却二十三祖鹤勒那因师子尊者问云我欲求道当何用心祖云汝欲求道无所用心尊者云既无用心谁作佛事祖云汝若有用即非功德汝若无作即是佛事二十四祖师子尊者因罽賔国王秉劒于前云师得蕴空不祖云巳得蕴空王云既得蕴空离生死不祖云巳离生死王云既离生死就师乞头得不祖云身非我有岂况于头王便斩之白乳涌高数尺王臂自堕玄沙备云大小师子尊者头也不解作得主玄觉遂征云且道斩着斩不着汾阳昭别云知师不恡雪窦显云作家君王天然有在翠巖芝云当时祖引颈王举劒与么时有人谏得住么至今无人断得此公案如今衲僧作么生断芭蕉彻云卖宝遇着瞎波斯瑯瑘觉云罽賔好一口劒争奈劒上无眼尊者好箇师子且不解返掷续黄龙新云黄龙要问雪窦既是作家君王因甚臂落径山杲云孟八郎汉又与么去天童华云玄沙云大小尊者头也不解作得主师云随𣯫𣯜汉玄觉征云且道斩着斩不着师云将鰕钓鳖汾阳别云知师不恡师云将错就错雪窦云作家君王天然有在师云提水放火翠巖云当时祖引颈王举劒与么时有人谏得住么至今无人断得此公案如今衲僧作么生断师云莫要说梦芭蕉云卖宝撞着瞎波斯师云诬人之罪瑯瑘云罽賔好一口劒争奈劒上无眼尊者好箇师子且不解返掷师云贼过后张弓复云这一队汉被山僧勦绝了也还见师子尊者么蓦拈拄杖卓一下云修身慎行恐辱先也祖始至罽賔国彼有五众祖巳摄伏四众唯一尊达磨达者本习禅定愤愤而来祖云仁者习定何当来此既至于此胡云习定达云我虽来此心亦不乱定随人习岂有处所祖云仁者既来其习亦至既无处所岂在人习达云定习人故非人习定我虽来此其定常习祖云人非习定定习人故当自来时其定谁习达云如净明珠内外无翳定若通达必当如此祖云定若通达一似明珠今见仁者非珠之徒达云其珠明彻内外悉定我心不乱犹若此净祖云其珠无内外仁者何能定秽物非动摇此定不是净彼承开悟心地朗然二十五祖婆舍斯多因与外道无我尊论义外道云请师默论不好言说祖云不假言说孰知胜负外道云但取其义祖云汝以何为义外道云无心为义祖云汝既无心安得义乎外道云我说无心当名非义祖云汝说无心当名非义我说非心当义非名外道云当义非名谁能辩义祖云汝名非义此名何名外道云为辩非义是名无名祖云名既非名义亦非义辩者是谁当辩何物如是往返五十九番外道杜口信伏芭蕉清云譬如象马𢤱悷难调加诸楚毒至于彻骨方乃调伏大阳玄云蚌鹬相持死在渔人之手乃云何用繁言续径山杲云婆舍斯多何用忉怛当时若见他道请师默论不假言说便云义堕也即今莫有与妙喜默论者么或有箇衲僧出来道义堕也我也知󲊛向鬼窟里作活计二十七祖般若多罗路行次或有人问汝行何急祖云汝行何慢又问汝姓什么祖云与汝同姓或凡或圣人莫能测芭蕉彻云匹上不足匹下有余祖因东印度国王请斋次王乃问诸人尽转经唯师为甚不转祖云贫道出息不随众缘入息不居蕴界常转如是经百千万亿卷非但一卷两卷汾阳昭云却劳尊者心力东震六代祖师初祖菩提达磨大师初至梁时因武帝问如何是圣谛第一义祖云廓然无圣帝云对朕者谁祖云不识帝不领悟祖遂渡江至魏汾阳昭代云弟子智浅续五祖戒云卖宝遇着瞎波斯保宁勇代帝吐舌示之武帝后问一圣师师云陛下还识此人不帝云不识师云此是观音大士传佛心印帝云当遣使诏之师云莫道陛下去诏盍国人去他亦不回祖谓二祖云汝但外息诸缘内心无喘心如墻壁可以入道二祖作种种说心说性不契一日忽悟乃云可以息诸缘也达磨云莫成断灭去不二祖云无达磨云子作么生二祖云了了常知故言之不可及达磨云此诸佛之所传心体更勿疑也祖一日命门人云时将至矣汝等盍各言所得时有道副对云如我所见不执文字不离文字而为道用祖云汝得吾皮又尼緫持云我今所解如庆喜见阿閦佛国一见更不再见祖云汝得吾肉又道育云四大本空五阴非有而我见处无一法可当情祖云汝得吾骨最后慧可大师出礼三拜依位而立祖云汝得吾髓乃传衣付偈荐福怀云祖师与么说话无计较中翻成计较无涂辙中翻成涂辙若教伊踏着德山临济门下免见九年冷坐被人唤作壁观胡僧直饶如是也未免殃及儿孙大阳玄云且道更有一人出来得箇什么自云不得不得又云意况不到翠巖芝云二祖被他当面涂煳莫道髓皮也不曾摸着因甚却绍祖位续五祖演云当时若见四人恁么各与三十棒只如白云也合喫二十九棒留一棒与汝诸人其间若有知痛痒者不惟不孤负先圣亦乃得见白云脱或未然堂里喫粥喫饭更须烂嚼多见浑崙吞却祖问有相宗萨婆罗云一切诸法何名实相彼云于诸相中不互诸相是名实相祖云一切诸相而不互者若明实相当何定耶彼云于诸相中实无有定若定诸相何名为实祖云诸相不定便名实相汝今不定当何得之彼云我言不定不说诸相当说诸相其义亦然祖云汝言不定当为实相定不定故即非实相彼云定既不定即非实相知我非故不定不变祖云汝今不变何名实相巳变巳往其义亦然彼云不变当在在不在故故变实相以定其义祖云实相不变变即非实于有无中何名实相时萨婆罗以手指虚空云此是世间有相亦能空故当我此身还得似不祖云若无实相即见非相若了非相其色亦然当于色中不失色体于非相中不碍有故若能是解此名实相彼众闻己心意朗然祖问无相宗波罗提云汝言无相当何证之彼云我明无相心不现故祖云汝心不现当何明之彼云我明无相心不取舍当于明时亦无当者祖云于诸有无心不取舍又无当者谁明无故彼云入佛三昧尚无所得何况无相而欲知之祖云相既不知谁云有无尚无所得何名三昧彼云我说不证证无所证非三昧故我说三昧祖云非三昧者何当名之汝既不证非证何证彼闻祖辩析即悟本心祖问定慧宗婆兰陀云汝学定慧为一为二彼云我此定慧非一非二师云既非一二何名定慧彼云在定非定处慧非慧一即非一二即不二祖云当一不一当二不二既非定慧约何定慧彼云不一不二定慧能知非定非慧亦复然矣祖云慧非定故然何知哉不一不二谁定谁慧彼闻之狐疑氷释祖问戒行宗贤者云何者名戒云何名行当此戒行为一为二彼云一二二一皆彼所生依教无染此名戒行祖云汝言依教即是有染一二俱破何言依教此二违背不及于行内外非明何名为戒彼云我有内外彼巳知觉既得通达便是戒行若说违背俱是俱非言及清净即戒即行祖云俱是俱非何言清净既得通故何谈内外贤者于是慙伏祖问无得宗宝净云汝云无得得得何得既无所得亦无得得彼云我说无得非得无得当说得得无得是得祖云得既不得得亦非得既云得得得得何得彼云见得非得非得是得若见不得名为得得祖云得既非得非得无得既无所得当何得得彼闻之顿除疑惑祖问寂静宗尊者何名寂静于此法中谁寂谁静彼云此心不动是名为寂于法无染名之为静祖云本心不寂要假寂静本来寂故何用寂静彼云诸法本空以空空故于彼空空故名寂静祖云空空巳空诸法亦尔寂静无相何静何寂彼闻豁然开悟二祖可大师问达磨云诸佛法印可得闻乎磨云诸佛法印匪从人得祖云我心未宁乞师安心磨云将心来与汝安祖云觅心了不可得磨云与汝安心竟芭蕉彻云金刚与泥人揩背续五祖戒云若即恁么何用西来云居元云彼自无疮勿伤之也虽然如是一言易出驷马难追五祖演举至请祖安心处乃云白云当时若见好与三十棒何故他人见将谓说安心法毕竟如何菩萨龙王行雨润遮身向上数重云三祖璨大师问二祖云弟子身缠风恙请和尚忏罪祖云将罪来与汝忏璨云觅罪了不可得祖云与汝忏罪竟宜依佛法僧住璨云今见和尚巳知是僧未审何名佛法祖云是心是佛是心是法法佛无二僧宝亦然璨云今日始知罪性不在内外中间如其心然佛法无二也大师深噐之瑯瑘觉云犹欠作云何梵在续梁山观于觅罪了不可得处云罪性向什么处去也又云非但罪性觅者亦不见有云居齐云二祖深噐之是肯他会佛法耶肯他说道理耶四祖信大师见三祖乃云愿和尚慈悲乞与解脱法门师云谁缚于汝信云无人缚师云何更求解脱乎信于言下有省师问三祖云如何是古佛心祖云汝今是什么心师云我今无心祖云汝既无心诸佛岂有耶师于是顿息其疑五祖忍大师作童子时四祖问子何姓耶答云姓即有不是常姓四祖云是何姓耶答云是佛性四祖云汝无姓乎答云性空故祖默识其噐即俾出家后乃付法师因六祖初叅乃问汝自何来六祖云岭南师云欲须何事祖云唯求作佛师云岭南人无佛性若为得佛祖云人有南北佛性岂然师知异噐乃诃云着槽厂去六祖能大师因风𩗺剎旛有二僧对论一云旛动一云风动往复曾未契理祖云不是风动不是旛动仁者心动二僧竦然雪峯存云大小祖师龙头蛇尾好与二十棒孚上座侍次咬齿峯云我与么道也好与二十棒保福展云作贼人心虚也是萧何置律五祖戒云着甚来由巴陵鑑云祖师道不是风动不是旛动既不是风旛向甚处着有人与祖师作主出来与巴陵相见雪窦显云风动旛动既是风旛向甚处着有人与巴陵作主出来与雪窦相见续泐潭清云不是风动不是旛动若是灵利汉悬崖撒手便好承当顾后瞻前转生迷闷仁者心动而今还有为祖师作主者么有则出来与老僧相见天童华云一盲引众盲相牵入火坑师因僧问黄梅意旨什么人得师云会佛法人得僧云和尚还得不师云我不得僧云和尚为什么不得师云我不会佛法汾阳昭代云方知密旨难传翠巖芝云会得即二头不会得即三首作么生便有出身之路续径山杲云还见祖师么若也不见径山与󲊛指出蕉芭蕉芭有叶无丫忽然一阵狂风起恰似东京大相国寺里三十六院东廊下壁角头王和尚破袈裟毕竟如何归堂喫茶师示众云吾有一物无头无尾无名无字无背无面诸人还识么时荷泽神会出云是诸法之本源乃神会之佛性祖乃打一棒云这饶舌沙弥我唤作一物尚不中岂况本源佛性乎此子向后设有把茅盖头也只成得箇知解宗徒法眼益云古人授记人终不错如今立知解为宗即荷泽是也师一日谓门人云吾却归新州汝等速治舟檝门人云师从此去早晚却回祖云叶落归根来时无口法云秀云非但来时无口去时亦无鼻孔续白云端云祖师可谓善解借手行拳有般汉往往道言犹在耳不见道子期去不返浩浩良可悲不知天地间知音复是谁五祖演云祖师恁么道犹欠悟在师因思和尚问当何所务即得不落阶级祖云汝曾作什么来思云圣谛亦不为祖云落何阶级思云圣谛尚不为何阶级之有祖云如是如是汝善护持吾付汝偈偈云心地含诸种普雨悉皆萌顿悟花情巳菩提果自成宗门统要续集卷第一音释钻剩喆楔瑯瑘懡㦬埏埴逗罽賔泐髑髅毱脇枪𣯫𣯜𠞰𢤱悷鹬槽厂𩗺荷泽檝宗门统要正续集宗门统要续集卷第二扶四宋建溪沙门宗永集元建康保宁禅寺住持沙门清茂续集四祖下第一世牛头山法融禅师因四祖到山入后菴见虎便作怕势师云和尚犹有这箇在祖云这箇是什么师于言下有省雪窦显代云但亦作怕势又代云洎合放过四祖下第六世宣州安国玄挺禅师因僧问五祖云真性缘起其义云何祖默然时师侍次乃谓大德正兴一念问时是真性中缘起其僧言下大悟续径山杲云未兴一念问时不可无缘起也时有僧云未兴一念问时唤什么作缘起妙喜云我也只要󲊛与么道润州鹤林素禅师因僧敲门师问是什么人僧云是僧师云非但是僧佛来亦不着僧云佛来为什么不着师云无汝止泊处舒州天柱崇慧禅师因僧问达磨未来此土时还有佛法也无师云未来且致即今事作么生僧云某甲不会乞师指示师云万古长空一朝风月良久云会么自巳分上作么生干他达磨来与未来事他家大似卖卜汉见汝不会为汝锥破卦文才生吉凶尽在沙分上一切自看僧云如何是解卜底人师云汝才出门时便不中也四祖下第七世杭州径山国一钦禅师因马祖遣人送书到书中作一圆相师发缄见遂于圆相中着一点却封回后忠国师闻乃云钦师犹被马师惑保福展云甚处是惑处作么生得不惑去雪窦显云径山被惑且致若将呈似国师别作箇什么伎俩免被惑去有老宿云当时坐却便休亦有道但与画破若与么秪是不识羞敢谓天下老师各具金刚眼睛广作神通变化还免得么雪窦见处也要诸人共知秪这马师当时画出早自惑了也五祖戒云两彩一赛又云三人指路拟何为沩山喆云诸人还识马祖径山么一点水墨两处成龙国师道钦师犹被马师惑可谓千里同风不见道手执夜明符几箇知天晓续径山杲云马师仲冬严寒国一孟夏渐热虽然寒热不同彼此不失时节忠国师因甚却道钦师犹被马师惑还委悉么无风荷叶动决定有鱼行四祖下第八世杭州鸟窠道林禅师因白居易问如何是佛法大意师云诸恶莫作众善奉行白云三岁孩儿也解与么道师云三岁孩儿虽道得八十翁翁行不得白遂作礼师因侍者会通一日作辞师乃问汝今何往通云某甲为法出家和尚不垂慈诲今往诸方学佛法去师云若是佛法吾此间亦有少许通云如何是和尚此间佛法师于身上拈起布毛吹之侍者因而有省大沩秀云可惜这僧认他口头声色以当平生殊不知自己光明盖天盖地续神鼎諲举了遂于身上拈布毛示大众随后一吹云会么久后不得孤负老僧径山杲云沩山与么批判也未梦见鸟窠在五祖下第一世袁州蒙山道明禅师因趂卢行者至大𢈔岭行者见师至即掷衣钵于石上云此衣表信可力争耶任君将去师遂举之如山不动踟蹰悚慄乃云我来求法非为衣也愿行者开示祖云不思善不思恶正与么时阿那箇是明上座本来面目师当下大悟遍体汗流泣泪作礼问云上来密语密意外还更有意旨不祖云我今与汝说者即非密也汝若返照自己面目密却在汝边师云某甲虽在黄梅随众实未省自己面目今蒙指授入处如人饮水冷暖自知今行者即是某甲师也祖云汝若如是则吾与汝同师黄梅善自护持嵩山慧安国师因僧坦然问如何是祖师西来意师云何不问取自己意然云如何是自巳意师云当观密作用然云如何是密作用师以目开合示之坦然言下知归五祖下第二世嵩山破灶堕和尚因僧从牛头处来乃问来自何人法会僧近前又手遶师一帀而出师云牛头下不可有此人僧乃过师左边又手而立师云果然果然僧却问应物不由他时如何师云争得不由他僧云与么则顺正归原去也师云归原何顺僧云若非和尚几错招𠎝师云犹是未见四祖时道理也见后通将来僧却遶师一帀而出师云顺正之道古今如然僧作礼而退师因嵩山坞有庙甚灵殿中唯安一灶远近不辍祭祀师以杖敲灶三下云咄此灶只是泥瓦合成圣从何来灵从何起恁么烹宰物命又打三下灶乃倾破堕落须臾有青衣峩冠设拜云我本此庙灶神久受业报今蒙禅师说无生法得脱此处生天特来致谢师云是汝本有之性非吾强言神再拜而没后僧问师某甲久侍左右未蒙方便灶神得何宗旨便乃生天师云我只向伊道是泥瓦合成别也无道理为伊僧伫思师云会么僧云不会师云本有之性为甚不会僧作礼师云堕也堕也破也破也后有举似安国师国师叹云此子会尽物我一如可谓如朗月处空无不见者难构伊语脉五祖下第三世嵩山峻极禅师因僧问如何是大修行底人师云担枷负鎻僧云如何是大作业底人师云修禅入定僧无语师乃云尔问我善善不从恶尔问我恶恶不从善所以道善恶如浮云起灭俱无处僧于言下契悟后破灶堕闻举乃云此子会尽诸法无生续荐福怀云前头则官不容针后面则私通车马若能辨得许󲊛具择法眼昭觉勤云穷善善自何来究恶恶从何起有问崇宁如何是大修行底人对他道修禅入定如何是大作业底人对他道担枷负鎻且道是同是别终南山惟政禅师因唐文宗帝好嗜蛤蜊㳂海官吏递进亦劳一日御馔中有擘不开者帝以为异因焚香祷之乃开即见菩萨形梵相具足帝遂贮以金粟檀香合覆以美锦赐兴善寺众僧瞻礼乃问羣臣此何祥瑞因诏师问师云臣闻物无虚应此乃启陛下信心耳故契经云应以此身得度者即现此身而为说法帝云菩萨身巳现且未闻说法师云陛下覩此为常耶非常耶信耶非信耶帝云希奇之事朕深信焉师云陛下巳闻法竟帝大恱勑天下寺立观音像六祖下第一世温州永嘉真觉大师初至曹溪乃遶绳牀三帀振钖而立祖云夫沙门者具三千威仪八万细行大德何方而来生大我慢师云生死事大无常迅速祖云何不体取无生了无速乎师云体本无生了本无速祖云如是如是师方具威仪作礼须臾告辞祖云返大速乎师云本自非动岂有速耶祖云谁知非动师云仁者自生分别祖云尔甚得无生之意师云无生岂有意耶祖云无意谁当分别师云分别亦非意祖云善哉善哉少留一宿雪窦显举至我慢处便喝云当时若下得这一喝免见龙头蛇尾又向卓然而立处代祖云未到曹溪与󲊛三十棒了也婺州玄䇿禅师因到河北隍禅师菴乃问仁者在此多少时隍云二十年师云习何事业隍云入定师云入定者为有心入耶无心入耶若无心入者一切无情草木瓦石应合得定若有心入者一切有情含识之流亦应得定隍云我正入定时则不见有有无之心可入师云既不见有有无之心可入则是常定云何更有出入隍乃杜词复问仁者之师是谁耶师云是曹溪能和尚隍云仁者师说何法以为禅定师云我师所说六根非有四大本空妙湛圆寂体自如如不出不入不定不乱禅性无生离生禅相禅性无住离住禅定心如虚空不见虚空之量隍不省师云汝速往曹溪洛京荷泽神会禅师到思和尚处思问什么处来师云曹溪来思云曹溪意旨如何师振身而立思云犹带瓦砾在师云和尚此间莫有真金与人不思云设有与汝向甚处着玄沙备云果然翠巖芝云真金瓦砾错下名言如今唤作什么天圣泰云神会若不见思师焉知瓦砾思和尚被他一问直得额头汗出口里胶生续云居钖云只如玄沙道果然是真金是瓦砾西京惠忠国师因西天大耳三藏到京云得他心通肃宗命国师试验三藏才见师乃礼拜立于右师问汝得他心通耶藏云不敢师云汝道老僧即今在甚么处藏云和尚是一国之师何得去西川看竞渡师良久再问汝道老僧即今在甚处藏云和尚是一国之师何得向天津桥上看弄猢孙师至第三次问三藏良久罔知去处师叱云这野狐精他心通在什么处三藏无对玄沙备征云汝道前两度还见么雪窦显云败也败也仰山寂云前两度是涉境心后入自受用三昧所以不见赵州谂因僧问大耳三藏第三度不见国师未审国师在甚处州云在三藏鼻孔里后僧问玄沙既在三藏鼻孔里因什么不见玄沙云只为太近白云端云国师若在三藏鼻孔里有什么难见殊不知国师在三藏眼睛里续翠巖芝云只如三藏还见国师鼻孔么师一日唤侍者侍者应诺如是三召三应师云将谓吾孤负汝却是汝孤负吾赵州谂云如人暗中书字字虽不成文彩巳彰雪窦显拈便喝投子同云抑逼人作么雪窦云垛根汉玄沙备云却是侍者会雪窦云停囚长智云门偃云作么生是吾孤负汝处若会得也是无端雪窦云元来不会云门又云作么生是侍者孤负国师处粉骨碎身未报得雪窦云无端无端法眼益云且去别时来雪窦云谩我不得兴化奖云一盲引众盲雪窦云端的瞎有人问雪窦便打也要诸方点检报慈遂问僧云甚处是侍者会处僧云若不会争解与么应遂云汝少会在又云若于此见得便识玄沙翠巖芝云国师与侍者緫欠会在如今怎生会雪窦云国师三唤侍者点即不到侍者三应到即不点又云将谓吾孤负汝却是汝孤负吾谩雪窦不得续云居钖云且道侍者会不会若道会国师又道汝孤负吾若道不会玄沙又道却是侍者会且作么生商量师因洞山问如何是古佛心师云墻壁瓦砾是洞云墻壁瓦砾岂不是无情师云是洞云无情还解说法不师云常说炽然说无间歇洞云什么人得闻师云诸圣得闻洞云和尚还闻不师云我不闻洞云和尚既不闻争知无情解说法师云頼我不闻我若闻则齐于诸圣汝则不闻我说法洞云与么则众生无分也师云我为众生说不为诸圣说洞云众生闻后如何师云即非众生洞云无情说法据何教典师云灼然言不干典非君子之所谈汝岂不见华严经云剎说众生说三世一时说洞山后到沩山山问承闻价阇黎曾问国师无情说法是不洞云是沩云试请举看洞便举沩云我这里也有秪是罕遇其人洞云便请沩山以拂子点一点洞云请和尚为某甲说沩云父母所生口终不为汝说洞云和尚此间还有同年慕道者么沩云此去澧陵县侧石室有云巖道人子若问他必为子说洞到云巖请益前话巖云不见弥陀经云水鸟树林悉皆念佛念法洞因而有省乃述颂云也大奇也大奇无情说法不思议若将耳听终难会眼处闻声方得知唐肃宗帝问师百年后所须何物师云与老僧造箇无缝塔帝曰请师塔样师良久云会么帝云不会师云吾有付法弟子躭源却谙此事请诏问之后诏源问源乃有颂云湘之南潭之北中有黄金充一国无影树下合同舩瑠璃殿上无知识雪窦显云肃宗不会且致躭源还会么秪消箇请师塔样尽西天此土诸位祖师遭这一拶不免将南作北有傍不肯底出来我要问󲊛那箇是无缝塔续神鼎諲云前来国师作用不能明了次问躭源源恁么颂且道尽善不尽善神鼎与󲊛诸人下四转语湘之南潭之北君臣有路中有黄金充一国净妙体圆无影树下合同舩千圣同辙瑠璃殿上无知识凡圣路绝若与么会去必不相赚神鼎与么註解只是孤负国师保宁勇云所谓非父不生其子虽然如是谩肃宗一人即得争奈天下衲僧眼何且道那箇是衲僧眼便下座五祖演云众中道国师良久殊不知悬鼓待槌当时肃宗若是作家君王待伊教诏躭源但向道国师何必后诏躭源源呈颂云云代云闲言语师问座主讲什么经主云唯识论师云作么生会唯识论主云三界唯心万法唯识师指帘云这箇是什么法主云色法师云大师帘前赐紫对御谈经何得五戒不持师因紫璘法师云请禅师立义某甲破某甲立义禅师破今请师立义师云立义巳了紫云是什么义师云果然不见师因丹霞来叅才展坐具师云不用不用霞退后三步师云如是如是霞进前三步师云不是不是霞遶禅牀一帀出去师云去圣时遥人多懈怠三十年后觅箇汉也难得保福展云丹霞贪程不觉行困沩山喆云丹霞可谓怀藏至宝遇智者乃增辉国师鸿门大启陟者须是奇人如今还有为丹霞作主者么出来与大沩相见有么不是龙门客切忌遭点额续泐潭准云客路如天远侯门似海深登弥天释之门者须是奇人接待高賔应有孟甞君之度量苟不如是便见主賔道异云泥不合大沩果云丹霞一进一退暗中赢得一着国师倒东擂西未免傍观者哂蒋山懃云賔主相见欲展不展退后进前礼过成謟犹幸南阳老而不耄东禅观云明镜当台胡来胡现汉来汉现霜钟在架大扣大鸣小扣小鸣一卷一舒一擒一纵可谓照用两全行说俱到且如国师道去圣时遥人多懈怠三十年后讨箇师僧也难得毕竟是褒是贬师因肃宗问师在曹溪得何法师云陛下还见空中一片云么帝云见师云钉钉着悬挂着五祖戒云好事不如无师因虞军容问师住白崖山如何修行师唤童子以手摩顶云惺惺直言惺惺历历直言历历向后莫受人谩军容无语保福展云国师着一问直得手忙脚乱师因丹霞来访值睡次乃问侍者躭源云国师在不者云在即在秪是不见客霞云太深远生者云莫道上座佛眼也觑不见霞云龙生龙子凤生凤儿师睡起侍者举似师乃打二十棒趂出丹霞闻之乃云不谬为南阳国师续天童华云侍者喫棒出院盖千载一时然归宗岂免眼热丹霞固虽好手争奈落在国师网子里诸人还辨得么苟或未然犹握金鞭问归客夜深谁共御街行径山策云国师幸自高眠侍者播扬家丑不因多口丹霞争见国师哮吼敢问大众国师既在为什么不见客向这里见得破非唯知躭源落节亦见自己有出身之路虽然如是莫将闲学解埋没祖师心师问南泉甚处来泉云江西来师云还将得马师真来不泉云秪这是师云背后底泉休去长庆稜云大似不知保福展云几不到和尚此间五祖戒云和尚于此路熟师因紫璘供奉拟註思益经师乃问大德凡註经须会佛意始得供奉云若不会佛意争解註得师令侍者盛一椀水着七粒米在水中椀面安一只筯乃问这箇是什么义供奉无语师云老僧意尚不会岂况佛意争能註得经续沩山果云供奉先锋有作殿后无功当时才见国师问此是什么义只对云草本不劳拈出踢倒便行直饶国师通身是口也无说处师因僧问如今和尚亦言即心是佛诸方尊宿亦言即心是佛那得有异乎和尚为人天师岂合自是非他必有其故请示所以师云夫法有名异体同或名同体异因兹滥矣只如菩提涅槃真如佛性是名异体同真心妄心佛智世智是名同体异缘诸家错将妄心便为真心如人认贼为子又将世智称为佛智犹如鱼目而乱明珠不可雷同事须甄别耳僧问如何离得此过师云󲊛但向自身心中子细返观五阴十八界十二处一一推穷有什么物僧云今向身心中子细推穷无一法可得师云你坏身心相耶僧云身心性离宁有坏乎师云身心相外更有物不僧云身心尚无外宁有物师云󲊛坏世间相耶僧云世间相即无相何用坏乎师云若然者即免过矣师问紫璘供奉大德所蕴何业奉云讲青龙䟽师云是金刚经么奉云是师云经文最初两字唤作什么字奉云如是师云是什么明招谦代云昔日灵山今日亲见续沩山果云沩山要问明招昔日灵山今日亲见毕竟是什么若下得这一拶纵使通身是眼未免一状领过师曾问紫璘供奉甚处来奉云城南来师云城南草作何色奉云作黄色师乃问童子城南草作何色子云作黄色师云秪这童子亦可帘前赐紫对御谈玄沩山喆云国师与么问供奉与童子与么答且道还有利害么若也辩得许󲊛亲见国师若也未会城南草依前作黄色师问僧近离什么处僧云南方师云南方知识以何法示人僧云南方知识秪道一朝风火散后如蛇退皮如龙换骨本尔真性宛然无坏师云苦哉苦哉南方知识说法半生半灭僧云南方知识即如此未审和尚此间说何法师云我此间身心一如身外无余僧云和尚何得将泡幻之身同于法体师云󲊛为什么入于邪道僧云什么处是某甲入于邪道处师云不见教中道若以色见我以音声求我是人行邪道不能见如来云门偃举云身心一如身外无余山河大地何处有耶神鼎諲云若据这僧与么道传语也未解莫累及知识据国师与么道亦是龙头蛇尾前来身心一如向什么处去也试点检看续净慈昌云这僧当时待国师道若以色见我以音声求我是人行邪道不能见如来但云苦哉苦哉大小国师半生半灭东禅观云国师与这僧即色声相见离色声相见若离色声相见何异南方知识半生半灭若即色声相见又道色见声求是行邪道众中莫有为国师作主者么我要问󲊛既是身心一如身外无余泡幻之身为什么不同法体师因麻谷持钖到乃振一下卓然而立师云汝既如是何用见吾谷又振钖一下雪窦显别云洎不到此师因同肃宗到宫前乃指石师子云陛下这石师子奇特下取一转语帝云朕下语不得请师下语师云山僧罪过后躭源问师云皇帝还会么师云皇帝会且致󲊛作么生会玄沙备云大小国师被侍者勘破师因西堂藏与马祖驰书至师问汝师说什么法藏从西过东立师云秪这箇别更有藏却过西立师云这箇是马师底仁者底作么生藏云早箇呈似和尚了也保福展云西堂埋没大师不少师因肃宗问如何是十身调御师乃起立云还会么肃宗云不会师云与老僧过净缾来六祖下第二世吉州躭源山真应禅师与百丈在泐潭推车次师问车在这里牛在什么处丈以手斫额师以手拭目师游方回省觐马祖却于祖前画一圆相就上礼拜祖云汝莫欲作佛不师云某甲不解捏目祖云吾不如汝雪窦显云然勐虎不食其子争奈来言不丰诸人要识躭源么即是箇藏身露影汉师因第二世麻谷问十二面观音岂不是圣师云是谷便与师一掴师云知汝未到此境界师问国师百中后有人问极则事作么生国师云幸自可怜生须要箇护身符子作么五祖戒云和尚终是老婆心切续保宁勇云粉骨碎身难报此恩大沩泰云大小躭源被国师一坐直至如今起不得若是古德即不然待国师道幸自可怜生须要箇护身符子作什么只向他道暗中为照烛险处作津梁师因仰山入门画一圆相以手托呈却叉手而立师乃以两手交过握拳示之仰山进前三步作女人拜师点头而巳应化贤圣佛陀波利尊者游台山到忻州见一老人问向甚么处去者云台山礼文殊去老人云大德见文殊还识不尊者无对汾阳昭代云今日庆幸尊者又到山中见一老人云尊者何来者云西国来老人云还将得佛顶尊胜经来不者云不将得来老人云空来何益尊者遂回大阳玄云当初下得甚么语得见文殊不回西天乃云但展两手似伊秦跋陀禅师尝访生法师乃问居常说何经论生云说大般若经师云作么生说色空义生云众微聚曰色众微无自性曰空师云众微未聚唤作什么生罔措师又问别说何经论生云说大涅槃经师云如何说涅槃之义生云涅而不生槃而不灭不生不灭故曰涅槃师云这箇是如来涅槃那箇是法师涅槃生云涅槃之理岂有二耶乃云某甲秪如此禅师如何说涅槃师乃拈起如意云还见么生云见师云见箇什么生云见禅师手中如意师以如意掷向地上云还见么生云见师云见箇什么生云见禅师手中如意随地师斥云观公见解未出常流何得名喧宇宙乃拂衣而去其徒怀疑不巳乃逐师押问云我师说色空涅槃义俱不契未审禅师如何说色空义师云不道汝师说不是秪说得果上色空不会说因中色空徒云如何是因中色空师云一微空故众微空众微空故一微空一微空中无众微众微空中无一微汾阳昭代云休葛藤耶舍尊者甞访庐山远法师远问如何是道尊者云无人能会远云此间有五百听徒其中有硕学高流岂无一人会耶尊者乃笑远复问如何是道尊者拈起如意示之云见么远云见尊者云见箇甚么远云见尊者手中如意尊者遂将如意掷向地上云还见么远云见尊者云见箇什么远云见尊者手中如意堕地尊者却収起如意云见即不见还见么远罔措尊者斥云观公见解未出常流何得名喧宇宙乃拂衣上紫霄峯五祖戒云耶舍远公见道也未波罗提尊者因异见王问何者是佛者云见性是佛王云师见性不者云我见佛性王云性在何处者云性在作用王云是何作用我今不见者云今见作用王自不见王云于我有不者云王若作用无有不是王若不用体亦难见王云若当用时几处出现者云若出现时当有其八在胎为身处世名人在眼曰见在耳曰闻在鼻辩香在舌谈论在手执捉在足运奔徧现俱该沙界収摄在一微尘识者知是佛性不识唤作精魂王闻心即开悟宝志公和尚问一梵僧承闻尊者唤我作屠儿曾见我杀生不僧云见公云有见见无见见不有不无见见若有见见是凡夫见无见见是声闻见不有不无见见是外道见未审尊者如何见僧云󲊛有此等见耶汾阳昭代云不枉西来师或云终日拈香择火不知身是道场玄沙云终日拈香择火不知真箇道场雪窦显云一对无孔铁鎚续昭觉勤云终日拈香择火不知拈香择火南岳慧思和尚因志公令人传语云何不下山教化众生目视云汉作么师云三世诸佛被我一口吞尽何处更有众生可教化五祖戒云更说道理看报慈遂征云且道山上语山下语雪窦显云有什么屎臭气瑯瑘觉云验人端的处翠巖芝云思大秪见锥头利不见凿头方芭蕉彻云更进一步又云虽是入泥入水几人搆得天圣泰云思大秪知开口宝公平地喫交续云居舜云思大和尚宝公未传语时犹较些子保宁勇别思大云传语法师合取狗口天台智者大师在南岳诵法华经至药王品云是真精进是名真法供养如来于是悟法华三昧获旋陀罗尼见灵山一会俨然未散明州布袋和尚常在通衢立有僧问和尚在这里作甚么师云等箇人来僧云来也师遂于怀中取一橘子度与僧拟接师乃缩手云汝不是这箇人师因僧问如何是祖师西来意师放下布袋叉手而立僧云秪此别更有在师拈起布袋放肩上而去师有时见僧前行乃抚僧背一下僧回首师云把一钱子来师甞将布袋并破席一领于通衢往来布袋内盛钵盂木履鱼饭菜肉瓦石土木诸般緫有或于稠人处打开布袋内物撒下云看看又一一将起问人云这箇唤作什么续瑯瑘觉云慈氏菩萨昭觉勤云熟处难忘天台丰干禅师因寒山子问古镜不磨时如何照爥师云氷壶无影像猿猴探水月山云此是不照爥也更请道师云万德不将来教我道什么寒山拾得俱作礼而退师欲去游五台向寒山拾得云󲊛共我去游便是我同流若不去不是我同流山云󲊛去游作什么师云礼文殊山云󲊛不是我同流翠巖芝云大似辩才见萧翼寒山子因僧众炙茄次山却将茄弗向一僧背上打一下僧回首山呈起茄弗云是什么僧云这风颠汉山却向傍僧云󲊛道这箇师僧费却多少塩酱续宝峯文云寒山打这僧实为费塩酱多莫别有道理黄龙清云寒山子只知这僧费多少塩酱不知自巳抛撒更多且道什么处是抛撒处良久云十方世界成狼借一日収来五味全寒山因赵州到天台行次见牛迹山乃问上座还识牛么州云不识山指牛迹云此是五百罗汉游山州云既是罗汉为甚么作牛去山云苍天苍天州呵呵大笑山云笑作什么州云苍天苍天山云这小厮儿却有大人之作寒山预知沩山来国清受戒遂与拾得往松门接沩山才到二人从路两边透出作大虫吼三声沩山屹然无对寒山云自从灵山一别迄至于今还相记么沩山无对拾得拈起拄杖云老兄唤这箇作什么沩山又无对寒山云休休不用问他自从别后巳曾三生作国王来緫忘却也天台拾得一日扫地次寺主问汝名拾得因丰干拾得汝归汝毕竟名箇什么姓箇什么拾得放下扫帚叉手而立主再问拾得拈起扫帚扫地而去寒山椎胷云苍天苍天拾得却问汝作甚么山云岂不见道东家人死西家人助哀二人乃作舞笑哭而出婺州善慧大士因梁武帝请讲经士才陞座以尺拊桉一下便下座武帝愕然志公乃问陛下还会么帝云不会公云大士讲经竟白云端云傅大士与志公被武帝一状领过续汾阳昭云讲得甚好本觉一云傅大士巳是葛藤志公重下註脚诸人如今乐闻么良久云两叚不同老宿云大士不得志公洎成虚弃大士一日披衲顶冠靸履朝见梁武帝帝问是僧耶士以手指冠帝云是道耶士以手指靸履帝云是俗耶士以手指衲衣汾阳昭代云大士多能续五祖戒云笑杀傍观大士或云夜夜抱佛眠朝朝还共起起坐镇相随语默同居止纤毫不相离如形影相似欲识佛去处秪这语声是玄沙备云大小傅大士秪认得箇昭昭灵灵报慈遂征云且道他认不认若认他又是补处弥勒不可认也若不认玄沙又与么道不可徒然雪窦显云天下衲僧跳不出直饶口挂壁上汉别有一窍勘过了打又云玄沙也是打草蛇惊翠巖芝云认与不认来年更有新条在扰乱春风卒未休荐福怀云谁有单于调换取假银城良久云曾被雪霜苦杨花落也惊续九峯勤云大小傅大士奈一法中而有异九峯即不然夜夜困即眠朝朝觉即起洞山聦云九峯和尚是大力量人言不虚发洞山道困来即便眠觉来即便起只如󲊛衲僧家白日还打睡么虽然如是三十年后且莫和泥合水法昌遇云此是古佛垂慈不无方便争奈善因而招恶果传大士如张漫天网罗龙打凤奈何鳞甲羽毛緫在里许逃生无路若是灵禽异兽决定别有生涯保宁勇云大众傅大士此颂古今不坠一切人知向此瞥地者亦多错会者不少玄沙云大小傅大士只认得箇昭昭灵灵洞山聦云且道衲僧家日里还曾睡也无此两转语谁言世上无仙客须信壶中别有天保宁亦有一颂要眠时即眠要起时即起水洗面皮光啜茶湿却觜大海红尘飞平地波涛起阿呵阿呵呵啰哩哩啰哩未详嗣法先净照禅师问楞严大师云经中道若能转物即同如来若被物转则名凡夫只如昇先阁作么生转汾阳昭代云彼此老大无着和尚送供往台山文殊相迎次问大德从何方而来师云南方殊云南方佛法如何住持师云末法比丘少奉戒律殊云多少众师云或三百或五百师却问和尚此间如何住持殊云凡圣同居龙蛇混杂师云多少众殊云前三三后三三汾阳昭代云识得󲊛续雪峯存问灵云云古人道前三三后三三意旨如何灵云云水中鱼山上乌雪峯云意作么生会灵云云高可射𠔃深可钓径山杲云当时若见只向他道和尚如是住持直是不易天童杰云大众或三百或五百置之勿论只如文殊道前三三后三三如何话会良久云竹影扫堦尘不动月穿潭底水无痕师喫茶次文殊拈起玻瓈盏问南方还有这箇么师云无文殊云寻常将什么喫茶师无对洞山价代展两手云有无且置借取这箇看得否曹山章代云久承大士按劒为什么处在一尘长庆稜代云若与么痴客劝主人瑯瑘觉云若也是去可谓虎口里夺食若也不是去移舟谙水势举棹别波澜续汾阳昭云谢顾问师因日晚遂问文殊云拟投一宿得不殊云󲊛有执心在不得此宿师云某甲无执心殊云󲊛受戒不师云受戒久矣殊云󲊛若无执心何用受戒师遂辞退均提童子送师出师云适来和尚道前三三后三三是多少童子召云大德师回首童子云是多少洞山价云欲观其父先观其子续汾阳昭于何用受戒处云悔出前言于童子道是多少处云识得󲊛师又见化寺无额问童子此寺名甚么童子以手指金刚背后云看看师回首化寺乃隐续汾阳昭云辩才遇萧翼师去五台逢一老人师问莫是文殊不老人云岂有二文殊师遂作礼忽然不见赵州谂代云文殊文殊荐福怀云无着只有先锋且无殿后老人若不隐身去有甚么面见无着公期和尚因往罗汉路逢一骑牛公子师问罗汉路向甚么处去公拍牛云道道师喝云这畜生公云罗汉路向甚么处去师却拍牛云道道公云直饶与么犹少棒喫在师便打公子便拍牛走蟾首座问洞山佛真法身犹若虚空应物现形如水中月作么生说箇应底道理洞山云如驴觑井蟾云是则是只道得八成山云首座作么生蟾云如井觑驴钱唐镇使在界上为镇将时问僧其或相契即留止宿一日因二僧至遂问近离甚处云江西马大师处云马师有什么方便僧云道即心是佛便被揖出又有二僧到亦如前问僧云非心非佛亦被揖出不得止宿洪州太守许式郎中因与上蓝溥和尚泐潭澄和尚三人坐次澄云承郎中云夜坐连云石春栽带雨松当时是答洞山什么话许云今日放衙澄云闻说是答泗洲大圣在扬州现底话是不许云别点茶来澄云名不虚传元来是作得主许云和尚早晚回山去澄云今日被上蓝觑破上蓝便喝澄云须是󲊛始得许云勿奈舩何打破戽斗郎中入上蓝僧堂问首座年多少座云六十八岁许云僧腊多少座云四十七夏许云圣僧得几夏座云与虚空同受戒许拍禅牀板头云下官喫饭不似首座喫塩多大宋太宗皇帝问僧看甚么经僧云仁王经帝云既是寡人经为甚么在卿手里僧无对雪窦显代云皇天无私惟德是辅帝幸开宝塔问僧卿是甚人僧云塔主帝云寡人塔为什么卿作主僧无对雪窦显代云盍国咸知帝因僧朝见乃问卿是甚处僧僧云庐山卧云菴帝云卧云深处不朝天为甚到此雪窦显代云难逃至化帝甞梦神人报云请陛下发菩提心帝早旦宣问左右街菩提心作么生发雪窦显代云实谓古今罕闻帝因僧朝见乃云陛下还记得臣僧么帝云甚处相见来僧云灵山一别直至如今帝云卿以何为验僧无对雪窦显代云贫道得得而来帝因僧奏烧却藏经欲乞宣赐帝宣问昔日摩腾不烧如今为甚却烧僧无对雪窦显代云陛下不忘付嘱亡名古宿昔有老宿一夏巳来并不为师僧说话有僧自叹云我只与么空过一夏不敢望和尚说佛法得闻正因两字也得老宿聊闻乃云阇黎莫𧬊速若论正因一字也无与么道了叩齿云适来无端不合与么道隣壁有老宿闻乃云好一釜羹被两颗鼠粪污却报慈遂征云且道赞叹语不肯语若是赞叹为甚道鼠粪污却若不肯他有什么过验得么雪窦显云谁家锅釜无一两颗续黄龙清云二老宿只见锥头利不见凿头方只如这僧道不敢望和尚说佛法得闻正因两字也得是会不会叅玄要具通方眼好向言中辩古今昔有老宿住菴于门上书心字于䆫上书心字壁上书心字后法眼云门上但书门字䆫上但书䆫字壁上但书壁字玄觉云门上不要书门字䆫上不要书䆫字壁上不要书壁字何故字义炳然昔有两僧各住菴旬日不会一日相见上菴主乃问多时不见在什么处下菴主云在菴里造箇无缝塔上菴主云某甲也欲造箇就师借样子可不下菴主云何不早道恰被人借去也法眼益云且道借伊样不借伊样昔有老宿云祖师九年面壁为访知音若与么会将来喫铁棒有日在又一老宿云祖师九年面壁何不惭惶若与么会更置草鞋行脚三十年瑯瑘觉云既不然且道祖师面壁意作么生良久云欲得不招无间业莫谤如来正法轮续天童杰举瑯瑘语了云二老宿敲塼打瓦瑯瑘和尚画虎成狸诸人要见祖师面壁底意旨么穷坑难满昔有老宿畜一童子并不知轨则有一行脚僧到菴乃教示童子朝昬礼仪其童晚见老宿外归遂去问讯老宿俄然怪见遂问阿谁教汝童子云堂中上座老宿寻唤其僧来问上座傍家行脚是甚么心行这箇童子养来二三年幸自可怜生谁教上座教坏伊快俶装去黄昬雨淋淋地被他趂出法眼益征云古人与么显露些子家风甚怪且道意在于何昔有一行者随法师入佛殿行者向佛而唾法师云行者少去就何以唾佛行者云将无佛处来与某甲唾法师无对沩山祐云仁者却不仁者不仁者却仁者仰山寂代法师但唾行者又云行者若有语即向伊道还我无行者处来昔有僧到曹溪因守衣钵僧提起衣云此是大𢈔岭头提不起底僧云为甚么在上座手里僧无对云门偃云彼彼不了又代云远向不如亲到又云将谓是师子儿昔有僧持钵到长者家偶为犬伤长者因问龙披一缕金翅不吞大师全披法服为甚却被狗咬昔有僧去覆舩路逢一卖塩翁僧问覆舩路向甚处去翁良久僧又问翁乃云󲊛患聋那僧云󲊛向我道什么翁云向󲊛道覆舩路僧云翁莫会禅么翁云莫道会禅佛法也会尽僧云󲊛试说看翁挑起塩僧云难翁云󲊛唤作什么僧云塩翁云有什么交涉僧云󲊛作么生翁云不可更向󲊛道是塩昔有一婆供养一菴主经二十余年常令一二八女送饭给侍一日令女子抱定云正当与么时如何主云枯木倚寒巖三冬无暖气女子归举似婆婆云我二十年来秪供养得箇俗汉遂遣起放火烧却菴昔有官人入镇州天王院覩神像因问院主云此是什么功德主云护国天王官云只护此国徧护余国主云在秦为秦在楚为楚官云腊月二十九日打破镇州城天王向甚处去主无对昔有僧去叅米胡路逢一婆住菴僧云婆有眷属么婆云有僧云在什么处婆云山河大地若草若木皆是我眷属僧云婆莫作师姑来么婆云汝见我是甚么僧云俗人婆云汝不可是僧僧云婆莫混滥佛法好婆云我不混滥佛法僧云与么岂不是混滥佛法婆云汝是男子我是女人岂是混滥昔南泉典座办两分食诣园中管顾园头食时展钵次忽有念佛鸟鸣园头乃敲钵一下又鸣再敲一下鸣既住头乃问典座会么座云不会又敲一下昔塩官会下有主事僧忽见一鬼使来追僧告云某甲身充主事未暇修行乞容七日得不使云待为白王若许七日后来不然须臾便至言讫不见至七日后复来竟觅其僧了不可得后有举问一僧若被觅着时如何抵拟他洞山价代云被他觅得也昔沩山会下有僧在山多年一日下山觅箇住处偶宿一行者家者问上座何处去僧云觅箇住处去者书箇佛字问上座这箇是什么字僧云佛字者却唤妻问这箇是什么字妻云佛字者云上座与某甲拙室见解一般争解住得其僧却回沩山昔有僧到翠巖相看值不在遂看主事事云叅见和尚也未僧云未主事乃指狗子云上人要见和尚但礼拜这狗子僧无语后翠巖归得闻乃云作么生免得与么无语云门偃云欲观其师先观其子昔有一婆子临斋入赵州堂云这一堂师僧緫是婆婆生得底秪有大底孩儿五逆不孝赵州才顾视婆子便出昔有道士在殿前背佛而坐僧云道流莫背于佛道云大德本教云佛身充满于法界教我向甚处坐即得昔有一僧还魂云冥中见地藏遂问某平生修何行业某云念法华经地藏云止止不须说为是说为是不说某无对昔有僧问一尊宿狮子捉兔亦全其力捉象亦全其力未审全箇什么力老宿云不欺之力昔有施主入院行众僧随年钱知事僧云圣僧前着一分主云圣僧年多少僧无对法眼益代云心期满处即知续保宁勇云只恐施主力所不及昔广南有僧住菴偶大王出猎吏人报云菴主大王来请起主云非但大王来佛来亦不起王闻乃问佛岂不是卿师主云是王云见师为甚么不起法眼益代云未足詶恩续保宁勇云相识满天下今朝遇一人昔有老宿问一座主䟽钞解义广略如何主云钞解䟽䟽解经宿云经解什么主无对昔有官人作无鬼论中夜挥毫次忽见一鬼出云汝道无我聻续五祖演代以手作鹁鸠觜云谷谷孤灵隐远以手加额云何似生有古德问云我三十年前曾断一人命根而今日夜忧愁如何免得有古德与僧行次见水中死鱼乃问鱼以水为命为甚却死在水里续天龙机代云是伊为什么不去岸上死昔高丽国来钱唐刻观音圣像及舁上舩竟不能动因请入明州开元寺供养后有设问无剎不现身圣像为甚么不去高丽国长庆稜云现身虽普覩相生偏法眼益别云识得观音未昔有座主念弥陀名号次小师遂唤和尚及其回顾小师不对如是数四座主叱之小师云和尚几年唤他即得某甲才唤便乃发恶宗门统要续集卷第二音释锥諲踟蹰悚慄𠎝蛤蜊砾猢叱谂垛赚璘擂觑稜拶麻谷爥丳厮靸戽𧬊俶装聻宗门统要正续集宗门统要续集卷第三扶五宋建溪沙门宗永集元建康保宁禅寺住持沙门清茂续集六祖大师嗣法南岳大慧怀让禅师初叅六祖祖问甚处来师云嵩山来祖云是什么物与么来师云说似一物即不中祖云还可修证也无师云修证即不无污染即不得祖云只此不污染乃诸佛之所护念汝既如是吾亦如是师因僧问如镜铸像光归何处师云大德未出家时相貌向甚处去僧云成后为甚不鑑照师云虽不鑑照瞒他一点也不得续法眼益别云阿那箇是大德铸成底像南岳下第一世江西马祖道一大寂禅师始匡徒日大慧遣一僧嘱云󲊛去竢他陞堂时乃出问作么生看他道甚言句记将来僧至一如所教师云自从胡乱后三十年不曾少盐酱僧回举似大慧深肯之续径山杲云云门即不然夜梦不祥书门大吉师因僧叅次乃画一圆相云入也打不入也打僧才入师便打僧云和尚打某甲不得师靠拄杖休去雪窦显云二俱不了和尚打某甲不得靠却拄杖拟议不来噼嵴便棒师因僧问离四句绝百非请师直指西来意师云我今日劳倦不能为汝说得问取智藏去僧乃问藏藏云何不问和尚僧云和尚教来问藏云我今日头痛不能为汝说去问取海兄僧遂问海海云我到这里却不会僧举似师师云藏头白海头黑沩山喆云这僧与么问马师与么答离四句绝百非智藏海兄都不知会么不见道马驹踏杀天下人续五祖演云马大师无着慙惶处只道得箇藏头白海头黑这僧担一檐懵懂换得一箇不会若也眼似流星多少人失钱遭罪师因有僧于前作四画上一画长下三画短云不得道一画长三画短离四句绝百非请师答师乃画一画云不得道一画长三画短答汝了也续南阳忠别云何不问老僧沩山果云借婆裙子拜婆年师因百丈南泉西堂三人随侍翫月次师乃问正当与么时如何堂云正好供养丈云正好修行泉拂袖便去师云经入藏禅归海惟有普愿独超物外翠巖真云神鼎叔翁云只为老婆心切翠巖即不然垂万里钩驻千里鸟骓布漫天网打冲浪巨鳞还有么有则冲浪来相见如无且归巖下待月明续泐潭清云是则全是非则全非后来神鼎道只为老婆心切神鼎与么道大似金沙混杂玉石不分只如马大师道经入藏禅归海惟有普愿独超物外什么处是老婆心切处还辩得么不省这箇意修行徒苦辛开福宁云诸禅德马大师等闲舒卷妙手天然也是贪观云里鴈失却渡头舩若人检点得出披毛游火聚戴角混尘泥其或见处朦胧为󲊛下箇註脚经归藏禅归海未是衲僧亲到底拂袖前行归去来击碎重关门大启还有见马师者么良久云休休长安夜夜家家月几处笙歌几处愁虎丘隆云马驹踏杀天下人一掴直须一掌血三大士各展家风不觉翻成老婆心切丛林浩浩商量緫道翫月话奇特检点将来克由尀耐何故三人证龟成鳖灵隐岳于正好供养处云望梅林止渴正好修行处云金不博金拂袖便行处云只得一橛独超物外处云唵摩呢达尼吽𠷑咤复云这一火落鼻孔緫被穿却了也󲊛诸人向什么处出气击拂子下座师一日问药山子近日见处作么生药云皮肤脱落尽唯有一贞实师云子之所得可谓恊于心体布于四肢既然如是将取三条篾戍伐束取肚皮随处住山去药云某甲又是何人敢言住山师云未有长行而不住未有常住而不行欲益无所益欲为无所为冝作舟航无久住此南岳下第二世池州南泉普愿禅师师因东西堂争猫儿师乃提起云大众道得即救取道不得即斩却也众无对师遂斩之晚赵州外归师举似州州乃脱草履安头上而出师云子若在即救得猫儿保福展云虽然如是也即是破草鞋翠巖芝云大小赵州秪可自救续雪峯存问德山南泉斩猫儿意旨如何德山以拄杖便打趂出复召云会么峯云不会山云我与么老婆犹自不会大沩智云南泉据令而行赵州见机而作虽然如是未免挂人脣吻大圆要与南泉把手共行遂拈拂子云若道得即夺取去众无语乃云啼得血流无用处不如缄口过平生师示众云唤作如如早是变了也今时师僧须向异类中行归宗闻乃云虽行畜生行不得畜生报师云孟八郎又与么去也德山密云南泉中毒也瑯瑘觉云山僧不然遇水喫水遇草喫草焉知畜生行续法花举云且道作么生是异类中行石牛长卧三春雾木马时嘶秋夜泉师同鲁祖归宗杉山喫茶次鲁祖提起茶盏云世界成时便有这箇师云今人秪识这箇不识世界宗云是师云师兄莫同此见么宗却拈起盏云向世界未成时道得么师作掌势宗以面作承掌势续昭觉勤云鲁祖簸土扬尘南泉和泥合水归宗火乱灰飞杉山坐观成败还委悉么箭锋相拄不相饶四人共拈一只盏师示众云文殊普贤昨夜三更相打每人与二十棒趂出院也赵州出众云和尚棒教谁打师云王老师过在甚处州乃作礼云门偃代云深领和尚慈悲某甲归衣钵下得箇安乐又代云与众除害续报慈遂云且道赵州休去是肯南泉不肯南泉夹山龄云南泉一期逞俊争奈平地起堆赵州虽是觌面投机不觉脑门着地师因至庄偶庄主预备迎奉师云老僧居常出入不与他知何夙排办至于如是主云昨夜土地神报师云王老师修行无力被鬼神觑见侍者便问既是大善知识为甚却被鬼神觑见师云土地前更下一分饭着因圣颕云南泉被这僧一问不免向鬼窟里作活计续云居钖云是赏伊是罚伊只如土地觑见是南泉不是南泉翠巖真云众中多有道苏嚧苏嚧便是土地前一分饭如斯理论深屈古人何故只知枝词蔓说不知南泉道理诸人要会么执之失度必入邪路放之自然体无去住天童觉云老僧当时若见庄主与么道便与捉住云放汝不得何故不见道来说是非者便是是非人师示众云王老师卖身去也还有人买么时有一僧出众云某甲买师云不作贵不作贱󲊛作么生买僧无对赵州谂云明年与和尚作一领布衫卧龙球云和尚属某甲禾山殷代云是何道理明招谦代便拍傍僧背云好着不着去雪窦显云虽然作家竞买要且不解输机且道南泉还肯么雪窦也拟詶箇价直令南泉进且无门退亦无路良久云别处容和尚不得续隐静岑云某甲报恩有分师同归宗麻谷去礼觐国师路次于地画一圆相云道得即去宗便于相中坐谷便作女人拜师云与么则不去也宗云是什么心行师于是相唤回翠巖芝云当时若见每人与一棒且图天下太平续云居钖云比来要礼国师南泉为甚么却相唤回且道古人意作么生报慈遂云只如南泉与么道是肯底语不肯底语五祖演云三人是慧炬三昧庄严王三昧荐福行云汉武求仙不得仙王乔端坐却昇天虽然三箇中有见得国师底有见不得国师底若人辩得许󲊛具顶门眼南华昺云动絃别曲还他麻谷归宗掣鼓夺旗偏冝南泉老汉直得同行不同步党理不党亲白云尽处是青山行人更在青山外天童觉云我当时若见便与抹却圆相不唯打破南泉窠臼亦乃教归宗无着身处麻谷呈伎俩不得南泉云恁么则不去也果然果然师住菴时一僧到师乃云某甲上山作务请斋时作饭自喫了却送一分来其僧斋办自喫了却将家事一时打破仍就牀卧师伺久不来遂归见僧卧师亦去一边卧僧便起去师住后云我往前住菴时有箇灵利道者来直至如今不见五祖戒云也是贫儿思旧债翠巖芝云两箇汉前不至村后不至店师有书与茱萸云理随事变宽廓非外事得理融寂寥非内僧乃问如何是宽廓非外萸云问一答百也无妨进云如何是寂寥非内萸云覩对声色不是好手僧又问长沙沙瞪目视之又进后语问沙乃闭目示之僧又问赵州州作喫饭势又进后语问州以手拭口后僧举似师师云此三人不谬为吾弟子续蒋山懃云南泉虽则养子之缘其奈怜儿不觉丑殊不知这三人一人有目无足一人有足无目一人足目俱无虽然如是皆可与南泉为师为甚如此理事分明师与鲁祖杉山归宗四人离马祖处各谋住菴于中路分袂师插一拄杖云道得也被这箇碍道不得也被这箇碍宗拽拄杖打师一下云也只是这箇王老师说什么碍与不碍鲁云只此一句语大播天下宗云还有不播者么鲁云有宗云作么生是不播者鲁便作掌势师示众云王老师自小养一头水牯牛拟向溪东牧不免食他国王水草向溪西牧亦不免食他国王水草如今不免随分纳些些緫不见得云门偃云且道牛内纳牛外纳直饶󲊛说得纳处分明我更问󲊛觅牛在沩山喆云云门只解索牛不解穿他鼻孔拈拄杖云三世诸佛天下老和尚鼻孔尽被山僧拄杖一时穿却且道山僧鼻孔在什么处良久云诬人之罪以全罪科之续长庆稜云󲊛道南泉前头为人后头为人雪窦显云一时穿却云峯恱云说甚么纳些些尽𠃵坤大地色空明暗情与无情尽在山僧这里放行则随缘有地把住则逃窜无门且道放行好把住好昭觉勤云和光顺物与世同尘不犯锋铓収放自在是南泉本分草料山僧自小养一头水牯牛有时孤峯独立有时閙市纵横不论溪东溪西一向破尘破的且道即今在甚么处试着眼看天童杰云南泉起模画样长庆披沙拣金云门鼻孔先穿雪窦据欵结桉拈拄杖更有一箇在什么处掷下拄杖灵隐岳云王老师倾膓倒腹则不无未见移风易俗在山僧只养得一头驴一向东倒西攂顺时一日何啻千里万里拗时直是一步不移且道与王老师水牯牛相去多少良久云渔人舞棹野老讴歌师因僧问牛头未见四祖时为甚百鸟衔花献师云为渠步步踏佛阶梯僧云见后为甚不来师云直饶不来犹较王老师一线道云门偃云南泉只解步步登高不解从空放下时有僧问如何是步步登高门云香积世界如何是从空放下门云填沟塞壑师示众云江西马祖说即心即佛王老师不恁么不是心不是佛不是物恁么道还有过么时有赵州出礼拜了去续有僧问赵州云上座礼拜了去意作么生州云汝却问取和尚僧遂问师适来谂上座意作么生师云他却领得老僧意旨续黄龙心云古人恁么道譬若管中窥豹但见一班设使入林不动草入水不动波犹是骑马向氷稜上行若是射鵰底手何不向蛇头揩痒透关者试辩看良久云鸳鸯绣出自金针径山杲云两箇老汉虽善靴里动指殊不知傍观者丑师因入园见一僧乃抛瓦砾掷之其僧回首师乃翘一足僧无语师便归僧随后归请益云和尚适来掷瓦砾打某甲岂不是警觉某甲师云翘足又作么生僧无对石霜诸因僧问云南泉翘足意作么生霜举手云还恁么也无师因座主来辞乃问甚处去主云山下去师云第一不得谤王老师主云争敢谤和尚师乃喷涕云是多少主便出去石霜诸云不为人斟酌云居膺云非师本意续云居钖云座主当时出去是会不会师问僧云夜来好风僧云夜来好风师云吹折门前一枝松僧云吹折门前一枝松次问一僧云夜来好风僧云是什么风师云吹折门前一枝松僧云是什么松师云一得一失翠巖真云众中商量甚多有云前来据实祗对所以云得后来不合云是什么风所以云失然只知车书混同泥玉一所何哉不知道之根源理之深浅要会么路逢劒客须呈劒不是诗人不献诗师与杉山向火次乃云不用指东画西本分事直下道将来杉以火箸插向炉内师云直饶如是犹较王老师一线道又如前问赵州州遂画圆相中心下一点师云直饶如是犹较王老师一线道师问座主讲得什么经主云弥勒下生经师云弥勒什么时下生主云现在天宫未来师云天上无弥勒地下无弥勒洞山价举问云居居云天上无弥勒地下无弥勒未审谁与安名洞山被问直得禅牀振动乃云吾在云巖曾问老人直得火炉振动今日被子问直得通身汗流大阳玄云如今老僧举起也有解问者致将一问来乃云地动也续径山杲云禅牀动火炉动地动即不无这三箇老汉要见南泉直待弥勒下生始得忽有箇汉出来道天上无弥勒地下无弥勒却教甚么人下生又作么生祗对但向他道老僧罪过师因陆亘大夫云肇法师也甚奇怪解道天地同根万物一体师指庭前牡円云大夫时人见此一株花如梦相似续保宁勇代大夫拍手云阿谁得到这般田地黄龙心举问僧云南泉恁么道如何得见与我一体僧举起坐具黄龙云举则易见还难毗卢顶上天风寒峩峩直下苍龙窟谁敢觑着昭觉勤云陆亘手攀金鎻南泉八字打开直得七珍八宝罗列目前乃竖起拂子云天地一指万物一马通身是口分踈不下径山杲云若向理上看非但南泉谩他陆亘大夫一点不得亦未摸着他脚跟下一茎毛在若向事上看非但陆亘大夫谩他南泉一点不得亦未梦见他汗臭气在或有出来道大小径山说理说事只向他道但向理事上会取师问神山什么处来山云打罗来师云手打脚打山无语师云󲊛问我我与󲊛道山便问手打脚打师云分明记取巳后遇明眼人举似他云巖晟代云无手脚者始解打续保宁勇代神山无语处云和尚具一切智师因山下有一菴主人谓近日南泉和尚出世何不去礼见主云非但南泉出世直饶千佛出兴亦不能去师闻乃令赵州去勘州去便设拜主不顾州从西过东又从东过西主并不顾州云草贼大败遂拽下帘子便归举似师师云我从来疑着这汉雪窦显云大小南泉赵州被这箇檐板汉勘破了沩山喆云菴主坐观胜败大小南泉赵州向净地上喫交续智海禾云是即是菴主即解把定封疆不能同生同死赵州礼拜时但云这贼我识得你了也待伊从东过西从西过东拽拄杖趂出菴且看赵州别有什么伎俩庐山归宗智常禅师与南泉同行一日告别煎茶次泉乃云从前与师兄商量语句彼此巳知向后忽有人问毕竟事作么生师云这一片田地好卓菴泉云卓菴且致毕竟事作么生师乃踢却茶铫便起泉云师兄喫茶了某甲未喫茶师云作这箇语话滴水也销不得泉休去五祖戒云南泉只解作客不解作主沩山喆云南泉逢强即弱归宗逢弱即强三十年同行毕竟事不通商量然虽如是犹较王老师一线道续昭觉勤云惊羣之句谁不耸然有般道南泉搆他归宗不着所以遭他呵叱殊不知行人更在青山外蒋山不惜眉毛为诸人下箇註脚南泉探头太过归宗壁立万仞且道还有出身路也无喝下须教三日聋天童华云南泉贪程太急归宗薄处先穿二老虽发明马祖止眼要且极则事未梦见在何故家住东州师因小师辞乃问甚处去僧云诸方学五味禅去师云诸方有五味禅我这里只有一味禅僧便问如何是和尚一味禅师便打僧云会也会也师云道来道来僧才开口师又打黄檗运云马大师出八十四员善知识箇箇阿辘辘地唯有归宗较些子雪窦显云以强欺弱有什么难我这里有一味禅为甚不学但向道収待伊拈起有般无眼汉只管喫吽吽雪窦门下谁敢续昭觉勤云若非黄檗深辩端倪洎乎劳而无功资福先云归宗幸是好一味禅无端伤塩伤醋却成五味了也如今忽有人来辞去诸方学五味禅只向他道善为道路若是箇汉必然别有生涯师因普请乃问维那作什么那云拽磨师云不得动着中心树子维那无对保福展代云比来拽磨如今却不成续法眼益云恁么即不拽也师刬草次有座主来叅偶见一蛇过师遂锄断之主云久向归宗元未是箇麤行沙门或云座主归堂喫茶或云你麤我麤主云如何是麤师竖起锄头主云如何是细师作斩蛇势主云与么则依而行之师云依而行之且致󲊛甚处见我斩蛇主无对德山鑑因雪峯问古人斩蛇意旨如何山便打峯便走山召云布衲子峯回首山云他后悟去方知老汉彻底老婆心雪窦显云归宗只解慎初不能护末德山颇能据令未明斩蛇乃云大众看翠峯今日斩三五条以拄杖打散师因泥壁次白侍郎来师便问君子儒小人儒白云君子儒师乃打泥柘一下白遂过泥与师接得便使良久云莫便是快俊底白侍郎不白云不敢师云秪有过泥分师因僧问如何是玄旨师云无人会得僧云向者如何师云有向即乖僧云无向者如何师云谁求玄旨僧良久师云这里无子用心处僧云还有方便令学人得入也无师云有僧云如何是方便门师云观音妙智力能救世间苦僧云如何是观音妙智力能救世间苦师敲鼎盖三下云还闻么僧云闻师云我为什么不闻僧无语师便打师因普请入园取菜乃画一圆相围却一株菜以标插之语首座大众云輙不得动着每人下一转语来是时一众各呈见解未甞有契师以棒趂云这一队汉无一箇有智慧喫却我多少菜不能与园头出气乃踏倒标子拽着菜株而归师因李渤剌史问三乘十二分教即不问如何是祖师西来意师乃竖起拳云会么李云不会师云饱学措大拳头也不识李云某甲实不会师云会得则途中受用不会则世谛流布师又因李渤问教中道须弥纳芥子渤则不疑言芥子纳须弥莫是妄谈不师云人传史君读万卷书籍是不李云然师以手摩顶至踵云都来如椰子大万卷书籍向甚处着李俛首而巳师因僧问如何是佛师云向󲊛道󲊛还信不僧云和尚言重焉敢不信师云只󲊛是僧云如何保任师云一翳在眼空花乱坠其僧于此有省法眼益云若无后语何处讨归宗雪窦显向只你是处别云侍者寮喫茶去明州大梅法常禅师因夹山与定山同行言话次定云生死中无佛即无生死夹云生死中有佛即不迷生死二人是非不巳特上山叅见人事了夹山便问师未审二人见处那箇较亲师云一亲一踈夹云那箇亲师云且去明日来夹明日又问师云亲者不问问者不亲夹住后云我当时在大梅处失却一只眼雪窦显云夹山毕竟不知换得一只眼大梅老汉当时闻举以棒一时打出岂止划断两人葛藤亦乃为天下宗匠续法昌遇因英邵武问云此箇公案作么生师便打英云一场儱侗师云󲊛试下转语英云一状领过师云矮子看戏昭觉勤云生死为诸佛根基诸佛乃生死炉鞴若解险绝承当即证六通八解师自见马祖后直入大梅山住二十年祖闻令一僧去问和尚见马师得何道理便住此山师云马师向我道即心是佛我便向这里住僧云马师近日佛法又别师云作么生别僧云道非心非佛师云这老汉惑乱人未有了日任他非心非佛我只管即心即佛其僧回举似马祖祖云梅子熟也师因僧问如何是祖师西来意师云西来无意塩官安闻云一箇棺材两箇死汉玄沙备云塩官是作家雪窦显云三箇也得续黄龙新云雪窦道三箇也得是死汉是活汉具眼者请试甄别昭觉勤云一串穿却师因庞居士问久向大梅未审梅子熟也未师云󲊛向甚处下口士云百杂碎师云还我核子来翠巖芝云此二人大似把手上高山续宝峯文云且道二人相见还有优劣也无师一日示徒云来莫可抑往莫可追从容闻鼯鼠声乃云即此物非他物汝善护持吾当逝矣雪窦显云这汉生前莾卤死后颟顸即此物非他物是何物还有分付处也无有般汉不解截断大梅脚跟只管道贪程太速续宝峯文云既非他物是什么物地藏恩云是什么语话杭州塩官齐安国师一日唤侍者将犀牛扇子来者云破也师云扇子既破还我犀牛儿来者无对投子同代云不辞将出恐头角不全雪窦显云我要不全底头角石霜诸代云若还和尚即无也雪窦云犀牛儿犹在保福展代云和尚年尊别请人好雪窦云可惜劳而无功资福代作一圆相于中书牛字雪窦云适来为甚不将出雪窦又拈云若要清风再复头角重生请诸禅客下一转语乃问扇子既破还我犀牛儿来时有僧云大众叅堂去师喝云抛钩钓鲲鲸钓得箇虾䗫续云居舜云三伏当时正须扇子为侍者不了事虽然如是塩官太絮何不大家割舍侍者当时见他道扇子既破还我犀牛儿来只对云巳𩗺在搕𢶍堆头了也地藏恩云从上知识各说异端作尽伎俩其奈緫未知犀牛儿所在山僧见处也要诸人共知扇子既破还我犀牛儿来别处容和尚不得师问一座主蕴何经论主云华严经师云华严有几种法界主云略而言之有四广说则重重无尽师提起拂子云这箇是第几种法界中収主良久师云思而知虑而解是鬼家活计日下孤灯果然失照下去法眼益代拊掌三下续蒋山懃云塩官以强陵弱则且致如何道得一句语免他道鬼家活计良久云劒阁路虽险夜行人更多大沩泰云大众这僧将成九仞之山不进一篑之土当时山僧若作座主待竖起拂子云这箇是第几种法界中収只向他道向下文长付在来日师示众云虚空为鼓须弥为椎什么人打得众无对南泉云王老师不打这破鼓法眼益别云王老师不打雪窦显云打者甚多听者极少且问谁是解打者莫谤塩官好南泉道王老师不打这破鼓法眼云王老师不打两箇既不奈何一箇更是懡㦬又云王老师不打还肯得诸方也无代云千年田八百主续黄龙心云南泉法眼只知瞻前不能顾后且如塩官道虚空为鼓须弥为椎什么处是破处还检点得出么直饶检点得破处分明我更问󲊛觅鼓在天童华云南泉法眼大似喫李子只向赤边咬山僧今日与塩官相见去也虚空为鼓须弥为椎要打便打莫问是谁乃拈拄杖卓一下天童杰云塩官提水放火南泉拨乱星飞法眼埋兵掉闘诸方尊宿各出只手并无一人性𢤁只是随后打鼓祥符直截为诸人道虚空为鼓须弥为椎漆桶叅堂去师因僧问如何是本身卢舍那师云与老僧过净缾来僧将净缾至师云却安旧处着僧复来问师云古佛过去久矣云门偃云无眹迹雪窦显云直得一手指天一手指地争得无还会么云在岭头闲不彻沩山喆云山僧不然忽有人问但云大众归堂去若人向大沩门下荐得古释迦不先新弥勒不后且道转身一句作么生道良久云明年更有新条在恼乱春风卒未休续东禅观云盲者难以与乎文彩聩者难以与乎音声这僧既不荐来机国师只成虚设云门道无眹迹扶国师不起雪窦云一手指天一手指地争得无也扶国师不起以拂子画一画云前来葛藤一时画断且道毕竟如何是本身卢舍那掷拂子下座京兆章敬怀恽禅师因百丈遣僧来嘱云待伊陞堂次乃展坐具礼拜了将伊一只鞋以袖拂却上尘倒覆向下其僧至一依指教师乃云老僧罪过续黄龙新云百丈逞尽神通不消章敬道箇老僧罪过鼓山珪云黄龙孟八郎犹欠一着在只知百丈逞神通殊不知百丈伎俩俱尽只知章敬道箇老僧罪过不知章敬一欵便招会么蛇吞虾䗫犹自可更有蜈蚣在后头师因小师游方回乃问汝离此间去多少年耶小师云自离和尚将及八载师云办得箇什么小师遂于地上画一圆相师云秪这箇更别有小师乃划破圆相作礼而退幽州盘山宝积禅师将顺世告众云有人貌得吾真不众或将所传顶相呈似皆不契时普化云某甲貌得师云何不呈似老僧化遂打䈥斗而出师云这汉向后掣风狂去在保福展云普化掣颠不少盘山丑拙更多续长芦了撼身云快活杀我也若无烁破干坤底眼孔争见浑金璞玉复云山僧依普化样子摸得一本今夜展开要且大家瞻仰遂打䈥斗归堂师于市肆行次见一客人买猪肉语屠家云精底割一斤来屠家放下刀叉手云长史那箇是不精底师于言下有省师又一日出门见人舁丧歌郎振铃云红轮决定沈西去未委魂灵往那方幕下孝子哭云哀哀师忽身心踊跃归举似马祖祖印可师示众云向上一路千圣不传学者劳形如猿捉影瑯瑘觉云上来讲赞无限良因续慈明圆云向上一路千圣不然杨岐会云口上着天童杰云向上一路掘地觅天婺州五洩山灵默禅师到石头处云一言相契即住不契即去头据坐师便去头随后召云阇黎阇黎师回首头云从生至死秖是这箇回头转脑作么师忽然契悟乃拗折拄杖洞山价云当时不是五洩先师也大难承当然虽如是犹涉途在翠巖芝云石头据坐而洩回首石头召他却成多事云峯恱云大小石头坐不定把不住似这檐板汉放去便休又唤回被他煳涂一上道我向这里有箇悟处驴年梦见续沩山行云五洩当时便去可谓坐断天下人舌头既被唤回巳是煳涂不少拗折拄杖也是贼过后张弓如今得失是非一时坐断敢问大众石头据坐意作么生地藏恩云只合与么去不合与么来蒲州麻谷宝彻禅师问临济大悲千手眼那箇是正眼济云大悲千手眼作么生是正眼速道速道师拽济下禅牀却坐济遂起云不审师拟议济便喝拽下禅牀却坐师便出去因圣颕云诸德此二尊宿如此且道怎生今时人緫道照用照什么椀一切人只解自骑马去捉贼自持刀去杀贼此二人便能夺贼马捉贼夺贼刀杀贼虽然如是临济虽是得便冝却是失便冝师一日使扇次有僧问风性常住无处不周和尚为甚却摇扇师云󲊛只知风性常住且不知无处不周僧云作么生是无处不周底道理师却摇扇僧作礼师云无用处师僧着得一千箇有什么益续昭觉勤云这僧一期可观可惜有头无尾若不是麻谷作家洎合放过敢问大众甚处是落节处拨开向上窍能有几人知沩山果云这僧只知脑门着地不觉当面蹉过当时若据令而行今日何处更讨麻谷师问僧甚处来僧云不审师又问甚处来僧云珍重师下牀擒住云这箇师僧问着便作佛法祗对僧云大似无眼师放手云放汝命通汝气僧作礼师欲挣住僧拂袖行师云休将三岁竹拟比万年松师到章敬处作礼遶禅牀三帀振钖而立敬云是是师又至南泉处亦然泉云不是不是师云章敬道是和尚为甚道不是泉云章敬即是是汝不是此乃风力所转终成败坏长庆稜代前云和尚佛法身心何在又代后云和尚是什么心行保福展别云但振钖一下而出又拈章敬南泉可谓一是一非又云麻谷依俙似曲才堪听又被风吹别调中雪窦显代两处云错沩山喆云章敬道是落在麻谷彀中南泉道不是亦落在麻谷彀中大沩即不然忽有人持钖遶禅牀三帀卓然而立但向伊道未到这里好与三十棒续汾阳昭代前语云莫谩某甲代后语云道无远近理有浅深云居钖云章敬未必道是南泉未必道不是麻谷当时但持钖出去恰好泐潭清云今时丛林学者商量道章敬道是即与伊证据南泉道不是即不肯放过伊如斯话会孤负先圣黄龙见处也要与诸人共知章敬道是也好与三十拄杖南泉道不是也好与三十拄杖何故是与不是全彰妙义章敬南泉一场失利师问僧甚处来僧云漳州师云彼中瘴气近日如何僧云极盛师云阇黎为甚却无事僧云某甲是冬月过师云何处得盛石巩闻举乃云语即是理即未是师与円霞行次见水中鱼师指云天然天然师明日问霞昨日意作么生霞作卧势师云苍天苍天师一日纸帐内坐以手巾盖却头披云和尚入来见便作哭声良久出去法堂上遶禅牀一帀却入拨开帐见师去却手巾而坐乃云死中得活万中无一师便下牀就位作抽坐具势云近前把住云前死后活󲊛还甘么师云甘即甚甘阿师堪作什么云推向一边云知道前言不复后语续昭觉勤云入寺看额见表知里披云惯作高賔拈尾作头拈头作尾麻谷孟甞门下看他詶对不道他不知有只为用意太深当时待伊道死中得活万中无一只向道苍天苍天何故得人一牛还人一马师同南泉二三人去谒径山路逢一婆乃问径山路向甚处去婆云蓦直去师云前头水深过得不婆云不湿脚又问上岸稻得与么好下岸稻得与么怯婆云緫被螃蠏喫却也师云禾好香婆云勿气息又问婆住甚处婆云秪在这里三人至店婆煎茶一缾擕盏三只至谓和尚有神通者即喫茶三人相顾间婆云看老朽自逞神通去也于是便倾茶行虔州西堂智藏禅师一日普请次云因果历然争奈何争奈何时有僧出以手托地师云作什么僧云相救相救师云大众这箇师僧犹较些子僧拂袖便走师云师子身中虫自食师子肉续昭觉勤云西堂洞明纲要始终正令全提这僧异类中行其奈龙头蛇尾敢问大众因果历然一句作么生道是则龙女顿成佛非则善星生陷坠师因路逢天使留斋次偶驴子鸣使云头陀师举头使却指驴师却指使使无对保福展云西堂因斋庆赞法眼益别云但作驴鸣续支提爱云一家有事百家忙师因僧问有问有答賔主历然无问无答时如何师云怕烂却那又僧问长庆庆云相逢尽道休官去林下何曾见一人雪窦显云何不与本分草料师因张拙秀才叅乃问山河大地是有是无三世诸佛是有是无师皆云有张云错师云先軰叅见什么人来张云曾叅百丈凡有问诘皆云无师云先軰有甚血属张云有一箇山妻两箇痴顽又问百丈有甚血属张云百丈古佛和尚莫谤渠好师云待先軰得似百丈时一切皆无张俛首而巳师曾烧杀一僧一日现身索命师云󲊛还死也无对云死也师云󲊛既死觅命者是谁便乃不见唐州紫玉山道通禅师因于頔相公问佛法至理乞师一言师云相公若问须去情理公云便请师云但问将来公云如何是佛师召云于頔公应诺师云更莫别求后药山得闻乃云噫可惜于家汉生埋向紫玉山中公闻便躬去药山山见乃云闻相公在紫玉山中大作佛事是不公云不敢某甲承闻大师慈悲相救有云可惜于家汉生埋向紫玉山中今日特来乞师慈悲药云有疑但问公遂问如何是佛药乃召云相公公应诺药云是什么公于此有省长庆稜共罗山举次庆云药山一等是道甚是奇特云泥有隔罗云不得草草当时頼遇是于頔可中草窠里拨着箇焦尾大虫何处有药山也庆云作么生罗云还知于頔是鍜了底金么续大沩智云于頔当时若会见药山唤云是什么只向道和尚赚我来拂袖便去不惟作箇慷慨丈夫亦乃不钝置紫玉大沩泰云抉骊龙颔下珠取轮王髻中宝如钟待扣似谷传声八面玲珑更无回互诸人要见于頔悟处么真金巳出鑛鍜炼转光辉师因于丞相问如何是黑风吹其舩舫漂堕罗剎鬼国师云于頔这汉问漝么事作么于当时失色师指云秪这箇便是漂堕罗剎鬼国也于闻巳信受洪州百丈大智海禅师因侍马祖行次忽见一羣野鸭飞过祖云是什么师云野鸭子祖云甚处去也师云飞过去祖遂把师鼻扭师负痛失声呌阿㖿阿㖿祖云又道飞过去元来只在这里师直得浃背汗流因兹有省师次日赴叅众才集乃出卷却拜簟祖便下座归方丈次问师我适来上堂未曾说话尔为甚便卷却簟师云昨日被和尚扭得鼻头痛祖云尔昨日向甚处留心师云今日鼻头又不痛也祖云尔深知今日事师乃作礼而退雪窦显云诸方皆谓奇特漝么举还当么若当譬如水母以虾为目若不当又空赞叹图箇什么众中一般汉乱踏向前问古人意旨如何更有老底不识好恶对云将谓仙陀客又云来日更到座前苦哉苦哉如此自称宗匠欲开人天眼目驴年去诸上座雪窦当时若见伊出来卷簟噼胷一踏令坐者倒者俱起不得且要后人别有生涯去免见反相钝置岂不是箇英灵底汉会也无归堂白云端出马祖语云我钝置犹可󲊛钝置太煞续黄龙心云马祖陞堂百丈卷席后人不善来风尽道不留眹迹殊不知桃花浪里正好张帆七里滩头更堪垂钓如今必有辨浮沉识深浅底汉试出来定当水脉看有么如无且将渔父笛闲向海边吹大沩智云𥌓色未分人尽望及乎天晓也寻常师再叅马祖侍立次祖以目视禅牀角拂子师云即此用离此用祖云尔向后开两片皮将何为人师取拂子竖起祖云即此用离此用师挂拂旧处祖振威一喝师当下大悟直得三日耳聋汾阳昭云悟去便休说什么三日耳聋石门聦云若不三日耳聋何得悟去汾阳云我与么道较他石门半月程雪窦显云奇怪诸禅德如今列其泒者多究其源者少緫道百丈于喝下大悟还端的也无然刀刀相似鱼鲁叅差若是明眼汉谩他一点不得只如马师道尔后开两片皮将何为人百丈竖拂为复如虫御木为复啐啄同时诸人要会三日耳聋么大冶精金应无变色东林緫云当言不避截舌当炉不避火迸佛法岂可曲顺人情东林今日向骊龙窟内争珠去也百丈大智不无他三日耳聋汾州石门争免箇二俱瞎汉只这三箇老汉还曾悟去也无良久云祖祢不了殃及儿孙续泐潭英云大众且道马祖当时是百丈悟了喝不悟了喝众中有人检点得出出来道看山僧与汝证明若无山僧今日不惜眉毛为汝註破良久云前三三后三三云盖智云发大机显大用非马祖而谁能为即此用离此用独百丈得其旨为甚么被马祖一喝直得三日耳聋要会么不入惊人浪难逢称意鱼黄龙新云黄龙路见不平要问雪窦既是大冶精金应无变色为甚么三日耳聋要会么从前汗马无人识只要重论盖代功后黄檗因师举不觉吐舌退后师云子巳后莫继嗣马大师去檗云不然今日因和尚举得见马祖大机大用且不识马祖若嗣马祖巳后丧我儿孙师云见与师齐减师半德子甚有超师之见师因云巖问和尚每日区区为阿谁师云有一人要巖云因甚不教伊自作师云他无家活师示众云併却咽喉脣吻速道将来时沩山示某甲不道请和尚道师云不辞与汝道久后丧我儿孙五峯云和尚亦须併却师云无人处斫额望汝云巖云某甲有道处请和尚举师举了巖云师今有也师云丧我儿孙师因普请锄地次有一僧举起锄头忽闻鼓鸣乃抛下大笑便归师云俊哉此是观音入理之门归院乃唤其僧问适来见什么道理便与么僧云适来肚饥闻鼓声归喫饭去师乃笑而矣或沩山一日见火头闻鼓声放下火抄抚掌大笑詶诘如前镜清怤云当时沩山会里无一人卧龙云当时沩山有一人续昭觉勤云这僧洪音大震直得千五百人眼目定动及乎勘证将来却打箇背翻䈥斗若不是沩山争见汗马功高及乎道有一人只得一半道无一人只得一半今日钟鱼鼓板齐震有呵呵大笑向道观音菩萨来也师因西堂问尔向后作么生开示于人师以手卷舒两边堂云更作么生师以指点空三下师凡叅次有一老人常随众听法众人退老人亦退忽一日不退师遂问前面立者复是何人老人云某甲非人也于过去迦叶佛时曾住此山因学人问大修行底人还落因果也无某甲对云不落因果五百生堕野狐身今请和尚代一转语贵脱野狐身遂问大修行底人还落因果也无师云不昧因果老人于言下大悟作礼云某甲巳脱野狐身住在山后敢告和尚乞依亡僧事例师令维那白椎告众食后送亡僧大众言议一众皆安涅槃堂又无人病何故如是食后师领众至山后巖下以杖挑出一死野狐乃依法火葬师至晚上堂举前因缘黄檗便问古人错祗对一转语堕五百生野狐身转转不错合作箇什么师云近前来与󲊛道檗遂近前与师一掌师拍手笑云将为胡须赤更有赤须胡沩山祐在会下作典座司马头陀举前话问沩山山乃撼门扇三下司马云太麤生沩云佛法不是这箇道理沩山又举问仰山仰云黄檗常用此机沩云天生得从人得仰云亦是禀受师承亦是自性宗通沩云如是如是天圣泰云三生六十劫续法昌遇云敢问诸人不落因果为什么堕野狐不昧因果为什么脱野狐直饶道得落处分明也未出他野狐窟里法昌当时若见但与他拈出雪峯古镜教伊动转不得然后放出紫胡狗子尽却性命免见儿孙今日成羣作队法昌与么举论大似持蠡酌海明眼人前一场笑具何故曾经大海难为水惯听无絃不易琴黄龙新问元首座百丈野狐话意作么生座云甜𤓰彻蒂甜苦瓠连根苦师肯之大沩智云费尽自己心笑破他人口径山杲云不落与不昧半明与半晦不昧与不落两头空索索五百生前箇野狐而今冷地谩追唿喝一喝云座中既有江南客何必樽前唱鹧鸪宗门统要续集卷第三音释懵懂骓朦胧掴橛𠷑球昞瞪攂拗踢铫辘拓矮莽卤颟顸跟搕𢶍亿音喿聩恽划彀頔鑛漝蠡宗门统要正续集宗门统要续集卷第四扶六宋建溪沙门宗永集元建康保宁禅寺住持沙门清茂续集南岳下第二世越州大珠慧海禅师问座主大德讲何经主云金刚经师云讲得几座主云二十余座师云此经是谁说主抗声云禅师何得相弄岂不知是佛说耶师云若言有所说即为谤佛是人不解我所说义若言不是佛说又是谤经请大德说看主无语师云若以色见我以音声求我是人行邪道不能见如来大德且那箇是如来主云某甲到此却迷师云从来未悟说甚么却迷主云请禅师说师云汝讲二十余座却不识如来主作礼云愿垂开示师云如来者则诸法如义何得忘却主云是是师云亦未是在主云经文分明那得未是师云大德如不主云如师云木石如不主云如师云大德如同木石不主云如同木石师云大德与木石何别主无语乃叹云此上人者难为酬对信州鵞湖大义禅师因唐宪宗诏入内论议有一法师问欲界无禅禅居色界此土凭何而立名禅师云法师秪知欲界无禅不知禅界无欲法师云如何是禅师以手点空法师无对宪宗云法师讲无限经论只这一点尚不奈何师因问诸硕德行住坐卧毕竟以何为道有对云知者是师云不可以智知不可以识识何谓知者是有对云无分别是师云善能分别诸法相于第一义而不动安得无分别是有对云四禅八定是师云佛身无为不堕诸数安得四禅八定是耶时举众杜口续径山杲云相骂饶󲊛接觜相唾饶󲊛泼水池州杉山智坚禅师与归宗南泉路次逢一虎各从边过了泉乃问宗云适来见虎似箇什么宗云似箇猫儿宗却问师师云似箇狗子宗又问泉泉云似箇大虫师因普请择蕨菜次南泉提起一茎云这箇大好供养师云非但这箇百味珍羞他亦不顾泉云虽然如是箇箇须甞过始得翠巖芝云只如杉山与么道还有免得么若免得去未具眼在若免不得又违前话师因喫饭次南泉収生饭云生咐寸师云无生泉云犹是末才行数步师召云长老泉回顾云作么师云莫道是末澧州苕溪道行禅师有云吾有大病非世所医后僧问曹山承古有言吾有大病非世所医未审唤作什么病曹云攒簇不得底病僧云一切众生还有此病也无山云人人尽有僧云和尚还有此病也无山云正觅起处不得僧云一切众生为什么不病山云众生若病即非众生僧云未审诸佛还有此病也无山云有僧云既有为甚不病山云为伊惺惺抚州石巩慧藏禅师昔为猎人趂鹿从马祖菴前过问祖还见鹿不祖云汝是何人师云射猎人祖云汝一箭射几箇师云一箭射一箇祖云汝不善射师云和尚善射不祖云吾一箭射一羣师云彼此是生命何射他一羣祖云既知如是何不自射师云若教某甲自射即无下手处祖云这汉旷劫无明烦恼今日顿息师当时掷下弓箭投祖出家清凉钦云且道作么是一箭射一羣底道理直是三千大千世界生命也不消一箭雪窦显云马师一箭一羣信彩射得有甚用处不如石巩一箭一箇却是好手雪窦今日効古人之作拟放一箭高声喝云看箭又云中也翠巖芝云马祖一箭一羣犹未善在山僧一箭射蠢动含灵无不中者虽然如是只道得一半更有一半留与诸上座道师凡见僧以弓架箭示之一日三平至师云看箭三平乃拨开胷云此是杀人箭活人箭又作么生师乃扣弓弦三下平乃便作礼师云三十年架一张弓两只箭只射得半箇圣人遂拗折弓箭平后举似大颠颠云既是活人箭为什么向弓弦上辩平无对颠云三十年后要人举此话也难云门偃问长庆作么生道免得他道半箇圣人长庆云若不还价争辩真伪门云入水见长人雪窦显云要先拗折不难争奈三平中的了也然则老宿要活三平且未免张弓架箭首山念云人人尽道三平中的莫屈佗也无良久云机关不是韩光作莫把胷襟当等闲支提爱云射虎不真徒劳没羽袁州南源道明禅师因洞山来叅才上法堂师云巳相见了也洞便下去至明日却上问昨日巳蒙和尚慈悲不知甚处是与某甲巳相见处师云心心无间断流入于性海洞云洎放过遂辞去师云多学佛法广作利益洞云多学佛法即不问如何是广作利益师云一物莫违即是鼎州中邑洪恩禅师因仰山至谢戒师乃于禅床上拍手云呜㖿呜㖿仰从西过东从东过西复向中心立然后谢戒师云什么处得此三昧仰云于曹溪脱印子学来师云汝道曹溪用此三昧接什么人仰云接一宿觉仰复问和尚甚处得此三昧师云我于马大师处学来瑯瑘觉云愁人莫向愁人说师因仰山问如何得见性去师云譬如一室有六䆫内有一猕猴外有猕猴从东边唤狌狌猕猴即应如是六䆫俱唤俱应仰山礼谢起云适蒙和尚譬喻无不了知更有一事只如内猕猴瞌睡外猕猴欲相见如何师下绳床执仰山手作舞云狌狌与汝相见了云居钖云中邑当时不得仰山者一句语何处有中邑也崇寿稠云还有人定得此道理么若定不得只是箇弄精魂脚手佛性义在什么处报慈遂云若不是仰山争得见中邑且道什么处是仰山得见中邑处洛京佛光如满禅师因唐顺宗问佛从何方来灭向何方去既言常住世佛今在何处师云佛从无为来灭向无为去法身等虚空常在无心处有念归无念有住归无住来为众生来去为众生去清净真如海湛然体常住智者善思惟更勿生疑虑帝又问佛向王宫生灭向双林灭住世四十九又言无法说山河及大海天地及日月时至皆归尽谁言不生灭疑情犹若斯智者善分别师云佛体本无为迷情妄分别法身等虚空未曾有生灭有缘佛出世无缘佛入灭处处化众生犹如水中月非常亦非断非生亦非灭生亦未曾生灭亦未曾灭了见无心处自然无法说潭州三角山緫印禅师示众云若论此事眨上眉毛早是蹉过了也时麻谷出问眨上眉毛即不问如何是此事师云蹉过也谷乃掀禅床师便打长庆稜代云悄然保福展云三角贼过后张弓雪窦显云两箇有头无尾汉眉毛未曾眨上说什么此事蹉过寻有僧问眉毛为甚不眨上师便打续昭觉勤云唤作此事巳是好肉剜疮了也何况更云眨上眉毛早巳蹉过麻谷雪窦贼过后张弓则故是更有一箇蓦拈拄杖下座池州鲁祖宝云禅师寻常见僧来便面壁南泉闻乃云我寻常向僧道佛未出世时会取尚不得一箇半箇他漝地驴年去保福展问长庆稜云只如鲁祖节文在甚处被南泉漝么道稜云退己让人万中无一罗山闲云陈老师当时若见背上与五火抄何故为伊解放不解収玄沙备云我当时若见也与五火抄云居钖云罗山玄沙緫与么道为复一般别有道理若择得出许上座佛法有去处报慈遂云南泉为复是唱和语不肻语翠巖芝云何劳如此若有僧来见箇什么知时好又云我即不然未具胞胎不得会会得即打折󲊛腰续径山杲云鲁祖不得南泉几乎觑破壁师因洞山来叅礼拜了侍立少顷而出却再入来师云秪恁么秪恁么所以如此洞云大有人不肻师云作么取汝口辩洞乃侍奉数月师因僧问如何是不言言师云汝口在什么处僧云无口师云将什么喫饭僧无对洞山价代云他不饥喫什么饭雪窦显云好噼嵴棒这般汉开口了合不得合口了开不得续汾阳昭云只为不会五祖戒云和尚不妨具眼黄龙新云雪窦只知这僧开口了合不得合口了开不得殊不知鲁祖被者担板汉勘破天童觉云这僧只解握死蛇头不能捋勐虎须当时待他问󲊛口在什么处便与一喝拂袖便行直饶鲁祖全机往往做手脚不及伊阙伏牛山自在禅师与马祖驰书去忠国师处国师问大师有何语句示徒师云即心即佛国师云是什么语话良久又问此外更有何言教师云非心非佛或云不是心不是佛不是物国师云犹较些子师云马师即恁么和尚此间如何国师云三点如流水曲似刈禾鎌雪窦显向犹较些子处便喝又向曲似刈禾鎌处云是甚么语话也好与一拶见之不取千载难忘沩山喆云当时但呵呵大笑复问国师此间如何待云三点如流水又呵呵大笑教他国师进且无门退亦无路何故入虎宋木儿撩虎儿须是其人续姜山方云大小国师有头无尾待伊道不是心不是佛不是物亦向道是什么语话岂不光前绝后毗陵芙蓉太毓禅师一日因行食与庞公公才接师云生心受施净名早呵去此一机居士还甘不公云当时善现岂不作家师云非关他事公云食到口边被人夺却师乃下食公云不消一句续昭觉勤云善现作家芙蓉奇特尽被庞居士一时领过了也只如居士道不消一句且道是那一句端坐受供养施主常安乐师因庞公问马祖着实为人处还分付吾师不师云某甲尚未见他作么生知他着实处公云秪此见知也无讨处师云居士也不得一向言说公云一向言说师又失宗若作两向三向师还开口得么师云直似开口不得可谓实也公抚掌而去续蒋山懃云芙蓉何不道分付与我待问如何是着实处便好与一掌待他眼睛定动更与一掌何故且要打断许多葛藤潭州东寺如会禅师因仰山来叅乃问汝何处人仰云广南人师云我闻广南有镇海明珠是不仰云是师云此珠作何形状仰云白月即现黑月即隐师云汝将得来不仰云将得来师云何不呈似老僧仰云某甲昨到沩山蒙索此珠直得无言可对无理可伸师云真狮子儿善能哮吼如蟭螟虫向蚊子眼睫上作窠于十字街头大呌云土旷人稀相逢者少续蒋山懃云东寺只索一颗仰山倾出一栲栳师因崔相国入殿见雀抛粪于佛头上乃问一切众生皆有佛性为甚却抛粪于佛头上师云他终不向鹞子头上抛袁州杨岐甄叔禅师因禅月问如何是祖师西来意师呈起数珠月罔措师云会么月云不会师云某甲叅见石头月云见石头得何意旨师指庭前鹿云会么月云不会师云渠侬得自由汾州无业大达国师问马祖如何是祖师西来密传心印祖云大德正閙在且去别时来师才出祖召云大德师回首祖云是什么师怱领悟便作礼祖云这钝汉礼拜作什么师又问马祖云三乘至理粗亦研穷甞闻禅宗即心是佛实未明了伏愿和尚慈悲指示祖云即󲊛不了底心是更无别物迷即众生悟即是佛如拳作掌如掌作拳师于言下知归五台山邓隐峰禅师在襄州破威仪堂只着衬衣于砧椎边拈椎云道得即不打于时大众默然师便打一下法眼益云邓隐峰奇恠甚奇恠要且打不着又云其时一众出自偶然翠巖芝云此语有勘破处且道勘破阿谁雪窦显云果然果然续东禅观云彼时堂中是有人耶无人耶若有人可容得伊若无人争容得伊又云笑杀傍观师辞马祖祖云甚处去师云石头去祖云石头路滑师云竿木随身逢塲作戏便去才到石头遂遶禅床一帀振钖一下问是何宗旨头云苍天苍天师无语却回举似马祖祖云汝更去见他道苍天汝便嘘两声师又去一依前问头乃嘘两声师又无语归举似马祖祖云向汝道石头路滑师一日因推车次马祖展脚在路上坐师云请师収足祖云巳展不缩师云巳进不退乃推车碾损祖脚祖归法堂执斧子云适来碾损老僧脚底出来师便出于祖前引颈祖乃置斧磁州马头峰神藏禅师示众云知而无知不是无知而说无知后南泉云与么依师道始得一半黄蘗运云不是南泉剥他要圆前话定州栢巖明哲禅师因洞山与密师伯到师问二上座什么处来洞云湖南师云观察使姓什么洞云不得姓师云名什么洞云不得名师云还理事也无洞云自有廊幕在师云还出入不洞云不出入师云岂不出入洞拂袖出去师明日侵晨入堂召二上座近前师云昨日问上座话不称老僧意一夜不安今请上座别一转语若惬老僧意便开粥相伴过夏洞云却请和尚问师云岂不出入洞云太尊贵生师乃开粥同过夏续天童杰云明投暗合八面玲珑不犯当头转身有路曹洞门下足可观光若是临济儿孙棒折也未放在当时若见他道不委姓噼嵴便与一拳这里拶得身转非但开粥相延亦可明䆫下安排有么有么喝云漆桶叅堂去京兆兴善惟宽禅师因僧问道在何处师云只在目前僧云我何不见师云汝有我故所以不见僧云我有我故即不见和尚见不师云有汝有我展转不见僧云无汝无我还见不师云无汝无我阿谁求见潭州龙山和尚因洞山与密师伯到乃问此山无路阇𥟦向甚处来洞山云和尚从何而入师云我不曾云水洞云和尚住此山多少时师云春秋不涉洞云和尚先住此山先住师云不知洞云为甚不知师云我不为人天来洞云和尚得何道理便住此山师云我见两箇泥牛闘入海直至如今无消息鄂州无等禅师谒王常侍辞退才出门王乃召云和尚师回首王遂敲露柱三下师以手作圆相拨三拨便行洪州百丈惟政禅师一日谓众曰汝等与我开田了我为汝说大义僧开田了请和尚说大义师乃展开两手白云端云百丈说大义只止于此当时再叅马祖底向甚处去也若言更有在未免与蛇画足且道作么生见得百丈老人立地处乃云客来无茶点蒿汤当礼仪沩山喆云百丈说大义可谓今古罕闻光前绝后大沩即不然但向道开田劳力请归堂歇教他天下衲僧亡锋结舌何故鹤有九臯难翥翼马无千里谩追风续天童华云白云要见百丈再叅马祖底直是好笑笑须三十年又道作么生得知百丈立地处也与笑三十年客来无茶点蒿汤当礼仪也与笑三十年三笑而九十年为复笑白云批判未当为复别有道理汝诸人若捡点得出山僧拄杖两手分付苟或未然几度醉归明月夜笙歌引出画堂前师问南泉诸方善知识还有不说似人底法也无泉云有师云作么生是泉云不是心不是佛不是物师云恁么即说似人了也泉云某甲即与么师伯作么生师云我又不是善知识争知有说不说底法泉云某甲不会请师伯说师云我太煞为汝说了也沩山喆云百丈只知瞻前不知顾后当时待伊道某甲不会但云老僧亦不会百丈若下得此一转语非惟与南泉为宗匠亦乃与天下人为宗匠京兆草堂和尚曾叅海昌昌问什么处来师云道塲来昌云这里是什么所在师云贼不打贫儿家汾阳昭代云但和声打南岳西园藏禅师因自烧浴僧问和尚不使沙弥童行何得自烧浴师拊掌三下后僧举似曹山山云一等是箇拍手拊掌就中西园奇恠俱胝一指头禅盖为承当处不谛僧却问曹山西园拊掌岂不是奴儿婢子边事山云是僧云向上更有事也无山云有僧云如何是向上事山叱云这奴儿婢子潭州秀溪和尚因谷山问声色纯真如何是道师云乱道作什么山却从西过东师云若不与么即祸事山又从东过西师遂下禅床才行两步山却捉住云声色纯真事作么生师便与一掌山云三十年后要一箇人下茶也无师云要谷山老汉作什么山呵呵大笑郢州大阳伊禅师到石林林云近日有一般禅师向目前指教人了取目前事作箇为人还会文彩未兆时也无师云拟向这里致一问问和尚不知可不林云答汝巳了莫道可不师云还识得目前也未林云是目前作么生识师云要且遭人点捡林云谁师云某甲林便喝师乃退步立林云汝只解瞻前不解顾后师云雪上更加霜林云彼此无便冝镇州金牛和尚凡自做饭供养众僧每至斋时舁饭桶到僧堂前作舞云菩萨子喫饭来乃抚掌大笑长庆稜云大似因斋庆赞大光诲因僧问云长庆道因斋庆赞意旨如何光乃作舞僧礼拜光云见甚道理便礼拜僧却作舞光云这野狐精雪窦显云虽然如是金牛不是好心师因临济来乃横按拄杖方丈前坐济遂拊掌三下归堂去师却下去人事了便问賔主相见各有轨仪上座何得无礼济云道什么师拟开口济便打一坐具师作倒势济又打一坐具师云今日不着便遂归方丈沩山祐问仰山此二尊宿还有胜劣不仰云胜即緫胜劣即緫劣续沩山果云一人焦砖打着连底冻一人得便冝是落便冝具眼者辨取江西北兰让禅师因湖塘亮长老问伏承师兄画得先师真暂请瞻礼师以两手拨开胷示之亮便礼拜师云莫礼莫礼亮云师兄错也某甲不礼师兄师云汝礼先师真亮云因什么教某甲莫礼师云何曾错韶州乳源和尚示众云西来的的意也不易举唱时有僧出师噼嵴便打云如今是什么时节出头来便归方丈保福展代云为和尚不愔身命长庆稜云我即不然福云作么生庆云不妨不妨承天宗云宗乘也不易扶竖这两箇老汉扶不起我道这僧若不出头棒即是乳源自喫续沩山果云者僧若具眼才闻语声未绝只向道老和尚少卖弄不唯勘破乳源亦乃坐断天下人舌头筠州逍遥和尚一日陞堂时鹿西和尚侍立乃云念念攀缘心心求寂师云昨日亦有人漝么道西云道什么师云不知西云请和尚道师以拂子蓦口打西拂袖便出师云大众且看直是顶门上具眼也鑑他不破续蒋山懃云老僧虽顶门无眼也验得󲊛骨出何也古墓毒蛇头戴角南山勐虎尾咤哎乂少洪州水潦和尚问马祖如何是西来的的意祖乃当胷踏倒师忽契悟起来拊掌大笑云也大奇也大奇百千三昧无量妙义只向一毛头上一时识得根源去乃作礼而退续瑯瑘觉云大众󲊛道水潦还曾悟也未天童觉云马大师不合放过待伊起来恁么道但问只者一毫头从甚处得来待伊拟议更与一踏洪州西山亮座主因叅马祖祖问讲什么经师云心经祖云将什么讲师云将心讲祖云心如工伎儿意如和伎者六识为伴侣争解讲得经师云心既讲不得莫是虚空讲得么祖云却是虚空讲得师拂袖而去祖乃召云座主师回首祖云从生至老只是这箇师因而有省遂隐西山续法眼益云看他古人恁么慈悲教人如今作么生会莫聚头向者里妄想齐峰和尚一日庞居士入院师云俗人频频入院讨箇什么士回顾两边云谁恁么道师乃喝一喝士云在这里师云莫是当阳道士云背后底聻师回首云看看士云草贼败草贼败师不对师因庞居士问此去峰顶有几里师云什么处去来士云可畏峻硬不得问着师云是多少士云一二三师云四五六士云何不道七师云才有七便有八士云得也得也师云一任添取士云不得堂堂道师云还我恁么时庞老主人公来士云少神作么师云好箇问讯问不着人士云将为将为续天童华云发大机显大用且非电光石火疾焰过风要须平地上崄崖孤峻处平坦看他二老深入虎穴透彻渊源至于结角罗纹游刃磅礴得大自在因甚华顶峰未曾到只如齐峰云还我恁么时庞老主人公来士云少神作么归宗向这里拟着箇眼也要诸人瞥地良久云竹影扫堦尘不动月穿波底水无痕师一日与庞居士并行士乃前行一步云我强如师一步师云无背向老翁要争先在士云苦中苦未是此一句师云怕公不甘士云老翁若不甘高峰堪作什么师云若有棒在手打不解倦士便打一掴云不多好师始拈棒被士把住云这贼今日一塲败阙师笑云是我拙是公巧士乃拊掌出云平交平交古寺和尚因円霞至经宿侵晨粥熟行者只盛一钵与师又盛一椀自喫殊不顾舟霞霞遂自去盛粥喫行者云五更侵早起更有夜行人霞乃问师何不教训行者得恁无礼师云净地上不要点污人家男女霞云几不问过这老汉乌臼和尚因玄绍二上座来叅师问二禅伯发足什么处玄云江西师拈拄杖便打玄云久知和尚有此机要师云󲊛既不会后面箇僧秪对看绍拟近前师便打云信知同坑无异土叅堂去雪窦显云宗师眼目须至漝么如金翅擘海直取龙吞有般汉眼目未辨东西拄杖不知颠倒只管说照用同时人境俱夺沩山喆云乌臼大似巨灵逞擘太华之威苍龙展夺骊珠之势直得乹坤失色乃拈拄杖云诸人还识乌臼么若也识去横按镆鎁寰中独据若也未识棒头有眼明如日卓拄杖下座续白云端云众中啇量道拄杖在乌臼手里以强陵弱有什么难苦哉作者般见解水亦难消所以道醍醐上味为世所珍遇斯等人翻成毒药要识乌臼么横按镆鎁全正令太平寰宇斩痴顽昭觉勤云雪窦明辨古今分别邪正若不知有争恁么道虽然如是只见乌臼放行处未明乌臼把住处要知乌臼把住处么直得释迦弥勒犹为走使不敢正眼觑着若使据令而行尽大地人并须喫棒师问僧近离甚处僧云定州师云定州法道何似这里僧云不别师云若不别更转彼中去便打僧云棒头有眼不得草草打人师云今日打着一箇也又打僧便出去师云屈棒元来有人喫在僧云争奈杓柄在和尚手里师云汝若要山僧回与汝僧近前夺师手中棒打师三下师云屈棒屈棒僧云有人喫在师云草草打着箇汉僧礼拜师云却与么去也僧大笑而出师云消得漝么消得漝么石臼和尚叅马祖祖云什么处来师云乌臼来祖云乌臼近日有何言句师云几人到此茫然祖云茫然且致悄然一句作么生师乃近前三步祖云我有七棒寄打乌臼󲊛还甘不师云和尚先喫某甲后甘续昭觉勤云草窠里拨出一箇半箇有什么共语处虽然如是犹放过一着在松山和尚一日与庞居士坐次师拈起尺子云居士还见么士云见师云见箇什么士云松山师云不得道着士云争得不道师抛下尺子士云有头无尾得人憎师云不是这老子今日还道不及士云不及什么处师云有头无尾处士云强中得弱即得弱中得强即无师把住云这老汉就中无话处师因与庞居士喫茶次士举起橐子云人人尽有分因什么道不得师云秪为人人尽有所以道不得士云阿兄为甚却道得师云不可无言也士云灼然灼然师便喫茶士云阿兄喫茶何不揖客师云谁士云庞公师云何须更揖后丹霞闻举乃云若不是松山洎被老翁作乱一上士闻乃令人传语何不会取未举起橐子时本溪和尚因庞居士问丹霞打侍者意旨如何师云大老翁见人长短在士云为我与师同叅方敢借问师云若与么从头举来共󲊛啇量士云大老翁不可共󲊛说人是非师云念翁年老士云罪过罪过师又问庞居士达磨西来第一句作么道士云谁记得师云可谓无记性士云旧日事不可东道西说师云如今事作么生士云一辞不措师云智人前说添他多少光彩士云阿师眼能大师云是与么始得为绝眹之说士云眼里着一物不得师云日正盛难为举目士云穿过髑髅去在师弹指云谁辨得伊士云这老汉有甚奇持处师便归方丈师一日坐次庞居士至师才页视士以拄杖画一圆相师近前踏却士云与么不与么师亦画一圆相士亦近前踏却师云与么不与么士遂抛下拄杖而立师云来时有杖去时无杖士云幸自圆成徒劳目视师拊掌云奇哉奇哉一无所得士拈杖便行师云看路看路石林和尚一日问庞居士云某甲有箇借问居士莫惜言句士云便请举来师云元来惜言句士云这箇问讯不觉落他便冝师乃揜耳士云作家作家浮盃和尚因凌行婆来作礼问尽力道不得底句分付阿谁师云浮盃无剩语婆云未到浮盃不妨疑着师云别有长处不妨拈出婆歛手哭云苍天中间更添冤苦师无语婆云语不知偏正理不知倒邪为人即祸生后僧举似南泉泉云苦哉浮盃被这老婆摧折一上婆闻笑云王老师犹少机关在时有幽州澄一禅客乃问婆南泉为甚少机关婆哭云可悲可痛澄一罔措婆乃问会么澄一合掌而立婆云伎死禅和如麻似粟后澄一举似赵州州云我若见这臭婆问教口哑澄一云未审和尚怎生问他州便打澄一云为甚却打某甲州云似这伎死禅和不打更待何时婆闻却云赵州合喫婆手中棒州闻哭云可悲可痛婆闻乃叹云赵州眼光烁破四天下州闻令人去问云如何是赵州眼婆乃竖起拳州闻乃作颂寄云当机觌面提觌面当机疾报󲊛凌行婆哭声何得失婆答云哭声师已晓巳晓复谁知当时摩竭国几丧目前机洞安和尚问僧近离甚处僧云东川师云双涧孤松烟青月白那箇是上座主人公僧云始留洞安便遭此问师云记劒刻舟破珠求影岂不是阇𪏭境界喫茶去僧云那箇是洞安正主师云途中驹子不胜骅骝僧礼拜师云胡人打令舞拍全无百灵和尚一日路次见庞居士乃问昔日南岳得力句曾举向人么士云曾举来师云举向甚人士以手自指云庞公师云直是妙德空生也赞之不及士却问师得力句是谁得知师便戴笠子而去士云善为道路师一去更不回首续径山杲云这箇话端若不是庞公几乎错举似人虽然如是百灵输他庞老一着何故当时若不得箇破笠头遮却髑髅有甚面目见他庞公师一日问庞居士云道得道不得俱未免汝且道未免箇甚么士以瞬目对之师云奇特更无此也士云师错许人师云谁不恁么士珍重而去师因庞居士至遂把住云今人道古人道居士作么生道士与一掌师云不得道着士云道必有过师云还我一掌来士便近前云󲊛试下手看师拂袖便行蒙溪和尚问僧甚处来僧云定州来师云定州近日有甚奇特事僧云某甲旦过只闻塩贵米贱苦无奇特事师云我者里也只如此麤粥淡饭与僧别无奇特事󲊛又来者里觅箇什么僧云某甲不会乞师慈悲师云頼󲊛不会若会我即输汝一半道理首座晚间上问云和尚适来勘僧为什么道输汝一半道理师云頼得汝举老僧洎合忘却首座云请和尚为某甲说师云󲊛即忘前失后我又忘后失前首座方去师唤转云恰不得举着近日师僧只说塩贵米贱并不将佛法为事忽然频频举着丧却󲊛性命则首座因与庞居士摘茶次士问法界不容身师还见我不师云不是老僧洎答公话士云有问有答盖是寻常师不对士云莫恠适来容易借问师亦不顾士喝云这无礼仪老汉待我一一举似明眼人去在师乃抛下茶篮便归雪窦显云则川只解把定封疆不能同生同死当时与捋下幞头谁敢唤作庞居士续蒋山懃云两回不顾抛篮便归且道旨归何处还会么苦瓠连根苦甜𤓰彻蒂甜则川老汉经事多矣师一日在方丈内坐居士来见乃云只知端居丈室不觉僧到叅时师垂下一足士便出行三两步却回师乃収足士云可谓自由自在师云我是主士云阿师只知有主不知有客师唤侍者点茶士作舞而出师一日问庞居士还记得初见石头时道理么士云犹得阿师重举师云情知久叅事慢士云则川老耄不啻庞公师云二彼同时又争几许士云庞公鲜徤且胜阿师师云不是胜我只欠󲊛一箇幞头士拈下幞头云恰与阿师相似师大笑而矣襄州庞蕴居士问马祖不昧本来人请师高着眼祖直下觑士云一种没絃琴唯师弹得妙祖直上觑士乃作礼祖归方丈士随后入云弄巧成拙云峰恱云且道是賔家弄巧成拙主家弄巧成拙还有人拣得出么若拣得出三十棒一棒也较不得若拣不出明年更有新条在恼乱春风卒未休续瑯瑘觉云一夜作窃不觉天晓智海逸云二老汉一箇开口了合不得一箇合口了开不得更有一箇未欲说破乃呵呵大笑归方丈径山杲云马大师觑上觑下即不无争奈昧却本来人居士虽礼拜也是浑崙吞箇枣马师归方丈士随后乃云弄巧成拙救得一半居士一日向円霞前义手立少时却出去霞不顾士却来坐霞乃向居士前义手立少时便入方丈士云汝入我出未有事在霞云这老翁出出入入有甚了期士云略无些子慈悲心霞云引得这汉到这田地士云把什么引霞乃拈起居士幞头云却似一箇老师僧士却拈幞头安霞头上云一似箇少年俗人霞应诺三声士云犹有些子气息在霞乃抛下幞头云大似箇乌纱巾士乃应诺三声霞云昔时气息争忘得士弹指三下云动天动地居士因辞药山山命十人禅客相送至门首士乃指空中雪云好雪片片不落别处时有全禅客云落在甚处士遂与一掌全云居士也不得草草士云恁么称禅客阎老子未放󲊛在全云居士作么生士又与一掌云眼见如盲口说如哑雪窦显别初问云但握雪团便打居士初问石头不与万法为侣者是什么人头以手掩士口士于此豁然有省后又问马祖祖云待󲊛一口吸尽西江水来即向󲊛道士于言下领解居士坐次问灵照云古人道明明百草头明明祖师意󲊛作么生照云老老大大作箇语话士云󲊛作么生照云明明百草头明明祖师意士乃笑居士因卖竹漉篱下桥喫扑女子灵照一见亦去爷边倒士云你作什么女云见爷倒地某甲相扶居士一日见円霞来遂不语亦不起霞乃提起手中拂子士拈起鎚子霞云只与么别更有在士云此回见兄不似于前霞云不妨减人声价士云本来要折倒汝一上霞云与么则哑却天然口也士云汝哑却本分犹累我哑却霞乃掷下拂子去士云然阇黎然阇黎霞不顾士云不唯患哑兼亦患聋居士一日见大同济禅师乃提起竹漉篱云大同师济不应士云石头一宗到师处氷消瓦解济云不得庞公举灼然如此士抛下漉篱云宁知不直一文钱济云虽不直一文钱欠他又争得士作舞而去济提起漉篱云居士士回首济作舞而去士拊掌云归去来归去来居士一日因円霞才见便作走势士云犹是抛身势作么生是嚬呻势霞便坐士向前以拄杖画箇七字霞遂于下画箇一字士云因七见一见一忘七霞便起士云更坐少时犹有第二句在霞云向这里着语得么士遂哭出去居士在洪州市卖竹漉篱见一僧缘化乃将一文钱问不孤负信施道理还道得么若道得即舍僧无语士云你问我与你道僧便蹑前问士云少人听又云会么僧云不会士云是谁不会宗门统要续集卷第四音释咐寸狌眨毓蟭螟睫栲栳衬磁舁磅礡镆鎁宗门统要正续集宗门统要续集卷第五扶七宋建溪沙门宗永集元建康保宁禅寺住持沙门清茂续集南岳下第三世赵州从谂禅师问南泉离四句绝百非请师道泉便下座归方丈师云这老汉寻常口吧吧地今日被我一问直得无言可对侍者云莫道和尚无语好师便与一掴云这一掴合是王老师喫师又一日问明头合暗头合泉便归方丈师乃归堂云这老和尚被我一问直得无言可对首座云莫道和尚无言自是上座不会师便与首座一掌云这一掌合是堂上老汉喫五祖戒云正贼走了逻踪人喫棒又云南泉当断不断返招其乱续云居舜云诸人作么生会有底便道首座落他绻缋与么会又争得山僧道赵州大似傍若无人师因南泉一日闭却方丈门用灰围着门外云若有人道得即开或有秪对多不契独师云苍天苍天南泉便开门师因僧游五台山凡问一婆云台山路向甚处去婆云蓦直去僧才行三五步婆云好箇师僧又恁么去后有举似师师云待我去为勘过这婆子明日便去亦如是问婆亦如是对师归谓众曰台山婆子我为勘破了也报慈遂云前来僧也与么问答后来赵州也与么问答且道甚处是勘破处又云非唯被赵州勘破亦被这僧勘破瑯瑘觉云大小赵州去这婆子手里丧身失命然虽如此错会者多沩山喆云天下衲僧只知问路老婆要且不知脚下泥深若非赵州老人争显汗马功高师到黄檗檗见来便闭却方丈门师乃于法堂上呌救火救火檗开门捉住云道道师云贼过后张弓保福展云黄檗有头无尾赵州有尾无头雪窦显云直是好笑笑须三十年忽有箇衲僧问雪窦笑箇什么笑贼过后张弓五祖戒云黄檗只会买贱不会卖贵赵州因祸致福师问一婆子什么处去婆云偷赵州笋去师云忽遇赵州又作么生婆连打两掌师休去雪窦显云好掌更下两掌也无勘处续五祖演云赵州休去作么商量白云露箇消息贵要诸人共知婆子虽行正令一生不了赵州被打两掌咬定牙关婆子可谓去路一身轻似叶赵州高名千古重如山师因侍者报大王来也师云万福大王者云未到在师云又道来也黄龙南云头头漏泄罕遇仙陀侍者只解报客不知身在帝乡赵州入草求人不觉浑身泥水续白云端云其僧虽然罔措争奈王令巳行王令既行则海晏河清一句作么生道野老不知尧舜力冬冬打鼓祭江神师访茱萸才上法堂萸云看箭师亦云看箭萸云过师云中雪窦显云二俱作家盖是茱萸赵州二俱不作家箭锋不相拄直饶齐发齐中也只是箇射垛汉续报慈遂云且道二大老相见还有优劣也无若捡点得出许󲊛于中字上有箇入处师一日于雪中倒云相救相救有僧便去身边卧师便起去翠巖芝云此僧在赵州绻里还有人出得么续天童华云者僧如虫御木要见赵州天地悬殊有般瞎汉便道报恩扶强不扶弱殊不知我王库内无如是刀喝一喝师因僧问犬子还有佛性也无师云无僧云上从诸佛下及蝼蚁皆有佛性犬子为甚却无师云为伊有业识在翠巖芝云说有说无两彩一赛如今作么生师示众云至道无难唯嫌拣择才有语言是拣择是明白老僧不在明白里是汝还护惜也无时有僧问既不在明白里护惜箇什么师云我亦不知僧云和尚既不知为甚道不在明白里师云问事即得礼拜了退雪窦显云赵州倒退三千师因僧问至道无难唯嫌拣择是时人窠窟不师云曾有人问我直得五年分䟽不下雪窦显云识语不能转死却了也好与二十棒这棒须有分付处若辨不出且放此语大行师因僧问学人乍入丛林乞师指示师云喫粥了也未僧云喫粥了师云洗钵盂去其僧因此契悟云门偃云且道有指示无指示若言有赵州向伊道箇什么若言无者僧为甚悟去雪窦显云我不似云门为蛇画足直言向󲊛道问者如虫御木答者偶尔成文然虽与么瞎却衲僧眼作么生免得此过诸仁者要会么还󲊛赵州喫粥也未拈却者僧喫粥了雪窦与󲊛拄杖子归堂云峰恱云云门与么道大似为黄门栽须与蛇画足云峰则不然这僧于此悟去入地狱如箭射续黄龙心云云门雪窦虽则善能锄强辅弱舍富从贫要且不能安家立国乃问僧只如上座朝来亦喫粥亦洗钵而今是迷是悟其僧礼拜起师唤近前我有一柄拂与汝归堂龙门远云山僧今日喫粥了也洗钵盂了也只是不悟既是为善知识为甚么不悟还会么岂可唤钟作瓮终不指鹿为马善人难犯水银无假冷地忽然觑破管取一时放下开福宁云大众且道那里是者僧悟处还委悉么几般云色出峰顶一样泉声落槛前径山杲云云门大似阿脩罗王托动三有大城诸烦恼海随后喝云𥧌语作么师示众云今夜答话去也有解问者出来时有僧出作礼师云比来抛砖引玉引得箇墼子法眼举问觉铁觜先师意作么生觉云如国家拜将乃问甚人去得或有人出云某甲去得须云汝去不得法眼云我会也雪窦显云灵利汉闻举便知落处然虽如此放过觉铁觜夫宗师语不虚发出来必是作家因什么抛砖引墼诸禅德要识赵州么从前汗马无人识只要重论盖代功续长庆稜问觉铁觜那僧才出礼拜为什么便将为墼子觉云适来那边亦有人恁么问庆云向伊道什么觉云亦向伊恁么道保寿沼云射虎不真徒劳没羽昭觉勤云诸方尽道赵州得逸羣之用一期施设不妨自在这僧要击节扣关闪电光中卒着手脚不办觉铁觜能近取譬不坠宗风法眼有通方鑑才便知落处敢问诸人既是宗师为甚么抛塼只引得箇墼子师问南泉知有底人向什么处去泉云向山前檀越家作一头水牯牛去师云谢师指示泉云昨夜三更月到䆫云峰恱云若不是南泉泊被打破蔡州师陞堂云才有是非纷然失心还有答话分也无时洛浦在众乃扣齿云居云何必师云今日大有人丧身失命有僧云请和尚更举师再举前话僧指傍僧云这僧作恁么语话师休去师因有老宿问近离甚处师云滑州宿云几程到这里师云一跶到宿云好箇捷疾鬼师云万福大王宿云叅堂去师应喏喏师一日到僧堂后逢一僧乃问大众緫向甚处去僧云普请去师遂于袖中取刀度与云老僧住持事繁请上座为我折倒却便引颈向前其僧便走师因僧侍次遂挟起火问云会么僧云不会师云󲊛不得唤作火老僧道了也复挟火云会么僧云不会师云此去舒州有投子和尚汝去必为汝说其僧到投子子问近离甚处僧云赵州子云赵州有何言句僧举前话子云汝会么僧云不会乞师指示子下禅床行三步却问会么僧云不会僧却回赵州举前话州云投子与么不较多也师到保寿寿见来便背面而坐师乃展坐具寿便起归方丈师収坐具便下去保福展云保寿忘头失尾赵州平地上喫扑师到一菴主处问有么有么主竖起拳头师云水浅不是泊船处便行又到一菴主处云有么有么主亦竖起拳师云能纵能夺能取能撮便作礼支提爱云赵州只见锥头利云居舜云赵州当时甚生意气虽然如是要且鼻孔在二菴主手里续龙门远云菴主一等竖拳赵州因甚肯一箇不肯一箇且道得失在什么处赵州勘破几多阿师菴主过了几多寒暑要识赵州么拍禅床左边一下要识二菴主么拍禅床右边一下还有捡点得出么良久云易开终始口难保岁寒心沩山果云泣露千般草吟风一样松为什么肯一箇不肯一箇若向者里见得释迦不先弥勒不后坐断要津天长地久苟或未然月菴为诸人下箇註脚良久云若不如是争知如是师问新到曾到此间么僧云曾到师云喫茶去或云不曾到师亦云喫茶去后院主云和尚为甚曾到也云喫茶去不曾到也云喫茶去师唤院主主应喏师云喫茶去保福展云赵州惯得其便镜清怤举问僧作么生会僧便去清云邯郸学唐步雪窦显云这僧不是邯郸人为甚学唐步若辨得出与汝茶喫续黄龙新云赵州喫茶宗门奇特到与不到是白拈贼开福宁云赵州门下不拣高低一椀麤茶普同供养得其味者方知冷灰里九转透瓶香如或未辨端倪不免重下註脚南北东西万万千赵州待客岂徒然莫嫌冷淡无滋味惯把芝麻一例煎以拂子击禅床一下师在南泉时井楼上见泉过乃抱定柱悬一脚云相救相救泉遂于踏梯上打云一二三四五师便具威仪上方丈云适来谢和尚相救续蒋山懃云一人将错就错一人看楼打楼虽然如是父为子隐直在其中径山䇿云赵州悬羊头卖狗肉南泉有年无德作这去就当时只好拽飜梯子教这汉一生蹭蹬还知么养子方知父慈师因南泉云今时人须向异类中行始得师便问异即不问如何是类泉以手托地师遂与一踏踏倒却向涅槃堂内云悔悔泉令侍者去问悔箇什么师云悔不更与两踏师因僧辞师问甚处去僧云诸方学佛法去师竖拂云有佛处不得住无佛处急走过三千里外逢人不得错举僧云与么则不去也师云摘杨华摘杨华续径山杲云有佛处不得住生铁秤槌被虫蛀无佛处急走过撞着嵩山破灶堕三千里外逢人不得错举两箇石人相耳语恁么则不去也此语巳遍天下摘杨华摘杨华唵摩尼达哩吽𠷑咤灵隐岳举大慧语了云大慧老人尽力只道得到这里还知香山落处么铁山崩倒压银山盘走珠兮珠走盘密密鸳鸯闲绣出金针终不与人看师闻沙弥喝叅乃向侍者云教伊去侍者才教去沙弥便珍重师向傍僧云沙弥得入门侍者在门外云居钖云什么处是沙弥入门侍者在门外这里会得便见赵州师因南泉示众云道非物外物外非道师乃问如何是物外道泉便打师捉住棒云已后莫错打着人泉云龙蛇易辨衲子难暪雪窦显云赵州如龙无角似蛇有足当时不管尽法无民直须喫棒了趂出师因百丈问近离甚处师云南泉丈云南泉有何言句师云未得之人直须悄然丈便喝师作怕势丈云大好悄然师乃作舞出去续瑯瑘觉云赵州老人向师子窟中换得爪牙蒋山懃云作家相见彼此难搆茫然悄然进前退后捏不成塑不就大路不行草里走师问座主讲什么经主云涅槃经师云问大德一叚义得不主云问什么义师以脚趯空一趯吹一吹云这箇是什么义主云经中无此义师云脱空谩语汉此是五百力士揭石义老宿代云和尚谩某甲谩大众雪窦显别云和尚惯得其便师问僧曾看法华经么僧云看来师云衲衣在空闲假名阿练若诳惑世间人󲊛作么生会其僧拟礼拜师云󲊛披衲衣来么僧云披来师云莫惑我僧云如何得不惑去师云莫取我语雪窦显云大小赵州龙头蛇尾诸人若能辨得便乃识破赵州如或不明箇箇高拥衲衣莫惑翠峰好师因二僧相推不肯作第一座主事白师师云緫教作第二座事云第一座教谁作师云庄香着事云庄香了也师云戒香定香慧香解脱香续天童华云赵州下一槌不妨惊羣动众仔细捡点将来也是泥里洗土块若是荐福门下不用相推第一座也有人第二座也有人第三座也有人虽然如是不免从头註破第一座铁眼铜睛觑不破第二座阳春白雪无人和第三座真实身心同达磨且道与赵州是同是别若也会得许󲊛具一只眼若也不会也许󲊛具一只眼有箇衲僧出来道緫不恁么时如何对他道切忌向鬼窟里作活计师因僧问昼昇兜率夜降阎浮于中摩尼为甚不现师云道什么其僧再问师云毗婆尸佛早留心直至如今不得妙续黄龙清云赵州老汉若无后语未免奔驰太平则不然才见他道为什么不现连声便打教他痛后反思管取光明灿烂天童华云这一则公案诸方未有人批判蒋山今日与诸人着一转语洗脚上舩师因僧问二龙争珠谁是得者师云老僧秪管看雪窦显云看即不无争即不得且道扶者僧扶赵州师示众云才有是非纷然失心还有答话分也无有僧出拊侍者一下云何不祗对和尚师便归方丈后侍者请益适来僧是会不会师云坐底见立底立底见坐底师因僧问至道无难唯嫌拣择如何得不拣择师云天上天下唯我独尊僧云此犹是拣择师云田库奴什么处是拣择师与沙弥文远论义闘劣不闘胜胜者输胡饼远云请和尚立义师云我是一头驴远云我是驴冑师云我是驴粪远云我是粪中虫师云󲊛在彼中作什么远云我在彼中过夏师云把将胡饼来五祖戒云祸不单行瑯瑘觉云赵州文远也是萧何置律续径山杲云文远在驴粪中过夏面赤不如语直赵州贪他少利赢得箇胡饼捡点将来也是普州人送贼毕竟如何鵞王择乳素非鸭类师问僧发足甚处僧云雪峰师云雪峰有何言句示人僧云寻常道盖十方世界是沙门一只眼󲊛等诸人向甚处疴师云阇黎若回寄箇锹子去保福展云南有雪峰北有赵州雪窦显云这僧既不从雪峰来可惜赵州锹子瑯瑘觉云众中有云寄锹去埋却雪峰若道寄钵盂去便道盛粥饭用狂解梦见作么商量不是僧繇手谩说学円青师示众云此事的的没量大人出这里不得老僧到沩山见僧问如何是祖师西来意沩山云与我将床子来若是宗师须以本分事接人始得时有僧问如何是祖师西来意师云庭前栢树子僧云和尚莫将境示人师云我不将境示人僧云如何是祖师西来意师云庭前栢树子五祖戒代云和尚何以将别人物作自己用师因僧辞乃问甚处去僧云雪峯去师云雪峯忽问汝和尚有何言句汝作么生道僧云却请和尚道师云冬即寒夏即热又问忽然更问汝毕竟事又作么生僧无语师又代云某甲亲从赵州来不是传语汉其僧后到雪峯峯问甚处来僧云赵州来峯云赵州有何言句僧举前话峯云须是我赵州始得玄沙备闻乃云大小赵州败阙也不知续云居钖征玄沙语云甚处是赵州败阙处若捡点得出是上座眼师问南泉如何是道泉云平常心是道师云还可趣向不泉云拟向即乖师云不拟又争知是道泉云道不属知不属不知知是妄觉不知是无记若真达不疑之道犹如太虚廓然荡豁岂可强是非耶师于言下顿悟玄旨续沩山果云恁么也不得不恁么也不得恁么不恁么时如何竖起拂子云鲸吞海水尽露出珊瑚枝灵隐岳云青天白日悟箇什么咄咄骊珠击碎苍龙窟师见僧扫地遂问与么扫还得净洁也无僧云转扫转多师云岂无拨尘者僧云谁是拨尘者师页视云会么僧云不会师云问取云居去其僧后问云居如何是拨尘者居云这瞎汉师到云居居云老老大大何不觅箇住处去师云作么生是某甲住处居云山前有古寺基师云和尚自住取次到茱萸萸亦云老老大大何不觅箇住处师云什么处是某甲住处萸云老老大大住处也不知师云三十年弄马骑今日却被箇驴子扑沩山喆云云居茱萸为人犹如为己争奈赵州不入者绻缋然虽如是不得雪霜力焉知松栢操续大沩泰云云居茱萸只解把住不解放行赵州只解放行不解把住捡点将来未为全美且双放双収一句作么生道毕竟水须朝海去到头云定觅山归师因与文远行乃指一片地云这里好造箇巡铺文远便去路傍立云把将公验来师遂与一掴远云公验分明过衢州紫湖利踪禅师门下立牌牌上书云紫湖有狗上取人头中取人腰下取人脚拟议则丧身失命有新到才相看师便喝云看狗僧才回首师便归方丈雪窦显云众中緫道这僧着一口着即着了也争奈这僧在敢问诸人紫湖狗着者便死因什么这僧在若无知方眼救得这僧设使紫湖出世咬杀百千万箇有甚益我当时若见先斫下牌然后入院待这老汉喝云看狗与伊放出箇焦尾大虫如今诸人要见么日势稍晚归堂续神鼎諲云古人提唱一叚因缘󲊛道恁么时下得甚么语神鼎当时若在他会襄即出云这畜生又云死又作退势天童华云这老汉虽惯得其便争奈咬这僧不杀且道利害在什么处师问刘铁磨久向刘铁磨莫便是不磨云不敢师云左转右转磨云和尚莫颠倒师便打续蒋山懃云紫湖棒头有眼只为权柄在手铁磨皮下有血饶他干木随身虽然柔弱胜刚强且要话在师于夜半在堂内呌贼贼众皆惊起有一僧被师拦胷搊住云捉得捉得僧云不是某甲师云是即是只是不肯承当翠巖芝云紫湖也是相头买帽续沩山果云紫湖恁么大似按牛头喫草鄂州茱萸禅师示众云󲊛等诸人莫向虚空里钉橛时有灵虚上座出云虚空是橛师便打灵云莫错打某甲师便归方丈云门偃云矢上加尖有僧云和尚适来与么道那门云搥钟谢响得箇虾䗫出来雪窦显云若要此话大行直须打了趂出法云秀云茱萸只知瞻前这僧不能顾后仔细检点将来两箇緫须喫棒且道过在甚处具眼者看续栖贤諟云且道这僧出来与么道是具眼不具眼茱萸当时便打且道打伊甚么处大众验取师因赵州上法堂来觑东觑西师乃问作什么州云探水师云我这里一滴也无探箇什么州遂将拄杖靠壁而出沩山喆云赵州善能探水不犯波澜茱萸一滴也无争奈关防不得续瑯瑘觉云势败奴欺主年衰鬼弄人天童华云茱萸一滴也无滔天白浪赵州以拄杖靠壁不犯波澜虽然二老同死同生争奈山僧未肯放过师因僧问如何是沙门行师云行即不无觉即乖其僧后到洞山举似山山云何不进语僧云如何进语山云但问是什么行僧复来问是什么行师云是佛行僧却返举似洞山山云幽州犹自可最苦是新罗僧却问洞山如何是沙门行山云头长三尺颈长二寸荆州白马昙照禅师常云快活快活及临终时乃呌苦苦又云阎老来取我也院主问和尚当时被节度使抛向水中神色不动如今何得恁地师举起枕子云汝道当时是如今是主无对法眼益代云当时但掩耳出去续清凉钦云当时好夺枕子噼面便掷雪峯恱云苦苦当时是即今是夺枕子呈似人云阎罗王只在这里大沩智云彻底老婆心长沙招贤景岑禅师一夕与仰山翫月次仰云人人尽有这箇事祗是用不得师云恰是倩汝用去仰云󲊛作么生用师乃与一踏踏倒仰山起来云󲊛直下似箇大虫长庆稜云前彼此作家后彼此不作家乃别云邪法难扶保福展云好一箇月只是用力太多被他踏破却成两箇人人尽道岑大虫奇特须知仰山有陷虎之机德山密代云更与一踏瑯瑘觉云李陵虽好手争免陷番身续径山杲云皎洁一轮寒光万里灵利者叶落知秋阘茸者忠言逆耳休不休巳不巳小释迦有陷虎之机老大虫却无牙齿当时一踏岂造次蓦然倒地非偶尔众中还有缁素得二老出者么良久云设有也是掉棒打月师因有秀才看佛名经乃问百千诸佛但见其名未审居何国土还化物也无师云黄鹤楼崔颢题后秀才曾题也未才云未曾题师云得闲何妨题取一篇好续沩山杲云若是箇汉才见长沙恁么道但云黄鹤楼要题也不难未审百千诸佛居何国土若下得此语非唯坐断长沙舌头亦乃名摽青史师因竺尚书问蚯蚓斩为两叚两头俱动未审佛性在阿那头师云莫妄想书云争奈动何师云会即风火未散书无对师却唤尚书书应喏师云不是尚书本命书云不可离却即今祗对有第二箇主人公也师云不可唤尚书作今上也书云与么则总不祗对和尚莫是弟子主人不师云非但祗对不祗对老僧从无始刼来是箇生死根本乃示颂云学道之人不识真秪为从来认识神无始刼来生死本痴人唤作本来人师因僧问如何是陀罗尼师乃指禅牀左边云这箇师僧却诵得僧云别有人诵得不师复指禅牀右边云这箇师僧亦诵得僧云某甲为甚不闻师云大德岂不知道真诵无响真听无闻僧云与么则音声不入法界性也师云离色求观非正见离声求听是邪闻师因秀上座问南泉迁化向甚处去师云石头作沙弥时叅见六祖秀云不问石头叅见六祖南泉迁化向甚处去师云教伊寻思去秀云和尚虽有千尺寒松且无抽条石笋师默然秀云谢和尚答话师亦默然秀举似三圣圣云若实与么犹胜临济七步然虽如此待我明日更验过圣乃问承和尚昨日答南泉迁化一则语可谓光前绝后今古罕闻师亦默然续蒋山懃云也大奇也大奇长沙画虎却成狸南泉一去无消息空使行人说是非师游山归至门首首座问云和尚甚处去来师云游山来座云到什么处师云始随芳草去又逐落花回座云大似春意师云也胜秋露滴芙蓉雪窦显云谢师答话终南山师祖禅师问南泉摩尼珠人不识如来藏里亲収得如何是如来藏泉云王老师与󲊛往来者是师云不往来者泉云亦是又问如何是珠泉召云师祖师应喏泉云去汝不会我语师从此信入雪窦显向往来者是处拈云草里汉向不往来者亦是处云雪上加霜向如何是珠处别云险又云百尺竿头作伎俩不是好手这里着得箇眼賔主互换便能深入虎穴或不漝么纵饶师祖悟去也是龙头蛇尾续白云端云大众这僧一颗摩尼珠可谓希世之宝大可怜生几乎落在万丈深坑犹頼南泉老手亲为托起且道此珠见今在什么处乃云海神知贵不知价留与人间光照夜昭觉勤云南泉一期垂手収放擒纵则不无要且未见向上事在只如尽大地是如来藏向什么处着珠尽大地是摩尼珠向什么处着藏若明得有转身处许󲊛具一只眼净因成云南泉应机酬对纵夺可观检点将来终未能指出他珠在直饶唤师祖师祖应喏云汝不会我语正是藏毕竟珠在甚么处莫是海神知贵不知价么此是近来新妇禅不劳拈出拍禅牀云珠之与藏尽被老僧一拍粉碎诸人更来这里讨什么又拍一下日子和尚因亚溪来叅师作起势亚云这老山鬼犹见某甲在师云罪过罪过适来失祗对亚欲进语师乃叱之亚云大阵前不妨难御师云是是亚云不是不是赵州谂云可怜两箇汉不识转身句陆亘大夫问南泉大悲菩萨甚处得许多手眼来泉云如国家用大夫作什么雪窦显别云不及大夫所问续保宁勇别云也未为分外大夫问南泉弟子家中有一片石亦曾坐亦曾卧如今欲镌作佛得么泉云得得大夫云莫不得么泉云不得不得云巖晟云坐即佛不坐即非佛洞山价云不坐即佛坐即非佛保福展云南泉看楼打楼云巖洞山一起一倒五祖戒云南泉只解移风不解易俗云巖洞山梦中说梦续五祖演云夫为善知识者须明决择为什么他人道得也道得他人道不得也道不得还知南泉落处么白云与󲊛註破得又是谁道来不得又是谁道来大夫因南泉迁化来弔慰院主问大夫何不哭先师大夫云院主道得亘即哭主无对续长庆稜云且道合哭不合哭大夫问南泉弟子从六合来彼中还有身么泉云分明记取举似作家大夫云和尚不可思议到处世界成就泉云适来总是大夫分上事大夫问南泉云弟子家中于一瓶内养得一鵞儿今来长大欲出此鵞且不得打破瓶亦不得损却鵞未审和尚有何方便泉召大夫夫应诺泉云出也池州甘贽行者因巖头在家过夏一日把针次甘至前立头乃以针作札势甘遂归着衣欲出礼谢妻乃问翁作什么甘云不得说妻云有甚事也要大家知甘举前话妻云从此三十年后须知一度喫水一度噎杀人女子闻乃云还知尽大地人性命被奯上座针头上札将去也无行者因入南泉设粥仍请南泉念诵泉乃白椎云为狸奴白牯念摩诃般若波罗蜜者拂袖便去泉粥后问典座行者在甚处座云当时便去也泉云打破粥锅着行者因化主至宅乃问化主是甚处主云药山者云还将得药来么主云未审有什么病者忻然取银一百两施之复云山中有人此物乃回主寻归山纳䟽药山问子归何速主即叙前问难药山云急送还他子遭贼了也主及送还者云山中有人更添一百两施之同安云早知行者与么问终不道药山来续雪峯空云药山老汉亦自小胆若是东山即便収下何故且教甘贽老汉疑三十年行者入南泉设斋黄檗为首座行者请施财檗云财法二施等无差别行者舁钱出去须臾复云请施财檗云财法二施等无差别行者乃行䞋翠巖真云甘贽行者黠儿落节黄檗施财何曾梦见续云居元云大小黄檗被甘贽换却一只眼径山杲云一等是随邪逐恶云居罗汉却较些子灵隐岳云总是掩耳偷铃殊不知甘贽有収有放首座彻底惺惺云収雨霁长天阔一对鸳鸯画不成福州芙蓉灵训禅师一日访同叅实性大师大师陞堂以右手拈拄杖倚左边良久云此事若非芙蓉师兄大难委悉便下座黄龙南云实性用不得便休却将佛法以为人情致令千载之下与人作笑端且道利害在什么处汉南糓城高亭和尚因僧自夹山来礼见师便打僧云特来礼拜何打某甲再拜师又打趂僧回举似夹山山云汝会也无僧云不会山云頼汝不会若会即夹山口哑金州操禅师因请米和尚斋不排坐位米才到乃展坐具作礼师下禅牀米遂就师位而坐师却席地而坐斋罢米便去侍者云和尚受一切人钦仰今日坐位却被人夺却师云三日后若来即受救在米果三日后来云前日遭贼鼎州古堤和尚因仰山到师云去汝无佛性以手三拨山乃义手近前三步应诺师笑云子什么处得此三昧山云从躭源处得名沩山处得地师云莫是沩山的子么山云世谛即不无佛法即不敢山遂问和尚从谁得师云我从章敬得此三昧山叹云章敬此三昧不可思议来者难为凑泊镇州普化和尚居常入市振铎云明头来明头打暗头来暗头打四方八面来旋风打虚空来连架打一日临济令僧捉住云或遇不明不暗来时如何师拓开云来日大悲院里有斋僧回举似济济云我从来疑着这汉续五祖演云若是五祖则不然有人问总不恁么来时如何和声便打是他须道五祖盲枷瞎棒我只要󲊛恁么道何故一任举似诸方师因与临济在施主家斋济问毛吞巨海芥纳须弥为复是神通妙用为复是法尔如然师遂趯倒饭牀济云太麤生师云这里是甚所在说麤说细济休去明日又同一家赴斋济问今日供养何似昨日师又趯倒饭牀济云太麤生师云瞎汉佛法说甚麤细济乃吐舌雪窦显云两箇老贼喫饭也不了好与三十棒棒虽行且那箇是正贼续南堂静云二尊宿如二龙争珠拏云攫雾不动波澜如二虎争餐活捉生擒不伤物命或有人问毛吞巨海芥纳须弥为复神通妙用为复法尔如然只向道不见先师翁云一拳拳倒黄鹤楼一踢踢飜鹦鹉洲有意气时添意气不风流处也风流南华昺云临济觌面提撕普化全机酬酢直得南山鳖鼻吞却东海鲤鱼陕府铁牛触倒嘉州大像为甚如此相逢不下马各自奔前程天童华云一出一没一往一来勐虎口里夺餐毒蛇头上揩痒要且未称大丈夫事二老名喧宇宙价重当时山僧岂可谨密三寸二俱放过为他弄假像真二俱不放过为他搕𢶍太甚是汝诸人若作佛法商量达磨一宗扫土而尽师因临济院有斋河阳木塔乃同临济在僧堂内坐才说及师每日在街市掣风颠知他是凡是圣不觉师入来济便问普化󲊛是凡是圣师云󲊛道我是凡是圣济便喝师乃指两尊宿云河阳新妇子木塔老婆禅临济小厮儿却具一只眼济云这贼师呌贼贼便走出师因喫生菜次临济云这汉大似一头驴师便作驴鸣济云直岁与他细秣草料师云少室人不识金陵又再来临济一只眼到处为人开赵州谂云何不与他本分草料寿州良遂座主初叅麻谷谷见来便将锄头去锄草师到锄草处谷殊不页便归方丈闭却门师次日复去谷又闭却门师遂敲门谷乃问阿谁师云良遂才称名忽尔契悟乃云和尚莫瞒良遂良遂若不来礼拜和尚洎合被经论赚过一生及归讲肆开演有云诸人知处良遂緫知良遂知处诸人不知云门偃云便有逆水之波如今得入是顺水之意亦唤作双放时节又云麻谷问阿谁他道莫瞒某甲不是识破麻谷相见时节若不礼拜和尚洎被经论赚过一生亦知有赚人处又云作么生是良遂知处续东林颜云诸人知处良遂緫知良遂知处诸人不知作么生是良遂知处乃云鸬鹚语鹤灵隐岳云为人为彻咬着生铁逆水之波虚空钉橛虔州处微禅师因僧问三乘十二分教体理得妙与祖意是同是别师云须向六句外鉴不得随他声色转僧云如何是六句师云语底默底不语底不默底緫是緫不是汝合作么生僧罔措五台秘魔巖和尚常持一杈凡见僧来遂提起杈云什么魔魅教汝出家什么魔魅教汝行脚道得也杈下死道不得也杈下死速道速道法眼益代云乞命乞命报慈遂代云老儿家放却杈子得也五祖戒云山僧当时若见夺取杈来蓦项杈倒点把火照看伊面皮厚多少续明招谦云我当时若见伊欲道未道先与一杈瑯瑘觉云雷声甚大雨点全无后霍山闻遂访师才见未礼拜便撺入怀中师乃拊山背三下山拍手云师兄三千里外赚我来三千里外赚我来保福展云当断不断返遭其乱首山念云千闻不如一见湖南祗林和尚每叱文殊普贤皆为精魅手持木劒自谓降魔才有僧叅便云魔来也魔来也以劒乱挥潜入方丈如是十二年后致劒无言有僧问十二年前为甚么降魔师云贼不打贫儿家十二年后为甚不降魔师云贼不打贫儿家宗门统要续集卷第五音释吧跶怤邯郸蹭蹬趯锹諟阘茸颢贽奯䞋杈撺㧌宗门统要正续集宗门统要续集卷第六扶八宋建溪沙门宗禾集元建康保宁禅寺住持沙门清茂续集南岳下第三世潭州大沩灵祐禅师在百丈时夜侍立次丈云看炉内有火也无师看来报云无丈躬自至炉深拨忽得少火夹起云󲊛道无这箇聻师因而契悟丈云欲知佛性义当观时节因缘时节若至其理自契便知巳物不从外得汝善护持师一日见刘铁磨来师云老牸牛汝来也磨云来日台山大会斋和尚还去么师乃放身作卧势磨便出去续净慈一云众中道放身便卧是不去刘铁磨懡㦬而行有甚交涉殊不知沩山老汉平生一条嵴梁拗不曲被刘铁磨一推推倒直至如今起不得若要扶起沩山请大众下一转语众无语师以拄杖一时赶散师在百丈为典座百丈将选大沩主人乃请师同首座对众下语出格者可往百丈遂拈净瓶置地上设问不得唤作净瓶汝唤作什么首座云不可唤作木𣔻也百丈复问于师师乃趯倒净瓶而去百丈笑云第一座输却山子也因命师住持师因见仰山来遂以五指搭地划一划仰山以手于项下划一划复拈自巳耳抖擞三五下师休去师陞堂时有僧出云请和尚为众说法师云我为汝得彻困也僧便作礼雪峯存闻云古人得与么老婆心切玄沙云山头老和尚蹉过古人事峯问沙云什么处是老僧蹉过古人事处沙云大小沩山被那僧一问直得百杂碎峯骇然师问仰山甚处来仰云田中来师云禾好刈也未仰云好刈也师云作青见作黄见作不青不黄见仰云和尚背后是什么师云子还见么仰拈起禾稳云和尚何曾问这箇师云此是鵞王择乳师因僧问如何是祖师西来意师竖起拂子后僧遇王常侍侍问沩山近日有何言句僧举前话侍云彼中兄弟如何商量僧云借色明心附物显理侍云不是这箇道理上座快回去好某甲敢寄一书到和尚僧得书遂回持上师拆开见画一圆相内写箇日字师云谁知千里外有箇知音仰山侍次乃云虽然如是也秪是箇俗汉师云子又作么生仰却画一圆相于中书日字以脚抹却师乃大笑师示众云老僧百年后向山下作一头水牯牛左脇书五字云沩山僧某甲此时若唤作沩山僧又是水牯牛唤作水牯牛又是沩山僧且道唤作什么即得仰山出礼拜而去云居膺云师无异号资福宝代作一圆相托起芭蕉清代作此牛相呈之又云同道者方知南塔涌云一千五百人善知识只得一半芭蕉彻代当时作此∴相呈之又云说也说了註也註了悟取好续保宁勇云和尚一等是入泥入水师因僧问从上诸圣直至如今和尚意旨如何师云目前是什么物僧云莫秪这便是么师云阿那箇僧云适来秪对底师云󲊛拟那箇去莫生事续蒋山懃云问头太崄答处太赊示未二俱不了师问仰山云寂子速道莫入阴界仰云某甲信亦不立师云汝信了不立未信不立仰云只是某甲更信阿谁师云若与么即是定性声闻仰云佛亦不见师坐次见仰山从方丈前过师云若是百丈先师子须喫痛棒始得仰云今日事作么生师云合取两片皮有分仰云此恩难报师云非子不才老僧年迈仰云今日亲见百丈师翁师云子向甚句中见先师仰云不道见只是无别师云始终作家师因摘茶次谓仰山云终日摘茶只闻子声不见子形仰撼茶树一下师云子只得其用不得其体仰云未审和尚如何师良久仰云和尚只得其体不得其用师云放子二十棒首山念云夫为宗师须具择法眼始得当时不是沩山便见扶篱摸壁瑯瑘觉云五更侵早起更有夜行人又云若不是沩山洎合打破蔡州续白云端云父子相投意气相合机锋互换啐啄同时虽然如是毕竟如何道得体用双全去沩山放子二十棒也是养子之缘蒋山懃云张公乍与李公友待罚李公一盏酒倒被李公罚一盃好手手中呈好手玉泉琏云直饶体用两全争奈当头蹉过过则且止放子二十棒又作么生三盏酒粧公子面一枝华插美人头师坐次仰山与香严侍立师问如今緫与么者少不与么者多香严从西过东又从东过西立师云这箇因缘三十年后如金掷地相似仰云亦须是和尚提唱始得严云即今亦不少师云合取狗口续南堂静云象王嚬呻师子哮吼踞地盘空移星换斗坐断舌头合取狗口一回掷地作金声九曲黄河彻底清师问仰山即今事且置自古事作么生仰叉手近前师云犹是即今事自古事作么生仰叉手退后师云汝屈我我屈汝续蒋山懃云仰山虽善进前退后发明古今其奈沩山向胡饼里呷汁压沙觅油虽然如是且道仰山叉手意作么生若也知得行脚事办其或未然老僧不曾孤负诸人自是诸人孤负老僧师坐次仰山侍立师云寂子近日宗门中令嗣作么生仰云大有人疑着此事师云子又作么生仰云某甲秪管困来合眼健即坐禅所以未曾说着师云到这田地也难得仰云据某甲见处着此一句语亦不得师云子为一人也不得仰云自古圣人尽皆如是师云大有人笑汝与么秪对仰云解笑某甲是某甲同叅师云出头作么生仰遶禅牀一帀师云裂破古今续蒋山懃云动絃别曲叶落知秋自古自今筑着礚着鸟道玄路许他父子亲游若是荆𣗥林中犹欠悟在以何为验只如仰山遶禅牀一帀沩山云裂破古今若是明眼衲僧瞒他一点不得师一日见香严仰山作饼次师云当时百丈先师亲得这箇道理仰与香严相顾视云什么人答得此话师云有一人答得仰云是阿谁师指水牯牛云道道仰取一束草来香严取一桶水来放牛前牛才喫师云与么与么不与么不与么二人俱作礼师云或时明或时暗师因仰山与北菴主上问讯时有官客喫茶次师乃指似官人云同叅古佛来主云百年后觅箇人举这话也难得师云即今作么生主云结舌有分答即不得师云官人见在自巳也道不得主云仰山不甘此对师云作箇菴主也难得师向仰山云有俗弟子将三束绢来与我赎钟子故与世人受福仰云俗弟子则有绢与和尚赎钟子和尚将何物酬他师以拄杖敲牀三下云我将这箇酬他仰云若是这箇用作什么师又敲三下云汝嫌这箇作什么仰云某甲不嫌这箇这箇只是大家底师云󲊛既知是大家底何得更就我觅物酬他仰云只怪和尚把大家底行人事师云汝不见达磨大师从西天来此土亦将此物来人事汝诸人尽是受他信物者师一日卧次仰山来师乃转面向壁卧仰云某甲是和尚弟子不用形迹师作起势仰便出去师召云寂子仰回师云听老僧说箇梦仰低头作听势师云为我原看仰取一盆水一条手巾来师遂洗面了才坐香严入来师云我适来与寂子作一上神通不同小小严云某甲在下面了了得知师云子试道看香严乃点一椀茶来师叹云二子神通智慧过于鹙子目连续蒋山懃云梦中说梦深许沩山妙用神通须还二子传茶度水耀古腾今年老心孤怜儿惜子向衲僧门下一人在门外一人在门里更有一人遍界不曾藏佛眼觑不见南堂静云拨草瞻风孤峯独宿鼓无絃琴唱无生曲沩仰香严鼎之三足临机不费纤毫力任运分身千百亿师问云巖承闻汝在药山是不巖云是师云药山大人相作么生巖云涅槃后有师云如何是涅槃后有巖云水洒不着巖却问师未审百丈大人相如何师云巍巍堂堂炜炜煌煌声前非声色后非色蚊子上铁牛无󲊛下口处师与仰山行次指前头枯树问前头是什么仰云秪是枯树子师指背后耘田公子云这箇公子他后亦有五百众沩山喆云山僧则不然耘田公子吾不如汝且道大圆是山僧是若人辨得许汝具择法眼若也不辨佛法炽然生灭续神鼎諲云为复意在耘田处为复意在仰山分上为复緫不恁么诸上座一切诸法摐然更不用生事他是父子说法同道方知师问仰山妙净明心汝作么生会仰云山河大地日月星辰师云汝秪得其事仰云和尚适来问什么师云妙净明心仰云唤作事得么师云如是如是师一日索门人呈语乃云声色外与吾相见时有幽州鉴弘上座呈语云不辞出来那箇人无眼师不肯仰山凡四度呈语第一云见取不见取底师云细如毫末冷似雪霜第二度云声色外谁求相见师云抵滞声闻方外榻第三度云如两镜相照于中无像师云此语正也我是󲊛不是早立像了也仰山却问师某甲精神昏昧拙于祗对未审和尚于百丈师翁处作么生呈语师云我于百丈先师处呈语云如百千明镜鉴像光影相照尘尘剎剎各不相借仰山于是礼拜师因陆侍御入僧堂乃问如许多师僧为复是喫粥饭僧为复是叅禅僧师云亦不是喫粥饭僧亦不是叅禅僧御云在此作什么师云侍御自问他看师因仰山踏衣次提起问正恁么时和尚作么生师云正恁么时我这里无作么生仰云和尚有身而无用师良久却拈起问汝正恁么时作么生仰云正恁么时和尚还见伊不师云汝有用而无身后师忽问汝春间有话未圆今试道看仰云正恁么时切忌勃塑师云停囚长智师同百丈入山作务丈云将得火来么师云有丈云在甚处师把一枝柴吹两吹度与丈云如虫御木续径山杲云百丈若无后语洎被典座瞒师因仰山问百千万境一时来作么生师云青不是黄长不是短诸法各住自位非干我事仰乃作礼师一日坐収足次乃指谓仰山云十二时中承他负载不可孤负他仰云昔日给孤园中也只说这箇师云未在更道仰云寒时与他韈着也不为分外师因僧问如何是道师云无心是道僧云某甲不会师云会取不会底好僧云如何是不会底师云秪是󲊛不是别人师示众云仲冬严寒年年事晷运推移事若何仰山近前叉手立师云我也知󲊛答这话不得却问香严󲊛作么生严云某甲偏答得这话师再问严近前叉手立师云頼遇寂子不会师示众云汝等诸人各呈所悟看时有志和上座出作礼师云不思善不思恶正与么时还我志和上座本来面目志云正与么时是某甲放身命处师云子莫落空不志云某甲若见有空可落何曾是放身命处师云到这里何不问去志云某甲到这里亦不见有和尚可问师云汝福薄扶吾宗不起师问仰山承闻子在百丈问一答十是不仰云不敢师云佛法向上一句作么生道仰拟开口师便喝师如是三问仰如是三拟答皆被喝仰低头垂泪云先师道教我更遇人始得今日便是遇人也便发心看牛三年一日师入山见在树下坐禅师以拄杖点背一下山回首师云寂子道得也未仰云虽道不得且不就别人借口师云寂子会也师因资国来叅乃指月示之国以手拨三下师云不道汝不见秪是见处太麤师一日坐次仰山香严侍立师云过去未来与现在佛佛佛同宣人人得箇解脱之路仰云如何是人人解脱之路师回首看香严云寂子借问何不对伊严云若问过去未来并现在某甲却有箇祗对师云汝作么祗对严珍重便出师却问仰云与么祗对还契子么仰云不契慧寂师云子又作么生祗对老僧仰珍重便出师呵呵大笑云如水乳合师问道吾甚处去来吾云看病来师云有几人病吾云有病底有不病底师云不病底莫是智头陀不吾云病与不病緫不干他事急道急道师云道得也与他没交涉师问云巖菩提以何为座巖云以无为为座巖却问师师云以诸法空为座师又问道吾吾云坐也听伊坐卧也听伊卧有一人不坐不卧速道速道师一日呈起如意复画此相云有人道得便得此如意道道时有僧云此如意本不是和尚底师云得而无用又有僧云设与某甲亦无着处师示众云一切众生无佛性盐官示众云一切众生有佛性盐官会下有二僧遂特诣师会下探之既到所闻说法莫测其涯若生轻慢一日在庭中坐次见仰山来遂劝云师兄切须勤学佛法不得容易仰遂作一圆相托呈却抛向背后复展两手就二僧索二僧茫然不知所措仰乃劝云直须勤学佛法不得容易珍重便去二僧逮返盐官将行三十里一人忽然有省自叹云当知沩山云一切众生无佛性诚不错也却回沩山一人又行数里因渡水亦有省自叹云沩山道一切众生无佛性灼然有他与么道亦返沩山师因泥壁次李军容来具公裳直至师背后端简而立师回首见便侧泥盘作接泥势军容便转笏作进泥势师便抛下泥盘与军容归方丈巖头奯闻云噫佛法澹泊也大小沩山泥壁也不了明招谦云当时合作么生免被巖头点检代云却转泥盘作泥壁势便抛下归去续黄龙新云巖头错下名言殊不知沩山军容弄巧成拙师因邓隐峯到入堂于上板头解放衣钵师闻师叔来先具威仪下堂相看峯才见便放身作睡势师便归方丈峯乃发去少间师问侍者师叔在何处侍云巳去也师云去时有何言语侍云无言语师云莫道无语其声如雷洪州黄檗断际希运禅师示众云汝等诸人尽是噇酒糟汉与么行脚何处有今日还知大唐国里无禅师么时有僧云只如诸方匡徒领众又作么生师云不道无禅只是无师沩山祐问仰山作么生仰云鵞王择乳素非鸭类沩云此实难辩五祖戒出僧语谢和尚说得道理好石门聪云黄檗垂示不妨奇特才被布衲拶着失却一只眼承天宗云五祖戒眼照四天下要见黄檗犹未可若要扶竖正法眼藏须是黄檗宗师翠巖真云诸方商确便道黄檗坐却这僧又道黄檗被这僧上来直得分析不下何为也翠巖辄生拟议雾豹泽毛未尝下食庭禽养勇终待惊人沩山喆云诸人还会么莫怪从前多意气他家曾踏上头关续法昌遇云我要无禅底做国师径山杲云且道是醍醐句是毒药句师因百丈问甚处去来师云大雄山下採菌子来丈云还见大虫么师便作虎声丈拈斧作斫势师遂与丈一掴丈吟吟而笑便归陞堂谓众云大雄山下有一大虫汝等诸人也须好看百丈老汉今日亲遭一口沩山祐举问仰山仰云和尚怎生沩云百丈当时便合一斧斫杀因什么到如此仰云不然沩云子又作么生仰云百丈只解骑虎头不解把虎尾沩云子有崄崖之句五祖戒云百丈大似作贼人心虚黄檗熟处难忘师因百丈问运阇黎开田不易师云众僧作务丈云有烦道用师云争敢辞劳丈云开得多少田也师将锄筑地三下丈便喝师掩耳而去沩山喆云黄檗开田功不浪施百丈住持今不虚行续瑯瑘觉云百丈一喝可谓垂丝于万丈潭中黄檗掩耳独耸于千峯顶上师因有六人新到五人作礼中一人提起坐具作一圆相师云我闻有一只猎犬甚恶僧云寻𦏰羊声来师云𦏰羊无声到汝寻僧云寻𦏰羊迹来师云𦏰羊无迹到汝寻僧云寻𦏰羊踪来师云𦏰羊无踪到汝寻僧云与么则死𦏰羊也师便休至明日陞堂云昨日寻𦏰羊僧出来僧便出师云昨日公案未了老僧休去󲊛作么生僧无语师云将谓是本色衲子元来只是义学沙门以杖打出雪窦显云只如声响踪迹既无猎犬向甚处寻逐莫是绝声响踪迹处见黄檗么诸禅德要明陷虎之机也须是本分衲子师因普请次南泉云如许大身材戴箇些儿大笠师云三千大千世界緫在里许泉云王老师聻师戴笠便行师因裴相国捧一尊像于前胡跪云请师安名师唤裴休休应喏师云与汝安名竟休作礼雪窦显代休当时便喝师在南泉会下为首座一日捧钵向南泉位中坐泉入堂见乃问长老甚年中行道师云威音王巳前泉云犹是王老师儿孙下起师过第二位坐泉休去沩山祐云欺敌者亡仰山云不然须知黄檗有陷虎之机沩云子见处得与么长雪窦显云可惜王老师只见锥头利我当时若作南泉待伊道威音王巳前即便于第二位生令黄檗一生起不得虽然如此也须救取南泉云峯恱云后来丛林中多有商量或道黄檗有陷虎之机南泉有杀虎之用若作与么说话诚实苦哉殊不知这老贼有年无德喫饭坐处也不依本分若向云峯门下说甚威音王巳前王老师更大直须喫棒趂出师在盐官佛殿上礼拜次时太中帝为沙弥乃问不着佛求不着法求不着僧求长老当何所求师云不着佛求不着法求不者僧求常礼如是事弥云用礼何为师便与一堂弥云太麤生师云这里是什么所在说麤说细随后拟掌沙弥便走师一日捏拳云天下老和尚緫在这里我若放一线道从汝七纵八横若不放过不消一捏僧便问放一线道时如何师云七纵八横又问不放过不消一捏时如何师云普云门偃因僧问如何是七纵八横门云念老僧年老僧云如何是普门云天光回照僧云如何是天光回照门云骼胔少人知师问百丈从上宗乘如何指示于人丈据坐师云后代儿孙将何传授丈云我将为󲊛是箇人便归方丈云峯恱云百丈老人大似怜儿不觉丑虽然如是尽法无民续云居舜云到这里能有几人师因南泉问定慧等学明见佛性此理如何师云十二时中不依倚一物始得泉云莫便是长老见处么师云不敢泉云浆水钱且致草鞋钱教谁还师休去沩山祐问仰山莫是黄檗构南泉不得么仰云不然须知黄檗有陷虎之机沩山云子见处得与么长保福展云若无沩仰埋没着黄檗五祖戒云仰山大似为蛇画足续云峯恱云若不同牀睡焉知被底穿大沩智云欺敌者亡径山杲云路逢劒客须呈劒不是诗人不献诗师因南泉问黄金为城白银为壁此是甚人若土处师云圣人居处泉云有一人居何国土师近前又手泉云道不得何不请王者师道师云有一人居何国土泉云可惜许师因南泉问什么处去师云择菜去泉云将什么择师竖起刀子泉云汝只解作賔不解作王师以刀子点三下续黄龙新云今时师僧往往将南泉黄檗作择菜会却广州和安通禅师因仰山作沙弥时尝唤寂子与我拈牀子来仰持至师云送旧处着复问寂子牀那边是什么仰云无物师云这边聻仰云无物师又召寂子仰应诺师云去清田和尚一日与瑫上座煎茶次师敲绳牀三下瑫亦敲三下师云老僧敲有箇善巧上座敲有何道理瑫云某甲敲有箇方便和尚敲作么生师举起盏子瑫云善知识眼应须恁么煎茶了瑫却问和尚适来举盏子意作么生师云不可更别有也大于和尚与南用到茶堂见一僧近前问讯用云我既不纳汝汝亦不见我问讯阿谁僧无语师云不得平白地恁么问伊用云大于亦无语师乃把住其僧云是󲊛恁么累我亦然乃打一掴用便笑云朗月与青天师因问侍者金刚正定一切皆然秋去冬来且作么生者云不妨和尚借问师云即今即得去后作么生者云谁敢问着某甲师云大于还得么者云犹要别人点检在师云辅弼宗师不废光彩者乃作礼杭州大慈寰中禅师示众云山僧不解答话只是识病时有僧出师便归方丈雪窦显云大凡扶竖宗乘须辩箇得失且大慈识病不答话时有僧出便归方丈雪窦识病不答话或有僧出噼嵴便打诸方识病不答话有僧出必然别有长处敢有动着大唐天子只三人续黄龙南云可惜放过当时见伊出来噼嵴便打待伊知得行棒来处免见千古之下遭人检点黄龙今日也识病会答话忽有箇汉出来掀倒禅牀这里合作么生指凖诸上座请代一转语看翠巖芝云这僧出来大慈归方丈并无箇道理甚么处是识病处如今也须子细师扫地次因赵州问般若以何为体师云般若以何为体赵州呵呵大笑师明日见赵州扫地次却问般若以何为体赵州致扫帚拊掌大笑师便归方丈雪窦显云前来也笑后来也笑笑中有刀大慈还识么直饶识得也未免丧身失命沩山喆云才见呵呵大笑便与一掌明日又问待伊大笑又与一掌大慈若下得这两掌赵州若不对他可谓生铁铸就风吹不入汉大凡宗师一等是摇撼干坤直教如旱天霹雳万里无云轰一声教他眼目定动岂不俊哉要识赵州大慈么莫怪从前多意气他家曾谒圣明君续黄龙新云赵州金鍮不辩玉石不分直饶分去也未梦见大慈在黄龙震云般若非是无体二老不能知般若非是无用二老不能用若也能知能用一言可以截断众纷何必再三南华昺云两箇汉只解掩耳偷铃不解移风易俗或有问南华般若以何为体噼嵴便打待伊眼目定动却问般若以何为体灵利汉忽然踏着必定自知落处师示众云说得一丈不如行取一尺说得一尺不如行取一寸洞山云说取行不得底行取说不得底云居云行时无说路说时无行路不说不行时合行甚么路洛浦云行说俱到即本事无行说俱不到即本事在师住菴时南泉来问如何是菴中主师云苍天苍天泉云苍天且致如何是菴中主师云会即便会休口喃喃地泉便出师因僧辞乃问什么处去僧云江西去师云将取老僧去得么僧云非但和尚更有过于和尚亦不将去汾阳昭代云知汝力微法眼益别云和尚若去某甲提笠子续净因成云这僧可谓担头不泊蝇是则当如是要且只是孤生独死底汉天童觉云大慈合伴不着这僧不如独行也须是恁么始得直饶大慈古佛也不奈这担板汉何且道别有什么长处天台平田普岸禅师访茂源和尚源才起迎师近前把住云开口即失闭口即丧去此二途请师别道源以手掩鼻师放开云一步较易两步较难源云着甚死急师云若非是师不免诸方检点宗门綂要续集卷第六音释𣔻抖擞礚摐革噇𦏰骼胔宗门统要正续集宗门统要续集卷第七扶九宋建溪沙门宗永集元建康保宁禅寺住持沙门清茂续集南岳下第四世杨州光孝慧觉禅师至法眼处眼问近离甚处师云赵州眼云承闻赵州有栢树子话是不师云无眼云往来皆谓僧问如何是祖师西来意州云庭前栢树子上座何得道无师云先师实无此语和尚莫谤先师好续径山杲云若道有此语蹉过觉铁觜若道无此语又蹉过法眼若两边俱不涉又蹉过赵州直饶緫不恁么别有透脱一路入地狱如箭射鼓山珪云觉铁觜名不虚得只是不曾梦见赵州太原孚上座叅雪峯才至法堂上顾视雪峯便下看知事至明日入方丈作礼云昨日触忤和尚峯云知是般事便休云门偃因僧问作么生是触忤处门便打雪窦显云打得百千万箇有甚用处直须尽大地人喫棒方可扶竖雪峯且道孚上座具什么眼又云一千五百人作家宗师被孚老一觑便高竖降旗至明日云知是般事便休处着语云果然续云居舜云大小雪峯被孚上座惑乱一上只者孚上座也是担枷过状雪窦宗云只知其一不知其二殊不知雪峯坐筹帷幄决胜千里孚上座呈尽平生见解也只在雪峯圈缋里师因鼓山问父母未生时鼻孔在什么处师云老兄先道山云如今生也汝道在什么处师不肯山却问󲊛作么生师云将手中扇子来山遂与再征师默置山乃于之一拳师因雪峯和尚门送晏国师住鼓山回至法堂乃云一只圣箭子直射九重城里去也师云和尚是伊未在峯云渠是彻底人师云若不信待某甲去勘过遂趂到中路便问师兄向甚处去晏云九重城里去师云忽遇三军围闭时如何晏云他家自有通霄路师云与么则离宫失殿去也晏云何处不称尊师拂袖便回峯问如何师云好一只圣箭折却也遂举前话峯云奴渠语在师云这老冻脓必竟有乡情在沩山喆云此话众中商量不少或云才问甚处去这里便好打是圣箭折处或云忽遇三军围闭时如何好打是圣箭折处如斯理论非唯瞒他亦乃自瞒要会么相如曾夺连城璧秦主安然致太平续宝峯文云雪峯一千五百人善知识受侯王供养福报因缘即不无若是佛法未在洞山即不然待孚上座云好一只圣箭折却也却问他道甚么待孚上座举拽拄杖打出去一使孚上座巳后作箇本色衲子二与圣箭子出其锋铓三与禅门作箇真正宗匠为后人眼目诸禅德是不是有眼者办取保宁勇别国师语云孚上座我也知󲊛是恶人师因保福签瓜次福云道得与󲊛瓜喫师云把将来福度与一片师接便去雪窦显云虽是死蛇解弄也活谁是好手者试请辩看师到投子子云久向太原孚上座莫便是么师作掌势子云老僧招得师便出子云且听诸方断看师却回首子便打玄沙备云莫是投子招得么婺州新建禅师一生不畜沙弥有座主云上座年尊何不讨箇沙弥侍奉师云若有眼暗耳聋口哑底为我讨一箇来主无对日容远禅师因奯上座叅师拊掌三下云勐虎当轩谁是敌者奯云俊鹞冲天阿谁捉得师云彼此难当奯云且休未断这公案师将拄杖舞归方丈奯无语师云死却这汉也续昭觉勤云力敌势均不妨好头对眼亲手辨彼此没便冝下梢可惜放过待他将拄杖作舞归方丈便好与抚掌三下拂袖便行非唯头尾完全亦免遭人指註虽然如是奯公无语还可转侧也无为言侵早起更有夜行人大沩智云强中更有强中手天下元无第一人还知么伎俩全无波旬失途到这里无󲊛解会处自检点看紫桐和尚因僧问如何是紫桐境师云󲊛眼里着沙得么僧云大好紫桐境也不识师云老僧不讳此事其僧出去师下禅牀擒住云今日好箇公案老僧未得分文入手僧云頼遇某甲是僧师云祸不单行石梯和尚一日见侍者托钵上堂乃唤侍者者应喏师云甚处去者云上堂斋去师云我岂不知汝上堂斋去者云除此外别道箇什么师云我秪问汝本分事者云若问本分事某甲实是上堂斋去师云汝不谬为吾侍者师因有新到僧于前立少时便出去师云有什么辩白处僧再立良久师云辩得也辩得也僧云辩后作么生师云埋却得也僧云苍天苍天师云适来却与么如今还不当僧乃出去筠州末山尼了然因灌溪到问如何是末山师云不露顶溪云如何是末山主师云非男女相溪乃喝云何不变去师云不是神不是鬼变箇什么续昭觉勤云或有人问山僧如何是末山一望不见如何是末山主可与佛祖为师何不变去上座自变拟议不来噼嵴便棒且道末山是蒋山是当机无向背拟议隔千山天童觉云非男女之相出有无之量透万机之前超三界之上穷而通简而当松含风而夜寒溪带雨而春涨婺州金华山俱胝和尚凡有诘问唯举一指后有童子因外人问和尚说何法要童子亦竖起一指师闻遂以刃断其指童子负痛号哭而去师复召之童子回首师却竖起指童子忽然领悟师将顺世谓众曰吾得天龙一指头禅一生用不尽言讫而寂玄沙备云我当时若见拗折指头长庆稜代云美食不中饱人喫续曹山章云俱胝承当处莾卤只认得一机一境报慈遂云且道俱胝还悟也未若悟为什么承当处莾卤若不悟又道用一指头禅不尽且道曹山意作么生云居钖云只如玄沙与么道是肯伊是不肯伊若肯伊何言拗折指头若不肯俱胝过在甚处灵隐岳云且道如何是一指头禅乃竖起拂子云见么若也见得可以与俱胝把手共行脱或未然新荐福不免重说偈言一着高一着一步阔一步坐断佛祖关迷却来时路襄州关南道吾和尚或执木劒横在肩上作舞僧问手中劒甚处得来师遂掷于地僧却置师手中师云甚处得来僧无对师云容汝三日下取一转语僧亦无对师乃拈劒肩上作舞云恁么始得续云峯恱云邪法难扶袁州仰山慧寂禅师因沩山问甚处来师云田中来沩山云田中多少人师插锹叉手而立沩云今日南山大有人刈茅师拽锹而去玄沙备云我若见即踏倒锹子有问镜清怤云插锹意旨如何云狗衔赦书诸侯避道又问玄沙踏倒锹意如何云不奈船何打破戽斗又问南山刈茅意如何云李靖三兄久经行阵雪窦显云诸方咸谓插锹话奇特大似随邪逐恶据雪窦见处仰山被沩山一问直得草绳自缚去死十分翠巖芝云仰山只得一橛诸人别有会么师因僧问法身还解说法也无师云我说不得别有一人说得僧云说得底人在甚处师乃推出枕子沩山闻乃云寂子用劒刃上事续径山杲云沩山正是怜儿不觉丑仰山推出枕子巳是漏逗更着箇名字唤作劒刃上事误他学语之流便恁么承虚接响流通将去妙喜虽则借水献花要且理无曲断即今莫有傍不肯底出来我要问󲊛推出枕子还当得法身说法也无天童华云若是劒刃上事寂子何曾会用忽有箇僧出来问法身还解说法也无向他道我说不得别有一人说得又问说得底人在甚处只向他道三生六十劫灵隐狱云仰山从前一条嵴梁硬如铁被这僧连拶便乃四楞塌地沩山一期忍俊不禁不知失却一只眼忽有僧问冶父法身还解说法也无便与拦胷一踏踏倒教伊起来作箇洒洒落落底汉不见道犀因翫月纹生角象被雷惊花入牙师因韦宙就沩山请一伽陀沩云觌面相呈犹是钝汉岂况形于纸墨韦乃就师请师于纸上画一圆相註云思而知之落第二头不思而知落第三首师因在沩山牧牛时踢天太上座问百亿毛头百亿师子现作么生师不答归侍立沩山须臾泰上座却来师乃举前话问适来道百亿毛头百亿师子现岂不是上座泰云是师云正当现时毛前现毛后现泰云现时不说前后师拂袖出沩山云师子腰折也师因沩山问忽有人问󲊛󲊛作么生祗对师云东寺师叔若在某甲不到寂寥沩云放󲊛一箇不祗对罪师云生之与杀只在一言沩云不负汝见别有人不肯师云阿谁沩指露柱云是者箇师云道什么沩云道什么师云白鼠推迁银台不变师问僧近离甚处僧云庐山师云曾到五老峯么僧云不曾到师云阇黎不曾游山云门偃云此语皆慈悲之故有落草之谈沩山秀云今人尽道慈悲之故有落草之谈只知捉月不觉水深忽若云门当时谨慎脣吻未审后人若为话会然水母无目求食须假于鰕黄龙心云云门仰山只有受璧之心且无割城之意殊不知被这僧一时领过黄龙今日更作死马医乃拈拂子度与僧僧拟接便打沩山喆云仰山可谓光前绝后云门虽然提纲宗要钳鎚天下衲僧争奈无风起浪诸人还识这僧么亲从庐山来续黄龙震云仰山巳是失却鼻孔云门更下註脚有什么救处我即不然近离甚处云庐山曾到五老峯么云不曾到只向道别甑吹香供养此人师甞梦往弥勒内院居第二座有一尊者白椎云今日当第二座说法师乃起白椎云摩诃衍法离四句绝百非谛听谛听沩山秀云依文解义即不无忽然弥勒会中有箇作者才见伊道摩诃衍法便云合取两片皮非唯止绝仰山𥧌语亦免使后人梦中说梦续沩山祐因仰山举乃云子巳登圣位瑯瑘觉云且道圣众是肯仰山是不肯仰山若肯又孤负仰山若不肯仰山犹如平地喫交山僧今日不惜眉毛与诸人说破摩诃衍法离四句绝百非󲊛若举似诸方诸方恁么会入地狱如箭射天童觉举登圣位了云玉女依稀夜动机锦丝历历吐梭脐水天湛碧全功堕雪月寒清一色迷诸禅德全功负堕一色犹迷作么生体悉得相应去权挂垢衣云是佛却披珍御复名谁东禅观云尊者白椎圣众便散不妨使人疑着却待第二杓恶水泼了方始惺惺迟也且如摩诃衍法离四句绝百非道巳道了诸人还识仰山么师因沩山山下有一僧住菴师至举沩山道如许多人只得大机不得大用只如山中和尚与么道意作么生主云更请举一遍师才举被菴主拦胷一踏师归举似沩山山呵呵大笑师问僧近离甚处僧云向南师拈起拄杖云彼中还说这箇么僧云不说师云不说这箇还说那箇么僧云不说师召大德叅堂去僧便去师复召僧应喏师云近前来僧近前师便打云门偃云仰山若无后语争识得人师因大沩问大地众生业识茫茫无本可据子作么生知他有之与无师云某甲有验处时有一僧从面前过师召云阇黎其僧回首师云和尚这箇便是业识茫茫无本可据沩山云此是师子一滴乳迸散六斛驴乳师问沩山大用现前请师辨白沩山下座归方丈师随后入沩问子适来问什么话师再举沩山云还记得吾答不师云记得沩云试举看师便出去沩云错师回首云香严师弟来莫道某甲无语师一日侍沩山忽闻鸟鸣沩云伊说事却径师云不可向别人道沩云何故恁么道师云为伊说太直沩云多少法门寂子一时推下师云推下事作么生沩敲禅牀三下师一日忽见异僧乘空而至作礼而立于前师问近离甚处僧云早辰离西天师云何太迟生僧云游山翫水师云神通妙用不无阇黎佛法须还老僧僧云特来东土礼文殊却遇小释迦遂出西天贝多叶与师作礼乘云而去东林緫云诸方商量如麻似粟尽道这碧眼胡儿来无踪去无迹直是光前绝后若不是仰山也难为纵夺诸禅德殊不知这碧眼胡儿腾空而来腾空而去一生只在虚空里作活计有什么光前绝后大小仰山被他将两杓恶水蓦头浇了也当时集云峯下自有正令何不施行大众且道作么生是正令咄续黄龙新云大小仰山被这僧热瞒更出贝多梵书涂煳一上如今更有异僧乘空而至云巖门下唤来洗脚泐潭凖云可惜仰山放过这汉当时若是宝峯便与擒住须教维那僧堂前撞钟集众责状赶出况佛法不当人情既称罗汉诸漏巳尽梵行巳立为什么不归家稳坐只管游山翫水昭觉勤云驱耕夫之牛夺饥人之食是从上爪牙这罗汉具许多神通妙用到仰山面前直得目瞪口呿何故鹤有九臯难翥翼马无千里谩追风大沩泰云大众仰山只知进前趂鹿不知身堕网罗尊者偶尔成文颇有衲僧气息若人会得许󲊛倒捋虎须师因一梵僧来叅师于地上画半月相僧近前添作圆相以脚抹却师展两手僧拂袖便出师因目坐次有僧潜来身边立师开目见遂于地上作一圆相相下书一水字顾视其僧僧无对师一日坐次有僧至云不审乃从东边义手而立以目视师师乃垂下一足僧却从东过西立师又垂下一足僧却向中间立师𠬧两足僧礼拜师云老僧自住来不曾打僧今日打去师因盐官会下有数人到沩山不肯伏一日因普请西庄般禾次师至岭头放下后十数人亦到放下师遂举起禾檐向诸人前行一帀云有么有么其一行僧并无对师云赚杀人便檐禾去师作沙弥时一日念经声高乳源和尚云寂子汝念经恰似哭师云某甲只与么未审和尚又如何源乃顾视师云若与么与哭何别源休去师问东寺借一路过那边还得不寺云大凡沙门不可秪一路也别更有么师良久寺却问借一路过那边得不师云大凡沙门不可只一路也别更有么寺云秪有此师云大唐天子决定姓金师因沩山餧鵶生饭次回头见师乃云今日为伊大上堂一上师云某甲随例得闻沩云闻底事作么生师云鵶作鵶鸣鹊作鹊噪沩云󲊛争奈声色何师云和尚适来道什么沩云我只道为伊大上堂一上师云为什么唤作声色沩云虽然如此验过也何妨师云大事因缘作么生验沩山竖起拳师云终是指东画西沩云子适来问什么师云问和尚大事因缘沩云为什么唤作指东画西师云为着声色故某甲所以问过沩云并未晓了此事师云如何得晓了此事沩云寂子声色老僧东西师云一月千江体不分水沩云应须与么始得师云如金与金终无异色岂有异名沩云作么生是无异名底道理师云瓶盘钗钏劵盂盆沩云子说禅如师子吼惊散狐狼野干之属师在沩山前坡牧牛次见一僧上山不久却下来师乃问上座何不且在山中僧云秪为因缘不契所以便下来师云有何因缘不契请举看僧云和尚问某甲名什么遂答归真和尚云真归何在某甲无对师云上座却回向和尚道某甲道得也和尚问作么生道但云眼里耳里鼻里其僧却回一如所教沩山云脱空谩语汉此是五百人善知识语师因沩山问涅槃经四十卷几卷是佛说几卷是魔说师云緫是魔说沩休去师随后云某甲适来拙祗对和尚犹叠石峯头草沩云许汝眼正师因见雪师子乃指云还有过得此色者么众无对云门偃云当时好便与推倒雪窦显云云门只解推倒不解扶起续瑯瑘觉云即今问汝诸人推倒扶起相去多少拄杖拶过眉毛鼻孔呵呵大笑掷下拄杖净慈昌云推倒也错扶起也错还有过得此色者么师因问香严闻师弟近日有悟道颂试举看严遂举击竹颂师云此是闲时搆置严又举一偈曰去年贫未是贫今年贫始是贫去年无卓锥之地今年锥也无师云汝只得如来禅未得祖师禅香严又呈偈云吾有一机瞬目视伊若人不会别唤沙弥师云且喜师弟会得祖师禅报慈遂征云且道如来禅与祖师禅是分不分长庆稜云一时坐却云居钖征云众中商量如来禅浅祖师禅深只如香严当时何不问如何是祖师禅若置此一问何处有也瑯瑘觉云武帝求仙不得仙王乔端坐却昇天沩山喆云香严可谓上无片瓦下无卓锥露躶躶赤洒洒没可把若不是仰山几乎放过这汉何故不得雪霜力焉知松栢操续径山杲云沩山晚年好则极教得一棚肉傀儡直是可爱且作么生是可爱处面面相看手脚动争知语话是他人师扫地次沩山问尘非扫得空不自生如何是尘非扫得师以扫帚扫地一下沩山云作么生是空不自生师以手指自身又指沩山山云尘非扫得空不自生离此二途又作么生师又将扫帚扫地一下又指自身却指沩山师问陆郎中承闻郎中看经得悟是不陆云是弟子因看涅槃经道不断烦恼而入涅槃师竖拂子云只如这箇作么生入陆云入之一字也不用得师云入之一字不为郎中陆便起去清凉钦云上座且道入之一字为什么人又云郎中且莫烦恼雪窦显于仰山举拂处别云拂子到某甲手里也又别后语云我将谓󲊛是箇俗汉师因一僧叅便问和尚还识字不师云随分僧以手画圆相托呈师以衣袖拂之僧又作半月相托呈师以两手作背抛势僧以目视之师低头僧遶师一帀师便打僧遂出师一日坐次有僧来作礼师不顾其僧乃问师识字不师云随分僧乃右旋一帀云是什么字师于地上书十字詶之僧又左旋一帀云是什么字师改十字作卍字僧画圆相以两手托如脩罗擎日月势云是什么字师画一圆相围却卍字僧乃作娄至势师云如是如是此是诸佛之所护念汝亦如是吾亦如是汝善护持善哉善哉好去其僧礼谢腾空而去时有一道者见后经五日遂问师云汝还见不者云某甲见出门腾空而去师云此是西天罗汉故来探吾道者云某甲虽覩种种三昧不辨其理师云吾以义为汝解释此是八种三昧是觉海变为义海体同然此义合有因有果即时异时緫别不离隐身三昧也师夏末问讯沩山沩云子一夏不见上来在下面作何所务师云某甲在下面锄一片畬种一箩粟沩云子今夏不虚过矣师却问和尚今夏作得箇什么沩云日中一食夜间一寝师云和尚今夏亦不虚过道了乃吐舌沩云寂子何得自伤己命沩山喆云仰山眼照四天下到大圆面前却向净地喫交大圆可谓养子之缘不免挂后人脣齿续龙门远云沩仰父子寻常相见游戏神通不同小小还有知得底么若无山僧与汝诸人说看开得一片畬绵绵密密两顿粥饭其道自办山僧一夏与诸人相见自是诸人不荐若也荐成一片是什么一片看取当门箭西禅需云沩仰父子出入卷舒得能自在诸人切不得作世谛商量又不得作佛法解会既緫不许与么商量毕竟如何会开得一片畬种得一箩粟回头闲一望山青水又绿终日只一餐夜后只一宿困来伸脚眠千足与万足相将八月九月来篱边烂熳铺黄菊东林颜云今时师僧千百成羣经冬过夏虚消岁月深屈古人东林不是检点先圣仰山逞俊太过吐舌只得一半师问僧甚处来僧云幽州师云我恰要幽州信幽州米作么价僧云某甲无端从他市桥上过踏折他桥梁续保宁勇云放󲊛三十棒师因庞居士问久向仰山到来因甚却覆师竖拂子士云恰是师云是仰是覆士乃打露柱云虽然无人也要露柱证明师掷下拂子云若到诸方一任举似续隐静岑云大小小释迦被庞居士一拶直得手忙脚乱只如居士打露柱一下又作么生鲸吞海水尽露出珊瑚枝师到巖头头举起拂子师展坐具头拈拂致师背后师将坐具搭肩上出头云我不肯汝放只肯汝収师因石霜下有二禅客到沩山云此间无一人会禅后普请搬柴次师见二禅客歇将一橛柴问云还道得么俱无语师云莫道无人会禅好归对沩山云今日二禅客被慧寂勘破沩云什么处被子勘破师便举前话沩云寂子又被吾勘破师因沩山开示云汝虽独自回光返照别人不知汝解处汝试将实解献老僧看师云若教某甲自看到这里无圆位亦无一物一解得献和尚沩云无圆位处元是汝作解处未离心境在师云既无圆位何处有法把何物作境沩云适来是汝作与么解是不师云是沩云若与么具足是心境法未脱我所心在元来有解争道无解献我许汝信位显人位隐在师住东平时沩山附书并镜一面至师陞堂受书乃提起镜示众云大众沩山将镜来而今且道是沩山镜东平镜若道是东平镜又是沩山寄来若道是沩山镜又在东平这里道得则存取道不得则打破去也如是三举众皆无对师乃扑破五祖戒云更请和尚说道理看蓦夺打破师因叅东寺寺云巳相见了不用上来师云与么相见莫不当么寺便归方丈闭却门师归举似沩山山云寂子是什么心行师云若不与么争识得伊保福展云仰山大似蚊子上铁牛承天宗云仰山识得东寺强说道理即不可设使沩山去也未能得与东寺相见在师一日因沩山以两手相交过各拨三下却竖一指师亦以两手相交过各拨三下却向胷前仰一手覆一手以目瞻视沩山休去邓州香严智闲禅师示众云如人在千尺悬崖口衔树枝手无所攀脚无所踏忽有人问西来意不对则违他所问若对又丧身失命当恁么时作么生即是时有虎头上座云上树即不问未上树请和尚道师呵呵大笑雪窦显云树上道即易树下道即难老僧上树也致将一问来翠巖芝云问者对者不免丧身失命如今衲僧作么生续径山杲云吞得栗𣗥蓬透得金刚圈看这般说话也是泗州人见大圣大沩果云香严慈悲之故有落草之谈仔细检点将来未免弄巧成拙鼓山珪云香严大似萧何制律师初开堂沩山令人送拄杖并书到师接了云苍天苍天僧便问和尚为甚如此师云只为春行冬令师因僧问如何是道师云枯木里龙吟僧云不会师云髑髅里眼睛后有问石霜如何是枯木里龙吟霜云犹带喜在问如何是髑髅里眼睛霜云犹带识在又有问曹山如何是枯木里龙吟山云血脉不断问如何是髑髅里眼睛山云干不尽问未审还有得闻者么山云尽大地未有一箇不闻问未审龙吟是何章句山云也不知是何章句闻者皆丧续神鼎諲云石霜一向打揲向真界里作活计又举曹山云恁么会取好昭觉勤云念不异心不差圆融五位君臣跳过无明三毒便可以向枯木上生花寒巖中吹律看他三箇老宿一人透语渗漏一人透情渗漏一人透见渗漏若善叅详便可玄关独步还委悉么莫守寒巖异草青坐断白云机不妙径山果举圆悟透三种渗漏语了云诸人还拣得出么若拣不出妙喜不惜眉毛为诸人说破香严透语渗漏被语言缚杀石霜透情渗漏被情识使杀曹山透见渗漏被见闻觉知惑杀分明说了具眼者辨师因沩山问平生学解緫不要作么生是大德自己师道不得限三日亦无语沩云大德何不且下山歇去师便下山遇着首座问什么处去师云被和尚问自巳道下得且下山去座云何不住去师云某甲自己尚道不得争敢住座云不是与么住香严山有古寺基汝去住持我化斋粮与汝师因僧问不慕诸圣不重巳灵时如何师云万机休罢千圣不携当时踈山在众作呕声云是何言欤师问阿谁众云师叔师云不诺山僧那山出众云是师云师叔莫道得么山云道得师云试道看山云若教某甲道还师资礼始得师乃下座礼拜准前语问山云万机休罢犹有物在千圣不携亦从人得师云却请师叔道山云何不道肯诺不得全师云肯又肯什么诺又诺阿谁山云肯即肯他诸圣诺即诺自已灵师云饶󲊛与么也须三十年倒疴设使住山近山无柴烧近水无水喫分明记取后住踈山果如师记至二十七年病愈自云香严师兄记我三十年倒疴今少三年在每至食毕以手抉而吐之以应前记山后问道怤长老肯重不得全作么生会怤云全归肯重山云不得全又作么生怤云箇中无肯路山云方惬病僧意杭州径山洪諲禅师因佛日长老至师云伏承长老独化一方何以荐游峯顶日云朗月当空挂氷霜不自寒师云莫便是长老家风不日云峭峙万重关于中舍宝月师云此犹是文言作么生是长老家风日云今日頼遇佛日日却问隐密全真时人知有道不得太省无辜时人知有道得于此二途犹是时人升降处未审长老亲道自道如何道师云我家道处无箇道日云如来路上无私曲便请玄音和一场师云任汝二轮更互照碧潭云外不相关日云为报白头无限众此回年少莫归乡师云老少同伦无向背我家玄路勿叅差日云一言定天下四句为谁留师云汝言有三四我道其中一也无因有偈云东西不相顾南北与谁留汝即言三四我即一也无师因僧问掩息如灰时如何师云犹是时人功干僧云干后如何师云耕人田不种僧云毕竟如何师云禾熟不临场续天童华云凤阁香沉雪巢夜冷半䆫明月和气霭然正与么时且道归宗与径山还有相见分也无见与不见且止只如这僧与么问还具眼么苟或未然云藏无缝袄鸟宿不萌枝师因僧问如何是长师云十圣不能量僧云如何是短师云蟭螟眼里着不满其僧不肯便去举似石霜霜云只为太近实头僧问如何是长霜云不屈曲僧云如何是短霜云双陆盘中不喝彩福州长庆大安禅师示众云有句无句如藤倚树踈山闻迳往彼请问值师泥壁次便问云有句无句如藤倚树岂不是和尚道师云是山云怱遇树倒藤枯时如何师放下泥盘呵呵大笑归方丈山随后云某甲三千里卖却布单特为此因缘而来和尚何得相弄师云侍者讨钱还伊去遂嘱云向后有独眼龙为汝点破在山后到明招举前话招云大沩可谓头正尾正只是不遇知音山却问树倒藤枯时如何招云更使沩山笑转新山因有省乃云沩山元来笑中有刀遂遥礼悔过续开福宁举有句无句语了良久云会么深秋帘幙千家雨落日楼台一笛风师问百丈云学人欲识佛如何是佛丈云大似骑牛觅牛师云识后如何丈云如人骑牛至家师云未审始终如何保任即得相应去丈云譬如牧牛之士执杖示之勿令犯人苗稼福州双峯和尚因仰山问师弟近日见处如何师云据某甲见处实无一法可当情仰云汝解犹在境师云某甲只如此师兄又如何仰云汝岂无能知无一法可当情者沩山闻云寂子一句疑杀天下人沩山喆云前箭犹轻后箭深无限平人被陆沉续东禅岳云解弄不须霜刃劒延龄何必九还円福州灵云志勤禅师因见桃花悟道有颂云三十年来寻劒客几回叶落又抽枝自从一见桃花后直至如今更不疑举似沩山山云从缘得入永不退失汝善护持次举似玄沙沙云谛当甚谛当敢保老兄犹未彻在长庆稜因僧问玄沙意旨如何庆云将谓胡须赤更有赤须胡续翠巖芝云有一人如今问玄沙意作么生且道此人还彻也未黄龙心云诸人且道灵云当初见底是桃花不是桃花若是桃花天下人见緫须悟道若不是桃花争奈见有桃花拟向甚处看作么生说箇见底道理五祖演云说什么谛当更叅三十年昭觉勤云千钧之弩不为鼷鼠而发机灵云既拨转天关玄沙乃掀飜地轴且道那箇是未彻处径山杲云一家有事百家忙师问僧甚处去僧云雪峯去师云我有一信寄雪峯僧云便请师脱履抛向面前僧便去雪峯问甚处来僧云灵云来峯云和尚安不僧云有信相寄道了脱履抛向面前峯休去沩山秀云雪峯既不能辨他来信端的这僧又秪知依模画样钝置他灵云忽若当时道我有一信寄他僧云便请灵云只据坐这僧又若为通露不可大丈夫汉为人驰达教他一言不措师因长生问混沌未分时如何师云露柱怀胎生云分后如何师云如片云点太清生云未审太清还受点也无师不对生云恁么则含生不来也师亦不对生云直得纯清绝点时如何师云犹是真常流注生云如何是真常流注师云似镜常明生云未审向上还有事也无师云有生云如何是向上事师云打破镜来与󲊛相见续芭蕉彻云相见便休又打破镜作什么白兆圆云若不打破镜争得相见大阳延云即今破也又作么生相见乃云照尽体无依通身难辨的开福宁云好诸禅德尽十方界是一面镜作么生说箇打破底道理直饶眼亲手办光境俱忘如鸡抱卵啐啄同时正好喫报慈拄杖何故弄影禅和如麻似粟黄龙忠云二尊宿发明本分大事可谓如切如磋如琢如磨不妨端的检点将来大似贴肉汗衫未能脱体致使有般汉随语生解便向未分时计较打破镜处说道理驴年解悟去若据牧菴见处说甚混沌分与未分打破镜与不打破镜直饶向露柱怀胎处会得正是片云点太清诸仁者还委悉么待虚空落地即向󲊛道天童觉云分与未分玉机夜动点与不点金梭暗抛直是一色纯清未得十成稳坐且道打破镜来向甚处相见还会么清秋老兔吞光后湛水苍龙蜕骨时师因僧问佛未出世时如何师竖起拂子僧云出世后如何师亦竖起拂子僧不肯后到雪峯峯问甚处来僧云灵云来峯云有何言句僧举前话峯云󲊛肯他么僧云不肯峯云你问我与󲊛道僧云佛未出世时如何峯竖起拂子僧云出世后如何峯放下拂子僧礼拜峯便打僧后到玄沙举前话沙问󲊛怎生会僧云不会沙云我与󲊛作箇譬喻如人卖一片园东西四至结契緫了也中心有箇树子犹属我在沩山喆云这僧一张弓两只箭拟拨乱天下至玄沙面前一箇伎俩施展不得何故鹤有九臯难翥翼马无千里谩追风续云门偃于两竖拂处云前头即是后头打不着福州九峯慈慧禅师因沩山上堂云汝等诸人只得大体不得大用师便抽身出去沩山召师师更不回顾沩山云此子堪为法噐保福展云依稀似曲失前忘后晋州霍山大禅佛景通禅师因到仰山前乃翘一足云西天二十八祖亦如是唐土六祖亦如是和尚亦如是某甲亦如是仰山下禅牀打四藤条雪窦显云藤条未到折因甚只与四下须是箇斩钉截铁汉始得翠巖芝云亦不得作赏亦不得作罚如今作么生会续栖贤迁云苦瓠连根苦甜𤓰彻蒂甜昭觉勤云师资会合辊芥投针一期借路经过不免递相钝置雪窦道藤条未到折因甚只打四下胡饼里讨甚么汁又云须是斩钉截铁汉始得大似随邪逐恶云盖智云大禅佛翘一足仰山打四藤条不是盲枷瞎棒且欲分付知音若不同牀睡焉知被里穿师后到霍山自云集云峯下四条天下大禅佛叅山乃唤维那打钟者师便走雪窦显云这汉虽见机而变争奈有头无尾续昭觉勤云这汉担却仰山冬𤓰印子向人前卖弄若不是霍山几被涂煳虽然如是可惜令行一半当时不用唤维那好与擒住更打四藤条且听这汉疑三十年滁州定山神英禅师因椑树问不落数量请师道师提起数珠云是落不落树云圆珠三窍时人知有请师圆前话师便打树拂袖而出师云三十年后搥胷大哭去在树住后示众云吾三十年前被定山热谩不同小小雪窦显云定山用即用争奈险椑树知即知要且未具择法眼试请辨看师一日见首座洗衣遂问作什么座提起衣师云洗底是甚衣座云福州使铁钱师乃令维那移下首座挂搭元康和尚因谒石楼楼才见便収足坐师云得与么威仪周足楼云汝适来见什么师云无端被人领过楼云是与么始为真见师云苦哉赚却几人来楼便起身师云见即见巳动即不动楼云尽力道不出定也师拊掌三下南泉愿云天下人断这两箇是非不得若断得与他同叅京兆米和尚因僧问自古上贤还达真正理么师云达僧云秪如真正理作么生达师云当时霍光卖假银城与单于契书是什么人做僧云某甲直得杜口无言师云平地教人作保师令僧问仰山今时还假悟去不仰云悟即不无争奈落在第二头何师乃肯之续泐潭清云门庭施设米胡深肯仰山第二头若是入理深谈第一头犹未悟在天童华云米胡提本分钳鎚仰山展劒刃上事二老于唱教门中足可称尊若是衲僧门下緫是喫棒底汉师问僧近离甚处僧云药山师云药山老子近日如何僧云大似一片顽石师云得漝么郑重僧云也无󲊛提掇处师云非但药山米胡亦漝么僧近前顾视而立师云看看顽石动也其僧便出雪窦显云米胡也纵夺可观争奈死而不弔沩山喆云米胡好片顽石多少游人不识及乎衲僧一见不免将南作北续昭觉勤云雪窦细处细如米末冷处冷似氷霜要且只见锥头利若据蒋山见处只这米胡趂得老鼠打破油瓮天童华云这僧岂不是具眼尀耐却将药山一片顽石到处卖弄苟非米胡深辨端倪几遭惑乱是󲊛诸人试辨看襄州王敬初常侍一日治事次米和尚至侍乃举笔示之米云还判得虚空么侍乃掷下笔入宅更不相见米和尚致疑明日凭华严置茶筵次设问昨日米和尚有何言句便不得相见侍云狮子咬人韩獹逐块米才闻乃省遽出朗笑云我会也我会也侍云会即不无󲊛试道看米云请常侍举侍乃竖起一只筯米云这野狐精侍云这汉彻去也沩山喆云米胡虽然如是且只得一橛常侍云这汉彻去大似看楼打楼大沩则不然常侍虽是箇俗汉笔下有生杀之权米胡是一方善知识要且出他绻缋不得当时待他掷下笔但向道我从来疑着这汉常侍与临济至僧堂乃问这一堂僧还看经也无济云不看经还习禅也无济云不习禅侍云经又不看禅又不习究竟作什么济云緫教成佛作祖去侍云金屑虽贵落眼成翳济云我将谓󲊛是箇俗汉投子同别云官人何得贵耳贱目镜清怤代云比来抛抟引玉沩山喆云王常侍可谓儒门君子禅门良匠若非智鑑精明争得是非颕脱续白云端云大众临济端的只具一只眼若是圆通即不然金屑虽贵落眼成翳我将谓󲊛是箇俗汉大众试断看天童华云风行草偃叶落知秋临济虽本分钳鎚常侍乃顶门具眼只如今日判府正言入山与山僧相见虽无僧堂可至亦无佛法商量只这便是出他一头地处且道以何为验灵隐岳云一着高一着一步阔一步明眼人前犹涉路布凤栖不在梧桐树宗门统要续集卷第七宗门统要正续集宗门统要续集卷第八扶十宋建溪沙门宗永集元建康保宁禅寺住持沙门清茂续集睦州龙兴陈尊宿因僧问高揖释迦不拜弥勒时如何师云昨日有人问趂出了也僧云和尚恐某甲不实那师云拄杖不在苕菷柄聊与三十雪窦显云睦州只有受璧之心且无割城之意续南堂静云衲僧家高揖释迦不拜弥勒不为分外也须是本分钳鎚方能知其真伪何故出羣须是英灵汉敌胜还他狮子儿选佛若无如是眼直饶千载亦奚为西禅需云若要扶持大法举唱宗乘这老汉却较些子诸人要见睦州么劒为不平离宝匣药因救病出金瓶灵隐岳云以毒攻毒以楔出楔还他睦州老汉始得今日有人恁么问虎丘也只恁么答何故尽法无民师示众云我见百丈不识好恶大众才集以拄杖一时打下复召大众众回首又云是什么有甚共语处黄檗和尚众才集以拄杖一时打下复召大众众回首又云月似弯弓少雨多风犹较些子雪窦显云说甚犹较些子直是未在据雪窦众集一时打下便休或有箇无孔铁鎚为众竭力善能担荷可以笼罩古今干坤把断乃蓦拈拄杖云放过一着石门聦举黄檗语了云前来甚是奇特后来龙头蛇尾天圣泰云杀人须见血续瑯瑘觉云若入洪波里须是弄潮人灵隐岳云转见誵讹这几箇老汉出来张罗布网却向平地上捞鰕摝蚬用尽自已心笑破他人口师因西峯长老至致茶果次问长老今夏在甚处安居峯云兰溪师云有多少众峯云七十来人师云时中将何示徒峯拈起柑子师云着什么死急师问僧近离甚处僧便喝师云老僧被󲊛一喝僧又喝师云三喝四喝后作么生僧无语师便打云这掠虚汉续泐潭清云这僧只解瞻前不能顾后恁么行脚钝置杀人黄龙即不然待他道三喝四喝后如何将坐具一摵拂袖便行非唯截断睦州葛藤且与天下衲僧出气灵隐岳云老睦州甚生气槩却向这僧手里呈欵师一日唤僧云大德僧回首师云担板汉雪窦显云睦州只具一只眼何故这僧唤既回首因甚却成担板续黄龙心云雪窦亦只具一只眼这僧唤既回头因甚却不成担板鼓山珪云睦州和尚被这僧勘破师因秀才相看云会二十四家书师以拄杖空中点一点云会么秀才罔措师云又道会二十四家书永字八法也不识黄龙南云睦州一点直在威音王巳前及乎八法论书却被箇俗人勘破若是黄龙即不然孔门弟子无人识碧眼胡僧笑点头沩山喆云睦州不妨用得这一点妙又似以势欺人大沩即不然乃画一圆相云会么字义炳然文不加点续径山印举大沩语了云睦州大似如风吹水自然成纹惜乎逞俊太过乌焉成马山僧今日客来虽有拂子拄杖尽以束之高阁何故文不在兹师示众云裂开也在我捏聚也在我时有僧问如何是裂开师云三九二十七菩提涅槃真如解脱即心是佛我且与么道󲊛又作么生僧云某甲不与么道师云盏子扑落地楪子成七片云峯恱云相骂饶󲊛接觜相唾饶󲊛泼水续天童华云我且问󲊛诸人云峯与么道为复是会睦州意明睦州语归宗因行不妨掉臂不是禅不是道不是玄不是妙久立珍重天童觉云睦州用处直是长三短五七纵八横撒在面前抛向背后不妨奇特然则门庭施设自是一家入理深谈不啻百步灵隐岳云也好笑睦州被这僧拶得恰似落汤螃蠏七手八脚一时露师因云门敲门乃问谁门云某甲师开门便擒住云道道门拟议师便推出云秦时轹𨍏钻师问僧甚么处来僧云浏阳师云彼中老宿祗对佛法大意道什么僧云徧地无行路师云老宿实有此语不僧云实有师拈拄杖打云这念言语汉师因僧问门前金刚托即干坤大地不托即纟系发不逢时如何师云吽吽我不曾见此问先跳三千倒退八百󲊛作么生僧云诺师云先责一纸罪状好便打其僧拟去师云来我共󲊛葛藤托即干坤大地󲊛且道洞庭湖水深多少僧云不曾量度师云洞庭湖又作么生僧云秪为今时师云只这葛藤尚不会又打师问僧近离甚处僧云仰山师云五戒也不持僧云什么处是妄语师云这里不着沙弥师问僧甚处来僧云那边札师云老僧屈僧云和尚知即得师云担枷过状噼嵴便打云峯恱云睦州何用繁辞那边札噼嵴便棒师问僧近离甚处僧云河北师云河北有箇赵州和尚上座曾到彼么僧云某甲近离彼中师云赵州有何言句示徒僧举喫茶话师乃云慙愧却问僧赵州意作么生僧云只是一期方便师云苦哉赵州被󲊛将一杓屎泼了也便打师却问沙弥󲊛作么会沙弥便设拜师亦打其僧往沙弥处问适来和尚打󲊛作什么弥云若不是我和尚不打某甲雪窦显云这僧克由尀耐将一杓屎泼他二员古佛诸上座若能辩得非唯与赵睦二州雪屈亦乃雪窦与天下老宿无过若道不得到处泼人卒未了在续径山杲云雪窦只知一杓屎泼他赵睦二州殊不知这僧当时被赵州将一杓屎泼了却到睦州又遭一杓只是不知气息若知气息什么处有二员古佛师因吴尚书至门首便问三门俱开弟子从何门而入师召尚书尚书应诺师云从信门而入雪窦显别云客是主人相师师示众云󲊛等诸人还得箇入头处也未若未得箇入头须得箇入头若得箇入头不得孤负老僧云峯恱云古人与么道和身放倒了也汝诸人还相委悉么若相委悉孤负睦州若不相委悉云峯亦遭连累续法云秀云还会么睦州便是陈蒲鞋若见可谓大施门开更无壅塞其或未然莫道不窒碍好叅白云端云睦州老儿可谓经事多矣要坐便坐要行便行虽然如是天无全功雪窦宗举拂子云我若恁么穿却睦州鼻孔若不恁么换却睦州眼睛又云今人明明向󲊛道尚自不会驴年梦见么师见僧来云见成公案放󲊛三十棒僧云某甲如是师云寺门前金刚为什么竖拳僧云金刚尚乃如是师便打云门偃云睦州正恁么时天下人披枷带鎻续径山杲云虽然无孔笛撞着氊拍板直是五音调畅六律和谐仔细检点将来未免傍观者哂且道谁是傍观者良久云不得动着动着打折󲊛驴腰东禅岳云临危不变真大丈夫当时若不是这僧几被打破蔡州诸人还识睦州么贫无达士将金赠病有闲人说药方师一日见僧行胡饼次乃云行箇甚么僧云胡饼师云这俗汉保福展云睦州也好低声师问武陵长老了即毛吞巨海始知大地一微尘作么生陵云和尚问谁师云问长老陵云何不领话师云是我不领话󲊛不领话雪窦显云堕也堕也复云这葛藤老汉好与划断拈拄杖云什么处去也镇州临济慧照义玄禅师在黄檗会中因第一座勉令问黄檗如何是佛法的的大意檗遂与二十棒如是三次问每蒙赐棒乃告辞第一座云早蒙激劝问法累蒙和尚赐棒所恨愚鲁且往诸方去第一座遂白黄檗云义玄上座虽是后生却甚奇特后五日为一株大树荫覆天下人去在要起去忽辞和尚愿垂提诲师明日乃辞黄檗檗指往大愚处必为汝说师至大愚愚问什么处来师云黄檗来愚云黄檗有何言句师遂举前话复云不知过在甚处愚云黄檗与么老婆心为汝得彻困犹觅过在师于是大悟乃云元来佛法无多子愚扭住云尿牀鬼子适来又道不会而今又道佛法无多子是多少速道速道师便于大愚肋下筑三拳愚托开云汝师黄檗非干我事师返黄檗檗问来来去去有甚了期师云只为老婆心切遂举前话檗云大愚老汉饶舌待见与打一顿师云说甚待见即今便打遂与黄檗一掌檗吟吟而笑云这风颠汉来这里捋虎须师便喝檗云侍者引这风颠汉叅堂去沩山祐问仰山临济得大愚力黄檗力仰云非但捋虎须亦解坐虎头师示众云我于先师处三次问佛法大意三次被打如蒿枝拂相似如今更思一顿谁与下手时有僧出云某甲下手师拈棒度与僧拟接师便打雪窦显云临济放去较危収来太速续五祖戒云临济大似贫儿思旧债雪窦宗云且道临济今日用底棒与当时喫底棒是同是别若道同孤负他黄檗若道别屈他临济若也尽其机来且道在阿谁分上乃拈拄杖云退后退后天童华云临济在黄檗处三度喫棒底意旨诸人还覻得透也未直饶一咬便断也未是大丈夫汉三世诸佛口挂壁上天下老和尚将什么喫饭灵隐岳举雪窦语了拈拄杖云临济据令而行不知孤负黄檗雪窦尽力担板也只见一边且道荐福节文在甚处掷下拄杖师因赵州游方到院在后架洗脚次师便问如何是祖师西来意州云恰遇山僧洗脚师近前作听势州云会即便会啗啄作什么师便归方丈州云三十年行脚今日错为人下註脚续法云秀云众中商量道赵州不识临济作贼却为他下箇註脚临济当时作听势何不噼耳便掌若恁么商量何曾梦见赵州识得临济殊不知两箇尽是老贼须知一箇好手敢问诸人那箇是好手具眼者辨取教忠光云临济有验人眼赵州又饱丛林等闲略露风规自然头正尾正还会么若不得流水还应过别山师侍德山次山云今日困师云这老汉寐语作么山便打师掀倒禅牀雪窦显云二员作者具啐啄同时眼有啐啄同时用雪窦拟向饥鹰爪下夺肉饿虎口里争餐敢谓德山临济俱是瞎汉有人辩得天下横行云峯恱云奇怪诸德看此二员作家一拶一捺略露风规大似把手上高山虽然如是未免傍观者哂且道谁是傍观者喝一喝下座续径山杲云云峯与么批判大似普州人径山若见縳作一束送在河里不见道蚌鹬相持俱落渔人之手西堂显云然则德山门下草偃风行争奈临济当机不让虽然如是未出葛藤窠里护国元云奇怪诸禅德二老汉忒煞傍若无人当时真如若见每人与二十棒且道利害在什么处有人明得许汝亲见临济德山要见真如亦未可何故鹤有九臯难翥翼马无千里谩追风师到三峯平和尚问发足甚处师云黄檗平云黄檗近日有何言句师云金牛昨夜遭涂炭直至如今不见踪平云秋风吹玉管那箇是知音师云直透万重关不住青霄外平云此语太高生师云龙生金凤子冲破碧瑠璃平云且坐喫茶师因赴普请锄茶次黄檗后至师问讯了按䦆而立檗云莫是困耶师云才䦆地何言困檗拈拄杖便打师接住推倒檗乃唤维那拽起我来维那云和尚争容得这风颠汉檗却与维那一掌师遂䦆地云诸方火葬我这里活埋沩山祐问仰山黄檗与临济此时作么生仰云作贼人不在逻赃人喫棒沩山喆云黄檗倒地维那扶起火葬活埋清风未巳续三交嵩云正狗不偷油鸡衔灯盏走师在黄檗栽杉松次黄檗云深山里栽许多树作么师云一与山门作境致二与后人作标榜道了将锄打地一下檗云虽然如是子巳喫吾二十棒了也师又打地一下嘘两声檗云吾宗到汝大兴于世沩山祐问仰山黄檗当时只嘱临济一人别更有在仰云有只是年代深远不欲举似和尚沩山云虽然如是吾也要知但举看仰云一人指南吴越令行遇大风即止沩山喆云临济与么大似平地喫交虽然如是临危不变方称丈夫黄檗云吾宗到汝大兴于世也是怜儿不觉丑续天童华云黄檗道虽然如是子巳喫吾二十棒了也养子之缘故当如是临济正令虽行可惜甘自向䦆头边活埋仰山见解未出常流岂止遇大风则止当时何不道直待虚空界尽此话方始大行岂不头正尾正应菴今日捋下面皮要与诸人相见去也蓦拈拄杖卓一下云惊羣须是英灵汉敌胜还他狮子儿师示众云有一无位真人常向汝等诸人面门出入未证据者看看时有僧出问如何是无位真人师下绳牀扭住云道道僧无语师拓开云无位真人是什么干屎橛雪峯存云临济大似白拈贼雪窦显云夫善窃者鬼神莫知既被雪峯覻破临济不是好手复召大众雪窦今日换却󲊛诸人眼睛了也󲊛若不信各归寮舍自摸索看续瑯瑘觉云临济可谓氷稜上度九𨸰劒刃上得全身荐福行云临济老人一条春梁硬似铁拗不折可怜末后不奈舩何打破戽斗师问寺主什么处去来主云州中粜黄米来师以拄杖划一划云还粜得这箇么主便喝师便打次典座至师乃举似典座座云寺主不会和尚意师云󲊛又作么生座礼拜师亦打黄龙南云寺主下喝不可放过典座礼拜放过不可临济令行归宗放过三十年后有人说破沩山喆云寺主下喝典座礼拜临济令行古今独迈续黄龙新云典座礼拜有过无功寺主一喝有功无过既是有功为甚么却被打棒头有眼明如日要识真金火里看天童华云二尊宿虽则力提纲要检点将来未免依草附木殊不知大小临济被这两箇汉破家散宅还会么杀人刀活人劒西禅需云院主一喝电卷雷奔山摧地裂典座礼拜云収雨散月白风清虽然如是因甚么緫喫痛棒不见道卧龙才奋迅丹凤便翱翔师临迁化垂示云吾去后汝等诸人不得灭却吾正法眼藏三圣出云谁敢灭却正法眼藏师云后或有人问󲊛又作么生圣便喝师云谁知吾正法眼藏向这瞎驴边灭却圣便作礼沩山秀云古者忍死待来因何正法眼藏却向瞎驴边灭临济行计速速三圣又却怱怱因斯父子情忘遂使后人失望若不得流水多应过别山师垂问一人在孤峯顶上无出身之路一人在十字街头亦无背面那箇在前那箇在后师垂问有一人论劫在途中不离家舍有一人离家舍不在途中阿那箇合受人天供养续径山杲云贼身巳露云巖游云识取钩头意莫认定盘星师会下有同学二人相问一云离却中下二机请兄道一句子一云拟问则失一云与么则礼拜老兄去也一云这贼师闻乃陞堂云要会临济賔主句问取堂中二禅客便下座师因一僧叅未人事乃问礼拜即是不礼拜即是师便喝僧遂拜师云这贼僧云这贼便出去师云莫道无事好首座在边侍立师回问还有过也无座云有师云賔家有过主家有过座云二俱有过师云过在什么处座便出去师云莫道无事好南泉愿云官马相踏续保宁勇云这一羣贼其中有正贼有草贼那箇是正贼那箇是草贼还辩得么口欵易招赃物难认护国元云这僧身挨白刃临济劒不虚施首座不善傍观惹得一身泥水虽然如是且道前头无事与后头无事相较几何于此缁素分明不但穿却临济鼻孔亦许󲊛眼光烁破四天下其或未然莫道无事好师一日见普化来乃云我在南方驰书到沩山时知󲊛先在此住待我来及至我到得汝赞佐我今欲建立黄檗宗乘汝切须为我成榹普化珍重下去克符后至师亦如是道符亦珍重下去三日后普化却上问云和尚前日道什么师拈棒便打下又三日后克符亦上问云和尚前日打普化有甚事师拈棒亦打下至晚陞堂示四料拣语了普化克符二人遂出众作礼师便下座续长芦仁云普化克符不可放过临济老人放过不可若是且菴一生担板无人成榹然虽恁么须知远烟浪别有好商量师一日在僧堂前坐见黄檗来却闭目檗见乃作怖势遥遥过归方丈师随后具威仪去礼谢了退于时首座在畔立檗云这僧虽是后生却知有此事座云老和尚脚跟不点地证据箇后生檗于口上自掴云却是老僧罪过座云知即得师到京教化至一家门云家常添钵婆云太无猒生师云饭也未曾得何言太无猒生婆便闭却门师因黄檗入厨见饭头乃问作什么头云拣众僧米檗云一日喫多少头云二石五檗云莫太多头云犹恐少在檗便打饭头举似师师云与汝勘过这老汉才出侍次檗便举前话师云饭头不会请和尚代一转语便问莫太多么檗云何不道来日更喫一顿师云说甚来日即今便喫道了便掌檗云这风颠汉又来这里捋虎须师便喝出去沩山祐云养子方知父慈仰山寂云大似勾贼破家师陞堂有僧出师便喝僧亦喝便拜师便打翠巖芝云临济也心麤好彩頼是这僧若是今时衲僧且作么生出得续东禅观云临济除是不作作则万窍怒号这僧抟扶摇而上九万里师或见僧来乃竖起拂子僧礼拜师便打翠巖芝云这僧有理不伸死而不弔且作么生会如今作么生与这僧出气师或见僧来乃竖起拂子师并打云门偃云只冝老汉师问僧甚处来僧云定州来师拈棒僧拟议师便打僧不肯师云巳后遇明眼人去在僧后叅三圣才举前话三圣拈棒僧拟议三圣便打续天童华云临济三圣当时若有转身句后代儿孙未至扫土蓦拈拄杖更有一箇甚处去卓拄杖一下师因有座主相看师乃问讲何经论主云某甲荒虚粗习百法论师云有一人于三乘十二分教明得有一人于三乘十二分教明不得是同是别主云明得即同明不得即别时洛浦为侍者乃云座主这里是甚处说同说别师回首问侍者汝又作么生者便喝师送座主回遂问适来是汝喝老僧那者云是师便打师因半夏上黄檗山问讯见黄檗看经乃云我将谓是箇人元来是淹黑豆老和尚住数日乃辞去檗云汝破夏来不终夏了去师云某甲蹔来礼拜和尚檗遂打趂令去师行数里疑此事却回终夏师应机或多用喝会下僧众亦学师喝师一日问僧汝緫学我喝我今问汝有一人从东堂出一人从西堂出两人齐喝一声这里分得賔主汝且作么生分若分不得己后不得学老僧喝师闻德山示众云道道道得也三十棒道不得也三十棒师令侍者去见他如是道便问道得为甚也三十棒待伊打󲊛便接拄杖推一推者去一如指教德山被一推倒便归方丈闭却门者回举似师师云从来疑着这汉虽然如是󲊛还见德山么者拟议师便打巖头奯云德山寻常只据目前一箇拄杖子佛来也打祖来也打争奈较些子续云居齐云只如临济道我从来疑着这汉是肯语不肯语为当别有道理试断看师访平田路口见一婆使牛乃问婆婆平田路向什么处去婆便将牛打一棒云这畜生诸处走到这里不知路师云我问󲊛平田路什么处去婆云这畜生五岁也尚使不得师云欲观前人先观所使便有抽钉拔屑之意师至平田田问还见我婆也未师云巳収下了也田云近离甚处师云江西黄檗田云情知󲊛见作家来师云特来礼拜和尚田云巳相见了也师云不然賔主之礼合礼三拜田云既是賔主之礼礼拜着师会下两堂上座一日举头相顾各下一喝僧举问师未审具賔主眼不师云虽然如此賔主历然承天宗云临济此语走杀天下衲僧我即不然当时见僧举但云一对无孔铁鎚续昭觉勤云正勑既行诸侯避道大沩智云作么生是賔主历然底道理若也会得一双孤鴈扑地高飞其或未然一对鸳鸯池中独立师到襄州华严严见来乃横按拄杖作睡势师云莫瞌睡严云作家禅客宛尔不同师云侍者点茶来与和尚喫严召维那第三位安排师到凤林林云有事相借问得么师云何得剜肉作疮林云海月澄无影游鱼逐浪迷师云海月既无影游鱼何得迷或有云观风波浪起翫水野僧飘师云孤蟾独耀江山静长啸一声天地秋林云任将三寸辉天静一句临机试道看师云路逢劒客须呈劒不遇诗人不献诗林便坐师便出去或有云湛寂无高下随风妄起波师云孤月照临山岳静几多人向此中休林云老僧与阇黎又作么生师云高高直透千峯外莫将萤火照山川道了拂袖便出复有一颂云大道绝同各自西东石火莫及电光罔通沩山祐问仰山临济道石火莫及电光罔通从上诸圣以何为人仰云和尚作么生沩云但有言说都无实义仰云不然沩云子又作么生仰云官不容针私通车马沩云如是如是师因径山有五百众少人叅请每日乃遶佛殿前大树行道念观音接人与黄檗是同叅寄书与黄檗具言是事檗令师去云󲊛到彼作么生师云某甲自有方便师到径山装腰直上法堂径山才举头师便喝山拟开口师拂袖便行寻有僧问径山适来这僧有甚言句便喝和尚山云这僧从黄檗来󲊛要知自去问取是时径山五百众太半分散师因僧叅乃展两手僧无语师云会么僧云不会师云麸夫完圝擘不破与󲊛两文钱师因麻谷叅敷坐具问十二面观音阿那面正师下绳牀一手収坐具一手扭麻谷云十二面观音向甚么处去也谷转身拟坐绳牀师拈拄杖打谷接却相捉归方丈师到杏山问如何是露地白牛杏云吽师云哑杏云长老又作么生师云这畜生师到龙光问不展机锋如何得胜光据坐师云大善知识岂无方便光瞪目云嗄师拍手云大众看这老汉今日败阙便行师往凤林路逢一婆子问甚么处去师云凤林去婆云凤林不在师云甚么处去婆便行师召婆婆回首师云谁道不在师一日拈胡饼示洛浦云万种千般不离这箇其理不二浦云如何是不二之理师再拈起饼示之浦云恁么则万种千般也师云疴屎见解浦云罗公照镜沩山喆云临济便风帆挂洛浦鼓棹掦波然虽如是临济门下则得沩山门下不得师辞黄檗檗问什么处去师云不是河南便是河北檗便打师约住棒遂与一掌檗呵呵大笑唤侍者将先师禅板拂子来师召侍者将火来檗云汝但将去巳后坐却天下人舌头去在沩山祐举问仰山临济莫孤负他黄檗也无仰云不然沩云子作么生仰云知恩方解报恩沩云从上莫有报恩事不仰云有只是年代深远不欲举似沩云吾且不知子但举看仰云如楞严会上阿难赞佛云将此深心奉尘剎是则名为报佛恩岂不是报恩之事沩云如是如是见与师齐减师半德见过于师方堪传受续焦山体云賔主历然师资道合轻来重答不堕常情分付先师禅板拂子贵图坐却天下人舌头正是怜儿不觉丑假饶索火烧却终不向别处托生会么老婆心切呵呵笑一任傍人说短长福州乌石灵观禅师一日因新到来偶引面次遂引面示之其僧便去师晚间问首座今日新到在甚处座云当时便去师云是即是只得一橛雪窦显云老观大似失钱遭罪报慈遂云甚么处是少一橛翠巖芝云老观道他只得一橛大似压良为贱彼此出家儿续东禅观云总似这箇师僧灵山付嘱有在老观为什么道只得一橛要会么若不酬价争辩真伪师因雪峯来敲门师云谁峯云凤凰儿师云作什么峯云来啗老观师便开门扭住云道道峯拟议师便托开闭却门雪峯住后示众云我当时若入得老观门󲊛这一队噇酒糟汉向甚处摸索老宿云雪峯徒有此语当时入不得今也入不得明招谦代雪峯才见开门便云动即丧又代老观云俊哉俊哉雪窦显云这孤恩负德汉有甚么交涉当时入不得岂是教󲊛入今既摸索不着累他雪峯俱在老观门下师常闭门独坐一日雪峯敲门师便开峯扭住云是凡是圣师乃唾云野狐精拓开便闭却门雪峯云也只要识老兄师因曹山行脚时问如何是毘卢师法身主师云不道曹举似洞山洞云好箇话头只欠进语何不更去问为甚不道曹乃去进语师云若言我不道即哑却我口若言我道即秃却我舌曹归举似洞山山深肯之宗门统要续集卷第八宗门统要正续集宗门统要续集卷第九宋建溪沙门宗永集元建康保宁禅寺住持沙门清茂续集南岳下第五世洪州米岭和尚垂语云莫过于此时有僧问未审是什么莫过于此师云不出是其僧后问长庆为什么不出是庆云汝拟唤作什么益州大随法真禅师因僧辞师问甚处去僧云峩眉礼普贤去师竖起拂子云文殊普贤緫在这里僧画一圆相抛于背后师云侍者将一贴茶与这僧保福展云若无后语笑他衲僧云门偃别云西天斩头截臂这里自领出去五祖戒云大随不因一事不长一智雪窦显云杀人刀活人劒具眼底辩取沩山秀云大随茶非类赵州茶既不类赵州茶得之者少矣这僧得之且有甚长处然不义之财于我如浮云续天童觉云识法者惧欺敌者亡水中辩乳须是鵞王师因僧问劫火洞然大千俱坏未审这箇坏不坏师云坏僧云恁么则随他去也师云随他去又僧问修山主如前修云不坏僧云为甚不坏修云为同大千续道吾真云此二老宿一人道坏一人道不坏且道坏底是不坏底是会么坏与不坏俱非内外不隔纟系毫寻常面对黄龙清云此二尊宿虽则应处无偏其奈影响之流别生二见若是太平即不然忽有人问劫火洞然大千俱坏未审这箇坏不坏却向道坏与不坏即且致还识这箇么忽地唤回秋夜梦举头惟见月当空师因有婆子令人送钱物至请转藏经师受施利了便下禅牀转一帀乃云传语婆婆转藏经巳竟其人回举似婆婆云比来请转全藏如何只转半藏报慈遂征云什么处是欠半藏处且道那婆具甚么眼便与么道韶州灵树知圣敏禅师因有尼送瓷钵盂与师遂托起问这箇出在甚处尼云出在定州师扑破尼无对清凉钦别云不违此间保福展代云欺敌者亡郑十三娘年十二岁时随师姑到大沩才礼拜起沩便问这箇师姑甚么处住姑云南台江边住沩便喝出又问背后老婆甚处住十三娘放身近前义手立沩再问娘云早箇呈似和尚了也沩云去娘才下到法堂师姑云十三娘寻常道我会禅口似劒利今日被大师问着緫无语娘云苦哉苦哉作这箇眼目也道我行脚脱取衲衣来与十三娘着娘后又举似罗山秪如十三娘叅见沩山恁么祗对还得平稳也无罗云不得无过娘云过在甚处罗乃叱之娘云锦上更添花福州双峯古禅师到石霜非时并不上堂头有僧白石霜云古侍者见双峯得箇入处师后一日辞霜去霜将拂子相送出门乃召云古侍者师回首霜云拟着即差是着即乖不拟不是亦莫作箇解除非知有莫能知之作么生师应喏喏师住后有僧问当时石霜漝么道未审意旨如何师云他只是教我不得是非着睦州陈操尚书一日与诸官登楼次见数僧行过一官人云来者总是行脚僧陈云不是官云焉知不是陈云待近来与勘过及僧至楼前陈蓦召上座僧皆举头陈谓众官云不信道沩山喆云陈尚书可谓手擎仲尼日月腰佩毘卢金印非唯儒士惊慑亦乃衲僧罔措不见道当机如电拂方免病栖芦续天童觉云陈操尚书白拈贼谩长芦一点不得鼓山永云这僧有理难伸死而不弔尚书按劒当门谁敢正眼覻着尚书问僧云有事相借问得么僧云合取狗口书乃自掴口云某甲罪过僧云知过必改书云就阇黎乞取口喫饭得么镇州保寿沼禅师问胡钉铰云莫便是胡钉铰么铰云不敢师云还钉得虚空不铰云请和尚打破来师便打铰云莫错打某甲师云汝向后遇多口阿师与󲊛点破在铰后到赵州举前话问不知某甲过在甚处州云只这一缝尚不奈何铰于此有省雪窦显云我要打这三箇汉一打赵州不合瞎却胡钉铰眼二打保寿不能塞断赵州口三打胡钉铰不合放过保寿蓦拈拄杖云更有一箇大众一时退乃击禅牀一下沩山喆云这汉虽然省去可惜赵州当时待他道某甲过在甚处噼嵴便棒非但承他保寿威光亦乃与丛林为龟为鑑续沩山果云保寿大似无风起浪平地生堆胡钉铰贪程太速不觉堕坑落壍若不遇赵州点破争得归家稳坐大众且道那里是赵州点破处要会么良久云斩新日月特地干坤径山杲云直饶钉得这一缝点检将来亦非好手可怜两箇老禅翁却对俗人说家丑鼓山永云保寿虽具打破虚空底钳鎚未免伤锋犯手胡公末后悟去谁知眼尚𥉌睊月虫师因僧问讯师云百千诸圣尽不出此方丈内僧云只如古人道大千沙界海中沤未审此方丈向甚么处着师云千圣见在僧云阿谁证明师掷下拂子僧从西过东立师便打僧云若不久叅焉知端的师云三十年后此话大行续昭觉勤云保寿向方丈里布网张罗这僧钩饵边擎头戴角三度冲浪上来三度被他笼罩且道他得箇什么还会么重赏之下必有勇夫师问新到近离甚处僧云崔禅师云还将得崔禅喝来么僧云不将得来师云与么则不从崔禅来僧便喝师拈棒僧拟议师便打云居舜云保寿与么也险这僧饭到口边被人夺却师因僧问一物不将来时如何师云放下着僧云一物不将来放下箇什么师便打镇州三圣慧然禅师㕘德山山云不用展炊单这里无残羹馊饭师云頼遇无设有向甚处着山便打师接住推倒向牀上山大笑师哭苍天出去续瑯瑘觉云众中商量极有之不见道若无栾布作争得见韩光沩山行云三圣拨草瞻风有舒有卷德山看凡验圣有放有収德山笑去即且置三圣哭苍天便出意作么生不贪香饵味可谓碧潭龙云巖游云三圣便展坐具作贼人心虚山云不用展炊巾尾巴露也圣云设有向什么处着口是祸门山便打裂破古今圣接住棒推山向绳牀上老鼠入牛角更有一转语待无舌人忌口却向汝道师到道吾吾预知以绯抹额执神杖门下立师才见乃云遂便祗候吾应喏师㕘堂了却上堂头人事道吾却换衣方丈内坐师近前吾云有事相借问得么师云也是适来野狐精便出去师示众云我逢人即出出即不为人便下座兴化云我即不然逢人即不出出即便为人续白云端云此二尊宿各有一处打得着且道那箇在前那箇在后还有人向这里定当得么良久云妙舞莫夸回雪手三台须是大家催保宁勇云此二尊宿恁么为人犹在半途保宁今日路见不平拈拄杖下座大众一时走散掷下归方丈宝峯文云这两箇老古锥窃得临济些子活计各自分疆列界气冲宇宙使明眼衲僧只得好笑诸禅德且道笑箇甚么还知落处么若知一任七颠八倒若不知且向三圣兴化葛藤里咬嚼举五祖演云大众此二尊宿一人文章浩渺一人武艺全施若道兴化是文亦不得若道三圣是武亦不得若于此辩得出许󲊛通身是命若辩不出󲊛自相度昭觉勤云一人在孤峯顶上土面灰头一人在十字街头斩钉截铁有头有尾同死同生且道出即不为人底是出即便为人底是万古碧潭空界月再三捞摝始应知天童杰举白云语了云大众白云端和尚错下名言殊不知二尊宿前不搆村后不迭店直至于今飜成话欛何故字经三写乌焉成马灵隐岳云二老汉灭却临济正法眼却向长安路上把手共行直至于今递相钝置且如何是共行一句掣开金殿鎻撞动玉楼钟师问僧近离甚处僧便喝师亦喝僧又喝师又喝僧云行棒即瞎便喝师拈棒僧乃转身作受棒势师云下坡不走快便难逢便棒僧云这贼便出去师遂抛下棒次有僧问适来争容得这僧师云是伊见先师来师问雪峯透网金鳞以何为食峯云待汝出网来向汝道师云一千五百人善知识话头也不识峯云老僧住持事繁保宁展云争不足让有余雪窦显云可惜放过好与三十棒这棒一棒也饶不得直是罕遇作家承天大宗云布缦天网须是雪峯深入虎宋木儿还他三圣众中有般汉商量道雪峯在网内三圣在网外苦哉苦哉深屈古人若非此二员作家不能横行天下沩山喆云三圣可谓龙门万仞惯曾作客雪峯大似孟甞门启岂惧高賔续宝峯文云俊哉俊哉快活快活恰似一只鹞子莫惊着报宁即不然透网金鳞以何为食待汝出网来即向汝道一千五百人善知识话头也不识便拽拄杖打出三门复云也好快活恰似一只虎莫动着诸禅德且道报宁快活何似三圣快活莫有快活底汉出来定当看良久咄把手拽不入五祖演云众中或谓雪峯三圣宗泒不同故言不相契或谓三圣作家雪峯不能达其意如斯话会有何交涉若问五祖透网金鳞以何为食只向伊道好茵问头且道与雪峯是同是别泐潭清云雪峯虽有为人之心且无出人之手何必待他出网来当时才问以拄杖便打三圣若透得过却是一员衲僧若透不得只是茵掠虚汉径山杲云一人麤似丘山一人细如米粖虽然麤细不同秤来轻重恰好径山今日真实告报汝等诸人切忌钻龟打瓦天童华云若谓二俱作家未具透关眼在且道归宗恁么说话还见二老落处也无诸人若辩得出归宗性命在诸人手里若辩不出诸人性命在归宗手里师因雪峯见猕猴乃云这猕猴各佩一面古镜师云历劫无明何以彰于古镜峯云瑕生也师云一千五百人善知识话头也不识峯云老僧住持事繁雪窦显云好与二十棒这棒放过也好免见将错就错师因仰山问汝名什么师云慧寂山云慧寂是我师云我名慧然山呵呵大笑师云游到德山叅堂次堂中首座乃踢天泰也遂问夫行脚人须具本色公验作么生是上座本色公验师云嗄座再问师乃打一坐具云这漆桶前后触悞多少贤良座便人事魏府大觉和尚到临济济见乃竖起拂师便展坐具济掷下拂师便収坐具叅众去其时众议此僧莫是和尚亲故又不喫捧又不礼拜济闻令侍者唤适来新到来师便至济云师僧道你来叅长老人不礼拜又不喫棒莫是长老亲故师乃珍重下去师临迁化时谓众云我有一只箭要付与人时有一僧出云请和尚箭师云汝唤什么作箭僧便喝师打数棒归方丈次唤其僧来问汝适来会么僧云不会师又打数棒掷却拄杖云巳后遇明眼人分明举似魏府兴化存奖禅师在三圣处为首座常云我在向南行脚一帀拄杖头不曾拨着一箇会佛法底人󲊛这里作箇什么三圣闻乃问你具什么眼师便喝三圣云须是󲊛始得师休去三圣亦休大觉闻云作么生得风吹入大觉门来师后到大觉请为院主与大觉元是同叅一日觉唤院主我闻󲊛道向南方行脚一帀拄杖不曾拨着一箇会佛法底人󲊛具什么眼师便喝觉拈棒师拟议觉便打师又喝觉又打师明日从法堂上过觉唤院主我直下不疑󲊛昨日两喝󲊛为我说来师云某甲于三圣边得箇賔主句緫被师兄折倒了也与某甲箇安乐法门觉云这瞎汉来这里纳败阙脱下衲衣痛打一顿师于棒下识得临济先师在黄檗处喫棒底道理师一日陞堂云今日不用如何若何便请单刀直入兴化与󲊛证据时有旻德长老出礼拜起便喝师亦喝德又喝师又喝德礼拜归众师云适来若是别人三十棒一棒也较不得何故为他旻德会一喝不作一喝用瑯瑘觉云且道那一喝不作一喝用兴化若无后语疑杀天下人虽然如是晓者还稀续教忠光云兴化与旻德各出只手要发明临济正法眼藏殊不知临济一宗扫土而尽且道利害在什么处具眼者辩取师因有同叅来才上法堂师便喝僧亦喝行两三步师又喝僧亦喝须臾近前师拈棒僧又喝师云󲊛看这瞎汉犹作主在僧拟议师便直打下法堂师却归方丈时有僧问适来这僧有甚言句触悞和尚师云是他适来也有权也有实也有照也有用及我将手向伊面前横两横到这里却用不得似这瞎汉不打更待几时续天童华云兴化门墻千仞从来家法森严这僧暗透重关要看洞中春色好则好未免二俱失利只如兴化道我将手向伊面前横两横又作么生天堂未就地狱先成育王光云高提祖印独耀寰中大启洪炉烹凡煅圣非兴化不能验同叅非同同叅不能见兴化直得主賔互换照用双行且道那里是兴化将手向伊面前横两横处这里明得临济一宗扫土而尽脱或未然卓拄杖一下金镞惯调曾百战铁鞭多力恨无讐师在临济为侍者因济问新到什么处来僧云銮城济云有事相借问得么僧云新戒不会济云打破大唐国覔箇不会底也无叅堂去时师续问济适来新到是成褫他不成褫他济云我谁管󲊛成褫不成褫师云和尚只解将死雀就地弹不解将一转语盖覆却济云󲊛又作么生师云请和尚作新到济遂云新戒不会师云却是老僧罪过济云󲊛语藏锋师拟议济便打至晚济又云我今日问新到是将死雀就地弹就窠子里打及至󲊛出得语又喝起了向青云里打师云草贼大败济便打师入堂见首座乃云我见󲊛了也座便喝师打露柱一下便出座随后上去云适来触忤和尚礼拜未起师就地打一棒师因同光帝云朕収中原获一宝而未有人酬价师云略借陛下宝看帝两手引幞头脚示师师云君王之宝谁敢酬价帝大恱雪窦显云至尊所得只可傍观若非兴化作家往往高价酬却翠巖芝云兴化当时下一着可谓酩酊如今作么生断云峯恱云真不掩伪曲不藏直有眼底辩取黄龙心云兴化一期见机而作争奈埋没伊一朝天子当时若但向道蚌蛤之珠収得也无用处教伊向后别有生涯免得递相钝置而今若有人问又作么生酬价师有时召僧僧应喏师云点则不到或召僧僧应喏师云到则不点师因僧问四方八面来时如何师云打中间底僧礼拜师云大众兴化昨日赴箇村斋半路遇卒风暴雨却去神庙里避得过续天童华云众中商量道向古庙里避得过是空劫巳前自己又道便是他安身立命处殊不知腰缠十万贯骑鹤上扬州又云我见灯明佛本光瑞如此鄂州灌溪志闲禅师叅临济济扭住师云领也济托开云且放󲊛一顿师后住示众云我见临济无言语直至如今饱不饥续天童华云灌溪气宇如王被临济活埋在镇州城里十字街头当时若是光孝棒折也未放󲊛在何故家肥生孝子国覇有谋臣灵隐岳云炉鞴之所钝铁尤多虽然如是不因夜来鴈争见海门秋师因僧问久向灌溪到来只见沤麻池师云汝只见沤麻池要且不见灌溪僧云如何是灌溪师云噼箭急玄沙备云更学三十年未会禅幽州谭空和尚因有尼要开堂师云󲊛有五障不用开堂尼云龙女成佛也有五障师云龙女现十八变󲊛试变看尼云不是野狐精变箇什么师便打镇州牧主后闻云和尚拄杖折那将此见解拟欲为人翠巖芝云且道尼具眼么只担得断贯索且作么生会定州善崔禅师陞堂拈拄杖云出来打出来打时有僧出云崔禅聻师掷下拄杖便归方丈归宗一云作么生道得一语救得崔禅清凉钦云和尚且自救好是肯他不肯他五祖戒别云便推倒禅牀续瑯瑘觉云久经行阵者终不展枪旗云盖智云身挨白刃不惧死生也须是这僧始得崔禅为甚么当机放过要会么锦鳞巳得休劳力収取纟系纶归去休荐福行云崔禅上堂美则美矣善则未善何故大似放过这僧山僧即不然待这僧出众来向未开口已前与他痛棒若是皮下有血必然别有生涯龟峯光云崔禅布长蛇偃月大阵欲统四大部洲为一世界不是这僧搀旗夺鼓未免陷在虏庭且道坐筹帷幄镇静八方水乳和同风云会合一句作么生道若不蓝田射石虎几乎悞杀李将军镇州万寿和尚兴保寿同叅师一日去保寿寿坐不起师乃展坐具寿下禅牀被师便坐却禅牀寿乃归方丈闭却门师坐不起主事云和尚闭却门请库下喫茶师便归院寿明日却去复礼师还坐不起寿展坐具师亦下禅牀寿乃坐却禅牀师遂归方丈闭却门寿于侍者寮取灰围却方丈三道便归师开门见云我不与么他却与么桐峯菴主因僧问菴主在这里忽遇大虫来又作么生师便作大虫吼僧作怕势师乃大笑僧云这贼师云争奈我何雪窦显云是即是两箇恶贼只解掩耳偷铃师因一僧至乃把住呌杀人杀人僧托开云呌唤作什么师云谁僧便喝师便打僧出外云且待且待师乃呵呵大笑虎溪菴主因僧来相看师总不顾僧云知道菴主有此机锋师乃弹指一下僧云是何宗旨师便打僧云知道今日落人便冝师云犹要棒喫在师因僧问菴主在这里得多少年也师云只见冬彫夏长总不记得僧云大好不记得师云汝道得多少年也僧云冬彫夏长聻师云閙市里虎襄州历村和尚因僧问如何是观其音声而得解脱师乃将火筯敲柴头问汝还闻么僧云闻师云谁不解脱云山和尚问僧甚处来僧云西京来师云将得西京主人公书来么僧云不敢通消息师云作家师僧天然有在僧云残羹馊饭谁人肯喫师云独阇黎不肯喫僧便作吐势师唤侍者扶出这病僧着僧便出去续昭觉勤云以往观来二俱作家节节勘证二俱落草当时若有人截断葛藤不妨光前绝后还委悉么多虚不如少实师因僧来乃起身僧便出去师云得与么灵利僧喝云作这箇眼目嗣法临济也大屈哉师云且望阇黎善传僧回首师喝云作这箇眼目错判诸方名言便打覆盆菴主因僧从山下哭上师闭却菴门僧于门上画一圆相了只于门外立师从菴后出却于山下哭上僧喝云犹作这箇去就在师便搥胷云可惜先师一埸埋没僧云苦苦师云菴主今日被人谩也杉洋和尚问僧什么处来僧云江西来师竖起痒和子云江西还有这箇么僧拓膝闲目师云东家厮儿却向西家使唤僧云有口不烦賔主说师云适来患聋而今患哑僧云买铁得金一场富贵师云客作无功未免逃避僧便行师云自累犹可莫累老僧僧却回礼拜师云若不漝么巳后丧我儿孙定上座初叅临济问如何是佛法大意济下牀擒住师拟议济与一掌拓开师伫思傍僧云定上座何不礼拜师便礼拜起来浃背汗流从此省去师在镇州斋回到桥上歇有三人座主一人问如何是禅河深处须穷见底师擒住拟推向桥下去时二人座主连忙救云休休伊触忤上座且放伊师云不是这二座主从他穷到底师路次逢巖头雪峯钦山三人巖乃问甚处来师云临济巖云和尚万福师云顺世也巖云某甲三人特地去礼见和尚巳归寂某甲等薄福不见和尚未审有何言句请上座举一两则师遂举临济一日示众云赤肉团上有一无位真人话巖头不觉吐舌钦山云何不道非无位真人被师擒住云无位真人与非无位真人相去多少速道速道巖头雪峯近前礼拜云这新戒触忤上座望慈悲且放师云若不是这两箇老汉筑杀这尿牀子奯上座因到百丈丈云阇黎有事相借问得么师云幸自非言何须譗𧫡丈云収得安南又忧塞北师擘开胷云与么不与么丈云要且难构要且难构师云知即得知即得仰山寂云若有人知此二人落处不妨奇特若辩不得大似日中迷路续蒋山懃云百丈独坐大雄峯顶咳嗽风生四方禅客望崖而退因甚奯上座到来直得弓折箭尽师到德山山才见便下绳牀作抽坐具势师云这箇且致忽遇心境一如底人来向伊道箇什么即得不被诸方检责山云犹较昔日三步在别作个主人公来师便喝山不语师云塞却这老野狐咽喉沩山祐云奯公虽得便冝争奈掩耳偷铃续蒋山懃云奯公一喝賔主历然德山无语言遍天下沩山老子雪上加霜仔细检点将来总不可放过乃掷下拄杖宗门统要续集卷第九音释慑覰𥉌强弓目馊镞讐酩酊鞴沤麻聻奯譗𧫡𨸰宗门统要正续集宗门綂要续集卷第十倾一宋建溪沙门宗永集元建康保宁禅寺住持沙门清茂续集南岳下第六世吉州资福如宝禅师僧问古人拈鎚竖拂意旨如何师云古人与么那僧云拈鎚竖拂又作么生师便喝出云门偃云古人是什么眼目有僧云和尚与么驴年会么门乃召僧云来来僧近前门以拂子蓦口打师因陈操尚书来便画一圆相陈云弟子与么来早是不着便更画圆相师于中着一点陈云将谓是南番舶主师便归方丈闭却门雪窦显云陈操只具一只眼沩山喆云资福虽是本分炉鞴争奈陈操是煅了精金诸人要识资福么等闲抛一钓惊动碧波龙师示众云隔江见资福剎竿便回去脚跟下也好与三十棒岂况过江来时有僧才出师云不堪共语鸽湖和尚初开堂资福闻乃寄袜样与师师遂书火字封回福见皱眉久不语鹿苑和尚画一圆相师云拘尸罗国亲行此令郢州芭蕉慧情禅师示众云󲊛有拄杖子我与󲊛拄杖子󲊛无拄杖子我夺却󲊛拄杖子沩山喆云大沩即不然󲊛有拄杖子我夺却󲊛拄杖子󲊛无拄杖子我与󲊛拄杖子大沩既如是诸人还用得也未若人用得德山先锋临济后令若也用不得且还本主续投子青云人无远虑必有近忧天童觉云󲊛有则一切有󲊛无则一切无自是当人与夺干芭蕉什么事正漝么时作么生是󲊛拄杖子宝峯文云大众见钱买卖莫受人瞒知么有利无利不离行市师示众云如人行次忽遇前面万丈深坑背后野火来逼两畔荆𣗥丛林若也向前则堕在深坑若也退后则野火烧身若也转侧则被荆𣗥林碍当与么时作么生免得若也免得合有出身之路若免不得堕身死汉师云我年二十八到仰山叅见南塔见上堂云汝诸人若是箇汉从阿娘肚里出便作师子吼解好么我于言下歇得身心便住经于五载汝州西院思明禅师问保寿云踏破化城来时如何寿云不斩死汉师云斩寿便打师连道十声斩寿连声打十棒趂出复云适来这箇僧将赤肉抵他干棒有什么死急次有僧云某甲启和尚问话底僧在大觉处来两人同叅在这里见解总与么恐巳后委悉和尚法道须是趂出二人若不趂出巳后难得人承嗣寿便趂出陈白者僧师因僧问学人有一问在和尚处时如何师云设有也斩为三叚僧作礼师便休去会下有僧次见问话底僧遂云堂头和尚道即太煞道未了在问话僧便拽其僧到堂上云这僧不肯和尚语师云上座不肯老僧那僧云某甲不曾觉事亦不曾说师一时喝下僧到法堂又云说什么道即太煞道直下未了在僧又拽去师见云上座是不肯老僧僧云莫信这僧今日三度见伊风发师总趂下去师未住时在许州闻汝州南院出世元与同叅遂特去才人事了云启和尚某甲无可人事自从许州来ㄆ得江西剃刀一柄上和尚南院云汝从许州来为甚却有江西剃刀师遂于南院手上掐一掐院云侍者ㄆ师以衣袖拂一拂便行南院云阿剌剌阿剌剌沩山喆云西院虽ㄆ得江西剃刀无处施呈直遇同叅方始拈出如今还有ㄆ得者么试呈似山僧看如无寻常用箇什么镇州第二世保寿和尚开堂日三圣乃推出一僧师便打圣云漝么为人非但瞎却这僧眼瞎却镇州一城人眼去在师便归方丈雪窦显云保寿三圣虽发明临济正法眼藏要且只解无佛处称尊当时者僧若是箇汉才被推出便掀倒禅牀直饶保寿全机也较三千里法眼益云什么处是瞎却人眼处五祖戒别保寿云千钧之弩不为鼷鼠而发机瑯瑘觉云不是三圣争到今日虽然如是错会者多云峯恱云临济一宗扫地而尽因什么却到这里蓦拈拄杖云什么处去也沩山秀云保寿为将因何三圣却作中军可惜镇州一城人眼至今未辨东西然清议之排必有窃吹之处当时连三圣趂出必然救得镇州一城人眼沩山喆云保寿大似寰中天子勑正行三圣塞外将军令正举还有不惜性命者么出来与老僧相见要断不平之事良久云横按镆鎁全正令太平寰宇斩痴顽续云居元云众中尽道此语奇特大似韩獹逐块殊不知保寿正贼不识悞罪平人这僧有理不伸至今受屈承天欲断不平之事拈拄杖云要为天下宗师此棒别有分付黄龙新云保寿见机而作其奈三圣不甘直饶甘去未免瞎却镇州一城人眼泐潭唯云三圣成褫保寿出世好则甚好要且只得一橛昭觉勤云保寿大似毒龙搅海雨似盆倾三圣虽然雷震青霄未助得威光一半在可中有箇直下承当底非但瞎镇州一城人眼瞎却天下人眼去在天童华云丛林中商量尽道保寿三圣是作家炉韛本分钳鎚有甚交涉殊不知二大老被这僧一拶直至如今扶不起今日莫有为二老雪屈底么出来与明果相见有么蓦拈拄杖掷下云龙蛇易辨衲子难瞒天童杰云二尊宿美则美矣若要扶临济正宗每人合喫一顿棒在且道那里是欠处具择法眼者试定当看东禅观云众中商量道三圣有奔流度刃之作向平地上涌波澜保寿用疾焰过风之机向虚空里轰霹雳二大老各出只手扶竖临济正法眼藏与么说话要作临济儿孙且缓缓性空道蚊子如何擎大柱藕纟系焉可拄须弥若是临济正法眼藏端的向二人边灭却灵隐岳云大凡扶竖宗乘须是顶门眼正肘后符灵二尊宿等闲一挨一拶直下发明临济心髓只是不知性命总在这僧手里还有人检点得出么镇州大悲和尚因僧问除上去下请师便道师云我开口即错僧云与么则真是学人师也师云今日向弟子手中死庐州澄心旻德禅师因问兴化学人有一问在和尚处时如何兴化于绳牀右边拍一拍师便喝化又左边拍一拍师又喝便归众化云旻德较却兴化二十棒虽然如是旻德会若是小可衲僧一棒也较不得庐州大觉和尚因僧问牛头未见四祖时如何师云有恁么畜生无所知僧云见后如何师云无恁么畜生有所知汝州宝应颙禅师因僧问赤肉团上壁立千仞岂不是和尚与么道师云是僧便掀倒禅牀师云󲊛看这瞎汉乱做僧拟议师便打出续径山杲云吾今为汝保任此事终不虚也天童华云也是勾贼破家若非这僧敢捋虎须争见南院汗马功高虽然如是山僧更资一路赤肉团上壁立千仞若有僧出噼嵴便打何故杀人刀活人劒具眼者看鼓山永云电光影里缁素区分纤毫不犯总教灭门灵隐岳云这僧一味小心大胆南院也是养子之缘师问僧近离甚处僧云襄州师云来作什么僧云特来礼拜和尚师云恰遇宝应老汉不在僧便喝师云向󲊛道不在又喝作么僧又喝师拈棒僧拟议师便打僧礼拜师云这棒本分是󲊛打我我且打󲊛要者话行瞎汉叅堂去师因僧问从上诸圣向甚处去师云不上天堂即入地狱僧云和尚又作么生师云还知宝应老汉落处么僧拟议师以拂子蓦口打复唤近前云令合是汝行又打一拂子雪窦显云令既自行且拂子不知来处雪窦道箇瞎且要雪上加霜黄龙心云然则白珪之玷犹尚可磨病在膏肓亦冝救疗这僧今既在手为什么不行过在甚处续径山杲云权衡临济三玄三要须还他南院始得雪窦为什么却道拂子不知来处妙喜道箇瞎且要两得相见东禅观云令合是这僧行为什么却自行懵底便道拂子在南院手里若与么非唯自抑威光亦乃不识南院性空道南院令虽自行要且打这僧不着师因僧叅乃云败也师遂引杖向其僧面前僧无语师便打数棒云峯恱云这僧顶上有光不知脚下有漆且作么生会直饶󲊛十字纵横朝打三千暮打八百师一日陞堂云诸方只具啐啄同时眼不具啐啄同时用时有僧便问如何是啐啄同时用师云作家不啐啄啐啄同时失僧云此犹未是某甲问处师云汝问处作么生僧云失师乃打僧不肯翠巖真云运筹帷幄决胜千里南院虽则全机受敌其奈土旷人稀沩山喆云南院高提祖印纵夺当机这僧善能当机抗敌争奈力竭计穷如今还有本色衲僧么出来与大沩相见不图鼓舞扬声贵要宗风不堕有么有么如无大沩今日大似索战无功续净因成云全军制胜草偃风行南院如师子搏兔亦全其力其僧后于云门会下闻二僧举此话一僧云当时南院棒折那其僧忽契悟遂奔回省觐值师巳圆寂僧乃谒风穴穴一见认得便问上座便是当时问先师啐啄话底么僧云是穴云󲊛当时作么生僧云某甲当时如在灯影里行穴云汝会也瑯瑘觉云只解竖降旗不解夺劒㦸翠巖真出风穴语云当时待这僧拟议祗对以坐具噼口摵沩山喆云大小风穴却将恶水泼人大沩即不然问󲊛当时作么生待云某甲当时如灯影里行先师肉犹暖在󲊛作这箇见解以拄杖打下法堂免见孤他南院续东禅观云扶南院门风还他风穴诸方往往道伊肯这僧殊不知这僧被伊推在万丈坑里太行山禅房院克賔禅师因兴化一日云克賔维那尓不久为唱导之师师云不入者保社化云会了不入不会不入师云总不与么化便打乃云克賔维那法战不胜罚钱五贯设饡饭一堂至明日兴化自白槌云克賔维那法战不胜不得喫饭即便趂出院雪窦显云克賔要承嗣兴化罚钱出院且致却须索取这一顿棒始得且问诸人棒既喫了作么生索得雪窦要断不平之事今夜与克賔雪屈以拄杖一时打散黄龙南云克賔失钱遭罪有理难伸兴化以刚决柔未足观也云峯恱云路遥知马力岁久辨人心沩山喆云兴化令虽行大似以势欺人克賔一期输机争奈千古声光不坠且道利害在甚处若不沙塲经久战揭天犪鼓丧红尘续白云端云丛林自古至今尽道克賔知恩方解报恩恁么说话可谓埋没古人土上加泥且作么生见得克賔维那要会么虽为兴化烧香要且自熏天炙地云居舜云大冶精金应无变色其奈兴化令行太严不是克賔维那也大难承当若是如今汎汎之徒飜转面皮多少时也径山杲云云居拗曲作直妙喜道要作临济烜赫儿孙直须飜转面皮始得天童华云大小雪窦与克賔维那雪屈要且无合杀资寿尼妙总云重赏之下必有勇夫守廓侍者因华严上堂云今日赐卿无畏若是临济德山高亭大愚鸟窠船子儿孙不用如何若何便请单刀直入华严与󲊛证据师便出作礼起便喝严亦喝师又喝严又喝师礼拜起云大众看这汉一场败阙又喝一喝拍手归众华严归方丈时风穴为维那上去问讯严云浙客尀耐这守廓今日把老僧扭势如今集众打一顿趂出穴云趂他迟况是和尚言过道单刀直入岂不是言过他是临济儿孙本分与么作用严方息怒穴下来与师说前来事意师云󲊛着甚来由劝这老汉我未问前早要棒喫得我这话行如今不打我搨却我这话不行穴云此话巳行也师到鹿门一日后架见楚和尚与数僧道话次鹿门下来问楚和尚󲊛终日披披搭搭作什么楚云和尚见某甲披披搭搭那门便喝楚亦喝两家总休去师云诸上座󲊛看这两箇瞎汉随后便喝门归方丈却令侍者请师上来云老僧适来共楚阇黎賔主相见什么处败阙师云转见病深门云老僧自见兴化来便会也师云和尚到兴化时某甲为侍者记得与么时语门云请举看师遂举兴化问和尚甚处来和尚云游五台山来兴化云还见文殊么和尚便喝兴化云我问󲊛还见文殊又恶发作什么和尚又喝兴化不语和尚作礼兴化至明日教某甲唤和尚待问和尚和尚早去也兴化上堂云󲊛看这箇僧檐一条断贯索向南去也巳后也道见兴化来师云今日公案恰似与么时底门云兴化当时为甚无语师云知和尚不会賔主语所以不语明日教某甲唤和尚拟待持论和尚早去了也鹿门明日特为煎茶晚叅告众云夫叅学龙象直须子细入室决择不得容易绰得箇语便以为极则道我灵利只如山僧当初见兴化时认得箇动转底见人道一喝两喝便休以为佛法也今日被明眼人觑破却成一场笑具图箇什么只为我慢无明不能回转亲近上流頼得明眼道人不惜身命对众出来为鹿门老汉证据实谓此恩难报何故兴化云直饶󲊛喝得兴化上三十三天却扑下来一点气也无欵欵地甦息起来向󲊛道未在何故如此兴化未曾向紫罗帐里撒真珠与󲊛诸人在干虚空里胡喝乱喝作什么真谓药石之言道流难信如今直须明辨取岂不庆快平生叅学事毕师曾问德山从上诸圣向什么处去山云作么作么师云勑点飞龙马跛鳖出头来山休去明日浴出师过茶与山山抚师背一下云昨日公案作么生师云这老汉今日方始瞥地雪窦显云然精金百鍊须要本分钳鎚德山既以巳妨人这僧还同受屈以拄杖画一画云适来公案且致从上诸圣什么处去大众拟议一时趂出黄龙南云德山持聋作哑虽然暗得便冝廓公掩耳偷铃争奈傍观者哂沩山喆云若不登龙门焉知沧海宽直饶浪激千寻争奈龙王不顾续云居元云大凡一賔一主须是知音同死同生方堪受敌廓侍者独立于悬崖石上飜身倒捋虎须周金刚安坐于大海波心背手逆擒鳞角在檀特山前列阵向占波国里争锋分明有输有嬴且道谁得谁失请诸人断看灵隐岳云前面是悬崖万仞后面是触刃当锋如何入得德山门际上座到洛京因朱行军设斋入堂内顾视上下云直下是与么行香口不住道至师前师云直下是箇什么军便喝师云行军幸是会佛法人恶发作么军云唤作恶发即不得师便喝军云钩在不疑之地师又喝行军斋了请师说话僧录云启行军适来争容得这僧喝太甚无礼军云若是󲊛诸人喝某甲有劒在录云某甲一队紫布袋不会须是他晖长老始得师云若是南禅长老未梦见在续天童华云行军拈出倚天长劒这僧披襟敢冲白刃虽然两不相伤争奈二俱弄险教忠光云朱行军傍若无人这僧搀行夺市虽然钩在不疑之地争奈二俱失利且道甚处是失利处喝一喝南岳下第七世郢州兴阳清让禅师僧问大通智胜佛十劫坐道场佛法不现前不得成佛道时如何师曰其问甚谛当僧云既是坐道场为什么不得成佛道师曰为伊不成佛郢州兴阳归静禅师初叅西院便问拟问不问时如何院便打师良久院云󲊛若唤作棒则眉须堕落师于言下契悟保福展云虽然如是󲊛眉毛有几茎续开福宁云诸禅德还知么这僧却有䧟虎之机西院不觉投他深穽若人辨得亲佩毗卢印当阳捋虎须其如见解未圆棒头有眼明如日要识真金火里看汝州风穴延沼禅师在郢州衙内陞座云祖师心印状似铁牛之机去即印住住即印破只如不去不住印即是不印即是时有卢陂长老出问某甲有铁牛之机请师不搭印师云惯钓鲸鲵澄巨浸却嗟蛙步𩥇泥沙卢陂伫思师喝云长老何不进语陂拟议师打一拂子云还记得话头么试举看陂拟开口师又打一拂子牧主云佛法元来与王法一般师云太守见箇什么道理牧主云当断不断返招其乱师便下座师初到南院便问入门须辨主端的请师分院以左手拍膝一下师便喝院以右手拍膝一下师亦喝院举左手云这箇且从阇黎举右手云这箇作么生师云瞎院遂拈拄杖师云作什么夺棒却打和尚莫言不道院掷下拄杖云今日被这黄面浙子钝置一上师云大似持钵不得诈道不饥院云阇黎莫曾到此间么师云是何言欤院云好好借问师云也不得放过院云且喫茶续灵隐岳云嗄也甚奇怪一箇秃苕菷一箇破粪箕榼𣜂堆头也用得着未免钝置门风若据令而行总欠一着师上堂云若立一尘家国兴盛野老颦蹙不立一尘家国丧亡野老安怗于此明得阇黎无分全是老僧于此不明老僧即是阇黎阇黎与老僧亦能悟却天下人亦能迷却天下人要识阇黎么左边拍一拍云这里即是要识老僧么右边拍一拍云这里即是云门偃云这里即易那里即难瑯瑘觉云杓卜听虚声续白云端云大众立即是不立即是良久云心不负人面无惭色拍禅牀一下五祖演举了云山僧即不然若立一尘法堂前草深一丈不立一尘锦上铺花何也不见道九九八十一穷汉受罪毕才拟展脚眠蚊虫獦蚤出天童华云大小风穴不会转身句灵隐岳云大小风穴醋气犹在何故始作翕如也纵之纯如也皦如也绎如也以成喝一喝师示众云昔世尊以青莲目顾视迦叶正当与么时且道说箇什么若道不说而说又是埋没先圣且道说箇什么念法华便下去侍者入室请益云念法华为甚不祗对和尚师云念法华会也次日念法华与真园头同上侍次师云作么生是世尊不说说真园头云鹁鸠树头鸣意在麻畬里师云󲊛作许多痴福作什么何不体究言句又问念法华󲊛作么生念云动容扬古路不堕悄然机师云󲊛何不看念法华下语师因僧问语默涉离微如何通不犯师云常忆江南三月里鹧鸪啼处百花香雪窦显云曾有人问我对他道噼腹剜心又且如何复云因风吹火别是一家伤鳖恕龟必应有主沩山秀云江南佳景诚合如之千载观光添人性𢤁傥或不尓来年更有新条在恼乱春风卒未休续鼓山珪云且道是犯不犯南华昺云风穴入林不动草入水不动波眼睛里倒卓须弥眉毛里横安世界毕竟落在甚处只许老胡知不许老胡会云居元云且喜天下太平西禅需举雪窦语了云二老汉一人如三春和煦一人如雪上加霜虽则来机不昧纵夺可观其奈未出这僧所问曾有僧问祥云向伊道泥牛吼处千花秀木马嘶时万木秋复云师子频申象王回顾三千年后和泥合水莫道见祥云来东林颜举雪窦语了云大众还会么寰中天子勑塞外将军令师问怀本上座云有事借问得么本云不可惜口去也师云不惜口即道本拟议师便打又问第二人莫道得么僧云道什么师又打又问第三人云三人同行必有我师作么生是我师僧云见叅礼次师亦打云过这边立复云将头不勐悞累三军瞎汉叅堂去本至明日上堂头亲近云某甲夜来有甚么过便蒙赐棒师云󲊛要会么以手左边一拍云这里是祖师意以手右边一拍云这里是教意还会么本不肯便去后到颖桥安上座处举前话安云风穴棒折那本云上座臂腕终不向外曲安云󲊛会风穴道这里是祖意教意么非唯󲊛不会直饶白兆老口赫赤地教他举也举不得南岳下第八世汝州广慧真禅师因风穴问会昌沙汰时护法善神向什么处去师云常在阛阓中要且无人见穴云󲊛彻也续径山杲云汝道风穴自彻也未汝州首山省念禅师因拈竹篦示众云汝诸人若唤作竹篦则触不唤作竹篦则背汝诸人且唤作什么叶县省和尚在会下乃近前掣得折作两截抛向堦下却云是什么师云瞎县便设礼师问僧与么来者是什么人僧云问者是阿谁师云老僧僧便喝师云向󲊛道是老僧又恶发作么僧又喝师云恰遇棒不在手僧云草贼大败师云今日又似得便冝又似落便冝南岳下第九世隋州智门罕禅师因为北塔僧使点茶次师乃起自揖僧使近上座僧使云鹞子头上争敢安巢师云棒上不成龙随后打一坐具僧使茶后近前云适来却成触忤和尚师云江南杜禅客觅什么第二椀汝州仁王评禅师问首山如何是佛法大意山便喝师便礼拜山拈棒师云和尚勿世界那山掷下棒云明眼人难瞒师云草贼大败并州三交嵩禅师问僧󲊛是迦叶门前客祇园会里人僧云今日特来礼拜和尚师云洎合不问阇黎僧便喝师云错僧又喝师云放󲊛三十棒僧云许和尚具一只眼师云喫棒了呈欵师问僧甚处来僧云潞府师云潞府米作么价僧云和尚试道看师云不解作客劳烦主人库下喫茶去潭州神鼎諲禅师举南泉道我十八上便解作活计赵州道我十八上便解破家散宅师云󲊛道破家散宅底好解作活计底好初心底人且取前语久叅先德直须破家散宅更有一言万里崖州襄州石门蕴聦禅师曾到大阳延和尚处阳问近离甚处师云襄州阳云作么生是不隔底句师云和尚住持不易阳云且坐喫茶师便叅众去侍者问和尚适来新到祗对和尚住持不易和尚为甚教且坐喫茶阳云我献他新罗附子他酬我舶上茴香󲊛自去问他有语在侍者请喫茶问师意旨如何师云真金不博鍮汝州叶县省禅师问僧云日暮投林朝离何处僧云某甲不曾学禅师云生身入地狱明教宽代云钥𢁈在和尚手里师因僧问诸余即不问如何是今日施设师云有󲊛瞎驴汉在僧云与么则打鼓弄琵琶师云捺冑放屁声云峯恱云然则一期倚势欺人其奈事不孤起叶县老人失却一只眼还有人检点得出么󲊛若检点得出云峯分半院与󲊛若检点不得良久云横按镆鎁全正令太平寰宇斩痴顽师问僧近离甚处僧云襄州师拽童子掴一掴便喝出去汾州善昭禅师示众云识得拄杖子行脚事毕云峯恱拈拄杖云这箇岂不是拄杖那箇是󲊛行脚事复云楖𣗖横挑不顾人直入千峯万峯去沩山喆乃拈拄杖云这箇是拄杖子那箇是行脚事直饶向这里见得于衲僧门下只是脱白沙弥若也不识且向三家村里东卜西卜忽然卜着也不定续泐潭澄云识得拄杖子入地狱如箭射灵隐岳云汾阳虽是开口见胆未免落在第二头蓦拈拄杖云这箇不得唤作拄杖子漆桶叅南岳下第十世杨亿侍郎问广慧云承和尚有言一切罪业皆因财宝所生劝人踈于𧴫宝而况南阎浮提众生以财为命邦国以𧴫宝聚人教中有财法二施何得劝人踈于财宝慧云旛竿头上铁龙头侍云海坛马子似驴大慧云楚鸡不是舟山凤侍云佛灭二千年比丘少慙愧侍郎因慈明为唐明长老驰书至侍云对面不相识千里却同风慈明云某甲奉院门请侍云真箇谩语明云前月离唐明侍云适来悔伸一问明云作者侍便喝明云恰是侍又喝明以手面前画一画侍吐舌云龙象龙象明云是何言欤侍唤客司点茶元来是自家屋里人明云也不消得喫茶了侍又问如何是上座为人一句明云切侍云长裙新妇拖泥走明云谁得似学士侍云作家作家明云放󲊛三十棒侍以手拍膝云这里是甚所在明拍手一下云也不得放过侍乃呵呵大笑侍郎又问专使还记得唐明当初悟底因缘么明云也曾亲见举来侍云请不恡慈悲明便举昔有僧问首山如何是佛法大意山云楚王城畔汝水东流侍云只如楚王城畔汝水东流意旨如何明云水上挂灯毬侍云与么则孤负他古人去也明云侍郎疑则别叅侍云三脚虾䗫飞上天明云一任𨁝跳侍乃大笑侍郎因慈明住旬日乃辞侍云某甲有一句语寄与唐明得也无明云明月照见夜行人侍云却不相当明云更深由自可日午始愁人侍云开宝寺前金刚为甚数日汗出明云知侍云上座临行岂无为人底句明云重叠关山路侍云与么则某甲随上座去唐明也明嘘一声侍云真师子儿大师子吼明云放过又扶来侍云适来失脚跶倒又得家童扶起明云有什么了期侍呵呵大笑都尉李文和公因肃国大长公主生辰就宅命谷隐石霜叶县三大禅师演法末当叶县禅师始登座以拄杖就膝拗折掷地便下座文和公笑曰老作家手段终别县云都尉亦不得无过都尉临薨时膈胃𨅶热因尼道坚就枕问云都尉众生见劫尽大火所烧时切要照管主人公尉云大师与我煎一服药来尼无语尉云这师姑药也不会煎投枕而去都尉问慈明禅师云我闻西河有金毛师子是不明云都尉甚处得这消息来尉便喝明云野犴鸣尉又喝明云恰是尉乃拍手呵呵大笑明过数日乃辞都尉问如何是临行一句明云好自将息尉云与么则不异诸方也明云都尉见处又作么生尉云放󲊛三十棒明云与么则专为流通去也尉喝一喝拍手一下明云瞎尉云好去明云诺诺都尉因坚上座来辞次尉问云近离上党得届中都方接麈谈遽回虎钖指云屏之翠峤访雪岭之清流未审此处彼处的的事作么生坚云利劒拂开天地静霜刀才举斗牛寒尉云恰值今日耳聩坚云一箭下双鵰尉云上座为什么着鞋睡坚以衣袖一拂尉低头云今日可谓降伏也坚云普化出僧堂靳州龙华晓愚禅师到五祖戒和尚处戒问不落脣吻一句作么生道师云老老大大话头也不照顾戒便喝师亦喝戒拈棒师拍手下去戒云阇黎阇黎且住话在师将坐具搭肩上更不回首直出去湖州天圣泰禅师到瑯瑘瑘问云埋兵掉闘未是作家匹马单枪便请相见师指瑘云将头不勐带累三军瑘打一坐具师亦打一坐具瑘接住云适来一坐具是山僧令行上座一坐具落在什么处师云伏惟尚飨瑘托开云五更侵早起更有夜行人师云贼过后张弓瑘云且坐喫茶舒州海会山齐举禅师曾到瑯瑘瑘乃问上座近离甚处师云浙江瑘云船来陆来师云舩来瑘云舩在甚处师云步下瑘云不涉程途一句作么生道师云杜撰长老如麻似粟便下去瑘乃问侍者此是什么人者云举上座瑘云莫是举师叔么当时先师教我寻见伊遂亲下堂问上座莫便是举师叔莫恠某甲适来相触忤师便喝复问长老甚时到汾州瑘云恁么时师云我在浙江时早闻󲊛名元来见解秪如此何得名播寰海瑘乃作礼舒州瑯瑘觉禅师一日陞堂有僧出画一圆相师乃打云道道僧云不道不道师又打云道道僧云三世诸佛不离于此师又打唤维那抽单趂出院师却陞座以手指僧云大众比丘犯波逸提山僧入地狱潭州石霜楚圆禅师冬日牓示僧堂前作此相若人识得不离四威仪中首座一见乃谓众云和尚今日放叅师问显英首座近离甚处座云金銮夏在甚处座云金銮去夏在甚处座云金銮前夏在甚处座云金銮先前夏在甚处座云和尚何不领话师云我也不会勘得󲊛教库下供过奴子来勘且点一椀茶与󲊛湿口师问僧近离甚处僧以手向面前画一画师云是何言欤僧便喝师云作什么僧拍手一下便行师云瞎汉乱做作什么以坐具直打下法堂师问僧近离甚处僧云云过青山绿师云着忙作什么僧云鴈过水声凄师便喝僧亦喝师便打僧亦打师云看这瞎汉本分打出三门外念󲊛是新到且坐喫茶去师或时方丈内安一盆水上札一口劒下面着一緉草鞋膝上横按拄杖入门便指拟议便打续天童华云我当时若见便去左耳边低声地下一转语待他贪观天上却与一指拟议拔劒便斩蓦拈拄杖下座大众一时赶散师在众时到芝和尚寮芝坐间开合子烧香次师问作么生烧芝便放香罏中烧师云讶郎当汉又恁么去也南岳下第十一世袁州杨岐会禅师因慈明忌日至真前以两手捏拳向头上作角势次以坐具画一画复画一圆相方乃烧香次作女人拜首座云休捏怪师云首座作么生座云和尚捏怪师云兔子喫牛女洪州翠巖可真禅师在归宗南和尚会为首座时归宗问承首座常将女子出定语为人是不师云无宗云奢时不俭俭时不奢为甚道无师云若是本分衲僧也少他盐酱不得宗却回首唤侍者报典座明日只煑白粥师一日见堂中首座不喫食令侍者去问讯首座至晚间自上方丈陈谢师云法身不安色身不安座云早来承侍者相问师云泥里洗土块座云和尚常用此机师云夜来天帝释冠子为什么落地座无对师云南山起云北山下雨遂喝出师因黄国博问百丈华长老既是百丈为什么却短小华云今日好天晴黄不契却请师代语结缘师云但问将来黄再问师云须弥南畔把手同行黄伫思却问意旨如何师云蚊子上铁牛黄又伫思云不会请和尚为某甲说师云󲊛离却妻子来老僧为󲊛说黄云秪如和尚还行得么师云上蓝寺里送客一日行百十遭洪州黄龙南禅师住归宗日因化主回陞座示众云有五种不易一施者不易二化者不易三变生为熟者不易四端坐喫者不易且道第五不易是什么人良久云聻便下座时翠巖真和尚为首座藏主续问第五不易是谁真云脑后见腮莫与往来右南岳下至一十一世共二百四十八人见录机缘总五百五十三则余俟好事者採摭续之宗门綂要续集卷第十音释鞴沩漝搯镆鎁獹𥚚拶捋犪尀搊㔃鲵𩥇颦蹙獦畬𢤁屁楖𣗖泐拗膈緉捏宗门统要正续集宗门綂要续集卷第十一倾二宋建溪沙门宗永集元建康保宁禅寺住持沙门清茂续集六祖大师嗣法吉州青原山行思禅师问石头尓从甚处来头云曹溪师乃拈拂子云曹溪还有这箇么头云非但曹溪西天亦无师云子莫曾到西天不头云若到即有也师云未在更道头云和尚也须道取一半莫全靠希迁师云不辞向汝道恐巳后无人承当师令石头驰书与南岳大慧禅师乃云回日与子箇鈯斧住山去石头到彼便问不慕诸圣不重己灵时如何慧云子问太高生何不向下问将来头云宁可永劫受沉沦不从诸圣求解脱便归师问子返何速书信达不头云信亦不通书亦不达乃举前话复云去日蒙和尚许箇鈯斧子而今便请师垂下一足石头便作礼玄沙备云大小石头被大慧推倒至今起不得雪窦显云石头洎担板过却又云大小大慧不解据令翠巖芝云思和尚垂足石头礼拜要且不得斧子且道后来使箇什么黄龙南云石头虽然善能驰达不辱宗风其奈逞俊太忙不知落节既是落节回来因什么得斧子师因僧问如何是祖师西来意师云又恁么去也僧又问近日有何言句乞师一两则师云近前来僧近前师云分明记取青原下第一世南岳石头希迁禅师一日因思和尚云有人道岭南有消息师云有人不云云思云若与么大藏小藏从何而来师云尽从这里去师因药山问三乘十二分教某甲粗知尝闻南方直指人心见性成佛实未明了伏望和尚慈悲指示师云与么也不得不与么也不得与么不与么总不得汝作么生山伫思师云子因缘不在此江西有马大师子往彼去应为汝说山至彼准前请问马师云我有时教伊扬眉瞬目有时不教伊扬眉瞬目有时教伊扬眉瞬目者是有时教伊扬眉瞬目者不是山于是有省便作礼马师云子见箇什么道理山云某甲在石头时如蚊子上铁牛马师云汝既如是冝善护持法云秀云石头好箇无孔铁鎚大似分付不着药山虽然过江西悟去争奈平地上喫交有什么扶筞处具眼者试辨看续五祖演云老僧在众日闻兄弟商量道即心即佛也不得不即心即佛也不得若恁么说话敢称禅客殊不知古人文武兼备韬畧双全山僧见处也要诸人共知只见波涛涌不见海龙宫大沩智云说什么在石头时如蚊子上铁牛只今又何曾吐露得出沩山果云前箭犹自可后箭射人深药山直饶恁么悟去也落第二月径山杲云好箇话端阿谁会举举得十分未敢相许师问新到甚么处来僧云江西来师云见马大师不僧云见师乃指一橛柴云马师何似这箇僧罔措却回举似马祖祖云汝见橛柴大小僧云没量大祖云汝甚有力僧云何故祖云汝从南岳负一橛柴来岂不是有力师垂示云言语动用没交涉时药山在会乃出云直得非言语动用亦没交涉师云这里针札不入山云这里如石上栽花师因问思和尚云和尚自离曹溪什么年到此间思云我却不知󲊛早晚离曹溪师云某甲不从曹溪来思云我亦知汝来处师云和尚幸是大人且莫造次师因大颠问古人云道有道无是二谤请和尚除师云一物亦无除箇什么师却问大颠併却咽喉脣吻速道将来颠云无这箇师云若与么汝即得入门青原下第二世澧州药山惟俨禅师久不陞堂一日院主白云大众久思和尚示诲师云教打钟着大众方集师便下座归方丈院主续问和尚既许为大众说法为甚一言不施师云经有经师论有论师争怪得老僧雪窦显云可惜药山老汉平地上喫扑尽大地人扶不起瑯瑘觉云药山下座不妨疑着及乎院主拶着失却一只眼翠巖芝云栾山下座院主当初怪不为说法可谓误他三军续荐福怀云药山还见院主么院主还见药山么三十年后遇着作家不得错举五祖演云虽然以巳妨人争奈贼身巳露诸人要识药山么闲持经卷倚松立笑问客从何处来开福宁云药山慎初护末佛眼难窥院主狭路相逢等闲蹉过雪窦宗云威音劫外携手谁肯同归十字街头掷金几人跍十水着敢问大众且道药山曾说不曾说若道曾说是谤药山若道不曾说是孤负药山且道毕竟为人在甚么处良久云须知云外千峯上别有灵松带雨寒天童杰举翠巖拈了云翠巖只具一只眼殊不知药山归方丈正是劳他三军资福先云药山竟归方丈却似箇好人只被他轻轻一捏便见忘前失后师因僧问学人有疑请师决疑师云待晚间来为汝决至晚叅众集师云今日要决疑僧何在僧便出来师下座把住云大众这僧有疑便与一推却归方丈翠巖芝云药山与么决疑土上更加泥虽然如是这僧也不得孤负药山续云居元云大小药山被这僧勘破师因僧问巳事未明乞师指示师良久云吾今为汝道一句亦不难只冝汝于言下便见去犹较些子若更思量却成吾罪过不如且各合口免相累及师一日问饭头󲊛在这里多少时头云三年也师云我总不识󲊛其僧不晓愤然而去师向手中书一佛字问道吾是什么道吾云佛字师云这多口阿师师寻常不许人看经一日自将经看僧问和尚寻常不许人看经为甚么却自看师云我只要遮眼僧云某甲学和尚得么师云󲊛若看牛皮也须穿长庆稜云眼有何过续报慈遂云且道长庆会药山意不会药山意雪窦宗云真心不动教海澄明得用如如义天炳焕正恁么时且道是经是眼若向这里见得彻更不用循行数墨逐妄迷真其或未然牛皮穿透犹自可髑髅徧野几人知师因僧问平田浅草麈鹿成羣如何射得麈中主师云看箭僧放身便倒师云侍者拖出这死尸僧便走师云弄泥团汉有什么限雪窦显云三步虽活五步须死续云居元云药山千钧之弩不为鼷鼠发机这僧带箭出门一死更不再活净慈昌云这僧趂得猢狲入他閙市药山骑箇勐虎直上高山若作一处商量终是遭人检点师与道吾云巖游山次见两株树一荣一枯师乃问巖云枯者是荣者是巖云荣者是师云与么则灼然一切处光明灿烂去又问道吾吾云枯者是师云与么则灼然一切处放教枯淡去时高沙弥至师又问弥云枯者从他枯荣者从他荣师回顾云巖道吾云不是不是师因云巖出粪次乃问作什么巖云担粪师云那箇聻巖云在师云汝来去为谁巖云替他东西师云何不教伊并行巖云和尚莫谤他师云不合与么道巖云如何道师云还曾担么师因看经次栢巖云和尚休猱人得也师卷却经云日头早晚巖云正当午也师云犹有这箇文彩在巖云某甲无亦无师云汝煞聦明巖云某甲只恁么和尚尊意如何师云我跛跛挈挈百丑千拙且与么过师向云巖道与我唤沙弥来巖云唤他作什么师云我有箇折脚铛子要伊提上挈下巖云与么则某甲与和尚共出一只手沩山喆云药山若不得云巖折脚铛子几成废器大沩折脚铛子也与诸人共出一只手何故且图古风不坠续天童华云药山道头云巖知尾虽然头尾相称要且不识羞耻师问僧年多少也僧云七十二也师云是年七十二那僧云是师便打曹山章云前箭犹自可后箭射人深时有僧问如何免得此棒师云正勑既行诸侯避道师晚叅云我有一句子待特牛生儿即向󲊛道时有僧便出云特牛生儿也秪是和尚不道师唤侍者将灯来其僧便抽身入众洞山价云这僧会只是不肯礼拜清凉钦云特牛儿牸牛儿又代云双生续翠巖芝云我即不然特牛生儿也不向󲊛道何故如此若向󲊛道何处更有王老师投子青云且道甚处是这僧会底道理若道得可为这僧雪屈若道不得却被药山瞒浮山远云我有一句子待无舌人问即道昭觉勤云药山垂钓意在鲲鲸这僧吞钩三千激浪洞山眼正千里同风法灯重整枪旗再装甲冑夹山即不然有一句子威音巳前道与诸人了或有问明头合暗头合只向他道龙得水时添意气虎逢山色长威狞黄龙震云会么如人暗中书字字虽不成文彩巳彰文彩既彰点灯为甚不见不见道贼是小人智过君子师一日临斋院主报云打钟也请和尚上堂师云汝与我擎钵盂去主云和尚无手来多少时师云汝只是枉披袈裟主云某甲只与么和尚又如何师云我无这箇眷属师问庞居士云一乘中还着得这箇事么士云某甲秪管日求外合不知还着得么师云道居士不见石头得么士云拈一放一未是好手师云老僧住持事繁士珍重便出师云拈一放一的是好手士云好箇一乘问宗今日失却也师云是是师坐次有僧问兀兀地思量什么师云思量箇不思量底僧云不思量底如何思量师云非思量师问僧甚么处来僧云南泉来师云在彼多少时僧云粗经岁月师云与么则三十年后成一头水牯牛去也僧云某甲虽在彼中且不曾上他食堂师云口欱南风那僧云和尚莫错自有把𢁈筯人在师问云巖甚处来巖云百丈来师云百丈有何言句巖云有时示众云我有一句子百味具足师云咸即咸味淡即淡味不咸不淡是常味作么生是百味具足底句巖无对师笑云争奈目前生死何巖云目前无生死师云二十年在百丈俗气也不除师次日又问海兄更说甚么法巖云有时道三句外会取六句外省去师云且喜没交涉又问更说甚么法巖云有时陞堂众集以拄杖打下复召大众众回首却云是什么师云何不早道巖于此有省师问僧甚么处来僧云湖南来师云洞庭湖水满也未僧云未师云许多时雨水为甚未满云巖晟代云湛湛地道吾智云满也洞山价云什么劫中曾增减来云门偃云只在这里师一日坐次石头来见乃问汝在这里作什么师云一切不为头云恁么即闲坐也师云若闲坐即为也头云汝道不为不为箇什么师云千圣亦不识头乃有偈赞云从来共住不知名任运相将秪么行自古上贤犹不识造次凡流岂可明五祖戒云药山梦中说梦两重重师因遵布衲作殿主浴佛次师乃问汝秪浴得这箇还浴得那箇么遵云把将那箇来师休去长庆稜云邪法难扶黄龙南云此二尊宿一出一入未见输嬴三十年后不得错举续天童华云遵布衲当时若是箇汉待他道还浴得那箇么拈起杓子噼面掷虽然也不得屈药山何故不入虎穴争得虎子师一日提笠子出云巖指云用这箇作什么师云有处用巖云风雨来作么生师云盖覆着巖云他还受盖覆么师云虽然如是且无遗漏荆州天皇道悟禅师问石头云离却定慧以何法示人头云我这里无奴婢离箇什么师云如何明得头云汝还撮得虚空么师云与么则不从今日去也头云未审汝早晚从那边来师云某甲不是那边人头云我早知汝来处师云和尚何以赃诬于人头云汝身见在师云虽然如是毕竟如何示于后人头云汝道阿谁是后人师从此有省师临迁寂日大众问疾师蓦召典座近前云会么座云不会师乃拈枕子抛于地上即便告终邓州丹霞天然禅师访庞居士门逢女子灵照洗菜次师问居士在不女子放下菜篮敛手而立师再问女子提起菜篮便行师遂回须臾居士外还女子乃举似前话士云丹霞在么女子云去也士云赤土涂牛女沩山喆云大小丹霞被居士女子勘破山僧当时若作丹霞但与呵呵大笑待他问长老笑箇甚么却向道不是冤家不聚头续蒋山勤云丹霞从苗辨地灵照因语识人放下菜篮当处发生提起菜篮随处灭尽居士云赤土涂牛女屋里贩扬州且道毕竟如何各自散去免增话会师又一日访庞居士至门首相见师乃问居士在不士云饥不择食师云庞老在不士云苍天苍天便入宅去师云苍天苍天便回去师问僧甚处来僧云山下来师云喫饭了也未僧云喫饭了也师云将饭与汝喫底人还具眼么僧无对长庆稜问保福云将饭与人喫报恩有分为甚不具眼福云施者受者俱瞎庆云尽其机来还成瞎不福云道我瞎得么芭蕉彻云各具一得一失又代僧云争不足让有余又代霞云施受俱无利益汾阳昭代云若不上山争识丹霞续保宁勇代云今日被和尚勘破天童华云丹霞既巳龙头虵尾长庆保福只得将错就错虽然二三老宿要且不知老僧落处具择法眼者试请辨看师因去马祖处路逢一老人与一童子师问公住何处老人云上是天下是地师云忽遇天崩地陷又作么生老人云苍天苍天童子嘘一声师云非父不生其子老人便与童子入山去续正觉显云上天下地不妨聦明苍天苍天随语生解是父是子褒贬分明嘘一声却较些子师因问庞居士昨日相见何似今日士云如法举昨日事来作箇宗眼师云秪如宗眼还着得庞公么士云我在󲊛眼里师云某甲眼窄何处安身士云是眼何窄是身何安师休去士云更道取一句便得此话圆师亦不对士云就中这一句无人道得续蒋山勤云是眼何窄是身何安昨日今日事无两般淮南两浙秋热春寒恁么会得也大无端三十年后莫受人瞒师一日与庞居士行次见一泓水士以手指云得与么也还辨不出师云灼然是辨不出士乃戽水泼师二掬师云莫与么莫与么士云须与么须与么师又戽水泼士三掬士云正与么时堪作什么师云无外物士云得便冝者少师不语士云谁是落便冝者师因过一院值凝寒于殿中见木佛乃取烧火向院主遇见诃责云何得烧我木佛师以杖子拨火云吾烧取舍利主云木佛何有舍利师云既无舍利更请两尊来烧院主自后眉须堕落续大宁宽因僧问丹霞烧木佛为甚院主眉须堕落宽云贼不打贫儿家投子青云不会作客劳烦主人保宁勇云院主眉须堕落即且置且道丹霞眉毛在也无若也见得与古佛同叅若也不见切忌拨无因果宝峯文云丹霞烧木佛院主眉须落蓦拈拄杖云不是木佛掷下拄杖云谁敢烧󲊛拟即眉须落不拟又且如何高声云行者拈起拄杖东禅岳云古人做处今人合知如展一面皂纛旗杀一有罪而天下咸服如其无罪法亦难施直饶千圣出头来安排一字也不得天童华云诸方商量道院主忽起疑心而致斯祸又云院主天寒不与丹霞火向致令烧却木佛遂乃眉须堕落殊不知院主买铁得金一场富贵灵隐岳云诸人要知么大小丹霞向深村里失却一只眼院主也是如虫御木偶尓成文光孝门下也无木佛得烧只有一星无烟火直是难近傍拟之则燎却面门诸人须是退步看蓦地冷灰里豆爆惊天动地直教佛祖救不得喝一喝潭州长髭旷禅师因石头问什么处来师云岭南来头云大𢈔岭头一铺功德成就也未师云成就久矣只欠点眼在头云莫要点眼么师云便请石头垂下一足师便作礼头云󲊛见箇什么便礼拜师云如红炉上一点雪雪窦显云无眼功德有什么点处续云居元云可惜劳而无功师因一僧至遶禅牀一帀卓然而立师云若是石头法席一点也用不着僧又遶一帀师云却是漝么时不易道得箇来处僧便出去师乃唤僧不顾师云这汉犹少教诏在僧却回云有一人不从人得不受教诏不落阶级师还许么师云逢之不逢逢必有事僧乃退身三步师却遶禅牀一帀僧云不唯宗眼分明亦乃师承有据师打三下师问僧甚处来僧云九华山控石菴来师云菴中是什么人僧云马祖下尊宿师云名什么僧云不委他法号师云他不委󲊛不委僧云尊宿眼在甚处师云若是庵主亲来今日也须喫棒僧云赖遇和尚放过某甲师云百年后讨箇师僧也难得雪窦显云是则二俱作家要且只解收虎尾不能据虎头若使德山令行并须瓦解师因庞居士到见陞座众集定士便出云各请自检好师便说士却于禅牀右立时有僧问不触主人翁请师答话师云识庞公么僧云不识士便搊住其僧云苦哉苦哉僧无对士托开师少间却问适来这僧还喫拄杖不士云待伊甘始得师云居士只见锥头利不见凿头方士云恁么说话某甲即得外人闻之要且不好师云不好箇甚么士云阿师只见锥头尖不见凿头利师因李行婆来乃问忆得在绛州时事么婆云非师不委师云多虚少实在婆云有甚讳处师云念󲊛是女人放󲊛拄杖婆云某甲终不见尊宿过师云老僧过在甚处婆云和尚无过婆岂有过师云无过底人作么生婆乃竖拳云与么总成颠倒师云实无讳处师一日见僧来乃擒住云师子儿野干属僧以手作拨眉势师云虽然如此犹欠哮吼在僧擒住师云偏爱行此一机师与一掴僧放下手拍三下师云若见同风僧汝甘与么不僧云终不由别人师作拨眉势僧云犹欠哮吼在师云料想不由别人潭州大川禅师因江陵有僧来叅师云几时发足江陵府僧提起坐具师云特谢远来下去僧遶禅牀一帀便出师云若不与么争知眼目端的僧抚掌一下云苦杀人洎合错判诸方师云甚得禅宗道理后僧举似丹霞霞云大川法道即得于我这里即不然僧云和尚此间作么生霞云犹较大川三步在僧礼拜霞云错判诸方者多洞山价云若不是丹霞也难分玉石潮州大颠和尚因石头问那箇是汝心师云言语者是头便喝出经旬日间师复问前者既不是除此外何者是心头云除却扬眉瞬目将心来师云无心可得将来头云元来有心何言无心无心尽同谤师于言下有省师一日将痒和子廊下行逢一僧问讯次师以痒和蓦口打云会么僧云不会师云大颠老野狐不曾孤负人师因韩文公问和尚春秋多少师乃提起数珠示之云会么公云不会师云昼夜一百八公罔措归宅怏怏而巳夫人乃问侍郎神思不怿复有何事公遂举前话夫人云何不进云昼夜一百八意旨如何公明日凌晨遂去门首乃逢首座座云侍郎入寺何早公云特去堂头通话座云堂头有何因缘开示公举前话座云侍郎怎生会公云昼夜一百八意旨如何座乃扣齿三下公复至堂头又进前语昼夜一百八意旨如何师亦扣齿三下公云信知佛法一般师云见什么道理乃云一般公云适来门首接见首座亦复如是师遂唤首座问适来祗对侍郎佛法是不首座云是师便打趂出院保福展云首座知前不知后大颠令不单行宗门綂要续集卷第十一音释鼷聻女嘘戽纛掴宗门綂要续集卷第十一倾三宋建溪沙门宗永集元建康保宁禅寺住持沙门清茂续集青原下第二世汾州石楼和尚问僧近离甚处僧云汉国师云汉国天子还重佛法也无僧云苦哉頼值问着某甲问着别人即祸生师云作箇什么僧云人尚不见有何佛法可重师云阇黎受戒多少时僧云二十夏师云大好不见有人便打雪窦显云这僧棒既喫要且去不再来石楼令虽行争奈无风浪起师因僧问未识本来性乞师方便指师云石楼无耳埵僧云某甲自知非师云老僧还有过僧云和尚过在甚处师云过在汝非处僧作礼师便打澧州大同济禅师一日因米胡领众来才欲相见师便拽转禅牀面壁而坐米于背后立少时却回客位师云是即是若不验破巳后遭人贬剥却令侍者去请米才上来却拽转禅牀便坐师乃遶牀一帀便归方丈米却拽倒禅牀领众便出去师一日访庞居士士云忆得在母胎中时有一则语今日举似阿师不得作道理主持师云犹是隔生也士云向道不得作道理主持师云惊人之句争得不怕士云如斯见解可谓惊人师云不作道理却成作道理士云不但隔一生两生师云喫粥饭底僧一任居士检责士鸣指三下师一日才见庞居士来便掩却门云多知老翁莫与相见士云独坐独语过在阿谁师便开门才出被士把住云是师多知是我多知师云多知且致闭门开门卷之与舒相较几何士云秪此一问气急杀人师不语士云弄巧成拙丁行者一日看性空空打一棒云瞎却汝本来眼也丁云非但今日古人亦行此令空云谁向汝道古今丁拂袖便出空云青天白日有迷路人丁云莫要指示么空便打丁云莫瞎却人眼好空云瞎却俗人眼有甚过青原下第三世潭州道吾智禅师离药山到南泉泉问阇黎名什么师云宗智泉云智不到处作么生宗师云切忌道着泉云灼然道着即头角生至三日后师与云巖在后架把针次泉过见乃再问前日道智不到处切忌道着道着即头角生合作么生行履师便抽身入僧堂泉便去师却来坐巖乃问师弟适来为甚不祗对和尚师云󲊛得与么灵利巖不荐却去问泉云适来因缘智头陀作么生不祗对和尚泉云他却是异类中行巖云如何是异类中行泉云不见道智不到处切忌道着道着即头角生且须向异类中行巖亦不会师知巖不荐乃云此人因缘不在此便与回药山山覩二人回乃问巖汝到甚处去来巖云到南泉山云泉有何言句巖遂举前话山云子作么生会他这箇时节便回来巖无对山乃大笑巖便问如何是异类中行山云吾今日困别时来巖云某甲特为此事归来山云且去巖便出师在方丈外闻巖不荐不觉咬得指头血出师却下来问巖云师兄去问和尚那因缘作么生巖云和尚不为某甲说师便低头续云居膺因僧问切忌道着意作么生师云此语最毒僧云如何是最毒底句师云一棒打杀龙蛇师与云巖同侍药山次山云智不到处切忌道着道着即头角生师便珍重出去巖遂问智师兄为什么不祗对和尚山云我今日背痛是他却会汝去问取巖遂问师兄适来为甚不祗对和尚师云我今日头痛󲊛去问取和尚后云巖迁化遣人驰辞书至师览后云云巖不知有悔当时不向伊道然虽如是要且不违药山之子报慈遂云古人与么道还知有也未云巖当时不会什么处是他不会处翠巖芝云道吾道云巖不知有悔当时不向伊说只如与么道道吾还知有也无师因云巖问师兄家风作么生师云教汝指点着堪作什么巖云无这箇来多少时也师云牙根犹带笑涩在师因南泉示众云法身具四大不有人道得与他一腰裩师云性地非空空非性地此是地大三大亦然泉不违前言乃与裩一腰师因云巖不安乃谓离此殻漏子向甚处相见巖云不生不灭处相见师云何不道非不生不灭处亦不求相见雪窦显云侍者与我记取这一问续昭觉勤云何处不逢渠师一日指佛桑花问僧这箇何似那箇僧云直得寒毛卓竖师云毕竟如何僧云道吾门下底师云十里大王续昭觉勤云以胶投漆验影知形不谙正去偏来争解明投暗合还委悉么虾䗫跳上梵天蚯蚓蓦过东海径山筞云不开户牖安知明月之光不汎仙槎安覩天河之势道吾以楔拔楔这僧以智破智虽然蓦路相逢未免三头六臂还委悉么爱他年少子飜作白头翁师因云巖修鞋次乃问作什么巖云将败坏补败坏师云何不道即败坏非败坏师因僧问无神通菩萨为甚踪迹难寻师云同道者方知僧云和尚还知么师云不知僧云为甚不知师云去汝不会我语师因僧问久向和尚会禅是不师云苍天苍天僧近前掩却师口云低声师遂与一掌僧云苍天苍天师把住云得与么无礼僧却与师一掌师云老僧罪过僧拂袖出师云早知如是悔不如是潭州云巖昙晟禅师因药山问闻汝会弄师子是不师云是山云弄得几出师云弄得六出山云我亦弄得师云和尚弄得几出山云我弄得一出师云一即六六即一师后到沩山山问承闻长老在药山弄师子是不师云是沩云长弄还有置时师云要弄即弄要置即置沩云置时师子在甚么处师云置也置也续法昌遇云好一场师子只是有头无尾我当时若见沩山道置时师子在甚么处便与放出踞地金毛直教沩山藏身无路泐潭凖云药山云巖钝置杀人两父子弄一箇师子也弄不出若是凖上座只消自弄拽得来拈头作尾拈尾作头转两箇金睛攫几钩铁爪吼一声直教百里内勐兽潜踪满空里飞禽乱坠凖上座未弄师子请大众高着眼先做一箇定场掷下拄杖云箇中消息子能有几人知师问一尼云汝爷在不尼云在师云年多少尼云年八十师云汝有箇爷不年八十汝还知不尼云莫是恁么来者么师云犹是儿孙洞山价云直是不与么来者亦是儿孙续沩山果云恁么也不得不恁么也不得毕竟作么生良久云从来无位次不用强安排师因煎茶次道吾问煎与阿谁师云有一人要吾云何不教伊自煎师云幸有某甲在师问石霜甚处来霜云沩山来师云在彼多少时霜云粗经冬夏师云与么则成山长也霜云虽在彼中却不知师云他家亦非知非识道吾闻乃云得与么无佛法身心师一日谓众云有箇人家儿子问着无有道不得底洞山乃问他屋里有多少典籍师云一字也无山云争得与么多知师云日夜不曾眠山云问一叚事还得么师云道得却不道师因裴大夫问僧供养佛佛还喫不僧云如大夫祭家神大夫举似师师代云有几般饭食但一时下来师却问神山一时下来后作么生神山云合取钵盂师然之师因道吾问大悲菩萨用许多手眼作什么师云如人夜中背手摸枕子吾云我会也我会也师云尓作么生会吾云徧身是手眼师云道即太煞道只道得八成吾云师兄作么生师云通身是手眼师一日扫地次道吾云太区区生师云须知有不区区者吾云恁么则有第二月也师竖起扫菷云这箇是第几月吾休去玄沙备云正是第二月长庆稜问玄沙云被他倒转扫菷拦面摵又作么生沙休去罗山闲云噫两箇汉不识好恶云巖箇汉缚手脚死来多少时也云门偃云奴见婢慇懃保福展云云巖大似泥里推车步步区区雪窦显向有第二月也处别云洎合放过续沩山行云道吾平地生堆云巖因行掉臂玄沙道正是第二月面皮厚多少且道云巖竖起扫菷意作么生十成好箇金刚钻摊向门前卖与谁秀州华亭船子德诚禅师因夹山初住润州鹤林时道吾到遇上堂有僧问如何是法身夹云法身无相如何是法眼夹云法眼无瑕道吾不觉失笑夹便下座请道吾问某甲适来祗对这僧话必有不是致令上座失笑望上座不恡慈悲吾云和尚一等是出世未有师在夹云某甲甚处不是望为说破吾云某甲终不说请和尚却往秀州华亭船子处去夹云此人如何吾云此人上无片瓦下无寸土和尚若去须易服装束夹乃散众易服直造华亭船子才见便问大德住什么寺夹云似则不住住则不似师云不似又不似箇什么夹云不是目前法师云甚处学得来夹云非耳目之所到师云一句合头语万劫系驴橛师又问垂纟系千尺意在深潭离钩三寸子何不道夹拟开口师便以篙打落水中夹才上船师云道道夹拟开口师又打夹于此有省乃点头师云竿头纟系线从君弄不犯清波意自殊夹遂问抛纶掷钓师意如何师云纟系悬绿水浮定有无之意夹云语带玄而无路舌头谈而不谈师云钓尽江波金鳞始遇夹乃掩耳师云如是如是遂嘱云汝向去直须藏身处没踪迹没踪迹处莫藏身吾二十年在药山只明斯事汝今既得他后不得住城隍聚落但向深山里䦆头边觅取一箇半箇接续无令断绝夹乃辞行频频回页师遂唤云阇黎阇黎夹回首师竖起桡云汝将谓别有乃覆船入水而逝续长芦了云棹头拨转河汉星辉舩子踏飜天地黯黑竖起拂子云这箇是䦆头边干白露净底还知没踪迹处隐身不得底么宣州椑树慧省禅师因道吾来相看值师卧次吾乃近前将被盖覆师问作么吾云盖覆师云卧是坐是吾云不在两头师云争奈盖覆道吾便喝续昭觉勤云椑树卧起道吾盖覆一喝当头掀飜露布沩山智云相逢不相避箇里聊游戏喝一喝飜天覆地师一日坐次药山来见问云作么师云和南山云隔阔来多少时师云恰是乃拂袖出药山高沙弥一日斋时见药山自打鼓师捧钵乃作舞入堂山便掷下椎云是第几和师云第二和山云如何是第一和师就桶舀一杓饭便行师一日出菴值两药山见来乃云󲊛来也师云是药云可煞湿师云不打这鼓笛云巖云皮也无打什么鼓道吾云鼓也无打什么皮药云今日大好曲调师因药山问什么处去师云江陵府受戒去药云受戒图箇什么师云免生死药云有一人不受戒亦无生死可免汝还知不师云与么则佛戒何用也药咄云这饶舌沙弥犹挂脣齿在师因契本心更不受戒师因药山问我闻长安甚閙󲊛还知么师云我国晏然山忻然乃问汝从人得请益得看经得师云亦不从人得亦不请益得亦不看经得山云有人不看经不请益为甚么不得师云不道他不得自是他不肯承当朗州㓨史李翱仰慕药山道风久矣屡请不赴乃特入山致敬肃装客礼直造座前药山端然看经殊不顾视李乃云见面不如闻名拂袖便行药山却召李回首药云何得贵耳而贱目李遂顶礼起问如何是道药以手指天复指净瓶李云不会药云云在青天水在瓶李拜谢乃呈偈云鍊得身形似鹤形千株松下两凾经我来问道无余事云在青天水在瓶李翱与西堂坐次因有两僧从江西来李乃问马大师有何言教僧云大师或说即心即佛李云过这边又问一僧僧云或说非心非佛李云总过这边李却问西堂堂乃召李翱翱应喏堂云鼓角动也澧州龙潭崇信禅师家为饼师逐日以十饼馈天皇皇每受毕却留一饼云吾惠汝以荫子孙师一日自念云饼是我持来何以返惠于我别有旨乎于是请问皇云是汝持来复汝何咎师闻之稍悟玄旨因投出家师一日问天皇云某自到来不蒙和尚指示心要皇云自汝到来吾未尝不指示汝心要师云何处指示皇云汝擎茶来吾与汝接汝行食来吾与汝受汝和南时我便低首何处不示汝心要师伫思间皇云见则直下便见拟思即差师当下有省乃复问如何保任皇云任性逍遥随缘放旷但尽凡情别无圣解师因德山问久向龙潭到来潭又不见龙又不现师云子亲到龙潭德山乃作礼而退雪窦显云将错就错云峯恱云大小德山向韲瓮里淹杀黄龙心云雪窦与么道不知德山将错就错不知龙潭将错就错识休咎底衲僧必知去处未过关者亦冝辨取还相委悉么纵饶栽种得不是栋梁材师问天皇从上相承底事如何皇云不是明汝来处不得师云这箇眼目几人具得皇云浅草易为长芦京兆翠微无学禅师问丹霞如何是诸佛师霞咄云幸自可怜生须要执巾帚作么师退三步霞云错师乃进前霞亦云错师翘一足旋身一帀而去霞云得即得孤他诸佛师师因龙牙问自到和尚法席每每上堂不蒙一法示诲意在于何师云嫌箇什么牙后至洞山亦如是道洞云争怪得老僧后又问法眼眼云祖师来也雪窦显云两箇老汉被这僧穿却唯有法眼与他同叅若是雪窦门下喫棒了趂出师一日在法堂上行投子进前接礼问西来密旨和尚如何示人师顾视少顷子云乞师垂示师云更要第二杓恶水那子便礼拜师云莫挅却子云时至根苗自生吉州性空禅师因僧来叅师乃展手示之僧近前复退后师云父母俱丧略不𢡖颜僧呵呵大笑师云少间与阇黎举哀其僧乃打筋斗而出师云苍天苍天续蒋山勤云展开两手只见锥头利进前退后不见利头锥呵呵大笑笑里有刀连哭苍天弓折箭尽且道毕竟如何良久云若不共同桥上过争信桥流水不流师因一僧叅人事退乃云与么下去还有佛法道理也无僧云某甲结舌有分师云老僧又作么生僧云素非好手师便仰身合掌僧亦合掌师乃抚掌三下僧拂袖出师乃有颂示之不录师因僧问如何是祖师西来意师云如人在千尺井中不假寸绳出得此人即答汝僧云近日湖南畅长老出世亦为人东语西话师唤沙弥寂子拽出这死尸着沙弥后举问耽源如何出得井中人源咄云痴人谁在井中后又问沩山如何出得沩山乃召云慧寂寂应喏沩山云出也寂及住仰山常举前话示众云我于耽源处得名沩山处得地米仓和尚一日有僧来叅乃遶师三帀敲禅牀云不见主人翁终不叅众去师云情识什么处去来僧云果然不在师打一拄杖僧云几落情识呵呵而笑师云村草步头逢着一箇有什么话处僧云且叅众去潭州石室善道禅师因杏山问承闻行者游台山来还见文殊么师云见杏云道什么师云道󲊛生身父母在深草里杏无对师因杏山入碓坊相见乃云不易行者师云有什么不易穿心椀子盛将来无盖盘子合将去杏无语僊天和尚因有新罗僧叅才展坐具师捉住云未离本国时道取一句僧无语师便推出云问伊一句便道两句师因一僧叅拟作礼次师云野狐儿见什么了便礼拜僧云老秃奴见什么了便与么问师云苦哉苦哉僊天今日忘前失后僧云要且得时终不补失师云争不如此僧云谁甘师呵呵笑云远之远矣僧以目四顾便出师一日与石头和尚游山次头云汝斫却前头㓨树师云不将刀来头云这里有乃抽刀倒度与师云何不过那头来石头云用那头作么师于言下有省师因僧叅才展坐具师云这里会得早是孤负平生也僧云不向这里会得又作么生师云不向这里会更向何处会便打出师因僧叅才展坐具师云不用通时暄还我文彩未生时道理来僧云某甲有口哑却即间苦死觅箇腊月扇子作么师拈棒作打势僧把住云还我未拈棒时道理来师云随我者随之南北不随我者死住东西僧云随与不随且致请师指出东西南北师便打师因披云和尚来才入方丈师便问未见东越老人时作么生为物云云秪见云生碧嶂焉知月落寒潭师云只与么也难得云云莫是未见时么师便喝云展两手师云错怪人者有什么限云掩耳便出师云死却这汉平生也师因洛瓶和尚到乃问甚处来瓶云南溪师云还将得南溪消息来么瓶云消即消己息即未息师云最苦是未息瓶云且道未息箇什么师云一回见面千载忘名瓶拂袖行师云弄死蛇手有甚限漳州三平义忠禅师一日问侍者󲊛姓什么者云与和尚同姓师云󲊛道三平姓甚么者云问头何在师云几时曾问󲊛者云姓者谁师云念汝初机放󲊛三十棒师问大颠不用指东画西请师直指颠云幽州江口石人存师云犹是指东画西颠云若是凤凰儿不向那边讨师作礼颠云若不得后句前话也难圆续昭觉勤云彻底老婆心不向那边讨父子要投机无端入荒草师一日陞座有一道士出众从东过西又一僧从西过东师云适来箇道士却有见处师僧未在道士出作礼云谢师接引师便打僧出作礼云乞师指示师亦打复谓众云此两箇公案作么断还有人断得么如是三问无对师云既无人断得老僧为断去也乃掷下拄杖归方丈沩山喆云若不是三乎老汉几乎作道理断却不见石巩道三十年一张弓两只箭只射得半箇圣人果然马颊山本空和尚示众云秪这施为动转还合得本来祖翁么若合得十二时中无虚弃底道理若合不得喫茶说话往往唤作茶话在僧便问如何免得不成茶话去师云󲊛识得口也未僧云如何是口师云两片皮也不识僧又问如何是本来祖翁师云大众前不要牵爷恃孃僧云大众欣然去也师云󲊛试点大众性看僧作礼师云伊往往道一性一切性在僧欲进语师云孤负平生行脚眼本生和尚因僧从太原来师乃问近离那边风景如何僧云与此间不别师云且道此间风景如何僧云和尚与某甲不同师云踏破施主草鞋当为何事僧无对师云即今即古出箇问处且难乃至老僧亦出不得师一日拈拄杖示众云我若拈起尓便向未拈起时作道理我若不拈起尓便向拈起时作主宰且道老僧为人在甚处时有僧出云不敢妄生节目师云也知阇黎不分外僧云低低处平之有余高高处观之不足师云节目上更生节目僧无语师云掩鼻偷香空招罪犯雪窦显云这僧也善能切磋争奈弓折箭尽然虽如是且本生是作家宗师拈起也天回地转应须拱手归降放下也草偃风行必合全身远害还见本生为人处也无复拈拄杖云太平本是将军致不许将军见太平韩愈文公一日白大颠云弟子军州事多省要处乞师一句颠良久文公罔措时三平为侍者乃敲禅牀三下颠云作么平云先以定动后以智拔公乃礼谢三平云和尚门风高峻弟子于侍者边得箇入处五祖戒代大颠拈拄杖打侍者文公因唐宪宗迎佛舍利入大内供养夜放光明早朝宣问羣臣皆贺陛下圣德圣感唯文公不贺上宣问羣臣皆贺独卿何不贺文公因奏对微臣甞看佛书况佛光非青黄赤白等相此是龙神卫护之光上宣问如何是佛光公无对因以罪请出雪窦显代云陛下高垂天鉴文公问僧承闻讲得肇论是不僧云是公云肇有四不迁是不僧云是公遂将茶盏扑破云这箇是迁不迁僧无对汾阳昭代云识得侍郎宗门綂要续集卷第十一音释槎楔攫䦆颊宗门统要正续集宗门綂要续集卷第十二倾四宋建溪沙门宗永集元建康保宁禅寺住持沙门清茂续集青原下第四世潭州石霜庆诸普会禅师僧问咫尺之间为甚不覩师颜师云我道徧界不曾藏僧后问雪峯徧界不曾藏意旨如何峯云什么处不是石霜僧回举似师师云这老汉有什么死急玄沙备云山头老汉蹉过也洞山价云笑杀土地五祖戒云着甚来由瑯瑘觉云雪峯虽有利人之心且无出人之眼石霜虽有出人之眼且未知向上一窍法云秀云要见石霜么富嫌千口少贫恨一身多续大阳玄云今时人要明此事大须仔细只如石霜恁么道落在甚处若不仔细非但累及石霜和他雪峯累及净因成云诸人要识石霜雪峯么天共白云晓水和明月流天童觉云雪峯石霜相去多少直是千里万里若有人问长芦徧界不曾藏意旨如何向道什么处是石霜师因僧问先师一片灵骨黄金色击作钟声未审什么处去也师召僧僧应诺师云󲊛不会我语师因僧辞师问船去陆去僧云遇船即船遇陆即陆师云我道半途稍难僧无对云门偃代云三十年后此话大行又云临行一句永劫不忘师因僧问三千里外远闻石霜有箇不顾师云是僧云只如万象历然是顾不顾师云我道不惊众僧云不惊众是不与万象合如何是不顾师云徧界不曾藏雪窦显云谁是不顾者师叅道吾一日问和尚百年后有人问极则事向伊道什么吾唤沙弥弥应诺吾云添净瓶水着却问师汝适来问箇什么师再举前问吾便起师于此有省师因拈裴相国笏问云在官人手中为笏在天子手中为珪在老僧手中唤作什么裴无对乃为留下雪窦显云弄巧成拙续保宁勇云只恐和尚使不着师一日问侍者云道吾甞向僧云莫弃那边着这边󲊛作么生会者云一依和尚所会师云作么生是我会处者从西过东而立师云正是弃那边着这边师因僧问如何是祖师西来意师乃咬齿示之僧不会师迁化后僧却问九峯云先师咬齿意旨如何峯云我宁可截舌不犯国讳僧又问云盖盖云我与先师有甚怨讐师因许州金明上座问一毫穿众穴时如何师云直须万年后明云万年后如何师云登科任汝登科拔萃任汝拔萃明次问径山諲諲云光华任汝光华结果任汝结果师问僧近离甚处僧云审道师于面前画一画云󲊛剌脚与么来还审得这箇么僧云审不得师云󲊛衲衣与么厚为甚却审这箇不得僧云某甲衲衣虽厚争奈审这箇不得师云与么则七佛出世也救汝不得僧云说甚七佛千佛出世也救某甲不得师云太懵懂生僧云争奈聻师云叅堂去僧云喏喏潭州渐源仲兴禅师因同道吾去一家吊慰次师乃拊棺云生耶死耶吾云生也不道死也不道师云为甚不道吾云不道不道回至中路师云和尚快与某甲道若不道打和尚去也吾云打即任打道即不道师便打吾归院云汝冝离此去恐知事得知不便道吾迁化后师至石霜举前话请益霜云生也不道死也不道师云为甚不道霜云不道不道师于言下有省大沩秀云大凡言论须有转身之谋道吾既无便喫他痛棒且道渐源具什么眼云居元云石霜矢上加尖唤醒千箇渐源也无用处当初待伊举了以棒打出非唯作天下宗师亦乃为道吾雪屈固知当断不断返招其乱续五祖演云白云今日愤气不平须要断这公案道吾第一不解为身作主第二不能随机入俗当时待伊问生耶死耶但向伊道等归院里向󲊛道若着得此语伶利汉一踏踏着大小道吾和尚也免一顿拳头有眼者辨取昭觉勤云道吾横身为物指出生死根源渐源亲到宝山当面蹉过若不是金刚正性夙植根深争得向平田浅草蓦地回光见得道吾着力相为处且作么生是道吾相为处试请道看径山杲云生也不道死也不道公案两重一状领到露刃吹毛截断纲要脱却鹘臭衫拈却炙脂帽大坐当轩气浩浩喝一喝师一日将锹子于法堂上从西过东从东过西霜云作么师云觅先师灵骨霜云洪波浩渺白浪滔天觅什么先师灵骨师云正好着力霜云这里针札不入着什么力师持锹肩上便出太原孚云先师灵骨犹在明昭谦云莫道作什么别下得什么语代云鸬鹚语鹤又代渐源便掷却锹子云浅水无鱼师因在纸帐内坐有僧来拨开帐云不审师以目视之良久云会么僧云不会师云七佛巳前事为甚不会后僧举似石霜霜云如人解射箭不虚发东林总云渐源云七佛巳前事且从石霜唤什么作箭良久云渐源头白石霜头黑七佛巳前曾漏泄既漏泄掩不得南海波斯生白泽续大沩智云要知么空劫逈超无向背展开春色共依依这僧正是执持千里钞林下道人悲良久云赤脚人趂兔着靴人喫肉鼓山永云渐源梦中说梦石霜接响承虚要且二俱不了师一日因宝盖和尚来访师卷起帘子在方丈内坐盖一见乃下却帘便归客位去师遂令侍者传语长老远来不易犹隔津在盖遂擒住侍者与一掌者云莫得打某甲有堂头和尚在盖云为有堂头老汉所以打󲊛者回举似师师云犹隔津在续蒋山勤云老汉一舒一卷賔主历然隔津通津彼此相照侍者亲蒙赐掌恩大难酬宝盖到处垂慈费尽腕头气力禄青和尚因僧问不落道吾机请师道师云庭前红苋树生叶不生花僧无语师云会么僧云不会师云正是道吾机为什么不会僧作礼师便打云须是老僧打󲊛始得续昭觉勤云来源既正只贵转身这僧眼既搭睊月虫禄青遂因风放火当时若是箇汉待他道庭前红苋树生叶不生花便与掀倒禅牀直饶道吾亲来也须与他平展还委悉么棊逢敌手难藏行诗到重吟始见工筠州洞山悟本良价禅师因请泰首座喫果子次乃问有一物上拄天下拄地黑似漆常在动用中动用中ㄆ不得󲊛道过在甚处首座云过在动用中师便喝乃令掇却果卓五祖戒别首座云朝来更献楚王看瑯瑘觉云若不是洞山老人焉能辨得虽然如是洞山犹欠一着在沩山喆云诸人还知洞山落处么若也不知往往作是非得失会去山僧道这果子非但首座不得喫假使尽大地人来亦不得正眼觑着云盖本云洞山虽有打破虚空钳鎚而无补缀底针线待伊道过在动用中但道请首座喫果子泰首座若是箇衲僧喫了也须吐出续南堂静云洞山坐筹帷幄决胜千里泰首座通身是口有理难伸沩山果云洞山压良为贱泰首座有理难伸山僧路见不平要为雪耻当时才见与么问只向道灵山授记未到如此待他拟议拈果子噼面便掷不唯塞断咽喉免见后人妄生卜度净慈昌云洞山虽然掇得果卓去要且塞泰首座口不得师示众云兄弟秋初夏末东去西去直须向万里无寸草处去始得只如万里无寸草处作么生去后有举似石霜霜云出门便是草师闻乃云大唐国里能有几人大阳玄云如今直道不出门亦草漫漫地且道合向甚么处行履良久云莫守寒巖异草青坐着白云宗不妙续白云端云若见得菴主便见得洞山若见得洞山便见得菴主见洞山即易见菴主即难为他不为住持之绊不见道云在岭头闲不彻水流涧底太忙生沩山果云斩钉截铁豁开向上玄关语谛言诚且指当人要路且道󲊛作么生会出门便是草石霜恁么道上封恁么举󲊛诸人不得动着动着三十棒径山杲云师子一滴乳迸散十斛驴乳师因僧问时时懃拂拭莫遣惹尘埃为什么不得他衣钵师云直饶道本来无一物也未合得他衣钵僧云甚人合得师云不入门者僧云只如不入门者还得也无师云虽然如此不得不与他师或问直道本来无一物犹未消得他衣钵这里合下得箇什么语有一僧下九十六转语不惬师意末后一转始契师云阇黎何不早与么道时有一僧傍听只不闻末后一转语遂请益其僧竟不与举如是三年执侍巾瓶一日因疾僧云某甲请举前话不蒙慈悲善取不得恶取遂持刀向前云若不与某甲举即便杀上座也僧悚然云阇黎且待我为汝举乃云直饶将来亦无处着其僧作礼雪窦显云他既不受是眼将来必应是瞎还见祖师衣钵么若于此入门便乃两手分付非但大𢈔岭头一箇提不起设使合国人来且欵欵将去翠巖芝云总不合得他衣钵却与古佛同叅且道叅阿谁续天童觉云长芦则不然直须将来若不将来争知不受将来底必应是眼不受底真箇是瞎还会么照尽体无依通身合大道灵隐岳举翠巖语了云到江吴地尽隔岸越山多师问云巖和尚百年后忽有人问还貌得师真如何祗对巖云但向伊道只这是师良久巖云承当这箇事大须审细后因供养云巖真有僧问先师道只这是莫便是否师云是僧云意旨如何师云当时几错会先师语僧云未审先师还知有也无师云若不知有争解恁么道若知有争肯恁么道长庆稜云既知有为甚恁么道又云养子方知父慈师因辞京兆兴善平禅师平云什么处去师云㳂流无定止平云法身㳂流报身㳂流师云总不作此解平乃抚掌保福展云洞山自是一家乃别云觅得几人师因夜叅不点灯有僧出问话退师令侍者点灯遂召适来问话僧出来其僧近前师云将取三两粉与这箇上座其僧拂袖而退自此有省遂罄舍衣资设斋得三年后辞师师云善为时雪峯侍次问云只如这僧辞去几时却来师云他只知一去不解再来其僧归堂衣钵下坐化及人报师云虽然如此犹较老僧三生在师因普请次巡寮去见一僧不赴普请师问󲊛何不去僧云某甲不安师云󲊛寻常健时何曾去来师于扇上书佛字云巖见却书不字师又改作非字雪峯见乃一时除却续兴化㢡代云吾不如汝白杨顺云我若作洞山只向雪峯道󲊛非吾眷属天钵元云洞山云巖平地起堆雪峯老汉因事长智师问僧什么处去来僧云游山来师云还到顶头么僧云到师云顶上有人不僧云无人师云󲊛不曾到顶头来僧云若不到争知无人师云阇黎何不且住僧云某甲住即不辞西天有人不肯在师问僧名什么僧云某甲师云阿那箇是󲊛主人翁僧云见柢对次师云苦哉苦哉今时人例皆如此秪认得驴前马后底将为自已佛法况此也是客中辨主尚未分明如何辨得主中主僧便问如何是主中主师云阇黎自道取僧云某甲道得即是客中主如何是主中主师云与么道即易相续也大难师因与云居渡水师问水深浅居云不湿师云麤人居云请师道师云不干续五祖演云二人恁么说话还有优劣也无山僧今日因行掉臂为󲊛诸人说破过水一句不湿库藏真珠堆积过水一句不干无锥说甚贫寒干湿二途俱不涉任他绿水与青山师在泐潭见初上座示众云也大奇也大奇佛界道界不思议师云佛界道界即不问且如说佛界道界是什么人只请一言初良久师云何不急道初云争即不得师云道也未曾道说甚么争即不得初不语师云佛之与道只是名字何不引教初云教道什么师云得意忘言初云犹将教意向心头作病在师云说佛界道界病大小初明日忽迁化时号问煞首座价师因一僧在延寿堂不安要见师师遂至僧云和尚何不救取人家男女师云󲊛是什么人家男女僧云某甲是大阐提人家男女师良久僧云四山相逼时如何师云老僧亦曾从人家檐下过僧云回互不回互师云不回互僧云教某甲向甚处去师云粟畬里去僧嘘一声云珍重便坐脱师以拄杖敲头三下云汝只解与么去不解与么来续昭觉勤云大凡行脚人正要透脱这一件事这僧既是大阐提人家男女直至四山相逼手脚忙乱若不是洞山具大慈悲放一线道与他平展争解恁么去所以古人道临终之际若一毫头圣凡情量未尽未免入驴胎马腹里去只如洞山道我也亦从人家檐下过粟畬里去鼎鼎碍四山不碍四山到这里须是桶底子脱始得且道洞山意作么生还会么金鸡啄破琉璃殻玉兔挨开碧海门师因僧问三身中那身说法师云吾常于此切僧后问曹山洞山道吾常于此切意旨如何曹云要头斫将去僧又问雪峯峯以拄杖噼口打云我也曾到洞山来承天宗云一转语海晏河清一转语风高月冷一转语骑贼马趂贼试请辨看忽有箇衲僧出来道总不与么也许伊具一只眼师因僧问寒暑到来如何回避师云何不向无寒暑处去僧云如何是无寒暑处师云寒时寒杀阇黎热时热杀阇黎投子同云几乎与么去续瑯瑘觉云我即不然如何是无寒暑处僧堂里去云居舜云大小瑯瑘作这箇去就山僧即不然如何是无寒暑处三冬向暖火九夏取凉风宝峯文云大众若也会得不妨神通游戏一切临时寒暑不相干若也不会且向寒暑里经冬过夏上封才云洞山一句可谓主賔交叅正偏涉入诸人如今向甚处回避无事上山行一转借问诸人会也无泐潭凖云若为人时冰也暖不为人时火也寒师示众云有一人在千人万人中不背一人不向一人󲊛道此人具何面目云居出云某甲叅堂去潭州神山僧密禅师与洞山行次忽见白鹿走过师云俊哉洞云作么生师云大似白衣拜相洞云老老大大作这箇说话师云󲊛作么生洞云积代簪缨暂时落薄师因与洞山行次洞指路傍院云里面有人说心说性师云是谁洞云被师伯一问直得去死十分师云说心说性底谁洞云死中得活师把针次洞山问作什么师云把针洞云把针事作么生师云针针相似洞云二十年同行作这箇语话岂有与么工夫师云长老又作么生洞云如大地火发底道理幽溪和尚因僧问大用现前不存軓则时如何师起遶禅牀一帀而坐僧欲进语师遂与一踏僧归位立师云汝与么我不与么汝不与么我却与么僧再拟进语师又与一踏云三十年后吾道大行续天童华云善射者箭不虚发若是箇汉何处更有幽溪虽然如是最初一踏何异最后一踏澧州夹山善会禅师会下有一僧到石霜入门便道不审霜云不必阇黎僧云与么则珍重又到巖头亦云不审头乃嘘两声僧云与么则珍重才回步头云虽是后生亦能管带其僧归举似于师师明日陞堂乃唤昨日从石霜巖头归底阿师出来如法举似前话僧才举了师云大众还会么若无人道老僧不惜两茎眉道去也乃云石霜虽有煞人刀且无活人劒巖头亦有煞人刀亦有活人劒师因西川座主游方至白马举华严经问一尘含法界无边时如何白马云如车二轮如鸟两翼主云将谓禅门别有奇特元来不出教乘乃回本地后闻师盛化遣小师持前语来问师师云雕沙无镂玉之谈结草乖道人之思小师回举似主乃赞叹将谓禅门与教意不殊元来有奇特事师因有问如何是夹山境师云猿抱子归青嶂里鸟衔花落碧巖前法眼道老僧二十年只作境话会浮山远云直饶不作境话会亦未会在何故犀因翫月纹生角象被雷惊华入牙瑯瑘觉云且道如今怎生会良久云上士游山水中人坐竹林续黄龙心拈拂子云看看拂子变作夹山老子出来见么有僧云谢和尚指示心云见󲊛不顾而今却入露柱中去也黄龙新云这僧分明问境法眼因甚不作境会既不作境会作么生会长忆江南三月里鹧鸪啼处百花香黄龙震云直饶法眼尽力𨁝跳也出夹山绻缋不得法眼既出不得且道是什么人出得乃竖起拂子云须是这老汉始得师甞遣一小师游历禅肆殊无趣向及闻师道誉振远乃回省觐云和尚有如是奇特事何不早向某甲说师云汝蒸饭时吾为汝着火汝行益时吾则展钵什么是孤负汝处小师因而悟入师问僧甚处来僧云洞山师云洞山有何言教僧云洞山寻常许人三路学所谓玄路鸟道展手师云实有此语不僧云实有师云执持千里钞林下道人悲师示众云百草头荐取老僧閙市里识取天子云门偃云虾䗫钻󲊛鼻孔毒蛇穿󲊛眼睛且向葛藤里会取云峯恱云云门与么道大似和泥脱墼若无后语疑杀天下人山僧今日因行不妨掉臂乃竖起拄杖云还见云门么续保宁勇云百草头上分明显露为甚不荐閙市里终日相逢为甚不识未开眼者且莫错怪夹山虽然如是干保宁什么事云居舜云古人与么实为慈悲大众且作么生是閙市门头天子会么愁人莫向愁人说说向愁人愁杀人又举了云我则不然妇摇机轧轧儿弄口㖞㖞径山杲云夹山垜生招箭云门认贼为子虽然如是知恩者少负恩者多师示众云我二十年住山未甞举着宗门中事一日有僧问承和尚有言二十年住山未曾举着宗门中事是不师云是僧便掀倒禅牀师休去至明日普请掘一坑令侍者请昨日问话僧来云老僧二十年只说无义语今请上座打杀老僧埋向坑中便请便请上座若不打杀老僧上座自着打杀埋此坑中始得其僧归堂装束潜去续蒋山勤云夹山浊时头尾皆浊这僧清时始终俱清后人不会尽云这僧怕被打杀潜然而去殊不知绵里有针这僧好即好只是少一转语待夹山云阇黎若不打杀老僧阇黎自着打杀埋向坑中只近前两手擘开眼云猫师因湖南虎头上座叅师问甚处来头云湖南来师云曾到石霜么头云要路经过争得不到师云承闻石霜有毬子话是不头云和尚也须急着眼师云作么生是毬子头云跃不出师云作么生是毬杖头云勿手足师云老僧不曾与阇黎相识出去雪窦显云亲见这僧从石霜来夹山因什么道不相识续智海逸云夹山恁么道肯这僧不肯这僧若辨得出许󲊛具择法眼径山筞云入虎穴者不畏死登危竿者不怕险这僧要路经过夹山因兹落草检点将来未免如猫弄鼠涂毒若作夹山待他道和尚也须急着眼即和声打出便向道净地上不要放疴还知么伤鳖恕龟杀活由我师次日陞座云昨日新到在么虎头出应诺师云目前无法意在目前不是目前法非耳目之所到头云今日虽同要且不是师云片月虽明非关天地头云莫𡱰沸便作掀禅牀势师云且缓缓亏着上座什么处头竖起拳云目前还着得这箇么师云作家作家头又作掀禅牀势师云大众看这一员战将若是门庭布列山僧不如若据入理之谈也较山僧一级地续东禅岳云夹山口吹无孔笛手提氊拍板大家唱云去年梅今岁柳颜色馨依旧且道是何曲调还会么曲终人不见江上数峯青师因僧问拨尘见佛时如何师云欲知此事直须挥劒若不挥劒渔父栖巢后僧如前问石霜霜云渠无国土甚处逢渠僧却举似师师云门庭施设不无夹山入理深谈犹较石霜百步续护国元云叅须实叅见须实见毫端许言之本未皆为自欺今夜忽有人问三峯拨尘见佛时如何和声便打还会么真金自有真金价终不和沙卖与人鼎州德山宣鉴禅师小叅示众云今夜不答话有问话者三十棒时有僧出礼拜师便打僧云某甲话也未问为甚打某甲师云󲊛是甚处人僧云新罗人师云未跨船舷好与三十法眼益云大小德山话作两橛德山密云大小德山龙头蛇尾雪窦显云此二老宿虽善裁长补短舍重从轻要见德山老汉亦未可在何故殊不知德山握阃外之威权有当断不断不招其乱底劒诸人还识新罗僧么只是撞着露柱底瞎汉芭蕉彻云作死马医瑯瑘觉云德山何似履春氷虽然如是如猫弄鼠沩山喆云德山大似清平世界锃甲磨枪这僧不惜性命身挨白刃法眼道话作两橛大似药病相治圆明道龙头蛇尾也是金鍮难辨雪窦道撞着露柱底瞎汉截断众流如今还有人为新罗僧作主么出来与大沩相见乃竖拂云去去西天路迢迢十万余续翠巖芝云时人尽道德山作家用得好若与么会还曾梦见么山僧道德山被这僧一推直得瓦解氷消虽然如是今时觅一箇尊宿也大难得五祖演云众中举者甚多会者不少且道向甚处见德山有不顾性命底出来道看若无山僧为大众与德山相见去也待德山道今夜不答话问话者三十棒但向道某甲话也不问棒也不喫󲊛道还契他德山么到这里须是箇人始得黄龙清云虽则雪窦高提祖令坐断寰区只解瞻前不能顾后这僧堂堂出来什么处是撞着露柱处还有人辨得么若也辨得不唯与新罗僧雪屈亦见当人眼目分明若辨不得非唯新罗僧撞着露柱尽大地衲僧箇箇出来撞着露柱南堂静云德山老人寂寂惺惺法眼圆明精精灵灵六韬三略武纬文经新罗衲子有丙无丁丹霞淳云诸方尽道这僧才出德山便打末后却道未跨船舷好与三十棒是话作两橛处龙头蛇尾处若与么会大似盲人摸象非唯不曾梦见德山自巳亦乃未有叅学眼在何故殊不知德山韬略双全文武兼备放开则大野风行把住则碧天星落然则贪扶正宗步步登高仔细观来一向只顾他非不能自省已过这僧当时若是箇作家直饶德山通身是手眼也须放下拄杖子岂不见道大丈夫捋虎须未为分外这僧既无夺骊龙珠之手段致使德山令行一半如今众中莫有为新罗僧雪屈者么便请掀倒禅牀喝散大众舟霞这里不学德山倚势欺人却分半院与之住为甚如此深嗟季运一将难求若无实说异兽藏头角灵禽惜羽毛昭觉勤云德山大似金轮圣主寰中独据四方八表无不顺从等闲布一勑施一令直得草偃风行若不是这僧争见杀活擒纵威权自在法眼圆明雪窦虽则直指单提各能扶竖德山要且只扶得末后句未扶得最初句且作么生是德山最初句大鹏欲展摩霄翅谁顾崩腾六合云护国元云忒煞倚势欺人山僧见处也要诸人共知这僧当时若是箇汉待他道󲊛是甚处人便与掀倒禅牀剔起便行直饶德山牙如劒树口似血盆也须倒退三千里何故识法者惧净慈一云这僧赤肉挨他白刃也不易抵当当时若是箇汉才见他道今夜不答话问话者三十棒便与掀倒禅牀喝散大众夺德山棒倒行正令去直饶德山全机也须倒退三千里师到沩山挟复子直上法堂从西过东从东过西顾视方丈偶沩山坐次殊不顾盻师乃云无无便出至门首却云也不得草草重具威仪再入相见才跨门便提起坐具云和尚沩山拟取拂子师便喝拂袖而出沩山至晚问首座今日新到在甚处座云当时背却法堂着草鞋去也沩山云还识此人么座云不识沩山云此箇阿师巳后向孤峯顶上盘结草菴诃佛骂祖去在雪窦显云雪上加霜五祖戒云德山大似作贼人心虚沩山也是贼过后张弓师因侍龙潭抵夜潭云夜深子何不下去师遂珍重揭帘而出见外面黑却回云外面黑潭乃点纸烛度与师拟接潭便吹灭师忽有省便作礼潭云子见箇什么道理师云某甲从今日去不疑天下老和尚舌头也至明日龙潭陞堂云可中有箇汉牙如劒树口似血盆一棒打不回头他时向孤峯顶上立吾道在师遂取䟽钞于法堂前将一炬火提起云穷诸玄辩若一毫置于太虚竭世枢机似一滴投于巨壑将䟽钞烧却于是礼辞师因一僧相看乃近前作相扑势师云与么无礼合喫山僧手里棒僧拂袖便行师云饶汝如是也只得一半僧转身便喝师打云须是我打󲊛始得僧云诸方有明眼人在师云天然有眼僧擘开眼云猫便出师云黄河三千年一度清续天童华云这僧是透关底汉若非德山本分钳鎚几乎死在句下只如德山道黄河三千年一度清又作么生岭梅残雪里云𩯭未梳时师一日见僧来乃闭却门僧敲门师云阿谁僧云师子儿师便开门僧才设拜师蓦项骑云这畜生甚处去来师示众云问即有过不问又乖时有僧才出作礼师便打僧云某甲话也未问为甚便打某甲师云待󲊛开口堪作什么师垂示云我先祖见处即不然这里无佛无祖达磨是老臊胡释迦是干屎橛文殊普贤是担屎汉等觉妙觉是破执凡夫菩提涅槃是系驴橛十二分教是神鬼簿是拭疮疣纸四果三贤初心十地是守古冢鬼自救不了云门偃云赞佛赞祖须是德山老人始得瑯瑘觉云诸方若与么会入地狱如箭射只如云门与么道也是入地狱如箭射洪州宝峯和尚因僧从巖头来师竖起拂云落在此机底人未具眼在僧拟近前师云恰落在此机僧回举似巖头头云我当时见夺却拂子看他作么生师闻乃云我竖起拂子从伊夺总不将物又作么生巖头闻得又云无星秤子有什么辨处师因僧叅师云其中事即易道不落其中事始终难道僧云某甲在路时便知有此一问师云更与二十年行脚也不较多僧云莫不契和尚意么师云苦𤓰那堪待客舒州投子大同禅师一日指菴前一片石向雪峯云三世诸佛总在里许峯云须知有不在里许者师云不快漆桶又一日与峯游山峯云那箇是龙眠路师以杖指之峯云东去西去师云不快漆桶又一日峯问此间还有人参也无师将锄头抛向面前峯云与么则当处掘去也师云不快漆桶峯又问一鎚便成时如何师云不是性𢤁汉峯云不假一鎚时如何师云不快漆桶雪窦显云然则一期折挫雪峯且投子是作家炉鞴我当时若作雪峯待投子道不是性𢤁汉只向伊道钳鎚在我手里诸上座合与投子着得箇甚么语若能道得便乃性𢤁平生光扬宗眼若也瞒顸顶上一椎莫言不道沩山喆云雪峯虽是本分钳鎚争奈投子是作家炉鞴山僧今日亦为诸人开箇炉鞴众中还有本分钳鎚者么如无山僧为󲊛诸人下一鎚直是火星迸散乃卓拄杖云看看诸人护取眉毛好续东禅观云与么酬对唤作作家炉鞴正是认狸为虎自取疑怖若据性空见处投子心肝五脏被雪峯尽情搂出师在桐城县因赵州和尚问莫便是投子菴主么师云茶盐钱布施我来赵州先归菴晚问见师自携油回赵州云久向投子到来秪见卖油翁师云󲊛秪见卖油翁且不识投子赵州云如何是投子师提起油瓶云油油续南堂静云赵州作家炉鞴要煅百炼精金投子本分钳鎚不免途中受用诸人还见二老落处么十年辛苦无人问一旦成名天下知师因巨荣禅客叅乃云老僧未曾有一言半句挂诸方脣齿何用要见山僧荣云到这里不施三拜要且不甘师云出家儿得与么没碑记荣乃遶禅牀一帀而去师云有眼无耳埵六月火边坐雪窦显云也不得放过才转便擒住是谁不甘若跳得出不妨是一员衲僧沩山喆云这僧虽是惯战沙场争奈投子善能折挫何故真金若不经炉冶争得光华彻底鲜师因僧问如何是十身调御师下禅牀立又有问凡圣相去多少师下禅牀立雪窦显云此公案诸人无不委知若与么举天下衲僧尽为念话社家雪窦还有长处也无试为大众举看凡圣相去多少投子下禅牀立如何是十身调御投子下禅牀立且道与前来举底是同是别若道一般许上座具一只眼若道别有奇特也许上座具一只眼复更开一线道凡圣相去多少请上座下一转语如何是十身调御请上座答一转语非但叅见投子亦乃知雪窦长处或若总道下禅牀立惜取眉毛好续五祖演云或有人问山僧亦下禅牀立为什么却依样画猫儿待我计较得成却向󲊛道师因僧问一切声是佛声是不师云是僧云和尚莫㞘沸椀鸣声师便打又有问麤言及细语皆归第一义是不师云是僧云唤和尚作一头驴得么师便打师因僧问依稀似半月髣髴若三星干坤ㄆ不得师于何处明师云道什么僧云想师只有湛水之波且无滔天之浪师云闲言语雪窦显云投子古佛不可道不知若检点来直是天地悬隔才问和声便打湖州道场山如讷禅师因僧问如何得见闻性不随缘师云汝听看僧作礼师云聋人也唱胡家曲好恶高低自不知僧云闻性宛然也师云石从空里立火向水中焚枣山光仁禅师一日陞堂大众集定未登座乃云不负平生眼目置箇问讯来有么时有僧出作礼师云负我且从大众何也便归方丈异日有僧请益云和尚陞堂云负我且从大众何也意旨如何师云斋时有饭与汝喫夜间有牀与汝睡一向煎逼我作么僧礼拜师云苦苦僧云乞师指示师垂下一足云展缩一任老僧宗门綂要续集卷第十二音释懵懂锹苋澧镂轧㖞锃舷臊𡱰宗门统要正续集宗门綂要续集卷第十三倾五宋建溪沙门宗永集元建康保宁禅寺住持沙门清茂续集青原下第五世筠州九峯道虔禅师因僧问诸圣间出只是箇传语底人岂不是和尚语师云是僧云只如世尊生下一手指天一手指地云天上天下唯我独尊为什么唤作传语底人师云为他指天指地所以唤作传语底人其僧休去师在石霜为侍者因普会迁化众举首座住持师云须明得先师意始可住遂问先师道如古庙里香炉去冷湫湫地去如一条白练去口边生醭去首座作么生会座云明一色边事师云未会先师意在不得住座云装香来我若不会先师意香烟起时脱去不得及至香烟才起首座脱去师乃于背上抚云坐脱立亡即不无首座先师意未梦见在续云居舜云汝等诸人作么生会诸人会处便道首座与么说道理所以虔侍者不肯山僧道侍者平生只具一只眼南堂静云要识虔侍者么只是急杀人底汉子要识首座么也只是孟春犹寒仲春渐暖季春渐暄忽有人唤和尚和尚哑赖他唤一声若不唤一声念到臈月三十日也未了在开福宁云大众且道首座是会先师意不会先师意若道会争奈虔侍者抚背云坐脱立亡即不无首座先师意未梦见在若道不会其奈首座良哉快便撒手便行且道利害在什么处会么路远夜长休把火大家吹灭暗中行南华昺云透生死关高超物表秉杀活劒独据寰中若非智眼洞明未免扶篱摸壁要会么春兰与秋菊各自一时荣荐福行云大凡本分法席肘臂欲其重非重不能权𢖍佛祖爪牙欲其利非利无以开托人天看他石霜迁化首座侍者各出一只手扶持石霜宗旨直是光前绝后今古罕闻诸人要辨来端各请拗折弓箭踏翻射垛来与老僧相见径山杲云两箇无孔铁鎚就中一箇最重河中南际僧一禅师到雪峯数日次到玄沙沙云此事唯我能知长老作么生会师云须知有不求知者沙云山头老汉用许多辛苦作么雪窦显别际语云雪峯门下几箇如斯台州涌泉景欣禅师因彊德二禅客到于路次见师骑牛不识乃云蹄角甚分明争奈骑者不识师骤牛而去二禅客相次憩于树下煎茶师却回下牛近前问讯与坐喫茶师乃问近离甚处客云那边师云那边事作么生客提起茶盏师云此犹是这边那边事作么生二人无对师云莫道骑者不识好续保宁勇代师指叅随人云归到山中分明举似师因雪峯来访乃门送峯入轿了师云这箇四人舁那箇几人舁峯乃踊身起云道什么师再问峯云行行他不会师云知即知秪是道不得潭州云盖志安禅师因僧问石霜万户俱闭时如何霜云堂中事作么生僧经半年方始道得云无人接渠霜云道也太煞道秪道得八九成师闻却礼请石霜为道霜不道师乃抱霜从方丈后去坐云和尚若不道须打和尚去霜云得在师乃礼拜不住霜云无人识渠师于言下有省翠巖芝云先行不到末后太过续天童觉云稳密田地忌堕功勋贴肉衣裳会须脱去寰中辨的量外之机须仔细始得同中之异灼然尚带依俙异中之同直是难臻妙极还知石霜父子转侧处么烛晓玉人初梦破夜寒青女未登机师初到云居问某甲不奈何时如何居云秪为工夫不到师不肯直造石霜又如是问霜云非但阇黎老僧亦不奈何师云和尚为甚不奈何霜云老僧若奈何拈过汝不奈何师乃作礼求入室师因道正奏表闻马王乞与师论议马王遂请师至具云茶罢师就大王借一口劒乃握劒问道正云尓本教道恍恍惚惚其中有物是何物杳杳冥冥其中有精是何精若道得即不斩道不得即斩道正遽设拜哀求师谓大王云还识此人么大王云识师云是谁王云道正师云不是其道若正合对得臣僧此只是箇无主孤魂因斯道门不复纷纭福州覆船山荐禅师因僧问钩锥不到处请师道师良久僧云掣电之机徒劳伫思师云出格一句汝试道看僧近前三步却退后师云此是出格句即今事作么生僧以袖拂一拂便出师云也是天津桥上汉续昭觉勤云这僧浑金璞玉覆船大冶宏开百炼千煅成一箇金刚王宝劒还委悉么也是天津桥上汉北斗南头着眼看师因僧问如何是师子子师云善能哮吼僧抚掌云好手好手师云青天白日却被鬼迷僧作掀禅牀势师便打僧云驴事未了马事到来师云灼然是作家僧拂袖出去师云将瓯盛水拟比大洋凤翔府石柱禅师游方到洞山第三代处见垂语云有四种人一人说过佛祖一步行不得一人行过佛祖一句说不得一人说得行得一人说不得行不得那箇是其人师出众云一人说过佛祖一步行不得者只是无舌不许行一人行过佛祖一句说不得者只是无足不许说一人说得行得者只是凾盖相称一人说不得行不得者如断命而求活此是石女儿披枷带锁洞云阇黎分上又作么生师云谈通会上卓卓宁彰洞云只如海上明公秀又作么生师云幻人相逢抚掌呵呵抚州曹山本寂耽章禅师因僧问学人抱璞投师请师雕琢师云不雕琢僧云为甚不雕琢师云须知曹山好手师一日闻钟声乃云阿㖿阿㖿僧云和尚作么师云打着我心五祖戒代僧云作贼人心虚师问僧甚么处来僧云扫地来师云佛前扫佛后扫僧云佛前佛后一时扫师云与我过袈裟来五祖戒出僧语云和尚是何心行师示众云诸方尽把格则何不与他道一转语教伊不疑去云门便问密密处为甚不知有师云秪为密密所以不知有门云此人如何亲近师云莫向密密处亲近门云不向密密处亲近时如何师云始解亲近门应诺诺续径山杲云浊油更着湿灯心师因米和尚至未相见米遂坐却禅牀师更不出米便去主事遂问和尚禅牀为什么被别人坐却师云去后却还来米果回与师相见师问彊德二上座菩萨在定闻香象渡河出什么经座云出涅槃经师云定前闻定后闻座云和尚流也师云道也太煞道始道得一半座云和尚如何师云滩下接取师因僧问承教有言大海不宿死尸如何是海师云包含万有僧云为什么不宿死尸师云绝气息者不着僧云既是包含万有为甚绝气息者不着师云万有非其功绝气息者有其德僧云未审向上还有事也无师云有僧云如何是向上事师云道有道无即得争奈龙王按劒何师因镜清问清虚之理毕竟无身时如何师云理即如此事作么生清云如理如事师云瞒曹山一人即得争奈诸圣眼何清云若无诸圣眼争鉴得箇不与么师云官不容针私通车马沩山喆云曹山虽然善能切磋琢磨其奈镜清玉本无瑕要会么不经敏手终成废噐洪州云居道膺禅师问僧念什么经僧云维摩经师云我不问󲊛维摩经念底是什么经僧因此有省师示众云如人将三贯钱买一只猎犬只解寻得有踪迹有气息底忽遇𦏰羊挂角莫道踪迹气息也无僧便问𦏰羊未挂角时如何师云六六三十六僧云挂角后如何师云六六三十六僧便作礼师云会么僧云不会师云岂不见道绝踪迹其僧后举似赵州州云云居师兄犹在僧乃问𦏰羊未挂角时如何州云九九八十一师因洞山问甚处去来师云踏山来洞云阿那箇山可住师云阿那箇山不可住洞云与么则国内总被阇黎占却也师云不然洞云与么则子得箇入路师云无路洞云若无路争得与老僧相见师云若有路即与和尚隔生也洞云此子巳后千人万人把不住师问雪峯门外雪销也未峯云一片也无销箇甚么师自云销也保福展云要且无雪上加霜师因僧问如何是诸佛师师喝云这田库奴僧礼拜师云󲊛作么生会僧喝云这老和尚师云元来不会僧作舞而出师云㳂台槃乞儿续昭觉勤云识机冝别休咎有回互转关底眼千百人中难得一箇半箇为什么却成㳂台槃乞儿去也是怜儿不觉丑何山珣云翻手为云覆手为雨主賔互换当机作舞堪笑㳂台槃乞儿也是面南看北斗师示众云老僧二十年前住三峯菴时魏府兴化长老来问权借一问以为影草时如何老僧当时机思迟钝道不得为伊置得箇问头奇特不敢孤他伊云想菴主答这话不得不如礼拜了退而今思量当时不消道箇何必后遣化主到魏府兴化乃问山中和尚住三峯菴时老僧曾问伊话祗对不得而今道得也未主遂举前话兴化云云居二十年只道得箇何必兴化即不然争如道箇不必三圣然云云居二十年道得底犹较他兴化半月程续保宁勇云明月照见夜行人径山杲云何必不必绵绵密密觌面当机有人续得末后句许伊亲见二尊宿师令侍者送袴与一住菴道者者云自有娘生袴竟不受师却令侍者去问娘未生时着箇甚么道者无语后迁化烧得舍利持似师师云直饶烧得八斛四斗不如当初下取一转语好师在洞山作务次刬杀蚯蚓洞山指云这箇聻师云他不死山云二祖往邺都又作么生师不对后僧问师在洞山刬杀蚯蚓洞山问师岂不是无语师云当时有语只是无人证明师因僧问山河大地从何而有师云从妄想有僧云与某甲想出一锭金得么师便休去僧不肯云门偃云巳是葛藤不能折合得待伊道想出一锭金得么以拄杖便打师因成尚书送供至书问如来有密语迦叶不覆藏此理如何师召云尚书书应诺师云会么书云不会师云若不会如来有密语若会迦叶不覆藏清凉钦云且道唤底是密语应底是密语若也应唤总是去即不密也且道作么生是密语时有僧问钦云何曾得密来东林总云怪哉弘觉二十年𦏰羊挂角绝迹亡踪及乎被尚书一问直得带水拖泥遭人笑怪法灯也是日午点灯夜半泼墨东林不然如何是密语却向伊道甚处不密且道与么道还有过也无良久云更不用别人续东禅观云逢人且说三分话未可全抛一片心师临顺世时问侍者今日是几者云今日初三师云三十年后但道只这是乃端然告寂潭州龙牙居遁禅师初㕘翠微乃问如何是祖师西来意微云与我过禅板来师才过微接得便打师云打即任打要且无祖师意又叅临济亦如是问济令过蒲团师才过济接得亦打师云打即任打要且无祖师意师住后有僧问和尚当年问二尊宿祖师意二尊宿明也未师云明即明巳要且无祖师意五祖戒云祖师土宿临头又云和尚得与么面长雪窦显云临济翠微只解放不解ㄆ我当时若作龙牙待伊索蒲团禅板拈得噼胷便掷翠巖芝云当初如是今时衲僧皮下还有血么沩山喆云翠微临济可谓本分宗师龙牙一等是拨草瞻风与他后人为龟鉴又举住后僧问处乃云龙牙瞻前顾后应病与药大沩则不然待问当年二尊宿明不明噼嵴便棒非唯扶竖翠微临济亦乃不孤他来问石门聦云龙牙无人拶着犹可才被箇衲子拶着失却一只眼续昭觉勤云这僧叅来莾卤学处瞒预虽然顾后瞻前争奈藏身露影既是无祖师西来意用明作么若向这里辨得出山僧与󲊛拄杖子若辨不出和鼻孔一时穿却师问德山学人仗镆鎁取师头时如何山引颈近前云㘞师云头落也山呵呵大笑师后到洞山举似前话洞云德山道什么师云山无语洞云莫道无语且将德山落底头呈似老僧看师方省便忏谢后有举似德山山云洞山老人不识好恶这汉死来多少时救得有甚用处保福展云龙牙只知进前不知失步翠巖芝云龙牙当断不断如今作么生断续法华举云诸上座莫是德山无机锋么为当别有道理良久云德山引颈龙牙献劒东禅观云龙牙抱劒伤身自招过咎德山为头作主幸好机筹忽被洞山指踪不觉尾巴露出师因僧问十二时中如何用力师云如无手人行拳云居齐云好言语且作么生会甞问一僧他道无手底人何更行得拳也及问伊佛法伊便休去将知露布说得无用处不如仔细体取古人意好大沩秀云是则是又教人入阴界中作活计十二时中如何用力如有手人行拳又且如何续石门聪云道即太煞道只道得一半石门道如无舌人解唱歌始得襄州洞山三世师虔禅师凡有新到须担柴三转因一僧问三转内即不问三转外事如何师云铁轮天子寰中勑僧无语师打出院大沩秀云夫欲君臣道合应须水乳和同这僧既抗节朝堂不觉丧身失命当时见道铁轮天子寰中勑将坐具便摵待伊拟议便打师因洞山问近离甚处师云武陵山云武陵法道何似此间师云胡地冬抽笋山云别甑炊香饭供养此人师便出去山云此子向后走杀天下人去在续鼓山永云恁么祗对滳水难消因甚别甑炊香饭抚州踈山仁禅师因知事与造寿塔毕来白师云汝将多少钱与匠人知事云一切在和尚师云为将三文与伊为将两文与伊为将一文与伊若道得与吾亲造塔知事无语后有僧举似大岭岭云还有人道得么僧云未有人岭云汝却回举似踈山道大岭云若将三文与伊和尚此生决定不得塔若将两文与伊和尚与匠人共出一只手若将一文与伊累他匠人眉须堕落僧回举似师师具威仪遥望礼拜叹云将谓无人大岭古佛放光射此间虽然如是也是臈月莲花大岭后闻乃云我与么道也是龟毛长数丈浮山远云踈山以锥锥地大岭用刀剜空虽然二古德错下锥刀今时人亦难搆副何故后语中有捎有杀然虽如是河里失钱河里摝续雪窦宗云说甚么龟毛长数丈腊月莲华尽是和衣草里辊直饶向这里分三列四说得倜傥分明祖师正眼未梦见在我当时若见踈山恁么道只向道一文也无待他更说道理便与掀倒禅牀拆却寿塔教这老汉无依倚处为甚如此知恩方解报恩师示众云老僧咸通年巳前会得法身边事咸通年巳后会得法身向上事云门一日问承闻和尚道咸通年巳前会得法身边事是不师云是门云如何是法身边事师云枯椿如何是法身向上事师云非枯椿门云还许学人说道理也无师云许门云枯椿岂不是明法身边事非枯椿岂不是明法身向上事师云是门云法身还该一切也无师云作么生不该门指净瓶云还该这箇么师云阇黎莫向净瓶边会门乃作礼而退续径山杲云云门礼拜不是好心师因沩山示众云行脚高士直须向声色里睡眠声色里坐卧始得师乃出问如何是不落声色句沩山竖起拂子师云此是落声色句沩山归方丈师不契便辞香严云何不且住师云和尚与某甲无缘严云有何因缘不契试举看师遂举前话严云某甲有箇语师云道什么严云言发非声色前不物师云元来此中有人乃嘱严云󲊛向后有住处某甲却来相见遂去后沩山问严云问声色话底矮阇黎在么严云巳去也沩云曾举向子么严云某甲亦曾对他来沩云试举看严云言发非声色前不物沩云他道什么严云他深肯沩山失笑云我将谓这矮子别有长处元来只在这里此子向去若有住处近山无柴烧近水无水喫续天童华云在今天下觅一箇言发非声色前不物底正如掘地觅天何况更要会他沩山说话虽然切忌钻龟打瓦澧州钦山文邃禅师游方时同雪峯巖头憩一店上喫茶师乃云不会转身通气者今日不得喫茶巖云若与么我今日定不得茶喫雪峯云某甲亦然师云这两箇老汉话头也不识巖云什么处去师云布袋里老鸦虽活如死巖头退后云看看师云奯公且致存公作么生峯画一圆相师云不得不问巖笑云太远生师云有口不得茶喫者多续蒋山勤云钦山虽解转身吐气亦未有喫茶分何也话在师因良禅客问一镞破三关时如何师云放出关中主看良云与么则知过必改师云更待何时良云好箭放不着所在便出师云且来阇黎良回首师把住云一镞破三关即且致试与钦山发箭看良拟议师乃打七棒云且听这汉疑三十年同安察云良公虽发箭要且未中的有僧便问未审如何得中的安云关中主是什么人其僧却举似钦钦云良公若解与么也免得钦山口虽然如是同安不是好心亦须看始得师与巖头雪峯同到德山师乃问天皇也与么道龙潭也与么道未审德山作么生道山云汝试举天皇龙潭底看师拟议山便打师被打归延寿堂云是即是打我太煞巖头云汝与么他后不得道见德山雪窦显云诸德钦山置箇问端甚是奇特争奈龙头蛇尾汝试举天皇龙潭底看以坐具便摵大丈夫汉捋虎须也是本分他既不能德山令行一半令若尽行雪峯巖头总是涅槃堂里汉翠巖芝云钦山只顾其前不顾其后如今作么生与钦山出气五祖戒云德山只解打死钦山不会打活钦山沩山喆云德山门下草偃风行大沩不然待问未审和尚作么生道噼嵴便打且道德山是大沩是会么横按镆鎁全正令太平寰宇斩痴顽续天童华云宗师非具透关眼有格外机临垂手之际又焉能辨其缁素只如德山令行一半雪窦还免得也无既不能免当时从德山门下过也是喫棒底汉还见德山么蓦拈拄杖卓一卓贼是小人师陞堂竖起拳又伸掌云开即为掌五指叅差复握拳云如今为拳必无高下还有商量也无时有僧出众竖起拳师云󲊛秪是箇无开合汉雪窦显云我即不然乃竖起拳云握即为拳有高有下复开云开即成掌无党无偏且道放开为人好把定为人好开也造车握也合辙若谓闭门造车出门合辙我也知󲊛向鬼窟里作活计续蒋山勤云掌亦是手握亦是手商量箇什么乃举一足云展亦是脚收亦是脚无高无下不许商量且道与钦山是同是别师与巖头雪峯坐次洞山行茶来师乃闭眼洞云什么处去来师云入定来洞云定本无门从何而入老宿代云大有人与么会雪窦显别云当时但指巖头雪峯云与这两箇瞌睡汉茶喫师到浴室下见僧踏水车次遂放却来问讯师云幸自辘辘地转何须却恁么僧云不恁么又争得师云若与么钦山眼堪作什么也僧云作么生是和尚眼师乃以手作拨眉势僧云和尚又得与么师云是是为我与么便不得与么僧无对师云索战无功一场气闷良久问僧云会么僧云不会师云钦山为汝担一半师因德山侍者来叅才礼拜师把住云还甘钦山与么也无侍者云某甲却悔久住德山今日无言可对师放却云一任󲊛祗对者拨开胷云且听某通气一上师云德山门下即得这里一点也用不着者云久委钦山不通人情师云累他德山眼目叅堂去续径山筞云杀人不问问人不杀拨胷吐气彼此孟八直饶有始有终也是戽水相泼要识钦山与这僧么李顺王小破草鞋方十三李师囊破韈师一日在殿上看花次有僧问讯师拈起花叶云是世界非世界从此去僧云秪此手中底从什么处去师与一掌云手中底是什么僧云因和尚所置累某甲喫掴师云若与么我还汝一掴将面近前僧云钦山与么端正师云世界还有过我者也无僧云有师云谁僧提起袈裟角云空劫巳前谁人辨得师云除却汝未有人敢与么僧以袖遮面而去师云空招此患僧云苦苦师云如今不苦更待何时良久云汝且道苦在甚么处僧无语师云雷声甚大雨点全无师去看巖头住菴人事了问师兄在此住持二时斋粥作么生巖云每日受张四郎宅供养极是难消师云师兄受张四郎供养他时后日去他家作男作女巖以手作拳安于头上师云与么则向顶𩕳上生去也巖便喝师又云何如生取文邃去好巖又喝云我见汝三二十年鼓两片皮直至如今犹作这箇去就便喝出张四郎却共师归宅师乃垂泪云三十年同行有佛法不向文邃道至半夜又去敲门巖云阿谁师云文邃巖云这偷儿鬼去师云师兄师兄有佛法不向某甲道且乞师兄慈悲巖便开门为他说细大法门方得安乐再回澧州住示众横按拄杖在膝顾视云有么有么若无钦山唱菩萨蛮去也啰啰哩哩便下座师初入洞山山问什么处来师云大慈来山云还见大慈么师云见山云色前见色后见师云非前后见山默置师乃云某甲离师太早不尽师意京兆华严休静禅师在洛浦作维那因普请白椎云上间般柴下间锄地时首座便问圣僧作么生师云当堂不正坐那赴两头机续泐潭凖云也好箇消息华严和尚虽解临时对答应用不失其冝只解顺水撑舩不解逆风把柂当时若是凖上座即不然才见首座云圣僧作么生便打一槌云大众普请罢首座当出院谨白诸禅德且道因什么如此不见道一朝权在手看取令行时师在洞山时问学人未见理路未免情识洞山云汝还见理路也未师云无理路洞云什么处得情识来师云学人实问洞云与么须向万里无寸草处立师云无寸草处还许立也无洞云直须与么去台州幽栖道幽禅师一日敛钟上堂大众才集乃问什么人打钟僧云维那师云近前来僧便近前师遂打一掌却归方丈高安白水本仁禅师示众云寻常不欲向声前句后鼓弄人家男女何故且声不是声色不是色时有僧问如何是声不是声师云唤作色得么如何是色不是色师云唤作声得么僧作礼师云且道为汝说答汝话若人辨得有箇入处雪窦显云本仁也甚奇怪要且贪观天上既非声前句后且作么生入大沩秀云本仁只知横千不会竖百如何是声不是声莫逐音响如何是色不是色莫逐青黄且从伊向声前句后觅箇安身自然别有生涯师谓镜清云时寒不易道者清云不敢师云还有卧单也无清云设有也无展底工夫师云直饶道者滴水氷生亦不干他事清云滴水氷生事不相涉师云是清云此人意作么生师云此人不落意清云不落意此人聻师云高高山顶无可与道者㗖啄益州北院通禅师在夹山见示众云坐断主人翁不落第二见师乃出众云须知有一人不合伴夹云犹是第二见师乃掀倒禅牀夹云老兄作么生师云待某甲舌头烂即向和尚道师问夹山目前无法意在目前不是目前法非耳目之所到岂不是和尚语夹云是师乃掀倒禅牀叉手而立夹山起来打一拄杖师便下去法眼益云是他掀倒禅牀何不便去须待夹山打一棒了去意在什么处越州干峯和尚上堂云法身有三种病二种光一一透得始是好手须知临时更有一窍时云门出众云菴内人为甚不见菴外事师呵呵大笑云门云犹是学人疑处师云子是甚么心行门云也要和尚相委悉师云若与么始得稳坐云门应诺诺雪窦显云若明得褒贬句未必善因而招恶果续昭觉勤云动絃别曲问一知十手搦手擡以胶投漆菴内不见菴外无孔铁鎚不会人生相识贵知音水入水兮金博金沩山果云干峯平地生堆韶阳因风起浪虽然合水和泥千古丛林榜样既是合水和泥为甚么是丛林榜样不入洪波里争见弄潮人天童觉云坐着病在膏肓用着光不透脱直饶纵横十字圆转一机也未知有向上一窍在还得稳坐地么到头霜夜月任运落前溪师示众云举一不得举二放过一着落在第二云门出众云昨日有人从天台来却往径山去师云明日不得普请便下座雪窦显云诸德云门老只解一手擡不能一手搦还有共相着力底么试露爪牙看云居元云此语众中商量甚多会者极少干峯梦里合眼跳黄河觉来身在牀上云门醉后扶人倒上树醒来只在座中二人打作一团至今分踈不下若人知得落处许󲊛解空第一沩山喆云干峯善唱云门善拍唱拍相随风清古格还有知音者么一堂风冷淡千古意分明续瑯瑘觉云路遥知马力岁久见人心育王琏云举一黑如漆举二全不是且道作么生良久云城东打鼓城西响园内华开园外春护国元云道头知尾告往知来若非彼此共知又安向这里共出一只手是即是争奈犹欠一着在径山杲云干峯洗面摸着鼻云门喫饭咬着砂二人蓦地相逢着元来却是旧怨家虽然如是只许老胡知不许老胡会又云彼此扬家丑赖遇无傍观者育王光云眼亲手辩彼此作家检点将来犹欠一着在鸿福即不然举一不得举二放过一着落在第二忽有人出噼嵴便打何故击碎髑髅消息尽从教大地黑漫漫师因僧问十方薄伽梵一路涅槃门未审路头在什么处师以拄杖画云在这里后僧请益云门门拈起扇子云扇子𨁝跳上三十三天筑着帝释鼻孔东海鲤鱼打一棒雨似盆倾会么雪窦显代僧便喝又有僧请益长庆庆云问取堂中第二座雪窦代僧云错寻有僧问雪窦窦云堕坑落壍又自代云作贼人心虚黄龙南云干峯一期指路曲为初机云门乃通其变故使后人不倦大沩秀云今古尽道干峯安居祖师之堂开后人之径路殊不知干峯老汉被这僧一问直得手忙脚乱诸德且道譊讹在甚处良久云不在水兮不在山只在人心返覆间东林总云有一古德道干峯摇头云门摆尾这僧只是箇撞露柱汉脚跟下透过也不知便谓东家点灯西家暗坐龙衔海宝游鱼不顾山僧今日不可也随波逐浪临危悚人殊不知大小干峯云门俱被这僧勘破且道什么处是勘破处良久云多时雨水不及晒㫰续宝峯文云干峯与么道还梦见也未若是老僧则不然十方薄伽梵一路涅槃门未审路头在甚么处噼嵴便棒却问他路头在甚么处待伊拟开口热喝出去更有箇云门折脚老比丘不分缁素不辩邪正拈起扇子云云似这般和泥合水汉粪扫堆头埋却十箇五箇有什么过阿呵呵乐不乐足不足而今幸对山青水绿年来是事一时休信任身心懒拘束大众休瞌睡好黄龙清云若向干峯句中会去正是死句坐杀阇黎若向云门语下承当业识忙忙随波逐浪既不许云门语下承当毕竟向甚处会诸人还知落处么自古上贤犹不识造次凡流岂可明南华昺云干峯曲尽慈悲当机提掇云门巧开方便觌面发机直得枯木生花冷灰腾焰且道东海鲤鱼打一棒雨似盆倾明什么边事因风吹火用力不多沩云泰云把定干坤眼绵绵不漏纟系毫游戏诸尘中的的全彰妙用稳密处三界显露孤危处八面坦平须弥山上走马日本国里藏身即不问󲊛且道路头在什么处或若总道在这里我也知󲊛在鬼窟里作活计径山琰云唱愈高和愈峻还他二老若是十方薄伽梵一路涅槃门总未踏着在灵隐岳云干峯也是钉椿摇橹洛京白马遁儒禅师问僧名什么僧云觅箇名字了不可得师云自是老僧不识好恶僧云几人于此亡言师云灼然是作家僧云须是和尚眼始得师云阇黎聻僧拂袖而出师召阇黎僧回首师云苦屈之词不妨难吐明州天童咸启禅师因僧问学人卓卓上来请师的的师云我这里一疴便了有什么卓卓的的僧云和尚与么答话更买草鞋行脚好师云近前来僧近前师云只如老僧与么祗对过在什么处僧无对师便打续天童华云启禅师故是本分钳鎚塞断新天童口未得在这僧虽深入阃域要且未具透关眼宗门綂要续集卷第十三音释醭舁荐𦏰辊椿矮奯疴宗门统要正续集宗门綂要续集卷第十四倾六宋建溪沙门宗永集元建康保宁禅寺住持沙门清茂续集青原下第五世澧州洛浦元安禅师问僧近离甚处僧云荆南师云有一人与么去还逢么僧云不逢师云为甚不逢僧云若逢即头粉碎师云阇黎三寸甚密云门于江西见其僧乃问云还有此语不僧云是门云洛浦倒退三千里师临迁寂预告众云吾非明即后也今有一事问汝等若道这箇是即头上安头若道这箇不是即斩头觅活首座云青山常举足日下不挑灯师云这里是什么时节作这箇语话时有彦从上座对云离此二途请和尚不问师云未在更道从云某甲道不尽师云我不管汝尽不尽从云某甲无侍者祗对和尚师乃下堂至夜却令侍者唤彦从来师云阇黎今日对老僧甚有道理据汝今时合会先师意旨先师道目前无法意在目前不是目前法非耳目之所到且道那句是主句若择得出分付钵袋子彦从云某甲不会师云汝合会但道从云某甲实不知师喝出乃云苦苦报慈遂云且道从上座实不会为复怕见钵袋子粘着伊师久为临济侍者济常称美云临济门下一只箭谁敢当锋师一日辞济济问什么处去师云南方去济以拄杖画一画云过得这箇便去师乃喝济便打师作礼济明日陞堂云有一条赤稍鲤鱼摇头摆尾向南方去不知向谁家韲瓮里淹杀师游历罢直往夹山顶卓菴经年夹山知乃修书令僧驰到师接得便坐却再展手索僧无对师便打云归去举似和尚僧回举似夹山山云这僧看书三日内必来若不看书斯人救不得果三日后至才见夹山不礼拜乃当面叉手而立夹云鸡栖凤巢非其同类出去师乃问云自远僧风请师一接夹云目前无阇黎此间无老趍师便喝夹云住住且莫草草怱怱云月是同溪山各异截断天下人舌头则不无阇黎争教无舌人解语师伫思夹山便打师因兹伏膺兴化奖云但知作佛愁什么众生雪窦显云这汉可悲可痛钝置他临济他既云月是同我亦溪山各异说什么无舌人不解语以坐具噼口便摵夹山若是箇知方汉必然明窗下安排五祖戒出洛浦语云更说道理看便出去大阳玄代云也要和尚证明续昭觉勤云雪窦虽是贼过后张弓不妨与临济雪屈若仔细检点将来令行一半傥若担荷正法眼藏待伊道争教无舌人解语便与掀倒禅牀喝散大众更待什么明窗下安排剔起便行直饶机如掣电眼似流星辩泻悬河也卒着手脚不得且道譊讹在甚么处乃云险师一日因侍者云肇法师制得四论也甚奇怪师云肇公甚奇怪要且不见祖师者无对清凉钦代云和尚什么处见师因庞居士拜起云仲夏毒热孟冬薄寒师云莫莫士云庞公年老师云何不寒时道寒热时道热士云患聋作么师云放󲊛三十棒士云哑却我口塞却󲊛眼师因临济问从上来一人行棒一人行喝阿那箇亲师云总不亲济云亲处作么生师便喝济乃打抚州黄山月轮禅师初叅夹山山问名什么师云月轮山画一圆相云何似这箇师云和尚与么说话诸方大有人不肯山云子又作么生师云还见月轮么山云子与么说话此间大有人不肯诸方师因夹山问子甚处人师云闽中人山云还识老僧么师云和尚还识某甲么山云不然子且还老僧草鞋钱老僧然后还子江陵米价师云与么则不识和尚未审江陵米作么价山云子善能哮吼洛京韶山寰普禅师因遵布衲到山下相见遵便问韶山路向甚处去师以手指云呜那青青黯黯处去遵近前把住云久向韶山莫便是不师云是即是阇黎有甚事遵云拟伸一问师还答不师云想君不是金牙作争解弯弓射尉迟遵云凤凰直入烟霄内谁怕林间野雀儿师云当轩画鼓从君击试展家风似老僧遵云一句逈超千圣外松萝不与月轮齐师云饶君直出威音外犹较韶山半月程遵云未审过在什么处师云倜傥之词时人知有遵云与么则真玉泥中异不拨万机尘师云鲁般门下徒施巧妙遵云某甲秪与么和尚又如何师云玉女夜抛梭织锦于西舍遵云莫便是和尚家风也无师云耕夫制玉漏不是行家作遵云此犹是文言作么生是和尚家风师云横身当宇宙谁是出头人复云阇黎有冲天之气老僧有卓地之矛阇黎横吞巨海老僧背负须弥阇黎按劒上来老僧挜鎗相待向上一路速道速道遵云明镜当台请师一鑑师云不鑑遵云为甚不鑑师云浅水无鱼徒劳下钓遵无语师便打续黄龙新云好打这般汉打百千万箇有什么过当时若在黄龙手里棒折也未放过在何山珣云缦天布网打凤罗龙主则琢玉镂冰賔则攒花簇锦当机不让觌面争先结角罗纹互存互夺诸方咸谓好手手中呈好手还端的也无若约慧日见处遵布衲若能慎初护末待韶山指出路头骤步便陞堂奥管取明窗下安排非唯截断葛藤亦免上他钩线何也一着不到处满盘空用心天童华举黄龙语了云死心和尚一期大惊小怪殊不知韶山自遭遵布衲毒手之后至今无人检点得出且道誵讹在甚么处师见白头因至乃云莫便是多口白头因么因云不敢师云有多少口因云徧身是师云大小二事向甚处疴因云向韶山口里疴师云有韶山口即得无韶山口向甚处疴因无语师便打云门偃代云这话堕阿师放󲊛三十棒又云将谓是师子儿又云韶山今日瓦解氷消雪窦显云从来疑着韶山福州雪峯义存禅师一日示众云南山有一条鳖鼻蛇汝等诸人切须好看时长庆出云今日堂中大有人丧身失命云门以拄杖撺向师前作怕势后僧举似玄沙沙云须是稜见始得然虽如是我即不然僧云和尚作么生沙云用南山作么续宝峯文云雪峯无大人相然则蛇无头不行长庆恰似新妇怕阿家相似便道堂中大有人丧身失命云门将拄杖撺向面前作怕势为蛇画足玄沙道用南山作么道我见处亲切不免在窠窟里更无一箇有些子天然气槩报宁门下莫有天然气槩底么不敢望󲊛别悬慧日独振玄风且向古人鹘臭布衫上知些气息也难得护国元云雪峯摇头云门摆尾长庆为蛇画足玄沙一向插觜诸人还知这一队汉落处么妙舞也应夸遍拍三台须是大家催师一日因有两僧来师遂以手托菴门放身出云是什么僧亦云是什么师低头归菴后僧辞去师问什么处去僧云湖南去师云我有箇同行在彼住巖头附汝一信去师致书云某信上师兄一自鳌山成道后迄至于今饱不饥同叅某信上师兄僧到巖头头问甚处来僧云岭南来头云曾到雪峯菴么僧云到来有书达和尚头接了乃问别有何言句僧遂举前话头云他道什么僧云他无语低头归菴头云噫我当初悔不向伊道末后句若向伊道天下人不奈雪老何僧至夏末再举前话请益头云何不早问僧云未敢容易头云雪峯与我同条生不与同条死要识末后句即这是沩山喆云大小雪峯巖头却被这僧勘破续泐潭凖云大众雪峯是会末后句不会末后句若道会巖头又道当初悔不向伊道末后句若道不会因甚如今儿孙徧天徧地虽与我同条生不与我同条死末后巖头与噼头说破了也未免有些誵讹久叅先德一举便知后学初机莫道不疑好师在德山作饭头一日饭迟方晒饭巾次乃见德山自托钵至法堂前师遂问这老汉钟未鸣鼓未响托钵向甚处去山便回方丈师次举似巖头头云大小德山不会末后句山闻令侍者唤巖头来问汝不肯老僧那巖遂密启其意山乃休去至明日陞堂果与寻常不同巖至僧堂前抚掌大笑云且喜老汉会末后句他后天下人不奈伊何虽然如是也只得三年明招谦代德山云咄咄没处去没处去雪窦显云曾闻说箇独眼龙元来只有一只眼殊不知德山是箇无齿大虫若不是巖头识破争得明日与昨日不同诸人要会末后句么只许老胡知不许老胡会翠巖真云德山巖头一状领过雪峯一千五百人善知识地在沩山喆云巖头大似高崖石裂直得百里走兽潜踪若非德山度量深明争得昨日与今日不同续沩山果云古今无异路达者共同途透出威音外须明肘后符且道那里是巖头识破德山处若检点得出非但叅学眼明亦乃领过雪峯其或缁素不辨邪正未分路远夜长休把火大家吹灭暗中行师问僧近离甚处僧云覆舩师云生死海未度为什么覆却舩其僧无语归举似覆舩舩云何不道渠无生死僧再去进此语师云此不是汝语僧云是覆舩与么道师云我有二十棒寄与覆舩二十棒老僧自喫不干阇黎事雪窦显向为甚覆舩处代云久向雪峯待老汉拟议拂袖便行又于末后着语云能区能别能杀能活若也辨得天下横行续昭觉勤云雪峯有验人句覆舩有透关眼雪窦有陷虎机且道崇宁成得箇什么边事径山杲云作家宗师天然有在然虽如是也是作贼人心虚是则不干这僧事二十棒何须自喫当时但添打覆舩便了且道渠过在什么处老老大大不合与人代语师示众云望州亭与汝相见了也乌石岭与汝相见了也僧堂前与汝相见了也后保福问鵞湖僧堂前且致望州亭乌石岭什么处相见鵞湖骤步归方丈保福便入僧堂雪窦显云二老是即是只知雪峯放行不知雪峯把定忽有箇衲僧出问未审雪窦作么生岂不是别机冝识休咎底汉还有乌石岭望州亭底么良久云担板禅和如麻似粟续云居齐云此二尊宿会得会不得相见不相见试断看师因僧问声闻人见性如夜见月菩萨人见性如昼见日未审和尚见性如何师打三棒其僧后又问巖头头打三掌雪窦显云应病设药且与三下若据令而行合打多少师问僧见说大德曾为天使来是不僧云不敢师云争解与么来僧云仰慕道德岂惮关山师云汝犹醉在出去僧便出师却召云大德僧回首师云是什么僧亦云是什么师云这漆桶僧无语师回顾镜清云好箇师僧向漆桶里着倒清云和尚岂不是据欵结案师云也是我寻常用底忽若唤回道是什么被他道这漆桶又作么生清云成何道理师云我与么及伊汝又道据欵结案他与么及我汝又道成何道理一等是与么时节其间何故有得与不得清云不见道醍醐上味为世所珍遇斯等人翻成毒药雪窦显云看他父子相投言气相合知者谓粉骨碎身此恩难报不知者谓扶高抑下临危悚人毒药醍醐千载龟鉴还会么这漆桶师在洞山作饭头淘米次洞问淘沙去米淘米去沙师云沙米一时去洞云大众喫箇甚么师遂将盆覆却洞云据子因缘合在德山瑯瑘觉云雪峯与么去大似抛却甜桃树寻山摘醋棃续天童觉云雪峯步步登高不觉草鞋跟断若也正偏宛转敲唱双行自然言气相合父子相投且道洞山不肯雪峯意在什么处万里无云天有过碧潭似镜月难来雪窦宗云直木不栖鸾凤金针巳绣鸳鸯若不是新丰老人便见氷消瓦解师因洞山问什么处来师云斫槽来洞云几斧斫成师云一斧斫成洞云犹是这边事那边事作么生师云直得无下手处洞云犹是这边事那边事作么生师休去汾阳昭代云某甲早是困也师因洞山云入门来须得有语不得道早箇入了师云某甲无口洞云无口即且从还我眼来师休去长庆稜云某甲谨退师因辞洞山山云子向甚处去师云归岭中去山云当时从甚路出师云从飞猨岭出山云今回向甚路去师云飞猨岭去山云有一人不从飞猨岭去子还识么师云不识山云为甚不识师云他无面目山云子既不识争知无面目师无对瑯瑘觉云心麤者失师示众云尽大地撮来如粟米粒大抛向面前漆桶不会打鼓普请看长庆稜问云门云雪峯与么道还有出头不得处么门云有稜云作么生门云不可总作野狐精见解也又云狼籍不少云峯恱云疋上不足我更与󲊛葛藤蓦拈拄杖云还见雪峯么咄王令稍严不许搀行夺市沩山喆云我更为诸人土上加泥乃举拄杖云看看雪峯老人向󲊛诸人面前放疴咄为什么屎臭气也不知续智海逸云慙愧雪峯老一等是弄精魂就中弄得好虽然如是好事不如无荐福见处也要诸人共知尽十方世界东西南北四维上下此土西天十万八千昭觉勤云绝天维立地纪未足称奇擘太华逗黄河亦非敏手若向这里覻得透便可以撒骊龙窟明珠喷栴檀林香气岂不快哉山僧今日不避泥水放一线道乃拈拄杖云还见雪峯么遂卓拄杖云札灵隐岳云陕府铁牛不觉胆颤嘉州大像通身汗流且道象骨老人面皮厚多少师因僧礼拜遂打五棒僧云某甲有什么过师又打五棒雪窦显云我不曾与人葛藤前五棒日照天临后五棒云腾致雨尓若辩得也好与五棒沩山秀云这僧脑门着地过犯弥天雪峯轻恕犹自不知罪名再犯不容更道日照天临云腾致雨惑乱后人何谓曾被雪霜苦杨花落也惊续东禅观云性空自来性直不似雪窦谩人雪峯前五棒打这僧礼拜后五棒打这僧无过诸人且道是不是若道是要󲊛眼作甚么师问僧甚么处去僧云识得即知去处师云󲊛是了事人乱走作么僧云和尚莫涂污人好师云我即不涂污󲊛古人吹布毛作么生与我说来看僧云残羹馊饭巳有人喫了也师休去云门偃别前语筑着便作屎臭气又代后语将谓是钻天鹞子元来只是死水里虾䗫雪窦显出雪峯语云一死更不再活师于僧堂前坐众集师拈拄杖云这箇为中下根人时有僧问忽遇上上人来时如何师拈起拄杖云门偃云我不似雪峯打破狼籍僧便问未审和尚如何师便打续护国元云宗师家有擒有纵有杀有活若是蛇头上揩痒南明又且不然蓦拈拄杖云我这里为中下机人忽有人问上上机人来时如何只向道我不似云门打葛藤师因一僧在山下卓菴多年不剃头有僧问如何是西来意主云溪深杓柄长师闻此语乃云也甚奇怪一日将剃刀同侍者去访才相见便举前话问是庵主语不主云是师云若道得即不剃󲊛头主便将水洗头胡跪师前师便与剃却续昭觉勤云庵主虽是生铁铸就奈雪峯是本分钳鎚当初若只颟顸争得惊天动地还委悉么金镞惯调曾百战铁鞭多力恨无雠师问僧阇黎名什么僧云玄机师云日织多少僧云寸纟系不挂师云叅堂去僧才行三五步师云袈裟落地也僧回首师便打师一日见僧遂唤僧近前师云甚处去僧云善请去师云去云门偃云此是随语识人师因僧问古涧寒泉时如何师云瞪目不见底僧云饮者如何师云不从口入赵州闻僧举乃云终不从鼻孔里入僧却问古涧寒泉时如何州云苦饮者如何州云死师闻得乃云赵州古佛遂遥望作礼从此不答话雪窦显云众中总云雪峯不出这僧问头所以赵州不肯如斯话会深屈古人雪窦即不然斩钉截铁本分宗师就下平高难为作者荐福怀云诸仁者作么生会不答话底道理赞叹赵州即不无还知赵州一片玉瑕生么若人点检得出相如不诳于秦主续五祖演举了云若有人问五祖古涧寒泉时如何老僧只向他道水饮者如何但云当下止渴或有箇汉出来问道与曹溪水是一是二只向他道分枝列泒纵横自在低处浇田高处泼菜长芦夫云扶竖宗乘须还大匠雪峯有一千五百人善知识身心赵州用一百二十岁手叚不妨奇怪如今众中随言定旨乱作褒贬深屈古人然则相席打令自有知音镂骨铭心罕逢明鉴径山杲云雪峯不答话疑杀天下人赵州道苦面赤不如语直若是妙喜则不然古涧寒泉时如何到江扶橹棹出岳济民田饮者如何清凉肺腑此语有两负门若人辩得许󲊛有叅学眼师在国清寺拈起钵盂问座主云道得与󲊛钵盂主云此是化佛边事师云󲊛作座主奴也未得主云某甲不会师云󲊛问我与󲊛道主方礼拜师便踏倒主后举似云门云某甲得七年方见门云󲊛得七年方见主云是门云更用七年始得雪窦显别云草贼败也师因僧辞问甚处去僧云礼拜径山和尚去师云径山问你此间佛法如何󲊛作么生道僧云待问即道师便打却回问镜清云这僧过在甚处便喫棒清云问得径山彻困也师云径山在浙中因甚问得彻困清云不见道远问近对师休去师一日叅次有僧珍重便出师云总似这箇师僧省多少心力玄沙云和尚与么接人瞎却闽中一城人眼去师云󲊛又作么生沙云便好与二十棒师云巳后无人奈子何师问僧什么处来僧云江西来师云江西与此间相去多少僧云不遥师竖起拂子云还隔这箇么僧云若隔这箇即遥去也师便打出师问德山从上宗乘学人还有分也无山打一棒云道什么师不会至明日请益山云我宗无语句实无一法与人师因此有省巖头闻乃云德山老人一条嵴梁骨硬似铁然虽如是于唱教门中犹较些子保福展问招庆只如巖头出世有何言教过于德山便与么道庆云汝不见巖头道如人学射久久方中福云中后如何庆云展阇黎莫不识痛痒福云和尚今日非唯举话庆云展阇黎是什么心行明招谦云大小招庆错下名言师因镜清问只如古德岂不是以心传心师云兼不立文字语句只如不立文字语句如何传授师良久镜清礼谢师云更问我一转岂不好清云就和尚请一转问头师云只与么为别有商量清云和尚与么即得师云于汝作么生清云孤负杀人师一日云此事得与么尊贵得与么绵密僧云某甲自到山经数载可闻和尚与么示徒师云我巳前虽无如今巳有莫有妨阂也无僧云不敢此是和尚不得巳而矣师因僧与造龛子了白云和尚龛子成也师云舁将向堂前着师才见便问大众有人道得第一句即留取如是再问时有僧出云某甲咨和尚师喝云莫𡱰沸便将龛子烧却师因领徒南游时黄涅槃预知师至搘筞造前途迎接抵苏溪邂逅师遂问近离甚处槃云离辟支巖师云岩中还有主么槃以竹筞敲师簥师乃出簥相见槃云曾郎万福师遂展丈夫拜槃亦作女人拜师云莫是女人么槃又设两拜遂以竹筞画地右绕师簥三帀师云某甲三界内人尓三界外人尓冝前去某甲后来槃乃先回师遂至止囊山憇数日槃供待随行徒众一无所缺师因僧问牧童能歌能舞时如何师便下绳牀作舞玄沙云这老汉脚跟未着地在师云子又作么生沙抚掌三下师送南际长老出乃作女人拜际敛手应诺诺师以手斫额便归师问僧近离甚处僧云沩山师云沩山有何言句僧云某甲曾问如何是祖师西来意山据坐师云汝肯他不僧云不肯他师云沩山古佛子速去礼拜忏悔玄沙闻得云山头老汉蹉过沩山僧问未审和尚意旨如何沙云大小沩山被这一问直得百杂碎师塔铭云兄弟添十字同心着一仪土主曰松山卵塔号难提更有胡家曲汝等切须知我唱泥牛吼汝和木马嘶翠巖真云然寰中天子勑塞外将军令雪峯前不至村后不搆店若是翠巖和泥合水且与么三十年后莫颟顸师一日唤僧近前来僧近前师云去云门偃举问僧󲊛作么生道得叉手句󲊛若道得叉手句即见雪峯师因僧问乞师指示师云是什么僧于言下大悟云门偃云雪峯向伊道什么师一日云此事如一片田地相似一任众人耕种无有不承此恩力者玄沙云且作么生是一片田地师云看玄沙云是即是某甲不与么师云󲊛作么生沙云秖是人人底师一日晚叅次却回中庭卧时太原孚上座云五州管内秖有这和尚较些子师便起去师问僧甚么处来僧云浙中来师云舩来陆来僧云二途俱不涉师云争得到这里僧云有什么隔碍师打趂出僧过十年后再来师又问甚处来僧云湖南师云湖南与这里相去多少僧云不隔师竖起拂云还隔这箇么僧云若隔即不到也师又打趂出此僧住后凡见人便骂师一日有同行闻特去访乃问兄到雪峯有何言句便如是骂他遂举前话乃被同行诟叱与他说破当时悲泣常向中夜焚香遥礼师示众云尽大地是箇解脱门把手拽不入时一僧出云和尚怪某甲不得一僧云用入作么师便打雪窦显云三箇中有一人受救在忽若总不辩明平地上有甚数师因玄沙问某甲如今大用去和尚作么生师遂将三箇木毬一时抛出沙遂作斫牌势师云󲊛亲在灵山方得如此沙云也只是自家事师一日陞座众集定乃辊出木毬玄沙遂去捉来安于旧处白云端云此箇时节众中皆言子父共作一大事如此见解还梦见也未海会今日布施诸人乃云浓研香翰深蘸紫毫师在僧堂内烧火闭却前后门乃呌救火救火玄沙将一片柴从窗櫺中抛入师便开门师示众有云我这里如一面古镜相似胡来胡现汉来汉现时有僧便问忽遇明镜来时如何师云胡汉俱隐玄沙备云我即不与么有僧便问忽遇明镜来时如何沙云百杂碎明招谦云当与么时莫道胡汉俱隐别作么生道玄沙云破明招云丧也续瑯瑘觉云不见道验人端的处下口便知音鄂州巖头全奯禅师叅德山才跨门便问是凡是圣山便喝师便拜洞山闻举乃云若不是奯公也大难承当师云洞山老汉不识好恶错下名言我当时一手擡一手搦雪窦显云然则德山门下草偃风行要且不能塞断天下人口当时才拜噼嵴便打非唯剿绝洞山亦乃把定奯老还会么李将军有嘉声在不得封侯也是闲续瑯瑘觉云巖头无人问着不妨奇特才被洞山脑后一锥便乃氷消瓦解南华昺云巖头一期展露事不徒然无人赞叹犹较些子才被洞山称提直得惊群骇众还会么无滞自然随势去有声多为不平来径山杲云勐虎不识穽穽中身死蛟龙不怖劒劒下身亡巖头虽于虎穽之中自有透脱一路向劒刃上有飜身之机若仔细检点将来犹欠悟在即今莫有为巖头作主底么出来与大慧相见良久喝一喝拍一拍洎合停囚长智教忠光云还知三大老落处么德山和身放倒洞山带水拖泥若非巖头具通方眼有格外机争显功高汗马且作么生是一手擡一手搦处杀人刀活人劒师问僧甚处来僧云西京来师云黄巢过后还ㄆ得劒么僧云ㄆ得师引颈近前云㘞僧云师头落也师呵呵大笑僧后到雪峯峯问甚处来僧云巖头来峯云巖头有何言句僧举前话峯便打三十棒趂出沩山喆云这僧黄巢过后曾ㄆ得劒却向巖头处施设及至雪峯前锋铓不露何故为他巖头大笑一声直得天地斗暗四方绝唱若不得雪峯几乎陆地平沉不见道杀人刀活人劒续承天宗云可惜许这般汉只学得胜负之法殊不知是生灭之因我当时若见但向他道作家作家教他担板过一生师因沙汰后于鄂洲渚边作渡子两岸各挂一板有人过渡打板一下师云阿谁或云要过那边去师乃舞掉迎之一日因一婆抱一孩儿来乃问呈桡舞棹即不问且道婆手中儿甚处得来师便打婆云婆生七子六箇不遇知音秖这一箇也不消得便抛向水中续瑯瑘觉云欺敌者亡大沩智云巖头业在其中只得通身泥水老婆虽有丈夫手叚也是家丑外扬师因德山一日云我这里有两僧入山住菴多时汝去彼看他怎生师遂将一斧去见二人在菴内坐师乃拈起斧云道得也一下斧道不得也一下斧二人殊不顾师掷下斧云作家作家归举似德山山云他如何师云洞山门下不道全无若是德山门下未梦见在师因瑞巖问如何是本常理师云动也巖云动时如何师云不是本常理巖伫思间师云肯即未脱根尘不肯即永沉生死巖于是领悟师一日陞堂云吾甞究涅槃经七八年中有两三叚义颇似衲僧说话又云休休时有僧出礼拜请和尚为众举师遂云吾教意如∴字三点第一向东方下一点点开诸菩萨眼第二向西方下一点点诸菩萨命根第三向上方下一点点开诸菩萨顶门此是第一叚义又云吾教意如摩醯首罗擘开面门竖亚一只眼此是第二叚义又云吾教意犹如涂毒鼓击一声远近闻者皆丧此是第三叚义时有小严上座问如何是涂毒鼓师以两手按膝亚身云韩信临朝底师与雪峯坐次钦山将一椀水致地云水清月见峯云水清月不见师便趯翻而去师因观音会下有僧来叅以手左边作一圆相又于右边作一圆相又于中心作一圆相欲成未成被师以手一拨僧无对师便喝出僧欲跨门师却唤回问汝是洪州观音来不僧云是师云只如适来左边一圆相作么生僧云是有句师云右边一圆相聻僧云是无句师云中心圆相作么生僧云是不有不无句师云只如吾与么又作么生僧云如刀划水师便打出师因钦山住后与雪峯同至澧州鳌山镇阻雪师每日秖是打睡雪峯一向坐禅一日唤云师兄师兄且起来师云作什么峯云平生不着便共文邃箇汉行脚到处被他带累今日与师兄到此又只管打睡师喝云噇眠去每日牀上坐恰似七村里土地他时后日魔魅人家男女去在峯自点胷云某甲这里未稳在不敢自谩师云我将谓󲊛他后向孤峯顶上盘结草菴播扬大教犹作这箇语话峯云某甲实未稳在师云󲊛若实如此据󲊛见处一一通来是处我与󲊛证明不是处与󲊛刬却峯云某甲初到盐官见上堂举色空义得箇入处师云此去三十年切忌举着峯云又因洞山偈云切忌随他觅迢迢与我踈下云云得箇省处师云若恁么自救也未彻在峯又云后问德山从上宗乘中事学人还有分也无德山打一棒云道什么我当时豁然如桶底脱相似师喝云󲊛岂不闻道从门入者不是家珍峯云毕竟如何即是师云若欲播扬大教一一从自巳胷襟流出将来与我盖天盖地去峯于言下大悟便作礼起连声云今日始是鳌山成道也师兄今日始是鳌山成道也师兄泉州瓦棺和尚为德山侍者时同德山入山斫木德山将一椀水与师师接得便喫却德云会么师云不会山又将一椀水与师师接又喫却山云会么师云不会山云何不成𥚚取那不会底师云不会又成𥚚箇什么山云子大似箇铁橛师住后雪峯去访茶话次峯问当时在德山斫木因缘作么生师云先师当时肯我峯云和尚离先师太早其时面前有一椀水峯云将水来师便过与峯接得便泼却云门偃云莫压良为贱襄州高亭简禅师初往叅德山隔江见德山在江岸坐乃隔江问讯山以手招之师忽开悟便横超而过更不渡江遂返高亭住持续径山杲云高亭横趍而去许伊是箇伶俐师僧若要法嗣德山则未可何故犹与德山隔江在宗门綂要续集卷第十四音释譊馊颟顸搘诟搦剿宗门统要正续集宗门綂要续集卷第十五倾七宋建溪沙门宗永集元建康保宁禅寺住持沙门清茂续集青原下第六世洪州同安常察禅师因僧叅遶禅牀一帀振钖一下云凡圣不到处请师道师鸣指一下僧云奇哉同安吓得忘前失后师云阇黎发足甚处僧便珍重师云五湖衲子一钖禅人未到同安不妨疑着僧云近见不如远闻师云贪他一盃酒失却满舩鱼续昭觉勤云全军队伍马步相叅两阵交锋不妨奇特争奈二俱失利具眼底试辩看何山珣云奋大用发大机明来暗合平坦崄巇彼既杀活拄杖我即绵里秤鎚纵使诸方眼目难断箇是箇非毕竟如何堪笑一枝无孔笛主賔颠倒两头吹师问僧甚处来僧云五台师云还见文殊么僧展两手师云展手颇多文殊谁覩僧云气急杀人师云不覩云中鴈焉知沙塞寒僧云远趋丈室乞师一言师云孙膑门下徒话钻龟僧云名不浪施师云喫茶去僧便珍重师云虽得一场荣刖却一双足师因有僧叅乃问甚处来僧云江西师云江西法道与此间如何僧云赖遇问着某甲若问别人即祸生师云老僧适来造次僧云某甲不是孾儿徒用止啼黄叶师云伤鳖恕龟杀活由我僧又问久造玄微如何洞晓师云老僧耳背分明问将来僧云快鹞不打篱边雀师云暗中临镜谁辩妍𡟎僧云向上机关如何洞晓师云何必僧云休休师云始解乘舟拟跨劒水续昭觉勤云宗师家握佛祖钳鎚理当即行不留眹迹这僧既上门上户更说什么伤鳖恕龟噼嵴便棒何故重赏之下必有勇夫师一日游山次大众随之师云堦前翠竹砌下黄花古人道真如般若同安即不然时有僧云古人也好和尚师云不贪香饵味可谓碧潭龙僧云诸方眼目不怪陶潜师云阇黎闭目中秋坐却笑月无光僧云堦前翠竹砌下黄花又作么生师云安南未伏塞北那降僧礼拜师云名称普闻师问僧近离甚处僧云太原师云太原近日法道如何僧云只见云随日出水逐波生不知太原法道如何师云岂不是离太原乎僧云苦苦师云不覩海云色微觉旱雷声僧云以金易鍮憎真爱假师便归方丈僧拂袖而出师云得缩头时且缩头师问僧眼界无光如何得见僧云北斗东转南斗西移师云夫子入太庙僧云与么则同安门下道绝人荒去也师云横抱孾儿拟彰皇简师因僧问学人未晓时机请师指示师云叅差松竹烟凝薄重叠峯峦月上迟僧拟进语师云劒甲未施贼身巳露僧云何也师云精阳不剪霜前竹水墨徒夸海上龙僧遶禅牀一帀大笑而出师云闭目食蜗牛一场酸澁苦吉州禾山澄源殷禅师垂语云习学谓之闻绝学谓之隣过此二者谓之真过时有僧出问如何是真过师云解打鼓僧云如何是真谛师云解打鼓又问即心即佛则不问如何是非心非佛师云解打鼓僧云如何是向上事师云解打鼓续东禅岳云禾山以无量义百千法门若揭日月而行浮云岂能掩蔽东禅不打这破鼓临机豹变见兔放鹰且要诸人各各相委如何是真过实语如何是真谛如语如何是非心非佛不诳语如何是向上事不异语此四转语如铁蒺藜吞得过是好手其或未然言多去道转远抚州金峯从志禅师因僧侍次乃云举一则因缘汝第一不得乱会僧云请和尚举师竖起拂子僧良久师云知道阇黎乱会僧以目视东西师云雪上更加霜续昭觉勤云金峯起模画样这僧好肉剜疮不唯雪上加霜未免将错就错山僧亦有一则因缘只是不举向诸人何故六耳不同谋师示众云事存凾盖合理应箭锋拄还有人道得么若有人道得金峯分半院与他住时有僧出礼拜师云相见易得好共事难为人便下座师一日拈起枕子云一切人唤作枕子金峯道不是僧云未审和尚唤作什么师拈起枕子僧云与么则依而行之也师云󲊛唤作什么僧云枕子师云落在金峯窠里续法云秀云买卖不相当牛头南马头北与么说话也未出得金峯窠窟在毕竟如何心不负人面无惭色云盖本云卖宝遇着瞎波斯昭觉勤云浑仑无缝𦉑绵密不通风画也画不成描也描不就唤作枕子故是落在金峯窠里直饶不唤作枕子未免亦落在金峯窠里且作么生出得金峯窠窟识取钩头意莫认定盘星师一日因僧问讯乃把住云辄不得向人道我有一则因缘举似󲊛僧作听势师与一掌僧云为什么打某甲师云我要这话行续明招谦云可惜许金峯好一则因缘被这僧塌却若要话行这一掌须是金峯自喫始得昭觉勤云六耳不同谋师一日上堂喫餬饼次乃拈一箇从上座板头转一帀大众见一一合掌师云假饶十分擡起手也只得一半至晚间有僧请益云今日和尚行餬饼见众僧合掌却云假饶十分擡起手也只得一半请和尚全道师以手作拈起饼势云会么僧云不会师云金峯也始道得一半师问僧发足何处僧云赵州师云赵州法嗣何人僧云南泉师云󲊛何曾离赵州僧云未审和尚尊意如何师云赵州实嗣南泉僧至晚请益云今日蒙和尚慈悲某甲未会请和尚指示师云若到别处莫道后语是金峯底僧云为甚如此师云恐辱他赵州师一日见僧来便起身僧便出去师云恰共昨日师僧见解不别僧遂回云昨日僧道什么师云恰与么问僧云知道金峯有眼师云金峯且致󲊛今日何处喫饭僧云道着即不中师云与么则无来处也僧云老婆心堪作什么师云金峯问僧不曾弱他就中阇黎无话处僧云岂是分外师云小慈妨大慈续昭觉勤云钩头香饵放去ㄆ来冲浪锦鳞摇头振鬣虽金峯不曾弱他奈这僧承机自弱还会么小慈妨大慈处州广利容禅师因僧到师乃竖拂子云贞溪老汉还具眼么僧云某甲不敢见人过师云老僧死在阇黎手里僧以手指胷便出去师云阇黎叅见先师来至晚请喫茶了僧拈起盏子云这箇是诸佛出世边事作么生是未出世边事师以手拨却盏云到阇黎死在老僧手里僧云五里牌在郭门外师云无故惑乱师僧僧遂起谢茶师云特谢阇黎相访襄州鹿门处真禅师因韶国师到遂问近离甚处韶云谷隐夜宿庞居士巖师云五眼之中那箇是正眼韶云久向鹿门师云这一片田地干󲊛甚事韶云话头何在杭州佛日和尚到夹山维那云此间不着后生师云某甲蹔来谒见和尚不宿维那白山山许见师未陞堦山便问甚么处来师云云居来山云即今在什么处师云在夹山顶上山云老僧行年在坎五鬼临身师欲上堦山云三道宝堦从何而上师云三道宝堦曲为今时便上礼拜山问阇黎与什么人同行师云木上座山云他何不来相看师云和尚看他有分山云在什么处师云堂中山次共师下到堂中师遂去取得拄杖掷于面前山云莫从天台得不师云非五岳之所生山云莫从须弥山得来师云日月宫不游山云与么则不从他人得也师云自已尚如冤家从人得堪作什么山云冷灰里有一粒荳爆乃唤维那来明窗下安排箸明日山入堂问昨日新到在甚处师出应诺山云子未到云居巳前在什么处师云天台国清山云天台有潺潺之水渌渌之波谢子远来子意如何师云久居巖谷不挂松萝山云此犹是春意秋意又如何师良久山云看君只是撑舩汉终归不是弄潮人师因夹山大普请维那请师送茶师云某甲为佛法来不为送茶来维那云和尚教上座师云和尚尊命即得乃将茶去作务处撼盏作声夹山回顾师云酽茶三五椀意在䦆头边山云瓶有倾茶势篮中几箇瓯师云缾有倾茶势篮中无一瓯便倾茶行时大众举目师云大众鹤望请师一言山云路逢死蛇莫打杀无底篮子盛将归师云手执夜明符几箇知天晓山云大众有人也归去来归去来洪州同安丕禅师看经次因僧来叅师以衫袖盖却头僧近前作吊慰势师放下衫袖提起经云会么僧亦将衫袖盖却头师云苍天苍天洪州云居怀岳禅师因僧问明镜当台时如何师云不鉴照僧云为甚不鉴照师云胡来胡现汉来汉现僧云大好不鉴照师便打歙州朱溪谦禅师因韶国师游方时到忽闻犬咬灵鼠声韶便问是什么声师云犬咬灵鼠声韶云既是灵鼠为甚却被犬咬师云咬杀也韶云好箇大师便打韶云莫打某甲话在续昭觉勤云朱溪八面受敌故宜委曲接人国师一着当机未免承虚接响当时待他道莫打某甲话在但向道巳后须遇人始得池州嵇山章禅师在投子作柴头投子一日送茶与师乃云森罗万象总在里许师遂泼却茶云森罗万象在什么处子云可惜一椀茶续明招谦云嵇山未泼茶前合下得什么语免他道可惜一椀茶潭州报慈藏屿禅师因僧问承古有言情生智隔想变体殊只如情未生时如何师云隔僧云情未生时隔箇什么师云这箇梢子未遇人在瑯瑘觉云报慈不妨入泥入水据衲僧门下远之远矣续黄龙新云也是小慈妨大慈这僧还同受屈梢浪子未遇人在今时往往作是非会却不作是非会如何理论良久云天上有星皆拱北人间无水不朝东开福宁云报慈一隔佛祖命脉放去ㄆ来凡圣罔测东禅观云报慈末上大开东阁下梢只以麤茶备礼师赞龙牙真云日出连山月圆当户不是无身不欲全露龙牙一日在帐中坐僧问不是无身不欲全露请师全露牙拨开帐子云还见么僧云不见牙云不将眼来师后闻乃云龙牙只道得一半云门偃令僧举我与󲊛道僧举了云门云我不妨与󲊛道续东禅观征云适来报慈龙牙把手从者里过拶破上座耳门因什么不知襄州含珠山审哲禅师因檀越请堂中首座开堂主事来白师云是即是欠悟在首座得闻乃束装他去师以拄杖随后打出襄州石门献蕴禅师在青林作园头一日林问今日作什么师云种菜林云徧界是佛身子向什么处种师云金锄才动土灵苗在处生林次日入园唤蕴阇黎师应诺林云剩栽无影树留与后人看师云若是无影树岂受栽林云不受栽且止汝曾见他枝叶么师云不曾见林云既不曾见争知不受栽师云秖为不见所以道不受栽林休去筠州黄檗慧禅师问踈山剎那便去时如何山云逼塞虚空󲊛作么生去师云逼塞虚空不如去乃下至僧堂前首座云适来祗对甚是奇特师云此乃率尔实自偶然敢望开示愚迷首座云剎那还有拟议也无师于言下有省随州护国守澄禅师同演化大师在湖南报慈一日慈陞堂演化出问如何是真如佛性慈云谁无叅退首座问云汝适来问和尚话还会么化云不会座云和尚与么慈悲汝为什么不会真如佛性谁无乃至四生六道悉皆具足化云感首座为某说破师不觉咬齿云这汉自家无眼更瞎他人却召化问首座适来说箇什么化云某甲当初不会得他说破具如前说师云佛法不是这箇道理汝若不信去问取堂头和尚化遂去堂上具说前解以求印证慈云佛法不是这箇道理化云适来问净果大师他亦不肯教来问和尚望和尚为某甲决破慈云尓却去问取他化往师处作礼云和尚令某甲来请益师云汝但问来化乃问如何是真如佛性师云谁有化于言下契悟乃云师向去或在众或住持某誓愿终身佐助后相继住持护国凤翔青峯传楚禅师因斋次问北院云先师道信手拈来草师兄作么生会北院拈起一只筯师云与么会何曾梦见先师北院云汝与么会何曾梦见先师郢州桐泉山和尚初到黄山山问天门一合十方无路若有人道得摆手出漳江师云蛰户不开龙无龙句山云是汝恁么道师云是即直言是不是直言不是山云摆手出漳江师乃作礼袁州木平善道禅师初谒洛浦遂问一沤未发巳前如何辩其水脉浦云移舟谙水势举棹别波澜师不惬意次叅盘龙如前问龙云移舟不别水举棹即迷源师因此相契云峯恱云木平若于洛浦言下会去犹较些子可惜许向盘龙死水里淹杀后有问如何是木平对云不劳斤斧果然只在这里诸禅德大凡发言超方也须甄别邪正识辩真伪带些子眼筋始得虽然如是也是贼过后张弓福州玄沙师备禅师因叅次闻燕子声乃云深谈实相善说法要便下座寻有僧请益云某甲不会师云去无人信汝师初到莆田县百戏迎之次日问小塘长老昨日许多喧閙向什么处去小塘提起袈裟角师云料掉没交涉法眼益别云昨日有多少喧閙清凉钦别云今日更好笑沩山喆云大沩则不然忽有问遂鸣指一下如有箇衲子出来云料掉没交涉却肯他何故大丈夫汉捋虎须也是本分且道利害在甚处续黄龙新云奇怪诸禅德扶竖宗乘须是小塘长老始得玄沙为什么道料掉没交涉我即不然昨日许多喧閙向什么处去天共白云晓水和明月流昭觉勤云或有问山僧只向道又是从头起他若道料掉没交涉噼嵴便棒何故曹溪波浪如相似无限平人被陆沉南华昺云玄沙恁么道还有得失是非也无若谓有当人未具眼在若谓无因甚么道料掉没交涉还会么是非巳去了是非里荐取师示众云诸方尽道接物利生忽遇三种病人来且作么生接患盲者拈椎竖拂他又不见患聋者语言三昧他又不闻患痖者教伊说又说不得且作么生接若接不得佛法无灵验当时地藏出云某甲有眼耳和尚作么生接师云惭愧便归方丈云门偃因僧请益门云汝礼拜着僧拜起门以拄杖挃之僧乃退后门云汝不是患盲复唤近前来僧才近前门云汝不是患聋门云还会么僧云不会门云汝不是患痖其僧于是有省雪窦显举了便喝云这盲聋瘖痖汉若不是云门驴年去如今有底或拈椎竖拂他又不管教伊近前他又不来问还会么他又不应诸方还奈何得么雪窦若不奈何汝这一队驴汉又堪作什么以拄杖一时趂散翠巖芝云早知灯是火饭熟巳多时续法眼益云我当时见罗汉上座举此话我便会三种病人云居元云地藏如龙无角似蛇有足玄沙只有先锋且无殿后两人病在膏肓针药之所不到山僧为󲊛诸人点破拈拄杖云棒头有眼明如日要识真金火里看本觉一云云门雪窦也是因风吹火见兔放鹰争如地藏逆水之波当时闻玄沙恁么道便出众云某甲有眼有耳有口请师接玄沙云慙愧便乃呵呵大笑非但玄沙尽西天此土诸佛诸祖被这一拶不免退身有分蓦拈拄杖云放过则不可龙门远云好兄弟还知真实相为么今日不惜眉毛为诸人说破只如诸人有双眼又何曾见来有双耳又何曾闻来有片舌又何曾说来既无说无闻无见何处有色声香味事虽然如是能有几人到这般田地径山杲云这僧虽然悟去只悟得云门禅若是玄沙禅更买草鞋行脚天童华云云门平展这僧实酬且道什么处是这僧悟处不救之疾难为针艾师一日见鼓山来乃作圆相示之山云人人出这箇不得师云情知汝向驴胎马腹里作活计山云和尚又作么生师云人人出这箇不得山云和尚与么道却得某甲为甚道不得师云我得汝不得雪窦显云秪解贪观白浪不知失却手桡云峯恱云道得道不得总在玄沙圈里如今作么生出得玄沙圈续昭觉勤云灼然这一条路作者方知直得穷天地亘万古而不移消刼石空芥城而无尽便是透关底也须着眼始得一等是恁么时节为什么我得汝不得切忌向驴胎马腹里作活计净因成云丛林中往往作鼓山未到玄沙境界会却诸人要识玄沙鼓山么不见道尽出这箇不得南华昺云捩转鼻孔换却眼睛若无这箇手叚如何扶竖宗乘虽然如是直是好笑笑须三十年且道笑箇什么情知汝在驴胎马腹里作活计地藏恩别云不免起动和尚东禅观云某甲当时若作鼓山待玄沙道人人出这箇不得即云和尚元来别有长处不图成就前功且要与玄沙向驴胎马腹里相见师甞与地藏在方丈说话夜深乃云侍者关隔子门了汝作么生出得藏云唤什么作门雪窦显别云珍重便行清凉钦别云和尚莫欲歇去么师上堂众集遂将拄杖一时趂下却回向侍者道我今日作得一解崄入地狱如箭射者云喜得和尚再复人身翠巖芝云大小玄沙前不搆村后不至店且作么道得出身之路道吾真云大小芝老只是偏枯若是道吾即不然玄沙与侍者一人具一只眼续云居舜云此话众中举得烂如泥且作么生会山僧道侍者不在言也玄沙也是荆𣗥林里求栴檀东禅观云大小玄沙性命在侍者手里师问镜清我不见一法为大过患汝道不见什么法清指露柱云莫是不见这箇法么师云淛中清水白米从汝喫佛法则未在雪窦显云大小镜清被玄沙热谩我当时若见但向道灵山授记也未到如此沩山喆云若不是镜清几乎忘前失后何故不逢别者终不开拳师令僧驰书上雪峯峯上堂开缄见三幅白𥿄乃呈示大众云会么良久云不见道君子千里同风僧回举似师师云山头老和尚蹉过也不知五祖戒出语云将谓胡须赤黄龙南云雪峯不道无长处既被玄沙识破直至如今雪不出续明昭谦云玄沙三幅白𥿄争奈文彩巳彰雪峯千里同风何故不知蹉过不见道养子莫教大大了作家贼师与天龙入山见虎龙云前面是虎师云是汝阿虎龙归院乃问适来山中未审和尚尊意如何师云娑婆世界有四种重障若人透得许汝出阴界雪窦显云要与人天为师前面端的是虎续径山杲云也知和尚为人切师因韦监军云曹山和尚甚奇怪师乃问抚州取曹山多少韦乃指傍僧云上座曾到曹山不僧云到来韦云抚州取曹山多少僧云一百二十韦云与么则上座不到曹山韦却起身礼拜师师云监军却须拜此僧此僧却具慙愧承天宗云这僧可悲可痛直饶玄沙具金刚眼睛蹉过韦监军了也师因韦监军云占波国人语稍难辩何况五天梵语还有人辩得么师提起橐子云识得这箇即辩得云门偃云玄沙何用繁辞又云适来道什么师问僧甚处来僧云德山来师云德山近日有何言句僧云和尚一日大众集定撺拄杖向前便归方丈掩却门师云赚举了僧却问作么生是某甲赚举师云更请上座举其僧又举师云不违种草师因有声明三藏到大王王请验之师乃将铜火筯敲铁火炉问是什么声藏云铜铁声师云大王莫受外国人谩雪窦显别云大王宜加信敬又别三藏云莫谩外国人法眼益代云大师久受大王供养清凉钦代云却是和尚谩大王续净因成云既不是铜铁声玄沙唤作什么声然则三藏只知渡水不觉湿衣玄沙偏解诬人争奈国有宪章且道三藏谩大王何似玄沙谩大王天童觉云理契则神贫子获衣中之宝情封则物力士失额上之珠三藏只解瞻前不能顾后还知么诬人之罪以罪加之师因雪峯至谓师云近有僧来礼拜我我打伊一棒便回头我向伊道是什么渠便有箇会处师云和尚莫错保持人也须验过始得师后去山中果见其僧遂问云山中和尚见兄来打一棒云是什么是不僧云是师拂袖去雪峯见师乃问云那僧何似生师云那僧荒也峯云何处荒师云四边荒躶躶地师因光侍者道师叔若学得禅某甲打铁舩下海去师住后令人驰书问光侍者云打铁舩也未法眼益代云和尚终不与么清凉钦代云请和尚下舩支提爱云玄沙也是贫人思旧债续汾阳昭云只见锥头利不见凿头方慧林本云昨日过新罗云居元云禅也未曾叅得何用思量旧事忽然被他撑动铁舩玄沙堪作什么师因僧问尽十方世界是一颗明珠学人为甚不会师云用会作什么雪窦显别云诸方即得我这里不得师因雪峯迁化为丧主三朝集众煎茶次师于灵前拈起一只盏问大众先师在日即且从󲊛道如今且作么生道若道得则先师无过若道不得则过在先师还有人道得么如是三问众皆无对师遂扑破盏子归院后问中塔作么生会塔云先师有什么过师便面壁塔便出去师复召塔塔回首师问󲊛作么生会塔便面壁师休去师一日见三人新到遂自去打普请鼓三下却归方丈新到具威仪了亦去打普请鼓三下却入僧堂久住来白师云新到轻欺和尚师云打钟集众勘过大众集新到不赴师令侍者去唤新到才至法堂却向侍者背上拍一下云和尚唤󲊛侍者至师处新到便归堂久住乃问和尚何不勘新到师云我与󲊛勘了也师因僧侍次师以杖指面前地上一点白问云还见么僧云见师如是三次问其僧俱云见师云󲊛也见我也见为什么道不会师因长庆稜来乃问除却药忌作么生道稜云憨作么师云雪峯山橡子拾食来这里雀儿放粪师访三外庵主才相见主云不怪住山年深无坐具师云人人尽有庵主为什么无主云且坐喫茶师云菴主元来有在师示众云世尊道吾有正法眼藏付嘱摩诃大迦叶犹如画月曹溪竖拂犹如指月时鼓山出众云月聻师云这箇阿师就我觅月山不肯却归众云道我就他觅月雪窦显云玄沙与鼓山如排百万大阵秪抛瓦砾相击或有衲僧辩得当知正法眼藏付嘱有在续护国元云玄沙鼓山各说道理要且未识月在诸人要识月么幸无偏照处刚有未明人师因上雪峯问讯次峯云我此间有箇老鼠今在浴室下师云待与和尚勘过才去见孚上座打水次乃云新到相看孚云巳相见了也师云什么劫中曾相见来孚云莫瞌睡师复去白雪峯云巳勘破了峯云作么生勘师举前话峯云汝着贼了也师一日侍雪峯次有二僧从堦下过峯云此二人堪为种草师云某甲不与么峯云汝作么生师云便好与二十棒师因雪峯云世界阔一丈古镜阔一丈师乃指火炉云火炉阔多少峯云似古镜阔师云老汉脚跟未点地在镜清怤问僧为复古镜致火炉与么阔火炉致古镜与么大西院明云与么问人也未可在云门偃云馊饭泥茶炉师因侍雪峯行次峯指面前地云这一片田地好造箇无缝塔师云高多少峯乃上下顾视师云人天福报即不无和尚灵山授记未梦见在峯云󲊛作么生师云七尺八尺瑯瑘觉云国清才子贵家富小儿娇师因雪峯指火云三世诸佛在火焰里转大法轮师云近日王令稍严峯云作么生师云不许搀夺行市云门偃云火焰为三世诸佛说法三世诸佛立地听师因侍雪峯游山次峯云欲将此一片地作长生地师云看此一片地好造箇无缝塔峯乃作量势师云是即是某甲不与么峯云汝作么生师云造塔峯云好好福州长庆慧稜禅师因僧问众手淘金谁是得者师云有伎俩者得僧云学人还得也无师云大远在雪窦显代这僧当时便喝复云有伎俩者得一手分付有伎俩者不得两手分付学人还得也无苍天苍天师因游山次保福以手指云秖这里便是妙高峯顶师云是即是可惜许镜清怤云若不是孙公便见髑髅徧野雪窦显云今日共这汉游山图箇什么复云百千年后不道全无秖是少续鼓山晏云长庆若不与么红旗徧野白骨连山师云宁说阿罗汉有三毒不说如来有二种语不道如来无语只是无二种语保福云作么生是如来语师云聋人争得闻福云情知汝向第二门头道师云作么生是如来语福云喫茶去师示众云总似今日老胡有望后保福云总似今日老胡绝望续报慈遂云恁么道是相见语不是相见语黄龙南云总似今日曹溪绝流天童觉云富嫌千口少贫恨一身多师因卧龙和尚在会下一日举僧问曹山维摩默然文殊赞善未审还称得维摩意么曹云󲊛还缚得虚空么僧云恁么则不称维摩意也曹云他又争肯僧云毕竟有何所归曹云若有所归即同彼二公也僧云和尚又作么生曹云待󲊛患维摩病始得卧龙举了师云我虽不见曹山敢与曹山作箇话主卧龙愕然云这老和尚近日颠倒作么山头老子为这维摩默然话休歇却多少人如今却道与曹山作箇话主师云咄这尿牀鬼不会即休乱綂作么师示众云撞着道伴交肩过一生叅学事毕雪窦显云是即是针不札风不入有什么用处师问僧什么处来僧云鼓山来师云鼓山有不跨石门底句有人借问汝作么生道僧云昨夜报慈宿师云噼嵴便棒汝又作么生僧云和尚若行此棒不虚受人天供养师云几乎放过师因闽帅夫人崔氏练师遣使送衣物至云练师令就大师请取回信师云传语练师领取回信师明日入府练师云昨日谢大师回信师云却请昨日回信看练师展两手闽师问大师适来练师呈信还惬大师意不师云犹较些子帅云未审大师意旨如何师良久帅云不可思议大师佛法深远师因雪峯云吾见沩山问仰山从上诸圣什么处去仰云或在天上或在人间汝道仰山意作么生师云若问诸圣出没处与么道即不可峯云汝浑不肯忽有人问汝作么生道师云但道错峯云是汝不错师云何异于错师一日陞堂大众集定师乃拽出一僧云大众礼拜这僧又云这僧有甚长处却教大众礼拜众无对师示众云净洁打叠了也却近前问我觅我噼嵴与󲊛一棒有一棒到󲊛󲊛须生慙愧无一棒到󲊛󲊛又向什么处会雪窦显云雪窦即不然净洁打叠了也直须近前就我觅我噼嵴与一棒有一棒到󲊛󲊛即受屈无一棒到󲊛与󲊛平出但与么会续黄龙清云长庆只知支离拥肿不知道之根源雪窦引蔓牵枝未免随波逐浪宝峯则不然净洁打叠了也近前来只向道会么归堂去虽然如是也须是仙陁婆始得师有时拈拄杖云识得这箇一生叅学事毕雪门偃云识得这箇为什么不住续灵巖安云恁么住者丧我儿孙恁么去者寒灰发焰然虽如是都未得勦绝在拈拄杖云识得这箇遂卓一下云敲出凤凰五色髓击谇骊龙明月珠师因僧问𦏰羊未挂角时如何师云草里汉僧云挂角后如何师云乱呌唤僧云毕竟如何师云驴事未去马事到来雪窦显云宁可碎身如微尘终不瞎箇众生眼长庆较些子复云一般汉设使𦏰羊未挂角也似万里望乡关宗门綂要续集卷第十五音释吓膑酽挃撺赚搀宗门统要正续集宗门綂要续集卷第十六倾八宋建溪沙门宗永集元建康保宁禅寺住持沙门清茂续集青原下第六世之余福州安国明真弘啗口王大师问僧得之于心伊兰作栴檀之树失之于旨甘露乃蒺蔾之园我要箇语具得失两意僧竖起拳云不可唤作拳头师云只为唤作拳头雪窦显云无绳自缚汉拳头也不识大沩秀云雪窦与安国尽谓孤高方外及乎临锋受敌又却逐队随行我要箇语具得失两意待伊竖起拳云不可唤作拳󲊛又唤作什么从伊说出得失两意也要其中见人只与么和泥合水有甚分晓续天童华云若见得雪窦彻便见得安国龙头蛇尾若见不彻伊兰作栴檀之树甘露乃蒺蔾之园东禅观云这僧不能钳安国之口安国不能止雪窦之词雪窦不能免大沩之议可怜诸大老成羣作队不奈一箇拳何待云我要箇语具得失两意只向他道休何谓如此师子一滴乳迸散十斛驴乳漳州保福从展禅师因僧问雪峯平生有何言句得似𦏰羊挂角时师云我不可作雪峯弟子不得雪窦显云一千五百箇布衲保福较些子师问长庆云盘山道光境俱忘复是何物洞山道光境未忘复是何物据二老总未得勦绝作么生道得勦绝去庆良久师云情知󲊛向鬼窟里作活计庆云汝作么生师云两手扶犂水过膝雪窦显云俱忘未忘总由我保福因什么道未得勦绝灼然能有几箇诸人又作么生道免得长庆在鬼窟里良久云柳絮随风自西自东大沩秀云保福拈提颇有宗风及乎问着又却拖泥带水光境何物且致俱忘未忘甚处得这消息师示众云此事如击石火闪电光搆得搆不得未免丧身失命有僧便问未审搆得底人还免丧身失命也无师云适来且致阇黎还搆得么僧云若搆不得未免大众笑师云作家作家僧云是什么心行师云一杓屎拦面泼也不知臭雪窦显云诸上座保福有生擒虎兕底爪牙这僧也不易相敌虽然如此要且放过保福一着只如雪窦与大众还许诸方检责也无若免不得平地上死人无数其中有得活底么乃拈起拄杖云来也来也续护国元云能擒能纵能杀能活保福可谓作家手叚本分钳鎚这僧可惜许错转话头待他道阇黎还搆得么只对他道明眼宗师天然犹在当时若下得这一句直饶保福全机更买草鞋行脚何故不见道得人一牛还人一马师一日云如今有人从佛殿后过便知是张三李四有人从佛殿前过汝为甚不见且道佛法利害在什么处僧云为伊有一分麤境所以不见师便喝复自云若是佛殿即不见僧云不是佛殿还见不师云不是佛殿见什么师因僧侍立乃云󲊛得与么麤心僧云甚处是某甲麤心处师拈一块土度与云抛向门外着僧抛了却来云甚处是某甲麤心师云我见󲊛筑着磕着所以道󲊛麤心雪窦显云然则这僧被热谩争奈真不掩伪曲不藏直雪窦将今视古于理不甘󲊛这一队汉忽僧堂里来寮舍内出筑着磕着亦乃不知近来麤心转盛我若放过便见诸方检责卓拄杖下座师因长生卓菴时去相访茶话次生云有僧问某甲如何是祖师西来意某甲竖起拂子不知得不得师云某甲争敢道得不得有箇问有人赞叹此事如虎带角有人轻毁此事分文不直一等是与么事为甚赞毁不同生云适来出自偶尓有老宿云毁又争得又有老宿云惜取眉毛孚上座云若无智眼难辩得失雪窦显别云若非和尚证明拂子一生无用报慈遂云一等是与么事为什么有得有不得师问罗山有人问巖头浩浩尘中如何辩主头云铜䤬锣里满盛油意作么生罗召大师师应诺罗云猕猴入道场罗却问明招忽有人问󲊛作么生招云箭穿红日影师问罗山云巖头道与么与么不与么不与么意作么生山召大师师应诺山云双明亦双暗师礼谢而去三日后却来问前日蒙大师垂慈秖为看不破山云尽情向󲊛道了也师云大师是把火行山云若与么据大师疑处问将来师云如何是双明亦双暗山云同生亦同死师当时又礼谢后别有僧问师同生亦同死时如何师云彼此合取狗口僧云大师收取口喫饭其僧却去问罗山同生亦同死时如何山云如牛无角僧云同生不同死时如何山云如虎戴角师因僧问如来禅即不问如何是祖师禅师以手拨云香严道底拈向这边着僧无语师却问明招云道者道取招云请大师举师便举招云更有第二下铁鎚来和尚又将箇什么祗荷即得师在疾问僧我与󲊛相识年深有何名方妙药相救僧云药方甚有闻说和尚不解忌口雪窦显别云只恐难为和尚韶州云门文偃禅师因鵞湖上堂云莫道未了底人长时浮逼逼地设使了得底人明明得知有去处尚乃浮逼逼地师下堂举问首座云适来和尚示众意作么生座云浮逼逼地师云首座久在此住头白齿黄作这箇语话座云上座又作么生师云要道即得见即便见若不见莫乱道首座云只如堂头道浮逼逼地又作么生师云头上着枷脚下着杻座云与么则无佛法也师云此是文殊普贤大人境界沩山喆云大凡拨草瞻风须是其人云门可谓青天霹雳旱地震雷直得百里䰟虑变慑不见道惊羣须是英灵汉敌胜还他师子儿续黄龙新云云门以锥锥地首座以刀剜空直饶齐下锥刀未免头上着枷脚下着杻师因僧问如何是法身向上事师云向上与汝道即不难作么生会法身僧云请和尚鉴师云鉴即且致作么生会法身僧云与么与么师云这箇是长连牀上学得底我且问汝法身还解喫饭么僧无对雪窦显云将成九仞之山不进一篑之土过在什么处菴主永云云门直得入泥入水续保福展云欠他一粒也不得昭觉勤云云门可谓驱耕夫之牛夺饥人之食权𢖍佛祖龟鉴宗乘所以后来尊宿各出眼目扶竖大教虽然如是只明得法身边事未明得法身向上事且如何是法身向上事域中无背面阃外有威权南堂静云这僧敢将游艇子撩拨洞庭湖殊不知云门金镞惯调曾百战铁鞭多力恨无讐若是大随即不然这僧也拈却云门也架阁且作么生会法身良久云任从沧海变终不为君通天童杰云云门浑刚打就生铁铸成不动钳鎚火星迸散永庵主冷处着把火义出丰年保福閙处爱入头未免傍观者哂天童据欵结案也要诸方检点若检点得出生陷无间地狱师问岭中顺维那古人竖起拂子放下拂子意旨如何顺云拂前见拂后见师云如是如是又云是诺伊是不诺伊又云可知礼也师问僧什么处来僧云礼塔来师云谑我僧云某甲实礼塔来师云五戒也不持保福展云智不责愚汾阳昭云彼此相钝置师因僧问十方薄伽梵一路涅槃门薄伽梵即不问如何是一路涅槃门师云我道不得僧云和尚为什么道不得师云󲊛举话即得雪窦显别云浅水无鱼徒劳下钓师问僧汝是甚处人僧云新罗人师云将什么过海僧云草贼大败师云为什么在我手里僧云恰是师云一任𨁝跳雪窦显别云门云嘘嘘又云云门老汉龙头蛇尾放过这僧为什么在我手里恰是噼嵴便棒沩山喆云云门雪窦只知步步登高大沩即不然为什么在我手里恰是便乃呵呵大笑不见道杀人刀活人劒师到灌溪有僧举溪语云十方无壁落四面亦无门净躶躶赤洒洒没可把问师作么生师云与么道即易也大难出僧云上座不肯和尚与么道那师云󲊛适来与么举那僧云是师云󲊛驴年梦见灌溪僧云某甲话在师云我问󲊛十方无壁落四面亦无门󲊛道大梵天王与帝释商量什么事僧云岂干他事师喝云逐队喫饭汉师在浙江蕴和尚会中因喫茶次举蕴和尚垂语云见闻觉知是法法离见闻觉知作么生时有僧云见定如今目前一切见闻觉知是法法亦不可得师遂拍手一下蕴乃举头师云犹欠一着在蕴云到这里却不会师举马大师道一切语言是提婆宗以这箇为主乃云好语只是无人问我时有僧便问如何是提婆宗师云西天九十六种󲊛是最下种雪窦显云赤旛被这僧夺了也师问僧近离甚处僧云西禅师云西禅近日有何言句僧展两手师与一掌僧云某甲话在师却展两手僧无语师便打师举临济三句语问塔主只如塔中和尚得第几句主无对师云󲊛问我主便问师云不快即道主云作么生是不快即道师云一不成二不是师因到库下见一僧乃问作什么僧云设供师云󲊛是甚处人僧云某处人师乃唤典座与这上座设却供沩山喆云云门一期慈悲却成多事当时便回去免见挂后人脣齿良久云若不登楼望焉知沧海宽师问直岁什么处去来岁云刈茅来师云刈得几箇祖师岁云三百箇师云朝打三千暮打八百东家杓柄长西家杓柄短又作么生岁无语师便打沩山喆云直岁为众竭力到云门面前乃力尽神疲何故棊逢敌手难藏行水到沧溟始是波续径山杲云直岁无语有三百箇祖师证明云门令虽行要且棒头无眼沩山果云这僧若具眼见云门恁么道但云和尚休要把髻投衙拟议之间坐具便摵不唯庆快平生亦乃叅学眼正师因僧问秋初夏末前程忽有人问作么生祗对师云大众退后僧云未审过在甚处师云还我九十日饭钱来沩山喆云这僧贪程太速致使云门随索饭钱而今还有识云门者么出来与大沩相见良久云不是弄潮人休入洪波里续昭觉勤云这僧贪观白浪云门见机而作虽然斩钉截铁未是本分草料有问崇宁只对道驴事未去马事到来待伊如之若何噼嵴便打护国元云据虎头ㄆ虎尾则不无斩钉截铁犹欠一着忽有人问护国噼嵴便打待伊道过在什么处向他道不似云门索饭钱天童觉云大众退后衲僧去就岂用机关那容体究蓑翁老熟惯波澜桡棹不施舩放流天童华云这僧有迎刃底谋略云门具杀活底手叚虽然如是报恩门下更须勘过了打天童杰云平如镜面险似刀山这僧有破关底机谋云门善用不战屈人兵底手叚虽然如是鼻孔在灵隐手里师因一僧罢经论来叅多时乃云未到云门时恰似初生月及乎到后曲弯弯地师得知乃举问是󲊛道不僧云是师云甚好吾问汝作么生是初生月僧乃斫额作望月势师云󲊛如此巳后失却目在僧经旬日却来师复问󲊛还会也未僧云未会师云󲊛问我僧便问如何是初生月师云曲弯弯地僧罔措后此僧果然失目瑯瑘觉云且道佛法有灵验么如今若有人问瑯瑘如何是初生月向道经堂前打板声白云端云这僧失却目云门和鼻孔不见虽然如是家住州西续黄龙新云语惊时听得无动机若谓这僧失双目入地狱如箭射东禅观云这僧虽失双目光射九天云门两眼虽存前明后暗师示众云诸和尚子莫妄想天是天地是地山是山水是水僧是僧俗是俗良久云与我拈按山来时有僧问学人见山是山水是水时如何师云三门为甚骑佛殿从这里过僧云与么则不妄想去也师云还我话头来师问僧甚处来僧云江西师云江西一队老汉寐语住也未僧无语法眼益因僧举眼云大小云门被这僧勘破五云逢云什么处是勘破云门处要会么法眼亦被这僧勘破也师示众云󲊛若不相当且觅箇入头处微尘诸佛在󲊛舌头上三藏圣教在󲊛脚跟底不如悟去好还有人悟得么出来对众道看雪窦显云然则养子之缘争奈压良为贱其间忽有不甘底出来掀倒禅牀岂不是大丈夫汉然虽如是且问据箇什么乃蓦拈拄杖云洎合停囚长智击禅牀下座师云尽十方世界干坤大地天下老和尚以拄杖画一画云百杂碎雪窦显云这老汉是即是要且未有出身之路如今拄杖在雪窦手里复横桉云东西南北甚处得来师云三乘十二分教达磨西来放过即不可若不放过不消一喝雪窦显举了随后喝一喝云大众好喝落在甚处若要鼻孔辽天辩取这一喝师示众云闻声悟道见色明心作么生是闻声悟道见色明心乃云观世音菩萨将钱来买胡饼放下手云元来却是馒头续白云端举了展两手云有么有么又摇手云无也无也乃云曾经大海难为水除却巫山总是烟法云秀拈拄杖卓一下云这箇是声色那箇是心良久云世间无限丹青手到此都卢画不成黄龙清云云门可谓食饱伤心诸人切忌向胡饼里讨汁五祖演云我即不然乃以手作打杖皷势云棚八啰扎南堂静云老僧即不然张公喫酒李公醉李公喫酒张公醉张公李公酩酊醉鼻息如雷瓮里睡径山杲拈拄杖云这箇是色卓拄杖云这箇是声诸人总见总闻那箇是明底心那箇是悟底道喝一喝云贪他一粒米失却半年粮复卓一下灵隐岳云冶父有条活路要与诸人共行拈拄杖云穿入诸人鼻孔灯笼露柱直得眼睛突出卓拄杖下座师一日云真空不坏有真空不异色僧便问作么生是真空师云还闻钟声么僧云此是钟声师云驴年梦见么师一日云平地上死人无数过得荆𣗥林是好手时有僧出云与么则堂中第一座有长处也师云苏噜苏噜沩山喆云若不是云门被这僧一问几乎将南作北大沩即不然忽有人道恁么则堂中第一座有长处也乃拈拄杖云󲊛唤这箇作什么若唤作拄杖子眉须堕落续黄龙南拈起拂子云大众若唤作拂子是平地上死人不唤作拂子未透荆𣗥林在五祖演云太平即不然平地上箇箇丈夫荆𣗥林里坐得是好手何故格泐潭清云只这拂子是荆𣗥林诸人作么生过直饶过得也是胡孙系露柱师云游到江州陈尚书请喫饭次乃问三乘教典即不问儒书更不言作么生是衲僧行脚事师云曾问几人来陈云即今问上座师云即今且致作么生是教意陈云黄卷赤轴师云这箇是语言文字作么生是教意陈云口欲谈而辞丧心欲缘而虑忘师云口欲谈而辞丧为对有言心欲缘而虑忘为对妄想作么生是教意陈无对师云见说尚书看法华经是不陈云是师云经中道一切治生产业皆与实相不相违背且道非非想天有几人退位陈又无对师云尚书且莫草草十经五论师僧抛却特入丛林十年二十年尚不奈何尚书又争会陈遂作礼云某甲罪过师问堂中首座云󲊛道干坤大地与汝自巳是同是别座云同师云一切物命蛾蛘蚁子与汝自巳是同是别座云同师云󲊛为甚却干戈相待师到天童童云󲊛还定当得么师云和尚道什么童云不会即目前包裹师云会即目前包裹师因啗口王长老举菩萨手中赤旛问师作么生师云󲊛是无礼汉啗口王云作么生无礼师云是󲊛外道奴也作不得师因僧问佛法如水中月是不师云清波无透路僧云和尚从何得师云再问复何来僧云便与么去时如何师云重叠关山路师问僧近离甚处僧云南岳师云我不曾与人葛藤近前来僧近前师云去福州大普山玄通禅师到玄沙沙云汝在彼住莫诳惑人家男女师云玄通秪是开箇供养门晚来朝去争敢作与么事沙云事难师云其情是难沙云什么处是难处师云为伊不肯承当沙便入方丈闭却门杭州龙册寺道怤禅师因僧问学人未达其源乞师方便师云是什么源僧云其源师云若是其源争受方便雪窦显云死水里浸却有甚用处寻有侍者问适来成𥚚伊师云无者云不成𥚚伊师云无者云师意如何师云一点水墨两处成龙雪窦显云犹较些子雪窦不是减镜清威光要与这僧相见是什么源其源三十年后与汝三十棒五祖戒云与么道也大险虽然语险争奈用得这一点亲要会么莫怪镜清多意气他家曾谒圣明君续昭觉勤云镜清机如掣电眼似流星一切世界成就要且只解委曲不解直截还委悉么有意气时添意气不风流处也风流南堂静云大小镜清元来手脚小今夜或有人问适来是成𥚚伊么无不成𥚚伊么无未审尊意如何一点水墨帀地成金毛师子师因僧问学人啐请师啄师云还得活也无僧云若不活遭人怪笑师云也是草里汉雪窦显云衲僧有此奇特事若一箇半箇互相平展古圣也不虚出来一回师问僧近离甚处僧云三峯夏在甚处僧云五峯师云放󲊛三十棒僧云某甲过在什么处师云为󲊛出一丛林入一丛林师一日于僧堂前自击钟云玄沙道底玄沙道底时有僧问玄沙道什么师乃画一圆相僧云若不久叅争知与么师云还我草鞋钱来雪窦显云洎被打破蔡州师问僧近离甚处僧云石桥师云本分事作么生僧云近离石桥师云我岂不知󲊛近离石桥本分事作么生僧云和尚何不领话师便打僧云某甲话在师云󲊛但喫棒我要这话行雪窦显云然则倚势欺人争奈事不孤起这僧若能慎初护末棒须是镜清自喫师因普请锄草次浴头请师浴师不顾如是三请师忽举锄作打势浴头便走师召云来来浴头回首师云向后遇作家分明举似僧后举似保福未了福以手掩其僧口僧后举似师师云饶伊与么也未作家师因僧引一童子到云此儿子常爱问僧佛法请和尚验看师乃令点茶来师喫了过盏与童子童子拟接师却缩手云还道得么子云问将来从容僧问此童子见解如何师云秪是一生两生持戒僧续法眼益于将来处别云和尚更喫茶不师住菴时有一行者至徐徐近绳牀取拂子提起问某甲定唤这箇作拂子菴主唤作什么师云不可更安名立字也行者乃掷却拂子云着甚死急明招谦代云敢死喘气师问僧门外是什么声僧云雨滴声师云众生颠倒迷巳逐物僧云和尚作么生师云洎不迷巳僧云洎不迷巳意旨如何师云出身犹可易脱体道应难黄龙心云说难说易转见迷巳要不迷巳如今唤作什么声续瑯瑘觉云得即得大似平地陷人法云秀云出身句诸人总知脱体句还有道得么良久云事难方见丈夫心师又问僧门外是什么声僧云蛇咬虾蟆声师云将为众生苦更有苦众生师问灵云行脚事大乞师指南灵云浙中米作么价师云若不是某甲洎作米价会大沩秀云曾闻镜清作者果然不类汎常既知不作米价会必然深悟指南灵云只解放去不能ㄆ来若不是某甲洎作米价会只问道󲊛又别作么生会从伊说得行脚事且与后人为轨为范师在雪峯因普请次峯举沩山云见色便见心还有过也无师云古人为什么事峯云虽然如此我要共󲊛商量师云若与么不如某甲䦆地去续灵隐泉云雪峯探竿在手影草随身若不是镜清普请几乎狼籍师因风穴到乃问近离什么处穴云自离东来师云还过小江也无穴云大舸独飘空小江无可济师云镜水涂山鸟飞不度子莫道听遗言穴云沧溟尚怯艨䑳势列汉飞帆渡五湖师竖起拄杖云争奈这箇何穴云这箇是什么师云果然不识穴云出没卷舒与师同用师云杓卜听虚声熟睡饶噡语穴云泽广藏山理能伏豹师云舍罪放愆速须出去穴云出去即得便出到法堂上却云夫行脚人因缘未尽善不可便休却回方丈见师坐次便问某甲适来辄陈小騃曰月黩尊颜伏承和尚慈悲未赐罪责师云适来言从东来岂不是翠巖来穴云雪窦亲栖宝盖东师云不逐亡羊狂解息却来这里念篇章穴云路逢劒客须呈劒不是诗人不献诗师云诗速祕却略借劒看穴云枭首甑人携劒去师云不独触风化亦自显颟顸穴云若不触风化争明古佛心师云何名古佛心穴云再犯不容师今何有师云东来衲子菽麦不分穴云秖闻不巳而巳何得抑巳而巳师云巨浪涌千寻澄波不离水穴云一句截流万机寖削便拜师云东来衲子俊哉俊哉福州长生皎然禅师因雪峯举似云我适来普请次负一束藤逢一僧乃抛下僧拟取被我踏倒我今日踏这僧快生师云和尚替这僧入涅槃堂始得峯休去雪窦显云长生大似东家人死西家助哀也好与一踏白云端云雪峯外面嬴得五百家中失却一贯师因玄沙问我观如来前际不来后际不去今亦无住长老作么生师云放某甲过有箇道处沙云放󲊛过作么生道师默然沙云教谁委师云和尚不委沙云情知󲊛向鬼窟里作活计续崇寿稠别长生云唤什么作如来福州鼓山神晏国师因新到叅乃云直下犹难会寻言转更赊示未若论佛与祖特地隔天涯上座作么生会僧无语举似侍者云某甲不会请侍者代一转语者云和尚与么道犹隔天涯在僧举似师师唤侍者问󲊛为新到代语是不者云是师便打趂出院师示众云鼓山门下不得咳嗽时有僧便咳嗽一声师云作什么僧云伤寒师云伤寒即得续瑯瑘觉云雷声甚大雨点全无云盖本云鼓山虽有探竿影草未免将曲作直道林即不然作么生伤寒山中无别药门外有青松师示众云若论此事如一口劒时有僧问承和尚言若论此事如一口劒和尚是死尸学人是死尸如何是劒师云拖出这死尸僧应诺归衣钵下结束便行师至晚问首座问话底僧在不座云当时便去也师云好与二十棒雪窦显云诸方老宿总道鼓山失却一只眼殊不知重赏之下必有勇夫然虽如是若仔细点检来未免一时埋却云居齐云这僧若不肯鼓山有什么过若肯何得便发去又云鼓山拄杖赏伊罚伊具眼底试商量看续东禅观云这僧将箇死尸出来弄得活鼓山好一口劒尚欠磨砻在师初叅雪峯才入门峯搊住云是什么师释然契悟举手摇舞峯云子作道理耶师云何道理之有峯乃抚而印之明州翠巖令叅禅师示众云一夏以来为兄弟东语西话看我眉毛在也无长庆稜云生也云门偃云关保福展云作贼人心虚翠巖芝云为众竭力祸出私门续云居元云翠巖知而故犯经赦不原云门按后施行依公问罪还识长庆保福么普州人送贼蒋山懃云翠巖坐断天下人舌头无啗啄处长庆云生也因事长智保福云作贼人心虚是精识精云门云关据欵结案虽则宗风竞酬还截得翠巖脚跟么不蹑前踪试道看荐福行云翠巖开眼尿牀问在答处云门失钱遭罪答在问处若问不在答处答不在问处东湖拄杖穿却嘉州大像󲊛诸人提起坐具且向日本国里作自恣佛事雪窦宗云尽大地是翠巖一只眼更说什么在不在直得诸方尊宿做尽伎俩出绻缋不得所以保福云作贼人心虚正是上他机境云门云关大似梦中争力长庆云生也随语生解只如宗上座又作么生以拂子画圆相云分付海山无事客钓鳌时下一圈圞大沩泰云保福道作贼人心虚可谓同道者方知长庆云生也随语作解云门云关塞断咽喉若有问山僧见处又作么生拈拄杖卓一下云一丳穿却师因有座主就华严讲下请师斋师云山僧有箇问若道得即斋乃拈起胡饼云还具法身么主云具师云与么则喫法身也主无对本讲座主代云有什么过师不肯云门偃代云特谢和尚降重空筵越州洞巖可休禅师因云门到得数日才上来问讯恰值师下来便问什么处去门云亲近去师云乱走作什么门云蹔时不在师云什么处去来雪窦显别云好与三十棒福州罗山道闲禅师一日侍巖头游山次忽然唤云和尚头云作么师乃近前作礼问和尚岂不是三十年前在洞山又不肯洞山头云是师云和尚岂不是法嗣德山又不肯德山头云是师云不肯德山即不问只如洞山有什么亏缺头良久云洞山好佛只是无光师便作礼师因僧辞保福福问甚处去僧云礼拜罗山去福云汝与我向罗山道保福秋间上府朝觐大王置四十箇问头问大师忽若一句不相当莫言不道但与么传语僧到一一举似师呵呵大笑云陈老师自入福建道洪塘桥头下一寨未曾见一箇毛头星现汝却与我向从展道陈老师无许多问头只有一劒劒下须有分身之意亦有出身之路若不明便须成未但与么传语僧回举似保福福云我当时也只是谑伊至秋间上朝觐师特为办茶筵差人去请福不赴却向僧云我前曾有谑言恐大师问着僧归举似师师云汝更去向他道勐虎终不食伏肉僧又去请保福遂来师在禾山因清贵上座说话次贵云天下无第一人大小沩山犹输他道吾师云有什么语输他贵举石霜辞沩山才礼拜起沩山问有句无句如藤倚树子意如何霜无对却到道吾吾问甚处来霜云沩山来吾云有什么言句霜遂举前话吾云汝何不道取霜云秖为道不得吾云汝为我看菴待我与󲊛报讐去吾往沩山山泥壁次忽回首见道吾在背后山便云智头陀因何到此吾云某甲不为别事来秖为和尚问诸道者有句无句如藤倚树还是也无沩云是吾便问树倒藤枯时如何沩山呵呵大笑被道吾捺向泥里沩山总不管贵上座举了云这箇岂不是沩山输他道吾师云上座三十年后若有把茅盖头切忌举着这箇话贵不肯却与道吾作主被师擒下地云白大众各请停喧某甲今日与清贵上座直为沩山雪屈话且须侧聆贵云知也知也便礼拜师云何不早道󲊛还识道吾么只是舘驿里本色撮马粪汉师因游漳州见三平碑云和尚迁化时众请韩作丧主韩将一条手巾盖一面钞锣以一口露刃劒横放钞锣上直到龛前放下云还有人道得么若道得某即作丧主若道不得即不作丧主道道众无对韩便趯却钞锣哭云苍天先师远矣师云噫大奇大奇三平门下六百来人总被这俗汉吞却也陈老师当时若在未放佗过时有僧问秖如佗与么来未审作么生祗对师云我当时若在只将三尺布盖却头横亚一柄露刃刀以手揭起孝幕当门而坐看韩家箇汉要作丧主也未得要不作丧主也未得进之须有礼退之须有礼师因无轸上座问秖如巖头道洞山好箇佛只是无光未审洞山有何亏缺便道无光师召云无轸轸应诺师云灼然好箇佛只是无光轸云大师为什么拨某甲话师云什么处是陈老师拨󲊛话处快道快道轸无对师打三十棒趂出轸举似昭庆庆一夏骂詈至夏末自来问师此事师乃分明举似庆便作礼忏悔云洎错怪大师师因发化主往泉州临岐乃设问太傅忽问大师十二时中将何示徒尓作么生道主无对师云但道骑虎头收虎尾第一句下明宗旨师又代进语云此犹是菩萨有言教菩萨无言教作么生主又无对师又代云敌露锋机如同电拂师在大𢈔岭住菴时有僧辞去踈山师云我有一信附与踈山得么僧近前云便请师以手挃头上却展手云还奈何么僧无对僧后到踈山堂内举次一僧云诸人还会么众无对僧云天下人不奈大岭何师问石霜云起灭不停时如何霜云直须寒灰枯木去一念万年去凾盖相应去全清绝点去师不契却往巖头处如前问巖头喝云是谁起灭师于此有省台州瑞巖师彦禅师因夹山问甚处来师云卧龙来山云来时龙起也未师近前以目顾视山云灸疮瘢上更着艾燋师云和尚又苦如此作么山休去沩山喆云瑞巖虽然威狞凡愬争奈夹山水清不容师问夹山与么即易不与么即难与么与么即惺惺不与么不与么即居空界与么不与么请师速道山云老僧谩阇黎去也师喝云这老和尚而今是什么时节便出去后有僧举似巖头头云苦哉将我一枝佛法与么流将去师每自唤主人公复自应诺乃云惺惺着他后莫受人谩后有僧到玄沙沙问近离甚处僧云瑞巖沙云有何言句示人僧举前话沙云一等是弄精䰟也甚奇怪却云何不且在彼中僧云巳迁化也沙云而今还唤得应么僧无对雪窦显云苍天苍天续保宁勇云和尚为什么对面不闻云居元云天下宗师总为这僧下语大似东家人死西家人助哀直饶瑞巖自出头来也是棺木里瞠眼昭觉勤云百丈寒潭彻底月在波心千尺巖松倚天风生幽谷直得凛凛孤标澄澄丰采及至月离碧潭影在云衢遂乃当面蹉过当时若是箇汉待伊道即今还唤得应么直下便喝非唯把断玄沙要津亦乃与瑞巖老子出气大沩智云劝君更尽一杯酒西出阳关无故人宗门綂要续集卷第十六音释拖磕蛘艨䑳噡圈圝趯厇愬宗门统要正续集宗门綂要续集卷第十七倾九宋建溪沙门宗永集元建康保宁禅寺住持沙门清茂续集青原下第七世漳州罗汉桂琛禅师问僧甚处来僧云秦州来师云将得什么物来僧云不将得物来师云汝为什么对众谩语僧无对师却问云秦州岂不是出鹦鹉僧云鹦鹉出在陇西师云也不较多沩山喆云这僧新从秦州来为什么道对众谩语要会么作客慇懃带累主人拖泥涉水师与长庆保福入州见牡丹花障子福云好一朵牡丹花庆云莫眼花师云可惜一朵花报慈遂云三尊宿语还有亲踈也无只如罗汉与么道落在什么处续黄龙心云据此三人见处一人超佛越祖一人自利利他一人谩巳却问僧󲊛道自谩底是谁僧云莫眼花师云此去更深夜静逈绝无人处更去共伊商量始得师问僧󲊛在昭庆有什么异闻底事试举看僧云不敢错举师云真实底事作么生僧云和尚因什么如此师云汝话堕也师因同中塔侍玄沙次沙乃打中塔一棒云就名就体中塔不对沙乃问师云作么生会师云这僧着一棒不知来处师因为玄沙作忌斋请报恩和尚喫药石报恩看供养位不见有真遂问师还有真么师以手揖云看恩云元来无真师云大似不看相似师因玄沙问三界唯心汝作么生会师指椅子云和尚唤这箇作什么沙云椅子师云和尚不会三界唯心沙云我唤这箇作竹木汝唤作什么师云某甲亦唤作竹木沙云尽大地觅一箇会佛法底人不可得师见僧来乃竖起拂子示之僧便作礼师云󲊛见箇什么便作礼僧云谢和尚指示师便打云见我竖起拂子便道谢和尚指示见我每日扫牀扫地为甚不道谢和尚指示师一日插田次见僧新到乃问从甚处来僧云南州来师云彼中近日佛法如何僧云商量浩浩地师云争如我这里栽田博饭喫僧云争奈三界何师云唤什么作三界沩山喆云清贫长乐浊富多忧师问僧甚处来僧云南方师云南方知识有何言句示徒僧云彼中道金屑虽贵眼里着不得师云我道须弥在󲊛眼里翠巖芝云且道地藏还免得这僧么师因修山主悟空法眼三人到院阻两雪向火次师附炉乃问山河大地与上座自巳是同是别修云别师竖两指修云同师亦竖两指便去师问保福僧彼中佛法如何示人僧云保福有时示众云塞却󲊛眼教󲊛覻不见塞却󲊛耳教󲊛听不闻坐却󲊛意根教󲊛分别不得师云吾问󲊛我不塞󲊛眼见箇什么不塞󲊛耳󲊛闻箇什么不坐󲊛意根󲊛作么生分别僧于言下有省福州安国慧球禅师问了院主先师道尽十方世界是箇真实人体󲊛还见僧堂么主云和尚莫眼花师云先师迁化肉犹暖在师示众云我此间粥饭因缘然与兄弟举唱终是不常如今欲得省要却是山河大地举明其事却常亦能究竟若从文殊门入者一切有为土木瓦砾悉皆助󲊛发机若从观音门入者一切善恶音响乃至虾䗫曲蟮为󲊛举扬若从普贤门入者不动步而到我今以此三门助汝方便如将一只折筯搅大海水令彼鱼龙知水为命离水一分鱼龙不全性命还会么若无智眼而审之任󲊛百般善巧不为究竟瑯瑘觉云虽是善因而招恶果续保宁勇云大众东西南北四维上下𡎺着磕着不觉不知过在什么处良久云红粉易成端正女无钱难作好儿郎荐福行云若据山僧检点安国自已性命亦未知落处在这里一只折筯也不消得莫有虎口夺飡者么若无山僧不免向灸瘢上更下一燋去也拍禅牀下座东禅观云安国一时嚼饭餵婴儿不知傍观恶心泉州昭庆法因禅师师作桶头常与众僧语话一日长庆入寮见乃云尓每日口唠唠作什么师云一日不作一日不食庆云与么则磨弓错箭去师云专待尉迟来庆云尉迟来后如何师云待伊筋骨徧地眼睛突出庆便出去福州报慈光云禅师因闽王问报慈与神泉相去近远师云若说近远不如亲到却问大王日应千差是什么心王云什么处得心来师云岂有无心者王云那边事作么生师云请向那边问王云大师谩别人即得师问僧近离甚处僧云卧龙师云在彼多少时僧云经冬过夏师云龙门无宿客为甚在彼许多时僧云狮子窟中无异兽师云汝试作师子吼看僧云若作师子吼即无和尚师云念汝新到放汝三十棒雪窦显云奇怪诸禅德若平展则两不相伤据令则彼此俱崄还检点得么婺州报恩晓悟宝资禅师因僧问波腾鼎沸起必全真未审古人意如何师乃叱之僧云与么则非次也师云󲊛话堕也又云我话亦堕汝作么生僧无对新罗龟山和尚因僧举裴相国问僧看什么经僧云无言童子经国云有几卷僧云两卷国云既是无言为什么却有两卷僧无对师代云若论无言非唯两卷泉州王延彬太尉因入佛殿指钵盂问殿主这箇是什么钵主云药师钵尉云只闻有降龙钵主云待有龙即降尉云忽遇拏云获禾爪浪来又作么生主云他亦不顾尉云话堕也玄沙备云尽󲊛神力走向什么处去保福展云归依佛法僧百丈常作覆钵势云门偃云他日生天莫孤负老僧沩山喆云殿主只知瞻前不知顾后太尉神威既逞殿主钵盂犹覆大沩当时若见他道拏云获禾爪浪来时如何托起钵盂道尽汝神力直饶八大龙王来也只得振威斥愬太尉因长庆举似雪峯曾竖拂示僧其僧便出去若据此僧合唤转与一顿棒尉云和尚是什么心行庆云洎合放过太尉因到昭庆煎茶次时朗上座与明昭把铫忽飜却茶铫尉见乃问上座茶鑪下是什么朗云捧鑪神尉云既是捧鑪神为什么飜却茶铫朗云事官千日失在一朝尉拂袖便去明昭云朗上座喫却昭庆饭了却向江外打野榸朗云上座作么生昭云非人得其便雪窦显云当时但踏倒茶鑪沩山喆云王太傅大似相如夺璧怒发冲冠明昭也是忍俊不禁难逢快便大沩若做朗上座当时见问但呵呵大笑何故见之不取千载难追福州永隆彦端禅师一日陞堂众集从座而起作舞谓众云会么良久云山僧不舍道法而现凡夫事作么不会泉州昭庆省僜禅师因保福入殿覩佛像乃举手问师佛与么意作么生师云和尚也是横身福云一橛我自取师云和尚非唯横身福然之漳州报恩道熈禅师曾与保福送书往泉州王太尉处尉问漳南和尚近日还为人也无师云若道为人即屈着和尚若道不为人又屈太尉尉云道取一句待铁牛能囓草木马解含烟师云某甲惜口喫饭尉良久又问驴来马来师云驴马不同途尉云争得到这里师云谢太尉领话韶州白云子祥禅师问僧不坏假名而谈实相作么生僧云这箇是椅子师以手拨云与我拈鞋袋来僧无语师云这虚头汉后云门闻乃云须是他始得岳州巴陵颢鑑禅师因云门举雪峯云开却门达磨来也意作么生师云筑着和尚鼻孔门云脩罗王恶发打须弥山一掴𨁝跳上梵天报帝释为什么却去日本国里藏身师云莫恁么心行好门云汝道筑着又作么生师问僧游山来为佛法来僧云清平世界说什么佛法师云好箇无事底禅客僧云早是多事也师云上座去年在此过夏了僧云不曾师云与么则先来不相识下去随州智门师宽禅师因游山回首座与众出松行接座云和尚游山巇崄不易师拈拄杖云全得这箇力座乃进前夺却抛向一边师放身便倒大众遂进前扶起师拈拄杖一时趂散回顾侍者云向󲊛道全得这箇力黄龙南云明教虽然会起会倒不觉弄巧成拙师一日访白兆兆云老僧有箇木鱼颂师云请举兆云伏惟烂木一橛佛与众生不别若以杖子击着直得凡圣路绝师云此颂有成𥚚无成𥚚兆云无成𥚚师云佛与众生不别吃乙小左右侍僧救云有成𥚚师云直得凡圣路绝吃乙小当时白兆一众失色师因戒和尚初叅乃问诸方言教即不问不涉泥水一句道将来戒云话堕也师云拖泥带水汉戒云和尚幸是大人师云这秃钉子叅堂去襄州洞山守初禅师到云门门问近离甚处师云查渡夏在甚处师云湖南报慈门云甚时离彼中师云八月二十五门云放汝三顿棒师明日却上问讯昨日蒙和尚放三顿棒不知过在甚处门云饭袋子江西湖南便与么去师于言下有省遂云他时异日向无人烟处卓箇菴子不畜一粒米不种一茎菜接待十方往来善知识尽与伊抽钉拔楔拈却膱脂帽子脱却鹘臭布衫教伊洒洒地作箇明眼衲僧岂不俊哉快哉云门云饭袋子身如椰子大开得许大口雪窦显云云门气宇如王拶着便氷消瓦解当时若据令而行子孙也未到断绝白云端云大小云门被洞山一问直得额头汗出口里胶生续保宁勇别云门后语云这瞎汉将谓󲊛是箇人便打天童杰云云门放去太奢ㄆ来太俭末后慇懃何不与他本分草料致令和泥合水洞山恁么悟去也是杓卜听虚声灵隐岳云诸方尽谓父子投机啐啄同时殊不知云门正令不行却向草窠里辊致令洞山打失鼻孔直至于今无摸索处师问僧甚处来僧云汝州师云此去多少僧云七百师云踏破几緉草鞋僧云三緉师云甚处得钱买僧打笠子师云叅堂去僧应诺而去韶州双峯竟钦禅师示众云进一步即迷理退一步即失事饶󲊛一向兀然立又同无情时有僧问如何得不同无情去师云动转施为僧云如何得不迷理失事去师云进一步退一步僧便作礼师云向来有人与么会老僧不肯伊僧云请和尚直指师便打出续昭觉勤云如鹰拏雀似鹘提鸠细中之细妙中之妙进一步不迷理退一步不失事所谓恁么中不恁么不恁么中却恁么就中是末后一着光前绝后靳州北禅悟空寂禅师问僧甚处来僧云黄州师云在什么院僧云资福师云福将何资僧云两重公案师云争奈在北禅手里何僧云在和尚手里即ㄆ取师便打僧不甘师随后趂出雪窦显云奇怪宛有超师之作还知这僧么只解贪前不能顾后若在雪窦手里棒折也未放在深明二上座因闻僧问法眼如何是色眼竖拂子或云鸡冠花或云贴肉汗衫二师特特而去遂问承和尚有三种色语是不眼云是深云鹞子过新罗便归众其时李后主在座下不肯乃白法眼云来晨为置茶筵寡人请此二人重新问话明日李主置茶筵仍备綵帛一箱劒一口语二师云今日请上座重新问话若问得是奉赏杂綵若问不是只赐一劒法眼于是陞座深乃出问今日奉勑问话师还许也无眼云许深云鹞子过新罗便捧綵而去众一时散法灯作维那不肯乃打钟集众僧堂前勘辩问云承闻二上座在云门会下多时有什么奇特因缘请举一两则来商量看深云古人道白鹭下田千点雪黄莺上树一枝花维那作么生商量法灯拟议深乃打一坐具便归众二师因到淮河见人牵网有鲤鱼透出深云明兄俊哉一似箇衲僧明云虽然如此争似当初不撞入网罗好深云明兄󲊛欠悟在明至半夜方省益州香林澄远禅师在众日普请锄草次有一僧云看俗家失火师云那里失火僧云不见那师云不见僧云这瞎汉是时一众皆言远上座败阙智门宽和尚后闻举叹云须是我远兄始得漳州保福清豁禅师因僧问家贫遭劫时如何师云不能尽底去僧云为什么不尽底去师云贼是家亲僧云既是家亲为什么飜成家贼师云内既无应外不能为僧云忽然捉败功归何所师云赏亦未曾闻僧云恁么则劳而无功师云功即不无成而不取僧云既是成功为什么不取师云不见道太平本是将军致不许将军见太平续径山杲云纟系来线去弄精魂婺州明昭德谦禅师在泉州昭庆大殿上指壁间画问僧云那箇是什么神僧云护法善神师云会昌沙汰时向甚处去来僧无对师却令僧问演侍者演云汝什么劫中遭此难来其僧复举似师师云直饶演上座他后聚一千众有什么用处僧乃作礼请师别语师云什么处去也师问国泰啗口王和尚云古人道俱胝只念三行呪便得名超一切人作么生与他拈却三行呪便得名超一切人国泰竖起一指师云不因今日争识得瓜州客续泐潭清云明昭只识得瓜州客且不识国泰直饶识得国泰也未梦见俱胝老在保宁勇代与一掌师到昭庆有度上座问云罗山寻常道诸方尽是麸夫少饭唯有罗山是一味白饭兄从罗山来乃展手云白饭请些子师打两掌度云将谓是白饭元来也是麸夫少饭师云痴人棒打不死度夜间举似诸禅客次师近前云不审度云今日便是这箇上座啗口王上座云不用下掌就里许作么生道师云就里许也道道啗口王无对师云是汝诸人一时缚作一束倒卓向尿跶下明日相见珍重师到双巖巖覩师风彩特异乃云某甲致一问问阇黎若道得便舍院与阇黎住若道不得即不舍金刚经云一切诸佛及诸佛法皆从此经出且道此经是何人说师云说与不说拈向那边着只如和尚决定唤什么作此经巖无对师却举经云一切贤圣皆以无为法而有差别此则以无为法为极则凭何而有差别且如差别是过不是过若是过一切贤圣尽有过若不是过决定唤什么作差别巖亦无对师云雪峯道底师到泉州坦长老处坦云夫叅学一人所在亦须到半人所在亦须到师便问一人所在即不问作么生是半人所在坦无对后却令小师问师师云汝欲识半人么也只是弄泥团汉师会下有僧去住菴一年后却来礼拜师云古人道三日不相见莫作旧时看乃拨开胷云󲊛道我这里有几茎盖胆毛僧无语师却问󲊛什么时离菴僧云今日早朝师云来时折脚铛子分付与阿谁僧又无语被师喝出师因清八路举仰山插锹话问古人意在插锹处叉手处师云清上座清应诺师云还曾梦见仰山么清云不要上座下语秖要商量师云若要商量堂头自有五百人老师在师因迅菴主在高司徒宅见挂弥勒㡧子师指弥勒佛唤云菴主主应诺师云这汉还彻也未主无语师云黄连和根煑也未是苦后国泰代但合掌云善哉善哉师云和尚与他隣舍住菴即得师在昭庆因普请去王太傅宅取木佛傅乃问大众云忽遇丹霞又作么生众无语师当时提起向顶上云也要分付着人师一日去保宁于中路逢见保宁师便问兄是道伴中人乃自点鼻头云这箇阂塞我不可彻与我拈却少时得么宁云和尚有来多少时师云噫洎赚我踏却一緉草鞋便转国泰代云非但某甲诸佛亦不奈何师云因什么以巳妨人师在疾一日国泰深和尚来问候侍者通报云深师叔来师乃令请深才入方丈师便云阿㖿阿㖿深师叔救取老僧深云和尚有什么救处师举头一觑云咦眼子乌㖀㖀地依前是旧时深上座乃回身面壁更不相见续径山印云明昭若不转身面壁有甚面目见国泰一疾尚不奈何岂况出入生死师病愈往国泰深乃领众出接至门首师乃指金刚云这两箇汉在这里作什么深揎拳作金刚势师云殿里黄面老子笑󲊛师叅胜光和尚才跨门光便垂足师云伎俩巳足拂袖便下师在婺州智者寺为第一座寻常不受净水主事云不识触净净水也不肯受师下牀拈起净缾云这箇是触是净主事无语师乃扑破净缾西川慧禅师谒台州胜光和尚值光在绳牀上坐师直到身边叉手立光问什么处来师云犹待答话在便下去光乃拈拂子下僧堂前见师提起拂子问云阇黎唤这箇作什么师云敢死喘气光低头便归方丈师初叅罗山才礼拜起山云甚处来师云远离西蜀近发开元却近前云即今事作么生山揖云喫茶去师拟议间山云秋气稍暖出去师到法堂上自叹云我在西川峩眉山脚下拾得一只蓬蒿箭拟拨乱天下今日到福建道陈老师寨里弓折箭尽去也休休山明日陞堂师又出问豁开户牖当轩者谁山便喝师无对山云羽毛未备翼稍未全且去鄂州黄龙诲机禅师甞问巖头如何是祖师西来意头云汝还解救餈么师云解头云且救餈去师后到玄泉又问如何是西来意泉拈起一茎皂角云会么师云不会泉放下作洗衣势师便礼拜云将知佛法无别泉云汝见什么道理师云某甲曾问巖头师翁头云汝还解救餈么也只是解黏和尚提起皂角亦是解黏所以道无别泉呵呵大笑师因此忽然信入宗门綂要续集卷第十七音释椅覰餵获禾爪铫榸僜㖀黏宗门统要正续集宗门綂要续集卷第十八倾十宋建溪沙门宗永集元建康保宁禅寺住持沙门清茂续集青原下第八世鼎州梁山缘观禅师因僧问家贼难防时如何师云识得不为冤僧云识后如何师云贬向无生国僧云莫是他安身立命处也无师云死水不藏龙僧云如何是活水龙师云拏云不吐雾僧云或遇倾湫倒岳来时如何师下绳牀把住云莫教湿却老僧袈裟角续黄龙清云梁山老汉洞达机宜堪称作者争奈借便开门展转令人着贼黄龙即不然才见伊问家贼难防时如何便与一刀两叚教伊永绝窥窬之地然虽如是忽有箇衲僧出来却指山僧云贼贼又作么生支遣具眼者辩取护国元云梁山只解步步登高不解从空放下若是山僧即不然待他道忽遇倾湫倒岳时如何只向他道云在岭头闲不彻天童华云梁山和尚与贼相战兵刀交接填然鼓之虽不弃甲曳兵而走要且只解战贼不解杀贼有问山僧家贼难防时如何噼嵴便打何故不见道齐之以礼金陵清凉法眼益禅师问修山主毫𨤲有差天地悬隔兄作么生会主云毫𨤲有差天地悬隔师云与么又争得主云某甲只与么未审和尚作么生师云毫𨤲有差天地悬隔主便拜五祖戒出法眼噼嵴便打续保宁勇云脩山主当时也好向法眼道与么会又争得径山杲云法眼与脩山主纟系来线去绵绵密密扶起地藏门风可谓满目光生若是径山门下更买草鞋行脚始得何故毫𨤲有差天地悬隔甚处得这消息来师一日拈起香𢁈问悟空云兄不得唤作香𢁈毕竟唤作什么悟空云香𢁈师不肯悟空却后二十余日方省师示众云这里聚集少时为上座僧堂里这里聚集少时为上座三门头这里聚集少时为上座寮舍里为复说上座过别有道理会下有数尊宿对一人道诸佛出世也有这箇方便一人云今日离章义一人云󲊛道伊为什么处一人云点灯等上座来多时也一人云什么处聚集来师问僧甚处来僧云泗州礼拜大圣来师云大圣今年出塔么僧云出师却问傍僧󲊛道这僧曾到泗州么续浮山远云这僧到即到泗州只是不见大圣道场全云这僧见即见大圣不曾识法眼东禅观云这僧到也到泗州见也见大圣识也识法眼只是自讨头不见师因僧来叅次以手指帘寻有二僧齐去卷帘师云一得一失续黄龙清云法眼如镆鎁在手杀活临时二僧既齐卷帘且道那箇得那箇失还会么世事但将公道断人心难与月轮齐师有云尽十方世界皎皎地无一纟系头若有一纟系头即是一纟系头清凉钦云若有一纟系头不是一纟系头师有时指凳子云识得凳子周帀有余后云门道识得凳子天地悬殊雪窦显云泽广藏山理能伏豹云峯恱云官不容针私通车马续荐福怀云识得凳子是楠木做五祖演云这两箇汉一人过船一人渡水若检点得出许󲊛具正法眼圆通秀举法眼云门天衣语了云山僧道识得凳子四脚着地大众其间一出一没半合半开有得有失有亲有踈具眼禅人一任验取泐潭清举法眼云门雪窦语了云三箇汉总是依他作解明昧两歧不脱见闻如水中月黄龙即不然逼塞干坤外开张日月前径山杲云识得凳子好剃头洗脚虽然如是错会者多天童华云向周帀有余处会理上偏枯向天地悬殊处会事上偏枯且道归宗为人在什么处犀因翫月纹生角象被雷惊花入牙师因问井被沙塞却泉眼乃问僧泉眼不通被沙塞道眼不通被什么物碍僧无对师自伐云被眼碍师因有子方上座自长庆来师举先长庆稜和尚偈问作么生是万象之中独露身方遂举拂子师云恁么会又争得方云和尚尊意如何师云唤什么作万象方云古人不拨万象师云万象之中独露身说甚拨不拨方豁然有省师问脩山主云仰山四门光道应眼时全身耳应耳时全身眼兄作么生会脩云眼里底作耳里底用耳里底作眼里底用师云正是弄精䰟脩却问和尚如何师再举一遍脩方省师久叅长庆后却继嗣地藏长庆会下有子昭首座平昔与师啇确古今言句昭才闻中心愤愤一日特领众诣抚州责问于师师得知遂举众出迎特加礼待賔主位上各挂拂子一枝茶次昭忽变色抗声问云长老开堂的嗣何人师云地藏昭云何太孤长庆先师某甲同在会下数十余载商量古今曾无间隔因何却嗣地藏师云某甲不会长庆一转因缘昭云何不问来师云长庆道万象之中独露身意作么生昭竖起拂子师便叱云首座此是当年学得底别作么生昭无语师云只如万象之中独露身是拨万象不拨万象昭云不拨师云两箇也于时叅随一众连声道拨万象师云万象之中独露身聻昭与一众𢣾㦬而退师指住云首座杀父杀母犹通忏悔谤大般若诚难忏悔昭竟无对自此却叅师发明巳见更不开堂襄州青溪洪进山主因有二僧礼地藏和尚藏云俱错二僧无对下堂请益脩山主主云汝自巍巍堂堂却礼拜拟问他人岂不是错师闻之不肯脩乃问未审上座如何师云汝自迷闇焉可为人脩愤然上堂请益地藏藏指库下云典座入库头去也脩乃自省抚州龙济绍修山主问地藏古人道万象之中独露身意旨如何藏云汝道拨万象不拨万象师云不拨藏云两箇也师骇然沉思却问未审古人拨万象不拨万象藏云唤什么作万象师方省师问僧甚处来僧云翠巖来师云翠巖有何言句示徒僧云寻常道出门逢弥勒入门见释迦师云与么道又争得僧便问和尚又如何师云出门逢阿谁入门见什么僧于言下有省荐福怀云虽得一场荣刖却一双足且道落在賔家分上主家分上若定当得出忧则共慼乐则同欢山僧即不然出门则吴山楚水入门则佛殿行廊或有箇衲僧出问师意如何许伊具一只眼续西禅需云这僧悟即不无争奈未遇谛当青天白日如被鬼迷龙济头白齿黄作恁么语话懒菴即不然出门竹径无人扫入户方塘照影寒师一日问讯地藏乃云某甲百劫千生曾与和尚违背来此者又值和尚不安藏遂竖起拄杖云秪这箇也不背师忽然契悟师示众云具足凡夫法凡夫不知具足圣人法圣人不会圣人若会即是凡夫凡夫若知即是圣人此语具一理二义若人辩得不妨于佛法中有箇入处若辩不得莫道不疑续黄龙清云修山主只知布网张罗不觉自遭笼罩要得出身么此亦有一理二义若人辩得永堕阿鼻径山杲云点铁化为金玉易劝人除却是非难净慈一云直饶有箇入路要作什么凡夫则是凡夫圣人则是圣人且道凡圣两亡一句作么生道闲持经卷倚松立笑问客从何处来金陵清凉休复禅师在地藏经年不契直得成病入涅槃堂一夜地藏去看乃问复上座安乐么师云某甲与和尚因缘背藏指灯笼云见么师云见藏云秖这箇也不背师于言下忽省连州宝华和尚问僧甚处来僧云大容来师云大容近日作么生僧云近日来合得一瓮酱师乃唤沙弥将一椀水来与这僧照影师因僧从法堂堦下过师乃敲绳牀僧云若是这箇不请拈出师喜乃近前问之并无说处便打韶州月华和尚因有一老宿入到法堂顾视东西云好箇法堂要且无主师闻之乃云且坐老宿便问玄中最的犹是龟毛兔角不向二谛中修如何密用师云侧老宿云与么则拗折拄杖割断草鞵去也师云细而详之灵彻散圣因宽和尚问甚处来师云水清月现宽云好好借问师云褊衫不染皂宽云喫茶去师一日上堂问讯宽和尚宽云上座到来数日且得安乐师云波薐好煑羹宽云作这箇去就师云王字不着点宽抚掌大笑靳州五祖戒禅师甞问僧近离甚处僧云东京师云还见天子也无僧云常年一度出金明池师云有理可恕无理难容出去莲华峯祥菴主拈拄杖示众云古人到这里为甚不肯住众无对自云为他途路不得力复云毕竟如何又自云楖𣗖横檐不顾人直入千峯万峯去枣树第二世和尚因僧锄地次见师来乃合掌问讯师云见阿谁了便不审僧云见师不问讯礼数不全师云却是孤负老僧其僧归堂举似第一座座云和尚近日可谓为人切师闻乃打首座七棒座云某甲与么道未有过乱打作么师云枉喫许多塩醋又打七棒师因僧辞乃云若到诸方有人问󲊛老僧此间法道作么生对僧云待他问即道师云何处有无口底佛僧云秖这也还难师竖起拂子云还见么僧云何处有无眼底佛师云秖这也还难僧遶禅牀一帀而出师云善能祗对僧便喝师云老僧不识子僧云要识作么师敲牀三下续蒋山懃云枣树有口如哑这僧有眼如盲遶禅牀一帀败军之将敲禅牀三下弓折箭尽师问僧发足甚处僧云闽中师云俊哉僧云谢师指示师云屈哉僧作礼师云我与么道落在什么处僧无语师云彼自无疮勿伤之也续蒋山懃云凡为宗师言不虚发这僧既是闽中来有何俊哉谢师指示有何屈哉还见得誵讹么若见得方信道枣树在山僧拂子头上无风起浪好肉剜疮其或未然老僧罪过弥天嘉州黑水和尚叅黄龙机和尚乃问雪覆芦花时如何龙云勐烈师云不勐烈龙又云勐烈师又云不勐烈龙便打师因而有省青原下第九世郢州大阳明安警玄禅师因问梁山如何是无相道场梁指观音云此是吴处士画师拟进语梁急索云这箇是有相底那箇是无相底师于言下领悟作礼却依本位立梁云何不道取一句来师云道即不辞恐难上𥿄墨梁乃印可天台德韶国师师在众时问龙牙云天不能盖地不能载时如何牙云道者合如是师累经一十七次问牙云道者若为󲊛说恐尓巳后骂我去在师后住天台通玄峯因澡浴次忽省前话便具威仪焚香望龙牙礼拜云当时若与我说破我今日定骂他也师因僧问承古有言敲打虚空鸣觳觳石人木人齐应诺六月降雪落纷纷此是如来大圆觉如何是敲打虚空底师云崑崙奴着铁袴打一棒行一步僧云与么则石人木人齐应诺也师云󲊛还闻么金陵清凉法灯钦禅师示众云某甲本欲归山藏拙养道过时奈缘先师有未了底公案出来了却时有僧问如何是先师不了底公案师拈拄杖打云祖祢不了殃及儿孙僧云过在什么处师云过在我殃及󲊛翠巖芝云为众竭力祸出私门云峯恱云这老汉一期与夺也似光前绝后及乎拶着又却龙头蛇尾如今莫有为清凉作主底么续昭觉懃云法灯纵域中杀活握阃外威权直得气槩惊群风标独立山僧卑志本亦如斯今日出来只缘五祖先师有箇见成公案对众举扬有不惜性命底出来挨拶看如无不免自拈弄去也喝一喝击拂子天童觉云这僧若是箇汉出来便与掀倒禅牀不唯自已有出身之路亦免祖祢不了殃及儿孙东禅观云千钧上弦必思鏖战寸铁入手惟恐无敌这僧既不惜出来好大家割舍理会却只恁么把伊涂煳一上所以清凉公案至今未了金陵报恩玄则禅师因法眼问曾见什么人来师云见青峯和尚眼云有什么言句师云某甲曾问如何是学人自己峯云丙丁童子来求火眼云上座作么生会师云丙丁属火将火求火如将自己求自己眼云与么会又争得师云某甲只与么未审和尚尊意如何眼云󲊛问我我与󲊛道师问如何是学人自已眼云丙丁童子来求火师于言下顿悟师开堂日李王与法眼俱在会有僧问龙吟雾起虎啸风生学人知是出世边事到此为甚不会师云会取好僧举头看师又看法眼乃抽身入众眼与李王当时失色眼归方丈令侍者唤问话僧至眼云上座适来问底话许󲊛具眼󲊛于人天众前何不礼拜覆却便摵一坐具其僧三日后吐光而终金陵报慈玄觉遂导师闻鸠子鸣乃问僧是什么声僧云鹁鸠声师云欲得不招无间业莫谤如来正法轮相州天平山从漪禅师因到西院居常自言莫道会佛法今时觅一箇举话人也无西院知一日遥见乃召云从漪师举头院云错师行三两步院又云错师近前院云适来这两错是西院错上座错师云某甲错院云错师休去院云且在这里过夏待共上座商量这两错师当时便行住院后谓众云我当初行脚时被业风吹到思明长老处被他连下两错更留我过夏待共我啇量我不道与么时错发足南方去时早知道错了也首山念云据天平作与么会解未梦见西院在何故话在续沩山果云天平似则似是则未是何故贪程太速当时才见道且在此中过夏待共上座商量这两错便好擒住云过夏即不辞这两错作么生商量待伊拟议掀倒禅牀便行非唯庆快平生亦乃坐断天下人舌头潭州北禅智贤禅师岁夜小叅云年穷岁尽无可与诸人分岁且烹箇露地白牛炊黍米饭向榾柮火唱村田乐何故免见倚他门户傍他墙刚被时人唤作郎下座归方丈少时有倚遇上座入方丈唤云和尚门外有公人来师云作什么遇云道勾和尚纳䈥角师遂捋下头帽抛在地遇乃从地拾之师便擒住云捉贼捉贼遇却将帽覆师顶云天寒且还和尚师呵呵大笑筠州洞山晓聪禅师或新到叅便问沩山水牯牛上座作么生会前后皆不契因雪窦到亦乃垂问雪窦云作后人标榜师拟道雪窦以坐具拂一下便行师云且来上座窦云未叅堂明州雪窦明觉显禅师因六人新到相看便问叅头夫为上将须是七事随身两刃交锋作么生僧云久向翠巖有此一着师云一着放过还我草鞋钱来僧便喝师便棒僧约住拄杖与师一拍师云未到翠峯与󲊛二十棒了也僧无语师云且在一边却问第二副将作么生僧茫然师云一状领过喫茶了师把住叅头云适来公案这里即与么堂中作么生举僧拟议师打一坐具推出师因数人新到来师乃云新到那僧云是师云叅堂去僧便去师复唤来来其僧回师云洞庭难得师僧与󲊛一椀茶喫师游方时问大龙云语者默者不是非语非默更非总是总不是拈却大用现前时人知有未审大龙如何龙云子有如是见解师云这老汉瓦解氷消龙云放󲊛三十棒师礼拜归众龙却唤适来问话底僧来师便出龙云老僧因什么瓦解氷消师云转见败阙龙作色云尀耐尀耐师休去后举似南岳雅和尚雅云大龙何不与本分草料师云和尚更须行脚师示众云诸人要知真实相为么但以上无攀仰下绝己躬自然常光现前箇箇壁立千仞云峯恱云雪窦恁么为人入地狱如箭师举古云眼里着沙不得耳里着水不得忽若有箇汉信得及把得住不受人谩祖佛言教是什么热椀鸣声便请高挂钵囊拗折拄杖管取一员无事道人又举古云眼里着得须弥山耳里着得大海水一般汉受人商量祖佛言教如龙得水似虎靠山却须挑起钵囊横担拄杖亦是一员无事道人复云与么也不得不与么也不得然后没交涉三员无事道人中要选一人为师师因新到人事便问还有作家禅客么叅头云和尚道什么师云点即不到僧拟议师便喝僧无语师云龙头蛇尾次问第二箇僧僧指叅头云和尚问何不祗对师与一掌僧无语师指云第三箇如何其僧茫然师云一状领过师问新到阇黎甚处人僧提起坐具师云鰕跳不出斗僧云𨁝跳师便打僧云更𨁝跳师又打僧便走师唤回僧便作礼云触忤和尚师云我要这话行󲊛又走作什么僧云己遍天下了也师复打五棒僧云有诸方在师云󲊛只管喫棒师又唤第二底近前来问甚处人僧云鼎州人师云败也僧云青天白日师云两重公案僧云恰是师以拄杖指云󲊛拟𨁝跳僧拟议师亦打五棒叅头云这僧喫棒与某甲不同师一时唤近前僧珍重便走师随后与一拄杖师问罗汉林禅师云法尔不尔如何指南林云只为法尔不尔师云大众记取某甲话头拂衣归众林下堂却令侍者请师至方丈问上座适来不肯老僧那师云和尚当代宗匠某甲焉敢不肯林云󲊛为甚拂衣归众师云和尚还许某甲说道理也无林云󲊛说看师拍一拍下去师问僧近离甚处僧云和尚道什么师云我问󲊛近离甚处僧退身立师云克由尀耐不言来处将拄杖来僧云某甲近离奉川师云打野榸汉何不早与么道师到太湖有余巡检请师并志依上座斋临起检问卑官今日命二衲僧斋得何果报师云图他一粒米失却半年粮依云临行方觉主人宽师召舍人舍人擡头师指依云垜根衲子斋他有甚利益巡检大笑师便起去青原下第十世惠州罗浮山如禅师大阳问师什处人师云益州人阳云此去多少里师云五千里阳云汝与么来还曾踏着么师云不曾踏着阳云汝解腾空那师云不解腾空阳云既不解腾空争得到这里师云步步不迷方随身无辩处阳云汝得超方三昧师云圣心尚不得三昧岂彰名阳云如是如是汝应谛信此即大体全彰理事不二善自护持杭州永明延寿禅师因二僧来叅乃问叅头曾到此间不僧云曾到又问第二上座曾到不僧云不曾到师云一得一失少选侍者问适来二僧未审那箇失那箇得师云󲊛曾识这二僧也无者云不曾识师云同坑无异土温州僊巖安禅师因看楞严经到知见立知即无明本知见无见斯即涅槃当时乃破句读云知见立知即无明本知见无见斯即涅槃于此忽有悟入后人语师云破句读了也师云此是我悟处毕生读之不易洪州云居齐禅师问僧什么处来僧云堂中来师云何得谩语翠巖芝云若不如是争知如是师因法灯问适来有人问如何是祖师西来意老僧向伊道不东不西藏主作么生师云不东不西灯云与么会又争得师其时懵然莫知其旨至晚再伸请益灯云他家自有儿孙在师于言下顿然契悟有颂云接物利生绝妙外甥终是不肖他家自有儿孙将来使用恰好右青原下凡一十世共二百六十四人机缘共五百五十四则自世尊下至此十一卷总八百五十九人内六百一十三人见录机缘总一千三百二十三则间有遗漏竚冀好事者採摭续之宗门綂要续集卷第十八音释懡㦬罩薐蕲誵讹觳鏖榾柮宗门统要正续集宗门统要续集卷第十九绮一宋建溪沙门宗永集元建康保宁禅寺住持沙门清茂续集续南岳下第十二世桂州寿宁齐晓禅师因僧问大众云臻合谈何事师云波斯入閙市僧云恁么则草偃风行去也师云万里望乡关舒州白云守端禅师师初㕘杨岐岐一日忽问上座落发师谁师云茶陵郁和尚岐云闻渠有悟道颂试举看师便举云我有明珠一颗久被尘劳覊鎻今朝尘尽光生照见山河万朵岐大笑而起师遂怀疑次日问云先师悟道颂人人道好和尚因甚发笑岐云汝见打驱傩者么师云见岐云汝一筹不及渠师大惊曰何谓也岐云他要人笑汝怕人笑师于言下大悟师因僧问智不到处切忌道着道着时如何师云风吹日炙僧云恁么则无处容身去也师云碓捣磨磨僧云官不容鍼私通车马师云可贵可贱僧弹指一下师云恰是僧吐舌师云家贫犹自可路贫愁杀人僧呵呵大笑师云放过一着师因僧问一喝分賔主照用一时行离此二途请师别道师便喝僧云从来疑着和尚师便打僧云作家宗师师云也不消得僧礼拜师因郭功甫到示众云夜来枕上作得箇山偈谢功甫大儒说与大众请巳后分明举似诸方此偈非惟谢功甫大儒直要与天下有鼻孔衲僧脱却着肉汗衫乃云上大人丘乙已化三千七十士尔小生八九子佳作人可知礼也金陵保宁仁勇禅师因僧问如何是保宁境师云主山头倒卓僧云如何是境中人师云鼻孔无半边僧云如何是佛法大意师云镬汤无冷处师因僧出作礼起画一圆相师以左手抛向后僧又画一圆相师以右手抛向后僧归众师云更有甚么僧无语师拍膝云龙头蛇尾僧云贼过后张弓师乃嘘两声师一日陞堂时有僧礼拜起以手向怀中作取物呈似势师左顾僧又作献势师右顾僧作接物复安怀中势师以手直下指僧拟议师云只有这箇更无那箇僧以手划一划师云果然僧归众师呵呵大笑师示众云大方无外大圆无内无内无外圣凡普会瓦砾生光须弥粉碎无量法门百千三昧拈拄杖云緫向这里会去苏卢苏卢㗭唎㗭唎萨婆诃灵隐岳云这老汉业识茫茫不奈船何打破戽斗潭州沩山慕喆禅师师因僧问赵州庭前栢树子意旨如何师云夜来风色紧孤客巳先寒僧云先师无此语又作么生师云行人始知苦师一日问僧云赵州洗钵盂话上座如何会僧拟进语师以手托开云莫谩语师因僧问牛头未见四祖时如何师云寒毛卓竖僧云见后如何师云额头汗出吉州龙庆庆闲禅师师到双岭再㕘黄龙龙问自别后甚处去来师云百丈来龙云几时离彼师云正月十三离二月三日到翠巖闻和尚在此今日特来礼拜龙云脚跟下好痛与三十棒师云非但三十棒龙云为什如此师云为不合秪对从百丈来龙喝云许多时行脚并无些子气息师云百千诸佛亦乃如是龙云汝与么来未有纤毫到诸佛境界师云当知诸佛亦未有纤毫到某甲境界龙云人人尽有生缘处上座生缘在甚处师云早晨喫白粥如今肚又饥龙云我手何似佛手师云月下弄琵琶龙云我脚何似驴脚师云鹭鸶立雪非同色龙云汝与么剃除须发当为何事师云只要无事龙云既无事何须剃发师云若不剃发争知无事龙云与么则数声清磬是非外一箇闲人天地间师云是何言欤龙云灵利衲子师云也不消得龙便喝师拍一拍龙又喝师便出去师因侍黄龙次龙云这里有箇辩上座汝须着些精彩师云他有甚长处龙云他忽向󲊛背上拊一下󲊛又作么生师云却回向伊道作什么龙云他忽展两手󲊛又如何师云向伊道甚处学得这虚头来龙呵呵大笑师却展两手龙遂喝师便出去师斋后又侍立次龙云𢤱𢤱松松两人共一椀汝作么生会师云百杂碎龙云尽大地是箇须弥山撮来掌中汝又作么生会师云两重公案龙云者里且待󲊛胡言乱语若到同安处又作么生过得师云同安也须到者箇田地始得龙云忽然他指面前火炉云者箇是黑漆火炉那箇是黑漆香台甚处是不到处师云某甲面前且从和尚与么说话若是别人笑和尚去在龙乃拍一拍师喝一喝师因黄龙同看僧堂龙云好僧堂么师云好僧堂龙云好在甚处师云一梁拄一柱龙云此未是好处师云和尚又作么生龙以手指云者一柱得与么圆那一枋得与么匾师云人天善知识须是和尚始得龙出堂外却云适来与么是肻󲊛不肻󲊛师云若与么何曾得安乐处师因问讯次龙云据汝知见只得上梢不得下梢师云某甲上梢亦得下梢亦得龙云如何是上梢师云风过树头摇龙云如何是下梢师云刀斫斧凿龙云老僧即不然师云如何是上梢龙云头鬅鬙耳卓𦍤师云如何是下梢龙云紧峭草鞋师云谢师答话龙便喝师因黄龙问得坐披衣向后如何施设师云遇方即方遇圆即圆龙云󲊛与么说话犹带唇齿在师云某甲只如是和尚又作么生龙云近前来为汝仔细说师抚掌云三十年用底今日捉败龙呵呵大笑云一等是弄精灵洪州黄龙晦堂祖心禅师因僧问达磨九年面壁意旨如何师云身贫无被盖僧云莫孤负他先圣也无师云阇棃见处又作么生僧画一圆相师云燕雀不离窠僧礼拜师云更深犹自可午后始愁人师一日与夏倚公谈肈论至会万物为自己情与无情共一体时有狗子卧香卓下师拈拄杖击狗子又击香卓云狗子有情即去香卓无情自住情与无情如何得成一体公不能答师云才入思惟便成剩法何曾会万法为自巳哉洪州宝峯真净克文禅师因僧问马祖下尊宿一箇箇阿漉漉地惟有归宗较些子黄龙下儿孙一箇箇硬剥剥地独有真净老师较些子学人恁么还扶得也无师云打叠面前搕𢶍着僧云若不同牀睡焉知被里穿师不答僧云这箇为上上根人忽遇中下之流如何秪接师亦不答僧云非但和尚懡㦬学人亦一场败阙师云三十年后悟去在师㕘黄龙龙问甚处来师云翠巖龙云恰值老僧不在师云向甚么处去龙云天台普请南岳游山师云恁么则学人亦得自在去也龙指云󲊛脚下鞋甚处得来师云庐山七百钱唱得来龙云何曾得自在师云何曾不自在龙休去师一日侍黄龙龙举白云端和尚经临济三顿棒云一拳拳倒黄鹤楼一踢踢翻鹦鹉洲有意气时添意气不风流处也风流大称赏之师云某甲见处与端兄一般龙云汝作么生会师拟开口龙喝云端会汝不会师一日侍黄龙龙云适来令侍者卷帘问渠卷起帘时如何答云照见天下放下帘时如何答云水泄不通不卷不放时如何他无对汝又作么生师云和尚替侍者下涅槃堂始得龙厉声云关西人果无头脑师乃指傍僧云只者僧也未梦见在龙大笑师因僧问如何是佛师呵呵大笑僧云何哂之有师云我笑󲊛随语生解僧云偶然失利师遂高声云不得礼拜僧便归众师呵呵笑云随语生解师因刘宜翁到问云长老写戏来得几年也师云专候乐官来翁云我不入这保社师云争奈即今在这场子里翁拟议师拍手云虾䗫禅只跳得一跳翁乃作礼师与刘宜翁坐次翁乃指衲衣云唤作甚么师云禅衣翁云如何是禅师抖擞云抖擞不下翁无对师掌云󲊛伎俩如此要勘老僧那师因诸山聚会佛印元禅师后至师问云云居来何迟印云为着草鞋从归宗肚里过所以迟师云却被归宗吞却了也印云争奈吐不出师云吐不出即疴出师示众云头陀石被莓苔里掷笔峯遭薜荔缠罗汉院里一年度三箇行者归宗寺里㕘退喫茶天童华因僧举问此理如何华云他是关西子爱说川僧话洪州泐潭洪莱禅师因僧礼拜起垂下袈娑角问云脱衣卸甲时如何师云喜得狼烟息弓弰壁上悬僧却揽袈裟云重整衣甲时如何师云不到乌江畔知君未肻休僧便喝师云惊杀我僧拍一拍师云也是死中得活僧礼拜师云将谓是收燕破赵之才元来只是贩私盐贼师因僧问如何是佛师云眉分八字眼似流星僧云如何是祖师西来意师云一棒一条痕僧云大众证明学人礼谢师呵呵大笑僧礼拜起以左手画一圆相师以拂子穿向右边僧以右手画一圆相师以拂子穿向左边僧以两手画圆相托呈师以拂子画一画云二十年来未曾逢着沩仰子孙今日却遇箇蹋土墼汉瑞州黄檗惟胜禅师因黄龙垂语云钟楼上念赞牀脚下种菜师云勐虎当路坐龙深肻之江州东林照觉常緫禅师因僧绍慈问云世尊传金襕外别传何物师举起拂子慈云毕竟作么生师以拂子蓦口打慈拟开口师又打慈忽有省遂夺却拂子师云三十年老将今日被小卒折倒吉州禾山德普禅师师讲席有声两川以义虎称之㕘方首谒黄龙便问阿难问迦叶世尊传金襕外复传何物迦叶云倒却门前剎竿着意旨如何龙云上人出蜀曾到王泉否师云曾到龙云曾挂搭否师云一夕便发龙云智者道场关将军打供与结缘几时何妨师良久复理前问黄龙俛首师趍出豁然有省大惊曰两川义虎不消此老一唾黄蘗积翠永菴主示众云山僧自住菴来无禅可说无法可传亦无差珍异宝只收得续火柴头一箇留与后人令他烟燄不绝火光长明遂掷下拂子时有僧就地拈起吹一吹师便喝云谁知续火柴头从者汉边烟销火灭乃拂袖归菴僧吐舌而去师一日问僧审奇云汝久不见何所为奇云见伟藏主有箇安乐处师云试举似我奇即叙其所得师云汝是伟未是奇莫测归以告伟伟大笑云汝非永不非奇遂徃积翠质于南公南亦大笑师闻之乃作偈云明暗相㕘杀活机大人境界普贤知同条生不同条死笑倒菴中老古锥续南岳下第十三世靳州五祖法演禅师师㕘白云云见乃云川藞磋󲊛来也师遂请问南泉摩尼珠语未终云便叱之师乃领悟作投机颂云山前一片闲田地叉手叮咛问祖翁几度买来还自卖为怜松竹引清风师一日因端和尚云昨日有禅和子数人从庐山来教他下语也下得教他说也说得教他批判也批判得只是未在师云某甲有箇喻子端云汝试道看师云譬如牛过䆫𣠄头角四蹄都过了只是尾巴过不得端颔之师因作磨头一日有僧视磨转急指以问师云此神通耶法尔耶师褰衣旋磨一帀僧无语师一日因端和尚垂语云古人道如镜铸像像成光向什么处去师叉手进前擡头顾视云也不争多端大称赏师示众云山僧十有余年海上㕘寻见数员尊宿自谓百了千当及到浮山会里直是开口不得后到白云门下咬破一箇铁酸䭑直得百味具足且道䭑子一句作么生道华发鸡冠媚早秋谁人能染紫丝头有时风动频相倚似向堦前闘不休灵隐岳云五祖恁么说话犹欠悟在师因僧问牛头未见四祖时如何师云头上戴累垂僧云见后如何师云青布遮前僧云未见时为什么百鸟𠾑华献师云富与贵是人之所欲僧云见后为什么不𠾑华献师云贫与贱是人之所恶师因僧问如何是极则事师云何须特地僧云百尺竿头如何进步师云快走始得师示众云结夏无可供养作一家宴管顾诸人遂擡手云啰逻招啰逻摇啰逻送莫怪空踈伏惟珍重师因端和尚忌示众云去年正当恁么时多前年三件事今年正当恁么时多去年七件事者十件事数不过者甚多何也去却七三存一事是去年说是今日急如箭黑如漆无言童子口吧吧无足仙人噼胷趯乃云交师因请监ㄆ示众云人之性命事第一须是欲得成此先须防于若是真人师因僧问一代时教是箇切脚未审切箇甚么字师云钵罗娘僧云学人只问一字为什么却答许多师云七字八字僧云也是惯得其便师云许多时茶饭元来也有人知滋味师示众云四五百石麦二三千石稻好箇休粮方𦒿婆不得妙灵隐岳云五祖老人好语只为探头太过香山有箇方便也要诸人共知透得金刚圈细嚼铁酸馅一饱忘百饥始信不相赚师因僧问如何是白云一滴水师云打碓打磨僧云饮者如何师云教󲊛无着面处师因僧问如何是先照后用师云王言如纟系僧云如何是先用后照师云其出如纶僧云如何是照用同时师云举起轩辕鉴蚩尤顿失威僧云如何是照用不同时师云金将火试师因僧问如何是临济下事师云五逆闻雷僧云如何云门下事师云红旗闪烁僧云如何是沩仰下事师云断碑横古路僧云如何是曹洞下事师云驰书不到家僧作礼师云何不问法眼下事僧云留与和尚师云巡人犯夜潭州云盖智本禅师一日陞堂高声唤侍者者应诺师云那一箇因甚么不来赴㕘者无对师云点即不到师因僧问人人有一面古镜如何是学人古镜师云打破来向汝道僧云打破了也师云胡地冬抽笋提刑郭祥正一日到黄梅东山请演禅师说法乃于法座前拈香云此一瓣香爇向炉中为光明云徧满法界供养我堂头师兄禅师伏愿于此云中方广座上擘开面门放出先师顶相与诸人描貌何以如此白云巖畔旧相逢往日今朝事不同夜静水寒鱼不食一炉香散白莲风演遂云曩谟萨怛哆钵啰野恁么恁么几度白云谿上望黄梅华向雪中开不恁么不恁么嫩柳条金线且要应时来不见庞居士问马大师云不与万法为侣者是什么人马大师云待汝一口吸尽西江水即向󲊛道大众一口吸尽西江水万丈深潭穷到底掠彴不是赵州桥明月清风安可比刑又到云居请佛印元禅师说法遂于座前拈香云觉地相逢一何早鹘臭布衫今脱了要识云居一句玄珍重后园驴喫草乃召大众云此一瓣香熏天炙地去也元云今日不着便被这汉当面涂煳良久云谢公千里来相访共话东山竹径深借与一龙骑出洞若逢天旱便为霖掷下拄杖便归方丈湖州上方日益禅师开堂日时有两僧齐出师云一箭落双鵰僧云某甲话也未问何得着忙师云莫是新罗僧么僧拟议师云撞着露柱底汉便打师因僧问如何是未出世边事师云井底虾䗫吞却月僧云如何是出世边事师云鹭鸶踏折枯芦枝僧云去此二途如何是和尚为人处师云十成好箇金刚钻摊向街头卖与谁郢州寿胜智渊禅师因僧问立雪殷勤事巳彰山林衣钵付神光那时得底真消息今日如何为举扬师云铁牛吼处须弥转木马嘶时地轴摇僧云与么则古兰台畔扬宗旨白雪楼前万姓歌师云相识满天下知心能几人僧云祖师西来意即不问如何是一色师云目前无阇棃此间无老僧僧云既不如是如何晓会师云领取钩头意莫认定盘星洪州景福日余禅师因僧问如何是道师云天共白云晓水和明月流僧云如何是道中人师云先行不到末后太过僧画一圆相师以手划一划僧作舞归众师云家无白泽之图必无如是妖怪洪州泐潭景祥禅师问僧云唯一坚密身一切尘中现如何是尘中现底身僧指香炉云这箇是香炉师云带累三世诸佛生陷地狱僧罔措师便打洪州黄龙死心悟新禅师师因谒法昌遇禅师遇问近离甚处师云黄龙遇云还见心禅师么师云见遇云什么处见师云喫粥喫饭处见遇乃插火着于炉中云者箇又作么生师拽脱便行师因僧问承师有言老僧今夏向黄龙潭内下三百六十箇钩未曾遇着箇锦鳞红尾为复是钩头不妙为复是香饵难寻师云雨过竹风清云开山岳露僧云恁么则已得真人好消息人间天上更无疑师云是钩头不妙是香饵难寻僧云出身犹可易脱体道应难师云乱统禅和如麻似粟师因谒喆禅师喆云是凡是圣师云非凡非圣喆云是什么师云高着眼喆云恁么则南山起云北山下雨师云且道是凡是圣喆云争奈头上漫漫脚下漫漫师仰视嘘一声喆云气急杀人师云恰是拂袖而出师因僧问云如何是四大毒蛇师云地水火风僧云如何是地水火风师云四大毒蛇僧云学人未晓乞师方便师云一大既是四大亦同师一日斋时闻板声乃唤打板行者打五棒须臾钟鸣又唤打钟行者打十棒却呵呵大笑众才坐定师乃入堂白槌云大众斋毕便归方丈洪州泐潭草堂善清禅师问僧田地稳密底祖佛不敢近神通游戏底鬼神不敢测三十年后谁是知音僧无语师代云好事不如无师问僧甚处来僧云堂中来师云賔头卢为什么走下洞庭湖里去僧无语师代云若不入水争见长人澧州夹山晓纯禅师以木刻作一兽师子头牛足马身每持出示众云唤作师子又是马身唤作马身又是牛足毕竟唤作什么令僧下语皆不契师示颂云轩昂师子首牛足马身材三道如能入玄门叠叠开太史黄庭坚一日㕘黄龙心禅师求入道捷径心云秪如仲尼道二三子以我为隐乎吾无隐乎尔太史寻常如何理论史拟对心云不是不是史迷闷不巳一日侍心山行桂华盛开心云闻桂华香么史云闻心云吾无隐乎尔史遂有省史因访黄龙死心新禅师新问云死心死学士死彼此烧作堆灰向什么处相见史无语新云晦堂处㕘得底用未着在后谪官黔南忽有省乃云寻常被天下老和尚谩却多少唯有死心道人不肻可谓真实相为洪州泐潭湛堂文凖禅师师一日㕘真净净问近离甚处师云大仰净云夏在甚处师云大沩净云甚处人事师云兴元府净展手云我手何似佛手师罔措净云昔来秪对一一灵明一一天真及乎道箇我手何似佛手便成窒碍且道病在甚处师云某甲不会净云一切现成更教谁会师当下大悟师因死心禅师举住云巖死心为寺承张邦昌云这箇长老极有鼻孔一日会诸山于南昌师后至死心指云这川僧唱喏山破句便敢出来做长老师喝一喝云何甞破句来死心顾昌云向道有鼻孔昌大恱洪州兜率从恱禅师因无尽张运使相访问云闻公善文章师笑云运使失一只眼了也山僧乃临济九世孙对运使论文章正如运使对山僧论禅也公不肻其语至夜师乃焚香请三世诸佛作证东林既印可运使运使于佛祖言教中有少疑不公曰有师云疑何等语公云香严独脚颂德山托钵话师云若于此有疑其余公案未梦见在只如巖头言末后句是有耶无耶公云有师大笑便归方丈闭却门公一夜睡不稳至五更触翻溺器遂大彻呈颂云鼓寂钟沉托钵回巖头一拶语如雷果然只得三年活莫是遭他授记来师乃颔之东京法云果禅师示众云老僧熈宁八年文帐在凤翔府供申当年崩了华山四十里压倒八十村人家汝等后生茄子瓠子那里知有师因百法座主云禅家流多爱脱空师造前问承闻座主讲得百法论是不主云不敢师云昨日晴今日雨是什么法中收主无对师云莫道禅家流多爱脱空好主抗声问云和尚且道昨日晴今日雨是箇甚么法中ㄆ师云四十二时分不相应法中收主乃屈服作礼而谢径山杲云昨日晴今日雨时分不相应三日后看取苏州宝华普鑑禅师㕘真净净举石霜虔侍者话师于语下释然契悟作偈云枯木无华几度秋断云犹挂树梢头自从闘折泥牛角直至如今水逆流净印可瑞州九峯希广禅师游方首谒云盖智和尚乃问兴化打克賔意旨如何智下禅牀展两手吐舌示师师打一坐具智云此是风力所转又问石霜琳和尚琳云󲊛意作么生师又打一坐具琳云好一坐具秪是󲊛不知落处又问真净净云󲊛意作么生师复打一坐具净云他打󲊛也打师于言下大悟净有颂示云丈夫当断不自断兴化为人彻底汉巳后从教眼自开棒了罸钱趂出院筠州五峯净觉本禅师因僧问同声相应时如何师云鹁鸠树上啼僧云同气相求时如何师云勐虎巖前啸僧云一进一退时如何师云脚在肚下僧云如何是不动尊师云行住坐卧南岳法轮齐添禅师因僧问学人上来乞师指示师云适来闻鼓声么僧云闻师云还我话头来僧礼拜师便打泉州慧明云禅师因僧问般若海中如何为人师云云开银汉逈僧云毕竟如何师云棒头见血僧云毘婆尸佛早留心直至如今不得妙师云丑拙不堪当僧云忽然当又作么生师云半钱也不直僧云如何即是师云赵州南石桥北僧礼拜师击禅牀三下江州开先行瑛禅师因僧问如何是道师云良田万顷僧云学人不会师云春不耕秋无望僧云如何是祖师西来意师云君山点破洞庭湖东坡居士苏轼㕘东林緫禅师緫与论无情话有省遂献投机偈云溪声便是广长舌山色无非清净身夜来八万四千偈他日如何举似人士到金山访佛印元禅师随众入室元云此间无内翰坐处士云蹔借和尚四大作禅牀得么元云有一问居士答得则借四大作禅牀若答不得则留下腰间玉带士遂解下玉带元云山僧四大本空五蕴非有居士拟向甚处坐士拟议元唿侍者云ㄆ取玉带永镇山门士欣然而与师遂以衲衣付之士即答以二偈云病骨难堪玉带围钝根仍落箭锋机应教乞食歌姬院故与云山旧衲衣此带阅人如传舍流传到我亦悠哉锦袍错落真相称乞与佯狂老万回泉州尊胜有朋讲师㕘开元足未跨门即领悟元问座主来作甚么师云某甲不敢贵耳贱目元云朝看华严夜读般若则不问如何是当今一句师云日轮正当午元云闲言语师云平生仗忠信今日任风波然虽如是秖如和尚恁么道有甚交涉元云这里且放󲊛过忽遇达磨来时如何师便喝元云这座主今日见老僧气冲牛斗师云再犯不容元拊掌大笑南康罗汉系南禅师临入寂示众云罗汉今日倒骑铁马逆上须弥踏破虚空不留朕迹去也遂归方丈跏趺而逝南岳方广有达禅师因僧问学人上来便请相见师云袖里金槌脑后看僧云破二作三又作么生师云惜取眉毛僧便喝师云放过即不可僧云瞎师便打彬州万寿念禅师因僧问龙华胜会肇启兹辰未审弥勒世尊现居何处师云猪肉案头僧云既是弥勒世尊为甚却在猪肉案头师云不是弄潮人休入洪波里僧云毕竟作么生师云番人不系腰襄州谷隐静显禅师因僧问觌面相呈事若何师云清风来不尽僧云通上彻下纟系毫不纳也师云明月照无私僧云文彩既彰愿闻举唱师云巡海夜叉头戴角僧云祇园五叶华开也不属东君别是春师云重叠关山路㕘政苏辙谒上蓝顺禅师咨以心法顺示楞严经中搐鼻因缘而有省呈偈云中年闻道觉前非邂逅相逢老顺师搐鼻竟叅真面目掉头不受别钳鎚枯藤破衲师何事白酒青盐我是谁惭愧东轩残月上一盃甘露滑如饴续南岳下第十四世成都府昭觉佛果克勤禅师因与佛鉴懃佛眼远同侍五祖至夜深祖云各人下一转语佛鑑云彩凤舞舟霄佛眼云铁蛇横古路师云看脚下祖云灭吾宗者克勤是也师因座主来㕘乃举国师三唤侍者侍者三度应诺国师云将谓吾辜负汝却是汝辜负吾赵州拈云如人暗中书字字虽不成文彩巳彰󲊛且道那里是文彩巳彰处主云某甲不会师又问座主讲何经主云楞严师云楞严有七处征心八还辩见毕竟心在什么处主又无对师勉云󲊛但一切处作文彩巳彰会时有僧请益十玄谈方举问君心印作何颜师厉声云文彩巳彰主闻而有省遂白师云和尚且休举话待某甲说看寻常拈鎚竖拂岂不是经中道一切世界诸所有相皆即菩提妙明真心师笑云󲊛元来在这里作活计主云下喝敲牀岂不是返闻闻自性性成无上道师云岂不见经中道妙性圆明离诸名相主于言下大悟师因僧问一大藏教阿那箇是头师云如是我闻僧云此是阿难底如何是和尚底师云我使得甚快师一日与张无尽论华严旨要云华严现量境界理事全真初无假法所以即一而万了万为一一复一万复万浩然莫穷心佛众生三无差别卷舒自在无碍圆融此虽极则终是无风帀帀之波无尽大恱师复云到此与祖师西来意是同是别无尽云同师拊掌云且得没交涉无尽失色师云不见云门偃师云山河大地无纟系毫过患犹是转句直得不见一色始是半提更须知有全提时节彼德山临济岂非全提乎无尽矍然以手加额云虽真净老师亦不如是之审也金陵蒋山佛鑑慧懃禅师室中常以木骰子六只面面皆书公字僧才入便掷出云会么僧拟议即打出舒州龙门佛眼清远禅师一日不安僧问生死到来时如何师云皖公山僧云为复只这箇别有在师云桐城县有僧举似礼首座礼云远兄不相见三十年这汉彻也荐福行云礼首座与先师同㕘可怜死在句下彭州南堂元静禅师㕘五祖祖云我此间不比诸方凡在室中不要汝进前退后竖指擎拳绕禅床作女人拜提起坐具千般伎俩只要󲊛一言谛当便是汝见处一日入室罢祖云子所下语巳得十分秖是未曾得老僧说话在斋后可来祖塔与汝一一按过及至祖以即心即佛非心非佛睦州担板汉南泉斩猫儿赵州狗子无佛性有佛性之语质师师一一秖对至子胡看狗话祖遽转面云不是不是师云不是却如何祖云此不是则和前面皆不是师云望和尚慈悲指示祖云他道子胡有狗上取人头中取人腰下取人足入门者好看才见僧便道看狗向子胡道看狗处下一转语教子胡结舌老僧钳口便是󲊛了当处师默启其意祖笑云不道󲊛不是千了百当底人此语秖是先师下底语师云某甲何人得似端和尚祖云不然老僧虽承嗣他为他语拙盖只用远录公手段接人故也如老僧共远录公便与百丈黄檗南泉赵州軰把手共行才见语拙即不堪师以为不然乃曳杖渡江适大水汎涨因留四祖侪軰挽归又二年祖方许可甞啇略古今次执师手云得汝说须是吾举得吾举须是汝说从今而后佛祖祕要诸方关键无逃子掌握矣师因五祖垂语云身之一字也大难说教中道地水火风四大假合据老僧所见亦未是在有人道得老僧大展坐具礼他三拜师云某甲道得请和尚礼拜祖提起坐具师便趍退祖掷下坐具师揭帘而出云贼过后张弓师因僧问云有老宿垂语云向十字街头起一间茅厕秪是不许人疴此意如何师云是他先疴了又教甚么人疴老宿闻乃烧香遥望大随礼拜潭州开福道宁禅师因僧问莲华未出水时如何师云人天合掌僧云出水后如何师云不碍往来看师因僧问如何是句到意不到师云瑞草本无根信手拈来用僧云如何是意到句不到师云领取钩头意莫认定盘星僧云如何是意句俱到师云大悲不展手通身是眼睛僧云如何是意句俱不到师云君向潇湘我向秦汉州无为宗泰禅师㕘五祖祖举赵州洗钵盂话问师󲊛道赵州向他道什么这僧便悟去师云洗钵盂去聻祖云󲊛只知路上事不知路上滋味祖又问󲊛曾游浙不师云不曾祖云󲊛未悟在师凡五年不能对祖一日陞堂顾众云八十翁翁辊绣毬便下座师欣然出众云和尚试辊看祖以手作打杖鼓势操蜀音唱绵州巴歌云豆子山打瓦鼓杨平山撒白雨白雨下取龙女织得绢二丈五一半属罗江一半属玄武师闻大悟掩祖口云只消唱到这里祖乃大笑师因僧问如何是佛师云阿谁教󲊛恁么问僧拟议师云了靳州五祖表自禅师侍五祖久无省入时圆悟为首座师乃请益德山小㕘不答话问话者三十棒悟云礼拜着我作得󲊛师举话尚不会师作礼悟令再举前话师云德山小㕘不答话悟掩其口云但只恁么看师出扬声云屈屈岂有公案只教人看一句底道理有僧云兄不可如此说首座须有方便师即顿释疑情祖乃印可师因衲子四至不可遏乃榜侍者门云东山有三句若人道得即挂搭一日有僧携坐具径造丈室云某甲道不得只要挂搭师唿维那于明䆫下安排师示众云世尊拈华迦叶微笑时人只知拈华微笑要且不识世尊时有僧问如何是佛师云新生孩子掷金盆僧云如何是祖师西来意师云荆𣗥林中舞枯枝嘉州九顶清素禅师㕘五祖闻举首山答西来意话忽然契悟投偈云颠倒颠颠倒颠新妇骑驴阿家牵便恁么太无端回头不觉布衫穿祖乃问百丈野狐话又作么生师云来说是非者便是是非人师因太守吕公来瞻大像问云既是大像因甚么肩负两楹师云船上无散工守乃作礼昭觉勤云疑杀天下人荐福行云将谓无人又云本有余力大沩果云全身担荷师因勤老宿至师问云舞劒当咽时如何勤云伏惟尚飨师诟云老贼死去也󲊛问我勤理前问师叉手揖云拽破元礼首座因僧问金刚经云修一切善法如何是善法师遽起云上是天下是地中间坐底坐立底立唤甚么作善法僧无对师便打荐福行云大众道无横径理当即行敢道礼首座鼻孔落在这僧手里若人检点得出天下横行师因徃祖山僧问向什么处去师云有眼无耳朵六月火边坐僧云未审意旨如何师云家贫犹自可路贫愁杀人法閦上坐㕘五祖祖云不与万法为侣者是甚么人师云法閦则不然祖以手指云住住法閦则不然作么生师于是契悟师在东林度禅师席下一日拈一枝华绕禅牀一帀背手插香炉中云和尚且道意作么生度屡下语皆不契踰两月遂令师说看师云某甲只将华插香炉中和尚自疑有甚么事潭州承天自贤禅师一日陞堂僧问大众巳集仰听雷音猊座既登请师剖露师云剎竿头上翻筋斗僧云恁么则岳麓山前祥雾起祝融峯下瑞云生师云紫罗帐里璨真珠遂拈拄杖云不是心不是佛不是物击禅牀一下云与君打破精灵窟簸土掦尘无处寻千山万山空突兀复击禅牀一下云归堂去俞道婆卖油餈为业㕘瑯瑘瑘示以临济无位真人话一日闻丐者唱莲华乐云不因柳毅传书信何缘得到洞庭湖忽然大悟以餈盘投地夫傍睨云󲊛颠耶婆掌云非公境界婆因圆悟禅师蒋山开堂方至法座前婆于众中跃出以身一拶便归众悟云见怪不怪其怪自坏悟次日至其家婆不出厉声云者般黄觜小儿也道出来开堂说法悟云婆子少卖弄我识得󲊛了也婆遂大笑出相见婆凡见僧到即云儿儿僧拟议即掩却门佛灯珣禅师往勘之婆见如前唤珣云爷在甚么处婆转身拜露柱珣即蹋倒云将谓有多少奇特便出婆蹶起云儿儿且来识󲊛则箇珣不顾婆因安首座至问甚处来安云德山来婆云德山泰乃老婆儿子安云婆是什么人儿子婆云被上座一问直得立地放尿建宁府万寿慧素禅师因僧来礼拜师问甚处来僧云和尚合知某甲来处师云湖南担屎汉江西刈禾客僧云和尚真人天眼目某在大沩充园头东林作藏主师打三棒喝出东京净因继成禅师因同圆悟法真慈受并十大法师赴太尉陈公良弼府斋时有善华严者乃贤首宗之义虎也对众问云吾佛设教自小乘至千圆顿扫除空有独证真常然后万德庄严方名为佛甞闻禅宗一喝能转凡成圣则与诸经论似相违背今一喝若能入吾宗五教是为正说若不能入是为邪说师云如法师所问不足三大禅师之酬净因小长老可使法师无惑也师乃召善善应诺师云法师所谓佛法小乘教者乃有义也大乘始教者乃空义也大乘终教者乃不有不空义也大乘顿教者乃即有即空义也一乘圆教者乃不有而有不空而空义也如我一喝非唯能入五教至于百工技艺诸子百家悉皆能入师震声喝一喝问善云闻么善云闻师云汝既闻此一喝是有能入小乘教须臾又问善云闻么善云不闻师云汝既不闻适来一喝是无能入始教遂顾善云我初一喝汝既道有喝久声消汝复道无道无则元初实有道有则而今实无不有不无能入终教我有一喝之时有非是有因无故有无一喝之时无非是无因有故无即有即无能入顿教须知我此一喝不作一喝用有无不及情解俱忘道有之时纤尘不立道无之时横徧虚空即此一喝入百千万亿喝百千万亿喝入此一喝是故能入圆教善乃起再拜师复谓云非唯一喝为然乃至一语一默一动一静从古至今十方虚空万象森罗六趣四生三世诸佛一切圣贤八万四千法门百千三昧无量妙义契理契机与天地万物一体谓之法身三界唯心万法唯识四时八节阴阳一致谓之法性是故华严经云法性徧在一切处有相无相一声一色全在一尘中含四义事理无边周徧无余㕘而不杂混而不一于此一喝中皆悉具足犹是建化门庭随机方便谓之小歇场未至宝所殊不知吾祖师门下以心传心以法印法不立文字见性成佛有千圣不传底向上一路善又问云如何是向上一路师云汝且向下会取善云如何是宝所师云非汝境界善云望禅师慈悲指示师云任从沧海变终不与君通善胶口而退闻者靡不叹仰时徽庙私幸闻之大恱谓近臣曰禅宗玄妙深极如此净因才辩亦罕有也近臣奏曰此宗师之绪余也秀州华亭性空菴主未甞礼佛有僧问菴主见佛为甚么不礼师掌之云会么僧云不会师又掌师一日造大盆修书寄雪窦持禅师云吾将水葬矣持至见其尚存作偈嘲曰咄哉老性空刚要餧鱼鳖去不索性去只管向人说师阅偈笑云待兄来证明耳乃说偈云坐脱立亡不若水葬一省柴烧二省开圹撒手便行不妨快畅谁是知音船子和尚高风难继百千年一曲渔歌少人唱竟坐盆中吹铁笛顺潮而没福州雪峯东山慧空禅师因僧问和尚未见草堂时如何师云江南有僧云见后如何师云江北无东京天宁守卓禅师因僧问舟霞烧木佛院主因甚却眉须堕师云猫儿会上树僧云早知如是终不如是师云惜取眉毛师因僧问佛未出世时如何师云绝毫绝𨤲僧云出世后如何师云填沟塞壑僧云出与未出相去几何师云人平不语水平不流洪州云巖典牛天游禅师示众云三百五百铜头铁额木笛横吹谁来接拍时有僧出师云也是贼过后张弓便下座师因作牧牛偈云两角指天四足蹋地拽断鼻绳牧甚屎屁无尽张公闻而叹曰此偈得非弥勒大士之所说乎洪州九僊法清禅师常以袈裟蒙顶而坐侍郎曾开问云师僊乡何处师云严州郎云与此间是同是别师拽却袈裟下地揖云官人曾到严州不郎罔措师云待官人到时却向󲊛道越州慈氏瑞仙禅师谒投子广鑑禅师鑑问仙里何处师云两浙东越鑑云东越事作么生师云秦望峯高鑑湖水阔鑑云秦望峯与󲊛自己是同是别师云西天梵语此土唐言鑑云此犹是丛林秖对毕竟与󲊛自巳是同是别师便喝鑑便打师云恩大难詶便礼拜明州天童普交禅师㕘泐潭足才跨门潭便喝师拟问潭即拽杖逐出一日唿师至丈室云我有箇古人公案与󲊛商量师拟进语潭遂喝师豁然领悟乃大笑潭下禅牀把住云汝会佛法耶师便喝拓开潭大笑师凡见僧来㕘则叱云楖𣗖未担时为汝说了也且道说箇什么招手洗钵拈扇张弓赵州栢树子灵云见桃华且掷放一边山僧无恁么闲唇吻与汝打葛藤何不休歇去拈主杖逐出江州圆通道旻禅师㕘泐潭潭举世尊拈华迦叶微笑问师师不契一日侍潭行次潭以拄杖架肩长嘘云会么师拟对潭便打须臾复拈草示师云是什么师拟对潭便喝师真下契悟作拈华势云这回瞒旻上座不得也潭云未在更道师云南山起云北山下雨便礼拜明州二灵知和菴主因僧礼拜师问近离甚处僧云天童师云太白峯高多少僧以手斫额作望势师云犹有这箇在僧云却请菴主道师作斫额势僧拟议师便打温州净居了威禅师因僧问时节因缘即不问慧超佛话事如何师云波斯弯弓面转黑僧云毕竟如何师云穿过髑髅僧云学人好好借问师云黄泉无邸店今夜宿谁家宗门统要续集卷第十九音释傩砾𢤱松枋匾鬅鬙搕𢶍抖擞薜荔墼䖃䕢𣠄䭑趯赚泐拽饵喆黔溺器饴骰皖侪麓簸餈睨珣餧屁邸宗门统要正续集宗门统要续集卷第二十绮二宋建溪沙门宗永集元建康保宁禅寺住持沙门清茂续集续南岳下第十五世杭州径山大慧宗杲禅师因圆悟和尚问云达磨西来将何传授师云不可緫作野狐精见解悟又云据虎头收虎尾第一句下明宗旨如何是第一句师云此是第二句师因僧问云古镜未磨时如何师云火不待日而热僧云磨后如何师云风不待月而凉僧云磨与未磨时如何师云交师间僧不是心不是佛不是物󲊛作么生会僧云领师云领󲊛屋里七代先灵僧便喝师云适来领时今喝干他不是心不是佛不是物甚么事僧无语师便打师室中才见僧入便云不是出去僧便出师云没量大人向语脉里转却次一僧入师亦云不是出去僧却近前师云向󲊛道不是更近前觅箇什么便打出复有一僧入云适来两僧不会和尚意师低头嘘一声僧罔措师亦打出师室中举竹篦问僧云唤作竹篦则触不唤作竹篦则背不得有语不得无语速道速道僧云瓮里怕走却鳖那师下禅牀擒住云此是谁语速道僧云实不敢谩昧和尚此是竹菴和尚教某恁么道师连打数棒云分明举似诸方师因举南院问风宋木儿南方一棒作么生商量宋木儿云作奇特商量宋木儿却问此间一棒作么生商量院横按拄杖云棒下无生忍临机不见师举了云风宋木儿当时好大展坐具礼他三拜不然与他掀倒禅牀乃回顾冲密云󲊛道当时风宋木儿礼拜是掀倒禅牀是密云草贼大败师云󲊛看者瞎汉便打师一日见僧便云诸佛菩萨畜生驴马庭前栢树子麻三斤干屎橛󲊛是一枚无状贼汉僧云久知和尚有此机要师云我巳无端入荒草是󲊛屎臰气也不知僧拂袖而去师云苦哉佛陀耶师室中问僧云不与万法为侣者是什么人僧云无面目汉师云适来有箇师僧与么道打出去也僧拟议师便打出师问僧云道不用修但莫污染如何是不污染底道僧云某甲不敢道师云为什么不敢道僧云恐污染师云行者将粪箕苕菷来僧茫然师便打师问侍者云许多人入室几人道得着几人道不着者云某甲只管看师展手云我手何似佛手者云天寒且请和尚通袖师打一竹篦云且道是赏伊是罸伊者无对师因僧请益夹山境话声未绝师便喝僧茫然师云󲊛问什么僧拟举师连棒打出师问僧香严上树话󲊛作么生会僧云好对春风唱鹧鸪师云虎头上座道树上即不问树下道将一句来又作么生僧云适来向和尚道了也师云好对春风唱鹧鸪是树上语树下语僧无对师便打师问郡王赵衿居士同内翰汪藻叅政李邴侍郎曾开等登山乃击鼓入室郡王欣然袖香趍室师云赵州洗钵盂话居士作么生会王云讨什么椀拂袖便出师擒住云古人向这里悟去󲊛因甚不悟王拟议师打一拳云讨什么椀王云还这老汉始得苏州虎丘绍隆禅师到黄龙新禅师处龙问甚么僧师云行脚僧龙云什么村僧行什么驴脚马脚师云广南蛮道什么何不高声道龙云却有些子衲僧气息师㕘圆悟勤禅师悟一日入室问云见见之时见非是见见犹离见见不能及举拳云还见么师云见悟云头上安头师忽证入便礼拜悟叱云见箇什么师云竹密不妨流水过悟乃印可金陵华藏安民禅师㕘圆悟悟夜㕘举古帆未挂因缘师闻未领遂求决择悟云󲊛问我师举前话悟云庭前栢树子师即洞明谓悟云古人道如一滴投于大海殊不知大海投于一滴悟笑云争奈这汉何师谒佛鑑懃鑑问云佛果有不妄为人说底句曾与汝说么师云合取狗口鑑厉声云不是这箇道理师云无人夺󲊛塩茶袋乱呌唤作么鑑云佛果若不为汝说我为汝说师云和尚疑则别㕘鑑乃呵呵大笑台州护国此菴景元禅师因僧问三圣道我逢人即出出则不为人意旨如何师云八十翁翁嚼生铁僧云兴化道我逢人则不出出则便为人又作么生师云须弥山上浪翻空师因僧问云天不能盖地不能载是什么物师云无孔铁鎚僧云恁么则天人羣生类皆承此恩力也师云莫妄想杭州灵隐瞎堂慧远禅师因圆悟夜㕘遂出问云净躶躶空无一物赤骨律贫无一钱户破家亡乞师赈济悟云七珍八宝一时拏师云祸不入慎家之门悟云机不离位堕在毒海师随声便喝悟以拄杖击禅牀云喫得棒也未师又喝悟连喝两喝师便礼拜师一日因书记维那二人争竞师乃揭榜曰书记维那行令不正老僧罚油行者喫棒令二人下语维那云难逃智鑑师云不是不是书记无语二人俱逐出师因净慈先驰通书师问云󲊛长老是甚处人驰云和尚大似不相识师云󲊛是甚处人驰云越州师云勐虎不食伏肉师因孝宗皇帝问云前日睡梦中忽闻钟声遂觉未知梦与觉是如何师云陛下问梦中底觉来底若问觉来底如今正是寐语若问梦中底梦觉无殊教谁分别梦即是幻知幻即离离幻即觉觉心不动所以道若能转物即同如来帝云梦幻既非且钟声向甚处起师云从陛下问处起帝大恱师因一官人问性命事如何师云老僧无性命官云如何无师云也无如何官摇头云第恐未是在师云非但横点头未是纵饶直点头亦未是在师因僧问即心即佛时如何师云顶分丫角僧云非心非佛时如何师云耳坠金环僧云不是心不是佛不是物又作么生师云秃顶脩罗舞柘枝师问僧一大藏教是恶口如何是本身卢舍那僧云天台普请南岳游山师别云阿耨达池深四十丈阔四十丈师一日击鼓陞堂却潜坐帐中侍僧寻不见师忽拨开帐云只在这里因什么不见僧无对师云大斧斫三门眉州华严祖觉禅师因僧问最初威音王末后娄至佛未审㕘见什么人师云家住大梁城更问长安路僧云只如德山担䟽钞行脚意在什么处师云拶破󲊛眼睛僧云与和尚悟华严宗旨相去几何师云同途不同辙僧云昔日德山今朝和尚也师云夕阳西去水东流苏州明因昙玩禅师示众云汝有一对眼我也有一对眼汝若瞒还自瞒汝若成佛作祖老僧无汝底分汝若做驴做马老僧救汝不得苏州虎丘元净禅师因僧问如何是到家一句师云坐观成败僧云不与万法为侣者是什么人师云远亲不如近隣师因僧问亡僧迁化向什么处去师云粪堆头僧云意旨如何师云筑着磕着侍郎李弥逊时年二十八问心法于圆悟禅师一日跃马忽有省竟造圆悟悟遥见便云侍郎且喜大事了毕侍厉声云和尚眼华作什么悟便喝侍亦喝于是机锋迅捷休官筑菴自娱一日忽说偈云谩说从来牧护今日分明呈露虚空拶倒须弥讨甚向上一路遂掷笔而逝觉菴道人祖氏㕘圆悟禅师闻示众语下有省白悟悟云更须飏却所见始得自由祖呈偈云露柱柚横骨虚空弄爪牙直饶玄会得犹是眼中沙悟然之湖州何山佛灯守珣禅师㕘佛鑑鑑示众云森罗及万象一法之所印师闻顿悟心旨白鑑鑑云可惜一颗明珠被这风颠汉拾却乃诘云灵云道自从一见桃华后直至如今更不疑如何是他不疑处师云莫道灵云不疑只今觅箇疑处了不可得鑑云玄沙道谛当甚谛当敢保老兄未彻在那里是他未彻处师云深知和尚老婆心切便礼拜鑑印可师谒圆悟禅师值山行到一水潭悟乃推师入水遽问云牛头未见四祖时如何师云潭深鱼聚悟云见后如何师云树高招风悟云见与未见时如何师云伸脚只在缩脚里悟乃称赏鼎州文殊道心禅师㕘佛鑑鑑夜㕘举赵州栢树子话至觉铁觜云先师无此语莫谤先师好师闻豁然即趍丈室鑑遥见便闭却门师云和尚莫谩某甲鑑云十方无壁落何不入门来师以拳擉破䆫纸鑑乃开门擒住云道道师两手棒鑑头以口啐一啐而出潭州龙牙智才禅师一日谒黄龙新禅师新室中问云会得最初句便会末后句会得末后句便会最初句最初末后拈放一边百丈野狐话作么生会师云入户巳知来见解何须更举轹中泥新云新长老死在上座手里也师云语言虽有异至理且无差新云如何是无差底事师云不扣黄龙角焉知颔下珠新便打师因僧问德山棒临济喝今日请师为拈掇师云苏噜苏噜僧云苏噜苏噜还有西来意也无师云苏噜苏噜福州鼓山竹菴士珪禅师因僧问如何是祖师西来意师云东家点灯西家暗坐僧云未审意旨如何师云马便搭鞍驴便推磨僧云狗子还有佛性也无赵州道无又作么生师云一度被蛇伤怕见断井索杭州径山涂毒智筞禅师谒云巖取道云居值风雪迷路遂留月余一日闻板声豁然大悟及造云巖巖遥见便指云这汉甚处见神见鬼来师云云居闻板声来巖云闻后如何师云打破虚空全无柄靶巖云向上事未在师云东家暗坐西家厮骂巖云崭然超出佛祖他日起家一麟足矣成都府金绳文禅师因僧问如何是大道之源师云黄河九曲僧云如何是不犯之令师云铁蛇钻不入僧拟议师便打枢密具居厚谒圆通云某顷赴省试到此过赵州关未明透关事曾问讷禅师讷云且去做官今五十余年矣通云曾明得也未密云八次经过常存此念然未甚脱洒通乃挥扇云有甚不脱洒处密忽有省云便请末后句通再挥扇两下密云亲切亲切通云吉獠舌头三千里中丞卢航谒圆通拥炉次丞问云诸家因缘不劳拈出直截一句请师指示通厉声云看火丞急拨衣忽大悟即云灼然佛法无多子通喝云放下着丞应诺诺杨州石塔礼禅师一日陞堂至座前搊一僧上法座僧慞惶欲走师遂指座云这棚子若牵一头驴上去他亦须就上疴在汝诸人因甚么却不肻以拄杖一时赶散续南岳下第十六世福州西禅鼎需禅师师㕘妙喜喜一日问云内不放出外不放入正与么时如何师拟开口喜连打三棒师直下大悟乃厉声云和尚巳多了也喜又打一棒师便作礼喜云汝今日方知吾不汝欺遂印以偈云顶门竖亚摩醯眼肘后斜悬夺命符瞎却眼卸却符赵州东壁挂胡芦师因问僧万法归一一归何处僧云新罗国里师云我在青州做一领布衫重七斤聻僧云今日亲见赵州师云前头见后头见僧作斫额势师云上座是甚处人僧云江西师云因甚却来这里纳败阙僧拟议师便打泉州教忠弥光禅师㕘大慧慧问云契粥了也洗钵盂了也去却药忌道将一句来师云裂破慧震威喝云󲊛又说禅也师即大悟投偈云一喝当机怒雷吼惊起法身藏北斗洪波浩渺浪滔天拈得鼻孔失却口慧然之明州育王佛照德光禅师㕘大慧慧一日入室举起竹篦云唤作竹篦则触不唤作竹篦则背时如何师云请和尚放下竹篦与学人相见慧放下竹篦云如何相见师云伎俩巳尽慧云这汉又来老僧头上行师云也是寻常行履处便礼拜师又一日入室大慧云唤作竹篦则触不唤作竹篦则背不得下语不得无语不得向意根下卜度不得向举起处承当速道速道师云杜撰长老如麻似粟慧云󲊛是第几箇师云今日捉败这老贼慧深肻之江州东林卍菴道颜禅师㕘圆悟每至室中机辩风生一日圆悟喝云汝㕘禅不求正悟只管信口胡道作么师直得汗下归堂夜坐豁然有省不觉失笑凌晨上方丈如前骋其机辩悟皆肻可师云某甲昨日如此秖对和尚为甚么不肻今日为甚么却肻悟云汝昨日杂妄想心师云元来释迦老子无神通便礼拜福州东禅思岳禅师问僧甚处来僧云黄檗来师云黄檗有何言句僧云某甲到这里一时忘却师云上座岂不是黄檗来僧云是师云又道忘却僧拟议师便喝出师问僧道人相见时如何僧云更无余事师云赵州道呈漆器又作么生僧便喝师云󲊛道无余事又喝作么僧拟议师便打建宁府竹原宗元菴主因大慧令谦上座通张无垢书谦云我㕘禅二十余年无入头处更作此行决定荒废奈何师叱云在路便㕘禅不得也去我与同徃至中途谦泣语师云途中奔波如何得相应去师告云󲊛但将诸方㕘底悟底圆悟大慧与汝说底都不要理会途中可替底事我尽替󲊛只有五件事替󲊛不得󲊛须自支当谦云五件何事师云着衣喫饭疴屎放尿拖箇死尸路上行谦于言下领旨手足舞蹈师云󲊛此回方可通书宜前进吾归矣师室中垂语云楞严经中五十种魔界如今尽大地人㕘禅更高也出他魔界不得时有僧云和尚落在第几界师云和󲊛在里许僧云某甲不入这保社师云驴汉󲊛拟向那里去苏州资寿尼妙緫禅师㕘大慧慧陞堂举药山初㕘石头马祖机缘遂契悟慧下座有冯檝居士谓慧云和尚适来所举因缘某甲会也慧云居士作么生会士云恁么也不得苏卢娑诃不恁么也不得㗭哩娑诃恁么不恁么緫不得苏卢㗭哩娑诃慧举似师师云曾见郭象註庄子识者云却是庄子註郭象慧异其言复举巖头婆子话诘师师答偈云一叶扁舟泛渺茫呈桡舞棹别宫商云山海月都抛却赢得庄周蝶梦长冯公疑师未善遂问婆生七子六箇不遇知音只者一箇也不消得便抛向水中大慧言道人会󲊛且说看师云巳上所供并是诣实冯大喜师因大慧问古人不出方丈为甚么去庄上喫油餈师云和尚放某甲过方敢通箇消息慧云我放󲊛过󲊛试道看师云某甲亦放和尚过慧云争奈油餈何师喝一喝拂袖而出无㻈居士张九成谒善权清禅师问云此事人人有分箇箇圆成是不清云是士云为什么某却无箇入处清于袖中出数珠示云此是谁底士俛仰无对清复袖之云是汝底则拈取去才涉思惟即不是也士悚然遂看栢树子话忽闻蛙声释然证入说偈云春天月夜一声蛙撞破干坤共一家正恁么时谁会得岭头脚痛有玄沙士谒大慧杲禅师一日与冯给事诸公论格物慧云居士只知有格物且不知有物格士茫然慧大笑士云师能开喻乎慧云不见小说载唐人有与安禄山谋叛者曾为阆州守有画像存焉明皇幸蜀见之怒令侍臣以劒斩其像其人在陕西首忽堕地公顿领深旨遂投偈云子韶格物妙喜物格欲识一贯两箇伍伯慧印可士谒惟尚禅师尚才见乃展两手士便喝尚便掌云张学士何得谤大般若士云某见处只如此和尚又作么生尚举马祖陞堂百丈卷席话诘士语未终士推倒卓子尚大唿张学士杀人士跃起问傍僧云汝又作么生僧罔措士打一拳顾尚云祖祢不了殃及儿孙尚大笑士复谒尚禅师尚云浮山圆鑑道饶󲊛入得汾阳室始到浮山门亦未见老僧在学士作么生士叱侍僧云何不秖对僧罔措士打一掌云虾蟆窟里果没狞龙士一日访䂓首座才相见䂓便问承闻学士因蛙鸣有箇入处是不士云那里得者消息来䂓云见成公案讳作什么士厉声云火发也䂓顾视傍僧士云烧到󲊛脚跟也䂓云将为󲊛有长处元来只在者里士一日同䂓首座围炉坐次䂓蓦拈火抄云学士不得唤作火抄毕竟唤作什么士乃掣火抄踢倒汤缾而出明州天童应菴昙华禅师师据室云现成公案坐断誵讹错下註脚槌折󲊛腰撩起便行必死之疾要须英俊别有生涯忽遇冲云俊鹘来时如何缦天网子百千重师因僧问凝然湛寂有辱宗风廓尔现前犹辜自已去此二途如何即是师云一槌便透僧云风卷长空千里静日轮当午八方明师云未是上座放身命处僧便礼拜师云三十年后杭州径山别峯宝印禅师谒圆悟随众入室悟问从上诸圣以何接人师竖起拳悟云此是老僧用底作么生是从上诸圣用底师以拳便打悟亦举拳相交笑而出师谒大慧慧问甚处来师云西川慧云未出劒门关与汝三十棒了也师云不合起动和尚慧深肻之润州焦山或庵师体禅师因元和尚举十方同聚会箇箇学无为此是选佛场乃喝一喝师豁然大悟后室中举苕菷柄问僧云依稀苕菷柄髣髴赤班蛇众下语皆不契有僧请益师示以偈曰依稀苕菷柄髣髴赤班蛇棒下无生忍临机不识爷内翰曾开谒灵隐问云如何是善知识隐云灯笼露柱猫儿狗子翰拟进语隐便喝翰遂省悟投偈云咄哉瞎驴丛林妖孽震地一声天机漏洩知府葛剡志慕禅宗久无证入一日忽举不是心不是佛不是物豁然有省说偈云非心非佛亦非物五凤楼前山突兀艶阳影里倒翻身野狐跳入金毛窟谒灵隐远和尚求证隐云居士见处只可入佛入魔未得在府加礼隐正容云何不道金毛跳入野狐窟府乃顿悟深旨杭州净慈水菴师一禅师初㕘雪峯照禅师照云直须藏身处没踪迹没踪迹处莫藏身师于言下有省照诘云毕竟那里是藏身无踪迹处师云嗄照云无踪迹处因甚么莫藏身师云石虎吞却木羊儿照深肻师室中垂语云西天胡子没髭须僧传至或菴处菴云饿狗喫纤纟黎僧回举似师师云此是五百人善知识语僧复举似或菴菴云也是乌龟入水澧州灵巖仲安禅师因大沩令通嗣法书于蒋山圆悟处悟问千里驰来不辱宗风公案现成如何通信师云觌面相呈更无回互悟云此是德山底那箇是上座底师云岂有第二人悟云背后底聻师便度书悟笑云作家禅客天然有在次至僧堂前捧书问讯首座座云玄沙白纸此自何来师云久默斯要不务速说今日拜呈幸希一览座便喝师云作家首座座又喝师以书打之座拟议师复以书打圆悟与佛眼傍观悟云打杀我首座也眼云官马厮踢有甚么凭据师云说甚官马厮踢正是龙象蹴蹋悟唿师至云我五百众中首座󲊛为甚么打他师云和尚也须喫一顿始得悟顾佛眼吐舌眼云未在待我勘过遂问空手把锄头步行骑水牛人从桥上过桥流水不流意作么生师鞠躬云所供并是诸实眼笑云元来是屋里人师又到五祖自和尚处通书自问云书中说箇什么师云文彩巳彰自云毕竟说箇什么师云当阳挥宝劒自云近前来这里不识数字师云切莫诈明头自顾侍者云这是那里僧者云曾在和尚座下住去自云怪得与么活头师云曾被和尚钝置来自将书于香炉上薰云南无三曼䭾母䭾南师近前弹指一下自便开书福州龟峯慧光禅师因旧住相访师问云顷年有一则公案与󲊛商量不下如今作么生旧住云未入门巳举似和尚了也师云这里又作么生住云不可头上更安头师以手画一画云这里且置󲊛为什么蹋断天台石桥住无语师云脱空漫语汉出去荆门军玉泉宗琏禅师因僧问三圣道我逢人则出出则不为人意旨如何师云兵行诡道僧云兴化道我逢人则不出出则便为人又作么生师云绵里秤鎚师因僧问干闼婆王奏乐须弥岌嶪海水腾波意旨如何师云一家有事百家忙僧云迦叶作舞又作么生师云随喜功德僧画一圆相师指禅牀一下僧以袖拂一拂师云野狐精僧礼拜师云伎俩巳尽师因僧问不落因果为甚么堕野狐身师云庐山五老峯僧云不昧因果为甚么脱野狐身师云南岳三生藏僧云只如不落不昧未审是同是别师云倚天长劒逼人寒续南岳下第十七世明州天童密菴咸杰禅师侍应菴一日菴问如何是正法眼师云破沙盆菴深肻之续南岳下第十八世杭州灵隐松源崇岳禅师室中垂语云是风动是旛动僧拟议便打出不是风动不是旛动僧拟议便打出右自南岳下十二世续至十八世共二百八十六人见录机缘二百一十二则余俟好事者採摭续之续青原下第十一世东京芙蓉道楷禅师㕘投子问云佛祖言句如家常茶饭离此之外别有为人处也无子云汝道寰中天子还假尧舜禹汤也无师拟进语子以拂子摵师口云汝发意来早有三十棒也师即开悟礼拜便行子云且来阇棃师不顾子云汝到不疑之地耶师以手掩耳而去师一日侍投子游园子度拄杖与师师便随行子云理合与么师云与和尚提鞋挈杖也不为分外子云有同行在师云那一人不受教子休去至晚问师早来说话未尽在师云请和尚举子云卯生日戍生月师即点灯来子云汝上来下去緫不徒然师云在和尚左右理合如此子云奴儿婢子谁家屋里无师云和尚年尊缺他不可子云得与么殷勤师云报恩有分师因僧问胡家曲子不堕五音韵出青霄请师吹唱师云木鸡啼夜半铁凤呌天明僧云恁么则一句曲含千古韵满堂云水尽知音师云无舌童儿能继和僧云作家宗师人天眼目师云禁取两片皮师因僧问如何是和尚家风师云众人皆见僧云未审见箇什么师云东壁打西壁真州定山惟素禅师因僧问如何是不迁义师云暑徃寒来僧云恁么则迁去也师云啼得血流无用处杭州佛日戒弼禅师因僧问如何是毘卢印师云草鞋蹋雪僧云学人不会师云步步成踪金陵蒋山法泉禅师因僧问祖师面壁意旨如何师云撑天拄地僧云便与么去时如何师云落七落八僧云二祖立雪齐腰又作么生师云三年逢一闰僧云为什么付法传衣师云村酒足人沽明州天童淡交禅师因僧问临云阁耸太白峯高到这里如何进步师云但寻芳草际莫问白云深僧云未审如何话会师云寒山逢拾得两箇一时痴僧云向上宗乘又如何举唱师云前言不及后语建州崇梵余禅师因僧问临济喝少遇知音德山棒难逢作者和尚今日作么生师云山僧被󲊛一问直得退身三步浃背汗流僧云作家宗师今日遭遇师云一语伤人千刀搅腹僧以手画一画云争奈者箇何师云草贼大败师因僧问恁么来底人师还接不师云孤峯无宿客僧云不恁么来底人师还接不师云滩峻不留船僧云恁么不恁么则且置穿过髑髅一句作么生师云堪笑亦堪悲江州归宗慧通禅师因僧问如何是函盖干坤句师云日出东方夜落西僧云如何是截断众流句师云铁山横古路僧云如何是随波逐浪句师云船子下杨州东京慧林圆照宗本禅师因僧问如何是祖师西来意师云韩信临朝僧云中下之流如何领会师云伏尸万里僧云早知今日事悔不慎当初师云三皇冢上草离离师因僧问上是天下是地未审中间是甚么物师云山河大地僧云恁么则谢师答话师云大地山河僧云和尚何得瞒人师云却是老僧罪过师因上元日僧问千灯互照纟系竹交音正恁么时佛法在什么处师云谢布施僧云莫便是和尚为人处也无师云大似不斋来东京法云法秀禅师因僧问不离生死而得涅槃不出魔界而入佛界此理如何师云赤土涂牛女僧云谢师答话师云适来道甚么僧拟议师便喝师在云居充维那时舜禅师每诃骂荐福怀禅师说葛藤禅一日闻怀迁化于法堂上合掌云且喜葛藤椿子倒了也师云我须与这老汉理会一上及夜㕘又如前诃骂师出众厉声云岂不见圆觉经中道舜遽云久立大众伏惟珍重便归方丈师云这老汉通身是眼骂得怀和尚也真州长芦应夫禅师因僧问古者道如来禅即许老兄会祖师禅未梦见在未审如来禅与祖师禅是同是别师云一箭过新罗僧拟议师便喝杭州佛日智才禅师因僧问如何是道师云水冷生氷僧云如何是道中人师云春雪易消僧云毕竟如何谈论师鸣指一下北京天钵重元禅师因僧问如何是禅师云入笼入槛僧抚掌师云跳得出是好手僧拟议师云了台州瑞巖子鸿禅师因僧问法尔不尔如何指南师云话堕也僧云乞师指示师呵呵大笑师因僧问如何是真实体师云鍼札不入僧云如何是真实用师云清风在掌僧云离此二途如何是向上一路师云欠汝一问师因僧问如何是祖师西来意师云拂衣瞻汉月飞钖过中天僧云意旨如何师云熊耳崔嵬千古色少林苍翠几流芳僧云谢师答话师云师子咬人韩卢逐块便打江州栖贤智迁禅师示众云是什么物得恁么顽顽嚚嚚𥈅𥈅睍睍拊掌诃诃大笑云今朝巴鼻直是黄面瞿昙通身是口也分踈不下久立舒州三祖冲会禅师因僧问如何是第一义谛师云百杂碎僧云恁么则褒禅一会不异灵山师云将粪箕扫帚来师因僧问生也犹如着衫死也还同脱袴未审意旨如何师云譬如闲僧云为甚么如此师云因行不妨掉臂越州天章元善禅师一日因僧问大无外小无内既无内外毕竟是箇什么物师云开口见胆僧云学人未晓师云苦中苦僧云为众竭力祸出私门师云教休不肻休须待雨霖头便打无为军铁佛因禅师因僧问取不得舍不得不可得中只么得未审得箇什么师展两手僧礼拜师云不要诈明头侍郎杨杰一日因芙蓉楷禅师相会侍云与师相别几年也蓉云七年侍云学道来㕘禅来蓉云不打这鼓笛侍云恁么则空游山水百无所能也蓉云别来未久善能高鑑侍乃大笑续青原下第十二世东京净因枯木法成禅师师问僧甚处人僧云西川师云几时离乡僧云前年二月师云未离本国一句作么生道僧云通身是口难为秖对师云犹是离家失业句僧无语师打一拂子云枉踏几緉草鞋东京法云善本禅师因僧问九夏赏劳即不问从今向去事如何师云光剃头净洗钵僧云谢师指示师云滴水难消师因僧问宝塔元无缝如何指示人师云烟霞生背面星月绕檐楹僧云如何是塔中人师云竟日不知尘世事长年占断白云乡僧云向上更有事也无师云太无猒生舒州投子修颙禅师一日陞堂才有僧出师云错僧云什么处是错师云不信道润州金山善宁禅师因僧问竿木随身逢场作戏选佛场开请师方便师云文不加点僧云可谓今古罕闻师云且道是什么题目僧拟议师便打苏州定慧遵式禅师因僧问南泉斩猫儿意旨如何师便打僧云犹是学人疑处师云十万八千僧云忽遇赵州时如何师云卖金须是买金人金陵保宁子英禅师因僧问山河大地不作眼见耳闻时如何师云只恐不与么僧云便与么时如何师云山高水深僧无语师云幸自可怜生刚被他瞒却真州长芦宗〡责禅师因僧问六门未息时如何师云鼻孔里烧香僧云学人不会师云耳朵里打鼓僧云如何是无功之功师云泥牛不运步天下没荒田僧云恁么则功不浪施也师云虽然广大神通未免遭他痛棒潭州等觉法思禅师因僧问如何是佛法大意师云灯笼挂露柱僧云学人未会师云佛殿对山门僧云向上更有事也无师云大海若知足百川应倒流澧州夹山自龄禅师因僧问金鸡啄破瑠璃殻玉兔挨开碧海门此是人间光影如何是祖师机师云针札不入僧云只如眹兆未生巳前作么生道师举拂子僧云如何领会师云斫额望扶桑明州育王昙振禅师示众云今日布袋头开还有买卖者么时有僧出云有师云不作贵不作贱作么生酬价僧无语师云老僧失利便归方丈续青原下第十三世真州长芦真歇清了禅师师㕘丹霞霞问如何是空刼巳前自已师拟对霞云󲊛閙在且去一日登钵盂峯豁然契悟归白霞霞掌云将谓󲊛知有师便礼拜师一日因丹霞陞堂云日照孤峯翠月临溪水寒祖师玄妙诀莫向寸心安便下座师直向前云和尚今日谩某甲不得也霞云试举我今日底看师良久霞云将谓󲊛瞥地师拂袖便出师一日看厨下煑面忽桶底脱面泼地上众皆失声云可惜师云桶底脱自合欢喜因甚却烦恼僧云和尚即得师云灼然可惜一桶面师问僧云󲊛死后烧作灰撒了骨头向什么处去僧便喝师云好一喝只是不得翻欵僧又喝师云公案未圆更喝始得僧无语师便打云这死汉师一日普请路逢一僧师以拄杖指地上竹檐僧拈起云短些子师噼嵴打云这里是什么所在说长说短明州天童宏智正觉禅师㕘丹霞霞问如何是空刼巳前自己师云井底虾䗫吞却月三更不借夜明帘霞云未在更道师拟议霞打一拂子云又道不借师礼拜霞云何不道取一句师云某甲今日失钱遭罪师因僧问清虚之理毕竟无身时如何师云文彩未痕初消息难传际僧云一步密移玄路转通身放下劫壶空师云诞生就父时合体无遗照僧云理既如是事作么生师云历历才回分化事十方机应又何妨僧云恁么则尘尘皆现本来身去也师云透一切色超一切心僧云如理如事又作么生师云路逢死蛇莫打杀无底篮子盛将归师因僧问如何是向去底人师云白云投壑尽青嶂倚空高僧云如何是却来底人师云满头白发离巖谷半夜穿云入市廛僧云如何是不来不去底人师云石女唤回三界梦木人坐断六门机右自青原下十一世续至十四世共一百二十人见录机缘四十七则南岳青原二泒下至此续添二卷緫四百单六人内一百三十一人见录机缘緫二百五十九则间有遗漏竚冀好事者採摭续之宗门统要续集卷第二十音释橛臰赈磕飏崭獠聻阆摵浃嚚𥈅睍