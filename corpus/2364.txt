栾城集栾城集序栾城集序目録物之显晦各有其时故刑山之王俟卞和而始献丰城之剑待雷焕而始出塩车之骥须伯乐而始重况文章为天地间至寳弗遇其人则空歴年所湮没无闻曾谓显晦不有时乎有宋文运弘开五星再聚故三苏并岀扵眉山若文定者天性髙明资禀浑厚旣有父文安以为之师又有兄文忠以为之友故其文章遂成大家议者谓其汪洋澹泊深醇温粹似其为人文忠亦尝称之以为实胜扵己信不诬也夫何老泉东坡全集盛行独公所着虽附三苏集而采辑未备虽有颕濵集而脱误实多君予未尝不三叹焉玉溪家有栾城集善本谋诸石川以公眉人也故托合川欲刻之眉州合川䏻以是书为已任谋诸藩臬谓公蜀产也故命有司欲刻之蜀省蜀王殿下闻之毅然曰文定三蜀之豪杰也其文章三蜀之精华也孤忝主蜀可诿之他人乎扵是令髙长史鹏舒教授文明校正锓梓以广其传噫文定之文固无终晦之理然匪玉溪则夜光藴扵石匪石川合川则龙精沉扵狱匪蜀殿下则骅骝緑耳混扵驽骀欵段又乌䏻有今日之显㢤玉溪乃张公名潮吏部左侍郎四川内江人石川乃张子名寰通政司右叅议直隷崑山人合川乃王子名珩廵按四川监察御史直隷交河人蜀殿下则号适庵实我太祖髙皇帝七叶孙其乐善好古率多类此云嘉靖二十年岁在辛丑五月吉日仪封刘大谟书栾城集序余庚子𬒳余按蜀数月得吾师玉溪公所録栾城集八十四卷通政张子石川亦以书道公意谓文定眉之文英其所爲文与诗宜刻扵眉庻先贤精华不至沦没此公意也是时适秋试士未暇付之有司旣而撤闱又闻蜀王殿下素𬒳服礼义学闲诗书常扵寒士爲忘势之交尤好蓄古今书籍廼与廵抚东阜公以其集询之王王大悦谓三苏西蜀豪杰宋兴文运之盛以文鸣于世与欧阳公并称者苏之外无闻焉文定之文与诗又素称冲雅不事艶䴡今幸得覩其全集即命付诸锓不必眉也复令长史髙鹏与教授等官司其事余时亦以地方少歉南厯嘉眉公暇即诣苏祠访其遗迹亦以夙仰其风也有指其池以相告者曰此东坡所濬莲池即其读书䖏也近有生徒刬荷为畹树以稻其人夜夣三苏公令人笞之旣而司道来谒诘之得其状怒而重责之禁不得再艺衆皆异之谓东坡之精灵未泯也有指其树以相告者曰此者老泉手所植榆也大数十围中枯有罅可容数人牧童往往攀入戯蹂近以尘飞雨注罅渐以合而枝叶复生衆皆异之谓老泉之精灵未泯也呜乎池开于东坡树植于老泉数百年之后犹䏻使盗者𬒳谴枯者𧺫荣况其所为文与诗发乎性情㑹乎神景才思精緼尽在于斯使其沦没不传扵世彼文定者其在天之灵又当何如也邪或又曰眉旧有三苏集廼前大廵朱両崖檄其州守所刻也谓三苏眉人而眉无集刻亦所以重其里也但板已昏漶而诗体未备终为缺典也然则今日斯集之刻是又不但𥙷苏集之未备而文定公数百年才思所发淂以流布天下垂诸不朽其视东坡之莲老泉之榆水木花草一物之㣲尚克永世者岂可同年语邪归成都适集刻告成因以所闻者为王言之王喜其说谓此正不忘先贤遗泽之意也遂书以为序嘉靖辛丑夏五月廵按四川监察御史前翰林吉士交河王珩序栾城集目録上栾城集目録第一卷诗五十二首郭纶初发嘉州过冝賔见夷中乱山夜泊牛口戎州舟中听琴泊南井口期任遵圣江上早起江上㸔山山胡白鷴屈原塔严颜碑竹枝歌望夫台八阵碛灔滪堆入崃巫山庙巫山庙乌昭君村三游洞寄题淸溪寺息壤荆门惠泉答荆门张都官见和惠泉浰阳早发襄阳古乐府二首双凫观怀黾池寄子瞻兄辛丑除日寄子瞻次韵子瞻减降诸县囚徒事毕豋覧次韵子瞻太白山下早行题崇寿院次韵子瞻延生观后山上小堂次韵子瞻题仙游潭中兴寺石鼻城磻溪石郿坞楼观次韵子瞻秋雪见寄二首次韵子瞻闻不赴商幕三首次韵子瞻病中大雪次韵子瞻记歳莫鄕俗三首记岁首鄕俗寄子瞻二首子瞻寄示岐阳十五碑第二卷诗六十九首画文殊普贤闻子瞻重游南山子瞻见许骊山澄泥砚寒食前一日寄子瞻大人乆废弹琴比借人雷琴以记旧曲十得三四率尔拜呈闻子瞻习射种菜次韵子瞻题薛周逸老亭次韵子瞻题长安王氏中隐堂五首和子瞻鳯翔八观八首闻子瞻将如终南太平宫谿堂读书次韵子瞻麻田青峯寺下院翠麓亭次韵子瞻宿南山蟠龙寺赋园中所有十首和子瞻记梦二首次韵子瞻题岐山周公庙次韵子瞻题扶风道中天花寺小亭次韵子瞻南溪避世堂和子瞻三游南山九首和子瞻调水符次韵子瞻招隐亭次韵子瞻凌虚台次韵子瞻竹次韵子瞻渼陂鱼和子瞻读道藏次韵子瞻南溪㣲雪和子瞻司竹监焼苇园因猎园下木山引水二首兴州新开古东池子瞻喜雨亭北隋仁寿宫中怪石用林妷韵赋雪送张唐英监阆州税送张师道杨寿棋二同年送家定国同年赴永康掾送覇州司理翟曼送道士杨见素南游利路提刑亡伯郎中挽词二首亡伯母同安县君杨氏挽词第三卷诗七十五首北京送孙曼叔屯田权三司开拆司和强至太愽小飮和强君瓦亭中秋夜八絶次韵王君贶尚书㑹六同年王公生日次韵姚孝孙判官见还岐梁唱和诗集次韵王临太博马上次韵王君北都偶成三首次韵沈立少卿白鹿送陈安期都官出城马上豋上水关寒食赠游压沙诸君明日安厚卿强㡬圣复召飮醉次前韵次韵柳子玉郎中见寄秀州僧本莹浄照堂京师送王頥殿丞石苍舒醉墨堂游浄因院寄琏禅师送柳子玉送苏公佐修撰知梓州送任师中通判黄州南䆫次韵杨褒直讲揽镜送钱婺州纯老次韵柳子玉见赠次韵任遵圣见寄次韵刘贡甫学士画松石图歌送顿起及第还蔡州𥘉到陈州二首柳湖感物柳湖乆无水怅然成咏次韵孙戸曹朴柳湖赠李简夫司封次赠李简夫秋园题李简夫葆光亭次韵李简夫因病不出张安道尚书生日送刘道原学士归南康题滑州画舫斋赠李公择学士送王恪郎中知襄州和张安道读杜集送张公安道南都留台傅钦之学士济源草堂文与可学士墨君堂故成都尹陆介夫挽词次韵柳子玉謪官寿春舟过宛丘见寄二首次韵子瞻颍州晋别二首陪欧阳少师永叔燕颍州西湖欧阳公所蓄石屏次韵子瞻𥘉出颍口见淮山次韵子瞻寿州城东龙潭和子瞻涡口遇风和子瞻濠州七絶和子瞻泗州僧伽塔次韵子瞻发洪泽遇大风却还宿次韵子瞻记十月十六日所见第四卷诗七十四首次韵子瞻广陵㑹三同舎各以其字爲韵和子瞻金山和子瞻焦山次韵子瞻游甘露寺李简夫挽词二首次韵子瞻𥘉到杭州见寄二絶和柳子玉地炉和柳子玉𥿄帐次韵子瞻游孤山访惠懃惠思宛丘二咏赠提刑贾司门同陈述古舎人观芍药次韵子瞻见寄赵少师自南都访欧阳少师于颍州晋西湖乆之作诗献欧阳公次韵子瞻望湖楼上五絶和柳子玉共城新𨳩御河过所居墙下欧阳太师挽词三首赋黄鹤楼赠李公择次韵子瞻余杭法喜寺緑野亭怀呉兴太守孙莘老和子瞻宿临安浄土寺和子自瞻净土歩至公臣寺次韵子瞻游径山次韵子瞻自径山回宿湖上次韵子瞻题孙莘老墨妙亭熈宁壬子八月于洛阳妙觉寺考试举人及还道出嵩少之间至许昌共得大小诗二十六首洛阳试院栖上新晴五絶和顿主簿起见赠二首将出洛城过广爱寺见三学演师观杨惠之塑寳山朱瑶画文殊普贤爲赋一首豋封道中三絶豋嵩山十首过韩许州石淙庄过豋封阎氏园许州留别顿主簿次韵子瞻登望海楼五絶和子瞻监试举人和子瞻煎茶次韵子瞻对月见忆并简崔度和子瞻开汤村运盐河雨中督役次韵子瞻雨中督役夜宿水陆寺二首次韵子瞻将之吴兴赠孙莘老和子瞻画鱼歌第五卷诗六十六首次韵子瞻呉中田妇叹次韵子瞻游道埸山何山癸丑二月重到汝隂寄子瞻二首次韵子瞻二月十日雪和子瞻题风水洞次韵子瞻新城道中次韵子瞻山村五絶次韵子瞻游富阳普照寺次韵子瞻自普照入山独游二庵次韵子瞻与苏世羙同年夜飮次韵子瞻病中游虎跑泉僧舎二首和子瞻东阳水乐亭歌次韵子瞻有羙堂夜归次韵子瞻祈雨次韵子瞻再游径山王仲仪尚书挽词次韵范景仁侍郎移竹寄题蒲传正学士阆中藏书阁自陈适齐戯题送董扬休比部知真州送排保甲陈祐甫送韩祗严户曹得替省亲成都和孔教授武仲济南四咏踏藕和李诚之待制燕别西湖送李诚之知瀛州西湖二咏次韵孙推官朴见寄二首送张正彦法曹送青州莶判俞退翁致仕还湖州和青州敎授顿起九日见寄题徐正权秀才城西溪亭和子瞻喜虎儿生次韵子瞻病中赠提刑叚绎次韵子瞻赋雪二首次韵韩宗弼太祝送游太山次韵刘敏殿丞送春次韵赵至节推首夏次韵李昭叙供备燕别湖亭送李昭叙移黎阳都监归洛省亲游太山四首送王璋长官赴眞定孙和甫辟书寄孙朴和韩宗弼暴雨舜泉复发次韵徐正权谢示闵子庙记及惠𥿄张文𥙿侍郞挽词东方书生行送韩宗弼送刘长淸敏汝尚将归吴兴齐州记室苏子由辱诗爲送因逐韵谢之云第六卷诗一百首题张安道乐全堂和鲜于子骏益昌官舎八咏次韵分司南京李诚之待制求酒二首送施歴城归常州施君旣去复以事戯赠和文与丁洋州园亭三十咏次韵呉兴李行中秀才见寄并求醉眠亭诗二首和子瞻玉盘盂二首寄题宻州新作快哉亭二首赠马正卿秀才答文与可十首次韵李公择寄子瞻次韵李公择以惠泉答章子厚新茶二首和李公择赴歴下道中杂咏十二首泛淸河将至桃园阻浅且风不得进挑园阻浅将易小舟一夜水大至复乗便风顷刻百里下邳黄石公庙宿迁项羽庙吕梁梁山泊梁山泊见荷花忆吴兴五絶次韵李公择九日见约以疾不赴喜雪呈李公择次韵范郞中仰之咏雪次韵李公朝着作见赠二首惠穆吕公挽词二首次韵蒋䕫寒夜见过次韵王巩廷评招飮雪中㑹孙洙舎人飮王氏西堂戯成三絶雪中呈范景仁侍卽次韵景仁丙辰除夜次韵景仁招宋温之职方小飮次韵景仁飮宋温之南轩二首次韵景仁正月十二日访吴缜寺丞二絶柳子玉郞中挽词二首赠净因臻长老次前韵答景仁游城西集庆园游景仁东园第七卷诗五十六首次韵子瞻送范景仁游嵩洛送蒋䕫赴代州敎授次韵宿州敎授刘泾见赠徐州送江少卿次韵子瞻寄眉守黎希声和李邦直学士泝山祈雨有应陪子瞻游百歩洪李邦直见邀终日对卧南城亭上二首次韵邦直见荅二首再次前韵四首雨中陪子瞻同颜复长官送梁㦞学士舟行归汶上同子瞻泛汴泗得鱼酒二咏明日复赋赠吴子野道人李邦直出廵青州余不乆将赴南都比归不及见矣作诗赠别司马君实端明独乐园送颜复赴阙王诜都尉寳绘堂词逍遥堂㑹宿二首过张天骥山人郊居魏佛貍歌杂兴二首赠致仕王景纯寺丞𥘉发彭城有感寄子瞻次韵子瞻见寄将至南京寄王巩次韵王巩见赠送交代刘莘老次韵王巩九日同送刘莘老次韵王巩欲徃徐州见子瞻以事不成行宣徽使张安道生日章氏郡君挽词闻王巩还京㑹客剧飮戯赠次韵王巩游北禅次韵王巩懐刘莘老飮饯王巩送王巩兼简都尉王诜吕希道少卿松局图寄孔仲武孔君亮郞中新葺阙里西园弃官而归寄济南守李公择雪中㑹飮李倅钧东轩三絶张恕寺丞益斋除夜㑹飮南湖怀王巩次韵张恕戯王巩送韩运判官李公恕还朝第八卷诗六十八首寄范文景上次韵王巩上元见寄三首谢张安道惠马次韵子瞻赠梁交左藏寒食游南湖二首观大阅送林子中安厚卿二学士奉使髙丽二首送赵屼秘书还钱塘马上见卖芍药戯赠张厚之二絶答见和送吕希道少卿知滁州次韵张恕春莫次韵傅宏推官义方亭次梁交之徐州次韵王巩见寄次韵李逵见赠次韵秦观秀才携李公择书相访送龚鼎臣諌议移守青州二首送余京同年兄通判岚州次韵王巩见寄河上莫归过南湖二絶送提刑孙颀少卿移湖北转运次韵刘泾见寄城南访张恕同李倅钧访赵嗣恭晋飮南园晚衙先归次韵转运使鲜于侁新堂夜月送梁交供备知莫州秋祀髙禖二絶过兴敎赠刘上人次韵王巩代书次韵南湖凊飮二首次韵偶成中秋见月寄子瞻次韵王巩自咏次韵王巩同飮王廷老度支家戯咏送王巩之徐州次韵张恕九日寄子瞻戯次前韵寄王巩二首赠杭僧道潜张安道生日二首李钧寿花堂次韵子瞻题张公诗卷后次韵广州陈绎諌议和陈荐宋敏求二图龙二首次韵王廷老寄子瞻次韵顿起考试徐泝举人见寄二首送李钧郎中送文与可知湖州次韵王巩见寄嘉雪呈鲜于子骏三首次韵文务光秀才游南湖子瞻惠双刀留守与賔客㑹开元龙兴寺观灯余有故不预中夜豋南城第九卷诗七十首春日耕者自柘城还府马上次韵子瞻人日猎城西送鲜于子骏还朝兼简范景仁次韵秦观见寄次韵道潜见寄次韵王革元日送将官欧育之徐州次韵答王巩次韵子瞻过淮见寄兼简孙奕职方三首次韵王巩晋别次韵答孔武仲送传宏着作归觐待观城阙连雨不出寄张恕和子瞻自徐移湖将过宋都途中见寄五首次韵刘贡父豋黄楼怀子瞻再和陪杜充张恕鸿庆官避暑宋城宰韩秉文惠惠铸茶次前韵答孔武仲送吴思道道人归呉兴二絶次韵答陈之方秘丞豋南城有感示文务光王遹秀才张公生日次韵答张耒次王适韵送张耒赴寿安尉二首次韵张耒见寄次韵王适兄弟送文务光还陈次韵张刍諌议燕集腊雪五首次韵王适雪晴复雪二首送吕由庚推官得替还洛中二首四十一岁岁莫日歌次韵子瞻系御史狱赋狱中榆槐竹栢四首次韵子瞻赠张憨子过龟山放闸二首次韵王适细鱼髙邮别秦观三首召伯埭上斗野亭次韵鲜于子骏游九曲池杨州五咏题杜介供奉熈熈堂游金山寄杨州鲜于子骏从事邵光𥘉至金陵第十卷诗九十六首和孔武仲金陵九咏游钟山郭祥正国愽醉吟庵湖隂曲舟次大云仓回寄孔武仲池州萧丞相楼二首过九华山佛池口遇风雨舟次磁湖以风浪晋二首不得进子瞻以诗见寄作二篇答之前篇自赋后篇次韵黄州陪子瞻游武昌西山将还江州子瞻相送至刘郞洑王生家飮别赤壁怀古自黄州还江州江州五咏不到东西二林游庐山山阳七咏南康阻风游东寺寄题陈宪郞中竹轩次韵孔武仲到官后见寄次韵筠守毛维瞻司封观修城三首次韵子瞻夜字韵作中秋对月二篇一以赠王郎二以寄子瞻次韵王适食茅栗过毛国鎭夜飮次韵毛国镇赵景仁唱和三首一赠毛一赠赵一自咏再和三首次韵王适州学新修水阁次韵毛君九日次韵毛君感事书怀次韵毛君见督和诗次韵毛君山房遣兴和胡敎授蒙太守策试诸生和毛君州宅八咏次韵毛君病中菊未开雨中宿酒务次韵毛君经旬不用鞭扑次韵李抚辰屯田修州门飮酒过量胏疾复作衢州赵阅道少师濯缨亭茶花二首次韵毛君山房即事十首再和十首筠州二咏第十一卷诗八十六首和毛君新葺囷庵船斋寒雨积雨二首戱赠李朝散戯答临江萧氏家寳堂和萧刓察推贺族叔司理豋科还鄕四首次韵吴厚秀才见赠三首次韵毛君焼松花六絶陪毛君游黄仙观次韵王适梅花次韵王适春雪二首毛君惠温柑荔枝二絶次韵王适游真如寺次韵王适新燕官居即事陪毛君夜游北园山橙花口号次韵冯弋同年送王适徐州赴举游呉氏园江州周寺丞泳夷亭次韵毛君游陈氏园江涨和子瞻鐡拄杖竞渡豋郡谯偶见姜应明司马醉归送姜司马寄题赵屼承事戯綵堂次韵温守李钓见寄兼简毛夫人次韵洞山克文长老试院唱酬十一首放牓后毛守见招送毛傍斋郞燕贡士次韵毛君请居探菊次韵毛君见赠次韵毛君偶成孔平仲着作江州官舎小庵送饶州周沃秀才免觧雪中洞山黄檗二禅师相诗毛国镇生日二絶次韵毛君将归送杨腾山人次韵子瞻与安节夜坐三首次韵毛君上书求归未报次韵毛君絶句次韵毛君晋别送毛君致仕还鄕赠景福顺长老二首次赠孔平仲着作见寄四首隂晴不定简唐觐秘校并敖吴二君五首第十二卷诗八十九首雨后游大愚送髙安罗令审礼送唐觐次韵唐觐送姜应明谒新昌杜簿新种芭蕉次韵姜应明黄檗山中见寄次韵黄大临秀才见寄次韵李朝散游洞山二首简学中诸生以蜜酒送柳眞公次韵柳见答披仙亭晚飮余居髙安三年毎晨入莫出輙过圣寿访聦长老谒方子明浴头笑语移刻而归岁月旣乆作一诗记之次韵子瞻感旧见寄次韵和人丰岁同孔常父作张夫人诗次烟字韵答黄廷坚东轩长老二絶题方子明道人东䆫次前韵迎寄王适王度支陶挽词二首次韵陈师仲主簿见寄寄题江涣长老南园茅斋咏霜二首次韵呉厚秀才见寄干荔枝次韵王适元日并示曹焕二首寄梅仙观杨智远道士春雪赠石台问长老二絶和毛国鎭白云庄五咏次韵王适落日江上二首张秀才见冩陋容同王适曹焕游淸居院歩沓所居次韵王适春雨和子瞻蜜酒歌次韵讲律李司理宪见赠次韵王适游陈氏园答孔平仲二偈次韵柳眞公闲居春日次韵王适东轩即事三首送李宪司理还新喻问黄蘖长老疾复次烟字韵答黄大临庭坚见寄二首次韵子瞻临臯新葺南堂五絶次韵王适大水赠三局能师二絶临川陈宪大夫挽词二首次韵知郡贾蕃大夫思归乆不作诗呈王适喜王巩承事北归予𥘉到筠即于酒务庭中种竹四藂杉二本及今三年二物皆茂秋八月洗竹培杉偶赋短篇呈同官和王巩见寄三首复次韵孔毅父封君挽词二首上髙息轩起亭二絶九月十一日事书和王适寒夜读书和王适新葺小室病中贾大夫相访因游中宫僧舎二首和王适炙背读书同王适赋雪第十三卷诗八十六首除夜种兰上元夜次韵王适元夜二首王子立与迟等游陈家园桥败㡬不成行晚自酒务徃见之明日雨作偶尔成咏幽兰花二絶胡长史祠堂孙賔叟道人新桥曾子宣郡太挽词二首曾子固舎人挽词次韵王适一百五日太平寺㸔花二絶又次韵游小云居次韵秦观梅花复次前韵答潜师景福顺老夜坐道古人搐鼻语画枕屏次韵王适晋别次韵子瞻特来髙安相别先寄迟适远却寄迈迨过遯次韵子瞻端午日与迟迨远三子出游次韵子瞻晋别三首次韵子瞻行至奉新见寄赠医僧鉴淸二絶赠医僧善正食菱晋滞髙安四年有余忽得信闻当除官眞扬间偶成小诗书于屋壁洪休上人少年读书以多病出家居泐潭爲马祖修塔以三絶旬来谒答一首勉子瞻失干子二首偶游大愚见余杭明雅照师旧识子瞻能言西湖旧游将行赋诗送之将移绩溪令约洞山文老夜话将之绩溪梦中赋泊舟野歩谢洞山石台逺来访别赠方子明道人回寄圣寿聦老乘小舟出筠江二首寄题孔氏颜乐亭徐孺亭滕王阁次韵道潜南康见寄车浮题都昌淸隐禅院逢章户掾赴澧州除夜泊彭蠡湖遇大风雪正旦夜梦李士宁过我谈说神怪乆之草草爲具仍以一小诗赠之舟中风雪五絶题南康大安宅五老亭书庐山刘顗宫苑屋壁三絶再游庐山三首汲阳阻风张嘉祐效韦苏州调啸词二首至池州赠陈鼎秀才次韵迟𥘉入宣河次韵候宣州利建招致政汪大夫次韵侯宣城叠嶂楼双溪阁长篇𥘉到绩溪眎事三日出城南谒二祠游石照偶成四小诗呈诸同官县中诸花多交代江君所栽牡丹巳过芍药方盛偶寄小诗杨主簿日本扇次韵答人幽兰次韵江法曹山间小酌官舎小池有鸂鶒遗二小雏二首次韵答人见寄次韵答人槛竹第十四卷诗八十五首次韵王荐推官见寄郭尉愿惇夫以琳上人书诗爲示次韵次韵汪琛监簿见赠周昉画羙人歌病中郭尉见访病后复病三首送琳老还大明山病退病后白发答琳长老寄幽兰白术黄精三本二絶次韵侯宣城题叠嶂楼𥘉闻得校书郎示同官三絶绩溪二咏辞灵惠庙归过新兴院书其屋壁郭尉惠古镜歙县岁寒堂邵武游氏老人三淸堂紫芝塘寄龙井辩才法师三絶元绛参政挽词过王介同年墓将游金山寄元长老元老见访留坐具而去戯作一絶调之元老和示小诗自谓非战之罪复作一絶并坐具还之子瞻与长老择师相遇于竹西石塔之间屡以絶句赠之又晋书邀辙同作遂以一絶继之髙邮赠别杜介供奉答王定国问疾和子瞻次孙觉谏议韵题邵伯闸上斗野亭见寄次韵子瞻题泗州监仓东轩二首答颜复国愽次韵王定民宣德河氷复赋河氷四絶河氷稍解喜呈王适河氷复结复次前韵题南都留守妙峯亭次韵发运路昌衡淮南见山堂送戴朝议归蜀中后省初成直宿呈子瞻二首次韵子瞻送陈睦龙图出守潭州送千之姪西归驾幸亲贤宅赠随驾诸公次韵子瞻飮道者院池上答孔平仲惠蕉布二絶次韵朱光庭司諌喜雨次韵光庭省中书事送张恕朝奉南京莶判二首送买讷朝奉通判眉州次韵黄庭坚学士徃毛笔李诚之待制挽词二首司马温公挽词四首送表弟程之元知楚州送王震给事知蔡州送王廷老朝散知虢州送鲁有开中大知洺州次子瞻韵第十五卷诗八十五首送陈侗同年知陜府次韵李曼朝散得郡西归晋别二首送程建用宣德西归次韵子瞻杜介供奉送鱼次韵子瞻招王遽朝请晚飮子瞻与李公麟宣德共画翠石古木老僧谓之憇寂图题其后王君贶宣徽挽词三首送杜介归杨州次韵子瞻与邓圣求承㫖同直翰苑懐武昌西山旧游送杨孟容朝奉西归次韵孔武仲学士见赠送家定国朝奉西归次韵刘贡父省上示同㑹二首次韵孔武仲三舎人省上送顾子敦奉使河朔席上再送次韵孔文仲舎人酴醾送钱承制赴广东都监次韵曾子开舎人四月一二日扈从二首再和二首次韵张昌言给事省中直宿次韵贡父子开直宿去年冬辙以起居郎入侍迩英讲不逾时迁中书舎人虽黍冐愈深而瞻望淸光与日俱逺追记当时所见作四絶句呈同省诸公次韵张问给事喜雨次韵宋构朝请归守彭城次韵刘贡父西掖种竹次韵刘贡父省中独直得告家居次韵贡父见寄黄㡬道郞中同年挽词二首和王定国寄刘贡父故濮阳太守赠光禄大夫王君正路挽词二首韩干三马书郭熈横卷题王生画三蚕蜻蜓二首赠冩眞李道士次韵子瞻题郭熈平逺二絶次韵钱勰待制秋怀宿荥阳氏园荥阳唐髙祖太宗石刻像次韵刘贡父从驾次韵刘贡父和韩康公忆其弟持国二首闻京东有道人号贺郎中者唐人也其徒有识之者作诗记之送家安国赴成都敎授三絶送欧阳辩送韩康公归许州三日上辛祈糓除日宿斋戸部右曹元日赋三絶句寄呈子瞻兄次韵王钦臣祕监集英殿井集贤殿考试罢二首问蔡肇求李公麟画观音德云五月一日同子瞻转对次韵刘贡父题文潞公草书韩康公挽诗三首送王宗望郞中赴河东漕送髙士敦赴成都兵钤卢鸿草堂图秦号夫人走马图二絶韩干二马试制举人呈同舎诸公二首次韵张去华院中感懐送周思道朝议归守汉州三絶第十六卷诗一百二十首程之元表弟奉使江西次前年送赴楚州韵戯别表弟程之邵奉议知泗州次韵子瞻书黄庭内景卷后赠蹇道士拱辰次韵子瞻好赤头送葆光蹇师游庐山同子瞻次梅圣俞旧韵题鄕舎木山次韵子瞻送千乘千能题王诜都尉画山水横卷三首次韵子瞻十一月旦日鎻院赐酒及烛送周正孺自考功郎中归守梓潼兼简吕元钧三絶雪中访王定国感旧次韵王定国见赠王子难龙图挽词次韵季豸秀才来别子瞻仍谢惠马吕司空挽词三首范蜀公挽词三首范百嘉百歳昆仲挽词二首安厚卿枢宻毋夫人词挽二首题李公麟山庄图二十六首将使契丹九日对酒怀子瞻兄并示坐中题王诜都尉设色山卷后次韵子瞻相送使胡欧阳文忠夫人挽词二首欧阳伯和仲纯挽词二首奉使契丹二十八首送文太师致仕还洛三首李公麟阳关图二絶学士院端午帖子二十七首次韵门下刘侍郞直宿寄苏左丞次韵张耒学士病中二首次韵张君病起二首第十七卷赋八首巫山赋屈原庙赋缸砚赋祭眞兴寺楼赋超然台赋并叙服茯苓赋并叙墨竹赋黄楼赋并叙第十八首辞五首御风辞上淸辞杨乐道龙图哀辞并叙刘凝之屯田哀辞并叙鲜于子骏谏议哀辞并叙诗二首太白山祈雨诗舜泉诗并叙铭二首彭城汉祖庙试劒石铭并叙鳯味石砚铭并叙颂二首筠州聦禅师得法颂并序等轩颂第十九卷新论三首上中下第二十卷䇿问三十五首殿试武举䇿问一首南省进士策问一首河南府进士䇿问三首私试进士䇿问二十八首私试武学策问二首第一十一卷书一首上皇帝书第二十二卷书十首上枢宻韩大尉书上昭文富丞相书上曾叅政书上两制诸公书上刘长安书第一十一卷书一首上皇帝书第二十二卷书十首上枢宻韩大尉书上昭文富丞相书上曾叅政书上两制诸公书上刘长安书徐洲答陈师仲书二首答黄庭坚书答徐州敎授李昭玘书上洪州孔大夫论徐常侍坟书第二十三卷记九首筠州圣祖殿记齐州闵子祠堂记卜髙县学记京西北路转运使题名记齐州泺源石桥记光州开元寺重修大殿记筠州圣寿院法堂记庐山栖贤寺新修僧堂记杭州龙井院讷斋记目录上栾城集目録下栾城集目录下第二十四卷记九首东轩记武昌九曲亭记王氏清虚堂记吴氏浩然堂记黄州快哉亭记黄州师中庵记南康真节堂记洛阳李氏园池诗记太子少保赵公诗石记第二十五卷墓表铭四首伯父墓表欧阳文忠公夫人薛氏墓志铭全禅师塔铭闲禅师碑传二首孟德传丐者赵生传叙三首类篇叙古今家诫叙洞山文长老语録叙第二十六卷祭文一十七首祭欧阳少师文祭文与可学士文祭永嘉郡夫人马氏文祭正虢州伯敡文祭邓内翰母郡太君文祭曹演父朝议文祭范蜀公景仁文祭忠献韩公文祭姪林文代李公仪谏议祭张文𥙿侍郞文代张公安道祭李宥侍郎文代南京晋守祭永嘉郡夫人马氏文代张公祭蔡子正资政文代毛筠州祭土观文韶文二首代三省祭司马丞相文代三省祭门下韩侍郎曾孙文祝文一十六首陈州食日祷诸庙文陈述古舎人辞庙文二首齐州祁雨雪文二首徐州汉髙帝庙祈晴文南京祈祷文七首绩溪谒城隍文谒孔子庙文祭灵惠汪公文青辞三首齐州祈雨青辞南京祈晴青辞筠州祈雨青辞第二十七卷西掖告词六十一首林希集贤殿修撰知苏州杨杰知润州陈安期屯田郎中蔡立知鄂州盛南仲知衡州许中正致仕覃恩改朝议大夫虞肇智鼎州胡田知诚州邢浩知钦州王存磨勘改朝散郞梁惟简供备库使张璪光禄大夫资政殿学士知郑州赵君钖大常少卿刘绚太学愽士邓羲叔主客郎中林旦侍御史权淮南运副田待问淮南运判可淮南提刑陈絃可仓部郞中王古可工部郎中孙升监察御史可殿中侍御史李常蔡延庆并转朝议大夫徐彦孚澶州通判章惇知杨州邢恕知汝州王令图可都水使者王荀龙知澶州李孝纯知棣州郭逵自致仕起知潞州何正臣知梓州孙覧河北运副除右司郎官陶世延邢选各𥙷三班借职皇兄令羽磨勘转遥图张辅之入内内侍省磨勘转内殿承制范鎭可侍读太一宫使呉师仁可越州司法充杭州教授尹才虢州司戸田述古襄州司法苏昞邠州司戸叔谆叙右千牛衞将军潢履磨勘改朝请郞宋彦图转内殿班再知归信容城县臧定国转西头供奉官再任县尉张利一自真定緫管移知代州庄公岳成都提刑苏泌利州运判内臣冯景降一官胡宗哲遂州张太宁汉州李梴知唐州崔仝通判延州王纯臣通判岷州姚兕磨勘转东上合门使丁隲太常博士常安民大理寺丞田子谅湖南运判郑佶都水监丞陈安民簿叶康弼知劒州谢卿材河北转运使自陜漕徒蔡卞磨勘朝奉郞丁恂少府主簿张构再知丰州吕太防中书侍郎中刘挚右丞傅尧俞御史中丞张端答致仕依前朝奉郞孟永和转军噐库副使兼翰林医官副使蔡卞知江宁府王安礼知扬州林希知宣州王舜圭除左班殿直第二十八卷西掖告词六十一郏澶通判永宁军叔攷等三十二人并除右班殿直王宗孟母封寿昌县太君胡宗愈吏部侍卽顾临给事中范子奇司农卿马黙河东运使岑象求利州运判何琬江西运判常安民鸿胪丞李诜自军头司除知忻州郏亶通判睦州李琬太医丞充中岳庙令王巩通判扬州刘奉世起居郞孔文仲起居舎人胡宗炎将作少监向宗良知衞州祁观除借职曾肇中书舎人郝怒知汝州李周陜西运使刘淑苏州胡宗哲宿州许彦先知随州孙谔太学愽士王佺通判荆南韩玠通判河南占城国进奉判官蒲霞辛可保顺郎将刘攽中书舎人曹诵遥团知保州王献可火山军李昭叙石州邹极江西提刑何琬府界提刑叶温叟度支郞中呉革江西运判杜常兵部郎中荣咨道通判镇戎军钱式三班借职翰林医官陈易简等六人比旧各减三官牵复李括知洋州张士澄通判定州彭次云吏部郞中章楶吏部马琬戸部韩宗古司封吴安宪都官黄景职方郞官盛侨国子司业黄庭坚着作佐郎陈侗直祕阁知梓州晏知止成都运副秦中梓州运副游酢太学録张舜民察御史张绩祕书省正字李执柔司农寺丞陈烈落致仕州敎授龚原国子丞仲葩遥刺吴渊西头供奉官俞谔左侍禁袁说知愽州阎木太学愽士叶涛正宋寳除承务郞韩忠彦枢宻直学士知定州刘敏知辰州龎希道复翰林医学克勍仲察并磨勘改正任防御使蔡确改知安州吕公孺知秦州第二十九卷西掖告词六十一首仲鸾等六人磨勘防御使张之諌知德顺军冦诵覃恩改朝请大夫郭时亮通判海州安宗说知利州范子奇河北转运使呉安持司农少卿崔公度将作少监王兢湖南提刑钱㬇知眞州王渐知阶州郭逢知德顺军萧世元石州李昭叙忻州李诜隰州致仕马充等以豋极恩改承奉郞燕若济知东明县陈向知楚州士鳣磨勘转右监门衞大将军黄好谦知濮州张脩驾部郞中王瑜京西提刑康识权发遣鄜州今落权发遣杨叔仪少府少监守本官致仕融州归明杨晟该等改右班殿直曾肇磨勘改朝散郞蕃官折师武覃恩改西头供奉官郭知章知海州江公着通判陈州黄好谦知颍州霍唐臣知濠州晁端彦吏部郎何洵直司勲郞颜复礼部郎辛痈太常愽士韩宗文光禄丞孔平仲太仆丞元耆宁馆阁校勘换校书郎梁焘转朝奉大夫张淳知长垣县李淸臣资政殿学士知河阳张整皇城使广西铃辖加遥刺再任以交人理㑹地界之故医官亢瑺叙摧易使交趾使黎钟吏外副社英軰东头供奉官邓忠臣秘书省正字成卓降两官监筠州酒税仲浃转正任防御使曹评正任防御使熊本降授朝散大夫张绶湖南提刑刘当时太仆簿张崈古尚书省都事出职改朝奉大夫陈游古知沂州周纯知虢州朱阳县宋子仪大理寺丞秦晋国安仁保祐夫人张氏特封吴楚国安仁贤寿夫人彭汝砺右史王陟臣右司郎中王古吏部员外郞张询浙宪陜西移四通判蔡潜除司农簿令踈除右千牛衞将军张元方权发遣府界提点周邠遍判寿春魏璋叙奉议郎熈河机冝常安民太常愽士丰稷工部员外郎沈季长少府少监林英大理少卿第三十卷西掖告词五十九首姚勔宗正丞林希湖州周之纯宣州沈季长秀州李杰梓州提刑陈鹏运判吕陶京西运副上官均北部员外郎史宗范知泾州黄庆基鸿胪丞张峋戸部员外郞钱长卿刑部员外郎大名府骁武第一指挥都虞候杨政等士人可并左右侍禁韩维守本官资政殿学士知邓州李士京将作丞余中军器丞刘务诚三班奉职王衮知充州冯宗道遥郡刺史胡田知诚州改爲军除爲知军陈安石知襄州孙懐用知宁化军郝逢知岢岚军王愈光禄丞姚勔秘书丞蒲宗闵知兴元府史宗范知庐州林颜权知泉州孔平仲太常愽士西蕃首领温溪心心年钦氊二人并除化外州团练郑佾知单州孙之敏知雍丘杨瓌寳知咸平许懋右司郎中陈轩主客郎中丰稷殿中侍御史陈知晦蔡州莶判向宗旦司农少卿侯利建京东漕井亮采河东漕马城湖北宪林积知福州朱服权发遣泉州林颜知濠州今毣以率府率讲书授通直郎张崈古知豋州髙遵易改知全州何琬工部郞中崔公度知颍州黄祹知賔州钱师孟知横州石景畧可宣德郞范纯礼发运副使张汝贤右司郞中韩宗道太府卿朱光庭太常少卿李之纯寳文阁直学士知成都府廖正一秘书省正字刘舜卿加遥郡团练马军都虞候游师雄改奉议郞陜西运判赐绯廖正古通判沧州龎元英鸿胪少卿张琬知秀州曾考序通判莫州刘言可内殿崇班张峋戸部员外郞改戸部郞中韩绪等六人各转一官蕾官党令佂揽哥赵令景覃恩改官顾临再授给事中孔文仲中书舎人张颉待制河北都运第三十一卷西掖告词五十一首太皇太后三代皇太后三代皇伯世俦追封奉化郡公越国贤惠长公主追封大长公主世繁赠安武军留后追封信都郡公唐俛赠梓州录参克贤赠奉国军两使留后封奉化郡公士觏赠左领军衞将军安焘三代妻李淸臣三代妻范纯仁三代中丞刘摰父第三十二卷西掖告词四十九苗贵妃三代文臣升朝封父母妻文臣升朝追封父母妻范鎭父鲜于侁父陈曼父閠以赦封承务郞钱勰父母李玮三代王坚父曾布父蔡确父母秦晋国安仁保佑夫人张氏祖祖母父母世采母李氏安康郡太君世智毋何氏永昌郡太君李端愿父母张方平祖并父富绍庭母蔡朦父挺赠开府仪同三司刘邠母奉议郞任斯年祖母黄氏封永寿君张琬父昪追封韩公安焘知枢宻院赠三代王汝舟祖母胡氏封嘉兴县太君皇兄令擢等所生母赠县太君富弼赠太师刘沆追封秦国公卢政赠司空王存妻胡氏齐安都夫人杨王第三女封安定郡主第三十三卷北门书诏五十四首制一十三首除苗授保康军节度知潞州制除刘昌祚武康军节度殿前副都指挥使制明堂吕大防加恩制皇伯祖宗晖加恩制皇叔祖宗祜加恩制皇叔祖宗楚加恩制皇弟徽宗加恩制皇弟似加恩制皇弟偲加恩制冯京加恩制刘昌祚加恩制除文彦愽太师河东节度使致仕制除冯京彰德军节度使制诏敕四十一首尚书左丞韩忠彦免弟嘉彦尚主不许不允诏二首门下侍郞孙固乞致仕不允仍给寛假诏韩忠彦乞外任不许不允诏二首孙固乞致仕不允诏赵君钖免刑部侍郎不允诏吕公孺免戸部尚书不允诏太皇太后明堂礼成罢贺赐门下手诏太师文彦愽乞致仕不许不允诏二首文彦愽致仕再免两镇不许不允诏二首文彦愽三免两鎭不许不免诏二首文彦愽免两镇许允诏二首河东官吏军民示喻勑书孙固乞致仕不允诏韩忠彦免同知枢宻院不允诏苏颂免尚书左丞不许不允诏二首苏颂再免左丞不许不允诏二首知枢宻院孙固乞避亲不允诏周尹进兴节龙无量寿佛敕书范百禄免侍读不允诏赵君钖免吏部侍郎不允诏文彦博免孙男康世章服不允诏孙固乞致仕不允诏宰相吕防等爲旱乞退不允诏太皇太后以旱赐门下诏皇帝以旱赐门下诏邓温伯免翰林承㫖不许不允诏二首吕大防等再爲旱乞退不允诏彰德军官吏军民示喻敕书冯京免彰德军节钺不许不允诏二首文彦愽免致仕合得五人恩泽诏范百禄免翰学士不允诏第三十四卷北门书诏祈祝九十首批答四十四首门下侍郎孙固乞致仕不许不允批答二首刘昌祚免殿前副都指挥使不许不允批答二首文彦愽乞致仕不许不允批答二首吕大防免明堂恩命不许不允批答四首皇伯祖宗晖免恩命不许不允批答四首皇叔祖宗祐宗楚免恩命不许不允批答四首皇弟佶似偲免恩命不许不允批答四首刘昌祚免恩命不许不允批答四首中书侍郞刘挚免恩命不许不允批答二首尚书右丞许将免恩命不许不允批答二首文彦愽致仕免两镇不许不允批答二首韩忠彦免同知枢宻院不许不允批答二首苏颂免尚书左丞不许不允批答二首吕大防等乞御正殿复常膳不许不允批答二首第工表不许不允批答二首第三表不许不允批答二首第四表许允批答二首书九首皇帝明堂宿斋第一次问太皇大后圣体答书皇太后答书皇太妃答书第二次太皇太后书皇太后答书皇太妃荅书皇帝谢礼毕太皇太后荅书皇太后荅书皇太妃荅书祝文一十二首北京南开二股河祭渎星辰祝文景灵宫安鐡水䆫祝文后苑祈晴祝文太庙整漏奏告宣祖皇帝祝文后苑粉坛祈雨祝文五岳四渎祈雨祝文谢雨祝文鳯翔府太平宫修殿告迁太宗神御祝文奏告五星祁雨祝文天地社稷宗庙谢雨祝文神庙寺观谢雨祝文岳渎谢雨祝文青词一十二福宁殿开启明堂预告道埸青词罢散青词北京南开二股河道埸青词中太一宫祈晴青词明堂礼毕福宁殿道埸青词罢散青词景灵宫预告雅饰圣祖青词装饰圣祖御容青词雅饰了毕开启奉安圣祖眞容道埸青词西岳谢雨青词中太一宫祈雨青词二首朱表七首福宁殿罢散明堂预告道埸朱表北京开二股河罢散日道埸朱表明堂礼毕福宁殿罢散道场朱表景灵宫奏告雅饰圣祖罢散道埸朱表景灵宫奉安圣祖眞宗御容罢散道朱表西岳罢散谢雨道朱表诸宫观罢散谢雨道塲朱表表五首泥饰诸陵神台奏告表泥饰永𥙿陵神台等奏告表明堂礼毕内中奏谢诸佛表露香表永𥙿陵添修屋宇奏告表第三十五卷论时事状三首书二表制署三司条例司论事状陈州爲张安道论时事书自齐州回论时事书第三十六卷右司谏论时事七首论台谏封事留中不行状乆旱乞放民间积欠状论罢免役钱行差役法状论蜀茶五害状乞更支役钱顾人一年候修完役法状乞招河北保甲充军以消盗贼状论差役五事状第二十七卷右司諌论时事一十六首乞赈救淮南饥民状乞废忻州马城盬池状再乞放积欠状论发运司以粜籴米代诸路上供状乞给还京西水柜所占民田状论三省事多晋滞状言科埸事状乞招畿县保甲充军状乞令戸部役法所㑹议状乞禁军日一敎状乞差官与黄廉同体量蜀茶牀乞以发运司米救淮南饥民状论明堂神位状乞借常平钱买上供及诸州军粮状再乞差官同黄㢘体量茶法状再言役法札子第三十八卷左司諌论时事一十二首论青苗状三论差役事状论兰州等地状再论兰州等地状论京畿保甲冬教等事状论西邉警备状再论青苗状乞放市易欠钱状言淮南水潦状三乞罢青苗状申三省请罢青苗状请罢右职县尉状第三十九卷右司谏论时事五首论戸部乞収诸路帐状言责降官不当带观察团练状再论京西水柜状乞复选人选限状论诸路役法候齐足施行状中书舎人论时事一首申本省论处置川茶未当状戸部侍郞论时事二首因旱乞许羣臣面对言事札子论西事状第四十卷戸部侍郞论时事六首论隂雪札子转对状请戸部复三司诸案札子论开孙村河札子再论回河札子三论回河札子第四十一卷戸部侍郞论时事三首乞裁损浮费札子论侯偁少欠酒课以抵当子利充塡札子再论裁损浮费札子翰林学士论时事八首论黄河必非东决札子乞罢修河札子北使还论北邉事札子五爲旱乞罢五月朔朝㑹札子第四十二卷御史中丞论时事札子七首乞举御史札子乞罢熈河修质孤胜如等寨札子乞分别邪正札子论执政生事札子论言事不当乞明行黜降札子再论分别邪正札子再论熈河邉事札子第四十三卷御史中丞论时事札子九首再论举台官札子三论熈河邉事札子三论分别邪正札子四论熈河邉事札子论吏额不便二事札子乞差官权戸部札子三论举台官札子论堂除太寛札子论前后处置夏国乖方札子第四十四卷御史中丞论时事札子五首论所言不行札子论渠阳蛮事札子乞令两制共论纳后礼札子再言渠阳邉事札子论衙前及诸役人不便札子第四十五卷御史中丞论时事札子一十二首乞再举台官状乞改举台官法札子论用台諌札子乞罢修河司札子再乞责降李伟札子三论渠阳邉事札子乞定差管军僚札子乞裁损待髙丽事件札子论张颉不可用札子奏乞禁止髙丽下节出入札子催行役法札子再催行役法札子第四十六卷御史中丞首时事札子六首论邉防军政断案冝令三省枢宻院同进呈札子论禁宫酒札子论冬温无氷札子论顾河夫不便札子论西邉商量地界札子论黄河东流札子第四十七卷中书舎人撰两府请贺谢表状一十首请太皇太后受册表贺摛鬼章表谢入伏早出状二首谢坤成斋筵状二首谢讲彻论语赐燕状二首贺雪御筵谢状三首编神宗御集奏请表状二首乞御制集叙状进御集表杂论荐书状札子八首爲兄轼下狱上书乞牵复英州别驾郑侠状乞擢任刘攽状乞推恩故知陈州鲜于侁子孙状荐吕陶吴安诗札子荐林豫札子乞优䘏滕元发家札子荐王巩札子杂辞免恩命表状札子一十六首辞起居郞状二首免修条支赐札子二首辞召试中书舎人状二首辞戸部侍郞札子辞吏部侍郎札子辞翰林学士札子辞御史中丞札子辞尚书右丞札子四首免尚书右丞表二首第四十八卷杂谢恩命表状二十一首谢除中书舎人表二首谢除戸部侍郎表二首谢对衣金带表二首谢翰林学士宣召状二首谢赐对衣金带鞍马状三首谢敕设状二首笏记二首谢除龙图阁学士御史中丞表谢除尚书右丞表二首生日谢表二首笏记第四十九卷代人上表二十三首陈州张公安道谢批答表二首齐州李肃之諌议谢上表李谏议谢免罪表南京张公安道免陪祀表张公谢免陪祀表张公贺南郊表南京晋守贺南郊表南京百官贺南郊表南京谢颁暦表张公谢南郊加恩表李诚之待制遗表龚鼎臣諌议谢青帅表陈汝羲学士南京谢上表南京晋守谢减降德音表张刍諌议南京谢上表张公安道乞致仕表三首张公谢致仕表歙州贺豋极表滕逹道龙图苏州谢上表二首第五十卷启事二十二首贺欧阳副枢启北京谢韩丞相启二首贺欧阳少师致仕启迎陈述古舎人启贺致仕曾太傅启贺韩相州启谢韩许州启贺河阳文侍中启谢文公启贺张宣徽知青州启谢改着作佐郎启谢张公安道启贺孙枢蜜启谢黄察院启贺赵少保启贺文太师致仕启谢两发运启贺范端明启除中书舎人谢执政启除尚书右丞诸公免书谢启代人启事八首子瞻答周郎中启张公安道答吕陶屯田启陈述古舎人谢两府启又谢两制启张圣民修撰谢二府启斋州李谏议问候文侍中启李諌议贺郭宣徽知并州启李諌议谢二府启栾城集目录卷第五十栾城集緫目栾城集凡例緫目一文定谥议共七叶原本在三卷目録之后今冠诸目录之前以谥议重自朝廷而三集亦公生前事也一栾城三集目录旧緫一册今惟前集附谥议后而后集三集俱附各集前盖以类相从且便阅也一诗类同题各出除同卷相去不逺者归併余仍因之如九日九首散见于后集三集凡三出之类意亦随年逓书云尔一庙号旧本每空二字今一直书下时非宋也一栾城集旧五十卷今并目録緫九百七十二叶一栾城后集旧二十四卷今并目録緫三百四十三叶一栾城三集旧十卷今并目録緫一百零九叶凡例緫目毕栾城集谥议苏文定公谥议承淳熈三年七月十三日勅中书门下省尚书省送到吏部状准礼部关准都省批下故门下侍郎苏辙定谥事今具下项一准礼部关承淳熈三年二月二十四日勅试礼部尚书兼侍读兼给事中兼吏部尚书赵雄札子奏臣窃详国朝故实名臣旣殁而不乞谥者徉徃因臣寮建请特赐徽称故杨徽之之谥文庄宋绶寔请之宋祁之谥景文张方平寔请之张方平之谥文定苏辙寔请之凡以尚贤报功昭示无极圣王之所以宠绥臣子者于是至矣臣伏见故门下侍郞苏辙𥘉以制举对策受知仁宗乍起草菜而鲠亮切直之声固已震耀天下晚乃历践台省遂跻政途其絶学长才嘉言谠论与夫进退终始大节天下公论可考不诬而寥寥数十年易名之恩未加在于盛明之朝緫覆之政诚爲阙典况自顷岁陛下加惠苏轼赐谥文忠德音流行天下传诵辙之平生梗㮣与轼畧同而宦逹过之臣愚欲望圣明依轼近例特与苏辙赐谥以示褒劝臣谬司拜礼职所当言况有宋绶张方平建请故事则区区僣越之罪或可望于裁赦也取进止三省同奉圣㫖依令礼部太常寺拟定申尚书省续准淳熈三年四月十五日勅三省同奉圣㫖今后王公及职事三品以上法应得谥并勲德节义声实彰着不以官品特命谥者并先经有司议定申中书门下省具奏取㫖依旧制更不命词止备坐所议给告吏部牒本家照㑹礼部太常寺今拟定谥曰文定道德博闻曰文安民大虑曰定并承议郎行太常愽士章谦撰到谥议一本头连在前伏乞朝廷详酌指挥施行申都省后批礼部太常寺申拟定苏辙赐谥五月二十三日送礼吏部照应淳熈三年四月十五日巳降指挥施行一检准淳熈三年四月十五日勑三省同奉圣㫖今后王公及职事官三品以上法应得谥并勲德节义声实彰着不以官品特命谥者并先经有司议定申中书门下省具奏取㫖依旧制更不命词止备坐所议给告吏部牒本家照㑹一㝷行下太常寺拟谥去后㨿太常寺申到承议郞行太常博士章谦撰议曰门下苏公殁逾六十年矣天子始从其鄕人大宗伯之请诏礼部奉常同议命谥谨按谥法道德愽闻曰文安民大虑曰定请以是易公名惟公挺生西蜀毓秀山川大材最髙资禀实厚而又有父文安先生爲之师有兄文忠公爲之师友盖其所学所行皆本原乎家传而文章事业卓乎可敬而仰也呜唿公爲元祐名臣行事在国史声名在天下人其谁不知之冝不待歴数以合文定之谥者请粗陈其畧观公少年擢两科与其父兄俱以文名世而公之文汪洋澹泊深醇温粹似其爲人文忠尝称之以爲实胜巳其所爲诗骚铭颂书记论譔与夫代言之作率大过人盖流传于人间散落于夷狄者不知其㡬而所谓爱重其文则一也尝传诗春秋训释先儒之未逹又注老子深穷道德之㫖而发明佛老之相类其后作古史所论益广以删𥙷子长杂乱残阙之失书成抚之而叹自谓得圣资处身临事之㣲意末复论着歴代大抵以考古今成败得失爲要不务空言此其道德愽闻之渊源者如是可不谓文乎本朝至仁皇世可谓极盛公对制策方切切然以海内穷困生民愁苦爲忧虽贾谊痛哭流涕之书不过也青苗八使扰民之事其施行甚明公与王介甫陈旸叔辩争之尤力及元祐新政公居言路首陈神宗变法本欲利民爲社稷长乆之计而民力顾因之以凋弊者其原皆起于大臣蔽塞聦明之所爲由是蔡吕之徒竟皆贬窜然新政旣孚事势一定大臣乃有㣲引用熈丰旧臣爲自全计者公手䟽千余言极论君子小人之不可并处而争小人必胜非朝廷安静之福盖是时公之所争议大者唯黄河西邉二事次则差顾役法也深知党臣之撼摇在位者幸四弊之不去以借口而已故又爲之论奏愿诏大臣正巳平心无生事要功之意因弊脩法爲安民静国之术民心旣得异议自消至论诗赋经义之兼行未可遽合祭天地之礼所当复三司利权之不可分皆反覆精详未尝不以谋国体便人情爲虑也此其安民大虑之深逺者如是可不谓定乎自后世去古旣邈好文之士侈辞相髙连篇累牍不出风云月露之状而体益以靡文则文矣非所谓道德愽闻之文也清谈之士髙论性命视天下利害恝然不屑以动心殆若木偶人者定则定矣非所谓安民大虑之定也而公则异于是信其有功于治道而有德于生民文定之懿今合以谥公议者又何辞焉谨议一请本部郎中覆谥去后承承议郎行祕书省着作佐郞兼权考功郎官何万覆谥议曰是非待谥而后定谥于徃者重也数十年之后是非旣定命谥以宠之谥之羙恶以助劝沮谥于来者亦重也夫位足以经世要有其学才足以救时要有其心无其学未发而所到可知巳无其心祸福利害皆足以移之杰然异于是盖寡也思其人可无以示劝哉故门下侍郞苏公辙阙不作谥迩臣以爲请有诏礼部太常其同定之重是议也按谥法文之义十有八道德愽闻莫如公优定之义有九安民大虑莫如公称乃请谥文定上其议考功岂非谓其有经世之学有救时之心于公无愧欤公索深综㣲得之于天哜眞茹醇无待乎外上穷䆳古下至其时废兴治乱得失成败之所以然皆贯穿出入如身歴目睹少而对䇿有爱君之言巳乃上书陈治安之说晚年黜不用于是传诗春秋老子作古史载之空辞平生之所欲爲与老而不得卒其所爲者可以槩见要其归在于治国平天下遡其学本末可考也𥘉王荆公之以执政领三司条例也公爲其属不爲屈歴䟽其不便谢去元祐𥘉旣爲谏官取前日所爲弊与其人悉奏论之然司马温公爲相欲尽变顾役法文潞公继之又欲回河流于东二公淸德重望最知公者公亦不以爲便盖进退得䘮好恶怨德一不以晋胸中而视百姓有繇此以重困失职则惄焉若无以安也爲侍从不粗辨一职以塞责而止以爲天子所使以论思天下事当无不言凡冬温大旱水潦隂雪必建言某政有阙失某事当罢行有罪而不诛㡬人无功而受赏又有㡬赏责巳当求言以开广上意及在政府日至上前与宰相争用人邪正邉议曲直与行事当否退而批语有不如奏对吏辩诘虽休谒出而见所举或未善必追论之未尝曰事不出于我非吾咎不顾也势移事异犹貇貇论治道至謪逐不悔此其心岂择所趋避委时于危不救者是以九年之间朝廷尊公路辟忠贤相望贵倖歛迹邉陲绥靖百姓休息君子谓公之力居多焉信也自公之贬绍圣以权臣用事崇观以姦臣执柄皆公昔所累䟽数言不足倚以事者使公不去其言用宁有后日之祸公之去天也然公身虽屑道愈髙籍虽锢于党人天下愈推爲正臣上前与宰相争用人邪正邉议曲直与行事当否退而批语有不如奏对吏辩诘虽休谒出而见所举或未善必追论之未尝曰事不出于我非吾咎不顾也势移事异犹貇貇论治道至謪逐不悔此其心岂择所趋避委时于危不救者是以九年之间朝廷尊公路辟忠贤相望贵倖歛迹邉陲绥靖百姓休息君子谓公之力居多焉信也自公之贬绍圣以权臣用事崇观以姦臣执柄皆公昔所累䟽数言不足倚以事者使公不去其言用宁有后日之祸公之去天也然公身虽屑道愈髙籍虽锢于党人天下愈推爲正臣鉅德渡江之后旌録有诏今距公死又六十有五年矣犹诏易名以褒之俾尔士大夫违实饰虚贪近忘远知茍荣于一日不顾遗臭于后世者观公邅廻困踬顾不若鄕世好以爲身图者之安然而此等泯泯就尽余累汗逮孙子而公休泽显闻乃垂懿无穷是则名节茍全爵禄不足骄公议终在邪说不能胜其亦庻㡬知劝也夫文定二名丰约惟允请如愽士议谨议今来本官合出告伏候指挥七月十三日三省同奉圣㫖依栾城集三集目録栾城第三集目録全第一卷诗七十首丙戌十月二十三日大雪昼叹夣中反古菖蒲次迟韵复雪次韵文氏外孙骥以其祖父与可学士书卷还谢悰学士守岁上元不出将筑南屋偕功田家丁亥生日𥘉葺遗老斋二首谢人惠千叶牡丹移陈州牡丹偶得千叶二本喜作因旧𥘉成遗老斋二首蚕麦二首文氏外孙入村収麦李方叔新宅苦雨杀麦二首立秋后𥘉筑南斋中秋月望十六终夜如昼酿重阳酒戯题菊花九日三首十日二首𥘉成遗老斋待月轩藏书室三首乆雨方筑西轩穿地得怪石肺病送逊监淮西酒并示诸任二首风雪读传灯录示诸子夣中咏西湖买炭欲雪那咤示诸子戊子正旦题旧钟馗七十吟乆旱府中取虎头骨投邢山潭水得雨戯作生日将圻旧屋权住西庙种花二首同迟赋千叶牡丹同迟赋春晚春无雷闻卞氏旧有怪石藏宅中问其遗孙指一废井云尽在是矣井在室中床下尚未能取先作一首仲夏始雷八壐读旧诗五月园夫献红菊花二絶句夏至后得雨迟徃泉店杀麦夏夜对月千叶白莲花追和张公安道赠别絶句第二卷诗七十一首遗老斋絶句十二首移花服栗白菊九日家酿未熟南斋独坐西成藏菜示诸子示诸孙十一月一日作冬至日除日腊中三雪伐双谷上元夜适劝至西禅观灯程八信孺表弟剖符单父相过频川归鄕待阙作长句赠别种松二月望日雪二絶逊自淮康酒官归觐逾旬而归二絶句去年秋扇二絶句读旧诗堂成不施丹艧唯𥿄窓水屏萧然如野人之居偶作南斋竹三絶中秋新堂㸔月戯作午寝九日隂雨不止病中把酒示诸子三首落叶满长安分题腊月九日雪三絶句己丑除日二首同外孙文九新春五絶句上元前雪三絶句上元雪春隂庭中种花曾郞元矩见过踰月听其言乆而不厌追感平昔爲赋闭门林笋复生老栢蚕麦喜雨题东坡遗墨卷后洗竹寄张芒叟第三卷诗七十首雨中秋絶句二首赠德仲闰八月二十五日菊有黄花园中粲然夺目九日不忧无菊而忧无酒戯作九日三首戯题三絶木氷夜坐老史腊雪次迟韵小雪土牛除夜二首遗老斋南一栢双干昔岁坐堂上仅可见也今出屋巳尺余偶赋正月十六日七十三岁作春旱弥月郡人取水邢山二月五日水入城而雨一首龙川道士重赠食樱笋二首西轩画枯木怪石悟老住慧林蚕麦北堂秋稼七夕食鸡头秋雨𥙷种牡丹二絶曹郞子文赴山阳令九日三首早睡听前栢十月二十九日雪四首冬日郞事画学董生画山水屏风冬至日作冬至雪二首读乐天集戯作五絶记病除日二首上元壬辰生日儿姪诸孙有诗所言皆过记胸中所怀亦自作白须林笋西轩种山丹游西湖泛潩水风痺三作新作南门春旱感私扇第四卷诗十二首喜姪卖还家次前韵喜雨雨过溽暑外孙文九㐲中入村㬠麦大雨后咏南轩竹二絶句秋后即事送迟赴登封丞省事广福僧智西归第五卷诗赋铭赞共十首种药苗二首上巳上巳后堂成双柳卜居赋铜雀砚铭壬辰年冩眞赞管㓜安画賛第六卷策问论一十六首观㑹通以行典礼论第七卷论语拾遗第八卷易说三首洪范五事说一首诗病五事第九卷书传灯录后第十卷遗老斋记藏书室记待月轩记坟院记栾城第三集目録卷终栾城集后集目録栾城后集目録弟一卷诗七十首次韵子瞻感旧次韵题画卷四首送姪迈赴河间令次韵门下吕相公车驾眎学传银青挽词二首大雪三絶和王晋卿都尉茶蘪二絶句次韵门下吕相公同访致政冯宣猷滕逹道龙图挽词二首鲁元翰中大挽词二首赠司空张公安道挽词三首蔡州任氏阅世堂次韵子瞻和渊明飮酒二十首次韵子瞻道中见寄郊祀庆成次韵姚道人次韵子瞻上元扈从观灯二首蔡州壸公观刘道士大行太皇太后挽词二首次韵姚道人一首次韵石芝故枢宻莶书赠正议大夫王彦霖挽词二首读史六首和子瞻雪浪斋次韵子瞻生日见寄蹇师嵩山图望嵩楼思贤堂阻风次韵子瞻逰罗浮山次韵子瞻江西雨中游小云居第二卷诗七首次韵子瞻上元见寄次韵子瞻连雨江涨二首次韵姪过江涨亡嫂靖安君蒲氏挽词二首寄题武陵柳氏所居二首筠州州宅双连奉同子瞻荔支叹欠韵子瞻梳头劝子聸修无生法石盆种菖蒲甚茂忽开八九华或言此华寿祥也逺因生日作颂亦爲赋此子瞻和陶公读山海经诗欲同作而未成夣中得数句觉而𥙷之成都僧法舟爲其祖师寳月求塔铭于惠州还过髙安送归东西京二絶唐相二絶寓居六咏和子瞻新居欲成二首次迟韵二首次逺韵次韵子瞻和陶公止酒次韵瞻子过海过姪寄椰冠㝢居二首所寓堂后月季再生与逺同赋浴罢次逺韵齿痛子瞻问瘦以诗见寄次韵次韵子瞻独觉次韵子瞻夜坐次韵子瞻寄贺生日次韵子瞻寄黄子木杖次韵子瞻謪居三适同子瞻次过逺重字韵次韵子瞻和渊明拟古九首雨中招吴子野先生一絶荅吴和二絶閠九月量九与父老小飮四絶求黄家紫竹杖赋丰城劒范丞相尧夫挽词二首卜居和子瞻过岭子瞻赠岭上老人次韵代老人答一絶第三卷诗七十首大行皇太后挽词二首追尊皇太后挽词二首赠史文通奉议二首次前韵示杨明二首唐修撰挽词二首寄题登封揖仙亭呉冲卿夫人秦国挽词二首十一月十三日雪𥙷子瞻赠姜唐佐秀才迁居汝南索居三首闻诸子欲再质卞氏宅任氏阅世堂前大赠蔡駜居士癸未生日白须寒食二首颍川城东野老汝南示三子谢任亮敎授送千叶牡丹思归二首万蝶花一絶春尽夣中咏醉人立秋偶作汝南迁居寄内病愈二首九日三首立冬闻雷将归二首示资福谕老三不归行罢提举太平宫欲还居颍川次迟韵寄适逊次迟韵对雪还颍川题郾城彼岸寺二首上巳日夕病不出示儿姪二首葺东斋次迟韵千叶牡丹二首盆池白莲咏竹二首见儿姪唱酬次韵五首初得南园移竹记夣第四卷诗七十首葺居五首再赋葺居三絶岁莫口号二絶雪后小酌赠内喜雨収蜜蜂养竹和迟田舎杂诗九首雨病施崇宁寺马南堂新甃花坛二首夣中谢和老惠茶新霜戯作家酿二首冬至雪岁莫二首春后望雪除夜喜雨甲子日雨新火次韵和人咏酴醾闲居五咏城中牡丹推髙皇庙园迟适聮骑徃观归报未开戯作外孙文骥与可学士之孙也予亲敎之学作诗俊发犹有家风喜其不坠作诗赠之春深三首次迟韵示陈天倪秀才姪孙元老主簿再次前韵示元老筑室示三子开䆫逊徃泉城获麦送元老西归蜀人旧食决明花耳颍川夏秋少菜崇宁老僧敎人并食其叶有鄕人西归使爲父老言之戯作诸子将筑室以画图相示三首题韩驹秀才诗卷一絶秋社分题酿重阳酒中秋无月同诸予二首予昔在京师画工韩若拙爲予冩眞今十三年矣容貌日衰展卷茫然叶县杨生画不减韩复令作之以记其变偶作九日独酌三首泉城田舎第五卷杂文十二首和子瞻沉香山子赋和子瞻归去来词颍川择胜亭诗和子瞻次韵陶渊明停云诗和子瞻次韵陶渊明劝农诗沐老图賛香城顺长老真賛自冩眞賛六祖卓钖泉铭代李樵卧帐颂梦斋颂抱一颂第六卷孟子解二十四章第七卷历代论尧舜三宗周公五伯管仲知罃赵武汉髙帝汉文帝汉景帝第八卷歴代论二首汉武帝汉昭帝汉哀帝汉光武上汉光武下隗嚣邓禹李固陈蕃第九卷歴代论三荀彧贾诩上贾诩下刘玄德孙仲谋晋宣帝晋武帝羊祐王衍第十卷歴代论四王尊祖逖符坚宋武帝宋文帝梁武帝唐髙祖唐太宗狄仁杰第十一卷歴代论五首唐玄宗宪宗姚崇宇文融陆贽牛李郭崇韬冯道兵民燕蓟第十二卷颕濵遗老传上第十三卷颕濵遗老传下第十四卷大行太皇太后谥册文一首改园陵爲山陵手诏一首拟答西夏诏书一首拟殿试策题二首第十五卷拟合祭天地手诏一首论合祭天地札子一首㑹计録叙三首第十六卷兄除翰林承㫖乞外任札子四首举王巩乞外任札子五首乞赐张宣徽谥札子一首立皇后制书札子一首论黄河软堰札子一首论御试䇿题札子二首待罪札子一首第十七卷生日谢表笏记四首辞门下侍郞札子一首免太中大夫门下侍郎表二首谢太中大夫门下侍郞表二首进郊祀庆成诗状一首免南郊加恩表二首谢南郊加恩表二首第十八卷表䟽一十九首汝州谢上表分司南京到筠州谢表明堂贺表雷州谢表移岳州谢状复官宫观谢表南郊贺表降朝请大夫谢表谢复坟寺表谢复官表二首皇太后上僊慰表钦圣宪肃皇后祔庙慰表钦慈皇后祔庙慰表太行太皇太后上僊功德䟽皇太后上僊功德䟽哲宗皇帝大祥功德䟽天宁圣节功德䟽东茔老翁井齐僧䟽第十九卷青词十一首京师一首髙安四首龙川二首阁皁一首许昌三首祝文二首嵩山汝州谢雨第二十卷祭文一十八首祭张宫保文祭文与可学士文祭亡壻文逸民文再祭张宫保文祭亡嫂王氏文祭八新妇黄氏文北归祭东茔文祭亡兄端明文再祭亡嫂王氏文再祭亡兄端明文再祭八新妇黄氏文祭范子中朝散文祭子子敏奉议文遣适归祭东茔文祭黄师是龙图文祭范彛叟右丞文祭窦月大师宗兄文祭逍遥聦长老文第二十一卷杂文一十三首汝州龙兴寺修吴画殿记汝州杨文公诗石记李简夫少卿诗集引王子立秀才文集引子瞻和陶渊明诗集引六孙名字说书孙朴学士手冩华经严后书楞严经后书金刚经后二首书白乐天集后二首书鲜于子骏父母赠告后第二十二卷墓志铭一首亡兄子瞻端明墓志铭第二十三卷神道碑一欧阳文忠公神道碑第二十四卷杂文五首巢谷传亡姊玉夫人墓志铭龙井辩才法师塔碑逍遥聦禅师塔碑天竺海月法师塔碑栾城后集目録卷终栾城集栾城集卷第一栾城集卷第一诗五十三首郭纶郭纶本蕃种骑鬪雄西戎流落𥘉无罪因循遂龙钟嘉州巳经岁见我涕无穷自言将家子少小学弯弓长遇西鄙乱走马救邉烽手挑丈八矛所徃如投空平生事苦战数与大冦逢昔在定川寨贼来如群蜂万骑拥酋帅自谓白相公挥兵取其元糢煳腥血红战胜士气振越敌如旋风蚩蚩氊裘将不信勇且忠遥语相劝诱一矢摧厥胸短兵接死地日落沙尘蒙驰归不敢息马口衘折锋谁知八尺躯脱命万死中忽闻南蛮叛羽檄行忽忽将兵赴危难瘴雾不辞冲行经贺州城寂寞无人踪攀堞莾不见入据爲筑墉一旦贼兵下百计焼且攻三月不能䧟救至遂得通﨑岖有成绩元帅多异同有功不见赏憔悴落巴賨巳矣谁复信言之气恟恟予不识郭纶问此爲歛容一夫何足言窃恐悲群雄此非介子推安肯不计功郭纶未尝败用之可前锋𥘉发嘉州放舟沫江濵徃意念荆楚击皷树两旗势如远征戌纷纷上船人㯭急不容语余生虽江阳未省至嘉树巉巉九顶峯可爱不可住飞舟过山足佛脚见江浒舟人尽歛容竞欲揖其拇俄顷巳不见乌牛在中渚移舟近山隂壁峭上无路云有古郭生璞此地苦笺注区区辨虫鱼尔雅细分缕洗砚去残墨遍水如黒雾至今江上鱼顶有遗墨处覧物悲古人嗟此空自苦余今方南行朝夕事鸣㯭至楚不复晋上马千里去谁能居深山永与禽兽伍此事谁是非行行重回顾过冝賔见夷中乱山江流日益深民语渐巳变岸阔山尽平连峯远非汉惨惨瘴气青薄薄寒日煖峯峦苦崖石草木条干短遥想彼居人状类麏鹿窜何时遂平定戌卒从此返夜泊牛口行过石壁尽夜泊牛口渚野老三四家寒灯照踈树见我各无言倚石但箕踞水寒双胫长壊袴不蔽股日莫江上归潜鱼逺难捕稻饭不满盂饥卧冷彻曙安知城市欢守此田野趣秪应长冻饥寒暑不能苦戎州江水通三崃城州控百蛮沙昏行旅倦邉静禁军闲汉虏更成市罗纨靳不还投氊㨂精宻换马瘦孱颜兀兀头垂䯻团团耳带镮夷声不可㑹争利苦间关舟中听琴江流浩浩羣动息琴声琅琅中夜鸣水深天阔音响远仰视斗牛皆从横昔有至人爱奇曲学之三岁终无成一朝随师过沧海晋置絶岛不复迎终年见怪心自感海水震掉鱼龙惊翻回荡潏有遗韵琴意忽忽从此生师来迎笑问所得抚手无言心巳明世人嚣嚣好丝竹撞钟击皷浪谓荣安知江琴韵超絶摆耳大笑不肯听泊南井日期任遵圣期君荒江濆未至望已极朔风吹乌裘隐隐沙上立愧余后期至先到犯寒色旣泊问所如归去巳无及系舟重相邀雨冷涂路湿江上早起晨兴孤舟上盥濯夜气清整巾未皇坐双㯭轧巳鸣日出江雾散江上山从横区区茅舎翁晓出露气腥収筒得大鲤爱惜不忍烹持之易斗粟朝飰厌鱼羔萧萧远风起泛泛野鴈惊忽过百余里山水互变更蓬舟问所如彼此不知名超超江湖间殊胜地上行旦游市井喧莫宿无人声江上诚足乐无怪陶朱生江上㸔山朝㸔江上枯崖山憔悴荒榛赤如赭莫行百里一回头落日孤云霭新画前山更逺色更深谁知可爱信如今唯有巫山最秾秀依然不负远来心山胡山胡拥苍毳两耳白茸茸野树啼终日黔山深㡬重啄溪探细石噪虎上孤峯𬒳执应多恨筠笼仅不容白鷴白鷴形似鸽摇曳尾能长寂寞怀溪水低回爱稻梁田家比鸡䳱野食荐杯觞肯信朱门里徘徊占玉塘屈原塔屈原遗宅秭归山南賔古者巴子国山中遗塔知㡬年过者迟疑不能识浮图髙絶谁所爲原死岂复待汝力临江慷慨心自明南访重华讼孤直世人不知徒悲伤强爲筑土髙岌岌严颜碑古碑残缺不可读逺人爱惜未忍磨相传昔者严太守刻石千歳字巳讹严颜平生吾不记独忆城破节最髙被擒不辱古亦有吾爱善折张飞豪军中生死何足怪乘胜使气可若何斫头徐死子无怒我岂畏死如儿匹曹夫受戮或不避所重壮气吞黄河临危闲暇有如此覧碑慷慨思横戈竹枝歌舟行千里不至楚忽闻竹枝皆楚语楚言啁哳安可分江中明月多风露扁舟日落驻平沙茅屋竹篱三四家连春并汲各无语齐唱竹枝如有嗟可怜楚人足悲诉歳乐年丰尔何苦钓鱼长江江水深耕田种麦畏狼虎俚人风俗非中原处子不嫁如等闲双鬟垂顶髪巳白负水採薪长若艰上山採薪多荆棘负水入溪波浪黒天寒斫木手如龟水重还家足无力山深瘴暖霜露干夜长无衣犹苦寒平生有似糜与鹿一旦白髪已百年江上乘舟何处客列肆喧譁占平碛远来忽去不记州罢市归船不相识去家千里未能归忽听长歌皆惨悽空船独宿无与语月满长江归路迷路迷鄕思渺何极长怨歌声苦凄急不知歌者乐与悲远客乍闻皆掩泣望夫台江上孤峯石爲骨望夫不来空独立去时江水拍山流去后江移水成碛江移岸改安可知独与髙山化爲石山髙身在心不移慰尔行人逺行役八阵碛涨江吹八阵江落阵如故我来苦寒后平沙如匹素乘髙望遗迹磊磊六十四遥指如布棊就视不知处世称诸葛公用衆有法度区区落襃斜军旅无阔歩中原竟不到置阵狭无所茫茫平沙中积石排队伍独使后世人知我非莾卤柰何长蛇形千古竟不悟惟余桓元子乆视不能去灔滪堆江中石屏灔滪堆鼈灵夏禹不能摧深根百丈无敢近落日纷纷凫鴈来何人磊落不畏死爲我赤脚豋崔嵬上有古碑刻竒篆当使尽读磨苍苔此碑若见必有怪恐至絶顶遭风雷入崃舟行瞿唐口两耳风鸣号渺然长江水千里投一瓢崃门石爲戸欝怒水力骄扁舟落中流浩如一叶飘唿吸信奔浪不复由长篙棙柁破濆旋畏与乱石遭两山慼相値望之不容舠渐近乃可入白盐最雄髙草木皆倒生哀呌悲玄猱白云缭长䄂零落如飞毛缅懐浲水年惨蹙病有尧禹益决岷水屡与山鬼鏖摧冈转大石破地䟽洪涛巉巉当道山斩截肩尾销峭璧下无趾连峯断脩腰破处不生草上不挂鸟巢水怪不尽戮下有龙与鳌辽哉千万年禹死遗迹牢岂必见河洛开崃斯巳劳巫山庙山中庙堂古神女楚巫婆娑奏歌舞空山日落悲风吹举手㫿旴道神语神仙㓗淸非世人瓦盎倾醪荐䴢脯子知神君竟何自西方眞人古王母飘然乘风游九州朅渡西海薄中土白云马车驾苍虬骖乘湘君宓妃御天孙织绡素非素衣裳飃䬙薄烟雾泊然冲虚眇无营朝飡屑玉嚥琼乳下视人世安可据超江乘山去无所巫山之下江流淸偶然爱之不能去湍崖激作相喧豗白花翻翻龙正怒尧使大禹导九州石陨山坠㡬拆股山前恐惧乆无措稽首山下苦求助丹书玉笈世莫窥指示文字相尔汝擘山洩江幸无苦庚辰虞余实相禹功成事定世莫知空山俄顷千万古庙中击鼓吹长箫採兰爲飱蕙爲肴玉缶荐芰香飘萧龙勺取酒注白茅神来享之风飘飘荒山长江何所有岂有琼玉荐泬寥神君聦明无我责爲我驱兽攘龙蛟乘船入楚沂巴蜀濆旋深恶秋水髙归来无恙无以报山上麦熟可作醪神君尊贵岂待我再拜长跪神所劳巫山庙乌巫庙眞人古列仙髙心独爱玉炉烟饥乌巧㑹行人意来去纷纷噪客船君昭村崃如王嫱继屈须入宫曾不愧秦姝一朝逺逐唿韩去遥忆江头捕鲤鱼江上大鱼安敢钓转拖横江筋力小深邉积雪厚埋牛两处辛勤何处好去家离俗慕荣华富贵终身独可嗟不及故鄕山上女夜从东舎嫁西家三游洞洞前危迳不容足洞中明旷坐百人苍崖硉儿起成柱乱石散列如惊麏清溪百丈下无路水满沙土如鱼鳞夜深明月出山顶下照洞口才及脣沉沉深黒若大屋野老构火青如燐平明欲出迷上下洞气瓢乱爲横云深山大泽亦有是野鸟鸣噪孤熊三蹲人一去无复见至今冠盖长满门寄题淸溪寺淸溪鬼谷子雄办倾六国视世无足言自闭长黙黙苏张何爲者欲窃长短术学成果无頼遂爲世所惑颠倒卖诸侯倾转莫可执后世何不明疑我不汝及谁知居深山玩世可终日君观二第子死处竟莫得客齐目披裂投魏求寄食悠悠清溪中石乱流水急溪鱼爲朝飡老死得安穴居乱独无言其辩吾不测息壤江上寒沙薄如席一夕坟起成髙丘江流倾转力不胜左啮右吐非自由南郡城南独何者平地生长殊不休当中屋背不盈尺深入百丈皆石楼古人不知下有恠发破不掩水涨浮传言夏鲧塞浲水上帝爱苏张何爲者欲窃长短术学成果无頼遂爲世所惑颠倒卖诸侯倾转莫可执后世何不明疑我不汝及谁知居深山玩世可终日君观二第子死处竟莫得客齐目披裂投魏求寄食悠悠清溪中石乱流水急溪鱼爲朝飡老死得安穴居乱独无言其辩吾不测息壤江上寒沙薄如席一夕坟起成髙丘江流倾转力不胜左啮右吐非自由南郡城南独何者平地生长殊不休当中屋背不盈尺深入百丈皆石楼古人不知下有恠发破不掩水涨浮传言夏鲧塞浲水上帝爱此无敢偷窃持大畚负长鏄刺取不巳帝使流禹知水怒非塞止纲捕百恠杂蜃鳅掘壕入土不计丈投掷填压声鸣啾一时旣定忧后世恐此窃出壊九州神人已死无复制故以此土封其头发之輙满不可旣意使灵物长幽囚前年大旱千里赤取土盈掬雨不収谁言咫尺旧黄壤中有千岁龙与虬髙山万仞犹可削嗟此何独生如疣天长地远莾无极虽有缺壤谁能赒我疑天意固有在患世多事穷䥴锼埏陶鼓铸地力困乆不自补无爲忧世无女娲空白石磊磊满地如浮沤耕田凿井自无巳息壌无㡬安能酬荆门惠泉泉源何从来山下长溪发油然本无荣谁使自激洌茫茫九地底大水浮一叶使水皆爲泉地已不胜洩应是衆水中独不容至㓗涓涓自倾㵼奕奕见清澈石泓净无尘中有三尺雪下爲百丈溪冷不受鱼鼈脱衣浣中流觧我双足热乐哉泉上翁大旱不知渴荅荆门张都官见和惠泉荒凉荆门西泉水谁爲洩发源虽甚㣲来意不可折平铺淸池满皎皎自明澈丼凉最冝茶羊炙可用雪炎风五月交中夜吐明月太守燕巳还青嶂空风雨寒壮士台中一挥肘台髙百尺临平川山中放火秋草干雉肥兔饱走不去野鹰飞下风萧然嵳峨唿鹰台人去台巳圯髙台不可见况复唿鹰子长歌野鹰来当年落谁耳父生已不武子立又不强北兵果南下扰扰如驱羊鹰来野雉何暇走束縳笼中安得翔可怜野雉亦有爪两手捽鹰犹可伤襄阳乐谁言襄阳苦歌者乐襄阳太守刘公子千年未可忘刘公一去岁时改惟有州南汉水长汉水南流岘山碧种稻耕田泥没尺里人种麦满髙原长使越人耕大泽泽中多水原上干越人爲种楚人食火耕水耨古常然汉水鱼多去满船长有行人知此乐来买槎头缩颈鳊双凫观王乔西飞朝洛阳飘飘千里双凫翔凫飞遭网不能去惟有空屦凫已亡谁知野乌不能化岂必双屦能飞扬凫神屦恠当有在搔首野庙春风长懐黾池寄子瞻兄相携话别郑原上共道长途怕雪泥归骑还㝷大梁陌行人巳渡古崤西曾爲县吏民知否旧宿僧房壁共题遥想独游佳味少无言骓马但鸣嘶辛丑除日寄子瞻一岁不复居一日安足惜人心畏增年对酒语终夕夜长书室幽灯烛明照席盘飱杂梁楚羊炙错鱼腊庖人馔鸡兔家味宛如昔有怀岐山下展转不能释念同去闾里此节三巳失𥘉来寄荆渚鱼鴈贱冝客楚人重岁时爆竹鸣磔磔新春始渉五田冻未生麦相携历唐许花柳渐牙拆居梁不耐贫投𣏌避糠覈城南庠斋静终岁守坟籍酒酸未尝飮牛美每共炙谓言从明年此㑹可县射同爲洛中吏相去不盈尺浊醪幸分季新笋可饷伯㠝㠝嵩山羙漾漾洛水碧宫闲得相从春野玩朝日安知书阁下羣子并遭馘偶成一朝荣遂使千里隔何年相㑹欢逢节勿轻掷次韵子聸减降诸县囚徒事毕豋覧山川足淸旷阛阓巧拘囚安得阿御同爲穆满游遥知因涣汗远出散幽忧原隰繁分绣村墟尽小侯春深秦树緑野阔渭河流四顾神萧瑟前探意涨浮胜观殊未巳徃足讵能収下坂如浮舸豋崖剧上楼强行腰伛偻困坐气嘘咻鸟语林峦静花明涧谷幽濯溪惊野老伐路骇它州中散探深去文渊到处晋听琴峯下寺弄石水中洲溪冷泉氷脚山髙雾遶头石潭清照骨瀑水溅成钩仙庙鸣钟磬神官秉钺刘养生闻帝女服气絶彭雠故宅犹传尹先师不喜丘居人那识道过客谩停驺巖谷诚深絶神仙信有不云居无几杖霞珮弃䥴锼豹隐连山雾龙潜百尺湫门开谁与叩桃熟浪传偷绀髪清无比方瞳凛不眸㑹须林下见乞取寿年脩㧞去和鸡犬相随若斾旒乘风遗騕䮍长啸贱笙篌从骑衣皆羽前驱鬛尽蚪安能牵两足蹔得快双眸自昔辞鄕树南行上楚舟万江穷地脉三崃束天沟云暗鄷都晚波吹木枥秋㝷溪縁窈窕入洞听飕飗空寺収黄栗荒祠画伏彪豋临虽永日行迈肯停辀菑缩今何事攀跻昔巳悠魏京饶士女春服聚蜉蝣雷动车争陌花榣树系秋游人纷荡漾野鸟自嘤平日曾经洛闲居愿卜缑空言真比夣乆渴渐成愁早退尝相约辞嚣痛自楼爱山心刧劫从宦兴油油海宇都无碍山林尽可投愿爲云上鹄莫作盎中儵邉性行随足谋生富给喉今游虽不与后㑹岂无由昼出同穿履宵眠共覆裘弟兄眞欲尔朋好定谁俦试冩长篇调何人肯见酬次韵子瞻太白山下早行题崇寿院山下晨光晩林梢露滳昇峯头斜见月野市早明灯树暗犹藏鹊堂开巳馔僧据鞍应夣我聮骑昔尝曾次韵子聸延生观后山上小堂谢公游意未能厌踏尽豋山屐齿尖古殿神仙深杳杳香炉烟翠起纎纎巖花寂歴飘琼片庭桧萧踈漏玉蟾帝子莫㱕人不见㣲风细雨自开帘次韵子瞻题仙游潭中兴寺潭邉沙水不成泥潭上孤禽挂崄啼缭绕飞桥能试客蒙茸翠蔓巧藏溪云爲绛帐马融室石作屏风玉女闺仙果知君今未足临潭脚战怕长梯石鼻城千山欲尽垂爲鼻百战皆空但有城虎闯穴中秦地恐龙飞渭上汉江倾雍人未有章邯怨魏将犹存仲逹精睥聣陵迟春草满白羊无数向风鸣磻溪石吕公年巳莫择主渭河邉跪饵晋双膝临溪不计年神专能䧟石心大岂营鳣不到磻溪上安知自守坚郿坞董公平昔甚纵横晚岁藏金欲避兵当日英雄智相似燕南赵北亦爲京楼观老𣆀厌世入流沙飘荡如云不可遮弟子怜师将去国关门望气载远家髙台尚有传经处画壁空留驾犊车一授遗书无复老不知何苦服胡麻次韵子瞻秋雪见寄二首秋气萧骚仍见雪客愁绕缭动萦心幽吟北户䆫声细归夣函关马迹深踈树飞花轻䔩䔩衰荷留柄乱簮簮遥闻诗酒皆推胜社客何人近纳平时出处常聮袂文翰叨陪旧服膺自信老兄怜弱弟岂关天下少良朋何时杯酒㸔浮白淸夜肴𬞞粗满豋离思隔年诗不尽秦梁虽逺速须譍次韵子瞻闻不赴商幕三首恠我辞官免入啇才踈深畏忝周行学从社稷非源本近读诗书识长短东舎乆居如旧宅春𬞞新种似吾鄕闭门已学龟头缩避谤仍兼雉尾藏南童西曾虚署长吏居民恠不来妄语自知当当见弃远人未信本非才厌从贫李嘲东合懒学䛕张缓两腮知有四翁遗迹在山中岂信少人哉埙动箎鸣只自知忧轻责少幸官卑声名谩作耳中瑱科第空収颔底髭西鄙猖狂犹将将中朝闲暇自师师近成新论无人语仰羡飞鸿两翅差次韵子瞻病中大雪吾兄笔锋雄诗俊不可和雪中思淸絶韵恶愈难柰殷勤赋黄竹自劝飮白堕言随飞花落意与长风簸余力逺见撩千里寄璀瑳嗟予学乆废有类转空磨研磨乆无得安可待充空货记乘崃船行意被摧剉𬈑蒙覈洲渚泠洌光照坐我唱君实酬驰骋不遑卧譬如逐兽卢岂觉山径坷酒肴助喧热笔砚尽霑涴诗词禁推类令肃安敢破亦有同行人牵挽赴程课尔来隔秦魏渴望等饥饿徒然遇佳雪有酒谁与贺次韵子瞻记岁莫鄕俗三首餽岁周公制鄕礼无有相通佐鼎肉送子思烝豚出阳货交亲随髙低岂问小与大自从此礼衰伏腊有饥卧鄕人慕古俗酬酢等四坐东邻遗西舎迭出如蚁磨宁我不飮食无尔相咎过相从庆新春颜色买愉和别岁富贵日月速贫贱觉岁迟迟速不须问俱作不可追亲旧且酣饭送尔天北涯岁岁虽无情从我历四时酌尔一杯酒晋我壮且肥长作今岁欢勿起异日悲掉头不肯顾曾莫与我辞酒䦨气方横岂信从尔衰守岁于莬絶绳去顾兔追龙蛇奔走十二虫罗网不及遮嗟我地上人岂复柰尔何未去不自闲将去乃諠譁天上驱兽官爲君肯停过鲁阳挥长戈日车果再斜酾酒劝尔醉期尔蹔蹉跎偕醉遣尔去寿考自足夸记岁首鄕俗寄子瞻二首踏青江上氷消岸草青三三五五踏青行浮桥波水不胜重野店压糟无复清松下寒花𥘉破蕚谷中幽鸟渐嘤鸣洞门泉脉龙睛动观里丹池鸭舌生山下鉼霑稚孺峯头皷乐聚簮缨缟裙红𬒮临江影青盖骅骝踏石声晓去争先心荡漾莫㱕夸后醉从横最怜人散西轩静暧暧斜阳着树明蚕市枯桑舒牙叶渐青新蚕可浴日晴明前年噐用随手败今冬衣着及春营倾囷计口卖余粟买箔还家待种生不唯箱篚供妇女亦有鉏鏄资男耕空巷无人闘容冶六亲相见争邀迎酒肴劝属坊市满鼓笛繁乱倡优狞蚕丛在时巳如此古人虽没谁敢更异方不见古风俗但向陌上闻吹笙子瞻寄示岐阳十五碑堂上岐阳碑吾兄所与我吾兄自善书所取无不可欧阳弱而立商隐瘦且椭小篆妙诘曲波字美妸娜谭藩居颜前河类学颜颇魏华自磨淬峻秀不包褁九成刻贤俊磊落杂么么英公与褒鄂戈㦸闻自荷何年学操笔终岁惟箭笴书成亦可爱蓻业嗟独伙余虽缪学文书字毎慵堕车前驾骐骥车后系嬴跛逾年学举足渐亦行駊騀古人有遗迹䈕短不及鏁愿从兄发之洗砚处兄左栾城集卷第一栾城集三集卷第一栾城第三集引崇宁四年余年六十有七编近所爲文得二十四卷自之栾城后集又五年当政和元年复收拾遗藁以类相从谓之栾城第三集方昔少年沉酣文字之间习气所薰老而不能巳旣以自喜亦以自笑今益以老矣余日无㡬方其未死将复有所爲故随类輙空其后以竢异日附益之云尔栾城第三集卷第一诗七十一首丙戌十月二十三日大雪一首秋成粟满仓冬藏雪盈尺天意愍无辜岁事了不逆谁言丰年中遭此大泉死肉好虽甚精十百非其实田家有余粮靳靳未肯出闾阎但坐视愍不得食朝饥愿充肠三五本自足饱食就茗飮竟亦安用十姦豪得巧便轻重窃相易邻邦糓如土胡越两不及闲民本无頼翩然去井邑土着坐受穷忍饥待捐瘠彼哉陶钧手用此狂且愎天且无柰何我亦长太息画叹一首武宗元比部学吴道子画佛菩萨鬼神燕肃龙图学王摩诘画山川水石皆得其仿佛颕川僧舎徃见之而里人不甚贵重独重赵董二生二生虽工而俗不识古名画遗意作画叹武燕未远嗟谁识赵董纷纷枉得名巳矣孙陈旧人物至今但数汉公卿夣中反古菖蒲一首古诗云石上生菖蒲一寸十二节仙人劝我食令我好颜色十一月八日四鼓梦中反之作四韵见一愚公在侧借观示之𧹞然有愧恨之色石上生菖蒲一寸十二节仙人劝我食再三不忍折一人得饱满余人皆不恱巳矣勿复言人人好颜色次迟韵复雪一首老人怕寒愁早作夜闻飞霰知相虐粟车未到泥复深埸薪欲尽心惊愕山川滉荡势如海孤舟一叶知安泊山中故人消息断欲问有无隔溪人言王生好事人回船不顾山隂约故侯生来本贫寠妻子至今羙藜藿曳履长歌觧忍饥褁饭徃饲今谁託家人来告酒可篘洗盏开瓶同一酌次韵文氏外孙骥以其祖父与可学士书卷还谢悰学士一首西南自是贤俊府衰老思归谩晋许春禾磨麦非平生子孙便推我作古贤哉与可诗中杰笔墨余功散缯禇南阳诸谢世有人此邦亦自非其土一时与我俱作客白髪苍颜愧非伍儒术眞传汉太翁风流未减晋诸度两家尚有徃还帖旧集脱遗应可𥙷明窓展卷淸泪滳怳然似与故人语欲鎻空厨付长康恐君讥我不与取守歳一首岁云莫矣谁能守唯有此心𥘉不移宇宙随流任尔去虚空对面即吾师三盃醉倒聊从俗一点灵明欲语谁来日日新无限事归根一笑彼安知上元不出一首春寒未脱紫貂裘灯火催人夜出游老厌歌钟空命酒病嫌风露怯登楼拥袍坐睡曾无念结客追欢乆巳休试问西邻传法老此时情味似侬不将筑南屋借功田家一首先人敝庐寄西南不归三纪今何堪卜营菟裘阅岁三西成黍豆余石甔借功田家并䦆杴农事禾起来不嫌併遣浮客从丁男芒鞋秃巾短后衫杵声登登骇闾阎期我一月乆不厌我方穷困人所谙有求不答心自丼一言见许不妄谈飮汝信厚心怀惭晨炊暮饷增醯塩归时不碍田与蚕丁亥生日一首少年卽病肺喘作锯木声中年复病脾暴下泉流倾因苦始知道处世百欲轻収功在晩年二疾忽巳平来年今日中正行七十程老聃本吾师妙语𥘉自明至哉希夷㣲不受外物婴非三亦非一了了无形形迎随俱不见瞿昙谓无生湛然琉璃内寳月长盈盈初葺遗老斋一首髭须浑白巳经岁腰痛春来日又多一味安闲犹有碍却令朝谒拟如何筑居定作子孙计好事乆遭僧佛呵尤愧白家履道宅十年成就饱经过爲留十歩南墙竹莫恠门前鸟雀多陋巷何妨似颜子势家应未夺萧何诗书懒惰何曾读气息调匀不用呵多病从来少賔客杜门今复㡬人过谢人惠千叶牡丹一首东风催趂百花新不出门庭一老人天女要知摩诘病银瓶满送洛阳春可怜最后䦕千叶细数余芳尚一旬更待游人归去尽试将童冠浴湖濵移陈州牡丹偶得千叶二本喜作一首小圃𥘉开淸潩岸名花近取宛丘城争言千叶根难认忽发双葩眼自明謪堕神仙终不俗飞来鸾鳯有余清细鉏瓦砾除荆棘未可令齐衆草生因旧一首子因卞氏故居改筑新宅其㕔事陋甚有柴氏㕔三间求售三百余万钱力不能致子邉日因卞之旧而易其左不可子孙若贤当师公俭予愧其言从之作因旧诗君不见林上鹊冬深始营巢及春巢巳成又不见梁上燕春深𥘉作窠及夏雏巳生我爲一区屋三年费经营纷纷代梧楸日厌斤斧声老境能㡬何日安余龄一言愧吾儿事忌与力争青杨易三栋赤榆换双楹指顾行卽具构筑役亦轻鄼侯念子孙不处髙闬闳吾今何人斯此则坐右铭𥘉成遗老斋二首花时懒岀伴游人暑雨深藏养病身新宅丁丁厌斤斧旧书寂寂卷埃尘乆将生事累诸子顿歛根浮付一眞遗老斋成谋宴坐澹然无语接来賔旧说颕川冝老人朱樱班笋养闲身无心巳絶衣冠念有眼不遭车马尘青简自书遗老传白须仍冩去年真斋成谩作笑谈主巳是萧然一世賔蚕麦二首踈慵自分人嫌我贫病可怜天养人蚕眠巳报冬裘具麦熟旋供汤麰新撷桑暁出露濡足拾穗暮归尘满身家家辛苦大作社典我千钱追四邻三界人家多鲜福一时蚕麦得难兼鉏耰巳愧非吾力汤火尤惊取不㢘贵客争夸大浣布贫家粗有水精塩薄衫冷麫消长夏扪腹当知百不堪文氏外孙入村収麦一首欲収新麦继陈糓頼有诸孙替老人三夜隂霪败埸圃一竿晴日舞比邻急炊大麰偿饥乏多愽村酤劳苦辛闭廪归来真了事赋诗怜汝足精神李方叔新宅一首我年七十无住宅斤斧登登乱朝夕儿孙期我八十年宅成可作十年客人寿八十知巳难从今未死且磐桓不如君家得衆力咄嗟便了三十间李君虽贫足图史旋凿明窓安浄几闭门但办作诗章好事时来置樽爼我恨年来不出门不见君家栋宇新心安卽是身安处自揣头颅莫问人苦一雨着蚕妇丝出盎田夫麦入仓斯人薄福德二事未易当忽作连日雨坐使秋田荒出门䧟涂潦入室崩垣墻覆压先老稚漂沦及牛羊余粮讵能乆岁晚忧糟糠天灾非妄行人事宻有偿嗟哉竟未悟自谓予不戕造祸未有害无辜輙先伤簟瓢吾何忧作诗热中肠报麦二首麦幸十分熟雨过三日霪𥘉晴尚未㐲半夜卷重隂细筑场无隙轻推磨有音惊闻诸县水一㬠直千金又雨后麦多病庾巾蛾欲飞不辞终日暑幸脱半年饥潦水来何暴秋田望巳㣲农夫愚可念此报定谁非立秋后一首伏中苦热焦皮骨秋后淸风濯肺肝天地不仁谁念尔身心无着偶能安诗书乆爲消磨日毛褐还湏凖拟寒谩许百年知到否相从一日且磐桓𥘉筑南斋一首我老不自量筑室盈百间旧屋収半料新材伐他山盎中粟将尽橐中金亦殚凉风八月髙扶架起南邉首成遗老斋愿与客周旋古桧长百尺翠竹森千竿隔城过淸颕有井皆丼泉平生隐居念眷眷在山川谁言白髪年有作竟不然我本师瞿昙所遇无不安诸子知我怀勉更求榱椽堂成铺莞簟无夣但安眠中秋月望十六终夜如昼一首秋气乆巳到月明如可期云生未望夜天借极圆时冷澈登临倦衰慵起舞迟兔闲长擣药桂老尚生技运转何年住清明与物直油然任消长斤斧定何施酿重阳酒一首家人欲酿重阳酒香麴甘泉家自有黄花怉蘂有佳思金火未调无好手老奴但欲致村酤小婢争言试三㪷我年七十似童儿逢节叹欣事从厚廪粟巳空豆方实羔豚虽贵鱼可取病嫌秋雨难爲腹老嚥馋涎空有口折花谁是送酒人来客但有邻家父闭门一醉莫问渠巷争不用缨冠救戯题菊花一首春𥘉种菊助槃𬞞秋晚开花挿酒壶㣲物不多分地力终年乃尔任人须天随七箸㡬时辍彭泽樽罍未遽无更拟食根花落后一依本草太伤渠九日一首昔忝衣冠旧今从野老游篱根菊𥘉绽瓮面酒新篘不负重阳节都无举世忧人生定谁是万事本悠悠又欲就九日飮旋炊三㪷醅今朝不一醉坐客有空回白髪何须吝黄花恨晩开问知缾未罄相劝尽余盃又从古重此日今人那得违菊迟知岁閠酒贵念人饥身安且自慰家逺不成归尚忆少年乐惊唿人尽非十日二首酒经重九尚残巵雨送𥘉寒问箧衣养气安闲真得计读书勤苦巳知非谩存讲说传家学深谢交游絶世讥筑室未成中自笑何如茅屋对柴扉忧患经怀沃漏巵荣华过眼脱轻衣定心稍觉无来徃时事谁能问是非禄去身安常自喜宅成囊竭可无讥交游散尽余亲戚酒熟时来一扣扉𥘉成遗老斋待月轩藏书室三首老人身世两相遗緑竹青松自蔽亏巳喜形骸今我有枉将名字与人知徃还尚许邻家父问讯才通说法师燕坐萧然便终日客来不识我爲谁轩前无物但长空孤月忽来东海东圆满定从何处得清明许与衆人同怜渠生死未能免顾我盈亏略巳通夜乆客寒要一飮油然细酌意无穷读书旧破十年功老病茫然万卷空挿架都将付诸子闲门犹得养衰翁案头萤火从干死䆫里飞蝇乆未通自见老卢眞面目平生事业有无中乆雨一首云低气尚浊雨细泥益深经旬势下止晩稼日巳侵闲居頼田食忧如老农心堆埸欲生耳栖畆将陆沉常赋虽半释杂科起相寻凶年毎多暴此忧及山林号唿天不闻有言不如喑愿见云解脱秋阳破羣隂方筑西轩穿地得恠石一首卞氏平日本富家庭中恠石蹲麏麚子孙分散不复惜排弃坈谷埋泥沙一株跃出随畚知我开轩方种花頽然逺岭垂涧豁然洞穴通烟霞十夫徙置幸不逺轩前桐栢隂交加我家旧隐乆不到小池尺水三流槎少年旋遶㸔不足时唿野老来煎茶老人得此且自慰更访余石探幽遐肺病一首肺病比不作屈信三十年今年胡爲尔呀然上冲咽寒氷未易温死友谁使然医言无庸恠此理环无端少年少戕败今日存精坚假年复除害非人岂非天送逊监淮西酒并示诸任二首畴昔南迁海上雷艰难唯与汝同来再从龙尉茅丛底旋卜云桥荔子堆相与闭门寻旧学谁言复出理官醅乘田吏师事莫学陶翁到郞回淮西留滞昔经年唯有谁任时徃还炊黎晋賔不嫌陋借书度日免长闲归来潩水无人问夣遶伊家古桧间二老旧游唯我在后生谁复诚苍颜风雪一首冬温未冝人风雪中夜止疾雷略吾窓轻氷入吾𬒳病去适三日惊起存一气心安气亦安二物本非二皎然一寸灯下烛九泉底物来无不应物去未尝昧恨我俗縁深挠此古佛智医来视六脉六脉非昔比读传灯録示诸子一首大鼎知难一手扛此心已自十年降旧存古镜磨无力近喜三更月到窓早岁文章眞自累一生忧患信难双从今父子俱清净共说无生或似龎夣中咏西湖一首谁凿西湖十里中扁舟载酒飏轻风草木蕃滋百事足寒暄淡薄四时同东邻适与吾庐便西岸遥将岳麓通闲游草草无人识竹杖藤鞵一老翁买炭一首苦寒搜病骨丝纩莫能御析薪燎枯竹勃鬰烟充宇西山古松栎材大招斤斧根槎委溪谷龙伏熊虎踞挑抉靡遗余陶穴付一炬积火变深黳牙角犹愤怒老翁睡破氊正昼出无屦百钱不满篮一坐幸至莫御炉岁增贡圆直中常度闾阎不敢售根节姑付汝升平百年后地力巳难富知夸不知啬俛首欲谁诉百物今尽然岂爲一炭故我老或不及预爲子孙惧欲雪一首今年麦中熟麰饵不充口老农畏冬旱薄雪未覆畆骄阳引狂风三白知应否乆晴车牛通薪炭家家有惟有口腹忧此病谁能救逹官例谋身一醉日自富尚应天愍人云族朝来厚飞花得盈尺一麦可平取那咤一首方北天王有狂子只知拜佛不拜父佛知其愚难教语寳塔令父左手举儿求见佛头輙俯且与拜父略相似佛如优昙难值遇见者闻道出生死嗟尔何爲独如此业果巳定磨不去佛㓕到今千万祀只在江湖挽船处示诸子一首老去惟堪一味闲坐令诸子了生縁般柴运水皆行道挟䇿读书那废田兄弟躬耕眞尽力鄕邻不惯枉称贤𥙿人约巳吾家世到此相承累百年戊子正旦一首百岁行来巳弋分筋骸转觉不如人法传心地𥘉投种雨过花𨳩不待春识路一时如有得到家诸事本非新旧陈刍狗今无用付与时人借两轮题旧钟馗一首癸丑岁予爲兴德军掌书记是岁大旱除日府中馈画钟馗行雪中状甚恠后三十六年捡箧中旧画得之戯作此篇济南书记今白湏岁节钟馗旧録𥜗举手托天欣见雪破鞾蹈冻可怜渠滔滔时軰今黄壤六六年华属老夫儿女末容翁便去银瓶隔夜浸屠酥七十吟一首年来霜雪上人头我尔相将七十秋欲去天公末遣去乆晋敝宅恐难留六窓渐暗犹牵物一点㣲明更着油近听老卢亲下种满田宿草费鉏耰乆旱府中取虎头骨投邢山潭水得雨戯作一首邢山潭中黑色龙经年懒卧泥沙中嵩阳山中白额虎何年一箭肉爲土龙虽生虎虽死天然勐气略相似生不益人死何负虎头枯骨金石坚投眼潭中潭水旋龙知虎勐心巳愧虎知龙懒自增气山前一战风雨交父老晓起㸔麦苗君不见岐山死诸葛能真奔走生仲逹生日一首扶杖今年见国人悬弧早岁忆玆晨佛身三世归依地隣寺百僧淸净因籧子知非慙巳晚白公起定惜余春舞雩一濯平湖水鄕党惊唿白髪新将圻旧屋权住西廊一首平生未有三间屋今岁𥘉成百歩廊欲趂闲年就新宅不辞暑月卧斜阳脩篁巳谢前人种丼井何妨衆口尝奔走从来成底事安居到处漫爲鄕种花二首筑室力已尽种花功尚踈山丹得春雨艶色照庭除末品何曾数羣芳自不如今秋接千叶试取洛人余又筑室少闲地种花能㡬畦松筠旧满眼桃李渐成蹊无计通湖水长思种藕泥幽怀终不惬拄杖出城西同迟赋千叶牡丹一首未换中庭三尺土漫种数丛千叶花造物不连遗老意一枝颇似洛人家名园不放寻芳客陋巷希闻载酒车未忍画瓶脩佛供淸樽酌尽试山茶同迟春赋晚一首池塘春早欲生尘一雨能令草木新脾病不嫌樱芛薄廪空偏喜麦禾匀白湏照水湖光净渌酒留人鸟咔频但恐少年嫌老丑眼前无复一时人春无雷一首经冬无雪麦不死秋雨过多深入土人言来岁定无麦农父掉头笑不许淸明雨足麦欣欣旋敕奴婢修破囷大麦过期当半熟小麦未晚犹十分东家西舎发陈积十钱一麰犹难得向来天公不爲人市人半是沟中瘠前望麦熟一月期老稚相劝聊忍饥谁令伏椀作寒熟囊中无钱谁肯医天公爱人何所吝一春雨作雷不震雷声一起百妖除病人起舞不须扶闻卞氏旧有恠石藏宅中问其遗孙指一废井云尽在是矣井在室中床下尚未能取先作一首昔人游宦乆江湖恠石嵌空骇里闾一井深藏縁底事百年不出待潜夫弃指泥土性仍在脾睨林亭气渐苏㣲物废兴犹有定此生穷逹谩长吁仲夏始雷一首阳气𬈑蒙九地来经春渉夏始闻雷麦禾此去或可望桃李向来谁使开号令迍邅人共恠阳隂颠倒物犹猜一声震荡虽惊耳遍地妖氛未易回八玺一首秦人一玺十五城百二十城当八壐元日临轩组绶新君臣相顾无穷喜九鼎峥嵘夏禹余八壐错落古所无古人鄙陋今人笑父老不惯空惊唿读旧诗一首早岁吟哦已有诗年来七十未全衰开编一笑怳如梦闭目徐思定是谁敌手一时无复在赏音他已更难期老人不用多言语一点空明万法师五月园夫献红菊二絶句黄花九月傲清霜百草满园无此香红紫无端盗名字试寻本草细商量南阳白菊有奇功潭上居人多老翁叶似皤蒿茎似棘未冝放入酒杯中夏至后得雨一首天惟不穷人旱甚雨輙至麦干春泽匝禾稿夏雷坠一年失二雨廪实眞不继我穷本人穷得饱天所卑夺禄十五年有田颕川涘躬耕力不足分获中自愧余功治室庐弃积霑狗彘乆飬无用身未识彼天意迟徃泉店杀麦一首罢民不耕获岂利有攸徃古人爲我言许此亦无妄一冬免鉏犁二麦盈壅盎火老金尚伏雨过筑埸壤隣家助伯亚苍耳割榛莽朝旸得终日经岁可无恙老夫终病慵长子幸可仗劬劳慎勿厌麰饵家共享秋田雨𥘉足巳作丰熟想归来报好音相对开臈酿夏夜对月一首大火直南方万物委炉炭㣲云吐凉月中夜𥘉一浣老人气如缕枕簟亦流汗披衣遶中庭星斗暳相粲鸣蜩思清露抱叶一长叹栖鹊亦未安遶树再三转我生仰田食俟雨占云汉枵然未可期无食终谁怨褰帷竟不寐夜气净如练爱之不忍触惟恐朝来散千叶白道莲花一首莲花生淤泥浄色比天女临池见千叶謪堕问何故空明世无匹银瓶送佛所淸泉养芳㓗爲我三日住蔫然落寳牀应返樊天去追和张公安道赠别絶句一首予年十八与兄子瞻东游京师是时张公安道守成都一见以国士相许自尔遂结忘年之契公晚事裕陵君臣之义𥘉不浅也旣而与用事者异议拂衣而出𥘉守宛丘次守南都予亦以议论不合连从公游元丰𥘉子瞻以诗获罪窜居黄州予謪监筠州酒税公凄然不乐酌酒相命手冩一诗爲别曰可怜萍梗飘浮客自叹匏瓜老病身从此空斋挂尘榻不知重扫待何人后七年蒙恩召还复见公南都自是又八年而有升沉之叹时公薨巳数年矣及自龙川还颕川姪过出子瞻遗墨中有公所赠章覧之泣下不公止乃追和之少年便识成都尹中岁仍爲幕下賔待我江西徐孺子一生知巳有斯人栾城第三集卷第一栾城集后集卷第一栾城后集引予少以文字爲乐涵泳其间至以忘老元祐六年年五十有三始以空踈备位政府自是无述作之暇頋前后所作至多不忍弃去乃裒而集之得五十卷题曰栾城集九年得罪出守临汝自汝徙筠自筠徙雷自雷徙循凡七年元符三年蒙恩北归寓居颍川至崇宁五年前后十五年忧患侵寻所作寡矣然亦班班可见复类而编之以爲后集凡二十四卷栾城后集卷第一诗七十首次韵子曕感旧一首还朝正三伏一再趋未央乆从江海游苦此劒佩长夣中惊和璞起坐怜老房爲我忝丞辖寘身顾并凉此心一自许何暇忧陟冈早岁发归念老来未尝忘渊明不乆仕黔娄足爲康家有二顷田歳辩十口粮教敕诸子弟编排旧文章辛勤养松竹迟莫多风霜常恐先着鞭独引社酒甞火急报君恩㑹合心则降次韵题画卷四首山隂陈迹卧对郗人气巳眞晚依丘更无伦不须复预淸言侣自是江东第一人雪溪乗兴亟徃遄归眞旷哉聋人不信有惊雷虽云不必见安道巳误扁舟犯雪来四明狂安失脚来游九陌尘故溪何日定抽身便同贺老扁舟去巳笑西山郑子真西塞风雨雨细风斜欲暝时凌波一叶去安归遥知夜宿蛟人室浪卷波分不着衣送姪迈赴河间令一首老去那堪用恩深未敢归谁能告民病一一指吾非尔赴河间治无嫌野老讥仍将尺书报勿复问从违次韵门下吕相公车驾眎学一首未识吾君龙鳯章诸儒望幸乆南庠辇回原庙𥘉移跸鹭集西廱巳着行执爵稍前疑问道献琛不日数来王从官始悟熈宁意遗我亲临见肯堂传银青挽词二首名自乌台发恩从鳯沼深盐梅和衆口金玉比诚心澹泊平生事弥晋一病侵遗言自无憾朝野爲沾襟又丹旐国西门茅庐济水源官淸贫似旧名重没犹存台合传遗懿交游拭泪㾗君恩不改故延赏遍诸孙大雪三絶句闰岁穷冬巳是春常寒郄暖未冝人隂风半夜催飞霰梢浄天街一尺尘元冥留雪付勾芒桃李虽忧麦未伤膏泽较迟三十日问天此意亦茫茫连岁金明不见氷上春风雪气稜稜台中曾奏五行传到此施行愧未曾和王晋卿都尉茶䕷二絶句春到都城曾未知揪花时见万年枝多情頼有王公子觧翦金槃寄所思后圃荼䕷手自栽淸于芍药酽于梅旧来诗客今无㡬三嗅馨香懒举杯次韵门下吕相公同访致政冯宣猷一首懒从朝谒事骖騑此去髙眠罢倒衣诏许𫾣门访耆旧天敎筑室俟来归肩舆尚肯追春色皷缶何妨傲夕晖所至成家即安稳武昌谁乞钓鱼矶縢逹道龙图挽词二首才适邦家用学非章句儒遭逢𥘉莫测流落一长吁大节轻多难深言究远图収功太原守谈笑视羗胡又南窜逢公弄水亭北归晋我阖闾城壮年不见日千里余论犹惊敌万兵简册何人知造膝邉防触处竦先声伤心系舸城东地目㫁安知有死生鲁元翰中大挽词二首遗直诵家声持心本至诚何劳求皦察所至自安平气象余前軰才华属后生飞腾㸔诸子相断亦公卿又十年𥘉见范公园知与钱瑭结弟昆乐易向人无不可踈慵怜我正忘言南迁郄返逢北渡逺聘相过适近藩无复放怀譁笑语挽诗空寄泪潺湲赠司空张公安道挽词三首道广中无竞才髙治不烦安心本笃静忧世亦时言夀考同侪尽经纶故事存犹应门下客㣲论记根原又孤髙出世学豪迈謪仙人早岁犹和俗中年自识真定余时发照尘尽四无隣闻道骑箕尾还应事玉宸又西蜀识公𥘉南都从事余一言知我可乆好复谁知学术晋元叹家声付伯鱼霜天近生日闻挽重郗歔蔡州任氏阅世堂一首朱君长桐鄕死食桐乡社吏民安君徳君亦爱其下遗言于斯葬老没勿相舍自知得民深千岁谁似者任君治新息寛惠洽鳏寡疆梁顺教诏桴皷不鸣野三年去复还园木栽拱把居人敬闾巷禽鸟依屋瓦苍然百尺桧直干任大厦相要勿翦伐令尹昔所舎次韵子瞻和渊明欲酒二十首我性本踈懒父毋强教之逡巡就科选逮此年少时幽忧二十年懒性秪如兹偶然践黄闼俯仰空自疑乞身未敢言常愧外物持人言性本静不必林与山世虽有此理知谁非妄言自我作归计于今十余年低回轩冕中此语愧虚传又世人岂知我兄弟得我情少年喜文章中年慕功名自从落江湖一意事养生富贵非所求宠辱未免惊平生不解飮欲醉何由成秋鸿一何乐空际乘风飞秋虫一何忧璧间终夜悲忧乐本何有力尽两无依物生逐所遇乆行不知归少年气难回老者百事衰聊复沃以酒永与狂心违又昔在建成市盐酒昼夜喧夏潦恐天漏冬雷知地偏妻孥日告我胡不反故山一来朝廷上七年不知还有寓均建成旦忘昔日言夣中见百怪一一皆谓是醉中身巳忘万事随亦毁此心不应然外物妄使尔安心十年后此语知非绮又开卷观古人谁非一世英骨肉委黄垆泯㓕俱无情憧憧来无尽扰扰相奉倾惊雷震朱夏鲜能入秋鸣得酒且酣飮问谁逃死生明月出东墻万物含余姿孤蟾庇繁䕃衆鸟栖髙枝觧衣适少事扪腹知亡竒朝与羣动作莫复何所爲此时不自有日出还受羁尺书千里至辍食手自开将卜东南居故鄕非所懐勿言湖山羙永与平生乖鸿鴈秋南来及春思故栖蛟龙乘风云旣雨反其泥兄弟通四海叩门事虽谐直道竟三黜去国终恐迷何如自衞反阙里从参回又羗虏忘君恩战皷惊四隅邉候失晨夜驿骑驰中涂诏书北穷征诸将守来驱敌㣲势可料师竞力无余防边未云失忧怀愧安居修巳以安人嗟古有此道平生妄谓得忽忽恨衰老年来亦见用何益世枯藁逡巡事朝谒出入自媚好报君要得人彼褐有怀寳斯人何时见即上归耕表又春旱麦半死夏雨欣及时出郊眎禾田父老有好辞秋隂结愁霖似欲直败兹冥冥人天际影响良不疑精诚发中禁愍黙非有欺鸡号日东出乃令民信之又天厨酿池摇荡畏出境年衰杂羸病一釂百不醒鸾台异诸曹有政非簿领頽然虽无謪固谢出囊颕回首愧周行羣英粲彪炳淮海老使君受诏行当至当官不避事无事辄征醉平生自相许兄先弟亦次东南岂徒徃多难嫌暴贵白首六卿中嚼蜡那复味去年旅都城三月不求宅彼哉安知我争扫习礼迹三巳竟无怨心伏鸷鸟百无私心如丹经患髪先白功名巳不求余事复何惜家居简余事犹读内景经浮尘扫欲尽火枣行当成淸晨委羣动永夜依寒更低帷闷重屋㣲月流中庭依松白露上歴坎幽泉鸣功从勐士得不取儿女情又南方有贫士狂怪如病风垢面髪如葆自汗屠酒中导我引河水上与崑崙通长箭挽不尽不中无尤另又淸秋九日近菊酒皆可得永愧陶翁饥虽饥心不惑怀忠受正命赋命本通塞斯人今苟在可与同事国借哉委荆榛忍饥长黙黙我友二三子兼有仕未仕青松出林秀岂独私与巳歛然不求人而我自罍耻临风忽长鸣谁信日千里江行眎渔父但自正纲纪持纲起万目鲂鳟皆可止老成日就衰所余殆难恃诸妄不可頼所頼惟一眞内欲求性命油然反淸淳外将应物化致一常日新啇于四父老携手𥘉逃秦翻然感汉德投足复践尘出处盖有道岂爲诸吕勤嗟我十岁后澹然与之亲还将山林姿俛首要路津囊中旧时物布衣白纶巾功成不归去愧此同心人次韵子瞻道中见寄一首兄诗有味剧隽永和者仅同如画影短篇泉冽不容挹长韵风吹忽千顷经年淮海定成集走书道路未遑请相思半夜发淸唱醉墨平明照东省南来应带蜀冈泉西信近得蒙山茗出效一饭欢有余去岁此时𥘉到颕郊祀庆成一首盛礼弥三祀𥘉元正七年祭兼天地报仪自祖宗传讲义金华乆斋心玉食鲜秋成通四海廪实到穷边尘卷跳疆㓂琛来浸海船人和神亦答物备礼诚全庙室开深靓郊丘对广圜翠帷新祕殿寳仗溢通㕓周冕裘缯俭唐车保介便导前多旧德迎拜或华颠荐㓗求隂燧驰诚寄燎烟垂精粲星斗望秩遍山川降辂追前躅回班戒弗䖍彻綑深屈体屏盖切承天嶰谷灰𥘉应扶桑日欲躔旌旗逐风转歌舞送天旋帘启瞻宸极鸡号识漏泉矜愚开罪罟释欠靖民编乐作波翻海书行箭脱弦东朝归福胙南极本髙仙有道知难犯无私每得贤劬劳就圣德谦畏絶私权治道𥘉无象神功竟莫宣下臣叨进王随见颂诚然次韵姚道人二首西山学採薇东坡学煑羔昔在建成市岂复衣冠情朋友日巳踈止接育赵生啬智徇所安元气頼以存时于星寂中稍护乱与昏河流发九地欲挽升天门枉用十年力仅余一灯温老病竟未除惊唿欲狂奔何日新雨余得就季王纶髙人隐陋巷至乐𥘉无方心知无生妙运转开隂阳才如凌云松岂受尺寸量气如幽谷兰时送清风香嗟我本病肺寒景随翕张丹砂苦落落青春去堂堂清诗堕云雾至音叩琳琅山海信多士世俗非所望逺游居临安间出从请王他年觧冠佩共游无邉疆仪麟旣委照永谢过隙光次韵子瞻上元扈从观灯二首虏去邉城少奏章雪残中禁罢焚香都人知有新年喜争㸔琱舆金鳯凰春来有意乞归耕足痺三年乆未平矣忽记上元銮辂出起听前殿晓钟声蔡州壸公观刘道士一首元祐八年七月彭城曹焕子交至自安陆爲予言过淮西入壶公观观县壶之木木老死乆矣环生孙蘖无数闻有老道士刘道渊年八十七非凡人也谒之神气甚清能言语服细布单衣缝𥙷殆遍壁间题者多以不易衣爲美焕问其意道渊怅然曰此故淮西守欧阳永叔所赠也世人称永叔工文词善辩论忠信笃学而巳君知是人竟何从来耶公与我有夙契旦齐年也普将去吾州留此以别吾服之三十年甞破而𥙷之矣未尝垢而澣也比尝得其讯吾亦去此不及矣焕闻之愕然莫测徐问其故皆不答予少与兄子瞻皆从公游究观平生固尝疑公神仙天人非世俗之上也公亦尝自言昔与谢希深尹师鲁梅圣俞数人同游嵩髙见藓书四夫字于苍崖絶涧之上曰神淸洞之问同游者惟师鲁见之以此亦颇自疑本世外人今闻道渊言与曩意合因作诗以示公子棐叔弼思颕求归今㡬时布衣犹在老刘师龙章旧有世人识蝉蜕惟应野老知昔葬衣冠今在否近傅昔问不须疑曾闻圯上逢黄石乆矣晋㑦不见欺大行太皇太后挽词二首内治隆三世尊临极九年神孙克负荷大业付安全有道华夷靖无心怨恶悛和熹盛东汉从此不贤称又约巳心全小寛民德有余外家思泽少先后礼容虚原庙因前室中朝避册书功名不胜纪四谥叹犹踈次韵姚道人一首道人偶许俗人知法喜非妻觧养儿夜乆金茎添沆瀣室虚寳月映琉璃逺来醉侠怱返近出诗仙句句奇独怪区区践绳墨相逢未省角巾欹次韵石芝一首子瞻昔在黄州夣游人家井闲石上坐紫藤校叶如赤箭主人言此石芝也折而食之味如鸡苏而丼起赋八韵是之元祐八年予与子瞻皆在京师客有至自登州者言海上诸岛石向日者多生耳海人谓之石芝食之味如茶乆而益丼海上幽人或取服之言甚益人客以一篮遗子瞻遂次前韵鸡鸣东海朝日新光家洲岛雾雨匀一晞石上遍生耳幽子自食无来賔寄书乞取乆未许箬笼蕉囊海神戸一掬谁令堕我前无爲知我超诸数此身不愿淸庙瑚但愿归去随樵苏龟龙百岁岂知道养气千息存其胡尘中学仙定虽脱夣里食芝空酷烈中山军府得安闲更试朝霞磨镜鐡故枢宻莶书赠正议大夫王彦霖挽词二首试吏有能名升台擅直声雄飞极九载修路止三城壮忘方凌厉遗书忽叹惊老人殊可念白首泣新茔又倾盖晚相亲东西省戸邻听君占谏草继我出词纶京尹声初浃枢庭迹尚新邯郸炊未熟荥谢隔逡廵读史六首晋俟决成败面折愧周昌垂老召商叟鸿鹄自髙翔又又诸吕更相王陈平气何索千金夀绛侯刘宗知有託又贾生料吴楚竟毙大梁城一身不自保庸哭空伤生又桓文服荆楚安取破国都孔明不料敌一世空驰驱又安石善谈笑挥尘郄符秦妄起并吞意终残吴越人又江河浪如屋要湏沧海容可怜狄仁杰犹复负娄公和子瞻雪浪斋一首謪居杜老尝东屯波涛遶屋知龙尊门前石岸立精鐡潮汐洗尽莓苔昬野人相望夹水住扁舟时过江西村窓中缟练舒眼界枕上雷霆惊耳门不堪水怪妄欺客欲借楚些时招䰟人生出处固难料流萍着水𥘉无根旌旗旋逐金皷发蓑笠尚带风雨㾗髙斋雪浪卷苍石比叟未见疑戯论激泉飞水行亦冻穷邉腊雪如翻盆一杯径醉万事足江城气味犹应存次韵子瞻生日见寄一首日月中人照与芬心虚虑尽气则薰霞点空来羣羣精诚上彻天无云寸田幽阙煗不焚眇眎中外绛锦纹冥然物我无复分不出不入常氤氲道师东西指示君乘此飞仙勿晋坟茅山隐居有遗文世人心动随䖟蚊不信成功如所云蚤夜賔饯同华勋尔来仅能破魔军我经生日当益勤公禀正气飮不醺梨枣未实要鉏耘日云莫矣収桑枌西还闭门止纷纷忧愁眞能散凄焄万事过耳今不闻蹇师嵩山图一首葆光法师蹇君未尝至嵩山欲徃游焉元祐九年春磐桓都下得古画一幅以示其客客曰此嵩山图也予昔尝游焉峯岭径遂观刹皆是君喜曰此将以导子也吾昔熈宁中自陈之洛徃来皆出嵩少之间时方重九与偕行者约日子与于此登髙乎今䈥力尚强可以一徃异日复至或不能矣今年三月以罪出守汝州闻此州在嵩少之阳登城北望可以尽得其胜君何时爲此游吾将举酒与子相望虽不能同亦庻㡬焉系之以诗曰峻极登髙二十年汝州回望一依然君行亦是髙秋后试覔神淸古洞天望嵩楼一首连山鄣吾北二室分西东东山㡬何髙不爲太室容西山爲我低少室见诸峯临轩一长叹隐见由所逢试问山中人二室竟谁雄雄雌乆巳定分别徐亦空可怜汝阳酒味与上国同游心四山外寄适杯酒中思贤堂一首杨公守临汝俛仰八十载推迁城帝非散落篇章在外物固难必淸名竟安頼孤亭右洲渚斜日到冠佩飞翔栋宇回滉荡波流对稍存楸梧髙大翦菰蒲秽遗编访诸子翠石𥙷前废吏民亦澘然未替甘棠爱阻风一首大水蔑洲浦牵挽无复施我舟恃长风风止将安爲搨然委积水坐𬒳弱䌫维市井隔峯岭食尽行将饥长啸唿风伯厄穷岂不知蓬蓬起东南旗尾西北驰所望乃大谬开门讯舟师舟师掉头笑沿泝要有时泝者不少息沿者长嗟咨飘风不终日急雨常相随雨止风亦止条条弄清漪我言未见信君行自见之次韵子瞻游罗浮山一首安迷堕涧逢玉京云行夭乔风号鸣暗中过尽石髓滑惊喜观阙朝霞明东坡南去类此客挤者力尽非求生偶然濒海少氛气复有福地容躬耕诸候历聘谢鲁叟茅檐燕坐师老彭天枢旋结日珠重人寰下视鸿毛轻俗縁渐觉氷雪解元气乍复蛟虬儜逺游脱屣入盖竹𥘉怪长史晋家庭后来玉斧小儿子亦入真诰参仙经试令子弟学诸许还家不用劒阁铭洞天闻亦有图籍但恐未免如公卿此心愿与世无事不愿与世平不乎次韵子瞻江西一首许君马老共一邦西山断处流蜀江谁今十载重渡泷滩头旧寺晨钟撞乱流赤脚记淙淙道俗自谓丹霞龎便令筑室修畦矼徃还二老笻一双雨中游小云居一首卖酒髙安市早岁逢五秋常怀简书畏未暇云居游十载还上都再謪仍此州废斥免羁束登临散幽忧鄕党二二子结束同一舟雨余江涨髙林薄烦撑钩积隂荐雷作两山乱云浮雨点落飞镞江光溅轻沤笑语曾未毕风云遽谁収舟人指松桧古刹依林丘老僧昔还住晚饭迎淹晋食菜吾自饱馈肉烦贤侯严城迫吹角归棹随轻鸥聮翩閲村坞灯火明谯楼肩舆践积甃涂潦分潜沟居处方自适未知厌拘囚栾城后集卷第一栾城集栾城集卷第二栾城集卷第二诗六十九首画文殊普贤谁人画此二菩萨跌坐花心乘象狻弟子先后执盂缶老僧槎牙森比肩山林脩道㡬世刧颜貌伟䴡如开莲重崖宛转带林树野水荒荡浮云天峨眉髙䖏不可上下有絶涧锢九泉朝阳未出白雾起有光升天如月圆灵仙居中粗可识有类白兔依淸躔游人礼拜千万万迤逦渐远如飞烟五台不到想亦尔今之画图谁所传吾兄子瞻苦好异败缯破𥿄収明鲜自从西行止得此试与记録代一观闻子瞻重游南山终南重到巳春回山木縁崖緑似苔谷鸟鸣唿嘲独徃野人笑语记曾来定邀道士弹鸣鹿谁与溪堂共酒杯应有新诗还寄我与君和取当游陪子瞻见许骊山澄泥砚长安新砚石同坚不待书来遂许颁岂必魏人胜近世强推铜雀没骊山寒煤舒卷开云叶淸露霑流发涕澘早与封题寄书案报君湘竹笔身斑寒食前一日寄子瞻寒食明朝一百五谁家冉冉尚厨烟桃花开尽叶𥘉緑燕子飞来体自便爱客渐能陪痛飮读书无思懒开编秦川雪尽南山出思共肩舆㸔麦田大人乆废弹琴比借人雷琴以记旧曲十得三四率尔拜呈乆厌凡桐不复弹偶然㝷绎尚能存仓庚鸣树思前歳春水生波满旧㾗泉落空巖虚谷应珮𫾣清殿百官寒终宵窃听不能学庭树无风月满轩闻子瞻习射旧读兵书气巳振近传能射喜征鼖手随乐节宁论中箭作鸱声不害文力薄仅能胜五斗才髙应自敌三军良家六郡传真法马上今谁最出羣种菜乆种春𬞞旱不生园中汲水乱瓶甖菘葵经火未出土僮仆何朝饱食羔强有人功趋节令怅无丼雨困耘耕家居闲暇厌长日欲㸔年华上菜茎次韵子瞻题薛周逸老亭飞鸟不知穴山鹿不知流薛子善飮酒口如吸水虬吾观肠胄间何异族党州人满地巳尽一介不可留谓子试飮水一酌不再求谓子飮醇酒百釂岂待酬酒可水不可其说亦巳悠以我视夫子胸腹百丈幽譬如田中人视彼公与侯未省破颜饮何况祼露头鸱夷谓大瓠皆饱安用浮多少苟自适岂害爲明游次韵子瞻题长安王氏中隐堂五首秦中胜三蜀故国不须归甲第春风满巴山画梦非竹深啼鸟乱花落晚蜂飞我欲西还去𫾣门慎勿违唐朝卿相宅此外更应无请㸔庭前树曾攀屋里姝流传渐失实遗老不禁徂试问归豋物林间翠石孤爱君髙堂上有似蜀江壖墻外终南近檐西太白偏晚梅晴自媚老竹暗相迁未到遥闻说吾庐安得然官去空留鹤山浮不见鳌竹林迎日浄槐木拥亭髙鸟噪知人至蝉鸣觉口劳谁能饮堂上觧带不穿袍君㸔原上墓坟尽但余碑谁见生前贵尘生带下龟髙堂幸有酒一飮岂论赀勉强行乐耳古人良可悲和子瞻鳯翔八观八首石鼓岐山之阳石爲鼓叩之不鸣悬无虞以爲无用百无直以爲有用万物祖置身无用有用间自託周宣谁敢侮宣王没后坟壠平秦野苍茫不知处周人旧物惟存山文武遗民尽囚虏鼎钟无在铸戈㦸宫殿巳倒生禾黍厉宣子孙窜四方昭穆错乱不存谱时有过客悲先王绸缪牖戸彻桑土思宣不见幸鼓存由鼓求宣近爲愈彼皆有用世所好天地能生不能主君㸔项籍勐如狼身死未冷割爲脯马童杨喜岂不仁待汝封侯非恐汝何况外物固巳轻毛擒翡翠尾执尘惟有苍石于此时独以无用不见数形骸偃蹇任苔藓文字皴剥困风雨遭乱旣以无用全有用还爲太平取古人不见见遗物如见方召与申甫文非科斗可穷诘简编不载无训诂字形漫汗随石缺苍虵生角龙折股亦如老人遭暴横頥下髭秃口齿龉形虽不具意可知有云杨柳贯鲂鱮鲂鱮岂厌居溪谷自投网罟入君爼柳条柔弱长百尺挽之不断细如缕以柳贯鱼鱼不伤贯不伤鱼鱼乐死豋之庙中鬼神格钖女丰年多黍稌宣王用兵征四国北摧犬戎南服楚将帅用命士卒驩死生不愿阚虓虎问之何术能使然抚之如子敬如父弱柳贯鱼鱼弗违仁人在上民不恕请㸔石鼓非徒然长笑太山刻秦语咀楚文诅楚楚如桀诅秦秦则纣桀罪使信然纣语安足受性肥酒醪絜夸诞鬼不祐鬼非东诸侯岂信辩士口碑埋祈年下意绕章华走得楚不付孙但爲刘季取吾闻秦穆公与晋实甥舅盟郑絶晋欢结楚将自救使秦诅楚人晋亦议秦后诸侯迭相诅祸福果谁有世人不知道好古无可否何当投泾流浑浊盖鄙丑王维呉道子画吾观天地间万事同一理扁也工斵轮乃知读文字我非画中师偶亦识画㫖勇怯不必同要以各善耳壮马脱衘放平陆歩骤风雨百夫靡美人婉娩守闲独不出庭戸修容止女能嫣然笑倾国马能一踧致千里优柔自好勇自强各自胜絶无彼此谁言王摩诘乃过吴道子试谓道子来置女所挟从软美道子掉头不肯应杰我已足自恃雄奔不失驰精妙实无比老僧寂㓕生虑㣲侍女闲絜非复婢丁宁勿相违幸使二子齿二子遗迹今岂多岐阳可贵能独备但使古壁常坚完尘土虽积光艳长不毁杨惠之塑维摩像金粟如来瘦如腊坐上文殊秋月圆法门论极两相可言语不复相通传至人养心遗四体瘦不爲病肥非妍谁人好道塑遗像鲐皮束骨筋扶咽兀然隐几心巳㓕形如病鹤竦两肩骨节支离体踈缓两目视物犹烱然长嗟灵运不知道强剪羙湏挿两颧彼人视身若枯木割去右臂非所患何况塑画巳身外岂必夺尔庸自全眞人遗意世莫识时有游僧施钵钱东湖不到东湖上但闻东湖吟诗词巳淸絶佳境亦可㝷蜿蜒苍石螭蟠挐据湖心倒腹吐流水奔注爲重深淸风荡㣲波渺渺平无音有鼈行在沙有鱼跃在浔鼈圆如新荷鱼细如蠧蟫梧桐生两涯萧萧自成林孙枝复生孙巳中瑟与琴秋虫噪蜩春鸟鸣鴃鵀有客来无时濯足䕃淸隂自忘府中官取酒石上斟醉倒卧石上野虫上其襟醒来不知莫湖月翻黄金油然上马去纵牵不自箴作诗招路人行乐冝及今人生不满百一瞬何所任路人掉头笑去马何骎骎子有不肖弟有冦未尝簮愿身化爲线使子爲之鍼子欲烹鲤鱼爲子漑釡鬵子欲枕山石爲子求布衾异鄕虽云乐不如反故岑痩田可凿耕桑柘可织纴东有轩辕泉隐隐如牛涔西有管辂宅尚存青石碪彭女晋膝踝礼拜意已钦慈母抱衆子乱石寒萧森朝徃莫可还此岂不足临愼勿语他人此意子独谌眞兴寺阁秦川不爲广南山不爲髙嵳峨眞兴阁杰立陵风飊危槛俯翔鸟跳檐落飞猱上有傲世人身衣白鹤毛下视市井喧奔走何嗷嗷萧然倚楹啸遗响入云霄淸风吹其𥚑冉冉不可操不知何所爲岂即非卢敖游目万里间远山如伏羔遗语谢世俗钓鱼当钓鳌李氏园有客骑白驹扬鞭入青草悠悠无逺近但择林亭好萧条北城下园号李家媪系马古车门随意无洒扫鸣禽惊上屋飞蝶纷入抱竹林浄如濯流水淸可澡闲花不着行香梨独依岛松枝贯今昔林影变昏早草木皆苍颜亭宇巳新造临风置酒樽庭下取栗枣今人强欢笑古人巳枯藁欲求百年事不见白须老秦中古云乐文武在丰镐置囿通樵苏养兽让麀䴠池鱼跃金碧白鸟飞纻缟牛羊感仁恕行苇亦自保当年歌灵台后世咏鱼藻古诗宛犹在遗䖏不可考悲哉李氏末王覇出奴皂城中开芳园城外罗战堡击皷鸣巨钟百姓皆懊恼及夫圣人出战国卷秋潦园田赋贫民耕破园前道髙原种菽粟陂泽满粳稻春耕杂壸浆秋赋输秸藁当年王家孙自庇无尺橑空余百歳木妄爲夭巫祷游人足讥骂百世遭舌讨老翁不愿见垂涕祝襁褓持用戒满盈飮酒无醉到秦穆公墓泉上秦伯坟下埋三良士三良百夫特岂爲无益死当年不幸见迫胁诗人尚记临穴惴岂如田横海中客中原皆汉无报所秦国吞西周康公穆公子尽力事康公穆公不爲负岂必杀身从之游夫子乃以侯羸所爲疑三子王泽旣未竭君子不爲诡三良狥秦穆要自不得已闻子瞻将如终南太平宫谿堂读书爲吏岂厌事厌事日堕媮着书虽不急实与百世谋问吏所事何过客及系囚客实虚搅人囚有不自由办之何益增不办亦足忧嗟此谁不能脱去使自収幽幽南山麓下有溪水流溪上亦有堂其水可濯㶑终日不见人惟有山鹿是时夏之𥘉溪冷如孟秋山椹黄笠展林笋紫角抽朝取笋爲羔莫以椹爲羞溪鱼鲤与鲂山鸟鸒与鸠食之饱且平偃仰自佚休试探箧中书把卷揖前脩怳如反故鄕亲朋自相求蔚如瓮中糟乆熟待一蒭爲文若江河岂复有刻锼尚何忆我爲欲与我同游我虽不能徃寄诗以觧愁次韵子瞻田青峯寺下院翠麓亭走马红尘合开懐野寺存南山抱村转渭水带沙浑亭峻朱栏绕堂虚白佛尊烦襟喜脩竹勌马乐芳荪白㲲柔随手淸泉满照盆尘颜洗濯净髀肉再三扪馈食青𬞞软流匙细粟翻老僧勿施敬对客说山门次韵子瞻宿南山蟠龙寺谷中夜行不见月上下不辨山与谷前唿后应行相从山头谁家有遗烛跫跫深径马蹄响落落稀星着踈木行投野寺僧巳眠叩门无人狗出缩号唿从者乆嗔骂老僧下牀揉两目问知官吏冐夜来扫牀延客卧华屋釡中无羔甑实尽愧客满盎惟脱粟客来巳逺睡忘觉僧起𨳩堂劝晨粥自嗟奔走闵僧闲偶然来过何年复留诗满壁待重游但恐压埃难再读赋园中所有十首萱草萱草朝始开呀然黄鹄觜仰吸日出光口中烂如绮纎纎吐须鬛冉冉随风哆朝阳未上轩粲粲幽闲女美女生山谷不解歌与舞君㸔野草花可以解忧悴竹寒地竹不生虽生常若病斸根种幽砌开叶何巳勐婵娟氷雪姿散乱风日影繁华见孤淡一箇敌千顷令人忆江上森耸縁崖劲无风箨自飘䇿䇿鸣荒迳芦芦生井栏上萧骚大如竹移来种堂下何尔短局促茎青甲未觧枯叶巳可束芦根爱溪水余阔长鲜緑强移性不遂灌水恼僮仆晡日下西山汲者汗盈掬石橊堂后病石橊及时亦开花身病花不齐火候渐巳差芳心竟未巳新蕚缀枯槎谁言石榴病乃乆占年华邻家花最盛早发岂容遮残红巳零落婀娜子如瓜蒲桃蒲桃不禁冬屈盘似无气春来乘盛阳覆架青绫被龙髯乱无数马乳垂至地𥘉如早梅酸晚作醲酪味谁能酿爲酒爲尔架前醉满斗不与人凉州㡬时致篲草室幽来客稀尘土积不扫邻翁笑我拙教我种藂草经霜研爲篲不让秋竹好始生如一毛张王忽侵道鉏耰禁芟斸爱惜待枯藁有用皆勿轻吾师灌园老果臝吾兄客関中果臝施吾宇兄虽未得还我岂如妇女感㣲物涕泗若零雨但爱果臝茎屈曲上墻堵朝见縁墻头莫巳过墻去物生随年华还日何足数牵牛牵牛非佳花走蔓入荒榛开花荒榛上不见细蔓身谁剪薄素纱浸文青蓝盆水浅浸不尽下余一寸银嗟尔脆弱草岂能凌霜晨物性有禀受安问秋与春双栢南园地性恶双栢不得长蓬麻春始生今巳满一丈栢生嗟㡬年失意自悽怆有子压枝低已老非少壮尤栢栢也冤尤地亦恐妄两旣无所尤髙枝㡬时放葵花葵花开已阑结子压枝重长条困风雨倒卧枕丘壠忆𥘉始放花岌岌旌节耸得时能㡬时狼籍成荒冗浮根不任雪採剥収遗种未忍焚枯茎积叠墻角拥和子瞻记梦二首兄从南山来梦我南山下探怀出诗卷卷卷盈君把诗词古人似弟则吾弟也相与千里隔安得千里马携手上南山不知今乃夜晨鸡隔墻唱欹枕䆫月亚百语记一词秋菊悲蛩咤此语鲍谢流平日我不暇我本无此诗嗟此谁所借蟋蜶感秋气夜吟抱菊根霜降菊丛折守根安可存耿耿荒苗下唧喞空自论不敢学蝴蝶菊尽两翅翻虫冻不絶口菊死不絶芬志士岂弃友烈女无两婚次韵子瞻题岐山周公庙周人尚记有周公禾黍离离下有宫破豆烝豚非以报野巫长跪若爲通山围栋宇泉流近鳯去梧桐落叶蒙有客赋诗题屋壁二南犹自有遗风次韵子瞻题扶风道中天花寺小亭客车来不息辙迹自成沟莫怪慵豋寺犹冝常举头独游知忆弟望远胜豋楼处处题诗遍篇篇谁爲収次韵子瞻南溪避世堂柱杖行穷径围堂尚有林飞禽不惊处万竹正当心虎啸风吹籁霜多蝉病瘖兽骄从不避人到记由今未暇终身住聊爲半日吟青松可絶食黄叶不须衾偶到𥘉迷路将还始觉深堂中有幽士挿䯻尚余簪和子瞻三游南山九首楼观神仙避世守关门一世沉埋百世尊旧宅居人无姓尹深山道士即爲孙天寒游客常逢雪日暮归鸦自识村君欲晋身託幽寂直将山外比羗浑五郡蜀人不信秦川好食蔗从梢未及甘当道沙尘类河北依山水竹似江南观形随阜飮溪鹿云气侵山食叶蚕犹有道人迎客笑白须黄䄂岂非𣆀传经台轮扁不能令子巧老𣆀虽智若爲传遗经尚在台如故弟子今无似喜贤大秦寺大秦遥可说髙䖏见秦川草木埋深谷牛羊散晩田山乎堪种麦僧鲁不求禅北望长安市髙城远似烟仙游潭五首潭潭深不可渉潭小不通船路断游人止龙藏白沬旋剪藤量水短挿石置桥坚桥外君民少躬耕不用钱南寺澄潭下无底将渡又安能惯上横空木轻生此寺僧晓鱼开考考石塔见层层不到殊非恶它年记未曾北寺君㸔潭北寺何用减潭南不到还能止重来独未厌荒凉增客思贫病觉僧慙飮水寒难忍谁言栢子丼马融石室扶风贵公子早歳伴山家吹笛堕秋叶读书随晓鸦业成心自叛学若我长嗟石室非人住穷山雪似沙玉女洞洞门苍藓合偪仄不容身传有虚明处中藏窈窕人吹笙桥上月拾翠洞南春徃徃来山下萧然雨洒尘和子瞻调水符多防出多欲欲少防自简君㸔山中人老死竟谁谩渴飮吾井泉饥食甑中飰何用费卒徒取水负瓢罐置符未免欺反覆虑多变授苦无忧符阶下泉可嚥次韵子瞻招隐亭隐居吾未暇何暇劝夫人试飮此亭酒自慙缨上尘林深开翠帟岸断峻严闉送雪村酤酽迎阳鸟咔新竹风吹㫁籁湖月转车轮霜叶飞投坐山梅重压巾欲居常有待已失叹无因古语君㸔取声名本实賔次韵子瞻凌虚台弃我谓我远求我谓我还我一尔则二视此台上山山髙上千天独不照我颜无乃我自蔽谁谓山则悭逺望不见趾近视不得鬟山实未始变任子自择删北风吹南崖山上秋叶斑道远又寒苦皴裂辞难攀晴空卷朝云照夜霜月弯强尔豋此台免尔超阓阛次韵子瞻竹野食不穿囷谿飮不盗盎嗟独何罪膏血自爲罔隂阳造百物偏此愚不爽肥痴与瘦黠禀受不相髣王孙处深谷小若儿在襁超腾避弹射将中还复徃一朝受覊緤冠带相賔飨愚死智亦擒临食抵吾掌次韵子瞻渼陂鱼渼陂霜落鱼可掩枯芡破盘蒲折劒巨斧𫾣氷巳暗知长义刺浪那容闪鲸孙蛟子谁复惜朱鬛金鳞漫如染邂逅相遭已失津偶然一掉犹思堑嗟君游宦乆羊炙有似逺行安野店得鱼未熟口流涎岂有哀矜自欺僣人生饱足百事巳羙味那令一朝欠少年勿笑贪七筯老病行㸔费鍼砭羊生悬骨空自饥伯夷食菜有不赡清名惊世不益身何异飮醯徒醅酽和子瞻读道藏道书世多有吾读老与庄老庄已云多何况其骈傍所读嗟甚少所得半已强有言至无言旣得旋自忘譬如飮醇酒巳醉安用浆昔者惠子死庄子哭自伤㣲言不复知言之使谁听哭巳辄复笑不如歛此藏脂牛杂肥羜烹熟有不尝安得西飞鸿送弟以与兄次韵子瞻南溪㣲雪南溪夜雪晓来霁有客晨游酒未消风泛余花来逐马光浮断涧不知桥山寒冻合行人息醉熟賔欢舞意嚣归骑相将踏瑶玉嗅林间认早梅条和子瞻司竹监焼苇园因猎园下骏马七尺行冯冯晓出射兽霜爲氷荻园斫尽有枯枿束茅吹火𥘉如灯乍分乍合势开展苍烟被野风腾腾黄狐惊顾啸俦侣飞鸟先起如苍蝇须臾立斾布行伍有似脩蠎横冈陵苍蝇勐犬出前后缺䖏巳挂黄罾回风忽作火力怒平地一卷无疆塍商辛不出抱寳死曹瞒逸去燋其肱投身误喜脱灰烬闯首旋巳遭侵凌何人上马气吞虎狐㡌压耳皮蒙膺开弓徐射叠双兔拥马驩呌惊未曾举鞭一麾百夫进击皷再发箭启棚去如飞䖟中如电获若两兽膏流蝇肉分麾下饱壮士皮与公子晋缣缯纵横分裂惠村坞尚有磊落载后乘吾兄善射乆无敌是日歛手称不能凭鞍纵马聊自适酒后醉语谁能譍徤儿击抟信可乐主将雄勐今谁胜胸中森列万貔虎嗟世但以文儒称安得强弓传长箭使射蔽日垂天鹏木山引水二首引水穿墻接竹梢谷藏峯底大容瓢将流旋滳庐山瀑已尽还来海上潮乱点落池惊睡觉半含山润沃心焦瓦盆一斛何胜满溢去犹能浸菊苗檐下枯槎拂荻梢山州迤逦费公瓢幽泉细细流巖鼻盆水弥弥涨海潮但爱坚如湖上石谁怜収自灶中焦苍崖寒熘须佳䕃尚少青冬石蠒苗兴州新开古东池山遶兴州万叠青池开近郭百泉并昔年种柳人安在累歳开花藕自生波暖跳鱼闻乐喜人来野鸭望船鸣西还过此须终日爲问使君行未行子瞻喜雨亭北隋仁寿宫中怪石仁寿宫中稆糓生太湖苍石草间横兴衰换世身犹在南北从人事巳轾累石作台秋藓上凿汧通水细渠淸三年此亦非公有空使他年记姓名用林妷韵赋雪宻雪来何晚穷冬侯欲差投空落细米布地浄平沙缭绕飞相着重仍积暗加雨㣲花破碎风细脚倾斜次第来如掺冥蒙堕不譁燖鹅吹劲鞴秀苇拂轻枷画字飘还没团毬暖旋窊出盐东海若錬石古皇娲翻簸腾归骑纷飘集晩鸦庭梅辨红蕚壠麦覆黄芽拨砌求新药㝷踪射伏䴥埋楼平尽嵴集树短晋槎乱下曾何择平铺欲尽遮欺贫寒入褐恼客重添车积素聊成烛烹丼强试茶病僧添晓钵老令放晨衙融液曾何有鲜明竟不奢积多还避井化早发从畬熘滳檐垂着行观迳转虵谁能相就醉都市酒容賖送张唐英监阆州税阆中虽近蜀监税本闲官岂足淹贤俊聊应长羽翰读书心徤否答䇿意何阑未可厌畋猎田中有走貊送张师道杨寿棋二同年故国多贤俊豋科并弟兄重来旧游䖏两见近题名冉冉须堪把骎骎岁可惊孤辕已南向马疋复西征入崃猿应苦还荆鴈巳鸣喜从元帅幕官职渐峥嵘送家定国同年赴永康掾淸愼岷山掾豋科巳七年迎亲就鱼稻爲吏择林泉去骑关中热归心沫水鲜官闲幸可乐记买鹧鸪煎送覇州司理翟曼大梁能赋客邉郡繋囚曹官职不相称声名终自髙试观爲吏苦应过读书劳努力事𥘉宦尺丝无厌缫送道士杨见素南游黄河春涨入隋沟徃意随波日夜流万里㝷山如野鹤一身浮水似轻鸥湖风送客那论驿岳寺留人暗度秋迟子北归来见我携琴委曲记深幽利路提刑亡伯郎中挽词二首好学先鄕党豋科复妙年谁爲耆旧传最䖏缙绅先沦谢今亡矣风流孰继焉䰟归食里社世世仰仁贤晚岁官仍困终身耻自言廉明汉循吏仁爱郑公孙赤县朝称理衡山德共尊远人应罢市䖏䖏有遗恩亡伯母同安县君杨氏挽词德盛诸杨族贤冝伯父家周姜职苹藻歜母事蚕大邑移封近隂堂去日賖空余镜奁在时出旧笄珈栾城集卷第二栾城集三集卷第二栾城第三集卷第二诗七十首遗老斋絶句十二首杜门本畏人门开自无客孤坐忽三年心空无一物又衆音入我耳诸色过吾目闻见长历然灵源不受触又玆心净无垢尚爱南齐竹当暑得淸风冷然若新沐又老桧眞百尺踈竹疑千畆纷纷霰雪中见此岁寒友又栽竹种松桧十年未成隂昔人定知我爲我养南林又乆无叩门声剥啄问何故田中有人至昨夜盈尺雨又我居近西城城枕湖一曲不到平湖上何物禁吾足又北临鳯凰台鳯去台亦圯萋萋脩竹林喈喈何日至又昔我过嵩麓云移见诸峯重逰未有日想像曀霾中又避事巳谢客养性不㸔书中多感遇掩卷輙长吁又人言里中旧独有陈太丘丈若命世人惜哉忧人忧又巢由老箕山遁世聊可耳临流愧尧舜又甚陈仲子移花一首种花南堂南堂毁花亦瘁理畦西轩西花好未忍弃慇懃抜陈草狄雨流入地移根传生土指日春风至花来本陈洛盈尺不爲异方求千叶枝更与一漑水人功诚巳尽天巧行可致我老百不爲爱此养花智服栗一首老去日添腰脚病山翁服栗旧传方经霜斧刃金金气挿手丹田借火光八口锵鸣𥘉未熟低头咀噍不容忙客来爲说晨兴晩二嚥徐収白玉浆白菊一首白菊长先黄菊开年九日泛新醅犹存古暦摽范候不奈时人信手栽得势从教盈九畹俛眉聊复引三盃愈风明目湏真物能使神农爲尔回九日家酿未熟一首平生不喜飮九日犹一酌今年失家醾节到眞寂寞床头㵼余樽畦菊吐㣲蕚洗盏对妻孥肴𬞞随厚薄兴来欲径醉量尽还自却傍人叹身健省已知脾弱尚有姑射人自守常绰约养生要慈俭巳老惭婴铄燕居渐忘我杜门奚不乐风麴日巳干浊醪可徐作南斋独坐一首独坐南斋乆忘家似出家香灯秾作穗茶面结成花细竹才通径长松𥘉有槎徃还真断絶一一数归鸦西成一首野老端相庆西成仅十分寒来多酒客过预晋饙近事姑求饱逺忧要浪闻一壸眞有理终日得醺醺藏菜一首㸑淸葵芥充朝饍岁晚风霜断菜根百日园枯未易过一家口衆复何言多排罋盎先忧尽旋设盘盂未觉烦早晚春风到南圃侵凌雪色有新萱示诸子一首诸子才不恶功名旧有言穷愁念父母心力尽田园志在要须命身闲且养源游鱼脱渊水何处有飞翻示诸孙一首少年眞力学玄月闭书帷老去浑无頼心空自不知交游谁识面文字略存诗笑向诸孙说踈慵非汝师十一月十一日作一首昼短图书㸔不了夜长皷角睡难堪老怀骚屑谁爲伴心地空虚成妄谈酒少不妨隣叟共病多頼有衲僧谙积隂深厚阳𥘉复一点灵光勤自参冬至日一首隂阳升降自相催齿髪谁教老不回犹有髪珠常照物坐㸔心火冷成灰酥煎陇坂经年在柑橘呉江半月来官冷无因得官酒老妻㣲笑泼新醅除日一首年年最后飮屠酥不觉年来七十余十二春秋新罢讲五千道德适亲书木经霜雪根无蠧船出风波载本虚自恠多年客箕颖每因吾党赋归欤腊中三雪一首一腊不空度三雪自相因暗添池上凌稍压麦中尘余润想犹在苦寒将及春慇懃欲尽酒扶飬病衰人伐双糓一首芳兰非不嘉当门自冝锄矧此恶木隂乆妨长者车仆夫砺寻斧告我日方除乆恃不忍意柯条益扶踈植根虽云固伐去曾湏臾我涂虽不寛出入自有余开门听还徃并纳贤与愚荒秽一朝尽来者皆虚徐上元夜适劝至西禅观灯一首三年不踏门前路今夜仍㸔屋里灯照佛有余长自照澄心无法便成澄追欢狂客去忘返入定孤僧唤不譍更到西禅何所问隔墻鱼皷正登登程八信孺表弟剖符单父相过颍川归鄕待阙作长句赠别一首我生犹及见大门弟兄中外十七人两家门戸甲乡党正如颍川数孙陈嗈嗈鸣鴈略云汉风吹散落天一垠归来勉强整毛羽飮水啄粒伤离群东西隔絶不敢恨死生相失长悲辛萧萧华髪对妻子徃徃老泪流衣中仲叔巳尽季亦老双星孤月耿独存老夫闭门不复出喜君三度乘朱轮今春剖符地尤胜不齐自古留芳尘回车访我念衰老挽衣把臂才逡廵君行到官我未死杖藜便是不速賔一尊酌我当有问此国岂有贤于君种松一首城郭人家岁寒木桧栢森森映华屋青松介僻不入城野性特嫌尘土辱中庭冉冉盈天苗条榦虽短风霜足培根不用粪壤厚挿竹预防鸡犬触他年期汝三丈髙独立仙翁毛髪緑老人自分不及见子孙见汝知遗直二月望日雪二絶玄冥晋雪恼中春损麦伤花病老人巳典布裘指衲袜朝来酒尽乞比邻老翁衰病不忧花百口唯湏麦飬家闻道田中犹要雪兼収凝白试山茶逊自淮康酒官归觐逾旬而归二絶句官期未满许宁亲平日宦游无此恩雨遍公田及私畆学书兼得问筠孙乗田委吏责无多旧学年来竟若何开卷新诗可人意到官无复废吟哦去年秋扇二絶句箧中秋扇委尘埃春晩炎风拂面来旧物不辞爲世用故人相见莫心猜扇中秦女旧乗鸾拂去浮尘色尚鲜未尽灾风早归去不堪秋后乞哀怜读旧诗一首老人诗思如枯泉辘轳不下罋盎干旧诗展卷惊三年粲然佳句疑昔贤老来百事不如前藜羔稻饭嗟独便饱食余暇昼日眠安用琢句愁心肝堂成不施丹艧唯𥿄窓水屏萧然如野人之居偶作一首髙栋虚䆫五月凉客来扫地旋焚香白云低绕明月观涨海东流淸暑堂病久渴心思沆瀣梦回余念属潇湘老人夫妇修行乆此处从今是道埸南斋竹三絶幽居一室少尘縁妻子相㸔意自闲行到南窓脩竹下怳然如见旧溪山旧山脩竹半尘埃谁种南林待我来新笋出墻秋雨足闭门长与护苍苔里中佳客旧孙陈我自踈慵不见人目倦细书长掩卷心游法界四无邻中秋新堂㸔月戯作一首年年㸔月茅檐下今岁堂成月正圆自笑吾人强分别不应此目倍婵娟虚窓每怯髙风度碧瓦频惊急雨悬七十老翁浑未惯安居始觉贵公贤午寝一首食饱年来幸有秋倒床淸梦百无忧忍饥终愧首阳客睡足何湏云夣州氷酒黄封生不喜春牙紫笋向谁求平生尚有书魔在一卷还堪作枕头九日隂雨不止病中把酒示诸子三首旱乆翻成雾雨灾老人腹疾强啣杯官醅菉豆适𥘉熟篱菊黄花终未开儿女共怜佳节过鸡豚恐有故人来衰年此㑹真余㡬薄酒无多不用推九日不能飮觉胃寒妻孥劝把盏茰菊正堆槃懒极乆成病年髙终鲜欢道人嫌服药心息自相安又庭菊兼黄白村醪杂圣贤㣲吟还自喜不飮信徒然陶亮贫非病孟嘉醒亦颠相㸔莫相笑与尔各当年落叶满长安分题一首有客倦长安秋风正飒然九衢飞乱叶八水凝寒烟摇落南山见凄凉陋巷偏名园失緑暗清渭泛红鲜衣信催烦杵狼烽报极邉长江苦吟处日暮想横鞭腊月九日雪三絶句天公留雪待嘉平飞霞来时暁未明病士拥衾催煖酒闭门不听扫瑶琼去年家酿不湏沽秫米今年絶市无雪没前山薇蕨尽谁怜无语独携鉏腊中得雪春冝麦罋里无精寒恼人未暇樽罍伴伴客先将䴵饵许比邻巳丑除日二首阅遍时人身亦老卷残旧暦意茫然髭须白尽无添处甲子重来又十年酒俭不容时一醉堂成且喜夜安眠春秋似是平生事屋壁深藏付后贤橘红安稳近谁传鬓雪萧骚乆巳然梅柳任教脩故事蚕丝聊与祝新年𫾣门贺客辞多病守岁诸孙听不眠粗有官酤供夜飮一瓶浑浊且称贤同外孙文九新春五絶句佳人旋贴钗头胜园父𥘉挑雪底芹欲得春来怕春晚春来㑹似出山云罋中腊脚长忧冻戸外春风那得知酒熟定应花木动举瓢先对柳千丝菊叶萱牙𥘉出土冻虀冷麪欲冝人老人脾病难随汝洗釡磨刀待晚春筑室恨除千本竹及春先𥙷百株花隔年预与园夫约春雨晴时问汝家雪覆西山三顷麦一犂春雨祝天工麦秋幸与人同饱昔日黄门今老农上元前雪三絶句腊中平地雪盈尺嵩隗山田麦尚干不管上元灯火夜飞花处处作春寒闭门不问门前事灯火熏天自不知闻道朝来雪又下老人今岁未应饥天公似管人间事近事传闻半是非但使麦田饶雨雪饥人得饱未相违上元雪一首上元灯火家家办遍地琼瑶夜夜深衲𬒳蒙头眞老病纱笼昭佛本无心床头酒罋恰三斗山下麦田眞百金乞我终年醉且饱端能拥鼻作㣲吟春隂一首春后谁令百日隂雨滛风横两相侵天公未有惜花意野老空存念麦心共恠丛筠亦黄落终怜老桧独萧森过中不克阳安在夏旱前知未易禁庭中种花一首空庭一无有𥘉种六株花青桐緑杨柳相映成田家春雨散膏油朝暾发萌牙造物知我心𥘉来尽枯槎开花巳可贵结子诚益佳百事尽如此一生复何嗟我生本穷陋中年旅朝衙失脚堕南海生还夣荒遐筑室虽不多于我则巳奢松筠伴衰老巳矣无复加曾郎元矩见过踰月听其言乆而不厌追感平昔爲赋诗一首胄子相从得佳婿掖垣同直喜良朋交情不意隔生死世事休论有废与宿草芋緜泪入土故琴牢落恨填膺远来似觉淸谈胜试问传家今㡬灯闭门一首闭门颍昌市不识颍昌人身闲未易过闲乆生暗尘我念作闲计欲与黄卷亲少年病书史未老目先昬掩卷黙无言闭目中自存心光定中发廓然四无邻不知心巳空不见外物纷瞿昙昔尝去咄哉不肯信一见勿复失愈乆当愈眞林笋复生一首春寒侵竹竹憔悴父老皆云未尝记偶然雷雨一尺深知爲南园衆君子从地涌出长如人一便有凌云气吾家老圃倦栽接但以岁寒相妩媚一朝纷㸔黄落嵇阮相过无醉地隂阳徃复知有数巳病还瘳非郞死唿童径语隣舎翁种竹未改当年意姚黄魏紫终误人千叶重台定何事雪栢一首栢根可合抱栢身长百尺我年类汝老我心同汝直我贫𥘉无居爱汝买此宅索居懹旧友开轩得三益风中有余劲老后不改色我贫不栽花遶屋多种竹全家谬闻道举目无他物晨兴輙相对知我有慙德蚕麦一首春寒风雨滛蚕麦止半熟耕桑未尝亲有获敢求足隣田老翁妪囊空庾无粟机张乆乏纬食晏惟薄粥熟耕种未下屡祷云不族私忧止寒饿王事念鞭扑爲农良未易爲吏畏简牍闭门差似可忍饥有余福喜雨一首夏田巳报七分熟秋稼方忧十日干好雨徐来不仓卒天公似欲救艰难魃强鹰犬无遗力社近鸡豚趂早寒老病随人幸一饱炉香无语只长叹题东坡遗墨卷后一首少年喜爲文兄弟俱有名世人不妄言知我不如兄篇章散人间堕地皆琼英凛然自一家岂与余人争多难晚流落归来分死生晨光迫残月回顾失长庚屏卷得遗草流涕湿冠缨斯文乆衰弊泾流自爲淸科斗藏壁中见者空叹惊废兴自有时诗书付西京洗竹一首寒甚南轩竹半黄晚抽旱笋杂榛荒不嫌毒手千竿尽稍放淸风八月凉短篲只堪除粪壤新萌㑹㸔伏牛羊扶持造化湏人力早听人言布麦糠寄张芸叟一首张芸叟侍郎编乐府诗相示继以书问手战之故恳恳有见怜衰病意作小诗谢之老矣张芸叟亲编乐府词才髙君未觉手战我先衰点旧无对吟哦今与谁十年酬唱絶欢喜得新诗栾城三集卷第二栾城集后集卷第二栾城后集卷第二诗七十首次韵子瞻上元见寄一首谁怜东坡老独㸔南海灯故人隐山麓燕坐销牀稜人生天运中徃返成废兴炎起㸑下薪冻合瓶中水頼有不变处寂如方定僧建城亦巖邑灯火髙下层头陁旧所识天寒髪鬅鬙问我何时来嗟哉谷爲陵幸此米方贱日食聊一升夜出随衆乐餔糟共腾腾次韵子瞻连雨江涨二首南过廋岭更千山烝润由来共一天云塞虚空雨翻瓮江侵城市屋浮船东郊晚稻须重挿西舎原蚕未及眠独棹扁舟趂申卯米盐奔走笑当年客到炎陬喜蹔凉江吹虚阁雨侵廊回㸔野寺山溪隔卧觉晨炊稻饭香荔饷深红陋樱枣桂醅淳白比琳琅恩移峤北应非晚未省南迁日月长次韵姪过江涨一首隂滛夏爲秋雨暴溪作渎缺防旧通市流潦㡬入屋虽幸廪粟空犹惜畦𬞞緑鹿骇不择音鸿覊分遵陆室诮曾子还城讴华元衂中情乆岑寂外物兢排蹙设心等一慈开怀受诸毒道力虽未究游波偶然伏粮须三月聚艾要七年蓄君恩许北还从此当退缩亡嫂靖安君蒲氏挽词二首家风足图史妇德俨苹蘩汤沐从夫宠冠衣席弟恩克家传衆子有后庆多孙追养心何极增封礼尚存又宦游非不遂流落自麄踈宗党半天末存亡惊素书佳城东岭外茂木故阡余遥想千军送临江涕满裾寄题武陵柳氏所居二首天眞堂官游阅尽山川胜归老方知气味眞歌哭不移身自稳徃还无间语尤亲永怀前軰无因见犹喜诸郎有此人千岁展禽风未改不加琱琢世称珍康乐楼邑居欲尽溪山好不作层楼无奈何巖谷满前旼蜡屐漪涟极目卷渔蓑安心巳得安身法乐土偏令乐事多千里筠阳犹静治还家一笑定无它筠州州宅双莲一首緑盖红房共一池一双游女巧追随镜中比并新粧后风际擕扶欲舞时露蘂暗开香自倍霜蓬渐老折犹疑殷勤画手传真态道院生绡数幅垂奉同于瞻荔支叹一首蜀中荔支止嘉州余波及眉半有不稻糠宿火却霜霰结子仅与黄金件近闻闽尹传种法移种成都出巴崃名园竞撷绛纱苞蜜渍琼肤甘且滑北游京路堕红尘箬笼白晒称最珎思归不复爲莼菜欲及炎风朝露勺平居着鞭苦不早东坡南窜岭南道海邉百物非平生独数山前荔支好荔支色味巧晋人不管年来白髪新得归便拟寻鄕路枣栗园林不须頋青枝丹实须十株丁宁附书老农圃次韵子瞻梳头一首水上有车车自翻悬霤如线垂前轩霜蓬已枯不再緑有客勤我抽其根枯根一去紫茸茁珎重巳试幽人言纷纷华髪何足道当返六十过去䰟劝子瞻修无生法一首除却灵明一一空年来丹灶漫施功掌中定有菴摩在云际悬知雾雨蒙巳頼信心晋掣电要须浄戒拂昏铜谁言逐客江南岸身世虽穷心不穷石盆种菖蒲甚茂忽开八九华或言此华寿祥也逺因生日作颂亦爲赋此一首石盆攅石养菖蒲沮洳沙泉薤叶铺世说华开难值遇天将寿考报勤劬心中本有长生药根底暗添无限须更尔屈蟠增瘦硬它年老病要相扶子瞻和陶公读山海经诗欲同作而未成夣中得数句觉而𥙷之一首此心淡无着与物常欣然虚闲偶有见白云在空间爱之欲吐玩恐爲时俗传逡廵自失去云散空长天永愧陶彭泽佳句如珠圆成都僧法舟爲其祖师寳月求塔铭于惠州还过髙安送归一首少年能讲大乗经法施堂中不出扄爲许先师传后世径从西海集南𬈑忘身直犯黄茅瘴满意𥘉成白塔铭寄我泪痕归万里遥知露滳涧松青东西京二絶亲祀丼泉岁一终属车徐动不惊风宓妃何预词臣事指点讥词豹尾中犀着金槃不暇尝更须石上擣黄梁数钱未免河东旧不识前朝大练光唐相二絶杨王㓕后少英雄犹自澄思却月中巳得惠妃欢喜见方头笑杀曲江公朝中寂寂小名鄕晚岁雄猜气益横心怕无须少年士可怜未识王奴兄寓居六咏手植天随菊晨添苜蓿盘丛长怜夏苦花晚怯秋寒素食旧所愧长斋今未䦨殷勤拾落蘂眼暗读书叹又山丹炫南土盈尺愧西京所至曾无比知非浪得名未须求别种尚欠剥繁英行复春风度天涯眼蹔明又隣家三畆竹萧散倚东墻谁谓非吾有时能惠我凉雪深闻毁拆风作任披猖事过还依旧相㸔意愈长又弱橊生掩冉挿竹强支义旋叠封根石能开着子花扶持物遂性缀缉我成家故国田园少何须恨海涯又大鸡如人立小鸡三寸长造物均付予危冠两昻藏出栏风易倒依草枯不殭后庭花草盛怜汝讨兴亡又西隣分半井十口无渴忧岁旱百泉竭日供八家求艰难念生理沾足愧寒流比闻山田妇出汲争群牛和子瞻新居欲成二首老罢子卿还属国功成定逺恨阳关漂流岂必风波际颠沛何妨枕席间伏腊便应随俚俗室庐闻似胜家山囚縁宿世非今日頼有隂功许旋还山连上帝珠明府心是南宗无尽灯过去歌危空比夣年来瘴毒冷如氷图书一笑宁劳容音信频来尚有僧梨枣功夫三岁办不縁忧患亦何曾次迟韵二首老謪江南岸万里修烝尝三子留二子嵩少道路长累以二孀女辛勤具糇粮谁合南飞鸿送汝至我旁饥寒不能病气纾色亦康柎背问家事嗟我乆巳忘力耕当及春无爲乆南方还家语诸女素刚非王章又世事非吾忧物理有必至常旸百川竭顾亦防雨耳隂阳相紏纒反覆更自治幽怀澹不起黙坐识其意长子念衰老逺行重慙愧踈慵身似僧岑寂家近寺但闻事日新未觉吾有异器锽本自出藩角徒不遂得夫衆共知穷逹佛所记要令北归日粗究一大事次逺韵一首万里謪南荒三子从一㓜谬追春秋余頼尔牛马走忧病多所忘问学非复旧借书里诸生疑事谁当叩吾儿虽懒教擢颕旣冠后求友中卷人玩心竹间岫时令检遗阙相对忘昏昼兄来试讴吟句法渐翘秀暂时鸿鴈飞迭发埙箎奏更念宛丘子颀然何时觏次韵子瞻和陶公止酒一首少年无大过临老重复止自言衰病根恐在酒盃里今年各南迁百事付诸子谁言瘴雾中乃有相逢喜连床问动息一夜再三起泝流俛仰得此病竟何理平生不尤人未免亦求巳非酒犹正之其余真止矣飘然从孔公乗桴南海涘路逢安期生一笑千万祀次韵子瞻过海一首我迁海康郡犹在寰海中送君渡海南风帆若张弓笑揖彼岸人回首平生空平生定何有此去未可穷惜无好勇夫从此乘桴翁幽子疑龙鰕㸦须竟谁雄闭门亦勿见一齅冋香风晨朝饱粥饭洗钵随僧钟有问何时归兹焉若将终居家出家人岂复怀儿童老𥅆真吾师出入𥘉犹龙笼樊頋甚宻俛首姑尔容衆人指我笑缰鎻无此工一瞬千佛土相期兠率宫过姪寄榔冠一首衰髪秋来半是丝幅巾缁撮强爲仪垂空旋取海棕子束髪装成老法师变化宻移人不悟坏成相绩我心知茅檐竹居南𬈑上亦似当年廊庙时寓居二首东亭十口南迁粒有归一轩临路阀奔驰市人不惯频回首坐客相谙便解頥慙愧天涯善知识增添城外小茅茨华严未读河沙偈偃仰明䆫手自披东楼明从海上涌金盆直入东楼照病身乆巳无心问南北时能闭目待仪麟飓风不作三农喜舶客𥘉来百物新归去有时无定在漫随俚俗共欣欣所寓堂后月季再生与遂同赋一首客背有芳藂开花不遗月何人纵寻斧害意肯晋折偶乘秋雨滋冐土见㣲茁猗猗抽条颕颇欲傲寒冽势穷虽云病根大未容㧞我行天涯远幸此城南苃小堂劣容卧幽阁粗可蹑中无一寻空外有四隣匝窥墻数柚实隔屋㸔椰叶葱蒨独兹苗愍愍侍其活及春见开敷三嗅何忍折浴罢一首逐客例幽忧多年不洗沐予髪无垢身垢要须浴颠隮本天运偾恨当谁复茅檐容病躯稻饭饱枵腹形骸但癯瘁气血尚丰足㣲阳閟九地浮彩见双目枯藁如束薪坚致比温玉长斋虽云净阅月聊一沃石泉澣巾帨土釜煑桃竹南窓日未移困卧乆弥熟华严有余秩黙坐心自读诸尘匆消尽法界了无曯怳如仰山翁欲就潙叟卜犹恐堕声闻大愿勤自督次远韵齿痛一首元明散诸根外与六尘合流中积縁气虚妄无可託弊陋少空明妇姑相攘夺日出暵焦牙风来动危萚喜汝因病悟或免终身着更须诵楞严从此脱纒縳子瞻问瘦以诗见寄次韵一首多生习气未除肉长夜安眠懒食粥屈伸乆巳效熊虎倒挂渐拟同蝙蝮衆笑忍饥长杜门自恐莫年还入俗经旬辄瘦骇隣父未信脑满添黄玉海夷旋觉似齐鲁山蕨仍堪尝菽粟孤船㑹复见洲渚小车未用安羊鹿海南老兄行尢若樵㸑长须同二仆此身所至即所安莫问归期两黄鹄次韵子瞻独觉一首咄咄书空中有恠内热搜膏发痈疥羔蔾饭芋如固然饱食安眠眞一快午鸡鸣屋唿不起欠伸吉贝重衾里此身南北付天工竹杖芸鞋即行李夜长却对一灯明上池溢流㣲有声幻中非幻人不见本来日月无隂晴次韵于瞻夜坐一首月入虚牕疑欲旦香凝幽室乆犹薰清风巧爲吹余瘴踈雨时来报断云南海炎凉身巳惯北方毁誉耳谁闻遥知挂壁瓢无酒归舶还将一酌分次韵子瞻寄贺生日一首弟兄本三人怀抱䘮其一颀然仲与叔耆老天所隲师心每独徃可否辄自必折足非所恨所恨覆鼎实上頼吾君仁议止海濵黜凄酸念母氏此恨何时毕平生贤孟博茍生不谓言归心天若许定卜老泉室凄凉百年后事付何人笔于今兄独知言之泣生日次韵子瞻寄黄子木杖一首老至亦有渐五十惟杖始行年日辰匝幸免卿闾耻罪重疮难平余痂未脱疻登山足犹徤不用扶儿子我兄念辛勤赠此携且倚它年赐环日田舎尤须此早収藤节杯旋缀乌皮几茅檐数间足不用伐桐𣏌次韵子瞻謪居三适旦起理髪道人鸡鸣起趺坐存九宫灵液流下田茯苓抱长松颠毛得余润冉冉欺霜风俯就无数九九爲一通洗沐废巳乆徐之勿怱怱气来自涌泉至此知㡬重近闻西边将袒禓拥马鬃归来建赤油不复侪伍同笑我守寻尺求与眞源逢人生各有安未肯易三公午窓坐睡定中龙眠膝定起柳生肘心无出入异三昧亦何有晴窓午隂转坐睡一何乆頽然拥褐身剥啄叩门手褰帷頋我笑疑我困宿酒不知吾䘮我氷消不遗寿空虚无一物彼物自枯朽夣中得灵药此药从谁受侵寻入四支欲洗自无垢从今百不欠只欠归田叟夜卧濯足海民慢寒备不畜衾与禂虽苦地气洩亦无徒跣忧逐客乆未安集舎占鸺鹠念肯使胡中车駞卒不晋貂裘遡北风十袭犹飕飕中涂履氷河马倒身自投宛足费冯翼千里烦胜鞴十年事汤剂风雨气輙浮南来足忧虑此病何时瘳名身孰亲踈慎勿求封侯同子瞻次过逺重子韵一首孟子自夸心不动未试永嘉鐡轮重弟兄六十老病余万里同遭海隅送长披羊裘类严子罢食猪肝同闵仲大男晋处事田畆㓜子随行躬釡壅低眉语笑接隣父弹指吁嗟到蛮洞茅茨一日敢忘葺桑柘十年须勉种来时邂逅得相携归去逡廵应复从莫惊忧患尔来同乆知出处平生共虽令子孙治家学休炫文章供世用颕川筑室乆未成夜来忽作西湖夣次韵子瞻和渊明拟古九首客居逺林薄依墻种杨柳归期未可必成隂定非乆邑中有佳士忠信可与友相逢话禅寂落日共杯酒艰难本何求缓急肯相负故人在万里不复爲薄厚米尽鬻衣衾时劳问无有闭门不复出兹焉若将终萧然环堵间乃复有爲戎我师柱下史乆以雌守雄金刀虽云利未闻能斫风世人欲困我我巳安长穷穷甚当辟谷徐观百年中又萧萧髪垂素晡日过西隅道人愍我老元气时卷舒岁恶风雨交何不完子庐万法㓕无余方寸可乆居将㱕道上尘先㧞庭中芜一浄百亦净我物皆如如又夜夣𬒳髪翁骑驎下大荒独行无与游闯然欵我堂髙论何峥嵘㣲言何渺茫我徐听其说未离翰墨场平生气如虹冝不葬北邙少年慕遗文奇姿揖昻昻衰罢百无用渐以圜斵方隐约就所安老退还自伤又海康杂蛮蜒礼俗乆未完我居近闾阎愿先化交冠衣冠一有耻其下胡爲颜东隣有一士读书寄贤关归来奉亲友跬歩行必端慨然頋流俗叹息未敢弹提提乌鸢中见此孤翔鸾渐能衣裘褐祖杨知恶寒又佛法行中原儒者耻论玆功施冥冥中亦何负当时此方旧杂染浑浑无名缁治生守家室坐使斯人疑未知酒肉非能与生死辞炽哉吴闽间佛事不可思生子多颕悟德报岂吾欺时俾正法眼一出照曜之谁爲邑中豪勤诵我此诗忧来感人心悒悒乆未和唿儿具浊酒酒酣起长歌歌罢还独舞黍麦力诚多忧长酒易消脱去如风花不悟万法空子如此心何杜门人笑我不知有天游光明遍十方咫尺陋九州此观一日成衮衮通法流竿木常自随何必返故丘老𥅆白髪年青牛去西周不遇阙尹喜履迹谁能求又鉏田种紫泛有根未堪採逡巡岁月度太息毛髪改晨朝玉露下滳沥投沧海须牙忽长茂枝叶行可待夜烧沉水香持戒勿中悔雨中招吴子野先生一絶柴门不出蓬生径暑雨无时木及堂辟糓頼君能作客暂来煎蜜饷桃康荅吴和二絶三间浰水小茅屋不比田新草堂问我秋来气如火此问何事得安康惯从李叟游都市及伴蓝翁醉尽堂不似苏门但长啸一生晋恨与嵇康闲九月重九与父老小飮四絶九日龙山露霜凝龙川九日气如烝偶逢闰月还重九酒熟风髙喜不胜获罪淸时世共憎龙川父老尚相寻直须便作郷关㸔莫起天涯万里心客主俱年六十余紫茰黄菊映霜须山深瘴重多寒熟老大须将酒自扶尉佗城下两重阳白酒黄鸡意自长卯飮下床虚巳散老年不似少年忙求黄家紫竹杖一首予于龙川买曾氏小宅宅西南隅有紫竹百余竿爲藤蔓所困无复直干虽爲伐藤而见竹偃弱无可爲杖者黄氏老家有紫竹甚茂乞得一茎劲挺可喜闻黄氏竹旧自曾氏移値偶爲诗示之曾家紫竹君家种曾园竹与荒藤共藤骄竹瘁如畏人不似君家竹森耸我来买宅非爲宅爱此风稍时一弄磨刀向藤乆未忍树倒藤披眞自送繁隂一豁新芛地狂鞭欲向青春动我身病后少筯力遍求柱杖扶腰痛萧萧瘦干未能任一畆君家知足用一枝遗我拄寻君老酒仍烦爲开瓮赋丰城劒一首劒气夜干斗精诚𥘉莫隔全身寄狱户隐约还自得张雷彼知我勉爲汝一出腰间杂环佩亦旣报之德凛凛天地间要非手中物跃入延平水三日飞霹雳出当乘风雷归当卧泉石千年故穴在三叹泉上客范丞相尧夫挽词二首持身守忠恕临事耻浮沉直道更三黜平生惟一心家风来自逺国论老弥深令待眞如玉泥沙枉见侵又南迁头巳白北返病𥘉加君意知无罪天心许到家同朝曾忝旧楃手一长嗟时事纷无巳还应付棣华卜居一首我归万里𥘉无宅鳯去千年尚有台谁爲遶池先种竹可怜当砌巳栽梅囊赀只数腰金在归计长遭鬓雪催欲就草堂终岁事落成隣舎许衘杯和子瞻过岭一首山林瘴雾老虽堪归去中原茶亦甘有命谁令终返北无心自笑欲巢南蛮音惯习疑伧语脾病萦缠带岭岚手挹祖师淸净水不嫌白髪照毵毵子曕赠岭上老人次韵代老人答一絶岭头卢老一炉灰长短根茎各自栽轻贱巳消先世业知君海上去仍回栾城后集卷第二栾城集栾城集卷第三栾城集卷第三诗七十五首北京送孙曼叔屯田权三司开折司人生不愿才才士困奔走君爲大农属求暇更能否自我游魏愽相识恨未乆谁言但倾盖信有胜白首淸晨坐风观落日说凉牖棊精动如律弓徤不论斗旁观我不能晤语君见受秋风起沙漠凄雨湿征䄂送行欲汲汲富贵恐君后将去聊迟迟巳逺悲朋友和强至太愽小饮谁能饮酒如倾水醉倒坐中扶不起形骸外物巳如遗升斗任君无复避霜梨氷脆寒侵齿未尽一杯先巳醉强将文字笑红裙冷淡爲欢何足贵和强君瓦亭君爲魏愽三年客日有江湖万里心蹔得野亭留马足强循踈柳歩堤隂无人携手共呉语得意摇头时越吟何日东郊过微雨并骑鞍马去同寻中秋夜八絶长空开积雨清夜流明月㸔尽上楼人油然就西没谁遣常时月偏从此夜明暗添珠百倍潜感兎多生欲见初容烛将升尚有星渐髙围渐小云外转亭亭明入庭隂白寒侵酒气微夜深㸔更好楼上渐人稀浮光㸔不定重露试还无影翻狂舞客明误已栖乌巧转上人衣徐行度楼角河汉冷无云冥冥独飞鹊猿狖号枯木鱼龙泣夜潭行人已天北思妇隔江南㸔久须扶立行贪遂失归谁能终不睡烂醉羽觞飞次韵王君贶尚书㑹六同年有美佳賔贤主人布衣曾共脱京尘欢来未觉嵗华晩醉后能令秋气春发誉早同初宦日收功终借老成身它年此㑹应图画传入谁家屏幛新王君贶生日纯隂十月晩劲气肃羣骄惟有乔松在长看积雪消生贤禀真性特立冠当朝早嵗初成赋羣雄已失标治才精破竹廷论壮生飈博士皆推贾宣皇重试萧周旋穷政体出入解心焦九列髙称冠三台岂足超论功归颕覇举相待虞姚骥骋经新卧弓强发矢弨百年时节在四海衆心翘当见飞中使赍金赐此朝次韵姚孝孙判官见还岐梁唱和诗集伯氏文章岂敢知岐梁偶有徃还诗自怜兄力能兼弟谁肯埙终不听箎西虢春游池百顷南溪秋入竹千枝恨君曾是闗中吏属和追陪失此时次韵王临太博马上冬晚霜露重城遥鞍马劳徒知事奔走曾未补毫毛水旱嗟嚬蹙疮痍费抑搔莫归何暇食堆按簿书髙次韵王君北都偶成三首河转金隄近天髙魏阙新千夫奉儒将百兽伏麒麟校猎沙埸莫谈兵玉帐春闗南知不逺谁试问畨隣天宝乱已定河堧兵更多故城埋白骨遗俗喜长戈卧兽常思肉奔鲸不受罗纵横竟安在谁见冢嵳峨禁籞封金殿清河贯石门时平余古木兵散有空屯形胜山围濶蕃宣海内尊川原不论顷云梦可胜吞次韵沈立少卿白鹿白鹿何年养惊猜未肯驯轩除非本性饮食强依人烈影冰浮水飞毛雪洒尘独游应已倦忽见乍凝神野色明幽步烟芜荐卧身异姿人共爱清意尔谁亲日暖山苗熟风㣲涧草春何縁解缰絷奔放任天真送陈安期都官出城马上城中二月不知春唯有东风满面尘归意已随行客去流年惊见桞条新簿书填委休何日学问榛芜愧古人一顷稻田三畆竹故园何负不收身登上水阁淇水沄沄入禁城城楼中断过深清空郊南数牛羊下落日廻瞻观阙明嵗月逼人行老大江湖发兴感平生画船早晚笼新屋慰意来看水面平寒食赠游压沙诸君城南压沙古河淤沙上种梨千万株隆冬十月我独徃风吹叶尽枝条踈老僧屈指数春候却后百日花当苏㣲风细雨膏润足枝头万万排明珠齐开竞发不知数照曜冰雪明村墟此时官闲得游赏长堤平稳宜骖驹寺门古木芽叶动仓庚布谷相和唿及时行乐不可缓嵗长春短花须㬰僧言我意两相值欲徃屡已脂吾车今朝寒食灯火斵薄云蔽日风沙除此花久已待我至况有朋友相携扶来邀反覆不能徃岂独负君花已辜诸君髙迈足才思佐酒况得万玉奴坐中未醉慎无起倒载当山公使如明日厚安卿强几圣复召饮醉次前韵芳樽酌水清无淤梨园着雪迷根株邺宫士女喜行乐坐上酌客谁亲踈倦游不知嵗月过痛饮渐觉筯骸苏风吹落片乱鹅毳雨结细实骈明珠云屯冰积动论顷谁信城郭涵村墟坐观明媚低照席行看繁閙横遮驹我贫不辨供酒炙侧耳日听交朋唿无端人事巧拘束曾不见置闲须㬰长鲸渇水求入海老骥伏枥思就车清明未过春未老寒食岂必节与除二君为我重置酒席上醉倒交相扶观娯安用苦酬酢呌啸不畏相罪辜昏然已觉万物小下视吏役真婢奴请君数具牛酒费此外百事何能如次韵桞子玉郎中见寄新年始是识君初顾我尘埃正满裾谈辨未容朝夕听情亲空愧徃还书久闻笔阵无前敌更拟诗坛託后车待得入城应少暇相从有约定何如秀州僧本莹净照堂有僧访我携诗巻自説初成净照堂求得篇章书壁素不论尘土渍衣黄故山别后成新嵗归夣春来遶旧房看取盈编定何益客来无语但循墻京师送王頥殿丞忆游长安城皆饮母卿宅身虽坐上宾心是道路客笑言安能久车马就奔廹城南南山近胜絶闻自昔徘徊竟莫徃指㸃烦鞭䇿道傍古龙池深透河渭泽山行吾不能愧此才咫尺壮哉谁开凿千顷如一席参差山麓近滉荡波光射君时在池上俗事厌纷剧望门不敢叩恐笑尘土迹自从旅京城所向愈无适君来曾未几已复向南国扁舟出淮汴唯见江海碧野人处城市长愿有羽翮脱身相从游未果聊自责石苍舒醉墨堂石君得书法弄笔嵗月久经营妙在心舒巻功随手惟兹逸羣气扶驾须斗酒作堂名醉墨挥洒动墙牖安得浊酒池淋漓着濡首取但继张君莫顾颠名丑游凈因院寄琏禅师嵗月潜消日里冰依然来见佛堂灯此身已自非前我问法何妨似旧僧洒面飞泉时㸃㸃压池苍石尚层层遥知近爱金山好江水煎茶日几升送桞子玉桞侯白首郎风格终近古旧游日零落新辈谁与伍人情逐时好变化无定主试看近时人相教蹈规矩行身剧孔孟称道皆禹舜但求免讥评岂顾愁胏腑坐令不羁士举足遭网罟缅懐我生初遗俗尚目睹中庸虽已亡比近则犹愈老成慎趋好后生守淳鲁岂效相谩欺衒牛沽马脯过恶酒色间可罪非可恶譬如嵇与阮心迹岂深蠧京师逢桞侯徃事能歴数叹息子美贤相与实旧故至今存篇章醉墨龙蛇舞斯人今茍在亦恐终囚虏惜哉时论隘安置失处所一麾寄河壖垂老幸有土世俗安足论且尽杯中醑送苏公佐修撰知梓州乘轺旧西蜀出镇复东川父老知遗爱壶浆定满前江山昔年路旄节异邦权望重朝中旧疆分劒外天嵗登无勐政蛮服罢防边去国身虽乐忧时论独坚孤诚抱松直彚进比茅连我亦相从逝踈狂且自全送任师中通判黄州一别都门今五年剧谈精壮故依然厌居巴蜀千山底决住荆河十顷田老去功名无意取身闲诗笔更能专黄州无事聊须饮世俗方今自足贤南䆫京师三日雪雪尽泥方深闭门谢还徃不闻车马音西斋书帙乱南䆫初日升展转守床榻欲起复不能开戸失琼玉满堦松竹阴客从逺方来疑我何苦心疎拙自当尔有酒聊共斟次韵杨褒直讲揽镜鬂髪年来日向衰相寛不用强裁诗壮心付与东流去霜蟹何妨左手持苑发黄鹂巧言语池开杨桞闘腰肢劝君行乐还听否即是南风苦热时送钱婺州纯老桃花汴水半河流已作南行第一舟倦报朝中言啧乱喜闻淮上㯭咿呦平时答策词无枉此去为邦学更优自古东阳足贤守请君重赋沈公楼次韵桞子玉见赠壮心衰尽愧当年刻意为文日几千老去读书聊度嵗春来多睡苦便毡梦归似鴈长飞去才短如蚕只自纒唯有闻诗尚思和可能时寄最高篇次韵任遵圣见寄故国老成谁复先壮心空记话当年灌夫失意贫无友梅福辞官晚作仙诗句清新非世俗退居安穏卜江天它年我亦从君隠多买黄鱼煑复煎次韵刘贡甫学士画松石图歌长松大石生长见朅游尘土嗟空羡寒翠関心失旧交荣华过眼惊流电破缯买得古画图遗墨参差随㫁线蟉枝倒挂风自舞直干孤生㸔面面故山臼物逺莫致爱此随人共流转物生真傍竟何有边意一时宁复辨少年所好老成癖傍人指笑嗟矜衒京城宅舍松石希买费百金犹恐贱送顿起及第还蔡州诏书京铺起沉沦嵗贡仍居第一人不愧得官名暂屈自夸对策语深淳读书饱足终无厌从宦奔驰自此新我去淮阳今不久邻邦时得问音尘初到陈州二首谋拙身无向归田久未成来陈为懒计传道愧虗名爼豆终难合诗书强欲明斯文吾已试深恐误诸生久爱闲居乐兹行恐遂不上官容碌碌饱食更悠悠枕畔书成僻湖边桞散愁踈慵愧韩子文字化潮州桞湖感物桞湖万桞作云屯种时乱挿不须根根如卧虵身合抱仰视不见蜩蝉喧开花三月乱飞雪过墙度水无复还穷髙极逺风力尽弃坠泥土颜色昏偶然直堕湖中水化为浮萍轻且繁随波上下去无定物性不改天使然南山老松长百尺根入石底蛟龙蟠秋深叶上露如雨倾流入上明珠圆乘春发生叶短短根大如指长而坚神农尝药最上品气力直压钟乳温物生禀受久已异世俗何始分愚贤桞湖久无水怅然成咏平湖水尽起黄埃惟有长堤万万栽病鹤摧頽沙上舞游人寂寞岸边回秋风草木初摇落日莫樵苏自徃来更识明年春絮起共㸔飞雪乱成堆次韵孙戸曹朴桞湖疎慵非敢独违时野性颠狂不受覊犹有曲湖容笑傲谁言与物苦参差水干生草曾非恶鹤舞因风忽自怡最爱桞隂迟日暖幅巾轻屡肯相随赠李简夫司封平生谈笑接诸公归老身心着苦空徃事少能陪晤语新诗时喜挹清风形骸摩结羸偏健笔札西台晩更工笑我壮年常苦病异时何以作衰翁次赠李简夫春园秋色岂相负小园仍有花遶栏吟落日拾径得飱葩菊细初藏蝶桐踈不庇鸦游观须作意霜雪仅晋槎题李简夫葆光亭遥草侵芒屩庭花堕石台小庭幽事足野色向人来坐上乌皮几墻间大瓠罍老成无不可谈笑得徘徊次韵李简夫因病不出十五年来一味闲近来推病更安眠鹤形自瘦非関老僧定端居不计年坐上要须长满客杖头何用出携钱未嫌语笑妨清静闲暇陪公几杖前张安道尚书生日出入三朝望愈尊淮阳退卧避喧烦崇髙歴遍知皆妄风俗频迁气独存世事直须劳旧徳归心那复厌名藩赤松作伴功虽切白髪忧时义所敦仁比髙山年自倍秋逢生日喜盈门知公知命身无祷聊为生灵举夀樽送刘道原学士归南康大川倾流万物俱根旋脚脱争奔徂流萍㫁梗谁复数长林巨石曾须臾轩昻㒹倒唯恐后嗟予何独强根株三年一语未尝屈拟学文举惊当涂心知势力非汝敌独恐清议无遗余扁舟嵗晩告归觐家膳欲及羞莼鲈隠居髙节世所尚挂冦早嵗还州闾纷纭世事不着耳得失岂复分锱铢投身固已陷泥滓独立未免遭霑濡君归左右谁髙趣牛毛细数分贤愚题滑州画舫斋赠李公择学士牎戸重重向日明船居气味此中生汀州出没丛花短波浪澄虗两岸平窜逐南来身未穏安闲感物意犹惊前贤事迹君今似不愧当年画舫名送王恪郎中知襄州魏公徳业冠当年汝守威名踈汉边将相传家俱未逺子孙到处各推贤风流最喜君真似符竹连分政得专岘首重寻碑堕泪习池还指客横鞭逃亡已觉依刘表寒俊应须礼浩然当有郡人知古意栏街齐唱接䍦篇和张安道读杜集我公才不世晚嵗道尤髙与物都无着㸔书未觉劳㣲言精老易竒韵喜庄骚杜叟诗篇在唐人喜力豪近时无沈宋前辈蔑刘曹天骥精神稳层台结搆牢龙腾非有迹鲸转自生涛浩荡来何极雍容去若遨坛髙真命将毳乱始知髦白也空无㣲敌之岂少褒论文开锦绣赋命委蓬蒿初试中书日旋闻鄜畤逃妻孥隔豺虎闗辅暗旌旄入蜀营三径浮江寄一艘投人慙下舎爱酒类东臯漂泊终浮梗迂踈浊钓鳌误身空有赋揜胫惜无袍巻轴今何益零丁昔未遭相如元并世惠子谩临濠得失将谁怨凭公付浊醪送张公安道南都晋台识公歳巳深从公非一日仰公如重云庇我贫贱迹公归无晋意我䖏念平昔少年喜文字东行始观国成都多游士投谒宻如栉纷然衆人中顾我好颜色猖狂感一遇邂逅登仕籍尔来十六年鬂髪就衰白谋身日已谬处世复何益从来学爼豆渐老信典册自知百不堪偶未三见黜譬如沟中㫁谁复强收拾髙懐絶尘土旧好等金石庠斋幸无事樽爼奉清适居然逺忧患况复取矜式汪洋际海深淡泊朱弦直狥时非所安归去亦何失道存尚可巻功成古难必还寻赤松子独就丹砂术恨无二顷田伴公老蓬荜传钦之学士济源草堂闻有髙居直百金西山南麓北山隂园通济水池塘好花近洛川颜色深人去节旄分重镇客来猿鹤感幽冷潩溪雨过西湖涨归兴萧然定不任文与可学士墨君堂虚堂竹丛间那复厌竹逺风庭响交戞月牖散凌乱尚恐昼掩闗㜤娟不长见中堂开素壁萧飒起霜榦随宜赋生意落笔皆葱蒨根茎杂土石枝叶互长短依依露下緑冉冉风中展开门视丛薄与此终何辨故成都尹陆介夫挽词拥节西来未一年凄凉道路泣东辕蜀都富乐真当惜民事艰难谁复论白马何人趋逺日青刍盈束更无言异时归去逢遗老空聴咨嗟述旧思次韵桞子玉谪官夀春舟过宛丘见寄二首局冷曾非簿颇迷幽居浑似未官时忽闻客至惊还喜出见泥深笑不知谋拙未能忧嵗计身闲聊可饱晨炊行舟借问何怱草淮口无潮月正亏献酬不用辞升斗曲直何劳问尺寻要路风波无恨恶谪居情味最能深交从锦水初无间邻卜共山已有心草圣诗豪并神速数因南鴈惠佳音次韵子瞻颍州晋别二首託身游宦乡终老羡箕颍隠居亦何乐亲爱形随影念兄适呉越霜降水初冷翩然事舟楫弃此室庐静平明知当发中夜抱虚警永懐江上宅归计失不勐人生狥所役有若鱼堕井逺行岂易还剧饮终难醒不如早自乞闲日庶犹永世事非所忧多忧亦谁省放舟清淮上荡潏洗心胷所遇日转胜恨我不得同江淮忽中㫁陂埭何重重紫蟹三寸筐白凫五尺童赤鲤寒在汕红粳满霜风西成百物贱加飡慰贫穷胡为复相念未肯安南东人生免饥寒不受外物攻不见田野人四壁编茅蓬有食輙自乐谁知富家翁陪欧阳少师永叔燕颍州西湖西湖草木公所种仁人实使甘棠重归来筑室傍湖东胜游还与邦人共公年未老髪先衰对酒清欢似昔时功成业就了无事令名付与他人知平生着书今絶笔闭门燕居未尝出忽来湖上寻旧游坐令湖水生颜色酒行乐作游人多争观窃语谁能呵十年思颕今在颕不饮耐此游人何欧阳公所菑石屏石中枯木双扶疎粲然脉理通肌肤剖开左右两相属细㸔不见豪髪珠老樗剥落但存骨病松憔悴空留须丘陵迤逦山麓近云烟澹䨴风雨余我惊造物巧如此刻画琐细供人须公家此类尚非一客至不识空嗟吁案头紫云抱明月床上寒木翻饥乌赋形简易神自足鄙弄笔墨嗟勤劬天工此意与人竞杂山变怪惊羣愚世间浅拙无与敌比拟懒有公新书次韵子瞻初出颍口见淮山清淮此日见沧浪始觉南来道路长牎转山光时隠见船知水力故轩昂白鱼受钧收寒玉红稻堆塲列逺冈波浪连天东近海乘桴直恐渐茫茫次韵子瞻夀州城东龙潭东行取次阅三州击鼓清晨复解舟车骑纷纭追过客歌钟凄咽动潜蚪宦游底䖏非巢燕㱕计何嫌诮沐猴頼有故人怜逺适慇懃屡劝酒行周和子瞻涡口遇风长淮暮生风来自涡河口新舟虽云固波浪亦难受诗来话艰厄惊恐及儿妇忆同泝荆崃终夜愁石首余飈入帏幄跳沬溅䆫牖平生未省见惊顾欲狂走尔来涉忧患渐觉成老丑遥喜波浪中时能饮醇酒和子瞻濠州七絶涂山娶妇山中不肯留㑹朝山下万诸侯古人辛苦今谁信只见清淮入海流彭祖庙长説先师似老彭共凝好学古书生不知亦解飡云母白日登天万事轻逍遥台猖狂战国古神仙曳尾泥涂老更安厌世乘云人不见空坟聊复葬衣冠观鱼台庄子谈空惠子听郢人斤斧竢忘形莫嗟质䘮无知者对石何妨自説经虞姬墓布叛增亡国巳空摧残羽翮自令穷艰难独与虞姬共谁使西来敌沛公四望亭唐史不闻刘嗣之空传短李旧歌诗髙亭毁尽唯存记犹有区区父老知浮山洞洞府元依水面开秋潮每到洞门回幽人燕坐门前石长㸔长淮船去来和子瞻泗州僧伽塔清淮浊汴争强雄龟山下閟支祁宫髙秋水来无逺近荡灭洲渚乘城墉千艘衔尾谁复惜万人雨泣哀将穷城中古塔髙百尺下有蜕骨黄金容蛟龙百怪不敢近廻风倒浪归无踪越商胡贾岂知道脱身献宝酬元功至人已立万物表刼火仅置毛孔中区区淮汴亦何有一挹可注沧溟东胡为尚与水族较时出变悭惊愚聋于唿此意不可诘仰观飞拱凌睛空次韵子瞻发洪泽遇大风却还宿昨夜宿鸿泽舟来遂如归却行虽云拙乘险谅亦非谁言淮隂近阻此骇浪飞长风径千里蛟蜃相因依眇然恃一叶此势安可违冐涉彼何人勇决生虑微欲速有不达鱼服岂足肥风帆尚可转野庙谁能祈但当拥衾睡慎闭牕与扉夜闻声尚恶起视聊披衣次韵子瞻记十月十六日所见君不见天髙后土黄变化出入唯隂阳旋凝细雾作飞雹复遣震雷追日光可怜万物甚微细坐听百变随颠僵深根固蔕无计遯倐来忽返安能防平生未见实惊耳稍逺不知如隔墙君㸔歌舞醉华屋下有累絷排两廊眼前苦乐尚悬絶空中造化知有亡我居宛丘厌凝泫雪翻海水填陂塘但知膏泽利牟麦恣食䴵饵真嘉祥山阳所记亦何事有酒胡不尽一觞栾城集卷第三栾城集三集卷第三栾城第三集卷第三诗七十首两中秋絶句二首昔予謪居龙川巳卯岁閠九月重九南方𥘉有凉气予置酒招同巷黄氏老与之对酌作四絶句其卒章曰尉他城下两重阳白酒黄鸡意自长卯飮下牀虚巳散老年不似少年忙明年蒙恩北归寓居颕川庚寅岁閠八月遇两中秋赋两絶句以继前作俛仰十有二年时正苦腹疾秋思索然老病日加亦理势然矣颕川城下两中秋金气𥘉凝火尚流脾病家人不教飮官厨好酒亦难求两逢重九尉他城蜒叟相从倒酒瓶卜二年来均寂寞此心南北两冥冥赠德仲一首我昔见子京邑时须髪如无一丝今年相见颕昌市霜雪满面知爲谁故人分散隔生死孑然惟以影自随怜子肝心如鐡石昔所谓可今不移世间取舎竟谁是惟有古佛终难欺嗟哉我自不知子意子清浄持律师忽然㣲笑不言语䄂中锦绣开新诗可怜相识二十载终日对面𥘉不知蚌含明珠不肯吐暗行沙底藏光辉蚌爲身计良可耳旁人不悟宁非嗤閠八月二十五日菊有黄花园中粲然夺目九日不忧无菊而忧无酒戯作一首年九日忧无菊今岁牀空未有糟世事何尝似人意天公端解恼吾曹金龟解去瓶应满玉液倾残气尚豪门外白衣还到否今时好事恐难遭九日三首瓢尊空挂壁九日若爲欢白髪逃无计黄花开已阑酒悭慙对客风起任飘冠頼有陶翁伴贫居得自寛又觧衣换村酒酒薄不湏嫌节到勿空过盃行且强拈得闲身尚健适意事难兼醉卧南窓日谁知酸与甜又㓜子淮西客双壶思老人逺来经顄淡细酌喜清醇飮罢遥怜汝归来早及春南斋昔未有余使旧时贫戯题三絶懊恼嘉荣白髪年逢人依旧唱阳関渭城朝雨今谁听砑鼓跳踉一破颜谢传凄凉已老年胡琴羗笛怨遗贤使君于此虽不俗挽断髭须谁见怜遍地花钿欢百年苍颜白髪意凄然回头笑指此郞子破贼将来知有天木氷一首老病不眠知夜寒晨兴薄氷满庭前枯榆老柳变精妍细稍如苗麄如椽风𫾣碎玉落纷然氷里槲叶谁雕镌邻家父老唿东垣欲沽官酒囊无钱我亦强起试一观树稼不见今十年夜坐一首少年读书目力耗老怯灯光睡常早一阳未复夜正长城上鼓声寒考考老僧劝我习禅定跏跌正坐推不倒一心无着徐自静六尘消尽何曾扫湛然已似湏陁洹乆尔不负瞿昙老回㸔尘劳但㣲笑欲度羣迷先自了平生误与道士游妄意交梨求火枣知有毗卢一迳通信脚直前无别巧老史一首口食阳翟粟身衣阳糓丝二物不相即饱暖常不时老史知我穷一岁一奔驰方暑劝脂车苦寒伺来归嗟我垂老年未免忧寒饥老史甚忠信但恨性重迟事我三十年闵闵不相离我门了无求辛苦终不辞平生金石交至此或巳携老史未易得试复养其儿腊雪次迟韵一首冬储乆未办佳雪爲人晋谷豆人髙廪薪蒸转千辀纷纷了岁事闵闵念农畴家有二顷田一顷种来牟风声夜中变飞霰晓来休粗毕今岁寒复免来岁忧天公知人心未祷得所求倾瓢有遗酌起和田中讴小雪一首小雪仅能消膈热苦寒偏觧恼衰翁年丰谁使百物贵心净要令万事空老去禅功深自觉生来滞运与人同闲中未断生灵念淸夜焚香处处通土牛一首大地非不仁万物自刍狗土牛适成象逡巡见屠剖田家挽双角归理缫丝釡生无负重力死作𥘉耕候碎身𥘉不辞及物稍无负君㸔刘表牛岂脱曹公手除夜二首年年赋除夜一赋二衰残家有三斗酿春余半月寒鸡豚不改旧隣里自相欢元日应无客萧然不着冠又七十三年客相从尚㡬年西方他日事东鲁一经传渐解平生縳𥘉安半夜禅纷纷争夺际何意此心全遗老斋南一栢双干昔岁坐堂上仅可见也今出屋巳尺余偶赋一首翠栢擢双干冉冉出屋危栢长虽云喜我老亦可知苦寒不改色烈风终自持门闲㫁来客相对不相欺正月十六日一首上元巳过欲收灯城郭游人一倍增陌上红尘霏似雾云间明月冷如氷谁言世上驱驰客老作庵中寂定僧漏水半消灯火冷长空无滓色澄澄七十二歳作一首一生有志恨无才乆尔萧萧白髪催力学当年贞自信𥘉心到此未应回旧人化去浑无㡬新障重生拨不开七十三年还住否获麟后事转难裁春旱弥月郡人取水邢山二月五日水入城而雨一首春旱时闻孽火然邢山龙老不安眠麦生三寸未覆壠雨过一犁𥘉及泉深愧贫民饥欲死可怜肉食坐称贤南斋遗老知尤幸汤饼黄韲又一年龙川道士一首昔我迁龙川不见平生人倾囊买破屋风雨庇病身颀然一道士野鹤堕鸡羣飞鸣闾巷中稍与季子亲刺口问生事褰裳观运斤俛仰忽三年愈乆意愈贞送我出重岭长揖淸江濵方营玉皇宫栋宇期一新成功十年后脱身走中原见公心自足徒歩非我勤我归客箕颕昼日长掩関仆夫忽告我门有万里賔问其所从来笑指南天云心知故人到惊喜不食言我老益不堪惟有二顷田年年种麦禾仅能免饥寒君来亦何爲助我耕且耘嗟古或有是今世非所闻重赠一首出家无复家视身等云浮东西随风行忽然遍九州君居龙川城筑室星一周屋瓦如翚飞象设具冕旒弟子五六人门徒散林丘本爲百年计自可一世留胡爲不复顾脱去如弊裘万里一藤杖来从故人逰故人病老翁轻重恐未酬疑君了心法万物皆浮沤去彼非有嫌来此亦无求是心摩尼珠不受箧笥収故人感君意一言还信不逺行不爲此浪走非良谋食樱笋二首一旱经春草木焦朱樱结子独盈条槃中宛转明珠滑舌上逡廵绛雪消仰嗫佳人露犹湿偷衘啼鸟语尤娇南方荔子争先后羞见炎风六月烧林竹抽萌不忍挑谁家盈束伴晨樵箨龙似欲号无罪食客安知惜后凋不愿塩梅调鼎味姑从律吕应箫韶林间老死虽无用一试冬深雪到腰西轩画祜木恠石一首西轩素屏开白云娑婆老桂依霜轮顾免出走蟾蜍奔河汉卷海机石罇牵牛自载倚桂根淸风飒然吹四邻东坡妙思传子孙作诗髣髴追前人笔墨堕地称奇珍闭藏不听落泥尘老人读书眼病昏一㸔落笔生精神悟老住慧林一首能公住岭南正观唿不起忠公客中禁朝恩不爲累道人无净秽所遇忘嗔喜悟公淸净人心厌纷华地慧林虚法席去有迟迟意投身淤泥中佛法何处是引身山林间过患差无㡬力小难自欺心安似无愧悟世常失人违心輙䘮已徐行勿与较乗流得坎止君㸔净因揩志以直自遂杀身竟何益犯难岂爲智去住本由天毋求亦无避相期明且哲大雅亦如此蚕麦一首春旱麦半熟蚕収仅十分不忧无饼饵巳幸有𥜗裙造化真怜汝耕桑不谩勤经过话关陜贫病不堪闻北堂一首吾庐虽不华粗有南北堂通廊开十䆫爽气来四方风长日气逺六月有余凉儿女避不居晋此奉爷娘爷娘髪如丝不耐寒暑伤单衣焦葛轻软饭菘芥香无客恣卧起有客罗壸觞今年得风痺摩膏沃椒汤念终舍此去故山松栢苍此地亦何爲岁时但烝尝秋稼一首雨晴秋稼如云宅豆没鸡兔禾没人老农欢笑语行路十年俭薄无今晨无风无雨更一月藜羔黍饭供四邻天公似许百姓足人事未可一二论穷邉逃卒到处满烧埸入室才逡廵县符星火杂鞭箠觧衣乞与犹怒嗔我愿人心似天意爱惜老弱怜孤贫古来尧舜知有否诗书到此皆空文七夕一首火流知节换秋到喜身安林鹊真安徃河桥晚未完得闲心不厌求巧老应难送酒谁知我瓢樽昨暮干食鸡头一首风开芡觜鐡爲须斧斫沙磨旋付厨细嚼兼収上池水徐嚥还成沧海珠佳客满堂湏一斗闲居頼我近平湖多年不到㑹灵沼气味宛然𥘉不殊秋雨一首禾田巳熟畏愁霖积潦欲干泥尚深一雨凉秋向晚似安似病老相侵人间有尽皆归物世外无生頼有心要覔尘埃不到处一灯相照夜愔愔𥙷种牡丹二絶野草凡花着地生洛阳十业种虽成姚黄性似天人㓗粪壤埋根气不平换土移根花淸性犹嫌入伏午隂烦淸泉翠幄非难办絶色浓香别眼㸔曹郞子文赴山阳令一首囊空口衆不堪闲却喜平生得细论鹤髪进封偿旧德彩衣听讼勉平友楚风剽疾观新政浙水箫条咏旧恩记取老人临别语茶瓢霜后早相存辛卯九日三首九日贞佳节年年长赋诗深慙鹤髪老毎与菊花期㡌落无人拾酒狂聊自持丰年余社壅天意念衰羸又我飮不爲酒黄花竞此时茱茰谩辟恶麴蘖助和脾浅酌何劳诉独醒徒尔爲来年我犹健相对亦如斯又河朔今将到山阳近欲行老怀惊聚散一酌慰平生陋巷连墻乆长淮照眼明到官纷讼㸣应忆此时情早睡一首老人如婴儿起晏睡常早麤氊薄絮𬒳孤枕自媚好倒床作龟息逡廵輙复觉隔门灯火明髣髴闻语笑杯卷相劝酬徃徃见议诮披衣坐跏趺衰老当自了室空窓亦虚半夜明月到老卢下种法从古无此妙根生花輙开得者自不少要湏海底行更问药山老听前栢一首穉栢如婴儿冉冉冉尺长移根出涧石植干对华堂重露恣膏沐清风时抑扬我老不耐寒怜汝堪风霜朝夕望尔长尺寸常度量知非老人伴可入诸孙行想见十年后檐前蔚苍苍人来顾汝笑诵我此诗章十二月二十九日雪四首床头唧唧糟鸣罋夜半萧萧雪打䆫拥褐旋惊花着树泼醅𥘉喜酒盈缸邻翁晨乞米三斗钓戸暮晋鱼一双目笑有无今粗足遥怜逐客过重江龛灯照室乆妨睡雪气侵人不隔䆫枕上诗成那起草槽头酒滳暗鸣缸逺来狂客应回去髙卧幽人未有双犹忆新滩泊船处堆蓬积玉撼长江幽居漫尔存三径燕坐何妨应六窓老忆旧书时展卷病封药酒旋开缸小园摇落黄花尽古桧飞鸣白鹤双珍重老卢留种子养生不复问王江鹞子一飞超涨海蜂儿终日透情窓心空莫着书千卷客到长晋酒半缸性命早知元有分文章谁言旧无双何年结束寻归路还㸔蟇頥下飮江冬日事即一首寒日𥘉加一线长腊醅添浸隔罗光新年只愿多新酒旧疾㣲令变旧方自昔杯桊元窄小得闲筋力尚康强买田种秫贫无计自有人家爲挿秧画学董生画山水屏风一首承平百事足鸿都无不有策牍试篆隷丹青冩飞走纷然四方集狐兎萃林薮何人知无益长啸唿鹰狗奔逃走城邑惊顾念餬口素屏开白云穪我茅檐陋濡毫愿挥洒峯峦映巖窦巨石连地轴飞布㵼天漏萦山一径通过水㣲桥构出家烟火然远寺晨钟叩僧从何方来行速午斋后有客唿渡船隔水惟病叟然发一笑此处定贞否人生𥘉偶然与此谁夭寿厄穷妄自怜一醉輙日富客至一茫然邀我酤斗酒冬至日作一首羲和飞辔晋不住小儿逢节喜欲舞人言老翁似小儿烝豚酿酒多爲具颕川本自非吾鄕邻里十年成旧故谁令闭户谢徃还寿酒独向儿孙举飮罢跏跌闭双目寂然自有安心处心安自谓无老少不知须髪巳如素似闻钱重薪炭轻今年九九不难数冬至雪一首一气潜萌九地中雪花㣲落四无风𥘉阳便有回天力宿瘴徐㸔卷地空家酿再投犹恨薄官酤多取定无功时人浅陋终无益径就天公借一丰佳节萧条陋巷中雪穿窓戸有颜风出迎过客知非病归对先师喜屡空黍醖盈瓢终寡味石薪供灶信奇功颇嫌半夜欺毛褐却喜年来麦定丰读乐天集戯作五絶乐天梦得老相从洛下诗流得二雄自笑索居朋友絶偶然得句与谁同栾天得法老凝师后院犹存杨柳枝春尽絮飞余一念我今无累百无思乐天投老刺杭苏溪石胎禽载舳舻我昔不爲二千石四方异物固应无乐天引洛注池塘画舫飞桥映緑杨潩水隔城来不得不辞䇿杖㸔湖光乐天私竹自成园我亦墻隂数百竿不共伊家鬪多少也能不畏雪霜寒记病一首我病在脾胄一病四十年㣲伤輙暴下倾注如流泉去年医告我此病犹可痊试取姜豆附三物相和丸服之不旬浃病去如医言医言药有毒病巳当速捐我意药有功服乆功则全侵寻作风痺两足㡬蹒跚徐悟药过量医𥘉固云然旧病则巳除奈此新病纒医言无甚忧前药姑舍药毒乆自消贞气从此完鄙夫不信医私智每自贤咄哉已徃咎终身此韦弘除日二首屠酥㝡后不辞飮七十四人今自希筋力明年应更减诚心忧世乆知非脾寒服药近方验风痺经冬势渐㣲得罪明时归巳晚此生此病任人讥七十四年明日是三千里外未归人酒篘泉涌如迎节诗句云生喜见春贺客不来知我病邻家窃语笑吾贞时人莫作乐天㸔燕坐端能毕此身上元一首上元车马正喧喧老病无聊长掩门不着繁灯眩双目独邀明月上前轩跏跌黙坐闻三皷寂寞谁来共一樽巳觉城中尘土臭急将清雨洗干坤壬辰生日儿姪诸孙有诗所言皆过记胷中所怀亦自作一首生日今朝是怱又一年读书贞巳矣闭目但茫然下种言非妄开花果定圆驱羊旧有法视后直须鞭白须一首少年不办求良药老病无疑生白髪下种巳迟空怅望无心犹幸省工夫虚明对面谁知我宠辱当前莫问渠自项闭门今十载此生毕竟得如愚林笋一首竹林遭冻曾枯死春笋连年再发生天与歳寒终倔强泽分淇奥转敷荣狂鞭巳逐草侵径踈影长随月到楹嵇阮欲来从我飮开门一笑亦逢迎西轩种丹山一首淮阳千叶花到此三百里城中衆名园栽接比桃李吾庐适新成西有数畦地乘秋种山丹得雨生可喜山丹非佳花老圃有深意宿根巳得土絶品皆可寄明年春阳升盈尺烂如绮居然盗天功信矣斯人智根苗相因依非贞亦非伪客来住一笑勿问所从致游西湖一首闭门不出十年乆湖上重游一梦回行过闾阎争问讯忽逢鱼鸟亦惊猜可怜举目非吾党谁与开樽共一杯归去无言掩屏卧古人时向夣中来泛潩水一首早岁南迁恨舳舻归来平地忆江湖半篙春水花千片八尺轻船酒一壸徐转城阳平野阔稍通竹径小亭孤前朝宰相终难得父老咨嗟今亦无风痺三作一首年老百病生风痺已三作主家长患聋说法仍害脚十年学跌坐从此罢雀跃闭目时自观寸田饱耕凿下种本无种服药亦非药田熟根自生病去如花落吾生黙巳定有数谁能却数尽吾则行未应堕冥漠新作南门一首于公决狱多隂功自知有子当三公髙作里门车马通定国精明有父风飮酒一石耳目聦汉家宰相仍侯封左右中兴始且终我家读书自我翁耻言法律羞兵戎中年出入黄门中智巧不足称愚忠虽云寡过亦无功不忮不求心空粗举世知我惟天工恃此知不累儿童作门不痺亦不隆陋巷正与颜生同势家笑唾傥见容春旱一首旧俸存无㡬生齿日益多蔽庐虽粗完空廪无麦禾首种二顷田奈此春旱何谁能持只鸡一酹邢山阿饥寒谁相念幸龙未见诃去年投虎头扣门用干戈邂逅一尺雨岂复隂阳和幽明𥘉不隔诚意岂在多恻然上天通矧此一盘涡云兴雨随至父老行且歌感秋扇首团扇经秋似败荷丹青髣髴旧松萝一时用舎非吾事举世炎凉奈尔何汉代谁令収汲黯赵人犹欲用廉颇心知怀䄂非安处重见秋风愧恨多栾城第三集卷第三栾城集后集卷第三栾城后集卷第三诗七十首大行皇太后挽词二首累朝宗内治晚岁擅鸿勲立子得元圣収帘奉长君一言消横逆多难弭纷纭仙驭曾非逺长瞻巩洛云又家风承旧相国体继皇姑定策从中禁传声震海隅春风䦕闭蛰朝露湿焦枯万里生还客冠缨泪雨濡追尊皇太后挽词二首月缺年何乆龙飞事一新追崇名号正同祔礼容均鳯翣低迎日龙輴细起尘都人知舜孝拥绋尽霑巾又德美钟岐嶷荣华倍感伤一时朝野恨百世本支长出祖悲无憾因山俭有光它年过嵩洛望拜𥙿陵旁赠史文通奉议二首墻比史居士挂㓂心转闲顶开人共怪神去夜深还白雪㣲侵鬓丹砂乆驻颜从君欲问道何日径开关又有叟住东野畏人希入城君时共还徃我欲问修行早岁识巖客近时逢绛生眞能访茅屋屣履试将迎次前韵示杨明二首晚岁有余乐天敎一向闲嵩阳百口住岭外七年还十宅先隣晏携瓢欲飮颜吴僧来不乆相约叩禅关又甘井元依庙于湖亦近城幅巾朝食罢芒屩雨中行扰扰𥘉何事悠悠毕此生欲邀东郭叟烦子作郊迎唐修譔挽词二首家风台栢老遗直故依然节见南迁后神凝未暝前临民旧有法训子适成篇九转今犹在参同岂妄传又我返南荒日君临旧许𥘉笑谈寛老病旌斾拥茅庐酒盏开虽数溪堂到尚踈谁言生死隔近在浃旬余寄题登封揖仙亭一首灵王太子本读书纵谈糓洛参诸儒生来不见全盛𥘉老成遗训谁楷模心知渐失文武余萧然直入山中居山闲吹笙鳯凰唿升天白日乘龙车周人聚观拜路隅明月爲佩云爲裙归来千岁孰任无赤松老彭自爲徒上待玉宸临九区烜赫不类山泽癯依山作邑贤大夫夜中焚香遡空虚我欲从之驾肩舆秋风八月来徐徐吴冲卿大夫秦国挽词二首国老相随尽家风慨独存见夫成相业听子得忠言气节慙多士声华盛一门平生髙义重未易俗人论雅颂成章早春秋发论长风规晋叔向文采似中郞覧古明兴废临危喜激昻南迁𥘉不恨李杜得从滂十一月十三日雪一首南方霜露多虽寒雪不作北归亦何喜三年雪三落我田在城西禾麦敢嫌薄今年陈宋灾水旱更爲虐闭籴斯不仁逐熟自难郄饥寒虽吾患尚可省盐酪飞蝗昨过野遗种遍陂泺春阳百日至閙若蚕生箔得雪流土中及泉尽鱼跃羙哉丰年祥不待炎火灼唿儿具樽酒对妇同一酌误认屋瓦鸣更愿开雪脚𥙷子瞻赠姜唐佐秀才一首予兄子瞻謪居儋耳琼州进士姜唐佐徃从之游气和而言道有中州士人之风子瞻爱之赠之诗曰沧海何曾断地脉白𫀆端合破天荒且告之曰子异日登科当爲子成此篇君游广州州学有名学中崇宁二年正月随计过汝南以此句相示时子瞻之䘮再逾岁矣覧之流涕念君要能自立而莫与终此诗者乃爲足之生长茅间有异芳风流稷下古诸姜适从琼管鱼龙窟秀出羊城翰墨埸沧海何曾断地脉白𫀆端合破天荒锦衣它日千人㸔始信东坡眼目长迁居汝南一首我昔还自南从此适旧许再岁常杜门壁观无与语何人自惊顾未听郞安䖏亟逃颕州籍来贯汝南戸妻孥不及将童仆具罇爼身如孤栖鹊夜起三遶树故人乐安生风节似其父忻然蹔一笑舍我西南去去巳还闭门时作野田歩萧条古僧舎遗像得颜鲁精神凛如生今昔吾与女已同羁穷厄但脱生死悕幸世方和平有土非㓂虏春寒烧黄茅昼饭煑青茹何必潩上田幸此足粳稌归心念狂简裁制时莫时索居三首索居非謪地垂老更穷途去住㸔人意幽忧頼我无小园花草秽陋巷犬羊俱近觉根尘离忘言日益愚又平生亦何事十载苦颠隮夣崄曾非崄觉迷终不迷客居兼壮子别乆愧良妻稍讶音书阔春隂道路泥又许蔡古隣国风烟相杂和萧然客舎静不愿主人过野荠春将老淮鱼夏渐多街南病居士有酒对酣歌闻诸子欲再质卞氏宅一首我生髪半白四海无尺椽卞氏昔冠冕子孙今萧然愿以栋宇余救此朝夕悬頋我亦何有较子差尚贤倾囊不复惜埽地幸见捐南隣隔短墻两孙存故㕓松竹手自种风霜岁逾坚幽花辞蜂蝶古木嘶蜩蝉垂隂可数畆成功㡬百年人心苦无厌隐居恨未圆得之苟有命老矣聊息肩畚土塡隙穴结茅苴漏穿粗尔容偃息岂复求华鲜西归信巳乎永杂孙陈编任氏阅世堂前大桧一首君家大桧长百尺根如车轮身弦直壮夫连臂不能抱孤鹤髙飞直上立狂风动地舞枝干太雪翻空洗颜色人言此㑹三百年未知昔是何人植君家大夫老不遇一生夜气未尝屈没身不说归故里遗爱自知怀旧邑此翁此桧两相似相与阅世何终极汝南山浅无良材栎柱栋椽聊障日便令杀身起大厦亦恐衆林无匹敌且晋枝叶桡云霓犹得世人长太息赠蔡駜居士一首结茅汝上只三间种稻城西仅一㕓梅老外生诗律在秀公弟子佛心传埋盆叠石常幽坐留客开樽輙醉眠开道隣僧乞米送时无韩子定谁怜癸未生日一首我生本无生安有六十五生来逐世法妄谓得此数随流登中朝失脚堕南土人言我当喜亦言我当惧我心终頺然喜惧不入故归来二顷田且复种禾黍或疑颍川好又使汝南去汝南亦何爲均是食粟处儿言生日至可就瞿昙语平生不爲恶今日安所诉老𣆀西入胡孔子东归鲁我命不在天世人汝何预白须一首中歳谬学道白须何由生故人指我笑闻道未能行我笑谢故人唯唯亦否否老𣆀古道师白髪生而有佛告波斯匿汝有不白存亭中掌亭人何尝随客奔客去不用留主在亭不毁墁墻支折栋在我不在尔道成𣢾玉晨跪乞五色丸肝心化黄金齿髪何足言寒食二首寒食今年客汝南余樽倾㵼亦醺酣道人乆厌世间浊僧舎犹存肉食慙花折园夫时送客饧留孙女尚分甘欲游紫极谁爲伴长揖孤松对不谈寄住汝南怀岭南五年一醉乆犹酣身逃争地差云静名落尘寰终自慙耳畔飞蝇㸔尚在鼻中醇酢近能丼今朝寒食唯当飮买酒先防客欲谈颕川城东野老一首我归颕川无故人城东野老须如银少年推埋起黄尘晩岁折节依仙眞走如麏鹿人莫亲唿来上堂飮淸樽踞牀闭目略频伸指我黄河出混崘东流入海还天津沐浴周遍才逡巡婴儿跏跌乘日轮脱身游戯走四隣逢人不告非自珍许我巳老知闭门东朝太山𣢾眞君告我不返游峨岷还家一舎卧不晨阖棺空空但衣巾平生自言师洞賔嗟世贱目贵所闻汝南示三子一首此生頼有三男子到处来㸔老病翁飮食粗便鱼稻足音尘不隔马牛风道埸莫问何方是舎宅元依毕竟空且尔不归归亦得汝曹免复走西东谢任亮教授送千叶牡丹一首花从单叶成千叶家住汝南疑洛南乱剥浮苞任狼籍併偷春色恣醺酣香秾得露乆弥馥头重迎风似不堪居士谁知巳离畏金槃剪送病中庵思归二首汝南百日晋走遍三男子思归非吾计聊亦爲尔耳行装理肩舆客舎卷床第儿言世情恶平地风波起舟行或易摇舟静姑且巳匏系虽非愿蠖屈当有竢老人思虑拙小子言有理晨炊廪粟红晚市淮鱼美索居庖无人归去迎伯姊终岁得安闲幽居无彼此又我老不待言有女年四十念我客汝南无与具朝食翩然乘肩舆面有风土色许蔡虽云近传舎三经夕衰老累汝曹愧叹心不怿磨刀鲙缕红洗盏酒花白母老行役难女来生理葺外孙跨鞍马遇事亦闲习居然数口家觧我百忧集厄穷须父子它人非所及万蝶花一絶谁唱残春蝶恋花一团粉趐压枝斜美人欲向钗头挿又恐惊飞鬓似鵶春尽一首春风过尽百花空燕坐笙箫起㓕中树影连天开翠幕鸟声入耳当歌童楞严十卷㡬四读法酒二升是客同试问隣僧行乞在何人闲暇似衰翁夣中咏醉人一首城中醉人舞连臂城外醉相人枕睡此人心中未必空蹔尔頽然似无事我生从来不解飮终日腾腾少忧累昔年曾见乐全翁自说少年飮都市一时同飮石与刘不论升斗俱不醉楼中日夜狂歌唿钱尽酒空姑且止都人疑是神仙人谁谓两人皆醉死此翁年老不复飮面光如玉心如水我今在家同出家万法过前心不起此翁巳死谁与言欲言巳似前生记立秋偶作一首十年忧患本谁知慙愧仙翁有旧期度岭还家天许我斸山种粟我尤谁秋风欲践故人约春气潜通病树滋心似死灰须似雪眼㸔多事亦奚爲汝南迁居一首病暑暑巳退思归未成归人事不可期当受不当违客居汝南城未觉吾庐非忽闻鹊反巢坐使鸠惊飞三遶择所安一枝粗得依我来衆草生渐见百卉腓天行若循环物化如发机闭目内自观此理良宻微寄内一首与君少年𥘉相识君年十五我十七上事姑章旁兄弟君虽少年少过失昏晨定省岁月短五十还朝定何益忧深责重乐无㡬失足一坠南海北身居穽中不见天仰面虚空闻下石丈夫学道等忧患妇人亦尔何从得归来旧许生白须回頋慙君髪如迁居汝南复何事龟老支牀随所掷相望一月两得书闻君肺病乆消释我经三伏常暴下近喜秋风埽烝湿病除寝食未复故相见犹惊身似腊刘根夫妇俱有道去目饶君着鞭䇿病愈二首学道虽云乆沉痾竟未除炎烝度三伏晻暧觉中虚嘉糓不自长荒搸终费鉏何辞用兰石梨枣得扶踈又病退日身轻身轻心转淸山空流水上海静寸灯明朝市谁晋住林泉自不行筠溪慙丐士流荡过平生九日三首早岁寡欢意衰年仍病纒客居逢九日十酒破千钱茰菊惊秋晩儿孙慰目前登髙懒不岀多酌任頽然又狂夫老无頼见逐便忘归小酌还成醉侨居不觉非妻孥应念我风雨未缝衣忧患十年足何时赋式㣲又黄菊与秋竞白须随日添时人知不憙野老未相嫌但酌淸樽尽犹存薄俸霑日西闻客至更问酒家帘立冬闻雷一首阳滛不収歛半岁苦常燠禾黍饲蝗螟粳稻委平陆民饥强扶耒秋晚麦当宿闵然侯一雨霜落水泉缩荟蔚山朝隮滂沱雨翻渎经旬势益暴方冬岁愈蹙半夜发春雷中天转车毂老夫睡不寐稚子起惊哭平明眎中庭松菊半摧秃潜发枯草萌乱起蛰虫伏薪槱不出市晨炊午未熟首种不入土春饷难满腹书生信古语洪范有遗牍时无中垒君此意谁当告将归二首乆客𥘉何事言归似有名腾腾且随俗落落竟无成病苦医犹厌囊空身自轻家人惊别后无限白须生又爲客不满岁还家见两孙遥知临竹戸相对引瓢樽老罢那嫌瘦心寛尚喜存风波随处有何幸免惊奔示资福谕老一首予读楞严至尘旣不縁根无所偶反流全一六用不行释然而笑曰吾得入湼槃路矣然孤坐终日犹苦念不能寂复取楞严读之至其论意根曰见闻逆流流不及地名觉知性乃叹曰虽知返流未及如来法海而爲意所留随识分别不得名无知觉明岂所谓返流全一也哉乃作颂以示谕老幽居百无营孤坐若假寐根尘两相接逆流就一意意念纷无端中止不及地寂然了无觉乃造眞实除百川入沧𬈑衆水皆一味止爲潭渊深动作涛澜起动止𥘉何心乃遇适然耳吾心未尝劳万物将自理三不归行一首客心摇摇若悬旌三度欲归归不成方春欲归我自懒秋冬欲归事自变问我欲归定何时天公黙定人不知孔公晚岁将入楚磐桓陈蔡行且住昭王巳死不复南意欲归老父母邦衞灵父子无足取姑尔息肩竢东鲁三桓岂知用圣人哀公亦自不能臣冉求一战却齐虏请君召师君亦许归来闭户理诗书并冕时出从大夫夣见周公巳不复老死故国心亦足孔公愈老愈屯邅顾我未及门下贤鄕邦万里不能徃妻孥近寄颕川上依嵩架颍结茅茨自问此忘于何期汝南一寓岁行复来年归去栽松竹罢提举太平官欲还居颕川一首避世山林中衣草食芋栗奈何处朝市日耗大仓积中心乆自笑公议肯相释终然幸寛政尚许存寄秩经年汝南居乆与茅茨隔祠官一埽空避就两皆失父子相携扶里巷行可即屋弊且圬墻蝗余尚遗粒交游忌点染还徃但亲戚闭门便衰病杜口谢弹诘余年迫悬车奏草屡濡笔籍中顾未敢尔后傥容乞幽居足暇豫肉食多忧慄永怀城东老未尽长年术次迟韵寄适逊一首饥民畏寒尤恶雪旋理破裘絍败缬我虽乆客未成归黍酒虀羔还泼节汝南薪炭旧如土尔来薄俸才供爇眼前煖热无可道心下淸凉有余絜颍川归去知何时祠宫欲罢无同列夜中髣髴夣两儿欲迓老人先聚说次迟韵对雪一首雪寒近可忧麦熟逺有喜我生忧喜中所遇一已委平生闻汝南米贱豚鱼羙今年恶蝗旱流民鬻妻子一食方半菽三日已于耜号唿人谁闻愍恻天自迩繁隂忽连夕飞霰堕千里卷舒惊大速原隰殊未𬒳贫家望一麦生事如毛起荐饥当逐熟西去眞纳履还颍川一首昔贤仕不遇避世游金马嗟我独何爲不容在田野欹区寄汝南落泊反长社东西俱畏人何适可安者故庐巳荆榛遗壠但松槚頽龄迫衰慕旧物一巳舍安能爲妻孥辛苦问田舎平生事瞿昙心外知皆假归休得𬈑渤坐受百川㵼何人实造物未听相陶治题郾城彼岸寺二首文殊院古栢曾㸔大栢孔明祠行尽天涯未见之此树便当穪子行它山只可作孙枝栋梁知事谁家用舟楫唯应海水冝日莫飞鵶集无数青田老鹤未曾知武宗元比部画文殊玄奖遗墨消磨顾陆余开元一一数吴卢本朝唯有宗不近国本长晋后世模出世真人气雍穆入藩老释面淸癯居人不惜游人爱风雨侵陵色欲无上巳日乆病不出示儿姪二首春气侵脾乆在牀开门桃李着泥香牛鸣颇觉西湖近鳯去长怜北榭荒欲出老人无伴侣退归诸子解农桑南隣约卖千竿竹拄杖穿林㸔芛长卧闻诸子到西湖鹄鹭翩翩衆客俱纨扇藤鞵试轻駃只鸡斗酒助欢娯行歌乆巳饶渠軰睡羙犹应属老夫春服旣成沂正浴孔门世不乏迂儒葺东斋一首弊屋如鷰巢岁岁添泥土泥多蹔完㓗屋老终难固况复非吾庐聊尔避风雨图书易新幌几杖移故处宵眠不择安鼻息若炊釡儿孙喜相告定省便蚤莫我生溪山间弱冠衡茅徃生来乏华屋所至辄成趣苦恨无囊金莫克偿地主投老付天公着身岂无所次迟韵千叶牡丹二首潩上名园似洛濵花头种种鬪尖新共传青帝开金屋欲遗姚黄比玉眞秦岭犹应篆诗句杜䳌直恐降天神老人髪少花头重起舞欹斜酒力匀老人无力年年懒世事如花种种新百巧从来知是妄一机何处定非眞园夫漫接曾无种物化相乘岂有神毕竟春风不㨂择随开随落自匀匀盆池白莲一首白莲生淤泥淸浊不相千道人无室家心迹两萧然我住西湖濵蒲连若云屯幽居常闭戸时听游人言色香世所共眼鼻我亦存隣父闵我独遗我数寸根潩水不入园庭有三尺盆儿童汲甘井日晏泥水温及秋尚百日花叶随风翻举目得秀色引息収淸芬此心湛不起六尘空过门谁家白莲花不受风霜残咏竹二首湖濵冝草木脩竹可三寻㕓居多野思移种近墙隂及尔迷未醒方予热正侵无兼不逮本地薄肯成林又南隣竹甚茂门巷不容賔县印君当徃囊金我患贫翠旌稍乱起犀角笋𥘉匀不惜图书卖端来作主人见儿姪唱酬次韵五首芝兰生吾庐一雨一增蒨本亦何预人怀抱终眷眷老传时巳迫尘垢日须浣永慙旧文书展读不终卷又读书虽不恶不读亦自好根牙就区别花实随时老耘鉏不可无雨露勿忧少我钓不在鱼一竿寄洲岛又宇宙非不寛闲门自爲阻心知尘外恶且忍闲居苦跏趺黙非睡龛灯翳复吐道士爲我言婴儿出歌舞又身病要须闲闲极自成趣空虚虽近道懒拙𥘉非悟偶将今生脚还着古人屦大小适相同本来无别处又西湖虽不到丼井窃余凉三㐲罢飮酒桂浆擕一觞冠者五六人起舞互低昻人生有离合此欢未易忘𥘉得南园一首倒裳仅得千竿竹埽地𥘉开一畆宫十里故园䰟夣里百年生事寂寥中晏家不愿诸侯赐颜氏终成陋巷风洗竹移花吾事了子孙它日记衰翁移竹一首墙隂竹蒙宻板筑念相妨欲𥙷园东缺欣乗两后凉三年生笋遍一径引风长但恐翁弥老笻板懒复将记夣一首长鱼三尺困横盆送入清流喜欲奔报我金匙仅盈寸掷还聊喜不贪存栾城后集卷第三栾城集栾城集卷第四栾城集卷第四诗七十四首次韵子瞻广陵㑹三同舍各以其字为韵刘贡甫贡甫少多才交游一何衆谈词坐倾倒玉麈日挥弄逡廵不为虐巧㨗有㣲中羣情忌超迈㣲过出嘲讽南迁时已久未见肯力贡舌在终自竒髀满安足痛人生百年内仅比一朝夣骎骎就消涸斗水倾漏瓮江淮未可嫌迟晚聊自送试观终日闲何似两耳閧孙巨源巨源学从横世事夙讨论着书十万字辩如白波翻谏垣适多事忧心生病根立谈信无补闭口出国门弃置卧江海闵哩宁复言朝行共长叹逐客继二孙南方固乡党谪宦侣鹤猿风俗未宁静朋党争排根引去良自得独清在澄源徃者未可招冠盖方骏奔刘莘老莘老奋徒步首与观国賔俨然自约束被服韨与绅黾勉丞相府接迹舆台臣顾嫌任安躁未忍裂坐茵推置冠獬豸谓言我比邻三晋固多士肮脏存斯人窜责不敢辞狂言见天真南方异风俗强食鱼尾莘应同贾太傅抱屈耻自陈犹有痛哭书受釐定何辰和子瞻金山长江欲尽阔无边金山当中唯一石潮平风静日浮海缥缈楼台转金碧瓜洲初见石头城城下波涛与海平中流转柁疑无岸泊舟未定僧先迎山中岑寂恐未足复将江水遶山麓四无邻家羣动息钟声铿锽答山谷鸟鸢力薄堕中路惟有胡鹰石上宿谁知江海多行舟逰人上下夺巖幽老僧心定身不定送徃迎来何时竟朝逰未厌夜未㱕爱山如此如公稀不待逰人尽㱕去恐公未识山中趣和子瞻焦山金山逰遍入焦山舟轻帆急须㬰间涉江已逺风浪阔逰人到此皆争还山头冉冉万竿竹楼阁不见门长関金山共此一江水只有胜絶无此闲野僧终日饱一飰与世相视如髦蛮门无舟楫断还徃説法教化鼋鼍顽偶然客至话乡国西望落日低铜镮岷峨正在日入䖏想象积雪堆青鬟稻田一顷良自给仕宦不返知谁扳久安禄廪农事废强弓一弛无由弯行逢佳处輙叹息想见茅屋藏榛菅我知此地便堪隠稻苗斾斾鱼斑斑次韵子瞻逰甘露寺去国日已逺涉江嵗将阑东南冨山水跬步晋清欢迁延废行迈忽忘身在官清晨陟甘露乘高弃征鞍超然脱阛阓穿云抚朱栏下视万物㣲惟觉沧海寛潮来声汹汹望极空漫漫一一渡海舶冉冉移樯竿水怪时出没羣嬉类豭羱幽阴自生火青荧复谁鐟石头古天险凭恃分权瞒疑城曜逺目来骑惊新观聚散定王业成毁犹月团金山百围石岌岌随涛澜犹疑汉宫廷屹立承露盘狂波恣吞噬万古嗟独完凝眸厌滉漾遶屋行盘跚此寺历今古遗迹皆龙鸾孔明所坐石牂䍽非人刋经霜衆草短积雨青苔寒萧翁嗜佛法大福将力干坡陁故镬在甲错苍龙蟠卫公秉节制佛骨埋金棺长松㸔百尺画像晋三叹新诗语何䴡传读纸遂刓嗟我本渔钓江湖心所安方为笼中闭仰羡天际抟逰观惜不与赋咏嗟独难俸禄借升斗虀塩嗜咸酸何时扁舟去不竢官长弹李简夫挽词二首老成浑欲尽吊客一澘然遗事人人记清诗句句传挂冠踈傅早乐世白公贤叹息风流在埋文得细镌又㱕隠淮阳市遨逰十六年养生能淡泊爱客故留连倾盖知心晚论诗卧病前葆光尘满榻无复听谈禅韵子瞻初到杭州见寄二絶吏治区区岂不任呉中巳自富才能还应占位书名姓学取蓝田崔县丞试尽风波万里身到官山水却宜人君知晏子恩仍厚还与从来旧卜邻和桞子玉地炉凿地泥床不费功山深炭贱火长红拥衾熟睡朝衙后抱膝㣲吟莫雪中宠辱两忘轻世味冰霜不到傲天工遥知麻步无人客寒夜清樽谁与同和桞子玉纸帐夫子清贫不耐冬书斋还费纸重重牕明晓日从教入帐厚霜飈定不容京兆牛衣聊可借公孙布被旋须缝呉绫蜀锦非嫌汝简淡为生要易供次韵子瞻逰孤山访惠懃惠思鸟依山鱼依湖但有所有无所无轻舟沿泝穷逺近肩舆上下更传唿翩然独徃不携孥兼擅鱼鸟两所娯困依巖石坐巉絶行牵翠蔓随纒纡道逢懃思访其庐诵诗清切秋蝉孤隠居羞踏陌上土何人起爱轮下蒲水南巷中罗百夫鸡鸣朝谒至日晡人生变化安可料怜汝久遁终无图凫鹥不足鹤有余一俯一仰戚与蘧嗟我久欲从逃逋方圆不敢左右摹宛丘二咏并序宛丘城西桞湖累嵗无水开元寺殿下山茶一株枝叶甚茂亦数年不开辙顷从子瞻游此每以二物为恨去秋雨雪相仍湖中春水忽生数尺至二月中山茶复开千余朶因作二诗奉寄旱湖堤上桞空多倚岸轻舟柰汝何秋雨连渠添积润春风吹冻忽生波虫鱼便尔来无数凫鴈犹疑未肯过持诧钱塘应笑我坳中浮芥两么么古殿山花丛百围故园曾见色依依凌寒强比松筠秀吐艳空惊嵗月非冰雪纷纭真性在根株大老衆园希山中草木虽携种潦倒尘埃不复㱕赠提刑贾司门青前年乘舟护南河宛丘官舍酣且忧歌去年持节犴狱驱车道路日不足今年春风尘土黄逺赴三州议繇役天子忧民法令新整齐百事无闲人苗耘髪栉何时已回首昔逰如梦寐区区学舍曾未知春晚日长唯有睡才智有余安得闲疎慵顾我自当然喜君未忘太平事独称赦书旌孝子同陈述古舍人观芍药蔼蔼堂西十畆园晚凉迎步緑隂繁共惊春去已多日争㸔花开最后畨未许狂风催烂熳故将青幄强安存请公作意劝欢赏趂取残红照酒樽次韵子瞻见寄我将西归老故丘长江欲济无行舟宦游已如马受轭衰病拟学龟藏头三年学舍百不与糜费廪粟常慙羞矫时自信力不足从政敢谓学已优闭门却扫谁与语昼夣时作钧天逰自从四方多法律深山更架逃无术衆人奔走我独闲何异端居割蜂蜜懐安已久心自知弹劾未至理先屈余杭军府百事劳经年未见持千旄贾生作传无封事屈平忧世多离骚烦刑弊法非公耻怒马奔车忌鞭箠藐藐何自听谆谆谔谔未必贤唯唯求田问舍古所非荒畦弊宅今余几出从王事当有程去须膰肉嫌无名扫除百忧唯有酒未退聊取身心轻赵少师自南都访欧阳少师于颍州留西湖乆之作诗献欧阳公公居颍水上徳与颍水清身闲道转胜内足无复营平昔富交逰开门坐常盈退居万事乐独恨无友生汝颍亦多士后来非老成赵公平生旧情好均弟兄少年结意气晚嵗齐功名携手践廊庙蹑足辞钧衡徜徉里闾间脱略世俗萦兴来忽命驾一徃千里轻白发俨相映元勲各峥嵘人生㑹面难此㑹有余情遨逰西湖中仲夏草木荣壶觞列四坐歌舞罗前楹画舫极㳂泝肩舆并逢迎棹进凫鸭乱乐作虫鱼惊近寺骈履迹髙台吹笑声徃事语京洛余欢发吟赓拳拳主人厚𣢾𣢾来客诚此乐有时尽此好何由倾次韵子瞻望湖楼上五絶欲㸔西湖两岸山卧乘湖上木兰船湖山已自随船改更值隂晴欲雨天眼㸔西湖不蹔来簿书无筭拨还开三年屈指浑将尽记取从今得几回湖山欲买恨无钱且尽芳樽对玉盘菱角鸡头应巳厌蟹螯马颊更勤飡终日清漪弄短桡久忘车乘走翘翘秋风且食鲈鱼美洛下诸生未可招滞晋朝市常嫌閙放弃江湖也未闲孤舫粗穷千顷浪肩舆未尽百重山和桞子玉共城新开御河过所居墙下卜筑共山功欲成新河入县巧相萦谁将畚锸千夫力添上园林一倍清生长鱼鰕供晚馔浮沉鵞鸭放春声为邻有意非今日丐我余波伴濯缨欧阳太师挽词三首雄文元命世直气早成风受任衰迟后安邦反侧中廻天深有力扈圣耻言功事巳身随去惊嗟柱石空又唐弊文初䘮书成法至今雍容趋圣处深切可人心气力知难继风流喜不滛悬知公欲谢异説勇交侵又推毂诚多士登龙盛一时西门行有恸东阁见无期念昔先君子尝䝉国士知旧恩终未报感叹不胜悲赋黄鹤楼赠李公择前年见君河之浦东风吹河沙如雾北潭杨桞强知春樽酒相携终日语君家东南风气清谪官河堧不称情一麾夏口亦何有高楼黄鹤慰平生荆江洞庭春浪起汉沔初来入江水岸头南北不相知惟见风涛涌天地巫崃潇湘万里船中流鼓楫四茫然高城枕山望如带华衰照日光流渊楼上骚人多古意坐忘朝市无穷事谁道武昌岸下鱼不如建业城边水次韵子瞻余杭法喜寺緑野亭懐呉兴太守孙莘老信美非吾土三呉一水中亭髙望已极舟入去无穷朝市知安在湖山信有功遨逰逐凫鸭饮食数鱼虽波浪喧朝夕梅烝变緑红逢人问京洛去国长儿童同舍情相接邻邦信屡通相邀欲相过道里讯溪翁和子瞻宿临安净土寺四方清净居多被僧所占既无世俗营百事得丰赡家居每纷薄奉养出寒欠昔年旅东都局促吁巳厌城西近精庐长老时一觇每来获所求食饱山茶酽尘埃就汤沐垢脱巾䪜不知禅味深但取饥肠餍京城苦烦溷物景费治染呉都况清华观刹吐光艳石矼度空阔泉熘泻深堑经过未足多终老应长歉和子瞻自净土步至功臣寺山平村坞连野寺钟相荅晚隂生林莾落日犹在塔行招两社僧共步青山月送客渡石桥迎客出林樾幽寻本真性徃事听徐説钱王方壮年此邦事轻侠乡人鄙贫贱异类识英杰立石象兴王遗迹今岌嶪功勲三呉定富贵四海甲归来父老藏崇高畏摧压诗人巧讥病牛领恣挑抉流传后世人谈笑资口舌是非亦已矣兴废何仓卒持归问禅翁笑指浮沤没次韵子瞻逰径山去年渡江爱呉山忽忘蜀道轻秦川钱塘后到山最胜下枕湖水相萦旋坐疑呉㑹无复有扁舟屡出凌涛渊今秋复入径山寺势压衆岭皆摧颠连峰沓嶂不知数重重相抱如青莲散为云雾翳星斗聚作潭井藏蜿蜒钦翁未到人迹絶千里受记来安禅荒榛野草置茅屋坐令海贾输金钱至今传法破烦恼饱食过客容安眠解装投钖不复去纷纷四合来乌鸢或言此䖏犹未好海上人少无烦煎天台鴈荡最深秀水惊石瘦尤清便青山独徃无不可论説好丑徒纷然终当直去无逺近藤鞋竹杖聊穷年次韵子瞻自径山回宿湖上朝从径山来泱莾径山色莫从湖上归滉漾湖光碧借问泛湖舟何似登山屐髙懐厌朝市逺去忘忧慄目向幽人青颜从浊醪赤尘埃解罗网宇宙为安宅油然了无营此意谁能诘嗟予别离久欲徃徒反侧留滞亦可为空惊突深黒次韵子瞻题孙莘老墨妙亭髙岸为谷谷为陵一时豪杰空飞腾身随造化不复返忽若野雀逢苍鹰当年碑刻最深固风吹土蚀消无稜遗文漫灭雨中迹翠石㫁裂春后冰古坟欲毁野庙废行人不去征鞍凭书生躭翫立风雪饥驴厌苦疲奴憎爱之欲取恨无力旋揉翠墨濡黄缯不如好事孙太守牛车徙置华堂登遶墻罗列耀珪壁罢燕起读晋賔朋却思遗迹本安在原隰处处荒榛藤田夫野老谁复顾鬼火夜照来寒灯废兴聚散一如此反使涕泗沽人膺熈宁壬子八月于洛阳妙觉寺考试举人及还道出嵩少之间至许昌共得大小诗二十六首洛阳试院楼上新晴五絶缥缈危谯面面山朝来云作雨潺潺忽然风卷归何处百里隂时反掌间嵩少犹藏薄雾中前山迤逦夕阳红髙楼一闭三十日遥忆巖头种药翁伊阙遥临凤阙前龙门女几气苍然唐朝御路依稀在犹想东巡尘暗天天坛王屋北侵河髙比嵩丘一倍多小有清灵今上在俗縁深重奈成魔前朝宫阙倚芒山殿阁层层半岭间犹恐北来冈阜浅大行东抱故孱颜和顿主簿起见赠二首声病消磨只古文诸儒经术闘纷纭不知旧学都无用犹把新书强欲分老病心情愁见敌少年词气动干云搜贤报国吾何敢欲补空疎但有勤一鎻楼中暗度秋㣲官黾勉未能休笑谈容我聊纾放文字慿君便去晋杯酒淋漓已非敌清诗窈眇更难酬东归犹得聨征骑同上嵩髙望九州将出洛城过广爱寺见三学演师引观杨惠之塑宝山朱瑶画文殊普贤为赋三首寺古依乔木僧闲正莫年为生何寂寞爱客尚晋连虚牖罗脩竹空厨响细泉坐听谈旧事遍识洛中贤又虚室无寻丈青山有百层廻峰㸔不足危石恐将崩听法来天女依巖老梵僧须弥传纳芥观此信还曾又壁毁丹青在移来殿庑深赋形惊变态观佛觉无心空色笙竽含妙音风流出呉様遗法到如今登封道中三絶缑山祠飞仙不返周王子重阜相连少室孙夜静笙声兼鹤下廻㸔惟有故山存轘辕道青山欲上疑无路涧道相萦九十盘东望嵩髙分草木回瞻原隰涌波澜少林寺赠顿起一径乔林下黄叶三山翠壁遶禅居共君将住还归去欲问安心知已䜹登嵩山十首石径苍壁上参天㣲径随流水聱牙石齿乱纷薄黄叶委牵攀不得上颠仆几将止勉强终此行更老知难至玉女䆫巖窦有虚明昽昽发晴晓真人无俦匹牎下晨粧早门开秋雨入室静长风扫絶迹杳难寻朱颜未尝老擣衣石玉女云为衣飘揺不须擣空传巖下石夜杵知谁抱清泉供澣濯素月铺缯缟人世迫秋寒处处砧声早醒心泉上山苦饥渇中道得寒泉举瓢石窦响入口烦痾痊洑流去不见落涧声铿然莫归复相值相从下平川峯顶寺重重山前峯上上终非顶行登衆岭彻始得山门逈髙风惨多寒落日侧先暝却视向所经眇如在深井登封坛登封事巳遥大碑摧风雨灵坛久销秃古木中梁柱峰峦至此尽苍石无寸土俯视万仞髙悲辛但狂顾法华巖飞桥走巖居茅屋今已破何年避世僧此地常独卧秋风髙鸟入夜月寒猿过自非心已灰静极生悲惰将军柏肃肃避暑宫石殿秋日冷凛然中庭柏气压千夫整风声荅万壑云色通诸岭材大难为工甘与蓬蒿屏呉道子画四真君浮埃古壁上萧然四真人矫如云中鹤犹若畏四邻坐令世俗士自慙汗浊身勿谓今所无嵩少多隠沦启母石神夫化黄熊神母化白石婴儿剖还父涕泣何暇䘏尔来三千嵗徃事谁复识惟有少姨存相望居二室过韩许州石淙庄飞泉来无穷发自嵩岭背奔驰两山间偶与乱石㑹倾流势摧毁泥土久崩溃坚姿未消释嶻嶭俨相对居然受喷泼雷转诸壑内初喧堕深谷稍放脱重隘跳沬溅霏㣲余润汹澎湃宸逰昔事逺絶壁遗刻在人迹久寂寥物理系兴废相君厌纷华筑室俯湍瀬灌缨离尘垢洗耳听天籁将追赤松逰自置青云外道人亦何者预此事归计犹恐山未深更种万株桧过登封阎氏园秋暑尚烦襟林泉净客心菊残知节过荷尽觉池深疎桞揺山色青苔遍竹隂犹嫌近官道轣辘听车音许州留别顿主簿洛寺相从不出门遶城空复记名园程文堆案晨兴早竹簟连床夜语喧归路逢僧蹔容与登山无力强扳援遥知别后都如夣赖有君诗一一存次韵子瞻登望海楼五絶山色潮声四面来城中金碧烂成堆不愁门外严局鎻终日慿栏未拟廻湖色苍苍日向斜烟波万状不容夸画船人去浮红叶石径僧归蹑白蛇楼观争髙不计层嗈嗈过鴈自相譍钱王旧业依稀在嵗久无人话废兴荷叶初干稻穗香惊雷急雨送㣲凉晚晴相放秋山色洗却浓粧作淡粧白酒倾浆脍斫红昼逰未厌月明中楼髙只辨听歌皷不见逰人转似蓬和子瞻监试举人登科嵗云徂旧学日将落外遭饥寒侵内苦忧患铄传家足坟史遗说本精约羣言久纷荡开巻每惊矍居官忝庠序授业止千籥朝廷发新令长短弃前彟縁饰小学家睥晚前王作声形一分解道义因附託安行厌衢路强挽就縻缚纵横施口鼻烂漫涂丹垩强辩忽横流漂荡终安泊忆惟法初传欲讲面先怍新科劝多士从者尽髙爵徘徊始未信衒诱终难却嗟哉守愚钝几不被讥谑独醒慙餔糟未信耻轻诺敢言折锋铓但自保城郭有司顾未知选试谬西洛羣儒谁号令新语竞投削虽云心所安恐异时量度诡遇便巧射晚嫁由拙妁谁能力春耕忍饥待秋获闻兄职在监考较笔仍阁缩手㸔傍人此意殊未恶和子瞻煎茶年来病懒百不堪未废饮食求芳甘煎茶旧法出西蜀水声火候犹能谙相传煎茶只煎水茶性仍存偏有味君不见闽中茶品天下髙倾身事茶不知劳又不见北方俚人茗饮无不有塩酪椒姜夸满口我今倦逰思故乡不学南方与北方铜铛得火蚯蚓呌匙脚旋转秋萤光何时茅檐归去炙背读文字遣儿折取枯竹女煎汤次韵子瞻对月见忆并简崔度先师客陈未尝饱弟子于今敢言巧败墙破屋秋雨多夜视隂精过毕昴韲塩冷落空盃盘且依道士修还丹丹田发火五臓暖未补漫漫长夜寒我生疲驽恋笙豆崔翁逰边指北斗唯有王江亦未归闭门无客邀沽酒和子瞻开汤村运塩河雨中督役兴事常苦易成事常苦难不督雨中役安知民力殚年来上功勲智者争雕攅山河不自保疏凿非一端讥诃西门豹仁智未得完方以勇自许未䘏衆口叹天心闵劬劳雨涕为汎澜不知泥滓中更益手足寒谁谓邑中黔鞭箠亦不寛王事未可回后土何由干次韵子瞻雨中督役夜宿水陆寺二首云气连山雨㵼盆莫投僧舍欲闗门暂时洒扫寛行役终夕崎岖入夣魂烦热暗消秋箪冷烝濡未解夜灯昏二年㳺宦多劳苦何日相从得细论野寺萧条厌客喧雨披脩竹乱纷然已因无食聊从仕深悟劳生不问禅未至莫忧明日事偷闲且就此宵眠天明归去芒鞋滑虽有藤舆懒上肩次韵子瞻将之呉兴赠孙莘老宦逰莫向长城窟冬冰折胶弦亦絶呉中腊月百事便蟹煑黄金鲈鲙雪京城旧友一分散近忆呉兴须满颊世事反覆如翻飞今日共鲧前益垂畏人但恐去不逺适意未觉归来迟借问校雠天禄阁何如江海同逰嬉和子瞻画鱼歌潜鱼在渊安可及垂饵投竿易如拾横江设网虽不仁一瞬未移收百十画鱼何者漫区区终日辛勤手拮据已嫌长网不能遍肯信一竿良有余鲲鲵骇散蛟龙泣获少惊多亦何益愿从网罟登君庖碎首屠栾城集三集卷第四栾城第三集卷第四诗十二首喜姪迈还家一首一别怱歳五除还家恠我白髭须怀中𥘉见孙三世巷口新成宅一区林下酒尊还漫设床头易传近㸔无老年游宦眞安徃南北相望结草庐次前韵心空烦恼不须除白尽年来罢镊须随俗治生终落落苦心忧世漫区区居连里巷知安否食仰田园问有无我巳闭门还徃絶待乗明月过君庐喜雨一旱经春夏巳牛好雨通宵晓未収气爽蹔令多病喜来迟未觧老农忧力耕仅足公家取遗秉休违寡妇求时向林间数新竹箨龙腾上欲迎秋雨过一首东南流注巳鸣涧西北霏㣲仅歛尘人意共怀艰食病天公那有不仁人云移巳分贫无福雩应方知社有神田里相望无一舎终年苦乐会湏匀溽暑一首东风吹鼎方然薪游鱼出没一世人随汤上下犹欣欣不识河汉淸凉津十年我巳不出门可怜尚寄生死濵老知下种功力新开花结子当有辰寒暑一过聊嚬呻至此有道非有神外孙文九伏中八村㬠麦一首春田不雨忧无麦入囷得半犹足食伏中一㬠不可缓旱田苍耳犹难得人言春旱夏当潦入㐲未保天日好老农经事言不虚防风防雨如防盗外孙读书旧有功五言七字传祖风旋投诗笔到田舎知我老来才且慵秋田正急车难起汗滳肩頳愧邻里磨声细转雪花飞举家百口磨牙齿食前方丈我所无烝䴵十字或有诸孙归何用慰勤苦烹鸡亦有烹胡卢大雨后咏南轩竹二絶句苦寒坏我千竿緑好雨还催衆笋长痛饮虽无嵇阮客瓢尊一试午隂凉叶开翡翠才通日节竦琅玕不怕风稍放西边深二丈端谷如幽茂中林秋后卽事一首苦热真疑不复凉火流渐见迫西方淸风一夜吹茅屋竹簟今朝避石床露湿中庭菊含蘂水浮西浦稻生芒秋成得饱家家事莫笑农夫喜欲狂送迟赴登封丞一首昔我过嵩阳秋髙日重九晨邀同行客共举登髙酒藤鞵生胼胝一覧河山富封坛土消尽中夜扪星斗下山双足废欲上知难又回首烟云中隐约见巖岫未老约来游何意七十后吾儿性静黙丞邑山路口秋暑山尚烦冬雪山方瘦春山利游观安舆郞迎父省事一首早岁读书无甚解晚年省事有奇功自许平生𥘉不错人言毕竟两皆空空中有实何人见实际心知与佛同烦恼消除病亦去闭门便了此生中广福僧智昕西归一首先人寄东巖萧然四无怜八尺清冷泉中有白髪人娑娑弄明月松间夜相賔平生指庚壬终老投此身筑室颍川市西望长悲辛故山比丘僧壐足超峨岷归涂三千里秋风入衣巾北崦百歩外我梦一室新速营二间堂永奉两足尊我归要有时乆逺与子亲悟老非凡僧瓦砾化金银归去味玄言见日当自陈栾城第三集卷第四栾城集后集卷第四栾城后集卷第四诗七十首葺居五首南堂𥘉一家隔絶岁月乆开墙比风入爽气通戸牖栋梁未墔折斤斧聊结构非言事轮奂粗反昔人旧又庭方正数寻风月所从入百年养毒树櫕芒比刀㦸伐之念生乆不伐愁跣足且复爲人谋庖椹利朝食又竹林失蕃养春笋日琐细草蔓半萦缠樗栎互亏蔽巳令具刀镰稍竢秋霜厉欲成林下飮更种园东地又杂花生竹间竹荒花亦瘁移花通在鞭春到两皆遂墙东破茅屋排去抆遗址时来拾瓦砾细细晋花地又东南皆民居屋败如龉齿一完城未能缀葺聊且尔内修晨夜虞外结比隣喜无心本何营生理未免此再赋葺居三絶谁将脩竹寄隣家秋斫长竿春食芽旋筑髙墙护鸡犬稍容嵇阮醉喧譁短垣䟽戸略藏遮翠竹长松夹征斜游宦归来四十载粗成好事一田家南北髙堂本富家百年梁柱半欹斜略教扶起犹堪住西望吾庐巳自奢歳莫口号二絶六十来年又七年眼昏头白意茫然逢人欲说平生旧少有能知两世前两世相从今㡬人回头强半巳埃尘此心点检终如一时事无端日日新雪后小酌赠内一首薄雪爲灯正和风应节来出游吾巳懒小酌意难裁竹径泥方滑菁畦冻欲开细君怜老病加料作新醅喜雨一首夺官分所甘年来禄又絶天公尚怜人岁赉禾与麦经冬雪屡下根须连地脉庖厨望䴵饵瓮盎思麴糵一春百日旱田作龟板拆老农泪欲堕无麦眞无食朱明候才兆风雷起通夕田中有人至膏润巳逾尺继来不违愿饱食眞可必民生亦何幸天意每相恤我幸又巳多鉏来坐不执同尔乐丰穰异尔若税役时闻吏号唿手把县符赤岁赋行自办横歛何时毕収蜜蜂一首空中蜂队如车轮中有王子蜂中尊分房减口未有处野老解与蜂语言前人传蜜延客住后人秉艾催客奔布囊包裹閙如市坌入竹屋新且完小䆫出入旋知路幽圃首夏花正繁相逢处处命俦侣共入新宅长子孙今年活计知尚浅蜜蜡未暇分主人明年少割助和药慙愧野老知利源养竹一首病竹养经年生笋大如母𥘉畨放出林末畨任供口欲求五寸围更听三年后萧踈尽椽桶无复堪作帚吾庐适营葺便可开戸牖秀色到衣冠清风盪尘垢物生恨失养养至无不厚斧斤目摧割隂阳自难救闲居翫草木农圃即师友养人如养竹举目皆孝秀和迟田舎杂诗九首吾家本眉山田庐之多寡与杨子云等仕宦流落不复能归中窜岭南诸子不能尽从晋之颍川买田筑室賖饥寒之患旣蒙恩比还因而居焉然拙于生理有无之计一付诸子夏五月麦方登埸迟徃从诸农夫箪瓢铚艾知以爲乐作诗九章澹然有诗人之思归而山之爲和之云麦生置不视麦熟爲一来我懒客亦情田荒谁使开勤事知有获直驾独永回交游悉吾病门巷多苍苔又我生无定居投老旋求宅未暇栋宇完先问松筠碧床锐日益销车辖转生澁东家虽告贫鬻否犹未必又偶自十年闲非继十人作早歳漫云云忘大终落落齿髪巳半空头颅不难度颜曾本吾师终身羙藜藿又至人竟安在陶铸皆粃糠世俗那得知楚楚事冠裳方醉狂正作吾语未可庄天定能胜人更㸔熟黄梁又平湖近西垣杖屦可以游偶从大夫后不徃三经秋盎中挿蒲莲菱芡亦易求闭门具樽爼父子相献酬又试问西寺僧云何古佛意别无安心法但复䴵师餽外物来无从徃亦无所至佛法见在前我亦从此逝又老佛同一源出山便异流少小本好道意在三䄂洲子房见黄石愿封小国晋终老预人事断糓爲吕忧又苍然涧下松不愿世雕刻斧斤百夫手牵挽千牛力斵成华屋柱加以缀衣饰人心喜相贺松心终自惜又汲汲䧟有爲昏昏堕无记湛然古井水心在独无意读书非求解食粟姑自遂幸有三男子力田奉租税雨病一首晴送麦入仓两催糓含穗共怪天公仁曲尽老农意谁爲三日霖下漉一丈地百谷争奔流通川不可厉夜闻屋山落昼说城闉闭老羸知柰何脾病尤所畏中宵得暴下亭午卧忘起良医过我言勿药行自喜损食存谷神収心辟邪气几然藁木居油尔元和至天唯不穷人人则昧其理学道三十年愧尔良医赐施崇宁寺马一首子自龙川还颍川安于闲放不畜车马僧悟縁自成都来爲予致一滇马甚骏曰闻公归自南方家无良驷此可以备登山之乘予愧其意不能却也然马入吾廊辄苦多病意具非吾物也西邻道僧和禅席之盛鄕闾之所犇走乃祝之曰俾尔爲和马归依佛法乗病或巳乎因爲诗以示和南归闭门万事了病卧常多起常少未用田间下泽车何湏枥上追风骠鄕人记我少年日滇马爲致风前鸟三年㐲枥人共怪马不能古心可晓坐驰千里气蟠结日食生刍空自笑主人自是箕颕人谁复爲送洮岷道支公惠眼识神骏山下泉其足芳草法流一洗百病消翘足长鸣且忘老南堂新甃花坛二首乱竹侵红药病花羞晚春移根近谈笑得土长精神荣悴非由尔芬芳止爲人庭西井泉好汲灌每躬亲又老木不恐伐横枝冝少除根茎渐有託两露稍分余生意𥘉无损开花终自如它年诸草木此幽后夣中谢和老惠茶一首西邻禅师怜我老北苑新茶惠𥘉到晨兴巳觉三嗅多午枕𥘉便一杯少七椀煎尝病未能两腋风生空自笑定中直徃蓬莱山卢老未应知此妙新霜一首败檐䟽戸秋寒早老人脚冷先知暁浓霜满地作㣲雪落叶投空似飞鸟新春未觉廪庾空宿逋暗夺衾禂少旱田首种永言入敢信来年真食麨戯作家酿二首方暑储麴蘖及秋春秫稻丼泉汲桐栢火候问隣媪唧唧鸣瓮盎暾暾化梨枣一拨欣巳熟急篘嫌不早病色变渥丹羸躯惊醉倒子云多交游好事时相造嗣宗尚出仕兵厨可常到嗟我老杜门柰此好未出禁酒国耻爲瓮间盗一醉汁滓空入腹谁复告又我吹半合耳晨兴不可无千钱买一斗衆口分须臾月俸本有助法许吏未俞愍愍坐相眎馋涎落盘盂颍潩旧乏水粳糯贵如珠今年利陂堨碓声喧里闾典衣易钟釡入壅坐醍醐欢欣走童孺左右陈肴𬞞细酌奉翁媪余润霑庖厨诘朝日南至相戒留全壶一家有喜色经冬可无沽莫怪杜拾遗斗水寛忧虞冬至雪一首旱乆魃不死连隂未成雪㣲阳凡地来颠风三日发父老窃相语号令风爲节讲武罢冬夫畿甸休保甲累囚出死地冗官去烦杂手诏可人心吾君信明哲风频雪犹吝来岁恐无麦天公听一言惟幸早诛魃岁莫二首岭南万里归来客颍上六年多病身未死谁言犹有命长闲岂复更尤人眼㸔世事知难了手注遗编近一新点检平生无几恨浊醪𥘉熟正逢春又文章习气消未尽般若𥘉心老渐明粗有春秋传旧学终凭止观定无生维摩晚亦谐生事弥勒𥘉犹重世名须髪来年应更白莫晋尘滓溷澄淸春后望雪一首秋雨仅熟禾冬雪不揜块温风搜麦根天意欲爲害老浓强推测妄谓春当改三阳巳换节六出尚茫昧朝春扶桑暾夜听土囊噫仓场乆空竭榆枣方伐卖丁夫病风热孺子作疮疥无知此何幸得罪彼有在造物伊谁憎亦复自无柰愼勿翻雪海冻馁无疆界除夜一首年更六十七旬满三百六俛仰定何爲万事如转毂禅心澹不起非人自歌哭芸芸𥘉莫御势尽行将复学道道可成无心心毎足守歳听儿曹自笑未免俗喜雨一首歴时书不雨此法存春请诛旱魃夭公信闻不魃去出末门油云裹嵩丘蒙蒙三日雨入上如膏流二麦返生意百草萌牙抽农夫但相贺漫不知其由魃来有巢冗遗卯遍九州一埽不能尽余孽未遽休安得风雨师速遣雷霆搜衆魃诚巳去秋成傥无忧甲子日雨一首一冬无雪麦方病细雨逆春岁有望愁见积隂连申子复令父老念耕桑痩田未足终年计浊酒谁供淸旦尝頼有真人不饥渴闭门却埽但焚香新火一首百口共一灶终年事烹煎力耕饲饥馋灶弊火亦烦昨日一百五老穉俱食寒唿童戞枯竹粲然吐青烟适从何方来荧荧百家传性火出眞空应量曾无邉老病何所求石缾煑寒泉歛爲一夫用无心固当然次韵和人咏酴醾一首蜀中酴生如积开落春风山寂寂巳怜正发香晻暧犹爱未开光的皪半垂野水弱如坠直上长松勇无敌风中娜娜应数丈月下煌煌眞一色故园闻道开愈繁老人自恨归无日百花巳过春欲莫燕坐绳床空叹息朝来满把得幽香按头乱挿铜缾湿一畨花蘂转头空谁能徃问天台拾闲居五咏杜门可怜杜门乆不觉杜门非牀锐日日销髀肉年年肥眼暗书罢读肺病酒亦稀经年客不至不冠仍不衣眎听了不昩色声乆巳㣲终然浑爲一谁言我无归坐忘少年尝病肺纳息肺自歛灵液洗昏烦百药无此验尔来观坐忘一语顿非渐道妙有至力端能破诸暗跏趹百无营纯白乃受染至人不妄言此说岂吾僣读书习气不易除书魔闲即至图史纷满前展卷辄忘睡古今浩无垠得失同一轨前人巳不悟今人复如此愍然婺矛牙妇忧嗟哉肉食鄙掩卷勿重陈恸哭伤人气买宅我老未有宅诸子以爲言东家欲迁去余积尚可捐一费岂不病百口傥获安田家伐榆枣赋役输缗钱长大可双栋琐细堪尺椽生理付儿曹老幸食耳眠移竹一首前年买南园本爲一畆竹稍去千百竿欲广西南屋本心初不尔百口居未足黾俛斤斧余慙愧琅玕緑东园有余地𥙷种何年复凛凛岁寒姿余水非此簇城中牡丹推髙皇庙园迟适聮骑徃观归报未开戯作一首汉庙名园甲颍昌洛川珍品重姚黄雨余徃㸔𥘉疑晚春尽方开自不忙争占一时人意速养成千叶化工长老人终岁关门坐花落花䦕巳两忘外孙文骥与可学士之孙也予亲教之学作诗俊发犹有家风喜其不坠作诗赠之一首巳矣石室老奄然三十年遗孙生不识妙理定谁传孔伋仍闻道贾嘉终象贤文章犹细事风节记髙坚春深三首郊原红緑变青隂闭户不知春巳深稍喜荒畦添野荠坐㸔新竹𥙷踈林帘中飞絮萦残梦䆫外啼鸎伴独吟欲听楞严终懒出道人知我粗无心小园松竹有淸隂懒病从玆日益深醉客满堂慙北海野僧同社忆东林逢人问道空长啸乆客思归尚越吟三十年前诵圆觉年来虽老解安心又偶有茅檐潩水隂近依城市浅非深幽居每自比陈寔古学何人贵社林隣父时来陪小飮儿曹颇解续㣲吟前年仅了春秋传后有仁人知我心次迟韵示陈天倪秀才姪孙元老主簿一首茅檐有佳客肃肃清风兴吾孙成均来左良朋爲怜衆兄弟将冠未有称条枚失熂燎中林化薪蒸老夫方苦贫不办酒如渑夏田巳失麦种豆喜多蝇何以待君子簟瓢容一升君来岂非误门庭冷如氷再次前韵示元老一首豪桀多自悟不待文王兴四方有余师十室岂无朋我老不知时早岁谁误称归来理茅屋对客食黎蒸遇渴即飮水何尝问淄渑冠裳强包裹毁誉如飞蝇植根乆巳尔苕颍日自升忘我亦忘法无氷知消氷筑室示三子一首宅舎元依毕竟空小乗惯住草庵中一生滞念余妻子百口侨居怯雨风松竹巳栽犹稍稍栋梁未具勿怱怱三道院吾眞足余问儿曹莫问翁开窓一首緑竹琅玕色红葵旌节花开窓风细细窥戸月斜斜活计无多子文章自一家一牀方病卧随意上三车逊徃泉城获麦一首少年食稻不食粟老居颍川稻不足人言小麦胜西川雪花落磨煑成玉冷淘槐叶氷上齿汤䴵羊羔火入腹五年随俗粗得饱晨朝稻米才供粥儿曹知我老且馋触热泉城正三伏田家有信唿即来亭午驱牛汗如浴吾儿生来读书史不惯田间争斗斛今年乆旱麦粒细及半罢休饶老宿归来烂熳煞苍耳来岁未知还尔熟百口且晋终岁储贫交强半仓无谷送元老西归昼锦西归及早秋十年太学爲亲留读诗俛就当年说答䇿甘从下第収莫嫌簿领妨爲学从此文章始自由家有吏师遗躅在当令耆旧识风流蜀人旧食决明花耳颕川夏秋少菜崇宁老僧教人并食其叶有鄕人西归使父爲老言之戯作一首飮𬞞旧埰决明花三嗅馨香每叹嗟西寺衲僧并食叶因君说与故人家诸子将筑室以画图相示三首还家卜筑𥘉无地随分经营似有时多斫脩篁终未忍略存古栢更无疑画图且作百间计人室犹应三岁期得到安居眞老矣一生歌哭任于斯旧庐近巳借诸子新宅分甘临老时万里松楸终独徃四方兄弟亦何疑竹间踈戸幽人到林上长松野鹤期巳觉髙轩慙衞赐可怜黄犬哭秦斯积因得果通三世临老长闲自一时乆尔观心终未悟偶然见道了无疑南迁北返吾何病片瓦尺椽天与期自断此生今巳矣世间何物更如斯题韩驹秀才诗卷一絶唐朝文士例能诗李杜髙深独到希我读君诗笑无语恍然重见储光羲秋社分题天公闵贫病雨止得丰穰南畆伤功作东家杜酒香分均思孺子归遗笑东方肯勤拾遗住休嫌父老狂酿重阳酒风前隔年麴瓮酿重阳酒适从台无餽飮啜不濡口秋尝口巳迫収拾烦主妇仰空露成霜搴庭菊将秀金㣲火犹壮未可多覆蔀唧唧候鸣声涓涓报𥘉熘轻巾漉糟脚寒泉养缶谁来供嘉节但约邻人父生理正艰难一醉陶衰朽它年或丰余此味恐无有中秋无月同诸子二首风雨来无定泥涂日向深直埋今夜月眞失衆人心云外天衢净人间浊雾侵幽人乆不寐起坐夜愔愔卷衣换斗酒欲飮月明中坐㸔浮云合遥怜四海同淸光知未泯来岁尚无穷旦尽樽中渌髙眠听风雨予昔在京师画工韩若拙爲予冩真今十三年矣容貌日衰展卷茫然叶县杨生画不减韩复令作之以记其变偶作一首白髪苍颜日日新丹青犹是旧来身百年迅速何曾住方寸空虚老更眞一幅萧条寄衰朽异时髪髴见精神近存八十一章注从道老𥅆门下人九日独酌三首府县嫌吾旧党人乡邻畏我昔黄门终年闭戸巳三岁九日无人共一樽白酒近令沽野店黄花旋遣折篱根老妻也说无生话独酌油然对予孙故国忘归懒问人新居斫竹旋𨳩门菊生墙下不知节酒滳床头𥘉满樽涨水骤来真有浪浄云卷自去无根凡心漫作颕濵传留与它年好事孙平昔交游今㡬人后生谁复𣢾吾门茅檐适性轻华屋黍酒忘形敌上尊东圃旋移花百本西轩恨斫竹千根舎南頼有凌云栢父老经过说二孙泉城田舎一首泉城欲治麦禾囷五畆邻家肯见分莫问三吴朱处士似胜吾乡杨子云隂晴卒岁关忧喜丰约终身㸔逸勤家世本来耕且养诸孙不用耻鉏耘栾城后集卷第四栾城集栾城集卷第五栾城集卷第五诗六十六首次韵子瞻呉中田妇叹久雨得晴唯恐迟既晴求雨来何时今年舟楫委平地去年簔笠为裳衣不知天公请怨怒弃置下土尘与泥丈夫强健四方走妇女龌龊将安归榻然四壁倚机杼收拾遗粒吹糠粃东邻十日营一炊西邻谁使救汝饥海边唯有盐不旱卖盐连坐收婴儿传闻四方同此苦不闗东海诛孝妇次韵子瞻逰道塲山何山两山相负为峯麓流水重重注溪谷逰人上寻流水源未觉﨑岖病双足山深下视云漫漫径垂石底千屈盘松林隂森白日静忽惊人世如奔湍客行不避苦寒出僧定端居不下席人生嗟与草木同置身所在由初植堂中白佛青䯻鬟气象冲淡非人间坐令逺客厌奔走径欲筑室依空山木鱼桹桹夜将旦星斗欹斜挂山半行役有程未可晋将出山门复长叹癸丑二月重到汝隂寄子瞻二首忆赴钱塘九月秋同来颍尾一扁舟退居尚有三师在好事须为十日晋倾㵼向人懐抱尽忠诚为国始终忧重来东阁皆尘土涙滴春风自不收百顷西湖十里源近依城郭带川原古台駊騀先临水野寺参差半掩门逺泛便成终日醉幽寻不尽数家园钱塘未到能先説更着青山两岸屯次韵子瞻二月十日雪春雪漫天宻又稀勾芒失据走灵威故欺贫窭冬裘尽巧助遨逰酒盏飞林下细花添百草堦前轻素剪新机老农先解忧桑柘九月家人当授衣和子瞻题风水洞风送江湖满洞天洞门可听入无縁土嚢欝怒声初散石齿聱牙势未前乐奏洞庭真跌宕歌传帝所亦清便何人隠几观遗韵重使颜成间嗒然次韵子瞻新城道中春深溪路少人行时听田间耒耜声饥就野农分饷黍迎嫌尉卒閙金钲闲花开尽香仍在白酒沽来压未清此味暂时犹觉胜问兄何日便归耕次韵子瞻山村五絶山行喜遇酒旗斜无限桃花续杏花与世浮沉真避世将家漂荡似无家塍间白水细照声日暖泥融草不生似恐田家忘帝力多差使者出催耕旋舂红稻始经镰新煑黄鸡取次甜无慕无营人自乐莫将西子愧无盐升平亊业苦怱怱未信浮名到底空何用橐驰朝塞外试聴碌轴语埸中贫贱终身未要羞山林难䖏便堪愁近来南海波尤恶未许乘桴自在逰次韵子瞻逰富阳普照寺尘埃日巳逺斗薮更无余寺到逢门入诗成信手书山深僧自乐路逺客终疎访尽前朝景它年一告予次韵子瞻自普照入山独逰二庵披榛入山山路细钟声出寺门将闭石苔冉冉上芒鞋草露漙漙着衣𬒮野人茅茨苫竹屋终身局促无生计天公未省长困人春田米尽秋田继老妻稚子亦自乐野草山花还挿髻长笑人间醉未醒终老辛勤漫欺世次韵子瞻与苏世美同年夜饮晚嵗事逰宦相从未尝足羡君四海皆兄弟栈中直木不容曲临安老令况同科相逢岂厌樽中醁潦倒谁怜涧底松嵗寒尚有霜前竹闻道渠家八丈夫它日归耕免幽独次韵子瞻病中逰虎跑泉僧舎二首扫地开门松桧香僧家长夏亦清凉公庭多事久来厌静处安眠计甚长脩竹填窓藤簟緑白莲当戸石盆方香厨晚飰红粳熟忽忆烹鸡田舎尝涧谷新晴草木香野情消散自生凉雨添山色翠将熘日转松隂晚更长病客独来唯有睡逰僧相见亦它方还家烦热都消尽不信医王与药尝和子瞻东阳水乐亭歌君不见武安前堂立曲旃官髙利厚多忧患又不见夏侯好妓贫无力帘箔为衣人莫识两人操行虽不同辛苦经营实如一不如君家激水石中流听之有声百无忧笙竽窈眇度溪谷琴筑凄咽穿林丘髙人处世心淡泊衆声过耳皆为乐退食委虵石上眠幽音继续床前作正如古人乐易多欢娯积土为皷块为桴但能复作太古意君家水乐真有余次韵子瞻有美堂夜归饮阑钟虡欲移轩香雾犹残金博山明月飞来松岭外逰人散落马蹄间城严画皷初传角路暗山花自落鬟清境暂时都不见夜深人静始来还次韵子瞻祈雨世故纷纷谁复闲蛟龙不雨独安眠人间已厌三秋旱涧底犹悭一掬泉庙令酒殽时醉饱田家糠粃久安便忧心未已谁知䘏更把炉香试一燃次韵子瞻再逰径山我兄东南逰我亦梦中去径山闻已熟徃意穿云雾梦经山前溪足冷忽先渡举头云峰合到寺霜日莫香厨馔巖簌野径踏藤屦平生共逰处蹇足蹑高步﨑岖每生胝眩晃屡回顾何年弃㣲官携手衆山路王仲仪尚书挽词谢公徳业久弥新㓜度英竒也絶伦父子俱贤真不朽功名自致岂相因边兵屡动思良将廷论萧条忆诤臣青史世家他日事新芊宿草倍沾巾次韵范景仁侍郎移竹双桧生南戸丛筠种北墻交隂奉君子为伴老中堂露洗秋堦緑风含夏簟凉栽花知已误新上一畨霜寄题蒲传正学士阆中藏书阁朱栏碧瓦照山隈竹简牙籖次第开读破文章随意得学成富贵逼身来诗书教子真田宅金玉传家定粪灰更把遗编观得失君家旧物岂须猜自陈适齐戯题庠斋三嵗最无功羞愧宣王禄万钟犹欲谈经谁复信相招执籥便须从陈风清净眠真足齐俗疆梁懒不容久尔安闲长自怪此行磨折信天工送董扬休比部知真州奏课西南最分符江海冲徃来观惠术蟠错试余锋文字从堆案尊罍疆解容金山只隔水时复聴晨钟送排保甲陈祐甫我生本西南为学慕齐鲁从事东诸侯结绶济南府谁言到官舍旱气裂后土饥馑费囷仓剽夺惊桴鼓缅焉礼义邦忧作流亡聚君来正此时王事最勤苦驱驰黄尘中劝説野田父穰穰百万家一一连什伍政令当及期田闾贵安堵归乘忽言西劬劳共谁语送韩祗严戸曹得替省亲成都宦逰东土暂相依政役频烦㑹合稀每恃详明容老病不堪覊旅送将归思亲道路宁论逺入蜀山河渐觉非我有旧庐江水上因君聊复梦魂飞和孔教授武仲济南四韵环波亭南山迤逦入南塘北渚岧嶤枕北墻过尽緑荷桥㫁处忽逢朱槛水中央凫鹥聚散湖光净鱼鼈浮沉瓦影凉清境不知三伏热病身唯要一藤床北渚亭西湖已过百花汀未厌相携上古城云放连山瞻岳麓雪消平野㸔春耕临风举酒千钟尽步月吹笳十里声犹恨雨中人不到风云飘荡恐神惊鹊山亭筑台临水巧安排万象轩昻发瘗埋南岭崩腾来不尽北山㫁续意尤佳平时战伐皆荒草永日登临慰病懐更欲晋诗题素壁坐中谁与少陵偕槛泉亭连山带郭走平川伏涧潜流发涌泉汹汹秋声明月夜蓬蓬晓气欲晴天谁家鹅鸭横波去日暮牛羊饮道边滓秽未能妨㓗净孤髙每到一依然踏藕春湖桞色黄宿藕冻犹僵翻沼龙蛇动撑船牙角长清泉浴泥滓粲齿碎氷霜莫使新梢尽炎风翠盖凉和李诚之待制燕别西湖熈宁六年九月天章阁待制李公自登州来守此邦爱其山川泉石之胜怡然有久晋之意此邦之人安公之惠亦欲公之久于此也然自其始至而民知其方将复用惧其不能久矣明年二月诏书移牧河间邦之父兄皆惜其去虽公亦将晋焉而不可得也于是数与其僚燕于湖上曰北方幸安余将复老于此酒酣赋诗以别从而作者三人公平生喜为诗所至成编及来此邦而未尝有所为故尤贵之遂相与刻于石以慰邦人之思焉东来亦何恃夫子此分符谈笑万事毕樽罍衆客俱髙情生逺岫清兴发平湖坐使覊逰士能忘嵗月徂纵欢真乐易恨别不须㬰庙幄新谋帅河间最近胡安边本余事清赏信良图应念兹园好流泉海内无送李诚之知瀛州少年学诗书晚嵗探至道岂伊封疆臣乃是廊庙宝苦恨富贵迟声名得空早忆惟西羗桀始建元戎纛恩威炳朝日号令靡秋草功勲不容究孤髙易摧倒归来易三邦但养胷中颢宁知北边将还须用耆老春风吹旌斾先声遍城堡徃事安足惩遗黎待公保西湖二咏捕观渔西湖不放长竿入羣鱼空作淘河食渔人攘臂下前汀荡漾清波浮两腋藕梢菱蔓不容网箔作长围徒手得逡廵小舟十斛重踊跃长鱼一夫力桞条穿颊洗黄金鲙缕堆盘雪花积烧薤香橙巧相与白飰青蔬甘莫逆食罢相携堤上步将散重煎叶家白人生此事最便身金印垂腰定何益食鸡头芡叶初生绉如縠南风吹开轮脱毂紫苞青刺攅猬毛水面放花波底熟森然赤手初莫近谁料明珠藏满腹剖开膏液尚模煳大盎磨声风雨速清泉活火曾未久满堂坐客分升掬纷然咀噍惟恐迟势若群雏方脱粟东都每忆㑹灵沼南国陂塘种尤足东逰尘土未应嫌此物秋来日尝食次韵孙推官朴见寄二首䝉愠未能忧悄悄得闲时复醉昏昏知君亦学无言语岂悟维摩不二门病懒近来全废学宦游唯是苦思乡粗知㑹计犹堪仕贪就功名有底忙懐旧暗聴秋鴈过梦归偏爱晓更长故人知我今何念拟向东山赋首章送张正彦法曹忆见君兄弟相擕谒侍郎通经夸早嵗落笔尽成章试剧何风发当官便激昻三年知力竭大府觉才长知巳未如格归赀才满嚢旧书还读否师説近凄凉送青州签判俞退翁致仕还湖州不作清时言事官海邦那久复盘桓早依莲社尘縁少新就草堂归计安富贵暂持朝露过江山故国水精寒宦游从此知多事收取楞伽静处㸔和青州教授顿起九日见寄嵗月飘然风际烟紫茰黄菊又霜天莫思太室杉松外且醉青州歌舞前杯酒追欢真一梦天涯回望正三年近来又欲东观海听説毛诗雅颂篇题徐正权秀才城西溪亭竹林分径水通渠真与幽人作隠居溪上路穷惟画舫城中客至有罾鱼东来只为林泉好野外从教簿领踈不识徂徕石夫子兼因女壻覔遗书和子瞻喜虎儿生生男如狼犹恐尫寅年生虎慰爷孃汝家家世事文史门戸岂有空刚强识㸔勐虎在山谷斧牙钩爪旗尾扬徐行当道择牛羊狐狸惊走熊猪忙我今老病思退藏生子安得尚激昻不见伯父擅文章逡巡议论前无当次韵子瞻病中赠提刑段绎京东分东西中划齐鲁半兄来本相从路絶一长叹前朝使者还手把新诗玩怜我久别离巻帙为舒散谁言穷陋邦得此唱酬伴相逢倾盖间晤语何旦旦宦逰少娯乐纒缚苦文案能于王事余时作楚词乱臂如近膏油未肯忘濯盥贤豪真勉强功业畏辽缓伊余独何为旧籍西南贯窃禄未遑归自笑嗟已懦方当四海寒恋此一寸炭主勌客欲留逡廵要夺馆奈何独见收软语强温煖此意定难酬还予授子粲次韵子瞻赋雪二首麦苗出土正纎纎春早寒官令尚严云覆南山初半岭风干东海尽成盐来时瞬息平吞野积久欹危欲败檐强付酒樽判醉熟更寻诗句鬬新尖㸃缀偏工乱鹄鸦淹留亦解恼船车乘春已觉矜余力骋巧时能作细花僵鴈堕鸱谁得罪败墻破屋若为家天公爱物遥怜汝应是门前守夜叉次韵韩宗弼太祝送逰太山羡君官局最优游笑我区区学问囚今日登临成独徃终年勤苦粗相酬春深緑野初开绣云解青山半脱裘回首红尘读书处煮茶晋客小亭幽次韵刘敏殿丞送春春去堂堂不复追空余草木弄晴晖交逰归鴈行将尽踪迹鸣鸠懒不飞老大未须惊节物醉狂兼得避危机东风虽有经旬在芳意从今日日非次韵赵至节推首夏首夏寻芳也未迟遶园红紫尚菲菲无心与物真皆可有酒逢人劝莫违梦逐杨花无限思身慙啼鸟不如归官居寂寞如僧舍海燕怜贫故入扉次韵李昭叙供备燕别湖亭池亭雨过一畨凉云髻罗裙客两旁不觉行人离恨逺贪㸔积水照筵光满堂樽爼欢方剧极目江湖意自长归去伊川潇洒地不须遗念属清湘送李昭叙移黎阳都监归洛省亲与君非旧识倾盖便相亲共事林泉郡忘归南北人煑茶流水曲载酒后湖漘未觉逰从厌空惊别恨新濒河今重地知已旧元臣洛下闻鸡犬家书不浃䀏西还倚门罢北渡羽书频忠孝传家事风流待一振逰太山四首初入南山自我来济南经年未尝出不知西城外有路通石壁初行涧谷浅渐逺峰峦积翠屛互舒巻耕耨随欹侧云木散山阿逆旅时百室兹人谓川路此意属行客久逰自多念忽误向所歴嘉陵万壑底栈道百廻屈崖巘递峥嵘征夫时出没行李虽云艰幽邃亦已剧坐缘斗升米被此尘土厄何年道褒斜长啸理轻策四禅寺山蹊容车箱深入遂有得古寺依巖根连峯转相揖樵苏草木尽佛事亦萧瑟居僧麋鹿人对客但羞澁双碑立风雨八分存法则云昔义靖师万里穷西域华严具多纸归来手亲译蜕骨俨未移至今存石室遗文尽法界广大包万亿变化浩难名丹青画京邑粲然共一理眩晃莫能识末法渐衰㣲徒使真人泣灵巖寺青山何重重行尽上囊底严高日气薄秀色如新洗入门尘虑息盥潄得清泚高堂见真人不觉首自稽祖师古禅伯荆棘昔亲启人迹尚萧条豺狼夜相觝白鹤导青泉甘芳胜醇醴声鸣青龙口光照白室陛尚可满畦塍岂惟濯蔬米居僧三百人饮食安四体一念但清凉四方尽兄弟何言庇华屋食苦当如荠岳下东来亦何求聊欲观海岱海西尚千里将行勇还退岱隂即齐疆南徃曾歴块春深草木长山暖冰雪溃中巷无居人南亩释耕耒车徒八方至尘坌百里内牛马汗淋漓绮纨声綷䌨喧阗六师合汹涌衆流汇无复问谁何但自舍耽爱龙鸾画车服贝玉饰冠佩骅骝蹴腾骞幡斾飞䁆暧腥羶及鱼鼈琐细或蒲菜逰堕愧无赍技巧穷殊态纵观未巳精意殚一酹出门青山屯遶廊遗迹昧登封尚坛壝古观写旗队戈矛认毫末舒巻分向背雍容太平业磊落丰碑在徃事半蓬蒿遗氓但悲慨回瞻最髙峰逺谢徂徕对欲将有限力一放目所迨天门四十里预恐双足废三宿遂徘徊归来欲谁怼前年道轘辕直上嵩岭背中休强饮食莫宿时盥颒稍知天宇寛不觉人寰秽嵗时未云久䈥骸老难再山林无不容疲坐自碍自知俗縁深毕老守阛阓何当御清风不用车马载送王璋长官赴真定孙和甫辟书昔年旅南服始识王荆州威动千里肃恩寛行客晋从容见少子风采倾凡俦温然吐词气已觉清且脩不见十五年相逢话百忧青衫走尘土白髪各满头新弃东海巳愿从北诸侯北鄙事方伙饥馑连戈矛盟好未可轻念当事懐柔主将今老成勉尽良计筹寄孙朴忆昔补官太皥墟泮宫萧条人事疎日高鼾睡声嘘嘘徃还废絶门无车君为戸曹畏简书放懐疎懒亦似余相逢语笑夜踌躇烹煑梨栗羞殽蔬官居一去真蘧芦东来失计悔厥初夜闻桴鼓惊阎闾事如牛毛费耘鉏违失真性从史胥目视紾臂邀徐徐美君不出心自如北潭秋水多芙蕖青荷包飰蒲为菹翛然独徃深渊鱼人生如此乐有余胡为自投槛中徂和韩宗弼暴雨执热卧北窓淋漓汗流注蛟龙遁水府谁起叩天戸偶然终日风振扰北山雾崩腾转相轧变化不容睹雷声运车毂雨㸃倾豆黍逡廵熘河汉指顾才笑语破屋少干床茅苫固难御出门泥没足此厄比邻溥茍令终嵗熟敢有今日怒晚照上东轩清风袭虚庑㣲生免荷鉏但喜脱烦暑农父更事多缺塘已增土舜泉复发奱奱清波旧遶城旱来泉眼亦尘生连霄暑雨凉初接发地春雷夜有声复理沟渠通屈曲重开池沼放澄清通衢细洒浮埃净车马归来似晚晴次韵徐正权谢示闵子庙记及惠纸西溪秋思日盈牋幕府拘愁学久骞记庙终慙无好句酹坟犹喜有前篇屏除笔砚真良计写寄交逰畏妄传呉纸赠君君莫怪耕耘废罢有闲田张文裕侍郎挽词持节西南二十年华堂遗像巳苍然归来侍从三朝旧老去雍容平地仙落笔纵横题壁处诵诗清壮举杯前东游邂逅迎归旐泪落城南下马阡东方书生行东方书生多愚鲁闭门诵书口生土窓中白首抱遗编自信此书传父祖辟雍新説从上公册除仆射酬元功太常子弟不知数日夜吟讽如寒虫四方窥觇不能得一巻百金犹复惜康成颕逹弃尘灰老耼瞿昙更出入旧书句句传先师中途欲弃还自疑东邻小儿识机㑹半年外舍无不知乘轻策肥正年少齿疎脣腐真堪笑是非得失付它年眼前且买先腾踔送韩宗弼大野将冻河水㣲慨然临流送将归登舟上帆手一挥脱弃朋友如弊衣我来三见芳草腓来时同寮今已非念昔相从未尝违西湖幽逺人事稀青莲紫芡倾珠玑白鱼掉尾黄龞肥客醉将起命阖扉方桥月出风露霏星河下照揺清辉喧唿笑语相嘲讥嵗月一逝空长欷交逰去尽将谁依君家汉代平与韦蔼然令徳传余徽鸣鸠着地鸿髙飞安得久此同絷鞿送刘长清敏汝州太守卧病年亹亹犹复能清言平生雄辩嗟不见风流尚有曹州存历下东逰少相识欢喜闻君在西邑旧知兄弟无凡俦相逢一笑开颜色三年政令如牛毛思归南畆皆蓬蒿羡君饮酒动论斗引觥向口收狂潮醉后胷中百无有偃然啸傲倾朋曹中朝卿士足官府君归何处狂謌謡汝尚将归呉兴齐州记室苏子由辱诗为送因逐韵谢之云释屦从军蚤滥官已衰能复尚盘桓尔来齿髪羞相问乞有衡茅觅自安使我襟懐遗内热诵君诗句袭人寒知谁便是知音者且作巖溪雪景㸔髙祖卽中顷蒙以御史召力辞不允解组而归先生作诗以送之髙祖溪堂集中亦尝赓和淳熈丁未瀓假守筠阳谨刋篇末栾城集卷第五栾城集三集卷第五栾城三集卷第五诗赋铭賛共十首种药苗二首予闲居颕川家贫不能办肉每夏秋之交菘芥未成则槃中索然或教予种粟决明以𥙷其匮寓颍川诸家多未知此故作种药苗二诗以告之皆四章章八句种粟筑屋城西中有图书䆫户之余松竹扶踈抜棘开畦以毓嘉𬞞畦夫告予粟可储小如粟细如粟与麦皆种与穄皆熟苗堪春菜实比秋谷研作半乳烹爲佛粥老人气衰饮食无㡬食肉不消食菜寡味柳槌石钵煎以宻水便口利喉调养胏胃三年杜门莫适徃还四人衲僧相对忘言饮之一杯笑失欣然我来颍川如游卢山种决明闲居九年禄不代耕肉食不足蔾藿烝羔多求异𬞞以佐晨烹秋种粟春种决明决明明目切见本草食其花叶亦去热恼有能益人矧可以饱三嗅不食笑社陵老人平生以书爲累夜灯照惟末晓而起百骸未病两目告瘁决明虽良何𥙷于是自我知非卷去图书闭目内观妙见自如闻阿那律无目而视决明何爲适口乎尔上巳一首春服𥘉成日暖潩河渐满风凉欲复孔门故事略有童冠相将城西百歩而近杏花半落草香欣然愿与数子临水一振衣裳故人有酒未酌爲我班荆举觞我虽少飮不醉未怪游人若狂春风自尔一月花絮极目飞扬诵诗相劝行乐良士但取无荒上巳后一首上巳巳过旬日西湖尚有游人老人复归闭戸戸外百事日新唿儿试问筑室春晚何日堂成我家旧庐江上隐居三世相因晏子不愿改卜我今巳愧先君始有苟合则止巳老姑欲安身西望烝尝有处传家图史常陈门中此外何事世故有耳不闻食讫跌坐日吴此心皎皎长存万事汝勿告我婚嫁自毕诸孙堂成一首筑室三年堂成可居我𥘉不知诸子劳劬父母老矣风雨未除橐装㡬何勿问有无伐木于山因此旧庐不约不丰燕处无余堂开六楹南北四筵昼明廓然夜冥黯然四邻无声布披麤毡身非蚌螺一睡经年夜如何其卧坐燕安善恶不思此心自圆东厢靖深以奉尝烝老佛之庐朝香夜灯西厢千卷图书之林先人所遗子孙是承杖屦经行直如引绳顾视而笑此如我心诸子之宫左右吾皆将食撃板一撃而会爪畦芋区分布其外鉏去瓦砾壤而不块废非重浚泉眼仍在辘轳雷鸣丼雨时霈园夫能勤家足于菜有客叩门贺我堂成揖客而笑念我平生三世读书粗免躬耕明窓脩竹惟我与兄䕃映茅茨吐论峥嵘猖狂妄行以得此名老而求安匪以爲荣双柳一首我作新堂中庭萧然双柳对峙春阳旣应千条万叶风濯雨洗如羙妇人正立髪髪长至地㣲风徐来掩冉相缪乱而复理垂之爲缨绾之爲结屈伸如意燕雀翔舞蜩蜇嘶鸣不召而至清霜夜落衆叶如剪颜色憔悴永愧松栢岁寒不改见叹失子聊问渊明攀条啸咏得酒径醉一㕓粗给三黜不去如亦展惠卜居赋一首昔予先君以布衣宦学四方尝过洛阳爱其山川慨然有卜居意而贫不能遂予年将五十与兄子瞻皆仕于朝裒槖中之余将以成就先志而获罪于时相继岀走予𥘉守临汝不数月而南迁道岀频川顾犹有后忧乃晋二子居焉曰姑餬口于是旣而自筠迁雷自雷迁循凢七年而归频川之西三十里有田二顷而僦庐以居西望故乡犹数千里势不能返则又曰姑㝢于此居五年筑室于城之西梢益买田㡬倍其故曰可以止矣盖卜居于此𥘉非吾意也昔先君相彭眉之间爲归全之宅指其庚壬曰此而兄弟之居也今子瞻不幸巳藏于郏山矣予年七十有三异日当追蹈前约然则频川亦非予居也昔贡少翁爲御史大夫年八十一家在瑯瑘有一子年十二自忧不得归葬元帝哀之许以王命办护其䘮谯允南年七十二终洛阳家在巴西遗令其子轻棺以归今予废弃乆矣少翁之宠非所敢望而允南旧事庻㡬可得然平昔好道今三十余年矣老死所永能免而道术之余此心了然或未随物沦散然则卜居之地惟所遇可也作卜居赋以示知者吾将卜居居于何所西望吾乡山谷重阻兄弟沦䘮顾有诸子吾将归居归与谁处寄籍频川筑室耕田食粟饮水若将终焉念我先君昔有遗言父子相从归安老泉阅歳四十松竹森然诸子送我历井扪天汝不忘我不忘先庻㡬百年归扫故阡我师孔公师其致一亦入瞿昙老聃之室此心皎然与物皆寂身则有尽惟心不没所遇而安孰匪吾宅西从吾父东从吾于四方上下安有常处老聃有言夫惟不居是以不去铜雀砚铭客有游河朔登铜雀废台得其遗瓦以爲砚甚坚而泽归以遗子爲之铭曰土生万物而能长存铜雀𥘉成万瓦云屯得水而埏得火而坚水干火冷而土不迁石质金声水火则然台毁栋摧谁使独全披榛得之如见古人来爲吾砚明䆫细毡老尚着书抚之长叹川舍有时一愚一贤壬辰年冩真賛频濵遗民布裘葛巾紫绶金章乃过去人谁欤丹毒画我前身遗我后身一岀一处皆非吾眞燕坐萧然莫之亲与管㓜安画赞子自龙川归居频川十有三年杜门幽居无以自适稍取旧书阅之将求古人而与之友盖于三国得一焉曰𬋩㓜安宁㓜安少而遭乱渡海居辽东三十七年而归归于田庐不应朝命年八十有四而没功业不加于人而予独何取焉取其明于知时而审于处巳云尔盖东汉之衰士大夫以风节相尚其立志行义贤于西汉然时方大乱其岀而应世鲜有能自全者频川孙文若以智策辅曹公方其擒吕布毙袁绍皆谈笑而办其才与张子房比然至于九钖之议卒不能免其身彭城张子布忠亮刚简事孙氏兄弟成江东之业然终以直不见容力争公孙渊事君臣之义㡬絶平原华子鱼以德量重于曹氏父子致位三公然曹公之杀伏后子鱼将命至破壁出后而害之汝南许文休以人物臧否闻于世晚入蜀依刘璋先主将克成都文休逾城出降虽卒以爲司徒而蜀人鄙之此四人者皆一时贤人也然直巳者终害其身而枉巳者终䘮其德处乱而能全非㓜安而谁与哉旧史言㓜安虽老不病着白㡌布𥜗袴布裙宅后数十歩有流水夏暑能策杖临水盥手足行园囿岁时祀其先人絮㡌布单衣荐馔馈跪拜成礼予欲使尽工以意髣髴画之昔李公麟善画有顾陆遗思令公麟死乆矣恨莫能成吾意者姑爲之賛曰㓜安之贤无以过人予独何以谓贤贤其明于知时审于处巳以能自全㓜安之老归自海东一畆之宫闭不求通白㡌布裙舞雩而风四时烝尝馈奠必躬八十有四蝉蜕而终少非汉人老非魏人何以命之天之逸民栾城三集卷第五栾城集后集卷第五栾城后集巻第五杂文一十二首和子瞻沉香山子赋一首仲春中休子由于是始生东坡老人居于海南以沉水香山遗之示之以赋曰以为子寿乃和而复之其词曰我生斯晨閲歳六十天凿六窦俾以出入有神居之漠然静一六为之媒聘以六物纷然驰走不守其宅光宠所眩忧患所迮少壮一徃齿摇髪脱失足陨坠南海之北苦极而悟弹指太息万法尽空何有得失色声横骛香味并集我𥘉不受将尔谁贼収眎内观燕坐终日维海彼岸香木爰植山髙谷深百围千尺风雨摧毙涂潦啮蚀肤革烂壊存者骨骼巉然孤峯秀出巖穴如石斯重如蜡斯泽焚之一铢香盖通国王公所售不顾金帛我方躬耕日耦沮溺鼻不求养兰茝弃掷越人髠祼章甫奚适东坡调我宁下我息乆而自笑吾得道迹声闻在定雷鼓皆隔岂不自保而佛是斥妄眞虽二本实同出得真而喜操妄而慄叩门尔耳未入其室妄中有眞非二非一无明所㕓则眞如窟古之至人衣草饭麦人天来供金玉山积我𥘉无心不求不索虚心而巳何废实腹弱志而巳何废强骨毋令东坡闻我而咄奉持香山稽首仙释永与东坡俱证道术和子聸归去来词一首昔予謪居海康子瞻自海南以和渊明归去来之篇要予同作时予方再迁龙川未暇也辛巳岁予旣还颍川子瞻渡海浮江至淮南而病遂没于晋陵是岁十月理家中旧书复得此篇乃泣而和之盖渊明之放与子瞻之辩予皆莫及也示不逆其遗意焉耳归去来兮归自南荒又安归鸿乗时而徃来曾奚喜而奚悲曩所恶之莫逃今虽欢其足追蹈天运之自然意造物而良非盖有口之必食亦无形而莫衣茍所頼之无㡬则虽䘮其亦㣲吾驾非良吾行弗奔心游无垠足不及门视之若穷挹焉则存俯仰衡茅亦有一樽旣饭稻与食肉抚箪瓢而愧颜感乌鹊之夜飞树三遶而未安有父兄之遗书命却扫而闭关知物化之如幻盖舍物而内观气有习而未忘痛斯人之不还将筑室乎西㕓堂巳具而无桓归去来兮世无斯人谁与游龟自闭于床下息眇緜乎无求阅嵗月而不移或有爲子深忧解刀劔以买牛㧞萧艾以爲畴蓬累而行捐车舍舟独栖栖于图史或以佞而疑丘散衆说之紏纷忽氷渍而川流曰吾与子二人取巳多其罢休巳矣乎斯人不巧惟知时时不我知谁爲晋岁云徃矣今何之天地不吾欺形影尚可期相冬廪之亿秭知春垄之耘耔眎白首之章韨信稚子之书诗若妍丑之巳然岂复临镜而自疑颍州择胜亭诗一首子瞻爲汝隂守以幄爲亭欲徃卽设不常其处名之曰择胜爲作四言一章辙爱其文故继之云我嗟世人谁实与谋生伏其庐死安于丘既成不化窘若絷囚我行四方所见或不江海之民生託于舟前炊釜后凿匽溲昼设豆觞夕张衾禂出入涛澜归宿汀洲与风皆行与水皆浮坐食网罟以鱼去晋居无四邻行无朋俦胡貊之民驾车以游外纒毳韦内辑貂鼬羙水荐草驱马纵牛逐射兔鹿聚爬薪槱食肉饮水雨雪相咻草尽水干风卷云収所至成羣不怀一陬今我柰何横自绸缪翼爲华堂涌爲层楼缭以修垣贯以通沟势穷物变何异一沤弃之不忍徙去莫由矧兹士夫况焉周流如鷰巢春知不期秋脩椽髙㨂徒与民仇一日安居百年怨尤我兄和仲塞刚立柔视民如伤有急斯周视身如传茍完不求山磐水嬉习气未瘳岂以吾好而俾民忧颍尾甚淸湖曲孔幽风有翠幄雨有赤油匪舟匪车亦可相攸民曰公来庻㡬无愁和子瞻次韵陶渊明停云诗一首丁丑十月海道风雨儋雷邮传不通子瞻兄和陶渊明停云四章以致相思之意辙亦次韵以报云跨南𬈑南北一雨瞻望岂遥䧟穽斯阻梦徃从之引手相抚笑言未半舍我不伫晩稻欲豋白露霄濠人饮嘉平浆酒如江我独何爲观成于窓此心了然来无所从欣然而笑是无枯荣手足相依所钟则情情忘意消神凝不征可以安身可以长生䟦扈飞扬谁匪南柯运歴相㝷忧喜杂和我游其外所享则多削迹㧞木其如予何和子瞻次韵陶渊明劝农诗一首子瞻和渊明劝农诗六章哀儋耳之不耕予居海康农亦甚惰其耕者多闽人也然其民丼于鱼鳅蟹鰕故𬞞果不毓冬温不雪衣𬒳吉贝故蓻麻而不绩生蚕而不织罗䊵布帛仰于四方之负贩工习于图杜故用器不作医夺于巫鬼故方术不治手居之半年凡覉旅之所急求皆不获故亦和此篇以苦其穷庻或有劝焉我迁海康实编于民少而躬耕老复其真乘流得坎不问所因愿以所知施及斯人我行四方稻麦黍稷果𬞞蒲荷百种咸植粪漑耘耔乃后有穑尔独何爲开口而食掇拾于州搜捕于陆俯鞠妇于仰荐昭穆闽乘其媮载来逐逐计无百年谋止信宿我归无时视汝长乆孰爲沮溺风雨相耦筑室东臯取足南畆后稷爲烈夫岂一手断木陶土器则不匮绩缫壐衣则可冀乐饵具前病安得至坐而告穷相视徒愧莫爲之先冥不谓鄙一夫前行百夫具履以爲不信出视同轨期尔十年风变而美沐老图賛一首老𥅆新沐晞髪于庭其心迫然若遗其形夫子与回见之而惊入而问之强使自名曰岂有它哉夫人皆然惟役于人而䘮其天其人苟亡其天则全四支百骸孰爲吾纒死生终始孰迁彼赫赫者将爲吾温肃肃者将爲吾寒一温一寒交而万物生焉物皆頼之而况吾身乎温爲吾和寒爲吾坚忽乎不知而更千万年葆光志之夫非养生之根乎香城顺长老眞賛一首长老顺公昔居圆迩从先子游数日耳顷予謪髙安特以先契访予再三予尝问道于公以搐鼻爲荅予即以偈谢之曰搐鼻径参眞面目掉头不受别钳鎚公颔之绍圣元年予再謪髙安而公化去巳愈年矣其门人以遗像示予焚香稽首而賛之曰与讷皆行与琏皆处于南得法爲南长子成就缁白可名爲老慈愍黒闇可名爲姥我𥘉不识以先子故访我髙安示搐鼻语再来不见作佛缣素向也无来今亦奚去自冩眞賛一首心是道士身是农夫悞入廊庙还居里闾秋稼豋场社酒盈壶頽然一醉终日如愚六祖卓钖泉铭一首六祖𥘉住曹溪卓钖泉涌清凉滑丼赡足大衆逮今数百年矣或时小竭则衆汲于山下今长老辩公佳山四岁泉日涌溢衆嗟异之闻之作铭曰祖师无心心外无学有来叩者云涌泉落问何从来𥘉无所从若有从处来则有穷𥘉住南华衆集须水水性融㑹岂有无理引钖指石寒泉自列衆渴得飮如我说法云何至今有溢有祜泉无溢枯盖其人乎辩来四年泉水洋洋烹煑濯漑飮及牛羊手不病汲肩不病负匏勺瓦盂莫知其故我不求水水则诈我讯于祖师其亦可哉代李樵卧帐颂一首子瞻在黄日以卧帐遗李樵以颂问曰问李俨老何心居此爱护鐡牛障䦨佛子樵不能荅绍圣二年九月访予髙安戯代荅之鐡牛正卧佛子正渴夺我与尔是天人业爲我害尔是地狱业安卧此间我尔休歇兹大寳帐爲降魔设梦斋颂一首昙秀上人逰行无定予兄子瞻作梦斋二字名其所至居室爲作颂曰法身充满虞处皆一㓜身虚妄所至非实我观世人生非实中以寐爲正以寐爲夣忽寐所遇执窹所遭积执成坚如丘山髙若见法身窹寐皆非知其皆非窹寐无非遨游四方斋则不迁南北东西法身本然抱一颂一首道士朱元经旧居光州彭城曹九章演甫少年过光元经谒之演甫曰闻君未尝求人今求我何故元经曰君后自当知之后若干年演甫知光州复见元经元经知黄白术演甫毎问之元经不答曰有抱一法君不问我问此何用演甫在光而元经蜕去演甫爲治后事此元经昔见演甫之意也崇宁甲申岁予闲居颍川演甫之子焕爲我道此因釆道书中语作抱一颂此非独道家事乃瞿昙正法也眞人告我昼夜念一行一坐一眠一食一子若念一一亦念子子不念一一则去子子若得一万事皆毕饥而念一一与子粮渴而念一一与子浆寒而念一一与子裳病而念一一与子方鬬而念一一与子兵念一之至至于忘一忘一之至与一爲一与一爲一人火不然入水不溺是谓念一栾城后集卷第五栾城集栾城集卷第六栾城集卷第六诗一百首题张安道乐全堂天命无不全人事每自伤譬如摩泥珠宛转有余光藻饰不能加尘垢岂有亡世人未尝识姑射手自将我公体自然率性非勉强驱驰四十年不入忧患埸晩嵗事䝉养歛退就此堂小儒岂知道宿昔窥门墙申屠师无人无足亦自忘如逢郑执政一笑先生傍和鲜于子骏益昌官舍八咏桐轩桐身青琅玕桐叶蒲葵扇落落出轩墀亭亭奉闲燕夜声疎雨滴午影微风辅秋飈一凌乱浙沥惊葱蒨朝日失繁隂青苔覆遗片空使坐中人慨然嗟物变竹轩幽轩离纷华惟有一丛竹纎梢起余寒紫笋散轻馥擢干春雨余挺节秋霜足不知嵗时改守此娟娟緑上有吟风蝉空腹未尝食翦伐非所辞不受尘土辱栢轩室筑城市间移栢南涧底山林夙所尚封植聊自寄﨑岖脱巖石拥塞出棼翳上承清露滋下受寒泉惠秋来采霜叶咀嚼有余味苦澁未须嫌愈久甘如荠巽堂山前三秦道车马不遑息日出红尘生不见青山色峰峦未尝改徃意自奔廹谁言幽堂居近在使者宅俯聴辨江声却立睨石壁藤萝自太古松竹列新植暑簟卧清风寒樽对佳客试问东行人谁能同此适山斋平地厌喧嚣虚斋上山足萧条逺城市坡陁富林麓简书日填委杖屦每幽独岂无山中士髙卧白茅屋逢人黙无语长啸响巖谷此室庶可招夜月相从宿闲燕亭登山稍巳髙旷望良亦逺危亭在山腹物景行自变诸峰宿雾收草木朝阳绚盎盎云出山熘熘泉垂坂徐行得住处永日遂忘返此乐只自知傍人任嫌懒㑹景亭亭髙衆山下胜势不自收冈峦向眼尽风籁与耳谋鸢飞半岭息云起当空逰视身如乘风超然忘百忧暮归室中居唯见窓戸幽视聴随物变恍谁识其由寳峯亭昔过益昌城莫登君子堂驾言念长道未暇升崇冈今闻寳峰上缥缈陵朝阳三休引萝蔓一览穷苍茫微云霭双劒落日明故乡奔驰迹未安山薮意自长漂揺万里外手把新诗章宦逰不忘归何异鸟欲翔尘土污颜面年华侵鬓霜何时首归路所至聊徬徨樽爼逢故人亭榭凝清光为我具斗酒宿恨犹可偿次韵分司南京李诚之待制求酒二首世上升沉都梦里春来疆健鬭樽前公田种秫全抛却坐客无氊谁与钱春深风雨半相和节物令人意绪多中酒何须问贤圣和诗今尚许羊何送施历城辩归常州髙人不受尘土侵三年浙江藏何深久闲物理有相复历城官事森成林乘时歛散逐十二鞭挞逋负徒哀矜一杯相属未尝得百畆归去将安能濳逃虽出知者后黾勉尚见仁人心归期忽告三月尾强晋不顾千黄金河豚虽过鲈鳜在粳稻正挿风雨滛酒肴劳苦罄隣里期㑹迫隘思僚朋山川呉越我所爱扁舟佗日要追寻滞留未用便相诧半年嵗月行骎骎施君既去复以事还戯赠令尹西行去又廻西湖重把旧樽罍吏民再见鸡栖乘犹道吾公挽不来和文与可洋州园亭三十咏湖桥湖南堂宇深湖北林亭逺不作过湖桥两处那相见横湖湖里种荷花湖边种杨桞何处渡桥人问是人间否书轩緑竹覆清渠尘心日日疎使君遗癖在苦要读文书冰池水深冰亦厚滉荡铺寒玉好在水中鱼何愁池上骛竹坞空陂放脩竹肃肃复㝠㝠莫除坞外笋从使入园生荻浦离披寒露下萧索微风触摧折有余青从横未须束蓼㠘风髙莲欲衰霜重蓼初发㑹使此池中秋芳未尝歇望云楼云生如涌泉云散如翻水百变一凭栏悠悠定谁使天汉台台髙天汉近匹练挂林端秋深霜露重谁见落西山待月台夜色何苍苍月明久未上不上倚城台无柰东南嶂二乐榭动静惟所遇仁智亦偶然谁见二物外犹有天地全灙泉亭泉来草木滋泉去池塘满委曲到庭除清泠备晨盥吏隠亭隠居亦非难欲少求易遂有意未成归聊就茅檐试霜筠亭林髙日气薄竹色净如水寂历断人声时有鸣禽起无言亭处世欲无言事至或未可如有此亭空燕坐聊从我露香亭重露覆千花繁香凝畦圃不忍日将晞散逐微风去涵虚亭虚亭面疎篁窈窕衆景聚更与坐中人行寻望来䖏溪光亭溪亭新雨余秋色明滉漾鸟渡夕阳中鱼行白石上过溪亭溪浅复通桥过者犹恨懒頼有沙上鸥常为独逰伴披锦亭春晩百花齐緜緜巧如织细雨洗还明轻风巻无迹禊亭觞流无定处客醉醒还酌母令仲御歌空使人惊愕菡蓞轩开花浊水中抱性一何絜朱槛月明时清香为谁发茶䕷洞猗猗翠蔓长蔼蔼繁香足绮席堕残英芳樽渍余馥篔筜谷谁言使君贫巳用谷量竹盈谷万万竿何曾一竿曲寒芦港芦深可藏人下有扁舟泊正似洞庭风日莫孤㠶落野人庐野人三四家桑足生意试与叩柴荆言辞应有味此君庵风梢遶檐匝霜榦当窓净遥知素壁上醉墨森相映金橙迳叶如石楠坚实比霜柑大穿迳得新苞令公忆鲈鲙南园官是劝农官种桑亦其所安得陌上人隔叶攀条语北园使君美且仁遍地种桃李岂独放春花行㸔食秋子次韵呉兴李行中秀才见寄并求醉眠亭诗二首才堪簿领更无余赢得十年闲读书宠辱何须身自试穷愁不待酒驱除故人归去无消息佳句新来屡巻舒前日使君今在此不妨时复置双鱼右和见寄是非一醉了无余唯有胷中万卷书已把人生比蘧传更将江浦作阶除欲眠賔客从教去倒卧氍毹岂暇舒京洛旧逰真梦里秋风无复忆鲈鱼右醉眠亭和子瞻玉盘盂二首千叶团团一尺余扬州絶品旧应无赏传莒国迁钟虡移忆胡僧置钵盂丛底留连倾凿落缾中捧拥照浮屠强将绛蜡封红蕚憔悴无言损玉肤故相林亭父老知出羣草木尚何疑无多产业残花药几许功名旧鼎彛丰艳不知人世别佳名新换使君诗明年㑹㸔花尤好剥尽浮苞养一枝寄题宻州新作快哉亭二首车骑崩腾送客来奔河㫁岸首频回凿成戸牖功无几放出江湖眼一开景物为公争自致登临约我共追陪自矜新作超然赋更拟兰台诵快哉槛前潍水去沄沄洲渚苍茫烟桞匀万里忽惊非故国一樽聊复对行人谢安未厌频擕妓汲黯犹须卧理民试问沙囊无处所于今信怯定非真赠马正卿秀才男儿生可怜赤手空腹无一钱死䘮三世委平地骨肉不得归黄泉徒行乞丐买坟墓冠帻破败衣履穿矫然未肯妄求取耻以不义藏其先辛勤直使行路泣六亲不信相尤愆问人何罪穷至此人不敢尤其怨天孝慈未省鬼神恶兄弟宁有木石顽善人自古有不遇力行不废良谓贤答文与可十首逺逰既为东鲁迁居又爱南山齿发自知将老心懐且欲偷安舜井溢流陌上歴山近在城头羇旅三年忘去故园何日归休野步西湖緑缛晴登北渚烟緜蒲莲自可供腹鱼蟹何尝要钱饮酒方桥夜月钩鱼画舫秋风冉冉荷香不断悠悠水面无穷雨过山光欲熘寒来水气如烝胜处何须呉越随方亦有逰朋扬雄执㦸虽久陶令归田未能眼㸔云山无柰神伤簿领相仍终嵗常亲鞭朴此生知负诗书欲寻旧学无处时有故人起予故人逺在江汉万里时寄声音闻道禅心寂寞未废诗人苦吟佳句近参风雅微词间发离骚窃欲比君庾信莫年诗赋尤髙相思欲见无路满秩西归有时及君铃合少事饮我松醪满巵次韵李公择寄子瞻青蒲一下复东来拥扇西风满面埃击柝自营何择地铺糟同醉未须回孤髙振鹭瞻初下淡泊婴儿及未孩我亦漂流家万里年来羞上望乡台次韵李公择以惠泉答章子厚新茶二首无钖铜瓶手自持新芽顾渚近相思故人赠答无千里好事安排巧一时蟹眼煎成声未老兎毛倾㸔色尤宜枪旗携到齐西境更试城南金线竒新诗态度霭春云肯把篇章妄与人性似好茶常自养交如泉水久弥亲睡浓正想罗声发食饱尤便粥面匀底处翰林长外补明年谁送霅溪春和李公择赴歴下道中杂咏十二首泛清河南北无多水﨑岖未舍船何时好霖雨是处有通川坟壠㸔书巻兴亡指道边苍茫半秋草犹复较愚贤将至桃园阻浅且风不得进巻㠶倚棹浅河津忆泛长江步步新未免生涯寄风浪不堪舟楫委埃尘徃来欲就沙囊堰深浅时㸔举䇿频一望云霓百忧集应思平地隠居人桃园阻浅将易小舟一夜水大至复乘便风顷刻百里此生与物妄相仇欲徃长嫌苦见留浅瀬何知向人恶涨溪岂复为公流雨痕忽到工催客风信初来转打头举目汀洲都未改忽添清兴满行舟下邳黄石公庙圯下相逢南北人三邀不勌识天真十年却见谷城下寂寞同收一梦身宿迁项羽庙尺箠西来壠畆中驱驰力尽衆兵冲旧封独守君臣义故国长修爼豆容平日军声同破竹少年心事喜摧锋锦衣眷恋多乡思肯顾田家社酒浓吕梁出没悬流虽有道慿陵险地本无心未能与物都无碍咫尺清泉亦自深梁山泊近通沂泗盐熟逺控江淮粳稻秋粗免尘泥污车脚莫嫌菱蔓绕船头谋夫欲就桑田变客意终便画舫逰愁思锦江千万里渔蓑空向梦中求梁山泊见荷花忆呉兴五絶南国家家漾綵芙蕖逺近日微明梁山泊里逢花发忽忆呉兴十里行终日舟行花尚多清香无柰着人何更须月出波光净卧聴渔家荡桨歌行到平湖意自寛繁花仍得就船㸔回头却向呉侬説从此逺逰心未䦨花开南北一般红路过江淮万里通飞盖靓粧迎客笑鲜鱼白酒醉船中菰蒲出没风波际鴈鸭飞鸣雾雨中应为髙人爱呉越故于齐鲁作南风次韵李公择九日见约以疾不赴它年逢九日杯酒逐英豪渐老经秋病独醒何处髙床头添药裹坐上减牛毛寂寞知谁问烦公置浊醪喜雪呈李公择秋来旱已久雪至亦不薄沉沉夜未眠簌簌声初落霏微入疎戸眩晃先朱阁披衣视羣动照屋始惊愕晨起犯清寒繁隂㸔溟漠乔林冻相倚隙瓦干犹烁孤村掩圭窦深迳没芒屩平野恣汗漫四山增荦确晚色漏斜阳林光粲相错氛埃一清荡疫疠解纒缚寒蔬养春芽宿麦布冬脚官居亦何頼嵗事信所託逋逃幸一饱剽盗止羣恶无事乐自多有酒庶可酌我行今不久公到时方昨丰穰识天意暇豫可前约斋㕑虽无余賔客甚易诺行须酒壶倒莫待隂云剥次韵范郎中仰之咏雪仓廪未应空长天霰雪蒙琼瑶布地净组练出师雄云濶诸峰遍花繁百草同农謡麦壠外客兴酒杯中聚散占风力消螎验药功逺逰聊自喜三见嵗时丰次韵李公朝着作见赠二首逺客徒为尔江边有故丘汀洲信广大凫鴈任漂浮好事时携酒归心久倦逰还乡定衰老朋友肯相收又稽古终何力扶衰谩有方故人怜困踬佳句赠辉光未暇抽身去安能挿趐翔空存踈懒性髙卧笑羲皇惠穆吕公挽词二首全齐开故国清庙飨元功徳业真无沗勲名但未充边防推信惠社稷倚勤忠不作司徒贵何慙郑武公又风俗非平昔贤豪弃此时新阡长宿草行路拜丰碑惠术遐方记嘉猷信史知悲凉哭坟客不爲受恩私次韵蒋䕫寒夜见过都城广大漫如天旅人骚屑谁与欢北风号恕屋无瓦夜气凝冽冰生槃雪声旋下白玉片灯花暗结丹砂丸叩门剥啄惊客至吹火仓卒怜君寒明时未省有遗弃髙论自笑终汗漫识君太学嗟嵗久至今客舍犹泥蟠正如憔悴入笼鹤坐见摧落凌风翰明朝尚肯过吾饮有酒不尽行将酸次韵王巩廷评招饮病忆故乡同越舄性安田野似禆谌都城嵗晚不归去客舍夜寒犹独吟樽酒怜君偏好客诗篇寄我谬知音㑹须雪里相从饮履迹旋平无处寻雪中㑹孙洙舍人饮王氏西堂戯成三絶新嵗逼人无一日残冬飞雪已三廻百分琥珀从君劝十里琼瑶走马来南国髙人真巨源华堂邂逅接清樽十年一见都如夣莫怪终宵语笑喧倾尽香醪雪亦晴东斋醉卧已三更佳人不惯生踈客不尽清歌宛转声雪中呈范景仁侍郎羁逰亦何乐幸此贤主人东斋暖且深髙眠不知晨开门惊照曜舞雪方缤纷繁云覆庭庑落势一何匀霏霺本无着积叠巧相因万类忽同色九衢凈无尘园林开组练观阙堆琼珉虫书散鸟足缟带翻车轮逺逰浩千里欲出迷四隣谁言助春农亦善欺客贫頼我古君子高谈吐阳春当方庇华屋岂忧无束薪次韵景仁丙辰除夜数举除夜酒稍消少年豪浮光寄流水妙理付浊醪微阳未出土大雪飞鹅毛试问氷霜劲春来能久牢次韵景仁招宋温之职方小饮髙人两无事相见輙倾懐时以酒相命何妨心自斋灯期飞雪乱春候苦寒乖不就颓然醉难堪风且霾次韵景仁饮宋温之南轩二首白髪迎新岁皤然国老更感时能细说对酒任徐行画轴髙分品诗词妙入评踈狂先醉倒应许恃乡情又饮阑缾已罄话久仆须更髙㑹良难得危言岂易行归休便老计得失任台评犹有青编在它年不世情次韵景仁正月十二日访呉缜寺丞二絶夜雪满庭鸡失晨琼田早出不惊尘急须巻冻铺黄道欲㸔灯山万万人浊醪时饮十分杯万象溟蒙晓气皑醉倒蓝舆夜归去金吾宁复识谁哉桞子玉郎中挽词二首晩嵗抽身尘土中灊山仍乞古仙宫羞将白髪随冯叟欲就丹砂继葛洪龙虎未能留物化芭蕉久已悟身空骚人欲作招䰟赋蝉蜕疑非世俗同新诗锦绣烂成编醉墨龙蛇洒未干共首卜居空旧约宛丘擕手忆余欢风流可见身如在乡国全归意所安行到都门送君䖏长河清泪两汍澜赠净因臻长老十方老僧十年旧燕坐绳床㸔奔走逺逰新自济南来满身自觉多尘垢煖汤百斛劝我浴骊山衮衮泉倾窦明窓困卧百縁絶此身莹净初何有清泉自清身自㓗尘垢无生亦无灭振衣却起就华堂老僧相对无言说南山采软未干西园撷菜寒方茁与君饱食更何求一杯茗粥倾铜叶次前韵答景仁儒林谈道亦云旧逺自太史牛马走区区分别意何为扰扰秪添心上垢道大如天不可测异出同归各穿窦浩然一水散千沤却观彼我曾无有我丈中心冰玉絜世上浮云尽灰灭终年行道自不知笑指空门名异说此心未信道不生石上下种何由茁道在起居饮食中安问胡僧分五叶逰城西集庆园送客城西客已逺归路北池接南苑冰澌片㫁水光浮桞线和柔风力輭缭墙朱戸谁家园流水平畦春日浅禁河分熘一池足洛圃移花百金贱飞甍斤斧声未絶翠栢栽培影初遍傍人笑指髙台处前年过见荒榛满金钱力夺天地功嵗月未多风物换人生富贵无不成都门坐置山林观暖风迟日时一到早出莫归应未晚主人最贵稀出城长使憧憧路人㸔逰景仁东园新春甫惊蛰草木犹未知髙人静无事颇怪春来迟肩舆出东郊轻裘试朝曦百草抱生意乔松解寒姿尺书招友生冠盖溢通逵人生瞬息间幸此休暇时浊酒瀹浮蚁嘉蔬荐柔荑春来莫嫌早春去恐莫追公卿多王事田野遂我私松筠自拥蔽里巷得逰嬉隣家并侯伯朱门掩芳菲畦花被锦绣庭桧森旌旗华堂绚金碧叠观凝烟霏髣髴象宫禁萧条逺喧卑徐行日一至何异已有之都城闭门早衆客纷将归垂杨返照下归骑红尘飞但卜永日欢未与清夜期人散衆嚻絶庭空星斗埀安眠万物外髙世良在兹栾城集卷第六栾城集三集卷第六栾城第三集卷第六䇿问论一十七首问大泉直十行于世仅十年矣物重而泉轻私铸如云百物踊贵民病之乆矣朝廷知之凡官府之积以数千万计而民间之畜不可胜数以民之不易也弃而不惜十损其七圣人仁民之意可谓深矣然窃意旧泉耗于盗铸新泉在者十三而公私百用大率如故求所以善其后者不可不预讲也愿着之于篇有司将有採焉问尧舜周孔之道行于天下无一物而不由无一日而不用而佛老之敎常与之抗衡于世世主之欲举而废之者屡矣而终莫能此岂无故而能然哉诸生皆学道者也请推言其所以然辩其不可去之理与虽不去而无害于世者详着之于篇问河朔有桥非古也河流于澶而桥始成南北通行契丹来和百有余年夫岂偶然也哉今河出于滑古所谓白马之津也白马之津是谓官渡渡则可桥则否桥屡成矣而河涨辄败以虏使之岁至也而不能已朝廷睦邻之意厚矣而河朔之人或以爲病方今之计其便安在问士大夫居闾阎间习知民病其多不可尽言也姑问其六曰何以使民习于孝弟而无邪僻何以使士安于实行而无矫伪何以使吏食其禄而无妄取何以使文符稀少而赋歛时办何以使兵安其戍而无逃叛何以使囹圄空虚而无数赦问尧忧浲水之害朝多贤者不用而用鲧鲧九年无成功民𬒳其患者多矣武王克商㣲子帝乙之元子其贤闻于天下不立而立武庚武庚卒与三监叛㡬爲周室大患此二圣人者知其不可用而用之耶抑亦未之知耶冝有以办之问孔子称颜子簟食瓢飮不改其乐一时门弟子莫及之者而韩子以此爲哲人之细事子路称千乗之国师旅饥馑之余可使有勇而知方孔子目之以政事不以仁许之而孟子以爲贤于管仲孟子韩子之言果得孔子之意矣乎问三代圣人其所以治天下大者诸侯其次井田其次肉刑自三代之衰强弱相吞而诸侯自㓕贫富相并而井田自坏劓刖伤人而肉刑自废汉唐之间儒者咨嗟太息欲复三代之故而不能者多矣请详论之此三者诚非耶三代圣人以此治天下凢千有余年而未尝变当时亦莫以爲非者诚是耶自汉至今亦数千载时用时舎迨今扫荡无余而天下未尝不治学者冝知其故不可不论也问学者皆宗孔孟今考之于书犹有异同之说姑论其一二孔子之于管仲虽以爲小器而许其九合之仁其于子路虽称其有折狱之明无緼𫀆之耻而知其不得其死至于孟子则髙子路下管仲孔子之于伯夷叔齐以爲古之贤人称柳下惠言中伦行中虑而讥其降志辱身至于孟子则皆以爲圣人然则学者今将从孔子欤从孟子欤其明言之问舜命九官凢爲国之政无一不举历夏商至周宅六官之典备至于今循之然以今之官考舜之旧而虞稷二官独废而不修盖耕耨稼穑草木鸟兽皆民之所頼以生而国用之所由以足者而独无以专治其事岂后稷伯益之官皆爲虚设而舜之所命亦有不切于事者欤可详论之问鲁自宣公失政三桓窃抚其民至昭公五世不竞将逐季氏遂以失国然孔子相定公将堕三都费人不顺兵及公侧仅而胜之成人拒命伐之不克㡬至于乱孔子之爲是何也及其自衞反鲁虽爲大夫不任其事矣季氏将用田赋使冉有访焉黙而不答然齐有田氏之祸则沐浴而朝请举兵讨之夫哀公君非能正邻国之乱者孔子以爲是亦何也问郊祀天地见于诗书固有国之常礼也三代旣衰礼失其旧秦汉之间祀五畤封太山礼汾隂杂岀于郊祀之外儒者以爲此礼之大者然五畤废于汉元封禅止于晋武当时自以爲贤于秦汉今将考论其实此三者于唐虞三代抑尝行之乎所谓封禅七十三君亦可信乎秦不足言汉之诸儒𥘉不言封禅封禅之端发于相如相如之言抑可信乎问祖宗承五伐之余礼乐未完学校未立其所以爲天下者皆汉唐之遗事也然自今观之其削平僣乱攘却夷狄战必胜攻必取及天下巳平祥符景德之间百姓家给人足相贤将勇中外无事朝廷有诤臣州郡有循吏至于文章之盛至与汉唐相若改问其所以致此者何也今自十有余年礼乐学校之政㡬一新矣其将追继祖宗而上耶汉唐不足言其于三代其亦庻㡬矣乎问柦文五伯之盛也方是时楚以诸侯而僣称王召陆之会桓公责包茅之不入而不及其僣柯之盟曹沫兵劫桓公以求侵地而桓公不以爲罪城濮之战文公以君避臣而不以爲耻围郑之役秦伯私与郑盟引兵先归而文公不讨其贰敢问伯者之盛固若是而可乎问人之所同好者生也所同贵者位也所同欲者财也天下之大情尽于是矣然此三者常相爲用生者人之本也无财则无以生无位则无以养生而理财作易者盖知此矣旣言三者而叅之以仁义其㫖安在问贤不肖之不能相及虽父子兄弟之间有不免焉尧舜之朱均周公之管蔡盖无足疑者至于孔子门弟子三千余人其所谓贤者十人而巳此十人者与孔子周旋于天下乆者数十年其歴试而详观之者审矣然子路事卫岀公庄公自晋反衞刧孔悝而盟之子路爲孔悝攻庄公于台上不知父子争国之不可也田常乱齐宰我助田氏以䧟于大戮此二人者亦何爲立于孔氏之门乎问善爲国者惟其称耳其取士也因官而取人故士无溢员其用财也量入以爲出故财无不足其治边也量力而辟土故边无不守今也取士日广则官不能容用财无艺则常赋不足开边日逺则见兵愈劳将以救此盖有举意而办者亦有改途易向虽乆而不能办者试详论之观会通以行典礼论论曰事物之变纷纭杂出若不可知然而有至理存焉祸福治乱之际倾侧多故若不可处然而有夷路存焉世之人不知至理之所在也迷而妄行于是有风波作于平地亲戚化爲仇怨者矣圣人不然虚心以待物物至而情伪毕陈于前夫知所以御之是以遇繁而若一履险而若夷未尝有所难者易曰圣人有以见天下之动而观其会通以行其典礼繋辞焉以断其吉凶是故谓之爻会通者理之所出也典礼者其所以接物也易有八卦重而爲六十四卦有六爻爻之多至于数百皆圣人指会通以示人陈典礼以教人者也今将言之其多不可胜举姑以干坤明之干之𥘉不潜则危其身四不跃则䘮其功二不田则无以广其德五不天则无利于人至于坤之𥘉警之以履霜其上戒之以龙战其三敎之以无成其四愼之以括囊凡易之谈会通而陈典礼者可以类求矣舜之爲庻人也父顽母嚚象傲艰哉舜之处于其家也周公之爲冡宰也外则管蔡䜛之以爲将不利于需子内则成王疑之殆哉周公之立于其朝也然四岳之称舜曰烝烝乂不格姦诗羙周公曰狼跋其胡载疐其尾公孙硕肤赤舄几几盖舜与周公临天下之至变履天下之大艰而㤗然如拱揖于庙堂之上跪起于尊爼之间可不谓善观会通以行典礼也哉昔庖丁之论解牛曰良庖歳更刀割也族庖月更刀折也今臣之刀十九年矣而刀刃若新发于硎彼节者有闲而刀刃无厚以无厚入有闲恢恢乎其于游刃必有余地矣盖圣人之于事如庖丁之于牛知之明故处之暇处之暇故事无不济者此其所以爲圣人也谨论栾城三集卷第六栾城集后集卷第六栾城后集卷第六孟子觧二十四章梁惠王问利国于孟子孟子对曰王何必曰利亦有仁义而已矣先王之所以爲其国未有非利也孟子则有爲言之耳曰是不然圣人躬行仁义而利存非爲利也惟不爲利故利存小人以爲不求则弗获也故求利而民争民争则反以失之孙卿子曰君子两得之者也小人两失之者也此之谓也齐宣王问曰文王之囿方七十里有诸孟子对曰于传有之周虽大国未有以七十里爲囿而不害于民者也意者山林薮泽与民共之而以囿名焉是以刍荛雉兔者无不获徃不然七十里之囿文王之所不爲也孟子曰以大事小者乐天者也以小事大者畏天者也乐天者保天下畏天者保其国小大之相形贵贱之相临其命无不出于天者畏天者知其不可违不得巳而从之乐天者非有所畏非不得巳中心诚乐而爲之也尧禅舜舜禅禹汤事葛文王事昆夷皆乐天者也齐景公作君臣相说之乐其诗曰畜君何尤孟子曰畜君者好君也君有逸德而能止之是谓畜君以臣畜君君之所尤也然其心则无罪非好其君不能也故曰责难于君谓之恭陈善闭邪谓之敬吾君不能谓之贼孟子学于子思子思言圣人之道出于天下之所能行而孟子言天下之人皆可以行圣人之道子思言至诚无敌于天下而孟子言不动心与浩然之气凡孟子之说皆所以贯通于子思而巳故不动心与浩然之气诚之异名也诚之爲言心之所谓诚然也心以爲诚然则其行之也安是故心不动而其气浩然无屈于天下此子思孟子之所以爲师弟子也子思举其端而言之故曰诚孟子从其终而言之故谓之浩然之气一章而三说具焉其一论养心以致浩然之气其次论心之所以不动其三论君子之所以逹于义逹于义所以不动心也不动心所以致浩然之气也三者相须而不可废孟子曰我善养吾浩然之气其爲气也至大至刚以眞养而无害则塞于天地之间是何气也天下之人莫不有气气者心之发而巳行道之人一朝之忿而鬪焉以忘其身是亦气也方其鬭也不知其身之爲小也不知天地之大祸福之可畏也然而是气之不养者也不飬之气横行于中则无所不爲而不自知于是有进而爲勇有退而爲怯其进而爲勇也非吾欲勇也不养之气盛而莫禁也其退而爲怯也非吾欲怯也不养之气衰而不敢也孔子曰人之少也气血未定戒之在色及其壮也血气方刚戒之在鬪及其老也血气旣衰戒之在得一人之身而气三变之故孟子曰志一则动气气一则动志夫志意旣修志盛夺气则气无能爲而惟志之从志意不修气盛夺志则志无能爲而惟气之听故气易致也而难在于养心孟子曰我四十不动心而告子先我不动心告子曰不得于言勿求于心不得于心勿求于气不得于心勿求于气可不得于言勿求于心不可何谓也告子以爲有人于此不得之于其言勿复求其有此心不得之于其心勿复求其有此气夫言之不然而心则然者有矣未有心不然而气则然者也故曰不得于心勿求于气可不得于言勿求于心不可由是言之气者心之使也心所欲爲则其气勃然而应之心所不欲而强爲之则其气索然而不应人必先有是心也而后有是气故君子养其义心以致其气使气与心相狎而不相难然后临事而其气不屈故曰志至焉气次焉志之所至而气从之之谓也昔之君子以其眇然之身而临天下言未发而衆先喻功未见而至先信力不及而势与之者以有是气而巳故曰志气之帅也气体之充也养志以致气盛以充体体充而物莫敢逆然后其气塞于天地虽然心之所以不动者何也博学而识之强力而行之卒然而遇之有自失焉故心必有所守而后能不动心之所守不可不多也多学而兼守之事至而有不应也是以落其枝叶损之又损以至于不可损也而后能应故孔子谓子贡曰赐也汝以予爲多学而识之者欤曰然非欤曰非也予一以贯之北宫黝之养勇也曰吾无辱于两也孟施舎之养勇也曰吾无惧于尔也无辱勇矣而未见所以必勇也无惧而后能必勇故曰北宫黝之守气不如孟施舎之守约北宫黝似子夏孟施舎似曾子曾子之所以自守者曰自反而不缩虽褐寛博吾不惴焉自反而缩虽千万人吾徃矣夫缩入也入受也自反而心受之以爲可爲者无憾于吾心也则吾心嚣然爲之而吾气勃然应之矣孟子曰其爲气也配义与道无是馁也行有不慊于心则馁矣夫馁不充之谓也有行于此而义不受则心不慊心不慊则气不能充体气不能充体之谓馁矣故心不能不动也而有待于义君子之所由逹于义者何也勉强而行之则劳苦而失其眞放而不之求则终身而不获孟子曰必有事焉而勿正心勿忘勿助长也夫君子之于道朝夕从事于其间待其自直而勿强正也中心勿忘待其自生而勿助长也而后获其眞强之而求其正助之而望其长是非诚正而诚长也迫于外也子夏曰百工居肆以成其事君子学以致其道待其自至而不强是学道之要也孟子曰我知言诐辞知其所蔽滛辞知其所䧟邪辞知其所离遁辞知其所穷何谓也曰是诸子之病也孟子之于诸子非辩过之知其病而巳病于寒者得火而喜以爲万物莫火若也病于热者得水而喜以爲万物莫水若也一惑于水火以爲不可失矣诚得其病未有不觉而自泣也彼其爲是险诐之辞者必有以敝之而不能自逹也爲是滛放之辞者必有以䧟之而不能自出也爲是邪辟之辞者必有以附之而不能自解也茍能知之发其蔽平其䧟解其离未有不服者也不服则遁遁必有所穷要之于所穷而执之此孟子之所以服诸子也孟子曰仁者如射射者正巳而后发发而不中反求诸巳夫射之中否在的而所以中否在我善射者治其在我正立而审操之的虽在左右上下无不中者矣颜渊问仁孔子曰克巳复礼爲仁一日克巳复礼天下归仁焉请问其目曰非礼勿视非礼勿听非礼勿言非礼勿动夫居于人上而一爲非礼则害之及于物者衆矣诚必由礼虽不爲仁而仁不可胜用矣此仁者如射之谓也龙子曰贡者较数歳之中以爲常乐岁粒米狼戾多取之而不爲虐则寡取之㐫年粪其田而不足则必取盈焉故曰治地莫善于助莫不善于贡贡者夏后氏之法也而其不善如此何也曰何特贡也作法者必始于粗终于精篆之不若隷也简策之不若𥿄也车之不若骑也席之不若牀也爼豆之不若盘盂也诸候之不若郡县也肉刑之不若徒流杖笞也古之不爲此非不智也势未及也寝于泥涂者寘之于陆而安失自陆而后有藁秳自藁秸而后有莞簟舍其不安而获其所安足矣方其未有贡也以贡爲善矣及其旣贡而后知贡之未善也法非圣人之所爲世之所安也圣人者善因世而巳今世之所安圣人何易焉此夏之所以贡也陈仲子处于于陵齐人以爲廉孟子曰仲子所居之室伯夷之所筑欤抑亦盗跖之所筑欤所食之粟伯夷之所种欤抑亦盗跖之所种欤人安能待伯夷而后居而后食若是则孟子之责人也巳难曰否居于于陵而食其食非孟子之所谓不可而仲子之所爲不可也仲子以兄之禄爲不义之禄而不食也以兄之室爲不义之室而不居也天下无伯夷仲子之义爲不居且不食也天下不可待伯夷而后居而后食然则非其居于于陵食于辟纑之果汚也而不食于毋避兄之室之不可继也故曰以毋则不食以妻则食之以兄之室则不居以于陵则居之是尚爲能充其类也乎君子之行爲可充也爲可继也然后行有类若仲子将何以继之故曰御人于国门之外而餽以道则不受以不义取之于民而餽以道则受于孔子以不义取之于民者犹御也其受于孔子何也曰以其非御也非御而谓之御充类至义之尽也君子充其类而极其义则仲子之兄犹盗也仲子之兄犹盗也则天下之人皆犹盗也以天下之人皆犹盗而无所荅则谁与立乎天下故君子不受于盗而犹盗者有所不问而后可以立于世若仲子者蚓而后充其操也孔子曰鸟兽不可与同羣吾非斯人之徒与而谁与盖谓是也学者皆学圣人学圣人者不如学道圣人之所是而吾是之其所非而吾非之是以貎从圣人也以貎从圣人名近而实非有不察焉故不如学道之必信孟子曰君子深造之以道欲其自得之也自得之则居之安居之安则资之深资之深则取之左右逢其原是以君子欲其自得之也孟子曰天下之言性者则故而巳矣所谓天下之言性者不知性者也不知性而言性是以言其故而巳故非性也无所待之谓性有所因之谓故物起于外而性作以应之此岂所谓性哉性之所有事也性之所有事之谓故方其无事也无可而无不可及其有事未有不就利而避害者也知就利而避害则性㓕而故盛矣故曰故者以利爲本大人之方无事也物未有以入之有性而无物故可以谓之人之性及其有事则物入之矣或利而诱之或害而止之而人失其性矣譬如水方其无事也物未有以参之有水而无物故可以谓之水之性及其有事则物之所参也或倾而下之或激而升之而水失其性矣故曰所恶于智者爲其凿也如智者若禹之行水则无恶于智矣禹之行水也行其所无事也如智者亦行其所无事则智亦大矣水行于无事则平性行于无事则静方其静也非天下之至明无以窥之及其旣动而见于外则天下之人能知之矣天之髙也星辰之逺也吾将何以推之惟其有事于运行是以千岁之日可坐而致也此性故深浅之辨也孟子尝知性矣曰天下之言性者则故而巳矣故者以利爲本知故之非性则孟子尝知性矣然犹以故爲性何也孟子道性善曰无恻隐之心非人也无羞恶之心非人也无辞让之心非人也无是非之心非人也恻隐之心仁之端也羞恶之心义之端也辞让之心礼之端也是非之心智之端也人信有是四端矣然而有恻隐之心而巳乎盖亦有忍人之心矣有羞恶之心而巳乎盖亦有无耻之心矣有辞让之心而巳乎盖亦有争夺之心矣有是非之心而巳乎盖亦有蔽惑之心矣忍人之心不仁之端也无耻之心不义之端也争夺之心不礼之端也蔽惑之心不智君之罪也是八者未知其孰爲主也均性而巳非性也性之所有事也今孟子则别之曰此四者性也彼四者非性也以告于人而欲其信之难矣夫性之于人也可得而知之不可得而言也遇物而后形应物而后动方其无物也性也及其有物则物之报也惟其与物相遇而物不能夺则行其所安而废其所不安则谓之善与物相遇而物夺之则置其所可而从其所不可则谓之恶皆非性也性之所有事也譬如水火能下者水也能上者亦水也能熟物者火也能焚物者亦火也天下之人好其能下而恶其能上利其能熟而害其能焚也而以能下能熟者谓之水火能上能焚者爲非水火也可乎夫是四者非水火也水火之所有事也奈何或以爲是或以爲非哉孔子曰性相近也习相逺也夫虽尧桀而均有是性是谓相近及其与物相遇而尧以爲善桀以爲恶是谓相逺习者性之所有事也自是而后相逺则善恶果非性也孔子曰上智与下愚不移故有性善有性不善以尧爲父而有丹朱以瞽䏂爲父而有舜以纣爲君而有微子启王子比干安在其爲性相近也曰此非性也故也天下之水未有不可飮者也然而或以爲清冷之渊或以爲涂泥今将指涂泥而告人曰虽是亦有可飮之实信矣今将指涂泥而告人曰吾将飮之可乎此上智下愚之不可移也非性也故也孟子曰伯夷圣之淸者也伊尹圣之任者也柳下惠圣之和者也孔子圣之时者也孔子之谓集大成集大成也者金声而玉振之者也金声也者始条理也玉振之也者终条理也始条理者智之事也终条理者圣之事也智譬则巧也圣譬则力也以巧谕智以力谕圣何也巧之所能有或不能力之所尝至无不至也伯夷伊尹柳下惠之行人之一方也而以终身焉故有不可得而充至于孔子可以速而速可以乆而乆可以仕而仕可以处而处然后终身行之而不匮故曰由射于百歩之外其至尔力也是可常也其中非尔力也是巧也是不可常也巧亦能爲一中矣然而时亦不中是不如力之必至也语曰齐人馈女乐季桓子受之三日不朝孔子行孟子曰孔子从而祭膰肉不至不税冕而行二者非相反也孔子之去鲁爲女乐之故也去于膰肉之不至爲君也于其君之有大恶也孔子有不忍行焉于其君之无罪也孔子有不安行焉曰上以求免吾君下以免我是以去于膰肉之不至曰是可以辞于天下也故曰乃孔子则欲以㣲罪行不欲爲茍去君子之所爲衆人固不识也孟子曰君子不亮恶乎执必信之谓亮孔子曰君子贞而不亮要止于正而不必信而后无所执否则执一而废百矣孟子曰存其心养其性所以事天也夭寿不贰修身以竢之所以立命也天者莫之使而自然者也命者莫之致而自至者也天卑我以是心而不能存付我以是性而不能养是天之所以受我者有所不事也寿则爲之夭则废之夭寿非人所爲也而寘力焉是命有所未立也修身于此知夭寿之无可爲也而命立于彼矣孟子曰莫非命者顺受其正何谓也天之所以受我者尽于是矣君子修其在我以全其在天人与天不相害焉而得之是故谓之正忠信孝弟所以爲顺也人道尽矣而有不幸以至于大故而后得爲命巖墙之下是必压之道也桎梏之中是必困之道也必压必困而我蹈之以受其祸是岂命哉吾所处者然也人之爲不善也皆有愧耻不安之心小人惟奋而行之君子惟从而巳之孟子曰无爲其所不爲无欲其所不欲如斯而巳矣孟子曰舜爲天子臯陶爲士瞽叟杀人臯陶则执之舜则窃负而逃于海濵吾以爲此野人之言非君子之论也舜之亲事烝烝义不格姦何至于杀人而负之以逃哉且天子之亲有罪议之孰谓天子之父杀人而不免于死乎孟子曰形色天性也惟圣人然后践形形色者所强于外也中虽无有而犹知强之孟子以是爲天性也有人于此其进之锐也则天下以爲不速退矣是不然勉强而力行之则其进也必锐不胜而怠厌之则其退也必速曷不取而覆观之于其不可已而巳者无所不巳于其所厚者薄无不薄也故曰仲子不义与之齐国而不受人皆信之是舎簟食豆羔之义也人莫大焉亡亲戚君臣上下以其小者信其大者鸟可哉亡亲戚君臣上下而可是所谓不可巳而巳者也能居于于陵食于辟纑而不頋而不能以不义不受齐国是所谓进锐而退速者也孟子曰不仁而得国者有之矣不仁而得天下者未之有也孟子之爲是言也则未见司马懿杨坚也不仁而得天下也何损于仁仁而不得天下也何益于不仁得国之与得天下也何以爲异君子之所恃以胜不仁者上不愧乎天下不愧乎人而得失非吾之所知也孟子曰人能充其无欲害人之心而仁不可胜用也人能充无穿窬之心而义不可胜用也无欲害人之心与无穿窬之心人皆有之然苟将充之则未可以言而言可以言而不言犹未免乎穿窬也此所谓造端乎夫妇而其至也察乎天地也欤栾城后集卷第六栾城集栾城集卷第七栾城集卷第七诗五十六首次韵子瞻送范景仁逰嵩洛寻山非事役行路不应难洛浦花初满嵩髙雪尚寒平林抽冻笋奇艳变山丹节物朝朝好肩舆步步安酴醾酿腊酒苜蓿荐朝盘得意忘春晚逢人语夜阑归休三黜桞赋咏五噫鸾鹤老身仍徤鸿飞世共㸔云移忽千里世路脱重滩西望应思蜀东还定过韩平川清涉颍絶顶上封坛出处㸔公意令人欲弃官送蒋䕫赴代州教授忆游太学十年初犹见胡公岂弟余遍阅诸生非有道最怜能赋似相如青衫共笑方持板白髪相㸔各满梳暂免百忧趋长吏勉调三寸事新书次韵宿州教授刘泾见赠此身虽复类潜夫衰老无心强着书道路不知奔走贱交游空恠徃还踈弦歌更就三年学簿领唯添一味愚它日相逢定何处莫将文采笑空踈徐州送江少卿夜雨泗河深晓日轻舟发㠶开送客逺城转髙台没居人永瞻望归意何仓卒公来初无事丰嵗多牟麦铃合度清风芳罇对佳客登临未云厌谈笑方自适朝廷念黧老府寺虚清剧何以寄风流江山遶官宅次韵子瞻寄眉守黎希声眼㸔狂澜倒百川孤根漂荡水无邉思家松菊荒三迳回首讴歌沸二天簿领沉迷催我老春秋废格累公贤隣居屈指今谁在一念伤心十五年和李邦直学士沂山祈雨有应宿雪虽盈尺不救春夏旱吁嗟遍野天不闻歌舞通宵龙一战旋开云雾布旌旗复遣雷霆助舒卷雨声一夜洗尘埃流入沟河朝不见但见青青黍与禾老农起舞行人歌污邪满车尚可许供输到骨期无它水行天地有常数嵗嵗出入均无颇半年分已厌枯藁及秋更恐忧滂沱谁能且共蛟龙语时布甘泽无庸多陪子瞻游百步洪城东泗水平如席城头逺山衘落日轻舟鸣㯭自生风渺渺江湖动颜色中洲过尽石纵横南去清波头尽白岸邉恠石如牛马衔尾舳舻谁敢下没人出没须臾闲却立沙头手足干客舟一叶乆未上呉牛回首良闲関风波荡潏未可触归来何事尝艰难楼中吹角莫烟起出城骑火催君还李邦直见邀终日对卧南城亭上二首一径坡陁草木间孤亭胜絶俯川原青天图画四山合白昼雷霆百步喧烟桞萧条渔市逺汀洲苍莾白鸥翻客舟何事来怱草逆上波涛吐复吞东来无事得遨游奉使清闲亦自由拨弃簿书成一饱晋连语笑失千忧旧书半卷都如夣清簟横眠似欲秋闻说归朝今不乆尘埃还有此亭不次韵邦直见答二首真能一醉逃烦暑定胜三杯御腊寒自有诗书供永日莫将丝竹乱风滩舞雩何处归春莫叩角谁人怨夜漫闻道丹砂近有术锱铢称火共君㸔五斗尘劳尚足晋闭门聊欲治幽忧羞爲毛遂囊中颕未许朱云地下游无事㑹须成好饮思归时亦赋登楼羡君幕府如僧舎日向城隅㸔浴鸥再次前四首韵城头栋宇恰三间楚望凄凉弔屈原雨洗山川百里净风吹语笑一城喧乡书莫问经时絶嵗事初惊片叶翻南近清淮鲈鳜好钓筒时问有潜吞谬将踈野託交游平日论心亦有由科第聮翩叨旧契利名踈阔少新忧清谈已觉忘朱夏浊酒先防虐素秋多病无聊唯有睡频频诗句未嫌不野鹤应疑凫鴈苦夏虫未惯雪霜寒隠居颜氏终安巷垂钧严生自有滩破宅不归尘可扫下田初种水应漫退耕尚作悠悠语拙宦犹须步步㸔欲作彭城数月晋溪山劝我暂忘忧城头准拟中秋望台上迁延九日游岚气雨余侵近郭江声风送隠危楼汀洲聚散知谁恠且学漂浮水上鸥雨中陪子瞻同颜复长官送梁㦞学士舟行归汶上客从南方来信宿北方去手棹木兰舟不顾长江雨江昬气隂黑雨落无朝暮肃肃赴波涛蒙蒙暗洲渚㣲凉入䆫阖斜吹湿蕉苎漂洒正纷纭谈笑方容与不知江路长但觉青山鹜客去浩难追落日平西浦东游本无事爱此山河右周旋樽爼欢邂逅英豪聚兹游有遗趣此乐恐宜屡贱仕迫程期迁延防谴怒秋风日已至轻舸行当具隂森古城曲苍莾交流处悬知别时念将行重回顾非縁一寸禄应作二年住同子瞻泛汴泗得渔酒二咏江湖性终在平地难久居渌水雨新涨扁舟意自如河身萦疋素洪口转千车愿言弃城市长竿夜独渔又懒思乆废诗病肠不堪酒强颜水石间滥蹟賔主后不知白浪翻但恠青山走莫随使车尘岂畏严城斗明日复赋放舟城西南却向东南泊朝来雨新霁白水浸城脚古汴多流苴清泗亦浮沫平吞百涧暴灭尽三洪恶游人不胜喜水族知当乐舟行野凫乱网尽脩鳞跃香醪熘白蚁鲙缕填花萼人生适意少一醉皆应诺同游非偶然后㑹未前约简书尚见寛行日爲公却赠呉子野道人食无酒肉腹亦饱室无妻妾身自好世间深重未肯回逹士清虚輙先了眼㸔鸿鹄薄云汉长笑驽骀安栈皁腹中夜气何郁郁海底朝阳常杲杲一㕓不顾旧山深万里来㸔故人老空车独载王阳橐逺游屡食安期枣东州相逢真邂逅南国思归又惊矫道成若见王方平背痒莫念姑爪李邦直出廵青州余不久将赴南都比归不及见矣作诗赠别东道初来託故人南楼频上泗河漘江山尚有留人意樽爼宁当厌客贫顾我及秋行不乆问君触热去何因西归凉冷霜风后浊酒清诗谁与亲司马君实端明独乐园子嗟丘中亲蓻麻邵平东陵亲种瓜公今归去事农圃亦种洛阳千本花脩篁遶屋韵寒玉平泉入畦纡卧虵锦屏奇种斸巖窦嵩髙灵药移萌芽城中二月花事起肩舆遍入公侯家浅红深紫相媚好重楼多叶争矜夸一枝盈尺不论价十千斗酒那容賖归来曵履苔迳滑醉倒闭门春日斜车轮班班走金毂印绶若若趋朝衙世人不顾病杨绾弟子独有穷侯芭终年着书未曾厌一身独乐谁复加宦游嗟我久尘土流转海角如浮槎归心每欲自投劾孺子渐长能扶车过门有意奉谈笑幅巾怀刺无袍鞾送颜复赴阙箪瓢未改安贫性凫绎犹传直道余不见失官愁慼慼但闻高卧起徐徐居中旧厌军容讲补外仍遭城旦书此去将身置何许秋风未免忆鲈鱼王诜都尉宝绘堂词侯家玉食绣罗裳弹丝吹竹喧洞房哀歌妙舞奉清觞白日一醉万事忘百年将种存慨慷西取庸蜀践戎羌战袍赐锦盘鵰章宝刀玉玦余风霜天孙渡河夜未央功臣子孙白且长朱门甲第临康庄生长介胄产膏粱四方賔客坐华堂何用爲乐非笙簧锦囊犀轴堆象牀竿义连幅飜云光手披横素风飞扬长林巨石挿雕梁清江白浪吹粉墙异花没骨朝露香挚禽勐兽舌腭张腾踏騕褭聮骕骦喷振风雨驰平冈前数顾陆后呉王老成虽䘮存典常坐客不识视茫洋骐驎飞烟郁芬芳卷舒终日未用忙游意淡泊心清凉属目俊丽神激昻君不见伯孙孟孙俱猖狂干时与事神弗臧逍遥堂㑹宿二首并引辙㓜从子瞻读书未尝一日相舍既壮将游宦四方读韦苏州诗至安知风雨夜复此对床眠恻然感之乃相约早退爲闲居之乐故子瞻始爲凤翔幕府晋诗爲别曰夜雨何时听萧瑟其后子瞻通守余杭复移守胶西而辙滞留于淮阳济南不见者七年熈宁十年二月始复㑹于澶濮之间相从来徐留百余日时宿于逍遥堂追感前约爲二小诗记之逍遥堂后千寻木长送中霄风雨声误喜对床寻旧约不知漂泊在彭城秋来东阁凉如水客去山公醉似泥困卧北䆫唿不起风吹松竹雨凄凄过张天骥山人郊居南山莫将归下访张夫子黍稷满秋风蓬翳隣里君年三十八三十有归意躬耕奉慈亲未觉鉏耰鄙读书北䆫竹酿酒南园水松菊半成隂日有幽居喜客来时借问问子何年起新求西溪石更筑茒堂址但令三嵗熟此计行亦遂堂成不出门清名满朝市魏佛貍歌魏佛貍饮泗水黄金甲身鐡马箠聛睨山川俯画地画作西方佛名字卷舒三军如使指奔驰万夫凿山觜云中孤月妙无比青莲湛然俛下视击钲卷斾抽行营北徐府中军吏喜度僧筑室依云烟俯窥城郭衆山底兴亡一瞬五百年细草荒榛没孤垒杂兴二首陋巷丈夫病且贫悬鹑百结聊庇身蠕蠕大蝨长孙子败缯弊絮开阳春故𥜗寛愽褁肩䏶出没逡廵初莫畏一朝换酒入隣家顾视腰间犹犊鼻入缝循腰还自足肌肤转近尤爲福咋皮吮血无已时应待渠家具汤沐朱轮华盖事逺游廐无良马乘疲牛青丝玉勒金络头任重道逺旁人忧奔驰徃来歴山丘腾阬投淖摧辕辀已压复起行未休青刍黄粱爲君羞长路漫漫经九州埸有白驹胡不收饥食玉山饮河流朝秣幽冀莫炎陬奔云掣电不少晋仆夫顾之心懐愁王良不生谁与谋哀哉骏骨千金酬赠致仕王景纯寺亟灊山隠君七十四绀曈緑髪初谢事腹中灵液变丹砂江上幽居连福地彭城爲我住三日明月满船同一醉丹书细字口传诀顾我沉述真弃耳年来四十髪苍苍始欲求方救憔悴它年若访灊山居慎勿逃人改名字初发彭城有感寄子瞻秋晴卷流潦古汴日向干扁舟乆不解畏此行路难此行亦不逺世故方如山我特一寸刃巉絶何由刋念昔各年少松筠閟南轩闭门书史丛开口治乱根文章风云起胷胆渤澥寛不知身安危俛仰道所存横渡一倾溃万类争崩奔孔融汉儒者本自轻曹瞒誓将贫贱身一悟世俗昬岂意十年内日夜增涛澜生民竟顦顇游宦岂复安水深火益热人知蹈忧患甄丰且自叛刘歆茍盘桓而况我与兄饱食顾依然上愿天地仁止此祸乱源嵗月一徂逝尚能反丘园次韵子瞻见寄衮衮河渭浊皎皎江汉清源流既自异美恶终未明嗟我顽钝质乃与公并生出处每自託讴吟輙尝赓譬如病足马共此千里程胜负坐已决岂待终一秤忆公年少时濯濯吐新萌坚姿映松栢直节凌榛荆学成志益厉秋霜落春荣澹然养浩气脱屣遗齐卿百鍊竟不变三年终未鸣区区两郡守籍籍四海声年来效瘖黙世事慵讥评不见室家好怳如揖重城别离长尘垢嵗月何峥嵘彭门偶㑹合白髪互相惊受教恐不足吐论那复争疾雷发聋聩清月照昬盲笃爱未忍弃浪云旧齐名更请问郭许题品要当精将至南京寄王巩河牵一线流不断雨散千丝卷却来烟际横桥村十里船中倦客酒三盃老年转觉脾嫌湿世路早令心似灰頼有故人怜寂寞系舟待我久徘徊次韵王巩见赠南都逢故人共此一樽渌初来柳吹絮再见风脱木我老欢意㣲头垂腰背曲羡子方少年徤马走平陆狂歌手自拊醉倒头相触人生比一瞬世网张方目但取食埸鸡岂挂云飞鹄彭城乆相迟官舎虚东屋重阳试新酿谓子当不速胡爲听妇言婉娈自相逐我舟得愁霖牵挽脱坑谷风霜作初寒病体欲生粟解子腰下龟换酒不须赎照碧凝清光相将饮茰菊送交代刘莘老建元一二间多士四方至翩翩下鸿鹄一一抱经纬功名更唯诺爵禄相馈遗纵横圣贤业磊落君臣意慷慨鲁诸生雍容古君子扶揺云汉上聛睨千万里入台霜凛然不肯下词气失足青冥中投命江湖里区区晋都客矫矫当世士空使徃来人叹息更相指我生本覊孤无食强爲吏褰裳避涂泥十载守顦顇逝将老茅屋何幸继前轨念君今尚然顾我真当尔百年同一夣穷逹浪忧喜有酒慰离愁贫贱非君耻次韵王巩九日同送刘莘老头上黄花记别时樽中渌酒慰清悲画船牵挽故不发红粉晋连未遽离小雨无端添别涙遥山有意助颦眉十分酒盏从教劝堆案文书自此辞次韵王巩欲徃徐州见子瞻以事不成行河水南来遶郡城银刀空复衒衙兵交情旧许鸡爲具客信那知鹊妄鸣爲妇迟晋应未怪还家仓卒定何营不关秦女筝声怨自趂招贤浚上旌宣徽使张安道生日从公淮阳今几年忆持夀当公前祝公齿髪老复少嵗嵗不改氷霜颜扫除四海一清净整顿万物俱安全今年见公商丘侧奉祠太一真仙官身安气定色如玉脱遗世俗心浩然幽居屡过赤松子长夜亲种丹砂田此中自有不变地嵗閲生日如等闲门前贺客任填委世上多故湏陶甄秋风坐见蒲桞尽嵗晏惟有松栢坚斯人未安公未用使公难老应由天章氏郡君挽词冯唐垂老郎潜后李白风流罢直余觧组同归荣故国剖符仍得奉安舆家声未替三公旧葬客应倾数郡车徳映闺门人莫见埋文子细列幽墟闻王巩还京㑹客剧饮戯赠闻君归去便招唿笑语不知清夜徂结束佳人试银甲留连狂客恼金吾烛花零落玉山倒诗笔欹斜翠袖扶暂醉何年依锦瑟东斋还复卧氍毹次韵王巩游北禅萧萧黄叶下城头顿作野田风日秋粗有樽罍随处好蹔无敲扑便能幽人稀野鸟应同乐水涸游鱼似欲愁客去知君欢未已遶城擕手更迟留次韵王巩懐刘莘老两都来徃太频频真是人间自在人十载读书同白屋千金爲客买朱唇结交京邑倾心肺寓思禅宗离垢尘爲问西归天禄客何时同㸔洛川神饮饯王巩送君不办沽斗酒拨醅浮蚁知君有问君取酒持劝君未知客主定何人府中杯桊强我富案上首蓿知君真空厨赤脚不敢出大堤花艳聊相亲爱君年少心乐易到处逢人便成醉醉书大轴作歌诗顷刻挥毫千万字老夫识君年最深年来多病苦侵凌赋诗饮酒皆非敌危坐㸔君浮大白送王巩兼简都尉主诜可怜杜老贫无食杖藜晓入春泥湿诸家厌客频恼人徃徃闭门不得入我今贫与此老同交游冷落谁相容幸君在此足游衍终日骑马西复东送君仍令君置酒如此贫交世安有君归速语王武子因君回船置十斗吕希道少卿松局图溪回山石间苍松立四五水深不可涉上有横桥渡溪外无居人磐石平可住纵横逺山出隠见云日莫下有四老人对局不回顾石泉杂风松入耳如暴雨不闻人世喧自得山中趣何人昔相遇图画入纨素尘埃依古壁永日奉樽爼隠居畏人知好事竟相误我来再三叹空有飞鸿慕逝将从之游不惜烂樵斧寄孔武仲济南旧游中好学惟君耳君居面南麓汹涌冈峦起我来輙觧带檐下灸背睡煎茶食梨栗㸔君诵书史君归苦仓卒䆫戸日摧毁迁居就清旷攺筑富前址开畦得遗植遶壁见题字云山顾依然簿领輙随至思君犹未忘满秩行自弃尔来鉅野溢流潦压城垒池塘漫不知亭榭日倾弛官吏困堤障麻鞋污泥滓别来能几何陵谷既迁徙它日重相逢衰颜应不记孔君亮郎中新葺阙里西园弃官而归宦情牢落苦思归君侧无人晋子思手种松筠须灌溉亲修寝庙忆烝祠定应此去添桃李还使旧茔无棘茨他日东游访遗烈因公导我谒先师寄济南守李公择岱隂皆平田济南附山麓山穷水泉见发越遍溪谷分流遶涂巷暖气烝草木下田满粳稻秋成比禾菽池塘浸余润菱芡亦云足辞家四千里恃此慰穷独公从呉兴来苕霅犹在目应恐齐鲁间长被尘土辱不知西垣下滉漾千畆渌仰见鸥鹭翻俯视龟鱼浴初来厌浮皷稍乆捐鞭扑清诗调嘉賔夜话继华烛飞花暮雪深浮蚁糟床熟相对各忘归西来自嫌速人生每多故乐事难再卜鉅野一汗漫河济相腾蹙流沙翳桑土蛟蜃处人屋农畆分沉埋城门遭板筑伤心念漂荡引手救颠覆劳苦空自知吁嗟欲谁告遥知旧游处落落空遗躅平生读书史物理粗能曯归耕乆不遂终作羝羊触赋诗心自惊请公再三读雪中㑹饮李倅钧东轩三絶衆客喧譁发酒狂逡廵宻雪自飞扬莫嫌作赋无枚叟且喜延賔有孝王雪花如掌堕堦除剧饮时㸔卧酒壶半夜琼瑶深没膝欲归迷路肯晋无竹里茅庵雪覆檐炉香蔼蔼着蒲帘欲求初祖安心法笑我醺然已半酣张恕寺丞益斋人生不读书空洞一无有羡君常斋居散帙满前后开编试寻绎閲嵗行自富从横画图中次第宫商奏汪洋畜江河眇莾包林薮兴亡数千嵗络绎皆在口顾念今所知颇觉前日陋我家亦多书早嵗尝窃叩晨耕挂牛角夜烛借邻牖经年谢賔客饥坐失昏昼堆胷稍蟠屈落笔逢左右乐如听钧天醉剧饮醇酎自从厌蓬荜误逐功名诱初心一漂荡旧学皆榛莠失足难遽回抚卷长自诟幸君无事年谓可终身守春耕不厌深秋穰当自受金玉或爲灾诗书岂相负除夜㑹饮南湖懐王巩嵗晩城东故相家夜听帘外落琼花醉眠东合银釭暗起视中庭风竹斜鲁酒近来无柰薄秦筝别后苦闻夸思君勌对空陂饮归去纷如日莫鵶次韵张恕戯王巩二君豪俊并侯家歌舞争妍不受夸闻道肌肤如素练更堪鬓髪似飞鵶送转运判官李公恕还朝我行未厌山东逺昔游歴下今梁苑官如鸡肋浪奔驰政似牛毛常黾勉幸公四年持使节按行千里长相见鹰掣秋田伏兔惊骥驰平野疲牛勌似怜多病与时违未怪两州从事懒除书夺去一何速归袖翩然不容挽黄河东注竭崑崙鉅野横流入州县民事萧条委浊流扁舟出入随奔电回首应懐㣲禹忧归朝且喜宁亲便公知齐楚即爲鱼劝筑宣防不冝缓栾城集第七栾城集三集卷第七栾城三集卷第七论语舍遗予少年爲论语略觧子瞻謪居黄州爲论语说尽取以徃今见于书者十二三也大观丁亥闲居颍川爲孙籕简筠讲论语子瞻之说意有所未安时爲籕筭言凢二十有七草谓之论语拾遗恨不得质之子瞻也巧言令色世之所说也刚毅木讷世之所恶也恶之斯以爲不仁矣仁者直道而行无求于人望之俨然卽之也温听其言也厉而何巧言令色之有彼爲是者将以济其不仁尔故曰巧言令色鲜矣仁又曰刚毅木纳近仁子贡曰贫而无謟富而无骄何如子曰可也未若贫而乐富而好礼者也夫贫而无謟富而无骄亦可谓贤矣然贫而乐虽欲謟不可得也富而好礼虽欲骄亦不可得也子贡闻之而悟曰士之至于此者抑其切磋琢磨之功至也欤孔子善之曰赐也始可与言诗已矣告诸徃而知来者举其成功而告之而知其所从来者所谓闻一以知二也欤易曰无思无爲寂然不动感而遂通天下之故诗曰思无邪孔子取之二者非异也惟无思然后思无邪有思则邪矣火必有光心必有思圣人无思非无思也外无物内无我物我旣尽心全而不乱物至而知可否可者作不可者止因其自然而吾未尝思未尝爲此所谓无思无爲而思之正也若夫以物役思皆其邪矣如使寂然不动与木石爲偶而以爲无思无爲则亦何以通天下之故也哉故曰思无邪思马斯徂苟思马而马应则凢思之所及无不应也此所以爲感而遂通天下之故也终日不食终夜不寝致力于思徒思而无益是以知思之不如学也故十有五而志于学则所由适道者顺矣由是而适道知道而未能安则不能行不能行则未可与立惟能安能行乃可与立故三十而立可与立矣遇变而惑则虽立而不固故四十而不惑则可与权矣物莫能惑人不能迁则行止与天同吾不违天而天亦莫吾违也故五十而知天命人知至于此也其所以施于物而行于人者至矣然犹未也心之所安耳目接于物而有不顺焉以心御之而后顺则其应必疑故六十耳而耳顺目所遇不思而顺矣然犹有心存焉以心御心乃能中法惟无心然后纵心而不踰矩故七十而纵心从所欲不踰矩我与物爲二君子之欲交于物也非信无自入矣譬如车轮舆旣具牛马旣设而判然二物也夫将何以行之惟爲之輗䡄以交之而后轮舆得借于牛马也輗䡄辕端持轭者也故曰人而无信不知其可也大车无輗小车无䡄其何以行之哉车与马得輗䡄而交我与物得信而交金石之坚天地之逺苟有诚信无所不通吾然后知信之爲輗䡄也不仁而乆约则怨而思乱乆乐则骄而忘患故曰不仁者不可以乆处约不可以长处乐然则何所处之而可曰仁人在上则不仁者约而不怨乐而不骄管仲夺伯氏骈邑三百饭𬞞食没齿无怨言与竖刁易牙俱事桓公终仲之世二子皆不敢动而况管仲之上哉仁者无所不爱人之至于无所不爱也其蔽尽矣有蔽者必有所爱有所不爱无蔽者无不爱也子曰惟仁者能好人能恶人以其无蔽也夫然犹有恶也无所不爱则无所恶矣故曰苟志于仁矣无恶也其于不仁也亦哀之而已性之必仁如水之必淸火之必明然方土之未去也水必有泥方薪之未尽也火必有烟土去则水无不清薪尽则火无不明矣人而至于不仁则物有以害之也君子无终食之闲违仁造次必于是颠沛必于是非不违仁也外物之害旣尽心一而不杂未尝不仁也若颜子者性亦治矣然而上未尽去薪未尽化力有所未逮也是以能三月不违仁矣而未能遂以终身其余则土盛而薪强水火不能胜是以日月至焉而巳矣故颜子之心仁人之心也不幸而死学未究其功不见于世孔子以其心许以矣管仲相桓公九合诸侯一匡天下此仁人之功也孔子以其功许之矣然而三归反坫其心犹累于物此孔颜之所不爲也使颜子而无死切而磋之琢而磨之将造汰颠沛于是何三月不违而止哉如管仲生不由礼死而五公子之祸起齐逐大乱君子之爲仁将取其心乎将取其功乎二者不可得兼使天相人以颜子之心収管仲之功庻㡬无后患也夫孔氏之门人其闻道者亦寡耳颜子曾子孔门之知道者也故孔子叹之曰朝闻道夕死可矣茍未闻道虽多学而识之至于生死之际未有不自失也苟一日闻道虽死可以不乱矣死而不乱而后可谓学矣孔子历试而不用慨然而叹曰道不行乗桴浮于海从我者其由欤此非孔子之诚言盖其一时之叹云尔子路闻之而喜子路亦岂诚欲入海者耶亦喜孔子之知其勇耳子曰由也好勇过我无所取材盖曰无所取材以爲是桴也亦戯之云尔虽圣人其与人言亦未免有戯也令尹子文三仕爲令尹无喜色三已之无愠色孔子以忠许之而不与其仁崔子弑齐君陈文子有马十乗弃而违之孔子以淸许之而不与其仁此二人者皆春秋之贤大夫也而孔子不以仁与之孔子之以仁与人也固难殷之三人孤竹君之二子至于近世惟齐管仲然后以仁许之如令尹子文陈文子虽贤未可以列于仁人之目故冉有子路之政事公西华之应对与子文之忠文子之淸一也臧文仲鲁之君子也其言行载于鲁而孔子少之曰臧文仲不仁者三不智者三下展禽废六关妾识蒲三不仁也作虚器纵逆祀祀爰居三不智也舍是六者其余皆仁且智也欤孔子曰君子而不仁者有矣夫君子而不仁则臧文仲之类欤孔子居鲁阳货欲见而不徃阳货时其亡也而馈之豚孔子亦时其亡也而徃拜之遇诸涂与孔子三言孔子答之无违孔子岂顺阳货者哉不与之较耳孟子曰当是时阳货先岂得不见夫先之而必荅礼之而必报孔子亦有不得巳矣孔子之见南子如见阳货必有不得已焉子路疑之而孔子不辩也故曰予所否者天厌之天厌之以爲世莫吾知而自信于天云尔㤗伯以国授王季逃之荆蛮天下知王季文武之贤而不知㤗伯之德所以成之者逺矣故曰㤗伯其可谓至德也已矣三以天下让民无得而称焉子瞻曰㤗伯㫁髪文身示不可用使民无得而称之者让国之实而无其名故乱不作彼宋宣鲁隐皆存其实而取其名者也是以宋鲁皆𬒳其祸予以爲不然人患诚诚无争心苟非豺狼孰不顺之鲁之祸始于摄而宋之祸成于好战皆非譲之过也汉东海王以天疆下授显宗唐宋王成噐以天下授玄宗兄弟终身无闲言焉岂亦断髪文身子贡曰㤗伯端委以治吴仲雍继之断髪文身孰谓㤗伯断髪文身示不可用者太史公以意言之耳子曰三年学不至于谷不易得也糓善也善之成而可用如谷苗之实而可食也尽其心力于学三年而不见其成功者世无有也武王曰予有乱臣十人孔子曰才难不其然乎唐虞之际于斯爲盛有妇人焉九人而巳妇人者太姒也然则武王盖臣其母乎古者妇人旣嫁从夫夫死从子故春秋书鲁僖公之母曰秦人来归僖公成风之禭太姒虽母以九人故谓之臣可也或问子西孔子曰彼哉彼哉郑公孙夏无足言者盖非所问也楚令尹子西相昭王楚以复国而孔子非之何也昭王欲用孔子子西知孔子之贤而疑其不利楚国使圣人之功不见于世所以深疾之也世之不知孔子者衆矣孔子未尝疾之疾其知我而疑我耳陈成子弑简公孔子沐浴而朝告于哀公曰陈恒弑其君请讨之公曰告夫三子孔子曰以吾从大夫之后不敢不告也君曰告夫三子之三子告不可孔子曰以吾从大夫之后不敢不告也孔子爲鲁大夫邻国有弑君之祸而怙不以爲言则是许之也哀公三桓之不足与有立也孔子旣知之矣知而犹告以爲虽无益于今日而君臣之义犹有儆于后世也子瞻曰哀公患三桓之福常欲以越伐鲁而去之以越代鲁岂若从孔子而伐齐旣克田氏则鲁公室自张三垣将不治而自服此孔子之志也予以爲不然古之君子将有立于世先择其君齐桓虽中主然其所以任管仲者世无有也然后九合之功可得而成今哀公之妄非可以望桓公也使孔子诚克田氏而返将谁与保其功然则孔子之忧顾在克齐之后此则孔子之所不爲也孔子以礼乐游于诸侯世知其笃学而巳不知其他犂弥谓齐晏公曰孔丘知礼而无勇若使莱人以丘劫鲁侯必得志焉衞露公之所以待孔子者始亦至矣然其所以知之者犹犂弥也乆而厌之将傲之以其所不知盖问陈焉孔子知其决不用也故明日而行使诚用之虽及军旅之事可也道之方充塞天地瞻足万物诚得其人而用之无所不至也苟非其人道虽存七尺之躯有不能充矣而况其余乎故曰人能弘道非道弘人羣居终日言不及义此里巷之鄙夫直情而恣行者也而孔子何难焉盖知不义之可恶而欲以小惠徼誉于世必以是取之此孔子之所难也古之教人必以学学必教道道有上下其形而上者道也其形而下者器也君子上逹知其道也小人下逹得其器也上逹者不私于我不役于物故曰君子学道则爱人下逹者知义之不可犯礼之不可过故曰小人学道则易使也如使人而不知道虽至于君子有不仁者矣小人则无所不至也故曰君子而不仁者有矣夫未小人而仁者也有道者不知贫富之异贫而无怨富而无骄一也然而饥寒切于身而心不动非忘身者不能故曰贫而无怨难富而无骄易弟子入则孝出则弟谨而信汎爱衆而亲仁行有余力则以学文孝弟忠信汎爱而亲仁皆其质也有其质矣而无学以文之者皆未免于有过也故曰好仁不好学其蔽也愚好智不好学其蔽也荡好信不好学其蔽也贼好直不好学其蔽也绞好勇不好学其蔽也乱好刚不好学其蔽也狂此六者皆美质也而无学以文之则其病至此故曰十室之邑必有忠信如丘者焉不如丘之好学也质如孔子而不知学皆六蔽之所害盖无足怪也人生于欲不知道者未有不爲欲所蔽也故曰人之少也血气未定戒之在色学者未可以语道也故古之敎者必始于周南召南周南召南知欲之不可巳也而道之以礼以礼济欲夫是以乐而不滛始学者安焉由是以免于蔽也谓伯鱼曰汝爲周南召南矣乎人而不爲周南召南其犹正墻面而立也欤言欲之蔽也古之传道者必以言逹者得意而忘言则言可尚也小人以言害意因言以失道则言可畏也故曰予欲无言圣人之教人亦多术矣行止语黙无非教诸子贡习于听言而未知其余也故曰子如不言则小子何述焉子曰天何言哉四时行焉百物生焉夫岂无以感而通之乎卫灵公以南子自污孔子去鲁从之不疑季桓子以女乐之故三日不朝孔子去之如避㓂雠子瞻曰卫灵公未受命者故可季桓子巳受命者故不可子以爲不然孔子之世诸侯之过如衞灵公多矣而可尽去乎齐人以女乐间孔子鲁君大夫旣食饵矣使孔子安而不去则坐待其祸无可爲矣非衞南子之比也君子无所不学然而不可胜志也志必有所一而后可志无所一虽博犹杂学也故曰博学而笃志将有问也必切其极退而思之必自近者始不然疑而不信也君子之道造端乎夫妇及其至也察乎天地自夫妇之所能而思之可以知圣人之所不能也故曰切问而近思君子爲此二者虽不爲仁而仁可得也故曰仁在其中矣栾城第三集卷第七栾城集后集卷第七栾城后集巻第七歴代论一予少而力学先君予师也亡兄子瞻予师友也父兄之学皆以古今成败得失为议论之要以为士生于世治气养心无恶于身推是以施之人不为茍生也不幸不用犹当以其所知着之翰墨使人有闻焉予旣壮而仕仕宦之余未尝废书爲诗春秋集传因古之遗文而得圣贤处身临事之㣲意喟然太息知先儒昔有所未悟也其后复作古史所论益广以爲略备矣元符庚辰蒙恩归自岭南卜居频川身世相忘俛仰六年洗然无所用心复自放图史之间偶有所感时复论着然巳老矣目眩于观书手战于执笔心烦于虑事其于平昔之文益以踈矣然心之所嗜不能自巳輙存之于𥿄凡四十有五篇分五卷尧舜第一尧之世浲水爲害以意言之尭之爲国当日夜不忘水耳今考之于书观其爲政先后命羲和正四时务农事其所先也末乃命鲧以治水鲧九年无成功乃命四岳举贤以逊位四岳称舜之德曰舜父顽母嚚象傲克谐以孝烝烝又不格姦尧以爲然而用之君臣皆无一言及于水者舜旣摄事黜鲧而用禹浲水以平天下以安尧舜之治其缓急先后于此可见矣使五敎不明父子不亲兄弟相贼虽无水患求一日之安不可得也使五教旣修父子相安兄弟相友水虽未除要必有能治之者昔孔子论政曰足食足兵民信之矣子贡曰必不得巳而去于斯三者何先曰去兵曰必未得巳而去于斯二者何先曰去食自古皆有死民无信不立古之圣人其忧深虑逺如此世之君子凡有志于治皆曰富国而强兵患国之不富而侵夺细民患兵之不强而陵虐隣国富强之利终不可得而谓尧舜孔子爲不切事情于乎殆哉三宗第二黄帝尧舜寿皆百年享国皆数十年周公作无逸言啇中宗享国七十五年髙宗五十九年祖田三十三年文王受命中身享国五十年自汉以来贤君在位之乆皆不及此西汉文帝二十三年景帝十六年昭帝十三年东汉明帝十八年章帝十三年和帝十二年唐太宗二十三年此皆近世之明主然与无逸所谓不知稼穑之艰难不闻小人之劳惟眈乐之从或十年或七八年或五六年或四三年者无以大相过也至其享国长乆如秦始皇帝汉武帝梁武帝隋文帝唐玄宗皆以临御乆远循致大乱或以失国或仅能免其身其故何也人君之富其倍于人者千万也膳服之厚声色之靡所以贼其躬者多矣朝夕于其间而无以御之至于夭死者势也幸而寿考用物多而害民乆矜巳自圣轻蔑臣下至于失国冝矣古之贤君必志于学逹性命之本而知道德之贵其视子女玉帛与粪土无异其所以自养乃与山林学道者比是以乆于其位而无害也传说之诏髙宗曰王人求多闻时惟建事学于古训乃有获事不师古以克永世匪说攸闻惟学逊志务时敏厥修乃来允怀于兹道积于厥躬惟斆学半念终始典于学厥德修罔觉监干先王成宪其永无愆呜唿传说其知此矣周公第三言周公之所以治周者莫详于周礼然以吾观之秦汉诸儒以意损益之者衆矣非周公之完书也何以言之周之西都今之关中也其东都今之洛阳也二都居北山之阳南山之隂其地东西长南北短短长相𥙷不过千里古今一也而周礼王畿之大四方相距千里如画棋局近郊远郊甸地稍地大都小郡相距皆百里千里地实无所容之故其畿内逺近诸法类皆空言耳此周礼之不可信者一也书称武王克商而反商政列爵惟五分土惟三故孟子曰天子之制地方千里公侯百里伯七十里子男五十里不能五十里不逹于天子附于诸侯曰附庸郑子产亦云古之言封建者盖若是而周礼诸公地方五百里诸侯四百里诸伯三百里诸子二百里诸男百里与古说异郑氏知其不可而爲之说曰商爵三等武王增以子男其地犹因商之故周公斥大九州始皆益之如周官之法于是千乘之赋自一成十里而出车一乘千乘而千成非公侯之国无以受之吾窃笑之武王封之周公大之其势必有所并有所并必有所徒一公之封而子男之国爲之徙者十有六封数大国而天下尽扰此书生之论而有国者不爲也传有之曰方里而井十井爲乗故十里之邑而百乘百里之国而千乗千里之国而万乘古之道也不然百乗之家爲方百里万乘之国爲方数圻矣古无是也语曰千乘之国摄乎大国之间千乗虽古之大国而于衰周爲小然孔子犹曰安见方六七十如五六十而非邦也者然则虽衰周列国之强家犹有不及五十里者矣韩氏羊舌氏晋大夫也其家赋九县长毂九百其余四十县遗守四千谓一县而百乘则可谓一县而百里则不可此周礼之不可信者二也王畿之内公邑爲井田鄕遂爲沟洫此二者一夫而受田百畆五口而一夫爲役百畆而税之十一举无异也然而井田自一井而上至于一同而方百里其所以通水之利者沟洫浍三沟洫之制至于万夫方三十二里有半其所以通水之利者遂沟洫浍川五利害同而法制异爲地少而用力博此亦有国者之所不爲也楚蔿掩爲司马町原防井衍沃盖平川广泽可以爲井者井之原阜堤防之间狭不可井则町之爲小顷町杜预以町皆因地以制广狭多少之异井田沟洫盖亦然耳非公邑必爲井田而鄕遂必爲沟洫此周礼之不可信者三也三者旣不可信则凡周礼之诡异逺于人情者皆不足信也古之圣人因事立法以便人者有矣未有立法以强人者也立法以强人此迁儒之所以乱天下也五伯第四五伯桓文爲盛然观其用兵皆出于不得巳桓公帅诸侯以伐楚次于陉而不进以待楚人之变楚使屈完如师桓公陈诸侯之师与之乗而观之屈完见齐之盛惧而求盟诸侯之师成列而未试也桓公退舎召陵与之盟而去之夫岂不能一战哉知战之不必胜而战胜之利不过服楚全师之功大于克敌故以不战服楚而不吝也晋文公以诸侯遇楚于城濮楚人请战文公思楚人之惠退而避之三舎军吏皆谏咎犯曰我退而楚还我将何求若其不还君退臣犯曲在彼矣师退而楚不止遂以破楚而杀子玉使文公退而子玉止则文公之服楚亦与齐桓等无战胜之功矣故桓文之兵非不得巳不战此其所以全师保国无敌于诸侯者也至宋襄公国小德薄而求诸侯凌虐邪鄫之君争郑以怒楚兵败身死之不暇虽窃伯者之名而实非也其后秦穆公东平晋乱西伐诸戎楚庄王克陈入郑得而不取皆有伯者之风矣然穆公听𣏌子之计违蹇叔而用孟明千里袭郑覆师于殽虽悔过自誓列于周书而不能东征诸夏以终成伯业庄王使申舟聘齐命无假道于宋丹知必死而王不听宋人杀之王闻其死投䄃而起以兵伐宋围之九月与之盟而去之虽号能服宋然君子以爲此不假道之师也齐灵公楚灵王之所爲王亦爲之而尚何以爲伯乎于乎此二君者皆贤君也兵一不义而㡬至于狼狈不能与桓文齿而况其下者哉管仲第五先君尝言管仲九合诸侯一匡天下以桓公伯孔子称其仁而不能止五公子之乱使桓公死不得葬曰管仲盖有以致此也哉管仲身有三归桓公内嬖如夫人者六人而不以爲非此固适庻争夺之祸所从起也然桓公之老也管仲与桓公爲身后之计知诸子之必争乃属世子于宋襄公夫父子之间至使它人与焉智者盖至此乎于乎三归六嬖之害溺于滛欲而不能自克无巳则人乎诗曰无竞维人四方其训之四方且犹顺之而况于家人乎传曰管仲病且死桓公问谁可使相者管仲曰知莫若君公曰易牙何如对曰杀子以适君非人情不可公曰开方何如曰倍亲以适君非人情难近公曰竖刁何如曰自宫以适君非人情难亲管仲死桓公不用其言卒近三子二年而祸作夫世未尝无小人也有君子以闲之则小人不能奋其智语曰舜有天下选于衆举臯陶不仁者逺矣阳有天下选于衆举伊尹不仁者远矣岂必人人而诛之管仲知小人之不可用而无以御之何益于事内旣不能治身外复不能用人举易世之忧而属之宋襄公使祸旣巳成而后宋人以干戈正之于乎殆哉昔先君之论云尔知罃赵武第六齐桓公存三亡国以属诸侯其义多于晋文然相公没而齐乱其后不能复伯文公子孙世爲盟主二百余年与春秋相终始其故何也虽襄公悼公之贤齐所无有然其所以保伯业而不失者则有在也伯者之盛非能用兵以服诸侯之难而能不用兵以服诸侯之爲难耳文分之后前有知罃后有赵武皆能不用兵以服诸侯此晋之所以不失伯也悼公与楚争郑三合诸侯之师其势足以举郑而郄楚晋之羣臣中行偃栾黡之徒欲一战以服楚者衆矣惟知罃爲中军将知用兵之难胜负之不可必三与楚遇皆迁延稽故不与之战卒以敝楚而服郑此则知罃不用兵之功也悼公死平公立平公非悼公比也然能属任赵武武尝与楚屈建合诸侯之大夫干宋以求弭兵赵武于此有仁人之心二焉方其未盟也屈建衷甲将以袭武武与叔向谋之叔向曰以信召人而以僣济之人谁与之安能害我武从其言卒事而楚不敢动将盟晋楚争先叔向又曰诸侯归晋之德只非归其尸盟也子务德无争先武亦从而先之此二者非仁人不能何也人将衷甲以袭我我亦衷甲以待之此势之所必至也不幸不胜无可言者虽幸而胜晋楚之祸必自是始晋爲盟主常先诸侯矣晋未失诸侯而楚求先之苦与之争楚必不听晋楚之祸亦必自是始然此二者皆人情之所不能忍之忍之近于弱不忍近于强而武能忍之晋楚不争而诸侯頼之故吾以爲武有仁人之心二焉凡晋之所以不失诸侯而赵氏之所以卒兴于晋者由此故也春秋书宋之盟实先晋而后楚孔子亦许之欤汉髙帝第七髙帝之入秦一战于武关兵不血刄而至咸阳此天也非人也秦之亡也诸侯并起争先入关秦遣章邯出兵击之秦虽无道而其兵方强诸侯虽锐而皆鸟合之衆其不敌秦明矣然诸侯皆起于羣盗不习兵势陵借郡县狃于亟胜不知秦之未可攻也于是章邯一出而杀周章破陈渉降魏咎毙田儋兵锋所至如猎狐免皆不劳而定后乃与项梁遇苦战再三然后破之梁虽死而秦之锐锋亦略尽矣然邯以爲楚地诸将不足复虑乃渡河北击赵邯旣北而秦国内空至是秦始可击而髙帝乘之此正兵法所谓避实而击虚者盖天命非人谋也项梁之死也楚怀王遣宋义项羽救赵羽愿与沛公西入关怀王诸老将皆曰项羽爲人慓悍祸贼尝攻襄城襄城无噍类所过无不残㓕且楚数进取前陈王项梁皆败不如更遣长者扶义而西告谕秦父兄秦父兄苦其主冬矣诚得长者徃无侵暴冝可下卒不许项羽而遣沛公沛公方入关而项羽巳至河北与章邯相持邯虽欲还兵救秦势不得矣怀王之遣沛公固当然非邯羽相持于河北沛公亦不能成功故曰此天命非人谋也汉文帝第八老子曰柔胜刚弱胜强汉文帝以柔御天下刚强者皆乗风而靡尉佗称号南越帝复其坟墓召贵其兄弟佗去帝号俯伏称臣匈奴桀敖陵驾中国帝屈体遣书厚以缯絮虽未能调伏然兵革之祸比武帝世十一二耳吴王濞包藏祸心称病不朝帝赐之几杖濞无所发怒乱以不作使文帝尚在不出十年濞亦巳老死则东南之乱无由起矣至景帝不能忍用鼌错之计削诸侯地濞因之号召七国西向入关汉遣三十六将军竭天下之力仅乃破之错言诸侯强火削之亦反不削亦反削之反疾而祸小不削反迟而祸大世皆以其言爲信吾以爲不然诚如文帝忍而不削濞必未反迁延数岁之后变故不一徐因其变而爲之备所以制之者固多术矣勐虎在山日食牛羊人不能堪荷戈而徃剌之幸则虎毙不幸则人死其爲害亟矣鼌错之计何以异此若能髙其垣墙深其䧟穽时伺而谨防之虎安能必爲害此则文帝之所以备吴也于乎爲天下虑患而使好名贪利小丈夫制之其不爲鼌错者鲜矣汉景帝第九汉之贤君皆曰文景文帝寛仁大度有髙帝之风景帝忌克少恩无人君之量其实非文帝比也帝之爲太子也吴王濞世子来朝与帝博而争道帝怒以博局提杀之濞之叛逆势激于此张释之文帝之名臣也以劾奏之恨斤死淮南邓通文帝之倖臣也以允雍之怨困迫至死鼌错始与帝谋削诸侯违衆用之及七国反袁盎一说谲而斩之东市曾不之䘏周亚夫爲大将折吴楚之锐锋不数月而平大难及其爲相守正不阿恶其悻悻不屈遂以无罪杀之梁王武母第也骄而从之㡬致其死临江王荣太子也以母失爱至使酷吏杀之其于君臣父子兄弟之际皆理而伤道者一至于此原其所以能全身保国与文帝俱称贤君者惟不攺其恭俭故耳春秋之法弑君称君君无道也称臣臣之罪也然陈侯平国蔡侯般皆以无道弑而弑皆称臣以爲罪不及民故也如景帝之失道非一也而犹称贤君岂非躬行恭俭罪不及民故耶此可以爲不恭俭者戒也栾城后集卷第七栾城集栾城集卷第八栾城集卷八诗六十八首寄范文景仁京城冠盖如云屯日中奔走争市门弊裘瘦马不知路独向城西寻隐君隐君白发养浩气高论惊世门无賔欣然爲我觧东阁明窓凈几舒华茵春天雪花大如手九衢㫁絶愁四隣平明熟睡唿不觉清诗渌酒时相亲我兄东来自东武走马出见黄河滨及门却遣不得入回顾欲去行无人东园桃李正欲发开门借与停车轮青天露坐列觞豆落花飞絮飘衣巾晋连四月听鶗鴃扁舟一去浮奔浑人生聚散未可料世路险恶终劳神交游畏避恐坐累言词欲吐聊复吞安得如公百无忌百间广厦安贫身次韵王巩上元见寄三首弃掷良宵君谓何清天流月鑑初磨莫辞病眼羞红烛且试春衫翦薄罗莲艳参差明绣户舞腰轻瘦飐惊鼍少年㣲服天街阔何处相逢觧佩珂繁灯厌倦作闲游行到僧居院院晋月影随人深有意车音争陌去如流酒消凿落宁论斗鱼照琉璃定几头过眼繁华真一梦终宵寂寞未应愁灯火熏天处处同暗逰应避栢台騘髙情自放喧阗外胜事偏多淡泊中平日交游徒梦想晋都歌吹忆年丰知君未有南来意归去相从光与鸿谢张安道惠马从事年来鬓似蓬破车倦仆衆人中作诗仅比穷张籍得马还从老晋公夜起趋朝非所事晓骑行乐定谁同惯乗欵叚游田里怯听骎骎两耳风次韵子瞻赠梁交左藏彭城欲徃台无檄初喜东西合爲一将军走马随春风精鋭千人森尺籍口占嘉句惊衆坐手练强兵试鸣镝酒酣起舞花满地醉倒不听人扶出归来相对如梦寐虎踞能经苦岑寂黄楼方就可同游饮尽官厨三百石寒食游南湖三首春睡午方觉隔墻闻乐声肩舆试扶病画舫听徐行适性逢樽酒开懐挹友生游人定相笑白发近从横遶郭春水满被堤新桞黄官池无禁约野艇得飞扬浪泛歌声逺花浮酒气香晚风归棹急细雨湿红粧携手临池路时逢卖酒垆桞斜低系䌫草緑荐倾壶波荡春心起风吹酒力无冠裳强包褁半醉遣谁扶观大閲承平郡国减兵屯唯有留都一万人票姚将军思出塞从横幕府讳和亲旌旗不动风将转曲部无声马亦驯八阵且晋遗法在未湏亲试革车尘送林子中安厚卿二学士奉使高丽二首东夷从古慕中华万里梯航今一家夜静双星先渡海风高八月自还槎鱼龙定亦知忠信象译何劳较齿牙屈指归来应自笑手持玉帛赐天涯官是蓬莱海上仙此行聊复㸔桑田鲲移鹏徙秋㠶健潮阔天低晓日鲜平地谁言无崄岨仁人何处不安全但将羙酒盈船去多作新诗异域传送赵屼秘书还钱塘世人何局促奔走鬓苍苍闻道余杭守独游何有乡禅心朝吐月元气夜生光清静安罢瘵寛仁服暴强声名高一世风采见诸郎谒帝朱爲绂还家綵作裳经过留画舫谈笑接清觞问讯颜依旧峥嵘嵗自长人生真几许世味不堪尝归去闻诗罢求余却老方马上见卖芍药戏赠张厚之二絶春风欲尽无寻处尽向南园芍药中过尽此花真尽也此生应与此花同春来便有南园约过尽春风约尚赊緑叶成隂花结子便湏携客到君家答见和二絶花桞萧条行巳老圣贤希阔未尝中眼㸔芍药纷纷尽頼有樱桃颗颗同尘编何用朝朝㸔新酿还须处处赊好事若能频载酒不妨时复到杨家送吕希道少卿知滁州长恠名卿亦坐曹忽乗五马列旌旄才多莫厌官无事郡小不妨名自高庻子定应牵赋咏醉翁聊复继游遨试寻苦战清流下要识经纶帝业劳次韵张恕春莫秪言城市无佳处亦有南湖几度游好雨晴时三月尽啼莺到后百花休老猿好饮常连臂野马依人自络头不肯低回池上醉试㸔生㓕水中沤次韵传宏推官义方亭居近古城心自幽箪瓢足用更何求鸎飞旋趂春风出龙卧终闻莫雨搜科第聮翩収甲乙乡闾惊怪问因由隐君淡泊无人识长夏一衫冬一裘次梁交之徐州湖水清且深新荷半犹卷未见红粧窈窕娘先排翠羽叅差扇水面风生人未知欹倾俯仰长先见岸上游人莫不归清香入袖凉吹面投壶击鞠緑杨隂共尽清樽飡白饭坐中飞将忽先起轻衫出试彭门远百歩洪西白浪翻戯马台南云岫满江山雄丽信宜人风流孰似梁王苑次韵王巩寄见三首日永官闲自在慵门前客到未曽通怜君避世都门里劝我忘忧酒盏中城下桞隂新过雨湖邉荷叶自翻风早湏命驾追清赏大字新诗事事工触事如棋一一低昏然一睡更何知贾生流落南迁后陶令衰迟归去时去住由人真水毋箪瓢粗足亦山雌年来未省谈尧舜一吷麄踈岂足吹池上轻氷暖却开迎春送腊仰衘杯君家有酒能无事客醉连宵遣不廻诗就商消盘上蜡信来飘尽岭头梅商丘冷坐君知否缾应须有耻罍次韵李逵见赠大学群游经最明青衫顦顇竟何成虀盐仍作当年味名誉飞蝇过耳声次韵秦观秀才携李公择书相访济南三嵗吾何求史君后到消人忧君言有客轻公侯扁舟相从古杨州致之匹马恨无力千里相望同异域诵诗空使四坐惊隐居未易凡人测史君南归无限情鸿飞携书堕我庭此书兼置昔年客袖中秀句淮山青老夫强颜依府县堆案文书本非愿清谈亹亹解人颐安得坐右长相见狂客吾非贺季真醉吟君似谪仙人末契长遭少年笑白发应慙倾盖新都城酒贵谁当换尘埃污面非良筭归来泗上苦思君莫待黄花秋烂漫送龚鼎臣谏议移守青州二首稷下诸公今几人三爲祭酒发如银梁王宫殿归留钥尚父山河属老臣泝水弦歌重曾㸃菑川故旧识平津过家定有金钱费千里争㸔衣锦身面山负海古诸侯信美东方第一州胜势未容秦地崄奇花仅比雒城优新丝出盎冬裘具贡枣登场嵗事休铃合虚闲官酿熟应容将佐得遨游送余京同年兄通判岚州矫矫吴越士远爲井代行寒暄虽云异慷慨慰平生我昔在济南君时事淄青连年食羊灸便欲忘莼羔问君弃乡国何似弊屣轻丈夫事所志归去无田耕闲官少愧耻敎子终余龄定心养浩气闭目収元精此志我亦然偶与长者并㑹合不可期未易夸者评河上莫归过南湖二絶西来白水满南池走马池邉日落时桥底荷花无限思清香乞与路人知淤田水浅客来迟解舫都门问几时谁道两京鸡犬接差除屈指未曾知送提刑孙颀少卿移湖北转运持节忧邦刑职业巳自简下车摄晋都谈笑事亦办开轩揖佳客退食事书卷爲政曾几何清风自无限官居嵗月迫归念湖湘逺依依东轩竹凛凛故人面诏书遂公私使节许新换旧治行当经家山企可见宦游得乡国劳苦顾犹愿归斾正滂洋行辀岂容缓次韵刘泾见寄天之苍苍亦何有亦有云汉爲之章人生混沌一气耳嘿嘿何用知肺膓孔公孟子巧言语剖瓢揷竹吹笙簧含宫吐角千万变坐令隐伏皆形相我生禀赋本㣲薄氤氲方寸不自藏譬如兰根在黄土春风驱迫生繁香口占手冩岂得巳此亦未免物所将方将寂寞自収歛不受世俗斗尺量既知仍作未能止纷纭竟亦类彼庄煎烹心脾擢胃肾自令鬓发惊秋霜嗟子独未知此病从横自恃觜爪刚少年一见非俗物锵然脩竹鸣孤凰近来直欲扛九鼎令我畏见笔力强提携童子从冠者揣摩五帝论三皇诗书近日贵新説扫除旧学漫无光窃攘瞿昙剽李耳牵挽性命推隂阳狂流衮衮去不返长夜漫漫未遽央词锋俊发鲁连子惭愧田巴称老苍是非得失子自了一醉早醒余所望城南访张恕事似棼丝拨不开秋随脱华暗相催城南緑野冝幽歩水北红尘漫作堆赤枣青瓜报丰熟黄鸡白酒劝徘徊此中真有醇风在一畆何年斸草莱同李倅钧访赵嗣恭晋饮南园晚衙先归城南高楼出乔木下有方塘秋水足新霜未变草木鲜晚日旋催梨枣熟雨荒松菊半榛莾风老菰蒲初瑟缩门前大路多尘土日中过客无晋毂开门却扫如有待下马升堂真不速劝我一振衣上黄临风共倒樽中渌肴𬞞草草意不尽丝竹泠泠暗相属琳宫仙伯自闲暇幕府麄官苦烦促晚衙簿领当及期后堂车辖要须漉令人更愧东宫师眷恋溪山弃华屋次韵转运使鲜于侁新堂月夜长爱陶先生闲居弃官后床上卧㸔书门前自栽桞低徊顾㣲禄毕竟谁挽袖索莫秋后蜂青荧晓天宿惟将不系舟託此春江熘尺书慰穷独秀句惊枯朽遥知新堂夜明月入杯酒千里共清光照我茅檐漏送梁交供备知莫州勐士当令守四方中原诸将近相望一樽度日空闲暇千骑临邉自激昻谈笑定先降虏使诗书仍得靖戎行君㸔宿将何承矩安用摧锋百战埸秋祀高禖二絶荡荡巍巍尧舜前一丘惟见栢森然后来秦汉何堪数䟦扈飞扬得几年干德年中初一新頽垣破瓦委荆榛兴亡举坠干戈际闲暇方知国有人过兴敎赠刘上人四十年间此院晋临河㸔尽徃还舟同来并是三年客听説行藏各自羞次韵王巩代书去年河上送君时我醉㸔君倒接篱一笑便成经嵗隔扁舟重到满城知旧传北海偏怜客新怪东方苦愬饥应笑长安居不易空吟原上草离离南湖清饮二首翠箔红䆫映大堤逺来清饮叹参差盈盈积水东西隔脉脉幽懐彼此知渌酒谩传工破闷主人何敢怪颦眉明朝㸔月云开未试与詹家一问龟坐客经年半已非喜君重到暂相依不嫌爱酒樽频倒只帕题诗纸屦飞耿耿幽懐谁与愬徐徐细酌未应违从今更肯相过否几误风吹白版扉次韵偶成交情淡泊乆弥新吏役萦纒日益纷香火社中真避世簿书丛里强论文樽罍正及明蟾夜舟楫来随早鴈羣世俗如君今有几真将富贵等浮云中秋见月寄子瞻西风吹暑天益高明月耿耿分秋毫彭城闭门青嶂合卧听百歩鸣飞涛使君携客登燕子月色着人冷如水筵前不设皷与钟处处笛声相应起浮云卷尽流金丸戯马台西山郁蟠杯中渌酒一时尽衣上白露三更寒扁舟明日浮古汴回首逡廵陵谷变河吞巨野入长淮城没黄流只三版明年筑城城似山伐木爲堤堤更坚黄楼未成河已退空有遗蹟令人㸔城头见月应更好河流深处今生草子孙幸免鱼鼈食歌舞聊寛使君老南都从事老更贫羞见青天日照人飞鹤投笼不能出曾是彭城坐中客次韵王巩自咏平生未省爲人忙贫贱安闲气味长粗免趋时头似葆相能忍事腹如囊简书见迫身今老樽酒闻唿首一昻欲挽天河聊自洗尘埃满面鬓眉黄次韵王巩同饮玉廷老度支家戯咏白鱼紫蟹早霜前有酒何须问圣贤上客逺来工缓颊双鬟爲出小垂肩新传大曲皆精絶忽发狂言亦可怜莫恠贫家少还往自须先办买花钱送王巩之徐州遨游公卿间结交非不足髙秋逺行迈黄泥没马腹问君胡爲尔笑指篱间菊故人彭城守乆作中朝逐诗书自娱戯樽爼当谁属相望鹤颈引欲徃龟头缩前期失不遂浪语频遭督黄楼适巳就白酒行亦热登髙畅逺情戏马有前躅篇章杂笑语行草烂盈幅归来贮箧笥把玩比金玉吾兄别我久忧患欲谁告孤告多风霆弹射畏颠覆白头日益新歳寒喜君独纷纷衆草中冉冉凌霜竹恨我闭笼樊无由託君毂次韵张恕九日寄子瞻无限黄花簇短篱浊醪霜蟹正堪持坐曹漫尔夸勤瘁割肉何妨诮诋欺世外罇罍终日放俗间簿领莫相縻茱茰揷遍知人少谈笑须公一觧頥戯次前韵寄王巩二首白马貂裘锦羃篱离觞㶑滟手亲持头风欲待歌词愈肺病甘从酒力欺不分归心太怱草更怜人事苦萦縻相逢借问空长欢便舍灵龟㸔朶頥细竹寒花出短篱故山耕耒手曽持宦游蹔比凫鹥集归计长遭句偻欺歌舞梦囘空歴记交朋飞去自难縻悠悠后会须经嵗冉冉霜髭渐满頥赠杭僧道潜月中依松鹤露下抱叶蝉赋形已孤㓗发响仍清圆潜师本江海浪迹游市㕓髭长不能翦衲壊聊复穿瘦骨见图画禅心离攀缘出言可人意一一皆自然问师藏何深不与世俗传旧识髯学士复从琏耆年尘埃既脱落文彩自精鲜落落杜中人如我亦有奈何一相见抚卷坐长叹归去勿复言山林信多贤张安道生日二首椿年七十二廻新蓬矢桑弧记此晨养就丹砂无上药已超诸数自由身中年道路趋真境外物功名委世人今夜空庭香火罢定应星斗识天真十载从公鬓似蓬羡公英气老犹充生时别得星辰力晚嵗仍加鼎灶功世事不堪开眼㸔劳生渐恐转头空问公试觅刀圭药嵗嵗称觞此日中李钧夀花堂尚书郎晋陵李公秉性直而和少从道士得养生法未五十去嗜欲老而不衰爲南都通守其西堂北牖下池生菖蒲开花三四芬馥可爱以书占之曰此夀考之祥也因名其堂曰夀花而余爲作诗记之石上菖蒲十二节仙人服之好颜色根如蟠龙不可得叶中开花谁复识夫子自少读道书年未五十嗜欲除河流通天非辘轳下入金鼎融爲珠一醉斗酒心自如鬼物窥觇惊睢盱菖蒲花开夀之符白发变黒颜如朱它年三茒访君庐拍手笑我言不虚次韵子瞻题张公诗卷后世俗丼枉尺所愿求直寻不知一律讹大乐无完音见利心自摇虑害安得深至人不妄言淡如朱丝琴悲伤感旧俗不类骚人淫又非避世翁闵嘿遽阳瘖嘐嘐晨鸡鸣岂问晴与隂世人积寸木坐使高楼岑晚嵗卧草庐谁听梁甫吟它年楚倚相傥能记愔愔次韵广州陈绎谏议和陈荐宋敏求二龙图二首曾送飞龙白日翔未应中路许还乡鹤归仍有当年伴松老知经几度霜城下寳坊聊寄榻朝中振鹭旧成行相逢出处何须问五岭清平十月凉琳宫清净思悠哉颇似山林未肯廻五日趋朝真自适一樽无事得频开董狐执笔何时易马援征蛮未遽来奔走安闲谁是定都门擕手一徘徊次韵王廷老寄子瞻歌吹新成百尺台青山临水巧崔嵬佳人解作回文语狂客能鸣掺鼓雷撷菊传杯醒复醉採菱盪浆去仍回新年闻欲相从饮春酒还须剰作醅次韵顿起考试徐沂举人见寄二首齐楚诸生俨鞸绅人人愿得出君门衔枚勇鋭惊初合弃甲须臾讶许奔细读未辞灯损目乆晋终厌棘爲藩定应亲刈翘中楚把卷喧唿半夜言老年从事沗南京海内交游尚记名怯见广场心力破厌㸔细字眼花生新科未暇通三尺旧曲惟知有六茎空忆倚楼秋雨霁与君㸔遍洛阳城送李钧郎中君家毗陵本江南虽爲浙西终未甘风流秀发自不减气质浑朴犹中含敲榜满前但长啸簿书堆案常清谈湖中徃徃载画舫竹下小小开茅庵歌吟髣髴类骚雅导引委曲师彭聃新茶泼乳睡方觉渌酒倾水醒复酣一朝挥手去不顾使我把䄃心难堪扁舟水涸费牵挽瘦马雪冻忧朝参一官来徃似秋鷰薄俸包褁如春蚕东南乞麾尚可得白首谁念家无甔送文与可知湖州连持梁洋印久作溪山主深知爲郡乐但畏买茶苦来归天禄阁坐守登闻鼓九重未明入百辟盈庭舞城南独归卧心事谁当语旧闻吴兴胜试问天公取家贫橐装尽歳莫轻㠶举苕溪浄多石弃领瘦无土湖藕雪氷丝山茶泼牛乳香粳饭玉粒鲜鲫鲙红缕宫开水精㓗人寄画屏住俗吏自难堪诗翁正当与从来思清絶况乃病新愈团团肘后丹暠暠胷中素高卧镇夸俗清谈静烦诉应笑杜紫㣲湖亭但狂顾嘉雪呈鲜于子骏三首发函寛大一封书卧阁雍容三日余旋见雪花投夜落未应天意与人踈瓦干浙浙初鸣霰畦润渐渐想没鉏高㑹梁园遗胜在早知词赋似相如春秋无麦自当书况复秋田水潦余一雪端来救焦藁千箱乞与等亲踈消残温疠曾非药蚀遍陈根不用鉏犹恐远村霑未足试唿农圃问何如蠒纸铺庭几误书杨花糁迳未春余积随平野分高下舞信㣲风作密踈解使游人似姑射仍令飞鸟变春鉏共惊天巧无能学造物无心本亦如次韵文务光秀才游南湖料峭东风助腊寒汀滢白酒借衰颜满床书卷何曽读数歩湖光自不闲夣想緑杨垂后浦眼㸔红杏照前山新春渐好君归速不见游人暮不还子瞻恵双刀彭城一双刀黄金错刀镮嵴如双引绳色如青琅玕开匣飞电落入手清霜寒引之置膝上凛然愁肺肝我衰气力㣲覧镜毛发斑誓将斩鲸鲵静此沧海澜又欲戮犀兕永息行路难有志竟不从抚力但长叹投刀泪如霰北斗空阑干归来刈蓬蒿鉏田植芳兰惜刀不忍用用亦非所便弃置尘土中坐使锋刃刓床头夜生光知有蛟龙蟠惭君赠我意时取一磨㸔晋守与賔客会开元龙兴寺观灯余有故不预中夜登南城而望灯引双旌万点红倾城车马在城东使君行乐人人共勌客安眠夜夜同梦想笑谈倾满坐卧闻歌筦逐春风三更试上南楼㸔无限繁星十里中栾城集卷第八栾城集三集卷第八栾城第三集卷第八易说三首一隂一阳之谓道继之者善也成之者性也何谓道何谓性请以子思之言明之子思曰喜怒哀乐之未发谓之中发而皆中节谓之和中也者天下之大本也和也者天下之逹道也致中和天地位焉万物育焉中者性之异名也性者道之所寓也道无所不在其在人爲性性之未接物之寂然不得其朕可以喜可以怒可以哀可以乐特未有以发耳及其与物接而后喜怒哀乐更岀而迭用岀而不失节者皆善也所谓一隂一阳者犹曰一喜一怒云尔言隂阳喜怒皆自是岀也散而爲天地歛而爲人言其散而爲天地则曰天地位焉万物育焉言其歛而爲人则曰成之者性其实一也得之于心近自四支百骸远至天地万物皆吾有也一隂一阳自其逺者言之耳大衍之数五十其用四十有九此何数也曰一气判而爲天地分而爲五行易曰天一地二天三地四天五地六天七地八天九地十此十者天地五行自然之数虽圣人不能加损也及文王重易将以揲蓍则取其数以爲蓍数曰大衍之数五十大衍云者大衍五行之数而取其五十云尔用于揲蓍则可而非天地五行之全数也故继之曰天数五地数五五位相得而各有合天数二十有五地数三十凡天地之数五十有五此所以成变化而行鬼神也明此天地五行之全数古之圣人知之所以配天地参隂阳其用有不可得而知者非蓍数之所及也及子瞻论易乃以蓍数之故而损天地五行之全数以合之爲之说曰大衍之数五十者五不特数以爲在六七八九之中也言十则一二三四在其中言六七八九则五在其中矣一二三四在十中然而特见者何也水火木金时见于四时而土不特见故土无定位无成名无专气夫五行迭用于四时其不特见者均也谓土不特见此野人之说也今谓五行之数止于五十是天五爲虚语天数不得二十有五天地之数不得五十有五而可乎且上之生数旣不得特见而其成数又以水火木金当之是土卒无生成数也使土无生成数则天地之数四十已而尚何五十之有且天地五行之数人之所不与也今也欲取则取欲去则去是以意命五行也盖天以一生水地以二生火天以三生木地以四生金天以五生土五行旣生矣而未及成地安于下天运于上则五位相得而各有合地以五合一而水成天以五合二而火成地以五合三而木成天以五合四而金成地以五合五而土成天之所生不得地五则不成地之所生不得天五亦五成此隂阳之至情而古今之定论非臆说也且土之在天地四行之所頼以成而土之頼于四行者少其实可视而知不可诬也今将求合蓍数而黜土其爲说䟽矣夫干天下之至健也德行常易以知险夫坤天下之至顺也德行常简以知阻干之健坤之顺皆其材之自然也譬如鸟之能飞鱼之能游非有使之者也干以其健济天下之险坤以其顺济天下之阻皆有余矣然而或亦不济如鸟之能飞而因于弋鱼之能游而毙于网健顺之不可恃者亦若是矣且天下之险阻果安在乎物固有强弱有逺近有髙下有好恶有向背有取舎此争之端而险阻之所出也方其不争乘之以至健和之以至顺无不济也遇其方争健能胜之顺能说之尚可也不能胜不能说而险阻作矣然则何爲而可易曰夫干确然示人易矣夫坤隤然示人简矣健而无心者其德易其形确然顺而无心者其德简其形隤然易简积于中而确然隤然者蓍于外吾信之物安之虽险阻在前而无不知知之至则涣然氷释无能爲矣此则简易之功而非健顺之所及也易曰易简而天下之理得矣天下之理得而成位乎其中矣物得非理则吾何爲哉亦位于其中而已矣洪范五事说一首昔禹观洛书而得九畴之次𥘉一曰五行次二曰敬用五事二者天人之道而九畴之源本也汉刘向父子始采诸儒之说而作五行传其论五事失其实者过半后世因之予以爲不然乃爲之说曰五行天事也五事人事也五行之先后以天事言之五事之先后以入事言之天以一生水地以二生火天以二生木地以四生金天以五生土此五行之所以爲先后也人之生也形色具而声气继之形气具而视听继之形气视听具而喜怒哀乐之变至喜怒哀乐旣旣而思生焉喜怒哀乐之未至则无思也无爲也无思无爲则性也性非五事而五事之所依也故形色爲貌声气爲言目爲视耳爲听心爲思此五事之所以爲先后也畜爲五藏发爲五事以应五行故脾之发爲貌而主土肺之发爲言而主金肝之发爲视而主木肾之发爲听而主水心之发爲思而主火自黄帝以来知医者言之详矣舍此则无以治病无以生杀人也汉儒之说以言爲金以听爲水则亦旣得之矣至于以貌爲木以视爲火以思爲土则不可何以言之土之爲物形色先具而水火木金附焉故形色之着者莫如土土实爲脾皮肉筋骨髓脑垢色皆土之属而脾之余也此佛氏所谓地大者也其于人爲貌貌之德恭恭之至肃肃则土得其性土得其性则能胜水故其休征时雨肃之反爲狂狂则上失其性土失其性则不能胜水故其咎征常雨肺之于人气之所从出入也方其有气而未声则无以接物而物亦莫之喻也失其性火失其性故其答㣲当风此五者洛书之本说与黄帝之遗书合医者由之至于今不变而汉之诸儒反之此智者之所大息也诗病五事李白诗类其爲人骏发豪放华而不实好事喜名不知义理之所在也语用兵则先登䧟阵不以爲难语游侠则白昼杀人不以爲非此岂其诚能也哉白始以诗酒奉事明皇遇䜛而去所至不改其旧永王将窃据江淮白起而从之不疑遂以放死今观其诗固然唐诗人李杜称首今其诗皆在杜甫有好义之心白所不及也汉髙帝归丰沛作歌曰大风起兮云飞扬威加海内兮归故乡安得勐士兮守四方髙帝岂以文字髙世者哉帝王之度固然发于其中而不自知也白诗反之曰但歌大风云飞扬安用勐士守四方其不识理如此老杜赠白诗有细论文之句谓此类也哉大雅緜九章𥘉诵太王迁豳建都邑营宫室而巳至其八章乃曰肆不殄厥愠亦不陨厥问始及昆夷之怒尚可也至其九章乃曰虞芮质厥成文王蹶厥生予曰有䟽附予曰有先后予曰有奔奏予曰有御侮事不接文不属如连山断岭虽相去絶逺而气象聮络观者知其脉理之爲一也盖附离不以凿柄此最爲文之髙致耳老杜䧟贼时有诗曰少陵野老吞声哭春日潜行曲江曲江头宫殿鎻千门细柳新蒲爲谁緑忆昔霓旌下南苑中万物生颜色昭阳殿里第一人同辇随君侍君侧辇前才人带弓箭白马嚼啮黄金勒翻身向天仰射云一箭正坠双飞翼明眸皓齿今何在血污游䰟归不得淸渭东流剱阁深去住彼此无消息人生有情泪霑臆江水江花岂终极黄昏胡骑尘满城欲徃城南忘南北予爱其词气如百金战马注坡蓦涧如履平地得诗人之遗法如白乐天诗词甚工然拙于纪事寸歩不遗犹恐失之此所以望老杜之藩垣而不及也诗人咏歌文武征伐之事其于克宻曰无矢我陵我陵我阿无饮我泉我泉我池其于克崇曰崇墉言言临冲闲闲执讯连连攸馘安安是类是禡是致是附四方以无侮其于克商曰维师尚父时惟鹰扬谅彼武王肆伐大商会朝淸明其形容征伐之盛极于此矣韩退之作元和圣德诗言刘辟之死曰宛宛弱子赤立伛偻牵头曳足光断腰膂次及其徒体骸撑拄未乃敢辟骇汗如雨挥刀纷纭争切脍脯此李斯颂秦所不忍言而退之自谓无愧于雅颂何其陋也唐人工于爲诗而陋于间道孟郊尝有诗曰食荠肠亦苦强歌声无欢出门如有碍谁谓天地寛郊耿介之士虽天地之大无以安其身起居饮食有戚戚之忧是以卒穷而死而李翶称之以爲郊诗髙处在古无上平处犹下顾沈谢至韩退之亦谈不容口甚矣唐人之不闻道也孔子称颜子在陋巷人不堪其忧回也不改其乐回虽穷困早死而非其处身之非可以言命与孟郊异矣圣人之御天下非无大邦也使大邦畏其力小邦怀其德而巳非无巨室也不得罪于巨室巨室之所慕一国慕之矣鲁昭公未能得民而欲逐季氏则至于失国汉景帝患诸侯之强制之不以道削夺吴楚以致亡国之变竭天下之力仅能胜之由此观之大邦巨室非爲国之患患无以安之耳祖宗承五代之乱法制明具州郡无藩镇之强公卿无世官之弊古者大邦巨室之害不见于今矣惟州县之间随其大小皆有富民此理势之所必至所谓物之不齐物之情也然州县頼之以爲强国家恃之以爲也能使富民安其富而不横贫民安其贫而不匮贫富相恃以爲长乆而天下定矣王介甫小丈夫也不忍贫民而深疾富民志欲破富民以惠贫民不知其不可也方其未得志也爲兼并之诗其诗曰三代子百姓公私无异财人主擅操柄如天持斗魁赋予皆自我兼并乃姦回姦回法有诛势亦无自来后世始倒持黔首遂难裁秦王不知此更筑怀清台礼义日以媮圣经乆烟埃法尚有存者欲言时所咍俗吏不知方倍克乃爲才俗儒不知变兼并可无摧利孔至百岀小人私阖开有司与之争民愈可怜哉及其得志专以此爲事设青苗法以夺富氏之利民无贫富两税之外皆重出息十二吏縁爲姦至倍息公私皆病矣吕惠卿继之作手实之法私家一毫以上皆籍于官民知其有夺取之心至于卖田杀牛以避其祸朝廷觉其不可中止不行仅乃免于乱然其徒世守其学刻下媚上谓之享上有一不享上皆废不用至于今日民遂大病源其祸出于此诗盖昔之诗病未有若此酷者也栾城三集卷第八栾城集后集卷第八栾城后集卷第八歴代论二汉武帝第十天下利害不难知也士大夫心平而气定髙不爲名所眩下不爲利所憷者类能知之人主生于深宫其闻天下事至鲜矣知其一不逹其二见其利不覩其害而好名贪利之臣探其情而逢其恶则利害之实乱矣汉武帝即位三年年未二十闽越举兵围东瓯东瓯告急帝问太尉田蚡蚡曰越人相攻其常事耳又数反覆不足烦中国徃救帝使严助难蚡曰特患力不能救德不能覆诚能何故弃之小国以穷困来告急天子不救尚何所愬帝诎蚡议而使助持节发㑹稽兵救之自是征南越伐朝鲜讨西南夷兵革之祸加于四夷矣后二年匈奴请和亲大行王恢请击之御史大夫韩安国请许其和帝从安国议矣明年马邑豪聂壹因恢言匈奴𥘉和亲亲信邉可诱以利致之伏兵袭击必破之道也帝使公卿议之安国恢徃反议甚苦帝从恢议使聂壹卖马邑城以诱单于单于觉之而去兵出无功自是匈奴犯邉终武帝无宁岁天下㡬至大乱此二者田蚡韩安国皆知其非而迫于利口不能自伸武帝志求功名不究利害之实而遽从之及其晩嵗祸灾并起外则黔首耗散内则骨肉相贼杀虽悔过自咎而事巳不救矣然严助以交通淮南张汤论杀之王恢以不击匈奴亦坐弃市二人皆罪不至死而不免大㦻岂非首祸致罪天之所不赦故耶汉昭帝第十一周成王以管蔡之言疑周公及遭风雷之变发金縢之书而后释然知其非也汉昭帝闻燕王之譛霍光惧不敢入帝召见光谓之曰燕王言将军都郞道上称跸又擅调益幕府校尉二事属尔燕王何自知之且将军欲爲非不待校尉左右闻者皆伏其明光由是获安而燕王与上官皆败故议者以爲昭帝之贤过于成王然成王享国四十余年治致刑措及其将崩命召公毕公相康王临死生之变其言琅然不乱昭帝享国十三年年甫及冠功未见于天下其不及成王者亦逺矣夭寿虽出于天然人事常参焉故吾以爲成王之寿考周公之功也昭帝之短折霍光之过也昔晋平公有蛊疾医和视之曰是谓近女非鬼非食惑以䘮志良臣将死天命不宥国之大臣受其宠禄而任其大节有菑祸兴而无攺焉必受其咎以此讥赵孟赵孟受之不辞而霍光何逃焉成王之㓜也周公爲师召公爲保左右前后皆贤臣也虽以中人之资而起居飮食日与之接逮其壮且老也志气定矣其能安富贵易生死盖无足怪者今昭帝所亲信惟一霍光光虽忠信笃实而不学无术其所与共国事者惟一张安世所与断㡬事者惟一田延年士之通经术识义理老光不识也其后虽闻乆隂不雨之言而实夏侯胜感蒯聩之事而贤隽不疑然终亦不任也使昭帝居深宫近嬖倖虽天资明断而无以养之朝夕害之者衆矣而安能及逺乎人主不幸未尝更事而履大位当得笃学深识之士日与之居示之以邪正晓之以是非观之以治乱使之乆而安之知类通逹强立而不反然后听其自用而无害此大臣之职也不然小人先之恱之以声色犬马纵之以驰骋田猎侈之以宫室器服志气巳乱然后入之以䜛说变乱是非移易白黒纷然无所不至小足以害其身而大足以乱天下大臣谁欲有言不可及矣语曰君子学道则爱人小人学道则易使故人心知道而后知爱身知爱身而后知爱人知爱人而后知保天下故吾论三宗享国长乆皆学道之力至汉昭帝惜其有过人之明而莫能导之以学故重论之以爲此霍光之过也汉哀帝第十二汉哀帝自诸侯爲天子方其在国好礼节俭知成帝优容舅家权夺于王氏及即位収揽威柄朝廷竦然庻㡬于治旣而传太后侵侮王后僣窃名号始失天下心帝复宠任倖臣董贤位至三公富拟帝室虽欲贬损王氏而身旣失德朝无名臣所以资之者多矣诗曰无竞维人四方其训之有觉德行四国顺之二者帝皆失之其若王氏何方帝之崩也王太后召大司马贤引见东厢问以䘮事调度贤内忧不能对免冠谢太后曰新都侯莾前以大司马奉送先帝大行暁习故事吾令莾助君贤顿首幸甚莾旣至使尚书劾免贤贤郞日自杀王氏代汉之祸实成于此昔髙帝寝疾有吕氏之忧吕后问以后事帝曰陈平智有余然难独任王陵少戅可以助之周勃厚重少文然安刘氏必勃也可令爲太尉及产禄之变王陵争之于前平勃定之于后皆如髙帝所虑文帝末年有亡国之忧成太子曰即有缓急周亚夫可任将兵及吴楚之变亚夫爲大将破之数月之间亦如文帝所虑今王氏之乱与吕氏士国等耳而哀帝无其人汉遂以亡非特天命盖人谋也汉光武上第十三人主之德在于知人其病在于多才知人而善用之若巳有焉虽至于尧舜可也多才而自用虽有贤有无所复施则亦仅自立耳汉髙帝谋事不如张良用兵不如韩信治国不如萧何知此三人而用之不疑西破强秦东㐲项羽曾莫与抗者及天下旣平政事一出于何法令讲若画一民安其生天下遂以无事又继之以曹参终之以平勃至文景之际中外晏然凡此皆髙帝知人之余功也东汉光武才备文武破㝷邑取赵魏鞭笞羣盗筭无遗策计其武功若优于髙帝然使当髙帝之世与项羽爲敌必有不能办者及旣履大位惩王莾簒夺之祸虽置三公而不付以事专任尚书以督文书绳姦诈爲贤政事察察下不能欺一时称治然而异巳者斥非䜟者弃专以一身任天下其智之所不见力之所不举者多矣至于明帝任察愈甚故东汉之治寛厚乐易之风逺不及西汉贤士大夫立于其朝志不获伸虽号称治安皆其父子才志之所止君子不尚者也汉光武下第十四髙帝举天下后世之重属之大臣大臣亦尽其心力以报之故吕氏之乱平勃得寘力焉诛产禄立文帝若反覆手之易当是时大臣权任之盛风流相接至申屠嘉犹召辱邓通议斩鼌错而文景不以爲捂则髙帝之用人其重如此景武之后此风衰矣大臣用舎仅如仆隷武帝之老也将立少主知非大臣不可乃委任霍光霍光之权在诸臣右故能翊昭建宣天下莫敢异议至于宣帝虽明察有余而性本忌刻非张安世之谨畏陈万年之顺从鲜有能容者恶杨恽盖寛饶害赵广汉韩延寿悍然无恻怛之意髙才之士侧足而履其朝陵迟至于元成朝无重臣养成王氏之祸故莾以斗筲之才济之以欺罔而仕无一人敢指其非者光武之兴虽文武之畧足以鼓舞一世而不知用人之长以济其所不足幸而子孙皆贤权在人主故其害不见及和帝㓜少窦后擅朝窦宪兄弟恣横杀都鄕侯畅于朝事发请击匈奴以自赎及其成功又欲立北单于以树恩固位袁安任隗皆以三公守义力争而不能胜幸而宪以逆谋败盖光武不任大臣之积其弊乃见于此其后汉日以衰及其诛阎显立顺帝功出于宦官黜淸河王杀李固事成于外戚大臣皆无所与及其末流梁冀之害重天下不能容复假宦官以去之宦官之害极天下不能堪至召外兵以除之外兵旣入而东汉之祚尽矣盖光武不任大臣之祸势极于此夫人君不能皆贤君有不能而属之大臣朝廷之正也事出于正则其成多其败少歴观古今大臣任事而祸至于不测者必有故也今畏忌大臣而使他人得乗其隙不在外戚必在宦官外戚宦官更相屠㓕至以外兵继之呜唿殆哉隗嚣第十五智者爲国知所去就大义旣定虽有得失不爲害也隗嚣𥘉据陇坻谦恭下士豪桀归之形政修举兵甲富盛一时窃据之中有贤将之风矣然圣公乗王莾之败拥衆入关君臣贪暴不攺盗贼之旧败亡之势匹夫匹妇皆知之矣而嚣举大衆束手称臣违方望之言䧟诸父于死地仅以身免及光武自河北入洛政修民附贤士满朝羣盗十去六七而嚣臣旣徃之祸方拥兵自固爲六国之计谋臣去之义士笑之而嚣与王元王捷一二人以死守之始从圣公而不吝终背光武而不悔去就之计无一得者至于杀身亡国盖不足恠也刘表专制荆州土广民衆势重于天下曹公与袁绍相拒于官渡二人皆求助于表表方晏然自守一无所与韩嵩说表曰两雄相持天下之重在于将军果欲有爲起乘其弊可也如其不然则将择所冝从岂可拥甲十万坐观成败求援而不能救见贤而不肯归此雨怨必集于将军恐不得中立矣表犹豫不能用卒爲曹公所并隗嚣刘表雍容风议皆得长者之誉然其败也皆以去就不明失之不如张鲁之庸败亡之余知所归徃犹能保其后嗣兵法有之知彼知已百战不殆知彼而不知巳一胜一负不知彼不知巳毎战辄殆夫惟知彼知巳而后知所去就哉邓禹第十六邓禹𥘉以兵入关乗胜独克关辅响震是时赤眉方入长安将诸豪桀皆劝禹径乗其乱禹曰吾衆虽多能战者少前无可仰之积后无转馈之资赤眉新㧞长安财富兵锐未易当也盗贼羣居无终日之计财糓虽多变故万端非能坚守者也上郡北地安定三郡土广人稀饶糓多畜吾且休兵北道就粮养士以观其变乃可图也于是引兵北屯栒邑光武闻之敕禹以时进讨禹国执前意盘栢不进明年亦眉西走扶风禹方入长安谒祠髙庙収十一帝神主然卒不能定关中无功而归盖赤眉之乱光武欲急攻之禹欲缓取之议者见禹之败因以禹爲失计吾以爲不然赤眉方强急之实难缓之爲得逮其自败西走扶风而禹乘之犹能还兵败禹而况其未走也哉如光武之计盖不知赤眉方强而禹兵力不足若审知此听禹坚守北道时出挠之而使别将挟持其东东西蹙之磨以岁月而赤眉成擒矣禹之败而西归也与冯异相遇要异共攻赤眉异曰异与贼相遇且数十日虽屡获雄将余衆尚多可稍以恩信倾诱难卒用兵破也上今使诸将屯渑池要其东而异击其西一举取之此万全计也禹又不从而败由此观之禹本计不失而帝不能用禹亦迫于君命不能自固耳李固第十七孔子谓颜子用之则行舎之则藏惟我与尔有是夫用而不行则何以利人舎而不藏则何以保身圣人之于天下理极于是而巳陈灵公与其大夫孔宁仪行父宣滛于朝洩冶强諌以死春秋书之曰陈杀其大夫洩冶君虽无道而洩冶亦名以爲无益于事而害其身君子不爲也李固立于顺桓之间内无愧于其心外无负于其人东汉名臣如固一二人耳然事有可恨者冲帝之亡也固欲立清河王蒜梁冀不从而立质帝质帝之亡也固复以淸河爲请与胡广赵戒同谋广戒惧而中变固独与杜乔争之冀积怒愤发䇿免固而立桓帝其后岁余刘文刘鲔谋立淸河冀遂诬固与文鲔通谋杀之吾窃怪固爲三公再欲立蒜而不克冀如豺狼疾之如仇雠独一梁太后知其资欲宥之而不能固虽贪立贤君存汉社稷势必无成矣一举不中奉身而去得免于祸斯巳幸矣再更大变固守前议迟迟不去以䧟于大戮则固之死仅自取也不然如固之贤吾何间然哉陈蕃第十八易曰君不宻则失臣臣不宻则失身㡬事不宻则害成是故鸷鸟将击必匿其形非以智御物而事不得不尔谋未发而使人知之未有不殆者也陈蕃将与窦武共诛宦官蕃自谓外从人望内有德于窦后事无不克乃先事露章曰臣闻言不直而行不正则爲欺乎天而负乎人危言极意则羣凶侧目祸不旋踵均此二者臣宁得祸不忍欺天今道路讻讻皆言侯览曹节公乗昕王甫郑飒等与赵夫人诸女尚书并乱天下若不急诛必生变乱倾覆社稷愿出臣章宣示左右令诸姦知臣疾之太后不从闻者莫不震恐谋未及发曹节等矫诏杀之时蕃七十余矣闻难将官属门生八十余人㧞刄入承明门攘臂大唿适遇王甫甫収杀之呜唿天之将亡汉邪蕃一朝老臣名重天下而猖狂寡虑乃与未尝更事者比㡬乎暴虎冯河死而无悔者斯岂孔子所谓资哉栾城后集卷第八栾城集栾城集卷第九栾城集卷第九诗七十首春日耕者阳气先从土脉知老农夜起饲牛饥雨深一尺春耕利日出三竿晓饷迟妇子同来相妩媚乌鸢飞下巧追随纷纭政令曾何补要取终年风雨时自祏城还府马上春色无人见兹行偶衆先桞黄新过雨麦緑稍铺田河润兼氷散禽声向日圆城池高受雾濉涣暖生烟送客情初恶还家意稍便旋闻夫事起已过佛灯然簿领何时毕尘埃空自怜南湖渐可到早治木兰船次韵子瞻人日猎城西将贤士气振令肃军声悄晨登戯马台一试胡騕䮍城空巷无人里社转相晓吾公庻无疾但恐园囿小荆榛一焚荡雉兔皆惊矫翩翩白马将手把青丝挑少小事邉徼斩刈轻荼蓼殿前赐鞍勒珂月明皎皎自言得所事强暴无不了庙筭本诗书下策禁焚燎当令百錬刚甘就一指绕低回未尝试坐被世人少秋霜一朝下凌厉见鸷鸟爲君整骄惰重立穰苴表送鲜于子骏还朝兼简范景仁蜀中耆旧今无几相逢握手堪流涕游勌潦倒不还家旧俗陵迟真委地钱荒粟帛贱如土榷峻茶盐不成市诗书乡校变古法节行故人安近利欲归长恐归不得归去相欢定谁是低徊有似羊触藩眷栾仅同鸡择米中山先生昔所爱南都摄尹私相喜穷冬夜长一事无灯火相从夜深睡读书万卷老不废感㝢百篇深有意俗吏惟知畏简书穷途岂意逢君子春风归骑忽西顾平日高谈应且止朝骑疋马事朝谒莫就一床寻梦寐犹有城西范蜀公买地城东种桃李花絮飞扬酒满壶谈笑从容诗百纸红尘暗天独不知白首相㸔两无愧古人避世今马门何必柴车返田里次韵秦观见寄东家有贤人西家苦相忽幽兰委氷霜掩霭特未发春风吹芳蕤烂熳安可没东南信多士人物世不阙考槃溪山间自献耻干谒谁怜幽闲女艳色比南越垂耳困盐车捐金空买骨读书谢世事闭门动论月予生亦羁旅处世常卒卒谁令钓竿手强复此持笏惟余七尺躯空洞中无物时䝉好事过解榻聊一拂野情乐江海夣想扁舟几隐居便醉睡世路多颠蹶荣华一朝事毁举百年歇相劝沐咸池阳阿晞汝髪次韵道潜见寄萧萧华发映衰容慙愧高僧叹不逢游宦终身空处处尘埃何日退重重已甘憔悴羣鸡鹤犹胜劬劳旱嵗龙回首不堪膏火热试求甘露洒青松次韵王巩元日庭鹊营巢初一枝余寒未便裌罗衣春风娜娜还吹霰嵗事骎骎已发机上国遨游谁信老中年情味秪思归和诗应觉添新懒过尽长空鴈北飞送将官欧育之徐州轻衫骏马走春风未识彭城气象雄青山只在白门外明月尽属黄楼中五斗浊醪消永日一双鸣镝戯晴空归来笑杀幕府客闭户㸔书滳滳穷次韵答王巩君家当盛时画㦸拥朱户中书十八年清明日方午形容画云阁功业载盟府中庭三槐在遗迹百世睹子孙尽豪俊岂类世寒寠胡爲久邅厄黾俛受侵侮徃来两都简奔走未安土愿言解缨绂归去事农圃嘉禾根未㧞且忍俟甘雨拂衣走东臯此说吾不取聊复放襟懐清谈对僧尘躬耕未可言知田顾乃父次韵子瞻过淮见寄兼简孙奕职方三首出处平生共江淮恨不来宦游良误我老病赋懐哉徇物终今世量书尽几堆归耕少忧患惟有仰春雷龟山昔同到松竹故依然红印封咸豉黄分井泉青天携杖处晚日落㠶偏无限相思意新诗句句传又行役饶新喜临川逢故人相㸔对泉石怜我在埃尘㑹合终多故分张类有神南游得如愿夣想霅溪春次韵王巩留别决策归田岂世情网罗从此脱余生请君速治鸡黍具待我同爲沮溺耕秋社相从醵钱饮日高时作叩门声茅庐但恐非君处籍籍朝中望已倾次韵答孔武仲白发青衫不记年相逢一笑蹔欣然诵诗亹亹锯木屑展卷骎骎下水舡未肯尺㝷分枉直自然凿枘有方圆闲官更似杨州学犹得昏昏昼日眠送传宏着作归觐待观城阙胶西前軰郑康成千载遗风及后生旧学诗书儒术富兼通法律吏能精还家綵服频爲夀得邑河堧喜有兵民事近来多迫促弦歌聊试武城声连雨不出寄张恕麦熟蚕缫热似烝雨倾三尺未爲滛洗清沟浍蚊䖟静没尽满莲沼沚深遗秉满田惊朽腐移牀避漏畏侵寻高闲秪有张公子卧听萧萧打叶音和子瞻自徐移湖将过宋都途中见寄五首东武厌尘土彭门富溪山从兄百日晋退食同跻攀轻㠶过百歩船底惊雷翻肩舆上南麓眼界涵川原爱此忽忘归愿见且三年我去已怱怱兄来亦崩奔永懐置酒地遶国多云烟我昔去彭城明日河流至不见五斗泥但见二竿水惊风鬰飊怒跳沫高睥睨㶑滟三月余浮沉一朝事分将食鱼龞何暇顾隣里悲伤念遗黎指顾出完垒缭揲对连山黄楼丽清泗功成始逾嵗脱去如一屣空使西楚氓欲语先垂涕千金筑黄楼落成费百金谁言史君侈聊慰楚人心高秋吐明月白壁悬青岑晃荡河汉高恍恨窓户深邀我三日饮不去如笼禽史君今吴越虽徃将谁㝷又欲买尔家田归种三顷稻因营山前宅遂作泗濵老竒穷少成事饱煖未应早愿输橐中装田家近无报平生百不遂今又一笑倒它年数畆宫悬知迫枯藁又梁园久芜没何以奉君游故城已耕稼台观皆荒丘池塘尘漠漠鴈鹜空迟晋俗衰賔容尽不见枚与邹轻舟舎我南吴越多清流次韵刘贡父登黄楼懐子瞻二首青山开四面白水遶三禺野阔时闻籁人闲旧㨿梧画船晋上客遗迹问田夫事少日常饮才踈世未须决河初荐至胜事偶相俱燕子卑无取滕王远可橅飞涛隐睥睨落日丽浮图同舎新持节専城敢遽唿未迎行部驾巳放下淮舻试问豋消暑如何楚与吴再和蔼蔼才名世骎骎日转禺一时同接浙平昔共栖梧榄辔具壮士拥旄良丈夫尘埃脱缁绶水石慰霜须胜地来相失清樽未暇俱射余空见帖铸罢秪观橅贵讣何当决徂年贵早图槛中终爲食鞲上耻闻唿顾我千羊毳平生一钧舻㣲官不须满也复试游吴陪杜充张恕鸿庆宫避暑至后雨如㵼晴来热更多簿书霑汗垢巖石思藤萝頼有祠宫静时容俗客过老郎无不可公子亦能和道胜还相接禅迷屡见诃清凉生絶念烦暑散沉疴古木便张幄鸣禽巧当歌桃香呈绛頬瓜熟褁青罗饭细经脣滑茶新到腹薖剧谈时自笑饱食更无它适意未应厌后游真若何官居邻曲沼田畎助清波晚照明踈桞㣲风响衆荷轻舟尚可载小雨试渔蓑宋城宰韩秉文惠日铸茶君家日铸山前住冬后茶芽麦粒麄磨转春雷飞白雪瓯倾钖水散凝酥谿山去眼尘生面簿领埋头汗匝肤一啜更能分幕府定应知我俗人无次前韵龙鸾仅比闽团酽盐酪应嫌北俗麄採愧吴僧身似腊㸃须越女手如舌酥根遗味轻浮齿腋下清风稍袭肤七盌未容留客试瓶中数问有余无答孔武仲飞霜委中林不废长松緑惊风振川野未省劲草伏我贫客去尽君来常不速愧君赠桃李永愿报琼玉我性本山林苦学笔空秃骅骝塞康庄病足顾难逐锦文衒华藻弊褐非所续家有五车书恨不十年读济南昔相遇我齿三十六谈谐倾盖间还徃白首熟从君饮浊酒过我饭脱粟西湖多菼薍白昼下鸿鹄城西野人居柴门拥脩竹后车载鸱夷下马㵼醽醁醉眠卧荒草空洞笑便腹踈狂一如此岂望世收録别来今几何归期已屡卜西南有簿田茅舎清溪曲耕耘三男子伏臈当自足君能远相㝷布衣巾一幅送吴思道道人归吴兴二絶一去吴兴十五年东归父老几人存惠山唯有钱夫子一寸间田晓日暾遨游海上冀逢人宴坐山中长闭门去住只今谁定是相逢一笑各无言次韵答陈之方秘丞南山李将军疋马独行猎田中射虎豹后骑不容蹑丈夫贵自遂老大饶惊慑飘摇天地间自视如一叶故人多东南愿作扁舟渉忽䝉长篇赠幸此倾盖接时世尚新竒诗书存旧业南风吹清汴西去无停楫恨不留君谈一使衆坐厌新诗苦清壮欲和再三怯东君多名卿投刺日盈笈一言茍合意富贵出旬浃行㸔文石阶高谈曵长衱辱赠但茫然知君念疲登南城有感示文务光王遹秀才幽忧随秋至秋去忧未已南城试登望百草枯且死落叶投人懐惊鸿四面起所思不可见欲徃将安至斯人定谁识顾有二三子清风皎氷玉沧浪自湔洗窃脂未尝谷南箕傥㣲似网罗一张设投足遂无寄田深狡兔肥霜降鲈鱼美造形悼前失式㣲慙徃士憧憧畆丘道嵗晚嗟未止西山有茅屋鉏耰本吾事张公生日少年谈王霸英气干斗牛中年事轩冕徇世仍多忧晚嵗探至道眷眷懐林丘今年乞身归始与夙昔酬高秋过生日真气兹一周观心比孤月视世皆浮沤表里一螎明万物不能留顾谓憧憧人斯乐颇曽不嗟我本俗士从公十年游谬闻出世语俛作笼中囚俯仰迫忧患欲去安自由问公昔年乐孰与今日优山中许道士非复长史俦腹中生梨枣结实从今秋次韵答张耒客舟逝将西日夜西北风维舟罢行役坐令鬓如蓬偶从二三子歩上百尺台云烟遍原隰敞怳令人哀山中难乆居浮沉在城郭欲学杨子云避世天禄合浮木寄流水行止非所期何须自爲计水当爲我移外物不可必惟此方寸心心中有乐事手付瑟与琴夜吟感秋诗惜此芳物零幽人亦多思起坐再三听白驹在空林鉼罄有耻罍尽我一杯酒愁思如云頽次王适送张耒赴夀安尉二首緑髪惊秋半欲黄官居无处覔林塘浮生已是尘劳侣病眼犹便锦绣章羞见故人梁苑废夣㝷归路蜀山长怜君顾我情依旧竹性萧踈未受霜魏红深浅配姚黄洛水家家自作塘游客贾生多感槩闲官白传足篇章山分少石云烟老宫废连昌草木长路出嵩高应少驻孱颜新过一番霜次韵张耒见寄相逢十年惊我老双鬓萧萧似秋草壶浆未洗两脚泥南辕已向淮阳道我家初无负郭田茅庐半破蜀江邉生计长随五斗米飘摇不定风中烟茹𬞞饭糗不愿余茫茫海内无安居此身长似伏辕马何日还爲纵壑鱼怜君与我同一手㣲官肮脏差牛后请㸔挿版趋府门何以曲肱眠瓮牖中流千金买一壶椟中美玉不须沽洛阳榷酒味如水百钱一角空满盂县前女几翠欲滴吏稀人少无晨集到官惟有懒相冝卧㸔南山春雨湿次韵王适兄弟送文务光还陈三君皆亲非复客执手河梁我心恻倚门耿耿夜不眠挽袖匆匆有难色君归使我劳䰟夣落叶鸣堦自相拥君家西归在新岁此行未远心先恐故山万里知何许我欲因君亦归去清江髣髴钓鱼船脩竹平生读书处青衫白发我当归咀噍式㣲慙古诗少年勿作老人调被服荣名慰所思次韵张刍谏议燕集淮阳卧合生清风梁园坐啸囹圄空不知何术解髋髀但觉羁客忘樊笼樽罍洒落谈笑地尘埃脱去文书藂清心渐欲无一事少年空记挥千钟近传移镇股肱郡复恐入觐明光宫人生聚散不可料一杯相属时方冬浮阳似欲作飞霰想见观阙琼花中孝王㑹集犹可继莫嫌作赋无枚翁腊雪五首长恐冬无雪今朝忽暗空细声闻逺势望蒙蒙湿润犹兼雨倾斜半杂风丰豋觧多事欢喜助三农又骄阳不能久宻雪自相催急霰初鸣瓦飞花旋集台着人消瘴疫覆麦长根荄欲试樽中物门前问客来又久有㱕耕意西山百畆田雪来殊不恶酒热目相便一被簪裳褁长遭罗网牵飞霙迫残腊愁思渡今年又忧愁不可缓风雪故相撩试问五斗米能胜一束樵耕耘终亦饱哺啜定谁邀寒暑不须避倾危且自遥又雪霜何与我忧思自伤神忠信亦何罪才名空误身㱕来聊且止老去莫逄嗔樽酒他年事相㸔醉此晨次韵王适雪晴复雪二首骄阳得一雪踰尺应更好晨兴视䆫隙惊见晴霞杲九衢无停迹狼借须一扫空余浩然气凛凛接清昊余寒薄虚室一静觧羣燥晨炊晚未供客馈慙草草试脱身上衣行问酒家保孤吟击藁木大笑称有道人生但如此富乐何用祷所思独未见耿耿属懐抱又同云自成幄飞雪来无根一爲清风卷坐见东方暾重隂偶复合飞霰满南轩油然青春意已见出土萱老病一不堪惟恃浊酒温开户理松菊扫荡无遗痕卷舒朝夕间谁识造化元干坤本何施中有神怪奔万物极毫末颠倒何足掀老农但知种荷鉏理南园送吕由庚推官得替还洛中二首君家相国旧元勲凛凛中丞继后尘谈笑二年同幕府风流一倍愈它人南都去后少佳客西洛㱕来多老臣我亦宦游无乆意他年松竹许相邻洛水晋人一向干雪泥溢路十分寒送行我岂无樽酒多难君知乆鲜欢回首秪应怜老病凌风争㸔试轻翰到家定见嵩阳老问我衰迟未觧官四十一嵗嵗莫日歌小儿不知老人意贺我明年四十二人生三十百事衰四十已过良可知少年读书不晓事坐谈王霸了不疑脂车秣马试长道一日百里先自期不知中途有䧟穽山高日莫多棘茨长裾大袖足钩挽却行欲返䈥力疲蝮蛇尚前勐虎后脱身且免充朝饥归来掩卷泪如雨平生读书空自误山中故人一长笑布衣脱粟何所苦古人知非不嫌晚朝来闻道行当返四十一嵗不可言四十二嵗聊自还次韵子瞻系御史狱赋狱中榆槐竹栢秋风一何厉吹尽山中緑可怜凌云条化爲樵夫束凛然造物意岂复私一木置身有得地不问直与曲青松未必贵枯榆还自足纷然落叶下萧条愧华屋盛衰日相寻循环何曽歇攀条擥柔荑回首惊脱叶緑槐隂最厚零落今存荚千林一枯藁平地三尺雪草木何足道盈虚视新月㣲阳起泉下生意未应絶故园今何有犹有百竿竹春雷起新萌不放牛羊触虽无朱栏拥不见红尘辱清风时一过交戞响鸣玉渊明避纷乱归嗅东篱菊嗟我独何爲弃此北窓緑曲如山下藤脆若溪上苇春风一张王秋霜死则已胡爲南涧中辛勤种栢子上枝挠云霓下根绞石齿伐之爲梁栋嵗月良晚矣白首閲时人君㸔柱下史次韵子瞻赠张憨子得罪南来正坐言道人闭口意深全天游本自有真乐羿彀谁知定不贤构火暾暾初吐日飞流衮衮旋成川此心此去如灰冷肯更逢人问复然过龟山再渉长淮水惊唿十四年龟山老僧在相见一茫然僧老不自知我老私自怜驱驰定何获少壮空已捐掉头不见答笑指岸下船人生何足云陵谷自变迁当年此山下莫测千仞渊渊中械神物自昔尧禹传㠶樯避石壁风雨随香烟尔来放冬汴冷沙涨成田褰裳六月渡中流一带牵俯首见砂砾羣鱼捕鲂鳣父老但惊叹此理未易原何况七尺躯不爲物所旋衆形要同尽独有无生全百年争夺中扰扰谁相贤放闸二首画舫连樯住清流汎闸平忽㸔银汉落仍聴夏雷惊正拖迟廻久开头取次轻滞晋初一快奔驶忽如倾不识风涛恐聊同枕席行行逢贱鱼稻饱食慰平生又闸空非有碍水静爲谁兴开闭偶然异喧豗自不胜渊停初镜浄势转忽云崩脱隘尚容与投深益沸腾玉山纷破碎阵马急侵陵挟版千钧重浮舟万斛升岸摇将落木鱼困或投罾汹涌曾谁止萧条远欲凝力争知必折少待亦何能一发临流笑㣲言早服膺次韵王适细鱼羣鱼一何㣲仅比毛髪大嬉游极草草须鬛自箇箇造物赋群形偶然如一唾吞舟虽云巨其乐不相过若言无性灵还知避船柂高邮别秦观三首蒙蒙春雨湿䢴沟蓬底安眠昼拥裘知有故人家在此速将诗卷洗闲愁笔端大字鸦栖壁袖里清诗句琢氷送我扁舟六十里不嫌罪垢污交朋高安此去风涛恶犹有庐山得纵游便欲携君觧船去念君无罪去何求召伯埭上斗野亭细雨添春色㣲风浄牐流徂年半今世生计一扁舟饮食随鱼蟹封疆八斗牛江波方在眼转觉此生浮次韵鲜于子骏游九曲池天高山近海春尽草生池禾黍多新恨川原自昔时花存故苑丽樵出旧城隳莫望瓜州渡曽经驻佛貍杨州五咏九曲池嵇老清弹怨广陵隋家水调继哀音可怜九曲遗声尽惟有一池春水深鳯阙萧条荒草外龙舟想像緑杨隂都人似有兴亡恨每到残春一度寻平山堂堂上平㸔江上山晴光千里对凭栏海门仅可一二数云夣犹吞八九寛檐外小棠隂蔽芾壁间遗墨涕汍澜人亡坐使风流尽遗构仍须子细观蜀井信脚东游十二年甘泉香稻忆归田行逢蜀井恍如夣试煑山茶意自便短绠不收容盥濯红泥逺置亦清鲜早知乡味胜爲客游宦何须更着鞭摘星亭阙角孤高特地迷迷藏浑忘日东西江流入海情无限莫雨连山醉似泥夣里兴亡应未觉后来愁思独难齐只堪晋作游观地㸔遍峯峦处处低僧伽塔山头孤塔閟真人云是僧伽第二身处处金钱追晚供家家蚕麦保新春欲求世外无心地一扫胸中累刼尘方丈近闻延老宿清朝晋客语逡巡题杜介供奉熙熙堂门前籍籍草生径堂上熙熙气吐春遮眼图书聊度日放情丝竹最关身年来频脱乌皮几客去时干漉酒巾卜筑城中移榜就休心便作广陵人游金山寄杨州鲜于子骏从事邵光杨州望金山隐隐大如幞朅来长江上孤高二千尺僧居厌山小面面贴苍石虗楼三百间正压江潮白清风歛霁雾晓日曜金碧直侵鱼龙居似得鬼神役我行有程度欲去空自惜风吹渡江水山僧午方食波澜洗我心笋蕨饱我腹平生足游衍壮观此云极鐡瓮本谁安海门复谁植东南递隐见遥与此山匹兹游几不遂深愧幕府客归时日已莫正直江月黑顾视天水并坐恐星斗湿使君何时罢登覧不可失初至金陵山川过雨晓光浮初㸔江南第一州路绕匡卢更南去悬知是处可忘忧栾城集卷第九栾城集三集卷第九栾城第三集卷第九书传灯录后予乆习佛乗是知岀世第一妙理然终未了所从入路顷居淮西观楞严经见如来诸大弟子多从六根入至返流全一六用不行混入性海虽凡未可以直造佛地心知此事数年于兹矣而道乆不进去年冬读传灯録究观祖师悟入之理心有所契必手録之寘之坐隅盖自逹磨以来付法必有偈偈中每有下种开花之语至六祖得衣法南迈有明上坐者追至岭上知衣不可取悔过求法祖诲之曰汝谛观察不思善不思恶正恁么时阿那箇是明上坐本来面目明郞时大悟遍体流汗曰顷在黄梅随衆实不省自巳本来面目今蒙措示入处如人饮水冷暖自知祖知明巳悟敎之善自护持而已及内侍薛简问祖心要祖亦曰一切善恶都莫思量自然得入淸浄心体湛然常寂妙用恒沙简亦豁然大悟予释卷叹曰祖师入处傥在是耶旣见本来面目心能不忘护持不舍则谓下种也耶譬诸草木种子若置之虚空不投地中虽经百千岁何縁得生若种之地中润之以雨露暵之以风日则开花结子数日可待六祖常谓大衆汝等诸人自心是佛外无一物而能建立皆是本心生万种法因教之以一相一行三昩曰若人于一切处不住相于彼相中不生憎爱亦无取舍不念利益成坏等事安闲恬静虚融澹泊此名一相三昧若于一切处行住坐卧纯一直心不动道埸眞成净土此名一行三昩若人具二三昩如地有种含藏长养成就其实我今说法犹如时雨普润大地汝等佛性譬诸种子遇兹沾洽悉得发生承吾㫖者法获菩提依吾行者决证妙果一相一行三昩则治地法也予至此复叹曰祖师之言备矣而人自不知虽知未必能行如予盖知而未能行者也昔李习之甞问戒定惠于药山药山曰公欲保任此事须于髙髙山顶坐深深海底行如闺阁中物舍不得便爲渗漉予欲书此言于绅庻㡬不忘也凡诸方妙语昔人有未喻者予辄爲释之録之于左凡十二章大观二年二月十三日书佛说法有一女人忽来问讯使于佛前入定文殊师利近前弹指出此女人定不得又托升𣑽天亦出不得佛曰假使百千文殊亦出此女人定不得下方有网明菩萨能出此定须臾网明便至问讯佛了去女人前弹指一声女人便从定而起颍濵老曰有心要出此女人定虽是文殊亲托徃𣑽天也出不得无心要岀此女人定一弹指便了僧问老宿师子捉免亦全其力捉象亦全其力未审全箇什么力老宿曰不欺之力颍濵老曰师子捉免时亦全用一箇师子力捉象时亦全用一箇师子力不爲兔小象大而有差别若有差别则物有大于象者师子捉不得矣菩萨断取三千大千世界置右掌中如持针锋举一枣叶即此理也僧举敎云文殊忽起佛见法见𬒳佛欇向二鐡围山五云曰如今若有人起佛见法冕我与点两椀茶且道赏伊罚伊同敎意不同教意颍濵老曰摄向鐡围山令知起见知非与他茶喫令他识本来处与敎意异而不异保福僧到地藏地藏和尚问彼中佛法云何曰保福有时示衆道塞却你眼教你觑不见塞却你耳教你听不闻坐却你意敎你分别不得地藏曰吾问你不塞你眼见箇什么不塞你耳闻箇什么不坐你意作么生分别或人问此二尊宿意爲同爲不同颍濵老曰六根爲物所塞爲物所坐则不见自徃不闻自性不能分别自性若不爲物所塞不爲物所坐则可以闻见自性分别自性矣老子曰视之不见名曰夷听之不闻名曰希抟之不得名曰㣲是三者不可致诘故复混而爲一一则性也凡老子之言与佛同者类如此邓隐峯在马师会下一日推土车马师屏脚路上坐峯曰请师収足马曰巳展不収峯曰巳进不退推车直进碾损马师脚马归法堂执斧子曰碾损老僧脚底出来峯出引颈于前马师乃置斧子颍濵老白马师展脚不収执斧而问二者皆以试验隐峯临机见觧土耳车进退于事𥘉无损益而直推不顾此隐峯狂直之病也若执斧问之而缩颈畏避则十分凡夫无足取矣犹能引颈而竢则犹可取也故其终也不坐不立倒立而逝虽去来自在而狂病犹未痊也南泉欲游庄舎土地神先报庄主庄主乃预爲备泉至问曰安知老僧来排办如此庄主曰昨夜土地神相报泉曰王老师修行无力𬒳鬼神觑见有僧便问旣是善知识因何𬒳鬼神觑见泉曰土地前更下一分饭颍濵老曰昔大耳三藏自谓得它心通忠国师见而问之曰老僧心在何处大耳曰在西川㸔竞渡忠再问心在何处大耳曰在天津桥㸔弄胡孙及三问大耳良乆莫知去处忠叱之曰这野狐精它心通在什么处仰山闻而释之曰前两度是渉境心故爲大耳所见后是自受用三昧放大耳不能见今南泉欲游庄舎而土地知之亦见其渉境心耳本无足怪者南泉自谓修行无力亦姑云尔僧因其言而诘之非识理者也答之以土地前更下一分饭盖言前从皆渉境心耳仰山尝谓第一坐曰不思善不思恶正恁么时作么生对曰正恁么时是某甲放身命处仰山曰何不问老僧曰恁么时不见有和尚仰山曰扶吾教不起或曰不思善不思恶此六祖所谓本来面目而仰山少之何也颍濵老曰在周易有之无思也无爲也寂然不动感而遂通天下之故非天下之至神其孰能与于此无思无爲者其体也感而遂通天下之故者其用也得其体未得其用故仰山以爲未足耳长沙岑和尚尝遗僧问同参会老曰和尚见南泉后如何会黙然僧曰未见南泉时如何会曰不可更别有也僧回以告岑有偈曰百尺竿头坐底人虽然得入未爲真百尺竿头须进歩十方世界是全身盖亦贵其用耳香严闲师尝谓衆曰如人在千尺悬崖口衘树枝脚无所踏手无所攀忽有人问西来意若开口答卽䘮身失命若不答又违问者如何耶是衆无对频濵老曰我若当此时便大开口答他西来意不管䘮身失命管别有道理也玄妙备头陀谓衆曰诸方老宿尽道接物利主只好盲聋哑三种病人汝作么生接拈法竖拂他且不见共他说话他且不闻口复哑若接不得佛法安在时虽有答者备皆不肯颍濵老曰三种病只用诸方拈搥竖拂说话等伎俩接他眞是奈何他不得如诸佛菩萨修行功到虎狼虵蝎崖石草木无物透不得而况三种病人乎玄沙之意傥在是耳非一时老宿境界故未有能道者耳德谦禅师尝到双巖巖长老问金刚经云一切诸佛皆从此经出且道此经是何人说师曰说与不说且置和尚唤什么作此经双巖无对师曰一切圣贤皆以无爲法而有差别旣以无爲法爲极则人安有差别且如差别是过不是过若是一过切圣贤尽有过若不是过决定唤什么做差别双巖亦无语颍濵老曰佛本无经此经者此心也佛惟无心故万法由之而岀若犹有心一法且不能出而况万法乎四果十地皆贤圣也其所得法各有浅深然皆非无心则不能得故曰一切圣贤皆以无爲法而有差别如扁之斵轮伛偻之承蜩皆非无心无以致其功其以无致功则与圣贤同而其功之大小则与贤圣异贤圣之有差别盖无可疑者也杭州报恩院惠明禅师庵居人梅山有二禅客至师曰上坐离什么处来曰都城师曰上坐离都城至此山则都城少上坐此山剰上坐剰则心外有法少则心法不周说得道理即住不会卽去二客不能对又有朋彦上坐访师师问一人发眞归源十方虚空一时消陨今天台嶷然如何得消陨去朋彦亦无措颍濵老曰佛身充满于法界普现一切羣生前此理也一人发真归源十方虚空一时消陨亦理也二理无可疑者人能逹此理则去来之想尽山河之碍㓕真性朗然物莫能隔此所以爲充满法异消陨虚空矣逹者闻而信之昩者疑之则天台嶷然在前未尝㓕矣杭州永明寺道潜禅师尝访浄惠禅师㑹四衆士女入院净惠曰律中隔壁闻钗钏声即爲破戒见曙金银合㳫朱紫骈阗是破戒不是破戒师曰好箇入路净惠称善颍濵老曰隔壁闻钗钏声而欲心动安得不谓破戒金银合沓朱紫骈阗而心不起安得谓之破戒栾城第三集卷第九栾城集后集卷第九栾城后集卷第九歴代论三荀彧第十九荀文若之于曹公则汉髙帝之子房也董昭建九钖之议文若不欲曹公心不能平以致其死君子惜之或以爲文若先识之未究或以爲文若欲终致节于汉氏二者皆非文若之心也文若始从曹公于东郡致其筭略以摧㓕羣雄固以帝王之业许之矣岂其晩节复疑而不予哉方是时中原略定中外之望属于曹公矣虽不加九钖天下不归曹氏而将安徃文若之意以爲刼而取之则我有力争之嫌人怀不忍之志徐而埃之我则无嫌而人亦无憾要之必得而免争夺之累此文若之本心也惜乎曹公志于速得不忍数年之项以致文若之死九钖虽至而禅代之事至子乃遂此则曹公之陋而非文若之过也贾诩上第二十曹公入荆州降刘琮欲顺江东下以取孙氏贾诩言于公曰公昔破袁氏今収汉南威名远闻兵势盛矣若因旧楚之饶以飨吏士抚安百姓江东可以不劳衆而定也公不用其计以兵入呉境遂败于赤壁夫诩之所以说曹公则李左车之所以说淮隂侯使乘破赵之势传檄以下燕者也方是时孙氏之据江东巳三世矣国崄而民附贤才爲用诸葛孔明以爲可与爲援而不可图而曹公以刘琮待之欲一举而下之难哉使公诚用诩言端坐荆州使辩士持尺书结好于吴吴知公无并吞之心虽未即降而其不以干戈相向者可必也方是时刘玄德方以穷客借兵于吴吴旣修好于公其势必不助刘而玄德因可蹙矣惜乎谋之不善荆州旣不能守而孙刘皆奋孰谓曹公之智而不如淮隂侯哉其后公旣降张鲁下汉中刘晔劝公乘胜取蜀曰刘备人杰也有度而迟得蜀日浅蜀人未恃也今举汉中蜀人震骇因其震而压之无不克也若少缓之诸葛亮善治国而爲相关羽张飞勇冠三军而爲将蜀人旣定冯崄守要不可犯也公不从而反天下皆惜晔计之不用夫玄德之贤过于仲谋贾诩欲以文告怀仲谋而晔欲以虚声下玄德其愚智盖巳远矣彼曹公不用瞱计岂非以诩言爲戒也哉春秋之际楚子重伐郑晋栾武子救之遇于绕角楚师还晋师遂侵蔡楚人以申息之师救蔡晋羣帅皆欲战智庄子范文子韩献子谓武子曰吾来救郑楚师不战吾遂至于此旣迁戮矣戮而不巳又怒楚帅战必不克虽克不令若不能克爲辱巳甚不如还也遂全师而归夫兵乆于外狃于一胜而轻与敌遇我怠彼奋败常十九古之习于兵者盖知之矣贾诩下第二十一用兵之难盖有憷于外而动者矣力之所及而义不可君子不爲也义之所可而力不及君子不强也魏文帝始受汉禅欲用兵吴蜀以问贾诩诩曰吴蜀虽蕞尔小国依阻山水刘备有雄才诸葛亮善治国孙权识虚实陆逊见兵势据崄守要汎舟江湖皆难卒谋也用兵之道先胜后战量敌论将故举无遗䇿臣窃料羣臣无权备对虽以天威临之未见万全之势也帝不能用遂兴陵江之役士卒多死是时帝始受禅欲以武功夸示四方贪得幸胜末暇虑兵败势屈之辱也魏多谋臣盖必有知之者矣然皆莫取言谢能言之可谓不憷于外矣晋末符坚拥百万之衆耻吴㑹之未服欲一举下之而不欲晋之无衅谢安乘符坚之败知中原之荡析而不知江南之㣲弱势必不能成大功故符坚至于失国而谢安至于䘮师二人者皆耻不若憷于外之患也刘玄德第二十二事固有当作而不可作者智者论其公私权其轻重而可否可决也蜀先主之于关羽名虽君臣而义则父子也先主入蜀而羽攻曹仁张于荆州吴乗其敝羽以败死先主欲爲羽报雠义不可巳也然呉蜀之于魏国小而兵弱本以季汉君臣之分缔友相亲与魏爲敌则报雠之义其公且重者在魏也释魏而事羽之怨则爲失所先后矣先主文在白帝也吴之君臣惧而乞和若以雠魏之重俛而从之莪无不可也先主念羽之厚拒而不许君臣之义则至矣至于奋不虑害兵败而继之以死忘两国之大计而徇一夫之遗忿则未爲得矣诸葛孔明有言法孝直若在必能止君此行虽行亦必不至于败然则孔明亦自以伐呉爲失计矣哉孙仲谋第二十三任人莫难于託国汉武帝因文景富庻之后虐用其民厚自奉养征伐四夷㡬䘮天下逮其晩歳託国于霍光光知用兵之害罢均输榷酤与民休息而天下复安凢武帝之所以得称贤君者惟用霍光故蜀也先主知嗣子之暗弱举国而付之诸葛孔明孔明又废李严杨仪援蒋琬费祎而授之虽后主之不明而守国三十余年君臣相安蜀人免于涂炭之患过于魏具逺甚呉大帝方其蜀任贤将抗衡中原曹公惮之及其老也贤臣死亡略尽喜诸葛恪之劲悍越衆而付以后事恪乗其用兵劳民之后继起大役兵折于外旣归而不能自克将复肆志于僚友恪旣以䘮其躯而孙氏因之三世絶统呉越之民䧟于炮烙之地国随以亡彼以进取之资用进取之臣以徼一时之功可耳至于託六尺之孤寄千里之命而亦属之斯人其势必至是哉晋宣帝第二十四世之说者曰司马仲逹之于魏则曹孟德之于汉也是不然二人智勇权略则同而所处则异汉自董卓之后内溃外畔献帝犇走困踣之不暇帝王之势尽矣独其名在耳曹公假其名号以服天下拥而植之许昌建都邑征畔逆皆曹公也虽使终身奉献帝率天下而朝之天下不归汉而归魏者十室而九矣曹公诚能安而俟之使天命自至虽文王三分天下有其二以事纣何以加之惜其爲义不终使献帝不安于上义士愤怨于下虽荀文若犹不得其死此则曹公之过矣如司马仲逹则不然明帝之末曹氏之业固矣虽明帝以滛虐失衆曹爽以骄纵得罪而颠覆之形未见天下未畔魏也仲逹因其隙而乗之拊其背而夺其成业事与曹公异矣汉武帝之老也託昭帝于霍光昭帝尚㓜燕王盖主有簒取之心上官桀桑羊助之此其祸急于曹爽霍光内毙燕盖外诛桀羊拥护昭帝讫无骄君之色及昭帝早䘮国空无主迎立昌邑昌邑不令又援立宣帝柄在其手者屡矣然退就臣位不以自疑中外悉其本心亦无一人有异议者以仲逹疑光孰爲得之邪然光犹不足道蜀先主将亡召诸葛孔明而告之曰嗣子可辅辅之如其不才君可自取复语后主汝与丞相从事事之如父后主之暗弱孔明之贤智蜀人知之矣使孔明有异志一揺手而定矣然外平徼外蛮夷内废李平廖立旁御魏吴功成业定又付之蒋琬费祎奉一昏主三十余年而无纎芥之隙此又霍光之所不能望也故人患不诚茍诚忠孝舜之于父母伊尹之于太甲终无间然者自仲逹之后人臣受六尺之寄因而取之者多矣皆以地势迫切置而不取则身必爲国必乱至自比骑虎不可复下此亦自欺而已哉晋武帝第二十五立嫡以长不以贤立子以贵不以长古今之正义也然尧废丹朱用舜而天下安帝乙废㣲子立纣而商以亡古之人盖有不得已而行之者矣得巳而不巳不得巳而巳之二者皆乱也子非朱纣而废天下之正义君子不忍也子如朱纣而守天下之正义君子不爲也汉髙帝始谓惠帝仁弱欲废之而立如意旣而知人心太子也则寝废立之议而用平勃平勃而权任均故惠帝虽没产禄虽横而援立文帝汉室不病也武帝旣老知燕王旦广陵王胥之不可用也废之而立少子任霍光金日磾上官桀桑羊以后事当是时昭帝之贤否未可知而四人枉直相半也幸而昭帝明哲霍光忠良桀羊虽欲爲乱而不遂其后复废昌邑立宣帝而朝廷晏然无事盖人君不幸而立㓜主当如二帝属任贤臣乃免于乱此必然之势也魏明帝疾笃而无子弃逺宗子而立齐王始欲辅以曹宇曹宇而倖臣刘放孙贤不便宇肇之正劝帝易以司马仲逹曹爽齐王旣非天下之望而爽又以庸才与仲逹姦雄爲对数年之间遂成簒弑之祸晋武帝亲见此败矣惠帝之不肖羣臣举知之而牵制不忍忌齐王攸之贤而恃愍怀之小惠以爲可以消未然之忧独有一汝南王亮而不早用举社稷齐重而付之杨骏至于一败涂地无足怪也帝之出齐王也王浑言于帝曰攸之于晋有姬旦之亲若预闻朝政则腹心不贰之臣也国家之事若用后妃外亲则有吕氏王氏之虞付之同姓至亲又有吴楚七国之虑事任轻重所在未有不爲害者也惟当后正道求忠良不可事事曲设疑防虑方来之患也若以智猜物虽亲见疑至于䟽逺亦安能自保乎人怀危惧非爲安之理此最国家之深患也浑之言天下之至言也帝不能用而用王佑之计使木子毋弟秦都督关中楚王玮淮南王允并鎭守要害以强帝室然晋室之乱实成于八王吾尝筹之如攸之亲贤夺嫡之祸非其志也不幸至此天下所宗宗社之计犹有頼也如佑之计使子弟㩚兵以捍外患如梁孝王之御呉楚尚可若变从中起而使人人握兵以救内难此与何进袁绍召丁原董卓以除宦官何异古人有言择福莫若重择祸莫若轻如武帝之择祸福可谓不审矣羊祜第二十六善爲国者必度其君可与共患难可与同安乐而后有爲故功成而无后忧晋厉公与楚共王争郑晋人知楚有可乘之隙栾武子爲政欲出兵击之日不可以当吾世而失诸侯范文子不欲请释楚以爲外惧武子不能用夫文子非茍自安者也厉公侈而多嬖宠诸大夫富而陵上国有大功则君臣不相安乱之所自生也旣谋之不从出而遇楚犹欲避楚而归旣胜反国曰乱将作矣吾不可以俟使其祝宗祈死逾年而厉公杀三郄立胥童栾书杀胥童弑厉公文子虽死而免于大难子孙与晋国相终始范蠡事越王句践反自㑹稽抚人民厉甲兵七年而杀吴王夫差归未及国知越王之难与同安乐也扁舟去之卒免文种之戮若二子者可谓有先见之明矣范文子至于自杀范蠡至于逃亡而不顾何则所全者大也晋武帝旣受魏禅中原富强羣臣用命吴孙皓以滛虐失衆有亡国之舋晋人习于长江之崄以爲未可取也羊祜爲襄阳守知其不能乆陈可取之计武帝纳之祜王濬杜预以成㓕呉之功后世皆称其贤吾尝论祐巧于䇿呉而拙于谋晋何以言之武帝之爲人好善而不择人茍安而无远虑虽贤人满朝而实充荀朂之流以爲腹心使吴尚在相持而不敢肆虽爲贤君可也吴亡之后荒于女色蔽于庸子踈贤臣近小人去武备崇藩国所以兆亡国之祸者不可胜数此则㓕吴之所从致也孟子曰入则无法家拂士出则无敌国外患者国常亡故人常生于忧患而死于安乐祜不虑此而锐于㓕吴其不若范文子逺矣或曰吴㓕而晋乱此天命非人事也而羊祜何罪焉吾应之曰爲国当论人事使祜不爲㓕呉之计孙皓穷凶而死呉更立君则长江未可越也呉计不亡则晋之君臣厉精不懈是呉不㓕而晋不乱也不犹愈于呉㓕而晋乱乎祜之将死也武帝欲使卧护诸将祜曰㓕呉不须臣自行但平吴之后当劳圣虑耳推祜此言盖亦忧在平吴矣忧在平呉而勇于㓕呉其不若范文子逺矣王衍第二十七圣人之所以御物者三道一也礼二也形三也易曰形而上者谓之道形而下者谓之器礼与形皆器也孔子生于周永内与门弟子言外与诸侯大夫言言及于道者盖寡也非不能言谓道之不可以轻授人也盖尝言之矣曰参乎吾道一以贯之夫道以无爲体而入于羣有在仁而非仁在义而非义在礼而非礼在智而非智惟其非形器也故目不可以视而见耳不可以听而知惟君子得之于心以之御物应变无方而不失其正则所谓时中也小人不知而窃其名与物相遇辄捐理而徇欲则所谓无忌惮也故孔子不以道语人其所以语人者必以礼礼者器也而孔子必以教人非吝之也盖曰君子上逹小人下逹君子由礼以逹其道而小人由礼以逹其噐由礼以逹道则自得而不眩由礼以逹噐则有守狂此孔子之所以寡言道而言礼也若其下者视之以礼而不格然后待之以刑辟三者具而圣人之所以御物者尽矣三代以逺汉之儒者虽不闻道而犹能守礼故在朝廷则危言在卿党则危行皆不失其正至魏武始号法术而天下贵名刑魏文始慕通远而天下贱守节相乘不巳而虚无放荡之论盈于朝野何晏邓飏导其源阮借父子涨其流而王衍兄弟卒以乱天下要其终皆以济邪佞成滛欲恶理法之成其姦也故蔑弃礼法而以道自命天下之小人便之君臣奢纵于上男女淫泆于下风俗大坏至于中原爲墟而不悟王导谢安江东之贤臣也王导无礼于成帝而不知惧谢安作乐于䘮期而不受教则废礼慕道之俗然矣东晋以来天下学者分亦爲南北南方简约得其精华北方深芜穷其㧞叶至唐始以义䟽通南北之异虽未闻圣人之大道而形器之说备矣上自郊庙朝廷之仪下至冠昏䘮祭之法何所不取于此然以其不言道也故学者小之于是舍之而求道冥冥而不可得也则至于礼乐度数之间字书形声之际无不指以爲道之极然反而察其所以施于世者内则才䛕以求进外则聚歛以求售废端良聚茍合杜忠言之门辟邪说之路而皆以诗书文饰其伪要之与王衍无异呜唿世无孔孟使扬墨塞路而莫之辟吾则罪人尔矣栾城后集卷第九栾城集栾城集卷第十栾城集卷第十诗九十六首和孔武仲金陵九咏白䳱亭白䳱洲前水奔腾乱马牛亭高疑欲动船去似无忧汹涌山方壤澄清练不収中秋谁在此明月满城头覧辉亭城里最高处坡陁见一城山多来有绪江逺静无声歌吹风前度楼台雨后明风光同楚蜀聊此慰生平鳯凰台鳯鸟乆不至斯台空复高何年种梧竹特地翦蓬蒿白水来无际青山转几遭南游且未返江海共滔滔天庆观兴废不可必冶城今静祠松声闻道路竹色浄轩墀江近风云改亭深草木滋孤坟弔遗直狂闇闵元规高斋金陵佳䖏自无穷使宅幽深即故宫楼殿六朝遗烬后江山百里旧城中雨余尚有金钿落月出长窥粉堞空㸔尽一城懐古地兹游恨不与君同此君亭緑竹不可数孤亭一倍幽色分巖石润梢出涧松修雪节寒方见春萌旱不抽故山多此物长恨未归休见江亭江水信浩渺连山巧蔽亏端能上崄絶故自识津涯灭没樯竿度飘摇鹭羽迟何人倚舟望亦爱此峯危定林院定林两山间崖木生欲合茅屋倚巖隈重重䕃清樾晨斋取旁寺生事信幽絶吾人定何爲常欲依暖熟八功德泉君言山上泉定有何功德热尽自清凉苦除即甘滑颇遭游人病时取破匏挹烦恼虽云淸凛然终在臆游钟山江南四月如三伏北望钟山万松碧杖藜试上寳公龛衆壑秋声起相袭青峯回抱石城小白练前横大江直石梯南下俯城闉松径东蟠转山谷乔林无风声如两时见游僧石上息行穷碧涧一庵巖坐弄清泉八功德归寻晚饭衆山底困卧定林依石壁朝游不知涧谷远莫归但觉穿双屐老僧一身泉上住十年扫尽人间迹客到唯烧栢子香晨饥坐待山前粥丈夫济时诚妄语白首居山本良䇿茹𬞞饭糗何足道纯灰洗心聊自涤失身䖏世足愆尤愧尔山僧少忧责郭祥正国慱醉吟庵姑熟溪头醉吟客归作茅庵劣容席团团鹄卵中自明窓前月出夜更清醉吟自作溪上语不学拥鼻雒阳生诗成付与坐中读知有清溪可终日作诗饮酒聊复同谁来共枕溪中石圆天方地千万里中与此间大相似嚣然一息不自停水火雷风相㓕起直须只作此庵㸔歌罢曲肱还醉眠不用骑鲸学太白东入沧海观桑田湖隂曲老虎穴中卧猎夫不敢窥骅骝服箱骖盗骊巡城三匝漫不知帐中昼夣日遶壁惊起知是黄须儿马鞭七寳留道左勐士徘徊不能过遗矢如去氷已遥明日神兵下赤霄荒城至今人不住狐兔惊走风萧萧舟次大云仓回寄孔武仲一风失前期十日不相见君㠶一何驶去若乘风箭我舟一何迟出没蔽葭薍瓮中有白糟床上有黄卷妻孥不足共思子但长叹池阳重相遇抚手成一粲先行复草草回首空眷眷人生类如此迟速亦何筭一见诚偶然四海良独逺相期庐山隂把臂上云巘池州萧丞相楼二首遶郭青峯睥睨屯入城流水縠文翻楼成始觉江山胜人去方知德业尊坐久浮云霾后岭酒醒飞雪变前村我来邂逅公归国犹喜豋临共一樽丞相风流直至今朱栏仍对旧山林奔驰轩冕身何有跌宕图书意最深松遶城头风瑟缩江浮山外气隂森三年不起南迁想应有前人识此心过九华山南迁私自喜㸔尽江南山孤舟少僮仆此志还复难局促守破䆫聮翩过重峦忽惊九华峯高拱立我前萧然九仙人缥缈凌云烟碧霞爲裳衣首冠青琅玕挥手谢世人可望不可攀我行竟草草安能拍其肩但闻有高士卧听松风眠松根得茯苓牀若千嵗煑食一朝尽终身弃腥羶腹背生緑毛轻举如翔鸾相逢欲借问巳在长松端何年脱罪罟出䖏良自便芒鞋挂藤杖逢山即盘桓斯人未可求巖室傥复存佛池口遇风雨长江五月多风暴欲行先㸔风日好北风忽作东南来隂云如涌拨不开惊雷徃还转车毂狂波低昻起坑谷中流一叶那复持卷舒已付天公知觧㠶转柂不容语佛池口中幸可住须臾急雨变昏霾柂师喜贺风已回澄谿不动萦白练老木苍崖蔚葱蒨系舟茅屋得青𬞞试问钓船还有鱼开樽引满向妻子明日复行未须悕隂阳开阖良等闲扁舟谁令乘崄艰舟次磁湖以风浪留二日不得进子瞻以诗见寄作二篇答之前篇自赋后篇次韵慙愧江淮南北风扁舟千里得相从黄州不到六十里白浪俄生百万重自笑一生浑类世可怜万事不由侬夜深䰟夣先飞去风雨对床闻晓钟西归犹未有莵裘拟就南迁买一丘舟楫自能通蜀道林泉真欲老黄州鱼多钓户应容贯酒熟邻翁便可晋从此莫言身外事功名毕竟不如休黄州陪子瞻游武昌西山千里到齐安三夜语不足劝我勿重陈起游西山麓西山隔江水轻舟乱凫鹜连峯多回溪盛夏富草木杖策㸔万松流汗升九曲苍茫大江涌浩荡衆山蹙上方寄云端中寺倚巖腹清泉类牛乳烦热须一掬县令知客来行庖映脩竹黄鹅特新煑白酒近亦熟山行得一饱㸔尽千山緑幽懐苦不遂滞念毎烦促归舟浪花暝落日金盘浴妻孥寄九江此㑹难再卜君㸔孙讨虏百战不摇目犹怜江上台高㑹饮千斛巾冠堕台下坐使张公哭异时君再来擕被山中宿将还江州子瞻相送至刘郎洑王生家饮别相从恨不多送我三十里车湖风雨交松竹相披靡系舟枯木根会面两王子嘉眉虽异郡鸡犬固犹迩相逢勿空过一醉不湏起风涛未可渉隔竹见奔驶渡江买羔豚収网得鲂鲤朝畦甘瓠熟冬盎香醪美乌菱不论价白藕如泥耳谁言百口活仰给一湖水夺官正无頼生事应且尔卜居请连屋扣户容屣履人生定何爲食足真巳矣愆尤未见雪世俗多相鄙买田信良计𬞞食期没齿手持一竿竹分子长湖尾赤壁懐古新破荆州得水军鼓行夏口气如云千艘已共长江险百胜安知赤壁焚觜距方强要一鬬君臣巳定势三分古来伐国须观衅意突成功所未闻自黄州还江州身浮一叶返湓城凌犯风涛日夜行把酒独斟从睡重还家渐近觉身轻岸回樊口依俙见日出庐山紫翠横家在庾公楼下泊舟人遥指岸如頳江州五咏射蛟浦万骑廵游遍千㠶破浪轻射蛟江水赤敎战越人惊山转楼船影岸催连弩声祈招无爲赋酣寝尽平生浪井江波浮阵云岸壁立青鐡胡爲井中泉涌浪时惊发水性本无定得止自澄澈谁爲女娲手补此天地裂庾楼元规情不薄上客有殷生夜半酒将罢公来坐不惊舞翻江月逈谈落尘毛轻尘世风流尽高楼空此名东湖读书庐山中作郡庐山下平湖浸山脚云峯对虚榭红蕖纷欲落白鸟时来下犹思隐居胜乱石惊湍㵼琵琶亭湓江莫雨晴孤舟暝将发夜闻胡琴语展转不成别尊堂寄东林雅息存北阙澘然涕泗下安用无生説不到东西二林山北东西寺高人永远师来游亦前定回首独移时社散白莲尽山空玄鹤悲何年陶靖节溪上送行迟游庐山山阳七咏开先瀑布山上流泉自作溪行逢石缺㵼虹霓定知云外波澜阙飞到峯前本末齐入海明河惊照曜倚天长劔失提携谁来卧枕莓苔石一洗尘心万斛泥潄玉亭山回不见落银潢余熘喧豗响石塘目乱珠玑溅空谷足寒雷电绕飞梁入瓶铜鼎春茶白接竹斋厨午饭香从此出山都不弃满田秔稻揷新秧简寂观山行但觉鸟声殊渐近神仙简寂居门外长溪浄客足山腰苦笋助盘𬞞乔松定有臧丹处大石仍前拜斗余弟子苍髯年八十养生世世授遗书归宗寺来听归宗早晚钟疲劳懒上紫霄峯墨池漫叠溪中石白塔㣲分岭上松佛宇争惟一山甲僧厨坐待十方供欲游山北东西寺巖谷相连更几重万杉寺万本青杉一手栽满堂白佛九天来涓涓石熘供厨足矗矗山屏遶寺开半榻松隂秋箪冷一杯香饭午钟催安眠饱食平生事不待山僧唤始廻三崃石桥三崃波涛饱泝治过桥雷电记当年江声髣髴瞿唐口石角参差滟滪前应有夜猿啼古木已将秋叶作归船老僧未省游巴蜀松下相逢问信然白鹤观五老相携欲上天玄猿白鹤尽疑仙浮云有意藏山顶流水无声入稻田古木㣲风时起籁诸峯落日尽生烟归鞭草草还城市慙愧幽人正醉眠南康阻风游东寺欲渉彭蠡湖南风未相许扁舟厌摇荡古寺慰行旅重湖面南轩惊浪卷前浦霏㣲雪阵散颠倒玉山舞一风辄九日未悉土嚢怒百里断行舟仰㸔飞鸿度故人念征役一饭语平素竹色凈飞涛松声乱和雨我生足忧患十载不安处南北已兼忘迟速何须数寄题陈宪郎中竹轩家有脩篁緑满轩趋庭诗礼旧忘言凌霜自得良朋友过雨时添好子孙试翦轻筠扶野歩旋収凉叶煑清樽风流共道胜桑梓邻里何妨种百根次韵孔武仲到官后见寄举楫同千里系舟时一言共嗟蓬作屋愿就席爲门行后身先困征商思益昬仅同豋龙断何止服车辕次韵筠守毛维瞻司封观修城三首北垣荆棘旧成堆晋待公来埃第开车马已通城下路榛芜尽付冶家灰异时碧瓦千门合应记红旌百度来自笑禆谌便旷野肩舆飞盖许追陪拨弃案头文字堆晓晴山色四门开究懐民事老虽壮俛首山城心巳灰荆棘烧残桑柘出狐貍去尽犬鸡来规模先遣通蹊隧后乘应容衆客陪山脚侵城起阜堆遶城徼道斩新开闉阇半壊惊潮信隍壑初深见劫灰蚁聚千夫曽几日鳞差万瓦㸔将来史君才力轻山郡朝论行闻急召陪次子瞻夜字韵作中秋对月二篇一以赠正郎二以寄子瞻平明坐曹黄昏归终嵗得闲惟有夜已邀明月出墙东更遣清风扫庭下城上青鬟四山合门前白练长江㵼谁家高㑹吹参差邻妇悲歌舂罢亚二年忧患今已过一夜清光天所借西京诗句出苏李南国风流数王谢已随孤棹去中原肯顾新科求上舎读书本自比嵇鍜学劔要须问曹蔗清觞滟滟君莫违佳句骎骎予已怕狂夫猖狂终累人不返行遭亲党骂又十年秋月照相思相从秪有彭门夜露侵笳鼓思城阙寒廹鱼龙舞潭下厌厌夜饮欢自足落落襟懐向人㵼秋深河来巨野溢水干楼起滕王亚北海孔公虽好客河内冦尹那得借是非朝野忽纷纭得䘮芳菲一开谢明月多情还入门流水何知空遶舎晨餐江市富鳣鲂夜宿山村足梨蔗坐隅鵩鸟不须问墙外蝮蛇犹足怕娄公见唾行自干冯老尚多谁定骂次韵王适食茅栗相从万里试南餐对案长思苜蓿盘山栗满篮兼白黒村醪入口半甜酸乆闻牛尾何曾识窃比鸡头意未安故国霜蓬如盌大夜来弹劒似冯驩过毛国镇夜饮风格照人华省郎江山遶郭古仙乡漫传铅鼎八百嵗未比金钗十二行不动歌声人已醉旋闻诗句夜初长簿书拨尽知余力道院清虚顷未尝次韵毛国镇赵景仁唱和三首一赠毛一赠赵一自咏治剧从容缓䇿衔铃轩无事日清谈隼旟畵㦸明千里纸帐绳床自一庵金奏屡陈容客和玉山不动㸔賔酣我来邂逅逢寛政忘却漂流身在南一纸新诗过鴈衔醒然何异接君谈奉亲鱼蟹兼临海退食琴书定有庵一别经年真似夣多忧不饮亦如酣共君交契非今日蔽芾棠隂自劒南逺谪江湖舳尾衔到来辛苦向谁谈畏人野鹤长依岭厌事山僧秪住庵黄雀顿来成一饱白醪新热喜初酣踈顽近日尤堪笑坐任飘风去自南再和三首穴䑕何须窭薮衔麄官不用苦高谈夜倾渌蚁风吹竹昼拥黄䌷雪覆庵每作㣲词还自笑偶渐余润亦成酣公诗精絶非伦拟自古骚人尽在南燕窠泥土一春衔慙愧封侯止立谈旧隐尚闻存竹径归休但要葺茅庵钓船夣想沿溪泛酒盏遥思向日酣强欲迟晋依幕府吴公行恐召河南天敎穷困欲谁衔生事那须一一谈自笑丰年尘满甑不堪雨后生庵士师憔悴经三黜陶令幽忧付一酣它日归耕若相忆尺书频寄北山南次韵王适州学新修水阁黄钟巨挺两春容何幸幽居近学宫坐对江山增浩气力追齐鲁欲同风颂诗闻道求何武家法行㸔试左雄欲伴少年游矍相奔军慙愧恐词穷次韵毛君九日山脚侵城尽是台登高䖏䖏喜崔嵬手拈霜菊香无柰面拂江风酒自开幕府樽罍云里集民家歌吹静中来定知胜却陶彭泽怅望篱邉白日頽次韵毛君感事书懐种棠经嵗便成科秋雨调匀气渐和才力有余嫌事少风情无限觉诗多长松更老仍添节古井虽深自不波宴坐山房人岂识一樽聊且慰蹉跎次韵毛君见督和诗新诗落纸一城传顾我踈芜岂足编它日杜陵诗集里韦迢略见两三篇次韵毛君山房遣兴欲就阳崖暖新开石磴斜谁言太守宅自是野人家燕坐收心鑑冥观閲界沙退公长寂寞外物自喧譁缺迳移松补斜阳种竹遮白云生后础孤鹜伴残霞破闷时寻鹤唿眠亦任鸦喜闻糟出瓮屡问菊开花古井元依斗丹砂旧养芽蚍蜉频上案猿狖巧分樝客到扁舟远年侵两鬓华心摇挂风斾眼暗隔轻纱强拨横肱睡来从揷版衙隐居慙弃掷胜地每咨嗟顽钝终何取彫磨岂复加焦先夙所尚圜舎恰如蜗和胡敎授䝉太守䇿试诸生着籍初同阙里多采芹先致鲁风和欲将大䇿观胸胆尽召中堂列鴈鹅终日正言何忌讳几人余力尚委蛇岂惟太守知爲政仍是先生善设科和毛君州宅八咏鳯凰山山川蟠蜛偶成形威鳯低回乆未行更种梧桐真可致高飞性似伯夷清披仙亭仙翁旧住蜀江邉千嵗归来一鹤翩城郭已非人事攺凄凉遗迹但披仙方沼亭池上茅檐覆水低早来秋雨尚虹霓败荷折苇飞鸿下正忆渔舟泊故溪翠樾亭一夜飞霜㸃緑苔晓庭黄叶扫成堆檐间翠樾彫踈尽却放墙东好月来李八百洞洞府山川百里賖洞门藤蔓鎻烟霞神仙不与人间异弟妹还应共一家炼丹片凿井烧丹八百年尘缘消尽果初圆石床藓甃人安在渌水圆团一片天磨劒池神仙铸劒本无硎岸石斑斑尚鐡鉎天上少年仍狡狯不湏还尔对方平山房岸帻擕笻夜夜来蒲团纸帐竹香台直湏覔取僧爲伴更爲开庵草莱次韵毛君病中菊未开病胏秋深雾雨伤旧缯故絮喜清凉菊花金粟未曾吐桂酒鹅儿空自黄草木亦知年有閠风霜渐近月方阳得诗闻道维摩病欲欲到毗耶言已忘雨中宿酒务㣲官终日守糟缸风雨凄凄夜渡江早歳谬知儒术贵安眠近喜壮心降夜深唧唧醅鸣罋睡起萧萧叶打窓阮籍作官都爲酒不须分别恨南邦次韵毛君经旬不用鞭扑共喜秋深酒味醇官曹休暇不湏旬政寛境内棠隂合讼去庭中草色新不惜牛刀时一割已因鼷䑕发千钧嵗终谁爲公书考岂止江西第一人次韵李抚辰屯田修州门六月江涛壁垒頽苍崖翠甓就新台咄嗟双阙还依旧咫尺群山信有材画㦸风生两衙退飞桥日出万人来不因毁圯催兴筑谁见雍容治剧才饮酒过量肺疾复作朝䝉麴尘居夜傍糟床卧鼻香黍麦熟眼乱瓶过囊中衣巳空口角涎虚堕啜尝未去足盗釂恐深坐史君信寛仁髙㑹慰寒饿西楼适新成明月犹半破拥檐青山横拂槛流水播雕盘贮霜实银盎荐秋糯共言文字欢岂待红裙佐惟知醍醐滑不悟颇罗大夜归肺増涨晨起脾失磨情懐忽牢落药饵费调和衰年足奇穷一醉仍坎坷清樽自不恶多病欲何奈闻公话少年举白不论箇歌吟杂嘲谑笑语争掀簸平明起相视鋭气曽未挫达人遗形骸驽马懐豆莝不知逃世网但觧忧嵗课不见独醒人终费招䰟些衢州赵阅道少师濯缨亭挂冠缨上已无尘犹爱溪光碧照人㸃检旧游黄石在扫除诸念白鸥亲一樽父老囊金尽三迳松筠生事贫它日南公数人物丹青添入县图新茶花二首黄檗春茅大麦麄倾山倒谷採无余只疑残枿阳和尽尚有幽花霰雪初耿耿清香崖菊淡依依秀色岭梅如经冬结子犹堪种一畆荒园试爲鉏细嚼花须味亦长新芽一粟叶间藏稍经臈雪侵肌瘦旋得春雷发地狂开落空山谁比数烝烹来嵗最先尝枝枯叶硬天真在踏遍牛羊未攺香次韵毛君山房即事十首案牍希踈意自开夜阑幽梦晓方回青苔红叶骚人事时见诗筒去又来东晋仙人借旧山定应天意许公闲郡人欲问史君䖏笑指峯峦紫翠间蛩知秋候时鸣壁香碍蒲帘不出门隐几无言心有得南䆫晴日暖侵轩溪山付与醉中仙美酒何曾斗十千就得江邉贱鱼稻闲官未用苦相怜忘身先要觧忘名分别湏臾起不平请㸔早朝霜入屦何如卧听打衙声禽咔秋来不复圆桐隂霜后亦成穿黄花强欲招酣饮白发偏工报老年邂逅清欢屡不期病来无奈羽觞飞醉乘篮轝江邉去长伴渔舟月下归醉里题诗偏韵恶秋来劝酒益盃深不才多病俱非敌緑绮缘何得报金庵中独宿雨垂垂永夜无人𣢾竹扉灰冷铜炉香欲㓕床头一㸃臈灯㣲触事随缘不用多华堂玉食奈忧何美人未厌山阿陋薜荔爲裳带女萝再和十首涧草巖花日日开江南秋尽似春回旋开还落无人顾惟有山蜂暖尚来江上孤城面面山居人也自不曽闲蜂游蚁聚知何事日夜长桥南北间城郭村墟共水云槿篱竹屋映柴门隐居亦有高人在岸帻无言倚钓轩一官踈散自疑仙三考应成醉日千早病固湏闲地着多忧长被达人怜养生尤复要功圆熘滴南溪石自穿近见牢山陈道士㣲言约我更三年张公诗社见公名白首山城叹不平坐客要闻新乐府应湏湓口琵琶声高情日与故山期鸿鹄谁言也倦飞且听渔人强哺啜坐中羁客畏公归天爲多才故欲禁府门摧落涨江深鼎新翠壁排精鐡涌出飞楼直百金楼上青山遶四垂画桥百歩引朱扉落成当舆公同上一㸔长江白练㣲歌舞晋賔意自多华灯数问夜如何白头病客无才思惯卧茅庵长薜萝筠州二咏牛尾貍首如貍尾如牛攀条㨗崄如猱猴橘柚爲浆栗爲糇䈥肉不足惟膏油深居简出善自谋寻踪发窟并执囚蓄租分散身爲羞松薪瓦甑烝浮浮压入糟盎肥欲流熊肪羊酪真比俦引筯将举讯何尤无功窃食人所仇黄雀秋风下黄雀飞禾田熟黄雀肥群飞蔽空日色薄逡廵百顷朱爲稀翾翻巧㨗多且㣲精丸妙举辄违乘时席势不可挥一朝风雨寒霏霏肉多趐重天时非农夫举网惊合围悬颈系足肤无衣百箇同仍相依头颅万里行不归北方人居厌羔豨咀噍聊发一笑欷栾城集卷第十栾城集三集卷第十栾城第三集卷第十遗老斋记庚辰之冬子蒙恩归自南荒客于颍川思归而不能诸子忧之曰父母老矣而居室未完吾侪之责也则相与卜筑五年而有成其南脩竹古栢肃然如野人之家乃辟其四楹如明䆫曲槛爲燕居之斋斋成求所以名之予曰予颍濵遗老也盍以遗老名之汝曹志之予㓜从事于诗书凡世人之所能茫然不知也年二十有三朝廷方求直言有以予应诏者予采道路之言论宫掖之祕自谓必以此获罪而有司果以爲不逊上独不许曰吾以直言求士士以直言告我今而黜之天下其谓我何宰相不得巳寘之下第自是流落凡二十余年及宣后临朝擢爲右司諌凡有所言多听纳者不五年而与闻国政盖予之遭遇者再皆古人所希有然其闲与世俗相从事之不如意者十常六七虽号爲得志而实不然予闻之乐莫善于如意忧莫惨于不如意今予退居一室之间杜门却扫不与物接心之所可未尝不行心所不可未尝不止行止未尝少不如意则予平生之乐未有善于今日者也汝曹志之学道而求寡过如予今日之处遗老斋可也藏书室记予㓜师事先君听其言观其行事今老矣犹志其一二先君平居不治生业有田一㕓无衣食之忧有书数千卷手缉而校之以遗子孙曰读是内以治身外以治人足矣此孔氏之遗法也先君之遗言今犹在耳其遗书在椟将复以遗诸子有能受而行之吾世其庻矣乎盖孔氏之所以教人者始于洒扫应对进退及其安之然后申之以弦歌广之以读书曰道在是矣仁者见之斯以爲仁智者见之斯以爲智矣颜闵由是以得其德予赐由是以得其言求由由是以得其政游更由是以得其文皆因其才而成之譬如农夫垦田以植草木小大长短丼辛咸菩皆其性也吾无加损焉能飬而不伤耳孔子曰十室之邑必有忠信如丘者焉不如丘之好学也如孔子犹养之以学而后成故古之知道者必由学学者必由读书传说之诏其君亦曰学于古训乃有获念终始典于学厥德修罔觉而况余人乎子路之于孔氏有兼人之才而不安于学尝谓孔子有民人社稷何必读书然后爲学孔子非之曰汝闻六言大蔽矣乎好仁不好学其蔽也愚好智不好学其蔽也荡好信不好学其蔽也贼好直不好学其蔽也绞好勇不好学其蔽也乱好刚不好学其蔽也狂凢学而不读书者皆子路也信其所好而不知古人之成败与所遇之可否未有不爲病者虽然孔子尝语子贡矣曰赐也汝以予爲多学而识之者欤曰然非欤曰非也予一以贯之一以贯之非多学之所能致则子路之不读书未可非耶曰非此之谓也老子曰爲学日益爲道日损以日益之学求日损之道而后一以贯之者可得而见也孟子论学道之要曰必有事焉而勿正心勿忘勿助长也心勿忘则莫如学必有事则莫如读书朝夕从事于诗书待其乆而自得则勿忘勿助之谓也譬之稼穑以爲无益而舍之则不耘苗者也助之长则揠苗者也以孔孟之说考之乃得先君之遗意待月轩记昔予游庐山见隐者焉爲予言性命之理曰性犹日也身犹月也予疑而诘之则曰人始有性而已性之所寓身爲天始有日而已日之所寓爲月日出于东方其出也万物頼焉有日者以视有手者以执有足者以履至于山石草木亦非日不遂及其入也天下黯然无物不废然日则未始有变也惟其所㝢则有盈阙一盈一阙者月也惟性亦然岀生入死出而生者未尝增也入而死者未尝耗也性一而已惟其所寓则有生死一生一死者身也虽有生死然而此生彼未尝息也身与月皆然古之治术者知之故日岀于卯谓之命月之所在谓之身日入地中虽未尝变而不爲世用复出于东然后物无不覩非命而何月不自明由日以爲明以日之逺近爲月之盈阙非身而何此术也而合于道世之治术者知其说不知其所以说也予异其言而志之乆矣筑室于斯辟其东南爲小轩之前廓然无障㡬与天际每月之望开戸以湏月之至月入吾轩则吾坐于轩上与之徘徊而不去一夕举酒延客道隐者之语客漫不喻曰吾尝治术矣𥘉不闻是说也予爲之反复其理客徐悟曰唯唯因志其言于壁坟院记旌善广福禅院者先公文安府君赠司徒坟侧精舎也先公旣壮而力学晚而以德行文学名于世夫人程氏追封蜀国太夫人生而志节不羣好读书通古今知其治乱得失之故有二子长曰轼季则辙也方其少时先公先夫人皆曰吾尝有志兹世今老矣二子其尚成吾忠乎辙兄弟虽少而仕亦流落不偶年㡬五十乃始得还朝兄气刚寡合巳入复出辙碌碌无能轻重五年而至尚书右丞与闻国政以故事得于坟侧建刹度僧以荐先福坟之东南四里许有故伽蓝陵阜相拱揖松竹深茂相传唐中和中任氏兄弟所舍也辙以请于朝改赐今榜时元祐六年也旣三年兄弟皆以罪废南迁海上又六年蒙恩北归兄至毗陵以病没辙中止颕川不能归又五年前执政以黜去者皆夺坟上刹又二年上哀矜旧臣手诏复还卑之坟之西南十余歩有泉焉广深不及㝷昼夜瀵涌淸冽而甘冬不涸夏不溢自辙南迁而水日耗至夺利遂竭父老来告辙惕焉疑获谴于幽明徬徨不知所爲而手诏适至泉亦滃然而复山中人皆曰诏书乃与天通耶辙闻之遡阙而拜以膺上赐乆之乃爲之记使世世子孙知兹刹废兴所自以无忘朝廷之德政和二年壬辰九月乙卯朔六日庚申中奉大夫护军栾城县开国伯赐紫金鱼袋苏辙记栾城第三集卷第十栾城集后集卷第十栾城后集卷第十歴代论四王导第二十八西晋之士借通逹以济淫欲风俗旣败夷狄乗之遂䘮中国相随渡江而此风不攺贤者知厌之矣而不胜其衆俗乱于下政弊于上而莫能正也东晋之不竞由此故耳是时王导爲相逹于爲国之体性本寛厚容衆衆人安之然生于衍澄之间不能免习俗之累喜通而疾介能弥缝一时之阙而无百年长乆之计也更二大变㡬至亡国元帝之世王敦拥兵上流君之心刘隗刁恊刚介狷浅见信于帝专以法绳公卿而深疾王氏恣横敦遂起兵以诛君侧爲词兵再犯阙幸而敦死元明旣没成帝㓜弱庾亮辅政任法以裁物复失人心苏峻擅兵歴阳多纳亡命专用威刑亮知峻必爲乱以大司农召之衆人皆知不可而亮不听遂与祖约连兵内向涂炭凉邑此二丰者皆导之所不欲而隗亮不忍以速其变以隗亮爲是耶敦峻之祸发不旋踵以导爲是耶使人主终身含垢何以爲国鲁自宣公政在季氏更三世至昭公不能忍将攻之子家羁曰舍民数世求以克事不可必也公不从而出隗亮之败则昭公之举也齐景公以贪暴失民田氏以寛惠得衆公问于晏婴求所以救之婴曰惟礼可以巳之在礼家施不及国民不迁农不移工贾不变士不滥官不謟大夫不収公利公叹曰善哉吾今而后知礼之可以爲国婴曰礼之可以爲国也乆矣与天地并晏子知之而景公不能用田氏遂伐吕氏盖大家世族爲患于其国常若心腹之疾必与人命相持爲一攻之以毒药刼之以鍼石病若不去命辄随尽非良医贤臣未易处也子产爲郑国小而福族大多宠子产患之有事伯石赂以其邑子太叔曰国皆其国也何独赂焉子产曰无欲实难皆得其欲以从其事而要其成非我有成其在人乎邑将焉徃子大叔白若四围何子产曰非相违也而相从也四国何尤郑书有之曰安定国家必大焉先姑先安大以待所归旣伯石惧而归邑卒以予之又使爲卿以次巳位郑乃少安及其乆而政成矣人之忠俭者从而予之㤗侈者因而毙之逐丰卷戮子哲郑乃大治如导所爲知赂伯石以全其始矣未知予忠俭毙泰侈以成其终也以爲贤于隗亮则可以论晏子子产则逺矣祖逖第二十九敌国相图必审于彼巳将强敌弱则利于进取将弱敌强则利于自守违此二者而求成功难矣东晋渡江以江淮爲境中原虽屡有变而南兵不出出亦无功皆夷狄自相屠㓕而巳石勒之死也庾亮爲北伐之计石虎之老也庾翼爲徙鎭之役皆无成而死及符坚之败谢安父子乗战胜之威有席卷之意终以兵将犇溃无尺寸之得其后宋文自谓富强以兵挑元魏梁武志于并吞失信于髙氏陈宣乘髙氏之衰攘取淮南皆继之以败云何者东南地薄兵脆将非命世之雄其势固如此也方石虎之毙中原大乱晋人皆谓北方不足复平而蔡谟独以爲忧或问其故谟曰夫能顺天奉时济六合于草昩若非上哲必由英豪度今诸人皆不辨此必将经营分表疲人以逞才不副意徒使财单力竭终将何所至哉吾见韩卢东郭俱毙而巳矣至哉此言实当时好事病也自江南建国惟桓温东讨慕征符徤兵锋所及敌人震勤及宋武破广固䧟所至荡定有弔伐之风此二人者诚非常将也然桓温终不能成大功宋武志在禅代未能定秦狼狈而返而况者乎惟晋元帝𥘉定江南未遑北伐祖逖言于帝曰晋室之乱非上无道而下怨叛也由藩王争权自相诛㓕遂使戎狄乘舋毒流中原耳令遗黎旣𬒳残酷人有奋击之志诚能奋威使若逖等爲之统主郡国豪桀必有应者沉弱之士喜于来苏庻㡬国耻可雪也帝以逖爲豫州剌史使进屯淮隂逖兵力甚弱乃铸造兵器招合离散稍诛鉏叛涣复进据谯然未尝爲入深计也石勒遣兵攻逖逖辄就破其衆毎于兵间勤身节用礼下贤后怀抚𥘉附专以恩信接人不尚诈力故人争爲之用自黄河以南尽爲晋土虽石勒之强不敢以兵窥其境逖毋葬成臯勒使人修其墓复遣使通好且求互巿逖不荅其使而许其巿通南北之货多获其利方将经略河北而帝使戴若思拥节直据其上逖快快不得志死盖敌强将弱能知自守之爲利者惟逖一人夫惟知自守之爲进取而后可以言进取也哉符坚第三十符坚王勐君臣相得以成伯功虽齐桓管仲不能过也勐之将死也坚问以后事勐曰晋虽僻处吴越然正朔相承亲仁善邻国之实也臣没之后愿勿以晋爲图鲜卑羗虏我之仇雠终爲人患冝渐除之以宁社稷言终而死坚不能用卒大举伐晋败于淝上归未及国而慕容垂叛之旣反国而姚苌叛之地分身死终毙于二人之手故后世皆多勐之贤而咎坚之不明吾尝论之坚虽有伯者之略而怀无厌之心以天下不一爲深耻虽㓕燕定蜀并秦凉下西域而其贪未巳兵革岁克而不知惧也晋虽㣲弱谢安桓冲爲之将相君臣相安民未患晋而欲以力稽之稽之天道论之人情虽内无垂苌之舋而坚之坚必不免矣然坚以夷狄之余而有帝王之度其㓕慕容姚苌也収二姓之子弟録其才能而官使之布满中外凡其旧臣而不疑者若以世俗言之则以渐除之如勐之计得矣若以帝王之事言之则坚之意未必过也大雅之称文王曰殷之子孙其丽不亿上帝旣命侯于周服侯服于周天命靡常殷士肤敏祼将于京厥作祼将常服黼哻文王用人其广如此而坚何尤焉德虽不若文王而窃慕焉顾其所以处之何如耳文武旣没周公成王之际殷之遗孽犹与管蔡闲周之隙曰予复反鄙我周邦故周公旣克殷攺封㣲子子宋而迁其顽民于洛邑保釐东郊作多士而抚宁之所以虑其变者至矣至君陈毕公皆迭居成周而董师之故康王之命毕公曰周公毖殷顽民迁于洛邑宻迩王室式化厥训旣历三纪世变风移四方无虑予一人以宁然犹曰邦之安危惟玆殷亡由此观之文王之用殷人岂茍然而巳哉今坚畜养豺虎于其复心而贪功务胜不顾其后冝其毙于垂苌也哉使坚信勐之策南结邻好戢兵保境与民休息虽有垂苌百人安能动之文王虽未可觊然亦非王勐之所及矣宋武帝第三十一东汉之衰曹公始践五伯之迹挟天子以令诸侯其志本欲尽扫羣雄而后取汉耳旣㓕二袁吕布刘表欲遂取江东而不克旣破马超韩遂欲并举邑蜀而不果再屈于呉蜀而公亦老矣于是董昭进九钖之议幡然听之而桓文之业至此尽矣然方是时公在河朔而汉都许昌虽使主盟诸夏而不废旧君上可以爲周文王下亦不失爲桓文公不能忍而片心王莾九钖之事此荀文若之所以爲恨也至司马仲逹父子其势盖与公异矣拥兵天子之侧固巳不顺旣杀王凌害诸葛诞非人臣矣又降刘禅服曹氏之所不能服非贪其士地而利其民人也志亦在九钖耳虽欲复爲桓文尚可得乎宋武旣诛桓氏収遗晋而封植之又克谯纵执慕容超逐卢循擒姚泓立四大功天下莫能抗然其志不在桓文而在九钖亦巳卑矣方帝之克长安也中原震恐元魏虽姚氏之昏姻而不敢救羗氐虽关中之唇齿而不敢争此其智力有余足以有爲之时也若能因其兵势据秦陇之形胜引吴越之饶富以经略中夏成曹公河朔之势则王伯之功可冀顾所以用之何如耳然其兵未入秦而使傅亮南走建业发几钖之议刘穆之死南方无复可託虽巳入秦而无留秦之意举千里之地付一孺子而去赫连勃勃乘之兵将死者过半狼狈而及仅乃得脱以帝之明非不知诸将之不足以保秦而志有所在不暇它虑矣悲夫以目前之利而弃百世之功有曹公蒯平之业而俯从司马父子攘窃之陋此君子之所追恨也孔子曰知及之仁不能守之虽得之必失之知及之仁能守之不庄以涖之则民不敬知及之仁能守之庄以涖之动之不以礼未善也古之爲国必具此四者而后能成大功如武帝之用兵无敌于天下可以言智矣至其弃秦而归以求九钖之淫名尚可以爲仁乎惟其仁智不具故其功业止于是也宋文帝第三十二晋献公杀其世子申生而立奚齐国人不顺其大夫里克杀奚齐卓子而纳惠公春秋皆以弑君书之矣惠公旣立而杀里克以弑君之罪罪之春秋书曰晋杀其大夫里克称人以杀杀有罪也称国以杀杀无罪也里克弑君而以无罪书此春秋之微意也奚齐卓子之立以淫破义虽巳爲君而晋人不君也旣己爲君则君臣之名正故里克爲弑君而国人之所不君则势必不免里克因国人之所欲废而废之因国人之所欲立而立之则里克之罪与宋华督齐崔杼异矣虽使上有明天子下有贤方伯里克之罪犹可议也惠公以弑得立而归罪于克以自恱于诸侯其义有不可矣然惠公杀克而背内外之赂国人恶之敌人怨之兵败于秦身死而子㓕至其谋臣吕甥郄称冀芮皆以兵死盖背理而伤义非独人之所不于而天亦不予也宋武帝之亡也託国于徐羡之傅亮谢晦少帝失德三人议将废之而其弟义眞亦以轻动不任社稷乃先废义眞而后废帝兄弟皆不得其死乃迎立文帝文帝旣立三人疑惧羡之亮内秉朝政晦出据上流爲自安之计自谓废狂乱以安社稷不以贼遗君父无负于国矣然文帝藩国旧人王华孔寗子王昙首皆陵上好进之人也恶羡之亮据其迳路每以弑逆之祸激怒文帝帝遂决意诛之三人旣死君臣自谓不世之功也是时寗子巳死华与昙首皆受不次封赏文帝在位三十年其治江左称首然元嘉三年始诛三人是岁皇子劭生劭旣壮而爲商臣之乱华寗子之子孙无闻于世而昙首之子僧绰以才能任事亦并死于劭于乎天之报人不逺如此不然晋惠公宋文帝祸发若合符契何哉谢晦将之荆州自疑不免以问蔡廓廓曰卿受先帝顾命任以社稷废昏立明义无不可但杀人二昆而以北面挟震主之威据上流之重以古推今自免爲难耳善夫蔡廓之言不学春秋而意与之合太史公有言爲国者不可以不知春秋前有才而不见后有贼而不知守轻事而不知其冝遭变事而不知其权爲人君父而不通春秋之义者必蒙首恶之名爲人臣子而不通春秋之义者必蹈簒弑之诛其意皆以善爲之而不知其义是以被之空言而不敢辞宋之君臣诚略通春秋则文帝必无惠公之祸徐传谢三人必不受里克之诛悲夫梁武帝第三十三易曰形而上者谓之道形而下者谓之噐自五帝三王以形噐治天下导之以礼乐齐之以政形道行于其间而民莫知也文武之后虽召公毕公之资君子不以爲知道者至春秋之际管仲晏子子产叔向之徒以仁义忠信成功于天下然其于道则巳逺矣孔子出于周未収文武之遗而得尧舜之极其称曰君子上逹小人下逹尝自谓我下学而上逹者于其门人惟颜子鲁子庻㡬以道许之一时贤者若老子之明道其所以尊之者至矣史称孔子旣见老子退谓弟子曰鸟吾知其能飞鱼吾知其能游兽吾知其能走走者可以爲网游者可以爲纶飞者可以爲缯至于龙吾不能知其乗云气而上天吾今日见老子其犹龙邪老子体道而不婴于物孔子至以龙比之然卒不与其斯世也舍礼乐政刑而欲行道于世孔子固知其难哉东汉以来佛法始入中国其道与老子相出入皆易所谓形而上者而汉世士大夫不能明也魏晋以后略知之矣好之笃者则欲施之于世疾之深者则欲絶之于世二者皆非也老佛之道与吾道同而欲絶之老佛之教与吾教异而欲行之皆失之矣秦姚与区区一隅招延缁素译经谈妙至者凡数千人而姚氏之亡曾不旋踵梁武继之江南佛事前世所未尝见至舍身爲奴隷郊庙之祭不荐毛血父子皆䧟于侯景而国随以亡议者观秦梁之败则以佛法爲不足頼矣后魏太武深信崔浩浩不信佛法劝帝斥去僧徒毁经壊寺旣㓕佛法而浩亦以非罪赤族唐武宗欲求长生徇道士之私夷佛㓕僧不期年而以弑崩议者观魏唐之祸则以佛法爲不可牾矣二者皆见其一偏耳老佛之道非一人之私说也自有天地而有是道矣古之君子以之治气养心其髙不可婴其絜不可溷天地神人皆将望而敬之圣人之所以不疾而速不行而至者一用此道也老子曰天得一以淸地得一以宁神得一以灵谷得一以盈万物得一以生侯王得一以爲天下贞天无以清将恐裂地无以宁将恐发神无以灵将恐歇谷无以盈将恐竭万物无以生将恐絶侯玉无以爲正而贵髙将恐蹶道之于物无所不在而尚可非乎虽然蔑君臣废父子而以行道于世其弊必有不可胜言者诚以形噐治天下导之以礼乐齐之以政刑道行于其间而民不知万物并育而不相害道并行而不相悖泯然不见其际而天下化不亦周孔之遗意也哉唐髙祖第三十四唐高祖起太原其谋发于太宗诸子不与也及克长安诛鉏羣盗天下爲一其功亦出于太宗盖天心之所付予人心之所归向其在太宗者审矣至立太子髙祖以长立建成建成当之不辞于是兄弟疑问卒至大乱夫建成不足言也其咎在髙祖其后武氏之乱废中宗立睿宗以睿宗长子宪爲太子矣及中宗之复睿宗父子皆以王就第韦氏之乱临淄以兵入讨睿宗践祚而唐室复安又将以长立宪宪辞曰时平先长敌国乱先有功不如此必且有难敢以死请睿宗从之而后临淄之位定以太宗之贤而不免于争夺玄宗之贤不逮太宗而晏然受命则宪之让贤于人逺矣吾尝论之髙祖睿宗皆中主也其欲立长非专其私也以爲立嫡以长古今之正义也谓之正义而不敢违胡不考之前世乎太王舍太伯仲雍而立季歴文王舍伯邑考而立武王而周以之兴诚天命之所在而吾无心焉乱何自生虽然太伯奔吾以避王季亦畏乱故尔废长而立少虽圣贤犹难之宪与玄宗兄弟相安终身无间言焉盖古今一人而巳唐太宗第三十五唐太宗之贤自西汉以来一人而巳任贤使能将相莫非其人恭俭节用天下㡬至刑措自三代以来未见其比也然传子至孙遭武氏之乱子孙爲戮不絶如线后世推原其故而不得以吾观之惜乎其未闻大道也哉昔楚昭王有疾卜之曰河爲崇大夫请祭诸郊王曰三代命祀祭不越望江汉睢漳楚之望也祸福之至不是过也不谷虽不德河非所获罪也遂弗祭及将死有云如衆赤乌夹日以飞三日王使问周史史曰其当玉身乎若禜之可移于令尹司马王曰除腹心之疾而寘诸股肱何益不谷不有大过天其夭诸有罪受罚又焉移之亦弗禜孔子闻之曰楚昭王知大道矣其不失国也冝哉吾观太宗所爲其不知道者衆矣其能免乎贞观之间天下旣平征伐四夷㓕突厥夷髙昌残吐谷浑兵出四克务胜而不知止最后亲征髙丽大臣力争不从僮而克之其贤于隋氏者幸一胜耳而帝安爲之原其意亦欲夸当时髙后世耳太子承干旣立十余年复宠魏王秦使兄弟栢倾承干旣废晋王嫡子也欲立泰而使异日传位晋王疑不能决至引佩刀自剌大臣救之而止父子之间以爱故轻予夺至于如此帝尝得祕䜟言唐后必中㣲有女武代王以问李淳风欲求而杀之淳风曰其兆旣巳成在宫中矣天之所命不可去也徒使疑似之戮淫及无辜且自今巳徃四十年其人巳老者则仁虽受终易姓必不能絶季氏若杀之复生壮者多杀而逞则子孙无遗类矣帝用其言而止然犹以疑似杀李君羡夫天命之不可易惟修德或能巳之而帝欲以杀人弭之难哉帝之老也将择大臣以辅少主李勣起于布衣忠力劲果有饰侠之气尝事李宻友单雄信宻败不忍以其地求利宻死不废旧君之礼雄信将戮以股肉㗖之使与俱死帝以是爲可用疾革谓髙帝尔于勣无恩今以事出之我死即授以仆射髙帝从之及废王后立武昭仪召勣与长孙无忌禇遂良计之勣称疾不至帝曰皇后无子罪莫大于絶嗣将废之遂良等不可它日勣见帝曰将立昭仪而顾命大臣皆以爲不可今止矣勣曰此陛不家事不须问外人由此废立之议遂定勣匹夫之侠也以死徇人不以爲难至于礼义之重社稷所由安危勣不知也而帝以爲可以属㓜孤寄天下过矣且使勣信贤託国于父竭忠力以报其子可矣何至父逐之子复之而后可哉挟数以待臣下于义旣巳薄矣凡此皆不知道之过也茍不知道则凡所施于世必有逆天理失人心而不自知者故楚昭王惟知大道难失国而必复太宗惟不知道虽天下旣定且治而㡬至于絶㓕孔子之所以观国者如此狄仁杰第三十六毋后临朝据人君之地而私其亲有志之士将欲正之常患不克汉吕后欲王诸吕王陵以髙帝旧约争之曰非刘氏而王天下共击之背之不可言虽直不见省陵幸而不死亦废不用唐武后废庐陵王立豫王豫王虽在位未尝省天下事徐敬业爲之起兵于外裴炎争之于内皆不旋踵爲戮何者位尊权重臣下所无柰何势必至此也惠帝之亡也陈平听张晬疆计封王诸吕吕后安之故平与周勃得执将相之柄以伺其间后复听陆贾交欢周勃将相之权不分故周勃得入北军左祖一唿而吕氏以亡豫王旣立武后革命称帝追尊祖考封王子弟戕杀天下豪俊志得气满以爲武氏有太山之安矣狄仁杰虽爲宰相而未尝一言及后欲以三思爲大子访之大臣仁杰乃曰臣观天人未厌唐德顷匈奴犯邉陛下使三思募士逾月不及千人及使庐陵王不旬浃得五万人今欲立嗣非庐陵不可后怒罢议乆之复召问曰朕数夣双陆不胜何也对曰双陆不胜无子也意者天以此儆陛下耶文皇帝身蹈锋丑百战以有天下传之子孙大帝寝疾诏陛下监国陛下掩神噐而取之十余年矣又欲以三思爲后且毋子与姑姪孰亲陛下立庐陵王则千秋万岁血食于太庙三思立宫庙无祔姑之礼后感悟即日遣徐彦伯迎庐陵于房州而立之盖王陵裴炎迎祸乱之锋欲以一言折之故不废则死陈平狄仁杰待其巳衰而徐正之故身与国俱全惟吕后无子亲止于姪故没身而后变武后有子毋子之爱人情之所同故老而自复由此观之陈狄之所以成功者皆以缓得之也然庐陵旣立而张易之昌宗未去仁杰犹置之不问复授之张东之俟其恶稔而后取岂以祸乱之根生于毋子之间不如是必至于毁伤故耶老氏有言将欲歙之必固张之将欲弱之必固强之将欲废之必固兴之将欲夺之必固与之是谓㣲明柔胜刚弱胜强鱼不可以脱于渊国之利噐不可以示人二公得之矣栾城后集卷第十栾城集栾城集卷第十一栾城集卷第十一诗八十六首和毛君新葺囷庵船斋厌居华屋住东庵眞味全胜食荠甘多病维摩长隐几无心弥勒便同龛误游田舎空成笑谬入僧房郎欲参风霁不知吹有万月明聊共影成三斋如小舫才容住室类空困定不贪拥褐放衙人寂寂脱巾漉酒鬓鬖匕画囊书帙惟窓案药裹瓢樽挂壁篮檐竹风霜曾不到盆花蜂蝶未全谙公余野鹊惊𥘉睡賔醉佳人笑剧谈劝客巨觥那得避和诗难韵不容探晓来霏雾连江气冬后温风带岭岚去国屡成还蜀夣忘忧惟有对公酣终身徇禄知何益投檄归耕贫未堪借我此庵泥药灶古书鸿寳试淮南寒雨江南殊气候冬雨作春寒氷雪期方逺蕉絺意始䦨未妨溪草緑先恐岭梅残忽发中原念貂裘据锦鞍积雨二首山雨无时歇江波上岸流泥深未免出桥断更堪忧房浅邻糟瓮宵寒揽絮裘朝来势未巳归路恐操舟又㣲阳力尚浅未解破重隂云气山川满江流日夜深冻牙生滞穗余润及重衾泥泞沉车毂农输絶苦心戏赠李朝散江雾霏霏作雪天樽前醉倒不知寒后堂桃李春犹晚试覔酥花子细㸔戏荅银缾㵼酒正霜天玉麈生风夜更寒下客不辞投辖饮好花犹恐隔帘㸔临江萧氏家寳堂髙人不觧作生涯唯有中堂书五车竹简多于孔氏壁牙籖新似邺候家田园岂是子孙计青紫今为理巷夸富贵早知皆有命君应未厌十年賖和萧刓察推贺族叔司理登科还乡四首家声籍籍大江西临老挥毫捧御题得意何殊少年乐还家不惜醉如泥读尽家藏万卷书萧然华髪官游𥘉区区狱掾何须愧聊把春秋试绪余作官未减读书勤簿领从今日日新汗简韦编谁付予传家应有下帷人巷南诸子足才贤邂逅相逢秀句传强作短章同寄与异时见我一依然次韵吴厚秀才见赠三首骚人思苦骨巖巖百里擕诗相就谈故作㣲词挑迁客不嫌春雨湿归衫少年旧喜豋髙赋老病今成见敌慙问我近来谁复可对君聊拟诵周南乆欲归田计未成羡君负郭足爲生躬耕不用干钟禄髙卧谁知万里征巳觉安闲眞乐事可怜辛苦尽浮名隐居便作江南计爲覔佳山早寄声一卷新诗锦一端掉头吟讽识芳酸哀歌永夜悲牛角朗咏扁舟笑杏坛间发笙簧犹可拟弃捐斤斧定知难继君髙韵君应笑咀嚼归途乆据鞍次韵毛君烧松花六絶茅庵𥿄帐学僧眠炉爇松花取易然惟有未能忘酒石手倾金盏鬬垂连饼杂松黄二月天盘𫾣松子早霜寒山家一物都无弃狼籍干花最后般松老香多气自严余烟勃郁透踈帘湏臾过尽惟灰在借问谁収一番炎羙人懒甚揷开扉金作松花揷羃䍦㡬度低头疑堕落青烟巳断未消时枯萼鳞皴不复竖重重正似半开莲曾今樵舎塼炉见未许邦君画合然黄蜡供炊自一家锱铢贫富递矜夸都城争买方薪贵却顾松花已自奢陪毛君游黄仙观李叟仙居仍近市黄公道院亦依城定应昔日山林地未有今时鸡犬声白鹤翻飞终不返黄冠憔悴只躬耕试从车骑寻遗迹恐有居人解养生次韵王适梅花江梅似欲竞新年照水窥林能愈妍霜重清香浑欲滳月明素质自生烟未成细实酸犹薄半落南枝意可怜谁冩江西风物样徐家旧有数枝传次韵王适春雪二首江南春后寒犹剧细雨风吹作雪花中夜窓扉𥘉晃漾平明草木半低斜润催江柳排金线光杂山茶㸃绛葩老病不堪乘晓出纷纷能使髪增华春雪飘摇旋不成依俙履迹散空庭山藏复阁犹残白日照南峯巳半青毛君惠温柑荔支二絶楚山黄橘弹丸小永识洞庭三寸柑不有风流吴越容谁令千里送江南荔子生红无柰远陈家晒白到犹难虽无驿骑红尘起尚得佳人一笑欢次韵王适游眞如寺江上春雨过城中春草深扰扰市井尘悠悠溪谷心东郊大愚山自古檐卜林㣲言乆不闻坠绪谁当寻道俗数百人请闻海潮音斋罢车马散方籁俱消沉新亭面南山积雾开重隂萧然偶有得怀抱方愔愔我生米盐间日𬒳尘垢侵不知山中趣强作山中吟韵次王适新鷰好雨纎纎润客衣新来双鷰力犹㣲似嫌春早无人见故待帘开掠地飞南国花期知不逺中原寒剧不应归养雏不怕巢成早记取朝朝爲启扉官居即事官局纷纭簿领迷生縁琐细老农齐偷安旋种十年木肉食还须五母鸡对酒不尝怜酤榷钓鱼无术漫临溪此身巳分长贫贱执㸑缝裳愧老妻陪毛君夜逰北园池塘草生春尚浅桃李飞花𥘉片片一樽花下夜忘归灯火寻春畏春晚春风暗度人不知满园红白巳离披江南春雨少晴日露坐青天能㡬时折花只恐伤花意携客就花花定喜落蘂飘香翠䄂中交柯接叶灯光里雨练风柔雪不如精神炫转影扶踈夜香飞鷰胜朝日月暗还湏明月珠美人劝我殊非恶明日雨来无此乐醉归不用怕山公马上接䍦先倒着山橙花口号故乡寒食荼䕷发百和香浓村蔓深漂泊江南春欲尽山橙髣髴慰人心次韵冯弋同年细雨蒙蒙江雾昬坐曹聊且免泥奔卖盐酤酒知同病一咲何劳赋北门送王适徐州赴举送别江南春雨滛北方谁是子知音性如白玉烧犹冷文似朱弦叩愈深万里同舟寛老病一杯分𬒮发悲吟明年牓上㸔名姓杨柳春风正似今游吴氏园细雨作寒晴便暖好风吹䄃意𥘉佳淸池解洗春心热红艳能添醉眼花紫竹暗生岷岫芛山舟强比洛人家怜渠巧与闲官便申退来游未觉賖江州周寺丞夷咏亭行过庐山不得上湓江城邉一惆帐羡君山下有夷亭千巖万壑长相向山中李生好读书出山作郡山前居手开平湖浸山脚未肯卽与庐山踈道州一去应嫌远千里思山夣中见青山长见恐君嫌要须罢郡归来㸔次韵毛君游陈氏园增筑园亭木草新损花风雨怨频频篔筜似欲迎𥘉暑芍药犹堪送晩春簿莫出城仍有伴移壶籍草更无廵归轩有喜知谁见道上从横满醉人江涨山中三日雨江水一丈髙崩腾没洲渚滛溢侵蓬蒿凌晨我有适出门舟自操中㕓巳易肆下道先容舠鸡犬萃坟冢牛羊逾圈牢厨薪散流枿困米爲浮糟卧席不遑卷剥蠒仍未缫老弱但坐视阊里将安逃徙居共扰扰来势方滔滔嗟余偶同病哀尔爲生劳晴日慰人愿寒风送惊涛藩篱出旧趾蠃蚌遗平臯流窜非择地艰难理冝遭胡爲苦戚戚一夕生二毛和子瞻铁柱杖截竹爲杖瘦且轻石坚竹破误汝行削木爲杖轻且好道远木折恐不到闽君铁杖七尺长色如黒虵气如霜提携但恐汝无力撞坚过险安能伤柳公虽老尚强健闭门却埽不复将知公足力无崄阻怜公未有豋仙侣回生四海惟一身䄂中长劒爲两人洞庭漫天不觉过半酣起舞惊鬼神愿公此杖亦如此适意遨游日千里归来倚壁示时人海外苍茫空自记竞渡史君欲听榜人讴一夜江波拍岸流父老不知招屈恨少年争作弄潮游长鲸破浪聊堪比小斾迎风殊未收角胜争先非老事凭栏寓目思悠悠豋郡谯偶见姜应明司马醉归苍然莫色映楼台江市游人夜未廻何处酒仙无一事肩舆鼾睡过桥来送姜司马七歳立谈明主前江湖晩节弄渔船鬬鸡谁识城东老䘮马方知塞上贤生计未成归去咏草书时发醉中颠当年不觧㸔齐物气踊如山谁见怜寄题赵屼承事戏綵堂春晚安舆遍浙东永嘉别乘喜无穷橐装巳笑分诸子吏道何劳问薜公堂上寿樽诸椽集室中禅论衲僧通兴䦨却返林泉去幕府长晋孝弟风次韵温守李钧晃寄兼简毛夫人梁苑相从簿领中清风相逐画船东婆娑江海凌云鹤饮啄笼樊失渚鸿别后丹砂迷旧诀愁来白髪变衰翁此间诗老仍勍敌正忆髙吟酒盏空次韵洞山克文长老无地容锥卓年来转觉贫偶知珠在手一任甑生尘窜逐非关性颠狂却甚眞此心谁复识试语洞山人试院唱酬十一首戏呈试官吕防新秋风月正凉天空馆相㸔学坐禅满禢诗书愁病眼隔墙砧杵思髙眠霜飞一叶凋琼玉风遶双松奏管絃闻道熊罴归夣数侵天闱棘慢森然次韵吕君丰城寳气亭紫气飞空不目谋谁怜黾勉匣中晋西山勐兽横行甚北海长鲸何日収星斗不堪供醉舞蛟龙会㸔反重湫功成变化无踪迹望断中原百尺楼次韵吕君见赠偶然倾盖接淸言不觉门前画漏传老病低摧方伏枥壮心坚铳正当年莫嫌客舎一杯酒试论灊山三祖禅明日程文堆几案只应衰懒得安眠山次韵吕君兴善寺静轩自恨㝷山计苦迟年过四十始知非小轩迎客如招隐野鸟窥人自识机窓外竹深孤鹤下堦前菊秀晩蜂飞老僧战胜长幽寂瘦骨縁何未肯肥观试进士呈试官松庭散朝日棘戸启秋风鹄鹭纷来下旌旗俨未攻驰词㸔倚马余送力征鸿逸足谁先到孤标想暗空晶荧双镜并髙下片言公老病方躭睡飞沉一夣中次前韵南国号多士㡬人洙泗风英材自入彀壊阵不劳攷文缛山藏豹飞髙弋慕鸿蚩妍归品藻得失付虚空考行先推本豋贤旋奏公期君缓归辔一醉鹿鸣中戏呈试官只隔墙东便是家悁悁还似在天涯客心不耐听松雨㱕信犹堪饮菊花翦烛㸔书良寂寞披沙见玉忽喧譁自慙空馆难留客试问姮娥稍驻车次前韵三首老去在家同出家楞伽四卷即生涯麄诗怪我心犹壮细字怜君眼未花霜落𥘉惊衾箪冷酒酣犹喜咲言譁归心知有三秋恨莫学怱怱下坂车门前溪水似渔家流浪江湖归未涯邂逅髙人来说法支离枯木旋开花诸生试罢书如积剧县归时讼正譁安得骑鲸从李白试㸔牛女转云车浊醪能使客忘家屈指归期巳有涯鱼化昨宵惊细雨鹿鸣它日饮寒花巳谙江上肴蔬薄莫笑衙前皷笛譁太守况兼乡曲旧会湏投辖止行车试罢后偶作重门闭不开乌鸟相唿乐是晖转帘影㣲风响松未喧譁适巳定寂歴方有觉人生竟何事外物巧相缚当时不自悟巳过空成怍耕耘亦何苦游宦殊自恶弃彼旣巳误就此良应错谁能即两忘随縁更无作放牓后次韵毛守见招饱食安眠愧不材踈帘翠帟幸相陪深居正厌银𫀆乱失喜𥘉闻铁鎻开佳句径䝉探古锦小槽仍报滳新䤃诸人欲见风流伯不用招唿亦自来送毛滂斋郎先志承颜善养亲束装骑马试爲臣酒肠大与浑无敌诗律家传便出人拥鼻髙吟方自得折腰奔走渐劳神归来一笑湏勤取花发陈呉二月春燕贡士泮水生芹藻干旄在俊城桑鹗同变响苹鹿共和鸣秋晚槐先堕霜多桂向荣清樽助劝驾急𬋩发驩声勇锐青衿士淹通白髪生芬芳杂兰菊变化等鵾鲸去日衣冠盛归时里巷惊坐中词赋客愧尔一经明次韵毛君清居探菊眼前黄叶畏秋霜耳畔啼蛩恐夜长佳节欣闻近茰菊清商试爲奏伊凉踈狂乆咲谋生拙贫病应怜爲口忙今日共公判一醉从敎人道亦髙阳次韵毛君见赠江国騒人不耐秋夜吟清句晓相投锋藏岂愿囊中脱尾㫁终非爼上羞择地何年眞得意餔糟是处可同游南迁尚有公知我人事何须更预谋次韵毛君偶成年来衰病正相兼薄官奔驰尚未厌诗句空多浑漫与俗縁巳重不湏添聱牙向物知难合踈懒怜公独未嫌时听渊明咏归去犹应爲我故迟淹孔平仲着作江州官舎小庵近山不作㸔山计引水新成照水庵闭口忘言中自饱安心度日更谁参简编围遶穿书蠹窓户低回作蠒蚕我亦一轩容膝住弊裘麄饭有余甘送饶州周沃秀才免觧少年工作赋中歳复穷经骥老终知道劒埋新发硎束装邻里助答䇿友朋听还似临淄贲随风起北冥雪中洞山黄檗二禅师相访江南气暖冬未回北风吹雪眞快哉雪中访我二大士试问此雪从何来君不见六月赤日起氷雹又不见腊月幽谷寒花开纷然变化一弹指不妨明镜无纎埃毛国镇生日二絶生日元同小赵公里闾相接徃还通恠公日夜归心切欲寄此生丹灶中句闻公归橐尚空虚近送楞严十卷书心地本无生㓕处定逢生日亦如如次韵毛君将归踈传思归不待时孟轲出昼苦行迟新诗尚许晋章句故事谁从问典彝金马尚应堪避世石泉未信可忘饥不才似我眞当去零落衡茅隔雍岐送扬腾山人胷中万卷书不如一囊钱不见杨夫子歳晚走道邉夜归空床卧两手摩涌泉䆫前雪花落真火中自然涣然发㣲润飞上崑崙颠霏霏雨甘露稍稍流丹田闭目内自视色如黄金妍至阳不独凝当与纯隂坚一穷百不遂此事终无縁君㸔抱朴子共推古神仙无钱买丹砂遗恨盈尘编归去守茅屋道成要有年次韵子瞻与安节夜坐三首前山积雪暮峥嵘燕坐㣲闻落瓦声共对一樽通夜语相㸔万里故乡情信㱕岭上寒梅逺恨极江南春草生明日青铜添白髪且湏醉睡倒灯檠少年髙论苦峥嵘老学寒蝉不复声目断家山空记路手披禅册渐忘情功名乆巳知前错婚嫁犹湏毕此生家世读书难便废漫留案上铁灯檠謪官似我无㱕计落第怜渠有屈声握手天涯同一笑倚门歳晩不胜情黄冈俯仰成陈迹白首蹉跎畏后生㱕去且安南巷乐莫㸔歌舞醉长檠次韵毛君上书求㱕未报白髪忧民带减围频闻慷慨赋将㱕近传道士连三嚥乆悟禅门第一机夜永庵中诗自得日髙门外客来稀此心素定谁能劝秪有丁宁诏莫违次韵毛君絶句中池有士闭重关夜发天光走玉环白日对人人不识幅巾破褐任尘漫次韵毛君晋别问天乞得不訾身屈指人间今㡬人鱼纵江潭眞窟宅鹤飞松岭倍精神清风吹雨停归骑旧圃留花送晩春自号白云知有意便从丹灶拂埃尘送毛君致仕还乡古人避世事岂问家有无但言鸿鹄性不受樊笼拘公家昔盛时阡陌连三衢仓廪济寒饿婚嫁营羁孤千金赴髙义脱手曾须臾晚爲二千石得不偿所逋抚掌不复言但以文字娱我恨见公迟冉冉垂霜须髙吟㸔落笔剧饮惊倒壶负罪不自知适意忘忧虞忽闻叩天阍言旋故山庐朋友不及谋亲戚亦惊唿人生各有意何暇问俗徒嗟我好奇节叹公眞丈夫天髙片㠶逺目㫁淸风徂惟应东宫保迎笑相携扶赠景福顺长老二首辙㓜侍先君闻尝游庐山过圆通见讷禅师晋连乆之元丰五年以谴居髙安景福顺公不远百里惠然来访自言昔从讷于圆通逮与先君逰歳月迁谢今三十六年矣二公皆吾里人讷之化去巳十一年而顺公年七十四神完气定聦明了逹对之怅懐想畴昔作二篇赠之屈指江西老多言劒外人身心巳无着乡党漫相亲窜逐知何取周旋意甚真仍将大雷雨一洗百生尘又念昔先君子南游四十年相㸔顺老在想见讷师贤嵗歴风轮转禅心海月圆常情计延促无语对然次赠孔平仲着作见寄四首昔在京城南成均对茅屈淸晨屣履过不顾车击毂时有江南生能使多士服同侪畏锋铳兄弟更驰逐文成剧翻水赋罢有余烛连收颔底髭未耗髀中肉飞腾困中路黾勉啄埸粟归来九江上家有十畆竹一官粗包裹万卷中自足还如白司马日听杜鹃哭我来万里外命与江波觞罪重慙故人囊空仰㣲禄巳爲达士笑尚谓愚者福米盐日草草奔走长碌碌尺书慰贫病佳句烂珪玉多难畏人知胡爲强题目徂年慕桑梓归念寄鸿鹄但愿洗余愆躬耕江一曲又共居天地中大类一间屋惟排出髙下何异车转毂死生本昼夜祸福固倚伏谁令尘垢昏浪与纷华逐譬如薪中火外照不自烛感君探至道劝我减粢肉虚心有遗味实腹不湏粟芬敷谢桃杏淸劲比松竹息㣲知气定睡少验神足胡爲嗜一饱坐使百神哭要知丹砂异不受腥腐触可林山怜姿自縳斗升禄君㸔出世士肯屑世间福宁从市井游与衆同碌匕不愿束冠裳腰金佩鸣玉斯人今何在未易识凡目恐在庐山中飞翔逐黄鹄试用物色㝷应欹紫芝曲又百病侵形骸渐老同破屋中有一寸空能用辐与毂忽如丹砂走不受凡火伏前聸意不逺后蹑愈难逐将炊甑中饭未悟䆫下烛聦明役声形口腹嗜鱼肉尘泥翳泉井荆棘败禾粟未知按妙指漫欲理丝竹庐山多名缁过客礼白足逹观等存亡世俗强歌哭确然金石心不畏蚊蚋触顺忍爲裳衣供施谢荣禄眞人我自有渡海笑徐福衆皆指庸庸自顾非碌碌愧君诗意厚桃李报琼玉举网罗衆禽有获非一目喧啾定无用要自取黄鹄君㸔大方家愼勿留一曲又治生非所长儿女惊满屋作官又迂踈不望载朱毂因縁罣罪罟未许即潜伏空余读书病日与古人逐老妻怜眼昬入夜屏灯烛上官念贫窭时节馈醪肉衰年类蒲柳世事剧麻粟数日望归田寄语先栽竹文章亦细事勤苦定何足君诗四相攻欲㸔守陴哭愧无即墨功不觧火牛触自非太学生彫琢事干禄安心巳近道闭口岂非福胡爲调狂词玉石相落禄腹中抱丹砂舌下潄白玉作诗虽云好未免乱心目弈秋教二人不取志鸿鹄摩诘非不言遗韵寄终曲隂晴不定简唐觐秘校并敖吴二君五首积雨春连夏新晴忽复隂江痕涨犹在梅气润相侵蕉纻还湏脱图书渐不禁江南旧风俗愁絶北来心又蚕眠𥘉上簇麦熟正磨镰云气重重合江流夜夜添荐饥人甚困多病我仍兼欲就桥南宿单衣莫雨霑又涨江方斵渡小棹信轻生贫贱谁怜汝漂浮空自惊一官终窃食何讣早归耕忽发騒人恨凄凉乆未平又西邻豫章客病骨痩栾栾淸夜眠孤枕终朝饱一箪雨多愁不出讲罢未应餐约我晴相过门前泥欲干二子薪中楚相携泮上游虀盐聊度日爻象乆忘忧寂寞君何病驱驰我自羞何时釆芹处永日㸔凫鸥栾城集卷第十一栾城集三集后序右栾城先生家集校闽蜀本篇目间有增损从郡斋䌷绎其故盖复官谢表后所附益章䟽藁有所削也于政事书条例司状见公人朝之始揆事中逺如汉贾谊议河流边事茶役法分别君子小人之党反复利害深入骨髓窃比之陆宣公贽歌诗千数百篇曾无㡬㣲见用舎废兴之异晚岁杜门颍川喜秋稼句曰我愿人心似天意爱惜老弱怜孤贫仁民爱物可谓中心藏之何日忘之矣伏读歛袵请事斯语淳熈六年七月望日从政郎充筠州州学教授邓光谨书太师文定栾城公集刋行于时者如建安本颇多缺谬其在麻沙者尢甚蜀本舛亦不免是以覧者病之今以家藏旧本前后并第三集合为八十四卷皆曾祖自编类者谨与同官及小儿軰校讐数过锓版扵筠之公帑云峕淳熈已亥中元日曾孙朝奉大夫权知筠州军州事诩谨书校勘官文林郎筠州军事判官倪思从政郎充筠州州学教授邓光奉议郎知筠州髙安县事闾丘泳先文定公栾城集先君吏部淳熈已亥守筠阳日以遗藁梭定命工刋之未㡬𬒳召到阙除郎因对孝宗皇帝玉音问曰子由之文平淡而深造扵理栾城集天下无善本朕欲刋之先君奏曰臣假守筠阳日以家藏及闽蜀本三攷是正镂板公帑字画差太粗亦可观容臣进呈对毕得㫖速进来翌朝上诣德寿宫起居升辇之际宣谕左右催进后闻丞相鲁国正公丞相郑国梁公云上置诸御案上日阅五板森无所肖似滥承人乏到官之𥘉重念先君所刋家集遭际乙夜之观实为荣遇其板以岁乆字画悉皆漫灭殆不可读今樽节浮费廼一新之昔文忠文定二祖筠实旧㳺之地邦人建祠祝之又况先君尝守是邦遗爱在人此集之再刋亦从邦人之请也开禧丁卯上元日四世孙朝奉郎权知筠州军州事苏森谨书栾城集后序栾城集暨栾城后集三集凢八十四卷宋苏文定公颕濵先生所着我皇明蜀王殿下所刻也廵抚台东阜刘公监察侍御合川王公胥有论撰弁之首简金辉玉润光映缥缃廷槐暏而叹曰嗟乎可以传矣夫文章与世运相爲流通者也六籍以还作者相继春秋战国先秦两汉魏晋齐梁之间屈宋班马荀杨董贾曹刘沈谢嵇阮之徒下逮盛唐李杜韩柳诸公郁郁彬彬号称极盛虽其体裁风格律调音响枊扬变化言人人殊要之发舒道徳之光阐明鬼神之秘穷探天地之变左右典坟羽翼风雅则异世而同符焉呜唿至矣宋兴文教炳蔚词人軰出嘉祐以后眉山三苏名擅天下而一代文宗欧阳文忠公軰极力爲之延誉一时学士大夫闻谈三苏氏罔弗歛祍敬服盖当世之絶倡也乃文定公以沉静简㓗之资席家庭师友之训平生着作与东坡相上下而气充才赡自成巳格议者谓爲汪洋澹泊有秀杰之气䆒其所至盖已闯李杜韩柳之门窥古人堂室之奥矣乃其时有称述之曰苏黄曰欧苏曰欧曾苏云云然者类指东坡而东坡自谓则云子实胜我岂其兄弟自相标榜耶抑当时之人以其父兄之故而轧之使后耶今天下之士崇治理者嘉唐虞敦行谊者师周孔鸿名伟绩后先相望至其发轫之始文艺之塲无弗蹑李杜韩柳欧苏而进焉则斯集之刻也固天下之士所愿见者乃歴宋至今㡬数百载而全编始出又得博雅诸公崇尚而表章之谓非斯集斯文之大幸与廷槐不敏不足与论古今作者之意乃幸㳺公之鄕与闻刻集事而又猥以不腆之辞附诸群玉之后故不靳摭拾如右因长史髙君鹏爲王诵焉若王乐善好礼崇古右文贤明之懿太宰玉溪公校録之劳通政石川公翊賛之力曁我东阜公合川公属王刻集之故则前序见之兹弗敢赘也嘉靖辛丑夏六月朔四川按察司提督水利带管提学佥事胶东崔廷槐书栾城集后集卷第十一栾城后集卷第十一歴代论五唐玄宗宪宗第三十七唐玄宗宪宗皆中兴之主也玄宗继中睿之乱政紊于内而外无藩镇分裂之患约巳任贤而贞观之治可复也宪宗承代德之弊政偾于朝而畿甸之外皆爲畔国将以求治则其势尤难罗然二君皆善其始而不善其终所以失之者一道也齐桓公用管仲隰朋九合诸侯一斥天下爲五伯首及管仲死用竖刁易牙身死不得莾五公子争立伯业随毁盖中人可以上下此三君者皆中主耳方其起于忧患厄困之中知贤人之可任以排难则勉强而从之然非其所安也及其祸难旣平国家无事则其心之所安者佚乐所恱者䛕佞也故祸发皆不旋踵若令符节昔太宗旣平天下始任房玄龄杜如晦魏徴终用长孙无忌岑文本禇遂良帝亦恭俭节用去冗官节浮费内无宫掖侈靡之奉旁无近幸赐予之失眞观之治斯已过半矣侍书御史权万纪尝言宣饶部中凿山治银岁可取数百万缗以佐国用帝怒骂曰吾所乏忠言嘉谟有盖于民者耳汝爲御史不能进贤退不肖而訹吾以利岂谓我汉桓灵耶斥去不用于是士莫敢以利言者故房杜诸人得効其中力以致贞观之盛及玄宗𥘉用姚崇宋璟卢怀愼苏颋后用张说源干曜张九龄宪宗初用杜黄裳李吉甫裴洎裴度李绛后用韦贯之崔群虽未足以方驾房杜然皆一时名臣也故开元元和之𥘉其治庻㡬于贞观然玄宗方用宋璟而宇文融以括田幸遽至宰相后虽以公议罢去而思之不已谓宰相曰公等暴融恶朕巳罪之矣然国用不足将奈何裴光庭等不能答融旣死而言利者争进韦坚杨慎矜王鉷目以益甚至杨国忠而聚歛极矣故天寳之乱海内分裂不可复合宪宗方平淮蔡裴度未及还朝而程异皇甫鏄皆以利进度三上书极论不可帝以天下略乎欲崇台池宫观以自娱乐异鏄揣知其意数贡羡财以顺所欲故度卒逐去而异鏄皆相不三年而祸发于宦官盖玄宗在位岁乆聚歛之害遍于天下故天下遂分宪宗之世其害未究故祸止于其身然方鎭之强宦官之横遂与唐相终始可不哀哉呜唿太宗之恭俭所忍无㡬耳而福至于不可胜尽玄宪之淫佚所获无㡬耳而祸至于不可胜言而世主终莫之悟覆车相㝷不絶于世盖未之思欤姚崇第三十八唐史官称姚崇善应变以成天下之务宋璟善守文以持天下之正斯言固二人之所长也然应变者要不失正而后可孟子有言所恶于智者爲其凿也如智者若禹之行水则无恶于智矣禹之行水也行其所无事也如智者亦行其所无事则智亦大矣唐玄宗豪俊之君也而崇复以豪俊事之方其君臣遇合天下事迎刄而解若无足爲者虽然以水济水后将有不可食者𨳩元四年天下大蝗民祭且拜之坐视食苖而不敢捕崇奏遣御史爲捕蝗使分道杀蝗群臣多不以爲然帝亦疑之而崇行之愈力蝗亦爲息捕蝗虽古之遗法然遇灾而惧修德以答天变古之正道也崇置之不言而专以捕爲事巳可疑矣旣而崇所亲吏赵诲以财死崇惧还政时帝将幸东都而太庙屋坏宰相宋璟苏颋皆言三年䘮未终不可巡幸坏压之变天戒也请罢东廵修德以答至谴帝以问崇崇符坚故殿也山有朽壊而崩木蠧而折理无足怪但壊与行㑹非縁行而壊也今关中无年餽饷劳弊出幸东都所以爲人非爲巳也百司巳戒供拟巳具请车驾即东而迁神主太极殿更作新庙此大孝也帝用其言崇由此复相开元末帝在东都欲还长安裴辉卿等皆言农人塲圃未毕须冬可还李林甫独曰二都本东西官耳车驾徃来何用待时假令妨农独赦所过相赋可也帝大恱即驾而西崇建东幸之讣林甫献西还之议其意同耳孰谓崇独贤乎从崇之议使人君上不畏天戒中不敬宗庙下不䘏人言三者皆忠臣之所讳而崇居之不疑何哉其后崇璟旣没玄宗愈老愈轻蔑群臣方任张九龄而废太子瑛用牛仙客则听李林甫方嬖杨国忠而纵安禄山则用辅璆琳专以适巳爲恱类崇有以启之也故吾谓开元之治虽出于崇而天寳之乱亦崇之所自致此人臣之至戒也宇文融第三十九开元之𥘉天下始脱中睿之乱玄宗厉精政事姚崇宋璟弥缝其阙而损其过庻㡬贞观之治易天下雷行物与无妄开元之𥘉无妄之世也无妄之爲正之谓也君子之处此全其大正而略其小不正而巳盖详其小必废其大古语有之铢铢而称之至石必差寸寸而量丈必过石称丈量径而寡失故无妄之不耕获不菑畬则利有攸徃曰无妄之灾或系之牛行得邑人之焚其五曰无妄之疾勿药有喜夫必耕而后获必菑而后畬小所谓无妄也而君子不然于义可获不必耕也于道可畬不必其所菑也然后无所不行今有失牛于此得行人也而责得于邑意亦以求无妄也而邑人罹其横故无妄之疾虽勿药药之其损或有甚于病者开元之𥘉虽号富庻口未尝升降监察御史宇文融得其隙之请治籍外羡曰逃戸命摄御史分行括实玄宗毒之朝臣莫敢言其非者惟阳翟尉皇甫憬戸部侍郞杨玚以为籍外取税百姓困弊得不偿失而二人皆坐左迁诸道所括几得客戸八十余万田亦称是然州县希旨多张虚数以正田爲羡编戸爲客歳终籍钱数百万缗其名似是而实失民心浅言之则失在求详深言之则失在贪利时帝方以耳目之奉责得于人行之不疑于是羣臣争爲聚飮以迎侈心天寳之乱实始于比吾观近世士大夫多此病贤者不忍天下不平而欲平之小人侥倖其利以爲进取之天下毎毎多弊宰相李沉近世之贤相也尝言吾在朝廷十有余年无功可纪推之言利者未尝有一施行持此聊以报国古今善言医者患医之难以爲有病不服药常得中医盖良医不可必得而愚医举目皆是愚医类能杀人而不服药者未必死李公之言盖类此也陆贽第四十昔吾先君博观古今议论而以陆贽爲贤吾㓜而读其书其贤比汉贾谊而详练过之贽始以从官事唐德宗老而爲宰相从之出奔而与之反国弥缝其关而济其危亡比其老也功业定矣而卒毙于裴延龄之手其故何也孔子曰南人有言曰人而无常不可以作巫医善大不常其德或承之羞贽以有常之德而事德宗之无常以巫医之明而治无常之疾是以承其羞耳帝即以之𥘉好名而贪功河朔三叛父子相袭三十年矣帝将以天下之力胜之田恱惊疑而起朱滔王武俊和之帝使马燧李抱真李芁三将徃迎其锋胜负之势未决也帝急于成功复使季晟出禁衞之兵李懐光举朔方之衆五将萃于魏郊而淮西李希烈乗间而起兵连祸结常赋所不能赡于是爲之抽贯筭闲架贷商贾空内以事外关中巳乱而帝不知也贽曰今两河淮西爲祸乱之首者独四五凶人而已臣料其间必有旁遭诖误内畜危疑而计不能止者未必皆处心积虑果于僣逆也而况胁从之党乎陛下若能招怀以礼悔祸以诚使来者必安安者必乆人知获免则谁愿复爲恶者纵有野心难驯臣知从化者必过半矣帝犹意西师可以必克忽其言不用未㡬而泾原畔卒之变起仓皇避㓂半年而归帝亦老而厌兵矣于是行一切之政专以姑息养藩鎭凡节度使死将佐之得士心者皆就命留后虽以簒夺请命者亦如之宣武刘士宁以暴慢失衆其将李万荣因其出畋闭门逐之帝将命以其位贽曰如士宁之恶万荣弃而违之可也讨而逐之可也惟何隙而簒取其位则不可何者方镇之臣事多专制欲加之罪谁无词者若使倾夺之徒輙得其处则曰方诸将无复安者矣且万荣搆乱之日诸郡守将固非其同谋也一城士衆亦未必皆其党也方成败逆顺之势交战于中其肯捐躯与之同恶乎今若选命贤将降诏军中奨万荣抚定之功别加宠任褒将士辑睦之义例赐恩赏使衆知保安则谁肯复助其乱万荣纵欲䟦扈势亦无所至矣帝方茍安无事竟亦不许由比观之帝常持无常之心故前勇而后怯贽常持有常之心故勇怯各得其当然其君臣之间异同至此虽欲上下相保不可得矣㑹昌中卢龙诸将连害帅臣最后张绛杀陈行泰宰相李德𥙿以爲河朔请帅皆报下太速故军得以安若稍缓之必且有变旣而回鹘鸟介可汗扰天德塞军使张仲武请以本军击之德𥙿间知仲武可用言之武宗举以可帅张绛旣爲其下所杀而仲武遂以功名终德𥙿之谋则贽之故智也然帝之出也以陈京赵賛而贽之逐也以程异裴延龄其祸皆出于聚歛之臣而贽贤非不知也帝归自兴元贽因事言曰齐桓公自莒入齐伯业旣成而管仲以不忘在莒爲戒衞献公自斋还衞诸大夫逆诸境者其执手而与之言逆于门者颔之而巳戒心之易忘而骄心之易生齐衞之君陛下之蓍龟也贽言虽切而帝终不攺吾以爲使贽反国而爲鸱夷子皮浮舟而去则其君臣之间超然无后患然可以言智矣哉牛李四十一唐自宪宗以来士大夫党附牛李好恶不本于义而从人以喜愠虽一时公卿将相未有杰然自立者也牛党出于僧孺李党出于德裕二人虽党人之首然其实则当世之伟人也盖僧孺以德量髙而德裕以才气胜德与才不同虽古人鲜能兼之者使二人各任其所长而不爲党则唐末之贤相也僧孺相文宗幽州杨志诚逐其将李载义帝召问计䇿僧孺曰是不足爲朝廷忧也范阳自安吏后不复系国家休戚前日刘緫纳止朝廷糜费且百万终不能得斗粟尺布以实天府俄复失之今志议犹向载义也第付以节使捍奚契舟役且自力不足以逆顺冶也帝曰吾𥘉不计此公言是也困遗使慰抚之及武宗世陈行泰杀史元忠张绛复杀行㤗以求帅德裕以爲河朔命帅失在太速使姦臣得计迁廷乆之擢用张仲武而绛自毙僧孺以无事爲安而德裕以制胜爲得此固二人之所以异较之德𥙿则忧矣德𥙿节度劒南西川吐蕃将悉怚谋以维州降维州西南要地也是时方与吐蕃和亲僧孺不可曰吐蕃绵地万里失一维州不害其强今方议和好而自违之中国御戎守信爲上应变次之彼若来责失信賛普牧马蔚茹川东袭汧陇不三日至咸阳虽得百维州何益帝从之使德𥙿反降者吐蕃族诛之德裕深以爲恨虽议者亦不直增孺然吐蕃自是不爲邉患㡬终唐僧世则孺之言非爲私也帝方用季训郑注欲求奇功一日延英谓宰相公等亦有意于太平乎何道致之僧孺曰臣待罪宰相不能康济天下然太平亦无象今四夷不内侵百姓安生业私室无强家上不壅蔽下不怨讟虽未及全盛亦足爲治矣而更求太平非臣所及也退谓诸宰相上责成如此吾可乆处此耶旣罢未乆季训爲丼露之事㡬至亡国帝𥘉欲以训爲諌官德𥙿固争言训小人哲恶巳着决不可用德𥙿亦以此罢去二人所趣不同及其临训注事所守若出于一人吾以是如其皆伟人也然德裕代僧孺于南诉其干没府钱四十万缗质之非实及在朱崖作穷愁志论周秦行纪言僧孺有僣逆意倖然小文去之心老而不衰也始僧孺南迁于循老而获归二子蔚藂后皆爲名卿德裕没于朱崖子孙无闻后世深悲其穷岂德不足而才有余固天之所不予耶郭崇韬第四十二国无衅而后可以伐人冐衅以伐人敌无衅则巳受其灾敌有衅则我与敌皆毙楚灵王残民以逞举思乱之民以伐呉呉不可动而弃疾攻之若升虚色灵王遂死于外齐涽王贫而好胜知桀宋之可攻而忘齐国之旣病燕师乘之遂以失国自古冐衅以攻人其祸如此矣唐庄宗勇而善战与梁人夹河相攻卜战九胜渉河取郓不十日而克梁威震诸国五代用兵未有神速若此者也然其克敌之后幸一日之安沉湎声色之虞宦官伶人交乱其政府库之积罄于耳曰之奉民怨兵怒国有上崩之势而不知也一时功臣皆武夫倔起未有识安危之㡬者惟枢蜜使郭崇韬智勇廉人知其不可力言而不见听求去而不见许中外佞倖视之仄目崇韬欲立大功爲自安之计议以魏王继岌爲元帅而巳爲之副将兵六万以出兵不逾时而克成都降王衍料敌制胜之功可谓盛矣然崇韬知蜀之易与而不知唐之巳乱挈其良将劲兵西行数千里虽立大功而不免䜛死于蜀征蜀之兵未还而赵在礼爲乱河朔明宗北征遂与在礼皆反帅兵南向克汴入洛遂无一人能御之者向使西师不出蜀虽未下而京帅有重兵崇韬不死河朔叛臣心有所畏不敢妄动则庄宗不亡崇韬不死祸福未可知也嗟乎崇韬冐舋以伐人蹈齐愍之祸而以爲安借其有智而未始学也冯道第四十三冯道以宰相事四姓九君议者讥其反君事雠无士君子之操大义旣亏虽有善不録也吾覧其行事而窃悲之求之古人犹有可得言者齐桓公杀公子紏召忽死之管仲不死又从而桓之子贡以爲不仁问之孔子曰管仲相桓公覇诸侯一匡天下民到于今受其赐㣲管仲吾其被髪左祍矣岂若匹夫匹妇之爲谅也自经于沟渎而莫之知也管仲之相桓公孔子旣许之矣道之所以不得附于管子者无其功耳晏婴与崔杼俱事齐庄公杼弑公而立景公晏子立于崔氏之门外其人曰死乎曰独吾君也乎吾死也曰行乎曰吾罪也乎吾亡也曰归乎曰君死安归君民者岂以陵民社稷是主臣君者岂爲其口实社稷是养故君爲社稷死则死之爲社稷亡则亡之若爲巳死而爲巳亡非其私暱谁散任之且人有君而弑之吾焉得死之而焉得死之而爲何亡之将庸何归门启而入枕尸股而哭兴三踊而出卒事景公虽无管子之功而从容风议有𥙷于齐君子以名臣许之使道自附于晏子庻㡬无甚愧也盖道事唐明宗始爲宰相其后历事八君方其废兴之际或在内或在外虽爲宰相而权不在巳祸变之发皆非其过也明宗虽出于夷狄而性本寛厚道毎以恭俭劝之在位十年民以少安契丹㓕晋耶律德光见道问曰天下百姓如何救得道顾夷狄不可晓以庄语乃曰今时虽使佛出亦救不得推皇帝救得德光喜乃罢杀戮中国之人頼焉周太祖以兵犯京师隐帝巳没太祖谓汉大臣必相推戴及见道道待之如平日太祖常拜道是日亦拜道受之不辞太祖意泹知汉未可代乃立湘隂公爲汉嗣而使道逆之于徐道曰是事信否吾平生不妾语公母使我爲妄语人太祖爲誓甚苦道行未返而周代汉簒夺之际虽贲育无所致其勇而道以拜跪谈笑却之非盛德何以致此而议者无之曾不少借甚矣士生于五代立于暴君骄将之间日与虎兕爲伍弃之而去食薇蕨友麋鹿易耳而与自经于沟渎何异不幸而仕于朝如冯道犹无以自免议者诚少恕哉兵民第四十四事固有出于不得巳而爲后世之利者分兵民一也割燕苏二也何谓分兵民之利人生而天界之才界之才则付之禄随其精粗适其髙下使食其技而资其身是未有知其所由然者也故士大夫读诗书执射御习书计髙可以治人不可以爲役而禄从之矣农工商贾服田畴通货贿运机巧上可以雄里闾下可以养亲戚而利从之矣有人于此才力过人操行凡鄙上不能爲吏下不能爲民天舁之才而无以资之婴之以劳苦迫之以饥馑不羣起爲盗则无以求济其欲此势之所必至自秦汉以来天下未尝无是患也唐衰而府衞之兵废朝廷有禁兵藩鎭有衙兵兵民之分盖渐于此及五代之际而点涅之兵分布内外于是兵民判矣使民出其赋以养兵兵尽其力以衞民民有耕耨之勤而兵有征成之劳更相爲用而不以相德此固分兵民之本意也至于山林之材武田里之凶悍放荡无着之人一隷于伍符尺籍食其粟衣其帛俛首受笞而不敢肆居则学弓劔出则效首级积岁月以取禄位有其才必得其养气颇相从凡凶人勇夫皆萃于军中然后人人各得其归故虽凶旱水溢天下小小不宁而盗贼不起较之汉唐之间十不三四天下隂享其利而不知其故也然儒者方且攘臂而言民兵之便民力旣尽于养兵而又较版图数丁口使之执干戈习战阵夺其农时而齐之以鞭扑民有怨心而责其效死以报国求信其私说而不䘏后害呜唿其亦未之思欤燕蓟第四十五何谓割燕蓟之利石晋始以燕蓟之地赂契丹髙祖思援兵之惠屈体以奉之虽号爲创业而日不遑给出帝不胜其诟未有以待之而轻犯其怒遂以亡国是时割地之害深矣至于本朝乃见其利眞宗皇帝亲御六师胜虏于澶渊知其有厌兵之心稍以金帛㗖之虏欣然听命岁遣使介修邻国之好逮今百数十年而北邉之民不识干戈此汉唐之盛所未有也古者戒狄迭盛迭衰常有一族爲中国之敌汉文帝待之以和亲而匈奴日骄武帝御之以征伐而中原日病谓之天之骄子非一日也今朝之所以原之者不过于汉文帝而虏弭耳驯服则石氏之割燕蓟利见于此夫熊虎之抟人得牛而止契丹据有全燕擅桑枣栗之饶兼玉帛子女之富重歛其人利尽北海而又益之以朝廷给予之厚贾生所谓三表五饵兼用之矣𬒳氊飮乳之𥙿而身服锦绣之华口丼麴蘖之美至于茗药橘抽无一不享犬羊之心醺然而足俛首奉约习爲礼义吾无割地之耻而独享其利此则天意非人事也昔唐天寳之乱朔方河陇之兵起而东征吐蕃乘虚袭据郡县唐内苦藩鎭背叛置而不问百年之间兽心猖狂无复顾忌理极而变部族内溃而唐玉遗黎解瓣内向中原未尝血刄而壤王自复今吾不忍涂炭生民而以皮弊犬马结异类之驩推之天理傥亦有唐季吐蕃之变乎栾城后集卷第十一栾城集栾城集卷第十二栾城集卷第十二诗八十九首雨后逰大愚风光四月尚春余滛雨𥘉干积潦除古寺萧条仍负郭闲官踈散亦肩舆茶户外烝黄叶掘芛林中间緑蔬一饱人生真易足试营茅屋傍僧居送髙安罗令审礼一邑忧劳水旱中牛刀闲暇似无功政成仍喜新蚕熟归去还将旧橐空清白乆闻夸父老沉埋谁爲愬诸公謪居长恨交游少怅望肩舆又欲东送唐觐溪上幽居少四隣西家幸有着书人经年食菜谁怜痩终日题诗自不贫身在江潮钓竿地心驰兰会战车尘此行便有飞腾处笑杀年来老病身次韵唐觐送姜应明谒新昌杜簿夫子虽穷气浩然轻簑短笠傲江天薄游到䖏唯耽酒归去无心苦问田泮上讲官殊不俗山中老簿亦疑仙相从未足还辞去欲向曹溪更问禅新种芭蕉芭焦移种未多时濯濯芳莁巳数围毕竟空心何所有欹倾大叶不胜肥萧騒莫雨鸣山乐狼籍秋霜脱弊衣堂上幽人观㓜乆逢人指示此身非次韵姜应明黄檗山中见寄垂老闲居味更深此身随世任浮沉北䆫未厌曲肱卧西洛能传拥鼻吟疋马徬徨犹寄食弊裘安乐信无心我今漂汨还相似同愧髙僧支道林次韵黄大临秀才见寄故人聚散霜前叶徃事眇茫风际烟游宦一生非有巳隐居万事不由天﨑岖槛穽力谋食啸傲山林肯计年頼巳将心问卢老相逢它日笑风颠次韵李朝散游洞山二首古寺依山占㡬峯精庐髣髴类天宫三年欲到官爲碍百里相望意自通无事佛僧何䖏着入羣鸟兽不妨同眼前簿领何时脱一笑相㸔丈室中又僧老经时不出山法堂延客未曾关心开寳月婵娟处身寄浮云出没间休夏巾缾谁与共迎秋水石不胜闲近来寄我金刚颂欲指胷中无所还简学中诸生泮水秋生藻荇凉莫䆫灯火乱萤光图书粗足惟湏读菽粟才供且自强羽籥暗催新节物弦歌不废近诗章腐儒最喜南迁后仍见西雝白鹭行以宻酒送柳眞公床头酿酒一年余气味全非卓氏垆送与幽人试尝㸔不应知是百花须次韵柳见答桂酒无人寄豫章羇愁牢落遣谁当烹煎厓蜜真牵强慙愧山蜂乆蓄藏江上鲙鲈橙正熟山头吹㡌菊𥘉香漂流异日俱陈迹笑说过从想未忘披仙亭晚饮落日欲没多云烟南山暝鸦归北山楼台城上半明㓕灯火桥头𥘉徃还江西八月热犹在坐中迁客头欲班何时解网听归去黄花白酒䜹篱间余居髙安三年每晨入莫出辄过圣寿访聦长老谒方子明浴头笑语移刻而归嵗月旣乆作一诗记之朝来卖酒江南市日莫归爲江北人禅老未嫌参请数渔舟空怪徃来频每慙菜饭分斋钵时乞香泉洗病身世味渐消婚嫁了幅巾缁褐许相亲次韵子瞻感旧见寄少年眈世味徘徊不能去老来悟前非尚愧昔游处君才最髙峙鹤行鸡羣中我虽非君对顾以兄弟同结髪皆读书明月入我牖纵横万余卷临𥿄但挥手学成竟无用掩卷空自疑却寻故山友重赴幽居期秋风送余热冉冉如人老衣裘当及时田庐亦湏早种竹竹生笋种稻稻亦成浩歌归来曲曲终有遗声次韵和人丰岁风雨迎寒欲劳农今年眞不负元丰盖藏共荷官无扰眠食安知帝有功草笠黄冠将蜡祀羔羊朋酒亦豳风请君早具跻堂饫退食委虵正自公同孔常父作张夫人诗女子勿言弱男儿何必强君㸔张夫人身举十五䘮头上脱笄珥箧中斥𥜗裳筑坟连丘山松栢郁苍苍亲戚不爲助涕泣感道傍昔有王氏老身爲尚书郎亲死弃不葬簮𥚑日翺翔白骨委庐陵官游在岐阳一旦有丈夫轩轩类佯狂相面识心腹开口言灾祥嗟汝平生事不了令谁当汝身暖丝绵汝口甘稻梁衣食未尝废此事乃可忘一言中肝心投身拜其牀傍人漫不知相视空茫茫终言汝不悛物理乆必偿儿女病手足相随就沦亡鄙夫本愚悍过耳风吹墙明年及前期长子忧骭疡一麾守巴崃双柩还故乡弱息虽仅存蹒跚亦非良谁言天地寛网目固自张古事远不信近事世所详企张非求福祸败当惩王次烟字韵答黄庭坚病卧江干须带雪老捻书卷眼生烟贫如陶令仍耽酒穷似湘累不问天令弟近应怜废学大兄昔许叩延年比闻𬞞茹随僧供相见能容醉后颠东轩长老二絶始余于官舎营东轩彭城曹君焕子文自浮光访余于髙安道过黄冈家兄子瞻以诗送之曰君到髙安㡬日廻一时抖薮旧尘埃赠君一笼牢収取盛取东轩长老来君过庐山见圆通知慎禅师出诗示之师尝与余通书见之欣然明日谓君昨见黄州诗通夕不寐以一偈继之曰东轩长老未相逢却见黄州一信通何用扬眉资目击湏知千里事同风吾野人不能数爲书君爲我诵之而巳君旣至未暇及此客有自庐山至者曰愼师送客出门还入丈室燕坐而寂君乃具道其事余感之作二絶其一以答子瞻其二以答愼也东轩正似虚空様何䖏人家笼觧盛纵使盛来无着处雪堂自有老师兄檐头挑得黄州笼行过圆通一笑开却到山前人巳寂亦无一物可担廻题方子明道人东窓𥿄䆫云叶净香篆细烟青客到催茶磨泉声响石缾禅关𫾣毎应肝诀问无经赠我刀圭药年来髪变星次前韵闭门何所事毛髪日青青齿折豋山屐尘生贯酒缾调心开具叶救病读难经定起无人见寒灯一㸃星迎寄王适投窜千山恨不深扁舟夏渉气如烝重来疋马君何事㱕去飞鸿我未能养气经年惟脱粟读书终夜有寒灯安心且作衰慵伴海底鲲鱼会化鹏王度支陶挽词二首风蹟殊不昧声名岂偶然长途催騄骥爽气激鹰鹯意苡成遗恨松楸卜远年凄凉故吏尽谁泣鬛封前又京尘昔倾盖江国见佳城零落旧冠劒艰难老弟兄存亡㸔世俗意气忆平生晓铎知人恨幽音亦未平次韵陈师仲主簿见寄朽株难刻画枯叶任凋零旧友频相问村酤独未醒山牙収细茗江实得流萍颇似申屠子都忘足𬒳刑寄题江涣长官南园茅斋白髪辛勤困小邦尘劳坐使将心降河阳罢后成南圃彭泽归来卧北窓畦畔草生亲荷锸床头酒熟自倾缸因君遣我添归兴旧有茅芡濯锦江咏霜二首江南雪不到霜露满山村𥿄被欺氊厚茅檐笑瓦温何曾凝去渌有意隔朝暾底日身无事髙眠不出门又清霜欺客病乘夜逼窓扉坐睡依炉暖细声闻叶飞蕉絺空满箧砧杵旋催衣起㸔庭前草松筠未觉非次韵吴厚秀见寄壮心摧折渐无余早岁爲文老不如豋木求鱼知我拙循窠覔兎笑君踈淸撙独酌夜方半白髪潜生岁欲除乆恐交亲还徃絶床头犹喜数行书干荔支含露迎风惜不尝故将赤日损容光红消白瘦香犹在想见当年十八娘次韵王适元日并示曹焕二首井底屠酥浸旧方床头冬酿压琼浆旧来喜与门前客终日同爲酒后狂老大心情今巳尽尘埃须髪亦无光江南晋滞归何日万里逢春思故乡又放逐三年未遣回复惊爆竹起春雷祈年粗有樽中桂寄逺仍持岭上梅莫笑牛貍抵羊酪漫将崖蜜代官醅二君未肯嫌贫病犹得衰颜一笑开寄梅仙观杨智远道士道师近在眞人峯欲徃见之路无从去年许我入城市尘埃暗天待不至莫徃莫来劳我心道书寄我千黄金蠒衣肉食思虑短文字满前㸔不见口传指授要有时脱去罗网当见之梅翁汉朝南昌尉手摩龙鳞言世事一朝拂衣去不还身骑白驎翳红鸾我今虽复堕尘土道师何不与我语它年䇿足投名山相逢拍手一破颜春雪温风吹破腊留雪恼新春信逐残梅到花从半夜匀旋消㣲覆瓦狂下亦欺人压竹时闻落埋萱乆未伸山川蒙不觧楼观洗成新拥褐僧方睡开门客屡嚬㸑烟知歳稔履迹笑吾贫畦冻𥘉生韭泥融正卖薪寒鱼争就汕浊酒颇无巡预喜田冝麦槃飡饼饵频赠石台问长老二絶石台长老问公本成都吴氏子弃俗出家手书法华经字细如黒蚁前后若一将诵之万遍虽老而精进不倦胁不至席者二十有三年余来髙安以乡人相好盖余懒而好睡见之愓然自警因赠之二小诗云法逹曾经见老卢半生勤苦一朝虚心通口诵方无碍咲把吴鸾细字书蒲团布衲一绳床心地虚明睡自亡长伴空中月天子东方行道到西方和毛国镇白云庄五咏掬泉轩卜筑髙深已有山起居淸润可无泉穿墙白练秋声细照屋清铜晓色鲜巳放鱼虾嫌跳掷更除苹藻任漪涟只应明月中宵下长共禅心相向圆平溪堂淸溪似与隠君谋故入堂前漫不收盥手从今休汲井浮觞取意便临流花漂涧谷来应远石激琴筝乆未休莫把朱栏强围遶山家事事要淸幽眺远台山似髙人长逺人不豋髙处见无因筑台土石无多子照眼峯峦得许新阵马奔腾时絶逺风涛舒卷忽无垠白云自是逃名䖏犹恐此中藏隐沦濯缨庵临池濯足惜泉淸缨上无尘且强名横木爲桥便独徃结茅依凫类天成徃还渐少人谁识寝食无爲身转轻有似三吴朱处士钓鱼谁与话西征白云庄偶题归去携家住白云云中猿鹤许同羣陶公酒后诗偏好踈传金余客屡醺芒屩潜行逐渔钓壶浆时出劳耕耘却㸔人世应㣲笑未熟黄粱昼夣纷次韵王适落日江上二首寒烟羃清江渔唱扁舟上江转少人家自此知安徃维舟倚藂薄明月独相向欲晓醉应醒还逐轻鸥飏又稍息南市喧𥘉上东山月潜鱼忽惊踊饥鴈时断絶落叶误投籖繁霜疑积雪苦寒良难乆爱此元气㓗张秀才见冩陋容潦倒形骸山上樗每经风雨軐凋踈劳君爲写支离状异日长㸔老病𥘉落笔纵横中自喜赋形深穏妙无余偶然挂壁低头笑俱㓜何妨彼亦如同王适曹焕逰淸居院歩还所居身爲江城吏心似野田叟寻僧忽忘归饱食莫携手畏人乆成性路遶古城后茅茨逺相望鸡犬亦时有人还市井罢日落狐兔走廻夙吹横烟烧火卷林薮草深径渐恶荆棘时挂肘褰裳涉沮洳斜絶污池口投荒分岑寂欹侧吾自取二君独何爲经岁坐相守游从乏车骑饮食厌菘韭周旋未忍叶辛苦亦何负归来倚南窓试挹樽中酒笑问黄泥行此味还同否次韵王适春雨乆遭客禁徃还稀风雨萧条只自知春色有情犹入眼客愁无赖巧侵眉山僧寄语収茶日野老晋人供社时乆住不须嫌寂寞此间偏与拙相冝和子瞻蜜酒歌蜂王举家千万口黄蜡爲粮蜜爲酒口衘涧水拾花须沮洳满房何不有山中醉饱谁得知割脾分蜜曾无遗调和知与酒同法试投面蘖眞相冝城中禁酒如禁盗三百青铜愁杜老先生年来无俸钱一斗径湏囊一倒餔糟不听渔父言炼蜜深愧仙人传掉头不问辟糓药忍饥不如长醉眠次韵讲律李司理宪见赠强将羔鴈聘黄晞破褐踈巾倚夕晖礼律纵横开卷尽虀盐冷落待贤非日髙几案弦歌罢夜永窓扉灯火㣲犹喜江邉莫春近舞雩风雨得同归次韵王适游陈氏园宿雨晴来春巳晚衆花飘尽野犹香舞雩便可同沂上饮禊何妨似洛阳新圃近闻穿沼阔涨江𥘉喜放舟长年来簿领萦人甚何计相随入醉乡答孔平仲二偈熟睡将经作枕头君家事业太悠悠要湏睡着元非睡未可昬昬便尔休龟毛兎角号空虚旣被无収岂是无自有眞无遍诸有灯光何碍也嫌渠次韵柳真公闲居春日春寒渐欲减衣绵雨势冥冥水拍天一局无言消日永新诗得意许人传惜花田地应慵扫护笋藩篱可细编好事报君知我喜同官欲到得闲眠次韵王适东轩卽事三首新竹依墻未出寻墻东桃李却成林池塘草长𥘉饶梦村落鸎啼恰称心江满船头朝欲转泥融屐齿莫尤深闭门怜子成书癖试买村醪相伴斟眼㸔东隣五畆花茅檐竹户野人家过墻毎欲随飞蝶归舎谁怜巳莫鸦幽客偶来成晩饭野僧何日寄新茶三年气味长如此归计迟迟也自嘉北园春草径㣲㣲未用频敎翦棘茨蜂阵纷纷𥘉养蜜鸎巢浅浅欲生儿客情流水兼山远㱕夣游丝向日迟懒病相将浑欲惯頼君索我强裁诗送李宪司理还新喻采芹芹巳老浴沂沂尚寒蒯缑长叹息苜蓿正闻干黄卷忘忧易青衫行路难㱕耕未有计且复调闲官问黄蘖长老疾四大俱非五藴空身心河岳尽消镕病根何䖏容他住日夜还将药石攻复次烟字韵答黄大临庭坚见寄二首水竹遮藏自一川日髙茅屋始炊烟犬牙舂米新秋后麦粒烝茶欲社天冠盖只今成弃物衫松它日记栽年定应笑我劳生在卯睡闻唿衣爲颠十载怀思窹寐间新诗态度北云烟淸风吹我无千里明月随人共一天归去林泉应避暑北征道路恐经年与君共愧知时鹤养子先依黒栢颠次韵子瞻临臯新葺南堂五絶江声六月撼长堤雪岭千重过屋西一叶轩昻方㫁渡南堂萧散夣寒溪旅食三年巳是家堂成非陋亦非华何方道士知人意授与炉中一粒砂北牖淸风正满床东坡野菜漫充肠华池自有醍醐味丈室仍闻檐卜香隣人渐熟容賖酒故客亲晋爲种𬞞住穏不论归有日船通何患出无车客去知公醉欲眠酒醒寒月堕江烟床头复有三升蜜贫困相资恐是天次韵王适大水髙安昔到岁方閠大水𥘉去城如墟危谯堕地瓦破裂长桥断䌫船逃逋漂浮隙穴乱羣蚁奔走沙砾摧嘉𬞞里闾破散兵火后饮食弊陋鱼鰕余投荒岂复有便地遇灾秪复伤羸躯人言西有蛟蜃穴闰年每与风雷俱漫沟溢壑恣游荡倾崖㧞木曾湏臾鸡豚浪走不复保老稚祼泣空长吁滞留再与兹水会沦胥未哂斯民愚人生所遇偶然耳得失何用分锱铢赠三局能师二絶得失从来似偶然因师聊复问行年此生竟堕隂阳数方信修行力未全旋食江干秋复春归耕未遂不胜贫凭师细考何年月可买山田养病身临川陈宪大夫挽词二首一时冠盖盛临川直亮推公益友先淡泊朱丝𥘉少味萧踈翠竹乆弥鲜﨑岖䖏世曾何病奔走成功亦偶然天理踈更终不失雍雍今见子孙贤五月扁舟忆过门哀怜逐客爲招䰟开樽不惜淸泉絜挥汗相㸔白雨飜病起淸言惊苦瘦归休尺牍尚相存秋风洒涕松楸外谈笑犹疑对竹轩公家有竹轩辙尝赋诗次韵知郡贾蕃大夫思归江城漂泊最多时邂逅谁令长者期得坎浮槎应有命投林惊鹊且安枝何年笑语还留客终日勤劳数问儿铃合淸虚非此比秋风㱕兴恐非冝乆不作诗呈王适怜君多病仍经暑笑我㣲官长坐曹落日东轩谈不足秋风北棹意空劳懒将词赋占鹗臆频梦江湖把蟹螯笔砚生尘空度日他年何用继离骚喜王巩承事北㱕同罪南迁惊最逺乘流北下喜先㱕谓言一笑秋风后却顾千山驿路非岭外云烟随梦远江邉鱼蟹爲人肥还家嫁女都无事卧读诗书昼掩扉予𥘉到筠卽于酒务庭中种竹四藂杉二本及今三年二物皆茂秋八月洗竹培杉偶赋短篇呈同官种竹成藂杉出檐三年慰我病厌厌翦除乱叶风𥘉好封植孤根笋自添髙节不知尘二辱坚姿试待雪霜霑属君晋取障斜日仍记当年此滞淹和王巩见寄三首南迁春及秋江湖未云半逮此归路长始悟行日远幽忧脱沉痼淸梦惊婉娩行行逢故人笑语杂悲泫又江秋北风多归㠶未应驶天寒鴈南向家书空满纸契阔幸安平㛰嫁湏缨珥交游何爲者空复念君至又折叶每安心连环非所计感君扁舟返念我一㕓废懹思乐全老畴昔忘言契丹砂傥巳成白首愿终惠复次韵滕王合在谁擕手徐孺湖寛可放情楚客觧书南国恨秦筝助发上林鸎系匏独负杯中物拥鼻知逢洛下生问得长须添梦想蓬窓灯火逹天明孔毅父封君挽词二首交契良人厚家封季妇贤诗书中有助苹藻岁无愆象服期它日恩封属此年神伤自不觉弔客问潸然又别日笑言重归来药饵忧钟歌掩不试其叶乱谁収恨极囊封在情多壠水稠埋文应自作一一记徽猷上髙息轩起亭二絶山下清谿谿上市谿光山色映人烟幽亭正在人声里长与谿山共寂然溪父起収罾下鲤山翁起卖焙中茶长官亦与入俱起笑拥黄䌷放早衙九月十一日书事东墻瘦菊早开花九日金钿巳自嘉黍麦候迟𥘉响罋米盐法细未还家泼醅昨夜惊泉涌洗盏今晨听妇夸归採茱茰重一醉不湏怪问日时差和王适寒夜读书乆从市井役百事废不理感君读书篇惜此寒夜晷殷勤附灯烛黾勉就图史逡巡揖虞夏汗漫驰刘李斯文家旧物早歳夙从事一从慕羶腥中弃如弊屣今夕亦何夕忽如旧游至终篇再三叹推枕不成寐人生无百年所欲知有㡬悬知未必得奔走若趋市㣲言寄翰墨开卷入心耳胡爲弃不収所逐在难觊和王适新葺小室向日堂东一室存竹爲窓壁席爲门心如白月光长照气结丹砂体自温饭软莫嫌红米贱酒香故取泼醅浑它年一笑同谁说伴我三年江上村病中贾大夫相访因游中宫僧舎二首江城寒气入肌肤得告归来强自扶五马独能寻杜老一床深愧致文殊体虚正觉身如幻谈剧能令病自无明日出门还扰扰年来真畏酒家垆东隣修竹野僧家乱柳枯桑一径斜逐客惯曾迂短策使君何事驻髙牙萧条巳似连村坞邂逅应容设晚茶慙愧病夫无气力隔墻空听吏兵譁和王适炙背读书少年读书䖏寒夜冷无火老来百事慵炙背但空坐眼昬愁细书把卷惟恐卧寒衣补故褐家酿熟新糯㣲微䆫影斜暧暧云隂过昏然偶成寐鼻息巳无奈儿童更笑唿书册正前堕衰懒今自由不复问冬课同王适赋雪北风吹雨雨不断遍满虚空作飞霰𥿄䆫独卧不成眠茅屋无声时一泫鸟乌错莫寒未起庭户空明夜惊旦重楼复合烂生光絶涧连山漫不见夹砌双杉洗更碧满田百草埋应烂城中闭戸无履迹市上孤堙数晨㸑细排玉籍短垂檐暗结轻氷时入研拨灰有客顾樽爼迹兔何人试鹰犬未容行役扫车毂应有老农歌麦饭一来江城若俄项四见白花飞面旋坐看酒瓮谁敢尝归蹈氷泥屡成溅年来桥板断不属莫出肩舆足忧患到家昬黒空自咲愬妇勤劳毎长叹牀头有酒未用沽囊里无钱不劳筭更令雪片大如手终胜溪瘴长熏眼谒告犹能不出门典衣共子成髙䜩栾城集卷第十二栾城集后集卷第十二栾城后集第十二颍滨遗老传上颍滨遗老姓苏氏名辙字子由父曰眉山先生隐居不出老而以文名天下天下所谓老苏者也欧阳文忠公以文章独步当世见先生而叹曰予閲文士多矣独喜尹师鲁石守道然意常有所未足今见君之文予意足矣先生旣不用于世有子轼辙以所学授之曰是庶几能明吾学者母成国大夫人程氏亦好读书明识过人志节凛然每语其家人二子必不负吾志辙年十九举进士释褐二十三举直言仁宗观策之于廷时上春秋高始倦于勤辙因所问极言得失曰陛下卽位三十年余矣平居静虑亦尝有忧于此乎无忧于此乎伏读制策陛下旣有忧惧之言矣然愚不敏窃意陛下有其言矣未有其实也往者宝元庆历之间西羗作难陛下昼不安生夜不安席天下皆谓陛下忧惧小心如周文王然自西方解兵陛下弃置忧惧之心二十年矣古之圣人无事则深忧有事则不惧失无事而深忧者所以爲有事之不惧也今陛下无事则不忧有事则大惧臣以爲忧乐之节易矣臣疎远小臣闻之道路不知信否近岁以来宫中贵姬至以十数歌舞饮酒侵笑无度坐朝不闻咨谟便殿无所顾问三代之衰汉唐之季女宠之害陛下亦知之矣久而不止百蠧将由之而出内则蛊惑之所污以伤和伐性外则私谒之所乱以败政害事陛下无谓好色于内不害外事也今海内穷困生民愁苦而宫中好赐不为限极所欲则给不问有无司㑹不敢争大臣不敢谏执契恃敕迅若兵火国家内有养士养兵之费外有北狄西戎之奉陛下又自为一阱以耗其遗余臣恐陛下以此得谤而民心不归也策入辙自谓必见黜然考官司马君实第以三等范景仁难之蔡君谟曰吾三司使也司㑹之言吾愧之而不敢怨惟胡武平以为不逊力请黜之上不许曰以直言召人而以直弃之天下谓我何宰相不得已寘之下弟除商州军事推官知制诰王介甫意其右宰相专攻人主比之谷永不肯撰词宰相韩魏公哂曰此人策语谓宰相不足用欲得娄师德郝处俊而用之尚以谷永疑之乎知制诰沈文通亦考官也知其不然故文通当制有爱君之言谏官杨乐道见上曰苏辙臣所荐也陛下赦其狂直而收之盛德之事也乞宣付史馆上悦从之是时先君被命修礼书而兄子瞻出莶书凤翔判官傍无侍子辙乃奏乞养亲三年子瞻解还辙始求为大名推官逾年先君捐馆舍及除丧神宗嗣位旣三年矣求治甚急辙以书言事即日召对延和殿时王介甫新得幸以执政领三司脩例上以辙为之属不敢辞介甫急于财利而不知本吕惠卿为之谋主辙议事多牾一日介甫出一巻书曰此靑苗法也诸君熟议之有不便以告勿疑它日辙告之曰以钱贷民使出息二分本以救民之困非为利也然出纳之际吏缘为姦虽有法不能禁钱入民手虽良民不免非理费用及其纳钱富民不免违限如此则鞭箠必用州县事不胜烦矣唐刘晏掌国计未尝有所假贷有尤之者晏曰使民侥倖得钱非国之福使吏倚法督责非民之便吾虽未尝假贷而四方丰凶贵贱知之未尝逾时有贱必籴有贵必粜以此四方无甚贵甚贱之病安用贷为晏之所言则汉常平法耳今此法见在而患不修公诚有意于民举而行之刘晏之功可立竢也介甫曰君言有理当徐议行之后有异论幸勿相外也自此逾月不言靑苗㑹河北转运判官王广廉召议事广廉尝奏乞度僧牒数千道为本钱行陜西漕司私行靑苗法春散秋敛与介甫意合即请而施之河北自此靑苗法遂行于四方初陈阳叔以枢密副使与介甫共事二人操术不同介甫所唱阳叔不深和也旣召谢卿材侯叔献陈知俭王广廉王子韶程颢卢秉王汝翼等八人欲遣之四方搜访遗利中外传笑知所遣必生事迎合然莫敢言者辙求见阳叔阳叔逆问君独来见何也对曰有疑欲问公耳近日召入人者欲遣往诸路不审公旣知利害所在事有名件而使往案实之耶其亦未知其实漫遣出外网捕诸事也阳叔曰君意谓如何对曰昔嘉祐末遣使寛䘏诸路事无所指行者各务生事旣还奏例多难行为天下笑今何以异此阳叔曰吾昔奉敕看祥寛䘏等事如范尧夫軰所请多中理对曰今所遣如尧夫者有几阳叔曰所遣果贤将不肯行君无过忧对曰公诚知遣使之不便而恃遣者之不行何如阳叔曰君姑退得徐思之后数日阳叔召属官于密院言曰上郞位之初命天下监司具本路利害以闻至今未上今当遣使宜得此以议可草一札子乞催之惠卿觉非其党中意不乐漫具草无益也辙知力不能救以书扺介甫阳叔指陈其决不可者且请补外介甫大怒将见加以罪阳叔止之奏除河南推官㑹张文定知淮阳以学官见辟从之三年授齐州掌书记复三年改着作佐郎复从文定莶书南京判官居二年子瞻以诗得罪辙从坐謪监筠州盐酒税五年不得调平生好读诗春秋病先儒多失其旨欲更为之传老子书与佛法大类而世不知亦欲为之注司马迁作史记记五帝三代不务推本诗书春秋而以世俗杂说乱之记战国事多断缺不完欲更为古史功未及究移知歙绩溪始至而奉神宗遗制居半年除秘书省校书郎明年至京师除右司谏宣仁后临朝用司马君实吕晦叔等欲革弊事旧相蔡确韩缜枢密使章惇皆在位窥伺得失中外忧之辙言曰先帝临御仅二十年厉精政事变更法度将以力致太平追复三代是以擢任臣庶多自小致位公相用人之速近世无与比者究观圣意本欲求贤自助以利安生民为社稷长久之计岂欲使左右大臣媮合茍容出入唯唯危而不持颠而不扶窃取利禄以养妻子而巳哉然自法行以来民力凋弊海内愁怨先帝晚年寑疾弥留照知前事之失亲发德音将洗心自新以合天意而此志不遂奄弃万国天下闻之知前日弊事皆先帝之所欲改思慕德圣继之以泣是以皇帝践祚圣母临政奉承遗旨罢导洛废市易损靑苗止助役寛保甲免买马放修城池之役复茶盐鐡之旧黜吴居厚吕孝廉宋用臣贾靑王子京张诚一吕嘉问蹇周辅等命令所至细民鼓舞相贺愚不知朝廷以为凢此谁之罪也上则大臣蔽塞聪明逢君之恶下则小贪冐荣利奔竞无耻二者均皆有罪则大臣以任重责重小以任轻责轻虽三尺童子所共知也今朝廷旣巳罢黜小臣至于大臣则因而任之将复使燮和阴阳陶冶民物臣窃惑矣窃惟朝廷之意将以体貌大臣待其愧耻自去以全国体今确等自山陵以后犹偃然在职不肯引咎辞位以谢天下谨案确等受恩最深任事最久据位最尊获罪最重而有腼面目曾不知愧确等诚以昔之所行为是耶则今日安得不争以昔之所行为非耶则昔日安得不言穷究其心所以安而不去者盖以为是皆先帝所为而非吾过也夫为大臣忘君狥已不以身任罪戻而归咎先帝不忠不孝宁有过此臣窃不忍千载之后书之简策大臣旣自处无过之地则先帝独被恶名此臣所以痛心疾首当食不饱至于涕泗之横流也陛下何不正其罪名上以为先帝分谤下以慰臣子之意今独以法绳治小臣而置确等大则无以显扬圣考之遗意小则无以安反侧之心故窃谓大臣诚退则小非建议造事之人可一切不治使得革面从君竭力自効以洗前恶伏乞出臣此章宣示确等使自处进退之分臣虽万死不恨也三人竟皆逐去然卒不以其前后反覆归咎先帝罪之世以为恨吕惠卿始谄事介甫倡行虐政以害天下其后势钧力抗则倾陷介甫甚于仇雠世尤恶之时惠卿自知罪大乞宫观自便不预贬窜辙具疏其姦请加深谴乃以散官安置建州天下韪之司马君实旣以清德雅望专任朝政然其为人不达吏事知雇役之害欲复行差役不知差雇之弊其实相半讲之未详而欲一旦复之民始闻而喜徐而疑惧君实不信也王介甫以其私说为诗书新义以考试天下士学者病之君实改为新格而势亦难行方议未定辙言自罢差役至今仅二十年吏民皆未习惯况役法关涉衆事根牙磐错行之徐缓乃得审详若不穷究首尾忽遽便行恐旣行之后别生诸弊今州县役钱例有积年寛剩大约足支数年若且依旧雇役尽今年而止催督有司审议差役趂今冬成法来年役事鄕户但使旣行之后无复人言则进退皆便又言进士来年秋试日月无几而议不时决传闻四方不免惶惑诗赋虽号小技而比次声律用功不浅至于治经诵读讲解尤不可轻易要之来年皆未可施行欲乞先降指挥来年科塲一切如旧惟经义兼取注疏及诸家议论或出已见不专用王氏学仍罢律义令天下举人知有定论一意为学以待迁试然后徐议元祐五年以后科举格式未为晚也皆衆以为便而君实始不悦矣是岁上将亲飨明堂辙言白三代常祀一岁九祭天再祭地皆天子亲之故于其祭也或祭昊天或祭五天或独祭一天或祭皇地祇或祭神州地祇要于一岁而亲祀必遍降及近世岁之常祀皆有司摄事三岁而后一亲祀亲祀之疏数古今之变相远如此然则其礼之不同盖亦其势然也谨按国家旧典冬至圜丘必兼飨天地从祀百神若其有故不祀圜丘别行他礼或大云于南郊或大飨于明堂或㳟谢于大庆皆用圜丘礼乐神位其意以为皇帝不可以三年而不亲祀天地百神故也窃见皇祐明堂遵用此法最为得礼自皇祐以后凢祀明堂或用郑氏说独祀五天帝或用王氏说独祀昊天上帝虽于古学各有援据而考之国朝之旧则为失当盖儒者泥古而不知今以天子毎岁遍祀之仪而议皇帝三年亲祀之礼是以若此其疏也今者皇帝陛下对越天命逾年即位将以九月有事于明堂义当并见天地遍礼百神躬荐诚心以格灵贶臣恐有司不达礼意以古非今执王郑偏说以乱本朝大典夫礼沿人情人情所安天意必顺今皇帝陛下始亲祀事而天地百神无不咸秩岂不俯合人情仰符天意臣愚欲乞明诏礼官今秋明堂用皇祐明堂典礼庶几精诚陟降溥及上下时大臣多牵于旧学不达时变奏入不报然辙以为周礼一岁遍祭天地皆人主亲行故郊丘有南北礼乐有同异自汉唐以来礼文日盛费用日广事与古异故一岁遍祀不可复行唐明皇天宝初始定三岁一亲郊于致斋之日先享太淸宫次享大庙然后合祭天地从祀百神所以然者盖谓三年一次大礼若又不遍则于人情有所不安至于遍祭之礼巳自差官摄事未尝少废此近世变礼非复三代之旧而议者欲以三代遗文参乱其间失之远矣至七年上将亲郊辙备位政府乃与诸公共伸前议合祭天地识者以为当初神宗以夏国内乱用兵攻讨于熙河路增置兰州于延安路增置安疆米脂等五寨至此夏国虽屡遣使而未修职眞二年夏始来贺登极使还未出境又遣使入界朝廷知其有请地之意然大臣议弃守未决辙言曰顷者西人虽至而疆场之事初不自言度其狡心盖知朝廷厌兵确然不请欲使此议发自朝廷得以为重朝廷深觉其意忍而不予情得势穷始来请命今若又不许使其来使徒手而归一失此机必为后悔彼若㸃集兵马屯聚境上许之则畏兵而予不复为恩不予则边舋一开祸难无巳间不容髪正在此时不可失也今议者不深究利害妄立坚守之议茍避弃地之名不度民力不爲国计其意止欲私已自便非社稷之计也臣又闻议者或谓弃守皆不免用兵弃则用兵必迟守则用兵必速迟速之间利害不远若遂以地予之恐非得计臣闻圣人应变之机正在迟速之际但使事变稍缓则吾得筭巳多昔汉文景之世吴王濞内懐不轨称病不朝积财养兵谋乱天下文帝专务含养置而不问加赐几杖恩礼日隆濞虽包藏祸心而仁泽浸渍终不能发及景帝用晁错之谋欲因其有罪削其郡县以为削之亦反不削亦反削之则反疾而祸小不削则反迟而祸大削书一下七国尽反至使景帝发天下兵遣三十六将仅而破之议者若不计利害之浅深较祸福之轻重则文帝隐忍不决近于柔仁景帝则断必行近于强毅然而如文帝之计祸发旣迟可以徐为备御稍经岁月变故自生以渐制之势无不可如景帝之计祸发旣速未及旋踵巳至交兵锋刃旣接胜负难保社稷之命决于一日虽食晁错之肉何益于事今者欲弃之策与文帝同而欲守之计与景帝类宣喻执政欲弃者理直而祸缓欲守者理曲而祸速曲直迟速熟为利害况今日之事主上妙年母后听断将帅吏士恩情未接兵交之日谁使效命若其羽书沓至胜负纷然临机决断谁任其责惟乞圣心以此反覆思虑早赐裁断无使西戎别致猖狂弃守之议皆不得其便于是朝廷许还五寨夏人遂服辙寻迁起居郎为中书舍人时朝廷起文潞公于旣老以太师平章军国重事初元丰中河决大吴先帝知故道不可复还因导之北流水性巳顺惟河道未深隄防未立岁有决溢之患本非深害也至此诸公皆未究悉河事而潞公欲以河为重事中书侍郎吕微仲枢宻副使安厚卿从而和之始谓河西北流入泊淀久必淤浅异日或从北界入海则河朔无以御狄故三人力主回河之计诸公莫能夺吕晦叔时为中书相辙间见问曰公自视智勇孰与先帝势力隆重能鼓舞天下孰与先帝晦叔惊曰君何言欤对曰河决而北自先帝不能回而诸公欲回之是自谓智勇势力过先帝也且河决自元丰导之北流亦自元丰是非得失今日无所预诸公不因其旧而修其未完乃欲取而回之其为力也难而其为责也重矣晦叔唯唯曰当与诸公筹之旣而回河之议纷纷而起晦叔亦以病没辙迁户部侍郎尝因转对言曰财赋之原出于四方而委于中都故善为国者藏之于民其次藏之州郡州郡有余则转运司常足转运司旣足则户部不困唐制天下赋税其一上供其一送使其一留州比之于今上供之数可谓少矣然毎有缓急王命一出舟车相衘大事以济祖宗以来法制虽殊而诸道畜藏之计犹极丰厚是以敛㪚及时纵舍由已利柄所在所为必成自熙宁以来言利之成不知本末之术欲求富国而先困转运司转运司旣困则上供不继上供不继而户部亦惫矣两司旣困故内帑别藏虽积如丘山而委为朽壤无益于筭故愿举近岁朝廷无名封桩之物归之转运司盖禁军阙额与差出衣粮清汴水脚与外江纲船之类一经擘画例皆封桩夫阙额禁军寻当以例物招置而出军衣粮罢此给彼初无封桩之理至于清汴水脚虽减于旧而洛口费用实倍于前外江纲船虽不打造而顾船运粮其费特甚重复刻剥何以能堪故臣谓诸如此比当一切罢去况祖宗故事未尝有此但有司固执近事不肯除去惟陛下断而与之则转运司利柄稍复而户部亦有赖矣朝廷重违近制卒不能改寻又言臣谨以祖宗故事考今日本部所行体例不同利害相逺恐合随事措置以塞弊原谨昧死具三弊以闻其一曰分河渠案以为都水监其二曰分胄案以为军噐监其三曰分修造案以为将作监三监皆隷工部则本部所专其余无几出纳损益制在它司顷者司马光秉政知其为害尝使本部收揽诸司利权当时所收不得其要至今三案犹为它司所擅深可惜也祖宗参酌古今之宜建立三司所领天下事几至大半榷任之重非他司比推原其意非以私三司也事权分则财利散虽欲求富其道无由盖国之有财犹人之有饮食飮食之道当使口司出纳而腹制多寡然后分布气血以养百骸耳目頼之以为明手足頼之以为力若不专任口腹而使手足耳目得分治之则虽欲求一饱不可得矣而况于安且寿乎今户部之在朝廷犹口腹也而使它司分治其事何以异此自数十年以来羣臣不明祖宗之意毎因一事不举輙以三司旧职分建它司利权一分用财无艺它司以办事为效则不䘏财之有无户部以给财为功则不问事之当否彼此各营一职其势不复相知虽使户部得才智之臣终亦无益能否同病府库卒空今不早救后患必甚昔嘉祐中京师频岁大水大臣始取河渠案置都水监置监以来比之旧案所补何事而大不便者河北有外监丞侵夺转运司职事转运司之领河事也郡之诸埽埽之吏兵储蓄无事则分有事则合水之所向诸埽趋之吏兵得以併功储蓄得以併用故事作之日无暴敛伤财之患事定之后徐补其阙两无所妨自有监丞据法责成缓急之际诸埽不相为用而转运司不胜其弊矣此工部都水监为户部之害一也先帝一新官制并建六曹随曹付事故三司故事多隷工曹名虽近正而实非利昔胄案所掌今内为军器监而止隷工部外为都作院而止隷提刑司欲有兴作户部不得与议访闻河北道近岁为羊浑脱动以千计浑脱之用必军行乏水过渡无船然后须之而其为物稍经岁月必至蠧败朝廷无出兵之计而有司营职不顾利害至使公私应副亏财害物若专在转运司必不至此此工部都作院为戸部之害二也昔修造案掌百工之事事有缓急物有利害皆得专之今工部以办职为事则缓急利害谁当议之朝廷近以箔场竹箔积久损烂创令出卖上下皆以爲当指挥未㡬复以诸处营造岁有料制遂令般运堆积以破出卖之计臣不知将作见㡬何一岁所用㡬何取此积彼未用之间有无损败而遂爲此计本部虽知不便而以工部之事不敢复言此工部将作监爲户部之害三也凢事之类此者多矣臣不能遍举也故愿明诏有司罢外水监丞举河北河事及诸路都作院皆归转运司至于都水军器将作监皆兼隷戸部使定其事之可否裁其费之多少而工部任其功之良苦程其作之迟速茍可否多少在戸部则伤财害民户部无所逃其贵矣茍良苦迟速在工部则败事乏用工部无所辞其谴矣利出于一而后天下贫富可责之户部矣朝廷以为然从之惟都水监仍旧辙自为中书舍人与范子功刘贡父同详定六曹条例子功领吏部元丰所定吏额主者茍悦羣吏比旧额几数倍朝廷患之命量事裁减巳再上再却矣子功奉使辙兼领其事吏有白中孚者进曰吏额不难定也昔之流内铨今侍郎左选也事之烦剧莫过此矣昔铨吏止十数而全左选吏至数十事不加旧而用吏至数倍何也昔无重法重禄吏通赇赂则不欲人多以分所得今行重法给重禄赇赂比旧为少则不忌人多而幸于少事此吏额多少之大情也旧法日生事以难易分七等重者至一分轻者至一釐以下积若干分而为一人今若取逐司两月事定其分数则吏额多少之限无所逃矣辙以其言遍问属官皆莫应独李之仪对曰是诚可为也即与之仪议之曰此羣吏身计所系也若以分数为人数必大有所损将大致纷诉虽朝廷亦将不能守乃具以白宰执请据实立额竢吏之年满转出或事故死亡者勿补及额而止不过十年羡额当尽功虽稍缓而见吏知非身患不复怨矣诸公以为然遂申尚书省取诸司两月生事诸司吏皆疑惧莫肯供再申乞榜诸司使知所立额竢它日见阙不补非法行之日即有减损也榜出文字即具至是成书以申三省左仆射吕微仲大喜欲攘以为已功以问三省吏皆莫晓有诸司吏任永寿者颇知其意微仲悦之于尚书省创吏额房使永寿与三省吏数人兴之小人无逺虑而急于功利即背前约以立额日裁损吏员复以好恶改易诸吏局次凡奏上行下皆微仲专之不复经三省法出中外汹汹微仲旣为御史所攻永寿亦以恣横赃污以徒罪刺配久之微仲知衆不伏乃使左右司再嘉详定畧依本议行下时子瞻自翰林学士出知余杭朝廷即命辙代为学士寻又兼权吏部尚书未几奉使契丹虏以其侍读学士王师儒馆伴师儒稍读书能道先君及子瞻所为文曰恨未见公全集然亦旣诵服伏苓赋等虏中类相爱敬者栾城后集巻第十二栾城集栾城集卷第十三栾城集第卷十三诗八十六首除夜老去不自觉岁除空一惊深知无得䘮乆巳罢经营黄卷讥前失淸樽借后生何年遂踈懒伏臈任躬耕种兰兰生幽谷无人识客种东轩遗我香知有淸芬能觧秽更怜细叶巧凌霜根便宻石秋芳早丛倚脩筠午䕃凉欲遣蘼芜共堂下眼前长见楚词章上元夜新春収积雨明月澹㣲云照水踈灯出因风逺乐闻天涯仍有节人事竟何分卖酒真拘束何时一醉醺次韵王适元夜二首灯光欲凝不惊风月色𥘉晴若发蒙覊客不眠诗未就游人半醉夜方中荒城熠燿相明㓕野水芙蕖乱白红知欲访僧同寂寂应怜病懒畏爞匕宿雨𥘉干试火城端居无计半游行厌㸔门外繁星动想见僧䆫一㸃明老罢逢春无乐事夣回孤枕有乡情重因佳句思樊口一𥿄家书百镒轻王子立与迟等游陈家园桥败㡬不成行晚酒务徃见之明日雨作偶尔成咏桃李城东近不遥偶闻花发喜相邀断桥似欲妨佳思好雨犹能借此朝随分开樽依緑草偶然信马及余瓢重来莫道无闲暇紫燕黄鹂日渐娇幽兰花二絶李径桃蹊次第开秾香百和袭人来春风欲擅秋风巧催出幽兰继落梅珍重幽兰开一枝清香耿耿听犹疑空应欲较香髙下故取羣芳竞发时胡长史祠堂白首青衫仍隐居晩抛环堵就安舆生刍忽攺蒸尝地亟丈空悲讲解余弟子玙璠相照耀儿孙松桂共扶踈我来恨不瞻遗老空怪乡邻尽读书孙賔叟道人万里飘然不系舟酒垆一笑便相投千金不换金丹诀何事惟湏一布裘新桥六月长桥断不収朱栏𥘉喜映春流虹腰宛转三百尺鲸背参差十五舟入市樵苏㸔络绎归家盐酪免迟留病夫最与民同喜卯酉怱怱无复忧曾子宣郡太挽词二首族大徽音远年髙福祚多生儿尽龙虎封国裂山河象服惊𥘉揜理文信不磨送车江郭满咽絶听哀歌又安舆遍西北丹旐历江湖存没终无憾哀荣两得俱新封崇马鬛余福荐浮图家法苹蘩在空堂始一虞曾子固舎人挽词少年漂泊马光禄末路骞腾朱会稽儒术远追齐稷下文词近比汉京西平生碑版无容继此日铭诗谁爲题试数庐陵门下士十年零落晓星低次韵王适一百五日太平寺㸔花二絶遍入僧房花照眼细寻芳径蝶随行归时不怕江波晚新有桥虹水上横小槛明窓曾不住闲花芳草遣谁栽但湏匹马寻幽胜携取清樽到处开又次韵游小云居溪上浮花片片轻泝流豋岸得山行僧房幽絶云居小春日隂晴野色明永远林栖眞有道溺沮耕飬亦忘情此身此意何年遂空使常谈咲老生次韵秦观梅花病夫毛骨日凋藁愁见米盐惟醉倒忽传骚客赋寒梅感物伤春同懊恼江邉不识朔风劲墻头亦有南枝早未开素质夜先明半落清香春更好邻家小妇学闲媚靓粧惟有长眉扫孤芳已与飞霰竞结子仍先百花老苦遭横笛乱飞英不见游人醉芳草可怜物性空自知羞作繁华助芒昊复次前韵答潜师怜君古木依巖藁江西饮尽湏弥倒野花幽草亦何爲崄韵髙篇空自恼万㸃浮溪辄长叹一枝过岭仍夸早拾香不忍游尘污嚼蘂更怜真味好道人遇物心有得瓦竹相𫾣縁自扫谁知眞妄了不妨令我至今思琏老妙明精觉昔未识但向闲䆫㸔诗草浮云时起鸟四飞毕竟安能乱淸昊景福顺老夜坐道古人搐鼻语中年闻道觉前非邂逅仍逢老顺师搐鼻径参眞面目掉头不受别钳槌枯藤破衲公何事白酒青盐我是谁惭愧东轩残月上一盃甘露滑如饴尽枕屏绳床竹簟曲屏风野水遥山雾雨蒙长有滩头钓鱼叟伴人闲卧寂寥中次韵王适晋别远謪劳君两度行复将文字试平衡干时岂爲斗升禄闻道应忘宠辱惊未了新书谁与读重晋佳句不胜情决科事毕知君喜俗学消磨意自淸次韵子瞻特来髙安相别先寄迟适逺却寄迈迨过遯老兄骑骡日百里据鞍作诗若飜水忽吟春草思惠连因之亦夣添丁子羣儿尽长堪一笑老马卧餐何日起闻兄尽室皆旧人见面未曾惟遯耳迟年最长二十六巳能干父穷愁里豫儿扬眉稍刚劲党子温纯无愠喜我兄憔悴我亦穷门户乆长眞待尔但令戢戢见头角甑倒囊空定何耻家藏万卷湏尽读此外一簮无所恃船中未用废诗书闭䆫莫㸔江山美次韵子瞻端午日与迟适逺三子出游人生逾四十朝日巳过午一违少壮乐日迫老病苦丹心变爲灰白髪粲可数惟当理鉏耰教子蓻稷黍谁令触网罗展转在荆楚平生手足亲但作十日语朝游隔提携夜卧困烝煑未歌唐棣诗巳治刍灵祖亡生际风云富贵若骑虎柰何贫贱中所欲空龃龉次韵子瞻留别三首公来十日坐东轩手自披云出朝日山川满目竟何有波浪翻天同一湿诸门迭出惊异状间道怀归终旧壁此行千里隔江河何人更问维摩疾野人性似修行僧长愿幽居近林麓南迁无计脱簮组西归谁爲栽松竹头上白云即飞盖耳畔淸泉当鸣玉洛川犹是冠盖林更愿髙飞逐黄鹄东西南北无住身竭末封胡四男子彫锼不遣治章句烂漫先令饱文字踈慵嗟我厉之人生子夜中唯恐似传家粗足不愿余同驾柴车还我里次韵子瞻行至奉新见寄四年候公书长视飞鸿背十日晋公谈欲作白莲会匏瓜一遭繁卖酒长不在夜归步江漘明月照淸瀬心开忽自得语异竟非背一樽谈笑间万事寂寥外欲同千里行奈此一官碍何年眞耦耕举世无此大赠医僧鍳淸二絶肘后医方老更精须眉白尽气弥淸只应救病能无病岂是平生学养生门人乆作开堂老庭桧㸔成合抱围它日浴堂归洗背回头还觧放光辉赠医僧善正老怯江邉瘴疠乡城东时喜到公房歴言五藏如经眼欲去三彭自有方身厌逺游安靖黙术因多病更深长时时爲我谈尊宿曾入南公古道塲食菱野沼涨清泉乌菱不直钱蟹肥螯正满石破髓𥘉坚节物秋风早樽罍夜月偏令人思淮上小舫藕如掾晋滞髙安四年有余忽得信闻当除官眞扬间偶成小诗书于屋壁数间茅屋乆蹉跎四见秋风入薜萝北棹偶然追鴈羽南公谁复伴渔簔三年贾傅惊吾老九岁刘郎愧尔多此去仍家江海上不妨一叶弄淸波洪休上人少年读书以多病出家居泐潭爲马祖脩塔以三絶句来谒答一首早除卽将少年狂祖塔结縁归故乡习气未消余业在逢人依旧琢诗章勉子瞻失干子二首人生本无有衆㓜妄聚耳手足非吾亲何况妻与子偶来似可乐强作室家喜忽去未勉悲欣成要矜毁君家两岁儿毕竟何自始变化违𥘉心涕泗剧飜水吾侪近始悟造物聊复试道力竟未完聦明信难恃又破甑不复顾彼无爱甑心弃璧负赤子始验爱子深诚知均非我胡爲有不能一从三界游乆𬒳百物侵朝与喜怒交莫与宠辱临四物皆不胜生死独未曾不经大火烧熟爲眞黄金弃置父子思长住旃檀林偶游大愚见余杭明雅照师旧识子瞻能言西湖旧游将行赋诗送之五年卖盐酒胜事不复知城东古道场萧瑟寒松姿出游诚偶尔相逢亦不期西轩吴越僧㢮担未多时言住西湖中巖谷涵清漪却背闾井喧曲尽水石竒昔年苏夫子杖屦无不之三百六十寺䖏䖏题清诗麋鹿尽相识况乃比丘师辩净二老人精明吐琉璃笑言毎忘去蒲褐相依随门人几杖立徃徃闻谈词风云一解散变化何不爲辩入三昧火卯塔长松欹净老不复出麈尾淸风施苏公得罪去布衣拂霜髭空存壁间字郁屈蟠蛟螭知我即兄弟㣲官此栖迟问何乆自苦五斗宁免饥俯首笑不答且尔聊敖嬉我兄次公狂我复长康痴反复自爲计定知山中冝但欲毕昏娶每爲故人疑君归漫洒扫野鹤非长羁将移绩溪令坐㸔酒垆今五年恩移巖邑稍西还它年贫富随天与何日身心听我闲山栗似奉应自饱蜂糖如土不湏悭仲卿意向桐乡好身后烝尝亦此间约洞山文老夜话山中十月定多寒才过开炉便出山堂衆乆叅縁自熟郡人迎请怪忙还问公胜法湏时见要我清谈有夜闲今夕客房应不睡欲随明月到林间将之绩溪夣中赋泊舟野歩扁舟逢野岸试出歩崇冈山转得幽谷人家余夕阳𬒳畦多緑茹堆屋剰黄粱深羡安居乐谁今志四方谢洞山石台逺来访别窜逐深山无友朋徃还但有两三僧共游渤澥无邉䖏扶出湏弥最上层未尽俗縁终引去稍谙眞际自虚澄坐令颠老时奔走窃比韩公愧未能赠方子明道人水银成银利十倍丹砂爲金世无对此人靳术不肯传阖户泥墻畏天戒今子何爲与我言人生贫富宁非大铒鎚橐籥枉心力虀盐布褐随因縁我来江西晩闻道一言契我心所好廓然正若太虚空平生伎俩都除扫子言旧事净慈师未断有爲非浄慈此术要将救饥耳人人有命何忧饥回寄圣寿聦老五年依止白莲社百度追寻丈室游睡待磨茶长展转病蒙煎药乆迟晋賛公夜宿诗仍作巽老堂成记许求回首万縁俱一夣故应此物未沉浮乘小舟出筠江二首短舫漂浮真似叶小蓬低浅仅如巢幽吟但觉山川走因睡不知风雨交红饭白醪供醉饱青蓑黄蒻可纒包一竿鹤髪它年事万斛龙骧任见嘲官游欲学林间鹊毎到新年旋叠巢蓬蒻龙船聊似屋渔樵把笔便成交不妨䄂里携诗卷尚可床头置药包古史欲成身愈困客来未免答讥嘲寄题孔氏颜乐亭颜巷乆巳空颜井固不迁荆榛翳蔓草中有百尺泉谁复饮此水裹饭耕废田有贤孔氏孙芟夷发清源废床见绠刻古甃昏苔痕引瓶注瓢樽千岁忽复然嗟哉古君子至此良独难口腹不择味四体不择安遇物一皆可孰爲我忧患阮生未忘酒嵇生未忘鍜欲忘富贵乐託物仅自完无託中自得嗟哉彼诚贤徐孺亭徐君郁郁涧底松陈君落落堂上栋涧深松茂不遭伐堂毁栋折伤其躬二人出䖏势不合譬如日月行西东朝爲賔主两相好一搨挂壁吹淸风人生偶合何必同一朝利尽更相攻先号后笑不湏怪外物未可凝心胷比干谏死㣲子去自古不办污与隆我来故国空叹息城东旧宅生茅蓬平湖十顷照淸庙独画徐子遗陈公二人皆合配社稷胡不相对祠堂中滕王阁客从筠溪来欹仄困一叶忽闻章贡余滉荡天水接风霜出州渚草木见毫末势奔西山浮声动古城嶪楼观却相倚山川互开阖心惊鱼龙会目送凫鴈㓕遥瞻客㠶乆更悟江流濶使君东鲁儒府有徐孺榻髙谈对賔旅确论精到骨余思属湖山豋临寄遗堞骄王应笑滕狂客亦怜勃万钱罄一饭千金卖豊碣豪风相凌荡俳语终仓猝事徃空长江人来逐飞楫短篇竟芜陋絶景费弹压但当倒罂瓶一醉付江月次韵道潜南康见寄一叶追随鱼与龙红粳白酒幸年丰也知山色遥相待苦畏君诗欲见攻乘兴风㠶终日去寻幽蜡屐及春同请君先入开先寺待濯淸溪㸔玉虹车浮结木如巢承之以箦沉之水中以浮识其处方舟载两轮挽而出之渔人谓之车浮此诗所谓汕也与迟适同作车浮诗寒鱼得汕便爲家两两方舟载小车谋食旋遭芳饵误求安仍值积薪遮情存未免人先得欲尽要令物莫加身似虚舟任千里世间何处有罦罝题都昌淸隐禅院北风江上落潮痕恨不乗舟便到门楼观飞翔山㫁际松筠隂翳水来源升堂猿鸟晨窥坐乞食㠶樯莫遶村谁道谿巖许深䖏一畨行草认元昆送章户掾赴澧州江船不厌窄船窄始冝行风里长先过滩头一倍轻迎亲无恶处禄养胜躬耕澧上春兰早犹堪弔屈生除夜泊彭蠡湖遇大风雪莫发鄡阳市晓搒彭蠡口微风吹人衣雾遶庐山首舟人释篙笑此是风伯侯杙舟未及深飞沙忽狂走晴空转车毂渌水起冈阜衆㠶落髙张㫁䌫巳不救我舟旧如山此日亦何有老心畏波澜归卧塞牎牖土囊一巳从万窍无不奏𥘉疑丘山裂复恐蛟蜃鬬鼓钟相轰豗戈甲互磨叩云霓黒旗展林木万弩彀曳柴眩人心振旅拥军后或爲羁雌吟或作仓兕吼衆音杂唿吸异出殊圈臼中霄变凝冽飞霰集飞糅箫骚蓬响干晃荡牕光透坚凝忽成积澎湃殊未究纻缟铺前洲琼瑰琢遥岫山川莾同色髙下齐一覆渊深窜鱼鼈野旷絶鸣雊孤舟四邻断余食数升糗寒虀仅盈盎腊肉不满豆弊裘拥衾眠㣲火拾薪搆可怜道路穷坐使妻子诟幽奇虽云极岑寂顷未觏一年行将除兹岁眞浪受朝来隂云剥林表红日漏风稜恬巳収江练平不绉两桨舞夷犹连峯吐奇秀同行贺安穏所识问癯瘦惊余空自怜夣觉定眞否春阳着城邑屋瓦冻𥘉熘艰难当有偿烂熳醉醇酎正旦夜梦李士宁过我谈説神怪乆之草草爲具仍以一小诗赠之先生惠然肯见客旋买鸡豚旋烹炙人间饮食未湏嫌归去蓬壶却无喫舟中风雪五絶北风吹雪宻还稀雪势渐多风力㣲孤棹独依银色界山川絶路欲安归晓风起浪作银山夜雪争妍布玉田风力渐衰波更恶通宵撼我正安眠拥䌫埋蓬不见船船䆫一㸃莫灯然幽人永夜歌黄竹頼有丹砂煖寸田浊醪麄饭不成欢白浪飞花雪作团䆫外时来一双鸭淳沉笑我不禁寒江面澄淸雪未融扁舟荡漾水无踪篙师不用匆匆去遍㸔卢山羣玉峯题南康太守宅五老亭五老髙闲不入城开轩肯就使君迎坐中莫着闲賔客物外新成六弟兄云气飘浮衣𬒮举泉流洒落佩环声岌然终日俱无语静寿相㸔意自明书庐山刘顗宫苑屋壁一絶山西旧将本书生归老巖间未厌兵卧闻布水中宵起错认邉风万马声雕弓挂壁耻言勲出入樵渔便作羣五马亲来㸔射虎不愁醉尉恼将军肩舆巳弃蹑风骓旧物仍存杨柳枝一曲淸歌尤近好五陵故态未全衰再游庐山三首当年五月访庐山山翠溪声寝食间藤杖复随春色到寒泉顿与客心闲巖头悬布煎茶足崃口惊雷泛叶悭待得前村新雨遍扁舟应复好风还忆自栖贤夜入城道邉兰若一僧迎偶然不到终遗恨特地来游慰昔情海外声闻安至此堂中天鼓爲谁鸣匆匆复向深山去一盏醍醐饱粟此山巖谷不知重赤眼浮图自一峯芒硚随僧践黄叶晓光消雪堕长松石泉试饮先师钖午饭归寻下寺钟胜处转多浑恐忘出山惟见白云浓汲阳阻风钟陵距池阳相望千里内江神欺我贫屡作风雨碍欲投皖公宿三日逢一噫孤蓬面空山朝食淡无菜白醪幸余沥黄卷漫相对饥吟非吾病疾走老所戒焦先近不逺蜗舎闻尚在区区问养生借我一㠶快张嘉祐道人何爲者阳狂时放言寳塔昔所构铁劵今尚存漫浪难究悉孰知彼根源草庵劣容膝俯仰拳肩跟无食輙行乞一饱常闭门尔来二十年未尝变寒温嗟哉岂徒然此意未易言偶来一笑喜但恐笑我昏效韦苏州调啸词二首渔父渔父水上㣲风细雨青簔黄蒻裳衣红酒白鱼莫归莫归莫归归莫长笛一声何处归鴈归鴈饮啄江南南岸将飞却下盘栢塞北春来苦寒苦寒苦寒寒苦藻荇欲生且住至池州赠陈鼎秀才淮阳学舎旧相依常诵曹溪第一机却到江西心有悟回㸔过去事皆非孤舟远适身如寄二顷躬耕道自肥欲㸔齐山君去否闲中徒侣近来稀次韵迟初入宣河逺客安长道低蓬称小溪云添湿㠶雨舟滞没篙泥草緑耕牛徤村深候鸟啼陶翁方作令归去未成题次韵侯宣州利建招致政汪大夫社瓮壶浆接四邻肩舆拄杖试红尘惯眠林下三竿日来㸔城中万井春世上升沉无限事樽前强健不赀身经过巳足知公政长见车中有老人次韵侯宣城叠嶂楼双溪合长篇作官如负担一负当且弛不知息肩处妄问道远迩我乘章江流却入宛溪水舍舟陟崔嵬行路极旬巳名都便欲道佳䖏頼公指仰攀叠嶂髙俯閲双溪美不悟身乘空但觉风吹耳云烟变遥壑歌吹闻近市倦游得淸旷行役有新喜公言顷榛秽斩伐从我始堰水种蒲莲开山莳梅李拥本待成隂养花要食子遗风楫桓谢父老邀黄绮邦人鱼依蒲食客莪在沚春隂迫寒食谓我姑且止嗟余去乡国屡把刀环视感公鹄鹭脩怜我凫鸭庳异邦逢故人宁复固辞理髙谈云汉上烂醉笙歌里落日尽公叹推挽未应起𥘉到绩溪眎事三日出城南谒二祠游石照偶成四小诗呈诸同官行年五十治丘民𥘉学催科愧庙神无限青山不容隠却㸔黄卷自怜贫两余岭上云披絮石浅溪头水蹙鳞指㸃县城如手大门前五柳正摇春石门南出衆山巅沃坏淸溪自一川老令旧谙田事乐春耕正及雨晴天可怜鞭挞终无𥙷早向丛祠乞有年归告仇梅省文字麦苖含穗欲蚕眠行尽淸溪到碧峯隂崖翠壁尽杉松故晋石照邀行客上彻青山最后重雨开石照正新磨鸟度猿攀野老过忽见尘容应笑我年来底事白须多县中诸花多交代江君所栽牡丹巳过芍药方盛偶寄小诗偶来山邑便成家惭愧潘生满县花想见淸樽槛邉饮尚晋佳句壁闲夸根株未老年年好艳色方秾日日加闻道北游无意味春深河上足风沙杨主簿日本扇扇从日本来风非日本风风非扇中出问风本何从风亦不自知当复问大空空若是风穴旣自与物同同物起空性是物非风宗但执日本扇风来自无穷次韵答人幽兰幽花耿耿意羞春纫佩何人香满身一寸芳心湏自保长松百尺有爲薪次韵江法曹山间小酌髙情不柰薄书围行揖青山肯见随緑野逢花将尽日清樽迨我正闲时檐闲双鷰欲生子叶底新梅𥘉满枝笑杀华阳穷县令床头酒尽只嚬眉官舎小池有鸂鶒遗二小雏二首半畆清池藻荇香一双鸂鶒竞悠扬来从碧涧巢安在飞过重城母自将野鸟似非官舎物宰君昔是钓鱼郎直言愧比竒章者得县无心更激昻清池定谁主鸂鶒自来驯知我无伤意怜渠觧託身桥隂栖息穏岛外徃来频勿食游鱼子从交长细鳞次韵答人见寄对案青山云气腾天将隙地养无能牕扉迎暑梅将熘虚市无人冷欲氷寂黙忘言惭社鷰毰毸困睡比春鹰深知大府容衰病复值年来蚕麦豋次韵答人槛竹猗猗元自直落落不须扶宻节风催展淸隂月共铺丛长傲霜雪根瘦耻泥涂更种愁无地应湏翦碧芦栾城集卷第十三栾城集后集卷第十三栾城后集巻第十三颍滨遗老传下还朝为御史中丞命由中出宰相以下多不悦所荐御史率以近格不用自元祐初革新庶政至是五年矣一时人心已定惟元丰旧党分布中外多起邪说以摇撼在位吕微仲与中书侍郎刘莘老二人尤畏之皆持两端为自全计遂建言欲引用其党以平旧怨谓之调亭宣仁后疑不决辙于延和面论其非退复再以札子论之其一曰近面论君子小人不可并处朝廷窃观圣意似不以臣言为非者然天威咫尺言词迫遽有所不尽退伏思念若使邪正并进皆得预闻国事此治乱之几而朝廷所以安危者也误䝉圣恩典司邦宪而不言谁当救其失者谨复稽之古今考之圣贤之格言莫不谓亲近君子斥逺小人则人主尊荣国家安乐疏外君子进任小人则人主忧辱国家危殆此理之必然非一人之私言也其于周易所论尤详皆以君子在内小人在外为天地之常理小人在内君子在外为阴阳之逆节故一阳在下其卦为复二阳在下其卦为临阳虽未盛而居中得地圣人知其有可进之道一阴在下其卦为姤二阴在下其卦为遯阴虽未壮而圣人知其有可畏之渐若夫居天地之正德阴阳之和者惟㤗而已泰之为象三阳在内三阴在外君子旣得其位可以有为小人莫居于外安而无怨故圣人名之曰泰泰之言安也言惟此可以久安也方泰之时若君子能保其位外安小人使无失其所则天下之安未有艾也惟恐君子得位因势凌暴小人使之在外而不安则势将必至于反覆故泰之九三曰无平不陂无往不复窃惟圣人之戒深切详尽所以诲人者至矣独未闻以小人在外忧其不悦而引之于内以自遗患者也故臣前所上札子亦以谓小人虽决不可任以腹心至于牧守四方奔走庶务各随所长无所偏废宠禄恩赐彼此如一无一可指如此而巳若遂引而寘之于内是犹畏盗贼之欲得财而导之于寝室知虎豹之欲食肉而开之以垧牧天下无此理也且君子小人势同氷炭同处必争一争之后小人必胜君子必败何者小人贪利忍耻击之难去君子絜身重义知道之不行必先引退故古语曰一薰一莸十年尚犹有臭盖谓此矣先帝以聪明圣智之资疾頽靡之俗将以纲纪四方追迹三代今观其设意本非汉唐之君所能髣髴也而一时佐不能将顺圣德造作诸法率皆民所不悦及二圣临御因民所愿取而更之上下忻慰当此之际先朝用事之皆布列于朝自知上逆天意下失民心徬徨踧踖若无所措朝廷虽不加斥逐其势亦自不能复留矣尚頼二圣慈仁不加谴责而宥之于外盖巳厚矣今者政令巳孚事势大定而议者惑于浮说乃欲招而纳之与之共事欲以此调亭其党臣谓此人若返岂肯徒然而巳哉必将戕害正人渐复旧事以快私忿人臣被祸盖不足言臣所惜者祖宗朝廷也盖自熙宁以来小人执柄二十年矣建立党与布满中外一旦失势晞觊者多是以创造语言动摇贵近胁之以祸夸之以利何所不至臣虽未闻其言而槩可料矣闻者若又不加审察遽以为然岂不过甚矣哉闻管仲治齐夺伯氏骈邑三百饭蔬食没齿无怨言诸葛亮治蜀废廖立李严为民徙之边逺久而不召及亮死二人皆垂泣思亮夫骈立严三人者皆齐蜀之贵也管葛之所以能戮其贵臣而使之无怨者非有它也赏罸必公举措必当国人皆知所与之非私而所夺之非怨故虽仇雠莫不归心耳今窃观朝廷国舍施设之间其不合人心者尚不爲少彼旣中怀不恱则其不服固冝今乃直欲招而纳之以平其隙臣未见其可也诗曰无竞维人四方其训之陛下诚以异同反覆爲忧惟当乆任才性忠良诚虑明审之士但得四五人常在要地虽未及臯陶伊尹而不仁之人知自逺矣惟陛下断自圣心不爲流言所惑毋使小人一进后有噬脐之悔则天下幸甚臣旣待罪执法若见用人之失理无不言言之不从理不徒止如此则异同之迹益后着明不若陛下早发英断使彼此泯迹可见之爲善也奏入宣仁后命宰执于帘前读之仍谕之曰苏辙疑吾君臣遂兼用邪正其言极中理诸公相从和之自此参用邪正之説衰矣辙复奏曰圣人之德莫如至诚至诚之功存于不息有能推至诚之心而加之以不息之久则天地可动金石可移况于斯人谁则不服臣伏见太皇太后陛下皇帝陛下随时弛张改軰弊事因民所恶屏去小人天下本无异心羣党自作浮议近者德音一发衆心涣然正直有依人知所向惟二圣不移此意则天下谁敢不然卫多君子而乱不生汉用汲黯而叛者寝茍存至诚不息之意自是太平可久之功此实社稷之福天下之幸也然臣以谓昔所柄任其徒实繁布列中外岂免窥伺若朝廷施设必当则此辈觊望自消昔田蚡为相所为贪鄙则窦婴灌夫睥睨宫禁诸葛亮治蜀行法廉平则廖立李严虽流徙边郡终身无怨此则保国宁人之要术自古圣贤之所共由者也窃见方今天下虽未大治而祖宗纲纪具在州郡民物粗安若大臣正巳平心无生事要功之意因弊修法为安民靖国之术则人心自定虽有异党谁不归心向者异同反覆之心盖亦不足虑矣但患朝廷举事类不审详曩者黄河北流正得水性而水官穿凿欲导之使东移下就高汩五行之理及陛下遣官按视知不可为犹或固执不从经今累岁回河虽罢减水尚存遂使河朔生灵财力俱困今者西夏靑唐外皆臣顺朝廷招来之厚惟恐失之而熙河将吏创筑二堡以侵其膏腴议纳醇忠以夺其节钺功未可觊争巳先形朝廷虽知其非终不明白处置若遂养成边舋关陜岂复安居如此二事则所谓宜正已平心无生事要功之意者也昔嘉祐以前鄕差衙前民间常有破产之患熙宁以后出卖坊场以顾衙前民间不复知有衙前之苦及元祐之初务于复旧一例复差官收坊塲之钱民出衙前之费四方惊顾衆议沸腾寻知不可旋又复顾顾法有所未尽但当随事修完而去年之秋复行差法虽存顾法先许得差州县官吏利在起动人户以差为便差法一行即时差足顾法虽在谁复肯行臣顷奉使契丹河北官吏皆为臣言岂朝廷欲将卖坊塲钱别作支费耶不然何故惜此钱而不用竭民力以供官此声四驰为损非细又熙宁顾役之法三等人户并出役钱上户以家产高强岀钱无艺下户昔不充役亦遣出钱故此二等人户不免咨怨至于中等昔旣巳自差役今又出钱不多顾法之行最为其便及元祐罢行顾法上下二等忻跃可知唯是中等则反为害臣请且借畿内为比则其余可知矣畿县中等之家例出役钱三贯若经十年为钱三十贯而巳今差法旣行诸县手力最为轻役农民在官日使百钱最为轻费然一岁之用巳为三十六贯二年役满为费七十余贯罢役而归寛鄕得闲三年狭鄕不及一岁以此较之则差役五年之费倍于顾役十年赋役所出多在中等如此安得民间不以今法为害而熙宁为利乎然朝廷之法官户等六色役钱只得支顾役人不及三年处州役而不及县役寛剩役钱只得通螎邻路邻州而不及邻县人户愿出钱顾人充役者只得自雇而官不为雇如此之类条目不便者非一故天下皆思雇役而厌差役今五年矣如此二事则臣所谓宜因弊修法为安民靖国之术者也臣以闻见浅狭不能尽知当今得失然四事不去如臣等軰犹知其非而况于心懐异同志在反覆幸国之失有以借口者乎臣恐如此四事彼已黙识于心多造谚议待发以摇撼衆听矣伏乞宣谕宰执事有失当改之勿疑法或未完修之无倦茍民心旣得则异议自消陛下端拱以享承平大臣逡巡以安富贵海内䝉福上下所同岂不休哉然大臣怙权耻过终莫肯改比辙为执政三省又奏除李淸为吏部尚书给事中范祖禹封还诏书进呈不允祖禹执奏如初左正言姚勔亦言不当三省复除蒲宗孟兵部尚书辙谓诸公且候邦直命下然后议此如何皆不应及帘前微仲奏诸部久阙尚书见在人皆资浅未可用又不可阙官须至用前执政上有黾俛从之之意辙奏前日除李清臣给谏纷然争之未定今又用宗孟恐不便冝仁后曰奈阙官何辙曰尚书阙官巳数年何尝阙事今日用此二人正与去年用邓温伯无异此三人者非有大恶但昔与王珪蔡确軰并进意思与今日圣政不合见今尚书共阙四人若并用似此四人使互进党类气势一合非独等耐何不得亦恐朝廷难耐何矣且朝廷只贵安静如此用人台谏安得不言恐自此闹矣宣仁后曰信然不如且静诸公遂巻除目持下辙又奏臣去年初作中丞首论此事圣意似以言为然今未及一年备位于此若遂不言实恐陛下怪前后异同上曰然乃退六年春诏除尚书右丞辙上言幼与兄轼同受业先薄祐早孤凡臣之宦学皆兄所成就今臣䝉恩与闻国政而兄适亦召还本除吏部尚书复以臣故改翰林承旨臣之私意尤不遑安况兄轼文学政事皆出臣上臣不敢逺慕古人举不避亲只乞寝臣新命得与兄同备从官竭力图报亦未必无补也不听时吕微仲与刘莘老为左右相微仲直而闇莘老曲意事之大事皆决于微仲惟进退士大夫莘老阴窃其柄微仲不悟也辙居其间迹危甚莘老昔为中司台中旧僚多为之用前后非意见攻宣仁后觉之莘老旣以罪去微仲知辙无它有相安之意然其为人则如故天下事卒不能大有所正至今愧之盖是时所争议大者有二其一西边事其二黄河事初夏人来贺登极相继求和且议地界朝廷许之本约地界已定然后付以岁赐久之议不决明年人多保忠以兵袭泾原杀掠弓箭手数千人而去朝廷隐忍不问即遣使徃赐策命夏人受礼倨慢以地界爲词不复入谢且再犯泾原四年乃复来贺坤成且议地界朝廷急于招约疆议未定先以岁赐予之寻觉不便乃于疆事多方侵求不守定约而熈河将佐范育种谊等又背约侵筑质孤胜如二堡夏人随即平盪育等又欲以兵纳赵醇忠又擅招蕃部千余人朝廷却而不受西边骚然辙力言其非乞罢育谊更择老将以守熙河宣仁后深以为是面大臣主之辙面奏此軰皆大臣亲旧不忍壊其资任虽其同列亦不敢异议陛下独不见黄河事乎当时德音宣谕至深至切然非大臣意至今不了人君与人臣事体不同人臣虽明见是非而力所不嘉须至且止人主于事不知则已知而不得行则事权去矣臣今言此盖欲陛下收揽威柄以正君臣之分而已若专听其所为不以渐制之及其太甚必嘉之罪只如韩维专恣太甚范纯仁阿私太甚皆不免逐去事至如此岂朝廷美事故臣之意盖欲保全大臣非欲害之也宣仁后极以为然而不能用六年六月熙河奏夏人十万骑压通逺军境上挑掘所争崖巉杀人三日而退乞因其退军未能复出急移近里堡寨于界上修筑乘利而往不须复守诚信诸公㑹议都堂辙谓微仲今欲议此事当先定议欲用兵耶不用兵耶微仲曰如合用兵亦不得不用辙曰凢欲用兵先论理之曲直我若不直则兵决不当用朝廷顿与夏人商量地界欲用庆历旧例以汉蕃见今住坐处当中为界此理最为简直夏人不从朝廷遂不固执盖朝廷临事常患先易后难此所谓先易者也旣而许于非所赐城寨依绥州例以二十里为界十里为堡舖十里为草地要约才定朝廷又要于两寨界首相望侵系蕃地一抹取直夏人黾俛见从要约未定朝廷又要蕃界更留草地十里通前三十里夏人亦又见许凡此所谓后难者也今者又欲于定西城与陇诺堡相望一抹取直所侵蕃地凡百数十里陇诺祖宗旧疆岂所谓非所赐城寨耶此则不直致冦之大者也今须欲不顾曲直一面用兵不知二圣谓何莘老曰持不用兵之说虽美然事有须用兵者亦不可固执辙曰相公必欲用兵须道理十全敌人横来相嘉势不得巳然后可耳今吾不直如此兵起之后兵连祸结三五年不得休将奈何诸公乃许不从熙河之计明日面奏之辙曰夏人引兵十万直压熙河境上不于它处作过专于所争处杀人掘崖巉此意可见此非西人之罪皆朝廷不直之故微仲曰朝廷指挥亦不至大段不直辙曰熙河帅臣辄敢生事奏乞不守诚信乘夏人抽兵之际移筑堡寨以为方今堡寨虽或可筑至秋深马肥夏人能复引大兵来争此否诸人皆言今已不许之矣辙曰臣欲诘责帅耳若不嘉诘责或再有陈乞诸人皆曰竢其再乞诘责未晚宣仁后曰边防忌生事早与约束诸人乃听已而兰州又以逺探为名深入西界杀十余人辙曰边臣贪功生事不足以示威徒足以败壊疆议理须戒敕不听旣又以防䕶打草为名杀人生擒九人微仲知不便欲送还生口因奏其事辙曰边臣贪胃小胜不顾大计极害事今送还九人甚善可遂戒敕边臣微仲不欲曰近日延安将副李仪等深入陷没巳责降一行人足以为戒辙曰李仪深入以败事被责兰州深入得功若不戒敕将谓朝廷责其败事而喜其得功也宣仁后曰然乃嘉戒敕然七年夏人竟大入河东朝廷乃议絶岁赐禁和市使沿边诸路为浅攻计命熙河进筑定逺城夏人不能争未几复大入环庆复议使熙河进筑汝遮中书侍郎范子功独不可辙度其意昔延安帅臣赵卨范氏姻家也方议地界以绥州二十里为例议出于卨熙河斥其不可议乆不决而卨死故子功持之辙谓之曰绥州旧例施于延安可耳熙河逺者或至七八十里其不从宜矣方请国事亲旧得失不宜置胷中也衆皆称善而子功悻然不服㑹西人乞和议遂不成未几右相苏子容以事去位子功以同省待罪因遂其请实以汝遮故也辙自为谏官论黄河东流之害及为执法最后论三事其一存东岸清丰口其二存西岸披滩水口其三除去西岸激水锯牙朝廷以付河北监司惟以锯牙为不可去辙于殿庐中与微仲论之微仲曰无锯牙则水不东水不东则北流必有患辙曰然北京百万生灵岁有决溺之忧何以救之且分水东入故道见今淤合者多矣分水之利亦自不复能久若竢涨水巳过尽力修完北流隄防使足胜涨水之暴然后彻去锯牙免北京危急此实利也莘老曰河北监司不如此言奈何辙曰公岂不知外官多所观望耶微仲曰河事至大难以臆断辙曰彼此皆非目见当以公议参之耳及至上前二相皆以分水为便辙具奏前语且曰必欲重慎候涨水过故道増淤即併力修完北隄然后辙去锯牙庶几可也退至都堂二相遽批圣语曰依都水监所定辙语堂吏适所奏不然萃老失措微仲知不可乃曰明日别议卒改批不得添展乃巳八年正月都水吴安持乞于北流作软堰定河流以北淤填时微仲在告辙奏曰先帝因河决大吴导之北流巳得水性惟隄防未完每岁不免决溢此本黄河常事耳是时北京之南黄河西岸有阚村樊村等三斗门遇河水泛溢即开此三门分水北行于无人之地至北京北合入大河故北京生聚无大危急自数年来大臣创议回河水官王孝先吴安持等即塞此三门贴筑西隄又作锯牙马头约水向东直过北京之上故北京连年告急然约水旣久东流遂多于往岁盖分流有利有害秋水泛涨分入两流蹔时且免决溢此分水之利也河水重浊绶则生淤旣分为二不得不绶故今日北流淤塞此分水之害也然将来北添进五七埽緷臣知安持意欲因此多进埽緷约令北流入东即令转运司同监视不得过所乞緷数安持姦意复露第三次即乞晋河门百五十歩知安持意在回河改进马头之名爲晋河门即不许安持计穷第四次即乞作软堰凡安持四次擘画皆回河意耳臣昨已令中书工房问水监两事其一勘会此流元祐二年河门元阔几里逐年开排直至去年只阔三百二十歩有何縁故其二勘会东流河门见阔几歩每年涨水东出水面南北阔几里南面有无隄岸北京顺水隄不没者几尺将来北流若果淤断涨水东行系合併北流多少分数有无包畜不定今两问犹未答便即施行实太草草后嗟叹乆之深以所言爲然二十四日与㣲仲同进呈㣲仲曰苏辙所议河事今软堰已不可作无可施行辙曰软堰本自不可作然臣本论呉安持百日之闲四次妄造事端动摇朝听若令依旧供职病根不去河朔𬒳害无已㣲仲曰水官弄泥弄水别用好人不得所以且用安持辙曰水官职事不轻奈何以小人主之易曰开国承家小人勿用未闻小人有可用之地也此后是非终不能决会宣仁晏驾九年正月安持奏乞塞梁村涨水之后流河东北盖未可知等昨于都堂问吴安持安持亦言去年河水自东今年安知河水不自北宣仁后笑曰水官尚作此言况它人乎辙又奏曰今但欲徐观夏秋河势所向水若东流则北流不塞自当淤断水若北流则北河如旧自可容纳似此处置安多危少行之无疑若行崄徼倖万一成功如水官之意不敢从也乞令安持等结罪保明河流所向及软堰旣成有无填塞河道致将来之患然后遣使按可否利害后复笑曰若令结罪必谓执政胁持之且水官犹不保河之东北况使者蹔往乎姑别议之可也二月微仲乃朝辙具以前语谕之微仲口虽不伏而意甚屈曰软堰且令具功料申上朝廷更行相度辙曰如此终非究竟必欲且尔亦可八日辙方在式假三省得旨批曰依水监所奏下手日具功料取旨辙以非商量本意以札子论之微仲即日在告十二日辙入对奏曰自去年十一月后来至今百日间耳水官凡四次妄造事端摇撼朝廷第一次安持十一月出行河先乞一面措置河事旧法马头不得增损臣知安持意在添进马头即指挥除两河门外许一面措置安持姦意旣露第二次乞于东流口缕张包口开清丰口以东鸡爪河八日辙以祈谷宿斋三省即令安持与北京留守司相度施行时微仲爲山陵使行有日矣辙见之待漏语及河事微仲直视曰此大事不可不慎辙曰诚然公亦宜慎之时荒尧夫爲右相旧不直东流辙告之曰当与微仲议定乃定西去尧夫曰命巳下奈何辙曰事有理谁敢不从议于皇仪门外再降指挥使都水与本路安抚提转同议可即施行有异议亟以闻尧夫自外来始意辙与微仲比及此大相信服旣而安抚许沖元乞候过涨水因河所向闭所不行口尧夫奏乞令许将与吴安持同议一面施行辙曰河势难定恐须令诸司共议乃得其实上以为然旣行上特宣喻曰河事不小可遣两制以上二人按行相度尧夫曰河役巳起方议遣官恐稽留役事上曰但使议论得实虽迟一年何损乃遣中书舍人吕希纯殿中侍御史井亮采往视之二人归极以北流为便方施行枢密莶书刘仲冯援旧例乞与河议仲冯本文潞公吴沖卿门下士也其言纷然吕井之议遂格而辙亦以罪见逐于是河流遂东凡七年而后北流复通微仲之在陵下也尧夫奏乞除执政上即用李邦直为中书侍郎邓圣求为尚书右亟三人久在外不得志遂以元丰事激怒上意邦直尤力旧法母后之家十年一奏门客时皇大妃之兄朱伯材以门客奏徐州富人窦氏尧夫无以裁之一日日中请辙于都堂与邦直议之辙曰上始亲政皇太妃合中事当遍议之车服仪制巳付礼部矣皇太后月费尚书省巳奏乞依太皇太后矣皇太妃宜付户部议定至于奏荐亦当议有所予付吏部可也凢事付有司必以法裁处朝廷又酌其可否而后行于体为便明日奏之上曰月费竢内中批出奏荐皇太后家减二年皇太妃十年议巳定邦直独曰此可为后法今姑予之可也上从之邦直之附㑹类如此㑹廷策进士邦直撰策题即为邪说以扇惑羣听辙论之曰伏见御试策题厯诋近岁行事有欲复熙宁元丰故事之意备位执改不敢不言然窃料陛下本无此心其必有人妄意陛下牵于父子之恩不复深究是非逺虑安危故劝陛下复行此事此所谓小人之爱君取快于一时非忠臣之爱君以安社稷为悦者也窃观神宗皇帝以天纵之才行大有为之志其所施设度越前古盖有百世而不可改者也臣请为陛下指陈其畧先帝在位近二十年而终身不受尊号裁损宗室恩止袒免减朝廷无穷之费出卖坊埸顾募衙前免民间破家之患罢黜诸科诵数之学训练诸将慵之堕兵置寄禄之官复六曹之旧严重禄之法禁交谒之私行浅攻之策以制西戎收六色之钱以寛杂役凡如此类皆先帝之睿筭有利无害而元祐以来上下奉行未尝失坠者也至于其它事有失当何世无之父作之于前子救之于后前后相济此则圣人之孝也汉武帝外事四夷内兴宫室财用匮竭于是修盐鐡榷酤均输之政民不堪命几至大乱昭帝委任霍光罢去烦苛汉室乃定光武显宗以察为明以䜟决事天下恐惧人懐不安章帝即位深鉴其失代之以寛恺弟之政后世称焉及我本朝真宗皇帝右文偃革号称太平羣臣因其极盛为天书之説及章献明肃太后临御揽大臣之议藏书梓宫以泯其迹仁宗听政亦絶口不言天下至今韪之英宗皇帝自藩邸入继大臣过计创濮庙之议朝廷为乏汹汹者数年及先帝嗣位或请复举其事寝而不答遂以安静夫以汉昭章之贤与吾仁宗神宗之圣岂其薄于孝敬而轻事变易也哉盖有不可不以庙社为重故也是以子孙旣获孝敬之实而父祖不失圣明之称此真朋君之所务不可与流俗议也臣不胜区区愿陛下反覆臣言慎勿轻事改易若轻变九年巳行之事擢任累岁不用之人人懐私忿而以先帝为词则大事去矣奏入不报再以札子面论之上不悦李邓从而媒蘖之乃以本官出知汝州居数月元丰诸人皆㑹于朝再謪知袁州未至降授朝议大夫分司南京筠州居住居三年责授化州别驾雷州安置未期年或言方南行兄弟相遇中涂至雷赁富民屋以居复移循州今上即位大臣犹不悦徙居永州皇子生后徙岳州巳乃后旧官提举鳯翔上淸太平宫有田在颍川乃即居焉居二年朝廷易相复降授朝请大夫罢祠宫凡居筠雷循七年居许六年杜门复理旧学于是诗春秋传老子解古史四书皆成尝抚卷而叹自谓得圣贤之遗意缮书而藏之顾谓诸子今世巳矣后有逹者必有取焉耳家本眉山贫不能归遂筑室于许先君之葬在眉山之东昔尝约祔于其廋虽远不忍负也以是累诸子矣予居颍川六年岁在丙戌秋九月阅箧中旧书得平生所爲惜其乆而忘之也乃作颍濵遗老传凡万余言巳而自笑曰此世间得失耳何足以语达人哉昔予年四十有二始居高安有一二衲僧游听其言知万法皆空惟有此心不生不灭以此居富贵处贫贱二十余年而心未尝动然犹未覩夫实相也及读楞严以六求一以一除六至于一六兼忘虽践诸相皆无所碍乃油然而笑曰此岂实相也哉夫一犹可忘而况遗老传乎虽取而焚之可也栾城后集巻第十三栾城集栾城集卷第十四栾城集卷第十四诗八十五首次韵王荐推官见寄可怜衰病孰爲媒私喜邻邦得儁才玉案愧无酬锦绣木瓜却用报琼瑰风流似欲传诸谢格律犹应学老梅始信山川出才士扁舟新自宛溪来郭尉愿惇夫以琳上人书诗爲示次韵勉强冠裳四十余同官早岁亦山居朝来过我三竿日䄂有幽僧数𥿄书家住一㕓何计反官供五斛未应无闻渠秋后来相访脱粟藜羮只自如次韵汪琛监簿见赠连宵暑雨气如秋过客不来谁与游頼有澹台肯相顾坐令彭泽未能休琴踈不办弹新曲学废谁令致束脩惭愧邑人怜病懒共成淸净劝迟晋周昉画美人歌深宫美人百不知饮酒食肉事游嬉弹丝吹竹舞罗衣曲终对镜理鬓眉岌然髙髻玉钗垂双鬟窈窕蕚叶㣲宛转踯躅从婴儿倚楹俯槛皆有姿拥扇执拂知从谁瘦者飞燕肥玉妃俯仰向背乐且悲九重深逺安得窥周生执笔心坐驰流传人间眩心脾飞琼小玉云雾帏长风吹开忽见之夣魂淸夜那复追老人衰朽百事非展卷一笑亦胡爲特付少年良所冝病中郭尉见访偶成三日寒兼热知是多闻力未全却问药王求妙剂慙非摩诘巳虚圆劳公强说脩行渐顾我方爲病垢纒应是床头有新酒欲邀佳客故晋连病后一经寒热攻骸骨正似兵戈过室庐柱木支撑终未穏筋皮収拾乆犹踈芭蕉张王要湏朽云气浮游毕竟虚頼有衣中珠尚在病中㸃检亦如如复病三首其一病作日短至病消秋气𥘉山深足氛瘴俗俭少肴𬞞药乱曽何𥙷心安当自除朝庭闵流落巳是其二寒作埋氷雪热攻投火汤今生那有此宿业未应亡委顺一无损力争徒自伤頽然付一榻是䖏得清凉其三一病五十日复尔当解官不才归亦乐无食去犹难黾勉人应笑低徊巳意阑旧师摩诘老把卷静中㸔送琳长老还大明山身老与世踈但有世外縁五年客江西扫轨谢徃还依依二三者示我马祖禅身心忽明旷不受垢汚纒偶成江东游欲别空悽然縁散衆亦去飘若风中烟华阳本荒邑缁素明星悬偶然得老尉旧依育王山琏公善知识不见十九年我昔未闻道问以所入门告我从信入授我普眼篇冉冉百尺松起自一寸根南归髪尽白尺书今始传不知邻邑中乃有门人贤百里走相访触热汁雨翻怀中出诗卷淸絶如断蝉我适病寒热气力才緜緜空斋黙相向欲语不能宣永暇答佳意归钖锵金环空有维摩病愧无维摩言病退冷枕单衣小竹床卧闻秋雨滳心凉此间本净何湏洗是病皆空岂有方示疾维摩元自在放身南岳离思量病根欲去眞源在昨夜夣游何有乡病后白髪枯木自少叶不堪经晓霜病添衰髪白梳落细丝长筋力从凋朽肝心罢激昻势如秋后雨一度一凄凉答琳长老寄幽兰白木黄精三本二絶其一谷深不见兰生䖏追逐㣲风偶得之觧脱清香本无染更因一嗅识眞知其二老僧似识衆生病乆在山中养药苗白术黄精远相寄知非象马费柔调次韵侯宣城题叠嶂楼小邑来时路宣城最近隣楼台百年旧花竹一畨新豋覧春深日凝思病后身何时对樽酒重爲洗埃尘𥘉闻得校书郎示同官三絶其一读书犹记少年狂万卷纵横晒腹囊奔走半生头欲白今年始得校书郎其二百家小邑万重山慙愧斯民爱长官粳稻如云梨枣熟暂留聊复爲加飡其二病后浊醪都少味老来欢意苦无多临行寂寞空相对不作新诗柰客何绩溪二咏豁然亭南㸔城市北㸔山每到令人意豁然碧瓦千家新涡雨青松万壑正生烟经秋卧病闻斤响此日豋临负酒丹径请诸君作佳句壁间题我此诗先翠眉亭谁安双岭曲弯弯眉势低临户牖间斜拥千畦铺濚水稍分八字放遥山愁霏宿雨峯峦湿笑卷晴云草木闲忽忆故乡银色界举头千里见苍颜辞灵惠庙归过新兴院书其屋壁来时稻叶针锋细去日黄花黍粒麄乆病终慙多厰政丰年犹喜慰耕夫青山片片添红叶渌水星星照白须东观校雠非老事眼昏那复竞铅朱郭尉惠古镜凛如秋月照虚空遇水留形处处同一瞬自成千亿月精神依旧满胷中歙县岁寒堂槛外甘棠锦绣屏长松何者擅亭名浮花过眼无多日劲节凌寒尽此生暗长茯苓根自大旋収金粉气尤清长官不用求琴谱但听风声作弄声邵武游氏老人三淸堂紫芝黒龟赤鳯早逢师白髪苍颜老不衰丹鼎一凡深自祕紫芝三叶却先知烟薫晴日云容薄色凝秋霜玉性竒何日刀圭救羸病尽芟荆棘种交梨神宗皇帝挽词三首其一稽古尧无作勤邦禹有功政新天地力事攺汉唐风礼乐寰中盛梯航海外通华封徒有诵龙御忽乘空其二承平终不䖏付託重艰难统接神孙正人依圣母安桥山封劒佩原庙见衣冠万国纒哀䖏髙阳桧栢寒其三取士忘䜹贱量书废寝兴刍言本何益玉殿最先豋日角依俙想尧言涕泗称龙髯远莫及零泪冻成氷舟过严陵滩将谒祠豋台舟人夜解及明巳远至桐庐望桐君山寺漂渺可爱遂以小舟游之作二絶其一扁舟怱草出山来惭愧严公旧钓台舟子未应知此恨夣中飞楫定谁催其二严公钓瀬不容㸔犹喜桐君有故山多病未须寻药録从今学取衲僧闲沂潮二首其一潮来海若一长唿潮去萧条一吸余𥘉见千艘委泥土忽浮万斛沂空虚映山少避曾非乆借势前行却自如天地尚遭人意料乘时使气定麄踈其二疋练萦回出海门黄泥先变碧波浑𥘉来似欲倾沧海正满真能倒百源流枿飞腾竟何在扁舟聛睨乆仍存自惭不作山林计来徃终随万物奔赠王复处士候潮门外王居士平昔交游遍海涯本种杉松爲老计晩将亭榭付隣家爲生有道终安隐好事来游空叹嗟犹有东牟旧诗飬忻然对客展龙蛇张愓山人卽昔所谓惠思师也余旧识之于京师忽来相访茫然不复省徐自言其故戏作二小诗赠之昔日髙僧今白衣人生变化定难知故人相见不相识空怪解吟无本诗听诵长江近章句喜逢澄观巳冠巾醉吟挥弄清湖水谁信从前戒律人次韵子瞻送杨杰主客奉诏同髙丽僧逰钱塘人言长安远如日三韩住䖏朝日赤飞帆走马入齐梁却渡呉江食呉橘玉门万里唯言九行人泪堕阳关酒佛法西来到此闲遍满曽如屈伸手出家王子身心虚飘然渡海如过渠逺来欲见倾盆雨属国眞逢戴角鱼至人无心亦无法一物不见谁爲敌东海东邉定有无拍手笑作中朝客寄龙井辩才法师三絶輙自绩溪蒙恩召还将自宣城沿大江以归家兄子瞻以书告曰不如道歙溪过钱塘一观老兄遗迹輙用其言旣至呉中迫于水涸不能乆晋十月八日游上天笁子瞻昔与辩才师相好今隔南山不得见乃作一小诗以寄之我兄教我过东呉遗墨山间无䖏无忽报冬潮催出堰俗縁深重道心麄山色青冥叶未红湖光凝碧晓无风行穷上下两天笁望㫁南山龙井龙井水中藏东海鱼侧盆翻雨洗凡夫隔山欲共公相见莫道从来一滳无元绛参政挽词呉越朝天功在民当年卿相亦仁人曽孙终与元丰政故老犹知异代因吏治淸明开白日文词俊发吐青春邺都从事堂中客涕洒髙原栢子新过王介同年墓平生使气坐生风徐扣方知学有功应奉读书无复忘虞翻忤物目甘穷埋根射策乆弥奋投老爲邦悍莫攻坟木未湏惊巳拱少年我亦作衰翁将游金山寄元长老麄砂施佛佛欣受怪石供僧僧不嫌空手逺来还要否更无一物可増添元老见访晋坐具而去戏作一絶调之石霜旧夺裴休笏坐具只今君自晋留放书房还会否受降曽不费戈矛元老和示小诗自谓非战之罪复作一絶并坐具还之请君却领弥天具不欲终収䧟虎名莫道昬沉非战罪何如不战屈人兵子瞻与长老择师相遇于竹西石塔之间屡以絶句赠之又晋书邀輙同作遂以一絶继之逺老陶翁好弟兄虎溪庐阜乆逢迎何湏更要经平子清议从来贵士衡髙邮赠别杜介供奉淮南鱼米年年贱直便归休无俸钱锦背图书何益事尘生弦筦正参禅逢人未废一樽酒送客长随百里船世上得如君自在不须开府事开邉答王定国问疾五年窜南荒顽质不伏病吸淸吐浊秽气练骨随劲澹然乆忘归寂寂就遐屏国恩念流落牵挽卑隣境舟泝长江藤鞋过重岭崃深茑萝恶山崄崖石横台夏𥘉发氛雾秋愈盛菘薤食有时豚羔讵曾省开讼氓入日晏鸯舌竞肝脾得寒热氷炭迫晨暝医固空踈蛮觋剌麄勐老妻但坐哭遗语未肯听子亦在床一卧昬不醒思归未可得即死付前定如性终在冉冉歳将冷筯骸稍轻安冠服强披整方厌苓术日食禁醪茗髪衰乱随骨瘦空㸔影簿书勉复亲环玦非所请马老固伏枥槎流旧安井凌兢就轻车邂逅出脩绠此生诚梦幻俛仰成弔庆故人枉新诗万里慰孤耿赏音我非旷斵鼻君眞郢南迁昔所同卧疾今亦并远行信由天未死庸非命归舟正飘兀斋舎念淸浄作书附鸿翼去路瞻斗柄闸水渐安流呉音未全正一樽对淸言及此冬夜水和子瞻次孙觉谏议韵题邵伯间上斗野亭见寄扁舟未遽觧坐待两闸平浊水污人思野寺爲我淸昔游有遗咏枯墨存髙甍故人独末来一樽谁与倾北风吹㣲云莫寒依月生前望邦沟路却指鐡瓮城茅檐卜兹地江水供晨烹试问东坡翁毕老㡬此行奔驰力不足隐约性自明早爲归耕计免慙老僧荣次韵子瞻题泗州监仓东轩二首局舆袅袅渡浮梁吏隐知君寄一仓十里游㸔飞皁盖小轩相对有壶桨淸宵徃徃投车辖永日霏霏散篆香留滞淮南乆仍乐莫年何意复爲郎万斛尘飞日爲霾无心退食自成斋梅生红粟𥘉迎腊鱼跃银刀正出淮卧病空㸔帆度碛诵诗犹记雪填堦夹河南北俱形胜且借髙城作两崖答颜复国愽岁晩河水留画船一轩脩竹喜萧然诗词温厚新成格道论精㣲近入樿病后不胜清醑酽别时仍得旧书传欲成古史须咨考陋巷何因接尺椽次韵王定民宣德彭城寺壁㸔诗来颜氏瓢樽偶共开茅屋未完先凿沼竹林成后想冝梅新诗妙絶难爲继髙论㣲低得共陪第一词人生不识兹行尚喜揖君才河氷扁舟多艰虞与我平日类𥘉乘滂洋流旋渉冻浅地日西隂风作夜半流澌至悄然孤寂枕觉此凝冽气河声噤不喧灯花结复坠忽来触舟去声与裂帛似平明发窓扉吏卒疆未起奔腾阵马过汹涌晴云驶纷纷散环玦卷卷浮席𬒳汇流忽腾蹙曲岸相撑抵欹危起丘山汗漫接州沚连艘恣凌轣千槌竞纷委刚强𥘉悍顽溃散终𬒳靡扫除就虚旷沿沂弄清泚我行无疾除乘流得坎止偶然迫还期愧此堕十指隂阳有定数开塞亦常理穷冬治舟行嗟此岂天意复赋河氷四絶客心凛凛怯寒氷拥褐无言夜漏深河伯似知归意速风号西北故相禁春来归夣剧飞凫夜半流澌拥舳舻似胜去年彭蠡口雪封庐岳浪翻湖朝来县令借长船仍遣千夫上下牵不惜琼瑶分衆手贪㸔云片满河堧轻纨破碎珮环流颠倒锵鸣乱触舟解绋投篙曾不顾不知何䖏拥汀洲河氷稍觧喜呈王适归晋滞江湖白髪生西归犹苦冻峥嵘春风未到氷先解河水𥘉深船自轻去国偶然经昼夣逢人稍欲问都城覊鸿共有成行喜双鲤应将尺素迎河氷复结复次前韵懊恼河氷散复生徂年近巳失峥嵘身晋短舫厌厌睡目送飞鸿一一轻引繂低徊疑上坂打凌甚苦辛攻城东风怜我归心速稍变杨梢百里迎题南都晋守妙峯亭欲我豋妙峯亭欲访德云师春阳𬒳原野濉涣含流澌未复桃李色稍增松桂姿孑夫东来樯冉冉将安之万物委天运此身免奔驰怅然懐旧游一丘覆茅茨淸冷乆沮洳文雅空頽隳提携二三子醉倒春风吹不见妙峯处安知德云期南迁乆忘反有获空自知归来览新构怳然发深思逺行极南海此地𥘉不移酌我一斗酒尽公终日嬉德云非公欤相对欲无词次韵发运路昌衡淮南见山堂叠石𥘉成得赐环未应苔藓上苍颜据鞍华岳旌旄里回首淮山梦想间烽火日传西塞静丘陵应伴壮心闲终南太白皆公有肯向庭中更作山送戴朝议归蜀中岷山招我早归来劔阁横空未易回北叟忽惊鶗鴃晩西辕欲及海棠开避仇赋客亲耕来因乱诗翁着酒杯但爱江山无一事爲言父老莫相猜后省𥘉成直宿呈子瞻二首掖垣𥘉罢斧斤响栋宇犹闻松桂香江海蹔来俱野客云霄并直愧华堂月明似与人烟逺风细㣲闻禁漏长谏草未成眠未穏始知天上极淸凉射䇿当年偶一时对床夜雨失前期庐间还徃无多地梦里追寻亦自疑螭墨屡干朝巳乆囊封希上出犹迟茅檐半破松筠老归念萧然欲语谁次韵子瞻送陈睦龙图出守潭州海上石桥余折栋大舶记君过鐡瓮东行万里若乘空老蜃长鲸应入鞚波摇风卷卧不起免教髀肉鞍磨痛归来过我话艰苦惊汗津津尚流汞海涯风物画成图错落天呉兼紫鳯至今想象隔人事徃徃风涛吹画梦长沙欲徃厌飞楫幸有千兵作迎送文章淸逸世少比科第峥嵘声自重远行屡屈衆所叹出祖谁攀车故动明朝皷角背王城莫听单于吹晓弄送千之姪西归京洛东游岁月深相逢𥘉喜解㣲吟梦中助我生池草别后同谁饮竹林文字成家怜汝在风流似旧慰人心便将格律传诸弟王谢诸人无古今驾幸亲贤宅赠随驾诸公日日南风夜气烦一声鸣跸万人㸔禁沟飞水淸黄道凉殿分氷遍从官急雨未成昏观阙㣲飊稍觉泛和銮相㸔挥汗尘埃裹散髪何人旧不冠次韵子瞻饮道者院池上雨气凉侵殿河流渗入池黄粱瀹鱼子白酒㵼鹅儿风细𥘉生䄂尘淸免污眉郊行不意得拂壁㸔题诗答孔平仲惠蕉布二絶裘葛终年累巳轻薄蕉如雾气尤淸应知浣濯衣稜败少助晨趋萃蔡声灯笼白葛扇裁纨身似山僧不似官更得双蕉缝直掇都人浑作道人㸔次韵朱光庭司谏喜雨焦枯连夏火洗濯待秋霖都邑沟渠净郊原黍豆深流膏侵地轴晴意动风琴谁似臣居易先成喜雨箴次韵光庭省中书事放浪江湖乆惰慵安排谁置从官中麄踈空与延和对开纳𥘉还正观风二鄙兵销眞帝力四方雨足自天功时将一勺倾沧海漫使人知逹四聦送张恕朝奉南京莶判二首楚蟹呉柑𥘉着霜梁园官酒试羔羊老如计相非无齿淸似留候未却粮杖履梢通賔客过殽𬞞要遣子孙尝诏书委曲如公意幕府新除朱绂郎朱绂寒家罢倚门晋都无事最冝亲下车趋走惊隣舎决狱平反慰老人相见只今多邂逅旧游他日半埃尘何年重起扁舟兴会作东湖十日賔送贾讷朝奉通判眉州归念长依落日邉壶浆今见逆新官声传巳觉讴歌遍身到前知政令寛民病贤人来巳暮时平蜀道木无难明年我欲脩桑梓爲赏庭前荔子丹次韵黄庭坚学士狌毛笔不悟身邉一斗红圣贤随世亦时中何人知有中书巧縳送能书陈孟公李诚之待制挽词二首脱遗章句事经纶满腹龙蛇自屈伸南驾威声传絶域西征旧恨失姦臣空晋谏䟽惊頽靡终託诗词话苦辛直气如云未应尽一双嗣子亦骐驎济南风物在西湖湖上逢公𥘉下车谈笑樽前伏齐虏旌旗门外听除书一封未奏先焚草三黜归来便种𬞞泪落西堂歌酒地杉松空见岁寒余司马温公挽词四首白髪三朝旧青山一布衾封章晋帝所德泽在人心未起讴吟切来归故託深杨公不乆住天意定难忱又决䇿传贤际危言变法𥘉纷纷㸔徃事一一验遗书富贵终何有清贫只自如西州不忍过行哭便回车又区区非爲巳恳恳欲亡生力尽心终在身忘势亦成遗民抛劔㦸故老半公卿魏丙生前友俱传汉相名又少年眞狷浅射䇿本麄踈欲广忠言地先収衆弃余流离见更化邂逅捧除书赵孟终知厥他人恐骂予送表弟程之元知楚州与君外兄弟𥘉如一池鱼中年云雨散各异涧谷居客舎复相从语极长欷歔青衫奉朝谒白髪惊晨梳百年不堪把一樽欢有余淸言我未厌昨夜闻除书淮南旱巳乆疲民食田𬞞话发上供米仍䟽古邘渠要湏贤使君均此积岁储径乘两桨去不待五马车别离难重陈劳徕不可徐政成得召节岁晩当归欤送王震给事知蔡州朝廷入忘返冠盖如云屯贤哉贵公子独以民社言西台出命书落笔波涛翻东台典封駮坐惜日月奔试剧得上蔡髙卧强东藩旱岁独多麦时雨如倾盆铃轩省鞭抶幕府多壶樽逡巡文字乐斥去簿领烦赐环行当至坐席恐未温三槐日成隂富贵属曽孙送王廷老朝散知虢州满腹贮精神触手会衆理一废十五年直坐才多尔我昔游宋城忆始识君子簿书填丘山賔客乱蜂螘出寻城下宅屡屣床前履清谈如锯木落屑纷相委解頥自有乐置酒姑且止逡巡破黄封婉娩歌皓齿风髙熊正白霜落蟹𥘉紫夜阑意未厌河斜客忘起归来笑僮仆热醉未曾尔江湖一流荡欢意日頽弛西还经旧游相逢值新喜诏催西州牧门有朱轓柅都城挽不住山贼近方侈提刀索崖谷援桴动闾里居家百无与王事非有巳何日却休官复饮梁王市送鲁有开中大知洛州次子瞻韵仲连虽不仕而非绮与园逡巡笑谈间屦觧战鬬蘩子敬识二孙长揖鼓鼙喧意气感周郎振䇿起江村二贤继英风千载爲髙门曾孙事仁祖风义夙所敦台阁余故事父老称遗言白髪识公子十载友元昆婆娑乆不试俛仰色逾温五马忽嘶鸣朱轮夹征轩旌旄隔河至部曲㡬人存铜虎不可留刍狗行当燔秋潦决河防遗黎化惊䰟忧心念千里何暇把一樽西城叩门别南风吹㡌飜嗟我限出谒未敢逾短垣新晴水尚壮想见民惊奔安得万丈堤止此百里浑姑尔救一境谁当理其源百闻贵一见尺书爲我论栾城集卷第十四栾城集后集卷第十四栾城后集巻第十四大行太皇太后谥册文一首维元祐某年岁次甲子某月甲子朔某日甲子孝孙嗣皇帝臣谨再拜稽首言曰臣闻圣人之兴黙契天运昔真祖仁祖之际章献临御岁周一纪实能协和神人以绥靖国家逮我圣考蚤厌万国惟末小子未堪多难则亦圣祖母躬受其艰始终九年臣民以宁社稷以固欲报之德未获其所惟周人以讳事神以谥易名明诏圣德以示后嗣庶几不忘世以为宪㳟惟大行太皇太后实天生德作合皇祖无私如天溥爱如地内自宫省之秘外薄华戎之广丕冐德泽以生以成昔在景德北戎弗若时则烈武参定大计师次澶渊克遂有功南北㡳定垂九十年民获养生送死功书鼎彜泽加于后及我仁祖将援宣孝以奠天位亦惟慈圣实以从母先识潜德宜于室家施及朝廷元丰之末天地震裂疾方弥留羣公卿士拱手相视罔知所措而大策中定与天为谋肆时沖人实生神噐帷幄旣施号令时叙稽于衆庶庸一二老政无旧新以便民为先人无戚疏以守正为用故士耻奇衰民知向方耕田而食遂㡳于今雨旸小愆责躬菲食饥馑时告振廪辍漕忧世之心常若人頼其赐神享其诚熏然和平无大烖害闲修咸平之政大弛逋责中外所释以千万计饥寒以衣食流散者得以安处歌舞之音流于辽人恃和时肆猾姦一闻信义然知畏迄无一言之争夏人恃逺更出侵扰一被恩德屡畔仍屈卒为乞盟之计虽燕处子中实大乂千万邦究观设施莫见其眹惟约心以公自二王一主洎于外家均遇无侥倖之求处躬以俭自飮食服噐至于宫室取足于用无华靡之饰虽履大位以天下岁月之奉子弟之荐犹视长乐之故是以贵戚近习相视而愧元臣耋老闻风而叹不言而化成不威而心服自三代汉唐一人若夫先后旧仪具司每自抑畏置而弗举受册之礼当在文德也而退即于崇政明堂之贺当在集英仪止于东闱将成宣光则原庙之设自处于治隆将损任子则族人之恩下比于列辟凡轻于约身而违礼推之庶政盖有不可胜言者矣臣夙遭闵凶未习师保之训提携闵闵若农之望岁诱之以诗书之乐滋之以劝讲之良示之以听纳之寛导之以决断之明久而弗忘遂以成性方将率德以自广致养以尽诚而命之弗知哀恫邦国临朝惘然未知攸济易月之制旣弗敢违因期兹复以告是用博访于卿土受命于祖宗惟德之至不可以名言而功之隆不可以数举敢因古人一惠之义益以累朝四谥之法庶以尽子孙之诚而慰海内之望谨遣摄大尉右光禄大夫守尚书左仆射兼门下侍郎上拄国汲郡开国公食邑六千三百户食实封二千户臣吕大防奉册实上尊谥曰宣烈太皇太后伏惟灵德在天令名垂世光配庙祐贲子太史没而不亡永永无极于乎哀哉谨言进谥册文札子一首奉敇差撰大行太皇太后谥册文并谥书册谥宝者臣学以病衰书无师法受命震恐久不成章然念顷自元祐之初召还諌省渐更侍从复预丞弼前后八载未尝一日不在朝廷耳闻号令目覩风化躬侍帷幄亲承德音其于大行太皇太后圣德休功实稍究万一况近者因禀呈谥法复面承圣训称道盛美多昔所未闻虽文诃鄙拙不足以称陛下追崇圣母孝思罔极之懐而直纪事实畧无一词稍涉虚美施之四方可以无愧其册文谨先缮写进呈谨进改园为陵山陵手诏一首大行太皇太后受遗称制保佑眇躬勤劳九年阜安四海大德未报奄弃东朝布宣末命中外悲怛永惟平日谦㳟之至意每避先后临御之常仪逮兹遗言止以园陵为号旣非朕尊崇之本志又失臣下爱戴之诚心宜诏有司易园陵为山陵余㳟依遗诰拟答西夏诏书一首鸿惟祖宗兼覆中外眷尔西夏号为父子之邦依我至仁世享爵秩之赐虽叛服非一而懐柔有常顷朕缵服之初深示含容之意释其往事加以新恩而册命之使方还冦攘之兵巳发将吏愤怒卿士献言请兴问罪之师以诘称乱之故朕念尔在位未久势不自由有臣弗率衆则何咎遂命戢兵以竢寻亦欵塞自归仍念兵祸以来诸族咸弊是用弃四寨山川之广畀每岁赉予之丰开懐不疑施德过厚方画疆而㑹议忽扫境以乘虚再犯誓言专求小利罔念自焚之祸屡出无名之师眷彼遗民皆吾赤子姑勑边吏止为保境之谋亦许兵间勿拒悔祸之请今观所奏良副本心接刃之殃非从我始来庭之顺岂不尔容然尚託词邻邦失诚请之意多求边壤非欵伏之宜盖中国旧疆西蕃故地已有前诏不系可还况复本国前后背诞之余难执向来委曲听从之命应今来所奏乞除延州塞门塞本非所赐已指挥鄜延经略司依前后朝㫖分画及通逺军定西城东北界见有汉蕃兵民住坐去处巳指挥熙河经略司依前后朝㫖兴夏国啇量分画可差官前去熈州议定其余并依所乞仍候画异了日依例别进誓表然后常贡岁赐一切复初朕本推诚心坦无疑间虽经反覆犹示寛恩尚恪守于信言庻永绥于蕃服拟殿试策题二首皇帝若曰朕奉承祖宗丕緖上观三王下览汉唐考其为治之实商周之际其政成于礼乐而以法令辅之至于汉唐其术一出于政刑礼乐虽设而非其所以为治矣是以三代之盛教化明于上习俗成于下后世有不能继者然其治乱盛衰朕盖有疑焉自三代圣贤之君没而子孙陵替亦与汉唐无异岂礼乐刑政之効遂无以大相过耶今自祖宗创业积之百余年间律令明具公卿奉法郡县循理兵民安业大盗不作四夷驯服求之前世未有治安若此其久也其所以度越三代而超絶者祖宗何术而臻此哉虽然朕夙夜东朝祇服明训居安虑危若蹈泉谷水惟近岁之治虽㪚利施惠以赒穷困而民日益贫虽勤身节用以阜财赋而官日益匮役民之力将以厚其财也而民或告病驭吏以寛将以责其耻也而吏滋不肃河决而西导之使东费不赀矣而功不就羗弱不振招之使来谋旣久矣而约不定此六者皆今日之所当虑也子大夫明于古今其讲之详矣恃祖宗磐石之固而忽今日之患则朕所不敢因今日之安而推求祖宗致治之术则士之所当知也其悉心以陈勿畏疑朕将亲览庶几有补焉朕惟天下之治湏才以济凡吾左右前后之皆儒者矣毎三岁一举所取必累数百犹惧草野之中耆旧好学之士有或遗焉而不用者是以亲策于廷子大夫幼而习之长而欲行之阅天下之义理多矣凡平昔之所懐而欲效之于上者皆何事乎朕旣不敏不明惟取士之道未得其要今大学之士动以千计四选之士员累数万而临事须才或患不足引而进之则官冗于上抑而排之则士壅于下将制厥中其道何由子大夫身处其间而有不知其说者乎盖唐虞稽古建官惟百夏商官倍亦克用乂今设官之衆数倍于古盖尚有可并省者矣古语有之省事不如省官信如斯言则士又何以处之子大夫其推言本统以开释朕意栾城后集巻第十四栾城集栾城集卷第十五栾城集卷第十五诗八十五首送陈侗同年知陜府上书乞江淮得请临关河所得非所愿亲友或相诃丈夫志四方所遇常逶迤况当国西屏形胜古来多崑渠涌北郭华岳垂东阿羗虏昔未平驿骑如飞梭间谍时出没关梁苦谁何尔来一清净西望多麦禾魏绛方和戎先零正投戈秦人释重负道路闻行歌便当卧斋合次第除网罗时时一啸咏未用勤催科诸孤寄呉越食口如鴈鵞时分槖中金何必手自摩次韵李曼朝散得郡西归晋别二首风波定后得西归乌鹊喧唿里巷知未熟黄粱惊破梦相㸔白髪信乘危豚肩尚有冬深味蚕器应逢市合时父老爲公晋腊酒不须犹唱式㣲诗怀印徒行尚故衣邸中掾史见犹疑千人上塜乡关动五马行春雨泽随醉里坠车初未觉道中破甑复谁悲西行漫遣亲朋喜早赋陶翁归去诗送程建用宣德西归昔与君同巷参差对柴荆艰难奉老母弦歌教诸生黎藿饱臧获布褐均弟兄贫贱理则穷礼义日益明我亲本知道家有月旦评逡巡戸牖间时闻叹息声善恶不可诬孝弟神所听我见此家人处约能和平它年彼君子岂复地上行尔来三十年遗语空自惊松阡映天末苦泪缘冠缨子亲八十五皤然老人星安舆及禄养平反慰中情月俸虽不多足备甘与轻今年复考课得秩眞代耕倚门老鹤望䇿马飞鸿征归来嵗云莫手奉屠苏觥我诗不徒作以遗乡党铭次韵子瞻杜介供奉送鱼天街雪霁初通驷禁籞冰开渐跃鱼十尾烦君穿细桞一杯劝我芼青𬞞寒樽独酌偶逢客佳句相酬不用书江海归来叨禁近空令同巷徃来踈次韵子瞻招王蘧朝请晩饮矫矫公孙才不贫白驹冲雪喜新春忽过银阙迷归路误认瑶台寻故人访我不嫌泥正滑晋君深愧酒非醇归时九陌铺寒月清絶空教仆御颦子瞻与李公麟宣德共画翠石古木老僧谓之憇寂图题其后东坡自作苍苍石留取长松待伯时只有两人嫌未足更收前世杜陵诗王君贶宣徽挽词三首妙年收贾传白首贵王阳志气文章在功名嵗月长遗孙依旧德故吏满诸方河朔三持节斯民定不忘又謪堕神仙侣飞翔鸾鳯姿旧逢黄石老隂许赤松期歴歴僧伽记申申邓传词翻然归海峤无复世人知从军在河上仗钺喜公来幕府方闲暇歌钟得纵陪它年老賔佐过国泣楼台犹有坟碑在仍令故客开送杜介归杨州扬州繁丽非前世城郭萧条却古风尚有花畦春雨后不妨水调月明中东都甲第非嫌汝北牖羲皇自属翁渭洛放船经月事急先鶗鵊遶芳丛次韵子瞻与邓圣永承㫖同直翰苑怀武昌西山旧游我游齐安十日回东坡桃李初未栽扁舟乱流入樊口山雨未止淫黄梅寒溪闻有古精舍相与推挽登催嵬山深县令喜客至寺荒蔓草生经台黄鹅白酒得野餽藤床竹簟无纎埃可怜迁客畏人见共怪青山谁爲堆行惊晩照催出谷中止乱石倾余罍古今相望两令尹文词洒落千山隈野人岂复识遗趣过客时爲剜苍苔五年留滞屐齿秃一朝挥手船头开玉堂却忆昔游䖏笑问五桞应彫摧满朝文士蚤贵达冯凌霄汉乗风雷入叅祕殿出华省何曽着足空山来漂流邂逅覧遗躅耳中尚有江声哀送杨孟容朝奉西归三十始去家四十初南迁五十复还朝白髪正纷然故人从西来鞍马何聨翩握手得一笑喜我犹生全别离多忧患梦觉非因缘惟余归耕计粗有山下田乆糜太仓粟空愧乡党贤老兄富治行令德齐髙年幸此民事清未厌军垒偏父老携壶浆稚子迎道边应有故相识问我何当旋君恩闵衰病归驾行将鞭次韵孔武仲学士见赠羡君耽读书日夜论今古虽复在家人不见襗手处意求五车尽未惜双目苦蓬莱倚霄汉简门充栋宇学成擅囷仓笔落走风雨破笼闭野鹤短草藏文虎鬓须忽半白儿女无复乳知君不能荐愧我终何补偶来相就谈日落乆未去归鞍得新诗佳句烂如组古风弃彫琢遗味比乐府且复调埙箎冷然五音举送家定国朝奉西归我怀同门友势如晓天星老去髪垂素隠居山更青退翁聨科第俯仰三十龄仕官守乡国出入奉家庭鹄鹭性本静芷兰深自馨新诗得髙趣衆耳昏未听笑我老忧患奔走如流萍冠裳强包里齿髪坐彫零晩春首归路朱轓照长亭县令迎使君綵服导辎軿长叹或垂涕平反知有令此乐我巳亡虽逹终不宁次韵刘贡父省上示同㑹二首流落江湖东复西归来未洗足间泥偶随鵩翼培风上时得衙香满袖擕落笔逡巡㸔儤直醉吟清絶许分题相望鲁卫虽兄弟终畏邻封大国齐掖垣不复限东西賔客来冲雾雨泥白酒黄封开㶑灔朱缨青笼落提携五花愧我连书判三道髙君免试题谁遣松蒿同一谷凌云他日恐难齐次韵孔武仲三舍人省上君不见西都校书宗室叟东鲁髙谈鼓瑟手偶然同我西掖垣并立晓班分左右龙文百斛世无价瓦釜枵然但升斗诸兄落落不可望两季幸背分余光大孔奋飞自南乡聨翩羣鴈相追翔渠家冠盖尤堂堂送顾子敦奉使河朔去年送君使河东今年送君使河北连年东北少安居慷慨怜君色自得河流西决不入土千里汗漫被原隰壮夫奔亡老稚死粟麦无苗安取食君忧臣辱自古然自跪过门三不入忠诚一发鬼神辅心念既通谋计集堤防旋立村落定波浪欲收蛟蜃泣二年归国未爲乆故旧相㸔髪犹黒成功岂在延世下好勇眞令腐儒服此时爲国颂河平当使君名长不没席上再送人言虎头痴涌作河朔游黄河六七月不辨马与牛单车径北渡横身障西流虎头亦不痴志在万戸侯徜徉歴三边㱕借坐上筹腰垂黄金印不受白髪羞此计虽落落但问有志不临岐且一醉行役方未休次韵孔文仲舍人酴醿苍虵冻不死轻素暖仍㱕落蘂时吹面繁香自扑帏光疑眞照夜枝软或牵衣似厌风霾苦应思雾雨霏开樽迎最盛扫地见初稀頼有清隂在金波肯发挥送钱承制赴广东都监家声逺继河西守游宦多便岭外官南海无波闲阙舸北堂多暇得羞兰忽闻常棣歌离索应寄寒梅报好安它日扁舟定归计仍将犀玉付江湍次韵曽子开舍人四月一二日扈从二首万人齐仗足声匀翠辇徐行不动尘夹道讙唿通老樨从官杂沓数徐陈旌旗稍放龙蛇卷旒冕初看日月新天遣雨师先洒道农夫不复误占辛衣冠双日欵蓬莱帘脱琼钩扇不开清晓连惊三殿启翠华遥自九天来晨光稍稍侵黄盖瑞雾霏霏着禁槐千雨翟车观礼罢归时满载德风回再和病起江南力未匀强将冠劒拂埃尘木鸡自笑真无用刍狗何劳收已陈行从銮旗风日细侧听庙乐管絃新谁知四载勤劳后併举成功祚泣辛宸心恻恻念污莱南籞西池闭不开长乐鸣鞘千乘出顾成荐鬯万方来从臣暗泣新宫柳父老行依辇路槐双阙影斜朱戸启都人晋㸔属车回次韵张昌言给事省中直宿还家未暇拂尘衣携被重来趂落晖省戸鸣驺乆分散宫槐栖鹊共翻飞周庐见月风霾静斜汉横空星斗稀多病心身怯清禁故山依约梦西归次韵贡父子开直宿掷简摇毫气吐虹兴余庭药咏残红今宵文字知无几鼾睡帘中笑二公去年冬辙以起居郎入侍迩英讲不逾时迁中书舍人虽忝冐愈深而瞻望清光与日俱远追记当时所见作四絶句呈同省诸公迩英肃肃晓霜清玉宇时闻稿叶零风过都城吹广内万人笑语落中庭铜鉼洒遍不胜寒雨㸃匀圆冻未干回首曈昽朝日上槐龙对舞覆衣冠早岁西厢跪直言起迎天步晩临轩何知老侍曽孙圣欲泣龙髯吐复吞讲罢渊然似不胜诗书黙已契天心髙宗问答终垂世未信诸儒测浅深次韵张问给事喜雨已收蚕麦无多日旋喜山川同一云禾黍趂时青覆壠池塘流润渌生文两宫尚废清晨集中禁初消永夜薰仓粟半空民望足深耕疾耨肯忘君次韵宋搆朝请归守彭城得郡迎亲愿不违书来无复寄当归马驰未觉西南逺乌哺何辞日夜飞湖水欲平官舍好茶征初复讼珉稀平反闻道加飡饭五袴应须换破衣次韵刘贡父西掖种竹竹迷谁定知迷否趂取滂沲好雨初栽向鳯池吹律䖏斸从芸阁杀青余迎风一啸朝回早弄月相差直宿踈应怪籍咸林下客相㸔不饮作除书次韵刘贡父省中独直帘深巧爲隔朝暾竹宻时能引雀喧朝罢宿酲还续梦静中诸妄稍归根坐曹闻道仍分省出沐谁当与并轩竹簟茅檐它日事重因遗咏记君恩得告家居次韵贡父见寄君恩赐告许归来雨后中庭有绿苔起问日髙三丈乆卧闻车过九门开泥封连日传新语腕脱知君有轶才待得晴干追后乘未应尘土热如灰黄几道郎中同年挽词二首温恭天赋此心良惠爱人知政术长井水无波任缾绠牛刀投隙应宫商分符出遍名城守携被㱕从华省郎不到汝隂遗恨远坐令湖水减清光早嵗相从能几时准阳花发正游嬉鸣弓矍相人如堵席地沧浪桞作惟十载旧游真是梦一时佳客尚存谁遥闻葬日车千两渍酒緜中寄一悲和王定国寄刘贡父度岭当年惜逺行过淮今日似前生留连秋思江侵海摇荡春心花满城欲寄尺书慵把笔偶闻佳句独含情何时复㸔清虚㑹醉听筝促柱声故濮阳太守赠光禄大夫王君王路词二首落落承平佐英英嗣世风芝兰託庭戸鸾鹄峙椅桐结客贤豪际倾财缓急中悲伤闻故老沦谢未衰翁又呉中试良守濮上继嘉声平赋权家恨蠲租盗俗清家贫乆未葬身去独晋名天报多男子终存好弟兄韩干三马老马侧立鬃尾垂御者髙栱持青丝心知后马有争意两耳㣲起如立锥中马直视翘右足眼先已动心先驰仆夫旋作奔佚想右手正控黄金羁雄姿骏发最后马回身奋鬛真权竒圉人顿辔屹山立未听决骤争雄雌物生先后亦偶尔有心何者能忘之画师韩干岂知道画马不独画马皮画出三马腹中事似欲讥世人莫知伯时一见笑不语告我韩干非画师书郭熈横卷鳯阁鸾台十二屏屏上郭熈题姓名崩崖断壑人不到枯松野葛相欹倾黄散给舍多肉食食罢起爱飞泉清皆言古人不复见不知北门待诏白髪垂冠缨袖中短轴才半幅惨澹百里山川横巖头古寺拥云木沙尾渔舟浮晩晴遥山可见不知处落霞断鴈俱㣲明十年江海兴不浅满㠶风雨通宵行投篙㭬找便止宿买渔沽酒相逢迎㱕来朝中亦何有包里观阙围重城日髙因睡心有适梦中时作东南征眼前欲拟要眞物拂拭东绢付与汾阳生题王生画三蚕蜻蜓二首饥蚕未得食宛转不自持食蚕声如雨但食无复知老蚕不复食矫首有所思君画三蚕意还知使者谁又蜻蜓飞翾翾向空无所着忽然逢飞蚊验尔饥火作一饱困竹稍凝然反冥寞若无饥渇患何贵一簟乐赠冩眞李道士君不见景灵六殿图功臣进贤大羽东西陈能令将相长在世自古独有曹将军嵩髙李师棹头笑自言弄笔通前身百年遗像谁复识满朝冠劒多伟人据鞍一见心有得临牎相对疑通神十年江海须半脱归来俛仰惭簮绅一挥七尺倚墙立客来顾我诚似君金章紫绶本非有緑簔黄蒻甘长贫如何画作白衣老置之茅屋全吾眞次韵子瞻题郭熈平逺二絶乱山无尽水无边田舍渔家共一川行遍江南识天巧临䆫开卷两茫然断云斜日不胜秋付与骚人满目愁父老如今亦才思一蓑风雨钓槎头次韵钱勰待制秋怀壮心老自消秋思悲不怨中怀不堪七那用日食万朝阳净涂潦白露霑草蔓夹衣搜故禇酒债积新券徂猿便林薮冠带愁槛圏梦追赤松游食我青精饭㱕心乆已尔佳句聊复勤近闻洮东将闲出边马健裨王坐受缚右袂行将献念此愧无功归欤适吾愿宿荣阳寗氏园喧卑背城市旷荡临溪水车流沂絶壁河润及桃李居人有佳思过客得新喜中桥一回顾欲入迷所自荣阳唐髙祖太宗石刻像荣阳大海院髙斋石像二髙不数寸而姿制甚妙唐髙祖爲郑州刺史太宗方㓜而病甚祷之即愈因各爲一碑刻弥勒佛且记其事至今皆在元祐二年九月祭告永裕陵过而观焉作小诗以授院僧谁言肤寸像胜力妙人天欲疗衆生病隂扶济世贤身㣲须覆护眼净照几先岂爲成功报犹应歴劫缘次韵刘贡父从驾一经空记弟传兄旧德终慙比长卿扈驾聨翩来接武登科先后忆题名竹林共集连诸子棣蕚相辉頼友生它日都门俱引去不应广受独华荣次韵刘贡父和韩康公忆其弟持国二首霜风琴瑟卷梧蕉燕处超然夜寂寥羽客信来丹鼎具石淙梦断水声遥赤松作伴谁当见黄鹄髙飞未易招劒履终身定何益勤劳付与沛中萧爱君忧世老弥深特操要须得失临晩嵗飞腾推有德故乡安穏信无心小邦近似西山隠元气终当北斗斟圣主方求三世旧老臣何止一遗簪闻京东有道人号贺郎中者唐人也其徒有识之者作诗寄之贺老稽山去不还镜湖独掉钓鱼船南来大白寻无处却作郎官又几年岱下迎鸾惊典谒家山施药愍耕田试穷脚力追行迹亦使今生识地仙送家安国赴成都教授三絶城西社下老刘君春服舞雩今几人白髪弟兄惊我在喜君浮宦亦天伦垂白相逢四十年猖狂情味老俱阑论兵顿似前贤语莫作当年故目㸔石室多年款志平新书乆溷里中生遣师今见朝廷意文律还应似两京送欧阳辩我年十九识君翁须髪白尽颧颊红奇姿云卷出翠阜髙论河决生清风我时少年岂知道因缘父兄愿承教文章踈略未足云举止猖狂空自笑公家多士如牛毛扬眉抵掌气相髙下客逡巡愧知巳流枿低昻随所遭却来京洛三十载重到公家二君在伯亡仲逝无由追戻落数行心破碎京城东西正十里雨落泥深旱尘起衣冠纒绕类春蚕一岁相从知有几去年叔爲尚书郎家传旧业行有望今年季作澶渊吏米塩骚屑何当起前軰今无一二存后来幸有风流似黄河西行淤没屋桑柘如云麦禾熟年丰事少似冝君饱读遗书心亦足送韩康公归许州功成不愿居身退有余勇心安里闾适望益缙绅重朝爲北阙辞莫犯南河冻人知踈公逹王命显父送百壶山泉溢千两春雷动旋闻二季贤继以一章控诏书未云可廷论已争竦兹行迫寒食归及扫先壠万人拥道㸔一子腰金从尔曹勿惊嗟令德劝勤种三日上辛祈糓除日宿斋戸部右曹元日赋二絶句寄呈子担兄七度江南自作年去年初喜奉椒槃冬来误入文昌省连目斋居未许还今岁初辛日正三明朝春气渐东南还家强作银幡㑹雪底蒿芹欲满篮北客南来岁欲除灯山火急万人扶欲观翠辇巡游盛深却南宫鎻钥拘次韵王钦臣祕监集英殿井碧甃涵云液铜瓶响玉除汲花攅㸃罢洒雾唤班初龙饼煎无数螭研滴有余从官方醉饱一醉解清虚集贤殿考试罢二首振鹭纷纷未着行初从江海觇清光卷声风雨中庭起笔势云烟累幅长病眼尚能分白黒衆毛空复数骊黄禁中已许公孙第得失何私物自忙衰病相侵眼渐昏青灯细字苦劳神遍㸔大轴知无力听诵竒篇頼有人前日皷旗闻苦战明朝雷雨出潜鳞殿庐困极唯思睡却忆登科似后身问蔡肇求李公麟画观音德云好事桓灵寳多才顾长康何尝爲人画但可设竒将夕聚要当散能分慰所望清新二大士畀我夜烧香五月一日同子瞻转对羸病不堪金束腰永怀江海旧渔樵对床贪听连霄雨奏事惊同朔旦朝大耿功名元自异中茅服食旧相要一封同上怜狂直诏许昌言頼有尧次韵刘贡父题文潞公草书鹰扬不减少年时墨作龙蛇纸上飞应笑学书心力尽临池冩遍未裁衣韩康公挽诗三首阀閲元髙世功名自发身堂堂揖真相矫矫出稠人许国心先定轻财物自亲传经此韦氏世世得良臣又耆年时一二新第阙西南好客心终在忘懐日纵谈规模人共记风味我犹诸谁是羊昙首回车意不堪又师旷闻弦日相如作赋年虽慙衆人后贪值主文贤北道初闻召南江正逺迁平生阙亲近遗恨属新阡送王宗望郎中赴河东漕春初戎马掠河壖属国仓皇不解鞍未免驱民餽边食旋闻奉使辍郎官年髙转觉精神胜虑穏要令事业安持节近看葱领雪拥裘应惯鴈门寒送髙士敦赴成都兵钤杨雄老病久思㱕家在成都更向西邂逅王孙驰驲骑丁宁父老问耕犁禅房何䖏不行乐壁像君家有旧题德厚不妨三世将时平空自万夫齐鸿卢草堂图昔爲太室游卢巖在东麓直上豋封坛一夜蠒生足径归不复徃峦壑空在目安知有十志舒卷不盈幅一处一卢生裘褐䕃乔木方爲世外人行止何须録百年入箧笥大马同一束嗟子縳世累归来有茅屋江千百畆田清泉映脩竹尚将逃姓名岂复上图轴秦虢夫人走马图二絶秦虢风流本一家丰枝秾叶映花双欲分妍丑都无䖏夹道游人空叹嗟朱幩玉勒控飞龙笑语諠譁歩骤同驰入九重人不见金钿翠羽落泥中韩干二马玉带胡奴骑且牵银鬉白鼻两争先八坊龙种知何数乞与岐邠并锦鞯试制举人呈同舍诸公二首垣中不减台端峻池上来从柱下严同直旧曽连月乆蹔来还喜二公兼直言巳许侵弹奏新告行闻振滞淹顾我麄官何所与西曹只合论茶塩早岁同科止六人中年零落半埃尘却将旧学收新进几误今生是后身肮脏别都遗老骥沉埋祕府愧潜鳞怜君尚胜刘蕡在白首诸侯唿上賔次韵张去华院中感怀豋朝巳老似王阳脱叶何堪雾雨凉案上细书憎蚁黒禁中新酒爱鹅黄临堦野菊偏能瘦倚槛青松解许长仕宦不由天禄阁坐曹终日漫皇皇送周思道朝议归守汉州三絶早缘民事失茶官解印重来十二年美恶一周还自复始知东里解言天梓汉东南甲乙州同时父子两诸侯它年我作西归计兄弟还能得此不酒压郫筒忆旧酤花传丘老出新图此行真胜成都尹直爲房公百顷湖栾城集卷第十五栾城集后集卷第十五栾城后集巻第十五拟合祭天地手诏一首朕惟周礼王者亲祀天地岁无不徧故郊丘有南北之辨礼乐有同异之别降及汉唐事与古异礼文寖盛费用增广旣难躬行以徧享遂于三岁而亲祀事非周旧礼适时变故致斋之日躬见祖考圆丘之飨兼礼天地盖将因此盛典咸秩百神变礼之得实始于此故祖宗以来常祀从周而亲祀周唐神祇顾享中外䝉福百有余年矣乃者元丰之中礼官建议将举三代之故而革近世之宜见上帝于南郊礼皇地于北壝二祀特举议与周合然而享庙之制尚从变礼先帝法古从衆始命亲祀北郊如南郊仪仍具上公摄事之礼朕践祚临祭于今八年旣巳再见昊天永尝亲奉神媪惟父天母地不可以独疏故以人揆神凛焉而夕惕博谋多士参订辅臣或欲郊祀之岁先行方泽而大礼之举倂在朞年仲夏之时忧于暑雨或欲以夏至之祀施于孟冬而考之前王初无此制併举大事势终鸡行或欲天地二祀互用三岁而祀天废地情旣未允以卑畧尊礼尤非顺国之大事朕何敢专是用存先帝之新仪昭示稽古之训循祖宗之故事一本㳂情之实将来南郊合祭天地并以百神从祀皆如熙宁十年以前旧制其元丰六年亲祠北郊及上公慑事仪注并令太常寺检寻元勑如法收藏仍备录前后文案送国史院及令三省条件合用旧典令礼官详定议注闻奏论合祭天地札子一首伏见礼官等同议合祭天地之礼其间有以合祭为非者辙考之礼义参之古今窃谓以合祭为非者皆按礼而未穷义据古而未达今者也何以言之天子父事天母事地自生民以来未者事父而遗母事天而遗地者也周人之法王者一岁亲祀天者四亲祀地者二当其时礼文简而仪卫少又未有肆赦推赏之烦盖一岁六祭而不为劳故虽天地别祭而不为阙也自汉以来事与周异故武宣之间巳三岁然后一郊间岁然后一祠后土矣虽礼文残缺不可复详然三辅故事有合祭天地之语至平帝元始之初合祭之议始见光武因而行之其后或疏或数或合或别皆无常制不足取法惟唐天宝初始定以三年冬至帝皇合祭天地于圆丘祀前亲享太淸宫及大庙于是三年一郊而始祖祖庙天地百神无不咸秩变礼之得实始于此本朝一祖五宗监观前世议定郊祀而以唐制为是因而行之逮今百有余年鬼神享德四海䝉福则其效槩可见矣尝窃原祖宗之意盖以谓三代旧典时异事异不可复行然而先王遗法则不可废是以着之通礼每岁使有司摄事以示无忘古初而天子亲祀则定从三年凡今三年一郊盖巳非三代之旧则其合祭天地不用三代之故盖不当复议矣元丰三年议礼之臣不达此意枉以三代每岁别祭之仪而非本朝三年合祭之礼其说初无它义惟有殆非求神以类之意一句遂于四年有㫖北郊亲祠并依南郊仍修上公摄事之仪六年南郊遂罢合祭而北郊之祀迄今不举其议始于黄履而成于张璪先帝重违羣臣俛而从之耳伏惟皇帝陛下践祚临祭于今八年旣巳再见昊天而未始一见皇地事天而遗地有事父而遗母之嫌推之人情神意不逺故中外有识之士咸愿复举祖宗故事合祭天地从以百神以逆无疆之休以觧天下之惑愿太皇太后皇帝陛下深惟祖宗因时施冝之意母徇诸儒执礼拘文之说㫁自圣意举而行之则天下幸甚天下幸甚元祐㑹计录叙臣闻汉祖入关肃何收秦图籍周知四方盈虚强弱之实汉祖頼之以并天下丙吉为相匈奴尝入云中代郡吉使东曹考案边琐条其兵食之有无与将吏之才否逡廵进对指挥遂定由此观之古之人所以运筹帷幄之中制胜千里之外者图籍之功也盖事之在官必见于书其始无不具者独患多而易忘久而易灭数十岁之后人亡而书散其不可考者多矣唐李吉甫始簿录元和国计并包巨细无所不具国朝三司使丁谓等因之为景德皇祐治平熙宁四书网罗一时出内之计首尾八十余年本末相授有司得以居今而知昔参酌同异因时施宜此前人作书之本意也臣以不佞待罪地官上承元丰之余业亲覩二圣之新政时事之变易财赋之登耗可得而言也谨按艺祖皇帝创业之始海内分裂租赋之入不能半今世然而宗室尚鲜诸王不过数人仕者寡少自朝廷郡县皆不能备官士卒精练常以少克衆用此三者故能奋于不足之中而绰然常若有余及其列国欵附賝贡相属于道府库充塞创景福内库以畜金弊为殄虏之策太宗因之克平太原真宗继之懐服契丹二患旣弭天下安乐日登富庶故咸平景德之间号称太平羣称颂功德不知所以裁之者于是请封泰山祀汾阴礼亳社属车所至费以鉅万而上淸昭应集禧景灵之功相继而起累世之积糜耗多矣其后昭应之灾下复以营缮为言大力争章献感悟沛然与遂天下休息仁宗仁圣淸心省事以幸天下然而民物蕃庶未复其旧而夏贼窃发边久无备遂命益兵以应敌急征以养兵虽间出内藏之积以求纾民而四方骚然民不安其居矣其后西戎旣平而已益之兵遂不复汰加以宗子蕃衍充牣宫邸官吏冗积员溢于位财之不赡为日久矣英宗嗣位慨然有救弊之意羣竦观几见日新之政而大业未遂神考嗣世忿流弊之委积闵财力之伤耗览政之初为强兵富国之计有司奉承违失本旨始为靑苗助役以病农民继为市易盐鐡以困商贾利孔百出不专于三司于是经入竭于上民力屈于下继以南征交趾西讨拓跂用兵之费一日千金虽内帑别藏时有以助之而国亦惫矣今二圣临御方㳟黙无为求民之疾苦而疗之令之不便无不释去民亦少休矣而西夏不宾水旱继作凡国度大率多于前世当此之时而不思所以济之岂不殆哉臣厯观前世持盈守成艰于创业之君盖盈之必溢而成之必毁物理之至有不可逃者盈成之间非有德者不安非有法者不久昔秦隋之盛非无法也内建百官外列郡县至于汉唐因而行之卒不能改然皆二世而亡何者无德以为安也汉文帝㳟俭寡欲专务以德化民民富而国治后世莫及然身没之后七国作难几于乱亡晋武帝削平吴蜀任贤使能容受直言有明主之风然而亡不旋踵子弟内叛羗胡外乱遂以失此国二帝者皆无法以为久也今二圣之治安而静仁而恕德积于世秦隋之忧臣无所措心矣然而空价之极法度不立虽无汉晋强臣敌国之患而数年之后国用旷竭臣恐未可安枕而卧也故臣愿得终言之凡计㑹之实取元丰之八年而其为别有五一曰收支二曰民赋三曰课入四曰储运五曰经费五者旣具然后着之以见在列之以通表而天下之大计可以画地而谈也若夫内蔵右曹之积与天下封桩之实非昔三司所领则不入㑹计将箸之它书以备览观焉臣谨叙收支叙古者三年耕必有一年之蓄以三十年之通制国用则九年之蓄可跂而待也今者一岁之入金以两计者四千三百而其出之不尽者二千七百银以两计者五万七千而其出之多者六万钱以千计者四千八百四十八万而其出之多者一百八十二万䌷绢以匹计者一百五十一万而其出之多其十七万縠以石计者二千四百四十五万而其出之不尽者七十四万草以束计者七百九十九万而其出之多者八百一十一万然则一岁之入不足以供之一岁之出矣故凡国之经费折长补短常患不足小有非常之用有司輙求之朝廷待内藏米塩而后足臣身典大计以为是婾岁月可也数岁之后将有不胜其忧者矣是以輙尝推原其故方今禁中奉养有度金玉锦绣不逾其旧宫室不修犬马不玩有司循守法制谨视出入之节未尝有失也而其弊安在天下久安物盛而用广亦理之常也顾所以处之如何耳臣请厯举其数宗室之衆皇祐节度三人今为九人矣两使留后一人今为八人矣观察使一人今为十五人矣防御使四人今为四十二人矣百官之富景德大夫三十九人今为二百三十人矣朝奉郎以上一百六十五人今为六百九十五人矣承议郎一百二十七人今为三百六十九人矣奉议郎一百四十八人今为四百三十一人矣诸司使二十七人今为二百六十八人矣副使六十一人今为一千一百一十供奉官九十今为一千三百二十二人矣侍禁三百一十六人今为一百一十七人矣之吏六十人今百七十矣其余类推敢遍举也昔者郎止前行卿有定员今之大夫朝无限法尚书侍郎厯改三曹而今之正议银靑合一官秩併增不知其义夫国之财赋非天不生非养非民不长取法收之有时止于是矣而宗室官之吏衆可法节也之世士之始有常秩者竢阙则补否则循资巳矣不妄授仁宗末年任予之法自宰相以下无不减损英宗之初三载考绩增以四岁神宗之始宗室祖免之外不复推恩祖免之内以试出仕此四事者使今世欲为之将以为逆人心违旧法不可言也而况于行之乎虽然祖宗行之不疑当世亦莫之非何者事势旣极不变则败衆人之所共知也今朝廷履至极之势独持之而不敢议实疑之诚自今日而议之因其势循其理㣲爲之节文使见任者无损而来者有限今虽未见其利要之十年之后事有间矣贾谊言诸侯之变以谓失今不治必爲痼疾今臣亦云茍能裁之天下之幸也民赋叙古之民政有不可复者三焉自祖宗以来论事者尝以爲言而爲政者尝试其事矣然爲之愈详而民愈扰事之愈力而功愈难其故何哉古者隐兵于农无事则耕有事则战安平之世无廪给之费征伐之际得勤力之士此儒者之所叹息而言也然而熈宁之初为保甲之令民始嫁母赘子断壊支体以求免丁及其旣成子弟挟县官之势以邀其反兄擅弓劒之枝以暴其鄕党至今河朔京东之盗皆保甲之余也其后元丰之中为保马之法使民许产养马蓄马者衆马不可得民至持金帛买马于江淮小不中度辄斥不用郡县岁时阅视可否权在医驵民不堪命民兵之害乃至于此此所谓不可复者一也周官泉府之制凡民之贷者以国服为之息贷而求息三代之政有不然者矣诗曰棹彼甫田岁取十千我取其陈食我农人自古有年而孟子亦云春省耕而补不足秋省歛而助不给古盖有是道矣而未必有常数亦未必有常息也至于熙宁靑苗之法凡主客戸得相保任而贷其息岁取十二出入之际吏缘为姦请纳之劳民赞自倍凡自官而及私者率取二而得一自私而入公者率输十而得五钱积于上布帛米粟贱不可售岁暮寒苦吏卒在门民号无告二十年之间民无贫富家产尽耗此所谓不可复者二也古者治民必周知其夫家田畆六蓄噐械之数未有不知其数而能制其贫富者也未有不能制其贫富而能得其心者也故三代之君开井田画沟洫谨步畆严版图因口之衆寡以授田因田之厚薄以制赋经界旣定仁政自成下及隋唐风流巳逺然其授民田有口分永业皆取之于官其歛民财有租庸调皆计之于口其后世乱法壊变为两税戸无主客以见居为簿人无丁中以贫富为差田之在民其渐由此贸易之际不可复知贫者急于售田则田多而税少富者利于避役则税少而田多侥倖一兴税役皆弊故丁谓之记景德田况之记皇祐皆以均税为言矣然嘉祐中薛向孙琳始议方田量步畮审肥瘠以定赋税之入熙宁中吕惠卿复建手实决私隐崇告许以实贫富之等元丰中李琮追究逃絶均虚数虐编户以补失陷之税此三者皆为国歛怨所得不补所失事不旋踵而罢此所谓不可复者三也故臣愚以谓为国者当务实而巳不求其名诚使民尽力耕田赋输以养兵终身无复征戍之劳而朝廷招募勇力强狡之民数之战阵以卫良民二者各得其利亦何所不可哉富民之家取有余以贷不足虽有倍称之息而子本之债官不为理偿还之日布缕菽粟鸡豚狗彘百物皆售州县晏然处曲直之断而民自相养盖亦足矣至于田赋厚薄多寡之异虽小有不齐而安静不挠民乐其业赋以时入所失无几因其交易而质其欺隐绳之以法亦足以禁其太甚昔宇文融括诸道客户州县观望虚张其数以实户为客虽得户八十余万岁得钱数百万而百姓困弊实召天宝之乱均税之害何以异此凡此三者皆儒者平昔之所称颂以为先王之遗法用之足以致太平者也然数十年以来屡试而屡败足以为后世好名者之戒矣惟嘉祐以前百役在民衙前大者主仓库躬馈运小者治燕飨职迎送破家之祸易于反掌至于州县役人皆贪官暴吏之所咏求仰以为生者先帝深究其病鬻坊场以募衙前均役钱以顾诸役使民得阖门治生而吏不敢苛问有司奉行不得其当坊场求数倍之价役钱取寛剩之积而民始困踬不堪其生矣今二圣鉴观前事知其得失之实旣尽去保甲靑苗均税至于役法举差顾之中推便民着取之郡县奉承虽未即能尽而天下之民知天子之爱我矣故臣于民赋之篇备论其得失俾后有考焉栾城后集巻第十五栾城集栾城集卷第十六栾城集巻第十六诗一百二十首程之元表弟奉使江西次前年送赴楚州韵赠别送君守山阳羡君食淮鱼送君使钟陵羡君江上居怜君喜爲吏临行不欷歔纷纷出歌舞绿髪照琼梳归鞍蹈凉月倒尽清樽余嗟我病且衰兀然守文书齿踈懒食肉一饭甘青蔬爱水亦巳干尘士生空渠清贫虽非病简易由无储家使赤脚妪何烦短辕车君船繁东桥兹行尚徐徐对我竟不饮问君独何欤表弟程之邵奉议知泗州马有千里足所愿百里程马心自爲计安用终日行何人志四方欲买千金轻吾弟有儁才见事心眼明二年坐北部万口传佳声谈笑顽狡伏何曽用敲榜艰难得铜虎洗眼长淮清民事不足爲但当食鱼烹负重贵余力过饱多伤生不见大路马垂头畏繁缨次韵子瞻书黄庭内景卷后赠蹇道士拱辰君诵黄庭内外篇本欲洗心不求仙夜眎片月堕我前黒氛剥尽朝日妍一暑一寒乆自坚体中风行上通天亭亭孤立孰傍缘至哉道师昔云然既已得之戒不传知我此心未亏骞指我婴儿藏谷渊言未絶口行已旋我思其言夜不眠次韵子瞻好头赤沿边壮士生食肉小来骑马不骑竹翻然赤手挑青丝捷下巅崖试深谷牵入故关榆叶赤未惯中原暖风日黄金络头依圉人俛听北风怀所歴送葆光蹇师游庐山建成市中有狂人纵酒骂市无与亲敲门访我何逡巡头蓬面垢气甚眞截河引水登崑崙下洗尺宅骨髓匀告我入室要自门仙翁道师岂遗君归来挿足九陌尘独游凝祥芳草春萧然孤鹤鸣鸡羣子欲不死存谷神海山㣲明朝日暾丹成寄子勿妄云出入无眹穷无垠相思一笑君乃信同子瞻次梅圣俞旧韵题乡舍木山江槎出没浮犀牛波涛掀天谷爲洲江寒水落惊霜秋危根瘦节鸣寒流脆朽吹去谁镌锼连峯叠嶂立酋酋吾家此山不易得十年弃置空自尤猿号鹤唳岂无意委虵恠我怀羔裘西归父老拍手笑笑忆翁子躬薪槱去时三山今有五不问故园惟一丘次韵子瞻送千乘千能少年食糠覈吐去愿一官躬耕遇歛获不知以爲欢谓言一飞翔要胜终屈蟠朝廷未遑入江海失所安多忧变华髪照影慙双鸾恩从万里归独喜大节完日食太仓米箧中有余纨竒穷不当尔自信䖏此难长女闻孀居将食泪滳槃老妻饱忧患悲咤摧心肝西飞问黄鹄谁当救饥寒二子怜我老辇致心一寛别乆得㑹合喜极成辛酸忽闻倚门望有书惊嵗阑深情见缓急欲报非琅玕劝尔勤孝友慎母慕衣冠渊渟自成井放泻当生澜岂有白雪驹举足无和銮题王诜都尉画山水横卷三首摩诘本词客亦自名画师平生出入辋川上鸟飞鱼泳嫌人知山光盎盎着眉睫水声活活流肝脾行吟坐咏皆目见飘然不作世俗词髙情不尽落缣素连峯絶涧开重帷百年流落存一二锦囊至轴酬不訾谁令食肉贵公子不学父祖驱熊罴细氊浄几读文史落笔璀璨传新诗青山长江岂君事一挥水墨先淋漓手中五尺小横卷天末万里分毫釐謪官南出止均颍此心通逹无不之归来纒里任纨绮天马性在终难羁人言摩诘是前世欲比顾老凝不痴桓公崔公不可与但可与我寛衰迟怜君将帅虽有种多君智惠初无师篇章俊发巳可骇丹青妙絶当谁知自言五色苦乱日况乃㫖酒长伤脾手狂但可时弄笔口病未免多㣲词歌钟一散任池馆幅巾静坐空书帷偶从禅老得真趣此身不足非财訾世间翻覆岸爲谷勐兽相食虎与罢逝将得意比春夣独取妙语传清诗眼看宫酿㵼酥酪未与村酒分醇漓解鞍骏马空伏枥寄书黄狗闲生釐江山平日偶有得不自图冩浑忘之临䆫展卷聊自适磐礴岂复冠裳羁欲乘渔艇发吾兴愿入野寺嗟儿痴行纒布袜虽巳具山中父老应嫌迟我昔得罪迁南夷性命顷刻存篙师风吹波荡到官舍号唿谁复相闻知小园畜蚁防橘蠧空庭养蜂收蜜脾读书一生空自笑卖盐竟日那复词城中清溪可濯潄城上连峯堪幕帷十千薄俸聊足用鱼多米贱忧无訾东坡居士最岑寂岌然深藂见狐罴坐隅止鵩偶成赋槃中食蟇时作诗怜君富贵可炙手一时出走羞啜醨泽傍憔悴凡几岁胷中芥蔕无一氂江山别来今乆矣不独能言能画之同朝执手不容乆笑我野马初受羁袖中短卷墨犹湿傍人笑指吾侪痴方求农圃救病已年未用讥樊迟次韵子瞻十一月旦日锁院赐酒及烛铜镮玉锁闲空堂腕脱初惊笔札忙红烛遥怜风雪暗黄封㣲㵼桂椒香光明坐觉幽隂破温暖深知覆育长明日白麻传好语曼声㣲绕殿中央送周正孺自考功郎中归守梓潼兼简吕元钧三絶白髪熈宁老诤臣凛然心胆大于身吾侪坐㸔冯唐去谁起云中废弃人十年符竹守吾州故吏相逢嘲土牛毋谓徐公不堪用诸人自与世沉浮东道如闻近稍安乗騘按部凛生寒忽逢太守能相下俱是从来言事官雪中访王定国感旧昔游都城岁方除飞雪纷纷落花絮径走城东求故人马蹄旋没无寻处翰林词人唿巨源笑谈通夜倒清樽住在城西不能返醉卧吉祥朝日暾相逢却说十年事徃事皆非隔生死惟有飞霙似昔时许君一醉那湏起兰亭俛仰迹巳陈黄公酒垆愁杀人君知聚散翻覆手莫作呉楚乘朱轮次韵王定国见赠枯木无枝不记年寒灰谁遣强吹然南迁不折知非妄未老求闲愈觉贤屡出诗章新管籥偶开画卷小山川簿书填委慙君甚拨去归来粗了眠王子难龙图挽词帝子乘鸾巳列仙遗芳晋得衆孙贤俊科蚤与寒儒竞禁从终偿白髪年辇路聨镳惊徃事圃田回首泣新阡旧闻推历知天命㸔熟黄粱定洒然次韵李豸秀才来别子瞻仍谢惠马小床卧客笑元宠弹铗无舆下舍中五马不辞分后乗轻裘初许弊诸公随人射虎气终在徒歩白头心颇同遥想据鞍横槊䖏新诗一一建安风吕司空挽词三首少年轻富贵一意在诗书共恨经纶晩才收老病余寡言知德胜善应本中虚卒相承平业讴歌元祐初又将相家声近勲名晩嵗隆给扶安旧德赐府压羣公不见弥缝迹空推翼戴功山公旧多可寒士泣清风又罢郡来清颍㣲官忆宛丘頽垣那可住隠几若将休复起民欣愿全归天不留世间反覆手有德竟无忧范蜀公挽词三首能言人尽尔有立世终稀忧国常先衆谋身亦勇归见竒初或笑要极未应非仅似西山老终身止食薇又赋传长啸乆书奏鏄钟新共叹文章手终爲礼乐人遗风满台阁好语落簪绅欲取襃雄比终非骨鲠臣又劒外东来日城西却住年髙斋晋寓宿旅食正萧然谓惬闻投石诗新㸔涌泉清樽寄苦泪一酒叶坟前范百嘉百岁昆仲挽词二首少年何敏锐才气伏诸生展卷五行下挥毫万字倾百年殊未艾一病竟无歳谁谓从夫子同开郁郁城又季子尤髙爽颜家早哭回白头生便尔黄壤遽相催旧草谁收拾新松剰挿栽悲伤有伯氏诸子尚婴孩安厚卿枢蜜母夫人挽词二首家起侧㣲中身兼富贵终慈仁本冝寿勤约自成风大府宁居乆名邦赐沐雄共传生子福仍指读书功又早岁参戎幙开门对粉墙初闻寡兄弟共羡好姑章一别飞腾速全归福禄长遗芳在子舍它日望巖廊题李公麟山庄图二十首伯时作龙眠山庄图由建德馆至垂云泝着緑者十六处自西而东凡数里巖崿隐见泉源相属山行者路穷于此道南溪山清深秀峙可游者有四曰胜金巖宝华巖陈彭漈鹊源以其不可绪见也故特着于后子瞻既爲之记又属辙赋小诗凡二十章以继摩诘辋川之作云建德馆龙眠渌浄中㣲吟作云雨幽人建德居知是清风主墨禅堂此心初无住毎与物皆禅如何一丸墨舒卷化山川华严堂佛口如澜翻初无一正定画作正定㸔于何是佛性云芗阁清溪便种稻秋晩连云熟不待见新春西风芗自足发眞坞山开稍有路水放亦成川游人得所息眞意方澹然芗茅馆山居少华丽牵茅结净屋此间不受尘幽人亦新沭璎珞巖泉流逢石缺脉散成寳网水神璎珞㸔山是如来想栖云室石室空无主浮云自去来人间春雨足归意带雷风秘全庵世道自破碎全理未常违溪山亦何有永觉平日非延华洞共恨春不长逡巡就摇落一见洞中天真知世间恶澄元谷石门日不下潭镜月长临细细溪风渡相㸔识此心雨花巖巖花不可攀翔蘂乆未堕忽下幽人前知子观空坐泠泠谷层崖落飞泉㣲风泛乔水坐遣谷中人家家有琴筑玉龙崃白龙昼饮潭脩尾挂石壁幽人欲下㸔雨雹晴相射观音巖倚崖开翠屏临潭置苔石有所独无人君心得未得垂云沜未见垂云沜其如归兴何路穷双足热爲我洗磐陀胜金巖置马歩巖间巖前得平地肴𬞞取行簏粗饱有余味宝华巖团团寳华巖重重䕃珎木归来得商鼎试鬻溪边緑陈彭漈苍壁立精铁县泉㵼天绅山行见巳乆指与未来人鹊源溪深龟鱼骄石瘦椿楠劲借子木兰船寛我芒鞋病将使契丹九日对酒怀子瞻兄并示坐中黄华巳向初旬见白酒相携九日尝更少一枝心自觉春同斗粟味终长兰生庭下香时起玉在人前坐亦凉千里使胡须百日蹔将中子治书囊题王诜都尉设色山卷后还君横卷空长叹问我何年便退休欲借巖阿着茅屋还当溪口泊渔舟经心蜀道云生足上马胡天雪满裘万里还朝径归去江湖浩荡一轻鸥次韵子瞻相送使胡朔雪胡沙试此身青罗便面紫狐巾拥旜代北随飞鴈顿足江东有卧麟欺酒壶氷将送腊照溪梅蕚定先春汉家五饵今方验更愧当年叹息人欧阳文忠公夫人挽词二首先生才盖世家事少经心流落初相偶委虵志益深功名入图史文字刻璆琳有助知由内驺虞欲重吟又好礼忘耆老持家歴盛衰谨严终致一贫富各从冝晚岁仍闻道临终竟不疑外人传一二犹得载铭诗欧阳伯和仲纯挽词二首之人虽蚤病对客毎清言不信疾爲累要称学有原蘧蒢视名噐果蓏指干坤长短何湏问传家巳抱孙又仲氏气无前爲文思涌泉飘然落笔地时出疾邪篇杶干要经雪骅骝待着鞭凄凉悲故客不及见华颠奉使契丹二十八首次莫州通判刘泾韵二首北国亦知岐有夷何尝烽火报惊危拥旜絶漠闻嘉语缓带临边出好诗约我一樽迎嗣岁待君三馆巳多时从今无事唯湏饮文字声名人自知平世功名路甚夷不劳谈说更骑危早年拭目㸔成赋近日收心闻琢诗古锦屡闻新得句弊貂万竞苦寒时南还欲向春风饮塞桞凋枯恐未知赠知雄州王崇拯二首赵北燕南古战塲何年千里作方塘烟波坐觉胡尘逺皮币遥知国计长胜䖏旧闻荷覆水此行犹及蟹经霜使君约我南来饮人日河桥桞正黄城里都无一寸闲城头野水四汗漫与君但对湖光饮乆病偏湏酒令寛何氏沟塍布棋局李君智略走珠槃应存父老犹能说有意功名未必难赠右畨赵侍郎霜湏顾我十年兄朔漠陪公万里行骈马貂裘寒自煖连牀龟息夜无声同心便可忘苛礼异类犹应服至诚行役虽劳思虑少㑹看黎枣及春生古北口道中呈同事二首独卧绳牀巳七年徃来殊复少萦纒心游幽阙乌飞䖏身在中原山尽边梁市朝回尘满马蜀江春近水序天枉将眼界疑心界不见中宵气浩然笑语相从正四人不湏嗟叹乆羣离及春煑菜过边郡赐火煎茶约细君目暖山蹊冬未雪寒生胡月夜无云明朝对饮思乡岭夷汉封疆自此分絶句二首乱山环合疑无路小径萦回长傍溪髣髴夣中寻蜀道兴州东谷鳯州西日色映山才到地雪花铺草不曽消晴寒不及隂寒重揽箧犹存未着貂过杨无敌庙行祠寂寞寄关门野草犹知避血痕一败可怜非战罪太刚嗟独畏人言驰驱本爲中原用尝享能令异域尊我欲比君周子隐诛彤聊足忠䰟燕山燕山如长虵千里限夷汉首衔西山麓尾挂东海岸中开哆箕毕未路牵一线却顾汝漠平南来独飞鴈居民异风气自古习耕战上论召公奭礼乐比姬旦次称望诸君术畧亚狐管子丹号无策亦数游侠冠割弃何人斯腥臊乆不澣哀哉汉唐余左袵今巳半王帛非足云子女罹蹈践区区用戎索乆尔縻郡县从来帝王师要在侮亡乱攻坚甚攻玉乘瑕易氷泮中原但堂治敌势要自变㑹当挽天河洗此生齿万赵君偶以㣲恙乗驰车而行戏赠二絶句邻国知公未可风双駞借与两轮红他年出塞三千骑卧画辎车也要公髙屋寛箱虎豹梱相逢燕市不相亲忽闻中有京华语惊喜开帘笑杀人㑹仙馆二絶句北嶂南屏恰四周西山㣲缺放溪流胡人置酒留连客颇识峯峦是胜游岭上西行双石人临溪照水乆逡巡低头似愧南来使居处虽髙巳失身出山燕疆不过占北关连山渐少多平田奚人自作草屋住契丹骈车依水泉槖駞羊马散川谷草枯水尽时一迁汉人何年被流徙衣服渐变存语言力耕分获世爲客赋役希少聊偷安汉奚单弱契丹横目视汉使心凄然石瑭窃位不传子遗患燕蓟逾百年仰倾唿天问何罪自恨逺徂从禄山奚君奚君五畒宅封戸一成田故垒开都邑遗民杂汉编不知臣仆贱漫喜杀生权燕俗嗟犹在婚姻未许连惠州孤城千室闭重闉苍莾平川絶四邻汉使尘来空极日沙场雪重欲无春羞归应有李都尉念旧可怜徐舍人㑹逐单于渭桥下欢唿齐拜属车尘神水馆寄子瞻兄四絶少年病肺不禁寒命出中朝敢避难莫倚皂貂欺朔雪更催灵火煮铅丹夜雨从来相对眠兹行万里隔胡天试依北斗㸔南斗始觉呉山在目前谁将家集过幽都逢见胡人问大苏莫把文章动蛮貊恐妨谈笑卧江湖虏延一意向中原言语绸缪礼亦䖍顾我何功慙陆贾槖装聊复助归田木叶山奚田可耕凿辽土直沙漠蓬棘不复生条干何由作兹山亦沙阜短短见丛薄氷霜叶随尽鸟兽纷无託干坤信广大一气均美恶胡爲独穷陋意似鄙夷落民生亦复尔诟污不知怍君㸔齐鲁间桑枯皆沃若麦秋载万箱蚕老簇十箔余粱及狗彘衣被遍城郭天工本何心地力不能博遂令尧舜人独不施礼乐虏帐虏帐冬住沙陀中索羊织苇称行宫从官星散依冡阜氊芦窟室欺霜风春粱煑雪安得饱击兎射鹿夸强雄朝廷经畧穷海宇岁遗缯絮消顽凶我来致命适寒苦积雪向日坚不融聨翩岁旦有来使屈指巳复过奚封礼成即日巻庐帐钓鱼射鹅沧海东秋山既罢复来此徃返岁岁如旋蓬弯弓射猎本天性拱手朝㑹愁心胷甘心五饵堕吾术势类畜马游樊笼祥符圣人㑹天意至今燕赵常耕农尔曾饮食自谓得岂识图覇光和戎十日南归马上口占呈同事南辕初喜去龙庭入塞犹须閲月行汉马亦知归意速朝旸巳作故人迎经冬舞雪长相避屈指新春旋复生想见雄州馈生菜菜盘酪粥任纵横伤足少年谬闻道直徃寡所疑不知避碍崄造次逢颠危中岁饱忧患进退每自持长存鄙夫计未免逹士嗤前日使胡罢昼夜心南驰中涂氷塞川滉漾无津涯仆夫执辔前我心志止之马眩足不禁拉然卧中抵异域非所息据鞍几不支昔尝诵楞严閠有乞食师行乞遭毒刺痛剧侵肝脾念觉虽觉痛无痛痛觉知念极良有见遂与凡夫辞我今亦悟此先佛岂见欺但尔不即证欲徃常迟迟咄哉后来心当与初心期春日寄内春到燕山氷亦消归骖迎日喜嫖姚乆行胡地生华髪初试东风脱弊貂挿髻小幡应正尔㸃槃生菜爲谁挑附书勤扫东园雪到日青梅未满条渡桑干北渡桑干氷欲结心畏穷庐三尺雪南渡桑干风始和水开易氷应生波穷庐雪落我未到到时坚白如磐陀㑹同出入凡十日腥羶酸薄不可食羊脩乳粥差便人风隧沙埸不冝客相㰎走马渡桑干旌斾一返无由还胡人送客不忍去乆安和好依中原年年相送桑干上欲话白沟一惆怅送文太师致仕还洛三首国老无心岂爲身五年朝谒慰簪绅元臣事业通三世旧将威名服四邻遍閲后生眞有道欲谈前事恐无人比公惟有凌云桧岁岁何妨雨露新齐鲁元勲古太师寂寥千载恐无之昔归蹔缩经邦手复起还当问道时入谒何曽湏掖侍到家依旧拥旄麾孔公灵寿固应在秋晚香山访佛祠西都风物汉唐余天作溪山养退居盈尺好花扶几杖拂天脩竹倚庭除白头伴侣谁犹徤率意壶飱夕巳踈我欲试求三畆宅从公它日赋归欤李公麟阳关图二絶百年摩诘阳关语三叠嘉荣意外声谁遣伯时开缟素萧条边思坐中生西出阳关万里行弯弓走马自忘生不堪未别一盃酒长听佳人泣渭城学士院端午帖子二十七首皇帝合六首溽暑避华构清风迎早朝枫槐髙自舞氷雪晩初消又南讹初应历五日未生隂灵药收农録薰风拂舜琴又皇心本夷旷一气自炎凉不废荆呉旧民风见未央又九门已散秦医药百辟初颁凌室氷饮食祈君千万寿良辰更上辟兵缯雨迟麦粒尤坚好日䴡蚕丝转细长入夏民间初解愠宫中时举万年觞汴上初无招屈亭沅湘近在国南垧太官漫解供新糭谏列犹应记独醒太皇太后阁六首决狱初迎雨开仓旋取陈青黄今接夏饥疫免忧春又帘宻风时度宫深日倍长纻罗随节赐黍麦趂新尝又执热宁忘濯清心自释烦东朝闻好语畏日解余暄又出磨玉尘除旧廪捧箱綵缕㸔新丝一年丰乐今将半两殿欢声外得知舟楫喧唿招屈䖏禽鱼皷舞放生中百官却拜枭羮赐㐫去方知舜有功玉殿清虚过暑天草庐烦促念民编外家近许迁新宅不遣司农费一钱皇太后阁六首寿康朝谒蚤长信燕闲多不有图书乐其如昼漏何又玉宇冝朱忧壶氷生晩凉深心念行暍清夜乆焚香又蚕宫罢採撷暴室献朱黄翕呷霜纨动阑班綵缕长又六宫无事着嬉游百药初成及早收菖歜还羞十二节椿年自占入千秋万寿仍萦长命缕虚心不着赤灵符民间风俗疑当共天上清髙定尔无杨子江心㵼镜龙波如细縠不摇风宫中惊捧秋天月长照人心助至公皇太妃阁五首晓起钟犹凝朝回露欲干逡巡下清跸委曲问平安又压蔗出寒浆𫾣氷簇画堂人间正袢暑天上絶清凉又九夏清斋奉至尊消除疠疫去无痕太医争献天师艾瑞雾长萦尧母门纨扇新裁氷雪余清风不隔纻罗踈飞昇漫冩秦公子荣谢应怜汉婕妤渺渺金河入禁坦渐台雨过碧波翻共传太液龙舟穏不似南方兢渡喧夫人阁四首修厦欺晴日重帘度细风羣仙不烦促长在广寒宫又寻芳空茂木鬪草得幽兰歌舞纎絺健嬉游玉佩珊又新煑青筠稻米香旋抽独蠒薄罗光剰堆雕爼添崖蜜争作轻衫荐寿觞御沟遶殿细无声飞洒彤墀晓气清开到石榴花欲尽隂隂髙桞一弹鸣次韵门下刘侍郎直宿寄苏左丞雷雨连年起卧龙穆然台阁有清风一时画诺虽云旧此日都俞本自公松竹经霜俱不改塩梅共鼎固非同一篇和东西府六律更成十二宫次韵张耒学士病中二首一卧怜君三十朝唿医仍苦禁城遥灵根自逐新阳发病枿从经野火烧勿燥未湏寻曲蘖囊空谁与典絺蕉何时匹马随街皷睡起频惊髀肉消尘垢污人朝复朝病中吟啸夜方遥长空鴈过疑相荅虚幌萤飞坐恐烧稍觉新霜试松竹未应寒雨败梧蕉从来百鍊身如劒火㓕重磨未遽销次韵张君病起二首肚年得疾势能支不废霜螯左手持渐喜一杯晋好客未应五斗似当时口中舌在时闻句雪里心安不问师去卧淮阳从病守功名他日许君期老去生经废不行镜中白髪见空惊觧将冲气通枯指易甚新阳发旧茎一悟少年难乆恃不妨多病却长生文章缪忝推前軰服食从来亦强名栾城集卷第十六栾城集后集卷第十六栾城后集巻第十六兄除翰林承旨乞外任札子四首伏见兄轼近除翰林学士承旨兼侍读以臣备位执政不敢复居要职比虽受命仍奏乞候过坤成上寿再乞外任伏念臣顿䝉误恩擢居丞辖才微德薄常有负乘致冦之忧但以遭逢圣明恩德深厚未之所报不敢求去今者乃以忝冐之故㐲致兄轼逡廵退避不敢安职于臣私情莫遑宁处况复兄轼才高行备过臣逺甚不唯衆所共知抑亦圣鉴所亮兼臣自䝉擢用今将半年虽日夜勉励终无所补若使兄轼得安处侍从论恩讲读正其所长未必无补于圣德也故以谓陛下只可使弟避兄不可使兄避弟只可使不肖避贤不可使实避不肖区区愚恳竭尽于此伏乞圣慈察臣深心除一郡上以全朝廷之公道下以伸兄弟之私义不胜至愿冐昧自陈取进止贴黄自闻兄轼相次到阙即欲上章避位意谓恐渉援引兄轼之嫌今者窃观朝廷擢用兄轼首冠禁林经筵眷遇之意可谓至重荣名厚禄亦云极矣虽愚无知岂复更有侥倖无厌之望臣以此不敢复避小嫌令兄轼不安其职伏乞圣慈体察早赐施行第二窃以君臣之间譬如父子中有所懐不当不尽近以兄轼为臣备位省辖不敢安职援引故事力求补外臣丙缘长少之义外量贤愚之分冐渎圣聪欲求一郡以厌公义今月十二日面被德音以与轼旣非同官不须回避臣退而思念圣恩隆厚不以兄弟并处要剧为嫌畧去形迹责之实效等虽复捐躯何以为报然而兄弟孤逺愚拙寡援前后进用皆出圣适旣预闻国政兄复首冠侍从一家宠荣朝未见其比若不知退避下则羣言可谓上则阴谴可虞旣兄弟未可并退而臣自知才气学术皆不如兄是以自求引去意欲使轼稍安于位竭力图报庶几有补于国而无害于家耳区区之诚非复矫饰伏乞指挥检㑹前奏早赐施行取进止第三臣沗备执政无补万一而兄轼自外召还以故不敢安处要近力求补外比以长少之宜能否之分再厯肝胆乞守郡自効以安私义皆面䝉圣训不允所请虽再三干冐巳不容诛而区区寸诚终不可巳特以坤成在近臣子皆得上千万岁寿况遭逢恩宠倍常是以未敢复有所请欲俟过圣节卽伸前恳伏乞圣慈特赐鉴察取进止第四臣伏以兄轼近自杭州召还为翰林学士承旨兼侍读臣备位政府避嫌请外臣亦再上章自陈以谓朝廷若以长幼论之则当使弟避兄若以才否论之则当使臣避轼事理至顺意必见从而志浅言轻不䝉听察兄轼近已䝉恩除知频州虽圣恩深厚曲遂其请而缘臣沗冐致之外徙不惟私意有所未顺质之公议尤曰非宜况臣供职以来于今半年虽勉强自将而毫发无补久妨贤路心自不遑欲乞圣慈谅诚心非有矫饰特除臣一郡以安愚衷干冐宸严不胜战汗陨越之至取进止举王巩乞外任札子五首伏见御史中丞郑雍殿中侍御史杨畏言臣前任中宪日举王巩不当臣伏自念臣昔荐巩本缘方今人物衰少惜其才有可採谓宜洗濯瑕疵稍加录用朝廷因此过听除巩大藩臣虽无欺君之言终有轻举之罪人言不巳情实难安伏乞圣慈速正典刑以弭羣议取进止第二昨以郑雍杨畏言臣荐王巩不当奏乞速正典刑以弭羣议寻复见谏官虞策与台官安鼎亦论此事内虞策所言与郑雍杨畏不甚相逺惟有安鼎谓臣欺罔诈谬机械深巧不速谴责恐挟朋诞谩日滋日横信如鼎言则死有余责有何面目尚在朝廷今臣旣以举官不当乞行朝典不敢复与鼎辨别曲直然鼎顷与赵君钖贾易等同搆飞语诬罔臣兄轼以恶逆之罪尝与君钖等同上殿奏对上頼圣鉴照察知其挟情虚妄君钖与易卽时降黜惟鼎今在言路是以尽力攻无所不至朝廷若不逐鼎必不肯巳伏乞圣慈悯孤立无援早赐责降使鼎私意得伸不复烦渎圣听则臣死生幸甚臣谨巳家居待罪伏乞早赐施行取进止贴黄臣本欲候二十二日奏事面陈家居待罪之意但以鼎攻臣甚急若不早自引避恐再以恶言见及伏乞圣慈体察第三臣适䝉恩押赴起居奏事寻面奏以台諌有言理合回避乞除外任以安危迹䝉德音宣谕台諌所言止是举官不当一事令臣且为朝廷安心供职臣仰服圣恩察臣无他过恶便合祇禀训词不当再有陈请然臣备位执政而举非其人国有成法在臣则当奉法以率衆于朝廷则不宜曲法以私臣况臣比年以来再任言责每有论奏不敢观望以此仇怨满前孤立寡援每一念此不寒而慄虽无人言自当引去今羣言未巳其锋可畏若不䝉圣恩谅臣此心许臣补外实恐横被攻击立见颠隮臣巳不敢复入东府见在天寿院听候指挥伏乞圣慈愍臣穷迫早赐施行臣无任祈天竢命激切屏营之至取进止第四臣今日伏䝉圣恩特降中使赐臣不允陈乞外任诏书一道仍传宣圣㫖令早赴省供职者孤危之迹以外爲安保全之恩留而不遣仰荷眷奖惟知感位然念两任台谏因縁言事仇怨甚多今轻举之罪虽䝉寛贷终恐难以自安伏乞圣慈察危恳检㑹前奏早赐开许再三干渎天听无任惶惧战慄之至取进止第五臣今月二十五日伏䝉圣恩特降中使赐诏书仍传圣旨令臣赴省供职愚直寡助朝多仇怨寻具札子复申前请臣之愚意非止欲求安身盖将稍息烦言免致上渎天听俯伏竢命今巳三日未闻报可忧惧实深尚冀圣慈察其孤慄畏人之心恕其再三冐闻之罪检㑹累奏早赐施行则臣死生幸甚取进止乞赐张宣徽谥札子一首臣伏见故宣徽南院使太子太保赠司空张方平始以博学高文名冠多士终以中立不倚望重累朝练达政体虚发遭遇圣明眷礼隆异每用其辄言效见当世其所不用皆有验于后当熙宁变法之际与大臣议论不合引就外补年方七十恳请致仕杜门不出十有余年观其始终动合典礼有古人大节然性本浑朴不近名誉临终戒其子孙不许请谥立碑士大夫闻之莫不叹息臣昔少年识方平于成都一见以忠义相勉其后两从奏辟分兼师友窃以谓约身杀礼虽人臣执谦之美而诔行易名本人君追逺之义况自方平之亡臣亲闻德音许其忠直窃见故事臣寮之家有不乞谥者皆因奏请特诏礼官定议以示褒劝伏乞圣慈以臣此奏降付太常寺于其家取索行状依例施行取进止贴黄本朝翰林侍读学士承旨兵部侍郎兼秘书监赠太子太师杨徽之翰林学士承旨工部尚书宋祁此二人身亡皆不请谥其后参知政事宋绶为徽之请谥曰文庄翰林学士承旨张方平为祁请谥曰景文伏乞付有司检㑹施行立皇后制书札子一首昨日躬听制书伏承太皇太后陛下公选贤淑下逮侧微明建中宫以助内治羣臣在位无不忻欢臣每因进见备闻德音知采择之艰前后经涉二岁所访何止百家逮兹成命圣心勤止臣今日偶以在告不获随衆面致恳诚不胜区区激切惶恐之至论黄河软堰札子一首臣今月八日以式假不预进呈公事窃见三省同奉圣旨比流软堰依都水监所奏候下手日先将检计到功料奏取指挥窃缘臣从来都堂聚议常以谓软堰不可施于北流利害甚明盖东流本人力所开阔止百余步冬月河流断絶故软堰可为今北流旣是大河正熘比之东流何止数倍见今河水行流不絶软堰何由能立盖水官之意欲以软堰为名实作硬堰阴为回河之计耳朝廷旣巳觉其意则软堰之请不宜复从昨巳于正月二十八日面奏大畧以谓昔先帝因河决导之北流巳得水性惟隄防未立每岁不免决溢之患盖小小决溢是黄河常事本不为大害而数年前朝廷议欲回河王孝先吴安持等因此横生河事昔北京以南黄河西岸有阚村等三河门遇河水决溢卽开此三门放水西行空地至北京之北却合入大河故北京坐聚无大危急只自建议回河先塞此三门又于西隄作锯牙马头约水东流直过北京之上故北京连年告急缘此水势卧东故去年东流遂多于昔由此言之分流之説非徒无利实亦有害也何者每年秋水泛涨分入两流一时之间稍免决溢此分水之利也河水重浊缓卽生淤旣分为二不得不缓故今日北流巳见淤塞此分水之害也然将来涨水之后河流东北盖未可知臣等昨问吴安持安持亦言去年河水自东安知今年河水不自北太皇太后宣谕曰水官尚如此言余人更安敢保臣又奏曰昨来安持等因河流稍东乞于东流添埽五七緷称此机㑹不可少缓等恐安持意欲因此指挥多添埽緷壅遏北流不为稳便卽乞指挥所增埽不得过元乞数然时方河水埽緷皆不到地所称机㑹悉是妄言安持等旣未得如意卽又奏乞此流河门只留一百五十步盖北流河门本阔三百余步今若塞其太半河流旣未可保其不北若使所塞坚壮不可动摇则涨水咽怒必为上流之患京师以来皆未免忧也若所塞浮虚涨水一至随流荡去人工物料无虑数百万顷刻而尽民之膏血深可痛惜然愚意亦非敢便谓河水必北而不东也但欲候今年夏秋涨水之来徐观河势所向水若全东则北流不塞自当淤断水若复北则北河如旧自可容纳朝廷作事务在万全若行险儌倖万一成功此则水官之意臣不敢从也安持等旣见前计不行则又要横截北流以爲软堰见今北流稍缓安持等矣恐因此生淤故立此堰然却因作堰欲尽留使人工物料积渐增卑撩浅即是用河上诸埽人力般土塡河数月之后积土成山不与知见今河淤孰爲多少名欲分水实是回河决不可许臣欲乞先令安持等结罪保明河流所向及土堰若成有无填塞河道致将来之患然后遣使按行具可否利害太皇太后曰水官犹不能保河之东北时暂遣使又安能知且可重别商量臣奏曰臣迫于异同之论故乞遣官若出自圣断只朝廷商量亦无不可太皇太后又曰纵令水官结罪待其败事然后施行于事何补臣奏曰诚如圣旨昔修六塔河先责李仲昌状其功不成随即责降此是富弼等当时谬政不足复用今来圣旨极为允当臣退复思之尝闻顷岁北流河门阔十余里水面阔七八里今来河门止阔三百余步盖水官数年以来堙塞大河一至于此使洪流不安谁任其咎又东流河门止阔百余步每年涨水东行巳有满溢之惧今复欲併入北流理难包畜遂指挥中书工房令作画一问都水监至今未有回报朝廷欲作软堰当候问得此二事委无妨碍有实及臣等看详实有利无害乃可施行若不待报遽降依奏指挥必恐有悞国事虽云先具功料奏取指挥然巳令依奏下手则是邪説巳行必致惊动叅听且贻后患伏乞圣慈特赐详察降此议付三省所有八日指挥乞未行下俟叅假商量取旨河事至重措置不当一方生灵被害非细时暂在告心有所见不敢黙巳干冐天威甘俟诛谴取进止工房画一勘㑹北流元祐二年河门元阔几里水面阔几里逐年开排直至去年只阔三百二十步有何缘故一勘㑹东流河门见今阔几步每年涨水东出水面南北阔几里南面有无隄岸北京顺水隄不没者几尺今来北流若果淤断将来涨水东行系併合北流多少分数有无包畜不尽贴黄看详软堰之义吴安持等本只是奏乞令外丞司相度北流水势如更有减落卽令用软堰权闭元未敢便乞下手今朝廷指挥更不相度便令下手卽依奏之言深为未当兼将来败事安持等得以归过朝廷尤为不便忝预执政只合每事反覆商量不当独入文字只为此命一行臣自度参假之后必不敢不争巳行之命显异同之迹非所以示天下故须至密入此疏仍巳一面密申三省乞未施行论软堰申三省状右辙今月八日以式假不预进呈公事窃见中书省录黄北流软堰事三省同奉圣旨依都水监北外都水丞司所奏候下手日先将检计到功料奏取指挥窃缘辙从来于都堂商量以谓软堰不可施于北流利害甚明兼曾于正月二十八日面奏䝉圣旨令别其商议闻奏今来八日指挥愚意实未以为然况辙时暂在告心知不便难以缄黙巳别具论奏谨具申三省所有八日指挥乞未行下工部俟参假日更别商量取旨谨状论御试策题札子二首臣伏见御试策题厯诋近岁行事有欲复熙宁元丰故事之意备位执政不敢不言然窃料陛下本无此心其必有人妄意陛下牵于父子之恩不复深究是非逺虑安危故劝陛下复行此事此所谓小人之爱君取快于一时非忠臣之爱君以安社稷爲悦者也臣窃观神宗皇帝以天纵之才行大有爲之志其所设施度越前古盖有百世而不可变者矣请为陛下指陈其畧先帝在位近二十年而终身不受尊号裁损宗室恩止袒免减朝廷无穷之费出卖坊场顾募衙前免民间破家之患罢黜诸科诵数之学训练诸将慵惰之兵置寄禄之官复六曹之旧严重禄之法禁交谒之私行浅攻之策以折西戎之狂收六色之钱以寛杂役之困其微至于设扺当卖熟药凡如此类皆先帝之圣谟睿筭有利无害而元祐以来上下奉行未尝失坠者也至如其他事有失当何世无之父作之于前而子救之于后前后相济此则圣人之孝也昔汉武帝外事四夷内兴宫室财赋匮竭于是修盐鐡榷酤平凖均输之政民不堪命几至大乱昭帝委任霍光罢去烦苛汉室乃定光武显宗以察为明以䜟决事上下恐惧人懐不安章帝卽位深鉴其失代之以寛岂弟之政后世称焉及我本朝真宗皇帝右文偃革号称太平而羣臣因其极盛为天书之説章献明肃太后临御覧大臣之议藏书梓宫以泯其迹及仁宗听政亦絶口不言天下至今韪之英宗皇帝自藩邸入继大臣过许创仆庙之议朝廷为之汹汹者数年及先帝嗣位或请复举其事寝而不答遂以安靖夫以汉昭章之贤与吾仁宗神宗之圣岂其薄于孝敬而轻事变易也哉盖事有不可不以庙社爲重故也是以子孙旣获孝敬之实而父祖不失圣明之称此眞明君之所务不可与流俗议也臣不胜区区愿陛下反覆臣言愼勿轻事改易若轻变九年巳行之事擢任累岁不用之人人怀私忿而以先帝爲词则大事去矣臣不胜忧国之心冐犯天威甘俟谴责取进止第二近以御试策题有欲复熈宁元丰故事之意寻具札子论先帝所行善政见今遵行者自巳非一其间事有过差元祐以来随宜修改以安天下者正是子孙孝敬之义未审陛下以臣言为然否然臣窃观自陛下亲政于今巳是半年臣等日侍淸光若圣意诚谓先帝旧政有不合改更自当宣喻臣等令商议措置今自宰臣以下未尝畧闻此言而忽因策问进士宣露密旨中外闻者莫不惊怪譬如家人父兄欲有所为子弟有不预知而亟与行路谋之可乎臣闻两喜必有溢美之言两怒必有溢恶之言喜怒不忘于心而以议天下之政必有过甚而不平者朝廷虽有今昔之异其实一家欲有所为当爱惜事体岂可如仇雠之相及惟患不速也哉顷其元祐初初议改更亦未免此病故役法一事随改随复数年而后稍定臣于此时初为諌官后为御史每言差役不可尽行而河流不可强遏上下顾望终不尽从陛下以此察之臣非私元祐之政也盖知事出忽遽则民受其病耳议者诚谓元丰之事有可复行而元祐之政有所未便愿陛下明诏等公共商议见其可而后行审其失而后罢深以生民社稷为意勿为此怱怱则天下之幸也取进止贴黄臣窃见章惇昔任枢密使与司马光争论役法其言有曰免役之法利害相杂又曰见行役法今日自合改更又曰自行免役所遣使者不能体先帝爱民之意差役旧害虽巳尽去而免役新害随而复生今日正是更张修完之时又曰凡改更政事固有不可缓者有可以缓者如京东西保马缓一日则民间有一日之害此不可缓者也如后法岁月之间改更了当诚不为缓陛下谓悖岂欲破壊元丰故事者哉而言犹若此则元祐改更诚不为过矣待罪札子一首臣以愚拙特䝉圣恩擢用不次备位政府巳及三年报效不闻负乘为罪前后累致烦言渎天听孤危之迹寝食不遑秖自去秋以来纷纭少止欲祈天请命力求补外适以东朝变故不敢自陈今者偶因政事懐有所见辄欲倾尽以报知遇而天资闇冥不达机务论事失当冐犯天威不敢自安谨巳迁入观音院待罪伏乞圣慈察臣久欲退避以免素餐之讥怜臣不识忌讳出于至愚之性少寛刑诛特赐屏逐以允公议无任瞻天沥恳战惧殒越之至取进止栾城后集巻第十六栾城集栾城集卷第十七栾城集卷第十七赋八首巫山赋过瞿唐之长江兮蔚巫山之嵳峨云孤兴其勃勃兮北风慨其扬波山嵚崟而直上兮越至神女之所家峯连属以十二兮其九可见而三不知蹊遂芜㓕而不可陟兮玄猿黄鹄四顾而鸣悲覧松栢之青青兮纷其若江上之菰蒲维其大之不可知兮有挠云之脩柯蔓草蒙茸以下翳兮飞泉㓗清而无沙亭亭孤峯其下藂木交错而不明兮若有美人惨然而长嗟歛手危立以右顾兮舒目远望怳然而有所懐俨峨峨其有礼兮盛服寂寞而无譁临万仞之絶崄兮独立千载而不下颠追懐楚襄之放意肆志兮泝江千里而远来离国去俗兮徘徊而不能归悲神女之不可以朝求而夕见兮想游歩之逶迟筑阳台于江干兮相氛气之参差惟神女之不可以求得兮此其所以爲神湛洋洋其无心兮岂其犹有懐乎世之人朝云蔚其晨兴兮暮雨纷以下注变化倐忽不可测兮俄爲鸟而腾去忽然而爲人兮佩玉锵以琅琅爱江流之清波兮安燕处乎髙唐彼蛟龙之多智兮尚不可执以罝罦髙丘深其苍苍兮怳谁识其有无屈原庙赋凄凉兮稊归寂寞兮屈氏楚之孙兮原之子伉直远兮复谁似宛有庙兮江之浦予来斯兮酌以醑吁嗟神兮生何喜九疑隂兮湘之涘鼓桂楫兮兰爲舟横中流兮风鸣厉忽自溺兮矌何求野莾莾兮舜之丘舜之墙兮缭九周中有长遂兮可驾以游揉玉以爲轮兮斵氷以爲之辀伯翳俯以御马兮皐陶爲予参乗惨然愍予之强死兮泫然涕下而不禁道予以登夫重丘兮纷古人其若林悟伯夷以太息兮焦衍爲予而歔欷古固有是兮予又何怪乎当今独有谓予之不然兮夫岂栁下之展禽彼其所处之不同兮又安可以谤予抱关而击析兮余岂责以必死宗国郧而不救兮夫予舍是安去予将质以重华兮蹇将语而出涕予岂如彼妇兮夫不仁而出诉惨黙黙予何言兮使重华之自爲处予惟乐夫揖让兮坦平夷而无忧朝而从之游兮顾予使予昌言言出而无忌兮暮还寝而燕安嗟平生之所好兮既死而后能然彼乡之人兮孰知予此欢忽友顾以千载兮喟故宫之頽垣缸砚赋先蜀之老有姓滕者能以药煑瓦石使软可割如土尝以破酿酒缸爲砚极美蜀人徃徃得之以爲异物余兄子瞻尝游益州有以其一遗之子瞻以授余因爲之赋有物于此首枕而足履大胷而大膺杯首而箕制其寿百年骨肉破碎而独化爲是其始也生乎黄泥之中其成也出乎烈火之下尾锐而腹皤长颈而巨口餔糟啜酒终日醉饱外坚中虚肤宻理解偶与物鬬胁漏内稿弃于路隅瓦砾所汝忽然逢人药石包裹不我谓瑕治以鼎鼐烹煎不辞斧凿见剖一爲我形沃我以水污我以煤处我以几子既博物之识已否客曰嗟夫物之成也则必固有毁也邪物之毁也则又不可谓弃也邪既成而毁者悲其弃也既弃而复用者又悲其用也是亦大惑而已矣且以予观之昔子则非开口而受湿洳辛含酸而不得守子之性者邪今子则非坦腹而受汚糢煳弥漫而不得保子之正者邪且其饮子以水也不若饮子以酒以物汗子也不若使子自保子果以此自悲也则亦不见夫诸毛之捽拔诸楮之烂靡杀身自鬻求效于此吐词如云传示万里子不自喜而欲其故则吾亦谓子恶名而喜利弃溪而嗜美终身陷溺而不知止者可足悲矣豋真兴寺楼赋季夏六月子瞻与张户曹琥同游眞兴寺晩豋寺后重阁南望连山如画山前有白鹭十数杳杳飞去东南望五丈原原上有白云如覆釡慨然思孔明之遗迹作书与辙曰可以赋此赋曰渉六月之徂暑兮遡秦川而远望楼冯髙而蘧蘧兮日将薄乎西方牛羊相从而下来兮孤烟特起于苍茫南望连山之参差兮奔走相属而腾骧桀业峨其雄髙兮惟太白与终南林阜蔚以扶拱兮浩合沓而穰穰若羣马之相追逐兮忽郁怒而狂章骈交首以磨颈兮纷絶驰于四方日将入而山隂兮天黝黝而芒茫淡平云之凝碧兮白鹭归以翺翔袅袅其弥远兮声断絶而复扬眇将没而犹见兮飘若仙人之不可望旷羣归于何所兮徂南涧之泱泱回东望夫脩隆兮隐髙原曰五丈思古人而不可见兮涕横流以浪浪云坱轧其不起兮若覆釡而在上嗟一日之所见兮葢千变以异状忽巳去而莫执兮夫岂胜乎追想强驰词于千里兮増异日之惆怅维古事之亦然兮偶一世之所向非有意于求慕兮徒今世之追赏虽孔明其何益于五丈兮使无原其忘亮覧川原而思古兮怳亡弓之遗韔超然台赋子瞻既通守余杭三年不得代以辙之在济南也求爲东州守既得请髙宻其地介于淮海之间风俗朴陋四方宾客不至受命之岁承大旱之余孽驱除螑蝗逐捕盗贼廪䘏饥馑日不遑给几年而后少安顾居䖏隐陋无以自放乃因其城上之废台而増葺之日与其僚覧其山川而乐之以告辙曰此将何以名之辙曰今夫山居者知山林居者知林耕者知原渔者知泽安于其所而已其乐不相及也而台则尽之天下之士奔走于是非之场浮沉于荣辱之海嚣然尽力而忘反亦莫自知也而逹者哀之二者非以其超然不累于物故邪老子曰虽有荣观燕处超然尝试以超然命之可乎因爲之赋以告曰东海之滨日气所先岿髙台之陵空兮溢晨景之絜鲜幸氛翳之收霁兮逮朋友之燕闲舒堙郁以延望兮放远目于山川设金罍与玉兮清醪洁其如泉奏丝竹之愤怨兮声激越而眇緜下仰望而不闻兮微风过而激天曾陟降之几何兮弃溷浊乎人间倚轩楹以长啸兮䄃轻举而飞翻极千里于一瞬兮寄无尽于云烟前陵阜之汹涌兮后平野之湠漫乔木蔚其蓁蓁兮兴亡忽乎满前懐故国于天末兮限东西之崄艰飞鸿徃而莫及兮落日耿其夕躔嗟人生之漂摇兮寄流枿于海壖茍所遇而皆得兮遑既择而后安彼世俗之私已兮毎自予于曲全中变溃而失故兮有惊悼而汍澜诚建观之无不可兮又何有于忧患顾游宦之迫隘兮常勤苦以终年盍求乐于一醉兮㓕膏火之焚煎虽昼日其犹未足兮竢明月乎林端纷既醉而相命兮霜凝磴而跰马踯躅而号鸣兮左右翼而不能鞍各云散于城邑兮徂清夜之既䦨惟所徃而乐易兮此其所以爲超然者邪服茯苓赋余少而多病夏则脾不胜食秋则肺不胜寒治肺则病脾治脾则病肺平居服药殆不复能愈年三十有二官于宛丘或怜而受之以道士服气法行之朞年二疾良愈盖自是始有意养生之説晩读抱朴子书言服气与草木之药皆不能致长生古神仙眞人皆服金丹以爲草木之性埋之则腐煮之则烂烧之则焦不能自生而况能生人乎余既汩没世俗意金丹不可得也则试求之草木之类寒暑不能移岁月不能败者惟松栢爲然古书言松脂流入地下爲茯苓茯苓又千岁则爲琥珀虽非金石而其能自完也亦乆矣于是求之名山屑而瀹之去其脉络而取其精华庻几可以固形养气延年而却老者因爲之赋以道之词曰春而荣夏而茂憔悴乎风霜之前摧折乎氷雪之后閲寒暑以同化委粪壤而兼朽兹固百草之微细与衆木之凢陋虽复效骨革于刀几尽性命于杵臼解急难于俄项破竒邪于邂逅然皆受命浅薄与时变迁朝菌无日蟪蛄无年茍自救之不暇矧他人之足延乃欲撷根茎之么未假臭味以登仙是犹託疲牛于千里驾鸣鸠而升天则亦辛勤于涧谷之底藁死于峯崖之颠顾桑榆以窃叹意神仙之不然者矣若夫南涧之松拔地千尺皮厚犀兕心坚铁石须发不改仓然独立流膏液于黄泉乘隂阳而固结象鸟兽之蹲伏类龟鼋之闭蛰外黝黒以鳞皴中絜白而纯密上灌莾之不犯下蝼蚁之莫贼经歴千嵗化爲琥珀受雨露以弥坚与日月而终毕故能安䰟魄而定心志却五味与糓粒追赤松于上古以百岁爲一息颜如䖏子緑发方目神止气定浮游自得然后乗天地之正御六气之辨以游夫无穷夫又何求而何食墨竹赋与可以墨爲竹视之良竹也客见而惊焉曰今夫受命于天赋刑于地涵濡雨露振荡风气春而萌芽夏而解弛散柯布华逮冬而遂性刚絜而踈直姿婵娟以闲媚渉寒暑之徂变傲氷雪之凌厉均一气于草木嗟壤同而性异信物生之自然虽造化其能使今子研青松之煤运脱兔之毫睥睨墙堵振洒缯绡须臾而成郁乎萧骚曲直横斜秾纎庳髙窃造物之潜思赋生意于崇朝子岂诚有道者耶与可听然而笑曰夫予之所好者道也放乎竹矣始予隐乎崇山之阳庐乎脩竹之林视听漠然无槩乎予心朝与竹乎爲游莫与竹乎爲朋饮食乎竹间偃息乎竹隂观竹之变也多矣若夫风止雨霁山空日出猗猗其长森乎满谷叶如翠羽筠如苍玉澹乎自持凄苟欲滳蝉鸣鸟噪人响寂歴忽依风而长啸眇掩冉以终日芛含箨而将坠根得土而横逸絶涧谷而蔓延散子孙乎千亿至若藂薄之余斤斧所施山石荦埆荆棘生之蹇将抽而莫逹纷既折而犹持气虽伤而益壮身已病而増竒凄风号怒乎隙穴飞雪凝沍乎陂池悲衆木之无頼虽百围而莫支犹复苍然于既寒之后凛乎无可怜之姿追松栢以自偶窃仁人之所爲此则竹之所以爲竹也始也余见而恱之今也恱之而不自知也忽乎忘笔之在手与𥿄之在前勃然而兴而脩竹森然虽天造之无朕亦何以异于兹焉客曰盖予闻之庖丁解牛者也而养生者取之轮扁斵轮者也而读书者与之万物一理也其所从爲之者异尔况夫夫子之託于斯竹也而予以爲有道者则非耶与可曰唯唯楼赋黄熈宁十年秋七月乙丑河决于澶渊东流入鉅野北溢于济南溢于泗八月戊戌水及彭城下余兄子瞻适爲彭城守水未至使民具畚钟畜土石积刍茭完窒隙穴以爲水备故水至而民不恐自戊戌至九月戊申水及城下有二丈八尺塞东西北门水皆自城际山雨昼夜不止子瞻衣制履屦庐于城上调急夫发禁卒以从事令民无得窃出避水以身帅之与城存亡故水大至而民不溃方水之滛也汗漫千余里漂庐舍败冡墓老弱蔽川而下壮者狂走无所得食藁死于丘陵林木之上子瞻使习水者浮舟檝载糗饵以济之得脱者无数水既涸朝廷方塞澶渊未暇及徐子瞻曰澶渊诚塞徐则无害塞不塞天也不可使徐人重被其患乃请増筑徐城相水之冲以木堤捍之水虽复至不能以病徐也故水既去而民益亲于是即城之东门爲大楼焉垩以黄土曰土实胜水徐人相劝成之辙方从事于将宋豋黄楼覧观山川弔水之遗迹乃作黄楼之赋其词曰子瞻与客游于黄楼之上客仰而望俯而叹曰噫嘻殆哉在汉沅光河决瓠子腾蹙鉅野衍溢淮泗梁楚受害二十余歳下者爲污泽上者爲沮洳民爲鱼鼈郡县无所大子封祀太山徜徉东方哀民之无辜流死不藏使公卿负薪以塞宣房瓠予之歌至今伤之嗟惟此邦俯仰千载河东倾而南洩蹈汉世之遗害包原隰而爲一窥吾墉之摧败吕梁龃横絶乎其前四山连属合围乎其外水洄洑而不进环孤城以爲海舞鱼龙于瑝壑閲帆樯于睥睨方飘风之迅发震鞞皷之惊骇诚蚁宂之不救分闾阎之横溃幸冬日之既迫水泉缩以自退栖流枿于乔木遗枯蚌于水裔听澶渊之奏功非天意吾谁頼今我与公冠冕裳衣设几布筵斗酒相属饮酣乐作开口而笑夫岂偶然也哉子瞻曰今夫安于乐者不知乐之爲乐也必渉于害者而后知之吾尝与子冯兹楼而四顾覧天宇之宏大缭青山以爲城引长河而爲带平皐衍其如席桑麻蔚乎斾斾画阡陌之从横分园庐之向背放田渔于江浦散牛羊于烟际清风时起微云霮䨴山川开阖苍莾十里东望则连山参差与水皆驰羣石倾奔絶流而西百歩涌波舟楫纷披鱼鼈颠沛没人所嬉声崩震雷城堞爲危南望则戱焉之台巨佛之峯岿乎特起下窥城中楼观翺翔嵬峨相重激水既平眇莾浮空骈洲接浦下与淮通西望则山断爲玦伤心极目麦熟禾秀离离满隰飞鸿群徃白鸟孤没横烟澹澹俯见落日北望则泗水湠漫古汴入焉汇爲涛渊蛟龙所蟠古木蔽空乌鸟号唿贾客连联络城隅送夕阳之西尽导明月之东出金钲涌于肯嶂隂氛爲之辟易窥人寰而直上委余彩于沙碛激飞楹而入户使人体寒而战栗息汹汹于羣动听川流之荡潏可以起舞相命一饮千石遗弃忧患超然自得且子独不见夫昔之居此者乎前则项籍刘戊后则光弼建封战马成羣勐士成林振臂长啸风动云兴朱阁青楼舞女歌童势穷力竭化爲虚空山髙水深草生放墟盖将问其遗老既巳灰㓕而无余矣故吾将与子弔古人之既逝闵河决于畴昔知变化之无在付杯酒以终日于是衆客释然而笑頽然就醉河倾月堕携扶而出栾城集卷第十七栾城集后集卷第十七栾城后集巻第十七元祐七年生日谢表二首臣某言伏䝉圣恩以臣生日特遣中使降诏书赐臣羊酒米面者与闻几政每懐尸禄之忧时及初生曲䝉好赐之厚使华临赏亲族増荣辙诚惶诚恐顿首顿首伏臣念起自畎畆之㣲贫无甔石之积永念属猒之戒曾无求饱之心迨玷近班适縁乏使不称是惧如醉其忧岂意生育之期复烦庆赐之重此葢伏遇皇帝陛下政本于惠礼从其隆万物盛多如鱼丽之时羣和乐有鹿鸣之喜斥饩牵以为馈助燕私而不忘自顾何功敢窃大烹之养誓将图报少逃素食之讥臣无任感天荷圣激切屏营之至谨奉表称谢以闻臣辙诚惶诚恐顿首顿首谨言臣某言伏䝉圣恩以生日特遣中使降诏书赐臣羊酒米面者弧矢之祥永记于生育廪庖之赐曲被于涣恩祗荷宠灵岂胜愧惧辙诚惶诚恐顿首顿首伏念臣少方志学曾藜藿之莫词长欲事亲愧㫖甘之不赡虽居近列之宠常懐罔极之悲顾之逺谋猥叨亟馈此葢伏遇太皇太后陛下约于奉已侈在养贤躬周公吐餔之劳服大禹恶酒之戒特推觞豆之赐以助室家之私敢不下酌民言助调国政庶无覆餗之患以图报德之方无任感天荷圣激切屏营之至谨奉表称谢以闻辙诚惶诚恐顿首顿首谨言笏记臣伏䝉圣慈以臣生日特遣中使降诏书赐羊酒米面者获贰文昌再经生育荐䝉庆赐之典仰承慈惠之风食浮于人念素餐之可愧任过其量无令徳之足观欲报之心未知所措臣无任感天荷圣激切屏营之至元祐八年生日谢表二首辙言伏䝉圣恩以臣生日特遣中使降诏书赐臣羊酒米面者老逢诞日泣亲养之无从赐出天厨愧君恩之莫报辙诚惶诚恐顿首顿首伏念臣生于穷陋晩被宠荣粗饭垢衣未改生平之旧嘉肴㫖酒每惊日食之丰复縁载育之辰曲霑驭幸之典室家交庆心口自慙此盖伏遇皇帝陛下俭以约身优于养士勑廪人而继粟闵楬父之聣盛力行旧章以惠列辟德非易物泽配漏泉矧兹异数之隆非复周行之比食无避难敢忘臣子之心志在属厌更诵古人之戒臣无任感天荷圣激切屏营之至谨奉表称谢以闻臣辙诚惶诚恐顿首顿首谨言辙言伏䝉圣恩以臣生日特遣中使降诏书赐臣羊酒米面者惠以饩牵示同安于饱满继之面蘖思共享于和平辙诚惶诚恐顿首顿首伏念臣生自寒乡幼被慈训父笃教忠之义母有择邻之风孤苦积年衰罢无用每逢生日私窃疚懐敢期老病之余获霑好赐之末既醉且饱兼喜与悲此葢仗遇太皇太后陛下知臣下之劬劳散廪庖之充积谓浆或不以而问雅作刺食每无余而秦风变衰霈为大烹度越前世葢视如手足俾知体貌之隆况门有桑蓬本效驰驱之用欲图报德誓以移忠臣无任感天荷圣激切屏营之至谨奉表称谢以闻臣辙诚惶诚恐顿首顿首谨言笏记伏䝉圣慈之臣生日特遣中使降诏书赐臣羊酒米面者枉䝉寄任空閲歳时每遇初生辄被好赐醉酒饱德虽喜太平之风鸣野食苹未展尽心之报无任感天荷圣激切屏营之至辞门下待郎札子一首臣窃覩今月内降圣㫖转官除门下侍郎伏以执政近臣预闻国论可用才举难以次迁茍以先后歳月为伦必致忝冐沈沦之议况项由县道擢寘从官首尾七年歴尽华贯逮居丞辖之地讫无丝发之功黾勉逾年慙负填臆敢期圣眷未巳擢任愈隆臣反覆思之始者既以不次度越衆贤今者又因见任迁贰元宰前后侥倖岂可常然茍复冐居出纳之司不知进退之分公论不允必致颠隮况臣久以愚拙误䝉矜闵幸今命出未下势尚可回伏乞圣恩念臣孤危非有矫饰特寝明命以安微衷无任祈天竢命激切屏营之至取进止免太中大夫门下侍郎表二首辙言伏奉告命䝉恩除臣太中大夫守门下侍郎者久尘右辖无补于时进贰东台有慙在列言莫宣于诚意听未感于高明辙诚惶诚惧顿首顿首伏念臣顷以虚名误䝉收録旋尘近侍非有劳能咀噍文词本腐儒之事业弹治邪枉犯衆口之憎嫌及夫进贰文昌日侍轩闼随衆出入得失何补于万几奉行文书勉强自慙者期歳此则圣主之所亲见孤臣之所自知岂待人言难逃天鉴敢谓超升累级复进崇阶杂用负乘行自招于㓂盗未尝狩猎食何取于鹑貊伏望太皇太后陛下因功以举贤选衆以拔士采其誉者必考其实听其言者皆原其心如臣空踈自难隠伏特追成命以慰公言使圣朝无失于用人则愚若䝉于厚赐无任祈天竢命激切屏营之至谨奉表陈免以闻臣辙诚惶诚惧顿首顿首谨言臣辙言伏奉告命䝉恩除臣大中大夫守门下侍郎者喉吻之任密侍于禁中纶綍之行风传于海内茍用人之失当于累上以非轻臣辙诚惶诚惧顿首顿首伏念西南陋儒坟文朴学非有过人之大节惟守事君之小心无其实不敢居其名非其任不敢窃其禄任厯三世年逾半生奉以周旋未始失坠今者乃欲以寻尺之材居栋梁之任以斗升之量受钟鼎之蔵虽欲欺君且非本志矧复躐等超累级之上迁秩非旧比之常靖言以思未见其可伏望皇帝陛下因任庶物照临百官短长各尽其宜大小无失所养必其力有余而后用则其任逾久而常新抑将多士皆頼以安岂惟微臣独被其赐愚衷巳竭天听尚回臣无任祈天竢命激切屏营之至谨奉表陈免以闻臣辙诚惶诚惧顿首顿首谨言谢太中大夫门下侍郎表二首辙言伏奉制命除臣太中大夫守门下侍郎再具词免䝉降批答不许仍断来章者黄闼之崇惟贤是用四品之贵匪功弗加自慙迂拙之余倂荷宠先之及辙诚惶诚恐顿首顿首伏惟太皇太后陛下政由家出德与性成尽心与民虽万钟无爱于国洁身由义虽一毫未尝取人惟至清故大臣小吏不察而尽知惟至公故贵戚近习不戒而自饬臣每因双日获觐清光尝恐病窳不中于规模固陋难逃于氷鑑方欲仰干聪听少避衆贤敢谓未见瑕疵尚加进擢岂以其拙直无欺罔之过而迟钝少狂躁之心致此误恩滥于末品此葢伏遇太皇太后陛下人非求备志在养贤将欲因鲍以致管生尊隗以招乐子拔十觊五人之用累百求一鹗之精广而不遗多故致杂臣敢不仰体圣意旁求哲人既以寛寤寐之久劳亦似救空踈之不逮逐此以往未知所裁臣无任感天荷圣激切屏营之至谨奉表称谢以闻辙诚惶诚恐顿首顿首谨言臣辙言伏奉制命除臣太中大夫守门下侍郎再具词免䝉降批答不允仍断来章者掌辖逾年何补六曹之剧纳言置贰仍忝一阶之崇虽曰次迁要爲非据辙诚惶诚恐顿首顿首窃以臣之事君理先审已噐小受大有满溢之祸力薄负重有颠覆之虞世本寒㣲技止文墨向者翺翔翰苑才殚于书诏之闲緫执壹纲力尽于议论之际至于叅陪大政实匪其人乆尔冐居日深愧畏未能谋远常恐见讥于匹夫有若发蒙何以折冲于下国方知难而欲退偶进擢之非常贪恋恩荣巳乖行意之义顾瞻中外岂无潜德之人徒以天听甚髙巽命巳发循墻虽切反汗无縁上累朝廷知人之明下愧明友责善之实此葢伏遇皇帝陛下游神渊黙灼见羣臣之情运智密微隂扶圣母之断人惟求旧德用日新念嘉祐之直言仕亦既久识臣建元之司谏心则无邪忘其鄙凡日加亲近身非木石犹有图报之心恩隆父兄当验服勤之效无任感天荷圣激切屏营之至谨奉表称谢以闻辙诚惶诚恐顿首顿首谨言进郊祀庆成诗状一首右臣伏覩今月十四日亲飨郊庙礼成肆赦者恭以莫大之仪成于一日无穷之泽施及四方欢声所同和气毕应伏惟皇帝陛下奉烈祖之成宪蹈文母之训言临御七年慎守一徳人服孝慈之化物知仁厚之心神祗降休麦禾荐热长日既至旧章不忘以为再享明堂未暇圎丘之大祀躬谒皇地久稽先帝之遗言惕然不宁述而非作是用修合祭之旧补不讲之文人情所安神意昭答况复肆眚之令一寛于宣顽巳责之恩大弛于累絷施仁于不报之地收福于无求之中臣每侍清光略闻大㫖勉强吟咏形容盛明愧周颂二后之精深乏唐赋三礼之广丽图写天日自知难成闲杂风谣犹或有取谨赋皇帝郊祀庆成诗一首谨缮写随状上进轻冐宸严臣无任慙惧激切之至谨进免南郊加恩表二首辙言伏奉告命以郊祀礼毕特加臣䕶军进封开国伯食邑五百户食实封二百户者幸以空踈获陪元祀敢祈恩霈下逮无功辙诚惶诚恐顿首顿首恭以三年而郊百礼咸至上则六圣德泽洋溢于无尽下则四方奔走劳苦而不辞鸠工聚财讲礼修器经渉累歳克举旧仪斯皆恭俭足以感神仁圣足以服衆故得事举如素礼成不违其于左右之臣岂有纎芥之助今当宁之美以谦而弗居相祀之劳虽微而咸録茍不知避将何以安伏望太皇太后陛下上屈至恩俛从私欲使无劳者不得受赐而辞宠者获遂本心体天地无私之明厉臣下有耻之节聪听虽逺恳诚必闻臣无任祈天竢命激切屏营之至谨奉表陈免以闻辙诚惶诚恐顿首顿首谨言辙言伏奉告命以郊祀礼毕特加臣䕶军进封开国伯食邑五百户食实封二百户者叨陪祀事巳极忻荣贪冐宠光实增愧畏臣辙诚惶诚恐顿首顿首恭以皇帝陛下绍统六圣临政七年爱敬尽于事亲故道要而用博绛始念于典学故德修而弗知间者稽参古今并享天地人情既协神理弗违月朔以还雨雪犹作斋宿之际风霾未除及夫昼漏尽而天宇肃清月几朢而云物晏灿执玉而进如将弗胜受福以归谦不自有衆庶如堵欢欣一词此则圣性得于自然臣下望而莫及曾何误宠横及无劳伏望皇帝陛下徇固请之诚收已行之命福胙既均于在列名噐岂宜以假人益慎予夺之权深厉亷耻之节眇然微愿冀在必从臣无任祈天竢命激切屏营之至谨奉表陈免以闻臣辙诚惶诚恐顿首顿首谨言谢南郊加恩表二首辙言伏奉告命特加䕶军进封开国伯食邑五百户食实封二百户寻具表辞免䝉降批答不许仍断来章者元祀告成灵贶昭答推广干坤之施普霑子之私顾惟何劳窃冐斯宠辙诚惶诚恐顿首顿首伏愠太皇太后陛下母仪三世坤载四方享天下之养而非以厚其身揽天下之务而非以私其族培附帝业保佑神孙譬如农夫之养苗耘鉏以竢其长玉人之作噐琢磨而望其成厉之以讲学之勤示之以听断之敏导之事天而天钖之福训之祀地而地应以和凡下民所以知戴吾君皆东朝有以启迪其意如等辈絶企光尘虽复因时以举仪祇令以从事参备羽卫进执豆笾岂有劳能坐被光宠此葢伏遇太皇太后陛下因脤膰之余庆録左右之微勤以谓承天之休不可以专享及物之惠不嫌于过优致此误恩首霑近列辞避无所寝兴莫遑臣无任感天荷圣激切屏营之至谨奉表称谢以闻臣辙诚惶诚恐顿首顿首谨言臣辙言伏奉告命特加臣䕶军进封开国伯食邑五百户食实封二百力寻具表辞免䝉降批答不允仍断来章者祗相元祀粗免弗䖍敢縁均福之常妄冀及私之宠重纡训语秪益兢惭辙诚惶诚恐顿首顿首恭惟郊庙之崇祖宗所敬先之以寛刑薄敛使民㒺艰虞副之以洁粢硕牲使神无恫怨民神胥协家国用宁顾何人预闻庶政裕民之意诏令具存事神人诚威仪可效乃者密侍旒冕手荐璧琮晬容穆然而祗畏之心明羣工肃然而呉敖之意息听于舆人之诵知有列圣之风臣目覩盛仪无周南之叹位在近列有粃前之讥首被恩私实增战越此葢伏遇皇帝陛下体二仪之博施袭累圣之成规霈然雨露之私无复贤愚之间勲封之钖深愧于劳臣田邑之加几至于成国功无毫发恩积丘山无任感天荷圣激切屏营之至谨奉表称谢以闻辙诚惶诚恐顿首顿首谨言栾城后集巻第十七栾城集栾城集卷第十八栾城集卷第十八辞五首御风辞子列子行御风风起蓬蓬朝发于东海之上夕散于西海之中其徐泠然其怒勃然冲击隙穴震荡宇宙披拂草木奋厉江海强者必折弱者必从俄而休息天地肃然尘壒皆尽欲执而视之不可得也盖归于空今夫子昼无以食夜无以寝邻里忽之弟子疑之则亦郑东野之穷人也然而徐行不见徒歩疾行不见车马与风皆逝与风皆止旬有五日而后反此亦何功也哉子列子曰嘻子独不见夫衆人乎贫者葺蒲以爲履斵桞以爲屐富者伐檀以爲辐豢驷以爲服因物之自然以致千里此与吾初无异也而何谓不同乎苟非其理屦屐足以折趾车马足以毁体万物皆不可御也而何独风乎昔吾处乎蓬荜之间止如枯株动如藁叶居无所晋而徃无所从也有风瑟然拂吾芦而上摄衣从之一髙一下一西一东前有飞鸢后有游鸿云行如川奕奕溶溶隂阳变化顚倒横从下眎海岳晃荡青红盖杂陈于吾前者不可胜穷也而吾方黜聪明遗心胷足不知所履手不知所冯澹乎与风爲一故风不知有我而吾不知有风也盖两无所有譬如风中之飞蓬耳超然而上薄乎云霄而不以爲喜也拉然而下陨乎坎井而以爲㐫也夫是以风可得而御矣今子以子爲我立乎大风之隧凛乎恐其不能胜也蹙乎恐其不能容也手将执而晋之足将腾而践之目眩耀而忧坠耳汹涌而知畏纷然自营子不自安而风始不安子躬矣子轻如鸿毛彼将以爲千石之钟子细如一指彼将以爲十仭之墉非倾而覆之㧞而投之不厌也况欲与之逍遥翺翔放于大空乎子虽蹈后土而倚嵩华亦将有时而穷矣古之至人入水而不濡入火而不热苟爲无心物莫吾攻也而独疑于风乎于是客起而叹曰广矣大矣子之道也吾未能充之矣风未可乗姑乗传而东乎上清辞帝荡荡其无尊兮居深髙乎九阍顾后土之茫昩兮若世人之观天云冥冥其无见兮曰其下维神姦山重深而海广兮忧百鬼之伤人属神媪以九土兮畀海若以九川时节降以督视兮下斗鬼之神君吁嗟君兮吾不可得而讯也庸使我待之人兮其使我以爲神也朝求兮山顚夕采兮涧涘取荷华兮菱实拾芳兰兮白芷鹿伎伎兮来罝鱼揖揖兮趋饵秋风髙而稻熟兮寒泉冽其清泚爲酒醴以跪酌兮断白茅而爲委嗟天上其何食兮畏神君之不吾以进屏息以荐恪兮退俯伛而仰俟爲善得福兮畀恶以死恐惧受赐兮怠傲获罪玉食有不享兮会潢污蕨薇之不弃谓神君之不可知兮何好恶之吾似跨脩龙之百㝷兮腾怒发而上指从千骑之飘忽兮拂长劔其天倚陨星殃于太极兮霍云散而风靡还祕殿之清深兮目流电其不可仰视望威神而股栗兮知其中之人耳致吾有以荐诚兮庻其可得而祀也杨乐道龙图哀辞嘉祐五年三月辙始以选人至流内铨是持杨公乐道以天章阁待制调铨之官吏见子于稠人中曰闻子求举直言若必无人畋愿得备数辙曰唯既而至其家一见坐语如旧相识明年予登制科公以谏官爲考官祕阁又明年四月公薨方其病也予见于其寝莫然无言曰死矣将以寂㓕爲乐盖子之识公始三岁矣三岁之中不过数十见公齿甚长予甚少公已贵子方贫贱见之辄欢乐笑语终日不厌释然忘其老且贵也相与痛惜其不幸而予又窃有以私懐之公本河东人家世将家有功于国公始以文词得官其后将兵南方与蛮战亦有功其爲将能与士卒均劳苦饮食比其最下者而军行常䖏其先以此得其死力常学李靖兵法知其出入变化之节其称曰今之人才不及古人多将辄爲所昏尝于南方以数千卒自试自度可以复益数千人而不乱然公之与人谨畏循循无所迕平居遇小事若不能次人皆怪其能将以破贼凝其无以䖏之不知其中有甚勇者人不及也盖其谨畏循循者所以爲勇而人莫知之卒时年五十有六素病瘦甚羸然平居读书勤苦过于少年好爲诗喜大书皆可爱有子一人生始二岁将卒名之曰祖仁既卒家无遗财以故衣歛仰于官及其友人以葬以克养其家将以七月葬于洛阳五月其家以其柩归作哀辞以遗其绋者歌之辞曰嗟夫杨公归来兮洛之上其土厚且温生年五十六有子以祭兮何慕而不若人天子怜尔赠金孔多兮家可以不贫平生不爲恶死而有遗爱兮虽亡则存家本将家有功而不坠兮配祖以孙爲人至此非有不足兮可以无憾而人爲悲辛嗟夫杨公归来兮家有弱子恃尔神刘凝之屯田哀辞元丰三年九月辛未庐山隐居刘凝之卒于山之阳其孤格书来赴曰君昔知吾兄旣又识吾父今不幸至于大故其爲诗使授者歌之以厚其葬十月乙酉葬于清泉乡书不时至缓不及事乃哭而爲之辞始于自蜀游京师识凝之长子恕道原博学强识能通三坟五典春秋战国歴代史记下至五代分裂皆能言其治乱得失纪其岁月辨其氏族而正其同异上下数千岁如指诸左右其爲人刚中少容是是非非未尝以语假人人多疾之翰林学士司马公方受诏䌷书东观以君爲属公以直名当世而君尤甚虽公亦严惮之士知君者曰君非独然君父凝之始以刚直不容于世俗弃官而归老于庐山二十年矣君亦非乆于此者也旣而君得请以归养其亲三年得疾不起今年春予以罪謪髙安过君之庐伤君之不复见拜凝之于牀下其容晬然以温其言肃然以厉环堵萧然饘粥以爲食而游心尘垢之外超然无慼慼之意凛乎其非今世之士也然予之见凝之始得道士法郄五谷煑枣以爲食气清而色和及其没也晨起衣冠言语如平时无疾而终予然后知君父子皆有道者然道原一斥不用遂徃而不能返凝之隐居絶俗三十余年神益疆气益坚尽其天年物莫能伤其清则同而其扩逹自遂道原不及也辞曰伯夷之清百世而一人兮其生也薇以爲食饿死于首阳世之士谓清不可爲兮计较得失以和爲臧信和之可以浮沉而自免兮彼爲和者何三黜之皇皇曰爲道者不与命谋兮非和实得非清实丧若凝之爲父与原之爲子兮絜亷不挠氷清而玉刚如世之言当皆折兮原何独短凝何独长要长短之不可以命人兮适天命之不可常惟溷浊之不可居而狷㓗之难乆兮吾将与凝乎同鄕鲜于子骏谏议哀辞中山鲜于子骏弱冠而仕老而不得志买田于阳翟盖将终焉元祐元年始召爲谏议大夫朝廷以得人相庆而子骏亦不敢以老爲辞意将有所建焉居数月得足疾不能造朝卽自引去得请淮阳未几以不起闻士之识与不识皆爲之出涕夫死生得䘮非子骏之忧而有志不获爲可悲也子骏于书无所不读而善属文晚节爲楚词得古之遗思其文与蜀郡文与可相上下与可没将十年而子骏亡蜀人皆悲思之其子颉求子爲挽歌作楚辞以授之以爲子骏之意也豋嵩髙兮扪天涉清颍兮波澜中休息兮故韩有美人兮来居曳佩玉兮长裾内谅直兮外脩车还轸兮莫予晋筑室兮䟽流植干兮莳芳雪积兮中谷曰予俟兮春旸春风至兮百鸟鸣升髙禾兮两亦晴鸣一再兮惊人时不予兮徂征美人兮驾长离来逡巡兮徃奔驰命不可兮奈何号帝阍兮诉予予骞木兰兮茹紫芝予饮石泉兮濯流波不妄食兮裴回莫之饱兮不饥游于斯兮伏斯命有尽兮孰违心不灭兮亭亭倚嵩少兮长欷诗二首太白山祈雨诗田漫漫耕挹挹㧞陈草生九谷人功尽雨则违苖不穗莩不米哀将饥兮山巖巖奠南西嗟我民匪神依伐山木蓻稷黍求旣多诉不已犹我许兮山爲灰石爲炭水泉沸百草烂神予我旱夺之孰爲是骄不威尚可弛兮雷冯空雨腾渊诛孽妖反丰年顾千里瞬三日神在堂龙爲役是何惜兮雨既止百糓复筑场壌治囷簏爲酒醴伐豚羔舞长袖击鸣鼍匪以报兮舜泉诗始余在京师游宦贫困思归而不能闻济南多甘泉流水被道蒲鱼之利与东南北东方之人多称之㑹其郡从事阙求而得之旣至大旱几岁赤地千里渠存而水亡问之其人曰城南舜祠有二泉今竭矣越明年夏虽雨而泉不作人相与惊曰舜其不复享耶又明年夏大雨霖麦禾荐豋泉始复发民驩曰舜其尚顾我哉泉之始发潴爲二池酾爲石渠自东南流于西北无不被焉灌濯播洒蒲莲鱼鼈其利滋大因爲诗使祠者歌之诗曰歴山嵓嵓虞舜宅焉虞舜徂矣其神在天其德在人其物在泉神不可亲德用不知有冽斯泉下民是祗泉流无疆有永我思源发于山施于北河播于中逵汇爲澄波有鼈与鱼有菱与荷蕰毒是洩污浊以流埃壒消亡风火㓕収藂木敷荣劳者所休谁爲旱灾靡物不伤天地耗竭泉亦沦亡民咸不宁曰不享耶时雨旣澍百殻旣登有流泫然弥坎而升沟洫满盈鰕黾沸腾匪泉实来帝实頋余执其羔豚苹藻是菹帝今在堂泉复如初铭二首彭城汉祖庙试劔石铭汉髙皇帝庙有石髙三尺六寸中裂如破竹不尽者寸父老曰此帝试劔石也熈宁十年蜀人苏轼爲彭城守弟辙实从入庙观石而爲之铭曰维汉之兴三代无有提劔一唿豪杰奔走厥初自试山石爲剖夜断长蛇旦泣神母指麾东西秦项授首歛然三尺一夫之偶大人将之山岳頽仆用巨物灵不复凡手武库焚荡帝命下取岿然斯石不尚有旧凰咮石砚铭北苑茶冠天下岁贡龙鳯团不得鳯凰山味潭水则不成潭中石苍黒坚致如玉以爲研与笔墨冝世初莫知也熈宁中太原王頥始发其妙吾兄子瞻始名之然石性薄厚者不及寸最后得此长博丰硕盖石之杰子瞻方爲易传日効于前与有功焉爲之铭曰陶土涂凿崖石玄之蠧颍之贼涵清泉閟重谷声如铜色如铁性滑坚善凝墨弃不取长叹息招伏羲揖西伯发秘藏与有力非相待谁爲出颂二首筠州聪禅师得法颂禅师聪公昔以讲诵爲业晩游浄慈本师之室诵南岳思大本和尚口吞三世诸佛语迷闷不能入一日爲本烧香本曰吾畴昔爲汝作梦甚异汝不悟即死不可不勉师茫然不知所谓既而礼僧伽像醒然有觉知三世可吞无疑也趋徃告本本曰向吾梦汝吞一世界一剃刀汝今日始从迷悟是始出家真吾子也乃击皷升座爲衆説此事聪作礼涕泣而罢聪住髙安圣夀禅院子尝从之问道聪曰吾师本公未尝以道告人皆听其自悟今吾亦无以告予予从不告门乆而入道乃爲颂曰道不可告告即不得以不告告是眞告敕香严辞去得之瓦砾临济不喻至愚而悉非愚非瓦皆汝之力有不至此是非出家梦吞剃刀髪落如花游行四方物莫能遮终亦不告独障其邪弟子度者如恒河沙等轩颂南丰张君家有等轩问我何者是平等法我告张君物之不齐何所不有长短大小净秽好丑杂然首陈参差不等乱我身心耳目鼻口欲求平等了不可得忽然觉知身心本空万物亦空诸差别相皆是虚妄无有失性熟爲不等等爲一空尚无平等何䖏复有不平等者遍观万物无等不等是谓眞实平等法已栾城集卷第十八栾城集后集卷第十八栾城后集巻第十八表䟽一十九首汝州谢上表一首辙言伏奉告命差知汝州军州事臣巳于四月二十一日到任上讫者论事非冝本虞于大谴承命出守犹荷于寛恩臣辙诚惶诚恐顿首顿首伏念臣性本迂愚学非练达顷值时乘之始偶同彚进之余由一邑之栖迟歴九年之侥倖遍尘侍从未闻毫髪之劳久处庙堂滋见斗筲之陋踈拙日慙于君父满盈每诮于友朋贪恋宠光不知引避愚而自用言之不疑寡虑直前初独任其狂斐于时妾作信自取于颠隮尚頼深仁黜临善地此盖伏遇皇帝陛下尧舜相受常懐善继之心父母兼容深照不逮之实稍寛宪法特许省循収去干之䰟虽知甚幸若丧家之犬私窃自怜恐惧未忘寝兴何暇有民与社永知愧于明时使过与愚冀或収于异日臣无任瞻天荷圣惶惧战越之至谨奉表称谢以闻臣辙诚惶诚恐顿首顿首谨言分司南京到筠州谢表一首辙言臣前得罪蒙恩落职知汝州六月十二日再被告降三官知袁州即治陆行趋陈晋具舟赴任九月十日行至江州彭泽县界复被告降授试少府监分司南京筠州居住寻拜受前行于九月二十五日至筠州居住讫者愚守一心漫无趋避歳更三黜始悟愆尤臣辙诚惶诚恐顿首顿首伏念家传朴学仕偶圣时本无意于功名徒自勤于翰墨因时乏使亟尘言事之班窃食无功复预闻政之列才经九歳遍歴要涂人心忌其超迁天意恶其盈满扪心自省事犹可追任意直前罪所从出惟闇故不明利害惟拙故不达㡬微以至罪积如山命轻若髪荐经弹击虽九死以犹轻黜守幽遐累千里而为近今兹责分晋务弃置陋邦不亲吏民许追思其过咎稍霑禄秩俾粗免于饥寒人微固无可言恩深继之以泣自违天日分委泥涂朝爲无言恩出独断此盖伏遇皇帝陛下法天广覆配地兼容虽雷霆之震惊与雪霜之严冽未始絶物之命要在厚民之生故兹贱微犹得陈述臣自处本复何言顾惟兄弟二人迭相须为性命江岭异域恐遂隔于存亡况复坟墓阔䟽父子离散若臣家之忧患实今世之孤穷靖言思之谁可告者惟有自投于君父庶㡬有冀于生全泣血书词叩阍仰诉生有捐躯之日死存结草之诚臣无任瞻天望圣激切屏营之至谨奉表称谢以闻辙诚惶诚恐顿首顿首谨言明堂贺表一首辙言伏覩今月十九日赦书明堂礼毕大赦天下者飨帝尊亲古今之大典推恩肆青天地之至仁举此盛仪併在今日臣辙诚懽诚忭顿首顿首伏惟皇帝陛下以仁御世以诚事天干清坤宁兵戢民阜人悦故神罔不宥物备故礼得以成一享圆丘三谒路寝诚敬之心与日兼茂寛大之泽靡物不蒙能事既修全福自至方将享尧舜之上寿膺成康之令名民愿所同天心是若顷侍帷幄稍歴歳时谴责之深坐甘没齿江湖之逺犹冀首丘久蛰泥涂闻震雷而惕若深囚笼槛得清风而自疑无任瞻天望圣激切屏营之至谨奉表称贺以闻辙诚懽诚忭顿首顿首谨言雷州谢表一首臣辙言臣先蒙恩责降分司南京筠州居住于今年閠二月内又蒙恩责授化州别驾雷州安置已于今月五日至贬所讫者謪居江外巳閲三年再斥海滨通行万里罪名既重威命犹寛臣辙诚惶诚惧顿首顿首伏念臣性本朴愚老益顽鄙连年骤进不知盈满之为灾临出妄言未悟颠危之巳至命微如髪衅积成山比者水陆奔驰雾雨烝湿血属星散皮骨仅存身锢陋邦地穷南服夷言莫辨海气常昬出有践蛇茹蛊之忧处有阳淫隂伏之病艰虞所迫性命岂常念咎之余待尽而巳伏惟皇帝陛下仁齐尧舜政述祖宗日月之明无幽不烛天地之施有生共霑怜草木之微念臣犬马之旧未忍视其殒毙犹复许以生全臣虽弃捐尚识恩造知杀身之何补但没齿以无言臣无任感天荷圣激切屏营之至谨奉表称谢以闻辙诚惶诚惧顿首顿首谨言移岳州谢状一首得罪南迁于今七歳投窜岭表又巳四年瘴疠所侵仅存皮骨亲属沦䘮生意㡬尽自分必死荒徼不复归见中原岂意圣神御极恩贷深广不遗旧物尚许北还元子赦书重加开宥事出特㫖恩实再生臣见具舟前徃自尔稍近华风遂脱瘴死君恩至厚力报无由臣无任云云复官宫观谢表一首辙言昨于䖍州准告授臣濠州团练副使岳州居住臣寻乘船至鄂州复准告授臣太中大夫提举鳯翔府上清太平宫外州军任便居住臣巳望阙祗受讫者謪徙南方自分必死恩移近地巳若再生复兹旧秩之还仍领真祠之祕居从私欲感极涕零辙诚惶诚惧顿首顿首伏念臣禀生甚微处世多难反身自省本欲忠孝于君亲报国何功粗免愧畏于俯仰徒以氷炭难于同器仇怨因而满前被以恶名指为私党将杜其生还之路遂立为不赦之文前后三迁奔驰万里瘴疠纒绕骨肉丧亡闻者为臣伤心见者为臣郧涕虽百夫所聚公议自明而衆楚相咻有口谁诉此者伏遇皇帝陛下体天地之造坦然无私奋尧舜之明断然有作自初践阼即闻德音内推圣母之慈仁外照羣臣之情伪荐垂恩宥至于再三春雷发声蛰户咸震臣得以迟莫复覩盛明顷尝卜居嵩颍之间粗有伏腊之备杜门可以卒歳蔬食可以终身生当击壤以咏圣功死当结草以效诚节至于隂阳之施草木何酬无任瞻望阙庭披沥肝胆激切屏营之至谨奉表称谢以闻辙诚惶诚惧顿首顿首谨言南郊贺表一首臣辙言伏覩今月二十三日皇帝亲飨圎丘礼成肆赦者临御再朞初见上帝神人交感德泽旁周臣辙诚懽诚忭顿首顿首伏以本朝六代八圣承平之久旷古所未闻三年一郊极盛之仪有唐之成法因四海来祭之广成百神受职之文推演神休肆宥多辟恭惟皇帝陛下体天地之大德性尧舜之深仁受命之符本縁斯致御世之道亦由是隆复因行礼之终益广好生之泽臣顷斥居荒服岂意生还今密迩邦畿亟闻敷命造庭称庆虽絶望于余生鼓腹载歌窃有幸于今日臣无任瞻天望圣踊跃屏营之至谨奉表称贺以闻辙诚懽诚忭顿首顿首谨言降朝请大夫谢表一首辙言伏奉告降授朝请大夫赐紫金鱼袋差遣勲封食实封如故者罪大恩寛言者未厌官高德薄法所不容尚领真祠实出寛宪臣辙诚惶诚恐顿首顿首伏念臣早尘近列无补明时下则拙于身谋上则闇于国体先朝矜其愚陋宥以遐荒前后七年浮沉万死偶真人之御厯敷大号以惟新普复旧官亟叨厚禄然年迫衰暮知复何为身利退藏顾未敢请因循于此黾俛自慙虽复追削者五官仍且获于安闲局涵恩至厚为幸已多此盖伏遇皇帝陛下以尧舜之仁行成康之政衷未忘于旧物恩许毕其余生谨当杜门躬耕没齿蔬食知生成之难报姑静黙以待终匡无任瞻天望圣激切屏荣之至谨奉表称谢以闻辙诚惶诚恐顿首顿首谨言谢复坟寺表一首辙言准颍昌府牒准御笔手诏节文应系籍宰执坟寺昨经改正仍并给还者名书罪籍慙负明时恩念私茔特还旧刹九泉受赐荒陇生光辙诚惶诚恐顿首顿首伏念早以空踈叨居近宻始终无补愚不自量恩礼误加骤及旣徃一被党人之目上遗先臣之忧旧恩巳移没齿何觊岂谓诏恩一出故物复还丘𡑞絶刍牧之虞松槚变燋枯之色骨肉感涕间里咨嗟此盖伏遇皇帝陛下性仁无私圣孝不匮覧二帝初潜之地动一物失所之怀号令所加存没感頼衰病巳乆报恩之日不长子孙在前竭忠之心未替过此以徃无所裁之臣无任瞻天望圣激切屏营之至谨奉表称谢以闻辙诚惶诚恐顿首顿首谨言谢复官表二首屏居田里忽捧丝纶恩㫖非常惊喜交至中谢伏念向者叨尘名位自取颠隮亟䝉召归即还旧物之厚中虽贬夺不失便地之安衰老之余退藏为幸闭门念咎既久谢于交游没齿无言盖仅同于木石虽未即死岂复干荣此盖伏遇皇帝陛下圣德日新仁心天覆躬受八寳推恩万方朝阳一升虽幽咸照时雨既至靡物不䝉遂使死灰再然朽骨重肉顾筋骸巳惫不任鞭䇿之施耳目俱昬絶望清明之化论报无日荷恩则深臣无任云云诞膺八寳承天地之休连钖二阶均云雨之施恩深难报感极何言中谢伏念忧患余生老病兼至废黜虽久尚霑品秩之余奉养虽微更获耕耘之助一毫以上皆出于君恩累歳偷安有惭于公议复叨宠数深属无名兹盖伏遇皇帝陛下天造曲成圣功独运深怜枯藁重许发生示人以无私之心施德于不报之地臣虽顽鄙粗识恩私筋力巳衰莫展驱驰之用忠诚尚在岂以生死而移臣无任云云皇太后上僊慰表一首辙言㐲覩今月十四日大行皇太后遗诰至颍昌府者母仪沦丧率土震惊臣辙诚哀诚殒顿首顿首大行皇太后定䇿艰难之中力辞政务之要功存社稷德及生灵奉讳云初痛心罔极伏惟皇帝陛下方以天下为养遽有终身之忧孝爱兼隆哀慕日逺久居謪籍适此召还感恩至深奉慰无路臣无任瞻望阙庭哀恸殒越之至谨奉表陈慰以闻辙诚哀诚殒顿首顿首谨言钦圣宪肃皇后祔庙慰表一首辙言伏闻今月二十六日钦圣宪肃皇后神主祔庙礼毕者复土告终祔姑成礼悲动宸极痛彻寰瀛臣哀诚顿首顿首钦圣宪肃皇后内治有光坤元至顺方艰难之际好谋而成迨听断之辰退藏于密奄弃万邦之养永严七世之祠伏惟皇帝陛下仁孝自天感慕踰等舍曾闵匹夫之志念文武创业之艰深抑诚心以幸天下臣限以在外不获奔诣阙庭无任瞻望摧咽激切屏营之至谨奉表称慰以闻臣辙诚哀诚殒顿首顿首谨言钦慈皇后祔庙慰表一首辙言伏闻今月二十六日钦慈皇后神主祔庙礼毕者孝不及养永深敬爱之情礼极追崇亟成陵庙之制臣辙诚哀诚殒顿首顿首钦慈皇后毓德仁里作嫔皇家蚤弃宫闱未遑祎狄之盛礼诞育仁圣克复祖宗之旧章神人共依中外追感伏惟皇帝陛下孝恭成德思慕终身虽尽显亲之仪未忘念母之志中外瞻仰启处不遑臣限以在外不获奔诣阙庭臣无任瞻望摧咽激切屏营之至谨奉表陈慰以闻辙诚哀诚殒顿首顿首谨言大行太皇太后上僊功德疏一首臣伏以道大难名本无心于民上功成即去空结想于人间贽罢枣脩禭陈祎狄敢荐竺文之祕少资天福之余大行太皇太后伏愿乘佛妙因称民善祷超升彼岸既资福于今生降泽斯民终未忠于故国臣无任瞻望涕泗激切屏营之至谨疏皇太后上僊功德疏一首右伏以仙驭宾天圣功在物哀纒率土痛切遗伏惟大行皇太后祖烈崇高坤仪博厚定立长之大议宗社以安避成功而不居中外咸仰奄弃东朝之养倐起西方之游易月有期因山非逺愿假佛乘之妙少资净土之因超三界以无方福羣生于罔测臣无任瞻望涕泗激切屏营之至谨䟽哲宗皇帝大祥功德疏一首右伏以日月有期祥禫成礼甫终遏密滋极痛伤伏惟哲宗皇帝陛下临御积年威神在物绍圣考之遗业启华鄂之逺图至矣成功衋然永慕爰假佛乘之妙少资仙驭之游伏愿追列圣于九霄齐光斗极福遗黎于四海等固山河臣无任瞻天望圣激切屏营之至谨疏天宁圣节功德疏一首臣伏以地厚天高取数固多于万物尧仁舜孝降年独永于百王理虽出乎自然事必从乎衆欲是用假佛乗之至妙祝宸筭之无疆皇帝陛下伏愿追继祖宗之隆度越汉唐之盛恭俭以永仁而仁至恺悌以祈福而福生兼获华夷之心大副臣民之望臣无任瞻天望圣激切屛营之至谨䟽东茔老翁井斋僧䟽一首降授朝请大夫护军赐紫金鱼袋苏辙伏爲东茔老翁井近岁以来泉源耗竭人失烹餁田失灌种先壠攸託中情惕然今因姪孙新授广都主簿元老西归谨请戒律僧就坟侧晨设斋转经夜设水陆道埸以祈㝠应谨具疏如后斋僧七人每僧各转妙法莲华经一部七巻设水陆道塲一夜右伏以先君太子太师兆自东山躬卜灵宅泉出右麓流于西南旱暵不干霖潦不溢实有常徳纪于耆旧越自近歳渐致枯竭永惟艮坎之徳行止相寻山下出泉在易为䝉䝉极必发失其常性厥咎在人辙以愚暗曩窃名位积谴致罚以累兹泉今者归依佛乘救拔衆苦伏愿道埸清浄山神欢喜泉流瀵发草木滋润居人䝉赐莹域增固伏乞三寳证知稽首谨疏栾城后集巻第十八栾城集栾城集卷第十九栾城集卷第十九新论三首新论上古之君子因天下之治以安其成功因天下之乱以济其所不足不诬治以爲乱不援乱以爲治援乱以爲治是愚其君也诬治以爲乱是胁其君也愚君胁君是君子之所不忍而世俗之所徼幸也故莫若言天下之诚势请言当今之势当今天下之事治而不至于安乱而不至于危纪纲粗立而不举无急变而有缓病此天下之所共知而不可欺者也然而世之言事者爲大则曰无乱爲异则曰有变以爲无乱则可以无所复爲以爲有变则其势常至于更制是二者皆非今世之忠言至计也今世之弊患在欲治天下而不立爲治之地夫有意于爲治而无其地譬犹欲耕而无其田欲贾而无其财虽有鉏耰车马精心强力而无所施之故古之圣人将治天下常先爲其所无有而补其所不足使天下凡可以无患而后徜祥翺翔惟其所欲爲而无所不可此所谓爲治之地也爲治之地既立然后从其所有而施之植之以禾而生禾播之以菽而生菽艺之以松栢梧槚藂莾朴无不盛荗而如意是故施之以仁义动之以礼乐安而受之而爲王齐之以刑法作之以信义安而受之而爲霸督之以勤俭厉之以勇力安而受之而爲强国其下有其地而无以施之而犹得以安存最下者抱其所有伥伥然无地而施之抚左而右动鎭前而后起不得以安全而救患之不给故夫王覇之略富强之利是爲治之具而非爲治之地也有其地而无其具其弊不过于无功有其具而无其地吾不知其所以用之昔之君子惟其才之不同故其成功不齐然其能有立于世未始不先爲其地也古者伏羲神农黄帝既有天下则建其父子立其君臣正其夫妇联其兄弟殖之五种服牛乗马作爲宫室衣服噐械以利天下天下之人生有以飬死有以葬欢乐有以相爱哀慼有以相弔而后伏羲神农黄帝之道得行于其间凡今世之所谓长㓜之节生养之道者是上古爲治之地也至于尧舜三代之君皆因其所阙而时补之故尧命羲和历日月以授民时舜命禹平水土以定民居命益驱鸟兽以安民生命弃播百糓以济民饥三代之间治其井田沟洫歩畆之法比闾族党州鄕之制夫家卒乘车马之数冠昏䘮祭之节岁时交㑹之礼养生除害之术所以利安其人者凡皆已定而后施其圣人之德是故施之而无所龃龉举今周官三百六十人之所治者皆其所以爲治之地而圣人之德不与也故周之衰也其诗曰虽无老成人尚有典刑由此言之幽厉之际天下乱矣而文武之法犹在也文武之法犹在而天下不免于乱则幽厉之所以施之者不仁也施之者不仁而遗法尚在故天下虽乱而不至于遂亡及其甚也法度大壊欲爲治者无容足之地泛泛乎如乘舟无楫而浮乎江湖幸而无振风之忧则悠然唯水之所漂东西南此非吾心也不幸而遇风则覆没而不能止故三季之极乗之以暴君加之以虐政则天下涂地而莫之救然世之贤人起于乱亡之中将以治其国家亦必于此焉先之齐桓用管仲辨四民之业连五家之兵卒伍整于里军旅整于郊相地而征川泽各致其时陵阜陆墐各均其冝邑鄕县属各立其正举齐国之地如画一之可数于是北伐山戎南伐楚九合诸侯存邢卫定鲁之社稷西尊周室施义于天下天下称伯晋文反国属其百官赋职任功轻关易道通商寛农懋穑劝分省财足用利噐明德举善援能政平民阜财用不匮然后入定襄王救宋衞大败荆人于城濮追齐桓之烈天下称之曰二伯其后子产用之于郑大夫种用之于越商鞅用之于秦诸葛孔明用之于蜀王勐用之于符坚而其国皆以富强是数人者虽其所施之不同而其所以爲地者一也夫惟其所以爲地者一也故其国皆以安存惟其所施之不同故王霸之不齐长短之不一是二者不可不察也当今之世无惑平天下之不跻于大治而亦不䧟于大乱也祖宗之法具存而不举百姓之患畧备而未极贤人君子不知尤其地之不立而罪其所施之不当种之不生而不知其无容种之地也是亦大惑而已矣且夫其不跻于大治与不陷于大乱是在治乱之间也徘徊徬徨于治乱之间而不能自立虽授之以贤才无所爲用不幸而加之以不肖天下遂败而不可治故曰莫若先立其地其地立而天下定矣新论中治国而爲其地非圣人而后然也古之君子莫不皆然而其不然者则仅存之国也人之治其家也其最上者爲虞舜其次爲曾闵而其次犹得爲天下之良人其下者乃有不慈不孝置其不慈不孝盖自其得爲良人以上至于爲舜其所以洽其身上以事其父母下以化服其妻子者不同而其所以爲生者子耕于田妇织于室养其鸡豚殖其菜茹无失其时以养生送死虽舜与天下之良人均也舜而不然不得以爲舜天下之人不然不得以爲良人何者是亦治家之地焉耳而至于爲国而岂独无之昔者文王之治岐也耕者九一故周公因之建爲歩畆沟洫之制何者其所因者治世之成法也孔子之治鲁也鲁人猎较孔子亦猎较何者其所因者衰世之余制也当战国之强诸侯无道然孟子亦以爲有王者起今之诸侯不可尽诛惟教之不改而后诛之故汉之兴也因秦之故而不害其爲汉唐之兴也因隋之故而不害其爲唐由是观之则夫享国之长短致化之薄厚其地能客之而不能使之也地不能使之长短薄厚然长不得地则无所效其长厚不得地则无所致其厚故夫有地而可以容有所爲者举而就之可也当今之世祖宗之法或具存而不举或简略而不备具存而不举是有地而不耕也简略而不备是地有所废缺而不完也欲筑室者先治其基基完以平而后加石木焉故其爲室也坚今之治天下则不然盖尝论之自五代以来强臣专国则天下震动而易乱自吾祖宗削而渐磨之则今世可以粗安凡今世之所恃以爲安者惟无强臣而已然恃其一之粗安也而尽忘其余故尝以爲当今天下有三不立由三不立故百患并起而百善并废何者天下之吏媮堕苟且不治其事事日已败而上不知使是一不立也天下之兵骄脆无用召募日广而临事不获其力是二不立也天下之财出之有限而用之无极爲国百年而不能以富是三不立也基未平也加之以其所欲爲是故兴一事而百弊作动一役而天下困投足而遇陷穽侧身而入河海平居犹惧有患而况求以驰骋于其上哉固不可矣今夫夷狄之患是中国之一病也吾欲拒之则有以爲拒之之具和之则有以爲和之之费以天下而待一国其爲有余力也固亦冝矣而何至使天下皆被其患今也天下幸而无它患难而唯西北之爲畏然天下之力亦已困而不能支矣一岁之入不能供一岁之出是非特纳赂之罪也三事不立之过也故三事立爲治之地既成赂之则爲汉文帝不赂则爲唐太宗赂与不赂非吾爲国治乱之所在也治乱之所在在乎其地之立与不立而已矣天下之事因循而维持之以至于渐不可举犹曰是养之未至也乗舟中流释其檝而听水之所之旋于洄洑格于洲浦以爲是固然也其爲无具亦已甚矣以今之时天子仁恕士大夫好善天下之风俗不至于朋党乱正诬罔君子也世之清议凛然在矣公卿之欲有爲以济斯世谁有言者而曰吾有所待是徒空言非事实也故爲之説曰居之以强力发之以果敢而成之以无私夫惟有私者不可以果敢果于一不果于二天下将以爲言不果者不可以强力力虽强而辄爲多疑之所败天下之人惟能爲是三者则足以排天下之坚强而纳之于柔懦扰天下之怨怒而投之于不敢惟不能爲是三者则足以败天下之贤才而卒之以不能有所建是故无私而果敢果敢而强力以是三者治天下之三不立以立爲治之地爲治之地既立然后择其所以施之天下将无所不可治新论下天下之未治也患三事之不立茍其既立则患其无以施之盖君子爲国正其纲纪治其法度皆可得而知也惟其所以施之则不可得而知周公之治周也修其井田封建百辟可得而知也其所以使天下归周者不可得而知也孔子之治鲁也堕其三都诛其乱政可得而知也其所以使羔豚不饰贾男女别于道者不可得而知也孟子之所以洽邾者正其疆界五口之家桑鸡豚必具可得而知也其所以使之至于王者不可得而知也孔子孟子之所汲汲以教人者在其不可得而知而其可得而知者不详论也曰是有意于治者能之然而亦不可去也故其得爲是国也必举之以爲先由是观之治国之地圣人无之不得以施其圣然而圣人之道有所髙远而不可及者矣其于孔子之门所谓政事而冉有子路之所能者治国之地也子路曰千乗之国摄乎大国之间加之以师旅因之以饥馑由也爲之可使有舅且知方也冉有曰方六七十如五六十求也爲之可使足民如其礼乐以俟君子是亦自以爲能爲其地而未有以施之云尔然夫子许其能之而不以爲大贤则夫子之道深矣远矣夫子平居朝夕孜孜以教人者惟所以自修其身而其所以修其政事者未尝言也盖亦尝言之矣曰谨权量审法度修废官兴灭国继絶世举逸民所重民食丧祭是九者凡所以爲政而未足也故继之曰寛则得衆信则人任焉敏则有功公则説是四者所以成之焉耳其意以爲既成而后以其平居自修之身施之故记曰君子笃恭而天下平爲有此具也君子脩其身无所施之则不立治其政事无以施之则不化当三代之治也天下之事无不毕举虽后世之君犹得守其法度以爲无过惟无暴君则天下可安故伊尹之训太甲曰从谏弗咈先民时若以爲如是而可以爲治已矣古之人言治天下若甚易然今之人以爲大言而不信不知其有此地也悲夫世之君子孜孜以修其身恭俭忠信欲以施之天下终身而不见其成则以爲古之人欺我也夫茍以爲古之人欺我虽有爲之者盖勉强而爲之也夫茍不欲而强爲之则其心益不自信而道日踈夫以不信之心行日踈之道以治无以爲地之国是以功不可成而患日至故莫若退而立其爲治之地爲治之地既立则身脩而天下可化也栾城集卷第十九栾城集后集卷第十九栾城后集巻第十九青词十一首京师一首久以空踈预闻国政上愧天地下慙君父常愿蔑私以徇公捐身以济物而智有所不周力有所不逮事不称心十常三四俯仰愧负朝夕不忘而复愚㓜之年过咎未免长而知悔徃不可追顷自十载以来心存至道清心寡欲仅乃少完浩如渉川未知攸济敢以初生之日仰祈真圣之恩察其诚心被以妙力令臣所志获遂所学有成国以永宁身以长久不胜大愿顿首顿首谨词高安四首伏以生于微陋性极冥顽叨冐国恩预闻政事才短德薄福过祸生任意直前不知罪谴之增积终年三黜遂渉江湖之崄艰手足之亲播迁瘴海父子之爱晋寓中原寄迹高安遽逢生日术者荐告厄运稍移仰叩天阍冀回圣造矜其愚而多怨察其中之无它赦宥徃愆刋除罪籍俾我同气俱复近邦茍获闲地以偷安非复要途之敢望栖心澹泊粗成止欲之因毕老勤行窃冀长年之幸倾倒激切不知所裁无任瞻天沥恳惶恐战越之至谨词伏以臣夫妇归诚至道託迹尘寰自㓜至今随世所行岂免过咎况复近歳预闻国事福禄盈满功行蔑闻致此颠隮将复谁咎重以兄轼平生悻直仇怨满前流窜海滨日虞瘴疠以至坟墓隔絶父子分离相望万里患不相救今斥逐以来荐歴寒暑追惟既徃非有邪慝忧患巳深理或当复惟真圣慈闵与物无私庶几北还近获成命非复有心于荣遇惟觊少获于安全怜其虚心养气之勤钖以问道逢师之幸臣无任恳倒之至谨词伏以謪居高安行将再歳杜门自省日惧祸灾乃者火焚阎闾势极炽勐风从北来正趋馆舍治任挈族未知所适回火转幸免焚爇向非神祗明察怜悯困穷则虽免灰烬之虞必有狼狈之患敢陈菲供少答灵贶伏愿稍垂庆祐洗除宿殃臣无任恳倒之至谨词伏念本乡通义以仕为家再謪高安累年于此以忠获罪夫妇漂流携家不前男女离散宿有疾疢不甚康强饱暖安闲虽感恩于造物拘縻窘逼常兴叹于异乡日届初生家陈薄供望三清而稽首仰衆圣以驰诚稍回恩光照此䧟穽愿渉新歳脱去宿殃禄命増长骨肉和合悁悁诚意莫敢尽宣臣无任瞻天俟命激切屏营之至顿首顿首谨词龙川二首伏念臣顷自甲戌之歳大运在酉命运相冲是歳生日之后自门下侍郎謪守汝州尔后四经流窜今在循州崄阻厄穷何所不歴疾疢䘮祸近复继作虽卯酉逆顺天理难逃微生不幸适丁其㑹然术推隂命先凶后吉自始入运今巳七年岂始迎其灾而终亡其吉伏愿俯念穷困稍垂寛宥觉悟朝廷解释罗网骨肉安乐相从北还区区寸诚愿尽于此臣无任恳倒之至谨词伏念始自甲戌得罪于朝流窜南方于今七载再投岭表亦又三年瘴毒所侵骨肉凋䘮衣食所追囊橐空虚脾肺冷洩药石不效北归无日老而益穷常惧寄死南荒永隔乡井因上元之谷旦依道士之灵科稽首泥涂归命仙圣一愿养心炼气日见成功积隂消散真阳充满二愿朝廷觉悟罗网解脱振衣北还躬耕爲乐三愿南北眷属各保安宁北归之时一一相见臣已身心自誓屏去邪滛等观冤亲普加慈恕遇有方便知无不为或在庙堂或在田野并推此心无有变易天地鬼神实闻此言虽生成之恩兹未能报而蝼蚁之志死且不渝臣无任恳倒之至谨词伏念顷自丁丑之春得罪朝廷流放海上是时舟合皁一首过临江近瞻合皁遥望玉笥诚心惕然儌福圣境愿得生还中原当就兹山恭陈薄供以答灵造今巳䝉恩授前件官岳州居住乘舟北归复出山下而私行无力仰止胜地不能自致惟神格斯不可揆度容光必照何所不临臣邅回瘴疠之乡得脱病苦出入岭海之际获返江湖天地之恩草木何报重念志弱才短学术空虚顷歳忝冐实为过分然其中国爱民始终一心粗若无愧人不可罔而况于天傥兹心不诬愿今日巳徃随福所有随力所堪除其难艰钖之安稳至于寿考由命富贵在天不敢妄祈有所非觊无任恳倒激切之至谨词许昌三首伏念顷以宿世旧殃七年流窜天鉴在上矜其无他还寓颍川粗霑微禄顾眎世事自知难堪姑愿筑室耕田养生送死优游里社聊以卒歳怜是学道之心澹泊巳久虽勉求虚静而习气未除力行升降而天路犹壅疾病虽去精气未凝方当厄运之终复遇生日之至仰祈真圣愍我勤劳洗濯徃愆助成道力臣无任恳倒激切之至谨词伏念臣顷自岭外还居颍川虽身沾薄俸而心虞多难汝南经歳老病逼身今滋甲申建歳庚申乘运卯人至此法当少泰偶于歳首复返旧庐敢以初生之辰仰祈真圣之祐然臣久慕至道中无它求唯是欲习初干日望增进愿心广博终冀成就伏愿随力所堪随福所有内以安身外以及物虽退转之咎自誓以必无而保全之功实冀于㝠助臣无任恳倒激切之至谨词伏念幼为诸生力学虽蚤闻道则迟中歳从仕忧患常多安乐则少晩年学道用力虽笃成功未期所经生日六十有七来日无几有志未从自謪居南服首尾七歳旋居颍川又复五载齿髪衰变气血消亡回首功名自分巳矣存心性命犹幸得之㐲愿真圣哀矜成就微志茍获安身之福敢忘及物之心无任恳倒激切之至谨词祝文一首嵩山祝文一首辙昔縁吏役自陈如洛道出嵩少秋雨方淫繁云如絮纒覆山上究观近麓莫瞩诸岭据鞍黙祷庶几一见俛仰未几豁然云移如巻重帷郄寘山后连峯角立草木可数惊顾窃叹莫知其由昔韩愈南征有感于衡岂以无似克配前烈黙然慙惕不以语衆至于今日十有八年永懐畴昔有不能巳谨遣家兵以茶酒香烛及佛经疏伸导薄诚神鉴不昧景响昭答谨告汝州谢雨文一首维绍圣元年歳次甲戌四月壬寅朔二十六日丁夘太中大夫知汝州军州事䕶军苏辙谨以清酒特羊之奠恭祭于北园社令后土神君辙以罪戾謪守兹土自春徂夏旱饥为苦麰麦殄悴禾未出畆吾民忧伤巫觋旁午念予罪人余谴累汝间行北园亭曰致雨前守赵王有祷咸许顾慙昔贤愿蹑前武扫地而祭屏去牖户青漪绕屋乔木环渚微风萧然神物来处吾僚祗敬斋宿吾府云兴山际倐遍天宇风来不疾雷发不怒祁祁甘泽如哺如乳酒不濡地鴈不升爼仁哉有神未请而子再宿告晴高下咸溥朝阳既升鉏耨毕举宿麦斯寳施及禾黍吏免诃谴民病获愈念惟始至神则何取祗荐醪牲以永斯祜尚飨栾城后集巻第十九栾城集栾城集卷第二十栾城集巻第二十殿试武举䇿问一首问王者之兵不贵诈谋竒计至于临敌制胜良将岂可少哉朕以天下为度懐柔四夷而西戎背诞腰领未得凡吾接之以恩信懐之以礼义者固有道矣若夫示之以形禁之以势使之望而不敢犯犯而无所得者其术何由伐其谋散其党使之退而不得安安而不能乆者其道何以夫隐兵于民井田之旧法也材官府兵犹行于后世而保甲之复民以为劳以车即战丘甸之遗制也武刚鹿角犹见于近事而车牛之役世以爲非古者兵有竒正旋相爲用如环之无端其出入之法今几絶矣敌有隂阳客主异冝易之则败其先后之节将何施焉淮隂之伐赵胜亦幸耳使左车之説行则计将安出仲逹之却蜀非其功也使孔明而不死则胜将孰在子大夫讲于兵家之利而明于当世之务审矣其以所闻着之千篇朕将覧焉南省进士䇿问一首问三代汉唐之法行于前世而施之于今輙以不效何也昔者盖尝取经界之旧法以爲方田采府卫之遗意以为乡兵举黜陟之坠典以为考课矣然而为方田则民扰而不安为乡兵则民劳而无益为考课则吏欺而难信三者适所以为患不若其已也孟子有言为髙必因丘陵为下必因川泽为政必因先王之道凡今世之法骎骎近古矣政之近古天下之所以治也然而如彼三者独何哉岂古之法遂不可施之于今欤仰亦救之不自其本为之不得其道以至于此也河南府进士䇿问三首问法立于上则俗成于下故两汉之间经各有师师各有説异师殊説相攻如仇雠异已者虽善不从同已者虽恶不弃下逮魏晋争者少止然后学者相与推究衆説从其所长至唐而传䟽之学其由是学者始㑹于一数百年之间凡所以经世之用君臣父子之义礼乐刑政之本何所不取于此然而穷理不深而讲道不切学者因其成文而师之以为足矣是以间者立取士之法使人通一经而説不必旧法既立矣俗必自此而变盖将人自为説而守之耶则两汉之俗是矣将举天下而宗一説耶则自唐以来传䟽之学是矣夫上能立法以救弊而已成其俗者必在于士将使二弊不作其将何处而可哉问三代之治以礼乐为本刑政为末后世反之儒者言礼乐之效与刑政之弊其相去甚远然较其治乱盛衰其比后世若无以大相过者盖夏后氏自禹再传而失国乱者三世商人再衰而复兴周人一迁而不振其贤于汉唐其实无几至于汉文帝唐太宗克已裕人海内安乐虽三代之盛王何以加之夫礼乐刑政其功之异岂特如此而巳今自祖宗创业百有余年法令脩明上下相维四方无虞求之前世未有治安若今之乆者然而儒者论其礼乐常以为不若三代此为诚不若耶为习其名而未稽其实也不然世之治安则不在礼乐欤冝一有以断之问孟子言五畆之宅植之以桑则五十者可以衣帛鸡豚狗彘无失其时则七十者可以食肉数罟不入洿池则鱼鼈不可胜食斧斤以时入山林则材木不可胜用诚哉是言也虽然孟子将何以行之岂将立法设禁以驱之欤夫立法设禁而无刑以待之则令而不行有刑以待之则彼亦何罪请言孟子将何以行此私试进士䇿问二十八首问昔者承五代之乱天下学者凋丧而仕者益寡虽有美才良士犹溺于耕田养生之乐不肯弃其乡闾而効力于官事当此之时至调富民而为官夫岂不甚病矣哉及天下大定学者渐已尊显勤劳劝诱数十年之间而后士人方洋继起则天下之官为之尽满而无所置之是以顷者立任子之限减进士之额绳以苛法抑以细过使之乆而不调然后官吏歳以渐减凡今一嵗之调盖不足以偿其休老物故者然则数十嵗之后无乃将复有向者乏人之患欤夫古之圣人惟能于其未然而预防之故无后忧昔者惟不能于其至少之时而为其过多之虑是以惟务进之而有今日之弊夫民惟其诱而进之则进而不知伏抑而排之则无聊而引去天下要亦有不絜不屑之士不可恃爵禄之利以为可以必致也故愿于其未然而求其所以进之而可以使今无冗员之弊退之而可以使后无乏人之患者此亦天下之深虑也问学者之论周礼或以为周公之书或以为战国隂谋之书二者孰为得之今观其书亦有所不知者二焉夫公邑为井田而乡遂为沟洫比二者一夫而受田百畆五口而一夫为役百畆而税之十一举无以异也然而井田自一井而上至于一同而方百里其所以通水之利者沟洫浍三沟洫之制至于万夫为地三十二里有半其所以通水之利者遂沟洫浍川五夫利害同而法制异为地少而用力愽此其所未知者一也五家为比比有比长五比为闾闾有闾胥四闾为族族有族师五族为党党有党正五党为州州有州长五州为乡乡有一正卿及有军旅之事则以比长为伍长闾胥为两司马族师为卒长党正为旅师州长为师师卿为军将故凢官之在乡者军一起而皆在军矣起军之法自五口以上家以一人为兵一人为役而家之处者甚衆而官吏举皆在外将谁使治之此其不可知者二也故愿与学者究之问学者煑不求学孔子今考于传记而观其行事盖有所不通者焉语曰佛肹召子欲徃又曰子见南子子路不説学者以为孔子急于行道而为此夫孔子之于卫灵公语及兵事不説而去于阳货时其亡而见之盖亦不欲见也而孟子亦云恶夫枉尺而直寻者然则彼二事者独何欤至于仕鲁为司㓂从而祭膰肉不至不税冕而行且夫仕而至于司㓂君臣之义不为浅矣膰肉不至而行何其轻君臣之义而重区区之㣲礼哉此明于轻重者之所不为也或曰膰肉不至仲尼以为礼将从此而大壊此所谓知几者夫为大臣知礼之将亡不救而去则又安用夫大臣者故此将有㣲眇难见之意而世或未之思学焉者所冝辨之问古之为国者必有所尚夏忠商质而周文儒者以为此三者如循环百世而无穷然则今世之所尚者何耶夫不必圣人而后有所尚然则今世之所尚者其以为忠耶则小民多诈而争讼并起非所以为忠也以为质耶则金玉锦绣不为之节而文词炽于天下非所以为质也以为文耶则礼乐不备冠昏䘮祭之义至为浅薄非所以为文也然则今世其无所尚耶盖亦有之而未之见耶其果有之也则亦可用耶不可用耶其明着其説问古之学者其为学必迟而信道必笃盖非其迟则不能至于笃也故子夏之门人始于洒扫应对进退而孟子亦云君子之于道欲其自得自得之则资之深资之深则取之左右逢其原夫待其自得也非乆而何昔者孔子五十而后学易方今薄才下士之所谓甚迟而可怪者也故夫当今之世无惑乎其无信道之士也古之养士者莫善于太学而今太学之教一日之所为必若干取方册之难知者而悉论之不待其问而先告之无先后无少长无贤愚其问同而其功等其上者无以优游翶翔以寛绰其心而其下者勉强困踬不暇于为善故其学也必远而守道必不笃何者非其自得之也夫人之才譬如草木焉雨以濡之风以动之则其长也可立而待有宋人焉揠之而目以为喜此孟子所以太息其不知学也然而寛以待之则太学之法将必有所大变而后可变法者不可不预立其説也问古者礼备而费少今者费愈多而礼愈阙古者七世之庙分而为七今者七世之庙合而为一古者一嵗大祭天者四五嵗大祭宗庙者再今者三嵗迭用其一而略其余古者命士以上皆有庙今至于公卿大夫无之古者天子五载一巡守逺者十二年一巡守今者非郊祀校猎不出于郊以今之至简省也而财至于不给则古之甚繁者冝其无以共之然以古之甚繁而不至于大费则今之简省而至于不给者何也凡今之人皆以费故弃先王之礼是以礼日益壊以为今之世有周公仲尼其将亦畏费而止欤其将亦畧备其礼而不至于大费欤然而今之所以至于大费而不可省者或亦有故也其思所以省之而无害之説而着于篇问茶之有榷与税非古也特就其便于今者言之有以为榷便曰凡所以备邉养兵者皆出于榷然江淮之间以私茶死者不可胜计此则仁人之所不忍为也而何便于槯以税为便则夫边鄙兵革之用将何以共之且夫税之入其不足以当槯之利亦易见矣而特以不忍驱民而纳之陷穽是以去槯而为税今欲后反其旧冒行杀人之害而就夫区区养兵之利则何以为仁求以生民而国用至于困乏则何以为智盖将以生民而富国兼収仁智之实而并享之者必将有説也问君子能尽人之情而不能尽物之变尽物之变惟精者能之古之君子专一而无侈心是以益治鸟兽弃治稼穑䕫治钟磬羲和治暦皆以聦明睿智之才而尽力于一物终其身而不去至于后世官者至以为氏故当此之时天下之事无不毕举今者四方既平非有勤劳难治之政而当世之务毎毎废坠而不理盖钟律之不和河之不循道此一二事者百有余年而莫有能办之者是岂非务于速进而耻以一物自尽之过欤夫古之君子徃徃老于小官终身而不厌则上之所以使之者诚有道也安得斯道而由之以使斯人之复如古也问今世法唐以为治上自百官刑法礼仪下至州郡兵民赋役要之以唐为凖譬如商之于夏周之于商事无不考焉者然天下之广方制万里夷狄不作兵革不用四方之贡不絶于道路而国用常苦于不足唐自天实以来府卫之兵废租庸之法壤収茶盐榷酒酤其法与今畧等然而天下分裂天子之地至少征伐相继而起而宪文武宣之世方镇稍定则财用未尝有所匮乏与今世无异至于齐蔡三晋各以数州之地养数万之兵内以抗衡京师外以备御邻敌绰然有余亦不如今之将帅仰给于大农也夫法与唐内地多于唐费用不若唐之多而府库之蓄无以大相过者何也其必有能辨之问方今天下患于兵多故销兵之説人人知之然独求覩夫兵少之为患也方今天下患于财少故求财之术人人讲之然独未覩夫多财之为累也夫销兵之患有甚于兵多而多财之累有甚于财少衆人知目前之利而不为嵗月之计故儒者非之儒者操根本之论而不救急切之害故衆人迟之今将救目前之病使兵多财少之患去全嵗月之计使兵少财多之弊不见其将何道而可问舜受天下于尧故郊喾宗尧不敢废尧之祀禹受天下于舜而其郊宗皆其祖考夫推舜之心以及于禹则禹必将兼祀尧舜而后可今也不然不独废尧而且忘舜何也夫受其成业而黜其祀虽少恩者不为而谓禹行之乎其故安在问古之言治者必曰礼乐礼乐之于人譬如饮食未有一日而不相从者故士之闲居无故不去琴瑟行则有佩玉之音登车则有和鸾之节身蹈于礼而耳属于乐如此而后邪辟不至盖自秦汉以来士大夫不师古始然其朝廷乡党之间起居饮食之际亦未尝无礼而乐独尽废士有终年未尝闻乐而不知其非者于是有以疑乐之可去而以古人为非矣不然请言乐之不立而士之所以不如古者安在问西汉自孝武之后崇尚儒术至于哀平百余年间士之以儒生进用功业志气可纪于世者不过三四而武夫文吏皆着节当世其业与儒者远甚及至东汉虽光武兵革之后而儒者遂显其后世道凌迟其所以扶危持颠皆出于学者而他人不与夫两汉之用儒其实无以相过而士之优劣相远如此何也问古者建国设官分职以为政本近代因循杂乱无复统纪朝廷深惟其弊推本宗周旁摭宇文氏以易其制惟周官分建六职各帅其属以治百事仰以奉天地鬼神外以御诸侯四夷下以治士农工商至于草木鸟兽无不咸在可谓备矣宇文氏虽参考其旧以命庶工而典籍亡逸不可究知其兵戎之官多设于六卿之外今将远法宗周则宇文之遗法固将在所去取然则凢官之以武事设者当领于六官耶其亦将特设而后可也问周官三百六千所以治王之畿内也其畿外诸侯国自有官大国三卿次国二卿小国一卿亦皆有属以治其事是以六官之属足以治畿内而止矣今四方郡县自一介之吏该命于朝廷则六官之外当得羡吏以典其职以阶易官盖出于此然而设阶之法始于散官而散官之兴近自魏晋因魏晋之遗俗以间三代之旧典窃以为未尽也其将何脩而后可以复三代之故也哉问古者取士于乡而养之于学观其徳行道艺而进之以官故其得人也全今也虽乡取而学养之然其试之也独取其艺而徳行之举不复并立凡今之士虽有内懐徳义而无艺以自将则不免废于有司故其得人也偏今将略其艺文而取其行义凡科举之法所以杜请谒而絶情故者一切尽废则奔竞朋党之风必扇于下岂古之学校遂不可复耶其具论之于篇问古者兵出于民而兵战以车车马介胄皆民力也民之于兵可谓劳矣三时务农一时讲武锄耰钱鏄之人而驱之以干戈之事民之于兵可谓踈矣然而古者以甚劳之民用至踈之兵而民以为安四夷賔服其故何也近世兵民既分凡兵之噐用皆给于官旦暮教战不择四时民可谓逸而兵可谓习矣然其所以安万民而威四夷者亦何以逺过于古若夫正兵既练而又兼连伍保之兵民兵既设而不试以征伐之事此又今世之新意其所以勤兵裕民者可谓至矣至于异同待失之辨其详着于篇问古者为货泉以权物之轻重今所在铸钱数日益多制日益小可谓钱轻矣然而金帛米粟贾日益贱而钱之行于市者日益少有钱重之弊夫当重者反轻而当轻者反重其説安在将救其失其术何以问孔子与老子同时孔子以礼乐教人而老子以清浄无为为宗孔子盖尝问礼于老子未有一言非之者夫孔老岂同道者哉后世孟轲韩愈皆学于孔子然孟子之于杨朱墨翟韩子之于浮屠氏皆讼言攻之之如仇雠夫韩孟之贤不过于孔子而杨朱浮屠之害无异于老子或释而不问或排而不置其説安在问汉武帝攘却四夷拓地千里后世頼以为强唐太宗诛㓕胡虏兵不折比民不告病用兵之利前世无与为比然而武帝之治安不若文景之多而太宗之功无补中国之治乱是以儒者终莫之善也夫儒者之説胜则帝王之武功没世而无闻不世之功成则中国先受其害二者不可合并然髙宗之伐鬼方文王之征玁狁圣人有所不免则武帝太宗之功业其终不善于儒者何也问河之为害逺矣自汉已来东决则尽太山之麓西决则尽西山之趾凡二山之间数千里之地丘陵险阻河皆堙而平之存者无几矣盖禹之治水也以为河所从来者髙水湍悍难以行平地数为败乃厮二渠以引其河自二渠之废而河乃恣行不可备御夫河决不东则西豫以二渠待之则虽决而有以受之乃不为害此圣人之遗迹也今将访而复之以待河之暴其可否何説问韩非明老子而以刑名游説诸侯李斯师孙卿而以诈力事秦至于焚诗书杀儒士其终皆䧟于大戮原其所学皆本于圣人而其所施设则乡党之士所不忍为夫岂其学有以致之欤盖老子孙卿其教之善虽弊不至于败乱天下然则二子之学其所以失之而至此者何也学之不详毫釐之差或致千里学士大夫可不辨之乎问尧舜之徳盛矣然孔子称周监于二代郁郁乎文哉何者世相近事相若而人情未远也儒者常称二帝三代虽其道徳之隆世世师之至于礼乐刑政将以师之今世亦已难矣今自五代以上其文物政事之备未有若隋唐之善者自祖宗已来采前世之旧而施之于时亦未有若隋唐之多者也然其或因或革而当否存焉盖亦有时异事异乆逺而不可复者欤其亦有因习俗而重改作可复而未暇者欤其相与讲习而着其宜焉问古者有罪不免于刑失误有赎亲贤有议青灾有赦未闻有赦天下者也自汉以来赦始及天下而言政者病之盖成周之隆成康之际刑措不用而汉孝文唐太宗之盛天下断狱歳不过数十当此之时虽有赦何所施之后世法令滋章而姦究不禁刑之不能正而赦之不能救数赦则民坑于法而不赦则上所不忍其将何施而可问三代以田养民而取之以什一其民尽力于耕则足以自养上之人以时平其政令而民受其赐既已厚矣自战国之祸田制既壊赋法随弊天下之民仰困于租税而俯困于兼并其害不可言矣是以汉自文景以来赐民田租孝弟力田鳏寡孤独金帛布絮之奉嵗时不絶考之于古则所谓惠而不知为政者也然自汉氏絶而复兴其民思之不忘其恩泽之结于民岂不至哉惟三代仁政其纪纲法度既不可遽复而汉室赐予之惠府库之积力有所不逮然则将以厚民其术安在问三代圣人以礼乐治天下动容貌出词气逡巡庙堂之上而诸侯承徳四夷向风何其盛哉至其后世稍衰桓文迭兴而维持之要之以盟㑹齐之以征伐既巳卑矣然春秋之后吴越放恣继之以田常三晋之乱天下遂为战国君臣之间非诈不言非力不用相与为盗跖之行犹恐不胜虽桓文之事且不行矣而况于文武成康之旧欤及秦并天下风俗日恶不可复改虽汉唐之隆格之以商周之盛盖已愧矣夫三代之间其民更桀纣之祸与战国何异然圣人一出礼义复兴天下和洽不若后世寂寥无闻独何故欤岂帝王之道古今一变遂不可复反乎不然何汉唐之陋如此问秦㓕经籍汉兴易诗书礼春秋复存而乐遂䘮然自孔子弟子散亡天下学者争立异説各尊所闻以相攻而圣人之道日以湮没顷者朝廷患之扫除传䟽而着以新説天下庶几由此以识圣人之遗意然易诗书礼皆立学官春秋虽不用而其书亦不癈惟大乐沦弃漫㓕无文无所考信呜唿士生于今去圣文远师法不传幸明天子慨然深愍遗坠而兴之而六经不备岂不阙甚矣哉意者求之它书推其端而究其末引而伸之犹可得而观也请诵其所取焉问汉収河南地兵不再驾唐复河陇未尝用兵今朝廷兵甲之精卒伍之练盖近世所未有也是以収洮泯略兰㑹大功既遂四夷震叠有志之士盖以心驰于燕蓟之兆矣夫能稼而能穯所以为良农也能获而能烹所以为善猎也故夫拓国而安边唐汉之间必有良䇿焉其试言之私试武学䇿问二首问古之善战者必以两击一既为之正又为之奇故我之受敌者一而敌之受敌者二我一而敌二则我佚而敌劳以佚击劳故曰三军之衆可以使之必受敌而无败自唐季以来古之阵法遗散而不讲今世用兵之将置阵而不知竒正夫置阵而不知竒正犹作乐而不用五声饪食而不用五味宫竭而商不继甘穷而酸不辅一变而尽矣不可复用也今将推古法求竒正之意而施之行阵其亦可得欤兵法曰先出合战为正后出为竒又曰竒亦为正之正而正亦为竒之竒所谓竒正者将合为一阵欤将离为二阵欤学者所辨之问古称淮隂侯善用兵然观其所以胜者亦若有天幸焉淮隂之攻赵也广武君请以轻兵絶其饟道而坚壁以老其师其攻齐也人或説龙以且相持不战而隂招齐之亡城此二计者淮隂实难之幸其计之不用是以能克然而使此计诚行淮隂岂坐受縳者耶其必有以待之请言其説栾城集巻第二十栾城集后集卷第二十栾城后集巻第二十祭张官保文维元祐六年歳次辛未十二月乙卯朔二十日甲戌太中大夫守门下侍郎眉山苏辙谨以清酒庶羞之奠致祭于故宣徽南院使太子太保赠司空张公四丈之灵辙之方冠公守西蜀时予先君幅巾田服尺书见公一见而知曰此鸿鹄困于棘茨君亦嘻嗟世莫知我孰谓斯人独明且果顾我与兄复徃从之少未更事见亦弗疑后时有成达于家邦斯言是信不折不降渉世多艰久而莫伸从公陈宋庇于有仁既愽以支又约以礼示我夷易行不知止南迁而还迎我而笑世将用子要至于道我曰不然将复见公俛仰六年斯志莫从遗章上闻匪私尔伤庆暦之遗今也则亡呜唿公之少年坦然不羁自放于酒竹林是师及其从官精深粹密礼家法士莫见其隙公之问学初亦弗勤汎然游心功倍于人有疑而问时罔弗达礼则郑产乐则吴扎公之行巳色温言厉卒然相逢忽若无意其所与友金石弗踰可以託六尺之孤公之事君道大言深心所不欲富贵莫淫诡词削草人亦弗知虽罔克用亦罔克疑公老于世事见于外人之知公兹亦其槩公性静深灼见安危遇物斯应动获所冝退而自养湛然淳一与天为徙惟道非役逮其将亡言若平生寂然委蜕不怛于行道实在天后必有传谓予可教而亦弗闻公入不出我出不还而使斯道忽乎茫然呜唿尚享祭文与可学士文一首元祐七年八月日太中大夫守门下侍郎苏辙谨之清酒庶羞之奠致祭于故知湖州与可学士亲家翁之灵呜唿汉蜀太守石室之孙散居梓潼耕稼隠沦是生高人文如西京稚诗楚词云溶泉清心恬手柔隷草从横毫墨之余遇物赋形怪石㠝列翠竹罗生得于无心见者自惊嗟世知公以是谓贤公心浩然实而弗炫有触不屈始知其坚世在熈宁士锐而翾利诱于旁奔走倾旋公居其间澹乎忘言洋人病茶徐为一宣抱忘不伸委化而迁惟我与公交友忘年以静喜我申以婚姻子丧妇存诸孙在前抚而教之尚侈公门窀穸有时送车盈阡千里寓词闻乎不闻呜唿尚飨祭亡壻文逸民文元祐七年八月日太中大夫守门下侍郎苏辙以清酒庶羞之奠致祭于文郎逸民秀才之灵我与君翁忘年之义长女未笄许适君子少君不羣介然老成诵诗属文亦继家声我独怪君吐词悲伤是必多难否则不长别我于宋送君于株扶丧舟行万里有余我还南方君旅成都相望天涯逾歳一书我还京师幸将见君一病不复发书酸辛女有烈志晋鞠诸孤赋诗栢舟之死不渝惸惸遗孙教以诗书庶几有成归大君闾呜唿尚飨再祭张宫保文元祐七年八月日太中大夫守门下侍郎眉山苏辙谨以清酒庶羞之奠致祭于故宣徽南院使太子太保赠司空张公四文之灵公志大而才高气直而虑深世俗之所不悦而君子之所服膺辙从公游实见而知眇视世间若无足为及其观㑹通以行典礼盖未尝失时汎观衆人澹然无心及其结意气而同忧患盖坚如断金故方其出也仕歴三世虽未尝不用而才草能既逮其处也与衆杂居虽罔有不伏而中情实踈究观始终疑其天人或因物以有觉或逢人而益信由是啬气养神以终其身中忘我以发照外忘物而逺尘至于委化之日泊然反真呜唿我之从公始于父兄师友之交亲戚之情而掩棺不哭送葬不行无以寄哀请易公名惟文与定庻㡬平生公虽不求朝有典刑鸣唿尚飨祭亡嫂王氏文元祐八年岁次癸酉九月丙子朔十八日癸巳太中大夫守门下侍卽苏辙与新妇德阳郡夫人史氏谨以家馔酒果之奠致祭于亡嫂同安郡君王氏之灵辙㓜学于兄师友寔兼志气虽同以不逮慙兄刚而塞物或不容旣以名世亦以不逢辙骤而从初未免忧嫂以妇人处之则优兄坐语言收畀藂棘窜逐邪城无以自食赐环而来歳未及期飞集西垣遂入北扉贫富慼忻观者尽惊嫂居其间不改色声冠服肴蔬率从其先性固有之非学而然族人咨嗟观行责报谓必多福继以寿考中歳而殂理有莫知三子俱良聊以慰之兄牧中山始嫔而徃谓我在兹属以时享距城半舍旁抚仲妇无慼无惧祭遣诸子呜唿哀哉尚飨祭八新妇黄氏文元符二年十一月四日辛未舅姑躬以家馔酒果之奠致祭于故八新妇黄氏之灵吾不善处世得罪乎朝播迁南荒水陆万里家有三子季子季妇实从此行自筠徙雷自雷徙循风波恐惧蹊遂㒹絶所至言语不通饮食异和瘴雾昏医医药无者歳行方闰气候殊恶昼热如汤夜寒如氷行道殭仆居室困瘁始自仆隷浸淫不巳十病六七而汝独甚天乎何辜遂殒于瘴追惟平昔慈祥寛厚孰亡不淑而止于是南北异俗伏腊几废燔炙豚鱼渐渍果蔬承𣏌宁宾不异中夏卒无一言叹恨流落逮及启乎脱然而逝惟我夙业累尔幼稚兴言涕落唿天何益五里禅室顷所尝寓土燥室完密迩吾庐权暦有间毋或恐怖二子虽幼资可成就姑自鞠养无水火患犹冀灾厄有尽天造有复全柩北返归安故土䰟而不昧诚此诚意呜唿哀哉尚飨北归祭东茔文维建中靖国元年三月十五日丙子男具官辙因姪千之等西归谨以家馔酒果之奠昭告于先考编礼赠太子太师先姚程氏遂封成国太夫人之灵辙恭承先业奉教不谨绍圣之初权臣擅命普害忠良先除异巳辙与兄轼同时迁南邅回江西流落岭外奔走万里始终七年尚頼世德有慿遗泽未泯久䖏瘴雾虽病不死庚辰正月帝出于震推恩四海泽及兄弟同复旧秩皆侍真祠辙遂自龙川北还许下与诸子濡沫相收西望松槚郁葱在目然念洒扫弗躬斋祭遐逖歳月滋久悔咎何赎兄轼来自海南道逺未至皆以困踬之余思归未获如人病躃心不忘起瞻望涕泗不知所言谨告祭亡兄端明文维䢖中靖国元年歳次辛巳九月乙未朔初五日癸亥弟具官辙谨遣男逺以家馔酒果之奠致祭于亡兄端明子瞻之灵呜唿手足之爱平生一人幼学无师受业先君兄敏我愚頼以有闻寒暑相从逮壮而分渉世多艰竟奚所为如鸿风飞流落四维渡岭渉海前后七朞瘴气所烝飓风所吹有来中原人鲜克还义气外强道心内全百折不摧如有待然真人龙翔雷雨浃天自儋而㢘自廉而永道路数千亦岭终止毗陵有田数顷逝将归休筑室凿井呜唿难忱命不可期秋暑渉江宿瘴乘之上燥下寒气不能支启手无言时惟我思念我伯仲我处其季落尽矣形影无继嗟乎不淑不见而逝号唿不闻泣血至地兄之文章今世第一忠言嘉谋古之遗直名冠多士义动蛮貊流窜虽久此声不没遗文粲然四海所传易书之祕古所未闻时无孔子孰知其贤以俟圣人后则当然丧来自东病不克迎卜葬嵩阳既有治命三子孝敬㒺留于行陟罔望之涕泗雨尚飨再祭亡嫂王氏文维崇宁元年歳次壬午四月乙酉朔二十三日丁未具官苏辙与新妇德阳郡夫人史氏谨以家馔酒果之奠致祭于亡嫂同安郡君王氏之灵呜唿天祸我家兄归自南没于毗陵诸孤䕶丧行于淮汴望之拊膺自嫂之亡旅殡西折九年于今兄没有命葬我嵩少土厚水深迈徃告迁及迨初妇灵輀是升道出频川家寓于兹迎哭伤心逺日孟秋水潦方降畏行不能茔兆东南精舍在焉有佛与僧徃寓其堂以须兄至归于丘林虽非故乡亲族不遐勿畏勿惊呜唿尚飨再祭兄亡端朋文维崇宁元年歳次壬午五月乙夘朔日弟具官辙与新妇德阳郡夫人史氏谨以家馔酒果之奠致祭于亡兄子瞻端明尚书之灵呜唿惟我与兄出处昔同㓜学无师先君是从游戏图书窹寐曰予二人要如是终后迫寒饥出仕于时乡举制䇿并驱而驰猖狂妄行误为世羁始以是得终以兄迁于黄我斥于筠流落空山友其野人命不自知还复簮绅俛仰几何宠禄遄臻欲去未遑祸来盈门大庾之东涨海之南黎蜒杂居非人所堪不起袭帷飓来掀檐卧不得寐食何暇甘如是亡年雷雨一覃兄归晋陵我还频川愿一见之乃有不然瘴暑相寻医不能痊嗟兄与我再起再颠未尝不同今乃独先呜唿我兄而止斯耶昔始宦游诵韦氏诗夜雨对床后勿有违进不知退践此祸机欲复斯言而天夺之先垄在西老泉之山归骨其旁自昔有言势不克从夫岂不懐地虽郏鄏山曰峩眉天实命之岂人也哉我寓此邦有田一㕓子孙安之殆不复迁兄来自西于是磐桓卜告孟秋归于其阡频川有苏肇自兄先呜唿尚飨再祭八新妇黄氏文维年月日舅具官苏辙姑德阳郡夫人史氏谨以家馔酒果致祭于亡第八新妇黄氏之灵我昔南迁自筠徂雷自雷徂循万里之行季子季妇同此艰勤妇生名家有德有容㓜不逮门缱绻相从冐崄渉瘴初无咎言念我厄穷徃反累汝愧于心颜瘴病弥月药石不效卒殒当年弱子雅女踯躅吾侧念母悽然徃汝莫追抚此二孙冀其成人命降自天举家北返与柩俱还嗟哉吾兄没于毗陵返葬郏山兆域寛深举棺从之土厚且坚种栢成林以付而子百年以安呜唿尚飨祭范子中朝散文维建中靖国元年歳次辛巳十二月丁亥朔初十日丙申太中大夫提举鳯翔府上清太平宫䕶军苏辙谨以清酒庶羞之奠致祭于故朝散范君子中之灵苏氏范氏同出坤维蜀公告休居颕之湄我老去国归亦从之公逝久矣见其长子婚姻之故莫我遐弃一叩我门遂不再至嗟夫不淑病日以侵一卧歴时弗窹弗兴一子既冠一衣始胜我见蜀公帝城西偏君与中叔笑言相驩叔先仲亡君独苍颜内抚族党外接友朋恭敬恺悌此邦所称嗟我寓新孰慰此心升堂不见哭不复闻俛仰几何独为古人乡党之好尽此一罇呜唿尚飨祭王子敏奉议文维年月日具官苏辙谨以清酌庶羞之奠致祭于故知县奉议王君子敏之灵昔我在宋吾兄在徐君家伯仲来学诗书行义不回词章有余我曰可人缀以婚姻旣亲且友其行日新伯氏不淑殒于方春君登丙科又敏于政惠于上官民亦不病矫然衆中气和而正孝友之善中发于诚均其有无以及孤惸嫁女娶妇期不负兄我居颍川君令陵台十日税驾爲我徘徊受法道师不近酒杯我顾君笑自苦奚爲隙驹逝矣爲乐何时去我三年遂病以衰失官居汝启处未安伏枕不兴将没何言有志弗从使我永叹呜唿尚飨遣适归祭东茔文维崇宁三年歳次甲申八月壬寅朔二十一日壬戌男降授朝请大夫䕶军赐紫金鱼袋辙谨遣第二男承事郎监东岳庙适西归致祭于先君赠太子太师先妣程氏五三君追封成国太夫人之墓辙自元符庚辰䝉恩北归西望松槚即懐归忘孤拙多难事与心违俛仰四年进退惟戾日月不待齿髪变衰深惧溘然无复归日遣适代徃周行兆域有忘不获涕泗垂臆兄轼巳没遗言葬汝辙与妇史夙约归祔常指庚穴以敕诸子茍未即死犹幸一归躬行汛扫以毕余愿尊灵未泯鍳此诚意尚飨祭黄师是龙图文呜唿尊先使君与我早歳旅于天廷自唐巳然同年友朋异姓弟兄南北东西不约而亲义均同生君家在陈我宦陈庠时始合并君方少年出从乡贡晔然有声一飞絶羣不入州县教载公卿无恶于民无怨于友气和且平我迁南方归来老矣故旧无几君家父子见我京师相顾而喜徃来绸缪昏姻之好实始于此我废于时君仕日跻一荣一瘁亲友之恩始终不渝允也君子君于父兄人无间言闵子是似其于吏民不刚不柔次公之比谓当百年仰事慈亲以及爱弟奈何不淑有志不终中遗而弃丹旐翩然宛丘之隅万事巳矣我老杜门素车不行一恸永巳呜唿尚飨祭范彛叟右丞文维年月日具官苏辙谨遣男具官迟以清酌庶羞之奠致祭于故右丞范公彛叟之灵维昔先正文正称首嗟我晩生不识耆旧从事南都见其叔子议论琅然前人是似我迁南方六年而归平生交旧多聚京师晩遇仲氏秉国之维以义知我倾盖不疑我复迁南仲亦继徃瘴疠侵凌气血凋丧同归频川白首相向问疾于牀执手无言恸哭其堂殱此忠贤公方在朝四方所瞻居未逾歳亦来守邦顾我里门盃酒相从徃还之欢意若将终我寓汝南公旅彭城尺书不通期我以诚我还旧庐终歳杜门公归访我欣然笑言二日不见而以讣闻老病无朋谁复念我永懐仲叔言出涕堕于乎哀哉尚飨祭寳月大师宗兄文维绍圣二年歳次乙亥十月癸玄朔十一日癸酉降授左朝议大夫试少府监分司南京䕶军苏辙因僧汝丹西归以香茶果蔬之奠致祭于故寳月大师宗兄之塔辙方志学从先君子东游故都览观药市解鞅精舍时始见兄颀然如鹄介而善鸣宗党之故情若旧识屈信臂项阅歳四十性直且刚纎恶不容与人尽言口如病风惟我兄弟不见瑕玭行有利病势有隆污始终一意不为薄厚交游之问盖未始有昔我之东师则有言游官如寄非可久安意适忘归戞患所由亟还于乡泉石可求我志师言未返而颠师亦不待与化俱迁遣舟与荣万里来讣开𥿄失声悔恨无所弹指西望卯塔既成临絶之言求我以铭自我窜逐忧病相袭缉缀清风得一忘十追懐曩好徒有此心心则不忘而病未能收泪语舟归酌流水一生一死诚则无巳呜唿尚飨祭逍遥聦长老绍圣三年九月二十九日降授左朝议大夫试少府监分司南京䕶军苏辙谨以香茶果蔬之奠告于故逍遥长老聪公我生多故再谪于筠万里故乡孰为故人师自吾蜀为筠导师坦然无心言直气夷顾我如故弥久而坚逮兹再来为我出山逍遥无师衆愿师徃师念我独为衆所强入山几何自春徂秋一病不治蝉蜕莫晋此心超然去住不疑筠人懐思涕泣嗟咨山中来告卯塔将成一奠之哀斯未忘情尚飨栾城后集第巻二十栾城集栾城集卷第二十一栾城巻第二十一上皇帝书一首熙宁二年三月日具位臣苏辙谨冒万死再拜上书皇帝陛下臣官至踈贱朝廷之事非所得言然窃自惟虽其势不当进至言于报国之义犹有可得言者昔仁宗亲䇿直言之士臣以不识忌讳得罪于有司仁宗哀其狂愚力排羣议使臣得不遂弃于世臣之感激思有以报为日乆矣今者陛下以圣徳临御天下将大有为以济斯世而臣材力驽下无以自效窃听之道路得其一二思致之左右茍惩创前事不复以闻则其思报之诚没世而不能自逹是以辄发其狂言而不知止臣闻善为国者必有先后之次自其所当先者为之则其后必举自其所当后者为之则先后并废书曰欲登髙必自下欲陟遐必自迩世未有不自下而能髙不自近而能远者然世之人常鄙其下而猒其近务先从事于髙逺不知其不可得也诗曰无田甫田维莠骄骄无思逺人劳心忉忉以为田甫田而力不给则田茀而不治不若不田也思远人而徳不足则心劳而无获不若不思也欲田甫田则必自其小者始小者之有余而甫田可启矣欲来逺人则必自其近者始近者之既服而逺人自至矣茍由其道其势可以自得茍不由其道虽强求而不获也臣愚不肖盖尝试妄论今世先后之冝而窃观陛下施设之万一以为所当先者失在于不为而所当后者失在于太早然臣非敢以为信然也特其所见有近于是者是以因其近似而为陛下深言之伏惟陛下即位以来躬亲庶政聦明睿智愽逹宏辩文足以经治武足以制断重之以勤劳加之以恭俭凡古之帝王旷世而不能有一焉者陛下一旦兼而有之矣夫以天纵之姿济之以求治之心施之于事宜无为而不成无欲而不遂今也为国歴年于兹而治不加进天下之弊日益于前世天下之人未知所以适治之路灾变横生川原震裂江河涌沸人民流离灾火继作歴月移时而其变不止此臣所以日夜思念而不晓疑其先后之次有所未得者也夫今世之患莫急于无财而已财者为国之命而万事之本国之所以存亡事之所以成败常必由之昔赵充国论备邉之计以为湟中谷斛八钱籴三百万斛羗人不敢动矣诸葛亮用兵如神而以粮道不继屡出无功由是观之茍无其财虽有圣贤不能自致于跬歩茍有其财虽庸人可以一日而千里陛下顷以西夏不臣赫然发愤建用兵之䇿招来横山之民将夺其险阻破坏其国而后巳方是之时夏人残虐失衆横民厌苦思汉而又乘其荐饥苟加之以兵此非计之失者也然而㳂邉无数月之粮关中无终嵗之储而所兴之役有莫大之费陛下方且㤗然不以为忧以为万举而有万全之功既而邉臣失律先事轻发亦既入践其国系虏其民矣然而陛下得其地而不敢収获其人而不敢臣虽有成功而不敢继也其终卒致于废黜谋臣而讲和好夫陛下谋之于朞年之前而罢之于既发之后岂以为是失当而悔之哉诚无财以缮其后尔且夫财之不足是为国之先务也至于鞭笞四夷臣服异类是极治之余功而太平之粉饰也然今且先之此臣所以知其先后之次有所未得者也今者陛下惩前事之失出祕府之财徙内郡之租赋督转漕之吏使备沿邉三嵗之畜臣以此疑陛下之有意乎财矣然犹以为未也何者祕府之财不可多取而内郡之民不可重困可以纾目前之患而未可以为长乆之计此臣所以求効其区区而不能自已也盖善为国者不然知财之最急而万事頼焉故常使财胜其事而事不胜财然后财不可尽而事无不济财者车马也事者其所载物也载物者常使马轻其车车轻其物马有余力车有余量然后可以渉涂泥而车不偾登坂崄而马不踬今也四方之财莫不尽取民力屈矣而上用不足平居惴惴仅能以自完而事变之生复不可料礕如弊车羸马而引丘山之载幸而无虞犹恐不能胜不幸而有隂雨之变陵谷之崄其患必有不可知者故臣深思极虑以为方今之计莫如丰财然臣所谓丰财者非求财而益之也去事之所以害财者而巳矣夫使事之害财者未去虽求财而益之财愈不足使事之害财者尽去虽不求丰财然而求财之不丰亦不可得也故臣谨为陛下言事之害财者三一曰冗吏二曰冗兵三曰冗费冗吏之説曰请原古之所以置吏之意有是民也而后有是官有是官也而后有是吏量民而置官量官而求吏其本凡以为民而已是以古者即其官以取人郡县之职缺而取之于民府寺之属缺而取之于郡县出以为守令入以为卿相出入相受中外相贯一人去之一人补之其势不容有冗食之吏近世以来取人不由其官士之来者无穷而官有限极于是兼守判知之法生而官法始壊浸淫分散不复其旧是以吏多于上而士多于下上下相窒譬如决水于不流之泽前者未尽来者已至填咽充满一䧟于其中而不能出故布衣之士多方以求官已仕之吏多方以求进下慕其上后慕其前不愧诈伪不耻争夺礼义消亡风俗败壊势之穷极遂至于此夫人情纾则乐易乐易则有所不为窘则懑乱懑乱则无所不至今使衆人相与皆出于隘足履相蹑肩肘相逮徬徨而不得进又将禁其奔走而争先者苟将禁之则莫如止来者而辟其隘今也驱市人而纳之不胜其多也设崄于中涂而艰难之是以法愈设而争愈甚惟陛下以时救之下哀痛之书明告天下以吏多之故与之更立三法其一使进士诸科増年而后举其额不増累举多者无推恩其説曰凡今之所以至于不可胜数者以其取之之多也古之人其择吏也甚精人知吏之不可以妄求故不敢轻为士为士者皆其修絜之人也今世之取人诵文书习程课未有不可为吏者也其求之不难而得之甚乐是以羣起而趋之凡今农工商贾之家未有不舍其旧而为士者也为士者日多然而天下益以不治举今世所谓居家不事生产仰不养父母俯不恤妻子浮游四方侵扰州县造作诽谤者农工商贾不与也祖宗之世士之多少其比于今不能一二也然其削乎僣乱创制立法功业卓然见于后世今世之士不敢望其万一也士之多不及于今世而功则过之无足怪者取之至少则人不敢轻为士其所取者皆州郡之选人也故为是法使人知上意之所向十年之后无实之士将不黜而自减且夫设科以待天下之士盖将使其才者得之不才者不可得也吾则取之而彼则不能得犹曰虽不能得而累举多者必取无弃则是以官徇人也且累举之士类非少年矣耳目昏寨䈥力疲勌而后得之数目而计之知其不能有所及也则其为政无所頼矣今有人畜牛羊而求牧既取其壮者又取其老者取其壮者曰吾取其力也取其老者曰吾怜其老也如怜其老而已则曷为以累牛羊哉苟诚以为有遗才焉则今所谓遗逸之书有以収之矣其二使官至于任子者任其子之为后者世世禄仕于朝袭簮绶而守祭祀可以无憾矣然而为是法也则必始于二府法行于贱而屈于贵天下将不服天下不服而求法之行不可得也盖矫失以救患者必有所过而后济臣非不知二府之不可以齿庻官也其三使百司各损其职掌而多其出职之嵗月其説曰百司臣不得而尽详也请言其尤甚者莫如三司三司之吏世以为多而不可损何也国计重而簿书衆也臣以为不然主大计者必执简以御繁以简自䖏而以繁寄人以简自䖏则心不可乱心不可乱则利至而必知害至而必察以繁寄人则事有所分事有所分则毫末不遗而情伪必见今则不然举四海之大而一毫之用必㑹于三司故三司者案牍之委也案牍既积则吏不得不多案牍积而吏多则欺之者衆虽有大利害不能察也夫天下之财下自郡县而至于转运转相钩较足以为不失矣然世当以转运使为不可独信故必至于三司而后巳夫苟转运使之不可独信而必三司之可任则三司未有不责成于吏者岂三司之吏则重于转运使欤故臣以为天下之财其详可分于转运使而使三司嵗揽其纲目既使之得优游以治财货之源又可颇损其吏以絶乱法之弊苟三司犹可损也而百司可见矣然而此三法者皆世之所谓拂世戻俗召怨而速谤者也今且将行之臣非敢犯衆人之怒而行世危事也以为有可行之道焉何者自台省六品诸司五品一郊而任一人自两制以上一嵗而任一人此祖宗百年之法相承而不变者也而仁宗之世则损之三载而考绩无罪者迁其官自唐以来亦未始有变者也而英宗之世则増之此二者夫岂便于世俗哉然而莫敢怨者以为吏多而欲损者天下之公义其不欲者天下之私计也以私计而怨公义其为怨也不直矣是以善为国者循理而不䘏怨非不䘏怨知其无能为也且今此三法者固未尝行也然而天下亦不免于怨何者士之出身为吏者损其生业弃其田里以尽力于王事而今也以吏多之故积劳者乆而不得迁去官者乆而不得调又多为条约以沮格之减罢其举官破壊其考第使之穷窘无聊求进而不遂此其为怨岂减于布衣之士哉钧之二怨皆将不免然使新进之士日益多国力匮竭而不能支十年之后其患必有不可胜言者故臣愿陛下亲断而力行之苟日増之吏渐以衰少则臣又将有以治其旧吏使诸道职司毎嵗终任其所部郡守监郡各任其属曰自今以前未有以私罪至某赃罪正入已至若干者二者皆自上钧其轻重而裁之已而以他事发则与之同罪虽去官与赦不降也夫以私罪至某赃罪正入已至若干其为恶也着矣而上不察则上之不明亦可知矣故虽与之同罪而不过今世之法任人者任其终身苟其有罪终身钧坐之夫任人之终身任其未然之不可知者也任人之嵗终而无过任其巳然之可知者也臣请得以较之任其未然之不可知虽圣人有所不能任其已然之可知虽衆人能之今也任之以圣人之所不能既不敢辞矣而况任之以衆人之所能顾不可哉且按察之吏则亦不患其不知也患其知而未必皆按曰是无损于我而徒以为怨云尔今使其罪及之其势将无所不问陛下诚能择奉公疾恶之臣而使行之陛下厉精而察之去民之患如除腹心之疾则其以私罪至某赃罪正入已至若干者非复过误适䧟于深文者也苟遂放归终身不齿使姦吏有所惩则冗吏之弊可去矣冗兵之説曰臣闻国朝创业之初四方割据中国地狭兵革至少其后荡㓕诸国拓地既广兵亦随衆雍熈之间天下之兵仅三十万方此之时屯戍征讨百役并作而兵力不屈未尝有兵少之患也自咸平景徳以来契丹内侵继迁叛逆毎有警急将帅不问得失辄请益兵于是召募日増而兵额之多遂倍前世其后寳元庆暦之间元昊窃发复使诸道㸃民为兵而沿邉所屯至七八十万自是天下遂以百万为额虽复近嵗无事而关中之兵至于二十八万举雍熈天下之衆适以备方今关中一隅之用兵多之甚于此见矣然臣闻方今宿邉之兵分隷堡障战兵统于将帅者其实无几毎一见贼贼兵常多我兵常少衆寡不敌毎战辄败徃者将帅失剃木有不以此自觧者也夫祖宗之兵至少而常若有余今世之兵至多而常患于不足此二者不可不察也兵法有之曰兴帅十万出征千里百姓之费公家之奉日费千金内外骚动怠于道路者七十万家而爱爵禄百金不能知敌之情者不仁之至也故三军之事莫亲于间赏莫重于间间者三军之司命也臣窃惟祖宗用兵至于以少为多而今世用兵至于以多为少得失之原皆出于此何以言之臣闻太祖用李汉超马仁瑀韩令坤贺惟忠何继筠等五人使备契丹用郭进武宋琪李谦溥李继勲等四人使备河东用赵賛姚内斌董遵诲王彦升冯继业等五人使备西羗皆厚之以关市之征饶之以金帛之赐其家属之在京师者仰给于县官贸易之在道路者不问其商税故此十四人者皆富厚有余其视弃财如弃粪土赒人之急如恐不及是以死力之士贪其金钱捐躯命冒患难深入敌国刺其隂计而効之至于饮食动静无不毕见毎有入㓂辄先知之故其所备者寡而兵力不分敌之至者举皆无得而有䘮是以当此之时备邉之兵多者不过万人少者五六千人以天下之大而三十万兵足为之用今则不然一钱以上皆籍于三司有敢擅用谓之自盗而所谓公使钱多者不过数千缗百须在焉而监司又伺其出入而绳之以法至于用间则曰官给茶綵夫百饼之茶数束之綵其不足以易人之死也明矣是以今之为间者皆不足恃听传闻之言采疑似之事其行不过于出境而所问不过于熟户茍有籍口以欺其将帅则止矣非有能知敌之至情者也敌之至情既不可得而知故常多屯兵以备不意之患以百万之衆而常患于不足由此故也陛下何不权其轻重而计其利害夫关市之征比于茶綵则多而三十万人之奉比于百万则约衆人知目前之害而不知嵗月之病平居不忍弃关市之征以与人至于百万则恬而不知怪昔太祖起于布衣百战以定天下军旅之事其思之也详其计之也熟矣故臣愿陛下复脩其成法择任将帅而厚之以财使多养间谍之士以为耳目耳目既明虽有强敌而不敢辄近则虽雍熈之兵可以足用于今世陛下诚重难之臣请陈其可减之实何者今世之强兵莫如沿邉之土人而今世之惰兵莫如内郡之禁旅其名愈髙其廪愈厚其廪愈厚其材愈薄徃者西邉用兵禁军不堪其役死者不可胜计羗人毎出闻多禁军辄举手相贺闻多土兵輙相戒不敢轻犯以实较之土兵一人其材力足以当禁军三人禁军一人其廪给足以赡土兵三人使禁军万人在边其用不能当三千人而常耗三万人之畜邉郡之储比于内郡其价不啻数倍以此权之则土兵可益而禁军可损虽三尺童子知其无疑也陛下诚听臣之谋臣请使禁军之在内郡者勿复以戍邉因其老死与亡而勿复补使足以为内郡之备而止去之以渐而行之以十年而冗兵之弊可去矣冗费之説曰世之冗费不可胜计也请言其大与臣之所知者而陛下以类推之臣闻事有所必至恩有所必穷事至而后谋则害于事恩穷而后迁则伤于恩昔者太祖太宗敦睦九族以先天下方此之时宗室之衆无几也是以合族于京邑乆而不别世历五圣而太平百年矣宗室之盛未有过于此时者也禄廪之费多于百官而子孙之衆宫室不能受无亲踈之差无贵贱之等自生齿以上皆养于县官长而爵之嫁娶䘮葬无不仰给于上日引月长未有知其所止者此亦事之所必至而恩之所必穷者也然而未闻所以谋而迁之古者天子七庙三昭三穆与太祖而七以人子之爱其亲推而上之至于其祖由祖而上至于百世冝无所不爱无所不爱则冝无所不庙苟推其无穷之心则百世之祖皆庙而后为称也圣人知其不可故为之制七世之外非有功徳则迭毁春秋之祭不与莫贵于天子莫尊于天子之祖而庙不加于七何者恩之所不能及也何独至于宗室而不然臣闻三代之间公族有以亲未絶而列于庻人者两汉之法帝之子王之庶子犹有为侯者自侯以降则庶子无复爵土盖有去而为民者有自为民而复仕于朝者至唐亦臣以为凡今宗室冝以亲踈贵贱为差以次使得比于异姓择其可用而试之以渐凡其禄秩之数迁叙之等黜陟之制任子之令与异姓均临按察持之以寮吏威之以刑禁以时察之使其不才者不至于害民其贤者有以自効而其不任为吏者则出之于近郡官为庐舍而廪给之使得占田治生与士庻比今聚而养之厚之以不訾之禄尊之以莫贵之爵使其贤者老死郁郁而无所施不实者居处隘陋戚戚而无以为乐甚非计之得也昔唐武德之初封从昆弟子自胜衣以上皆爵郡王太宗即位疑其不便以问大臣封徳彛曰爵命崇则力役多以天下为私奉非至公之法也于是䟽属王者降为公夫自王而为公非人情之所乐也而犹且行之今使之爵禄如故而获治民虽有内外之异宜无有怨者然臣观朝廷之议未尝敢有及此何者以宗室之亲而布之于四方惧其启姦人之心而生意外之变也臣窃以为不然古之帝王好疑而多防虽父子兄弟不得尺寸之柄幽囚禁锢齿于匹夫者莫如秦魏然秦魏皆数世而亡其所以亡者刘氏项氏与司马氏而非其宗室也故为国者苟失其道虽胡越之人皆得谋之茍无其衅虽宗室谁敢觊者惟陛下荡然与之无疑使得以次居外如汉唐之故此亦去冗费之一端也臣闻汉唐以来重兵分于四方虽有末大之忧而餽运之劳不至于太甚祖宗受命惩其大患而畧其细故歛重兵而聚之京师根本旣强天下承望而服然而转漕之费遂倍于古凡今东南之米毎嵗遡汴而上以石计者至五六百万山林之木尽于舟楫州郡之卒弊于道路月廪嵗给之奉不可胜计徃返数千里饥寒困迫毎毎侵盗杂以它物米之至京师者率非完物矣由此观之今世之法直以其力致之而不计其患非法之良者也臣愿更爲之法举今毎嵗所运之数而四分之其二即用旧法官出舡与兵而漕之凡皆如旧其一募六道之富人使以其舡及人漕之而所过免其商税能以若干至京师而无欺盗败失者以今三司军大将之赏与之方今濵江之民以其舡为官运者不求官直盖取官之所入而不覆较者得其赢以自润而富民之欲仕者徃徃求为军大将以此推之冝有应募者其一官自置场而买之京师京师之兵当得米而不愿者计其直以钱偿之夫物有常数取之于南则不足于北舍之于东则有余于西此数之必然而不可迯者也今官欲买之其始不免于贵贵甚则东南之民倾而赴之赴之者衆则将反于贱致贱必以贵致贵必以贱此亦必然之数也故臣愿为此二者与旧法皆立试其利害而较其可否必将有可用者然后举而从之此又去冗费乏一端也臣闻富国有道无所不䘏者富之端也不足䘏者贫之源也从其可䘏而収之无所不収则其所存者广矣从其无足䘏而弃之无所不弃则其所亡者多矣然而世人之议者则不然以为天下之富而顾区区之用此有司之职而非帝王之事也此説之行于天下数百年于兹矣故天下之费其可已者常多于旧臣不敢远引前世请言近嵗之事自嘉祐以来圣人迭兴而天下之吏京秩以上再迁其官天下郡守职司再补其亲戚自治平京师之大水与去嵗河朔之大震百役并作国有至急之费而郊祀之赏不废于百官自横山用兵供亿之未定与京西流民劳徕之未息官私乏困日不暇给而宗室之䘮不俟嵗月而葬臣以此观之知朝廷有无足䘏之义臣诚知事之既徃无可为者然茍自今从其可䘏而収之则无益之费犹可渐减此又去冗费之一端也臣不胜拳拳私忧过计为是三冗之説以献伏惟陛下思深谋远听断详尽于天下之事无所不属臣之所陈何足言者然臣愚以为茍三冗未去要之十年之后天下将益衰耗难以复治陛下何不讲求其原而定其方畧择任贤俊而授之以成法使皆乆于其官而后责其成绩方今天下之官泛泛乎皆有欲去不乆之心侍从之臣逾年而不得代则皇皇而不乐今虽不能使之尽乆然至于诸道之职司三司之官吏沿邉之将佐此皆与天子共成事者也天下之事将责成之而不乆其任开其源者不见其流发其谋者不见其成功此事之所以不得成也陛下诚择人而用之使与二府皆乆于其官人知不得茍免而思长乆之计君臣同心上下恊力磨之以嵗月如此而三冗之弊乃可去也然而为此犹有所患何者今世之士大夫好同而恶异疾成而喜败事茍不出于已小有龃龉不合则羣起而噪之借如今使按察之官任其属吏嵗终而无过此其势必将无所不按得罪者必将多于其旧然则天下之口纷然非之矣不幸而有一不当衆将羣指以罪法一不当不能动不幸而至于再三虽上之人亦将不免于惑衆人非之于下而朝廷疑之于上攻之者衆而持之者不坚则法从此败矣盖世有耕田而以其耜杀人者或者因以耕田为可废夫杀人之可诛与耕田之不可废此二事也安得以彼而害此哉故夫按人而不以其实者罪之可也而法之是非则不在此茍陛下诚以为可行必先能破天下之浮议使良法不废于中道如此而后三冗之弊可去也三冗既去天下之财得以日生而无害百姓充足府库盈溢陛下所为而无不成所欲而无不如意举天下之衆惟所用之以攻则取以守则固虽有西戎北狄不臣之国宥之则为汉文帝不宥则为唐太宗伸缩进退无不在我今陛下不事其本而先举其末此臣所以大惑也臣不胜愤懑越次言事雷霆之谴无所逃避臣辙诚惶诚恐顿首顿首谨书栾城集巻二十一栾城集后集卷第二十一栾城后集巻第二十一杂文一十三首汝州龙兴寺修吴画殿记一首子先君宫师平生好画家居甚贫而购画常若不及子兄子瞻少而知画不学而得用笔之理辙少闻其余虽不隋深造之亦庶几焉凡今世自隋晋以上画之存者无一二矣自唐以来乃时有见者世之志于画者不以此爲师则非画也予昔游成都唐人遗迹遍于老佛之居先蜀之老有能评之者曰画格有四曰能妙神逸盖能不及妙妙不及神神不及逸称神者二人曰范琼赵公祐而称逸者一人孙遇而巳范赵之工方圜不以规矩雄杰伟丽见者皆知爱之而孙氏纵横放肆出于法度之外循法者不逮其精有纵心不逾矩之妙于眉之福海精舍为行道天王其记曰集润州高座寺张僧繇予每观之辄叹曰古之画者必至于此然后为极欤其后东游至岐下始见吴道子画乃惊曰信矣画必以此为极也盖道子之迹比范赵为竒而比孙遇为正其称画圣抑以此耶绍圣元年四月予以罪謪守汝阳间与通守李君纯绎游龙兴寺观华严小殿其东西夹皆道子所画东爲维摩文殊西爲佛成道比岐下所见笔迹尤放然屋瓦弊漏涂栈缺㢮㡬侵于风雨盖事之精不可传者存乎其人人二十而迹存逹者犹有以知之故道子得之隋晋之余而范赵得之道子之后使其迹亡虽有逹者尚谁发之时有僧惠眞方葺寺大殿乃喻使先治此予与李君亦少助焉不逾月坚完如新于殿危之中得记曰治平丙午苏氏惟政所葺衆异之曰前后葺此皆苏氏岂偶然也哉惠真治石请记五月二十五日汝州杨文公诗石记一首祥符六年杨公大年以翰林学士请急还阳翟省亲疾继称病求解官章圣皇帝以其才高名重排羣议贷不加罪逾年以祕书监知汝州公至汝常称病以事付僚史以文墨自虞得诗百余篇既还朝汝人刻之于石皇祐中郡守王君为建思贤亭于北园之东偏绍圣元年四月予自门下侍郎得罪出守兹土时亭弊巳甚诗石散落亡者过半取公汝阳编诗而刻之仍増广思贤龛石于左右壁呜唿公以文学鉴裁独歩咸平祥符闲事业比唐燕许无愧所与交皆贤公相一时名士多出其门然方其时则巳有流落之叹既没十有五年声名犹籍于士大夫而思贤废于隷舍马廏之后诗石散于高台华屋之下矣凡假外物以为荣观盖不足恃而公之清风雅量固自不随世磨㓕耶然予独拳拳未忍其委于荒榛野草而复完之抑非陋欤抑非陋欤李简夫少卿诗集引熈宁初予从张公安道以弦诵教陈之士大夫方是时朝廷以繇役沟洫事责成郡邑陈虽号少事而官吏奔走以不及为忧予独以诗书讽议窃禄其间虽幸得脱于简书而出无所与游盖亦无以为乐也时太常少卿李君简夫归老于家出入于乡党者十有五年矣间而徃从之其居处被服约而不陋丰而不余听其言未尝及世俗徐诵其所为诗旷然闲放徃徃脱略绳墨有遗我忘物之思问其所与游多庆暦名卿而元献晏公深知之求其平生之志则曰乐天吾师也吾慕其为人而学其诗患莫能及耳予退而质其里人曰君少好学详于吏道盖尝便诸部矣未老而得疾不至于废而弃其官其家萧然饘粥之不给而君居之泰然其子君武始弃官以谋养浮沈里闾不避劳辱未几而家以足闻陈人喜种花比于洛阳每歳春夏游者相属弥月君擕壶命侣无一日不在其间口未尝问家事晩歳其诗尤高信乎其似乐天也予时方以游宦为累以谓士虽不遇如乐天入为从官以谏争显出为牧守以循良称归老泉石忧患不及其身而文词足以名后世可以老死无憾矣君仕虽不逮乐天而始终类焉夫又将何求盖予未去陈而君亡其后十有七年元祐辛未子以幸遇与闻国政禄浮于昔人而令名不闻老将至矣而国恩未报未敢言去盖尝恐兹心之不从也君之孙宣徳郎公辅以君诗集来告愿得予文以冠其首予素髙君之行嘉其止足而惧不能蹈也故具道畴昔之意以授之凡君诗古律若干篇分为二十巻王子立秀才文集引一首昔予既壮有二壻曰文务光王适务光俊而刚适秀而和子方从事南都二子从予学为文皆长于诗骚然务光之文悲哀摧咽有江文通孟东野感物伤巳之思予每非之曰子有父母昆弟之乐何苦于此务光终不能改也既而丧其亲终丧五年而终予哭之恸曰悲夫彼其文固有以兆之乎始予自南都謪居江南凡六年而归适未尝一日不从也既与予同忧患至于涵泳图史驰骛浮图老子之说亦未尝不同之故其闻道益深爲文益高而予观之亦益久盖其于兄弟妻子严而有恩和而有礼未尝有过故予尝曰子非独予亲戚亦朋友也元祐四年秋予奉诏使契丹九月君以女弟将适人将鬻济南之由以遣之告予爲一月之行明年春还自契丹及境而君书不至子固疑之及家问之曰噫嘻君未至济南病没于奉高予哭之失声君大父讳鬷庆暦中枢宻使以厚重气节称考讳正路尚书比部郎中乐易好施得名于士大夫而君以孝友文章居其后谓当久逺而中道天理有不当然者况予老矣而并失此二人能无悲乎君之没女初未能言而子裔未生君弟适昔与君客徐姑识予兄子瞻子瞻皆贤之意王氏之遗懿其卒在适乎适裒君之文得诗若干赋若干杂文若干分为若干巻以示予予读之流涕为此文冠之庶几俟裔能立以畀之子瞻和陶渊明诗集引一首东坡先生謪居儋耳寘家罗浮之下独与㓜子过负担渡海葺茅竹而居之日㗖蒣芋而华屋玉食之念不存于胷中平生无所嗜好以图史为园囿文章为鼔吹至此亦皆罢去独喜为诗精深华妙不见老人衰惫之气是时辙亦迁海康书来告曰古之诗人有拟古之作矣未有追和古人者也追和古人则如于东坡吾于诗人无所甚好独好渊明之诗渊明作诗不多然其诗质而实绮癯而实腴自曹刘鲍谢李杜诸人皆莫及也吾前后和其诗凡百数十篇至其得意自谓不甚愧渊明今将集而并録之以遗后之君子子为我志之然吾于渊明岂独好其诗也哉如其为人实有感焉渊明临终䟽告俨等吾少而穷苦每以家贫东西游走性刚才拙与物多忤自量为已必贻俗患黾俛辞世使汝等㓜而饥寒渊明此语盖实録也吾今真有此病而不蚤自知半生出仕以犯世患此所以深服渊明欲以晩节师范其万一也嗟夫渊明不肯为五斗米一束带见乡里小人而子瞻出仕三十余年为狱吏所折困终不能悛以䧟于大难乃欲以桑榆之未景自託于渊明其谁肯信之虽然子瞻之仕其出入进退犹可考也后之君子其必有以处之矣孔子曰述而不作信而好古窃比于我老彭孟子曰曾子子思同道区区之迹盖未足以论士也辙少而无师子瞻既冠而学成先君命辙师焉子瞻常称辙诗有古人之风自以为不若也然自其斥居东坡其学日进沛然如川之方至其诗比杜子美李太白为有余遂与渊明比辙虽驰骤从之常出其后其和渊明辙继之者亦一二焉绍圣四年二月十九日海康城南东斋引六孙名字说一首予三子伯曰迟仲曰适叔曰逊始各一子耳予年六十有五而三人各复二子于是予始六孙昔予兄子瞻命其诸孙皆以竹名故名迟之子长曰简㓜曰䇿易曰干以易知坤以简能易则易知简则易从易知则有亲易从则有功有亲则可乆有功则可大可乆则贤人之德可大则贤人之业故简之字曰业干之䇿二百一十有六坤之策一百四十有四易之始未有䇿也文王演而重之然后策可见故策之字曰演适之子长曰籕㓜曰范书起于篆而究于隷史籕始篆篆隷皆成于滋也故籕之字曰滋范法也王良与嬖奚乘不获一禽曰我爲之范驰驱终日不获一爲之诡遇一朝而获十我不贯与小人乘请辞故范之字曰御逊之子长曰筠㓜曰筑始予得罪于朝而放于筠逊从而筠生传曰礼之于人如松栢之有心也如竹箭之有筠也皆其坚者也故筠之字曰坚孔子曰譬如为山未成一篑止吾止也譬如平地虽覆一篑进吾徃也为山者必筑前无所见则未成一篑而止茍有见矣则虽覆一篑而进进而不止虽山可成也故筑之字曰进予盖老矣而三子方壮将复有子而予不及见乎则巳矣如犹及见焉则又将名之竢其长而示之使知名之之意焉可也书孙朴学士手冩华严经一首开府孙公歴仕四朝与闻国政者再经渉夷险而不改其度世皆知贵之矣至其中心纯白表里如一平生无负于物则世之人未必尽知之公之守眞定也闻其觉山僧惠实説法恻然有契于心遂以为善知识复受诏祈雨此山能出其灵蛇以救枯藁此僧此蛇岂其用意专精独有以识公诚心欤公亦尝为请于朝得间歳度僧又为实立碑于塔终身眷眷若有遇于此公子元忠复手书此经藏之山中以成公遗意如佛所説因縁不为妄语则予兄子瞻所记可信不疑矣元祐八年十二月八日书楞严经后一首予自十年来于佛法中渐有所悟经歴忧患皆世所希有而真心不乱每得安乐崇宁癸未自许迁蔡杜门幽坐取楞严经翻覆熟读乃知诸併湼槃正路从六根入每跌坐燕安觉外尘引起六根根若随去即堕生死道中根若不随返流全一中中流入即是涅槃真际观照既久如净琉璃内含寳月稽首十方三世一切佛菩萨罗汉僧慈悲哀愍惠我无生法忍无漏胜果誓愿心心䕶持勿令退失三月二十五日志书金刚经后二首予读楞严知六根源出于一外縁六尘流而为六随物沦逝不能自返如来怜愍衆生为设方便使知出门即是归路故于此经指湼槃门初无隠蔽若衆生能洗心行法使尘不相縁根无所偶返流全一六用不行昼夜中中流入与如来法流水接则自其肉身便可成佛如来犹恐衆生于六根中未知所从乃使二十五弟子各说所证而观世音以闻思修为圆通第一其言曰初于闻中入流无所所入既寂动静二相了然不生如是渐增闻所闻尽尽闻不住觉所觉空空觉极圆空所空㓕生㓕既㓕寂㓕见前若能如是圆抜一根则诸根皆脱于一弹指顷遍歴三空即与诸佛无异矣既又读金刚经说四果人须陀洹名为入流而无所入不入色声香味触法是名须陀洹乃废经而叹曰须陀洹所证则观世音所谓初于闻中入流无所者耶入流非有法也唯不入六尘安然常住斯入流矣至于斯陀含名一徃来而实无徃来阿那含名为不来而实无来盖徃则入尘来则返本斯陀含虽能来矣而未能无徃阿那含非徒不徃而亦无来至阿罗汉则徃来意尽无法可得然则所谓四果者其实一法也但歴三空有浅深之异耳予观二经之言本若符契而世或不喻故明之言经言如来有五眼近瞩墙宇逺覧山河肉眼也随其福德见有逺近天眼也知物皆妄坐而转物惠眼也入万法遍法界法眼也以惠眼转物以法眼遍物佛眼也谓如来有惠眼法眼佛眼可也何肉眼天眼之有曰如来为衆生故入诸趣在人则同其肉眼在天则同其天眼如声闻人住无为法而畏生死则亦有惠眼而已耳书白乐天集后二首元符二年夏六月予自海康再謪龙川昌大暑水陆行数千里至罗浮水益小舟益庳惕然有瘴暍之虑乃晋家于山下独与㓜子逺葛衫布被乘叶舟秋八月而至既至庐于城东圣寿僧舍闭门索然无以绍日欲借书于居人而民家无畜书者独西邻黄氏世为儒粗有简册乃得乐天文集阅之乐天少年知读佛书习禅定既渉世履忧患胷中了然照诸㓜之空也故其还朝为从官小不合即舍去分司东洛优游终老盖唐世士大夫达者如乐天寡矣予方流转风浪未知所止息观其遗文中甚愧之然乐天处世不幸在牛李党中观其平生端而不倚非有附䴡者也盖势有所至而不能已耳㑹昌之初李文饶用事乐天适巳七十遂求致仕不一二年而没嗟夫文饶尚不能置一乐天于分司中耶然乐天每闲冷衰病发于咏叹辄以公卿投荒僇死不获其终者自觧予亦鄙之至其闻文饶謪朱崖三絶句刻覈尤甚乐天虽陋盖不至此也且乐天死于㑹昌之初而文饶之窜在㑹昌末年此决非乐天之诗岂乐天之徒浅陋不学者陋益之耶乐天之贤当为辨之圎觉经云动念息念皆归迷闷世间诸修行人不堕动念中即堕息念中矣欲两不堕必先辨真妄使真不㓕则妄不起妄不起而六根之源湛如止水则未尝息念而念自静矣如此乃爲眞定眞定旣立则眞惠自生定惠圆满而衆善自至此诸佛心要也金刚经云应无所住而生其心旣不住六尘亦不住静六尘日夜游于六根而两不相染此乐天所谓六根之源湛如止水也六祖尝吿大弟子假使坐而不动除得妄起心此法同无情卽能障道道须流通何以却住心心不住即流通住即被縳故五祖告牛头亦云妄念旣不起真心任遍知皆所谓应无所住而生其心者也佛祖旧说符合如此而乐天八渐偈亦似见此事故书其后寄子瞻兄书鲜于子骏父母赠告后一首中山鲜于子骏世居阆中昔伯父文甫郎中通守是邦子骏方弱冠以进士见伯父称之曰君异日学为名儒仕为循吏遂以乡举送之其后子骏宦学日以有声予侍亲京师始从之游已而予在应天幕府子骏以部使者摄府事朝夕相从也元祐初予为中书舍人子骏为谏议大夫出入东西省无日不见是时司马君实吕晦叔范尧夫皆在朝廷与子骏有平生之旧方将大用之而子骏巳病矣是歳明堂赦书赠其先人金紫光禄大夫安德郡太夫人予适当制实为之词未几子骏以疾不起归葬阳翟后十年士大夫遭南迁之祸凡亡年予自龙川归颍川子骏之子绰来见涕泗言曰伯兄颉季弟焯不幸亡矣惟羣绰在公与先君有文字之好愿録旧词将刻之石以慰诸孤思慕不巳之意予亦流落南荒不目意全得至于此抚念存没流涕而从其请建中靖国元年三月十七日记栾城集后巻第二十一栾城集栾城集卷第二十二栾城集巻第二十二书十首上枢宻韩太尉书太尉执事辙生好爲文思之至深以爲文者气之所形然文不可以学而能气可以养而致孟子曰我善养吾浩然之气今观其文章寛厚宏慱充乎天地之间称其气之小大太史公行天下周覧四海名山大川与燕赵间豪俊交游故其文踈荡颇有竒气此二子者岂尝执笔学爲如此之文哉其气充乎其中而溢乎其貌动乎其言而见乎其文而不自知也辙生十有九年矣其居家所与游者不过其邻里乡党之人所见不过数百里之间无髙山大野可登览以自广百氏之书虽无所不读然皆古人之陈迹不足以激发其志气恐遂汩没故浃然舍去求天下竒闻壮观以知天地之广大过秦汉之故都恣观终南嵩华之髙比顾黄河之奔流慨然想见古之豪杰至京师仰观天子宫阙之壮与仓廪府库城池苑囿之富且大也而后知天下之巨丽见翰林欧阳公听其议论之宏辩观其容貌之秀伟与其门人贤士大夫游而后知天下之文章聚乎此也太尉以才畧冠天下天下之所恃以无忧四夷之所惮以不敢发入则周公召公出则方叔召虎而辙也未之见焉且夫人之学也不志其大虽多而何为辙之来也于山见终南嵩华之髙于水见黄河之大且深于人见欧阳公而犹以为未见太尉也故愿得观贤人之光耀闻一言以自壮然后可以尽天下之大观而无憾者矣辙年少未能通习吏事向之来非有取于斗升之禄偶然得之非其所乐然幸得赐归待选使得优游数年之间将归益治其文且学为政太尉茍以为可教而辱教之又幸矣上昭文富丞相书辙西蜀之人行年二十有二幸得天子一命之爵饥寒穷困之忧不至于心其身又无力役劳苦之患其所任职不过簿书米盐之间而且未获从事以得自尽方其闲居不胜思虑之多不忍自弃以为天子寛惠与天下无所忌讳而辙不于其强壮闲暇之时早有所发明以自致其志而复何事恭惟天子设制䇿之科将以待天下豪俊魁垒之人是以辙不自量而自与于此盖天下之事上自三王以来以至于今世其所论述亦已畧备矣而犹有所不释于心夫古之帝王岂必多才而自为之为之有要而居之有道是故以汉髙皇帝之恢廓慢易而足以吞项氏之强汉文皇帝之寛厚长者而足以服天下之姦诈何者任人而人为之用也是以不劳而功成至于武帝材力有余聦明睿智过于髙文然而施之天下时有所折而不遂何者不委之人而自为用也由此观之则夫天子之责亦在任人而已窃惟当今天下之人其所谓有才而可大用者非明公而谁推之公卿之间而最为有功列之士民之上而最为有德播之夷狄之域而最为有勇是三者亦非明公而谁而明公实为宰相则夫吾君之所以为君之事盖巳毕矣古之圣人髙拱无为而望夫百世之后以为明主贤君者盖亦如是而可也然而天下之未治则果谁耶下而求之郡县之吏则曰非我能上而求之朝廷百官则曰非我责明公之立于此也其又将何辞嗟夫盖亦尝有以秦越人之事説明公者欤昔者秦越人以医闻天下天下之人皆以越人为命越人不在则有病而死者莫不自以为吾病之非真病而死之非真死也它日有病者焉遇越人而属之曰吾捐身以予子子自为子之才治之而无为我治之也越人曰嗟夫难哉夫子之病虽不至于死而难以愈急治之则伤子之四支而缓治之则劳苦而不肯去吾非不能去也而畏是二者夫伤子之四支而后可以除子之病则天下以我为不工而病之不去则天下以我为非医此二者所以交战于吾心而不释也既而见其人其人曰夫子则知医之医而未知非医之医欤今夫非医之医者有所冒行而不顾是以能应变于无穷今子守法宻㣲而用意于万全者则是子犹知医之医而已天下之事急之则䘮缓之则得而过缓则无及孔子曰道之难行也我知之矣知者过之不肖者不及也夫天下患于不知而又有知而过之者则是道之果难行也昔者世之贤人患夫世之爱其爵禄而不忍以其身尝试于艰难也故其上之人奋不过顾以抟天下之公利而忘其私在下者亦不敢自爱呌号纷詉以攻许其上之短是二者可谓贤于天下之士矣而犹未免为不知何者不知自安其身之为安天下之人自重其发之为重君子之势而轻用之于㝷常之事则是犹匹夫之亮耳伏自明公执政于今五年天下不闻慷慨激烈之名而日闻敦厚之声意者明公其知之矣而犹有越人之病也辙读三国志尝见曹公与袁绍相持乆而不决以问贾诩诩曰公明胜绍勇胜绍用人胜绍决机胜绍绍兵百倍于公公画地而与之相守半年而绍不得战则公之胜形已可见矣而乆不决意者顾万全之过耳夫事有不同而其意相似今天下之所以仰首而望明公者岂亦此之故欤明公其畧思其説当有以解天下之望者不宣辙再拜上曽叅政书辙闻之士不更变不可与图逺新胜之家知得而不知䘮知存而不知亡始若可喜而终不可乆昔者辙读书至秦誓而得之曰畨畨良士旅力既愆我尚有之仡仡勇夫射御不违我尚不欲夫昔之为此言者盖亦已知之矣孟明眎西乞术白乙丙此三人者秦之豪俊有决之士而百里奚蹇叔子此秦之所谓老耄而不武者也穆公欲袭郑孟明以为可而蹇叔以为不可则蹇叔之説无乃逺于事情而近于怯哉然而要其成败得失之终而责其思虑之长短则蹇叔不可谓迂而孟明不可谓是也故曰如有一介臣断断猗无它技其心休休焉其如有容人之有技若已有之人之彦圣其心好之不啻如自其口出是能容之以保我子孙黎民亦职有利哉嗟夫穆公至此而后知蹇叔之非庸人欤今夫立于百官之上而宰天下之事者亦何以其他技为哉温良愽爱而能容天下之士斯可矣徃者辙之东游而明公适为京兆当此之时明公之声上震于朝廷而下慑于闾里行道之人为之不敢妄视盗贼屏息而不作可谓才有余矣然至于参决大政而日韬其光务为敦厚不欲以才盖天下上承二公下拊百官周旋揖让而士大夫莫不雍容和穆以相与也嗟夫明公何以及此哉辙西蜀之匹夫徃年偶以进士得与一命之爵今将为吏崤黾之间闲居无事闻天子举直言之士而世之君子以其山林朴野之人不知朝廷之忌讳其中无所隐蔽故以应诏而辙也复不自度量而言当世之事亦不敢为莽卤不详之説其言语文章虽无以过人而其所论説乃有矫拂切直之过窃独悲古者深言之人遭时之不祥一有所触而其言不复见録于世方今羣公在朝以君子长者自处而优容天下彦圣有技之士士之有言者可以安意肆志而无患然后知士之生于今者之为幸而辙亦幸者之一人也素所为文家贫不能尽致有歴代论十二篇上自三王而下至于五代治乱兴衰之际可以槩见于此观其畧可也上两制诸公书辙读书至于诸子百家纷纭同异之辩后世工巧组绣鑚研离析之学盖尝喟然大息以为圣人之道譬如山海薮泽之奥人之入于其中者莫不皆得其所欲充足饱满各自以为有余而无慕乎其外今夫班输共工旦而操斧斤以游其丛林取其大者以为楹小者以为桷圆者以为轮挺者以为轴长者扰云霓短者蔽牛马大者拥丘陵小者伏蓁莽芟夷蹶取皆自以为尽山林之奇怪矣而猎夫鱼师结网聚饵左强弓右毒矢陆攻则毙象犀水伐则执鲛鮀熊罴虎豹之皮毛鼋龟犀兕之骨革上尽飞鸟下及走兽昆虫之类纷纷籍籍折翅捩足鳞鬛委顿纵横满前肉登鼎殂膏润砧几皮革齿骨披裂四出被于噐用求珠之工随侯夜光间以颣玭磊落的㿨充满其家求金之工辉赫晃荡铿锵交戞遍为天下冠冕佩带饮食之饰此数者皆自以为能尽山海之珍然山海之藏终满而莫见其尽昔者夫子及其生而从之游者盖三千余人是三千人者莫不皆有得于其师是以从之周旋奔走逐于宋鲁饥饿于陈蔡困厄而莫有去之者是诚有得乎尔也盖颜渊见于夫子出而告人曰吾能知之子路子贡冉有出而告人亦曰吾知之下而至于邽巽孔忠公西舆公西葴此数子者门人之下第者也窃窥于道徳之光华而有闻于议论之未皆以自得于一世其后田子方叚干木之徒讲之不详乃窃以为虚无淡泊之説而吴起禽滑氂之类又似猖狂于战国盖夫子之道分散四布后之人得其遗波余泽者至于如此而杨朱墨翟庄周邹衍田骈慎到韩非申不害之徒又不见夫子之大道皇皇惑乱譬如䧟于大泽之陂荆榛棘茨蹊隧㓕絶求以自致于通衢而不可得乃妄冒蒺藜蹈崖谷﨑岖缭绕而不能自止何者彼亦自以为巳之得之也辙尝怪古之圣人既已知之矣而不遂以明告天下而着之六经六经之説皆㣲见其端而非所以破天下之疑惑使之一见而寤者是以世之君子纷纷至此而不可执也今夫易者圣人之所以尽天下刚柔喜怒之情勇敢畏惧之性而寓之八物因八物之相遇吉凶得失之际以教天下之趋利避害盖亦如是而已而世之説者王氏韩氏至于老子之虚无京房焦贡至以隂阳灾异之数言诗者不言咏歌勤苦酒食燕乐之际极欢极慼而不违于道而言五际子午卯酉之事言书者不言其君臣之欢吁俞嗟叹有以深感天下而论其费誓秦誓之不当作也夫孔子岂不知后世之至此极欤其意以为后之学者无所据依感发以自尽其才是以设为六经而使之求之盖又欲其深思而得之也是以不为明着其説使天下各以其所长而求之故曰仁者见之谓之仁智者见之谓之智而子贡亦曰在人贤者识其大者不贤者识其小者夫使仁者効其仁智者効其智大者推明其大而不遗其小小者乐致其小以自附于大各因其才而尽其力以求其至㣲至宻之地则天下将有终身校其説而无勌者矣至于后世不明其意患乎异説之多而学者之难明也于是举圣人之㣲言而折之以一人之私意而传䟽之学横放于天下由是学者愈怠而圣人之説益以不明今夫使天下之人因説者之异同得以纵观慱覧而辨其是非论其可否推其精粗而后至于㣲宻之际则讲之当益深守之当益固孟子曰君子深造之以道欲其自得之也自得之则居之安居之安则资之深资之深则取之左右逢其原故君子欲其自得之也昔者辙之始学也得一书伏而读之不求其传而惟其书之知求之而莫得则反覆而思之至于终日而莫见而后退而求其传何者惧其入于心之易而守之不坚也及既长乃观百家之书从横颠倒可喜可愕无所不读泛然无所适从盖晩而读孟子而后徧观乎百家而不乱也而世之言者曰学者不可以读天下之杂説不幸而见之则小道异术将乗闲而入于其中虽扬雄尚然曰吾不观非圣之书以为世之贤人所以自养其心者如人之弱子㓜弟不当出而置之于纷华杂扰之地此何其不思之甚也古之所谓知道者邪词入之而不能荡诐词犯之而不能诈爵禄不能使之骄贫贱不能使之辱如使深居自闭于闺闼之中兀然頺然而曰知道知道云者此乃所谓腐儒者也古者伯夷隘柳下惠不恭隘与不㳟是君子之所不为也而孔子曰伯夷叔齐不降其志不辱其身柳下惠少连降忘而辱身言中伦行中虑虞仲夷逸隐居放言身中清废中权而我则异于是无可无不可夫伯夷柳下惠是君子之所不为而不弃于孔子此孟子所谓孔子集大成者也至于孟子恶乡原之败俗而知于陵仲子之不可常也美禹稷之汲汲于天下而知颜氏子自乐之非固也知天下之诸侯其所取之为盗而知王者之不必尽诛也知贤者之不可召而知召之役之为义也故士之言学者皆曰孔孟何者以知其道而已今辙山林之匹夫其才术技艺无以大过于中人而何敢自附于孟子然其所以汎观天下之异説三代以来兴亡治乱之际而皎然其有以折之者盖其学出于孟子而不可诬也今年春天子将求直言之士而辙适来调官京师舍人杨公不知其不肖取其鄙野之文五十篇而荐之俾与明诏之末伏惟执事方今之伟人而朝之名卿也其徳业之所服声华之所耀孰不欲一见以効薄技于左右夫其五十篇之文从中而下则执事亦既见之矣是以不敢复以为献姑述其所以为学之道而执事试观焉上刘长安书辙闻之物之所受于天者异则其自处必髙自处既髙则必趯然有所不合于世俗盖勐虎处于深山向风长鸣则百兽震恐而不敢出松栢生于髙冈散抲布叶而草木为之不殖非吾则尔拒而尔则不吾抗也故夫才不同则无朋而势远絶则失衆才髙者身之累也势异者衆之弃也昔者伯夷叔齐已尝试之矣与其乡人立以其冠之不正也舍而去之夫以其冠之不正也舍之而去则天下无乃无可与共处者耶举天下而无可与共处则是其势岂可以乆也茍其势不可以乆则吾无乃亦将病之与其病而后反也不若其素与之之为善也伯夷叔齐惟其徃而不反是以为天下之弃人也以伯夷之不吾屑而弃伯夷者是固天下之罪矣而以吾之絜清而不屑天下是伯夷亦有过耳古语有之曰大辩若讷大巧若拙何者惧天下之以吾辩而以辩乘我以吾巧而以巧困我故以拙养巧以讷养辩此又非独善保身也亦将以使天下之不吾忌而其道可长乆也今夫天下之士辙已畧观之矣于此有所不足则于彼有所长于此有所蔽则于彼有所见其势然矣仄闻执事之风明俊雄辩天下无有敌者而髙亮刚果士之进于前者莫不振栗而自失退而仰望才业之辉光莫不逡巡而自愧盖天下之士已大服矣而辙愿执事有以少下之使天下乐进于前而无恐而辙亦得进见左右以听议论之末幸幸甚甚答徐州陈师仲书二首辙白陈君足下去年辙从家兄游徐州君兄弟始以客来见一揖而退漠然不知君之胷中也既而问之君之乡人君力学行义不妄交游既已中心异之及来南京又辱以所为文为赠读之翛然以清追慕古人而无意于世俗心虽爱之然亦忧君之以是困于今世也今年春君西游谋所以葬先子于朋友既而东归贫不克举书来告曰将改卜七月且问所以为葬嗟夫辙固知君之至于此也以若所为行求今之人则其困也固宜虽然子而固子之守尽子之有歛手足形还葬此则曽子之所以葬其亲也而何病诗云凡民有丧匍匐救之有欲救之心而力不赡愧实在我而子何病今既七月矣惟自勉以礼不宣辙白其䝉惠书论诗许以五百篇为惠既知所从学诗之人又知所以作诗之意五百篇虽未至然见此书已与见诗无异矣应掾言迫于觧舟有书不能尽取即此诗是耶辙少好为诗与家兄子瞻所为多少畧相若也子瞻既已得罪辙亦不复作诗然今世士大夫亦自不喜为诗以诗名世者盖无几人间有作者尤足贵也故仆每得其所为輙讽咏终日譬如新病喑人口不复歌闻有歌者犹能手足舞蹈以自慰释足下尚能以五百篇见惠耶茍有以慰我不必矜自口出也答黄庭坚书辙之不肖何足以求交于鲁直然家兄子瞻与鲁直徃还甚乆辙与鲁直舅氏公择相知不踈读君之文诵其诗愿一见者乆矣性拙且懒终不能奉咫尺之书致慇懃于左右乃使鲁直以书先之其为愧恨可量也自废弃以来頺然自放顽鄙愈甚见者徃徃嗤笑而鲁直犹有以取之观鲁直之书所以见爱者与辙之爱鲁直无异也然则书之先后不君则我未足以为恨也比闻鲁直吏事之余独居而𬞞食陶然自得盖古之君子不用于世必寄于物以自遣阮籍以酒嵇康以琴阮无酒嵇无琴则其食草木而友麋鹿有不安者矣独颜氏子饮水啜菽居于陋巷无假于外而不改其乐此孔子所以叹其不可及也今鲁直目不求色口不求味此其中所有过人远矣而犹以问人何也闻鲁直喜与禅僧语盖聊以是探其有无耶渐寒比日起居甚安惟以时自重答徐州教授李昭玘书辙启女夫王君适自徐还筠承赐以长书伏读愧叹无以为喻自惟愚拙加以罪废平时学问捐弃不讲譬如荒畦败圃草棘狼籍虽追惟畴昔耘耝之勤欲从容游步其间而亦愀然自嫌不欲寘足况夫通都大邑之人遍观天下之巨丽心目广大物难称惬乃欲游目纵覧究其有无岂有不嘻笑者哉伏惟君侯壮年笃学才节茂美文章隽发何意过听如此然闻王君言出入学中逾年稍知㫖趣所诣盖耽恱至道忽忘世味毎有超然絶俗之意闻辙被罪以来自知鄙陋归耕之计虑之已熟不詧其故遽以知道许之夫古之所谓知道者富贵不能淫贫贱不能忧夫岂如辙困踬而谋安者耶若夫収其精以治身而斥其土苴以惠天下此君侯之所当学也而亦何取于辙哉辱赐之厚不知所报谨奉启陈谢伏惟照察不宣上洪州孔大夫论徐常侍坟书辙窃见故散骑常侍徐公铉坟在公所治郡新建县西山鸾冈原徐公没于淳化辛卯迨今九十四年公无子故人奉新胡克顺葬之胡氏昔为大家克顺慕公髙义春秋时祀顷未尝废自克顺死胡氏衰公之坟域荒茀不治盖有年矣闻自近歳民间利其林木至讼而争之公所葬地本其先茔公家既无子孙契券亡失官遂籍没其地伐其松栢以治屋宇行道知之徃徃为之掩泣窃惟南唐旧臣如公之比盖无一二方陈觉冯延鲁愚弄其主擅兴甲兵䘮师蹙国时无一人敢非之者公独与韩熈载力陈其姦卒致其罪及王师南讨李氏危在朝夕公受命兵间不为身计义动中国至今称之盖公之大节落落如此虽使千载之后犹当推求遗迹以劝后来今没未百年弃而不録仁人君子岂其然哉伏惟明公家本先圣先中丞忠义慷慨气节凛然公行亦大方直继前烈如徐公軰人譬之草木臭味不逺傥䝉矜念使孤坟遗魄不至侵暴祭祀稍存樵采不犯不惟南方士人拭目倾心将天下义士知有所劝辙言非所职干冐髙明不胜载越栾城集第巻二十二栾城集后集卷第二十二栾城后集巻第二十二亡兄子瞻端明墓志铭一首予兄子瞻謪居海南四年春正月今天子即位推恩海内泽及鸟兽夏六月公被命渡海北归明年舟至淮浙秋七月被病卒于毗陵呉越之民相与哭于市其君子相弔于家讣闻四方无贤愚皆咨嗟出涕太学之士数百人相率饭僧惠林佛舍呜唿斯文坠矣后生安所复仰公始病以书属辙曰即死葬我嵩子为我铭辙执书哭曰小子忍铭吾兄公讳轼姓苏字子瞻一字和仲世家眉山曾大父讳杲赠太子太保妣宋氏追封昌国太夫人大父讳序赠太子太傅妣史氏追封嘉国太夫人考讳洵赠太子太师妣程氏追封成国太夫人公生十年而先君宦学四方太夫人亲授以书闻古今成败辄能语其要太夫人尝读东汉史至范滂传慨然太息公侍侧曰轼若为滂夫人亦许之否乎太夫人曰汝能为滂吾顾不能为滂母耶公亦奋厉有当世志太夫人喜曰吾有子矣比冠学通经史属文日数千言嘉祐二年欧阳文忠公考试礼部进士疾时文之诡异思有以救之梅圣俞时与其事得公论刑赏以示文忠文忠惊喜以为异人欲以冠多士疑曾子固所为子固文忠门下士也乃寘公第二复以春秋对义居第一殿试中乙科以书谢诸公文忠见之以书语圣俞曰老夫当避此人放出一头地士闻者始譁不厌久乃信伏丁太夫人忧终丧五年授河南福昌主簿文忠以直言荐之祕阁试六论旧不起草以故文多不工公始具草文义粲然时以为难比答制䇿复入三等除大理评事莶书鳯翔府判官长吏意公文人不以吏事责之公尽心其职老吏畏㐲关中自元昊叛命人贫役重岐下歳以南山木栰自渭入河经底柱之险衙前以破产者相继也公徧问老校曰木栰之害本不至此若河渭未涨操栰者以时进止可无重费也患其乘河渭之暴多方害之耳公即修衙规使衙前得自择水工栰行无虞仍言于府使得系籍自是衙前之害减半治平二年罢还判登闻鼓院英宗枉藩闻公名欲以唐故事召入翰林宰相限以近例欲召试祕阁上曰未知其能否故试如苏轼有不能耶宰相犹不可及试二论皆入三等得直史馆丁先君忧服除时熈宁二年也王介甫用事多所建立公与介甫议论素异既还朝寘之官告院四年介甫欲变更科举上疑焉使两制三馆议之公议上上悟曰吾固疑此得苏轼议意释然矣即日召见问何以助朕公辞避乆之乃曰窃意陛下求治太急听言太广进人太锐愿陛下安静以待物之来然后应之上竦然听受曰卿三言朕当详思之介甫之党皆不悦命摄开封推官意以多事困之公决断精敏声问益逺㑹上元有㫖布浙灯公密䟽旧例无有不冝以玩好示人即有㫖罢殿前初策进士举子希合争言祖宗法制非是公爲考官退拟答以进深中其病自是论事愈力介甫愈恨御史知杂事者爲诬奏公过失穷治无所得公未尝以一言自辨乞外任避之通判杭州是时四方行青苗免役市易浙西兼行水利盐法公于其间常因法以便民民頼以少安高丽入贡使者凌蔑州郡押伴使臣皆本路筦库乘势骄横至与钤辖亢礼公使人谓之曰逺夷慕化而来理必恭顺今乃尔暴恣非汝导之不至是也不悛当奏之押伴者惧为之小戢使者发币于官吏书称甲子公却之曰高丽于本朝称臣而不禀正朔吾安敢受使者亟易书称熈寕然后受之时以为得体吏民畏爱及罢去犹谓之学士而不言姓自杭徙知密州时方行手实法使民自疏财产以定户等又使人得告其不实司农寺又下诸路不时施行者以违制论公谓提举常平官曰违制之坐若自朝廷谁敢不从今出于司农是擅造律也若何使者惊曰公姑徐之未几朝廷亦知手实之害罢之密人私以为幸郡尝有盗窃发而未获安抚转运司忧之遣一二班使臣领悍卒数十人入境捕之卒凶暴恣行以禁物诬民入其家争闘至杀人畏罪惊散欲为乱民诉之公投其书不视曰必不至此溃卒闻之少安徐使人招出戮之自密徙徐是时河决曹村泛于梁山泊溢于南清河城南两山环绕吕梁百步扼之汇于城下涨不时洩城将败富民争出避水公曰富民若出民心动摇吾谁与守吾在是水决不能败城驱使复入公履屦杖䇿亲入武卫营唿其卒长谓之曰河将害城事急矣虽禁军冝为我尽力卒长唿曰太守犹不避涂潦吾侪小人效命之秋也执挺入火伍中率其徒短衣徒跣持畚钟以出筑东南长隄首起戏马台尾属于城隄成水至隄下害不及城民心乃安然雨日夜不止河势益暴城不沈者三板公庐于城上过家不入使官吏堵而守卒完城以闻复请调来歳夫增筑故城为木岸以虞水之再至朝廷从之讫事诏褒之徐人至今思焉徙知湖州以表谢上言事者擿其语以为谤遣官逮赴御史狱初公既补外见事有不便于民者不敢言亦不敢黙视也縁诗人之义託事以讽庶几有补于国言者从而媒蘖之上初薄其过而浸润不止是以不得巳从其请既付狱吏必欲寘之死锻鍊久之不决上终怜之促具狱以黄州团练副使安置公幅巾芒屩与田父野老相从溪谷之间筑室于东坡自号东坡居士五年上有意复用而言者沮之上手札徙汝州略曰苏轼黜居思咎阅歳滋深人材实难不忍终弃未至上书自言有饥寒之忧有田在常愿得居之书朝入夕报可士大夫知上之卒喜公也㑹晏驾不果复用至常以哲宗即位复朝奉郎知登州至登召为礼部郎中公旧善门下侍郎司马君实及知枢密院章子厚二人氷炭不相入子厚每以谑侮困君实君实苦之求助于公公见子厚曰司马君实时望甚重昔许靖以虚名无实见鄙于蜀先主法正曰靖之浮誉播流四海若不加礼必以贱贤为累先主纳之乃以靖为司徒许靖且不可慢况君实乎子厚以为然君实頼以少安既而朝廷縁先帝意欲用公除起居舍人公起于忧患不欲骤履要地力辞之见宰相蔡持正自言持正曰公徊翔久矣朝中无出公右者公固辞持正曰今日谁当在公前者公曰昔林希同在馆中年且长持正曰希固当先公耶卒不许然希亦由此继补记注元祐元年公以七品服入侍延和即改赐银绯二年迁中书舍人时君实方议改免役为差役差役行于祖宗之世法久多弊编户克役不习官吏虐使之多以破产而狭乡之民或有不得休息者先帝知其然故为免役使民以户高下出钱而无执役之苦行法者不循上意于顾役实费之外取钱过多民遂以病若量出为入毋多取于民则足矣君实为人忠信有余而才智不足知免役之害而不知其利欲一切以差役代之云差官置局公亦与其选独以实告而君实始不恱矣尝见之政事堂条陈不可君实忿然公曰昔韩魏公刺陜西义勇公为谏官争之甚力魏公不乐公亦不顾轼昔闻公道其详岂今日作相不许轼尽言耶君实笑而止公知言不用乞补外不许君实始怒有逐公意矣㑹其病卒乃巳时台谏官多君实之人皆希合以求进恶公以直形巳争求公瑕疵既不可得则因縁熈宁谤讪之说以病公公自是不安于朝矣寻除翰林学士二年复除侍读每进读至治乱盛衰邪正得失之际未尝不反覆开导觊上有所觉悟上虽共黙不言闻公所论説辙首肯喜之三年权知礼部贡举㑹大雪苦寒士坐庭中噤不能言公寛其禁约使得尽其技而巡铺内臣伺其坐起过为凌辱公以其伤动士心亏损国体奏之有㫖送内侍省挞而逐之士皆恱服尝侍上读祖宗寳训因及时事公歴言今赏罚不明善恶无所劝沮又黄河势方西流而强之使东夏人㓂镇戎杀掠几万人帅臣掩蔽不以闻朝廷亦不问事每如此恐䆮成衰乱之渐当轴者恨之公知不见容乞外任四年以龙图阁学士知杭州时諌官言前宰相蔡持正知安州作诗借郝处俊事以讥刺时事大臣议逐之岭南公宻䟽言朝廷若薄确之罪则于皇帝孝治爲不足若深罪确则于太皇太后仁政爲小累谓宜皇帝降敕置狱逮治而太皇太后内出手诏赦之则仁孝两得矣宣仁后心善公言而不能用公出郊未发遣内侍赐龙茶银合用前执政恩例所以慰劳甚厚及至杭吏民习公旧政不劳而治歳适大旱饥疫并作公请于朝免本路上供米三之一故米不翔贵复得赐度僧牒百易米以救饥者明年方春即减价粜常平米民遂免大旱之苦公又多作饘粥药剂遣吏挟医分坊治病活者甚衆公曰杭水陆之㑹因疫病死比他处常多乃裒羡缗得二千复发私橐得黄金五十两以作病坊稍畜钱粮以待之至于今不废是秋复大雨太湖泛溢害稼公度来歳必饥复请于朝乞免上供米半又多乞度牒以籴常平米并义仓所有皆以备来歳出粜朝廷多从之由是吴越之民复免流散秔本江海之地水泉咸苦居民稀少唐刺史李泌始引西湖水作六井民足于水故井邑日富及白居易复役西湖放水入运河自河入田所溉至千顷然湖水多葑自唐及钱氏歳辄开治故湖水足用近歳废而不理至是湖中葑田积二十五万余丈而水无几矣运河失湖水之利则取给于江潮潮浑浊多淤河行阛阓中三年一淘为市并大患而六井亦几废公浚茅山盐桥二河以茅山一河专受江潮以盐桥一河专受湖水复造堰闸以为湖水畜洩之限然后潮市且以余力复完六井民稍获其利矣公间至湖上周视良久曰今欲去葑田葑田如云将安所寘之湖南北三十里环湖徃来终日不达若取葑田积之湖中为长堤以通南北则葑田去而行者便矣吴人种菱春辄芟除不遗寸草葑田若去募人种菱収其利以备修湖则湖当不复堙塞乃取救荒之余得钱粮以贯石数者万复请于朝得百僧度牒以募役者堤成植芙蓉杨栁其上望之如图画杭人名之苏公堤杭僧有浄源者旧居海滨与舶客交通牟利舶至高丽交誉之元丰末其王子义天来朝因徃拜焉至是源死其徒窃持其画像附舶徃告义天亦使其徒附舶来祭祭讫乃言国母使以金塔一祝皇帝太皇太后寿公不纳而奏之曰高丽久不入贡失赐予厚利意欲来朝矣未测朝廷所以待之薄厚故因祭亡僧而行祝寿之礼礼意薄盖可见矣若受而不答则逺夷或以怨怒因而厚赐之正堕其计臣谓朝廷冝勿与知而使州郡以理却之然庸僧猾商敢擅招诱外夷邀求厚利为国生事其渐不可长冝痛加惩创朝廷皆从之未几高丽贡使果至公按旧例使之所至吴越七州实费二万四千余缗而民间之费不在乃今诸郡量事裁损比至民复交易之利而无侵挠之害浙江潮自海门东来势如雷霆而浮山峙于江中与渔浦诸山大牙相错洄洑激射歳败公私船不可胜计公议目浙江上流地名石门并山而东凿为运河引浙江及谿谷诸公水二十余里以达于江又并山为岸不能十里以达于龙山之大慈浦自浦北析抵小岭凿岭六十五丈以达于岭东古河浚古河数里以达于龙山运河以避浮山之险人皆以为便奏闻有恶公成功者㑹公罢归使代者尽力排之功以不成公复言三吴之水潴为太湖太湖之水溢为松江以入海海日两潮潮浊而江清潮水尝欲淤塞江路而江水清驶随辄涤去海口尝通则呉中少水患昔苏州以东公私船皆以篙行无陆挽者自庆暦以来松江大筑挽路建长桥以扼塞江路故今三呉多水欲凿挽路为千桥以迅江势亦不果用人皆恨之公二十年间再莅此州有德于其人家有画像饮食必祝又作主祠以报六年召入为翰林承㫖复侍迩英当轴者不乐风御史攻公公之自汝移常也授命于宋㑹神考晏驾哭于宋而南至扬州常人为公买田书至公喜作诗有闻好语之句言者妄谓公闻讳而喜乞加深谴然诗刻石有时日朝廷知言者之妄皆逐之公惧请外补乃以龙图阁学士守颍先是开封诸县多水患吏不究本末决其陂泽注之惠氏河河不能胜则陈亦多水至是又将凿邓艾沟与颍河并且凿黄堆注之于淮议者多欲从之公适至遣吏以水平准之淮之涨水高于新沟几一丈若凿黄堆淮水顾流浸州境决不可为朝廷从之郡有宿贼尹遇等数人羣党惊劫杀变主及捕盗吏兵者非一朝廷以名捕不获被杀者噤不敢言公召汝隂尉李直方谓之曰君能禽此当力言于朝乞行优赏不获亦以不职奏免君矣直方退缉知羣盗所在分命弓手徃捕其党而躬徃捕遇直方有母年九十母子泣别而行手㦸刺而获之然小不应格推赏不及公为言于朝请以年劳改朝散郎阶为直方赏朝廷不从其后吏部以公当迁以符㑹公考公自谓已许直方卒不报七年徙杨州发运司旧主东南漕法听操舟者私载物货征商不得留难故操舟者富厚以官舟为家补其弊漏而周船夫之乏困故其所载率无虞而速达近歳不忍征啇之小失一切不许故舟弊人困多盗所载以济饥寒公私病公奏乞复故朝廷从之未阅歳以兵部尚书召还并侍读是歳亲祀南郊为卤薄使导驾入太庙有贵戚以其车从争道不避伏卫公于车中効奏之明日中使传命申敕有司严整伏卫寻迁礼部复兼端明殿翰林侍读二学士高䴡遣使请书于朝朝廷以故事尽许之公曰汉东平王请诸子及太史公书犹不肯与今高丽所请有甚于凡其可予之乎不听公临事必以正不能俯仰随俗乞守郡自効八年以二学士知定州定久不治军政尤弛武卫卒骄堕不教军校蚕食其廪赐故不敢呵问公取其贪污甚者配隷逺恶然后缮修营房禁止饮抟军中衣食稍足乃部勒以战法衆皆畏伏然诸校多不自安者有卒史复以赃诉其长公曰此事吾自治则可汝若得告军中乱矣亦决配之衆乃定㑹春大阅军礼乆废将吏戎服奔走执事副緫管王光祖自谓老将耻之称疾不出公召书史作奏将上光祖震恐而出讫事无敢慢者定人言自韩魏公去不见此礼至今矣北戎乆和边兵不试临事有不可用之忧惟沿边弓箭社兵与㓂爲邻以战射自卫犹号精锐故相龎公守边因其故俗立队伍将校出入赏罚缓急可使岁乆法弛复爲保甲所挠渐不爲用公奏爲免保甲及两税折变科配长吏以时训劳不报议者惜之时方例废旧人公坐爲中书舎人日草责降官制直书其罪诬以谤讪绍圣元年遂以本官知英州寻复降一官未至复以宁逺军节度副使安置惠州公以侍从齿岭南编户独以少子过自随瘴疠所侵蛮蜒所侮胷中泊然无所带芥人无愚皆得其欢心疾苦者畀之药殒毙者纳之竁又率衆为二桥以济病渉者惠人爱敬之居三年大臣以流窜者为未足也四年复以琼州别驾安置昌化非人所居食饮不具药石无有初僦官屋以庇风雨有司犹谓不可则买地筑室昌化士人畚土运甓以助之为屋三间人不堪其忧公食芋饮氷着书以为乐时从其父老游亦无间也元符三年大赦北还初徙廉再徙永巳乃复朝奉郎提举成都玉局观居从其便公自元祐以来未尝以歳课乞迁故官止于此勲上轻车都尉封武功县开国伯食邑九百户将居许病暑暴下中止于常建中靖国元年六月请老以本官致仕遂以不起未终旬日独以诸子侍侧曰吾生无恶死必不坠慎无哭泣以怛化问以后事不答湛然而逝实七月丁亥也公娶王氏追封通义郡君继室以其女弟封同安郡君亦先公而卒子三人长曰迈雄州防御推官知河间县事次曰迨次曰过皆承务郎孙男六人箪符箕籥筌筹明年闰六月癸酉葬于汝州郏城县钓台乡上瑞里公之于文得天少与辙皆师先君初好贾谊陆贽书论古今治乱不为空言既而读庄子喟然叹息曰吾昔有见于中口未能言今见庄子得吾心矣乃出也中庸论其言微妙皆古人所未喻尝谓辙曰吾视今世学者独子可与我上下耳既而謪居于黄杜门深居驰骋翰墨其文一变如川之方至而辙瞠然不能及矣后读释氏书深悟实相叅之孔老愽辩无碍浩然不见其涯也先君晚歳读易玩其爻象得其刚柔逺近喜怒逆顺之情以观其词皆迎刃而解作易传未完疾革命公述其志公泣受命卒以成书然后十载之微言焕然可知也复作论语説时发孔氏之祕最后居海南作书传椎明上古之絶学多先儒所未达既成三书抚之叹曰今世要未能信后有君子当知我矣至其遇事所为诗骚铭记书檄论譔率皆过人有东坡集四十巻后集二十巻奏议十五巻内制十巻外制三巻公诗本似李杜晩喜陶渊明追和之者几遍凡四巻㓜而好书老而不勌自言不及晋人至唐褚薛颜柳髣近之平生笃于孝友轻财好施伯父太白早亡子孙未立杜氏姑卒未葬先君没有遗言公既除丧即以礼葬姑及官可䕃补复以奏伯父之曽孙彭其于人见善称之如恐不及见不善斥之如恐不尽见义勇于敢为而不顾其害用此数困于世然终不以为恨孔子谓伯夷叔齐古之贤人曰求仁而得仁又何怨公实有焉铭曰苏自栾城西宅于眉世有潜徳而人莫知猗欤先君名施四方公㓜师焉其学以光出而从君道直言忠行险如夷不谋其躬英祖擢之神考试之亦既知矣而未克施晚侍哲皇进以诗书谁实间之一斥而䟽公心如玉焚而不灰不变生死孰为去来古有微言衆说所䝉手发其枢恃此以终心之所遇物则见声融金石光溢云汉耳目同是举世毕知欲造其渊或眩以疑絶学不继如巳断弦百世之后岂其无贤我初从公頼以有知抚我则凡诲我则师皆迁于南而不同归天实为之莫知我哀栾城后集巻第二十二栾城集栾城集卷第二十三栾城集巻第二十三记九首筠州圣祖殿记维周制天下邑立后稷祠而唐礼州祀老子盖二祖之徳光配天地充塞海㝢凡有社有民不可以弗飨既以为民祈福俾雨露之施无有远迩亦以一民之望使知饮食作息皆上之赐粤维我圣祖功绪永远肇自皇世超絶周唐逾千万年威神在天灵徳在下祥符癸丑实始诏四方万国咸建祠宫立位设像歳时朝谒因周唐之故以教民顺筠故附庸豫章列为成国维近匪逺吏民朴陋野不逹礼承命不蠲因仍故宫即其东厢以建神位凡进见之礼稽首东响更六十有九年弗革弗新元丰三年二月臣维瞻受命作守始至伏谒惕然不宁既视事遂以言于朝度其宫之东得隙土南北十有二筵东西九筵伐木于九峯逍遥之山四年八月始庀工九月而告成耽耽其堂殖殖其庭神来顾享民以祗肃臣辙适以谴来睹其终始乃拜手稽首为诗六章章八句刻之祠廷之石诗曰髙安在南分自豫章重山复江鱼鸟之乡俗野不文吏亦怠荒礼失不知习为旧常于穆圣祖宅神皇极降鉴在下子孙千亿羽衣玉佩旗纛旄节巍巍煌煌秩祀万国如日在天靡国不临筠虽小邦其有不歆东庑西响谁皆营之民昏不知神以不懐深山之间野水之濵礼乐声明孰见孰闻祖庙之严君臣则存失而不图民以罔观毛侯始来其则有意匪民之愚礼教实坠章闻于朝帝曰俞哉弗改弗营何以示民九峯之杉逍遥之柟易直且修弗斵而堪新堂有严四星在南朝廷之仪万民所祗齐州闵子祠堂记歴城之东五里有丘焉曰闵子之墓坟而不庙秩祀不至邦人不宁守土之吏有将举焉而不克者熈宁七年天章阁待制右谏议大夫濮阳李公来守济南越明年政修事治邦之耋老相与来告曰此邦之旧有如闵子而不庙食岂不大阙公唯不知茍知之其有不饬公曰噫信其可以缓于是庀工为祠堂且使春秋修其常事堂成具三献焉笾豆有列傧相有位百年之废一日而举学士大夫观礼祠下咨嗟涕洟有言者曰惟夫子生于乱世周流齐鲁宋卫之间无所不仕其弟子之髙第亦咸仕于诸国宰我仕齐子贡冉有子游仕鲁季路仕卫子夏仕魏弟子之仕者亦衆矣然其称徳行者四人独仲弓尝为季氏宰其上三人皆未尝仕季氏尝欲以闵子为费宰闵子辞曰如有复我者则吾必在汶上矣且以夫子之贤犹不以仕为污也而三子之不仕独何欤言未卒有应者曰子独不见夫适东海者乎望之茫洋不知其邉即之汗漫不测其深其舟如蔽天之山其㠶如浮空之云然后履风涛而不偾触蛟蜃而不詟若夫以江河之舟楫而跨东海之难则亦十里而返百里而溺不足以经万里之害矣方周之衰礼乐崩弛天下大壊而有欲救之譬如渉海有甚焉者今夫子之不顾而仕则其舟楫足恃也诸子之汲汲而忘返盖亦有陋舟而将试焉则亦随其力之所及而已矣若夫三子愿为夫子而未能下顾诸子而以为不足为也是以止而有待夫子尝曰世之学桞下惠者未有若鲁独居之男子吾于二子亦云衆曰然退而书之遂刻于石上髙县学记古者以学为政择其乡闾之俊而纳之胶庠示之以诗书礼乐揉而熟之旣成使归更相告语以及其父子兄弟故三代之间养老飨賔听讼受成献馘无不由学习其耳目而和其志气是以其政不烦其刑不渎而民之化之也速然考其行事非独于学然也郊社祖庙山川五祀凡礼乐之事皆所以为政而教民不犯者也故其称曰政者君之所以藏身盖古之君子正颜色动容貌出词气从容礼乐之间未尝以力加其民民观而化之以不逆其上其所以藏身之固如此至于后世不然废礼而任法以鞭朴刀锯力胜其下有一不顺常以身较之民于是始悍然不服而上之人亲受其病而古之所以藏身之术亡矣子游为武城宰以弦歌为政曰吾闻之夫子君子学道则爱人小人学道则易使也夫使武城之人其君子爱人而不害其小人易使而不违则子游之政岂不绰然有余裕哉上髙筠之小邑介于山林之间民不知学而县亦无学以诏民县令李君懐道始至思所以导民乃谋建学宫县人知其令之将教之也亦相帅出力以缮其事不逾年而学以具奠享有堂讲劝有位退习有斋膳浴有舍邑人执经而至者数十百人于是李君之政不苛而民肃赋役狱讼不诿其府李君喜学之成而乐民之不犯知其为学之力也求记其事告后以不废予亦嘉李君之为邑有古之道其所以得于民者非复世俗之吏也故为书其实且以志上髙有学之始元豊五年三月二十日眉山苏辙记京西非路转运使题名记惟京西于诸路地大且近西举巩洛北兼郑滑南收陈许蔡汝唐邓申息胡沈浸滛秦楚之交翕引河汴萦阻淮汉出入数千里土广而民淳鬬讼简少盗贼希阔外无蛮夷疆场之虞内无兵屯馈饟之劳为吏者常闲暇无事然其壤地瘠薄多旷而不耕户口寡少多惰而不力故租赋之人于他路为最贫毎歳均南馈北短长相补以给军吏之奉故转运使之职于它路为最急虽然事止于自治而无外忧财止于自足而无外奉则虽贫而可以为富虽急而可以为佚也熈宁之初朝廷始新政令其细布在州县而其要领转运使无所不緫政新则吏有不知事遽则人有不办当是时也转运使奔走于外咨度于内日不遑食由是京西始判而郑滑并于畿内自某某若干州为南自某某若干州为北南治襄阳北治洛阳殿中丞陈君知俭自始更制而提举常平既而为转运判官复为副使以领北道始终劳瘁寘功最力将刻名于石以贻厥后而顾瞻前人泯焉未纪乃按典籍以求遗放自开寳以来得若干人而君之祖考伯父三人在焉呜唿盛哉夫若干人者逺矣其详不可得而知然其遗风余泽故老犹有能道之者孟子有言诵其诗读其书不知其人可乎是以论其世也若夫政之去取地之合离与其人之在是者后世将有考焉是以具载于此熈宁六年十月日记齐州泺源石桥记泺水之源发于城之西南山下北流为堭其浅可掲城之西门跨而为桥自京师走海上者皆道于其上毎歳霖雨南山水潦暴作汇于城下桥不能攴辄败熈寕六年七月不雨明年夏六月乃雨滛潦继作桥遂大坏知歴城施君辩言于府曰水嵗为桥害请为石桥以纾其役距城之东十五里有废河败堰焉其弃石鐡可取以为用府用其言以告转运使得钱二十七万以具工廪之费取石于山取鐡于府取力于兵自九月至十一月而桥成民不知焉三跌二门安如丘陵惊流循道不复为虐方其未成也太守李公日至于城上视其工之良窳与其役之劳佚而劝相之知歴城施君实具其材兵马都监张君用晦实董其事桥之南五里有大沟焉属于四涧以杀暴水之怒乆废不治于是䟽其堙塞筑其缺而完之桥之西二十歩有沟焉居民裴氏以石壅之而屋于其上水不得洩则桥受其害亦使去之皆如其旧而止又明年水复至桥遂无患从事苏辙言曰桥之役虽小也然异时郡县之役其利与民共者其费得量取于民法令寛简故其功易成今法严于䘏民一切仰给于官官不能尽办郡县欲有所建其功比旧实难非李公之老于为政与二君之敏于临事桥将不就夫桥之役虽小然其劳且难成于旧则倍不可不记也遂为之记光州开元寺重修大殿记古之循吏因民而施政有余者损之不足者与之兴其所欲而废其所患苦顺其风俗之冝而吾无作焉故文翁治蜀立之学官龚遂治渤海督之耕牛卫飒治桂阳教之嫁娶茨充代飒诲之织屦此四人者非其强民也民之所欲而莫为之劝盻盻相视不能以自致非得贤长吏以时挈持而振理之使之得其所愿以相生养则民至老死不见风俗之备然而蜀之学官施于齐鲁之邦则玩渤海之耕牛试于邠邰之野则厌卫之嫁娶茨之织屦行之华夏之国亦未免于非且笑也故为治者亦观其俗乘其时使民冝之盖无所必为亦无所必置也弋阳郡居长淮之西地僻而事少田良而民富朝散大夫彭城曹公受命作守因俗为政安而不扰诛其豪强而佑其善良民化服之始至访其士民间其所欲为咸曰吾郡既庶且富所不足者非财也而浮屠老子之官室貌象痺陋废圯民不信响父兄窃议以不若四邻为愧而莫或先也公曰是无难也民所不欲吾不敢为茍诚欲之不成非患也乃召其徒而语之故民劝其令相帅从事不三年而有成天庆道士治三清北极圣祖诸殿清浄严肃朝谒有所而开元僧明偕新其大殿趋功勤力先告工具栋楹峻峙瓦甓致宻为佛菩萨衆像尊严盛䴡俨若在世士女和会耋孺咸喜稽首祈福如慰如慕盖殿始作于至道丙申而复新于元丰癸亥中间寂寥八十八年然后民获就其志呜唿循吏之踈阔而政之难成其乆如此明偕知民之恱故以告于公请记其事而刻诸石公以书来属余余考之循吏传以为当书故记之不辞五月初五日记筠州圣夀院法堂记髙安郡本豫章之属邑居溪山之间四方舟车之所不由水有蛟蜃野有虎豹其人稼穑渔猎其利粳稻竹箭楩柟荼楮民富而无事然以其崄且远也士之行乎当时者不至于其闲元丰三年余以罪迁焉既至幸其风气之和饮食之良饱食而安居忽焉不知崄远之为患然以有罪故法不得释宫而游间独取郡之图书考其风俗人物之旧然后信其冝为余之居也昔东晋太宁之间道士许逊与其徒十有二人散居山中能以术救民疾苦民尊而化之至今道士比已州为多至于妇人孺子亦喜为道士服唐仪鳯中六祖以佛法化岭南再传而马祖兴于江西于是洞山有价黄蘖有运眞如有愚九峯有䖍五峯有观髙安虽小邦而五道场在焉则诸方游谈之僧接迹于其地至于以禅名精舍者二十有四此二者皆他方之所无子乃以罪故得兼而有之余既少而多病壮而多难行年四十有二而视听衰耗志气消竭夫多病则与学道者冝多难行与学禅者冝既与其徒出入相从于是吐故纳新引挽屈神而病以少安照了诸妄还复本性而忧以自去洒然不知网罟之在前与桎梏之在身孰知夫崄逺之不为予安而流徙之不为子幸也哉然郡之诸山近者数十里逺者数百里皆非余所得徃独圣夀者近在城东南隅毎事之间辄徃游焉其僧省聦本绵竹人少治讲说晩得法于浙西本禅师听其言亹亹不勌郡人有吴智讷者治生有余辄尽之于佛既为僧堂之后室又为聦治其法堂皆极壮䴡凡材甓金漆皆具于智讷堂成聦以余游之亟也求余为记余亦喜聦之能以其法助余也遂为记其略四年六月十七日庐山栖贤寺新修僧堂记元丰三年余得罪迁髙安夏六月过庐山知其胜而不敢晋晋二日渉其山之阳入栖贤谷谷中多大石岌嶪相倚水行石间其声如雷霆如千乘车行者震掉不能自持虽三崃之崄不过也故其桥曰三崃渡桥而东依山循水水平如白练横触巨石汇为大车轮流转汹涌穷水之变院据其上流右倚石壁左俯流水石壁之趾僧堂在焉狂峯怪石翔舞于檐上衫松竹箭横生倒植葱蒨相紏毎大风雨至堂中之人疑将压焉问之习庐山者曰虽兹山之胜栖贤盖以一一数矣明年长老智迁使其徒惠迁谒余于髙安曰吾僧堂自始建至今六十年矣瓦败木朽无以待四方之客惠迁能以其勤力新之完壮䆳宻非复其旧愿为文以志之余闻之求道者非有饮食衣服居处之求然使其饮食得充衣服得完居处得安于以求道而无外扰则其为道也轻此古之逹者所以必因山林筑室庐蓄𬞞米以待四方之游者而二迁之所以寘力而不懈也夫士居于尘垢之中纷纭之变日遘于前而中心未始一日忘道况乎深山之崖野水之垠有堂以居有食以饱是非荣辱不接于心耳而忽焉不省也哉孔子曰朝闻道夕死可矣今夫骋骛乎俗学而不闻大道虽勤劳没齿余知其无以死也苟一日闻道虽即死无余事矣故余因二迁之意而以告其来者夫岂无人乎哉四年五月初九日眉阳苏不记杭州龙井院讷斋记钱塘有大法师曰辩才初住上天竺山以天台法化呉越呉越人归之如佛出世事之如养父母金帛之施不求而至居天竺十四年有利其富者迫而逐之师忻然舍去不以为恨吴越之人涕泣而从之者如归市天竺之衆分散四去事闻于朝明年俾复其旧师黾俛而还如不得已呉越之人争出其力以成就废缺衆复大集无㡬何师告其衆曰吾虽未尝争也不幸而立于争地乆居而不去使人以已是非彼非沙门也天竺之南山山深而木茂泉甘而石峻汝舍我我将老于是言已䇿杖而徃以茅竹自覆声动吴越人复致其所有鑱崄堙圯筑室而奉之不期年而荒榛巖石之间台观飞涌丹垩炳焕如天帝释宫师自是谢事不复出入髙邮秦观太虚名其所居曰讷斋道潜师参寥告予为记予闻之师始以法教人叩之必鸣如千石钟来不失时如沧海潮故人以辩名之及其退居此山闭门燕坐寂嘿终日叶落根荣如冬枯木风止波定如古涧水故人以讷名之虽然此非师之大全也彼其全者不大不小不长不短不垢不浄不辩不讷而又何以名之虽然乐其出而髙其退喜其辩而贵其讷此衆人意也则其以名斋也亦冝系之以词曰以辩见我既非见我以讷见我亦㡬于妄有叩而应时止而止非辩非讷如如不动诸佛既然我亦如是栾城集巻第二十三栾城集后集卷第二十三栾城集后巻二十三欧阳文忠公神道碑一首熈宁五年秋七月观文殿学士太子少师欧阳文忠公薨于汝隂八年秋九月诸子奉公之丧葬于新郑旌贤乡自葬至崇宁五年凡三十有二年矣公子棐以墓隧之碑来请辙方以罪废于家且病不能执笔辞不获命乃曰病茍不死当如君志既而已谨案欧阳氏自唐率更令之四世孙琮为告州刺史后世因家于吉曾祖讳郴南唐武昌令赠太师中书令妣刘氏追封楚国太夫人祖讳偃南唐南京卫院判官赠太师中书令兼尚书令妣李氏追封吴国太夫人考讳观秦州军事推官赠太师中书令兼尚书令封郑国公妣郑氏追封韩国太夫人公讳脩字永叔生四歳而孤韩国守节自誓亲教公读书家贫至以荻画地学书公敏悟过人所览辄能诵比成人将举进士为一时偶俪之文已絶出伦軰翰林学士胥公时在汉阳见而竒之曰子必有名于世馆之门下公从之京师两试国子监一试礼部皆第一人遂中甲利补西京推官始从尹师鲁游为古文议论当世事迭相师友与梅圣俞游为歌诗相倡和遂以文章名冠天下留守王文康公知其贤还朝荐之景祐初召试迁镇南军节度掌书记馆阁校勘时范文正公知开封府每进见辄论时政得失宰相恶之斥守饶州公见谏官高若讷若讷诋诮范公以为当黜公为书责之坐贬崃州夷陵令明年移干徳令明年移干德令复为武成军节度判官康定初范公起为陜西经略招讨安退不同其进可也辞不就召还复校勘迁太子中允与脩崇文总目庆暦初迁集贤校埋同知太常礼院求补外通判滑事时西师未解契丹初复旧约京东西盗贼蜂起国用不给仁宗知朝臣不任事始登进范公及杜正献公富文忠公韩忠献公分列二府增谏员取敢言士公首被选以太常丞知谏院赐五品服未㡬修起居注公每劝上延见诸公访以政事上再出手诏使诸公条天下事又开天章阁召对赐坐给𥿄笔使具疏予前诸公惶恐退而上时所冝先者十数事于是有诏劝农桑兴学校革磨勘任子等弊中外悚然而小人不便相与腾口谤之公知其必爲害常爲上分别邪正劝力行诸公之言初范公之贬饶州公之贬饶州公与尹师鲁余安道皆以直范公见逐目之党人自是朋党之论起乆而益炽公乃为朋党论以进言君子以同道为朋小人以同利为朋人君但当退小人之伪朋用君子之真朋其言恳恻详尽其后诸公卒以党议不得久晋于朝公性疾恶论事无所回避小人视之如仇雠而公愈奋厉不顾上独深知其忠改右正言知制诰赐三品服仍知谏院故事知制诰必试上知公之文有㫖不试与近世杨文公陈文惠公比逮公二人而巳尝因奏事论及人物上目公曰如欧阳脩何处得来盖欲大用而未果也四年大臣有言河东刍粮不足请癈麟州徒治合河津或请癈其寨命公徃视利害公曰麟州天崄不可废也麟州废则五寨不可守五寨不守则府州遂为孤垒今五寨存故虏在二三百里外若五寨废则夹河皆虏巢穴河内州县皆不安居矣不若分其驻并河清塞堡缓急不失应副而平时可省转输由是麟州得不废又言忻代州岢岚火山军并边民田废不得耕号为禁地吾虽不耕而虏常盗耕之若募民计口出丁为兵量入租粟以耕歳可得数百万斛不然它日且尽为虏有议下太原帅臣以为不便持之久之乃从凡河东赋歛过重民所不堪奏罢者十数事自河东还㑹保州兵乱又以公为龙图阁学士河北都转运使陛辞上面谕无为久晋计有所欲言言之公曰諌官得风闻言事外官越职而言罪也上曰第以闻勿以中外为意河北诸军怙乱骄恣小不如意辄䝱持州郡公奏乞优假将帅以镇厌士心军中乃定初保州乱兵皆招以不死既而悉诛之䝱从二千人亦分隷诸州富公为宣抚使恐后生变与公相遇于内黄夜半屏人谅欲诸州同日诛之公曰祸莫大于杀巳降况䝱从乎既非朝命州郡有一不从为变不纲富公悟乃止公奏置御河催纲司以督粮饷边州頼之又置磁相州都作院以缮一路戎器河北方小治而二府诸公相继以党议罢去公慨然上书论之用事者益怒㑹公之外甥女张嫁公族人晟以失行系狱言事者乘此欲并中公遂起诏狱穷治张赀产上使中官监劾之卒辨其诬犹降官知滁州事居二年徙杨州文徙颍州迁礼部郎中复龙图阁直学士晋守南京迁吏部郎中丁韩国太夫人忧至和初服除入见须髪尽白上怪之问劳恻然恩意甚厚命判吏部流内铨小人畏公且大用伪为公奏乞澄汰宦官宦官闻之果怒㑹选人胡宗尧当改官坐尝以官舟假人经赦去官法当循资公引对取㫖上特令改官宦官有密奏者曰宗尧翰林学士宿之子有司右之私也遂出公知同州言者多谓公无罪上悟晋刋脩唐书俄入翰林为学士自滁州之贬至是年矣上临御既久遍阅天下士羣臣未有以大称上意上思富公韩公之贤复召寘二府时庆暦旧人惟二公与公三人皆在朝廷士大夫知上有致治之意翕然相庆公以学士判三班院二年奉使契丹契丹使其贵臣宗愿宗熈萧知足萧孝友四人押燕曰此非常例以卿名重故尔嘉祐初判太常寺二年权知贡举是时进士为文以诡异相高文体大壊公患之所取率以词义近古为贵凡以崄怪知名者黜去殆尽牓出怨谤纷然乆之乃服然文章自是变而复古三年加龙图阁学士权知开封府事所代包孝萧公以威严御下名震都邑公简易循理不求赫赫之誉有以包公之政励公者曰公凢人材性不一用其所长事无不举强其所短势必不逮吾亦仕吾所长耳闻者称善四年求罢迁给事中充羣牧使唐书成拜礼部侍郎俄兼翰林侍读学士公在翰林凢八年知无不言所言多听河决啇胡贾魏公晋守北京欲开横珑故道回河使东仲曰者欲道商胡入六塔河诏两省台谏集议公故奉使河北知河决根本以为河水重浊理无不淤淤从下起下流既淤上流必决水性避高决必趋下以近事验之河非不能力塞故道非不能力复但势不能久必决于上流耳横珑功大难成虽成必有复决之患六塔㣣小不能容受大河以全河注之滨棣徳博必被其害不若因水所趋増治隄防䟽其下流浚之入海则河无决溢散漫之忧数十年之利也陈恭公当国主横壠之议恭公罢去而宰相复以仲昌之言为然行之而败河北被害者凡数千里狄武襄公为枢宻使奋自军伍多战功军中服其威名上不豫诸军讹言籍籍公言武臣掌机宻而得军情不惟于国不便鲜不以爲身害请出之外藩以保其终始遂罢知陈州公尝因水灾上言陛下临御三十余年而储宫未建此久阙之典也汉文帝即位群请立太子羣不自疑而敢请文帝亦不疑其臣有二心后唐明宗尤恶人言太子事然汉文帝立太子之后享国长久爲汉太宗明宗储嗣不早定而秦王以窥觊䧟于大祸后唐遂乱陛下何疑而久不定乎公言事不择剧易类如此五年以本官爲枢密副使明年爲叅知政事公在兵府与曾鲁公考天下兵数及三路屯戍多少地里逺近更爲图籍凡边防乆阙屯戍者必加蒐补其在政府凡兵民官吏财利之要中书所当知者集爲緫目遇事不复求之有司时富公乆以母忧去位公与韩公同心辅政每议事心所未可必力争韩公亦开怀不疑故嘉祐之政世多以爲得时东宫犹未定僚问有言者然皆不克行最后谏官司马光知江州吕诲言之中书将因二䟽以请幸上有可意相与力赞之一日奏事垂拱读二䟽未及有言上曰朕有意乆矣顾未得其人耳宗室中谁可者韩公对曰宗室不接外人臣等无由知之抑此事非臣下所敢议当出自圣断上乃称英宗旧名曰宫中尝养此人今三十许歳矣惟此人可耳是日君臣定议于殿上将退公奏曰此事至大臣等未敢即行陛下今夕更思之来日取㫖明日请之崇政上曰决无疑矣诸公皆曰事渐容臣等议所除官时英宗方居濮王忧遂议起复除泰州防御使判宗正寺来日复对上大喜诸公奏曰此事既行不可中止乞陛下断之于心内批付臣等行之可也上曰此岂可使妇人知之中书行之足矣时六年十月也及命下英宗力辞上听候服除除年二月英宗既免䘮称疾不出至七月韩公议曰宗正之命既出外人皆知必为皇子矣今不若遂正其名使知愈退而愈进示朝廷不可回之意衆称善乃以其累表上之上曰今当如何韩公未对公进曰宗室旧不领职事今有此命天下皆知陛下意矣然诰勑付合门得以不受今若以为皇子诏书一出而事定矣上以为然遂下诏及宫车晏驾皇子嗣位海内泰然有磐石之固然后天下皆咏歌仁宗之圣以及诸公之贤而向之党议消释无余至于小人亦磨灭不见矣英宗即位之初以疾未亲政慈圣光献太后临朝公与诸公徃来二宫弥缝其间卒复明辟枢宻使尝阙人公当次补韩公曾公议将进拟不以告公公觉其意谓二公曰今天子谅隂母后垂帘而二三大臣自相位置何以示天下二公大服而止其后张康节公去位英宗复将用公公又力辞不拜公再辞重位诸公不喻其意而服其难八年迁户部侍郎治平初特迁吏部神宗即位迁尚书左丞公性刚直平生与人尽言无所隠及在二府士大夫有所干请辄而喻可否虽台諌论事亦必以是非诘之以此得怨而公不䘏也朝廷议加濮王典礼诏下礼官与从官定议衆欲改封大国称伯父议未下台官意公主此议遂专以诋公言者既以不胜补外而来者持公愈急御史蒋之竒并以飞语污公公杜门求辨其事神宗察其诬连诏诘问词穷逐去公亦坚求退上知不可夺除观文殿学士知毫州事熈宁初迁兵部尚书知青州事充京东东路安抚使时诸县散青苗钱公乞令民止纳本钱以示不为利罢提举管局官听民以愿请不报三年除检校太保宣徽南院使判太原府河东路经略安抚使公辞求知蔡州从之公在毫巳六请致仕比至蔡逾年复请四年以观文殿学士太子少师致仕公年未及谢事天下益以高公公昔守颍上乐其风土因卜居焉及归而居室未完处之怡然不以为意公之在滁也自号醉翁作亭瑯邪山以醉翁名之晩年又自号六一居士曰吾集古録一千巻藏书一万巻有琴一张有棊一局而常置酒一壶吾老于其间是为六一自为传刻石亦名其文曰居士集居颍一年而薨享年六十有六赠太子太师谥文忠天下学士闻之皆出涕相弔后以诸子赠太师追封兖国公公之于文天材有余丰约中度雍容俯仰不大声色而义理自胜短章大论施无不可有欲效之不诡则俗不淫则陋终不可及是以独步当世求之古人亦不可多得公于六经长易诗春秋其所发明多古人所未见尝奉诏撰唐本纪表志撰五代史二书本纪法严而词约多敢春秋遗意其表传志考与迁固相上下几为易童子问三巻诗本义十四巻唐本纪表志七十五巻五代史七十四巻居士集五十巻外集若干巻归荣集一巻外制集三巻内制集八巻奏议集十八巻四六集七巻集古録跋尾十巻杂着述十九巻公笃于朋友不以贵贱生死易意尹师鲁石守道孙明复梅圣俞既没皆经理其家或言之朝廷官其子弟尤奖进文士一有所长必极口称道惟恐人不知也公前后歴七郡守其政察而不苛寛而不弛吏民安之滁杨之人至为立生祠郑公尝有遗训戒慎用死刑韩国以语公公终身行之以谓汉法惟杀人者死今法多杂犯死罪故死罪非杀人者多所平反盖郑公意也昔孔子生于衰周而识文武之道其称曰文王既没丈不在兹乎虽一时诸侯不能用功业不见于天下文卒不可揜孔子既没诸弟子如子贡子夏皆以文名于世数传之后子思孟子孙卿并为诸侯师秦人虽以涂炭遇之不能废也及汉祖以干戈定乱纷纭未巳而叔孙通陆贾之徒以诗书礼乐弥缝其阙矣其后贾谊董仲舒相继而起则西汉之文后世莫能髣髴盖孔氏之遗烈其所及者如此自汉以来更魏晋历南北文弊极矣虽唐正观开元之盛而文气衰弱燕许之流倔强其间卒不能振惟韩退之一变复古阏其頽波东注之海遂复西汉之旧自退之以来五代相承天下不知所以爲文祖宗之治礼文法度追迹汉唐而文章之士杨刘而已及公之文行于天下乃复无愧于古于乎自孔子至今千数百年文章癈而复兴惟得二人焉夫岂偶然也哉公初娶胥氏即翰林学士偃之女再娶杨氏集贤院学士大雅之女后娶薛氏资政殿学士简肃公奎之女追封岐国太夫人男八人发故承议郎奕故光禄寺丞棐朝奉大夫辩故承议郎余早亡孙男六人悬故临邑县尉宪通仕郎恕奉议郎愬故宣义郎愿懋皆将仕郎孙女七人皆适士族公之在翰林也先君文安先生以布衣隠居乡闾闻天子复用正人喜以书遗公公一见其文曰此孙卿子之书也及公考试礼部亡兄子瞻以进士试稠人中公与梅圣俞得其程文以为异歳彻亦中下第公亦以谓不忝其家先君不幸捐馆舍亡兄与辙皆流落不偶元祐初㑹于京师公家以公碑诿子瞻子许焉既又至于大故辙之不敏以父兄故不敢复辞铭曰于穆仁宗有臣文忠自崄而夷保其初终惟古君臣终之实难匪不用贤有孽其间公奋自南声被四方允文且炜其光上实开之实下柅之三食舜禹相授不改旧臣白髪苍颜翼然在廷功成而归维公本心彼亦何知言恐不深颍水之滨甲第朱门新郑之墟茂木高坟野人指之文忠之遗忠臣不危仁祖之思荅欧阳叔弼学士书一首辙启令子承务见访蒙示手书以先公神道碑未立猥以见属辙与亡兄子瞻俱出先公门下亡兄平昔已许譔𫐠不幸奄至大故此志不申则辙今日不当复以鄙陋不足以发明先公事业爲辞矣但有一事自患难以来八九年间驽怯畏避未尝秉笔爲文衆所共悉又自北归衰病日侵须髪变白志意消缩非复曩日之比斯文一时火手笔也虽复勉强爲之深恐失前忘后不能成文重以获罪柰何若叔弼不以朝夕见迫许迁延三数年间如其病疾少差辛未至死则不复辞矣然恐孝爱恳切急于表见当难世以歳月竢耳不能如教悚息悚息栾城后集巻第廿三栾城集栾城集卷第二十四栾城集巻第二十四记九首东轩记余既以罪谪监筠州盐酒税未至大雨筠水泛溢蔑南市登北岸败刺史府门盐酒税治舍俯江之漘水患尤甚旣至弊不可处乃告于郡假部使者府以居郡怜其无归也许之歳十二月乃克支其欹斜补其圯缺辟听事堂之东为轩种杉二本竹百箇以为宴休之所然盐酒税旧以三吏共事余至其二人者适皆罢去事委于一昼则坐市区鬻盐沽酒税豚鱼与市人争寻尺以自効莫归筋力疲废輙昏然就睡不知夜之既旦旦则复出营职终不能安于所谓东轩者毎旦莫出入其旁顾之未尝不哑然自笑也余昔少年读书窃尝恠颜子以箪食瓢饮居于陋巷人不堪其忧颜子不改其乐私以为虽不欲仕然抱关击析尚可自养而不害于学何至困辱贫窭自苦如此及来筠州勤劳盐米之间无一日之休虽欲弃尘垢觧羁絷自放于道徳之场而事毎劫而留之然后知颜子之所以甘心贫贱不肯求斗升之禄以自给者良以其害于学故也嗟夫士方其未闻大道沉酣势利以玉帛子女自厚自以为乐矣及其循理以求通落其华而收其实从容自得不知夫天地之为大与生死之为变而况其下者乎故其乐也足以易穷饿而不怨虽南面之王不能加之盖非有德不能任也余方区区欲磨洗浊污睎圣贤之万一自视缺然而欲庶㡬颜氏之乐冝其不可得哉若夫孔子周行天下髙为鲁司㓂下为乘田委吏惟其所遇无所不可彼盖逹者之事而非学者之所望也余既以谴来此虽知桎梏之害而势学得去独幸嵗月之乆世或哀而怜之不得归休田里治先人之弊庐为环堵之室而居之然后追求颜氏之乐懐思东轩优游以忘其老然而非所敢望也元丰三年十二月初八日眉阳苏辙记武昌九曲亭子瞻迁于齐安庐于江上齐安无名山而江之南武昌诸山坡陁蔓延涧谷深宻中有浮图精舍西曰西山东曰寒谿依山临壑隐蔽松枥萧然絶俗车马之迹不至毎风止日出江水伏息子瞻杖䇿载酒乘渔舟乱流而南山中有二三子好客而喜游闻子瞻至幅巾迎笑相㰎徜徉而上穷山之深力极而息扫叶席草酌酒相劳意适忘反徃徃留宿于山上以此居济安三年不知其乆也然将适西山行于松栢之间羊肠九曲而获小平游者至此必息倚怪石䕃茂木俯视大江仰瞻陵阜旁瞩溪谷风云变化林麓向背皆效于左右有废亭焉其遗址甚狭不足以席衆客其旁古木数十其大皆百围千尺不可加以斤斧子瞻毎至其下輙聛睨终日一旦大风雷雨㧞去其一斥其所据亭得以广子瞻与客入山视之笑曰兹欲以成吾亭耶遂相与营之亭成而西山之胜始具子瞻于是最乐昔余少年从子瞻游有山可登有水可浮子瞻未始不褰裳先之有不得至为之怅然移日至其翩然独徃逍遥泉石之上撷林卉拾涧实酌水而饮之见者以为仙也盖天下之乐无穷而以适意为恱方其得意万物无以易之及其既厌未有不洒然自笑者也譬之饮食杂陈于前要之一饱而同委于臭腐夫孰知得失之所在惟其无愧于中无责于外而姑寓焉此子瞻之所以有乐于是也王氏清虚堂记王君定国为堂于其居室之西前有山石环竒琬琰之观后有竹林隂森氷雪之植中置图史百物而名之曰清虚日与其游贤士大夫相从于其间啸歌吟咏举酒相属油然不知日之旣夕凡游于其堂者萧然如入于山林髙僧逸人之居而忘其京都尘土之乡也或曰此其所以为清虚者耶客曰不然凡物自其浊者视之则清者为清自其实者视之则虚者为虚故清者以浊为污而虚者以实为碍然而皆非物之正也盖物无不清亦无不虚者虽泥涂之浑而至清存焉虽山石之坚而至虚存焉夫惟清浊一观而虚实同体然后与物无匹而至清且虚者出矣今夫王君生于世族弃其绮纨膏粱之习而跌荡于图书翰墨之囿沉酣纵恣洒然与衆殊好至于钟王虞禇颜张之逸迹顾陆呉卢王韩之遗墨杂然前陈赎之倾囊而不厌慨乎思见其人而不得则既与世俗逺矣然及其年日益壮学日益笃经涉世故出入患祸顾畴昔之好知其未离乎累也乃始发其箱箧出其玩好投以与人而不惜将旷焉黜去外累而独求诸内意其有眞清虚者在焉而未之见也王君浮沉京师多世外之交而又娶于梁张公氏张公超逹远骛体乎至道而顺乎流俗君尝试以吾言问之其必有得于是矣熈宁十年正月八日记呉氏浩然堂记新喻呉君志学而工诗家有山林之乐隐居不仕名其堂曰浩然曰孟不吾师也其称曰我善养吾浩然之气吾窃喜焉而不知其说请为我言其故余应之曰子居于江亦尝观于江乎秋雨时至沟浍盈满衆水既发合而为一汪濊滛溢充塞坑谷然后滂洋东流蔑洲渚乘丘陵肆行而前遇木而木折触石而石陨浩然物莫能支子尝试考之彼何以若此浩然也哉今夫水无求于深无意于行得髙而渟得下而流忘已而因物不为易勇不为崄怯故其发也浩然放乎四海古之君子平居以养其心足乎内无待乎外其中潢漾与天地相终始止则物莫之测行则物莫之御富贵不能滛贫贱不能忧行乎夷狄患难而不屈临乎死生得失而不惧盖亦未有不浩然者也故曰其为气也至大至刚以直养而无害则塞乎天地今余将登子之堂举酒相属击藁木而歌徜佯乎万物之外子信以为能浩然矣乎元丰四年七月九日眉山苏辙记黄州快哉亭记江出西陵始得平地其流奔放肆大南合沅湘北合汉沔其势益张至于赤壁之下波流浸灌与海相若清河张君梦得谪居齐安即其庐之西南为亭以覧观江流之胜而余兄子瞻名之曰快哉盖亭之所见南北百里东西一舍涛澜汹涌风云开阖昼则舟楫出没于其前夜则鱼龙悲啸于其下变化倐忽动心骇目不可乆视今乃得翫之几席之上举目而足西望武昌诸山冈陵起伏草木行列烟消日出渔夫樵父之舍皆可指数此其所以为快哉者也至于长州之濵故城之墟曹孟徳孙仲谋之所聛聣周瑜陆逊之所骋骛其流风遗迹亦足以称快世俗昔楚襄王从宋玉景差于兰台之宫有风飒然至者王披襟当之曰快哉此风寡人所与庶人共者耶宋玉曰此独大王之雄风耳庶人安得共之玉之言盖有讽焉夫风无雌雄之异而人有遇不遇之变楚王之所以为乐与庶人之所以为忧此则人之变也而风何与焉士生于世使其中不自得将何徃而非病使其中坦然不以物伤性将何适而非快今张君不以谪为患窃㑹计之余功而自放山水之间此其中冝有以过人者将蓬户瓮牖无所不快而况乎濯长江之清流揖西山之白云穷耳目之胜以自适也哉不然连山絶壑长林古木振之以清风照之以明月此皆骚人思士之所以悲伤憔悴而不能胜者乌覩其为快也哉元丰六年十一月朔日赵郡苏辙记黄州师中庵记师中姓任氏讳伋世家眉山吾先君子之友人也故余知其为人尝通守齐安去而其人思之不忘故齐安之人知其为吏师中平生好读书通逹大义而不治章句性任侠喜事故其为吏通而不流勐而不暴所至吏民畏而安之不能欺也始为新息令知其民之爱之买田而居新息之人亦曰此吾故君也相与事之不替及来齐安常游于定惠院既去郡人名其亭曰任公其后余兄子瞻以谴迁齐安人知其与师中善也复于任公亭之西为师中庵曰师中必来访子将馆于是明年三月师中没于遂州郡人闻之相与哭于定惠者凡百余人饭僧于亭而祭师中于庵盖师中之去于是十余年矣夫吏之于民有取而无予有罚而无恩去而民忘之不知所怨盖已为善吏矣而师中独能使民思之于十年之后哭之皆失声此岂徒然者哉朱仲卿为桐乡啬夫有徳于其民死而告其子必葬我桐乡后世子孙奉尝我不如桐乡民既而桐乡祠之不絶今师中生而家于新息没而齐安之人为亭与庵以待之使死而有知师中其将徃来于新息齐安之闲乎余不得而知也元丰四年十二月日眉山苏辙记南康直节堂记南康太守听事之东有堂曰直节朝请大夫徐君望圣之所作也庭有八杉长短鉅细若一直如引绳髙三寻而后枝叶附之岌然如掲太常之旗如建承露之茎凛然如公卿大夫髙冠长劒立于王庭有不可犯之色堂始为军六曹吏所居杉之隂府史之所蹲伏而簿书之所填委莫知贵也君见而怜之作堂而以直节命焉夫物之生未有不直者也不幸而风雨挠之巖石轧之然后委曲随物不能自保虽竹箭之良松栢之坚皆不免于此惟杉能遂其性不扶而直其生能傲氷雪而死能利栋宇者与竹栢同而以直过之求之于人盖所谓不待文王而兴者耶徐君温良汎爱所居以循吏称不爲皦察之政而行不失于直观其所说而其爲人可得也诗曰惟其有之是以似之堂成君以客饮于堂上客醉而歌曰吾欲爲曲爲曲必屈曲可爲乎吾欲爲直爲直必折直可爲乎有如此杉特立不倚散柯布叶安而不危乎清风吹衣飞雪满庭颜色不变君来燕嬉乎封植灌溉翦伐不至杉不自知而人是依乎庐山之民升堂见杉懐思其人其无已乎歌阕而罢元丰八年正月十四日眉山蘓辙记洛阳李氏园池诗记洛阳古帝都其人习于汉唐衣冠之遗俗居家治园池筑台榭植草木以为嵗时游观之好其山川风气清明盛丽居之可乐平川广衍东西数百里嵩髙少室天坛王屋冈峦靡迆四顾可挹伊洛瀍涧流出平地故其山林之胜泉流之㓗虽其闾阎之人与其公侯共之一畆之宫上瞩青山下听流水竒花脩竹布列左右而其贵家巨室园囿亭观之盛实甲天下若夫李侯之园洛阳之所以一二数者也李氏家世名将大父济州于太祖皇帝为布衣之旧方用兵河东百战百胜烈考宁州事章圣皇帝守雄州十有四年缮守备抚士卒精于用间其功烈尤竒李侯以将家子结髪从仕歴践父祖旧职勤劳慎宻老而不懈实能世其家既得谢居洛阳引水植竹求山谷之乐士大夫之在洛阳者皆喜从之游盖非独为其园也凡将以讲闻济宁之余烈而究观祖宗用兵任将之遗意其方略远矣故自朝之公卿皆因其园而赠之以诗凡若干篇仰以嘉其先人而俯以善其子孙则虽洛阳之多大家世族盖未易以园囿相髙也熈宁甲寅李侯之年旣八十有二矣而视听不衰筋力益强日増治其园而徃游焉将列诗于石其子遵度官于济南实从予游以侯命求文以记予不得辞遂为之书熈寕七年十一月十七日记太子少保赵公诗石记髙安太守朝请大夫毛公与资政殿大学士太子少保赵公里人也公始以老归故乡大夫适方家居与公出入相从为山林之游朝夕无间公好为诗而大夫以诗自名遇其得意辄以诗相属元丰三年大夫来守髙安簿书期㑹非其意也间与客语有归欤之叹曰要当从公于松石之间逍遥以忘吾老时又出公之诗以夸其坐人公诗清新律切笔迹劲丽萧然如其为人盖老而益精不见衰惫之气卒然观之不知其既老之为也辙昔少年始见公于成都中见公于京师其容晬然以温其气肃然以清十年之闲富贵炜炜谈笑于廊庙而其所以为公者湛然无毫髪之异自不见公今又十余年间而闻之公之乡人见之公之诗书其风力骨骼有加而无损亦与始见无异然后知公之所以过人者逺甚盖人必有不可变者然皆汩没于尘垢与物流转而不返于是索然茫然与髪皆白与齿皆落忽然失之而不自知也若夫公之不可变者辙亦安足识之盖亦见其见于外者而已大夫将刻公诗于石而属辙为记栾城集巻第二十四栾城集后集卷第二十四栾城后集巻第二十四杂文五首巢谷传一首巢谷字元脩父中世眉山农家也少从士大夫读书老为里校师谷㓜传父学虽朴而博举进士京师见举武艺者心好之谷素多力遂弃其旧学畜弓箭习骑射久之业成而不中第闻西边多骁勇骑射击刺为四方冠去游秦鳯泾原闲所至友其秀杰有韩存寳者尤与之善谷教之兵书二人相与为金石交熈宁中存寳为河州将有功号熈河名将朝廷稍竒之㑹泸州蛮乞弟扰边诸郡不能制乃命存寳出兵讨之存寳不习蛮事邀谷至军中问焉及存寳得罪将就逮自料必死谓谷曰我泾原武夫死非所惜顾妻子不免寒饿槖中有银数百两非君莫使遗之者谷许诺即变姓名懐银歩行徃授其予人无知者存寳死谷逃避江淮闲㑹赦乃出予以乡闾故㓜而识之知其志节缓急可託者也予之在朝谷浮沈里中未尝一见绍圣初予以罪謪居筠州自筠徙雷自雷徙循子兄子瞻亦自惠再徙昌化士大夫皆讳与子兄弟游平生亲友无复相闻者谷独慨然自眉山诵言欲徒步访吾兄弟闻者皆笑其狂元符二年春正月自梅州遗予书曰我万里步行见公不自意全今至梅矣不旬日必见死无恨矣予惊喜曰此非今世人古之人也既见握手相泣巳而道平生逾月不厌时谷年七十有三矣瘦瘠多病非复昔日元脩也将复见子瞻于海南予愍其老且病止之曰君意则善然自此至儋数千里复当渡海非老人事也谷曰我自视未即死也公无止我晋之不可阅其橐中无数千钱予方乏因亦强资遣之船行至新㑹有蛮隷窃其橐装以逃获于新州谷从之至新遂病死子闻哭之失声恨其不用吾言然亦竒其不用吾言而行其志也昔赵襄子厄于晋阳知伯率韩魏浃水围之城不沈者三版县釡而㸑易子而食羣臣皆懈惟高恭不失人臣之礼及襄子用张孟谈计三家之围解行赏羣臣以恭为先谈曰晋阳之难惟恭无功曷为先之襄子曰晋阳之难羣臣皆懈惟恭不失人臣之礼吾是以先之谷于朋友之义实无愧高恭者惜其不遇襄子而前遇存寳后遇予兄弟予方杂居南夷与之起居出入盖将终焉虽知其贤尚何以发之闻谷有子䝉在泾原军中故为作传异日以授之谷始名谷及见之循州改名谷云亡姊王夫人墓志铭一首伯父太中大夫生女子四人仲姊适进士王君东羙器之独享上寿年七十有五从其子肄爲梓州桐山尉官满而归没于鄕闾实建中靖国元年十二月庚寅也前一岁辙与兄子瞻皆自岭南䝉恩北还将归埽先墓是时兄弟惟仲姊在耳而子瞻舟行至毗陵复以疾不起辙既哭之则计于鄕曰天伦之爱惟仲姊一人矣东西相望将谁诉者计未逹而仲姊又亡盖哭之恸曰巳矣手足尽矣何以立于世惟夫人㓜敏而静四歳而知丝纩十歳而知馈饍父母以为能既长奉已法不妄言笑二十而归王氏蚤莫不懈舅姑亦贤之舅祕书丞兼没于耀州贫不能归夫人劝其家尽所有以归葬未几而姑亡器之亦即世生事不给人不堪其忧夫人处之哀而不伤被服饮食虽窭必脩与亲族交虽贫不傲虽富不屈训导诸子不失家法遇其有过未尝见声色曰使尔自悟则善勉强从我无益也春秋祠事必亲视涤濯执庖㸑夜以达旦以此终其身尝夣一老人旁有赞拜者既觉犹拜未巳旦求其家绘像则四代祖母也自是并祭四代肄及元祐九年进士第时辙备位政府以亲祀圜丘恩赐冠帔使肄以归奉夫人肄迎养铜山夫人常称内外祖父从政之方以敕之及其疾病肄剔股以具饍既执䘮水浆不入口者累日哀毁殆龙井辩才法师塔碑一首生十年而岀家口不茹荤血毎见讲堂坐辄叹曰吾愿登此説法度人年十六落髪受具足戒十八就学于天竺慈云师云门人方盛厌衆欲郄之云曰畴昔吾梦甚异此子殆法器也勿郄师日夜勤力学与行进不数年而齿其高第云没复事明智韶师韶尝讲摩诃止观至方便五縁曰浄名所谓以一食施一切供养诸佛及衆贤圣然后可食此一方便也师闻之悟曰今乃知色声香味皆具第一义谛因泪下如雨由此遇物中无疑矣尝梦与其同门友元素入一寺曰妙乐有僧出师问之曰此非荆溪尊者制法华文句记处耶曰然师访以尊者遗像相与至东合见一梵僧趺坐不动容貌甚伟谓师曰我汝过去师也当为我作礼师拜巳而觉忽若有得年二十五恩赐紫衣及辩才号盖代韶为衆讲説者几十五年知杭州吕公溱请帅住大悲寳阁院师严设纪律犯者秋毫皆斥去其徒畏敬之居十年沈公遘治杭以谓上天竺本观音大士道塲以声音懴悔为佛事非禅那居也乃请师以教易禅师至呉越人争以檀施归之遂鍳山僧室几至万础重楼杰观冠于浙西学者数倍其故有祷于大士者亦鲜弗答诏名其院曰灵感观音熈宁初龙图祖公无择在杭言者或不悦其政遽起制狱师以铸钟事预逮居其间泰然拟金刚箆撰圆事理説居十七年有僧文捷者利其富倚权贵人以动转运使夺而有之迁师于下天竺师恬不为忤捷犹不厌使者复为逐师于潜逾年而捷败事闻朝廷复以上天竺畀师捷之在天竺也呉人不悦施者不至巖石草木为之索然及师之复士女不督而集山中百物皆若有喜色清献赵公抃与师为世外友亲见而賛之曰师去天竺山空鬼哭天竺师归道埸光辉然师复留三年终欲舍去谓其徒曰吾祖智者圣人也犹以急于化人害于行巳位本五品而证止铁轮况吾凡夫也哉固谢去老于南山龙井之上以茅竹自覆呉越闻之争为之筑室庐具像设甓瓦金碧咄嗟而就三年复为太守邓公温伯请居南屛一年邓公去乃归龙井终焉师于讲説不择昼夜常曰鬼神盛德不具多畏人昼説或不得至比夜人常曰几能听尝焚指以供佛右三左二仅能以执其徒有欲效之者辄禁之曰如我乃可平生脩西方净业未尝以须臾废行成力具能以其余见于外者非一也予兄子瞻中子迨生三年不能行请师为落发磨顶祝之不数日能行如它儿布衣李生者习禅观甚辩而无行欲从师出家子瞻怜之为请于师未言其名师拒不许若知其为人堵秀州嘉兴令陶彖有子得魅疾巫医莫能治师呪之而愈越州诸暨陈氏女子心疾漫不知人父母以见师警以㣲言醒然而悟尝与僧熈仲㑹食仲视师眉间有光如萤遽起揽之得舍利师曰慎毋以告人不知者将以妄疑我日是常有于其卧起得之者及其将化入室燕坐谢宾客上言语饮食召其常所徃来僧道潜告之曰吾西方业成好是七日无魔横右胁吉祥而逝吾愿足矣至五日出偈告衆七日奄无而寂皆如其言师度弟子若干人四方学者不可以数计颇能以其道教化呉越至十月庚午塔成颂曰如来昔在世心禅语为教譬如海惟是一湿性于其湿性中变化千万亿风来为涛澜风去为湛然鱼龙所游戏神鬼所出没船筏借其力网罟取其利其上为洲渚诸国所生育其下为渊谷百怪所藏伏东西出日月上下属江汉观者不能了眙何暇説如来知迷闷随变为解释因变所説者是则名为教彼善闻教人当知是㓜尔既巳知是幻则当识真实我观世教师皆谓教是实由谓教实故则为禅所诃禅虽诃教乎终以教致禅禅若不取教是杜所入门教而不知禅是不识家也辩才真法师于教得禅那口舌如澜翻而不失道根心湛如正水得风辄粲然以是于东南普服禅教师士女常奔走金帛常围遶师惟不取故物来不得拒道成数有尽西瞬息西方亦非实要有真实处逍遥聦禅师塔碑一首予元丰中以罪謪高安旣渉世多难知佛法之可以爲归也是时洞山有文黄蘖有全圣寿有聦是三老人皆具正法眼超然无累于物予稍从之游旣乆而有见也居五年予自髙安移宰绩溪未㡬而全委化文去洞山聪去圣寿凡予再謪高安而文住归宗聪退老黄蘖不复出矣聪闻予来出见曰吾夣与君游于山中知君复来去来宿縁也无足怪者与予处一年弊衣粝食澹然若将终焉高安之人曰有如聪禅师而不坐道埸者耶师曰吾未始不在道埸顾以苏公一来余无求也衆曰逍遥唐帝子遗筑宾旅不至而赀粮可以老居之无害师不听予告之曰师岂以我故废传法耶师笑而许之绍圣乙亥十有二月始杖䇿入山山久茀不理十方不至师方治其缺圯延衆予亦得般若湼槃寳积华严四大部旧经于圣寿补其残破而授之明年夏师得疾山深无医愈而复剧九月戊申而寂春秋五十有五师本绵州盐泉王氏㓜事劒门慈云海亮师年二十三诵经得度始游成都从讲师舍之南至呉越见净慈大本禅师久而不悟本曰吾畴昔夣汝异甚汝不勉则死师茫然不知所谓常志南岳思大口吞三世诸佛语一日为僧伽作礼醒然而喻即见本具道所以然本曰汝得之矣吾梦汝吞一世界一鬀刀知汝自今始真出家也即为击鼓告衆师游江西高安人敬爱之延住真如开善圣寿三道埸师性静黙与物无悟所居不问有无安于戒律不知持犯之别平居未尝谈説叩之辄亹亹不竭予见之二十年口不言人过逍遥祖师曰僖唐肃宗少子也出家事忠国师忠记之居逍遥赐田甚广经五代乱民盗耕之几尽前长老文因诉于县十得一二可以居衆矣而衆未集因相山之胜环植松栢将自为窣堵波既没或言其不利改葬它所及师之寂即因之以葬衆皆曰有徳之报十月庚午而葬铭曰逍遥峻深帝子道埸百年无人龙天悲伤师游吴中得法本翁口吞大千不蔕于胷律精不持道备不言游戯诸方物知其贤翼然归之师郄避之草庵布衣逝与世辞忽来自山衆迎而喜为予而出予岂堪比衆曰逍遥法皷不鸣师虽老矣强为我行师入居之草木欣无俯仰几何寂如蜕蝉吁嗟前人度是塔址成而不居若有所竢新塔岿然松栢离匪人所圗縁则在兹天笁海月法师塔碑一首余杭天笁有二大士一曰海月一曰辩才皆事明智韶法师以讲説作佛事而心悟最上乗不为讲説所縳吴越多禅衆闻其言者皆曰説教如是是亦禅也故吴越之人归之与佛菩萨无异熙宁中予兄子瞻通守余杭从二公游敬之如师支海月之将寂也使人邀子瞻入山以事不时徃师遗言须其至乃阖棺既寂四日而子瞻至发棺视之肤理如生心顶温然惊叹出涕后十有六年子瞻守余杭复从辩才游及其㓕也子瞻守淮南其徒请为塔铭子瞻以属予又十三年予与子瞻皆自岭外得归而子瞻终于毗陵余杭参寥帅弔予颍川既而泣曰辩才既以子瞻故得铭于公海月独未有铭公以子瞻其亦勿辞予亦泣许之公名惠辩字讷翁姓富氏秀之华亭人也㓜不好弄其父竒之以施普照寺年十有九受具足戒从韶于天竺受天台教习西方观复事三衢浮石矩法师皆尽其学韶之将老也命公代之讲者八年学者宗之及其老遂领寺事翰林沈文通治杭以威勐御物僧徒严惮之见者惶骇失据公独从容如平日文通异之遂以涖僧职卒至都僧正凡讲授二十五年徃来千人得法者甚衆西方观成与同社人造塔及合公容止端静不畜长物有盗夜入其室脱衣与之导之出门使从支径逃去熙宁六年十月有疾十七日旦起盥濯与衆别焚香跏跌而逝年六十腊四十一公初入天竺及涧有老人冠带伛偻逾梁迎之入门而失始代师讲夣章安尊者以金箆击其口曰汝勤于诲人当得辩恵尝苦脾痛久而不愈夣天神以金盘盛水使师瞑目而洗其肠浣已复内觉而痛止公没之嵗吴越大旱祷于天竺观音像不应公以疾昼寝夣老人白衣乌㡌告曰明日日中必雨问其人曰山神也如期而雨公学行髙妙报在西方其以感通者不可胜言而闻于人者如此今住天竺徳贤师实公之髙弟以铭授之俾刻之石铭曰佛本説一乗无二亦无三空洞无一物应物无不住欲以是教人人或不能信以其不信故故示以方便方便皆是幻惟惠为真实有方便惠解无方便縳有惠方便觧无惠方便缚惟惠惟方便更相为缚解缚脱解亦除然后至佛乗智者古智人具惠与方便示人西方观其实则是幻由幻而得佛于以度衆生㑹归于一乗何者非佛法海月辩才师智孙曽由教而得禅皆僧中第一我不识其面知其心中事作铭书塔石二公知其然栾城后集巻二十四栾城集栾城集卷第二十五栾城集卷第二十五墓表铭四首伯父墓表苏氏自唐始家于眉閲五季皆不岀仕盖非独苏氏也凡眉之士大夫修身于家为政于乡皆莫肯仕者天禧中孙君堪始以进士举未显而亡士犹安其故莫利进取公于是时独勤奋问学既冠中进士乙科及其为吏能据法以左右民所至号称循良一乡之人欣而慕之学者自是相继軰出至于今仕者常数十百人处者常千数百人皆以公为称首公讳涣始字公羣晩字文父曾大父讳祜妣李氏大父讳果妣宋氏考讳序以公登朝授大理评事累赠尚书职方员外郎妣史氏追封仙游蓬莱县太君公少颕悟职方君自诡以家事使公得笃志于学其勤至手书司马氏史记班氏汉书公虽少年而所与交游皆一时长老文词与之相上下天圣元年始就乡赋通判州事蒋公堂就阅所爲文叹其工曰子第一人矣公曰有父兄在杨异宋辅与吾游不愿先之蒋公益以此贤公曰以子爲三人以成子羙名明年登科乡人皆喜之迓者百里不絶爲鳯翔寳鸡主簿以能选开寳监未㡬移鳯州司法五蒙正为鳯州以章献太后姻家怙势骄横知公之贤屈意礼之以郡委公公虽以职事之而鄙其为人蒙正尝荐公于朝复以书抵要官论公可用公喻郡邸吏屏其奏而藏其私书未㡬蒙正败士以此多公罢为永康録事叅军嵗饥掌发廪粟民称其均以太夫人忧去官起为开封士曹雍丘民有狱死者县畏罪以疾苦告府遣吏治之阅数人不能究及公徃遂直其冤夏人犯邉府当市民马以益骑士尹以诿公马尽得而民不扰以荐知鄢陵始至散蚕盐吏不敢为姦遂得其民歳大荒贼盗蜂起剽略父老惊怖相卒请公自救公慰谕遣之而隂督吏士数日尽获有兄杀弟而取其衣者弟偶不父皆诉之捕得公闵其穷而姦问之曰汝杀而弟知其不死而舍之者何兄喻公意曰弟死复生适有见者不敢再也由此得不死父子皆感泣及公去负任从之数千里通判阆州州苦衙前法壊争者日至公为立规约讼遂止虽为政极寛而用法必当吏民畏而安之阆人鲜于侁少而好学笃行公礼之甚厚以备乡举侁以获仕进其始为吏公复以循吏许之侁仕至谏议大夫号为名臣职方君自眉视公治喜其能晋数月而归㑹金洋兵乱阆人忷惧时方阙守公领州事隂为之备而时卒寮吏登城纵酒民遂以安乱兵适亦败散不及境还朝监裁造务未㡬而职方君没葬逾月芝生于墓木乡人异焉服除选知祥符祥符多富贵家公均其繇赋而平其争讼民便安之乡书手张宗久为姦利畏公託疾满百日去而引其子为代公曰书手法用三等人汝等第二不可宗素事权贵诉于府府为符县公杖之巳而中贵人至府传上㫖以宗为书手公据法不奉诏复一中贵人至曰必于法外与之公谓尹李绚曰一匹夫能乱法如此府亦不可为矣公何不以县不可故争之绚愧公言明日入言之上曰此非吾意谁为祥符今者绚以公对上称善命内侍省推之盖宗以赂请于温成之族不复穷治杖矫命者逐之一府皆震包孝肃公拯见公叹曰君以一县令能此贤于言事官远矣公尝出见一妇人弊衣负木顾曰此苏士曹也公怪使人问之曰嘻我廖户曹女流落为人婢因泣下公恻然访其主以钱赎之迎置县空屋中择妇人谨厚者视之廖君昔与公同为府中椽公帅寮旧嫁之能知衡州耒阳民为盗所杀而盗不获尉执一人指为盗公察而疑之问尉所从得曰弓手见血衣草中唿其侪视之得其居人以献公曰弓手见血衣当自取之以为功尚何视佗人必此为姦讯之而伏佗日果得真盗衡人以公为神还知涟水军未行㑹枢宻副使孙公抃荐公擢提㸃利州路刑狱尝行部至阆中民观者如堵墻其童子皆相率环公挥之不去公谓之曰吾去此二十年矣尔何自识予皆对曰闻父祖道公为政家有公像祝公复来故尔公笑曰何至是公至逾年効城固县令一人妄杀人者一道震恐遂以无事嘉祐七年八月乙亥无疾暴卒吏民哭者皆失声阆人闻之罢市相率为佛市中以报享年六十有二官都官郎中阶朝奉郎勲上轻车都尉后以二子登朝累赠太中大夫夫人杨氏累封玉城同安县君公没之明年六月庚辰卒治平二年二月戊申合葬于眉山永夀乡髙迁里生子三人不欺太子中舍监成都粮料不疑承议郎通判嘉州公旣没相继而亡季曰不危家居不求禄仕女四人长适进士杨荐次适进士王东羙次适遂州节度推官任更李适宣徳郎柳子文孙男十二人千乗千运千之千能千里千秋千经千杰千寻千亿时晖女子十人曾孙男女十二人公忠信孝友恭俭正直出于天性好读书老而不衰平居不治产业既没无以葬善为诗得千余篇题其编曰南麾退翁杂文书启章奏若干巻记平生所涖歳月爵土一卷曰苏氏懐章记其为吏长于律令而以仁爱为主故所至必治一时称为吏师公没二十七年不危状公遗事以授公之从子辙曰先君既没而二兄不淑惟小子仅存不时记録乆益散㓕则不孝大矣辙生九年始识公于乡其后见公于杞闻公之言记公之遗烈仅识其一二谨拜手稽首书于墓之碑曰辙㓜与兄轼皆侍伯父闻其言曰予少而读书师不烦少长为文日有程不中程不止出游于涂行中规矩入居室无惰容非独吾尔也凡与吾游者举然不然辙为乡所摈曰是何名为儒故当是时学者虽寡而不闻有过行自吾之东今将三十年归视吾里弦歌之声相闻儒服者于它州为多善矣尔曹才不逮人姑亦师吾之寡过爲可也皆再拜曰谨受教及长观公行事循循若无所为动以律令为师而见义輙发未尝处人后政事审可为者力为之不疑郑子产有言政如农功日夜思之行无越思如农之有畔公为政近之故其所至必有功其去必见思思自诸父没后生不闻老成之言无所师法而流于俗辙惧子弟之日怠也故记其所闻以警焉元祐三年嵗次戊辰十二月朔日癸酉从子朝奉郎试尚书户部侍郎上骑都尉赐紫金鱼袋辙表欧阳文忠公夫人薛氏墓志铭欧阳文忠公夫人薛氏资政殿学士尚书户部侍郎简肃公讳奎之女也简肃公事真宗朝所至以才名称晚事仁宗为叅知政事章献太后临朝公刚毅守节事不茍随朝廷頼之天下至今称焉文忠公以文章名当世其风节尤峻蚤嵗以言事不合流落于外仁宗亮其忠晚用之亦叅知政事仁宗英宗之际其所以绥靖朝廷者与丞相忠献韩公相为表里盖二公之功名士大夫举知之夫人简肃公之第四女母曰金城太夫人亦贤妇人也夫人髙明清正而敏于事有父母之风及归于欧阳氏治其家事文忠所以得尽力于朝而不恤其私者夫人之力也而世莫知之初简肃见文忠公愿以夫人归焉未及而薨及文忠公贬夷陵令金城以简肃之志嫁夫人于许州不数日从公南迁始韩国太夫人性刚严好礼夫人生于富贵方年二十从公渉江湖行万里居小邑安于穷陋未尝有不足之色事韩国时其起居饮食寒温节度未尝少失其意虽寒乡小家女有不能也夫人㓜随金城朝于禁中面赐冠帔及文忠为枢宻副使夫人入谢慈圣光献太后一见识之曰夫人薛家女邪夫人进对明辩自是每入辄被顾问遇事隂有所补尝待班于廊下内臣有乘间语及时事者意欲逹之文忠夫人正色拒之曰此朝廷事妇人何预焉且公未尝以国事语妻子也文忠旣归老颍上慈圣尝幸集禧过其旧庐使人访问夫人其后姻家有入禁中者慈圣犹使传㫖问劳文忠既薨夫人不御珠翠罗纨服布素者十七年文忠平生不事家产事决于夫人率皆有法从文忠超艰难歴侍从登二府既薨盛衰之变备矣而其出入豊约皆有常度以韩国治家之法戒其诸妇以文忠行已大节厉其诸子而不责以富贵平居造次必以礼辞气容止虽温而庄未尝疾言厉色而整衣冠正颜色虽寒暑疾病不改其度将终疾革言语如平日见诸子号泣曰吾年至此死其常也此尔等忧岂复预吾事邪其天性安于礼法恬于祸福如此享年七十有三元祐四年八月戊午终于京师十一月甲申祔于文忠之莹夫人始以文忠贵封夀安县君入迁为仁夀郡夫人复以其子三迁封安康郡太夫人子男八人发故承议郎少府监丞奕故光禄寺丞监陈州粮料院棐朝散郎尚书职方员外郎充集贤校理辩宣徳郎监澶州河北酒税其四人皆未名而卒女三人皆未及嫁而卒孙男六人愻陜州司户参军宪新授滑州章城县主簿恕雄州防御推官监西京左藏库愬愿懋并假承务郎孙女七人长适权忠武军节度判官苏京次适承事郎元耆弼次适许州长社县主簿范祖朴次适承奉郎王㣲次适承务郎王景文次许嫁承务郎苏迨次尚㓜适范王氏三人皆早卒曽孙二人延世奉世若薛氏欧阳氏世家既具于简肃文忠之志辙少获知于文忠公出入门下与其诸子游知夫人平生为详而子棐复以状求铭铭曰简肃之肃夫人实承之文忠之忠夫人实成之既成其夫亦遗其子白髪素𥜗动不忘礼贫富之交生死之间有以壮夫而莫克安夫人居之不慑不疑问谁使然简肃之遗有立于朝文忠子孙岂独文忠夫人与存全禅塔师铭黄檗断际禅师之后十有九世曰道全禅师洛阳王氏子也生而不食熏血父母异之使事其舅广爱演师十有九年而得度二十年而受具游彭城歴寿春受华严淸凉说于诚法师朝授师说夕能爲其徒讲彭城有隐士董君识师非凡人也劝游南方问无上道师乃弃其旧学渡江而南始从甘露夫禅师茫无所见复从栖贤秀禅师秀舅于诲人示以道机迷闷不能入深自悔咎至㗖恶食飮恶水以自砺几七年道不见舎秀游髙安事洞山文禅师五年而悟告文曰吾一槌打透无底藏一切珎寳皆吾有也文喜曰汝得之矣自是言语偈颂发如涌泉不学而得髙安太守请师住石台清凉已而徙居黄檗师为人直而淳信不餙外事元豊三年眉山苏辙以罪谪髙安师一见曰君静而惠可以学道辙以事不能入山师毎来见辄语终日不去六年师得疾甚苦从医于市见我语不离道曰吾病宿业也殆不复起矣君无忘道异时见我无相忘也既而病良愈还居山中七年辙蒙恩移绩溪令十一月将西行意师必来别我师遂以病不出十二月乙丑升堂与其衆詄归而跌坐欲化衆强之卧遂卧不动不复饮食明日丙寅而寂体煖香輭凡十五日而茶毗得舎利光洁无数享年四十九腊三十明年二月十三日其徒葬之㫁际塔之右其友人聦禅师与其徒思聦皆以书来绩溪曰师逝矣君知之者以舍利为信请为铭其塔而刻诸石为之铭曰伟哉菩提心一切皆具足云何有不见迷闷去狂惑譬如衣中珠一见不复失假令堕涂泥以至大火坑珠性常湛然不应作异想全师大乗师晚悟最上乘身病心不病身㓕心不㓕西域师子师中国惠可师皆不免厄死而况其余人疾病不能入刀兵不能攻非彼有不能乃我未常受我今为师説智者不当疑闲禅师碑闲禅师者临济玄公九世法孙而黄龙南老嫡嗣也南老以道化江西其徒常数百人而师为髙第南每叹曰祖师之道不坠于地斯人是頼南虽在世而学者归之已如云矣南既寂一时尊宿无有居其右者熈寕年庐陵太守张公鑑请居隆庆未暮年钟陵太守王公韶请居龙泉不逾年以病求去庐陵人闻其舍龙泉也舟载而归居隆庆之西堂事之愈笃居二年元豊四年三月十三日浴讫跌坐以偈告衆以将入㓕遂泊然而化既化神色不变须髣髴而复出庐陵守与其人来观者如堵皆愿晋事真相长老利俨禀师遗言阇维之薪尽火㓕全身不散以油沃薪益之乃化是日云起风作飞瓦折木烟气所至东西南北四十里凡草木沙砾之间皆得舍利如金色碎之如金沙居士长者购以金钱细民拾而鬻之数日不絶计其所获㡬至数斛师法名庆闲福州古田卓氏子也母夣胡僧授以明珠得而吞之觉而有孕及生白光照室㓜不近酒肉年十一事建州昇山资庆长老徳圆十七削髪受具二十辞师远游及其终也年五十三腊三十六余未尝识师元丰七年过庐山开先见瑛禅师言及师事且曰瑛少尝问道于闲师愿为文刻石传示乆远余许之明年遣其徒请于缋溪余有善知识本出于南老将问之益信而作五月辛亥得疾寒热癸丑益甚余正卧念曰四大本空五蕰非有今我此疾何自而至少顷即睡夣有告者曰如闲师复何疑耶疑疾病矣余闻之矍然即于夣中作数百言词甚隽伟觉而忘之病亦稍愈乃为之碑而系之以偈曰一切诸如来惟于一性通具足大神力或坐微尘里而转大法轮或于一毛端普见寳王刹或于见在土遍见一切土彼此无壊相或于见在上直上忉刹官人天相还徃而无有难相或令土石沙皆化为黄金一切皆得取或令江河海皆化为酥酪一切皆得食或近取一劫而演为十刼或逺取百劫而促为一劫一切无碍法河沙不可拟闲师得正眼乆为僧中王及其㓕度时广作诸法事颜色不勤摇爪髪日滋长薪尽火亦㓕凝然不解㪚益薪助以油尔乃就变㓕是时人天哀大风吹隂云发瓦析大木烟气所及处皆得大舎利圆明如寳珠精色如真金其数千万亿是事大希有闻者以为疑我昔沗闻道亦不免斯惑病中梦诃者闲师事何疑有疑即是病不当作是见梦中悔谢客口作数百言曾不以意作已觉不能记稽首三界尊闲师不止此悯世狭劣故聊示其小者复以告瑛师刻石示学人传二首孟德传孟徳者神勇之退卒也少而好山林既为兵不获如志嘉祐中戍秦州秦中多名山徳出其妻以其子与人而逃至华山下以其衣易一刀十䴵携以入山自念吾禁军也今至此擒亦死无食亦死遇虎狼毒蛇亦死此三死者吾不复䘏矣惟山之深者徃焉食其䴵既尽取草根木实食之一日十病十愈吐利胀懑无所不至既数月安之如食五糓以此入山二年而不饥然遇勐兽者数矣亦輙不死徳之言曰凡勐兽类能识人气未至百歩輙伏而号其声震山谷徳以不顾死未尝为动须㬰奋跃如将抟焉不至十数歩则止而坐逡廵弭耳而去试之前后如一后至商州不知其啇州也为候者所执徳自分死矣知商州宋孝孙谓之曰吾视汝非恶人也类有道者徳具道本末乃使为自告者置之秦州张公安道适知秦州徳称病得除兵籍为民至今徃来诸山中亦无它异能夫孟徳可谓有道者也世之君子皆有所顾故有所慕有所畏慕与畏交于胷中未必用也而其色见于面颜人望而知之故弱者见侮强者见笑未有特立于世者也今孟徳其中无所顾其浩然之气发越于外不自见而物见之矣推此道也虽列于天地可也曾何勐兽之足道哉子由书孟徳事见寄余既闻而异之以为虎畏不惧已者其理似可信然世未有见虎而不惧者则斯言之有无终无所试之然曩余闻忠万云安多虎有妇人置二小儿沙上而浣衣于水上者有虎自山上驰下妇人仓惶沉水避之二小儿戯沙上自若虎熟视乆之至以首觝触庻㡬其一惧而儿痴竟不知怪意虎之食人必先被之以威而不惧之人威无所施欤世言虎不食醉人必坐守之以竢其醒非竢其醒竢其惧也有人夜自外归见有物蹲以爲猪狗类也以杖撃之即逸去至山下月明处则虎也是人非有以胜虎其气已盖之矣使不惧皆如婴儿醉人与其未及知之时则虎不敢食无足怪者故书其末以信子由之说题丐者赵生传髙安丐者赵生弊衣蓬髪未尝沐洗好饮酒醉辄殴詈其市人虽有好事时召与语生亦慢骂斥其过恶故髙安之人皆谓之狂人不敢近也然其与人遇虽未尝识皆能道其宿疾与其平生善恶以此或曰此非有道者耶元丰三年予讁居髙安时见之于途亦畏其狂不敢问是嵗歳莫生来见予予诘之曰生未尝求人今谒我何也生曰吾意欲见君耳既而曰吾知君好道而不得要阳不降隂不升故肉多而浮面赤而疮吾将教君挽水以溉百骸经旬诸疾可去经嵗不怠虽度世可也予用其说信然惟怠不能乆故不能究其妙生尝告予吾将与君夜宿于此予许之既而不至问其故曰吾将与君游于它所度君不能无惊惊或伤神故不敢予曰生游何至曰吾常至下所见与世说地狱同君若见此归当不愿仕矣予曰何故生曰彼多僧与官吏僧逾分吏暴物故耳予曰生能至彼彼人亦知相敬耶生曰不然吾则见彼彼不吾见也因叹曰此亦邪术非正道也君能自养使气与性俱全则出入之际将不学而能然后为正也予曰养气请从生说为之至于养性奈何生不答一日遽问曰君亦尝梦乎予曰然亦尝梦先公乎予曰然方其夣也亦有存没忧乐之知乎予曰是不可常也生笑曰尝问我养性今有梦觉之异则性不全矣予矍然异其言自此知生非特挟术亦知道者也生两目皆翳视物不明然时能脱翳见瞳子碧色自脐以上骨如龟殻自心以下骨如铧刃两骨相值其闲不令如指尝自言生于甲寅今一百二十七年矣家本代州名吉事五台僧不能终弃之游四方少年无行所为多不法与杨州蒋君俱学蒋恶之以药毒其目遂翳然生亦非蒋不循理藁死无能为也是时予兄子瞻謪居黄州求书而徃一见喜子瞻之乐易留半嵗不去及子瞻北归从之兴国知军杨绘见而晋之生喜禽鸟六畜常以一物自随寝食与之同居兴国畜骏骡为骡所伤而死绘具棺葬之元祐元年予与子瞻皆召还京师蜀僧有法震者来见曰震泝江将谒公黄州至云安逆旅见一丐者曰吾姓赵顷于黄州识苏公为我谢之予惊问其状良是时知兴国军朱彦愽之子在坐归告其父发其葬空无所有惟一杖及两胫在予闻有道者恶人知之多以恶言秽行自晦然亦不能尽揜故徳顺时见于外今余观赵生鄙拙忿隘非专自晦者也而其言时有合于道盖于道无见则术不能神术虽已至而道未全尽虽能乆生变化亦未可以语古之真人也道书尸假之下者留脚一骨生岂假者耶叙三首类篇叙虽有天下甚多之物茍有以待之无不各获其处也多而至于失其处者非多罪也无以待之则十百而乱有以待之则千万若一今夫字书之于天下可以为多矣然而从其有声也而待之以集韵天下之字以声相从者无不得也从其有刑也而待之以类篇天下之字以形相从者无不得也既已尽之以其声矣而又究之以其形而字书之变曲尽盖天圣中诸儒始受诏为集韵书成以为有形存而声亡者未可以责得于集韵也于是又诏为类篇凡受诏若干年而后成夫天下之物其多而至比于字书者未始有也然而多不获其处岂其无以待之昔周公之为政登龟取攻枭去蛙之说无不备具而孔子之论礼至于千万而一有者皆预为之说夫此将以应天下之无穷故待天下之物使皆有处如待字书则物无足治者凡为类篇以说文为本而其例有八一曰摫同部而呐㕯异部凡同意而异形者皆两见也二曰天一在年一在真凡同意而异声者皆一见也三曰叟之在草之在于凡古意之不可知者皆从其故也四曰雰古乞类也而今附雨䪩古口类也而今附音凡变古而有异义者皆从今也五曰壸之在口无之在林凡变古而失其真者皆从古也六曰一先之附天一生之附人凡字之后出而无据者皆不得特见也亡曰王之为玉朋之为朋凡字之失故而遂然者皆明其由也八曰邑之加品白之加凡集韵之所遗者皆载于今书也惟此八者以求其详可得而见也凡十四篇目録一篇文若干古今家诫叙老子曰慈故能勇俭故能广或曰慈则安能勇曰父母之于子也爱之深故其爲之虑事也精以深爱而行精虑故其爲之避害也速而就利也果此慈之所以能勇也非父母之贤于人势有所必至矣辙少而读书见父母之戒其子者谆谆乎惟恐其不尽也恻恻乎惟恐其不入也曰呜唿此父母之心也哉师之于弟子也爲之规矩以授之贤者引之不贤者不强也君之于臣也为之号今以戒之能者予之不能者不取也臣之于君也可则谏不则去子之于父也以㡬諌不敢显皆有礼存焉父母则不然子虽不肖岂有弃子者哉是以尽其有以告之无憾而后止诗曰洄酌彼行潦挹彼注兹可以饙饎岂弟君子民之父母夫虽行潦之陋而无所弃犹父母之无弃子也故父母之于子人伦之极也虽其不贤及其为子言也必忠且尽而况其贤者乎太常少卿长沙孙公景脩少孤而教于母母贤能就其业既老而念母之心不忘为贤母録以致其意之又集古今家戒得四十九人以示辙曰古有为是书者而其文不完吾病焉是以为此合衆父母之心以遗天下之人庶㡬有益乎辙读之而叹曰虽有悍子忿鬬于市莫之能止也闻父之声则歛手而退市人之过之者亦莫不泣也慈孝之心人皆有之特患无以发之耳今是书也要将以发之欤虽广之天下可也自周公以来至于今父戒四十五母戒四公又将益广之未止也元丰二年四月三日眉阳苏辙叙洞山文长老语録叙水流于地发为草木咸酸甘苦皆水也火傅于薪化为饮食饭䴵羹胾皆火也心藏于人见于百骸视听言动皆心也古之逹人推而通之大而天地山河细而秋毫㣲尘此心无所不在无所不见是以小中见大大中见小一为千万千万为一皆心法尔然而非有所造也故其指心法以示人也有以光明相好化人有以饮食卧具衣服有以园林台观虚空有以寂嘿无说无示盖事无非法者然有闻思修法门衆生由之以入如大衢路既径且易自逹磨西来诸祖相承皆因言以晓人心地既明出语皆法譬如古木生气条逹花叶无数颠倒向背秾纎长短无一不可譬如大海湿性融溢随风舒卷波涛流转充遍洲浦无一不到观者眩曜莫测其故然至于循流返源识其终始可以拊手而笑有克文禅师㓜治儒业弱冠出家求道得法于黄龙南公说法于髙安诸山晚居洞山实继悟本辩愽无碍徒衆自远而至元丰三年子以罪来南一见如旧相识既而其徒以语録相示读之纵横放肆为之茫然自失盖余虽不能诘然知其为证正法眼藏得游戯三昩者也故题其篇首栾城集卷第二十五栾城集栾城集卷第二十六栾城集巻第二十六祭文一十七首祭欧阳少师文维年月日具官苏辙谨以清酌庶羞之奠致祭于故观文少师赠太师九文之灵呜唿嘉祐之初公在翰林维时先君处于西南世所莫知隠居之深作书号公曰是知予公应嗟然我明子心吾于天下交游如林有如斯文见所未曽先君来东实始识公倾盖之欢故旧莫隆遍出所为叹息改容歴告在位莫此蔽䝉报国以士古人之忠公不妄言其重鼎钟厥声四驰靡然向风嗟维此时文律頺毁奇邪谲怪不可告止剽剥珠贝缀饰耳鼻调和椒姜毒病唇齿咀嚼荆棘斥弃羔胾号兹古文不自愧耻公为宗伯思复正始狂词怪论见者投弃踽踽元昆与辙皆来皆试于庭羽翼病摧有鉴在上无所事禖驰词数千适当公怀擢之衆中羣疑相豗公恬不惊衆惑徐开滔滔狂澜中道而廻匪公之明化为诙俳公德日隆歴蹈二府辙方在艰抚视逾素纳铭幽宅德逮存故终丧而还公以劳去公年未衰屡告迟莫自毫徂青迄蔡而许来归汝隂啸傲环堵辙官在陈于颍则隣拜公门下笑言欢欣杯酒相属图史纷纭辩论不衰志气益振有如斯人而止斯耶书来告衰情怀酸辛报不及至凶讣遄臻呜唿公之于文云汉之光昭回同达无有采章学者所仰以克向方知者不惑昧者不狂公之在朝以直自遂排斥姦回罔有剧易后来相承敢陨故事虽庸无知亦或勉励此风之行逾三十年朝廷尊严庶士多贤伊谁云从公导其先自公之归忽焉变迁又谁使然要归诸天天之生物各维其时朝旸薫风春夏是冝冻雨急雪匪寒不施时去不返虽强莫违矧惟斯人而不有时时既徃矣公亦逝矣老成云亡邦国瘁矣无为为善善者癈矣时实使然我谁怼矣哭公于堂维其悲矣呜唿哀哉尚向祭文与可学士文维元丰二年歳次己未二月庚子朔具官苏辙谨以清酌庶羞之奠致祭于故吴兴太守与可学士亲家翁之灵呜唿与君结交自我先人旧好不忘继以新姻乡党之欢亲友之恩岂无它人君则廉之君牧呉兴我官南京从君季子长女实行君次于陈徃见姑章使者未反而君沦亡于何不淑以至于斯匪人所知神实为之昔我爱君忠信笃实廉而不刿柔而不屈发爲文章实似其德风雅之深追配古人翰墨之工世无拟伦人得其一足以自珍纵横放肆乆而疑神晚岁好道眈恱至理洗濯尘翳湛然不起病革不乱遗书满𥿄嗟乎今日见此而巳我欲哭君神徃身晋遣使徃奠涕泗横流幡绛素车归安故丘呜唿哀哉尚飨祭永嘉郡夫人马氏文维元丰元年八月壬寅朔十八日巳未具官姓某谨以淸酌庻羞之奠祭于故永嘉郡夫人马氏之灵惟夫人毓德大宗作配仁人富贵显荣居之若无寛裕慈祥终身不改晚通至道游心空寂启手即化容如平生登证妙果古人是似岁月迁逝归全南野君子在位嗣子在列都人出祖欷歔叹息轼与弟辙皆游门下义均亲戚令德懿行夙所闻知恭致祀奠礼薄诚至尚飨祭王虢州伯敡文年月日具官某与弟某谨以清酌庶羞之奠致祭于故虢州使君伯敡朝散亲家翁之灵轼官吴中昔始识君愚不自量欲裕斯人衆目睢盱更笑迭瞋君在其闲乃独不然危弦急张时一弛寛我頼以全民亦少安事之难知君以罪废还家宋都辙适在是簿书之间徃走君庐忘其厄穷笑歌讙吁夜饮不归月堕城隅闲屏仆夫与我深言今昔之故君何不闻指后将然已而信然见远识㣲我不如君我迁于南一徃六年归来执手白发侵颠遂以息女许君长子朋友惟旧亲戚惟始西虢之行过我都城慨然忧世不忧死生讣来自西惊怚不信车过城东徃奠不辰追懐平生哭于寝门渍酒东脯以寄酸辛呜唿哀哉尚飨祭邓内翰母郡太君文惟灵祇服图史肃恭苹蘩擢芳江汉之濵齐声尹姞之盛笃生贤子扬于帝廷北扉代言训诰如古南宫庀职賔旅有仪聮袂以朝列鼎而养织屦以就方进岂惟古人翦发以成陶公复见南国耄期不乱子孙满前福禄所钟方期永世喜惧相继八吊于庐今者丹旐告行灵舟将启僚旧之故肴醴式陈䰟而有知嘉此试意尚飨祭曹演父朝议文我官宋都晨出南河逢公北征吏卒讥呵相揖于舆莫复遑它伯氏之南见公符离倾盖相欢执手无疑公顾我笑我犹未知逮伯迁黄公在浮光山聮川通可跂而望有馈豚羔报之醪浆始于朋友求我婚姻数岁之间相与抱孙我虽未际而日以亲我夣皎然有告不祥凶讣在门凄絶肝肠诸子累累匍匐哀荒公嗜读书赡于文词亦达于政实惟吏师惟人莫知而止于斯匪我知公我兄实知哭公寝门兄在礼闱呜唿已矣寄哀此词尚飨祭范蜀公景仁文维元祐四年八月十日丁未龙图合学士朝奉郎知杭州军州事苏轼与弟翰林学士朝奉郎知制诰辙谨以清酌庶羞之奠致祭于故端明殿学士赠金紫光禄大夫忠文范公之灵公之少年初以赋鸣挟策来东气和而平微见圭角人人自惊宋氏叔仲典司衆盟见公所为屣履以迎自毁其文以致公名士满太学莫之敢争公之中歳始以諌逐尧老将传未有立子羣公欲言以目相视公独发之自跪以死帝知其忠始怒终喜后有继者实蹈公轨公亦自信卒老言事公之末年终以节闻国有蟊贼当之以身力言不从遂致为臣开门接士不怨不愤羣枉既消衆屈当伸有欲援之同抚我民公笑称病誓不复振凡世之人有一于是翘然自名足以为贵公有其三岂不卓伟位虽显融有不尽志嵩隗之间颍潩之测有庐可安有田可食顾惟平生笃志钟律既成既上疾亦告革呜唿昔我先人公早知之白首相欢事徃莫追轼方在朝公举諌官卒以获罪而无一言辙来自东复馆于门曾患之不䘏而惟义是敦今其云亡无复斯人呜唿哀哉尚飨祭忠献韩公文维元祐五年歳次庚午正月二十三日己丑具官苏辙其官赵君钖谨以清酌庶羞之奠致祭于故某官韩公之灵辙等游公之门迹有戚踈长育成材公志不殊譬诸草木农夫所区方其播之匪择瘠腴既苗且实物自凾徐究观厥成功在于𥘉公之事君社稷是为允有膂力以执大器既安且平物頼其赐岂惟吾侪有禄与位自公云亡日月遄迈苍然墓木过者垂涕辙与君钖偕使于辽驷车徃来实出其郊顾瞻西山与公俱髙使事有期当复于朝觞豆甚㣲怀想则劳且谒且辞㐮回奈何尚飨祭姪林文年月日从叔某以肴酒之奠祭于亡姪十六郎之灵呜唿小宗之传五世于是甚谨而信孔孝而悌既冠而孤方壮而死何辜于天至此极也昔我来东恃尔于斯忧乐相知有无相资千里故乡相视忘归奈何忽焉去而莫追王城西原土厚而温上尔先君下尔弟昆一畆之丘三人终焉弱子仅存始行而言自今以徃见此而已予抚予育曰比汝后庶几鬼神怜汝无罪畀之寿考以继家事呜唿哀哉尚飨代李公仪諌议祭张丈裕侍郎文惟公擢秀齐鲁朴厚忠良自下升高勤劳四方操行之坚老而益强苍眉皓髯邦家之光既谢于朝偃息帝乡髙风凛然公卿是望于何不淑震悼周行䘮归于东邦人慨慷肃之于公朋好有年缱绻王事出入周旋孰云委化不告而先念昔方壮交游满前俯仰㡬何凋落纷然富贵寿考神弗能全有如公躬十无一焉公今安归来举豆笾尚飨代张公安道祭李宥侍郎文元丰元年岁次戊午二月丙午朔二十一日丙寅某官某谨以淸酌庻羞之奠祭于故太子賔客赠工部侍郎李公之灵世称至治咸平景德士生其间端良纯一公进以文而以德称不介不随自然静深推以予人恕而多矜下御吏民如恐不胜晩登朝廷逡巡自得独立不竞浮夸是律卒引而去识者叹息归老濉阳环堵而终更三十年乃葬元丰世逺人亡谁复知公反兆东圻祖奠有时讯铭考行则犹可知没而不亡虽乆何悲呜唿公乎今世之师尚飨代南京晋守祭永嘉郡夫人马氏文鹊巢之风久矣其亡有德斯潜亦耀于乡冝其家人退食庙堂夀考而终令问不忘有崇其丘都人所望某守土于兹襄事告时尊德以敎惟吏之冝生有邑膰没有庙祠今则不能念昔行之致是菲薄惟愧矣夫尚飨代张公祭蔡子正资政文呜唿公材甚长无适不冝公气孔坚勇而敢为厥初磐栢亦踬不显守边西方锋颍乃见声闻于朝遂付兵枢剔朽鉏荒许之驰驱有志不从疾病支离中道不行轝扶而归嗟我与公少年相亲乡党之游继以昏姻我老厌事求归不能公敏而强力罔不任谓当敷施慰我友朋奈何不淑弃我而先遣奠有时泗涕何言谁实使之要以问天呜唿哀哉尚飨代毛筠州祭王观文韶文二首公学敦诗书性喜韬略奋迹儒者收功戎行千里开疆列鼎而食丰功伟烈震耀当年绛纛朱幡留连列郡用舍之际方共慨然存没之来孰云止此子㓜方仕母老在堂百口有藜藿之忧十年为梦寐之顷士夫殒涕道路兴嗟某比缀未姻仍叨属部笑言未接涕泣长辞攀望灵车寄哀薄奠伏惟尚飨嗟人之生梦幻泡影短长得失何实非病惟公少年阔畧细行从军西方聛聣隣境手探虎穴足践荒梗遂开洮岷归执兵柄功名赫奕富贵俄顷未安西枢斥就南屏磐栢武昌偃息洪井国方用兵边鄙未靖谓当再驾没齿驰骋呜唿不淑一寐不醒老㓜盈前饘粥谁省盛衰奄忽惊怛羣听惟公晩年自谓见性死生变化其已安命世之不知奔走弔庆寄奠一觞孰为悲哽尚飨代三省祭司马丞相文呜唿元丰末命震惊四方号令所从帷幄是望公来自西㑹哭于廷搢绅咨嗟复见老成太任在位成王在左曰予惸惸谁䘏予祸白髪苍颜三世之臣不留相予孰左右民公出于道民聚而唿皆曰予父归欤归欤公畏莫当遄反洛师授之宛丘实将用之公之来思岌然特立身如藁木心如金石时当宅忧恭黙不言一二卿士代天斡旋事棼如丝衆比如治乱之㡬间不容髪公身当之所恃惟诚吾民苟安吾君则宁以顺得天以信得人鉏去太甚复其本原白叟黄童织妇耕夫庶㡬休焉日月以湏公乗安舆入见延和裕民之言之死靡它将享合宫百辟咸事公病于家卧不时起明日当斋公讣暮闻天以雨泣都人酸辛礼成不贺人识君意龙衮蝉冠遂以徃襚公之初来民执弓矛逮公永归既耕旦耰公虽云亡其志则存国有成法朝有正人持而守之有进毋陨匪以报公维以报君天子圣明神母万年民不告勤公志则然死者复生信我此言呜唿哀哉尚飨代三省祭门下韩侍郎曽孙文惟灵渊源深长才质纯茂出从仕籍有闻搢绅苕颕方兴秀而未实宠禄将至徃而莫留日月有时出祖于道尊亲之爱感念则深同列増嘻行路兴叹精诚未民来举一觞呜唿尚飨祝文一十六首陈州日食祷诸庙文年月日具官张刍谨以清酌庶羞之奠昭告于太昊之神呜唿日官底日实诏天戒正阳之朔将有薄食上心震惧侧身修德诞布休命赦宥多辟凡在祀典罔不咸秩惟神聪眀照鍳诚忱消复大青导迎和气俾我有邦享天之衷民物康阜以永保神之休无斁尚飨陈述古舍人辞庙文二首某来守是邦于今未㡬恭承嘉惠即工南服自初始至逮兹解去雨旸时若灾厉不起岂某之能繄神之功风俗淳厚狱讼稀少岂某之教繄神之旧获免罪戾敢忘大赐诚荐爼豆匪以报也尚飨某奋自诸生列位近侍凡出守之地虽鴽不才所至辄缮其学官修其礼物见其学士大夫教其子弟庶几有成以无忘夫子之业及来是邦获再执币爵以见于廷慨然頋瞻思继前志而诏书来被移殿南服将以是月甲子有事于行登荐菲薄惟告不敏尚飨齐州祈雨雪文二首惟神出入造化唿召风云播洒甘泽膏润下土今兹歴时不雨麦不得种饥馑既至疫疠将起守土之吏知任其忧而不知所为神能仁爱斯民又能作为雨雪以生育万物是以敢告苟克有应嘉雪时降以寛民之言徼神之福吏实职之茍克有应敢忘其报尚飨南京祈祷文七首熈宁十年九月戊辰某官某谨告于某神曰今兹禾稷将登铚艾满野隂雨爲沴弥月不止穗者将腐角者将落徐方大水将浸东境沟洫盈满流潦横至民贫无食恃获以饱官贫无蓄恃税以给而雨并害之公私困竭神亦将乏享吏旣不职无以格神之休敢困民心以乞晴于尔有神神能扫除隂云显见白日使秋稼毕登宿麦咸蓻民免于饥吏免于罪则神之赐多矣其何以报谨告九月甲戌某官某谨以清酌庶羞之奠告于神曰民能尽力于而耕水旱之变不能知也吏能尽力于治而饥馑之忧不能为也斡旋隂阳开阖天地其职在神此吏民之所恃而依也虽然叩之而必闻号之而必应人有不能而况于神之逺而㣲也今者以雨病告不旋日而雨止种麦获豆不失其时也太守不德而蒙贶自视缺然知无以堪之也酒醴㓗芳肴䔩备具匪以为报惟致其意也尚飨十二月已亥某官某谨以酒果之奠告于某神宋维大都兵食伙繁一歳之奉仰于诸藩自河爲灾千里汗漫隣邑告病我邦独完赋税百须所恃惟田终歳不雪麦将大干患始于民卒迨于官神仁爱人忍坐以观卷舒隂阳职上通天劳不崇朝雨雪纷然民食宿麦疠疫莫于久而不施莫知谁愆吏则不德而民当哀怜归诚于神其终舍旃尚飨元丰元年正月庚申某官某谨以肴酒之奠祭于句芒之神木气既应田事将起肇出土牛以令早晩惟神体仁司春发生万物时节风雨祐我农夫茍东作顺叙将终歳允頼邦有旧典敢率以告尚飨二月已未某官某谨以肴酒之奠告于某神某来守是邦自秋徂春政事不修雨旸失候始以水告继以旱请玩神渎祀至于再三中心𧹞焉惧获谴咎然今宿麦将藁时雨不降流亡布路仓廪莫继与其病民宁我获戻是用恭卜良日申祷有神其尚哀矜农夫赐以膏泽尚飨六月十七日具官某谨以肴酒之奠告于某神梁宋之郊频年旱饥盗贼烦兴囹圄填充粤自兹夏农获六七流亡既去桴皷随息庶㡬秋成民以阜安而滛雨不节水潦横渍荏菽禾黍鞠为污泽秋气方始田可更种神诚爱民钖之开晴积水时去晩稼复蓻则民报神之心不在爼豆将世以奉承母有厌斁尚飨七月五日具官某谨以肴酒之奠告于某神乃者暑雨荐至沟浍满盈淤田弃水相继为虐秋稼满野沦胥以败民号无告吏莫之救酌酒告神庶几哀怜曽未旋踵秋旸炳耀匪神之仁化为凶年虽使民竭其所有无以报称奉觞再拜惟诚而已其尚驱除隂沴以终大赐尚飨绩溪谒城隍文某以不才忝临民社谨因旧礼拜谒祠下神仁爱民恭率神意不敢不勉神亦时节风雨驱除疠疫以佑相我治谨告谒孔子庙文某结髪学问今始为邑无由之政事而治蒲无偃之文学而治武城进谒祠下惟愧惟栗谨告祭灵惠汪公文维元丰八年歳次乙丑八月壬戌朔十六日丁丑承议郎知县事骑都尉苏辙谨遣男造以巵酒特羊致祭于灵惠公汪王之神神有功斯民世享庙祀某来长是色即神旧邦蒙神之休雨旸以时稼穑大熟赋役毕具狱讼衰少才短政拙何以获此意由侥倖以致疾疠寒热为虐下逮儿女更相播染卧者过半迄兹痊损自夏及秋中间祷禳神不厌渎卒保康又皆神之恩兹用恭致薄礼以谢不敏敢告驱除瘴疠时节风气使民不告病而吏与蒙贶尚飨青辞三首齐州祈雨青辞呜唿民愚无知吏怠弗敎鬼神不享积衅成厉旱气充塞五种失蓻饥馑既至疾疫将起祷求百神寂寥无闻民既穷瘁吏亦震恐各知咎殃将自洗濯而神怒未怠膏泽不至栗栗危惧无所归命敢因旧仪祗荐诚悃维皇天后土靡不覆焘日月宿燿靡不临照山川岳渎靡不容载哀矜无辜纵舍有罪并包含养与道为一祓除妖孽布导和气时播甘雨以救民命亦俾我守臣闲蒙大赐以寛忧责南京祈晴青辞嗟民之艰丰歳常少粤维兹夏牟麦小熟饥者未饱而滛雨为沴秋稼殄瘁沦为涂潦宿藏将尽歳计莫续盗贼将起犴狱充斥民之无辜谁为此祸吏实不德得过于神胡为殃民以重吏愆今兹归诚天地布其腹心神仁爱人岂终病之其尚振扬清风以逐屏翳使太阳显行后土以干民趋于田既获且耕亦有高廪以𣏌以养吏蒙其赐不知其报此亦天地之大德下民之所仰望而求也筠州祈雨青辞臣来是邦岁比不登去夏大水汎溢城邑继以秋旱民食不足庻㡬今岁五种岁茂以释余病而亢阳爲灾不雨弥月水泉耗竭多稼殄瘁云物告异灾火时发上下恐惧不知所措惟吏之不德无以仰当天心惟民之无良有以召致神怒虽自洗濯并走祠望而诚意浅陋灵贶不答将嘿不以告而民不可弃神亦不终弃人谨归诚天地请命百神尚克收如焚之威以布甘雨使民得稼穑各安其居使我守土之臣亦蒙大赐栾城集卷第二十六栾城集栾城集卷第二十七栾城集卷第二十七西掖告词六十一首林希集贤殿修撰知苏州勑具官林希朕歴选多士以僃左右侍从之臣股胘之良槩出于此尔以文学政事有闻于时擢从右史试以书命而行已不靖遽致人言朕不忍弃才尚宠以书殿徃涖呉俗思慎厥终可杨杰知润州勑具官某京口江浙之㑹而杨楚方饥仰食隣境朕思得良吏通其有无以济民病尔以冬官属绩用有闻而欲自诡以治民朕不汝违其究乃心以底成效可陈安期屯田郎中勅具官某尔以能选积劳于工正升之文昌以劝勤吏矧司空之属农部为上尔其益敬厥事以称朕意可蔡立知鄂州勅具官某武昌握引江汉势居上流古为重地非练逹政事不以畀之以尔久于治民为论者所称朕将观尔于事惟寛而勿弛明而勿苛则予汝嘉可盛南仲知衡州勅具官某朕进退天下士大夫不惟其才惟其行盖未有不能正身而能正人者也尔以世族之后甞为部使者矣而不闲于家厥声达焉法不可置徃即南服尚克循省可许中正致仕覃恩改朝议大夫勅具官某朕嗣服之初推恩海宇矧惟耆老之士蚤隆止足之风岂无宠嘉以慰乡党可虞肇知鼎州勅具官某武陵依重湖之深崄㩀五溪之走集民夷杂居剽轻易扰惟守以安靖可以言治尔昔以才举为御史属官久于牧民冝在此选无烦条敎以便逺人可胡田知诚州邢浩知钦州勅具官某等钦诚为郡虽有新旧之异而民夷杂处不可一以华法治也田自钦易诚其习南越之故矣浩自环庆徃亦知所以治边之冝惟寛可以怀逺人惟廉可以服殊俗辅以明断其罔有不济可依前件王存磨勘改朝㪚郎勅朝廷用人惟其才而考绩必以歳月用人惟其才故政无不修考绩必以歳月故官不失绪朕兼此二柄以御羣臣故虽六事之长犹寓郎官之秩具官王存文雅足以饰吏事靖重足以镇国俗恬于进退不为利囘出入台省人言无间司马治兵朕已重其选矣有司奏课并欲以报其劳焉可梁惟简供备库使勅朕惟崇庆日总万机号令所至泽遍海内况其左右侍御之臣朝夕执事之劳而有不被其赐者乎坤成之庆国有常宪尚勉忠孝思报其万一可张璪光禄大夫资政殿学士知郑州勅昔我神考收擢儁良寘于丞弼惟兹内史之重实综万㡬之繁朕方将图任旧人与之裁成庶务乃者緫章大享百辟在廷时予重臣独以病告不忍贤劳之久力求补外之安曲成其私勉遂所请具官某名臣之后风流具存儒术之英文史足用详练政事究通物情樽爼可頼以折冲盘错亟观于游刃辍自西台之要付以新郑之雄加秘殿之宠名兼进秩之异数使郡县识朝廷之意而官吏知卿相之贤表帅四方朕尚有頼可赵君钖太常少卿勅太常緫礼乐之政兼伯夷后䕫之业平居无事若无所为至于郊庙社稷之仪朝廷下之分一有大议罔不责成昔叔孙通为东宫传以习于园庙复命此职赵宗儒失不任事由卿而罢为东宫师用人之难盖自前世具官某笃于孝悌居家可纪敏以从政临事不烦予欲决嫌而明㣲盖有取于静慎此官职清而事少亦将便于老成徃服优恩勉扬厥职可刘绚太学愽士勅春秋之废于今二十年矣讲者不以为师而学者不以为弟子孔氏之遗书而陵迟至是朕甚闵之尔能讲诵其说遭弃而不废盖将有见于此者夫三传之义其得之者多矣附以啖赵无蔽于一家庻㡬士有考焉可邓羲叔主客郎中勑国有四方賔旅之事则主客掌其享燕饩牵之节其䟽数豊杀皆有常度逺人于是观礼不可以不慎尔旣掌其事矣以资当迁其益勉之以称其职可林旦侍御史权淮南运副勑具官某淮甸之民荐罹饥馑乃者诏发仓廪辍呉楚漕以拯其急犹以乏食流徒逹于朕听朕惟救荒之术行之略尽惟得良使者因事施冝为若可頼尔由郎官以才任御史习于杨楚之故其为朕徃视之均徭薄劒禁暴戢姦无使斯人重被其困可田待问淮南运判可淮南提刑勑具官某杨楚春旱秋水民艰于食渐起为盗遂使州县犴狱充满朕忧之未始一日忘也间起尔于山阳守参颔漕事今又命尔督眎刑辟徒以尔习其风俗知吏民所疾苦夫察贪暴谨追扰均有无督盗贼此荒政之急也勉勤其职以称朕意可陈纮可仓部郎中王古可工部郎中勑具官某等汉郎官出宰百里今部使者入治诸司其为轻重异矣朕于是考察多士近而观其不烦逺而观其不惰庶㡬有得以待任使以汝等久于吴越优有善状故使纮治予廪古治予工其益敬厥事以底成绩可孙升监察御史可殿中侍御史勅具官某朕方共黙不言责成于有司正頼耳目之官别白忠邪论辨得失言而中理则予汝嘉不幸而失予不汝咎尔为御史期年于此矣察其所为忠悫不囘以次而迁庶尽其用尔其深识朕意知无不言言无不尽安意肆志无掉后害可李常蔡延庆并转朝议大夫勅三考而议黜陟古今所同积日而叙勒劳贵贱无间矧夫内与六官之长外緫连帅之权均计大之羸虚司隣邦之动静歴年应格稽法当迁有司以言朕何敢后具官李常奋由踈逺深自刻修财赋所存纲目其举具官蔡延庆名臣之后吏治有余千城四方安静不扰咸以侍从之选而膺股肱之良虽尺寸以迁未彰于异数而命秩之宠差慰于久劳可徐彦孚澶州通判勅具官某河徙而西则澶渊非复昔日之旧然国门之壮兵屯仓廪犹甲于它郡大臣言尔可用徃丞守事勉竭才力以安我股肱之名郡可章惇知扬州勑枢臣之长出居列郡汝海之地僻在连山邈焉乡党之遐疑失亲庭之便朕方以孝治天下德缓臣邻冝惟茂恩俾易近地具官某蚤以文词中选㧞出于衆人中以功名自期被遇于先帝逮予纂服亦既期年比縁议论之差授以方州之寄澹然自守绰有安靖之风卧而治民不失绥怀之体眷扬楚之重地据吴越之通途仰足以分予南顾之忧俛足以慰尔思归之愿体朕至意勉于裕民可邢恕知汝州勑具官某观过而知其仁君子与之尔有志于时而不知力之不逮以䧟于过徐察其中盖有足矜者临汝古郡民朴而事简可以自养益务修省不汝终弃可王令图可都水使者勑大河西流汎溢千里河朔之民以蒲苇为生与鱼龞同居朕中食而叹思得明习水事之人而与谋之具官某老于从政才力有余出入两河间知其得失久矣水官之职尔实冝之杨焉王延世之功朕有望焉可王荀龙知澶州李孝纯知棣州勅具官某等治国如烹小鲜涖官如制美锦以烦手烹鱼则鱼必溃使学者制锦则锦必伤朕知斯民之艰难择人而养之闵闵焉若将不及以尔荀龙典刑旧德习于为政以尔孝纯家世循吏屡典大邦澶渊无棣皆河朔之要择以付尔其益勉之朝夕无怠以深副吾望可依前件郭逵自致仕起知潞州勑秦伯复用孟明是以能覇蜀人亟诛马谡终亦无功朕周于用人笃于求旧虽设干羽以怀柔异类而听鞞鼓则无忘将臣岂其旧勲久废不用具官某蚤学弓劒晩通诗书勇而有谋整且能暇威名慑于西鄙柄任及于中枢南伐无成嗟伏波之遂弃退居能饭知㢘颇之未衰擢从解组之余复寄长民之任过而能改岂一青之足云穷当益坚或来功之可冀勉于图报以称异恩可何正臣知梓州勑东蜀地崄而民贫不如西蜀之厚而戎泸被边民夷杂居安之尤难朕方寛赋役以𥙿民正疆埸以息衆连帅之任冝得其人具官某奋自东南擢居侍从参议论于台省布条敎于方州比目长沙复临上党出入既久当识朝廷之心寄任愈隆初无遐迩之异务为安靖以慰逺民可孙览河北运副除右司郎官勅具官某奉使北方治河而备边任亦重矣以为未足以尽其才也召而寘之都司吾之所以责任尔者可见也夫分治六官事无巨细毕陈于前若网存纲振之则举弛则尽废尔昔旣称治辨矣勉旣厥心以观来效可陶世廷邢选各补二班偕职勑陶世廷等惟乃祖父以身殉职义不旋踵宠尔一命庻㡬士知忠力之必报可依前件皇兄令羽磨勘转遥团勑具官某考绩之法一以岁月爲劳而不以亲踈爲异尔能靖恭于位积日当迁以环卫之崇而加团结之宠益勉忠孝无溢无骄以保禄爵之重可张辅之入内内侍省磨勘转内殿承制勅具官某昔文武之盛其侍御罔匪正人今余近习之臣与缙绅之士均遇以法亦无以私恩进者尔以久劳当迁徃祇厥官使天下知叙法之公无内外之异可范镇可侍读太一宫使勑为国无强于得人用人莫先于求旧朕历选贤儁至于侧㣲患其德望之未充而典刑之未练舍骐骥而不御临长道以咨嗟昔人病之予何疑者具官某文冠多士有扬雄之遗风仕歴三朝守刘向之忠节蚤事仁祖首开社稷之言晩说裕倰复陈尧舜之道自处以义归不待年身友渔樵已无求于当世名书简册恍或疑其古人兹予绩服之初日思讲议之益谓白首穷经之乐尚可推以与人而真祠访道之游足使退而养志勉狥予意毋晋所安可吴师仁可越州司法充杭州教授尹才虢州司戸田述古襄州司法苏昞邠州司戸勑进士某等古者举逸民以怀天下朕以尔等皆以行义闻于乡党故命之一官试之行事其勉于从政以效声闻之美可依前件叔谆郓勅具官某贵而犯法义不得宥过而知改恩不废叙徃服恩命而知义之可畏庶勉于咎可黄履磨勘改朝请卽勑汉孝宣帝厉精为政二千石有治理效辄増秩赐金朕追想其风欲见之于事而况积劳之久于法当迁者乎具官某顷自禁林出为方伯推其所学施于有政表贤奖善有古人之节考绩应格吏以叙闻其益勉于裕民无使循吏之赏独隆于前世可宋彦图转内殿崇班再知归信容城县臧定国转西头供奉宫再任县尉勅具官某等疆场之吏勇者或以致㓂怯者易以纳侮朕方欲慎守四境以绥靖四夷求勇怯之中而有司以尔名闻各仍旧官以增新秩谨修边政思称朕意可依前件张利一自真定緫管移知代州勅边之宿将国之干城处则为民社之寄欲其不扰动则当金鼓之任贵其知变兼是二者实难其人具官某世为将家久习疆事持重有守得将吏之心善觇多权知敌国之变鴈门极边蜜迩獯鬻朕方怀柔逺人以宁中国尔其谨守吾圉示之以信而裁之以义适寛勐之中以称予意可依前件庄公岳成都提刑苏泌利州运判勑庄公岳等守令贤否朝廷不能自知天下利病吏民不能自言宣吾德泽于下而逹民情于上者部使者也朕既选用旧人而去其贪暴诏举新进而汰其不以实者矣以尔公岳久任刺举所至称治以尔泌家世文雅通于吏事益利崄逺民罹茶盐苗役之害罢瘵未复朕念之深矣其悉乃心谨察苛吏与民休息毋废朕命可依前件内臣冯景勅具官某以欺得罪律既重矣观望高下情尤不可赦也夺爵一等益务循省以盖其咎可胡宗哲遂州张太宁汉州勑具官胡宗哲等朕惟西南之逺弛盐利之害议茶榷之弊以寛其人矣惟是役法久而未定吏縁为姦人或告病夫因事制冝法不能尽顺民施法责在守令宗哲家世公卿习于吏事太宁生长蜀汉知其风俗遂汉名郡皆东西蜀之重地茍能平心正身首治繇事以寛民力则太守之职举矣可李挻知唐州勑具官某异时为郡清心絜巳平政理讼期为贤太守矣朕方变役法之弊新故纷然民意未定京西俗窭役劳治之尤难以尔尝试为郡条敎不烦徃宣朕意勤察贪吏使民忘繇事之勤此朕所望于二千石也可崔仝通判延州勅具官某将师治边以军政为重至于均赋役平狱讼实仓廪郡丞事也使者以尔才称徃贰高奴克勤庶事以分帅臣之劳可王纯通判岷州勅具官某朝廷始复洮岷以其初附阔其宪令吏縁是为姧政事不举今其郡县日益完矣居其官者当以近地为比尔以选徃其谨守条约毋以逺故废职可姚兕磨勘转东上阁门使勅具官某尔以勇气闻于西垂奋身稠人致位通显夫论功而赏虽如丘山不以为重考绩而迁羞之毫氂有不能得国有常典朕弗敢私勉勤厥官以靖疆场可丁隲太常愽士勅具官某朕方出滞淹以修庻政举㢘退以靖风俗以尔学以本原声闻东南一时交游皆致位通显而循黙自守浮沉管库将二十年不以爲耻奉常礼乐之地敎化所从出也因其职事而施尔旧学朕将观焉可常安民大理寺丞勑具官某吏习于法而不更治民闲于论报而不知爲政朕疑其未能尽法之变也尔以经术进而治县有闻考课称最徃涖丞事庻㡬有𥙷于法可田子谅湖南运判勅具官某天下之治缓急相矫常过其中乃者常为刻覆之正矣其弊也事徙文具而民受其病今予欲以寛治民忧其未流頺弛而莫振予意而布之州县部使者之事也公卿言尔才力有余试之南方寛而不弛察而不苛则予尔嘉可郑佶都水监丞陈安民簿勑具官某等朕既平政以便民民少安矣而大河以北水不润下昏垫为虐故当今之政水事为急以尔信甞丞水官练逹有素以尔安民屡试民事治辨见称其益讲求本原以积厥职可叶康弼知劒州勑具官某朕铨综庶工奖励失职思使中外乐事劝功相勉以治尔昔以选任使者中以事废盘栢不试普安蜀汉之咽宾狐之㑹地杂磝衍民艰于食徃修厥官以称恩命可谢卿材河北运转使勑三路之重一也关中夏秋丰穰羗人欵附而河朔大水人民流离比顾之忧于是为急具官某强敏而惠靖重而文风节之厚追配古人践歴之久号称循吏今河决西流而堤防未立民楼丘陇而播种未期尔能相壅决之冝通有无之积以寛民力而纾吾忧此朕所以用尔于北方之意也可蔡卞磨勘朝奉郎勅朕俾侍从之臣出守四方试之从朕以观其才而有司考课积劳应格国有成法非予所私具官蔡卞奋由文艺久践台省欲效才实之美自诡民社之政宣城古郡晋唐名臣临长其地者风绩相望也尔其勉思古人以修条敎服我新命以宠吏民可丁恂少府主簿勑具官某古者谓少府为天子私藏朕为天下夫复何私惟是技巧之工以供礼乐之用尔以吏能掌其典籍法度之事其讲明之可依前件张构再知丰州勑具官某尔既甞为九原矣知其风俗而习其吏民治之为易使它吏徃虽得贤者要必久而后治也使者既以尔言勉悉乃心绥我疆事可吕大邡中书侍郎勑用人先于求旧为政莫如守成朕若稽祖宗之逺猷祇敬神考之近事网罗遗放而奖任勲旧崇尚寛简而愼守典刑玆予一时股肱之臣率皆三朝髦儁之选图任之意炳然可知具官某器宇愽深才智强敏蚤遇英祖亟闻直谅之言中事裕陵不改忠诚之节翺翔外服所临有声综辖中台百矜咸举甚和而理处剧不烦朕方欲力行忠厚而患其末流之惰媮追复赋役而恶夫下吏之侵扰思与在位同拹厥中徃贰西台之隆益敦大政之本朕既开怀以用善士亦诚意以报予其克一心同底于道可刘华右丞勅汉御史大夫能任其职则为丞相近世中执法议论不挠亦补执政昔我任祖优养正士开受直言时则有若包拯张昇之流咸以敢言获闻大政旧俗已逺此风寂寥容悦相承亦弃不用朕追怀先正选建忠贤谔谔之声庶㡬前列具官某蚤以御史祇事裕陵力陈是非不避权宠十年流落志气不衰召置台端首开正论进任中司之要屡闻白简之言风声凛然国是以定朕欲试其行事之实是用付以右辖之权治忽所闗寄任尤重夫以言责人甚易以义特已实难尔其勉之毋使辅政之功不若言事之效可传尧俞御史中丞勑枉直未定决于䋲墨之平是非相乗临以法度之士比朕缵服之始羣议纷然实頼耳目之司力陈骨鲠之论逮兹閲歳浸以成风然而神明存乎其人衆正可以无咎余欲一变至道固须多士以宁具官某凛然直谅之风出于岂弟之性蚤为御史议礼不阿中列諌垣言政多牾流落虽久志气益坚俾还侍于燕闲日有闻于礼义执法之任非尔而谁盖政无旧新以便民为本人无彼此以得贤为先朕将允执厥中尔尚不牵于俗可张端落致仕依前朝奉郎勑具官某君子之仕进退无常惟义所在尔昔以强敏之资逹于从政由病赐告未老而归比于恬养之余复有愿仕之意朕方笃于求旧急于用人祗服前官以听新命可孟永和转军噐库副使兼翰林医官副使勑具官某以医爲职生死系焉不幸而失岂专其罪比更大霈其益进厥官俾精术业以答恩命可依前件蔡卞知江宁府勅左右近臣入备侍从出典藩服习知朝廷号令之意灼见吏民渍伪之本此朕所以歴试在位而成就人才之道也具官某文华之美发自卑年才力之优见于治郡宣城之政数月而成秣陵之徙百里而近既助予治亦安尔私勉修厥官以答恩宠可王安礼知扬州勅淮南天下之重镇也俗本剽轻习呉楚之旧歳仍水旱有流亡之忧朕深念其民尤慎所付思得朝廷之旧以殿东南之冲具官某吏治有余儒雅足用昔为京兆休有治功其发姦伏明而不苛其推行惠术寛而中理遂领台辖以秉国成方先帝厉精求治之秋有大臣进贤退姦之助久于外服稍易近邦其克为朕举荒政以惠民谨追胥以助治寛我南顾康此㐫年可林希知宣州勅具官某尔名在文学之科而才兼政事之选比以呉郡生齿蕃衍学者如林假尔才名以重其守而侨籍所在重以亲嫌飞章目陈恳求易地宣城大藩亦东南之要徃涖其治服我异恩可王舜圭勑具官某盗发邻境而能率衆攻讨殱其徒党非特武力之胜抑亦智虑有过人者矣宠以勇爵以为能吏之劝可栾城集卷第二十七栾城集栾城集卷第二十八栾城集巻第二十八西掖告词六十一首郏亶通判永宁军勑具官某北边俗淳而士武隣好辑睦日以无事尔昔甞以才任刺举矣久而不试徃贰博野尚勉无怠可叔攷等三十二人并除右班殿直勑具官某男某等士勤身苦节从事于文武积累歳月仅乃禄仕以免于耕劳亦至矣今宗室之子始名而官其克孝悌于家忠信于国识吾尊祖敬宗之意以终保禄位可王宗孟母勑具官某母某氏年及耄期而家有壮子非有驯行不能致此福也宠之封邑不吝常典尚俾天下知贵老教孝之意可胡宗愈吏部侍郎勑吏部分列三铨而长贰各领其一其为权任重矣天下官吏至于其间长短有度轻重有数而犹患不得其当者吏挠之也朕敷求儁良付之流品意在是矣具官某学术之茂冠于东南操履之固不流世俗试于封駮任职不阿方今吏员冗溢待次者无筭尔其去晋难之吝寛滞积之叹毋使吏操其柄而士失其职可顾临给事中勑朕欲网罗天下之士而患知人之难唯有歴试之详重以旋观之乆虽复尧舜何以尚之具官某扑厚之性出于自然直谅之才可备三益守道安命端靖不回二十余年晏然一节外督漕事公议惜之维是东台封駮之司实予万㡬出纳之地宜得守法之士以爲过举之虞尔其稽考典常附以经术令有不便知无不言使天下之人不能指摘而议则尔职举矣可范子竒司农卿勑司农之政归于地官则卿事寡矣然朕观两汉之士政事如朱邑儒学如郑衆皆老于此官则前代用人盖不轻矣具官某家世名臣详练吏事出入中外治办有称居九卿之列修后稷之政益勉无怠以答恩命可马黙河东连使勑具官某汾晋之民俭而能勤易以术富比縁兵役之后疮痍未复思得靖重爱民之人为朕伺察害政之吏以尔博学不勌从政有方文登之民至今颂其遗爱彭城之治复能首发巨姦是用辍从大农寛我西顾朕于用人无中外之闲尔于报国无终始之殊务安边民以称朕意可岑象求利州运判何琬江西运判勑具官某等朕为官择人不惟其才之儁良亦因其人之便习欲使上下相得所至即安以尔象求学有本原持心近厚昔在蜀部逺民冝之以尔琬才力敏明为政不扰顷居江左列城頼焉徃修邻道之政无替已成之效使西南之人虽在遐僻千里之外咸知朝廷爱之之意可依前件常安民鸿胪丞勑具官某尔进由儒术举以民政朕将观尔于近以信其逺典客之职号为优暇益勉无怠盖将有考焉可李诜自军头司除知忻州勑具官某武吏当守四方以于城吾民冗于内服縻以吏事虽有才力智勇无自而见尔世本将家习于武事求试于外朕不汝违夫治兵欲整而治民欲安能整且安则疆场之事吾无虑矣可郏亶通判睦州勑具官某仕官之优莫如乡国知其吏民之态习其风俗之冝所至而安于治为易矧桐复庐之胜加以才力之优怀组而归益勉无怠可李琬太医丞充中岳庙令勑具官某尔久习禁方善救诸苦勉思赋禄之厚益励好生之心可王巩通判扬州勑具官某尔故相之孙而名臣之子也生于富贵而笃志于学勇于议论而不谋其身淮南大邦民病水旱徃贰其事益试尔才刘奉世起居郎孔文仲起居舎人勑欲治国家当先得士顷者人物之评废而长育之道㣲朕顾瞻周行恻焉兴叹或盘栢久次而未用或沈伏下僚而莫知将以责成治功折冲遐迩人不素具其何頼焉具官刘奉世家世名臣才颕秀发试以治剧烦而益明具官孔文仲进以直言文史足用责之典礼守正不回斯皆一时之儁良多士之领袖方欲寘之侍从益当养其才能左右史官号为要地前后逹者皆由此途手刋册书足以明狂直之效宻侍殿陛足以观进退之详益勉自修以须不次可胡宗炎将作少监勅具官某宫室都城责在工正朕方以恭俭自居以法度自律冝得㥀静之吏以督缮治之功尔昔居此官号为任职徃贰其事无改厥勤可向宗良知卫州勑具官某士生于富贵者常患其怀安佚乐怠于功名尔以外戚之懿求试治民永惟此心有足嘉叹卫虽跨河地实近辅勉脩尔政朕将观焉可郝观勑具官某朕恭养隆祐朝夕无违尔久此服劳适当诞庆钖尔一命无改厥勤可曽肇中书舎人勅朝廷以号令鼓舞四方言之不文行之不逺昔河西诸将读玺书而知天子之圣明河北叛臣间赦令而致武夫之涕泣故朕思得良士俾代予言知民物之至情识邦家之大体择之久矣仅乃得之具官曽肇少知为文久益更事家传父兄之学言有汉唐之风汗简编年手䌷金匮执笔纪事宻侍丹墀比于简牍之余试以丝纶之作油然不竭焕乎可观俾卽拜于西堩将益观其来效虽文称苏李未足以爲贤而事问高崔庻㡬于适用勉于自竭以称异恩可邢恕知汝州勑具官某老吾老以及人之老此朕所以教天下之孝也尔比自汉东恩移汝海国有常典中止不行朕终念笃老之亲冝得便安之养特申前命以慰慈心服我异恩益思报称可李周陜西运使勑具官某关中之民劳于征伐而弊于饥馑乆矣朕既为之含垢以和诸戎天维显思助我丰岁粒米狼戾法当歛藏继出中都之泉以广穷边之积犹恐吏不时具而民或未宁分吾此忧责在漕吏尔忠厚之性见纪于时治办之才屡试以事徃推朕㫖去蟊贼之害而督僃御之冝使疆场永安而民以无事可刘淑苏州胡宗哲宿州勅具官某等姑苏之饶冠于吴越符离之灾接于徐毫因其富庶而待之以法郡乃可治乘其饥馑而济之以惠民亦肯怀茍得其人所至而定以尔淑治郡有方吏民不扰以尔宗哲临事必办才力有余徃因其民以立其政使富而不溢贫而不怨以称朕意可许彦先知随州勅具官某随于春秋虽号小国然观其应接邻敌常有贤者今以吾士大夫之多而顾无善人以为之守乎尔蚤有文誉晚习吏治尚无菲薄其民徃求所以安之可孙谔大学愽士勅具官某士溺于专门之学而不治诸书不达前世施之于事罔焉不知朕甚患之尔愽于文史不流不固徃司讲解思所以救其失者可王佺通判荆南勑具官某南郡控引江湖啇贾之渊而盗贼之㑹也守贰之事于南方为剧尔游官之久才力有闻徃賛其治益勉毋怠可韩玠通判河南勑具官某尔家世公卿当识治体而西南之政俾民惊扰逹于朕聴徃贰西都服我恩命无怠循省可占城国进奉判官蒲霞辛可保顺郎将勅具官某航海而至奉琛在廷心知礼义之荣身无遐迩之异特颁恩命昭示逺人可刘攽中书舎人勅士有愽学而不文甚文而不达于政者矣朕惟人才之难㧞士之急凡所擢用惟其所长矧夫名在文学之科才兼政事之选释而不用夫又何求具官某能读坟典丘索之书习知汉魏晋唐之故中秉直谅发为谋猷方其流落之中益闻岂弟之政比召还于册府将渐寘于近班适以病辞勉从所请汲黯虽安于卧治萧生雅意于本朝飬予侍从之华实司号令之本惟详练可以弥缝庶政惟辩愽可以鼓舞四方尔其勉尽所长朕将观尔于是可曹诵遥团知保州勑具官某惟尔先臣克平吴蜀仁泽之深与江汉无极于今四世子孙盛大时出能者昔汉唐功臣高宻汾阳之家传世赫奕不殒其业予甚嘉之今尔奋于阀閲之中休有搢绅之望练达兵事翼賛西枢属边守之须才加使名以为重子欲不违和好之旧而得严整之称体国承家有望于尔可王献可火山军李昭叙石州勑具官某等河东边城俗俭而兵劲吏能守法易以为治尔等才称武吏之选家本名将之裔徃修厥政以寛治民以严御兵思称朕意可依前件邹极江西提刑何琬府界提刑勑具官某等朕惟古之圣王不泄迩不忘逺虽在江湖万里之外眎之如畿甸之间是以并择才能以察犴狱以尔极出将使指入参郎曹以尔琬比在江淮积有岁月咸能慎所施设纪于吏民夫寃民滞讼茍为不察虽堂上有不能瞩茍为察之虽逺何患徃祗尔事克慎庶狱以称朕意可依前件叶温叟度支郎中勑具官某朕既克已裕民凡非法之求罔不罢去而团之经用率如故初是以思得敏强之臣理财节用以羡补不足尔以儒推吏术有闻于时其能量入爲出助成地官以济我邦计可呉革江西运判勅具官某江西地薄民贫崄而好讼顷者有司失计以盐赋民愁叹无聊困弊愈甚朕虽已弛其峻宻复其故常而疮痍未平念之未尝忘也尔以才敏擢守庐陵知其吏民之艰究其本末之变徃佐漕事思所以安而养之以称朕意可杜常兵部郎中勅其官某夏官掌天下兵事而边防禁旅马牧之政比皆隷于西枢则事益鲜矣尔以吏能久于其属于法当迁夫以久习之吏而治益鲜之宜事其无不办也徃率乃职益勉毋怠可荣咨道通判镇戎军勑具官某被边之地政兼兵民武吏以奋其威文吏以治其政凡所以爱民备敌之道至矣尔顷以博学多闻试于奉常出佐疆场勉勤职事益以观尔可钱式三班借职勑具官某国家广漕东南以实中都尔董其事免于亡失钖以一命益勉无怠可翰林医官陈易简六人比旧各减三官牵复勅具官某等医如函人皆志于仁不幸失之法不可废而情则可恕尔等夺官既久稍复其旧体予至恩益勉毋怠可李括知洋州勑具官某益昌诸郡莫如梁洋地通蜀汉之饶俗廉秦陇之劲毎欲择守常难其人尔顷为赤令勤劳兹久怀组过家无异乡国服我恩宠勉思治民可张士澄通判定州勅具官某君子之仕不以髙下易其心尔昔以才敏甞奉使指兹予命尔佐中山守徃悉乃力益勉于事则予汝嘉可彭次云吏部郎中勑具官某以资格用人所以为公也而贤不肖杂糅无以奖劝士大夫朕既命有司讲求其方矣尔为地官属以才能称进领铨事其悉心流品思称朕意可章楶吏部马珫戸部韩宗右司封呉安宪都官黄景职方郎官勑具官某等先帝以礼乐刑政责成于文昌用人之难非它官比清曹剧部尤重其选惟能试之有渐是以用无不冝以尔楶按察西南治办不挠珫典领徒隷从容有余宗古出入台阁有靖慎之风安宪家世公卿有练习之誉景质性端茂学术有闻并称一时之良爲我庶政之助譬如衆辐各致其用然后大车得以运行勉悉尔心以称朕命依可前件盛侨国子司业勅具官某先帝肇新辟雍以养多士于兹歴年学者云集师儒之任比益重焉是以増命乐正之官以辅司成之教尔以老成端厚久于郎曹徃祗厥职勉于训励无使阳城韩愈之流专美于前世可黄庭坚着作佐郎勑具官某左右史记言动之详而宰臣纪时政之要以授东观㑹而成书然后善恶之实后世得以考焉苟非其人何以取信尔孝弟之美着于闺门文史之功称于朋友昔张衡崔骃张华束晢皆以才行久于此官朕既思见古人尔尚追配前烈可陈伺直祕阁知梓州勅具官某朕忧劳逺人过于畿甸以为吏之侵渔细民者逺则莫见民之呻吟疾苦者逺则莫闻是以选任守臣惟难惟慎尔以台阁之旧出临闗陜曾未朞歳厥声茂焉朕惟东蜀郡县之多思得循吏镇抚其俗进直书阁宠光西南尚无菲薄其民勉修安靖之政可晏知止成都运副秦中梓州运副勑具官某等蜀崄而逺民弱而畏吏失其道民始无告久而不堪或以生事故朕选任使者必先循良将使吏不为暴而民不失职以尔知止贤相之后文雅有余以尔中治术之精前后可纪託以二蜀之重分吾千里之忧尔其急吏缓民深体朕意可游酢太学録勑具官某凡有职于成均者皆士之秀也尔以学业之茂获与兹选勉修其行使士大夫有观焉可张舜民监察御史勑具官其御史之官知无不言则朝廷肃时然后言则天下信嘉谟嘉猷朕之所急也用人之慎孰先于此尔以文行风节见纪于时方召寘石渠而台以名闻徃祇厥服使言必有物行必有常以称朕命可张绩祕书省正字勅具官某用之则行舎之则藏此孔颜之行而士之所师法也尔昔以直言进流落不用十有余年安于潜黙不愠不求今予命尔于东观将用之也其勉修所以行之者以称朕意可李执柔司农寺丞勅具官某大农事归于地官则丞事益简然卿寺之属皆吾养材之地也尔家世名臣业履修饬徃祗厥官无坠先烈可陈烈落致仕福州教授勅具官某惟孝友于兄弟是亦爲政尔以笃行见纪于东南虽老而不试可以无憾朕方欲推尔所爲施于乡人其起视学校使诸生有所矜式可龚原国子监丞勅具官某尔昔以经术敎国子矣中以罪废而士大夫高尔之义有司薄尔之过其徃涖丞事使朝廷用人之周无善不举可仲葩遥刺勑具官某古者宿卫之臣勤劳于内刺举之吏捍守于外盖官称其事禄视其功事功既修然后得之今朝廷以仁治亲爵秩之施举从其厚故尔以积年为劳考课当迁然非其孝弟恭俭持身有法则亦何以及此其服我恩命勉于自修使宠禄日至而无满盈之患以称朕意可吴渊西头供奉官俞谔左侍禁勑具官某等尔以吏事宰府久勤于职恳求补外惟㢘且慎可以终荷宠禄可依前件袁说知愽州勅具官某吏部以格用人严铨综之叙虽有贤者不得独进故使政事之臣视其才能资任而以时用之然后法不乱而才不滞尔以吏能见纪歴典剧郡河朔之民方以饥馑为忧徃勤劳徕以弭流亡之患可阎木太学愽士叶涛正勅具官某等天下之士视成均之所趋向以为风俗朕方患其学术之杂駮而文体之流荡思得知本务实之士相与正之木才质端厚学有原本涛议论坚正行极纯絜其徃帅多士喻以朕意可依前件宋寳勑某祖宗以来以仁率天下肆予士民皆得保其天年尔以行义之厚独享期頥之福一乡所重朝所尊礼歳时有束帛之宠廵守有就见之义冝加一命以成子孙禄养之美可韩忠彦枢宻直学士知定州勑有唐开元之初以儒将守边静则详于治民动则计而后战边鄙不竦号称得人兹于祖宗阜康兆民和诸戎狄垂白之老不见兵革亦惟礼乐之士能収干城之功用人之明岂独前世具官某元臣之后风力自将㧞于周行旋付河间之重入叅法从遂膺宗伯之选世有明德人无间言惟乃显考甞以旄节为中山守寛厚之化浃于斯民整严之声震于邻国三十余年故吏遗民犹有存者今予命尔以要职抚宁斯土尔亦益懋乃德视乃先烈使北边之人知韩氏有子予亦有臣岂不休哉可刘敏知辰州勅具官某武陵被边旧难其守比斥广沅溪而控扼诸夷实頼兹土尔才堪烦剧累更事任尚能持身㓗廉与物安静以循养斯民怀服异类可龎希道复翰林医学勑具官某尔以医从仕始以不验失官终以有劳获叙功过相除固法之所许也既复尔旧益懋乃术以答恩宠可克勍仲詧并磨勘改正任防御使勅唐始以防团领四方之戎事中以刺史持节兼治兵民国朝参其旧章因其爵秩以録亲报功恩礼尤重以尔具官克勍力行孝弟着于闺门具官仲詧服勤诗礼信于朋友皆董司环卫兼领遥州积劳之久歳月应格俾正使名之重益隆磐石之宗夫富而能约者可以保家贵而知降者可以安职服是恩命思予训言可蔡确改知安州勅朕体貌大臣务全终始有善则藩饰褒显以风励天下有过则迁就讳避以曲全旧恩至于用法盖不得已具官某早以才力奋于下寮旋蒙器使致位元宰弟硕不类贪冐有素而溺于私爱以废公议曲从举吏之请遂成黩货之辜其骄奢淫纵之状理无不知而涵养蒙蔽之甚殆非体国致烦言之并作虽欲宥而不能黙守小邦仍禠旧职徃自循省尚体至恩可吕公孺知秦州勑秦故重镇统制西戎乃者肇复河湟边候浸逺虽复号称近地而实㨿其本根用人之难与昔无异具官某故相之后风流未亡旧德之重出入见纪临民有寛厚之美治兵知节制之方偃然长城可託西硕朕方包裹兵甲以怀柔异类督厉将帅以完整边防盖非靖重无以爲安非缮治无以特久祗率朕意勉成厥功可栾城集巻第二十八栾城集栾城集卷第二十九栾城集巻第二十九西掖告词六十一首仲鸾等六人磨勘防御使勑朕于族属之尊思极富贵之奉至其进秩之际必由考绩之详盖所以示出爵之非私勉脩身于在位典章之旧朕何敢忘具官仲鸾力行孝恭闺门称顺具官仲隗服勤诗礼朋友攸嘉具官仲癸恭俭自将有缙绅之度其官仲卿脩饬匪懈号宗党之良具官仲聘信厚之深居有闻望具官仲霜威仪之谨动无过尤皆领职遥州分董右衞旣积劳于累岁冝正命于前官尚能以约保家以谦守位服此新命思我训言可依前件张之諌知德顺军勑具官某守土之臣皆欲乆于其事矧夫边吏内抚军旅之政外御夷狄之情非习其故何以能称尔以材勇谋略出入边鄙安定之治绰有令闻是用就易符竹往施旧政盖所以安静疆场非独便尔私也可冦诵覃恩改朝请大夫勅具官某朕缵嗣丕业思与士大夫祗奉遗训同济干艰难尔乆服官政有劳于位登进爵秩非予尔私亦惟先圣之德泽不冺于下可郭时亮通判海州勑具某官朝廷之法无言不酬无德不报尔昔左定武百发姦谋而义不受赏岁月乆矣大臣犹以为言东海名郡往贰守事益勉于政将以观尔可安宗说知利州勅具官某益昌之民山居而谷饮控二蜀之要耕桑不足而商贾有余不得安靖之吏民将有不堪命者尔昔以选用所至有闻不由吏部复典兹郡其益勉于从政以报恩命可范子奇河北转运使勅具官某河决而西汗漫千里听其西流则堤防未立郡县受害塘水堙塞导之东徙则功费极大民殚于役水未必听顷者议论纷纭未知适从人民流散靡所戻止朕中食叹息思救其患以尔任寄之乆才力有余顷将北漕尝讲兹事是用申钖前命责之成功夫使水不润下民不宅上则征赋靡弊帑廪耗竭漕事尽废尔将何以尸此其往悉乃心愽谋于衆详究利害以时上闻朕将考而施之尚勉无怱可吴安持司农少卿崔公度将作少监勅具官某等朕用人之广实惟其材上自公卿之家下迨山泽之隽一有可任不论其世以尔安持贤相之子所见者大历试烦剧风力有余以尔公度奋自东南文采自表用之诸寺职业不废递加进擢以慰勤劳或勉兴九农之功或益修大匠之政朕将考察其实以观成功可王兢湖南提刑勑具官某朕俾士大未入治省曹出按州部非特以宠禄厚其身也内则习知朝廷政事之体外则审察吏民情伪之变践歴旣乆奖用亦重尔緫督仓庾才力有闻惟是湖湘之遐民习崄陋之故犴狱所寄得人则安其尚悉乃心罔以内外之殊而不尽其力可钱㬇知眞州勑具官某五代藩鎭之家惟呉越之后冠冕相属岂惟朝廷宠绥之厚赤其子孙忠孝之笃杨子重地据江浙之㑹守土之吏未尝不选也尔以奉使之勤选领其事治民之余得以瞻望父祖之故国岂不休哉可正渐知阶州郭逢知德顺军勅具官某等朕以恩信御夷狄以严整治边鄙常使我直彼曲彼乱我治庻㡬兵民底于安靖凢守边之吏皆当知朕此意尔等咸以才谋见纪习于疆事徃祗厥官肃戒无怠可萧士元石州李昭叙忻州李诜隰州勑具官某等河东诸郡大牙相错皆蜜迩邻国有兵有民凡与玆选其任惟一尔等咸以谋略才勇所临治辨或告亲嫌许以易地将使吏卒无送迎之苦而边鄙获安靖之便各勉于事以称朕意可致仕马充等以登极恩改承奉郎勅具官某等尔以耆年知止退安丘樊顾予缵服圴霈多士进秩之宠隐显同之往服异忍以介眉寿可燕若济知东明县勑具官某占者大邑必使学者制之矧维畿甸四方观法于此大臣以尔才堪治剧命以东昏耳目所接得失可考可无勉哉可陈向知楚州勑具官某尔为部使者荐士失当以致人言朕不忍废付尔山阳淮南之民荐经水旱流亡未复勉修政事劳徕安集俾民冝尔以盖前咎可士鳣磨勘转右监门衞大将军勅具官某丸予五宗之属皆有十年之叙勤劳非在廷之比而爵禄居庻姓之右所以示亲亲也尔能孝恭内外无怨无恶坐閲岁月以陟门衞苟知以进秩为惧日务克己则宠禄之至何止于是可黄好谦知濮州勑具官某尔齿髪虽衰而风力犹在惮于朝谒亟请外官朕惟民政之难不惟其力而惟其才俾朕得循良以牧养细民俾尔得暇豫以攻治衰疾夫亦何所不可濮阳之治尚能勉以图报可张脩驾部郎中勅具官某马牧之政归于西枢则司驾之治简矣以尔才力之优歴使诸部亦旣劳止还緫车乗政之试于内服益以观尔可王瑜京西提刑勅具官某官宿具业则民安其政方今吏溢于额朕虽欲行之而有所未暇以尔案刑于淮甸歴年之乆民无怨言兹复命尔督视许邓地虽不同而职事如一庻㡬练习之故以无旷弛之虑祗朕新命益勉无怠可康识权发遣鄜州今落权发遣勑具官某朝廷急于用人故士有以资未应格进摄事者尔以才智足用擢守鄜畤岁月旣乆治辨有闻俾正厥官益思所报可杨叔仪少府少监守本官致仕勅具官某陈力就列不能者止古之仕者以之而士大夫有不能者尔起于布衣进贰列卿而能因病告休敦止足之义因其旧秩归耀鄕党尚使子弟知所衿式可融州归明杨晟该等改右班殿直勅具官某等尔等献地筑堡披山通道忠孝之心见于勤瘁不有褒显孰云旌劝特命进秩列于廷臣祗服异恩永保疆赐可曾肇磨勘改朝散郎勑士大夫有常秩者皆得以叙进至于近侍之列优以三岁之典非谓从官亲近而特私之也进用贤才理有当尔具官某学术精愽遣词甚工操履坚正遇事不苟北司国史焕乎笔削之华进领掖垣磪然议论之正有司考绩于法当迁稍陟崇阶增重要职勉服宠光之厚益思报称之冝可蕃官折师武覃恩改西头供奉官勅具官某朕缵承丕构推恩四海罔有内外咸进爵秩尔世在疆场有守御之勤服吾异恩勉事忠孝可郭知章知海州江公着通判陈州勑某等天下之士非举无以知其贤非试无以効其实举之于衆而试之以事此先王所以求贤责实之方后世之所不易也尔等咸以才名荐于近臣朕信而任之使知章守东海使公着佐淮阳勉悉乃心朕将观尔所为以知言者之非妄可黄好谦知颕州勑具官某汝隂民庻而事繁河通而地胜前后择守皆用名流图谍具存风迹未泯尔才术通敏长于治人出入勤劳乆于郎省自求外服以养髙年亦何爱于一邦不以成其素志益勉于治以荅异恩可霍唐臣知蒙州勑具官某士奋于布衣爲列郡守有民有社可以言政尔积累勤瘁逮兹长人蒙虽小邦而民物之繁山川之胜苟治之有道亦足以观循良之効矣可晁端彦吏部郎何洵直司勲郎颜复礼部郎勑具官某等朕愼于用人进必以渐考实已试之効常惧或失其人故使端彦以功籍之明升领右选洵直以典礼之修进直勲府复以奉常之勤擢佐春官庻㡬习焉鲜有败事尔等其明识朕㫖省察姦吏剖决留事以称吾设官之意可辛痈太常愽士韩宗文光禄丞孔平仲太仆丞勅具官某等朕网罗隽又而分之职事以养其才能苟无旷官有进无退痈儒雅自饰蔼然有闻宗文世族之良勤于厥事平仲词学有本敏于为政皆有已试之效当吾次迁之选夫奉常三礼所在而善羞闲牧朝夕之所有事也其勉悉乃心务举其职以称朕意可元耆宁馆阁校勘换校书郎勑具官某先帝始复图书之府并建官属而収校雠之职尔昔以大臣子笃志学问列于石渠终䘮而来官匪其故祗服新命勉思旧学以克嗣世可梁焘转朝奉大夫勑因材任人国之大柄考绩进秩吏之常法乃者歴选滞淹试于侍从而有司奏课以时上闻非朕敢私法固当尔具官某早以好学召寘石渠中以嘉猷入事枢府恬于荣利乆此盘桓方议礼于秩宗旋纳忠于西技进对一再议论雍容岁月之迁未足为宠大言大利将有竢焉可张淳知长垣县勑具官某士欲得民而行志莫如为邑毁誉易闻荣辱易及莫如畿甸大臣言汝可办是邑徃慎为所毋忝知者可李清臣资政殿学士知河阳勅朕惟先朝政事之臣与闻玉几之言常奉桥山之礼助我致治行将三年出纳万㣲日以详练而乃飞章自乞诚意确然屡却不回执志莫夺止足之惧黾勉而从具官某愽学泠闻蚤与直言之对高文宻议中陪禁苑之游自登丞辖之司益着公勤之効勌于机事力请近藩虽大臣体国不以中外为心而朝廷任人常敦始终之分三城重地少假贤劳祕殿隆名益旌旧德尚怀眷予之厚入告谋猷之嘉惠安小民推广予意可张整皇城使广西钤辖加遥刺再任以交人理㑹地界之故勅具官某桂林诸郡带山并海控引裔夷比虽少安而备御之宜常若冦至尔以才勇谋干乆于其地特加遥州之贵仍领兵钤之重勉图方略以答恩宠可医官元瑺叙榷易使勑具官某尔以方技事上前以不效失官后以有劳进秩时旣当叙而法非其故疑而从予古之道也祗服异恩益勉无怠可交趾使黎钟吏外副社英軰东头供奉官勅具官某等梯航之劳不惮崄逺职贡之礼克遵故常特加朝命之荣以为海邦之耀往服恩宠无废忠勤可邓忠臣秘书省正字勅具官某尔昔以赋颂之工豋图书之府终䘮来见旧学未忘徃祗厥官以卒前业可成卓勑具官某归化近蕃与吾疆土相接尔为边吏而致其割地以附益逺夷不任其咎罪当谁执夺爵二等邦有常宪徃祗厥官深体寛宥可仲浃转止任防御使勑朝廷笃于九族之恩许以十载之叙使其贤者有所劝勉而怠者知自修饬祖宗之旧汉唐所无有司奉行敢有加损具官某㓜知义训长事礼文无膏梁之讥有搢绅之誉乆服劳于远郡兹正命于使聮其克自修以永终誉可曹评正任防御使勅曹氏爲将不妄诛戮远人安之忠厚之报集于子孙自胜衣以上皆髙爵重禄而天下不以爲过朕甚嘉之具官某㓜䝉父祖之庆长有搢绅之誉服事左右勤劳匪懈正名闲御之任以旌恪恭之懿服我休命毋忝乃祖可熊本降授朝散大夫勑守器不假疆埸之常道启宠纳侮蛮夷之野心谋之不臧终必贻患具官某昔以近侍出守桂林眷归化之近幕有裔夷之小警不惟分上之素定辄兴画界之狂谋举八县之故封指三隘而为境苟幸一时之无事遂忘经世之逺图咎旣莫追罪不可赦夺官一等国有常刑思盖徃愆尔其自讼可张绶湖南提刑勑具官某尔昔以常平奉使官废而罢济南大藩民富而多盗布政期月人亦用乂荆湖之南地逺而多崄民悍而喜讼犴狱之寄恻于予衷徃祗厥官布钦慎之意盖朕之用人惟善所在不以逺近为异尔其勉之可刘当时太仆薄勅具官某朕敷求隽良选世族之后惟乃显考昔为嘉祐侍从之冠文学议论有絶伦之声肆尔仲叔侃然自修不忘前人兹予命尔仆臣之佐以修闲牧之阙毋荒失朕命以忝乃父可张崈古尚书省都事出职改朝奉大夫勑某仕为大夫出守列郡士之力学行义有白首而不能至者矣尔名在中台勤劳积岁坐而致此朝廷之于三省厚矣盖将自是为吏民长惟清与愼乃能终荷斯宠可陈逰古知沂州勑具官某沂居齐鲁之闲周孔之风旣逺民悍而喜冦法之所以待之者不与它郡等朕甚怜之以尔老于从政知吏民之情徃求所以安之非徒胜之而已也可周纯知虢州朱阳县勑某县令虽轻职要而近民苟得其人事或以济虞诩为朝歌长施设方略使积岁之盗一朝而去今吾士大夫之富不愧于古而独无其人乎闻尔昔讨廖恩折馘执俘㡬获渠师而以诬罔被谴功不时赏今商虢之冦依阻为虐徃思古人时建功名以效畴昔之勇可宋子仪大理寺丞勅某用人之明莫如已试崇阳之讼诬执交构更数狱吏皆不能察汝能究其本根而枝叶自举使冤者获信死者无憾徃丞廷尉推行此心要使庻狱皆如此而后可可秦晋国安仁保佑夫人张氏勑朕永怀先帝簮履之遗率皆当今宫掖之贵而况拥佑圣德夙夜有劳光宠极于一时始终歴于多载不有异数何以示恩具官张氏资性淑圴值遇明圣躬执燥湿之役行兼保传之贤睹致治于承平诚有功于当世封呉与楚实居四海之上游旣寿且贤殆兼五福之美报号名之盛前后莫伦明发有怀匪以为赐可彭汝砺右史勑朝廷以科举取人甲乙皆侍从之选然而速进有浮浅之累歴试得重慎之冝逮兹稍淹士知自养望实旣备用之不疑具官某蚤以词章䇿名第一试之弹奏临事不回屡婴权倖之锋不为进退之虑翺翔外服黾勉歴年今朕思得忠良之士以纪言动之实顾瞻在列咸曰汝冝出入禁闼益将察汝所为长育人林亦当识予深意可王陟臣右司郎中勅具官某尚书万㡬所在二丞緫之至于条目之烦郎任其责朕旣欲得淸流以厌服多士又欲得能吏以肃齐庻政尔名臣之后学世其家者以艺文膺上第之选顷以强济为天官之属都司之任汝实冝之徃祗厥官思称朕命可王古吏部员外郎勑具官某晋魏之闲吏部进退天下士而世不以为嫌今玆以格用人动辄有法苟能淸心奉公冝无不治以尔名相之后奉使诸道号称良能勉佐天官绳晋难之吏寛滞积之士以求称吾意可张询浙宪勑具官某地官掌财赋之出纳而办其豋耗尔佐其事累年于兹亦已劳矣吴越之人文巧好利犴狱多有汝长于其鄕而知其情伪徃将典宪鉏其豪强而纾其无告以致予钦䘏之意可陜西移四通判勅具官某等朝廷推诚心以待天下之士而祖宗法令之旧有不敢逾兹縁亲嫌俾尔易地盖秦雍延渭均号藩州而兵民政刑皆足为治勉出尔力以左右元帅毋以东西易其意可蔡潜除司农簿勅某朕惟英邸旧臣沦谢无㡬幸而有子亦旣能仕其于成就长养冝在朝廷是以擢于稠人命以农属其尚体予至意克祗厥官以毋坠其世可令踈勑某朕嗣服之初慱推霈泽尔与陈攘奠退遭闵㐫终䘮而朝前命不改冝陟环衞之列以均宗党之荣可张元防权发遣府界提点勑具官某畿邑之广官吏之衆不能当诸道亦明矣然朝廷置使以紏察其政刑则与诸道比盖所以详治都鄙而仪刑四方不可不慎也以尔才力之裕习于从政徃祗厥官务求实效千里之近耳目所及吾得以观尔可周邠通判寿春勑具官某郑复为郡兴废补败尔与有勤焉寿春之富民庻而事丛旣以旌尔亦以观从政之效可魏璋勑具官某尔昔从军泸戎以谴夺爵起事西帅以功见赏逮兹获叙并举前劳徃佐戎勉以图报惟尔前事可以为惩而后事可以为劝惩劝不忘庻㡬可以求成功矣可常安民太常愽士勑具官某礼之正国犹绳墨之于曲直其以止患犹隄防之于江河虽先王之典布在方册然神而明之存乎其人以尔学术之通长于议论政事之美载于东南尚能推明旧章以佐卿贰毋使绳墨不得其施而隄防败于㣲隙勉思职事朕将观焉可丰稷工部员外郎勅具官某周官司空之职曰居四民时地利盖宫室械器之事不及焉朕方以恭俭自居凡兴建百役有所未暇而大河西流水性未得冬官之责莫斯为重以尔性质方厚居官可纪徃佐尔长职思其忧以称朕意可沈季长少府少监勑具官某天惟无私故物无不生朕于用人惟其可者从而举之尔昔以事废于朝周旋于外乆矣朕弃其过而収其所长擢为九卿贰尔亦深识朕意勉修厥职以答休命可林英大理少卿勑具官某好生之德洽于民心然后民知不犯有司今朕旣省事以安衆弃利以厚民而决狱之烦动以千数岂其听谳之吏不能推行朕意以至于是哉尔以儒者通于吏道尚能以经术縁饰法律先民有言与其杀不辜宁失不经朕夙夜庻㡬天下之史能服斯训以助予治矧于廷尉安可不勉可栾城集巻第二十九栾城集栾城集卷第三十栾城集巻第三十西掖告词五十九首姚勔宗正丞勅具官某进取之士志于功名不得廉退靖重之人以鎭之则徃而不返流以成俗朕方愽求贤隽以助成治道闻尔淡于荣利未老而归宴居丘园称道不乱是以擢丞宗正以风励天下勉从弓旌之命使士大夫知笃行之贵可林希湖州周之纯宣州沈季长秀州勅具官某等江浙之间山川民物之胜有唐台省之士求守其地有不可得者矣今兹士大夫重内而轻外胙之千里之社或缺然不满其意此岂朕不泄迩不忘逺之意哉以迩希蚤与从官文学足用之纯昔尝奉使才干有闻季长乆于滞淹风力不替朕惟吴郡宣城嘉禾三郡之富思得才者付之吏民勉究乃心毋以内外为髙下之意民苟安汝朕不汝遗可李杰梓州提刑陈鹏运判勅具官某等东蜀诸郡顷以西南夷之乱输輓供亿民不堪命朕旣宽而养之疲瘵未复而春夏继旱有艰食之忧是以刺举之吏其选尤急以尔杰顷参使事乆劳于职习知其故以尔鹏生于其鄕长为之吏详其得失故使杰察其刑鹏佐其漕朕于逺人所以念之者至矣推予此心各勉于治可吕陶京四运副上官均比部员外郎勑具官某等士任言责则无官守以言取人而不试以事朕以为未也昔汉宣帝以谏大夫通政者补郡国守相而唐世御史与尚书郎相出入也盖前世之所以用人者至矣今陶由殿中擢与七人之列而均以监察迁为副端之重其为朕明是非辨邪正者多矣其以陶刺举许洛诸郡而以均校计出纳诸籍苟试之以事而人无间言焉则才可见矣可史宗范知泾州勑具官某安定虽非极边而聚粮训兵为疆埸之重所頼者多矣尔历试诸郡治辨之声逹于朝廷是以召之江淮优佚之邦付之金革备御之地勉修厥政缓懐兵民而抚循将佐以称予选任之意可黄庆基鸿胪丞勅具官某鸿胪之于诸寺号为少事矣然皆朝廷所以长育人材之地未尝妄授也尔通守南邦盖未尝求而选擢自至其克自奋励使天下信吾用人之公非苟然而已也可张峋户部员外郎钱长卿刑部员外郎勑具官某等六卿之属其切于民事者地官制其衣食而秋官治其生死有非其人或受其病以尔峋将漕右辅民不告劳长卿司计中台事不失统是用以时进之俾佐二部夫职日以髙则责日以重惟能以迁爲忧而不以爲嘉则职事举矣可大名府骁武第一指挥都虞候杨政等七人可并左右侍禁勑具官某等承平旣乆貔虎之士以岁月爲劳坐致好爵旣登仕籍复从吏治惟㢘与慎可以安受宠禄可韩维守本官资正殿学士知邓州勅朕承祖宗之丕业访求黎老与共国事矧复裕陵藩邸之旧父兄世臣之余民望所依朕何敢后然而华发在御有贤劳之嗟旅力旣愆以出守为乐进退之际礼义存焉具官某湏以耆艾恬于燕闲召寘迩英頼其劝讲之助擢居黄闼付以议论之权任寄方深岁月未㡬惟廊庙有日吴之务而方州存卧治之风眷南阳之大邦本故鄕之近地仍还旧职以示徃恩尚俾中外之臣知予终始之意思永终誉克缓厥心可李士京将作丞余中军器丞勑具官某等匠事之不可废与戎备之不可忘其职均耳以亲为嫌法所尚避徃祗新命率职无怠可刘务诚三班奉职勑具官某吏自宣猷改隷奉常岁月滋乆勤亦至矣钖尔好爵勉于廉节以安宠禄可王衮知兖州勑具官某吏道以律令为师然读其书诵其数而不知所以行之未足与言治也尔明习三尺出守列郡临长吏民知弛张之方有循良之誉急于亲养来请鄕邦朕不尔违以劝能吏祗服休命益勉无怠可冯宗道遥郡刺史勅朕严内外之分饬左右之戒是以近习之臣虽才智敏强见于内廷而外无知者具官某蚤䝉器使荐经事任出入诸道靖而不烦比縁积劳之乆擢参后省之祕而重愼祗肃有加于前冝因寄资之崇益以閲月之效佩之郡印以宠貂冠励尔在公清我禁闼可胡田勅某沅诚皆南边新郡而诚之于沅地不能半官吏兵丁餽饷劳止比因有司之请易以军垒之称尔因领旧治以抚逺民均为长吏毋以名号之殊为轻重之意可陈安石知襄州勑襄阳古都㑹也山河雄胜居楚越之上游风俗剽悍兼雍洛之余习在战国为用武之地方承平为无事之国牧守之胜图谍具在具官某起自世族华发一心试之中外清节可纪比者解印西土持节南阳坐席未温捧诏入觐眷荆州之重地方守臣之阙人匪为尔私将适氏望勉图安静之术思继循良之风可孙懐用知宁化军郝逢知岢岚军勑具官某等岚谷固军皆楼烦之故地民事虽简而边政为重守土之吏必慎所付尔等咸以选任习于疆埸之政惟恩与信可以附吾民而服隣国勉思训言无怠于事可王愈光禄丞勅某政无大小以得人为重虽复膳羞之末足效才否之实尔乆试于外而来居此勉修厥职毋忝朕命可姚勔秘书丞勅具官某尔以清节懿行闻于鄕党公卿誉者交至于前乃者擢丞宗正实刋玉牒顾惟东观之重号为衆材之委徃服厥职益懋乃德以称予待尔之意可蒲宗闵知兴元府史宗范知庐州勑具官某等汉中蜀之大都而合肥楚之奥壤守臣之选不在有司以尔宗闵入治郎曹出将使指以尔宗范践历藩屏冝于吏民因其已试之效付以共理之柄徃祗厥服俾二郡之民被岂弟之政以助予治可林颜权知泉州勅某禄廪之给官有常日尔奉使于外而取逾于法以致人言将何以率厉群吏责之㢘节乎冝罢所领假守方州祗服寛宪修省无怠可孔平仲大常愽士勅具官某刑政之得失衆人知之然其所兴壊止于其事而已礼乐之得失视之未必见也而治忽之端或自是起故朕于奉常之官择之必愼用之亦速尔以儒术精愽吏治通敏以在兹选其克为朕别嫌明㣲以诏尔长俾上下内外不愆于旧章则尔职举矣可西蕃首领温溪心心年钦氊二人并除化外州团练勑具官某等天之于人善恶必报朕上法天道以爵命四方有能忠勤必保富贵尔等才雄诸部心奉本朝审于祸福之原明于逆顺之理团兵宠秩盖旌守节之坚絶等异恩当竢成功之报可郑佾知单州勑某公卿之世有列于朝不患不用而患不立尔名臣之后以词艺自奋入佐卿寺出典藩服由河内领单父恩亦厚矣毋忝乃祖勉思所以报者可孙之敏知雍丘杨瓌寳知咸平勑某等畿邑大夫古所谓内诸侯也仰有朝廷俯有吏民善恶之妨朝夕可见以尔之敏家世名臣才颕自着以尔瓌寳宦学歴岁志节不回试以鄕遂之民将观政事之实在邦必逹尔尚勉之可许懋右司郎中勅某万㡬出纳萃于中台诏剌稽停文案壅滞自唐正观之盛而患之矣矧今俗弊政烦实倍前世虽上有管辖而郎不得人罔与共济以尔奋自周行亟更剧务强敏乐易所至有成是以召自南服还领右部尚能体余不决之举勉尽匪躬之节虚位以竢尔其钦哉可陈轩主客郎中勅某春官之属皆郎之清选也尔昔以文艺发身名在甲乙中以靖退补外安于遐逖还朝已乆素守不渝今典祠溢员而司蕃虚位祗服朕命徃勤厥官可丰稷殿中侍御史勅具官某孔子称有德者必有言德之无素而言以为责则言有失当而听者惑矣尔昔为御史不得其言而去出使诸道入居郎曹端良之声予有闻焉其尚一乃心时有德言来告俾予一人获听德之助可陈知晦蔡州莶判勑具官某五世旧臣百年遗老求之于时盖无㡬矣今其子弟官于四方左右莫与为养大臣来告恻焉疚懐以尔笃于孝弟服勤无斁虽从事汝南疑于左迁而朝夕之奉实惟汝志可向宗旦司农少卿勑具官某司农掌仓庾委积舟楫苑囿之政合以时行视吏卒因其勤惰而正其黜陟盖亦劳矣异时二卿共事犹或不给今萃于一安得不告劳乎尔以世家之盛兼外戚之宠而仕由科举官有风迹徃为之少俾羣司竞劝衆务咸举以称朕命可侯利建京东漕井亮采河东漕勅具官某等齐鲁之富甲于四方而连岁水旱民艰于食盗贼将起汾晋之贫甚于西边而逮秋丰成粒米狼戾收歛为急朕思得良使者以济二方之冝以尔利建忠节强劲安靖不扰以尔亮米才力敏济察举有方卓然已试之效庻㡬诸道之选徃祗厥服使民食无匮而边储有继此予所以命汝意也可马城湖北宪勅某尔转漕汾晋之间以羡𥙷不足歴年于兹亦旣劳矣荆楚虽逺而庻狱之治方漕为简其克清心愼听使江汉之间无冤愬之民以荅恩宠可林积知福州勅某长乐大藩七闽之冠衣冠之盛甲于东南工商之饶利尽山海然以地狭故民多不足俗巧故吏或不称尔旣生于其鄕长习为政歴试列郡服劳诸卿今予命尔懐组而归非独观荣于故鄕盖将责实于来效可朱服擢发遣泉州勑某尔昔尝备左右史矣出涖京口于玆在朞朕比以常法迁尔长乐而有司言尔事亲不谨为吏不职朕方以恕临物不忍究也清源大府徃为假守内饬孝弟之行外循律令之禁日夜不忘庻免来咎可林颜知濠州勑某汝奉使闽越不闻令誉而临财弗慎以致烦言朕因其悔过待以寛宪而公议不置封章继闻濠虽小邦有民与社服我恩贷勿忘省循可令毣以率府率讲书授通直郎勅某先皇帝厚于宗室勉以为善有能通于经术率常试以吏事尔诵习典谟明其义训徃服通籍之宠以为维城之劝可张崈古知豋州勑某文登濵海有边防之责上出守其地非选不授尔服勤南宫以积劳而徃勉自修饬无忝眀命可高遵易改知全州勑某黔南虽逺而任寄为重尔以亲徃惮于崄艰改命清湘以安禄养孝治之笃岂惟尔私可何琬工部郎中勅某汉宣帝信赏必罚综核名实至于技巧工匠噐械元成之间鲜复能及永维熈宁元丰之政其㣲见于百工之事与汉宣比朕虽继之以恭俭而至于练精之功其可忘之尔歴使诸道吏能有闻入賛冬官厉精庻务勉循旧章以毋失其故可崔公度知颕州勅某汝隂土沃民移有鱼稻之饶而讼诉之烦亦倍它郡守得其人则湖山之胜足以为乐苟非其人犴狱烦多日不遑给尔蚤以文词备选更践吏事亦云乆矣勉勤政事母爲颕俗所挠以称朕命可黄祹知賔州钱师孟知横州勑具官某等岭南诸郡土旷民稀而宻通夷落以疆埸之政爲重故守土之吏常选于右府以尔祹仕至通籍而帅臣任以军政以尔师孟虽爲勇爵而习于文法之治安城宁浦有民有兵其先爲安靖以待外侮知予所以命尔之意可石景畧可宣德郎勑具官某朝廷因唐之故以六曹寺监纲纪百执事之治凡祖宗法令之旧合散出入有司有不能知者是以分命近臣条祈为书于兹历年尔与有劳焉功虽未究而考应于格举自县令寘之通阶毋郡邑之劳而被斯宠尔其勉之可范纯礼发运副使勅具官某庆暦名臣莫如文正之贤者朕访其后人寘之于朝如见遗老以尔愼靖而文肃恪而通能世其家是以擢于文昌之要付以礼乐之事而乃畏避权宠自嫌阀閲东南漕事国用之根本任人之重朝廷难之均通有无以实中都非特私请之便实亦当今之急也可张汝贤右司郎中勅某东南都漕出纳财赋㡬半天下左右都司综执纲纪与闻治要虽有内外之异而用人之慎其选维均尔比自文昌出緫馈运治办之称朕用嘉之还尔旧司益勉毋怠以称朕委寄之重可韩宗道太府卿朱光庭太常少卿勑某等西汉之治以九卿为重隋唐以来政在中台则寺监之事盖无㡬矣然至于奉常司府礼乐财赋之所在用人之慎初无间焉宗道奋于世族之良练逹政治之要光庭比自谏诤之列出佐纲辖之司而皆敦朴自守才力有闻擢居二寺之重益观歴试之效深自勉励以究成功可李之纯寳文阁直学士知成都府勑蜀虽崄逺而民习礼义易与为善难与为非一遇循良懐之没齿少加虐政病不自申昔张咏出守方兵革之后抚之以义民欣戴之赵抃奉使方泰侈之余节之以礼民安乐之及其复来吏民驩唿唯恐其去得失之效昭然着明具官某性本靖深政实寛厚䖏东南苗役之际简以易从当西南征伐之冲安而弗扰遗泽犹在父老知之是以改重职于西清付遗黎于右蜀勉因旧治追继前人毋使张赵之贤独专巴汉之誉可廖正一祕书省正字勑某朕豋延隽良策之翰林尔推言徃古以及当世挺然不回朕甚嘉之东观图书之府挟册考义游于其间者皆士之选也尔徃讲习道艺长育才干敦业以待举吾于养士亦厚矣勉于问学思所以成之可刘舜卿加遥郡团练马军都虞候勑朕临御华夷不求功伐本欲屈已以安衆故务柔逺而息民蠢披属羗夙号逋冦诱䧟思立得罪先朝置而不诛冀其改过乃敢结连西夏攻围南川窃据边城窥伺便利天夺其魄无复畏忌之心人嫉其姦思致殄殱之勇时予良帅集此肤公具官某学通诗书才任斧钺静而知变勇且有谋至则避其锐锋去则攻其不备临洮坚垒破不崇朝讲珠长桥残于一炬元恶受首种羗震惊折馘执俘恩旣均于诸将发踪指示赏不可以逾时冝钖州团之名仍迁军候之职河湟遗种未忘反侧之心帷幄深谋当审恩威之用勉思全胜以究前功可游师雄改奉议郎陜西运判赐绯勑某伐叛柔服朝廷之大义避实击虚将帅之成筭尔出使西鄙灼知虏情能宣朝论之详以助元戎之决縳致首恶壊其宻谋诸羗震惊边吏増气遂以文史之旧与有矛戈之功增秩易章未足为宠奉使将漕益观厥成予欲戢兵固所望于尔者兵利乘隙岂可以为常哉可廖正古通判沧州勑具官某景城负海带河为一都㑹养兵备边仕兼将帅当得才士徃为之佐尔昔为小官疾姦除恶以能名闻祗服宠命勉思所以为报可龎元英鸿胪少卿勅某朕嘉祖宗将相之臣有德于朝有劳于边访其后人长育成就以劝励百辟矧尔风力强济出入有闻赞导国容职髙而事寡兹朕所以追宠先正之意尔徃勉之可张琬知秀州勅某有司进退多士必以资考为之铨次尔入官虽乆而法当为邑擢守嘉禾出于异恩其克临民以寛勿为苛亟驭吏以严勿为姑恩思所以答奖用之意可曾孝序通判莫州勅某河决而西北方并塞之地频年水灾民艰于食尔以才选徃贰守事其思所以圴通有无䟽导堙塞使吾边民免于流徙之患则吾尔嘉可刘言可内殿崇班勑某尔章献外家予生于䊵绮而能勉自饬励以成淑均之行选与宗姻旣縁华族特增羙秩兹有旧章益务自脩以永终誉可张峋户部员外郎改户部郎中勑具官某尔旣出使近部入賛民曹其爲属任均矣然犹以资考之异别中外之民用人之愼国有常典益勉于事以观成功可韩绪等勅韩绪等夏戎背恩侵我彊埸犬羊之羣遍满川谷诸将戮力清野以须或斩馘酋豪折其㐫气或坚完壁垒保我烝徒虽矢刃夷伤而忠节弥壮遂使丑类夺气引兵遁还得不偿费无以复令其下论功行赏国有旧章畴其劳能増其爵秩朕旣无德不报尔尚勉于立功可蕃官党令征揽哥赵令景覃恩改宫勅某等朕嗣守丕业凣在臣庻罔有内外咸欲先之以恩而后责其所报尔等守在蕃服世笃忠勤朕逺故遗尔增秩赐邑与朝臣比勉効以答恩宠可顾临再授给事中勑朕历观多士惟有实者可以乆用而不见其败若夫无实之人朝为端良而莫入于邪具官某质重而文不阿世俗比从将漕擢寘东台封駮之风震竦朝听旋以河漳之害出使赵魏之冲面直声在人公议所惜因其入奏俾复旧司勿改平日之心审察未行之政朕有过举不惮改为苟无布于四方害及民物则朕为有知人之哲尔亦有常德之誉矣可无勉哉可孔文仲中书舎人勅政合之出公卿为朕行之而台谏为朕言之方其未行内史舎人得闻其议与其旣行而后言孰与未行而议之哉具官某蚤以直言铺陈治要流落虽乆气节不衰比自右史迁长谏列朕审听其言未尝吐刚茹柔慨然有仲山之节是以擢寘西掖试以代言夫文墨雍容旣尔旧学论思宻勿毋替前劳可张颉待制河非都运勑河决累年隄防未立西山诸水汗漫无归属此秋霖鞠为汗泽朕北顾之念窹寐不忘虽振禀已行而宿麦未广欲使斯民无艰食流亡之患要在使者有受人恻恒之诚具官某蚤分刺举之权旋委方州之重以勤劳乆次之选居出纳右部之繁赵魏之忧冝任其责农桑之政勉尽所冝特加延阁之华以重外台之寄可栾城集巻第三十栾城集栾城集卷第三十一栾城集卷第三十一西掖告词五十一首太皇太后三代曾祖琼魏王勑朕祇事东朝朝夕咨焉以从政乃者躬见上帝升侑神考克以眇躬率行盛礼思所以仰报于慈训谓莫如追宠其先人太皇太后曽祖某蚤事章圣蔚为名臣智勇冠时忠勤没世决策澶渊之役卒致匈奴之和勲列鼎彛庆钟任姒赋政帷幄泽𬒳海隅家传异姓之王誓坚带砺恩加千里之国昭示子孙其尚有知服此休命可曾祖母李氏燕国勅朕嗣守鸿图𥘉见上帝推衍天泽丕冐海涯矧惟文母之家尊为外戚之冠恩目近始宠无与伦太皇太后曾祖母某氏苹藻之仪敬而不渎珩璜之节动必以时作嫔大家肇钖余庆冝新汤沭之奉以追窀穸之荣音徽永存尚克嘉此可曾祖母李氏韩国勅和熹之庆兆自高宻外奋武功中笃淳行闺门之风比隆儒者维我圣母钟庆烈武积累之厚追配古人冝其室家并受光宠太皇太后会祖母某氏夙被女训有鹊巢之风能使君子成羔羊之行德配图史福流子孙肆予熈事之成冝钖大邦之宠服我新命贲尔旧阡可祖继隆楚王勅朕惟祖宗功臣能父子相继勲业不坠者惟曹氏高氏克显于世而皆笃生圣女辅成二宗之内治今予神母实亲庻政均覆内外是用宠其先人以慰慈心太皇太后祖某武力自奋家声益茂出拥旄节入董环衡与汉辛氏武贤庆忌唐李氏西平大凉较长挈大罔有慙德兹予大享于合宫思与懿戚共享其福大邦名城尔实冝之肇封荆楚以福尔后可祖母康氏鲁国勅古之命妇贵从其夫维克有后则以其子矧予天下之母内极三世之尊可无追崇助我孝治太皇太后祖母某氏育德名族作嫔大邦象服之盛配德于山河管之严比絜于圭壁比列荆河之壌追赉九泉徒封少昊之墟益彰异数追逺之厚予何吝焉可祖母郭氏豫国勑朕于旧勲之家无所不厚矧维坤德之重恩何以加内殚孝敬之深心庻㡬慈仁之一喜比縁大赉思极追荣太皇太后祖母某氏保传丕勤宗族穪善姑章安其能养子孙法之不忘兹用推惠泽于緫章易隆名于大国漏泉之庆尚克享之可祖母全氏秦国勑朕笃于奉天礼极严父思其志意莫如念母之深宠其祖先尚有追封之典太皇太后祖母某氏妇德成于早岁母仪着于当年宜其室家施及宗党鸤鸠怀均一之性翚翟见委蛇之容没而不忘易旧封于西土传之罔极告新命于宗祧可父遵甫唐王勅髙宻之仁其报在训汾阳之功其报在暧虽其子孙不能専有其福寔生圣女以母天下汉唐之盛矌无与伦太皇太后父遵甫魏王之孙而楚王之子也生而富贵动由礼义才甚髙而不试德虽隐而自彰命之不融中道而殒祚我神母实代天工厚德载于三朝贵名髙于十乱仁民爱物每以生灵而为心克已复礼深恶外家之太盛临御朞岁遂安四方和熹才有余而德不充懿安福至厚而功不着欲报之德不知所从兹子祀帝于緫章大霈龎恩于海寓追崇之典所不敢忘改封尧都增宠家庙可母曹氏吴国勑朕以四海之富为二宫之养犹朝夕歉然以为未足推予此心以知圣母追逺之念罔有穷已谓将成就其美莫如褒显其先太皇太后母某氏生于功臣之家绰有女士之德恭俭廉退孝友慈祥实生太任作合英祖方其造舟以迎于渭敎成而结其褵母育四方二纪于是君临百辟朞年有成推迹本源安可忘报改封南国以贲九泉庻乎有知服我新命可母李氏秦汉国勅尊之而欲其贵爱之而欲其富圣人非私其亲也情之所厚礼有必然春予外戚之小君蚤与唐国之内治恩宠之异中外莫先太皇太后母某氏奕世簮裳生知法度鹊巢无愧于居室麟趾自致于多贤爱圴七子之仁养及中宫之贵迨此临轩之日方其授几之辰化𬒳族人贵震海内䟽封二国盖近世之罕闻寿考百年均本朝之多福可皇太后三代曾祖敏中申王勑昔我皇祖光宅天下求贤以自辅一时公相皆世之豪杰子孙显融歴世不坠笃生淑女作配皇极究观本源盖非一日之积也皇太后曾祖某光大笃实眞汉相之风富贵寿考有天人之福画象原庙铭功太常方均庆于合宫冝易封于成国服我休命祚尔后昆可曾祖母梁氏魏国勑朕亲祀合宫仰以陟配昭考追文王之典俛以大赉臣工侈上帝之福眷予母族之重实居戚里之崇岂无异恩以广慈念皇太后曾祖母某氏静而守礼存江汉之风动必有仪俨山河之象德洽宗党庆流子孙䟽封有唐于今歴岁肇新毕万之国以宠向氏之桃可曾祖母张氏鲁国勑昔向氏之祖位列丞弼世方平宁在位正直有羔羊之风退食委蛇本鹊巢之致积是懿德逮其曾孙嫔于有虞遂母天下宠光所𬒳中外莫加皇太后曾祖母某氏躬服孝慈动由礼义其归以百两之象其贵有六珈之仪寿虽正于中身庆实钟于来裔推予享帝之赉钖以保鲁之封尚克有知服此休命可曾祖母宋楚氏国勑朕躬享昊天升侑神考外推严父之教内怀将母之诚厚抚其家追玉厥祖下迨闺愇之懿咸加封爵之崇躬孝帅民朕无所愧皇太后曾祖母某氏严于正家动必由礼采蘩以共公侯之事亲桑以致衮冕之华蔼然令猷克光来叶肇新封于荆楚告休命于烝尝尚克有知膺此异数可曾祖母王氏陈国勅朕尊尊以教敬亲亲以敎爱非予戚里之旧孰能兼受斯礼皇太后曾祖母某氏毓德柔嘉执礼严靖服膺保传之敎究知臣妾之勤内无怨言家有余庆循致坤元之福遂正母仪之尊方毖祀于緫章既大赉于寰海易尔句践之国钖以太昊之墟恩宠有加永世无坠可祖传亮荣王勅爵为上公周制也王以异姓汉法也朕兼采周汉之旧以宠亲贤之家因大享之告成钖异恩而追逺皇太后祖某故相之子生而显荣躬蹈儒者之风行无世禄之过积累之厚下迨子孙褒宠之优肇建邦邑因其奄受比国之命宠以劒立南面之尊朕将以慰母心尔亦世享庙祀可祖母吴氏越国勑申王诸子皆列贵仕荣国不耀中止郎官潜德之深其报在后及孙而显母仪天下德泽流衍室家光荥皇太后祖母某氏珪璋之行着于族人苹藻之恭冝于祖考贵始封邑恩钖有邦兹因緫章之祀推广隆祐之孝裂㑹稽之奥壤增汤沐之旧封尚克有知服我休命可父经周王勑申伯之德参于周召之间禇公之贤载于王谢之列恩非専于戚里名自显于搢绅今予外家庻㡬前烈皇太后父某絶出世胄交友儒林休声蔼然多福自至卧淮阳之近辅表东海之雄藩清浄不烦得承流之要忠悃深至有入告之常寿止中身庆在隆祐兹因严父之祭起予念母之心大启周南之封以慰宫中之孝国有常典匪予所私可母李氏豫国勅先皇帝刑于室家以御于天下非独外有辅佐而中宫之懿实与有劳焕乎四德之充岂惟一世之积皇太后母某氏敦阅图史服劳组紃肃雍娣妙之间祗敬姑章之奉诞生淑女之渊穆不及君子之荣华𥘉建长秋闵追荣之已逺继开隆祐知余庆之方遐乃者熈事告成龎恩广𬒳肇钖荆河之国以新脂泽之田贲于九原嘉此休命可母张氏冀国勅朕闻后庭以德进则外戚以福终周之任姒旣克保其国而汉之窦薄亦能全其家至哉坤元实相内治冝尔外家之庆仰同帝室之休皇太后母某氏性禀淑均德推靖愼因豫国治家之遗迹迨慈徽毓德于妙年命之不螎乃止中寿比縁毖祀启汤沐于尧都钖以命书贲氶尝于家庙漏泉之泽奕世不忘可皇伯世俦赠奉国军节度观察留后追封奉化郡公勅唐之藩郡以晋后为重周之列国以诸公为贵国朝兼用古制外以待将帅之功内以优宗室之懿非此二者未尝授焉具官某贵而能降富而不盈孝弟之美着于亲党俨恪之容见于朝㑹没身不试遗范不忘宠加两使之贰优以五等之贵䰟而有知嘉此休命可越国资惠长公主追封大长公主勅王姬之贵而能执妇道以成肃雍之美朕尝闻召南唐棣之诗矣永惟皇祖之庆笃生淑女之贤赋命不融中道而没哀荣之典兹何敢忘故越国贤惠长公主袭宠宫庭生知礼义仪降王后有车服之崇德配君子称室家之懿逮兹享帝之泽推予尊祖之诚大长之称宠荣斯极追钖成命以贲九泉追世繁赠安武军留后追封信都郡公勑晋后之权均于元帅郡公之爵贵于诸侯国朝兼采用唐之旧官以为亲贤之异数愼终追远斯极哀荣具官某生于富贵之中绰有缙绅之度行礼好善不衰朕笃于合族之仁嘉尔终身之善钖之好爵胙以大邦仰增族党之华俯为窀穸之耀可唐俛勑具官某乃者师征泸戎尔与在行瘴疠为虐徃而不返朝廷追録勤劳不遗细大特加督邮之赠以易赗布之礼孝子之请予何忍违可克贤赠奉国军两使晋后封奉化郡公勅生于富贵而成于礼义克自抑畏以没其身不有宠荣何以为劝具官某宗党称孝朝廷所贤肃雍右衞之华悍御遥州之重赋命不淑中道云亡匍匐之恩情何极已哀荣之典国有故常可士觏赠左领军衞将军勅具官某宗室之良生而不试没而无述则为善者何劝焉尔以孝弟忠信纪于族党赠之诸衞之秩以表平生之贤䰟而有知嘉此休命可安焘三代妻曾祖勑朕方恭黙思道垂拱责成乃者大享合宫陟配圣考躬执珪币敬逆神休奉璋峨峨皆先朝之旧降福简简告纯嘏之丰朕弗敢专用广其施具官某曾祖某怀抱美志浮沉人间孝弟笃于父兄忠信验于朋友天道不謟报在子孙人爵自髙宠极师保朕命不替世世頼之可曾祖母勑朕严父配天以敎天下之孝肆青及物以广上帝之仁顾予左右丞弼之良咸有肃雝显相之助旣宠荣其祖祢复追赉其室家具官某曾祖母某氏苹蘩之仪敬而不渎珩璜之节动必以时休声蔼然后世追诵冝钖召公之社以宠安氏之祧尚克有知服我休命可祖勅天之于人无德不报凡今卿士大夫有丘于朝尊宠于世者皆其先人积累之厚玆朕旣奉神考以配上帝尊亲之极诚礼兼尽思与群公推广斯义以致其孝具官某祖某才甚长而不试德乆晦而自彰身虽屈于当年善终表于来世三师极品尡耀缙绅之间九原有知宠绥存没之地可祖母李氏勑古之命妇贵从其夫惟克有后乃以其子矧予本兵之地实緫㡬事之烦乃者大享合宫相予肆祀义无不答礼有追崇具官某祖母李氏性木柔嘉行称纯絜妇德成于雍穆母仪备于慈仁胙以少天之墟易其叔铎之土服我休命冝尔后人可祖母齐氏勑古之命妇贵从其夫惟克有后乃以其子矧子本兵之地实緫机事之烦乃者大享合宫相予肆祀义无不答礼有追崇具官某祖母齐氏恭顺以惠女师慈俭以奉君子闺门从而有礼子孙頼以多贤上蔡之封歴年于是大名之壤开国惟新宠以宻章贲尔家庙可父勑士之修身行义不显于国必显于鄕党故其乘时得志不任其身必在其子孙谓天难忱于事可考其官某父某乐于潜晦不求闻知推良心以与人𫀆长才而不试安舆就养遍歴于方州西府宴闲荐移于岁月钖之好爵以裕予心服我宠章益介眉寿可母张氏勑士大夫义隆于显亲恩深于念母追劬劳之罔极悼宠禄之无施兹予毖祀于緫章大霈龎恩于海县思广吾孝以卽尔心具官某母张氏靖而有礼勤于治家空传四德之名不待千钟之养宠加异数以慰终天爵无异于生荣地莫加于韩乐服我休命子孙不忘可母王氏勑朕惟左右之臣家有父母之飬自公退食朝夕侍侧以尽人子之愿者方今一人而已緫章之庆恩被遐逺封爵之厚予何爱焉具官某母王氏居不忘敬行必由礼手治苹藻躬执组囗老而不衰足以为法冝钖三秦之壤以为一族之华寿考且宁祗服朕命可妻勅朕𥘉见上帝严配文考公卿骏奔来相熈事工祝致告均钖纯休朕不敢专思以追下非独身享其报亦使家𬒳其荣具官某妻某氏少长名家辅佐吉士烝尝之敬先祖是安膳服之冝宗族咸喜仁厚见于麟趾正直发于羔羊冝增汤沐之封益耀笄珈之宠服我新命宜尔家人可季清臣三代妻曾祖勑朕方恭黙思道垂拱责成乃者大享合宫陟配圣考躬执珪弊敬逆神休奉璋峨峨皆先朝之旧降福简简告纯嘏之丰朕弗敢专用广其施具官某曾祖某迹晦鄕党德如珪璋力行于方寸之间责报于百年之后子孙之盛缙绅窄闻保传之尊德义为允服我休命冝尔后昆可曾祖母尹氏勅朕严父配天以教天下之孝肆青及物以广上帝之仁顾予左右丞弼之良咸有肃雝显相之助旣宠荣其祖祢复追赉其室家具官某曾祖母某氏及其艮人咸有淳行孝敬称于宗族福禄迨其子孙策名儁科与我近辅肇启伯禽之邑以为家庙之华其尚有知服宠无斁可曾祖母周氏勑朕严父配天以敎天下之孝肆青及物以广上帝之仁顾予左右丞弼之良咸有肃雝显相之助旣宠荣其祖祢复追赉其室家具官某曾祖母周氏珪璋之行着于族人苹藻之恭竭于尝禘贵始封邑恩钖有邦肇从申伯之封改食潞子之国服我休命以贲宗祧可祖勑天之于人无德不报凣今卿士大夫有立于朝尊宠于世者皆其先人积累之厚兹朕旣奉神考以配上帝尊亲之极诚礼兼尽思与群公推广斯义以致其孝具官某祖某修身正家而声𬒳于鄕党居约履顺而福流于子孙世有英才与闻大政宠列三师之贵祚隆十世之余钖之闵章以贲幽隧可祖母勑古之命妇贵从其夫惟克有后乃以其子矧余中台之辖实緫万机之烦乃者大享合宫相予肆祀义无不答礼有追崇具官某祖母某氏服劳组紃敦閲图史祗敬姑章之奉肃雍娣姒之欢中馈之仪风猷未替东之国赠宠数有加赐之宻章贲尔庙祐可父勑士之脩身行义不显于国必显于鄕党故其乗时得志不在其身必在其子孙谓天难忱于事可攷具官某父某隐而不试乆则自彰孝弟隆于父兄忠信验于朋友是亦爲政人无间言由其教子之严爲我得臣之助比推恩于秋享増峻秩于师垣追贲九原尚克嘉此可母勅士大夫义隆于显亲恩深于念母追劬劳之罔极悼宠禄之无施兹予毖祀于緫章大霈龎恩于海县思广吾孝以慰尔心具官某母某氏山河之容江汉其行夙被女训有鹊巢之风能使君子成羔羊之德冝卽鄕邦之奥壤以为封国之羙名服我宠章祚尔后嗣可妻勑朕豋用儁杰委任责成非独厚以爵秩之华亦将尽其室家之愿乃者躬祀帝考大赉臣工封国迨于闺闱世禄通于子弟朕于卿士实无爱焉具官某妻某氏生于名儒之家绰有女士之德爱均诸子比鸤鸠之仁贵以良人备翚翟之服肇钖山河之广宠增汤沐之封冝其家人服我休命可范纯仁三代曾祖勅朕方恭黙思道垂拱责成乃者大享合宫陟配圣考躬执珪弊敬逆神休奉璋峨峨皆先朝之旧降福简简告纯嘏之丰朕弗敢专用广其施具官某曾祖某潜德不耀余庆自彰仁义之报不及其身功名之实灼见于后极三师之贵旣钖于宠名慰九原之知肇建于成国可曾祖母勑朕严父配天以教天下之孝肆青及物以广上帝之仁顾予左右丞弼之良咸有肃雝显相之助旣宠荣其祖祢复追赉其室家具官某曾祖母某氏幽闲之中率礼不越共俭之素御家有常报在子孙世笃功烈肇钖韩候之邑以为家庙之华其尚有加服宠无斁可祖勑天之于人无德不报凣今卿士大夫有立于朝尊宠于世者皆其先人积累之厚玆朕旣奉神考以配上帝尊亲之极诚礼兼尽思与群公推广斯义以致其孝具官某祖某种德之深稼而不穑发源之逺流则愈长伟哉元子之贤继以诸孙之盛庙食之乆盖未可量乡国之封肇新其旧可祖母勅古之命妇贵从其夫惟克有后乃以其子矧予本兵之要实緫机事之烦乃者大享合宫相予肆祀义无不答礼有追崇具官某祖母某氏徽柔靖恭信顺慈孝天道不謟报在后昆人爵自高祚以封国易宛丘之故地钖全楚之大邦尚克有知服我新命可祖母勅古之命妇贵从其夫惟克有后乃以其子矧余本兵之要实緫㡬事之烦乃者大享合宫相予肆祀义无不答礼有追崇具官某祖母某氏服劳组紃敬治苹藻祗率祖考之旧循致子孙之贤中馈之仪风猷未替西国之赠宠数有加赐之宻章以严庙祀可父勑昔我皇祖仁宗愽求多士以绥靖四方天惟眷祐赉之正人旣以克和羗戎又以爕治区夏出入中外实兼文武之烈今予嗣守丕业选任大吏亦拔西帅以临中枢匪伊毕人惟父惟子愧焉具官某父某秉德不贰好谋而成始无不言中为将帅靖而能勇卒以功业予懐想风烈用建尔仲子嘉其缁衣之德钖以召祖之命惟师保之贵旣无以加故河漳之封益大其宠可母勅士大夫义隆于显亲恩深于念母追劬劳之罔极悼宠禄之无施兹予毖祀于緫章大霈龎恩于海县思广吾孝以慰尔心具官某母某氏山河之容江汉其行其君子正直有羔羊之德其后世信厚有麟趾之风冝钖宠荣以慰存没乃祖唐相实启衞国之封眷予枢臣愿爲宻章之赠贲于幽坏尚克嘉之可中丞刘挚父勑朕临照百官寄耳目于中执法乃者季秋大享骏奔在廷迄于熈事之成繄其正色之助方均行于惠泽冝特先于庻工具官某父某种德之深终身不显教忠之笃没世乃彰挺然司直良羙哉有子之庆不有钖命孰知其贤冝加四品之崇以爲九原之慰可栾城集卷第三十一栾城集栾城集卷第三十二栾城集卷第三十二西掖告词四十九首苗贵妃三代曾祖勑昔我仁祖刑于室家以御于邦国下迨嫔御化其德风罔不贤淑迄兹三世犹有耆旧仪于六宫故其祖考日益尊显贵妃苗氏曾祖祚潜德不耀乆而后彰至于曾孙宠託宫掖兹因大享祗率旧章命为上公封以成国九原有知尚克嘉此可曾祖母勅天之报施昭然不诬世之显荣皆有由始而况迨事皇祖流泽私亲夫岂偶然而至于是贵妃苗氏曾祖母冯氏柔嘉之德见纪于族人慈俭之风有闻于后世乃眷曾孙之贵亲承大享之休易汤沐之旧封为窀穸之新宠服我成命世世不忘可祖勑朕嗣守鸿图𥘉见上帝推衍天泽丕冐海隅矧惟先朝旧人外家通贵恩自近始冝无与先贵妃苗氏祖仁恭隐约之中操修以礼𬒳宠光于来裔知报施之不诬官为上公已极人臣之贵地分全楚复推列国之雄钖是闵章以贲幽壤可祖母勑朝廷宠绥臣庻褒显其先惟有四辅之崇乃钖三世之命其于禁掖殆无㡬人贵妃苗氏祖母袁氏容德之修着于宗党福禄之盛及其子孙方予熈事之终胙以成国之赋贲尔庙祀世世保之可父勑于赫皇祖仁覆四方永懐弓劒之遥不忘簮履之旧而况逮事左右今为老成冝其尊亲特𬒳休宠贵妃苗氏父某躬有懿行笃生淑人旣寿且康允仁而信荐经元祀之庆每极追崇之荣肇钖大名以配隆爵宻章之赐泽及九泉可母勑故旧不遗则民不偷矧吾三朝之人独享百年之福眷尔近戚予何可忘贵妃苗氏母裴氏徽柔靖恭幽闲肃敬行应家人之美庆钟女子之祥玆予大享之成肇易新邦之宠漏泉之泽存没兼荣可文臣升朝封父母妻父勅具官某父某朕毖祀緫章陟配神考子大夫奔走厥服咸与有劳推予严父之心为尔显亲之庆钖命之宠寿考不忘可母勑具官某母某氏慈惠有以冝家肃敬可以敎子乃者大享之礼百执咸事朕宠绥忠孝之心推本源流之自䟽尔爵邑以荣子孙可妻勅具官某妻某氏士大夫出仕于朝能以恭俭正直成羔羊之美必有淑女以治其私用能退食委蛇无内顾之虑朕方推帝泽于天下其何爱一邑不以宠其家人可文臣升朝追封父母妻父勑朕具官某父某合宫之享义存严父朕惟天下之士追养之诚上下无间是用推予钖命之宠旌尔教忠之勤九原有知尚服休命可母勅具官某母某氏生能正家没有良子欲尽劬劳之报莫如爵命之隆方大赉于緫章冝肇新其汤沐服我休命世世不忘可妻勑具官某妻某氏恭事君子冝其家人勤劳则同而宠荣莫及存没之念终身恻焉方予庆赐之行肇加脂泽之奉贲于窀穸尚克嘉之可范鎭父勑士有歴事三世秉持一心志懐金石之坚言爲社稷之计耄期不乱淸静无求访之古人殆亦无㡬朕旣复命以位思见其人旋观德业之崇知有源流之自具官某父某隐居闾巷名出搢绅以孝弟爲传家之资以诗书爲教子之实自修于方寸之内责报于百年之间子孙勃兴冠冕相继方予大享之庆钖以追崇之荣开府之仪比隆于三事漏泉之泽少慰于终天可鲜于侁父勅朕旣得直谋多闻之士而寘之礼乐之司擢之谏诤之列矣乃者緫章大享来相于庭因予严父之心成尔显亲之愿具官某父某懐抱羙志愽通古文上自河图洛书下及天文地理无有不综庻㡬古人巻懐而归以遗后嗣金章紫绶虽不及具平生蜜印闵书示追荣于泉壤可母勑妇人之贤室家所頼上能使其君子有羔羊正直之行下能政其后世有麟趾信厚之风诗人所嘉于今犹信朕旣得其子以知其亲具官某母赵氏江汉之行山河其容手执诗书亲敎子弟虽负来而养自有孝弟之欢而列鼎以祠莫尽劬劳之报冝易脂田之奉仍加䄖翟荣追贲九原以慰存役可陈曼父闺勅具官某父某緫章之庆凣通籍之士皆获爵命其亲朕惟子大夫沉于下僚家有耄期之养而宠荣不及念之惧焉钖尔一命以绥子孙之志可钱勰父母父勑钱氏举国内附俾吴越之人免兵革之乱子孙受封带河砺山藏在盟府矧其后世贤杰间出赫奕相望其于追崇安可复后具官某父某贯穿坟史练逹典章愽辩有文絶出伦軰父子兄弟进以直言誉喧一时望以卿相中道而陨报在后昆俨然侍从之革与我緫章之祀宠之开府载是闵书九原有知服命无斁可母勅妇人之贵当从其夫礼变古今义均存没肆予大享之庆俾极追封之荣具官某母某氏育德髙门作嫔大族生知图史之乐不烦保传之箴余庆在其子孙清风播于宗党肇封成国光有翟衣钖此宻章宠尔庙祐可李瑺三代曾祖勑昔我仁祖敦睦九族以和万邦顾惟念母之深特厚外家之礼徃事虽远此思未移具官李玮曾祖具懐抱羙志浮沉人间孝弟笃于父兄忠信验于朋友天道不謟报在子孙人爵自高宠极师保肆予大享之庆肇易三秦之封九泉有知服我休命可祖勑成王之母邑姜齐侯世受其祉宣王之母申后申伯亦頼其宠矧我皇祖之圣重以李氏之贤子孙相承冠冕日盛追崇之典国有旧章具官李璋祖某隐约之中操修以礼克有淑女笃生圣人宠虽不逮于平生泽尚可加于来裔比因秋享肇易国封钖是闵书以宠庙祀可父勅朕深惟仁祖之意宠绥元舅之家申钖婚姻以固恩礼乃眷奠邦之嗣来相合宫之祠熈事告成鸿恩先及具官李玮父某贵而能降富而不骄诸子之贤迭为将帅大邦之宠更王齐秦肇新钖命之书以慰终天之感可王坚父勅朕惟景德祥符之间治定功成庻㡬三代时维丞相魏公左右厥辟同底于道于穆清庙卒配丞享至于庆暦嘉祐之际克有贤子不坠厥家出入中外允文允武玆予季秋大享追念先正之后有能在朝相我熈事冝有褒宠以劝百官具官某父某始以谏诤名闻朝廷终以将帅威加戎狄父钖之庆子成厥功故虽富贵显融赫奕再世而天下之议不以为过生为六官之长没加三事之荣匪予尔私惟德之报可曾布父勅曾氏系出东鲁渊源师友本于孔氏谱牒详具虽逺而明子孙盛大继显于世具官某父某文学之羙肖其先人议论之长信于来世仕而不遇志存于书没而愈彰庆钟厥子属词比事粲然有古人之风理财御边卓然有当世之具才智竞爽爵秩同升其于搢绅殆无一二朕旣任以事思宠其先今玆大享告成显亲沛泽追钖崇阶之赠以慰九原之知可蔡确父勅位极三师而爵封大国虽元勲盛德有不能至者矣而将相大臣欲显其亲者得之呉是以知积善之为难而有子之为贵也具官某父某潜于下僚不求闻逹躬有懿行乆乃发扬羙哉中子之贤任予元宰之事乆厌机务退守便藩深念敎忠之劳求易苴茅之赐大名奥壌虽为甸服之雄全楚新邦愿即故鄕之近九原未泯尚克嘉之可母勑贵以其子而爵从其夫此妇人之礼也时予旧相之宠告我念母之诚亦何爱于大邦不以成其纯孝具官某母某氏仁以逮下严于治家礼先中馈之勤恩遍外姻之广命之不淑没有余哀肇易脂田之封永保荆人之国宠尔庙室以利后人可秦晋国安仁保佑夫人张氏祖勅具官某祖某朕追怀弓劒之遥不遗簮履之旧矧功存于保护而宠极于平生冝因大享之恩成其尊祖之念宠加列衞追贲九泉可祖母勅具官某祖母某氏朕祗祀合宫严配圣考思其志意恍焉如存是以推广旧恩施及幽远肇易脂田之奉以申追逺之诚可父勑具官某父某朕孝爱之深无德不报永惟保育之旧夙着劬劳之恩方大享之告成冝显亲之施及诸衞之贵存没兼荣可母勑具官某母某氏尔蚤以息女之良功存藩邸之养报已隆于贵显恩冝逮于存亡肇新汤沐之封以为幽冥之慰可世采母李氏安康郡太君世智母何氏永昌郡太君勑严父配天国之大礼也以子贵母三代之旧章也兹予大赉之庆泽𬒳含生之伦矧于近亲志切追逺钖命之典其何可忘具官某母某氏承上克恭临下以礼生着御家之法没闻有子之贤赐汤沐于大邦为窀穸之余宠九原未泯尚克嘉之可李端愿父勑富而好礼贵而不骄势凭戚里之荣躬被儒者之节昔闻其语未见其人具官某父爵某本传家亲聮筑馆进退以礼无世禄之非交友多贤尽当时之杰𬒳遇前圣流芳后来有子而贤乆列东宫之贵开府以赠仍因西土之封钖是闵章贲尔幽隧可母勅帝乙归妹而交㤗之功着王姬之车而肃雝之礼成风化所由恩礼当异具官某母某氏渊源之盛当世莫伦礼义之隆至今传诵俨若姑章之奉穆然闺壸之风车服下于王后而不以骄人子孙衆如螽斯而要于守法故能奕世不坠休声愈隆兹予大享之成因尔故封之广闵书宻印宠数不渝可张方平祖勅朝廷优二府之臣列三世之赠眷我耆旧退处鄕闾方大享之告成冝申钖于休命贲及祖庙进封大邦具官某祖某修身正家而声被于宗党居约履顺而福流于子孙力行于方寸之间得报于百年之后朝之大老惟尔元孙肇新淇奥之封增宠师臣之贵告于幽隧服此优恩可父勑士之怀抱志节老于山林不求闻知者何可胜数永惟公卿之贵本由父祖之贤行义絶伦声闻不着特縁有子得列于朝追想风猷不忘嘉叹具官某父某性本静重行极髙明宴坐一室之间心逰万物之表澹然自守寡笑与言遂以絶人之姿深积传家之庆柱石之奇尝参二府之崇几杖之仪又已十年之乆比縁昭配许以侍祠冝因均福之恩懋钖追崇之典地分全魏爵列上公九原有知服我休命可富绍庭母勅朕追懐先正之臣建功当年流泽后世时惟丞相临淄公以丼盘之旧股肱太平丞相韩公以魏丙之贤翼亮数世风流水逺家事落然比因大享之成重兴追逺之念具官某母某氏临淄公之子而韩公之配也㓜服图史之训晚同忠义之勤有德有年五福兼备奄从沦谢中外咨嗟兹用不忘旧勲宠加新命因其封国之故以明有子之良贲尔宗祧世世无斁可蔡朦父挺赠开府仪同三司勑昔我皇考分命守将镇怃四夷时惟西羗弗克靖顺实頼良帅是震是服遂以显绩进登西枢命之不融中道而殒声蹟之美于今不志具官某父某谋猷靖深勲业崇茂治边之略纪于一时经逺之功着于来世比縁陟配之享永懐先正之良追钖崇阶比仪三事有子之庆奕世嘉之可刘攽母勑妇人之贤着于麟趾赠礼之盛极于翚衣朕亲享合宫加惠百辟矧复从官之列来告念母之诚可无异恩以示追逺具官某母某氏笃生大族作配名儒环佩之声动必由礼苹藻之荐举不失时追怀令猷尚有诸子守道不倚则汉中垒尉愽学不倦则唐居巢侯美哉有子之良爲我得臣之助祚之大郡慰尔九原可奉议郎任斯年祖母黄氏勑朕亲享合宫均庆多士以宠荣其亲推而上之又及其祖其于亲亲尊祖之义备矣美名大邑介尔眉寿子孙不忘益勉忠孝可张琬父昇追封韩公勅朕追懐祖宗下逮先正闻嘉祐治平之盛宗臣大老相望于朝永思其人如见风采具官某父某始以直气振于中司终以令德长于西府歴事二祖恳欵一节归老嵩少追迹松乔殂谢未㡬风烈犹在比縁合宫之祀嘉其有子之庆旣封鄕国以贲私祧九原有知服此休命可安焘知枢宻院赠三代曾祖勅枢臣之长戎政出焉内则张皇六师以御外侮外则绥懐四夷以安中国乆虚之位厯试以庸特推三世之恩以示百官之劝具官安焘曾祖某处躬甚厚与世无求人莫能知而天相其善身隐不仕而世承其休逮尔曾孙之良冠予西府之列折冲之效偃革可期斯用钖帝传之隆名贲私祧之常祀九原未泯百世不忘可祖勑古之贤君有帅臣之义朕临御百辟想见其人眷予宥宻之贤夙承祖考之烈积德之厚获报甚隆宠之上公以见予意具官某祖某赋性端悫终身退藏孝弟发于自然忠信验于来世松生于谷閲歳不衰泉发于山造平而大启良心于嗣子胙多福于元孙岿乎家庙之隆数致闵书之赐贲于幽隧冝尔后昆可父勑子之能仕父敎之忠率循孝弟之风施及邦家之广朕旣用其子不忘其亲荐钖崇堦之荣以宠退食之养具官某父某资性淳笃旣愼靖以安贫操行坚强亦恭俭以居富一变簮裳之盛亲见廊庙之崇循致承平旣股肱之允頼报之宠禄冝命数之超升寿考且宁训敕无怠可王汝舟祖母胡氏封嘉兴县太君勅某合宫之庆士得以其亲及其室家之封封其大父母今汝舟愿以妻之叙而加其祖母恩从其厚将以极尊祖贵老之义而已绥尔眉寿服宠无斁可皇兄令擢等所生母赠县太君勅某母某氏合宫之庆泽𬒳存没尔笃生令人当以子贵肇钖汤沐之奉以慰憷惕之感䰟而有知嘉此休命可富弼赠太师勑庆暦之盛朝多伟人维范与富才业名位实相先后海内称诵见于声诗比之䕫契经渉险阻继以存亡惟天所佑克享全福歴相三世配食清庙肄予大享加宠先正亦克有子列于在廷具官某父某德及夷夏功载史册出盟獯鬻复结二国之欢入秉陶钧首开万世之议性本直谅终身不回心乐虚闲超世自得音容未逺风烈可追钖以上公之章明我师臣之意告于幽隧慰尔后昆可刘沆追封秦国公勅生而秉钧显名于世没而有子通籍于朝家存旧德之余国有世臣之盛比縁大享之庆来告显亲之诚勲旧旣隆恩宠亦异具官某父某奋身南国致位中台风蹟之优効见于民政勤劳之乆声载于图书顷自告终奄更三世爵极师保之重国分呉㑹之雄宜钖社于秦亭示追崇于家庙九原未泯服此鸿恩可卢政赠司空勅祖宗懐柔四方兵革不试虽有貔虎之士拥旄钺之寄皆老死侍衞之间不见才武之効然其声绩未泯子孙在廷追逺之恩国有常典具官某父某弓劒之任推雄万夫韬略之贤着称当世卒能保宠以没其身兹大享于合宫示追崇于列辟冝钖冬官之印以増家庙之荣䰟而有知服宠无斁可王存妻胡氏齐安郡夫人勅朕敷求哲人咨以大政知其有孝恭祖考之义则爵其三世以礼其私祧知其有慈爱室家之心则封之大郡以助其内治凣所以深慰其情而优为之礼者亦已至矣具官某妻某氏举无失中言必由礼起于糟糠而善处穷约逮其富贵而不闻骄奢兹使君子绰有成德遂登丞辖之位率由夙夜之佐是用望郡以为汤沐翟茀以与㑹朝勉修令猷答此休命可杨王第三女封安定郡主勑朕有懐二宗思见文武之盛念我叔父亦配间平之贤粤维礼命之优盖有朝廷之旧女旣及笄而字爵当裂土而封恩礼之隆孝敬斯在杨王第三女㓜而好礼姆教不烦长而知方妇德已备兹择良士亦惟外亲将修纁鴈之仪肇钖汤沐之奉惟恭且俭可以保是羙名惟孝与和可以安于二姓风化之首其尚勉之可栾城集卷第三十二栾城集栾城集卷第三十三栾城集卷第三十三北门书诏五十四首麻制十三首除苗授保康军节度知潞州制门下上将之任本智略以爲先万夫所望亦材武之兼尚惟擢拜之未㡬亟辞疾以告劳言念悃诚式敷明命殿前副都指挥使武㤗军节度黔州管内观察处置等使持节黔州诸军事黔州刺史上柱国济南郡开国公食邑二千八百户食实封三百戸苗授蚤读兵法有志事功乆践戎行自奋邉鄙入参环列旣被遇于先朝累积岁劳适谋选于元帅遂分旄节之寄克谐卒乘之懽宿衞逾年勤勚爲请愍独贤于烦使俾蹔佚于近藩爵加贵名邑衍眞食潞子之旧俗武而淳守土之臣事简且暇于戯建纛而出知宠数之不移勿药有瘳幸年岁之夫暮卧理非壮士之节力疾有忠臣之风勉竢安平起就勲业可特授检校司空持节房州诸军事房州刺史充保康军节度房州管内观察处置等使知潞州军州事兼管内劝农使兼提举泽晋绛慈辽州威胜军屯驻驻泊就粮本城兵马巡检公事替韩宗古加食邑五百戸食实封二百戸勲封如故主者施行除刘昌祚武康军节度殿前副都指挥使制门下多畜衞兵莫如国朝之盛次𥙷元帅盖本祖宗之常頋惟万骑之选师重以千卢之严徼欲衆心之素服非宿将而莫当诞告在延咸听朕命侍衞亲军歩军副都指挥使冀州管内观察使持节冀州诸军事冀州刺史上柱国彭城郡开国侯食邑一千九百戸食实封一百戸刘昌祚奋由弓劒资以韬钤整于治军才出边将之右勇于对敌声着陇山之西乃者取其先朝指踪之余授以平凉緫护之贵种羗乆困旣𣢾塞以来庭环尹适虚归释甲而御衆爰加旄节之重以壮辕门之观旌斾不移什伍如故当使少加号令自益精明于戯仁足附衆则六师不扰威能克爱则万夫可齐亦俾貔貅之徒咸知忠孝之节勉矣来效徃其钦哉可特授持节洋州诸军事洋州刺史充殿前副都指挥使武康军节度洋州管内观察处置等使勲封食实封如故主者施行明堂吕大防加恩制门下昔吾祖宗革五季之遗复三王之旧皇祐之盛始寓緫章于外朝元丰之隆载严上帝之定位物有成宪敷遗后人朕因而循之罔有失坠乃辛巳之吉躬𬒳冕服祅帅羣工礼成不遗神贶昭答诞降多福均卑在廷太中大夫守尚书左仆射兼门下侍郎上柱国汲郡开国公食邑二千九百戸食实封六百戸吕大防笃实而文寛厚而栗在英祖时纳忠不回爲名御史在神考时宣力不懈爲贤守臣逮兹纉承卽与丞弼旣全付之钧轴遂能任我栋梁正颜色而诚意宜出词气而忠邪办左右三载咸乂四方民无烦苛羗率旧职稼穑茂遂神人燕安俾我釐事告成旧章不坠虽荷帝祉时惟乃功冝因赐胙之恩遂行进律之典增大国邑衍食眞封畴尔茂勲劝我多士于戯公尔忘私非独得君亦以获祐于帝寛而有制非独善始亦以克要厥终及玆休成同底至道可特授依前官职加食邑一千戸食实封四百戸勲封如故主者施行皇伯祖宗晖加恩制门下宗祀配天所以敎诸侯之孝加地进律所以广上帝之恩矧维天属之尊世奉濮园之享相子肆祀绥我思成躬率父兄之和以致天人之应用敷大号昭吿治朝皇伯祖鎭南军节度洪州管内观察处置等使检校司徒开府仪同三司持节都督洪州诸军事洪州刺史上柱国嗣濮王食邑一万二千一百户食实封三千七百户宗晖爵封世王名冠属籍贵而能降富而不骄孝弟肃恭率本天姿之懿威仪问学蚤承师训之良同我絜齐献于馈熟进退和于礼节升降比于乐章逮此休成冝均多福益衍旧封之广仍加眞食之优于戯承安懿之后思继前人之令猷兼将相之隆勉图夹辅之休烈玆因受爵之宠益起循墙之恭庻无闲然克有终誉可特授依前官职加食邑一千户食实封三百戸勲如故主者施行皇叔祖宗祐加恩制门下朕出欵原庙之严入谒緫章之秘师臣外帅多士以靖吾国宗卿内帅诸父以正吾家亲贤旣和天人咸若膺受多福施及四方矧惟族属之尊冝有宠光之异皇叔祖宁远军节度容州管内观察处置等便持节容州诸军事容州刺史上柱国巩国公食邑五千八百戸食实封一千六百戸宗祐耻爲富贵之习动由礼义之中祗顺父兄亲近师友肃若闺门之治穆然朝谒之容秉旄钺而四方之志行钖茅土而诸侯之礼备远镇容管近殿洛师处之若无乆而益慎爰推大赉之泽益彰有德之荣增衍故封懋钖直食于戯考之晋人则安平之于武帝求之唐室财元嘉之于髙宗皆以德重属髙恩隆礼异徃祇服于明命思无愧于古人可特授依前官职加食邑七百戸食实封二百户勲如故主者施行皇叔祖宗楚加恩制门下汉封同姓之国势遂䟽于本朝唐任宗室之隆用毋杂于它族祖宗酌古今之典笃兄弟之亲虽极茅土之封常居朝谒之地眷礼特异前世莫伦皇叔祖建武军节度邕州管内观察处置等使持节邕州诸军事邕州刺史上柱国陨国公食邑五千八百戸食实封一千六百戸宗族孝友根心文艺饰性居䖏恭故不闻过行室家理故可以涖官师保不烦朋友称信乃者显相原庙之祀斋宿緫章之廷鬷假无言质明成礼顾惟大赉之泽冝处羣臣之先益衍故封陪敦真食于戯宗祀之典所以教孝于诸侯赐昨之恩所以均福于上帝诚观礼以知义尚修身而保终祗服宠光永有燕誉可特授依前官职加食邑七百戸食实封二百戸勲如故主者施行皇帝徽宗加恩制门下朕惟成王尚㓜而绍文武任姒之业时其诸弟之贵则有邢晋应韩之封皆克保邦以辅王室令子仲叔之衆咸训祖考之谋方宗祀于文人以陟配于上帝礼成弗越孝思无穷爰因降福之多以均同气之盛皇弟鎭宁军节度澶州管内观察处置等使検校太尉开府仪同三司持节澶州诸军事澶州刺史上枉国遂宁郡王食邑六千戸食实封一千九百戸名得天之粹克孝于家典学之𥘉弗烦于传观其率礼之意旣有成人之风受册苴茅巳赐盟于如砺备仪出合终有頼于维城朕方推神之休布泽于下岂玆贵介而有怱遗冝增多戸之封并衍眞食之赐于戯富而知稼穑之事则富可保贵而知君臣之节则贵可全受爵旣先于四方修己岂后于群辟祗服明训其永有词可特授依前官职加食邑一千戸食实封三百户勲如故主者施行皇弟似加恩制门下朕明发而兴有懐文武之烈孝爱之广施及兄弟之亲兹择季秋之良躬展緫章之祀升侑烈考昭配昊天执币以前忾然如在念遗意之所属頋同气之当先皇弟集庆军节度亳州管内观察处直河堤等使检校太尉开府仪同三司持节亳州诸军事亳州刺史上柱国普宁郡王食邑五千戸食实封一千七百戸似㓜有岐嶷之姿长见肃雝之羙克勤朝夕旣巳无违于家日亲诗书知其有志于学爵分茅土之贵任兼将相之荣身能处之不骄人亦期之可乆冝益旧封之广仍加真食之多于戯显宗之于东平下腰腹之诏明皇之于隆庆叹羽翼之诗朕旣无间于伯仲之间尔亦无忘于孝友之行外以事国内以显亲可特授依前官职加食邑一千户食实封三百戸勲如故主者施行皇弟偲加恩制门下古者敎成于家治定于国九族旣睦万邦咸和今子季弟之亲未遑就传之礼追先帝眷怀之深意推东朝鞠育之异恩钖命之隆可后于衆皇弟武成军节度滑州管内观察处置河堤等使检校太尉持节滑州诸军事滑州刺史上柱国祁国公食邑三千七百户食实封一千二百户偲生而敦大长则惠和气禀淸明有室家君王之喜心怀徇逹知师保敎训之方乃者择季秋之良修宗祀之礼事天所以报本严父所以显亲罄海宇之人孰非付託之重念天伦之戚永怀頋属之隆冝因庆赐之行并衍封食之赐于戯父兄皆万乗之富岂其患贫爵秩旣五等之尊贵于能降罔恃得之之易当念守之之艰满而惧倾髙则不坠可特授依前官职加食邑七百户食实封二百户勲如故主者施行冯京加恩制门下世臣之于故国增望实之隆老成之于典刑有谘谋之益眷吾嘉祐侍从之列实惟朝廷心膂之臣迨今所存数人而巳乃者合宫肆祀百辟骏奔頋赡旧人方在外服懐想风声之懿岂忘霈泽之加保宁军节度婺州管内观察䖏置等使持节婺州诸军事婺州刺史上柱国始平郡开国公食邑六千六百戸食实封二千戸冯京敦大敏明肃恭和惠名冠多士徧居台省之髙华德合前人遂揽兵政之㣲宻纳之烦剧而不乱湼于浑浊而不缁心与善人望推前軰丙吉虽病以隂德而复全萧传出藩怀本朝之雅意顷膺旄节之重以当赵魏之冲坐使中朝不劳比顾冝衍大邦之履仍加眞食之封于戯身歴四朝履夷崄而一致心通庻事阅义理者尤多岂以中外之殊而废谋猷之告介尔眉夀左右皇家可特授依前官职加食邑五百户食实封二百戸勲封如故主者施行刘昌祚加恩制门下朕因路寝之正举合宫之祠礼乐法商周之隆车服兼汉唐之盛出𣢾原庙还享上穹职贡充庭工师履位兵衞如植旌斾不烦实惟有人以克成礼殿前副都指挥使武康军节度洋州管内观察处置等使持节洋州诸军事洋州刺史上柱国彭城郡开国侯食邑一千九百戸食实封一百户刘昌祚天资鸷勇性本忠良结髪征羗号马上之飞将授钺临塞皆关中之要区方西鄙之须材㑹中军之谋帅卑之旄节之重付之貔虎之师归阅浃旬旋闻辑睦逮此熈成之庆頼其宿䘙之勤旣增封爵之崇仍加眞食之厚于戯古之明主立赏以待有功古之贤将有功而耻自列服子霈泽之异勉尔勲名之思贵当益恭老当益壮可特授依前官职进封开国公加食邑七百戸食实封二百户勲如故主者施行除文彦愽太师河东节度使致仕制门下周公未尝之鲁老亦居丰晋侯晚虽强飡终不任事盖委寄之重𥘉无间然而止足之风所不敢废惟我耆旧歴事祖宗纉服之𥘉复命以位虽师保之地优佚不烦而立樊之心朝夕以请布告在位俾闻髙风太师平章军国重事上柱国潞国公食邑二万八千一百户食实封一万一千八百戸文彦博克孝而忠允文且武其在师旅有方召之勲其在朝廷有崇景之业士民视其去就夷狄震其威名时更四朝躬蹈一节先皇帝愍劳以事旣许其归越予访落之年凛有渉渊之志起之旣老待以仰成出入五年终始全德进而论道日闻与训之言倚以折冲卒靖邉防之警委成功而不处指莫景以求安勤请屡闻诚心莫夺顾瞻闾井近在洛师郭氏有永巷之严裴公有緑野之胜岂以簮绞之累乆致形气之劳贵极上公旣无复加之爵秩分领全晋仍卑乆还之节旄增广旧封益衍眞食殚尽人臣之宠归从父老之游于戯音声不遐尚有就问之礼几杖以俟复期亲祀之陪勿以进退之殊而废谟猷之告式燕且誉俾寿而康可特授太师开府仪同三司大原尹充河东节度管内观察䖏置等使致仕加食邑一千户食实封四百戸勲封如故仍令所司檡日备礼册命主者施行除冯京彰德军节度使制门下备河御胡固天下之要地建都置守皆前世之重臣虽中外之无虞实根本之所在非其人则视若虚邑得所付则坐爲长城是用敷告外廷复任旧老保宁军节度婺州管内观察处置等使持节婺州诸军事婺州刺史知大名府兼北京晋守司公事畿内劝农使充大名府路安抚使马步军都緫管上枉国始平郡开国公食邑七千一百戸食实封二千一百戸冯京名冠多士望髙累朝和而不同性有盐梅之德磨而不磷志懐金䂖之坚入则参领万㡬出则潘屏四国顷加旄钺之宠俾临赵魏之冲冝民冝人靖重而不扰无怨无恶乐易而可亲朕不忍夺民所安故命易节而䖏升视冬卿之秩併加邑戸之封盖官宿其业则事无不知民习其上则信而易使方今河流所出近在都城之西故道巳堙而歳有衍溢之虞北流旣䭿而方患隄防之缺介衆所利卿靡弗闻旧德所临朕亦何虑于戯兵民细故责之将佐而可爲邦国大猷非吾耆老而谁听勉尽白首之节以寛北頋之忧可特授检校司空持节相州诸军事相州刺吏充彰德军节度相州管内观察处置等使再任知大名府兼北京留守司公事畿内劝农使充大名府路安抚使马歩军都緫管仍加食邑五百户食实封二百戸勲封如故主者施行诏勑四十一首尚书左丞韩忠彦免弟嘉彦尚主不许诏勅忠彦覧所札子奏伏闻圣恩宣召臣弟嘉彦赴禁中引见欲令尚主伏望以长主之贵更加慎择事具悉惟先正魏公光辅三世有劳宗祧虽没元身其报在后先皇帝追怀忠厚之德许以婚媾之亲逮兹奉行实出遗㫖虽卿以恶盈爲戒深欲固辞而朝廷谓无德不酬莫回成命谦冲之意嘉叹不忘所请冝不许故兹诏示想宜知悉不允诏昔王导以辅政之业郭子仪以专征之功肆其后人皆聮戚里衣冠之盛晋唐所称未闻其子孙以盈满爲言而朝廷听辞避之请也今子先正实配前人筑馆之恩报功斯在盖便蕃之宠属于乃父而事不在卿选择之命出于先朝而朕不敢易体兹至意罔或固辞所请冝不允门下侍郞孙固乞致仕不允仍给寛假诏勅孙固省所札子奏春中以𬒳病危重乞一致仕名目圣恩深厚未忍遽从今气血益以羸耗在假已二十日坤成圣节不能勉强趋赴伏望圣慈察臣出于至诚曲成其志事具悉朕以笃老之臣于国有肝胆之亲而命以位非责其趋走之劳也卿以垂白之年许朕以股肱之用而受其託非徒爲朝谒之勤也今者眷倚之厚朕方未怠闻望之隆人亦无间徒以寿日方迫疾势未平不能造朝遂欲谢事旣非朕所以待卿之本意亦非卿所以事朕之素心人其谓何朕实未谕旣命赐告以自养卿其少安而勿违所请冝不允仍给寛假将治故玆诏示想冝知悉韩忠彦乞外任不许诏勅忠彦覧所札子奏兄爲执政第爲驸马未有似此体例不若自求罢免伏望许解近司䖏之外任事具悉魏公之功没而不朽先帝之命乆而不忘吾有懐旧动擢卿于六官之贵继因遗㫖属嘉彦以副车之姻推吾此心盖非一日本将弁録其子以宠其父岂欲独収其弟而弃其兄比因力辞尝巳临谕有唐故事非独一家本朝巳行亦存近比尚兹勤请殊失眷怀吾欲伯伸相望于朝以示国家不替旧徳起视乃职罔复烦言所请冝不许故兹诏示想冝知悉不允诏勑忠彦省所创子奏兄爲执政弟爲驸马未有似此体例不若自求罢免伏望许解近司䖏之外任事具悉君臣之间以诚意相遇则事无不可以形迹爲务则理或难通朕惟魏公历事三朝咸有一徳功存社稷泽及子孙追怀茂勲述行先志以卿性资忠良乆更事任可以寄股之託以嘉彦业履纯絜方及冠岁可以与姻亲之选各随材分以答勲劳由义而言略无嫌疑之可避顾卿何虑特假形迩以爲辞况考之古今亦有成例祗服朕训何䘏人言其同复辞以安厥位所请冝不允故兹诏示想冝知悉孙固乞致仕不允诏勑孙固省所二上札子奏乞致仕事具悉卿以疾辞位义也而朕以事晋卿亦义也旣皆爲义则卿之所执虽未爲过而朕之所设亦岂遽非乎尚何力辞以废成命今者四方无虞庙堂之上非有艰难之虑缓急之政也卿疾虽未复而势巳有间日虽稍乆而事则无损诚能得告以养疾疾愈而造朝冝若于体无害也治疾以安身身强而图报冝若于国有𥙷也尚何所疑而辞之不巳乎勉徇前命无复烦请所请冝不允故兹诏示想冝知悉赵君钖免刑部侍郞不允勅君钖省所奏辞免恩命事具悉朕以卿仁恕不苛必能哀矜有罪寛平尽下可以详究㣲文矧在东台逮兹累岁观封駮之无避知㢘直之有余衆言旣孚朕志亦定徃祗成命罔复固辞所请冝不允故兹诏示想冝知悉吕公孺免戸部尚书不允诏勑公孺省所奏辞免恩命事具悉方今赋有常供无暴歛之人用循故事有不给之虞朕眷求长材委以足用虚位以竢累月于兹卿家本世臣早更事任顷涖京邑亦旣乆劳辞而不居谁使任事所请冝不允故兹诏示想冝知悉太皇太后明堂礼成罢贺赐门下手诏勅门下皇帝临御海内晏安五经季秋再讲宗祀克有君德以享天心顾吾何功获𬒳斯福今有司因天圣之故事修㑹庆之盛礼将俾文武称庆于廷吾自临决万机日怀祗畏岂以菲薄之德自比章献之明矧复皇帝致贺于禁中羣臣奉表于闱左礼文旣具夫又何求前朝旧仪吾不敢受将来明堂礼毕更不受贺百官并内东门拜表故玆诏示想冝知悉太师文彦博乞致仕不许诏勅彦愽覧所札子奏陈乞致仕事具悉吾之用卿本以公义卿之事人亦非私意起于旣谢凡以爲民矧于陟降之间未觉筋力之惫苟诚在爱民则愈老而民不厌诚在许国则愈乆而君益亲卿旣以道深结于朝而欲以私自便而去义有未可非吾所知所请冝不许故玆诏示想冝知悉不允诏勑彦愽省所札子奏陈乞致仕事具悉絜去就之分厉廉耻之风此新进之士立名于世者之所爲也以朝廷爲家以社稷爲恱此老成之臣竭忠于国之者所志也卿昔以八十之年不䘏小廉出狥朝命旣得之矣岁月未㡬体力犹康遽欲告归朕所末喻岂以老成之望而蹈新进之爲谓冝少安卒辅予治所请冝不允故兹诏示想冝知悉文彦博致仕甫免两鎭不许诏勑彦博覧所再上札子奏辞免恩命乞只以河东一鎭致仕贴麻处分事具悉朝廷数以两鎭命卿而卿率以固辞获免抑有由也或特恩之横𬒳或谢事而得休历考前后所加犹是公相常礼今者老而复起起而复归率自帝师之隆未见前人之比兼持旄节夫岂过哉巳却封章姑止可也所请冝不许故玆诏示想冝知悉不允诏勅彦博省所再上札子奏辞免恩命乞只以河东一鎭致仕贴处分事具悉命由君出礼以义起岂必皆有故事然后得以奉行卿有德有年在朝不见其比或出或处自昔未闻其人矧复两鎭之异恩旣有先朝之成命盖昔日之勲未若今日之盛则今日之受岂必前日之非勉听朕言祗受册礼所请冝不允故兹诏示想冝知悉文彦博三免两鎭不许诏勅彦博覧所三上札子奏辞免两镇恩命止授河东一镇致仕事具悉卿股肱四朝而爲二帝师求之古今末见伦拟得谢而去在礼冝殊佩相印持将钺以爲未足故并付以蒲中汉中之衆所以华国非特以爲卿宠也今辞之不巳深所未喻吾志先定卿其勿辞所请冝不许故兹诏示想冝知悉不允诏勑彦愽省所三上札子奏辞免两镇恩命止授河东一镇致仕事具悉朝廷之命审而后发非力辞之所得免也卿亲对便坐继三上章词巳竭矣而朕之素心终不可易日卿两以师臣归第前无其比而后继虽兼拥二节孰以爲非者哉所请冝不允故兹诏示想冝知悉文彦愽免两镇许诏勅彦博覧所累上札子奏辞免两镇恩命乞秪带河东一鎭致仕事具悉恩之不胜义旧矣卿旣告老而吾以至恩授卿二鎭朝有成命而卿以大养执节固辞虽欲不听其如义何况卿所陈关国之体以谓宗室之故不当施于羣臣而非法所加亦难行于治世辞之以礼衆实谓冝吾岂以一时之恩而废天下之义哉勉从所请还卿旧节再惟诚悃不忘嘉叹特依所请换授依旧领河东节度使致仕故玆诏示想冝知悉允诏勑彦博省所累上札子奏辞免两鎭恩命乞秪带河东一鎭致仕事具悉朕惟先朝尝以两镇宠缓大臣者惟魏国忠献韩公与卿爲二忠献旣巳一辞于前而卿亦尝再辞于后先帝亮其至意爲改册书天下旣颂先帝之明复嘉二臣之义今朕嗣守成宪率而行之以卿累章稽之故事实无违者古之君子爱人以德朕岂忘斯义而废卿言特依所请换授依旧领河东节度使致仕故玆诏示想冝知悉河东官吏军民示喻勅书勑河东官吏军人僧道百姓等朕以文彦愽四朝旧臣一时耆德起于旣老之后辅予纉服之𥘉奏章屡陈归意莫夺师臣之贵爵无复加将钺之崇恩俾还旧矧尔故鄕之父老安于前尹之威懐比闻册书想多欢慰今特授文彦博太师开府仪同三司太原尹充河东节度管内观察处置等使致仕加食邑一千戸食实封四百戸勲封如故故玆示谕想冝知悉将士等各得平安好叅佐官吏僧道耆寿百姓等并存问之遣书指不多及孙固乞致仕不允诏勑孙固省所札子奏自去年正月未渉夏两次重病蒙圣恩寛假得遂生全然臣一年飮食减少气力羸乏仰于天听以祈矜悯许臣休致事具悉朕属任耆老本非旅力之求卿𬒳遇股肱岂可一朝而去虽自以羸瘠爲苦朝谒多艰然而遇事不废思虑之明进对每有谘谋之益何损于政遽当告归矧今邉防无异域之虞宥府有同寮之助勉亲药饵仰狥邦家神之听之介以寿考所请冝不允故兹诏示想冝知悉韩忠彦免同知枢宻院不乆诏勑忠彦省所札子奏伏覩除同知枢宻院伏望追改新命事具悉朕以西枢緫领兵要绥御邉防事有失于须臾患或贻于乆远是用辍卿左辖之要付卿右武之权分职虽殊柄用则一易地而已力辞谓何矧复亲党之㣲嫌岂爲腹心之深累勉起视事尚体眷怀所请冝不允故玆诏示想冝知悉苏颂免尚书左丞不许诏勑苏颂覧所札子奏辞免恩命事具悉卿家世名臣少小笃学在昔图史包括无遗本朝典章指陈可数中以直道废于一时终守金石之姿不爲燥湿所变白首在列丹心甚明进辖中台断自吾意服勉休命勿爲固辞所请冝不许故玆诏示想冝知悉不允诏勅苏颂省所札子奏辞免恩命事具悉卿日奉寳训进读金华词气裕然进退以礼朕旣巳熟闻讲觧之益抑又究观业履之详台中纪纲责任丞辖卿其以平昔旧闻施于政事朕亦以所参庻政验卿前言母爲固辞当取成效所请冝不允故玆诏示想冝知悉苏颂再免左丞不许诏勅苏颂覧所再上札子奏辞免恩命事具悉卿昔在仁祖之朝巳预石渠之选一时同列于今㡬人结髪翰墨之场白首忠信之节议论如故志意不衰擢任柄臣盖旌耆德辞至于再殊匪吾怀所请冝不许故玆诏示想冝知悉不允诏勅苏颂省所再上札子奏辞免恩命事具悉二辖之司万㡬所萃不明故事政或失于纷更不逹当今用或病于胶固朕以卿诵习典章而不厌更阅义礼者尤多擢实左右之聮实求咨访之益虽力辞之不巳頋成命之难回所请冝不允故兹诏示想冝知悉知枢宻院孙固乞避亲不允诏勑孙固省所札子奏伏覩除韩忠彦同知枢宻院事縁臣有女嫁忠彦之弟纯彦有此亲嫌理合廻避伏望罢臣知枢宻院事获遂休退事具悉朕惟先朝同秉枢机之臣有以近亲不许避免之比是以并建长贰之懿不取形迹之嫌今卿以谓无他同寮诣循着令虽祖宗旧法不可遂忘而君臣同德故尔无害岂以纎芥之故遽爲退老之谋再阅谦词徒用嘉叹所请冝不允故玆诏示想冝知悉周尹进兴龙节无量寿佛勑书勑周尹省所进奉兴龙节无量寿佛一轴事具悉佛心无爲佛寿无量有能绘其真相俾来献于诞辰勉我以淸浄之风祝我以期頥之福忠勤深至嘉叹不忘故兹示谕想冝知悉夏热汝比好否遣书指不范百禄免侍读不允诏勑百禄省所上表蒙恩除兼侍读伏望特寝譔恩事具悉卿秉心直谅临事庄栗顷贰宪部持法寛平不屈于权要及领选曹驭吏详察不挠于烦剧其逹于吏治朕旣知之矣至于通经博古慨然正论昔由此进今以是老朕窹寐格言而独未闻焉挟䇿进读其勿复避所请冝不允故兹诏示想冝知悉赵君钖免吏部侍郎不允诏勑君钖省所奏辞免恩命事具悉卿孝友慈祥可以施于有政寛栗柔立可以命之有家适从议谳之劳迁领铨综之重盖因巳试之效非有躐等之嫌选剧务繁不可乆旷勉力思报贤于固辞所请冝不允故兹诏示想冝知悉文彦博免孙男康世章服不允诏勅彦愽省所札子奏辞免孙男康世章服事具悉卿以耆老给扶子孙以进见授服前后旣异岂以重复爲疑奏牍上闻何其畏慎之过巳颁成命罔复重辞所请冝不允故兹诏示想冝知悉孙固乞致仕不乆诏勑孙固省所札子奏以老病情迫累乞休致未赐开可縁年齿晚暮疾病侵陵今日筋骸困惫至此无复安全之理伏望哀怜早降俞㫖事具悉卿逮事圣考于潜宫与开先朝之大政贵老求旧属任之意方隆引疾告归退避之言巳甚君臣同德夫岂当然体力虽衰姑复自勉所请冝不允故玆诏示想冝知悉宰相吕大防等爲旱乞退不允诏勑大防等省所札子奏时雨不足乞罢免职任事具悉歴时告旱岁事可虞精祷未孚神贶犹啬朕侧身思咎终夕靡遑卿等躬任爕和志同忧患虽引义自责大臣之体则然而释位求安有国之计何頼尚讲救荒之攻以助忧民之诚茍能使旱不爲炎则朕复何咎所请冝不允故兹诏示想冝知悉太皇太后以旱赐门下诏勑门下吾母临四方亲决万务淸心克巳凡以爲民而天意弗或歴时灾旱宿麦㡬尽秋稼未立饥馑旣至疫疠将起斋祠虽切漠然弗应吾则不德民实何罪中自循省寝食皆废岂政治失当事之害物者尚多上下否塞情之不通者非一刑或不称其罪用或不当其人有一于斯皆足以上怫天心下扰民听循致斯旱咎实在吾皇帝遇灾恐惧不敢自佚旣命有司降食避殿罢五月朔朝吾亦自合月二十三日后减常膳侧身念咎固无吝于改爲恊德济民尚有永于列位故兹诏示想冝知悉皇帝以旱赐门下诏勅门下朕奉承统业于今五年临御崇髙未逹庻政夙夜祗惧若渉渊氷常恐德之弗类无以卜慰民望上当天心今者冬雪不效春雨弗若逮此孟夏旱灾如焚麦不允食禾未出土岁事凛凛民且狼頋虽祷祠备至而神莫之答惟循省自克则灾或可消意者政令寛弛吏或爲害而莫惩欤赋役失当民病于事而莫察欤忠言有壅而未逹贤才有抑而未用欤念之虽勤行则未至昭明恐惧之诚意庻㡬隂阳之不违可自今月二十三日后减常膳不御前殿及将来五月一日罢文德殿视朝朕上奉东朝深愧常珍之日缺下临庻尹犹冀嘉言之上闻苟利于人其无不可故兹诏示想冝知悉邓温伯免翰林承㫖不许诏勑温伯覧所奏辞免恩命事具悉卿以文史足用乆在禁林慎靖寡尤首承宻㫖虽云新命率皆前官尚此盘桓固求引避旣违朝廷号令之信徒有道路进退之嫌其尚亟前勿爲烦请所请冝不许故兹诏示想冝知悉夏熟卿比平安好遣书指不多及不允诏勅温伯省所奏辞免恩命事具悉翰林以议论爲官而承㫖以年德爲选兹所以歴求多士复用旧人卿旣乆在朝廷当识朕意迁延退託虽多长者之风号令文词冝得宿儒之用成命不反固辞实难所请冝不允故兹诏示想冝知悉夏熟卿比平安好遣书指不多及吕大防等再爲旱乞退不允诏勅大防等省所再上札子奏近以旱暵爲沴乞罢职任伏蒙诏命不从所请伏望早赐施行事具悉常旸爲灾民瘠已甚朕爲之父母而卿等爲朕股肱相与忧之固其任也然至于求罢职事则匪朕心朕旣自以失德爲疑卿等姑复以粃政爲念因民情而图救脩早备以防㣲旣能夙夜在公岂必逡廵去位朕志如是卿其少安所请冝不允故兹诏示想冝知悉彰德军官吏军民示喻勑书勅彰德军官吏军人僧道百姓等朕以魏都要地宇难其人冯京名臣姑易其节假尔邺城之重壮我晋钥之声矧旄钺之得贤抑吏民之增气巳颁大号想慰舆情今特授冯京检校司空持节相州诸军事相州刺史充彰德军节度相州管内观察处置等使再任知大名府兼北京晋守司公事畿内劝农使充大名府路安抚使马歩军都緫管仍加食邑五百户食实封二百戸勲封如故故玆示谕悉冝知悉将士等各得平安好参佐官吏僧道耆寿百姓等并存问之遣书指不多及冯京免彰德军节钺不许诏勅冯京覧所上表辞免恩命事具悉老臣所在衆志邉鄙震其威名吏民习于条敎事可坐定政无更张是用因魏都之旧疆换邺城之新节孚号旣布佥谋毕同方庆得人之难遽覧飞章之请吾命惟允卿其勿违所请冝不许故玆诏示想冝知悉夏热卿比平安好遣书指不多及不允诏勑冯京省所上表辞免恩命事具悉魏愽重鎭旧用老臣旄节宠章制存易地朕以卿着称多士旣歴三朝卧治此邦于今再歳复欲借君以爲重盖亦因民之所安岂其固辞而可得免祗服成命永绥北郊所请冝不允故兹诏示想冝知悉夏热卿比平安好遣书指不多及文彦博免致仕合得五人恩泽诏勑彦博省所札子奏今来致仕依条合得五人恩泽乞赐寝罢事具悉朝廷以恩遇老臣无所不厚而卿以礼自免辞不敢居卿旣能见得思义以律贪夫朕岂不能成人之羙以明晚节盖知损之爲益是以髙而不危所请冝允故玆诏示想冝知悉夏热卿比平安好遣书指不多及范百禄免翰林学士不乆诏勅百禄省所上表辞免恩命事具悉卿蚤以直言预英祖之选中以直道干神考之知侃然立朝老而益劭朕欲访经籍讨论之助求文章润色之工旣巳寘卿金华之中玆又擢卿玉堂之上矧复班六曹之首无躐等之嫌继仲父之贤有位家之庆朝有成命势不可违时方须才义亦难夺所请冝不允故玆诏示想冝知悉栾城集第卷三十三栾城集栾城集卷第三十四栾城集卷第三十四北门书诏祈祝九十首批答四十四首门下侍郞孙固乞致仕不许不允批答二首覧表具之吾不出帷幄临御家邦实頼股肱之良以持纲纪之要于其进退頋可轻听之哉卿顷自近藩擢贰东省本以年德之故非有䈥力之求若夫正颜色出词气使人望之而忠诚可信鄙倍自逺斯可矣岂以一病未能造朝遂欲舎而去哉诚请虽勤于义未也所请冝不许省表具之卿事先帝于东宫覧兵要于西府忠厚之节始终不渝朕敷求旧人所得无㡬亲之信之以爲手足尊之重之以爲耆龟非有大故不可弃也岂以一病而轻去哉虽㑹朝之常仪与坤成之大庆未能白力盖亦何疑尚宁乃心终辅予治所请冝不允刘昌祚免殿前副都指挥使不许不允批答二首覧表具之衞兵虚帅累月于玆召节亟还辞章继入旣匪眷怀之素复稽緫护之冝与其饰说以固辞孰若勤职而图报所请冝不许仍断来章省表具之卿结髪兵间着绩境外临緫环衞本以次迁恳避节旄再形谦请頋成命之不反冝就职以无辞所请宜不允仍断来章文彦愽乞致仕不许不允批答二首覧表具之卿以衞武之年践吕尚之位安然无作则功名自隆黙然无言则卿尹自化当以至靖之德坐鎭羣动之枢不劳施爲以惫䈥力今者𥘉毕元祀遽闻告归㡬务多闲朝谒非病属任旣重披阅爲疑方假百年之令猷以观庻尹之成效来请虽切殊匪吾心所请冝不许省表具之老而谢事古之礼也而势未可去盖有不得谢者矣卿元丰之间引年而归隆知足之风元祐之𥘉承诏而起敦急病之义旣进退之两得谓始终之不渝方朝廷政事之优闲而卿志气之康𥙿雍容师保之地仪刑卿士之前朕之望卿意未有艾诚请虽至义不可从所请冝不允吕大防免明堂恩命不许不允批答四首覧表具之吾听政九重逮今四载观孝孙之致享奉文子以配天神人旣和礼乐备举终事如素孰尸厥功顾惟元臣冝与有庆徃服休命其勿复辞所请冝不许省表具之朕临御诸夏俛仰四年格兹秋成躬致禋祝爕和鎭抚卿与有劳岂惟一朝显相之勤实頼同德賛襄之益国有成宪时钖宠章其罔复辞勉服休命所请冝不允覧表具之宠至而辞抑惟常礼义当而受頋亦何疑永言宗祀之严实頼显相之助加惠百辟罔遗一人岂其股肱之良而无封邑之宠成命不易祗受勿违所请冝不许仍断来章省表具之朕奉祀合宫祗见上帝诸侯致享迩臣侍祠凡执豆笾咸𬒳庆赐矧予元宰实代天工独执谦言孰先多士勉膺成命罔复固辞所请冝不允仍㫁来章皇伯祖宗晖免恩命不许不允批答四首覧表具之季秋致享羣后在廷卿奉祀濮园首帅宗子相我熈事不忘肃雍逮兹礼成冝受帝祉矧朝廷之宠数皆祖宗之旧章虽孰谦辞莫回成命所请冝不许省表具之朕推广帝泽覃及海涯惟英祖伯仲之亲与濮园烝尝之奉显膺异数实先诸臣矧兹均福之余本縁升侑之庆祗服成命其又何辞所请冝不允覧表具之无言不酬无德不报古之道也緫章之祀成于显相虽骏奔走执豆笾皆𬒳其泽矣而况于王乎虽复固辞难遂来恳所请冝不许仍断来章省表具之属尊则礼必异亲近则宠必先国之旧章朕何敢废矧惟合宫之祀实頼显相之勤虽欲不居惧失常典载嘉诚请难徇固辞所请冝不允仍断来章皇叔祖宗祐宗楚免恩命不许不允批答四首覧表具之吾祗命元孙躬飨上帝父兄在列君臣肃然熈事告成大霈时举冝因休命之降以爲群臣之先执谦而辞殊匪吾意所请冝不许省表具之朕躬享上帝陟配文考事天事亲一举而得旣受帝祉惧不敢专思与父兄共享其福若尊属懿亲辞而不有谓羣臣何其听朕命服此休宠所请冝不乆覧表具之祭祀之泽神所照临祖宗之旧吾无加损卿侍祀夙夜终事肃雍旣同百僚咸被光宠岂独㓗巳固陈谦词恳请虽坚成命莫改所请冝不许仍断来章省表具之朕旣有事于明堂凡执事之臣咸与有庆矧诸父兄之责朕所尊礼而祖宗之所顾享者耶辞至干再深所末谕尚体至意无复烦请所请冝不允仍断来章皇弟佶似偲免恩命不许不允批答四首覧表具之吾奉承先绪成就诸孙宗祀合宫玆见元良之盛大霈寰㝢特先仲叔之贤率时旧章钖以休命体我眷厚其勿谦辞所请冝不许省表具之兄弟之义譬如手足忧喜同之朕有事于合宫徼福于上帝中外臣庻咸被其泽岂子诸弟之亲而不遍者乎朕命惟允其勿辞可也所请冝不允覧表具之席父兄之贵居王公之尊典礼旣行爵命自至兹以广爱岂将期骄与其𬒳命而力辞孰若居宠而知畏祗服异数毋忘益恭所请冝不许仍断来章省表具之宗祀文王以配上帝此周礼也议于诸儒歴世不决逮我圣考一言而定朕奉而行之罔有增损至于礼乐之文赦宥之泽咸有成法非朕所私岂予诸弟之贤弗迪前人之训祗服宠命其勿固辞所请宜不允仍断来章刘昌祚免恩命不许不允批答四首覧表具之卿国之虎臣帅我爪士緫章大祀宿衞有劳宜爲六军之先以承大赉之庆辞而不有殊匪吾心所请冝不许省表具之卿爲环列之尹职在训齐方緫章之祠劳于宿衞礼成加惠国有旧章上自将帅之聮下逮什伯之长咸钖休命罔遗一夫苟将独辞何以率衆所冝请不允覧表具之朝廷治安将帅闲暇因庆推赏或疑无名孰知飬之之优盖由责之之重鎭靖吏士折冲蛮夷茍诚能之尚有大者徃服成命毋复固辞所请冝不许仍断来章省表具之朕三岁亲祠百辟来助因上穹之降福縻好爵以广恩非独尔私尚将何避若夫阃外之寄师中之权朕旣不以私假人卿亦冝以功受禄今此成命其勿固辞所请冝不允仍㫁来章中书侍郎刘挚免恩命不许不允批答二首覧表具之吾双日而朝勤劳政事四岁之乆庻㡬成功幸斯民之小康见合宫之再享岂伊寡德实頼羣公苟天下之信安夫何赏之不可大赉之庆胡以辞爲所请冝不许仍㫁来章省表具之朕歴三岁以亲祠罄四海之来祭虽祖考之德足以致此而左右之助岂其无人卿夙夜在公直谅不倚成我熈事尔劳居多惠泽之均率由旧典巳行之命其罔固辞所请冝不允仍断来章尚书右丞许将免恩命不许不允批答二首覧表具之祭有大泽惠及庻工凢自通籍之臣莫不指日而待卿位在丞辖手执纪纲辞而不居衆或未喻矧成命之不反冝勉受以勿违所请冝不许仍断来章省表具之朕祗见昊穹严奉文考卿蚤以儒术用于先朝盖图任有求旧之心而显相有逮事之感实先多士推霈渥恩其勿固辞徃服成命所请冝不允仍断来章文彦博致仕免两鎭不许不允批荅二首覧表具之凡自一命告老于朝考之旧章必加以爵盖所以敦始终之义砺㢘退之风国之故常吾敢失坠卿自祖宗之世兼将相之擢得谢神考之朝旣履师臣之贵老而复起功成告归岂以上公之尊不如命士之宠兼镇之重故事可推虽曰非常之恩孰是元臣之比勉膺成命毋烦固辞所请冝不许省表具之朕越自冲年嗣承大统念昔师臣之羙起卿谢事之余元老在朝国势增重诲言时至典学日新方当问道之秋遽闻归老之告留之不可爵之无加推考旧章以钖成命因有余而戒得虽嘉乃心念不足于报功亦伸朕志所请冝不允韩忠彦免同知枢宻院不许不允批答二首覧表具之吾以二三大臣分领兵政庻务虽职之烦简或异而事之缓急略殊然而属任惟均出入无间卿旣与闻国论岂不明吾此心安有緫辖中台则足以参㡬㣲之决至于论议西府则不能处军旅之尚体春懐毋复谦请所请冝不许仍断来章省表具之惟乃先正歴事累朝经国论道有贤相之规治兵御戎得名将之略风绩犹在子孙不忘今朕举以试卿意卿得其遗意勉膺成命其勿烦请上可以干国之蛊下可以信父之志所请冝不允仍㫁来章苏颂免尚书左丞不许不允批答二首覧表具之国方治安典章文物可以御世朝有耆老风采议论足以服人吾以卿夙守名节练逹故事举而用之岂苟而巳勉起就职毋废成命所请冝不许仍断来章省表具之朕若稽古训况于祖宗之法何所不考思得良士逹于今昔之故明以来诏以卿立朝滋乆称道不乱擢寘纲辖之地以爲先后之寄明体兹意毋复来请所请冝不允仍断来章吕大防等乞御正殿复常膳不许不允批答二首覧表具之吾勉而临政志切爲仁凡克巳以济民皆力行而不悔矧今及旱伤稼忧在阻饥岂以菲食逾旬指爲难事而卿等因是㣲泽率然上章虽嘉乃诚殊匪吾意夫旱灾之后荒政之所备者尚烦秋种虽生终岁之可虞者非一与其君臣释然而忘患孰若上下相儆以图安姑存降食之文以示畏天之实所请宜不许省表具之历时不雨天之告戒巳深因旱责躬朕之诚意未怠今虽小雨继至而二麦巳伤饥馑有巳见之形禾黍无必获之理卿等遽陈诚请复求故常朕仰畏天威下念民瘼深愧治朝之盛未知肉味之丼矧复神毋爱民忧心如昨朕独何意遄举旧章湏岁事之有成与天意而皆复所请冝不允第二表不许不允批答二首覧表具之吾性本恭俭居不求丰时方旱灾惧若无措是用侧身念咎贬食以其上将答于天下心以慰于民望今者膏泽旣至黍稷可期此则上帝仁爱之深斯民鳏寡之幸在吾祗惧何敢弭忘卿等备位股肱亮此诚意岂可因风雨之㣲顺忽隂阳之乆愆方岁事之多虞姑复少竢苟民食之旣足吾亦何辞所请冝不许仍断来章省表具之朕获守丕基未习师保之训不有善政以干隂阳之和去冬以来时雨弗若谴告之乆逮今半岁有余戒惧之诚岂以一雨而足永惟朝㑹之礼百辟具来膳飮之常庻珍咸在方斯民之未裕匪朕意之所存卿等寄在腹心志同忧乐奉我以黼扆之盛不若处我于无过之中厚我以玉食之华不若助我以兼济之善所请冝不允仍断来章第三表不许不允批答二首覧表具之乃者雩而得雨牟麦旣伤田虽可耕禾黍犹病吾惟农夫之不易岁事之多艰未忘戒惧之诚不遑口体之养今者时雨旣至秋稼稍苏卿等遽与庻官求信首请吾将推先王菲食之意以终斯民丰岁之祈行之虽乆而不谓劳卿其姑止以成吾志所请冝不许省表具之朕庻政不明常旸爲谴奔走祠望降黜典常亦旣逾时仅而获雨永惟天意之难复民食之未充庻㡬终岁之登成未免玆心之憷惕虚治朝之列位损内饔之常羞于朕心犹曰未安而卿等遽以爲请昔成汤自省以六事楚庄常惧于无炎朕旣嘉前王之小心岂以一雨而遂懈所请冝不允第四表许允批答二首覧表具之吾闻天之降异本以仁爱人君君知畏天乃克保有邦国故旱虽伤稼而恐惧修政则变或可消雨虽应祈而怠忽忘灾则岁未可必顷者膏泽荐至羣言上闻吾夙兴念此降食如故今勤请继至屡却弗回惟衆意之不可重违故事之不可终废膳羞之设虽勉强以复常修省之心终顷刻而不去尚頼多士同致此诚所请冝许省表具之畏天䘏民本朕躬平日之志避殿损膳抑祖宗故事之常乃者亢阳爲灾丼泽未遍朕祗率旧典以行本心兹因屡请之勤审知时雨之足苟毋忧于民食岂必废于邦常朕旣川佥言正坐食珍不改国朝之旧卿等亦广吾意修政谨备常若水旱之来所请冝乆书九首皇帝明堂宿斋第一次问太皇太后圣体答书太皇太后致书于皇帝祗事緫章竭诚斋宿上承天以报本内严父以显亲克慎多仪永膺繁祉皇太后答书皇太后致书于皇帝国有旧章礼严宗祀祓斋殿幄之袐和调玉食之精益慎孝思以逆纯嘏皇太妃答书皇太妃致书于皇帝斋居外朝躬承太祀穆然重室之邃焕乎右坐之严祗率旧章以承天贶第二次太皇太后答书太皇太后致书于皇帝祀严三岁卜告中辛旣结佩以斋心将奠玉而致享克勤陟降以接明灵皇太后答书皇太后致书于皇帝讲礼令宫祇事上帝将仪式于文考以敎孝于诸侯尚愼威仪以承佑享皇太妃皇书皇太妃致于书皇帝上帝降衷文考升侑精诚尽于斋宿进退比于乐文罔之告劳以湏降福皇帝谢礼毕太皇太后荅书太皇太后致书于皇帝奉承天休纉嗣先烈四及季秋之吉再𣢾合宫之严礼成不违神贶昭答益懋仁孝之本以格天人之和皇太后答书皇太后致书于皇帝秋物丰成克致粢盛之奉群心祇若式观职贡之来内尽纪诚外殚庻物遂与多仪之盛何慙累圣之隆降福孔多克勤无斁皇太妃答书皇太妃致书于皇帝絜斋居外有夙夜之勤旋辟致恭尽礼乐之变仰以报功于上帝俛以祈福于斯民及此休成盖亦劳止永膺福祚以保家邦祝文十二首北京南开二股河祭河渎星辰祝文维元祐四年岁次巳巳月朔日嗣天子名谨遣承议郎行太常愽士充祕阁校理武骑尉刘唐老敢昭告于尾宿星乃者暑雨过常河流东溢因有司之来吿请以时而决䟽兵役暴兴冀明灵之垂祐民心苟利幸开塞之恊冝尚飨景灵宫安鐡氷窓祝文维元祐四年岁次巳巳八月戊戍朔十六日癸丑皇帝遣昭宣使和州刺史内侍挿班管勾景灵宫赵世长致祭于里域真官伏以灵宇邃严周渠捍宻有司缮故以时易新旣命涓神敢告经始尚飨后苑祈晴祝维元祐四年岁次巳巳八月戊戌朔二十二日巳未皇帝遣入内内侍省内东头供奉官句当后苑谭扆等请僧三七人于后苑华景亭𨳩启祈晴道埸伏以秋稼方登滛雨作沴矧合宫之大礼迫季月之近期涂潦爲忧寝食㡬废仰祈法力之胜时歛积雨之祥开示秋䁑以成岁事下慰勤农之念上全享帝之诚谨言大庙整漏奏告宣祖皇帝祝文维元祐四年岁次巳巳九月戊辰朔六日癸酉孝曾孙嗣皇帝臣名谨遣朝请大夫守太常少乡直龙图阁柱国赐紫金鱼袋臣李周敢昭告于宣祖昭武睿圣皇帝伏以庙室乆安霖雨乘隙饰工缮治选日告䖍栋宇益坚威灵无竦尚飨后苑粉坛祈雨祝文维元祐五年岁次庚午四月丙申朔皇帝遣入内内侍省内东头供奉官句当后苑谭扆等请僧三七人于后苑华景亭开启粉坛祈雨道埸伏以自冬常旸渉夏未雨四方千里二麦一空惕焉不德之慙贻我烝民之病爰假佛乗之妙力大启天竺之浄坛庻使钟𣑽旣交作云雷于淸昼膏泽普润复禾黍于有秋岂独㣲衷之私实亦衆志之愿谨言五岳四渎祈雨祝文维元祐五年岁次庚午月朔日皇帝名谨遣左朝散郞充集贤校理守尚书礼部郞中崔公度敢昭荐于东岳天齐仁圣帝伏以君德不修天泽弗应自冬渉夏困于常旸失麦与禾何以卒岁率土之广匪神孰依虽或政令之失冝嗟彼烝庻之何罪尚祈丼雨克卑丰年衆之所同神罔终弃尚飨谢雨祝文维元祐五年岁次庚午月朔日皇帝名谨遣左朝散郞充集贤校理守尚书礼部郎中崔公度敢昭赛予东岳天齐仁圣帝伏以自冬歴春雨雪弗效由近及远麦禾可忧惧成凶年病我赤子神明昭答膏泽普加力回大旱之余卒致有秋之喜不腆之荐诚意斯存尚飨鳯翔府太平宫修殿告迁太宗神御祝文维元祐五年岁次庚午月朔日孝曾孙嗣皇帝臣名谨遣臣某敢昭告于太宗至仁应道神功圣德文武睿烈大明广孝皇帝伏以终南积髙神明是宅仙庙夙设容御攸存属当图新敢告迁寓少祈安妥旋复故常尚飨奏告五星祈雨祝文维元祐五年岁次庚午四月丙申朔八日癸卯嗣天子谨遣左奉议郞守尚书吏部员外郞赵屼敢昭告于东方岁星伏以膏泽不时咎在邦政烝庻何罪横罹深灾惟神聦明实司造化尚霈丼雨卒成丰年衆所共祈神岂弗答尚飨天地社稷宗庙谢雨祝文维元祐五年岁次庚午五月乙丑朔十三日丁丑嗣天子臣名谨遣中大夫守门下侍郞柱国彭城郡开国公食邑二千戸食实封五百戸赐紫金鱼袋臣刘挚敢昭赛于昊天上帝伏以旱始于冬牟麦旣病势延于夏禾黍亦伤忧心如焚靡神不举虽责躬而何益頼灵德之好生甘泽霶流羣藁复作民有望于饘粥国无废于粢盛仰止鸿私莫知所报尚飨神庙寺观谢雨祝文维元祐五年岁次庚午五月乙丑朔十三日丁丑皇帝谨遣左朝散大夫尚书吏部郎中胡宗回敢昭赛于护国显应公伏以民以食爲生神以民爲主亢阳爲厉頋多匪德之慙灵雨既周终頼无私之施释三农之憔悴复九糓于登成利泽无穷恩德何报尚飨岳渎谢雨祝文维元祐五年岁次庚午月朔日皇帝名谨遣某官某敢昭赛于东岳天齐仁圣帝乃者岁方常旸民旣艰食振仓廪而何救殚雩禜而莫闻虽懐闵雨之诚頋乏应天之实是以并走羣望靡神不宗神惟不终弃民国亦因以受赐油云屡作甘雨俄均禾黍复生麻菽可蓻民旣勤止朝夕耘耔之间神终相之时节风雨之至尚飨青词十二苜福宁殿开启明堂頋告道埸青词维元祐四年岁次己巳八月戊戌朔十三日庚戍嗣天子臣名请女道士二七人于福宁殿开启明堂道场一月罢散日设醮一座一百二十分位谨上启元始天尊太上道君太上老君混元上德皇帝伏以嗣守丕业于今四年躬祀緫章方期再见讲鲁之旧当先事于泮宫稽国之常亦预祈千中禁祓除祕殿祗竢真游降福储祥望璇霄而非逺奉珪奠币冀釐事之有成无任恳倒之至谨词罢散青词维元祐四年岁次己巳九月戊辰朔十三日庚辰嗣天子臣名请女道七二七人于福宁殿罢散明堂道埸设醮一座一百二十分位谨上启元始天尊太上道君太上老君混元上德皇帝伏以将𣢾合宫祗见上帝遵道家之秘箓先祓不祥企眞驭于太虚罔违诚悃钖玆社福卑我休成无任恳倒之至谨词北京南开二股河道场青词维元祐四年岁次巳巳月朔日嗣天子臣名谨遣承议郎行太常愽士充秘阁校理武骑尉臣刘唐老请道士二七人爲开二股河开启道场七昼夜罢散日设醮一座一百二十分位谨上启元始天尊太上道君太上老君混元上德皇帝伏以大河西行巳见歴年之乆涨水东溢疑还故道之流兵役亟兴民力重困顾河朔灾伤之未复惟天心恻怛以无私式遏横流少安北道无任恳倒之至谨词中太一宫祈晴青词维元祐四年岁次巳巳八月戊戌朔二十二日巳未嗣天子臣名谨遣入内内侍省内侍髙品臣杨偁请道士三七人于太一宫眞室殿开启祈晴道塲谨上启元始天尊太上道君太上老君混元上德皇帝伏以多稼如云淫雨若注势逾三日害及百嘉永惟刑政之失中顾念苍黔之何罪矧复宗祀有日百执致功泥潦塞途中外告病仰惟眞圣之妙实司隂阳之权廓淸繁云焕发朝日屈伸俄顷变化无方使民获収歛之功而国遂斋祠之礼永望霄极祗荐勤诚无任恳倒之至谨词明堂礼毕福宁殿道塲青词维元祐四年岁次巳巳九月戊辰朔十四日辛巳嗣天子臣名请女道士二七人于福宁殿开启明堂礼毕道塲一七日罗散日设醮一座一百二十分位谨上启元始天尊太上道君太上老君混元上德皇帝伏以因听政之堂修飨帝之祀陟配文考大赉四方礼成不违神贶昭答念非寡德之致顾依妙道文余祗祓禁涂远逆眞驭诚心上逹㣲供获陈无任恳倒之至谨词罢散青词维元祐四年岁次己巳九月戊辰朔二十日丁亥嗣天子臣名请女道士二七人于福宁殿罢散明堂礼毕道埸设醮一座一百二十分位谨上启元始天尊太上道君太上老君混元上德皇帝伏以飨帝合宫获成严父之志荐诚秘殿复陈终事之仪灵科旣修眞贶斯格肃若神光之下怳然诚意之通明德甚㣲愧天心之博应神功莫涧保邦祚于无疆无任恳倒之至谨词景灵宫预告稚饰圣祖青词维元祐四年岁次巳巳九月戊辰朔十七日甲申嗣皇帝臣名谨遣昭宣使和州刺史内侍省内侍押班管句景灵宫臣赵世长请道士二七人于景灵宫天与殿开启稚饰预告道塲三昼夜罢散日设醮一座二百四十分位谨上启圣祖上灵道髙九天可命保生天尊大帝伏以威神在天像设有位稍经岁月寝失光仪辄因灵科以告增饰无任恳倒之至谨词装饰圣祖御容青词维元祐四年岁次巳巳九月戊辰朔二十日丁亥嗣皇帝臣名谨遣昭宣使和州刺史内侍省内侍押班臣赵世长谨上启圣祖上灵髙道九天司命保生天尊大帝伏以眞圣所依冝极华焕岁月旣乆必有增严兹因卜日之良敢告饰工之始无任恳倒之至谨词雅饰了毕开启奉安圣祖真容道埸青词维元祐四年岁次巳巳九月戊辰朔二十七日甲午嗣皇帝臣名谨遣昭宣使和州刺史内侍省内侍押班管句景灵宫臣赵世长请道士二七人于景灵宫天兴殿开启奉安道埸三昼夜罢散日设醮一座二百四十分位谨上启圣祖上灵髙道九天司命保生天尊大帝伏以灵德常新威颜有耀俨若斯民之望怳然眞驭之临肇自殊庭卽安珍馆稽首延伫降福无疆无任恳倒之至谨词西岳谢雨青词维元祐五年岁次庚午月朔日皇帝名谨遣入内内侍省内金天顺圣帝㐲以灵雨愆期农民惊顾精祷旣格神应不违牟麦复存禾黍可望永惟千里之泽岂独一人之私尚终降休迄有丰岁无任恳倒之至谨词中太一宫祈雨青词二首维元祐五年岁次庚午二月丙申朔二日丁酉嗣天子臣名谨遣入内内侍省内东头供奉官臣李永言请道士三七人于中太一宫真室殿开启祈雨道塲谨上启元始天尊太上道君太上老君混元上德皇帝伏以冬雪不效春雨过期云族屡兴风灾辄至牟麦旣病秋种未入嗟民何罪吁天不闻惟侧身念咎之诚不敢自赦而絜斋祈福之旧亦莫少愆庻见膏泽之滂流尚俾饥民之粒食恳祷斯极眞圣所临无任恳倒之至谨词维元祐五年岁次庚午五月朔日嗣天子名谨遣入内内侍省内东头供奉官句当三馆秘阁臣李永言请道士三七人于中太一宫真室殿开启祈雨道场谨尚启元始天尊太上道君太上老君混元上德皇帝伏以常旸爲雪夏以及中精祷未浮雨不逾尺麦虽粗入未足以充八口之饥禾则始生犹当竢三日之泽人谋竭矣天意谓何惟至道之宻㣲运元化于俄顷慈闵衆庻覆护邦家召唿风云广施千里之润勃兴黍稷终致百室之盈永与斯民同仰灵德无任恳倒之至谨词朱表七首福宁殿罢散明堂预告道埸朱表臣名言絜诚致享近在外朝先事告诚祗祓中禁企圣眞于璇极严科式于灵埸忽怳攸通福祥来曁冀奠玉而神享迄升烟而礼成终始莫违上下蒙庆臣无任精䖍激切之至谨奉表奏告以闻臣名诚惶诚惧顿首蝢首谨言北京开二股河罢散日道场朱表臣名言秋水洊至河流灌盈溢于北都之南疑有东行之渐亟兴兵役永念民劳仰祈幽賛之功式遏横流之势浮议一定疲俗再安觊洪造之无私庻㣲衷之不昩臣无任精䖍激切之至谨奉表奏告以闻臣名诚惶诚惧顿首顿首谨言明堂礼毕福宁殿罢散道塲朱表臣名言亲祠之重毎三岁而后成陟配之隆及中辛而旣举顾非薄之何有頼真圣以焉依祗按灵科絜斋祕殿仙游降格神贶普存上保邦家之休下祈民物之定眇然㣲悃过此何求臣无任精䖍激切之至谨奉表奏告以闻臣名诚惶诚惧顿首顿首谨言景灵宫奏告雅饰圣祖罢散道塲朱表臣名言于赫皇祖敷祐下民眷真宇之靓深俨粹容之肃穆虽道存不变而体有从将旣祗荐于科仪期永安于像设臣无任精䖍激切之至谨奉表奏告以闻臣名诚惶诚惧顿首顿首谨言景灵宫奉安圣祖眞宗御容罢散道场朱表臣名言眞源永乆福千世以无疆邃宇穆淸延万灵之景从肇新遗像祗荐薄诚庻资法㑹之功敷钖烝民之祉臣无任精䖍激切之至谨奉表奏告以闻臣名诚惶诚惧顿首顿首谨言西岳罢散谢雨道埸朱表臣名言歴时不雨千里同忧顾民何知惟帝是頼精祷旣应多稼获存饘粥之余仓廪攸实仰凭道供少答神休臣无任精䖍激切之至谨奉表奏告以闻臣名诚惶诚惧顿首顿首谨言诸宫观罢散谢雨道场朱表臣名言生灵多罪丁旱暵以知穷眞圣至仁视疾苦而能救不嫌屡请之黩漙施丼泽之滋禾黍复生囷仓可望仰企霄汉莫报恩私臣无任精䖍激切之至谨奉表奏告以闻臣名诚惶诚惧顿首顿首谨言表五首泥饰诸陵神台奏告表臣名言伏以威神如在陵寝无疆风雨侵寻涂丹脱落时加新饰以谨故封敢因良辰式告安宅臣无任精䖍激切之至谨差某官臣某奉表奏告以闻臣名诚惶诚惧顿首顿首谨言泥饰永𥙿陵神台等奏告表臣名言㐲以陵台巩固殿瓦峻严雨泽浸滛丹粉堕落恭择良日以命衆工彩饰再完威神不竦臣无任精䖍激切之至谨差某官臣某奉表奏告以闻臣名诚惶诚惧顿首顿首谨言明堂礼毕内中奏谢诸佛表伏以躬荐征诚克终大典致周公严父之志逹圣人享帝之能顾菲薄之何功頼僊眞之垂祐归依靡极荷戴不忘臣无任精䖍激切之至谨差某官臣某奉表奏告以闻臣名诚惶诚惧顿首顿首谨言露香表伏以大享告成旧章不坠祗答昊穹之贶升侑文考之灵精意潜通多福荐至敢因清夜躬荐薄诚臣无任精䖍激切之至谨差某官臣某奉表奏告以闻臣名诚惶诚惧顿首顿首谨言永𥙿陵添修屋宇奏告表臣名言伏以宫寝崇深廊庑缺圯敢涓良日祗命衆工庻复从新以资永固臣无任精䖍激切之至谨差某官臣某奉表奏告以闻臣名诚惶诚惧顿首顿首谨言栾城集卷第三十四栾城集栾城集卷第三十五栾城集卷第三十五制置三司条例司论事状辙顷者误蒙圣恩得备官属受命以来于今五月虽勉强从事而才力寡薄无所建明至于措置大方多所未谕每献狂瞽辄成异同退加考详未免疑惑是以不虞僣冐聊复一言窃见本司近日奏遣使者八人分行天下按求农田水利与徭役利害以爲方今职司守令无可信用欲有兴作当别遣使愚陋不逹窃以爲国家养材如林治民之官棋布海内兴利除害岂待他人今始有事辄特遣使使者一出人人不安能者嫌使者之侵其官不能者畏使者之议其短客主相忌情有不通利害相加事多失实使者旣知朝廷方欲造事必谓功效可以立成人怀此心谁肯徒返爲国生事渐不可知徒使官有送迎供馈之烦民受更张劳扰之弊得不𥙷失将安用之朝廷必欲兴事以利民辙以爲职司守令足矣盖势有所便衆有所安今以职司治民虽其贤不肖不可知而衆所素服于势爲顺稍加选择足以有爲是以古之贤君闻选用职司以责成功未闻遣使以代职司治事者也盖自近世政失其旧均税寛䘏毎事遣使冠盖相望而卒无丝毫之益谤者至今未息不知今日之使何以异此至于遣使条目亦所未安何者劝课农桑垦辟田野人存则举非有成法诚使职司得人守令各举其事罢非时无益之役去猝暴不急之赋不夺其力不伤其财使人知农之可乐则将不劝而自励今不治其本而遂遣使将使使者何从施之议者皆谓方今农事不修故经界可兴农官可置某观职司以下劝农之号何异于农官嘉祐以来方田之令何异于经界行之歴年未闻有益此农田之说辙所以未谕也天下水利虽有未兴然而民之劳佚不同国之贫富不等因民之佚而用国之富以兴水利则其利可待因民之劳而乘国之贫以兴水利则其害先见苟诚知生民之劳佚与国用之贫富则水利之废兴可以一言定矣而况事起无渐人不素讲未知水利之所在而先遣使使者所至必将求之官吏官吏有不知者有知而不告者有实无可告者不得于官吏必求于民不得于民其势将求于中野兴事至此盖巳甚劳此水利之说辙所以未谕也徭役之事议者甚多或欲使鄕戸助钱而官自雇人或欲使城郭等第之民与乡戸均役或欲使品官之家与齐民并事此三者皆见其利不见其害者也役人之不可不用鄕户犹官吏之不可不用士人也有田以爲生故无迯亡之忧朴鲁而少诈故无欺谩之患今乃舍此不用而用浮浪不根之人辙恐掌财者必有盗用之姦捕盗者必有窜逸之弊今国家设捕盗之吏有廵检有县尉然较其所获县尉常宻巡检常踈非巡检则愚县尉则智盖弓手鄕户之人与屯驻客军异耳今将使县人捕盗则与独任廵检不殊盗贼纵横必自此始辙观近歳虽使鄕户颇得雇人然至于所雇迯亡鄕戸犹任其责令遂欲于两税之外别立一科谓之庸钱以备官雇鄕戸旧法革去无余雇人之责官所自任且自唐杨炎废租庸调以爲两税取太歴十四年应于赋歛之数以定两税之额则是租调与庸两税旣兼之矣今两税如旧柰何复欲取庸盖天下郡县上户常少下戸常多少者徭役频多者徭役简是以中下之戸毎得休间今不问戸之髙低例使出钱助役上戸则便下戸实难颠倒失冝未见其可然议者皆谓助役之法要使农夫专力于耕辙观三代之间务农最切而战阵田猎皆出于农苟以徭役较之则轻重可见矣城郭人戸虽号兼弁然而缓急之际郡县所頼饥馑之岁将劝之分以助民盗贼之岁将借其力以捍敌故财之在城郭者与在官府无异也方今虽天下无事而三路刍粟之费多取京师银绢之余配卖之民皆在城郭苟复充役将何以济故不如稍加寛假使得休息此诚国家之利非民之利也品官之家复役巳乆议者不究本未徒闻汉世宰相之子不免戍邉遂欲使衣冠之人与编戸齐役夫一岁之更不过三日三日之雇不过三百今世三大戸之后自公卿以下无得免者以三大戸之役而较之三日之更则今世旣巳重矣安可复加哉盖自古太平之世国子俊造将用其才者皆复其身胥史贱吏旣用其力者皆复其家圣人旧法良有深意以爲贵之以学而夺其力用之于公而病其私人所难兼是以不取奈何至于官戸而又将役之且州县差役之法皆以丁口爲之髙下今巳去鄕从官则丁口登降其势难详将使差役之际以何爲据必用丁则州县有不能知必不用丁则官戸之役比民爲重今朝廷所以条约官戸如租佃田宅断买坊埸废举货财与衆争利比于平民皆有常禁苟使之与民皆役则昔之所禁皆当废罢能之则其弊必甚不罢则不如爲民此徭役之说辙所以未谕也辙又闻发运之职今将改爲均输常平之法今将变爲青苗愚鄙之人亦所未逹昔汉武外事四夷内兴宫室财用匮竭力不能支用贾人桑羊之说买贱卖贵谓之均输虽曰民不加赋而国用饶足然而法术不正吏縁爲姦掊克日深民受其病孝昭旣立学者争排其说霍光顺民所欲从而与之天下归心遂以无事不意今世此论复兴衆口纷然皆谓其患必甚于汉何者方今聚歛之臣才智方畧未见桑羊之比而朝廷破壊规矩觧纵绳墨使得驰骋自由惟利是嗜以辙观之其害必有不可胜言者矣今立法之𥘉其说甚羙徒言徒贵就贱用近易远茍诚止于此则似亦可爲然而假以财货许置官吏事体旣大人皆疑之以爲虽不明言贩卖然旣许之以变易矣变易旣行而不与商贾争利者未之闻也夫商贾之事曲折难行其买也先期而与钱其卖也后期而取直多方相济委曲相通倍称之息由此而得然至徃徃败折亦不可期今官买是物必先设官置吏簿书禄廪爲费巳厚然后使民各输其所有非良不售非贿不行是以官买之价比民必贵及其卖也弊复如前然则商贾之利何縁可得徒使谤议腾沸商旅不行议者不知虑此至欲捐数百万缗以爲均输之法但恐此钱一出不可复还且今欲用忠实之人则患其拘滞不通欲用巧智之士则患其岀没难考委任之际尤难得人此均输之说辙所以未谕也常平条勑纎悉具存患在不行非法之弊必欲修明旧制不过以时歛之以利农以时散之以利末歛散旣得物价自平贵贱之间官亦有利今乃改其成法杂以青苗逐路置官号爲提举别立赏罚以督增亏法度纷纭何至如此而况钱布于外兇荒水旱有不可知歛之则结怨于民舍之则官将何頼此青苗之说辙所以未谕也凡此数事皆议者之所详谕明公之所深究而辙以才性朴拙学问空踈用意不同动成违忤虽欲勉励自効其势无由苟明公见寛谅其不逮特赐敷奏使辙得外任一官苟免罪戾而明公选贤举能以备僚佐两获所欲幸孰厚焉条例司乞外任奏状右臣近蒙圣恩召对便殿面赐差使仍奉德音不许辞避伏自受命于五月虽日夜勉强而才性朴拙议论迂踈每于本司啇量公事动皆不合伏惟陛下创置此局将以讲求财利循致太平冝得同心恊力之人以备官属而臣独以愚鄙固执偏见虽欲自效其势无由臣巳有状申本司具述所论不同事件苟陛下闵臣孤危未赐诛谴伏乞除臣一合入差遣使得展力州郡敢不策励驽钝以酬恩私臣无任聸天请命激切屏营之至陈州爲张安道论时事书伏以中外臣庻各有职事越职而言国有常宪臣守土陈州非有言责而辄言之计其狂愚玆实有罪然臣伏念顷以老疾不任吏事陛下未忍废弃亲择便地以遂安飬将辞之日面奉德音以爲大臣之义皆当爲国谋虑不冝以中外爲嫌有所不尽古人有言虽乃身在外乃心罔不在王室伏惟圣德广大无所不容而臣自到任以来于今一岁心目昏眩有加无瘳故尝乞匈余生求还闾舎区区之诚乆而未获陛下视臣志气一衰至此岂复有意别白是非而与世俗争议也哉是以得失之闲乆无所与今者窃有所怀上爲陛下叅之官吏下爲陛下验之百姓而安危之机实在于此自惟受恩累圣邦之休戚身实同之志力虽衰于义不可嘿巳然臣之所欲言者非敢远引前古逆探未然以惑陛下之聦明也凡皆陛下之所甞试而臣愚之所与闻者耳臣伏见陛下即位费始计虑深逺凡有所建动合天心始议山陵深䘏费用之广推明先帝薄葬之命以诏有司四方闻之无不感泣其后一年之间诞布号令劝率宗族惇孝弟之行勉励州郡先农桑之政复转对以广言路议徭役以寛民力盛德之事不可具纪是时天下虽大变之后而无不翘然想闻德音以忘其忧两宫欢欣九族亲睦羣臣万民蒙福而安纷纭之议不至于朝廷谤讟之声不闻于里闾陛下优游无爲而天下巳治矣爲国如此岂不乐哉陛下自今视之当日之政其可悔恨者凡有㡬以臣观之非独陛下无所悔恨难天下之人亦未有以爲失当者也何者政令简易而人情之所安耳易曰易则易知简则易从易知则有亲易从则有功有亲则可乆有功则可大向使陛下推行此道始终不变则臣以爲乆大之功可得而致矣其后求治大切用意过当姦臣縁隙得进邪说始议开邉以中上㫖于是延安有横山之谋保安有招谤之计陛下饶之以金帛假之以干戈小人贪功虑害不逺轻发深入结怨西戎攘夺尺寸无用之土空竭内府累世之积大者疲弊秦雍小者身死㓂雠西鄙骚然不宁而陛下始一悔矣然而陛下天姿英果有汉武宏逹之量虽复兵吏失律而立功之意未尝少衰是以左右大臣测知此心复进财利之说陛下乐闻其利而未暇深究其害于是举而从置之条例司以讲求天下之遗利巳酉之秋新政始出自是以来凡所变革不可悉数其最大者一出而爲常平青苗再出而爲㨂兵併营三出而爲出钱雇役四出而爲保甲杀閲四者并行于世官吏疑惑兵民愤怨谏争者章交于朝诽谤者声播于市陛下不胜其烦爲之当宁太息日昃而不食矣然犹幸其成功力排衆人之议而固守之大下方共厌苦而不知其所止也而㨂兵併营之策其害先见武夫㐫悍爲怨最深爲患最急陛下知其不可于是多支月粮复収退卒以顺适其意而陛下旣再悔矣然军中之口犹复匈匈不靖陛下虽推恩抚之而终不以爲惠反谓陛下畏之耳不幸邉臣失筭再生戎患惟幄之臣谋之不臧不务安之而务挠之临遣执政付以疆事多出金币豫书诰勑以成其深入之计当此之时天下之心知其必败矣而陛下与一二臣者方以爲万举而万全旣而出兵无人之境筑城不守之地困弊腹心以求无益之功使秦晋之民父子流离肝脑涂地戎人徼勌受屈巳筑之城随即倾覆救援之兵相继溃叛四方震动君臣宵旰而后下罪巳之诏投窜元宰以谢二鄙而陛下旣三悔矣夫此三者方其未悔也陛下亦以爲是邪非邪陛下犯逆衆心力行不顾其必以爲是不以爲非也然而其终卒至于此然则方今陛下之所是而未悔者无乃亦类此欤臣闻衆而不可欺者民也勇而不可犯者兵也俭而不可侮者隣国也今陛下旣巳欺民犯兵而侮隣国矣夫犯兵侮隣变速而祸小至于欺民则变迟而祸大变速而祸小者瓦觧之忧也变迟而祸大者土崩之患也今瓦解之忧陛下旣知悔矣而土崩之患陛下未以爲意此臣之所以寒心也易曰不远复无祗悔元吉事之未败也陛下不悟其非必俟其败而后悔如向三者则陛下之复巳远而悔亦大矣且臣观之方今陛下之所是而未悔者亦有三而巳责苗助役保甲三者之弊臣不复言矣何也言事者论其不可非一人也百姓毁壊支体燻灼耳目嫁母分居贱卖田宅以自脱免非一家也陛下其亦知之矣徘徊而不改使民无所告诉加之以水旱继之以饥馑积憾之民奋爲羣盗侵滛蔓延㓕而复起英雄乘间而作振臂一唿而千人之衆可得而聚也如此而胜广之形成此所谓土崩之势也臣恐陛下至此虽欲复悔而无所及矣故臣愿陛下取即位之政与今日之事而试观之天下扰扰不安孰与今日之甚羣臣交口争辩孰与今日之衆陛下听覧疲勌孰与今日之多悔恨自责孰与今日之切陛下诚以此较之则不待臣言之终而得失可以自决矣且夫即位之政陛下之本心也今日之事臣下之过计也陛下弃卽位之本心而徇臣下之过计臣窃以爲过也虽然臣窃听之道路方今陛下则亦悔之矣悔之而不变非陛下之意也迫于建议之臣耳夫人臣进谦于其君苟事之不遂而变以从衆则人主有以测其深浅人主有以测其深浅则其用舍之命在于人主此人臣之所以不便也臣窃痛陛下爲社稷之计欲改过以安天下而怙权固位之臣持之而不释陛下聦明睿智废置自我而独爲此鬰鬰也汉宣帝与赵充国议击匈奴魏相非之以爲当与平昌侯乐昌侯平恩侯及有识者详议乃可此三人者非贤于赵充国也然其与国同忧乐无侥倖功名之心与晞望爵赏之意则过于充国逺甚充国犹不可听而况不如充国者哉陛下将安民保国而与喜功代好权利者谋之臣不知其可也臣不胜区区忘身忧国之诚是以势踈而言切惟陛下察之自齐州回论时事书臣自少读书好言治乱方陛下求治之𥘉上书言事陛下不废狂狷召对便殿亲闻德音九品贱官自此始得登对论事当此之时陛下好间之声震动海内愚贱之人笃信寡虑以爲天下之事可得徐陈遍举指顾而定矣旣而误蒙恩泽之受职条例抗论得失与有司不合得请外𥙷于今七年而天下之治安终未可见臣窃疑之伏惟陛下天纵圣德聦明睿智不学而具其于谋虑措置曾何足云然自顷岁以来毎有更张民率不服盖青苗行而农无余财保甲行而农无余力免役行而公私并困市易行而商贾皆病上则官吏劳苦患其难行下则衆庻愁叹愿其速改凡此四者岂陛下之圣明有所不知耶臣以爲非也陛下之圣明无所不知何以言之二年以来陛下屡发英㫁废置大吏数其罪愆明示臣庻凡天下之所共疾恶者陛下无一不知由此观之凡天下之所共厌苦者陛下何所不察今者皇天悔祸启道圣意易置辅相中外踊跃思覩寛政而歴日弥月寂寞无闻衆心皇皇如乆饥而不得食臣虽愚陋窃独爲陛下恨也陛下自即位以来求治之心常若不及意将以尧舜之隆平易汉唐之浅陋不幸左右不明陵迟以至于此天下之人孰不知之今也旣知其不可用而去之又循其旧术而不改将遂代之任咎此臣之所以爲陛下恨也且今天下之安危智者不再计矣水旱连年死者将半遗民饥困盗贼满野疆场未宁军旅在外府库空竭邉餽寡少事之可忧者何可胜数术之不效断可见矣然陛下独迟迟而不决意者巳爲之而巳废之恐天下有以窥其深浅邦臣闻人主之徳如天天之于物也炽然而旱赤地千里草木皆死可谓虚矣然至雷雨时作膏泽洋溢百谷奋起民复粒食鼓舞盛德而忘旱之虐何者度量广大改过无疑也如使宻云而不雨旣雨而中止迟疑犹豫乆而不忍则天之生物尽矣传曰君子之过也如日月之食焉过也人皆见之更也人皆仰之今陛下诚先治其心使虚一而静湛乎彼我得失莫能婴也去恶如弃尘垢迁善如救饥渴与民一新罢此四事青苗之旣散者要之以三岁而不収息保甲之旣团者存其旧籍而不任事复差役以罢免役之条通商贾以废市易之令行之朞年而观之苟民不安居水旱复作盗贼复起财用复竭诚有一事以忧陛下臣请伏罔上之诛以谢左右陛下诚不信臣数年之后亲受其弊矣古人有言曰一慙之不忍将终身慙乎惟陛下爲社稷筹之臣谨列四事之害画一以献不胜愚忠愤懑之诚干犯天威伏俟鐡钺臣辙诚惶诚恐昧死上书画一状谨案青苗免役保甲市易四事得失最爲易见上自中外臣竂下至田父野老无有一不知者但以朝廷所行言其是则有功言其非则有罪是以畏避钳黙不敢正言臣今谨采衆议人所共知灼然可见者画一开坐如后一议者皆谓富民假贷贫民坐収倍称之息是以富者日富贫者日贫今官散青苗取息二分収富人并兼之权而济贫民缓急之求贷不异于民间而息不至于倍称公私皆利莫便于此然公家之贷其实典私贷不同私家虽敢利或多然人情相通别无条法今岁不足而取偿于来岁米粟不给而继之以刍藁鸡豚狗彘皆可以还债也无岁月之期无给纳之费出入闾里不废农作欲取郎取愿还郞还非如公家动有违碍故虽或取息过倍而民恬不知今官贷青苗责以见钱催随二税隣里相保结状请钱一家不至九家坐赴城市糜费百端一有逋窜均相迨要以皆毙而后已朝廷虽救其失而其实无益也一议者又谓平时差役破壊民家一夫爲役举家失业故使逐户出钱官爲顾人谓之免役出钱虽多而民免于破家之患以此爲说行之不疑然不知三代之民以力事上不专以钱近世因其有无各听其便有力而无财者使効其力有财而无力者皆得顾人人各致其所有是以不劳而具今也弃其自有之力而一取于钱民虽有余力不得効也于是卖田宅伐桑柘鬻牛马以供免役而天下始人病矣且夫钱者官之所米爲粟布帛者民之所生也古者上出钱以权天下之货下出米粟布帛以𥙷上之阙上下交易故无不利今青苗免役皆责民出钱是以百物皆贱而惟钱最贵欲民之无贫不可得也至如京师百司郡县刑法之吏无禄而役爲日乆矣周制庻人在官虽曰有禄而事简吏少势或易供非如今时员数猥多不可供亿况三代兵出于民而今世之兵坐而仰给若又兼举大费爲力实难然议者以爲给之以禄然后可责之以廉盖朝廷选吏之精必不如择官之慎禄吏之厚必不如禄官之多今愼择多禄之官犹不免于贪而况于吏人乎且昔之爲法也计赃得罪无禄者减等今用仓法则吏之得罪反重于官颠倒失冝尤爲未可若朝廷诚患吏贪但使官得其人则吏之受赇自有分限若犹未也则虽重禄深法不能禁矣一议者又谓三代之盛兵出于农故团结伍保以寓军令朝廷喜其近古亦谓可行然而三代之民受田于官官之所以养之者厚故出身爲兵而无怨今民买田以耕而后得食官之所以养之者薄而欲责其爲兵其势不可得矣盖自唐以来民以租庸调与官而免于爲兵今租庸调变而爲两税则两税之中兵费具矣且又有甚者民之纳钱免役也以爲终身不复爲役矣今也旣巳免役而于捕盗则用爲耆长壮丁于催税则用爲戸长里正于廵防则用爲巡兵弓手一人而三役具焉民将何以堪之且其爲巡兵弓手也一保甲之中丁壮旣出老弱守舎盗贼秉间如入无人之境而其上畨之期又不过旬日坐作进退未能知也代者旣至相率而反徃来道路劳弊何益至使盗贼纵横官吏蒙责啸聚羣党攻剽州县未必不由此也古之循吏使民卖劒买牛今也使之弃其农具而置兵器小民无知縁以爲恶良民之畏事者一入而终身不得脱姦民之好权者一𥙷而终身不得免其爲患害有不可胜言者矣议者常患百货轻重制在富民少则货卖以取赢多则贱买以要利利有所壅商贾难通于是置市易之官以平贵贱有司诚守此议不更别有所营则虽繁碎难行然亦未有深害今自置市易无物不买无利不笼命官遣人贩卖南北放债取利公行不疑杜絶利源不与民共观其指趣非复制其有无权其轻重而已也徒使小民失业商旅不行空取专利之名实失商税之利国体卑辱海内离心巍巍盛朝何苦于此况复小民好利类无逺见争取官债以救自前欺谩父兄妄引抵当期限旣迫迯窜无所妇子离散行路咨嗟奈何爲此䧟穽诱而纳之也至于姦民巨贾窥伺间隙取利则多或输滞积不售之货以易见钱或指残破无用之屋以賖实货巧智百出难以具言有司蒙蔽指以爲利泉币一散汗漫难収官之所藏徒文具而巳窃闻朝廷近日将议穷究然而旣弊之法葹行未巳买卖百物犹且如故譬如舎茹毒药喉舌破败胸腹胀满知其非矣然且闭口不吐安坐切脉广永方书其于速愈之术踈矣右臣所陈画一事件皆是耳目所接衆庻共知朝廷清明岂有不察若诚有意改易非复难行但朝出一𥿄诏书四弊夕去非如前代积弊或在列国或在四夷欲议改更恐其动摇海内故且维持含养苟自使安今事在朝廷出命则巳聚所系望势难文晋而私自頋恋迟迟不决以失天下之心臣窃不取也愚惷之人志在忧国言词激切干犯典刑区区寸诚丼竢诛戮谨具状奏闻伏候勑㫖栾城集卷第三十五栾城集栾城集卷第三十六栾城集卷三十六右司谏论时事七首论台諌封事留中不行状右臣伏见皇帝陛下以至孝纯仁承统践祚太皇太后陛下以聦眀睿智亲揽庻政二圣恊德以幸天下曾未朞岁而敝事稍去寛政复行元元之民免于流离之患蒙更生之福海内释然无意外之忧不胜幸甚㐲惟陛下恭勤祗畏发于天性犹复选于羣臣增广谏员求直言以自助天下之士闻风相庆臣实何人得于今日备位于此然臣闻帝王之治必先正风俗风俗旣正中人以下皆自勉以爲善风俗一败中人以上皆自弃而爲恶忠人自勉于善则人主耳目衆多易与爲治中人自弃于恶则臣下朋党蕃殖易以爲非盖邪正盛衰之源未有不始于此者也昔眞宗皇帝临驭羣下奖用正人一时贤儁争自记于眀主孙奭戚纶田钖王禹偁之徒旣以諌诤显名则忠良之士相继而起其后耄期厌事丁谓乘间将窃国命而风俗已成朝多正士谓虽懐姦慝而无与同恶谋未及发旋即流放仁宗皇帝仁厚渊嘿不自可否是非之论一付台諌孔道辅范仲淹欧阳脩余靖之流以言事相髙此风旣行士耻以钳口失职当时执政人臣岂皆尽贤然畏忌人言不敢妄作一有不善言者即至随辄屏去故虽人主寛厚而朝廷之闲无大过失及先帝嗣位执政大臣变易祖宗法度下至小民皆知其非而卿士大夫从风而靡则风俗之变于此见矣是时惟有吕诲范鎭等眀言其失二人旣已得罪台諌有以一言及之者皆纷然逐去由是风俗大败无一人复正言者天佑皇室启迪圣德临政未㡬而以言路爲急天下踈然思见祖宗遗俗然臣自至阙廷闻台谏对事一切晋中不出玩不施行又不黜责臣不胜忧疑夫朝廷所以待台諌者不过三事言当则行不赏则黜其所上封事除事于㡬宻人主所当独闻须至晋中外并须降出行遣上所以正朝廷之纪纲使无废职业下所以全人臣之名节使无负公议若当而不行不当而不黜则上下苟且廉耻道废风俗衰陋国将从之臣愿陛下永惟邪正盛衰之渐始于台谏修其官则听其言言有不当随事行遣大者可黜小者可罢使风俗一定忠言日至陛下垂拱于上群臣肃雍于下则太平之治可立而待也惟陛下晋神省察天下幸甚谨録奏闻伏候勅㫖乆旱乞放民间积欠右臣伏见陛下以乆旱忧劳祷请勤至自冬歴春天意未荅宿麦枯瘁灾害广远民自近歳皆苦于重歛储积空匮若此月不雨饥馑必至盗贼必起保甲之余民习武事猖狂啸襄爲患必甚而陛下所以应天动民未有其实臣窃见去年赦书蠲免积欠止于残零两税至于官本债负出限役钱皆不得除放民有破荡家产父子流离衣食不继有死而不可得者买扑酒坊先因实封投状争气务胜竞设髙价旣得之后利入㣲细不能出辨违限不纳加以罚钱至于借没家产杻械生虮虱而不得脱愿陛下降哀痛之书应今日巳前民间官本债负出限役钱及酒坊元额罚钱见今资产耗竭实不能出者令州县监司保眀除放使民得再生以飬父母妻子朝廷捐弃必不可得之债以収民心民心恱附甘泽可致虽使天道幽逺雨不时应而仁泽流溢亦可以化服强暴消止盗贼臣谨按汉书文景宣元之间忧民之疲病每岁辄施租税减筭赋自损以厚下民戴其泽中遭王莾之变皆讴吟思汉汉巳絶而复续夫汉世平安之日独蠲必得之常赋以惠民而况当今旱势未止灾害方作前件欠负皆势不可得柰何靳而不与哉伏愿陛下断自圣心特降手诏无使有司吝于出纳以废格圣泽则天人不逺冝有善应谨録奏闻伏攸勅㫖贴黄臣窃见近年贪刻之吏习以成风上有毫髪之意则下有丘山之取上有滂沛之泽则下有涓滳之施如先帝向时爲泸南用兵两川应副疲极特放五等人户税赋而东川路转运司公行格沮只放三等以下縁累经大赦不敢论列如此之类朝廷虽累行戒饬终恐不改若行臣此奏卽乞痛赐约束如监司敢有违戻许州县官吏具事田实封奏闻论罢免役钱行差役法状右臣伏见门下侍郎司马光奏乞罢免役钱复行差役旧法奉圣㫖依奏施行臣窃谓近岁所行新法利害较然其间免役所系尤重朝廷自去秋已来改更略尽惟此一事迟留不决民间倾听想闻德音臣窃利此事旣行民间鼓舞相庆如饥得食如旱得雨比之去年罢导洛市易盐鐡等事具喜十倍非至仁至圣至眀至断谁能行此然臣有愚虑盖朝廷自行免役至今仅二十年官私乆巳晋惯今𥘉行差役不免有少龃龉不齐譬如人有重病不治必死医者用药攻疗必有暝眩不宁要须病去药消然后乃得安乐今中外用事臣寮多因新法进用旣见朝廷革法宿敝心不自安必因差役之始民间少有不便指以爲言眩惑圣聦败乱仁政㢘臣窃观司马光前件札子条陈差役事件大纲已得允当然其间不免踈略及小有差误执政大臣岂有不知若公心共济即合据光所请推行大意修完小节然后行下今但备録札子前坐光姓名后坐圣㫖依奏其意可知自今以徃其必有人借中外异同之论以揺动大议臣愿陛下但思祖宗以来差役法行民间有何患害近岁旣行免役民间之敝耳目厌闻即差役可行免役可罢不待思虑而决矣伏乞将臣此奏留中不岀时赐省覧苟大法旣正纵有小害随事更张年岁之间法度自备臣踈逺小臣𥘉蒙擢用輙此深言罪在不赦但念臣𥘉无左右之助諌垣之命出自圣意不敢自同它人更存形迹冐昧陈闻惟陛下裁幸谨录奏闻伏候勑㫖贴黄臣窃详差役利害条目不一全在有司节决修完近则半年远亦不过一年必有成法至于卿户不可不差役钱不可不罢此两事可以一言而决况所在役钱寛剰一二年间必未至阙用从今放免理在不疑前来司马光文字虽有役钱一切并罢之文又却委自州县监司㸔详有无妨碍臣窃虑诸路爲见有此指挥未敢便行放罢依旧催理则㐫岁疲民无所从出或致生事欲乞特降手诏大略云先帝役法本是一时权冝指挥施行岁乆民间难得见钱已诏有司依旧差役所有役钱除坊郭单下女戸官戸寺观依旧外其余限诏到日并与出牓放免其去年已前见欠役具数钱闻奏未得崔理听候指挥论蜀茶五害状右臣伏见朝廷近罢市易事不与商贾争利四民各得其业欣戴圣德无有穷已准有益利秦鳯熈河等路茶埸司以买卖茶虐害四路生灵又以茶去影蔽市易贩卖百物州县监司不敢何问爲害不细而朝廷未加禁止臣闻五代之际孟氏窃据蜀土国用𥚹狭始有榷茶之法及艺祖平蜀之后放罢一功横歛茶遂无禁民间便之其后淳化之间牟利之臣始议掊取大盗王小波李顺等因贩茶失职穷爲剽刼凶𦦨一扇两蜀之民肝脑涂地乆而后定自后朝廷始因民间贩卖量行収税所取虽不甚多而商贾流行爲利自广近歳李祝𥘉立茶法一切禁止民间私买然犹所収之息止以四十万贯爲额供亿熈河至刘佐蒲宗闵提举茶事取息太重立法太严逺人始病是时知彭州吕陶奏乞改法只行长引令民自贩茶毎茶一贯出长引钱一百更不得取息得㫖依奏民间闻之方有息肩之望又却差孙廻李稷入川相度始议极力掊取因建言乞许茶价随时增减茶法旣有増减之文则取息依旧由是息钱长引二说并行而民间转不易矣而稷等又益以贩盐布乃能増额及六十万贯及李稷引陆师闵共事又増额至一百万贯师闵近岁又乞于额外以一百万贯爲献朝廷许之于是奏乞于成都府置都茶埸客旅无见钱买茶许以金银诸货折博遂以折博爲名多遣公人牙人公行拘栏民间物货入埸贱买贵卖其害过于市易又以本钱质典诸物公违条法欺罔朝廷盖茶法始行至今法度凡四变矣每变収利益深民益困弊然供亿熈河止于四十万贯其余以供给官吏及非理进献希求恩赏而害民之余辱国伤敎又有甚者夫逐州通判本以按察吏民诸县令佐亦以抚字百姓而计筭息钱均与牙侩分利至于监茶之官发茶万䭾即转一官知县亦减三年磨勘国之名器轻以与人遂使贪冐滋章廉耻不立深可痛惜又案盗贼之法赃及二贯止徒一年出赏五贯今民有以钱八百私买茶四十斥者輙徒一年出赏三十贯又递铺文字事于军机及非常盗贼急脚递日行四百里马递日行三百里违二日止徒一年今茶递徃还日行四百里违一日輙徒一年立法太深茍以自便不顾轻重之冝盖造立茶法皆倾险小人不识事体但以逺民无由伸诉而他司畏惮不敢辩理是以公行不道自始至今十余年矣臣窃闻朝廷近日察知其弊差官体量然犹恐未知其详臣今访闻稍得其实谨具条件五害如左其一曰益利路所在有茶其间卭蜀彭汉绵雅洋等州兴元府三泉县人户以种茶爲生自官榷茶以来以重法胁制不许私卖抑勒等苐髙秤低估递年减价见今止得旧价之半乞委所差官取榷茶至今递年所估价例对定即见的实茶官又于每岁秋成籴米髙估米价强俵茶户谓之茶本假令米石八百钱即作一贯支俵仍勒出息二分春茶旣发茶户纳茶又例抑半价兼压以大秤所损又半谓之青苖茶及至卖茶本法止许収息一分今多作名目如牙钱打角钱之类至収五分以上买茶商旅其势必不肯多出价钱皆是减价亏损园户以求易售又昔日官未榷茶园户例収晚茶谓之秋老黄茶不限早晚随时即卖榷茶之后官买止于六月晚茶入官依条毁弃官旣不収园户须至私卖以䧟重禁此园户之害一也其二曰川茶本法止于官自贩茶其法已陋今官吏縁法爲姦遂又贩布贩大宁盐贩甆器等物并因贩茶还脚贩觧盐入蜀所贩解盐仍分配州县多方变卖及折博杂物货爲害不一及近岁立都茶埸縁折博之法拘栏百货出卖収息其间纱罗皆贩入陜西夺商贾之利至于买卖之余则又加以质当去年八九月间爲成都买扑酒坊人李安典糯米一万贯每斗岀息八钱半年未赎仍更出息二分其它非法类皆如此今四方蒙頼圣恩罢去市易抵当之弊而蜀中茶官独因縁茶法潜行二事使西南之民独不蒙惠泽此平民之害二也其三曰昔官未榷茶陜西商旅皆以觧盐及药物等入蜀贩茶所过州军已出一重税钱及贩茶出蜀兼带蜀货㳂路又复纳税以此省税增羡今官自贩茶所至虽量出税钱比旧十不及一纵有商旅兴贩诸处税务畏惮茶官又利于分取息钱例多欺诈以税爲息由此省税益耗假有作税钱上暦岁终又不拨还转运司但添作茶官岁课公行欺罔又茶官违法贩卖百物商旅不行非唯税亏兼害酒课蜀中旧使交子唯有茶山交易最爲浩瀚今官自买茶交子因此价贱此省课之害三也其四曰蜀道行于溪山之间最号崄恶般茶至陜西人力最苦元丰之𥘉始以成都府路厢军数百人贴铺般运不一二年死亡略尽茶官遂令州县和雇人夫和雇不行即差税户其爲搔扰不可胜言后遂添置递铺十五里辄立一铺招兵五十人起屋六十间官破钱一百五十六贯益以民力仅乃得成今已置百余铺矣若二百铺皆成则是添兵万人衣粮岁费二十万贯见招塡不足旋贴诸州厢军逐州阙人百事不集又茶逓一人日般四䭾计四百余斤回车却载解盐徃还山行六十里稍遇泥潦人力不支逃匿求死嗟怨满道至去年八九月间劒州劒阳一铺人全然走尽㳂路号茶铺爲纳命埸此递铺之害回也其五曰郏西民间所用食茶盖有定数茶官贪求羡息般运过多出卖不尽逐州多亏岁额遂于毎斤增价俵卖与人元丰八年鳯州准茶官指挥每茶一斤添钱一百其余州郡准此可见又茶法𥘉行卖茶地分止于秦鳯熈河今遂东至陜府侵夺蜡茶地分所损必多此郏西之害王也五害不除蜀人泣血无所控告臣乞朝廷哀怜逺民罢放榷法令细民自作交易但収税钱不出长引止令所在埸务据数抽买博马茶勿失朝廷武备而已如此则救民于网罗之中使得再生以养父母妻子不胜幸甚如朝廷以爲陜西邉事未宁不欲顿罢茶事即乞先弛槯禁因民贩茶正税之外仍収长引钱一岁之入不下数十万贯而商旅通行东西诸货日夜流转所得茶税杂税钱及酒课增羡又可得数十万贯而罢置茶递无养兵衣粮及官吏縁茶所费食钱息钱之类其数亦自不少则榷茶可罢灼然易见若异日西边无事然后更罢长引钱如旧収税而止然臣再详师闵所营茶利虽使之裒敛一一如数止于二百万贯无复赢余矣若以前件茶引茶税杂税酒课利等钱约七八十万贯折除即止约有利一百二千余万贯若更除茶递养兵衣粮及官吏縁茶所费约三四十万贯即是师闵百端非理凌虐细民止得八十万贯假令万一蜀中稍有饥馑之灾民不堪命起爲盗贼或如淳化之比臣不知朝廷用兵㡬何费钱㡬何杀人㡬何可得平定今但得七八十万贯钱置此不虑臣窃惑之兼臣访闻陆师闵去年自成都移治永兴仍取成都供给有本府衙前杨日新者爲之卖酒至十二月中师闵自觉非法始移牒永兴成都止就用永兴供给其违法差衙前卖酒及多请过成都供给即不曾举觉其贪冐无耻一至如此亦乞令所差官便行体量如是诣实乞重行黜謪以慰逺方积年之愤谨録奏闻伏候勑㫖贴黄陆师闵乆擅茶事欺罔朝廷奏请如意爲吏民所畏惮若晋在本职虽特遣使命恐必难以体量实害欲乞先罢师闵职任及利州路转运使蒲宗闵昔同建议榷茶曾窃冐恩赏显有妨碍亦乞指挥不得同莶书体量事所贵官吏不忧后害敢以实告乞更支役钱雇人一年候修完差役法状右臣伏见二月九日三省枢宻院札子节文应天下免役钱一切并罢其诸色役人并依熈宁元年以前旧法人数定差更乞指挥诸县官吏㸔详若依今来指挥别无妨碍即便依此施行若有妨碍致施行未得限勑到五日内具利害擘划申本州本州限一季闻奏奏到各随冝修改奉圣㫖依奏臣㸔详上件指挥大纲已得允当其间节目颇有踈略差误未易一一具言全在有司节次修完近见𨳩封府奏开祥两县于数日之内依旧役法人数差到役人臣窃惟自罢差役至今巳仅二十年乍此施行吏民皆未习惯兼差役之法关渉衆事根牙盘错行之徐缓乃得详审若不穷究首尾忽遽便行但恐旣行之后别生诸弊臣窃见州县役钱所在例有积年余剰今年夏料虽已放罢旧余剰钱犹足支数年欲乞朝廷指挥将见在役钱且依旧雇役尽今年而止却于今年之内催督诸䖏审议差役令的确可行更无弊害然后于今冬迆逦差拨起自来年役使乡户一则差役条贯旣得审详旣行之后无复人言二则将已纳役钱一年雇役民力纾缓进退皆便臣深恐诸道以爲朝廷已行之命降则即行虽有妨碍更不陈迷致差役之条未尽其利若朝廷以臣此言可用欲乞下三省疾速施行谨録奏开伏候勑㫖贴黄新法已来减定役人皆是的确数目行之十余年并无阙事则旧法人数决爲冗长天下共知况近降指挥眀使州县相度有无妨碍至于掲簿定差亦无日限今来开封官吏更不相度申请于数日之间一依旧法人数差拨了絶如坛子之类近年以剩员充者一例差拨役人监勒开祥两县迅若兵火显是故欲扰民以害成法尚頼百姓乆苦役钱乍获复旧更无词说不尔必须争讼纷纭爲害不小乞下所司取问开封官吏明知有上件妨碍更不相度申请及似此火急催督是何情意特赐行遣以戒天下挟邪壊法之人乞招河北保甲充军以消盗贼状右臣闻薄赋敛散蓄聚若以致贫而民安其生盗贼不作县官食租衣税廪有余粟帑有余布乆而不胜其富也厚赋歛奋民利若以致富而所入有限所害无穷大者亡国小者致冦冦盗一起尽所得之利不偿所费之十一乆而不胜其贫也臣未敢逺引陈胜呉广龎勋黄巢之类只如淳化中李顺庆暦中张海等熈宁中廖恩此数火盗贼计其燔烧官寺刧略仓库以致发兵命将转输粮食耗失兵械募士赏功之费大率不下数百万贯但得事了岂敢言费然方其未发有能建言乞捐数十万贯以消其变则上下争执如惜支体不肯割截此天下之大迷古今之通患也故臣愿于元丰库或内藏库乞钱三十万贯上以爲先帝収思于旣徃下以爲社稷消患于未萌伏愿陛下权福祸之重轻较得䘮之多少断而行之毋使有司吝于出纳以害大计河北之民喜爲剽劫所从来尚矣近歳创爲保甲驱之使离南畆教之使习㐫器一夫在官一家资送穷苦无聊靡所不至椎埋爲姦十人而九号爲保甲莫敢谁何若更一年不罢则胜广之事可立而待也今虽已罢而弓刀之手不可以复执锄酒肉之口不可以复茹𬞞旣无所归势必爲盗今河北冦贼成群访闻皆是保甲余党若因之以饥馑则变故之作不可复知近岁富弼知青州是时河北流民百万转徒京东弼旣设方略振活其老㓜而招其壮悍者爲军不待朝㫖皆刺指挥二字其后皆爲劲兵百万之衆无一人爲盗者弼人臣便冝行事犹能若此况陛下富有四海而兀丰及内库钱物山积莫可计数只如近日内降睿恩殿金银一色令别库収贮者自约及百余万贯皆是先帝多方収拾以备缓急支用不取于民圣筭深逺非凡所及若积而不用则与东汉西园钱唐之琼林大盈二库何异于先帝圣德不爲无损故臣愿乞三十万贯爲招军例物选文武臣僚有才干者一二人分徃河北逐路于保甲中招其强勇精悍者爲禁军随其人才以定军分本州无阙则自近及逺或押上京不过一二万人则河北豪杰略尽矣其间武艺絶伦旧日以𥙷班行者押赴阙试验有实即以𥙷内六班之阙或以𥙷本贯及邻近阙额军员但当严赐指挥候了日当遣人覆按有不如法重坐官吏臣闻先帝本谓保甲可用故欲隐兵于农以渐消正兵是以禁军多有阙额今保甲旣罢正使无事犹合𥙷塡况如前所陈者惟陛下深察果断而力行之今冬春大旱二麦不熟事势如此恐不可缓谨録奏闻伏候勅㫖论差役五事状臣近奏言二月六日三省枢宻院札子同奉圣㫖罢免役钱行差役事大纲巳得允常其间小节踈略差悞乞令诸处审议候的确可行然后行下近日巳蒙圣㫖差韩缜等四人置局㸔详臣前所谓踈略差悞其事有五谨具条件如左一衙前之害自熈宁以前破败人家甚如兵火天下同苦之乆矣先帝知之故剏立免役法拘収坊埸官自出卖以免役钱顾投名人以坊埸钱爲重难酬奖及以召募官员军员押纲自是天下不复知有衙前之患而近歳所以民日贫困天下共苦免役法者乃是庄农之家歳出役钱不易及出卖坊埸许人添价争刬致送纳不前之弊也向使先帝只行官自岀卖坊埸一事自可了却衙前色役有余其余役人且依旧法则天下之利较然无疑独有一弊所顾衙前或是浮浪不如乡差税户可以委信然行之十余年浮浪之害无大败阙不足以易乡差衙前搔扰之患今来略计天下坊埸钱一岁所得共四百二十余万贯若立定酌中价例不许添价刬赏亦不过三分减一尚有二百八十余万贯而衙前支费及召募非泛纲运一岁共不过一百五十余万贯虽诸路多少不齐或足或否而拆长𥙷短移用可足由此言之将坊埸钱了衙前一役灼然有余何用更差乡户今年二月六日所降指挥但云诸公使库设厨酒库茶酒司并差将校勾当诸纲运并召得替官员或差使臣军大将将校管押衙前若无差遣不闻有破产之人以此欲差乡户至于坊埸兀无明文处置不知官自出卖爲复却依旧法酬奨衙前若官自出卖即如川蜀京东淮浙等路旧来坊埸优厚人人愿爲长名元不差乡户去处今来却须创差民情必是大叚惊扰若依旧法用坊塲酬奖衙前即未委召甚官员军员将校等柙纲用何钱支遣若无钱支遣即诸般重难还是乡户衙前管认爲害不小一坊郭人户熈宁以前常有科配之劳自新法以来始与乡户并出役钱而免科配其法甚便但所出役钱太重未爲经乆之法今若全不令出即比农民反爲侥倖若依熈宁以前科配则取之无艺人未必安今来二月六日指挥并不言及坊郭一项欲乞指挥并官户寺观军丁女户并据见今所出役钱裁减酌中数目与前项卖坊埸钱除支顾衙前及召募非没纲运外常切椿留准备下项支遣所有月掠房钱十五千及歳収斛㪷百石以上出钱指挥恐难施行一新法以来减定诸色役人皆是的确合用数目行之十余年并无阙事即熈宁以前旧法人数显是冗长虚烦民力今来二月六日指挥却令依旧人数定差未爲允当欲乞只依见今役人数目差拨若自前元差乡户充役后来却用剰员抵替如埸子坛子之类其剰员所费请受合还运司者即乞于前项坊埸坊郭等钱支还一熈宁以前散从弓手手力等役人常苦接送之劳逺者至四五千里极爲疲弊自新法以来官吏皆请顾钱役人旣以爲便官吏亦不阙事今民力凋残比之熈宁以前尤当悯恤若不免接送必有逃窜流离之忧欲乞依新法官吏并请顾钱仍于前项坊场坊郭等钱内支州县胥吏并募情愿充役不请顾钱如不情愿量支顾钱仍罢重法亦以前项坊埸坊郭等钱支如支用不足卽差乡户仍许指射旧人官爲差顾代役其乡户所出顾钱不得过官顾数目右件乞降付㸔详役法所详酌施行谨录奏闻伏候勅㫖栾城集卷第三十六栾城集栾城集卷第三十七栾城集卷第三十七右司諌论时事一十六首乞赈救淮南饥民状右臣访闻淮南乆旱雨全未足二麦并巳枯死浙中米价虽贱而运河无水客旅不至米斗直一百七十以来民间阙食甚觉不易而所在官吏并未见赈济及奏请别作处置臣窃见顷立义仓至今巳将十年所聚粮斛数目甚多每遇灾伤未尝支散一粒民情深所不恱臣欲乞指挥淮南官司先将所管义仓米数随处支与阙食人户兼将常平米减价出卖及取问监司州县因何并不曾申请擘划兼乞体访诸路如有似此阙食去处一例施行谨録奏闻伏候勑㫖乞废忻州马城盐池状右臣访闻河东除晋绛慈隰州旧卖觧盐外其余州县尽只卖末利东西两监盐民间未尝阙盐食用丰二年后来前宰相蔡确兄砺等始议创添忻州马城池盐其盐夹硝味苦人不愿买故自四五年来作分数抑卖与铺户多有诉免去年转运司以此申乞住收马城池盐而虞部李闳畏避蔡砺权势曲生问难自去年六月以来行遣未了却符下提举司相度意在观望不肯依实定夺臣欲乞下河东转运司结罪保明只将永利东西两监盐供卖本路诸州有无阙事如委无妨阙即乞依所请住収马城池盐依旧只卖永利东西两监盐仍乞取问蔡砺等建议害民及虞部官吏希合权要故作拖延情罪依法施行谨録奏闻伏候勑㫖贴黄访闻忻州曾申本路转运司乞枷铜铺户前来买盐以此显见人情不愿再乞放积欠状窃见三省同进呈臣前奏乞将民间官本债负出限役钱及酒坊元额罚钱见今资产耗竭实不能出者令州县监司保明除放事奉圣㫖节文令户部勘㑹应系诸色欠负科名数目仍契勘欠户见今各有无抵当物力开具保明闻奏臣窃谓朝廷将施舍巳责救民于沟壑之中其施行节次常如救焚不可少缓前件指挥令户部开具欠户见今抵当物力此事不在户部惟州县可见若令户部取之州县文字徃来动经岁月反覆问难何时了絶攺民之急不此此乃有司出纳之常度而非朝廷救灾之体如陛下将布德施仁以収民心荅天意旦使惠泽滂流虽民间小有侥倖何损于德况此积欠经渉乆远凶岁疲民空烦鞭箠必无所得纵获毫末无𥙷国计乞特降朝㫖直下诸路监司与州县一面依下项除放结罪保明闻奏所贵小民早𬒳圣恩不至失所别致生事谨具条件如后一官本债负在京乞委提点司与府县及市易官外道委转运司与州县同取索逐户元请官本若干经今多少年月合出息钱若干逐户从请出官钱后来巳纳到官本若干息钱若干通计本息巳纳及元请官本之数即便与放免如通计本息未及官本而家业荡尽者亦与除放如尚有些小家业而见今孤贫不济者即权住催理官吏结罪保明奏闻听候勅裁一拖欠坊埸钱乞取索逐户元认浄利钱若干自开沽以来违欠月分合纳罚钱若干将本户已纳到浄利及罚钱通计若干如巳通及元认浄利之数即与放免如通计未及元认浄利之数而家业荡尽者亦与除放如尚有些小家业而见今孤贫不济者卽权位催理官吏结罪保明闻奏听候勑裁一出限拖欠役钱今来朝廷巳行差役之法即免役钱别无支用虽使差役未了间时暂晋旧雇人执役目有从来寛剰役钱支遣其拖欠役钱乞与一切放免右臣前奏系二月十五日及今已四十日而行遣迂缓未知何时恩泽可以及下伏乞陛下深念欠负人户枷锢巳乆衣食不继父子离散其愁苦无聊甚可哀闵断自圣心依臣所乞特与除放无使有司争执细故迁延岁月所得无㡬而民间穷困小则病瘁怨苦感动隂阳大则计较死生起爲盗赋所失转大虽悔无及臣不胜区区爲国深虑谨録奏闻伏候勑㫖论发运司以粜籴米代诸路上供状右臣窃见近岁有司分掌利柄更相侵渔以自爲功究其本末其实皆朝廷财用而以此取彼此虽有得彼必有失其终均出于民是以民日益病无所告诉顷者发运司以钱一百万贯爲粜籴之本毎岁于淮南侧近趂贱籴米而诸路转运司上供米至发运司者歳分三限第一限自十二月至二月第二限自二月至五月第三限自六月至八月违限不至则发运司以所籴米代之而取直于转运司㡬倍本路实价转运司米虽至而出限一日辄不得充数江湖诸路自来皆系出米地分而难得见钱旧日官岁籴米钱散于民故农不大伤无钱荒之弊今发运司以所籴米代供而责钱于诸路诸路米无所售而歛钱以偿发运司则钱日益荒而农民最病此东南之大患也访闻发运司所収厚利别无所用不过以爲羡余进奉以固结恩宠方今陛下㳟佥节用食租衣税专以利民何取于此臣乞指挥发运司今后诸道转运司出限不到米依旧以发运司所籴米代发上京而不得于诸道责取米价候诸道般到米依数拨还据违限欠数取勘转运司官吏要使上供不阙而无所取利诸道得以及时収籴钱有所洩而农不甚病此利甚广如朝廷以臣言爲可用伏乞下户部立法施行谨録奏闻伏候勑㫖乞给还京西水柜所占民田状右臣访闻顷年宋用臣引洛水爲清汴水源浅小行运不足遂于中牟管城以西强占民田潴蓄雨水以备淸汴乏水之用方用臣贵盛州县皆不敢争但中牟一县占田八百五十余顷伏惟陛下䘏养小民过于赤子无名侵夺圣意不然臣欲乞指挥汴只以东州县各具水柜所占顷畆数目及毎岁有无除放二税仍具水柜委实可与不可废罢如决不可废即当如何给还民田以免怨望谨録奏闻伏候勑㫖论三省事多晋滞状臣窃见先帝改定官制因唐之旧布列三省使出入相钩较文理宻察得古之遗法然患有司推行不能尽如圣意叅考之益未见而迂滞之害先着见今三省文书节次晋碍比官制未行以前颇觉其弊臣尝访问衆人得其一二意欲因见行之法畧加䟽理务令清通简便苟迂滞之病旣除事不至杂冗难治官吏日有余力则叅考之功可得而见也谨具条件如后一凡事皆中书取㫖门下覆奏尚书施行所以爲重慎也臣谓国之大事及事之巳成者依此施行则可至于日生小事及事之方议者一切依此则迂缓之弊所从出也假如百官乞假有司请给器用之类此所谓日生小事也臣僚陈请与革废置朝廷未究本末欲行勘当之类此所谓事之方议者也昔官制未行如此等事皆执政批状直付有司故径而易行自行官制遂罢批状毎有一事輙经三省誊冩之劳旣巳过倍勘当旣上小有差误重复施行又经三省循环徃复无由了絶至于疆埸㡬事河防要切一切如此求事之速辨不可得也故臣乞复批状之法以便日生小事及事之方议者惟国之大事及事之巳成者然后经歴三省则事之去者过半矣一三省文书法许吏人互相点检差误毫末之失皆理爲赏罚故披罚者畏避谴何巧作迁延以求细宻𬒳赏者晞望劳绩吹毛求疵务爲稽缓因此文书无由速了臣欲乞今后不以差误爲赏罚惟有所欺弊及虽系差误而害事者方行赏罚一文书至尚书省自省付诸部自部付诸司其开拆呈覆用印皆有日限逐处且以五日爲率凡十五日其勘当于外日数又多幸而一出得完具者自诸司申部自部申省其限日如前则巳一月余日矣不幸复有问难又复一月自此盖有不可知者费日虽乆而遣限如法虽欲加罪终不可得故臣欲乞以事之缓急减定日限亦救弊之一端也一古者因事设官事不可巳然后置官今官倣唐制事本不须如此而爲官生事者徃徃而有如应支钱物尚书度支行遣得㫖许支合下所管库务支给者必先由太府寺本寺备録帖所管库务又经比部句过然后送库务支给臣谓太府寺未尝可否一事枉有经历宜令度支径送比部句过又如诸路召幕押纲合得酬奖诸库务巳给朱钞先絶太府寺印𥿄保明指定合得酬奖申尚书金部金部再行勘验诣实関司勲句覆然后関吏部施行臣谓太府金部两处勘验保明显有烦重冝裁减一处又如在京职事官合破白直并宣借剰员或替换宣借昔未行官制以前皆系所属直下歩军司差拨自行官制并湏经由尚书兵陪兵部但指挥歩军司依条施行臣谓兵部别无可否亦不须更令经歴如此等事数必不少非臣所能尽知乞下六曹及二十四司各具有无似此重复之事若能一切裁损必大有所益右三省事务衆多条约繁伙非臣一人所能究悉臣前件所陈四事特其一二而巳欲乞陛下降付三省推类讲求立法施行或选择臣僚精通明敏者一二人俾专治其事务令约而不遗多而不乱合三省胥吏比旧人数拯多皆由法不省便枉费人力若将来法制一清此曹亦渐可减事清吏少此最爲治之要也惟陛下晋神省察谨録奏闻伏勑俣㫖言科埸事状右臣伏见尚书礼部㑹议科埸欲复诗赋议上未决而左仆射司马光上言乞以九经取士及令朝官以上保任举人爲经明行修之科至今多日二议并未施行臣窃惟来年秋赋自今以徃岁月无㡬而议不时决传闻四方学者知朝廷有此异议无所适从不免惶惑懑乱盖縁诗赋虽号小技而比次声律用功不浅至于兼治它经诵读讲解尤不可轻易要之来年皆未可施行臣欲乞先降指挥明言来年塲科一切如旧但所对经义兼取注䟽及诸家议论或出巳见不专用王氏之学仍罢律义令天下举人知有定论一意爲学以待选试然后徐议元祐五年以后科举格式未爲晩也谨录奏闻伏候勑㫖乞招畿县保甲充军状右臣近奏乞招河北保甲充禁军闻巳有朝㫖令逐州军长吏等优给例物寄招在京禁军去讫臣窃谓京畿诸县保甲事体与河北无异而所在阙额禁军尚多欲乞指挥京畿诸县一依河北巳得指挥招募施行臣又闻河北河东旧有义勇自来毎年冬教以爲邉备民所习惯不以爲恠畿内百姓非邉民之比今来保甲虽罢按閲而未免冬教民情未安亦乞特与放罢谨录奏闻伏候勅㫖乞令户部役法所㑹议状右臣伏见闰二月十五日圣㫖节文详定役法所奏诸路衙前先以坊塲河渡钱依见今合用人顾募不足方许揭簿定差臣窃听中外之议以谓此法颇爲穏便盖见今诸路每年所入坊塲河渡钱共计四百二十余万贯而毎岁所费衙前支酬及召募押纲钱共计一百五十余万贯所费止用所入三分之一纵使坊塲河渡价钱别行裁减不过比见今三分减一则是所费亦不过所入之半而免却民间衙前最重之役其爲利民不言可见续准闰二月二十七日圣㫖节文详定役法所状再详雇募二字切虑诸路承用疑惑将谓依旧用钱雇募充役欲乞改雇字爲招字聚谓此法旣不以钱雇人空行招募必是招募不行要湏一例役拨未委毎年所得坊埸河渡钱四百二十余万贯除支酬衙前重难及雇募押纲钱外其余欲将何䖏支用又熈宁以前诸路衙前多有长名人数只如西川全系长名故衙前一役不及乡户淮南两浙长名太半以上其余路分长名亦不减半今坊塲旣巳拘収入官必无人愿充长名则应系衙前并是乡户虽号爲招募而上户利于免役方肯投名与差无异上等人户旣充免役衙前则以次人户须充以次色役如此则下户充役多如熈宁以前方今人户乆爲苖役所困物力比熈宁以前贫富相逺而差役之法比旧特重此衆议所以服未也然臣窃闻西邉熈兰等州及安疆米脂等寨毎年费用约计三百六七十万贯此钱太平出于苖役寛剰今苖役旣罢故议者欲指坊塲河渡钱以供其费致使衙前湏至并差乡户臣谓朝廷养民备邉虽有内外之别而其实一家之事耳若备邉之费实未有准拟则坊塲等钱存以待之亦不得巳之计也今邉防之计详定役法所必未能周知其详而暗指坊塲等钱以备其费则其养民之计亦巳踈矣臣欲乞朝廷宻切指挥户部与详定役法官㑹议先计上件新置城寨岁费㡬何若干系西川茶钱若干系经制司钱若干系阙额禁军钱若干系内藏库钱似此诸般科名外尚有不足数目若干若此数目不至絶多臣乞计其所阙三年之数于元丰库及崇政殿库钱内椿出访闻此库钱物山积本先帝所蓄以备邉事今于此支用正合先帝本意臣访闻兰州等处道里崄逺决爲难守朝廷见议弃捐以安中国三年之后邉境巳定即非乆逺不絶之费所用钱数虽多亦有限量其坊塲河渡等钱旣别不支用即及依闰二月十五日圣㫖指挥雇募衙前施行若朝廷重惜二库钱物未欲专行支给卽乞将坊埸河渡等钱除雇募衙前等外量将剰数添助邉费所贵养民备邉两不失所谨录奏闻伏候勑㫖贴黄朝廷方议息民不冝爲邉费夺坊埸钱专差衙前以困民力臣窃见诸路州县累年积下青苖息钱及免役寛剰钱数目不少亦可以助西邉新置城寨三二年之费所贵㽞得坊埸钱雇募衙前令民间无重役之患则朝廷恩德及民深矣乞禁军日一教状右臣窃见诸道禁军自置将以来日夜按习武艺劒槊击刺弓弩斗力比旧皆倍然自比岁试之于邉亦未见胜敌之効盖士卒服习止军中一事耳至于百战百胜则自有道不可不察也臣访闻凡将下兵皆蚤晩两敎新募之士或终日不得休息士卒极以爲苦顷岁西鄙用兵士自内郡徃即战地皆奋踊而去以免教爲喜先朝留意军事毎岁遣官按阅钖赉丰厚迁𥙷峻速士心犹且如此臣观今日所以厚之者不如先朝而所以劳之者如旧臣窃以爲疑也古之名将如李牧王翦将用人之死力必椎牛酾酒听其佚乐养而不试士皆投石超距踊跃思奋而后用之故所向无敌今平居无事朝夕虐之以教閲使无遗力以治生事衣食殚尽燋悴无聊缓急安得其死力臣请使禁军除新募未习之人其余目止一敎使得以其余力爲生异日驱以征伐其乐致死以报朝廷冝愈于前日也谨録奏闻伏候勑㫖乞差官与黄廉同体量蜀茶状右臣近曾奏言益利等路茶事司以买卖茶虐害四路生灵朝廷巳差黄廉体量利害乞先罢茶官陆师闵职任使四路官吏不忧后患敢以实害尽告黄㢘今闻朝廷却差黄廉就领茶事臣窃以爲黄㢘若以专使按榷茶之弊则身无利害茶事巨细势必具陈若身自领茶事有课利増损邉计盈虚之责则茶之爲害势必不肯尽言兼朝廷本爲逺民无告特遣此使使事未逹而就除外官小民无知必谓朝廷安于虐民重于改法此事体大冝速有以救之朝廷必谓陆师闵蠧害四路爲日巳乆不欲别差替人淹延岁月因黄㢘在彼卽行替罢事虽稍便理有未尽臣欲乞选差淸强官一人与黄廉同共体量候了日赴阙面奏利害所贵不敢隐蔽茶蔽四路之人终被德泽谨録奏闻伏候勑㫖乞以发运司米救淮南饥民状右臣伏见淮南旱灾民食踊贵朝廷特令截晋上供米三十万石以济其急䘏民之深异时所未尝有然臣访闻本路自正月以来以义仓常平粮斛逐旋赈济约至夏中麦熟稍得给足不意今旱势益甚夏麦无望而秋収之期逺在百日之外虽有前件截留上供米分在一路恐未能遍及饥民访闻发运司逐年将粜籴本钱一百万贯趂贱籴米以代诸路违限上供米数外或遇米贵亦出卖収息臣欲乞指挥发运司约定今年合留代上供外其余权令只依元买价尽数支拨于诸郡出卖不得救息仍先具若干留代上供若干可以出卖及元买价例申奏所贵米数稍多救接饥馑可以支持至秋谨録奏闻伏候勅㫖论明堂神位状右臣闻三代常祀一歳九祭天再祭地皆天子亲之故于其祭也或祭昊天或祭五天或独祭一天或祭皇地祗或祭神州地祗要于一岁而亲祀必遍降及近世岁之常祀皆有司摄事三岁而后一亲祀亲祀之踈数古今之变相远如此然则其礼之不同盖亦其势然也谨按国朝旧与冬至圆丘必兼飨从祀百神若其有故不祀圆丘别行它礼或大雩于南郊或大飨于明堂或恭谢于大庆皆用圆丘礼乐神位其意以爲皇帝不可以三年而不亲祀天地百神故也臣窃见皇祐明堂遵用此法最爲得礼之变自皇祐以后凡祀明堂或用郑氏说独祀五天帝或用王氏说独昊天上帝虽于古学各有援据而考之国朝之旧则爲失当盖儒者泥古而不知今以天子毎歳亲祀之仪而议皇帝三年亲祀之礼是以若此其踈也今者皇帝陛下对越天命逾年卽位将以九月有事于明堂义当并见天地遍礼百神躬荐诚心以格灵贶臣恐有司不逹礼意以古非今执取王郑偏说以乱本朝大典夫礼沿人情人情所安天意必顺今皇帝陛下始亲祠事而天地百神无不咸秩岂不俯合人情仰符天意臣愚欲乞明诏礼官今秋明堂用皇祐明堂典礼庻㡬精诚陟降溥及上下谨録奏闻伏候勅㫖乞借常平钱置上供及诸州军粮状左臣闻自古经制国用之术以爲谷帛民之所生也故歛而藏之于官钱币国之所爲也故发而散之于民其意常以所有易其所无有无相交而国用足焉故自熈宁以前民间两税皆用米麦布帛虽有沿纳诸色杂钱然皆以糓帛折纳盖未尝纳钱也钱之入官者惟有茶盐酒税杂利而巳然方是时东南诸郡犹苦乏钱钱重物轻有钱荒之患自熈宁以来民间出钱免役又出常平息钱官库之钱贯朽而不可较民间官钱搜索殆尽市井所用多私铸小钱有无不交田夫蚕妇力作而无所售常平役钱山积而无救饥馑盖自十余年间积成此弊于今极矣朝廷近日虽巳减损常平罢放免役使民休息然而钱积于官无宣洩之道民无见钱百物益贱譬如饥人虽巳得食而无所取饮乆渴不治亦能致死臣窃见国朝建立京邑因周之旧不因山河之固以兵屯爲崄岨祖宗以来漕运东南广蓄军食内实根本外威夷狄方其盛时足支十余年近者嵗运损耗粜卖不节太仓无五年之畜国计寡弱有识之士爲之寒心至于诸路军粮大抵无备熈宁之间东南大旱民间阙食官欲赈济无所从得不免诛求富民歛斗石之粟以济亿万之衆劳而无益徒以爲笑然今诸路转运司乆以商贾不行农民罢病故酒税不登収买军噐杂物封椿阙额衣粮等事故经费不足朝廷虽欲内实京师外实诸郡有司匮乏势无所出臣欲乞指挥东南诸路转运司各借本路常平见钱遇年丰谷帛价贱豫买三年上供米及本路州军诸军三年衣粮限以三年节次収籴重立禁约不得别作支用仍于五年内収簇钱物拨还常平仓司每岁终具元借钱及所籴物及所还数提刑司保明中户部点检有无违法闻奏应千借钱籴买事有不如法并许提刑司觉察闻奏但令泉币通行足以鼓舞四民流转百货仓廪充实足以赡养诸军备御水旱则上下皆足公私蒙利矣如许臣所请伏乞下户部立法施行谨录奏闻伏候勑㫖贴黄所借常平司钱非是直取以供国用当指挥转运司勒令如期拨还务令常平司钱乆逺不匮转运司缓急有所借便实长乆之利也再乞差官同黄㢘体量茶法状右臣近奏乞选差淸强官与黄㢘同体量蜀中茶法寻蒙朝廷差杜纮前去旣而详定编勑所奏晋杜纮纮旣不行而蜀中茶法至今未见差人同黄㢘体量伏乞检臣前奏别选差一人所贵黄廉不敢以课利增亏自作身计尽具茶法利害闻奏谨録奏闻伏候勅㫖再言役法札子臣闻世无不弊之法虽三代圣人之政不免有害故神而明之存乎其人臣窃见朝廷近罢免役复行差役小民𥘉免出钱鼔舞相庆士大夫因民之喜以爲差役一行可坐而无事矣臣之愚意以爲免役之害虽去而差役之弊亦不可不知也是以推言其故而陛下察之国朝因隋唐之旧州县百役并差乡户人致其力以供上使岁月畨休劳佚相代吏若循理不以非法加民则被役之人本无大苦然役人旣是税户家有田产诛求必得吏少㢘慎凡有所湏不免侵取故祖宗之世天下役人除正役劳费之外上自衙前有公使厨宅库之苦中至散从官手力有打草供柴之劳下至耆长壮丁有岁时馈送之费习以成俗恬不爲恠民𬒳差役如遭冦虏神宗皇帝照知此害始议立免役之法前弊虽觧而所取役钱多収寛剰民间难得见钱日益贫瘁廷旣巳复行差役除见议衙前差募未有成法外其余耆户长弓手散从等役一切定差贪官暴吏私窃以此相贺何者市井之人应募充役家力旣非富厚生长习见官司官吏虽欲侵渔无所措手今耕稼之民性如麋鹿一入州县巳自慑怖而况家有田业求无不应自非廉吏谁不动心妄意朝廷旣行差役凡百侵扰当复如旧访闻见今诸路此弊巳行臣恐稍经岁月旧俗滋长役人困苦必有反思免役之便者其于圣政爲损不细顷者朝廷𥘉革衆弊士懐异议多被迁逐睥睨新収幸其不成者非一人也若此弊不除使民有怨言彼立异之人佗日必指以爲事臣欲乞明降诏书丁宁戒敕监司长吏使知朝廷爱惜乡差役人与神宗朝爱惜雇募役人无异应系自前约束官吏侵扰役人条贯使刑部録出具委无漏落雕印颁下令一切如旧出牓州县使民知之仍常加督察有犯不赦应监司所部有犯不能觉察致因事发露者重其坐庻㡬民被差役之利而无差役之害然后天下䝉赐深矣取进止栾城集卷第三十七栾城集栾城集卷第三十八栾城集卷第三十八左司諌论时事一十二首论青苖状右臣伏以青苖之害民朝廷之所悉也罢而不尽废而复讲使天下之人疑朝廷眷眷于求利此臣之所深惜也何者朝廷申明青苖之法使请者必以情愿而官无定额议者以爲善矣然以臣观之无知之民急于得钱而忘后患则虽情愿之法有不能止也侵渔之吏利在给纳而恶无事则虽无定额有不能禁也故自今年春诸县所散青苗处处不同凡县令晓事吏民畏伏者例不复散其闇于事情爲吏民所制者所散如旧盖立法不善故使猾吏得依法爲姦监司虽知其不便欲禁而不可得天下旣巳病今朝廷复修夏料纳钱减半出息之法此虽号减息而使天下晓然知今日朝廷意仍在利虽有良县令臣恐其不能复如前日自必于不散矣且自熈宁以来吏行青苖皆请重禄而行重法受赇百钱法至剌配然毎至给纳之际犹通行问遗不能尽禁今吏禄巳除重法亦罢而青苗给纳不止臣恐民间所请钱物得至其家者无㡬矣伏乞追寝近降青苖指挥别下诏㫖天下青苖自今后不复支散不胜幸甚谨録奏闻伏候勅㫖三论差役事状右臣五月二十六日上殿札子乞明降诏书戒敕监司长吏令知朝廷爱惜乡差役人与神宗朝爱惜雇募役人无异应系自前约束官吏侵扰役人条贯使刑部録出具委无漏落雕印颁下令一切如旧出牓州县使民知之仍常加督察有犯不敢应监司所部有犯不能觉察致因事发露者重其坐至今多日未蒙施行伏念臣前作此奏爲闻近日诸县曹吏有因差役致富小民𬒳差充役𥘉参上下费钱有至一二十千者州县官吏亦有以旧雇役人惯熟多方陵虐所差之人必令出钱作情愿雇募又有以新差役人拙野退换别差必得惯熟如意而后土者天下官吏不能皆良如此等事所在不一虽非目见可以意料民𬒳其害如遭汤火窃意此奏朝上圣心恻怛不待终日而行不意迁延至今不以爲急臣愚窃恐朝廷始复差役议者妄谓差法一行更无患害闻臣此奏未免不信臣谓改雇爲差实得当今救弊之要然使闻害不除见善不徙则差役害人未必减于免役伏乞圣慈检臣前奏早赐诏书其言所闻差役官吏情弊仍备録前后禁约晓谕中外使知朝廷深意则天下幸甚谨録奏闻伏候勑㫖贴黄臣访闻近日颇有上书言差役不便蒙降付㸔详役法所者臣推原其意皆由州县施行差法别有搔扰以致人言若不早爲禁约深爲不便伏乞指挥于役法所检取民间前后言差役不便文字略赐省覧即见诣实论兰州等地状右臣窃见先帝因夏国内乱用兵攻讨于熈河路增置兰州于鄜延路增置安疆米脂等五寨议者讲求利害乆而不决其一日兰州五寨所在崄逺馈运不便若竭力固守坐困中国羗人得以养勇窥伺间隙要之乆逺不得不弃危而后弃不如方今无事举而与之犹足以示国恩惠其二曰此地皆西邉要害朝廷用兵费财仅而得之聚兵积粟爲金汤之固兰州下临黄河当西戎咽喉之地土多衍沃略置堡鄣可以招募弓箭手爲耕战之备自开拓以来平治径路皆通行大兵若举而弃之熈河必有昼闭之警所谓借冦兵资盗粮其势必爲后患此二议者臣闻之乆矣然以夏戎背畔虽屡有信使而未修臣职未请侵地则弃守之议朝廷无因自发今闻遣使来贺登极归未出境而使者复至讲和请地必在兹举虽庙堂议论巳得详熟而小臣忧国不能嘿巳辄尝覈实其事以爲前件弃守之议皆非妄言然而朝廷当决从一议欲决此议当论时之可否理之曲直筭之多寡诚使三者得失皆见于前则弃守之议可一言而决也何请时之可否方今皇帝陛下富于春秋谅闇不言共黙思道太皇太后陛下覧政帘帏之中举天下事属之辅相当此之时安靖则有余举动则不足利在緌抚不利征伐今若固守不与西戎必至于争甲兵一起唿吸生变缓急之际何所咨决况陜西河东两路比遭用兵之厄民力困匮疮痍未复一闻兵事无不狼顾若使外患不解内变必相因而起此所谓时可弃而不可守一也何谓理之曲直西戎近岁于朝廷本无大罪虽梁氏废放其子而夷狄外臣本不须治以中国之法先朝必欲弔伐但诛其罪人存立孤弱则虽犬羊之羣犹将伏以听命今乃割其土地作爲城池以自封殖虽吾中国之人犹知其爲利而不知其义也曲直之辨不言可见盖古之论兵者以直爲壮以曲爲老昔仁祖之世元吴叛命连年入冦邉臣失律败亡相继然而四方士民裹粮奔命唯恐在后虽捐骨中野不以爲怨兵民竞劝邉守卒固而中国徐亦自定无土崩之势何者知曲在元昊而用兵之祸朝廷之所不得巳也顷自出师西讨虽一胜一负而计其所亡失未若康定寳元之多也然而邉人愤怨天下咨嗟土崩之忧企足可待何者知曲在朝廷非不得巳之兵也今若固守侵地惜而不与负不直谤之而使关右子弟肝脑涂地臣恐邉人自此有怨叛之志此所谓理可弃而不可守二也何谓筭之多寡弃守之议朝廷若举而行之其势必有幸有不幸然臣今所论于守则言其幸于弃则言其不幸以効利害之实今夫固守兰州增筑堡寨招置土兵方其未成而西戎不顺求助北虏并出爲冦屯戍日益飞轨不继贼兵乗胜师䘮国蹙兰州不守熈河危急此守之不幸者也割弃兰州专守熈河仓庾有素兵马有备戎人怀惠不复作过此弃之幸者也二者臣皆不复言何者利害不待言而决也若夫固守兰州增筑堡寨招置土兵且耕且战西戎怀怨未能忘争时出虏略胜负相半耕者不安餽运难继耗蠧中国民不得休息此守之幸者也割弃兰州专守熈河西戎据兰州之坚城道熈河之夷路我师不利复以秦鳯爲境修完废垒复置烽候人力旣劳费亦不小此弃之不幸者也夫守之虽幸然兵难一交仇怨不觧屯兵馈粮无有休日熈河因此物价翔贵见今守而不战岁费巳三百余万贯矣战若不止戍兵必倍粮草衣赐随亦増广民力不支则土崩之祸或不可测也弃之虽不幸然所弃本界外无用之城秦鳯之间兵民习熟近而易守转输所至如枕席之上比之熈兰难易十倍有守邉之劳而无腹心之患与平日无异也夫以守之幸较弃之不幸利害如此而况守未必幸而弃未必不幸乎且朝廷以天地之量赦其罪恶归其侵疆复其岁赐通其和市虽豺狼野心能不愧耻纵使酋豪内懐不顺而国恩深厚无以激怒其民臣料一二年间其势必未能举动万一不然而使中国之士知朝廷弃巳得之地含垢爲民西戎背恩彼曲我直人怀此心勇气自倍以攻则取以守则固天地且犹顺之而况于人乎故臣愿朝廷决计弃此然后慎择名将以守熈河厚养属国多置弓箭手于熈兰徃还要路爲一大城度可屯二三千人以塞其入冦之道于秦鳯以来多置畨休之兵以爲熈河缓急救应之备明敕将佐缮完守备常若冦至先爲不可胜以待敌之至庻几可以无后患也臣自闻西使复来谨采衆议以三事参较利害反覆详究理无可疑是以辄献狂言惟陛下裁择幸甚贴黄臣窃见二圣临御除去烦苛天下之民想见太平之风今西戎巳有向化之渐若朝廷靳惜兰州等处坚守不与激合背畔使邉兵不解百费复兴则自前苛政皆将复用太平之期不可复望深可痛惜伏乞陛下与二三大臣详议其事以天下安危念勿争尺寸之利以失大计则社稷之幸也臣窃闻议者或谓若弃兰州则熈河必不可守熈河不守则西蕃之马无由复至而夏戎必爲蜀道之梗臣谓此皆切持朝廷欲必守兰州之说而非国之至计也臣闻熈河属国疆族甚多朝廷养之极厚必不愿爲西戎所有若帅臣能以恩信结之统之以戍兵贴之以弓箭手又于熈兰要路控以坚城恐西戎未易窥伺而西蕃之马何遽不至乎至于蜀道之虞自非秦鳯阶成等处荡然无城池兵马之备则西戎岂敢轻爲此计臣谓此说亦空言而巳臣又闻说者谓韩缜昔与北朝商量河东地界举七百里之地以卑之近者台諌以此効缜缜由此罢相故今朝廷议欲以兰州等处复与西戎无敢主其议者臣谓兰州等处与河东地界不可同日而语河东地界国之要地祖宗相传谁敢失坠举而与人非臣子之义至于兰州等处本西戎旧地得之有费无益先帝讨其罪而取之陛下赦其罪而归之理无不可不得以河东地界爲比也再论兰州等地状右臣近于六月二十八日奏以西施入界恐必有请和请地之议乞因此时举兰州及安疆米脂等五寨地弃而与之安邉息民爲社稷之计见今西使巳到窃闻执政大臣弃守之论尚未坚决臣窃见皇帝陛下登极以来夏国虽屡遣使而疆埸之事𥘉不自言度其狭心盖知朝廷厌兵是以确然不请欲使此议发自朝廷得以爲重朝廷深觉其意忍而不与情得势穷始来请命今若又不许遣其来使徒手而归一失此机必爲后悔彼若点集兵马屯聚境土许之则畏兵而与不复爲恩不许则邉衅一开祸难无巳间不容髪正在此时不可失也臣又闻昔日取兰州及五寨地本非先帝圣意先帝始议取灵武内臣李宪畏懦不敢前去遂以兵取兰州先帝始议取横山帅臣沉括种谔之徒不能遵奉圣略遂以兵取五寨此二者皆由将吏不职意欲邀功免罪而先帝之意本则不然其后元丰六年夏国遣使请罪先帝嘉其恭顺爲敕邉吏禁止侵掠旣又遣使谢恩请复疆土先帝仍爲指挥保安军与宥州议立疆界因循未定而先帝奄弃万国遂以至今由此言之兰州五寨取之则非先帝本心弃之则出先帝遣意今议者不深究本末妄立坚守之议苟避弃地之名不度民力不爲国计其意止欲私已自便非社稷之利也臣又闻议者或谓弃守皆不免用兵弃则用兵必迟守则用兵必速迟速之闻利害不远若遂以地与之恐非得计臣闻圣人应变之机正在迟速之际但使事变稍缓则吾得筭已多昔汉文景之世昊王濞内怀不轨称病不朝积财养士谋乱天下文帝专务含养置而不问加赐几杖恩礼日隆濞虽包藏祸心而仁泽浸渍终不能发及景帝用鼌错之谋欲因其有罪削其郡县以爲削之亦反不削亦反削之则反疾而祸小不削则反迟而祸大削书一下七国尽反至使景帝发天下之兵遣三十六将仅而破之议者若不究利害之浅深较祸福之轻重则文帝隐忍不法近于柔仁景帝刚断必行近于强毅然而如文帝之计祸发旣迟可以徐爲备御稍经岁月变故自生以渐制之势无不可虽有千濞亦何能爲如景帝之计祸发旣速未及旋踵巳至交兵锋刃既接胜负难保社稷之命决于一日虽食鼌错之肉何益于事今者欲弃之䇿与文帝同而欲守之谋与景帝类臣乞宣谕执政欲弃者理直而祸绥欲守者理曲而祸速曲直迟速孰爲利害况今日之事主上妙年母后听断将帅吏士恩情未接兵交之日谁使效命若其羽书沓至胜负纷然临机决断谁任其责惟乞圣慈以此反覆深虑早赐裁断无使西戎别致猖狂弃守之议皆不得其便则天下幸甚谨录奏闻伏候勑㫖论京畿保甲冬敎等事状右臣窃见仁宗朝河北河东𥘉置义勇至英宗朝推行其法渐及陜西皆以地接胡羗有守御之备毎岁冬教一月民虽以爲劳而边防之计有不得巳及熈宁中更置保甲使京畿三路之民日夜敎习二圣临御知其不便率皆罢去民得归秉耒耜盗贼因此衰息歌舞圣德无有穷巳惟有冬教一月之法三路以披边之故民习爲常不敢辞愬至于京畿诸县累圣以来爲辇毂所在素加优厚今乃与三路边郡爲比一例冬教情所未安伏乞圣慈深念根本之地所宜寛䘏特与蠲免兼访闻京畿三路见今皆修盖冬教埸屋宇州县颇以爲劳臣昔守官河北窃见义勇冬敎并不置教埸屋宇毎遇教日皆权于系官屋宇及寺院等处安泊别无阙事朝廷若允臣所奏免畿内冬教则其教场屋宇巳自不修如三路冬教乞下逐路监司相度只如自前权于系官屋宇及寺院等处安泊有无不便如别无不便亦乞罢修以寛民力谨録奏闻伏候勑㫖论西边警备状右臣近奏乞因夏国遣使入贡归其侵地窃闻朝廷巳降诏开许伏惟包荒之德与天地同量使西边之民自此得免餽饷之劳脱战鬪之祸天下不胜幸甚然臣闻兵法受降如受敌夷狄兽心见利忘义虽以恩信深加结纳而备豫不虞不可蹔弛况朝建数来举兵攻讨深入其地夺其疆土今虽接以恩礼其怨毒之意必未遽忘若因给赐城寨定立界至之际乘我无备辄肆猖狂则取笑四夷悔不可及谓宜明加约束所赐城寨须候逐路帅臣处置般运器甲抽那兵马凡百了当立定期日然后得令人交割若未了之间不得令一人一骑先期窥觇仍指挥沿边将吏常加严备因夏国新复侵地谨守誓约之际招塡士马充实仓廪绥怀熟户常若冦至不得爲其通和稍有弛废如此数年朝廷常务怀柔以革其欲报之心边臣常作隄防以折其内侮之志臣谓数年之外必无后患纵使背畔而边计巳完士气巳复度其事势亦不足深忧况背恩犯颜彼曲我直虽复羗人亦当知非足使吾民坐而贾勇制胜之道始自今日惟愿陛下深诏大臣安不忘危常以戒敕边吏爲心则社稷之福也谨録奏闻伏候勑㫖再论青苗状右臣近奏乞罢支青苗钱兼访闻台諌官皆有文字论列至今并不蒙降出施行臣伏见熈宁之𥘉王安石吕惠卿用事首建青苗之法其实放债取利而妄引周官泉府之言以文饰其事天下公议共以爲非是时韩琦富弼司马光范鎭等皆昌言其失恨不能救今二圣在上照知民间疾苦解去弊法旣巳略尽兼近日责降吕惠卿数其罪恶亦以创行青苗爲首然天下俵散青苗其实至今未正民间疑恠以爲朝廷仍有好利之意臣博采衆论云近有臣僚献议以国用不足爲言由此圣意迟迟未决臣虽至愚窃爲陛下深惜此计何者自古爲国率皆禄养官吏廪给士伍崇奉郊庙鎭抚四夷然而食租衣税未尝有阙今陛下力行恭俭前代帝王所有浮费一切不爲今日之计但当戒饬天下守令使之安集小民若能稍免水旱之灾复无流亡之患则安靖之功数年自见糓帛丰羡将不可胜用何至复行青苗以与民争利也哉伏惟陛下圣性仁厚凡利民之事知无不爲若非左右搆此危语动摇圣听则何至爲之废格羣言以成邪说然臣窃恐中外不知本末但见台谏之言皆留中不出妄意陛下甘于求利不卹细民逺近传闻所损不细臣欲乞陛下尽将臣僚前后所上章䟽付三省详议施行以弭斯谤谨録奏闻伏候勑㫖乞放市易欠钱状右臣顷曾上言乞将市易欠钱人户通计所纳息罚钱数如巳纳及元请官本数目即与除放蒙圣恩依此施行德泽滂沛所及甚广然臣访闻京帅欠户贫下之家从𥘉多作诡名请新还旧以此无縁通计息罚故除放之恩多止上户臣近日再行体问据通直郎监在京市易务宋肇爲臣言若截自欠二百贯以下人户一例除放则所放人户至多事亦均一仍具本务一宗节目及利害文字请臣论奏臣详究其说窃以爲当行之事有五市易本钱前后诸处拨到其计一千二百六十七万贯中间拨还内藏库等处共计五百三十万余贯朝廷支使过共计三百八十四万余贯即今诸埸务见在共计三百五十三万余贯将此三顷巳支见在计筭巳是还足本钱则今来人户所欠皆出于利息若将见欠二百贯以下人户除放所放钱数不多此事之当行者一也见今欠人共计二万七千一百五十五户共欠钱二百二十七万余贯其间大姓三十五酒户二十七共欠钱一百五十四万余贯小姓二万七千九十三户共欠钱八十三万余贯若将欠二百贯以下人户除放共放二万五千三百五十三户放钱四十六万六千二百余贯所放人户九分以上而所放钱止及二分此事之当行者二也元丰年中朝廷催理欠负极爲峻急然一岁所纳不过三万贯顷来朝廷优假细民所催微细自今年正月至今止及六七千贯今且以三万贯爲率犹须七十余年乃可纳足如此则小姓之家死䘮流亡不可复知而国家毎岁得钱六千贯如九牛一毛不爲损益而二万余家困苦爲害至大此事之当行者三也市易催索钱物凡用七十人毎人各置私名不下十人掌簿籍行文书凡用三十余人毎人各置贴冩不下五人共约一千余人以此一千余人日夜骚扰欠户二万七千余家都城之中养此蟊贼恬而不恠此事之当行者四也市易之法欠户拖延日乆或未见归者及无家业之人皆差人监遂遇夜寄禁旣有此法则一例公行寄禁然吏卒顽狡得钱卽放无钱即禁榜笞捽縳何所不至若不别作擘划则日𬒳此苦者不知其数此事之当行者五也伏乞圣慈以此五事较其利害断自圣意特与除放或因将来明堂赦书行下或更溥行诸路则细民荷戴恩德沦入骨髓社稷之利不可胜计然臣窃见太府寺令岁终较课以本理息及一分以上具官员等第保明闻奏自来市易官因此酬奖转官及请赏钱所得无筭今来既见市易巳支见在实数仅能还足本钱则以本理息皆是欺罔从前官吏转官请赏皆当追夺官爵及所赏钱物亦乞朝廷根究前后缘市易转官请赏之人依理施行内有吕嘉问系创行市易害民最深虽巳经责降尚窃有上永允公议更乞重行窜謪以谢天下所有宋肇札子三道臣辙备録进呈如左谨录奏闻㐲候勑㫖贴黄臣所言放欠事上系二圣德泽唯当直岀中㫖不冝更显言者姓名或须至令三省相度施行即乞指挥执政勿令宣布言淮南水潦状右臣窃见淮南春夏太旱民间之食流徙道路朝廷哀愍饥馑发常平义仓及截留上供米以济其急淮南之民上頼圣泽不至饥殍然自六月大雨淮水汎溢泗宿亳三州大水夏田旣已不収秋田亦复荡尽前望来年夏麦日月尚逺势不相接深可忧虑访闻见今官卖米犹有未尽然必不能支持乆远臣欲乞朝廷及今未至阙絶之际速行取问本路提转发运司令具诸州灾伤轻重次第见今逐州各有多少粮食可以赈济得多少月日如将来乏絶合如何擘划施行立限供报所贵朝廷得以预先处置小民不至失所谨録奏闻伏候勑㫖三乞罢青苖状右臣等屡有封事乞罢青苖皆不蒙付外施行伏以王安石吕惠卿创行此法以来天下之士惟王吕党人欲以青苗进身者则以其法爲是其它士大夫上自韩琦富弼中至司马光吕诲范鎭下至臣等軰人未有一人以爲便者方安石惠卿用事忠言壅塞不得施用小民无告飮泣受害今者二圣临御尽革衆弊天下欣欣日望青苖之去而近日删立旧法益更滋彰中外孤疑不晓圣意窃闻近日左右臣僚有以国用不足欲将青苗𥙷其阙乏者圣心未察是以爲之迟迟臣等虽愚以爲自古爲国止于食租衣税纵有不足不过辅以茶盐酒税之征未闻复用青苗放债取利与民争锥刀之末以富国强兵者也艺祖太宗之世四方未平中国至狭岁岁用兵其费不赀及真宗东封西祀游幸毫宋造立宫室仁宗结好契丹平定西戎翦㓕南冦此皆非常大费而常赋之外无大増加未闻必待青苗以济国用今二圣恭俭安静无爲四海之富与祖宗无异何忧何虑而欲以青苗富国乎臣等以爲皇帝陛下富于春秋末尝接见多士太皇太后陛下覧政帷幄未能博听羣议听纳之道于斯实难窃谓臣下每有献言冝一切折以公议彼旣欲散青苗而臣等以爲不可陛下受其所言而臣等封事遂晋中不出臣等不知陛下何以断其是非而信之如此之笃乎陛下必欲决此深疑即当尽出台諌所言付之三省使之公议得失不当隐忍不辨是非而隂用其言也如衆议必以罢之爲是卽乞早赐裁㫁以慰民心必以罢之爲非亦乞显行黜謪以惩臣等狂妄谨録奏闻伏候勑㫖申三省请罢青苗状右某等伏见熈宁之𥘉始行青苗士无贤愚皆知其不便是时建议之臣尽力主张者不过一二贤士极言其失者非一人也盖今之执政尝论之矣忠言谠论播于天下至今传诵以爲口实小民呻吟欲闻更张亦已乆矣伏自二圣临御革去弊法而青苗之议独无所变始者但令取民情愿不立定额州县或散或否事体不一天下固已疑之矣中间修完本早赐裁㫁以慰民心必以罢之爲非亦乞显行黜謪以惩臣等狂妄谨録奏闻伏候勑㫖申三省请罢青苗状右某等伏见熈宁之𥘉始行青苗士无贤愚皆知其不便是时建议之臣尽力主张者不过一二贤士极言其失者非一人也盖今之执政尝论之矣忠言谠论播于天下至今传诵以爲口实小民呻吟欲闻更张亦已乆矣伏自二圣临御革去弊法而青苗之议独无所变始者但令取民情愿不立定额州县或散或否事体不一天下固已疑之矣中间修完本法使夏料纳者减半出息中外喧言朝廷欲依旧放债取利此声流传极损圣政某等备位諌官不敢黙已遂与台官前后上言仅数十章皆不䝉施行传闻大臣奏对有以国计不足疑误圣听者遂致此议乆而不下某等虽愚窃所未喻也盖闻古者圣人在上食租衣税而已凡所以奉事郊庙禄养官吏蓄兵备邉未尝有阙也后世鄙陋乃始益以茶盐酒税之征然亦未闻放债取利若此之衰也今兹二圣在上恭俭无爲度越前世选用执政将致太平某等与天下士民尚冀朝廷能寛酒税之槯损茶盐之入以复三代之故不意今者乃欲以青苖富国失天下之望也王安石吕惠卿旣以此负国使朝廷𬒳此声于天下今者又复以此误二圣此某等区区所深痛也近日朝廷责降吕惠卿告命之出首以青苖爲罪天下传诵人人称庆奈何诏墨未干复蹈其故辙乎且青苖之法其所以害人者非特抑配之罪也虽使州县奉行诏令断除抑配其爲害人固亦不少何者小民无知不计后患闻官中支散青苖竞欲请领钱一入手费用横生酒食浮费取快一时及至纳官贱卖米粟浸及田宅以至破家一害也子弟纵恣欺谩父兄隣里无頼妄託名目岁终催督患及本戸二害也逋欠未纳请薪盖旧州县欲以免责纵而不问三害也常平吏人旧行重法给纳之赂𥘉不能止今重法既罢贿赂公行民间所请得者无㡬四害也四事爲害虽复除抑配之弊亦无如之何而况抑配必未除乎某等职在言责目覩弊事黙而不言则上负朝廷下负民物若未得请决无中正之义㐲乞尽取前后章䟽㸔详施行以允公议谨状请罢右职县尉状臣伏见旧法县尉皆用选人自近岁民贫多盗言事者不知救之于本遂请重法地分县尉并用武夫自改法以来未闻盗贼爲之衰少而武夫贪暴不畏条法侵渔弓手先失瓜牙之心搔扰乡村复爲人民之患臣窃惟捕盗之术要在先得弓手之情次获乡村之助耳目旣广网罗先具稍知方略易以成功旧用选人虽未能一一如此而颇知畏法则必爱人使之出入民间于势爲便不必亲习骑射躬自格鬪然后能获贼也今改用武夫未必皆敢入贼而不习法律先已扰民访闻河北京东淮南等路凡用武夫县分民甚患之欲乞复令吏部依旧只差选人所贵吏民栾城集栾城集卷第三十九栾城集巻第三十九右司諌论时事五首论户部乞收诸路帐状准尚书户部牒元祐元年七月二十五日敇节文一府界诸路州军钱谷文帐旧申三司昨拨归逐路转运提刑司㸃磨嵗终刑部尚书㸃取勾讫帐勘覆今上件诸州军钱谷文帐欲收归户部㸃磨一府界诸路州军常平等钱谷文帐旧申司农寺昨拨归逐路提举司㸃磨戸部右曹嵗取提举司勾讫帐赴部㸃磨今上件诸州军钱谷文帐欲收归户部㸃磨者右臣窃闻熈宁以前天下财赋文帐皆以时上于三司至熈宁五年朝廷患其繁冗始命曽布删定法式布因上言三部胥吏所行职事非一不得专意㸃磨文帐近嵗因循不复省閲乞于三司选吏二百人颛置一司委以驱磨是时朝廷因布之言于三司取天下所上帐籍视之至有到省三二十年不发其封者盖州郡所发文帐随帐皆有贿赂各有常数常数已足者皆不发封一有不足即百端问难要足而后已朝廷以布言爲信帐司之兴盖始于此张设官吏费用钱物至元丰三年百尾七八年间帐司所管吏仅六百人用钱三十九万贯而所磨出失䧟钱止一万余贯朝廷知其无益遂罢帐司而使州郡应申省帐皆申转运司内钱帛粮草酒麴商税房园夏秋税管额纳毕盐帐水脚铸钱物料稻糯帐本司别造计帐申省其驿料作院欠负修造竹木杂物舟船柴炭修河物料施利桥船物料车驴草料等帐勘勾讫架阁盖谓钱帛等帐一司总领国计须知其多少虚实故帐虽归转运司而又令别造计帐申省至于驿料等帐非三司国计虚羸所系故止令勘磨架阁又诸路转运司与本部州军地里不逺取索文字近而易得兼本道文帐数目不多易以详悉自是内外简便颇称允当今戸部所请收天下诸帐臣未委为收钱帛等帐耶为并收驿料等帐耶若尽收诸帐为依熈宁以前不置帐司不添吏人耶为依熈宁以来复置怅司复添吏人耶若依熈宁以前则三二十年不发封之弊行当复见若依熈宁以来则用更六百人磨出失陷钱一万贯而费钱三十九万贯之弊亦将复见臣乞朝廷下戸部令子细分析闻奏然臣窃详司马光元奏自改官制以来旧日三司所掌事务散在六曹及诸寺监戸部不得总天下财赋帐籍不尽申户部戸部不能尽天下钱谷之数欲乞令戸部尚书兼领左右曹其旧三司所管钱谷财用事有散在五曹及诸寺监者并乞收归户部推其本意盖欲使天下财用出纳舒卷之柄一归户部而戸部周知其数而已今戸部既已専领财用而元丰帐法转运司常以计帐申省不为不知其数也虽更尽收诸帐亦徒益纷纷无补于事矣臣谓帐法一切如旧甚便乞下三省公议然后下户部施行谨録奏闻伏候勑㫖言责降官不当带观察团练状右伏以朝廷典章百世所守因事变法为患常多祖宗之世使相节度不领京师官局其奉朝请必改它官或为东宫三师或为诸卫将军太平兴国中以赵普之勲自河阳还朝止为太子少保以向拱张永徳之旧并为环卫至今诸道钤辖总管以防团老归者亦以诸卫处之盖其遗法也至眀道中钱惟演以章献皇后亲嫌罢枢宻使始以保大节度为景灵宫使治平中李端愿以长公主子亦以武康节度为醴泉观使恩倖一启自是戚里以节察居京邑不治事者肩相磨也然犹未见以罪降黜而以观察团练享厚禄居谪籍者近日李宪以宣州观察使提举眀道宫王中正以嘉州团练使提举太极观二人贪墨骄横败军失律罪恶山积虽死有余责圣恩寛贷皆寘之善地而又首乱国宪假以使名臣恐后世推壊法之始归咎今日谓宜考修制度追还误恩以存旧典且使罪人知有惩艾谨録奏闻亦非小补也臣不胜区区守法爱君之心欲乞追还前命使天下眀知朝廷不以私爱害公议干冐鉄钺俯伏待罪再论京西水柜状右臣三月中奏乞令汴口以东州县各具水柜所占顷亩及每嵗有无除放二税仍具水柜可与不可废罢如决不可废即当如何给还民田以免怨望寻䝉朝㫖令都水监差官相度到中牟管城等县水柜元旧浸压顷亩及见今积水所占及退出数目应退出地皆拨还本主应水占地皆以宫地对还如无田可还即给还元估价直圣恩深厚弃利与民无所靳惜所存甚逺然臣访闻水所占地至今无官地可以对还而退出之田亦以迫近水柜为雨水浸淫占压未得耕凿知郑州岑象求近奏称自宋用臣兴至水柜以来元未曽以此水灌注清汴清汴水流自足不废漕运乞尽废水柜以便失业之民臣愚以为信如象求之言则水柜诚可废罢欲乞朝廷体念二县近在畿甸民贫无告特差无干碍水部官重行体量若信如象求所请特赐施行不胜幸甚谨録奏闻伏候勑㫖乞复选人选限状右窃闻监察御史上官均上言极论官冗之弊已䝉朝㫖降付给舎左右司看详施行臣伏见祖宗旧法凡䕃补子弟皆限二十五嵗然后出官及进士诸科释褐合守选人并州县选人除司理司法县尉外得替日皆合守选逢恩放选乃得注官所从来乆逺仕者习以为常虽经涉嵗月不以为怪及先朝患天下官吏不习法令欲诱之读法乃令䕃补子弟不复限二十五嵗出官应系选人皆不复守选并许令试法通者注官自是天下官吏皆争诵律令于事不为无益然人既习法则试无不中故䕃补者例减五年而选人无复选限遂令吏部员多阙少差注不行访闻见今已使元祐四年夏秋季阙官冗之患亦云极矣臣愚以为方人未习法诱以免选于理亦宜及其既习虽无免选不患不习且为吏而责之读法本事之当然不为过也谓宜追复祖宗守选之旧而选满之日兼行先朝试法之科此亦今日之便也欲乞以臣所言付给舎左右司一处看详立法谨録奏闻伏候勑㫖论诸路役法候齐足施行状右访闻诸路所定役法限日已满近日䕫州等路文字相继申到旋已逐一进呈施行窃惟诸路役法所系民间利害至深至广虽逐路事体各别条目必有不同而朝廷变法从便措置大意所谓海行条贯者不得不同也窃恐详定役法所急于行法每遇逐路申到文字不候类聚参酌见得诸路体面即便逐旋施行因此致诸路役法大体参差不齐使天下之民不得均被圣泽欲乞指挥本所候诸路所申文字稍稍齐集见得诸处役法不至大段相逺然后行下谨録奏闻伏候勑㫖申书舍人论时事一首申本省论处置川茶未当状朝廷若罢益利路榷茶之法只榷陜西沿邉诸郡不许客旅私贩仍将沿邉每嵗合用益利诸塲茶色及斤重配在诸塲令及时立限和买官买数足方许私下交易除沿边所榷地父外一任客人兴贩如此擘画比之顷年全榷益利及陜西诸州其利有五益利茶户不被官塲以贱价大秤抑勒收买一也昔茶未有榷民间採茶凡有四色牙茶早茶晩茶秋茶是也採茶既广茶利自倍自榷茶以来官中只要早茶其余三色茶遂弃不採民夫茶利过半今既通商则四色茶俱复採二也官所运茶止于边郡所须比榷茶之日所运减半则茶递役兵及州郡顾脚皆得轻减三也陜西茶商旣行岐雍之闲民皆食贱茶四也益利诸州百货通行酒税课利理当自倍五也若比之今来有司所议但榷名山梁洋三处放行益利诸埸茶货其利有四名山梁洋三处榷法如旧而不榷之地犬牙相错榷与不榷茶户利害相辽例皆王民而咫尺之间不冝顿有此异一也榷与不榷地分不逺小人易以起动茶戸借如名山之西南出茶之地尚有雅州卢山荣经等处若放令此茶北出道过名山彼此相杂不可辨认若放令此茶由水路入嘉眉则名山之茶亦当从此走失寛则榷法自废急则民遭诬罔横被从配二也官中所买只用早茶则牙茶晚茶秋茶亦为弃物民失厚利与顷岁无异三也沿边诸州蕃部所要茶色各别今只将名山梁洋三色茶与之彼既未谙茶性必有不售四也若比之今来或人之説兼榷陜西里外诸州据合用茶数于益利诸塲和买官自般卖和买之余成都路客人贩茶不得过劒门利州路客人贩茶不得过陜西其害有三尽夺茶利商贾不行百货不通酒税课利自减一也运茶既多递铺役兵及州郡顾脚劳费与顷年无异二也岐雍之民仍食贵茶三也由此观之朝廷若但和买邉郡合用茶数只于邉郡立榷法其余率皆通商此法一行则上件三说之弊自除至于供给蕃部收买战马之利则与三说无异以此较之利害可见谨録奏闻伏候勑㫖户部侍郎论时事二首因旱乞许羣臣靣对言事札子臣伏见二年以来民气未和天意未顺灾沴荐至非水即旱淮南饥馑人至相食河北流移道路不絶京东困弊盗贼羣起二圣遇灾忧惧倾发仓廪以救其之絶独此三路所散已仅三百万斛矣异时振恤木见此比然而民力已困国用已竭而旱势未止夏麦失望秋稼未立数月之后公私无继羣盗蜂起势有必至臣未知朝廷何以待此臣窃见太皇太后陛下清身奉法与物无私皇帝陛下恭黙靖慎动由礼义皇天后土照知此心而和气不应深所未喻陛下尝䆒其说否臣闻天气下降地气上腾隂阳和畅雨泽乃至君广聴以纳下臣尽言以奉上上下交泰元气乃和今二圣居帏箔之中所与朝夕谋议者上止执政大臣下止諌官御史不过数十人耳其余侍从近臣虽六官之长皆不得进见而况其逺者乎以谓羣臣识虑深浅不同其心好恶亦意故须兼聴广览然后能尽物情而得事实今陛下聴既不广则所行之事不得不偏聴狭事偏则隂阳亢隔和气不効必然之理也臣观祖宗故事百官有司皆得以职事进对从容访问以尽其情今二圣临御四方履人主之位而谦恭退託踈逺羣臣不行人主之事遂使百官不敢以职事求见臣谓宜因此时明降诏书许百官而奏公事上以尽羣情之异同下以阅人才之贤否人心不壅天道必从则乆旱之灾庻几可息䝉国厚恩此闻诏书引咎自责避正殿损膳分命僚并走羣望私心踧踖不敢遑宁辄推天意人事影响之应庻几有补万一惟陛下恕其愚僣略赐采择取进止论西事状右伏见西夏顷自秉常之祸人心离贰梁氏与人多二族分据东西厢兵马势力相敌疑阻日深入冦之谋自此衰息朝廷略加招纳随即伏从使介相寻礼甚至只自今年春末夏初以来始有桀心出兵数万掩袭泾原杀虏弓箭手数千人复归巢穴朝廷方事安衆难于用武接以君臣之礼加以册令之恩特遣使人厚赐金币戎狄兽心敢为侮慢辄以地界为词不复入谢至于坤成贺使亦遂不遣中外子闻者无不愤怒思食其肉臣忝备侍从主忧臣辱义不辞劳况臣擢自小官列于禁近议论几事既其本职感激思报宜异常人是以冒昧献言不避罪戾庻几圣意由此感悮虽被谴逐臣不恨也窃惟当今之务以为必先知致冦之端由审行事之得失然后料虏情之所在定制敌之长算诚使四其毕陈于前羗戎小丑势亦无能为也董氊本与西夏世为仇雠元昊之乱仁宗頼其牵制梁氏之簒神宗籍其征讨世効忠力非诸蕃之比乃者董氊老病其相阿里骨擅其国事与其妻契丹公主杀其二妻心牟氏其大将鬼章及温溪心等皆心懐不服阿里骨欺㒺朝廷自称董氊嗣子朝廷不察情伪不原逆顺即以节钺付之谋之不臧患目此起阿里骨既知失衆虐用威刑衆心日离而鬼章自谓与阿里骨比肩一体顾居其下心常不恱夏人乘此间隙折节下之先与阿里骨解仇结懽令转说鬼章举兵入冦复诱胁人多保忠令于泾原窃发党与既立羽翼既成是以敢肆狂元昊之乱仁宗頼其牵制梁氏之簒神宗籍其征讨世効忠力非诸蕃之比乃者董氊老病其相阿里骨擅其国事与其妻契丹公主杀其二妻心牟氏其大将鬼章及温溪心等皆心懐不服阿里骨欺㒺朝廷自称董氊嗣子朝廷不察情伪不原逆顺即以节钺付之谋之不臧患目此起阿里骨既知失衆虐用威刑衆心日离而鬼章自谓与阿里骨比肩一体顾居其下心常不恱夏人乘此间隙折节下之先与阿里骨解仇结懽令转说鬼章举兵入冦复诱胁人多保忠令于泾原窃发党与既立羽翼既成是以敢肆狂言以动朝聴向若阿里骨以董氊之死来告立嗣朝廷因其所请遍问鬼章温溪心等以惟实当立若衆以阿里骨为可立则既立之后衆必无词若以为不可则分董氊之旧秩以三使额授此三人阿里骨无侥倖之命鬼章无怨望之意则夏人无与为援安能动摇加以数年以来朝廷本厌兵事羌中测知此意亦以自安顷者忽命熈河㸃集人马大城西闗仍云来年当筑龛谷声实既暴虏心不宁举兵自强衅亦由此此所谓致寇之端由也先帝昔因梁氏簒逆之祸举兵诛讨侵攘地界为怨至深羌虏之性重于复雠计其思报之心未尝一日忘也徒以䘮乱相继兵力凋残陛下临御之初意切懐纳是以连年入贡以休息其民虽有恭顺之言盖亦非其木意矣假令犯顺固犹有词今朝廷因其承袭之后赐之册命捐金钱二十余万缗以爲之礼彼旣与我有君臣之分然后可责以忠顺之节朝廷此举于义甚长而羗虏无谋遂肆桀傲内则其国中士民自知不直必不爲用外则中国兵将皆有鬪志易以立功曲直之㡬于此始定虽弃捐金弊以封殖冦雠小人谓之失䇿而分别曲直以激励将士智者谓之得计此所谓行事之得失也元昊本懐大志长于用兵亮祚天付兇狂轻用其衆顷为边患皆歴嵗年然而国小力微终以困毙今梁氏专国素与人多不协内自多难而欲外侮中原料其姦谋盖非元昊亮祚之比矣意谓二圣在位恭黙守成仁泽之深逺近所悉既无用武之意可肆无厌之求兰㑹诸城鄜延五寨好请不获势胁必从以为狂言一闻求无不得今朝廷既已渐为边备益兵练将则羌虏之心已乖本计不过秋冬寒凉之后小小跳梁以尝试朝廷而已若朝廷执意不摇守边无失则𣢾塞请盟本无愧耻若朝廷用心不一惟务求和则求请百端渐不可忍此所谓虏情之所在也凡欲应敌必先正名夏人初起邪谋必有一说其一以为慢词既逹则地界可得无穷之请因以滋彰其二以为虽不得地实亦无损猖狂力屈稍复求和中国厌兵势无不许方其不逊则张皇事势夸示诸戎及其柔伏则略为恭顺使中国黾俛而聴今朝廷遣兵积粟地界之请固已不从然而号令未明逆顺未着臣恐夏人未知朝廷不惮用兵之意无以折其姦心又恐将来姦穷力屈略修臣礼便与讲和要约不坚必难特乆昔赵欲与秦为购其谋臣虞卿以为从赵为购不若从秦为购于是东结齐人而秦人自至区区之赵尚知出此而况堂堂中国畏避畜缩媮于无事不一分别曲直而反聴命于羌人哉臣愿陛下明降诏书榜㳂边诸郡其大意略曰夏国顷自亮祚丧亾先帝举兵弔伐既绝嵗赐复禁和市羌中穷困一绢之直至十余千又命㳂边将吏迭行攻讨横山一带皆弃不敢耕穷守沙漠衣食併竭老少穷饿不能自存朕统御四海均覆无外闵此一方穷而无告遂敕诸道帅臣禁止侵掠自是近塞之田始复耕垦既通和市复许入贡使者一至赐予不货贩易而归获利无算传闻羌中得此厚利父子兄弟始有生理朕犹念孤童幼弱部族携贰若非本朝赐之策命假以宠灵则何以威伏酋豪保有疆土是时朝士大夫咸谓夷狄反覆心未可知使者将行言犹未已朕有存亾继絶之志欲修祖宗爵命诸侯之典以为宁人负我断而不疑故遣使出疆授以礼命金钱币帛相属于道边人父老观者太息以为仁义之厚古所未有而狼子野心饱而背徳不遣谢使不贺坤成朕㠯君道拊之而不以臣礼报朕天地所疾将相咸怒朕惟狂谋逆节止其一二姦臣国人何辜当被杀戮是以弭兵安衆未议攻讨然而逆顺之理不可不明其令沿边诸将饬励兵马广为储峙敢有犯塞即杀无赦彼既背逆天理不有人祸必有鬼诛姑修吾疆以待其变臣料此命一出羌人愧畏虽未即款伏而姦计沮屈无以号令其下诸路兵民知彼曲我直人思致死勇气一发边声自倍此必然之势也今朝廷日夕备边常若冦至而但曲加隠忍不降此命使虏衆一旦犯境终亦不免交锋若聴臣此言要之亦不出兵坐而待敌初无有异而使士气感忿以思战虏情知难而自屈求和之请其至必速此所谓制敌之长筭也窃闻朝廷近巳添屯兵将増广边储议絶和市使熈河帅臣招来阿里骨鬼章温溪心人多保忠等此兵法所谓上兵伐谋不战而屈人者陛下若能饶之以金钱而寛其䋲墨使将帅得尽其心间谍得尽其力则事无不成而虏渐可制矣然有一事似非所得言者但以䝉国厚恩不敢不尽昔熈宁元丰之间所行政令虽未必便民然先帝操之以法济之以威是以令无不从而事无不举顷者朝廷削去苛法施行仁政可谓善矣然而刑政不明多行姑息中外观望靡然有纵弛怠惰之风平居无事姑以媮安可耳今虏方不顺胜负之变盖未可知缓急之际威令无素何以使衆臣谓冝因事正法以明示夫下前所言去岁大臣承用阿里骨欺罔之奏授以节制致令鬼章怀愤入冦夏人乘衅违命此则当时宰相枢密使副苟简无谋之罪也近者泾原赋马至者数万杀略数千斥候不明备御不及熙河贼退经今累月而杀伤焚荡之奏至今未止此则将帅弛慢不畏朝廷之罪也陛下恬不爲怪畧无责问政之不修敦大于此中外相视以爲疑怪朝廷方将使人蹈白刃赴汤火臣有以知其不能矣昔公孙洪爲相诸侯有逆谋请归侯印以塞责诸葛亮为相任马谡不当请自贬三等以右将军领事盖大臣体国不惜身自降黜为衆行法今陛下何不取去嵗册命阿里骨与议大臣不论去位在位皆夺一官至于两路将帅虽寄任不改而法不可废皆使随罪行罚以此号令四方庻几知所畏惮政修于朝廷之上而敌人恐惧于千里之外势之所至不足怪也今陛下未能正羣臣而望西羌之畏威不可得矣闻范仲淹守庆州因葛懐敏之败请以任将非人因两府逊谢损其勲爵而复其位以激厉诸将感慰边兵时虽不用而仲淹之言至今惜之臣虽不敏究观徃事以为可施于今不敢黙已小狂僣斧钺之诛无所逃避惟陛下裁察取进止贴黄或言阿里骨之请命与干顺之嗣立事体无异今臣言册命干顺为得䇿而封拜阿里骨为失计似言之未当者臣以谓不然阿里骨之请命可否在我而干顺之嗣立朝廷且不得而知况能制其可否乎故臣以干顺之命为是而以阿里骨之命为非不为妄栾城集卷第三十九栾城集栾城集卷第四十栾城集卷第四十户部侍郎论时事六首论隂雪札子伏见自去冬至今隂雪继作罢民冻馁困毙道路圣心忧劳何所不至盖尝命有司发内库之钱出司农之粟竭太府之炭以济其急矣犹以为未也则释犴狱罢夫役凡可以惠民之事无不为矣而天意不顺雨雪如故窃惑之尝观先儒论五行之说以为聴之不聪是谓不谋厥咎急厥罸常寒故周之末世舒缓㣲弱政在下则天应之以燠煖秦之末周峻刑暴歛海内重足而立则天应之以寒慄是以是亾无寒嵗秦㓕无燠年信如此言则朝廷之政今岂失于急欤窃惟二圣临御以来革敝去烦施惠责凡所措置虽未尽得而民获其所欲者多矣苟以为急虽三尺童子不信也然则隂雪之应其咎安在闻商高宗雉雊于鼎其祖已告之曰惟先格王正厥事夫所谓正厥事者无常事也惟因其非而正之耳故窃推之古事以为天大雷电以风而成王应之以逆周公卫国大旱而文公应之以伐邢夫亲任三公非所以止风而兴师伐人非所以致雨彼既为之不疑而天亦报之如响者诚得其时当其事耳窃惟近者天地之变常半嵗苦旱半嵗苦隂隂阳之气一有过差浸滛烂熳而不能友今雨雪既甚乆而不止则春夏之际又将复旱此其类似有以致之者古之为政徳刑并用寛勐相济使天下懐其惠而畏其威和气充塞而天地从之故阳不过而隂不忒自顷以来朝廷之政专以容恱为先务上下观望化而为一监司之以不执有罪为贤郡县之官以寛弛租赋纵释酒税为优至于省台寺监亦未闻有正身治事以办集闻者也何者朝廷方兼容是非以不事事为安静以不别白黒为寛大是以至此极也窃惟朝廷之意其始盖欲以寛治民耳而不知姦猾吏乘其间以侵虐细民其弊不可胜数名虽近寛而其实则虐也陛下诚欲消复此变宜训敕大使之守法度立纲纪信赏必罚使羣下凛然知有所畏苟朝廷无偏甚不举之政则隂阳过差浸滛烂熳徃而不友之气宜可得而止也不然虽空府库竭仓廪以赈贫穷破囹圄焚鞭扑以纵罪戾恐天地之意未易回也待罪地官以簿书米盐为职出位而言罪在不赦陛下顷自踈外擢而用之二年之间致位于此岂欲责龊龊以吏事自效而已哉是以冐万死献言惟陛下裁择取进止转对状准御史台牒五月一日文徳殿视朝臣次当转对臣待罪地官以财赋为职朝夕从事今于半年耳目所接或干利病敢縁虞人守官之义庻几百工执艺以谏谨条具本职三事昩死上献一臣伏见本部一月出入见钱之数率皆五十余万贯罄竭所得仅给经费而已稍加佗用辄干求朝廷方能办事有司惴惴常有阙事之惧臣闻古之爲国皆食租衣税而足降及近世始有盐鐡酒税之利凡郊庙朝廷禄士养兵捍边睦隣百色取具于此盖天之所生地之所产足以养人自三代汉唐至于祖宗之盛未有舎此而外求者也今四海万里耕稼相属而以不足爲忧臣实怪之孟子有言无政事则财用不足臣愚无知意者朝廷之政岂有所未立故耶臣观诸道监司自近岁以来观望上下无复厉精之实妄意朝廷以不亲细务爲髙以不察姦吏爲贤于是廵历所至或不入塲务不按有罪郡县靡然承风懦者頽弛权归于吏贪者纵恣毒加于民四方嗷嗷几于无告其他害理而伤化者非臣之职臣不敢议也若夫两税征商酤榷无故亏欠者比比皆是此臣之职也欲乞陛下特降指挥令本部左曹具诸路去嵗三事增亏之数其非因水旱灾伤特以寛弛不职而致亏欠者择其最甚黜免转运使副判官罸一以劝百上意所向下之所趋也如此施行庻几财赋渐可治矣一臣闻汉以九卿治事唐以六曹为政汉非无尚书而唐非无卿寺也盖事不在耳先帝法唐之故专任六曹故虽兼置寺监而职业无几量事设官其间盖有仅存者矣顷元祐之初患尚书省官多事少始议併省郎曹所损才一二耳而寺监之官如鸿胪将作旧不设卿丞者纷纷列置更多于旧中外之议以此疑惑以为朝廷为人设官非为官择人此言一出为损非细其于治体非臣所当议也而至于京师廪给之厚出于本部故臣愿明诏有司减去寺监不急之官以寛不赀之费而已一闻财赋之源出于四方而委于中都故善为国者藏之于民其次藏之州郡州郡有余则转运司常足转运司既足则户部不困唐制天下赋税其一上供其一送使其一留州比之于今上供之数可谓少矣然每有缓急王命一出舟车相衔大事以济祖宗以来法制虽异而诸道蓄藏之计犹极丰厚是以歛散及时纵舍由已利柄所在所为必成自熈宁以来言利之不知本末之术欲求富国而先困转运司转运司既困则上供不继上供不继而户部亦惫矣两司皆困故内帑别藏虽积如丘山而委为朽壊无益于算故愿陛下举近嵗朝廷无名封桩之物归之转运司盖禁军阙额与差出衣粮清汴水脚与外江纲船之类一经擘划例皆封桩夫阙额禁军寻当以例物招置而出军之费罢此给被初无封桩之理至于清汴水脚虽损于旧而洛口费用实倍于前外江纲船虽不打造而雇船运粮其费特甚重复刻剥何以能堪故臣谓诸如此比当一切罢去况祖宗故事未尝有此但有司固执近事不肯除去惟陛下断而与之则转运司利柄稍复而上供有期户部亦有頼矣右谨件如前谨録奏闻伏候勅㫖请戸部复三司诸案札子臣以愚拙待罪户部右曹俛仰几嵗讫无云补窃尝以祖宗故事考之今日本部所行体制既殊利害相逺恐合随事措置以塞弊原谨昩死具三弊以闻其一曰分河渠案以为都水监其二曰分胄案以为军器监其三曰分修造案以为将作监前件三监皆隷工部则本部所专其余无几出纳损益制在它司顷者司马光秉政知其为害尝使本部收揽诸司利权然当时所收不得其要至今三案之事犹为诸司所擅深可惜也祖宗参酌古今之宜建立三司所领天下事几至太半权任之重非它司比推原其意非以私三司也事权分则财利散虽欲求富其道无由盖国之有财犹人之有饮食饮食之道当使口司出纳而腹制多寡然后分布气血以养百骸耳目頼之以为明手足赖之以为力若不专任口腹而使手足耳目得分治之则虽欲求一饱不可得矣而况于安且寿乎今戸部之在朝廷犹口腹也而使它司分治其事何以异此自数十年以来羣臣不明祖宗之意每因一事不举辄以三司旧职分建它司利权一分用财无艺他司以办事为效则不恤财之有无戸部以给财为功则不论事之当否彼此各营一职其势不复相知虽使户部得才智之臣终亦无益于算矣能否同病府库卒空今不早救后患必甚昔嘉祐中京师频嵗大水大臣始取河渠案置都水监置监以来比之旧案所补何事而大不便者河北有外监丞侵夺转运司职事转运司之领河事也凡郡之诸埽埽之吏兵储蓄无事则分有事则合水之所向诸埽趋之吏兵得以併功储蓄得以併用故事作之日无暴歛伤财之患事定之后徐补其阙两无所妨自有监丞据法责成缓急之际诸埽所有不相为用而转运司始不胜其弊矣近嵗尝诏罢外监丞识者韪之既而复故物论所惜此工部都水监为戸部之害一也先帝一新官制并建六曹随曹付事故三司事多隷工曹名虽近正而实非利昔冐案所掌今内为军器监而止隷工部外为都作院而止隷提刑司欲有兴作戸部不得与议访闻河北道顷嵗为羊浑脱动以千计浑脱之用必军行乏水过渡无船然后须之而其为物稍经嵗月必须蠹败朝廷无出兵之计而有司营职不顾利害至使公私应副亏财害物若使专在转运司必不至此此工部都作院为戸部之害二也昔修造案掌百工之事事有缓急物有利害皆得专之今工部以办职为事则缓急利害谁当议之朝廷近以箔塲竹箔积乆损烂创令出卖上下皆以为当指挥未几复以诸处修造嵗有料例遂令般运堆积以分出卖之计臣不知将作见十几何一嵗所用几何取此积彼未用之间有无损败而遂为此计本部虽知不便而以工部之事不敢复言此工部将作监为戸部之害三也凡事之类此者多矣臣不能徧举也故愿明诏有司罢外水监丞而举河北河事及诸路都作院皆归之转运司至于都水军器将作三监皆兼隷户部使定其事之可否裁其费之多少而工部任其功之良苦程其作之迟速茍可否多少在户部则凡伤财害民户部无所逃其责矣茍良苦迟速在工部则凡败事乏用工部无所辞其谴矣利出于一而后天下贫富可责之户部而工部工拙可得而考矣事在本职在臣不得不言如果可采伏乞付外施行取进止贴黄三司设案旧职今分隷膳部光禄寺虽所掌饮食帐设利害非大如臣所言可采亦当如上三案分隷户部论开孙村河札子为户部右曹兼领金仓二部任居天下财赋之半适当中外匮竭不继之时日夜忧惶常虑败事窃见左藏见缗一月出纳之数大抵皆五十余万略无赢余其他金帛诸物虽小有羡数亦不足頼之愚怯常恐天灾流行水旱作沴西羗旅距邉鄙绎骚河议失当赋役横起三事有一大计不支虽使桑羊刘晏复生计无从出矣而况于之驽下乎今者幸頼二圣慈仁恭俭天地垂贶诸道秋稼稍复成熟虽京西陜西灾旱相接而一方之患未爲深忧羗人困穷旋闻欵塞惟有黄河西流议复故道事之经岁役兵二万人蓄聚稍椿等物三千余万方河朔灾伤困敝之余而兴必不可成之功吏民窃叹劳苦已甚而莫大之役尚在来岁天启圣意灼知民心特召河北转运司官吏访以得失近闻回河大议已寝不行平日过忧顿然释去然尚闻议者固执开河分水之䇿虽权罢大役而兵功小役竟未肯休如此则河北来年之忧亦与今年何异今者小吴决口入地已深而孙村所开丈尺有限不独不能囘河亦必不能分水况黄河之性急则通流缓则淤淀既无东西皆急之势安有两河并行之理哉纵使两河并行不免各立堤防其为费耗又倍今日矣闻自古圣人不能无过过而能改善莫大焉故君子之过如日月之食过也举动义当如此今议河失当知其害人中道而复本何所愧虽使天下知之亦足以明二圣忧民之深为之改过不吝今乃顾惜前议未肯旷然更张果于遂非难于迁善实为朝廷惜之然闻议者初建开河分水之策其説有三其一曰御河湮灭失馈运之利其二曰恩兾以北涨水为害公私损耗其三曰河徙无常万一自虏界入海邉防失备凡其所以荧惑圣聦沮难公议皆以三説借口夫河决西流势如建瓴引之复东势如登屋虽使三说可信亦莫如之何矣况此三说皆未必然请得具言之昔大河在东御河自懐卫经北京渐歴邉郡馈运既使商贾通行今河既西流御河堙灭失此大利谁则不知天实使然人力何及若议者能复澶渊故道则御河有可复之理今河自小吴北行占压御河故地虽使如议者之意自北京以南折而东行则御河埋灭巳一二百里亦无由复见矣此御河之説不足聴一也河之所行利害相半夏潦涨溢浸败秋田濵河数十里为之破税此其害也涨水既去淤厚累尺宿麦之利比之他田其収十倍寄君丘家以避淫潦民习其事不甚告劳此其利也今河水在西势亦如此逺为堤防不与之争正得汉贾逊治河之意比之故道嵗省兵夫梢芟其数甚广而故道已退之地桑麻千里赋税完复为利不赀安用逆天地之性移西流之忧为东流之患哉此恩兾以北涨水为害之説不足聴二也河昔在东自河以西郡县与虏接境无山河之限邉臣建为塘水以捍胡马之冲今河既西行则西山一带胡马可行之地已无几矣其为邉防之利不言可知然议者尚恐河复北徙则海口出虏界中造舟为梁便于南牧臣闻虏中诸河自北南注以入于海盖地形北高河无北徙之道而海口深浚势无徙移臣虽非目见而习北方之事者为臣言之大略如此可以遣使按视图画而知此河入虏界邉防失备之说不足听三也臣愿以此三说质之议者则开河分水之说诚不足复爲矣又臣访闻今祟四五月间河上役兵劳苦无告尝有数百人持板筑之械访求都水使者意极不善頼防逻之卒拥拒而散盛夏苦役病死相继使者恐朝廷知之皆于垂死放归本郡毙于道路者不知其数若今冬放冻来岁春暖复调就役则意外之患复当如前臣不知朝廷何若而不罢此役哉今建议之臣耻于不效而坚持之于上小臣急于利禄不顾可否随而和之于下上下胶固以罔朝廷其间正言不避权要才一二人耳然事非本职亦不敢尽言臣以户部休戚计在此河若复缄黙谁当言者惟断自圣心尽罢其议则天下不胜幸甚取进止贴黄臣访闻河北转运司今年应副开河费用钱七万三千余贯粮一十七万余石梢草一百五十二万余束方灾伤之后极力刬刷先了河事后及经费极为不易若使今年不兴河役则上件钱粮稍草别将应副他事已自有余深为可惜虽已徃之事不可复追而来年不可复使河北重有此费再论回河札子臣顷闻朝廷议罢回河来年当用役兵开河分水臣以为天下财赋匮竭河朔灾伤之后民力未复未堪此役辄奏言不便既而採察衆议闻河北转运使谢卿材到阙昌言于朝曰黄河自小呉决口乗高注下水势奔快上流堤坊无复决怒之患而下流湍驶行于地中日益深浚朝廷若以河事付臣臣请不役一夫不费一金十年之间保无河患大臣以其异已罢归本任而使王孝先俞瑾张景先三人重画回河之计三人利在回河虽言其便而亦知其难成故于议状之末复言若将来河势变移乞免修河官吏责罚都下汹汹传笑以为口实盖回河之非断可知矣然近日复闻内批降付三省如云若河流不复故道终为河朔之患外廷疎逺不知此说信否然衆心忧惧深恐羣由此观望不敢正言得失职在财赋忧责至深不敢畏避诛戮愿毕陈其说方今回河之策中外讲之熟矣虽大臣固执亦心知其非无以借口矣独有邉防一说事系安危可以竦动上下伸其曲说陛下深居九重羣言不得尽逹是以迟迟不决耳昔真宗皇帝亲征澶渊拒破契丹因其败亡与结欢好自是以来河朔不见兵革几百年矣陛下试思之此岂独黄河之功哉昔石晋之败黄河非不在东而祥符以来非独河南无虏忧河北亦自无兵患由此观之交接夷狄顾徳政何如耳未闻逆天地之性引趋下之河升积高之地兴莫大之役兾不可成之功以为设险之计者也昔李垂孙民等号知河事尝建言乞导河西行复禹旧迹以为河水自西山北流东赴海口河北诸州尽在河南平日契丹之忧遂可无虑今者天祚中国不因人力河自西行正合昔人之策自今以徃北岸决溢渐及虏境虽使异日河复北徙则虏地日蹙吾土日纾其为忧患正在契丹耳而大臣过计以为中国之惧遂欲罄竭民力导河东流其为契丹谋则多为朝廷虑则疎矣议者或谓河入虏境彼或造舟为梁长驱南牧非国之利臣闻契丹长技在鞍马舟楫之利固非所能且跨河系桥当先两岸进筑马头及伐木为船其功不细契丹物力寡弱势必不能就使能之今两界修筑城栅比旧小増辄移文诘问必毁而后已岂有坐视大役而不能出力止之乎假设虏中遂成此桥黄河上流尽在吾地若沿河州郡多作战舰养兵聚粮顺流而下则长艘巨䌫可以一炬而尽形格势禁彼将目止矣窃怪元老大臣久更事任而力陈此説意其谋已出口重于改过而假此不测之忧以取必于朝廷耳不然岂肯于天下困弊河朔灾伤之后兴数十万夫费数千万物料而爲此万无一成之功㢤夫大役既兴势不中止预约功料有少无多官不独办必行科配官出其一民出数倍公私费耗必有不可胜言者矣苟民力穷竭事变之出不可复知饥饿相逼必爲盗贼昔秦筑长城以备胡城既成而民叛今欲回大河以设崄恐河不可囘而民劳变生其计又出秦下异日虽欲悔之不可得也陛下数年以来休养民物如恐伤之今河已安流契丹无变而强生疮痏以扰之非计之得也故臣愿陛下断之于心罢此大役唯留神察之自河决小呉于今九年不为不乆矣然虏情恭顺与事祖宗无异陛下诚重违大臣姑复以三年观之事久情见大臣之言与天下之公议可以坐而察也不胜区区忧国之诚干犯斧銊死无所避取进止贴黄朝廷虽已遣范百禄赵君钖出按囘河利害然大臣方持其议事势甚重中外谁不观望风㫖百禄等虽近侍要官臣不敢保其不爲身谋能以实告也故不避再渎复爲此奏非陛下断之于心天下之忧未知所底也三论固河札子臣近者闻有内批降付三省言黄河若不复故道终爲河北之患初闻此㫖中外无不惊愕以爲黄河西行已成河道大臣横议欲壅令复东异同之论方相持未决而此㫖复降臣下观望谁敢正言方衆心忧疑之际旋间复有圣㫖收入前降批语羣臣释然咸知陛下虚已无心欲来公议深得古先圣王改过不吝之美正人端士始有乐告善道之意然臣窃闻近又降敇以北京封桩京东新法盐钱三十五万贯指挥河北收买开河梢草继又商量调发来嵗开河役兵二事既出中外复疑何者朝廷近遣范百禄等按行河事利害若开河之议可行无疑则安用遣使若犹遣使则开河之议尚在可疑今使未出门而一面收买梢草调发役兵则是眀示必开也形欲令使者嘿喻欲开之㫖臣虽愚暗窃恐非陛下虚已无心欲来公议之意也伏乞速降指挥收囘买梢发兵二事使范百禄等眀知圣意无所偏系得以尽心体量不至阿附大臣以误国计今中外财赋匮竭见钱最爲虽得新法盐钱不属户部要是百姓膏血不可轻用况河北灾伤之余眀年大役决不可兴虽如今嵗止用役兵如臣前奏所言役苦财伤爲害已甚将来若范百禄等以开河爲使犹当计校利害寛展嵗月调兵买梢皆非今嵗所急若范百禄等以开河爲不便则聚兵积梢梢草轻脆稍经岁月化爲粪壌皆非计也况所用梢草动计千万一时收买价必踊贵若止令和买则所费不訾必非止三十五万贯可了若令配买则河北灾伤之余民间大有陪备或生意外之患不可不虑也臣受圣㤙至深至厚位下力㣲窃不自量再三干与国论罪当万死不敢逃避取进止栾城集卷第四十栾城集栾城集卷第四十一栾城集卷第四十一户部侍郎论事时三首乞裁损浮费札子等窃见本部近编成元祐㑹计録大抵一岁天下所收钱谷金银币帛等物未足以支一嵗之出今左藏库见钱费用已尽去年借朝廷封桩米盐钱一百万贯以助月给举此一事则其余可以类推矣臣等闻古者制国之用必量入为出使三年耕必有一年之食故三十年之间而九年之畜可得而备也今者文武百官宗室之蕃一倍皇祐四倍景徳班行选人吏胥之衆率皆増广而两税征商榷酒山泽之利比旧无以大相过也昔祖宗之世所入既广所出既微则用度饶衍理当然尔今时异事变而奉行旧例有加无损今日天下已困弊矣若更数年加之以饥馑因之以师旅其为忧患必有不可胜言者臣等备位地官与闻朝廷大计而喑黙不言异日虽被诛戮何补于事故等愿及今日眀勑本部取见今朝廷政事应干费用钱物者随事㸔许量加裁损使多不至于伤财少不至于害事二圣以身率之大以身行之使天下晓然皆知事之当然而非朝廷有所靳惜则谁不信伏昔治平熈宁之间因时立政凡改官者自三嵗而为四嵗任子者自一嵗一人而为三嵗一人自三嵗一人而为六嵗一人宗室自袒免以上渐杀㤙礼天下晏然莫以为言此则今日之成法也臣等伏乞检㑹寳元庆暦嘉祐故事于本部置司选择近臣共议其事严立近限责以实效法度一成数嵗之后费用有节府库渐充传之无穷久而不弊则其于圣徳实非小补也等愚拙不能修眀职业以广财赋冐昧献言罪当万死取进止贴黄勘㑹顷降朝㫖令本部裁减浮费前后所减三十余事率皆浮费之小者然所减已约及二十余万贯不爲无补今若事无大小并量行叅酌裁损则爲利必大伏乞圣慈早赐施行论侯偁少欠酒课以抵当子利充填札子窃见今月二十二日勑滑州韦城县百姓侯偁少欠酒务课利等钱特许将子利并充欠数已拘收抵当契书依旧在官仍许纳钱收赎所欠课利等钱与均作七年送纳仍免差人监催余人不得援例窃以民间欠负合催合放皆有条法上下共守凡有寛贷皆先经户部勘当于法无碍然后施行未有如侯偁之比直自朝廷批下圣㫖更不问条法可否一面行下仍令衆人不得援例者本部官吏皆窃疑恠不敢奉行深恐此令一行应干欠负之家皆怀不平之意已具状申尚书省乞朝廷裁酌施行去讫臣今窃闻候偁系皇太妃亲戚二圣笃于恩爱特爲降此指挥踈贱之臣不当更有论奏然臣职在右曹专掌坊埸法度祖宗条约当与天下共之不冝以宫禁以私辄有挠败恐此门一启宫中递相扳援其渐可畏臣若失职不举其罪大矣窃惟皇太妃供养二宫动循礼法外廷虽踈未闻有过差之事今侯偁所欠不过万数千缗耳若以私亲之故出捐金帛以济其急下足以存骨肉之恩上足以全祖宗之法天下传诵无复间言公法旣完国势增重其于太妃盛德亦非小补也臣不胜区区守法爱君之心欲乞追还前命使天下眀知朝廷不以私爱害公义干冐鉄钺俯伏待罪取进止贴黄契勘人户承买埸务如有拖欠官钱已拘收抵当在官其所收子利自合纳官兼拘收抵当亦合依条出卖今所降圣㫖有此违碍再论裁损浮费札子等近奉勑裁减冗费上自宗室贵近下至官曹胥史旁及宫室械器凡无益过多之用皆得量事裁减唯独宫掖浮费名件不少有司不得尽见未敢輙议窃见近降诏书以方将裁损入流以清取士之路遂命今后每遇圣节大礼生辰太皇太后皇太后皇太妃所得㤙泽并四分减一欲以身先天下诏书既出中外庻皆知圣眀以私徇公至有感激流涕者等仰测圣意克已爲人无所不可其欲裁损宫掖浮费与裁损私门㤙泽何异然而至今未见施行者葢有司失于建眀则臣等之罪也谨案寳元二年尝命近臣详定裁损冗费时諌宫韩琦建言请令三司取入内内侍省并御药院内东门司先朝及令来赐予支费之目比附酌中减省其无名者一切罢去时有诏禁中支费只令入内内侍省御药院内东门司相度减省报详定所其僚支赐即许㑹问入内内侍省等处施行及庆暦元年又诏入内内侍省等处取先帝时帐籍比较近年内中用度之数以闻是时所损浮费数目极多为益不细等欲乞陛下推广前日减省㤙泽已行之心仰法寳元庆暦祖宗已试之效使天下眀知陛下节用裕民自宫禁始则凡有裁损谁不心服臣等不胜区区干犯鈇钺取进止翰林学士论时事八首论黄河必非东决札子臣去嵗领户部右曹以财赋不足而开河之议不决河北费用不赀曽三上章论河流西行已成河道而孙村以东故道髙仰势决难行是时大臣之议多谓故道可开西流可塞朝廷因遣范百禄赵君钖亲行相度以人情论之符合大臣则易为言违背大臣则难为説而百禄等既还皆谓故道不可开而西流不可塞何也地形髙下可指而知水性避髙趋下可以一言而决故百禄等不敢䝉昧朝廷希合权要效其诚説而致之陛下陛下亦知其言眀白信而行之中外公议皆以为当今自夏秋之交暑雨频併河流暴涨出崖由孙村东行以理言之盖河上每嵗常事耳其都水监勾当公事李伟与河埽使臣因此张皇申报以分水为名欲因发囘河之议都水监从而和之亦以侥倖欲成囘河之役窃以为此辈类多小人不知逺虑河若安流则无以兴起功役功役不起则此軰差遣请受不可侥求惟有河事一兴则求无不可而况大臣以其符合已説乐闻其事乎窃闻见今河道西行孙村侧左大约入地二丈以来而见今申报涨水岀崖由新开口地东入孙村不过六七尺欲因六七尺涨水而夺入地二丈河身虽三尺童子知其难矣然朝廷遂为之遣都水使者兴兵工开河道进锯牙欲约之使东今方河水盛涨其西行河道若不断流则遏之东行实同儿戯昔鲧堙洪水汩陈五行逆天地髙下之性九载而功不成鲧以殛死今一河虽小而河朔百万生灵安危所系柰何不计利害而轻动之哉臣愿陛下急命有司且徐观水势所向依累年涨水旧例因其东溢引入故道以舒北京朝夕之忧其故道堤坊壊缺之处畧加修完免其决溢而已至于开河进约等事一切不得兴功仍不许奏辟官吏调发夫役候河势稍定然后议之不过一月之后涨水旣落则西流之势决无移理而群小妄说不攻自破矣若不待水势稍定仓猝之间即行应副大役一起小人旣得差遣请受因縁生事势难禁止则河北之患有不可知者矣臣兄轼前在经筵因论黄河等事爲衆人所疾迹不自安遂求引避今出位而言正与兄轼无异然不忍朝廷莫大之害而举朝臣僚惩创前事无有一人为陛下言者是以不能自已狂愚率易伏俟诛谴取进止贴黄访闻孙村出崖涨水今已断流河上官吏未肯奏知朝廷臣乞特降圣㫖差不干碍官司体量闻奏乞罢修河札子于去年尝再具札子论黄河涨水于孙村出岸东流本非东决而呉安持李伟等附㑹大臣欺罔朝听欲因此塞断北流东复故道差官调夫于今年春首兴起大役臣窃疾之是以不避烦渎越职献言以为河北生灵连嵗灾伤不宜轻有举动乞陛下断之于心力止其事是时大臣固执前议天听髙逺言不能囘臣寻被命出使契丹道过河北见州县官吏访以河事皆以目相视不敢正言及今年正月还自虏中所过吏民方举手相庆皆言近有朝㫖罢囘河大役命下之日北京之人驩唿鼓舞以为二圣眀见千里之外虽或巧为障蔽而天日所照卒无能为惟减水河役迁延不止耗蠧之事十存四五民间窃议意大臣业已为此势难遽囘既为圣鉴所临要当迆逦尽罢今月六日果䝉圣㫖以旱灾为名罢修黄河候今秋取㫖大臣覆奏尽罢黄河东北流及诸河功役民方忧旱皇皇之际闻命踊跃实荷圣㤙然臣窃详圣㫖不谓减水河必不可开而託名旱灾曲全大臣不欲眀指其过而大臣复请遍罢诸河以葢独罢减水之迹上下相䝉体实未便何者北流堤防积嵗不沱近来南宫宗城等处决溢皆由堤防怯薄夏秋水涨势不能支都水官吏窃幸其事因以为囘河减水之説既不依常理兴功贴筑甚者又大计闭塞决口功料以形比孙村囘河之费意谓彼此费用相若则孙村之役不为过当由此北流之患漫不禁止臣昨过瀛深洺等州界吏民皆言今年若不治堤数州之民受害尤甚至于东流故道地势积髙必不可复所闻减水河虽不开掘每嵗涨水必由此行嵗嵗于髙徃事可騐纵复开掘深广河淤一上势不复存于此施功显是枉费国力而舍彼为此欺罔可知然臣之所忧非特在此何者河流之不可复东若使上下诚有不知误兴大役虽伤财害民为患不小而事有过误于君臣之间逆顺之际未为大不便也今者大臣之议违衆悖理决不可为而恊力主张胶固为一去嵗所罢今嵗复行顺之者任用违之者斥去虽被圣㫖犹复迁就以便其私陛下之言上合天意下合民心因水之性功力易就天语激切中外闻者或至泣下而大臣奉行不得其半由此观之则是大臣所欲虽害物而必行陛下所为虽利民而不聴至于委曲回避巧为之説仅乃得行君权已夺国势倒植臣所谓君臣之间逆顺之际大不便者此事是也董仲舒有言尊其所闻则髙眀矣行其所知则光大矣今陛下既得其所闻知然未能尊而行之臣恐羣臣顾望有不为陛下用者矣故臣愿陛下有所不知知之必行有所不行行之必尽黄河既不可复囘则先罢修河司只令河北转运司尽将一道兵功修贻北流堤岸罢呉安持李伟都水监差遣正其欺罔之罪使天下晓然知圣意所在如此施行不独河事就绪天下臣庻自此不敢以虚诳欺朝廷弊事庻㡬渐去矣臣待罪翰苑身无言责冐昧纳忠讥诃贵近罪合万死然念顷自初任知县䝉二圣非次㧞擢首尾五年叨在禁近㤙徳深重羣臣少比臣而不言天下无敢言者矣斧钺之诛所不敢避取进止贴黄访闻修河司承受内臣郑居简近为黄河故道不可复行不敢虚占本职请受乞先罢任已䝉朝廷允许以此观之显是修河司不消复存其呉安持李伟尚自贪禄怙权未即引去伏乞早赐罢免所有修河见司管职事即乞依去年正月二十八日已降指挥令河北转运司结絶访闻修河司妄举大役畧无所益而费用钱粮物科万数不少河北灾伤之后极不易应副縦是封桩钱物亦出自民力深可痛惜臣欲乞委河北提转不干碍官具前后所费用过数目结罪保眀闻奏所贵朝廷上下具知蠧害之实今后慎于兴作北使还论北边事札子五首一论北朝所见于朝廷不便事等近奉使出疆见北界两事于中朝极爲不便谨具条列如后一本朝民间开版印行文字等窃料北界无所不有等初至燕京副晋守邢希右相接送令引接殿侍元辛传语辙去令兄内翰眉山集已到此多时内翰何不印行文集亦使流传至此及至中京度支使郑颛押燕为辙言先洵所为文字中事迹颇能尽其委曲及至帐前馆伴王师儒谓辙闻常服伏苓欲乞其方葢辙尝作服伏苓赋必此赋亦已到北界故也等因此料本朝印本文字多已流传在彼其间僚章疏及士子䇿论言朝廷得失军国利害葢不为少兼小民愚陋惟利是视印行戯亵之语无所不至若使得尽流传北界上则洩漏机宻下则取笑夷狄皆极不便访闻此等文字贩入虏中其利十倍人情嗜利虽重为赏罚亦不能禁惟是禁民不得擅开板印行文字令民间每欲开板先具本申所属州为选有文学官二员据文字多少立限㸔详定夺不犯上件事节方得开行仍重立擅开及㸔详不实之禁其今日前已开本仍委官定夺有渉上件事节并令破板毁弃如此庻㡬此弊可息也臣等窃见北界别无钱币公私交易并使本朝铜钱沿边禁钱条法虽极深重而利之所在势无由止本朝每嵗铸钱以百万计而所在常患钱少葢散入四夷势当尔也谨案河北河东陜西三路土皆产铁见今陜西铸折二铁钱万数极多与铜钱并行而民间轻贱铁钱十五仅能比铜钱十而官用铁钱与铜钱等縁此解盐抄法久逺必败河东虽有小铁钱然数目极少河北一路则未尝鼓铸等尝闻议者谓可于三路并铸铁钱而行使之地止于极边诸州极边见在铜钱并以铁钱兊换般入等里州军如此则虽不禁钱出外界而其弊自止矣伏乞下户部令遍问三路提转安抚司详讲利害如无窒碍乞早赐施行惟河东路极边数郡访闻每嵗秋成必假铜钱于北界人户收籴乞令相度若以䌷绢优与折博有无不可此计若行为利不小二论北朝政事大畧等近奉敕差充北朝皇帝生辰国信使寻已具语録进呈讫然于北朝所见事体亦有语録不能尽者恐朝廷不可不知谨具三事条列如左北朝皇帝年颜见今六十以来然举止轻徤饮㗖不衰在位既乆颇知利害与朝廷和好年深蕃汉人户休养生息人人安居不乐战鬭加以其孙熙王幻弱顷年契丹大臣诛杀其父常有求报之心故欲依倚汉人託附本朝为自固之计虽北界小民亦能道此等过界后见其臣僚年髙晓事如接伴耶律恭燕郑颛之流皆言及和好咨嗟叹息以为自古京三司使王经副留守邢希古中京度支使所未有又称道北朝皇帝所以馆待南使之意极厚有接伴等都管一人未到帐下除翰林副使送伴副使王可离帐下不数日除三司副使皆言縁接伴南使之劳以此观之北朝皇帝若且无羔北边可保无事惟其孙燕王骨气凡弱瞻视不正不逮其祖虽心似向汉未知得志之后能弹压蕃汉保其禄位否耳一北朝之政寛契丹虐燕人盖已旧矣然等访闻山前诸州祗候公人止是小民争鬬杀伤之狱则有此弊至于燕人强家富族似不至好此契丹之人每冬月多避寒于燕地牧放住坐亦止在天荒地上不敢侵犯税土兼赋役颇轻汉人亦易于供应惟是每有急速调发之政即遣天使带银牌于汉户须索县吏动遭鞭箠富家多被强取玉帛子女不敢爱惜燕人最以为苦兼法今不眀受赇鬻狱习以为常此盖夷狄之常俗若其朝廷郡县盖亦粗有法度上下维持未有离析之势也一北朝皇帝好佛法能自讲其书每夏季辄㑹诸京僧徒及其羣臣执经亲讲所在修盖寺院度僧甚衆因此僧徒纵恣放债营利侵夺小民民甚苦之然契丹之人縁此诵经念佛杀心稍悛此盖北界之巨蠧而中朝之利也右谨録奏闻乞赐省閲亦足以见隣国向背得失情状取进止三乞罢人从内亲从官臣等近奉使北朝窃见每畨人从内各有亲从官二人充牵栊官访闻自前牵栊官并只是宣武长行不差亲从官止于近嵗始行差充縁亲从官多系市井小人既差入国自谓得以伺察上下入界之后恣情妄作都辖以下望风畏避不敢谁何虽于使副亦多蹇傲夷狄窥见于体不更昨来左畨有李寔一名见作过犯已送雄州枷勘施行縁选差使副责任不轻谓不湏旁令小人更加伺察况已有译语殿侍别具语録足以関防欲乞今后遗使其牵栊官依旧只差宣武长行更不差亲从官取进止四乞随行差常用大车等近奉使北朝每畨于车营务差到车六两般载官司合用诸物其车多是低小脆恶才行一两程即致损壊沿路不辍修完仅能到得雄州极爲不便盖爲国信内有鞍辔等匣旧例不使常用大车须得别凖备此车専充入国既居常不使风雨暴露积乆损烂临时差拨但取数足致有此弊窃见每嵗按送伴臣使只便常用大车颇极牢壮今若令入国亦只迁差常用大车四乘令勾当使臣等自办簟竹于车箱前后夹缚安置诸匣别无不便免使㳂路修车烦扰州县极为稳便取进止五乞立差马及駞日限等近奉使北朝窃见一行所用马及橐驰并于太仆寺及駞坊差拨捡㑹条贯俱未有差拨日限由此坊监公人例于使副临起发日然后差拨盖逐坊监多有病患駞马本处避见倒死科较利在临时差拨虽要期限廹促入国使副虽知不堪无由退换以此入界之后经渉若寒崄逺多致倒死有误使事欲乞今后所差入国駞马并于起发半月以前差定仍即时闗报使副令㸔騐㨂择取进止为旱乞罢五月朔朝㑹札子臣伏见去冬无雪今岁春夏时雨絶少二麦不收秋种未入旱势阔逺嵗事可虑伏惟太皇太后陛下皇帝陛下圣心焦劳祷请备至发仓粟留上供米以救饥馑苟可利民无所爱惜而天意未囘旱气日甚臣实忧之窃惟古之眀君遇灾恐惧内既竭其诚心啬用劝分以济民厄外必避殿减膳广求直言以答天意今二圣既勤其内而外事未修五月之旦将御之徳朝羣臣臣恐九重之秘忧惧之实民莫得知徒见陛下晏然坐朝临御大衆民愚无知或谓陛下不畏天灾不䘏民瘼人心一疑天意弗顺以此救旱所损大矣臣愚伏愿陛下举行祖宗故事眀诏有司罢朔㑹避正殿损常膳令百官吏民皆得上封事指陈时政阙失如此施行虽未得雨而人知陛下寅畏天戒不吝改过羣情悦伏神亦将助以此救旱非小补也近日执政大臣虽曽奏乞解罢职任以答天变而所请未力无益于事今若陛下既自引咎则大臣势难独止虽未可遽从若且例降一官埃得雨而复君臣恊心灾庻可止臣备位禁林心有所见不敢缄嘿或加采纳乞不出臣此章只作圣意行下于体尤便取进止栾城集卷第四十一栾城集栾城集卷第四十二栾城集巻第四十二御史中丞论时事七首乞举御史札子以空疎备位执法当得僚佐以助不逮窃见两院御史见止三人而两人辞免未入不独言者寡少于朝廷得失有所不尽而六察所治事务至烦力有不及则百司怠废顷者员缺不补动经岁月衆论莫不疑怪臣窃见唐制台官皆大夫中丞自辟有不由此除授勅命虽行皆拒而不纳至本朝虽稍损其旧然亦必令本台与两制分举而人主自择其可者用之初无执政用人之法也然人才之难非独今日故自唐太宗以来兼设监察里行以待资浅之士而祖宗旧制亦许用京朝官知县以上立法稍寛易于应格近日举法须得实历通判一考人物衰少莫甚于今而独于言事官重爲艰阻实未允当臣顷在内外制见每有诏下同列相视患无合格可举之人所举旣上又多不用却于前任台官中推择任使虽云旧人不免出自执政所可殊失祖宗博举之意臣今欲乞并诏本台及两制依放旧制举升朝官初任通判以上或第二任知县从圣意选择补足见阙仍依旧置监察里行所贵祖宗选任台官旧法不至隳壊而纲纪之地易于得人亦免遗旷取进止乞罢熙河修质孤胜如等寨札子伏见西夏轻狡屡屡叛为患莫测昨与延安商量地界迁延不决舍归本国招之不至边人之议始谓地界自此不可复议而坤成贺使亦当不至矣今者天诱其衷使者既巳及境而地界复议如故方其未遽告絶招怀之计犹可复施此实中国之利也然臣恐朝廷忽而不虑不于今日穷究端由窒其衅隙必竢边患既起而后图之则无及矣臣闻熙河近日创修质孤胜如二堡侵夺夏人御庄良田又于兰州以北过河二十里议筑堡寨以广斥候夏人因此猜贰不受约束其怨毒边吏不信朝廷不言可见矣徒以歳赐至厚和市至优是以勉修臣节其实非徳我也使之稍有便利岂肯帖然不作过哉何者中国既失大信则夷狄不可复责故也臣窃惟朝廷之于西夏弃捐金帛割裂疆土一无所爱者累年于兹矣而熙河帅臣与其将吏不原朝廷之心徼求尺寸之利妄觊功赏以害国事深可疾也湏年熙河筑西关城声言次筑龛谷鬼章疑惧遂举大兵攻扰一路疮痍至今未复今既城质孤胜如其势必及龛谷夏人惊疑正与鬼章事同由此言则之曲在熈河非夏人之罪也夫兰州之为患所从来逺矣昔先帝分遣诸将入界李宪当取灵武畏怯不敢深入遂以此州塞责自是以来筑城聚兵完械积粟劳费天下动以千万为计议者患之久矣好事之因此请求遗利以为金城本汉屯田旧地田极膏腴水可灌溉不患无食患在不耕不患不耕患无堡障凡西关龛谷质孤胜如与过河筑城皆所以为堡障也从来熙河遣兵侵耕此地皆为夏人所杀况于筑堡致冦无疑而朝廷恬不为怪坐视边衅之启深可惜也夫兰州不耕信为遗利矣若使夏人背叛则其为患比之不耕兰州何趐百倍故以为朝廷当权利害之重轻有所取舍沉兰州顷自边患稍息物价渐平比之用兵之时何止三分之一若能忍此劳费磨以岁月徐观间隙竢夏人微弱决不敢争乃议修筑如此施行似为得策不知边臣何苦而为此怱怱也昔唐明皇欲取吐蕃石堡城陇右节度使王忠嗣名将也以为顿兵坚城费士数万然后可图恐所得不酬所失请厉兵马待衅取之帝意不快忠嗣由此得罪其后帝使哥舒翰攻拔之虽开屯田获军实不为无补而士卒死亡畧尽皆如忠嗣之言唐史以为深戒此则今日之龟鉴也若朝廷不用言料夏人久必复叛用兵之后不免招来其为劳耻必甚今日敌人强梁则畏之敌人柔伏则陵之恐非大国之体也惟陛下留神省察取进止贴黄臣闻朝廷欲遣孙路以㸃检弓箭手为名因商量熙河界至观孙路昔在熙河随李宪等造作边事由此䝉朝廷擢用深恐路狃习前事不以夏人逆顺利害为心而妄国兰州小利以失国家大利伏乞明赐戒敕若因界至生事别致夏人失和劳民蠧国罪在不赦乞分别邪正札子窃见元祐以来朝廷改更弊事屛逐羣枉上有忠厚之政下无聚敛之怨天下虽未大治而经今五年中外帖然莫以为非者惟姦邪失职居外日夜窥伺便利规求复进不免百端游説动摇责近愚窃深忧之若陛下不察其实大惑其邪説遂使忠邪杂进于朝以示广大无所不容之意则氷炭同处必至交争薰莸共器乆当遗臭朝廷之患自此始矣昔圣人作易内阳外隂内君子外小人则谓之㤗内隂外阳内小人外君子则谓之否盖小人不可使在朝廷自古而然矣但当置之于外每加安存使无失其所不至忿恨无聊谋害君子则㤗封之本意也昔东晋栢温之乱诸栢亲党布满中外及温死谢安代之爲政以三栢分涖三州彼此无怨江左遂安故晋史称安有经逺无竞之美然臣窃谓谢安之于栢氏亦用之于外而巳未尝引之于内与之共政也向使安引栢氏而寘诸朝人怀异心各欲自行其志则谢安将不能保其身而况安朝廷乎顷者一二大臣专务含养小人为自便之计既小人内有所主故蔡确邢恕之流敢出妄言以欺愚惑衆及确恕被罪有司惩前之失凡在内臣僚例䝉摧沮卢秉何正臣皆身为待制而明堂荐子止得选人蒲宗孟曽布所犯明有典法而降官裭职唯恐不甚明立痕迹以示异同为朝廷敛怨此二者皆过矣故臣以为小人虽决不可任以腹心至于牧守四方奔走庶事各随所长无所偏废宠禄恩赐当使彼此如一无迹可指此朝廷之至计也近者朝廷用邓温伯为翰林承㫖而台谏杂然进言持为邪党以谓小人必由此彚进臣尝论温伯之为人粗有文艺无它大恶但性本柔弱委曲从人方王珪蔡确用事则颐指如意及司马光吕公着当国亦脂韦其间若以其左右附丽无所损益遇便流转缓急不可保信诚不为过也若谓其怀挟姦诈能首为乱阶则甚矣盖台谏之言温伯则过至为朝廷逺虑则未为过也故愿陛下谨守元祐之初政久而弥坚慎用左右之近臣毋杂邪正至于在外子一以恩意待之使嫌隙无自而生爱戴以忘其死则垂拱无为安意为善愈久而愈无患矣臣不胜区区博采公议而效之左右伏乞宣谕大臣共敦斯义勿谓不预改更之政辄怀异同之心如此而后朝廷安矣取进止论执政生事札子闻宰相之任所以镇妥中外安靖朝廷使百官皆得任职赏罚各当其实人主垂拱无为以享承平之福此真宰相职也臣窃见近者执政进拟邓温伯为翰林学士承㫖除命一下而中书舍人不肯撰词给事中封还诏书御史全台两省谏议皆力言其不可议论汹汹经月不定而执政之意确然不回温伯既仍旧就职而言者并获美迁质之公议皆不晓其故若谓执政诚是耶则给舍台谏并系所选岂其皆非若以论者诚非耶则不加黜责并获优宠进退无据是以公议皆谓朝廷自知其非但重于改作而已今者谤议未息又复进拟礼部侍郎陆佃兵部侍郎赵彦若权本部尚书中书舍人二人复相次封还陆佃之命臣窃惟此二事本非朝廷急切之务势须必行者也上既不出于人主下又不起于有司皆由执政出意用人致此纷争内则皇帝陛下太皇太后陛下厌于烦言焦劳弥月下则侍从要司失其旧职纲纪废壊至于赏罚颠倒顷所未闻臣不知为政如此得为镇妥中外安靖朝廷者乎顷者诸曹侍郎阙人朝廷始擢用诸卿监为权侍郎盖以不权侍郎则本曹公事阙官发遣如礼兵诸部事至简少虽无侍郎但责郎官亦自可了况侍郎既具而复权尚书此何説也若谓侍郎久次当迁尚书臣不知尚书久次当遂迁执政乎此则为人择官而非为官择人之意也臣待罪执法窃虑圣意未经究察但见执政歴诋有司而自伸其意使羣臣无由自明今后更有如此等事无敢守法为陛下明白是非者是以区区献言不觉烦凟罪当万死取进止论言事不当乞明行黜降札子臣闻孟子有言有官守者不得其职则去有言责者不得其言则去故祖宗朝凡任台谏言而见聴则居职言而不用则黜罢理之必至前后悉然惟有去年台谏论囘河不当言既不从而言者皆获美迁今年复论邓温伯不可任翰林承㫖言既不效而言者亦并进职虽人廹于朝命黾俛就位而中外观望不知曲直所在为损不细诚使朝廷偶有过举闻善而改适足以增开纳之光其或言者论事不当据法罢免亦足以示进退之公今者不辨是非一加进擢朝廷则负讳过便私之毁臣下则被苟简怀禄之非风俗渐成士节陵替载之史册不为美事臣今待罪执法才力疲輭何能发明然在职思忧不敢不勉苦所言中理望陛下力赐主张行之无吝一有不当亦乞明加流窜以惩妄言惟乞勿为隠忍包含之计使臣望俱受其谤不胜其幸取进止再论分别邪正札子今月二十三日延和殿进呈札子论君子小人不可并处朝廷因复口陈其详以凟天听窃观圣意类不以臣言爲非者然天威咫尺言词迫遽有所不尽退伏思念若使邪正并进皆得与闻国事此治乱之机而朝廷所以安危者也臣误䝉圣恩典司邦宪臣而不言谁当救其失者谨复稽之古今考之圣贤之格言莫不谓亲近君子斥逺小人则人主尊荣国家安乐䟽外君子进任小人则人主忧辱国家危殆此理之必然而非一人之私言也故孔子论爲邦则曰放郑声远佞人子夏论舜之德则曰举皋陶不仁者远论汤之德则曰举伊尹不仁者逺诸葛亮戒其君则曰亲贤臣逺小人此前汉所以兴隆也亲小人逺贤臣此后汉所以倾頽也凡典册所载如此之类不可胜纪至于周易所论尤为详宻皆以君子在内小人在外为天地之常理小人在内君子在外为阴阳之逆节故一阳在下其卦为复二阳在下其卦为临阳虽未盛而居中得地圣人知其有可进之道一阴在下其卦为姤二阴在下其卦为遯阴虽未壮而圣人知其有可畏之渐若夫居天地之正得阴阳之和者惟㤗而巳泰之为象三阳在内三隂在外君子既得其位可以有为小人奠居于外安而无怨故圣人名之曰泰泰之言安也言惟此可以久安也方泰之时若君子能保其位外安小人使无失其所则天下之安未有艾也惟恐君子得位因势陵暴小人使之在外而不安则势将必至反覆故泰之九三则曰无平不陂无往不复窃惟圣人之戒深切详尽所以诲人者至矣独未闻以小人在外忧其不悦而引之于内以自遗患者也故臣前所上札子亦以谓小人虽决不可任以腹心至于牧守四方奔走庶务各随所长无所偏废宠禄恩赐彼此如一无迹可指如此而巳若遂引而寘之于内是犹畏盗贼之欲得财而导之于寝室知虎豹之欲食肉而开之以垧牧天下无此理也且君子小人势同氷炭同处心争一争之后小人必胜君子必败何者小人贪利忍耻击之难去君子洁身重义知道之不行必先引退故古语曰一薫一莸十年尚犹有臭葢谓此矣昔先皇帝以聪明圣智之资病頽靡之俗将以纲终四方追迹三代今观其设意本非汉唐之君所能髴髣也而一时佐不能将顺圣徳造作诸法卒皆民所不悦及二圣临御因民所愿取而更之上下忻慰当此之际先朝用事之皆布列于朝自知上逆天意下失民心徬徨踧踖若无所措朝廷虽不斥逐其势亦自不能复留矣尚赖二圣慈仁不加谴责而宥之于外盖巳厚矣矣今者政令已孚事势大定而议者惑于浮説乃欲招而纳之与之共事欲以此调亭其党谓此人若返岂肯徒然而已哉必将戕害正人渐复旧事以快私忿人臣被祸盖不足言而所惜者祖宗朝廷也盖自熈宁以来小人执柄二十年矣建立党与布满中外一旦失势晞觊者多是以创造语言动揺贵近䝱之以祸诱之以利何所不至虽不闻其言而槩可料矣闻者若又不加审察遽以为然岂不过甚矣哉臣闻管仲治齐夺伯氏骈邑三百饭疏食没齿无怨言诸葛亮治蜀废廖立李严为民徙之边逺久而不召及亮死二人皆垂泣思亮夫骈立严三人者皆齐蜀之贵臣也管葛之所以能戮其贵臣而使之无怨者非有它也赏罚必公举措必当国人皆知其所与之非私而所夺之非怨故虽仇雠莫不归心耳今窃观朝廷用舍施设之间其不合人心者尚不为少彼既中怀不悦则其不服固宜今乃直欲招而纳之以平其隙臣未见其可也诗曰无竞维人四方其训之陛下诚以异同反覆为忧惟当久任才性忠良识虑明审之士但得四五人常在要地虽未及臯陶伊尹而不仁之人知自逺矣故愿陛下断自圣心不为流言所惑毋使小人一进后有噬脐之悔则天下幸甚天下幸甚臣既徒罪执法若见用人之失理无不言言之不从理不待止如此则异同之迹亦复着明不若陛下早发英断使彼此泯然无迹可见之为善也臣受恩深重辄敢先事献言罪合万死取再论熙河边事札子近以熙河帅范育与其将吏种谊种朴等妄兴边事东侵夏国西挑青唐二难并起衅故莫测乞行责降至今未䝉施行已别具论奏窃复思念熙河边衅本由谊朴狂妄觊幸功赏今育难已去而谊朴犹在新除帅叶康直又复人才凡下以度之必不免观望朝廷爲谊朴所使若不并行移降则熈河之患猝未可知加以朝廷议论亦自不一臣请详陈本末而陛下察之昔先帝始开熈河本无兰州初不爲患及李宪违命创筑此城因言若无兰州熈河决不可守自取兰州又巳十余年今日欲筑质孤胜如以侵夏国良田遂言若无质孤胜如兰州亦不可守展转生事类皆浮言盖以边防无事将吏安闲若不妄説事端无以邀求爵赏此则边人之常态而自古之通患也今若试加诘问理则自穷何者二寨广狭几何所屯兵甲多少夏人若以重兵掩袭其势必难保全既克二城乗胜以击兰州则兰州之危何异昔日今朝廷不究其实而轻用其言以隳大信夏国若因此不顺外脩朝贡以收赐予之利内实作过以收卤获之功恐二寨所得地利殊未足以偿此所谓质孤胜如决不可城者由此故也昔先帝绥御面蕃董氊老而无子赵醇忠其族子也先帝尝遣苗履多持金币以醇忠见之是时圣意盖有在矣事既不遂而董氊昬病遂为阿里骨所杀阿里骨本董氊之家奴先乱其家次取其国董氊之臣如鬼章温溪心等皆有不服之志此实一时之机会也是时朝廷苦因机投隙遣将出兵拥纳醇忠则不世之功庶几可立而一时大臣不知出此遽以旄钺宠绥簒夺之使得假中国爵命之重以役属蕃部主之势由此而坚然自是以来颇亦外修臣节未显皆畔之迹而育等欲于此时复举前策葢已踈矣昔曹公既克张鲁刘晔言于公曰公既举汉中蜀人望风破胆刘备得蜀日浅蜀人未恃也诚因其倾而压之蜀可传檄而定若小缓之蜀人既定据崄守要不可犯矣公不从居七日闻蜀中震动公以问晔晔曰今巳小定未可击也夫机会一失七日之间遂不可为今乃于数年之复追行前计亦足以见其暗于事机而不达兵势矣闻种谔昔在先朝以轻脱诈诞多败少成当为先帝所薄今谊朴为人与谔无异谊于顷岁偶以劲兵掩获鬼章以此自负而西蕃惩于无备久作隄防亦无可乘之势况育自到任屡陈此计咫尺蕃界谁则不知臣谓兵果出境必有不可知之忧矣兼闻近日擅招青唐蕃部数以千计纳之则本无朝昔未有住坐之处却之则于彼为畔必被屠戮之苦据此专擅罪名不轻臣不晓朝廷曲加保庇其意安在若不并行责降恐朝廷之忧未有艾也借使阿里骨因此怨叛结连夏人同病相䘏更出盗边羽书交驰胜负未决当此之时大臣相顾不敢任责而使圣君圣母忧劳于帷幄之中虽食主议者之肉复何益乎所谓阿里骨决不可取者由此故也凡此二事皆国家安危边民性命所系祸机之发间不旋踵故愿陛下蚤发英断黜此三人外则使异域知此狂谋本非圣意易以招怀内则使边知赏罚尚存不敢妄作此当今所宜速行者也然尚谓熈河遭此破坏彼此相疑却欲招纳令就平帖非得良帅未易可也臣观叶康直之为人深恐未足倚仗何者康直顷縁权贵所荐节制秦鳯秦鳯边回至狭号为无事而康直于前年冬无故展修丼谷城致令夏国大兵压境兵役巳集康直恐惧不敢兴功妄以地冻请于朝廷役既不成虏兵乃去既无将帅靖重之畧而当熙河揺动之秋臣恐陛下西顾之忧未可弭也要须徙置它路更命热事老将以领熙河仍特赐戒敕使知朝廷懐桑逺人不求小利之意如此而边患庶几小息矣取进止贴黄叶康直顷岁差知秦州中书舍人曽肇谏议大夫鲜于侁皆言康直昨因兵兴调发刍粮一路骚然及令儿男掘取窖藏斛㪷货卖及建言欲由泾原路入界和顾车乗人夫为知永兴军吕大防所奏有违诏敕先帝欲深寘于法康直素事李宪宪营救得免按其为人如此今熙河方反侧未安而付之此人中外知其不可也种朴昔因永乐覆师之后父谔权领延安之日与其观威徐勲矫为谔奏妄自保明劳效仍邀取诸将赂遗并奏其功先帝觉其姦诈欲加极典既而释之并特降官落职停替谔因此忧患发病至死狂妄如此若不加贬责臣恐熙河终未宁靖也栾城集卷第四十二栾城集栾城集卷第四十三栾城集巻第四十三御史中丞论时事札子九首再论举台官札子右臣等近准尚书省札子勘会御史中丞苏辙侍御史孙升同举到监察御史贰员内壹员不会实歴通判不应条壹员与执政官碍亲七月八日三省同奉圣㫖令苏辙孙升同别举官二员闻奏者检会元被三年六月九日尚书省札子三省同奉圣㫖左右司谏左右正言殿中侍御史监察御史并用升朝官通判资序实歴一年以上人举官准此臣等窃见后来所用谏官如吴安诗刘唐老司马康三人并非实歴过判之人縁上件所降朝㫖系谏官御史并用实歴通判一年即无分别今来人才难得之际若台官独拘苛法必至阙官况自立法以来前后本台及两制官并举到实歴通判可用一人以塞明诏足见臣法难以久行伏乞特依近用谏官体例于臣等前来所举人中选择除用免致言事之官久阙不补于体不便谨録奏闻伏候勑㫖三论熈河边事札子臣近论奏范育以措置边事乖方召还爲户部侍赏罚倒置乞行责降仍乞罢种谊种朴本路差遣更择熙河帅使之怀柔异类谨修边备虽䝉圣㫖罢育户部而使还领熙河其于边事一皆如故臣方以为忧旋闻质孤胜如二寨近日以为夏人出兵平荡本儒生不习军旅妄以人情揆度以为熙河创见于非守把之地修筑城寨理既不直必生边患言未絶口而夏国之兵既巳破城而归矣谨案三寨虽昔尝与置至元丰五年并已废罢与啰兀永乐等城无异今欲复行修筑生事致寇理在不疑而熙河诸将意欲侵夺良田收耕获之利以守兰州而不顾夏国争占之害计其所得不补所亡不待臣言事已可验然窃语夏国所遣坤成使臣适至京师而国中遂敢举兵攻城略无所忌者意谓筑城之役曲在熙河虽朝廷之重亦必不敢无名苛晋其所故也边计一失遂为夷狄所侮可胜叹哉如臣愚见谓宜速择良帅俾徃绥靖一路至如聚粮添屯之类亦必随事应副以备不虞今育与谊朴犹在木足观其轻敌无谋贪功晞赏必更妄起事端以葢前失阙陜之忧未可知也况育等欲纳赵醇忠谋已宣露为阿里骨所怨二难交至可无虑乎昔李徳裕议讨刘稹同列有异议者徳裕请曰有如不利请以死塞责今中外皆谓守信固盟中国之利若大臣有欲专任育等不顾边患者愿陛下以徳裕之请要之若能如此即用其计事定之日按行赏罚则朝廷纲纪庶几尚在也取进止贴黄臣窃见朝廷久不明辨是非必行赏罚故羣臣轻易造事去年议回黄河所费兵夫物料不可胜计功卒不成而议者仍旧在职略无责问臣下习见朝廷刑政如此故敢轻造边衅臣乞陛下以河事为戒与大臣熟议必令任责不辞然后举事三论分别邪正札子闻圣人之徳莫如至诚至诚之功存于不息有能推至诚之心而加以不息之久则天地可动金石可移况于斯人谁则不服臣伏见太皇太后陛下皇帝陛下随时弛张改革弊事因民所恶屏去小人天下本无异心羣党自作浮议近者徳音一发衆心涣然正直有依人知所向惟二圣勿移此意则天下谁敢不然衞多君子而乱不生汉用汲黯而叛者寝茍存至诚不息之志自是太平可久之功此实社稷之福天下之幸也然以谓昔所柄任其徒实蕃布列中外岂免窥伺若朝廷施设必当则此辈觊望自消昔田蚡为相所为贪鄙则窦嘤灌夫睥睨宫禁侥倖有功诸葛亮治蜀行法廉平则廖立李严虽流徙边郡终身无怨此则保国宁人之要术自古圣贤之所共由者也臣窃见方今天下虽未大治而祖宗纲纪具在州郡民物粗安若朝廷大臣正巳平心无生事邀功之意因弊修法为安民靖国之术则人心自定虽有异党谁不归心向者异同反覆之忧葢亦不足虑矣但患朝廷举事类不审详曩者黄河北流正得水性而水官穿凿欲导之使东移下就髙汩五行之理及陛下再遣官吏接视知不可为犹或固执不从经今累岁回河虽罢减水尚存遂使河朔生灵财力俱困今者西夏青唐外皆顺朝廷招徕之厚惟恐失之而熙河将吏创筑二堡以侵其膏腴议纳醇忠以夺其节钺功未可觊争巳先形朝廷虽知其非终不明白处置若遂养成边隙关陜岂复安居如此二事则所谓宜正巳平心无生事邀功之意者也昔嘉祐以前乡差衙前民间常有破产之患熙宁以后出卖坊埸以雇衙前民间不复知有衙前之苦及元祐之初务于复旧一例复差官收坊塲之钱民出衙前之费四方惊顾衆议沸腾寻知不可旋又复雇雇法有所未尽但当随事修完而去年之秋复行差法虽存顾法先许得差州县官吏利在起动人户以差爲为便差法一行郞时差足顾法虽在谁复肯行顷奉使契丹道出河北官吏皆为臣言岂朝廷欲将卖坊场钱别作支费耶不然何故惜此钱而不用殚民力以供官此声四驰为损非细又熙宁顾役之法三等人户并出役钱上户以家产髙强出钱无艺下户昔不充役亦遣出钱故此二等人户不免咨怨至于中等昔既巳自差役今又出钱不多顾法之行最为其便及元祐罢行雇法上下二等欣跃可知惟是中等则反为害臣请且借畿内为比则其余可知矣畿县中等之家大率岁出役钱三贯若经十年为钱三十贯而巳今差役既行诸县手力最为轻役农民在官日使百钱最为轻费然一岁之用已为三十六贯二年役满为费七十余贯罢役而归寛乡得闲三年狭乡不及一岁以此较之则差役五年之费倍于顾役十年所供赋役所出多在中等如此安得民间不以今法为害而熙宁为利乎然朝廷之法官户等六色役钱只得支雇役不及三年处州役而不及县役寛剰役钱只得通融隣路隣州而不得通融隣县人户愿出钱顾人尤役者只得自顾而官不为顾如此之类条目不便者非一故天下皆思雇役而厌差役今五年矣如此二事则所谓宜因弊修法为安民靖国之术以闻见浅狭不能尽知当今得失然四事不去如等辈犹知其非而况于心怀异同志在反复幸国之失有以籍口者乎恐如此四事彼巳黙识于心多造谤议待时而发以揺撼衆听矣伏乞宣喻执政事有失当改之勿疑法或未完修之无倦茍民心既得则异议自消陛下端拱以享承平大臣逡巡以安富贵海内䝉福上下所同所有衙前差役二事方根究详悉续具闻奏臣不胜区区冒昧圣聴伏竢诛谴取进止四论熙河边事札子论范育种谊等不可晋在熙河章三上矣而朝廷不从臣亦言之不已不审陛下亦尝察其故否臣初论育措置边事失当不合迁户部侍郎朝廷既追寝成命臣亦粗可以塞言责矣育知熙州谊知兰州皆非今日之命臣虽不言于臣职事非有害也而臣再三干凟圣聴诚有説也方今太皇太后陛下聴政于帷幄之中皇帝陛下育徳于恭哩之后欲以仁覆天下则有余欲以武服四夷则不足利在安靖不利作为而大臣欲聴育等狂谋以兴边事使夏人由此失和兵难不解当此之时欲相率持羽檄决计于帘前此臣所以寒心者一也元祐以来朝廷怀柔夏人如恐不及地界之议将成而絶者屡矣顷者朝命许以二十里为界彼既忻然聴从而熙河幸其聴从之间于四十里之外修筑巳废旧寨夺其必争膏腴之地版筑未移戎马即至而二城不守矣今若不问枉直所在兴忿恚之师为必取之计则関陜兵祸渐不可知若自知不直虽不复争而留育等守之一则夏国怀疑终不信向二则育等狷愤耻功不遂妄造事端以葢前失患终不弭况复育等既结阿里骨之怨二隙交遘势尤可虞此臣所以寒心者二也非此二事忧患迫切育等琐琐臣肯属以为言哉然臣所言于育等三人亦止是各移降差遣及育作待制差缓数年而已于其私计无多损也臣愚以谓方论国事宜且先公后私以全大计不胜区区孤忠忧国再三干凟天聴甘竢斧钺取进止论吏额不便二事札子顷于门下中书后省详定吏额文字已具进呈后来都省吏额房别加改定施行其间二事最为不便人情不悦是致六曹寺监吏人前后经御史台论诉者不一本台亦曽为申请终未见果决行下昔既手综其事今又目覩所诉理难黙巳谨具条列如后一自官制以来六曹寺监吏额累经増添人溢于事实为深弊既详定既依先降指挥取逐司已行两月生事分定七等因其分釐以立人数然是时逐司之吏仅三千人皆惧见沙汰不肯供具遂禀白三省执政言事干衆既怀疑惧文字必难取索虽或以朝廷威势逼令尽供及至裁损必致纷竞于体不便不若且据事实立成定额竢将来吏人年满转出或死亡事故更不补填及额而止如此施行不过十年自当消尽虽稍似稽缓然见在吏人知非身患必自安心极为稳便当时执政率皆许诺遂于元祐二年十一月内具状申尚书省其略曰今来㕘定吏额本欲称事立额量力制禄唯务人人效实事务相称即非茍要裁损人额及减廪禄纵人额实有可损亦候佗日见阙不补即非便于法行之日径有减罢若非朝廷特降指挥晓谕本意终恐人情不以为信致供报不实虚陷罪名寻准当月九日尚书省札子奉圣㫖依所申等遂备坐出牓晓示逐司自此数月之间文字齐足方得裁损成书却被吏额房违废上件圣㫖指挥将所减人数便行裁拨失此信令人情汹汹又縁此任永寿等得骋其私意近下人吏恶为上名所压者即为拨上名于佗司闲慢司分欲迁入要局者即自寺监拨入省曹任情纷乱弊倖百出由此旧人多被排斥以至失所凡所诉説前状巳具开陈下则衆口怨谤感伤和气上则朝廷失此大信今后虽有号令谁复聴从今欲乞只依前件圣㫖将所损人额直候佗日见阙不补见在人数且依旧安存况尚书左选拨到兵部手分近巳准都省指挥发遣归元来去处伏乞检会此例一体施行一六曹寺监吏人多系官制以前诸司名额其请受多少及迁转出职迟速髙下各各不同及官制后来分隷逐司一司之中兼有旧日诸司之吏臣详定之日与衆官啇量以谓若将旧日诸司之吏纳入今日逐司名额则其请受迁转出职参差不齐理难均一盖将遂司数种体例併爲一法其势非薄卽厚非下即髙若不亏官必至亏私亏官则然而不言亏私则不免争诉俱爲不便况今旧司吏人并权新额请受许从多给迁补出职皆依旧司并有见行条贯若且依此法可以不劳而定及吏额房创意改更务欲一例从新以显劳效遂除见理旧司迁转巳补最上一等名目见理年选更无迁转职名之人即聴依旧条出职若就选试补填阙者令候降到新法施行所有依旧司迁补出职指挥更不行用窃縁旧诸司吏人根源各别立法不同不可槩以一法新法虽工止于一法而巳以待新法吏人则可以待旧法吏人则不幸者必衆求其无讼不可得矣见今刑部田舜贤等经台理诉势必难抑欲乞止依后省所用旧条庶㡬便可止絶右臣闻孔子论为政之本欲去兵去食而存信曰自古皆有死民无信不立今初议吏额羣吏疑惧陛下与二三大臣既令臣等明出牓示告以将来虽有所损直候见阙不补圣㫖明白人谓信然竞出所掌文案输之有司赖之以立条例曽未逾岁书入佗司凡有所损郎行裁拨弃置大信略无顾惜此正先圣之所禁也兼前件二事如后省所定皆人情所便极为易行如吏额房所定皆人情所不便极为难守今弃易即难以招词诉又政事之大失也伏乞圣慈速命有司改从其易以安羣吏之志取进止乞差官权户部札子臣伏以户部财赋出入之地天下之剧曹而民之司命也一日不治百日将乱今权尚书梁焘方辞免不出而两侍郎皆新除未到独一韩宗道以刑部兼权则是平日四人职事并在一人况刑部事繁宗道之入户部止及半日而巳本部官吏自来日出视事几至日没而罢今既无所统领郎官多相随早出及议论不一凡事无所取决以致文移壅滞囚禁稽留臣愚以谓方正官未到之间当更差一二人时暂权摄今学士给舍共有六人职事稀简宜择详熟吏事者俾权其职庶㡬财赋重事不至旷废取进止三论举台官札子近准勑与孙升同举监察御史二人寻准尚书省札子以一员不曽实歴通判令别举官闻奏臣检会元祐三年六月八日圣㫖左右司谏左右正言殿中侍御史监察御史并用升朝官通判资叙实歴一年以上人举官准此窃详上条本为朝廷降授而设后来朝廷所除諌官如呉安诗刘唐老司马康二人皆未曽实歴遂再奏乞比附施行寻又䝉尚书省札子令依条别举退复思念岂以除諌官皆出圣意故得不依条法举台官出于有司故不得援例邪窃惟前件三人惟司马康故相光之子光被眷任最深康亦素有清誉或为二圣所知至于吴安诗刘唐老此二人者何縁得被圣眷若非大进拟或密有荐导陛下何縁知之窃谓本台所举亦合依例施行况朝廷前后所用百官亦多不应格岂固违法葢不得巳也若独于台官固执近法中外必以为疑伏乞检会前奏早赐施行取进止论堂除太寛札子顷权吏部尚书窃见京朝官以上皆使一年以上阙大小使臣及选人皆使二年以上阙虽阙少员多事不得巳而待阙之人巳不免咨怨近者复见堂除人亦有待阙及一年以上者人情惊骇昔所未见葢祖宗朝堂除旧例见阙然后差除因事然后超擢所除既有限量故用阙不至久逺近岁监司以上员数至多而猥更擢人以至衍溢所擢未必胜旧徒使监司阙额不足以应副来者而巳至于知州以下旧人未减新人日增葢由干谒成风除授无法虽称以才擢用其实未免縁故至于待阙久近所任闲剧衆口讥评皆为之説只如开封司録旧用歴知州人顷自郭晙之后未及三年而迭用陈该张淳陈元直二人率皆资望轻浅政绩未闻巳见新故相代轻用堂除于此可见及诸寺丞例亦如此臣欲乞今后谨守祖宗故事凡堂除皆竢有阙方差见今堂除人轮环充补其新擢用者皆须功誉显着然后得差葢用法要须员阙相当未闻无阙添人谓之擢才济用者也如此数岁若见阙稍多然后量阙选才理无不可可庻使堂除官吏不复待阙与四选稍异亦旌劝之义也取进止论前后处置夏国乖方札子前后四次论熈河处置边事乖方乞移范育种谊差遣至今未䝉施行然前所论止言见今措置之非未及巳徃根本之失若黙而不言窃恐圣明尚有未曯再三烦渎罪合方死窃观朝廷前后指挥方夏人猖蹶冦钞未巳则务行姑息恐失其心夏人恭顺朝贡以时则多方徼求茍欲自利以此凡所与夺多失其冝何者元祐三年朝廷遣使徃赐册命而夏人公然桀傲不遣谢使再遣兵马蹂践泾原朝廷方务遵养不复诛讨于四年始复遣使奏乞以所赐四寨易塞门兰州朝廷虽不聴其所乞然即为改易前诏不候分画地界先以岁赐予之仍令穆衍以三省宻院意㫖开喻来使及言所纳永乐陷没人口既经隔岁月或与元数不同并许据数交割及所立界至虽有自来逺近体例或山斜不等不许边臣固执争占凡此三事皆夏人奏请之所不及而朝廷迎以与之者也及鄜延路乞依夏人所请用绥州旧例以二十里为界十里之间量筑堡铺十里之外并为荒闲近黄河者仍以河为界朝廷一一聴之臣窃见先朝分画绥州之日界至逺近责令帅臣相度保明往反审实乃从其説今所画界首起鄜延经涉环庆泾原熙河四路朝廷更不委逐路审覆即以鄜延一路所见便利指喻夏人号令一布无由复反至今夏人执以为据此则臣所谓朝廷方夏人猖狂寇钞未巳则务行姑息恐失其心者也至于熙兰所谓欲以兰州黄河之北二十里为界窃谓过河守把势巳艰难侵占蕃地理尤不可仰料朝㫖必不敢依唯所言定西通西通渭等城外弓箭手耕种地逺者七八十里近者三四十里不可以二十里为界边虽为此説然议者或谓兰州每遣弓箭手耕种此地辄为夏人所杀若言巳自耕者则弓箭手必有名籍所得租课岁入几何二説相违理难遥度要须以此先与夏人商议各从逐路之便不可以二十里一㮣许之朝廷既失先事筹量及号令巳行乃欲追悔先后皆失遂生厉阶而熙河帅臣与其将佐乃敢不候朝㫖于元请之外修胜如质孤二寨二寨既于元丰五年废罢具载九域图志见今无使臣兵马住坐而妄谓夏人旧系守把朝廷从而助之以九域图志为差误以吏部见差管句二寨弓箭手道路巡检使为守把臣谓茍以此诳惑中朝士人可耳若欲以此塞夏人之口而伏其心恐未可也此则臣所谓朝廷方夏人恭顺朝贡以时则多方徼求茍欲自利者也然臣窃妄料朝廷之意胜如质孤二寨必难议再修定西通西通渭三寨二十里以上界至亦无以取必于夏国葢朝廷岁赐大利既于无事之时空以与人及此缓急无以为重所谓差之毫釐谬以千里者也然则地界之事要必相持不决遇有朝贡使介复来秋冬之交贼马肥徤时出冦掠受侮夷狄何时已耶如臣愚见欲乞检会前奏移降育谊置之佗路别择名将谨守大信且修边备本路疆界之议实非见今守把者可推以与之以信前约其佗则令推公心具长久计条列闻奏然后朝廷择而行之则熙河尚可得而安也今观朝廷初无定议方熙河边衅之作也急召帅寘之户部及臣言赏罚失当则急复遣育还帅熙河至如种朴本与育谊共造边隙今乃移朴泾原独留育谊若以召育为是则今遣之为非矣若以移朴为当则独晋育谊为失政矣政令如此终安适从徒徒遣孙路穆衍之流徃彼相度朝廷大计岂可取决衍衍等之口万一败事虽戮衍等何补于国前上言唐李徳裕议讨刘积同列有异议者徳裕请曰有如不利臣请以死塞责今中外皆谓守信固盟中国之利若大臣有欲专任育等不顾边患者臣愿陛下以徳裕之请要之若能如此即用其计事定之后案行赏罚今臣言已竭势不能回不审陛下甞以臣前説要之否边事至重安危未可知惟陛下留神而已臣以孤忠误䝉㧞擢不敢不尽所怀以孤任使然触犯者衆死有余责取进止栾城集卷第四十三栾城集栾城集卷第四十四栾城集卷第四十四御史中丞论时事札子五首论所言不行札子臣七月二十四日今月初八日两次面奏熈河路范育种谊等违背大信贪功生事以速边患乞移降佗路更选帅臣俾之镇守方奏对间䝉太皇太后再三宣谕以臣言爲是然至今多日但见种朴一人移泾原路句当公事至于育谊并未见移动臣窃㐲思念人臣言事不患圣意不回患在圣意巳回而大固执事辄中止何者圣意不回惟当再三开陈期悟若圣意已回而大臣不可事不得行则是君权已移上下倒置虽欲纳忠何益于事此臣所以昼夜忧惧欲言而复止者也昔齐桓公游于郭问郭公之所以亡其父老对曰以善善而恶恶桓公曰善善而恶恶此贤君也而何故亡父老曰善善而不能用恶恶而不能去此其所以亡也今陛下以臣言为是而不用以大臣为非而必聴臣窃惑之且陛下虽处帏幄之中实揽人主之事今依违退託专聴大臣事有未安谁受其弊故以为居其位而不任其事任其事而不断其是非者古今未尝有也以非才误䝉擢用尽忠献言上牾大臣下牾边吏其所以再三论列不为身计者诚以为外可以利民而内可以报国故也今所言不从空结怨怒无补于国虽狂愚何苦而为此哉恐忠自此结舌不敢复以至言间于陛下矣去年之冬陛下知回河之失深诏大臣罢东流之役天语恻怛中外具闻而大臣奉行不得其半虽罢回河之名仍存减水之实锯牙马头率皆如故意幸涨水之至河或可回然今日观之终复何益是以衆议皆谓陛下圣明察物照见千里之外而号令不行未见成效是时奉使契丹还奏其事此章具在可覆视也今熙河边事大略类此若使圣意又为大臣所沮则君权愈夺势愈张养之不巳后新益甚及其事极难忍而后制之则伤君臣之恩失朝廷之体不若今制其渐使事无所失而臣亦获安之为善也不胜区区为国逺虑触冒忌讳皆竢斧钺取进止论渠阳蛮事札子臣窃见朝廷近差唐义问处置渠阳寨夷人事议者以为义间文吏无佗才能不习边事去年受命废渠阳军为夷人所围穷困危蹙计无所出时知沆州胡田在围中为设诡计诈欺诸夷言义问当为奏复军额及乞为酋长改官夷人信之聚㕔事前监令发奏义问假此仅得脱归寻遣急递追还前奏言既不验诸夷具知其诈后来每过义问指挥沿边不得申报今朝廷复以边事专委义问深虑无益有损是时以未知义问为人既见朝廷再加选用疑亦可使今访闻边奏沓至义问所遣东南第七将王安入界阵亡其所陷没将校非一方知衆议果信不妄兼访闻得见今作过杨晟台等手下兵丁虽止千人然种族蟠踞溪洞衆极不少晟台桀㸃屡经背叛惯得姦便加以山溪重复道路崄絶汉兵虽有精甲利械势无所施若措置得所本无能为或经画乖方实亦未易扑减义问前来举动已为夷虏所轻今复经败衂实难倚仗葢古今命将必因巳试之效内为兵民所信外为蛮夷所畏威名巳着故功效可期今警急屡闻死伤巳甚谓宜别加选任以遏冦攘窃见知潭州谢麟屡经蛮事颇有勤绩溪洞之间伏其智勇衆议皆谓欲制群蛮未见有如麟者伏乞指挥宻院捡会麟前后履歴功状如衆言不虚乞赐委用庶几蛮冦可速平定臣区区忧国辄採公议以补万一取进止贴黄湖北渠阳与湖南莳竹本羁縻徽城州也访闻昔虽置为州县然与沅州等处事体不同葢沅州等处昔皆用兵诛锄首领或徙置内地荡平巢穴故所置州县久逺得安今渠阳莳竹虽名州县而夷人住坐一皆如故城池之外即非吾土道路所由并系夷界平时军食吏廪空竭两路今欲举而弃之实中国之利也然其兵民屯聚商贾出入金钱盐币贸易不絶夷人由此致富一朝废罢此利都失此其所以尽死争占而不巳者也自来废罢堡寨全䕶兵民捍御追袭其事非易况今夷人阻截道路兵未得进若不得良将处置实恐为患不浅又其种族遍据诸洞跨涉湖南北广西三路凡有措置当使二路同之只如渠阳莳竹唇齿相依若渠阳先废群夷併力以攻莳竹势难独存今朝廷独使湖北处置疑其事有未尽今若别遣官经制宜令通管一路边事所贵诸处利害不至抵牾乞令两制共议纳后礼札子伏见今月五日诏书节文以皇帝尚虚中壸令太常礼官参考古今与故着爲成式臣谨案通礼纳皇后最爲嘉礼之重自天圣以来逮今六十余年在朝臣僚及太常官吏无复亲经其事者兹礼至大冝加重慎窃见近岁议太皇太后皇太后皇太妃寳册冠服仪衞等事皆令翰林学士两省给舎与礼官同议今来皇帝昏礼所以承宗庙奉两宫予四海其事甚重伏乞仍令翰林学士以下共加详议葢慎始所以敬终而正家所以齐天下不可忽也取进止再言渠阳边事札子前月二十四日面进札子以唐义问处置渠阳蛮事前后乖方致东南第亡将王安入界阵亡恐边患滋长乙速选差谙知用兵之人徃代其任寻又闻义问兵败之后奏乞弃埍城寨与夷人讲和其为谙弱谬妄取笑夷虏如此然其事已着伏计朝廷必不复用然外人窃见召还彭孙妄意朝廷欲付湖北边事兼孙亦以此自任群议汹汹皆所不晓谨案孙刧窃之余贼性不改前后委任欺罔贪盗靡所不为今若付以兵柄深恐涂炭湖北非州郡所能禁止葢蛮人背叛不过侵挠边城若使彭孙作过腹心郡县并遭其毒前者误用义问止旅败事今者若用彭孙凶崄多端事有不可知者以臣愚见虽知朝廷必不肯轻用此人然衆所共忧不敢黙巳若待既用而后献言实恐于事有损伏乞圣慈检会臣前奏早赐施行取进止贴黄臣窃以边臣处事乖方军民性命所系差之顷刻所害不小今义问谬妄有迹败衂巳见而朝廷重难易置久而不决边民何辜坐受涂炭若非圣慈悯恻早与指挥臣恐湖北之忧未可涯也论衙前及诸役人不便札子近奏乞修完弊政以塞异同之议其一谓诸州衙前臣请先谕今昔差顾衙前利害之实葢定差乡户人有家业欺诈逃亡之弊比之顾募浮浪其势必少此则差衙前之利也然而每差乡户必有避免纠决比至差定州县曹吏乞取不赀及被差使先入重难若使顾募惯熟之人费用一分则乡差生疎之人非二三分不了由此破荡家产嘉祐以前衙前之苦民极畏之此则差衙前之害也若顾募情愿自非惯熟必不肯投州县吏人知其熟事乞取自少及至勾当动知空使费亦有常虽经重难自无破产之患此则顾衙前之利也然浮浪之人家产单薄侵盗之弊必甚于乡差熙宁以来多患于此此则顾衙前之弊也然则差衙前之弊害在私家而顾衙前之弊害在官府若差法必行则私家之害无法可救若顾法必用则官府之弊有法可止何者嘉祐以前长名衙前除差三大户外许免其余色役今若许顾募衙前依昔日长名免役之法则上等人户谁不愿投诸州衙前例得实户则所谓官府之害坐而自除窃谓虽三代圣人其法不能无弊是以易贡为助易助为彻要以因时施宜无害于民而巳今差法行于祖宗顾法行于先帝取其便于民者而用之此三代变法之比也谨具条例如后元祐三年五月二十八日勅诸路衙前规䋲令逐州当职官员体究利害委是难以招募处郎以旧支顾食钱参酌量添入合销重难分数勾集衙衆参定优重之实申转运司审察施行讫保明申户部㸃检元祐三年六月三日勅应投名衙前并依旧与免本户色役元祐三年六月三日勑诸处乡户衙前役满未有人抵替者并且依见行招募法支顾食支酬钱如愿招募者聴仍依条与免本户身役不愿招募者速招人抵替元祐三年闰十二月十九日勑诸路监司勘会衙前有招募未足去处躬亲与当职官员同共体究利害如委有妨害事节及优重未均或合以旧支顾食钱添入重难分数并依五月二十八日勑命指挥勾集衙衆参定一面施行讫修入衙规仍分明晓谕限半年招募人投名替放乡差人户了当如限满尚有不足去处即具的实事由申户部看详施行元祐四年八月十八日勑诸州衙前投名不足去处见役年满乡差衙前并行替放且依旧条差役更不支钱如愿投充长名及向去招募到人其顾食支酬钱即全行支给却罢差充其投募长名之人并与免本户役钱二十贯文如所纳数少不系出纳役钱之人即许计会六色合纳役钱之人依数免放臣看详元祐三年闰十二月以前所定衙前条贯颇巳完备亦近人情只縁诸州招募未是见在乡差衙前不得替罢议者特以为言即议改更却行差法尝略闻建议大意止谓雇人不足良由人户欲要髙价不肯投募以竢添钱故令投募者并得顾食支酬等钱而被差者一钱不得为此诱胁之术欲使招顾得行然不知州县官吏利在差人向者法不得差故勉行顾法今既立差法差人既足虽有顾法其势必不行矣臣以为将钱顾人正如出钱买物钱物相当理无不得纵使一人欲要善价余人安肯坐而待之哉彼诱胁之术葢商贾小数不足爲朝廷大法也今者巳行此法其事可验大扺欲顾之心无由复得而巳差之势遂不可回加以卖坊埸钱自此有入无出差人旣依嘉祐而支酬不复其故万口怨咨皆言朝廷直取此钱欲作佗用本求利民之誉更得剥下之谤此最立法之病也而况长名衙前若免户役之费动累百千今每歳止免二十千彼亦何頼于此乎况非见纳役钱人户又须取之佗人收索之间必不便得诉讼之端由此必甚凡此皆非所以便民也今欲乞应招募衙前并依上件元祐三年闰十二月以前条贯其元祐四年八月十八日勑更不施行其招顾未足州郡所差乡户且令依旧招募候招募到从下户先入役者替放与折当合入役次仍令诸州军所定衙规比元丰年雇食支酬钱数别无増添者监司不得曲加问难葢元丰以前屡经裁损纵有些小优润数亦不多所贵民间易为应募仍限指挥到日限半年依前指挥保明申户部贴黄户部近乞衙前依旧乡差比顾役衙五分雇食支酬钱谓官自有坊场钱可以支顾必不以减半为利间不免差役之害不若以人仍免户役可得实户之为利也元祐四年五月十一日勑诸路收到助役钱只许支充应系补助役人费用不得别将支用候岁终除支外尚有寛剰钱数令封桩户房置簿诸候路逐年申到数目揭贴仍令户部指挥诸路提刑司依封桩钱物法条式施行岁终具帐限次年春季申户部缴申尚书省元祐四年六月九日初坊场钱并依上件助役钱巳得指挥令封桩户房一就置簿揭贴臣看详诸路坊场嘉祐以前并以支酬长名衙前熙宁以后并出卖得钱为雇役衙前顾食支酬之费未有以供佗用者也至于人户所出役钱本以补助户少役多县分顾募役人亦非国家经费所入之数今自二圣临御改更宿弊大抵皆是捐利以予民而独于衙前坊场及人户助役支用之余收入封桩以充朝延缓急之用民愚无知但见损下益上非己之利必致怨谤况所顾衙前钱数一定无复减损而坊场败折所入凈利有减无增人户色役频烦日益不易若亟收羡数不以及民必失民望臣观此法止是官吏以聚敛为功欲因增羡觊幸酬赏而巳非二圣仁民爱物之意也今欲乞一皆仍旧只以准僃补助役人若欲岁知其数宜令提刑司申上户部右曹置籍揭贴勿申都省充封桩钱数以解天下之惑且使衙前役人两得足用其二谓诸州县役人前已具论差顾役人利害以谓差役之利利在上等下等人户而顾役之利利在中等既利害相半则兼行差顾为利实多然则祖宗旧法与先帝近制要为皆有所去取唯当问人情之所便更不当以新旧彼我为意有所偏系也观前后役法皆由僚意有所执或自前曽经议论欲遂成其説或见今观望上下有所希合致令所立之法不得通济谨具条例如后元祐三年十二月二十四日勑官户等助役钱遂州除依条支用外以实数十外量留一分准备其余钱勘会管下诸县合役空闲户不及二畨处将州手分散从官承符人招募抵替乡差人户元祐三年五月十五日勑役钱除令招募役人支使外有寛剰钱数许一路通那支用元祐四年八月十八日勑诸州役除吏人衙前外其余应系合差州役人年满本州于替期前行下合干县分差充本县先于本等内揭簿定差如无空闲及三年户即于次等差又无空闲及三年户本县方具目今未有可充役人户保明申州支钱顾募臣看详三畨之法似踈而易行三年之法似密而难用何者人户物力厚薄等第髙下丁口进减及充役年限久近率皆不齐而槩言三畨此所谓似踈也然而逐等合役人数若干可役人户若干揭簿可指自非造薄别无增减逐县先供畨数在州遇州彼有阙当差当顾不待下县州自可见人户晏然不知而胥吏无以寒热此所谓易行也州役有阙每湏下县覈实无空闲三年人户然后得顾此所谓似宻也然而每有一阙县吏得以起动人户虽空闲未及三年非贿不免虽巳及三年得贿或止加以三番之法本约六年以来今无故辄减其半民情不恱此所谓难行也臣今欲乞复行三番旧法仍约定每番止于三年及令人户逐等各计畨数使寛鄕虽闲得六年以上而法不禁狭鄕虽闲止三年以下而民不怨则善矣又臣以爲助役钱本出于民除留准备一分外当尽用顾役以助民力盖取之于民而还以爲民民情乃悦今此法许以雇州役而不及县役若役钱不足则已若役钱有余而止顾州役非通法也窃见梓州路转运副使吕陶奏朝廷立法既令空闲户不及三畨䖏并顾州役则是欲减合差之役令人户空闲湏及三番今除巳顾州役外尚有空闲不及一畨两畨三畨䖏即差役年辰愈近民力愈不易理合将助役钱爲顾县役令人户空闲及得三畨则法意均一民力寛纾本路年収助役四万四千四十贯有零除当晋一分及顾募州役外尚余寛剰钱三万一千一百一十贯有零今若更将一万二千五百五十贯有零顾止件不及三番以下县役尚有寛剰一万八千五百六十贯有零委是不致妨阙又如陜州吕大忠奏陜州所统七县除忧县外大槩户少役多且以平陆一县言之每揭簿定差本等不足湏及次等又不足则迤逦儧那遂至下等县役既无指定空闲年月之文役满遇阙便即再差则上户无有休息若稍寛上户则下户反应重役臣自到任以来访闻役法未便士莫不窃议于其家农莫不窃议于其野人人共知而州县观望惟务迁就庶㡬推行而终有窒碍乞下有司早议成法臣详观大忠之言虽不陈措置之方大约与吕陶之意不异访闻诸路事体大略亦与二人所言不殊歛乞诸路役钱除通那支顾不及三畨处州役外仍许通那顾不及一畨以上县役令人户皆及三畨而止其钱少路分则随钱所及而止尝谓几内天下根本其民与外道均出助役钱止以顾法止于州役役使畿内人户出钱而不得顾役反不及诸路之优今若通顾县役则畿内之民与诸道均被其赐此又均一之一端也贴黄户部见立法诸州助役钱晋一分准备外尽数支顾州役此法比旧虽巳甚寛然臣谓不限不及三畨然后许顾即寛乡愈寛狭乡自狭未若限以不及三畨通顾州县役之为均也元祐差役勑人户差役除耆长户长壮丁湏正身充役其余公人如愿雇人充代者并许任便选选顾经官陈状委保替名祗应其顾直钱物聴臣私下商量臣看详元丰以前官顾役人皆有定下钱数不至过多今既行差役法仍许所差之人不愿身充亦得顾募葢所以从民之便也然私下顾人爲弊不一或官吏苛虐必使顾募其人或所顾顽狡百端取其顾直官中所使要以皆非税户正身而横使民间分外糜费虽条约颇严然州县施行岂得如法其弊终在见今州役如承符等皆官自顾人至于县役必使民间自顾议者之意但欲茍存差役之虚名而不顾民间之实病非通法也欲乞应州县诸役所差人如欲顾人并许依元丰以前官顾钱数纳钱入官官为雇人一如旧法据前后臣庶上言乞行比法者非一乞令户部检会足见人情共愿非一人私説也元祐二年十二月二十四日勅诸县空闲户不及三畨处将州手分招募抵替乡差人户元祐三年五月十六日勑州手分不以诸县空闲户及与不及三畨处并招募替放乡差人户元祐四年七月二十七日都省批状据户部状契勘朝㫖州手分系差到人并许支钱招顾抵替外有系投名旧人愿住即不该支给顾钱检会前后累据京东京西淮南路转运并京东京西河北利州河东路提刑司及环复宻济黄滑唐陈邓郑秦瀛定州河阳颕昌府各申陈据旧吏人词诉不请顾钱事理不均勘会诸州吏人除江南东西两浙福建广南东西巳有投名人数足外余路逐州军有投名不足抽差人数盖鄕村人户素多不闲书筭不不谙公家行遣决第于应役之际惟惮差充人吏其承符散从之类只是身自出力可以自充是致无投募手分处惟手分最为重役本部今相度诸州吏人除自来巳有人投名数足处外应有抽差人数见行雇募处并以见支雇钱裁减均那不限旧新人并行支给如委的数少向去招募不行即从本州当职官员参酌案分繁简相度量添即不得过旧日募法顾直之数仍开具立定所支钱数案分等第则例保明申提刑司审察诣实指挥施施行若助役钱有阙剰即从本同通一路移那应副支使候施行讫依此开折保明申户部㸃检状后批勘会昨户部申请乞以招募投名人分数支给食钱尚虑不均别有弊倖今来却乞不限新旧人一㮣并行支给比前申请尤更侥倖七月七日退送户部子细看详合如何立法得为允当及可以情愿使人投募具状申尚书省者本部勘会诸州军吏人见今有招募数足又有招募不足去处及旧人投名不支顾钱投名替乡差人即支钱逐逐处申陈不一即未审诸路逐州军的实利害因依今欲乞下诸路转运提刑司契勘委自逐司子细体究详具逐州确实利害因依相度合如何惜置施行具诣实保明事状连书申部候到类聚参较别行立法申都省候指挥状后批七月一十七日送户部依折申臣看详四方风俗不同呉蜀等处家习书筭故小民愿充州县手分不待招募人争为之至于三路等䖏民间不谙书筭嘉祐以前皆系乡差人户所惮以为重于衙前自熙宁以后并系顾募虽不免取受然非顾不行今朝廷役法兼行差顾茍有钱可顾其义当先顾役之重者今三路等处实以州手分为重则雇役之所当先也然近法雇州手分止于替乡差其非替乡差者皆不得顾夫所谓非替乡差者皆旧人职名巳髙或本是税户茍欲免差者也若使所职轻重一般而有禄无禄顿异人情不安必有辞罢者矣纵不辞罢将来老疾事故无愿投者必不免雇故不若早立一法均行顾募之为善也且民间谙习书筭行遣之人除投充手分之外其实亦无佗业不为手分亦将何为今但比元丰旧法量支役钱理无不至详观前件户部所陈词理巳尽朝廷抑而不用实为未便自令诸路相度以来略无报应足见于户部所请之外别无可擘昼矣臣欲乞指挥三路等处州手分除招募巳及九分外余并比元丰旧支顾钱分案分轻重量加裁损立定钱数召募施行余依户部前来所请贴黄朝廷向申明投名州手分非替乡差不支顾钱因令州役承符人等非替乡差亦不得支今州手分既不分新旧一例支钱则承符人等亦当如此右臣窃见元祐以来朝廷改更弊政如青苗市易保甲等事一皆刬削而天下卒无一人以爲非者至于改募役爲差役建议之始异论巳多逮今五年终云未便葢事之当否衆口必公虽古圣人孰敢违衆故臣愿朝廷採此衆志立成定法臣昔于元祐三年任户部侍郎窃见朝廷始议兼行差顾二法使天下以六色助役钱雇募州役是时特出朝㫖不问有司断然必行巳而衆皆称便何者非常之原凡人不晓或暗昧不瞩至理或偏系不肯公言竢其同心事何由济故臣今所言欲乞出自圣断与大臣热议如有可采依三年例断而行之所贵天下之民速䝉利泽不然使中外杂议动经岁月大法无由得成而民被其害未有巳也臣不胜区区不知言之烦凟死罪死罪进取止栾城集卷第四十四栾城集栾城集卷第四十五栾城集卷第四十五御史中丞论时事札子一十二首乞再举台官状右等近准勑举岑象求赵屼充台官巳䝉圣恩除象求殿中侍御史窃见本台两院官兵六员分领六察皆得言事元祐之初朝廷急于求治台中阙员畧无一二四方观望皆知陛下勤于听纳争效悃幅以补万一今日监察御史併阙四员虽圣明开纳之意无损于前而员阙不补中外疑惑今六曹寺监虽复闲地每遇有阙犹未尝不补况于人主耳目所系至重自非讳闻直言及有所壅蔽而聴其久阙实非治世之事也况六察所治事务不少若稍有弛废则寃抑者必衆亦非先帝设官之本意也伏乞特出圣㫖下本台及两制分举八员陛下择取四人用之使天下晓然知朝廷招求忠言与昔无异不胜幸甚谨緑奏闻伏候勅㫖乞改举台官法札子伏见唐制御史属官皆大夫中丞自举及本朝旧法亦皆氶杂及两制举人葢以人主耳目之官不欲今执政用其私人以防壅蔽近自元祐三年六月八日圣㫖指挥殿中侍御史监察御史并用陞朝官通判资序实歴一年以上人自是以来虽时复令本台及两制举官而终无一人应格可用何者士自选人改官经两任知县一年通判若稍有才名多为朝廷擢用其余碌碌无取难以复堪台官虽或间有沉沦未见知赏然葢亦巳少矣今法限取此人巳伤苛细而又縁宗举台官旧法久废不用而执政以意选用旧人之例遂以成风近日虽圣意开悟复令臣等举官然弊法尚存方人物衰少之时实患难以应法伏乞检臣前奏稍改近制令台官得举陞朝第二任知县及通判以上各半若谓知县资浅乞依尚书侍郎例许权察御史所贵稍存祖宗故事不至执政自用台官虽方今君臣相信法度可畧而朝廷纪纲不可不经久逺职在台长台中典章义当固守取进止论用台谏札子闻书称尧舜之徳曰明四目达四聦葢人君居髙宅深其势易与下隔絶若不务广耳目则不闻外事无以预知祸福之原臣不敢复论前代请陈本朝故事每当视朝上有丞弼朝夕奏事下有台谏更迭进见内有两省侍从诸司官长以事奏禀外有监司郡守走马承受辞见入奏凡所以为上耳目者其衆如此然至于事有壅蔽犹或不免今自太皇太后陛下皇帝陛下垂帘以来每事重慎羣臣得对于前者惟有执政及台谏官而巳然天下之事其是非可否既决于执政陛下欲于执政之外特有所闻者又独有台谏数人而巳臣观今日台官三员谏官二员其间非执政私人特出圣意所用者又不过一二人孔子有言今吾于人也聴其言而观其行陛下试取此五人言行之实而谛观之则其邪正向背槩可见也昔汉成之世王鳯用事羣臣莫敢尽言惟刘向王章力言其恶无所顾避皆为凤所不喜言卒不用或继以死而凤推荐其门人如杜钦谷永之流使上对论事钦等所言皆掩蔽凤短专攻帝失由北直言不闻汉以不竞今陛下深处帷幄耳目至少惟有台谏数人若又聴执政得自选择不公选正人而用之臣恐天下安危大计无由得达于前而朝廷之势殆矣惟陛下留神省察无忽言则社稷之福也取进止乞罢修河司札子臣伏见大河北流经今十年巳成河道每年夏秋汎溢孙村地形低下涨水东出因此张问等軰欺㒺朝廷建为回河之议自是北京生灵懐鱼鼈之忧日夜为迁徙之计监司守臣及勑遣使者皆言其不便朝廷亦知其难矣而去岁八月宣徳郎李伟䡄敢献言欲闭塞北流回复大河力排衆议侥倖方一私觊功赏朝廷为之置修河司调发民夫刬刷役兵差文武官吏收买梢芟百费并举河北京东西路公私为之搔动万口一词知其无成上赖陛下圣明照知利害然犹未能尽罢其役始令且开减水河次因旱灾令权罢修河放散夫役然修河司依前不罢李伟仍提举东流故道后因给事中范祖禹封还勑命寻奉四月五日圣㫖李伟差遣候过涨水检举取㫖臣访闻是时大臣面许陛下竢求得一人可代伟者即令伟罢去夫伟以欺君动衆害及数路据法当即日诛窜以谢天下今乃迁廷至此况有前件圣㫖必非虚言理当检举施行以信大臣前説今涨水巳退而伟终不罢据今月三日圣㫖止是依呉安持等所请候霜降水落从北丞司相度将梁村口至孙村河身内妨碍处取豁壁掠候氷冻消释相地形顺便随宜开导务令深阔酾为二渠详观安持等説葢犹挟姦意观望朝廷欲徐爲兴动大役之计以固权利不然但畧行开拨口地则北外丞司自可辨事自不须复存修河司及晋李伟使时进姦谋以敢大计也以观之修河司若不罢伟若不去河水终不得顺流河朔生灵终不得安居伏乞指挥大臣速罢修河司及捡举前勑流窜李伟以正国法取进止贴黄观大河北流北京在其东军民仓库所在河朔之都会也昔人逺爲涨溢之备于其西岸开三河门使涨水西流于空闲之地至舘陶合入河身故北京苦无大患今日李伟等闭塞三河门筑截河马头指水锯牙激水东向仍于东岸第三第四第七铺开拨河道恣令涨水灌汪北京之上今岁八月涨水东流㡬与北京莶横堤平南望弥汎五十余里是时北京申若雨不止风不定本京必致踈虞今伟等申请皆没此目前实害而探言北流深瀛汎浸之害以为不可不存东流以分减水势据今年深瀛等州堤坊新复未甚髙厚然皆不至决溢若将来岁岁増筑使与从前河堤相若加以海口深决涨水不得停晋纵有小溢必不至深害虽无东流未为患也故臣以为伟等皆妄言茍欲自便耳若不斥去则邪説无穷正论无由得伸最河防之巨蠧也再乞责降李伟札子近奏乞罢修河司并责降李伟等寻准九月二十六日圣㫖李伟权发遣北外监承提举东流文准十月二日圣㫖罢提举修河司以爲河司虽罢而李伟不去与不行臣言无异谨按李伟屡以姦言动揺朝廷兴起大役于去年八月中独衘奏称大河见今巳为二股分行然须当于第四铺地分更行开广河槽只得兵夫二万于九月兴功至十月寒冻时毕功因而引导河势岂止二股通行而巳亦将遂为回夺大河之计凡伟所言大率狂妄不疑如此由此朝廷信以为实为之发兵调夫差官吏聚捎芟搔扰河北京东西三路吏民为之不聊生者半年朝廷中觉其妄遽罢其役是时中外公议皆望朝廷立行诛窜明其欺罔以谢天下而因循不决任伟如故既而给事中范祖禹封还制书乞罢伟差遣朝廷犹复隐忍于四月五日降圣㫖李伟差遣候过涨水取㫖今涨水巳过中外又谓陛下必责降伟以信前命而反擢授监丞仍提举东流曽未数日复罢修河司葢朝廷之所以罢修河司者谓回河不可复行故也回河既不可复行则伟罔上误国之罪审矣今乃以初任知县权发遣都水监丞则是有罪之人更得违法进擢此公议所以不伏也且修河司虽罢而学伟不去姦言时至河事变更不定河朔生灵无时得安此又公议之所深忧也且朝廷号令贵在必信四月五日圣㫖指挥着在有司今弃而不用使天下皆得窃议以谓朝廷虚设此言姑使给事中奉行制命及制命巳行则弃为虚语曾不顾䘏大臣何惜一伟而轻犯此谤哉臣不胜区区伏乞检会前奏速赐流窜伟若不黜公议终不止也取进止贴黄去年八月伟始奏乞回河朝廷用其言差官吏兵夫収买捎芟开堀河槽修筑马头锯㸦功役至大于今观之皆是虚费臣乞差不干碍官司一一磨筭费用之实若只㨿此伟之流窜自有余贵而况欺君误国臣子之大恶耶三论渠阳边事札子臣近再论唐义问处置边事乖方致渠阳蛮冦贼杀将吏乞早黜义问以正邦宪更选练事老将付以疆埸经今多日不䝉施行访闻执政止以临敌易将兵家所忘爲说虽知义问处置颠错至覆军杀将而犹复隐忍不即遣代比虽遣衡规徃视然规凡人未曾经练戎事何益于筭徒引岁月坐眎边人肝脑涂地甚惑之谨按义问所爲盖全不晓事晋在边上一日即有一日之害昔赵任㢘颇以赵括代之则败秦任王龁以白起代之则胜盖临敌易将顾代者何人耳今执政乃以虚文籍口终欲庇之逺人何辜日被涂炭若非陛下哀矜四方亟命贤将徃代则恐䧟害生灵未有已也兼访闻渠阳诸夷蟠踞山洞道路险絶中国之兵入践其地虽跬步不得其便昔郭逵知邵州困于杨光僭李浩从章惇目沅州入过界即败逵浩皆西北战将然并有败无成者地形不便也今闻朝廷巳指挥诸道发兵数目不少然将非其人恐既不知战又不知守老兵费财渐致腹心之患深可虑也今朝廷欲弃渠阳然其中屯戍兵民不下数千义无弃之虏中俾为鱼肉要须畧行定讨使之畏惮肯出渠阳兵民然后为可臣访闻湖南北士大夫皆言羣蛮难以力争可以智伏欲遣间谍招诱必用土人欲行窥伺攻讨必用土兵舍此而欲以中国强兵敌之虽多无益然此可使智者临事制置难以遥度也前者尝以衆人言谢麟屡经蛮事颇有劳效乞行委任朝廷置而不用葢必有贤于麟者惟乞速遣以纾边鄙之患至于义问决无可望幸陛下无疑也又闻渠阳诸夷与宜州群蛮相接冝蛮部族衆多若与渠阳诸夷合谋作过势益昌炽猝难翦灭亦乞指挥广西预行招抚虽不得其用但勿与恊力亦不为无益矣取进止乞定差管军臣僚札子伏见管军僚见阙三人顷者窃闻大臣议除张利一张守约陛下以谓二人皆资任浅下用之则为躐等又张利一张耆之子而得一诚一之兄故不可用特出圣意欲用王文郁姚兕大臣既退辄寝文郁兕而进拟利一守约右丞许将既随衆莶书进拟而复奏论其不便因此进拟文字为圣㫖所却经今一月有余废不复议窃以祖宗故事凡有管军皆以资任先后相压未尝轻有移易自非战守功效尤异岂可超授今利一守约资浅才下别无出衆劳效而利一家世又如圣㫖所论大臣力行巳意力欲进拟其为不便不言可见许将既知其失自合与衆人公议止其进拟今乃外同莶书内行论奏反覆之状殊非大臣之体由此互相疑阻遂使差除之政废不时举以愚见实恐自此専檀之迹与窥伺之风交行于上浸淫不止皆非朝廷之福也况自祖宗以来以管军八人緫领中外师旅内以弹压貔虎外以威服夷夏职任至重岂以大臣商量未得如意阙而不补臣欲乞指挥以本朝故事参近日圣㫖茍非边功允着衆所推服罪恶显白世所共弃且当循守资格速功降授以允公议取进止贴黄访闻张利一任定州总管日曽入教塲巡教以不得军情诸军并不唱喏因此移真定总管据此事状实亦难令管军乞裁损待髙丽事件札子伏见髙丽北接契丹南限怆海与中国壤地隔絶利害本不相及本朝初许入贡祖宗知其无益絶而不通熙宁中罗拯始募海商诱令朝觐其意欲以招致逺夷为太平粉饰及掎角契丹为用兵援助而巳然自其始通及今屡至其实何益于事徒使淮浙千里劳于供亿京师百司疲于应奉而髙丽之人所至游观伺察虚实图写形胜隂为契丹耳目或言契丹当遣亲信隐于髙丽三节之中髙丽宻分赐予归为契丹㡬半之奉朝廷劳费不訾而所获如此深可惜也今其复至既朝廷未欲遽絶谓当痛加裁损使无大饶益则其至必踈而我得其便矣窃见近日已降朝㫖自明州以来州郡待遇礼节率皆减旧而京师诸事未加裁定臣愚以谓朝廷交接四夷莫如辽夏之重而自前所以遇髙丽者其比二虏多或过之非独于本朝事有不便傥使二国知之亦为未允今畧取都亭及西驿所以待西北人使约束与同文舘待髙丽条例轻重相比乞行裁酌谨具条例如后北使条约一人使送到买物札子如内有不系卖与物色更不阙报国信司下行井官库供纳仰馆伴使副婉顺说与西使条约一西人诣阙贺正旦圣节到许住二十日非泛一十五日一西人到阙随行蕃落将不许出驿或有买卖于本驿承受使臣处出头官爲收买一西人到京买物官定物价比时估低小量添分数供卖所収加擡纳官髙丽使条约诸人从出外买到物并检察有违碍者即婉顺留纳系特政论议及言边机等文字即问元资处关开封府诸进奉人到阙司録司及晓示行人许将物入馆至设㕔两廊与进奉人交易仍关监门不得阻节诸亲事官随人从出外游看买卖辄唿乐艺人饮酒作过及买违禁物者杖八十情重者奏裁诸下节日聴二十人畨次出舘游看买卖仍各差亲事官一人随愿乘马者于诸司人马内各借壹匹并牧马兵士壹人至申时还仍责随人所徃处状诸进奉人乞赎藏经者申尚书祠部余相度应副郎不许买禁物禁书及诸毒药诸进奉使乞差伎艺人教习三节并关管勾同文馆所公使钱五十贯关左藏库供限壹日到每叄日或伍日买时物花果之类送进奉使副并上中下节阙即冉关取右窃谓辽东髙丽钧为夷狄朝廷所以交接之仪防闲之法理当无异况髙丽之于契丹大小相絶有君臣之别今馆饩之数出入之节或皆如一或更过厚其于事体实为不便臣欲乞凡馆待送遗并量加裁抑其人从出入即依西北人使旧例其晋住月日非汴水未通仍立定日限如此施行亦自不为薄也取进止贴黄髙丽人使见今必巳至浙路所定裁损条约乞不下省部只自朝廷指挥免有稽缓失事论张颉不可用札子臣伏见朝廷以置渠阳军为不便议欲弃之者久矣然自去年以来欲弃而不得羣蛮猖獗南边至今为梗者何也任非其人而弃之无术故也唐义问文俗吏耳无它才畧昔被朝命直入羣蛮之中欲弃此城既为蛮衆所围用胡田之计诈欺羣蛮苟脱性命既归不敢以其实闻凡有冦盗皆指挥边城不得申报朝廷不察其实而任之不替则既一失之矣及今夏以来蛮冦大作以至覆军杀将臣屡以为言而朝廷属任议问之意不衰访闻大臣但以临敌不可易将为词终欲庇义问不䘏边人肝脑涂地之苦及今已将半年则既再失之矣今者朝廷除张颉知荆南颉自瀛徙荆诚不为超迁然近降朝㫖令单马赴任外人始知朝廷欲以颉代义问葢义问之所以败者闇而自用狠而失衆今颉猜崄闇愎又甚于义问而朝廷复加委任则又三失之矣窃悲湖北之人外遭羣蛮骚扰不安其居内䝉用人三失未知息肩之所是以不避烦渎冒进瞽言昔元祐二年朝廷除颉户部侍郎时为谏官前后具颉罪恶八事乞行罢免时虽不从然用颉未逾年知其不可卒黜之外任及今未几而遂付以边事边事重害又与户部不同葢临敌统衆兵民性命所系不可不慎窃闻大臣谓颉本贯鼎州意其习知蛮事是以遣之然不知人才各有短长未必生于其乡必善其事但恐颉任情恣行出于天性老而不改必致败事颉昔为桂州经畧使始因靳吝小费终以措置乖方遂致宜州夷人背叛贼杀本州兵官颉寻遣费万王竒二将继徃攻讨率皆陷没先帝震怒差官取勘遂落职夺官降知均州又元丰三年除颉知熈州是时僚上言颉天资𥚹躁动多猜忌顷在广南忿争互论州郡官吏爲之不安乞赐追寝新命寻奉圣㫖令依旧知沧州然则颉之不可付以边事着自先朝非独今日臣言之矣所有臣昔具颉八事皆非虚言并有案据谨别具开録奏闻乞令大臣㸔详罢颉新命或但无令预闻边事别拣谙练用兵之人责之成效取进止贴黄张颉资任巳深除知荆南不爲过当臣今所言但以颉爲性猜崄所至不得衆情不可令管边事耳再乞禁止髙丽下节出入札子臣近奏乞裁损同文馆待髙丽条例除近降圣㫖畧施行外有一项下节日聴二十人畨次出馆游看买卖止减为十人窃縁夷狄之人怀挟姦诈情不可知许令游览都城大则察探虚实图写宫阙仓库营房衢道所在曲折事极不便小则收买违禁物货机宻文书及作非违法治之则伤恩不治则害事聴之出入无一而可旧法虽令亲事官监视然小人贪利微加赠遗何所不从其实无益若是朝廷全然不䘏前事则虽日令二十人出入可也若以为可虑则止许十人实亦不便伏乞再降圣㫖全令禁絶取进止催行役法札子昨于九月初论役法未便事经今巳是两月未见施行臣窃见二圣临御以来凡所更改法度皆巳畧定唯是役法首尾五年民间终未得安便若不及今完治实恐久逺姦人指以为词疵病圣政古人有言难得而易失者时也惟陛下哀怜小民速指挥大臣早定良法取进止再催行役法札子伏见二圣临御以来号令之不便于民者莫如役法之甚葢编户之民自五等以上人被其害士大夫自有知识以上人知其非昨日䝉圣恩擢任执法即尝首言其事以为佗日小人疾害圣政欲立异同之论者必指此以籍口不若今日愽采公议自救其失故于九月八日备论五事乞赐施行又于十月二十六日乞检曾前奏早赐指挥前后共经三月有余终未见可否伏惟天下利害其切于小民害于圣政未有甚于此者而大臣因循重于改作迟迟至此甚非陛下勤䘏民物及深思逺虑之意伏乞更加申敇速令详议立成定法以时行下取进止栾城集卷第四十五栾城集栾城集卷第四十六栾城集卷第四十六御史中丞论时事札子六首论边防军政断案宜令三省枢宻院同进呈札子臣窃见大理寺审刑院旧制文臣吏民断罪公案并归中书武臣军员军人并归宻院而中书宻院又各分房逐房断例轻重各不相知所断既下中外但知奉行无敢拟议反元丰五年先帝改定官制知此积弊遂指挥凡断狱公案并自大理寺刑部申尚书省上中书取㫖自是断狱轻重比例始得归一天下称明焉自元丰七年十月八日奉圣㫖应縁保甲事元系枢宻院指挥取勘及保甲司乞特㫁公案令大理寺定断刑部勘当申院元祐四年六月十八日又奉圣㫖禁军公案内流罪以下情法不相当而无例拟断合降特㫖者令刑部申枢宻院取㫖今年七月十三日又奉圣㫖应系枢宻院降指挥下所属体量根究取勘者候奏案到令枢宻院取㫖十月四日又奉圣㫖应官员犯罪公案事干边防军政并令刑部定断申枢蜜院取㫖二十九日又奉圣㫖应官员犯罪公案事干边防军政文臣令刑部定㫁申尚书省武臣申枢宻院窃详前件五项条贯不唯断狱不归一处其间必有罪同断异令四方疑惑失先帝元丰五年改法本意兼事干边防军政文归尚书省则虽枢密院本职必有所不知武归枢宻院则自节度使充经略安抚有所废黜虽三省亦有不得知者事之不便莫大于此臣今欲乞依先帝改法之旧应断罪公案并归三省其事干边防军政者令枢密院同进呈取㫖而巳如此则㫁狱轻重事体归一而兵政大臣各得其职方得稳便取进止论禁官酒札子窃见有司近以在京酒户亏失元额改定宗室外城之家卖酒禁约大率从重谨案嘉祐旧法亲事官等卖酒四瓶以上并从违制断遣刺配五百里外牢成其余以次定罪皇亲临时取㫖仍许人告提两瓶以上赏钱十贯止及熙宁法每卖一斗杖八十一斗加一等罪止杖一百许人告捕一斗赏钱十贯至百贯止及元祐四年所定刑赏与熙宁同而有告无捕及今年十一月六日十二月十八日敕刑从嘉祐而赏从熙宁既兼用两重及并行告捕仍许入沽贩之家而取㫖之法兼及本位尊长是之此法一行人情惊扰窃惟有司所以立此法者止为酒户亏额而巳酒户亏额但户部财利一事耳今既兼取前后重法施于沽贩小人足矣臣访闻宗室之间颇有踈逺外住之人以窘乏之故或卖酒自给今既详人人其家捕捉小人无知以捕酒为名恣行凌辱何所不至兼逐位尊长爵齿并崇多连宗字而卑幼犯酒不免取㫖若取㫖而不行则虽取何益若遂有行遣窃恐圣意必不欲如此故臣愚见以为当去尊长取㫖之法仍不许捕捉之人入皇亲宅院如此施行颇为酌中伏乞特降指挥速行改定取进止贴黄所言事干宗室欲乞圣意裁定如可施行更不出此章只作圣㫖批降三省论冬温无氷札子伏见前年冬温不雪圣心焦劳请祷备至而天意不顺宿麦不蕃去冬此灾复甚而加以无氷二年之间天气如一若政非事过差上干隂阳理不至此谨案常燠之罚载于周书而无氷之灾书于春秋圣人之言必不徒设谨推原经意而验以时事惟陛下择之葢洪范庶证哲则时燠豫则常燠谋则时寒急则常寒哲之为言明也豫之为言舒也故汉如释之田上徳不明暗昧蔽惑不能知善恶无功者受赏有罪者不杀百官废礼失在舒缓盛夏日长暑以养物政既弛缓故其罚常燠周失之舒秦央之急故周亡无寒岁而秦灭无燠年今连年冬温无氷可谓常燠矣刑政弛废善恶不分可谓舒缓矣臣非敢妄诋时政以惑圣聴请为陛下具数其实然事在岁月之前者臣不能尽言请言其近者几有罪不诛者七无功受赏者四陆佃为礼部侍郎所部有讼而其兄子宇乃与讼者酒食交通狱既具而有司当宇无罪此有罪而不诛者一也石麟之为开封府推官与诉讼者私相徃来传达言语狱上而罢更为郎官此有罪而不诛者二也李伟建言乞回夺大河朝廷信之为起夫役费用不赀今黄河北流如故涨水既退东流淤填遂成道路屡乞正伟欺罔误国之罪不䝉采纳任伟如故此有罪而不诛者三也开封府推官王诏故入徒罪虽该徳音法当冲替而诏仍得守郡至今经营差遣迁延不去此有罪而不诛者四也知祥符张亚之为官户理索积年租课至勘决不当偿债之人沽卖欠人田产及欠人见被枷锢而田主殴击至死身死之后监督其家不为少止本台按发其罪而朝廷除亚之真州欲令以去官免罪此有罪而不诛者五也孙述知长垣县决杀诉灾无罪之人台官以言然后罢任虽行推勘而纵其抵欺指望恩赦此有罪而不诛者六也秀州倚郭嘉兴县人诉灾州县昏虐不时受理临以鞭扑使民相惊自相蹈借死者四十余人虽加按治而知州章衡反得美职擢守大郡此有罪而不诛者亡也近日差除户部尚书以下十余人其间人材粗允公议者不过二三人其它多老病之余及执政所厚善耳与僚佐共议以为不可胜言是以置而不论独取其尤不可者杜常王子韶二人论之然皆不䝉施行夫杜常在熈宁间謟事吕惠鄕兄弟注解惠卿所撰手实文字分配五常比之经典及其所至谬妄取笑四方其在都司希合时忱任永寿等㫖意施之政事前后屡爲台官所劾兼其人物凡猥学术荒谬而寘之太常礼乐之地命下之日士人无不掩口窃笑此无功受赏者一也王子韶昔在三司条例司謟事王安石创立青苗助役之法臣时与之共事实所亲见及吕公着爲御史中丞举爲台官公着以言新政罢去而子韶隐忍不言先帝觉其姦妄亲批圣语指其罪状自是以来士人不复比数但以善事权要子弟故前后多得美官今又擢之祕书指日循例当得待从公议所惜实在于此此无功而受赏者二也张淳资才凡下从第二任知县擢为开封司録曽未数月厌其繁剧求为寺监丞即得将作又不数月令权开封推官意欲因权即真迆逦迁上此无功而受赏者三也丁恂罢少府簿经年不得差遣一为韩维女壻即时擢为将作监丞此无功而受赏者四也其因縁亲旧驰骛请谒特从常调与之堂除以至除目猥多待阙久逺孤寒失望中外嗟怨者尚不可胜数凡上件事皆刑政不修纪纲败壊之实也大率近岁所为类多如此譬如天时有春夏而无秋冬方物虽得生育而不坚成天之应人颇以类至宜指挥大臣令巳行者即加改正未行者无踵前失勉强修饬以荅天变臣伏见去年岁在庚午世俗所传本非善岁徙以二圣至仁无私德及上下故此凶岁化为有年然事有过差犹不免常燠无氷之异由此观之天地虽逺得失之应无一可欺若更能恐惧修省戒饬在位相勉为善则太平之功庶几可致也备位执法实欲使陛下比隆尧舜无缺可指无灾可救是以区区献言不觉烦多死罪死罪取进止论顾河夫不便札子窃见祖宗旧制河上夫役止有差法元无雇法始自曹村之役夫功至重逺及京东西淮南等路道路既逺不可使民间一一亲行故许民纳钱以充雇直事出非常即非久法令自元祐三年朝廷始变差夫旧制为雇夫新条因曹村非常之例为诸路永久之法既巳失之矣而都水使者吴安持等因縁朝㫖造成弊政令五百里以上不满七百里每夫日纳钱一百五十文省七百里至一千里以上每夫日纳钱三百文省团头倍之甲头火长之类増三分之一仍限一月过限倍纳是岁京东一路差夫一万六千余人为钱二十五万六千余贯由此民间见钱几至一空差人般运累岁不絶推之佗路槩可见矣近因京东转运使范锷得替回论其不便安持等方畧变法罢团头火长倍出夫钱工部知罚钱之苦又乞限至六月以前虽苛虐比旧稍减然访之公议终不为稳便何者朝廷本欲寛省民力故许出钱雇夫若其钱足以充雇则朝廷复将何求今河上顾夫日破二百而已虽欲稍増数目为移用陪备等费亦不当过有裒敛以伤民财也故衆议皆谓七百里以下与七百里以上人户若系差夫则一人效一人之力耳今乃利其逺近有费用多寡之殊遂令逺者多出五十以为寛剰此岂朝廷䘏民之意哉兼一夫出二百五十亦巳自过多如臣愚见若于每天日支二百文外量出三十以备杂费则据上件京东所差夫数止约合出一十一万贯省比本监所定五分之一耳昔王安石为免役之法只縁多取寛剰致令民间空匮怨讟并作二圣临御为之改法今创痍犹未复也安持本安石之党昔日主行市易多出官本散与无根之人虚桩息钱以冐不次之赏虽略行追夺而寻复任使葢从来习为聚敛之政至今不改是以顾夫之法名为爱民而隂实剥下臣欲乞圣慈特降指挥应民间出顾夫钱不论逺近一例只出二百三十文省所贵易为出备不至艰苦兼臣闻自来诸路计口率钱百姓如遭兵火若用之河防之上一无枉费于理尚可也今取之良民之家而付之河埽使壕寨之手费一称十出没不可复知民独何负而为此哉且今河埽梢桩之类纳时数目不足及私行盗窃比之佗司官物最不齐整及其觉知欠少或託以火烛或因河流向着一经巻归大破数日虽有官司无由稽考今以免夫钱村之类亦如此矣兼访闻河上人夫亦自难得名为和雇实多抑配今仍乞令河北转运提刑司同共相度如何措置関防所支顾夫钱以免欺盗之弊及乞体量所顾人夫有无抑配具结罪保明闻奏然后朝廷裁酌从长施行取进止贴黄今岁修河夫人数不少且以逺近各半约之仍据见行法逺者每人一日多出五十文省则其钱数亦必甚多若䝉圣恩便令裁减则民间受赐不少乞指挥速赐施行论西边商量地界札子闻善爲国者贵义而不尚功敦信而不求利非不欲功利也以爲弃义与信虽一快于目前而岁月之后其害将有不可胜言者矣昔晋文公围原命三日之粮原不降命去之谍出曰原将降矣军吏曰请待之公曰信国之寳也民之所庇也得原失信何以庇民所亡滋多退一舎而原降晋荀吴围鼓鼓人哉请以城叛吴弗许左右曰师徒不勤而可以获城何故非爲呉曰吾闻诸州向好恶不愆民知所适事无不济或以吾城叛吾所甚恶也人以城来吾独何好焉使鼓人杀叛人而缮守备三月鼓人请降使其民见曰犹有食色姑修而城军吏曰获城而弗取勤民而顿兵何以事君吴曰吾以事君也获一邑而教民怠将焉用邑鼓人告食竭力尽而后取之克鼓而反不戮一人以世俗之言此二人者可谓踈于事情而怠于功利矣然要其终文公以覇天下荀吴以强晋国则信义之效见于久逺如此窃观朝廷之所以御西夏者可谓异矣方元祐三年夏人既受册命不㫖入谢再以大兵蹂践泾原大臣畏之明年遣使请以所许四寨易兰州塞门朝廷虽不许而大臣务行姑息不俟之请而以岁赐等事许之一岁所赐凡二十万夏人仰之以为命虽以一岁之入易兰州塞门可也而奈何与之葢自失岁赐以来朝廷荡然无复可以要结夏人者然此既徃之事不复追咎矣顷者夏人既得岁赐始议地界朝㫖许以见今州城堡寨依绥徳城例以二十里为界十里外量置堡铺其余十里为两不耕地约束既定大臣中悔又欲堡寨相照取直议犹未定而熙河将佐范育种谊欲于见今城堡之外更占质孤胜如二堡大臣侥倖拓土之功不以育等为非从而助之寻为夏人所破所杀兵民皆不敢以实闻继修城门再被焚毁其事至今未定然夏人廹于内患不敢坚抗朝命许以照直为界其言犹未絶口而大臣又悔欲于堡铺之外对晋十里通前共计三十里此命既出有识之士以为失信太甚非中原之体若使边稍知义理必不忍自出反覆之言以彰不信幸而夏人终以患内未解不欲违拒黾俛见从十里之地得之不足为强失之不足为弱虽小人以为得计而君子谓之失䇿何者要约未定今岁巳添屯重兵前后十将有余十将之衆凡五万人使五万人西食贵粟其费巳不赀而夏人顺否又未可必虽复暂顺要之久逺不信朝廷为患何所不至然此亦既徃之事臣复何言哉臣之所忧但恐大臣狃于小利睥睨夏国便利田地贪求不巳访闻近遣穆衍与边臣计议既欲敢质孤胜如一带良田凡数十里又欲取秦鳯路陇诺城与熙河路城照直地仅一百里规画极大闻者惊愕若此谋复作夏人不堪其忿窃出作过我曲彼直何以御之且先朝用兵所得四寨朝廷犹务息民弃而不惜况于其余何足计较在兵法有之曰有其有者安贪人有者残又曰利大土地货宝者谓之贪兵兵贪者破今之所为正犯此禁窃恠大臣皆一时儒者而皆弃所学贪求茍得为国生事一至于此外人皆言前后计画皆出种谊谊本小人安知大虑而举朝廷以从之乎要之不出数年此患必见患至而后言言虽易信而巳无及矣伏乞陛下以社稷生民为念断之于心止其妄作则天下幸甚取进止贴黄添屯数目臣见陜西转运使李南公言自元祐以来朝廷不起边事凡自前边欺罔杀略熟户计级受赏虏掠财物私自润入及边民幸于扰攘买贱卖贵如此等事皆不得爲故上下鼓唱愿有边寡凡此皆姦人自作身计非国之利也今胜如质孤等处良田实西边第一等膏腴岂我独知以爲利而夏人不知耶彼知爱之则不免于争争一起则兵革不息此正堕边臣之姦计而大臣不察过矣访闻夏国柄臣梁乙逋者内者簒国之心然其爲人狡而多筭寛而得衆方欲内安酋豪外结朝廷竢内外无患然后徐簒取之所以朝廷近日商量地界虽前后要求反覆而乙逋一一聴从葢见议地界止于二三十里之问于彼国不深系利害故也今朝廷若见其易与因而别有大叚求索使彼不能堪忍或至忿争兵难一交必非朝廷所愿至此而后反欲求知则所䘮多矣论黄河东流札子闻大河行流自来东西移徙皆有常理葢河水重浊所至辄淤淤填既髙必就下而决以徃曾验之皆东行至太山之麓则决而西西行至西山之麓则决而东向者天禧之中河至太山决而西行于今仅八十年矣自是以来避髙就下至今屡决始决天台次决龙门次决王楚次决横陇次决商胡及元丰之中决于大呉每其始决朝廷多议闭塞令复行故道故道旣髙复行不乆辄又冲决要之水性润下导之下流河乃得安是以大吴之决虽先帝天钖智勇喜立事功而导之使行不敢复塞兹实至当之举也惟是时民力凋弊堤防未完北流汗漫失于陂障由是元祐之初大臣过听始开孙村之议欲导河使东之复故道此议一起都水官吏侥倖回河之功河上使臣壕塞利在差遣请受相与唱和争请回河自是公私困竭河北京东西之民为之不聊生矣伏惟太皇太后陛下皇帝陛下仁民爱物恭俭节用如恐伤人今河本无事而生事之人公然欺罔坐使公私俱弊臣实深痛之谨采河朔民言效之左右惟陛下裁察夫河自天禧西行及其决于大吴其去西山不逺惟有此地未经淤填比之佗䖏地形最下故河水自择其䖏决而北流直至瀛莫之郊地势北髙河遂东折入海其为顺便殆天意也惟北京之南孙村在其东岸东接故道其间数十里地颇汚下毎岁夏秋涨水多自此溢出昔之治河者以爲北京宫阙所在兵民伙烦而孙村近在南城之外若使涨水从此流入故道则都城生聚皆有鱼鼈之忧故于河之东岸孙村之南开清丰口以洩涨水流入故道于河之西岸开阚村等三河门亦以洩涨水行无人之地迆逦流至舘陶复合入大河昨来朝廷如一依昔人措置则北京每岁夏秋涨水自可无虞城南堤防所费并可省罢自北京以北至瀛莫以南地廹西山渐有冈阜河水至此自不能爲害惟有深州当河流之冲所宜经画今若徒武强县闻近东旧河道引河稍东则深州之危必自纾解然后完治山公一带北堤极令髙厚则河流赴海可无大患失今自建孙村回河之议先闭塞闵村等三河门又于梁村筑东西马头及锯牙侵入河身几半迫胁大河强之使东既河身噎塞则上流阳武灵平等处去秋并告危急涨水至北京之南东西两岸无所分减又为马头锯牙所迫併入孙村直上北京莶横堤面北京告急尝称若雨不止风不定本京必定踈虞其得平安葢出天幸由此横堤顺水堤皆作木岸所费不赀然终亦不可全恃兼梁村东马头下崖至水面髙七尺水深二丈以上若欲开掘马头已东回夺河身湏及三丈乃可访闻入地一丈泥水不可复开虽复倾国应副力亦不及君欲略行开掘令涨水冲刷成河则二年以来巳试不效况故道一带堤内直髙一丈上下而堤外直髙二丈有余架水行空最为危事谨按自来河决必先因下流淤髙上流不快然后乃决然则大吴之决巳縁故道淤髙今乃欲回河使行于此理必不可且见今北流深䖏水行地中实得水性舍此不用而欲引入故道使水行空中虽三尺童子皆知其妄而建议之臣恣行欺罔居之不疑今虽变回河之名为分水之议㨿都水奏请本谓回河与减水事体不同所有巳修进马头三百余步乞从修河同随宜措置马头既在大河之中横栏水势汎涨之时理须斟酌可存可折一面施行朝廷虽许其所请然本司収买马头物料至今不絶又与本路监司同奏乞随宜开导口地一带河槽务令深阔弁修葺紧急堤岸酾为二渠臣观其指意虽名为减水其实暗作回河之计也且自置修河司以来使过朝廷应副见钱四十九万余贯其佗公私所费犹不在此数今岁春夫共得一十万人而北流止得三万东流独占七万葢自来河北只管一河东西两岸而巳今为分水之故添为两河东西四岸内北流横添四十五埽使臣三十四员河清兵三千六百余人物料七百一十六万三千余束其为耗蠧何可胜言葢都水官吏专欲成就决不可行之故道而疵病巳行之北流其欲成就故道则孙村开河马头等役当罢而不罢其欲疵病北流则深州武强等患当讲而不讲北京灵平阳武诸䖏危急实由分水所致则讳而不言深瀛恩冀去岁无害实由北流堤防稍立之功则指为分水之效其为罔上衆所愤叹臣职在风宪疾之久矣近因访问习知河事之人颇得其实采画成图随事籖贴指棠可见今随札子上进虽未尝阅视形势然而朝廷大臣亦未尝按行其地不可便以都水官吏为信也欲乞圣慈特选骨鲠僚及左右亲信徃河北计会逐䖏安抚转运提刑州县及北外监丞司官同共踏行详其图録开述利害保明闻奏如臣所言不妄即乞罢分水指挥废东流一行官吏役兵拆去马头锯牙依上件所陈施行今年春夫仍并拨付北流开河筑堤役使所贵河朔及邻路兵民早获休息国家财赋不至枉费有丰足之渐则天下幸甚天下幸甚取进止贴黄今河上夫役不过二月半下手如䝉圣意允所请伏乞火急差官前去定夺所贵未役之前早见可否不误兴役栾城集巻第四十六栾城集栾城集卷第四十七栾城集卷第四十七中书舍人撰两府请贺谢表状十首请太皇太后受册表某等言臣等近奉表请太皇太后以时备礼膺受册寳伏奉批答不许者等闻谦虽盛德过则失中礼有必然义非所避方旱灾未解则克已安衆人主之令猷及神人既和则备物正名有国之常法若乃务于损而不复有其实而非居使礼典不修则臣子何頼臣等诚惶诚恐顿首顿首伏惟太皇太后陛下躬任姒之至徳蹈舜禹之休功无为而遐迩自安不言而忠邪自辨四海䝉福三年于今乃者雨不应时民斯艰食然而振廪已责之惠饥馑所以再生侧身修行之诚鬼神所以助顺今蚕麦既阜黍稷可期人获安居朝亦无事而礼废不举衆将谓何夫以拥佑神孙缉熈大业名号之施本由其实文物之盛复㳂其名夫何嫌疑固执谦畏而况遏密之期已极爱戴之愿方深抑损逾涯进退无据等重念君父之道不独爲身其于臣子之谋当使无过今时日恊吉册寳告成却而不施自爲则至而使皇帝院下不得尽人子之义百官有司不得举人臣之职此等区区窃所未喻也伏愿太皇太后陛下勉循斯请以安衆心仰以奉祖宗之旧仪俛以为国家之荣观臣等无任恳𣢾激切屏营之至谨奉表以闻某等诚惶诚恐顿首顿首谨言贺擒鬼章表某等言伏覩熈河兰㑹经畧司秦今月十九日兆东安抚种谊等领兵攻破洮州城生擒西蕃首领鬼章者天网虽寛久而必获神理助顺叛者自亡曾是偏师之出疆遂闻元恶之授首诸戎震叠西鄙肃清某等诚欢诚抃顿首顿首伏惟太皇太后陛下天覆四方坤载万物好生之徳发于自然柔逺之功覃于无外昆虫草木咸知此心天地鬼神隂相其业顾西蕃之遗种孤累圣之鸿私顷在熈宁之间诱䧟思立之衆置而不问犹觊知恩爵秩兼隆赐予不絶而乃濳结西夏攻围南川焚荡伤夷动以万计发掘驱虏不可数知筑据临洮傲聣天讨当中太息念疆场之无辜诸将激昂知背诞之不赦兵刃既接㐫党奔亡临冲未施壁垒自破老羌夺气白首就擒即听槛车之行以正藁街之戮乃者托跋小丑凭情解仇之谋猖狂大言隂蓄窥边之计脣亡则齿知难久臂解则肩不自持料其破胆之余欵塞无日信矣得天之助本于爱物之诚臣等镇抚无功黾勉备位幸依干羽之化庶覩兵革之藏欣戴之心倍万伦等臣某等无任瞻天望圣激切屏营之至谨奉表称贺以闻臣某等诚欢诚抃顿首顿首谨言谢入伏早出状二首伏以火老而烦金微斯伏忽被早归之诏仰慙内恕之恩退食委蛇抚躬战汗臣等叨尘近辅与闻政几庇广厦之清隂饱素飡而终日方慙惧于无补何劳苦之足云伏惟太皇太后陛下推已及人使臣以礼深念早衰之质许以中吴之休顾惟民事之至艰盖有日入而后息等敢不上懐主眷俯念人劳广清净之余风致安佚于无外又状伏以候极南讹日临庚伏方斋居之暇豫闵政务之勤劳亟命遄归得从燕息等猥以一介获览万㣲殚日力而不遣知寸隂之可惜惕然祗畏敢有怠荒伏惟皇帝陛下鸡鸣求衣日旰忘食致海内无警急之奏而朝廷有清净之风膺化国之舒长念暑雨之咨怨曾匪贤劳之久遽䝉夙退之安等致不上体眷懐益励愚拙更寒暑而不易期岁月之有成谢坤成斋筵状清光可企初奉万年之觞妙供已成共荐三乘之福遽传温诏式燕羣工举磬管以示和陈肴核而饱徳与衆同乐既均夷夏之欢俾夀而康当遂臣邻之愿又状寅奉东朝方庆诞弥之节均慈列辟俾同既醉之欢饫以和羔作之备乐举太平之旧事竦衆目以荣观呦呦鹿鸣士有尽心之愿振振鹭下衆知胥乐之诚谢讲彻论语赐燕状志在多闻亲讲前王之训功惟日就遽见一经之终深念勤劳式均燕喜笾豆有楚钟鼔毕陈勉兴好我之心既优以礼将闻善道之告不絶于时又状宸心莫测方笃志于诗书坤德无为但勤求于隽彦曽未阅岁已闻终经式均燕豆之私以荣讲席之报始于好学竚观圣政之新终克肯堂益助慈心之喜贺雪御筵谢状二首伏以微阳将复温气尚浮诚意感天不日而应同云覆地雨雪载均信哉牟麦之祥复称疠疫之药时方嗣岁已知天造之回功在庶农益验坤元之徳等弼谐虽幸爕理何功安此丰年日有素餐之愧钖之备礼重叨曲燕之私醉饱而归震惶无措又状伏以近自频年每愆时雪圣心勤念虽渊黙以无言天意密符变凝隂而有作飞花先自于宫阙布润俄遍于寰瀛九轨澄清巳消尘壒之浊三农踊跃载歌牟麦之丰臣等幸此有年共安无事钖之醴酒益知和气之充饫以肴烝愿均足食之惠醉饱盛德歌舞休功编神宗御集奏请表状二首乞御制集叙状等顷被㫖编次神宗皇帝御制文集检寻遗放緜历岁时于兵政二府得处置之详于寮诸家得训敇之要相从以类首以诗颂杂文备载无遗终以边防祕计今者编録粗定卷秩已分臣等恭惟神宗皇帝天纵弥文神授英略词章渊妙不学而能筹策纵横絶人逺甚而复厉精庶政亲决万机故其游幸无益之文见存无几至于经论成务之作着録尤多足以上继典诰垂世之书岂正追迹汉唐能文之主等虽观章句莫测渊源窃见祖宗御制集圣制序文已有故事盖天日之象非常人所能形容而尧舜之言非来圣莫适题品臣等欲乞皇帝陛下依前朝典故亲譔神宗皇帝御制集序颁付本所以发挥圣作昭示来世进御集表臣某言窃惟神宗皇帝天纵圣德文章儁伟策略宏逺出于天性不由学致自初即位经营百度有纲纪海内鞭挞四夷之志老臣宿将拱手相视以听可否至于发姦摘伏料敌制胜明见万里之外皆发于文词顷被圣㫖编次遗文始于禁中次及三省密院下至文武诸之家凢尺牍寸纸无所遗轶或文采焕发足以形容渊衷或事实明着足以考察时政谨已譔次成书然之愚陋不足以测知深浅臣某诚惶诚恐顿首顿首伏惟皇帝陛下居尧舜之位躬曾闵之孝补述前志见于为政网罗遗事尽付史官犹恐平生文字久而散亡或致磨灭特置官局经涉嵗时伏观歴代帝王如汉武魏文唐徳文宣三宗皆工于诗骚杂文与一时文士比长挈大至于经论当世讲论利害以文墨尽天下事则皆不足以仰望先帝之万一惟汉光武起布衣治经术提三尺劒以平僣乱得治民驭兵之要每以手迹十行细札号令海内窦融在河西诏书至探融等情伪河西皆惊以爲不可欺即时𣢾附第五伦爲京兆掾每读诏书曰此圣主也其用兵虽法孙吴然因事变化自作兵书十余万言诸将征伐皆以新书从事临事又手爲节度从令者克㨗违敎者负败惟此二君近之然先帝之文其髙处自当与典谟训诰爲比非近世所能髣髴凢着录九百三十五篇爲九十卷目録五卷内四十卷皆赐二府及邉臣手札言攻守祕计先被㫖録为别集不许颁行仍御制集序一篇以纪盛徳发明大训臣窃见祖宗御集皆于西清建重屋号龙图天章寳文阁以藏其书为不朽计又刻版模印遍赐贵近臣今已缮写分为五幞随表上进欲乞降付三省依故事施行所有御集即付本所修写镂版臣无任战汗慙惧屏营之至谨奉表以闻某诚惶诚恐顿首顿首谨言杂论荐书状札子八首为兄轼下狱上书臣闻困急而唿天疾痛而唿父母者人之至情也臣虽草芥之㣲而有危迫之恳惟天地父母哀而怜之早失怙恃惟兄轼一人相须为命今者窃闻其得罪逮捕赴狱举家惊号忧在不测臣窃思念轼居家在官无大过恶惟是赋性愚直好谈古今得失前后上章论事其言不一陛下圣徳广大不加谴责轼枉狷寡虑窃恃天地包含之恩不自仰畏顷年通判杭州及知宻州日每遇物託兴作为歌诗语或轻发向者曽经臣寮缴进陛下置而不问轼感荷恩贷自此深自悔咎不敢复有所为但其旧诗已自传播臣诚哀轼愚于自信不知文字轻易迹渉不逊虽改过自新而已䧟于刑辟不可救止轼之将就逮也使谓臣曰轼早衰多病必死于牢狱死固分也然所恨者少抱有为之志而遇不世出之主虽龃龉于当年终欲效尺寸于晩节今遇此祸虽欲改过自新洗心以事眀主其道无由况立朝最孤左右亲近必无为言者惟兄弟之亲试求哀于陛下而已窃哀其志不胜手足之情故为冐死一言昔汉淳于公得罪其女子缇萦请没为官婢以赎其父汉文因之遂罢肉刑今臣蝼蚁之诚虽万万不及缇萦而陛下聦明仁圣过于汉文逺甚臣欲乞纳在身官以赎兄轼非敢望末减其罪但得免下狱死为幸兄轼所犯若显字必不敢拒抗不承以重得罪若䝉陛下哀怜赦其万死使得出于牢狱则死而复生宜何以报臣愿与兄轼洗心改过粉骨报效惟陛下所使死而后已臣不不孤危迫切无所告诉归诚陛下惟寛其狂妄特许所乞臣无任祈天请命激切陨越之至乞牵复英州别驾郑侠状右窃见英州别驾郑侠昔以言事获罪投窜南荒侠有父年老方将献言自知必遭屏斥取决于父父慨然许侠誓不以死生为恨而流放以来逮今十年屡经大赦终不得牵复父日益老而侠无还期有志之士为之涕泣况自陛下临御一新庶政凢侠新言青苗助役市易保甲等事改更略尽而侠以孤逺终无一人为言其寃者臣与侠平生未尝识面独不忍当陛下之世有一夫不获其所是以区区为侠一言伏望圣慈特赐録用使其父子生得相见以慰天下忠直之望谨録奏闻伏候勑㫖乞擢任刘攽状右等伏见朝议大夫知襄州刘攽多闻直谅文有师法才力通敏所至称治流落外官衆所嗟叹访闻顷者将漕京东安靖不扰偶以前官财用窘乏尝称贷朝廷攽继其后未能即还奏乞展限适㑹吴居辱以聚歛进擢攽遂以不才黜退安于荣辱不自辩明虽䝉圣恩召还近郡而等窃谓攽才术有余用之未尽陛下方网罗遗滞以助大化如攽之贤不可多得伏乞擢置侍从观其所长等职在献纳知贤不荐实负愧责谨録奏闻伏候勅㫖乞推恩故知陈州鲜于侁子孙状右等伏见故朝议大夫集贤殿修撰知陈州鲜于侁学有原本博通诸经政事精详和而有断熈宁之初为利州路转运判官时朝廷方行免役本路人贫地狭侁推行以理取于民有度能使一路独无甚扰近者京东经具居厚刻剥之余人情不安朝廷特起侁于疾病之中付以安集侁劳倈几嵗民亦以宁旋䝉圣恩知其可用擢为右諌议大夫侁感激知遇前后言事多䝉听纳不幸疾作不敢废弛职事力求外补复䝉圣恩宠以要职俾守近藩仍指挥一年后取㫖侁到任未几遂至物故臣等窃闵侁平生守道歴任诸监司有补国事晚节被遇擢寘侍从适以病去无丝毫之过而身后独不得与侍从亡殁恩例子孙见有白身欲乞圣恩特赐闵察使得依諌议大夫恩例以慰忠贤之心谨録奏闻伏候勑㫖荐吕陶吴安诗札子臣今月二十四日面奏司马康乆病谏官阙人乞早赐选择除授寻奉圣㫖只爲难得人退而思之知人之难莫如已试之验窃见前在司谏吕陶右司谏吴安诗昔任言责知无不言虽各曾罢去并不縁过恶同时台谏已斥复用者迨今已遍惟陶以言韩维不公韩氏党与强盛爲衆所疾安诗以言王谠进用不当谠连姻权势无由复进质之公议皆谓不平若䝉圣恩还旧付职俾得尽心图报必有可观方今台谏并阙虽备位执法才短无助深恐言职旷弛无补圣明谨采衆论冐昧尘献乞更加採察特赐録用不胜幸甚取进止荐林豫札子窃见天下久安士久不试才者无以自见缓急之际朝廷不知所用昔汉丞相王嘉忧世乏人尝上书言前苏令起为盗欲遣大夫问状时见大夫无可使者召盩厔令尹逢拜谏大失遣之今诸大夫有材能者甚少宜畜养可成就者则士赴难不爱其死临事仓卒乃求非所以明朝廷也臣以不才窃位以为侍从近诚及今闲暇各举所知朝廷得以稍加优异则缓急宜有所补窃见右通直郎林豫吏干强敏长于应变所至可纪初任泉州惠安尉以选捕获尤溪强劫贼二十四人䝉恩转三官次任莶书亳州判官复以选𥙷楚州连水羣盗又获二十八人累减六年磨勘仍不依名次指射差遣观其措置方畧颇得古人用兵之意若䝉朝廷拔擢更加试用宜有可观今世智䇿之士不可多得若令吏部随例注授碌碌于外异日欲有使令不若素养之为善也不胜区区採择衆善以补万一取进止乞优䘏滕元发家札子伏见故龙图阁学士前知太原滕元发昔事先朝早䝉知遇方羣臣争以财利求进之秋元发独能守正时献谠言先帝取其大节虽任用进退不一而辛䝉保全近者朝廷知其可用复还旧职擢实河东元发亦能裁损极边冗戍为国惜费颇有成効今不幸身亡子弱家贫已䝉圣恩特加赗赠欲乞检会近例差破人船津送丧柩骨肉直归苏州竢有葬日仍令本州量事应副元发有弟申从来无行今元发既死或恐从此凌暴诸孤不得安居縁元发出自孤贫兄弟别无合分财产欲乞特降指挥在京及㳂路至苏州以来官司不许申干预元发家事及奏荐恩泽仍常切觉察取进止荐王巩札子伏以方今人才衰少求备实难凢有所长皆当不废臣伏见右承议郎王巩生于富贵志节甚坚好学力文练达世务昔熈宁之初宰臣王安石用事屡欲用巩巩自知守正不合拒而不从每上书言事多切时病呉充冯京器其为人尝与议及国事及王珪蔡确执政李定舒亶为御史将倾充与京故起大狱广加罗织欲以次及二人巩由此得罪南里三年而归刚气不衰言事如故时二圣临御司马光当国巩复预光议论光极喜之言之朝廷擢任宗正寺丞方复欲进用而巩狷介疾恶为衆所忌适会光物故衆人捃其微过因而排之遂至今日臣窃悲光平日所荐布列朝廷而巩独连蹇不遇罢官者再凢巩之所长皆士人之所难能而其所短多暗昧不明或少年之所不免前知杨州谢景温与巩共事尝上章明辨其寃则爱憎之言未可偏信备位风宪区区之意每欲为陛下掇拾遗材以备任使与巩游从最旧知其所长伏乞陛下洗濯瑕疪稍加録用必能上感恩造临事捐躯以报万一取进止杂辞免恩命表状札子二十六首辞起居郎状右今月十九日准阁门告报巳有告命除臣起居郎者伏念臣顷自踈外擢居谏垣衰废之余才力耗竭黾俛岁月无所建眀近因朝廷除张颉为户部侍郎杜纮为右司郎中公议纷然谓非其人臣继上封章极言其事杜纮虽才性鄙佞黜辱华要而罪恶未着臣亦不敢力言至如张颉为性崄躁临事乖方歴任以来罪状山积臣以为事既明白是以前后五次上言不知颉久事要权植根深固一为左右之所保任遂致圣意确然不移屡献狂言诚不量力虽圣恩寛贷未赐谴呵岂敢冐昧宠荣复尘要近言不称职臣犹自知当黜反迁衆必指笑伏乞特回误恩除臣一外任差遣俾得免清议不胜幸某所有前件告命不敢祗受谨録奏闻伏候勅㫖第二状右臣准今月二十三日尚书省札子以臣奏乞免起居郎恩命奉圣㫖不许辞免者君父之命所当敬从臣实何人敢有固执特以前言张颉除户部侍郎不当前后五状不䝉施行颉之罪名着在案牍传于公议而大臣主之愈力朝廷用之不疑则是臣访毁眩惑天听狂妄诛之所不当赦臣今不敢复论其事但以言为职言既不用理当废黜衘愧冐宠义实不安伏乞检臣前奏除臣一外任差遣以全臣进退之分所有起居郎告命臣不敢祗受谨緑奏闻伏候勑㫖免修条支赐札子准门下中书后省関准吏部牒以臣详定参校六曹寺监吏人额禄文字并修条特支银绢各五十疋两窃緑编修条贯及裁定吏额皆上禀朝廷议论下頼官吏勤力臣居其间别无劳効冐昧恩赏惜所不安况范百禄等巳有文字辞免乞赐检㑹一处施行特寝误恩以安愚分取进止第二状近准尚书省札子奉圣㫖不许臣辞免详定吏额并修条特支银绢者圣恩深厚不废㣲劳岂合固辞上烦天听然念臣顷自遭遇曾未数年致位近侍其间因縁职事催督官吏修定旧条在于㣲臣经无分毫之効若皆一一侥倖恩赏实愧心颜伏乞圣慈察臣诚心非有矫饰追寝成命以安愚衷取进止辞召试中书舍人状右今月二十二日奉圣㫖召试中书舍人者伏念臣顷自外官擢任言贵虽继陈狂瞽而报効蔑然遽䝉圣恩执笔柱下复縁乏使权掌命书资浅才㣲宠恩沓至自知非称而况人言方欲上书自陈以辞要剧忽闻召命震越非常况今多士盈廷词臣间出或久次不用或沉伏未闻岂患无人以备任使顾贻才力短拙重以衰残曽未逾年致身华近必贻公议难以自安伏乞追回误恩少安愚分谨録奏闻伏候勑㫖第二状右今月某日准闾门告报䝉圣恩除臣试中书舍人者顷䝉特㫖召试中堂辞避不从黾俛而就遂忝成命意终不安虽知区区寸诚不能仰回天听而匹夫之志终欲必行盖人臣事君本求知遇有命不受近于不情然臣以义而言有三不可伏念臣少从父学稍知为文忧患以来笔砚都废今虽勉强心志已衰此一不可也昨自县道召充谏垣旋叨左史仍兼词命骈繁宠数倂在一年臣犹知非况复公议此二不可也内外两制素号要途兄轼顷已擢在禁林臣今安敢复据西掖非独畏避讥评实亦恐惧满盈此三不可也臣既无一堪而有三不可冐昧宠禄将安用之伏乞圣慈鉴臣愚诚特寝前命俾臣得安闲地少弭人言则臣图报恩私尚有他日谨具状奏闻伏候勅㫖辞户部侍郎札子臣准尚书省札子巳降告命除臣依前朝奉郎试户部侍郎奉圣㫖管勾右曹者待罪西掖虽已期年龌龊文墨之间愧负宠禄之厚岂期过听特有甄升窃以户部右曹兼领昔日金仓司农之政侍郎职事専治天下差繇市易之余奏请纷然法度未定方欲酌今昔之中制采吏民之公言宜得强眀练达之人立成久逺通融之法如臣暗陋何以克当愿回误恩别选能吏俾愚获安于微分而国事不失为得人公私两宜衆议为允恳迫之至冐昧以闻取进止辞吏部侍郎札子准尚书省札子巳降告命除臣试尚书吏部侍郎奉圣㫖令官勾右选者臣待罪民部一期且半才㣲事剧智力俱殚方欲干扣圣眀稍求闲地而猥䝉进擢俾佐天官地望愈叶职业尤伙见今选集之亡五六千人一失铨量人言可畏伏望圣慈矜臣不逮察臣无他除臣一闲慢差遣上以明朝廷用人之公下以全愚臣知正之分干冐天威进退失措取进止辞翰林学士札子今月十四日准合门告报已降诰命除臣翰林学士知制诰者臣顷在民曹颇经岁月不能均调有无仰助邦计日虞旷弛以速刑诛朝廷曲赐保全巳为至幸复加进擢必致烦言近被除书参掌吏选虽云宠命犹丽诸曹臣自量空踈寻巳辞避而况玉堂之清祕号为词之极选臣兄轼旧以文学见称流軰犹复畏避不敢久居得湖如释重负在臣微陋实为叨窃兄出弟䖏或谓朝廷私臣一家地近职严姑愿朝廷历选多士虽或未欲置臣于外犹愿特许假以闲地茍未满盈庶可驱策悃诚迫切进退兢危伏望圣慈即赐俞允取进止辞御史中丞札子待罪禁林行将一岁兼权吏部复又累月常恐才小责重一有旷败孤负圣恩今月三日得阁门报准告除臣御史中丞充龙图合学士闻命震恐㒺知所措盖自二圣临御所用执法于今六人或由此进用或因事罢去凢任人之得失实系朝廷之重轻官吏视之以启勤怠之心邪正因之以知消长之候是以前代所选至慎至难如臣鄙凢何以堪此况复职冠河图之祕亦非近事之比虽朝廷过听欲以宠借小而臣自度量顾愿少安愚分重念顷者为邑江外被召还朝曾未五年遍歴华近无尺寸之功徳荷山岳之恩私区区之诚每虞倾覆若复冐居要任诚异本心况非独自爲身谋亦爲朝廷惜此过举伏乞追寝成命退就闲官上全知人之眀下安守节之义惶恐迫切不知所裁取进止辞尚书右丞札子臣今月五日准阁门告报䝉恩除中大夫守尚书右丞者臣备位南台言事无补上负朝廷开纳之意下姑朋友责望之诚徒以厚恩未酬欲去不忍岂谓非常之命猥加无补之臣矧复二辖之官万㡬所在茍用人之一失实取轻于四方如臣奋自诸生误叨近侍崄岖县道曾未数年出入同行莫闻显効资地浅薄积薪有后来之讥徳业空虚在梁有不称之诮伏乞追寝成命少安愚衷上以全二圣知人之眀下以成孤审已之分臣无任祈天待命激切屏营之至取进止第二状䝉恩除中大夫守尚书右丞今日虽巳具札子辞免然意有未尽君父之前不敢复隠谨具披露惟陛下察之伏念臣幼无它师学于先臣洵而臣兄轼与臣皆学艺业先成每相训诱其后不幸早孤友爱备至逮此成立尝兄之力也顷者兄弟同列侍从臣已自愧于心今慈超迁丞辖中台与闻政事而兄轼适自外召还为吏部尚书顾出臣下复以臣故移翰林承㫖臣之私意实不遑安况轼之为人文学事政过臣逺甚此自陛下所悉臣不敢逺慕古人内举亲戚无所回避只乞寝臣新命若得与兄轼同为从官竭力图报未亦必无补也如此则公议既允私意获安其于愚臣实为至幸取进止第三状今月某日伏蒙圣恩赐臣诏书一道不允臣辞免恩命者命降自天辙形恳避恩不加谴犹辱训词辄縁覆焘之私复伸愚陋之恳盖陈力事上常目止于不能而量才用人亦当务其巳竭况臣位居执法职在绳愆茍有官非其人爵踰于德法所当治敢弗言今者擢寘近班实为虚授若遂黾俛居位臣既自已知非茍复传播于人衆必指为无耻在它人犹为不可况本职之所当言幸别选于长才冀稍安于私意再殚诚悃非敢饰词所有告命不敢祗受无任震越待罪之至取进止第四状今月某日䝉恩差到某官赍降诏书一道以臣再辞恩命不允所请者特遣使车宣布君命里巷改观亲党增光虽圣聪之未回抑愚言之可听与其顺㫖而使圣朝不获所任曷若违命而使柄举惟其人用此力辞期于得请昔楚有子玉文公为之侧席卫多君子季扎知其未乱若公卿类皆骨鲠则精神足以折冲今虽忠贤在朝股肱恊力不宜杂用小器以示乏人臣能知难国之福也茍不度德民何观焉尚冀察危诚追寝前命俾得粗陈薄技以効一官既获谋身之宜非无报国之所进退两得家国俱安其今月某日䝉恩差到某官赍降诏书一道以臣再辞恩命不允所请者特遣使车宣布君命里巷改观亲党增光虽圣聪之未回抑愚言之可听与其顺㫖而使圣朝不获所任曷若违命而使柄举惟其人用此力辞期于得请昔楚有子玉文公为之侧席卫多君子季扎知其未乱若公卿类皆骨鲠则精神足以折冲今虽忠贤在朝股肱恊力不宜杂用小器以示乏人臣能知难国之福也茍不度德民何观焉尚冀察危诚追寝前命俾得粗陈薄技以効一官既获谋身之宜非无报国之所进退两得家国俱安其于微臣岂非厚赐无任恐惧恳祷之至取进止免尚书右丞表某言伏奉告命䝉恩除臣中大夫守尚书右丞者首居言责无补圣时方有黜幽之虞遽闻躐等之命辞而不获情实难安臣某诚惶诚恐顿首顿首伏念家世寒贱兄弟戅冥早坐狂言流落江湖而不返晩逢兴运聮翩禁近以偷安恃圣神之误知蹈崄夷而莫顾前后歴居于台谏弹击多召于怨尤每图自安之宜惟有早退之便徒以受恩未报中夕以兴进退皆艰徬徨自失敢有望于殊宠以自逺于烦言矧兹丞辖之严号居弼谐之贰观用人之当否知为国之重轻如臣迂阔而寡谋孤直而多怨进用兹始已或纷然眷遇傥隆安能自保伏望太皇太后陛下眷求一徳以允佥言慎名器之假人念衣裳之在笥亟收前命以保危踪茍无陨越之忧尽出生成之造无任祈天竢命激切屏营之至谨奉表陈免以闻第二表臣某言伏奉告命䝉恩除中大夫守尚书右丞者台辖之重国论所存顾惟尺寸之材何与栋梁之选比陈诚恳尚閟俞音某诚惶诚恐顿首顿首伏念家世寒儒仅守父兄之朴学文史未歧不通邦国之大猷顷自元祐之初偶縁乏使召自南迁之后遽责使言旋由左史而践掖垣复从右户以居翰苑迨兹执法曾未数年言何补于圣明志已殚于忧责以一日遭逢之幸擅诸臣积累之荣方怀满溢之虞愿求闲散之便岂意恩私之横被复叨丞辖之近班自昔政事之臣非处书生之地旣犯不韪其何敢安伏望皇帝陛下以德爱人量才付位深察斗筲之陋难堪钟鼎之藏追还误恩选逮明德俾贤愚各安其所则中外无复间言其于㣲臣受赐多矣臣无任祈天竢命激切屏营之至谨奉表陈免以闻某诚惶诚恐顿首顿首谨言栾城集巻第四十七栾城集栾城集卷第四十八栾城集卷第四十八杂谢恩命表状二十一首谢除中书舍人表二首臣某言伏奉告命除试中书舍人仍改赐章服者执笔柱下巳愧空踈起草禁中尤为清切上慙主眷下愧人言某诚感诚惧顿首顿首伏以西台政教之原紫微论思之地缉熙庶政事得起参进退具寮言成训诰昔赵孟治晋叔向为之谋主则楚无以当国侨为郑子羽掌其词令则国鲜败事今所领颇近于斯宜得博达详练之人踈通敏捷之士考覈邦典润饰皇猷如臣朴讷少文迂拙自用在仁祖时始以直言见收下第在神考时复以封事获对清光不能自结于一时旋复窜投于万里虽谋身之不暇顾受任以何堪泰坛之樽何取沟中之断清庙之瑟误收灶下之焦此盖伏遇皇帝陛下出震乘龙代天理物黙然思道専意于用人穆若守成选衆而求旧怜一介之贱偶为三世之陈遗簮以故而见收老马以病而复养不求其用聊广吾仁臣虽力不迨人而诚心未冺学忘其旧而一二犹存敢不靖恭于朝侧听高宗之言政勉强以俟几见成王之措刑无任感天荷圣激切屏营之至谨奉表称谢以闻臣某诚感诚惧顿首顿首谨言又表某言伏奉告命除臣试中书舍人仍赐章服者越从左史擢领西垣口出命书身参法从深念山林之迹本无富贵之心闻命若惊固辞不获某诚感诚惧顿首顿首伏念臣生本西蜀家世寒儒学以父兄为师贫无公卿之助私有求于禄养辄自力于文词慨然东游无以上达际㑹仁祖访求直言策语猖狂恃圣神之不讳考官怪怒恶悻直之非宜孰知牾俗之言特被爱君之诏感激恩遇遂忘死生莫酬国士之知适有私门之祸未填沟壑重迫饥寒时于道途望见神考一封朝奏夕闻召对之音衆口交攻终致南迁之患生虽不遇尝辱顾于二宗时不见容势殆滨于九死厄穷自致黾俛何言敢云衰病之余复被宠光之幸此盖伏遇太皇太后陛下毋慈均覆坤徳无私欲以任姒之明躬行尧舜之道肆求多士以遗成王耆老毕㑹于朝廷耕筑不遗于林莾遂令拔擢猥及空踈冯唐已衰犹愿云中之往贡禹虽老未忘封事之勤譬如木之在山生则荷恩而死无所怨氷之于地行则润下而正不敢辞臣之事君义亦如此欲报之意非言所殚臣无任感天荷圣激切屏营之主谨奉表称谢以闻某诚感诚惧顿首顿首谨言谢除户部侍郎表二首臣某言今月初四日伏奉告除臣依前朝奉郎试尚书户部侍郎者掖垣清閟奉鈆椠以媮安民部剧烦以金杀而爲职事非素学命不获辞臣某诚惶诚恐顿首顿首伏念臣起于南裔曾未再期擢在近班讫无少补开口论事适宸心延纳之初引笔代言非书命纵横之际窃禄而已功何足云许日以言时亦未几方自忧于汰去岂复意于超昇此盖伏遇太皇太后陛下仁圣无为静深照物坐阅工师之衆灼知情伪之端察臣朴愚怜臣孤逺才虽未能以应务性则不喜于为邪试之剧曹冀其来効然臣观当今右部之政正值昔日新法之余召募忧于钱荒差繇患于户少事既难辨法当通方尚頼圣筭之眀稍寛民力之惫之踈拙徒自勉强茍少缓于疮痍亦图报之万一臣无任感天荷圣激切屏营之至谨奉表称谢以闻诚惶诚恐顿首顿首谨言又表臣某言今月初四日伏奉告命除依前朝奉郎试尚书户部侍郎者田野之姿入朝未几侍从之贵冐宠巳多方懐汰去之忧敢有超迁之望某诚惶诚恐顿首顿首伏以右曹之政本专赋役之烦近岁以来复益金仓之旧下闗民力上计邦储朝廷议论积年于兹吏民封章继日以上置局未遑于成法付部要责其奏功将以适四方之宜为一代之典自非精练吏事通知民情何以上付忧勤下寛疲瘵如臣浅陋殆难克堪此盖伏遇皇帝陛下圣贵乘时孝先述志眀于因革之故达于利病之原上览祖宗之成规下采今昔之公议昭然独断惠此小民谓臣出某贱寒或知劭农之意性本愚拙庶无希合之情度越衆贤付以要务敢不上体圣虑勉尽鄙心臣无任感天荷圣激切屏营之至谨奉表称谢以闻臣某诚惶诚恐顿首顿首谨言谢对衣金带表二首某言伏䝉圣恩赐臣对衣金带者盛服在躬衰容有耀兼金收袵绵力难胜顾视何功叨尘重钖某诚惶诚恐顿首顿首伏念臣家本寒族误㸃清班岂曰无衣敢自求于安燠可使束带顾未工于语言曾是遭逢坐䝉恩宠此盖伏遇皇帝陛下徳泽无外足以衣被四方礼义有余意将藩饰羣下发在笥之珎以明重慎易佩鱼之饰以示等威结以㑹朝垂厉识都人之旧服而拜舞顾影有彼已之慙岂徒褒博以为容愿尽麋捐而报德臣无任感天荷圣激切屏营之至谨奉表称谢以闻某诚惶诚恐顿首顿首谨言又表某言伏䝉圣恩赐臣对衣金带者中廷拜命御府推恩授安吉之礼衣兼荧煌之寳带臣某诚惶诚恐顿首顿首伏念臣西南贱士儒素传家羊裘寛博以御寒牛胁连延而束体久从游宦幸此甄收曾何施为坐沾赐予此盖伏遇太皇太后陛下天覆庶物子养羣臣机杼告功逺取同裘之义范镕成质式示断金之诚箧笥增辉既燻暖于私室韠绅同结亦夸耀于周行顾慙彼巳之讥当誓捐躯之报臣无任感天荷圣激切屏营之至谨奉表称谢以闻臣某诚惶诚恐顿首顿首谨言谢翰林学士宣召状二首右臣今月二十五日西头供奉官充待诏盛倚至臣所居奉宣圣㫖召入院充学士者成命莫回惊使华之促召一家竦听望云阙以驰情实儒者之至荣岂平生之敢望窃以翰墨之任始自有唐供奉至尊讲闻前軰北廊奏事有如李绛之忠中禁论兵复数毕诚之智迨我祖宗之盛最优文学之时举旧章多䝉召对顷自恭黙之后稍虚顾问之常方今圣德日跻羣属目盖将虚前席以博问继夜烛而畴咨宜得隽良密侍燕语如臣草野微陋章句拙踈十载江湖之间自羣鱼鸟五迁台省之要永愧冠裳敢谓乏人遽令至此兹盖伏遇皇帝陛下天心广大海徳并包物无一介之遗意求万目之举临朝访道有元老之在前燕处淸心授衆正而自助从容盛德循致承平尘露之㣲海岳奚补修列圣之故事今将其时因间见以纳忠臣亦有志臣无任感天荷圣激切屏营之至谨録奏谢以闻谨奏又状右今月二十五日西头供奉官充待诏盛倚至所居奉宣圣㫖召臣入院充学士者力辞不免亟承诏㫖之温就职有时复纡使节之重慙负之极俯伏何言窃以法从之华禁林称首田渔自奋信遭遇之巳艰兄弟迭居况前后之无几二刘二吴号有唐之盛事二宋二韩称本朝之得人或同处于一时或相望于累岁今臣与兄轼皆尘西掖继入北扉曾未三年遍经两制才不逮于前軰宠遂极于当年圣主何私偏许一门之幸愚臣自料敢齐伯氏之贤莫为先容独尔辛㑹此盖伏遇太皇太后陛下天地之徳含气必生日月之明容光咸照力判忠邪之党首清侍从之聮察臣兄孤直之无他适贝员偶阙而当补弃遗簮而未忍意同气之可收致此空踈亦䝉奨擢臣敢不始终一节庶无陨于家声勉强百为或有补于国事臣无任感天荷圣激切屏营之至谨録奏谢以闻谨奏谢赐对衣金带鞍马状三首右臣伏䝉圣慈以臣入院特赐衣一对金腰带一条并鱼袋金镀银鞍辔马一疋者衣配重金光照从官之右廐分上驷出忘徒步之勤龌龊何功便蕃若此伏念臣生于寒逺仕则尘劳逢掖之衣加牛胁而自约下泽之乘望田舍以懐归曾是恩私不遗固陋此盖伏遇皇帝陛下辑绥多士收揽成功五色彰施既盖藩饰之羔六辔调适复均缓急之宜不间衰残特加好赐无衣自请喜七节之吉兮爲子永懐悲三赐之及此麋捐之报造次不忘无任感天荷圣激切屏营之至谨録奏谢以闻谨奏又状右伏䝉圣慈以臣入院特赐衣一对金腰带一条并鱼袋金镀银鞍辔马一疋者服章在笥骐骥出闲袭以㑹朝乘而拜赐周行悚观陋室増华伏念臣家本寒儒误尘法从既脱布韦之陋稍从舆马之安同裘之私本非所望康侯之钖顾亦何堪宠数便蕃循省愧叹此盖伏遇太皇太后陛下博求隽乂图广治功历览搢绅之闲深照奔走之病亦是迂拙偏被恩私宾客在前或将使之束带大夫之后知遂免于徒行誓以麋捐少图报称臣无任感天荷圣激切屏营之至谨録奏谢以闻谨奏又状右伏蒙圣恩赐对衣金带鞍辔马一疋者衣以旌礼钖之带则有约束之严马以代劳加之鞍则无陨越之惧荷国恩之深重知圣训之宻㣲服以周旋益增愧汗此盖伏遇太皇太后陛下照临多士抵广德心捐厩库之有余怜臣庶之㣲陋拜命兹姑曾无毫发之劳受赐以归先有满盈之惧伏念起家寒逺遭世熈明才下位髙畏维鹈濡翼之诮任重道远怀老骥伏枥之心量力自知覧物增愧将何以光被显服并驱衆贤惟当知无不言实亦匪以爲报臣无任感天荷圣激切屏营之至谢勅设状二首右伏䝉圣慈以臣今月二十六日入陛特赐勑设者初践玉堂凾颁燕俎仰示慈之丰厚增涖职之以华饱食何为汗颜㒺措伏惟皇帝陞下使臣以礼光禄后威四簋既盈岂复无余之叹初筵有秩共成既醉之和荷赐则多论报何所臣无任感天荷圣激切屏营之至谨録奏谢以闻谨奏又状右伏䝉圣慈以臣今月二十六日入院特赐勑设者恩异禁林礼加燕豆频年不讲故事仅存偶追贤儁之游凾䝉饫赐之旧伏惟太皇太后陛下惠慈无外典礼毕修鸣鹿呦呦喜忠言之来告嘉鱼汕汕岂衎乐之徒然祗服异恩敢忘仰报臣无任感天荷圣激切屏营之至谨録奏闻谨奏笏记二首䝉恩授翰林学士知制诰者有命自天恳辞无地伏念臣归朝未㡬受任过优荣兼伯仲之间宠先供奉之列此盖伏遇太皇太后陛下德施普博恩及覃平察狂狷之无他怜孤直之寡助生成之赐草木何知臣无任感天荷圣激切屏营之至又记䝉恩授翰林学士知制诘者职叨非分恩出异常伏念臣比自南迁擢居法从功未闻于一二宠遂及于便蕃此盖伏遇皇帝陛下急于用人不遗寸善置之翰墨之地忘其兄弟之嫌欲报洪私未知死所臣无任感天荷圣激切屏营之至谢除龙图阁学士御史中丞表某言伏奉告命除臣御史中丞充龙图阁学士者视草禁中既亟儒臣之选专席朝右复膺忠告之求兼延阁之宠名增之荣观退循浅拙徒积兢危诚惶诚恐顿首顿首伏以仁圣在宥五年于今恭俭无为四方称治然而矫枉之过苛吏适去而寛弛相寻革故之难敝事虽除而条纲尚紊民贫未可经逺吏窳难于责功是谓守成之难宜有厉精之实幸台纲之一举措国是于无疑如臣才力之微勉强何及此盖伏遇太皇太后陛下徳惟主善政贵日新闵风俗之惰媮审词说之忠侫知逆耳之利行察逊志之多非是以度越儁贤收掇㣲贱然臣迂愚之实砥砺莫加颠沛之余衰罢日甚言之无补昔已效于谏垣文不适时比复陈于翰苑恩深莫塞才短奚为惟有事君之小心每欲终身于直道折而不屈盖蓬蒿之自然晦而犹鸣亦鸡鹄之常性志效捐躯之报未知授命之晨拜伏在廷俯仰增愧臣无任感天荷圣激切屏营之至谨奉表称谢以闻臣某诚惶诚恐顿首顿首谨言谢除尚书右丞表二首臣某言伏奉制命除臣中大夫守尚书右丞累具辞免䝉降诏不允仍断来章者待罪南台阅时空久承恩右辖量分实逾虽循墻而固辞媿回天之无力臣某诚惶诚恐顿首顿首伏念臣衰迟晩节遭遇圣时还朝首擢于谏垣求言终寘于台长盖古人事君之难事惟忠言拂意之易危迫切至于引裾颠危有或折槛大则死亡之不䘏小则投窜而莫晋虽伏节之心没而后巳而保身之义明者非之臣今不然事出至幸盖上方有道常导之使言故下获安心知言之无罪非徒无益而不谴抑又与进而超迁才不逮于中流幸则过于前軰出入数岁参陪大猷昔所罕闻衆或惊叹此盖伏遇太皇太后陛下奉身有礼体天无心均覆中外无戚踈之殊惠养黔黎有恭俭之实德则可纪过宁复闻遂使谏诤之臣不知激讦之惧因縁宠遇复享尊荣不赀之恩没齿何报方今兵革既息年谷稍登唯当上体仁心治而弗扰劳求哲士守之愈坚庶羣后比义以致功则孤因人而成事过此以往未知所裁无任感天荷圣激切屏营之至谨奉表称谢以闻某诚惶诚恐顿首顿首谨言又表某言伏奉制命除中大夫守尚书右丞累具辞免䝉降诏不允仍断来章者涣汗之恩已行而不反伛偻之志虽勤而莫伸上愧鸿私公下慙议某诚惶诚恐顿首顿首恭惟皇帝陛下接尧舜之统蹈成康之仁体貌先正耆老之臣拣拔后来翘秀之士俛仰六载前后几人坦然公眀故不私贤否之实穆然渊黙故坐照情伪之真临御久则鉴愈明得失分则下无隠如臣者西南贱士章句小儒早岁猖狂偶窃方闻之选中年流落既安县尹之卑遭时乏人致位近侍跌宕文墨之囿嗫嚅议论之场举皆空言安有实效顾惟省辖之重实参国论之余岂无遗贤遽及㣲品地寒资浅何以望三事之余光才短力能安能裁六聮之滞论虽复黾俛就职愧叹何言此盖伏遇皇帝陛下天地之仁曲成草水之陋父母之爱不録子弟之非将建大厦以覆羣生故收衆材而无弃物然员过其力受非所容惟有㓗已无私或不孤于託付引类自助幸得免于颠隮不渝始终少答恩造无任感天荷圣激切屏营之至谨奉表称谢以闻臣某诚惶诚恐顿首顿首谨言生日谢表二首某言伏䝉圣恩以生日特遣中使降诏书赐臣羊酒米麫者忝二中台席犹未暖恩颁细札庖巳分甘爰因诞辰宠贲私室臣某诚惶诚恐顿首顿首伏念才无它技生实多艰近从江海之覊遽闻廊庙之政龌龊从衆曾何补于㣲尘出入弥旬已自惊于素食惟是累朝之故事本优当世之名鄕不遗子之私特助室家之喜岂兹菲薄亦被宠荣此盖伏遇皇帝陛下仁贵慎㣲礼思从厚既竭大烹之养兼存推食之恩庶无饥渇之忧以尽腹心之报虽草木不知于亭育而犬马尚职于仁私被服恩光永思报称臣无任感天荷圣激切屏营之至谨奉表称谢以闻臣某诚惶诚恐顿首顿首谨言又表臣某言伏䝉圣恩以臣生日特遣中使降诏书赐臣羊酒米麫者时当生育情方切以懐亲职贰文昌恩忽惊于捧诏廪庖致馈门户生光臣某诚惶诚恐顿首顿首伏念臣夙禀厄穷年侵衰暮偶縁乏使叨据近班未尝稼而取禾则多不能谋而食肉无耻醉乏令德之羙饱无用心之勤常恐食浮以爲身累敢烦好赐之厚曲记初生之期此盖伏遇太皇太后陛下推天禄以养才因旧章而惠下㫖酒肥羜见和平蓄衍之祥香稻来年皆调节登丰之报顾惟孱陋坐食甘膄况臣少也早孤禄不及养老而多感忧以终身赐予在前莫施乌鸟之㣲志顾瞻来事惟有忠义之可为蕞尔寸心未知所报臣无任感天荷圣激切屏营之至谨奉表称谢以闻臣某诚惶诚恐顿首顿首谨言笏记进擢未几劳效未闻隅縁生育之辰遽䝉歛赐之典醉酒饱徳虽喜太平之风先事后禄愧非崇徳之义黾勉图报愧畏交中栾城集卷第四十八栾城集栾城集卷第四十九栾城集卷第四十九代人上表二十三首陈州张公安道谢批答表二首臣某言伏以衰病日侵旷官是惧敢期恩贷曲示抚存臣某诚惶诚恐顿首顿首伏念臣早尘侍从晚遇圣明犬马之诚本期于竭尽乌鸟之志施迫于艰难忧患既深志力俱耗比縁终制获觐清光自顾衰残之余力求闲散之地荷圣恩之未弃付便郡以偷安勉强支持庶几补报而自单车就道之日旧疢縁隙而生视事云初犹冀有瘳于岁月力疾为治未敢即诉于朝廷及此迁延愈增昏眩殆将隳挠于条教无以表正于吏民衆所共知信非矫饰报孤诚而未达服睿眷以徒惊感激之衷固无以喻进退之分终所未安虽眀主优容旧臣而尸素之讥安可弗畏虽愚臣贪冐宠禄而筋去难以强回茍矜察其罢羸实保全于终始无任祈天竢命激切屏营之至谨奉表陈免以闻某诚惶诚恐顿首顿首谨言又表臣某言老病既至昏耄及之恩泽未移抚存若此感幸虽切启处未宁臣某诚惶诚恐顿首伏惟皇帝陛下覆育万物体干坤之不遗容养羣臣犹父母之曲尽始终爱惜左右保全虽或迃踈无用之才加以羸老难任之日犹未忍弃俾获偷安徳厚恩隆感深涕陨然念臣结发从宦出身爲君遭遇圣眀有犬马自效之志酣豢爵禄无山林独往之心矫世求名既非所愿要君自鬻九不忍为诚以病势侵凌理难勉强伏自去岁初涖宛丘风热交攻面目几废回陈诚请未赐允从贪冐宠光明友之所讥笑隳弛条教吏民之所厌憎逮此干闻出于窘迫岂可复贪荣命不畏多言而况南都有先臣之敝庐留台固遗老之清职在臣不爲遂废于国亦谓无嫌病而得闲斯人情之至愿退之以礼知主眷之愈隆天髙听卑得请乃巳某无任祈天俟命激切屏营之至谨奉表陈免以闻某诚惶诚恐顿首顿首谨言齐州李肃之谏议谢表某言伏奉某月日勅就差臣知齐州巳于今月三日到任上讫者衰疲无用退避爲冝尚分邦符以便私计某诚惶诚惧顿首顿首伏念臣㓜䝉基业早与簮裳遭遇先朝荐更烦使逮圣眀之有作登贤俊于无方误识鄙凡首被选擢节制西夏尹正上都用舍皆独断之明左右无一人之助才㣲地薄宠至心惊誓坚愚忠以报天造然自出入要地讫无丝髪之可称驱驰莫年已觉筯骸之不迨虽东秦之奥壤实故里之近邦顾惟绥抚之权非复羸老之任飞章自乞倚宸眷之未移明命俯从知圣恩之愈厚况复歴山旧治父老犹存濮水弊庐封畛相望首丘自得恋主徒深秋稼粗豋民情稍复坐布徳泽岂劳施为惟是丘山之恩猥被桑榆之景报效无所寝兴不遑臣无任感天荷圣激切屏营之至谨奉表称谢以闻臣某诚惶诚恐顿首顿首谨言代李谏议谢免罪表臣某言顷者昧于周防自贻谤讟聪明坐照善恶俄分臣某诚惶诚恐顿首顿首伏念臣幼服官箴惟知勤瘁老膺朝寄但守朴忠讫无佗长以报殊遇力小任重常自知其不任势薄地寒果大招于浮议烦言初起卒莫自明孤迹多危自甘永弃頼圣神之不惑察诬㒺之无根不劳辩明自获昭洗此盖伏遇皇帝陛下天鉴在上物无遁形坤厚兼容人获安䖏知拙直之多怨怜衰朽之易摧不见瑕疵曲全终始感幸之切涕泗交流重念臣昔事先朝虽更烦使衰门无振起之望莫齿絶荣华之心自䝉选揄遂歴禁近初无左右之助惟恃日月之明入领要权出分重镇况复第昆之菲薄并叨侍从之清华䝉国厚恩如臣有几未能消于谤口实有累于知人每自省循谓宜废黜尚窃方州之寄益眀眷奨之深敢不勉励疲驽要粉身而后已训敕子弟期累世以无忘过此以还未知所措臣某无任感天荷圣激切屏营之至谨奉表称谢以闻某诚惶诚恐顿首顿首谨言南京张公安道免陪祀表某言伏䝉诏恩以南郊大礼召臣陪祀者躬飨圆丘祗见祖庙百辟在列有懐旧臣明诏及门许观盛礼顾衰骸之羸瘠奉成命以震惊某诚惶诚恐顿首顿首伏念顷守乡国理极便安但以莫年势难勉强飞章请老有负薪不逮之深忧窃禄偷安岂日莫思归之本意恐再三之上渎遂黾勉以逾时然而目疾侵凌比加昏眩足力耗竭殆不支持方陛下咸秩百神骏奔万国思以自天之福禄均畀在位之臣工恻然眷懐未忍遗弃而臣适丁病废之日惧成跛倚之尤身滞周南信荣观之有命心游魏阙念入侍之无期惟当望柴燎之余烟伏茅檐而窃抃坐驰诚意仰企清光媮惰之诛逃避无所臣无任祈天荷圣激切屏营之至谨奉表陈免以闻臣某诚惶诚恐顿首顿首谨言张公谢免陪祀表某言伏奉今月某日诏书许臣免南郊陪位者睿眷优隆不遗旧物老身衰病辜奉眀恩未即谴何重加抚谕某诚惶诚恐顿首顿首伏惟皇帝陛下奉若天地祗事祖宗罄万国之欢心洽百礼而为奉四海来格尚何竢于匹夫诚意旁周独未忘于一介其为幸㑹岂合固辞况臣仕歴三朝班聮二府自当勉强筯骸之力奔走笾豆之间听工祝之告休均在廷之率舞而乃自陈衰瘠茍便安闲始贡私诚谓严诛之莫逭重迃细札识圣度之兼容虽蒲柳之质既衰而葵藿之心未已瞻望陨越寝兴不遑臣无任感天荷圣激切屏营之至谨奉表陈免以闻某诚惶诚恐顿首顿首谨言代张公贺南郊表臣某言伏见今月二十七日南郊礼毕大赦天下者飨帝之功允属于元圣好生之徳遂洽于斯民某诚欢诚抃顿首顿首闻天地万物之始祖宗百世之元在礼有合祭之文于经有严配之义旷三年而后举竭四海以荐诚然后情意获通多仪克备惠泽均于多辟赐予迨于六师自非圣神莫或修举伏惟皇帝陛下仁孝天钖恭日俭跻祗事神祗勤䘏鳏寡故能享安宁于历岁效职贡于多方釐事告成旧章不坠臣忝事累圣亲承盛仪覩致诚备物之为难知持满守成之不易其为喜慰实倍等伦某无任瞻天望圣激切屏营之至谨奉表称贺以闻某诚欢诚抃顿首顿首谨言南京留守贺南郊表某言伏以今月某日南郊礼毕大赦天下者亲飨天地陟配祖宗咸秩百神均福四海举此盛礼併在一时某诚欢诚抃顿首顿首伏惟皇帝陛下纉嗣五圣勤学十年地平天成礼备乐奉亲执圭币三接神祗藁秸陶匏致精㣲于德产牺牷玉帛来职贡于多方祝嘏告休福禄荐至赦宥多辟思广好生之心赏赉六师共享如茨之福罔有内外咸尽欢欣某居守别都阻陪列位徒与吏民之衆共被德泽之余某无任瞻天望圣激切屛营之至谨奉表称贺之闻某诚欢抃诚顿首顿首谨言南京百贺南郊表某等言伏奉今月某日南郊礼毕大赦天下者举三年之盛典罄万国之欢心釐事既终鸿恩均被臣某等诚欢诚抃顿首顿首伏以天地之功施而不报祖宗之徳大而难名惟有躬祀圆丘配神作主仰以答灵休之嘿运俯以示圣孝之无穷伏惟皇帝陛下道被华夷泽浃幽显百神受职四海宅心盛德元功推而不有报本反始因以教人遂縁祝嘏之余丕冐生灵之衆幅员万里欢喜一词臣等分职晋都不获奔走执事无任瞻望踊跃激切屏营之至谨奉表称贺以闻臣某等诚欢诚抃顿首顿首谨言南京谢颁暦表某言今月某日进奏院递到诏书一道赐臣熈宁十一年新暦一巻者天方发春朝既颁朔岁功伊始民事有时臣某诚惶诚恐顿首顿首伏惟皇帝陛下政先稽古动必法天将以正万事于岁先大一统于宇内而臣官治留务职在劝农敢不奉顺典常助宣化育勤率吏属共质要成臣无任瞻天荷圣激切屏营之至谨奉表称谢以闻臣某诚惶诚恐顿首顿首谨言张公谢南郊加恩表某言伏以今月某日南郊礼毕特加臣恩命者元祀告成鸿恩溥及虽在退藏之品犹加异数之荣祗奉丝纶贵增慙惧某诚惶诚恐顿首顿首伏惟皇帝陛下竭诚致飨受禄自天乐与羣臣同霑大庆上自股肱之列下同筦库之㣲嘉其显相之勤録其骏奔之助霑然大赉大岂无名如臣草木余生桑榆莫景顾田庐而愿逝窃秩禄以常惊多病支离已无任于陪祀宠光霑洽尚不间于推恩荷德滋深论报无所臣无任感天荷圣激切屏营之至谨奉表称谢以闻某诚惶诚恐顿首顿首谨言李诚之待制遗表某言衰病既侵大期将至顾视日景瞻恋圣时忍死一言暝目无恨某诚惶诚恐顿首顿首伏念臣少年感槩有志功名晩节遭逢屡经驱策揔戎西北方朝廷旰食之秋为国威懐窃将帅分忧之日誓将勉励少答恩私而施设未遑罪戾随至荷圣神之普照曾窜逐之几时安居里闾浪迹渔钓诚心自信冀天日之尚回岁月濳移谓倚伏之可待而命之弗子冥不自知俛仰之间弥晋已甚伏惟皇帝陛下躬尧舜之明哲履汉唐之绪余引领太平之功侧身同德之士臣虽窃见其始而莫究其终兴言及兹衔痛没地然闻之惟至诚可以格物惟至仁可以安人刑非为治之先兵实不祥之器此皆陛下聪明之自得老生平昔之常谈将死之言庶几于善茍有取于万一则虽没而犹生臣无任瞻天望圣激切屏营之至谨奉表以闻臣某诚惶诚恐顿首顿首谨言龚谏议谢青州帅表臣某言伏奉五月某日勅告授臣右谏议大夫知青州军州事兼京东东路安抚使臣已于今月某日祗受讫者守土无功旷官是惧成命既出恳避无由臣某诚惶诚惧顿首顿首伏念臣儒术空踈吏能浅薄早䝉选擢屡典方州中被宠光荐历台省懐朴忠而不顾勅勤拙以自将然自违去中朝流落外补首尾经八年之久左右无一人之容自分衰朽之余无复甄升之望顷縁乏使再守别京获覩日月之光亲闻金石之训粗陈本末方慙尸素之多俯念孤平尚有驱䇿之意自违天阙曽未期年凾升侍从之荣仍分旄钺之寄鸿恩自至莫知其由此盖伏遇皇帝陛下天地兼容陶钧独运识冯唐于郎省但取一言寘汲黯于淮阳未忘旧物恩深不报期铭骨以终身才拙自知誓见危而一节衔命东徃诚心内驰臣无任感天荷圣激切屏营之至谨奉表称谢以闻臣某诚惶诚惧顿首顿首谨言陈汝羲学士南京谢表某言伏䝉圣恩授南京留守知应天府事臣已于今月某日到任讫者越从散地擢领留都仰戴恩光惟知慙惧臣某诚惶诚恐顿首顿首伏念臣早䝉器使屡试烦难任重多忧积衰成病乞身闲冷但求安养于余生絶惠功名不复干求于当世岂谓圣恩未弃见收桑榆枯木再生重沾雨露自闻此命莫知其由洎获见于清光复亲承于圣训尽出陶钧之化曽微左右之容昔汉宣起张敞于亡徒汉武用安国于梁狱古或有是今则无之向非日月之照临不遗隙穴之微陋则巳废之迹谁肯复收敢不勉励疲驽宣布政令虽天地之恩不报而犬马之志长存臣无任感天荷圣激切屏营之至谨奉表称谢以闻某诚惶诚恐顿首顿首谨言南京晋守谢减降徳音表某言今月十三日进奏院递到中书札子一道踈决见禁罪人臣已即时施行讫者徳泽之厚常首于京都原省之寛一清于多辟感天至速恊气可期臣某诚惶诚恐顿首顿首伏以本京顷自秋末逮兹岁终愆阳为灾时雪不至麦田枯藁民气底烦虽尝祗奉诏音并走羣望而精诚未格应答不时衆皆嗷然仰而有待伏惟皇帝陛下心存万国知其艰难徳配上天体厥覆雾推临轩决狱之意广赦过宥罪之仁谓三都之人均在辇毂使千里之内同起颂声民心既孚天听非逺臣幸摄守晋钥亲被鸿休乐与都人共陶圣化臣无任感天荷圣激切屏营之至谨奉表称谢以闻臣某诚惶诚恐顿首顿首谨言张刍谏议南京谢表臣某言伏以南阳重镇久愧于无功留钥乏人复叨于宠寄祗奉纶綍初见吏民臣某诚惶诚恐顿首顿首伏惟皇帝陛下选用列辟藩屏四方独化陶冶之间不为亲踈之异乃眷别都之地实惟创业之邦控引大河逺通江海之利列置诸将并拥貔虎之师舟车四驰宾旅荐至历观近世多用重臣顾省庸虚岂宜忝冐伏念臣遭逢早岁流落中年不意班白之秋置身侍从之列秉持旄钺镇抚方州负乘有致冦之忧老病非济时之器向非荷天地生成之徳被日月临照之眀孰为先容保此弱植臣敢不瞻望京邑推广风教之余勉强疲驽少致涓埃之报无任瞻天望圣激切屏营之至谨奉表称谢以闻臣某诚惶诚恐顿首顿首谨言张公安道乞致仕表三首某言七十致仕国有旧章再三上闻情非虚饰某诚惶诚恐顿首顿首伏念早尘显仕才本空踈晩依至道心存止足甘方未及亟请闲官老既当休即求谢事陛下矜怜耆旧特屈典常许带使名坐临僊馆臣眷恋德泽难于固辞勉强衰迟领此深眷空糜厚禄巳复二年仰愧朝廷俯慙朋友敢縁礼律之旧力丐筋骸之余盖陛下欲优容老成而臣之䝉赐已久臣将畏避满溢而陛下之流泽愈多诚恐一朝沟壑之虞遂有终身负乘之耻逮此未耄得以自陈伏惟皇帝陛下成物如天爱人以德君臣之际非独以爵禄豢养为恩进退之闻固将以名节始终为意使臣得退伏闾里歌咏圣时行苇无牛羊之忧蒲柳免风霜之患则私心自得国体兼存区区悃诚实冀得请无任祈天俟命激切屏营之至谨奉表以闻臣某诚惶诚恐顿首顿首谨言又表某言老而求退岂以为名病而得闲本其至愿飞章自乞诚意未孚特䝉赐书勉以就职臣某诚惶诚恐顿首顿首臣闻引年去位事君之旧章懐禄忘归人臣之深戒自昔不得谢者在礼虽或许之然皆庙堂注意之臣疆埸折冲之任邦家倚以为重神人頼以为安留之者既自有词居之者诚亦无愧是以礼存权制人絶间言未闻退处闲官坐糜厚禄窃此异数晏然偷安伏念臣早事三朝晩遭兴运首被拣拔与闻㡬㣲贪恋圣眀岂有穷已徒以宠禄盈满惧速颠隮筯力衰罢理难勉强幸縁旧典敢固自陈伏惟皇帝陛下量极干坤德隆父母因至诚之勤请杜无名之误恩念臣平生粗守㢘隅耻于侥倖使今日得安分限即是恩私区区寸诚得请乃已臣无任祈天俟命激切屏营之至谨奉表以闻臣某诚惶诚恐顿首顿首谨言又表某言诚发于中一言可信恩加望外再请未从顾惟衰朽之年久窃尊荣之寄虽䝉异眷敢以自安臣某诚惶诚恐顿首顿首闻事君之礼少壮不敢不勉行已之义老病不可不归壮而不勉则失忠老而不归则忘耻今臣心力衰退手足支离谢事之期已逾三岁祈天之请盖又累年况复同列之间北多得请而去独言辞浅陋未足以回天势力孤单中无与为地茍遂磐桓顾宠俯仰懐慙志不克伸没有遗恨伏惟皇帝陛下至诚乐善多士克生元首股肱自足名世奔走先后未尝乏人岂臣去晋足为轻重徒以遗簮可念遂忘朽弊之难堪老马尚存不知驱驰之弗逮致之颠覆之地恐非爱惜之宜故宠以尊名不若使得全亷耻之为贵厚以重禄不若使得守分限之为安凢厥保全之余斯皆圣明之赐力陈危恳尚冀必从臣无任祈天俟命之至谨奉表以闻某诚惶诚恐顿首顿首谨言张公谢致仕表某言引年辞位忘三请之频烦念旧推息兼异数之重复不替使名之重仍兼宫职之崇身喜归休心慙误宠国有成命礼不敢辞某诚惶诚恐顿首顿首伏念奋自诸生荐歴显仕出入中外凢经四十余年事业空踈未间一二可纪量才无用早絶意于功名闻道有年久甘心于闲退徒以夙事累圣晩遇昌期虽复巳衰未忍亟去逮此筋骸之俱废自知驱策之难堪沥恳上闻辍难䝉听皇明委照私欲无违复縁出震之初与闻冯几之命曲加恩礼度赵典常此盖伏遇皇帝陛下义不忘劳仁先贵老待疲马以刍粟之厚聊尽其年均枯木以雨露之恩岂责之报使得优游卒岁安乐延龄惠泽至深反侧为愧虽老身已矣将遂志于山林而物性自然终倾心于葵藿臣无任瞻天望圣激切屏营之至谨奉表称谢以闻某诚惶诚恐顿首顿首谨言歙州贺登极表臣某言奉今月初六日赦书伏承皇帝陛下天钖成命君临万邦神人宅心中外相庆臣某诚欢诚抃顿首顿首臣闻人伦莫先者父子神器不二者社稷付与一定衆庶自安我国家接统汉唐配徳虞夏世祚平泰古无拟伦先皇帝总御纲权肇新法度广兴百世之利聿追三代乏隆大功甫成明命有属皇帝陛下仁孝天授圣智日跻承昭考作室之眀頼艾毋翼周之赐临驭兹始沛泽汪洋宠及庶寮恩宥多辟民田蠲租税之重邉吏禁侵攘之姦兆民允懐四夷永頼昔周成致刑措之盛汉昭知时务之宜今古同符治功可待臣守土南服亲被鸿恩踊踊欢唿倍越伦等臣无任瞻天望圣激切屏营之至谨奉表称贺以闻某诚欢诚抃顿首顿首谨言滕达道龙图苏州谢上表二首臣某言近从邻郡移领乡邦舟楫之劳曽无几日里问之旧足慰平生臣某诚惶诚恐顿首顿首伏念臣家世寒微学术踈浅介特无援歴事三朝缱绻愚忠粗守一节方先帝临御之始寔羣臣综覈之秋拙直之心偶䝉委照几徴之议每輙与闻知无不言徒自竭于忠孝直故多怨遂寝结于憎嫌恩遇一移流落十载虽欲自安于散地然犹横被以恶名投畀遐方要令没齿窃意网罗之莫脱岂知天日之自明呉兴之除圣意可见幸疑谤之已释虽老死其何求敢冀优恩复迁善地此盖伏遇皇帝陛下孝思天至圣徳日跻怜孤迹之多艰伤旧物之久弃持推鸿造存养余龄老病出仍覊危多感勒䘏民物敢忘委寄之深迎劳往还巳觉筯骸之惫葵藿之心徒切桑榆之报何时臣无任瞻天望圣激切屏营之至谨奉表称谢以闻臣某诚惶诚恐顿首顿首谨言又表某言地本乡闾人情所乐物多鱼稻衰病以安祗见吏民布宣徳泽臣某诚惶诚恐顿首顿首伏惟太皇太后陛下坤仪正大毋徳慈仁照知四海之艰难洞鉴羣臣之情伪不遗踈逖均被优恩臣早事三朝误知先帝初睹变更之议每陈安靖之谋言拙计踈怨多援寡始求补外本欲安身不图宠幸之心未快憎嫌之素遂因疑事加以恶名流落十年必致死亡之地窜投三郡益加逺小之乡頼圣神之至明察愚直之无过独排衆谤移领吾兴危迹再安孤根复植逮兹新命不觉涕零惟天地之鸿私顾草木之何报东南少事深慙素食之恩江海坐驰私有自怜之意臣无任曕天望圣激切屏营之至谨奉表称谢以闻臣某诚惶诚恐顿首顿首谨言栾城集巻第四十九栾城集栾城集卷第五十栾城集卷第五十启事二十二首贺欧阳副枢启右某启伏审近膺休命遂总兵权凢在下风孰不自庆以天下之辩士而议论兵革之要以朝廷之元老而临御勐悍之臣士民所以欢欣夷狄所以震惧昔者汉之贾谊谈论俊美止于诸侯相而陈平之属实为三公唐之韩愈词气磊落终于京兆尹而裴度之伦实在相府夫陈平裴度未免谓之不文而韩愈贾生亦常悲于不遇盖人之于世羙恶必有所偏而天之于人赋予亦莫能备伏惟枢密侍郎天才奇特髙出古人余论温纯和乐海内士人之所望以开慰学者世俗之所待以师保斯民果承宠荣入践钧轴手执予夺身为安危施之事实则可以惨舒四方之人见之笔墨则可以照曜万世之下夫富贵之士所少者文字而终莫能得贫贱之士所急者爵禄而亦不可求有能力取其一端皆以自足于当世而况位在枢府才为文师兼古人之所未全尽天力之所难致文人之羙夫复何加谨奉启陈贺不宣谨启北京谢韩丞相启二首右某咨顷违轩闼寻至北门自领簿书复将期月魏都雄盛号称河朔之上游职官卑微最为府中之末吏事既甚伙议皆得参顾惟浅庸何以堪处而况旱气方退流民未还盗贼纵横犴狱填委是健吏厉精竭力而不足之日非庸人偷安自便而能办之时伏惟相公伟量絶人盛业盖世乐育贤俊误知鄙凢窃观佐幕之司似若无责之地勉强以处则事皆可与因循而去则身实甚闲敢无自强少答知遇又启右某近准中书札子就差管句大名府路安抚总管司机宜文字者顷尘制科已授商幕寻辄请告以便养亲贫窭无资还复求仕既来魏府幸迩家庭曾未逾时就改此职邉鄙无事最为闲官俸给稍优尤便私计自非昭文相公陶冶庶类顺养衆情曲务鄙庸常见存念则岂有进退之际皆从私心功效未闻旋移新局顾恩造之甚厚思力报以未由区区之诚书不能既贺殴阳少师致仕启伏审累章得谢故邑荣归位冠东宫宠兼旧职髙风所振清议愈隆伏惟致政观文少师道徳在人术学盖世早游侍从蔚为议论之宗晩入庙堂隠然衆庶之望属三朝之终始更万变之勤劳临事而安莫测弛张之用释位既久始知静鎭之功仰成绩之不刋信后来之难继荐历三镇始终一心知无不言曾中外而易意老而弥壮信贤达之过人衆皆以力事君公独以道自任仕以其力者力衰而后去进以其道者道髙则难晋故七十致仕在礼则然而六一自名此志久矣筑室清频琴书足以忘忧遗名四方珪组盖巳外物谁欤治国能就问以质疑惟是门人尚不拒其来学伏以官守不获躬诣门屏谨奉启陈贺迎陈述古舍人启右某启伏审厌直玉堂公忧辅郡父老相庆吏属竦观伏惟知府舍人道德精醇政术髙妙东南旧治久振于士林台阁遗风特髙于朝右鲁侯为国始自泮水何武按部首访诸生不谓古人复见今日某承乏黉舍久闻德音乐与斯人共被余泽贺致政曽太傅启伏审得谢明廷进兼异数首被衮衣之钖仍因旄节之崇终始恩荣中外庆慰伏惟致政太傅侍中旧德隆重元勲着明辅相三朝纯固一节良士在位不求旅力之功尚父虽衰犹荷鹰扬之託西鄙无事中扆思䝨继陈止足之诚自求清静之乐付青简以遗事追赤松而并游大节凛然四方仰止矧十载庙堂之旧多一时几杖之贤年德最先命秩九峻出同忧患措国步于安宁归共优游播淸风于长乆某夙荷知奖实倍欢欣谨奉启陈贺贺韩相州启伏审恳辞晋务归守鄕邦歛藏爲国之方勉就还家之乐进退有裕卷舒适冝伏惟某官才大难名功成不处方三朝之终始更万变之勤劳抗大节于群疑擅元勲于不朽楚国巳定叶公迈其旧封唐室多虞裴度久而在外遗功名于简策乐民社于方州施无不宜信处心之有道衆犹愿治懐旧德以徒劳某夙荷奖知实倍欢慰限以官守阻诣门庭谢韩许州启伏念某为性迂踈居官简惰日虞弹劾归事耕桑敢谓兼容尚形论荐恭惟安抚相公徳度宏逺谟猷老成不居公相之隆退就方州之寄惟世俗之多务岂栋梁之久闻复用之期曾无几日愿知之士岂惟一人曾何巳弃之身未改见知之旧嗟驽马之独后期枯枿于再荣为力已艰论恩则厚黾勉下禄心已切归欤愧负鸿终私何为而报此贺河阳文侍中启伏审力辞枢务得请名邦恩礼便蕃中外庆慰伏惟判府司徒侍中辅相三丗始终一心噐业崇深不言而四方自服道徳髙妙无为而庶务以成此朝廷所以迟迟于均佚之书而士民所以睠睠于保釐之命顾惟出处之义实繄功名之终晋侯志于赤松晋公安于緑野油然自得夫岂不懐矧惟三城蜜迩全洛政独止于民社乐有助于林泉道大难名信后来之莫继民犹思治恐久安之未遑谢文公启伏念某迁踈已甚废弃为宜偶来宛丘遂复三岁留连寸禄久已愧于古人顾视当涂义无求于今日方将图宦游于南土即暇豫于鸰原自屏逺方少安愚分比者伏遇某官厌倦枢政偃息藩州忘陋质之无堪恃旧知而增气尺书自达方懐冐进之忧奏牍上闻遽辱见收之请庠斋简暇既深便于冗材徳宇崇深固足安于一介仰惭伯乐之顾自知驽马之姿虽取信之无疑犹恐难于必售其为感激难既敷陈贺张宣徽知青州启伏审入觐帝廷荣加使秩遂解南籥作镇东藩新命既传衆情胥恱伏惟某官宇量冠古德业在人直道而行神听靖共之德不改其度人知贤达之风师保斯民望之已久进登异数礼亦为宜虽分职于遐方实均荣于二府老成犹用人有望于安宁旌斾来东迹稍于安孤拙某官守有限庆谒未遑聸望倾依衷诚踊跃谢改着作佐郎启右某启今月某日䝉恩改前件官者迂拙之人废弃已久偶岁成之及格䝉叙法之推恩忝冐既深荣幸兼至伏以方今圣人在上多士盈廷挟策读书皆道德宏深之士涖官从政并才术纵横之人珪壁炜煌顾瓦砾而安用松筠挺拔嗟萧艾之徒生固天地付予之特殊宜朝廷进退之亦异朝游山林之十羣鸟兽之喧卑暮登霄汉之涂接鸾皇之翔厉是以羣材并骛百度咸熈顾视驽骀伏盐车而已幸旁睨朴竢樵爨以何词曾谓庸虚亦䝉迁补伏念某才性鄙拙学问空踈早岁猖狂误尘科举蹉跎二纪见者兴嗟奔走四方泰然自得老马无求于再驾死灰岂意于复然无负郭之桑麻愿归耕而未果効乘田之畜牧荷窃禄以偷安实无望于荣华顾常忧于罪戾宠至逾分诚不自知此盖伏遇某官左右明时陶钧庶物春阳既至草木皆生有不次之举以待贤才有铨综之常以御羣吏使贤者无久留之叹不肖者有寸进之縁虽三代用人之明何以过此故一介受恩之贱㒺不知归感戴徒深敷陈㒺既谢张公安道启右某启伏以少年游学方成都乐职之秋壮嵗效官复淮阳卧治之日矧留都之清净眷募府之优闲再辱辟书重收孤迹哀怜废弃之久谁复肯然绸缪罇俎之欢亦非偶尔伏惟晋守宣徽太尉才髙一世望重累朝体河岳之兼容纳涓埃而不间衣食有奉巳寛尽室之忧道徳照人况复终身之幸贺孙枢密启右某启伏审王畿报政兵府豋贤中外同欢士夫相庆伏惟枢密谏议才业兼劭忠厚有余早试烦难识民间之情伪晩依潜跃相龙徳之光享出当干城入賛心膂温然不伐徳望逾隆卓尔自将风节弥壮固上心之久简且人皇之攸归方今武备载张边防未弛导迎善意犹有望于仁人保养遗氓终愈光于令问某早游门下实倍欢情趋谒末由瞻依徒切谢黄察启右某启伏审不弃空踈过形论荐废退巳乆慙惧靡遑诚以进无干世之才出爲茍禄之仕强颜未去幞被以须方河堤溃决之余当流民纷委之地皇华在隰务咨度以求贤鸿鴈于飞待劬劳而安宅是冝举励精之能吏効奔走于当时老钝之资朴何取岂谓採听之误曲加奖饰之荣此盖伏遇某官德在兼容仁存久弃有霜台严肃之威而不用有绣衣击断之势而不施既示含容复䝉甄録然以东州之广才士如林辄先衆人岂胜厚愧感佩之切敷染奚殚贺赵少保启右某伏审得谢眀廷荣归故里参东宫之羽翼增南国之光华搢绅竦观贪懦知愧伏惟致政少保德侔金玉节贯氷霜早入谏垣凛乎蹇谔之足畏晩陪国论温然忠厚之可依逮此分忧所至称治因俗为政无寛勐之常与民息肩有清静之化士夫倚以为重邦家仰以为安而止足之心早巳自许再三之请久而后从退居水石之乡自放簪裳之外优逰空寂有以知万物之轻唿吸清华有以期百年之寿激扬頺俗师表后生卓然先觉之风坐致不言之益某因縁末契误辱见知旧德不晋虽同海内之公怨髙节愈劭私喜哲人之克终欣慰之多敷染难尽贺文太师致仕启右某启伏审得谢中朝归老西洛位极师保望隆古今止足之风中外所叹伏惟致政太师躬䕫臯之伟业兼方召之壮猷翼亮三朝始终一节百辟共传于遗事四夷想闻于风声民恃以安士思为用尚父虽老而鹰埸未衰勐虎在山而藜藿不採况复坐而论道本无黄发之嫌出以济时何负赤松之约而能去如脱屣名重太山近世以来一人而已方将翺翔嵩少之下沂回伊洛之间身寄白云堂开緑野释鼎钟之重负收竹帛之余光虽使图之丹青奉以尸祝衆之所愿谁复间然某蚤以空踈误辱知奖尝欲借润于河海庶几自効于锱铢而蹇拙多艰漂流歴岁誓将归扫坟墓絶意功名罪籍得除或成过洛之幸旧恩未弃尚许豋门之游一听话言永毕㣲愿犹能作为歌颂传示无穷俯慰平生仰答恩遇瞻望台屏不胜区区谨奉启陈贺谢两发运启某启窃以废弃余生黾俛禄仕偶依按治之末茍全踈拙之资敢谓并容过形论荐某少年喜事诚有意于功名中岁早衰愿投迹莾徒以窜逐未久不敢言归耕稼无资未能舍禄马病伏枥实畏驰走之劳木落归根久忘发生之念伏承某官德业深厚名冠士夫委寄优隆地连湖海思与明主广育材能遍求属官不弃憔悴百里之政曾比毫发之轻一言之容遂致鼎钟之重然方今圣沿初启羣贤彚征敢以衰朽之余辄尘英乂之列感激虽至慙惧寔深贺范端明启某启伏以仁厚之深老有余福退闲虽久坐致优恩中外相传欢欣一意伏惟致政端明丈文乡邦旧德翰苑老成蚤擅价于文章晩收功于忠义谋安社稷之重言发卿士之先事成耻于自陈功大难于久揜既及身而显曜亦延世以褒嘉信天道之不诬而隂徳之必报某早承眷与喜倍等伦不获躬诣门屏脩庆谨奉启陈贺除中书舍人谢执政启某启近䝉圣恩除前件官仍改赐章服者谪宦江湖歳月已久置身台省志气未安继登翰墨之埸勉出丝纶之语辞而不获处之益惊凢物之生小大异称惟人所处闲剧宜有狚猿无事于冠裳爰居不乐于钟鼔操之则慄舍之则安是以造物者听其自然而用人者贵于因任然后才得其适性无所伤某少而读书中颇喜事既挟策以干世诚妄意于济时奏牍之多既比狂于方朔流涕之切亦效直于贾生比困幽忧始闻大道汎若虚舟之独往寂如死灰之不然久于索居遂以无用以谓良冶之砥石不能发无刃之金大匠之斧斤不能器不才之木自放而已盖将终焉岂意大眀之继升广收诸贤以自助骥騄之乘而罢驽与焉楩柟之林而樗栎在是横䝉见録漫不自知此盖伏遇某官道大难名才髙不器深念格天之业本由得士之功致二老于幽遐罄九官之汲引下迨微陋或䝉甄收曾是放弃之余辄参侍从之列朝衣肉食虽懐归而未由濡足缨冠顾所居之当尔冀斯民之大定幸四国之无虞碌碌何功犹或一书于竹帛堂堂伟绩尚能悉载于声诗过此以还未知所措除尚书右丞诸公免书某启伏䝉圣恩除某中大夫守尚书右丞者恩出非常心知逾分虽恳辞之未获要得请以爲安窃以政事之臣国势所系得其人则四方斯训非所用则百辟何观顾可私于一人致坐失于大体某家世寒陋资禀冥烦早岁读书徒以文翰自喜莫年临事动由迂阔见讥既自知之不疑矧衆言之何頼方虞汰斥遽尔超升况今二圣天临羣公彚进五臣翊舜自格无爲之功一德承汤已膺克享之报岂容不肖或与其间伏望某官因进见之余言达外廷论进贤退否旣钧轴之当爲置散投闲抑空踈之常分茍无满溢之惧尽出陶镕之私谢启某启误䝉诏恩选备台辖小才知愧空伛偻以循墙成命莫回嗟负乘而致冦窃以先皇昔开于官制两丞特异于唐余上参万务之几下总六聮之剧既用人之不次宜得士之非常如某家世甚寒资望尤薄虽学存于古而言辄谓迂志切于时而举不知务禁林清要文誉缺然宪府密严忠言无几方乞闲而自便遽躐等以叨荣此盖伏遇某官至德在人清议服世推毂多士雅闻成就之功一意本朝乐有俊良之助积薪不嫌其居上蟠木凾为之先容坐致空踈误䝉甄拔其为感幸难尽言宣代人咨事八首子瞻答周郎中启伏承不察空踈辱示书教称道过实惭惧交至某自少读书喜作文字志气方锐以多为贤流传世俗误见推许近岁以来遭罹患难旧学哀落加以当世文士述作至多每一开编终日惊叹故自近日深自歛退未尝有所为文方欲收拾旧书而已传布四方不可复揜岂谓贤达上复以此见称每读来书秪增愧汗所示古今诗二卷词藻既赡格律又髙诵咏再三浩不可测辱赐之厚未知所报张公安道答吕陶屯田启伏审决策大廷程文优等声华籍甚庆慰良深某官学问该通业履淳固耻浮言之希世依直道以干时进不失荣退无所负惟是六科之建始于两汉之隆衆所共趋久而成俗盛极则反固唯物理之常然忠告未哀犹有设科之本意茍遗风之可挹曾外物之何加勿用猥并本无求于执事不忘藨蓘终有获于丰年比者过示长牋曲形厚意陈述古舍人谢两府启久尘近侍愧于无能出补外官适其素愿始布条诏亲见吏民秋夏丰豋人懐富足之乐风俗淳厚庭无争讼之諠曽何施为遂底清净某老大无取介特自将平昔之学尝志于治民仕宦之劳每深于陟屺愿之久矣乃今得之此盖伏遇某官道德崇深器业宏逺铨综羣吏不知中外之殊镇抚多方常先陪辅之重举此善地寄之鄙人私欲不违知陶钧之有自官守无事况迂拙之所宜感激之诚敷陈㒺既又谢两制启蹇拙之资久尘于侍从恩宠之误犹寄于藩维祗服休光已临所部某歴职无补每以为惭揣巳甚明固尝自乞荷圣恩之未弃付近郡以偷安太昊之墟风俗犹厚长淮以北鱼稻梢丰亲养无违私计自得曽何鄙薄获此便安此盖伏遇某官学术精深才猷骏懋眷奖方厚议论持平顷与同朝固服膺之有素获守善地滋荷徳之不忘视事云初驰诚㒺既张圣民修撰谢二府启待罪海壖方虞于旷败分忧畿外尤荷于陶钧祗见吏民布宣条诏累岁丰稔略无罢人积雨开明粗有秋稼方郡邑之无事顾庸懦以何为某早从宦游旧恱图史旋承乏于剧职勉从事者历年心迷簿领之烦力殚钱谷之计逮兹出守之地复修旧学之余政事稍闲初心自得曾何幸㑹获此便安此盖伏遇某官道徳济时宇量包世爕和中外耻一物之未宁容养贤愚思羣材之各遂顾鄙儒之无状窃近辅以偷安虽荷徳之深无忘于瞻仰而营职之外何补于涓埃惭惧之诚敷述难既齐州李谏议问候文侍中启伏审卧镇别京临制北鄙政务休简兵民乂安恭惟某官徳迈古人望隆当世陶冶多士尽布公卿之间辅翼累朝陟配皇王之化卷懐事业偃息方俗未澄非老成而莫定边鄙尚竦须重徳以谋安衆口所期天心将应即日冬候凝冽钧履康宁某迫此莫年尚玷乡郡道路不逺德化所覃瞻仰徒深伏谒无路敢祈保卫以慰倾依李谏议贺郭宣徽知并州启伏审谋帅庙堂授钺方面风声所被边鄙自安伏惟某官学本诗书思含韬略入参枢近出揔戎行谋虑宏深隠若长城之固动用安静不求一日之功勲名既隆衅故随至进退有裕望实兼隆令尹三豋曽喜色之莫见频阳复起信前计之可从方今卒乘久安盟好犹在用人既得知庙胜之有成俾国咸休顾公策之安出某老拙无用退守乡邦侧聆休嘉以慰瞻望李谏议谢二府启某为性甚愚笃于自信与人无忌拙于周旋顷者得遇监司造为浮谤浼尘上听纷然罪戾之多传播四方重为衰老之愧飞踈虽循省之无瑕顾吹求之巳密恃照临于皎白信俯仰于平衡不竢辩明坐获昭洗枯根再生于时雨败舟获济于惊澜名节既全死生为幸此盖伏遇某官持大钧而播物奋至鉴以临人定妍丑于须臾无施巧伪怜衰罢之易毁曲为保全德厚恩隆感深涕陨某老病既久思求归而未能荷戴虽多恐图报之无日激切之至敷述奚殚栾城集巻第五十