牧斋初学集牧斋初学集序牧斋先生初学集序岁癸未冬海虞瞿稼轩刻其师牧斋先生𥘉学集一百卷既成先是先生再寓书于余寄示近所着向言及髙阳行状属余序其文甚切而余方退让未遑盖先生身虽退处其文章爲海内所推服崇尚翕然如泰山北斗虽鸡林蛋户有能知爱之者顾欲俾乡里穷僻衰耄之夫嗷然弁其首有不譁而笑其妄且诞乎此余之所为不敢也古人有言文章千古事得失寸心知先生之文惟先生自知之又曰人之相知贵相知心以余相从之乆相得之深而先生虗巳下问晨夕不厌凡一诗之成一文之搆无不哆口抵掌祛形骸忘嫌忌所谓以仁心説以公心辨以虚心聴当其上下千古直举李杜而下三唐诗名家杰作一一矢口品隲商榷论次之而今廼曰不敢序先生之文又不呀然相视而失笑者乎盖余识先生于未第时一见而莫逆于心且三十年矣始同飬疴于拂水辛酉先生淛闱反命相会于京师时方在史局分撰神庙实録兼典制诰杜门注籍不泛为诗文及再出而巨珰专恣正人摧䧟先生且削籍归矣戊辰今上登极召起田间方且柄用而佥倖力齮龁之旋复放归遂招余耦耕湖山之间若将终身焉者已而横𬒳诬奏权奸下石身禁囹圄命如悬发而先生嗜学益力覃思逾深嘉定施孟翔除武昌推官归语余云曾両候见狱中悯其圜户湫隘暑雨跼蹐殆非人所居而先生朝吟夕讽探赜洞㣲孜孜不厌一如平日方与其徒瞿生友人刘敬仲谈艺和诗余时心甚危之恐为谗夫媒孽以为谤讪先生闻之初不以余爲过虑也凢自天启甲子削籍出都门及今上召对免归各有七言律诗二三十篇颂系杂诗多至数百首其所遭罹祸患愈迫切而其文章光𦦨愈昌大宏肆竒怪险绝变幻愈不可测又且怨而不怼忧而不慑淂风人讽谕之致而不失温柔忠厚之意自非具大根有定识真能信前因通宿命何繇捐人我遗得䘮怛然浩然一至是哉余观先生早荷神庙登进在承明着作之廷回翔禁林亲侍熹庙讲幄虽其屏弃明时未获大用今上临轩侧席每为再三叹咨其文章不可不谓显逹矣晩而以其忠猷嘉谋无由入告左右着为向言三十首以垂于后不惟其爱君之深忧国之切隐然溢于言表而救时匡世之畧亦已见其一斑借令不遭齮龁不罹谤讟日画诏于宻勿之地视师于戎马之间何以老而能学穷而益工使文章必传无疑若今曰哉昔白香山不序元微之集而悉见干所寄通州论文书以余衰病不复能东下就见终老聊叙平昔以当一夕之谈而已不可谓序也冬月长至后新安布衣友人程嘉燧述于松圆山居吴郡门人徐增敬书钱受之先生集序愚闻诸子之言曰圣人将动必有愚色又云君子有竒志而天下不亲焉顾予与海虞先生未之亲暱也觌面之何曾而矢志之不二其所亲更有甚于此者噫亦称竒矣㫺之君子先忧而后乐今之君子先乐而后忧夫忧乐无常亦惟其世耳䖏今之世忧人之忧曰甚于一曰不得不以㫺之无忧者爲足乐也周元公曰学者须寻颜子乐趣夫颜氏之乐岂不在于箪瓢陋巷哉至于爲邦之问则吾夫子以四代之礼乐制度相与传授非羣弟子所敢望也而末复谆谆以放郑声远侫人爲致严乃今之卋则爲淫靡之习倾危之人者比比矣颜子平生之经济在于畏匡子在回何敢死之一言虽圣人无死地但不知当时夫子何以过宋而宋人不知颜回何以在后而不死子氏曰禹稷颜回同道似又以民溺民饥之忧与箪瓢陋巷之乐其致一也故曰忧乐无常论其卋而已予与海虞先生之阅卋亦屡更与当其可乐有有忧者存焉当其可忧则巳亦难于独乐矣乐行忧违君子未尝以隠居爲乐也确乎其不可予与先生当共勉之庶天下后世知吾受之之诗与文如严君平不作茍见而已若谓动之必固静之若谓晓之必固愚之则又非予与受之非有意于持世者也惟无心于世者而卋数又足以局之者哉时崇祯甲申中龢节友弟曹学佺能始识伍柳书读牧翁集七则钱牧翁集成以余能读其文索余叙之每吮毫和墨神气辄索因思苏黄同世山谷终身服膺坡老之文然未尝爲叙其见于题跋者徃徃有之余亦窃附于此爲题数则以告世能读牧老之文者流俗之文每变愈下良以志趣凡近了无抜俗之韵不思力与古人作敌耳间以私智舞文古法益复荡然故世所竞尚之文余鲜有读至终篇者盖绳以我法至十数行未有不败矣独至虞山文见辄神思清发宿累都捐乆而酣畅益深怀古之思欧阳率更见索靖碑寝卧其下三宿不能去此觧故须旦莫遇之未易与近人道也文之有法如松直棘曲鹄白乌玄眼横鼻𥪡夫苟因其固然天地万物俱爲玅道之行也然婴儿自旋见屋庐转以正告之尔自眩鹜屋实不转彼必不信盖未能立于不倾之地耳近时惟虞山文尺寸必谨于成法至委折竒致不烦绳削而自合如骇鸡枕四面视之皆正岂若院体书以无复増损爲法耶桓宣武入蜀有老吏曽供事武侯者宣武询之云诸葛公定以何爲长吏对以未见其长但每事停当耳近人诗文间亦有长处恨苦不停当故不能欺余老吏也余所服牧斋诗文特以其停当耳钱牧老语余言每诗文成擧以示桞夫人当得意处夫人辄凝睇注视赏咏终日其于寸心得失之际铢两不失毫发余当以李易安同赵德甫每饭罢坐归来堂烹茶指堆积书史言某事在某书某卷第㡬叶第㡬行以中否胜负爲饮茶先后中则擧桮大笑或至茶覆懐中不得饮而起每思闺阁之内安得有此快友而夫人文心慧目玅有识鉴似此易安犹当让出一头地惟朝云谓子瞻一肚皮不合时宜此语真爲知己然则公与桞夫人故当相视而笑也悲伤忠愤之志盘屈紏缠而无以自遂其于政事之得失邪正之消长不以一身祸福易其忧国之思含悲负痛殷然而无以自解故奋苇于楮端锋铦芒𥪡感慨淋漓刺人于眉睫之间而憷人于志气之微一篇亦见数行亦见如狮子杀物若大若小一付以不欺之力以此知文须有爲而作若其无谓可以不作也欧公云花之絶爲牡丹然而不实果之绝爲荔枝然而非名花虽然二物者惟不兼物之美故能各极其精眺无咎以爲诗文难兼亦自如此余固未以爲然余读牧翁文体气髙玅以爲至矣而诗波澜老成亦极其玅庖丁奏刃衆虚合于桑林之舞以无厚而入有间故可通之养生也西昌萧士玮书牧斋初学集目録上牧斋初学集目录上第一卷还朝诗集上神宗显皇帝挽词四首泰昌皇帝挽词四首归女词四首寄陆大参渡江二首题褚家堡公馆淸流关和尹员外滁州怀李长蘅滁阳王庙临淮田舍题壁彭城次坡韵四首徐州杂题五首滕县寄长蘅邹县谒孟庙大风发谷城山发茌平河闲柳二首刁酒二首和范致能燕山道中絶句八首附录旧诗送福淸公八首绣斧西巡歌四首浒墅寄董崇相四首疉韵答季穆四首再疉韵四首第二卷还朝诗集下入朝呈同馆送宣大董侍郎二首送刘编修颁诏朝鲜十首昌平州陪祀定陵二首㳟谒长陵西山道中二首碧云寺香山寺二首经筵记事十首寄东江毛总戎过易水宿汶上渡淮寄里中游好四首北上怀吴中故人六首寄严太守二首书徐州官舫二絶句河决彭城方议改筑赋诗一章驿壁代书次陶路叔韵雨中过淸流关夜过磨盘岭王师二十四韵赵滕县祠堂新嘉驿和袁小修题会稽女子诗三首初祖折芦图第三卷归田诗集上乙丑五月削籍南还十首哭何季穆九百二十字答徐大谢饷参赠星士答李贯之投老惆怅词三首蛱蝶词四首小至夜泥飮宼白程将军挽词瞿五丈挽词四首玉川子歌休休歌示汉月蜡梅六首馈鱼二首寒夜闻姬人语丙寅除夕第四卷归田诗集下丁卯元日元日自和前韵书石屋语录元夜点灯小飮雨中邀诸人看灯次韵徐于有忆徐于原倡冉和前韵柳絮词六首次韵徐于故妓二首题画寄王侍御五言十韵二首寄张吏部四十韵苦雨叹雨不止二首张季挽词邵叟谢于润甫送酒酒垂尽而孟阳至报顾秀才索飮与秀才飮酒以顶骨饮器劝酒短歌答韩孟郁次韵答文启美二首代鹤答赠竹深堂鹤和徐于悼松二首孟阳载酒劝飮答孟阳慰失子亡儿后坼所筑月台登茅山三首爲亡儿设醮茅山懐古六首谢于昭远寄茶丁卯孟秋闻享太庙作八月十四夜十五夜十七夜答徐于见懐续彭仙翁登高诗九日答徐于谢徐二饷餻蟹闻大行皇帝遗诏二首闻登极恩诏有述二首答徐于闻诏二首丁卯十月书事四首羣狐行舟师叹第五卷崇祯诗集一元日立春繇横山抵光福夜步虎丘桥阻雨光福冒雨游玄墓红梅折梅看梅登茶山歴铜井衆香庵归舟卽事四首虎丘秋月图悼鹤二首得鹤二首依韵徐于喜见和花朝仙山楼阁图花朝排韵二首春雨春雪春云春晴仲雪折梨花见赠雪里桃花饮海棠下寒食集津逮轩代徐于赠伎看徐于别妓二首复官诰赠内二首三月三日十二韵送张老第六卷崇祯诗集二戊辰应召十首见方孩未题壁十一月初十日召对感恩述事二十首夀房海客十四韵次韵示张藐姑疉韵藐姑送酒戊辰除夕第七卷崇祯诗集三赠书赠砚代书砚答答书砚飮酒七首三叠韵送稼轩立春覔春春风送郭中书鹦鹉鹊巢行题画竹二首寒食寒食后一首无花赠郭太保送于锵左耳病冷飮酬督师袁公二首赠林将军送刘起追和朽庵十咏附朽庵诗七首得许同生书和王元之芍药诗三首寄题萧伯玉春浮园十四首答杨补二首送房海客赴南吏部萝中作对簿三絶句次韵张藐姑送别二髥篇第八卷崇祯诗集四出都寄伯玉潞河别刘咸仲答茅止生寄中朝诸公四首中条行鼈虱沧酒歌七夕四絶句临淸追昔游二首长干行记尹孔昭诗语舟行四首阻舟安山闸团扇篇济上逢李侍郞书西涯仲家浅诗后牐吏舟发泇沟卧起阻风满家湾题淮隂侯庙淮上二絶句后饮酒七首渡淮淮屋露筋庙寄顾所建第九卷崇祯诗集五寄南都诸公四首反东坡洗儿诗别宋比玉六絶句答比玉留别六首再送比玉六首次韵何慈公四首野老读史憨大师入塔四首知微长老沈老拂水筑台歌次朱子暇韵三首干将行张五雎阳五老图次韵八月十二夜十三夜十四夜十五夜不见月十七日卽事次韵答李茂初三首眼镜篇送张异度红叶宝严湾枫林登南巖抵破山卽事题长蘅画冬夜观剧歌徐于挽词二首赠汪景谟二首除夕次孟阳韵辛未元日新岁次韵二首人日次韵言树堂诗感秋二首送侯主事人贺读汪三诗戏题钟伯敬茶讯诗星士生子送人之广东王德操小像四首辛未除夕第十卷崇祯诗集六壬申元日人日寄张藐姑卜肆行汪烈妇歌寄答孙功甫仲夏观剧四首负郭得莱城解围报赠万尊师石田翁画奚川八景图歌二首东臯种菊诗四首送座主王文肃公子淑抃归秦一百韵壬申除夕癸酉元日乙亥中秋祥琴次韵四首闲坐北客仙坛唱和诗十首答白叔德操送陆孟凫答越卓凡陆宣公墓道行张明府小像四首赠翁朔州二首送华山道者陈氏寿燕四首游虎丘诸山四首上茂苑相公二首寄谢曹能始次刘渔仲韵二首葛将军歌张老二首赠王二溟方伯二首赠倪太公十四韵识字行第十一卷桑林诗集淸江浦遥寄漂母祠黄河徘体示士龙答士龙二首淸河三首宿迁郯城二首示士龙费县三首泉林泗水二首早发二首登岱五十韵春尽日遣问卢德水齐河怀古四首禹城道上德水送芍药东璧楼怀德水次韵德水见赠德水赠诗张太守送酒张太公寿䜩诗代赠十六韵柳枝十首荷花辞十首别王鹿年赠程鲁瞻题画二首欲别东楼去四首雄县次稼轩韵二首第十二卷霖雨诗集姚方伯复官洮河石砚歌送丘俞二将军赠郑仰田高士狱中杂诗三十首送马巽倩杏花宫人图题画二首李将军挽词二首咏雪三十韵赠孙道人次韵刘敬仲六首再次十二首续次四首生日诗三首送何士龙南归一百韵梁生写眞二絶句赵璧送陈崑良寄许文玉寄侯豫瞻提学郭胤伯过访五芳井歌张将军挽词二首万戸部小像若活一百年如此过两年昔我年十七答潘朗士二首新阡八景诗山庄八景诗岁暮怀孟阳除夕示杨之易第十三卷试拈诗集上元日读史记六首华山庙碑歌松谈阁印史歌人日次吴德舆韵六首何处生春早二十首书四灵诗书梅花集句读汉书寄陈侍郎题王孟端画上元后二首送傅给事送刘宫谕端哥反风行送僧游峩眉过应侍御小飮赠胡泌水送路侍御二首题杏花邨图萝与长蘅谈诗徐孃歌寄侯缮部题大鸟图送南台侍御二首平台行次韵答项宫谕玉堂双燕行姬太仆墓道歌送杨侍御二首送任侍御二首王郎行题刘宫谕畵三首次韵答王岕庵文启美入直二首登封行第十四卷试拈诗集下中秋饯冯尔𢋫使君八首题张于度屋壁谒高阳少师公于里第感旧述怀十首王师二首苦忆东楼上四首赠别谢太宰汶上道中曲阜道中二首恭谒孔林先圣庙一百韵济上逄项仲展淮上舟中家人拏舟相迎广陵二首砚山诗送萧季公归泰和次韵于惠生二首除夕偕孟阳守岁第十五卷丙舍诗集上己卯元日次韵简萧伯玉东邻喜季公却廻疉前韵有寄题沧桑对奕图归来泉歌徐兴公过访示张元岵曲江歌十絶句寄张御史二首送别萧伯玉十首羽林僧春夜上巳日寒食山行上冡呈阳羡相公四首寄范司马二首四月初六日送春拂水竞渡曲十首顾侍郎过访二哀诗次韵无题二首荷叶鼎诗中秋五首重题断句八首听靑琴理絃子瑶台歌寄郭胤伯长筵歌于广文挽词送黄子羽二首陈眉公挽词岁暮杂怀八首除夕第十六卷丙舍诗集下庚长元日次韵次韵答曹能始二首观美人手迹七首题长蘅画册小筑诗十章和徐二遣歌儿二首寄李次公迎春曲雪中杨伯祥过访寄尹子求二首寄尹西有题女郎画二首送曾霖寰二首送张王笥中丞四首送林自名二首春夜听歌十首乞兰诗黄牡丹四首次韵茅孝若五首有客第十七卷移居诗集移居八首杂忆诗十首夜汎西湖得卢德水书却寄寄德水孙光甫再守泉州答陈先辈二首哭魏叔子二首郑节母诗四首茅止生挽词十首次韵七夕二首题画寄香山与姚叔祥论诗戏题十六首中秋大雨次韵三首九日宴集短歌送林铨次黄石斋见怀四首嘉禾舟中二首宿鸳湖吊李玄白题南湖勺园第十八卷东山诗集一半野堂答河东君见赠初赠诗孟阳次韵冬日泛舟有赠疉韵再赠次韵奉答孟阳次韵寒夕文䜩疉韵孟阳次韵惜别冬至日感述示孙爱迎春日泛舟和春日诗春日我闻室作除夕山庄探梅庚辰守岁次韵辛巳元日次韵新正过山庄元夜虎丘西溪次韵次韵示河东有美一百韵鸳湖送牧翁之新安栖水访卓去病夜集胡休复故第西溪看緑萼梅题仲芳画册西溪郑庵看梅赠吴仁和横山江氏书楼春分日横山晚归题江道闇蝶庵望天目山简方昌化和陌上花三首奉和三首响雪阁登齐云巖四首第十九卷东山诗集二发灊口径杨千抵祥符寺浴汤池留题四絶奉和四首宿桃源庵作短歌夜雨雨不止题壁小楼看天都峯瀑布天都瀑布歌登朱砂庵登老人峯憇文殊庵文殊院夜起看月下云梯迳莲华峯登始信峯上石笋矼迳天平矼登炼丹台饭慈光寺抵汤口出汤寺抵灊口汤池天都峯蓬华峯石笋矼鍊丹台慈光寺宿方方石书馆过方司马故第题孟阳长翰山居过钓台第二十卷东山诗集三合欢诗四首催糚词四首赠田国戚燕誉堂秋夕秋夕话旧事中秋出游二首依韵奉和二首高中丞乗城诗八首长干行寄郑应尼赠痔医闻梅长公计二首小至日京口舟中奉和寄杜总戎冬至后京江感怀八首孙太守得子四首雪中次坡韵二首次戈三自寿二首辛巳除夕次晏元献公壬午岁元日雪诗次前韵献岁书怀二首留惠香代惠香答代惠香别别惠香仲春和合欢诗韵四首春游二首宿缪西溪从野堂送凃秀才戍辰州将相谈兵图効欧阳詹翫月诗赠刘大将军驾鵞行黄长公寿歌送程九屛二首壬午除夕第二十卷下东山诗集四癸未元日元日杂题八首陈鸿节过访留鸿节冯犹龙寿诗郑将军生日鲁孔孙畵竹歌虫诗十二章禾髥饷醉李二絶句谢辇下知己及二三及门四首恭闻天语赋十四韵次韵徐叟自寿四首城北二絶句輓尹西有二首答夏雪子二首中秋得凤督马公书报师期灯下㸔内人挿缾花四絶句三良诗三首綘云楼上梁以诗代文八首癸未除夕牧斋初学集目录上牧斋初学集目録下牧斋初学集目录下第二十一卷杂文一春秋论五首第二十二卷杂文二鸡鸣山功臣庙考上下致身録考书致身録考后书金姬传后书建玉皇阁疏后第二十三卷杂文三向言上十五首幷序第二十四卷杂文四向言下十五首第二十五卷杂文五书瀛国公事实书沈伯和逸事书卢孔礼事书郑仰田事丁丑狱志徽士録东征二士录第二十六卷杂文六书钱塘大慈山甘露院二牒后再书二牒后记司马温公神道碑龙川二书后题孝誉先生私谥议顾孝廉请赠议吴中名贤续议放生说袁祈年字说陆符字说第二十七卷杂文七富责主人文楚女对书武林禳夷事节妇文氏旌门颂节妇韩氏旌门铭节妇金氏旌门铭新安吕氏节孝铭双节堂铭义冢碑铭第五公畵像賛驼基砚铭琴铭杖铭二首浒墅关关壮缪庙铭第二十八卷序一开国功臣事略序开国羣雄事略序重辑桑海遗录序国史名山藏序新刻十三经注疏序苏州府学志序鄕约序取节録序建文忠编序南昌赵氏族谱序双凤顾氏族谱序宋文宪䕶法録序阳明近溪语要序华严忏法序萧伯王解起信论序心城全集序第二十九卷序二方正学文集序苏门六君子文粹序本草单方序编次诸家文集序兵略序参筹祕书序春秋匡解序左汇序说文长笺序洪武正韵笺序郑氏淸言序宋氏诚意録序于氏日钞序姚黄集序瑶华集序破山寺志序没宁録序麟㫖明微序第三十卷序三少师高阳公奏议序侯荣康公奏疏序梁少保䘏忠录序邹忠介公奏议序范司马参机奏疏序赵文毅公文集序耀州王文肃公集序顾端文公文集序顾宫谕文集序徐司宼画溪集序何香山文集序第三十一卷序四汤义仍文集序李君实文集序刘司空诗集序刘咸仲初藁序范异羽诗集序黄鹤岭游恒山诗序孙楚惟诗序孙紫冶诗序孙㓜度诗序孙靖自文序杨澹如诗稿序陶不退闲园集序陶仲璞遯园集序刘将军诗集序第三十二卷序五嘉定四君集序虞山诗约序除元叹诗序黄子羽诗序华闻修诗草序越东游草序曾房仲诗序郑孔肩文集序王元昌北游诗序王元昭集序黄孝翼蟫窠集序邵㓜靑诗序邵梁卿诗序朱云子小集序张孟恭江南草序冯班诗序陈遯诗集序徐子能诗序黄藴生经义序第三十三卷序六一树斋集序张益之存笥集序黄德操诗集序徐仲昭诗序蒋仲雄诗序张异度文集序严印持诗稿序琴述序三严作朋集序来氏伯仲诗序秦槎路史序玉署初编序贺中冷净香稿序瑞芝山房初集序南游草序林六长虞山诗序戴初士集序秋怀唱和诗序东壁遗稿序钱集之遗稿序郑圣允诗集序士女黄皆令集序第三十四卷序七兵使冯公督学福建序大司马李公参赞机务序宫傅黄公奉诏存问序锦衣吴公进秩一品序赠左君擢西台序赠泾阳张仪昭序送叚含素辟召还商城序兵使高君留任序何推官考绩序赵靖江考绩序杨县丞归云南序第三十五卷序八送瞿起田令永丰序张处士赴辽东序贺朱进士序赠别方子玄序龚崇德考满序定海范氏双节序汪母节寿序李祥符考绩序贺文推官诗序瞿少濳字序赠侯朝宗序第三十六卷序九寿福淸公六十序文文起六十序李本宁七十序史太尝六十序邹彦吉七十序毕封君八十序江侍御六十序黄宪使八十序侍御汝瞻八十序陈中丞六十序谢象三五十序宋太公七十序水丰程翁七十序范太公八十序沈翁八十序第三十七卷序十李贯之七十序于润甫七十序于润甫八十序康文初六十序赠汪君序溧阳彭翁序陈孟孺十十序周翁八十序寿何峄县序赵叙州六十序邹孟阳六十序嘉禾黄君序闻谷禅师七十序第三十八卷序十一侯母叚宜人序顾母王夫人序毕母孙太夫人序林母吴太夫人序马母李太孺人序吴母程孺人序黄母张夫人序益都任氏双寿序角东陆氏寿䜩序第三十九卷序十二方太夫人郑氏序姚母文夫人序杨母侯孺人序周忠介夫人序太仓张氏寿燕序何母丘太孺人序松陵张氏寿燕序凃母王夫人序潘母汤节妇序手母戈孺人序第四十卷序十三胙非庵日纂序时子求期思集序石田诗钞序归文休七十序陈孺人七十序宝应李侯寿燕序吴白雪遗集引陆鲲庭集引袁伯应南征诗引纯师集序孙子长诗引冯已苍诗序第四十一卷记一高阳孙氏阖门死节记应天军门军器库记福建布政司修造记苏州府修学记景宁县改建儒学记憺归阁记徐州保我亭记钱湛如祠堂记复介石书院记第四十二卷记二重建靑莲寺碑龙树庵记瑞光寺兴造记黄鹤山永庆寺记武林报国院记资庆院重修记径山种树记第四十三卷记三重修素心堂记颐志堂记蓼庵记聊且园记保砚斋记白敎谕遗爱记仪孟刘母铭旌记泐法师灵异记兵忠武画像记第四十四卷记四重修维扬书院记郑氏复祭田记虎丘云巖寺重修大殿记莱阳姜氏一门忠孝记韩蕲王墓碑记第四十五卷记五耦耕堂记朝阳榭记秋水阁记明发堂记花信楼记留仙馆记玉繠轩记匪斋记第四十六卷记六游黄山记九首幷序第四十七卷上行状一特进光禄大夫左柱国少师兼太子太师兵部尚书中极殿大学士孙公行状上第四十七卷下行状一孙公行状下第四十八卷行状二太子太保礼部尚书王文肃公行状左谕德赠詹事缪公行状第四十九卷行状三朝列大夫管公行状第五十卷墓志铭一杨忠烈公墓志铭赠大理寺卿鹿公墓志铭赠太仆寺卿黄公墓志铭赠太仆寺少卿顾公墓志铭第五十一卷墓志铭二郭文毅公墓志铭赠太子少保李公墓志铭祭酒冯公墓志铭赠兵部尚书徐公墓志铭张评事墓志铭第五十二卷墓志铭三兵部侍郎孙公墓志铭南京工部侍郎叶公墓志铭赠太仆寺少卿姬公墓志铭御史李君墓志铭给事侯君墓志铭刘训导墓志铭郝延长墓志铭齐孝廉墓志铭王秀才墓志铭第五十三卷墓志铭谭太仆墓志铭许府君墓志铭左扶沟墓志铭郭平乐墓志铭钱巩昌墓志铭谢府君墓志铭曹府君墓志铭徐府君墓志铭刘府君墓志铭张君墓志铭第五十四卷墓志铭五李长蘅墓志铭王淑士墓志铭沈无回墓志铭李玄白墓志铭张元长墓志铭金子鱼墓志铭张异度墓志铭徐元修墓志铭闻子将墓志铭周府君墓志铭第五十五卷墓志铭六徐元晦墓志铭邵茂齐墓志铭瞿元初墓志铭何季穆墓志铭王季和墓志铭冯嗣宗墓志铭李缉夫墓志铭缪采璧墓志铭赵灵均墓志铭张孟舒墓志铭张叔子墓志铭何仲容墓志铭第五十六卷墓志铭七按察萧公墓志铭叅政陈公墓志铭长史何公墓志铭按察徐公墓志铭徐沔阳墓志铭陆朝列墓志铭陆平阳墓志铭孙府君墓志铭王通判墓志铭天河公生圹志第五十七卷墓志铭八浦君镕墓志铭张义卿墓志铭夏君墓志铭龚府君墓志铭龚府君墓志铭陈则舆墓志铭陈府君墓志铭缪君墓志铭王府君墓志铭第五十八卷墓志铭九陈母张氏墓志铭钱太宜人墓志铭宜人陆氏墓志铭赵太孺人墓志铭黄孺人墓志铭吴安人墓志铭顾恭人墓志铭徐孺人墓志铭第五十九卷墓志铭十秀才孙鋡妻王氏墓志铭金孺人墓志铭张太宜人墓志铭赵孺人墓志铭黄孺人墓志铭汤孺人墓志铭张母黄孺人墓志铭第六十卷墓志铭十一赠太仆少卿徐君墓志铭张昭子墓志铭邹孟阳墓志铭姚君墓志铭金文学墓志铭朱府君墓志铭第六十一卷墓志铭十二顾端文公淑人朱氏墓志铭沈节妇墓志铭唐君平墓志铭赵叙州墓志铭蒋断事墓志铭毛君墓志铭第六十二卷神道碑铭一赵文毅公神道碑左都御史曹公神道碑高忠宪公神道碑赠太仆寺卿周公神道碑第六十三卷神道碑铭二傅文恪公神道碑礼部尚书萧公神道碑慈谿冯氏先茔节孝碑封兵部尚书李公神道碑左布政王公墓碑第六十四卷神道碑铭三兵部右侍郎梅公神道碑第六十五卷神道碑铭四兵部尚书申公神道碑南京刑部尚书沈公神道碑右副都御史钱公神道碑徐氏先茔神道碑第六十六卷墓表一临安王给事墓表王季木墓表宋比玉墓表琅邪王府君墓表叅政沈公墓表副使张君墓表赵郎中墓表顾勲衞墓表张益之墓表姚处士墓表李德远墓表吴君兪墓表张季公墓表第六十七卷墓表二南海黄夫人墓表泽州王氏阡表丁氏坟前石表辞孙安人墓碑房母太宜人墓表刘氏二节妇墓表瞿太公墓版文第六十八卷塔铭一憨山大师庐山五乳峯塔铭闻谷禅师塔铭洞闻禅师塔铭鹤林法师塔铭第六十九卷塔铭二雪浪大师塔铭一雨法师塔铭汰如法师塔铭竺璠禅师塔铭第七十卷传一吕讲经传程尚书传雷孝子传吴孝子传丁节妇传孝女荆观传杨烈妇传顾节妇传第七十一卷传二朱鹭传徐霞客传万尊师传玉渊生小传第七十二卷传三瞿元立传顾仲恭传第七十三卷传四梅长公传张进谏传紫髥将军传第七十四卷谱牒一请诰命事略刻先君子古史谈菀目录后序先太淑人述外庻王母圹铭亡儿寿耉圹志亡妹合葬志第七十五卷谱牒二春池府君行状忠甫令甫圹志令甫钱君墓表节妇徐氏墓志铭陈孺人墓志第七十六卷谱牒三御史钱府君墓表郑令人墓志铭纯中秀才墓志铭观伯墓志铭何峄县合葬志陈府君合葬志第七十七卷祭文祭于忠肃公文祭赵端肃公文祭傅文恪公文祭高阳公文再祭高阳公文祭安邑曹公文祭南昌相公文祭孙文介公文祭唐太尝文祭翁太尝文祭王方伯文祭于惠生文祭徐元晦母文第七十八卷哀词潘佥事哀词石义士哀词姚孝子哀词尹长思哀词翁太常哀词瞿少潜哀词宋稽勲哀词第七十九卷启帐词书贺福清公启答方长治启贺任侍御帐词上髙阳师相书答唐训导论文书与京口老僧书与卓去病论经学书第八十卷书帐词复阳羡相公书报长安诸公书答凤督马公书上应抚郑公书囬金正希馆丈书永丰詹京兆七十帐词第八十一卷疏五台山藏经塔疏西方莲社疏化城寺大殿疏一树庵佛殿疏径山大悲阁疏天峰寺修造疏华山寺募缘疏虎丘修造募缘疏开元寺万佛阁疏北禅寺兴造疏尝熟县募建聚奎塔疏书西溪长老册追荐谢耳伯疏爲卓去病募饭疏第八十二卷赞偈佛母大凖提王菩萨赞关壮缪画像赞憨山大师眞赞淸源何氏图谱赞王氏世德赞仰田高氏眞赞张元长眞赞张异度赞刘西佩僧相赞御史汝瞻画像赞瞿元立画像赞宋主事画像赞五老石赞题滕公逊像张李二生小像赞张中吴眞赞大悲观音像赞畵阿弥陀佛偈慈门书华严经偈第八十三卷题跋一跋淳熙九经二则读左传随笔五则书史记项羽高祖本纪后二则跋季氏春秋私考跋禹贡解跋王右丞集读南丰集读苏长公文题中州集钞题懐麓堂诗钞书李文正东祀录题归太仆文集第八十四卷题跋二记北盟会编钞本记月泉吟社跋汪水云诗跋王逢梧溪集跋朱长文琴史题续吴都文粹跋赵忠毅集跋傅文恪集书王损仲诗文题王和仲手简跋董侍郎文集书贺府君墓碑跋同年会卷书姚母旌门颂跋高存之邨居诗书行林畵卷题张天如立嗣议书宼徐记事题孟阳赠汪生序题张子鹄行卷书啸道人自叙书于广文崇祀录第八十五卷题跋三跋宋版左传跋前后汉书二则跋坡书陶渊明集跋张司业诗集跋东坡志林跋东坡诗注跋渭南文集书东都事略跋宋版文苑英华跋草窻东谷二集跋颜鲁公诰记淸明上河图题楷书千文题中书科书卷跋董玄宰赤牍跋玄宰书杜诗题长蘅画题刘媛画大士跋一笑散题徐生小令题程孝直印谱题诰命墨刻书黄中允刘招题练中丞诗题张子建诗题鴈字诗二则题张日永诗题长蘅书刘宾客诗第八十六卷题跋四书法宝三书后跋傅文恪大事狂言跋雪浪书黄庭经跋憨山大师大学解书壁峯禅师塔铭跋血书华严经后跋淸敎录二则石刻楞严缘起跋老米记鲁公事记峨眉仙人诗题放生阁赋书放生池册题佛海卷二则题同学会言题独寐寤言题顾与治诗题胡白叔六言诗书吴太雍文第八十七卷奏疏议己巳勘明谢恩疏丁丑就系讼冤疏剖明科塲始末疏戊寅放归谢恩疏辛巳遵㫖回话疏输丁议编审议优免议调用郑帅议第八十八卷制科一万历庚戌廷试策一道第八十九卷制科二会试论一首表一首䇿五道第九十卷制科三天启元年浙江鄕试录序论一首策三道第九十一卷外制一外制集序皇后册文一首内阁十九道詹事四道宫坊翰林十二道第九十二卷外制二都察院二十四道大理寺十道太尝寺四道第九十三卷外制三太仆寺三十五道尚宝司十道赠官诰命五道第九十四卷外制四给事中二十五道御史二十七道第九十五卷外制五吏部八道戸部七道礼部九道兵部二道刑部八道工部一道大理寺四道中书舍人一道恩䕃官六道两殿中书八道第九十六卷外制六南吏部侍郎六道南通政八道南光禄十一道南御史十道第九十七卷外制七南吏部一道南戸部九道南礼部八道南兵部五道南刑部五道南工部二道第九十八卷外制八布政司一十一道按察司三十二道第九十九卷外制九知府三道同知通判七道推官三道知州八道第一百卷外制十知县二十五道第一百一卷太祖实录辨证一第一百二卷太祖实录辨证二第一百三卷太祖实録辨证三第一百四卷太祖实录辨证四第一百五卷太祖实录辨证五第一百六卷读杜小笺上读杜诗寄卢小笺序游龙门奉先寺至洗兵马十七则第一百七卷读杜小笺中晚出左掖至张舍人遗织成二十三则第一百八卷读杜小笺下诸将至收京二十四则第一百九卷读杜二笺上读杜二笺序行次昭陵至戏爲六绝句二十一则第一百十卷读杜二笺下收京至聂耒阳书致酒肉十则注杜诗略例牧斋初学集目録下牧斋初学集目録后序牧斋先生𥘉学集目録后序吾师牧斋先生以命世异才蚤登上第入承明着作之庭高文典册炤燿四裔小言长语残膏賸馥犹足以衣被海内沾丐作者年及强仕道明德立阅天人之变通性命之理钻研经史沈浸载籍古今学术之降升文章之流别皆一一究其源委击其蒙蔀一旦摒挡箱箧胥二十余年之诗文举而付之一炬自时厥俊凡有撰述师友千古与世抹摋不复以譁耳目膏唇舌爲能事久之声光郁郁学者望走歙集若百川之赴海相率购求其全集以爲师资先生每引欧阳公讥和凝之言以拒之先生爲文每削藁式耜輙手钞而藏之先生不能禁也乃固请于先生出其所缮写釐爲一百卷锲梓以公之当世先生力禁之不得复手削其什之四五命其名曰𥘉学集而俾式耜叙其后式耜尝闻先生之言曰六经文之祖也班马祢也昌黎河东庐陵南丰眉山继别之宗子也昌黎不师班马庐陵不师昌黎眉山不师庐陵精神血脉亘千古而行乎其间者皆其冡适也有宋淳熙以后以腐烂爲理学其失也陋夲朝弘正以后以剽贼爲古学其失也倍扬扢今古别裁譌伪讨论先正之绪言追考六经班马之谱谍其在玆乎其在玆乎吾壮而失学今老矣虽稍识其涂径而力已不逮也盖先生之自诵如此旋观先生之文初变于历启之交规摹经营不失絫黍其规矩绳尺犹可寻也巳而学益博思益深气益厚自唐宋以迄金元精醟营魄摄合于尺幅之上方轨横而未知孰爲后先修词持论崇尚体要金科玉条凛不可易至于讽谕时政磨切当世或正而若反或戒而若颂微词谲谏层见侧出拟讥变化虽作者亦或不知其所以然此亦古人所未有也癸酉居太夫人丧读华严经益叹服子瞻之文以爲从华严法界中流出戊寅春踰冬颂繋卒业三史反复封禅平凖诸篇恍然悟华严楼阁于世谛文字中子繇之称子瞻曰读释氏书深悟实相博辨无碍浩然不见其涯也先生其几矣乎先生之诗以杜韩爲宗而出入于香山樊川松陵以迨东坡放翁遗山诸家才气横放无所不有忠君忧国感时叹世采苓之怀美人风雨之思君子飮食燕乐风怀谑浪未尝不三致意焉太史公之论离骚也必原本国风小雅其斯爲先生之诗已矣呜唿先生之文其亦可谓至于斯极者矣欿然不自有退而以初学自命杨子谓壮夫不爲曹公称老而好学先生之所存岂犹夫文人才子饰鞶帨而矜名誉沾沾自喜者可同日道哉式耜东髪负笈先生之门三十余年晚而共刋章之祸效古人请室受书所谓知我于桑落之下者也承先生之命不辞固陋輙书其所闻于先生者如此学者读先生之集熟闚其着述之指要因是而进于古人遡其源流启其关键庶几六经班马之学昌明于末世而先生之苦心于斯文者其不徒矣乎如其不然以是爲謏闻动衆猥与流俗之文寻行数墨比长挈短则作者之志隐矣虽庋置斯集束而弗观可也崇祯癸未九月朔日门人瞿式耜再拜谨述牧斋初学集牧斋初学集卷第一牧斋初学集卷第一还朝诗集上九月初二日奉神宗显皇帝遗诏于京口成服哭临㳟赋挽词四首竹符颁郡国玉几罢音徽率土悲风动敷天泣露晞淸霜明祕器红叶掩容衣恸哭江城暮秋笳起落晖其二太姙胎而敎甘盘学后臣营斋尝念母步祷爲忧民静摄周函夏分封断鬼神南郊传累德哀䇿属何人其三在宥羣方理高居庶物新天爲摧丑虏地不爱金银杨柳深宫月梧桐别院春昇平多故亊载笔询遗民其四北极升遐日南徐恸哭时攀髯生有愿临穴死无期侍从朱衣隔胪传玉笔遗奔丧吾岂敢亦欲报恩私九月十一日次固鎭驿恭闻泰昌皇帝升遐途次感泣赋挽词四首御极恩方布登遐诏巳刋生存臣子恨死孝帝王难凤阙秋霜满龙楼夜雪残见星吾敢后恸哭向征鞍其二妖星频贯扫白气久缠绵将作荒三殿材官哭九边起居宫掖祕淸削御容传国史征何代三朝幷一年其三丹地飞章日靑宫侧席时忧危宗社竝诃䕶鬼神知禁近终难问弥留竟可疑盈朝董狐笔执简欲何施其四凭几将传命垂衣尚视朝重隂才见晛徧雨不崇朝德自三旬着功难百世祧吾君幸有子十六诵唐尭嫁女词四首余初登第旋奉先人讳里居奉母垂十有一年乃诣阙补官是时神庙上賔国论喧豗辽宼隳突别母北上中心恻怆而作是诗也中堂何喧阗明烛耀银缸箱帘启萎蕤刀尺声硠硠大姊裁罗𥜗小妹熨袴裆邻女赠锦叚双双绣鸳鸯阿母髩婆娑篝灯理中裳阿母向我言抚汝娇且长十载违汝家顿顇类媰孀轻轩宵在门重整嫁时装女行欣有家阿母心内伤牵衣告阿母背指灯烛光女身如明烛影在阿母旁其二有家亦云久结缡在高堂云胡背君子不得奉尊章归宁十余载道路阻且长欲絶忍弃捐欲往河无梁戢身事慈母顾影守帷房独坐亲图史行步施珩璜怀哉芣苡诗诵彼浥露章岂若鲁洁妇陌上行採桑菟丝生陂田终不慕高冈芙蓉悴秋风其名爲拒霜我生不有命胡爲怨空床其三空床虽独守终然念所天主人良高卧臧获偷晏安薪突谁与徙井臼或不完祭祀废舂割宼盗隳墙垣百忧搅我心逼逬不得言搥床复倒枕岂爲儿女欢终身一与齐弃捐永相关况我非弃妇何能不汍澜不见室女倚柱起长叹其四长叹亦何爲会合当有期怀君双明珠中夜生光辉沈渊何足悼光彩谅不亏缟衣与綦巾理我嫁时衣袨服及春风何能待秋时丑妇憎明镜衆女疾蛾眉琴瑟贵静好闭戸理朱丝行行远阿母回头涕涟洏翩翩辞归燕向我飞差池吴门寄陆仲谋大叅歩屧相唿倒接㒿东阡南陌夜归迟檀槽奏罢翻新曲桦烛烧残覆旧棋燕赏花时无主客催征酒社有文移谢公底事情怀恶只爲中年有别离渡江二首京江南北路不到十余年岁月看如此风波意眇然浮生催渡客宦况钓鱼船何事眉山老归期只问田其二山城如画里一櫂亦悠哉铃塔晴相语鱼龙静不豗澄江千嶂见秋水片帆开约略金山寺曾听粥鼓来仪真西十里褚家堡公馆壁版晋江李伯元作修馆记其文有宋元名家风致李未尝以文章名于世其文集亦不传感而题其后漆版摩娑字半湮虫丝鼠迹暗承尘文章颇似褒城驿可有停车点笔人过淸流关读尹二员外题壁诗云莫道时淸关失险勇夫重闭自春秋欧阳公曰漠然徒见山高而水淸其意尤可感也辄书短歌继之南滁介恃江淮土淸流一关作门戸山环径复路砑然万马盘空忽轩舞关门悬霤通井榦逶迤中原去莫捍临濠王气芒砀云后却前迎势凌乱我来吊古淸流关升关四望山孱颜山高水淸如昨日战垒刬削沙蓬闲淸流失据晖凤死十五万人刲羊豕降巳分树石头钓丝何用量江水承平天地无北巾车舂粮从所适勇夫重闭自春秋尹生之言使我忧过滁州怀李三长蘅长蘅偕上公车爱滁阳山水有异时吏隐之约故及之十五年前再往还停车犹记竝开颜风霜宛尔如君秀泉石依然笑我顽行役总归鸿爪迹怀人仍在马蹄闲环滁官舍琴台畔拄笏知谁解看山南滁望滁阳王庙遂趋临濠道中感而有述我车出南滁遂走临濠道帝鄕多白云王侯尽宿草𬗟怀滁阳王一旅起佣保眞龙濳鱼服椒涂附萝茑家人畜帝后天子唿翁媪遗业资龙兴残躯没云扰庙貌良巳隆血胤终莫考丽牲碑版传立马墓田杳啸歌感牧竖惆怅询父老我观草昧初羣雄觊大宝逐鹿分犄角探龙竞鳞爪眞人信天授讵能一劒埽牧羊荡秦灰铜马启汉造赫赫高光业驱除岂云小滁阳追王陈亳都纪年渺史存有讳忌国往无继绍故事亥豕譌残书蠧鱼饱善哉秦楚际迁史着月表寄语石室人放失事搜讨临淮田舍题壁赠王鹤年坦腹便便腰十围铁衣抛却卧牛衣恨君不度三岔水生取归彭城道中寄怀里中游好次坡公在徐寄邦直子繇之韵四首少小论交杵臼闲十年漂泊共郊原灯窻飒飒秋风急帘阁萧萧暮雨喧笑口嘲轰巾角垫书签狼借酒杯翻停车欲作相寻萝睡眼揩时泪巳呑其二台头急雨怀邦直东合凄风对子繇偶到彭城寻旧事转于行役起离忧窃红吾谷枫霜蚤收渌西湖荻水秋料得诸君尝共醉不知曾话阿侬不其三料峭西风汴泗闲江东应念裌衣寒软红三尺新闺萝嫰緑千章旧钓滩拂水莺花春寂寂彭城风雨夜漫漫情知五百年闲事铜狄摩娑不忍看其四十日京江不滞留故人趣别我先忧髥龚喜作班荆语短许空期弹铗游拥髻风情传后合胡床谈笑忆南楼掉头终拟随公等浩荡春波戏白鸥徐州杂题五絶句彭城十日水奔流太守行唿吏卒愁河复诗成无一事羽衣吹笛坐黄楼其二重瞳遗迹巳冥冥戏马台前鬼火靑十丈黄楼临泗水行人犹说覇王厅其三栁老花残木叶秋西风斜日总牵愁天涯大有多情客不忍经过燕子楼其四磨盘岭过出淮东捍索如雷百丈洪陆走要知山下路舟行莫使满颿风其五鸦轧争看济渡舟人如凫鴈集汀洲褰衣灭踝君休笑自古黄河是浊流丁未春与李三长蘅下第竝马过滕县贳酒看花巳十四年矣感叹旧游如在宿昔作此诗以寄之滕县春来花万树花白花红夹烟雾交加嫩繠欺艶阳灼烁繁英炤日暮今我来时秋巳老柳秃槐黄陨霜露风雨依稀下第身莺花指点停车路与君过此十四春日月如梭事错互靑春作伴更㡬廻紫陌看花是前度花开花落下成谿征人合沓从此去花前掉臂去复来纵见花开有何趣羡君眞作淡荡人闲郎牵舟湖上住山僧扣门分盘餐榜人刺舟乞绢素西湖烟水收渌波灵隐霜林放红雨征途茫茫君倘忆淸萝悠悠我难赴推寻旧迹如见君花白如银咏君句沈吟感叹日欲西爲君酹酒田文墓邹县谒孟子庙岿然驺国里庙门锁苍翠郁盘千年宫桧栢留浩气末学纷坛墠讲堂开马肆妾妇充朝着从横树师帅获禽良巳诡率兽一何恣呜唿七篇书无乃坠于地栋宇自古昔谁与任涂塈下车泪泫然再拜湿阶戺大风发谷城山驱车谷城山㓻风旋如块厓端殷崩雷石角噫衆籁合沓饥鸱号排荡飞鹢退首涂失西东亭午转冥晦天窄危径里日荡浮埃外舆謼徒侣错马旋尾鬛对跼歩蹴石根却行压人背登顿鸟道半经亘蚁封内歇鞍方问涂息肩始一喟行看日车斜坐喜坤轴在行迈固有时冥升信多晦善哉前车戒斯言旅人昧发茌平过高唐州今日宜行旅天淸日融融徒御行且歌人马欣相从朝发鲁连邨却过平原封顾此风日美念彼道路穷驾车役童竖束燎责老翁袒肩惊肉鞍顿足嗟骨舂弓劒趣传遽竿牍疲邮筒使车风飒沓飞骑尘冥蒙民劳思小康财尽歌大东嗟我亦何人晏坐安车中河闲城外栁二首日炙尘霾辙迹深马嘶羊触有谁禁剧怜春雨江潭后一曲淸波半亩隂其二长条垂似髪鬖鬖拂马眠衣总不堪昨夜月明揺漾处曾牵归梦到江南佟宰饷刁酒戏题示家纯中秀才刁酒沾唇味许长河闲才得一杯尝侬家酒谱卿知不记取清甘滑辣香其二北酒盈尊菜满盘每因西笑忆长安如今又想南茶喫悔掷枪旗上马鞍和范致能燕山道中絶句八首吾郡范文穆公以干道六年使金自渡淮至燕山涂中有絶句诗一卷自白沟河抵会同馆凡八首则余入畿南所经历道也吊古忧时感叹天水金源遗迹援笔属和情见乎辞庶几效蒙瞽之义焉白沟河范诗注云在安肃北十五里阔才丈余古亦名巨马河夲朝与辽人分界处辽宋分疆一线流白沟人说是鸿沟两河三鎭全输却残局休论十六州范阳驿范注云涿州驿墻外有尼寺二鐡塔夹涂如雪俯瞰驿中朔漠风来语铎铃浮图如雪夹邮亭使臣中夜频欹枕替戾冈音或可听琉璃河范诗云琉璃河上看鸳鸯注云在涿州北三十里极淸泚茂林环之尤多鸳鸯千百爲羣花石纲残花鸟稀纥于山雀几时归琉璃河上乗轺客愁见鸳鸯对对飞灰洞范注云在涿北燕南之闲两旁皆高冈无风而尘土坌集不辨人物燕南涿北杀愁人灰洞无风自起尘一片江南图画里西湖秋月石湖春良鄕范注云燕山属邑驿中供金栗天生子皆珍果又有易州栗甚小而甘揽辔尝新一叹嗟山梨易栗带胡沙宜春小苑芳菲日首蓿葡萄属内家卢沟范诗云草草舆梁枕水低盖文穆过时此桥尚未甃石巳割燕云却罢休使车容易度芦沟桑干河水舆梁下依旧长流绕汴州蹋鸱巾范注云金接伴使田彦臯所褁盖胡服也鵕䴊貂鹖总纷纷巾帼何曾遗虏人册使南来恭谢北不知谁戴蹋鸱巾会同馆范注云燕山客馆也辽人馆本朝使巳谓之会同馆揽辔乗轺使指同燕賔馆宇杂华风会朝靑海班三恪莫讶胡儿说会同附录旧诗吴门送福淸公还闽八首都门祖帐蔼如林却望彤墀泪不禁出处频烦明主念安危何限老臣心萝回渐觉朱衣远身退初知白髪深林下有人君侧少知公未忍说投簪其二上帝高居俨肃雍中书退食敢从容举朝水火和羮苦于野玄黄战血重四海忧来频缓带只身朝罢每扶笻可知报主心如醉久矣愁听长乐钟其三介圭争望钖河山忍听优歌枯菀闲春尽亲王将就国夜分御札尚封还赤心自愬萦千折丹地频惊扣九关羽翼巳成商老去汉庭容易点朝班其四圣母上賔遗诏出普天开读泪幷流楚宗系累泣相见高庙衣冠欣出游玉几自天亲改削珠厓何日罢征求如椽大笔盈怀袖莫忘山东父老忧其五甘陵南北久分岐鹓鹭雍容彼一时抗疏有人盈琐闼顾名无阙省罘罳恩牛怨李谁家事白马淸流异代悲八载调羮心赤苦临行谆复外庭知其六传宣铃索待中宵夙夜宁知帝座遥自分朴忠要圣主何烦激切拟先朝丹墀虎豹纷相伏白简鱼龙莽自骄摒挡箧箱留谏草欲令惇史记唐尧其七拂衣归揖武夷君九曲僊山帝许分钓碣自携新炼石卧床还弄旧书云朝班改隷三元会钖命裁成十赉文斗柄聸相仍在手幔亭光气夜氤氲其八闽海争传岳降神匝天弧矢䕶生申契丹使亦知无老回纥占应见大人代许孤忠留一柱帝思耆德抚三辰吴门咫尺邻阊阖珍重东山五亩身绣斧西巡歌四首爲徐季良先生作绣斧西巡不暂停猿啼宇怨蜀山靑胡床幞被萧然去片石留爲劒阁铭其二僰雾巴烟蜀道遥每瞻参井叹中朝知君未惬澄淸思又过淸江万里桥其三淸时指佞岂涂穷眊笔看他御史骢莫道一鸣都斥去能言鹦鹉在雕笼其四监察繇来比蜀椒不应开口在中朝迁官解道如甘子甘子心头苦自饶夜泊浒墅关却寄董太仆崇相四首浒墅关前薄暮过孤装穷客免讥诃榜人莫讶逢迎少津吏繇来殿最多过雨洗铛㪺慧水迎风倚櫂按吴歌十年漂泊中宵梦怕听霜林振鸟窠其二阖庐城下雨萧萧有客方舟共策辽直北总凭山海障自东莫断㦤河腰鑚刀可忘降夷狡赐劒还防宿将骄更说天街多客宿起占箕尾坐中宵其三吴儿谁复说韩徐勋业空传琬琰书近见闽中董应举颇推吴下吕纯如身经海道千盘险血溅貂珰十指余但使羣公皆女辈不才甘自老樵渔其四宿火荧荧冷不除酒温时复点残菹更长细听关门柝烛短麤繙海漕书下水帆樯过越峤中宵絃管接姑胥淸平时节繁华地幞被孤蓬信所如疉前韵荅何三季穆通籍金闺数载过闲门罗雀省人诃春心骀荡花闲少秋髪纷酒后多但说艰危三太息每逢朋旧一悲歌五湖只在蒹葭畔渔火冲寒警鴈窠其二冲车格格马萧萧天下征兵尽度辽系累行人传秃节参夷降将诧横腰每忧毕口星非旧谁禁旄头气不骄报国自慙无一寸坐听瞽史度寒宵其三年来灾沴逼扬徐硕鼠曾占草木书湖海忧危惟汝独菰芦豪杰更谁如灯窻俛首心堪折书案筹边泪有余春暖洞庭虾菜好可能削迹共佃渔其四氛祲冥冥岁逼除行吟自採泽边菹星占未解灵台奏云物眞慙太史书铁锁楼舩还建业龙衣御酒自姑胥裁诗共有河山泪感激飞腾我不如除夕冉疉前韵和季穆寄黄二子羽之作兼示子羽除夜闲门泠落过桃符土梗也相诃祢衡姓氏投人少韩愈文章逐鬼多幕燕频烦春社语邨鸡愁絶夜分歌五行记异凭谁验鸜鹆年年识旧窠其二陨霜犹未杀菅萧约略年光转泬辽低亚梅花先索笑欠伸杨柳欲舒腰冰侵绨几书签冷衣覆香篝侍女骄煨芋焚枯吾事足莫将风雪厌寒宵其三黄帘緑幕漏徐徐短檠频挑夜勘书蓻苑丛残稂莠在文人凋谢槿花如金华絶学吴黄后太仆遗编欧栁余寄语吾徒须努力张罗休效一囊渔其四残雪流澌入礀除岁华荏苒度盐菹人情简点惟除目世事参差似历书仕路无因同鼠穴儒生何计勒狼胥眼中二子非凡鸟且共翺翔尺鴳如牧斋初学集卷第一牧斋初学集牧斋初学集卷第二牧斋初学集卷第二还朝诗集下入朝有作呈词馆诸公朝朝待漏侍金舆往往冲寒对玉除每向候人分宿火却随堂吏憇周庐长鸣共苦笼鸡早夹立争看仗马如传语词垣数君子冰衔三字不堪书送兵部董侍郎总督宣大二首幽幷两道建牙中列帐萧然静朔风千队市场来种马百年御幄䕶槐龙军前挥扇油幢碧合里传签畵烛红揷汉一山屏障外更烦前箸策辽东其二素囊游牧近云中挟赏连兵势渐雄併鎭规图传往牒摆边残卒卧雕弓中朝但出金缯计胡妇频仍玉册封屈指中兴功第一雅诗吾欲嗣车攻送刘编修颁诏朝鲜十首鸭江水緑兔山靑鸿范犹传旧典刑新传五行归论奏淸朝访落待横经其二复国威灵薄海濵龙衣虎节炤靑春东藩遗老争垂涙又见神宗旧史臣其三金函玉节日边行辽海筞光接汉京黑水残波休作浪黄河巳爲圣人淸其四七略传书在汉庭高文典册竝峥嵘皇家不用闲词赋未许鸡林识姓名其五箕子墓对檀君祠墓前山色满城陴知君系马无穷思正是春风麦秀时其六平壤城边战骨丛更闻丽妇哭征东熙宁雅乐君须访兼采夷歌备国风其七宝文清燕集襟裾飞阁临川类石渠试按图经问遗迹輶轩莫忘访遗书其八属国山川斥堠连咨诹命使岂徒然图经旧说宣和好不载陪臣赠和篇其九逆奴四路拒王师一鼓兼闻创属夷应有圣朝哀痛诏满城忠义鬼先知其十自古论兵贵伐交出奇左掖捣奴巢词臣归献平夷捷幷与衰迟一解嘲昌平州唐刘去华故里不见前朝谏议祠春风古道长茅茨千秋流恨成甘露两字惊心是北司烽火中宵传紫塞风霾尽日望彤墀登朝自顾颜何厚欹枕明朝髩有丝清明日陪祀定陵恭述二首纱灯玉斧俨垂旒恸哭珠襦閟一丘是日淸明射杨栁经年寝庙长梧愀金银气白二泉晓环珮风淸别殿秋望里香山神御在衣冠还竝两宫游其二淸秋洒泪送宫车雨露今陪秩祀初路寝裳衣凭几在新宫楹桷考工疎深居尚想神光杳末命如传爟火余报称十年违侍从呕心应在定陵书恭谒长陵文皇神武唐宗后靖难功成战血殷䥫骑至今趋朔漠玉衣终古鎭燕山峯廻屛障诸陵拱日落旌旗万马还前后北征多侍从承平忝窃史臣闲西山道中二首上陵何美得幽期萝里西山慰我思泉石雨枯惟有骨莺花春老尚无姿归鸦禁钥愁偏急羸马斜阳喜竝迟来往鹓鸿纷接武祇应倦羽独差池其二望里靑山开复遮数峯缺处有人家沟渠流出垣墙水篱落飘来禁苑花夕炤对衘宫树直晚风旁掠酒帘斜软红尘土原如许一入东华便可嗟碧云寺丹靑台殿起层层玉磶雕阑取次登禁近恩波蒙葬地内家香火傍禅灯丰碑鉅刻书元宰碧海红尘问老僧礼罢空王三叹息自穿萝径拄孤藤香山寺千峯匼匝更分明礀复冈廻一径淸天远夕阳连海色山空晚院聚钟声云从石磴中闲出月向香台下界生万疉烟峦栏槛外不知何处与身平其二仙仗宸游杳莫攀夕阳骑马歴孱颜来靑禁扁传金母秀色香山动玉颜佛火自依新月上斋钟犹出莫云闲定陵松栢唿风急知有神灵扈从还经筵记事十首绨几牙签进御初天颜肃穆不曾舒案头回得重瞳眄白髪词臣跪展书其二元老延登讲幄新文华祕殿启埃尘袖中仪注中官讶啧啧词垣尚有人其三初日曈昽炤直庐两行山立听传唿侍班卿相皆元老直殿将军是武夫其四文华后殿软舆迎九五斋中对穆淸今日讲官谁称㫖东班庶子最分明其五儒生今日近天家铜尺书签压复斜归去天香满衣桁衮龙袍袖正交加其六棕棚东掖拜恩荣列俎雕盘法酒淸不比寻尝赐茶饭人言天子请先生其七御气氤氲绕玉皇西淸旭日射衣裳侍臣身在罏烟里颁赐何烦沤手香其八金鹤鑪然异域香侍臣却立正相望如今鹤去人犹似引颈无言御座旁其九夭矫槐龙想玉除槐㕔无复史官居蓬山芸阁吾能说只是闲窻读道书其十宋室西羌缚鬼靑迩英书殿正横经辽阳会献奴儿馘定有神书撼索铃寄东江毛总戎鸭緑江头建鼓旂闲关百战壮军威靑天自许孤忠在赤手亲擒叛将归夜静举烽连鹿岛月明传箭过鼍矶纷纷肉食皆臣子絶域看君卧鐡衣春日过易水驱车信宿驿程闲双髩萧骚春又还易水到来偏易感酒人别去更相关暮云宫阙愁心绕落日衣冠古道闲老大不堪论劒术要离坟畔有靑山癸亥元夕宿汶上薄霭春泥黯黯吹一灯风雨夜何其愁依短檠听更漏闷拨寒炉记岁时好景良宵浑弃掷暗尘明月费寻思猜残灯谜无人解何处平添两髩丝甲子秋北上渡淮寄里中游好登车蹙蹙骋何方叹息虚名愧服箱世上痴儿难了事吾曹小子自成章丹枫数里明残炤红柿千林熟早霜拂水西湖钓游处定知淸论满沧浪其二少壮眞非把翫时俊游今巳叹衰迟逃禅定入远公社乞食还过漂母祠闷对秋鹰藏老手闲临春镜简新丝天涯我亦怜同病落日苍凉有所思其三世事闲来细忖量不如高卧味差长楯矛㸦陷多奇疾食宿相兼乏好方细雨秋蝇寻旧册㣲风春燕试新粧故人别后应怜我头白关山一夜霜其四千年王气萃枌楡涡口淮流竝拱趋禹会于今朝玉帛覇朝空自断荆涂分茅总列中都志聚朱谁披辽海图入国下车三叹息有人稿项在菰芦客涂有怀吴中故人六首王同知孟夙衣钵萧然寄石盂又乘单舸上匡庐生平尚有须眉在踪迹眞成鹤鹭如莲叶漏残秋雨后菊花香澹夜禅初邮亭莫笑奔趋数也是云堂一宿余李先辈长蘅锁院文章京雒尘篝灯每共话酸辛靑袍奉母谁如子席帽趋时自有人精舍繙经招净侣晴窻鬭墨趂闲身明年相约桃花水一笑淸溪整角巾王佥事淑士吴趋车马竞豗喧中有幽人独寤言红药授书懐北郭靑灯读易想南园斋心𣑽夹时繙阅抱膝长编自讨论安得丹铅从所好与君风雪闭重门文状元文起萧然幞𬒳出都城此日班行系重轻不是翰林增谏草谁令天子放门生堦前警鹤谙琴德竹里迁莺和友声緑浪红栏佳丽地思君白月炤柴荆周吏部景文独鹤鸡羣自寡俦三闲老屋日西头夜抽架筴随儿读晨撷园蔬享妇羞共许淸通持水镜还期淳朴挽风流三原旧事吾能记老妪携钱出买油郑吉士谦止疏草流传重石渠身爲敎学在田庐百篇自可寻师友室还堪给埽除赤壁襟期风月笛台州醖借畵诗书耗磨岁月多能事莫遣萧骚髩髪踈寄严道彻太守二首侍帝官如谪籍初一麾况复早县车蒲团巳悟拈花案尺素争传倒薤书仙馆巖厓君旧筑樵阳图籍我新疏吴门採药应相待侯枣阳桃好共锄其二朝班点罢卽仙班不出朱门亦闭关爲问君平能市隐何如长史驻人闲银筒大药云尝䕶石井神丹暮自还行过华阳重廻首如今乌目是虞山渡河题徐州官舫二絶句白莲妖贼势冲波列戍连营尽倒戈辛苦徐州汪太守能将只手障黄河其二罪臣交颈寛刀锯功守蒙头偪网罗汉法自来难置喙匈奴未灭可如何天启甲子六月河决彭城居民漂溺者数万余以季秋过之水尚与雉堞齐方议改筑悼复河之无人忧改邑之不易停车感叹而作是诗乱山遶淮泗合沓围彭门徐城居其中洼如处覆盆黄河天上来蹴踏凌崑崙睥睨不敢前纡廻避城垣惟帝懐明德圭璧有司存岳渎守尝职冯夷听要言不然寻丈闲区区筑篱籓下楗复积薪胡能障河源今年六月初乙夜河声喧上天无纤云大地忽倒翻摏撞坚堞隳淜湃后土掀鱼腹恣吞噬鲸鬛争翩反老弱实眢井襁褓褰茭根至今城头上波浪犹沄沄丽谯栖鱼鼈楼橹刻水痕潮汐迷昏旦日月磨精䰟卜云宜改建墨食惟高原巳闻测圭景未能具锸畚古人重迁国询谋及子孙徐城古如鐡南北通舟辕靣河距形胜扼险置戍屯谁与足定迁无乃巷议繁去岁地大震今者河横奔天潢溢砥柱地轴揺厚坤东师犹在野西宼时决蹯狐狸满四野虎豹守九阍烂羊费官爵宠鹤多乗轩谆复布谴告天意良有存改邑与改井琐屑安足论我闻宋熈宁河决澶渊村老守夜行唿河伯廻倂吞巍峩黄楼下十丈建旗旛吾君神且圣侧目忧元元百神咸受职河神其敢喧小臣司纪载欲叙笔巳髠愿诵河复诗浩歌达至尊闻山东贼平喜而书驿壁代书示顾伯钦小仪道梗初爲行旅忧路岐频向候人谋喜闻直北关河信巳说山东盗贼收便可脂车通上国不须枉道过中州题诗爲报平安字浊酒知君倒一瓯次陶给事路叔驿壁韵揽镜髭须非故吾匡时曾展一筹无道涂碌碌疲牛马林薄闲闲乐鸟乌碧血有人埋死骨黑山何日罢征夫还愁巨浸连鄕邑十月敲门吏索租雨中过淸流关雨气㣲茫积翠分旋粧行路景氤氲僧携箬笠穿红树人坐篮舆度白云古礀堕樵冲水下空林落叶隔溪闻鄕心不耐关山笛又听钟声报夕曛夜过磨盘岭积霭沉沉雨气繁乱山行尽又黄昏深林人语喧孤戍小院经声出暮邨攫食饥乌心未饱识涂老马足堪扪磨盘岭下千盘路头白经过始断䰟王师二十四韵六月王师捷东方息鼓鼙潢池皆赤子京观卽黔黎割剥缘肌尽诛求到骨齐相将持棓挺尺似把锄犂大将兵符集中原战马嘶可怜禽狗鼠还与僇鲸鲵兔巳无余窟羊偏畏触羝侦犹烦地穴攻亦舞冲梯贼缚加钩索师还布蒺藜堑沟塡老弱竿槊贯婴儿血倂流爲谷尸分踏作谿残膏腥灶井枯馘挂棠梨处处悬人腊家家占鬼妻虎饥伥亦泣人立豕能啼穴颈同蒿艾刲肠见草稊旋风来凛凛哭鬼去凄凄虚市稀烟突鄕邻断大鸡暗行燐自炤春作胔成泥兵候天犹惨荒郊日易低停车心悄悄不寐夜栖栖宼灭欣弹指奴强恐噬脐天心留儆戒人事识端倪庙算纡筹策王功费品题丰碑竝崇庙矗矗夕阳西题滕县赵宰祠堂辛酉春赵有书遗余谭灭奴方略征播州以勤死立马荒祠下祠门噪晚鸦播州新裹革滕县旧栽花拱壁踉跄鼠书墙诘曲蜗遗编论东略开箧重咨嗟新嘉驿壁和袁三小修题会稽女子诗红粉谁人省识眞试临靑镜巳伤神还愁着眼难分别取次先过妬妇津其二零落风光哀怨人银钩玉筯一时新可怜和墨千行泪也作邮亭十丈尘其三五湖烟水兴茫然尘刼何因问宿缘他日海山寻伴侣洞天深处噼瑶牋题初祖折芦图一苇飘然截衆流廓然无圣语谁酬金陵夜雨嵩山雪白马靑丝出寿州牧斋初学集卷第二牧斋初学集牧斋初学集卷第三牧斋初学集卷第三归田诗集上天启乙丑五月奉诏削籍南归自路河登舟两月方达京口涂中衘恩感事杂然成咏凡得十首破帽靑衫出禁城主恩容易许归耕趂朝龙尾还如梦稳卧牛衣得此生门外天涯迁客路桥边风雪蹇驴情汉家中叶方全盛五噫何劳叹不平其二罢免休嗟白发重软红尘土尚髼松朱絃宛转班淸庙天仗森严坐辟雍东观靑编时偃仰西淸黄繖日从容他年春雨犂鉏后一一轩渠诧老农其三双髩飘萧类转蓬布帆无恙向江东岂知路鬼椰揄日犹借河神舶趠风远驾那须存老马高飞谁与弋冥鸿江天回首眞寥廓不碍微云缀碧空其四巳分班联隔鹭鸿祇应伴侣託鱼虫故书堆可当长枕今雨轩如在短蓬数卷丹铅还老子両朝朱墨付羣公汗靑头白君休笑漫拟千年号史通其五世情炎冷日相交坚坐浑如看叫呶去燕来鸿俱作客拙鸠巧鹊总营巢行藏漫欲纡三宿消息眞当玩六爻巳分灰心思学道夺官何必怨讥嘲其六尘世荣枯通与苓蜀庄祇合老沈㝠麟游不省戕胎卵龙鬪何知及蝘蜓心静六时闻刻漏眼明五岳见眞形江天云物淸明候或有人看处士星其七齐物粗知䝉邑书讵应戴笠羡乗车敝冠何意弹新沐脱髪谁能恋晓梳身隐不须言放逐时淸未可废樵渔耦耕旧有高人约带月相看竝荷锄其八数载奔波苦骨皮除名于我亦相宜巳输勇退成高尚更可书空作笑资去国尚占台鼎宿视师难问玉关期闲身赢得无余事徙倚舡窻自咏诗其九单舸冲风滞楚州淮隂南下又无舟谁人解唱公无渡对此眞令我欲愁黑浪粘天排宋鹢赤云夹日炙吴牛频年跨下桥边水炤我劳劳巳白头其十几番江头问渡时卽今眞箇是归期夕阳京口横渔艇细雨新丰飏酒旗林鸟自应欣宿早山云尚恐笑归迟素衣莫叹缁尘化短发依然旧髩丝渡淮闻何三季穆之讣赋九百二十字哭之归而酹酒焚诸殡宫以代哀诔今年罢官归太岁在乙丑端阳发潞河盛夏过界首家僮远来迎冲炎裹粮糗山妻书一纸颇问平安不楮尾一二行欹邪字难剖似言旬月闲失我平生友摩娑以爲无瞪视良复有熨眼添昬花撞胷类杵臼唿童细问之老泪逬如浏吾友生东海松栢出培塿少小凌辈行长成压侪耦譬如眉着靣又若冠戴首江山胷郁蟠蛇龙笔蚴蟉读书冨等身赋诗捷义手心耻章句蠧目笑儒生鲰读史窜豖鱼注经理蝌蚪卓荦故不羣经济雅自负贯穿贵与前畋渔渔仲后大事窥掌故小物识杂糅制度令甲乙职官志谁某东南水沟洫西北旱田亩食货纷榷盐河渠费堰帚往往穷源本一一贯枢纽尤谙将相略能发功利蔀嫌疑决毫釐支离削騈拇世事供涕唾流俗丧械杻求志良巳奢用我挟以走皇皇着作庭济济俊人薮引君着其闲夫亦何恧忸四十误儒冠变奇不成偶揣摩双髩丝射策寸心呕靣颜委尘土文章付蒙䏂转喉巳触讳鞠躬亦蒙咎雉罗罹无时雀角狱再掊蜀犬争自吠晋或有嗾惸惸孤愤盈戚戚忧生久一从吾党游磁铁永相取雒诵然宿火淸言酌昔酒寒灯吐残花春盘荐新韭夜雨泊小舟明星坐高阜陶陶移日夜忽忽过卯酉石渠滋同异坚城五攻守史家订朱墨文苑薙稂莠破愁仗酒兵白战启辩牗角逐急追逋欢喜快爬垢拍案岂好辩絶倒唿善诱屛风僵倦仆邻墙起睡叟伊余苦颛蒙乗马不知牡以友爲鞭策频年赖击扣傲兀喜见君敝衣不掩肘长风起靑苹高霜肃蒲柳摧頽塌翼时使我气亦陡辩博开心蒙坚彊剥颜厚直谅而多闻夫谁出君右去年京江别临分出苦口自言星星发不纡若若绶室无伶玄妾家有冯衍妇功名今巳矣归与老覆釜明发易前期岂谓诀尊卣宦海多喧豗世运値阳九戞戞上竿鱼蒙蒙丧家狗尚期与亲串笑谈共蔬䔩斯人今不存有酒谁鼓缶俯仰一凄断哀歌向南斗嗟君不遇时被褐泣琼玖习习鸟触笼圉圉鱼在笱孤生尝坎坷高步忤夷丑跃马悲生髀引弓志中髃国论忧沸腾戎索愤践蹂窻櫺图九塞藜藿念三后视天信梦梦闵人实怮怮云胡信宿闲鬼伯坐相趣盛年顾日景壮志蔽墙筹策罢东略简编絶西狩巫阳逝不招灵璅邈难叩高高不可论耿耿何时朽意者视不含无乃柩或吼彊死能爲厉前志岂云苟闻君病弥留危坐视栱枓淸明饬衣巾暇豫戒朋旧室家本逆旅儿女同鷇㝅逝将归乐土相与宿舂䊆从玆离怨亲况乃念謑诟装严办早发夜尽罢干掫快若辞穿络行矣脱绳纠知幻剖胶革观空饷甁瓿报尽期种莲瞋忘岂入藕荆凡无丧存彭殇何夭寿是梦本非眞一觉了不受哀哉蝇蚋羣竞此貛貉厹死巳醒啽呓生犹叹于喁斯言吾亦赘君其笑窭薮次韵荅徐大于王谢饷参之作自从失淸河人葠价腾贵金缯市久絶包茅贡不至桓桓毛将军单师与虏对来献皮岛捷数茎远将寄周德方休明楛矢在箧笥药物可託讽肉食岂知媿顷闻柳河败惙惙夜不寐绻玆包萧叹感彼葛藟庇忧心自煎熬服食转顦顇聊以诒吾友珍重灵草视臭味敢差池甘温庶同类伫看复旧辽貂参满内地载约赓此章共拜吾君赐赠星士浇书摊饭醉仍眠任运腾腾信往缘万事未曾惟有死此生自断岂繇天宿酲巳过一千日小驻还须五百年更进一筹君识否海山兠率正茫然依韵答江上李贯之雀喧鸠聚亦汹汹寂莫秋江媿卧龙有北巳知人共卑东家何意子爲恭忧时君比张平子埋炤吾怀阮嗣宗席帽山头相忆处秋风茅屋卷三重投老投老经年掩荜门淸斋佛火自晨昏衣裳旋觉蜉蝣改篱落频看木槿繁时至雄风生左角梦廻斜日炤西垣水边林下君知否定有高人一笑论惆怅词三首淸切吴音和𣑽音残经晚院影沈沈含娇欲共荷花语寂寂谁知不染心其二罗袖当风忆舞腰双蛾不逐黛㾗销云鬟雾髻依稀在只是冰心未许描其三秋风偏向夜窻淸一片银河畵不成俗杀陈王神女赋月明吹作步虚声蛱蝶词四首一庭花雾昼冥蒙蛱蝶双飞逐好风依约黄帘还绣幙可曾飞过宋家东其二顚倒鸳鸯手自裁封题重疉又频开生憎蛱蝶非靑鸟却放雕笼鹦鹉来其三倚尽疏窻十二阑愁肠不似带围寛春光殢杀闲庭院蛱蝶双飞也作团其四小院廻廊日渐西双双戏影共萋迷春风自爱闲花草蛱蝶何曾拣树栖小至夜翁孝先兄弟挐舟相邀与寇白泥飮银烛何烦炤艳粧十眉端合坐生光白头未可妨欢笑红粉犹能恕酒狂桃叶话残人似梦莺歌闻罢夜还霜明朝发兴拌泥飮莫放愁随一线长寇白双髩轻拢首未膏风怀约略比春涛问名欲傍香山柳得姓还从莱国桃慵倚晚粧残畵烛爱翻新曲倚檀槽褰帷泛瑟吾能赋莫谓闲情不似陶程将军挽词据鞍横海剧论兵柳市花宫任借名三矢何曾悲老大一钱岂但直生平歌姬零落吹篪去门客凄凉乞食行至竟英雄埋骨处白杨塞草亦芜城瞿五丈星卿挽词四首尚书神道俨仪刑阁老文章炤汗靑三世簪缨存旧德百年箧衍见遗经山中尚想瞿硎叟天上仍看傅说星梦里馺娑何处所良尝知巳勒新铭其二少年民誉巳淸流晚节孤风更寡俦宦况萧闲如漫叟家居恭谨类恬侯畦蔬过雨亲芟撷书草篝灯重勘雠叹息斯人今不作笭箵自上钓鱼舟其三湖重冈复草芊眠郁郁西山好墓田马鬛封茔依丙舍兔园灯火记丁年存家笏是先朝赐誓墓文应后世传钓水游丘连宰树鄕人加敬拜新阡其四衰鬓惊秋叹索居闲思朋旧转萧疎登朝剧喜弹冠日投老相期汗简余月白东臯频命酒花深北郭共巾车西风老泪凭谁洒寂寞空斋畵纸书玉川子歌题玉川子畵像玉川子江隂顾大愚道民也深目㦸髥其状如羽人劒客遇道士授神行法一日夜走八百里居杨舍市去江隂六十里人试之与奔马竝驰玉川先至约十里许任侠喜施舍好奇服所至儿童聚观亦异人也玉川子何弔诡朝游淮隂城暮宿吴门市万廻不足号千廻赵北燕南在脚底㓻风怒生两腋边蹇驴折着巾箱里阔衣褎高屐齿长须奴赤脚婢白牛爲服乘骆驼背行李石猴小于拳槛虎驯而跽俨如洪厓先生负戴共移居又如中山老馗扶携出游戏市儿拍手羣追随君亦蚩蚩颇自哆今年六十五素丝披两耳发短心尚长足缩踵犹跋我观世人之行尽如驰熙熙穰穰往来疾于矢争名夺利死不休钟鸣漏尽行未巳闲随竖亥步天地忙与羲和竞刻晷君今江头老布衣胡爲乎芒芒奔波亦如此世路苦偪侧出门不容轨孟郊颦眉阮籍哭虎豹择人魑魅憙择地徐行犹恐遭顚顿尽气狂奔何以避棘枳我昔盛年好驰骋今缚诛茆守蓬蘽香篆萦帘合不开凝尘蔽榻裘如委君之疾驰裹粮重茧良巳疲我方神游于徐欠伸犹未起漆园双蝶梦正甘华山五龙睡初美君归来乎从我游悔不与君折其趾图中一叟类道者幅巾黄绦着麻履权奇俶傥閟不见安闲萧散差可拟披图展玩更对君乃知畵工有深㫖同牀异梦各不知坐起问景终谁是吁嗟乎君其善识图中意它年爲君作传窃比方山子休休歌示禅人汉月休休休咄咄咄莫问胡天与汉月多开口饶败阙正好拈来一笔刷君不见牧斋老人太痴絶不事叅禅不缚律天寒霜重苦不眠两脚冻僵如削铁起来开尊斟美酒煖簇熏笼煨榾柮呵手频偎酥粉胷啮唇屡窃鹦哥舌拥被醺酣欲上潮倒床鼻息如雷发日高三丈梦未醒凭君有口如何说休休休咄咄咄君家禅宗我不会夜来烧却干矢撅蜡梅二首罗浮曾见梦中身髣髴新粧改麴尘雀啅乍惊三月露蜂归暗簇十分春染成宫様宜金屋剪出花房恼玉眞寂寂铜甁愁对汝扣门还忆缟衣人其二涪翁戏咏恼人香京雒居然压衆芳风味爲君传谱牒晶明终自恨平章钗头雪色消金缕帐底春心启蜡房莫以黄中笑栀貌狗蝇今日遍江鄕陆仲子移赠蜡梅二株次前韵爲谢绿衣约略是前身幻出宫粧不染尘磬口半含仍索笑檀心通体自生春禅家漫说脾爲蜜仙女休夸额点眞风物羡君香合里攕攕捻蜡对佳人其二野外垂垂锁暗香移来庭院借君芳蜜奴破雪催春信蜡使冲寒拆报章绛浅黄轻呈国色金涂铜沓缔花房寒梅瘦劲终难狎只合温柔老是鄕再叠前韵二首蒿藋依然託此身生香逈自出埃尘凌寒数朶偏辞雪暎日千房各贮春霜女换靑排冷艳月娥晕白鬬淸眞移根漫说吴中谱不信司花肯借人其二闲庭小院始生香烛暗帘开别有芳针缕夤缘爲侣伴步摇支缀见文章麴衣绰约宜当夕黄里依微恐退房莫道南枝成别种岁寒谁共白云鄕薛丈馈大鱼兼寄二絶句戏答长鱼发发带冰脂想见寒江出网迟放箸驩娯看一饱夜来风雪老渔知其二卧劒朝来割素鬐金盘巳见鲙如丝当筵置食还三叹爲忆冲波䟦浪时寒夜闻姬人语戏作衣篝寒覆五更霜枕畔车鸣梦许长逐客幷无员外置姬人犹说侍中郞绿衣公论吾何恃红粉流年汝未忘渐喜花朝近生日拟裁致语慰凄凉丙寅除夕寂寂田家老瓦盆岁时儿女共寒温流年巳饯如过客穷鬼频除尚欵门夜静曙光凝竹柏窻虚雪色泛琴罇残灯侧畔冠巾影心迹凭谁子细论牧斋初学集卷第三牧斋初学集牧斋初学集卷第四牧斋初学集卷第四归田诗集下丁卯元日一樽岁酒拜庭除稚子牵衣慰屛居奉母犹欣餐有肉占年更喜梦维鱼钩帘欲迓新巢燕涤砚还疏旧着书旋了比邻鸡黍局竝无尘事到吾庐再用前韵流年巳过似蠲除岁酒江南正索居静听儿童喧竹马闲看几榻走衣鱼迎来冨贵占新梦鞭得聪明读旧书笑杀吴侬成底事頽然一醉偃蓬庐书破山刻石屋珙禅师语录后石屋虞山产初机逗天目西峯扣击久风亭悟因熟透网横金鳞法海吞鲔鮛灵骨归海外微言着遗录此事非等闲玅悟絶轨躅单传历千载衅鼓号涂毒神劒光差差飞矢锋镞镞性命若丝悬谁与敢轻触嗟吁数年来法门倒竿纛游蜂各称王蚍蜉羣聚族纷纷召聋瞽往往污简牍愚人苦煮沙智者哂灾木顽磗不成镜焦芽难种谷哀哉犬与驴岂堪龙象蹴山僧刻此编贻我寒斋读一读再三叹喟然感流俗淤泥生妙莲炎火见眞玉谁续传灯传一洗肉眼肉上元夜点灯与家人小飮小栏曲幙自周遮燕赏依然尽室譁罗袖叅差迎畵烛玉钗旋折避银花灯如宿鸟枝相亚人似游鱼影互加闻道六街俱寂寞凭将一笑挽年华十六日雨中邀徐于诸人看灯口占代简曲栏隂霭意萋迷发兴邀賔走尺蹏巳剰宿云遮绣幙更添微雨作香泥花闲沾湿春衣好屋里廻旋舞袖低着屐赏灯君莫笑风光正在小楼西次韵徐大于王别后有忆之作月午花深底様愁更堪泪眼送归舟他年结子空悲杜前度看花尚忆刘人可意时无那死物牵情处信知尤柳丝不断西陵梦挂𥿄知君到秀州别后有忆赋七字句请牧翁同作徐于触忤闲肠旧置愁追怜夜壑早亡舟情牵嫩柳曾伤李选唱新词絶似刘投老余痴堪自笑爲花添瘦任人尤惟凭月落孤衾梦覔遍虚无更九州再和徐于前韵万斛风㠶不载愁多情一别类沉舟生憎燕子辞王谢错怨桃花赚阮刘人爲风怀偏易老天因离恨也多尤君看东海还淸浅或有神芝出祖州柳絮词爲徐于作六首唱断苏台杨柳枝春愁如线又如丝古歌旧恨君休记听取新翻柳絮辞其二送郞莫唱杨柳枝生憎一簇更千丝柳枝只解绾离别栁絮随郞无尽期其三白于花色软于绵不是东风不放顚郞似春泥侬似絮任他吹着也相连其四乱点新粧拂畵眉玉楼春尽倚栏时随风乍可沾泥死莫作浮萍逐水移其五高下萦廻度好春悠扬如梦又如尘风流性格依然在争似长条解绊人其六柳絮新歌续柳枝情尘如浪泪如丝沈园柳老绵吹尽梦断香销向阿谁次韵徐于伤故伎词二首桂华落尽影鬖日夕牛羊上壠多记得当年歌此曲引声不忍到嫦娥其二艳质娇歌宿草前淸明拜扫巳多年秋风舞尽双蝴蝶还是春来送𥿄钱泽州王述文侍御罢官里居诒余书曰杜门无事灌畦敎子公爲我赋诗以发雀罗蝶梦之意遂属善畵者爲二图以寄各系五言十韵书于卷尾雀罗落薄休官日萧条却埽初高轩多去迹连骑少来车鹤盖隂方散龙门坂遂虚陆潘槐柳在赵李履綦疎賔客何劳谢蓬蒿不用锄无媒荒径路有雀下堦除剥啄儿童喜嬉游伴侣如张罗还寂寂避网亦徐徐弹射珠堪惜飞鸣粒愿余物情君自见莫学署门书蝶梦愕梦前尘外浮生一枕余蛇钩身入定蝉蜕息还虚寐熟眠龙稳神闲化蝶舒良宵看栩栩淸昼想蘧蘧牵惹游丝竝懵腾戏慢如花明䰟荡漾日煖影于徐飏去茶烟缓惊廻枰响疎莺梢酣畼后燕语欠伸初莫辨蕉隍讼何因鼠穴车与君聊作伴昔昔愿爲鱼寄泽州张吏部四十韵方闻屯留暴给谏之讣诗末悼之兼怀张藐姑甘州前年入都门逢君戒徒御班马鸣路岐斜日寺门暮冲风起御沟落叶满行路沧海忽飏尘市朝了非故君旣自免归余亦见抵去小人无远虑戢身守沮洳袯襫卽田功笭箵省鱼具公上给耕桑伏腊俟牧酤屛迹徒墻靣端居类穴处痴痴鑚𥿄蝇兀兀蛀书蠹剠劓刑或免躄颡疾巳痼吾衰何足云终焉其殆庶闻君方乐志筑室理园圃王屋靣轩窻天井负楹柱丹林被翳荟沁水迳廻互林峦却复迎烟霭溃还聚花药春荣繁燕麦冬暄布濳藏养气志荡涤放情愫明月见啸歌淸风起毫素鸣鹤哀居贞渐鸿贵仪羽三晋饶云山中条郁西顾秀发着眉宇屈盘俨负䕶风隄绛守池览炤王官墓参井畜气润灵境神所居被褐矜怀抱登朝好修嫮掩抑避謡诼局促事翁妪一朝谢覊绁惧梦喜得寤游观极俯仰天其爲君助人生皆旅人劳劳苦寄寓功名如轻尘冨贵比危露嵳峩暴公子匶车出通潞淖约藐姑人荷戈酒泉戍膏火自煎熬驷马带倾仆不见黑头公䇿免羡徒步修门杳何期灵璅邈难诉脱髪宁恋梳截足肯适屦有酒且当歌方时莫量雨盛壮欣乐康晼晚足暇豫看君鵾鹏游笑我尺鷃举长謡匪遂歌聊以代晤语苦雨叹东南天漏何时好一月愁霖失晴昊卑湿尝看墻壁昏繁翳不辩窻櫺晓羲和望舒停辔御商羊黑蜧肆鳞爪檐熘铿訇如撞胷点滴搊琤欲贯脑蛟蛇蹙拶争平陆蛙黾跳梁上木杪未须沮洳愁九谷且自裛烂悲百草今年献岁巳发春雨雪稍迟震电早玉女忽随滕六笑雪师兼把雷车掉隂阳攅簇拜一时天公号令肯顚倒占年谁与问乙巳纪事将无类乙卯爲箕爲毕各有好恒雨恒旸责非小老农嘈嘈亦何爲归来蒸薪避行潦寒食后雨不止书示邻里甲子冥冥雨浃旬愁霖高揖转伤神今年寒食眞无火何处烟花别有春唿妇鸠还勤过我窃脂雀亦窘如人自慙及物非吾事早饷邻翁有束薪其二从星不辩毕箕文行雨谁将点滴分近霭浑疑平作地远山直恐化爲云江鄕虾蟹还遗种海国蛇龙敢乱羣拟上天公牋一𥿄老农可许绿章闻畵士张季挽词一棺寂寂掩柴菅零落贫交渍酒还侠骨千年埋傲兀孤坟三尺起孱颜松头月炤新封土花里莺啼旧隐山粉绘不随长夜尽数峯依约暮云闲赠陆墓邵叟是僧弥之父蓬蒿三径少追扳中有高人善闭关忙爲市南行药去闲从城北讨春还斋时妇料供僧米画里儿皴过雨山寄语道旁名利客靑门原只在人闲金坛于润甫酿五加皮酒爲南酒之冠润甫与缪仲醇友善仲醇善别酒酿法盖得之仲醇今年润甫酿成损饷而仲醇亡矣赋四十二韵奉谢幷悼仲醇我飮不五合颇知酒中味苦爱北酒佳芳香入梦寐频年再出山衰迟受顚踬不独恋官爵兼亦爲酒累自从归田来道远苦莫致吴酒负虚名往往烦饷馈餔糟与啜醨委顿非吾志恶酒如恶客其性悍而鸷撑肠芒角起薄喉炉炭炽甜酒如小人其性柔且迟口吻滋嗫嚅关鬲长脂腻我性与之违何能强周比入盏先皱眉沾唇已蜇鼻方当困幽忧况复苦隂曀无帚孰埽愁有钩不除睡朝来送酒人远自金坛至未暇洁尊罍先唿击泥埴黄柑洞庭春云露石湖贵犹嫌金醴薄不羡松花细肃如见君子寒清沁心肺蔼如近美人光风汜肠胃云隂解翳駮莺花见明媚暄如踏春阳泠如坐月地头风愈眩运末疾起重膇螟蛉息嘲啁雷霆断惊悸丁宁戒室人此物吾所嗜升合谨斟酌朝夕手封闭频烦看瓮靣促数涤飮器不畏大戸嗤但恐后车匮中年多哀乐昔游尽顦顇我友缪仲醇别酒号渠帅生平家人产强半营酒事劲正本式法淸浊剖泾渭酒家有南董此翁庶无愧一朝归黄壤酒鎗闭空笥盈尊不能飮坟土空复渍感君饷我酒知君有深意安用圣人爲飮此尽日醉我醉亦易醒君酒难再乞流涎忍口馋信笔作诗戏羡彼公孙朝封麴成委积从君赁酒城愿爲此中隷金坛酒垂尽而孟阳方至小飮作佳酝那能不共持开尊欲酌便相思曹公自解沉吟意陶令偏怜顾影时杯尽政如春去急壶倾可柰客来迟一觞莫笑频相劝无酒明朝更愬谁顾炳秀才遗书索飮有醉吐丞相车茵之语作七字句报之糟丘且莫叹沉沦汉世君看尚酒人巳见相公唿后舍更闻驭吏欧车茵无多酌我终须醉时一中之颇近眞却笑杨雄老投阁鸱夷瓶井向谁论与顾秀才飮酒作无花颇恨司花神有酒偏宜冲酒人但看当筵浮大白何愁后合走穷賔桑闲布谷催耕急树上提壶劝飮频我老君贫何所作啇量同占醉鄕民以顶骨飮器劝酒次秀才韵风雨阑珊春暮时衔盃莫问夜何其酒旗巳分临天驷飮器休辞倒月氏新庙还应祀仪狄后车定合置鸱夷中山醉死眞堪羡千日无劳问醒期短歌答博罗韩孟郁博士昔年留君醉燕市东方兵起君归里今年君官南桥门我巳久褫头上巾人生相知苦难见何异秋鸿与社燕感君寄我长句诗怀袖殷勤置君扇东华茫茫旧尘土我巳无梦君何诩花磗日午啼邨鸡铃索萧闲睡鹦鹉与君俱巳鬓如丝可忆靑山有宿期广文虽泠官犹在吴市相寻定几时文三启美次余除夕元旦诗韵见寄疉韵奉荅兼简文起状元奇石名花错盎盆淸言竟日寡寒温停云家世红栏里邀笛风流白下门芳草闲庭新度曲桐华小院别开尊廿年游迹如前梦每向空斋屈指论其二信美芝兰接砌除依然布褐共闲居雾深欲隐南山豹风积能搏北溟鱼陆氏有文尝互评谢家无梦不堪书对床风雨听萧瑟珍重衡山旧草庐代鹤荅轩墀会是误恩来野性终期碧海隈承日自怜丹顶在梳风未忍素翎摧长鸣半夜知谁和静立闲庭耻受媒惆怅玉京稀伴侣爲君三叠舞琴台赠竹深堂鹤徐于野鹤婆娑舞竹深疎帘隐几对萧森长鸣自吸三危露独立孤舍万里心未许轩墀分气色漫随鱼鸟看升沉可因弹射年来甚祗是幽栖合在林和徐于悼响阁前小松之作新松无复倚疎篱想见亭亭偃盖姿风过尚传淸𣑽语鹤归还认旧栖枝谶符十八终爲梦寿到千龄亦有期犹胜不材樗与栎空令匠石笑支离其二提壶自挂石拦前每爲庭柯一怅然可是孤根难蛰地也应造物忌叅天未成鳞甲先供伐稍出蓬蒿已被镌回挽沧江更谁是直须云壑卧千年孟阳载酒就余同飮余方失子疉前韵志感别后春醪忆共持多君载取慰相思岂知河朔开尊日正是延陵丧子时醉死却输刘白早忧来还恨杜康迟淋漓戏墨灯前事涴壁书窻更泥谁三疉韵荅孟阳慰余哭子作中酒心情不自持如魔似病搅人思懵腾残梦花飞候寂寞空梁燕去时老觉繁霜侵鬓早愁看明月入怀迟凭君一笑聊相共开口来朝更向谁亡儿后拆所筑月台怅然有作月台平筑子城隈一日娇儿上几回思子不堪频怅望伤心无复倚崔嵬栏倾似逐风鸢去槛拆谁牵竹马来又恐他年雏鹤返不知城郭认楼台登茅山三首便阙虚台已字文仙山终古属三君秦王自改人闲臈梁代空余岭上云芝月有光期独采松风无价许平分积金连石遗封在笑杀纷纷蚁子羣其二一入华阳隔世氛天坛眞拟见茅君溪田黯黮流残月楼观葱笼驻晓云谷口樵归才出日洞中碁罢又斜曛白头未了人闲事惭愧曾探七诰文其三飈轮迹在大茅东逋客依然识旧宫近岫过云如设色遥山涌浪欲排空暮蝉乍歇千林雨秋笛先催一叶风回首南朝尘雾里徒闻宰相在山中六月二十三日元符万宁宫爲亡儿设醮星月空寥便阙开拜章亲上步罡台谁知玉斧寻眞去却要非熊恋世回天上㖟书传不易尘中小兆梦还来仙山亦有唿儿鸟莫道人闲尽可哀茅山怀古六首磐石崇天坛勾金隐地肺叔申旣来游二弟亦至止山中轻宰相人闲重长史君看神武门挂冠复谁子其二新莽窃汉箓徧走媚百神刻镂金玉钟赍赠三茅君斗柄难久据䵷声徒秽闻三君笑不顾骑鹤凌白云其三夏馥谢汉辟征书着桑树及其遇钩党变形老佣雇仙籍隷方诸史传书党锢寄语人闲子蹙蹙何所慕其四隐居度世人岂昧救世局惜哉齐梁主难絷白驹足高名託外兵微言着别录英英岭上云至今在空谷其五峩峩积金峯带以连石鄕隐居割封邑弟子授宠章蛮国逓相雄蚁封安可尝煌煌十赉文千年勒华阳其六绍述乱纲纪鼎物象播迁仙都白玉印乃在华阳巅铜人巳辞汉石鼓终入燕至宝归上淸长得保天年谢于昭远寄庙后茶次东坡和钱安道韵昔人苦作有情痴下飮不知茶与茗我今懵懂百不解独有啜茶能记省感君寄惠手自煎洗杓停匙坐倾听活火新泉沸石铫泼触乳花发香性森然茶星知有无但觉芒寒与色正睡魔逬散暑气退松风萧飕白日永搜肠润吻如有灵破闷袪烦不须勐此茶先春出顾渚宛如金苗引石矿山崖高寒初日温受气中和离炎冷轻身疗病比服食医国岂必用骨鲠我生爱茶复爱仙近日初来积金岭世事突兀看枪旗富贵纷纭诧团餠长腰米饱午梦足扪腹但余光炯炯行买山田入阳羡更置水逓近石井东坡老人太苦硬刺刺品茶刺贵倖我诗漫浪聊戏耳只愁湍泉飮生瘿丁卯孟秋闻时享太庙作淸露晨流肃羽旄上公升拜朶云高殊勋久冠貂蝉列圣主初辞祼献劳九庙神灵还陟降千官趣走倍莙蒿遗民旧日叨陪祀亲见曾孙奠黍萧八月十四夜舣舟虎丘与孟阳长蘅小飮小舟如帘阁舣向虎丘涘笙歌何喧阗余音沸烟水孤吟发蚓窍闵默复隐几譬如坐禅僧飘瞥心数起跫然空谷音忽见程与李殷勤如明月入我船窻里小酌无盘餐开颜且欢喜四山歌吹罢落月汎淸泚贫老羞见月斯言未爲㫖月如令我羞不及故人矣归舟对孤枕懩懩心未巳延缘苇闲音犹恐是二子八月十五夜归舟信孤颿忍与明月别今夜生公石騈阗那可说酒气昏深池人烟冒淸樾喧喧鼓吹罢淸歌如一髪归人尽扶醉坐客但耳热有曲谁解赏歌者自悽咽我生好淸游避此繁丽窟归来唿病妇举杯共邀月忽闻小楼西高歌唱圆阙去去勿复听使我心断絶八月十七夜今年十七夜圆月胜三五月满不厌迟弦望自有叙譬如繁艶花春残始开吐又如妖冶人半老鬬眉怃我爲验历头欣然命俦侣新篘絜尊罍小摘倒筐筥酒伴期不来茫然似失伍长须两三人叹息自相语北里考歌钟黄金充栋宇东邻喧鼓吹钱刀压仓庾主人有何乐懵腾自豪举病妇支空床娇儿卧浅土文籍满四壁饥来不堪煑流光炤素髪吟虫响空杼任彼明月好岂能变愁緖僮言良可听我兴未能阻扪胸自跳𨁝击撞类臼杵天公爲解围晴昊变风雨依韵荅徐于病中见怀帘阁香残正忆君新诗宛转似廻文每怜靣会如千里未省腰围到几分合眼闲来推昨梦支頥懒去看秋云多情多病眞相似搔首何辞到日曛彭㓜朔仙翁丙寅十月化去岁尽却有手书贻所知多言化后事盖尸解也㓜朔尝登高寄余诗云谩嗟鱼服英雄老烂醉龙山感慨多盖亦功名自喜之士晚而入道者昔人言英雄回首卽神仙此语盖不诬丁卯九日独坐感叹因续成其诗以传于好事者桃实偸尝已再过榴皮书字半销磨尚嗟鱼服英雄老无那龙山感慨多梁父旧游还跨鹿靑城老将去乗骡知君不少登高伴却望人闲一醉歌九日得徐于诗却寄今辰掩戸复停觞总爲登高易断肠四海知予惟两髩三年与尔共重阳黄花笑客应无数白鴈愁人又一行同病更怜同赏在解捐茰酒助茶香重阳次日徐二尔从馈餻蟹肴具圆方杂醢熬白衣今日送衡茅㫖甘重识加餐意选择遥怜纤手劳自笑吾家传嗜蟹敢言诗句𥙷题餻小人属厌君休诮一饱如今学老饕天启七年九月九日闻大行皇帝遗诏二首风悲霜惨集玆辰旅鴈南来报讣眞万国心伤冯几诏三年肠断属车尘身爲马角生来客梦作龙胡坠下人欲临国哀何处所市南扶杖问遗民其二丰芭深怀皇祖仁艰危誓欲副贻孙两年书命尘东阁三月官衔忝北门一出承明占国论得归茅屋頼君恩杀身自此知无地泣尽三声向岭猿九月二十六日㳟闻登极恩诏有述三载先朝版借民诏恩重许从儒绅沭猴自笑冠非我廐马应慙颡似人革解带围多漫漶蟫辞衣箧尚逡巡影娥川水淸如许偏炤东归旧角巾其二衰残不称挂金章且作斑斓拜北堂旋取朝衣来典库还如舞袖去登塲聊将野鹤爲鸡伴宁许沙鸥入鹭行只合鄕人推祭酒蒸豚箫鼓赛畊桑徐大于王闻诏枉诗见贺奉荅二首弹冠何敢附淸流击壤欣爲野老俦屈指浮名眞泛泛惊心噩梦尚悠悠朝家求旧存刍狗人世更新学土牛见说臯夔满台阁祗应留我作巢由其二安稳矶头旧钓緍主恩深处是沉沦敢言身退如迂叟却喜人唿作老民袯襫久裁春后服畵图时垫雨中巾骑驴倒堕君休笑圣世今眞作幸人丁卯十月书事四首道涂好语沸儿童扶杖讙唿我亦同斗柄巳闻归圣主冰山何事倚羣公阿珰总曵尚书履颂厰还乗御史骢勇退史应书阿母拜章先出掖庭中其二丝纶阁下竞津涂杨李诸公不可唿夏屋栋应书梓匠明堂梲亦畵侏儒羹调衆口须兼味船急中流仗一壶共道微垣新气象天枢旁看四星无其三秋窻晴日影迟迟午梦初醒黍罢炊独对空枰尝歛手每临残局更谈碁霜淸狡兔争营窟月白惊乌尽拣枝一着虽低差较稳且依旁角守茅茨其四黄门北寺狱频仍录牒刋章取次征死后故应来大鸟生时岂合点靑蝇苍茫野哭忧邦国寂寞家居念友朋痛定不堪重拭泪淸斋勤礼佛前灯羣狐行一狐缢死鏁琅珰一狐缢死悬屋梁羣狐作孽两狐当公然揶揄立道旁昔日羣狐假狐势一狐爲宰一狐帝一朝狐败羣狐跳杀狐烹狐卽尔曹两狐就缢皆号咷狐不生狐乃生枭狐巳死枭尚肆捕枭作羹亦容易羣狐羣狐莫嬉戏夜半睒忽雷火至舟师叹千舟百舟若鳞次大舻小艣如栉比舟师梦寱唿水至愕起依然阁平地黄旗夙昔凌长风布帆满张百石弓摊钱白浪笑举酒胡乃束手称技穷我坐船舱自闵默眼看寸进还退尺潮平风正尚无期横飞直下何繇得君不见午潮巳落暮潮催九日滩头未是迟长年自办乗风具捩柂开船会有时牧斋初学集卷第四牧斋初学集牧斋初学集卷第五牧斋初学集卷第五崇祯诗集一崇祯元年元日立春淑气和风应候来王春元朔倂相催故知靑帝攅新令不是天公厌两回受岁酒应羞白发向阳花欲笑寒灰钓船游屐须排日先踏西山万树梅正月十四日与邵僧弥看梅西山繇横塘抵光福放舟出横塘喜与烟郭远远景宜日斜淸游取春浅嫩柳绿未舒寒条翠将展近水树乍明遥峯月渐显同舟得隹侣静好有余善行看烟峦纡坐爱溪桥转约略云树闲西山累甑甗山容如高人作意任偃蹇我生在尘网鹿鹿苦未反明朝山中云倘笑归来晚再拜万树梅爲我涤颜夜步虎山桥信步寻谿桥邨犬吠林杪月色淡自佳山行误亦好暮峯歛余黛早梅散轻缟定知今宵梦空蒙入幽讨元夕阻雨泊舟光福寻花不觉远直入梅花邨孤蓬坐滴沥淸晓如黄昏未能理蜡屐何睱开淸尊名花初发时燕赏亦迟人西山千万树亚枝趂朝暾洗粧映流水薄寒倚柴门岂知堕烟雨掩抑空泪㾗梅花如静女有恨初不言我怀同楚客莾莽欲断䰟世无别花人此意谁与论十六日冒雨游玄墓发兴上蓝舆贾勇着芒屦寻花欲乞命岂爲风雨怖冒雨发龟峯穿花到玄墓参月横淸晨玉雪蔽行路沾湿闻雨香登顿入花雾初疑雨妬花转爲花惜雨梅亦爱淸姸裛雨如含露孤标宜轻寒靓粧倚薄暮秉烛如有思吮毫未能诉欲偿淸游逋更覔寒饿句奉慈庵红梅一株嫣然独出感而有作万树漫山玉雪中一株独自笑芳丛新粧不是缘施赤薄怒应看近发红聊贬高寒遮俗眼暂先秾艳领春风调羹至竟谁能事枉窃年华媚化工美人诒折梅一枝僧弥叹赏请余同赋小院疏窻傍畵阑擕来细向胆瓶看端详苦爱横斜好折赠深知㨂择难伴我余香宜夜静怜渠剪烛对更残一枝巳识春风意莫倚孤舟怨薄寒十七日早晴过熨斗柄登茶山历西碛弹山抵铜坑还憇衆香庵吴山环西南其山秀而峄郁盘起玄墓迤逦属西碛梅花生其中居然好宫宅譬彼冰雪姿淖约处姑射回环具区水粘天浸寒碧空蒙滋霜根浩渺荡月魄湖山畜气韵烟云发芳泽所以西山梅逈出凡梅格我来早春时发兴蜡双屐探奇忘晴雨寻花越阡陌茫茫梅花海上有花雾积不知何处香但见四山白蓝舆度花杪登顿旋巳易恍忽如梦境愕眙眩游迹纵览乗朝暾留连坐日夕残阳挂烟树横斜似初月淸游难省记胜情易追惜还恐梅花神芒芒笑逋客衆香庵赠自休长老略彴缘溪一径分千林香雪炤斜曛道人不作寻花梦只道漫山是白云西山看梅归舟卽事示僧弥廿年游迹半萋迷老去逢君又杖藜芳草路当春雨后梅花村在衆山西茶山烟雨荒新筑铜井莓苔没旧题更忆盘螭桃万树人闲何限武陵溪其二千邨烟霭蔽芳丛流水疎篱有径通花雾隂中晴日变湖山断处白云烘低迷杨柳差新緑点缀樱桃记小红安得松圆老居士垫巾同过虎桥东其三三年噩梦已尘沙又向东君感物华献岁雪消迟柳色试灯风雨妬梅花曾賖酒券书千卷尽放渔舟水一涯眼底仙源在人世春深随处有桑麻其四虎山桥畔好溪山聚坞铜坑取次扳屐齿冲将新雨去杖头携得老梅还靑山对酒知谁在白发寻春让我闲自此柴荆多昼闭迟君花下或开关虎丘秋月图题赠似虞周翁虎丘佳丽地中秋明月时吴侬竞芳辰结伴相遨嬉一翁迆逦来苍颜白须眉徐行蹑浮图信步穿劒池矍铄憎扶掖矫健逾僮儿还憇千人坐微汗挥裳衣游人羣指目伎女争遶围无乃地行仙遨游下巖扉此翁少好游游兴老不衰年年中秋月舣舟虎丘湄排连五十秋晴雨莫闲之譬如秋风鴈岁岁不失期还观同游人游迹苦叅差少者渐以老老者渐以稀山中有老衲拱揖复嗟咨与翁爲辈行是我影堂师亦有中年人髩发渐成丝拍肩唿曾孙侧坐相追随昔时裘马客今或寒与饥画船易新主箫鼓无遗吹昔时红粉伎零落归山崥或爲衰年妪乞食行吹篪吴风逓更换吴粧日葳㽔短衣遍红紫大袖拂履綦吴歈称絶调倾听良巳非新腔难按拍急管增繁悲转盻复谁是屈指亦自疑岂独市朝改兼恐陵谷移惟有生公石盘陀阅成亏惟有劒池月秋来鑑如规羡此鹤发翁身闲步逶迤秋山与秋月年年对霜髭人生皆昔梦一往不可追梦愕与梦欢梦者岂自知冶㳺如好梦梦觉心说怡胡爲劳生人惘惘徒歔欷翁今年九十健噉足若飞幸逢圣明世击壤歌雍熙煌煌老人星长炤虞山厜更度十中秋爲举百岁巵悼鹤来从何所化何之碧海茫茫不可追留魄尚疑初月影招䰟正在落梅时舞休竹里风生少鸣断松闲露下迟约略重来还报我秋空春晓是前期其二残年百事苦伤悲更报胎禽去晓池院落又如亡爱子寝门应比哭相知乗轩任尔夸新宠争树还谁占旧枝商略云山瘗仙骨玄黄祇恐未相宜瘗鹤之明日有鹤翔于鄕园去往年鹤来之地一牛鸣耳宗老明翼氏购得赠余先以佳咏感而致谢独鹤仍从海上来柴门还爲羽衣开丹丘信隔犹凝望紫府书通便却廻顾影似怜曾舞雪返䰟应逐未残梅仙家骐骥非凡骨寄谢诗人莫漫猜荅履之喜得鹤见遗四韵云消鹤去不胜愁小兆人闲似可求朱顶巳蒙仙客号素翎还伴老人头羽毛虽短谁能假菰米方残岂自谋莫向华亭论声价相经久巳误浮丘依韵徐于喜见月昏云薄闇思量别緖参差有底长啼树鸟阑仍宛转穿花蝶老故轻狂重支秋枕温残梦更拂春眉理断肠绾尽柳丝还柳絮东风只合爲君忙和履之花朝见示愕萝纒绵尚记存芳华空对二分春凄凉寒食还如我秾艳花朝乞与人生计料量余昔酒功名磨折剰闲身白家大有穿杨手切莫蹉跎学老民题仙山楼阁图华堂迟日春融融娇兰宠蕙多光风谁爲此图挂素壁神山仙馆来空蒙参差崑崙顶缥缈扶桑东上有摩天削成千仞之絶壁下有拔地偃蹇百尺之乔松天光浮动日月水海涛激射飈轮峯五云聚族不成雨千霞解駮皆爲虹交梨无根长翳荟夜芝有光炤丰茸琪花瑶草人不识但见竹柏长靑葱其闲楼观参差起璇瑰瑶碧相蔽蒙细界烟峦辨栋宇平临月驾开房栊墉城金台尽治所易迁童初或离宫羣眞纷互来往似谒金母朝木公金条脱玉玲珑顶巾作髻衣绡垂红白珠约臂靑章带胷鸟瓜纷指掌虎齿还婴童高堂寿母定谁是无乃亦在图畵中主人捧图献母侧慈颜一笑回春容班白稚齿齐上寿撞钟伐鼓乐未终金盘擗麟莫数他家事斟雉调鼎吾祖自有彭铿翁花朝魏仲雪徐于王诸人宴集赋诗用花朝二字排韵余闭关不得与仲雪枉诗见示依韵奉和兼简于王不分春光取次奢小阑侧畔想芳华晴烟笼柳邨邨雨暖日熏桃树树霞旧社房栊看到燕新粧帘幙记回车凭君传语东风道莫放花期过楝花其二遨头婪尾羡招邀可惜关门负此宵垂白心情余我在踏靑风物任君描春将好遍垂垂去花旋开齐续续飘准拟诸公作寒食莫欺老子似今朝春雨小阁疎帘香篆迟冥冥春晓似昏时揩摩老眼看如雾拨触愁肠散作丝浅绿树滋莺不觉小红花湿蝶还知轻蓑䍡垂杨畔闲杀江头老钓师春雪迟日同云更合围东皇何事发隂机李梅冬实原非分雪霰春深故作威绕树莺雏应罢语漫天柳絮敢争飞老农剧喜遗蝗尽旋觉阳和转褐衣春云万里春空碧落分微茫点缀起氤氲亭亭车盖谁吹汝漠漠高楼正忆君蔽日早时能待族飘风一旦巳离羣白衣苍狗须臾事霖雨终期出岳云春晴暮霞新烂午隂收尽放春光在陌头意惬好风吹绿醑眼明初日炤红楼靑天宿雾看谁扫白昼游丝飏不愁爲报园林莺鷰道唿晴逐雨莫凭鸠仲雪折梨花见赠寒日到来春寂寂梨花开遍月胧胧烦君折赠铜甁里闲杀庭前昨夜风雪里桃花次薛叟韵雪花拂拂酿花朝故着桃花未肯飘傅白更怜頳颊好欺红不放粉墻烧朱门人靣愁相映紫陌尘埃恨欲销拟爲写生谁下笔王家还有雪中蕉雨中仲雪招飮海棠下二月帘栊中薄寒锦城花雾昼漫漫鲜姸正合停杯赏沾湿何妨低帽看剪剪风轻还刻烛蒙蒙雨重更凭阑知君卜夜留连意坐惜芳华未许残寒食日于王仲雪诸人小集津逮轩屐引奚奴杖挂钱只鸡近局许招延贫家节物宜寒食病伎风光似禁烟茶白还争分火候桃红欲褪卖饧天淸平要着新诗写好记崇祯第一年雨中海棠花下代徐于赠妓风风雨雨妬花天人病花残剧可怜还恐海棠零落尽交梳窻下对花眠寒食日看徐于别妓二首落花细雨正佳晨万树红芳一病身试看淸明寒食候料量还是未残春其二梨花开尽橘花新送妓怜君似送春记取今年作寒食粥香饧白爲何人喜复官诰赠内戏效乐天作三年偶失楚人弓忧喜廻旋似塞翁我褫绯衣缘底罪君还紫诰有何功佩环再试从风响宝髻仍看耀日红重作安人莫侈太馌耕还忆旧家风闻新命未下再赠山林裘褐可同羣翟茀虽荣且莫欣昔褫带鞶眞爲我今迟官诰岂缘君谯楼风雪应知免内殿恩波更许分慵惰请看丞相妇绿窻朱卷对斜曛三月三日泛舟卽事十二韵风光雨又晴上已更淸明节候今年异遨游此日幷烟岚开水国云锦蔽山城岸绿攀还折堤青踏欲平执兰修故事揷柳惜芳情新火红粧出香尘翠袖生就花拈舞蝶拣树听啼莺㳂泝移舟缓盘回去马争欢娱穷日夕燕赏及时淸醉眼牵花影归心殢鸟声酒依金谷数诗儗丽人行禊毕还相贺春衫试体轻送张老还溧阳张君攻岐黄高名走妇孺坦怀絶厓厈剧谈见情愫好酒复喜奕流连杂歌唿胜负如等闲局终色不忤吾观善奕者握子多顾虑推枰歛手时黑白在何处古来当局人多爲一着误纵负国手名岂知拙工趣君来早莺啼君去新蝉语流光去不返屈指如传遽与君须臾闲甲子在旦暮安知世上人斧柯不巳故余尊湛东壁斜日炤西树且复竟一局酒阑送君去牧斋初学集卷第五牧斋初学集牧斋初学集卷第六牧斋初学集卷第六崇祯诗集二戊辰七月应召赴阙车中言怀十首三年严谴望修门随例趋朝又北辕圣代故应无弃物孤臣犹有未招䰟夕阳亭下人还过端礼门前石尚蹲重向西风挥老泪余生何以荅殊恩其二巳办腰镰学耦耕悠悠眞悔逐人行长吟颇惜齐三士抚卷谁知鲁二生白马淸流伤往事南箕北斗媿虚名巢繇至竟非无谓坚坐深山谢圣明其三寥廓高天一冥鸿肯随乌鸟问雌雄纷纷岂止容卿辈碌碌何须笑乃公赤汗马应空冀北白头豕自媿辽东郊原无限停车思落日披襟得远风其四传唿何必厌乗驺风日淸恬当出游坐稳依微凭小合睡酣摇曵在轻舟譬如禅坐还驰想只作看山不下楼却数昔年行旅事分明残梦巳悠悠其五淋铃夜雨漏初长梦入江南樱笋鄕重碧树深春燕语小红花发腊醅香闻箫月下移歌舫度曲风前近笛牀秋梦也如春梦短邮亭尘土正茫茫其六露警秋衾萝亦淸篝灯幞被驾车行征人倦睫留残睡客子枯肠带宿酲日出栖乌冲曙色风回班马乱秋声前邨呃喔眞堪舞不是荒鸡午夜鸣其七客路无风沙自惊飞鸿没处暮云平山低落日坡陀影岸瘠征车轣辘声村堠雨穿如土偶林魈月薄竝人行征尘满眼君休笑剰有淸流可濯缨其八三年迁客意蹉跎芳草天涯路又过滕县树边朝雨细峄山云下夕阳多心如乳燕初辝社身似飞蓬乍转科苦忆淮南旧丛桂秋风爲我发山阿其九信宿驱车每夜分鸟乌声乐感离羣秋声猎猎非关树雨意蒙蒙欲作云直北无风皆朔气薄寒有日似斜曛江南大有悲秋客临水登山正忆君其十飒飒凉风动旅途黄尘赤汗不曾苏春明门外人来往秋水篇中意有无失势蚊蝇恋残暑下鞴鹰隼快平芜蓼红苹白秋光好独倚轩车入畵图临城驿壁见方侍御孩未题诗驿吏逢迎旧赭衣生还今日是耶非纶竿喜値金鸡放华表眞同白鹤归抱蔓摘瓜余我在破巢完卵似君稀循墻叹息看题句淅淅秋风起夕扉十一月初六日召对文华殿旋奉严㫖革职待罪感恩述事凡二十首柲殿风高白日隂天堦云物昼沉沉裂麻未是廷臣意枚卜空烦圣主心宸翰星回官烛影禁庭雷殷属车音孤臣却立彤墀内咫尺君门泪满襟其二纶扉昼闭诏麻停是日天威赫震霆敢谓虫飞能蔽日亦知蚁鬬应占星浮名尽可供描畵腐骨终须付汗靑寂寞火城君莫笑案头还有读书萤其三乆知不去又将钳无奈时情似蜜甜薄命东华糜月俸虚名南斗动星占出山我自慙安石作相人终忌子瞻伏阙引刀男子事懒将书尺效江淹其四碁局方阑睡正浓白身仍作旧吴侬狂奴本自轻侯霸残客何烦对敬容京雒缁尘看素髪御沟流水见孤踪频年放逐缘何事纵欲干时兴已慵其五事到抽身悔已迟每于败局算残棋都门有客送临贺廷辨何人是魏其扬柳曲中游子老车轮枕畔逐臣知寒灯冷炕悽凉夜不醉何因作酒悲其六孤生半世饱艰辛敢恨虞翻骨相屯吾道非与何至此臣今老矣不如人养成枳棘难爲橘刈尽椒兰不作薪每诵韩公晚香句整襟时一慰沉沦其七宫邻初散鼠狐羣殷殷成雷又聚蚊卷舌光芒仍炫燿台阶气象尚氤氲伤心诏狱生春草回首觚稜隔暮云明主定无钩党禁文华休拟作同文其八责薄恩多两髩残休将靑镜对南冠风霾放我称迁客木稼从他怕达官朝士空怜衘鼠穴山妻应笑上鱼竿得归茅屋非无事还爲淸时赋考槃其九一自承明罢直庐寂寥谁问子云居久无关上筹边讯遂絶云中欵塞书日午冰稜澌屋角门闲风叶卷堦除论交最喜廉颇客解道朝盈与夕虚其十破帽靑衫又一回当筵舞袖任他猜平生自分爲人役流俗相尊作党魁明日孔融应便去当年王式悔轻来宵来吉梦还知否万树西山早放梅其十一两月春明席未温眼看深谷又高原金多争羡雒阳路祸至方思上蔡门五鼎食烹皆主父三期贤佞总王尊庄生能悟逍遥理只爲精思曵尾言其十二白日雷霆夹御筵扪心终不愧皇天夔龙揖让诚难事贾竖争言岂必然一道玉阶淸似水两条银烛直于椽夕阳宫树孤臣影只似他时候八塼其十三未辩躬耕卽採薇刺天何事羡羣飞巢繇也是中朝客夔契依然大布衣故国秋风生邸舍闲门冬日炤柴扉深慙薄劣干南斗莫更求名拟少微其十四天语频烦戒翰登可知不爲点靑蝇圣朝重倚丝纶簿薄命难充粥饭僧春水花源寻伴侣秋风瓜圃会賔朋书空泫涕非吾事纵是忧时也不应其十五大门詄荡梦中开卤簿纷大祀回警跸声谁传委巷燔柴光可炤寒灰身先席稿慙非礼心愿爲牺叹不才无分甘泉陪法从俳倡私拟祝高禖其十六南郊爟火炤罘罳正是秋衾梦断时禁漏威迟残客舍朝衣顚倒覆家儿斋宫肸蠁词臣赋宣室深谭逐客知才薄可怜仍贬谪炉灰画尽不成诗其十七白日萧闲午睡成睡余兀坐又闲行乌喧老树声还乐雀啅空枝坠不惊晚岁冰霜知物态虚窻硏席见平生高车厚禄虽无分一领狐裘似晏婴其十八猎猎寒风岁逼除柴门剥啄到双鱼亲憎言禄催偕隐友贱求名劝着书薄俗休官如物故畏涂削籍当迁除夕阳亭下城西路叹息何人返敝庐其十九召对纷纷集迩英御前唯诺尽公卿夕垣又驾柴车去朝省谁容仗马鸣鹦䳇能言殊反覆沙虫善化更纵横闲窻莫着归田录数日春林听早莺其二十阑珊朱墨对寒釭谪宦频年气未降可是负书来上国还如读易向东窻酒兵胜后消愁垒禅铠坚时折慢幢颇爲艰危识天意要令渔钓稳三江腊月十六日房海客侍御初度赋长句十四韵爲寿君与章鲁斋瞿稼轩两给事皆以枚卜事牵连谪官同病同心不共谈天涯只在禁城南钧天梦断䰟犹悸画地罗成议不堪去国味如初下第挂冠情比旧遗簪希文敢拟贤称四展季何妨黜有三排格引绳良巳甚拔茅连茹亦奚慙尾狐善幻人争讶首鼠相蒙世所谙车马輧阗怀旧雨沙堤寂寞笑新叅覊栖仍是巢枝鸟雌伏眞成抱茧𧖟御柳烟光迟积霰香山云物隔重岚年华荏苒俱双髩灯火靑荧共一龛事过皱眉休再问欢逢开口莫辝耽孺人戞瑟齐称寿侍女投壶半倚酣燕酒沽来多似蜜蜀椒捣后可如柑题诗想见开筵处定复掀髥笑我憨张藐姑太仆许饷名酒疉前韵奉简流落京华阻笑谈何殊太史滞周南开笼纵鸟知何日绕树栖乌自不堪官罢故人稀折简罪深明主勒投簪养狙自昔谁非四成虎如今不待三与我周旋良巳久受他描畵有何慙机心抱瓮虚施巧毒手争麻实饱谙歇后赋诗谁郑五目前谋醉且曹叅郞当自笑拖肠鼠角逐闲看食叶𧖟旧步生辰値箕斗新添锢疾在烟岚归与却扫求羊径老去应同弥勒龛漏屋书传君自圣囚山赋就我眞耽马曹官好看西爽酒郡封移带宿酣世路风波余白首帝城节物到黄柑朋尊许饷休相负一醉陶然共作憨三疉韵谢藐姑太仆送酒覊怀廓落向谁谈尺五空瞻韦杜南官罢门闲犹自可酒干壶尽更难堪知君自爱新封郡念我谁怜旧盍簪顾影陶濳惟有一挥盃李白不成三尊盈何意劳相送甁罄从兹遂不慙杜宇谋归身未得提壶劝飮耳先谙料量未敢倾三雅斟酌应须醉二叅洗盏光先浮绿蚁当歌兴巳动春𧖟枯膓发发浇成浪醉眼腾腾看作岚草圣张顚眞我友逃禅苏晋与同龛典刑宛矣柔而㫖琴瑟依然乐且耽荡涤三年忘昔梦懵腾十指出余酣解酲赖有春前茗下物还余霜后柑传语时人应大笑不知谁黠又谁憨戊辰除夕命酒唿卢强合欢春明门外禁钟阑闲庭冷称将归客卒岁除如已罢官爆火声中思老母寒灯影里见南冠岁时旧事都无几只有痴獃卖不残牧斋初学集卷第六牧斋初学集牧斋初学集卷第七牧斋初学集卷第七崇祯诗集三赠书年年谪宦束书频部帙襹褷卷未匀不惜累人行汗马可怜随我作劳薪朱黄点勘须完好签轴装潢要簇新重与名山作盟约莫令更汚传车尘赠砚紫纯端砚鎭书楼牛后眞令龙尾羞潦倒可怜书牍背光华还忆草词头摩娑便欲看云起砥砺犹能爲玉谋更有淳熈九经在归装巳足又何求代书砚荅桂椟缥囊託后车相将依旧返蓬庐但看包褁端溪砚不见增添祕阁书退笔冡中悲力尽短檠墻角叹交疎与君莫负残年约共理雕虫伴蠧鱼荅书砚遗经古砚旧相于幞被萧条载满车老去论交惟二友归来削迹共三余晴窻洗胃还吞墨永日撑肠欲煑书帘阁悄然私自问蓬山酉室又何如飮酒七首昔与范郞飮班荆剪葵韭家酝淸且甘汪汪炤尊卣深谈复浅酌日景移卯酉别后长相忆此酒似我友去年遗我书劝我勿淹久百壶圣之淸提携候马首开函读未终流涎挂馋口炎风冲传车红尘咽堤柳我行良悠悠我意君知否频年向西笑半爲郞中酒其二闲闲桑者园在彼官道旁衰柳疎屋宇落帆到门墻主人开酒瓮延我坐草堂酒靣如故人别久色微苍停杯相顾视斟酌弥芬芳别君三年来世故难忖量市朝尘屡生沧海波再飏岂知尊中物犹能保故尝驿马鸣路岐斜日炤西廊珍重故人酒且复尽一觞其三长安多美酒酒人食其名酒旗蔽驰道车毂相摩争刁酒非洺水味薄甜如饧易酒酿天坛市沽安得淸魏酒稍芬芳劲正乖典刑我性好别酒齿舌判渭泾对此宁不飮枯肠任雷鸣飮酒但霑醉眞赝皆虚声淸浊比贤愚分别徒营营与君取次醉酩酊共一觥此言当杜举聊用勒酒城其四羊羔产汾州葡萄酿安邑刁贾主人名桑落应候出一一走京华种种烦置驿肩荷虑顚踬车驰或汎溢抱携如怀绷登顿敢奔汨一夫致一一石数金直爱惜閟馨香收藏辟风日封题复再拜辇输权贵室贵人多不省累置似抟埴寂寥扬子云扶疎守玄默徒然颂鸱夷耆酒何繇得其五世多爱官者不复知酒㫖亦有爱酒者不暇计官美爱酒令人狂爱官令人鄙肠烂飮不休漏尽宦不止耆酒与贪官皆可令人死我本爱官人侍郞不爲我亦爱酒人致酒每盈几今年命大缪官罢酒亦耻长啸谢都门斯可以去矣其六吾怜袁小修豁达好飮醇开尊无好酒往往生怒嗔长安盛宴会賔筵正初巡当杯但一嗅瑟缩不沾唇俗子共愕眙知者嫌其眞袁生每大笑看我头上巾自从此人死燕市无酒人酒逓久寂寞酒德谁与论誓残腹痛约南下湘水濵满酌黄柑酒浇君宿草坟其七昔与程孟阳闲窻较酒品屈指北酒佳西笑忘食寝南酒推金坛甘香比桑葚于公知我好载送似给廪船到竞逢迎尊开破寒噤消磨长日景流连乙夜枕自从来长安市酒类拾沈还忆良尝醴如饥思得餁美酒不博官吾计久巳审况乃官又罢颂系受凄凛已矣归去来无爲叹苒荏多乞于家酒细与程生飮送瞿稼轩给事南还三疉前韵门外天涯未易谈江南路在潞河南同时放逐君先去异地覊留我不堪圣世辨奸难曲笔淸时养晦忍抽簪车回峻坂何须九肱折良医不惮三戎马生郊还国耻班行失士岂吾慙琴心静向弦中理棋势全于局外谙秋卷蝇头温谏牍春灯龙尾梦朝叅排风猎猎旋飞鹢蓄火温温养浴𧖟木落破山寻古寺花深拂水看晴岚撅头船里新茶灶折脚铛边旧佛龛酒熟泉香无别事书滛传僻有同耽师丹老去身多忘孙叔年来寝正酣何日二童还一马相期斗酒共双柑客中送客眞惆怅破涕裁诗又作憨十三日立春迎春春在凤城头簇仗衣冠进土牛铺展烟光来紫陌追随笑语到红楼林莺口噤思宫树官柳眉舒向御沟独有城南覊旅客与春无分又添愁覔春春明门外亦长安不省阳春到此难朔气逡巡辞弱柳光风瑟缩辟崇兰西山翠比愁眉鏁上苑红如粉本看狼借江南春色早讨春归去莫敎残春风午枕眠方足晴窻曝未终忽吹新白发知是旧春风物候惊柔绿心情怕软红可怜春未老送我向江东送郭中书赴督师袁公幕昻昻千里马不合驾鼓车丈夫九尺身岂肯随朱儒郭生俶傥人侧足承明庐譬如鸡羣鹤戢翼不得舒一朝请论事慷慨陈兵符愿如汉卜式接踵死匈奴天子赐颜色羣公咸叹歔近臣寄边琐此例今所无我从罢官来不见关门书屈指五年期今又一岁初闻君赴严程出祖临交衢慙无绕朝赠控马进一壶分张何所道逝将归里闾因风问袁公匡复定何如鹦鹉鹦鹉人怜汝雕笼豢养成翠衿矜妙丽红觜鬪聪明侧近偸言语凭高涴槛楹君何忧反舌时过寂无声鹊巢行树上老鸦羣作恶夺我鹊巢反啄鹊鹊羣苦少鸦苦多冬架春成枉作窠将我巢爲汝室哑哑聒耳听不得苍然一鹞号鸷鸟左翎撩风右掠草眼看鹊弱与鸦强何忍盘回坐树旁君不见鹞兮鹞兮善择木浮图有穴崖有屋鸦羣自笑鹊自哭注目寒空且攫肉题郭无伤所藏朱鹭畵竹是余往年所赠头白萧郞画竹闻数茎萧飒坐生云霜筠雪干还如我障日成隂却拟君其二畵里萧萧竹数竿晴窻亦解报平安年来小刼如风雨赖有长身共岁寒寒食客舍萧萧寄病身落花寂寂度佳晨忽闻寒食爲今日始觉风光巳暮春名酒尽难禁独夜好莺啼不趂愁人吾生从道浑如梦是梦何须太苦辛寒食后一日作寒食凄凉作不成春光取次又淸明孤臣气味愁鑚火故国心情记卖饧苦恨落花随柳絮谩劳啼鵙替莺声东风谁唱吴娘曲暮雨萧萧闇禁城无花客里无花独倚楼讨春无计恨悠悠无花亦有便宜处省却花飞一叚愁赠博平郭太保兰锜三朝一敝裘濯龙门外看车流风窻自咏游仙句金穴谁论特进侯客到异书繙帐底花开禊帖在牀头他时国史编家集定与聮珠一部收送于锵秀才南归木星入斗霾且霿疾雷震电当严冬孤臣束身待谴逐攅头缩颈如寒虫瓴甋累门断人迹谯诃匝戸势浩汹于子幞被就我宿掉臂径突重围中朔风褰帘霜着壁油灯无燄光曈曚布衾泼水寒不寐骹背依倚弯角弓训狐号屋鼠啮器梦魇惊觉杵撞胷更阑漏尽坐相慰软语喞喞疑吟蛬有时激昻抚枕席蹴我起听谯楼钟誓将排云叫阊阖寄牋苦恨飞廉慵嗟子长身秀眉目轮囷肝胆谁与同我歌汝和良足乐冰天雪窖春融融春来几何忽巳老杨花如雪飞城东爱而思子苦不见三月新妇关房栊一朝扣门声剥啄策蹇揖我归匆匆我身正坐不得去别子目断南飞鸿子归解装正初夏楝花风过榴花红故人见子应叹息讯我颜状悲途穷我生有命可自断世事岂异马耳风黄阁知爲何老子白首仍是旧阿侬𣑽川绿净不可唾金坛酒碧炤空五噫未遂吴市隐十赉行割华阳封因风寄语勿惆怅料理家酿迟醉翁左耳病戏作十二韵叹世侵寻似鹿皮聋虽半耳已如痴盈尊社酒凭谁饷决牗仙方久不窥但遇一唿仍响应若聆偶语却叅差僮便主瞶夸脾健婢譟医庸讳肾衰强欲属垣还侧耳才看抛枕又支頥史称偏听应如是人说佯聋或近之憎老懒令娇女剔怯狂畏与醉翁持八音未许谙全部两造祇能割半词洞里乖龙眠正稳牀头鬪蚁动还疑耄唿贤吏犹多媿归作家公渐有期空筏音闻旋恍忽兠玄梦断转迷离不须献馘从军法好证圆通问道师冷飮示侍儿花前宜试乐天杯冷飮东垣未可咍笑杀家翁买燕女错将温酒当行媒奉酬山海督师袁公兼喜关内道梁君将赴关门二首临渝今是国储胥锁钥东门万革车匡坐油幢临虏使横磨墨盾草邮书莺啼大纛连营静月出雄关列灶虚蚤晚师中得梁慬度辽长策爲君摅其二贳酒论兵儤直余靑灯賔从俨前除扫犂羡尔谋方老表饵慙吾术已疎甲第金铺鱼钥管景钟铁索鴈行书白山好勒磨厓颂衰晚何因借后车口占赠林将军超距身轻三百前飞刀法自九夷传血漂楼橹如平地土拭干将更属天魏绛歌钟悬虡考衞靑侯券空名镌颇闻圣主思收复亲式羣蛙风九边次房海客韵送刘起归宣城冤亲塲内好叅禅鑚火应知定出烟巳分此生离虎口何须知已付龙泉杯蛇辨后休除病婴蜺消时莫问天执手送君成一笑磨驴何日了前缘追和朽庵和尚乐归田园十咏正德闲朝士有以郞官罢归者高僧朽庵林公以渊明归去来兮辞爲题赋乐归田园十咏送之崇祯二年余匏系都门客有以朽庵遗笔见赠者开卷吟讽喟然三叹遂援笔伸纸追而和之昔苏子瞻居海南徧和陶诗子繇序而传之余何敢窃比子瞻顾如子繇之言所谓欲以晚节末路师范渊明之万一者其志趣不可谓不同也然子瞻实追和渊明而余之所和者朽庵而已世之君子其尚恕余之僭踰或亦因是而知朽庵也夫是年四月十八日归去来兮至觉今是而昨非次韵久在樊笼始见几高人只是急流归畏荣未必知吾意忤物何妨与世违戢羽岂容寻往迹悬车自合歛余辉却嫌此老还多事形影神中辩是非朽庵宗林诗宦海漂流早见几故园荒废正思归往迷来悟心方乐投老寻闲愿不违新别庙堂无怅恨旧栽松菊有光辉池鱼覊鸟还渊薮童子何劳讲是非舟摇摇以轻飏风飘飘而吹衣用韵少日成惆怅行迷喜得归鹤应知我返鸥亦傍人飞白水浮孤棹靑山见素衣飘摇谢尘网昔梦但依俙问征夫以前路恨晨光之熹微用韵平陆成江怅我情蒙蒙时雨逗初晴征夫指点晨光好还向柴桑一路明欲知归去好前程每对征夫问一声茅屋几家门尚掩茫茫天地末分明乃瞻衡宇至有酒盈尊次韵僮稚憙我归舒鴈却前望眼明记旧宇身闲去宿恙看松绕荒径采菊泛新酿英英南山云庶与我心况引壶觞以自酌至审容膝之易安用韵壶酒庭柯徙倚看南窻也似北窻寛人生何限遑遑者两膝随身没处安园日涉以成趣门虽设而尝关次韵羣辅录中看世代周王传里见干坤此翁枯稿君知否容易人闲说闭门梨栗诗书责子孙菊松瓜菜乐干坤养高不受重来诏谁敢闲敲处士门策扶老以流憇至抚孤松而盘桓次韵拂拭尘中眼舒眉饱看山山将人竝憇杖与我俱闲入景恋迟暮孤松欣往还出云幷倦鸟幽意总相关扶老手携杖观幽眼见山归林飞鸟倦出岫断云闲松下寻诗去谿边载酒还昔年车马路今日没相关归去来兮至乐琴书以销忧次韵世人似鼠竞窭薮陶家老翁悟已久官中束带肯折腰山寺闻钟却回首南邨何事更东林种莲岂必殊垂柳亲朋情话聊解颜琴书流览总敝帚篮舆醉卧人不知扣门乞食我何有我生捽兀略相似玉堂今作扶犂手和诗敢俲儋耳翁感怀窃比朽庵叜归来筑室祀靖节左白右苏配以偶故山松菊当苹藻荐彼淸琴侑浊酒农人告余以春及至曷不委心任去留次韵窈窱崎岖意舟车丘壑闲泉流荣木下春入老农颜万物谁非寓吾生会有还达大亦同尽赢得去留闲闻得农夫说春回畎亩闲舟车无枉迹草木有荣颜寻壑穿云去经丘踏月还百年能几日宁不放心闲胡爲乎遑遑欲何之至乐夫天命复奚疑次韵人生如敎射一发贵善息陶濳避俗翁枯稿非本色惜哉时不偶横流汜邦域雄劒在室中光芒閟凌逼洗涤资禅心抹摋仗酒力酒酣咏荆轲深情自玆得耘耔尽能事啸歌见天则醉来恕缪误聊用齐淑慝仕晋诚苦饥逃宋惧弗克乘化游纵浪乐尽付冥默能濳乃龙性可谏匪凤德余事作诗人遗名隷酒国我和朽庵诗游戏幷笔墨悠悠千载后会有高人识得许同生书寄示儗归去来兮辞归兮赋就喜投闲漉酒巾将换紫纶人笑缾无淮上米天敎眼看淛西山一生刺袜尝翻着万事骑驴却倒还未敢援毫轻属和正愁陶令满人闲王元之自翰林谪官赋广陵僧舍芍药有感伤纶阁多情客之语余屛居寂寞戚里以芍药见遗诵元之诗适对此花感而继作诗凡三章亦如元之数盘笼红药出天家寂寞铜甁几朶花承日有谁揎翠䄂当风还自怯黄沙红芳炤眼惊春尽金缕缘头恼髩华五味爲君思齐和敢将零落怨天涯其二红灯焰焰覆茅茨却炤春衫黯自疑曾是芳菲依上直可怜攀折赠将离纶闱旧侣苍苔在僧舍新愁白发知漫道谢公诗句好翻阶先咏万年枝其三五侯帘幕竞萎蕤驿骑殷勤寄赠时夜烛去辞红艳队春风来乞晓粧诗雕阑堕珥辜新赏金屋余香认旧枝莫怪宫袍长放逐君王不要赏花辞寄题泰和萧伯玉春浮园十四咏柳溪烟着层层柳云生靣靣溪欲寻垂钓处咫尺使人迷公安亭嘉树阅元宋芳名有誉处嗟彼雕朽质吾亦宥老楮金粟堂禅罢月当戸酒醒香满空寥寥桂花意荣落任秋风芙蓉池莲叶何田田花香荡疏绮惆怅採莲人歌声隔秋水婵娟迳亭亭千箇竹凛凛岁寒姿要见婵娟质秋风粉落时杯山山如一酒杯湖水尝灌注我好杯中物还乗此杯渡听莺弄弱柳依趺坐晴湖荅梵声道人曾破戒把酒听啼莺宜月桥风月新秋夜江山淸露中吹箫更度曲多此在桥东宿云墩墩深云所归云去墩仍在却疑此非墩亦是云变态愚山江声啮山腰帆影挂树杪只疑船舷上欲戞山头草浮山浮山山下水尽带梅花馥似怜梅淸寒十里赐汤沐秋声阁东风看酒汜落叶使人悲不是悲秋士秋声那得知萧斋萧辰坐萧斋纵笔作萧字他年改精蓝亦应号萧寺凫阁汎汎水中凫安眠复徐引君胡爲此阁知巳问詹尹次韵荅杨补见赠倦鸟慕林薮覊人念鄕里中年哀乐多识字忧患始刺促复何爲归秉田闲耒书簏估生计鹤料算食指休日谅未晚拙政亦吾以息影依衡茅引竿向淸泚君看悬屋车岂复虑生耳其二微雨帘帷寂凝尘几榻静生靣恍开卷熟客笑引镜博奕爲犹贤飮酒安用圣且理幽忧疾遑恤膏肓病散发谢束修毁车絶奔逬聊复学农圃终当变名姓君能从我游带月锄可竝次张藐姑韵送房海客赴南吏部薄游只似在巖扃窥戸何愁屦不停淮水月如官况白冶城草竝客袍靑物情或可饶甘子药笼无多辨豨苓莫向半山论旧事谢公墩畔雨冥冥闰四月廿三日梦中作柔桑覆笼緑毵毵密雨温风正养𧖟门外衔泥春燕语樱桃消息到江南阁讼将结赴法司对簿口号三絶句突兀沙堤棘寺傍莫将铃索笑锒铛台阶今夜占星象先看垣前贯索光其二毁冠策蹇路人怜拂靣靑蝇互扑缘犹胜诸公埋诏狱一生不得到西天其三廿年史局叹虺隤蠧纸成箱笔作堆头白汗靑成底事却将诗案继西台次韵藐姑送别紫陌靑云未可论红牋梦入旧慈恩到家秋枕闻蛩语别路春风记鸟言身隐却怜明主弃道穷还仗古人尊祝君努力匡时略安稳东吴老灌园二髥篇戏简甘肃梅中丞兼呈兵部王尚书左坊文中允先朝昔煽乱妇寺据肘腋四海一应山奋髯相抵格身縻若卢狱祸蔓苇笥借自从杨髥死士气久沈汨妇寺有遗种螟禅䰟魄灵狸雌雄幷训狐朋扇剧冯城复依社夜出而昼匿冠盖满长安咋指空叹唶在东畏螮蝀连蜷避雌霓矧彼叩头虫向火乞余炙堂堂髥司马中枢屹柱石长身出班行正气喷交戟曁曁髯中丞轮囷肝胆赤尺书来酒泉忠愤壮羽檄举朝何蚩蚩低眉戴巾帼贤哉此二髥庶不负头额人生禀隂阳须者阳之液髥多得阳刚其人亦岝峉所以妇寺流頥颔如脯腊何用拔须眉天爲芟与柞我须苦不修揽镜颇不怿旣羡缘坡竹又愧春田麦勐欲施锥凿穴窍自穿刺马尾非族类顚毛又狼借旁人向我笑笑我目论窄徒以髥取人子羽恐貌失二髥固絶伦髥奴还见责不见文宫相亦是无须客作诗寄中丞捉笔笑哑哑遥知发函时掀髥堕冠帻牧斋初学集卷第七牧斋初学集牧斋初学集卷第八牧斋初学集卷第八崇祯诗集四出都门口占寄萧伯玉同日南迁客前期潞水楂不知萧伯玉底事尚京华赤日烧肌烬苍蝇聒耳譁想君消受得犹未苦思家潞河别刘咸仲吏部别绪鄕心浩莫分潞河风雨帝城云能寛放弃惟良友未忘京华爲圣君衰髩数茎还去国秋风一叶又离羣渭城歌罢休垂泪逐客频年实饱闻潞河舟中夜坐荅茅止生见赠浪涌波喧絮语闻烛花无焰夜初分奕棋国手谁论我杯酒英雄敢竝君牛马旋迷新涨水鱼龙还感旧嘘云他时重听西窻雨记取孤舟潞水濆六月廿七日舟发潞河书事感怀寄中朝诸君子凡四首回首觚稜又梦中凤城只在五云东情怀黯黮归雅日踪迹差池去燕风天下安危两司马人闲出处一飞鸿素衣待放还三宿未忍驱车泣路穷其二黄金台下士纵横侧席何人副圣明紫阁虚传闻禁漏白麻遽欲下延英沙堤银烛儿童羡火齐金盘道路争极目中条山色好隐居吾欲访阳城其三圣德轩图可比伦明廷屈轶正嶙峋流传谏𥿄台生色突兀班心国有人反舌春残休发口训狐月白自谋身凭君传语昌黎叟载笔无烦论争臣其四信宿辞朝奏数行封题和泪进明光三家邨里人仍在一叶舟中意尽长老去惟应思帝力穷来只合掉书囊熈朝不数贞元日敢效忠州录古方中条行君不见中条山阳城昔日曾闭关白衣征起作谏议脱屩就职无慙颜月俸计口送酒媪谏𥿄疉置空箱闲歌唿痛飮夜达旦醉卧客怀不听还贞元奸佞不可当白麻旦夕宣朝堂忠臣延颈待诛僇宰相慴伏眠如羊中条山人起伏阁延英门上飞风霜谏官叫天争喧豗金吾万岁声如雷延龄不相陆䞇免奋臂坐使唐天回乃知酩酊不言有深意务欲拨弃细碎争崔嵬我一过中条山念君如宿昔君名长比条山云君心尚似条山石一代相知李邺侯千年涕泪避贤驿思君不见可奈何酹君一歌主客君不见长安碁局日纷纷着眼争如局外人若无衡岳炉边客谁向中条访隐沦鼈蝨僦舍都门外湫隘类鼠穴土炕榰前楹瓴甋累后闼炎歊气弥蒸沟浍恶不渫凡百虫与豸因依作巢窟有虫虮蝨类厥状肖惟鼈形圆嵴微穹帬介俨环列多足巧于缘利嘴锐如铁伏匿床第闲梦呓伺怳曶襞肌陷针芒噉血恣剞攅嘬方如锥坟起巳成凸不禁肤搔勐欲手捽搣倐若捷疾鬼惊走在一瞥都无翼扑缘不闻声僁屑近或匿枕衾远或走栭楶明或濳帷幔隐或据衣袺遶床何处搜拂箦谁能襒儿童偶批掴经时臭不歇未足快俘获徒然滋呕哕我坐环堵室屛居谢朝谒方当病幽忧又复遭螫啮睡少不耐噆皮枯岂堪蜇逝将谒上帝精诚诉饕餮绿章方夜奏天门还昼闭巫阳顾我笑子亦太薄劣胡然扣阊阖除此小虫归来焚奏章束装遂南发从容理席荐潇洒振巾韈挥手谢鼈蝨且与尔曹别如何韩退之得官喜见蝎沧酒歌怀稼轩给事兼呈孟阳君初别我新拆柳归帆约载长卢酒今我南还又早秋也沽沧酒下沧洲轻舟一叶三千里长甁短瓮压两头与君去国如去燕一水差池不相见沧洲芦花如雪披沧水东流无尽期沧州好酒泻醆白炤见行人髩上丝东臯秋淸月舒彩西湖採莲歌欵乃期君开怀酌沧酒醉拉程生戏墨海七夕四絶句月帐星桥云髻鬟经年怨别泪澘澘凭君莫道天河阔只在盈盈一水闲其二虚将黼黻擅朱颜咫尺星河断往还但使牵牛能伏轭更将余巧乞人闲其三云堦索莫暂经过素手依然弄玉梭頼有七襄机度日不然其奈九秋何其四牵牛求配苦蹉跎织女机丝患巧多乌鹊可怜无一事头童尾秃爲塡河过临淸追昔游有作二首丁字帘帏不下钩疎疎微霰点红楼明粧促坐生春色畵烛娇歌荡旅愁油壁小车争自至红牋名𥿄妬他收而今只有垂杨在秃尽枝条撩白头其二倦游还忆壮游人蓆帽氊车二十春醉卷白波轻酒敌笑拈红袖比花神芳颜老去爲商妇旅髩穷归有角巾爲问长干新乐府壁闲谁与拂埃尘长干行万历已酉十月偕计吏过临淸新安何周无党邀谷范两名姬置酒胜流歙集燕赏淋漓乐美人之目成惜云英之未嫁醉后作长干行题于北里谷氏之壁闲凡二百八十三字明日同席者传写其藁乃录而藏之箧中名士胡胤嘉沈守正胡濳皆属和焉长干女儿争妖饶秦淮一曲水亦娇复道廻郞暎佳丽六朝杨柳秦时潮美人如花活花里娇憨那复知作使临粧懒学文君眉当筵解噼薛涛𥿄马家杨家最有名但看一笑俱倾城按拍何人嫌曲误留懽若箇便粧成江南是处矜花草渡江但说临淸好燕赵佳人眞擅塲摧残苦向风尘老贾胡多钱伧父臭秦筝吴歈等闲奏小范空余林下风谷生枉自闺房秀拂袖低廻䇿蹇归黥奴草具唱歌时陌头白汗薰香粉马上黄沙与畵眉目成不忍惜歌舞顾影那堪泪如雨江南小草花不如江北名花暗如土人生遇合总悠悠此夕相看黯欲愁眼底娉婷俱未嫁忍看沟水东西流劒花峥嵘眉黛湿玉钗欲挂银缸泣促席行杯露未晞歌罢长干尽于邑君不见马家池馆倾摧久长桥巳坼祠郞手江南乐事亦易阑经过且尽杯中酒万历已未李三长蘅下第南归尹二孔昭爲诗送之有云海畔逢钱大叮咛莫作痴念故人赠处之义每爲涕洟今年春长蘅又下世矣泫然有作书示两家子弟哀乐中年自不堪每嗟诗句重开函叮咛苦语还钱大收拾遗文到李三交友旋如频剥笋身名聊似半僵𧖟一言赠处非容易嘱累诸孤莫漫谈舟行四首南浦思劳劳陂塘秋渐高旅人逢古渡落叶下亭臯世事悲纨扇机心笑桔橰潞河千折水极目不容刀其二断岸芦抽白斜阳蓼褪红舟行秋色里人在水声中掠燕经残雨吟蝉趣晚风隂虫休切切已是白头翁其三频年谙放逐尽室苦漂流蓬掩孤灯雨虫吟一叶秋身堪充水手相合配军头一笑残生事开尊倚舵楼其四昔雨今还涸沧桑尽日移出云山意懒经暑岸容衰噩梦惊蝉断销䰟折柳知经过齐故国三宿亦濡迟阻舟安山闸北河水澁河流湾百步一曲如回环南河水流闸满地十里一闸闸昼闭牐门迥似天门高沙冲石击水怒号闸官如帝卒如鬼寻丈限隔喧波涛关河茫茫陵复谷瞿塘灔滪起平陆千桅倒眠百㯭停一苇安能恣驰逐就中有人殊洒然朱黄自点秋水篇卧起船舱宛斋合细听闸水疑礀泉舟行胡蹇车胡疾人生随身只两膝长謡独酌聊复尔坐久钩帘月东出团扇篇合欢团扇美人作轻云如纨雪如素裁成顾兔舒月波画出乗鸾向天路美人容华倾六宫含羞却扇娇且慵自分团栾赛明月岂知摇动生秋风碧天一夜秋如水炎凉尽在君怀里不怨秋风坐弃捐却愁明月长相似秋来明月正婵娟别殿长门是处悬从敎妾扇经秋掩但愿君心竝月圆君心如月不可掇妾扇团团那忍割可怜团扇无蔽亏不比淸光有盈缺奉君淸暑爲君容莫道恩情中路空蛛丝虫网频垂泪还感君恩在箧中济上逢总河李侍郞侍郞与余竝遭逆奄之难余以阁讼再谪执手慨叹兼示岭南诗卷感今念往率尔成篇执手俱爲未死人参差病鹤记城闉畏途趣我归田数残梦从君度岭频往事侲僮惊背索新诗泷吏喜书绅临分苦语应须勉领略风波要此身七月廿三日舟过仲家浅牐戏作长句书李文正公诗卷后成弘作者谁其选茶陵落笔成瑚琏先民大雅存典刑后辈轻浮弃永隽我行箧贮麓堂诗今日舟经仲家浅牐门崔嵬不似昔顽石半泐水声泫樯摧檝倒俨号咷船月低昂想仰俛摹画景物诗有声雄快壹似幷刀剪公生遭逢休明世不出国门步鼎铉宫壸法酒草词头玉堂大字挥禁扁生平困踣此牐边聊用作诗志小蹇嗟我不辰逢百罹五年去国两乗艑津吏靣生呵单行长年眼熟笑重趼关河鹿鹿舟作庐津途涓涓水在甗百塲上水一下滩十度扣牐九闭楗舟行过浅一叹嗟酌酒苍茫酹济沇酒酣伸𥿄继公后诗成自笑笔力輭牐吏南行逾三旬闲关渡济水河干牐如织牐吏数呵止我舟似倦鸟塌翼次牐徬牐吏殊嵬峩称娖列前行问我何官职今去将何之㳟承牐吏讯捧手前致辞登朝多顑颔五载两放弃春明席未温秋衾梦长悸单车出国门行行归东吴岂知遭梗塞扁舟委泥途牐吏莞尔笑官言无乃颇官行良多梗梗不在牐河牐河官虽卑启闭实所司上水及下滩一一各有宜官船排鴈齿粮艘缀鱼贯要津岂容据横流讵能乱疾如离弦箭迟如上坂车天时与人力参错如槎牙亦有一苇舟冲风便远逝有力负而趋贤愚岂同滞人言仕宦海险絶比瞿塘小牐牐关河大牐牐朝堂关河尚自可朝堂愁杀我风波难揭厉关楗惯连琐官今此水边刺刺苦陗陿何似朝堂上一步度一牐官其少须臾安坐须牐开捩柂会有时无爲苦喧豗叩头谢牐吏天遣吏敎侬譬如伸只手推我魇梦中身如黄杨木节节厄闰年我命有节度不独世迍邅团团推磨牛总在陈迹内过牐且勿忻遇牐且勿愦游鱼脱钓钩不复口喁噞高眠到晓漏蓬底月艳艳舟发泇沟舟子招招发櫂歌新秋佳日似淸和浪花聚处团云影苽叶开时剪水波掠燕当风成曲折惊鱼没藻起盘涡濯缨自与淸淮约不用临流叹浊河卧起卧起萧然云水鄕闲看日䕃弄朱黄窻楞白𥿄萦香篆帘影淸流泼砚光木叶波还生近渚渔歌风欲起斜阳不须更作沧江梦浅水芦花兴巳长阻风满家湾弱缆难争万里程黄河东岸一舟横潮来阵马如分势风急樯乌自作声柳市三家成小聚桃源数里得虚名欹竿侧柂非吾事坐看千帆尽日行题淮隂侯庙淮水城南寄食徒眞王大将在斯须岂知隆准如长颈终见鹰扬死雉姁落日井陉旗尚赤春风钟室草尝朱东西冢墓今安在好爲英雄奠一盂过淮上二絶句漂母祠堂落炤边城南垂钓故依然君看市上纷纷者何限淮隂旧少年其二鸟尽弓藏事惘然英雄终不受人怜生平跨下能蒲伏只是羞随哙等肩后飮酒七首停桡买沧酒但说孙家好酒媪爲我言君来苦不早今年酒倍售酒库巳如扫但余六长缾味甘色复缥储以嫁娇女买羊会邻保不惜持赠君君无苦相嬲涂潦泥活活僮仆㸦持抱郑重贮舩舱暴冨似得宝明灯吐新花夜雨响秋草君如不快飮负此酒家媪其二摊书昼日卧流观范晔史可怜齐武王大业困虫螘赭汗拥牧儿刮席奉更始终令田舍翁应符作天子达哉蜀妇言朝闻可夕死载寻党锢传谈虎欲击齿杵臼贮心胸撞春自触抵唿儿浮大白爲我浇块垒飮酣发酒悲泣下露泥泥上爲刘伯升下爲李元礼其三驱车出春明办严不宿昔故人怜我去追饯城东陌乌帽去已远白雨泥盈尺登高共凝望痴坐到日夕我行感离羣闻此长叹息孤舟雨蒙蒙落叶风策䇿因知故人心念我独行役一杯代酬劝亦复进脯腊心口相劳苦手腕互主客愿因西北风寄声故人侧酌酒如见君无爲苦相忆其四春风来优柔取次土膏脉鸟啭花茸茸冰澌水拍拍秋风飒以紧摇落在片时甫下洞庭叶已折庭树枝春风类膏泽着物光融融能增绿髩绿转使红颜红秋风多惨悽中人如痎痁薄寒肤疹粟增歔体伸欠我本悲秋士又作秋风客萧然命尊酒慰此风雨夕一酌解烦酲再酌生芳菲三酌景风至熏然袭裳衣大哉造化力四时逓平分至哉醇酒德斟酌回阳春其五孤生践骇机薄命轻秋豪天地爲洪罏燎此一牛毛流言浮巨石积毁销脂膏自分老头颅卼臲寄欧刀介恃圣明主奉身归蓬蒿自玆保两手安稳持霜螯何以明君恩瓦盆倾浊醪一斟又一酌载咏康衢謡其六清辰开酒罂有物如凝脂团团相纠结轮囷复葳蕤炤眼截如肪触手滑如砥嫩如小儿掌甘如妃女饴馨香撩鼻舌三嗅涎流匙罂颈仅容指膏乳非人爲浮蚁不足言无乃眞肉芝或云酒之精汎盎脱糟醨酝酿金玉浆氤氲结甔甀服之爲列仙匪独可疗饥事虽不经见此理诚有之酌酒自庆喜醉倒成鸱夷其七我飮非大戸颇自嫌甜酒虽无满座客亦能致好友不招恶客来一任穷賔走当歌每分夜醉花自宜昼厌厌复陶陶意不在五斗渴飮剧卷波叫呶沸招手醉在木杪坐吐向车茵呕譬如登徒子可谓好色不我欲定酒律讯彼醉鄕叟此叟方茗艼頽然指吾口八月初二日渡淮秋老长淮草尚靑孤装摇曵一浮萍关心旧雨还今雨回首长亭复短亭泛檝宛如穷估客悬车卽是老明经到家慈母应相慰白髪新添又几星淮屋记淮安太守许同生作淮屋之事也淮人作芦屋缚芦爲桷椽甎墼省涂墍欂栌无刻镌结搆朴而雅庀治廉且便许君守淮隂但飮淮上泉归来结淮屋亭午犹醉眠人言芦爲屋尝恐火误延建章三月火岂亦芦使然又云不耐久风雨易漏穿此屋如传舍次公岂非贤竹楼安在哉其名至今传露筋庙露筋夫人明且贤周南三复行露篇血肉朽腐任啖咋冰心玉骨终皎然炎风火云满天地长夜漫漫何处避贞女能将躯命轻飞蟁自得齿牙利君不见花鹰宿鸭动成羣暮拍朝驱愁杀君高邮湖水通平望东有吴兴豹脚蚊高邮道中简顾所建水蓼风荷一片秋竹西歌吹近杨州琼花何处寻残梦明月还应记昔游负耒我今归谷口惊弓君莫问壶头试从甓社湖边看可有明珠引钓舟牧斋初学集牧斋初学集卷第九牧斋初学集卷第九崇祯诗集五己巳八月待放归田感怀述事奉寄南都诸君子四首留都文物汉西京虎踞龙蟠集俊英高庙神灵尝陟降中朝佞倖敢纵横琐闱月白钟山晓乌府霜寒淮水淸望尽浮云天北极长安应见泰阶平其二旧京淸议仗羣公驿骑横飞谏𥿄风拜表日行黄道里焚香心在绿章中唐麻感激排狐鼠汉党分明辨鳦鸿主圣时淸还努力孝陵佳气正葱葱其三三老衣冠在白门淸朝麟凤尚郊原积薪国有优贤意硕果天遗旧德存安石流风传赌墅半山陈迹说争墩金陵历历前朝事退食还应一笑论其四白浪横流卷浊河余生刚比一毛多羣公正议排阊阖圣主深仁解网罗小圃春隂闲汲瓮孤舟野水老渔蓑轮囷尚有心期在独倚樵风寄浩歌反东坡洗儿诗己巳九月九日坡公养子怕聪明我爲痴獃误一生还愿生儿獧且巧鑚天蓦地到公卿宋比玉过访虞山将别以六絶句爲赠落叶萧萧响径莎儿童却扫迟相过看君漫灭怀中刺恰称闲门有雀罗其二突兀长篇赋荔支主文谲谏起人思歌楼酒壁从挥洒且莫流传讽谕诗其三五斗酒应饶下物八分书足张吾军疎窻小合初冬夜月落歌残可少君其四吾谷丹黄似梦中经过每欲吊西风诗朋禅侣凋残后也似霜林几树枫其五疁水休爲长铗歌州民地主迟君多南翔便是西州路匣砚囊琴忍再过其六茸城寒月正如䂓列屋征歌鬬十眉寄语主人应醉客莫嫌宋玉有微词比玉将行次前韵留别再和六首几树梧桐一径莎君行剥喙少人过衡门两版坚如铁不用门前更设罗其二陈紫姚黄品荔支谪官风味正堪思对君画笔流涎剧况味梁溪断送诗其三三杯自可观觞政一日那能废酒军莫道醉鄕无史牒酒家南董定推君其四十载淸游在眼中霜林共惜小春风白头伴侣三人在约略心期爱晚枫其五手自鸣琴客善歌淋漓泼墨酒边多璚花珠月如相待便似当年老铁过其六畵船携得砚如䂓曾向春红伴畵眉珍重朝来远山色小鸾休咏白头词比玉许再和前韵长至日蚤起复书此趣之斗柄瞻相手自莎人闲屈曲偶经过笑君尚䕶仙人短顾我依然口缕罗其二踏遍炎荒喫荔支轻红旋摘也堪思不如且对臙脂画棐几湘帘赋小诗其三落魄风流迥不羣酒塲骚垒自能军微词若道无人解何事登徒也识君其四吴侬难得到闽中想象生香是捉风脱略味香单说色判他红荔似丹枫其五茸城听遍后庭歌还忆梅花拂水多一树莓苔数枝雪凌寒着蘂待君过其六北岭参差露半䂓西山重叠隐修眉登楼何限思君意帘阁焚香读楚词次韵何慈公岁暮感事四首蓟北兵尘逼暮冬菰芦愁杀老吴侬龟刳但爲知人事蚁鬬谁能壮国容抜宅升天还有路乗桴入海欲何从残生顾影眞堪笑好笑非关学士龙其二梅信差池鹤梦寒傍檐聊喜鹊声干途穷白髪犹难放身老隂符已不看南海骑麟眞漫浪东门逐兔枉悲酸齑盐且喫残年饭两耳那堪着箭瘢其三空堂莞秸正幽幽高枕慙非抱膝流老去童心还似少春来蓬戸只如秋砚澌冻合愁南牧缾酒香浓念北邮寒瘃颇思龟手药百金安敢觊封侯其四风雨漂摇不可当淸虚宫里日差长鬬棊小试行军法撒豆频夸却敌方闲逐邓林搜弃杖戏禁沧海学栽桑险竿儿女西凉伎赢得先生一哄堂野老野老心终恨虏骄扶藜咄咄步中宵卽看露布来京国无那云林远市朝筳卜频烦欣竹算镜听瑟缩畏诗妖辍耕今日欣相告嵩祝仍趋诞圣朝读史班史才繙又短长闲鑚故𥿄费商量死人岂必无生术今病何曾乏古方种漆樊侯知备豫解絃董子会更张空斋白日聊成梦一笑依然看屋梁庚午二月憨山大师全身入五乳塔院属其徒以瓣香致弔奉述长句四首嶞山如乳五峯垂一塔岿然掩导师靣壁朝来仍入定藏舟夜半已濳移影堂落月明灯在刻漏穿花响𣑽迟莫问阿师声后句卧龙冈水绕堦墀其二如王气宇更谁先蹴踏平欺龙象筵断取陶轮凭手掌破除弥戾等云烟空山月炤苔龛里春日莺啼石塔前犹有六时喧瀑布诸方惊倒野狐禅其三龟毛疑千偈澜翻信口爲支遁何妨通义学远公原是老经师冰山瘴海埋身处木索冠巾说法时读罢丰碑度林樾香炉峯顶月如䂓其四犹忆拏舟夜别师胥江水落月斜时草堂未践靑山约莲社空余白首期坐断风雷成小刼梦回甲子看残棊伤心谁继萧夫子爲斵曹溪第一碑赠庐山知微长老大师昔陷若卢狱长老一身视饘粥大师今埋五乳峯长老六时司鼓钟死生形影不相舍长老爲云师爲龙大师石塔何崔嵬影堂正向庐山开焚香扫地坐复卧卧听瀑布如崩雷塔里明灯尝不动塔前靑松手所种若问长老年几何长老身心尽如梦瓜山沈老居北郊茂瓜丘老而好事赋以赠之巾裁白㲲杖红藤丙舍靑山近可登丛桂秋风生北郭种瓜朝日曜东陵繁华眼底看巢燕矍铄眉端想臂鹰老去光明须记取祝君尝比佛前灯戏爲拂水筑台歌赠嘉定夏生华甫拂水山高屋下况复蒙茸隔林莽墻外靑山自矗立招邀未肯入庭戸徙倚观山意未惬何繇收揽得十五今年叠石爲此台靣势轩敞恣所取向背数步藏曲折位置羣山就仰俯劒门阖扇手可排石城雉堞指能数此山与我非生客欣然故人觌眉宇蜿蜒似可下枕席傲兀颇欲分笑语登台四顾咸叹息问谁筑者夏华甫夏生豁达侠者流酒后槎牙出肺腑爲山一篑虽细事如登将台握齐斧山氓蚩蚩园丁笨转圆鬬笋类抟土刻漏立表各命工能驱市人束部伍舆謣声阑畚筑罢独提巨石手撑拄不烦执柣争用命日旰奋迅逾亭午又如大将督战陈身先士卒共甘苦人言夏生筑台好生也俯躬但伛偻指麾幸有松圆老敢贪天功僭旂鼔此意逡遁人岂知说礼惇诗闻自古君不见东方羯奴躏畿辅去年血溅芦沟桥今年尘暗平滦土朝廷将吏尽贾竖天子拊髀思文武夏生夏生吾惜汝投石驭衆气如虎何不置之遵永闲付以长绳缚骄虏夏日偕朱子暇憇耦耕堂次子暇访孟阳韵三首靣湖轩敞背山深小筑依然是故林淸簟看碁方丈客夜灯听雨十年心遗民老似孤花在陈迹闲随旧燕寻拟着此中栖逸史远从虞仲到于今其二艰危阅尽想方袍收拾残生避豖豪一酌春醪营我老千章夏木爲君高图山墨漫西湖雨煮水茶生北礀涛稍待秋风到芦荻共寻蟹舍上鱼舠其三澹景芳隂梅雨时过云相访少人知红稀旧圃羣蜂去靑暗重林硕果垂㵎底流泉穿石急松闲明月出林迟他年终作三休侣乗兴先爲结隐期干将行君不见莫耶之劒缺黍米姑苏梧桐卧流水莫耶旧恨今已矣又见干将死狱底干将铸时光属天百神下降蛟龙缠鬼怪相戒匿形影欃枪不敢争妖躔可怜劒气一朝尽黑狱沉沉埋血燐牛斗变化知何日贯索光芒竟谁问君不见延津龙去有余悲还忆吴宫麋鹿时无复湛卢诛宰嚭争传属镂赐灵胥赠张五叔维几枝柽柳半床尘门外靑山过雨新送米僧来尝共食乞花客至已忘贫屋如韩愈诗中句身是王维畵里人一曲洞箫判尽醉桐华满地月如银崇祯庚午中秋日拜观睢阳五老图敬次杜正献公原韵须眉巾屦尽高闲瞻拜修然整敝冠旧德至今传五老丰碑何用视三桓抜茅事往风犹在举网谋成骨巳寒叹息昭陵还盛世仪刑长向画图看八月十二夜凭阑风露浩难收旋觉淸光在上头横揽烟峦成小筑平临云物见高秋月穿窈窕山皆漏湖逗空明野欲流尊酒相看多远思芦花如雪记沧州十三夜石城云散暮烟收冉冉淸光两白头坐久湖山皆得月望穷天宇始知秋浴鸥汀渚层层出没鸖溪田淰淰流盃酒劝君成一笑长缾那得更沧州十四夜留吴门卞润甫傍岭新成驻月楼客来恰喜値中秋苦多风雨催君去借少湖山爲我留沧酒淡堪浇小戸渔湾浅可系扁舟刼灰金虎繁华梦莫对佳晨忆二丘十五夜不见月兔远蟾高不用愁浮云只在屋东头虽虚灔灔金尊炤却掩萧萧白髪羞栖鸖氋氃思北岭啼螀淸切近南楼更阑且对残灯卧领略孤衾一叚秋十七日雨中小酌卽事稻花风急浪花催湖外重隂积不开好客恰如将雨至淸歌直欲送愁来云霾月窟千层合日射山根一飐廻棊罢灯残北窻下秋虫多处重徘徊嘉定李茂初风雪中自南翔过访不値而去留诗盈帙顷复枉和初夏次韵诗见怀遂依韵奉荅首章伤长蘅之逝而末章则期茂初之来茂初长蘅之兄也疁水池塘草又深檀园园柳蔚成林新桐但引淸晨恨落叶空惊独夜心佳句见君还髣髴懽悰除梦可追寻剧怜一掬南翔泪两度西风忍到今其二百里严风刮敝袍吟髭冻合想抽豪论交自爲冰霜苦炼句偏于寒饿高沧海我眞愁澒洞菰芦君亦叹波涛斜风细雨松江路蓑笠何因共小舠其三萧闲山馆晚秋时风物还堪报子知枫叶三分霜点染荷衣十字雨低垂县流礀合泉来早傍岭楼成月去迟相访不须愁剥啄应门双鸖有前期眼镜篇送张七异度北上公车西洋眼镜䂓璧圆玻璃爲质象絣缘千年老冰出玉渊巧匠消冶施刻镌薄如方空吹轻烟莹如月魄濯淸泉帷灯帘阁对简编能使老眼回少年蝇头虿尾如儿拳氂虱岂必非轮悬贾胡赠比黄金千伴我纶阁今归田短檠曲几相周旋无复椽烛煇金莲兔园敝册啮且穿碎雠勘虫鱼篇此镜失职吾所怜摩娑三叹夜不眠张兄偕计北上燕束刍襚丝当赠鞭侑以此物非弃捐如遘美女诒朱鈆万蚁战酣昼日殷五星明聚夜纬聮春𧖟食叶秋毛旋此镜㸌㸌开盖缠目光如炬笔如椽六丁下取奎避躔春王三月花婵娟纱灯玉斧听胪传万言长策贡细阁老次读当御筵君家金镜此其先天地章光宜节宣有镜覆目光乃全惟皇聪明矅八埏冕旒蔽明垂䆳延知白守黑通重玄眼有瘴膜得镜蠲如灯能炤日月偏竝观兼听无愚贤不见炼石能补天老农潦倒牛背边负日欲献无因缘长歌此诗风謡然愿君採进重瞳前同径山僧出郊看红叶烘日蒸霞万树堆石城应作赤城猜驻颜靑女能相待试手天公又一廻斜炤楼台疑罨画晚风蛱蝶误迟回老僧住近临安路错认漫山锦绣来十月十七日偕孟阳茂初步至宝严湾枫林烂然因寻故人瞿元初墓徙倚寺前石桥作短歌记之谷林之西石城东窃红殷红烧秋空谁知宝严湾更好四山合沓藏千枫呀然一径通窈窕流丹绚赤相蔽蒙䕶惜霜风起屛幛包裹锦绣围房栊我来步屧如相引炤眼灼烁惊芳丛忽如渔郞造花径缘溪瞥见花茸茸又如天台山匼匝好女离立矜春容烟林向背乱朱碧日景穿漏皆玲珑背日丹枫画不出坐卧弥觉此语工道旁宿草故人墓黄土正掩红叶中追忆生平腹痛语安得盃酒浇蒿蓬人言此坟古塔址指点丘垤看巃嵸白杨萧萧响空谷长似铃铎悲回风沉吟感叹古寺侧斜阳犹炤一亩宫寺门寒水石桥下恰有一叶流残红次日自拂水步至吾谷登南巖憇维摩寺金粟堂饭后下破山过高僧墓与孟阳寻等慈和尚葬处薄暮而返卽事爲诗语不伦次意行曵杖随所骋遥林红叶纷相请信步谷林凌坡陀矫首维摩限烟岭惠不在天行卽到一笑欣然发勇勐追趋樵子穿荦确提掇裳衣避柴梗携手反哂僮奴喘失脚恐踏后人顶石径登登磐石出岫转峯廻在俄倾老僧导我游南巖巖踞山巅俨项领突兀盘杅列两湖灭没烟尘生万井灌木森如百顷禾俯视枫林背日景丹丘锦城斯在下纷红骇绿谁能整恍然生身色界上累苏积块何足省虚堂像设礼金粟空山精怪见银杏净名无言我亦默饥来且噉蔓靑餠辟尘试辨古石钵拣芽约致新土茗斋钟撞罢寻破山松风飕飂四山静笑挥箯舆却竹杖判将老足试顽矿高僧坟畔僧族葬空心潭下无潭影空门何用悲宿草吾友多情泪如绠今年冬暄霜未浓丹枫烂结丹砂永残红恰似佳人老夕阳更爱晩粧靓闲身良友好风日天其以此慰幽屛淸游无绪心自萦归涂云物弥炯炯挥手且与山僧别多谢维摩老木瘿题李长蘅爲吴生画溪山秋霭圗吴生遇盗事亦奇幞被囊琴暮雨时向盗乞画眞痴絶盗亦欣然还掷之此画经营良不苟老树槎牙怪石走豪夺巧取或可虑岂意鲁弓还盗手今年逢君书画舩收藏欲厌宣咊编展玩竟日头目运更抚此卷心茫然水墨淋漓如欲语眼中斯人定何许画里还看漠漠云灯前自听潇潇雨诗肠泪眼半焦枯短歌偪塞堪卢胡凭君更属松圆老爲写江干乞画图冬夜观剧歌爲徐二尔从作金铺着霜月上楹高堂绮席陈吴羹撞钟伐鼓催严更促尊合坐飞兕觥兰膏明烛凝银灯釭花夜笑春风生氍毺蹴水光盈盈绣屛屈膝围小伶十三不足十一零金花绣领簇队行行列参差机体轻宛如魁垒登平城涉江采菱发新声红牙檀板纵复横丝肉交奋梁尘惊歌喉徐引一线淸江城素月流雏莺歌阑曲罢呈妙戏侲童当筵广塲沸安西师子金涂眦掷身倒投不触地寻撞上索巧相背须臾技尽腰鼔退西凉假靣复何在险竿儿女心犹悸满堂观者争愕眙人生百年一戏笥郭郞鲍老多顦悴今夕何夕良宴会主人携酒坐客位秉烛欢娱笑惜费舞衣却卷光縩綷歌场尚圆声摇曵眼花耳热各放意客歌未晞主旣醉徐于王挽词二首梦雨庵中几夜分绿尊绛蜡共知闻海棠小院春深雨杨柳新词日暮云贫病不愁添白发弥留犹怅别红裙与君花下多游迹但遇花时便哭君其二箱箧萧然屛当时爲君闲理旧蛛丝虫鱼想像旁行字香粉凋残艳体诗废圃蜻蜓栖菜甲空廊蝙蝠扑花枝秋来无限伤心处邻笛斜阳又一吹赠新安汪景谟十里红楼映好春朱颜绿发紫纶巾少年曾儗龙头客此日眞成鹤背人后土祠前花似玉轩辕鼎里汞爲银竹西歌吹重城月烂醉从他淮海尘其二阅尽沧桑髩未华悠悠人世几虫沙忧时尚贮桓寛论爲国空余卜式家方朔旧听金马诏陶朱终泛五湖槎迎仙楼畔多仙侣进酒应将枣似瓜庚午除夕次孟阳山中诗韵除夜萧条风雨晨庭萱侵雪旋生春爆残竹似蕉园稿符换桃仍荜戸神不用署门辞过客也须谢灶请比邻山中喜有林逋在自与梅花作主人辛未元日次除夕韵流年赴壑値斯晨历落艰危五十春已与昌黎同命主更推渤海作诗神移山莫问河濵叟卜宅还招栗里邻拜罢北堂无一事商量蜡屐伴高人新岁有感次前韵二首颂椒铭栢竞芳晨只有寒门怕放春世少穷交休着论宵多愕梦不惊神履霜往往悲中野乞火纷纷媿比邻数树江梅将破蕚未知索笑向何人其二焚香散帙坐淸晨澁雨悭风妬早春依社凭丛原是鬼牵丝刻木总爲神汉臣未可营居第齐国还须卜市邻闻道公车征射䇿少年谁似雒阳人人日书事示李一孟芳用前韵澹荡风怀佳丽晨商量何法破新春筑台未许逃文债作庙还应祀酒神人日梅花多喜气草堂南北有芳邻与君便是仙源客莫漫招他问路人言树堂诗爲金坛于季銮作高门何将将兰锜临通衢北堂高且静网戸缀绮疏夹窻夏爽爽复穾寒渠渠堂中何所有䂓地施氍毹筵席肆莞簟賔祭登牢蔬堂背何所树萱花满堦除四垂复六出叶跗相扶疎寿母居此堂有子承欢娱寿觞一再举慈颜与萱如萱花非桃李不随春华徂萱树非松栢侵雪长卷舒光风转兰蕙庭萱与之俱綵衣戏堂下翩反逓相于子洁比白华朱蕚被绛趺映带萱草色丹白纷蔽敷嘉名应宜男孙枝美且都芳兰茁其牙灵芝产坐隅我思潘安仁奉母赋闲居珍木映池沼繁荣翳屋庐干没有明训止足良厚诬终然负阿母千载爲叹吁岂若树萱者色养自有余蠲忧屛其贫养性遂厥初小人亦有母寸草心岂无爲君歌此诗绅带还自书感秋二首扁舟约略潞河东去国孤身似断蓬已是三年成昨梦漫余双髩待秋风灯前波浪中宵雨帘外荣枯半树桐自分无才方宋玉不将摇落怨天公其二肠断都门送别人三年怀褏字犹新朱厓梦入眞堪畏碧血藏来可化尘容髩爲君添飒拉心期愧我尚轮囷飘摇一叶知何处转向秋风叹此身送南刑部侯主事入贺冬至节觐省其尊人太傅公兼奔长公之丧淸时贵戚总能文琼萼瑶枝孰竝君觐省长安元近日会朝冬至正书云石城皓月悬鸠署易水寒风掠鴈羣燕市停鞭倘相忆玉河落叶尚纷纷读汪三遗民诗集柳老莺残笑白顚长干游迹尚依然闲寻旧句如藏谜细读新诗当纪年世事懵腾中酒后交情约略看花前晓来频嚔缘何事应爲衰迟缀此编戏题徐元叹所藏钟伯敬茶讯诗卷钟生品诗如品茶龙团月片百不爱但爱幽香余澁留齿牙徐郞嗜茶又嗜钟生诗微吟短咏爬痒处恰是卢仝飮到搜肠破闷时钟生逝矣徐郞恸吟诗啜茶谁与共生平臭味阿堵中生作茶邮死茶供今年徐郞示我茶讯篇兼携好茗谷雨前坐听松风沸石鼎手汲云浪烹新泉茶罢还枕石礀眠沉吟茶诗欲泫然高山流水在何许但见风轻花落萦茶烟我不解茶又不知诗一碗两碗天池六安茗一首两首黄金白雪词懵腾茗艼良足乐淸吟韵事非所宜还君此卷成一笑何异屠门大嚼眼饱胸中饥星士陈叟生子老蚌珠光炤海东东臯佳气正笼葱莫嗔问字爲遥集且喜唿名是小同人世但求庚癸足生年更要甲辰雄三奇六合人谁晓汤餠筵前问乃翁送人之广东客衣初授省装绵南食秋衾枫叶边不是之官持汉节何妨过岭㰱贪泉兵依黄木占烽戍吏映红蕉望海舩驿路逄人还问我爲言霜髩正萧然戏题王德操小像四首在家眞可着袈裟七尺枯藤两碗茶还有闲情难忘却虎丘明月马塍花其二静夜然灯响木鱼淸晨缾拂赴精庐眉闲黄气缘何事新得萧孃一𥿄书其三也是诗人是道人等闲风月闇关身虎丘烧了王微嫁更觉枯禅气味眞其四龎公灵炤机相似通德伶玄意若何却怪畵师非石恪不将天女伴维摩辛未除夕除夜柴门独放闲新愁旧梦总相关半生心事寒灯里数载交游宿草闲懒听比邻喧爆竹笑看童稚撞冰山春风一櫂沧浪曲应占渔庄苐几湾牧斋初学集卷第九牧斋初学集牧斋初学集卷第十牧斋初学集卷第十崇祯诗集六壬申元日元日幽居一事无雀罗寂寂到朝晡人敎老却衡门里天爲粧成卧雪图时事总凭新燕子世情只笑旧桃符停云八表知何意且坐东轩进一壶人日得张藐姑刑侍书却寄书阁摩挲嗅古香冰消砚北逗春光萧条岁序逢人日迢逓音书到草堂天井烽烟新壁垒玉关䰟梦旧风霜天涯相望俱头白各对梅花说断肠卜肆行赠毘陵周午阳给谏稼轩推重午阳时时延致问卜故以贾生爲喩君不见雒阳贾生能筹国箧衍新书治安䇿痛哭流涕长太息身逢明盛心偪侧汉朝卿相疾如雠谗言堆积成山丘塡胸攅眉不称意洗沐出游长安市忽逢季主谈天人伏轼低头心欲死世运箕风还毕雨可怜贾生心独苦前席居然答鬼神长缨何日覊胡虏有人如凤复如鸿长笑端居卜肆中微言但託龙门史世主徒闻河上公新安汪烈妇歌君死妾亦死君往泉台盍相俟君死妾暂存数日送君归墓门君身已葬君有息妾下从君乃其职七日不食我何求区区寸心庶不食世闲男子一种饥饿肠纷纷籍籍食粟如螽蝗岂如汪家新妇不食死千年梁黍堆廪仓吁嗟乎首阳之风今已矣宋家枋得亦如此题相士倪生卷子二十年前识君父期我飞腾起云雾祗今晼晚又识君霜毛雪髩徒纷纷人生能得几二十观河皱靣何足论鸢肩火色诚何有曷鼻魋颜戏已久谁令郑圃还食狶但见鲁门如丧狗劝君揩拭两靑铜相法如今也不同尘埃若欲知卿相先看麞头鼠目公寄荅广东孙方伯㳟甫摊书泼墨笑穷忙散髪萧然作报章阁笔爲君尝异味开函知我爇名香淸斋荔子充堂食长日蕉隂转印床会得故人詶赠意披襟分取北窻凉仲夏观剧欢䜩浃月戏题长句呈同席许宫允诸公浃月邀欢趂会期老夫毷氉也追随可怜舞艳歌娇日正是莺啼燕语时中酒再霑年少病讨花重发早春痴闲身好事浑无頼看取霜毛一番迟其二桐花风软燕泥新一月歌塲叠几旬小戸权爲冲酒客大家挨作别花人追陪欢䜩应賖老驱使风光莫较贫处处典衣铺妓席知谁相笑又谁嗔其三选胜偏宜朱夏长追欢更觉白头忙熟梅雨殢三分酒眠柳风吹一国狂飮剧好更新帜纛曲喧休紊旧宫商叫呶莫谩嘲长夜日月何妨在醉鄕其四衆中歌笑自言殊冉冉风光溢步趋点拍更谁传满子归来但坐看罗敷靑袍便拟休官在红粉还能入道无筵散酒醒成一笑髩丝禅榻正疎芜负郭负郭犹余种秫田合欢长似在花前鸱夷尽日尝盛酒铜狄他时几问年阮氏籍咸俱作达公孙朝穆故堪怜执盃持耳休辞醉笑口难逢正月圆壬申九月得莱城解围报山东盗方炽勦抚䇿禾分援兵顿不进瑟缩蚁子羣莱人易子食督师瑱不闻圣人赫斯怒西台遣监军王生善推命劝我无忧慬谢君足办贼谈笑行䇿勋旬日邸报至捷书果云云莱城顿解围登贼袛游䰟惜哉王生术何不献吾君坐看肉食者薨薨聚蝇蚊空楼下梧叶飒如霣秋云唿酒互持劝一笑日已曛赠万尊师峨眉秘箓爲君开又向天师受职来赤日吹唇俄致雨靑天捻手旋轰雷狱成百怪衔符至坛辍羣神作礼廻莫爲社公频发怒人闲狐鼠正喧豗石田翁畵奚川八景图歌奚川八景图石田翁爲七世祖理平公及其兄理容公作也二公家世畊读隐于奚川撮其胜槩釐爲八景学士大夫咸歌咏之石田爲补图而系之以诗然而家谱失载家人宗老亦罕知者则其去吾家久矣广陵李沮修见之于金陵王氏询知爲吾家故物购以见诒百三十年之后顿还旧观焚香展卷欣慨交集遂作歌以记之继声属和窃有望于君子焉吾祖旧题奚川景石翁爲作奚川图广陵封君好事者金陵购得归于吾揩摩老眼细瞪视夜枕不寐朝忘餔恍惚移身入畵里故园乔木风景殊先从江邨见小市诛茅盖瓦互架铺洞庭虾菜朝走集新丰鸡鸭暮识涂杨柳微风飏酒帜杏花小雨提村沽市旁石桥枕江卧红栏绿浪临交衢靑箬裹盐来浦溆绿荷包饭归菰芦烝徒欣欣如有喜倘免厉涉羣讙唿茅屋沧洲自映带书声渔唱相萦纡江流无声淸夜永有人引书仍挈壶蟹舍中闲访隐逸牛栏西畔寻生徒原隰坡陀似山麓行人彳亍通樵苏千廻万抱风气宻中有兆域开靑乌帝鄕白云封宰树长江落日悬龟趺流泉夕阳昔相度江流地势原相扶柳溪竹里闲阡陌筑室穿池连路隅竹深堂高日淸閟琴劒彝鼎罗氍毹𥿄窻摊书宿灯火石鼎聮句皆笙竽堂中高咏者谁子得非草窻东谷无此图盘礴非草草想见阁笔还操觚有竹庒中好賔主寒冰栗玉淸眉须携畵归来水月舫兄弟赏鉴频叹吁收藏岂乏牙签揷爱惜宁将寒具洿淸平之世忠孝家有此识字畊田夫吾祖风流良可继子孙不畊且读何其愚呜唿不畊且读何其愚再题奚川八景畵卷荣木楼头风日美秋光满檐鹊声喜百年畵卷今来归水墨淸姸炤棐几焚香洗爵告家庙揷架悬签压图史楚弓人得岂其然鲁玉盗归安足拟晴窻帘阁重摩挲吾庐宛在奚川涘吾家先世事畊读风光尽入此图里白云廻合藏松楸乔木丛攅识桑梓宅畔新成百步桥坟旁手辟千家市良田广宅互经营水垞江邨正逦迤竹深堂前竹万箇柳溪溪边柳三起柳隂蔼蔼连枌榆竹箭森森胜桃李连畛拒陌多种瓜樊圃编篱不用枳野店春风鱼菜来长江落日帆樯止渔唱悠悠芦渚闲书声琅琅茅屋底犊背或看书挂角庭前时见麦流水秋依月令戒登谷春按豳风劝于耜输租不忧鼛鼓烦种秫每诧缸侈绿树长维书畵船靑门频倒逄迎屣高人谈经日异粻好客哦诗夜同被草窻先友竝峥嵘竹屋遗诗尚绮靡承平王孙人共羡文采风流更谁氏自从后世占科第旧业依然枕江汜嗟余刺促罹世网白首孤生系碪几二顷负郭苦失计三闲老屋知谁是故园门巷长蓬蒿西风罢亚生荆𣏌慵惰有似僧退院漂泊恰如舟未舣布衣躬畊谅非晚闭门种菜眞穷矣垂老重看石田畵三叹先畴在故𥿄奚川流水想桃源竹深亭馆思竹里谢公述德吾岂敢右军誓墓徒爲尔已分残年老袯襫更嘱添丁充耘耔往不可谏来可追矢诗聊以贻孙子东臯种菊诗四首赠稼轩给谏君畊东臯田复种东篱菊王绩与陶濳俯仰共一屋东臯黄花时怅望节候独陶令苦乏酒辜负葛巾漉羡君浣溪堂秋菊粲盈目有花复有酒开筵招近局何须叹荒寒已许占淸福酌酒酹两贤如农祀先谷其二菊以黄爲正君子正其名所以东坡老欲扫紫与頳东臯千株菊畦圃吁未经单心复缠枝千叶幷万铃庶以说耳目何用搀品评节物苟如此敢与时好争高咏南山诗悠然想渊明其三胡广患风疾休沐飮菊水八十犹克壮侍母谢杖几庸庸挠大议公台负讥毁惜哉神仙药遗秽等马矢灵均餐落英早沉汨罗死安知椒兰徒寿考非伯始种菊爱其芳纷纷且休矣不如飮君酒共醉寒香里其四种菊东臯上所喜秋露瀼移槛复列斛馥郁开草堂丛菊如羣贤不杂屠沽行其中高秀者黄衣傲风霜对之不敢媟肃拜陈壶觞君爲醒无功我似瘖子光秋光淡如菊燕静弥芬芳老圃良足学晚节安可忘㫖哉东臯诗山菊秋自香送座主王文肃公之子故戸部郞中淑抃归关中叙旧述怀一百韵盗贼南山里干戈左辅边黔黎成狗鼠沃野变烽烟长吏婴城免将军弃甲遄流离踰四塞侵略过三川力拒君何勇濳攻寇颇獧儿能张两翼身卽领中坚据险乗墻屋飞机㩧㼾甎苍头咸用命赤手或当先浴血扪创靣桩喉数断咽长安舒羽檄余贼返戈鋋国有孤臣哭家亡坐客氊所欣文未坠敢叹室如悬秦市难增减金陵好栔镌提携书数十跋涉路三千汳水秋风急淮河落日玄虺隤荒店马眩运下江船握手翻疑梦沉吟却问年酒巡街鼓缓语热烛花圆撩眼风尘色经心香火缘可堪今契阔还记昔騈阗万历丁中叶三秦甲大贤举朝推柱地寰海望回天子又登高第师将秉化权槐堂纡紫绶杏苑簇红笺座主龙门峻诸生鴈塔聮愚蒙慙造士流俗艶登僊衣钵援垂手宫墻企及肩断金容冶铸攻玉荷陶甄拟议纶扉笔追陪浴殿员风从征翕习雨散遘迍邅世豫私门孽朝淸国论偏部魁南北署党禁绍熙沿杓直星依指芒寒宿避躔淸流常皎皎丑类正骞骞伏莽兴戎壮高墉射隼便钟原因物扣镜不爲人妍肯待三年报都将一网褰搆兵弥淛楚余烬合崑宣枉状波翻覆飞章矢属连门兰嗟幷艾釜豆泣相煎自解蓬池直归耕漆水田人知马融草孰赠绕朝鞭歛手临空局抠衣任老拳城南瞻气象渭北钓淸泉雒下居仍介关西望益专窻题障塞草野画征廛虎观敷陈邈龙楼羽翼捐储宫商老虑国步𣏌人怜纷浊登楼外忧危揽镜前龙胡衔主恤狼尾望公还山斗看崔岿沧桑又改迁少阳蒙出震雌霓比连卷簸扇佥壬巧冯依妇寺癫决藩笞万燝钩党考杨涟削籍空三事刋章沸八埏拖肠难仰药折骨羡沉渊媪子繁螟蟘阉儿长螘蝝咸宁新乳虎猗氏老饥鸢日日惊追捕家家庀橐饘槛车拌竝载牢戸尽平塡祈死身如赘忧生骨亦㾓鬼神犹助虐夫子遂长眠拉折灵胡掌崩隤玉女莲关河悲黯憺魑魅喜蹁跹高冡侯芭土修门宋玉篇百身吁可赎七尺媿犹全暂许茅连茹俄看草蔓延孤踪何朴遫羣刺总翩翾封印藤麻格堆盘火齐鲜覆金供鼠赫点玉聚蝇羶共叹詹来鲁空招隗至燕食宁留硕果飮遽散初筵霾曀箕风暗飞流斗域殷觚稜朝恋阙幞被夜乗艑藿食还初服衡门省宿愆折铛煨粥饭秃笔弄丹铅幸得悬车轴知谁任屋椽解嘲眞嬾作骂鬼託残编小筑西湖畔巾车拂水巓山窻云淰淰㵎戸竹娟娟石罅泉奔射林臯月漏穿拈花迎夏蝶选树䕃秋蝉割肉归神社挑灯送佛钱经行寻北㵎谭䜩度南阡蟹舍长腰米渔庄缩项鳊不材羞拥肿爲用惮犠牷旧雨来人少寒风送客旋含言心悄悄分手泪潺潺弟子吾衰甚恩门或忘焉逢迎谁倒庋宴会罕加笾陆氏庄荒矣廉公市寂然世涂同鸟鼠薄俗异夔蚿底事防人靣何妨坐马鞯弛张求省括燥湿学安絃物论将昭雪郞君定洗湔还期温比玉莫倚直如弦离别中年恶凉温昔梦牵骊歌声惨怆鸡酒恨缠绵下马陵终拜金銮集早传赋诗当赠处餐饭勉加旃壬申除夕流年告别又匆匆送岁萧条不送穷撩眼光隂灯火畔撞胸心绪漏声中门符换却看新靣书蠧鑚余识旧丛多谢天公耐贫薄一般白发领春风癸酉元旦寿觞初举日曈昽贺客騈阗燕喜重罗雀惊飞门屛外垂鱼拜舞寝庭中流年荏苒看儿长报国逡巡愿岁丰奏罢緑章占气象墻隅遥望朶云红乙亥中秋吴门林若抚胡白叔二诗人引祥琴之礼劝破诗戒次若抚来韵四首二老相依贫病鄕卖诗卖药自成行病知居士安心法贫得诗人换骨方有句却难偿酒债无眸聊省看排塲莲华世界君知否总向诗签药裹藏其二说鬼频烦及志支兴来姑使妄言之寻仙却喜华颠早失学翻嫌蹭蹬迟爱杀黑甜如混沌憎他靑镜有妍媸达生颇羡东邻老尽典衣𥜗合舞儿其三螘鬬龙拏总不闻席门帘阁看浮云鹅笼出入偏藏影豹脚飞鸣恰聚羣苇笥家家愁系借草堂往往勒移文与君话到沧桑事一笑挑灯已夜分其四残生噩梦两无凭还似飞鸿乍离矰酒戸下中禁亦得诗肠枯澁戒何曾钩帘想像粘风蝶穴𥿄商量放冻蝇绮语未成先欲忏炷香遥礼二幢僧闲坐靑袍白马已骎骎闲坐东窻度瞑隂圣代自能调化瑟孤生未忍治祥琴功名岂是无因立将相须从有福寻苦向㸑桐论斵削劳薪长恐误知音北客每逄北客怕趋陪况复平津合里来正好一凉苏病骨莫将残热恼寒灰诏麻旧𥿄煳棋局京雒新函拭酒杯秋草萧萧锄不得无媒径路任君猜仙坛倡和诗十首慈月夫人前身爲智者大师高弟降乩于吴门示余曰明公前身庐山慧远也从湛寂光中来自忘之耳用洪武韵作长句见赠期待郑重且属余曰求椽笔作传一首以耀于世亦道人习气未除也余爲作泐师灵异记幷和其诗十首师示现因缘全爲台事现鬼神身䕶持正法故当有天眼证明非余之戏论也荷风晻霭日曈昽精舍焚香降泐公賸欲与君谈此事故应未始出吾宗人闲久巳长迷鹿天眼何曾误识龙领取导师深重意醉花眠竹谢春工其二月地云堦观阁昽夫人秩祀比仙公妙华已悟三车法台敎今爲继别宗神降摛词尝吐凤乩回卓笔欲成龙麻姑狡狯眞年少掷米区区作鬼工其三三生残梦唤曈昽记别深慙是远公已悔六时违净业谁传四始立诗宗盲人说法迷眞象狂子谈禅好假龙后五百年虚嘱累刹竿倒却仗神工其四金阙寥阳晓气昽绿章促数上天公帝方蒿目忧黎庶君亦斋心相祖宗狐鼠乱行凭虎豹鱼虾波及爲蛟龙灵风肃穆帷中语凭仗神工斡国工其五万戸烟销旭日眬扣门犹自梦周公中原血肉悲朝市寝殿衣冠哭祖宗高庙神灵容鼠雀皇天老眼混鱼龙朝廷补衮知谁手组织争如贝锦工其六熹微旭日隐曈眬犹喜人天眼至公言论无闻疑叔度衣冠见慕愧林宗生尝畏世谙谈虎术不逢时学豢龙鼠臂虮肝更何有从今一一听天工其七帝城云物正曈眬尺一何曾及子公蹭蹬半生悲宿业昇平中夜想神宗残生却似重归鹤退士浑如未见龙身与苍生同稿项敢云霖雨待人工其八日薄悬车气尚昽未应衰晚羡羣公勲名行辈皆纶阁位业交游半岱宗综核又闻新丙魏拜稽空说旧夔龙茫然歛手君休笑赢得空枰号国工其九仙坛楼观郁曈昽大笔眞难继鲁公双树至今留法宝五花那得蔽台宗阖庐城下闻经雉乌目山头听法龙应与诸天共盟证待余结集付良工其十天门阊阖日曈昽灵璅传宣佑鉅公已勑东皇邀木母更驱西伯献河宗荡除谗佞投哮虎润泽燋祜遣睡龙玉扎金文司命诰仙班咫尺领羣工白叔德操传起废之信遗诗枉讯次韵奉答聊用解嘲病躄谁传起废年开椷一笑晚风前鸡因惜尾忧濒死鼠爲拖肠怕上天贡禹冠应慙宿好子公书肯仗时贤五湖尽有闲风月已具鸱夷旧钓舩送陆大孟凫之钖山学官抠衣缓带俨师儒顾影依然笑步趋客枕梦依双堠近秋堂人共一灯癯横经先诵披华赋设敎如颁调水符莫叹广文官独泠老夫久已着濳夫答越卓凡宪副中山箧里谤书新博得沙塲百战身天以垂成留剧贼帝将不死答劳臣衣深赭色横戈久笔退铦锋草檄频我欲爲君歌督䕶夜阑酹酒向钩陈陆宣公墓道行延英重门昼不开白麻黄阁飞尘埃中条山人叫阍哭金吾老将声如雷苏州宰相忠州死天道宁论乃如此千年遗榇归不归两地孤坟竟谁是人言藁葬留忠州又云征还返故丘图经聚讼故老閧争此朽骨如天球齐女门前六里路荞麦茫茫少封树下马犹寻董相陵飞凫孰辨孙王墓靑草黄茅万死鄕蝇头细字写巾箱起草尚传哀痛诏闭门自验活人方永贞求旧空黄土元祐靑编炤千古人生忠佞看到头至竟延龄在何许君不见华山山下草如熏石阙丰碑野火焚樵夫踞坐行人唾传是崖州丁相坟舒仲符畵丹徒张明府小像戏题四絶句明府记三生事一世爲僧再世爲邻家童子自爲记甚奇水石淸妍鹤骨癯依然劒佩列仙儒此中若着郉和璞便是王郞破墨图其二铃柝萧闲香篆灰江涛射枕梦初回分明记取三生事曾听金山粥鼓来其三计口齑盐度六时放衙取水一军持人言宿世修行惯不是禅师定律师其四空花水月影层层刼后生前总一灯要与云山留话柄也将玉带施山僧赠翁朔州兆吉二首朔云边雪梦鲈莼数载方州一角巾晕月围城悲飮血嘶风归骑喜抽身佛灯长似平安火诗债浑如簿领尘君正悬车吾削迹东阡北陌好爲邻其二吹藜高阁俯廻廊绛帐靑灯列鴈行三传春秋推武库一门簮笏俨灵光谁从宣室虚前席且说安昌坐后堂尚忆荷衣唿出拜白头愁絶旧书郞华山道者刘虚中募刻道德经于厓石惧其爲山灵之累也作诗送其去以讽止焉大华五千仞道德五千言灵岳与宝书终古元气存君今镌此经磨厓勒山垠模写时俗书名氏相缀分俗书多破体踳駮何足云山中无除目安取轩冕羣云台石室闲刻画留瘢㾗山灵亦何咎䍦此钳凿寃愿君回俗驾息机罢纷纭归从老希夷齁齁卧云根莆阳陈氏寿䜩四首南极光依藜火靑澄霞助月见精荧老人星下多芒翼还是陈家旧聚星其二方床竹几夹窻纱人说毘耶居士家满室天花都不着长留法喜伴维摩其三磊落金盘荔子殷传觞压酒赛朱颜绛罗襦里肤如玉恰似仙人出海山其四开宴吾家旧幔亭綵云十日驻靑冥贤郞近向吴门去又说麻姑过蔡经丙子中春日茂苑相公谢政遄归招邀燕赏余与其仲启美张异度徐九一刘渔仲追陪信宿游虎丘支硎诸山记事四首谢公高兴寄东山迟日招邀共赐闲问壑寻丘尘世外巾车蜡屐畵图闲风寒乍勒回春候云润俄经作雨还最喜林深无虎豹夕舂犹许历孱颜其二短簿祠前花正殷相看心在水云闲莲宫载酒仍招隐竹院逢僧又得闲虫鹤变余存白社刼灰飞尽表靑山公言子厚多题句一笑何当涴藓斑其三冈复溪廻一径穿招提楼阁暮云边山腰正値诸峯缺寺靣平铺万顷烟爲问把茅寻石室莫因渫井叹寒泉道人纵鹤今何处且放双眸向碧天其四卅年游迹花山寺矍圃观人尽可怜失马因缘双鬓外亡羊岐路一灯前靑松旋觉龙鳞长白石还惊鸟道连昏黑蓝轝重回首藤萝新月近诸天上茂苑相公二首讲席延登入禁闱主恩旋许遂初衣云还碧落原无意鹤向靑霄岂倦飞竹下淸斋余鸟施花闲小院与僧归天庭黄色仍如许知是先生战胜肥其二也知脱屣一官无每爲忧时或叹吁屋栋岂应劳我祝床稜宁患少人模片茅盖顶眞堪老两膝随身不要扶竺坞虞山过云处勑敎双鹤逓相唿曹能始爲先夫人立传寄谢逐子东征杳莫从机残绩泠泣尸饔靑编幸遇曹能始彤管何慙范蔚宗筑室不堪论旧隐焚山宁复问新封孤生满掬三春泪泉客珠成恰似侬次刘渔仲留别韵南国犹残半月春东亭共怆百年身与君作别难成醉欲赠将离始觉贫黄卷秋灯烧尾客绿窻朝日畵眉人兰台好献雄风赋莫漫微词及宋邻其二赤麋铜马逼淮徐老屋三闲幸着予坐甲裹粮师日老拂衣掷砚计全疎庙堂钩党谙弧矢郡国求金急羽书早办枚臯传檄手莫夸词赋似相如葛将军歌葛将军万夫雄我昔遇之娄水东魋颜虎鼻眉目古蕉扇飒拉吹秋蓬死骨穿近五人冡生䰟啸动五两风葛将军今死矣权奇俶傥谁与儗生惜不逢汉武帝鸿渐之翼困闾里犬台宫中应召见上林牧羊蹑草履君不见车丞相宫殿出入乗小车亦是上书一男子云闲张老工于累石许移家相依赋此招之二首百岁平分五十春四朝阅历太平身长鑱短屐全家具绿水红楼半主人荷杖有儿扶薄醉缚船无鬼笑长贫山中酒伴更相贺花发应添爱酒邻其二不是寻花卽讨春偏于忙里得闲身终年累石如愚叟倏忽移山是化人无酒过墻长作恶有钱挂杖已忘贫明年肯践南邨约祭灶先须请比邻王二溟布政谢事家居八十如少壮听歌度曲累夕不倦奉赠二首萧闲眞欲拟骖鸾矍铄犹能说据鞍小建纛旗临麴部平分旌节领骚坛三休记向中条勒四漫诗留退谷刋犹恐非熊频入梦镌除溪石不名蟠其二名塲战地谢駈驰禅榻茶烟飏鬓丝功在刀州成昔梦罚依金谷赋新诗尝餐兔药抄云子自啭莺歌敎雪儿万树梅花方破腊祝君先揷向南枝奉赠会稽倪太公十四韵家学经锄世所钦会稽竹箭比南金辞方娥庙爲丝绢笔向耶溪淬劒镡挥洒藤成五色铿鍧雷鼓有余音分灾射的年年白飮德河醪处处沈满载樵风频往复扁舟夜雪每追寻花深梅市诗尝徧月满柯亭酒自斟修竹茂林供列座靑鞋布袜称长吟千巖万壑爲图畵禹穴秦碑自古今乌府风霜传旧节鲤庭桃李接新隂膝前御史床犹在宅畔尚书坞正深虞竹盈堦方郁郁丁松入梦转森森蓬莱春水浮仙阁石镜梅花媚远岑上树唿猿轻作伴升堂使鹤衆如林阳明宛委家山是谁识先生万古心识字行母能识节字儿能识孝字人生识字只两箇何用三仓四部盈箱笥羡君佣书养母能不忧白华洁白充晨羞牛腰诗卷㸦传诵行看绰楔悬乌头君不见长洲陈五经抠衣跪母提汲缾篱边使者星驰报天子诏书一夕来靑冥牧斋初学集卷第十牧斋初学集牧斋初学集卷第十一牧斋初学集卷第十一桑林诗集丁丑春尽赴急征稼轩竝列刋章士龙相从草索渡淮而北赤地千里身虽罪人不忘吁嗟闵雨之思遂名其诗曰桑林集过淸江浦遥寄故人跨下桥边又此行赭衣白发可怜生班荆却喜无人问刻木秖愁有吏迎惜别飞花憎岸草相留语鷰笑林莺多情依旧长淮水流入淸江伴艣声漂母祠和何士龙韩侯钓水遶城垣靑史犹垂进食言人以千金知老母天将一饭试王孙孤生书劒霑新泪逐客簪缨感昔恩欲荐渚苹何限恨寒鸦落日满祠门黄河都将银汉变黄流也是天公错一筹鹊驾但爲终夕计鼍梁宁是济川谋灾来何用沈圭璧时至那须辨马牛飞昴出图君莫诧淸河白马又谁尤俳体戏示士龙四渎巳将三渎过三春总是一春忙黄沙学傅何郞粉赤汗从熏荀令香釜下马通和餠爇栈闲驴靣比人长归来准备江南话煖铺深缸笑几塲次韵荅士龙二首白首孤臣践骇机天门梦断翮犹飞覆蕉鹿讼无荣辱芥羽鸡塲有是非扣角车前唯汝共观鱼濠上与心违闺中春莫应相忆掩泪频听缓缓归又次蛇鬭龙争共发机刺天毛羽正羣飞十州铸铁人谋错万物爲铜大冶非作楫胥靡身故在刺舟渔父意相违君看河上摊钱叟不犯风涛不肯归淸河道中三首拍岸河流气不平单车尽日遶河行帆樯矗立遥天破波浪掀飜大地争罩眼飞沙人靣改撞胷噩梦旅䰟惊野田蔓草浑无赖断送芳菲逐处生其二银铛驱我太匆匆幞被囊衣客子同心似行枚衔舌底身如释米簸车中东还刺促看南斗西笑懵腾向北风扪腹自嗟还自问不知若箇是途穷其三惨澹郊原似雾雺洪河啮岸马嘶空粘天黑浪非章相刮地黄尘是庾公柳树病犹睎夏雨荠花开亦向春风人闲荣落关何事野店残阳一闪红宿迁枕畔车轮又一宵荻帘土锉共萧条栈争恶草驴言怒炊仗残通马意骄野集烟稀知罄尽春田兆坼见龟焦溺人强笑谁相问莫以愆阳叹圣朝郯城二首村店无筹杀五更栈驴龁啮暗相惊蓬松旅髩料风色滴沥愁肠量雨声催舞荒鸡喑夜半识涂老马盼晨明云开日转非吾事也要残春一路晴其二挹斗扬箕误有名扪参历井信浮生天垣贯索星文贱人世胥靡性命轻豺虎频年衔尾过马驴终日竝头行岱宗顾我如衡岳肹蠁开云报午晴一叹示士龙一叹依然竟陨霜乌头马角事茫茫及门弟子同关索薄海僧徒共炷香百口累人藏复壁千金爲客掩壶浆昭陵许哭无多泪要倩冯班恸一塲费县道中三首驱车入鲁弔遗黎宗国相传事可悲歌凤有人供放逐鬭鸡无相系安危申丰锦去邻争羡阳虎弓还盗亦嗤唯有汶阳田下水至今流恨遶凫龟其二费县城边紫翠重恰凭登蝢看山容云舒雾縠浮千嶂雨濯烟绡出数峯石濑咽沙流浅浅野花眠草吐茸茸停车伫想东蒙客欲讨莼羮兴巳慵其三阑珊心事怯余春残梦惊廻一欠伸病树不禁蛇在腹野花终倚草爲身枥中马老空知道爨下车劳枉作薪当食爲君三叹息难将更仆话穷尘泉林泉林源泗水丛薄閟荒丘的砾翻空色萦廻贮洑流道穷悲渫井物化感藏舟愿解尘缨濯悠然炤白头泗水二首柳市缲烟麦起波江南乐事趁淸和当风翠袖穿花竝映水红粧向晚多鷰识疏窻温旧语莺怜别院选新歌情知好梦成残梦也较车声枕畔过其二柳絮飞灰菜甲尘车中何处见残春北来有鷰如胡语南望无鸎比鴈臣泗水洑流长带咽历山遥黛正含嚬劒溪云树渔庄水领略秋光要此身早发次士龙韵车轮鸣轣辘铃铎响丁东鄕梦残灯外覊心魇语中褐衣蒙早雾席帽泛春风偶梗休相笑漂摇各断蓬再次罘罳浴殿北钤索液池东莫道天方醉还期日再中看桃宜令节嫁杏与春风叹息年芳逝飘萧两髩蓬四月十一日登岱五十韵淸晨上泰山下山末昏黑登览兴已賖驱车一何疾我行渡泗水望岳心悚栗原野相却迎丘陵莽奔逸胡然类削成未见表嵂崒停车廻马岭凝望似堂密岱势自廻伏羣山各离立傲倈矗数峯疉浪见沸滭偃蹇欲不朝顾眄疑旅揖低佪成运眩登顿犹堛塞䊸廻凌絶顶頫仰荡胷臆天去山不多云与地爲一衆山斯在下九点烟屑瑟鉅如牛眠冡细如蚁封埴散如狐绥缓聚如羊弭伏象环衞奔走效覊絷傲倈虽兀傲没踝不及膝乃知丈人尊儿孙敢匹敌登登四十里十八盘乃毕山容濯深秀石状鬬诡特洞壑互排陷冈峦竞逬逼穿地山根涌撑天石笋出层峯腰带云远嶂掌蔽日大冶无不有神工故难诘琢爲硏山姿缩放盆池质近松辨荠峙遥树纷禾栉戍削衣低昻翩反袖欹仄玲珑月斧漏窈窕云车匿属连方帖妥飏去忽剖副浓淡尺寸变向背一瞚失领要苦烦纡追逋恍迷惑何当信宿留揽采灵异悉坐看下垂云布满兠罗色又看崇朝雨飞练挂千匹烟岚抉烘染云海摉荡潏笼拙赋家心极命畵史笔逝将毁车轮岂独戴台笠玆游借刻晷身世两牵率每笑秉烛忙自叹乞火急是时天大旱山枯石将泐渴游旣惺忪闵雨弥怏悒元君盛香火肹蠁走郡国金钱佐军储羡余润私室神道亦乗除靑帝遂失职雀鼠穿帷帐风雨剥韦韠惜哉隂阳愆致此骄蹇极神心本天咫明禋在国恤鲁童舞傞傞齐偶㗛咥咥天门开詄荡肤寸云岂息焭焭虮蝨臣独爲苍生泣春尽日次士龙韵凄凉白髪黄尘里祖道东皇又一巡晕碧裁红成故事落花中酒是前因繇来好别长禁客况复穷途更泥人是我送春春送我把君诗句问残春将抵德州遣问卢德水十载栖迟汗简靑飞鸿渐羽故冥冥抱经有约寻卢阁书牍何颜问杜亭窻下草深埋退笔床头花尽卧空鉼披帷想像人斯在试欵衡门一扣扃齐河怀古四首耿济鎭耿弇击张步济师齐河阳至今耿鎭水军声沸汤汤叹息千年后荒城筑阜昌晏城采地遗者谁相国齐晏子千驷不匡君二桃能杀士激彼梁丘生浮白爲之起高唐城绵驹虽不存善歌表遗里君听齐讴声抗越淸济水岂无梁甫吟何人爲侧耳定慧寺吕公荣公徒铁衣佐龙兴投戈返初服撒手归上乗麒麟可卽图龙像俱传灯早发定慧寺禹城道上逢茅山张鍊师漏鼓晨钟唤病魔僧窻残梦未销磨雒中虚拟三闲住桑下眞成一宿过领略鸡谈酬客少商量雀语误人多骑驴却笑神仙客倒载黄沙不奈何德水送芍药药阑花朶正纷披客舍怜君赠我时纤手折来红粉误攅头恨去绿盘知芳菲尚忆翻堦早和齐深忧实鼎迟莫作离骚香草看楚臣肠断是将离东壁楼怀德水小楼残曰自昇平茶灶烟消香篆更诉尽春愁双鷰语唤廻午枕一鸡鸣中原氛祲连玄菟下界浮云竝太淸抚槛欲招金马客夜深同候泰阶明次韵酬德水见赠苍黄被急征性命落片纸昔爲头上巾今爲足下履感君逢迎意缠绵入骨髓炙眉忘艰辛抗言论文史半生历坎陷刺刺正坐此逆人吐刺芒爱我甘疢美辟如中风走暂息聊复耳惭无席上珍视彼椟中毁志士思风雨瞽史知星纪矢诗敢遂歌聊以复吾子上牧斋先生卢世㴶平生一寸心结託数番纸梦想凡几年今日奉絇履摄衽聆微言彻骨透脑髓方知有身世方知有经史旷观古及今怀抱尽于此先生救世手渊渊饶内美伊吕伯仲闲名位偶然耳从不受人誉何乃来人毁䜛夫卽高张焉能乱天纪风雨动鱼龙仁义动君子谢德州张太守送酒越吟憔悴着南冠炙日熏风道路难且向东方穷窭籔敢于安邑问猪肝香翻乳酒倾云液油点槐淘泻玉盘从此人传送临贺爲君郑重一加餐通州张太公寿䜩诗十六韵其子主事文煇知县文烶来请邦畿邻魏阙家世本留侯束发轻荣进齐眉笃好逑丝纶鸾掖出桃李鲤庭收柳市眉良怃兰香药可羞冶盈新铸炭怀握旧传钩筵对楼桑树杯添谷黍筹小红花竞吐重碧酒新蒭桃熟将人试梨消不外求长筵罗易栗深院植安榴人世腰缠鹤天恩杖祝鸠易京堪避世圣水可忘忧亥字春秋小丁年齿发遒星槎通汉渚仙治满神州北海供椒茧平原置酒邮燕歌征戚里赵瑟倚箜篌载咏南山什赓歌迭献酬代赠十六韵别馆新宫碧落连星娥月姊自年年锦章天上仍难报机石人闲可浪传捣药兔还寻好伴入河蟾肯炤孤眠目成敢託波通语意感秖凭枕作缘脸际芙蓉长自媚诗中芍药倩他怜欲知君靣聊看镜但忆郞家便数钱药使归身欣哑谜钩藏莲子畏空拳明粧不省宵来卸好梦还将睡去圆苦忆落花爲我伴生憎飞燕到谁边关情落索抛红豆使性迷离拆翠钿巳分管絃陪谢傅敢云条脱赠羊权雉羹斟酌期加饭鸟爪爬搔不用鞭缓唱深杯供竹叶斜行小字擘花笺驻颜岂必餐云母煖老终当种玉田报喜金针新露夕怀人纨扇早凉天秋衾也逐征夫远莫是君归在妾先柳枝十首花信楼前风暗吹红拦桥外雨如丝一株顦顇无人见肯与人闲绾别离其二离别经春又隔年摇靑漾碧有谁怜春来羞共东风语背却桃花独自眠其三簇缕垂绦阿那姿风流种性会禁持树旁空有传书使蚀叶成文好寄谁其四天生标格擅温柔小院曾拦蘸碧流不是腰支长委地怕随红杏出墙头其五杨叶杨花撩乱时半随残梦半游丝可怜万线千条在但记征夫旧折枝其六嫁杏标梅不耐羞娇慵尽日倚粧楼团圝解得东风意判与儿郞打绣毬其七莫将抛掷怨年华也傍开花也落花河畔靑靑北芳草长随荡子到天涯其八玉树琼枝事杳㝠天楡月桂总精灵莫欺杨柳沟泥种也是天街一小星其九弯弯月挂柳梢头新叶如眉月似钩看取月圆明镜炤展开眉叶万重愁其十长养成隂自有期飞花飞絮莫伤悲楚江萍实大如斗好是蟠桃结子时荷花辞十首南浦荷花覆白苹採莲歌断曲翻新芙蓉萏多名色不及荷花是可人其二十里莲泾接馆娃石城西畔是侬家一枝占断西湖种曾是西施旧采花其三菡萏芙蕖不较多莲心莲的本同科芙蓉头上原从草满子饶他也姓荷其四月宫团桂树婆娑化作峯头十丈荷倒向莲花爲世界可知玉女是姮娥其五荷花的的水中央荡子牵舟一水旁刺密荷稠那得见廻舩隔浦满风香其六鱼戏田田隔水知荷花不语自低垂团团碧叶遮如盖旋逬明珠打鸭儿其七嫩蕋生红恰试花卷荷才展欲欹斜含娇离立谁堪倚自歛朱房对晚霞其八旭露朝霞慢试粧翠茎紫的半摧藏小莲结子偏怜早不比红蕖正出房其九露集枝条玉不分如规碧叶动成纹藕身到底终须折一片冰心付与君其十结实成莲心自知分身化作藕千丝千丝未断终相偶交叶骈花一蒂垂德州送王鹿年频年遭患难道路与子俱有如堕枝鸟依此失水鱼子今舍我去置我于路隅譬彼瞽失相伥伥何所如子行非无事爲扫我室庐慰我犀角子衞我充栋书我有万行涙附子衣裳裾爲我拜北堂洒向旧倚闾东壁楼简程鲁瞻两膝随身不自谋一茅盖顶更何求庇君突兀千闲屋置我嵳峩百尺楼北海开车欣后载西园促坐阻淸游他时得遂平原飮倾盖相看笑白头爲鲁瞻题畵二首却扇含嚬歛翠蛾闲看侍女敎鹦哥可怜红嘴聪明鸟怕杀雕笼是网罗右美人调鹦鹉图柂浪帆风去莫疑高人乗兴卽前期人闲何限廻舟处得似山隂夜雪时右山隂返櫂图欲别东楼去四首闰四月望日发德州将归死于司败吏卒促迫仆马惶遽居此楼浃旬一旦别去又不获与主人执手欲哭欲泣皆所不可赋欲别东楼去四章题于楼之前荣壁上庶几他日解网生还要德水鲁瞻痛飮此楼属而和之欲别东楼去栖迟念浃旬槐隂亭早夏鷰语殢余春酒爲开尝好书从借看新他时与朋好风雨话斯晨其二欲别东楼去行车起暗尘忘腰衣带缓数日髩毛新小刼看今雨中年别故人可知分手路昔梦自相因其三欲别东楼去孤城巳暮笳可怜覊绁客仍作贾胡家卖餠经寒食吹箫过落花还愁钩党急踪迹到天涯其四欲别东楼去东楼卽我庐扶疎槐作隂啁哳鸟相于墻屋如初至门庭自扫除分留题壁句漫漶待虫鱼早发雄县次稼轩韵竝着南冠亦偶然何妨酌醴复烹鲜孤花自缀三春后病树犹居万木前失路马行枯麦里飏空尘起大车边戴盆莫怪频瞻望也是城南尺五天其二畿南赤县夕烽连边鄙曾蒙胡虏怜秸赋萧条仍禹贡桑林焦灼又汤年作霖谁副兴云望繁露空繙致雨篇何日南山理芜秽荷锄同种豆萁田牧斋初学集卷第十一牧斋初学集牧斋初学集卷第十二牧斋初学集卷第十二霖雨诗集闰四月二十五日下刑部狱尚书侍郞曁台谏郞署相见者五十余人久旱次日大雨刘敬仲司空迎谓曰此霖雨之征也余笑曰安知不曰亨弘羊天乃雨乎因以霖雨名其诗云送姚方伯复官解网殊恩应祷求褰帷重许鎭方州旄头角动催庚癸索口星移向斗牛竹马旧童迎去幰桑林新雨拂行辀高牙大纛寻尝事还爲东南借一筹洮河石砚歌爲刘君作兼呈宋中丞君不见本朝舆图轶秦汉洮河今爲国西岸肃愼楛矢恒来庭丁零牛羊可倂案洮河之硏玉比坚踰羌絶塞来幽燕广厦细旃曾贮此枹䍐西顷在眼前白山小奴游䰟久传烽渐近登津口高丽茧纸阻职贡鼍矶岛石烦戍守老夫捧砚自踌躇拂拭还君三叹余岂知飞檄磨厓手牍背相随狱吏书送丘兪二将军佩印曾经拥节麾荷戈今复戴恩私卽看夏雨平反日又是秋风选将时索虏共惊新壁垒岛夷还识旧旌旗白头未试猿公术短后犹堪作健儿赠别郑仰田高士徒步追寻万里余飘然南下似投虚赍持仙草当干糗摒挡空箱出蹇驴闲代天符分雨滴狂随𥪡子掉雷车幔亭云鸖时相过定有空中寄我书狱中杂诗三十首支撑劎舌与枪唇坐卧风轮又火轮不作中山长醉客除非綘市再苏人赭衣苴履非吾病厚地高天剰此身老去头衔更何有从今祇合号罢民其二夜柝惊唿梦亦便昼应如夜夜如年都将永日销长系只倚孤䰟伴独眠画狱脚跟还有地覆盆头上不多天此中未悟逍遥理枉读南华第一篇其三迁史空留货殖文竹刑苇籍正纷纷国中安得鲁男子天下无如王长君黠鼠昼巡添伴侣苍蝇夜息断知闻斗牛侧畔千将气早晚光芒定属云其四衣冠梏拲此相遭狴犴中闲小市朝敢祖诗书轻法律权祧孔孟事臯陶圜扉地竝纶扉隘铃柝声如铃索遥梦将楼舩渡皮岛欲从詹尹问何妖其五通籍刋章目互除恰如朝市有盈虚谁敎长者爲方笥更便刑徒习隷书悼往鸡羣看断尾谋新鼠穴梦乗车闲中简点人闲事忧患秖应识字初其六纷纷燕狱上书人天语连章戒凟陈岂有孤臣淹棘木漫劳温㫖下枫宸伤心尚点丝纶簿炙手还逢丞相嗔犹有忧时心未已鸡鸣风雨叹斯晨其七贯城西畔铁城幽纣絶隂宫抵梦游侧席深居皆虎尾负墻离立总牛头风传暗柝千般恨月炤圆狴别様愁谩道繁霜飞六月葭沉灰冷转悠悠其八圣世孤生忍自裁夏台颂系比春台深慙黄覇传经至敢趣朱游和药来加劒空余槃水炤持刀偏畏鼓声催书生何用怜文季投匦于今厌草其九训狐白日向人唿罔两中宵问影孤有室端堪容两膝无牀何处认双趺月窥圆戸如愁絷风送更筹似逐逋唯有覊人甘索处块然穷鸟触笼隅其十骄阳初伏正乗权窟室薰蒸剧可怜烁石只应圜土烂流金不见铁围穿西天却受炎方苦大地都愁刼火然独有老夫夸矍铄更思曵足看飞鸢其十一三韩残破似辽西竝海缘边尽鼓鼙东国巳非箕子国高骊今作下句骊中华未必忧寒齿羣虏何当悔噬脐莫倚居庸三路险请封函谷一丸泥其十二漫漫长夜旦何期无复平分辨四时苦雨凄风差耐得薄寒小病亦相宜天荒地老余圜土鬼烂神焦见积尸坐断波咤眞地狱不繇罗刹不慈悲其十三四序司刑尽爽鸠何须叶落始悲秋心情好处浑中恶风月佳时不抵愁送去纸钱新鬼市汲来井水伏尸流八寒隂狱长如此纵有阳春到此休其十四此中不省是何方地絶天通限堵墻玄鸟避巢无四序烛龙廻驾少三光枯骸每与人争坐白昼频看鬼乱行唯有六时钟鼓发灯残梦断也徬徨其十五台星落落夜寥寥咫尺垣墻贯口遥大有羯奴侵上国可无司马相中朝延登近日金瓯易梦卜频年沙路嚣纶阁圜扉多故事与君分墠祭臯陶其十六易水波腾碣石翻修罗一掌障干坤知交踧踖忧连坐僮仆仓皇拟叫阍美酒经时浇汉狱愁肠终夜绕吴门却怜痛定仍思痛病悸频将白首扪其十七霜惨云繁锁铁扉茶香萸酒事都非南冠潦倒怜乌帽狱卒踉跄认白衣人比篱花何许瘦身如朔鴈几时归遥知四海登高会多指燕山酹夕晖其十八徼道严更䕶棘丛果然牢狱不通风安知狱卒尊如此始信吾生固有穷白日可能廻地底绿章何处达天中斗魁直下天牢在午夜依然绕帝宫其十九荧荧宿火焰黄昬摵摵寒风打席门每借愁端支永夜都凭噩梦返覊䰟功名过眼篝灯在世事从头倒枕论睡起懵腾扶白首可知罗网是君恩其二十渔湾蟹舍互夤缘万树寒梅罨畵舩嫩绿放檐依候足窃红出水受风偏钿车每惜飞花地帘阁尤宜小雨天梦断江南好春事与君狱底话神仙其二十一黑狱沉沉白日昬严更况复警重门难寻伴侣凭形影欲达音书托向言晷短萧条逢减刼梦长迢递遡归䰟亦知遥夜相思处灯烬香消半席温其二十二廿年齐听景阳钟投老衣冠此地逢祝去诅来如有恨单行却立岂爲恭騈头会聚攅蜂牖接迹经过折蚁封却笑冻蝇思附骥穴窻何日得从容其二十三欲随短景断愁肠可耐严更又许长谢客蟏蛸收冷戸依人蟋蟀守空牀耗磨膏火三分漏领略寒威一番霜传语司空休起舞鸣鸡喑鴈总堪伤其二十四经年狱底阻艰危狂鸟投笼马就覊尊者梦中曾示现老僧海上巳先知蓬蒿环堵弹琴处方丈毗耶宴坐时儒行宗风都会得信知调伏是便宜其二十五半椽恰受向隅人矮屋还憎垫角巾穴纸声疎鱼网旧啄门响密雀罗新床多卧笔应知懒架少繙书始觉贫最是催诗幷问字每于淸夜恼比邻其二十六萧辰严狱应彫枯风急周庐警夕唿身老蟫衣穿尔雅道穷蛛网閟隂符寒冰着靣生稜角饥火廻肠转辘轳遥夜歌声正三阕始知回也是吾徒其二十七六街鼓息五更头苇席单衣万事休巳见骑驴临独柳曾看走马向长楸革胶一夜离肝肾牙齿何年长髑髅东阁免归西市死夕阳亭下总悠悠其二十八良友冥冥恨夜台寡妻稚子尺书来平生何限弹冠意后死空余挂劒哀千载汗靑终有日十年血碧未成灰白头老泪西窻下寂寞封题一鴈回其二十九溪柳冥蒙比雪寒竹堂月舫思漫漫好花笔秃珊瑚架恶草匙荒云母盘斟雉羮调谁进御持螯酒熟且加餐可怜警枕英雄老梦断湘灵瑟未阑其三十皇览揆余初度时松醪春酒菊花枝千金称寿惭亲串一物全生荷圣慈老眼畵图行聚米虚窻料敌坐围棋成都桑树衡山芋剔尽寒灯夜话迟送马巽倩归会稽诸公纷纷趋贯城子出我入如践更子罢唿囚我趣上恰如除目刋姓名多子偻行相问讯执手顾视心怦怦天地爲笼逝何所欲哭欲泣皆不成是时当路正炙手同文之狱初烦兴端礼门前旧镌刻格天阁下新题评罗钳吉网㸦错拒子虚乌有相枝撑杯里无蛇我所悉水中有蟹那能平和药趣来手欲战然灰被溺目敢瞪闭口捕舌岂容遁排山压卵孰与争骸骨已分塡牢戸䰟梦犹想归柴荆圣主聪明察庶狱小臣愚闇偷残生灶火扑灭乞儿散社树斫伐妖狐惊台阶中坼卷舌曲斗闲索口还峥嵘与子开口方一笑抗手卽路难爲情我爲老寡坐幽闭子如稚妇初归宁蓬挛婀媠不相似搥床抚枕俱屛营原泽萧萧鸿鴈少江河惵惵多甲兵登山临水何处所送子目断秋蓬征东中风土良不恶弋钓採药聊意行逸少故有济世志安石肎忘东山盟西陵驿楼过骋望东土人士多逢迎牍背何繇具书尺因风哽咽遥寄声琅珰白首尚无恙爲我炷香谢圣明题杏花宫人图爲傅右君闲拨铜锾看泪痕春风取次到长门监宫传报天颜喜红杏花开满禁垣题畵二首爲傅右君策星夜动王良马车骑纷纷满郊野幽幷好马胡儿骑廻鞭蹴踏长城下今年云中开马市百金一马胡人喜金缯压鞍革挏酒齐唱吴歌度辽水老髥奚官立道傍伫看烙印黯悲伤莫轻此马爲胡种曾秣天闲十二坊右牧马图南山白额毛虫祖掉尾磨牙踞林莾啮人不肯避豪贤狡兽轻禽敢余侮壮士发植风萧骚身掠虎落禽咆哮应弦飮羽目一瞚拉押雨血摧风毛倒载斓班出丛薄山虞高眠野樵乐寄言寻斧休放纵还爲深山惜藜藿右射虎图李将军挽词二首飞将名空在封侯事忍论死爲明国法生敢负君恩弃市沙场血吞胡厉鬼䰟古来推毂者先与凿凶门其二未见东奴灭其如西市何国殇应会鼓虞殡巳闻歌独石边墻在中朝叙䕃多谁悬藁街首酹酒向铜驼咏雪三十韵凛凛圜中暮瀌瀌雪下迟云同天黯淡霰集地离披肃气金方积严威玉律宜台乌纷浅色林棘稍皴枝带杀来鸠署分寒出凤池犹嫌霜稜薄肯放日华滋嘉石堆盈矩圜扉穴剰规刀山尖矗矗铃索坠累累病栢封枯削孤篁压倒垂牛头嗔变赤鹄靣苦藏黧厚集俄成阵轻飞故薄帷酸风助饕虐冻雨聚淋漓淸浊容霑洒干坤任劂剞弥漫帀地网簸顿驾空筛粉饰都无隙恢张讵有涯菊花何太苦柳絮恐非时虎穴诚难满狐踪或暂夷漏壶冥旦晦岸谷混高卑半塞亡羊径平塡问马岐横空眞跋扈失路亦迷离溷厠那曾避汚泥总未差如何琼玖质翻作粪溲资莹讶瑶台碎淸嗟玉尺堕何当依琐闼重与集罘罳绕径行防滑穿帘坐苦危听窻分叹噫将策试扶持闷想陪鳃酒闲搜合閙诗槎枒生肺腑皎洁见须眉屯甲怜毛猬封侯惜手龟老夫堪一噱卧忆蔡州师雪夜次刘敬仲韵冷壁寒灯焰欲收卅年身计一狐裘雪花似掌难遮恨风力如刀不断愁鸢攫高楼仍拉折鼠争深穴正啁啾残年大有拚身处美酒盈舩共拍浮赠潞安孙道人诗道人往游新安却病起死其効如神约友人程孟阳访余于虞山而不果余复官赴阙从新城王司马沁水孙司农问道人在所二公许爲余延致之亦不果今年闻余有逮系之祸重茧千里问余于请室道故悲今相向叹息且约候余南还策蹇追随共了还丹大事余感其意作是歌以赠之幷以订其行焉道人昔踏天都峯倒吸黄海飡芙蓉道人今居太行嵴手扪天井煑白石今年访我南冠囚霜风裂靣雪罨头坠马折腰卧旅店十日不食寒无裘古来神仙多奇鸷英雄廻首人闲事放骡老将靑城客椎龙少年仓海使君今已作愚谷叟肝胆轮囷尚如斗蹇驴折纸着巾箱铁弹如风藏脑后君不见新城司马气食虎八十边庭抚骄虏又不见沁水尚书磊落人顾盻霜稜起眉宇昔年执手禁城闉阁道周庐旦复晨沁水毎忧当路犬新城欲购解飞人我从二公问孙老拟学还丹事幽讨二公笑我太早计掷却金莲想火枣十载推移陵谷中可怜猿鹤与沙虫宣云属虏塡辽水泽潞知交酹朔风我得幽囚岂非幸尚有残生坐眢井耳豁依然箭着瘢头童恰似颈生瘿羊羔酒熟岁云暮我心不留君且驻君如朔鴈我越鸟相将会逐南枝去虞山亦是一仙山丹井银筒紫翠闲结宇平临两湖水朝飞丹鸽莫唿还次韵刘敬仲寒夜六首寂寂寒庐弔影孤咄嗟何计复彫枯心如抱杵频舂碓身似投骁未入壶憔悴移时枯树赋凄凉绕屋北风图长吟小飮犹堪乐愁坐书空定不须其二小窻飒拉过归鸦冻口衘寒阵不譁闷取靑编占木稼闲梳白髪鬬霜华差池梁燕恒辞社落薄巢鸠不置家漫道雪飞如柳絮可随离梦到天涯其三尚有干坤容傲兀可无环堵置琴樽望衡对宇躬耕地流水靑山独乐园零雨故应悲在野停云何必叹同昏缟衣梦断梅千树月落参横与晤言其四故山松桂傍人闲不出林泉不闭关绿浪水廻新竹迳红拦桥绕旧渔湾穿云卧石何曾閙抹月批风也未闲有日隣僧共扶老缘溪略约试梅还其五皮岛传烽数夜惊绿林铜马苦纵横怜才可但旌当辙使过终须赦絶缨急缮稾街悬杂种更营京观待长鲸至尊自定金汤计作颂休夸统万城其六结兰延伫自幽幽觧佩何当怨蹇修骐骥生难逃系绁鲸鲵死不爲吞钩人闲有赋难名别天上无方可寄愁投老王官寻二士筑亭吾亦记休休再次敬仲韵十二首白发盈头不耐删无才老子剰痴顽摩娑明镜看生靣吟咀残书理旧颜愧我劳人殊草草输他桑者自闲闲江南路在春明外落日飞鸿山外山其二不知何罪画衣冠肯信眉于眼下安路入藕丝行偪侧身藏针孔坐艰难穴中鸟鼠眠方稳水底鱼龙卧亦寒秖恐淸宵又成梦几廻抚枕到更阑其三四壁霜华促曙光中肠结轸重增伤涉江楚颂无甘橘故室吴羮有稻梁逆水双鱼多拨刺退风六鹢更廻翔剧怜世事兼身事咫尺残灯意渺茫其四谁将甁缶饷虚空墻壁依然与我同生计乌枝依晓月世情马耳过东风粧楼莺语当春半禅榻花残正酒中雪窖冰山无不可与君朝夕对芳丛其五风轮转地刼爲尘犹喜皇天剰此身顾影自歌将进酒穷冬还赋惜余春端居有疾忧非鬼空谷无聊喜似人比屋商声出金石可知吾道未爲贫其六长安也向日边看矮屋鸡栖仰靣难窻雪可令长夜旦壶冰岂爲一人寒虮肝无复堪砧几鱼尾何曾恋竹竿北叟南翁居接戸始知忧患果无端其七鹤盖成隂柳市头金张赵李互经繇邹阳下狱悲金铄陆贾逢时叹石浮莫以鹓雏偿腐鼠好将鸿羽换沙鸥江东旧隐西湖畔数折溪桥一宛丘其八交疏窻合暗伤悲肠底车轮揽梦思满镜新粧留半靣堆奁浓黛约双眉雪深椽烛摊书夜酒罢银釭拥䯻时归日胡麻正堪饭更须量亩种神芝其九心情萧瑟称初冬昼懒逢人梦亦慵日夕鸡埘愁土室岁时豚栅羡村农络头是处皆牛马假足何人比駏蛩紫栢声闻都未了法堂依旧五更钟其十局趣眞成辕下驹敢云世难恨爲儒纷纷戎马羞称老落落干坤自觉孤雉雊有媒逢弩镞鹿生无命系庖厨朝来盥靧临靑镜他日何惭鲁衞徒其十一丙舍经营拂水阳斋心筮易得归藏漏春岸柳廻残绿破腊江梅发古香鸿鴈计周谋稻黍鹪鹩枝稳称飞翔耦耕重订高人约一叚茶窠百本桑其十二每颂新诗可乐饥连墻却喜竝圆扉焚膏东壁分余炤曝背西荣共夕晖落落比邻如置社纷纷朋好欲忘归亦知昔梦聊相似铜辇秋衾与愿违续次敬仲韵四首余在请室与敬仲司空比屋而居昏夜得句扣门索和僮仆相嘲曰乞火乎索米乎敬仲每属和辄出意表余告之曰不量彼巳轻兵挑战勇而无刚屡爲宿将所困天道后起者胜非独战之罪也愿公执蝥弧先登仆谨厉兵秣马以待敬仲默默不应越数日忽出诗二十二首波腾泉涌首尾烂然烧灯呵砚次第和之巳而笑曰敬仲之默而不应者示怯以诱我坚壁以老我也已而连章累纸络绎见示者重兵以压我骤出以窘我也敬仲于致师之法则巧矣黄池之役昏而戒令鸡鸣而压晋军王亲执枹鼓三军譁釦以振旅声动天地吴可谓毒痑矣虽然盛气尽锐掩人不备固未可谓堂堂正正之师也余不知兵法不勒部曲免胄大唿独身搏战虽未能斩将褰旗视晋师之大骇不出周军饬垒则固有闲矣自今以往交绥而退偃旗息鼓以避敬仲之颜行敬仲又将曰是其目动而言肆乎当更用何法以肄我也丁丑十月十六日跛足争敎欲上天笔床茶灶梦菰烟白蟫旧得藏身诀黄妳新繙却老编尔雅虫鱼休辨鼠离骚香草只宜荃丹鈆点勘纷成讼漏转灯欹月正圆其二偷得微生万事慵灰飞缇室候初冬毕箕风雨难凭准枘凿方圆费弥缝北郭先生生巳老东家夫子子爲恭浊醪麄饭吾年事莫以山林羡鼎钟其三寒空雨雪正霏霏枯坐西窻叹举肥圜土冰深知地降穷冬水涸与天违屦能适足何须截帕可蒙头不解飞莫向崦嵫悲晼晚悬车犹足揽余晖其四夜赤漫天亘晓暾关心象纬未堪论兔知霜䧏先营窟虫爲苗蕃早蚀根壁上画龙成底事梦中案鹿竟谁冤圆狴大有干坤在司寐无劳报夕昬生日诗三首孙吏部百年胡不乐斗酒且相于莫叹山公启今爲城旦书林风传旧啸窻雪映新居零雨将爲别题诗料子如倪戸部輓饷纡双管筹边转寸肠风霜谙下吏冰雪见淸郞却扫韦编净淸斋𣑽筴香看君仍仰屋忧国意何长刘司空湛璧难遮害搴茭幸告功若爲秦狱吏来议汉司空河伯忧方大波臣论自公凭将尊酒意一问纬萧翁送何士龙南归兼简卢紫房一百十韵崇祯圣天子帝德迈陶唐畴咨若余采共吺乱纪纲钩党穷部牒告讦登巖郞羣小竞趣走翕若中风狂峨峨格天阁沉沉偃月堂聚族谋旦晚锁门算昏黄手缮女奴迹足摩胥史牀讽指变鹿马蜚语沸蜩螗牢修旣告变朱竝复上章纳言敢封驳投匦任披猖伊余退废士杜门事耕桑十年守环堵一朝锁锒铛天威赫震电门戸破苍黄诏纸疾若飞官吏仆欲僵有母殡四载凄风吹畵荒有儿生九龄读书未盈箱賔客鸟兽散亲族忧以痒或有彊近者惧累遗祸殃目笑复手笑坚坐看戏塲或有狰狞者黠鼠而贪狼毁室谋取子坏垣隳我杗揶揄反皮靣謡诼腾诽谤唯有负佣流弛担语䀌伤唯有庞眉叟㦸乎唿彼苍市人爲罢市僧院各炷香我心鄙儿女刺刺问束装暮持幞被出诘朝抵金阊门生与朋旧蠭涌来四方执手语切切流襟泪浪浪惜我傔从弱念我道路长或云权倖门刺客如飞蝗穴颈不见血探头入奚囊或云盘飱内鸩堇寘稻梁匕箸一不愼坟裂屠肺肠谁与警昏夜谁与卫露霜谁与扶跋㚄谁与分劻勷何生奋袖起云也行所当阖门置新妇问寝辞高堂典衣买书劒首路何慨慷是时冯使君送我临京江逝将解符印从我俱存亡敬子执高节再拜举壶觞江流怒飞立三山摆雷硠白日忽西匿靑天爲低昂行行度淮水登顿相扶将弔古漂母庙祈灵岱宗阳杜亭贤主人寄馆仍异粻不惮开车载不难复壁藏窥戸无停屦追踪多飮章归死赴司败垂头就桁杨汹汹同文狱剜肌生痏疡共庄籍口语曾史主盗臧百死无一免引义自激昻嘱累皮与肉坚忍枝爇榜多谢老头颅旦暮虎穴葬何生夜草疏奋欲排帝阊黯淡蚊扑纸倾欹蚓成行残灯焰明灭房心吐寒芒祖宗牖惚恍天心鉴明明眉山摘牙牌分宜放钤冈执彼三尸虫打杀铜驼傍孤臣获更生朝市喜相庆吁嗟祸福交谁能保故尝兴曾附萧傅畏终叛吕防何以见鲁衞徒然痛陈臧叹子一逢掖眇小少不飏秉锧乞收李举幡请留阳拟子于何蕃谱谍诚有光孟冬家书来念母心不遑有忧食三叹矧乃惰与翔星言卷衣被别我归故鄕我欲絷子驹顾视心伥伥子行急师难子归慰母望丹靑或可渝此义永不爽我欲送子去铁门限堵墻圜土无尺水何以当河梁我欲与子诀有如瞽失相駏蛩一相背啮负徒仿佯旋思狱急日痛愈抚鉅创炙手势转热弥天网高张叫阍远万里引刀耻自戕和药趣朱游唿囚到王章黑暗牢狱苦炎蒸三伏炀矮栅栖鹅鸭粪壤转蛣蜣卧熏腐胔臭渴飮伏尸浆夜夜入针孔朝朝坐劒铓此日吾与尔志壹气益强高论穷结绳和歌出宫商人生如嗜味患难宜饱尝阨陈良亦乐在莒安可忘道远兵甲阻岁暮雨雪雱单行寡命侣蹇驴艰服箱冰坚埽狐踪雪深埋鹿迒禽兽犹蹢䠱子行愼趺踼我行亦不远归心急鸹鸧介恃圣明主数日离火汤纵使荷戈殳终然反菰蒋买舟具笭箵结庵依桄榔矫志厉桑榆与子共缥缃学诗辨四始识字探三仓频年苦病患学殖日以荒我欲师甯戚秉烛代日光勿复慕冨贵时世难颉顽引镜看头目岂是鼠与麞勿复忧贫贱顺逆随牛羊譬如死牢戸谁以躯命偿拂水有丙舍靑山抱长廊老桂长新枝江梅发古香君归持此诗洒埽揭东厢解鞍憇杜亭先以告紫房渭南梁生爲余写眞题二絶句顦悴南冠冰雪晨天庭黄色自生春凭君摹写胥靡様可是商家梦里人其二畵得渔翁貌不肥春愁鹤发正依稀君家渭水南头住爲我平添旧钓矶赵璧赵璧连城贵兰花有国香犹堪傅脂粉三十侍中郞送陈生崑良南归席帽疲驴问牖城风饕雪虐泪纵横夜阑秉烛知何地酒罢扶床感再生只有寒灯随我住且将归梦伴君行棘林渐解弥天网道路悠悠莫怆情寄许文玉敢谓前贤畏后生纪羣交谊古人情家庭实有晨昏助鄕里虚传月旦评贳酒悲歌怜北寺明灯布席想南荣啼猿唳鹤君休叹幷与嘤鸣作友声寄侯豫瞻督学江西水鑑淸时吏部郞持衡专得典文章濯肠篆籕呑江水炫目蛟龙瞩斗芒励俗蒸尝先两庙採风词翰继三王停车五乳峯前院爲我重拈一瓣香华州郭胤伯过访君是郭林宗衣冠见慕同偶然来朔雪相对感流风旧论城南在新图冀北空严更怜促别愁坐烛花红五芳井歌丙子之秋虏再入旁午军书刺闺急独石边墙一夜隳赤县黄图少完邑定兴小邑大如斗登陴死爲朝廷守羊马城前礟火飞虾蟇车上雷声吼肉薄登城踏积尸丽谯漂血巷流脂狼借满城忠义鬼骨撑骸拒知爲谁君不见奉尝鹿大夫奋髥嚼齿詈羯奴峨冠整衣抗白刃至今衫袖血糢煳又不见范家五芳井妇姑母女同素绠俄顷芳䰟断辘轳千古寒泉见形影胡兵宵遁三辅淸乳燕连窠枝半倾大开明堂论爵赏帷筹庙算皆公卿朝家彝典有伦次先策功勋后节义金貂石窌如等闲愍纶绰楔非容易奉尝碧血埋荒丘五芳井水空悠悠尚书不肯判纸尾词臣何处书词头吁嗟乎忠臣烈女心赤苦䰟魄犹思埽胡虏人闲金盌幸无恙井底银甁何足数老夫触事泪滂沱偪塞汍澜一放歌此身不共奴酋死忍死幽囚可奈何张将军挽词二首丑虏游䰟在雄边宿将稀将军今又没部曲竟何依恨不沙塲死还从马革归可怜臯某复犹用旧征衣其二赤血眞堪洒丹书未肯刋死塡牢戸易生拔贼营难不污逾三日无钱买一棺萧萧广柳出易水正风寒戏题万戸部小像目送归鸿故自难传神正向此中看荆州恰好添飞白子夏何妨戴小冠公子秋风思北渚孤臣落日望长安筹边荡寇传家事屈指沙陀旧将坛若活一百年三春赴追捕皇皇丧家狗入夏禁牢狱兀兀困械杻仰屋栖鸡埘负墻坐土偶欲行躄其足欲言喑其口朝飱棘喉饭夕飮攅眉酒忧来频擗胸悸甚辄捧首领尝难管腰卯或不保酉如此一岁生可抵一日否隂狱强过活鬼趣预消受岁月良亦多此岁何必有六十甲子中譬如阙丁丑若活一百年只算九十九如此过两年兀坐牢戸中日长苦迢遰四季皆惨悽六时自钳釱三伏有煎熬八寒无代替有日天苍凉无风气隂曀晷短方偃息夜永又啽呓墻屋鼠啁啾床第鬼排挤生憎日轮出长患天门闭矛头岂容淅戸限何当憇遥遥度一日当以一岁计暂看杯度别瞥见铜人制二百八十日强半彭祖世如此过两年便算八百岁昔我年十七昔我年十七鼓箧游博士文章吐陆离衿带垂旖旎朝英启夕秀粲若嫩花繠壮盛迫㛰宦忧患自玆始荏苒四十载只身攅誉毁罗网高于天性命薄于纸皇天可怜我如禾秋薿薿健如犊上树壮若驹未齿今年五十六从头自经纪余年爲再生故我如已死判将四十年捐付东流水天道周而复明年十七耳次韵荅潘朗士员外投赠物论喧呶混豨苓将车尽日叹冥冥谁思灼艾医龙病但解堆盐刻虎形减死蔡邕仍续史踰冬刘向又传经莫怜幽仄论垂钓贯索中闲有客星其二圆扉地北限天南只似云堂未放叅一夜乌头虚变白三生鸿爪误精蓝小儿未许唿中令上客眞成解左骖宋玉可能传帝筮修门客易向江潭新阡八景诗拂水回龙南条之龙万里度江自沙山而香山而虞山结爲县治东爲马鞍山其中枝繇拂水巖蜿蜒弭伏落脉于此故曰拂水回龙虞山南戒一枝来腾踊龙身万里廻奔向马鞍鳞爪去点成乌目眼睛开含珠四海濡泉壤衘烛千年炤夜台长洒天河降时雨嘘云肤寸起风雷湖田舞鹤尚湖之臯沟渚回复登山睇视俨如鹤舞咔吭奋翮正向新阡父老有龟去鹤来之谶斯当之矣故曰湖田舞鹤乳水神臯接墓田仙禽遗蜕正依然梳翎彷彿飘芦雪阁胫依微印渚烟华表月明吭竝引丹丘云白影相连在隂夜旦占鸣和凤舞休论五百年石城开幛拂水巖之西厓石削成雉堞楼橹形状备具所谓石城也列屏列幛尊严耸起阡之主山也故曰石城开嶂石城峯下起佳城百仞丹厓见削成错列垣墻天市近萦廻阁道帝车行云开雉堞曾楼晓日落旌旗万马迎却望朝山争矗立叅差簪笏似天平箭阙朝宗阳山箭阙相望百里而遥揷立天外如向如拱以圭景之法取之不失秒忽所谓眞朝特来也故曰箭阙朝宗百里阳山拱墓门歊云吐景候朝昏羣峯离立儿孙秀大石中央几案尊箭阙风生玈矢报郊台月出火城繁凭高穷览南条势江汉朝宗爲汝论沓石叅天三沓石与石城诸峯错峙沓石虚峗拂水悬流其上又曰三台石亦主山之侍从也故曰沓石叅天拂水高巖近斗魁下临沓石倚崔嵬漏穿岚彩晴飞雨喷薄泉流蛰起雷岭驻龙车云滃郁峯邀蟾驾月低廻绿章拟奏三阶事午夜悬厓礼上台曾湖浴日西湖一曰尚湖师尚父垂钓处也弥望环带缭如周垣水遶云从日月出入此明堂之巨观也故曰层湖浴日浴日晴波漾六时丹渊若木影叅差冯夷鼓趣羲和驭尚父湖通潮汐池荡洗蟇頥消薄蚀养成乌羽作明离挂弓尚许淸辽海欲向扶桑借一枝团桂天香桂丛有小合斥爲隧道八树苍苍与松楸竝列余少尝梦卧月宫炤彻肌骨视其扁曰团桂阁之所取名也故曰团桂天香八桂团团霜露丛梦回禁扁映新宫三秋落子金波里一夜飘香玉魄中月斧自能修窈窕冰轮端合炤靑葱姮娥不惜分灵药长发新枝助化工紫藤衣锦老藤连蜷託根墻下穿穴靣势用爲指南三四月闲紫花相缪炤曜蒙宻眞吾家锦溪中物也故曰紫藤衣锦溪藤廻伏类牛眠布蕚飞英绮树连落落松楸如有喜纷纷萝蔓媿高悬天淸羽葆施丹彩日煖流苏覆玉烟应笑婆留老孙子还将锦绣裹山川山庄八景诗锦峯晴晓严文靖公之祖墓今爲阡之左沙其傍有锦峯书院去山庄一牛鸣地畵舩萧鼓游人络绎而三春尤盛锦峯云物近平泉乌榜红栏咽畵船宠柳娇花新节序採珠拾翠小神仙明粧影夺山头树急管声翻水底天语燕正忙莺又啭莫辞中酒落花前香山晚翠香山一名顾山去山庄三十余里江上诸山皆横属于山庄之西而香山爲近虞山来龙处也今又爲䕶山夕阳楼畔坐帘栊横抹香山暮霭浓江上余霞拖半紫云头落日逗残红秋原桑柘千村影春社牛羊一笛风西崦人家未昏黑席门灯火候归翁春流观瀑山泉县流自三沓石下垂奔注山庄滙爲巨礀今旋折爲阡之界水遇风捍勒逆激而上则所谓拂水也拂水县流万壑连空山一夜响飞泉奔爲疋练垂三沓挽作银河向九天风急蛟龙看喷洒月明琴筑听潺湲老农未办爲霖手抱瓮朝来省灌田秋原耦耕山堂之名耦耕爲余与孟阳结隐于此也今改筑于墓田之左仍揭其额以招孟阳罢亚风吹百顷香秋原正靣耦耕堂宿田爲我鉏稂莠卒岁输他获稻梁黄犊乌犍经国具水车秧马救时方辍耕斗酒还相劳耳热休歌种豆章水阁云岚秋水阁负山靣湖山庄实经始于此今玆丙舍尽改旧观独此阁岿然如故月观风亭夜半舟依然帘额夕阳楼江边水寨余荒垒天际郊台没古丘梯几山容分向背凭栏云物变春秋钓矶只在渔湾畔闲看晴湖下白鸥月堤烟柳墓之前有堤回抱折如肉环弯如弓月士女络绎嬉游如灯枝之走马花柳蒙茸蔽亏如张帷幕人唿爲小苏堤月堤人竝大堤游坠粉飘香不断头最是桃花能烂熳可怜杨柳正风流歌莺队队勾何满舞鴈双双趂莫愁帘阁琐窻应倦倚红阑桥外月如钩梅圃谿堂秋水阁之后老梅数十株古干蚪缪香雪浮动今筑堂以临之左右有长廊修竹小桥石礀皆梅之馆宇也梅花村落傍渔庄寂历繁英占草堂雀啅寒烟翻略彴鹤窥素艳绕廻廊过墻月亚疎枝影度水风含别礀香传语缘堤桃李树好将秾丽报年芳酒楼花信酒楼直山庄之东平田逶迤晴湖荡漾北牖直拂水巖寸人豆马叅错山椒红粧翠袖移动帘额月堤酒楼此吾山庄之胜与衆共之者也花厌高楼酒泛巵登楼共赋艳阳诗人闲容易催花信天上分明挂酒旗中酒心情寒食候看花伴侣好春时秾桃正倚新杨柳横笛朱栏莫放吹岁暮怀孟阳松括藏门数亩宫耦耕堂上两衰翁更无生计千头橘尚有残生半树桐堆积新愁黄叶雨耗磨旧事白杨风天南地北相思处约略寒灯一烬红除夜示杨郞之易是应山忠烈公长子叫十载动宸旒岁晚京华尚旅愁爲问敝衣淹邸舍还如乞食上谯楼靑袍白马谁家子赤昃朱提何处求愧我空怜廉吏后负薪歌罢自揺头牧斋初学集牧斋初学集卷第十三牧斋初学集卷第十三试拈诗集狱渐解颂系待放五月二十四日以火灾肆赦遂得出东坡蒙恩责授诗云却对酒杯浑是梦试拈诗笔巳如神故以试拈名集聊用志喜戊寅元日偶读史记戏书纸尾梦廻旭日射窻明迁史才繙午箭更笑杀萧何与周勃可将狱吏换公卿其二牍背千金狱始明吹箫织薄可怜生北军左袒仓皇日七尺争如冒絮轻其三绛侯系急漫嗟吁又见工官坐亚夫父子将兵俱百万敢从狱吏鼓咙胡其四汉家争道孝文明左右临朝问亦轻绛灌但知䜛贾谊可思流汗愧陈平其五秦时刀笔汉三章械系归来两鬓霜闻道靑门方会客种瓜五色曜朝阳其六南邻有客醉唿卢笑指圆狴作酒垆愧我不如曹相国后园张飮应歌唿华山庙碑歌题华州郭胤伯所藏西岳华山庙碑关中汲古有二士郭髥赵崡俱嵯峨伊余南冠系请室摊书昼卧如中魔郭生示我华山碑欲比七发捐沉疴展碑抚卷忽起坐再三叹息仍摩挱桓灵之际文颇盛六经刻石正缪譌开阳门外讲堂畔车辆观写肩相摩鸿都学生竞虫鸟宣陵孝子羣鹳鹅石渠白虎事已远皇羲篇成世则那此碑传自延熹载石经未立先镌磨丈人行可逼秦相一饭礼本先光和郭香香察未遑辨但见浓点兼纤波锋刃屈折陷铁石崭巖高下连嵯古来书佐擅笔妙后代学士徒口呿久嗟石趺毁赑屓却喜𥿄本缠蛟蛇墨庄旧物落髥手如出周鼎获晋牺身领僮奴杂装治手与心眼争烦捼灵偃湘帙巧纯缘史明牙签细刮磋收藏定可厌邺架鉴赏况复穷虞戈我昔遣祭人太学肃拜石鼓拂臼科依稀二百七十字维鱮贯柳存无多晴窻归橅古则卷按节自诵昌黎歌去年登岱访古蹟开元八分半齾齹俗书刋落许公颂斓班漫漶余蝤蜗风霜兵火恣残蚀此本疑有神䕶诃圣世文章就熸熄珠囊儒雅失网罗儛书不顾经若典破体岂论隷与蝌兔园邨老议轩颉乳臭儿子评丘轲踳駮指日还见十嚣凌祀海宁先河少小亦思略识字沉沦俗学悲㖞唆况闻中原战羣盗盗窃名字纷么么搜金剔玉殚屋壁崩崖焚阙倾山河汲冡书门徧烽燧祈年岣嵝难经过每怜耆旧委榛莾谁集金石凌坡陁郭髥连蹇赵崡死老夫头白空唫哦还碑梯几意惝怳髥乎髥乎柰尔何松谈阁印史歌爲郭胤伯作六书缪篆用摹刻大者符玺细印章崩崖古隧取次出镂金琢玉争弆臧关中郭髥最好古十年收讨盈箧箱部居州乱作谱牒编次缃帙盛缥囊璀璨丹砂炤虫鸟错互金薤堆琳琅攷正职官本二史贯穿训故穷凡将窃取正用史家法岂玩小物涂朱黄忆昔先朝席丰豫符瑞纷沓征祯祥河淸凤见屡奏贺玉玺又报来临漳先帝亲御文华门制诏臣下风四方千官鹤列瞻负扆冲牙双瑀声铿锵中官屹立当御座揷冠貂尾加金珰紫泥封坼靑囊解金银賸组开煇煌临轩手持四寸壐俯示陛墄周两旁槃龙纽螭弄掌握衫袖炤烛回虹光侍臣代奉传国宝殿中不用尚玉郞鸿胪传制百僚贺文曰受命寿永昌朝罢君臣咸燕喜南靣竝进南山觞岂知瑞应不虚见中兴天以授我皇郭君此书精且良曷不首勒玉玺图访问礼官摹尚方如服有冕网有纲蝇头细字注几行吾诗附玺垂久长命曰印史非夸张春秋之义微而彰人日人日嗟何日题诗忆草堂容颜狱吏惜时序老夫伤好事如花少愁心竝柳长不知分胜侣若箇话萧郞苕上吴子德舆次东坡狱中寄子由韵作丁丑纪闻诗六首盖悲余之逮系而喜其狱之渐解也感而和之亦如其前后之次锒铛影里见残春怅恨登朝未杀身祸遘隐章知汉法行逢赠䇿感秦人途穷漫浪謌山鬼狱急仓皇礼岳神金马多生余诤论欲临流水证前因其二酷日酸风竝惨悽路长人极马头低孤身岂合投豺虎三物何当诅犬鸡婉娈更无临市妾顚狂犹有送行妻苍茫汶泗交流地薄暮祗疑湘沅西其三陨霜犹自望回春斗极谁收赵壹身已分残生余有几更将穷命乞何人市朝到处逢魑魅犴狴中闲仗鬼神不信古来钩党事刋章录牒正相因其四八寒隂狱夏凄凄破壁残灯白首低一夜霜天愁唳鹤五更风雨悔鸣鸡捐生聂政今无母先死王章尚有妻准拟图形屈原庙墓门何用刻征西其五刀头劒首度冬春欲杀何当有百身信到怜君犹作客诗成知我尚爲人经繙北斗妖祲歌阕南薰礼狱神如此累臣无不可经年颂系亦何因其六余年吟赏莫凄凄水阁玲珑礀戸低茅屋每栖春社燕山邨尝报午时鸡蓬头岂必慙儿子染髪祗应媚小妻归去临风谢知巳扁舟应在五湖西倣元微之何处生春早二十首何处生春早春生美目中凝愁成渌水流笑与光风微眄防眉觉曾波託镜通不堪朱碧思含睇向芳丛其二何处生春早春生巧笑中开颜莺睍睆失喜柳惺愡蕙叶分多碧桃花破小红如臯君肯御翳雉候薰风其三何处生春早春生眉黛中笑能舒柳簇颦欲琐兰丛秀色描偏浅愁痕扫不空剧怜粧镜畔便靣又东风其四何处生春早春生髩髪中柳眠全约略花妥半髼髻重和云栉梳轻向月拢更衣恩宠在搔首恨飞蓬其五何处生春早春生靥辅中含娇频送态薄怒乍舒红腻理停兰泽流光转蕙风施朱与着粉评泊任墻东其六何处生春早春生好口中含桃欺齿白编贝逗唇红房露淸歌引幽兰絮语通昼长频咳嚏错莫唤雕笼其七何处生春早春生皓腕中含情向机杼抱影守房栊峭倩寒葱削温柔稚笋笼自怜工织素纤指诉流风其八何处生春早春生素足中舄交曾灭烛屣跕不禁风草惹裙腰绿莲移屐齿红刀头嗟未见新月似鞋弓其九何处生春早春生睡起中兰心方的的柳眼正蒙蒙䰟弱浑难定身苏旋欲融不如还昵枕残梦在房栊其十何处生春早春生新浴中烟凝腰柳碧雨注靥桃红脂泽流香煖鈆华溅水融窃窥犹未得况复与君同其十一何处生春早春生翠袖中凭阑寒食雨却扇杏花风掩抑萦飞絮低廻数落红远山看未足延伫畵廊东其十二何处生春早春生罗带中轻尘看出水促步想当风错互袿䙬饰禁持衵服红薄装谁解得杂珮正丛丛其十三何处生春早春生穷袴中明灯知䕶惜闇梦记惺愡密意萦多带惊䰟託守宫殷勤问啼鸟花信几枝红其十四何处生春早春生锦被中芳香留半臂兰露泛熏笼一夜秾花发五更啼鸟空生憎唐畵史只爲独眠工其十五何处生春早春生宝镜中黛眉分鬭翠花靥互呈红炤罢愁相妬粧成讶许同巡檐听鹊喜云髩欲新拢其十六何处生春早春生角枕中梢头花簇簇拂鬓锦丛丛靣泽承权裛唇脂竝口融可如郞臂好转侧任西东其十七何处生春早春生刺绣中停鍼花竝发纫线鸟相蒙宻树铺重碧斜阳缘断红流黄慙久晦刀尺爲谁工其十八何处生春早春生帘幙中参差依蜡烛羃历张轻风鷰子能嗔妾杨花会恼公衫前复扇后闲杀畵桥东其十九何处生春早春生小院中梨花能驻月蕙草欲沈风拂水临粧镜香山薄绮栊不愁桃杏尽堦药又翻红其二十何处生春早春生畵舫中花迎千嶂碧柳罨小桥红溪女怜新霁菱歌爱晚风西施旧明月偏炤五湖东书四灵诗集语近意不远骨癯髓亦枯谁云贾岛佛终是郗家奴戏书梅花集句诗褐衣那得缀天吴折铁精镠共一罏要与梅花添火伴差排何逊配林逋春夜读溪书寄南海陈侍郞残书读罢夜潭潭坐见辰星过劒函文帝自能分代北贾生空复䇿淮南曲江羽扇何须叹东市朝衣更不堪且学袁丝能日飮牖城瘴海共沈酣题王孟端双松图爲稼轩落落长身对俨然撑云卧壑竝千年丛生荆棘何须问却怕柔藤蔓草缠上元后二日闻诸公贬谪之作偶作黄金台畔夕阳红衰草丛残郭隗宫应是上林春未足萧萧落叶满东风其二无花无酒落灯天粥泠灰寒似禁烟我自中风人暴病口呿目眙枉相怜送傅给事归晋安客路桃花春水生都门祖帐蔼新晴罏香袖染晨晖重衮职身违午梦轻靑琐洞门栖乳燕碧梧高树隐啼莺金台折赠新杨柳可似南中橘柚荣送刘宫谕奉诏觐省诏许词臣觐北堂桃花春水带恩光承欢每说天颜喜爱日遥听禁漏长膝下锦袍供戏綵手中色线补垂裳六宫正茂珩璜训早晚肩舆内殿旁赠夏童子端哥端郞信不同非我欲求蒙背诵随人诘身书等厥躬倒怀尝论日信口欲生风灯盏调声病棋枰喩国工若令酬圣主便可压羣公不见轩辕后天师称小童反风行二月十日忽隂曀刮风吹沙暗天地长安市上少人行司寇徒行来下吏司寇叮咛顾属吏老臣自失明主意老臣从此入请室凡百靖共敬尔位焚香泥首拜臯陶狱门诀别咸流涕君不见天王圣明古无二云开日霁须臾事明朝片𥿄召复位天乃反风亦容易送僧游峨眉劒外征兵羽檄忙传烽午夜炤瞿塘双峨大有闲人在坐断千林看佛光偕刘司空过应侍御小飮酒闲与来吏部订西陵之游但遇招邀卽胜游莫将春日殢春愁红尘蔽榻还过应紫陌看花况值刘炤眼绯桃惊屋角开颜绿醑熨眉头前期共有西陵在露酒莼羮正可求赠胡泌水甲第轩车互却迎万人如海隐王城五侯席上支頥坐丞相门前掉臂行突兀高楼看鼠坠嵯峨老表算狸烹谈天欲杜毘耶口午夜燃灯礼净名送曲周路侍御之官中州路曾抗疏爲余伸雪牵连谪官台栢空余一院隂淸时珥笔正如林诤臣岂爲移官虑明主安知䕶法心客路孤花如我在天涯芳草爲君深梁园自古风流地顦顇休爲逐客吟其二举网谋成叹彼骄抗章投劾荷淸朝靑衫去国君恩重白首全生物论昭海内灰心论硕果班行指口戒川椒与君更有前期在汗简牵连未寂寥题宋徽宗杏花村图宜春小苑春风香宣和閟殿春昼长帝所神霄换新诰江南花石催头纲至尊盘礴自游艺宛是前身畵师制岁时婚嫁杏花村桑麻鸡犬桃源世杏花村中花冥冥纥干山雀羣飞鸣巾车挈箧去何所无乃负担趋靑城君不见杏花寒食钱塘路鬼燐灯檠风雨暮麦饭何人浇一盂孤臣哭断冬靑树梦与李长蘅谈诗长蘅口诵一絶句叹其淸婉有味云是湖州董伯念登第后有寄作也觉而记之旧巢双燕到依俙风入疎窻烛泪肥短雨轻寒催暁梦梦中浑未着朝衣徐娘歌徐孃二十絶代无当场一曲千明珠小妹凤生恰三七轻粧薄帨双双出肩摩担压篙橹横半塘水沸山隄平淸歌缓舞广场寂千人石上无人声风流徐郞字梦雨一见䰟销足不举油壁靑骢竝载归连枝共命交相许多情多病转堪怜最是淸明寒食天杨柳风前行药坐海棠树下对花眠相送却回凡几度暗别偷啼更无数珎重叮咛嘱歌扇䕶惜频烦寄穷绔离筵我赋送春诗更与新翻柳絮词津逮轩中低唱夜初平石下踏歌时徐郞笑噱还相向在旁惟尔曾知状长将皎日留誓盟纵及黄泉肯相忘岂知人世不相于共命抛离连理虚三秋司马缠绵病一纸萧娘决絶书小楼窻前齐女墓娄江卽是天河路空余白骨裹秋衾拌爲红颜卽朝露凄凉此事十余春取次沉吟泪满巾白杨荒草知何处况复娇花殢酒人燕山粮艘高于屋莺梢燕乳楼船腹将军组练白差差小妇榴裙红蔟蔟五日蒲榴正举杯有人玉帐寄声来因知河上凌波女曾向江头行雨回殷勤慰问南冠客髩髪新添几茎白聊抟角黍祝团圝更炙王余勉餐食白头残客重咨嗟旧雨新愁恨似麻已分歌残吾谷树更堪哭损马塍花十年一梦如宿昔往事如风岂堪摘小凤公然作阿婆梦雨荒庵更第宅我囚君嫁不争多毷心情可奈何禁城暮雨潇潇夕还想吴孃一曲歌有感寄侯缮部设罗门巷省諠譁公叔文成每自嗟对影攅头如缩猬向人张口似神鸦养成丛棘终爲刺锄过芳兰可作花叹息要离坟畔土他年眞欲累侯芭题大鸟图漫道昆明有刼灰蒲陶苜蓿至今栽不知此日乗槎客谁见条支大鸟来送詹叶二御史赴南台本朝风纪出留台况复临轩御遣来揽辔风生新谏草之官霜肃旧宫槐罘罳高阙千年在烽火西陵一夕廻月出衣冠犹在眼绿章先许奏堦台其二帝遣雄班重镐京一台二妙遂先鸣旁求容易招胥靡拔茹频烦说汇征硕果摘余嗟老圃豆萁落尽笑躬耕法星近炤江天畔寂寞衡茅觉夜明平台行记圣主能容直臣也五星顺轨火不骄寇降虏詟边烽销舜臣五人同日举延登受策光圣朝平台召见亦何意畴咨不厌博且劳圣主淸问霁颜色詹臣抗对于云霄禁中语祕世莫晓君门万里眞岧嶤但传优容出天语君明臣直闻衢謡唐天未许排门阖汉代谁当应鼓妖秦王学士时难见金吾老将何寥寥嶙峋折槛何足羡平陵槐里成蓬蒿穷巷悄然断车马流传盛事心烦嚣老夫未敢叹秋雨卧听屋卷三重茅次韵答项水心宫谕见赠夕阳亭下车祛祛离筵班马相踌躇争看弱叶堕烟海岂有腐草枝方舆离离莠在娵訾口绵绵瓜蔓见吾墟郢水醪淸和狼毒蓬池鲙美烹虫蛆瀛洲亭子开马肆柯亭刘井今何如爰丝居家随走狗孙弘罢归仍牧猪乌头马角何足叹头白始解看残书齿折何当废歌笑项稿正可供耰耝松江蟹肥思鲁望苏台木落悲灵胥一笼天地敢跼蹐两丸日月穷居诸招邀靑山入庭戸诱引秋水浮堦渠竹闲花下肯相访预戒老鹤迎巾车玉堂双燕行送刘晋卿赵景之两太史谪官玉堂昼煖薰风香双双燕尾摇仓琅背飞竝映银花牓託宿交栖玳瑁梁感君恩重巢君幕顾影呢喃前复却何当鸣梧比丹凤且愿衘花效黄雀啁哳辞归未忍归差池掠羽试双飞风廻铃索声犹在日过花塼候已非珠帘十二秋风促芦雪菰烟何处宿明年社日蚤归来籋口衘泥补君屋姬太仆墓道歌华州城南七尺坟渭水萦纡遶墓门噼华巨灵难渫恨竝阙仙掌与招䰟冡中碧血爲乳潼扶养松楸作梁栋秦地争看下马陵雒阳尚说思乡梦庐山起冡竝崔巍雍门鼓琴何足哀冡侧正须何点住植花浇酒爲君来送杨侍御休沐还武林二首鳣堂盛事记衔鱼昼绣争看着绣衣楚国椒兰资献纳秦人鸡犬慰鄕闾辰山月白开醽酒酉水云深简洞书见说川源桃万树春来齐发子云居其二淸时休澣有余忠丹地靑蒲梦寐中江汉惊乌啼夜月沅湘香草哭秋风五溪衣服云山别三楚兵车乗广同莫待还朝方入告早襄黄阁奏肤公送任侍御巡按吴中二首鹰隼秋高刷羽翎争传风简下靑冥遥看牛斗消氛祲先向虚危候德星螟蟘化爲霜雪气鱼龙不动海波腥採风愿奏吴趋曲骢马歌謡处处听其二帝爲东南减膳飱捐租加赋诏频烦夏周七浦资渠臿单郏三江待讨论析木帆樯输北极扶桑岛溆䕶东门吴宫稻蟹应无恙莫忘飞章慰至尊王郞行赠王昺都尉王郞谪来帝所賔瑶腑璇枝国懿亲黄扉近接天孙馆淸构遥通婺女津晋阳甲兴虏氛恶抗颜掀髥压台合吴王白头悔举事汉相頳颜羞振落祇今七十仍壮年绿髪方瞳陆地仙烧丹药有君臣火好客囊无子母钱王郞王郞亦痴絶衷肠千卷眉百结满堂歌吹惨不欢但爲匈奴犹未灭题刘宫谕畵三首春山得春山气长瀑布奔流几千丈山僧溅衣古寺中行人拂靣溪桥上喷壑奔雷日夜忙愁倾银汉泻天潢白云冲断靑山在始信人闲有石梁右春山观瀑图秋光如水秋天半南山高稜见书案高楼图史称萧闲下界丹黄自纷乱远浦维舟傍夕曛两翁相对话溪云知无世事污君耳楼上书声闻不闻右秋山读书图幽都冰雪夜可有一枝春驿使何当发吾将赠美人右墨梅次韵答王岕庵戸部旧雨悲将别新知乐未皇风雷徒自作弦朔正相望地肺虚灵异天心尚角芒南冠犹唁楚北牖独歌商闇记输王粲淸评服许将凉风吹洒落白月炤淸扬鹿讼嗟牵率鸡占笑苦伤山人聊衣白使者或车黄酒券賖文籍诗塲擅鼓簧慙无蔡邕赠执笔重傍徨文中书启美入直武英二首时上命侍臣较正御屛舆图兼改定琴谱才子承恩供奉时抽毫长对万年枝千门万戸张衡赋卢橘蒲陶李白词应制大官分酒膳赐金宫女损胭脂君王省识銮坡事三叹家声在凤池其二禁殿深严翰墨香地图琴史卽封章屛开禹迹围诸夏谱叶虞弦动四方聚米山川筹朔漠採风歌曲按伊凉金门尚有台阶奏敢倚谈谐侍汉皇登封歌爲王岕庵赠其尊人主称千金客奉酬高歌击筑燕市头道心篱下见黄菊侠气霜前凌素秋羡君长髥不碌碌每笑腐儒何狗曲秋原侠少输臂鹰春社儿郞解分肉嵩山王屋旧天坛小驻人闲亦未难他时天子登封日投谒惊看靖长官牧斋初学集牧斋初学集卷第十四牧斋初学集卷第十四试拈诗集中秋夜饯冯尔𢋫使君于城西方阁老园池感怀叙别赋诗八章时德州卢德水东莱崔道母及冯五十跻仲俱集置酒坐广除白月挂我前纤云解翳駮万象吐澄鲜月驾何方来先炤双阙巓稍破阁道暗复向天街圆飞光城南隅亦是尺五天可怜大圆镜移置小林泉明童泛玉巵素魄流朱颜叹息月中桂芬芳弥岁年其二年岁何促迫凉风鸣葛衣分张一尊酒共揽明月晖君如高林隼刷羽秋怒飞我如绕树鹊三匝睎南枝举酒向街北天狼角差差荧惑仍在庙卷舌光未衰盈觞不成醉怅然生酒悲崔生独不飮卬首看少微其三少微犹微茫尾箕正动杌汉殿方延登唐麻敢擗裂卢携终絶吭张濬空掉舌玄菟贡仍至卢龙卖未彻筑宫种蒲萄桡酒契金屑岢岚一亭障何必烦俊杰歛容向手版开颜笑旌节萧萧幽易地风劲植素髪谁知千黄金不直一马骨中坐惨不欢俯仰危涕雪其四雪涕亦何爲念我逮系时逝将解符节徒跣偕我驰倾身爲朋友何况君与师在三节不敦相鼠嗟有皮皎皎风烈人千古留须眉蕲见鲁衞士忍与逆豹私此义久不陈微君谁与䂓鲁连巳蹈海平原徒绣丝君过丑父泉爲我重嗟咨其五咨嗟思古人今有卢德水逆我槛车中开门纳行李汉吏捕亡命秦相搜客子汹汹踪迹及卢生若瑱耳却笑北海家阖门浪争死杜亭三闲屋轩车行至止或有磊落人定交复壁里其六杜亭主人出居停有两公一爲浣花叟一爲阳翟翁十郞不出戸卧隂杨柳风杜二长覊旅屋茅卷三重人生非鹿麋安得骨角同指爪旋灭没有如踏雪鸿巫阳谁筮与詹尹何去从且醉平原酒豁达开心胸其七心胸正郁陶别君更忡忡君爲希有鸟我如失负蛩君有一介弟海内称小冯君家五十郞卓荦比敬通一家自师友咳唾生仁风我衰困无徒彳亍坎陷中有心各如靣昌衞非穷逢假靣难笑啼借足不从容逝将归故鄕独身老蒿蓬衡门塞两版保此一亩宫其八一亩良易保四海将何如淸夜不能寐执手临前除天王本圣明臣工自睢于鸣集皆鸿鴈暇豫谁鸟乌君行登岱宗吊古访蒲车旗星大如瓜东井茀安居东莱海匈匈将无见巨鱼盐筴厪宵旰天下供军储试看次公论何似仲父书我闻灵台占德星出危虚赋诗代出祖一笑慰首涂白沟河题张于度屋壁门外喧喧要路津荻帘土锉净无尘夕阳亭下频留客广柳车中每贮人北寺生还余我在南冠死别累君频临岐苦语眞难忘郑重车中七尺身戊寅九月初三日奉谒少师高阳公于里第感旧述怀卽席赋诗八章忽漫抠衣拜此堂心期如梦泪千行更阑尚说三条烛坐久眞慙数仞墻孔思周情新着作禹粮尧韭旧耕桑明灯促席亲函丈秋柝沈沈夜未央其二再鎭危关锁钥长一归奴寇总猖狂心因忧国浑如醉髩爲论兵半有霜椽笔携将分子姓鞾刀留取压文章入郊先问躬耕地简较秋原几树桑其三仓皇出鎭便门东单骑横穿万虏中拊手关河归旧服侧身天地荷成功朝家议论三遗矢社稷安危一亩宫闻道边廷饶魏绛早悬金石赏和戎其四廉栊卽可当储胥铃索长疑畏简书听事祗堪容旋马讲堂犹自见衘鱼能文裴度差相似健饭张良正不如比较温公还省事更无僮马出门闾其五劒眉山鼻㦸如须生靣麒麟可卽图渭水师臣爲后辈金城老将作前驱埽淸君侧诚难事恢伏辽阳岂庙谟当享何烦三叹所秋风吾已稳菰芦其六一从凌水罢兵还三辅三韩战血殷种落尽收沙漠部穹庐直抵贺阑山纷纷嫚语金缯外往往残胡障燧闲一线白沟如带水烦公卧鎭草桥关其七魁三气象久迷离隐隐寒芒属尾箕戴斗一星兼将相朝天数语动华夷沧桑朝市论新局烽火边关覆旧棋灯灺漏残吾欲别河闲早巳拂叅旗其八高河水急朔风鸣再拜无言别泪盈海内公今双白髩田闲我亦一苍生词林粥饭荒冰署沙路延登乱火城卅载师门何所效谨传衣钵事归耕王师二首捷书尝若此振旅竟如何盗贼能逃死王师欲止戈弯弓蒲矢在弃甲兕皮多信宿休皇处吾君候凯歌其二老弱犹鹅陈疮痍自螘行却看沙草色疑是战尘生雇募朝充伍扶携夜扎营归来见天子身是内家兵九月九日过德州不及登东壁楼于城西旅店拾𥿄作诗属鲁瞻留题楼上四首苦忆东楼上高天在上头风雷殊不作日月迥堪愁芳草迷吴会浮云辩帝州莫令千载后题作望京楼其二苦忆东楼上初飞夏日霜一身容缧绁百口累刋章复壁虫丝暗危檐雀语长单车今又过未死重沾裳其三苦忆东楼上卢家送酒来偶拈诗一首暂拨闷千廻幕鷰愁相语檐花笑不开至今秋梦里昔昔与徘徊其四苦忆东楼上驱车点笔时鱼知釜巳热猿见槛犹疑敢儗登楼赋聊当絶命辞多君怜疥壁还与续残碑德州城西赠别谢太宰禾黍秋风古庙旁驱车出饯意何长苍生自不忘安石白首谁能论少阳䄂里讨论还启事尊前谈笑亦封章时危道远应相望记取临岐两髩霜汶上道中逢故人衰林匹马尚天涯寂寞山城菊自花逐客巳非周太史故人犹是鲁朱家心如老鹘迎秋晚身似賔鸿傍日斜悽怆朱梁旧祠墓汶阳田北看归鸦曲阜道中二首霜林萧瑟敝车来宗国苍茫正可哀泗水秋风沉汉鼎鲁丘落日起秦灰忧时虑与巢乌切去国心随候鴈回惆怅閟宫偏冺灭郊原牧马总虺隤其二百里平鄕气郁葱奎娄近直素王宫人家红柿茅茨外野店黄花灌莽中日落郊垌瞻鲁道霜淸场圃绘豳风斋心午夜浑忘寝肃穆寒灯一穗红崇祯十一年九月十五日谒孔林越翼日谒先圣庙㳟述一百韵鲁甸千年国尼丘万代师庙堂周制备秩祀汉官爲林殿遥相竝宫墻俨在斯干巛三代后日月大明时旧里标归德新宫叶会期骏奔如有事仰止遂吾私历历奎娄埜行行济汶涯天门开泰岱地脉导湽潍诞睿星精降征符斗玉垂佳城象纬合玄宅鬼神治丘垄犹堂斧封茔竝鲤思室庐余结搆驻跸想旌旗开辟藏元气衣冠用羽仪石坛皆礼器瓴甓比宗彝异植中梁木殊名辨雒离䕶诃荆棘屛㳟敬鸟禽知素节金天肃高林玉露滋东瞻日观近南指帝车移泗水秋风下防山夕炤驰绸杠云绣绂草葳蕤鸟习絃歌语林传治任悲天香流灌莽地籁响陵陂展谒浑如梦低回讵忍辞端门何嶻鲁道正逶迤孔里今眞到斯文不在玆平生怀洒埽一旦拜坛墀祕殿降娄直中阶七矅窥周阿带陵阜飞阁压城陴藻井螭头攫虹梁鸟翼榰秋阳明象设白道丽罘罳俨若龙蹲在宁云凤德衰华冠章甫饰象佩衮衣宜玄圣今当宁羣贤旧摄齐颜曾陪劒履尧禹接须眉法象星钤吐风云准角摛偶形闲揖让屋壁隐金丝颂礼缪坛树羲文错院枝桧身凭曲几杏干俯缁帷廊庑丹靑剥觚棱风雨欺㦸门徒矗立奎阁半撑支暗网萦秦籍炎光燎汉碑襃成元始爵笾豆太牢祠射飮空亭井尊雷亦戏嬉高门犹女谒齐幕自优施入邑朝歌剧初筵屡舞僛质明如有见每事问于谁几席频蠲拭琴书独叹噫可能长夜旦终感哲人萎泯絶登床谶恓惶曵杖辞三家无甲第六族有余黎麟野长苍莽龟山故蔽亏頖宫蟠翠栢射圃绽红梨刼火靑阳冡轮风路寝基驱车良惝怳立马重嗟咨金镜文奚丧珠囊道渐堕赤书符泰运缥笔替洪䂓漫漶三年学榛芜九达逵师承譌亥豕文字变侏离玉䇿争涂乙金编互点嗤冥涂纷擿埴锢疾扇淫诐诵法宗无子奔趋庙有尸谋身庾釜切从政斗筲危两观疏刀锯三雍竞鼓吹介鸡私室鬬获鴈野人嘻重锦隣争觊封弓盗窃闚飮羊羣狡狯穿狗竝狐疑网漏专车骨訞深一足䕫阳街愆雨备火历过天司爼豆荒文事封疆失死缓几年通肃愼何计却莱夷释甲公徒踞扶任国俗漓矢矜三寸激弓传六钧奇负载非无䇿踰沟亦有词稯禾田赋尽风草竹刑靡复宇论尝许归田数郓龟作宫还颂閟侑器请观欹南服包茅阻东郊牿马疲讵闻俘赤狄忍见长黄池去去伤宗国悠悠泣路岐修容过邹鲁流涕问桓僖皓首怀铅椠童年忆佩觽韦编慙未絶丹漆梦相随亶海乗桴邈昌门曵练披忧心殊悄悄削迹正累累雀语纷啁哳鸧歌独涕洟无才能择木有智不如葵累绁吾穷矣迷阳遂巳而人唿爲丧狗自笑似蒙倛桑落朋徒在河流道路弥楚弓亡可得鲁宝载安之朽木容雕饰残生畏涅缁咏归聊点尔学稼亦樊迟讵敢偸怀壁终然守诵圭纪云征外史问日比羣儿龙室藏谁守麟台笔可追礼亡绵蕞近书乱玉杯遗河雒纡钩擿羮墻许诵惟九家陈箧衍七略奏笙篪原室惟环堵颜瓢可乐饥愿同齐隐士齐宿拜书诗济上逢嘉禾项仲展相逢无后问乗车执手澘然涕泪初劒外官人君若此山头廷尉我何如形容变尽风霜在躯命偸回肉骨余南国总看惊鹢羽东门方拟祀爰居凄风易撼巢枝鸟逆浪偏冲失水鱼忽漫又看成别去低回更复叹归与黄花着雨秋英老红柿经霜硕果余长祝淸澜如汶济邮筒频寄一行书淮上舟中好在长淮问渡时秋风今日是归期雨中灯火扬州近萝里箫笳楚戍移去国惯如秋燕急还家慵比暮鸦迟可怜跨下桥边水淮口东流不尽悲高邮道上家人挐舟相迎喜而有作甓社湖头暮桨催长风却送布颿开如依拂水垂杨坐似载西湖明月来绿水茶烟偏荡漾红阑烛影故低回榜人欲奏同舟曲邻笛斜阳莫漫哀十月朔日抵广陵二首隋苑荒台叶不飞竹西歌吹正依稀流萤尚作芜城梦跨鹤眞同华表归旧事月明空在眼新愁水调欲沾衣笊篱湾畔孤坟在万点寒鸦送落晖其二晚岁生还喜剧悲故人执手泪先垂共嗟饯诀雷塘路恰是逢迎蜀井期幕里芙蓉人似玉渡头杨柳髩如丝市桥残酒瓜洲笛明日京江系我思砚山诗爲华山道开上人赋云生摇笔处月驻点经时砚北何人见壶中自可窥坡陀悬石鼓空翠涌天池举似华山老莲峯倘在玆送萧季公归泰和无计留君住停杯且一歌江湖鸿鴈阔天地甲兵多岁晚孤舟别寒空片帆过远行须吉日期子愼风波次韵答金坛于惠生二首千重地肺一溪云便阙东窻隔世氛五百年前逢蓟子三层阁上礼茅君曲城巳种交梨树连石新裁倒薤文咫尺慧车栖隐地满头白髪愧纷其二萟苑谁能先子鸣难将斗石量才情相如锦绣堪爲质子美波澜独老成欲折江梅伤岁暮相思春草唤愁生无缘重酌论文酒自咏残编啜菜美戊寅除夕偕孟阳守岁时萧伯玉侨居春晖园归来喜得共茅蓬又饯流年爆竹中绕屋松楸停早雪缘堤桃李迟春风梅怜分张冲寒白灯惜团圝破晓红明日还寻抱关叟蹇驴应过小桥东牧斋初学集卷第十四牧斋初学集牧斋初学集卷第十五牧斋初学集卷第十五丙舍诗集上巳卯元日次除夕韵衡门两版启蒿蓬世事年光在眼中礀水欲寒经快雪梅花未落受轻风畿南候火千烽赤阙下祥云五朶红蚤约邻翁占上岁共看幡信到墙东次前韵简伯玉廿年踪迹两飘蓬忽漫因依昔梦中地近牛鸣俱隔岁身如鹢羽各惊风镜奁减药铅华白斋合添经蜡炬红礀戸余寒人寂历忆君疑在虎谿东次韵答东邻李孟芳度阡越陌最情亲乞米分甘念我贫七尺艰难归故里百金容易买芳邻争敎麋鹿爲生客互与松萝作主人黄合勋名休借问骊龙颔下已三巡立春日喜萧季公却廻兼示伯玉孟阳次除夕韵江天岁晚忆孤蓬却喜回舟似剡中将子能来如暮雪与君俱到有春风数株嫰蕋催头白一握衰颜发酒红扶杖策驴看我辈畵图应在谷林东疉前韵有寄世情翻覆总飞蓬万事输君高卧中下若溪边沽酒雪大寒山畔採茶风春来池草生新绿雨后庭梅绽小红辽落江天回首处艺香堂下石城东题陆叔平沧桑对奕图赠稼轩五十初度去年琅珰燕山头天荒地老神鬼愁今年燕喜虞山阳风恬云暖化日长眼中陵谷有如此何异扬尘看海水花深西墅列长筵瓜熟东臯会邻里高堂击鼓吹笙竽觥筹交错丝肉俱蓬山瀛海挂四壁就中忽见沧桑图君不见仙家日月非岁年沧海倐忽成桑田洞中之乐比橘里两翁对奕知谁先一翁歛手欲却顾沉吟犹恐一着误一翁超然似晏处目无棋枰手不举斜飞残角未爲促自古英雄少全局局里沧桑人不知推枰一笑何荣辱与君酌酒莫逡巡纷纷朝市又生尘夜露未晞賔旣醉人闲巳有烂柯人归来泉歌答金坛于恵生曹汝眞老夫幽系经岁年归来舍下新流泉以归名泉聊自慰扶杖闲咏归来篇何缘此泉落人口述异搜奇到吾友于公作颂如淸风曹子歌诗比琼玖哦诗奏颂泉之畔眞珠瑟瑟相凌乱淸音逸响闲丝竹拂水飞流起天半去年大旱山欲泐土膏燋枯礀道坼崇朝云雨长伫望旧井污泥空叹息山僮报我泉眼开一缕看从礀底廻沾濡乍与针芒应滭沸俄随锄䦆来人言此泉神所予天与归人相劳苦涌出眞堪薄醴醪余润犹能长毛羽再拜谢客君毋庸老夫讵敢贪天功皇天老眼大如许岂爲区区一裸虫若言爲我出此泉向来旱涸谁使然偶因鑚火符昔梦敢拟卓钖称前缘小桃舒红落梅白小寒山中茶欲摘松风徐吹石火新罏烟轻飏纱㡌侧迟君双屐到渔湾啸咏新泉古礀闲賸将诗笔评泉品何似匡山与惠山晋安徐兴公过访山中有赠裒衣应杖到松萝淸晓柴门散雀罗古礀寒生流水静闲庭客到落花多伟长旧着推中论孝穆新声入艳歌闻道五车仍揷架载书何日许重过海宁张元岵偕许元忠过访回首淸江古渡边夕阳恋别又三年人闲芳草生樵径风定梅花落钓船尊酒细论思旧雨后堂深坐听新泉归与投老终何恨吾党于今亦斐然曲江歌十絶句奉寄香山何相公风度祠前春草多渔阳鼙鼓复如何请看岭海生明月金镜于今尚不磨其二赋成白羽若爲工团扇依然在箧中莫爲提携感移夺君恩容易比秋风其三孤荣岁晚见庭梅仙禁曾传红药诗庾岭梅花千万树春风还在向南枝其四偃月堂深仗马闲一鵰双兔竝朝班书生漫自夸前识只恨胡雏轧荦山其五曲江祠畔乳蕉黄春社双归鷰语长莫向水晶宫里去月堂无复旧雕梁其六乗春海鷰又飞廻鹰隼而今巳罢猜籋日衔泥谁省识旧巢仍向玉堂开其七梨园曲断雨淋淋望祭江干泪满襟还道遗恩输越相铁胎那得比黄金其八荔子休嗟命不工缃枝黛叶荐薰风雕盘省见京华色五峤还思进九重其九开元典册颂龙池勃律金城画诏时惆怅暮年云路永有人烟艇问残碑其十碣石峥嵘气未䧏帝思风度更无双蝉冠右地频虚席莫以香山儗曲江寄督漕张御史二首匝地烽烟避海漕普天飞輓涌云涛羯奴岂识敖仓计庾氏徒烦仰屋劳川渎效灵输万斛鱼龙衘尾䕶千艘至尊旰食临东渭鼓吹延君建节旄其二渔阳辽海尚纷拏粳稻东吴岁运賖铁瓮云帆连析木金堤春水泛桃花过淮燕赏兼歌杜抵潞风光正及瓜一石几钟凭奏报忍令膏血等泥沙太和萧伯玉自白下过访假舘稼轩西园过从促数且有判年之约忽焉告别骊驹在门扳留不皇分张多感赋诗十章以当折赠云尔忽漫竟成别悽惶无奈何巳知当飮饯不忍唱骊歌水国春风晚离亭落日多暮年容髩在且莫叹蹉跎其二杨柳萦离思桃花绽祖筵不堪临远道况值好春天言别俄分手相留忆判年匆匆来又去错莫总堪怜其三南浦渔湾畔东亭水阁前眼犹牵解缆心欲刺归舩离绪多春草愁怀黯夕烟若论畴昔事小别巳千年其四婉娈将分袂苍黄欲洒衣送君伤水绿怨别诅花飞樯燕违兵气竿乌见息机白头波浪里安稳布颿归其五吴粤升平地携家信短蓬舩窻杨柳月帆背杏花风兵火愁眉外江湖冷节中羽书频阻絶停檝问邮筒其六屈指行藏计君其问水濵东游还有伴西笑更无人泛艇随渔婢浮家逐鴈賔扁舟谁省记南斗一孤臣其七指点归帆地春浮百亩园水天爲界限云树作篱樊夜雨萧斋静秋声竹迳繁相思何处切初月在东轩其八来往无多地经过不速期蹇驴溪女笑藜杖野人知应氏樵苏日庞家作黍时春盘生菜好节物重相思其九南国无衣赋中原板荡忧临河能不叹蹈海亦堪羞生计东风菜前期夜雪舟还须凭快阁极目揽神州其十古人嗟赠处斯义在今朝马肆长宜闭羊裘莫浪招时淸危部党世难稳渔樵共饱残年饭音书慰寂寥羽林老僧戒刀中夜响军持禅杖浑疑削铁爲杀尽羯奴如杀草老僧原是羽林儿春夜看眞武殿点灯次璧甫韵春灯万树乱云萝粧点升平乐事多绀殿香烟浮水裔朱楼絃管沸巖阿缘堤语笑花闲出促席芳尘暗里过欢飮莫辞今夕醉垂杨巳蘸麴尘波上巳日卽事烟霭空蒙历翠微春郊上巳澹芳菲袚除正爱淸流好霑湿何妨急雨飞新柳碧堪浮酒面小桃红欲上人衣秉简士女看相谑芍药争敎折赠归寒食偕孟阳璧甫山行饭破山寺肩舆作伴览新睛绿树红芳艳复淸过雨烟峦如拂拭穿云礀瀑故回萦频于流水喧中坐尽向春山好处行记取今年作寒食僧房麦饭午钟声淸明河阳山上冡感叹而作淸明山色满河阳麦飰依然祀享尝尚有余生上丘墓能无老泪洒衣裳村童放学风筝急野叟迎神社鼓忙莫忘先人遗畎亩太平今日在江乡阳羡相公枉驾山居卽事赋呈四首阁老行春至山翁上冡回衮衣争聚看棋局漫相陪乐飮倾村酿和羮折野梅缘堤桃李树一一爲公开其二黑头方壮盛绿野正优游月满孙弘阁风轻傅说舟鸱夷看后乘戎马问前筹侧席烦明主东山自可求其三堤柳眠风翠楼花笑日红秾华欺冷节妖艳仗天工舟楫浮春水车茵爱晩风蹔时忧国泪莫洒畵桥东其四若问山东事将无畏简书白衣悲命驾红袖泣登车甲第功谁奏歌钟赏尚虚安危有公在一笑偃蓬庐山中得范质公司马削籍报闻将卜居吴下喜而有作空山小雨破春寒秋水楼头正倚阑见说范公新去国恰如贡禹旧弹冠旋唿鹤使催花信更埽渔湾整钓竿老屋三闲几两屐相将同入畵图看其二春深草碧阖闾城梦里华胥自玉京枚卜名花勾舞蝶铨除密树引流莺枪旗盌底观茶战帜纛尊前试酒兵莫学䲭夷变名姓五湖虾菜有谁争四月初六日送春作今年送春谁最欢累臣生还栖故园惊心软红付尘梦炤眼柔绿开淸尊今年送春谁最恶燕齐鸟乌巢虏幕壮士白骨枝战塲内人红袖归沙漠人生若不开口笑束缚山冈倩谁弔请看今日又春归试问何时再年少牀头沧酒犹满屋下新泉似酒淸桃笙竹几疎窻好疉石移花略彴成春归懊恼如何遣半是萧闲半游宴淸隂午寂卷残书小院风轻试歌扇凭君莫唱渭城歌舞蝶啼莺奈尔何处处落花三月少年年芳草送春多东风劝尔一杯酒莫以如新怨白首明年把酒迎早春仍是今年送春叟拂水竞渡曲十首招屈亭前沅水廻千年鱼腹有余哀儿童不解灵均苦拂水巖前竞渡来其二喧唿招屈闇悲伤击汰扬桴楚些长何事南翁三戸里更无人弔楚怀王其三五月沅江夹綵旟楚人终古弔三闾吴侬自抱鸱夷恨权把前潮坐子胥其四小小吴舩袅袅龙张鳞掉尾鬪玲珑吴儿也学蛟龙様灭没翻身高浪中其五共驾龙舟戏晚风扬旗鼓浪自爲雄羣儿不省船头畵只道靑龙见水中其六脚踏潮头口唱歌吴儿从小狎风波自家身命浑如掷却爲他人数鸭鹅其七长鬛三唿作水嬉余皇出没弄蛟螭乘潮踏浪浑闲事难道吴儿逊楚儿其八唿噪儿童口尚黄争标夺采鬪身强须臾鼓罢龙舟退脱却黄衫便下场其九乱流齐进咽通津画舫垂杨不动尘咫尺白头波浪里水边人看水中人其十船夹蛟螭水怒飞红阑桥外雨霏微龙舟唱断菱歌起日暮安流荡桨归大雨后顾九畴侍郞过访山中戏橦头上掷身难赢得空山一笑看竟日尚余忧国泪百年同饱腐儒餐朝贤去似春花尽羯虏归如夏雨残却望西湖垂钓处蒹葭落日炤渔竿二哀诗二首刘司空敬仲儒雅风流一俊人死塡牢戸亦前因弥留岂意同囚鬼臯复应须唤狱神靑简诗章抛粪土紫芝眉宇漫灰尘精灵料得如精衞河上年年泣负薪傅给事右君数载梧垣抗疏声两年棘土作书生授经粧点穷门靣唱曲消磨苦性情傲骨可怜缇骑扙芳䰟犹喜诤臣名长安门外春深草一片朱殷血染成次韵茅孝若无题二首曲房砥舍夜珠来璧月分明入镜台网戸有情丝羃䍥穿帘无分燕低廻眉头黛簇双心结酒靣花浮竝口杯玉树作枝君未见疏窻先亚一株梅其二旧恩今宠故依然桃叶杨枝尽可怜兰坼芳心因晓露柳含啼眼爲朝烟天涯荡子轻红粉日夕佳人惜翠钿但得容华竝桃李春风长肯在花前荷叶鼎诗屛石上人读古人诗云饭炊荷叶鼎遂以意爲之以荷叶裹米淅而炊之须臾而熟香美异尝饭巳卯七月过山堂试之戏作诗记其事荷叶田田不可整持荷作镜难炤影但闻楚客集爲裳岂料山僧炊作鼎长腰玉粒云子如汲泉释米手涤除露荷新叶与包里松风活火频吹嘘须臾荷香炊旋熟软美无烦更淘漉逡巡应比仙人酒咄嗟不羡豪士粥山僧长享粥饭供折脚铛边有谁共聊将弱叶戏鼎足更借新炊唤残梦老夫饭罢饱撑肠更有吴羮和稻梁却笑阿师将客粤绿荷包飰趂虚忙八月十三夜高秋云物映池台绰约双娥逐月来争见靑天飞玉镜拚将银汉写金杯闲愁恰爲淸歌缓残漏偏敎急管催共惜婵娟又三五相期更刺酒舩回十四夜湖山罨畵倚秋空绿浪红阑淸露中光莹地将尘世换便娟人与月华同河倾酒靣天方醉漏簇歌心夜未终信宿西园阻游宴应知不乐爲车公十五夜靑天络角月舒波银汉无声秋露多自倚白头还纵酒偶携红袖爲听歌兔疑皓魄深藏窟蟾惜淸光旋入河怅望桂轮今夕满莫令寻斧近姮娥十六夜花残烛暗坐深更午夜依然是玉京急雨破除应有意微云点缀亦多情露描翠黛双蛾重风拍红牙一串轻谁竝姮娥穿月窟桂枝深处定分明十八夜萧萧风雨闇楼台好是吴孃一曲催裙污绿㾗都未浣袖粘红泪半成灰可怜狼籍秋光去谁复招邀月驾来传语姮娥亦惆怅沙才董白一时回重题断句八首桂华歌断碧云闲芗泽犹从笑语还明月西沉人亦散只留秋雨伴空山其二水云烟树半依稀红袖双双下翠微更向碧天歌一曲无人不道月中归其三曲宴淸歌三五期离筵恰是月残时生憎一片中秋月又绾逢迎又别离其四乌鹊惊飞促织催松衘半月影徘徊期君莫作今宵月一堕西巖不再廻其五来如明月去如风烛灭香销一番空何似嫦娥有行止长依桂树在蟾宫其六簇簇双娥向别杯当风罗袖欲低廻回头却望秋池水賸有红莲一朶开其七意钱才罢又迷藏马髻弓腰百様狂月下风前难忘却留他别后细思量其八霜林红叶趂裙红屈指停车十月中安得天公肯攅簇便禁丹桂作丹枫听靑琴理弦子小窻红烛泪盈盈絃索初调捻拨淸弹到西风黄叶处靑琴指下泛秋声瑶台歌蒋家女儿字瑶台瑶草琼花天上来月地云堦擅芳泽轻红澹粉随尘埃桂梁兰室卢家妇流黄机畔长相守自矜容髩在花前不管年华归燕后郞从何处悦倾城郑重停车问小名未开绣戸心先许才卷珠帘目巳成江城霾风海云黑郞逐锒铛去京国齐女犹传马角生燕姬浪说乌头白秖凭片语断姻缘约略归期好判年春草茫茫如妾思秋衾昔昔在郞边相思难避如逃疟一味文无是良药判无棺木待侬开留取衫裆与欢着生憎女伴笑孤眠不愤旁人说可怜预愁妾老勤临镜暗祝郞归恰数钱乌啼夜半报郞归及至归时声影稀三春花鸟成辽阔经岁音书果是非传郞三心复两意贱妾何妨自捐弃又恐人言是鬼言翻令好事成虚事郞心妾意两蹉跎似梦如风可若何拂水山高竝巫崃琴川河水卽天河天河横斜昏复晓若比郞心还易了空将求匹问𧖟丝苦恨爲媒凭鸩鸟一朝决絶不繇人空里游丝路上尘斗酒虽然付沟水寸肠终自转车轮爲郎碎却围棋局抛掷丝絃罢度曲空局应知无见期急絃更恐忧思促阿谁传语到狂夫河水东西剪得无巳分一身非白璧长垂双涙抵明珠小窻夜听靑琴说四壁吟蛩助悽切漏滴铜壶恨正长泪烧红烛心犹热我闻瑶去每沉吟秋燕春花总不禁岂知石阙悲啼处辜负山枝感悦心却过卢家旧亭舘粉红晕碧空凌乱檐前杨柳故低垂帘外鹦哥还错唤闻君住近断桥头莫过西陵古驿楼鑑曲荷花今巳尽涛江风浪使人愁嫁与东家莫酸楚一舩两桨谁迎汝况复罗敷自有夫难道息嬀终不语好在瑶台月下时且翻新曲唱歌辞凭将怀袖三年字也寄廻文一首诗九日寄华州郭胤伯江东渭北相望处一鴈南来见汝情书劒可怜秦逐客衣冠空羡鲁诸生梯山每笑邀天博噼华眞愁与地争素浐登高安稳未干戈犹傍国西营长筵歌爲籛后人称寿君以九月二十七日生后余诞辰一日与君俱是神仙后君方渥颜我皓首与君排日作生辰长筵齐醉洞庭春君不见昌门甲第烟流瓦贺客騈阗奉玉斝共羡养雏成大鹤更期官贵施行马前堂伐鼓吹笙篪后堂度曲调淸丝玄霜旧药飡云母玉树新声付雪儿又不见渔湾老人散发眠寂寞山中草木年计口却添喂鹤料浮家长傍钓渔舩田家瓦盆起爲寿邻翁争席时被肘黄花满地开金钱霜叶千林点红袖人生但解逍遥意大鹏尺鷃何曾异挥金何处买萧闲秉烛秖应辨游戏祝君长把菊花杯岁岁高歌献寿诗莫学彭翁年八百系腰观井受人嗤于广文挽诗巷盖成隂戸屦连余尊北牖尚依然未应夫子乗桴去还道先生枕曲眠廷尉门高犹驷马广文官冷自寒氊一盃准拟招䰟处只在梅花古礀边送黄二子羽令新都万里星桥路之官亦壮哉勒铭看劒阁爲政想琴台乌魄于今在𧖟丛自古开经过襄汉地爲访卧龙才其二知尔弹琴日高斋雪岭前质成休讼芋絃诵压啼䳌花鸟新诗句菖蒲小様笺好将官制锦同卷寄吴舩陈眉公挽词怨鹤啼猿共泫然少微星象隐江天买山空复推支遁蹈海何当识鲁连载酒人过杨子宅浇花自埽秣陵阡云闲父老如嵩少尚说汾隂望幸年岁暮杂怀八首十亩之闲一老民衰迟自分百年身未舒岸柳应愁我欲放江梅又笑人故纸丹铅雠腐骨虚窻灯火勘穷尘空山一笑无人会落木萧萧下水濵其二残年乐事总迷离似病如魔我自知谢客且爲无事飮过江聊作有情痴花闲歌好闻莺处柳外粧残堕马时寂寞纸窻书几夜寒灯一穗雨如丝其三骀荡春心老更痴浑如中酒落花时天桃赢得看人靣衰柳何妨惹鬓丝小院光风归缓缓大堤明月上迟迟早梅又恐经寒勒急倩高楼玉笛吹其四寂历蓬门启曙烟历头简尽转萧然杀靑事业修山史垂白生涯种石田唿妇鸠谙求屋计养雏鹤算卖文钱闲房日暮松风里卧听靑琴拨五絃其五续凫断鹤枉人谋万事终输鬼一筹薇省风催红药晚槐㕔响断白杨秋侯鲭染指慙调鼎任钓惊心笑曲钩日暮山阳何处是一声羌笛起渔舟其六藏舟夜半事茫茫北斗南箕尽可伤无复旧交论罕国空令新咏削山王沙堤路畔看京尹武库坟前葬智囊鼓枻放歌余我在钓鱼湾水卽沧浪其七卒岁闲门有雀罗流年徂谢意如何看花伴侣靑春少种菜英雄白首多佩劒定须悬旧壠明珠只合换新歌剧怜渭水垂纶叟未应非熊鬓巳皤其八濠泗居庸王气全玉衣石马自千年贼流关陜如遗迹奴入高丽且息肩谁使犬羊蟠汉地忍同戎羯戴唐天延登受策安危在赢得菰芦坦腹眠巳卯除夕偕孟阳守岁崇德郁振公吴可黄二先辈俱集盍簪列炬草堂前管领梅花又一年岁晚樵苏渔钓侣夜深灯火孝廉舩流光飒沓将过客世事朦胧欲曙天却喜邻僧相慰问朝来新送佛灯钱牧斋初学集卷第十五牧斋初学集牧斋初学集卷第十六牧斋初学集卷第十六丙舍诗集庚辰元日次除夕韵就煖风光在腊前布袍芒屦称新年园梅约略迎歌扇门柳萧疎引畵船远浦烟销看白鹤豁厓云过见靑天莺花絃管寻尝有只合囊中办酒钱得曹能始见怀诗次韵却寄二首院竹溪云入庭花野雀窥忆君题扇日巳是岁残时细雨篝灯早轻寒命酒迟卽看堤上柳春月想容姿其二年来沦放事只合与君论伏腊先人冡樵渔圣主恩诗来期晚岁吟罢倚柴门叹息庭梅树天涯共一尊观美人手迹戏题絶句七首油素朝橅帖丹铅夜较书来禽晋内史卢橘汉相如其二花飞朱戸网燕蹴绮窻尘挟瑟歌卢女临池写雒神其三兰室桂爲梁𧖟书学採桑几番云母𥿄都惹郁金香其四芳树风情在簪花体格新可知王逸少不及衞夫人其五牋𥿄噼桃花银钩整复斜却怜波磔好破体不成瓜其六书楼新宝架经卷旧金箱定有千年蠧能分𥿄上香其七好鸟难同命芳莲寡竝头生憎绿沈管玉指鎭双钩题武林邹孟阳所藏李长蘅卧游畵册李生骑鲸去莫扳畵本散落流人寰邹生所藏尤神逸叅差畵出江南山初从武林写游迹西湖泼墨流潺湲六桥雨中每放艇云栖月下频扣关山僧追游负囊米妓女乞畵𫾣铜锾意中烟景亟追取兴来笔墨不可删虎丘天竺总脚底山泉秀絶勤跻攀灵巖廊边山尽响虎山桥头月几弯西山梅花千万树盘螭光福争回环聚坞杨梅亚绀紫洞庭朱实垂朱殷巾车櫂舟穷冬夏命觞染翰销余闲白头荏苒好友尽靑山潦倒乐事悭铁山寒梅空炤眼六浮阁址埋草菅山堂怀人更感旧摩娑畵册流涕澘山中宿昔共游燕酒痕墨沈犹班班惜哉不见此卜筑点染尺幅看斓斒石田诗句拂云浪大痴粉本留孱颜潦收渔庄渌炤水霜酣宝巖红满湾海山云气互吞吐羽人仙客时往还石田大痴尚未死共捉麈尾戴白纶顾我与子不见耳安知李生今不游其闲呜唿安知李生今不游其闲小筑诗十章爲邹孟阳作小筑维何邹氏之庐湖山回环水木翳如偕彼朋好惇我诗书斯晨斯夕以息以娱日月不居伹年悠悠邈矣物化零落山丘山窻鸟啼礀戸水流伐木丁丁友声曷求怀人撰德允搆斯堂我师我友木主相望冯方蝉连杨闻鴈行祔以寓公维李及王寒食重九佳节良辰荐此山蕨侑以湘莼湖山旧主风月新賔神具醉止载瞩载欣依依杖函落落砚席灯莹残膏屧俨遗迹床横淸琴邻奏暮笛庭戸忾然如闻叹噫在昔苏公守官于杭惠勤僧舍会哭欧阳六一之泉芬于椒浆两高岿然斯义不亡凡今之人岂无师友崇朝乌集日中兔走何如矢心况念携手哭絶陈桹坟鲜渍酒抑抑邹生陈义不渝小筑虽小孤山不孤春秋之日昔酒一壶载涤载酹以祝吾徒吾徒烝哉冠衣楚楚爲弓爲冶尔父尔祖湖波潮汐林木仰俯有风肃然冯以告汝斯人之徒昔我同羣安得促地相彼明禋作爲此诗诲尔谆谆先民之思以朂后人次韵和徐二尔从散遣歌儿之作二首华堂人散只空屛搔首祗余两髩星花好便判辞旧树絮飞终自作浮萍谁家榜枻歌靑翰几处弹筝怨白翎惟有啼莺幷语燕尚留残曲与君听其二歌舞偏随梦短长黄金白髪正相妨谁传一曲高楼上却听三声客舍傍林木无情还激越梁尘何苦尚飞扬灯残月落君须记赢得西斋一炷香寄江上李次公故侍御仲达之父黄田港口足烟波席帽山头明月多旧事总归风伯讼新声都付雪儿歌香湾夜雨催桃李钓浦春风动绮罗花坞药阑应次第好留昔酒待经过迎春曲春夜别阳羡蒋泽礨去年春归苦寂寞抚槛题诗对红药送春恰似别好友情事懵腾数日恶今年献岁春始廻山翁迎春开春醅雪花盈堦梅绕屋好友又逐春风来与君结髪俱壮游取次逢春三十秋年年春恨如流水岁岁春风旋白头与君就花移酒海叹息风光不相待南翔靑简犹未沬吴门黄合今何在与君莫漫羡朱门朱门春多白日昏氍毺夜月愁眉様屈䣛屛风舞袖䰟不若春宵酌春酒促席行杯逓爲寿明灯箫管度新曲夜雨盘餐剪春韭惜君别去殊草草春来未几君去早却怜君去似春归但愿春来比君好今年元夜两冰轮料理三春作四春莫放梅花随腊雪更栽桃树待春人雪中杨伯祥馆丈过访山堂卽事赠别去年燕山雪如掌巢车雪暗胡尘上紫髥叅军疋马嘶黑头总理鞾刀响今年江南春雪飞雪花满头来欵扉菡蓞灯前谈战垒梅花树下看征衣自从瞽史持汉节金缯辇载边庭血虏骑争夸曵落河庙堂自倚中行说翰林飞书叫帝阊至尊感激模御床但令中使催房琯肯爲金人缚李纲贾庄战血高楼橹元戎堂堂狥旗鼓周处讵死齐万年韩愈宁作孔巢父匝天锋刀一头颅鬼䕶神撝九死余秦庭自效无衣哭汉党终慙举网疎明发堂中酌君酒笑问于思无恙否神州幸免犬羊族太史何妨牛马走酒阑耳热夜欲分错莫同云是阵云红袖白衣犹未返彤弓玈矢竟何云江天漫漫失山树雪柱冰车塞行路江南老翁髩如雪拥鼻吟诗送君去寄西蜀尹子求使君二首歌残棋罢曲廊东笑语依然礀戸空万里音书灯火外十年身世雨声中黄杨节比余生在苦笋心期晚岁同约略封题重搔首倂将花信寄春风其二帘阁焚香道气和雷琴晋帖手摩挱诗依岁月偕苍老才与功名未折磨秋水每将河伯笑春风自度雪儿歌轻红重碧犹能赋惆怅难随鸟翼过尹西有弃官归觐侨居成都赋长句寄讯西有尝爲余上万言书于政地不见省纳故有感慨之言西有子求之子也官满曾无担石装传家共羡汉循良谈兵磊落如师鲁谋国频烦论少阳髀里何当悲老大膝前应复念疎狂勒铭筹笔须公等莫恋西郊一草堂题女郞楚秀畵二首曼绿轻红约略分墨华凝碧溅罗裙烟岚一抺看多少知是吴云是楚云其二小艇疎帘水墨闲落梅风过点朱颜欲看粉本频临镜自埽脩眉画远山送曾霖寰使君左迁还里二首流言且莫问操戈节钺名高卽网罗海内正人当路少年来淸吏左官多落梅几瓣添行李新柳千丝挽去波詄荡天门无路撼白头野老自悲歌其二珠投璧抵亦何妨国论惛呶重可伤浮躁科偏收卓异考功法爲中循良十州铸铁看他错径寸镕金笑我狂从此山中老樗栎因君嘉誉比甘棠张玉笥中丞抚吴七载晋秩少司空总河奉㫖召见枉别山堂渍酒光陇于其行也赋长句送之兼以爲赠四首喧唿节钺辟蒿莱罨畵旌旗炤水隈伏腊村翁看上冡弓刀小队候登台桥边彩仗差新柳花外金鞍糁落梅衰晚慙恩兼怅别苇闲自櫂钓舩廻其二吴关楚望上游賖天堑眞成只手遮东海云帆输北极西陵候火到南沙发兵每见头须白忧国还看髩髪华早晚丹靑传畵像爲君点笔继乖厓其三金陵铁瓮頼帲幪新领河堤节鎭同橘柚秋苞长向日桃花春水正分风马衔沈璧开前路龙䕶探珠徙旧宫千里洪河才一曲恩波取次到江东其四祕殿传宣画诏余材官传遽趣锋车少陈南服疮痍状徐奏东封暇豫书漏刻从容成故事天章笔札久单疎频年侧席劳明主莫讶神铃撼直庐送林自名宪使归闽二首以君移疾意正值左官时不耐归心切翻嫌吏议迟江花愁解缆堤柳笑牵丝独有君山石犹存堕泪碑其二晼晚谁怜我仓皇又送君不堪垂老别长恐此生分鴈塔嗟前梦骊歌怆暮云天涯双髩发能不白纷纷春夜听歌赠秀姬十首烟蛾掩歛睡痕轻撼起朦胧意态生无那泥人肠断处似酲如梦最关情其二懵腾梦起逗春寒薄髩丛丛宿粉残台上争传寻梦好恰留残梦与君看其三依约新莺乍啭喉含情含睇总含羞一声逬騞娇歌发玉裂珠跳不自繇其四当歌解得唱歌情无限情从歌里生唱到夫怜絃管急就中簇拍更分明其五一曲霓裳敎一廻九歌天上少人猜明珠万颗歌喉里不信明珠换得来其六口叶宫商耳辩词一声偸误恰先知安歌顾曲谁兼得惊倒当筵老曲师其七歌声摇曵发阳阿急雪停云舞袖多骨节会歌声解舞请君评泊道如何其八烛花偏趂舞傞傞畵鼓银筝揭艳歌只有氍毺不解语勾留红袖似廻波其九兰缸如昼夜乌栖漏点歌声簇簇齐一曲未阑郞未醉莫敎明月过花西其十歌罢轻身下舞筵歌场如月舞如烟侬今也解寻他梦三日歌声在耳边乞兰诗示西隐长老山僧养秋兰蔚蔚靑与绿闻香嫌破戒揷髩苦头秃譬如絶代人寂寥守空谷荣悴向秋风何异凡草木卖得十千钱三径离松菊酒肉相薰染珠翠竝攅簇譬如汉明妃嫁与胡虏族终当刈作薪遑恤美如玉蔼蔼五亩园幽幽读书屋旣脱蔬笋酸不受腥腐辱淸歌时激飏纤手助膏沐新妇配叅军岂不得所欲山僧闻我言一笑覆齑粥趣移兰若兰长伴竹里竹广陵郑超宗圃中忽放黄牡丹一枝羣贤题咏烂然聊复效颦遂得四首玉钩堂下见姚黄占断春风旧苑墻但许卿云来侧畔卽看湛露在中央菊从土色论三正葵让檀心向太阳作贡会须重置驿轩辕天子正垂裳其二郑圃繁华似雒阳斩新一蕚御袍黄后皇定许移栽植靑帝知谁作主张栀貌花神刋谱牒檀心香国与文章若论魏紫应爲匹月夕依稀想鞠裳其三一枝红艳笑沈香道貌文心两擅场冨贵看谁夸火齐妖饶任尔媚靑阳开尊正爱鹅儿色拂槛偏怜杏子粧此是郑花人未识无双亭畔爲评量其四绣毂春风羡雒阳小阑何意见维杨仙人鹤骑来云表玉女香车驻道旁十里珠帘廻燕赏万花红烛换风光竹西歌吹雷塘路梦里华胥日正长次韵答茅孝若见访五首绡头还恋阙麈尾且升堂地僻禽鱼贵春深草木香灰心看蜡烛矢口问壶觞错莫恩仇事萧萧与白杨其二蜗牛亦有庐鬪蚁上堦除林宿惊絃鸟池游失网鱼五行占退鹢八祀记爰居载笔非吾事阳秋待子书其三养生原有主齐物是吾宗掉尾羞盐虎垂头羡酒龙鸟还多暇豫鱼出正从容日暮柴荆外樵歌伴老农其四世事看如许君今巳悟不商歌何处达说梦岂能求善触兼防鹿知机幷畏鸥永怀河渚客喑默古今优其五夏馥爲佣雇苏翁事灌园天人犹反覆笔舌敢豗喧薄俗安䋲墨淸时许耐髠君看悬礀水汩汩到波浑有客有客雄谈抵夕曛又看银烛刻三分君才如海眞难敌我病如喑了不闻有口未缄袛可飮此身已隐更何云山堂近有三章约邸报除书骂鬼文牧斋初学集卷第十六牧斋初学集牧斋初学集卷第十七牧斋初学集卷第十七移居诗集移居八首残生天与慰途穷是处云霞媚此翁卜宅已居靑嶂里移家仍在翠微中映门杨柳萋迷绿罨戸桃花匼匝红但放秦人鸡犬去也应识路似新丰其二未剪茅茨一亩宫斩新书架挿西东䙰䙕自笑般姜鼠堆积人嗤蝜蝂虫典库收藏三箧在巾箱装载五车同缥囊缃帙纷如畵好着移居物色中其三倾筐倒庋正纷然瓮酱瓶齑亦播迁稚子提携收茗具小姬摒当拾筝絃长须赤脚分鱼艇白犬丹鸡配鹤舩若比洪厓作图绘便敎人说是登仙其四松楸少别泪沾裾况是淸明挂𥿄余邻里依依留马牧诸生落落从牛车装轻使鹤移家具僮乏敎猿守库书回首墓门初日里杏园如雪柳烟疎其五负郭茅堂䕃女萝考槃仍在此巖阿亦知礀戸西山少其奈莺声北岭多垂柳池台邀好客落花絃管迟娇歌西园明月东轩酒双髩萧骚尽折磨其六郊居市隐各萧闲阜背溪回只此山杜氏草堂元两地陆家老屋总三闲水南还往缘行药云北经过亦闭关共是仙源人未识碧桃花外卽尘寰其七楡柳交加灌木淸携家卜筑就黄莺何当折阅千金价但爱闲关百啭声月下有人谙摸曲花闲几处合吹笙老夫更向春风笑断送频年反舌鸣其八北山如玦抱吾庐近市依然隐者居却埽何须愁剥喙萧闲幷可谢樵渔日斜竹礀收碁局月炤苔堦把道书有宅一区吾事足客嘲扬子定何如杂忆诗十首次韵海燕西飞不转头河中流水却东流莫愁湖上春愁女总爲愁多字莫愁其二绿隂昼寂榻凝尘憔悴孤花一病身满眼葵榴开落尽不知何事又伤春其三石榴深院背花眠梅雨淙淙到耳边六扇纱窻三尺枕爲郎消受熟梅天其四梅子黄时昼掩门双栖海燕又黄昏宵来梅雨知多少自拨熏笼看泪痕其五金经小字粲银钩绣佛香灯炤绮楼自得萧郞花下信懵腾三月不梳头其六梦里相逢觉又分梦阑无那泪纷纷如今夜短何曾睡赢得通宵不梦君其七炤眼榴花泪几行五丝那得比愁肠可怜续命丝千缕不爲愁人续断肠其八丹砂镂就合欢巵斟酌长怜玉手持莫讶脂香传竝口朱唇啮过不多时其九紫茎绿叶想横陈淡墨幽窻自写眞题扇寄郞还借问崔徽可是卷中人其十载得湘兰饷莫愁桂梁兰室思悠悠若爲化作靑靑叶长䕶芳心度九秋五月望夜汎西湖归山庄作轻云如帷月如烛满载江兰汎湖曲吴娃向月吹短箫月色箫声竝如玉玉箫声中兰气香月炤兰舟如洞房淸歌一曲夜山晓十里山塘抵许长得卢德水宿迁书却寄六十四韵自君持斧来辄订衔盃约三春候倐过三年梦犹噩含桃已褪红绿竹旋解箨始泛南徐舟共蹑北固屩淮海势郁盘江山气磊落于玆见伟人执手向寥廓置席忘寒温开颜匪嗢试飮京口酒还想平原酌淸尊见须眉明灯炤离索行杯笑持耳失喜嗟顿脚我欲倾百觚君已醉三爵小戸殊激昂大敌乃前却揶揄山僧哂絶倒候吏鄂酒阑始道故停杯语叅错回风动江臯旧雨响帘箔绿浪东楼树红灯杜亭药依依梦复壁恻恻念饘橐迷离死生交婉娈妻子託肆赦纶竿鸡重归华表鹤孙賔轻百口季布重一诺死骨羞姦䛕生气激顽薄穷命脱网罗微名耐咀嚼幸解雉兔灾方信鸟乌乐丙舍聊晏息丁田自耕凿樵斧斫白云渔歌和靑箬诗酒长留连絃管亦闲作客帆识檐窻戸屦问篱落解嘲仍自笑骂鬼不爲虐醉狂如中风老顚任落魄岂复羡休汝何敢附居雒凤德览盛衰龙性异濳跃我爲雌伏鸟君爲立鹗冰厅方含香霜台俄荷橐柱下何堂堂班心正谔谔王师犹在野转运急焚灼帝曰汝往哉漕事汝经度转漕起东南辇输向幽朔江淮千万艘衔尾类绳约万国皆陆海神京爲谷壑江楚来辐辏燕齐到绎络江东棋腹腴九塞局边角譬如恒山蛇首尾相攫搏羯奴割辽海妖氛横格泽深忧据敖仓每恨塡松漠君衘督漕命雄才恣挥霍坐啸飞羽檄举盃见方略万艇朝建牙千旗夜传柝债帅洗手掌悍卒戢肩髆五月燕过河诸侯大合乐酒肉视淮坻嘉会假钟镈四海毕飞輓六军仰升龠庾氏看露积羽林思絶幕至尊临东渭延伫劳驱薄方当鼓吹迎未用舳舻爵日得宿迁书使节尚淹泊尺符趣军兴扁舟问民瘼信知王事劳更想别怀恶花残向吴亭柳暗润州郭凄淸瓜州笛缥缈广陵角江南水苍茫直北天错莫柂楼频登顿帆幡五戍削高吟谁唱和痛飮自酬酢白头茍非新黄髪会如昨还期河汉近无叹叅辰各得书之夕梦与德水共简书笥得徐武功告天文一𥿄因口占赠德水有与我竝闲千亩竹爲君长啸一窻风之句觉而成之幷寄德水河上银汉无声碧落空夜山楼阁气葱胧正闻玉管参差里谁启金縢梦寐中与我竝闲千亩竹爲君长啸一窻风五更残月纱㡡外也炤黄河古岸东送孙光甫再守泉州棠隂秋来正蔚然儿童竹马又喧阗遶城桐叶新幡㦸夹路松声旧管弦问俗不须停早盖之官仍是酌淸泉他时温诏如征拜记取重临似颍川寄答闽中陈先辈二首秋堂过雨一灯凉秋士书来意苦伤落苐君应悲失马休官吾已笑亡羊渐抛团扇恩情在欲採芙蓉道路长廿载相思频命驾不成一水限河梁其二屠龙谁子正纵横谈虎何人不震惊圣代又闻收放士老夫弥欲感余生昆冈燎后山仍在砥柱镌来水自平賸欲与君论信宿凉风先巳欵柴荆哭魏三叔子二首铭旌仍未换头衔玉立长髥散木函落第尚夸新綵笔盖棺终恨旧靑衫叫阍有路天应泣浇土无儿鬼亦馋人世于君荼毒甚招䰟逝莫下巫咸其二无官无后又无年蛛网煤尘旅榇边襁褓儿先从地下帷堂女不到床前分荆弟料三闲屋索债僧焚一陌钱截髪可怜余老妾异时爲继晚寒篇郑节母诗四首梯几高堂燕喜时槐山眉树柏舟诗月波楼下波千顷好是夫人浴月池其二自将彤管敎文章织断机丝夜未央廿载靑灯万行泪尽添膏火与儿郞其三读书堆畔出樵车花月亭边草不锄惟有郑家通德里乌头绰楔映金书其四一母将雏六翮成堂前三凤正和鸣肩舆上殿他年事扶侍争传曵履声茅止生挽词十首东便门开匹马东横穿奴虏䕶元戎凭君莫话修文事掣电拏云从此翁其二武备新编奏玉除牙签乙夜不曾虚文华后殿屛风里绨几依然进御书其三一麾万石龀髫时指囷英风更让谁若使江东无伯业也应鲁肃是狂儿其四千貔貅拥一书生小袖云蓝结队行鞍马少休歌舞歇西玄靑鸟恰相迎其五一番下吏一勤王抵死终然足不僵落得奴酋也干笑中华有此白痴郞其六阅江楼畔水苍茫谁竝英魂览大荒温峤谢玄应执手与君只合鬭身强其七四海交游汗漫云靣啼目笑正纷纷惟余百口孙賔石北海亭前又哭君其八明月西园客散时钱刀意气总堪悲白头寂寞文君在泪湿芙蓉制诔词其九丰頥巨颡称三公鸭步鹅行亦冨翁田宅凋残皮骨尽廿年来只爲辽东其十家祭可咛匡复勋放翁死后又悲君过车腹痛他年约长白山头酹暮云次韵茅四孝若七夕纳姬二首花桥还胜鹊桥无河汉盈盈漏水徂可应早嫁歌卢女莫以无郞叹小姑赤凤巧偏栖玉树乌龙狂欲撼金铺诗人老似张公子贱妾应爲燕燕雏其二花桥还胜鹊桥无历历星河近白楡晓镜全粧擡嫰柳秋衾半簟暖新蒲西陵柏下犹啼眼南国瓜时旋破肤闻道䌷书如太史何妨石室贮淸娱题畵赠香山何相公岭表山川䂓外星扶胥海口界靑冥爲园五亩无多地元气堂临浴日亭姚叔祥过明发堂共论近代词人戏作絶句十六首姚叟论文更不疑孟阳诗律是吾师溪南诗老今程老莫怪低头元裕之其二一代词章孰建镳近从万历数今朝挽回大雅还谁事嗤点前贤岂我曹其三峥嵘汤义出临川小赋新词许竝传何事后生饶笔舌偏将诗律议前贤其四高杨文沈久沉埋溢缥盈缃粪土堆今体尚余王百谷百年香艳未成灰其五玄宰天然翰墨香半庵博雅擅靑箱残膏賸馥依然在约略流风近子昻其六楚国三袁季絶尘白眉谁与仲良伦过都历块皆神骏秋驾何当与细论其七当筵纵笔曹能始帘阁焚香尹子求蜀道闽山难接席眼中二老竝风流其八畵笔南翔妙入神晚年篇翰更淸新和陶近爱归昌世也是风流澹荡人其九关陇英才未易量刮磨何李竞丹黄吴中往往饶才笔也炷娄江一瓣香其十石言鴈字竝纷如点鬼穷时又祭鱼台阁词章衣钵在柯亭刘井半丘墟其十一不服丈夫胜妇人昭容一语是天眞王微杨宛爲词客肯与钟谭作后尘其十二草衣家住断桥东好句淸如湖上风近日西陵夸柳隐桃花得气美人中其十三埽花删竹吴桥句食叶游鱼扬补诗安得屛风谱佳什且将团扇写淸词其十四安期下笔无停手元叹捻毫正苦心得老夫双眼饱探箱拂壁每长吟其十五王绩鄕人笑子虚兔园典册竟何如凭君若问金条脱解道南华是僻书其十六梁溪欣赏似南村甲乙丹铅静夜论丽句淸词堪大嚼老夫只合过屠门中秋大雨永遇乐三五中秋一场败兴雨淋风裂问讯嫦娥今宵此夜幽闷如何说辉寒玉臂光凝翠黛长是孤眠时节任凄凉兔掩蟾遮免炤半床愁髪晚来粧了挿花看镜恍似身临瑶阙烛灭香残暗风吹雨䰟梦空凄切月宫深锁桂轮何处莫被愁人攀折应自恨靑天碧海芒芒奔月十六夜见月雨脚千重云头万叠刚风吹裂昨夜昏霾今宵轩豁好向嫦娥说天公试手浴堂金殿瞥见清明时节喜天边穆穆金波重炤萧萧华髪桂枝易老冰轮难驻见此又愁圆阙斗转参横高楼思妇织锦方悲切槀砧安在栖乌不定应爲刀环心折须记取当歌对酒明明如月十六夜有感再次前韵银汉红墻浮云隔断玉箫吹裂白玉堂前鸳鸯六六谁与王昌说今宵二八淸辉香雾还忆破瓜时节剧堪怜明镜靑天独炤长门鬒髪莫愁未老嫦娥孤叧相向共嗟圆阙长叹凭阑低吟拥髻暗与隂蛩切单栖海燕东流河水十二金钗𫾣折何日里竝肩携手双双拜月十七夜白髪盈头淸光炤眼老顚思裂折简征歌醵钱置酒漫浪从他说银筝畵鼓翠眉檀板恰称合欢佳节隔船窻暗笑低颦一缕歌喉如髪生公石上周遭云树遮掩一分残阙天上䨘裳人闲桂树曲调都淸切干戈满地乌惊鹊绕一寸此时心折凭谁把靑天净洗长留皓月九日宴集含睴阁醉歌一首用乐天九日二十四韵賔鸿之月爲重阳昔人登临多感伤人生如鸿谁非客忍对佳节空壶觞登高望远不出戸连山小阁临莽苍翠微欲上齐女墓绿净遥分老子堂白云女墻作山带红阑桥水含湖光日影漏穿出观阁炊烟坌郁浮街坊西原东楼差足拟龙山马台知谁强山椒白衣竝马立树杪红袖如人长须臾急雨洒飘瞥穿林触石走欲僵崇朝隂晴忽如此良辰燕乐安可尝况复开筵有佳客岂可命酒无红粧淸歌迭奏奋丝竹谈谐闲作兼笙簧吴娃行酒语啁哳郑老度曲声悠飏银灯荧荧雨笼烛胡琴嘈嘈风刮廊坐中合欢争笑老夫霑酒仍激昂篱边谁送九日酒海内共知双髩霜莫嗤暮年裂风景巳胜穷命县锒珰试问中书传仰药何似上蔡行牵黄吟残自缀菊花朶醉后细把茱萸房小妇盘飱具麤粝儿子雒诵听雷帘下侍儿舞鸲鹆掌上姬人歌凤凰劒舞酣歌想悲壮头童吹帽嗟风狂百年未满会不死九日一笑庸何妨乐天作达犹未达比较登高更几塲短歌送林铨之吴门君不见山隂刘念台横经籍书门不开白袍生徒戸屦接釜甑亭午生浮埃又不见闽客林六长手持刘札来相访经年卧病虞山头三旬九食断还往林君穷饿良可惜多君不愧山隂客萧条幞被何所之况值天高风急时昨夜邮中传片𥿄淸漳孤臣幸不死君闻此言挥手别一笑眉闲黄色起九月望日得石斋馆丈午日见懐诗次韵却寄敢云吾道大相顾此生微土室靑灯火柴门白版扉垂纶收钓具鍊石补渔矶小艇西湖曲延缘候汝归其二丹地披肝日彤墀溅血时帝容伸颊舌天与䕶须眉榎楚宁非敎桁杨亦我师授书幷续史幽絷颇相宜其三衰凤巢何在亡羊径欲迷已知慙稷契宁忍愧夷齐世事蕉中梦人情李下蹊夕阳亭畔路只在帝城西其四以尔锒铛日追余梏拲年词林原有叙圜土亦推先泣夏怀明德踰冬忆古贤天涯明发思炯炯一灯前冬日嘉兴舟中戏示惠香二首畵阁兰桡取次同荡舟客与过垂虹波如人面轻浮碧日似残粧旋褪红理曲近怜莺脰水弄花遥惜马塍风可怜平望亭前鸟双宿双飞每一丛其二依然吴越旧陂塘粉剰脂残水尚香巳分西施随范蠡拌将苏小赛眞娘铅华散落霑书帙絃管交加近笔床昨日虎丘西畔过女坟湖水似鸳鸯宿鸳湖偶题烟水迢迢与梦长一般灯火两般霜鸳鸯湖上人相竝燕子楼中夜未央王店吊李玄白还泊南湖有感岁暮孤舟易损神霜淸寒薄总萧辰穷思挂劒酬知巳老畏生刍吊故人落日闪金村破暝宿云屯絮水生尘延缘便欲追渔父芦雨菰烟寄此身题南湖勺园寒园竹树正萧萧几席南湖影动摇有雨云岚浑欲长无山翠霭不曾消波澡地角生朝气水落天根见暮潮楼上何人看烟雨爲君枝䇿上溪桥牧斋初学集卷第十七牧斋初学集牧斋初学集卷第十八牧斋初学集卷第十八东山诗集一庚辰仲冬河东君至止半野堂有长句之赠次韵奉答文君放诞想流风脸际眉闲讶许同枉自梦刀思燕婉还将抟土问鸿蒙霑花丈室何曾染折柳章台也自雄但似王昌消息好履箱擎了便相从半野堂初赠诗河东柳是字如是声名眞似汉扶风妙理玄规更不同一室茶香开澹黯千行墨妙破㝠蒙竺西甁拂因缘在江左风流物论雄今日沾沾诚御李东山葱岭莫辞从次韵程嘉燧居然林下有家风谁谓千金一笑同杯近仙源花㶑㶑云来神崃雨蒙蒙弹丝吹竹吟偏好抉石锥沙画更雄诗酒已无驱使分熏鑪茗盌得相从冬日泛舟有赠冰心玉色正含愁寒日多情炤柂楼万里何当乘小艇五湖巳许办扁舟每临靑镜憎红粉莫爲朱颜叹白头苦爱赤阑桥畔柳探春仍放旧风流次日疉前韵再赠新诗吟罢半凝愁斜日当风似倚楼争得三年才一笑可怜今日与同舟轻车漫忆西陵路斗酒休论沟水头还胜客儿乘素舸迢迢明月咏缘流次韵奉答河东谁家乐府唱无愁望断浮云西北楼汉珮敢同神女赠越歌聊感鄂君舟春前柳欲窥靑眼雪里山应想白头莫爲卢家怨银汉年年河水向东流次韵嘉燧蚤闻南国翠娥愁曾见书飞故国楼远客寒天须秉烛美人淸夜恰同舟玉台传得诗千首金管吹来坐两头从此烟波好乗兴万山春雪五湖流寒夕文䜩再疉前韵是日我闻室落成淸尊细雨不知愁鹤引遥空凤下楼红烛恍如花月夜绿窻还似木兰舟曲中杨柳齐舒眼诗里芙蓉亦竝头今夕梅䰟共谁语任他疎影蘸寒流半野堂夜集惜别嘉燧何处珠帘拥莫愁笛床歌席近书楼金鑪银烛平原酒远浦寒星剡曲舟望里靑山仍北郭行时沟水向东头老怀不爲生离苦双泪无端只自流冬至日感述示孙爱鄕人重亚岁羔黍荐履长妇女献履袜儿孙备蒸尝自我失慈母于今八星霜四载哭苫块两年系锒珰归来守丙舍尚未拜影堂岂不想忾叹何忍覩容光怦怦杵撞胸戚戚刀倳肠泣下谁能啜悲来不可详创鉅痛愈迟蹢躅还回翔再拜强自割遣汝代祼将庸敢怠顾飨聊以贳毁伤有故则使人礼不废旧坊昔者晋二钟起宅千万强荀朂负宿憾濳往画门堂须眉俨太傅衣冠坐堂皇入门大感恸终令此宅荒桮桊痛口泽蓼莪废篇章我虽慙古贤终慕讵敢忘我昔晚生子视汝如圭璋汝之老祖母襁葆亲扶将儿饥午不食儿啼夜徬徨我年逾五十犹在阿母旁与汝共乳哺与汝同袴裆母慈如负债再世方了偿名汝曰孙爱所以志不忘阿母弥留时汝头才及床今日拜家庙巳能整襟裳㓜者长骎骎老者逝茫茫哀哉阿母坟宿草兼白杨我生长顑颔于世靡短长仕宦三十年但余书满牀尽可与汝读俾汝无靣墙济济造门士学问多老苍文笔规欧苏风雅论三唐汝如念阿母夙夜勉就将落实咀其华谁能禁翺翔我衰不足学师友咸激卬孝友慕慈水忠壮企高阳应山与临邑风义何雷硠人生不矜奋百岁空黍蝗朂哉男儿志无愧弟子行今朝日南至缇幔灰低昂愿汝崇阳德排隂自开张阳生象敦复闭关养微芒戒汝勿凌躁一线随日长年至人古老岁晏天沧浪嗟我至下心祝汝小岁觞何不如杜陵有作成一囊何不效阿宜一月读一箱卓哉杜牧诗苦语箴膏肓汝其日三复书绅庶子张迎春日偕河东君泛舟东郊作罨畵山城畵舫开春人春日探春来帘前宿晕犹眠柳镜里新粧欲笑梅花信早随簪髩发岁华徐逐荡舟回绿尊红烛残年事传语东风莫漫催河东君春日诗有梦里愁端之句怜其作憔悴之语聊广其意芳颜淑景思漫漫南国何人更倚阑巳借铅华催曙色更裁红碧助春盘早梅半靣留残腊新柳全身耐晓寒从此风光长九十莫将花月等闲看春日我闻室作裁红晕碧泪漫漫南国春来正薄寒此去柳花如梦里向来烟月是愁端畵堂消息何人晓翠帐容颜独自看珍重君家兰桂室东风取次一凭阑除夕山庄探梅口占报河东君数日西山踏早梅东风昨夜斩新开停车未许倾杯酒走马先须报镜台冷繠正宜帘阁笑繁花还仗剪刀催衫裆携得寒香在飘瞥从君嗅一回庚辰除夜偕河东君守岁我闻室中除夜无如此夜良合尊促席饯流光深深帘幙残年火小小房栊满院香雪色霏微侵白髪烛花依约恋红粧知君守岁多佳思欲进椒花颂几行次韵合尊饯岁羡辰良绮席罗帷罨曙光小院围炉如白昼两人隐几自焚香萦窻急雪催残漏炤室华镫促艳粧明日珠帘侵晓卷鸳鸯罗列已成行辛巳元日新年转自惜年芳茗椀薰炉殢曲房雪里白头看髩发风前翠袖见容光官梅一树催人老宫柳三眠引我狂西蹟蓝舆南浦櫂春来只爲两人忙元日次韵蘪芜新叶报芬芳彩凤和鸾戏紫房已觉绮窻廻淑气还凭靑镜绾流光参差旅髩从花妬错莫春风爲柳狂料理香车幷畵檝翻莺度鷰信他忙新正二日偕河东君过拂水山庄梅花半开春条乍放喜而有作东风吹水碧于苔柳靥梅䰟取次廻爲有香车今日到尽敎玉笛一时催万条绰约和腰瘦数朶芳华约髩来最是春人爱春节咏花攀树故徘徊上元夜泊舟虎丘西溪小飮沈璧甫斋中西丘小筑省諠阗微雪疎帘鑪火前玉女共依方丈室金床仍见雨花天寒轻人靣如春浅曲转箫声竝月圆明日吴城传好事千门谁不避芳姸次韵絃管声停笑语阗淸尊促席小阑前已疑月避张灯夜更似花输舞雪天玉繠禁春如我瘦银缸当夕爲君圆新诗秾艳催桃李行雨流风莫妬姸次韵示河东君三市从他车马阗焚枯笑语纸窻前晚粧素袖张灯候薄病轻寒禁酒天梅繠放春何处好烛花如月向人圆新诗恰似初杨柳邀勒东风与鬭姸有美一百韵晦日鸳湖舟中作有美生南国淸芬翰墨传河东论氏族天上问星躔汉殿三眠贵吴宫万缕连星榆长历落月桂竝蹁跹郁郁崑山畔靑靑谷水田耎託根来净域移植自芳年生小爲娇女容华及丽娟诗哦应口答书读等身便缃帙攻文选绨囊贯史编摛词征绮合记事见珠聮八代观升降三唐辨泝沿尽窥羽陵蠧旁及诺臯儇花草矜芟撷虫鱼喜注笺部居分甲乙雠正杂丹铅余曲廻风后新粧落月前兰膏灯烛继翠羽笔床县博士慙厨簏儿童愧刻镌瑶光朝孕碧玉气夜生玄陇水应连类唐山可及肩织缣诗自好擣素赋尤贤锦上文回复盘中字蜿蜒淸词尝满箧新制每连篇芍药翻风艳芙蓉出水鲜颂椒良不沗咏树亦何愆文赋传鄕国词章述祖先採苹新藻丽种柳旧风烟字脚元和様文心乐曲騈千番云母纸小幅浣花牋吟咏朱楼遍封题赤牍遄流风殊放诞被敎异婵娟度曲穷分刌当歌妙折旋吹箫嬴女得协律李家专畵夺丹靑妙琴知断续絃细腰宜鞠弱骨称秋千天爲投壶笑人从争博癫修眉纡远翠薄髩妥鸣蝉向月衣方空当风带旋穿行尘尝寂寂屐齿自姗姗舞袖嫌缨拂弓鞋笑足缠盈盈还妬影的的会移姸妙丽倾城国尘埃落市廛眞堪陈甲帐还儗画甘泉杨柳嗟扳折蘪芜惜弃捐西家殊婉约北里正諠阗豪贵争除道儿郞学坠鞭迎车千锦帐输靣一金钱百两门阑咽三刀梦寐羶苏堤浑倒踏黟水欲平塡皎洁火中玉芬芳泥里莲闭门如入道沈醉欲逃禅未许千金买何当一笑嫣钉心从作恶唾靣可除㾓蜂蝶行随遶金珠却载还勒名雕琬琰换骨飮珉瓀枉自求蒲苇徒劳卜筳篿轩车闻至止杂珮意茫然错莫翻如许追陪果有焉初疑渡河驾复似泛湖舩搒栧歌心说中流笑语婘江渊风飒沓雒浦水潺湲疎影新词丽忘忧别馆偏华筵开玳瑁绮席艳神僊银烛光三五金尊价十千蜡花催兔育鼍鼓促乌迁法曲烦声奏哀筝促柱宣步摇窥宋玉条脱赠羊权点笔余香粉繙书杂翠钿绿窻和月掩红烛带花搴菡萏欢初合臯苏痗巳蠲凝明嗔亦好溶漾坐堪怜薄病如中酒轻寒未折绵淸愁长约略微笑与迁延茗火闲房活炉香小院全日高慵未起月出皎难眠授色偏含睇藏互握拳屛围灯焰直坐促笑声圆朔气除帘箔流光度毳氊相将行乐地共趂讨春天未索梅花笑徒闻火树燃半塘春漠漠西寺草芊芊南浦䰟何黯东山约已坚自应随李白敢儗伴伶玄密意容挑卓微词托感甄杨枝今婉娈桃叶昔因缘灞岸偏萦别章台易惹顚娉婷临广陌婀娜点晴川眉怃谁堪畵腰纤孰与擩藏鸦休菴蔼拂马莫缠绵絮怕粘泥重花忧放雪蔫芳尘和药减春病共愁煎目逆归巢燕心伤叫树鹃惜衣莺睍睆䕶粉蝶翩翾携手期弦望沈吟念陌阡蹔㳺非契阔小别正流连卽席留诗苦当杯出涕泫茸城车轣辘鸳浦櫂夤缘去水廻香篆归帆激矢弦寄忧分悄悄赠泪裹涟涟迎汝双安桨愁予独扣舷从今吴搒梦昔昔在君边鸳湖舟中送牧翁之新安梦里招招画舫催鸳湖鸳翼若爲开此时对月虚琴水何处看云过钩台惜别已同莺久驻衔知应有鷰重来祇怜不得因风去飘拂征衫比落梅栖水访卓去病一官落薄赋归来华髪萧骚栖水隈陶令门前惟绿柳江淹宅畔只靑苔三闲老屋谈经座两版荆扉避债台赢得他时靑史在儒林廉吏竝崔嵬夜集胡休复庶尝故第第宅萧条不称春空堂寂寂网蛛尘惟余寡妇持门戸更倩穷交作主賔灯火共怜长夜客屐声犹忆下楼人廿年旧事东风里梁燕归来又一巡西溪永兴寺看绿蕚梅有怀梅二株蟉虬可爱是冯祭酒手植略彴缘溪一径斜寒梅偏占老僧家共怜祭酒风流在未惜看花道路賖绕树繁英团小阁廻舟玉雪漾晴沙道人未醒罗浮梦正忆新粧蕚绿华二月九日再过永兴看梅梅花烂发髣髴有怀适吾家仲芳以畵册索题遂作短歌书于纸尾西溪梅花千万树低亚凝香塞行路永兴两树最绰约素艳孤荣自相顾飘黄拂绿傍香楼春寒日暮含淸愁依然翠袖修林里遥忆美人溪水头徙倚沈吟正愁絶见君画册思飘瞥开怀落落生云山触眼纷纷缀香雪羡君画高神亦闲趣在苍茫近远闲仲圭残墨泼武水子久粉本留虞山我将梅花比君畵月地云堦吐光怪乞君挥洒墨汁余向我萧闲草堂挂草堂深柳净无尘淡墨疎窻会赏眞还将玉雪横斜意举似凌风却月人西溪郑庵爲济舟长老题壁老僧能具四威仪稽首云栖是本师频炷香灯频埽地不拈佛法不谈诗落梅风里经声远修竹隂中𣑽响迟饭罢松窻重回首夕阳花坞下山时西溪湖水看梅赠吴仁和湖水寻梅共扣舷儿童齐指令君贤皎如疎影通斜月莹比繁英濯晓烟晴昊早看幽谷变寒香偏借一枝传西湖花竝河阳县争似西溪万树姸横山汪氏书楼人言此地是琴台小院题诗閟绿苔糚阁正临流水曲镜奁偏向远山开印余屐齿生芳草行处香尘度早梅日暮碧云殊有意故应曾伴美人来二月十二春分日横山晚归作杏园邨店酒旗新度竹穿林踏好春南浦舟中曾计日西溪楼下又经旬残梅糁雪飘香粉新柳含风瀁麴尘最是花朝幷春半与君遥夜共芳辰横山题江道闇蝶庵疏丘架壑置柴关冡笔巢书断往还尽揽烟峦归几上不敎云物到人闲萧疎屋宇松头石峭蒨风期竹外山莫殢蝶庵成蝶梦似君龙卧未应闲余杭道中望天目山东西天目两峯垂曾与高人约采芝人世但余靑嶂在此生空有白云期雪中樵径流泉记雨外禅灯去鸟知旧事撞胷如水碓停车惆怅立多时发于濳简昌化方明府余杭西去尽山城攫树奔泉处处生双目地形垂乳下一枝天柱入云平溪因碓激春撞势石与车争荦确声借得坡公诗赠汝乱山深处长官淸陌上花乐府三首东坡记吴越王妃事也临安道中感而和之和其词而反其意以有寄焉陌上花开正掩扉茸城草绿雉媒肥狂夫不合堂堂去小妇翻歌缓缓归其二陌上花开鷰子飞柳条初扑麴尘衣请看石镜明明在忍撇粧台缓缓归其三陌上花开音信稀暗将红泪裹春衣花开容易纷纷落春煖休敎缓缓归奉和陌上花陌上花开炤版扉鸳湖水涨绿波肥班骓雪后迟迟去油壁风前缓缓归其二陌上花开一片飞还留片片点郎衣云山好处亭亭去风月佳时缓缓归其三陌上花开花信稀楝花风煖飏罗衣残花和梦垂垂谢弱柳如人缓缓归响雪阁绮窻阿阁赤山湄想像凭阑点笔时帘卷春波尘寂寂歌传石濑响迟迟淸斋每忆桃花米素扇争题杨柳词日夕汀洲聊骋望澧兰沅芷正相思登齐云巖四首二月晦日循桃花礀历虎巖观眞珠泉抵天门宿榔梅菴梯廻磴复蹑云根白岳居然配极尊地折井干窥帝座厓剜屋霤启天门累空重甗排松障界壁飞流破藓㾗石室水池何处所桃花礀底是仙源三月朔日谒玄天太素宫是世庙禖祀所建先帝祈年肹蠁闻紫坛降节正氤氲金茎上直虚危位银牓亲书天地文东海几经龙汉刼北宫长列羽林军绿章祕祝无多语愿指灵旗荡祲氛繇天门登文昌阁望五老三姑独耸诸峯巖欲游石桥巖未果平临云气俯崔嵬黟水黄山一抹开近巘纡烟留翠驻遥峯排浪涌靑廻嵌空隂壑生竽籁太古阳厓閟藓苔咫尺石桥成异境靑鞵应自笑空来宫之右有桃源洞天壁闲有故扬州太守刘铎访张躐蹋诗版别馆玄都小洞天刘郞诗版尚依然曾闻鲁国爲兵解又恐嵇康未学仙流水落花看小刼兔葵鷰麦记前缘留题聊示桃源叟遇问津人莫漫传牧斋初学集卷第十八牧斋初学集牧斋初学集卷第十九牧斋初学集卷第十九东山诗集二三月七日发灊口径杨干寺踰石碪岭出芳村抵祥符寺黟山崚嶒比华尊连冈属岭爲重门我从灊口旋登顿裵徊芗石过芳邨山嶞谷袭水见底滩声半出烟岚里千丛竹篠衣石壁一径落花𬒳流水茅屋人家类古初横枕溪流架树居白足女郞齐碓蕨平头儿子半义鱼路出谼中山始放黄山轩豁见容状一簇莲花拥阊阖千仞天都展屛障旋观溪谷相廻萦浮溪如却容溪迎溪流环山山绕谷周遭匼匝如列城玆山延袤蕴灵异千里坤舆尽扶侍倒写万壑流秽恶离立千山䕶空翠天心地肺杳难推明日悬厓杖䇿时一重一掩吾肺腑到此方知杜老诗禊后五日浴汤池留题四絶句香溪禊后试温汤寒食东风谷水阳却忆春衫新浴后窃黄浅绛道家装其二山比骊山汤比香承恩竝浴少鸳鸯阿瞒果是风流主妃子应居第一汤其三沐浴频看称意身刈兰赠药想芳春凭将一掬香泉水喷向茸城洗玉人其四齐心同体正相因䘠濯何曾是两人料得盈盈罗袜步也应抖擞拂香尘奉和素女千年供奉汤拍浮浑似踏春阳可怜兰泽都无分宋玉何繇赋薄装其二浴罢汤泉粉汗香还看被底浴鸳鸯黟山可似骊山好白玉莲花解捧汤其三睡眼朦胧试浴身芳华竟体欲生春怜君遥噀香溪水兰气梅䰟暗着人其四旌心白水是前因觑浴何曾许别人煎得兰汤三百斛与君携手䘠征尘宿桃源菴作短歌题壁示药谷主人畲抡仲天都诸峯屛障开白龙潭水緑浪廻浴罢汤池暝投宿流泉午夜如崩雷溪山至此非尝调主人卜筑领其要刻疏云气排窻櫺穿穴烟岚置堂奥山中辛夷花放荣世上桃李俱落英却笑仙源迷子骥还缘药谷访容成老僧三年不出戸盖头莫爲诛茅误雨后黄山更奇絶看我靑鞵去时路夜雨淙淙活活夜分鸣知是溪声是雨声明日穿山凭两屐却过云外看泉生初八日雨不止题壁凭仗鞵尖与杖头浮生腐骨总悠悠天公尽放狂风雨不到天都死不休桃源菴小楼坐雨看天都峯瀑布作崇朝澎濞雨不止小楼蘙荟云雾里千流竞写白龙潭四窻横挂天都水水飞石击相砯砰龙虵攫拏山谷鸣轩楹圾垃天欲漏隐几屛息心怦怦薄莫解駮日车露次第唿童戒杖屦始知急雨非无故天欲老夫看瀑布天都瀑布歌天都诸峯遥相从连绵峄属无罅缝山腰白云出衣带云生疉疉山重重峯内有峯类皴染须臾蓊合仍混同曾云聚族雨决熘溪山天水齐溟蒙是时水势犹未雄江河欲决翻坌壅良久雨足水积厚瀑布倒写天都峯初疑渴龙甫喷薄抉石投奅声䃔复疑水激龙抝怒捽尾下抜百文洪更疑羣龙互转鬪移山排谷轰圆穹人言水借风力横那知水急翻生风激雷狂电何处起发作亦在风水中波浪喧豗草木亚搜搅轩簸心忡忡潭中老龙又惊寤绿浪濆涌轩窻东山根飒拉地轴震旋恐黄海浮虚空亭午雨止云戎戎千条白练回冲融凭阑心坎舒撞春坐听涛瀬看奔冲愕眙莫讶诗思穷老夫三日犹耳聋初九日发朱砂菴迳观音巖登老人峯黄山之麓山匼匝双峯拱峙作门阖枝撑长讶巨石坠攀跻惟恐两厓合寿藤古木相夤缘一径隂沈少见天脚底溟蒙踏云气顶上喷洒过飞泉霞城乳窦亘山足阳壑隂巖互攅簇朱砂洞室趾天都采药仙源接香谷振衣直向老人峯曾云疉涌铺虚空初似炊烟浮树杪却看肤寸起封中緜緜飞絮却复迎团团车盖遥相竝白衣苍狗半有无楼阁华鬘逓穿迸荡胸触石弥絪缊车马决骤旌旗棼如涛如浪复如海至竟但可名爲云须臾云归如鸟集晞髪靑松身溼溼回头却望老人峯伛偻仍向天都立缘天都峯趾度断凡桥下木梯憇文殊菴天都趾右石屛南嶞山峄岭崿且嵁峭壁崩厓罅欲裂异松穴石攅如簪嵚崟数里俄半擘岝峉百丈咸中弇峯峦移步貌改易苍翠着靣人熏酣崎岖鸟道陟又下摧頽茧足缩复探盘回下梯身入井啸唿命侣声出甔僧徒扶曵咸右袒舆人负荷长左担俯躬正恐肱三折侧足祗容劒一椷挽葛千寻出洞穴诛茅一亩憇小菴天都东拱势翼翼胜莲后负形沈沈上拥趺石宫宅稳下临莽苍光景涵灵山削成隐佛土普门应现开精蓝淸晓𣑽贝响林樾午夜佛火明烟岚香象拒门表奋迅神鸦乞食离嗔贪随喜幸到文殊座投瞑还同弥勒龛军持漉囊在何许桑下一宿吾所慙宿文殊院夜起看月三十六峯月魄里老僧夜唤神鸦起空山午夜光景微蒙蒙薄雾霑人衣初十日从文殊院过喝石菴到一线天下百步云梯迳莲华峯憇天海昔与炤上人共订黄山约执手文殊院披云一长啸莲花沟畔少人迹蛾度虵行限削壁炤公前輓幻公推如上天门生四翼碛沙披历见幽居白石错落爲周阹背屋厜㕒疉云浪下方轩豁呈日车亭午斋钟赴天海接翅神鸦已先在盘回折下百步梯行人项领与踵齐九步喘汗十步息度樾穿林又枳棘靑柯坪前缒韩愈苍耳林中失李白须臾复出海子巓意行县度两茫然谁知絶顶千寻地只倚孤悬一线天莲峯未上日已晚放杖松窻聊自忖莫愁山中石路滑终羡老僧脚头稳登始信峯廻望石笋矼三十六峯抜地涌此峯跂之才及踵临深爲高地使然附娄翻能瞰高冡松枝悬度势猎猎略彴孤骞风傱傱石径曾无飞鸟度茆菴尚有残雪拥上视近天心气肃下临无地䰟魄悚平铺万状尽云练幻出千岚似丘垄逦迤廻望石笋矼万峯矗矗攅穹苍故知造化善戏剧遂使鬼物齐开张破碎虚空作苑囿抟捖厚土成珪章孤撑扶陷互相诡妥伏蹙鬭不可详益州二笋何微眇天平万笏空廻翔起视大壑限寻丈却立万仞凭堵墻高陵巨谷堆衆皱都邑岭陆分毫芒篆云一点出九子突烟片缕回池阳心骇神移耳目怠积苏累块今安在中天惝怳游化人步地苍茫穷竖亥锥凿将无死浑沌刻画何当罪眞宰经营团辞记灵异忽漫执笔成晦昧眼看夕阳信奇絶安知夜半不迁改笑杀区区刻劒人但认一沤作黄海登炼丹台归宿天海是日日御薄下春万里一碧澄秋容炼丹台阳访丹室斗絶下瞰冯夷宫灵区占据宜神物隂雨穿穴多蛟龙何当刼灰养伏火岂有石室支㓻风頫窥悼慄据櫺槛却倚眩运凭虚空丹峯香炉屹相向翠微飞来翼以从三十六峯离又属化贸幻出千芙蓉俛仰堪舆恣枕借烟海茫茫天地易星河错落九天近日月回周两丸迮高山矗立羣螘封巨浸微茫一牛迹忆昔轩辕铸丹鼎相度玆台作宫宅抽添火候资阳乌採炼隂符用月魄役使百灵守罏韛错列千峯俨陛㦸一袭珠函至今在千年鬼物谁敢搤天风萧骚日已夕揽衣欲下心不怿文楸万木声摵摵素女淸絃响金石南斗阑干星可摘安得商飈发两腋望仙峯顶看月白十一日繇天都峯趾迳莲华峯而下饭慈光寺抵汤口天都屴崱不可上缒腰束胸将安往莲花峯下径仄垂㓻风蓬蓬吹勒回墱道千盘互攀援足巡廻途目欲旋两腋风生似掖扶絶壁云遮失泯眩灵山惜别如乍逢凝岚积霭开重重丹厓却转围绀殿翠微深处闻斋钟未央长信巳迁改慈光香火千年在碧桃花开绕石塔砂溪水流环法海经丘历广重踌躇却望靑峯卽畵图襞褶云衣看疉嶂微茫雪迳认天都六六莲峯倚林樾叹息靑莲久芜没曾听当时吴会吟惟有黄山碧溪月十二日发桃源菴出汤口迳芳村抵灊口老夫入山雨洗尘山容水色相鲜新老夫下山雨祖道雨气溟蒙山更好春山皎洁如秋淸先庚后甲雨却迎已放飞流县瀑布更铺云海媚新晴人言此行天所予宜晴卽晴雨卽雨海市何当用祷祈石廪还应荐酒酤三十六峯憎我回屯云罨雾昼不开桃花溪水尤惜别鸣车溅辙争洑洄山中桃花红未了人闲春去知多少试听同声山乐禽何如交响频迦鸟汤池图经云汤池在黟山东紫石峯下香泉溪中有汤泉黄帝服还丹肌肤皴折浸汤泉七日故皮随水而去斯须白龙见池中笙歌绕空云雾消散见珠函玉壶持归石室浮丘公题记于南峯石壁峨峨紫石峯逬泉泻天半下有汤泉口濆沸然罏炭隂阳交剂和凉温互输灌暄暖便䘠濯淸泠宜靧盥立象征明夷流恶类奔窜蒸池匪槛涌瀵魁徒澶漫天爲汤沐赐神用隂火熯不数硫黄觕肯比礜石潬惟昔轩辕帝在宥天下乱神丹内服食灵泉外烹煅一浴肌理皴七日毛髓换龙来云翕集凤吹雾消散浆露玉壶凝冠履珠函贯至今石壁题隐隐南山矸我来值春晚桃花汤涣澜香风解烦酲蒸气淟微汗嚥嗽绿肠净拂拭紫络粲原宪肿可差皇甫痺应涣陆浑火焚灼焦原势糜烂未能除人痾安用涤身痯谁把浮丘袖永懐玉女姅执热竟何云晞髪起长叹天都峯万历甲寅普门和尚始陟天都絶顶丙辰阔庵和尚偕同衣九人再登累石爲塔揭二竿县以旛灯从下望之塔如人立幡从风廻翔厥后罕有继迹者焉天都九百仞竦出羣峯上我行陟慈光厜㕒正北望繁如冕旒垂突如甲胄壮仙都俨侍衞莲花屹相向炼丹虽鼎足頫伏慙辈行削从大地抜高与靑天抗浮云不能齐飞鸟孰敢竝古云天之中轩辕此游放巉巗负斧依幔亭列衞仗月白霞衣鲜风淸广乐张凭虚命天老排空召云将至今数千祀眞都隐沆砀普门始荒度阔菴继䇿杖絶陉引猿臂缺窦缚马枊横穿身入瓮倒掷头触瓽百仞更顚顿方石见轮广累塔象人立树幡危石当神灯不可见色界吾安仰昔闻三天都图记互评量此爲天子都彼爲天子鄣庐率西南屛大鄣东北嶂譬如侯甸服离衞帝都王香谷气方馥桃花水初涨帝将觞百神吾欲合秬鬯莲华峯莲华峯岝峉高与天都竝峯趾仄下垂屈盘隐梯磴峯如莲正开趾如荷有柄缘茎拊其瓣百折峯始竟侧身窦石腹刺促藕丝经鏬漏忽穿穴藕孔隙光映上有半闲广凸如莲子逬又有莲花心数尺凹圆径羣峯簇相拱田田荷叶盛我来倚孤藤敢与㓻风竞支頥云梯畔足跂目转瞪自从出汤口诸峯互延亘天都尊无如莲峯变难凭初疑玉井头如船藕相擎簇簇靑莲房万叶拥却迎及憇文殊院西靣看最靓妙花耸靑壁石瓣承其胫趺坐敷庄严明粧比端正西北瓣未圆菡萏一峯称南下桃花峯飞梁似连賸玉繠近可攀连理遥相命数武俄改易一瞚已幽夐侧出横秋波平铺落明镜顾盻良已烦畵图岂能评惟有靑莲眼尝见胜莲胜石笋矼黄帝上昇后灵山忽涌濆化成千尺峯乃是双石笋诡异穷堪舆象滋靡域畛幻化石有灵包解笋无尽危矼如防盛列石类栏楯锐如浮图矗鑯如劒㦸展阔如波涛散蹙如篆籕紧或属而骆驿连迮复徐引或宫而障围撑拄匪囚僒或如经天星未及尺而陨或如灵胡掌襞裂地爲坟象物总杂糅攫搏互駮蹖大地刻玲珑神匠碎齑粉琢镂鬼尽惊奇谲天亦哂我来陟此冈凭高数嶾嶙指顾眩景光心目困摭攟西北山中折势与削成准沆砀仙都出靑缥翠微近庐江画衣带池阳堆庾囷虚烟长蔼蔼人语或殷殷侧足临大荒倾耳扣虚牝片石投下空䃔䃧似雷霣中天腐骨轻下界夕阳隐生年厄枯䈙世事丛苞稹安知石能言不以我爲箘鍊丹台我登鍊丹台詄荡上靑天旋观六六峯一一排靑莲崇台据中央宛如莲菂然千瓣复万茎廻抱相钩连玉屛展靑嶂香罏罨紫烟奇峯劒危石栉列差髆肩横若罗劒盾矗若奋戈鋋勐若屯天兽疑角夹九阍伏若万金革摐鸣复收旋神灵旣役使顽矿俱腾骞相将守丁甲谁敢窥汞铅日车阳焰煅月驾隂火然至今丹鼎中光气流朱殷在昔轩辕帝垂裳理八埏命龙戮絶辔驱虎定坂泉六相资辅弼五贼收狂癫药得君臣配火用文武煎海宇罏韛定隂阳药物全然后事修炼黄服朝上玄服食八甲子登假千万年有如世不治慕道求神仙张乐洞庭野採药黟山巓何异周穆满车辙马迹焉轩皇去我久刀圭世莫传愿发珠函祕进献玉扆前慈光寺普门头陁行光明动帝后两宫赐剃染少府给组绶脱却金纹衣麻鞵露两肘毘卢金像设𣑽筴琅函剖煌煌慈光额天子维献寿金貂驰北黟银榜贲南斗寺踞天都陇靣势抗龙首朱砂拱其左㬪嶂掖而右飞阁千寻涌诸天四围负龙像震旦尊钟鱼六时吼幡幢内家织斋钵大官糗铺张金世界变现锦陵阜呜唿卅年来沧桑逼阳九宫移长信屡卜应沙鹿久玉衣寝庙重脂泽镜奁厚八极诚晏如三灾所时有椒涂恩赐节榆塞金钱走招提佐军兴衲衣裁短后我来礼慈光俛仰思文母僧徒日鱼雅禅诵午譁釦空山犹昇平慈恩正摄受泉流石塔下桃红碧溪口客拜漉水囊僧持埽花帚尚祈白毫力庶复金轮旧顶礼九莲座涕洟重稽首下黄山留宿故方给事方石书馆题壁兼怀孟阳春盘剪韭夜留賔高馆明灯笑语亲左掖鸡栖传奏牍中堂鵩止见承尘老成春后孤花少朋旧秋来宿草频尚有故人头白尽爲言玆会重伤神过方司马子玄故第秋卷书生射䇿过卽看殊钖寄关河白山节镇𤇺烟少丹旐遄归䕃叙多二八金钟县甲第三千铁骑拥琱戈白头老友春风泪寂寞生刍问雀罗访孟阳长翰山居题壁代简三日天都约裹粮差池燕羽正相望却回谢客新游屐来访卢鸿旧草堂长翰山中书数卷松圆阁外树千章到门他日何人记莫漫题名字几行三月廿四日过钓台有感严瀬曈曈旭日余桐江泷尽挂帆初老夫自有渔湾在不用先生买菜书牧斋初学集卷第十九牧斋初学集牧斋初学集卷第二十上牧斋初学集卷第二十东山诗集三合欢诗四首六月七日茸城舟中作鸳湖画舸思悠悠谷水香车浣别愁旧事碑应阙口新欢镜欲上刀头此时七夕移弦望他日双星笑女牛搒栧歌阑仍秉烛始知今夜是同舟其二五茸媒雉卽鸳鸯桦烛金鑪一水香自有靑天如碧海更敎银汉作红墻当风弱柳临粧镜罨水新荷炤畵堂从此双栖惟海燕再无消息报王昌其三忘忧别馆是侬家乌榜牙樯路不賖柳色浓于九华殿莺声娇傍七香车朱颜的的明朝日锦障重重暗晚霞十丈芙蓉俱竝蒂爲君开作合昏花其四朱鸟光连河汉深鹊桥先爲架秋隂银缸炤壁还双影绛蜡交花总一心地久天长频致语鸾歌凤舞竝知音人闲若问章台事钿合分明抵万金催粧词四首养鹤坡前鸟鹊过云闲天上不争多较它织女还傒倖月筴生时早渡河其二鹊驾鸾车报早秋盈盈一水有谁留粧成莫待双蛾畵新月新眉总似钩其三鹑火舒光炤畵屛银河倒转渡靑冥从今不用看牛女朱鸟窻前候柳星其四宝架牙签压畵轮笔床砚匣动随身玉台自有催粧句花烛筵前与细论田国戚奉诏进香岱岳渡南海谒普陀还朝索诗爲赠戚臣衔命报禖祥玉节金函出尚方天子竹宫亲望拜贵妃椒室自焚香鲸波偃作慈云色蝗气销爲瑞日光岱岳山唿那得竝海潮音里祝吾皇燕誉堂秋夕雨过轩窻浴罢时水天闲话少人知凭阑密意星娥晓出幌新粧月姊窥鬭草空堦蛩自语採花团扇蝶相随夜来一曲君应记飒飒秋风起桂枝秋夕燕誉堂话旧事有感东虏游䰟三十年老夫双髩更皤然追思贳酒论兵日恰是凉风细雨前埋没英雄芳草地耗磨岁序夕阳天洞房淸夜秋灯里共简庄周说劒篇中秋日携内出游次冬日泛舟韵二首绿浪红阑不殢愁参差高柳蔽城楼莺花无恙三春侣虾菜居然万里舟炤水蜻蜓依髩影窥帘蛱蝶上钗头相看可似嫦娥好白月分明浸碧流其二轻桡荡漾缓淸愁恰似明粧上翠楼桂子香飘垂柳岸芰荷风度採莲舟招邀璧月成三影摒当金尊坐两头便合与君长泛宅洞房兰室在中流依韵奉和二首秋水春衫憺暮愁船窻笑语近红楼多情落日依兰櫂无借轻云傍綵舟月幌歌阑寻麈尾风床书乱覔搔头五湖烟水长如此愿逐鸱夷汎急流其二素瑟淸尊逈不愁柂楼云物似粧楼夫君本自期安桨贱妾宁辞学泛舟烛下乌龙看拂枕风前鹦鹉唤梳头可怜明月将三五度曲吹箫向碧流和高中丞平仲乗城记事诗八首崇祯辛巳闯贼破雒阳下汝郏乗胜趋汴自二月十二日至十七日幷力疾攻者七昼夜高君平仲以御史巡汴乗城死守穷百道御之乃退城几陷者数矣天子嘉其功立命爲佥都御史巡抚河南平仲作乗城记事诗自爲之序余读而伟之乃次韵属和焉平仲之序曰围城中数濒死惟自分必死故尽力守御不复反顾也传曰毕万匹夫也七战皆获死于牗下死不在寇羣子勉之知言哉伟哉斯言可以办贼可以办天下事矣幷记之以示能者雒阳宫殿汚膻腥汝郏烽烟接杳冥幸有绣衣雄节鎭何妨铜马遍郊垧连营杀气传鼙鼓列戍军声语索铃尽夜城头拜南极争看弧矢直狼星其二膏涂肉薄践城梯积甲眞看熊耳齐漫道无功曾使鹤纵令有技已穷鼷持来簪笔惊狐鼠磨得靴刀莹䴙鹈飮血登陴更长啸尽敎飞矢属吴犀其三汴京城阙倚高坚垂絶频忧脏腑穿长技马墻飞霹雳短兵鼠穴接戈鋋心同石礮俱糜碎身与金钱总弃捐痛哭南云判血指贺兰燕罢正高眠其四大梁城是汉黄图持重军威竝亚夫夜战不曾开壁垒先登谁敢唿蝥弧指撝荆豫回强虏锁钥幽燕拱帝都何事至尊长侧席安危时至有人扶其五率土兵尘暗不开羽书旁午疾轰雷请看襄雒新烽火还道昆明旧刼灰战垒非熊无一老议堂集凤有羣才可怜七夜乗城客白发盈顚马亦其六候火传烽逼孟陬淮奸绛谍满靑鞴牛羊贱抵将军命虮虱穷穿卒伍鍪天上旌旗垂四野地中鼓角殷层楼严城围解争相笑壮士还家尽白头其七捷书夕奏赏朝论节钺传宣日未昏帝倚一身筹汴雒天留只手障干坤彤弓玈矢应谁予大纛高牙赖尔存螘贼埽淸还有事更扶八柱正崑崙其八巢车望处断尘嚣乌鸟声传寇遁宵对酒旄头频自看罢棋屐齿不曾骄疮痍士卒连朝抚膏火军书继晷烧冯仗天威须折简赤眉靑椟待君招长干行寄南城郑应尼是庚戍同年进士牓下一别三十二年矣人生忽如客行路少壮侵寻逼迟暮白头种菜犹昔人紫陌看花想前度就中最爱郑南城缓带轻衣太瘦生七言诗句推渠帅千佛名经独老成连镳未几忽星散中外差池不相见君因忤物坐迍邅我缘钩党遭涂炭怀袖消沉字几年长干风月总堪怜白夹风流乐府在靑楼薄倖敎坊传卽今天下兵尘满年少儿郞死枢筦武陵彤弓命未反括苍铁衣血新澣功名熏灼竟如何红粉黄沙不较多游人尚酹湘兰墓子弟争翻白练歌不若与君赢得在瞪目支頥看流辈且将分鹿付覆蕉莫以亡羊笑博簺吴门仙治近麻姑莫谓旴江道路纡若逢鸟爪经过便还寄丹沙问讯余赠建昌痔医黄岐彬衰老翻于痼疾便灵祇告戒起缠绵得车知尔非论赏馆客慙余巳判年果痔木痈除物害尻舆神马得天全疡医本是天官属医国方须肘后传江上闻梅中丞长公讣二首书生片纸到江濵不信梅髯讣报眞历落须眉堪作鬼轮囷肝胆可成尘挽回沧海诚无计经略中原更有人哭向苍天声泪尽西风吹折白纶巾其二勤王身自领弓刀爲国家眞薄羽毛嗣事阖棺留一含渡河升屋应三号讙唿死贼如闻赦哀泣余民欲聚逃早侍帝晨求保定莫忘明主正焦劳小至日京口舟中病色依然镜里霜眉闲旋喜发新黄偶逢客酒浇长至且拨寒鑪泥孟光抚䯻一灯还共炤飞蓬两鬓爲谁伤阳春欲复愁将尽弱线分明验短长奉和首比飞蓬髩有霜香奁累月废丹黄却怜镜里丛残影还对尊前灯烛光错引旧愁停语笑探支新喜压悲伤微生恰似添丝线邀勒君恩竝许长寄楡林杜韬武总戎不离戎马作书蟫百战功劳口不谈黄髪老谋秦蹇叔轻裘方略杜征南车嫌生耳还推毂劒笑成衣自出函莫厌将坛求解脱淸凉居士卽瞿昙冬至后京江舟中感怀八首懵腾心口自相攻失笑禁啼梦呓中白首老人徒种菜红颜小妇尚飘蓬床头岁叙占枯树镜里天涯问朔风睡起船窻频徙倚强瞪双眼数来鸿其二世事那堪祝网罗流年无复感蹉跎繙书懒看穷愁志度曲谁传暇豫歌背索偶逢聊复尔侏儒相笑不争多晤言好继东门什深柳书堂在礀阿其三蹙蹙羣乌啄野田辽辽一鴈唳江天风光颇称将残岁身世还如未泊船懒养丹砂回髩髪闲凭靑镜记流年百金那得封侯药悔读蒙庄说劒篇其四屈指先朝侍从臣西淸东观似前身何当试手三千牍巳作平头六十人枥下可能求骏骨㸑余谁与惜劳薪闲披仙籍翻成笑碧落犹夸侍帝晨其五人情物论总相关何似西陵松栢闲敢倚前期论白首断将末契结朱颜缘情词赋推团扇慢世风怀託远山恋别烛花浑未灺宵来红泪正斓班其六项城师溃哭无衣闻道松山尚被围原野萧条邮骑少庙堂鎭静羽书稀拥兵大将朱提在免胄文臣白骨归却喜京江波浪偃蒜山北畔看斜晖其七柁楼尊酒指吴关畵角声飘江北还月下旌旗看铁瓮风前桴鼓忆金山余香坠粉英雄气剰水残云俛仰闲他日灵巖访碑版麒麟高冡共跻扳其八阳气看从至下廻错忧蚊响又成雷鸟鸢攫肉眞堪笑魑魅争光亦可哀云物暖应生黍律风心老不动葭灰香车玉笛经年约爲报西山早放梅贺泉州孙太守得子四絶句拥车鹊报石麟生乳哺喧传燕喜声太守政成推佛国遍飞佛乳慰泉氓其二浴罢兰汤早放衙玉牙新发刺桐花埋羮太守淸如水汤餠偏能饱万家其三忠献堂前气象廻龟龄碑版应三台泉南父老争传说紫府眞人又降来其四合浦珠还未足夸史君掌上抱灵蛇君从尝熟湖头看明月光先罩水涯半塘雪中戏成次东坡韵千林晃耀失藏鸦萦席廻帘拥钿车匝地杨枝聮玉树漫天柳絮搅琪花薰鑪昵枕梁王赋㸐烛裁书学士家却笑词人多白战腰闲十韵手频叉其二方璧玄珪密又纤霜娥月姊鬪淸严从敎镜里看增粉不分空中拟撒盐铺作瑶台粧色界结成玉筯炤冰檐高山岁晚偏头白只许靑松露一尖次韵戈三庄乐六十自寿诗兼简李大孟芳二君与余皆壬午幅巾杖屦古人余步屧频过慰索居马齿共看双雪髩菟裘终儗一蓬庐醉鄕祇恐愁侵迸睡国长怜梦破除勤买靑春禁百岁眉闲三尺爲君舒其二共是衰迟託圣朝欣看山木长春条庚寅屈揆偕吾降甲子尧年任尔骄六十平头诗力健三分鼎足酒盃饶老顚风景应须惜莫叹余生共寂寥辛巳除夕风吹漏滴共萧然画尽寒灰拥被眠昵枕熏香如昨夜小窻宿火又新年愁心爆竹难将去永夕缸花只自圆悽断鳏鱼浑不寐梦䰟那得到君边壬午元日雨雪读晏元献公壬午岁元日雪诗次韵九天涷雨合银河一夜飞霙炤王珂飏絮柳催幡胜早薄花梅入剪刀多寒威尽扫黄巾垒杀气平塡黑水波漫忆屯边饶铁甲西园钟鼓意如何次前韵玉尘侵夜断星河油璧车应想玉珂历乱梅䰟辞树早迷离柳眼着花多试粧破晓萦香粉恨别先春罩绿波一曲幽兰正相俪薰罏明烛奈君何献岁书怀二首香车帘阁思葱茏旋喜新年乐事同兰叶俏将廻淑气柳条刚欲泛春风封题酒瓮拈重碧嘱累花幡䕶小红几树官梅禁泠蘂待君佳句发芳丛其二香残漏永梦依稀网戸疏窻待汝归四壁图书谁料理满庭兰蕙欲芳菲梅花曲里催游骑杨柳风前试夹衣传语雕笼好鹦鹉莫随啁哳羡羣飞留惠香竝蒂俱栖宿有期舞衣歌扇且相随君看陌上秾桃李处处春深伴柳枝代惠香答皇鸟高飞与凤期差池一燕敢追随桃花自趂东流水管领春风任柳枝代惠香别春水桃花没定期柳腰婀娜鎭相随凭将松栢靑靑意珍重秋来高柳枝别惠香花信风来判去期红尘紫陌肯相随池边苑外相思处多种夭桃媵柳枝仲春十日自和合欢诗四首绿波南浦事悠悠天上人闲尽断愁却扇风光生帐底廻灯花月在床头平翻银海塡河汉别筑珠宫馆女牛试与鸱夷相比竝五湖今日是归舟其二绮窻春柳覆鸳鸯万线千丝总一香应有光芒垂禁苑定无攀折到垣墻宫莺啼处爲金屋海燕栖来卽玉堂最是风流歌舞地石城山色接吴昌其三数峯江上是郞家翰苑蓬山路岂賖立马何人论共载骖鸾有女喜同车饭抄云母层层雪笔架珊瑚叚叚霞宿世散花天女是可知天又遣可花其四畵屛屈戍绮窻深兰气茶香重幄隂流水解翻筵上曲远山偏识赋家心诗成刻烛论佳句歌罢穿花度好音休掷丹砂成狡狯春宵容易比黄金春游二首踏靑车马过淸明薄霭新烟逗午晴日射夭桃舍色重风和弱柳着衣轻春禽欲傍钗头语芳草如当屐齿生每向东山看障子不知身在此中行其二韶光是处着芳丛轣辘香车辗镜中拂水礀如围绣带石城山作畵屛风柳因莺浅低迷绿花爲春深历乱红璧月半轮无那好碧桃树下小房栊江上宿缪西溪从野堂故人及诸郞君置酒感叹而作瓦灯布翣野风吹碧血销沉山鬼知两字铭旌还有日一棺窀穸尚无期丁宁语笑追筵几戌削衣裳忆履綦老泪绠縻挥不得江天云湿雨如丝送涂德公秀才戌辰州兼简石斋馆丈霜飞风击白虹横终古还看马角生仗钺不烦收李固举幡已许讼阳城爲臣爲友皆成是从死从军总一行太息辍耕何所道炷香稽首颂王明题将相谈兵图爲范司马蔡将军作锦州城中尘堀堁大枪五旛纷么么廿载军储困劒铁四海供输穷箭笴当宁旰食求干济中朝辰告资剥金瓯破碎繇朱提玉烛丛残爲靑璅水上徒占頳尾多天边未见旄头堕忍看北极独焦劳但看南箕又轩簸火烧武库议曲突风急中流选棙柁庙郞谁子纡筹䇿图画有人殊砐硪鸱夷旧策意匠精龙图后身腹甲果垂帘白昼尝深念蔽榻红尘正匡坐忧国何时两颊肥筹边更见双眉锁侧席有人靣相向虎头燕颔呈决惈俯躬无乃问韬奋臂何当支拉攞料理茗香亦经济位置琴书自帖妥童子夹侍状萧闲甁花低垂意婀娜围棋长日非等闲淸啸中宵笑侈哆羽扇纶巾葛武侯缓带轻裘祭征虏此时前箸借幕中他日戎衣拜道左眼中二老故自佳世上高人正亦伙岂无岘南共黍饭亦有衡山拨芋火指撝丑虏成沙虫睥睨公侯类蜾蠃畵师畵师汝何颇再㒵一人胡不可猿公石公非所希天津老人或是我効欧阳詹翫月诗崇祯壬午八月望我生六十一中秋少年对月不解翫长大翫月多牢愁今年端忧值多暇萧辰佳日心悠悠疾雷掉车天膜破急雨迎陈阳歊收须臾捧出端正月挂我东阁昇西楼靑天无尘净如埽綵云頽空凝不流平沈大地作银海改换人世成珠丘金波穆穆映八表天门荡荡开四游林木分明羽毛恐沧江彻底鱼龙忧恰如身逢尧舜淸明世烛房月殿光彩徧九州人闲喧呶竞宵宴老夫欢忻搔白头人言中秋月节候配五行秋者金之气月者水之精水得金而盛月因秋更淸此夜平分后金水互亏盈一堕西巖又隔岁譬如天醉那遽醒老夫念此意骚屑东家笑语阑南邻歌管阕促织瞿瞿隂蛩切切壁残灯揜菼明灭倦婢鼾睡高病妇嚬呻歇蔽榻芳尘凝盈尊昔酒竭老夫傍徨屛营不能寝独倚阑干顾影问明月试问今夜月穿云便炤阁道西帝车中央自昏旦三能两两犹比连紫宫台堦光晻蔼似避月驾成延迁招摇梗河杳相隔客星退次玄戈偏纷纷车骑飐满野御策睒睒王良前试问今夜月横空已炤三门东明堂髣髴罗宿衞骑官积卒堆沙虫北箕敖客状突兀卷舌附耳纷追从东壁图书俨乙夜文光祕府收朦胧试问今夜月取次曾炤天库无天街一条直如箭旄头罕毕沦前驱昴明毕暗胥失色尺组奴孽应稽诛叅伐左足陷玉井鲜卑戎狄芒角殊试问今夜月东井东南星矗矗狼星高张弧矢曲北落师门闇外蕃天垒翻向虚南哭蚩尤旗长彗偏指五鏠旬始光镞镞当阳匿影逊黄道昏夜敢与月征逐可怜今夜月不炤渝海氷北鎭祠下爟火絶锦州城边血浪起胡儿角吹汉儿曲汉人骨筑胡人垒可怜今夜月不炤襄雒阳红袖登车松漠近白衣游䰟道路长空余大隄绕高岘忍向铜駞望北邙可怜今夜月还炤庐江郡居巢湖水丛贼巢金斗城中失金印敎弩高台飞铁镞亚夫古坟满妖燐可怜今夜月还炤大梁城重围未解类月晕传烽飞礮彻夜明金梁桥空月如旧献王乐府谁人听喝月月不行邀月月不止问月月不应如规瑱两耳下方昏垫了不知结邻黄文者谁子无爲眊徒问月妖魔反在月宫里人言金虾蟇跳梁大无赖如兔顾在腹蚀月吐光怪又言月中桂婆娑百亩外屈曲䕃大蟇盘互作患害峨峨淸虚府二物爲芥蔕能令月宫窄更使月光杀虾蟇不服罪张頥哆嘴鸣呀呀幸逃上帝诛与磔遑敢突䆷仍把沙桂树在丹路丁丁寻斧尝交加绕身创瘢疗不得何能庇彼痴虾蟇仙人暂辍修月斧向我拱手长咨嗟老桂拥肿亦何咎虾蟇璅碎不足科君思只手扪天横身荡灾祲胡不梯云入月伸纸弹姮娥姮娥本非天上女乃是尧时诸侯妻控絃助羿弹九日解羽坐使阳乌微一朝窃药奔月窟逋逃抵死不肯归虎齿何曾拜金母龙工却欲师湘妃投壶调笑素女竝掷米狡狯麻姑齐尝仪占候良漫漶有黄枚筮果是非养成月精万万古轩宫台室齐光辉姮娥姮娥尔曾不如女娲氏鍊石会补靑天阙月宫八万四千戸朝陊暮缮工榾榾坐倚灵轮卧圆景枝柱何曾费毫髪尔曾不如河汉女素手札札机杼闲七襄文章擅经纬灿烂云锦回星躔谰天帝欺穷相絶汉横索下礼钱尔曾不如须贱妾布帛裁制勤妇功虽无巧心补龙衮亦有能手资天工彼挹酒浆困南斗尔耽歌舞嬉月宫敎成霓裳羽衣曲三千年后唐天蒙阿暪玉环欢失日渔阳兵起曲未终九辨九歌閟天上遗此滛乐梨园中姮娥姮娥叵耐汝恨无八翼飞上靑天诉月府月戸沈沈璅不开飞廉慵堕将谁与招唿月御通我言望舒司辔袖手咋舌不敢干雇倩玉兔衔章之帝所玉兔捣药告我以不闲西河仙人只有口喙长三尺不顾后见我飞章又心悸倚树不眠但摇手夜阑更漏急白露团团风瑟瑟篱边介鹤鸣砌下秋虫泣月榭消香篆风床卷书筴老夫不语亦不叹支頥痴向中庭立病妇梦回笑空床笑我白痴中风狂谁家翫月无歌版若箇中秋不举觞虎山桥浸水精域生公石砌琉璃塲酒旗正临天驷动歌扇恰倚月魄凉何爲烦忧添哽咽懵腾噤齘夜不央秋髪纷纷伴坠叶细雨喞喞和啼螀自从姮娥到月殿长依金穴飞夜光但闻高歌咏水镜阿谁弹事腾封章章上倘蒙天一笑素娥惎汝空奔忙老夫听罢心恻恻低头自问笑狂易妇言可云愼勿听撑肠柱肚终难释天上素娥亦有党人闲白叟将安适合眼犹见星煌煌入梦仍闻笑哑哑打门未许惊周公倒枕一任东方白壬午中秋日诵卢仝月蚀诗吟咀再四徘徊永叹余老矣阘茸眊堕欲如仝之涕泗交下心祷额榻有不能也欧阳詹翫月诗有好乐无荒良士瞿瞿之思焉乃作诗一篇题曰效欧阳詹翫月诗或曰韩退之效玉川子月蚀诗取其似子效翫月诗取其不似仝乎詹乎似乎不似乎世当有知之者中秋十七日谦益书寄刘大将军头頞叅差出五兵冲锋掠阵更专征泰山石砺千行劒淸济流环万垒营掷地漆颅供飮器漂池血沈蘸题名箧中亦有隂符在悔挟陈编作老生驾鹅行闻濳山战胜而作鴐鹅双飞天雨霜黑云亘天贼垒长烽烟汳水连涡水城阙襄阳竝雒阳其中献贼尤佼佼毒如长蛇疾于蚤濳山败衂熸游䰟弃垒孤栖走穷鸟督师堂堂马伏波花马刘亲斫阵多三年笛里无梅落万国霜前有鴈过捷书到门才一瞥老夫喜失两足蹩惊唿病妇笑欲噎罏头松醪酒新爇黄长公七十寿歌石斋詹事之兄也君不见淸漳孤臣逮系时轰雷掣电相奔随北寺纷传苇笥籍石工待琢端礼碑又不见圣人一朝解罗网大辟虞门埽汉党白鹤惊看华表还金鸡喜见纶竿上石公之兄隐者流蚤耽黄卷今白头雕龙吐凤擅词赋玉杯繁露传春秋七十长筵列孙子弟劝兄酬数千里共祝皇恩无尽期漳海西连五溪水送程九屛领兵入衞二首时有郞官欲上书请余开府东海任捣勦之事故次首及之虏骑流闻薄紫荆频年庙算倚征兵纶巾督阵推君往玉帐论功在此行仆射父兄勤远戌江东子弟敢长征成师誓戒先徒御最喜车攻颂不惊其二百万援兵集虎貔羯奴送死更何疑直须撒豆堪成队况复投醪可犒师絶辔残云驱靺鞨扶桑晓日候旌旗东征倘用楼船策先与东风酹一巵壬午除夕蓬荜依然又岁除如闻幽仄问樵渔耗磨时序心仍在管领山林计未疎爆竹声中传火急椒花颂里解严初闲房病妇能忧国却对辛盘叹羽书牧斋初学集卷第二十牧斋初学集卷第二十下牧斋初学集卷第二十下东山诗集癸未元日江天海日自新正宫柳春条淑气生花鸟房栊㸔旋好竹梧池馆报初成禁城云䕶铜龙晓阁道风廻金虎淸社叟醵钱期诅虏拟储昔酒贺昇平元日杂题长句八首靑阳玉律应三元是日朝正㑹禁门北阙千官咸拜手东除上宰独飏言甘泉烽火通廷燎绨几香烟覆殿樽朝罢开颜定相贺年年虏退有殊恩其二长淮南北并喧豗鬼卒隂风卷地来计吏毎忧烽燧近援师长畏驿书催奴锋却以长驱顿胡马疲于倒载回禽纵可知天意在藁街悬首不须推其三淮海诸侯拥传车长沙子弟近何如空传陶侃登坛约谁奉田畴间道书投笔儒生腾羽檄辍畊野老奋耰锄可怜骄虏非勍敌狼借游䰟待埽除其四东略舟师岛屿纡中朝可许握兵符楼船捣穴眞奇事击楫中流亦壮夫弓渡绿江驱濊貊鞭投黑水驾天吴剧怜韦相无才思省壁愁㸔厓海图其五老熊当道踞津门一旅师如万骑屯矢贯䝟貐成死狗槛收牛鹿比孤豚悬头少吐中华气剺面全褫羯虏魂岁酒盈觞淸不飮爲君狂喜重开尊其六庙廊题目片言中准拟山林着此翁客至敢论牀上下老来袛辨路西东延登尽说沙堤好刺促宁怜阁道穷千树梅花书万卷君㸔松下有淸风其七此生赢得老痴顽眼底孙刘亦等闲潘岳已从槐柳列石生宁在马蹄间中宵不作乘车梦淸晓长舒对镜颜邓尉梅花侵夜发香车明日向西山其八春日春人比若耶偏将春病缷铅华绿牕旧谱姜芽字绮阁新评玉蘂花晓镜十眉传蜀女晚帘双燕入卢家江南尚喜无征舰院落烧灯听鼓挝闽人陈遯鸿节过访别去二十年矣叹息吾衰甚矣时廿年重见益凄其未通问讯先垂泪不识形容伹记诗乱后情怀听夜雨别来踪迹㸔残棋慿君卷却梁溪集其对檐花尽一巵留鸿节突兀相㸔执手时依然旧雨忆前期观河靣皱嗟君老临井腰悬笑我衰历历旧游成故鬼悠悠昔梦在新诗客中何物留君住慿仗江梅玉雪枝冯二丈犹龙七十寿诗晋人风度汉循良七十年华齿力强七子旧游思应阮五君新咏削山王书生演说鹅笼里弟子传经㕍瑟旁纵酒放歌须努力莺花春日爲君长郑大将军生日㦸门瑞霭接靑冥海气营云拥将星荷鼓光芒朝北斗握奇壁垒鎭南溟扶桑晓日悬弧矢析木长风送柝铃荡寇灭奴须及早伫㸔铜柱勒新铭鲁孔孙畵竹歌古来畵竹纷可数长庆萧郞乃其祖乐天一百八十字字字萧森是竹谱畵师畵竹如写眞肥皮厚肉非其伦能貌高流与静士岂是寻尝点笔人吴门朱鹭好登涉华山归来竹满笈倚壁挥毫每长啸长鬛飘萧散箨叶归郞昌世亦潇洒风枝雪干非尝冩一茎两茎自点染花前酒后晴窻下朱老畵竹盈几束粉壁长竿森羽纛粉壁移居赁俗人卷轴丛残散灯烛归郞知我爱此君便靣长笺频见分儿童窃取友朋乞缘手散去成烟云每言赏竹贵得意东轩北牕饶蒨翠朱老归郞吾眼中渭滨千亩皆畵笥钱塘鲁生字孔孙频擕畵竹来江邨竹㴱堂中坐繙阅堂前几上争翩翻禾髥进士题识伙近援仲圭往与可竹家南董诚有之譬如说食腹岂果我挂鲁竹堂之端草堂五月生昼寒轻纱幅巾六尺簟竹窻尽日凭阑干孔孙爲人皎松雪冷比霜筠直比节闲来写竹如白云只可山中自怡悦我非乐天好事流一十五竿慙见投作歌愧乏檀栾思但觉下笔风飕飕淸隂寂寂覆茆屋棋罢闲将道书读月落庭空一见君世闲果有千寻竹虫诗十二章读嘉禾谭梁生雕虫赋而作禾髥进士谭埽着虫赋三十七篇援据古今极命物理自称原本于庄子虫天之道及其远祖景昇化书而吾窃窥其指意盖亦荀卿子请陈佹诗之意有託而云者也元微之司马通州赋七虫诗二十一章其自序以爲备璅细之形状而尽药石之所宜庻亦叔敖之意传称禹铸九鼎使民入川泽山林不逢不若仁人君子之用心古今一也余读禾髥之赋忾然叹息作虫诗十二章以诒之微之固云虵之毒百虫之辈亦百而赋止于七虫禾髥之赋虫亦以百计而余诗止于十二虫余之意卽微之之意亦卽禾髥之意也夫癸未三月十六日蜘蛛着物横丝巧谋身长踦周螫人惟果腹送喜又当头映日文偏着漫天网不收禁持慿鼠妇吞噬莫相尤灯蛾蜡炬明宵宴兰膏炳烛房可怜争扑触犹欲较低昻未许因人热那能借壁光君㸔焦烂客仍得坐高堂蝉貂尾同文彩緌冠用羽仪涂泥羞末品鸣噪竞高枝聒耳荧丝竹如簧乱鼓吹何须诮瘖痖饶舌正堪嗤蜜蜂淸都爲观阁紫殿作芳丛不分针芒毒偏于甜蜜中採花迷共主嚼蜡赚家翁又讲君臣礼排衙傲倮虫蛱蝶轻薄多生种纨繻夙世羣梢花矜粉在掠蜜与蜂分栩栩乗宵梦翩翩傍日曛滕王图畵里麟阁总输君萤腐草只如此余光能几何偶陪金殿坐长向玉堦过祕阁然藜少荒原结燐多天街昏黑候咫尺乱星河苍蝇附骥垂天表鸣鸡聒禁中巧能窥御笔误欲点屛风国土爲樊棘分身作蠁虫可能汚白璧摇翅任西东蚊得志昏黄夕偸生血肉身雄豪推豹脚丑类到浮尘下䇿聊攻火中宵易及晨蟭螟尔何族巢蜨自成邻蛔蛲何物蛔蛲种偏能帝所游窟营䁝腑秽籍记肺肠幽刺探攅多口鑚营并九头三彭行僇近天听却悠悠蚁党类闻羶伙功夫时术多眞能倾栋宇未可薄么么辇重濳营坞身轻稳占窠拉逻忧大厦一木竟如何米虫宛尔能蝗黍公然学蠧鱼耗应雀鼠并谋岂稻梁疎不惜春农苦频分尚食余秋风黄叶候爲尔重嗟吁蟋蟀王井更筹急金笼帏幄长枕函听选将帘阁㸔登塲盆盎成关塞输赢一哄堂襄樊频告急莫恼贾平章禾髥遣饷醉李内人开函知爲徐园李也戏答二絶句醉李根如仙李深靑房玉叶漫追寻语儿亭畔芳菲种西子曾将疗捧心其二不待倾筐写盎盆开笼一颗识徐园新诗错比来禽帖赢得粧台一笑论癸未四月吉水公总宪诣阙诒书辇下知已及二三及门谢絶中朝寝阁启事慨然书怀因成长句四首靑镜霜毛叹白纷东华尘土懒知闻余光乍可从人借乞火何当向子分老去始谙鱼鸟性穷来长傍鹿麋羣絶交莫笑嵇康懒卽是先生誓墓文其二垂帘隐几坐昏朝引镜摊书意象遥香序可堪论甲煎弹文谁敢证甘蕉三眠柳解支憔悴九钖花能破寂寥信是子公多气力帝城无梦莫相招其三四朝天放一遗民梧下松闲岸葛巾仕路揶揄诚有鬼相门洒埽岂无人云皴北岭山如黛月浸西湖水似银东阁故人金谷友肯将心迹信沈沦其四虚堂长日对空枰择帅流闻及外兵玉帐更番饶节钺金瓯断送几书生骊山旧匣埋荒草谯国新书废短檠多谢羣公愼推举莫令人笑李元平嘉禾司寇再承召对下询幽仄恭传天语流闻吴中恭赋今体十四韵以识荣感夕烽缠斗极昃食动严宸帝赉旁求急天章召对勤容纡便殿淸问及遗民当宁吁嗟数班行省记眞虚名劳物色朴学媿天人四达聪明主三缄宻勿臣东除宜拱默北向共逡巡日月诚难蔽云雷本自屯孤生心自幸幽仄意空频漫欲占连茹何关叹积薪丹心悬魏阙白首谢平津感遇无终古酬恩有百身尧年多甲子禹甸少风尘歌罢临靑镜萧然整角巾次韵徐叟文虹七十自寿诗四首少日秦川见此翁银筝寳马气如虹春风尝发檀槽里秋雨都销羯鼓中皂㡌唿卢三白转舡醉客百分空歌阑舞歇黄金尽赢得童心老尚童其二棊局何当㸔朽柯郞当舞袖自婆娑每临百尺嗟茎草更倚千章笑蔓萝鼠穴啁啾因梦少鹅笼吐纳幻人多麻姑儗送千钱酒莫惜开尊缓缓歌其三荆扉昼闭突烟轻世事浑如覆旧枰薄靣亲知从水冷饥肠儿女任雷鸣蚊巢蚁穴多争鬬鴈旅鸿宾自却迎髪白可知心幷白焚香散帙有余淸其四悠悠名利笑排塲屈指东陵更首阳七十古稀应小驻百年未满莫严装浮生作伴皆欢伯白眼㸔人卽睡乡无那当歌君不飮松风吹沸拣芽汤以二十千爲城北公称寿侑以二银琖满陌靑蚨满百年爲君取酒祝长筵麻姑笑杀临安姥要索方平买酒钱次韵银琖双双介寿年更将瓜果助红筵天孙自有天钱使不比牵牛只欠钱輓西蜀尹西有二首长庚昼陨蜀岗头井络星躔闇斗牛盍以三号观季扎谁从永夜问班彪万言书上黄扉寝七字诗来靑简休死骨可怜犹蹭蹬夔门烽火接荆州其二济物安民事已赊空余一木寄天涯墓前定有聪明树世上应无富贵花不瞑目犹营四海未亡䰟巳度三巴伤心岂合扬州死是处垂杨有暮鸦答嘉善夏雪子枉寄兼订见过二首淸文丽句满奚囊吴越才人敢雁行初日芙蓉谢康乐月中杨柳孟襄阳莲花漏点淸宵雨贝叶经繙静室香闻道孤山新结隐秪应配食水仙王其二汗竹溪藤卷帙纷千金敝帚漫云云百年自笑吾攻愧后世还期子定文阁涌诸峯山有月窻含半野水如云傍檐干鹊何时噪洒埽先除蔽榻尘中秋日得凤督马公书来报勦冦师期喜而有作衡门两版朝慵睡檐前鹊喜喧坠地鹖冠将军来打门尺书远自中都至书来尅日报师期正是高秋誓旅时先驱虎旅淸江汉厚集元戎出寿蕲伏波威灵天所付花马军声鬼神怖郢中石马频流汗汉上浮桥敢偸渡浃旬风雨洗靑㝠璧月今宵出广廷老夫洗醆酹尊酒再拜先占太白星灯下㸔内人插甁花戏题四絶句水仙秋菊并幽姿插向磁缾三两枝低亚小牕灯影畔玉人病起薄寒时其二浅澹疎花向背深插来重折自沈吟剧怜素手端相处人与花枝两不禁其三懒将没骨貌花丛渲染繇来惜太工会得远山浓淡思数枝落墨胆缾中其四几朶寒花意自闲一枝丛杂已斓斑慿君欲访缾花谱只在疎灯素壁闲三良诗三良者啇丘叚增辉含素沂州高名衡平仲遂安汪乔年岁星也崇祯戊辰贼䧟啇丘含素谢贤良辟召率乡人扞贼贼再攻䧟之与翰林马刚中俱被执不屈而死辛已春贼围大梁平仲以御史巡方乗城击却之上特命以佥都抚豫贼去围我师于郾岁星以秦督赴援遇贼于襄城力战死之是冬贼复围大梁平仲固守经年九月汴沈于河平仲渡河而北贼解去得请归里奴兵䧟沂平仲夫妇骂贼死之呜唿是三君子者皆余及门之士余稿项黄馘视息牗下观其接踵死事横身殉国有余媿焉白乐天有哀二良文余放之以哀三君子作哀三良诗段贤良含素段生湖海士矫志营儒术道心旣渟泓侠气亦逬逸臂鹰弄丸剑亡羊视佔毕结客少年塲抠衣大儒室玄纁有道聘铜墨邑宰秩折腰耻鸣琴蒿目忧化瑟投劾谢京华幞被返蓬荜汝雒弥祲氛汴宋连狂獝奔窜咸戴头迎䧏多屈膝拊心念多垒奋袂起投笔部署及妇女馈饷罄饠饆孤城我援绝悉衆贼势壹冲梯舞崔嵬礟石碎觱栗城陷尸撑柱巷战血泌瀄堂堂马翰林并马困绠繘生得齐慨慷逼降互呵叱南云敢后死臧洪意同日圣朝崇死优所司奏报失千秋万祀后双庙应崒嵂余昔坐钩党讼系拘请室子来访幽囚再拜慰茧疾遂请职槖饘奋欲负斧锧重趼赴函丈酹酒祝元吉昻藏论节义顦顇数国恤盈朝谁负担举世尽巾栉植冠髪如竿流吻涎欲溢斯人犹在眼其言良可质篝灯见光芒抠衣想削戌哭罢霜满天诗成月东出入戸长叹息隂风助啾喞汪中丞岁星汪子循良吏斤斤饬簠簋修谨固足多剸割亦可倚一朝拥旄纛三秦爲赐履雄边当重寄岂能称指使况复覆军余兵残将亦弛惊魂怯皷鼙败气蒙壁垒贼兵下宛雒军威卷熊耳乗胜围郾城援师絶蜉螘牵率残伤卒长驱与角觝贼遂抜围来其行疾如鬼士饱如狼噬马腾竞帆驶我师不能军辙乱复旗靡哀哉二万人刲屠尽羊豕堂堂大中丞孤身䇿马箠首已离鱼剑胸犹集猬矢呜唿数年来盗贼易纲纪奕棋国谋误儿戏师律否武夫保项领文臣涂脑髓项城傅丧元襄城汪折趾甲弃战塲外马归贼营里征兵抟泥沙催战促刻晷但知赴期会谁复量彼已归元国子生免胄先轸喜三败谁能反一死亦可矣忆子爲郞时矫时柱顽鄙抗论每仰屋愤盈或抵几褁革固所期舆尸亦求是哀哉殉国心耿耿殁犹视长歌聊慰借人生㑹有死不见韩城相低头向槃水高侍郞平仲平仲巡两河揽辔出西台勍寇方燎原宛雒荡刼灰移师围大梁投鞍成覆敦登陴七昼夜死守慿崔嵬累卵我势急中目贼熖推保汴唯女劳国功帝念哉遂膺全豫寄旌节焕昭回解严踰夏秋悉衆贼复来长壍截飞鸟巨礟轰殷雷濳隧穿地裂梯冲舞风頽及堞骨相柱薰穴尸成堆负戸我告病濡褐敌未衰是时诸道兵左次大河隈半夜朱仙鎭十万溃喧豗沈城声援绝馈运角道隤攂石尽发栋陈焦资炊骸噬指徒恸哭大临谁告哀河伯爲解围洪流夜击礧我师旣北徙贼戈亦南回优诏许休沐宠秩旌厥能还家甫抹马虏入沂城隳抗辞骂凶丑并命捐匹侪吁嗟忠壮士纠纆罹凶灾贼锋乍撞㧙奴刃旋提搥自从兵兴后屠溃自相偕金柝不夜击和门尝昼开九攻敌巳穷三板志不乖方鎭皆斯人王略宁未恢何当大星陨坐见长城坏我非哭其私惜此天下才綘云楼上梁以诗代文八首负戴相将结隐初高楡深柳惬吾庐道人旧醒邯郸梦居士新营履道居百尺楼中偕卧起三重阁上理琴书与君无复论荣观燕处超然意有余其二丽谯如带抱檐楹置岭标峯畵不成窣堵波呈双马角招眞治近一牛鸣琴䌓山应春絃响月白香飘夜诵声还似玉眞淸切地云窻风戸伴君行其三曾楼新树綘云题禁扁何殊降紫泥初日东南长自炤浮云西北任相齐花深䋄戸流莺睡风稳雕梁乳燕栖一曲洞箫吹引凤人闲唱断午时鸡其四三年一笑有前期病起浑如乍嫁时风月重窥新柳眼海山未老旧花枝争先石鼎搜聨句薄怒银灯算刼碁见说秦楼夫妇好乗龙骑凤也参差其五綘云楼阁牓齐牢知有眞妃降玉宵匏爵因缘㸔墨会苕华名字记灵箫珠林有鸟皆同命碧树无花不后凋擕手双台揽人世巫阳云气自昏朝其六燕寝凝香坐翠微辰楼修曲启神扉逍遥我欲爲天老恬澹君应似月妃霞炤牙箱双玉捡风吹纶絮五铢衣夕阳楼外归心处县鼓西山观落晖其七宝架牙籖傍绮疏仙人信是好楼居风飘花露频开卷月炤香婴对较书拂𥿄丹铅云母细篝灯帘幙水精虚昭容千载书楼在结绮齐云总不如其八驾月标霞靣靣新玉箫吹彻凤楼春绿窻云重浮香母翠蜡风微守谷神西第总成过眼梦东山犹少畵眉人慿阑其指尘中笑差跌何当更一尘癸未除夕三年病起埽愁眉恰似如臯一笑时渐喜闺门欢有緖剧怜海宇乱如丝昇平节物椒花在感激心情腊酒知莫讶骰盘争喝遣要将连掷赌王师甲申元日又记崇祯十七年千官万国共朝天偸儿假息潢池里倖子魂销槃水前天䇿纷纷忧帝醉台堦两两见星联衰残敢负苍生望自理东山旧管絃牧斋初学集卷第二十下牧斋初学集牧斋初学集卷第二十一牧斋初学集卷第二十一杂文一春秋春秋书曰晋赵盾弑其君夷臯欧阳子曰学者不从孔子信爲赵盾而从三子信爲赵穿欧阳子之意主于掊击三子而未尝于左氏之传易其心而求之也左传曰乙丑赵穿攻灵公于桃园宣子未出山而复太史书曰赵盾弑其君以视于朝宣子使赵穿迎公子黒臀于周而立之壬申朝于武宫左氏之证赵盾之弑者有三灵公在则出奔闻弑则未出山而复一也弑君者穿也逆新君者亦穿也而宣子使之二也太史以不讨贼责盾盾以谁伊慼自责俄而使之逆黑臂焉于讨贼之说何居三也左氏证盾之弑君可谓深切着明矣而曰信爲赵穿者何也亡不越竟反不讨贼董狐之狱辞也盾而不与闻乎弑也则亡必越竟不越竟则必与闻也盾而不与闻乎弑也则反必讨贼不讨贼则又必与闻也反而讨贼则贼之主名穿也反不讨贼则贼之主名盾也譬之律家杀人穿下手之人也盾造意者爲首也故曰非子而谁此董狐之狱辞也孔子曰越竟乃免越竟乃免犹云讨贼乃免也讨贼则必越竟不越竟则必不讨贼此一事也孔子诛盾之心以其与闻乎弑而必不肯越竟则反不讨贼又不待言也董狐断赵盾之狱以两言而孔子以一言孔子之议狱也精矣左氏之记事也覈矣春秋论二以高贵乡公之事按之则可以断赵盾之狱矣盾自帅中军废置生杀盟会侵伐皆出其手士会曰盾夏日之日也举国畏之久矣灵公欲杀之非独患其骤谏也愤其专也高贵鄕公出怀中黄素诏投地曰行之决矣正使死何惧亦此意也成济者盾之赵穿也穿与胥甲父同罪而穿庇之欲以有爲也贾充叱成济曰司马公畜养汝辈正爲今日盾之庇穿犹是也陈泰者盾之董狐也盾曰呜唿我之怀矣自诒伊慼司马昭见泰泣曰玄伯天下其如我何泰曰惟腰斩贾充以谢天下又曰但见其上不见其次昭乃更不复言盾与昭之情状何其似也昭能收成济斩之盾不能何也成济奴隷小人昭视之孤豚腐鼠耳穿者盾从父昆弟之子使之掌兵得衆以行其弑逆弒君之后使将而迎新君不解其兵柄以自固也昭之杀济也以解衆也盾则何解之有齐史书曰崔杼弑其君崔杼杀之犹有畏心焉盾于晋史之书弑也坦腹而当之彼以爲埶国之命负仁俭恭敬之伪名爲国人之所与虽弑其君而可以不慙也盾未尝辞弑君也左氏未尝不信盾弑也百世之下儒者曲爲之解不巳愚乎苏子繇曰亡而不越竟反而不讨贼安知盾之非伪亡而使穿弑君曰盾非伪亡者也盾在国中惧灵公挟之以爲质盾出而穿可以纵兵无所忌也公羊曰赵穿缘民衆不说起弑灵公然后迎赵盾而入与之主于朝而立成公穿之迎之也盖曰君弑矣君弑则可以复矣此盾亡不越竟之案也春秋论三左传曰许悼公疟飮大子止之药卒大子奔晋书曰弑其君此叙许止弑君之案也止之弑君孰书之许之国史书之也孔颖达曰仲尼新意实非弑而书弑非也然则悼公曷爲书弑止弑之也左氏曰飮世子之药卒公羊亦曰止进药而药杀也止之弑悼公以药弑也以药弑与以刃弑有以异乎左传又曰大子奔晋止药杀其父身爲药主不繇国医国人不与而奔晋也传书奔晋所以成乎其弑也自公谷主不甞药之说而后儒纷然聚讼曰止非实弑春秋加弑焉以讥子道之不尽也夫子道曰不尽云尔加弑焉与商人蔡般等孔子之制法若是酷乎不尝药曰弑推刃亦曰弑商人蔡般不有佚罚乎然则二传何爲而有此言也曰此必许止弑逆之后欺罔其国人哭泣歠飦粥伪哀痛以自盖也流闻者不察而信之是以传于此言也不立乎其位以与其弟则不奔晋大子奔晋则虺之位非其兄之所与明矣奔晋之后死不死未可知曰未踰年而死吾无征焉尔左传载君子之言曰尽心力以事君舍药物可也人子尽心力以事君犹舍药物而况于以药弑乎左氏之书往往旁摭异闻盖公谷之前已有不尝药之说故引君子之言以駮正之非眞以爲不舍药物而加弑也公羊曰君子卽止自责而责之也春秋之立法犹律令也律令之议罪也必傅其所当比以其人之自责而入之也亦将以其人之不自责而贳之乎如是而何以爲刑书春秋论四自公孙弘董仲舒爲公羊学武帝尊公羊家繇是公羊大兴西汉多引公羊家断狱张汤爲廷尉欲傅古义决狱乃请博士弟子治尚书春秋补廷尉史平亭疑法以汤之酷烈如此况其它乎朝廷有大议儒者往往引经谊裁断一言而决至使人主宰相相顾叹息于经术则善矣以此爲折狱之准则非也汉律不可见矣唐宋以后各有律法前主所是着爲律后主所是着爲令顾欲引春秋之义断后世之狱是犹禁奸盗以结绳理文书以科斗岂不缪哉汉世去春秋未远公谷之学卽齐鲁之学也援春秋以断汉狱犹爲近之本朝去汉远矣而况于春秋乎乃欲以赵盾许世子止之狱辞傅本朝之律令不已迂乎近代进药之狱有二以唐事断之可也世宗之升遐也与唐宪宗相似柳泌僧大通付京兆府决杖处死方士王金等之议辟宜也李可灼之事与柳泌少异以和御药不如法之律当之可也当国大臣则有穆宗贬皇甫鏄之法在不此之求而援引春秋书许止之义效西汉之断狱此不精于经谊之过也春秋论五自古䜛佞小人唱邪说以摇国论未有不援引经谊粲然可观者也本朝穆庙初大臣欲反王金之狱则曰先帝不得正终子无改父此亦佞人之言似是而非者也赵昭仪倾乱汉室亲灭继嗣司隷请事穷竟丞相以下请正法议郎耿育上疏以爲愚臣不能深援安危定金匮之计又不知推演圣德述先帝之志迺反覆挍省内暴露私燕晏驾之后尊号巳定万事已讫乃探追不及之事讦扬幽昧之过此臣所深痛也卽如臣言宜宣布天下使咸晓知先帝圣意所起不然空使谤议上及山陵下流后世远闻百蛮近布海内甚非先帝託后之意也孝子善述父之志善成人之事唯陛下省察育之言皆应经谊岂非佞人之尤者乎近代小人訾挺击移宫之事者曰慈曰孝上痛山陵下惜宫禁皆耿育之议爲之祖也春秋书曰夫人孙于齐左传曰不称姜氏絶不爲亲礼也夫人姜氏薨于夷齐人以归夫人氏之丧至自齐公羊曰贬必于重者莫重乎其以丧至也何休曰刑人于市与衆弃之必于臣子集迎之时贬之所以明诛得其罪也吾夫子鲁之臣子也于鲁之二夫人大书特书无所忌讳耿育之所谓暴露私燕谤及山陵者吾夫子其戎首也哉天启进药之狱蒙有猜焉进药决之禁中阁臣不爲药主一也光宗寝疾弥留非以红丸故奄弃万国二也舍崔文昇而问李可灼三也谷梁子曰于赵盾见忠臣之至于许世子止见孝子之至儒者相沿服习以爲精义执此以断斯狱则过也高新郑非小人也假经义以讼王金比于佞矣异议者奉其言爲圣书则舛也旣而曰三朝要典允称信史光庙实录亟须刋定阐累朝之慈孝洗君父之恶名莫不援据经谊依附忠厚庄生有言儒以诗礼发冡其是之谓乎余故作春秋牧斋初学集牧斋初学集卷第二十二牧斋初学集卷第二十二杂文二鸡鸣山功臣庙考上太祖实录洪武二年正月乙已立功臣庙于鸡笼山六月丙寅功臣庙成论次诸臣之功以徐达爲首次尝遇春又次李文忠邓愈汤和沐英胡大海冯国用赵德胜耿再成华高丁德兴兪通海张德胜吴良吴祯曹良臣康茂才吴复茅成孙兴祖凡二十有一人命死者塑像祀之仍虚生者之位初胡大海等殁上命塑其像于卞壷蒋子文之庙至是复塑像于新庙是祀也掌在太尝记在会典二百余年已来未之有改也太仓王世贞独考其误以谓国初之封六王韩魏郑曹宋衞也立庙之时韩宋犹未受封何以前知其不令终而绌之黔宁是时官不过指挥何以知其必树大勋而骤登之此记事者之误也然则云何曰塑像虚位诚有之其后如韩宋者则弗克与享也今之位次据永乐初年见在者而书之也王氏之考覈矣而未及详也夫岂惟黔宁哉初封二十八侯何以独举五人继封十二侯何以独举一人自蕲国以外皆以有功待封者也若黔国则与黔宁比肩者也如国史之云其所谓论次者以何爲援据乎国史于二年旣云论次诸臣之功定祀二十一人矣七年六月书祔祭新战没定辽衞指挥高茂等三十八人八年正月又书增祀华云龙李思齐等一百八人九年又书祔祭何文辉及有功者一百八人十三年又书祔祭顾时以下二百八十人以二年之定祀者爲是则七年以后不宜增以七年后之增祀者爲是则二年之祀未尝定同是祀典同是国史而前后舛错如此此所谓以子之矛陷子之楯者也虚位塑像王氏以谓诚有之吾以爲非也二年正月上勑中书省臣曰诸将相从捐躯戮力开拓疆宇有共事而不覩其成建功而未食其报追思功劳痛切朕怀其命有司立功臣庙于鸡笼山序其封爵爲像以祀之九年七月又谕礼官曰诸将始从征伐宣力效劳朕于爵赏不敢吝惜大者公小者侯死则俾之庙食以报其功繇二年之勑观之则云塑死者之像繇九年之谕观之则云报死者之功其辞意甚明也令果有生者虚位之事则立庙之日宁不以此明谕省臣而独谆复于死者耶罗鹤记云鸡鸣山庙祀定于洪武十一年斯又与二年何异一统志云南京功臣庙建于洪武二十年嘉靖中科臣礼官驳郭威襄配享之议皆援以爲証且谓黔宁东瓯此时尚在以实生者虚位之说虽然宋颍凉三公与长兴武定二侯皆无恙也如宋颍凉三公者将先虚位而后绌之耶长兴武定或先虚位而后不及补耶王景撰黔宁神道碑云王薨之明年塑像功臣庙勑太尝祀以大牢令二十年位次已定则黔宁之塑像何以待其薨之明年耶传曰豫凶事非礼也记曰之生而致死之不仁而不可爲也以皇祖之神圣观会通以行典礼而缪盩若是耶故生者虚位之说吾断以爲无之鸡鸣山功臣庙考下然则二十一人之祀其定于何时乎曰吾未有征也其殆当圣祖末年胡蓝二党底定诸公侯之以罪诛者以嫌死者芟夷旣尽而后二十一人之论次始定乎国初文臣则平章武臣则都督指挥皆得祔祭洪武图志云功臣庙在鸡鸣山南凡本朝开国元勋功在社稷泽及生民者则祀于此志刻于洪武二十八年岂圣祖末年尝汰除祔祭文武诸臣而独举元勋之祀乎攷之会典正祭中山以下六人配以郢国以下十五人两庑各立一牌总书故指挥千百戸衞所鎭抚之灵盖举汰除祔祭诸臣而合祀之也一统志所载定于洪武二十年者庶几近之虽然二十一人之论次果出自圣祖其权衡未有不曲当者也今则犹有猜焉六王吾无闲然矣六王以下梁国六公皆与享太庙者也而永义独不在二十一人之列享祀之礼莫重于太庙古所谓其从与享先王与祭于太烝者也举其重而废其轻于义何居二年正月丁未以功臣廖永安等配享太庙四年四月定合祭功臣配享之礼永安等七人之配享太庙旧矣不知何时革而爲六也六年赐永安等七人谥号九年加赠十三年改封郧国圣祖之追念永安未尝少杀也郑晓谓九年罢永安祀者误也然则太庙之黜郧国殆未必出圣祖之意矣功臣庙之祀又安得而绌之如谓德庆之获罪足以累其兄则泗国独无宋国爲之弟而虢国独无南安爲之弟乎然则永义郧国之不祀功臣庙者非定论也国初死事诸臣与于两序者梁国五公之外济国安国东海燕山四人而巳在太平则有东丘辈而不得与在南昌则有陇西忠节辈而不得与在康山则有济阳淸河高阳安定辈而不得与至于陷虏剖腹如乐浪者以督府峻赠上公而亦不得与东丘诸公纵不得与梁国六公等独不当与济国东海燕山相上下乎乐浪之忠烈又岂少逊于安国乎如谓东丘诸公死事之地已有特祠则梁国不尝祀于南昌而越国不尝祀于金华乎故吾谓济国四人之祀其于以报国初死事之臣殆有未尽也此亦非定论也开国功臣以逆诛以嫌死者例不得与享其有生封侯死封公赠谥稠叠而亦不得与者身死之后党事发露如滕杞陜许芮永诸公是也滕国之祔祭已见于国史盖祔而后黜者也独吴海国俨然从其兄之后庙食至今何居庚午五月之诏播示天下者海国不在二十七人之列乎其罪状未明纵不比于滕𣏌诸公又岂独后于陜国乎陜国不祀而海国祀其何以服陜国之心乎海国之得祀于祀爲不典于国爲失刑此未必圣祖之意也恐亦非定论也以位次攷之其载在会典者东序则冯郢国以下七人西序则胡越国以下八人与今庙中位次相合吴江国在西序吴海国在东序皆居第五跻海国于江国之上斯爲越祀矣实录则云次胡大海次冯国用皆西先于东江国兄弟适当其次而华高丁徳兴序于兪虢国张蔡国之上则以配享太庙之元勋抑而居下又未可谓之顺祀也繇此推之二十一人位次实录会典彼此错互巳不可考正一统志之所载未知何所援据又岂可遽信哉吾学周礼其可爲三叹已矣然则嘉靖中太庙配享之议如何曰文成宜与享太庙者也进威襄于二十一人之列吾无讥焉尔致身录考成化闲吴江处士史鑑明古与长洲吴文定公爲友尝请文定公表其曾祖讳彬字仲质之墓今匏菴集中所载淸远史府君墓表是也万历中吴中盛传致身录称建文元年彬以明经征入翰林爲侍书壬午之事从亡者三十二人而彬与焉彬后数访帝于滇于楚于蜀于浪穹帝亦闲行数至彬家诸从亡者氏名踪迹皆可考证前有金陵焦修撰序谓得之茅山道书中好奇慕义之士见是录也相与欷歔太息徬徨凭弔一以爲必有一以爲未必无南科臣欧阳调律上其书于朝且有欲爲请谥立祠附方铁诸公之后者余以墓表曁录叅考之断其必无者有十表称彬幼跌宕不羁国初与诸少年缚贪纵吏献阙下赐食与钞给舟遣还恭谨力田爲粮长税入居最每条上利害多所罢行鄕人赖之如是而巳令彬果逊国遗臣纵从亡访主多所讳忌独不当云曾受先朝辟召乎卽不然亦一老明经也其生平读书纉文何以尽没而不书乎文定之表盖据明古行状何失实一至于此其必无者一也表称每治水诸使行县县官以爲能推使前对反覆辨论无所畏彬旣从亡闲归尚敢卭首伸眉领诸父老抗论使者前独不畏人物色乎县官岂无耳者独不知爲故翰林侍书推使前对使者乎其必无者二也表记彬生平自缚吏诣阙足迹不出里闬录载其闲关访主廿年之闲徧走海内何相背也洪熙初奉诏籍报民闲废田减邑税若干石以录考之彬方访帝于滇南何暇及此其必无者三也表言彬重然诺遇事不计利害至死不悔而录云以从亡爲雠家所中死于狱彬实未曽死狱而云以从亡死狱甚其词以觊䘏也表书其卒之日宣德二年三月十日而录云后三日书其年六十有二而录云六十七卒之年与日皆舛误其必无者四也从亡狥志之臣或生扞牧圉或死膏草野或湮㓕而渊沉或鸟集而兽散身家漂荡名迹漫漶安有晏坐记别从容题拂曰某爲补锅匠某爲葛衣翁某爲东湖樵比太学之标榜拟期门之会集哉野史记壬午七月有樵夫闻诏自湛于乐淸之东湖今则以爲从亡之牛景先岂湛湖者一樵从亡者又一樵耶其必无者五也录载彬入官后元年谏改官制四年请坚守请诛増寿皆剽窃建文时政以彬事傅致之也不然何逊国诸书一时论谏皆详载而独于彬削之耶其必无者六也录后有敷奏记事洪武二十四年八月廿五日东湖史仲彬缚贪纵官吏见上于奉天门赐酒馔宝钞次日陛辞朱给事吉祖之秦淮王文学彜张待制羽布衣解缙赋诗赠行而给事中黄钺记其事按朱吉墓记洪武二十三年辞荐不起廿五年以明经能书荐入中书书诏勑二十七年授戸科给事中是年吉正辞疾里居尚未入官何得称给事中祖饯秦淮也张羽爲太尝司丞谪岭南半道召还自沉于龙江此洪武初年也王彝与魏观高启同诛洪武七年也解缙二十三年除江西道监察御史旋放归是年缙不在朝又不当称布衣也黄钺建文元年以宜章县典史中湖广鄕试次年中胡广搒进士授刑科给事中安得洪武中先官给事也作是录者以钺同郡人又死于壬午故假钺以重彬而不知其蹖駮若是其必无者七也录云吴江县丞到彬家问建文君在否彬曰未也微哂而去当时匿革除奸党罪至殊死何物县丞敢与彬开笑口相向乎此鄕里小儿不解事之语其必无者八也当明古时革除之禁少弛矣明古之友自吴文定而外如沈启南王济之辈着书多讼言革除何独讳明古之祖明古爲姚善周是修王观立传具在西邨集中大书特书一无避忌何独于已之祖则讳而没其实乎其必无者九也郑端简载梁田王等九人松阳王诏得之治平寺转藏上彼云转藏此云道书其傅会明矣序文芜陋亦非修撰笔也其必无者十也史之后人诸生兆斗改录爲奇忠志多所援据通人爲之序以爲有家藏秘本合于茅山所传者也去年兆斗过余问侍书事眞伪云何余正告之曰伪也爲具言其所以兆斗色动已而曰先生之言是也问其所藏秘本则逊谢无有余观西邨集赵秉文画䟦考云世之作伪者幸其浅陋不学故人得而议之使其稍知时世先后而饰词以实之尚何辨哉明古之论殆爲斯录发欤语有之俗语不实流爲丹靑余之爲是考也深惧夫史家弗察溺于流俗而遗误后世也余岂好辨哉书致身录考后余作致身录考客又持程济从亡日记示余余掩口曰陋哉此又妄庸小人踵致身录之伪而爲之者也按张芹备遗录济朝邑人爲岳池县敎谕有术数建文命䕶军徐州金川门破不知所之郑端简则云济曾爲翰林院编修爲建文君决计薙髪数以术免于难端简好奇或因河池学舍及徐州碑石之事而傅会之未必确也又言济随建文君来南京至京不知所终端简未见实录故杨行祥之狱在正统五年而逊国记言天顺初斯已譌矣其所谓西内老佛者国史巳明着其伪而况从亡之臣随至南京者谁见之而谁识之乎又况所爲日记者谁授之而谁传之又将使谁正之乎作致身录者涉猎革除野史借从亡脱险之程济傅合时事伪造彬与济往还之迹以欺天下而又伪造济此书若将疏通证明之者此其本怀也致身录之初出也夫已氏者言于文宫庶文起曰当时程济亦有私记载建文君出亡始末惜其不传耳文起敍备载其语亡何而日记亦出矣济之从亡仅见于野史其曽有私记出何典故夫已氏何从而前知之此二书者不先不后若期会而出汲冡之古文不闻发冡江左之异书谁秘帐中日记出而致身录之伪愈不可掩矣甚矣作伪者之愚而可笑也大抵革除事蹟旣无实录可考而野史眞赝错出莫可辨证吾邑有黄给事钺者忧居闻变自投琴川桥下死里人杨仪爲给事立传载给事与方希直执手商榷云云又称给事少受学于其五世祖濙濙之子福收其尸爲诗弔之梦羽好着书浮诞不实又喜夸大其谱牒识者哂之同时邓韨修邑志削濙福不载固已正其诬矣而此传已流传人闲互相援据繇此观之岂独二书之袭伪哉他如懿文新月之句则残元之陈编也铁氏二女敎坊之作则沈愚之艳诗也史翼之载李祺吾学编之载尝昇皆云以建文命战守江浦攷其实则皆洪武中或死或戮者也正史旣不可得而见矣后之君子有志于史事者信以传信疑以传疑无好奇撺异而遗误万世之信史则可也或曰革除之际忠臣义士騈首接踵而身名湮没天下之所悲也与其过而削之宁过而存之不亦可乎余应之曰是固然矣妄一男子欲荐撙其先祖信笔排缵俨然附方铁诸公之后猥云过而存之则吾恐革除之书且充栋宇而其庙祀且徧阛阓也且夫少帝之事往矣忠臣义士不可谓不多矣若子之言其必人挟射天之矢家畜吠尧之犬使成祖无所容于天地而后快与今之君子夫谁非戴天履地服事成祖之圣子神孙者欤其亦弗思而已矣书杨仪金姬传后余尝删削杨梦羽金姬传存其近是者若干言附于平吴录之后今年採辑伪周事略乃知其尽诬也传称平江鎭帅脱寅恐尝熟失守遣叅谋杨椿将兵二千人守御士德兵渡福山港椿伏兵湖桥与士德转战甚力兵败遁还吴门椿之没也吴兴张文蔚作诔称至正十六年正月辛亥晦义军府参谋杨椿与守齐门而淮兵奄至明日城且陷犹跃马唿其子若有所指授追者及之遂倂遇害文蔚之诔于时盛称之顾不载椿与士德战尝熟事及攷徐显克昭爲椿立传则云至正丙申郡守籍民守陴君以贡士亦与焉予以告其参军谋事邬宻公筠署君李司马賔客佐其军君入幕之明日淮兵卽附城戎衣率其卒昼夜独守一隅比明大官绾郡绶者皆遁去兵夺门入君独持弓矢督民伍接战遂死城下繇此观之椿之爲叅谋徐所援引也入幕之明日而淮兵卽附城安得有先奉脱寅命守御尝熟之事以是知文蔚之诔爲信而梦羽所载皆诬也传又称椿卜居湖桥家庙岿然士诚撤以造金姬墓祠此又诬也徐传云椿平江人也以尚书敎授里中文蔚诔云椿故吴中授徒累应鄕试吴文定公䟦文蔚诔亦云椿蜀人侨居吴中初不言居尝熟也椿贫居授徒几不免授兵登陴岂有余赀营建家庙又壮丽若是耶传称椿爲宋少师栋之后与杨文靖子孙居尝熟者相爲伦齿人言梦羽好夸大其族姓欲假椿爲谱牒重亦已陋矣梦羽他着述多子虚亡是之谭人皆知之此传载伪周始末缘饰形似惧其爲史家之蠧不可以不正也梦羽以此传示邓文度文度书复之曰文字不可坏元气宏博深厚其人所享必厚文度之规梦羽有㫖哉梦羽名仪官至副使文度名韨鄕贡士扬爱慕史汉工词曲而邓每称述儒先有本之学其志尚不同皆嘉靖中吾乡博雅名士也天启六年七月望日书书建玉皇阁疏后干元观在小茅山西北郁冈山下自充符张尊师住持崇饰尊严殿宇岿然而玉皇殿阁未就中尝侍李君捐赀缔搆又爲文以唱导充符书来请余记其后呜唿自奴寇交讧兵荒杂作民穷财尽赋歛绎骚天子尽减乗舆掖廷诸费大小臣工皆辞俸钱赎罪借贷壹切搜括犹恐不给当此之时一钱寸布不悉输县官佐缓急而用以饰神区崇楼观不亦迂而无当乎是大不然尝观张啇英崇禧观碑称道家论三淸帝位有玉皇天皇北极之别以儒家括之一上帝而已儒家之言天帝有六天五帝之说纷如聚讼其实一昊天上帝而巳大戴礼载郊祀之祝辞曰皇皇上天炤临下土集地之灵降甘风雨庻物羣生各得其所靡今靡古然则灾害流行庻物有不得所者其请命于上帝宜也周礼太祀掌六祈以同鬼神示天神人鬼地祗不同则六厉作见故以祈礼同之天子将出征类于上帝禡于所征之地国有大故大烖皆祷祀上下神示今海内中原版荡骸骨支柱庻物羣生不可谓得所矣大故大烖六厉作见宜莫甚于此时于是乎饰神区崇楼观效古者号唿求福之义不可谓无当也汉武伐南越告祷于太乙爲太乙鏠旗太史奉以指所伐国太乙卽上帝也圣天子神武不杀灵旗所指无不扑灭亦将徼福假灵于上帝玆阁之建岂非类造上帝之遗意与上元之获宝也楚州尼上昇见帝授十三宝以鎭中国之灾玆山爲金陵膏腴勾曲地肺兵水不加灾疠不犯祀上帝于此山帝必将降宝以鎭国也又何疑焉玆图也成上帝之节幢与孝陵之衣冠日车云旂拥卫于神臯福地之闲天子之宠灵实式慿之落成之日正执罪献馘告成于帝之日也当假玆山爲磨厓之颂充符其砻石以俟焉岁在甲申四月初五日谨书牧斋初学集卷第二十二牧斋初学集牧斋初学集卷第二十三牧斋初学集卷第二十三杂文三向言三十首晋五行志吴孙休时人有得困病及差能以向言者言于此而闻于彼自其所听之不觉其声之大也自远听之如人对言不觉声之自远来也声之所往随其所向远者所过十数里余之得困病久矣病久而不差则亦思爲向言以舒写郁陶伸导其志意而弗能也无巳则吐其什百之一二笔之于书书亦言也遂命之曰向言用兵者有地听之法亦曰缾侦枕空而卧则东西南北皆响见于空中咸之象曰君子以虚受人以地听之法听吾之向言也其几矣乎诗曰维此圣人瞻言百里善听向言者莫如圣人有瞻言之圣人言从作乂而天下无向言之咎矣崇祯十六年四月初八日辛未虞山老民钱谦益序向言上帝王之学学爲圣王而巳矣儒者之学非所当务也修身齐家治国平天下圣王之学也荀子曰略法先王而足乱世术缪学杂举不知法后王而壹制度不知隆礼义而杀诗书太史公曰以六艺爲法博而寡要劳而无功此儒者之学也汉文景五六十载之闲移风易俗黎民醇厚武帝卓然罢黜百家表章六经修明堂议封禅迨其后也穷兵黩武海内虚耗儒效无闻焉元帝好儒术文辞改先帝之政言事者多进见人人自以爲得上意欣欣然喜而相告以爲尧舜之主复出也牵制文义优柔不断羣小弄之股掌之上萧傅之自杀也至于拊乎却食涕泣哀恸而不能以一言加于㳟显好儒术文辞之主固如是乎成帝精于诗书观古文诏刘向领挍中五经祕书心知向忠精鸿范五行之论爲王氏而起召见叹息伤悲其意曰君且休矣吾将思之则成帝之精诗书观古文者何以贤于不学靣墙者乎呜唿人主不可以不知学然而人主学圣王之学则可学儒者之学则不可夫儒者之学函雅故通文章逢衣博带摄齐升堂以爲博士官文学掌故优矣使之任三公九卿然且不可而况可以献于人主乎河闲献王记汤之言曰学圣王之道者譬如日焉静居独思譬若火焉吾以爲爲人主者舍圣王之道而学儒者之学是犹舍日而就火也鸿嘉中刘向序说苑二十篇奏之成帝以爲法戒其篇首论君道者有三师旷之对晋平公曰人君之道淸净无爲务在博爱趋在任贤广开耳目以察万方廓然远见踔然独立此人君之操也尹文之对齐宣王曰人君之事无爲而能容下事寡易从法省易因大道容衆大德容下周公之语伯禽曰文武俱行威德乃成旣成威德民亲以服淸白上通巧佞下塞谏者得进忠信乃畜故曰王道知人臣道知事舜左禹右臯陶不下堂而天下治繇此观之治天下盖有道矣治世之主未尝不佚乐乱世之主未尝不忧勤厉精而治乱相悬者何也眀主之忧勤在于择贤而佚乐在于得人武王曰举贤而以危亡者何也太公曰其失在君好用小善而巳不得眞贤也君好听誉而不恶䜛也以非贤爲贤以非善爲善以非忠爲忠以非信爲信羣臣比周而蔽贤百吏羣党而多奸忠臣诽死于无罪邪臣誉赏于无功夫乱世之君各贤其贤虽有眞贤而不能用也是故悬石程书损撤膳服忧劳日昃而天下滋乱书曰知人则哲惟帝其难之此之谓也陆䞇之论事曰上下之不相通者九弊不去故也所谓九弊者上有其六下有其三好胜人耻闻过骋辩给眩聪明厉威严恣强愎此六者君上之弊也謟谀顾望畏愞此三者臣下之弊也上好胜必甘于佞辞上耻过必忌于直谏如是则下之謟谀者顺㫖而忠实之语不闻矣上骋辩必勦说而折人以言上眩明必臆度而虞人以诈如是则下之顾望者自便而切磨之辞不尽矣上厉威必不能降情以接物上恣愎必不能引咎以受规如是则下之畏惧者避辠而情理之议不申矣呜唿䞇之于德宗所谓因病而发药者也德宗非眞英明之主也其病在于不英而喜断不明而善疑其初卽位也踈斥宦官亲任朝士自张涉薛邕相继以赃败宦者武将借口以訾南牙文臣而帝心始疑不知所倚仗矣人主之心举不信羣臣而一无倚仗佥邪小人因其疑忌以术数中之则胶固而不可解德宗之于卢𣏌裴延龄是也䞇论六弊以好胜骋辩爲言而吾以爲喜断善疑不英不明之故也然而不英之病多起于不明善疑之病必成于喜断所谓喜断者好胜骋辩之六弊皆是也如人之病证传变经络良医可以诊视而得也䞇又曰陛下谓试加质问卽便辞穷臣切恐陛下虽穷其词而未尽其理虽服其口而未服其心李德裕曰帝王之雄辩不足以服奸臣之心唯能塞诤臣之口三代而下如汉之文帝本朝之孝庙眞英明之主也要而论之人主之英明者必不好胜骋辩好胜骋辩者必不英明其相反正如隂阳黑白不在乎疑似之闲也成王问政于尹逸曰何德之行而民亲其上对曰使之以时而敬顺之忠而爱之布令信而不食言王曰其度安至对曰如临深渊如履薄冰王曰惧哉对曰天地之闲四海之内善之则畜也不善则雠也夏殷之民反雠桀纣而臣汤武夙沙之民反自攻其主而归神农氏此君之所明知也若何其无惧也宣政之闲宋之斩艾其民者不遗余力矣帝之在靑城也百姓于南薰门候驾至于燃项炼臂割心鏁口两河之民数十年之后语及故主无不泣下何也祖宗之德泽在民而民亲其上故也苏子瞻自登州入朝民所在号唿寄谢司马丞相愼母去朝廷厚自爱以活百姓光之志于活民也海内之百姓如家至而日见之岂惟司马哉王介甫之立制置三司条例司建靑苗水利助役均输之政曰不加赋而国用足其志未尝不在于活民也庙堂之上秉钧当轴之臣数十年之内分曹而议盛气而争旦夕以民生国计爲念虽其促数更改利病叅半而人主与大臣之德意固已优游浸渍于民心矣其危且亡也骤而伤之久而歌思未艾不亦宜乎晋文公曰蔿吕臣爲令尹奉巳而巳不在民矣夫奉巳而不在民近代大臣之通病也百姓之所仇而敌国之所喜也李德裕论梁武以爲所建佛刹未尝自损一毫违于释氏难舍能舍之法此非通论也自公侯大夫至于庶人各有田宅各有赀产人主以天下爲家何言舍不舍哉人主之身卽佛身也其国土皆佛国也其人民皆佛子也其国土之中朝堂殿陛廨宇阖庐皆佛之伽蓝兰若塔庙楼阁也人主以如来之心行调御之法三光明四时和六气正五谷熟寇盗不起戎狄不侵风旱刀兵之葘不作则金轮尝御恒河沙数诸佛国土涌现目前而区区以造寺度僧爲功德泥像敎而违实相不其缪乎武帝之责贺琛曰自非公宴不食国家之食乃至宫人亦不食国家之食凡所营造不关材官及以国匠皆资雇借以成其事誖哉斯言惟辟作福惟辟作威惟辟玉食皇极之敷言也人主而不食国家之食岂国土之中别有小国土耶所谓变一瓜爲数十种治一菜爲数十味者亦岂幻人爲之而非食土之毛耶已则长斋断肉木緜皁帐而侈靡相夸淫侈成俗积果如丘陵列肴同绮绣已则三更治事日昃不食而使命繁数搅扰驽困牧守长吏重爲侵渔又恨琛之谠言责其分别姓名具奏事状凡武帝之爲皆与佛法矛楯违背达磨呵之曰实无功德非无功德也武帝之所营建者家人翁媪愚夫贩妇之功德而非人主之功德也老子曰以正治国以奇用兵侯景之来也授器慢藏人皆知之而太子方于玄圃自讲老庄武帝之于佛法也简文之于老庄也不其相类矣乎推而言之水火金木土谷惟修正德利用厚生惟和九功惟叙九叙惟歌人主之布施也舍巳从人不虐无告不废困穷无忿疾于顽人主之忍辱也儆戒无虞罔失法度无以辩言乱旧政人王之持戒也兢兢业业一日二日万几洗心退藏斋戒以神眀其德人主之禅定精进知慧也墨罚之属千劓罚之属千剕罚之属五百宫刑之属三百大辟之罚其属二百五刑之属三千小刑刀锯大刑征伐其可谓之杀乎四海会同六府孔修底愼财赋任土作贡其可谓之盗乎以隂礼敎六宫以隂礼敎九嫔以妇职之法敎九御各率其属以时御序其不淫也如是王言如丝其出如纶王言如纶其出如綍言则左史纪之动则右史纪之其不妄语也如是王日一举斋日三举大丧大荒大札天地有烖邦有大故则不举其不飮酒食肉也如是刘禹钖曰隂助敎化总持人天二帝三王之道与佛之实相不相违背如是而巳矣唐中宗时公主外戚奏度僧尼姚崇谏曰佛不在外求之于心佛图澄最贤无益于后赵罗什多艺不救于姚秦何充笮融皆遭败灭齐襄梁武未免灾殃但志发慈悲心行利益若苍生安乐卽是佛身辛替否谏造寺曰释敎以淸净爲基慈悲爲主减雕琢之费以赈贫人是有如来之德息穿掘之苦以全昆虫是有如来之仁达哉二臣之言视韩愈之谏迎佛骨以强词磨切人主相去远矣可谓深于赞佛者也易曰开国承家小人勿用易之致戒于小人至矣书曰惇德允元而难任人何畏乎巧言令色孔壬一则曰壬人一则曰孔壬于小人之中别白言之壬人之与小人有以异乎曰君子小人天下之总名也小人之中有壬人焉钟隂柔之气乗雾雺之运谨身曲意以媚人主使人主入之而说去之而思如膏油之相入滑泽浸渍而不可解释故帝畏之而正名之曰孔壬孔壬者甚而大之之词也帝曰静言庸违禹解之曰巧言帝曰象㳟滔天禹解之曰令色巧言之奸着于庸违象恭之恶极于淊天而其在人主之左右也脂韦婉娈便佞转侧若鹦鹉之能言若隽永之适口人主岂能知而远之哉帝深畏之比之于讙兜有苗而其屛而远之也其效至于黎民乂安蛮夷率服盖圣人之视壬人如此其重而知人安民谆谆焉以其难相告戒圣人在位畏壬人而思去之如此其不易也孔子论爲邦曰远佞人郑詹至鲁曰佞人来矣公羊子曰甚佞也甚佞之云其卽书畏孔壬之义乎然则君子之与壬人何以辨曰其色可观也其言可听也观其色齐庄温栗如商彝周鼎者君子也便娟侧媚如时花美女者壬人也光明洁白如春阳夏日者君子也荒忽滑耀如旋风闪电者壬人也听其言洋洋秩秩有伦而有春者君子也缉缉幡幡无坛而无宇者壬人也虚心白意以肺肝爲献替者君子也反言易辞以唇吻爲膏拭者壬人也周勃木彊少文高帝曰安刘氏者必勃李勉曰卢𣏌奸邪天下人皆知惟陛下不知此所以爲奸邪也此精于辨君子小人者也李德裕曰桓灵之主与小人气合如水之走下火之就燥皆自然而亲结不可解也又言元成二后有吹箫挝鼓之娱微行沈湎之乐故恭显得而中之是则然矣小人之术多端人主好明察则以私智要之惩宠赂则以小廉饵之恶党同则以任怨撼之喜夸大则以精心逢之徐霖言史嵩之先夺陛下之心其次夺士大夫之心其甚也夺豪杰之心今日之士大夫嵩之皆变化其心而收摄之矣夫小人之术至于变化人主之心与天下豪杰之心人主亦安能知而防之恭显之所以中元成者吹箫挝鼓微行沈湎而巳卑之不足道也然则君子小人人主终不可得而辨乎曰辨之有术焉楚文王有疾告大夫曰筦饶犯我以义违我以礼与处不安不见不思然吾有得焉必以吾时爵之申侯伯吾所欲者劝我爲之吾所乐者先我行之与处则安不见则思然吾有丧焉必以吾时遗之书曰有言逆于女心必求诸道有言孙于女志必求诸非道君子药石也小人美疢也君子必劲而苦小人必輭而甘以楚文王之言绎而求之辨君子小人之大端也观汉武之世石庆公孙贺之事岂不悲哉庆爲相见诏报反室欲上印绶椽史以爲反室者丑恶之辞也劝庆宜引决当此之时忧惧不知所出欲罢不得欲引决不忍爲相之可怜也一至于此乎公孙贺引拜不受印绶顿首涕泣上与左右见贺悲哀感动泣下曰扶起丞相贺不肯起当此之时如犬羊之就系顚顿牵曵悲鸣踯躅视丞相府爲屠肆而人主爲屠伯也诛夷继踵坏客馆东阁以爲马廐车库岂不宜哉车千秋一言寤意旬月取宰相封侯括囊容身上寿颂德劝上爲天下自虞乐汉置丞相非用贤也乃爲匈奴所笑终武帝之世丞相得善终受遗千秋一人而巳武帝之世汉方全盛茂异竝出定令运筹将率奉使各举其职丞相行文书备员数而巳假令世运中否四海板荡拮据捋荼如恐不及而欲取奴隷之徒肩丞弼之任倚腐朽之才搘屋楹之重虽有百武帝雄才大略有不至于覆败者乎宣帝能知其然任用丙魏综覈名实吏称民安信威北夷称中兴之令主以武宣二帝任相之得失观之亦后王之师也金人之再入也粘罕斡离不聚议于平州粘罕以左手脱貂㡌掷之于地谓诸酋曰东京中国之根本不得东京虽得两河不能守也我若在行取之必矣又舒右手取貂㡌曰我今取东京如舒臂取此物囘手得之矣入寇之计遂决史称二酋用兵如神其料事雄决如此而宋以王黼李邦彦何㮚诸人当之能不殆哉及金之将亡也南渡之后爲宰执者上下同风以苟安目前爲乐每北兵压境君臣相对泣下巳而敌少退解严则大张具会飮黄阁中矣议事至危处辄罢散曰俟再议巳而复然用人必择无锋铓輭熟易制者曰恐生事正人君子多不得用虽用亦未久而遽退近侍谄谀成风每奏四方烖异民闲病苦必相谓曰恐圣主心困有人云今日恐心困后日大心困矣临事不肯分明可否相习低言缓语互推让号养相体宣宗尝责丞相仆散七斤近来朝廷纪纲安在七斤退谓郞官上问纪纲安在汝等自来何曾使纪纲见我因循苟且竟至亡国呜唿金源之君臣崛起海上灭辽破宋如毒火之燎原及其衰也则亦化而爲弱主谀臣低眉拱手坐而待其覆亡宋之亡也以靑城金之亡也亦以靑城君以此始亦必以终可不鉴哉王伾王叔文之用事也罢宫市禁五坊小儿停盐铁使进献追故相陆䞇前谏议大夫阳城赴京师收神䇿诸军兵柄中外相庆以爲伊周再出其所与谋议者十数人皆于时豪俊有名之士一旦事败狼借诛谴天下后世与郑注李训同类而共贬之未有怜而冤之者也此其故何也史称伾叔文及诸朋党之门车马塡凑伾门尤盛珍玩贿遗岁时不絶室中爲无门大柜唯开一窍受藏金宝妻或寝卧其上韩愈永贞行曰狐鸣枭噪争署置䁑睒跳踉相妩媚夜作诏书朝拜官超资越序曾无难公然白日受贿赂火齐磊落堆金盘呜唿伾叔文之时何时也乗时多僻欲斡运六合斟酌万几革弊政举遗逸夺中人之权轩然以伊周爲任此何等事也天下之善事美名之所集造物之所忌也洁白以居之愼密以持之犹惧不克而况以宠赂乎夫安得而不败伊周之盛也有格天之勋绩足以持之故不败梁窦之横也有弥天之怨谤亦足以消之故久而后败伾叔文窃伊周之誉而市梁窦之权名利竝收天人交怨其败不旋踵宜也易曰天之所助者顺也人之所助者信也负且乗致寇至小人而乗君子之器盗思夺之矣语曰桑霍爲我戒岂不厚哉呜唿小人之雠君子欲锄而去之也其心有甚于叛臣敌国在人主之悟与弗悟也武元衡之遇害献计者请罢裴度以安二鎭之心宪宗大怒曰若罢度官是姦计得行吾用度一人足以破二贼矣遂命度爲相倚以平贼故曰凡此蔡功惟断乃成宪宗之英断可谓出于后世之人主万万矣长庆宝历之闲中官朝士朋党盘㸦度无左右之助谤搆交作而唐之三宗知其忠诚深信而不移可以爲难矣天启中高阳公自辽左求入朝羣小亦有不召自来之谤赖先帝力持之得免史称昭愍少年深明诬谤姦邪无能措言呜唿先帝之圣明岂后于昭愍哉斡离不遣使责用兵违誓之故李邦彦于上前语曰用兵乃李纲姚平仲结搆佥议缚纲与之使者不可而止纲之责授也臣寮上言金人举兵再犯首以纲爲言纲之罪大矣又曰用李纲恐非金人所喜然则国家之所用必其无罪于金人而爲其所喜者也王承宗李师道所欲击者裴度也唐之臣子竞下石焉金人之所欲杀者李纲也宋之臣子竞推刃焉自古奸邪小人与夫叛臣敌国往往幷心合喙以惎闲谋国之君子人主之不悟而听之者何也危急存亡之日小人之忌君子而力排之也亦岂有遗力哉李纲定御虏退师之策虏甫退卽出纲于外纲在朝廷执持纪纲调度战守可以资国家缓急出之外则一道宣抚使耳以书生爲大帅事权挠阻中外掣肘不死则败亦何能爲小人计之精矣许翰曰非爲边事欲缘此以去公则都人无词耳纲去而朝议大变纲被召再谪而都城陷二帝遂北使粘罕斡离不立乎天水之朝而剪除其所忌其操戈剚刃有进于此者乎文天祥自江西入卫独松失守甫拜右揆之命卽日解兵印往军前讲解使事有人未闻都督军马爲之而受执者也畱天祥于近地假以兵柄如博罗所谓不将三宫出走卽出与伯颜一战誓死一决犹有可爲令诣军前则一匹夫耳此时仅一天祥又缚之以予元此伯颜张弘范所祷祠而求者也不亦伤乎东便门之事高阳之不膏奴刃者幸耳然小人之爲奴谋则已至矣呜唿尤莫悲于天祥二十举进士三十七而劾罢致仕丙子正月十九日早除枢使午除右相二十日卽诣北军自此而逃眞州败空坑死柴市而身与社稷俱尽矣祥兴之后诸太将犹忌天祥不便其入文祥移书责陆秀夫秀夫太息而已崖广之闲犹不容其一日居内而况于中朝乎天之成就忠臣义士使之流离顚顿无所容于天地之闲而后卑之以完节于忠臣义士则得矣有国家者将如之何李纲尝取裴度传节其要语以讽切人主吾谓讲筵之上当取李纲文天祥二传进读尤爲切要也汉灵帝时曹节讽有司奏诸钩党者请下州郡考上问曰何以爲钩党对曰钩党者卽党人也上曰党人何用爲恶而欲诛之对曰皆相集羣辈欲爲不轨上曰不轨欲何爲对曰欲图社稷上乃可其奏黄巾贼起中尝侍吕彊言于帝曰党锢久积人情多怨若久不赦宥轻与张角合谋爲变滋大帝惧其言乃大赦党人钩党之始则以羣盗爲阱推党人而入其中及其后也又借羣盗以耸动人主而党禁乃得少解盗贼之与朋党相关也固如是乎粘罕在西京寻富郑公文潞公司马温公子孙时唯潞公第九子殿撰维申老年杖屦先奔出城遗一妾一婴儿粘罕抚慰良久赠衣物珠玉压惊复令归宅司马朴至金问知爲司马公之后叹曰使司马相公在朝我亦不敢至城下及立异姓遂欲拥朴朴力辞而免拘刷三馆书籍凡王氏经说字说皆弃去之道君在南都犹诘问李纲朝廷何故追赠司马光粘罕诸酋却如元祐旧人老于中朝熟闻国论者良可笑也欧阳公朋党论及唐六臣传论论朋党之祸至矣请以此终之靖康小录曰天地秽浊之气预生妖人贼子老奸腐儒以误国家是宗庙社稷之不幸非诸人之罪也此四人者有一不备国亦不亡呜唿钦宗躬揽权纲每谓羣臣多宰相门人如王黼独首出朕门下李邦彦人称浪子宰相及除太宰金人笑曰南朝果无人而靖康之祸实此两人爲之终始王时雍徐秉哲莫俦吴幵范琼之流爲金人效忠爲邦昌佐命殚竭心肾不遗余力岂非妖人贼子欤若孙傅吴敏诸人则可谓腐儒也虏退之后敏等秉政有十不管之謡云不管太原却管太学不管防秋却管春秋不管砲石却管安石不管肃王却管舒王不管燕山却管聂山不管河界却管举人免解不管河东却管陈东不管二太子却管立太子儒之误国又岂下于妖人贼子乎国之将必有妖孽世治则天不死善人世乱则天不死淫人邴吉病甚夏侯胜曰有隂德者必飨其乐以及其子孙非其死病也此善人不死也人有言宰嚭死者孔子曰天之生嚭以亡吴也吴不亡嚭将无死此淫人不死也牧斋初学集卷二十三终牧斋初学集牧斋初学集卷第二十四牧斋初学集卷第二十四杂文四向言下唐之方鎭始于肃宗夹河五十余州更立迭夺或服或叛遂与唐相终始当安史之后河北巳非唐有名爲方鎭实则覊縻元稹所谓五纪四宗容受隐忍岂得已哉李纲于靖康建议以爲唐之藩衞拱衞京师虽屡有变卒赖其力今莫若以太原眞定中山河闲建爲藩鎭择帅付之许以世袭收租赋以养将士习战阵以资声援金人何能深入又沧州与营平相直隔黄河下流及小海其势易以侵犯宜分濵棣德博建横海军一道如诸鎭之例则帝都有藩篱之固矣宰执不可建横海一军以安抚使总之而藩鎭之议寝金自贞祐迁汴河北土人往往团结爲兵或爲羣盗苗道润诣南京求官封宰相难其事王扩曰道润得衆有功因而封之使自爲守策之上也今不许彼负其衆何所不可爲于是除道润同知顺天府军节度使事迁中都路经略使前后抚定五十余城道润死靖安民代领其衆是后乃封建矣兴定三年太原不守河北州县不能自立议者以爲宋人以虚名致李全遂有山东实地苟能统衆守土虽三公亦何惜焉于是乃封沧海河闲恒山高阳易水晋阳平阳上党东莒爲九公集创残饿羸之余以遏方张之敌上党提孤军辟府马武以七州北捍者十二年恒山中叛复归终始十八年元不能以一口吞河北金慬存而后亡者封建之力也房琯建分鎭讨贼之议诏下禄山抚膺曰吾不得天下矣谋国者制置天下犹奕棋然从房琯之议可以救全局从王扩之议可以收残局如其不然未有不推枰歛手坐视其全输者也巳已之役徐珵唱南迁之议得于谦而后定虽然东汉南唐及金源以迁而亡唐以迁而存西晋之与北宋又以不迁而亡固未可以同日语也周馥覩羣贼孔炽雒阳孤危乃建策迎天子迁都寿春上书曰方今王都鏧乏不可久居河朔萧条崤凾险澁宛都屡败江汉多虞于今平夷东南爲愈淮扬之地北阻涂山南抗灵岳名川四带有重险之固是以楚人东迁遂宅寿春徐邳东海亦足戍御未若相土迁宅以享永祚靖康时孙觌奏曰侍御史胡舜陟奏乞迁都详味其言盖谋臣议士先见之明爲宗庙社稷万全之计夷狄以百战百胜虎狼之师进无御其前退无蹑其后乃欲祷祠鬼神尊信妖妄使万乗之尊端坐九重以须其来危孰甚焉张叔夜亦请驻跸襄阳改作南京以图恢复馥与舜陟之请不得行而京师皆旋陷晋史以谓违左衽于伊川建右社于淮服据方城之险借全楚之资简练吴越之兵漕引淮海之粟纵未能祈天永命犹足以纾难缓亡痛乎其言之也呜唿国家无事则不当迁事急则不能迁子产有言曰吾不足以定迁矣上无涉河之君下无谋寝之臣而可以轻言定迁也哉蔿贾曰我能往寇亦能往李纲曰陛下舍此而去如龙脱于渊车驾朝发而都城夕乱此谋国之大谊不可易也汉之匈奴唐之回纥吐蕃皆与金元异金元者千古夷狄之变局也今之逆奴不独异于汉唐亦与蒙古异惟宋之于金人其局势略相似良医之治病必视其病证何如按古方以疗新病虽有危证恶疾可得而除也李纲曰金寇请和必有邀求称尊号一也归降人二也增岁币三也求犒师四也割疆土五也邀求之法不出五者五者之中最难许者称尊号割疆土二事而彼必以此邀我当宣政初赵良嗣郭药师议攻燕之日女眞巳称大金皇帝与大宋比肩矣称之如契丹故事诚不足惜奴儿干都司一小酋长王杲伏诛之后孤豚腐鼠爲宁远家奴隷一旦称憨称帝俨然以南北朝待我无已而主盟争长自踰短垣谁能禁之使命往来邀以称臣拜舞少不如意借爲兵端此必至之势也宋之约攻燕也阿骨打许以燕云两路归宋宋借其力以取之已而有张觉背约之事授之以词割地请和犹有说也奴狡焉启疆尺地一民莫非王土而信其嫚书画辽爲界疆埸之事一彼一此更进于此何以待之种师道谓李邦彦曰某在西土不知京城坚高如此备御如此不知何事便讲和公不习武事岂不闻往古战守乎又曰公等国之大臣腰下金带自不能守以与虏人若虏人要公等首级如何明日金使来其礼稍绌上顾师道笑曰彼畏卿故也当此时纲与师道犹能抗方张之虏阻城下之盟而况于今日乎呜唿危症恶疾国家之所时有古方具在医国之手非乏也人主之不按而求之者何也高骈之表僖宗曰贤才在野憸人满朝戮卖官鬻爵之辈征鲠直公正之臣尅复宫阙莫尚于斯若此时谤诽忠臣沈埋烈士匡复宗社未见有期騈之讥切人主至以子婴更始轵道刮席爲此无礼于其君至矣而其言未可尽非也史称南衙北司互相矛楯小人䜛胜君子道消巢之起也人士从而附之驰檄论列指目朝政皆不逞者之词也呜唿岂不痛哉皇甫规曰臣穷居诸军之中坐观羣将已数十年自鸟鼠至于东岱其病一也力求勐敌不如清平勤明吴孙未若奉法前变未远臣诚戚之又曰自永初以来将出不少覆军有五动资巨亿有旋车完封写之权门而名成功立厚加爵封繇此观之权倖在朝九流浊乱旣资盗贼之口实又掣将帅之手足国之不亡者幸也裴度之论讨贼曰若朝中姦臣尽去则河朔逆贼不讨而自平若朝中姦臣尚在则逆贼纵平无益郭子仪之论迁都曰明明天子躬俭节用茍能黜素飱之吏去冗食之官抑竖刁易牙之权任蘧瑗史鱼之直则黎元自理寇盗自平中兴之功旬月可冀呜唿高骈狼籍乱臣不足言也度与子仪终唐之世将相宗臣二人而已矣而其言可以漫置不省乎王莽时四方饥寒穷愁起爲盗贼稍稍羣聚尝思岁熟得归鄕里衆虽万数亶称巨人从事三老祭酒不敢掠有城邑翼平连率田况上言宜急选牧尹以下明其赏罚收合离鄕小国无城郭者徙其老弱置大城中积藏谷食幷力固守贼来攻城则不能下所过无食埶不得羣聚如此招之必降击之必灭今复多出将军郡县苦之反甚于贼宜尽征还乗传诸使者以休息郡县委任臣以二州盗贼必平定之此天启末年流贼初起时事也而今非其时矣黄巢自淮南伪降之后南陷湖湘犹以士衆乌合欲据交广爲巢穴坐邀朝命巳而北渡长淮纵横河雒今之贼势骎骎似之朝堂之上有投硏之卢㩦不疆埸之闲有拥兵之高騈刘巨容不此辈尚不可得何况其它殷鉴不远干符广明之际亦可以知惧矣史称黄巢阘茸微人萑蒲贱类志在敓谋非远大一旦长驱江表径人关中以郑台文之慷慨临戎王重筞王处存之横身赴难仅足以翕集义徒收复京阙而卒无补于唐之社稷蛇螫断腕蚁穴坏隄史臣之所以俯仰三叹者也方腊之起事也召所结纳贫之恶少年百余人飮酒谓曰今有子弟耕织终岁劳苦少有粟帛父兄悉取而靡荡之稍不如意则鞭笞酷虐至死不恤于汝甘乎曰不能曰靡荡之余又悉举而奉之仇雠仇雠赖我之资反见侵侮则又使子弟捍之子弟力弗能支则谴责无所不至然岁奉仇雠之物初不废也于汝安乎曰安有此理腊泣涕曰赋役繁重官吏侵渔农桑不足以供应吾侪所赖爲命者漆楮竹木耳又悉科取无遗土木祷祀花石靡费之外岁赂西北二虏百万皆吾东南赤子膏血也二虏得此益轻中国朝廷奉之不敢废宰相以爲安边之长䇿也独吾辈终岁勤动妻子冻馁求一日饱不可得诸君以爲何如皆愤愤曰唯命腊曰东南之民苦剥削久矣花石之扰尤所不堪诸君若能仗义而起旬日之闲万衆可集守臣闻之固将招徕商议未必申奏延滞一两月江南列郡可一鼓而下也朝廷得报亦未必决策发兵迁延集议调集兵食非半年不可是我起兵巳首尾期月矣二虏闻之亦将乗机而入我但画江而守轻徭薄赋以寛民力十年之闲终当混一矣不然徒死于贪吏耳皆曰善遂部署起兵以诛朱勔爲名用兵十五万斩百余万杀平民不下二百万收复六州五十二县凡四百五十日而平盗贼之举事必有所借口以鼓从乱之心黄巢入长安尚让晓谕市人曰黄皇爲生灵不似李家不惜汝辈人主知而反之则螘贼可不战而平也宋汪伯彦言仁祖时元昊背叛范仲淹在政府收天下之士不考其素茍可用者虽狂猾无行之徒亦自效于下风而仲淹亦躬爲诡特之行以振起之仲淹尝上言怀才抱艺之人一落散地终身不齿兽穷则变人穷则诈古人之所愼也仁宗以十科收才亦用此意宋人议张浚轻锐好名士稍有虚名者无不牢笼挥金如土视官爵如等闲士之好功名富贵者无不趋其门宋自西部用兵张元吴昊不得志于中国去爲西夏用而马定国得罪去国题诗撼刘豫得官南渡之后赵九龄康可张惟孝之流伤朝廷无人感愤沦没不可胜数故曰弃贤才以资敌国罗其英雄敌国乃穷仲淹浚之所以汲汲于网罗也庸人不察以诡特轻锐爲讥斯言也一中于人主之心则必有招权市恩之谤甚或以爲收揽人心有乗危觊觎之猜欲大臣不引嫌谢事而奇才竝进难矣高阳公两督师斤斤䋲尺不肯意外行事吾每惜之今而知其非得已也法曰将能而君不御者胜反之曰将不能而君不御者败也故曰厚而不能使爱而不能令乱而不能治譬若骄子不可用也人主之御将何以异此晋鄙嚄唶宿将拥十万之衆屯于境上公子无忌单车来代之椎杀晋鄙而军中屛息莫敢出气者魏王之兵符果足以夺其军而魏之威令行于诸将故也汉高帝渡河自称使者晨驰入韩信壁而夺之军信尚未起以信之将兵高帝徒手而夺之军如取餈餠于婴儿之手信当高卧时营魄回骇遑敢爲骄子哉魏之能制晋鄙者法也汉祖之能制韩信者气也人主之气盛足以张剸割之势裭骄悍之胆虽有䟦扈不臣之将不足以爲害仆固怀恩之将叛也上书自叙功伐至谓朔方将士爲先帝中兴主人是陛下蒙尘故吏臣实不敢保家陛下岂能安国代宗望其悔祸再三喻㫖宣慰厚抚其家而怀恩不从假令代宗赫然震怒暴其罪状兴兵攻讨爲怀恩者亦不过阻兵犯顺连诸蕃入寇而巳矣代宗之姑息隐忍曾不能少杀其凶逆徒使逆蕃之犷戾日甚朝廷之声灵日损不巳傎乎怀恩死代宗犹爲悯默曰怀恩不反爲左右所误盖代宗之气巳爲怀恩所摄非其力不足以制怀恩而气不足以夺之也僖宗之世国势视广德时奄奄一息耳高骈拥兵江淮其强岂下于怀恩骈上章论列语词不逊僖宗报之曰天步未倾皇纲尚整三灵不昧百度犹存朕虽冲人安得轻侮何其词之壮也史称騈自此威望顿减隂谋自阻岂非此诏足寒其胆东塘之役騈逗桡观衅一旦兵柄旣失使务竝停騈在僖宗掌握中久矣代宗之暮气不足以夺怀恩而僖宗之朝气犹足以夺高騈此御将之明鉴也苏洵有言御将难御才将尤难人主而如代宗也且不足以御不才之将而况于才将乎何谓不才之将曰杜牧之所云是也牧之原十六衞曰廷诏命将率市儿辈多稽金玉负倚幽隂折劵交货百城千里一朝得之其强杰悍勃者则挠削法制不使缚已斩族忠良不使违巳力壹势便罔不爲寇其隂泥巧狡者亦能家算口歛委于邪佞繇卿市公去郡得都四履所治指爲别馆此二人者皆所谓不才之将也不才之将未有不以金玉爲市折券而得之其初则隂泥巧狡其卒也则必至于强杰悍勃戞割生人略匝天下是二人者固首尾一人也爲天子之大臣者利其金玉狎其邪佞挈兵柄而授之彼将曰天子之大臣皆市贩驵侩也以国事爲契劵也当其受事之日固巳意轻中朝矣迨其强杰渐露又相与奉之爲骄子爲国家养痈疽豢豺虎而莫之敢指也夫不才之将不过庸流麄材以名将使之才可当披距伸钩螳螂武士之用而驯至于飞扬䟦扈不可驾驭爲国家之大害者天子之大臣爲之也颜眞卿策仆固怀恩曰怀恩进不勤王退不释衆其辞曲必不来矣怀恩将士皆郭子仪部曲陛下何不以子仪代之必相率而归上从之子仪到河中怀恩北走灵武余衆束甲来奔归者数万刘辟之叛也议者以辟恃险讨之或生事杜黄裳固劝不赦罢中人监军而专委高崇文崇文素惮刘澭黄裳使人谓曰不克辟将以澭代汝崇文决战缚辟以献天子之大臣有如眞卿黄裳谋议于庙堂何患边陲之上不如臂之使指哉故曰使不才之将意轻中朝而至于不可驾驭者大臣之罪也元人进金史表曰劲卒擣居庸关北拊其背大军出紫荆口南扼其吭此古今都燕者防患之明验也梁干德二年晋主李存朂命周德威出飞狐与赵将王德明义武将程巖会于易水围涿州降之进克瓦桥关抜顺蓟州命李嗣源攻山后武儒诸州皆下之德威逼幽州抜平营瀛鄚州遂入燕执刘守光父子以归此出紫荆攻燕之一也紫荆关北口浮图峪爲飞狐之地晋都太原故繇紫荆出师与眞定定州之军会于易水旣取山后及燕东西诸州则燕京势孤不能立矣同光三年阿保机入寇败周德威兵于新州西出居庸关围幽州唐主遣李嗣源救之辽人遁走宣和四年金主分道进兵至居庸关厓石自崩戍卒多压死阿骨打入燕萧太后自古北趋天德此出居庸关攻燕之二也嘉定四年蒙古铁木眞攻克宣府至怀来金兵保居庸不能入乃留兵拒守而自以大兵趋紫荆口败金兵于五回岭抜易涿二州分命遮别将兵反自南攻居庸破之出古北与外兵合蒙古主留兵屯燕城北乃分军爲三右军循太行而南破保州中山郉洺磁相衞辉怀远诸郡径掠黄河大掠于平阳太原之闲左军遵海而东被滦蓟大掠于辽西之地蒙古主自将中军与子拖雷破雄鄚淸沧景献河闲濵棣济南诸郡蒙古主还自山东金主奔河南复围燕京入之此出紫荆攻燕之二也宣德卽宣府紫荆旁口今五虎岭卽五回岭元人败金兵之处西北之山东起医无闾西接太行其爲要害之关曰紫荆居庸倒马居庸巖险易守倒马去燕稍远紫荆则夷于居庸而近于倒马金人知守居庸不知扼紫荆非失计耶金之分军也河北山西山东皆被兵数千里之闲杀僇殆尽金帛子女畜产皆席卷去长淮以北惟眞定大名与山东靑兖以南尚存燕都终不下责犒师爲和引去金乗闲迁汴元复围燕都又不下乃出居庸取所虏子女数十万坑之而去明年乃破燕元兵初抵燕京乃守而不攻三道抄寇者非直贪利盖以孤燕也诸郡不守燕不攻自破辽太祖尝选三万骑攻幽州其后述律氏指帐前树谓曰无皮可以生乎曰不可后曰幽州之有土有民亦犹是也吾但以三千骑时掠其四野不过数年困归我矣晋之攻燕元之攻金皆此法也皆此都也呜唿若之何而不惧也巳巳北守也先自浮图峪拥三万衆繇紫荆直薄都城于谦爲本兵严兵拒却之也先仍奉驾出紫荆北去降卒小王爲也先画䇿繇紫荆径趋临淸㨿厫仓断粮运谦遣平江伯陈豫鎭守临淸以伐其谋景泰元年谍报虏复大举繇紫荆入寇谦奏遣都督顾兴祖大理寺卿孔文英等备紫荆增京营兵一万二千人白羊口增五千八百人倒马关增五千三百人又遣都指挥王虹率京营兵六千五百人及茂山衞兵守易州都指挥石端率京营兵七千人及保定五衞兵守保定都指挥陈旺沈兴率京营兵七千五百人及涿鹿二衞兵守涿州都指挥张智率京营兵三千七百人及眞武神武二卫兵守眞定约束诸将曰易保之兵以援紫荆涿州之兵以援白羊眞定之兵以援倒马犹恐诸将势分复遣都督同知刘安充总兵官右佥都御史曹泰叅赞军务率京营兵五千人鎭守易州以节制之都指挥魏忠颜彪充游击将军各率京营兵五千人游徼紫荆白羊倒马诸关口都督杨俊充游击将军率京营兵五千人游徼涿州保定眞定诸州县名曰分巡又谓虏至与战不若先声以夺之遣大将石亨杨洪各率京营兵四万人亨出紫荆至大同洪出居庸至宣府以振兵威名曰巡哨巳而也先不果入寇上皇复还当是时距成祖北伐才二十余年京营兵犹可用故谦得以经略布置首尾应援成尝山率然之势用以遏南迁之议而反北狩之驾然而大学士商辂犹谓紫荆诸关口宜用旁近官军守之京营兵无固志不可用繇今日观之又当何如先臣杨守谦每阅紫荆舆图见所谓五虎岭者爲元人败金兵之处则汗流浃背神不怡者累日呜唿劳臣志士之心事至今尤可以叹息也纪陟有言疆界虽远险要必争之地不过数四犹人六尺之躯要害亦数处耳大江之南上流之要害江陵武昌襄阳九江是也江水源于岷山下夔崃而抵荆楚则江陵爲之都会嶓冡道漾东流爲汉汉沔之上则襄阳爲之都会诸葛亮谓荆南北据汉沔利尽南海东达吴会西通巴蜀此用武之国也沅湘诸水合洞庭而输之江则武昌爲之都会豫章西江与鄱阳之浸汇于湓口则九江爲之都会昔人言天下之势秦蜀爲首东南爲尾中原爲嵴周瑜语孙权曰据襄阳以蹙操北方可图也庾翼谓襄阳西接梁益与关陇咫尺北去河雒不盈千里进可以埽荡秦越退可以保据上流岳飞谓襄阳等六郡爲恢复中原基本此用荆襄以制中原之䇿也孙氏奄有公安江陵都武昌鄂州江南巳定遂定都建业江左以来但有扬荆湘江梁益交广荆扬二州爲天下根本陆抗有言无江陵是无荆州也无荆州是无吴也江陵有急当倾国争之是故江淮所恃以爲藩篱者江陵也江陵所恃以爲唇齿者襄阳也此用荆襄以固东南之䇿也今贼陷荆襄矣逼九江矣使其上薄陇蜀则进而击天下之首下窥江淮则退而击天下之尾天下之要害尽据于贼而我拱手而听之幸其不卽来曰无与我事譬之胠箧之盗踰垣而人旣已历其堂奥发其扄鐍矣而司于掫者犹拥被而高卧主人将以爲如何也张叔夜当靖康之时谓襄阳汉江回环西南有万山三关之险驻跸于此尚可号令中原元人规取襄阳刘整使诱吕文德置㩁场于樊城外外通三市内筑城堡又筑堡于鹿门筑台于洪水与夹江堡相应而宋援兵不能进史天泽筑长围起万山包百丈岑而南北不相通又筑万山以断其西立栅观子滩以絶其东而襄樊之道絶樊旣被围范天顺牛富力战不爲衂吕文焕守襄植木江中鏁以铁絙造浮桥以通援兵张弘范谋曰襄在江南樊在江北截江道以断救兵水陆夹攻樊破而襄亦下以蒙古方张之势阿术天泽弘范智勇之将文焕孤军无援贾似道拥兵不救围守四年慬而克之今以全盛之世值游䰟之贼不旬月而荆襄竝陷我无浃旬之守彼有破竹之势此可爲痛哭者也人言贼利陆战必不能顺流南下此不然也刘整谓阿术曰我精兵突骑所当者破惟水战不如宋夺彼所长造战船习水军则事济矣乃造船五十艘日练水军虽雨不能出亦画地爲船而习之得练卒七万遂破襄阳用水军乗胜长驱今贼方利东南富庶躭躭虎视而江海闲或有亡命奸人细作爲之向导能保其不建瓴而下乎羊祜曰吴缘江爲国唯有水战是其所便一入其境则长江非复所固还保城池则去长入短官军悬进不踰时而可尅今之御贼者不争浔阳江汉之险而栅石城屯牛渚爲凭城自守之计徒幸贼中之无人而不惜爲其所笑此何说也元世祖总统东师有得宋国奏议以献其言谨边防守冲要凡七道下诸将议郝经献议曰彼之素论谓有荆襄则可以保淮甸有淮甸则可以保江南先是我有荆襄有淮甸上流皆自失之今当先荆后淮先淮后江从彼所保以爲吾攻命一军出襄邓直渡汉水造舟爲梁水陆济师以轻兵缀襄阳絶其粮路重兵皆趋汉阳出其不意以伺江隙不然则重兵临襄阳轻兵捷出穿彻均房远叩归崃以应西师如交广施黔选锋透出夔门不守大势顺流卽幷兵大出摧拉荆郢横溃湘潭以成犄角一军出寿春乗其锐气幷取荆山驾淮爲梁以通南北轻兵抄寿春而重兵支布钟离合淝之闲掇拾湖泺夺取关隘据濡须塞𤾂口南入舒和西及于蕲黄徜徉恣肆以觇江口乌江采石广布戍逻侦江渡之险易测备御之疏密徐爲之谋而后进师所谓溃两淮之腹心抉长江之襟要也一军出维扬连楚蟠亘蹈跨长淮邻我强对通泰海门杨子江靣密彼京畿必皆备御坚厚当以重兵临维扬合爲长围示以必取而以轻兵出通泰直塞海门瓜步全山柴墟河口游骑上下迟以岁月以观其变是所谓图缓持久之势也三道竝出东西连衡殿下或处一军爲之节制如是则未来之势变可弭已然之失可救也其后蒙古取襄邓入汉济江长驱南下多用经䇿得宋之奏议周知其形胜要害与其守御之䇿用其所保反而攻之我无借箸聚米之劳而彼之地图兵略皆转而授于我矣此亦后事之师不可以不戒也胜国初混一漕东南以供燕京运河溢澁转输靡费用朱淸张瑄议建海漕初年四万六千余石后乃至三百万终元之世頼之本朝海陆兼运旣而濬元会通河遂罢海运万历中运河渐梗议复海运旋报罢今上复议举行而谭者摇手相戒以爲非尝可骇此迂儒不通世务者也元之海运创自伯颜伯颜之意以爲元都燕去东南转漕之地四五千里万一中原有警道路梗塞非海道不足以备缓急故于立国之初卽爲漕海之计其谋国深远营度在百年之后非凡所知也至正之季征海运于江淛张士诚输粟方谷眞具舟输十一万石于京师岁以爲尝其后淛运不至陈有定自闽输数十万京师民始再活繇此观之伯颜之谋国岂不远哉王宗沭建议于万历曰唐都秦右据岷凉左通陜渭有险则天宝兴元乗其便无水则会昌大中受其贫宋都梁背负大河靣接淮泗有水则景德元祐享其全无险则宣和靖康受其病国家都燕北有居庸医巫闾以爲城南有大海以爲池天造地设山环水衞而自塞其利者何也都燕之受海犹凭左臂从腋下取物也置海漕而专力于河一夫大唿万橹皆停腰嵴咽喉之譬先臣丘濬之谆复者不可不虑也富人之造宅也旁启门焉中堂有客则肴核可自旁入也忧河之梗而又难于通海则计将安出哉宗沭之论奏有三曰天下大势曰都燕专势曰目前急势此三势者如奕有全局变局皆在一局之中今日之急势卽专势也今日之专势卽大势也善奕者视势之所急而善救之则全局在其中矣呜唿丘濬之论海运大势也王宗沐之论海运专势也今日之论海运急势也夫奕棋而至于急势则斜飞横掠苟可以救败者无所不用而举棋者懵然不知良可叹也牧斋初学集牧斋初学集卷第二十五牧斋初学集卷第二十五杂文五书瀛国公事实程克勤宋遗民录载瀛国公事以闽人余应诗及袁忠彻记爲征椒丘何乔新注余诗最详而袁记多所牴牾爲说者以谓吕嬴牛马之事㣲暧难明传闻异辞或者中原遗老伤故国思少帝从而爲之说以相快欤国初权衡作庚申帝大事记与余诗若合符节权记云宋江南归附瀛国公入都自愿爲僧白塔寺中巳而奉诏居甘州山寺有赵王者怜国公老且孤赠以回回女子延祐七年四月十六日夜生一男子明宗适自北方来早行见寺上龙文五采气访之乃国公所居也问之曰子室中有异宝乎对曰无有今早五更产一男子明宗大喜因求爲子幷其母载以归卽庚申帝也帝以庚申爲号者记者之微词公羊子所谓习其读而问其传也以元史及诸书详考之宋幼主降封瀛国世祖梦金龙舒爪缠殿柱明日瀛国来朝立所梦柱下世祖欲除之瀛国遂乞从释号合尊太师往西天受佛法获免过朔北扎颜之地史云瀛国公以德祐丙子降元年六岁后十有二年爲至元戊子瀛国公学佛法于吐蕃余应诗云皇宋第十六飞龙元朝降封瀛国公元君诏公尚公主时蒙赐宴明光宫酒酣舒指爬金柱化爲龙爪惊天容侍臣献谋将见除公主夜泣沾酥胷幸脱虎口走方外易名合尊沙漠中此国北徙之本末也延祐丙辰仁宗命明宗出鎭云南明宗不受命逃之漠北其与瀛国公缔交盖在此时妥懽帖睦耳以元统癸酉卽位年十四其生在延祐庚申上距丙子凡四十四年而瀛国公年始五十矣元史云明宗北狩过阿儿厮兰之地纳罕禄鲁氏延祐七年四月丙寅生帝于北方罕禄鲁氏卽瀛国之后也余诗曰是时明宗在沙漠缔交合尊情颇浓合尊之妻夜生子明宗隔帐闻笙镛乞归行营养爲嗣皇考崩时年甫童此明宗养子之本末也文宗疾大渐召皇后太子大臣曰晃忽义之事朕平生大错我死迎妥欢帖木儿立之庶可以见明宗于地下晃忽义者明宗从北方来飮毒之地也燕帖木儿不可立宁宗不踰月而崩久之乃奉太后诏迎顺帝于广西之静江余诗曰文宗降诏移南海五年仍归居九重壬癸枯干丙丁发西江月下生涯终至今儿孙主沙漠吁嗟赵氏何其雄此庚申在位之本末也元以水德王故曰壬癸宋以火德王故曰丙丁西江月者陶九成所记刘秉忠之词顺帝殂于应昌之谶也至元五年尚书高保哥奏言文宗制治天下有曰我明宗在北之时谓陛下素非其子帝大怒立撤文宗主于太庙欲杀草诏史官虞集马祖尝二人以文宗御批呈上脱脱曰彼皆负天下重名后世只谓陛下杀此秀才遂舍不问六月丙申诏曰文宗私图传子乃搆邪言嫁祸于八不沙皇后谓朕非明宗之子遂俾出居遐陬祖宗大业几于不继盖顺帝生于沙漠其非明宗之子中外流闻大书特书传播海内丙申之诏卽顺帝亦不得而讳也权衡字以制隐居太行黄华山二十八年洪武二年中书省遣官访庚申帝三十六年史事得此书上之于朝所纪载可信不诬袁忠彻得之传闻谓明宗见罕禄鲁氏爱而纳之未几生妥懽帖睦尔而不知其抱养之详余得庚申大事记以余应之诗疏通证明然后知信以传信可备着国史不当以稗官璅录例之也元史潦草卒业实本朝未成之书后之君子有事于纂述庚申帝之事亦其大者故不厌其详复云书沈伯和逸事沈应奎字伯和尝州武进人也少有絶力重然诺好急难嶷然以豪杰自负鄕里侠少年皆附之伯和之妻丹阳邵芳之女也芳任侠爲江陵所杀族人欺其子幼欲杀之而分其产聚而围守其庐伯和集拳勇少年十余人爲乞丏装毒杀其勐犬缒墻而入篡夺其孤嫠以归芳以布衣入长安倾动中贵人起高新郑于田闲所谓邵樗休者也伯和老于公车尝独行费县山中求问管仲庙舆人舁入古庙中卽亡去少年数辈扛巨木榰其门伯和睨而笑曰是须数辈乎揎袖平举之卧之于地一少年指神前石鼎曰能举是乎伯和两手提之若挈壶瓿行数十步复置故处羣辈口吐不能收伯和故绕廊庑观象设摸碑刻久之乃去日下舂徐步归逆旅馆人惊曰客岂有两翅从虎穴中拔出耶饭河闲邸舍有骡食人围观如墻伯和怒曰奈何纵兽食人吾不得爲男子矣持铁简信步而往骡舍而扑伯和三扑三避之从而击其目铁简陷入尺许骡仆不能起尽力击之乃毙下第还其人迎拜道左靣目镌其半如混沌焉驸马杨春元尚荣昌大长公主慕伯和忠义以兄事伯和每爲言国本危疑谋拥祐太子伯和奋臂曰吾不能爲商山老人独不能爲安金藏乎万历庚戍伯和官刑部郞神祖不豫召阁臣至宫门而返福藩犹在邸中外兇惧福淸谓伯和曰事不可知且奈何伯和曰竭股肱之力以死衞太子万一有变公必死之请以不肖躯殉公福淸要伯和宿朝房与计事令大司马列兵围诸王府第大金吾领缇骑巡徼王城戎政分部京营兵屯九门藩府人不得阑出邸第中外寂然伯和衷甲与福淸同卧起示不独生神祖勿药乃出当此时举朝惴惴无人色福淸独恃伯和以爲强恤刑辽东策奴酋必叛李氏必败中朝咸以爲迂抗章论代藩立少请杀主代议者时论益恶之出知汀州府鄕人爲御史按部至汀每夕传鼓入院指天象示之曰客星犯前星甚急奈何御史目笑之巳而有挺击之事伯和于衆中责御史把其袖曰此大事公安得不言吾向语天象云何顾左右趣纸笔卽堂上起草御史大惊且慙执其手嗫嚅祈少缓乃趋而出伯和爲守考上上党人罢其官赵高邑爲太宰起爲南尚宝司丞逆奄时又削籍久之而卒余尝访伯和村居木榻布被沽浊醪如饧饭麤粝棘喉伯和飮噉自如床头树铜简二其高等身夜分谓余曰代藩之议彼不悔祸当持此简击杀老魅于朝堂旋自刑以明国法何暇与喋喋争嚷毕牍闲乎俄而执简起舞有风肃然晶光闪烁上下寒灯吐芒四壁飒拉是时伯和年七十余矣余生平所见海内奇伟倜傥节侠之士盖无如伯和者税监高寀将自汀入粤伯和大书牓示自汀达会城曰税监将入海从倭抵汀竟太守当领吏民击杀之寀闻之缩舌而止其壮往敢决能出大言断大事皆此类也书卢孔礼事万历甲午沈伯和上公车宿交河之富庄驿道旁父老子弟聚语太息伯和问之告曰县有义士卢千斤路遇不平欧其人立毙实无意杀之也方当系狱论死无可援救是以叹惋耳伯和具衣巾谒县令语之曰某以公车道出于此闻壮士卢孔礼诖误杀人非故也今倭方朝鲜交河轮蹄四接盗贼白昼刼行旅公何不询于介衆以误杀贳之俾部署少年守闾里卽有事可助县官半臂徒杀壮士塡牢狱无爲也县令然异其言拱手曰谨受敎明日朝县人而问之曰若等能保卢孔礼杀人非故乎杂然应曰孔礼诚非故杀愿以百口保之曰吾欲贳孔礼罪爲父老子弟保捍鄕井可乎皆扣头曰幸甚孔礼遂得释趋县门搏颡称谢令曰非我贳若也吴中沈举人敎我贳若也孔礼出访问知伯和姓名剪纸爲牌位朝夕炷香拜祝伯和下第还孔礼率子弟罗拜道左要归其家烹伏雌酾宿酒妻女治餈餠上食傍近诸少年闻伯和来皆叉手扣头代孔礼称谢伯和爲长筵列坐飮噉如波卷电嚼笑语欲沸伯和持铁简起舞谭说古今壮勇义烈事激昻蠭涌羣少年发植如竿愿爲沈公死临行孔礼再拜把酒言曰孔礼与诸兄弟皆以身许公矣公如有事四方孔礼率五百人裹粮服矢以待命惟公之所死之庚申之秋奴陷开铁余服除赴阙伯和罢官里居执手慷慨具言孔礼事本末曰孔礼必不负我吾折简爲兄招之卽有缓急以孔礼所部当前行可也余过富庄驿闻光庙大行嘱驿卒邮致伯和书不待报而去冬十月一男子欵门求见曰卢孔礼之弟孔信也问孔礼安在曰孔礼病风卧蓐不能起得沈公书流涕渍靣伏枕顿首遣某来谒谢问所谓五百人者曰强半老且死矣其存者多死于援辽兄弟三十人仅孔礼与某在孔礼又病某晨夕守视不复能从军矣坐而飮之酒郑重流涕而别岁逼除家人自南来雨雪塞路孔信率壮士十余人帕首腰刀传送至河闲乃去伯和殁后十年余余以急征过富庄宿邨店中寒灯荧荧追理昔梦作交河壮士行数千言质明而失其稿至今耿耿挂胷臆闲爲追记之如此书郑仰田事郑仰田者泉之惠安人忘其名少推鲁不解治生其父母贱恶之逃之岭南爲寺僧种菜寺僧饭僧及作务人仰田靣黧黑补衣百结居下坐自顾踧踖无所容有老僧长眉皓发目光如水唿仰田使上指寺僧曰汝等皆不及也寺僧怒噪而逐仰田旬日无所归号哭于野外老僧迎谓曰吾迟子久矣偕入深山中授以拆字歌诀月余遂能识字因授以靑囊袖中壬遁射覆诸家之术无所不通晓其行于世以观梅拆字爲端久而与之游能知人心曲隐微及人事世运之伏匿亦不言其所以然也天启初将卜相南乐指全字爲占仰田曰全字从人从王王四画当相四人问其姓名曰全字省三画爲土当有姓带土者省四画爲丁当有姓丁者省两画纵横爲木当有名属木者以所省之文全归之当有名全者南乐曰木非林尚书乎曰独木不成林名也非姓也巳而拜莆田贵池元城涿州四相一如其言晋江李焻与奄党吴淳夫有郄指吞字以问仰田曰彼势能吞汝非小敌也从天从口非其人吴姓乎然则何如曰吴以口爲头彼头巳落地矣汝何忧踰年而吴伏法魏奄召仰田问数仰田蓬头突鬓踉跄而往长揖就坐奄指囚字以问羣奄列侍皆愕眙失色仰田徐应曰囚字国中一人也奄大喜出谓人曰囚则诚囚也吾诡词以逃死耳之白门奄势益炽兪少卿密扣之仰田昼卧屋梁下梁上有断绠下垂仰田指之曰如此矣未几奄果自缢其射决奇中不可悉数宋谢石不足道也丙子冬前知余有急征之难自闽来视余自淸江浦徒歩入长安爲余刺探狱缓急余抵德州复自长安徒步来报年八十二矣行及奔马两壮士尾之不能及至鄚州风霾大作脱鞋韈系之两臂赤脚走百里上程氏东壁楼日未下舂神色闲暇鼻息煦煦然谈笑大噱至分夜而后寝临行谓余七月彼当去位公之狱解矣然必明年而后出吾当以残腊过虞山爲太夫人庀窀穸之事公毋忧也余归数往招之已卯春将幞被访余忽谓家人曰明日有羣僧扣门乞食具数人餐以待吾亦相随往矣质明沐浴更衣若有所须羣僧至饭毕入室端坐奄然而逝仰田遇人无贤愚贵贱一揖之外箕踞啸傲终日不知有人人遗之钱帛卽受否亦不计每见人深中多数厓岸自好者辄微言刺其隐人亦不敢怨惧其尽也余尝谓仰田公非术士古之异人也仰田笑曰吾行天下大矣莫知我爲异人然则公亦异人也又尝语曰吾重茧狂走爲公急难侯嬴有言七十老翁何所求哉士爲知巳者死纵令斫吾头去颈上只一穴耳临终属其子曰三年后往告虞山更数年寻我于虎丘寺之东仰田信人也其言当不妄书其语以俟之丁丑狱志乌程以阁讼逐余旣大拜未尝顷刻忘杀余也邑子陈履谦负罪逃入长安召奸人张汉儒王藩与谋曰杀钱以应乌程之募富贵可立致也汉儒遂上书告余幷及瞿给事式耜乌程奋笔票严㫖逮问余将抵近郊抚宁侯朱国弼抗章劾乌程欺君误国章数上乌程疑余使之吴人周应璧爲抚宁客出告人曰抚宁必得重祸吾虽谏不吾听也因爲道疏语云何语闻履谦履谦曰此奇货可居也乃嗾王藩出首谓余以三千金属应璧贿抚宁应璧家僮喜儿及佣书蒋英知状事下锦衣衞掌衞事董琨乌程之义儿也迫欲傅致具狱以快乌程收考应璧令具对所劾应璧曰抚宁勋臣受国厚恩拚一死击奸辅某作诗讽止坚不可回乃爲改窜疏中数字非代草也卽令应璧代草罪不至死马周亦爲尝何代草何用抵讳耶问王藩所首行贿事应璧曰某居长安二十余年与钱无片纸闻问抚宁往击逆奄今击奸辅义烈愤盈拜家庙别老母而后行事天日较然何忍以婪贿诬之击奸辅坐贿击逆奄亦坐贿乎钱未尝行贿某未尝代钱行贿何繇识钱家人靣貌问其姓名子虚乌有可置对具狱上告君父耶琨曰钱家人纪纲具在原揭何谓无之应璧大笑曰纪纲者仆隷之緫名也纪纲之仆犹今言管家云耳安得有姓纪名纲之人爲钱仆隷耶事出左传故非僻书在某卷某行明公可覆验也琨曰我家安得有此书此岂秀才掉书囊地耶考蒋英喜儿皆不肯承又收考抚宁家老苍头年七十余意其老可彊服也抢地大唿誓以死明主人无他琨掠讯无所得慙且恚王藩峩冠束带招摇而来琨抠衣起迎之握手耳语久之遂用藩语具狱曰应璧初抵谰不服藩及蒋英喜儿叅语作证左验明审应璧始伏罪臣始得结竟其狱乞勑付北鎭抚司究讯正法疏上上以爲疑命穷究行贿家人主名琨持之益坚谓赃罪眞确案宜早定不当辽缓以滋葛藤上终弗许也狱初具琨寺谓上必震怒执余下诏狱此一狱卒事耳卽上不执余而以主名坐一二僮仆掠楚诬服因以连染朝士之右余者此辈可举网而尽而余爲渠率其将安往上神圣心知余枉疏三上㫖三駮之竟不及余而东厰以缉获事尽发履谦汉儒藩三人奸状上命法司具狱各杖一百立枷死长安右门外琨亦以他赃罪勒去琨之考应璧也五毒参至穷竭惨酷无复余方应璧慷慨直辞色不变容琨发怒骂曰要夹折他脚胫应璧曰夔一足庸何伤琨曰这本上要将抚宁拏下应璧曰祖宗优厚勋爵非谋反大逆无下狱者温阁老威灵遂胜于二祖列宗耶琨罢吴孟明掌衞事再奉㫖覆谳尽反琨所文致狱辞而以代草坐应壁应璧亦拜杖右门外久之病创而卒崇明沈廷杨经纪其丧返葬于吴天启中逆奄令许显纯掌诏狱考汪文言扳诬杨忠烈赃罪文言仰天大笑天下有贪赃杨大洪乎彭考刺爇血肉糜烂不肯回易一辞显纯具狱曰文言供吐云云皆诬也乌程之忮毒深于逆奄董琨之周内精于显纯应璧重义轻死不惮以骨肉扜拒文言之后又一男子汉之贯高陆续岂是过乎戴就语薛安曰考死之日当白之于天与羣鬼杀汝于亭中或曰应璧死后琨病痁见应璧守欲杀之命道士上章服罪贳我死愿作主奉祀以谢至今琨家祀应璧岁时扣头上食如祖考云徽士录万历闲余以史官里居新安程生元初踵门而请曰闻明公有意于着作愿有请也翼日以书来曰元初于世事懵然于身家妻子一不爲计念明兴二百余年国史远逊前代辄不自量欲倣六典会要勒成一书虽穷老不能忘也窃谓夫子删书尧舜称典祖宗本纪宜从尚书例尊之曰典明不与历代同也史家最重书志兵食尤要班史食货以后无可观者宜爲食货通志一切农桑储备足食足国者悉隷焉兵志自握奇经左传以下详考历代兵制阵法另爲一书前代礼志载郊庙仪仗冠服诸事而不及朝廷邦国士庶礼宜以仪礼爲主以家礼儒先议论叅之以补其阙乐志泛论乐理不及制度作法元初遇异人授以乐制诗卽乐乐卽诗也诗言志歌永言作诗事也声依永律和声作乐事也诗统爲十二韵分之有百余韵乐亦统爲十二调分之有三百六十调诗用韵卽十二律也又用音爲宫商角征羽同音而不同韵者卽用叶韵音韵竝用诗卽乐也乐亦有十二韵每韵中有七音宫商角征羽少宫少商也故琴用七弦箫笛带翕声亦七孔一弦一孔爲一音七音闲杂而成一调卽作诗爲一律也百官志以周官爲先而历代改革俱备考古宜今不爲胶柱考工记利器以前民用亦非细事宜补爲一志昭代当百王大备之后包罗往古垂示来莫今日爲宜书成而明公手爲裁定他日爲政举而措之而已昔诸葛武侯以一隅抗衡魏吴曾筑读书台借多士之力攷华阳国志木牛流马亦一士人所献武侯採而用之愿明公之无忽于斯言也元初家累千金妻子逸乐弃而游四方行不携幞被卧不僦邸金终年不澣衣经旬不洗沐搏糷饭裹置衣袖中以爲糇粮夏月秽臭逆鼻闻者呕哕元初咀嚼自如余将补官赴阙卒卒未暇理前语元初遂别去不知何之后数年有吿者曰元初闻辽事急徒步往辽阳相视阨塞要害奴将攻辽阳人劝之去不可城陷死焉嗟夫元初有志于着作弃家离鄕周行天下蓬头趼走如中风狂易怀铅握椠身死絶域张伯松知有贼会反支日不去爲贼所杀岂其类耶其书留箧衍中纸敝墨渝二十余年更一失之程生遂无一字留天地闲矣推元初郑重属余之意知其心冏冏犹不死也作徽士录使新安之志文献者征焉东征二士录万历二十年倭酋平秀吉遣将躏朝鲜天子念属国残破国王亡走求内徙兴师往援命兵部侍郞宋应昌爲经略武库郞刘黄裳职方主事袁黄赞画职方访求奇士得山隂人冯仲缨吴县人金相罗致幕下十月抵山海而倭先锋行长兵巳渡大同江绕出平壤西界石司马所遣辩士沈惟敬三入倭营得其要领行长许撤兵议封贡遣部下小西飞弹守藤原如意从惟敬见大将军李如松问大阁入朝班次云何大阁者倭伪王关白平秀吉也如松厚劳遣之约以明年正月入平壤受册退师行有日矣职方问仲缨曰倭请封信乎曰信东事可竣乎曰未也职方问曰何谓也仲缨曰平秀吉初立国内未附行长关白之嬖人欲假宠于我以自固故曰信也如松恃宠桀鷔新有宁夏功加提督爲总兵官本朝未有也彼肯令一游士掉三寸舌成东封之绩而束甲以还乎彼必诈惟敬借封期以袭平壤袭而不克则败军袭而克则败封故曰东事未可竣也相曰袭平壤必克克而骄必大败败封与败军互有之职方曰善正月七日惟敬遣其奴嘉旺报行长质明天使行册封礼自南门入行长候于风月楼倭花衣夹道欣欣望龙节如松拥衆袭之弓刀击戞倭知有变退保风月楼牡丹台二垒诸营合攻不能下行长夜半渡大同江江冰引还龙山如松不知也旦日下令进攻良久知倭去乃建大将旗鼓誓师入空城命诸将上首功西兵南兵奉军令不割级而辽兵出所匿鲜人首以献一军譟声如沸争欲杀李大蛮如松徉弗闻也倭进则鱼贯而营退则卷帘而撒所过多设虚垒以疑敌如松自平壤趋龙山六百余里中涂列四十寨攻开城自旦至午城中寂无人声令西兵梯而入收其所设戈帜割道旁鲜人腐首报再捷鲜人恨如松绐之曰倭弃王京遁矣如松骄而贪戒西兵南兵列营江边提辽兵三千独进经碧蹄馆馆人复以倭遁告如松益喜轻骑疾驰至大石桥马蹶伤右额苏而复上桥外倭帜如林李友昇率家丁据桥攅射倭不得过两山麓皆稻畦李如栢以其弟如梅爲左右翼夹如松出淖中李友昇中钩堕倭来益衆刃及如松重铠会杨元兵至得免大兵退守开城而经略驻定州相去八百里行长据龙山淸正自咸镜趋截鸭绿江经略前后皆阻倭计无所出冯仲缨言于职方曰师老矣退又不可淸正狡而悍藐行长而贰于关白愿与金相偕使可撼而闲也职方具以仲缨前语告经略经略许之淸正者萨摩君之介弟也平秀吉心畏之使其嬖人行长将前军而淸正爲后继淸正倍道取咸镜虏李昖妃及其二子及将相枢筦三人拥兵断后意不欲属行长耻爲之下也仲缨往淸正盛军容迎仲缨仲缨立马大言曰诸酋恃强不知天朝法度汝故主源道义受天朝封二百余年汝辈世世陪臣也汝敢慢天朝忍遂忘故主乎仲缨欲暴关白之篡也故以故主挑之淸正啮指曰唯唯仲缨就帐宣言曰汝巨州名将故主之介弟今破王京者行长也议封典者行长也彼以一弄臣俨然主封贡挟天朝以爲重而汝雄踞海濵自甘牛后心切耻之且持此安归乎今与我定约急还王子陪臣退兵决封贡勿令册封盛典出自弄臣此亦千古之一时也淸正手额曰请奉敎解所着团花战袍与仲缨㰱血约盟令王子陪臣谒仲缨扣头谢订期归国卽日自王京解兵而东仲缨之入说淸正也金相勒兵以待相计之曰仲缨职方所使也刘武库内忌之如松平壤之役职方靣数其袭封杀降今得无以通倭中仲缨爲媒孽职方地乎乃领健卒二千人分伏南山观音洞邀其归师杀九十余人生擒倭将一人曰叶实仲缨归武库果以通倭爲言仲缨取相所斩倭级示之且分遗其幕客乃止而如松以十罪列职方职方遂中察典仲缨与相皆罢归如松驻开城久去鸭绿千里兵疲粮尽与叅军李应试谋复遣惟敬议封事事垂成而败石司马与惟敬皆论死而东征之役更易督师制府先后七年老师费财饰功掩败海内爲之骚动迨平秀吉死倭撤兵归国始告成事惟敬之再使也李叅军密告如松遣仲缨别使淸正使两虎共鬬此上策也如松不能用邢益都爲制府遣人聘仲缨东人王君荣戒仲缨曰大丈夫肯俛首爲郉小人用乎仲缨谢弗往僦屋长安市中读书卖药以老相叙东征功当实授守备往谒兵部吏吏笑曰长安中金银世界君徒手来何爲恸哭焚其文牒以归辽事之殷也相老矣往来燕中塞下欲有所爲依故人于蓟门死济河舟中属其仆归骨虞山余爲葬之北麓祔其母之兆相事母至孝从其志也相年十五见老僧有羸疾怜而饭之老僧精武艺授以四十八字曰熟此则无敌于天下矣嗣父死负官钱七万隷捕相急度不可脱诱而之旷野以老侩所授诀试之数十人应手而倒走居庸关外亡入虏中虏见相艺絶人不忍杀居三年益厚遇之相归内地虏爲资送至关外始去从袁职方论天文历法从徐阁学论屯田海运从李中丞论复旧辽阳按图画地历历如指掌每爲余道东征事与世所记录絶异己而遇丁赞画之子出其父手记知相言有征也仲缨爲人短小善谈笑家贫坐客恒满出淸正所赠战袍示余曰此老禅和衲头也相深目㦸髯俯躬徐步舟行顺风扬帆则伏地喀呕且死语其仆曰置我棺舩舱中勿令见水使我䰟悸也其曲谨多畏如此牧斋初学集卷第二十五牧斋初学集牧斋初学集卷第二十六牧斋初学集卷第二十六杂文六书钱塘大慈山甘露院二牒后钱塘大慈山甘露院二牒一则会同十年七月吴越有国时所给有吴越国王押字及鎭东军节度使印文一则宋治平二年四月中书门下牒付者也吴越牒中所称会同十年卽晋出帝开运四年耶律德光灭晋所改也是年六月吴越忠献王弘佐卒弟弘倧立十二月弘倧爲羣下所废立弘俶则知吴越国王者弘倧也弘佐卒以鎭东节度使授弘倧至八月制授弘倧东南兵马都元帅鎭海鎭东节度使故印文止称鎭东也治平二年牒后所书右仆射兼门下侍郞平章事不署姓者安阳韩忠献王琦也中书侍郞兼戸部尚书平章事曾者晋江曾宣靖公公亮也吏部侍郞参知政事欧阳者庐陵欧阳文忠公修也吏部侍郞叅知政事赵者虞城赵康靖公槩也三公皆署姓而忠献独不署以忠献集考之忠献于治平元年甲辰冬三表乞罢相上许以仁庙终祥再请至二年乙已夏累申前请此或其杜门乞休不赴都堂时也以二牒所载征诸史传无弗合者独吴越牒中会同十年之纪览者往往致疑盖德光灭晋虽以二月丁巳朔建国改号而汉高祖亦以是月辛未起河东仍称晋天福十二年吴越之正朔何以不奉汉而奉辽况四月丁丑德光已卒于杀胡林矣此牒行于七月不应犹以会同纪年此不能无疑者也攷之辽史自阿保机卽位九年吴越与契丹信使不絶吴越之通好契丹久矣契丹入主中国吴越奉其正朔当在诸州鎭之先是年七月德光虽已死而汉令未及于东南故犹以会同纪年其改而从汉则在八月受汉制之后也吴越备史没会同天福而追纪开运四年亦可谓微而章矣辽史德光纪是年改元大同而会同无十年与此牒及诸史异或者又以爲疑按王溥五代会要德光伪降赦改国号大辽称会同十年欧阳史诸家亦同盖降赦则称会同而改元则曰大同改元之后不三月而德光卒故大同之号不行于中国而仅存于国史牒文所从据其降赦之文国史所书纪其改元之实固可以互攷也叶隆礼契丹国志以是年爲会同十一年隆礼之志成于淳熙中辽史未入中国其舛误不可枚举徐无党注欧阳史以谓契丹年号诸家舛谬非一莫可考正因是牒以考之则益信矣江隂李君贯之博雅好古丛书蠹简每遇之无不藏弆出二牒以示余命爲之跋尾余学殖旣鲜又善遗忘略疏其槩以复于贯之贯之幸悉举所闻以改焉万历四十八年庚申春正月再书钱塘大慈山甘露院二牒后往余爲江隂李贯之考钱塘大慈山甘露院二牒距今七年矣治平二年四月之牒韩魏公爲宰相书衔而不姓曾鲁公爲次相欧阳文忠赵康靖爲执政则署姓而不名余未及深考第据魏公安阳集二年乙已夏仁庙终祥累申前请遂妄谓魏公之不署姓或以杜门乞休不赴都堂之故而非敢以爲允也今年偶读王明淸挥麈录云明淸尝得治平元年英宗批可进状一纸于梁才甫家宰执书臣而不姓且花押而不书名以岁月考之则韩魏公曾鲁公欧阳文忠赵康靖作相叅时也但不晓不名之义后阅沈存中笔谈云本朝要事对禀尝事拟进画可然后施行谓之熟状事速不及待报则先行下具制草奏知谓之进草熟状白纸书宰相押字他执政具姓名进草卽黄纸书宰相执政皆于状背押字始悟其理不知今又何如耳明淸所得进状与甘露院牒皆在治平元二闲四公作相叅之日甘露院之牒盖中书门下奉勑赐额令本州飜录降付逐寺院者也读明淸之录考其所谓熟状进草者是牒盖亦熟状之遗而宰执皆不名则宋朝故事如此也及考叶夣得石林燕语则云唐诰勑宰相书名者皆不书姓惟单名则书姓盖以爲宰相人所共知不待书姓而见国朝虽单名亦不书姓他执政则书所以异宰相之礼也梦得所记宰相不署姓之故视存中爲详如魏公正所谓单名不书姓者也诰勑不书姓则其见于文牒者又可知也余初不知宰相不署姓爲宋之故事而以臆考之微挥麈录诸书则余之误谁与是正然是时曾鲁公实爲次相而与二执政同署姓则知宰相之不署姓不独异于执政抑亦异于次相也以是牒推之又可以补梦得之所未备也存中又记中书札子宰相押字在上次相及叅政以次向下枢宻院札子枢长押字在下副贰以次向上以此爲别是牒之书衔系于年月之后先左右叅次次相又次宰相盖以后爲尊而不别行是知文牒之行于下者其制又与札子异也治平去今五百六十余年故纸敝牍使人摩娑不忍置文献之不可以无征岂不信哉余学问踳驳不审于阙疑愼言之训是以有向者之误今旣巳知之不敢涂窜以自盖也庸敢备书以诒贯之俾附于是牒之后虽然自时厥后有所弋获尚当次第书之贯之老而好学故知不以我爲赘也天启六年四月记温国司马文正公神道碑后天启壬戌得司马文正公神道碑刻于长安肆中纸敝墨渝深加宝重而又窃怪其不盛行于世也遂命良工装潢属友人程孟阳题而藏诸箧衍后三年乙丑被放归田读元人程鉅夫集温公墓碑老杏图诗序曰公之墓碑仆于羣憸之日而断碑之隙有杏生焉金皇统闲夏邑王令建祠修复老杏迄今二百余年矣白云翁家与之隣益用封殖皇庆之元翁爲平章政事出所绘图及修复之碑使广平程某序之鉅夫之序所谓夏邑王令者寿春王廷直金皇统闲夏邑令也白云翁者元平章察罕也鉅夫记修复事颇略然有以知其出于磨泐之后而碑之传于世者爲不易也考于通志得廷直所自记曰绍圣闲仆温公墓碑而磨其文靖康复公官爵欲再立而未暇迄今五十余年埋之深土毁灭杇漫不传于世天眷有德乃生杏树一株于碑座龟趺之侧蟉枝屈蟠春花夏实廷直以皇统戊辰秋八月行令夏台问诸守僧圆眞访得旧本于公曾姪孙曰作曰通之家命工刋模碑靣穴隙不可镌磨碑隂碎裂闲实以土盖初仆时自龟而上推扑使然也欲别选鉅石作丰碑则又无大葬时朝廷物力公族姪孙绮曰不若横碑作小段而模立之则龟杏不损后之人知其异焉因斲碑而爲四额一䟦一共六石僧法洪率阖邑僧院咸出赀助之圆眞又出私帑于坟院法堂之后设堂以祀公置碑石焉号曰温公神道碑堂此皇统修复之始末也余初得此碑凡四纸纵长丈余横半之与斲碑爲四之说符合爲皇统时所修复无疑也余所存者四石而已其额与跋皆不可攷矣然而是碑也仆于宋复于金龟趺之仅存老杏之封殖皆有鬼神䕶持而余乃幸而得之又岂易哉余又谨按公以元祐元年九月卒于位二圣亲临其丧哲宗再遣使诏其孤康又遣大臣谕指俾夺遗命从官葬命入内内侍省供奉官李永言乗驿诣涑水相地卜宅于是以十月甲午掘圹发陜解蒲华四州卒穿土复选尚方百工爲葬具十月复命公从子富提举之十二月丙戌墓成其葬也以二年正月辛酉旣葬之明年勑翰林学士苏轼撰碑上亲爲篆字以表其首又命永言及公从孙桂督将作百工起楼于墓之东南以居焉楼之大制基极相距凡四丈有五尺上爲四门门爲二牖下爲二门门爲一墄复阁周于碑廻廊环于阁缭垣四起爲之蔽衞凡七月而毕事土木金石杇墁丹艧之工总会一万六千有奇而所损之数称是此元祐中大葬温公恩礼之大略也八年九月宣仁圣烈皇皇后崩绍圣元年七月三省言前后臣僚论列元祐以来司马光等罪恶诏司马光吕公着各追所赠官幷谥告及追所赐神道碑额仍下陜西郑州各于逐官坟所拆去官修碑楼及倒碑磨毁奉勑所撰碑文讫奏从许将之言仅免斲棺僇尸而已四年二月追贬淸远军节度副使四月又贬朱厓军司戸参军徽宗追复未几而崇宁复贬姦党之碑大书深刻者再皆以公等爲首靖康初元除元祐学术党禁赠公爲太师而事已不可爲矣廷直修复公墓在金皇统八年戊辰绍兴之十八年也距绍圣仆碑时计五十有五年异国之臣左衽之长乃能摩娑断碑以修复爲巳任洪眞辈皆僧徒相与佽助之唯恐后其视绍圣崇宁诸人又何如也然而当是时贼桧爲政和议告成天水之封刘筈之册皆在绍兴皇统闲涑水之墓虽俨然修复公亦何乐乎有是哉呜唿公墓之废兴关于有宋之存亡庸敢牵连书之于碑刻之后后之君子亦将有感焉是年冬十有一月二十七日虞山老民钱谦益谨记读卢德水所辑龙川二书后题德州卢德水刻陈同甫三国纪年史传序题之曰龙川二书又深自贬损以谓浅见寡闻不敢出手作序拟请虞山先生数语以发明二书之所以然呜唿余少而读龙川之书爲之寤而叹寐而起酒阑灯灺屛营欷歔者二十余年矣其敢无一言以副德水之意乎靖康之事天下之大变也绍兴之请和皇统之策命天下之大辱也堂堂中国五十年之闲龙川以匹夫庶士奋起而任天下之辱思一洗之而无以自效故假三国之君臣以见志焉三国纪年者龙川之春秋也以言乎帝胄则备疎而搆亲以言乎举事则刘难而赵易以言乎立国则巴蜀蹙而南渡寛然蜀以鼎足抗衡而宋以岛夷屈服龙川不云乎后主之庸岂后世之庸主哉然则后世之所谓庸主者可知已矣志曰汉略悲其君臣之志也以愍夫不足悲者也孙氏之立国君臣上下画江之虑精矣及晚年国势旣定参分造盟以函谷爲界而明与魏絶以皓之昬暴犹有靑盖入雒之思而南渡之君臣据钱塘一隅之地叩头乞哀惟恐失之不亦伤乎志曰吴略着其自立也以表夫不能立者也孔子曰吾志在春秋三国纪年其亦龙川之志乎龙川之志则志乎中兴而已故其爲史传序也以中兴遗传终焉忠臣义士中兴之本也谋臣辩士中兴之资也譬之鸟焉忠臣义士其肝膈也谋臣辩士其毛羽也有谋辩之略而无忠义之心则徐秉哲王时雍之伦竭其精神才智朝金而夕楚者是岂可备驱策者乎有忠义之心而无谋辩之用则所谓拱手而谈正心诚意爲风痺不知痛痒之人者亦要归于无用而已矣是二者皆偏才也人主患不得英豪而用之英豪者有忠臣义士之心而具谋臣辩士之略如蜀之有亮如吴之有瑜是也以英豪之人而生昬庸衰浊之世譬如神龙之在沟壑也田夫孺子争以爲怪异不将醢之则将豢之夫避醢而就豢亦岂神龙之所欲哉宋当斯时和议成党论盛鄙夫盘互于庙堂贤人刺促于罗网如龙川者再入大理狱晚得一第以死而况于龙伯康赵次张辈抑没草野又岂可胜道者子天生英豪使斯世不获其咫尺之用此则人主之过而天下之大不幸也余于龙川二书窃窥其中兴之大志悲其以英豪自命而卒于无成故因德水之请书之于编末发千载一慨焉今天下全盛建州小奴游䰟残魄渐就澌灭而士大夫深忧过计有如欧阳子之云唐子孙不能以天下取河北者天子方拊髀英豪一旦登庸德水使执政召问当从何处下手德水必有以自献矣余老矣尚能执简以记之崇祯丙子阳月朔孝誉先生私谥议崇祯五年五月故鎭远侯勋衞杨州顾君卒江左荐绅大夫与顾君游者悲其才不效于时位不称其志倣古人私谥之法谋所以易其名者胥走告于旧史氏钱谦益谦益议曰勋臣子弟之有散骑参侍自洪武九年始也朝会大事佩弓刀充宿衞其有材器超卓者不次擢用然自洪永以来膺是选者郭忠武而外未有闻焉则岂非贵不期骄富不期侈甘毳足以豢其心而绮纨足以柔其骨于其中求一劳人志士殆所谓牛毛而麟角者欤君弱不好弄痛刮磨豪习读书修行一以忠武爲法则其在环衞也我方有事属国奋身请东征以麓川腾冲之役爲比旣而有封议不果谢病家居御史荐君率江淮兵援辽牵连讁戊亦犹忠武之志也君生平忠孝大节无愧于忠武如诸公之议考私谥以易名不惟君死且不朽抑亦激劝后人感槩竖立庶可以称塞我高皇帝广厉勋旧之德意谨按谥法孝之例有五君之事母有曾闵之孝缇骑及门锒铛逮系君旌旄以别其母登车炜煌旣免然后跪谢告实可不爲慈惠爱亲乎毁家报国身濒九死已已之冬诒书告别单车就道誓独身死佟奴以解严而止可不谓秉德不回大虑行节乎东海侯陈文得谥孝国史以爲异典吾以爲莫如君宜又按谥法状古述今曰誉君着鎭远先献记下上十一朝网罗贯穿非一家之史也论边政议漕盐举而厝之可以佐县官缓急诗不云乎庶几宿夜以永终誉君可谓誉矣请谥曰孝誉先生谨议是年冬十一月旧史官尝熟钱某述顾孝廉请赠议万历闲吴中有三孝廉曰崑山归季思尝熟顾朗仲长洲文文起文起登上第爲天子之大臣而季思朗仲皆前死巡方者以季思名行上闻得赠翰林院待诏且命更举其未尽者吴之人士佥谓朗仲不可以后余惟季思之道淸而贞廉静而闲止朗仲之道弘而毅笃诚而沉塞季思庶几伯夷之淸而朗仲兼有伊尹之任巡方者之于二贤非有轩轾而不蚤闻焉则吾党之过也朗仲少䘮父哭踊拊心焦肺呕血终身爲锢疾卧则心怦怦然非抱持不能寐事后母至孝朗仲病后母吁天请代未几亦死每曰子而不孝非子也吾恶夫以孝取名者也生平不妄取一钱遇人缓急典衣借贷未尝以无爲解居闲请託谢絶郡邑公正发愤则奋臂削牍不避雠怨每曰士而不廉非士也吾耻夫以廉成名者也繇此言之孝廉之行朗仲之所不欲居而况于其名乎又况于假其名以取旌乎然则朗仲之爲人如何曰其学以穷经好古爲宗一义之未析一物之不知其所爲食寝俱废者也其志以忘身善物爲务一民之未安一物之失所其所爲疻痏在躬者也笃信好学强立不返爲子必死孝爲臣必死忠得志则沛然德敎行于两闲不得志则浩然眞气返乎大宅是则朗仲而已矣朗仲与江隂缪当时同举鄕书当时于世少所许可每曰朗仲吾师也唐人李遐叔作三贤论曰元之志行当以道纯天下刘之志行当以六经谐人心萧之志行当以中古易今世以二君拟之朗仲其元刘之比乎当时其萧之伦乎当时以奄祸考死与刘侍讲齐名爲当时所心师者其人又何如哉举是以应明诏虽非朗仲之志其谁曰不宜谨议吴中名贤表扬续议国家崇奖名节风励流俗着之甲令凡忠臣孝子义夫节妇旌表其门闾盖倣古表厥宅里崇台绰揳乌头书之制士大夫之贤者得祀于鄕之学宫盖倣古瞽宗乐祖鄕先生没而祭于社之制世道下衰风敎刓敝鄕里妇孺虽有伯姬孝已之行截髪刲股残肌捐身非其子孙冨厚竿牍游扬卒皆草亡木陨声销影灭鄕贤之祠木主林立多于储胥有志者过而唾之若坐涂炭数年以来士大夫廉耻扫地辫发而事奴挟筴而干寇者靣攘臂恬不知耻是岂可视爲细故哉我皇上深惟治理激厉顽懦兪前按臣祁彪佳之请表扬已故举人张基归子慕朱陛宣皆赠翰林院待诏又命以后巡按御史各宜留心风敎确访眞品荐举以闻于是吴之缙绅孝秀耆老公举其续宜表扬者举人二人生员一人谨条列其行事如左顾云鸿尝熟人中万历庚子鄕试云鸿少䘮父拊心呕血终身抱怔忡之疾非抱持不能寐事后母至孝云鸿病后母吁天请代后云鸿死旬月以哀卒后母之殉其子古未有也博学深思研精六籍易箦之夕雒诵易象琅琅出席蓐闲读书藤溪山中介居絶俗急公赴义不顾头目以忠孝名节爲已任丁未锁院对策至天灾民穷泪簌簌下沾渍楮笔尝语所知大丈夫杀身取义当轰轰烈烈如疾雷闪电公等暖姝自好他日纵遇难死节不过作文文山谢叠山耳甫强仕而卒学者私谥爲孝毅先生云鸿在公车与江隂缪昌期长洲文震孟以名行镞砺缪文皆严事之不敢鴈行进缪爲忠臣文爲名相则云鸿之品第可知也张世伟吴江人中万历壬子科鄕试服习其祖基之家训七岁丧母上食号恸塾中儿皆爲流涕父殁事其兄如其父急朋友之难甚于巳鄕邦有大利病缙绅嗫嚅相顾必自世伟发之谢絶请託诛茅灌畦死无以爲歛倪司李赙之乃发丧世伟崚嶒自守不依附东林讲席以钓声名党人咸目摄之曰此爲淸流嚆矢者也晚年谢公车不赴闾里有急难必望走焉有不善相戒曰无使张孝廉知其所居严重于公卿其卒也谦益题其铭旌曰孝节张先生之柩世伟晚与文阁学震孟周忠介顺昌朱孝介陛宣爲友而姚学士希孟出其门诸公以名行显闻世伟居其前爲唱于焉陛宣旣得旌矣于世伟何疑杨大濚吴县儒学生员故宫保南京兵部尚书庄简公之子也吴有君子曰王仁孝先生敬臣大濚少从之游缊袍徒歩徐行下视人不知爲宫保之子性廉静见非义气色艴终不可犯干闇然躬行孚尹旁达望而知爲仁孝先生之徒也事庄简及嫡母生母竭尽诚孝居三丧哀毁如一晜弟四人析产独取其薄丁巳戊午闲岁饥民陈死无算收瘗枯骼凡两年可万计居家训子肃若朝典冠昏丧祭必用古礼年逾艾危坐一室朱黄诵读夜分不辍疾革衣冠肃然以手指心而逝吴人称爲端孝先生吴趋故严重王敬臣纤儿妇人皆唿王孝子敬臣没推服大濚如敬臣万历十四年御史上敬臣孝行神宗特授国子监博士用敬臣例旌大濚于身后其谁曰不宜右条列吴中三贤行事如右皆征诸国人询于介衆起九京而俟百世可信不诬者也列郡之中亦有弓旌贲及着作繁富㳺光扬声倾动海内者矣嗟夫瓦器飮食或以虚伪贻讥谷皮绡头或以钓采蒙诮取宋璞以混周玉採春华而忘秋实岂执事者所以奉诏条砥末俗称塞圣主崇奖风励之至意者乎敢忘其固陋献斯议以备采择焉癸未孟月虞山老民钱谦益谨议放生说放生戒杀三代以上未有其名然而未有大于此时者也何也周官川衡泽虞所掌凡以共祭祀賔客丧纪之用其它攻勐兽除毒蛊去鼃黾射矢鸟各有攸司皆以生之之道杀之也国君春田不围泽大夫不掩羣士不取麛卵田不以礼曰暴天物则田而杀焉寡矣獭祭鱼然后虞人入泽梁豺祭兽然后田猎鸠化爲鹰然后设罻罗草木零落然后入山林昆虫未蛰不以火田参观王制月令夏小正之所载则非时而杀焉者寡矣诸侯无故不杀牛大夫无故不杀羊士无故不杀犬豕庶人无故不食珍则无故而杀者寡矣鲁隐公大国之君也登百金之鱼臧孙以爲乱政宣公夏滥于泗渊里革断其罟而弃之周德下衰其凛凛于王制若此而况其盛时乎古之帝王以天地山林川泽爲一家以鸟兽禽鱼羣生万物爲一体无地而非放生之地无物而非放生之物也辨方正位体国经野设官分职皆放生戒杀之法亲贤远奸禁女谒屛阉寺攘夷狄皆放生戒杀之事也民无夭扎物无疵疠麒麟游凤凰集臮鸟兽鱼蟞咸若岂其以人主之尊躬家人之细行旦得一鸟焉而纵之暮得一鱼焉而畜之至以不取不放见笑于夷狄如梁武者哉唐宋之世天下始有放生池唐干元中命天下置放生池凡八十一所颜鲁国文忠公爲之碑宋天禧中王钦若奏以西湖爲放生池爲人主祈福苏文忠公谓西湖不可废者五此其首也唐宋之置放生池吾所谓家人之细事也王钦若之请则宦官宫妾之爱其君也然而颜苏两文忠拱手讃叹如恐不及者何也尊王制因末法导扬人主之仁心仁闻而劝诱天下以好生恶杀此仁人君子之所有事也唐用阉人杀天下宋用新法杀天下屛弃两文忠于外生民日就汤火而祈福于一鱼一鸟其放生戒杀不已隘乎君子亦爲之一喟而巳矣塘栖张子羽斥菜湖爲放生池建流水长者阁于池中延秘宻严公主其事其友张秀初沈不倾共爲唱导或难之曰栖水去杭城五十里西湖故放生池也何必改作曰子不见夫官府之库藏乎勾稽会计密于秋荼今又重之以严㫖峻法然贪官汚吏穿穴而干没者不可胜诛也富家翁媪嚢金椟帛手自扄鐍中夜取火而视之不遇胠箧探嚢发匮之徒则其亡失者鲜矣物公则翫法乆则渝西湖之放生官府之库藏也栖水之放生翁媪之嚢椟也何必西湖之是而栖水之非颜文忠之碑曰环海爲池周天布泽动植依仁飞沉受获苏文忠之奏曰郡人数万会于湖上所活羽毛鳞介以百万数皆西北向稽首仰祝千万岁寿栖水之爲斯善学两文忠已矣衡公自栖水来叙诸君建置之意属余缀以一言余拱手讃叹曰斯所谓诸上善人俱会一处得厠名其闲幸矣作是说以广之袁祈年字田祖说公安袁祈年其字曰未央吾友小修之子而爲后于伯修庶子者也自公安之三袁以才名掉鞅艺苑而其子弟之英妙者皆有名于时江汉之闲人皆知有袁未央矣一日飮余长安邸中请改字于余余别字之曰田祖而告之曰周礼春官籥章凡国祈年于田祖龡豳雅击土鼓以乐田畯注曰田祖始耕田者谓神农也甫田之诗曰琴瑟击鼓以御田祖传曰田祖先啬也先王之制礼也大报本而反始是故以报焉则祭先啬以祈焉则御田祖其爲尊祖一也虽然岂惟田有祖哉文亦有之三百篇诗之祖也屈子继别之宗也汉魏三唐以迨宋元诸家继祢之小宗也六经文之祖也左氏司马氏继别之宗也韩柳欧阳苏氏以迨胜国诸家继祢之小宗也古之人所以驰骋于文章枝分流别殊途而同归者亦曰各本其祖而已矣今之爲文者有两人焉其一人曰必秦必汉必唐舍是无祖也是以人之祖祢而祭于已之寝也其一人曰何必秦何必汉与唐自我作古是被发而祭于野也此两人者其持论不同皆可谓不识其祖者也夫欲求识其祖者岂有他哉六经其坛墠也屈左以下之书其谱牒也尊祖敬宗收族等而上之亦在乎反而求之而已田袓胚胎前光蝉蜕俗学卓然有志于文者也吾姑语子以文之祖子归而叩击于小修以吾言爲端其于吾言必有进焉子江汉之闲人也江汉朝宗于海尊祖之义也诗不云乎沔彼流水朝宗于海陆君陈字说甬东陆生符尝读陈亮同父之自賛所谓人中之龙文中之虎忾然有意乎其人也遂字文虎旣而意有所未安也请改字于余余观东方朔谏武帝愿陈泰阶六符生之姓名适有合焉因字之曰君陈而爲之说曰三代而下贤臣志士有志于理平所以规切摩厉其君未有不本于三阶六符者也东方生西汉全盛事雄才大略之君假诙谐倡辨以陈其说人主用其一二遂能鞭笞四夷表章六经致白麟宝鼎之瑞同父当宋南渡光气分裂星分不越女牛参井之闲乃欲挟纵横恢复之计以干庸主穷老尽气而不得一试亦足悲矣吾愿生爲东方生不愿生爲同父也东方生所陈泰阶之事不可得而闻矣生一旦如同甫上书故事天子惊异累日使执政召问从何处下手其何以置对夫永康之功利骤而陈之能使其君畏然而不可诎也新安之诚正久而陈之能使其君猒然而不可易也良医之用药也虚则补之实则泻之若必欲举一而废一则均爲风痺不知痛痒之人而已矣记有之事君先资其言拜自献其身以成其信吾知生之必有以也生之爲人也孝友令恭有君陈之遗德焉则三代以下之臣将姑舍是而况于诙谐倡辩之流乎牧斋初学集卷第二十六牧斋初学集牧斋初学集卷第二十七牧斋初学集卷弟二十七杂文七冨责主人文昔人逐贫送穷之作皆以贫鬼致辞谴诃不少贷而冨鬼则不及焉孙樵逐痁鬼文列四鬼之目曰謟鬼曰矫鬼曰巧鬼曰钱鬼是四鬼者皆冨鬼之族类俦党也樵旣知冨鬼之情状而拟诸其形容矣又欲招之以文冨鬼故不好文几其与子墨作缘亦傎甚矣乎余里居食贫峭独自憙时闻大冠揶揄聊述其语爲冨责主人文知冨鬼之不可招故安于其责而不慙也意略与樵反其辞曰翰林主人索居暑夕月在南斗明河垂席云物轻鲜人影单只倚仗徬徨瞻睇四壁有声忾然若咳若息若啼而厉若愬而搤譆譆出出音声四射倾听不明掩耳逾啧曰余爲冨鬼百鬼之王暂舍冨室薄㳺穷鄕过子之门有如琢氷门神冷落戸鬼凌兢入子之室徒有忧满灶君辞突厠鬼去溷退笔成冡残编满家傲不人后癖必人过抚巳咄咄视天梦梦保此四极御彼五穷凡今之人莫如冨厚百尔具瞻上帝所右鬼犹求食人胡弗走不亲而懿匪昬而媾借其余光逐彼遗臭彼翔我趋彼植我偻彼噉我甘彼灼我灸衎衎飮酒仡仡御宼惟力是视遑恤我后我有颜靣无获其皮噼眦析颊逄彼之宜彼笑未色我解其頥彼方曰咨我蹙其眉赐之余沥匍匐叩稽不比臣虏况乃等夷我有话言沓口岐舌鸱夷滑稽澜翻转折嚘嘤喔吚附耳未絶陈见悃诚誓死流血退而屛人偶语戞戞转喉似喑出气复咽哿矣冨人入而后说爲臣则忠作妇斯哲齿牙辘轳骨节脔卷口承余窍唇啮足汗尻高首下肩耸脇穿剜肉折俎剥肤肆筵见金则攫有耻必捐子不丑穷人谁子姸脂膏却润捷径辟先人敝官冷有地无权资人莠口博人钝颜摇唇抺摋背靣銡钳鲁冠越弃夏箑冬悬咎誉迁随彼何有焉冨而可求伐柯有则彼其之子亦旣弋获善事官长伺候颜色结交驵狯厌饫酒食妻子竱虑僮奴幷力如牛之耕如螣之贼囊椟充牣子贷滋植大冠如箕项领成饰鄕老称愿儿童叹息子胡自苦坎壈失职用我之言易子之求廻驭弭节师彼前修鴈䳱爲羣稻梁是谋揶揄屛息楼裂奚忧儛置笔札辞去交㳺愿就幸舍爲子持筹主人闻之闵默隐几烦寃塡臆㗦嘈聒耳宿醉方酲梦寱未止回膓伤气屛营徙倚曙光解駮晨露沾洒欠伸久之晞发叩齿左顾丹铅右命图史忻忻乐康忘其所以冨鬼喟曰不可爲矣抚膺高蹈不顾而起楚女对楚之南有季芈者美而惠弱不好弄善女红授女诫列女传书筓而适于某氏不苟訾笑久之舅姑弗善也其叔妹妯娌咸䟽远之其夫怜之而弗敢暱也里有夏巫氏者极丑无双臼头黝颜深目曷鼻齞唇结喉旁行蝺偻手不识刀尺目不辨结缕倮逐与人合无道涂溷厠择焉行年五十而后嫁好滛不衰其夫固知之久之其舅姑安之其叔妹妯娌交誉之其夫亦弗忍絶也夏巫氏时引镜自笑曰吾之美与惠世固无有季芈何爲女子有辞家者过夏巫氏夏巫氏必祝之曰肖我肖我而笑詈季芈不絶口隣女有习夏巫氏者问之曰子固里之不售女也子何贤于季芈夏巫氏曰我善嫁隣女曰季芈实先子行何谓善嫁夏巫氏曰非此之谓也季芈之嫁也一嫁而巳矣善嫁者无不嫁也里之人贵显者吾嫁门第焉冨厚者吾嫁赀焉贾者吾嫁鬻贩焉饭脂洗削者吾嫁奇羡焉佣保吾嫁直焉奴虏吾嫁桀黠焉椎剽贼盗吾嫁藏焉丏乞吾嫁残羹余沥焉吾十指如悬锥而衣食尝有余且以豢吾舅姑叔妹而蛊吾夫焉季芈之一嫁也此不嫁之精者也故曰我善嫁隣女曰然则子何以无淫名夏巫氏曰我善滛我非好淫也汚其身有利于巳则爲之也利我者以我专利也不好淫淫我者以我耑淫也不谋利我是以食淫利无滛名且里之人老者吾假女焉孤孩者吾假母焉壮者吾假兄弟焉皆假物也向者吾嫁亦假也吾有淫党而无淫人谁适名我故曰我善淫隣女曰是二者则诚善矣如丑何夏巫氏曰头臼因而爲广髻颜因而爲玄衣因深目而视下因曷鼻而眉蹙齞唇结喉因而爲嗫嚅旁行蝺偻因而爲磬折人惠我而爱其丑也乆而渐忘之且归美焉季芈洵美矣虽然季芈不善爲美而我善丑以我之善丑易季芈之不善美则季芈之稚齿婑媠犹天人也虽鸣之发于余窍犹芷若之纷郁以口承之不暇矧敢笑且詈之耶隣女归以告季芈季芈穆然不应楚王闻之曰嘻是国之无敎令也乃命施夏巫氏表季芈之闾以爲女宗书武林禳夷事今年春王师分四道讨建州夷三道败没杀我一佥事二总兵中外大震武林诸山浮图有律行者相率然灯礼忏告哀于佛诸大夫士相焉或曰是诅之也秦尝诅楚王熊相是匹敌之礼也或曰非诅也禳也禳之之义何居周官大宗伯六祀六祈则掌之太祀侯禳祷祠之祝号则掌之小祝以迨于司巫女巫各有事守凡以宁风旱弥灾兵国有大故号唿于神以求福也夫周礼者周公致太平之书也当周之盛时天子穆穆诸侯皇皇六卿分职各率其属时和年丰天无烈风隂雨白雉鬯草之贡至自荒服国固无风旱烖兵之足虞其有之则其所召致感应者不在人也是故一则曰以事鬼神示再则曰以同鬼神示德之休明人无不和而天神人鬼地祗或有不同不和则六疠之自作圣人得以索而治之然而用牲用币祈嘄告哀不敢专用攻说从事求乎阴之道也治世浸远五行之沴滋多风旱灾兵刼运促数而大雄氏之敎始盛其所以弭灾拯难升幽陟明固不远于周官之法则亦圣人所不废也今天子深居法宫乆道化成建州一隅伏尸流血干犯和气六疠之自作不归于人鬼天神地祗之不同不和而谁归与周官之制度芜废侯祈祷祠之法巳不可攷见不告于大雄氏而谁告与雩祭之用女巫也歌哭而请今建州之烖岂直旱暵与浮屠之礼忏也其唱叹不比于歌其悲哀不比于哭与举国之人皆莫适爲女巫而浮屠焉代之是不亦亡于礼之礼与然则大夫士之相之也何居曰吾闻之浮屠有䕶眞者瓦盂草食守木义如金科斯律行之表也率䕶真之道以之爲臣必不以持禄养交罔上以之爲长必不以苞苴竿牍渔下以之立朝必不以言翕訿噂沓卖友虽弃氏毁髪固天子之宝臣也大夫士之相之也宜或曰是举也大夫士请之浮屠鉴其诚往焉爲大夫士者里居而抱疆埸之忧匍匐稽颡告哀于佛其进而谋人之军师邦邑又何如也侯喜者唐之处士也刘逸淮之乱作吊汴州文投之大川以诉李翺曰诚之至者必上通上帝闻之刘逸淮其将不久后数月刘逸淮竟死然则佟夷之死且亡其有日矣书其事以俟之万历巳未夏四月节妇文氏旌门颂洪武七年春三月甲午诏旌吴县民妻守节者三人姚荣三妻黄氏旌门在吴县之阊门里具实录中后二百四十二年吴县有姚节妇文实荣三七世孙汝辙之妻巡按御史请得表署其门如黄氏制曰可于是符下有司行事所旌门亦在阊门里绰楔相望焉文之陨所天也爲万历庚辰子希孟生十月乳哺之余掖置苫次麻与襁相袭也希孟少病嗽齿击乳迸迷离枕席闲不辨血湩中更家难覆巢完卵艰危万状万历乙卯孀居三十有六年与𬒳旌典希孟旣以春秋举于鄕有闻望矣媲烈则绣黼娠贤则珪璋煌煌乎图史之遗则圣朝之盛事也黄之被旌故史臣苏伯衡作旌门颂旌门之有颂古无闻焉自伯衡昉也其乱曰嗟臣事君犹妇从夫凡百在位曷鉴曷图伯衡当开国初去伪吴僭窃未远其告诫臣子者甚备承平以来偷玩滋有惟玆阊门通邑大都乘轩列驺过姚氏之宅里者道相逮也其亦有下车肃揖攷旧史之训辞而兴起者乎谦益待罪国史谨书其事以遗希孟俾鑱之乐石犹伯衡之志也颂曰我祖建国崇奖节孝神孙十叶风声弥耀征节于吴有黄有文崇台绰楔后先一门龙宗有鳞凤集有翼维黄自誓文也是则是则伊何忍死立孤哀哀苫块襁褓是扶哭摧苍天泣掩黄口吴趋罢歌阖庐崩耦哀此藐孤命比垂髪含饴杂泪啮乳迸血靡晨匪昏靡令匪冬寒灯昼靑朔云夏同厥孤渐长维母作傅敎之春秋朂以匕箸鸿匹不再豹生有文是母是子达于九阍帝曰兪哉媲女前烈漆书交映乌头双揭峩峩阊门甄胄之里轩车辚辚有来至止覩彼赭白问诸琬琰岂无辕廻亦有颜淟嗟此妇嫠朝虀莫盐旌门有伉过者具瞻天咫不远皇匪尔私载高食厚云胡弗思匪瘅曷章匪诛曷封训于蒙士式彼女宗曷鉴曷图莫非臣子载笔作颂敬嗣旧史节妇韩氏旌门铭崇祯三年吏部文选淸吏司郞中臣必显言臣曾祖父元祖以诸生早夭曾祖母韩氏年二十有八毁容截髪濒死自誓力作以奉舅姑血泪以育孺子茹荼攻蓼五十余年州里言其状监察御史将覆覈上请家本衞籍衞弁来索贿家人欲予之韩啮指曰吾誓死守节若以贿得旌是毁吾节也乃骂絶之且死戒子孙勿复言旌表事臣祖承光累年外吏臣父振基数月省垣未获具䟽陈请臣遭逄圣明待罪铨部敢昧死上闻伏惟陛下鉴百年之苦节闵三世之死孝幸得表署其门如制令其自臣祖父以下咸死且不朽制曰可于是草莽臣谦益旧待罪太史氏谨爲之铭铭曰巖巖冲关下有潼水注河激华龙门伊始神区帝戸风气完塞彼都士女淑茂厥德有美韩姞来归于孙严霜夏坠所天不存双双华顚哌哌襁褓闵予幼稚哀彼笃老寒灯雨侵败帏风拥哀哀血泪迸爲乳湩厥孤旣立母节未署伊谁抑没韎韦跗注民彝有尝天咫不遐挹彼注兹发祥厥家子应星郞孙拜夕闱曾孙趾美前光后辉乃扣帝阍抗疏请䘏帝曰兪哉汝表汝钖崇台绰揳银榜漆书天晶日明炤曜里闾㝠㝠长夜墓木巳拱寒灰琯飞重泉波涌皇明如日靡幽弗烛孰云百年蔽此蔀屋谁谓华高母节齐而谁谓潼远母节逝而谁谓冲关峻不可仰乌头双表远抗高掌旧史作铭勒诸乐石崇奖节义用诏罔极新安吕氏节孝旌门铭崇祯十五年闯贼陷雒阳故南京叅赞尚书吕公维祺被执抗辞骂贼而死余从故箧中得公所诒先世节孝事状摩娑流涕追惟宿诺乃爲叙而铭焉叙曰节妇牛氏河南府新安县介村里人吕鄕妻也鄕死时年二十九阖戸自经女弟救之得免家贫子稚隣媪怜而讽之嫠靣截发以死自誓篝灯纺绩声泪奄然泣涕渍湿麻枲日亭午突萧然无烟终不肯匄贷一钱曰与人通财非嫠妇事也子孔学贫不能爲儒习书狱爲县吏文无害能佐县令平反孙维祺举进士官吏部郞唿孔学谓曰夫子好行其德指囷以周人之急而家辍火里人靳之曰无若吕公代客用穷今幸少有余赀盍亦行夫子之志乎孔学倾家以赡三族泽及穷嫠母之敎也牛氏卒寿七十有八孔学老矣号踊致毁苫次病亟子妇以酒肉进终不肯御冡庐沍寒风饕雪虐人劝之归不可曰我先人葬母身自负土手皴足重茧我以孺子故弛于畚筑又忍燕寝居息弃吾母于宿莽乎里人言母病肿濒死孔学吁天请代感异夣遇异人诊之一昔而起儿童妇女争传其事皆曰吕孝子也天启四年御史丘兆麟上其状礼部案验不妄奉诏表厥宅里曰旌表故民吕鄕妻牛氏贞节及吕孔学孝子之门母子节孝同日竝旌史策所罕闻国制所未有也旌门之后凡十九年而有叅賛公死节之事铭曰惟皇建极崇奖节孝树之风声显显吕氏母子妇孺笃守天经栢舟之节白华之孝旁达神明一门双阙乌头漆书烛幽洞冥神钖祕祉灵泉神芝诞育夏卿雒邑隳突天亏地圯亲贤在庭食竭力尽抗辞谈笑获此利贞肝胆轮囷碧血不化郁爲神灵雒阳城下思鄕之梦遄归帝京节妇有孙孝子有子惟我有臣天包元命国叶贞符纯嘏合幷卽图立庙帝命洊加扬芬亿龄金销石泐汗靑凛然敬斲斯铭金节妇钱氏旌门铭崇祯八年巡按浙江御史臣某言绍兴府山隂县民金某妻钱氏年十八归于金二十三而寡一女提一子抱截发嫠靣矢志自誓衰麻与襁褓相袭也血泪与乳潼相和也乆之纺绩以课弱女修脯以敎稚子吁天刲股以疗病姑茹荼攻蓼克有完节万历四十七年卒年五十三谨按节妇钱氏后门寒素伶俜孤苦俯子仰姑捐身幷命用能报称所天全归下地所谓之死靡它复生不愧者也臣牒下所司案验不妄请得表署其门如会典制曰可后三年节妇之子廷策谒谦益于请室请爲旌门之铭铭曰旌门之典备于有唐逺我国家甲令煌煌乌头双阙绰楔嶙峋劝爲人妇劝爲人臣惟皇御极崇奖节孝金寡高行门闾有耀高行维何誓死报夫血湩育子残肌疗姑金销石泐丹诚不改琢冰积雪四十余载鸿孤行单鸾孤影只相彼禽鸟有耦有匹鸟鼠同穴灵貍互雄人而无耻孰长倮虫阉孙塞路媪子盈朝蜾肖蝝蕃廉耻道消持禄钩党如弗我克国邑军师弃比遗迹皇匪尔宠尔诃尔辱小刑刀锯大刑爵禄多垒蹙国泄泄䧏灾尔之弗图亦巳焉哉惟此庶妇习礼蕴义送往事居鞠躬尽瘁惟妇殉家惟臣耆国三事大夫云胡弗䀌崇台有伉表厥宅里帝庸劝节亦以明耻莫垩匪匪丹悛者停车赧者頳颜累臣谦益旧太史氏作爲铭诗敬告卿士双节堂铭永乐初尝熟民朱昌朱亮应诏徙家京师兄弟相继殁昌妇钱亮妇陈皆盛年自誓鞠其遗孤曰良曰铉皆克有成铉中进士拜御史奏旌其门闾爲堂号曰双节倪文僖诸公爲记传胡忠安商文毅诸公爲诗与颂而前塘戴进爲之图此天顺闲事也耳孙某出以示余余拜而展视绢素完好风烈如在因念二节妇之殁二百余年所谓双节堂者缺瓦断础不可复迹矣而观者拱手歛容如二寡之危坐于此堂而肃揖其下也天地闲物无不敝惟节义爲可久是故残肌断脰者弥痛而忠臣节妇不替于世爲之铭曰二寡高行萃于一堂轻裾齐缟朱颜竝苍秋稗同炊寒灯互影哌哌二孤血泪塡哽鸿节旣伸熊丸有託惟此崇构御史所作素椽粉板二百余年我披画图有风肃然霜栖旧础月澹上楹恍见二嫠栗玉坚冰悍夫俯躬譁者不语抠衣趋风欲拜堂下三槐之堂驷马之门栋宇翚飞今则焉存石泐刼灰节义不队岿然斯堂亘古尝在义冡碑铭虞山之北繇天潭谷逦迤而下林麓荟蔚后岗而靣城凡五十余畮买之置义塜焉广二百五十七步修如广之数而赢十八国民无私地域者与夫死于道路者则以告族而埋之叅政陆君仲谋实爲经始请于邑宰张侯沟封之而申其禁令谦益谨书其事系之铭诗以告后之人俾勿坏铭曰帝奠九壥济于寿仁厥类不齐扎瘥夭昏邑厉有祀漏泽有园掩骼埋胔岂惟孟春维玆都邑民人所戾极炽而丰气乱作疠道路不掩沟壑斯毙莫司置楬莫掌除骴白骨榰柱靑燐断续瘈狗昼嘷饥乌夜啄膟膋日燎骹股雨濯痛湛渊泉殠达墻屋风凄昼日䰟语道周天寒雨湿有声啾啾岂无盖帷亦有首丘悍夫涕泪仁人以忧虞山之隂天潭之阳爲扈爲峄如防如墙宫以嶞山袭以嵴冈画丘绕还近郊莽苍乃捐泉布乃植封树乃给轊椟乃族坟墓以葬以貍以表以署旣度以畮又度以歩山则再成地匪不食累累者坟不见白日昔无席荐今有寝室革其呻唤歛彼䰟魄告于邑宰宰曰祎矣疀虑终樵牧禁始爰命山虞以及蜡氏部分林麓昭示无止凡此捐瘠皆我族类我心䀌伤非作而致不麛不卵泽有攸漑如水斯瀵如火出燧大书深刻载此铭诗凡百君子过而眂之梧丘垂仁射声流滋岸頺城复斯冡勿夷第五公畵像赞第五公者周姓讳召诗字二南鎭江之金坛人也兄弟五人皆射策甲科登膴仕公独老逢掖行又第五遂自号第五人称之曰第五公丙丁之交㭬人窃枋其爲之冡宰者第五公之伯兄也第五公诒书强谏弗听登明伦堂伐鼓号哭裭诸生之巾衣以归未几而卒后十余年其子简臣介生蔚爲儒宗件系公行事谒有道而文者志之于是第五公之名满天下矣春秋之法诛不辟亲季友之于公子牙庆父是也其有力不能正託而逃焉衞子鲜之託于木门吴季札之耕于延陵是也第五公之义其在衞鱄吴札之闲乎初应山杨忠烈公劾阉削籍冡宰犹里居半夜举火疾唿塾师之门蹴而起之曰天眼开矣戊辰冬余以枚卜被逐冡宰大喜徧召其亲知欢宴累日冡宰幸余之废退比于应山此亦余之知已也简臣持第五公畵像属余爲赞遂牵连书其事嗟夫冡宰之于余若是则执笔而赞第五公之像其亦公之所不吐也夫赞曰有珮者玉有服者绯有泚其颡色如死灰逢掖之衣章甫之冠不愧不怍有气桓桓七尺之躯载骨负肉上天下地父母所育怒发俯植奋髯旁骛云胡中道鬻彼熏腐頖宫之门挂我冠裳长啸阖棺我归我藏第五之名永敝泉壤忸怩鄙夫敢拜公像驼基觇铭姚寛西溪丛语曰登州驼基岛石可啄砚岛盖海运道也新城王季木遗余驼基砚爲之铭曰海岛有石取以琢砚涉彼风涛登于书案世无淮安畴复海运晴窻摩娑使我三叹琴铭吴张斲桐越其祖髹采荐之高平府余系之铭曰淸厉而静和润而远此范氏之谱也杖铭用之则行舍之则藏惟吾与尔危而不持顚而不扶将焉用彼崇祯八年春牧翁铭又挂百钱沽一壶登高不惧涉远不孤策扶老兮擅嘉名嗟灵寿兮非吾徒浒墅关重修关壮缪庙碑铭万历某年戸部黄州张君大猷榷关浒墅重修汉前将军汉寿亭侯壮缪庙奉扬今天子之明命加以衮冕而属史官钱谦益爲之铭铭曰桓桓壮缪环衞宸极钩陈阁道作庙翼翼崇关将将神亦戾止是爲离宫作鎭星纪天子曰咨咨女东南女财女赋女土曷堪鬯草阙贡萑苻传警占在鸟衡岁曰有眚侯眷南顾弭节吴地胥涛昼晏金虎夜避织篚纶絮转运炙輠浮淮达河飞涌祠下舳舻晻霭帆樯叅差垂旒端冕坐而临之都山铁铭长沙铜誓大庇我吴鎭抚海澨铁马嘶啮金戈后先再战歼倭云旗俨然西陵举烽郁洲如带以报以祇民神有赖右我三吴以奉皇明计臣司关史臣作铭牧斋初学集卷第二十七牧斋初学集牧斋初学集卷第二十八牧斋初学集卷第二十八序一皇明开国功臣事略序谦益承乏史官窃有志于纂述考览高皇帝开国功臣事蹟若定远黄金海盐郑晓太仓王世贞之属人自爲书踳駮疑互未易更仆数则进而取征于实录实录备载功臣录籍所谓臧诸宗庙副在有司者也革除以后再经刋削忌讳弘多鲠避错互孔子曰吾犹及史之阙文也疑者丘盖不言将使谁正之哉天启甲子分纂神宗显皇帝实录繙阅文渊阁祕书获见高皇帝手诏数千言及奸党逆臣四录皆高皇帝申命镂版垂示后昆者国史之脱误野史之舛缪一一可据以是正然后奋笔而爲是书先之以国史证之以谱牒叅之以别录年经月纬州次部居于是开国功臣之事状粲然矣元人苏天爵撰名臣事略疏其人若干而系之以事不用史传之体而宋李焘长编商订异同举正得失最爲详愼谦益窃于二家取法焉古之史家必先网罗放失旧闻摭经采传孔子行求七十二国寳书太史公採世本国语司马光修通鑑先令其属官草长编今简牍浩烦是非漫漶一无所援据而俨然以作者自命攀迁固而驾寿瞱非愚则诬也谦益之爲书姑志其小者近者如掌故之籍如甲乙之簿或笔或削发凡起例则以俟后之君子斯谦益之志已矣是书经始于天启四年癸亥又明年乙丑除名爲民赁粮艘南下舩窗据几摊书命笔归田屛居溷厠置笔越三年始告成事点勘麤毕而先帝登遐之诏至矣呜唿谦益狂愚悻直触忤权倖圣朝寛仁得以优游里闬从事牍聿摩娑卷帙省念岁时其敢忘先帝之大德哉明年戊辰今上改元崇祯而书成于丁卯之八月是年十二月旧史官钱谦益谨叙开国羣雄事略序序录开国羣雄首滁阳亳都者何也志创业也数月而馆甥朞年而别将脱眞龙于鱼服之中而借以风雷傅之羽翼滁阳之于圣祖其亦天造草昧有开必先者乎元失其鹿斩木揭竿鱼书狐唿之徒汝颍先鸣淮徐响应濠城遥借声势因缘起事而滁阳位又在四雄之下彭赵徐城之逋宼也俨然踞坐堂皇指撝奔走所谓微乎微者也滁阳旣殁孤军无倚假滦城之虚名嘘崖山之余烬用以部署东南号令天下定台城开吴国建帝王万世之业日月出而爝火熄于是龙凤之君臣事业风销烟灭杳然荡爲穷尘而沦爲灰刼矣嗟夫安丰之擐甲宁逆耳于靑田瓜步之胶舟终归狱于德庆汉祖天授不讳受命于牧羊光武中兴聊复称帝于铜马用是系以年月疏其终始放司马迁楚汉月表之意俾后世有观焉昔张衡上书谓更始居位光武初爲其部将然后卽眞宜以更始之号建于光武之初然则龙凤之号或亦高皇帝之所不废也次伪天完次伪汉次伪夏志割据也次东吴次庆元志盗窃也天命不僭夷狄有君故以扩阔陈友定终焉于乎有元非暴虐之世庚申非亡国之君也惟其聪明自用优柔不断权分椒涂政出奸佞宠赂于焉滋章纪纲爲之委替沙河之溃师费以亿万而败将归踞于台端高邮之围宼功在漏刻而大军立卸于城下省院之駮议未决而航海之宝贿直达于宫中江淮之壁垒方新而旷林之干戈相寻于阃外驯至抚军之院朝设而夕罢讲解之书此奉而彼格南讨之诏㫖甫出河北而北征之师旅已擣燕南然后仰观干象而喟然知事之不可爲也宁有及乎诗不云乎殷鉴不远在夏后之世后之人主读仪鉴之诗而以庚申爲前车虽与天无极可也书成后之十六年涂月朔旧史官钱谦益谨叙重辑桑海遗录序余读吴莱立夫桑海遗录序称淮隂龚开圣予所作文宋瑞陆君实二传类司马迁班固所爲陈寿以下不及也余往搜癸辛杂职见圣予水浒三十六赞知爲经奇之士因立夫之言求问其所谓二传者而卒不可得意其芜灭不复传人闲矣江隂李君如一家多藏书有陶宗仪九成草莽私乘余从借得之圣予所作二传及君实挽诗序皆具载焉篝灯疾读若闻叹噫须髯奋张发毛尽竖手自缮写不敢以属侍史渍泪彻𥿄不数行輙掩卷罢去也当似道专国时宋瑞累爲台臣劾罢中外践更席不暇煖年仅三十有七援钱若水例致仕而君实以乙科居广陵幕府凡十有六年李制置祥甫始上其名于朝当此时举朝之视二人者犹轻尘之栖弱叶惟不得扫而去之也迨北兵日迫宋瑞由赣州勤王而君实亦以奉请留中朝廷之上始知有此两人嘻亦已晚矣宋瑞守平江陛辞始建分鎭用兵之策朝议犹以其论阔远书上不报至景炎新造陈宜中犹以议论不合使言者劾罢君实张世杰力争始召还嗟乎天下方胡马渡江翠华浮海此诚所谓中流遇风胡越相济之时已而大臣犹用机械銡轧人言官犹用毕牍抹摋人首尾应和如承平时故事一二劳臣志士奋身于沧海横流之中爲国家任难卒使之有项不得信有唾不得吐騈首缩舌与社稷俱烬宋家三百年宗庙一旦不食其所繇来者渐矣盖非独似道一人之故也夫劳臣志士旣得死所所以报国恩而酬人望者无余事矣独其志有所爲而时事不可爲时事犹或可爲而坐视其必不可爲持忠入地杀身无𥙷千载而下揽其事者欷歔烦酲天地改色灵风怪雨发作于敝𥿄渝墨之闲而况立夫之去宋季非立乎定哀者乎又况圣予之与君实同居幕府而身爲遗老者乎呜唿其尤可感叹也矣立夫所辑桑海遗录旣不可得而见而其序幸存今又得圣予二传则其书犹不亡也余故录爲一通藏之箧衍题之曰重辑桑海遗录与立夫同时者黄文献公溍作陆君实传后序𥙷圣予之阙逸订新史之同异其文亦迁固俦也庸倂着之新史二传多沿袭圣予又巳着于史故不复载武夷谢翺臯羽者信公之客亦以遗老终犹君实之有圣予也其遗文以类附焉若有宋之余民旧事网罗放失不可胜纪余藏书不多力未之逮也盖将遍访之好古君子如李君者以卒立夫之志焉而爲之序以发其端万历四十七年夏四月史官钱谦益谨叙少司空晋江何公国史名山藏序少司空晋江何公穉孝起家万历中道德洽闻蔚爲大儒慨国史之无成书也敭榷典谟勾稽掌故发愤尽气编摩数十年遂告成事公旣殁其书始大行于世仲子南戸部郞九说诒书谦益使爲其序谦益窃谓公之爲是书也有三难焉亦有三善焉东汉以后之史皆成于异代今以昭代之人作昭代之史忌讳弘多是非错互公羊託指于微词韩愈戒心于显祸一难也迁固之书讨论于再世晋唐之史假借于衆手今以一人一时网罗一代之事旣非耑门服习之学又无史局纂修之助二难也龙门之採世本也涑水之脩长编也述作之源流笔削之先资也今之纪载纷如其可资援据者或寡矣远无征于𣏌宋近或指乎隐桓三难也公之爲书也果断以奋笔采毫贬芥不以党枯仇腐爲嫌此一善也专勤以致志年经月纬不以头白汗靑爲解此二善也介独以创始发凡起例不以断烂芜秽爲累此三善也公盛年迁讁读书讲道无声色货利之好无荣名膴仕之慕专精覃思穷年继晷故其着作之成就如此呜唿本朝学士大夫从事于史者衆矣以海盐之志焉而弗史以太仓之力焉而弗史以南充之位与局焉而弗克史国家重熈累洽度越汉唐而史事阙如此亦士大夫之辱也后有征明史者舍公何适矣虽然书成而署之曰名山藏隐史名也其总而称记也则本纪志传阙焉记大事则年表阙焉终篇则叙传阙焉削史体也一再登庸官至卿贰藏弆箧衍不敢缮写进御辟史职也公盖未尝自以爲史也谦益窃取其书读之开天之创业月表具在其可委诸陈迹乎开国之重典丹书未亡其犹问诸故府乎朱墨之秘录岂无取于是正而丹青之俗说岂无待于刋削者乎公之史旣有成书而不敢以史自命岂徒也哉天启中余承乏右坊公与祥符王损仲皆官光禄时时过从商略史事损仲告公曰古之爲史者记则记书则书史则史公之称斯名也何居公蹴然起谢曰乔远固陋守其朴学藏诸镜山之下传诸家塾僭矣敢冒国史之名诒本朝三百年史局之羞乎余与损仲叹此达言以爲美谭繇今观之非公之道德洽闻具有三善者不能史非公之好学深思信而好古不能不自以爲史也然则今之大书深刻发名山之藏而传诸通邑大都者以征于后世则可矣其无乃非公之志也与新刻十三经注䟽序十三经注䟽旧本多脱误国学本尤爲踳駮迩者儒臣奉㫖雠正而缪缺滋甚不称圣明所以崇信表章至意毛生凤苞窃有忧焉专勤较勘精良锓版穷年累月始告成事而属谦益爲其序序曰十三经之有传注笺解义䟽也肇于汉晋稡于唐而是正于宋欧阳子以谓诸儒章句之学转相讲述而圣道麤明者也熈宁中王介甫凭借一家之学创爲新义而经学一变淳熈中朱元晦折衷诸儒之学集爲传注而经学再变介甫之学未百年而熸而朱氏遂孤行于世我太祖高皇帝设科取士专用程朱成祖文皇帝诏诸儒作五经大全于是程朱之学益大明然而再变之后汉唐章句之学或几乎灭熄矣汉儒之言学也十年而学㓜仪十三而学乐诵诗舞勺成童而舞象二十而学礼惇行孝弟三十而博学无方孙友视志春诵夏絃秋学礼冬读书其爲学之科条如是而巳其言性言天命也木神则仁金神则义火神则礼水神则知土神则信存恻隐羞恶㳟敬是非之心以长育仁义礼智之性所谓知性知天者如是而巳宋之学者自谓得不传之学于遗经埽除章句而胥归之于身心性命近代儒者遂以讲道爲能事其言学愈精其言知性知天愈眇而穷䆒其指归则或未必如章句之学有表可循而有坊可止也汉儒谓之讲经而今世谓之讲道圣人之经卽圣人之道也离经而讲道贤者高自标目务胜于前人而不肖者汪洋自恣莫可穷诘则亦宋之诸儒埽除章句者导其先路也修宋史者知其然于是分儒林道学釐爲两传儒林则所谓章句之儒也道学则所谓得不传之学者也儒林与道学分而古人传注笺解义疏之学转相讲述者无复遗种此亦古今经术升降絶续之大端也经学之熄也降而爲经义道学之偷也流而爲俗学胥天下不知穷经学古而㝠行擿埴以狂瞽相师驯至于今辁材小儒敢于嗤点六经呰毁三传非圣无法先王所必诛不以听者而流俗以爲固然生心而害政作政而害事学术蛊坏世道偏颇而夷狄寇盗之祸亦相挻而起孟子曰我亦欲正人心君子反经而巳矣诚欲正人心必自反经始诚欲反经必自正经学始圣天子广厦细穆然深思特诏儒臣是正遗经进御诚以反经正学爲救世之先务亦犹二祖之志也不然夫岂其王师在野方隅未静汲汲然横经籍传如石渠开阳故事润色太平也哉凤苞之较刻也表遗经也尊圣制也砥俗学也有三善焉余故狥其请而爲之序肤浅末学不揆梼昧序赞圣经譬诸测量天地绘画日月非愚则狂也遡经传之源流订俗学之舛駮使世之儒者孙志博闻先河后海无离经而讲道无师今而非古胥天下穷经学古称圣明所以崇信表章至意则是言也于反经正学其亦有小𥙷矣夫崇祯十二年十一月序苏州府重修学志序今上甲子苏郡续脩学志成司敎刘君某司训刘君某后先董其事而文太史文起实爲其序两刘君以爲谦益少游于学宫应博士弟子选亦宜有言序诸首学志之修昉于蔡司理昻而王文恪公序之文恪亦学之博士弟子也故以人才之出如范文正者望诸鄕之子弟焉而文起之序则以鄕贤之籍人物之攷推明作者风励作成之意而忾叹于吾苏之所以重者亦犹文恪之志也余虽有言亦何以加诸而两刘君之请不可以巳则姑述其謏闻以告于鄕之子弟其亦可乎宋景祐初范文正来典鄕郡始请立学而安定胡先生爲之师当是时安定之门人称于海内而滕甫钱藻范纯佑辈则学之弟子也自时厥后居师席者如王逄之朱伯原陈唐卿之徒相率推明安定之敎师严道尊英才辈出逮于我明苏人士爲极盛则夫师之所以敎弟子之所以学其亦有可得而言者乎安定尝患隋唐以来仕进者苟趋利禄尚文辞而遗经业其敎授诸生一以经术爲本学者之于经术也譬如昼行之就白日而夜行之光灯烛也非是则伥伥乎何所之矣古之学者九经以爲经註䟽以爲纬专门名家各仞师说必求其淹通服习而后已焉经术旣熟然后从事于子史典志之学泛览博採皆还而中其章程檃其绳墨于是儒者之道大备而后胥出而爲名卿材大夫以效国家之用师以此敎弟子以此学岂独安定之于吾苏也哉自儒林道学之岐分而经义帖括之业盛经术之传漫非古昔然而胜国国初之儒者其旧学犹在而先民之流风余韵犹未泯也正嘉以还以勦袭传讹相师而士以通经爲迂万历之季以缪妄无稽相夸而士以读书爲讳驯至于今俗学晦蒙缪种胶结胥天下爲夷言鬼语而不知其所从来国俗巫士志滛民风厉生心而发政作政而害事皆此焉出使安定诸公而在有扼腕痛哭而已矣呜唿又岂独吾苏爲然也哉虽然吾苏土风淸嘉文学精华海内之学者未能或之先也在有宋时天下之立学自吾苏始而安定之敎条所谓传经谊信师说者吾苏士实先被之近世以来勦袭缪妄之学流传四方者吾苏士应和之最捷苏之于海内盖所谓得气之先者也溯流而穷源数典而尊祖邮文词而返经术祢安定而宗周孔吾苏之人士能不首任其责矣乎朱伯原之文曰爲文足以贯道爲经足以通理其緖言具在也自唐陆中允宋王魏国二十五贤以下其芳规具在也以曾文定之文章而六经阁之一记不能不屈服于浙帅古之人其明经而穷理如此其深且笃也反而求之吾鄕之子弟其有余师也矣不然斯制之修也採遗文考见陈迹以爲是学之文学掌故而巳先之以文恪重之以文起不啻錞于申之而两刘君又谆复于余之赘言何爲也哉是志也成鄕人子弟来㳺来观因余之言有所考问而兴起焉奋乎百世之下文定之风烈与安定之敎思若将旦暮遇焉余少应博士弟子选今且老矣庶几有辞于鄕之子弟而两刘君风励作成之意亦不徒也哉鄕约序建德宋侯来令尝熟岂弟明允朞年而大治修举鄕约申明高皇帝谕民六言以训于蒙士反复训解镂版颁布期于家谕而戸晓焉鄕约之制莫备于周官周官大司徒以三物敎万民而賔兴之二曰六行孝友睦婣任恤高皇帝之谕民所谓孝顺父母六行之首也尊敬长上六行之二也和睦鄕里则睦婣与任恤兼举焉而继之曰敎训子孙各安生理无作非爲大司徒以鄕八刑纠万民其七曰造言之刑其八曰乱民之刑造言者讹言惑衆乱民者乱民改作执左道以乱政皆不安生理务作非爲者也周官于六刑之外加此二刑故圣祖亦谆谆戒谕焉然大司徒之六行八刑圣谕以六言蔽之大哉王言比之周官盖尤简约而着明矣地官之属鄕大夫之职正月之吉受敎法于司徒退而颁之于其鄕吏州长党正族师各掌其敎治政令月吉则属民而读法今吾宋侯之所修举者谓非周官之遗法不可也吾里之人尚深念侯之德意无以空言慭置之哉昔宋文宪旣致仕高皇帝赐诗有训人法度之语而春坊司直郞汪叡罢归又爲语饬戒使知鄕鄙所繇严惮余官侍从日乆浮沉窃禄无补圣朝今且将退而老矣推侯之意以告于里之父老子弟固余之事也是爲序取节録序取节录十卷容城孙奇逄字启泰之所辑也以史家凡例取之则忠义壹行孝子烈妇之属居多以公羊三世考之则所见所闻居多甚矣启泰之长于取节也启泰生于北方与定兴鹿太尝伯顺偕㳺于吾师高阳公之门公器之曰吾四友之二也天启中逆奄乱政伯顺从公于关门奄所遣刺事者旁午帐下公每厉声诃问你家老公云何不少假颜色奄遣人属伯顺通慇懃于公伯顺叱去之甲子之秋公疏请人觐欲有所建白羣小诉于奄谓公将兴晋阳之甲伯顺爲谋主伯顺弗顾也当是时桐城左佥院嘉善魏给事长洲周吏部先后逮系其子弟傔从闲行昼伏莫敢舍者启泰与伯顺之父太公子化麟及其门人张果中兄弟通行爲之囊橐燕中好义者十余曹受启泰太公部署或捃摭橐饘或奔走刺探鸟举乌集若汉之期门左尝督学三辅太公设匦立表于门曰醵钱救左提学者输此鄕人投匦者云集左旣考死则又按籍俵散江村之地举旛旗而击鼛鼓不畏奄知奄亦竟弗知也余以枚卜被讦伯顺言于蒲州当爲上力言分别两人是非蒲州嗫嚅不能决伯顺誓不复见蒲州伯顺守定兴抗节死虏余被逮过白沟果中迎谓曰太公病矣遣其孙候公于此去才两日耳余狱急权臣趣杀之启泰果中辈借贷醵五十金诒余且曰社稷有灵必不爲左魏之续公母恐也苕上茅止生屡急难客启泰署其室曰北海亭启泰不应征辟危坐亭上朱黄甲乙着书满家要之不离取节者近是余读尔雅戴斗极爲崆峒其下曰幽都古称其气角立其风精悍逆奄之时干儿义孙错列朝着吾师与伯顺屹如狂澜之底柱而太公启泰辈蕴义风生鲁衞奇节之人燕赵悲歌之士盖仅有存者天官书言中国山川东北流尾没于勃碣吾师与诸人其亦斯世之勃碣也与世衰道微廉耻灭熄臣叛其君子逆其父士卖其友弟子背其师皆失节之属也杨焉之治河也患底柱而镌之忠臣义士其爲底柱也亦大矣扶持长养之犹恐不足又从而镌之镌之亦如底柱之没水中终不能去而世之爲杨焉者未已启泰之爲此录也其将以是爲底柱乎抑亦致戒于患而镌之者乎呜唿其尤可叹息也诗曰惟其有之是以似之余嘉启泰之有而似之也爲序之如此戊寅中秋望日序建文忠编引吾郡朱鹭白民好谈逊国时忠义搜访五十余年撰建文书法余爲上之史舘长洲陈公允又辑建文忠编盖撮举其尤者其表章忠义阐幽表微之志一也公允素䖍事关壮缪侯谓侯巳膺帝号宜于史外起例作本纪以张之梦壮缪降于榻前飘须㦸手郑重諈诿文旣成而贞珉涌见丰碑矻立龙幡屃负岿然于端门阁道之间若有邪许佑助者人言壮缪䕶前唿同列爲老革骂孙氏爲狢子何庸措大之笔端以爲宠灵余以爲不然忠义之在天地无古今无久近壮缪之于先生逊国诸臣之于少帝人心天日岂有两哉公允一老逢掖矢心于忠义若此与天地间神明正气丹心碧血往来陟降如磁引铁如燧取火壮缪之冯而鍳之宜也诗不云乎神之听之终和且平公允之言神听之矣世之公卿大夫其言足以荧主听刼国论固未必神之所听也夫岂惟不听而已莠言自口神乃时恫谴与怒将随之呜唿可不惧哉丁丑嘉平月书南昌赵氏族谱序南昌之赵氏出于宋魏悼王廷美其始迁于钟陵爲别子之祖者修武郞续之与忠翊郞緖之也魏王之子十人其第四子曰追封广陵郡王德雍谥康简熈宁中用太尝礼院言封康简次子承亮爲秦国公奉廷美祀赠乐平郡王谥恭静恭静第六子曰高密侯先整高密第九子曰赠金紫光禄大夫叔㫜修武忠翊则光禄第四第六子也靖康之难自杭徙进贤县修武居县东忠翊居县西相距十余里及营兆域修武居东而卜西忠翊居西而卜东相戒后世子孙岁时上冡趾相错也自时厥后苗裔日繁而书诗之泽益衍至汝偩公文行郁蔼不应征辟与里中四贤齐名谱云进贤改井爲邑自此始进贤故晋钟陵县徽宗崇宁二年以南昌县进贤鎭升爲县当修武徙家时进贤升县巳久谱之云吾不能征之也胜国初古济公徙南昌之白塘迨嗣㣧公又徙于忠孝鄕嶞山夹涧风气郁盘聚族而居灯火相接弦歌洛诵之声洋溢乎西东赵于是乎滋大嗣胤公九传爲封比部公应麟濳德弗曜以发其赢于参议公参议公论次先德釐正支庶作家谱若干卷且撰谱略一通寓书谦益使爲其序焉谦益尝考宋之宗室太祖太宗魏王之子孙最爲蕃多以魏悼王下言之淳熈八年凡七千二百九十六人而嗣字行未见数世系表亦莫得其详也则岂非播迁之后大宗正司及西南外宗正皆移以避狄又有散而之四方如修武兄弟者而宗司所掌籍牒录图谱之属遂因是以沦亡失次与今南昌之谱历十七代服属井然可以举僊源类谱之遗而补世系表之缺不徒有关于家乗而巳也参议公之惓惓于谱事也所谓能识其大者与当魏王贬死房州子孙惴惴惧不得比于氓庶及乎二帝北辕诸王騈首就僇太宗之后十不存一而修武兄弟卒以魏王之世系避地得全盛大蕃衍引之勿替由此言之天道之屈信往复岂可以一时一瞚计哉参议公志节鲠介由吏部郞出参外藩其修是谱也循览太宗魏王之后参观于天人之闲岂惟不忘其先抑借以敎世也与揽者其亦知观感也矣参议公令尝熟谦益以博士弟子受知于公故不辞而叙其谱其于公之善政令闻略而不书惧謏闻也且以有待也宋史宗室传及世系表皆载魏王子十人第四子爲德雍与谱脗合而马端临通考不列德雍之名又载魏王第四子德彝此则马氏之误未可信通考而疑史也因叙斯谱而幷及之双凤顾氏族谱序太仓顾生天叙以其谱来请曰顾之先谱凡再修曰睿者修于永乐序之者翰林待诏河南李公干也曰有终者修于正统序之者礼部侍郞羊城陈公琏翰林修撰尝熟张公洪也天叙之先人念族大而谱佚手自蒐辑将踵门乞文于下执事而一旦溘先朝露惟先人之有坠言也敢再拜泣血以请余攷其谱以晋尚书右丞悦之字君叙爲始袒悦之二子曰恺之觊之恺之居晋陵无钖觊之仕晋后爲北海益州尹卒官遂家焉觊之二十四世曰镃曰钧曰镒宋初镃徙汴钧镒徙吴钧生守礼守礼生建安昕建安生珣珣生伯理徙尝熟东南之河舍昕生珍珍生临卽谱所载熈宁三年嗣孙临题识者也伯理六世曰子安元末徙居双凤里今割隷太仓此顾氏世系迁徙之大略也考之于史悦之止恺之一子恺之传亦然觊之仕宋历任太守刺史未尝尹北海父黄老司徒左西椽于悦之逈不相及也北海在靑州安得云北海益州晋职官郡置太守京师所在则曰尹益州安得称尹也谱序他无所援据咸取征于临之题识临会稽人东坡诗所称顾子敦也何其言蹐駮不伦一至于此谱称永乐初不戒于火睿之妻陈负谱图以出而其他尽燬则其放失漫漶无足怪也顾居双凤称甲乙族登鄕榜者二人举进士者二人谱乆阙佚不修而天叙父子孳孶讲求殆有合于古者尊祖敬宗收族之义君子重有取焉谱犹史也信传信疑传疑疑者丘盖不言而已矣修撰宿儒也博于谱牒之学序吴中世谱多至百余家待诏字贞臣仕元爲戸部侍郞佐扩廓帖木儿军被俘入官仕至待诏致事老死于吴序题永乐二年年八十有六卽其卒之岁也修撰序称引待诏之言而又云余不知其人闻有李待诏者吏部尚书张紞之父执意其人也待诏爲张公父执信然然修撰与待诏竝时后先官翰林而不能知其本末文献之足征岂不难哉余故幷着之以示读斯谱者宋文宪公䕶法录序谦益㳟读高皇帝御制文集稽首飏言曰天命我祖统合三敎大哉蔑以加矣巳读故翰林学士承㫖文宪宋公集则又叹曰嗟乎夫宪章圣祖者舍文宪何适矣圣祖称佛氏之敎幽赞王纲开国以来凡所以裁成辅相设敎佑神靡不原本一大事因缘而文宪则见而知之爲能识其大者广荐之记楞伽金刚之叙通幽明显权实大圣人之作用存焉传有之金铎振武木铎振文文宪其高皇帝之木铎与繇文宪以闚圣祖之文其犹易之有翼春秋之有传也与圣人之言天也算以周髀测以土圭而天体见焉于以宪章圣祖盖思过半矣圣祖现身皇觉乘愿轮以御天文宪应运而起典司禁林辅皇猷而宣佛敎前代以翰林学士爲内相文宪之于高皇帝有相道焉云从龙风从虎圣人作而万物覩文宪以大儒应聘君臣之际史官颂之至今抑岂知其夙受付嘱开华严法界于阎浮提其爲云龙风虎又有大焉者乎姚恭靖之于成祖閟现稍异要皆后天奉时佐二祖以章明佛乘日月未改圣谟洋洋而儒生掩耳如尘沙刧事岂不誖哉或谓文宪故服习程朱程朱辞辟佛氏凛于戎索何可越也于戏圣祖不云乎天下无二道圣人无两心夫道譬之则日也圣祖出而日中天矣程朱见日于牖隙文宪见日于扶桑其广狭至不同量也生盛明之世而墨守程朱终不能仰靑天而覩白日悲夫文宪集无虑数十本余次其关于佛事者合诸云栖所辑而僭爲之叙以谂于世之宪章者文宪三阅大藏人海算沙有如指掌在儒门中当爲多闻总持至其悟因证地着见于文字中必有能勘辨之者固非学人所可得而评隲者也万历丙辰冬十有一月朔翰林院编修虞山钱谦益谨序阳明近溪语要序自有宋之儒者高树坛宇击排佛学而李屛山之徒力相牚柱耶律湛然张大其说以谓可箴江左书生膏肓之病而中原学士大夫有斯疾者亦可以发药于是聪明才辩之士往往㳺意于别传而所谓儒门澹泊收拾不住者卽于吾儒见之矣吾尝读柳子厚之书其称浮图之说推离还源合于生而静者以爲不背于孔子其称大鉴之道始以性善终以性善不假耘锄者以爲不背于孟子然后恍然有得于儒释门庭之外渉猎先儒之书而夷考其行事其持身之严任道之笃以毗尼按之殆亦儒门之律师也周元公朱文公皆扣击于禅人而有悟焉朱子斋居之诗曰了此无爲法身心同晏如彼其所得固巳超然于语言文字亦岂落宗门之后五花开后狂禅澜倒埽末流之尘迹修儒行爲箴砭閟现之闲亦有时节因缘在焉其微权固未可以语人也本朝之谈学者新会之主静河津之藏宻固已别具手眼至于阳明近溪旷世而作剖性命之微言发儒先之祕宻如泉之涌地如风之袭物开遮纵夺无施不可人至是而始信儒者之所藏固如是其富有日新迨两公而始启其扄鐍数其珍寳耳李习之年廿有九叅药山退而着复性书或疑其以儒而盗佛是所谓疑东隣之井盗西隣之水者乎疑阳明近溪之盗佛也亦若是巳矣滇南陶仲璞撮两家语录之精要者刻而传之而使余叙其首余爲之序曰此非两家之书而儒释叅同之书可以止屛山之诤而息湛然之讥者也若夫以佛合孔以禅合孟则非余之言而柳子之言也崇祯壬午涂月虞山钱谦益叙华严忏法序华严之爲经王也夫人而知之矣肇于晋广于唐于是有实义难陀之译有淸凉国师之䟽钞有李长者之合论有杜顺和尚之法界观千年以来薄海内外顶礼而捧诵者无虑万亿不可说转而华严忏独后出其制之者曰唐一行其藏之者曰鸡足山其尊信而流通之者今丽江郡世守木君也难者曰忏之爲言悔也悔者五十一心数中之一法耳华严经者称性而谈该心之变而道之者也有经可以无忏有经而必有忏则何异儒家之以五纬配五经乎一疑也一行之学精于天官历数其所述作载在唐书甚详不闻其留意于敎典也设留意于敎典以彼其精思神解岂无奇文奥义可以垂世立敎而屑屑于称名号勤礼拜之爲务乎二疑也古之藏书名山者皆虑讥切当时危言贾祸故俟易世之后方敢宣传今制忏礼佛何嫌何忌而暂加韬晦且一行生于初唐卒于开元尔时六诏不賔鸡足越在化外其振钖也何自其繙经也何因𥿄帛之力不能千年刼火沧桑何以完好如故三疑也解之者曰子之所疑皆世闲法耳非所论于出世法也华严之义帝网重重须弥芥子互相容纳安在经之可以该忏而忏之不可以该经乎恒人之学可以详略精麤论也若一行者天台祝流水西行雒下识圣人复出逆流现身博综象数岂非华严十地中人其难以凡心测量明矣岂其详于星历而略于宗敎从口所出卽爲眞诠安在经论之精而忏文之麤乎佛法从因缘生兴废显晦皆有时节忏之制于一行而传付于普瑞成于唐而出于明㯢于龙首而藏于鸡足閟于叶榆崇圣而显于木君皆有数存乎其闲无可疑者此而可疑则华严之出于龙宫传于于阗亦可疑矣地越兰沧星分钺爟藏弆于深山古寺固已深于禹穴而神于唐多矣圣典所在诸天䕶持不离𥿄帛可使坚如金石又何散佚腐败之足虞乎圣天子圣轮御世崇信大乗方以华严法界舍摄羣生而木君表章忏法实维其时时节因缘如宝罗网交光摄入惟天眼佛眼爲能知之木君世笃忠贞保釐南服济世润生一本华严行门先刻是经演䟽钞翻印三藏总持宣布浩如烟海今复流通忏文与䟽钞合论竝传震旦佛法付嘱国王大臣岂不信哉是经不可思议忏亦不可思议木君之尊信流通其因果亦不可思议聚沙居士见作随喜遂盥手援笔而爲之序萧伯玉起信论解序泰和萧伯玉精硏性相之宗叅访尊宿繙阅大藏极心硏虑俯仰叩击者数年而起信论解始出盖自贤首圭峰以来解斯论者科节繁多疏记错互使学之者穷老尽气汩没于文句之中莫能得其要领伯玉之爲是解也剖性相之藩篱摄宗敎之精髓䟽通证明氾滥于庄列关尹之书开遮竝用纵夺双显昔人有言非郭象注庄子乃庄子注郭象也伯玉之注起信亦如是而已虽然余窃有戏论爲学人告焉当东事之殷也有申甫者以谈兵见余于长安余笑曰未也甫归嵩阳山中掘地窖出其师所传石匣兵图以示余余又笑曰未也甫不怿而去又数年甫以谈相宗闻于长安伯玉往扣之余问伯玉云何伯玉亦笑曰未也无几何甫以兵死嗟乎甫之兵图其所授于师者未必非也而已足以死矣吾不知所授于论师者何也令后之学斯论者不具伯玉之深心不知其所爲开遮纵夺者而率其颟顸笼统之见师心信口影宗掠敎以爲性相之学如是辗老僧之足而血童子之指其祸有不可胜言者矣世之学人无以伯玉斯论爲申甫之兵图庶几不爲明眼人所笑耳心城先生全集序今天子在宥化成崇信佛乗在御极后之十余年而吾友刘心城先生弃家入道以宰官现比丘身在七年之甲戍记曰清明在躬气志如神耆欲将至有开必先天降时雨山川出云我皇上之崇佛所谓先天弗违而心城之现身其亦有开必先者与我二祖乘金轮以开天则宋文宪姚㳟靖应运而佐命我皇上御宝筏以度世则心城逗机而显神有君有臣或主或伴华严世界重叠涌现于阎浮提中良非偶然者于是心城之子古泃会稡其世谛文字自入官至于入道年经时纬都爲一集而请余序其首心城爲台宗之世适爲卽中之上首弟子其所演说皆因缘生法空假中之义谛高者入青天深者入黄泉而余何足以知之余所知者心城而已当心城守黔时以孤城捍强寇能使数百万衆骸骨撑拄死守经年视人世闲死生利害如毫毛耳一旦慕卽中之道长于其师二十有一年侧行捧手稽首称弟子其学道之专诚如此人谓心城横身誓死致命于危城尚易而委体布发折节于本师尤难昔人有言出家乃大丈夫之事非将相之所能爲如心城之爲岂复知将相之足慕而以出家骄之者乎读心城之书者一以爲当机之痛棒一以爲衅鼓之毒药其悲愍劝厉如诸天钟鼓声其勇勐奋迅如师子无畏音因是而知其所以不屑爲将相者因是而求其所以键钥于台宗扣击于本师者无徒摭于语言文字而爲守株刻舟之徒则可也嗟夫世之魔民盲子拾儒先之唾余辞而辟佛者不少矣孔子师老𥅆孟子辟杨墨不辟老庄则孔孟之于佛可知也佛氏之道幽赞王纲圣祖固着爲典训矣我皇上之崇佛所以祖述圣祖而臣下之不敢谤佛者所以宪章圣主也反孔孟背典训蔑圣谟非圣无法先王所必诛不以听而世或懵不知戒惟魔民盲子之是师心城不以此时发慈悲心见广长舌相捞笼而抜济之长夜之不旦也岂非先知先觉者之责乎愿心城母疲于津梁余虽梼昧请执简而陪其后焉癸未仲春日序牧斋初学集卷第二十八牧斋初学集牧斋初学集卷第二十九牧斋初学集卷第二十九序二重刻方正学文集序宁海令南城张君重订故翰林侍讲方希直先生之集镂版行世而谦益爲之叙曰孟子曰颂其诗读其书不知其人可乎吾少读先生之书其文章之取法者三人司马子长也韩退之殴阳永叔也其生平之尚友者五人诸葛武侯也陆宣公也宋之范韩司马也巳而纵观其议论则其于文章所折服者尤莫如庄周李白而其所希风激赞愿执鞭而不可得者乃在乎云敞杨乔田畴之徒于是乎喟然太息想见先生之爲人意其爲古之狂士且流而爲汉之侠士也嗟夫感嗣君悲故主九死不屈赤族不悔不可不谓之侠谈笑刀锯指叱鼎镬噀血而大书长歌而毕命不可不谓之狂自汉以来士之矜名行崇谨厚卖国而鬻君者多矣靡不以中庸爲窟穴杀身成仁舍生取义赴汤蹈火惊世绝俗之爲圣贤之所不辞也以先生爲学之诚简身之密至于冠屦匙筯家人宗族靡不有伦有物以箴以戒一旦当天地崩坼朝着迁改奋身而起视磔裂参夷之祸犹日用飮食也斯谓之眞狭斯谓之眞狂斯谓之眞中庸其斯以爲先生而巳矣盖朱子之学一传爲何基氏王栢氏再传爲金履祥氏许谦氏又再传爲宋文宪公景濂而先生少学于景濂景濂所谓岂知万髦牛难媲一角麟者也自先生之死于革除精忠奇节震动古今然后天下知正心诚意之学果足以植天经扶人纪然后知圣贤中庸之道与乡愿小人之伪学果截然两途于是朱子之道得先生而大光而有宋诸儒三百年来之学脉譬之中原之山川龙脉纡廻濬发于南北戒之闲至是而始得所结局焉故吾谓本朝之学者当以宋文宪王忠文曁先生爲朱子之世适而瞽宗之祭亦当以三君子爲乐祖惜乎议两庑之祀者纷如聚讼而未及于此也因序先生之文而发其端以俟诸后之君子焉张君爲令廉平好古敎化逈出于世之俗吏于其刻是集也可以见志焉而余姚有卢生演者搜括先生遗集撰次年谱汲汲然佽助张君以表章风励爲能事刻甫成而演死矣牵连书之亦不忍使其无传也崇祯十六年正月吉日尝熟钱谦益谨序苏门六君子文粹序崇祯六年冬新安胡仲修氏访余苫次得宋人所缉苏门六君子文粹以归刻之武林而余爲其序曰六君子者张耒文濳秦观少游陈师道履尝晁补之无咎黄廷坚鲁直李廌方叔也史称黄张晁秦俱游于苏门天下称爲四学士而此益以陈李盖履常元祐初以文忠荐起官晚欲叅诸弟子闲方叔少而求知事师之勤渠生死不闲其系于苏门宜也当是时天下之学尽趋金陵所谓黄茅白苇斥卤弥望者六君子者以雄骏出羣之才连镳于眉山之门奋笔而与之爲异而履常者心非王氏之学熙宁中遂絶意进取可谓特立不惧者矣方党论之再炽也自方叔外五君子皆坐党履常坐越境出见文濳坐举哀行服牵连贬谪其击排苏门之学可谓至矣至于今文忠与六君子之文如江河之行地而依附金陵之徒所谓黄茅白苇者果安在哉吾尝观王氏之学高谈先王援据周官其称名甚高而文忠则深叹贾谊陆贽之学不传于世老病且死独欲以敎其子弟而已夫食期于适口不必其取陈羮也药期于疗病不必其求古方也是故爲周公而伪不若爲贾谊陆贽而眞也眞贾陆足以救世而伪周公足以祸世此眉山金陵异同之大端也观六君子之文者其亦有持择于斯乎本草单方序缪仲淳旣殁数年其着书多盛行于世而所摘录本草单方朱黄甲乙狼籍箧衍中康文初庄钦之蒐讨诠次穷岁月之力而后成于是缪氏之遗书粲然矣仲淳以医名世几四十年医经经方两家浩如烟海靡不讨论贯穿而尤精于本草之学以谓古三坟之书未经秦火者独此耳神农本经朱字譬之六经也名医增补别录朱墨错互譬之注疏也本经以经之别录以纬之沈研钻极割剥理解神而明之以观会通本草经疏之作抉擿轩岐未发之秘东垣以来未之前闻也出其余力集录单方剟其踳駮搴其芜秽其津渉生民者甚至此书成而经疏之能事始毕岂曰小补之哉仲淳电目㦸髯如世所图画羽人劒客者谭古今国事成败兵家胜负风发泉涌大声殷然欲坏墻屋酒闲每慷慨谓余曰传称上医医国三代而下葛亮之医蜀王勐之医秦繇此其选也以宋事言之熙宁之法泥成方以生病者也元祐之政执古方以治病者也绍述之小人不诊视病状如何而强投以乌头狼毒之剂则见其立毙而已矣子有医国之责者今将谓何余沉吟不能对仲淳酒后耳热仰天呌唿痛飮霑醉乃罢呜唿仲淳旣老病以死而余亦连蹇放弃效忠州之录方书以终残年因是书之刻念亡友之坠言爲废书叹息者乆之仲淳讳希雍吾里之右族也侨居长兴后徙于金坛老焉葬在阳羡山中余它日当爲文以志之崇祯六年十二月叙葛端调编次诸家文集序崑山葛鼎字端调读书缵言笃好古学自唐宋八家而外取其文集之杰出者选择论次人各一编都爲若干卷缪以余爲与于斯文者也请爲其序余闻古之学者九经以爲经三史以爲纬降而游于萟则秦汉以下迄于唐宋诸家其规矩绳墨也九经三史之学专门名家穷老尽气苟能通其条贯穷其指要则亦代不数人矣敬之如神明尊之如师保寳之如天球大训犹惧有陨越僭而加评隲焉其谁敢三史以降皆九经之别子耳孙也规之矩之犹恐轶其方员绳之墨之犹恐偭其平直妄而肆论议焉其谁敢评隲之滋多也论议之繁兴也自近代始也而尤莫甚于越之孙氏楚之钟氏孙之评书也于大禹谟则讥其渐排矣其评诗也于车攻则讥其选徒嚣嚣背于有闻无声矣尼父之述彼将操金椎以谷之又何怪乎孟坚之史昭明之选诋诃如蒙僮而挥斥如徒隷乎钟之评左传也它不具论以克段一传言之公入而赋姜出而赋句也大隧之中凡四言其所赋之诗也钟误以大隧之中爲句断而以融融洩洩两句爲叙事之语遂抹之曰俗笔句读之不析文理之不通而俨然丹黄甲乙衡加于经传不巳傎乎是之谓非圣无法是之谓侮圣人之言而世方奉爲金科玉条逓相师述学术日颇而人心日坏其祸有不可胜言者是可视爲细故乎端调之爲是编也美而无讥论而不议犹有古之学者好学深思之遗意余深有取焉故举其所感叹于俗学者以告之幷以爲世之君子告焉夫孙氏钟氏之学方鼓舞一世余愚且贱老而失学欲孤行其言以易之多见其不知量敢于犯是不韪也虽然端调我之自出其编摩论次与诸晜弟共之皆我甥也余之告端调者亦犹夫老生腐儒挟兔园之册坐于左右塾之闲窃以语其鄕人子弟而已世之君子得吾言而存之九经三史之学未坠于地吾犹有望焉其不然者以是爲狂瞽之罪言又将钳我于言则亦听之而已矣呜唿不直则道不见余岂好辩哉余不得已也崇祯九年正月序兵略序鄕先生副使星卿瞿公博通掌故蒐讨国朝名卿大夫嘉猷伟略散在国史家状者着皇明臣略凡若干卷其子给谏伯略先刻其兵略以传于世而属余叙之给谏之意以谓时方多事文武将吏人不知兵是书也如医之有方如奕之有谱庸医可以诊奇疾俗手可以当危局用以东制奴西讨贼庶几克有成算可以舒当宁之旰食乎余以爲自古用武之世不患有盗贼不患无将帅所患者庙算不一赏罚不明使盗贼乘其闲而将帅无以尽其用也以汉唐之已事征之永寿延熹之闲用皇甫规张奂段颎爲将帅所向克捷规奂兼主招而颎主讨颎曲意宦官保全富贵规奂皆有功不得封规前后上书求乞自效与上疏自讼最爲切直其曰力求勐敌不如淸平勤明孙吴未若奉法又曰覆车有五动资巨亿旋车完封写之权门其言至今可爲殷鉴也繇此观之国家权倖用事先后失宜虽有三明之将亦将救过不暇安能奏荡平之绩哉唐之末季苟非南衙北司迭相矛楯九流浊乱君子道消则黄巢辈何因而起巢初起才及二万经过数千里军鎭尽若无人潼关一径任其奔突贼安得不蔓延天下乎以郑畋之壮图令得主谋专断何至以四鎭之重尽付高騈之只手关河连犯都邑继倾而坐受刮席轵道之讪然后悔之不已晚乎假节之议争论喧呶举棋不足谁执其咎然而拂衣投砚之卢擕视末世之隂阳首鼠置国事于局外者吾以犹贤乎尔自古迄今有盗贼不患无将帅有将帅不患无方略在汉则夷黄巾于党铜在唐则小河朔于禁闱本末较然岂不信哉以是书考之本朝之敌王忾建国功者固已昭旂尝而勒景钟矣举其近者王文成之有功江西中枢蚤爲之计也胡襄懋之有功江南政府力爲之地也晋溪之忮分宜之贪其知人善任不可抹摋如此谋国之效岂可诬哉给谏之刻是书也固曰爲兵家之医方奕谱而吾以爲医有上医焉奕有国工焉明主得其人而用之则端委庙堂而四海从风当虏寇交讧之日虽口不谭兵可矣杜牧有言议于庙廊之上兵形已成然后付之于将其爲兵略也孰大焉起星卿于今日未必不以余爲知言爲之掷笔而三叹也叅筹祕书序叅筹祕书者信州汪汉谋所着也汉谋少遇异人授太乙六壬奇门禽遁诸家之学以谓可以济世安民匡时定乱属当奴寇交讧海内多故慨然出箧衍之祕编次成书以诒世之登将坛佐戎幙者吴之君子杨维斗徐九一旣序而传之矣余读而叹曰世称天官壬遁家言皆本自太公畱侯武侯卫公稽诸史籍未有闻也吴越之闲颇传申胥范蠡之遗书其言略可槪见子胥之去楚也卦得甲子时加于已支伤日下气不相受此六壬之数也范蠡之去越也隂六阳六玄武天空后入天乙前翳天光此禽遁之术也二子之占候近取诸身则固已应之如响矣子胥之治吴也相土尝水象天法地立阊门以西制楚立蛇门以东幷越所谓得天气之数以威敌国者也再世而不复騐者何也勾践之谋赦也在玉门之第一其行也时加日昳其反国也时加禺中此蠡之占也吴王之临政也在玉门之第九其伐齐也在金匮之第八其赦越也德在土刑在金此胥之占也以夫差之惛也令悉叶胥之占其将不亡乎以勾践之智也令悉反蠡之占其将不覇乎持盈与天定倾与人蠡言之矣其能废人而任天乎以传攷之吴之所以亡者弃胥而庸嚭也视民如雠而用之日新稻蟹不遗种也越之所以伯者种治内蠡治外也修令寛刑施欲去恶而觞酒豆肉未尝不分也春秋之所书左氏太史之所记兴亡治乱彰明较着如此此亦千载得失之林也圣天子承干御宇黄帝之元千岁一至奴寇游魂假息在漏刻之闲隂阳孤虚之书皆将之高阁矣汉谋得登将坛佐戎幙所爲济世安民匡时定乱者其终挟此以从乎抑亦有进焉者乎汉谋曰善哉斯言叅筹之指要吾师所未逮也虽然子诚吴人也知子胥范蠡而已矣春秋匡解序余爲儿时受春秋于先夫子先夫子授以匡解一编曰此安成邹汝光先生所删定也因爲言邹氏家学渊源与先生之文章行履冠冕词垣期它日得出其门墻余鄕会二试以先生之书得儁虽未及亲炙先生而余之师固有出先生之门者比于闻风私淑犹爲有幸焉耳矣何子非鸣爲令南昌与先生之孙孝廉端侯游相与是正其书重付之梓人而属余爲其序余观三代以后享国长乆盖莫如汉当其盛时政令画一经术修明以春秋一经言之自张苍胡母生瑕丘江公以下三家之弟子逓相传授各仞其师说至数百年不相改易而董仲舒作春秋决狱二百三十二事名儒萧望之等大议殿中各以经谊对诸所以定大议断大疑皆以春秋从事何其盛哉有宋之立国不减于汉自王氏之新学与新法竝行首绌春秋以伸其三不足畏之说遂驯致戎狄乱华之祸没世而不复振其享国之治乱视汉世何如也呜唿先王之世有典有则诒厥子孙崇敎立术顺诗书礼乐以造士变礼易乐革制度衣服者有罚析言破律乱名改作执左道以乱政者必诛而不以听士之选于司徒而升于学者于辩言乱政之戒恒凛凛焉是故经学与国政咸出于一而天下大治及其衰也人异学国异政公卿大夫竞出其聪明才智以变乱旧章晋之刑鼎鲁之丘甲田赋郑之竹刑纷更多制竝受其敝又其甚也获鴈之鄙人假田弋之说以干政事而振铎之后不祀忽诸繇此言之经学之不明国论之不一其关于存亡治乱之故犹病之着于肌表诊视者可举目而得之不待医和及缓而后知其不可爲也是可视爲细故哉国家用胡氏春秋设科垂三百年而邹氏之书传诸其祖父至今百余年举子传习之不变虽汉世儒者仞其师说未有以过也班固不云乎士食旧德之名氏工用高曾之规矩国家重熙累洽考文稽古之盛观于胡氏邹氏之学可谓信而有征矣天子方崇信是经特命经筵进讲余衰病放废独抱遗经以老于荒江寂寞之滨于非鸣之刻是书也喜而爲之叙或以爲主文诡谏自致其蒙瞽之言庶几谋野则获之义则非野人之所敢知也崇祯六年六月序左滙序本朝以春秋取士虽专以胡传爲宗然文定之书取于左氏者十八取于公谷者十二盖左丘明亲见圣人高与赤则子夏之及门其发凡取例区以别矣不独昔人所谓左氏大官公羊卖餠家也承学小生佣耳剽目刺取左氏之涯略以充帖括盖有传业爲大师射策爲大官而目不覩三传之全文者矣又况外传子史之流乎侍御永年李君家传素业闵学者之固陋着左滙一书以左氏爲经以二传国语周礼史记管子檀弓说苑诸书爲纬本经析传首尾备具灿若羣玉之府而森如五兵之库使后之从事者繇胡以溯左繇经以溯传繇是以穷经术焉断国论焉或源或委先河而后海斯侍御取以嘉惠学者之意而已矣司马迁不云乎孔子作春秋隐桓之闲则彰定哀则微今以定哀之事言之则孔子之词虽微而左氏未尝不彰也邓析之竹刑则商韩之前车也陈辕颇之封赋季孙之田赋则桑孔之滥觞也公孙疆之乱政则江充之见犬台而伾文之幸待诏也苌叔之违天则子师之殉汉而厓山之沉宋也援古以证今上观千岁下观千岁岂徒立乎定哀以指隐桓乎自荆舒之新学行以春秋爲腐烂朝报横肆其三不足之说而神州陆沉之祸有甚于典午流祸浸淫迄于今未艾居今之世明春秋之大义阐定哀之微词上医医国此亦对症之良剂也侍御起家爲刑官今方执法柱下春秋夫子之刑书也其亦将以是书爲律令乎天子神明天纵特爲是经设讲官以春秋之大法治天下则侍御此书恭进诸广厦细旃以备乙夜之览何不可哉崇祯十一年七月序说文长笺序吴郡赵君凡夫撰说文长笺若干卷其子曰均字灵均镂版行世抱书过余山中请爲其叙余闻之序緖也盖有所推明作者之指意而引其端緖也何休杜预之序左氏公羊也传经者之自爲序也太史公班固之有序传也作史者之自爲序也刘向之叙录诸书也较书者之自爲序也其假手于他人以重于世者则自皇甫谧之叙三都始也凡夫之书其自叙备矣其无假于余亦明矣而均固以爲请其殆欲推明作者之指意有以信于后世乎则非余之所及也余衰迟失学于六书五音之谊理槩乎未有闻也凡夫声音文字得之天授梵音字母经涉輙了宫商淸浊部居于齿龈之闲其于书多所渔猎勇于自信而敢于作古补亡则束晢爲之敛笔刺孟则王充爲之杜口疑者丘盖不言吾将使谁正之哉六书之学自东汉以来许氏则尼父之删述也二徐则贾郑之解故也凡夫一旦正其是非攻其疑误俨然踞其堂皇之上凡夫于六书不复居有形声有竹帛以后宓牺仓颉可以接手相商榷若史籀斯高之流虽北靣而听予夺可也李阳冰刋定说文排斥许氏徐鼎臣谓其以师心之见破先儒之祖述以余之固陋乃欲以戋戋之见闚凡夫笺述之指意岂不难哉天启中余承乏右坊故太宰汝阳李公在太仆一日朝会公卿俱集李公忽揖余问赵凡夫起居如何诸公皆爲改容李公徐曰此吴中隐居高尚着书满家者也自后数过余必称凡夫且问讯长笺成否嗟乎当凡夫之世已有李公岂患后世无子云耶如余之固陋牵缀旧闻者何足道哉何足道哉洪武正韵牋序自古帝王以马上得天下能壹意于考文征献制礼乐者莫如我太祖高皇帝而代之臣子懵于宪章文武之义忽焉而不遵习矣而不察亦未有甚于本朝者也国家所最重者庙讳也方谷眞之殁也宋文宪公奉敕志其墓以仁祖之讳改眞以太祖之字改谷及永乐中修洪武实录则大书特书一无所鲠忌执笔者解扬辈皆国初名儒其若此者何也至于今则高庙之讳公然取以命名而懿文之讳卽宰执亦莫之辟矣太祖颁行大诰戸藏一本有者减罪一等无者加罪一等今不问书之有无动曰大诰减等学断狱者幷不知大诰爲何书矣至于洪武正韵高皇帝命儒臣纂修一变沈约毛晃之旧实于正音之中昭揭同文之义而今惟章奏试院稍用正字馆选一取叶韵而已学士大夫束置高阁不复省视其稍畱心者则曰圣祖固以此书爲未尽善此未定之本也噫可叹哉吴有君子曰杨去奢氏服膺正韵以爲不独钤键韵学实皇明之制书也捃拾训故蒐讨同异手自牋疏凡数年而成书少受胡氏春秋专门名家其牋注是书盖有合于春秋书王大一统之义所谓不徒託诸空言者也昔汉董仲舒治春秋朝廷有大议使使者就其家而问之其对皆有明法汉儒者决朝廷大疑定大事往往皆用春秋去奢之治春秋不得引经断国高议庙堂之上而自託于虫鱼琐碎之学以微见其指意此可爲慨息者也郑氏淸言叙余少读世说新语輙欣然忘食已而叹曰临川王史家之巧人也生于迁固之后变史法而爲之者也夫晋室之崇虚玄尚庄老盖与西京之儒术东京之节义列爲三统是故生于晋代者其君弱而文其臣英而寡雄其民风婉而促其国论简而刿其学术事功迩而不迫旷而无余地临川得其风气妙于语言一代之风流人物宛宛然荟蕞于璅言碎事微文澹辞之中其事晋也其文亦晋也习其读则说问其传则史变迁固之法以说家爲史者自临川始故曰史家之巧人也作晋书者但当发凡起例大书特书条举其纲领与临川相表里而不当割剥世说以缀入于全史史法芜秽而临川之史志滋晦此唐人之过也自唐以还学士大夫沉湎是书而莫能明其指意至爲续爲补之徒抑又陋矣代不晋而晋其事事不晋而晋其文譬之聋者之学歌也视人之启口而岂知其音节之若何也哉信州郑仲䕫字龙如博揽好古纂淸言若干卷自汉魏以迄今玆通人朱郁仪爲其叙以谓步武临川无近代语林蕃芜之累而余则谓世说史家之书也续且补者以说家窜窃之则陋何氏之语林倣世说而自爲一书则犹离而立焉者也语林之烦也淸言之约也标鲜竖异佐笔助舌是二书者其殆可以离立矣夫诚意录序自古圣贤豪杰调御万物酬酢万事经世出世无不以诚爲本诚之爲物建天地质鬼神贯金石格豚鱼天且弗违而况于人乎故曰诚神几又曰不诚无物不诚之人心口相谩形影相诳爲臣则欺君爲子则诞父爲友则卖友玉表而珉中栀言而蜡貌此其情伪不可以掩一室其声光不可以袭终朝而况宇宙之大终古之远乎三代以降经世出世疑鬼疑神莫如汉之留侯唐之邺侯留侯始事仓海君中遇圯上老人晚而从赤松子游黄中隣庶显默难究当其愽浪一击天地震动不惜百口九族爲韩报雠非至诚而能若是乎邺侯进退无恒出处靡尝朝披一品夜抱九仙史家疑之以爲诞妄然其处玄肃父子披诚献纳撑柱于社稷板荡羣小冒忌之时虽得肥遁衡岳固已命如悬丝矣又非至诚而能若是乎东平宋公鹿游兼资文武历边陲建节钺以疆事被征出所着诚意录示余余读而感焉公少而好道游五岳访七眞靑鞋布韤纵浪云水闲二十余年乃以尊人之命勉事科举虽官华膴履繁剧登眞度世之侣晨夕往还飈轮鹤驭徙倚于戸庭之际知与不知皆以爲今之留侯邺侯也其所着录指远而词文规圆而履方经世出世之指要约略具是大指则诚意尽之矣公起家爲郞出守不以一介入筐箧不以一钱充苞苴湟中五凉身经百战刀痕箭瘢肌肤如刻画已已入援枕戈于泥泞水草闲髪肤沾濡幷日不食郧阳之役失前人巳破三城杀寇过当不汲汲自明曰圣明知我我当爲法受恶也公居身居官于诚意二字体认得力如此此所以爲今之留侯邺侯也与或曰公鞠躬尽瘁尽公不还私于以独行其意则得矣以方于今之君子不近于愚乎钱子曰惟诚故愚非愚不诚未有至诚而不至愚者留侯邺侯皆天下之至愚人也孔子曰其智可及也其愚不可及也崇祯丁丑六月三日叙于氏日钞序金坛于颖长举进士高第服官廉辨声迹茂着益以其闲镞砺问学搜次古人嘉言善行自事君立身以至于居家养生撮其精实切要可以励志而矫时者手自缮写都爲一集属余序而传之余观今世士大夫着述繁多流传错互至于裁割经史订駮古今一人之笔可以穷溪藤一家之书可以充屋栋嗟乎古之人穷经者未必治史读史者未必解经留心于经史者又未必攻于诗文而今何兼工竝诣者之多也郑康成朱仲晦之徒盖已接踵比肩于斯世而古之专门名家者皆将退舍而避席不亦韪与颖长之爲是书也退而自居于述述而识其小者择其善者以附于古人座右自警之遗意云耳颖长之所存固已远矣易曰君子多识前言往行以畜其德荀卿曰学数则始乎诵经终乎读礼学数有终若其义则不可须臾舍也古今之经学未尝不明也古人之书其精者吾之所当求而其駮者吾之所当阙也童而习之穷老尽气而不能窥其涯略顾欲壮然肆然置身坛宇之上列古人于其下而订其是非辨其当否子言之夫我则不暇今之人可谓暇矣颖长之书如取韦弦如佩觹决以古人师我而不敢以我评古人温温恭人惟德之基颖长之进德修业未可量也吾以此书征之矣颖长宿承家学年力富强其仕与学益进其书亦当益富余少而失学今老矣颖长幸时有以敎之俾得以灯烛之末光师古人之老学则余有望焉姚黄集序姚黄花世不多见今年广陵郑超宗园中忽放一枝淮海维扬诸俊人流传题咏争妍竞爽至百余章都人传写爲之𥿄贵超宗彚而刻之特走一介渡江邮诗卷以诧余俾题其首余观唐人咏牡丹诗大都託物讽刺如白乐天杜荀鹤所云其与夫极命草木流连景物之指远矣韩魏公守维扬郡圃芍药得黄缘绫者四朶公召王岐公荆公陈秀公开宴四公各簪一朶其后相继登宰辅人以爲花瑞花发于超宗之圃人亦曰超宗之花瑞也吾家思公爲留守始置驿贡雒花当有宋之初称爲太平盛事今此花见于广陵爲瑞博矣宜作者之善颂也虽然花以人瑞也向令今之演纶操笔伴食覆餗者胥在维扬幕中此花将应之乎不应之乎不应则非花瑞应之则爲花妖无一而可也王师在野飞蝗蔽天超宗而爲思公也此花将贡致之乎否乎雒阳相君忠孝家可怜亦进姚黄花贡之诚未是也令采诗者译以献之太师回卿士爱花之心念中人十戸之赋则是编也安知不爲长庆之讽谕乎或曰朱逊之谓菊以黄爲正余皆可鄙诸君子之咏姚黄取其正也世有欧阳公续牡丹之谱知作者之志不在于妖红艳紫之闲矣是则可书也庚辰六月序瑶华集序瑶华集者长水李生寅生乞言于海内之名人魁士以寿其嫡母沈夫人而刻之以传者也夫人之德稽诸古之颂图所谓母仪贤明仁智贞顺者靡不备焉诸君子咏歌而序述之洋洋乎勒丹靑而考金石斯可以传矣余以爲最夫人之德莫大于不妬夫人之不妬不独令李氏有子而且令其有贤子也何也人生而肖万物者皆其母感于物故形音肖之太任之胎敎君子以爲知肖化焉夫人当盛壮之年不待色衰华谢而汲汲焉爲胤嗣之计贞固之心和顺之气磅礴于闺门而贤才感生焉亦肖化之道也螟之子殪而逢蜾蠃祝之曰类我类我乆则肖之甚矣寅生之类夫人也其亦所谓肖之者与嫉妬之祸大矣害于而家凶于而国莫不繇斯嫉妬之臣立于朝则隂阳不和寒暑不时泰阶不平而夷狄寇盗之警不息古之治天下者六官六宫各修其职无妬逆理之人以致王功臣道与妇道一也古之所谓女宗母师者或表其闾或图其像有事膰焉要以区明风烈不专一行而已如夫人者当有乌头双阙之褒使女妬之妇男妬之臣有所观感可以回心而易行焉今国家之典制旌表门闾惟民闲节妇孝子而贤明仁智之妇未有闻焉此则司世敎者之阙也破山寺志序余爲儿时每从先君游破山寺饭罢絶龙礀下上激流泉拾赭石輙嬉游竟日长而卒业壮而缚禅栖息山中往往经旬涉月虽在车马尘壒顿踣幽絷之时灯残漏转风回月落山阿礀戸斋钟粥鼓未尝不髣髴在梦想中也循览斯志如观李龙眠山庄图信足而行自得道路如见所梦如悟前世禅房花木山光潭影与夫此山中名僧胜流经行晏坐高吟长啸之遗迹皆显显然影现卷帙闲尘网覊绁余累未毕未能以残生暮年遂乐天草堂之约俛仰今昔爲掩卷太息者乆之而余于此山有二愿焉山寺之废而复新也先君奉王母卞淑人之命经营草昧以溃于成屠长卿寺碑云善女人罄产倡缘似昔贤之舍宅谓王母也王母尝嘱余云山门东西二里许皆古时经堂佛阁旧地伽蓝神所呵䕶汝外王父母之墓偪处寺之东偏汝他日择善地卜外王父母之宅兆而徙焉用以妥先灵忏宿业汝其勿忘三十年来外王母之子姓累累靑衿家益衰落至不能庇其丘木而纵寻斧焉邑志云山名破山葬者皆不吉以佛地因缘论之斯又不足言矣余思王母之言每一瞻拜未尝不流涕此一愿也寺之西有宗敎院高僧晤恩演台敎之地也更西爲光明庵跨龙礀之上大比丘素公供金光明经修忏法之地也今世盲禅盛行敎义衰落余欲斥寺西菜圃隙地架杰阁搆广院复宗敎光明之旧招延高人卽中诸公唱演其中使敎幢再树魔燄顿熄卽中合掌赞叹以爲希有此又一愿也岁月云迈誓愿历然又安知愚公之移山操蛇之神不感其诚而相之乎山僧刻志成余遂以斯言弁于首且以爲识焉壬午涂月聚沙居士序没宁录序呜唿死生亦大矣以生爲住则死者其行人也人之有行也近者持糗糒远者褁糇粮衣囊幞被必豫戒而后出至于死则大行也浮湛若丧茫茫然一无所挟持是可谓善行者乎以生爲寓则死者其归人也人之远归也指坟墓而悲望国都而喜见父母妻子咸相持而劳苦至于死则大归也仓皇怖恋惛惛然曾无所底止是可谓善息者乎古之圣贤生平学问皆证验于死生之际反手曵杖逍遥行歌此超出生死而示现生死者也曾子处其尝则启予手足得正而毙见临终静定之正因子路处其变则食焉不避结缨而死显春风白刃之能事后之儒者不知昼夜之故死生之理徒以末后一着归之禅门岂不悲哉门人朱子暇在苫块中缄其尊府子宁先生所着没宁录视余盖其晚年自述事状幷自祭遗令之文皆在焉饬巾待尽从容诀别若行者之飮饯若旅人之卽次其处死生之际可谓有道矣岂非其生平外修儒行内閟空宗故于禅门之坐脱立亡有相近者与或谓先生规言矩行斤斤不失尺寸人也何以能超然无累若此呜唿惟其规言矩行斤斤不失尺寸斯所以近于坐脱立亡超然于生死之流者与麟㫖明微序淳安吴君睿卿世授春秋起家成进士以治行第一擢居掖垣条上天下大计剀切详尽皆可见之施行天子知其能特命督赋江南搔勾稽勤恤民隐传遽促数食飮错互时时以其闲手一编据案呻吟援笔涂乙如唐人所谓兔园册者则其所着麟㫖明微也盖给谏承借家学数踏省门专精覃思于是经注疏集解以及宿儒之讲论经生之经义支离覆逆浩烦疑互一一穷其指归疏其芜秽穷年尽气彚爲是书使学者如见斗杓如得指南无复有白首纷如之叹此其所有事焉者也然而给谏之意则远矣昔者汉世治春秋用以折大狱断国论董仲舒作春秋决事比朝廷有大议使使者就其家问之其对皆有法何休以春秋駮汉事服䖍又以左传駮何休所駮汉事六十条故曰属词比事春秋敎也胡文定生当南渡之后惩荆舒之新学闵靖康之遗祸敷陈进御拳拳以君臣夷夏之大义摩切人主祖宗驱斥胡元复函夏之旧春秋传解断以文定爲准盖三百年持世之书非寻行数墨以解诂爲能事而已也今之学者授一先生之言射策甲科朝而释褐日中而弃之有如汉人所谓仞其师说以春秋决事者乎有如文定搘柱新说埽荡和议卓然以其言持世者乎给谏之于是经也童而习之进取不忘其初箧衍纵横朱墨狼借诚欲使天下学者通经学古谋王体而断国论以董子胡氏爲仪的也故曰给谏之意远矣余家世授春秋约略如给谏衰迟失学不能有所譔着给谏是书于余一言之戈获必有取焉先民有言询于蒭荛郢人误书举烛而楚国大治给谏之能谋国也殆将以是书券之吾有望矣是爲叙牧斋初学集卷第二十九牧斋初学集牧斋初学集卷第三十牧斋初学集卷第三十序三少师高阳公奏议序呜唿天之爱国家可谓至矣其治也必爲之生佐命之人其乱也必爲之生致命之人而其久治而孽乱方盛而兆衰也必爲之生保大定倾之人天之生斯人以救世也犹人之储药以救病也有是病必畜是药以对治之以故疾病时有而人之性命有所恃以无恐然而天之生斯人也有才必竟其用有用必尽其才其或才有所未尽而用有所未竟也又若爲之登顿簸弄用以中国家之缓急而显豪杰之能事其爱惜人才而务欲全之也无以异于其爱国家也呜唿我国家中叶全盛乃有奴酋之难不可谓非孽乱兆衰之会而保大定倾之人若故少师高阳公者岂非天之所笃生也与盖奴自抚顺发难势如旋风熛火不可向迩广宁陷振武溃宁前焚举四海之大九庙之重岌岌乎寄命于堵墻公于斯时以文学侍从之臣自请当边关庙社之寄以谓保关外乃可以保关内保关内乃可以保畿内首辟八里舖画地筑城之议而关门之规摹大定经营四载辟地四百余里奴弃广宁退守河东此公之功在初鎭者也巳巳之役五日而赴阙一夕而出鎭挽辽帅辽兵于狂走惊痸之时决几唿吸辔勒在手关门耆定京师解严遵永四城次第收复以报天子此公之功在再鎭者也公前后出鎭方略具在奏议中使公之言得行于初鎭之日则全辽可复何有于宁锦使公之言得行于再鎭之日则河西可辟何止于四城晋阳之谗梗于前中山之谤闲于后奴之游魂尚在而我之国耻未雪此天爲之也然自公再鎭之后奴虽一再入卒不敢窥左足于关门而神京晏然安于覆盂譬之治室家者焉墻垣缮完闬闳坚厚扄鐍内设严更外儆虽有穿窬偸儿昏夜窃发而主人固高眠燕寝无犬吠之警矣天实生公爲国家料理东事东事定而公之能事毕矣夫然后假手羯奴卑公以完节于是乎成仁取义之局始全而忠臣志士敌忾除兇之气志益愤盈而不可解人徒知天之生公所以制奴而岂知天之死公乃所以殄奴也与公奏议凡若干卷南司马范公请于公而刻之刻甫竣而殉难之讣至矣以谦益白首门生俾爲其序公受知熹宗皇帝临轩授钺以谓汉则孔明唐惟裴度今天子平台召见日暮秉烛亲以东事付公而朝右之权奸封疆之愞吏旁掣而交柅之公不获孤立行意复祖宗之旧疆以报二圣故其奏对之文让功任罪忧谗畏佞茹荼衔堇邑郁孤愤者居多人皆以公之死奴爲难事而不知公之在边心口交枳进退惟谷譬如炎帝之尝草一日而百死其难其苦殆不啻一死而巳也今天子赫然震怒誓灭奴以朝食使公之书得进于广厦细僃乙夜之览其必将忾然太息怜公之志而尽用其言于身后后之君子论其世而考其行事然后知公之才果有所未尽其用亦果有所未竟而天之所以生公与其爱我国家者信非偶然也若余也衰迟退废老而不死进无所与于国恤而退无以效于师门抚公之遗文忍痛而书其后掩卷恸哭不自意其强颜犹居此世而已矣崇祯巳卯九月十七日辛未门生钱谦益谨叙荣康侯公奏疏序故太慱驸马都尉谥荣康侯公遭时淸晏领戚里堂宗政五十余年戚臣无他建白岁时奏谢不过雍畤祈年长杨扈从之属而已公当神庙静摄批答稀简矿税烦兴辽左蹙地往往抗章切諌流涕痛哭而其最大者则无如国本一事盖自万历中震位久虚霆怒交作举朝公疏伏阙环视莫敢署名公曰宗人府文职一品衙门此会典也愿以乘韦先之疏上怀印入午门蒲伏待罪疏虽畱中上意感寤深矣迨辛丑册立代藩之讼与挺击之狱复相挻而起此二者国之大疑也公羊母贵之议未敢讼言也借藩封爲榜様则国疑赵虏掘蛊之事未有内闲也假狙击以尝试则国又疑疑生惑惑生衅衅生妖蜺窥日蒙大祸乃作公于此时据经引义慷慨别白羣疑屛息国是耆定语有之善解结者佩觹公于国家其爲佩觹也亦大矣呜唿世之讳言国本者动则曰疎逖小臣妄议宫闱离闲骨肉诗不云乎问我诸姑遂及伯姊寿阳大长公主神宗之妹先帝之姑也问寝长乐起居未央家人两宫兄嫂帝后岂复如外人疎属漏禁中之语言温室之树乎公以肺附戚属参预宗社至计特羊之飨不祈免于中立靑蒲之泣不责报于拥佑然则国本之事公而不言谁当言者公旣言之则谁不当言者小夫壬人挟持邪说诋金玦爲过忧诬羽翼爲惎闲览公诸疏斯可以闲执其口矣公之子缮部郞昌胤辑公奏疏刻之而请余爲其序余于公之忠言谠议关系国本者特表而出之以补国史之阙且使断国论者有所衷焉公以戚臣得谥可谓旷典虽然公卿大臣歌暇豫而思集菀者无不上谥公于谥得上中者何也先朝之忠于先帝者其得祸深矣公以戚臣故懂而获免者也少保梁公䘏忠录序神庙卽位富于春秋江陵专执国枋以操切综覆爲治中外大吏耆事奉职府库充实胡虏保塞时则有若故太子太保吏部尚书赠少保眞定梁公出鎭畿辅入筦中枢边僃修举首功屡奏文武爲宪首称劳臣掌铨未久而江陵卒遂以人言引退天启初高邑赵忠毅公历疏公生平大节讼之于朝赠䘏之典始僃自忠毅之疏出而公之不附江陵始暴白于天下此䘏忠录之所繇作也当江陵之骤败也天下争抉擿其罪比其后也则又争傅会其功余则以爲江陵之功可录其罪亦不可贳而绍述江陵者以隂柔爲和平以愦眊爲老成尽反其政以媚天下江陵所用之人一切抑没其精彊干办之才略奄然无复存于世如梁公者砥节首公功在边徼持忠入地至易代而后白此亦绍述者之罪也夫江陵所用之人良马也江陵以后所用之人雄狐也黠鼠也江陵能御良马者也江陵以后能豢狐鼠而巳耳国家之事与狐鼠谋之则良马必将迁延负辕长鸣而不食以梁公之才宁以江陵故屛退岂能与狐鼠争路乎江陵以后人材之升降此亦国事得失之林也读斯录者其亦可三叹已矣公在本兵浙省罗木营兵变公请于江陵江陵曰是必得徤令更兵事者往抚之公曰旧滑令张隹胤其人也江陵颔之命张公往遂定公与江陵立谈数语而弭两浙之乱向令今日公在本兵江陵在政府岂以奴寇遗君父哉余与公诸孙中翰维枢论次公谱录念江陵之遗事不胜其忾然也爲牵连书之如此刻邹忠介公奏议序故御史大夫谥忠介吉水邹公举进士卽抗疏论江陵夺情拜杖阙下投荒九死儿童妇女皆知其姓名余覊贯时去万历丁丑才十余年王母卞淑人道公事以训予咨嗟叹息如千古以上人也天启壬戍始得谒公于朝一见如平生懽公初入朝朝右望见公衣冠以爲有异门墻高峻如泰山乔岳之不可仰而秋霜烈日之不可近公顾頽然蔼然威仪易直语言坦率无人而不得至其前也尝过予邸舍抵掌谈笑欠伸于坐隅之榻语方更端未悉摩腰坦腹齁齁熟睡矣其疎节直肠胸中无事大都若此然其于军国大故朝廷大议人才摧折忠邪消长之故一语及之意气坌涌目光注射若矢之激弦星之奔彴曾不可以禁御也每有所见闻輙草疏入告伸𥿄属笔率其意所欲言其所以告君父者一如其告宾朋告妻子谰言长语闲亦阑及意不假膏餙文不加点窜久之或倂其削藁忘之要亦其天性使然非有意学古人以诡辞焚草爲能事也公殁闽人林铨字六长钞得其奏议五卷每出游幷其所作诗卷贮箧衍中崇祯乙亥铨客濳山山谷寺流贼卒至铨部署寺僧据山半以守数日食尽守者亦去铨尽弃其资斧取忠介奏议及其诗卷缚两肘右手提桀石左手持白挺背劎且鬪且走踉跄百余里踰两日还寺饥饿无所得食拍手大笑曰吾纵饿死幸以忠介免矣又七年自越游吴典衣卖文少有剩余尽付梓人镂版以传于世而属予序之自江陵亡后忠介见忌时相不得一日容于朝晩登三事爲奄党论逐以死身死之后闽海之布衣初无造门之游半靣之雅乃获其遗文断简爱惜保䕶以其身殉之于戎马击撞死生唿吸之际是可叹也忠臣直士名节道义天地闲之元气也谗夫小人视之爲骨讐血怨必欲斩艾之澌灭之俾无遗种而后已呜唿天地闲之元气终不可以灭亡而谗夫小人磨牙凿齿者相仍而未艾如铨之爲其亦斯世所不可少也与崇祯辛已十二月序范司马叅机奏疏序叅机奏疏若干卷南京兵部尚书叅赞机务吴桥范公所着也侍御方君孩未爲芟其烦长抉摘其指意以传于世而属余序之余读之喟然而叹曰嗟乎良医之治病有标有本治标者寒热补泻七方十齐可以诊而知知而言者也至于本病㿂结深传变隐诊之者难知知之者难言故曰三折肱知爲良医上医医国岂不信哉顷者海内多事奴讧于北寇蔓于南天子睠顾陪京以畱枢付公公在事凡四年廉辨以率僚属公严以杜干请勤敏以蒐军实诘戎备诚信以抚将士励拳勇南额兵八万人堪战者不满万荷戈则爲象物脱巾则爲骄子定营制简家丁治楼船练火器将知兵兵习将部曲壁垒焕然一新于是乎有援池援滁援庐之师江浦之役贼烽夜炤江水不能以片羽飞渡谁之力也公之建置以谓非战无以爲守非守江无以守陵守京非守江北无以守江南此守江南之大局也以池河衞关山以关山衞滁浦此守江外之大局也宿重兵于庐游兵出英六之闲东据凤泗西应皖楚南控江北扼淮此守江北之大局也寇自豫趋庐自凤趋池又自和趋浦寇无所不窥我无所不应尅期于漏刻决几于唿吸料无不当而应无不先公之全局晓然如畵图聚米寇无能出吾彀中也虽然此公之治标病者也非所以治本也天下之病莫大乎纵方张之寇豢必叛之贼奉之以土地资之以物力假之以名号寛之以岁月使之休养生息布置部署爲其所愿爲而海内莫之敢指此所谓诊之而难知知之而难言者也公抗疏发其机牙抉其苞孽西贼胆寒中枢心悸公坐此去不旋踵矣嗟乎良医之医国也其奏效岂不独难而用心岂不独苦哉唐末之于巢也刘巨容欲畱之以徼富贵高騈欲纵之以耸朝廷元末之于谷眞也主抚者吞浮海之饵主捕者膺覊管之祸今之纵献贼也何居天祚圣明翫寇者伏法矣误国者舆尸矣游魂假息饱飏而去者行且悬首藁街公之言于是乎炳丹靑而信金石矣公尽折肱之能而国收瞑眩之效唐元之季世岂足道哉孩未之表而传之也固曰圣天子殷忧多难将以公爲岐挚扁鹊奏疏具在标本之症参伍于简牍之闲其庶几比于玉凾金匮乎然则孩未亦医国者之指南也崇祯辛巳正月序赵文毅公文集序文中子曰谢灵运小人哉其文傲君子则谨沈休文小人哉其文冶君子则典甚矣君子小人之文可辨而知也王氏之论之详矣而吾以爲又有要焉者君子之文必刚小人则柔君子之文必阳小人则阴上下数千年未有以易此者也故吏部左侍郞赠礼部尚书谥文毅赵公文集若干卷自公之殁已大行于时而其子叙州守隆美始属余叙之盖公在史舘慨然有志于经世之学中更谗阻不获枋用故其忠君忧国别白贤佞见于文章者爲多回翔进退反覆龃龉而抑塞磊落之气郁然不少变衰读者可以想见其爲人也与公同时登舘阁取卿相富贵显融胜于公者亦多矣其文之传于世者或脂韦而寡风骨或纤碎而饶芒刺平津之曲学与临川之新学知言之君子有爲之掩卷而三叹者岂若公之文昔人所谓芒寒色正人望而敬者与公当神庙之初年首建大节天下耸动争自濯磨以附公后尘迄今六十余年仗节蕴义久而弥盛皆自公发之读公之文视其平生之大节而万历以来国论士风皆可以考见焉士君子阳明刚大之气养而无害其发于文章而关于世道如此后之有志于睎公者读公之文而有所感发焉亦于刚柔阴阳之介蚤辨之而已矣耀州王文肃公文集序吾师耀州王文肃公旣没其子淑抃收拾遗文枕籍与俱者凡八年属有流民之乱血战击贼襁负以免幞被走三千里谋梓于谦益俾爲其序公弱冠卽以文雄三辅及其占上第入词垣掌书命职启沃回翔承明着作之庭垂三十年高文典册出公手笔者爲多当神庙中叶颀然负公辅之望海内正人君子仰爲斗杓而憸邪小人视爲质的要所谓芒寒色正望而敬之者则一耳比其没也海内惜公未竟其用而益想慕其遗文凡传写诵习者盖莫不跃然以起耸然以服乆之愀然忾然旁皇惨澹而如有弗获者也公秦人也洪河泰华之气磅礴郁积大奋于公其气骨方严峭独故其文日光玉洁与金天相晶莹其胸中弥纶一世无所不有故其文抱杜含鄠欱澧吐镐陆海之珍藏毕具畏天命悲人穷抚已而闵时每结轖而形于言譬诸河流擘华蹈襄回复万里当其飈冲水激有漰湱泶灂之声焉于乎盛矣本朝谥文肃者十有三人惟公与漷县岳公直道大节约略相似岳甫相而得祸公将相而被阨其遭时龃龉亦同也岳无子其诗文多散佚淑抃于公文攟摭类次谨谨传之惟恐失坠此可以幸公之有后也岳之类博稿杨文忠用以柅中官封爵掌故至今传之后有谋王断国者求有用之文于舘阁其必有取于公矣夫顾端文公文集序泾阳先生顾端文公文集若干卷其次子南京工部主事与沐所编次也刻成以属谦益俾爲其序谨案公逾弱冠发解南畿其文词纵横骀荡一洗举子熟烂之习海内震动若奋雷之启蛰快风之振藁长而通治体持国论晩而湛于理学其文与年俱进要其纵横骀荡故自如也呜唿公之学程朱之学也其遇亦程朱之遇也盖公自登朝再入吏部皆忤宰执以去与高忠宪公讲学东林而党论随之伊川之在绍圣崇宁大略相似晚年以淸卿召引疾不至不获如考亭之在绍熙犹有行宫之奏焕章之讲而党议学禁则不啻过之然自有宋迄今程朱之名悬诸日月而邢恕范致虚陈贾傅伯寿之徒果安在哉由昔以视今此可爲叹息者也公之文最着者铨曹建言疏以自反规切人主海内争传之上娄江救淮抚二书遏绍述之萌牙救党祸之滋蔓人所棘喉薄吻噤不敢言者皆自公发之公初以吏部郞里居余幼从先夫子省谒凝尘蔽席药囊书签错互几案秀羸善病人也已而侍公于讲席裒衣缓带息深而视下醇然有道者也及其抗论天下大事风行水决英气勃发不可遏抑如此先夫子少与公同学居恒字公曰叔时论士喜狂简论文善养气呜唿知端文者其惟先夫子乎孔子曰吾党之小子狂简斐然成章成章而曰斐然此端文之文也孟子曰我善养吾浩然之气养气而曰浩然此端文之所以爲文也顾太史文集序故春坊谕德崑山顾公升伯讳天埈有文集若干卷殁后数年邑令嘉善叶君刻之以行于世而其子某属余爲序公以雄骏峭特之资遭神宗皇帝拔擢服官史局卽毅然以名宰相爲已任好学广问深心矫思以讲求所谓济时之业乆之资望滋茂徒党翕集声光四出不可掩蔽于是咎誉错互而一斥不可复矣万历初江陵以徤败其后执政者阴柔愦眊逓相师承公独抉擿其隐祕曰天下以庸人病执政岂知执政冐庸人之名阴操威福大柄以欺天下自是朝论较然执政者遂无可解免矣公又谓当世人才日麄风习日伪着论击排胥天下气节道学之士举不得免焉公之手眼横骛侧出干一世之上高而危矣暌而孤矣易曰莫之与则伤之者至矣岂不然与屛居日乆霜降水落物论衰止天下之畏忌公者始而疑中而杀乆之且徘徊叹惜望其复用而公已病且老天下事亦渐难措手非复公摩厉以须之日矣呜唿其可叹也公生平志业颂慕李文饶其文章爽闿激切亦略似之公尝叙蒲州张文毅公之文曰天下有文人之文章有豪杰之文章豪杰之文章云蒸龙变之气遇感卽发宁容较深浅商工拙于其闲耶然则儗公于文饶其不能爲文饶者天也以言乎豪杰之文章则一也徐司寇畵溪诗集序自万历之末以迄于今文章之弊滋极而阉寺钩党凶烖兵燹之祸亦相挻而作尝取近代之诗而观之以淸深奥僻爲致者如鸣蚓窍如入鼠穴凄声寒魄此鬼趣也以尖新割剥爲能者如戴假靣如作胡语噍音促节此兵象也鬼气幽兵气杀着见于文章而气运从之有识者审声歌风岌岌乎有衰晩之惧焉盖至于今上之中久道化成顺气协应而大司寇寳摩先生之诗始出先生之诗不骋奇于篇什不求工于字句舂容而妙丽铿锵而镗鎝如四时之有春也如五音之有宫也天地元声具在于是先生之诗出而宇内幽隂鬼杀之气盖已荡爲和风而化爲淸尘矣其关于气运顾不大欤昔者有唐之世天宝有戎羯之祸而少陵之诗出元和有淮蔡之乱而昌黎之诗出说者谓宣孝章武中兴之盛杜韩之诗实爲鼓吹今东夷南寇王师在野游䰟丑类将取次埽除而先生之诗应运而出天子大开明堂采诗定乐将以先生之诗爲风始岂偶然哉先生衷髪登朝羽仪自好居官则引大议与天子宰相相可否出处则抗大节幞被去国介不终日先生之爲人诗所谓如金如璧者也其发而爲诗则精金之有声也良玉之有孚尹也人知先生之诗可以润色休明挽回运数不知先生固天地之元气也学者诵先生之诗因而得其爲人则庶乎其可矣牧斋初学集卷第三十牧斋初学集牧斋初学集卷第三十一牧斋初学集卷第三十一序汤义仍先生文集序临川汤义仍文集若干卷吴人许子洽生以万历乙卯谒义仍于玉茗堂而手钞之以归者也义仍告许生曰吾少学爲文巳知訾謷王李搰搰然騈枝俪叶从事于六朝乆而厌之是亦王李之朋徒耳汜滥词曲荡涤放志者数年始读鄕先正之书有志于曾王之学而吾年已往学之而未就也子归以吾文眎受之不蕲其知吾之所就而蕲其知吾所未就也知吾之所就所谓王李之朋徒耳知吾之所未就精思而深造之古文之道其有兴乎余闻义仍之语退而读其文未尝不喟然太息也义仍官留都王弇州艳其名先往造门义仍不与相见尽出其所评抹弇州集散置几案弇州信手繙阅掩卷而去弇州没义仍之名益高海内訾謷王李者无不望走临川而义仍自守泊如也以义仍之才力繇前而言之岂不能与言秦汉者争爲挦撦割剥繇后而言之岂不能与言排秦汉者争爲叫嚣隳突深心易气回翔弭节退而愿学于曾王顾又欿然不自有以其所未就者朂余呜唿此可以知义仍之所存矣古之人往矣其学殖之所酝酿精气之所结轖千载而下倒见侧出恍惚于语言竹帛之闲易曰言有物又曰修词立其诚记曰不诚无物皆谓此物也今之人耳佣目僦降而剽贼如弇州四部之书充栋宇而汗牛马卽而眎之然无所有也则谓之无物而巳矣义仍晩年之文意象萌茁根荄屈蟠其源汨汨然其质熊熊然盖义仍之于古文可谓变而得正而于词可谓巳出者也其学曾王也欿然自以爲未就譬之金丹家虽未至于九转大还然其火候不可谓不力而铅汞药物不可谓不具也后有君子好学深思从事于义仍之文得其所谓有物者而察识其所未至因以探极指要而知古文兴复之几义仍已矣庶几后有子云也哉余悲义仍之文不大显于世而世之浮慕义仍者于其所以爲文之指意未有能明之者也循览遗编追惟其末后郑重相属之语而爲叙之如此李君实恬致堂集序天启中余再入长安海内风流儒雅之士爲忘年折节之交者则华亭董玄宰祥符王损仲嘉兴李君实三君子爲最玄宰词林宿素以书畵擅名一代其爲人萧疎散朗见其眉宇者以爲晋宋闲人也损仲博极羣书每征一事送一难信口詶答轩渠之意见于颜靣每过余必夜分乃去君实落落穆穆骤而卽之不见其有可慕说徐而扣其所有则渟泓演迤愈出而愈不穷夫唯大雅卓尔不羣庶几似之是三君子者其才情风格约略相似至于博物好古是正眞伪虽古人专门名家未能或之先也三君子之集玄宰已行于世损仲诗余所评定未知其存否而君实之集最后出余得而论次之余惟唐宋以来名人魁士以风流儒雅爲宗者若李公米南宫赵魏公之流其标置欣赏往往在勋名德业之外无当于世用而世顾不可少焉者何也草之有秋兰也木之有古松老梅也味之有苦茗也臭之有名香也于世用亦复无当而世亦不可少焉譬之于人伦其亦公之流也欤文章者天地英淑之气与人之灵心结习而成者也与山水近与市朝远与异石古木哀吟淸唳近与尘壒远与钟鼎彝器法书名畵近与时俗玩好远故风流儒雅博物好古之士文章往往殊邈于世其结习使然也君实以进士起家官至列卿后先家居三十余年修㓗如处子澹荡如道人静退如后门寒素其爲诗文翕山水之轻淸结彝鼎之冷汰煦书畵之鲜荣昔人之目李元賔不古不今卓然自作一体者也君实工书善畵似玄宰博极羣书似损仲后有惇史叙述本朝风流儒雅之士附公辈之淸尘者三君子之中又当以君实爲眉目呜唿来者难诬后世必有以余爲知言者矣君实之嗣子肇亨以余于先君有臭味之好使爲其序而同邑谭梁生状其行事属钱塘鲁得之携书来请皆以谓君实之文非余莫适爲叙也故不辞而弁其首刘司空诗集序万历之季称诗者以凄淸幽眇爲能于古人之铺陈终始排比声律者皆訾謷抹摋以爲陈言腐词海内靡然从之迄今三十余年甚矣诗学之舛也譬之于山川连冈嶞障逶迤平远然后有奇峯仄㵎深岩复壁窈窕而忘归焉譬之于居室前堂后寝弘丽靓深然后有便房曲廊层轩穾夏纡廻而迷复焉使世之山川有诡特而无平远不复成其爲造物使人之居室有穾奥而无堂寝不复成其爲人世又使世之览山水造居室者舍名山大川不游而必于诡特则必将梯神山航海市终之于鬼国而已舍高堂邃宇弗居而必于穾奥则必将巢木杪营窟室终之于鼠穴而已今之爲诗者举若是余有忧之而愧未有以易也今年与刘司空敬仲先生相见请室得尽见其诗卢子德水之评赞可谓精且详矣而余独喜其渊静闲止优柔雅淡意有余于匠枝不伤其本居今之世所谓复闻正始之音者与使世之学者服习是诗奉爲指南必不至悼慄眩运堕鬼国而入鼠穴余又何忧焉史称陈隋之世新声愁曲乐往哀来竟以亡国而唐天宝乐章曲终繁声名爲入破遂有安史之乱今天下兵兴盗起民不堪命识者以谓兆于近世之歌诗类五行之诗妖敬仲之诗得着廊庙庶几御寇子之云命宫而总四声庆云流而景风翔矣乎余将爲採诗者告焉因敬仲寓德水视如何也刘咸仲雪菴初稿序余与咸仲交二十年矣遭逢世故流离䟦㚄黑狱黄土错互促迫短发种种尚在人闲天南地北如吾两人者无几也崇祯初余免官出潞河咸仲以吏部郞家居潞河人称咸仲朝齑暮盐有今无储急病让夷推燥就湿鄕之人倚爲司命昆弟朋旧连床分榻日则更衣而出夜则典衣而飮余叹息告潞人中条山色蜿蜒数百里内无谓阳道州不可复作也余与咸仲先后下狱咸仲先得释来唁余于长安尽出所着诗文属余评之余始知咸仲之诗文乃益知咸仲也咸仲之爲人眉宇轩豁心腑呈露意中无结轖不可解之事喉闲无嗔咽不可道之语以君父爲天以师友爲命以文章山水爲日用飮食其爲诗文也亦若是而巳诗文之缪佣耳而剽目也俪花而鬬叶也其转缪则蝇声而蚓窍也牛鸣而蛮语也其受病则皆不离乎伪也咸仲之诗文喜而歌焉哀而泣焉醒而狂焉梦而愕焉嬉笑嚬呻磬咳涕唾无之而非是也咸仲之性情在焉咸仲之眉宇心腑在焉有眞咸仲故有咸仲之眞诗文其斯爲咸仲而已矣咸仲命其集曰雪菴雪菴者咸仲读书之室亦以自喩也诗不云乎何彼秾矣花如桃李此士大夫之光华悦豫得时而向荣者也又不云乎蒹葭苍苍白露爲霜此则其萧索坎壈悲秋而廓处者也若夫上天同云先集维霰于斯时也天地闭塞水泽坚冻非夫高寒惨淡独立而高卧者何足以当之余将携咸仲之集归乎江南钓拂水之渔湾卧松江之蟹舍天寒岁晚孤舟簑笠焚枯煨柮咏雪菴之诗而闲读其文不可以乐而忘死乎世无王子猷苏子瞻此意谁知之者吾将汎剡溪歩临臯而问焉范玺卿诗集序今之谭诗者必曰某杜某李某沈宋某元白其甚者则曰兼诸人而有之此非知诗者也诗者志之所之也陶冶性灵流连景物各言其所欲言者而已如人之有眉目焉或淸而扬或深而秀分寸之闲而标置各异岂可以比而同之也哉沈不必似宋也杜不必似李也元不必似白也有沈宋又有陈杜也有李杜又有高岑有王孟也有元白又有刘韩也各不相似各不相兼也今也生乎百世之下欲以其蝇声蛙噪追配古人俨然以李杜相命浸假而膏唇拭舌訾议其短长蜉蝣撼大树斯可爲一笑已矣今之诗人有广陵范玺卿异羽异羽之诗淸姸深稳有风有雅出入六朝三唐不名一家亦成其爲异羽之诗而已异羽举进士爲吏部郞人才国论储峙胷中直道忤时以淸卿引退萧闲虚止若无所与于人世者其爲诗终和且平穆如淸风有忠君忧国之思而不比于怨有及时假日之乐而不流于荒斯所以爲异羽也欤斯所以爲异羽之诗也欤如必曰此爲六朝此爲三唐寻行数墨取异羽以追配古人则异羽之所以爲诗者或几乎隐矣余知异羽之深者也故于异羽之集成而序之如此余往得异羽题扇诗有蹲石花闲似定僧之句已又得范司马梦章诗有埽花便欲亲苔坐删竹尝防碍月行之句廻环吟咀于诗家有二范之目闲将倣古人团扇屛风之例撮取当世名章秀句以传于后亦以二范爲嚆矢焉在昔池塘芳草之什蝉噪鸟鸣之句咸以么絃孤韵标举艺林而后世则盈湘溢缥芜累山积此亦作者得失之林不可以不辨也黄鹤岭侍御游恒山诗序上官大夫之谗屈原也曰每一令出自伐其功信斯言也则屈子之信而见疑忠而被谤固已昭然矣旣已謡诼相倾危矣而又与之以名甚矣古之谗人者犹三代之遗直也分宜之辟容城也以令㫖四明之窘归德也以妖书事所不经法所未有其杀之弥力其暴之也滋甚若二公者亦犹行古之道也欤今也不然优容以緤之迟缓以老之纡廻以误之骇机忽发如环无端使当之者如据蒺藜如缘藤葛全身则无路杀身则无名求生不生祈死不死权奸伎俩穷神入圣斯可目共吺爲麤材嗤靳兰爲笨伯矣当此之时乃有能偷暇日贾余勇登山舒啸临流赋诗如东海君者不尤异乎或曰上官子兰之谗屈原疎斥之不用已尔非如今之曲杀之也东海君之託于游也澹荡其迹以解衆也或曰屈原之所遇闇主也东海之所遇圣君也昔之优人有言之者矣东海君之爱其身也以有待也或曰屈原仅一姊申申而詈余矣东海君遗爱在三辅闲父老遗民燕赵悲歌之士所至相慰借其与夫敶词沅湘行吟泽畔者则有闲矣东海君之所以乐而忘返也东海君之志观于游恒山之诗则知之矣孔子曰诗可以怨远之事君此之谓也崇祯戊寅八月序孙楚惟诗稿序余举进士出吾师高阳公之门吾师命楚惟兄事余楚惟方少年鸾鹄停峙踔厉风发余自谓当让此人一头地不敢以弟畜也楚惟旣上公车荏苒二十余年未得一第深思易气读书缵言其学殖益富而其所爲诗盈囊溢帙刻成属余序之盖自辽广失守畿辅震动吾师援裴晋公故事自请行边而中朝遂不复听其入河北之贼未去晋阳之疑日积凡吾师所爲极难耳方吾师出鎭之日天子御门临遣楚惟以佳公子韬弓珥笔跃马以从嚄唶宿将袜首鞾袴免胄而趋风磨盾草檄横槊赋诗何其壮也已而中外掣肘进退唯谷释晨昏温淸之忧而怀风雨漂摇之惧所谓欲哭则不可欲泣则近于妇人者一皆于诗发之爲楚惟者良亦苦矣唐之举子沦落不偶往往叹归燕之无栖惜云英之未嫁悲忧穷蹇见于语言岂如吾楚惟氊车席㡌驰驱戎马之塲怀铅握椠叅预埽犂之绩丈人长子之宠寄劳臣志士之心曲交幷繁会喷薄于楮墨之闲然则楚惟之身虽穷而其遇则未始不壮也其爲诗亦岂如唐之举子凄声促节如蛩吟之发于蚓窍者可同日道哉天生吾师方叔元老爲国家耆中兴之业而又生楚惟以相助之天之靳一第于楚惟者良有深意自玆已往楚惟之勋名与其词章日升而川至者未可量也余虽老矣尚能握管以俟之崇祯甲戌九月序孙紫冶诗稿序吾师高阳公之第五子曰钥字紫冶与其兄弟掉鞅文塲互爲渠帅紫冶尤富于着述所刻诗多至数十卷自吾师以黄阁元老再出视师紫冶兄弟挟矢簪笔更番省侍巳已之役从征不及浮海而东佐吾师艰危拮据以成收复之绩故其诗多沉雄感激有古劳人侠士从军征戍之风而余读之则重有感也东便门之事七十老臣一日而就道七日而趋朝一日夜而旋出国门便门之外虏骑充斥单车夜行其得免者天也先是余以枚卜被逐羣小惧吾师之入而爲吾地也当是时圣天子方急虏而羣小急余急虏则吾师朝以入而急余则吾师夕以出此其故盖难言之矣幸天子神圣功状着明中山之谤虽滋而东山之劳未冺不然岂不殆哉古之人嗛一饭之德感一言之知必将杀身以自明刎颈以相报以余之不肖当吾师出鎭之日不能褁粮荷殳从幽幷健儿与奴酋接踵而死然甘寝饱噉晏晏居息自屛于菰烟芦雪之闲读紫冶之诗观其涉波涛冐锋刃其将父之急而报国之殷也能不媿哉军旅之事唿吸万变非亲在行闲者不能深知老臣持重又嫌于自伐以掩朝廷故奏报往往不能尽什之二三紫冶作过庭引叙四城匡复之详伐交用闲老谋壮事髣髴可以想见昔范文正之长子从其父于师中与将士卧起备知其勇怯情伪文正以此能得将士心繇今视之古今人岂相远哉余序紫冶诗以谓吾师父子之闲有关于军国之故忠孝之谊世之採风者可以考见焉而因及余之所愧者使后之人亦或俯仰一叹幸吾师之有子而惜其无徒也崇祯甲戌九月序孙幼度诗序戊寅之春余病卧请室同絷者闻边遽惊而相告余方手一编诗吟咀不辍挟筴而应之曰以此占之奴必不爲害告者不怿而去居无何边吏以乞欵入告举朝有喜色告者复问子所诵何人诗诗何以能占虏耶余展卷而应之曰此吾师高阳公之少子名铈字幼度之诗也吾师爲方叔元老身系天下安危诸公子皆奇伟雄骏属櫜鞬握铅椠以从公于行闲作爲歌诗往往风发泉涌流传人闲而幼度其后出者也幼度之诗有光熊熊然有气灏灏然一以爲号鲸鸣鼍一以爲风樯阵马杂述感事之作忧军国思朋友忠厚怛顦顇宛笃非犹夫衰世之音蝇声蚓窍魈吟而鬼哭者也今夫吾师者国家之元气也浑沦盘礴地负海涵其余气演迤不尽而后有幼度兄弟而后有幼度兄弟之诗征国家之元气于吾师征吾师之元气于幼度之诗传有之深山大泽实生龙蛇幼度之诗殆亦国家之余气也纯门之役师旷骤歌北风而知楚之不竞于晋斯可以觇国已矣而又何疑焉告者曰子之言则善矣古者师能审音子非师而效师之歌风也何居嗟夫余固世之僇人也幽囚困踣慬而不死余虽有目无以异于师之瞽也郑之师慧过宋朝而私焉曰必无人焉余之来也归死于司败不敢造朝未知有人焉与否羽书旁午病卧请室无巳而以歌风占敌自附于子野子犹以有目靳我不亦过乎告者怃然而退遂次其语以序幼度之诗孙靖自文往在史馆与莆田曾霱云共论馆阁之文霱云曰当今不得不推高阳爲第一其文熊熊浑浑元气磅礴非章句琱缋之徒可几及也余以爲知言今年夏楚惟之子靖自邮致其文辞就正于余余观其气象宏博脉理沉厚高华骏朗称其爲吾师之孙楚惟之子而益叹霱云之言爲有征也吾师之文其大者爲高文典册筹边断国固已着竹帛而垂夷夏其小者则残膏賸馥犹足以衣被海内沾丏作者此天地之元气浑沦磅礴非有使之然者也钟水丰物源深流长一发而得楚惟兄弟再发而得靖自黄河之流千里一曲不观于崑崙天柱岂知其委输分逝之故哉韩子叙北平王之三世称王犹高山深林鉅谷龙虎变化不测而其孙则瑶环瑜珥兰茁其芽称其家儿夫繇龙虎变化以至于瑶瑜兰茁家门之盛固足称道而元气则已薄矣今靖自与其羣从森秀玉立而其文词瑰玮奇伟龙虎变化杰魁之气郁然不少衰落则不独吾师一家之元气而国家昭融敦厚之福培养于百世者未有艾也余故喜而书之杨澹孺诗稿序应山杨淸澹孺与其弟涟文孺竝以才名鹊起涢汉闲文孺登甲第历官宪府而澹孺以老明经爲博士弟子师少陵不云乎诸公衮衮登台省广文先生官独冷一旦于澹孺兄弟闲见之澹孺夷然不屑也入学鼓箧襃衣博带与学者谭先王讲道德以其闲携军持奚囊探奇问胜啸歌赋诗用自娱说而巳澹孺与其弟更衣幷食责备行义以古人相期许文孺爲海虞令澹孺割城南数顷以遗文孺曰吾不忍廉吏妻子不得宿饱也读其诗和平简淡时时有劳人志士节廉用壮之思斯可以知澹孺已矣往文孺在省垣余方里居文孺梦要余登高赋诗有柳风来太液梧月暎华淸之句诒书告余曰天涯兄弟梦寐相感不令乐天微之独擅千古今澹孺之诗成而余爲之序文孺居太微淸严之署发而读之池塘春草之梦又当与柳风梧月竝爲美谭他日余三人执手论诗恝阔谈䜩又安知不仍在梦中乎当相与酌酒一笑耳天启三年十一月陶不退阆园集序余少读李卓吾之书意其所与游者必皆聪明辨博恢奇卓诡之士已而识新安方时化汪本钶于长安皆卓吾高足弟子授以九正易因者也时化一老明经斤斤爲文法吏襃衣大带应对舒缓本钶朴遫腐儒偶坐植立如土木偶是二人者与之游处求其爲卓吾之徒而不可得也公安袁小修曰卓吾之平生恶浮华喜平实士之矜虚名衒小智游光扬声者见则唾弃之不与接席而坐观其所与则卓吾可知也余闻小修言复与二人者游乃知爲卓吾之徒久之如见卓吾之声音肖貌焉同年生姚安陶珽字不退少有志于问学游卓吾之门而有得焉者也不退之爲人恂恂已尔穆穆已尔与之语泛滥于物情吏事刺刺不少休未尝以问学自表异余与不退游甚狎始知卓吾之所与皆方汪也如小修之云不退旣没其弟仲璞以阆园集求叙不退之诗文缘情而摅词据事而立论未尝标门墻设坛宇名爲某氏之学也爲吏言吏居鄕言鄕如父老之谈农桑如家人之问耕织未尝騈枝俪叶致饰于语言文字之闲也其言曰诗则香山文则眉山似矣试就其诗文求所谓香山眉山者何有哉读阆园集者曰此陶不退之诗文也其斯以爲卓吾之徒已矣卓吾守姚安淸凈恬淡有汲长孺之风不退居官似之卓吾晚年愤世兀傲自放而不退规言矩行老而弥谨此则不退之善学卓吾者也陶仲璞遯园集序姚安陶仲璞爲吾同年兄穉圭之弟兄弟俱以才名奋起天末穉圭成进士敡历中外官至监司而仲璞以乙科官南工部出守宝庆得罪于藩府挂冠以归其治行廉辨淸眞亦略相似余旣爲穉圭序阆园集矣仲璞复以遯园集示余求一言之弁余不知文安能序仲璞之文亦知其爲陶氏兄弟之文而巳矣万历之季海内皆诋訾王李以乐天子瞻爲宗其说唱于公安袁氏而袁氏中郞小修皆李卓吾之徒其指实自卓吾发之穉圭与小修俱龙湖高足弟子而仲璞少受学于穉圭其师友渊源如此故其诗文之大指可得而攷也夫诗至于香山文至于眉山天下之能事尽矣袁氏之学未能尽香山眉山而其抉擿芜秽开涤海内之心眼则功于斯文爲大仲璞之集称心而言指事而论无薄喉棘手之艰无东涂西抹之饰则亦袁氏之遗风可以祖香山而宗眉山不坠落今世词章道学窟穴中也穉圭文多应世酬物之语而仲璞多谭学问逗露旴江泰州宗指顾犹沾沾于三峯人躶国而解衣其亦有随缘牵劝之思乎龙湖一瓣香具在安得促席从仲璞而问之刘大将军诗集序曹南刘大将军束发从戎大小数百战所至克捷天子拊髀嘉叹依倚爲干城腹心羯奴螘贼惮其威名所谓闻弓声爲霹雳见走马爲电闪而将军顾自憙爲歌诗据鞍倚马笔腾墨飞投壸雅歌分题刻烛幕中之士传写其诗镂版以行于世而请余序之夫诗有声焉有律焉气莫盛于声法莫细于律皆与军旅之事相通者也传曰甲兵以利用也金鼓以声气也战勇气也一鼓作气古之君子听钟声则思武臣听磬声则思封疆之臣听鼓鼙之声则思将帅之臣五声之中思武臣者居其三焉师旷歌南北之风知楚之多死声与夫淸啸而却胡吹箎而退虏皆此物也易曰师出以律否臧凶握奇之法四正四奇余奇爲握奇善用兵者以正合以奇胜皆律也故曰好以暇好以衆整今将军之诗声盛矣律备矣骤而歌之若风雨之猝至若礮火之横飞若鉅鹿昆阳之战士卒震恐而虎豹戄慄也徐而按之击刁斗明歩伐前偏后伍鼓进金退森然而不乱井然而可纪也俄而喑哑叱咤免胄叫唿俄而缓带轻裘雍颂燕笑此将军之诗法也卽其兵法也古今之论将者莫先于赵衰之论郄縠以爲说礼乐而惇诗书而中山王奉高帝观书有益之谕所至亲礼儒士囊书自随将军之爲诗岂徒寻行俪句追配昔人竞病之章而巳以诗书爲义府以忠孝爲学簏灭奴盪寇精白一心以报天子磨厓之铭鼓吹之曲䑛墨吮笔于飮头喋血之余庶可以解赋诗退虏之诮乎诗有之武夫洸洸告成于王余将效王氏之续诗嗣江汉之什焉将军勉之哉崇祯壬午七月序牧斋初学集卷第三十一牧斋初学集牧斋初学集卷第三十二牧斋初学集卷第三十二序五嘉定四君集序嘉定四君集者嘉定令四明谢君所刻唐叔达娄子柔程孟阳李长蘅之诗文也嘉靖之季吾吴王司寇以文章自豪祖汉祢唐倾动海内而崑山归熙甫昌言排之所谓一二妄庸人爲之巨子者也当司寇贵盛之时其颐气涕唾足以浮沉天下士熙甫穷老始得一第又且前死其名氏几爲所抑没二十年来司寇之声华燀赫烂熳卷帙者霜降水涸索然不见其所有而熙甫之文乃始有闻于世以此知文章之眞伪终不可揜而士之贵有以自信也熙甫旣没其高第弟子多在嘉定犹能守其师说讲诵于荒江寂寞之滨四君生于其鄕熟闻其师友緖论相与服习而讨论之如唐与娄盖尝及司寇之门而亲炙其声华矣其问学之指归则确乎不可㧞有如宋人之瓣香于南丰者熙甫之流风遗书久而弥着则四君之力不可诬也四君之爲诗文大放厥词各自已出不必尽规摹熙甫然其师承议论以经经纬史爲根柢以文从字顺爲体要出车合辙则固相与共之古学之湮废久矣向者剽贼窜窃之病人皆知訾笑之而学者之㝠趋倒行则愈变而愈下譬诸惩涂车刍灵之伪而遂眞爲罔两鬼魅也其又可乎居今之世诚欲箴砭俗学原本雅故溯熙甫而上之以蕲至于古之立言者则四君之集其亦中流之一壶也矣嘉定僻在海隅风气完塞四君读书谈道后先接迹补衣蔬食有衡门泌水之风史称杨子云不汲汲于富贵不戚戚于贫贱不修廉隅以徼名当世盖庶几近之夫文章之道蕲于征古人而信后世则固非诱于势利望其速成者可徼倖而几及也读斯集者尚亦深思其人而夷考其志行也哉谢君刻旣成以余获奉敎于诸君也俾爲其序吾观欧阳公称和凝有文集百余卷自镂版以行于世识者非之古人重立言而薄取名其用意深远如此今四君之集乆閟于箧衍而谢爲刻之以行于世可谓相与以有成矣斯亦可书也虞山诗约序陆子敕先撰里中同人之诗都爲一集命之曰虞山诗约过而请于余曰愿有言也余少而学诗沈浮于俗学之中懵无适从已而扣击于当世之作者而少有闻焉于是尽发其向所诵读之书泝洄风骚下上唐宋回翔于金元本朝然后喟然而叹始知诗之不可以苟作而作者之门仞奥窔未可以肤心末学跋而及之也自玆以往濯肠刻肾假年穷老而从事焉庶可以窃附古人之后尘而余则巳老矣今将何以长子哉余窃闻之太史公曰国风好色而不淫小雅怨诽而不乱若离骚者可谓兼之故夫离骚者风雅之流别诗人之总萃也风雅变而爲骚骚变而爲赋赋又变而爲诗昔人以谓譬江有沱干肉爲脯而晁补之之徒徒取其音节之近楚者以爲楚声此岂知骚者哉古之爲诗者必有深情畜积于内奇遇薄射于外轮囷结轖朦胧萌折如所谓惊澜奔湍郁闭而不得流长鲸苍虬偃蹇而不得伸浑金璞玉泥沙掩匿而不得用明星皓月云隂蔽蒙而不得出于是乎不能不发之爲诗而其诗亦不得不工其不然者不乐而笑不哀而哭文饰雕缋词虽工而行之不远美先尽也唐之诗藻丽莫如王杨而子美以爲近于风骚奇诡莫如长吉而牧之以爲骚之苗裔绎二杜之论知其所以近与其所以爲苗裔者以是而语于古人之指要其几矣乎诸子少年而彊力博学而矫志其闻道也先于吾不鄙而下问其将以余爲识涂之老马也故敢以风骚之义告焉得吾说而存之深造自得以求跂乎古人追风以入丽㳂波而得奇诗道之大兴也吾有望矣嗟夫千古之远四海之广文人学士如此其多也诸子挟其所得希风而尚友扬扢研摩期以砭俗学而起大雅余虽老矣请从而后焉若曰以吾邑之诗爲职志刻石立墠胥天下而奉要约焉则余愿爲五千退席之弟子卷舌而不谈可也壬午涂月虞山老民钱谦益序徐元叹诗序自古论诗者莫精于少陵别裁伪体之一言当少陵之时其所谓伪体者吾不得而知之矣宋之学者祖述少陵立鲁直爲宗子遂有江西宗派之说严羽卿辞而辟之而以盛唐爲宗信羽卿之有功于诗也自羽卿之说行本朝奉以爲律令谈诗者必学杜必汉魏盛唐而诗道之榛芜弥甚羽卿之言二百年来遂若涂鼓之毒药甚矣伪体之多而别裁之不可以易也呜唿诗难言也不识古学之从来不知古人之用心狥人封已而矜其所知此所谓以大海内于牛迹者也王杨卢骆见哂于轻薄者今犹是也亦知其所以劣汉魏而近风骚者乎钩剔抉摘人自以爲长吉亦知其所以爲骚之苗裔者乎低头东野慬而师其寒饿亦知其所谓横空磐硬妥帖排奡者乎数跨代之才力则李杜之外谁可当鲸鱼碧海之目论诗人之体制则温李之类咸不免风云儿女之讥先河后海穷源遡流而后伪体始穷别裁之能事始毕虽然此益未易言也其必有所以导之导之之法维何亦反其所以爲诗者而已书不云乎诗言志歌永言诗不本于言志非诗也歌不足以永言非歌也宣已谕物言志之方也文从字顺永言之则也宁质而无佻宁正而无倾宁贫而无僦宁弱而无剽宁爲长天晴日无爲肓风澁雨宁爲淸渠细流无爲浊沙恶潦宁爲鹑衣裋褐之萧条无爲天吴紫凤之补坼宁爲麤粝之果腹无爲荼堇之螫唇宁爲书生之步趋无爲巫师之鼓舞宁爲老生之庄语无爲酒徒之狂詈宁病而呻吟无梦而厌䆿宁人而寝貌无鬼而假靣宁木客而宵吟无幽独君而昼语导之于晦蒙狂易之日而徐反诸言志咏言之故诗之道其庶几乎徐元叹少工爲诗隐长城艺香山中筑室奉母数年而其诗益进元叹之爲人淡于荣利笃于交友苦心于读书而感愤于世道皆用以资爲诗者也元叹之诗爲一世之所宗则夫别裁伪体使学者志于古学而不昧其所从元叹之责也余故于元叹之刻其诗而举以告之且以爲学元叹之诗者告焉嗟乎江西之宗不百年而羽卿辟之本朝之学诗者三变而榛芜弥甚元叹之不辞而辟之者何也黄子羽诗序近代之学诗者知空同元美而已矣其哆口称汉魏称盛唐者知空同元美之汉魏盛唐而已矣自弘治至于万历百有余岁空同雾于前元美雾于后学者㝠行倒値不见日月甚矣两家之雾之深且乆也以余所见才人志士踔厉风发可以驰骤古人者多矣惟其闻见习熟抑没于两家之雾中而不能自出如昔人所谓有下劣诗魔入其肺腑者夫是以少而眩长而坚老而无成而终不自悔也吾友何季穆少而称诗篇帙甚富病亟属其友尽焚之曰无以只字留人闲也季穆之才踔厉风发可以驰骤古人而不能自解免于两家之雾然其少而眩长而不自坚巳而大悔之而自恨其无及吾以此益叹季穆而深惜其无所成也子羽少与季穆游遂喜爲歌诗季穆没而子羽之诗始出盖子羽之诗成而季穆不及见也子羽之称诗未乆而举世击排李王适会其解驳穿漏之时是故子羽之才之学于季穆实相伯仲而其爲诗也后发而先至以其早脱两家之雾而祈向于古人无所谓下劣诗魔入其肺腑者也子羽之爲人貌婉而神淸气和而志厚淡声色薄滋味寡气矜畏荣进天实遵养之以资其爲诗子羽之诗之成也将自今日始若夫李王之后诗家之雾四塞解驳穿漏未有其时而其不眩而自坚者吾未之见也吾老矣自恨无以易世然尚当与子羽极论之甲戌中秋序华闻修诗草序苏子瞻惠山泉诗云玆山定空中乳水满其腹遇隙则发见臭味实一族余尝持此以论诗以谓古人之诗奇正浓淡万有不齐要其空中满腹遇隙而发见则一也不然者如行潦之水不足以灌一畦求其缾走海内岂可得乎梁溪华闻修读书惠山之下朝夕焚香煑茗酌泉而赋诗余语客曰子知闻修之诗乎是子瞻之所以评惠泉者也客曰何以征之余曰以秦少游之言征之少游之论泉曰泉者山之精气所发也岸湖之山有所诱而不克以爲泉岸江之山有所胁而不暇以爲泉今之爲诗者声利钓心繁华铄骨壮气攻其中而偾盈张其外其爲诱且胁也亦多矣闻修布衣疏食萧闲淡止无所诱以越散其神无所胁以亏疎其气山川之映发友朋之伸冩意行而卧游酒悲而梦愕皆用以资爲诗如是而诗不大昌者未之有也且子之酌斯泉也取其白泥赤印供水符而走传遽者乎抑取其冰牙雪齿鸣松风而泼石鼎者乎语有之在山泉水淸出山泉水浊泉之出山而浊者诱与胁使之也子欲知闻修之诗取之于斯泉足矣而他何征焉客曰善哉子之言诗虽然以此品泉殆陆鸿渐张又新之所未及也越东游草引梁谿黄心甫渡娥江薄游东嘉登池上楼出西射堂访南北白岸亭游华盖山巳而越楢溪上天台践滑石临石梁而后返出其记游诗文以示余余尝闻吴中名士语曰至某地某山不可少一游游某山不可少一记冯元成每游名山具驺从盛服危坐僧院声如放衙属其门客傔从曰爲我探某石某泉供我作记今杭城刻名山记累积充几案皆元成之流耳心甫之游以靑鞵布袜军持漉囊爲供亿以高人逸老山僧樵客爲伴侣以孤情絶炤苦吟小飮爲资粮与山水之性情气韵自相映发盖必如心甫而后可以言游必如心甫之记游而后可以言诗文也尝读杜诗再游何将军园林皆与郑广文俱杜吟咏累日而广文无一言詶和向平婚嫁旣毕因游五岳迄今五岳无向平只字古之通人其志意高远岂今世可几及哉余去年游黄山不自量度作纪游一卷旣而大悔之读心甫之诗文书之以志吾悔且以谂世之好游者曾房仲诗叙泰和曾棠芾先生有才子曰房仲敏而好学以应举之隙攻比兴不远四千里再拜遣使奉其尊人之简牍椷致其诗若干首以求是正于余且请爲序余读其诗风气警遒兴寄婉惬云霞风雨含吐于行墨之闲刿目鈢心搯擢胃肾戞戞乎去故而就新也皇皇乎经营将迎如恐失之也房仲之于诗可谓能矣其求之斯已勤而得之斯已艰矣余固非知诗者也操斧于班郢之门亦已难乎余盖尝奉敎于先生长者而窃闻学诗之说以爲学诗之法莫善于古人莫不善于今人何也自唐以降诗家之途辙总萃于杜氏大历后以诗名家者靡不繇杜而出韩之南山白之讽谕非杜乎若郊若岛若二李若卢仝马异之流盘空排奡横从谲诡非得杜之一枝者乎然求其所以爲杜者无有也以佛乘譬之杜则果位也诸家则分身也逆流顺流随缘应化各不相师亦靡不相合宋元之能者亦繇是也向令取杜氏而优孟之饬其衣冠效其嚬笑而曰必如是乃爲杜是岂复有杜哉本朝之学杜者以李献吉爲巨子献吉以学杜自命聋瞽海内比及百年而訾謷献吉者始出然诗道之敝滋甚此皆所谓不善学也夫献吉之学杜所以自误误人者以其生吞活剥本不知杜而曰必如是乃爲杜也今之訾謷献吉者又岂知杜之爲杜与献吉之所以误学者哉古人之诗了不察其精神脉理第抉擿一字一句曰此爲新奇此爲幽异而已于古人之高文大篇所谓铺陈终始排比声韵者一切抹杀曰此陈言腐词而已斯人也其梦想入于鼠穴其声音发于蚓窍殚竭其聪明不足以窥郊岛之一知半解而况于杜乎献吉軰之言诗木偶之衣冠也土葘之文绣也烂然满目终爲象物而已若今之所谓新奇幽异者则木客之淸吟也幽㝠之隐壁也纵其悽淸感怆岂光天化日之下所宜有乎呜唿学诗之敝可谓至于斯极者矣奔者东走逐者亦东走将使谁正之房仲有志于是余敢以善学之一言进焉杜有所以爲杜者矣所谓上薄风雅下该沈宋者是也学杜有所以学者矣所谓别裁伪体转益多师者是也舍近世之学杜者又舍近世之訾謷学杜者进而求之无不学无不舍焉于斯道也其有不造其极矣乎在房仲勉之而已矣吾又闻宋人作江西诗派图推尊黄鲁直爲佛氏传灯之祖而严羽卿诃之以爲外道周益公问诗法于陆务观则曰学子繇西江之论诗其渊源流别今犹可得而考乎房仲必有闻焉而其所师事曰萧伯玉伯玉今之好爲务观者以吾言质之以爲何如也郑孔肩文集序近代之伪爲古文者其病有三曰僦曰剽曰奴窭人子赁居廊庑主人翁之广厦华屋皆若其所有问其所託处求一茅盖头曾不可得故曰僦也椎埋之党铢两之奸夜动而昼伏忘衣食之源而昧生理韩子谓降而不能者类是故曰剽也佣其耳目囚其心志呻唿啽呓一不自主仰他人之鼻息而承其余气纵其有成亦千古之隷人而巳矣故曰奴也百余年来学者之于伪学童而习之以爲固然彼且爲僦爲剽爲奴我又从而僦之剽之奴之㳂譌踵缪日新月异不复知其爲僦爲剽爲奴之所自来而况有进于此者乎当此之时钱塘郑圭字孔肩奋起于诸生之中读柳子厚苏子瞻之文句比字栉疏通其意义以授学者斯可谓难矣孔肩以明经入官爲令及守皆在西粤蛮夷之区廉平惠和至今歌思之老于逢掖牵率应酬不能以暇日余年竟其修辞居业之志及其爲序记论议之文简古质雅不少贬以狥俗卓然有志于古者也孔肩没数年其子某收拾遗文刻之凡若干卷而余爲之序曰呜唿孔肩之文其仅传于世者如此虽未竟其修辞居业之志我知其不爲伪学者也世之学者有能捜抉古学察识爲僦爲剽爲奴者之病而思砭而起之也其将自孔肩始王元昌北游诗序华州王元昌关中之名士也其从祖允宁先生臮其父敬卿先生后先官词垣籍甚文苑元昌胚胎前光矫志博学如后门寒素今年应辟召入京师谒余于请室抠衣奉手修凾丈之礼以其诗就正于余而余告之曰子秦人也秦之诗莫先于秦风而莫盛于少陵此所谓秦声也自班孟坚叙秦诗取王于兴师及车辚驷铁小戎之篇世遂以上气力习战鬬激昻噍杀者爲秦声至于近代之学杜者以其杜诗爲杜诗因以其杜诗爲秦声而秦声遂爲天下诟病甚矣世之不知秦声也蒹葭苍苍白露爲霜所谓伊人在水一方怀贤之思也未见君子寺人之令谲谏之义也佩玉将将寿考不忘规颂之辞也如可赎兮人百其身殄瘁之痛也温柔敦厚婉而多风其孰有如秦声者乎以杜诗言之乐游渼陂蒹葭之比也丽人兵车车辚之亚也收京左掖终南之颂也八哀咏怀黄鸟之赋也北征羗村诸将秋兴小戎无衣之篇什也先河后海则秦诗实爲滥觞之端增华加厉则杜氏宁有椎轮之质学者不知原本猥以其浮筋怒骨龃齿吽牙者号爲杜诗使后之横民以杜氏爲质的而集矢焉且以秦声爲诟病不亦伤乎元昌沉酣轻术出入子史百家之书含咀据摭皆用以资爲诗其爲诗也丽而则怨而不怒此善爲秦声者也夫爲秦声者莫善于杜知学杜之利病矫俗学之述而反其辙斯眞善爲秦声者乎元昌之鄕郭胤伯者博学好古人也亦辱与余游其幷以吾言告之王元昭集序古今作者之异我知之矣古之作者本性情导志意谰言长语客嘲僮约无往而非文也涂歌巷舂春愁秋怨无往而非诗也今之作者则不然矜虫鱼拾香草騈枝而俪叶取靑而妃白以是爲陈羮像设斯已矣而情与志不存焉昔有学文于熊南沙者南沙敎以读水浒传有学诗于李空同者空同敎以唱琐南枝二公于古学不知何如而其言则可以敎世呜唿是可爲今人道哉河东王元昭少负轶材每思以尺蹏寸管笼挫吞吐古今之作者一旦偕其友韩次卿南游下冲关登太行渡河涉淮憇戏马台弔古于金墉随堤之闲其游益壮诗文日益多自徐走书千余里端拜命使而谒余序之吾不知元昭之诗文取材于古今孰多知其爲人有忠君爱友忧时怀古之志意抑塞磊落而激昻自命者也当其登高能赋对客伸𥿄酒后耳热慷慨悲歌不知其孰爲笔孰爲墨也亦不知其孰爲诗孰爲文也笔不停书文不加点若狂飈怪雨之发作而风樯陈马之凌厉也若神仙之冯于乩而鬼神之运其肘也若雷电之倐忽下取而虬龙之攫挐相掉也有低廻萌折不可喩之情有峭独坚悍不可干之志而后有淋漓酣畼不可壅遏之诗文吾之所以知元昭者若是则巳矣而又何讥焉若夫古今诗文之变不可胜穷而南沙空同之緖言未可以更仆悉也他日得布席函丈当更与元昭极论之兼眎次卿以爲何如也黄孝翼蟫窠集序富家翁夸于人曰吾之富可比于王侯乎其人曰近矣犹有未似者焉翁曰吾之田宅有未美园池有未具飮食妓乐有未善与曰皆非也然则奚而未似其人曰君所未似者夸耳翁嘿然无以应此其言戏耳而有至理猗顿不夸富季孟不夸贵彭祖不夸寿范希文不夸政事欧阳永叔不夸文章夸生于所不足不足而夸则无时而有余矣今之爲诗文者剽于耳佣于目赁于口不知其枵然无有也而汲汲然夸示于人人亦杂然夸之冨家翁之有而夸也犹见笑于其人而况于无所有而夸者乎举世之相夸也无已则其中之所有者亦鲜矣此可以一笑者也笼溪黄孝翼氏少而好学六经三史诸子别集之书塡塞腹笥久之而有得焉作爲诗文文从字顺弘肆贯穿如雨之膏也如风之光也如川之壅而决也孝翼之学殖如是斯其所以有而不夸也与孝翼之集行于世则举世之相夸者亦可以少衰止矣虽然吾不能以孝翼之有易世之无则又安能以孝翼之不夸易世之夸乎余衰迟失学数孝翼之冨以夸于人亦徒以供相夸者之一笑而已矣邵幼靑诗草序辛巳二月余将登黄山憇余抡仲之桃源庵日将夕矣微雨霡霂四山无人白龙潭水撞耳如悬霤顾而乐之谓同游吴去尘曰此时安得一二高人逸士剥啄欵门爲空谷之足音乎俄而篱落闲飒拉有声屐齿特特然则邵幼靑偕其叔梁卿俨然造焉再拜而起曰吾两人宿舂粮从夫子于白岳而不及也今乃得追杖屦于此皆出其诗以求正焉越翼日余登山憇文殊院幼靑踵至曰梁卿肥不便登顿至慈光寺而返吾亦从此而止明日遥望天都峰顶如昔人登莲华峰以白烟一缕爲信摇手一笑耳余语去尘新安城市浩如尘海得二邵君差足粧点物色他日可以爲美谭也去尘问二邵诗云何余曰古云诗人不人其诗而诗其人者何也人其诗则其人与其诗二也寻行而数墨俪花而鬬叶其于诗犹无与也诗其人则其人之性情诗也形状诗也衣冠笑语无一而非诗也吾与子游芗邨药谷之闲山重水袭谿回谷转靑鞋布袜杳然尘壒之外于斯地也穿烟岚穴云气扶杖而追寻司空表圣之论诗曰晴雪满竹隔溪渔舟可人如玉步寻幽吾之遇二邵于斯也表圣之所云显显然在心目闲称之曰诗人焉其可矣吾游黟山不获见桃花如扇竹叶如笠松花如纛得二诗人于芗村药谷之闲夫然后而知诗夫然后而知诗人玆游之所得奢矣去尘告我曰幼靑以求序故典妇一钗赁舟过虞山食尽反矣幸有以慰之余曰诺遂书之以爲序幼靑肤淸貌癯如羽人道流其诗少摹长吉晩师香山骨气淸稳非以割剥爲能事也海内能诗者知之余不具列焉辛巳嘉平月序邵梁卿诗草序余游黄山海阳邵梁卿与其姪幼靑追随于芗村药谷之闲恨相见之晚也梁卿好爲诗其诗每一时爲一集擕以就正于余余何能知梁卿之诗以黄山之游知之也夫黄山三十六峰高者至九百仞其高二三百仞者不啻千百图经略而不书蓬峰之石桥阮溪之仙乐靑牛之所栖毛人之所止非乗风云御六气者莫能至焉然而陟黟山之麓未及翠微固洫然足以骇矣自郡至山口一百二十里礀石如莹谿流如镜美箭衣壁灵草被厓人世之尘壒腥腐莫得而至焉吾以谓黄山之天都天子之都也率山匡庐大鄣天子都之鄣也一百二十里之内譬之皇都之畿会也吾诗有曰玆山延袤蕴灵异千里坤舆尽扶侍不如此则黄山之势不尊其脉不长所蕴之灵秀亦峭薄而易尽善游黄山者徘徊于芗村药谷之闲旋观其一重一掩却迎廻合之形胜而黄山之靣目巳在吾心目中矣唐人之诗光𦦨而爲李杜排奡而爲韩孟畼而爲元白诡而爲二李此亦黄山之三十六峯高九百仞厜㕒直上者也善学者如登山然陟其麓及其翠微探其灵秀而集其淸英乆之而有得焉李杜韩孟之靣目亦宛宛然在吾心目中矣余遇梁卿于芗村药谷之闲读其诗而善之以爲善喩梁卿诗者无如此何也梁卿之诗其气深隐其音和雅尘壒腥腐之所不至不若世之趋奇侧古者穷大而无归茫然丧其所怀来也自芗村药谷而上之烟岚无际雷雨在下斯可以爲登黄山矣语人曰我乘云御风舍芗村而弗繇非狂则惑也余游黄山遇梁卿知游山与学诗之法焉亦知之芗邨药谷之闲而已矣朱云子小集引吴中之才子无如徐昌国唐伯虎昌国少与伯虎齐名规摹六朝初唐婉弱绮靡故其诗有文章江左家家玉烟月杨州树树花之句已而举进士遇李献吉于长安悔其少作变爲廸功集伯虎不得志于名塲頽然自放信口纵笔不复隐括讽谕嘲戏时有香山之风人谓伯虎如李龟年流落江潭红豆一曲使人凄然掩泣昌国如明妃远嫁唿韩作穹庐中阏氏不免风流顿尽此虽戏语亦可思也今之才人无如云子其才情繁冨纒绵络绎良可爲昌国伯虎之流亚近所爲长歌古诗才力横凌偪退之老夫不得不退避三舍矣史称大江之南五湖之闲其人轻心晋人言吴音妖而浮故曰其人巧而少信昔夺于秦中服于齐今咻于楚此其征也云子年富力强以吴之文自立一洗轻心少信之耻余日望之夫吴中之文昌国之早就固不如伯虎之晚而未就要皆君子之所惜也叙云子之集聊复及之以爲吾吴人告焉张孟恭江南草序苏子瞻作太息一篇送秦少章称引孔北海论盛孝章书深叹英伟奇逸之士不容于世俗他日赞北海以爲人中之龙使之诛操如杀狐兔而李太白之论钱少阳以爲投竿而起可以爲帝王之师又称其门人武谔慕要离之风中原作难冐胡兵以致其爱子繇今观之孔文举盛孝章犹在世而钱少阳武谔非太白之诗世宁知爲何人哉士之负奇往往不偶于世而其抑没于后世者亦多矣此其可以太息也余少而肮脏慕孔文举刘越石之徒思与之驰骋上下今老矣垂头塌翼视少年盛气殆髣髴如昔梦今年遇张孟恭于吴门见其沈雄骏发慨然有子瞻太息之思喜孟恭之能起予也孟恭出其诗若干首属爲其序余不能知诗也而以孟恭知之史称秦地迫近戎狄修习战备高上气力故其诗有王于兴师修我甲兵及车辚驷鐡小戎之篇晋有先王之遗敎君子深思故有蟋蟀山枢葛木之篇孟恭晋产也遭时多难感秦人无衣同雠之义志节激昻深思用壮甚矣孟恭之诗似秦晋也孟恭居吴游必就士横经借史好学深思人谓孟恭取吴越淸嘉之风叅秦晋雄徤之气其诗必大昌孟恭欿然不自得也诗不云乎萧萧马鸣悠悠斾旌徒御不惊大庖不盈之子于征有闻无声允矣君子展也大成夫车攻之诗其视秦晋之土风岂可同日道哉余之所以期孟恭者如此冯定远诗序古之爲诗者必有独至之性旁出之情偏诣之学轮囷偪塞偃蹇排奡人不能解而已不自喻者然后其人始能爲诗而爲之必工是故软美圆熟周详谨愿荣华冨厚世俗之所叹羡也而诗人以爲笑凌厉荒忽敖僻淸狂悲忧穷蹇世俗之所訽姗也而诗人以爲美人之所趋诗人之所畏人之所憎诗人之所爱人誉而诗人以爲忧人怒而诗人以爲喜故曰诗穷而后工诗之必穷而穷之必工其理然也定远吾友嗣宗之子也而游于吾门其爲人悠悠忽忽不事家人生产衣不揜骭饭不充腹锐志讲诵亡失衣冠顚坠坑岸似朱公叔燎麻诵读昏睡爇髪似刘孝标阔略眇小荡佚人闲似其家敬通里中以爲狂生爲耑愚闻之愈益自喜其爲诗沈酣六代出入于义山牧之庭筠之闲其情深其调苦乐而哀怨而思信所谓穷而能工者也成弘之闲吾里有桑悦民怿博学多奇以狂名于世其南宫对䇿之言曰胸中有长剑一日磨几廻又曰夫子去而我来主者恶之勒置乙科李文正公赋诗赠之以李郃刘畿爲比民怿以此名满天下定远之才不减民怿子胜斐然未见其止世无长沙谁知民怿然世有民怿亦岂患无长沙乎定远之名从此远矣陈鸿节诗集叙陈遯字鸿节闽之侯官人也少爲诸生忽忽不得志一日尽发箧衍中应举文字及所着衣巾燔之而儛其灰逃入越王山中以钓弋自娱者二年出爲村夫子敎授三年复弃去家贫从人借书口吟手写穷日继晷作爲歌诗高歌长啸视鄕人无如也鄕人益恶之贷富人金爲逺游观泰山日出游峄阳拜阙里登戏马台渉淮渡江抵陪京览故宫轩渠自喜谓少陵壮游莫巳若也过桃叶渡遇曲中诸姬揄长𬒮侻薄装酒阑促坐目眙手握以爲果媚已也命酒极宴流连宿昔橐中装尽矣还寄食于僧院故人黎博士赠百金遣游钖山途中遇何人自称公安袁小修稚弟邀与同载夜发箧盗其金亡去益大困卧病于江上李生家亡友何季穆赏其诗载归虞山具汤沐视药食旬月乃强起季穆偕过余山中赋诗飮酒相乐也季穆爲庀衣装送之于断桥痛哭而别自后不复相闻亦未知其存否今年忽访余于虎丘握手道故喜剧而涕问其年长余二岁耳素髪被领两目兠眵观鸿节而吾衰可知也出其诗则卷帙日益富曹能始爲采入十二代诗选中矣鸿节之诗用物博使事切练句稳譬之于膳烹羊炰鼈右腴割鲜非饾饤之具也譬之于酒缥淸醇酎三酿五齐非糟醨之属也传有之学犹殖也诵诗百篇读赋千首古学之不讲久矣诗可以观其鸿节之谓乎鸿节诗能始选者爲工五七言今体尤工赠能始七言长句至八十韵多矣哉古未有也鸿节将行余爲略次其生平与其出游之槩以叙其诗且以爲别属其归也以质诸能始癸未中春十四日叙徐子能集序古之文人才士当其隐鳞戢羽名闻未彰必有文章鉅公以片言只字定其声价借其羽毛然后可以及时成名若蔡中郞之于王仲宣张茂先之于二陆韩退之之于李长吉顾逋翁之于白乐天是也其有求之不得而呌号以自见则爲陈子昻之破琴又有求之而卒不得而吊诡以自閟则爲唐山人之留瓢古之人汲汲于知已而惟恐不得一当若是其急也余老而失学衰迟屛废其言语文字不能使人轩轾然海内之俊民掉鞅词坛者往往过而问焉乙亥之秋子能访余于虎丘肤神淸令翩翩美少年出其芳艹诗名章绣句络绎奔会余与西蜀尹子求共叹赏之更数年而子能之着作益富名益成南昌徐巨源爲之序颇引余言以爲子能重吾郡张异度旣爲之序又爲子能索序于余且死犹以爲属巨源异度文章家之渠帅也片言只字可以轩轾人业已爲子能定其声价而假之羽毛矣余虽有言亦何以加诸虽然名不虚得士不虚附世有知巨源异度者卽能知子能世有知子能者卽以知巨源异度有中郞茂先则仲宣二陆不抑没于晚进有退之逋翁则长吉乐天不沈埋于举子世之知子能者必多矣子能年甫壮而得末疾须人以行衣冠质雅宛如古人杜门埽轨日晏忘食若陈子昻唐山人之汲汲于自见或非子能之所屑也此则余之知子能者也黄藴生经义序嘉定黄藴生金声而玉色规言而矩行韩子之称李翺所谓有道而文者也儿子孙爱自家塾省余山中奉其文三十篇以请曰幸一评定之余曰吾何以定而师之文乎哉而师之学韩子之学也其文韩子之文也口不絶吟于六艺之文手不停披于百家之编记事必提其要纂言必钩其玄焚膏油以继晷恒兀兀以穷年而师之爲学之勤也不若是乎沉濳乎训义反复乎句读砻磨乎事业而奋发于文章沉浸醲郁含英咀华张皇幽眇闳其中而肆其外而师之爲词之富也不若是乎处若忘行若遗俨乎其若思取于心而注于手惟陈言之务去而师之爲文之专也不若是乎偃仰一室啸歌古人耕于寛闲之野钓于寂寞之滨玉固未尝献而足固未尝刖也而师之爲道之勇也不若是乎虽然有本焉行峻而言厉心醇而气和昭哳者无疑优游者有余养其根而竢其实加其膏而希其光仁义之人其言蔼如也此而师之所以爲学爲文者也孙爱起而拜曰小子朝夕在函丈之闲服膺吾师不知吾师即今之韩子也请以斯言授简以爲吾师近艺序牧斋初学集卷第三十二牧斋初学集牧斋初学集卷第三十三牧斋初学集卷第三十三序六一树斋集序憨山禅师行戍岭海大弘大鉴之道顺德冯君昌历字文孺与其徒数十人奉手抠衣北靣称弟子师以谓如牛毛之有麟角不离儒服而独继禅灯者文孺一人而巳矣文孺殁师哭之恸有祝余之感焉今年春文孺之徒陈生廸祥偕计吏来北京携师手书谒余则师之顺世又三年矣廸祥遂以文孺遗集示余请爲其叙余观有宋诸儒辞辟佛氏之说心窃疑之至于张无尽李纯甫之徒张皇禅学掊击儒宗亦未敢以爲允也栁子厚之称大鉴曰其敎人始以性善终以性善不假耘耡合所谓生而静者吾读之而快然以爲儒与禅之学皆以见性性善之宗本于孟氏而大畅于大鉴推离还源如旅人之归其鄕井也自东自西一而巳矣禅师大弘大鉴之道苞幷禅律其书满家推离还源要不出于子厚所云其与文孺咨谋徃复所以穷䆒性善生静之指要盖居可知也令文孺不死辟孟氏之牖戸登大鉴之堂奥儒与禅之学其殆将出异而蹈乎同而斯道其大明矣乎惜乎年之不永而其言之止于如是也然而可以见其志矣余徃与禅师有归隐之约荏苒数年哲人其萎一瓶一钵邈焉隔世读文孺之集感师之緖言不胜其泫然也遂爲序之如此张益之先生存笥集序吴江张益之先生讳尚友吾先君之执友也先生少与先君俱以春秋名家敎授弟子着录者甚盛而身不得一遇故其爲交也老而不替穷而弥笃先生殁先君哭之过时而悲晩而作自传记其执友数人则先生爲首谦益㓜不及省谒先生而获交于先生之子异度异度与其兄某取先生之遗文藏诸箧衍者编次刻之而请余以文冠其首曰以先友之故子其无辞呜唿我先君之于先生通经好古惇孝悌重然诺以节谊相镞砺异乎世之以出口入耳相征逐者也万历初年长星示异藐然两书生硏席之暇指画天下事嚼齿奋臂欲出其闲今观先生之文若送赵汝师诸篇于纲尝名节三致意焉盖不独先生之志气抑塞磊落耿耿如在而吾先君之臿齿牙树颊胲与先生相下上者亦可以想见于简牍之外呜唿此谦益之所以徘徊感泣抚卷而不能置者也昔柳子厚作石表先友记凡六十有七人考之于传卓然知名者盖二十人则二十人之外皆借子厚之记以传者也苏子瞻之于先友如任遵圣师中史彦辅之流见诸诗章不一而足两任之才行足以传而有子如德翁仲微又能使之传若彦辅者微子瞻世亦不复知眉有若人矣先生虽老于诸生不能如两任以才行显着顾其所爲文辞䟽通尔雅有唐宋大家之风视眉之老史以思子台一赋有闻于时者不啻过之而又有异度兄弟表襮其遗书以贻后世然则彦辅之文与两任之子先生盖兼而有之矣又何患其不传也哉谦益少而失学老而无闻不能效柳苏二公以文章不朽其先友狥异度之请执笔而爲其叙斯子厚所谓强颜已矣王德操诗集序诗道之衰靡莫甚于宋南渡以后而其所谓江湖诗者尢爲尘俗可厌盖自庆元嘉定之闲刘改之戴石屛之徒以诗人启干谒之风而其后钱塘湖山什伯爲羣挟中朝尺书奔走阃台郡县谓之阔匾要求楮币动以万计当时之所谓处士者其风流习尚如此彼其尘容俗状塡塞于肠胃而发作于语言文字之闲欲其爲淸新高雅之诗如鹤鸣而鸾啸也其可几乎今之山人以诗行于世者牛腰卷轴可汗牛马其不爲南宋之处士者盖亦罕矣吴门王德操居綵云桥南百歩阛阓错列市嚣聒耳入其门蓬蒿荟翳凝尘满席人以爲隐者之居也三世不茹荤血形削而神腴望之者咸以爲臞僊道人客至则焚香扫地樵苏不爨或苦吟分夜或枯坐移日而巳德操好爲诗后先数百篇一旦属其友程孟阳朱云子汰去其什之九而属余爲其序嗟乎今之所谓江湖诗者以邸报爲腹笥以除目爲诗题以宋人之阔匾爲绍介求其诗之不尘俗何可得也德操之爲人反是尘容俗状不能犯干其肠胃其爲诗淸新高雅如鹤呜而鸾啸也不亦宜乎余不能知德操之诗而深知其爲人以爲如德操者居今之世能不爲南宋之处士者也爲叙其诗如此徐仲昭诗序江隂徐仲昭以博雅攻诗称于当世余耳之十余年而始识其人骤而接之言不出口身不胜衣抠衣登堂居然老明经也徐而叩其所有温如𥙿如愈出而愈不穷已而诵其诗雄健踔厉如虬龙虎豹攫挐蟠踞于行墨之闲欲与之角而忽巳决去甚矣仲昭之多奇也江隂之诗人以王逄原吉爲宗原吉胜国遗民高皇帝召见以老放归而官其子其受国恩已深矣然原吉尝爲伪吴画䇿令归元以拒淮其诗于楚公之亡吴门之破再三咨嗟太息不胜唇亡板荡之忧戊申巳酉之交叹阮籍之狂嗟陈琳之老其词近诞而其哀尤可悲也人言犂眉公之在元与石抹诸人感慨赋诗抚膺奋臂迨佐命而后止原吉亦犂眉之俦伍也惜其老而不见庸耳吾读仲昭诗至于谁斟大斗浇天醉空望南箕泣地毛东南天缺谁撑掌前后潮推未到头人想前生难忏业天留后死亦怜才心闲塞马同弓影睡熟晨鸡似木形廻环吟咀累歔忾叹美其才壮其志而哀其不遇以爲有原吉之遗风焉原吉老于布衣好奇伟倜傥之画䇿故其诗哀以思激而不反仲昭起于逢掖有忧时闵己之志节故其诗丽以则感而多风君子诵之而论其世也其归则一而巳矣江隂故南唐建军之地连海向江栰舶万里其人材多经奇桌诡得江山淮楚之风原吉其尤也仲昭之从弟曰霞客独身徒步周㳺四海暮年穷流沙登鸡足山而归余尝叹霞客死天下无奇士矣乃今又得仲昭仲昭霞客之奇孰最耶抑各有其奇未可轩轾耶余庸人也不足以知之天下当有能定之者蒋仲雄诗草序长洲蒋钺字仲雄布衣韦带读书修行之士也其于学无所不闚其于诗不屑爲今体征逐应酬而喜爲乐府古诗託寄其感懐讽谕之㫖仲雄固不求人知而世之知仲雄者或寡矣昔韩退之在贞元元和闲天下以爲瑞人神士朗出天外不可梯接而顾逊心于卢仝刘叉退之爲河南令玉川受屈恶少买羊沽酒以谢不敏叉持退之金数斤去曰此谀墓中人得耳不若与刘君爲寿此二子者踔厉激昻未尝頫首从退之游也余读仝月蚀叉冰柱雪车诗俛仰大息然后知二子之所存呜唿破屋半闲一奴长须一婢赤脚月蚀何与人事而涕泗交下额榻砂土中称地下虮虱臣告愬帝天谁爲之而谁听之耶冰柱之愿天子回造化生光华也雪车之伤庙堂食禄不自慙爲斯民叹息也此杀人无頼争语言不下者之爲耶今天下全盛非唐之末季自逆奄窃枋奴寇交讧所谓岁星主福德官爵奉董秦者未可以勾股计载白骨运红粟偏箱鹿角委于戎夫者徧四海皆是也仲雄一老儒生抱兔园册盖亦仝所云殷十七之流抱膝而吟倚柱而叹汍澜结愲作爲歌诗其亦有二子之志乎谚有之阊门十万言吴人能诗者之多也以其志取之则仲雄一人而巳矣余故狥其请而爲之叙不独以别仲雄之诗于吴亦以叹世无退之虽有卢仝刘叉亦将抑没而无闻于后爲可愧也张异度文集序甄胄之里有友五人焉曰文文起姚孟长周景文张异度朱德升皆以文行着称卓然自抜于流俗者也景文以忠死不必以文着德升固穷死剷其文不着也文起孟长回翔舘阁爲文学侍从之臣以文着者固其职掌也而其人皆已往矣穷老未第文与行岿然若鲁灵光则惟异度一人异度之知交刻其集若干卷行于世异度请余爲序余读文中子书以爲文士之行可见鲍炤江淹古之狂吴筠孔珪古之狷而颜延之王俭任昉有君子之心焉尝持是说以论文上下古今莫之能违也异度之爲人孝于亲忠于君友于友其志洁其行芳斯文士之可见者也述祖德追先志崔瑗之铭座夏侯孝若之庭诰言家风者归焉故其文深以典有高才而无贵仕忧天闵人未尝一饭释然也侯喜之吊汴州孙樵之记褒城可以见志矣故其文哀以思党祸烦兴友朋凋丧不爲谢翺之恸哭而爲成器之祭忠瞻乌殄瘁之痛塡胸薄喉格格不能吐者多矣故其文婉而约忧而惧斯其君子之心乎文乎文乎文中子必有取焉尔矣昔吴均作破镜赋颜之推以爲凶逆之兽爲文宜避此名而杜牧之称元白之诗纤艳不逞淫言媟语冬寒夏热入人肌骨不可除去盖文章之关于风敎若此今吾异度之文非仁人孝子之法言则劳人志士之苦语使读之者修然而思矍然而作其关于风敎也微且远矣岂犹夫俪花鬬叶以词赋爲能事者哉世衰道丧礼义㓕熄公卿大夫以名敎爲短垣而自踰之㝠行倒植而莫之止也余故于异度之文表而出之曰此吾吴士之文文中子所谓行之可见者也表异度之文以具训于蒙士且以媿世之公卿大夫呜唿斯亦余之罪言也夫严印持废翁诗稿序有唐之季余杭罗昭谏不得志于塲屋老于幕府至今吴越闲有罗隐秀才之目及我明而余杭严调御字印持亦以高才爲诸生祭酒穷困以死吴越闲人惜之亦曰今之罗隐也印持有才子曰渡排缵其诗若干首而属余爲序余观昭谏値唐季版荡之秋往来吴汴慨然有金瓯玉井鹊飞龙起之感俛仰覇王傲睨藩鎭雀喧鸠聚等于市廛煑海平陈付之一梦何其壮也然而十上不第坎壈终身叹辩士之空笼惜云英之不嫁诵其诗至于嫦娥老大应惆怆泣倚苍苍桂一轮未尝不爲之黯然神伤印持之不遇与昭谏同而其穷有加焉作爲歌诗往往原本性情铺陈理道讽谕以警世而託寄以自广若释然于功名身世之际其所以异于昭谏者何也印持意识通广中年参云栖老人悟卽心卽佛之㫖所接席者赤髭白足之侣所堆案者旁行四句之书故将视宇宙如微尘等刼运于风雨而况于功名身世梦幻泡影之闲乎士不可以不闻道以印持之诗儗于昭谏其志之所存有未可同日而语者斯又未可以词章声病爲之等第也印持诗晚多忧时叹世之言余之被逮也印持爲诗伤之戒心党祸有林宗野哭之志焉印持不自悲而爲余悲又不爲余悲而爲斯世悲也盖印持闻道之后其带性负气不可遏捺如此呜唿此其所以爲印持也欤琴述叙余读嵇叔夜琴赋曰非夫旷远者不能与之嬉游非夫渊静者不能与之闲止非夫放达者不能与之无吝非夫至精者不能与之析理叔夜精于琴德拟诸其形容可谓至于斯极者矣及其临刑东市顾视日景索琴而弹之曰广陵散于今絶矣就死命也其处死生之际渊静放达皆琴德也叔夜殆可谓以琴解者也孔子学琴于师襄曰丘得其爲人黯然而黑几然而长吾夫子盖于鼓琴见文王焉当其有闲之时有所穆然深思有所怡然高望而远志与叔夜之所称者何异使叔夜游于洙泗之闲弹琴咏歌安知不在思点之列乎古之人追耆逐好至于破冡发棺据舩堕水极其所之皆可以委死生轻性命玩此者爲玩物格此者爲格物齐此者爲齐物物之与志器之与道岂有两哉余与武林严印持交知其人博雅好古能琴善书奕居弟二品印持殁后三年其子子岸以雷琴述示余观其慕之之专购之之艰得之之异爲之累欷三叹若其微鉴识眞精硏闇解非叔夜一流人不能辨也读斯述也恍然见印持于闲房高轩淸夜朗月之中空山雪飞寒梅飘瞥安知印持不乗彼白云抱琴而来游乎余不知琴乃因琴述而知印持且知印持于身后如富吾世而再得一印持也子岸属余爲印持作传余未及爲而先书此以复之虽然世有读琴述者固巳穆然深思而得其爲人矣又何必寻行数墨件系其行事而后曰此某人之传也哉三严作朋集序渊明移居诗云昔欲居南村非爲卜其宅闻多素心人乐与数晨夕奇文共欣赏疑义相与析每与长蘅诵此诗辄掩卷叹息因相约以二十年之中麤了婚宦事环山阻水卜筑其中招邀高人胜友读书养性老死不出庶几渊明之诗所云长蘅于里中敬事程孟阳娄子柔于武林好严印持忍公兄弟其所屈指爲南村之友者则诸君其人也今年忍公以三严作朋集寄示则皆与其伯子印持季子无敕家门酬和之诗读未终卷忾然太息者久之因念余与长蘅诵渊明之诗酒酣灯炧诸言历历在耳而长蘅之墓木已拱矣所谓三严者印持亦巳卽世忍公无敕皆杜门学道如退院老僧孟阳贫老栖栖旅人匏系不得归而余以余生长物误落尘网如杜少陵所谓岂知牙齿落名忝荐贤中则尤可叹也然而读作朋之集则渊明南村晨夕之闲抗言在昔赏奇文而析疑义者三严兄弟闲盖诚有之渊明之友不能不取诸邻曲若颜延年殷景仁庞通之流而三严以兄弟作朋不待栗里之卜无俟只鸡之招余与长蘅之所叹慕而不可得者于三严之诗见之斯不尤可羡矣乎嗟乎长蘅巳矣余方于舍后凿池种竹诛茅作室以待孟阳之归𥿄窗竹屋灯火靑荧咏三严之诗句追长蘅之话言不知其留连感叹当何如也书之以诒忍公俾爲之叙来氏伯仲家藏诗稿序余爲诸生时则闻萧山有来梦得先生与其弟封公以经明行修发闻于东南而皆浮湛庠序闲以老梦得爲诸生祭酒需岁次贡于礼部甫授一毡竟坎壈以死而封公及见其子泽兰成进士就养侯官邸中安车道衣揽八闽山川之胜盖其伯仲才名相埒曝腮铩羽困踬于名塲亦相似而迨其晼晩不能无丰啬若此泽兰服阕补令嘉定民和讼平裒其世父与封公之遗稿梓而藏于塾请余叙其首余受而读之大都原本伦物极命理道于父子兄弟朋友之闲三致意焉食贫不遇覊游索处举子毷之懐旅人侘傺之况劳人志士慨慷愤盈之思一见于吟咏悲而思怨而不怒无绮靡之习无噍杀怨怼之音斯可谓仁义之人其言蔼如也盖梦得兄弟闲自爲师友镞羽括砺以求古人通经好古修词立诚之学内行淳备兄友弟共有沛国江陵连栋聚食之遗风至性郁勃懐而不谕故皆于其篇什发之泽兰积习名敎源远流长孝乎惟孝施于有政岂偶然哉吾夫子论诗以兴观羣怨事父事君爲法则吴均集有破镜赋颜之推取朝歌胜母之义疾其恶名垂之家训如伯仲之诗上不悖尼父之训而下可免于黄门之戒太史氏之採风者将有取焉岂特着敎于家塾而巳昔梁元帝着书纪述忠孝全者用金管书之德行淸粹者用银笔书之文章赡丽者以斑竹书之世有湘东王录来氏之诗我知其必以金银笔从事焉而余非其人也姑爲序之以副泽兰之意秦槎路史序古云登高能赋可爲大夫春秋诸大夫宴享皆赋故赵孟曰武亦以观七子之志诗之爲用大矣周官行人之职辨五物爲五书以反命于王以周知天下之故皇华之诗曰駪駪征夫每懐靡及其二章曰载驰载驱周爰咨诹君之命使臣也歌皇皇者华以遣之其来也歌四牡以劳之观君之以诗遣劳其臣则使臣之咨诹以反命者可知已矣然则诗之爲用于使臣之职不尤重与平湖屠㓜绳释祸爲行人奉命册封韩府自京师抵平凉往还万里登临跋履吊古抚今欢娱虑叹必发之于诗读其诗而㓜绳之志其可知也文以足志词以足言託物连类主文谲谏其不独俪花鬬叶以词赋爲君子而已也㓜绳留心天下事輶轩所至访边塞之要害问民生之疾苦于时艰国恤三致意焉周官之五书皇华之咨诹盖庶几近之皇华之序曰送之以礼乐言远而有光华也㓜绳之于使职可谓有光矣四牡曰有功而见知则说矣小雅之世君臣相说鹿鸣式燕而忠臣嘉賔得尽其心予窃有厚望焉林太史玉署初编序武林卓去病好论天下士每得一士不远千里相报数诒书称东瓯林可任之贤超然流俗之外者也余心识之后十余年而可任以蒲圻令考最天子召见称㫖超拜爲史官于是可任之名一日而倾动馆阁而余之前知可任者则以去病也可任之门人汉阳刘侯令于吾邑刻可任之文以行而属余叙之国家开建史馆储偫贤俊爲异时纶闱之用其体貎甚尊其期待甚厚而久之乃沿袭爲故事正宗正声熟习如兔园旧册洲课试伊吾背诵顾视进贤冠两翅浮动炤壁有哑然失笑者岂储养敎习之本意哉于是天子慨然太息访求祖宗典故妙选郡邑之良入居中祕而可任褒然爲之眉目于是可任之文始大显而世之读可任之文者以爲原本经史渔猎贾陆卓然经世之作可以副圣主旁求爰立之意非犹夫騈枝俪叶以词赋爲君子者也词垣诸君子扬扢可任之文可谓至矣而北海刘太史则以爲可任尤通释典以出世爲经世异于世之爲文人者余尝闻赵大洲敎习时尝语诸吉士曰昨见高中玄问诸君近习何书余对以劝读楞严经中玄摇首曰亦大奇然余思之诸君长者四十余少者亦二十余矣不以此时奇更何时耶嗟乎刘太史之所谓异卽中玄之所谓奇也玉堂之署铃索昼寂藜火夜然可任居之亦何以异于禅灯道院耶试举大洲之云以似诸君子经世出世两者何居更当共下一转语也贺中泠凈香稿序余爲举子与公安袁小修丹阳贺中泠卒业城西之极乐寺课读少闲余与小修尊酒相对谈谐闲作而中泠覃思自如一灯荧荧雪车冰柱击戞笔砚闲迄今三十余年犹耿耿在吾目中也余与中泠旣第皆系名党籍屛居削迹过从稀简余踪迹踈放游于酒人词客之闲把翫岁月荏苒无成中泠却埽读书焚膏宿火约略如举子时于是中泠之志气日强学殖日富钩章刿句大放厥辞而余遂瞠乎其后矣更十余年余益困于钩党放逐逮系与死爲徒而中泠以资望深重入践卿寺出领节钺休沐归里角巾布袍访余山中酒阑灯炧屈指三十年事杳然如昔梦蓟子训与老翁摩娑铜人相谓曰适见铸此而已近五百岁矣余与中泠所遘岂有异也中泠顷以其诗文集示余俾爲其序中泠之诗文其境会多余所阅历而已荡爲陈迹矣其人多余所游好而巳化爲鬼录矣余抚之益不能无子训长安覇城之感而至于语言之妙能使沧桑陵谷攅簇于眼前陈人异物活现于𥿄上则余所爲徘徊俯仰坐卧而不能置者也余老矣于中泠礼先一饭顾不能不以此事逊中泠漫题数语叹息而归之自今以往中泠将出而大用于世不复埋笔札之役余闲居无事尚欲以桑榆之未光与中泠争长于黄池以斯言当致师焉其可矣增城集序戸部郞伊阙李君榷关浒墅编次所着增城集若干卷镂版行世余读而叹曰书有之诗言志歌永言春秋诸大夫会而赋诗曰武亦以观诸子之志斯集也可以观李君之志矣夫世之称诗者较量兴比拟议声病丹靑而已尔粉墨而已尔其属情借事不可考据也其或不然剽窃掌故傅会时事不欢而笑不疾而呻元裕之所谓不诚无物者也志于何有今以李君之诗观之古乐府取诸长庆之讽谕杂诗取诸梓潼之感兴七言古诗取诸少陵之变风五七言今体仗境託物缘情绮靡要以言其志之所之而巳少陵当天宝干元之闲嗟辅相之失职悼法令之滋章故其诗曰舜举十六相身尊道何高秦时用啇鞅法令如牛毛君之诗于虏讧盗横民穷政僻无不极其忾叹而归其责于政本有将荷作柱以榝充帏之刺焉盖君之通达国体切直敢言如此令採风之使进而被之管弦言之无罪闻之足戒岂不足以列四诗之目而称五谏之首也哉君以名家子鹊起甲科居官理平中更坎陷无左官迁客之思在关门计口食俸帘阁萧然以其闲与通人高士丹铅文史觞咏移日君之志固不尽于诗而诗亦不足以尽君也以此观君之志则可矣瑞芝山房初集序苏子瞻叙南行集曰昔之爲文者非能爲之爲工乃不能不爲之爲工也古之人其胸中无所不有天地之高下古今之往来政治之汚隆道术之醇駮苞罗旁魄如数一二及其境会相感情伪相逼郁陶骀荡无意于文而文生焉此所谓不能不爲者也古之善爲诗者奇抉怪刻肾擢腑铿锵足以发金石幽眇足以感鬼神尝试诵读而歌咏之平心而思其所怀来皆发摅其中之所有而遘会其境之所不能无求其一字一句出于安排而成于补缀者无有也如其不然而以能爲之爲工则爲剽贼爲涂抹爲捃拾补缀譬诸穷子乞儿沾人之残膏冷炙自以爲厌饫而终身不知大庖爲何味也可不悲哉井研雷君雨津以进士起家司理鎭江江汉炳灵韡晔秀发殆不减左思所云其所爲歌诗风骨峻抜气韵淸远而五言古诗尤爲絶出观其胸中苞罗旁薄殆无不有遇其情生境合亦所谓不能不爲之爲工者代以诗鸣蜀者无如杨用修用修之取材博矣用心苦矣然而佣耳剽目终身焉爲古人之隷人而不知也粉墨靑朱错互丛龎穷老尽气其端原者其受病皆以能爲爲工者也岂用修独耶余序君之诗而称子瞻之序南行者以发其端居今之世能发子瞻之緖言而救用修之俗学者必雷君也岂徒以诗鸣蜀也哉南㳺草叙同年友淮南李公易直岂弟爲时长德其子藻先字黼臣掉鞅词坛才情烂漫好爲歌诗叉手击钵徃徃倾倒坐客所着南游草其一班也自近世之言诗者以其幽眇峭独之指文其单疎僻陋之学海内靡然从之胥天下变爲幽独之淸吟诘盘之断句鬼趣胜人趣衰变声数正声微识者之所深忧也黼臣之诗原本志意铺张声韵渡江南游境会䜣合二十四桥之明月与三百六十之红阑绿浪山川风月笙歌舡舫出没吞吐于笑歌笔墨之闲琴书彝鼎资其古香时花美女发其佳丽此眞黼臣之诗也矣岂肯寄今人篱落下效蝇声蚓窍之音苟然相慕说也哉黼臣诒书山中以五言十六韵赠余且曰愿有以益也夫甓社之明珠蔽亏日月楚州之神宝感动上帝其声影符彩苞孕于有无光景之中故足宝也惟诗亦然冨有日新拟议以成其变化岂复有声韵可陈境会可拟乎枚叔称广陵之涛曰似神而非者三此可爲诗喩也黼臣勉之更数年后吾知珠不在甓湖宝不在楚州而焰焰者在黼臣之卷牍闲也林六长虞山诗序山隂刘念台先生却扫谢客游士不得欵其门顾独好闽人林六长诒书告余曰六长佳士不媿公题目者也六长居虞山小兰若卧病浃旬编荆爲门支石爲榻瓦灯败帏风床雨席意萧然安之病少闲与一二老僧逸民探雪井历石城咏尝建皎然破山之诗访淳于斟慧平子之遗迹策杖告别箧中惟道书诗卷及所藏邹忠介公奏议耳今年相过于南湖出所着虞山草属余叙之自余通籍以至于归田海内之文人墨卿高冠长劒连袂而游于虞山者指不可胜屈也百年之前崑山周诗以言能诗精医一长须肩行李左贮古书医方右贮茶灶食鼎焚香埽地幽居服食死葬于孙氏之吾谷五十年以前金华吴少君孺子自言不识字赋诗辄令人起草採古藤翫淸池尝旬月不火食侨寓丹井有俗子訾其诗持铁杖击之踰墻而免死葬钖山之邹氏吾所闻高人逸民此两人者其庶几乎以言孺子之诗皆不甚传于世使人想像其流风于淸泉茂林之闲后有知六长者游于虞山问六长之侨寓而征其诗附于以言孺子之后斯亦虞山之美谭乎刻成以示念台曰余之所以题目六长者如此戴初士文集序萧伯玉叙初士之诗以宣州诸葛笔自况谓二管之外别无尝笔以应柳诚悬之别求不如初士之才随地而出予取予求而无不有之也伯玉心折于初士而厚自矜重其作故其言如此吾以爲善言初士之诗文者宜莫如伯玉初士夙承家学掉鞅词坛感槩立节千里颂声世之予取予求不啻如诸葛之笔而其望而走集者亦岂必皆右军诚悬假令厚自矜重必待右军诚悬而后卑之以善笔譬之寻锦丈帛非不盖丽用以衣被天下其可得乎初士才气横溢词源倒流如喷泉之涌出如龙气之腾上袖可以代笔发可以搵墨三钱鸡毛笔可以纵横挥洒葛洪有言庙堂之上高文典册用相如军书旁午羽檄交驰用枚臯伯玉之与初士相爲则两伤偏至则双美故曰善言初士者宜莫如伯玉也虽然伯玉亦闻诚悬之论笔乎毫管甚佳出锋太短伤于劲硬所要优柔出锋须长择毫须细锋长则洪润自繇毛细则点画无失此善喩也孔子作春秋隐桓之际则章太史公亦曰藏之名山传之其人盖寛饶杨恽之徒以语言文字得祸者锋短而毫劲之故也初士抱长沙忠州之志其言多指陈时政流涕太息其大指归于明主德颂相业以忠君忧国爲能事定交而求易心而语殆有得于锋长毛细之谕乎他日高门省戸出人讽议题薰风之诗而效正笔之谏置宣州二管于退冡曰毛锥子安足用也伯玉之所以相况者又将何如秋怀倡和诗序钱塘卓方水作秋怀诗十七首桐鄕孙子度从而和之二子者高才不偶坎壈失职皆秋士也读其诗其襟期志气如秋天之高月之明而水之淸也其摅英散馥如白云之在天而黄菊之始华也其寥戾奔放如朔鴈之叫远空而沉吟凄断则蟋蟀之警机杼也读之再四徘徊吟咀悽然泣下信二子之深于秋也方水不鄙余抠衣而请益余告之曰子读韩退之之秋怀乎叹秋夜之不晨悼萧兰之共悴此悲秋者之所同也淸晓卷书坐南山见高稜归愚识夷涂汲古得修绠此四言者退之之爲退之俨然在焉亦思所以求而得之乎夫悲忧穷蹇蛩吟而虫弔者今人之秋怀也悠悠亹亹畏天而悲人者退之之秋怀也求秋怀于退之而退之之秋怀在焉求退之于秋怀而退之在焉则夫爲二子者自此远矣退之不云乎志乎古必遗乎今吾诚乐而悲之夫志乎古者未有不遗乎今未有不遗乎今而能志乎古者也今之人秋怀今也二子之秋怀亦今也吾愿二子之遗之也吾诚与二子乐而悲之且亟称其人以劝焉重刻东壁遗稿序吴郡祝希哲序其表弟蒋秀才焘梦召记紫府琼台之事与玉溪生传李长吉死时事合长吉死七百有余年其歌诗盛传于世而焘之所存者科举论策之文而已微希哲世几不知有焘于戏斯尤穷矣玉溪生之传贺感叹于世之才而奇者帝独重之而人反不重也则所谓天上差乐者信耶焘之所就远不逮贺而亦以作记召帝之怜才也殆有甚于昔耶取士之法诗赋举业代变帝之所耆好亦因时代殊耶陆鲁望言攻诗者抉擿刻削以暴天物故天致之罚以言乎长吉诸人则可矣焘攻举子业未尝有抉擿刻削之能事而帝不予之年破胎杀卵是天自爲暴也谁罚之耶然焘不幸蚤死获以其名配贺于七百余年之后斯帝之所以私焘者耶帝不右焘而希哲能使其名立文人之笔能与帝争耶于乎是皆不可得而知也焘之从孙鐄字公鸣重刻焘所着东壁遗稿而属余序之曰以永焘也公鸣有逸才殆所谓奴仆命骚者它日爲楚骚序列长吉与焘之事呵问上帝流传人闲则所以永焘者或不尽乎此钱集之遗稿序自唐玉溪生爲李长吉传载绯衣人召记白玉楼之事后七百余年而吴郡祝允明序其中表蒋焘秀才所谓召记紫府琼台者与长吉死时略相类余尝叙焘遗稿以谓焘所业者皆科举论策之文何足以侔于长吉而帝亦重之如是岂帝之嗜好亦与时下上耶不然则亦佛氏所谓宿习余因固不可以一世论也今年丹徒钱密纬氏以其子集之之遗文属余余论而悲之集之之年不能逮长吉戞戞科举之业以焚膏继晷之余作爲辞赋故其所存者止于如此然其于焘则不啻过之矣集之临终正定泊然委世无奇怪之迹可称于世然人之精英秀特者必不爲草亡木卒与凡物澌尽其爲帝之所才在玉楼紫府之闲宜无疑也密纬肆力于辞赋潘江陆海沾丏一时集之覊贯轩翥海内艳称之以爲王叔师文考再见于世叔师欲爲鲁灵光殿赋使文考就徃图之文考遂自爲赋以献叔师爲之辍翰使天假集之以年其与叔师父子竝称赋家又何难哉然余观文考少得恶梦作赋以自厉其词俶诡不合大道而集之证道幽览之赋咏怀游仙之作旷然有一死生齐得丧之思殆又非文考所可几及也余所谓宿习余因不可以一世论者其又可知已矣文考旣殁叔师之注楚辞尤致意乎天问殆亦有感于浮湘之故乎密纬之才不减叔师其爲天问若对之属以悼集之后世必有述焉子其母让集之死后之一年籛后人谦益爲其序郑圣允诗集序有明重熙累洽之朝有读书修行之士上应皇极四星在帝左右者司礼监秉笔太监任丘郑君是也君名之惠字圣允少负渊敏与其友汤君盛刘君时敏镞砺问学厌薄内府沿袭典籍以爲謏闻固陋有志于左氏太史公班固之书久之而其学大成肌噼理解浸渍演迤虽通人大儒未能或之先也朝夕禁近自公退食焚膏宿火被服寒素有古劳人良士之风今年余见之于请室方繙阅三国以后诸史朱黄俨然雠勘错互纂言纪事州处部居盖将荟撮其诏令文章卓然有用于世者爲论思献纳之助而非徒以翰墨爲能事也君以其闲出其诗集盥靧肃拜而请余爲叙君之诗篇什甚富所存者絶少而余所见者尤少崇祯元年奉使中州过岳忠武汤隂故里感文臣不爱钱武臣不惜死之语流涕沾轼赋诗以申意已已虏薄城下忧时爱国赋今体诗八首余读君集于是数章者回环吟咀三致意焉嗟夫小雅巷伯之诗其卒章曰寺人孟子作爲此诗夫子存而不削以是爲可以怨也春秋列国卿大夫书名独齐高傒鲁季友书之曰子传以爲贤而子之也然则小雅之存孟子亦子之也夫子固不以其寺人而不子之也以诗与春秋之法取之则汉之吕彊后唐之张承业本朝之怀恩覃吉其爲夫子之所子可知已矣余序君之诗大书于首简曰寺人郑子作爲此诗以附于小雅春秋之义后之君子诵其诗而论其世其必慨然于余言也矣丁丑九日序士女黄皆令集序今天下诗文衰熸奎璧间光气黮然草衣道人与吾家河东君淸文丽句秀出西泠六桥之间马塍之西鸳湖之畔舒月波而绘烟雨则有黄媛介皆令吕和叔有言不服丈夫胜妇人岂其然哉皆令本儒家女从其兄象三受书归于扬郞世功歌诗畵扇流传人间晨夕稍给则相与帘阁梯几拈仄韵征僻事用相娱乐而已有集若干卷姚叟叔祥叙而传之皆令又属杨郞过虞山传内言以请序于余余尝与河东评近日闺秀之诗余曰草衣之诗近于侠河东曰皆令之诗近于僧夫侠与僧非女子之本色也此两言者世所未喩也皆令之诗曰或时卖歌诗或时卖山水犹自高其风如昔鬻草履又曰灯明惟我影林寒鸟稀鸣窻中人息机风雪初有声再三讽咏凄然诎然如霜林之落叶如午夜之淸梵岂非白莲南岳之遗响乎河东之言僧者信矣繇是而观草衣之诗可知已矣叔祥之序荟稡古今淑媛以媲皆令累累数千言譬之貌美人者不论其神情风气而必曰如王嫱如西施如飞燕合德此以修美人之图谱则可矣欲以传神写炤能无见笑于周昉乎癸未九月虞牧斋初学集牧斋初学集卷第三十四牧斋初学集卷第三十四序七兵使慈溪冯公进秩督学福建叙崇祯丙子秋虏陷昌平畿南诏征天下兵入衞于是苏松兵使冯公督其兵以行抵济宁虏退解严有诏班师而公旋奉新命晋秩往督八闽学政两台使者谓吴中不可一日去公交章请留而公以王言不宿于家旦夕治装行矣吴淞副总戎许君念公共事之雅乞余文以爲贺余于公之迁而窃有叹于主爵者重闽而轻吴名爲知公而实未知所以用公也夫主爵者之用人也犹奕者之下子也必审其局靣犹医者之用药也必察其病症不审局而下子不察症而用药此败亡之道也今天下北患揷东患奴中原患宼独东南无恙而苏松以区区二郡当天下财赋之半京边皆仰给焉苏松之肥瘠安危天下之肥瘠安危也比之于棋局此当爲何地东南财力尽矣吏治刓敝民生蹙急闾阎之下草泽之闲奕奕然有朝不及夕之忧而横征重赋折筋絶骨之求未有艾也譬之于病势此又当爲何症自公之莅吾吴也以文武兼资之器遇缓急多故之日上下说服士民豫附公之于吴以当局则国手也以疗病则上药也一旦夺之以予闽者何也闽之在海内以局势论之当爲边角不当爲腹腴闽之学政或有弗理也此一肢一节之病非腹心之忧也有奕于此恋边角而弃腹腴则奕必败有医于此治肢节而舍腹心则病必亡主爵者重闽而轻吴何以异此且今之迁公者以随牒平进待公者也非知公而善用之也巳巳之役勤王之兵悲怨就道几如唐天宝中分道捕人故事顷者邸报阻絶譌言弘多吴中一旅之师从公于迈莫不皆骨腾肉飞发植如竿欣欣焉有吞胡灭虏之气非公何以得此于行闲哉师之出也悬先大夫之像于堂皇戎服拜辞誓以此身殉国禡旗誓师与将士㰱血酹酒情词奋厉声泪逬咽余爲之泣下霑襟语观者曰冯公此行必能办贼吾属可安枕矣向令留公于吴当东南半壁之寄治余皇习水战淬水犀之甲募载禽之士北御揷东勦奴中盪宼三四年闲必能爲国家当一靣一旦有事唿吸应变兴蕲王之舟师复淮安之海运以濒海一隅之地制海内之重轻非公谁与办此哉唐之末也置郑絪于凤翔而唐几再振宋之南也置宗泽于磁相而宋乃复立本朝宸濠之变王恭襄用王文成于上流濠一发而就擒今者夺公以予闽闲指麾训练之能而理朱黄鈆椠之业则岂知用公者哉今天下之大势亦岌岌矣民穷财尽虏宼交讧其在奕势不可不谓之残局其在病症亦不可遂谓之康强勿药也而用人者之忽易如此以失着救将败之棋以缪方诊危殆之病天下之事其亦可爲寒心巳矣余于公之迁不敢以爲喜而爲之俯仰叹息者此也夫吴之士民不可一日去公扶老携幼惊惋相告遮道而号哭者其词未可更仆悉数余则以爲公之此行有关于用人之大政而吴人爱慕之私爲不足道也故因许君之请而叙之如此大司马吉安茂明李公叅賛留务序崇祯十二年南京兵部尚书员缺天子命卽家起故戎政尚书吉水李公叅赞机务命下之日海内士大夫拊手相贺衿绅之士韎韦跗注之徒下及儿童走卒靡不欣欣有喜色而相告也客有谂余者曰李公之品地在玉铉大斗之闲当宁深知之固将叅预密勿在帝左右留务之简特以爲传遽云耳何贺者之相蒙也余曰是则然矣然未知天子任公之重与其所以重公者也南都根本之地先朝以储宫监国继以勲臣守备自黄忠宣以耆硕鎭陪京始有叅赞机务之命委任之隆两都文臣所独也当武宗南巡之日翠华野宿虎旅夜惊乔庄简任南叅赞张皇六师严更巡徼逆彬辈慴伏不敢动宗社有泰山之安其功不在王文成下也今海内多事王师在野凭城伏莽实烦有徒天子念根本重地以机务委公公之任岂后忠宣庄简哉日者宼逼浦口烽火达于白门盖岌岌矣谷城之贼饱而飏去虽蔓延唐邓闲未尝顷刻忘荆襄也孙吴有国时合暮西陵举烽火三鼓未竟达吴郡之南沙晋明帝患王敦之逼也改授荆襄四州以分上流之势参观于今江关浦口留都之门户也置戍设守无可疑者西陵烽火之虞荆襄上流之势形势未改要害如故此不可不深思早计也荆襄一路我旣与贼共之贼瞰我则高屋之建瓴也我肄贼则鞭长之不及马腹也诗不云乎彻彼桑土绸缪牖戸今之金陵以荆襄爲牖戸江关浦口堂密之闲耳留务之命天子实以桑土寄公譬之奕棋局在腹则急腹局在边则急边天下根本在南故以留务委公是亦善奕者之置子也公往理戎政汰老弱淸冐滥中官之厮养侯家之骑从依草附木者一切釐革中外匈匈蜚语流闻上心知其公忠曲意保全归田十余年而有今命天子之知公深矣置公于南以南重公亦以公重南也主上神圣度越三五用舍操纵疑于鬼神其所以任公之重与所以重公者岂庸臣小知所能窥测其一二哉自叅赞设官以来以道德勋名着闻者多矣而端毅文成两王公爲最公谢戎政家居辟依仁书院与乡之士友讲明文成之学布衣蔬食一饭不忘君国士大夫之望公者犹端毅之在三原也今居此宫与两王公百年接踵岂偶然哉端毅在留都飞章抗疏邮传错互时人爲语曰两京十二部独有一王恕而文成当世庙初言者谓宜登庸揆席居论道经邦之地其言果行则嘉靖之治当比隆于成周矣公旣膺特简当以端毅之事宪庙者事今上天子辟门求贤内外竝用文成所不能得之于世庙者公其将得之于今上乎天子任公之重与所以重公者自今日始固将不一书而足也羣贤之宦于吉者若吉水令陆君某庐陵令刘君某近公之居沐浴其德教而喜公之有新命也以谦益于公有道义之好属爲文以贺而余爲序之如此奉贺宫傅晋江黄公奉诏存问序太子太傅晋江黄公以大宗伯谢政家居年踰八十天子眷念旧德特遣行人赐手勑存问授几乞言中外缙绅讙唿相庆以谓天子当如元祐之待文潞公起之旣老九十造朝不独以上尊文绮修优老之故事也谦益词垣后进遡诸师门实爲公门下士其敢无一言以贺盖尝尚论公之生平而夷考其出处公之修身厉行表着于先朝者犹易而其孤行独立保持于今日者最难何也当神宗之世久道化成朝着肃穆公以翰苑词臣不絿不竞靖献于蓬山鹤禁之闲此恭人硕儒之所有事也当熹宗之世明夷初旦海宇雾雺公以馆阁儒臣不戁不竦洁身于宫邻金虎之际此端人长德之所有事也故曰易也迨今上御极以英明不世出之主负综覈大有爲之志小人乗权借势以操切窃国枋以懻忮箝国论以深机快恩怨以积威罔利权捞笼布置别成一隂惨诡随之世界而公以老成宿素出掌邦礼遇大礼大兵大谴援典制引分义据经廷诤不少回互譬之五行之宿芒寒色正侧出于隂云翳駮之中其不爲之目夺而神耸者亦鲜矣人知公之奏对持国体养士气补偏救弊明与执政相枝柱而不知其方严魁垒引绳切墨所以默折其机牙而潜杜其窟穴者尤多也往傅文毅在部无事不争其章奏特烦于五曹卒以忤权罢去以王文忠之宿望遭逢盛际亦不能不龃龉于庐陵而况于公乎公旣去而奸佞接迹菑害频仍天子喟然侧席思公之公忠而喜其难老于是有存问之举大臣去而使人主思之难矣去而使英主思之抑又难矣公何以得此于天子哉昔者秦穆公丧师于崤归而作誓夫子录之以继训诰之后而秦誓之所思者询玆黄发也一介断断也其所戒者截截善谝言也冒疾技圣也自古奸邪小人祸人国家者始必以谝言爲钩饵荧惑主心后必以冒疾爲罗网壅塞贤路而国家之所以荣怀杌陧安危而治乱者在人主之能悔与不能而巳穆公之誓曰我皇多有之昧昧我思之思者悔之几也易曰不远复无祇悔元吉几乎微乎败而思思而悔隂阳回薄精祲摩盪天地将应之而况于人乎天子之思公也所谓几也吉之先见者也思黄发戒谝言庸技圣而屛冒疾于以上答谴告下凈氛祲举而措之在乎取携之闲而巳矣顷者狡奴入犯羽书旁午天子赫然震怒下哀痛之诏视秦穆之素服哭师不啻过之而公将以师臣造朝赞采薇天保之盛治于秦之黄发何有谦益虽屛废旧承乏太史之后窃取夫子删诗之义欲举秦誓以献于吾君而又念其反覆陈戒叹息于古今之谋人者推而明之可以爲用人论相之炯鑑是举也有关于天下国家之大故是用谨而书之非徒以爲公贺而已也崇祯十六年正月吉日赠锦衣吴公进秩一品序崇祯十年锦衣山隂吴公荷上特简以都指挥使掌衞事受事未半载以公廉勤愼深当上心进秩一品上愼惜名器独于公则朝上而夕报可诚重之也天启中逆奄用事用其私人许显纯掌诏狱而公适爲之副羣小搆大狱以一网尽海内正人君子嗾奄授意而显纯操刀焉每出片纸所署名姓累累如保牒公从容语显纯无多所连染连染太多于钩党者则快矣盍亦自爲他日地乎显纯虽梼昧亦爲耸动后先纵舍几四十人其免而复逮者高忠宪辈是也其终得免者如余是也公又佐显纯定爰书坐赃皆无左证预爲昭雪地羣小诇知之嗾奄逐公几陷不测公去而大狱始成杨左辈皆考死海内汹汹几至移国盖公之进退其关系国事如此不独爲诏狱重轻也今上龙飞公首先召用时相用枚卜逐余公不肯屈节附丽时时讼言爲余不平时相心啣之屡推掌衞事皆不报乆之相焰益张用其私人掌衞事属鍜錬起大狱约略如逆奄用显纯故事及时相罢免私人以他事得罪而上始简用及公公感激知遇誓以身报每刺举一事平反一狱必斋沐焚香昭告于神明而后行事以羔羊素丝之节风励家庭其诸子皆阖门洗手奉公敎诫公之诚心质行砥节首公孚契于士大夫而昭格于人主不终岁而受三钖之命宜也先是言者谓环衞诏狱宜叅用儒者不当专任杂流因仍先朝弊习公故伟望硕儒所条奏咸引经术传古谊史策书之谓国家用儒者倾环衞自今上始此本朝之盛事不独爲公贺而已也盖尝循本而论之衞与厰之设皆起永乐中当是时国家纪纲法度尽在阁部而闲有所监督收考则付之厰卫阁部股肱心膂也厰衞则四目四聪之一也二百年来阁与厰衞之势尝分其权相爲峙而不相爲借是故以万眉山之秽纠汪直革西厰侃然与商文毅比肩竝事一无所鲠避何也人主之体尊阁部附之以爲尊而国家之权重厰衞不能借之以爲重所谓相爲峙而不相爲借者也嘉靖万暦之交国体稍变阁不能不倚于厰卫而厰衞亦不能有加于阁其相爲峙者犹故也至天启而大变阁与衞皆厰之私人衞附厰以尊而阁反附衞以重相借相合而阁之体独轻今上神明独断厰衞与阁㫮奉职不暇不敢有所假借乆之而阁始睥睨其闲司闲抵隙而隂收衞以爲用外托刺举之名内行钳网之计下有所毛举则其端不出于外廷上有所击断则其怨全归于人主其假灵则神丛也其积威则鹿马也阁与衞合浸淫移夺而举朝不知幸神圣之主蚤见而逆销之然后阁与厰衞之势仍分而其权仍不相借魁柄在手宫府一体渐复祖宗之旧实自上之用公始此其关国故岂浅鲜哉孝宗皇帝不云乎与我共天下者三公九卿也是时刑狱委任三法司缇绮帅领徼循而巳牟斌掌诏狱正色直词枝柱戚畹如斌者君子以爲眞弘治中人物也天子聪明仁厚同符孝宗方冨于春秋励精图治公且竭股肱之力佐吾君恤国体养元气复见弘治之盛又岂斌所可望其万一也哉余于公之向用喜国家之有人而又深窥圣天子执持纪纲之微意故飏言之如此余再陷网罗赖天子深恩得保首领而公不畏权倖持三尺法以感悟明主其事当具载国史此则天下之士大夫皆能言之而余固不敢以赘及也赠蓬莱令左君擢西台序崇祯十一年五月海内郡国吏以尤异征者久次阙下天子悉召见左顺门亲问其治状命尚方给笔札条奏兵食大计择其尤者若干人充翰林科道之选而蓬莱令耀州左君擢山东道监察御史先是孔有德㨿登城以叛君单车之任受事于密水山简兵马庀糗刍先后数十战身冒矢石八月而城复当是时残血膏楼橹遗骸撑闾巷抚恤疮痍扶养孤寡夺赤子于强兵悍监之口襁褓而衽席之君虽一邑令中朝士大夫所推举文武具备身兼数器者必君也今一旦簪笔荷橐爲天子之言官天子不爲不知君矣君何以自效哉国家之大患东患奴中原患宼天子旰食有年矣奴数万压竟边吏传遽相告举朝震惊奄忽宵遁骤如风雨来不知所向去不知所之此何说也大入则躏畿辅小入则掠城堡虏妇女刼财帛捆载而去虏之尝也城有所不屑攻野有所不屑掠忽然而来飃然而去此非虏之尝也或曰送揷子归巢也非肄我也挿子旣已归奴且子壻畜之矣揷之巢卽奴之巢也揷有巢而奴共之我可以安枕乎或曰爲揷部求赏也我之欵揷者以绁奴也我畏奴急奴而隂借揷以媚奴揷则畏奴德奴而阳挟奴以闲我奴不肯居赏之名而我则坐输欵之实我何能绁奴反爲奴绁耳贡市之事以隆万全盛之时新郑江陵明察之相竭中国之物力以奉虏苟安数十年比其末也不能得其一部落一闲谍之用而况于今日乎流宼蔓延半天下一旦俛首就抚此岂有雄尚绲抚三明之将追锋束马穷追极讨波骇鸟窜穷困而乞䧏乎襄汉之闲连城而居列栅而守者其终能弭首帖耳就我之绦縼乎以李察罕之雄奋臂讨贼百战百胜海内震慴田丰王士诚穷蹙乞降之残宼也卒歼于其乎今之将帅何如察罕今之䧏宼何如丰士诚晏然建旂鼓腾露布以受降抚叛爲能事吾不知其所终也此二者国家之大事也君何以策之天子焦劳求治愈求而愈无当亦尝号咷索人矣屡索而屡不获其所以然者何也譬之病者促数攻治药不效则咎医医不效则又咎药药与医促数更易而病未良已也兵与食药也料兵料食者医也知其病之所在诊视而疗治者治病之方也今不思治病之方而汲汲于求医量药是以攻治急而病滋剧也传曰上医医国其次疾人君等皆医国者也天子旣以兪扁命我何不写形察脉论得病之所在爲天子精言之此其说在医缓扁鹊之告晋平齐桓也奴宼之事此所谓疥㿅末疾何足烦汤熨哉莱州之役君身在行闲譬之良医曾挟禁方治危疾则主人必倾心而听之矣君以已效之医挟经验之方以进于人主天子将以医国之事累君在君茂勉之而已矣君之邑子杨生龙征以余之知君也乞余言以爲贺君固不以得御史爲光宠而余亦不以一御史爲君贺也辄举天子之所以知君与君之所以自效者以正告之虽然亦不独爲君告而已也赠泾阳张仪昭序崇祯丁丑余被征下吏四方孝秀在阙下者多偻行相问讯愿关木索秉鈇锧以相从于圆狴其在关中则华州郭宗昌胤伯王承祚元昌泾阳张炳璇仪昭耀州绵宗茂闻以辟召至耀州左佩弦汉中王彦芹献臣以谒选至耀州杨龙征伯龙以游学至诸子者皆金声玉色质有其文之君子也诸子之知余也本诸其鄕之先正若故宗伯王文肃公司空冯恭定公及宗伯盛公而仪昭之举主爲侍御曲周路公路公令泾阳待仪昭以賔师之闲出按吾鄕抗疏爲余申雪大忤权倖仪昭以路公知余而余亦以路公知仪昭交必有道岂不信哉仪昭将行引古人赠处之义拜而乞言余惟君子之道或出或处或黙或语如是而已然而有难焉有易焉有重焉有轻焉不可以不之审也方余之壮也策足淸华驰骋皇路余之身非一人之身而天下之身也天下之望余者重而余之自处则甚难今老而退废又得罪以在此余之身非天下之身而一人之身也天下之责余者轻而余之自处亦甚易若仪昭者俨然应天子之明诏郡国劝驾以来殆将重余之所轻而难余之所易其何以自处哉且天子旣辟门开窻号咷博求倣古之玄纁备礼斯巳重矣及其至也不策之于廷不命之于朝姑以付之所司有司者不深维人主重士之初意而揣其示之以轻亦聊以举行故事称塞诏条而已士将从人主之所重乎亦姑从其所轻乎抑亦狥人主与有司之所轻而不自有其重乎则士之自处良亦难矣征聘之举莫盛于两汉之季鲍宣爲谏大夫言高门去省戸数十步求见出入二年不省愿赐数刻之闲竭毣毣之思若此则士欲副人主之重其道何繇永和中用李固言征用江夏黄琼等而固之遗琼书以谓观听望深声名太盛毁谤布流应时折减繇此言之士之欲自有其重亦甚不易也今天子用辟召之意而小变其法使之自试州郡随牒平进譬之放骐骥于修途而不急其衔策则其不千里者亦鲜矣两汉之重征聘也未必非所以轻而今日之轻也未必非所以重此圣天子驭吏之法亦养士之仁也诗不云乎凡百君子各敬尔身仪昭其敬之哉使后世谓本朝之征聘贤于两汉远甚不负人主所以重士之初意而已矣若自处之难易则又何计焉仪昭其以吾言徧告诸子幷以复于路公余他日虽老耄犹及见诸子之有成尚能执简以记之送段含素应辟召还商城序崇祯十一年海内贤良文学应辟召者云集京师商城段子含素试于吏部当得令大邑需次还里段子若有不释然者告其友高子平仲曰余将隐矣高子以问钱子钱子曰段子之不释然者有故非爲其身也天子慨然念吏治刓弊资格委顿开辟召之科重郡国守令之选甚盛举也天子所重有司故轻之其所急则故缓之吏持诏书到门促迫上道贫者卖田以供车马不获如征医巫者犹爲驾也及其来也以一切之法待之以举主爲殿最以竿牍爲下上以赇赂爲剧易使天子号咷博求玄纁备礼之至意不复晓然于天下天下之士有次且称病不至者亦有悔本不欲来如王式者此有司之过也繇此言之段子虽欲释然其可得哉汉元始中征文学贤良问以治乱英俊竝进咸聚阙庭而九江祝生奋史鱼之节发愤懑讥公卿汝南桓寛亟称之如叚子辈流盖亦有其人矣天子方宵旰求治何不延见便殿问以治乱如元始故事使之舒六艺之风陈治平之原而徒以州郡之职驱使天下豪俊何相天下士之薄也当今俊乂盈廷朝无倖位三事大夫度无有当轴括囊如车丞相者亦无有上榷筦之利不师古始如桑大夫者卽有如九江祝生奋史鱼之节我知其逡巡踧踖舌桥而不能下何嫌何讳而不以此时开陈治乱广论议之路收征召之益吾以爲此非人主之意殆公卿大夫爲国计者有未尽也段子之行不讼言其故而以将隐爲辞吾以知段子之所存逺矣段子师事吾友高忠宪公忠宪以任道许之今年谒余于请室以事忠宪之礼事余曰先师之绪言也余知段子之志意不汲汲于一官者也故举其所不释然者以告之高子今擢西台爲言官爲天子开陈治乱桥当世之失犹望高子矣余之告段子者亦幷以爲高子告也赠苏松兵使高君加衔留任序东海孩之高君以左叅议备兵苏松甫三载而有陜西之擢抚臣上言苏松国家重地江海鉅防请加宪使职衔治兵备事如故奏上不旬日而玺书下东南士民莫不交口讙唿圣天子愼惜名器中外启事多侵阁不下而独亟兪君加衔之议诚重之也谦益请得而推言之日者星纪之次时以氛祲告而今年岁星在虚危虚危齐地之分埜也吴分与虚危接比如邻壤而天官家言齐分有贤臣辅世夫齐方得岁而君自齐以临吴中吴之得君也时谓得天矣君所建分司地曰太仓太仓与辽海相望椰帆铁舰冲风而蹙波者与我共之而淮安王建海运汎海之役自太仓以达辽余皇如织君家胶莱之闲去辽海不宿舂今居太仓以筹海事稽天巨浸如在盘盂杯勺闲无事则挂扶桑之弓有警则寻舳舻之蹟居东南半壁而隐然利国家之重非君其谁也自径窦多而束修自好之吏不得与赇吏竞进自请託行而敢力死战植发如竿之士不得与游弁比肩自豪杰之幷兼与奸人之抵谰爲虎爲䑕首尾一身而小民不得以安旦夕之命君建节以来廉吏发舒武夫竞劝而闾左晏然有仰父俯子之乐苏松天下之根本也天子之所以卑君者岂其微哉虽然谦益尝读杜氏诗其称许高蜀州适者不一而足至有汲黯廉颇之目而唐史之传适以谓适尚节义谈王伯以功名自许而卒以言浮其术爲讥未尝不反复三叹也君与适同姓以诗篇崛起一代所谓方驾曹刘者殆无愧焉而天子以重地卑君行且有总戎开府之寄遭时遇主于蜀州乎何有君含弘贞亮议论凿凿副名实非适辈流所儗议自今以往君功名日章责望亦日益重愿君益懋勉之无忘其所以爲汲黯廉颇者谦益不能爲杜氏之诗叹羙君之盛德大业而于文稍知史法不敢以颂窃比于古人赠言之义不任其覼缕云尔尝州何司理考绩序郢中具茨何侯起家进士司理尝州三年而政成上其绩于宰士应上上考缪太史当时侯之同年友也诒书谂余子其叙矣国家郡置司理竱以明刑爲职而司理吾四郡者所谳刑狱与廵方之使輶轩相竝是故何侯理尝州一郡而四郡之人皆交口称何侯以谓公廉仁恕无寄请无留狱问遗请寄不行古臯陶苏公其人也余旣耳何侯贤时时从人讯侯则又谓侯雍容详雅和外而惠中譬之天球簠簋望而知爲宗庙之器非铅刀之效于一割者也质之当时以其言爲信嗟乎司理古刑官也国家以是爲官也朝于御史而夕于监司用以亭疑狱重民命如农之无越畔焉而今之官是者曰姑舍是仕宦取超等踰匠安用司空城旦书乎彼将曰我今日一御史也则易置御史而爲我则又曰我它日给舍御史也则舍置我而爲给舍御史司理一人之身一御史爲之丛数给舍御史爲之寄而其爲司理者其与几何矣观政于亭传取㨗于径路游声扬光拜除如流而奉法循理者益寡矣何侯之爲理如是是其古之作士者与是所以爲宗庙之器而非效用于一割者欤伏生书云钦哉钦哉惟刑之谧哉而太史公以谧爲静惟谧与静先儒以爲论刑之要而余以爲非独论刑亦所以论士也持此以论何侯抑亦有征于庶狱庶愼之外者欤惟何之先有廷尉少卿者学尚书于眺错又与张汤同时而独以务仁恕无冤囚称考之家传有老妪赐策之异史家至今传道之今何侯爲刑官理平在职掌隤阤刑辟不中之时亦今之何公也余论次何侯事以少卿爲征它日者着于家传比于老妪之简策则庶乎其可矣靖江令赵侯考绩序靖江故江隂马䭾沙地伪吴将屯兵戍守屹然重鎭国初凡三遣重兵以战船布鸟翼陈横江而克之靖江之爲江防要害固已久矣今三吴鉅防无甚江海靖江虽小县实大江门戸其关于东南最重顾自设县以来官玆地者辄以乙科选择又往往多左迁去重于置县而轻于置令则亦官人者之过也虽然官兹地者亦有邮焉其一人曰我虽令不得比他壮县惊涛飓风飞溢震撼则我先爲壑江洋之盗车舟樯马出没无时则我先顿刃建牙持斧之使操白简而取盈则我先挂籍独荐剡则我后耳我安得独贤其一人曰我虽令孤悬大江中鼋鼍鱼鼈之与处而鼃黾之与同夜郎王谓汉孰与我大也其谁能难我夫官人者旣轻玆地而官玆地者举若此两人又操左劵而取轻何置令之爲也南昌赵侯亦以乙科来顾能以玆邑重以三年奏最上于天官邑人胪侯治状余覆而征之案无冤狱狱无遁囚礼士息民以爬以休桑田每每陆接维扬揶帆蹙波飞鸟食蝗夫是以民歌优饶地颂侵沃荐章交腾而前修莫若也贤哉赵侯不以邑小自薄不以壤僻自尊与余向所云云何霄壤耶天下承平日乆长江安流如一衣带靖江之在江濵如茭芦中聚沙耳一旦有事余皇交唿铁锁横絶然后思国家所以屯兵扼险之意而悔夫置令之轻也岂有及哉因赵侯以重玆地因玆地以重江海之防择吏安民爲东南根本之虑将自赵侯始吾故书之于册以爲赵侯贺且以有望焉送杨县丞归云南序韩退之言谚数慢必曰丞至以相訾謷今也不然自丞以上日訾謷不暇丞秩卑无讥焉然求免于慢者则鲜云南杨侯以贡士来爲县丞三年母丧归邦之大夫士酹酒出祖史官钱某执言曰杨少尹今丞尉适百里供张甚设道路聚观今子奔丧万里外见星而行幞被舂粮闵闵可怜人将以子相訾謷慢岂可得哉子读书缵言俛首一官彊直愼法不以数慢爲解子之得訾謷于人也贤于赞颂远矣自丞以上其得訾謷于人也胥若子訾謷何病焉子归朝夕啜尔菽饭尔蔬比及三年幞𬒳舂粮起家加大邑其得訾謷也滋甚余乃不敢复慢子矣丞起拜而稽颡垂涕洟而别牧斋初学集卷第三十四牧斋初学集牧斋初学集卷第三十五牧斋初学集卷第三十五序八送瞿起田令永丰序越絶书云虞山巫咸所出也明有天下二百有余岁俊乂挺生在世庙时则有严文靖瞿文懿陈庄靖三公庄靖视二公辈行稍后亦嘉靖中人才也语有之採珠于泽攻玉于山虞山虽小其亦珠玉之渊海与由嘉靖以来六十余载登仕版者相望自吏侍赵公而外未有闻焉岂泽有时枯而山有时童与抑运会使然与余闻诸父老文靖故兄事文懿文懿登第时文靖巳称词林老宿文懿弟畜文靖自如责备行义严重于布衣时而庄靖与吏侍里居过从未尝不访求天下大计咨诹民瘼盱衡太息移日分夜以爲尝自余有识知以来则异是矣賔筵促席语刺刺不休每屈指计某田宅几何僮手指几何贩谷及子贷金钱几何又或言某善事县令丞尉县令丞尉颜色颇向某某某善问遗居闲请求某善任桀黠奴及州里马医皁隷咨嗟嚬呻异口合喙项辈视以高下笑言视以少多谤誉视以邮置然则父老所称述数公固世之所迂也谓迂爲善则今举若此谓爲不善则世所指名大人旧德必前数公者之归岂有爽也吾闻之天道六十年一变盖日夜以几于吾里之人焉而瞿子起田中万历丙辰进士令吉之永丰起田文懿之诸孙也永丰陈庄靖起家爲令地也倘所称天道者信与起田守文懿家法与其父学宪之敎训其游吾门奉手抠衣视僮子时慊慊不改可谓吉士矣今爲今何以长子庄靖之令永丰也折节事故罗文恭公庄靖自言生平志节坚彊皆頼文㳟吉故天下珠玉渊海也据其会就其名而择其精则求文恭于吉不远矣母谓如吾里中无豪易高也夫圆冠大裙歩孟而趋韩者此世之所迂而亦君子之所贱简也虽然诚欲作而任大臣之事则问学镞砺之道乌可茍焉而巳乎又乌可以时之迂而迂以人之蕑而蕑乎起田交同年进士必选择其贤者公安袁小修西安方孟旋皆爲余亟称起田起田于镞砺之道得矣其于庄靖必有当也吾故感叹于吾里今昔之事而申之以斯言以实其所以望起田者焉虽然世之迂阔者无尚于余而在吾里中尤甚使起田持吾言示人则迂起田者不少矣而余且重得罪起田不忍焚弃吾言则袭而藏之嗟乎世之知採珠而攻玉者或寡矣焚之其可也送张处士赴辽东叅谋序辽左自佟夷作难破城丧师势如燎毛中外惴惴焉惧宼至之无日余尝与张君任甫私忧之君曰是不足忧也奴未尝胜我未尝负城未尝破而师未尝丧也夫所谓破城者临冲交加楼橹相望鱼烂肉薄而我不能支之谓也抚顺之陷也以闲开原之失也以溃奴未尝攻我未尝守也何名爲破城所谓丧师者行阵撑压矢石榰拒辙乱旗靡而我不能军之谓也浑河之败也以轻进四路之败也以中制奴未尝战我未尝阵也何名爲丧师我诚激厉士心蒐讨军实用束伍之法讲火攻车战之制守必固战必克辽以东故所没地可指期而有也余盖心壮其言而未敢以语人今年春经略袁公列疏于朝称道君生平愿得君布衣参军事不烦以职天子可其奏乃譔书词具马币再拜遣使者以请于君君慨然拜命告行于余余执爵而言曰君行矣君所以䇿辽者固无出于昔之告余者矣虽然余窃爲袁公贺也剧孟雒阳博徒耳吴楚之际亚夫得之如一敌国张元吴昊之徒曵石署书以撼中国而卒弃之爲西夏用布衣处士之能爲人国重轻何如也国家疆埸之事往往用文臣爲大帅文法之吏不能求得文武士于幕下卽闲得之矣或掣其肘或枳其足不能用也韩襄毅之用陶鲁也小吏也王文成之用龙光冀元亨也一罢吏一老儒也胡襄懋之用蒋洲陈可愿也两游闲书生也此三公者独非文臣哉其亦明于帅道也矣辽左之事三易帅而得袁公袁公之爲经略也甫受事而得君以布衣荐之天子不敢罗致幕下如唐节鎭之爲其视夫独智予圣奋臂怒视而不能得一士之用者又何如也君旣至拜公于军门其以前所爲余言者副公之所委重以余后所语君爲吾致贺于公也君生平以布衣处士自命天子亦以布衣命君布衣之命于天子自君始也余援昌黎石洪之例称曰处士亦史家之词云耳夫唐之处士所谓罗而致之幕下者其于君固未可同日而语也贺朱进士叙今上御极之五年会试天下士抜其尤者三百人而都人士朱君之裔俨然与焉先是上得玉玺于漳河膺符受箓爲天下文明之兆而是年三月天子行临雍之礼龙旂豹尾炳奕于桥门頖水之闲君年甫逾弱冠风姿秀出都人聚观班行动目咸以谓应运而出称国家文明之祥而副圣天子作人之意必朱君也君爲吾师赠宗伯源明冯公之孙女壻冯公之子敬仲说是举也属余爲文以贺吾观唐宋以来重进士科慈恩之题曲江之宴至今以爲盛事而王元之之诗所谓利市襕衫抛白纻风流名𥿄写红牋少年登科第者尤艳称之君旣英玅射䇿甲科虽家长安中絶无鲜衣怒马之好酬应稍闲篝灯帘阁杜门手一编若忘其爲新郞君者君之志已远矣鸿鹄高飞一举千里岂与夫燕雀之羣啁啾檐幕之下自以爲得意哉国家取士用人不分南北而迩年有以北士多摧抑爲言者尝观岳文肃公受知于英宗皇帝召对文华殿上遥见卽曰好问年几何对曰四十又曰正好问家安在对曰漷县又曰是朕北方人更好繇此言之先朝未尝不留意于北人也辇毂之下首善之地得一士焉譬之荚屈轶发生于殿陛之前未尝不尤以爲祥且异也朱君勉之异日如文肃受天子特达之知爲邦家之盛事余尚能援笔以记之姑先以复于敬仲如此赠别方子玄进士序余今年屛居长安賔从稀简程处士孟阳王京兆损仲以其闲相过从二君盖亟称方子玄也子玄举进士高第声名籍甚帘阁篝灯吾伊如举子时闲从孟阳损仲上下今古有志于文章之事损仲爲长歌赠之期以师法古昔无寄居今人篱落下子玄以眎余又属孟阳乞余言以爲赠夫今世学者师法之不古盖巳乆矣经义之敝流而爲帖括道学之弊流而爲语录是二者源流不同皆所谓俗学也俗学之弊能使人穷经而不知经学古而不知古穷老尽气盘旋于章句佔毕之中此南宋以来之通弊也弘治中学者以司马杜氏爲宗以不读唐后书相夸诩爲能事夫司马杜氏之学固有从来不溯其所从来而骄语司马杜氏唐以后岂遂无司马杜氏哉务华絶根数典而忘其祖彼之所谓复古者盖亦与俗学相下上而已驯至于今人自爲学家自爲师以鄙俚爲平易以杜撰爲新奇如见鬼物如听鸟语无论古学不可得见且幷其俗学而失之矣六经子史譬如药物之有参苓也参苓之剂足以生人假令投之毒药之中则亦化而爲毒药而已矣今之学者缪种巳成六经子史一入其中皆化爲异物又况司马杜氏哉余有忧之居恒与孟阳抵掌窃叹而不敢以告人子玄年冨力强抗志古昔而又得损仲之言以导其前路知其于余言必有合也余得请归田行且与子玄别矣念古人赠处之义不可无一言以复于子玄欧阳子读徂徕集之诗曰宦学三十年六经老研摩问胡所专心仁义丘与轲杨雄韩愈氏此外岂知他子玄自今以往固将以宦学者也其亦有味于欧阳子之言乎余所以赠子玄者如是而巳矣子玄其何以处我崇德令龚渊孟考满序吾党之士嘐嘐狂简于文章经济各有所好渊孟独好爲吏居恒长叹吾安得望紧之地而君长之于以爬摉垢蠧长养小弱两汉循吏岂足道哉吾党咸小渊孟相与目笑之久之渊孟果登乡书令闽之福安以廉辨自表异于世今又𥙷任崇德三年考最上计天官矣向之目笑者或壮而奄逝或老而连蹇渊孟于思其髯便便其腹铜印墨绶冠进贤两梁冠意气风发甚自得也余于吾党称早达渊孟席帽上公车余已官宫相当外制骎骎通显今余再被放逐且归老矣退院老僧日煨饭折脚铛边过活而渊孟方搤腕奋臂以赴功名之会人生出处遇合如雪泥鸿爪岂可以一迹论哉然余有不能不致羡于渊孟者欧阳公自言谪夷陵时阅官中案牍始知吏事余何敢望欧公其不习爲吏则一耳渊孟爲书生巳晓畼法律如老狱吏生长田闲备悉民隐留心钱谷水利之事凿凿能言其所以然余不如渊孟一也余蒲柳之质未老而衰偶一揖客则腰髀坠压展卷才数行巳欠伸思睡渊孟矍铄如精彊少年催征赋税请谢賔客手署文卷口决讼狱移日达旦足不跛而目不睫余不如渊孟二也余忧患余生意气都尽闻衡门剥啄声胷次如撞杵臼邑屋小儿平视举手则踧踖而趋迎渊孟气宇堂堂昻首旴衡白事上官前时时奋髯侵其靣达官贵人有事相交关仰靣挥斥若叱畜狗余不如渊孟三也余之不如渊孟亦远矣向之嘐嘐狂简小渊孟而目笑之者由今观之眞不足以当渊孟之一哂已矣渊孟之子所与游者皆年少经奇之士于渊孟之考满也携卷轴以乞余之文而余因书其所叹羡于渊孟者以告之渊孟得无曰是夫也目笑我不足又将引儿子辈共笑我乎当掀髯大笑爲我举一觞也壬申除夕叙定海范氏双节序工部郞定海范子我躬爲国子学录时尝疏上其母朱氏与其叔母汪氏狐穷守节五十余年请得准例覆覈表署其门天子下其事于所司旌有日矣范子将徧请海内学士大夫赞诵二母之节行以昭管彤信图史而属余以一言先之余观范子之述二母未尝不爲之欷歔烦酲掩卷而太息也当朱之归于范也上奉皇舅之腆洗下庀两世之膏火衣食百须咸取给十指长姑螫我㓜叔蜇我后姑又从而惎闲我搆鬭旁午跬步错迕此其辛勤顦顇固人世之所未有也天未悔祸叔氏与夫子相继去世巳与稚妇皆嫠也而已爲之长巳之子与叔之子皆孤也而巳兼爲之母乳湩与分饥寒与幷性命与共久之螫我者悛闲我者豫两孤若一子而妯娌如一人迄于今年皆逾七十素帷交映垂白相倚回视曩昔痛定思痛泪枯不可复挥而肠断不可复转也呜唿艰哉妇之事其夫与臣之事其君一也国家之事君父其尊章也能人权倖长舌之姑也愞夫媚子听荧之叔也又不幸而丧乱洊臻灾害交作栋折榱崩岌岌乎有不可支之势当是时送往事居捐生幷命如范母者谁乎号唿泣血将伯助予如范之二母者谁乎妇人之事其夫也一而巳矣家门不造存亡唿吸进有絶地而退无却步卒能慨慨誓死相砥以完节如二母者何其壮也臣之事其君也则曰莫非君父也莫非臣子也视其君如路人然视其军师国邑如传舍然若汉之胡广赵戒唐之六臣身爲粪土而以国予人者比比是也闻二母之风亦可以少知愧矣乎呜唿当世之学士大夫观于范子之述二母而有感焉固未有不如余之欷歔烦酲掩卷而太息者也长言之咏歌之言之无罪而闻者足以戒则亦当世得失之林也若曰此妇人女子之能事也于臣子乎何有绣黼其文而珩璜其训以附于管彤图史之后云尔则今之居高席宠含天宪而操化权者固不乏人也范子又何取于累臣而必使爲乗韦之先也哉崇祯戊寅淸明日序汪母节寿序吴郡汪邦柱余之同年友也邦柱少育于叔母程程寡时年十九又八年邦柱始生万历丁巳程年七十于是程之爲寡妇者五十有一年爲寡母者四十有四年矣鄕老上其状于所司所司未及请汪子惄焉惧旌典之有阙遗也将望走海内文章家以昭于管彤而先之钱子钱子曰子哉汪子汪之母必与被于旌虽然今之旌论官阀焉取额数焉按验胥史之奏报焉非祖宗之甲令也夫以官阀则蔡妻不着于芣苢而孝女不表于露屋也以额数则梁宋必不竝世而顺义必不騈见也以胥史之奏报则弘演征节于狄人而比干程行于崇侯恶来也是故今之论旌者有得有不得有卒得有卒不得而蔽之曰得不得未可知也夫得不得未可知者非祖宗之甲令也旌之不得也而惧没焉今之文其善没人也甚于旌高文大篇炤碑板而勒金石非爲生则谀死也虽有孤苦峭独蜇吻酸鼻者一经其撰述则夷爲故语贞女高行千载如有生气一登其籍未有不黯然而死者也其轩轾也论官其登降也亦取额其人卽不比于狄与崇侯恶来也亦曾无以异于胥史汪之母未与被于旌焉用求旌于人以自没也然则爲汪子者宜奈何曰旌之得不得未可知祖宗之甲令具在也吴趋之里乌头二柱双阙一丈圬白犹未干者姚母之门闾也汪子声籍甚公车其子多少俊汪之官阀未可量也昭代之传节烈者远而金华宋氏近而归氏其文能比于图史文献足征犹可询之故老也汪子亦善待之巳矣谦益史官也有纪志之责又幸而位卑才劣不列于文章家其爲言也尚不及以没人故敢载笔而爲之序贺祥符李明府三年考绩序周官小宰以听官府之六计弊羣吏之治一曰廉善二曰廉能三曰廉敬四曰廉正五曰廉法六曰廉辨夫以善能敬正法辨六者弊羣吏之治而又必以廉先之周官之于察廉也可谓重矣虽然廉亦有辨焉削衣贬食敝车羸马廉之小者也其爲廉也或有所爲而爲之而求之以善能敬正法辨之用则有时而穷古之人所谓廉者其服官也视朝廷之俸禄如农之有食工之有饩廪廪乎惟恐屑而越之也视民闲之钱谷如身之有膏液如家之有赀产恤恤乎其不忍朘而剥之也其持巳也如女子之畏行露而惧其玷也如玉人之捧介圭而惧其陨越也彼盖不忍于爲不廉而非以其廉而爲之也如是而后可以谓之廉曰善曰能曰敬曰正曰法曰辨胥从是而出焉廉爲之本根而善能敬正法辨兼举而竝茂此其人可以治天下而矧于爲吏乎仁和卓去病淸严愼许可人也司敎河南之祥符亟称李明府世臣之贤请爲其考绩之序明府爱民如子每决杖数十輙攅眉蹙额斯可爲善自灵宝移治祥符治乱理烦斧噼理解不动声气斯可谓能修理学宫是正乐舞斯可谓敬且正待宗室聮师儒驭豪强养小弱又不可不谓之法且辨也然而一以廉爲本去病称明府家贵而履谦年少而智老才高而气下非当世之才吏也然则侯之廉盖不忍于爲不廉而非以其廉而爲之也不忍于爲不廉熏然恻然仁心爲质而善能敬正法辨六者兼举焉非以善能敬正法辨爲能事桀然而思以自见者也余所谓可以治天下者斯其人与明年春三载黜陟修举周官弊吏之政明府应卓异之选将入爲天子之近臣念无可以爲明府告者今天下东西多事县官方急才而余以爲贪吏累臣填诏狱而汚丹书者非尽无才急才吏不如急廉吏也吾之所谓廉者必善能敬正法辨兼举如周官所弊之廉而非世之所谓廉也世之所谓廉以其廉而爲之而周官所弊之廉吾所谓不忍爲不廉者也余故叙次其言以复去病以告于明府愿明府之以是爲天下告也贺文司理诗册序崇祯十三年五月浙江抚按臣上言臣等伏奉圣㫖按验嘉兴府推官文某被言事状下所司逮系杂治再三驳政皆凿空架虚一无左证臣等㳟承明命矢天誓日安敢上下其手以自取罪戾谨合词覆奏以明文某之无他疏入上赫然震怒下言者于狱而文君故以廉辨考最将入爲天子之近臣行有日矣文君之门人严子渡沆吴子闻礼辈作爲歌诗诵美其事而请余爲其叙余惟主上神圣深知垂旒端冕之外蒙蔽时有于是小人乗闲抵隙遂如蜩螗沸羮簪笔告讦始于朝堂投匦飞章徧于闾里上始而爲之动中而疑旣而厌然未有能抜本塞源深明其不然者也自文君之诬得白然后上晓然知邪正之必不两容是非之必不两立自今以往固将黜卷舌于天街投䜛人于有北海内咸长养和平而明主竝受其福其关于圣政岂不大哉且天下之事未有不相反而相成也今之荐樽文君者必曰某也廉某也平某也明允治辨以爲天子之大臣如是而巳固未有能列须眉绘图像条分缕析而入告于我后如今日者也且上之采访者所司之荐牍铨曹之功状耳缙绅之淸议士子之偶语委巷小民之风謡何自而知之商贾之颂于市行旅之歌于涂黥钳胥靡之交臂而感泣于桁扬又何从而知之今也如按版籍如分部居胪列件系使人主一览而了然曰某也果廉某也果乎某也果明允治辨微言者之哓哓若中风而狂易也其谁与发之语有之以爲事公子之法不可以爲不爱公子则不可其反而相成也岂不信哉文君有道而文者也过此以往知是非毁誉如翻覆手之不可爲尝而立身大节必不可假易也见益大心益虚骨干益坚固而不挠以此爲天子之大臣不绰绰然有余𥙿乎诗有之他山之石可以攻玉言者之攻文君也其有助于玉多矣文君之不爲相反而以相成也其爲用宁有旣乎诸子曰善请书之以爲序瞿少濳字序山阳瞿起周名式耒告余以不安其字也请易之余告之曰子之不安其字者求所以尊名也尊名之道莫若取法于古古之人有名耒而字文濳者宋宛丘张氏也南渡后吾鄕有丘耒者其字曰少濳丘之去张未远殆亦闻其风而说之如陆务观之于秦少游者邪今子之命名适与文濳合且读其书而慕好之也不爲不深矣取丘之字以字子殆其可也文濳少学于子由巳而游于子瞻之门当是时天下皆宗王氏之学所谓黄茅白苇斥卤弥望者而文濳守其师说阨穷连蹇迄不少变斯可以爲文矣传称文濳澹于荣利顾义自守而其爲柯山赋亦曰逾山而东席门草藩图书满家儿稚饥寒寄万事于一笑忘食粝而衣单文濳之于濳也可谓有其德矣瞿子明德之后人门俱高读书尚志生产日落箪瓢屡空意豁如也其于以学古之道盖方进而未巳则夫晞文濳而爲之徒固不远矣遂书之以爲序赠侯朝宗叙余读侯子朝宗所着经义如玉之有光剑之有气英英熊熊变现于空旷有无之闲以爲文人才子之文而非经生之文也巳而观其诗俊快雄浑有声有色非犹夫苍蝇之鸣侧出于蚓窍者也侯氏多才子朝宗与其兄赤社觐省其尊人司农公因见余于请室余自颂系以来四方人士闲行相存者多君子雄骏之人如二侯者其眉目也薛宣语朱云子居我东阁中可以观天下奇士今余居此地得见天下奇士如此之多其殆将以圜扉爲薛宣之东阁耶抑亦翘材之舘废爲车廐如汉人之所致叹于平津者而天下奇士故当举集于此地耶朝宗将还商城抠衣言别余书此以赠之朝宗归持以示赤社幷与中州人士见之知其必相与欷歔掩卷徬徨而三叹也戊寅四月十二日牧斋初学集卷第三十五牧斋初学集牧斋初学集卷第三十六牧斋初学集卷第三十六序九寿福淸公六十序阁师少保台山叶公以万历戊午寿六十举初度之觞记曰六十始寿公辅政八年而后归归五年而始寿徐步赐金之桥燕游福庐之山衮衣达屦角巾布袍道路聚观指目以谓神仙宰相幷爲一人而公亦忻然顾笑计其焦劳拮据八年于黄阁之中犹噩梦之在宿昔也嗟夫人知公今日之乐而不知公之有今日则甚难也方公繇南吏部入叅大政天子高居九重应门沉沉莫可扣击而甘陵南北部之争纷如于下公廉平以牧身诚敬以格主纡廻以酬物忧心惸惸茹荼含蓼卒以结主和鎭国论委蛇进退于功名之会噫何其难也先是福王犹未之国一妄男子上书指斥宫禁中外震恐以谓大狱将作公密揭再三上请瘐死其人勿下其章究问以伤国体上感悟其事得寝而公因其闲得以力请之国次年事乃决方议之殷也言者责公邀九卿伏阙死争公孙谢不可而上犹欲缓之国期使中使谕意公公涕泣极论夜分封还御札者再上始不格公请而言者或未之知也公意有所不得行深夜屛营涕泗沾渍甚至比政地于丛祠夷阁臣于土偶以庶几明用讯之心而冀将伯之助繇此观之今之得以休沐称寿爰笑爰语岂不爲厚幸哉长年三老中流遇风懂而获济当其舣舟停檝酌酒告劳舟中之人莫不讙詉相应和然其风涛相豗捩柁唿号与阳侯争一旦之命岂舟中之人所能知也哉公于今日亦其檥舟酌酒之时也巳公之别自号曰台山攷于诗南山有台乐得贤也得贤则能爲邦家立太平之基故曰乐只君子邦家之基今夫山之有台也用以爲簑笠草属之微者也然而时雨将至则簔笠之覆盖不小于夏屋何者诚庇之也公迂身救时补苴搘柱以养和平之福而卒能不震不动贻宗社万年之安公之簑笠天下也大矣簑笠覆盖天下而天下弗知时雨旣降胥委而去之甚且践踏之弗顾而簔笠之用自如也公所爲邦家之基者覆盖之效在乎再世又岂必使霑体涂足之人交口而颂之哉谦益对制䇿公读卷爲总裁官而缪子昌期以癸丑举南宫皆公门下士荷公覆盖日乆不敢自后于道旁指目及舟中呌呶之人故谦益敢称南山之诗以献于公诗人之乐得贤也必归美于君故其诗曰万寿无期又曰遐不眉寿公称觞之日北向稽首爲天子诵万年谦益称诗独取南山有台庶可以陈于工歌之末矣夫赠文文起宫相六十序自古国家当昌明顺豫之世保大持盈必有老成耆艾敦龎魁硕之人应运而出而人臣之当大任也亦非可以捷得而骤至往往纡廻盘错备尝历试老其才以有爲盖天之生才国之养士与士君子之善自爲养玆三者相须而成相求而应有识者可以按而知之也吾友文君文起弱冠举孝廉束修厉行垂三十年胪传之日儿童妇女皆知其名指目爲忠孝状元遭逆珰之祸阽危濒死慬而得免然后登进于天子之讲幄君以伟望宿学精诚启沃天子心知爲眞讲官改容礼之而君抗疏劾巨奸爲珰党䕶法者引经义切时弊其言皆中名实于是海内咸服君始终一节其所爲引经论道者不徒託之空言旦夕引领宣麻喜而相告也君使事旣竣将奉英荡之节以还讲筵而适会其六十之诞辰称觞祖道者趾相错也君之壻严生栻谓余不可以无言余观君爲孝廉时其风采骨干旣可以爲天子之大臣矣顾邅迍乆之然后及第旣第而谴逐随之盖神熹之际天之生君与国之所以养君者若此及其起废籍遇明主则又抗言极论几不欲与宵人邪类一日竝立于本期君岂不知雍容平进赴功名之会哉则君之所以善自养者可知巳矣秦穆公之悔而自誓也询黄发思良士而致叹于截截善谝言汉李固亦言一日朝会诸侍中竝皆年少无一宿儒大人可备顾问者诚可叹息夫君德之成败生民之利病国家社稷安危之故岂少年獧佞利口捷足之徒可以侥倖而尝试哉以宼菜公之贤张忠定谓其用太蚤仕太速且曰苍生无福然则人才之生其用之早晚盖有天意非人所得而主也君之善自养亦久矣天之生君与国之养君亦至是而可矣过此以往君且爲黄髪爲寿耉今玆之始寿犹日之拂于扶桑也何足以爲君贺哉宋元祐闲苏子瞻指文潞公谓契丹使曰使者见其容未闻其语其综理庶务虽精练少年有不如其贯穿古今虽专门名家有不逮更二十余年余将书此语授简于严生以申前贺然而不独爲君贺而已也李本宁先生七十叙云杜李本宁先生以词林宿望回翔藩服者四十余年而始登七十谦益于先生史馆后进也礼当有辞以祝先生因念国朝史馆莫盛于庄皇帝之戊辰而先生以文章擅声然卒不能免綘灌之忌先生出史馆之局夷矣天子不御讲筵积有岁年故时史官更直侍立典持缣牍之地尘凝网积不可辩识史官闲骑马之九衢与六部大臣杨鞭相揖控马之隷皆捧手愕眙此谦益入史馆时事也天子文学侍从之臣皆在禁林前代比之蓬池道山其体貌不宜日降以宿儒鉅公焯焯如先生者不亟还之禁近馆阁之重何可几也先生服官史馆在隆庆与今上初新郑江陵之闲九变复贯先生历历如指掌以今时政观之则又有高曾规矩之叹矣天子一旦讲求初政咨嗟号咷垂裳绨几之时左右顾视求宿儒大人议论通古今可顾问者先生又岂徒爲史馆之重而巳也海内人才彫落故老旧德相望如晨星而先生与焦弱侯先生皆在金陵金陵旧京也丰水镐京大雅之所咏歌也高皇帝作人未艾山川灵淑之气不至衰歇而贻二老于旧京岂偶然哉剥之上九曰硕果不食君子得舆不食之果天之所以贻国家也君子之得舆吾有望矣余之祝先生者如此姚子孟长辈善是言也以荐于先生歌南山有台之章侑焉而余又窃闻之于人先朝文章尽在馆阁王李之徒以馆阁相訾謷海内靡然从之先生起而禅王李之统丰碑典册炤曜四裔文章之柄乃复归馆阁其有功于馆阁甚大文章不朽之盛事必有如韩欧其人者出而定之固非后生小子所与知也是爲序史玉池太常六十序义兴史玉池先生初官谏垣谔谔持正论与执政牴牾归卧阳羡之山若干年起家太尝寺少卿奉使至中途抗疏救刘御史及请蚤立皇太孙甚力上切责谴归余遇之吴门劳苦先生先生蹶然起立曰孟麟言事无状天子幸寛鈇锧之诛且人臣无狗马积诚足以动主至烦人主震怒其又敢自爲名乎余微窥先生视益下息益深忧国恋主盖低廻不能置也名节之盛莫如后汉当其时树立风声抗论惛俗士有不谈此者则芸夫牧竖已呌唿之夫所贵于名节者以卫国也而卒以殉国则亦其爲之魁者自憙之意胜而忧国之心微朋徒部党之气重而灵修美人之思薄与今天下内无刑人腐夫外无甘陵南北部士君子之视名节也如象之有牙犠鸡之有尾惟恐不锄而去之亦无有刻石立墠以激扬题拂爲事者而钩党之忧未歇涣羣之君子卒不可期于世此何故与先生忧国忠公犯颜极谏若彼而深思易气厚自尅责若此岂犹夫世之君子与天下当士气頺阤国论峭急譬之中流遇风舟中之人呌号惶怖而长年三老不震不动捩柁开船于怒风崩涛之中乃克有济令长年三老呌号惶怖比于舟中之人其不沦胥者亦鲜矣时之言翕訿噂沓以钩党爲事者皆呌号惶怖之人也天其将有意于先生以是爲国之长年三老与汉鲍宣爲谏大夫尝上书言朝臣亡有大儒骨鲠白首耆艾魁垒之士论议通古今喟然动衆心忧国如饥渴者请急征何武师丹彭宣傅喜疏再上卒纳宣言今之大儒骨鲠白首耆艾魁垒之士先生其选也天子诚欲建敎化图安危如鲍宣所云云者先生欲不爲长年三老其可得乎先生今年六十汤子鹤翔等征余言爲先生寿先生道德文章之盛谈之者侈矣余独着先生忧国之心而又祝其兴起在位以爲邦家之光如此云邹彦吉七十序昔刘伯蒭陆鸿渐列水次第皆称惠山寺石泉第二今杨子江南零水爲江水所没而庐山康王谷水道远莫致邹彦吉作惠泉亭记曰名虽第二不啻第一盖笃论也彦吉以学宪家居爲园于惠山之下客过无钖必㪺惠山水粉枪末旗谭品泉记水之事已而游愚公之谷吐纳其风流裵徊不忍去于是彦吉之名与石泉相上下彦吉之论水也盖其自论云耳今年彦吉年七十翁子兆吉以称寿之辞属余余不嫺于辞不能如世之文章家以巫祝之言进也则请以泉品品彦吉喷薄诡激其源沸汤者彦吉之诗与文也渟泓闲止可辨眉髪者彦吉之鉴裁也且鼎且缶以飮以歠苏兰薪桂蠲病析酲挹注无已时者彦吉之风流弘长而衣被万物也彦吉以盛年谢事放情涤虑徜徉山水之闲奇石美箭歩武错迕淸歌妙舞耳目眩易欧阳子之记浮槎山水以谓富贵之乐与山林者之乐不可得兼而彦吉得而兼之自有慧山以来听山熘之潺湲飮石泉之滴沥者不可胜数如彦吉者复几人哉以此爲彦吉寿可矣彦吉虽老肤神淸令视履不少衰或者以膏肓泉石不竟其用爲恨少陵之诗曰在山泉水淸出山泉水浊陆鸿渐之论水江水取去人远者井取汲多者而彦吉之记惠泉以遇而多累爲斯泉之不幸彼固各有指也令彦吉爲出山之泉则品彦吉者不能与石泉相上下固巳明矣彦吉岂以彼易此哉兆吉曰善哉余方酌慧山石泉吹嘘鼎䥶爲先生称寿以子之言佐茶事可也毕封君八十寿序天启元年七月爲新安毕太翁之诞辰士大夫之官京师者先期属谦益爲其叙谦益于太公之子府丞公有道义之知又辱诸大夫之委不敢以辞未几建州夷陷我河东畿辅大震府丞公以知兵见推择䘖命募兵江淮又未几以削杖归诸大夫来告我曰府丞䘖恤归矣虽然太公之称寿终未可以已也子无忘子之绪言谦益闻太公行事于府丞公最详太公少倜傥有大志于书无所不闚以国子生久次主宁武薄廉辨得民以礼致仕左图右书哦诗问字归休乎一畞之宫今年八十矣府丞虽以削杖归览揆之辰易衣破涕与诸弟舒鴈行列奉觞上寿太公当爲之听然笑语卒获又以其闲杖策黟山浴轩辕之汤池访容成之丹鼎修登眞度世之事太公之景福未艾也虽然太公仁人也退不忘君东方之事其负国耻而懐主忧也深矣辽城之肉薄也辽水之血殷也混同黑水之波沸而浪蹙也主上东顾旰食而吾忍称觞而沃洗乎辽之父老子弟与四方材官徤儿骸骨撑柱肝脑涂裂而吾忍与吾之子姓燕笑于一堂乎太公顾语府丞停柸叹息必不以家乐而遗国恤知其不能舍然于此也而吾又有以爲太公贺者府丞之爲人其身退然如不胜衣一旦奋臂而出愿爲国家敌忾雪耻此太公之敎也太公优游杖履出其老谋以与府丞参伍握奇车攻之事敎射可以飮酒行陈可以列俎兵法可以部勒宾客子弟府丞祥琴之日仗钺专征出而受脤归而飮御用太公之敎举而错之东事不足办也夫如是太公日称觞燕笑可矣又何以不舍然乎太公善爲歌诗府丞他日执讯告成太公自爲铙歌鼓吹之曲播于管弦余将登太公之堂按节而歌以爲寿问太公之不舍然者今如何也是爲叙江兆豫侍御六十序新安方万里尝论有宋之人才国运以谓元祐人才非不盛而符观宣靖世运衰以章蔡消之也庆元嘉定淳祐亦尚有人才而世运愈衰以侂远淸嵩消之也宋之人才非不长而宋之权臣消之消人才所以消世运消至于贾似道则运无可消而有所归矣余每诵其言未尝不嗟咨叹息回翔于盛衰消长之际也我神祖享国长乆于国运爲极盛至于晚年而人才有日消之叹矣消之以逮系消之以贬斥消之以废弃消之以淹抑消之之法不一而足然逮一再传而老成登用班行充斥人才蔚然足以供数世之用则孰非神祖之所诒也哉神祖之于人才生成长养惟恐不及雨露雷霆无非至敎恒以其消之者长之而非如宋之所谓消者消之以权臣而一消不复长也记有之丰水有芭武王岂不仕诒厥孙谋以燕翼子数世之仁也斯神祖之谓也与今天子元二之闲辟门开牕羣贤竞进恭巳虚怀从谏弗咈然一时敢言直谏之士以次谪降如侍御江君兆豫辈不下数十曹识者窃忧之以爲国运当维新之时而人才有渐消之象无乃非圣主之意与无几何诸谪降者强半召还而台省推毂兆豫辈者章满公车始而切责已而报闻今且将转圜矣于是人始知向之摧折言者晓然非人主本意而圣天子追惟丰芭之深仁绍述祖考以生成长养爲事人才国运之滋长者殆将百世而未艾也于是兆豫年六十矣其里人某以余爲同年进士且相好也属爲称寿之辞余惟汉永和中李固尝上䟽言朝廷聘杨厚贺纯等待以大夫之位以病免归一旦朝会见诸侍中无一宿儒大人可顾问者诚可叹息是日有诏征用厚等汉永和中爲夷之初旦虹蜺扬煇犹能以固言征用厚等况今日哉兆豫旦夕召还其以人才国运消长盛衰之故爲圣主极言之李固之叹息于永和与万里之痛惜于元祐庆元其意指不同皆万世之殷鉴也遭逢不讳之朝发抒未竟之志使圣主鬯丰芭数世之仁而国家收宿儒大人之用余之所祝者远矣鄕里颂祷之尝辞岂足道哉昔人称新安地势斗絶其地平视天目尖故其山川雄秀而人物卓伟今新安士大夫礧砢负风节者后先相望余获交其人多矣当兆豫初度之日胥会而称寿睇视壁闲之文诵万里之言而深思之其亦有嗟咨叹息如余者乎知其不徒燕飮而相乐也按察使黄公八十寿序庐陵海茹黄公举进士高第爲令畿辅以治行第一擢拜御史敭历中外拂衣高卧归享山林之乐又十有余年而称八十之觞吉爲文学道谊之邦万历以来前邹后李所谓龙宗有鳞而凤集有翼也余辱交于邹李邹李亟称黄公爲其鄕之淑人君子余与公后先仕途未及抚尘接席而熟闻其声迹在赤县则以循良显闻在台班则以笃诚自矢不以钩距钓奇不以鸷击愉快正直忠厚兼而有之信邹李之爲笃论也公长西台晋卿寺骎骎通显矣一旦中谣诼以归耕闲钓寂识者有锢人圣世之叹然而二十年之闲朝野之际亦多故矣沙路甫筑而翰音之凶已闻旌节方悬而槛车之征旋及钩党则身录飮章禁锢则名隷刻石当小明悔仕之时而抱大夫不均之叹求如公之优游止足游乐邦而栖化国者有几人哉商侯晜弟蔚爲国寳于公之高门何氏之赐䇿公盖于其身亲见之斯可以爲公寿也已公不闻悬车之说乎古者大夫七十县车而致事车之爲物也负重致远行千里不契需器之有用者也致事则县之于屋壁譬之旣雨之袯襫旣获之桔槹以爲无所用之云耳当其无有有之用就县车之后而察识其轮辕辐毂固无一而弗具也语有之高车驷马带倾覆又有之仕宦不止车生耳行乎万里之涂恃其有用而不知止息则必有偾辕折轴之患岂若县之于屋壁以其无用爲有用也哉古之君子仕而归乎其鄕卽爲鄕先生先王制县车之礼所以优贤养老抑亦以此着止足之义俾以敎其鄕人子弟与余之知公久矣而公亦时时念余余遘党祸幽于请室商侯推公之意不远三千里诒书见存余高商侯之谊幸公之有子而益知公之家风爲可尚也于公之称寿爲县车之说以侑一觞吉之士大夫如余所谓后李者登堂介寿览余之文得无有徘徊叹息者乎知其不徒献酬而旅退也寿侍御汝瞻兄八十序万历庚申十月十七日余兄侍御史汝瞻八十之诞辰也汝瞻之诞以十月而称觞上寿先期至者嗔阗闾左颂祷之文金相玉轴衔错壁闲余欲爲汝瞻寿而惧未有以当也虽然汝瞻余宗老也而又修明谱牒习于钱氏之故请征吾钱之故以寿汝瞻钱氏之有声文苑若文禧之试学士院以笏起草若希白之试崇政殿日未中而就世皆艶称之汝瞻爲诸生卽以文藻擅江左其在西台衡文齐楚士子至今传写奉爲科条斯可书也钱氏之以吏治着者代不乏人而安道爲宁海军节度推官治平末爲殿中侍御史时人因苏子瞻诗以铁肝御史目之汝瞻繇广州司理入爲御史偘偘奉职其官阶与安道悉合斯可书也宋兴以来三世制科者独钱氏一家而易明逸皆掌书命史臣侈爲盛事今汝瞻子孙科第高门绰楔相望歩武闲宋公垂之序传芳集所谓靑油畅毂追次服儒者几萃于一门斯又可书也唐李翺着卓异记凡臣下盛事家世徽范辉昔而炤今者皆备载焉吾钱之有汝瞻其亦可以附于卓异之后乎然吾攷安道出台后家贫母老至丏贷亲旧以给朝晡文僖蚤历贵要晩年郁郁恨不得干黄𥿄上押字汝瞻挂冠以来荡涤情志游娱于园池歌舞之闲四十年于此矣汝瞻所得与文僖孰多况安道哉夫人生之有富贵寿考犹车舆之能载物也文僖诸公其于富贵寿考亦各有所负载矣未有全而举之倍任而不倾如汝瞻者也岂天之称量殊耶抑汝瞻之爲轮毂者厚耶钱故有宣靖公若水者少游华山陈希夷谓之曰子神淸可以学道不然当富贵但忌太速耳宣靖知命有节度卒恳避权位此亦通于察车之道者也知宣靖之所以诎则知汝瞻之所以赢然则汝瞻之寿岂可量哉余故征钱之故以寿汝瞻而又归本于天着其所以寿者以爲宗之人告焉夫钱之先有斟雉羮而飨帝受寿八百枕高而眡远者希白之着书称籛后人此亦钱之故也爲汝瞻寿者宜必有取于此矣然而余之文略焉爲其比于荒也姑取其信而有征着于谱牒者如此云陈中丞六十序陈公谢中州节钺家居五年而春秋六十览揆之辰邑之荐绅大夫相率举觞上寿而以祝嘏之词属余公自举进士令剧邑擢南台敭历淸卿以至今官生平砥节首公鞠躬尽瘁知有君父不知有身家知有道义不知有身名其在中州冐锋刃触机械誓欲以七尺殉贼今得以优游田里长筵称寿而可以无祝乎盖公任事之难非独当将憍卒惰师老饷匮之日左右支吾俛仰布置之难也当国者以豫爲陷阱有强宼无重兵调发则不应奔命则不给以豫委公而不忧豫事之或偾也则难以公爲孤注分其柄掣其肘切责则夺其所杖中制则乖其所之以公委豫而惟恐公事之不偾也则尤难公曰吾奉诏讨贼朝受命而夕致身他何恤焉大帅之尾贼也在二百里之内督抚之尾大帅也在二百里之内迁延宿留以爲故事公侦贼所至轻衣免胄疋马先驰而大帅无复有拥兵观望者矣冲泥淖冐风雨上下山坂出入贼巢穴中以草棘爲馆宇以鞍马爲席荐以黄尘爲糗粮以白汗爲汤沐与士卒共甘苦同死生疮痍相抚摩死伤相慰弔而士无有不踊跃用命愿爲公死者矣公作吏以来所至不名一钱无毫釐铢两不以佐军兴享士卒流贼闻其风爲咋指曰陈都堂淸官也以故迄公在事斩获独多招抚独衆而河南北无一城失守令久留公于豫贼岂足平哉小人之计门户也深于计疆埸且借疆埸以快门戸驱除之计公其如彼何公志在报国独立行壹意宁奋臂瞋目致死于疆埸而无宁容头过身求生于门户彼其如公何小人之谋困公也中山之书盈箧白帝之言空市岂不几幸其旦夕一跌以入吾股掌之中然而不能者天也上之神明与公之精诚交相感格也易曰天之所助者顺也人之所助者信也履顺而思乎信天助之矣弛担释负角巾布袍人伦东国而燕喜西都回思在事之日戎马交跖于前坎陷隂伏于后忧危满眼进退惟谷如宿昔之噩梦醒而思之犹爲之汗流魂悸今之得称寿于此堂也岂非天哉公年六十齿髪郁然谈论娓娓竟日旣有老谋而又有壮事流氛日炽王师在野圣天子拊髀颇牧朝野之推毂者无虚日公其能久居此乎公行且强起爲天子灭奴盪宼经营告成然后退享山林之乐未晚也昔宋文潞公以耆年宿德出鎭西都王荆公爲诗饯之有曰功业逈高嘉祐末精神如破贝州时自今以往更二三十年当有称荆公此诗以爲公寿者余虽老矣从诸君子之后登公之堂尚能赋而颂之谢象三五十寿序鄞县谢君象三举进士高第知嘉定县治行第一入爲监察御史会叛贼孔有德据登州天子震怒兴师致讨命西台择御史有文武大略者遣往视师衆皆股栗莫敢应君慨然请行督励将士指授方略解莱围复登城叛人衔尾从海道遯去于是东省底定长安解严天子嘉其功拜太仆寺少卿以旌异之而君以太公之慼归旣免丧优游里门不乐仕进今年五十以九月爲览揆之辰其长君孝廉宣子属余爲其叙记君初爲举子余在长安东事方殷海内士大夫自负才略好谭兵事者往往集余邸中相与淸夜置酒明灯促坐扼腕奋臂谈犂庭扫穴之举而其人多用兵事显拥高牙捧赐劒登坛而仗钺者多矣久之则暴骨原野塡尸牢戸者项背相望求其经营告成振旅而飮至者几人哉君于今日列长筵开昔酒亲朋杂沓丝竹交奋追行闲之辛苦思厎事之艰难如噩梦之获寤而旅人之得归也不可以盍然一笑举觞而目寿乎日者奴孽稽诛流氛孔亟天子拊髀侧席以思封疆之臣君故息影自匿有息机摧橦之思君之受命而东也客从长安来言君方从客燕闲理巾舄整书帙若无有所事者余喜曰谢君必能办贼今之退而息影悠然而抱膝也将终焉而已乎抑将幡然而起出其已试于东者爲铅刀之再割乎晋人有言好以暇好以衆整天下事固非抚剑疾视怒目哆颐者之所能办也史称谢安石虽受朝寄东山之志始终不渝从容宴衎折秦鞭而安晋鼎此亦整暇之效也余无以寿君举谢家故事爲君进一觞可矣遂书之爲叙以复于宣子君无效昔人捉鼻余他日亦不如新亭之朝士以苍生安石相惎君其颔之否也宋太公七十寿序长洲宋君令申举进士爲武陵令治行高等擢给事中爲权奸所不说左官于外量移南大理评事而其父太公春秋七十览揆之辰郡中诸公咸具羊酒往贺而属余爲称寿之词余以谓生辰爲寿非古也人生百年幸而当称寿之日亲知过从耄稚错列相与谈世事感时叙留连往复举酒相属此亦人情所不能已也日者天下之网尝密矣佞臣鄙夫搆秋荼束湿之网罔上而行其私当此时给谏在夕垣矫尾厉角以抗当涂之人太公燕居深思忧圣世念壮子其必有减匕箸停杯酒中夜屛营扶床而抚枕者矣天子一旦翻然感寤尸巨奸解密网旬日之闲天晶日明干坤轩豁而太公七十称寿适当其时览揆之日长筵纷列五音繁会给谏悉数而告曰圣天子今日行某政明日用某人今日捐何田租明日理何刑狱太公炷香北向祝天子万年退而举给谏之觞与亲朋觥筹交错赋旣醉而称未晞也斯不亦人世之极懽吉祥之善事乎自今以往圣天子之盛德大业未艾太公之寿亦未艾而给谏以其时发摅志气鼓吹休明于是乎逆奴埽穴蛾贼授首礼乐兴而弦歌作天子临雍拜老安车蒲轮迎致太公行养老乞言之礼太公之引满愉快又何如也吾郡之耆老崑山有周寿谊翁及毛翁皆年百有余岁称爲人瑞周翁历元及明所谓生长兵闲者不足以当太公毛翁生当国初生盛及见其孙之举鼎元可谓奇矣吾谓毛翁如人年壮盛康强无疾病不足以爲喜以太公今日方之譬如当桑榆之景有羸老之忧一旦霍然良已脱沉疴而复少壮其爲庆幸岂啻拔宅度世而已哉余与给谏有道义之好书此以爲太公侑一觞自玆每十年一祝天子圣政之记与太公记年之历攷之国史征诸野史固可以互见而错举也是爲序永丰程翁七十寿序永丰程使君九屛繇南曹郎出守鎭江治行爲天下第一天子念东南要地愼重监司之官持简爲按察司副使治兵苏松而使君之父太公以今年寿七十丹阳荆大彻往在使君宇下与诸衿绅往称百年之觞而属余爲序余观生辰爲寿之词不过铺张盛美称引人世吉祥善事而州民之祝其邦君大夫则曰登彼公堂万寿无疆虽原本雅颂亦比于巫祝之聒耳君子弗道也若太公之矫志励行淑其躬而敎其子者则余请得而书之太公起自孤生零丁荼苦依其继母以有成立束修自好不赢其躬再世而始大太公孝故能教其子以忠太公俭故能敎其子以廉太公慈故能敎其子以惠今自甄冑以北京江以南襦袴兴歌而鸿鴈息哀者其孰非太公之德敎所与被乎当逆奄之时邑掌故承大吏风㫖持簿籍醵金爲奄建祠太公奋臂大言声泪俱咽毁其簿抵之于地恸哭于先圣之庙而出当是时奄祠庙徧天下开府巡方者争怀砖负土趋事惟恐后太公一老逢掖能引大义不顾生死斯已奇矣使君在郎署中以风节显闻岳峙山立人以爲鉅人长德太公之家敎积习使然也余读史记万石君以恭谨世其家子孙皆爲二千石尊宠举集其门史家艶称之然考其家敎不过使其子孙驯行孝谨澣厠䄖数马足而已无他忠言大略可以法今而传后者也而汉之风俗斤斤长厚以保家门守冨贵爲能事陈咸谢其父曰具悉所言不过敎人讇耳孔光张禹之流保身持禄依附名行至于欺君父卖国家而不知悔则岂非内行修谨立名非眞之流弊耶太公一老逢掖毅然以风节爲已任终发闻于子繇此观之太公之敎其子视万石君岂不有径庭哉盖吾夫子恶鄕愿思狂狷而史亦称李固之节视胡广赵戒犹粪土吉州道义之鄕欧阳永叔而后文章节义澹菴诚斋之流风在焉太公之所以敎其子者方诸西汉此亦千古得失之林矣自今以往使君之名行益高太公之家敎亦益着天子将见百年养三老行释奠乞言之礼国史当谨书其事推明国家风俗敎化之盛逈异于西汉而以太公之家敎爲质的焉余之执笔而称寿自附于惇史之后者固将不一书而足也是爲序范太公八十序广陵范君异羽以吏部郎引疾家居凡数年天子卽家起爲尚寳司司丞而异羽之父云从翁以今年八月爲八十之诞辰异羽方办严趋召乃廻翔里中爲太公称百年之觞盖自神庙之末年天子深居小人用事唱爲甘陵雒蜀之议公然以钩党爲名海内士大夫凡负名节持议论者靡不以一网锢之而异羽爲吏部郎汲汲以辨论官邪登用正直爲能事此所谓芳兰当门不得不锄者也异羽慨然移病归侍太公太公笑谓曰吾爲庆云令不五月而趣归岂愿若久据要津哉于是异羽日起居太公修闲居侍奉之乐匡床坐谭石鼎联句融融洩洩父子自爲知己不复知人世闲风涛喧豗作何状也今天子辟门开窻简用遗佚言者首惜异羽是以有尚玺之召而太公八十称寿实惟其时追惟数十年来枯菀之交集陵谷之推移错互倐忽其可爲停杯而叹息者亦多矣太公之诞辰以八月枚乗所谓八月之望与诸侯兄弟观涛于广陵之曲江此其候也夫广陵之涛天下之至奇也向令乗舟弄潮随波出没与阳侯争顷刻之命比其免也气尽魄夺欷歔息劳安得所谓怪异诡观者而发皇其耳目哉太公有道人也结绶未几而脱屣去之彼其纵览于人世不似置身曲江之上登高而极目者乎数十年来菀枯陵谷譬诸广陵之涛䘏然足以骇者以太公观之适足以澡槩胸中洒练五藏而已矣自时厥后太公之寿如川之方至而异羽之功名亦未可纪极犹涛之气所谓以神而非者三也太公亦举觞属客爲之浩浩焉落落焉而已矣于停杯叹息又何有哉太公闻余言顾视异羽殆亦爲辗然而一笑也矣沈翁八十序吴郡沈先生今年八十四月十一日爲其诞辰吴之孝秀陆履长许孟宏陆彦修与其子伯叙玉当游请余爲祝寿之词余之稚子孙爱方授经于伯叙而伯叙兄弟又缪以一日之长事余则夫登堂爲寿之客宜莫先于余矣而可以无言乎余惟人生百年之内其欣慨多端至于生辰爲寿亲知襍沓杯酒劝詶则遭时抚事傍偟感叹之意爲多今天下方多故胡马逼淮水洪河灌汴京闯贼踞襄汉都会丘墟江流横绝而吾吴介恃天子之宠灵男耕女织仰父附子垂白之老不见兵革翁当此时席长筵列孙子浮杯乐飮抗音高歌爲太平之幸人岂不快哉吾闻翁之生平孝友节侠仁心爲质好谭说两汉两宋忠义磊落之事每高吟张睢阳闻笛诗文文山正气歌使诸孙属而和之遭时艰危圣主侧席酒酣以往感江上之烽烟怅中原之板荡其何忍养靑龙骑白鹿置时事于局外哉吾读六月之诗序以爲南陔废则孝友缺白华废则廉耻缺驯至于小雅尽废则四夷交侵而中国微然后知南陔白华之诗采薇采芭诸诗之所自出也孝友廉耻之士不立于朝则法度废隂阳失爲国之基队诸夏衰而夷狄盛必至之理也伯叙兄弟服习翁之敎诲崇南陔之养而厉白华之节一旦得时而驾在帝左右经营车攻薄伐之业于奴宼乎何有诗曰文武吉甫万邦爲宪又曰侯谁在矣张仲孝友孝友之臣于车攻薄伐逈不相及而诗人连比言之岂偶然哉班史称车千秋销恶运遏乱原因衰激极道迎善气传得天人之佑助而郭汾阳当吐蕃入宼车驾东幸其论奏以爲抑𥪡刁易牙之权任蘧瑗史鱼之直则黎元自理宼盗自平此其说与小雅之序固可以比类而互观也繇此言之国家求南陔白华之臣子亦已亟矣伯叙兄弟出而爲张仲方叔也不远矣来归飮御炰鼈脍鲤其所以爲翁寿者当尤盛于今日而余之爲翁祝也旣称道其父子闲且以小雅之义徧告天下之爲臣子者盖亦颂祷之法宜尔诸君子皆学古之道必不以余言爲赘也牧斋初学集卷第三十六牧斋初学集牧斋初学集卷第三十七牧斋初学集卷第三十七序十江隂李贯之七十序江隂自葛文康父子以文学显于宋而陆子方王元吉孙大雅之徒相继而起故其乡多博雅好古之士如贯之李先生其人也贯之之爲人孝友笃诚束修励行衣冠俨然不苟訾笑有古先民长德之风至其读书好学老而益坚则有如尤延之之所谓饥以当肉寒以当裘孤寂以当友朋而幽忧以当金石琴瑟者残编齾翰寤寐访求横经籍书朱黄错互虞监之亲钞杜侯之手跋充栋宇而溢机杼江以南艶称之晚尤研精于礼学自汉唐以来所谓共氏而分门同经而异註者盖将会而通之以求得乎先王之遗意经学之不讲乆矣如贯之者其可谓强学蹈道卓然而不惑者也贯之今年七十矣顷年史局弘开诸荐举布衣方闻有道之士章满公车顾未有及贯之者人或以是爲媿且以爲贯之惜焉而余以爲是非知贯之者也贯之守其朴学不屑爲琱缋补缀之学以謏闻动衆故世之知我者希而坚坐于荒江寂寞之濵漠然而自贵令其游光扬声有譁世钓名之志世苟知我而其中之所存者已薄矣宋之尝秩以经学爲欧阳公所知比秩从荆公之招遂匿其所着春秋学不以示人欧阳公深愧之而荆公亦心薄焉今之处士其明经未必逮秩一旦逢世则其不爲秩者亦或寡矣贯之经明行修忘贫屛贵使乡邦之士友有所矜式考问而获免于靣墻着书蕝礼讨论异同使先王之遗书与先民之话言犹不至于澌灭令世有欧阳公亦必眞以处士相题目而王平甫亦不复有春秋倚阁之戏世之不知贯之斯世之愧也又何足以爲贯之惜乎余与贯之皆有好书之癖每从贯之借书未尝不倒庋相付也余不喜爲生辰称寿之词而于贯之不能以无言故爲序其意如此昔葛文康好借书尝以酒劵从尚公辅假太平御览词林至今以爲美谈余之文岂足以代文康之酒劵乎抑亦如谚之所云借书一瓻者聊以博贯之之一笑而已矣于润甫七十叙神宗末士大夫奋臂钩党而金坛于中甫尤爲世所指名中甫之弟润甫以明经佐建宁郡三年大计当上考冡宰欲黜之藩臬长争之力冡宰笑曰吾亦知其贤顾安有于某之弟可尚系仕籍者耶竟坐党人弟免官而润甫亦先事拂衣归矣润甫归与中甫优游结隐不关人事中甫营𣑽川润甫营云林皆极水木园池之胜巾车櫂舟追逐云月若未尝有牵连左官之累者中甫殁又十余年润甫之名德益高其神情益王所谓云林者水益加寖木益加章其子姓之兰茁其牙者亦㫮鸾鹤停峙称其家儿而润甫年已七十矣余尝谓中甫之爲人如乔松千尺节目磊砢未至其下已知其有回挽万牛之势润甫如千金之玉肉好若一温润淸越廉而不刿珪璋特达人可以望而知也二甫之性量节度不同至其慷慨引大节急病让夷惇重然诺则固未尝少异也当诸公结交之日缪仲淳以布衣称长兄仲淳没润甫经纪其后事䘏其寡嫠奋身爲之不以烦显贵人余再起再踬已已被逐相知者缩颈莫敢过其门润甫独冲风过余执手相慰劳余叹曰此与妖书大索时中甫之周旋归德何以异哉润甫之志义卓荦如此萧闲澹漠不自表异若无所与于世而世亦罕有知之者斯可爲一叹也虽然余窃爲润甫幸焉凡人世之荣华富贵与夫美名奇节皆造物者之所吝惜也咎誉悔吝往往相感相攻终身覊绊而不能自解释者多矣王荆公宋所谓党人之魁也用新法以斩艾元祐之贤者几无遗种可谓得志于时矣然其登茅山之诗感嘉平之改腊怀子房之高风盖霜筠雪竹归与投老之思其託寄不一而足也陶隐君世所称山中宰相也处齐梁之乱世逃名于外兵奋笔于别录微窥其中殆亦有忧患焉润甫所居去茅山百里而近咏荆公之诗章览隐居之遗迹俯仰今古其能纵浪尘世脱然而无累者有几人哉尝试与润甫闲窻静夜细数三十年来升沉死生之故不过目睫耳如中甫者嵚崎历落固已终身爲劳人矣彼四明诸公炎炎隆隆弥天而蔽日者今又安在哉润甫有器而不见贾有才而未尽试归余恶盈不争于造物而得全其天年亦已足矣隐如陶贞白显如王介甫彼皆有欿然如不足者而况其它乎以此爲润甫寿不亦可乎余将轻帆过润甫信宿云林之下酌良尝之醴访福地于虚台便阙之闲归与投老从润甫而后焉润甫其许之否也于润甫八十序当润甫之年七十也余爲其称寿之词叙述其兄弟闲牵连钩党左官禁锢之故与其暮年结隐子姪秀发园池花鸟之乐家庭门第之盛润甫喜而张之于璧登堂称寿者睇视其文皆相与颂述以爲美谭今年壬午润甫寿八十矣润甫以目疾坚谢贺客客揣其意更欲得余之一言以侑一觞夫生辰爲寿之词一而足矣是固韩子所谓千岁万岁之声䀨耳而归熈甫以爲横目四足之徒皆可爲者也是亦不可以已乎虽然十年以来隂阳人道之变润甫之经心而动目者不爲不多矣以余一人而言之牢修朱竝之狱钳网于前李亶舒定之章谰于后当其录牒旁午蜚语错互之日润甫之爲余中夜屛营当飨而叹息者数矣介恃圣主保全伸雪得以收召䰟魄复爲平人高天化日之下得与润甫燕喜称寿称一尊以相属岂不幸哉当圣明全盛之世权臣忮相障咫尺之天兴五里之雾高下在心生杀在手曾未几何偃月之堂格天之阁殆将化爲飞尘鞠爲茂草矣传灯护法之流有再拜赐死涕泣雉经求属其首领而不可得者矣有彤弓卢矢专征出鎭欷歔仰药苇席裹身者矣其气焰之赫奕譬之飘风之怒号而暴雨之骤至也其声利之熏灼譬之木槿之朝荣而蜉蝣之夕化也润甫以局外之身静观而纵览之不当爲之盍然一笑满引而自寿矣乎润甫虽病目青动止须人然其神益王齿发益壮茂而所卜筑云林者千章之木百亩之竹淸池曲台甲于江左杖屦时至歌咏闲作执化人之祛而游于淸都紫微默存而自失所居所游犹向者之处也润甫从游于憨山紫柏发明心地其知所谓无目而视无耳而听者乎其知所谓眼如耳耳如鼻鼻如口者乎废心而用形以至于六根互用则谓之浑身是眼亦无不可而区区目青何足以爲病欤余姑书之以爲润甫寿更二十年而润甫之寿益高其目当复明如唐之张水部余以老年稚弟从君于名园緑水之中当咏韩退之诗所谓喜君眸子重淸朗携手城南历旧游者以将百岁之祝润甫更爲一笑也康文初六十序往金坛于中甫长兴丁长孺尝州沈伯和以交诣闻于海内而尝熟缪仲淳松江康孟修幅巾奋褎称爲长兄诸公晚託末契于余余因以识孟修且交于孟修之子文初斯所谓交在纪羣之闲者也今年文初年六十吾里中与文初游者索余文以爲寿且曰文初老而不遇皇皇旅人意盖有不舍然者愿得余言以解之嗟乎自于丁诸公相继殂谢文初俛仰今昔西州之恸东阁之感往往而是至如余之不肖削迹窜逐固无足道者每不胜赍咨叹息以爲斯世之忧盖文初之不舍然者如此顾独以爲悲穷叹老负忧生之嗟而已此非知文初者也虽然当试与文初妄言之夫于丁诸公感槩立节坎壈谣诼之死而未巳斯所谓天民之遑遽者也有人于此视诸公之乗辕而反之朝秦而暮楚东食而西宿曰余曷不至于公卿虽然幸而至焉亦巳愧矣繇此言之效诸公之所爲是天之劳人也反诸公之所爲是又天之小人也无一而可也文初虽老而不遇然读书谭道修先人之一行以遗其子进不絓于网罗退无于形影斯殆造物之私人也巳其不舍然也又何爲乎余之爲劳人乆矣近始偕孟阳爲耦耕终老之计而文初侨居金坛时从道人逸老寻四朝七眞之迹吾两人欲招之而未能也然吾攷陶隐居眞诰会稽淳于斟入吴乌目山中遇仙人慧车子授以虹景丹经修行得道乌目山者虞山之别名也安知慧车子及淳于不时时往来于其中乎文初从我而隐安知其不旦暮遇之乎人生百年如风狂电掣向所谓不舍然与舍然者又何足道哉诸友曰善请以此言寿文初且属孟阳爲诗以招之汪君六十序嘉定程孟阳尝爲余言弱冠时薄应举之业崭然有志于功名偕年少十数人学骑射击刺骨腾肉飞如饥鹰饿鸱今老矣追思少壮事殆如隔世而廿年来十数人者独总戎钱君与汪君在汪虽老田闲度其才略可使将数千人者也嗟夫天下承平乆矣世所重独射策甲科而豪杰倜傥之士往往以文法屈抑钱君固东南宿将也平壤之役绌于李氏有功不得封又数彊项与文吏争故数起数踬而汪君身授农书衣袯襫从事于汚坳沮洳之闲微孟阳之言余故不知君之能若是也今天下不可谓无事矣钱君旣被推毂当训练之任犹格其请未下而所谓网罗豪杰破资格以备缓急者仅见诸条议而已余思孟阳言未尝不窃叹于汪君又思夫汚坳沮洳之闲辍耕而太息如汪君者固不少矣惜乎予之不能尽知之也余观宋靖康之事王正道献决围之策受命不两日得数万人皆愿效死而张仲友以下第举子持空名帖三十逾旬而解鼎澧五州之危易于反掌此两人者其缓急有用视射策甲科从颂卿相者相去如何也正道之策不克用于宋而仲友旣解围终不愿爲宋用夫有才如正道而不克用则天下之士不愿爲世用如仲友者必多矣此又可以深惧也今天下方急才如汪君者其可使长爲农夫终老于污㘭沮洳之闲也耶余之知而窃叹者亦与有罪焉耳矣君今年六十其称寿以岁之十二月田家作苦禾稼旣纳酌冻醪烹伏雌与比邻故旧契阔谈䜩闻余之言其不盍然而笑者几希虽然酒阑客去秉烛夜读亦未必不有感于余言也孟阳方游泽潞之闲古称天下之嵴战争形胜之地也天寒风急贳酒高歌曩之壮心得无有奕奕萌动者乎余将以斯文寓焉溧阳彭翁七十序江南称园亭之胜以溧阳彭氏爲第一往余过溧阳穷冬沍寒冰雪弥望思一游而不可得旣而过投金之渚感贞义女之故事以谓此邦之人风流激厉意必有倜傥感槩伏其身而不出者顾独以园亭之胜有闻于江左乎盖又爲忾然停车低廻久之而始去也今年春溧阳彭老廉明甫介张异度龚渊孟谒余于长安属爲其尊人翼予翁称寿之辞问所谓彭氏园者园之主人则明甫之羣从也问其尊人之年曰已七十矣其家距园可数里步往还壶觞谈笑未尝不頽然于其中也问翁之生平则以明经待诏公车孝友笃诚不侵爲然诺与人交生死寒煖不相背负七十之诞辰通家子姓从明甫之后执爵而拜于堂者非分宅之遗孤则下泣之稚子翁所爲翼而长之者也翁其眞贞义之鄕人不愧丈夫女者与向所爲倜傥感槩伏其身而不出者翁殆其人与翁旣不得爲世用而孝廉圭璋特达射策甲科高明显融所以寿其亲者未艾高文大篇祝嘏之辞其必有取于此矣虽然翁惟老于明经抑没不爲世用故其倜傥感槩精华壮往之气寛然而有余而优游难老长有其山林花鸟之乐富不如贫贵不如贱翁旣已知之矣则夫高明显融世俗之冀望于子孙者何足以满翁之一笑乎人亦有言名与身孰亲贞义之女全人以自沉视世之死名死权者其与几何繇此言之翁之倜傥感槩诵义无穷者翁视之犹昔梦也而况其它乎此可以爲翁寿矣余不习爲祝嘏之辞姑书是言以复于孝廉他日归耕访翁瀬沚之上坐彭氏之园命觞而长啸翁其以余爲知言也夫陈孟孺七十叙欧阳子旣作集古录序因自称每有所作谢希深尹师鲁伸𥿄疾读便得深意而叹二人者之不及见也欧阳子之于文至矣而拳拳于谢尹若此岂文章之道作者难而知者尤不易与虽然固未有不能作而能知者也余冠首时每一属笔不能自休抽黄对白东涂西抹未尝知学爲文也而见者交口谀之浸滛二十年始自悔其少作尽抹去之以庶几求当于作者之㫖字鉥句刿缩恧不能出闲以示人人或反唇相斥笑有蒙耻自媿而已里中陈孟孺先生独称余文不去口有斥笑余文者必靣叱之居尝语余必我也爲子谢尹者余闻之滋媿然余犹不能废作闲犹出以示人博人之斥笑而不辞者徒以陈先生也嗟乎孟孺之肆力于文章不可不谓深且笃矣高文丰碑崇论博辨以跻于世之文章家如所称弇州大函者固知其不愿爲辈行矣以孟孺之能作则固不可谓之不能知也以余之不能作而累孟孺之能知将孟孺繇此而损能作之名此又余之所大恐也然孟孺之爲人长者不妄许可出游长安遇文章鉅公未尝少贬辞色而独以谢尹借余则余终不能自巳于媿矣今年戊午孟孺年七十徐生于王过余曰愿得一言寿陈先生先生固欲之也念无足爲先生言者逡巡乆之而又有感于欧阳子之言所谓后生小子未经师友苟恣所见其病盖莫甚于今日以孟孺名德岿然长爲祭酒鄕邦之士友有所考问其犹可免于靣墻乎先王之遗书与夫先民之话言尚不至于澌灭而横目二足之徒其犹知有典刑矣乎余虽不能爲欧阳子而欧阳子之忧其可免矣虞伯生以爲学之说告蜀人而曰鄕人昆弟子孙之在东南者因集之言有以推先世之学则区区㳟敬桑梓之微意也然则余之寿陈先生者其亦有厚望于桑梓也哉似虞周翁八十序似虞翁以医名吴中吴越之闲以爲彦修原礼复出也方数百里争延致之翁美须眉善谈笑所至辄倾其座客崑山有魏生者精于度曲着曲律二十余则时称崑山腔者皆祖魏良辅翁与魏生游旬月曲尽其妙每中秋坐生公石歌伎负墻人声箫管喧呶不可辨翁一发声林木飘沓广塲寂寂无一人识者曰此必虞山周老或曰太仓赵五老赵五老者良辅高足弟子也翁旣以医游贤士大夫又时时游少年塲与游于酒人轻衣骏马美酒食列歌从如承平王孙而行义斩斩有古一行之风浔水董宗伯尝邀翁过其第置酒高会苕上吴允兆闻翁善歌且不能酒爲令章以难翁朱太史文宁故不能歌允兆重困之欲以令翁太史淟爲歌一诗罚筹猬毛促数竟夕不得一当翁而罢允兆归卧舟中翁晨登其床起之曰君殆欲伶人我乎如令章巧避我何虽然君知我者今可以歌矣允兆跣而起按节相和歌声袅袅沸浔水日上舂乃刺舟而别凌锦衣者尚书公子也年少豪举雅客翁晚而食贫座客皆掉头去翁每岁必载钱米遗锦衣家锦衣时时过翁流连浃旬不听去锦衣爲余言翁至泣下也翁今年八十矣所至全活人无算倾囊倒庋好行其义自如中秋必泛舟虎丘晴雨无闲婆娑按节不减少年时而又有佳子孙酌酒称寿如翁者岂易得哉予尝叹天下方太平无事而吾闾井之近忧虞烦苦尝蹙蹙刺人眉目闲尝试入翁之庭木秀而花明登翁之堂酒香而食甘挹翁之语笑坐舒而带缓不自知其犹在今世也翁岂如武陵之人不知有汉者与抑亦上皇之民与化国之日宛宛然在闾井闲而予特未之覩与诸君子之奉觞寿翁也属余爲之辞余旣稍叙翁生平与其行义而又及闾井之近事徘徊感叹若此使夫闾井之人知翁之所以养生尽年优游耄耋而享太平之乐盖有所本焉非苟而巳也寿何峄县序万历庚戍之春商楫何先生以峄令需次选人得滇南幕先生过余叹曰余髪种种矣折腰一官覊绁万里独不畏老橼笑人乎余且归矣先是旬日余拜史官命初入玉堂之署畿辅方喜雨先生爲余赋霖雨行音节激昻殊不类山泽之癯不意其遽勇退若此也及余还里门求问所谓老橼者盖先生少读书东海上有鸟啣柚实遗于楼下乆之其䕃蔽楼玄实累累如斗先生顾而乐之吴人唿柚爲香橼先生亦唿之老橼云岁丙辰先生年六十于是先生屛居海上飮酒赋诗摩娑老橼下者又七年于此矣嗟乎古之达人于所有嘉木美䕃坐卧啸歌其下者盖莫不留连婉恋比之美人良友焉而殷东阳桓大司马之流叹生意之婆娑感攀折而流涕木叶落长年悲殆亦劳人志士所不免者视先生于老橼何如也先生治峄法不当左迁左迁不当得滇幕功名之会可谓巧左虽然人世何尝之有柚一而巳柚唿之则柚橼唿之则橼枳棘唿之亦枳棘耳柚之芬芳自若也卽令沉沦芜没与戴瘿衔瘤者俱朽柚终不泣血以自明我知其不化而爲枳巳矣先生又何病焉先生爲余从祖宪副公之壻宪副公宦游时先大人方壮盛两从叔翩翩少年岁时伏腊与先生辈征逐䜩飮有承平王孙之乐去今二十年所耳亲知賔从老者墓木巳拱少壮者亦宿草矣余儿时嬉戯几筵追陪笑语之地仅有存者无从过而问之先生年甫六十岿然如鲁灵光之独存追而道之有不胜感叹者矣先生过此日婆娑老橼下益知夫梦幻之无尝而飮酒赋诗以全其天年者之爲得也庶几不爲老橼笑乎余乃爲老橼之歌以遗先生俾歌之树下引满爲寿歌曰靑禽来兮嘉树生被緑叶兮带朱茎有美人兮託嘉名合槐榆兮爲弟兄橼离立兮海之濵蔓草丛生兮枳爲隣荒江寂寞兮月明无人碧树冬靑兮憺阳春柚爲橼兮橼爲柚览察草木兮变不可究槐忽忽兮欲尽柳依依兮非旧橼有香兮柚有芳落玄实兮荐碧浆䕃老橼兮欣乐康贞松文梓兮永相将赵叙州六十序吾友文度赵君以太子少保文毅公之䕃历官至叙州守谢事归里而其子太史州守射策甲科同年鹊起越四年爲崇祯之庚辰君之甲子一週里中以爲盛事相与具羊酒举觞称寿而太史先期请予爲祝嘏之词余爲儿时颂慕文毅公之风节如高山大岳魁伟奇特望而使人敬惮者也长而与君兄弟游君方念门第衰落慨然思一振起读书纉言攻苦呕血知其爲劳人孝子不隤其家声者也及其牵丝入任在西曹以平恕闻守大郡以廉辨闻中蜚语挂冠以归蜀人迄今尸祝之当逆奄乱政时感愤填咽篝灯草疏屡欲上而未果及太史抗疏归君大喜过望酹酒告文毅曰先人有孙吾有子矣遡君生平趾美娠贤前晖后光殆亦斯世之完人而造物之私人也巳君少善病好养生修炼之术以余之衰老时时欲引余爲采眞之游今之所以寿君者盖莫先于此洪范之建用皇极也歛时五福曰予攸好德汝则钖之福曰攸好德则寿富康宁兼举焉神僊之书着于石函玉札者亦曰凈明忠孝陶隐君眞诰亦谓贞廉忠孝之人积行获僊不学而得繇此观之固未有不忠不孝而可以登眞度世者神僊之书与洪范九畴固未尝不相合也君矫志厉行继文毅之箕裘又能使文毅之风节勿替于后人惟忠惟孝兼有之矣以皇极凈明之道征之寿富康宁与登眞度世皆君之绪余也自古仁人烈士多在金房玉堂之闲比干在戎山李善在少室皆以至孝至忠爲标世传文毅公殁爲僊官当亦在一千四百年进补之例而君之积习忠孝盖所谓功在三官根叶相传者虞山亦僊山也慧车之虹景招眞之银筒彷彿在焉以虞山爲戎山少室于登眞度世亦何有哉以此爲君寿不亦可乎太史曰善敬授简以侑南山之觞且以忠孝好德括神僊之道请以此补传鸿范者之阙邹孟阳六十序老子曰虽有拱璧以先驷马不如坐进此道夫士生而有聦明特达之才英伟奇逸之气以日趋于功名富贵情伪攻取之塲一再试之而不效则其才华锋刃不能无所屈折已屈折矣而又不禁其跃出以与之争于是乎得则慄慄失则鞅鞅终身弱丧而不能保其天年此不闻道之故也闻道难矣其次则莫如近道之人气濡而欲寡行安而节和其于功名富贵情伪攻取之塲试之而不折委之而不争如驾安车以行千里之途优游容与卽累日不至而无契需摧絶之患此古之君子所以能养身尽年者也武林邹孟阳少与闻子将严印持兄弟以才名着称吴越闲如唐人之所谓四䕫者乆之皆连蹇不遇海内爲之叹息而孟阳行年且六十矣孟阳之爲人孝友忠信如古壹行落落穆穆淡于荣利去年游天台度石梁爲文以纪其胜归而吊余于倚庐执手闵默视其眉宇有道人静者之风盖其天质近道又蚤奉敎于云栖得唯心凈土之㫖斯其所以坐进此道而养生尽年又其余事也与往吴越之闲以文章声气相慕说者凡十余曹四十年来如矍圃之观人去者已过半矣而武林诸子俱无恙印持栖息山中缚禅习观经时不出子将买舟湖上弋风钓月与玄眞天随爲侣而孟阳与二三子探禅说之味穷山林之乐虽其盛壮之时所谓聪明英伟者巳觉其嚼然无余而况于人闲之功名富贵烟云变灭者乎人生百年会当有尽惟闻道爲不朽余于孟阳生辰爲寿不能以无言而称引拱璧驷马之说以先之孟阳以吾言示子将印持辈举觞引满相视而笑他日用以交相祝且交相勉焉可也嘉禾黄君五十序今天子採辅臣议省直之士登贤书乙榜者胥入国学大司成爲敎习叅预制科辟召之选于是嘉禾黄君屡试国学皆第一天子将临轩淸问不次简擢而君年甫五十其子涛游于吾门乞一言以爲贺君之祖学士公爲隆万闲舘阁名臣能文章负经济未及枋用其父中丞公名德岿然爲时羽仪君服习家训攻苦力学数踏省门不贾当世今乃以乙榜得见抜擢矫首厉角于辟门开窻之日斯已奇矣东汉黄琼随父在台阁习见故事及后居职达练官曹争议朝堂莫能抗夺而韩退之以谓房太尉之孙生长食息不离典训之内目擩耳染不学以能君以学士爲祖以中丞爲父与黄房二家之子孙何异学士在舘阁中熟习掌故讲求国朝故事珠林玉海遗书满家君将挟以应明主之求迩英之召问天章之笔札使当宁从容漏刻咨嗟太息因以知先朝储才舘阁良有深意不当夷史官于卜祝废东阁爲车廐其取禆于君心国事岂浅尠也记有之五十曰艾服官政孔氏曰五十知天命之年堪爲大夫得专事其官政也先王之治天下储峙人才雍容养育而徐收其用四十而仕五十而服官使之阅义理更事变四十年宣劳于国然后悬车而致事非如后世促数而求之卤莽而用之驰骤斩伐而日不暇给者也君今五十在成德更事之年而又当圣主求贤图治宵旰不遑之后一旦得白首魁艾之士坐论庙堂讽议帷幄使圣主知任用老成师先王雍容求治之意亦当自君始岂特爲君贺而巳哉更二十年君当悬车以老而涛之服官宣劳者又将爲国之老成人矣余以遗民野老登硕寛之堂把酒谈䜩君当张余文于壁闲引满更酌而重拜余之知言也爲书此以俟之寿闻谷禅师七十序自万历闲紫柏老人以弘法罹难而云栖雪浪憨山三大和尚各树法幢方内学者叅访扣击各有依归如龙之宗有鳞而凤之集有翼也及三老相继迁化而魔民外道相挻而起宗不成宗教不成敎律不成律导盲鼓聋欺天诬世譬之深山大泽龙亡虎逝则狐狸鳅鳝羣舞而族啼固其宜也传曰不有君子其能国乎以佛门视之岂不信哉当此之时闻谷禅师独与云栖憨山灯灯相续抱道晦迹谢去荣名利养翛然自远于水边林下盖廿年于此矣今年师自八闽反于瓶窰世寿方七十尚宝卿王君辈爲师幅巾弟子属余以一言爲寿夫师方息心寂观视其示现之身与虚空等乃欲以世寿祝师譬诸愚人欲以长绳量虚空岂不迂而可笑乎虽然至人无已会万物以爲已师以大悲智悲愍衆生值魔外之交讧覩刹竿之倒植其必有不能舍然者矣于疾病世作大医王救诸病苦于丧乱世作大力王息诸鬭诤时节因缘皆在今日是故师当爲衆生故现寿者相一切衆生亦当焚香顶礼祝师爲衆生故现尝住身如是则吾以衆生之愿力祝师虽绳量虚空亦未爲不可也吾闻如来以无上法付嘱大阿罗汉不得灭度而大迦叶诃庆喜由其默然不荅令佛世尊早入湼槃作突吉罗罪忏悔然则师之住世固当如大阿罗汉承佛付嘱而我辈之顶礼祝师他日残结未尽殆一免忏悔之亦端乎尚宝曰善请书之以爲序牧斋初学集卷第三十七牧斋初学集牧斋初学集卷第三十八牧斋初学集卷第三十八序十一侯母段宜人六十寿序故太傅谥荣康虞山侯公尚寿阳大长公主遭国家承平蒙休席宠管宗正领朝班者四十余年大长公主薨荣康有子昌胤今官缮部郎则段宜人所生也宜人今年六十长安贤士大夫与其子游者登堂介寿称万年之觞而以其词属余昔者孔子论诗以关雎鹊巢爲始汉之儒者刘向匡衡劝戒于成帝之世其于匹配之际生民之始可谓精且详矣关雎之德征于麟趾而其化极于兔罝鹊巢之德征于采蘩而其化极于羔羊夫以干城之武夫退食之大夫何与于闺门匹配之事而诗人比物连类引而归之于二南然后知夫周之盛世敎化行风俗美贤才衆多在位皆节俭正直其原本皆始于房中而刘向论次列女传与洪范五行隂阳休咎之应相爲表裒此其义可深长思也太长公主亲承仁圣慈圣两官之隂敎洋洋乎关雎之风宜人实继之仰事荣康俯育缮部斯鹊巢之夫人起家而居有之者矣以戚属言之缮部之于国家殆亦公子公姓之属也缮部服官所至着声迹有羔羊节俭正直之风其于公侯爲千城腹心则又非中林武夫之可比凡此皆宜人之敎也原本而言之则皆寿阳之遗休而仁圣慈圣之余福也今日之燕喜岂独爲宜人贺而已哉圣天子在宥天休滋至皇太子加冠出合中都上合干连理之瑞天子命阁臣赋诗未几奴揷叩边求贡如终军所云衆支内附解编发而蒙化者宜人之称寿适当此时岂非人世吉祥善事哉天子懋修六宫之政珩璜琚瑀之训自家刑国关雎之化行而洪范五行之论寝而不作中都之瑞应所自来也虽然合干连理草木之瑞也宜人躬有鹊巢之德敎其子爲羔羊兔罝之臣此所谓人瑞也繇此言之奇木连理之瑞与元狩竝称者殆不如侯氏之庭令妻寿母考钟而伐鼓者其瑞尤足征也考刘向匡衡所论奏风化之义则征瑞于今日其亦可知已矣余旧待罪太史氏思颂述国家关雎鹊巢之德以继二南之盛于宜人之称寿爲祝嘏之辞又因以征盛世之符瑞所谓不一书而足者也是爲序崇祯戊寅四月顾毋王夫人寿序王夫人者故南京光禄寺少卿泾阳顾公之配也光禄未第时与予先君友善余儿时从先君造门光禄唿爲小友拜夫人堂下自时厥后过泾里必起居夫人二十余年矣戊午正月夫人年七十契家子某属余爲文以寿余初谒光禄光禄以吏部郎里居门庭萧寂凝尘满座巳出见与渟兄弟抠衣低首颂礼甚严余凌厉蹋踧尘拂拂上覊贯意豁如也后数年光禄辟讲堂于东林兰莸消长朋徒云集又数年党议渐起以谓裁量执政品覈公卿有丼陵汝南之讥泾里咫尺之地风涛相豗余以闲过之捧手屏足犹恐余波及人汹汹如也光禄殁阖棺而论定与渟兄弟名行茂着诸孙崭然露奇设帨之日罗拜爲夫人上寿夫人追念二十年事菀枯寒燠变换于尊酒闲停盃忾叹与家人相劳苦也子观王章下廷尉狱章小女夜起号哭曰平生狱上唿囚数尝至九今八而已我君刚直先死者必君而孔融被收男女寄他舍兄渴飮主人肉汁女曰今日岂得久活何赖知肉味乎士君子竖节抗论蕴义生风遭时不幸不惟我躬之不恤而其家人妇子流离酸楚之状至今有余痛焉光禄旣高明令终遗休未艾而国家寛仁无跼蹐钩党之虞夫人得以优游高堂奉觞上寿夫人北向而祝告戒子孙以无忘圣天子之赐则是举也其可以爲尝事而不书乎谦益受知光禄又与与渟兄弟游于夫人之称寿也喜而书其事且身待罪国史则夫颂国家有道之长逈异于前代以昭记简册者固史臣之志也毕母孙太夫人八十序新都毕公孟侯以正直忠厚表率西台海内望之以谓大人长德而不知其年始服官政父母皆称具庆也今年春毕公以京兆少尹休沐子舍母孙太夫人年八十余读京兆所着乞言太夫人贞顺母仪之行与诗书琚瑀之敎盖鲁敬姜曹大家之伦巫祝颂祷之辞非所以荐于太夫人也其可称述者则太夫人母子之闲乎太夫人博极羣书身在闺合中能指画天下大事故少保胡襄懋公被逮太夫人尚稚齿梦伏阙廷爲少保上疏白冤状至今犹能省记其语居恒教诫诸子心称引古谊京兆冠柱后惠文巡行四方犹廪廪传勑不絶也嗟乎当嘉靖之季年阿附宰执蠭起攻少保者皆列琐闼臿齿牙以谓成丈夫者也太夫人一婉弱女子职不出组纴纺绩之闲而爲劳臣愤盈见诸梦寐太夫人之巾帼也不贤于世之大冠乎其梦也不愈于人之视而昼乎京兆奉母师之敎忼慨发摅榰柱西台者数年太夫人之梦不啻于其身亲见之有开必先岂不信哉京兆在西台距太夫人少时几六十年矣太夫人数省览封事视嘉靖季年事如何京兆自西台出甫历星霜台纲国论比年来下上如何太夫人当称觞上寿与京兆家人私语从颂及之亦颇爲停杯叹息否也自去年建夷难作举朝捧手愕眙恨不起少保于九京而用之太夫人梦中之语六十年如执左劵京兆趣驾还朝以太夫人之远犹入告我后且以谂于僚友虽欲不着之廊庙也其可得乎夫漆室女之啸鲁也与嫠妇之恤周也当事者不自忧而又欲禁他人之忧而妇人女子出而忧之今固非其时也而又有京兆爲之子太夫人可以勿忧矣六十年梦中之语可以不复省记矣京兆以此称寿太夫人而太夫人爲之欢然引满则庶乎其可也余固不能爲巫祝颂祷之辞也虽然余之爲巫祝颂祷也则岂惟太夫人母子闲而已哉林母吴太夫人八十序万历戊午建州夷躏辽东大司马传檄征天下兵羽书首及南都南都兵多游闲市儿一旦闻调发之令人抱妻子牵衣哭抵死不欲行闽中林克武先生守南职方郎申儆军令以大义激勉士卒南都兵旬日而发不后师期先生之敎也是年秋先生伻来视余余访职方署中事且问讯先生母太夫人伻爲余言先生当溽暑时指麾军书辄至夜分蚊蚋攒靣肩髀頺堕如压石犹激昻不少休太夫人屛营却行须先生之入酌醴捧冰以相劳苦犹复问边报警急若何士卒行役何日其资粮屝屦得庀具否也先生之忧国也与太夫人之忧其子也斯已勤矣虽然太夫人之忧不独忧其子也亦以忧国也夫辽左一隅受兵祸未必及于南卽及于南有参赞诸大臣在责不耑在职方而先生独引以爲忧太夫人又以其子之忧爲忧岂所谓太蚤计者欤日者两彗竝出翼轸氐房之闲光怪烛天余数中夜起候吾母数夜起劳余曰吾闻彗帚也帚以扫除逆虏子且就枕矣无庸忧也余自此踧踖不敢复夜起比闻先生母子闲语心又奕奕然如无所薄也嗟夫爲人臣子者犹家人也家之有傔从臧获其忧虞疢疾未有不同患者也辽左有事而南不得安参赞诸大臣有事而职方不得安职方有事而先生母子举不得安卽以余之不肖欲以闲居奉母而一意于稷黍稻梁之事亦岂能晏然而酣寝也欤令忧国者胥若先生母子则四郊可以无垒而小人有母亦可以无叹于室矣是尚可谓之太蚤计欤诗有之王事靡盬忧我父母古之劳人志士悔小明之仕而怀孔迩之恤其一时家人妇子隐忧私语国史採之太师听之至今犹播之咏歌然则先生母子之闲其亦可以纪述也矣先生往司理吾郡诸博士弟子之有闻者皆召置门下而谦益其首今年太夫人年八十诸弟子咸往爲寿而以其序属余余故略生辰爲寿之尝辞而述先生母子闲之忧以爲忧国者告焉且爲之祝曰太夫人益健七箸先生谋国当益长余自此一意于稷黍稻梁之事而不复以夜起忧吾母也夫马母李太孺人寿序今天子天启元年孟春三原马侍御奉其母李太孺人禄养于京师侍御之同年同官方君孩未辈胥往爲寿而属余爲其叙太孺人之生辰实九月十八日而诸君以孟春上寿春于令爲发生于五尝爲仁正月干之九三万物棣通之时也又天子新改元万寿无疆实惟其始诸君以是月上寿所以象太孺人之德且庆其遭也嗟乎太孺人以盛年自誓子啼女嘷家贫如洗譬之夭桃秾李不获在和风艶阳之中而雪霜雨雹交加回互有顦顇藁落而已岂自意有今日哉太孺人生七十有八年矣侍御起家襄阳令入爲名御史持橐揽辔登车有光孙枝兰茁宠命滋至穷隂沍寒久之变而爲阳春长松巨栢冬夏靑靑而又当和风艶阳之日桃李纷披于前芝兰罗生于下则人亦有不胜叹羡者矣所可爲太孺人庆者此也而吾以爲又有大焉者当神宗之末造班行寂寥奏囊嗔咽天地闲揫歛揺落凄然如秋旣而两朝登格鼎成相逮以时序言之则所谓日穷于次月穷于纪星回于天数将几终而更始之会也今也沖人在上俊乂盈廷宫府晏然无事国家之穷隂沍寒亦将变而爲阳春而太孺人以此时奉觞称寿不尤幸欤当天子改元之日侍御与诸君绣衣法冠上殿唿万岁退而垂鱼委佩以朝太孺人太孺人顾视堂戺之闲与子姓列拜进寿者皆供奉赤墀下接武䕫龙而簉羽鹓鹭者也太孺人居恒敎诫侍御曰必报国无负圣主诸君称觞沃洗笑语卒获太孺人以斯言传勑诸君燕及朋友媚于天子太平之盛事可以被管弦而着图史太孺人之庆顾不大欤改元之月天子方加元服籍田辟雍之政次第修举侍御与诸君奉太孺人之敎善事圣主养老乞言仁及草木将于是乎在余从太史氏后纪载国家之盛以比于李翺卓异之记如太孺人者盖将不一书而足也姑引其端若此云吴母程孺人七十序新安吴母程孺人年十八而嫁二十一而寡誓死抚孤凡五十年而春秋七十今年三月爲设帨之辰其子长孺排缵其苦节懿行告于四方请爲称寿之文余读之而叹曰生辰爲寿之词非古也是人子之所欲致于其亲而宗党亲串之所以交相爲颂祝者也若孺人之寿则邦家之光海内之吉祥善事而非一家之私庆也其爲词乌可以已乎国家之制节妇自三十以下年至五十则旌表其门闾旌之云者劝之之道也而耻之之道存焉古之旌门者有乌头双阙绰楔崇台白圬赤角之制使见之者可以悛心而改行则耻之之说也欧阳公爲五代史载王凝妻李氏事以谓闻李氏之风可以愧士之不自爱其身而忍耻以偷生者其耻冯道六臣之伦可谓至矣耻之爲义大矣臣耻失节于其君妇耻失节于其夫士耻失节于其友廉耻之道兴而天下国家蔑繇乱亡矣故吾谓吴母之节宜旌其在今日当阉儿宦孽寡廉鲜耻之世尤不可以不旌而旌门之典犹未有闻焉其或未讲于耻之之道欤虽然孺人之节盖亦有无待于旌者当孺人早寡长孺兄弟俱在绷裹中含荼茹蓼百死而一生至于今长孺名成行立诸孙崭然见头角孺人康强寿考膺受天之旌孺人岂不大哉人之旌孺人也乌头双阙巳尔崇台绰楔已尔天之旌之也以多福以寿考以多贤子孙白首高堂优游燕喜譬之如景星庆云长在天地之闲夫景星庆云一见再见天下咸以爲吉祥善事而况其长在天地之闲乎知天所以旌孺人之意则所以爲孺人寿者亦庶乎其可矣余旧史官也窃取欧阳公之史法于孺人之寿略举夫劝之耻之之说以爲天下告焉而又以旌典之未下激而归之于天则尤于司世敎者有厚望也是爲叙黄母张夫人七十序给谏万安黄君公让抗疏极论权相几蹈不测赖圣天子保全得薄谴量移至南吏部郞复历淸班而其母张夫人年七十先是给谏之父太公七十庶尝张君天如爲之序具道给谏左官时太公执手慰劳与其家门子姓之详海内学士大夫皆颂述以爲美谈而天如复述给谏之意以请于余谋所以爲夫人寿者余之文不足以附天如之后明矣而亦有不能不致诵于夫人者盖给谏以彊直之资事神圣之主指斥权奸摩切忌讳给谏固以爲去亲事君爲君之忠臣不得复爲亲之孝子也三疏伏阙严㫖谯诃朝野皆愕眙相告太公处之夷然而夫人亦能引大义自安其幸而得全者君也亦天也今玆之称寿也垂鱼在前舒鴈行列夫人从太公北向祝天子万年南靣而举给谏之觞岂非淸朝之休征而旧都之盛事哉方周之盛也其臣有功而见知其诗曰将母来谂及其衰也劳于从事而不得养其诗曰忧我父母四牡之不遑也其君知之其臣亦以其君爲可告也故其词比于伤伤而不敢怨北山之不均也其君旣不见知其臣亦不敢以来告自矢也故其词比于怨怨而无所伤伤之与怨其周室盛衰之际乎给谏以忠言见知人主将母来谂不告而得所欲君臣父母之闲伤且无之而况于怨乎留都爲丰镐旧京夫人从容就养燕喜称寿潘安仁所谓御版舆升轻轩远览王畿近周家园者庶几似之然而太公与夫人俱健饭不若潘氏太夫人在堂有羸老之疾也诸孙胚胎前光冠劒伟然不徙席长筵列稚齿也给事蹇蹇匪躬白华洁白不若安仁之失身昬朝以拙者自命也以此三者爲夫人寿幷以献于太公不亦可乎天如曰夫子之言善哉虽然以夫人家门子姓之盛傲潘氏之奉母不若称四牡之诗所谓将母来谂者幷以诵吾君也称夫人之子比四牡有功之臣称给谏所遭之时所遇之主比于成周之盛世斯可谓善颂善祷已矣请书之以爲序益都任氏寿䜩序崇祯戊寅侍御史益都任君被简命来按吴中故事御史巡行天下州郡一岁还报天子以君爲能诏复留一年乃以庚辰之秋报命而任君之父太公与夫人寿考燕喜适当览揆之辰君以便道过家上寿于是君之属吏郡守陈侯辈推公之意属余爲祝嘏之词余尝读诗至四牡北山二章未尝不废书而叹也四牡之诗曰王事靡盬不遑将父将母其词盖未尝不怨北山之诗亦曰王事靡盬忧我父母其怨亦未尝有加于四牡然是二诗者何相去之悬也四牡之诗叙曰有功而见知则说矣四牡之怨臣子不知也其父母亦不知而人主知而劳之故以来谂爲说北山之怨人主不知也其大夫亦不知也而臣子独知之故以独贤爲刺知与不知之闲其说与刺之分乎任君令榆次治行第一天子亲擢居西台又数以知兵爲朝右推毂上识其姓名需次大用可谓见知矣今之归而称寿也绣斧在戸輶轩在门太公冠柱后惠文率其妇子北向祝天子万年岂非有功而说乎四牡之诗次鹿鸣之什也忠臣嘉賔礼乐光蕐则作歌谂其劳北山之诗次谷风之什也朋友道絶怨乱竝兴则不均告其病今之称觞上寿陈诗合乐其次于鹿鸣而不次于谷风也亦明矣自今以往君将爲天子经营四方赞助天保采薇之盛治其不遑将父将母也固当比于四牡之臣子太公夫妇慷慨行义能使其鄕人抗词谕虏保全闾里君虽经营四方其爲将父将母也亦大矣又岂有不舍然者乎六月之诗美吉甫之燕喜受祉来归飮御而卒之曰侯谁在矣张仲孝友吉甫以文武征伐张仲以孝友处内宣王以此成中兴北伐之业况以孝友之臣而任征伐之事四牡之劳臣卽六月之共武也其有功而见知知而说也又岂可胜道哉今日之燕会君臣父子之义备焉小雅之废兴系焉非独任氏一家之庆而巳也陈侯曰善哉以四牡之诗爲任公祝又以六月之诗爲圣天子祝善颂善祷其爲祝嘏也又何以加焉请书之以爲序甬东陆氏寿䜩序甬东陆生符字文虎以文章志节见知于余其父及嫡母春秋皆六十后先称寿文虎自伤其不遇无以爲父母光宠且悲其生母之早世也爲文以请于余累数千言余读之而叹曰善哉斯可以寿其亲矣韩退之之称欧阳詹以谓父母老矣舍朝夕之养以来京师其心将以有得而归爲父母荣也虽其父母之心亦皆然退之之云盖爲詹之父母言之也若文虎之父母洁身修善敎其子爲白华之孝子其所期于文虎者殆有异于詹之父母则文虎之以志养志者可知巳矣而又何欿焉世俗之所谓有子者锦衣鞶带自天贲钖腾誉之章连帐而至佐觞之实阜阶而陈文虎心艶之以是爲能光宠其亲则夫国老之门上公之庙称诗献颂唿千岁而祝万年者其亦可以爲光宠欤因子之淹抑不遇而睥睨其亲竖儿伧父肆其扬扬奴仆下贱咄咄腹诽文虎之所爲黯然伤心也文虎其以世之公卿大夫爲贤于伧父奴仆而朝市之闲争名争利者不犹夫扬扬咄咄者欤文虎奉其亲以洁身修善身爲白华之孝子裒衣博带奉觞敶词巍峩河岳之容而铿鍧金石之奏我知爲父母者必相顾而叹曰幸哉有子相与欢然举一觞矣今天下不爲无事以文虎之器资驰驱皇路不入而离部党之籍则出而膺师旅之事安得如今日者居隐畏约以其盛年暇日侍几杖而御板舆乎文虎歌南山之什笑语卒获退而歌北山歌小明燕喜之余相与忾然太息停觞而辍乐然后益知夫今日之燕会眞不可易得也矣余喜文虎之能寿其亲自伤其僇人鲜民而无以与于斯会也作甬东陆氏寿䜩序牧斋初学集卷第三十八牧斋初学集牧斋初学集卷第三十九牧斋初学集卷第三十九序十二方太夫人郑氏八十序余读诗至六月之序未尝不废书而叹也当周之盛时鹿鸣四牡之诗作于上而棠棣伐木南陔白华之诗行于下隂阳理万物遂诸夏强盛而四夷不得以交侵及其衰也反是繇周以来何独不然然而小雅之废兴其征见于世者莫着于家人妇子燕飨告语之闲则君子得以览观焉万历庚申西安方孟旋之母郑太夫人寿八十孟旋束修厉行壹举足出言不敢忘太夫人孝子之善养而洁白者莫孟旋若也而又敦笃友谊嘤鸣之说飨嵴令之急难如惧不及登其堂者莫不有旣具旣翕终和且平之志焉孟旋官于南爲职方郎南京丰镐旧都士大夫雍颂燕游寡京雒风尘之慨故孟旋得以余闲请假爲太夫人称寿斯又可谓有古者鹿鸣四牡燕劳羣臣之风矣嗟乎小雅之不作也有小明之悔仕而恩礼微有谷风之刺俗而交道乖有北山之怨劳蓼莪之告哀而亲养失士大夫翔回其闲蹙蹙焉如穷猿惊鸟踟蹰蹢䠱之不暇其能有酒醴修婉愉以奉其亲而燕及朋友乎卽有之爲之亲者其又能和乐安燕欣欣然喜而相告乎善哉孟旋之寿太夫人也小雅之作吾有望矣孟旋之爲人忠孝诚信易直子谅官虽在郎署岿然大人长德也其视当世小明谷风之刺兴而北山蓼莪之怨未巳也隂阳不理万物不遂诸夏不盛而四夷不戢也夙兴夜寐哀乐虑叹不能自解于心斯仁孝之至也天地和顺之气氤氲降兴而䜣合于孟旋母子之闲是故今日之燕鼓吹不必鹿鸣笾豆不必棠棣酾酒肥羜不必伐木而君臣怀焉朋友洽焉家人妇子宜焉小雅之遗犹有存者斯可以观也然则与于方氏之燕称觞沃洗卒事而退徒以爲生辰爲寿之尝而懵无观感者斯犹在君子之后也巳孟旋以万历丙午与余同举于南京孟旋弟畜余者十五年于此登堂拜母退而歌棠棣伐木者宜莫先于余矣然余文不具书者以爲小雅之废兴所关于世道甚大谨而书之则余二人之交谊固可以包举也是爲序姚母文夫人寿序阊门之吴趋里门安绰楔崇台俨然姚节母文氏夫人所旌表门闾也登其堂素题朴桷夹窻助明树之眉曰绛趺姚子希孟读书奉母其中者也旌门之明年戊午而夫人始寿姚子将应进士举迟回乆之以初度之日寿夫人而后行于是姚子之友瞿子纯仁何子允泓曁谦益辈相率奉觞寿夫人入门主人肃客就西阶诸子降等而左辟客礼也夫人闯门而见客诸子沃洗取爵以献诸子拜夫人答拜仰而瞻夫人之容冰淸而玉栗洒如也已而姚子率其子徧拜诸子姚子拜于前二子拜于后行列如舒鴈济济翔翔如也礼成诸子揖钱子子其进而称诗称诗以寿古也钱子曰善哉谦益请称白华之诗夫白华之篇次于南陔南陔孝子相戒以养而白华言孝子之洁白也束氏之补南陔也曰馨尔夕膳洁尔晨餐而白华之三章则曰鲜侔晨葩莫之点辱盖必莫之点辱而后膳斯可以言馨餐斯可以言洁也甚矣束氏之善言孝也姚子绩学励行负丈夫之节而守处子之贞可谓洁白矣取束氏之诗以名斯堂咏歌先王之风而晨夕于夫人之侧斯之谓以洁白养矣虽然白华之在小雅与由庚诸篇相比而礼燕饮之有笙歌也笙旣奏南陔白华华黍而后歌吹相闲自鱼丽由庚以迨于由仪盖古者孝道隆卽时和年丰隂阳理万物遂而君臣燕乐太平六月之诗序与笙歌之次第固可以互见也夫说诗者以谓小雅废则四夷交侵而中国微其系于邦家甚大然而白华兴则小雅之能事举矣今天下多故戎马生郊姚子慨然蒙霜雪凌河冰奉其洁白之身以见于吾君姚子之诵白华久矣其亦有小雅之志乎记不云乎居处不庄非孝也事君不忠非孝也涖官不敬非孝也朋友不信非孝也战陈无勇非孝也由此言之博施备物驯至于断一树杀一兽必以其时而后白华之所谓洁白者乃全也在姚子勉之而巳矣夫人闻之憙曰不亦善夫趣觞觞诸子顾而命姚子曰行矣寿杨母侯太孺人六十序崇祯九年十一月吴郡杨解元维斗之母侯太孺人春秋六十维斗将偕计吏上公车爲其母举觞上寿然后就道太史徐君孝廉张君郑君辈咸洗爵布币往与于会而属余爲称寿之文太孺人庄简公之妇而端孝先生之配也其在母氏则以㓜孤育于从兄给谏君其所以爲女爲妇爲妻爲母闺门内外具有仪法固未可以更仆数而史巫纷若之词又非所以荐于太孺人也经有之事亲孝故忠可移于君维斗辞亲而事君将自今始太孺人爲女爲妇爲妻之道尽矣而爲母之道方显则所以爲太孺人寿者其在斯乎予尝观汉元延元寿之闲灾异锋起一时直言极谏摩切人主者多矣而鲍宣谷永爲最然史称永谅不足而谈有余专攻上身及后宫而党于王氏宣后先谏争少文多实其所言三始之会七亡之阨谓极毣毣之思退入三泉诚亡所恨至今读之犹欲掩卷流涕也宣之流风及其孙昱至使人主谓忠臣之子复爲司隷不知其家世何所承借若此及观桓少君称先姑之言则曰存不忘亡安不忘危乃知宣实有母其所爲竭忠尽节痛切击排于三始七亡之会际无所忌讳盖其母之遗敎而史未及备着之也今天子神圣中兴维斗将执此以往佑助太平不当言汉季衰世之事然四方多故虏宼交讧六符之效未奏而三始之蚀有征易曰危者有其安者也亡者保其存者也可不念哉古之贤母所以敎戒其子者一也太孺人居恒熟习图史之训施于维斗者其不后于鲍氏之母亦巳明矣宣尝言朝臣亡有大儒骨鲠白首耆艾魁垒之士论议通古今喟然动衆心忧国如饥渴者维斗年未及强仕岿然如大人长德一旦登朝度中朝所指目大儒骨鲠魁垒之士罕有其比自今以往存亡安危将在于子之身可不勉哉诗不云乎侯谁在矣张仲孝友使文武之臣征伐而与孝友之臣处内此宣王之所以中兴也宣后先谏争劝人主举贤去佞急征傅喜何武龚胜之流可与建敎化图安危者宣奉其母之敎训留心于国家之存亡安危者其指要如此天子方辟门开窻号咷博求维斗以张仲孝友之人抱忧国饥渴之志其将奉太孺人之敎以大有爲也如宣衰世之臣岂足道哉太孺人御长筵列孙子寿觞旣举戒维斗而遣之诸与维斗厚善者舒鴈行列在子姓之位亦将侧耳耸听与闻其语他日当胪传之曰此太孺人所以敎戒维十建敎化而图安危者也书之管彤传之国史不第如鲍氏之母以其妇之口语仅而有传也以此爲太孺人寿不亦可乎太孺人曰善敬举君之觞周忠介公夫人六十序忠臣义士天地闲之元气国家之优䘏而崇奖之者非爲其私也所以自实其元气不使之沍伏而重伤也虽然不独忠臣义士之身后有运命也亦视国家之福焉有如天命不尝而景福不再运祚促数祸乱洊仍虽有忠臣义士理之无其人而卹之无其候则国家从可知矣故曰视国家之福也三代而下忠臣义士之最多者莫如汉宋汉之李固死十余年得见存录其女犹惴惴戒其弟无一言加于梁氏而党锢诸贤收掠诛徙涂炭于阉寺之手其后以黄巾贼起大赦党人亦未闻有所褒䘏也有宋之党禁错互于绍圣元符崇宁之闲其中一再牵复继以禁锢迨于绍兴改元始顾念追复在南宋偏安之时而社稷之灰烬已久矣宋自元祐以后干坤宇宙如在雾雺晦蒙之中日出而隂云不駮雨止而轰雷犹殷此所谓大命不尝而景福不再者也我国家深仁厚泽度越汉宋疾雷迅霆之下亦有毕命致身之徒其甚者莫如二正之季而褒䘏之优且亟者亦无如二正之季若天启寅卯之事则余所身历也当是时士大夫蹈逆阉之祸几徧天下而吾郡周忠介公爲最烈当其得祸之时锒铛错互牢戸嗔咽沸腾匈惧曾不可以终日不及三年圣天子施生僇死区明风烈书俨星辰绰楔薄云汉卹典之尤异者亦莫如忠介方祸之殷也如骄阳盛夏之时雷电发作天地㝠晦俄而云解雨息天淸日朗支頥伏枕之余促数如小刼而依稀如昔梦岂不快哉忠介卹后之十五年而其夫人年六十忠介之墓门祠庙俨然如神明而其子姓兰玉森茁高明显融里之亲戚朋旧相与醵钱具羊酒往贺而征余文以爲序夫人于设帨之日悼碧血之如新嗟白首之不作固将流涕霑襟停盃而叹息也巳而覩家门之吉祥思国恩之高厚又将炷香执爵北向而百拜也余故略祝嘏之尝词而称述国家之深仁厚泽逈异于汉宋以佐夫人百年之觞与万年之颂焉若夫人之内行金玉以相庄齑盐以自励所以相其夫而昌其子者当有刘子政范蔚宗之徒序而传之固无所事于余言也太仓张氏寿宴序崇祯丁丑翰林院庶吉士太仓张君天如之母金孺人年六十矣是岁十月初度之辰天如偕其兄弟稽首上寿于是天如之友张君受先与其及门之徒合吴越数十州之士相与铺筵几庀羊酒称觞于孺人之堂下而请余爲介寿之词余读诗至六月之序以爲小雅旣废则四夷交侵而中国微矣然鹿鸣以下二十二诗如伐木之燕朋友南有嘉鱼之乐与贤菁菁者莪之乐育材上比于鹿鸣四牡下比于南陔白华而天保以上采薇以下出车杕杜蓼萧彤弓错出于篇什之中甚矣诗人之知王道也治古之世朋友辑睦贤材衆多相与讲明忠孝之谊以事其君亲四牡之相劳也南陔之相戒也皆朋友之谊也宣王之中兴也文武之臣征伐孝友之臣处内故其诗曰文武吉甫又曰张仲孝友夫是以北伐南征车攻吉日复文武之竟土而诗人美之及其衰也䜛谄竝进大夫悔仕谷风之弃友苏公之刺䜛与夫蓼莪北山之诗继正月十月而作四夷交侵而中国微职此之故繇此言之朋友之不交贤材之不育而望小雅之兴也其可得哉吟天下方全盛圣天子比隆于文武成康非宣王之可拟天如以命世大儒在承明着作之庭讲道论德离经辨志昌明伐木菁莪之谊于斯世于孺人之称寿也耆艾近前俊乂列后鱼鱼雅雅以献以酢其爲孝养也大矣视束氏之补亡求南陔白华之义于晨餐夕膳之闲固不可同日而语矣数十年以来持国论者以钩党禁学爲能事驯至于虏宼交讧国埶削蹙朝廷之上惟无通人硕儒通经学古修先王小雅之政敎是以若此善哉天如之寿其亲也吾有望矣旣醉之歌攸摄也其卒章曰釐尔女士从以孙子卷阿之歌矢音也其次章曰尔土宇昄章亦孔之厚繇旣醉言之则交友之道归于事亲繇卷阿言之则得贤之效章于辟国观于张氏之寿宴有笾豆静嘉来游来歌之思焉斯可以观感巳矣余之爲此言也不独爲孺人祝也以爲本天如寿亲之意以修先王之政敎则旣醉卷阿之什可复矢于今世而小雅之废兴可勿道也何母丘太孺人七十序崑山何非鸣举进士令南昌之八年而其母丘太孺人春秋七十崇祯十二年七月爲设帨之辰非鸣之故人与其门弟子胥往称觞堂下先期而来告曰某等之与非鸣游也非鸣方弱冠得侍非鸣之尊人元钖先生因以知太孺人之贤当是时先生一老逄掖耳非鸣又不得志于有司某等闲过非鸣小楼临轩夹窻助明牀几研席秩秩如也客坐未几殽蔬杂进茶香而酒㫖客赋旣醉主人固留不听去促席杂坐欲起被肘太孺人每供张至旦以爲尝非鸣跳踉自喜如贵游子弟其家之寛然有余可知也非鸣再困春官掌敎钖山钖山之弟子员与四方来学者戸外之屦恒满太孺人度身量腹以供诸生酒食视非鸣爲诸生时则少窘矣非鸣爲令数年其家产益落所居小楼鬻以给官徙其家于荒江寂寞之鄕某等薄游南昌宿县署中席门苇壁破帏敝几椅败不可坐则纬萧缚之太孺人篝灯纺织夜分不休晨起手挈菜蔬分授子姓臧获鍿铢秤量稍溢则动色訽詈太孺人衣敝不纫饭麄不释左支右吾有今无储视非鸣在广文学舍其窘弥甚无论爲诸生时也非鸣每自伤久宦减父产念太孺人食勤攻苦早起夜息每忾然太息久之称觞之日踧踖无所容自恐不得比数于人子某等无以爲非鸣解也敢以请于夫子予曰固也独不见太孺人之生日南昌之人一家之中仰父俯子龀童耉老有一不爲太孺人祝者乎一邑之中士者于庠农者于野贾者于市负担者于途缁黄者于寺观关索者于囹圄有一不爲太孺人祝者乎若此者皆以颂非鸣之廉食其德泽而归美于太孺人也贪酷之吏人必诅之诅之必及其父母廉平之吏人必祝之祝亦必及其父母故曰祝有益也诅亦有损诅诚有损则祝之有益焉必也祝者之辞曰百岁千岁出于巫祝之口则人皆笑之若出于亿兆人之口曰百岁则百歳也曰千岁则千岁也此信而有征者也邠人之诗曰跻彼公堂称彼兕觥万寿无疆甚矣邠人之善祝也周公陈之夫子存之以爲风雅颂备焉岂犹夫巫祝之聒耳哉繇此言之太孺人之爲寿也大矣非鸣之祝太孺人也亦巳多矣太孺人飨邦人之朋酒以是爲子孙长筵听舆人之歌诵以是爲金石钟鼓固将听然引满举万年之觞非鸣又何所不怿而诸子之登堂献寿也亦何患乎无词也哉诸子曰善哉夫子之言请书之以爲序且以征于国史使后之传母师廉吏者有攷焉松陵张氏寿燕序松陵张异度以丁丑岁寿七十其配徐孺人少异度一岁今年丘月其设帨之辰也先是异度之寿也念予在请室中不忍合乐燕会命其子孙引谢賔客客多不成享而退至是则里之士友爲孺人称寿者相率诣余乞言以当祝嘏之词而予其可以巳手孺人生于高门归于儒素有手挽鹿车之勤有交儆鸡鸣之谊用能相其夫子攻苦食淡茂着令德以娠育其子孙诗所谓令妻寿母孺人有焉今玆之称寿䦱门负墻洗爵而献酬者非乡之寿耉则国之秀民也殽不过豆肉酒不过三爵少长忻忻揖让卒事斯可以爲儒雅之会矣异度所居泌园名士陈惟寅之緑水园也其后陈简讨嗣初亦居焉嗣初负瓮出汲跪以进母御史从篱下窥之驰奏旌其母子故老至今能道之今异度与孺人衡泌乐饥不应征召而其子若孙怀文抱质有陈五经父子之风三百年来吴中高门鼎贵与烟云变灭者多矣登斯堂也名园之水木犹故篱落之歩屧宛然陈氏张氏孝友文章风流相接此鄕邦之美谈而吴趋之盛事也以人世之显融赫奕进于异度夫妇之前犹春风之过耳也征斯园之故事道先正之遗风用以佐百年之觞庶爲之听然而一笑乎里之士友与于张氏之寿䜩卒饮而退者莫不百尔相戒有自古在昔敬身修行之思焉斯不独一家之庆其亦可以观感也已予旣解网生还闻孺人之寿感异度爲我却贺之意欣慨交集而又以屛居墓田未能命百里之櫂从诸君于䜩会之末也爲序其言以诒之凃母王夫人五十序神宗之末年权奸错互党论昌披漳浦凃通政振任在郞署中独身抗其锋危言素节白首不少变而通政之子太学生仲吉当圣主震怒诏狱危急抗疏以救淸直之臣扺冒万死慬而得释遣戍辰阳道经吴门以予爲通政之故人也契阔相存挥泪道故巳而曰仲吉之母今年五十矣仲吉万里荷戈不能追随稚齿称一觞于堂下徼惠于夫子得一言以爲寿庶可以解慈颜而慰游子乎嗟乎通政触党论遭奄祸先后立朝不满百日所仅免者锒铛考死耳而周中丞之祸闲关险阻相与共之夫人偕一老妪劒中丞㓜子匿海上窥户者无停屦惴惴如也仲吉之北游也戒之曰无尽言无府祸仲吉诏狱报至家人号哭相告夫人怡然曰儿之行也我故知之儿能以此死不愧其父足矣夫人之相夫敎子克引大义如此昔阳城爲司业出拜道州太学生何蕃等叫阍吁天朝廷不听其后朱泚之乱正色叱六舘诸生举不至从叛今宫詹之狱不但如阳城之出牧蕃无罪而仲吉以此得祸欧阳詹之所谓仁勇人者仲吉奚愧焉蕃之在六舘闵亲之老揖诸生归养诸生至闭蕃空舍中仲吉出游太学负笈而出赭衣而归违亲之养投荒于五溪胡服之地其于蕃何如也古之贤母教诚其子也介母之以偕隐爲无憾也固而近于怼范母之以齐名爲不恨也节而近于侠夫人之出而戒其子也得祸而怡然也其意豁如其言蔼如也称寿之日感圣主之仁明思国恩之浩荡炷香稽首以颂万年岂以壮子不在侧而顾语侍婢有刺刺不能舍然者与仲吉之不媿于何蕃也其爲蕃之归养亦巳多矣而又奚憾焉蕃之仁勇欧阳詹称之韩退之爲之立传然后蕃之名始立余之文不足以继退之又不遑爲仲吉立传然蕃虽有父母无可称述而通政夫妇大节焯焯国史彤史胥于予言有征焉则又退之所未及也潘母汤节妇序渤海张任甫来告我曰新安潘生令范母汤氏年六十矣汤之归于潘也三年而生令范又三年而寡自誓立孤三十有七年而旌门之典不举有司之过也愿吾子赐之言将以爲征予读欧阳公五代史记载王凝妻李氏事于其所以论礼义廉耻愧五代之爲人臣者未尝不掩卷三叹焉而又以谓尤莫甚于宋靖康之难宋之公卿大夫朝金夕楚媚戎虏而雠君国者其灭絶四维盖古今所未有也夫天下之所谓崇高富贵莫先于公卿大夫而其所贱简莫甚于仆妾一旦有事背主卖国者必公卿大夫而仆妾之流感槩立节者时有然则公卿大夫固不足重而仆妾亦未易轻也然而匹夫庶妇不幸而当风敎凌夷之日捐躯断臂道路环聚爲之弹指泣下而或不得以自达于有司终身灭没者有矣夫匹夫庶妇之节灭没如鸿毛而背主卖国者乃接迹于世相劝而爲之此岂可视爲细故与潘故新安甲族于今爲庶潘生之母又爲之侧室然感槩立节如此世有欧阳公其必有取于此矣今也所司不上闻宗伯不下询乌头绰楔之建未有闻焉岂风敎休明固所谓尧舜之民可比屋而封者而旌典不能遍与抑今之公鄕大夫皆被服节义无若五代宋之爲臣者而无庸旌是以愧之与诚若是则潘母之节虽终灭没不闻余固无憾焉耳矣不然匹夫庶妇之节不表于盛世有司之过终未可以免也余故因任甫之请而序之以征焉且以有望焉尔毛母戈孺人六十序毛生子晋之母戈孺人年六十矣诞辰在今年孟秋而称庆以履端之月子晋之父以孝弟力田称爲鄕老而孺人以勤俭佐之广延名人硕儒纵其子游学以成其名称觞之日亲知賔从杂沓致辞咸相与颂孺人之寿岂而祝子晋他日之显融高明以受福于其母爲未可量也予读七月之诗说诗者以谓一篇之中具有风雅颂而其诗曰十月获稻爲此春酒以介眉寿十月涤场朋酒斯飨先王之世敎化行而风俗美人知有力田养老而巳豳雅之兴小雅之所以作也始于南陔白华而达于由庚由仪七月之诗雅颂之所以兼举也治古旣远士大夫骛于声华冨贵以求娱说其亲如潘安仁闲居赋之所称者于稽其世盖有不胜嘅叹者矣孺人夫妇以孝弟力田起家其于所谓食郁剥枣筑圃涤场之事皆躬亲爲之以率先其家人而子晋之所以寿其亲虽尽志尽物亦不失其素风如所谓获稻酿酒以助养老者毛氏传曰春酒冻醪也疏以谓卽三酒之淸酒今之中山冬酿接夏而成者也时和年丰禾稼旣纳冬酿冻醪田家作苦在在有之子晋以此献于其亲慈颜怿和賔朋燕喜不巳足乎轻轩之扶御长筵之罗列如潘氏之所夸诩者殆不足当其一盻巳矣而又何述焉子晋有志于学古之道者又少而授毛氏诗予故爲之颂豳雅使之自致于小雅诗人之义而知夫世之以显融福祉相颂祝者爲不足道也牧斋初学集卷第三十九牧斋初学集牧斋初学集卷第四十牧斋初学集卷第四十序十三昨非菴日纂三集序古之君子能相天下谋王体而断国论者其所以修德居业朝夕交戒未尝不原本于学汉唐以来权臣倖子误军国而祸身家前车后辙相望而不知戒其昏瞀渍败未有不繇于不学者也古之言那诗者称曰自古古曰在昔昔曰先民故曰昔我有先正其言明且淸国家以宁都邑以成庶民以生谁能秉国成不自爲正卒劳百姓言相天下者之不可以不学也相天下者犹医师也上医医国以康济一世爲能事而自顾一身隂滛蛊惑狂易丧志我躬之不阅而何以理天下六经语孟之书犹医经之灵枢本草也史传之所纪载是非失得淑慝善败犹秦越人之难经叔和之脉经忠州之集验方也有一病必有一方人之新病日增而古方固巳犂然具备在善取之而巳矣古之善医国者吾得两人焉子文之相楚也朝不及夕楚成王朝设脯一束糗一筐以修子文孔明之相蜀也曰身死之日不使内有余帛外有财以负陛下古之君子居大位享令名制谨其节度裁减其嗜好约身量腹而不少假易者何也以爲天地之美不可尽尽则造物憎之生民之利不可专专则隂阳患之国家之宠利不可冐人主之知遇不可负冐且负则祖宗殛之鬼神诛之故曰吾非恶利而逃之以逃死也人祸莫重于蕴利而天道莫甚于恶盈吾于此得古方二焉邹长倩之戒公孙弘也赠以扑满曰器以畜钱满则扑之士有聚敛而不能散者将有扑满之败盖寛饶之规许伯也视屋而叹曰富贵无尝忽则易人此如传舍所阅多矣师长倩之言火齐堆盘胡椒累屋者愧矣师寛饶之言遂取武库先输上第者诎矣鼎可以无折餗可以无覆负乘可以无宼至而器可以无盗夺矣呜唿卢医不自医扁鹊仓公之不免于刑僇也岂不可以爲儆戒哉大中丞闽中郑公登第服官朝暮盐秋萤冬雪丹铅吾伊矻矻然如老儒生着昨非菴日纂三集本天咫则民彜参神逵极物变其要以褆躬矫志磨钝励俗归本于仁义遒德醇如也公生平公忠淸正勤劳廉辨旬宣保釐茂着声蹪盖所谓上医医国者是书则公之难经脉经与其验方也公之爲人可以相天下而爲是书则可以敎天下之爲相者夫爲书而可以敎天下之爲相者斯其爲医国也远矣公岂非百世之师也哉崇祯癸未中秋吉日序时子求期思集序辛巳二月子求在固始作诗五百余言叙述中原宼盗杀掠流亡之惨酷而勉故鄕以绸缪桑土之义题曰寄江南行余读而叹之曰此元次山之舂陵行也自慙非杜子美不能隐凡属和发挥其微婉顿挫之指酒阑灯炧长吟雒诵所谓感彼危苦词庶几知者听而巳旣而子求考最赴阙天子亲召对称㫖首擢爲兵科给事中逆奴入犯卽命巡视眞定城守奴退督漕江西便道归里而以期思集属余序之子美之览次山诗也以爲盗贼未息知民疾苦得结辈十数公落落然叅错天下爲邦伯万物吐气天下少安可待矣子求则巳司谏议掌封駮出入赤墀靑琐之闲天下邦伯之不得人万物之不吐气子求之责也岂犹夫次山以典郡爲事守刺促于征歛符牒之闲者乎子求思今天下治乱孰与唐之大历次山之论刺史曰若无武略以制暴乱若无文才以救疲弊若不淸廉以身率下若不亨通以救时须乱将作矣宜精选精择以委任之固不可拘限官次得之货贿出之权门也次山一刺史谢上能极论天下民穷吏恶讥切权门子求今日所以献替明主其道安出古者孟春之月行人以木铎狥路采诗以献之太师以闻于天子子求之行也其亦有采诗之志焉诚欲采诗以献则必将以寄江南之什爲卷轴之首斯固次山子美所爲呻吟叹息而不获献其危苦之词者也有舂陵之诗而被国风之採圣天子陈而用之邦伯得人万物吐气盗贼灭息而天下乂安此诗之爲用顾不大欤次山诗曰思欲委符节引身自刺船将家就鱼菱穷老江湖边子求行矣余穷老江湖无符节可委辍耕刺船俟子求之嘉命于鱼菱之闲当更爲之序以张之崇祯十六年中元日序石田诗钞序石田先生诗集凡十余本余与孟阳居耦耕堂互爲评定差择其尤隹者若干卷石田之诗才情风发天眞熳烂抒写性情牢笼物态少壮模倣唐人闲拟长吉分刌比度守而未化晚而出人于少陵香山眉山劒南之闲踔厉顿挫沈郁苍老文章之老境尽而作者之能事毕其或㳂袭宋元沈浸理学典而近腐质而近俚则断烂朝报与村夫子兎园册亦时所不免玆钞固已尽汰之矣稼轩苦爱石翁畵一缣片𥿄搜访不遗余力名其斋曰耕石遂刻诗钞藏之斋中幷彚其古文若干篇及余所辑事略附焉刻成属余序之石田之集李文正吴文定两先生叙之详矣余可以无赘也窃惟石田生于天顺长于成弘老于正德初当国家昌明敦龎重熈累洽之世其高曾祖父爲文士爲隐君子旣富方谷涵养百年而石田乃含章挺生其产则中吴文物土风淸嘉之地其居则相城有水有竹菰芦虾菜之鄕其所事则宗臣元老周文襄王端毅之伦其师友则伟望硕儒东原完菴钦谟原博明古之属其风流弘长则文人名士伯虎昌国征明之徒有三吴西浙新安隹山水以供其游览有图书子史充栋溢杍以资其诵读有金石彜鼎法书名畵以博其见闻有春花秋月名香佳茗以陶写其神情烟云月露莺花鱼鸟揽结吞吐于毫素行墨之闲声而爲诗歌绘而爲图畵经营挥洒匠心独妙其高情远性和风雅韵使天下士大夫望而就之者一以爲灵山异人不可梯接一以爲景星卿云咸可目覩式其屋庐以爲柴桑之三径候其至止以爲雒阳之小车人亦有言太和在成周宇宙闲而先生独当其盛顾不休与文定序石田之诗拟于唐之陆鲁望鲁望当唐之末造爲卢擕李蔚所荐辟未就而卒比于皮袭美盖慬而得免视石田生本朝全盛之时称大隐跻大耋者何可同日语哉读两公之诗而论其世不能不爲鲁望惜亦不能不爲石田幸也揽笔而爲之序回翔卷帙闲盖不胜其忾叹云尔崇祯甲申春月虞山钱谦益谨序归文休七十序余与嘉定李长蘅游因以交长蘅之友新安程孟阳崑山归文休三人者皆强学好古能诗文善畵跌宕世俗摆落荣利其与余交久而弥笃盖所谓素交者也崇祯十六年文休年七十以除夜爲县弧之旦其子继登庄将具椒盘岁酒遍召亲知欢飮上寿而请余爲䜩序文休爲太仆熙甫先生之冡孙风流儒雅称其家儿墨兵笔阵可以横埽千人而屡不得志于有司作爲歌诗淡荡顿挫倚弦度曲曼声长歌歌罢酒阑意不自聊则放笔爲风枝雪篠以伸写其激飏结轖槎枒突兀之致箪瓢屡空凝尘蔽榻其自守泊如也晚而诸子皆有俊才能世其家学则相与发太仆之文章端拜雒诵求其所以不愧于古人者以余之固陋谓其知以瓣香事太仆遣其子就而问焉于是太仆之流风遗书粲然于斯世矣余读太仆集中有寿其鄕老儒张子之文盖爲其诸弟子作者其言以爲往至京师见有衣玉带乗白马黄金络马前后呵拥者俨然子之先生爲之叹息今其人不知安在吾又安能舍子之先生而羡彼爲哉当文休爲诸生祭酒声光籍甚吴中辁材少年有欲希望其咳吐而不可得者无何而其人登上第操化权爲鉅公国老矣无何而东山再起爲天子之师臣称伊周颂功德者遍朝野矣当此之时文休之自视于斯人何如又无何而冰山頺台宿坼幞被就道锒铛急征指厓州之图爲登仙望槃水之赐爲加礼当此之时斯人之自视于文休又何如也称寿之日与亲知引满剧谈追思太仆之云不能舍子之先生而羡彼者能不爲之停觞一笑乎且吾所与游三人者长蘅絶哭宿草孟阳归老故鄕独余与文休相去百里落落如晨星之配月余衰迟屛废与文休共一老书生耳天下方多故相与抱遗经养残生优游于荒江寂寞之滨岁时多暇扁舟过从契阔谈䜩赋诗道故此亦吾党之美谭人世之善事也吾所以爲文休寿者如是而已若夫生辰爲寿之词太仆所谓横目二足之徒皆可爲者二子学古之道固将吐而弃之而余岂以是爲文休诵之乎曹母陈孺人七十序嘉兴曹母陈孺人者故宫詹孟尝陈公之女端州别驾曹公之配而陈子愫悃恂恪之母也孺人今年寿七十季冬望日爲设帨之辰其叔子恂字子木以壬午举贤书癸未秋试南宫不第归爲孺人称百年之觞偕其昆弟请称寿之词于余余尝闻孟子之言矣论事曰事亲爲大论守则曰守身爲大曾子孟子之师而受孝经于夫子者也盖尝轻齐楚之禄终身不仕而其敎门弟子则曰战战竞竞如临深渊如履薄冰其奉父母之身全而归之若此之重且难也子言之曰含菽飮水尽其欢斯之谓孝然则圣贤之所谓孝者可知已矣潘安仁之赋闲居也以爲太夫人在堂有羸老之疾何能违膝下色养屑屑从斗筲之役其所叙述版舆轻轩班白稚齿赋家至今以爲美谈而安仁则固非庸庸佼佼有才无行者也一失身于孙秀厠二十四友之目白首同归䧟于大僇士君子急于功名浓于仕进立身一不愼亏体辱亲生平之修名内美举不足以自抜唐之柳子厚刘梦得亦犹是也小雅之南陔孝子相戒以养也白华孝子之洁白也有白华之洁白而南陔之养其亲乐而安之有终身之养而无一朝之患斯之谓守身斯之谓养志虽崇伯子之顾养也亦若是则已矣宫詹无子孺人以弱女爲男使宫詹幸中郎之有女忘伯道之无儿至于今诸子犹沿外家之姓不忍遽改也服宫詹之敎训具着仪法居平以名节道义敎诚子木昆弟重规叠矩蔚爲硕儒守身事亲之道不愧于白华之孝子久矣子木顷自长安归覩冰山之乍涣瞻玉烛之方新阅历世变盱衡时事太夫人称寿之余从容顾问杯酒之闲如麻姑见蓬莱水浅海中行复扬尘也能不爲之停觞叹息乎小雅谷风之什无将大车与小明相次而其序曰无将大车大夫悔将小人也小明大夫悔仕于乱世也曰嗟尔君子无恒安处靖共尔位正直是与神之听之式谷以女郑氏以爲嗟尔君子谓其友未仕者也明君用善入则必用女神明若祐而听之不汲汲求仕之辞也今天下非悔仕之时而士大夫惕惕然有悔将小人之虑子木昆弟小明之所谓未仕者也故曰温温恭人如集于木又曰胡不相畏不敬于天子木昆弟进而献寿于孺人歌南陔白华退而咏无将小明之章以相朂也孺人闻之必将听然燕喜寿觞举而慈颜和天下之能寿其亲者其有如此者乎子木昆弟从游于余学古之道者也余故举圣贤小雅守身事亲之道以告之生辰爲寿之尝词置不复道云寳应李侯寿燕序招远李侯举进士爲寳应宰朞年而政成于是江都令阙侯兼摄江都篆台使者以江都附郭雄紧请移侯于江都而寳应之士民皇皇乎惟恐其失之也侯始至之日奉其母夫人以俱至是则就养于江都六月之某日爲侯之诞辰寳应之人相宰具羊酒舟车百里相属于道爲侯称贺而因以上寿于太夫人年家子李生黼臣属余爲祝嘏之辞侯之父宪副公兄弟同举南宫皆以道德方闻有闻于时侯积习名敎母夫人身爲母师以七箸课平反故侯之治邑廉辨慈惠人以爲衆人之母而尤推本于太夫人之内敎咏歌而颂祝之固其宜也诗不云乎朋酒斯飨曰杀羔羊跻彼公堂称彼兕觥万寿无疆又曰鲁侯燕喜令妻寿母古之君子爲民父母忧喜相关而燕飨相报上下之闲如此其驩然也今之世吏虐使其民民疾视其上赋役重烦征发促数虑叹嚬呻自上而下蹙蹙然如不终日安所得余生暇日而修公堂燕喜之乐耶李侯之得此于今日也斯已难矣居今之世而公堂之上觥筹交错笑语卒获彬彬然有朋酒羔羊之风斯其爲世道之庆亦可书也已唐上元三年楚州刺史崔侁献定国寳玉十三枚云楚州寺尼眞如恍惚上昇天帝授以十三寳曰中国有灾宜以第二寳鎭之遂改元寳应国家方全盛非有唐中叶之比而戎羯之祸骎骎近于安史侯爲今在上元获寳之地所以爲圣主献者视崔侁云何传曰得贤爲寳上元之鎭国者以第二寳殆不如今日之有第一寳也太夫人母师之敎自一邑及天下上帝临汝万寿无疆又岂楚州尼之恍惚见帝者可同日而语耶李生以吾言将之可以侑一觞矣吴白雪遗集引万历中竟陵吴白雪爲吴兴守掘地得石于郡斋茂树下爲元丰时物镌玉笋二字最奇古退公之暇摩娑竟日去官无长物擕之以行吴兴至今称风流太守有杜牧之苏子瞻之余韵其后娄迁备兵佐宁夏军用胡僧招降银定出平虏塞登抚夷台虏罗拜帐下进名马数千蹄命畵工作银定归欵图爲诗记之杜牧之好论兵注孙武书自谓因而用之如盘中走丸而不得一试以死吴公视牧之可以雄矣余最爱吴兴山水尝与范东生程孟阳再泛夹山漾咏欧阳公吴兴水晶宫楼阁在寒鑑之句倚擢扣舷徘徊不忍别今读白雪遗集吴兴山水轻淸寒碧恍忽在卷帙中楚人之文以豪放跌宕爲主而吴公独不然岂文章山水故有宿缘吴公之风流故当与牧之子瞻长留于岘山霅水闲而斯文爲之魄兆耶公之子孝廉旣闲访余山中奉其遗文乞叙爲书其篇首如此陆鲲庭文集引武林陆鲲庭进士㳂袭家学昆弟兢爽鸾停鹄峙掉鞅文场鲲庭先举南宫遂得肆力于文章后先数万言纵横下上举世作者未能或之先也本朝淛中人才莫先于于庭益王伯安巳巳北狩则廷益柱定迁之议威武南巡则伯安建廓淸之烈两公之文具在大抵明白正大光明俊伟如三光之烛幽如五糓之疗饥何尝如后之人寻行数墨祭獭点鬼以剽贼鬭俪爲能事哉鲲庭之文取材博抒意远筹策安危激劝忠义其光熊熊然其文彧彧然盖有意爲庭益伯安之文而非近代之文也顷者奴宼交讧南北闲阻士大夫相向輙攒眉挼手有无人之叹夫所谓士大夫者皆国家之人也平居持利禄养声势岂不项背相望一旦缓急则曰无人不知其自视须眉靣目果何等耶廷益伯安亦犹人耳果有四目两口三头八臂耶鲲庭知廷益伯安之文则当爲廷益伯安之人敌王忾而雪国恤横竖侧出自附于两公之后吾深有望焉鲲庭祥琴不远将出而谋国余爲叙其文以勉之庻几邹长倩之所以遗公孙次卿者若绕朝之赠士会曰子无谓秦无人则非余之所敢也南征吟小引睢阳袁伯应以名臣之子牵丝郎署负文武大略博雅好古散华落藻輶轩问俗戎车出塞山水登临友朋谈燕揽採风物伸写情性所至必有诗而其诗高华鸿菀苍老沈郁亦与境而俱变当其督饷辽左历览关塞指顾毳幕筹䇿表饵欲以尺组系单于故其诗纵横顿挫若田僧超临阵作壮士歌使人有车驰马骤投石横草之思已而休沐里居扞御孤城搘拄强宼主忧臣辱以四郊多垒爲耻故其诗凄淸悄厉若刘越石登楼长啸使人有云深月近褁创飮血之恐至其榷关南国登车奉使江南隹丽之地风声文物与其才情互相暎带而羽书之旁午民力之凋敝持筹蒿目又逬逼于胸中故其爲诗曲而中婉而多风古人感怀讽谕纒绵恻怆之致往往交惊杂作语曰登高能赋可爲大夫其伯应之谓乎榷政告竣颂声塞途关中警急秉钺者急需戡定之才君且奉简书驱车以往则其诗当益雄昔杜子美天寳入蜀思秦中之盛而痛其陷没秋兴诸篇至今令人流涕今长安关河四塞自古帝王之州一旦爲螘贼残破伯应之忧愤视子美又何如韩退之从裴晋公蔡州归师次潼关有日出潼关四靣开相公亲破蔡州廻之句古人文士咸爲吐气上方临遣授钺如晋公故事伯应其将有雄篇丽句继退之而作乎余将泚笔以和焉纯师集序太末余子式如矫志学古採缉古人之文自东周至南宋凡十二卷其撰集之法取衷于西山叠山迂斋三君子以考镜古今政治兴亡得失崇奖忠孝激劝志义爲指要而风云月露留连光景之作皆不与焉夫文章者天地之元气也忠臣志士之文章与日月争光与天地俱磨灭然其出也往往在阳九百六沦亡顚覆之时宇宙偏沴之运与人心愤盈之气相与轧磨薄射而忠臣志士之文章出焉有战国之乱则有屈原之楚词有三国之乱则有诸葛武矦之出师表有南北宋金元之乱则有李伯纪之奏议文履善之指南集忠臣志士之气日昌文章之流传者使小夫妇孺俳优走卒皆爲之徘徊吟咀欷歔感泣而夷考其时君父爲何人天下国家之事爲何如呜唿尚忍言之哉诗不云乎有卷者阿飘风自南岂弟君子来游来歌以矢其音又不云乎凤皇鸣矣于彼高冈梧桐生矣于彼朝阳序曰召康公戒成王言求贤用吉士也假乐曰嘉洞酌卷阿曰戒过此而民劳板荡之什作矣此亦余子之所以抚卷而三叹者也孙子长诗引本朝吴中之诗一盛于高杨再盛于沈唐士多翕淸喣鲜得山川钩绵秀絶之气然往往好随俗尚同不能踔厉特出亦土风使然也徐昌谷江左之逸才也一见李献吉阳浮慕之几欲北靣至今爲诸伧口实皇甫子循歌诗婉丽晩年盛称嘉靖七子非中心好之屈折于其声光气𦦨耳迩来吴声不竞南辱于楚苍蝇之声发于蚯蚓之窍比屋而是求所谓长江广流绵绵徐游者未之有也夫声音之道与元气变化木客之淸吟幽独之隐壁非不幽淸凄怆也向令被之弦歌奏之于通都大邑令子野季札之伦侧耳而听之其以爲何如哉里中孙子长刻其诗数百篇名雪屋集含咀宫商组唐纬宋缘情匠意而不屑爲今日之吴声可谓踔厉特出者也昔吾吴吴文定公爲举子时已有词赋名天上玉堂之诗流传馆阁李文正以爲美谭子长之年少于文定其诗篇流传尤蚤余老且废不能爲子长长价姑引其端以告于世之爲文正者冯已苍诗序吾党冯生已苍早谢举子业枕经借史肆志千古其爲学尤专于诗其治诗尤长于搜讨遗佚编削譌缪一言之错互一字之异同必进而抉其遯隐辨其根核当其朽编断简纷披狼借鲁鱼点定靑丹勾抹梦梦然若未视也伥伥然若有求而弗得也已而疑滞通胶午释怱然而睡焕然而兴若逐宼者之得首虏也若案盗者之获赃证也盖本朝之论诗所推专门肉谱无如杨用修已苍独能抉擿其踳駮曰此伪撰也曰此假託也凿凿乎有所援据而疏通证明其所以然虽用修复起不能自解免也若近世之诗归错解别字一一举正宾筵客座辨论锋起援古证今矫尾厉角自以爲冯氏一家之学论者无以难也已苍顾不鄙余而以其诗卷请叙孟子不云乎君子深造之以道欲其自得之也又曰博学而详说之将以反说约也余以爲此学诗之法也抒山之言曰取由我衷得若神表文外之㫖但见情性不覩文字严羽卿以禅喩诗归之玅悟此非所谓自得者乎说约者乎深造也详说也则登山之蹊渡水之筏也读书破万卷下笔如有神别裁伪体亲风雅转益多师是女师得之者玅无二门失之者邈若千里此下学之径术玅悟之指归也苟卿曰诵数以贯之思索以通之爲其人以处之除其害者以持养之以是学诗也其几矣乎已苍之诗行世必有读其诗而知其学者于以箴砭俗学流别风雅其必有取于此矣余之爲序非以张已苍亦以爲学诗者告也牧斋初学集卷第四十牧斋初学集牧斋初学集卷第四十一牧斋初学集卷第四十一记一高阳孙氏阖门忠孝记崇祯十一年十一月十日奴酋兵陷高阳故少师大学士孙公死之公之子五人孙六人与从子孙八人皆死妇女童稚争先就义者三十余人公御其子姓严诸子皆被服儒素镞砺文行二郎壬子举人鉁四郎秀才鋡五郎尚宝司丞钥尤奇伟短衣匹马更侍关门善骑射晓兵事兄弟相期许愿以横磨大劒驰骛黑山白水之闲诸孙皆岐嶷崭然露头角落笔万言非凡儿也城陷之日五郎解裘血战手刃数奴奴得而脔之城下二郎战败被执奴偪降徒跣牵曳荆棘蔟足心丛刺矗出跗上斫两臂揕其胷终不屈而死二郎子中书舍人之沆秀才之滂皆死之滂刃出腰膂创甚伏地把搔镌平其頞鼻而死三郎钤之子秀才之澋被执诳奴曰引我之圈头得见宰相以金帛予汝奴曳至老营见公方踞坐骂奴拜而起卽挼手骂曰我得见老爷足矣宁有金帛予汝曷不速杀我奴财挥刃首砰然堕于前公叹曰眞我家孙子也四郎子尚宝司丞之洁自河闲反马归力战奴刃噼其脑断其喉矢穴腹贯背而出执五郎之子之瀗使喂马不肯沸汤沃头靣糜烂而死六郞铈七郎镐皆战城下死而四郎被重伤卧积尸中僮侯果自任丘逃归见之脇中三矢镞深不可抜口张不言微举手挥果令去果脱故衣裹之负归城南庄覔水半瓢灌之气上而絶果以十四日得公尸于圏头桥告高奄以其丧归以次行求诸子孙尸乞于亲戚松棺柳翣歛以麤布而五郎七郎尸卒不可得于是太监起濳奏疏辅臣承宗子孙男妇内外亲口皆死止逃一六岁孙及其母上恻然念惨及阖门首命优卹而薛国观当国遂格其事或曰高阳令雷觉民国观之私人也黠而贪尽逐公所畜守城材官壮士尅其饷以输国观城陷逃匿国观所公长孙锦衣之淓诣阙吁天语侵县令以此逢国观之怒或曰国观雠正人君子也雠公之狥国而死奴也非爲县令也昔卞壸死苏峻之难二子相随赴贼尚书郎弘讷重议以谓许男疾终犹蒙二等之赠壶伏节国难父子幷命赏疑从重况在不疑于是壸得改赠谥曰忠贞祠以太牢赠世子昣散骑侍郎昣弟旴奉车都尉公之勲劳懋于济隂子孙就义衆于昣旴圣朝崇奖忠孝超迈典午而上无始兴之愍卹下无弘讷之駮议此可爲痛哭者也奴之陷河西也公在枢部请赠卹监军高邦佐副将罗一贵与张铨何廷魁竝立庙京师邦佐之仆高永爲主死义幷卹之以风示天下今公不得比于邦佐一贵公之子孙不得比于邦佐之仆何其傎也人言奴恨公挟辽土复四城柱欵议城陷之日必欲夷其家门灭其种族国观非奴也亦攘臂而助之呜唿助天爲虐不祥助天爲虐者奴也助奴爲虐者国观也国观诛奴孽其将不久爲之记以待焉崇祯十五年中秋日虞山钱谦益记应天巡抚军门军器库记今天子初卽位辽左方有事新城王公以太仆寺少卿陞都察院右佥都御史出抚应天人或谓公公今可以无忧辽矣公曰不然辽之忧不在一隅象恒不佞窃以谓中外文武将吏人人以辽爲事而后辽事可办也身虽在东南其敢忘辽事乎公旣受事饬戒吏士申明号令卹民隐蒐军实修城隍治楼橹薙宼盗诘奸宄大江以南所部肃然搜括帑藏得羡余二万金输之辽左简选壮士敎束伍行阵之法造营房立寝庐又建军器库若干闲贮所造兵刃火器之属营舍完固甲仗坚好军容整暇鼓角讙亮吴趋之里俨然如冲边重鎭援辽之师将悍而卒骄过城下知公有备逡巡引去闾左奸民隂怀异志与江海大盗钩连爲变咸相率首服东南得晏然无事而公遂以劳瘁得病病且不起易箦之夕口喃喃数问辽事如何关门守御如何于乎人知公之勤事而不知公之死事人知公之死于吴而未必知公之死于辽也余尝观唐孙樵书襃城驿壁以谓举今州县皆驿也未尝不叹息于其言虽然樵之所云者州县而已今之高牙大纛专制一方者其官如古之连率节鎭而其所爲能事者位署案牍请谢賔客游光扬声拜除如流其不或如唐之州县者无几也其有忘身殉国如王公者则又尽瘁以死而不得雍容揖让跻九列而登三事则世之驿传其官者其必以王公爲戒矣褒城之壁可胜志乎爲说者曰周文襄抚江南二十有二年得以安位而行其志今久任之法不行促数更易其驿传其官宜也左传载鲁叔孙昭子居一日必葺其墻屋去之如始至呜唿朝廷之大官方鎭之重任其不得比于昭子之旅舍耶士君子居官卽旦暮与回翔阅历等耳又可以久近异意耶王公在江南后先仅二年尔天启四年岁在甲子尝熟钱谦益记福建布政司修造记泰昌元年十一月福建布政司火自堂库㕔舍以至于步廊皆燬天启元年二月始撤而新之堂皇靓深库藏坚厚规摹高广皆踰于旧自某月甲子始事至某月甲子落成初火作及于库左布政使沈公命陈兵警备以捍国人母阑入救火救火者抵罪火旣息命府人库人简汰瓦砾取藏金于煨烬之中使攻金之工镕而出之藏金无恙而溢于旧额者凡三千余两遂以爲兴造之费凡木石瓦甓之直皆先给其半量工命日视其旧而加羡焉工争赴功民不知役初估费以万计及其成也不出于府藏之余金此邦之人惊而相告以谓是役也役鉅而不疲用艰而不匮灾不能害时不能诎殆天之相之非人力也宜託之文章以纪成事垂之永久古之爲政者水旱凶灾兵火之患皆有其备然必得其人而后备可举也昔者郑之火也子产命出宗祏府库各儆其事今库不戒于火兴作缮修旬月而毕举闽之火政于是乎庶子产矣辽之兵犹闽之火也河东西之奔溃鱼烂而亡迄今张目顾视莫敢议兴复焉岂事利害成坏殊欤抑天道使然欤噫使世之治辽者如闽之治火而辽亡之后犹画辽于堵墻之上如诸公之于此役也我知夫害可以利坏可以成而天道可以无问也辽之祸烈于火而治辽者坐视辽烬祖宗二百余年之封疆曾不若藩司之栋宇呜唿天下之事岂不以其人与予此邦之人也方幸缔搆之成而又有亡辽之忧因记斯役也三致叹焉其不特以着其成亦庸以告世之君子沈公名某后沈公而蒇其事者闵公某游公某其僚属赞助具在碑隂苏州府修学记苏郡之学肇自范文正公规摹宏丽甲于东南厥后废兴不一天启迄今二十年再修而再圯启圣之祠委诸草莽六经之阁鞠爲马肆明伦堂倾斜技撑凛然欲压司理平湖倪君朔望瞻谒周视而叹曰吾何忍坐视学宫之废安得精彊廉辨之士爲我仔肩是役者乎熟视诸生王一经曰无以逾子一经再拜受命乃约胄子诸生之贤者周茂兰吴铦朱寿阳徐树丕等勾会计庸不以一钱经胥史手消功单贿则三千金可办也以复于倪君倪君曰诺尽捐其赎锾以应而后先开府巡方诸公曁郡邑之长皆有佽助经始于庚辰夏四月凡五月而告成祠庙矗然楼阁翼然堂宇岿然缔搆坚致彤髹駮蔚乃八月旣望太守陈君曁倪君行释菜礼于启圣祠子弟骏奔耋老叹嗟礼成而退郡之孝秀数十人踵门而请曰愿有记也以无忘倪君之功予少游于斯学今虽退废亦犹学之老博士弟子也其何敢辞予闻之也古者井田之制旣定里有序而乡有庠八岁入小学十五入大学其有秀异者移鄕学于庠序移国学于少学诸侯岁贡少学之异者于天子学于大学命曰造士行同能偶则别之以射然后爵命焉此书所谓侯以明之时而飏之承之庸之者也中年考较命国之右鄕简不帅教者移之左左移之右又不变则移之郊移之遂屛之远方此所谓挞以记之否则威之者也先王之治天下正德利用厚生廉让生而争讼息者养之敎之而巳春令出民里胥坐于右塾邻长坐于左墪冬民毕入妇人相从夜绩歌咏余子在序室民之在壄在邑无非学也无非敎也出学而不帅敎者入学而不变者则有挞记移屛之刑于是乎制五刑而听其讼繇此观之学之所弃刑之所収也未有不先学而后刑者也论于乡升之司徒升之学升诸司马而后告于王士之论定而任官者如此其衆也则其不帅敎不变而移且屛焉者或寡矣则是学之用长而刑之用短也乱政者杀疑衆者杀四诛者不以听何其严也狱成而告于王三又然后制刑三让而罚三罚而耻诸嘉石归于圜土桁杨梏拲无非学也无非敎也则是学之意尝胜刑而刑之意尝不胜学也岂惟是哉鄕射恒于斯受成恒于斯诗不云乎矫矫虎臣在泮献馘张仲以孝友处内方叔以征伐处外亦皆乡人之子弟繇俊秀而升论者也人主思将帅之臣则于学乎取之学兴而文武之道兼举矣三代以降秦以吏爲师汉以经爲师唐人重词赋宋人重制科岂无崇儒劝学之主而不知先王所以敎化之意法律之家与诗书争驰将帅之科与文学竝设教与刑爲二文与武爲二成周之盛治岂复可几于后世哉圣天子广厉学官崇奖经术慨然思见丰芭棫朴之盛而苏学之复兴实惟其时倪君刑官也顾独以学较兴复爲已任可不谓知所先后哉居今之世姦邪竝生则思击断之吏奴宼交讧则思爪牙之士然吾以爲学兴而可以兼举者诚有见于先王敎化之原明主图治之意也昔者范文正公天章条列首以兴学取士先德行爲言其守边也所至贼不敢犯西人以谓胷中有数万甲兵吾鄕之士游是学也以文正爲师出而用世爲孝友征伐之臣斯亦可矣居文正之鄕游文正之学不媿爲文正之乡人子弟三代以下人才风俗一变而至于道也将自今日始可不勉哉予故狥诸生之请书倪君之绩因道先王之学政及所望于今者使归而刻石焉崇祯十四年十月二十九日虞山钱谦益记景宁县改建儒学记景宁县之有儒学景泰三年置县时兵部尚书孙公原贞所剙也地在县治之西北因僧寺改剙成化六年知县林堉加葺大成殿东斋泮桥二十一年知县高政增建西斋后堂地势偪陋三靣皆荒塜文庙讲堂偭背不合櫺星门两掖逼民舍学门东出委巷中正德壬申知县林杰辟门于震方自隆庆壬申以逮万历癸未知县陈严之林乔松姜师闵修葺略备然而靣势涣散像设黯淡士气窳惰而科名寥落若与宫宅地形之说相叶应焉宣城徐君日隆爲令之期年政淸民肃百废具兴建丽谯树讲堂山城下邑焕然改观祇谒庙下周视嗟咨喟然而叹曰玆地之不足以宅吾先师久矣与其修治也不如改作乃相地于县治之西而迁焉捐俸钱搜赎锾量工命日庶民子来经始于崇祯十四年之二月越二月讫工四月朔日迎先师像于郊外用释奠礼告成庙后枕乙山前朝辛峯左右翼然若趋若拱谿水廻合繇右掖左滙泮池桂山如屛鹤溪如带觚稜千云丹艧耀日诸弟子员释菜而退讲读饮射聚观太息以谓徐君之卜迁也勇其作事也敏佣工惟时役不告劳作貌显严若有鬼神佑助不可以不记也予惟庙学之设所以敎国之子弟使之以瞻以仪有所观感而兴起也景宁之爲邑分自靑田刘文成奋乎靑田桥褐爲帝者师夫独非国之子弟乎哉文成愤元政紊乱盗贼贿赂公行至欲感槩自裁及其叅石抺军事与婺州诸将士角逐于冲车飞矢之闲自誓爲元之遗民没身而已矣一旦风云玄感致命怀节触迕权奸之死不悔世之传文成者以爲出鬼入神乘风云而御六气不知其希圣希贤凛然忠孝人也文成少授春秋经义至今在人口繇文成之忠孝遡其学问之原本则先圣敎人之指意可知已矣故曰吾志在春秋行在孝经儒者所童而习之者也爲臣则忠爲子则孝用以谋王断国则可以成变化而行鬼神繇文成之学以遡于先圣先师一而已矣景宁之人士㳺于斯学有所观感而兴起焉师文成而可矣今天下虏宼交讧王师在野得文成一二辈庶可以慰天子拊髀之思其当自文成之郷人始诗不云乎在泮献馘徐君之修庙学也韩子之所谓爲政知所先后可歌也已是年六月朔日记憺归阁记故南京太仆寺少卿慈谿冯公少时读书城东揽採江山之胜每诵谢康乐淸晖能娱人游子憺忘归之句顾而叹曰异时有买山钱数缗爲阁于此署之曰憺归与通人高士读书飮酒其中可以乐而忘死矣举进士繇刑部郎出守襄阳税监陈凤横甚缚其叅随毙之狱神庙弗罪也然疏公名于御屛九年不得迁于是移病归里训二子读书者十年二子者长元飏次元飈后先举进士世以配大小冯君者也光庙御极起南京光禄寺少卿踰年迁太仆又踰年而卒公性好登渉宦游所至与山水有缘守襄多暇角巾布袍命驾独往摉得谢巖于厠溷中啸咏竟日吏人持案牍就判分司南滁官舍在琴台之畔壶觞賔客往往如醉翁所云中年里居过城东钓游故地留连不忍去久宦减产不能庀一阁每与故人谈䜩未尝不以爲叹亦听然自喜也公没而滁人思之立祀于醉翁之旁寺右有阁数楹追公之坠言树之眉曰憺归庶几公䰟魄犹来此也公没之十八年小冯君复守太仆父子同官淸德相望人以爲美谈拜公之遗像退而徙倚斯阁欣慨交集泣涕霑衣诒书告予曰愿有记也嗟乎山川阅人人亦阅山川也岘山之所以名者羊叔子之泪杜征南之碑也滁山之所以名者韦左司之诗欧阳公之酒也今滁之有斯阁也又将与公垂之北楼衞公之东斋竝峙于山高水淸之闲滁阅公耶公阅滁耶公仕宦三十年力不能庀一阁今玆之翼然于滁者视世之井干丽谯齐云而栖霞者果孰爲壮丽而久长耶人世功名冨贵一瞚而失之如浮云之变灭其可与山川相倚薄者淸名与盛德而巳登斯阁也其可以慨然而囗思巳矣昔张无尽游瑯琊寺作四贤堂诗仰二曾王欧之风流欲招东坡作客以配六一今观于冯公父子闲典刑人物故知不外求而足也刻之石以竢之公讳若愚字大成举万历壬辰进士崇祯十四年十月晦日虞山钱谦益记徐州建保我亭记嘉兴朱子梦弼司敎徐州以书述徐人之言而来告曰戏马台之左南望云龙山有亭翼然颜曰保我徐人爲户部分司郎中韩君作也君之保我徐三年矣徐方洊饥畿南山东之流移渡河而南与饥民偪处君爲食以食饿给钱以散遣居者行者部分肃然流宼警急南山盗尅日爲变集保甲千人夜据山城盗闻风散去徐之民饥不道殣宼不内溃君之力也署徐淮兵道篆不以传遽爲解巡雉堞籍丁壮设礟石修羊马墻悬金以教射手开十石弓引满破的一军叫唿相贺土宼孽东郊从数十骑其伏获二酋以归汗淫淫被马鞍也矿贼袁某东犯分拨婴城城外布营犄角败之于郝家集斩酋三首贼退折抵城南五十里桃山马步二万有奇君身自督阵败贼于中停庙杀二百余人抜营遁去移师击萧宼王六魁捣其巢仅以身免三战皆大捷贼不敢左足窥徐君之力也日者贼乗胜入雒城阙煨烬闾阎涂炭微君徐之不爲两河者几希徐之大夫士庶讙舞僦功以有斯亭妇女脱簮珥儿童怀塼堑咸谓我公保我之功不可冺也假辞以志之庶君之名与斯亭俱不朽敢具以请焉予惟徐之爲州自楚汉以来爲名鎭宋元丰中苏子瞻上书论其形险安危爲最切今天下方有事两河闲宼贼蜂起则徐当复爲重鎭韩君起郎署司仓庾无城池士马之寄而能以全力保徐屹爲金汤其功尤可尚也传曰勇夫重闭浃辰之闲而楚克其三都无备也夫无备则襄雒之两都会以亲籓节钺守之而溃有备则徐之一州以郎署守之而固然则韩君之功其可冺而斯亭其可以不作乎登斯亭也西北望芒砀刘季朱三之枌榆犹在也西俯白门楼曹公之所缚吕布也东南临吕梁吴明彻之所堰泗以灌徐也又东眺泗水三城高齐之所版筑以扼陈也落成置酒登高赋诗数百年英雄割据节鎭废兴之遗迹依俙在焉其能无慨然而思悄然而恐矣乎据要害收豪杰招利国之冶户籍饥寒强鸷之民以捍大盗苏子瞻之建白于元丰者举行于今日庶几南北晏然徐爲重鎭而韩君保我之功其有继乎书之以诒朱子以复于徐之人刻陷壁闲其不惟以旌韩之功俾有官君子往来于斯者咸得以览观焉韩君名昭宣字次卿少师蒲州公之孙以任子爲郎能世其家者也钱湛如先生祠堂记嘉善钱湛如先生旣殁之十五年博士弟子员考文而征行谋祀先生于学宫相与上其事于所司所司皆报曰可先生之子副使继登诸生继振举人继章推先生遗志固辞学宫之祀请于郊外絃诵钓游之地别筑祠堂以妥先生之魂以慰其乡人之思考成之日邦君大夫率其邑里秀民胥会祠下再拜奠币略如释菜之仪副使兄弟肃拜于后莫敢适爲主礼也礼成旣毕事而来请文以记之予学周礼攷师儒之职而知先王立敎之意至深远也先王之世一道德同风俗士之与于賔兴入贤能之书而登于天府者固已熟习于大司徒鄕三物之敎夫人而可以爲师儒矣及其爲师氏保氏三德六艺不独以敎养国之贵游子弟而邦国之民亦与被焉其敎国子也成均之法掌于大司乐其以贤得民以道得民也九两之系掌于太宰其没也有报焉以爲乐祖祭于瞽宗则又春官宗伯之所司也周之盛世君道盛而师道亦统于君及其衰也吾夫子设敎于洙泗之闲盖亦本师儒得民之职而非敢以师道自贰于君也师道之盛昉于东汉昌于河汾师道盛而君道或几乎熄矣迨于宋道学儒林分而爲二道学盛而儒道亦几乎熄矣先王立敎之本意谁有明之者哉先生之道端粹而沖和高明而博厚其爲学以强学力行爲宗其立身以孝友温恭爲准其敎人以闇修愼静爲的居家而鄕人式之居官而兆人怀之师儒之道备矣不聚徒党不立坛墠敎不出于诗书化不越于里塾师儒之名逊而不居而况于道学乎殁而辞瞽宗之祀先生之道光于身后矣斯祀也立门人世儒来游来观于先王立敎之意其有所兴起乎师儒之道明而儒林道学将自二而归于一不独爲爼豆之盛事而已也武塘钱氏自阁学中丞宪副三公以文学名世羣从蔚起昭回五色上应庆霄皆原本于先生阁学之称先生以谓如沱汉之发源于岷嶓今玆之祀其亦先河后海之义欤记曰释奠必有合吾喜其于祀典有合也于是本其意以告来者复介石书院记故太仆寺卿伯刚顾公在谏垣以言事讁居庸关外久之得还吴卜居大石山下爲楼于山之麓以祀吴公子游而宋着作信伯王公与其始袒原鲁先生祔焉颜之曰介石书院济南李攀龙爲之记楼之上有云泉庵庵僧司祠中香火久而忘其故弃三贤神主于墻角将奄爲巳有太仆玄孙苓请于兵使者宋公逐僧而复故祠额焉旣蒇事而请予书之予惟佛氏之塔庙与吾儒之祠宇多託于名山巨石修竹茂樾之闲各有疆理无相越也天池之斥墓地使千年之古刹化爲昆明之刼灰吾不忍以屋庐火书之论张之大石之修先祠使百年之俎豆比于甘棠之憇苃吾不敢以舍宅布地之缘盖之各成其是而巳矣登斯楼也楹桷彫焕灯火靑荧先贤之像设俨然在焉巳而观太仆之缔搆寒泉鏦铮如聆其淸声修篁击戞如见其直节俛仰徬徨有不忾然而兴起者乎后之君子其尚相与瞻仰而引之弗替也哉若夫吴公之后中吴之名贤多矣何以独祀着作以其地则保祐之祠着作故在震泽之鄕较而阳山非其所也攀龙之记颇推论着作所以得配子游者其言支离传会非予所知也嘉苓之志爲记其修复如此崇祯辛巳十一月朔日虞山钱谦益记牧斋初学集卷第四十一牧斋初学集牧斋初学集卷第四十二牧斋初学集卷第四十二记二重建靑莲寺碑高原法师昱公自蜀之蓬溪不远数千里遣其上首弟子眞禅遗书谦益曰县治东南一百二十里曰天池之山其下有靑莲寺唐武德中玄奘大师西踰劒阁驻钖于此池生靑莲寺因以名万历九年斸地得碑知其缘起者昱也由宋绍兴以迄胜国坏成不一洪武十年起其废于灌莽之中蔚爲宝坊者昱之始祖赵彦淸也成化二十六年斥寺而新之改建于震隅者昱之高祖赵法淸也万历四十三年昱自南都奉大藏还谋建阁尊奉有善土地相宅之术者以谓寺在山足不若移之于顶山陟水旋风气茂宻于建立爲宜我龟爰契人谋叶从于是建庋经之楼以闲计者五拓置寺之基以畮计者若干买饭僧之田以畮计者若干其捐橐庀工者昱之弟赵文淸也移大雄殿于经楼之前棼橑廻带髹彤眩瞩观音韦䭾两殿两庑三门庖湢阶戺缮治以次其齐心佽助者昱之姪赵承祥等也寺旣蒇事念后先兴复之因与俗姓架搆之力皆不可以芜灭愿爲我书其岁月刋之好石以图永久余爲诸生晤昱公于海虞之破山寺广颡丰頥具大人相私心严事之及观其诠释相宗诸典钩贯义学擿抉遯隐诸方推服咸以爲今之教魁也公生于劒外长于玆山皆奘师过化之地断碑泐石閟藏已久而涌现于千载之后其卒能远绍慈恩之绪殆非偶然者出坐道塲则军持漉囊填咽讲席归搆法宇则飞楼涌殿示现人闲是固其行愿使然而奘师加被之力下上千载如屈信臂盖灼然不诬也后之住山者尚有以继昱公之志精研性相了达一乗庶几慈恩翻译之书金轮铁壁屹峙来玆玆寺之炽然建立者亦比于毗卢楼阁不随刼而坏成也哉予故爲之述其梗槩而系以铭铭曰广汉之墟舆鬼精蓬山涪水相带萦天池合㳫列翠屛池生莲华应圣僧圣僧往矣垂千龄石蕖萎絶甘露零断碑晕蚀苔藓靑光气熊熊夜不扄有大论师疏遗经法幢再竖曲女城神灵閟现符应征鬼神撝呵出靑㝠陟冈遡㵎宫地形弹指平麓迁高京千栭万础如云屯长楣反宇栖列星右手断取左手檠下移兠率人天惊伽蓝如的山如茎蕸叶騈盖华发荣琅函宝笈临玉绳风旛月驾语铎铃鼓鱼更荅时经行宛如莲华瓣中生一华一瓣一化身奘师应现皆圆成莲华郁郁池水淸奘师授记如亲承玉华翻译尝光明宝华楼阁无亏盈我作铭诗唱一音誓愿历刼续慧灯南山靑石比玉贞磨以爲碑刻斯铭龙树庵记儒者文文起姚孟长吾郡之岿然者也顾好从浮图广传者游传太仓州沈氏子学儒不成去学贾又不成遂好学浮图法叅雪浪云栖诸大和尚栖止郡之华山寺鸠集凈侣繙阅大藏披攘经营若庀其家未几华山有壤地之讼僧徒惊怖欲散去传告哀于佛去氏削髪誓以死殉凡三载讼稍息乃去而游虎林天目诸山饭侩行脚轨行坚苦归休于墓田丙舍结庐以居因斥之以事佛齐衆所谓龙树庵者也吾观佛之徒其爲说以谓山河大地一切如幻而其身之所寄瓦盂钖杖一饭一宿卽五山十刹亦比之于逆旅传递而已然其人往往以塔庙爲国土以伽蓝爲金汤而效死以守之身可杀而不可夺若传者何其固也今之爲卿大夫者身受国家疆圉之寄而不难以戎索与虏一旦丧师失地日蹙国百里拱手瞪目彼此相顾视所谓败则死之危则亡之者其于浮图何如也夫浮图之塔庙被四海未尝耑责任于一人又非有高爵醲赏劝诱于前严刑殊死警戒于后也而浮图之效死以衞塔庙者时有而卿大夫视疆圉之事若奕棋然岂佛能以祸福语倾天下而国家之赏罚顾不足狥与抑亦佛之徒弃氏毁服祝除髪毛无妻子身名之绁覊故其志桀然得信而未可以责诸卿大夫与呜唿此之不能而佊能焉而又疾其能焉而思以盖之曰彼浮屠也彼之效死以居者固慬而免于吾之庐者也一旦有事上不能谋士弗能死委而去之国家之疆圉曾不得比于浮图之塔庙而不以爲耻也文起孟长儒者也不斥浮图而与之游也宜传治龙树庵旣成文起以书属余曰庵未有记传具石请记子其勿辞余爲之记曰庵在吴城西白莲泾南右折半里许老树拒门如虬龙攫拏因以名庵搆十方堂以养老病畜池水以放生立普门塔以厝阇维四衆而文起书金刚经刻于塔上经始于万历某年凡若干年以溃于成是爲记瑞光寺兴造记余十五六时从吾先君之吴门则主瑞光寺僧蓝园远公迄今三十余年先君停舟解装与远公逄迎笑言之状显显然在心目闲每过寺门辄泫然回车不忍入也远公居寺之后禅院每令一小沙弥导余游废寺殿堂萧然塔下榛芜不辨甃墄廊庑漏穿败甓朽木与像设相撑柱有声拉拉然相与顾视促歩以反余每思之如宿昔之噩梦尚爲心悸又思此寺久巳頽圯不知今日又何如也崇祯辛未友人张异度以复寺来告曰寺僧竺实主之已而璠过余曰公知我乎卽远公院中小沙弥也公于此寺有宿缘幸爲我记之嗟乎璠爲小沙弥导余游寺时其长与案上下耳今乃能夙夜经营还寺旧观其所成就不苟如此余稍长于璠束髪登朝值兵兴多垒之日浮湛罪废一无以自效其视璠爲可愧也虽然璠之主斯寺二十年所矣二十年之中相之拜者几人将之遣者几人督抚大吏易置者几人当其筑堤推毂富贵烜赫视夫祝髪坏服麻鞋露肘之徒不啻一毫毛然其卒能无愧之者几人也盖尝论之浮屠之爲其塔庙犹士大夫之谋人军师国邑也浮屠以其塔庙爲巳而不以其塔庙爲巳之塔庙以其塔庙爲巳故捍䕶之不啻头目而庀治之不惜脑髓不以其塔庙爲已之塔庙故一钱之入不私其囊箧毕世之计不及其子孙二者士大夫所远不及也斯所以愧与报应因果之说儒者所不道然吾观富贵烜赫者未几而囊金椟帛弃掷道路遗胔腐骨狼籍乌鸢视浮屠之四衆瞻仰粥鱼斋鼓安隐高闲者所得孰多呜唿士大夫之于浮屠不独思愧也岂亦可以知惧矣乎以璠之贤能劳身捐躯以爲其塔庙其有取于余言也岂徒欲以夸大其能事邪予故推广其意以告于世之君子而予旣无用于世粥鱼斋鼔之闲他日将从璠而老姑书是以志余之愧焉寺建于吴赤乌其兴废载在郡志璠之兴造经始于万历某年天启甲子造七佛阁于佛殿之北崇祯己巳修天宁塔凡若干级募饭僧田若干亩寒灰奇公自楚来驻钖而崑山王在公盂夙以宰官人道皆助璠唱缘克有终始崇祯壬申五月尝熟钱某爲之记杭州黄鹤山重建永庆寺记杭州府治之东北六十五里有山曰黄鹤高百余丈与臯亭山离立而俗唿爲臯亭之黄鹤峯以两山皆从天目蜿蟺东来峄而非属故也山之隂有佛日寺宋明敎嵩禅师卓钖之所安隐一濂愼公谋于祭酒冯公梦祯图兴复之不果乃得永庆寺故址于山之阳永庆寺者唐淸泰二年创自吴越名涌泉院宋建炎中重建赐今额其后以元兵毁而愼公行求得之遂以兴复爲巳任里人郎珮郑鹤买地搆禅堂五闲僧如艮广德广斌等裒衣盂之羡建佛殿五闲而眞寂院闻谷印公以云栖大弟子激扬别传之指愼公敦请莅焉不起于座而道风演迤缁素坌集愼公厌世而去其徒衆遵遗命以院爲十方不用甲乙次相授请一江湘公主之而大麓等力爲佽助于是弥勒前殿两庑僧寮次第告成印公与慧文制公相与经画寺之轨范始定禅堂以栖衆缚禅佛殿以结侣念佛限以崇墉缭以修廊佛声浩浩则乐邦涌现禅版肃然则祖灯辉映虽五山十刹号选佛之塲者其淸严精进未有逾此者也王子宇春与诸上人共襄斯举归而述其意征余文以记之嗟乎禅与凈土开遮历然唯以一事攷诸近代楚石禅门尊宿也而有西斋凈土之咏云栖念佛导师也而有阐关䇿进之编未尝不水乳相合也世之学者妄生分别或相爲鬭诤或曲爲调人伥伥然莫知所适从久矣印公有忧之旣唱单提之宗而复显双修之范以其缔搆言之前殿后堂规矩重叠出自一门示门庭之不可离而二也周垣夹廊钟鱼交互邈不相及示旅途之不可混而一也借事以显理因权而着实亦可谓深切着明也矣寺之事甫竣印公飘然远去使人想见其高风于属山涌泉之闲而濓公湘公宿德岿然后先担荷皆末法中所希有者余故乐爲之记详其兴复之因庶来者得以考焉若夫印公辈行愿机縁默相感召尽未来际必有龙泉蹴踏相继爲人天眼目者固不系于楼阁之成坏而亦非区区世谛文字可得而记也寺今名龙居庵亦曰永庆禅院予从其旧称永庆寺云武林重修报国院记先是绍觉法师居土桥之莲居庵四方学徒䴢至往往担簦裹饭僦邑屋以居仁慈慧公听讲之暇喟然叹曰武林故都会之地方袍圆顶之流渡涛江越南海者军持漉囊往来如织顾不得一茅盖头风餐露宿憧憧爲旅人穷子岂吾侪出世爲人之能事乎宋绍兴闲故有报国院介淸泰庆春两门之闲其遗址去莲居数里而近遂发愿修复以爲接衆之地湛然禅师爲文唱导诸方响应净财云涌逾年佛殿禅堂告成又三年桑园菜畦饭僧之田养老之室无不以次庀治是役也不烦鼛鼓不饰竿牍僧衆佽助者什九而善信布施者什一慧公曰吾借诸佛之力仗十方之缘以有斯院也久之环而自私长子孙而营利养焉其可乎吾闻之佛法付嘱国王大臣吾得宰官之外䕶者爲文证明之以垂于久远其可以无患于是介严子印持欵门以请于余余方有母之丧逡巡久之则使其徒曰圆福者徒步搏颡祈必得余文乃去而严子助之请益力余乃执笔以记之而复于慧公曰呜唿云栖逝而净业微绍觉亡而讲席熸魔外交作而盲禅盛行未有盛于此时者也子之作是院也縁起于绍觉而渊源于云栖其因地不可谓不正矣其在今日盍亦思以扶其衰而稽其敝乎今之禅非禅也公案而巳矣棒喝而巳矣河东之论密公曰禅者六度之一耳何能总诸法哉本非法不可以法说本非敎不可以敎传岂可以轨迹而寻哉以禅门言之应微笑而微笑应靣壁而靣壁应棒喝而棒喝皆所谓非法非敎不可轨迹寻者也今也随方比拟逢人演说上堂示衆譬优人之登场礼拜印可类侲童之剧戏贫子数他家之宝愚人求刻舟之劒是不可爲一笑乎东山法门本无棒喝五花开后互显机权老僧无法借黄叶以止啼童子何知效俱脂而断指况乎聋瞽交唱狂易相尊扬眉瞬目眨眼宗师竖拂拈椎满前大慧岂独戏论未止抑亦妄语旣成是可不爲之悲愍乎彼所竞相夸诩者曰徒党之衆也声闻之广也利养之厚也夫日中一餐桑下一宿比丘之训也架大屋养闲汉古德之所诃也以荷泽之显发宗风弘济国难知道者犹以固已损法爲讥而况于他乎彼之所羶我之所禁有识者视之如师子虫如大火聚可也其又可褰裳而从之乎然则将如之何曰宁守净无趣禅宁守云栖之眞净无趋今日之伪禅宁灰心挫名种净因于来刼无吠声逐响断慧命于多生吾所谓扶其衰而稽其敝者其在斯乎爲侩徒者守正法不染邪法爲宰官者䕶正法不䕶邪法斯不负如来付嘱之意而金汤外䕶之名亦可以无愧矣乎余之爲末法惧久矣因慧公之请而直举以告之虽然不独爲慧公告而巳也院之创始在天启元年其落成则天启三年又十二年爲崇祯七年予爲之记嘉议大夫礼部右侍郎兼翰林院侍读学士协理詹事府事尝熟钱谦益记资庆院重修记武林之塘栖有僧院曰资庆剏自宋建炎闲至国朝凡再燬頽垣断础仅存菅棘中沙门圆公居之六时礼诵与饥鼪穷鼯啸唿应和闾右之族知其有道也驩然相之刳朽翦薉庀材僦工万历二十年茶亭成又四年禅堂成圆公曰吾借净信之力以有此此之谓多矣终不能持铃柝饰竿牍如市贾之相求以大吾庐庶吉士胡君休复塘栖里人也闻其风而说之爲唱导于里中高门悬薄讙舞赴功某年大雄殿及大士殿成又某年放生池普同塔次第毕举方伯桐城吴公揭以资庆院故额靓深完好视昔有加焉塘栖爲武林周道列肆犬牙牙筹错互流尘眯目市嚣聒耳而玆院独岿然其中击磬鼓钟肃淸晨而警中夜见闻随喜洒然有淸凉火宅之思至于旅人道长长年水宿流汗交跖耶许入梦而忽焉钟鱼互荅经声𣑽呗激飏悲厉于灯灺月落之时如沸乍沃如热得濯拥幞欹枕欷歔而烦酲者固不知其几人也玆院之建其视深山空谷徒爲幽栖闲止之地者其利益不旣多乎然圆公不以荣名利养爲事辛勤四十年如一弹指而院卒告成则其缔搆之诚与休复佽助之力均不可诬也当圆公经始时一缾一钵休复实与被其艰巳而休复现宰官身奄忽摧谢入斯院也粥鼓凄凉禅灯黯淡亦必有俛仰今昔忾然三叹者矣自今以往夜壑巳移朝荣频谢而玆院之火传灯续久而逾衍千百年而后又不有因玆而问其经始凭吊休复于荒坟宿草之余者乎由此言之世闲成住坏空未有不相待而成而楼阁庄严幻出于四十年闲者殆亦犹夫荣名利养之不可以爲尝也其亦可以感而悟矣圆公介卓子去病走其徒虞山中谒余请记去病盖与休复共兴复玆院者二子者皆吾友也余爲之书其事以复去病使买石刻之相爲感叹焉时万历丁已之夏六月也径山种树记径山爲天目东北峯伽蓝在山冡五峯之闲凡有兴作取材于千里之外凌大江冒双溪历洪流暴涨然后逆坂而上缘絙邪许十里百折卒徒顚踣木石腾借是故寺不久辄废废而难复以兴也闻谷禅师印公语其徒某曰盍买山而树之树可材也百年之内其可以抡材于山矣乎于是买山若干亩树松杉若干株循直岭以至三门又若干株刻其劵而三之以爲之守禁而又曰是不可以不志也使某书之于石诗有之树之榛栗椅桐梓漆爰伐琴瑟此古之邦君建侯营室者之所有事也印公学佛之人也乃能计久远如是世之君子虑及于浃岁者亦寡矣岂或百年呜唿浮图之昌其敎宜矣其训于有官君子不尤深切哉夫以印公之愿力后五百年玆山之飞楼涌殿当有如苏子瞻之诗予之言何足以云也使世之君子过而眡之则以予言爲厉已而已矣天启四年八月记牧斋𥘉学集卷第四十二牧斋初学集牧斋初学集卷第四十三牧斋初学集卷第四十三记三重修素心堂记吴江张益之先生余之先友也余儿时闻诸先夫子益之世居越来溪其父静孝先生爲堂于溪上名之曰素心堂搆坚好乔木翳然其傍有伪吴张士信厅事益之家中落堂巳更主语罢輙爲怃然崇祯六年余访益之之子孟舒于溪上登其堂卽所谓素心者孟舒巳复而居之加涂墍焉问士信之厅事老屋岿然负扆犹在相与缓步絮语感先夫子之游迹慨然太息不忍去越翼日之无钖过华学士东亭故宅俗所推甲第者前堂轩敞壮丽呑若素心者八九于其胸中其朴雅闲靓殆弗如也飞楼突厦层台砥室网戸刻桷所在而是然赤白漫漶板腐而甎缺亦闲有之不若越溪之居完且美也又爲之慨然太息以爲奉诚之园平泉之庄唐人所俛仰咏叹不可胜纪王侯卿相百年之后裔孙克守旧第若魏国之永兴坊者盖亦罕矣鲁人美僖公之复宇晋臣颂文子之成室张氏之有孟舒岂非诚贤子孙而经史之所亟称也与闲以语异度异度曰噫吾兄之复是也则难矣吾兄频年以来身无兼衣食不重味匪朝伊夕拮据捋荼者爲此堂也修祖墓刋家集收族而洽亲者爲此堂也修身矫思刑妻孥化僮仆薫鄕里而善良所以居此堂也吾兄年七十矣以先人之故徼惠于吾子记此堂之复以代生辰爲寿之词不亦可乎余曰善遂书之而余方营先墓于拂水筑丙舍墓之西徧美是堂之制命工图以来视其栋宇而搆焉他日堂成亦将属异度爲之记崇祯九年正月记頣志堂记河南陆羣圭氏家于虞山之下傍山临池爲堂以读书其中名之曰颐志取其家士衡之赋所谓伫中区以玄览颐情志于典坟也堂旣成而横经籍书俯仰诵读者盖有年矣今年谒余而请使记其名堂之意夫斯堂也以读书而名也读书之法无他要以考信古人箴砭俗学而巳进学解韩退之所读之书也答韦中立书柳子厚所读之书也古之学者自童丱之始十三经之文画以岁月期于黙记又推之于迁固范瞱之书基本旣立而后徧观历代之史参于秦汉以来之子书古今譔定之集录犹舟之有柁而后可以渉川也犹称之有衡而后可以辨物也今之学者陈腐于理学肤陋于应举汨没锢蔽于近代之汉文唐诗当古学三变之后茫然不知经经纬史之学何处下手繇是而之焉譬之驾无舵之舟以适大海挟无衡之称以游五都求其利渉而称平也不巳难乎俗学之敝莫甚于今日须溪之点定卓吾之刚割使人佣耳剽目不见古书之大全三十年于此矣至于今闻人覇儒敢于执丹铅之笔诋诃圣贤击排经传俨然以通经学古自命学者如中风狂走靡然而从之嗟乎胥天下而不通经不学古病虽剧犹可以药石攻也胥天下而自命通经学古如今人之爲其病爲狂易䘮心和扁望而却走矣杨子不云乎人各是其所是而非其所非将谁使正之陆子之嗜学若是其专且勤也亦思其所以正之而巳矣经经而纬史繇韩柳所读之书以进于古人俾后之学者渉焉而以爲舵称焉而以爲衡名堂之意庶有当乎余虽老而失学他日犹能负书挟册登斯堂而问焉姑书是言以先之崇祯九年正月记蓼菴记太仓曹子忍生痛其父母之蚤世而不及养也又自伤其长而不遇无以慰其亲于地下也读诗至蓼莪輙爲废书泣下文宫洗文起大书蓼菴二字以贻之曹子颜于其读书之屋而请余爲之记吾闻诸夫子孝始于事亲中于事君终于立身此卿大夫与士之孝而人子之所当有事也若夫蓼莪之孝子致恨于失养而以爲鲜民之生不如死此所谓庶人之孝也曹子宜何居焉蓼莪之诗说诗者以爲刺幽王也其诗盖丽于谷风之什而北山之独贤小明之悔仕怨嗟竝作盖莫甚于此时今圣天子在上惟皇建极隂阳和而万物理鹿鸣以下之诗竝兴而南陔白华亦皆比笙歌而奏于堂下居今之世而悲忧穷蹇退而称蓼莪之诗吾窃悲曹子之志而惜其不遇也虽然曹子则可谓孝矣古之人戒其君求贤而用吉士必曰有孝有德又曰如圭如璋令闻令望宣王之在内者推张仲孝友而萧望之谓张敞材轻非师傅之器亦此志也曹子志气卓荦议论天下事滚滚如贯珠顾其夙夜刻励有终身之慕若此其将进而爲珪璋孝德之士奋庸于休明之世以矢来游来歌之盛事乎吾知其不徒爲蓼莪之孝子而足也聊书之以广曹子之意崇祯四年六月记聊且园记侍御莱芜李君雍时谒余而请曰余爲园于城之北隅其中亭之曰可以槐栢翳如花竹分列凿沼矢鱼蹲石隂松此余之所茇也其东亭之曰学稼植以黎枣杂以柿杏亭之后除地筑场诛茅爲屋沟塍迕错鸡犬识路此余之所作劳也其西亭之曰学圃树桑成隂蔬得以避暍渫井爲池土得以滋坟荣木周遭瓜果狼籍此余之所食也折而南其中有斋曰则喜夹窻助明琴书搘柱余之所抱膝而深居也梅树盘纡编爲虎落丛生蔓延香雾杂沓树之眉曰梅花深处东树桃李西树杏交亚蔽亏爲梅外藩以明余之比于梅也其北则老树攫挐茂林晻霭三径未绝窅如深山又折而西北地势忽泻淸池呀然长林覆之若眉着靣桃李缘堤莲藕盈池无时不花靡夕不月余之所行吟而觞咏也合而名之曰聊且园子其爲我记之余惟侍御荷橐簪笔供奉赤墀今且巡行云中上谷闲宣威种落一丘一壑岂其所有事乎东夷不靖浃辰而克我河东士大夫之辱不止于四郊之多垒也又何燕游之足云乎侍御之名园曰聊且聊且之爲言苟然而已之辞也今之苟然者多矣茍然于庙堂而国论坏苟然于疆圉而戎索坏侍御之所谓苟然者园亭燕游之事而已其所告诫于世者不巳多乎若以附于止足之义如公子荆所云其于聊且之云固不相背要亦所谓同枕而异梦者何足以发侍御之指哉侍御僇力王家爲天子复河东故地正佟夷之诛使吾辈得握三寸管爲太平之幸人他日幅巾杖屦访侍御东海之滨坐斯园而访陈迹以余知言者也其乐爲何如天启元年四月初五日记保砚斋记保砚斋者戈子庄乐奉其先人文甫所藏唐式端研以诒其子棠而以名其斋也戈子擕其子过余山中薰沐肃拜而请爲之记夫天下之物人苟爱而翫之未有不思诒其子孙者也金谷之池台平泉之花木集古之金石悦生之书畵彛鼎非王公大人不能有非世爲王公大人不能守也若夫砚则华门竹屋可以藏弆也破窻损几可以铺陈也韦布之儒生兎园之书册可以爲伴侣也匹夫孺子可怀褎而藏也可提挈而走也是故天下翫好之物多不能传之再世而保砚爲易虽然砚之爲用大矣九经之文字出焉天地之情物生焉佣工记名姓小儒笺虫鱼其于砚也犹无与也贪夫用以把算子酷吏用以书狱辞或媚权而飞章或乞哀而书表其爲砚之辱终古不能浣也必也穷经而好古澡身而洗心以磨礲比德焉以介石比贞焉其不爲砚辱也斯爲能保砚者乎是故凡翫好之物易于保有而保砚爲尤难戈子之以保砚名斋也其将保其易者乎抑将保其难者乎文甫之父子安贫矫志不失素风其能保斯砚以诒后人也亦必有道矣吾邑缪侃仲素尝得述古圆砚旁刻西园雅集图出米元章李伯麟之手遂以述古名其堂而黄文献公爲之记迄今三百余年仲素之砚未知犹在人闲否而其堂之遗址亦无从问诸荒烟野草之闲独文献之文在耳繇此言之保斯砚以诒子孙固不若求所以保斯砚者之爲可久也戈子以此朂其子可矣遂书之以爲记崇祯庚辰中秋记尝熟县敎谕武进白君遗爱记古之学者必有师承颛门服习繇经术以达于世务画丘沟涂各有所指授而不乱自汉唐以降莫不皆然胜国之季淛河东有三大儒曰黄文献溍柳待制贯吴山长莱以其学授于金华宋文献公以故金华之学闳中肆外独盛于国初金华旣没胜国儒者之学遂无传焉嘉靖中荆川唐先生起于毘陵旁搜远绍其书满家自经史古今以至于礼乐兵刑隂阳律历勾股测望无所不贯穿荆川之指要虽与金华稍异其讲求实学繇经术以达于世务则一也世之爲科举进士之业者以帖括诵法荆川爲应举之资而巳而钩章棘句之徒又从而訾謷之荆川之集巳束之高阁不观而况荆川以上者乎胜国诸君子且不能举其氏名又况于师友渊源之际乎敎学相沿伥伥然徒以苟且尺寸豪末爲意而古圣贤之书帝王之制度欲其先着于胸中如虞文靖之所称于蜀学者其可几乎自余里居以来士友之下问者未尝不谆复告之而俗学之蛊晦巳久余之力固不足以表襮坠绪障百川而东之也万历癸丑毘陵白君绍光以进士乙榜署尝熟学敎谕疏秽订顽缉文厉行立五经社分曹课试四方名士翕然来从君与礼部侍郎孙公皆荆川先生之外孙流风遗书浸渍演迤入学鼓箧一皆举荆川之学而措之故其学安而道尊粲然有文如此也君旣擢兴安县知县诸弟子员件系其学政相率踵门愿刻文于石以示远久余惟白君之师道立矣诸弟子之亲其师也可谓劳矣虽然先王之祭川先河而后海称人之善未有不本其父师者也鄕人士之淑艾于白君者皆荆川之遗也其可以无述乎因白君之敎而推本荆川之学或源或委发其遗书而读之其人犹可作也自胜国以泝汉唐其师承指授如捧手而相诏也夫如是则吾鄕之士必有涤训诂辞声之陋出而有闻于当世者而白君之敎衣被于是邦者岂有旣乎记有之善歌者使人继其声善敎者使人继其志夫推本荆川之学以敎邑之子弟白君之志也余爲斯记陷置壁闲鄕人士来游来观因余之言开发头角庶有以继白君之志而衍其敎思也哉巳未正月廿八日记仪孟刘母铭旌记万历四十五年六月刘母王氏夫人卒于其子永基宜兴之官寝宜兴之民三日哭罢市其大夫士聚而铭其旌曰仪孟刘母之柩按礼爲铭各以其物书曰某氏某之柩男子称名妇人书姓与伯仲称仪孟刘母者何别刘母也明旌之有铭也以死者爲不可别而以其旗识之识之者别之也称仪孟以别刘母古之道也刘母之爲仪孟柰何刘母之爲妇也刘氏家中圯母女事絶巧纫箴所出上奉尊章外应宾客下庀二叔履綦若指囷廪繶絇暴练兼屦人染人之能尝手自湅帛力瘅疐泽器旁移时乃甦犹强起事挥盝也宗人鄕老咸曰精五飰羃酒浆缝衣裳孟母之敎也是善爲人妇刘母之爲母也告夫子曰孺子长矣盍令负笈出游践桑弧蓬矢之志乎跪塙于庭具羞服而遣之巳遣永基如塙巳又遣垸如永基三子者遂皆以尊师取友有闻望于时塙游燕母命之曰男子堕地有师女子独无师女道峄山爲我奠枣修于孟母所以志也塙谒孟子庙见石刻画像长跪母前大恸而起爲文以记其事四方之人咸曰学以成名问则广知孟母之志也是善爲人母永基举进士知尝州之宜兴县母居官寝告戒傔媵禁唿叹鸣于梱中永基出𥙷蝗母宿治葅䏝旬日而后反门阖封识宛然官舍有二桑缫丝得十余两喜谓家人曰今岁幸不以授衣累宜兴矣卒之日民巷哭者如丧考妣而大夫士遂以其旌铭之君子以爲允盖征诸刘母之爲人妇爲人母者而又原本其所以师事孟母之意没身而巳者也故曰称仪孟刘母者别刘母也虽然有是母斯有是子矣孟母之爲母师视公父文伯田稷子之母加着焉以孟子爲之子也别刘母者亦以别刘母之子也置铭于重于肂士丧礼之仅存者也可以观礼焉妇人无谥然大夫士羣聚而铭有审谥于朝之义焉数其铭辞六言而巳旣别其母又以别其子志而婉微而昭有春秋之遗法焉谦益未第时与塙永基定交二子者之与谦益友也归以告于其母谦益习知母仪法闻铭旌之举考于大夫士之辞以爲其可以传也遂刻石而爲之记天台泐法师灵异记天台泐法师者何慈月宫陈夫人也夫人而泐师者何夫人陈氏之女殁堕鬼神道不昧宿因以台事示现而冯于卟以告也卟之言曰余吴门飮马里陈氏女也年十七从母之横塘桥上有紫衫纱㡌者执如意以招之归而病卒泰昌改元庚申之腊也其归神之地曰上方侯曰永宁宫曰慈月其职司则总理东南诸路如古节鎭病则以药鬼则以符祈年逐厉忏罪度㝠则以笺以表以天启丁卯五月降于金氏之卟今九年矣问其宿因则曰故天台之弟子智朗堕女人身生于王宫以业缘故转堕神道以神道故得通宿命再受本师记莂俾以鬼神身说法也问本师记莂云何则曰大师以宿昔因缘亲降慈月宫爲诸神设法吴人尚鬼好杀故现鬼道救杀业善巧方便渐次接引归于台事而巳其示现以十二年爲期后四年而大显时节因缘皆大师所指授也卟所冯者金生采相与信受奉行者戴生顾生魏生皆于台有宿因者也或问于钱子曰慈月之事子以爲信乎诬乎余曰信也如来拳拳付嘱惟此正法正法衰熄魔外盛行未有甚于此时者也当此时阐扬台事大明如来一期敎之扄鐍譬则破昏夜以月灯开盲人以眼目诸佛菩萨所共䕶念証明谁得而非之今之禅病深矣魔民登师子之坐厮养踞大慧之席盲拳瞎棒欺天罔人信法门之师子虫也慈月以人天眼具正知见汲汲然以敎药疗禅病人知其阐敎者所以显敎而不知其疗禅者正所以䕶禅也菩萨于疾病世作大医王慈月示现亦复如是我辈生人道中不能䕶持末法而以听于鬼神将惭愧赞叹之不暇而矧有后言耶至其妙达三乗博通外典微词奥义尽般若之笙簧绮句名章总伽陀之鼓吹紫微右英诸眞与杨许相詶问者犹不敢窥其藩落而况神君紫姑之流乎故曰信也或曰爲台事示现是矣其兼言祸福柰何曰师固言之矣每见山林塜庙邪祀鬼神厌人血肉心窃痛恨故多以符方疗疾冥册之中杀业第一故黾勉相劝也今因病之騐而渐且求财求子求寿求功名以一神之力而敢侵朝廷之权何不理之尤也夫慈月所急者台事也而世人所急者贪生畏死与荣名冨厚也两相急而两相求不得不聊且应之故曰先以欲钩牵后令入佛智今慈月急世人之所急而世人不求慈月之所求求而不相得则怨与谤从之矣衆生在五浊世中三毒竞兴十纒争发以慈月之慈而不能供其求也虽千佛出世其求弥甚以慈月之慈而不能弭其谤也虽千佛出世其谤弥甚虽慈月其若之何哉或曰朗爲天台高足弟子末后亲受嘱累何以堕落乃尔曰师资云逝善友沦亡刹那迁谢岂能自保无始以来恶业缠盖放逸比丘堕牛猪狗猴各五百身憍𣑽钵提巳得阿罗汉道反作牛齝而何疑于朗耶自女人身转落鬼道如离弦之箭弥去弥远然在鬼道中得知宿命展转牵率不昧宿因所谓如塞翁失马是也亦以戒力熏习善缘纯熟譬如蹴踘着地旋起佛言出家人虽破戒堕罪罪毕解脱如优钵罗华以慈月之事观之则知多生戒力如镕金入泥终不销亡久而益莹旣可以爲退堕鞭后亦可以爲勇勐䇿进者也或曰滛昬之鬼不在祀典慈月之归神于此奈何曰鬼神之受报不同其有威德者或住山谷或住空中各有宫殿冠华鬘着天衣食甘美形容端正无异诸天上方之神殆所谓有威德者也其生前必有利益于生人贪婬着业受此福报不知以何因缘因依慈月与被法力此其宿因亦不薄矣安得以世眼量之岳神之受戒阎罗之听讲归依正法载在传记四生六道皆可修行天龙夜又竝护佛法何独于鬼神而靳之乎菩萨以愿力故天龙鬼神等及诸外道邪见悉生其中爲其导首广爲宣化慈月之堕鬼道安知非乘宿昔愿力生趣异类调伏衆生卽鬼神中亦岂无以权方便留惑示现者则鬼神之身爲业报爲应化且未可臆断而况于慈月乎或曰智者之入灭久矣慈月之说法将使谁证之曰佛以大衣付大迦叶以无上法付大阿罗汉皆不令灭度也大师灭后六降山寺一还佛垄振钖披衣有如平日以往时案行安隐之言较今日付嘱流通之㫖尝寂光中如屈伸臂耳子能知一心三观之义则十身佛刹微尘数修多罗如悬帝网尚何疑于慈月之今昔与大师之去住哉卟告我曰明公爲我作传以耀于世亦道人习气未除也余曰唯唯作天台泐法师灵异记岳忠武王画像记里中萧生故观察公之诸孙也尝梦之武林拜宋太师鄂国忠武王庙下王延入坐而语之曰边事旁午不遑启处吾比年有事北方甫归又趣驾去矣顾视其左右介士严装将发金戈铁马鏦铮作声淟然流汗而觉崇祯改元之十二月也越一年而有遵化之事生占斯梦以爲信而有征命画工绘王像夙夜靧盥事之而属余记其事自昔言梦者皆本于周官之六梦生之梦何居曰是所谓正梦也宁锦解围以来羣酋窜伏举世之人皆置奴于度外生何思焉又何寤焉筐箧几席之闲噩而梦喜且惧而梦于王事乎何有故曰正梦也圣朝役使百灵羣神羣祀名山大川靡不爲天子守䕶社稷诃禁不祥独王有事焉者何曰惟忠武王僇力中夏誓灭金虏佟奴以王杲余孽冐金源之后启疆犯顺忠武有灵其能贳诸左云而右宪阵背嵬而刃麻扎生不克直擣黄龙飮匈奴之血没而佐佑圣朝羣酋爲脍脯俾无遗种不惟隂敌我王忾王亦可以逞厥志焉王之有事于北方者此也日者芦沟之役戕我大帅殱我全师去都城仅三舍耳我不发一矢奴逡巡顾视衘尾引去虽圣天子威灵燀赫盖亦鬼神相助之力焉今之游魂余息出没遵永闲安知非王阳施隂阖假之绦旋而制其死命耶然则斯梦也何以独告于生诗不云乎牧人乃梦曹人之梦衆君子谋曹也非有列于朝者也周官占梦季冬聘王梦及其献吉梦于王王拜而受之生之梦可谓吉矣盍斋祓走三千里以斯梦献于天子天子将讯诸宗伯举周官拜受之典余亦宗伯之属也记其事以征焉牧斋初学集卷第四十三牧斋初学集牧斋初学集卷第四十四牧斋初学集卷第四十四记四重修维扬书院记维扬有书院作爲讲堂学舍延道德博闻之儒抠衣升堂昌明孔孟之道而鄕人子弟相与羣萃州处以爲讲肄之地其来旧矣万历中御史中州彭君来视盐政闵其芜废修而作之祀董仲舒以后诸贤于其中高馆曾楼宏壮靓深故御史大夫邹忠介公爲之记久之复废后盐使者泰和杨君忾然叹曰岂可使讲德之堂夷而爲长亭厨传乎按其旧而新之正其名曰维扬书院以书属余曰愿有记以继忠介之后日者讲学之禁尝严矣盖发作于万历之中而浸淫于天启之后迨于今讲者熄禁者亦弛胥天下不复知道学爲何事夫其禁之严也钩党促数文网锲急犹足以耸剔天下精悍之气而作其隤阤是故逆奄之祸士大夫捐身命以扞之而士气卒以胜及其禁之弛也天下皆镌夷其廉隅啽呓其颊舌顽钝狂易懵然于猋庉脂夜之中于是朝着无槃水加劒之大臣彊埸多扣头屈膝之大吏集诟成风而刑辟不足以禁御繇此言之禁学之效可见于此矣自正心诚意之学陈陈相因而姚江良知之宗始盛儒者又或反唇而讥之良知之言昉于孟子孟子曰无恻隐之心非人也无羞恶之心非人也无辞让之心非人也无是非之心非人也分而言之曰仁义礼智其实则良知而巳矣夫立乎人之本朝蝇营狗苟欺君而卖国者谋人之军师国邑偸生事贼迎降而劝进者恻隐羞恶辞让是非之心盖巳澌然不可复识矣其良知之未死者如月之有魄也如木之有枿也质诸梦寐告诸妻子未有不淟然汗下烦冤欷歔者也故曰嘑尔而与之行道之人不受蹴尔而与之乞人不屑也行道乞人之所不受不屑而公卿大夫交臂而仍之恬不爲怪彼亦遏抑其良知抺摋其廉耻违心反靣以至此极也诚使良知之学讲之有素知如是而爲人如是而非人也知如是而爲忠臣孝子如是而乱臣贼子也知如是而爲圣贤如是而夷狄禽兽也知汤之必灼也必不赴知火之必焚也必不蹈知涂炭之必燋烂也必不坐如是而士气可立国耻可振猋庉脂夜之祥其可以少解矣乎稽良知之弊者曰泰州之后流而爲狂子爲僇民所谓狂子僇民者颜山农何心隐李卓吾之流也彼其人皆脱屣身世芥视权倖其肯蝇营狗苟欺君而卖国乎其肯偸生事贼迎降而劝进乎讲良知之学者㳂而下之则爲狂子爲僇民激而返之则爲忠臣爲义士视世之公卿大夫交臂相仍违心而反靣者其不可同年而语亦已明矣呜唿圣人之言元气也孟子之言药石也姚江之言救病之急剂也南宋之世以正心诚意药之而不效故有风痺不知痛痒之证今之世以恻隐羞恶辞让是非药之而不效故有顽钝狂易之证舍是而不加诊治则人心死矣病在膏盲不可以复活矣用良知之学爲急剂号唿惕厉庻几其有瘳乎杨君今之有志于医国者也当军兴倥偬征求旁午之会舍盐铁之筴而修师儒讲肄之事其必以爲救世之务莫先于此与诚先之则请自姚江之学始邹忠介公者余之执友而杨君之鄕先生也天启之学禁以忠介爲首忠介之记盖亟称姚江泰州而杨君之所得于忠介者深矣故乐爲记之使刻石䧟诸壁闲亦以告于维扬之士继泰州而兴起者也崇祯十六年十二月初四日尝熟钱谦益记长洲郑氏新复祭田记惟郑氏远有条序国初国子监助敎士龙断自有宋建祠立主曰状元毅夫公獬学士忠惠公性之丞相忠定公淸之提举文台公天钖高士所南公思肖割膏腴以供祀视圭田而三之三传爲处士穗跻助敎于庑子孙以昭穆祔祭田倍助敎而三之自助敎下五支分守其祀郡县有牒祠有碑田有图余百年矣其割而卑之他旋也自万历十二年始郑之宗人顾视庐冡哭而相吊又余五十年矣讼而赎之按碑以崇祀归余以息争自崇祯十六年始于是郑之隽孝廉敷敎以书来请曰愿有记昔者郑请释泰山之祀以祀周公春秋讳之书曰以璧假许田僖公复许田閟宫作颂曰居常与许复周公之宇郑氏之举于是乎近閟宫矣古者君子虽贫不粥祭器虽寒不衣祭服爲宫室不斩乎丘木大夫士去国祭器不踰竟其去而止之大夫曰柰何去宗庙也士曰奈何去坟墓也知祭器不粥坟墓不去之义则天子诸侯以至于公卿大夫其所当守而勿去者可知已矣故曰国君死社稷大夫死衆士死制又曰谋人之军师败则死之谋人之国邑败则亡之今也楚豫之闲宼未至而先溃名都大邑弃之如遗迹焉向令能如郑氏之子孙所以营祠复田死守勿替者其肯弁髦职守而以都邑与人乎呜唿述祖德崇先祀可以敎孝严守祧时飨祀可以观礼食旧德服先畴可以作忠使天下士大夫衆着于复田之义视朝廷之军师国邑咸如祭器之不可粥坟墓之不可去则祖宗之土宇版章可复而流亡溃败之祸其少止乎田之复郑氏一家之事可以无书而复田于今日当名都大邑弃师失守恬不知戒之时其亦以有警也不可以不书乃爲之书是年崇祯十六年癸未也虎丘云巖寺重修大殿记崇祯二年十一月虎丘云巖寺灾大雄宝殿万佛阁观音阁方丈楼观一夕而燬山林焦枯神鬼灼烂人天憯悽如闻叹噫寺僧持簿劝募垂十年高门县簿靡有应者东阳张公奉天子命保釐是邦慨然叹曰噫是诚在我捐俸钱搜锾金僚属咸佽助焉乃属山僧鸠材庀徒量工命日自十一年四月初八日始事至十三年四月初八日大殿卒功方丈楼观以次修葺邦人士女来游来观耋艾咏歌推美颂考于是僧以公之命来请曰愿有记也或曰昔称虎丘奠吴西门西金方也阖庐之葬也澒池六尺扁诸之劒三千葬三日而白虎蹲其上金之精也寺灾之夕金昌望齐坊市水银匝地金气发矣公于是作斯殿以鎭之有厌胜之道焉天下盗贼锋起兵火弥亘中吴一隅宵柝不警公之爲吴人违兵也此非其征与或又曰张魏公当绍兴时记虎丘经藏以谓夷狄之变其来有自欲爱贪忿是谓无明展转交攻激爲鬭乱我佛以淸净立教使回心归善和气自生公方亲临戎马鏖剧贼于京江桐皖之闲顾汲汲爲此举也表佛力迎和气弥三灾消刼火其机缘深矣其愿力伟矣公固张姓也宁非魏公再来现身说法者欤呜唿频年以来水旱刀兵杂然交作疵疠夭扎民不堪命方鎭大臣囊金椟帛邮传拜除视之蔑如也自公之来敷和布德宣慈训廉耉老病癃燠肌起羸嚚童鳏孤咸登袵席今兹之役一钱寸布不烦公私朝虀暮盐节缩僦工斯殿之落成也邦人之欢心颂声与丹楼綘殿互相涌现于诸天云物之中故能化兵气爲祥云转灾土爲佛国然则考公保釐之绩着于东南者莫如是役宜也公抚吴七年宣劳治河入爲本兵以疆事牵连就征吴之人扶杖负襁炷香撮土匍匐佛前告哀祈宥若呌阊阖若投匦函此尤可书也余故不辞而爲之记其不特以记其成亦以使后之有官君子有事于崇佛者于张公之爲宜有考也崇祯十六年十二月尝熟钱谦益记莱阳姜氏一门忠孝记崇祯十六年三月行人司行人臣垓伏阙上疏言去年闰十一月奴酋兵掠莱阳臣父勅封仪眞县知县姜泻里山居闻警率子弟僮奴入城死守二月初六日奴突至城陷巷战被执奴就索金帛臣父骂曰吾二十年老书生二子爲淸白吏安得有金帛饱狗奴腹以马捶捶之嚼齿大骂奴攅刃刺之乃死臣季弟姜坡偕侍郎宋玫守东城趋抱父尸恸哭奴缚置寨中夜举火烧奴帐奴觉脔杀之臣母及长兄圻负重伤圻妻王氏臣妻孙氏坡妻左氏及次姊先后投缳赴火死臣兄礼科给事中埰言事迂戅荷圣明寛宥颂繋西曹闻讣浃旬号恸絶食臣若奔赴故里则臣兄圜扉一息立毙草土臣欲留视槖饘则臣父原野暴骨长饱乌鸢臣余气僵魂死生无地伏望皇上付臣法司代兄归葬兄得毕命首丘臣愿塡尸牢戸若臣兄罪必不赦请勒限就系伏前日妄言之辜幷案臣今日妄请之罪天子览其奏意恻然怜之未及发六月登莱抚臣曾化龙覆奏姜氏一门忠孝请赐优䘏始得奉明诏下所司垓将以甲申九月卜葬谓谦益旧待罪太史氏俾书其事呜唿忠臣孝子国家之元气也忠义之气昌则存叛逆之气昌则亡有国家者之大坊也天寳逆命之臣以六等定罪达奚珣辈騈斩于独柳树集百寮往观之而宋南渡李纲议僣逆伪命宜倣肃宗时定罪用重典当时不能从识者以谓至德之中兴建炎之不振其兴亡实繇于此今国家方全盛奴杂种小丑闯螘贼游魂中朝士大夫回靣屈膝委质贼庭者所在而有夫岂国无刀锯以至是与若姜公者身无一命之寄家无中人之产徒手扞贼横身死义家人妇子血肉糜烂国家元气旁薄结轖而勃发于姜氏之一门非偶然也使国家之臣子胥如姜氏则忠臣孝子接踵于世何至如靖康之时所谓在内惟李若水在外惟霍安国使敷天率土痛北辕而忧左袵哉比岁奴三入畿辅一门殉难者高阳孙氏顺义成氏与姜氏而爲三孙氏成氏之议䘏当国者口噤目眙若避禁讳至今寝阁未下今姜氏之䘏独出宸断然后知崇奖节义固圣明之所急而所司奉行者之罪也自今以往忠义之气昌国家之元气日固叛臣贼子当胥伏独树之诛而奴闯之悬首藁街也不远矣余爲书其事以俟之且以谂于国史之传忠义者崇祯申申三月记韩蕲王墓碑记宋蕲国韩忠武王世忠墓在吴县灵巖山下丰碑岿然赑屃屈盘礼部尚书赵雄奉诏撰也宋史列传援据雄碑其书杨国夫人事则碑爲详建炎之复辟也杨国及二子质苗傅军防守甚严王略无顾念隆祐太后宣见杨国杨国诣傅诒曰太尉作如许事公来矣于太尉何如傅乃屈膝拜曰愿奉兄嫂礼谨具鞍马烦夫人好爲言是日入见隆祐宣问周悉执杨国手垂泣曰国家艰危至此太尉首来救驾速淸巖陛杨国奉诏驰出都城遇傅弟翊于途告之故翊色动手自捽耳杨国觉翊意非善愈疾驱一日夜会王于嘉禾史云朱胜非绐傅遣妻子慰抚世忠而不及杨国云云略也傅正彦献俘行宫杨国自硕人超封国夫人制曰知略之优无愧前史给内中俸以示报焉功臣妻给俸自杨国始史称隆祐召梁氏入封安国夫人俾迓世忠速其勤王误也黄天荡之战杨国在行闲亲执桴鼔史云战将十合梁夫人亲执桴鼔金兵终不得渡罗大经鹤林玉露载兀术凿河遁去夫人奏疏言世忠失机纵敌乞加罪责举朝爲之动色而碑及史皆不载爲蕲王讳也大经又云蕲王之夫人京口娼也尝五更入府伺候贺朔忽于廊柱下见一虎蹲卧鼻息齁齁然惊骇走出已而人至者衆复徃视之乃一卒因蹴之起问其姓名宻告其母邀至家具酒食资以金帛结爲夫妇碑云杨国家楚州织簿爲屋盖杨国家本楚州寓京口也蕲王鎭楚州披草莱立军府故夫人亦织簿爲屋与士卒其力役也蕲王起银州积功转进武副尉宣和二年调西师讨方腊部勇敢五十人随王禀以往遇杨国于京口当在此时王爲裨将非小卒也碑载王娶白氏秦国夫人梁氏杨国夫人茆氏秦国夫人周氏蕲国夫人四妻皆启国封盖宋世待功臣彝典如此杨国起家北里慷慨择配识英雄韎韦之中遂能定国难奏肤公丰碑靑史于今爲烈岂不伟哉辛巳长至日余与河东君泊舟京江指顾金焦二山想见兀术穷蹙打话蕲王夫人佩金凤瓶传酒纵飮桴鼓之声殷殷江流濆沸中遂赋诗云余香坠粉英雄气剰水残山俛仰闲相与感槩叹息久之甲申二月观梅邓尉还过灵巖山下埽积叶剔苍藓肃拜酧酒而去因摭採杨国遗事记其本末如此牧斋初学集卷第四十四牧斋初学集牧斋初学集卷第四十五牧斋初学集卷第四十五记五耦耕堂记万历丁巳之夏予有幽忧之疾负疴拂水山居孟阳从嘉定来流连旬月山翠湿衣泉流聒枕相与顾而乐之遂有栖隐之约亾何孟阳有长治之役卒卒别去子遂覊绁世冈䟦前㚄后爲山中之逋客者十有余年矣天启中予遭钩党之祸除名南还涂中爲诗曰耦耕旧与高人约带月相看竝荷锄盖追思畴昔之约而悔其践之不蚤也世故推移人事牵輓匹夫硁硁之节不能自固咎誉错互搆扇旁午残生眇然不絶如缕然自此得以息机摧撞长爲山中之人而孟阳不我遐弃惠顾宿诺移家相就予深幸夫迷涂之未远而隐居之不孤也请于孟阳以耦耕名其堂孟阳笑而许之嗟夫予与孟阳遭逢圣世爲太平之幸人其所爲耦耕者盖亦感闲居之多暇喜一饱之有时庶几息劳生而税尘鞅岂与夫沮溺者流辍耕太息于蔡叶之闲叹滔滔以没世羣鸟兽而不返者哉余与孟阳之似沮溺其耦俱之迹而巳而其乐则固有过之者矣然亦有不能无慨然者予之得交于孟阳也实以长蘅长蘅与予偕上公车尝叹息谓予吾两人才力识趣不同其好友朋而嗜读书则一也他日世事麤了筑室山中衣食幷给文史互贮招延通人高士如孟阳辈流髣髴渊明南邨之诗相与咏歌皇虞读书终老是不可以乐而忘死乎予曰善哉信若子之言予愿爲都养给扫除之役请以斯言爲息壤矣荏苒二十余年长安邸舍酒阑灯灺之语犹历历在耳而长蘅巳不可作矣人生岁月眞不可把翫山林朋友之乐造物不轻予人殆有甚于荣名利禄也予之得从孟阳于此堂也可不谓厚幸哉莆田宋比玉予三人之友也爲作八分书以扁于堂而予记其语于壁闲世之君子过而揽焉其亦有如予之慨然者乎崇祯三年钱谦益记朝阳榭记耦耕堂东南之茀地瓦砾丛积登之有异焉因而爲台状如敦丘起屋半闲以障风雨于是厓之爲拂水石之爲三沓峯之爲石门石城合沓攒簇于寻丈之内灌木族丛仰承厜㕒纷红骇绿蔽亏变换榭踞山之东旦卽见日名之曰朝阳取尔雅释山之云也梁简文帝招眞治碑曰高巖郁起带靑云而作峯拂水县流洒天河而俱㑹又曰其峯则有石门石城虚峗自然神功挺起今斯榭之所直者高巖县流樵夫牧人皆能指示其处至所谓石门石城者流俗皆莫知漫举北山一二拳石以当之耳予按姑苏志云过吴王庙五六里有试劒石又有三沓石与石城石门诸峯错峙乃知三沓石之东试劒石下石壁呀然中开俗谓之劒门卽石门也石之西其厓如防如削巨石错列如雉堞楼橹卽石城也简文云虚峗挺起信不诬也旧志称二峯在顶山西北盖未可信又云石城吴王置美人处据汉书注及郡国志卽吴县之灵巖山无容在虞山也予爲记于壁闲庶游斯榭者可以举目而得之且使读者知古人模状山水其言语简妙爲不可及也崇祯四年二月二十五日记秋水阁记阁于山与湖之闲山围如屛湖绕如带山与湖交相袭也虞山嶞山也蜿蜒西属至是则如密如防环拱而不忍去西湖连延数里缭如周墻湖之爲陂爲寖者弥望如江流山与湖之形经斯地也若胥变焉阁屹起平田之中无垣屋之蔽无藩离之限背负云气胷盪烟水隂阳晦明开歛变怪皆不得遁其豪末阁旣成主人与客登而乐之谋所以名其阁者主人复于客曰客亦知河伯之自多于水乎今吾与子亦犹是也尝试与子直前楹而望阳山箭缺累如重甗吴王拜郊之台已爲黍离荆棘矣逦迤而西江上诸山参错如眉黛吴海国康蕲国之壁垒亦已荡爲江流矣下上千百年英雄战争割据杳然不可以复迹而况于斯阁欤又况于吾与子以眇然之躯寄于斯阁者欤吾与子登斯阁也欣然骋望举酒相属已不免哑然自笑而何怪于人世之还而相笑与客曰不然于天地之中有山与湖于山与湖之中有斯阁于斯阁之中有吾与子吾与子相与晞朝阳而浴夕月钓淸流而弋高风其视人世之区区以井鼃相跨峙而以腐䑕相吓也爲何如哉吾闻之万物莫不然莫不非因其所非而非之是以小河伯而大海若少仲尼而轻伯夷因其所然而然之则夫䕫蚿之相怜鯈鱼之出游皆动乎天机而无所待也吾与子之相乐也人世之相笑也皆彼是之两行也而又何闲焉主人曰善哉吾不能辩也姑以秋水名阁而书之以爲记崇祯四年三月初五日明发堂记斥山居以爲墓鄕之爲堂爲阁游焉息焉者皆墓域也直秋水阁之后竹树晻暧礀石错列宫之以爲墓田丙舍其中爲堂前荣后寝高明而靓深倣越溪张氏之制命工图以来有以栢屋售者度而移焉不爽尺寸名之曰明发于以登牢蔬馔亲賔示吾子孙母忘其初也庭中有老梅修竹浮水熘渠空翠自堕淸隂不改堂之东歩檐周流廻廊交属其前楹近临墓道游人士女竝肩接踵薄而观之如坐镜中纷红拖碧如杂图畵折而东拂水之礀绕墓前穴墻而出以注于檐下雨过泉雍水石鬭击蛇龙攫挐风雷喧豗溃而西倾折回直舒爲漫流闸束崖旋濆沸土瀑潨然而下经第五桥以入于明堂之水梁简文所谓拂水县流天河俱会者循行吾栏槛之闲犹砚池带水也礀之洑流又折而北滙于堂之西石壁之下有泉湛然所谓归来泉也泉之下洄池蓄停礀石平布其西筑室方丈幽䕃荟蔚翠蔓蒙络日车苍凉月轮穿漏此吾堂之别馆也堂之东北隅有楼以燕处有隂室以违夏有阳室以违冬庋阁庖湢顺序以爲此吾所以翼夫堂也予之营斯堂也财一年而有急征之祸絷踰年而归归而庐于此也岁时伏腊晨昏肃拜顾明发有懐之义未尝不僾然如有见忾然如有闻也霜凄月黑风雨如晦白杨萧骚山谷震骇念古之孝子遶坟而啼攀栢而泣未尝不肤粟骨惊媿而祈死也良夜开卷闲房点笔追思壮年昔游春灯秋卷未尝不抚驹策骥叹老至而悲无闻也雒中之冠带汝南之车骑蜀郡之好事鄠杜之诸生闻声造门希风枉驾屦舄交错舟舩塡咽邑屋閴其无人空山爲之成市畏虚名之难居知物望之不易副未尝不逖然以思默然以慙而悄然以恐也岁月荏苒世务牵绁庐三年而复返俛仰感叹辄爲之记诗不云乎无念尔祖聿修厥德吾子孙念之哉若夫游观之美山林鸟鱼之乐非吾所以名堂之意也其敢以示子孙乎庐居后之三年涂月二十八日谦益谨记花信楼记于墓道之东偏择爽垲之地撤耦耕堂而徙焉招孟阳也堂之前隙地与秋水阁相直庀山居之余材爲楼五闲后山如屏前湖如镜堤池折旋景物攒簇名之曰花信而刘状元胤平书其额拂水游观之盛莫如花时祝釐之翁媪踏靑之士女连袂接衽摩肩促步循月堤穿水阁笑唿喧阗游尘合沓呵之不能止避之不胜趋也作斯楼也而美其名几以饱其观听诱而夺之楼旣成堤之西东阁道相望不能中分游者而来者滋益衆客或惎余诱而夺之之法不巳穷乎予曰予之名楼也以花信而游人之追奔走集者爲花来也当此之时风柔日丽春山如粧春湖如镜弱枊缫烟天桃晕雨相与握兰赠药思吟怨歌靓观微歩傍徨徙倚非有以诱之谁得而夺之迨乎向春之末迎夏之阳鸧鹒喈喈羣女出桑游者息观者止红绽绿肥草长麦秀于斯时也谁诱之而谁夺之耶吾与子倚飞阁临长堤身游于娇花宠柳余香殢粉之中欣欣然如有得也巳而时序迁改繁华代谢譬之雨止云收酒阑人散未尝不洫然如有所失也造物者之于吾与子也其诱且夺之则已久矣而子犹未之寤欤客曰藏舟于山夜半有力者负之而趋昧者不知也姑记其语于壁花时登斯楼也更与子飮酒留仙馆记得周氏之废圃于北郭古木藂石郁苍荟蔚其西偏有陿室焉爲之易腐柱倾加以涂墍树绿沈几山翠湿牖烟霞澄鲜云物靓深过者咸叹赏以爲灵区别馆也树之眉曰留仙之馆客视而叹曰虞山故仙山也斯馆也西望干元宫徐神翁之雪井在焉迤而南爲招眞治梁简文所铭二始八会者也折而北爲乌目山淳于斟遇慧车子授虹景经处也子将隐矣有意于登眞度世名其馆爲留仙不亦可乎予曰不然予之名馆者慈谿冯氏尔赓号留仙者也予取友于天下多矣晚而得留仙晜弟留仙之于我古所谓王贡嵇吕无以尚也予旣老于一丘而留仙爲天子之劳臣枝柱于津门渝水之闲逖而思思而不得见眉之馆焉所以识也客曰是矣则胡不书其姓系其官而以别号名馆使人疑于望仙迎仙之属欤予笑曰子必以洪厓赤松飡六气而飮沆瀣者而后爲仙欤吾之所谓仙者有异焉老子吾夫子之所学焉者也一则曰吾闻诸老耼再则曰吾闻诸老耼礼经之所载也许叔逊龙沙之祖也净明忠孝其敎在也以眞诰考之忠臣孝子历数千百年犹在金房玉室之闲迄于今不死也以留仙之馆比于望仙迎仙何不可哉士君子出而致身遂志分主忧振国恤其爲修炼也视山泽之癯鷮息禽戏块然独存者所得孰多吾尝从樵阳之侣窥石函之閟籍得厠名其闲者吾党盖有人焉未可谓神仙去人远也客曰善哉请书之以爲记俟其他日功成身退爲五湖三峯之游宴坐于斯馆相与纵飮舒啸而以斯文示之崇祯壬午小岁日记玉繠轩记河东君评花最爱山矾以爲梅花苦寒兰花伤艳山矾淸而不寒香而不艳有淑姬静女之风蜡梅茉莉皆不中作侍婢予深赏其言今年得两株于废圃老墻之下刜奥草除瓦砾披而出之皆百岁物也老干攫挐樛枝扶疎如衣从风如䄂拂地又如人梏拲乍脱相扶而立相视而笑君顾而乐之爲屋三楹启北牖以承之而请名于予予名之曰玉繠而爲之记曰玚花之更名山矾始于黄鲁直以玚花爲唐昌之玉繠者段谦叔曾端伯洪景卢也其辨证而以爲非者周子充也夫玚花之卽玉繠耶非耶诚无可援据以唐人之诗观之则刘梦得之雪繠琼丝王仲初之珑松玉刻非此花诚不足以当之有其实而欲夺其名乎物珎于希忽于近在江南则爲山矾爲米囊野人牧竖夷爲樵苏在长安则爲玉繠神女爲之下九天停飈轮攀折而后去固其所也以爲玉繠不生凡地惟唐昌及集贤翰林有之则陋又以爲玉繠之种江南惟招隐有之然则子充非重玉繠也重李文饶之玉繠耳玉树靑䓤长卿之赋也琼树璧月江总之辞也子充又何以云乎抑将访其种于宫中穷其根于天上乎吾故断取玉繠以牓斯轩春时花放攀枝弄雪游咏其中当互爲诗以记之订山矾之名爲玉繠而无复比玚更矾之讥也则自予与君始崇祯十五年十二月二十九日牧翁记匪斋记易比之六三曰比之匪人世儒之解曰匪人犹曰小人也易言君子小人多矣于泰曰内君子而外小人于否曰内小人而外君子遯则曰吉曰否解则曰有解曰退革则曰豹变曰革靣师之上六旣济之九三曰小人勿用同人之九三曰小人弗克皆凿凿乎指小人而质言之也于比何独不然比之卦以九五居阳爲主而五隂皆求比焉比而不以元永贞则凶邪之道永贞而不遇其主则犹未免于咎也初六之有孚盈缶永贞而遇其主故曰无咎终来有它拔茅汇征不遐遗朋亡泰之道也故曰吉六二之自内内而得君六四之外比外而得贤故皆曰贞吉六三近者皆隂而远无应所与比者皆非其人中怀永贞蕴初六之盈缶而不遇其主者也莫益之或击之莫之与则伤之者至矣象曰不亦伤乎夫子盖伤之也水流湿火就燥比之相从各以其类汉之有李固胡广赵戒之匪人也唐之有陆贽裴延龄赵憬之匪人也易不言君子小人而曰匪人虚其位以俟人主之决择也不言凶不言咎而言伤者何也有九五刚中之主显比于上五隂之求比者用三驱之道以纵舍之虽违有孚之吉而终免后夫之凶则亦止于伤而巳矣崇祯元年子以阁讼奉明㫖镌责曰中有匪人上方向学精于诗书取原筮之辞以断枚卜之狱不斥言小人而曰匪人使臣子虽退废其名犹可居也震怒之后事得白卽放归王用三驱失前禽之义也圣主之放其臣也有哀矜无忿疾伤之之道也客有唁予者曰蹇之六二曰王臣蹇蹇匪躬之故安知上不以蹇之匪躬朂子乎予曰是何敢哉请以上之明㫖名其读书之斋曰匪而绎其说以爲记牧斋初学集卷第四十五牧斋初学集牧斋初学集卷第四十六牧斋初学集卷第四十六记六游黄山记序辛巳春余与程孟阳订黄山之游约以梅花时相寻于武林之西溪踰月而不至余遂有事于白岳黄山之兴少阑矣徐维翰书来劝驾读之两腋欲举遂挟吴去尘以行吴长孺爲戒车马庀糗脯子含去非羣从相向怂恿而皆不能从也维翰之书曰白岳竒峭犹畵家小景耳巉﨑幽石尽爲恶俗黄冠所涂点黄山奇峰拔地高者几千丈库亦数百丈上无所附足无所迤石色苍润玲珑夭曲每有一罅輙有一松迳之短须老骨千百其状俱以石爲土历东南二岳北至叭哈以外南至落迦匡庐九华都不足伯仲大约口摹决不能尽悬想决不能及虽废时日烦跋涉终不可不到也是游也得诗二十余首寒窻无事补作记九篇巳而悔曰维翰之言尽矣又多乎哉余之援笔爲此编也客闻之索观者相属余不能拒遂撰次爲一卷先诒孟阳于长翰山中而略举维翰之书以发其端壬午孟陬虞山老民钱谦益序记之一黄山耸秀峻极作鎭一方江南诸山天台天目爲最以地形凖之黄山之趾与二山齐淛东西宣歙池饶江信诸郡之山皆黄山之枝陇也其水东南流入于歙北入于宣南入于杭于睦于衢自衢西入于饶西北入于贵池其峰曰天都天所都也亦曰三天子都东南西北皆有鄣数千里内之山扈者岿者岌者峘者峄者蜀者皆黄山之负扆几格也古之建都者规方千里以爲甸服必有大川巨浸以流其恶黄山之水奔注交属分流于诸郡者皆自汤泉而出其爲流恶也亦远矣谓之天都也不亦宜乎余以二月初五日发商山初七日抵汤院自商山至郡七十里自郡至山口一百二十里至汤院又八里其所迳寺曰杨千台曰容成潭曰长潭岭曰石碪石曰芗石溪曰芳溪村曰芳村其地势坡陀荦确拥厓据壁溪流萦折漘岸相错其人家衣美箭被芳草略彴拒门疎篱阻水褰裳济涉半在烟岚云气中繇长潭而山口山率环谷水率注溪谷穷复入一谷山与谷如堂如防旋相宫又相别也溪水淸激如矢或濆沸如轮文石错落深浅见底百里之内天容沉寥云物鲜华游尘飞埃望厓却反人世腥腐秽浊之气无从至焉余语同游者曰子知黄山乎是天中之都会而轩辕之洞府也二百里内皆离宫阁道羣眞之所往来百神之所至止殆有神物司启闭给粪除于此地而人未之见也吾尝游岱矣未及登天门上日观不知岱之尊也今吾之至于斯也肃然而淸悄然而恐恍然如在天都石门之上余之玆游也而岂徒哉是日浴于汤池宿药谷之桃源菴记之二自山口至汤口山之麓也登山之迳于是始汤泉之流自紫石峰六百仞县布其下有香泉溪泉口濆沸蒸热冷泉下注凉温齐和瀵尾涌出秽浊逬去初浴汗蒸蒸溢毛孔已而忾然霍然如酲斯析如痁斯解拍浮久之怳然感素女玊眞之事作畱题四绝句浴罢风于亭巾屦衣袂飘飘然皆尘外物也折而西竹树交加崖石撑桂蒙笼羃䍥如无人迳行半里许畲氏桃源菴在焉菴之前天都靑鸾钵盂诸峰囘合如屛障其左则白龙潭水膏渟黛蓄喷薄巨石水声砰磅微雨霡霂辛夷炤檐皎如玊雪俄闻篱落闲剥啄海阳邵粱卿幼靑自白岳来访足音跫然足乐也午夜闻冲撞弥急溪声雨声澎湃错互晨起坐小楼视天都峰瀑布痕斓斑赮駮俄而雨大至风水发作天地掀簸漫山皆白龙掉头捽尾横拖倒拔白龙潭水鼓怒触搏林木轰磕几席震掉两止泉益怒呀呷撞胸如杵在臼日下舂少闲乃相与商游事焉畲氏菴傍汤池朝夕浴于斯飮于斯汲于斯以斯池爲汤沐焉服食焉皆可也昔人飮菊潭而强飮杞水而寿况丹砂之泉轩辕浴之三日而伐皮易毛者乎以千金赁药谷之庐以二千金庀糗粮治药物沐饮于斯泉者数年登眞度世可执劵而取也今有进贤冠于此曰卖之三千金人争攘臂而求之以三千金买一仙人则掉头不顾此可爲一笑者也记之三繇祥符寺度石桥而北踰慈光寺行数里迳朱砂菴而上其东曰紫石峰三十六峰之第四峰与靑鸾天都皆峄山也过此取道钵盂老人两峰之闲峰趾相竝两崖合沓弥望削成不见罅缝扪壁而往呀然洞开轩豁呈露如辟门登山者葢发轫于此里许憩观音崖崖欹立如侧葢迳老人峰立石如老人伛偻县厓多奇松裂石逬出纠枝覆葢白云蓬蓬冐松起僧曰云将铺海盍少待诸遂憩于靣峰之亭登山极望山河大地皆海也天将雨则云族而聚于山将晴则云解而归于山大地其聚其归皆所谓铺海也云初起如冒絮盘旋老人腰膂闲俄而灭顶及足却迎凌乱迫遽廻合弥漫匼匝海亦云也云亦海也穿漏盪摩如百千楼阁如奔马如风穑奔踊却会不可名状盪胸扑靣身在层云中亦一老人峰也久之云气解駮如浪文水势络绎四散又如归师班马倐忽崩溃眘然不可复迹矣回望老人峰伛偻如故若遟而肃客者缘天都趾而西至文殊院宿焉黄山自观音厓而上老木搘径寿藤冒石靑竹绿莎蒙络摇缀日景乍穿飞泉忽洒隂沉窅窱非复人世山未及上曰翠微其此之谓乎升老人峰天宇恢廓云物在下三十六峰叅错涌现怳怳然又度一世矣吾至此而后乃知黄山也记之四憇桃源菴指天都爲诸峰之中峰山形络绎未有以殊异也云生峰腰层曡如裼衣焉云气蓊翳峰各离立天都乃岿然于诸峰矣竝老人峰沿礀上皆缘天都之趾援危松攀罅壁或折而陞或县而度旋观天都如冕而垂如介而立眎向之所见尊严有加焉下岭复上僧方凿石斧凿之痕与趾相错也石壁断裂人从石罅中上历罅里许天都逐罅而走甫瞪目而踵巳失也甫曵踵而目又失也壁绝石复上合乃梯而下人之下如汲井身则其绠也汲旣深绠穴地而出又从井榦中上也折而陟台是爲文殊院普门安公所荒度也院负曡嶂峰左象右狮二罗松如羽葢靣拥石如覆袈裟其上有趺迹其下下绝桃花峰居趺石之足桃花之汤出焉其东则天都峰如旒倒垂其西则莲华峰献蕚焉其西靣旷如也指点凝望浮烟矗霭靑葱绀碧穿漏于夕阳平楚之闲巳而烟凝霭积四望如一暮景夕岚无往而非云海向所沾沾于老人峰者又存乎见少矣生台有二鸦翔集僧言此神鸦也明日当爲公先导与之食祝而遣之寝室不满一弓夜气肃洌与老僧推戸而起三十六峰微茫浸月魄中零露瀼瀼霑溼巾屦悽神寒骨峭怆而返余故好山栖野宿以此方之其犹在曲屋穾夏砥室罗帱之中乎余之山居而宿焉者自玆夕始也记之五淸晓出文殊院神鸦背行而先炤微幻空两僧从焉避莲华沟险从支迳右折险益甚炤微肘掖余臂幻空踵受余趾三人者蟨与駏蛩若也行三里许憩炤微茆菴菴背莲花靣天都负山厜㕒蔽亏云汉俯视洞壑日车在下隂茆檐借白石出孟阳畵扇传观惜不与偕杖屦也二僧踞盘石疏记所宜游者曰繇喝石居三里至一线天再折一里许下百步云梯又一里上大悲顶出新辟小径三里许达天海饭讫东北行上平天矼五里上石笋矼转始信峯经散花坞看扰龙松过师子林上光明顶复归天海少憇登炼丹台而还日未亭午天气如淸秋此游天所相也食时饭天海神鸦却而迎焉次第游历如二僧之云日夕鸦去廻翔如顾别乃返天海宿焉一线天石壁峭陿水旁激如雨疾趋过之传曰巖岑之下古人之所避风雨谓此也云梯当莲华峰之趾磴道历七百级磴陿而级长踵曵如絙胫垂如汲下上攀援后趾须前趾前踵跖后踵旁瞰股栗作气而后下乃相庆脱于险也始信峰于三十六峰不中爲儿孙一部娄耳而颇踞诸峰之胜繇师子林东折两厓陡立相去丈许北厓裂罅处一松被南厓援之以度陟其巓茆菴欹倾积雪搘拄俯视云气诸峰矗出其最竒石笋矼也图经云黄帝浮丘公上昇之后双石笋化成峰可高千丈今石笋攒立不啻千百嵌空突起拔地挿天钩连坼裂谲诡化贸亦不可以丈计岂造物者役使鬼神破碎虚空穿大地爲苑囿凿混沌之肺腑以有此也起视大壑却立万仞指点宣州池阳堆皱蹙褶累如囷廪冯高临下如限堵墻堆阜虚落人语殷殷过此则翠微松谷黄山西北之境尽矣炼丹台之前拱立相向者炼丹峰也翠微飞来诸峰各负势不相下胥俛爲环卫崩压倚倾栉比棊布若削劎㦸若树储胥轩辕相宅之地故有神物䕶诃妄人不察设版筑室宜其荡刚风而焚劫火不终朝而輙毁也三十六峰侧影旁轶敷花如菡萏丹台藏贮其中如的中之薏台方广可置万人三靣劖削前临无地却行偃卧足蹜蹜不能举目眴眩者久之余之登玆山也自汤寺而上披蒙茸历幽仄葢奥如也自文殊院而上指削成遡云汉葢旷如也及遵石笋丹台观夕阳望光景意迷精爽默自循省灵区异境显显心目安知俛仰之闲不将一瞚迁改夜半有负之而趋者与安知吾身在此而市朝陵谷堆尘聚块者不巳窅然若䘮与又安知吾所坐之处所游之地非幻化爲之如所谓五山之根无所连着者而吾亦将冯空而磒虚与余肉人也载朽腐之躯以游乎淸都紫微余心荡焉夫安得不执化人之袪慬而求还也与楚庄王曰子具于强台南望料山以临方皇左江右淮其乐忘死恐畱之而不能反吾之于此山所以游焉而乐乐焉而不敢以久畱也记之六晨起风蓬蓬然取道云梯靣风逆上负风而仆仆而起两腋若有人相扶不知其爲风力也尽云梯则爲莲华峰之趾径如荷茎纡回藏峰腹中磴穷穿峰腹而出如缘荷本上重台也风愈厉逆曵不得上乃据石趺坐以俟登陟者巡途而下欲前复却一松一石低廻如故人僧曰三十六峰处处惜别盍早至慈光寺招邀诸峰与执手栏循闲乎寺踞天都之陇枕桃花莲华二峰左则朱砂靑鸾紫石右则曡嶂云门竝外翼焉普门安公者缚禅淸凉山中定中见黄山遂繇淸凉徙焉比入都门愿力㝠感慈圣皇太后颁内帑爲薙髪赐紫衣幡杖神宗赐寺额曰慈光降敕䕶持今寺尊奉藏经慈圣所钦赐装池也四靣金像像七层层四尊凡二十有八层有莲花坐坐有七凖提居叶中一叶一佛佛不啻万计慈圣及两宫所施造也普门将搆四靣殿手削木爲式四阿四向不失毫髪今藏弆焉普门只手开山炽然建立当其时两宫之慈恩加被四海之物力充牣移兜率于人闲化榛莽爲佛土何其盛也军兴日烦饥馑洊至钟鱼寥落糠覈不继追鼓钟于长信数伽蓝于雒阳葢不胜沧海劫灰之叹焉斯李文叔之所以致嘅于名园也普门塔在寺后白石凿凿桃花流水围绕塔前人世牛眠马鬛起冡象祁连者方斯蔑如亦可感也是夕再浴汤池宿桃源菴山僧相送不忍舍郑重而别寄语天都莲花诸峰如吴人语念相闻也元人汪泽民曰宿汤寺闻啼禽声若歌若荅节奏疾徐名山乐鸟下山咸无有余方有南浦之别闻之悽然感余心焉旣与黄山别遂穷日之力以归记之七余之登山也浴汤池憇桃源菴夜半大雨坐白龙潭小楼㸔天都峰瀑布雨止登山云气犹滃郁登老人峰㸔铺海山行三日天宇轩豁如高秋萧辰一望千里每春夏登山烟岚偪塞不辨寻丈山僧叹诧得未曾有甫出山雨复大作淋漓霑溼同游者更相庆也客曰黄山之游乐乎余应之曰乐则乐矣游则未也三十六峰之最着者莫如天都莲花出芳村则莲花峰离立抵白龙潭则天都正中如屛陟慈光寺踞天都而枕莲花离而又属顾若宿畱憇文殊院天都东拱若幡幢之建立莲花右翊若瓣花之披敷两峰之靣目毕见矣自玆以往偭背易向步武换形如镜中取影横见倒出非坐卧俯仰不能髣髴而玆游未遑也昔人言採药者裹三日粮达天都顶万历闲普门阔菴相继登陟石塔旛灯俨然在焉夫独非腐肉朽骨而遂如天之不可升耶石门爲黟山之中峰歙郡黄山楼北瞰此峰峰势中坼若巨门唐人有诗曰闲倚朱栏西北望只宜名作石门楼则石门之高峻唐时郡楼见之而游人无复过问卽山僧亦莫知所在此可以名游耶游玆山者必当裹糇粮曵芒屦经年累月与山僧樵翁爲伴侣庶可以揽山川之性情穷峰峦之形胜然而霞城乳窦紫床碧枕毛人之所飮阮公之所歌未可以津逮也桃花如扇松花如纛竹叶如笠莲叶如舟非鍊形度世之人未易遘也三十六峰之巅樵苏绝迹猿鸟悚慄唯乗飈轮驾云车可以至焉列子言海外五山所居之人皆仙圣之种一日一夕飞相往来者不可数吾安知仙圣之人不往来于三十六峰之闲如东阡北陌乎吾将买山桃源朝夕浴于汤池鍊形度世然后复理游屐焉山灵其许我哉记之八山之竒以泉以云以松水之奇莫奇于白龙潭泉之奇莫竒于汤泉皆在山麓桃源溪水流入汤泉乳水源白云溪东流入桃花溪二十四溪皆流注山足山空中水实其腹水之激射奔注皆自腹以下故山下有泉而山上无泉也山极高则雷雨在下云之聚而出旅而归皆在腰膂闲每见天都诸峰云生如带不能至其冡久之滃然四合云气蔽翳其下而峰顶故在云外也铺海之云弥望如海忽焉逬散如凫惊兔逝山高出云外天宇旷然云无所附丽故也汤寺以上山皆直松名材桧榧楩楠藤络莎被幽䕃荟蔚陟老人峰悬崖多异松负石绝出过此以往无树非松无松不奇有榦大如胫而根蟠屈以亩计者有根只寻丈而枝扶疎蔽道旁者有循厓度壑因依如悬度者有穿罅穴缝崩逬如侧生者有幢幢如羽葆者有矫矫如蛟龙者有卧而起起而复卧者有横而断断而复横者文殊院之左云梯之背山形下绝皆有松踞之倚倾还会与人俛仰此尤奇也始信峰之北厓一松被南厓援其枝以度俗所谓接引松也其西巨石屛立一松高三尺许广一亩曲干撑石厓而出自上穿下石爲中裂纠结攫拏所谓扰龙松也石笋矼鍊丹台峰石特出离立无支陇无赘阜一石一松如首之有笄如车之有葢叅差入云遥望如荠奇矣诡矣不可以名言矣松无土以石爲土其身与皮干皆石也滋云雨杀霜雪句乔元气甲拆太古殆亦金膏水碧上药灵草之属非凡草木也顾欲斫而取之作盆盎近玩不亦陋乎度云梯而东有长松夭矫雷噼之仆地横亘数十丈鳞鬛偃蹇怒张过者惜之余笑曰此造物者爲此戏剧逆而折之使之更百千年不知如何槎枒轮囷蔚爲奇观也吴人卖花者拣梅之老枝屈折之约结之献春则爲瓶花之尤异者以相夸焉玆松也其亦造物之折枝也与千年而后必有征吾言而一笑者记之九黟山三十六峰详载图经学士大夫不能悉其名而山僧牧子不能指其处所知者天都莲花炼丹朱砂十余峰而巳石人峰譌爲老人云门峰譌爲剪刀曡嶂峰譌爲胜莲又有以培塿而冒峰名者始信峰也李太白有诗送温处士归黄山白鵞峰今不在三十六峰之列葢三十六峰皆高七百仞以上其外诸峰高二三百仞者不与焉白鵞峰或亦诸峰之一也自普门安公乗宿梦因缘辟文殊院命老人峰背一岭曰三观岭于是命名者纷如曰光明顶曰天海曰师子林皆傅会文殊院而名也普门开山之后徽人以黄山媚客轺车輶轩至止相望所至輙树眉颜额磨厓题名靑峰白石有剥肤黥靣之忧三十六峰亦将不能保其故吾矣山之巅曰海子繇平天矼循鍊丹峰里许名曰海门光明顶爲前海师子林爲后海修广可数里如以玆山峻绝目其平衍处爲海则华山之顶高嵓四合重岭秀起不名之曰华海如以云生之侯弥望云浪目之曰海则泰山之云触石而出肤寸而合不名之曰岱海以海名山以黄名海纰缪不典当一切镌削爲山灵一洗之也自山海经水经纪三天子鄣亦曰三天子都地志家纷纷聚讼有疏通之者曰率山爲首黟山爲嵴大鄣爲尻似矣新安老生吴时宪曰黄山有最高峰曰三天子都东西南北皆有鄣婺有三天子鄣南鄣也匡庐亦称三天子鄣西鄣也绩溪有大鄣东北鄣也天都爲天子都率山匡庐大鄣爲天子都之鄣此伯益桑钦之疏义而黟山之掌故也时宪振奇人也所居环堵巢书其中见溪南富人则唾靣去之余游新安新安人无能举其姓名者矣故余作黄山记以时宪之言终焉牧斋初学集卷第四十六牧斋初学集牧斋初学集卷第四十七上牧斋初学集卷第四十七行状特进光禄大夫左柱国少师兼太子太师兵部尚书中极殿大学士孙公行状曾祖怀曾祖母李氏祖逵祖母萧氏父麒母张氏三代皆历赠特进光禄大夫左柱国少师兼太子太师兵部尚书中极殿大学士妣皆赠一品夫人北直隷保定府高阳县城北西庄里孙公年七十六状公讳承宗字稚绳其先河南之汤隂人永乐中有讳遇者徙居高阳城北二里之西庄子孙因家焉遇生怀怀生逵逵生麒麒生四子叔子讳敬宗繇举人仕至兵部职方司员外郞而公其季也家世丰产孝弟力田好行其德公之父太公俶傥阔达耽诗酒岁大祲族里皆仰给以生倾家以应徭役产益落其任侠好施自如也公生二岁凛然如成人邻媪予之饼必怀归以遗母母食然后敢食母使之旅顾视诸甥成童者曰孺子在旁不便也母笑而异之年十余岁徒歩从职方公读书学宫往来西庄遇风雪职方公欲负之公不肯兄弟相视含涕而笑遂从职方公授五经诸史穿穴今古蔚爲硕儒年三十二应选贡试奉天门对御倭策万言文不加点是日西华门灾红云覆五凤楼公赋诗记之曰黄扉进御平夷䇿应许书生抱六竒其自负巳不徒矣是岁举于鄕又十年举进士公长而鐡靣劒眉须髯如㦸声如鼓钟殷动墙壁方严鲠亮沈塞果毅不苟訾笑不妄取予虽爲儒生岿然如巨人长德人望而畏之矣尝授经易水云中杖劒㳺塞下从飞狐拒马闲直走白登又从纥干靑波故道南下结纳其豪杰与戍将老卒周行边垒访问要害阨塞相与解裘系马贳酒高歌用是以晓畼虏情通知边事本末大同兵噪围抚院鼓声如雷阖署莫知所爲公敎令史书榜示曰向某道领饷譁者斩兵士从门阖中窥之薨然而散巡抚房守士执公手而叹曰非吾所及也万暦三十二年试进士唱名第二除翰林院编修十二载迁左春坊中允历左谕德司经局洗马熹宗卽位迁左庶于充日讲官拜詹事府少詹事加礼部右侍郞协理詹事府事日讲如故公爲史官不造请权要不征逐游䜩厚自贵重泊如也顾不屑爲低眉拱手优闲养望舘阁间有大议矫尾厉角奋襃而谭往往自公一言而决内阁以中堂相临兼有师资之谊其贤者争相引重退而一无所附丽其不贤者深自閟匿不欲一过其门及其罢兔死亡未尝不郑重慰借也神宗末东宫有梃击之变御史刘廷元以风癫蔽其狱阁臣吴道南宻以谘公公曰事关东宫不可不问事关皇宫不可深问龎保刘成而下不可不问也龎保刘成而上不可深问也独皇上能了此须中堂密掲启之耳道南谢曰谨受敎于是梃击之狱定巳而爲人序谏草曁南闱发策颇着其语主风癫者衔之丁巳内计议左公于外掌院刘一燝曰孙公国之元气诚不忍阿附党论得罪天下万世也力持之乃止熹庙初御讲筵内阁戒讲官讲章宜简要讲毕勿多献替恐上勌弗能省也公告同官曰主上㓜冲在我辈六七措大开导圣聦讲章须详明切直博引曲譬若讲官听中堂爲芟改中堂又视中人爲忌讳则讲筵爲无人矣中堂当择讲官不当择讲章与其择讲章宁去讲官可也讲官李光元亦以内阁不宜芟改讲章上书争之于是讲章乃得勿改公当进讲容止庄静敷陈剀切忠诚恻怛着见眉宇上听之辄洒然动色易容询近侍长须者何官曰庶子孙某上曰我偏懂他讲每进直讲姓名辄喜曰我又懂他了上朝罢喜谓近侍我尊重如此移宫之议司礼王安主之公恐上㓜而骄宫闱之中或导之以薄也进讲克明俊德章旣毕乃疏解以亲九族高曾祖父子孙曾玄之详因反覆开谕言帝尧德爲圣人尊爲天子决不敢自恃说自家是天子极尊重了便轻疎一家骨肉所以要亲爱九族处置得所我皇上内有宫眷戚畹外有宗室亲藩皆九族之支属须要同其好恶共其富贵凢先遗眷属仁至义尽无使骄恣无俾怨恫以伤亲睦上端凝拱听退而喜曰我今日才知九族昨日如何不做在讲章里安曰讲官于讲章外临时发明耳然而安殊不怿也进讲次上嗽以纸拭涕唾公东向拱立不进上目之东班官亦目趣公公拱立如故俟上拭罢整衣廼前讲出入起居罔有弗钦于出入起居四字点分爲读抑扬其音节以耸上听备述尧舜钦明兢业及我二祖敬天家法上肃然起敬退谓孙讲官知礼再讲值上嗽公释籖以待上益庄不复拭唾矣凢讲官读书近侍皆先期进读字韵有互异者上高声读某字爲某讲官从之不敢是正也公侍上读书至三百六旬有六日读六爲熘上高声读熘者三公亦高声读禄者三上改而从公退而知熘音之譌也戒近侍曰毕竟拗讲官不过以后休错被讲官笑公谓安及高时明曰民闲家塾讲习朝夕聚首促膝羣萃笑语相习而熟今上御讲筵㳟嘿无一问难臣下日踧踖而退何繇熟也尝朝奏事例有口荅今借此仪与公等约上问某句讲官通俗细解再问讲官又细解借此套数起发问难俾上渐通晓机务讲帝鑑图说指图画像如民闲词话演义之比俾圣心与臣下日亲日熟入而后说之此启沃之要也时明曰非复午讲不可安曰甚善当请修九五斋时明曰孙公欲致君尧舜须有茅茨土阶遗意何必修斋而复讲乎安时明皆先帝东朝伴读夜直宿御榻旁孶孶爲圣学计未几逆奄魏忠贤用事杀安罢时明公亦辍讲帷以去而讲筵遂爲故事矣公每叹息谓君德成就责经筵亦须内阁与司礼有人不能独责讲官而天启中之经筵独视内臣之贤否以爲隆汚则良可愧也万历四十二年建州酋奴儿哈赤叛袭抚顺清河大兵分四路进讨我师败没巳而开原鐡岭竝䧟擒西虏宰赛灭北关要结煖兔炒花诸部胁服朝鲜其势益张朝议倚辽抚熊廷弼谓足以办奴公曰未也当大事须置身天宇之外俛视所营廼能洞析情势使敌在我目中今身爲辽事所圉敌见我而我不能见敌惴惴惧敌之入我室发我屋曾暇及藩篱之外乎一城挑三道河虎皮驿破不能救枝斫肤剥而曰䕶其本根树其能久乎词垣争扼腕论兵有事招练公守官自如顾举朝皆视归乎公廷弼去奴䧟我沈阳遂䧟辽阳经略袁应泰自焚死乃卽家起廷弼经略辽东宁前道王化贞爲巡抚化贞自诡能结西虏用六万兵破奴而廷弼主固守两人遂相恶交相谤也上勑廷臣议经抚去留至欲专命使讲解奴兵巳骎骎度三岔矣崔景荣爲兵部尚书老臣迟顿数爲言官所訽詈御史方震孺请罢景荣以公代举朝和之疏以累百计朝罢九卿台省要公于会极门相率下拜曰愿公出身爲社稷计吾辈爲社稷拜公公固辞不可遂推公爲兵部添设侍郞以主东事上不欲公离讲筵疏再上不许天启二年正月奴兵略广宁未至化贞弃城走闾阳廷弼见而唾之惶遽嘄謼焚弃右屯以西四百里遂与监军道臣高出张应吾郉愼言蹑化贞后相将入关出至是巳再逃矣出之初逃也上书于朝请尽捐河西地以予西虏我退守山海关可以自保其再逃也益播其书于长安几惑衆以逃死懦夫逃臣竞相祖述且谓当幷弃河东画关而守中外闻斯言也益惧大臣虽未敢明主其说而亦不能断以爲非也盖关门退守之议昉于此矣于是请用公者益亟以谓不可朝夕待上亦急东事不复能留公于讲筵乃拜兵部尚书兼东阁大学士以二月十八日入直办事凡九日卽命以阁臣蹔掌部务辰入阁午入部仍以侍郞承㫖公入部卽上奏曰臣家非业武口不谈兵不知诸臣何以谬相推许致皇上误信授以兵枢臣再四省循或者诸臣见臣颇负慷慨之气不投时好不畏时嫌以臣戆质信臣直肠臣惟今天下事无一不难而兵事更难自非负十分精敏之才兼几分痴騃之性决不肯妄承于身所谓痴騃者习闻忠君爱国之说不狥人情不听私属投之贿必告于朝遗之书必闻于衆其懃懃期于集思不以䕶党期于广益不以植私故能劳怨不避毁誉不闻不化长安之习性不顾从旁之蝮口臣今仰告皇上今天下敝极矣若不极力修明祖宗法度以大布皇上德泽人心必不能固结士气必不能奋扬臣下所爲致身以奉明法者徒以供妬忌之口皇上虚明以察事理详密以烛人情饬厉文武诸臣勿角口语勿事虚文以公忠忧国之心励精敏有爲之气事关军国大务羣策羣力一德一心同议干理同议节缩司兵马者不得恣意于所不可多而不顾供亿之难司钱谷营造者不得刻意于不可少而不顾星火之急卽科道各官事必尽言言必尽事苐人有贤否事有缓急须身在事中者详酌轻重悉心料理以副言者之筹策诸臣望臣以必行抑且望臣以必可行臣望诸臣以必言抑且望诸臣以必可言惟必可言乃必可行人患言者之多臣患其少耳臣原无他长独有眞念其有柅格不行仰干名法者容臣执三尺以入告皇上将天下警心迅霆顿破沉隂是臣之志也又敬陈目前切要曰年来兵多不练饷多不覈以将用兵而以文官招练以将临战而以文官指发以武爲备边而日增文官于幕以边任经抚而日问战守于朝其一种因循诞谩之象徒相与咨嗟而不能返故以一隅勤天下遂至歛天下之兵于边而旣坏一隅兼坏天下臣以爲今天下急务在收拾人心而欲收人心在大振天下之气其纲纪大要在皇上勑厉臣工共奉祖宗之法度而先选精敏有爲之材昔刘晏爲度支专用果锐少年务在急速集事世或非之而不知治固有时方今百吏因循庶政丛脞宜令吏部细加体察凡寛博近迂文藻近弱遅暮近衰急爲量移务得精敏有干局者布列兵马钱粮之司抚道俱极一时之选大破尝格勿拘资叙又不得借破例以狥情分郡邑之长务择廉干盖郡邑尚可括储偫而廉乃不私干乃有用遂可积饷养兵以应征求以办城守凡地皆然而畿内爲急至于武吏不拘曾在战陈曾爲大将亦不拘文武兵部调诸将有才望者徧覈之择一沉雄有气略者授之钺俾开府专辟置偏裨而下得自择其人而授之朝或朝有推授仍听其自择意气相合者卽以其人若所辟置之人分募精兵多不过十万或有见兵若调募来者仍令自爲简汰而用之如所自募纵其抚赏之费而任属专听信明文吏得与谋议供军实不得制其师盖兵之道精不可以事窥麤不可以理解而文吏泥抝好用小见解沾沾将吏之上能令将吏覊而不得展以文统武自是敝法以极不知武之文统极怕文之武更属极敝之法故臣谓今天下当重武吏之权而重武之权亦唯是去文吏之扰但得无多设文官则武吏不轻如鄕者刘綎杜松近者罗一贵之勇烈假令得专制之权何至于败惜也大将旣得其人便当以辽事付之小胜小衂皆勿问要于守关无阑入俟兵力之厚爲恢复城堡有所复卽以卑其人略法黔国使其人之精力全用于辽得寸则寸得尺则尺以干家之智干国必无遗力而朝廷特资兵饟明赏罚以防跋扈之渐如周宋之初可法也国家京营兵十万日添文添武以爲兵害而不少添其饷营兵上等之饷不当募兵下等之饷何能爲练当如募兵之法列饷爲三等而以逓升逓降之法简拔清汰环城爲营每城建三营营可八千有竒建营之法卽以阵法爲之令什什伍伍在营如阵在阵如营升其伉健者爲亲军而老弱拊营姑任之爲老家如宋初升籍之法不变尝不动衆而隂夺其势不忧其徒衆而易譁也其大要在先简营将无以文吏操之而淸其拜座主之费尤在总恊大臣挈持纲领勿循格套以提掇营将之情神则京兵可强募兵可省而外兵屯聚之祸可销也永平爲陵京重鎭爲山海后劲不可再设巡抚却不可不设总兵与山海蓟鎭爲铛脚之势爲皇上䕶此雄关卢龙蓟门诸州县宜略倣各边之法城各设守将一员添兵防戍筑垒于必争之地使鎭戍连接墩营相望关西州县处处设兵虽爲各城防守其实于东则若以山海之兵分布于各城以爲老营于西则若以京师之兵分布于各城以爲突骑每城择徤令及佐贰圑结义民安挿流佣兵卽于本州县招募器甲粮饷给以本地钱粮近畿三百里内发数万金储米豆爲备备而不用可平粜以赈民而官饶其息一片石而西戚继光故垒在焉可按其踪而加修葺畿南涿易以及通州当清理额兵兼募新兵抚臣张凤翔议招兵五万臣谓有一兵当得一兵之实用无哆口几千几万不得一兵之用也天津北平若京东皆可屯田以屯拨辽人以渠限胡马以租给军饷此三便也臣之所言非有迂远难行然惟法乃定惟断乃成臣非欲弃老成奖新进也又非欲遗道德尚名法也天下因循诞谩姑务偷安大厦之不支而苦守门户要领之不问而牢䕶靣皮臣诚不忍见皇上之法凌夷蛊坏而不可收拾遂敢冒天下之私忌以修朝廷之公法自古法之利国家者大而奉法之害其中于身者亦大若言必逊皇上之心动必谐衆人之意老成长虑却顾身名不爲皇上主持今天下岂少此人而皇上亦何取于臣哉当是时奴警日亟长安一夕数惊阁部大臣瞪目屛足茍幸旦夕无事言官如蜩螗沸羹聚族分部莫适爲公家计公旣以法断自任乃上章请下熊廷弼于理与王化贞竝谳以结正朝士之庇䕶经抚分左右袒者请逮给事明时举御史李达以惩蜀之招兵致宼者请诘责募兵监军诸臣以次䆒问以警有位之骫骳者公所弹治或时所誉望及抗章推荐公者人或以谓公公曰法者天下之公也吾辈先置身于法中然后可出其身爲朝廷明法若以其雠而人之亲而出之毁而伐之誉而舍之坏法实自我始何以信天下奏上诏如公所请举朝耸然始知有国法而侧目怨咨者亦多矣招兵之议起勋戚争先奋臂公请一切停止曰勋臣总京营坐五府果能淸理则京营十万衆莫非强兵舎见在之淸理博虚名之召募臣不敢信也布衣争上书言结死士一唿千万人立至公请一一核之曰王韶郭京之流好以大言偾事恐其爲权门之借託此辈爲神君也驸马都尉王昺公夫人之姪也公覆其疏曰廷议尚有参差本官宜切引避其不私亲暱不辞怨谤皆此类也兵部尚书王在晋代熊廷弼经略辽东而王象干先以兵部尚书行边总督蓟辽象干在蓟门久习知西虏种族部落西虏亦爱之然实无他才略用汉财物啖虏煦煦相媚说而巳至是欲用一百二十万以抚西虏借以御奴象干老矣聊用以覊縻顾望幸得解去而在晋之出也深倚象干谋用西虏以袭广宁象干惎之曰得广宁不可守也爲罪滋大重关设险衞山海以衞京师此稳着也在晋乃请筑重关于山海关外八里舗工四千余丈费一百二十万而丽谯亭障不与焉关门僚佐袁崇焕沈綮孙元化力争不能得皆奏记于首辅叶向高向高曰是未可以臆也当身往决之公曰某当往疏请以六月十五日单车就道陛辞加太子太保赐蟒玊银币先后控辞疏辞五口辞二皆不许二十六日扺关阅新城公诘在晋曰新城成卽移旧城之四万兵以守乎曰当另设兵公曰如此则八里内守兵八万矣一片石而西北不当有守乎其战兵卽守兵乎抑另有战兵乎筑关在八里内新城之背卽旧城之趾也旧城之品坑地雷将爲虏设乎抑爲我新兵设乎新城可守则安用旧城如不可守则新兵之四万倒戈旧城之下将开关延入乎抑闭关以委虏乎曰关外有三道关可入公曰若是则虏至而兵逃如故也安用重关曰将建三寨于山以待溃卒公曰兵未溃而筑寨以待之是敎之溃也若是则又安用重关且败兵入三道关虏不可尾而入乎人心一溃不又爲全辽之续乎曰将于八里内南负山北扺海掘沟二十里以限胡马公曰徐中山之经度斯地也左山右海砂少土多故扼要爲关今将践砂凿石火焼水激而成河不亦难乎成祖弃大宁诸城而独守辽东以大宁退有蓟门天险辽西非辽东不可守也今不爲恢复大计切切然画关而守将尽撤藩篱日閙堂奥畿东有宁宇乎关门诸辽佐俱从在晋数目之颇倚以爲助公出褎中揭帖眎之曰诸君皆以爲不可今日何黙默也在晋语塞而止是时关门议防守未决阎鸣泰主觉华袁崇焕主宁远在晋坚持不可主守中前而逃臣张应吾郉愼言力佐之公欲便衣策马历宁远觉华相度形势在晋固止之曰关外西虏充斥元老出脱有不虞当关者何所逃死公笑而不许则涕泣告哀于幕僚乃扺中前所而止公出关毳幙氊车杂沓冈阜驼马满野腥羶扑人繇关门至宁远皆曰西虏爲防守而时以刼杀报乃知守边助顺之不可信而主抚者之非忠计也关以东宁远以西五城二十七堡独一城一堡仅存前哨将左辅名驻中前实不出八里舗知守关者之无意于关外卽守中前亦非其本怀也入中前所所过荒落井臼依然登其城潸然下新亭之泪遥望宁前天设重关以䕶神京觉华岛孤悬海中与宁远如左右掖天设以爲用水制奴之地而益知画关者之失策也公固巳决计收复然欲自在晋发之推心告语凢七昼夜在晋终不应奴之徙锦义而东也义州人杨三毕麻子闭城拒守所杀奴几与城平遂奔据十三山爲褰奴仰攻之不下筑长围以困之杨与毕自相图杨三死毕麻子遣陈天民求救曰义民十余万忍死以待天兵公与王象干计以五千兵据宁远出锐师以突之俾溃围以出象干议发西虏爲声援在晋不可乃阳具疏爲请救而极陈其不可救之状围久不解冒大雨夜跳者六千人其余仅二男子得脱躄而入关公督师后之四日也公在道乃条列阅关事宜以上论守关则曰奴未扺鎭武而我先烧宁前此前日经抚之罪也我弃宁前奴终不至而我坚委爲西虏住牧之所不敢出关向东行一歩此今日道将之罪也道将旣缩朒匿影关内而不能转其畏奴之心以畏法化其谋利之智以谋敌此臣与经臣之罪也臣与诸臣议与其以百万金钱浪掷于无用之版筑不如以筑八里者筑宁远之要害更以守八里之四万人当宁远之冲与觉华相犄角奴窥城则岛上之兵旁出三岔烧其浮桥而绕其后以横击之卽无事亦且驱西虏于二百里外渐远于关城收二百里疆土于宇下论抚虏则曰督臣抚夷用夷之说臣种种有疑喇愼朶颜诸部力能爲我守也何不令守宁远以东而我得以守宁远彼不能守宁远也亦何取于守山海乎都塞二酋自称住牧与奴相连曰和也在我杀也在我又曰奴送貂马于二酋欲结婚而未应也时云杀奴时云和奴旣窥我所欲以歆之于奴若亲且于奴若怨又窥我所忌以要之其通官将无借爲重而浮湛其辞者乎虎酋之助顺也犒赏喫食可二十万夷兵二万守边岁犒赏三十六万酋之助顺也以何时也助必有主我于何时以何将何兵从何道出而但曰助顺或曰塞上增兵二万岁费饷一百九十四万有奇募兵又不能不抚夷岁费银二百三十四万八千有竒用虏仅一百二万谓用虏而遂可省用兵也臣又疑用虏而终不能不用兵也且此五十六万者以今岁进兵而一用之乎将岁仍爲额乎岁百二万巳不能继而又终不能去兵将二百万之饷更繁而百二万之额岁益天下其堪此乎且此之欵也与宣云异宣云之欵卽作恶之虏旣欵则恶息而调发之费省今作欵一虏作恶又一虏借此之欵以息彼之恶卽欵者不能而欵之者何可必望皇上勑经督二臣力修内备勿倚此爲实着而忽臣之所疑也论安挿辽人则曰有关内之辽人玊田丰润之闲拥犊车载妇女朝东暮西而唿号于道者是也法当籍所聚辽人分注其卫所量州县大小分拨鄕堡无令流移不定而事久变生也有关上之辽人环关城之外而片蓆爲窝者是也法当籍其拳勇尽募爲兵置之中前前屯渐及宁远更择其有家口者爲屯牧以辽人守辽土以辽土养辽人此大计也又有关外十三站之辽人义民十余万因山爲寨以待救者是也法当如袁崇焕议驻兵宁远觉华迎䕶以归强者爲兵弱者屯牧此复辽之资也当事者恐其召兵苦其归而无计安挿展转踌躇听其自爲生死乱贼旣不能诛而忠义又不能援十万之衆尽化爲东西虏何可缓也论战守大略则曰爲今之计不尽洗天下之肺肝不能起朝气不尽改天下之观听不能收残局不尽破庸人之论则中外之闻闻见见不淸不尽驱逃溃之人则幕府之是是非非不正逃不在兵而在道将哨马回而道将相率而逃兵于何有道臣如张应吾郉愼言何以抗颜将吏之上姑舎之以全其生而关门无攅眉忸怩之气亦足鬯也逃将皆肥头大靣关门有酒肉走路之謡十六里关城岂堪此数人爲祟精简而严汰之别选拳勇胆智之将边事尚可爲也臣之意实着在及时立练精兵而练兵在精选良将其要在有沉雄博大端谨精详之大臣以提挈道将其主意在守而其守在力修战具其战具在关而其提掇全鎭之精神无一人无一念不在关以外仍以用西虏用东江爲虚活之着勿跼足于十六里之内而目不外窥趾不外错乃爲善守关也臣至关而眞见有人爲主便可立地化爲强将强兵种种着数自可爲计无人爲主卽终日终年调兵调将百毛文龙万西虏十重城百道堑终是隔鞾搔痒独是承前人蛊坏之余正秋高马肥之日一接手而天下事不可知然而来不可知幸其不来则尚及时可爲臣深爲经臣惧之亦窃自惧也公入关过一片石阅蓟鎭诸口大雨留建昌七日条奏关西东形势事宜及蓟昌诸鎭防守三鎭分辖冲边水灾凡十余疏无虑数十万言㳟谒定庆二陵泣下霑襟慨然有致命遂志之感焉上遣中官赐银币羊酒以劳其还命仍掌部事上御讲筳公靣陈边事极言在晋不足倚然勤瘁可念当量移以善其去而付之能者上卽召还在晋爲南京兵部尚书尽逐逃臣张应吾等而八里筑城之议罢是行也省费可九十七万蓟鎭所裁减抚赏又八十三万五千公督师四年经费财一百三十余万取诸两尚书之所罢而有余也经略阙代者益难其人公上奏曰臣于讲筵靣陈关城事宜荷蒙一一俞允且急催更易经略而目前人才只是如此关城之事担阁巳久半年来兵未合营将未束伍独有逃官逃将议筑议凿主守主退以迎合经臣之指而媒孽异巳之不爲逃者以畏奴爲持重以逃死爲老成以媚夷爲制虏以弃地爲守关以三十万可了之工而估百万以八里地百万之费而縻岁时大将方事经营而弹文巳绊其手足道将甫有筹策而军府又拄其颊牙忠良禀计于逋臣敢勇程材于罪弁满鎭之旌旗无色一方之喧呶有声杏山十万之义兵岂忍其委于夷虏关城数万之流冗岂忍其尽爲捐瘠宁远以内二百里之疆土奴酋所未到岂忍其鞠爲西虏之幕塲经臣业蒙召还举朝似难胜任臣再四思维与其以天下之大付之不可知之人而竝以身从何若以身任之卽天下以爲不可知而臣犹得以自竭其力臣愿以本官赴山海督师奴来窥关以见在之将督率三军必不使匹马横行奴少歛辑则简骁雄胆智之将训练士马指授方略待兵将调和文武豫附进可以攻坐可以守然后择其可付大事者授以经抚之任是臣所以忠于皇上而报神庙光庙之生成也上大悦遂诏以原官督理关城及蓟辽天津登莱各处军务便宜行事不从中制俟功有次苐卽召还朝仍给关防勑书以便行事勑曰夫内安外攘夙称重任出将入相尤鲜兼才惟卿以宻勿赞襄之臣兼干城腹心之任旣谟谋于帷幄复筦摄乎戎枢今且秉钺以统元戎建牙而专外阃安危之任实惟一身朕所倚頼亦惟卿一人汉则孔明唐惟裴度卿其勉建勋猷除兇雪耻标名麟阁母逊前徽用副朕委任至意卿往钦哉本朝阁臣出将者杨一清卽家起翟鸾奉诏出皆不兼阁衔故勑书以裴度爲比叶向高之辞也公乃辟职方主事鹿善继王则古赞画军事请帑八十万以行八月十九日上御门临遣赐尚方劒坐蠎命百官吉服入朝阁臣送至崇文门外昔裴度赴淮西宪宗御通化门慰勉度楼下衔涕而辞史臣书爲盛事自度以来相臣出鎭临遣赐钺之礼未有如公者也公以九月三日至治所关兵名七万逃溃之余残冗漫漶或将数百或才数十各自爲符籍以冐饷有兵少将多一营才兵四十而官十七员者一城聚兵数万民不堪践蹂空肆而走兵譁于市白昼闭门民不安居兵不得食乃定兵制立营房五人一房三千一营十五营爲三部而将帅以营部爲署兵不离将将不离帅敎肄分而稽核便商贩日至市肆充牣民安而兵不复譁行之朞年关乃可守计关城埤堄三千有奇量埤堄爲信地而兵营綦布其下续爲十八垜造直庐三以车营号令爲城操法耳目不惊攻打彻日子母砲更迭不穷袁崇焕宁远之捷用此法也倂夹城之役修筑关城南防海口北防角山水则从望海台出芝麻湾三靣环海安大砲爲横击陆则三道关之石城可顿万人开突门爲夜击北水关外有峻岭筑号台十一置砲以防外瞰相度山海爲防卽设竒山海之闲此守关之大略也关门习火器者不能二百人公亲按营部短衣敎演初有赏无罚旣而赏罚参用因以殿最诸将于是关门有火兵矣调三协诸将内丁得枭骑三千立爲骑营高其部曲之选使李承先将之躬酹酒具威仪以遣之于是关门有骑兵矣罢官之去关也流言于衆曰督师来将尽杀逃将逃兵欲鼔以爲乱公曰兵逃将之罪也将可用犹贳之况于兵乎下上赏罚以一切行之久之皆弭伏无复偶语夜惊于是大阅诸将汰副总兵以下官数百员皆幸生还捧首窜去汰将然后核兵眞保河南兵万人不足备缓急而中原三辅空虚方数千里有践更之苦悉罢去之而兵将一淸矣按覈钱粮以兵马军器火药抚夷买马分属诸幕僚定粮饷关支覈器甲营造冐破者斩严硝磺收放厉火禁营若城失火无问故误皆斩禁馈遗绝宴会罢供帐却邮马省叅谒抚臣以燕闲置酒下敎切责于是关门凛如负霜矣王在晋之议守中前也故中军赵率敎请守前屯在晋怒令自率其衆三十八人往率敎惧留中前不敢归而陷虏回者六千人栖泊觉华岛卽十三山义民乗雨逃出者也公乃命逰击鲁之甲以舟师从笔架山逆之使居前屯率敎编次之爲兵薙荆棘修楼橹而关外之出守始于此矣辽人好溃奴细作多厕其中辽破之后东入奴而无遗种西入虏而饿莩奴隷入内地而无以自存善用之辽人皆怨军也且可以省安家行粮之费而渐爲土着命岛将祖大寿给赀粮器械于新归者募其流徙关内者戍宁远而守之饷不继以眞保四营扺之于是辽人始出关爲兵而屯守始基之矣川湖兵悍不受经略约束结队而逃踞北山不肯下袁崇焕招之还伍建议以爲可用令陈谏将之出防前屯以佐赵率敎于是川湖兵始听调而关兵始出关矣于是更置大将以马世龙佩平辽将军印行授钺之礼节制三部王世钦尤世禄爲南北部将公上言唐河阳之役以郭李不相统摄而败而马燧李抱眞李晟初以独当一靣生嫌后以交相统隷㡳绩故臣谓南北两部当受中部节制而中部诸营南北部大将亦得过而问焉但不得人自爲制有十羊九牧之患裴度督师诸道兵皆有中使监阵进退不繇主将竝奏去之兵柄专制之于将以是出战皆捷及度扺行营独李愬以计质度曰兵以竒胜尝侍言是也愬功成而具櫜鞬以军礼迎度拜之路左愬固良将而度所以驭军中如此因推监阵之说杂引古今已事以明其当去者四以朝议监之曰中制以朝使监之曰掣肘以边之大吏监之曰兼倂以边之文吏兼之曰横侵改正总兵官谒经抚仪注持名刺迎送具賔主礼不得仍前戎装长跽于是武帅之气大奋而文吏退有后言矣军中车砲惟西丁惯习乃核宣云七鎭精锐调万二千人择本鎭骁将统领以来更定营制三大将列爲中左右部中部驻罗城左部驻角山右部驻海口副将赵率敎孙谏爲前后部前部驻前屯后部驻红花店三千爲营五营万五千人爲一部营名各系之以武又调津门水兵以佐舟师而兵威始大振矣公赴关涂次迁安卽具奏建四衞之议遣胶州人赵佑入长安爲阁部指陈形便咸弗省佑恚而亡去旣扺关卽移咨朝鲜国王李珲激以同雠之谊以毛文龙在皮岛可遥倚爲声援不欲其遽贰于我也四衞在三岔河东实全辽之腹腴而又近海辽阳䧟四衞没于虏广宁䧟而全辽失然自四衞进兵直逼辽沈捣其腹心视繇河西入纡远旷日难易相万也毛文龙初得旅顺直金州之尾爲四衞南口而奴巳震动矣文龙不能守旅顺遂栖弥串岛声言自寛叆度牛毛岭捣奴老寨中朝深倚之而不知越险千里非地利也公之建置以谓屯大兵于山海以次苐战守修复于法爲正爲实东连西结分布于觉华弥串广鹿于法爲竒而正虚而实乃遣使犒文龙于东江使之逺结鲜人近撼鎭江用多方误之之法移檄登帅沈有容使据广鹿旁近洲岛奴小至则避之洲大至则遁之海用三肄疲敌之法然后用登莱兵图四衞之南觉华兵图四卫之北彼之应分而备多而我可以幷力东乡公欲以春防诣登箂商度爲决进之计而朝廷方急辽弗许也刘爱塔者辽人也爲儿时老奴甚爱之及长善用兵爲伪都督守金复爱塔者爱他之譌也奴又以乳媪之女妻之唿之曰爱塔儿夫畜之如诸壻爱塔见辽人辄左右之涕泣思自㧞归公遣壮士张盘闲行解腰带以招之爱塔遂改名兴祚誓死以归欵而四衞之人日思内附矣广宁溃王象干招西虏守关罗城之外皆虏也我旣收中前守前屯抚塲犹在八里舗象干又欲开水关抚之关内公执不可乃复鐡塲堡议抚塲于前屯之东抚夷将朱梅不肯公怒欲斩之乃定于高台堡而前屯以西无虏幕矣公未抵关我哨马止中前所去关门三十里前屯旣复拨马烽火直抵宁远而奴哨亦至杏山哨将周守廉密以隂事输贼逮治之而专属左辅辅擒其侦骑人汉喇奴哨不复西申明辽海旧禁祖大寿之族又阑出觉华立斩其主者而奴之水谍绝矣奴以数万守广宁二万守右屯至是奴且老贼巢猜忌闲作聚食易尽而我军渐张乃撤广宁焚其余粮度我必追袭伏兵西宁堡以待我兵不出乃徐引渡河以去辽之遗黎数千人乗闲入广宁食其燎余抚夷道万有孚私于僚佐曰辽人髠而从贼亦贼也虎酋遣贵英哈以兵二万导我馘千余人复广宁一大都会可中封侯率以此爲相公地不亦可乎公曰是安得彘余我哉乃下檄曰西虏乗东虏撤广宁欲援复广宁赏格不可听其杀我人以当奴必以杀我人论致罚如盟质是役也活遗民千人遏西虏不可知之诈沮抑有孚辈之儌倖冐功赏者而鞅鞅者满关门矣公出鎭至是才五阅月兵民按堵文武辑睦商旅塡咽卒乗竞劝立六舘招天下豪杰竒材劒客争摩厉以求自效占今年主算长客算短选将厉兵用疑设伏隐然有唐韦臯筑盐城八道破蕃之势而中朝巳不能无摇动矣三年二月二十六日公朝诸将吏而问之曰公等数言按视宁远何以屡更衆曰请戒期公曰以明日往何如衆皆愕公曰此无庸再卜也次日卽出关扺前屯赵率敎以空粮买马置牛焼土种秫屯练修举其容有墨公大喜慰劳以所乗舆予之召东厰较事者语之令以上闻自前屯一日驰至中右城中仅苫屋两楹一破几及木灯檠突兀丛骨中质明扺宁远登首山眺海遂跨崆珑山南望觉华岛三山连踞若与首山相招邀而灰山连崆珑与首山相爲内䕶南则大海从东来以觉华湾环宁远情地内向重山叠海天造之以拱衞中华诚必据必争之地也登其城喟然而叹曰好家居爲纎児撞破安得不致恨于焚城撤守者乎繇卢山横跨西南车殆马烦踯躅沙碛荒草闲夜三鼓仍扺中右乃还治所上念公久劳关塞遣内臣刘朝胡良辅纪用陶文等赍自金蟒衣赉公出内帑十万犒将士且以内府器仗给军公执奏曰中使关渉兵政自古有戒边人窃见皇上不遣主兵大臣而独遣治兵内臣乂遣不一人而四十余人私相儗议一谓上特重边人劳亲近以慰劳疆埸一谓上或不信边人遣亲近以体察情形主兵之臣所爲抗颜军中令行禁止者惟仰恃皇上信任宠灵而体察之说一闻主兵者揺摇不敢自信何以号令文武将吏而使之必信闻诸内臣从北边来令将领罢边务而逄迎士马释戈申而供应臣欲诸将吏昻首而当贵人则惧媟慢天使无以仰对皇上慰劳之盛心欲其俛首而事贵人则向来扶养飞扬用壮之气稍稍见于眉睫一旦销铄于内外交接之仪文又无以仰副皇上鼓舞之至意兵不可玩使不可尝典或以美而成骇例或以暂而爲久天下不明皇上过信大臣之心而或疑皇上有不信大臣之心是皆足以害政臣愿皇上严于兵事毖饬使臣令其宣布德意无遂以此行爲尝无遽以观兵爲威福上得公奏温㫖报公令将士母得过虑是时逆奄方用事创内操所遣皆提督内臣巳寓中人观军之意公故抗章逆折其机牙公方禁宴会朝等至具杯茗而巳朝等亦惴惴将事莫敢讙咋其后逆奄益侈大分遣诸奄监督关蓟海外必待逐公而后发盖逆奄之惮公深矣募关以西辽兵得数千人遣鲁之甲将三千出守中后所王楹将三千出守中右所皆出上所赉蟒纻白金甲马弓矢亲酹而饯之檄祖大寿移觉华兵七百于宁远城大而瑕以大寿司版筑汪翥司窰造计工命日备而后举五城布置巳竣量度边腹诸堡以土官招抚主守以客将训练主战立两逰击于要地专备应援如戊巳较尉之制移拱兔市塲于兴水堡遣左辅领精骑出哨中右抚夷阑入一歩卽以掠论我兵民得恣屯牧于子章者锦右闲一小堡也河西䧟曹㳟诚杨文贵将少年数十守之奴攻之旬日以爲水竭必降㳟诚度城外井所直引其水眼奴伪渴索水城中扬水以示之而与之酒奴惊而解去王喇麻自西虏还文贵以蜡书归欵公手书谕之输之粟以驻哨丁于子章遂爲我守自八里舗至宁远收复巳二百七十里矣虎酋部夷主欵者曰贵英哈狡狯多智抚夷官隂导之爲奸利益骄虎酋之妻中根儿故北关之女北关与南关姻娅也其妹嫁桑阿儿寨而南关之遗孽揭力库归汉曰王世忠世忠之兄世勋爲奴伪都堂用事公思显南关之后招来南北关灰扒鱼皮诸虏结虎酋之比妓而柔虎酋因以招世勋而闲之乃以世忠爲副总兵主译审舘虎酋领秋赏贵英哈来公乃撤舆盖解蟒绣以予世忠精骑千人导从之欵所偏裨以下夹立传唿引见贵英哈世忠习爲中国大人语度偃仰自如问讯中根儿姊妹稍及虎酋语欵事曰天朝法度严非所知也贵英哈归令以汉物问遗中根及桑酋妻中根儿见使者而泣虎酋宴八大部酋长于挿罕儿出其妻之所得以夸示诸酋报世忠以四驼䭾毳帐五闲及所乗金辔勒善马许送夷女及夷卒三百以其舅监贵英哈曰如得罪中国则杀之每遣使辄南向膜拜曰顶上那颜我夷头也敢不爲那颜约束散夷虎酋旣服八部皆不敢内讧而主抚者妬而思败之矣刘爱塔之内附也辽人王丙爲奴守复州微知其状爱塔欲闲而杀之丙遂告密于奴奴不信缚爱塔及其弟与丙杂讯之遂杀丙及爱塔之弟而舎爱塔先是沈有容广鹿岛分舟师布闲谍喧传大兵且至奴遂弃金而保复于双墩子掘沟爲边至是屠复州民十余万虚金复不守而以西虏二万人守盖盖以东奴不复至辽人亦不复耕赭地数百里公所遣张盘者乗金州之虚率衆据之奴兵南下盘退守旅顺孤军无㧞力战而死奴之袭盘也悬军七百里昼夜兼行杀马以爲食其攻之疾力如此公以爲不守金则无以夺海之利而制奴不据盖据旅顺则无以守金我据盖据旅顺以守金则登莱可通辽西可合东江亦唿吸相应而奴势日蹙开国之日冯胜大兵自辽渡三岔马云叶旺自登州取金盖此高皇帝之所以取纳哈出也公初建议四衞其后归重于复盖以爲恢复之要领在是而中朝卒弗省也公之当关也不问势要不顾情靣有千犯者不引法镌贵则露章劾奏方事之殷也人不得不听公巳而奴警渐息中外解严长安中文法议论勾萌条引猜妬孽牙怨谤交作退守者懀其轧巳也则怨抚夷者厌其裁赏也则怨逃官逃将苏而不得复上也则怨权贵之交关台省之请託与夫戚里游闲招权顾金钱者胥不得志于关门也则怨于是朝议籍籍谓公用关抚阎鸣泰蓟抚岳和声及大将马世龙爲非是巡关御史潘云翼论劾鸣泰故擿其与公牴牾事状以隂撼公鸣泰罢以张凤翼代凤翼主画关退守约略如旧经略指与公异议者也公移书首辅曰权不得两操机不容竝省此中经抚决不可兼设当设两抚分辖蓟门山海一总督倂制登莱而爲欵爲防分授于两抚至某之督师去岁决不可不来今岁决不可不去不去不独多一巡抚抑且多半总督一事之柄而三操之与夫三人之柄而一操之岂有济乎公深尝矛盾枘凿之苦誓以只身任封疆大计遂不惜正告本朝而老成当国以调停爲能事终不能一意任公于是辽事终不可爲矣公奏定出关方略总督率三屯总兵王威移驻永平关抚居守马世龙统兵三万列车营于关外王世钦赵率敎统兵三万驻前屯尤世禄孙谏统兵三万驻宁逺而水陆各有竒有伏以爲之援觉华兵二万扼奴肩背鹿岛兵二万袭金复捣奴胸胁东江兵二万袭鎭江九连城捣奴脾脐部署已大定而孙谏者狡人也怯居前部属潘云翼疏移之内地谏谒公趋入和门及阶则跛而进公怒曰谏不肯前则归军正耳焉得自便以琅珰鎻之鎭道爲力请乃解公将移军而东将士鼓舞独一二宿猾选顾望及加威于谏人皆耸惧而云翼辈恨益深矣公当关一年余中朝渐忘奴警而厌苦关门之供亿以爲不获巳也阙饷数月促数催请户部噤弗应公乃劾户部堂属各罢去而请行考成之法于抚按于是外解乃麇至兵部尚书董汉儒依倚朝议衡操关门事如它边鎭公曰臣承乏督师诸所条议惟听皇上可否或下内阁叅详臣尚得施靣目不爲政地羞今枢臣高坐司马堂信手批抹候指撝如疆吏不已甚乎虏警急调兵十万召募十万犹以爲少今仅踰其半而曰多曰冐诸臣何不各将其属以出核徒反唇相稽乎奏上㑹汉儒亦去而当事咸爲口呿矣九月八日公出关扺宁远渡觉华岛复还宁远历前屯中后中右宁前往来数四仍驻前屯而返宁远自修筑以来河东人归者万余合兵民不下数万公登城四望生气郁然集衆议所守将吏多如抚臣指请守关马世龙请守中后所袁崇焕鹿善继茅元仪力主守宁远公叹曰老臣舍此无以报明主矣乃定筑城式使祖大寿等三分基趾期以春三月蒇事而撤中军满桂守之桂夷种椎鲁敢战其后能守城得奴者也东行至罩笠山先期遣觉华将金冠从水入葫芦套公至冠舣舟以待相与叹会师设伏良可图也公方戒舟车庀战具偫十万人数月之饷以图东鄕而不欲以进取骇朝廷幷使奴得爲僃也乃议于宁远数十里外南从望海台北接首山与崆珑山相夹处倣徐中山筑山海法筑爲重关再遣将吏相度而身自往按视焉其微意卽幕中或未之知也公出关抚夷将王牧民数报西虏入犯行中复道中纵挿汉部夷突出罗拜乞赏欲以尝公公神色不动徐抚之而去住还絶塞道旁皆虏骑足迹士卒皆恐宿寨儿山借草而卧风雨饥饥与从行士共之自麻沟望大小红螺山王象干自蓟来会年八十与公并马而驰共指李曹公遇角端遗蹟徘徊不忍去又从边外阅蜡子山以人爲标高下天设欲以收复之余力包二百里爲内鎭而扄山海于重垣之内非託诸空言而巳也凡战守之具自关门渐移前屯自前屯渐移宁远袁崇焕领三叅将经营宁远而三大将更番练兵于二百里内外简閲宁前以西可屯之田可五千余顷官屯其半身督将吏分买牛种治耕具诸部将轮防边堡以䕶屯辽人出关者又十余万车牛属途轮蹄相续城堡辐辏如承平时行採靑之法不复仰给于关东省度支巨万因煤以铸钱因海以煑盐因舩以贸易货物而军需广矣公初至关敝车百余累累卧墙壁闲五部设乃立车营惟马世龙能晓其意尽改诸式车爲偏厢又用世龙议增损车制择更番之火器以当车使车之用不穷而习卒用车别有法骑与骑歩与歩自相更迭骑之与歩歩之与骑又互相更迭以相丘陵坂险原隰以时广狭圜方直锐兼用而互出之三鼓成列百战而不乱凢十二营营各有主将有歩佐有骑佐有辎车以爲运世龙率四部以督之至是乃躬率将吏日夜练习名爲备前屯而进战之车营成矣有车营当有精骑以爲前锋坚阵以爲后劲乃立锋劲制皆以骑兵爲之前后拹帅各一前锋营三后劲营五各有砲车以爲蔽分爲尺寸爲丈手画爲图以授诸将五部之龙武营水师也水师五营四船爲一舫二舫爲一舶四舶爲一艟四艟爲一营各有长有将而逰艟备冲突隷于中权以水营兼车营之制水陆可以互用又广募于江南驾以习流之卒而楼船下瀬之师具矣奴马不能数千三溃之后我马尽折于奴今之介而驰者皆我之遗也三年来市马不足益之以寺马及京营多倒死乃立四法发痩马于内地以易价移臕马于内地以就喂又移冬春之臕马于关外以就水草而所谓朋桩者当关马就喂之时扣骑营有马兵丁草银一钱爲大朋无马兵丁月粮六分爲小朋倒马一匹支给以买马于是关马盛而马价亦省马政之最善者也先是虎酋部中有抽扣儿时窃出盗掠赵率敎捕斩四人抚夷万有孚诉之督臣象干欲斩率敎以谢虏公争之力率敎乃免而王楹之城中右也䕶其兵出採木欵虏朗素邀之中伏力战而死或曰有孚实隂主之公怒遣马世龙从大盘岭压其巢五部孩斯滚柰台吉等皆远徙三百里外象干恐败欵也敎之缚我逃人爲杀楹者以献而增其赏千余金公曰人各有能有不能此象干之所能而非臣之所能也因极论虏不可用欵不可恃通官与当事之说皆不可慿而又曰细人不顾国家然恐事一坏而害及身其事多蒙大人不顾身却恐事一决而害及国家其事多愼蒙之发也其害大而愼之过也亦或决裂而难收督臣能治通官之爲蒙臣则恐其爲愼而或过也公之婉切风谕言语妙天下皆此类也象干以忧去公上奏自请罢谴专推一总督以省防抚之纷纭而又曰上如不欲臣竟致其事则令臣姑还阙下以联络边情比于识途之老马上必不欲臣离关则臣请不推经略且不推总督只以臣一人督两抚边事不治则治臣之罪然皇上如推督臣则臣有请焉有敢居蓟不敢居东者勿推有能任抚不能任勦者勿推有肯同功不肯同过者勿推有怕势要甚于怕奴酋者勿推有顾局面不顾安危者勿推有爱便宜甚于爱性命者勿推皇上如专任臣也则臣亦有请焉皇上终年不令臣一觐天颜则臣不能任皇上不时予边饷不额定军需则臣不能任皇上不以圣断是臣所奏请而以枢部制臣可否且中外纷纭日论边事日发竿牍于镇道则臣不能任凡此数者皇上幸一一许臣臣何敢复爱其死又曰臣所奏督抚事宜乃祖宗旧制决无蓟辽总督只督蓟不督辽只督欵不督防偏居内地遥制多事之边与边关共事之臣于千里之外且此等亦何必择人只朱梅王牧民而足矣又曰与其若有若无误国兼以误身不若尽心尽力捐身或以报国区区一念诚不自知其不可犹往年自请之初心也奏上台省争言总督不可罢兵部请如言官言亟推阁臣不敢违乃推吴用先自宣大改任而朝议明抳公矣四年正月三日公复戒车而东张凤翼遮留曰谍言奴以三日发且辕门禽狼狼奴象也公曰奴以三日来我不可以三日往乎奴狼也狼爲我禽奴将安往卽日冐风雪出关过中右爲文以告王楹祭而哭之一军皆泣鳯翼恨公以辽抚居辽曰何乃杀我敎我充军知公之将东征也告两道臣曰国家弃大宁河套不害爲全盛举世不要辽东渠偏要辽东于是与其鄕人万有孚潘云翼等嗾人极论马世龙贪滛纳贿诋公不当误用世龙以沮坏恢复之举公乃具奏条列战守大计请勑廷臣杂议因推明世龙任事得谤与凤翼诸人盘互诋谰之状其言战守曰天下边方大计不过曰守曰欵曰恢复以守言之凡客兵利速战主兵利久守今关门秦晋川湖四方之衆尽号客兵而关内之辽人亦客也竭天下物力歳养十数万坐食之人进战则不能久戍则坐困师老财匮事久变生天下之安危宁独在奴之来不来天下亦计及此乎以欵言之今议撤关外之防守关以内则虏仍入关以抚而八部三十六家仍环聚于关门其外之二百里二十余万人何处安揷而却曰惹祸繇此言之卽防西虏不可不实宁前而况道不必假东可杂西以东虏拒宁前其祸可胜言乎天下亦念及此乎以恢复言之奴薄宁远外无可掠中无可希海绕其后山﨑其前奇伏闲出彼将何之卽或越一城而前宁城巳缀其后卽或合一城而守各城巳扼其吭卽或直捣关而前有坚城后有劲兵立见糜碎我若下关城之精甲进图恢复水师合东陆师合北水陆之闲奇正出没必争之地我据之爲要者敌得之爲害拒贼于门庭之中与拒贼于门庭之外其势旣辨我促贼于二百里之外与贼促我于二百里之中其势又辨人言奴入喜峰假道西虏果如是也道远而糗糒之费奢不知西虏爲备乎抑东虏自备之也彼旣可自备以犯喜峰岂不能自备以犯山海而曰宁远资盗粮则来否则不来有是理乎昔之弃广宁与今之未卽收凡以与贼相逼也广宁我远而贼近宁远我近而贼远我不进而逼贼贼将进而逼我则山海之于宁远何如广宁之于辽阳天下亦念及此乎今天下戒刘杜之浪战而未察辽广之坐守其谓减兵去马需机㑹而战者心欲弃辽左而未敢言耳不知失辽左必不能守渝关失觉华宁远必不能恢辽左守不在关外不守欵不在关外不欵复不在关外不复卽国家眞不欲窥辽左而觉华宁远之防终不可罢伏乞皇上勑下廷臣杂议主客之兵可否久戌本折之饷可否久输关外之土地人民可否捐弃屯筑战守可否兴举再詧贼奴之时势果否坐待自可消灭臣不敢望爲百年久计秪计及五年闲䆒竟何如臣身冒天下安危而避忌不言谁爲皇上言者如臣言不当当立去臣以定大计无使纡廻不决而全躯保妻子之臣附合衆喙以杀臣一身而误天下也其言马世龙曰世龙仰承皇上予以劎章两部受其节制金谷刑名军需器仗各有司存总兵不得问自移驻三屯而人怒严核调兵而人怒投牒不屈而人怒居闲竿牍不得传遽以通臣而人怒一总兵而满关门满司马门尽怒万口謡诼身其余几贪滛纳贿臣百口保其必无世龙初练五部再练车营初守关内再守关外仰仗天威幸无差跌假令以训练十一万兵马复四百里封疆东捶西批守及三年者爲虚爲幸可谴可诛则举两河之土地人民弃捐残燬无一民可借宼兵无尺土可资盗粮诚安边驭虏之长策而今日当以首功追叙者也其言凤翼曰材鄙而怯识闇而狡工于投时巧于避患误入危疆一筹莫展而徒假手借靣以搅天下之是非今且去矣本官旣得遂其观望规避之志而国家亦去一选愞猾贼之臣上曰军国大计朕巳任卿卿所自任中外具知有何嫌疑兵饷战守卿前后条奏审的时势听便宜行不必廷议遂下部议抚臣去留幷参看诸指名者会凤翼忧去而止时赵彦爲兵部尚书衡操边事如故公请用彦自代以困之彦闭门而泣属所亲告哀于公乃止奴杀僇益甚氷胶之日渡河东归者如宻雨西虏驻宁远东瓯脱地邀而掠之无虚日三遣东谍皆爲所得公遣满桂尤世禄袭击之于大凌河斩首四十三级伤残数百人号泣西窜公大喜具饮至之礼拜而劳之是役也东师锐甚于西丁择前行五百则二千人争先乃知辽人之足用也合关内外车营大阅于八里舗更定旧仪令大将登坛公幕而观之于是军容益壮而毛文龙自东江献虏首三百公喜其可以风厉军中也遂厚加犒赐而爲请饷曰文龙报功则疑其不实而亦喜索饷则信其非虚而亦难此等举动皆足以解天下之体而无以鼓动豪杰之心上是公言命接济焉文龙颇以貂参饵朝右朝士争言文龙直奴要害觉华广鹿皆迂远文龙卽按兵不举能牵制奴使不敢东公心知其不然尝深言其利害以谓不当以取四卫责文龙不当以牵制捣巢倚文龙而中朝弗悟也朝鲜李倧弑其主珲数之以其背我通奴戕辽人而谋毛帅也称权欇国事因文龙以请命公报首辅曰不如因而许之使文龙得市德于鲜以自固也公之意谓文龙未必能制奴而可以用鲜鲜之力未必能捣奴左臂而可以资我左掖皆所谓声而实者也其后奴入犯文龙竟不知鲜亦卒折入于奴盖公去而用鲜用东江之策皆荒矣公上言前哨巳安连山大凌河以西皇上自爲社稷计不忍高皇帝百战土宇陷于逆贼以钱粮工料给臣则工可立奏上报曰卿谋出万全朕何难立㫁立发帑金十万其二十万命戸工二部区处当事相语曰兵马钱粮凑手渠便胡做不如许而不与直用文移往复以輭困之公奏曰今天下怏怏然若边人居奇于公事而奴酋爲边人之私贼又若疾臣之乖刺自用薄遽担负幸臣之一败而自快其臆向也征兵征饷立致数十万而不敢后时今也约口裁腹更番万余人而不能取办方忍死以前撑或居安而高议贼愈急兵愈少而更议销祸愈迫衆愈怕而却益玩曾不思七年逋宼势同养痈两载狙伏狡如隐魅卽千里之工可捐三败之羞可冒而天未悔祸贼自生心关门之利害社稷之安危其可以不念乎皇上任臣责以恢复而中朝诸臣不明言其不可独私议旁吓以爲必不可而不问机事兵力之何如当此时悍然不顾则天下巳设蝮相待如机局巳成衆议爲顾则又何以仰副皇上之付託臣愿中朝以杀奴贼之心急以应边人勿以杀边人之心缓以贳奴贼上锐意恢复申饬诸曹命公指名参处复遣内臣刘应坤胡良辅陶文等赍十万金蟒绣百五十端赉东征将士而以坐蟒膝拦四币有副白金二百赐公公在一片石奏曰十万官兵出关外二百里而关内不过居民行贾谨于九月十八日扶病出关俟命于宁前用以宣播华夷风示中外宁远城工告竣公尊藏蟒币以赐金修杰阁于城中榜之曰恩宁而勒石以记焉是时逆奄巳执国命魏广微附丽入相公于词馆中弟畜广微广微侧目视公弗善也副都御史杨涟劾逆奄二十四罪列谋害皇亲一事以公爲征逆奄深疑之应坤之出也逆奄属伸意于公且伺公意指公方在告扶掖拜命应坤不能交一言归具述其状逆奄自是心衔公矣宁远旣城名城天堑延袤二百里东南抵右屯西北及锦州东至大凌直通闾阳因屯防以规进取九月公在宁远遣马世龙袁崇焕等东巡至黄宁抵医无闾山北鎭祠下还历十三山以陆营屯右屯城东二十里用舟师历三岔泊二家沟遣将探盖州遣尤世禄自锦州会师右屯分遣两营出哨于松锦之闲去宁远几二百里已而胥会于宁远文武将吏相与奋臂抵掌以爲春夏之交当决计大举公遂以是月西巡蓟昌阅喜峰古北诸口取道都门请以十一月十四日入贺万寿节靣奏进兵机宜出与廷臣商榷可否事毕卽繇关门还宁远广微急告逆奄枢辅拥关兵数万清君侧兵部侍郞李邦华爲内应公等爲齑粉矣逆奄悸甚绕御牀而哭上亦爲心动南郊回趣内阁拟谕次辅顾秉谦奋笔曰无㫖擅离信地非祖宗法度所宥兵部马上差人传谕枢辅马首卽东午夜开大明门召兵部尚书入分三道飞骑止公矫㫖谕九门守奄孙阁老若入齐化门便锁绑进来公以十一日抵通州次日平明接谕卽刻东行人言宫府意各叵测宜惶怖谢罪重自镌责以安上心公曰本无罪而张皇饰罪是亦欺君也死生祸福天也君可欺乎具疏言蓟门昌平一带载在勑书臣本奉勑㫖行信地岂敢无㫖擅离去天咫尺适当万寿冒请入贺致干圣谕严切衰残昏昧有席藳待罪而巳十九日以还鎭日期幷西巡后关内外情形入奏不复牵连引谢皆有㫖报闻逆奄之斥逐杨湕赵南星高攀龙也公曰上㓜冲在奸人掌握疏人未必览览弗省也往在讲幄每进讲辄爲心开今得以奏对之闲进其愚忠极论中外胶结奸邪蒙蔽之状上万一感悟老臣死不憾矣羣小诇得之流言兴晋阳之甲嗾逆奄杀公逆奄遣人侦之一幞被置舆内后车惟鹿善继从不携一甲士意遂少解而公之疏理正而词直无以难也广微乃嗾其党崔呈秀徐大化李蕃连章劾公台谏羣和之而蕃至比公于王敦李怀光下九鄕杂议吏部尚书崔景荣讼言非公不可乃奉严㫖趣公视事羣小进谋于逆奄枢辅拥兵以市重浸削其兵柄则易制也兵科李鲁生乃唱简汰之议使兵销将衰公徒手不能有爲而减兵覈饷又可以激兵变而发难端公旣视事首汰大将尤世禄王世钦以病去李秉诚孙諌以罢去先自汰铃下人役以爲将吏先汰官兵一万七千三百余人减骡马粮草诸费五十六万有竒阖鎭帖然无譁者出十二车营于关外分爲四鎭以实锦右营有车正者刺股血于酒以盟其二十五人其感奋若此公留宁远锦州久之遂如右屯自西而东借简汰之名爲布置出关之计惟恐中朝之议其后也其戒心甚于防奴矣奴得辽阳择地代子河北去旧城十里而城之以畜其珍异子女我之渐东也奴惧遂毁其宫室北筑宫于沈阳瓮城屡不就又惧袭之渐徙其畜于老寨而营城于抚顺关外渐思遁矣奴老多意忌以刘爱塔故杀爱将王丙又以我闲杀伪都堂王世勋奴旧人兀尔忽达及李永芳俱罢闲而修养性李伯龙郞通事李都司用事郞通事通夷语善风角夜爲人断其首大索不获李都司兇暴喜杀戮尝制西㡌自随粮少杀辽人而夺其粮辽人怨愤思乱数夜惊羣奴每相聚而泣公谓奴遁人老寨则难攻奴死而小酋定㐫饥惊乱少戢则未易爲力也虽其艰辛覆逆历险濒危而进取之志不少衰止然而小人之心计不用以图奴而以图公公之才力足以胜奴而不能胜小人公亦无如之何也先是归正人刘伯漒以盐塲堡人来曰四王子在耀州奴兵不满三百濳师过河可袭而虏也马世龙遣东哨将鲁之甲李承先往檄水将金冠等尅日㑹师于柳河冠等奉辽抚喻安性指弗听调九月二十五日之甲承先师抵三岔河冠等不至以渔舟渡师三日渡八百骑二十八日我师趣耀州奴设伏以待伏发我师退走奴追掩之于河我师不能营缚苇桥未就承先力战杀数贼而死之甲旣渡曰无靣目见阁部投河而死八百人死者强半而左辅之分道出也自上流至船城杀奴一孤山虏数十人收生口五百余振旅而还是役也我䘮师四百船城之捷奴亦夺气退保中外张大其事以爲我䘮师数万好马数千关门且旦夕失守台谏数十人希奄党风指争言栁河事兵部尚书高苐谒逆奄于工所伏地而哭逆奄亦薄之公犹在宁远台臣请勒公回关门以重秋防公曰防秋顾在关内乎桧之杀飞不先风台臣请班师乎乃抗章求去上遂允公归加官䕃子行人䕶送如彜典而高苐爲经略苐在兵部日请减兵请撤关外以守关内公露章力爲駮正而以两言蔽之曰臣旣遵皇上恢复之明诏不能再奉中枢撤守之意指苐以此心恨公栁河之败请御史往勘欲杀公以媚两魏而逆奄弗许甫受事卽下檄马世龙令撤锦右宁前之兵弃关外四百里袁崇焕力争曰宁前道与宁前爲存亡撤宁前我必不入独卧孤城以当虏耳苐不得巳止撤锦右兵驱屯兵屯民入关弃屯粮数十万石死亡塞路哭声震原野明年正月奴长驱入犯路无留行苐撤兵之效也苐仓皇呌苦曰关兵只五万逆党喜而相告此可以难倒枢辅矣公遣人告戸部曰高尚书散十一二月饷且有全鎭布花五万人乎十一万人乎今戸部发饷止给五万人则尚书窘矣予姑不置辩尚书可自悔失言予一疏使东有不识兵数之尚书当爲四夷传笑遂轻中国奴旣退再奉㫖覈兵苐乃具疏认罪曰前止据见在五万今覈有某兵某兵合十一万有奇其欺妄如此公先以四年督理事宜条列爲书凡十八务务分三十一则而十八务爲国家一大经费特先之以钱粮出入军实总务而后及诸务正项钱粮曰帑金曰部解杂项钱粮曰刷旧曰生新其用有开销有置办其存有借支有在库有现领纲举目张条分理解军兴之际钱货腾踊虽名卿巨手往往疏阔错互公负豪杰俶傥之槩而澹泊如腐儒介特如处女勾稽文簿出纳如水谢事之后谗言孔多逆奄使其党梁梦环磨治督府文书钱物毛举髪栉一无所得而止公尝谓张浚被人言干没都督府钱十七万缗终不置辨士大夫自待当如此然而公之廉辨详谨固亦无待于自明也宁锦之捷城池将士兵马器械皆公在事所料理论功改吏部尚书䕃一子锦衣卫千戸公力辞世䕃得请而止公居东东谍朝夕相闻六年八月奴儿哈赤死其四子河干贝勒立袁崇焕使锁南僧往弔以探之踰冬而归报盖用闲之相悬若此公之东归也与高苐遇于丰润公谓苐曰长安贵人以我辈爲守门而高居堂奥说好说恶今公且爲我守门予且居堂奥观大经纶也苐曰頼主上洪福阁下壮猷苐守而勿失可幸无罪公笑曰公以守而勿失爲嗛嗛乎予居四年复九大城四十五堡招练精兵十一万立车营十二水营五火营二前锋后劲营八弓弩火砲手五万轻车千偏厢车一千五百辆沙唬船六百马驼牛赢六万甲胄器仗弓矢火药蔺石渠荅卤楯合之数百余万我进四百里奴退七百里西虏受我戎索东奴不敢过河一步招集辽人四十余万辽兵三万两年屯田五千顷得十五万盐筴钱税朋桩人可七万採青省十八万公今守四年再恢四百里种种倍予所办方称守而勿失若以予所办而四年勿失未爲守也苐唯唯谢不敏而退鹿善继之从公而东也公谢之曰太宰以铨郞属公予不愿夺贤于铨部且不忧太公匕箸乎善继曰辞塞上就铨司此尝人之所不爲也相公爲善继愿之乎家大人范阳男子书来嘱善继亟从公于边老人爲汝加一饭矣相公以尝人畜善继犹可而忍以尝人畜家大人乎四年塞下不加一级朝齑暮盐相对如兔园老生移疾从公而归渡潞水宿得云寺旣过帝城遂成闲身酌村酒相劳曰昔有两贤里居一人之官一人酹酒祖道曰只要归时依様还我一副老兄靣皮今吾辈归来靣皮可依旧様否相与大笑而醉公每叹善继淸贞安雅道气澄澈穷年絶塞资此畏友不独以军务相佽助也公归未踰年而逆奄僭封上公儿孙满朝祠庙徧天下缇骑刺探者日遶公第敝庐素簏门屛萧然不能得公一事畿南之建祠也逆奄假公以爲重属督抚諈诿之公曰此好事公等自爲之不比鄕邦闾陋以老鄕官主募缘疏也奄闻而恚曰他邦是如此遣人诃督抚曰不得孙阁老具呈不建祠不上疏可也督抚固请之不得则以他搢绅具呈而署公名衔于首公之姻师泰余见之曰孙公三朝老臣不肯失节置身家性命于度外我辈柰何以朽残涴之遂碎其𥿄逆奄闻之怒甚人皆咋指爲公危踰月而熹庙上賔矣牧斋初学集卷第四十七牧斋初学集卷第四十七下牧斋初学集卷第四十七行状特进光禄大夫左柱国少师兼太子太师兵部尚书中极殿大学士孙公行状今上御极念公之忠勋累命召用而王在晋入爲兵部尚书每向人夸当关劳绩曰关外五城七十二堡皆其所复而高阳攘其功故幕僚茅元仪以谈兵㳺长安挟武备志进御对诸公辄言在晋当关时关外惟八里舗一堡中前所一城耳当逆奄昏黑之世欺天罔人可也圣人在上天晶日明敢作此梦呓语耶爲诸公指画先后弃守地图兵志甚辨又钞得在晋南枢颂奄疏藁携之袖中出以示人在晋不胜其愤乃抗疏极论马世龙及元仪荧惑枢辅败坏关事逮世龙逐元仪又嗾新进台省交口诋公以沮其出久之公当关之功益着所指冐没赏功银三十万者只二十万收支解验簿牒井然不能以锱铢点公在晋败世龙之狱渐解言者相顾慙服曰柰何拾奄党余唾代他人倳刃耶崇祯二年十月奴兵入大安口䧟遵化将薄都城与朝恟骇无可爲计咸以爲通州京城之左臂守通以捍京非公不可十一月七日诏从廷议卽家起公以原官改兼兵部尚书驻通州控御东虏仍入朝陛见以九日日暮闻命迟旦而首涂越一日而宣召守催之勑继至所谓朝受诏夕引道无辨严之日者也十五日上知公抵近郊卽下帖子召见平台九门昼闭命启彰义诸门以俟日暮诣朝房未及颒而两内使捧召帖至朝见当用公服未及启又两内使来趣曰上立俟平台久矣踉跄衣锦绣而入至弘政门乃易公服趋入平台扣头致辞上慰谕毕问曰贼至坝上矣百无一备柰何公曰贼警巳久诸臣料理或有次苐上曰无有卿不信试去㸔袖出一哨帖示公公曰贼近矣至坝上或未的上曰何以知之公曰坝上去都城不过二十里都城至大内又二十里谍报贼巳时至坝谍行四十里贼尾之而来不巳薄城下乎贼薄城下则烽炮连接居民崩溃何以寂然无声乎臣故知其未至也上沈吟首肯久之又问公曰贼入半月余矣举朝一无可恃所恃惟卿卿如何爲朕调度公奏曰臣闻督师尚书袁崇焕帅所部驻蓟州昌平总兵尤世威驻密云大同总兵满桂驻顺义宣鎭总兵侯世禄驻三河三边将守三要地势若排墻地宻而层层接应此爲得策又闻尤世威回昌平侯世禄驻通州且闻各援兵回本鎭似未合机宜上曰侯世禄原在三河以城小移通州就食公曰圣谕诚然但事缓就食通州事急当仍守三河上曰卿欲守三河何说公曰宻云在北近边顺义稍南三河又南而稍东嘉靖庚戌北虏繇三河而南闯河西务等地转入西山繇陵寝而出盖三河爲东来西南必经之路守三河则可以阻贼西奔兼可以遏贼南下西奔则扰都城南下则蹂畿辅故臣以爲当守三河上曰卿言是又曰卿不湏往通郎爲朕调度京城阁臣成静之奏曰陛下以内外战守事宜一切委承宗必能办贼上又问公曰卿如何爲朕调度京城公奏曰以臣之愚不过调度一大将大将调度偏裨偏禆调度兵丁有粮饷有器甲乃有兵有兵乃有将将得其人则臣调度不难至于应战机宜当机立办不可预设若城守则有地可凭有方可据只在调度其人上曰卿言是公曰目前以固结人心爲苐一义人心固则爲战爲守所向无前上卽曰城守官兵巳预支两月粮仍有行粮有钦赏昨命每人给米二升银二钱但苦人太多柰何公奏曰陛下当缓急之际不恤将卒之性命而使之饥寒恐非万全之策上曰卿言是公又详奏守城器具药物守垜丁夫及关门车营火炮更番子母之制上一一是之赐茶毕入谢上又曰卿不须往通劳卿爲朕调度京城卿不要惜劳此时就烦卿去靣谕首辅韩爌卿卽拟勑来事权要极隆重赐尚方劎京营总协及坐门文武大小公侯驸马伯五城御史顺天府官尽听统辖文武官员应用者用后吏兵两部奏闻戸部有应支钱粮便宜取用戸兵工三部司官违悞军机许挐问入援各军便宜调遣自总兵以下有违悞者以军法治罪其余合行事宜卿等详画之此时卽拟来谕礼部卽铸关防又谕公卿卽行时不容缓矣再赐茶当入谢上传孙阁老不须谢茶事急矣乃承㫖而出人谓公仓皇奏对词辨分明上虚巳霁威每言称是盖临御以来所未有公谓入对时天慈笃势温然如家人父子仰睹圣颜焦劳属望老臣之切嗟咨俛仰尧舜一堂每念之未尝不感激流涕也公出朝漏下二十余刻周阅都城四十里五鼓而毕公豋城士卒僵卧燎火委地守将或愽衣长袖醉而谇语置砲多不知点放又不直贼路而直民居城楼角楼了望之地关楗宛然所贮器不以授兵安定德胜二门东北外空无人西北人少置贼首攻之地不爲设备秉烛草掲回奏知上念城守甚切草奏毕卽出阅重城乃乗月巡壕堑度险阻是日舘阁诸僚吏盛服迟公入直内阁撰勑礼部铸关防皆简阅仪注以候颁发夜半内阁传奉圣㫖卿等传辅臣承宗星驰通州料理勑书随后补给公夜宿重门质明门启始闻后命具掲遵㫖卽行上报曰虏报逼通命卿驰赴不及召见靣辞中外闻公之出也皆惊而相告尚书李腾芳郑以伟讲官罗喻义要衆伏阙请留公闻之疾驰出宣武门宿东便门僧院明日抵通盖公自此不复入国门矣公之初被召也朝议以守通责公非召公入也旣入而上留之奴退而安坐中书得君行政羣小得晏然而巳乎当国者忌能而畏逼也相与挤而出之夜半遣发如逐臣迁客虽委公以血奴吻弗恤也事祕人莫得知知者亦莫之敢指斯其故难言之矣公从二十七骑出东便门故将从行者窃其三骑逃匿诀别其子姪望尘拜哭而去独茅元仪誓死策马以从行十里许庐屋煨烬尸骨掌距鸣镝之声䀨耳数人持梃伏沟闲愕立曰公何以至此虏昨巳屠此矣问贼所在曰去此才俄顷耳当不出二三里行四十里日下舂扺通州遣人唿于门莫应有绛衣者乗城踞而骂曰若所遣伪牌巳碎之矣尚敢来送死不知我箭利耶公闻守通命卽遣牌勑戒候吏募人夜缒城以往奴招降逆牓巳先二日至巡关御史方大任谋于衆曰奴至郊三日矣焉得有达官出春明一歩乎奴爲间以诳得城耳毁其牌掷之城外越一日而公至褰惟以示之不信是时仓塲侍郞南居益保定巡抚解经傅廵漕御史龚一程及大任皆驻通公唿绛衣者驰告之逾时方至皆不敢登陴惧伏矢及之也经传缒一弁熟识公者审视诘问而后启门通两城新城库薄公独居之向不受大将廷谒总兵杨国栋以军礼见公受而不辞曰吾以安衆也两城兵保鎭及京兵相半命国栋兼统之有倚恃其帅不受节制者斩檄州守编氓城守具食于其次出通仓粮加其糈亲尝其食抶其不如法者兵得宿饱而不敢以沽酒食离次骑兵分布城下以备缓急设逰兵数百负大砲以策应创悬帘束苇以加土费省而火不能及按四城易置砲门敎以更番不絶之法城守旣备上奏㸔详兵事曰虏薄都城止有二路如臣前议袁崇焕之兵移驻于通近郊当其东南满侯尤三帅当其西北则战于通之外正所以遏逼京之路今驻兵永定门外则是崇焕之来路而非奴之来路驻通则可顾京城而驻永定则不可顾通通危而京城亦危臣在关尝闻贼曰从他几路来我只一路去今久聚而不散掠惧其分也深入而不反顾我无以创之也我分一兵以守通又分一兵以守京城则通与京城皆以寡当衆而我无所不寡臣以爲奴旣薄通京城与通之兵只责之完守而不责之出战当责总督刘策守宻云令尤世威率五千兵与满桂侯世禄联络于顺义之南袁崇焕列陈于通州左右不宜逼驻京城四鎭声势相接贼分攻则分应合攻则合应或夹攻或追蹑或出奇斫营或设伏邀击有机便可一创否则勿迫其战今天下之安危在四鎭四鎭不一力战则贼终无巳时一浪战而失则畿辅将惊溃而天下危如奕然置子一不定而全局系之可不慎乎臣又闻崇焕不欲用满侯满侯亦不欲爲崇焕用昔唐以九节度兵而溃是在皇上慰谕申饬务令同心僇力无遗君父忧而巳奏上而奴巳薄都城矣公叹曰四鎭兵早从我调度岂令奴骑至此急简骑兵三千遣逰击尤岱将之驰赴城下奴方攻广渠门见城上不发一矢方揶揄手笑岱兵忽从东来与殊死战杀伤过当奴遁入南海子老营谍知公所遣咸咋指以爲神兵也当是时中外畏奴甚諠传袁崇焕挟奴讲欵咸欲倚崇焕以媾奴而独难公一人有私于公者曰以靖国也虽城下之盟何害公曰我受命防御不受命爲抚存亡与公共之不可则开门请行无乱人意乃合文武将吏誓于关壮缪之祠将吏皆感奋誓以死守而保定一军鞅鞅思归鎭解经传旣上疏令骑士办严待发曰相公驻通当辖通两营保鎭非所隷也衆议皆不与经傅方大任至拍案诟骂公所受勑未至无以难也奴驻京通之闲远者去城十余里逰骑夜掠城下火光烛兠鍪如昼京城消息中断者数日公欲入卫一决城下经傅持其兵不与茅元仪私出槖金募死士扣东便门守者骇曰尚有通乎曰有守者諠唿相报乃大喜满桂战败坐德胜门城下破车袁崇焕祖大寿战胜负相当治军沙河门阙下得报皆大喜所募七人亡其四矣前使者赍勑书旗牌及所赐金帛道梗不知所之至是兵部复遣健卒爲乞丐装夜缒以出始得逹二十六日开读毕卽调防漕副总兵刘国柱率马歩兵二千与尤岱合营发宻镇兵三千扎东直门发保鎭兵五千扎广宁门奴阑入畿南檄宻蓟两鎭要其归路谕欵虏无蠢动遣将复马阑三屯泺阳诸城堡上命满桂爲武经略总理援兵诸鎭听节制出马世龙于狱赐之金鋧公恐其两不相下也下敎和解之桂战安定门杀伪大王子世龙亦杀一牛鹿奴锋少挫遵化以老弱留守公将有事焉而有辽兵东溃之变十二月四日也祖大寿者故辽抚王化贞之中军宁远人也化贞逃大寿率衆七百人保觉华岛其甥白臂用事于西虏拱兎拱兎营直宁远大寿制衣幅将西走御史方震孺遣人招之顾盻未有所属公抚而用之再犯法当斩俾袁崇焕力请而后贳之大寿以是严惮公而慼崇焕次骨崇焕之入援也大寿爲东鎭总兵官东兵皆属焉上逮崇焕下诏狱大寿与中军何可纲等率所部万五千人东溃人言大寿且与奴合关宁十万衆反戈内向祸在漏刻又言大寿据关城则自此以东数十城中断将割以自王而师之溃也其势如崩山决河自通之南二十里趋张湾渡河公遣飞骑追三百余里弓刀反鄕仅及其尾大寿传语曰事巳至此当出捣东不的巢穴归束身待罪耳公宻奏曰大寿危疑旣甚又不肯受满桂节制乗一军惊骇有放砲洗营之说激而东溃非诸将卒尽欲叛也当慰谕将领解散士卒大开生路以收衆心辽将大半爲马世龙部曲臣谨遵便宜行事之㫖宻调世龙亟徃抚谕苟见世龙必有解甲而归者则大寿可无虑也公惧大寿之果与奴合也大书牓示军前东奴久薄近郊急调祖大寿兵往遵化捣巢遏虏归路用以疑虏传檄谕大寿及诸将曰今日东兵西还必无一毫罪戾阁部四载关门从无食言于将士尔辈所悉也又宻札谕大寿敎以急上疏自列束兵杀贼以报浩荡之恩以赎督师之罪而仍许代爲别白大寿得帖子大哭诸将亦哭乃具如公指还报则前军巳过永平矣上遂命公移鎭关门复传圣谕曰朕以东事付袁崇焕奴束合谋入犯不能先事侦探致深入内地虽兼程赴援却又箝制诸将坐视抢掠功罪难掩暂解事权听勘祖大寿何可纲等血战勇敢朕所深嘉今或机有可乗兵有妙用或乃轻信譌言仓皇惊扰亟宜憬省自效奋励图功事平一体论叙关宁兵将朕竭天下财力飬成又卿旧日部曲卿可作速遣官宣布朕意一靣星驰抵关便宜安辑特谕卿知公遵㫖卽戒涂东发而马世龙之追及大寿于关门也令二将捧上手诏徃大寿惧有变宻授指麾下譟而出关世龙追及于欢喜岭单骑入其营传阁部语抚谕诸将诸将皆罗拜诸将闻公抵关多隂规自㧞王承胤率所部先去曹文诏踰墙亡去及与世龙语皆目动大寿心知之大寿妻左氏故倡也遣人数大寿曰孙公大人再贳若死兵溃胡不死城下以谢孙公而然来此我闭城设大砲以待仍自杀以谢若耳大寿意夺于其妻而又恐诸将之卖巳也乃受诏歛兵以待命公急遣世龙报命发歩骑兵一万五千令督以入援世龙兵扺通州奴始㧞坝上营归遵而京师解严上忧东兵甚今兵部从狱中出袁崇焕手书慰止东鎭将士满桂战殁遂命世龙总理关宁兵马督各路援兵节制诸大将以其有成劳于东也公以十四日再莅关门自东兵斫关而出我叛人谋抉关合辽蓟以困京师罢官废弁刦城跨海扇动百端阖门罢肆以待奔溃公至人心乃大定卫城仅二里倚关城以外御今贼从西来扑我怀中则关城失其据衞城可歩屧而上也乃别筑墻横互于关城穴之使砲可平出又量度号台花楼埤堄曲折使卫城与关城矢砲横击而贼不得以薄我北山南海异时出奇设伏之地公去四年遂依稀如故垒一一按而修之城中水不足一昼夜凿百井避难者十余万携糇粮与居者通有无杂流材官失职侨寓者千人廪之于官分使巡行街衢防䕶仓局各有事而不乱安一营于西关遏贼来路张两营爲两翼马营在两翼背负城而营奴善用谍城中整暇内闲不得发外来者辄爲逻骑所得而关门之守完矣歳逼除奴警益急乃遣叅将黄惟正等率骑兵四营守抚宁而降将刘兴祚合诸将兵䕶永平兴祚者所谓刘爱塔者也其来归也依毛文龙于东江文龙死归袁崇焕皆悒悒不得志至是乃领降虏亲兵二百辽骑六百拜公于马前公下车慰谕置之帐下兴祚涕泣愿爲公死兴祚与诸将遇奴于靑山营㡌儿头使诸将爲三覆自选夷汉丁八百骑夜斫奴营兴祚爲奴旗帜谙其军号奴莫能谁何尽破其一营斩首六百级得其妇女辎重明日衣箭衣轻兵出两灰口遇奴数千骑血战至晡中流矢而死公故遣兴祚䕶永平道臣郑国昌疑之託言粮少移之建昌兴祚死永平遂失守而四营之趋抚宁者先奴二日入守奴急攻不能㧞也三年正月四日祖大寿整兵入关谒公督府亲兵五百甲而候于门公开诚与语谕以勉报圣恩大寿喜溢眉眦出而告将士公眞生我矣是日列大寿所统骑歩三万于敎塲行誓师之礼公率诸文武西向阙庭叩头以告巳乃执爵致告山川社稷旗纛诸神酹毕再拜巳执爵以饮大寿及诸将进而誓戒之再拜而祖之礼毕复西向叩头大陈斧钺旗帜成师以出师行三十里永平迁安滦州建昌失守之报交至乃檄大寿旋师奴攻抚宁不克东破深河驿屯范家店前军至红花店去关门十里我严兵而待以㳺骑诱之使东欲以城上大砲及沿壕所伏射生降虏夹击之奴觇知不敢逼相持六昼夜徐引而去还攻抚宁分兵攻昌黎皆不克公犹恐大寿心疑闲入其营周视壁垒部曲安坐剧谈每至移晷又时时具酒炙唿大寿等入飮于城楼大寿益自安而大寿故与奴有连降虏银定故给事大寿左右大寿遣之奴营留半岁奉奴书来与崇焕议欵欵未就银定仍留大寿所奴破永平遣三叛人持黄旗大书讲和字诣大寿营大夀以请公报曰听大将军处分而又宻下敎曰毁其旗及书焚之军前其人惟所置之大寿惧乃立斩其使公曰大寿眞爲我用矣奴千余骑恣掠屯堡夜宿抚宁东三十里之双望骄不爲备公使大寿夜袭之分兵爲三伏我伪入奴伏中奴方发我兵伏双望两嵎者亦发追奔二十里斩首一百四十九级卤获无算奴势大挫遂不得南闯昌乐东闯抚宁自永平䧟东道梗塞乃遣死士径虏营沿海以报捷中朝始知关门无恙也关门西南三县城曰抚宁昌黎乐亭西北三边城曰石门台头燕河六城东䕶关门西绕永平而昌乐近海通漕东兵之要地也叛人白养粹唱言剃降不杀以勾诱郡邑迁安令自髠以从乐亭守其约不纳我兵而昌黎亦顾望自守公下檄切责各城捕斩奸细禁止蜚语六城皆壹意完守后先闲诸叛人于奴搆而杀之又遣将戍开平复建昌而守之而进取之势定矣诸将议兵所向马世龙请先复遵军中皆是之公谓奴据四城其劲在永其次在遵而以滦迁爲羽翼横截京关之闲关欲合京取遵则隔永京欲合关取永则隔遵当多爲声势示欲图遵之状以牵之马尤二帅赴丰润开平䏈关兵以图滦得滦则以开平兵守滦而骑兵待战以图永得滦永则关永合天下安危之局定可以一意图遵而董口大安留爲归路以堕贼必死之心取迁易于取滦迁在北易取而难守不如姑留之以分贼势而先图滦谍言四酋将辇重去二酋将人重装去则身轻无所顾轻骑来则气锐有所必求兵贵乗机机在去而未来之时不可不争也抚昌乐三邑负海去永各五六十里歩兵守城骑兵挑战使贼骑不得西出而我又促之逼之使不得不动动乃有机我宻迩于贼而机乃可乗也故曰图滦便旣下敎世龙再疏爲上分明之然后取滦之议定建昌旣复遣骑兵疾趋据守奴连十日绕城而战我师皆捷遣东兵五百骑从田畴入卢龙故道绕出虏背合三屯以掩遵化迎击奴之出掠者于是有铁厰之捷奴四酋河干贝勒倾巢入宼伪二王子安明贝勒居守沈阳公大发敎令治舟师合东江师十万捣金盖辽沈又纵闲谓之曰师期定矣故以榜示者欲使彼疑爲声也四酋遂逸去修悬楼掘井运米以待我而祖大寿又有双望之捷公欲窥永以牵遵也登西城楼屛人唿大寿遣发四前锋抵永城下以一大营继之明日复唿大寿曰兵虽发不虞单薄乎大兵去二百里禀成于帅不虞远乎大寿曰请卽行以爲后劲公曰甚善兵在双望遇敌大将军当出抚宁河西张弘谟爲二敌在十五里中三敌不出二十余里近永多冈峦可伏以前三锋爲三伏以一营爲诱贼不深入不发傍山爲哨了旣赚入伏当敌兵乃转战而伏发可殱也大寿且行复唿谓曰计明日午后当遇敌檄刘应国四将自西北来从建昌趋永东北檄张存仁四将自西南来从乐亭趋永东南语毕唿道将入曰祖将军议若此何如皆曰善公盖推其谋以予大寿不曰自巳出及滦永成功皆用此也大寿如公戒爲三敌三伏奴入伏追奔至永城下奴遶城东欲入北门应国兵自北至奔南门存仁兵自南至我伏初起四靣皆兵从山半蔽空而下奴大败杀伤者数千斩伯言二十三人伯言或曰摆彦奴精骑也杀其贵人四曰孤谜伪都堂也曰温木机郞伯言事台吉皆孤山孤山伪总兵也公尝宻奏蓟辽二三千里皆用辽兵不当防猜东将或使生心捷闻上乃大喜而又忧逆奴尚踞内地公亦久困行间下诏抚谕且趣师期公遂以五月四日誓师六日诣抚宁督战八日大寿先趋滦州列攻滦图以示诸将世龙分谢尚政等攻遵化身驰至滦与大寿分地而攻大寿麾鄕兵人斫一栁顷刻平其壕世龙身中数矢不还营黄龙兵损伤及半龙哭而止之仰攻益急攅砲数十以攻数雉奴少避大砲分击其旁使不得回救师从闲以登十三日克滦州奴冐雨出大寿伏骑卒邀之杀掠殆尽奴自永平趋救知滦破遂幷迁安兵于永平屠其衆万余从冷口遯去公急使世龙邀之复有斩获公遂入永平十六日谢尚政等攻尅遵化四日而四城皆下天下惊以爲神公至永平掩遗骼缮城郭䘏死伤经理新复诸城寨度奴濒去必一犯辽以示强使三将出备之果与奴遇复大捷计公所督理合天下入援及关宁蓟昌兵可三十万战守七阅月复建昌三屯马兰松棚大安继复四大城及冷口瓦坡龙井潘关诸边堡四十有奇先后上首虏九千余级千余级俘获无算近边三百里外卢帐远徙奴之据遵永也中朝望公驱之出塞如救头然旣而曰曷不邀之出口俾疋马无返乎言官欲追论大寿东溃之事公宻奏曰东兵东将偶语籍籍可虑也且奴才出口遽抹杀殊死血战之功亦何以服诸将之心乎梁廷栋繇边道开府督师遂入爲兵部尚书哆言边城方略部署诸将满桂爲总理当提调诸鎭而画永定左右安门爲信地自顾不暇卒用是败马世龙代桂不受中制廷栋恨之以总理徧许诸鎭诸鎭皆拥兵不相下世龙得其所与昌帅书列之于朝廷栋乃使其所善部郞丘禾嘉监纪军事杨肇基守三屯奴攻之急世龙遣五千人往救禾嘉夺之远守开平而使肇基讼世龙于朝公言中枢虽调度诸将战守进退随地换形当听之大将而勿掣其肘禾嘉当从臣于师以佐筹策不当自爲战守令将帅不得其任于是廷栋与禾嘉胥怨攻滦之役四酋请欵以缓师禾嘉以其书来报公叱之曰行闲讲欵独不知阁部有赐劒乎滦之叛将遣老道士闲行诣禾嘉请献城公谓大寿姑应之而少与之师我师三抵滦莫有应者最后中奴伏几尽禾嘉慙幷恨世龙大寿廷栋辈谓禾嘉守开平通京关复城大功出自郞署遂超拜禾嘉爲辽抚公知权要之嫉而羣小比而相倾也自五月逐奴遂连章移病求罢而上终弗许也禾嘉旣骤贵孙元化亦用谭兵超拜登抚于是关门有横𥪡二局二局者登抚繇登莱取南四衞爲横辽抚繇广宁取辽沈爲𥪡二抚旣受事乃各变其说禾嘉请以岛兵复广宁义州右屯元化请撤海于辽以岛兵复广宁三衞廷栋诒公书曰皇上从部议立两抚方执劵以责成功廷栋无死所矣公奉㫖详议上奏曰禾嘉议复广宁义州右屯广宁易复也去海百八十里去河百六十里陆运爲难义州地偏西去广宁百六十里绕山而东抚臣虽三城竝言必当先据右屯以爲家聚兵积饷以渐入广宁爲进取堵截之计元化议撤海以复广宁三卫臣先年议四衞请先复盖州而守之盖两河之中坚西在宁远而扼要在右屯东在金州而扼要在盖州今盖州城巳堕矣金州远奴而可速筑当先据之以渐图复盖若撤海复广之议则刘兴治雠杀甫戢恐其怀毛帅之惧疑而走奴欲留之岛上恐其不归奴而借马市以交奴如宋之李全也移兴治于旅顺以絶皮岛之患而以复金责兴治以势难据撤之岛兵图终当恢复之金旅此便计也刘兴治者兴祚之母弟也兴祚死兴治居皮岛东江副总兵陈继盛谍报兴祚未死其弟兴贤自贼中以书招兴治兴治深衘之伪爲其兄醮诱继盛等击杀之杨㠶至长山岛而滦永尅复之信至乃复返皮岛公遣周文郁以兴祚旧恩招之兴治乃听命请杀奴以自赎公请移之旅顺部议畏兴治不果踰年而爲岛人所杀禾嘉初莅鎭奴兵二万围锦州禾嘉恇骇请救公分调诸将援兵四集诸将请出竒一创之禾嘉不敢从遂堕大凌毁双堡而去锦围旣解益向人鼓掌大言阁部老矣辽事我只手可办朝议皆欲听公去以辽事倚禾嘉而上不可以王威杨嘉谟靑山潘口之捷赉金四十大红虬服一以神庙实录进御加太保䕃一子尚寳司丞皆力辞上允辞太保公以十一疏乞休上命阁臣议去留皆不敢坚决曰吾固知无可代承宗者乃特遣内阁中书官诣关门宣谕视事上䔍念元老愼简使臣廷臣不与知也公奏谢曰臣钦奉圣谕谨于四年正月朔日视事食少事烦卽不能久而舆疾讨贼当可爲法八日出关繇前屯宁远抵松锦十六日繇三道关一片石歴石门燕河徧阅三协十二路繇石塘路过平谷经盘山人蓟州而还公西巡周遭边塞几三千里皆奴虏出入残破之地山谷崎岖扶掖登顿经边堡台墙询问地冲缓器有无哨近远尖夜老率往往能置对而将领眊然无以应过马兰问路将曰此防兵爲阁部来耳三屯先三日以无虏报俄而报二万扺墙公叹曰奴退而大修边备特遣御史中贵人督以督抚而今若此乎辽以费成省蓟以省成费今于大费中小省而实亦成大费辽覈无马之马兵而减其饷费马因以费兵蓟无器甲无训练兵几万而坐食则费食今天下不节省不能致太平不去节省二字必大乱还鎭条次东西边政分八疏入奏一曰欲定封疆大计当先定封疆大臣二曰欲束大兵当先分部大帅三曰欲分战守之兵当先分战守之备四曰蓟之备守五曰辽之备战六曰合论蓟辽战守七曰防挿八曰复城其复城之疏曰右屯城旣堕必先筑而后守筑之贼必来优必先防而后修右屯去水二十余里复右屯必先复大小凌河以接松杏锦州绕海而居贼难陆运以窥我而屯之后卽海则粮可给兵可驻就此而东不妨爲发轫之地上详览八疏严谕饬行曰务使中外共济议任同心克壮元老之猷早奏安攘之绩于是有凌河之役上从部议命祖大寿率马歩兵四千出关领其事以班军一万四千供版筑䕶以石砫兵一万禾嘉亲往相度条九议奏闻未几而凌河之议纷起公两任督师实歴五十五月移咨吏部以闻上曰枢辅历鎭巖关平章军国忠诚匪解猷绩弘多一品久巳秩满至今方行报考愈见劳谦朕心嘉说着仍前督理军务加太傅竝支尚书俸廕一子尚寳司丞赏银蠎羊酒钞贯如例公三疏引辞乃允辞太傅公前督师考满爲奄党论劾不敢上考至是六年考绩仅用中书三考故事先是叙复城功祖大寿加少传世廕锦衣三品公仅廕锦衣四品蓟督张凤翼之赏与公埒朝议固有意抑公而公初不欲自明也然上之念公深矣西虏鎻合儿所部来乞赏禾嘉收置墻外遂夸诩入奏曰行抚赏于駾喙之后以夷致夷卽以夷攻夷此豢龙饲虎之手也公駮之曰往以弔䘮愚奴而爲奴愚以买米愚束而爲束愚今之愚虏者安知非昔之愚奴束者乎滦州之役非以夷攻夷之左验乎张弘谟夜袭虏于大盘岭斩首百余级禾嘉劾之曰此王焼饼达子来投诱而杀之也公曰虏勾奴入犯又来诈降果王烧饼达子也杀之尤当弘谟功当叙禾嘉议乃绌已而与鎭臣大寿相讦大寿抗章扶讁其贪秽公止之勿上而闻之中朝迁禾嘉南仆卿以去公曰吾不欲爲鎭去抚且以长东将之骄也其持大体不计私怨如此屯凌之修筑也梁廷栋实主其议奉㫖趣工者三矣廷栋去朝议反其所建置谓屯凌荒远不当筑撤班军赴蓟且以边臣矫举勒抚鎭回奏禾嘉惧扬言巳不与筑凌以迎合朝议犹觊凌工巳办可以邀赏也尽撤防兵留班军万人运粮万石以给之公曰且不撤兵贼至而战上策也奉㫖撤兵据见粮以守中策也撤粮罢转饷委空城以疲贼下策也今出于无策其可乎禾嘉弗听八月奴围凌城十余日大寿与何可纲固守禾嘉率宋伟吴襄救凌禾嘉悸屡易师期而伟与襄不相能二十七日遇奴于长山襄营先乱我师败绩监军张春䧟奴上书爲奴请欵禾嘉宻表其事公曰春亦有须眉独不闻其妻翟氏六日不食而自经乎士大夫不能飞矢仆此行尸而忍爲关说春固自愧其妻士大夫亦何以见妇人乎中枢诒书颇以上意讽公公持之益坚锦人高应元陈二韩五从奴中自㧞回陈二者愿自効其奇应元有心计曰擒贼擒王拚一死斫四酋耳酋营直白云山以通夷语者百人里火药入营勾酋帐而刺之卽不成八营皆扰乱可走也大寿之弟大弼敢死喜结客战于锦州四酋免胄掠阵大弼突出搏之刃几中马腹奴兵号曰祖二风子四酋啮指称之三人在奴中知大弼名乐从之公以三人属大弼结爲兄弟夜三鼓三人爲导大弼率死士百二十人斫四酋营火药发烟熖蔽帐前四酋跳而免八酋营皆大乱相蹂杀旣辨色我兵爲胡语伪爲奴追骑而先之乃出先一日凌城食尽奴招降甚急何可纲语大寿曰公不出无以慰阁部我不死无以报阁部爲文以自祭而死大寿率二十七人诣虏营四酋握其手飮酒驩甚约下锦州大寿以养子爲质与之盟而还二十九日我师刧营率二十七人逸出徒歩入锦州奴乃堕凌城引去十一月公还关门以十七疏求罢上念公久劳称病赐金币命驰传以归巳而议长山之败坐公矫㫖复城欲中以危法上不许命冠带闲住削宁锦叙功世廕公故所力辞不拜者也公得请具奏陈谢身虽残废终负天恩一腔未死之心未可但巳谨列上蓟辽事宜十六欵幷以复城进兵二事诸臣所未悉者具疏略爲明白其论复城曰右屯之复臣奉㫖酌部议三城之一非繇臣唱也凌河去松山锦州三十余里我前哨驻于子章马家湖又在大凌北二十里大凌直于马松锦腹中非果如枢臣所云荒远也使右屯不与凌城竝筑则凌工六月可竣又使万石之粮不运则停工散兵贼无所得空城不致坐困臣抱病关城东抚鎭政出多门应幷乃分应速乃缓应散乃聚致有踈失则臣之罪也今谓复城致贼则辽地将终不可复而又言复城逼贼贼岂效我之远之也拱揖而不来乎如果不必复也彼何爲倾巢而来争此弹丸之地如以爲修筑惹贼则己巳之入蓟庚午之围锦果谁惹而来乎使鄕者臣不抗天下之议以复八九城则关外皆虏地滦永一䧟关何以守而辽东西三四千里皆贼天下又何以爲计乎臣愿治臣不能御贼之罪不宜以兵困卸罪于复城而使天下以复城爲讳也其论进兵曰狡奴阑入因粮以困凌河臣欲檄撤凌之兵以援凌抚臣曰不敢臣欲马歩合营前进抚臣曰不如用奇臣欲以骑集锦以歩向凌抚臣欲分四路抚臣奉中枢坚壁之指又不肯明言持两端以观望屡易师期宋伟不附抚臣则主进吴襄奉中枢而附抚臣则主不进臣抵锦伟以十七日尅期进兵襄曰日者言大寿命宫难星数日当出少待之伟曰我安得独进臣以二十三日誓师以赐劒从事而抚臣犹曰过严也及与奴遇也襄曰营近水伟曰近草议未定而奴哨已逼伟营栅固奴连攻不能入前锋多死移攻襄营襄不能军以骑将南奔伟力战至晡亦奔倘两军皆固则夹击之势成未可谓兵难野战只要用奇只要背城也兵溃而臣回宁料理麤定设闲用谍夜刼其营奴遂遯去兵以奇胜要必先正兵贼非必不可胜而我非必不能胜贼也浃日转战我兵溃而杀奴亦过当如以一败谓我兵必不能杀贼臣不信也臣愿治臣进兵败衂之罪不宜以兵溃缷罪于进兵使天下以杀贼爲戒也其论辽蓟事宜则自西虏挿酋东江朝鲜以及关门内外皆备列情形撮其指要论奴酋谓我必不可讲欵畏奴而终受其烬论东将谓当谨其绳约恩宥出自朝廷以防䟦扈之渐论兵将谓奴各酋不过伯言五六千皆同卧起共羶毳我鎭恊将领皆有食大粮亲军方可杀贼又谓关内不可槩用辽兵关外不可尽用辽将御虏当急练车砲不当尽倚骑卒近邉州县各设守备兵马佐以鄕兵无徒责之必死西协当专设总兵以佐昌平不当分昌平之总兵以佐西协至于关门不当复置经督请画关蓟分设三抚而胥辖于督臣上固已採而行之矣公虽引退不忘军国拳拳爲明主忠言若此公之初督师也熹庙临遣隆重付以兵要驯至宵小窃枋䜛闲百出而隐然系宫府之重犹得以恩礼进退其再出也受命艰危之际夜半出片纸以单车横穿万虏奏汛埽之绩奴退枢臣请㫖分兵辽蓟西兵各辖抚督而督师爲冗从之员下不愿其留上不听其去人主勤思恢复之功中朝曲肆沮挠之术左枝右梧前䟦后㚄其得以奉身而退者秋毫皆圣主之赐也庚午五月以前戎马旁午畿辅危急朝廷以疆事委公事权在手如以一身使两臂故功见而言信五月以后异口同喙雄唱雌和使之有足不能歩有翼不能飞而有事则专以责公故人谓今上之神圣不啻度越先朝而奸邪之忌殆有甚于逆奄不能不爲之三叹也公督师又阅三年调度京城调度援师调度潞河渝海以及辽西蓟北东江经营厎定其有功于社稷甚大而事势之危且急者危莫危于东便门之一出急莫急于东师之一溃其所以危而获安急而旋定者天人之佑助而祖宗之䕶呵也繇今思之尚爲心悸而况于当日乎公里居七年门无賔朋室无媵侍居无玩好出无舆从危椽老屋粝饭事酒丛书散帙篝灯讲诵夏扇冬炉孙子夹侍整襟危坐俨如图刻不读非圣之书不作无益之文身经奄难戒心汉唐撰次今古中官志区明其贤奸祸福以作殷鉴丹铅甲乙夜分而罢关门旧将故卒每刺边遽以报尺蹏片纸藏弆几案未尝不徬徨屛营忧形于色也崇祯九年八月奴骑掠畿南破定兴鹿善继以太尝少卿里居死之公赋诗六十章有祝予之恸焉继陷安州去高阳四十里公方城守游骑去城七里闻城头砲声知有备引去十一年九月奴兵复南下公部署子姓分雉堞距守百里内衣冠甲族窜避者皆要勒以入遣亲丁击奴哨骑杀之于郊外十一月九日奴数万环攻高阳填濠堑𥪡云梯守者飞砲击之应声拉折奴人持门扉如木城公令以秫稭干草爲束蘸硫黄掷城下木城尽燬奴将遁绕城纳喊者三守者亦应之三奴曰此城笑也法当破围复合十日迟明城中砲石竭火焚西北楼城遂陷公坐北城楼叱家人速去我死此二酋挟公至城南三里圏头桥老营酋首拥公上坐唿孙宰相公趺坐大骂臊狗奴胡不速杀我一酋汉语者曰北朝识好人待士厚相公胡不归北朝辅佐大业而徒爲南朝死公叱之曰我天朝大臣城亡与亡死耳无多言一酋曰不降胡不出金银赎死公复骂曰臊狗奴眞无耳者尚不知天朝有没金银孙阁老耶公令以苇席盖地望阙三叩头叱二酋趣持缳缢我旣絶酋相顾叹息属所掠老媪此孙宰相尸可善视之乃㧞营而去十五日太监高起濳兵至高阳询问遗民及陷奴回者具知公死状治棺制一被以歛拜而哭之奏疏以闻上曰故辅承宗骂贼死义惨及阖门朕心殊恻该部其从优议䘏及部覆疏上诏止复原官予祭葬而赠䕃易名皆未许视他阁臣考死牖下者有不逮焉或曰当国者主之非上意也公以一死报国恩立天经明人纪一死而公之事毕矣小人何知以公之死爲厉巳惟恐不抑而没之也其拜而哭之也不如奄其相顾而叹息也不如奴推其心惟惧夫仗节死义之事重而贾维钥白养粹之徒不得交臂于世也吾何责矣哉公妻赠一品夫人王氏生七男子长子铨以选贡任高苑知县铨长子之淓锦衣衞指挥佥事皆守官不与难三子钤先公殁而从公死义者次子举人鉁四子廪生鋡五子尚寳司丞钥六子官生铈七子生员镐鉁之子之沆之滂钤之子之澋鋡之子之洁钥之子之瀗皆力战骂贼以死铈一子生六岁依其母栖草中得免公之兄义官之子錬錬之子之澈之渼之泳之泽职方之子锵锵之子之涣之瀚皆死苍头侯果陷奴逃归得公尸于圏头告哀于高奄以其丧归行求得诸子孙尸乞于亲故歛而殡焉果言公靣貌如生须发郁然舌微吐裸而卧田闲野人夜窥之鳞甲怒生如虬龙攫拏莫敢偪视而去柩将引风雷交作天宇㝠晦里人惊谓大兵复至移时乃息公之子孙状貌皆雄骏能文章负经济他日可以爲伟人爲大将者而皆能舍生取义以从公于九京其所以称爲公子孙固在此而不在彼也公识见通敏商订详审贯穿典章谙暁物理发言盈庭纷纠盘错觿解玦决片语辄了论事析理刺经谐俗谭言微中诙谐闲出虽悍珰骄将莫不解頥俯首至于断国论辨几事应机剸割不出晷刻知如炙輠辨如濆泉惟深惟几不先不后世未有能窥其崖略者也神宗显皇帝弥留方从哲爲政以遗诏属公公请以发帑饷边列诏条中从哲曰东朝节俭不减大行发帑未可议也公曰相公任军国大事岂得预计君上不能而先已之诏条拟发帑若干使近侍请令㫖行之卽不许可坚请而得也从哲以不习近侍爲辞公笑曰交结之禁岂爲今日设阁中不有日传文书内官乎诏乃定遂发二百万九边皆讙诵焉显皇帝之升袝也东阁集议请祧宗礼臣科臣主其议公弗应阁臣以询公公曰宗今日当祧以当日不当入乎礼臣曰然公曰然则孝宗可终不祧乎国家祀典不迁之外论功德乎论世次乎如论功徳无论以孙议祖有所不忍倘世世功德世世不祧世世无功徳世世祧乎论其世则以义制礼祧之非以爲忍所祧之祖亦宁有轩轾而独孝宗不当祧乎且神宗皇帝于宗曾孙也祧曾祖矣再世犹武宗也再世则世宗不迁而穆宗矣亲尽之义谓何将世世祧曾祖乎衆皆曰善乃罢祧宗熹宗卽位台省集议改元舘阁皆唯唯公曰大行皇帝一月尧舜诸公何忍夺其年大行皇帝诏以明年爲泰昌元年今夺之以奉今上诏以今年八月后仍爲万历四十八年今夺巳让之残年以归大行此一议也于祖非顺于考非孝臣子以妇寺之忠陷主上于不顺不孝于心忍乎给事魏应嘉曰新君卽位岁余而仍旧号似爲不吉公曰帝王以日易月自是变礼帝王亦人子也岂有人子居丧从变而以从亲号爲不吉者假令大行以明年正月朔升遐今上柩前卽位将以终年从旧号爲不吉而遽以是日改元乎自古易姓受命则当年改元一姓相继则踰年改元唐顺宗八月内禅卽令改元宪宗仍称永贞宋太宗卽位改元史以爲篡诚不忍见一统盛世父子相继而一年三号书之史策爲千古议端也衆皆服然其后卒从台省改元而识者以公议爲正熹宗日讲罢王安谓内阁刘一燝韩爌曰二公肯做张江陵我不难做冯司礼皆逡巡不应安复向讲官言讲官钱象坤肘公应之公乃前对曰时政废弛此言诚救时之药但冯张不克令终愿法其前鉴其后使韩范吕张不得专美斯可矣安曰何也公曰冯张肯整饬法纪今欲爲冯张当整饬各属衙门安曰公当谓十库公曰何止十库且如一大家做家必使家督以下饱暖欢恱岂天家一起手便与左右竞刀锥但当仰遵皇祖制度酌以见行条例宁以内供分给额供勿以正供积内赐予节则宣索少又如兵卒之冐占部漕之关说衙门之需索司礼一淸将二十四属俱淸内阁自宜仰遵祖法以部务还各部而以上意爲断决须先以身立祖法中亦请皇上一如祖法然后中外臣工有不若于法者谴者谴诛者诛而我不私德怨如此则冯张岂足学哉一奄谇曰左班官有弃城而逃者何也公曰予固言之曰有不若于法者谴之诛之矣才一建议便如此反脣相抵如何内做得冯外做得张若内果欲做冯便从此做起安曰所议者朝家大政也若安得妄言目之而退安退谓其曹曰孙公大议论当向内阁切言向内官说何用时方推公代司马同官戏曰公不入中枢矣公笑曰正坐此不入中书何中枢也上旣卽吉有司奏请选后三宫俱卽世以穆庙荣妃传谕礼也比大昏择吉典礼隆重传谕当用寳郑贵妃固争曰我有寳何故请刘我遂夷于后宫大家采女乎因厚遗乳母近侍旁侧皆爲郑言安心不与也而难之谋诸内阁内阁要讲官共议公曰郑所执以难刘者何也安曰以无寳公曰传谕立后慈宁之事也慈宁之寳故在假荣妃之名而用慈宁之寳则郑无词以难我矣安跃然称善刘郑皆先朝妃嫔初奉刘后奉郑则郑将倚主昏之名实封后之末命公一言而嘉礼定释宫掖之疑亦奄安能持之也公官坊局偘偘然以天下爲巳任多所建白叅大政入直仅百余日而匡救回斡裨益弘多凡文书繇御前发票司礼监令小奄抱黄袱箧送阁门典籍官奉而入有中㫖则小奄口传曰上传某事如何处分天启初中㫖频数阁臣侧耳籍记惟恐错误亦有借内传以行其私者公初入阁卽上奏曰臣累日在阁办事文书房时有口传如讲学如任将如准臣入阁入部皆关系重大仰见圣意渊深非臣等所能仰赞皇上威福自操一时奉法惟谨而事久时移不无可虑且传天语者一字抑扬便关轻重臣愚不胜过计望皇上愼重口传酌爲札记容臣等计日具口传事目幷所处分还报御前详加叅阅更赐靣对一一仰质则王言画一蒙蔽无自而生矣条上兵政切要数十万言其末曰宪臣高攀龙语及宫闱心实忠爱皇上如信臣爲帷幄近臣令直陈先帝危难旧事臣得引诸辅臣爲证一一爲皇上剖明之卽内监亦有知其事者皇上至尊至贵实极孤极危卽左右小心㳟谨与皇上同甘苦者恐其识见不定爲人所借将皇上之言动起居日爲人伺而求中皇上之心且如先帝弱疾最禁房帷而餙羙丽进者六七人此天下共知而皇上未必知知之亦未必尽盖天下之祸有明爲姦细如假梃于风癫是也有暗爲姦细如藏刀于美丽是也皇祖明知之而驾驭有法故屡发而无虞先帝亦明知之而坊范或疎故一尝而辄殆伏望皇上谨愼身体隄防隐伏以爲天地神人之主以享千万年之安则灾祲不足销胡虏不足灭也公在讲筵见人主㓜冲国本单露据经援义多所讽谕至是乃直引其端几上心动然后极陈之亦欲借助于同官而同官噤莫敢应拟㫖报闻而巳未几逆贤窃柄羣小用中㫖交关取事而娆节交扇浊乱禁中逮今上而后息人始服公之爱君深忧国远而见几蚤也奢酋之乱请发帑二十万内阁私请于司礼王体干不敢先荅目视忠贤忠贤曰上不肯柰何公曰四川岁赋一岁不平一岁不征况兼小民苦楚藩府动摇皇上忍惜二十万而不惜全蜀赋税人民忠贤曰小财不去大财不来公曰然烦卽以此语奏皇上又曰更望皇上早发迟则万里外躭延日月忠贤曰宁可用在刀刃不可用在刀背公曰然更烦以此语奏皇上忠贤唯而入出曰上允发二十万工部造战车请帑三万忠贤曰可以发戸部百万分与公曰造车有益战守便系军机若戸工二部彼此执奏岂不躭阁忠贤又唯而入出曰上幷允发三万矣御史帅衆疏言上当体古帝王自称孤寡之意臣下不可导以侈泰但称万岁有㫖谪外首辅力救不得请去体干忠贤盛称上怒以拄阁议公笑向二奄望皇上做一大分上二奄问何谓也公曰首辅以救御史不得求去皇上留御史以安首辅岂非大分上二奄曰御史不解道理说皇上不可称万岁上怒甚所以难解公正色曰御史所云是老学䆒书本话头望皇上爲尧舜心实无他先帝末命曰辅他爲尧舜之君此事传之后世岂尧舜之世所宜有吾辈要辅皇上爲尧舜岂可不力解此事且皇上称朕亦皇上独称爲尊耳朕亦微眇如孤寡之意非侈大也若人臣愿祝延皇上与天同久岂有谓不可称万岁者乎二奄歛容曰便当以公言入奏巳而持衆疏幷宪臣邹元标救四言官疏独授公曰上传此五人俱释御史夏之令巡视内草塲谯诃羣奄羣奄欲殴之之令掴其靣而出忠贤怒令小奄传内草塲疏重处御史公曰此御史素戆三日前朴贵首辅胥史于端门下颇开罪于首辅今若重处是阁中借公行私首辅何以自解中外相殴独以中疏处御史不如置不问如欲问待御史疏到勘覈处分如御史无故殴中人便治御史如中人有弊不容御史巡视而反劾御史便治中人决不可偏治御史小奄人报乃不问后竟以他事杀之令忠贤以客氏进女闲三宫遂兴保和店之狱录三皇亲家僮奴各三四十人下鎭抚掌诏狱刘侨来谒侍坐称老师公曰君世官也必祖父肯以爲子孙子孙肯以爲祖父予方敢当师称侨错愕避席公曰上方以离闲疏远三宫三家之狱意在三宫也以私家爲喩皇上父也三宫母也父不礼母而子更发母党之私重父之怒是可以爲子乎皇上春秋方富悔悟有日此时差错不念异时乎怂恿爲之富贵立至一絇之丝其络几何委曲解释卽有少患不过数年平巾耳平巾时是祖父子孙是子孙祖父予亦当歛手拜君侨问若何处分公曰事有易而难有难而易直明外家冤诬尽发娆节隂谋此可奏成手中而祸与手俱易而难也录三家各一奴无连染无坐多贜曰彼私爲姦利主人无与也辞成付法司予爲从中理解此所谓难而易也侨如公言以谳公属旧司礼宋晋以公语正告忠贤曰如此则可以蔽斯狱矣忠贤乃止其后杨涟劾奏忠贤所谓以公爲征者谓此狱也叶向高公国子师也而当国公居五人之下票拟商榷越席而言无所鲠避人或间公于向高公曰某不识忌讳信口开阖如说法道塲却挿科打诨岂不念阁体直以赋材下中荷皇上特达之知六十岁人报称何时待可爲之日正恐长负天恩然首揆老师也末坐门生也以末坐干首揆之政则不可以门生叅老师之议则可向高笑而谢焉逆奄初用事犹未敢明与外廷抗而尤严事公每见必侧行却立公出则偃仰指撝待阁臣如郞吏莫敢迕视矣公尝言中书有韩稚圭国事不致决裂忠贤亦不至杀身又言熹庿慈仁宫府事皆可爲而老成谋国任调停手负朝廷也公晚而大用用而不久于内虽人谋则然亦岂非天意哉公出处进退大节凛然蹈道执礼之死不变廻翔词馆历十八年以相度庆陵加三品服俸遂杜门请告曰朝廷待我如此当裁所以自待矣首辅力谢之乃出有劝公爲高新郑者曰逆取顺守公曰人望我殷望其有爲耳卽能顺守当先偿逆取之债一两事可偿便坏朝廷一两事天下有坏事好阁老乎今人推一人当头便欲借此人爲大家主张而此一人爲大家所蹈借朝廷爵禄有限郎尽在一手岂能徧给同人乎今天下得三四正人以道事君不可则止还做得几分不然要阁老何用其人谢曰吾固知公之不爲新郑也公自请督师一出而中外扞格屡请入觐条奏战守大事宰执成抳之公曰诸臣疑臣一人欲据中书夫舍所任而求据中书此亦天下之最不肖者矣尚能爲皇上肩恢复大任乎臣虽品望不及古人亦望诸臣谅臣无谓五月披裘而犹拾遗金也公尝称曰范希文暂出而图还李伯纪出而悲不得还皆鄙也伯纪曰旣行之后进而死敌臣之愿也万一朝廷执议不坚陛下亦宜谅臣孤忠以全君臣之谊此则君相所当念耳督师再召旋被谗沮奴骑再入人曰其可三乎公叹曰张德远有言上复用我当卽日就道敢以老病爲辞彼独何人哉丑寅之交右地虚席朝士数问公起居公戒子钥曰趣归侍老人无使人疑我以若爲阳鱎也钥以使归遂及难逆奄之横也所遣缇骑刺边事者日夕侍公帐下公大声问你家老公好否老公者士大夫唿羣奄尔汝之尝词也骑叩头声颔之而巳道人宋明时自诡以符法制虏逆奄以属蓟督蓟督盛供帐望风礼拜以符禁四卒曰可敌万人蓟督戒诸将却陈以让之诸将皆大笑招揺至关门公曰此妖言乱军心系而欲斩之蓟督固请乃释之逆奄觊觎封拜以捕奸细上军功辽人告董成俊驻罗城通奴将兴大狱公上言反侧窥伺岂尽无因番快捶楚何求不得我方开一靣之网借贼杀机以收降附之心岂可密罗织之条戕我平人以絶来归之路令所司一切平反所全活甚衆吴国丙者辽人从赞画孟淑孔逆归正人刘伯漒于东江淑孔遣入奴行闲杀同行者而夺其妻旁徨不敢归道逄一书生谓曰魏司礼欲以边功封王此奇货也乃诣厰告变刘伯漒聂廷金辇奴万金行闲孟淑孔主之逆奄遣旗尉密以属公公方负晋阳之疑两道臣相语曰阁部方危须杀此数人解之辽人杀过多少而惜此数人乎公正色曰吾辈各一首领十余辈各一首领杀十余首领以䕶此一首领先十数人死矣檄且下悉心鞠之果眞不嫌听厰不眞勿爲阁部惜首领也倘失情枉杀当飞章爲十数人争此首领属推官陈祖苞按验得实发廷金戍居庸安置伯漒等于宁远旗尉罗拜曰公天人也吾侪小人皆有父母妻子其敢逆天不以实具报逆奄使人视其狱辞无可周内而止公每谓奄何能杀人士大夫自相杀耳其枝柱阉宦不畏强御皆此䫫也党论之角立也人或谓公当亲近某某爲君子公曰附小人者爲小人附君子者未必爲君子吾辈当斩钉嚼鐡自立人间宁能爲蓬生蘼死乎梃击之狱起主风癫者龂龂于公公连柱其口人谓公当与调和公曰爲君子所容未必君子爲小人所容岂非小人生平不附君子顾可求容于小人乎每与党人语辄曰勿堕轮廻问何谓轮廻曰我方制人随爲人制一番拨正又一番轮廻也轮廻几番人才国运有几登朝以来十六七年见几轮廻矣可不惧乎公举进士爲孙愼行所举愼行爲礼部尚书劾故辅方从哲进药药杀先帝当诛公昌言于阁曰进药不止一人实出圣意当之曰弑非律令也庸医杀伤人有罪而况万乗李可灼当论如律平人父母疾革误药而伤家人归怨长子之失主张理也从哲宜削去先朝所与恩䕃以当长子失主张之罸愼行恚以爲反巳而从哲亦憾二魏乱政贤者相继贬斥公抗疏自列曰臣故孙愼行之所取士而高攀龙左光斗之所尝荐引也义不当幸指擿未及自爲聋哑以姑容于天下人极论赵南星高攀龙之去曰去两臣而出于上意则皇上之独揽未必协于天下之公令去两臣而出于恶两臣者将内结外援天下尽入其牢笼而大患立至虽以皇上之威灵立缚奴酋于阙下天下之患未已也两臣之皦皦者去而臣独留必其有遗行而愧于两臣使臣不早自裁决臣所居何地所任何事他日求如两臣之去何可得也公不屑因依部党相倚爲名高立朝抗议每引义相駮正遭逢末流时危运否不惜与之同祸若此公爲政惜名器爱国体遏徼幸禁贪冒综覈澄汰每事皆可以为法则辽阳陷中外纷然议添官设鎭通州新兵万人多赤脚持白棓而监之以提督总兵道将多官公谓无事则多官徒以扰万人而有事则万人不足以衞多官文官好听逰客妄人谈说练兵一闻警则以无制之兵付之不相习之将牵率迁延卒以取败乃奏罢抚鎭留一道一禆将后亦罢又请罢天津巡抚以督饷侍郞兼理士大夫废斥者多求用于关门公谢却之人曰范文正辟置幕客多取谪籍未牵复之人可法也公曰读古人书当观其所重文正之言曰有才而无过朝廷自当用之若实有可用之才不幸陷于吏议不因事起之遂爲废人夫实有可用之才而陷于吏议又爲不幸此文正之所急也若无可用之才而吏议又非不幸文正安得而用之乎巳巳之役朝议以石亨杨洪周尚文故事出马世龙于狱阁臣告公曰上知世龙爲公旧将公入对当爲世龙言公曰某新从田闲来未得一当而亟言其旧将之有罪者是将乗急以要君乎卽世龙可用上赦岀召见问以战守机宜然后用之则恩归于上而世龙不敢爱死试之行闲爱者不能饰其所不能忌者不能抑其所可见亦所以安世龙也上闻公言立召世龙出之公在关城长子庀家政㓜子就家塾铨鋡钥践更省侍每还往帓首鞾袴握刀挿矢与旅人戍卒杂饭邨店中挥鞭骤马而去自大将军以下欲遣使持一壶浆劳马首不可得也尤世禄鎭固原以名刀组甲狐白裘来问公还其裘而以刀甲予王世忠令佩之以夸西虏东归之日高苐厚有馈遗公笑曰我不取亦可不与公可不取那得不与留此以塞辇上君子可也初开盐屯之利两岁可十万余再至则息益饶丘禾嘉辈因缘爲市每爲鎭道所持御史王道直按辽言盐屯十万可买马幸上㫖不究或曰中朝不欲究禾嘉也非徒免者也道臣陈新甲以籍报公以谐语应曰吾具知本末亦具知该抚之苦而怜之观音大士观听衆生苦恼宁不发大慈寄声善财童子但防竹林鹦鹉饶舌勿猜大士也其后以告辽抚方一藻着爲经费辽人頼焉公严于持巳恕于御物谨于持法详于用刑激劝忠义鼓唱豪杰作使贪诈笼挫宿猾至诚恻怛而机牙四应闲止渊静而绦旋百出鉴别人才洞晰情伪人谋鬼谋有告如响公固不知其所以然也赵率敎满桂㧞之于偏裨者也卒爲宿将王楹何可纲鲁之甲㧞之于逃将者也卒以死事祖大寿犯法当斩赦而用之者也卒以收复自效袁崇焕马世龙辈公所优礼付託者也一不当卽欲行大法而谴诃其中军爱将世龙累被弹劾益自感奋挿酋出贺阑山入犯宁夏六战六捷上首虏七千有奇卒以功名终王楹之殁也公请官其子曰昔人解官以予生臣愿解官以赠死陈谏广獠也尤智夷种也以勤事死皆请优䘏死辽事者张铨子道濬张承胤子应昌皆罗之塞下念羽林孤儿之意未尝不抚之泣下也李平胡者宁远伯成梁家丁也善战累官都督东西虏皆唿三都督得罪亡命去东事起有自称平胡来归者言李氏旧事甚悉公见之曰伪也与之饩假其名以慴虏而勿使虏见也后乃知爲罗三杰李如松乳媪之夫也王之臣拜爲大将卒爲虏笑刘兴祚之来也与其弟兴贤遇公于红花店相携拜马首公抚之退而曰兴祚将爲我死兴贤终当作贼永平之战兴祚家人归报兴祚射死兴贤爲奴所得脔而食之矣孙元化议幷䘏兴贤公曰未也兴贤靣无死法已而兴贤果在奴中招兴治兴沛反东江卒㓕刘氏公之爲人齐庄中正笃诚易直未尝专门讲学而资与道近其在班行自言得关西冯从吾东越周汝登靑州钟羽正三人摩切之益爲多军务少闲与鹿善继辈篝灯危坐徒御不警铃铎闲作萧然书窻道院也夜初钟而入暁钟而起历八百昏旦听百八声之高下疾徐覃思却视以穷极车营之变作车营百八扣语善继曰平生不解格物物格今于车营窥见端倪矣戊寅春闽人蔡鼎重趼而告公曰奴将复来高阳不可守也公曰父母之邦也去将安之鼎曰入保定可以守公曰非君命而守与非君命而逃奚择乎君且休矣奴警至诸孙有反马于河闲者诒书郡守夜缒而归归六日而城陷城陷之日父死忠子死孝妇女死节奴仆死主争先就义无一屈辱者公尝曰先帝以汉武鄕唐晋国儗我我则何敢成败利钝非所逆赌生老病死时至则行庶几窃比于二公乎从容致命慷慨殉难人以爲奇伟大节于公亦何有哉公生长北方㳺学塞下钟崆峒戴斗之气负燕赵悲歌之节爲文章雄健深厚似其爲人不烦绳削不事模拟每一属笔如蛟龙屈蟠江河竞注云雾讯集波澜灏溔虽未敢方诸古人实近代所希有也有文集一百卷奏议三十卷兵火之后茅元仪得之頺垣败屋中南叅賛范景文刻而传之别有督师全书一百卷督师事宜十八卷车营百八扣一卷历官旧记四卷抚夷志十卷高阳县志十四卷帷中官志若干卷未就前督师纪略十六卷后督师纪略十卷定兴鹿善继所辑于公之行事爲得其大者公品望在馆阁功劳在社稷威名在夷虏忠义在宇宙海内虽邨塾之老儒边障之退卒隷人牧圉小儿灶妇语及于公靡不盱衡㦸手嗟咨叹泣而关塞之雠隙朝着之谤焰出自缙绅学士之口相沿而不能解若夫谗书秽史流传吴下者虽芜累不足道然其大端可得而数也一则曰公不当自请督师自请爲专命信斯言也孔明之讨贼裴令之督战皆非纯臣当以矫制伏罪乎舍台席而董戎旃释平章而事征伐横身以冒难匪躬以狥国而便文自营之辈顾欲以腐鼠相吓不亦伤乎身爲焦牙腐草承乏危关一旦弛其重担置之善地创定而愧生感销而恨作膏唇拭舌牵连门戸拥戴之语冀以爚乱国论而自盖其愦眊此犹东家之毁西子弥自增其丑者也一则曰公不当自请入觐请觐爲偪主不见马首卽东之诏于君侧之疑种族之惧非偪主也而偪奄也兴元入朝则有横冈应䜟之诬蓟门请觐则有石头便桥之诋姦邪丑类古今同轨至于今阉儿媪子交章累疏者固已九刑不亡丹书未改而犹然奉爲圣书承其余气此则其罪状首伏不待于案考者也一则曰公不当力主恢复恢复爲失算试问西虏之毳帐何以远徙老奴之螘穴何以屡迁整焚弃之辽土变爲金汤㧞陷没之辽民改爲生聚公力而辟之于竟外彼坐而揽之于纸上戎索昭然焉可诬也柳河之衂师期违也大凌之堕庙算乖也觉华之陷后政失也执是而议进取之非以先去爲能臣以数奔爲良将以割地爲隂符以自尽爲终局此国之闲臣而与于逆奴之甚者也撮中外之议与公抵梧者有二一曰守一曰欵彼非能爲守也退而巳矣亦非能爲欵也和而巳矣公尝诒书当国曰今合天下只有一怕耳初怕而开铁失退守辽阳再怕而辽阳失退守广宁三怕而广宁失退守山海今山海之怕更甚曰辽阳一十万而败广宁十八万而败三败之后何恃而不怕缩项歛足徒延挨以了目睫曰勿惹古今夷狄之祸莫惨于宋玉帛子女与而又与疆埸土地退而又退与而至于无可与退而至于无可退当时亦只一怕以断送社稷而今可蹈其覆辙乎公何尝不主守怯者讳言退而以守之一字相抵此一反也公尝论讲欵之害曰未服而搆之欵其心必骄有挟而要其得其愿必奢幸全而竣其局其费必大旣欵而仍防与恃欵而弛防其祸皆至于不可支公之意以谓我战守局定生聚敎训于两河之闲沿海爲家以坐待其变彼旣詟服揺尾乞欵则柔而豢之羣孽幷吞降人内应则侮而取之若今日之讲欵战则不能守则不固退则无所徒欲以国家外市结桡酒之欢而徼歌钟之赏求和不获其能欵乎公何尝终废欵昧者讳言和而以欵之一字相蒙此二反也惟公之立人本朝志在于正朝廷清宫府杜私门破朋党譬诸靑天白昼横目四足皆仰其淸明而秋霜夏日善人君子亦惮其凛烈小夫壬人不寒而栗视以爲骨雠血怨生挤而死排之固其宜也公生于嘉靖四十三年正月壬申享年七十有六公殁后八日之淓至自京师改棺以歛又一月铨自高苑来奔丧日月有时愍纶未备乃以崇祯十二年七月六日葬公于城西二里祖乡之西原谦益壮而豋公之门今老矣其忍畏势焰避党雠自爱一死以欺天下万世谨件系排缵作爲行状以备献于君父下之史馆牒请编录垂之无穷苏子瞻之状司马君实曰非天下所以治乱安危者皆不载谦益犹是志也戊寅九月出狱南还谒公高阳之里第亲见其屋庐苟完什器麤给无中人十家之产然后知公之居身廉辨一介不取可信不诬此于公爲细事有识者所不道然世之奴婢小人论公之语必以是爲质的不可以不书谨状崇祯十五年八月戊戍朔门生通议大夫礼部右侍郞协理詹事府事兼翰林院侍读学士前史官尝熟钱谦益状牧斋初学集牧斋初学集卷第四十八牧斋初学集卷之四十八行状三故礼部尚书兼翰林院学士协理詹事府事赠太子太保谥文肃王公行状曾祖永宁祖宗仁皇赠吏部右侍郞兼翰林院侍读学士父邦宪皇任山东莱州府通判赠吏部右侍郎兼翰林院侍读学士西安府耀州牛邨里王公年七十一状公讳图字则之其先太原阳曲人国初徙耀州家世孝弟力田景泰中有讳志者明春秋举鄕试知宜賔县四传爲莱州公以诗经举于鄕历官有声迹是爲公父生三子长曰国举万历丁丑进士官至兵部右侍郞巡抚保定而公其少子爲儿时质貌魁杰有大人之度稍长从其兄问学博问彊记才思风发年十六淛人徐用简督学关中擢冠诸生每行部必召公与俱杂诸生中试之所至必第一遂挈公登太华上太白经蓝田出潼关浮淮涉江东游吴越关河川陆形胜要害之地前迎后却极目从心慨然有澄淸宇宙之志用简好性命之学周旋杖函微言叩击临𡵨喟然而叹曰吾道西矣丙子举鄕试第一丙戍举进士选翰林院庶吉士授简讨当是时保定公爲御史不附执政拳殴其私人于朝堂以伉直外转公在史舘方严易直颀然以公辅自待士大夫推西北正人公兄弟爲之巨擘然南北部党之萌从此起矣公守简讨十五年于时相一无所附丽四明沈公当国有妖书之狱公少尝及其门援引古谊极言规切四明弗善也久之陞右春坊右中允掌南院还坊充东宫讲官以右庶子掌坊事又四年陞詹事府少詹事副纂修玉牒又四年以詹事充日讲官又以詹事敎习庶吉士次年以吏部右侍郞掌翰林院公前后服官自宫坊历亚卿皆不出詹翰资望最爲深茂神宗深居大内撰进讲章寒暑不辍肃容法服俨如对御三年外计邸舍萧然苞苴竿牍絶迹庭戸天子察知公公忠可与寄大政者也万历中年党论滋起山隂王公归德沈公之后资也相偪谓可以绍二公衣钵者咸屈指江夏郭公南昌刘公竝公而三江夏逐南昌逝物望始专属于公而党人之侧目者日甚一日矣当是时冨平孙公爲冡宰秦人几满九列而东南之讲学者遥相应和羣小忌而谋闲之会无钖顾公驰书救淮抚乃嗾富平发单谘访廷辩东林淮抚是非以爲钩党之计公叹曰秦人与东林一网尽矣亟言于冨平止之羣小知其所繇解皆恚恨移兵向公而公之主庚戍会试也宣城汤祭酒以领坊爲同考官与知贡举崇仁吴公争论闱事盛气相诟谇汤之门人王绍徽闲行搆崇仁于公公正色拒之于是公与宣城之隙成矣是时大计京朝官绍徽计汤必不免嗾御史之欲避察者飞章逐公公杜门求去上不许乃仍主计事汤亦竟坐不谨罢诸附汤见黜者及惜汤之黜者与夫向之忌秦而闲东林者攅耳幷目雄唱雌和聚族以求逞于公公求退坚言者持公愈急公乃抗疏别白极论汤所以被察与绍徽等所以媒孽见中之故削株㭾根穷极底里其词直其事核其心事巳晓然于天下然后移疾出国门浩然长往以申明不可则止不受污辱之义盖公之以古大臣自处者如此后先求去二十余疏皆奉温㫖慰留又传谕内阁挽留者至再旣去上犹不欲舍公姑令给假又三年始以病于告丁巳内计羣小方用事遂以纠拾中公是时上方有所重怒当事者从中下其事上遂不得终庇公以神宗之神圣知公之深而爲党人刼持卒不能自行其意此可爲叹息者也泰昌元年叙光宗讲读旧劳䕃一子天启二年以原官起用四年陞礼部尚书兼翰林院学士协理詹事府事居无何而逆阉之难作其夤缘至大官居中用事如绍徽乔应甲者皆辛亥被察所谓附汤见黜者也应甲有狂易疾绍徽用之抚秦将起大狱公虽削籍家居睚眦连引汹汹如不终日绍徽死事少缓而公遂属疾不起天启七年六月十五日也呜唿哀哉绍徽深中多数当秦人势盛时自诡不附桑梓以表异于时其中考功法也天下争惜之而以公之斥绍徽爲过及其交关宦竖荡扫名节鄕里涂炭海内咀嚼然后天下如酒醒寱觉始知此一辈果奸邪小人辛亥之察典是非邪正始判若黑白而公之力摈绍徽在彊壮蠭气虚誉翕集之日其蚤见辨奸爲不可及也初公之子淑抃举万历丁未进士官戸部山西淸吏司郞中再坐公罢官削籍如宋党人子弟故事公卒淑抃跼蹐苫未敢具礼今上卽位所司援例具上淑抃亦诣阙追讼上乃赠公太子太保赐谥文肃䕃一子予祭葬如故事淑抃乃以崇祯元年十一月大葬公于牛邨之裕庆原呜唿奸佞者施生僇死忠正者主荣死哀令绍徽有知游䰟残魄宁不媿死地下语有之圣人作而万物覩又有之盖棺论定岂不信哉公明允笃诚忠君忧国出于天性登朝以后贯穿典章谘诹政术叅国论与大议矫尾厉角有伦有要闻者咸倾听悚伏语及于朝政得失天下治乱容有蹙而色有墨恻然若疻痏之在躬也与人交推心置腹洞见肺腑尉荐贤士大夫如恐不及小人在侧割席分坐必远去之乃已故士之䂊附公者望而知其爲靑天白日其畏而忌之者则以爲秋霜夏日惟恐其不吾容也词林之官类皆寡言低首优游养望以待拜迁公独不然居官奉职敬共夙夜不以闲曹冷局少自假易甲午典试福建初用京朝官御史用监试法相压公抗词斥之大声琅琅彻锁院人朝上言其事御史服罪省试官得专举其职公之力也癸卯以南院署国子监事抠衣升堂颂礼严重六舘士畏服逾于眞祭酒抜今相嘉善公于俦人中遇以国士先侍郞与故相华亭公之父卒业南雍皆被赏识又因二父以知其子皆曰公辅器也万历闲舘阁有所谓曰钱者其三出于公之门翰苑以爲美谭公延见门人故吏娓娓论天下事分日移晷语不及私所谓生不交利死不属其子者也呜唿山隂归德吾不得而见之矣福淸以后宰执拜除不可胜记其贤不肖亦不可胜道也以余所见谋王体而断国论在公伯仲之闲者高阳一人耳公之不得相天下与天下之不得相公也而岂细故也哉生平不事生产不迩声色焚膏宿火老而不倦有文集奏议若干卷文体颇评史记侧讲筵日录玉堂制草颕客偶谈又若干卷娶安氏继娶昝氏皆赠淑人子一人卽淑抃孙若干人公天性孝友保定公性方严事之如父师旣第犹名唿公捧手唯诺惟恐后毋左淑人蚤世育于保定之毋雷雷病痢公和剂尝药旬月不解带其卒也疏请以归会葬明有报也君子以爲礼保定公之敎戒淑抃也如其子淑抃罢宝坻令归惧杖责候其出猎平巾短衣迎拜道左慬而得免公兄弟之家风如此及羣小倾害公惎闲同气伪爲淑抃劾保定章流传邸报公上书言状天子爲下其事购捕主名然后天下知公兄弟果无闲言而因以知淑抃后先之被锢果以公也淑抃葬公后四年自秦之吴闲关跋履而告于谦益曰古之撰行状者爲考功太尝议谥及史舘编录地也今先君幸徼易名之典矣国史有传玄堂有志则槩乎未有征也敢具历官行事状以累吾子谦益衰迟白首慙负师门追惟二十年余登顿跲㚄与党论相终始痛定思痛有余感焉当庚戍辛亥之交隂阳交争龙蛇起陆援公者欲登之九天挤公者欲坠之九地高墉深垒隐若敌国公左足一动班行顿空党人猖披不可禁御其爲世道重轻何如也天启初元朝论乍淸旧学再起于时枢轴一新物论改易视公如眉之着靣以爲殆不可少耳而枋用之意则巳衰矣然而羣小之耽耽于公摩厉而思剚刃未尝须臾忘也向进则以宿素谢荣钩党则以渠魁重祸君子之荐樽者如南箕北斗仅有其名而小人之齮龁者如骨雠血怨死而未巳故吾以爲世之正人君子钦公之贤而叹惜其不遇者盖有之矣若其畏之之深忌之之切悉力而排之穷老尽气而不悔固不若奸邪小人知公爲尤深也伏惟辛亥察事具在定陵录中蕉园之稿流传人闲者固以脱落踳駮不能备举其本末矣而况于一字之褒片言之贬乎又况于二十余年之后见闻异辞又将指历昌之年爲隐桓之日乎谦益旧待罪太史氏窃取书法不隐之义作爲行状其或敢阿私所好文致出入曲笔以欺天下后世不有人祸必有天刑谨状崇祯七年十月礼部右侍郞兼翰林院侍读学士协理詹事府事门生钱谦益状奉直大夫左春坊左谕德兼翰林院简讨赠通议大夫詹事府詹事兼翰林院侍读学士缪公行状曾祖玉妣惠氏祖桓皇赠通议大夫詹事府詹事兼翰林院侍读学士妣桑氏皇赠淑人父炷皇赠通议大夫詹事府詹事兼翰林院侍读学士妣夏氏皇赠淑人本贯尝州府江隂县东兴里天启四年应山杨忠烈公劾奏逆阉江隂缪公在左坊羣小愬公于阉谓缪与杨厚善老于文学奏草实出其手阉衔之次骨是年推公掌南院疏阁不下旋移疾乞归勒令致仕明年坐杨公狱词牵连追贜又明年诏下急捕公公坐槛车取故纸败笔籍记其平生使其子授予曰敢以是累后死者公殁予时时捧其书叹且泣曰予两人同里同舘同志同隷党籍城西之亭北寺之狱行且从公而后何暇以余生游䰟理笔札之责乎后十年予又坐党放逐家居久之喟然而叹曰嗟乎予于公乃今可以言后死矣其可以巳谨按公讳昌期字当时举万历癸丑进士选翰林院庶吉士丙辰授简讨请告归里七年熹宗初补原官主湖广省试壬戌升左春坊左赞善册封建德王甲子复命升左论德是冬勒致仕又三年而有逮捕之祸丙寅四月某日毕命于诏狱今上卽位诏赠詹事追及其二世而䕃一子入监公之先爲尝熟人居小山之湖桥国初徙江隂曾祖王父及王父皆爲儒任侠修长者之行其父母驯行孝谨馌耕相敬有古仪法虽其声名不出闾巷而鄕之言家风者归焉公少负隽才邑令诏安胡士鳌赏异其文问知其父连染系郡狱立请出之弱冠有盛名远方宿儒多抠衣受业无钖顾端文公延致家塾端文前辈名家公与之上下议论才辩蠭涌端文无以难也年三十九举于鄕两都人士聚观叹息以谓衣冠有异如唐之李邕矣公与同年生顾云鸿镞砺志节以古人相期许予从云鸿识公于公车云鸿殁经纪其丧事遂定交端文与高忠宪公辟讲堂于东林公退而语予东林诸君子有爲讲学而有意立名党锢道学之禁殆将合矣公旣登朝癸丑甲寅之闲朝论攻东林甚急还观其所爲壹皆便文养交蝇营狗苟附时相走私门恶淸流淸议爲害已欲锄而去之者也公未尝心许东林而疾党人滋甚每叹曰吾惟恐人爲伪君子肯与人爲眞小人乎往往盱衡扼腕形于言色朝论遂以东林目公公弗辞也当是时予以史官里居羣小畏予之出而忌公之翼予也曰必亟剪之是将令虞山速飞于是嫉予者亦移师向公矣乙卯有东宫挺击之事御史刘廷元以风癫蔽其狱提牢主事王之寀抉摘主谋御史刘光复主廷元议疏攻省垣之右提牢者公爲之评曰一御史以风癫二字出脱乱臣贼子一御史以竒货元功四字抹摋忠臣义士之寀戆以公言爲征廷元顿足曰缪官史馆安得司空城旦书耶吾属他日无噍类矣明年将散馆工垣刘文炳再疏侵公公甫拜官未上移疾归又明年内计公与予竝中蜚语南昌刘公掌院力持之而止自时厥后予两人取次爲党人射的党人之忌余甚于公而其恨公而欲杀之也尤亟于予则以梃击前议也天启初逆阉已骄横杀光庙伴读安逐南昌福淸叶公召至公正告之以谓内传不可奉顾命大臣不可逐公三朝老臣当以去就争之力遏其渐无令中人手滑福淸迂其言颔之而巳又二年高邑赵忠毅公爲冡宰号召海内淸名之士澄汰品流塞绝徼倖公与高公杨公及桐城左公嘉善魏公叅预其议位置标榜倾动朝着朝右皆侧目挼手怨诅交作杨之草疏也公密告左曰内无求外无文襄一不中而国家从之可几倖乎左黙然不应疏上福清言于阁曰此竖在君侧小心一旦去之不可易得公勃然曰谁爲此言者可斩也福淸色变而起号于人曰西谿欲杀我西谿公自号也福清口语籍籍流闻大内与草奏之说相应而公之祸不可解矣公罢归未踰年刘廷元以副院入坐赃未竟旋被收考无何王之寀亦考死廷元者故所主风癫御史也被收日出就㕔事邑令岑之豹遽前捉其手妻妾不得诀别惟闻锒铛声琅然撼版扉恸哭徐传语慰劳而出阉旣飮章捕公织阉实诬奏始上且有收捕五人后命公中涂得之疾唿家僮曰虞山免矣喜见颜闲忘其身之在贯索也诏狱死状秘外人莫得知四月二十九日槖饘中传出寸纸自是而絶五月二日狱吏以死上竟莫知何日也正统八年六月阉振杀侍讲刘忠愍公球忠愍之亡以二十一日二十三日家人始得闻其讳祭自二十二日后凡三举盖疑之也今公之絶命则未知其爲四月爲五月也而其家遂以四月二十九日爲忌辰忌辰一也刘则疑之缪则意之亡于礼者之礼孰是而孰非均可以痛哭矣其歛也十指墯落捧掬置两袖中盖阉以草奏故属狱吏加梏拲焉其它楚毒备至又可知也阉自以爲得丼心于公不知其代人操刀爲议挺击者释憾也呜唿惨矣哉性纯孝父末疾卧蓐十七年午夜闻謦欬惙惙若杵臼撞胸趣整衣立牀下执丧致毁踰礼覃恩再赠皆以制词属予肃拜请乞涕涔淫覆靣也邦君大夫少受一言之知使车必枉道过其家哭其墓与人交推贤让能救过分谤死䘮急难爲之侧席而坐作秀才时卽以民瘼吏敝爲巳忧邑令臧罪狼籍官舍有井阑唐李嘉祐手刻诗句载以归楚任满营求保留公移书逐之去江隂民比屋讙唿曰缪举人活我癸丑上公车无以办严刺促借贷几不成行雅不欲以廉洁自喜曰此细事耳乐易疎豁不立厓厈少而读书于所谓西谿者旣贵诛茅种树栖息其中度阡越陌与田夫牧竖偶语呴濡疾苦尔汝相狎轩车造门意有不可直视旁睇手掇衣裾一揖之外怱怱不相酬对好爲人规切过失不少鲠避或其人䕶前讳短靣颈发赤更刺刺不已信心而行冲口而言事过语阑如飈廻浪息都不省记而𥚹心之人骤而与之值者鲜不以爲深衷溪刻颔有鳞而胸有甲也同年进士醵金䜩会戚里接席觥筹错互公至兀傲据上坐视殽胾嗅茗椀卒发一语举座愕眙失色久之欠伸思睡顾左右取马去坐客始叫呶相庆更酌尽欢阉焰之方炽也士大夫或中立祈免公从衆中靣数之其人赧而亡去公顾问曰彼得无未喩吾指乎盖犹以爲有隐乎尔也尝爲人撰制词或诉之曰彼卖公去矣一日来谒使人尾其后追还其名刺而焚所撰稿于通衢行人走卒塡咽聚观弗顾也初欲柅扬疏其旣上也匹马过从朝于杨而夕于左闲弗往则双藤以拒门往往离立长安道上停车拊马㦸手骂詈阉刺探已十余曹公等故自若也生平不识酒醴不好歌舞客至设食糗餈错列餦餭杂进剧谈极论移日分夜客皆踦倚假寐公方整襟危坐如昧爽盥颒时榷情伪计成败揣摩天下事不失毫发几席戸牖之闲多受人欺绐瞪目顾视而已爲人谋周详微密处分井然至于屛营箱箧筹算钱谷心慵手懒虽庸夫稚子皆睨而笑之口多微词兼好谐谑就急征行至毗陵驿舍缇骑抹首鞾袴狰狞植立与客谈时宰谄附高邑状俯躬起立仾声折支曲尽情态缇骑爲讙笑失声其跌宕嗢噱纡缓可笑多此类也读书爲文不事训故不傍注脚聊且繙阅通晓大意穿穴解駮别出新理陶渊明书不甚解孟浩然学不爲儒庶几近之虚怀下问自视歉然毎语其门人子弟劝学曰无效吾腹笥枵然爲贫子捃拾度日也嗟乎世之高冠长劒大儒胪传者多矣其亦知公之自命失学者乃所以爲善学也欤公生于嘉靖壬戍七月旣望其殁也年六十有五娶李氏累封淑人生男子五人女子五人李柔静仁恕有妇德痛公遇难蚤夜唿愤得疾惊惑不尝以死李有姪曰应昇官御史后公考死所谓收捕五人者应昇其一也考诸国史词臣死阉难者惟刘忠愍一人后一百八十三年而得公天子旣愍而恤之矣而易名之典犹有待焉或曰有尼之者也遡公之爲人笃于君亲重于名节厚于朋旧愼于取予是其所长也勇于爲人急于疾恶疎于防奸忽于酬物是其所短也其所短者虽有深雠积怨吹毛索瘢亦不过如此而已矣而其所长者耿然着明如秋霜夏日顾犹有异议焉何哉忠愍以血裙葬公以堕指歛死无臯复殁无家忌后先惨死冤动天日狱卒之杀忠愍者悔作逆天理事懊恨成疾未几而死罗文恭公记其事今之士大夫雠公于死后曾不如忠愍之狱卒是何可令文恭见也恭惟甲令大臣应得谥者礼部广加咨询稽覈名实应谥而未谥者覆奏补给固非一人一时所可得而专决也当都堂丛议时予已罢归无从奋笔弹駮谨撰行状一通上之有司他日节行定谥廷辨可否庶几可考信不诬谨状崇祯八年七月望日旧史官尝熟钱谦益状牧斋初学集卷第四十八牧斋初学集牧斋初学集卷第四十九牧斋初学集卷第四十九行状四湖广提刑按察司佥事晋阶朝列大夫管公行状曾祖江祖和俱不仕父鳌封承德郞南京兵部车驾司主事母钱氏封安人苏州府太仓州某乡某里管公年七十三状公讳志道字登之世爲崑山人割隷太仓所居近东海学者称爲东𬈑先生生六岁读书塾中能幷羣儿之所习补博士弟子员强学矫志文行崭然嘉靖甲子耿恭简公以学使者唱道东南檄公与焦公竑李公士登入留都明道书院而公爲都讲隆庆丁卯郡守广平蔡公辟中吴书院简习郡之孝秀而公爲大师公长不满六尺声如鼓钟抠衣升堂颂礼甚严尝称曰士必有遯世不见知而不悔之根器而后可以载道必有行一不义杀一不辜得天下不爲之力量而后可以立身诸生爲之改容易虑人皆名管氏学矣庚午举于乡明年中㑹试除南京兵部职方司主事裁风快船三百艘摊江济两衞以苏贡艘之困复裁马船余夫募材官以备浦口四十八衞军讙声沸江水而浦口始有屯戍矣江淮悍卒谋杀千戸㰱血署名约日爲变公宻檄衞弁简壮士数十人备干掫而窜渠魁主名其中诘而缚之堦下变遂息丁太公忧服除补刑部贵州司主事公入朝江陵夺情议起举朝交章请留公与沈修撰懋学赵简讨用贤闲行过从歔欷叹诧沈赵诒书具疏皆与公啇订而后发赵遂与诸言者拜杖阙下长星亘天中外恟骇公谓沈子当速去无负赵汝师中夜饮痛搥床抚心纵斯人改图爲伊周终不入其牢笼以负翟黑子矣明年戊寅春大婚礼成公上疏曰臣窃观今之时势以末流事例爲纲纪而不究法之所从来以牵合世情爲中庸而不虞弊之所底止骎骎乎极重不可反矣及今不救后将无及谨考覈祖宗成宪及当今事宜撮其紧切重大者条九事以闻一曰复议政之规二曰务讲筵之实三曰辟进言之路四曰公铨选之法五曰釐巡察之弊六曰处宗室之繁七曰定河漕之策八曰核边陲之弊九曰核取士之制其曰复议政之规者谓太祖旣革丞相事权分属九卿羣臣奏事卽于御前靣决可否取㫖奉行未有殿阁大学士预机务也永乐中始以编修解缙等预机务然靣奏取㫖仍旧未有票㫖批发之事也宣庙始令阁臣杨士奇等尚书蹇义等票㫖以进然每遇大政令大臣靣议处分不尽从中批发也正统初英宗以冲年践阼三杨因权创制每日早朝许言事八件阁臣预处白上临奏传而行之自此法一行天子鲜御午朝九卿不奉靣议而宫府之闲壅蔽假窃日以弘多矣臣以爲今日欲陛下亲决万几辅臣公持国是则宜复午朝之制朝廷有大政事应㑹议者该衙门先具事繇送御次日午朝公同靣议取自上裁至于中外章奏必须一一经自御覧默察是非或预令辅臣分票㫖以进而出与九卿靣决或闲令九卿各儗㫖以进而入与辅臣裁定务求至当不嫌异同则天下洞然知上意所向而大臣之恩怨亦濳消矣其曰辟进贤之路者谓高拱在先朝自擅吏部之权而广布腹心于科道有爲之排击同列辅臣者不几于律之所谓姦党乎有爲之文章称述救解者不几于律之所谓上言大臣德政者乎此无他大臣惟惮言官之能劾巳而轻视诸司言官唯恃大臣之庇巳而蔑视公论也臣读卧碑有许诸人直言无隐之条冯坚一典史也条陈开国政体而太祖纳之潘叔正一州同知也建言㑹通河事宜而成祖用之岂独科道之言爲重哉自隆庆以来各衙门言事者始寡而科道之言又未必尽出于公臣恐耳目之渐壅也然臣以爲不除言官之廷杖言路终不得而开也臣愿陛下永勿以廷杖加诸言官而鎭抚司亦非拷掠言官之地卽有以言得罪者下法司鞫问情实罪不可赦律例自有明条死且瞑目况生者乎如此不惟言路大开而和气且薰蒸宇宙闲矣其曰釐巡察之弊者谓按臣代天子巡守实一方司命也今流弊大约有六一民情太隔一案牍太烦一趋承太过一耳目太偏一名实太淆一宪纲太峻而所谓宪纲太峻者国初卑巡按以纠察之权又虑其秩卑爲方靣官所压故令与都布按三司分庭抗礼知府则相向长揖而让左体亦隆矣今两司素服而谒知府屈膝而叅岂宪纲之旧哉方靣官大计京师以素服叅部院盖倣成周冕服见天子囚服归司宼之意至于王官出使虽序诸侯之上未闻诸侯以素服见也太守等古诸侯国初最不轻授自屈膝按臣京朝官始薄郡守而吏治浸不如古宜一循国初之旧仍申明宪纲令外台官与御史得互相纠察所以輓頺靡振风纪莫先于此江陵方总揽威福把持中外公欲骤夺其柄以归人主深中其所讳爲之胆张心动上言德政廷杖言官虽讥切时政其词直无以罪也而心计公所条宪纲自世宗朝习爲故事一旦出公于外则公旣不能不自顾其言而御史又不能不自顾其体两相顾恤且两相枝柱而公始不得不坐困遂迁本部山西司员外甫三月出爲广东按察司佥事分巡南韶道公知江陵之困巳也命下之次日复申前疏以遵勑谕申宪纲请将入粤上风纪未尽事宜凡十二欵两疏皆言外台事持论岳岳不以权臣欺压少爲衰止则固巳气吞之矣明年春单车之任广当罗防用兵后方议捣巢议开矿公奏记制府曰勦杀之胜不可徼果徼也必贻焚林竭泽之灾开採之额不可继果继也必启摸金搜珠之渐议乃寝英德之矿徒南韶之江盗连江之山贼囊橐窜逋盘互扇动实军伍严连坐覈徼巡分要害方略井然岭海肃乂而中朝趣御史龚某露章逐公降一级补盐课司提举明年外计以老疾致仕海忠介公折简让龚奈何不能爲国家容一正人龚毎握笔叹恨生平名节坏此秃管中矣江陵殁御史饶位李琯顾云程交荐公仅引例复佥事衔致仕岁辛卯有哱酋之变九卿台省举尚宝司丞周弘禴阅视宁夏弘禴上疏揣愚分以让眞才曰臣私心所推毂自谓不及者二人一则原任佥事管志道一则原任副使随府志道心品忠赤意思深长决策运筹八靣应敌故新建伯王守仁之亚也随府骑射絶伦膂力兼衆激昻慷慨千里折冲先总督刘焘之俦也臣极知器识不如志道技艺不如随府故不若罢臣而用二臣也随府之被降只以性气欠平爲忌者所搆欲用之易也志道爲故相张居正所深恶假考察例禁锢台省诸臣翕然特荐部议复其致仕而未卽起用非以考察例不可破乎不知京考外考其例一也主事赵世卿以条陈爲居正所恶吏部尚书王国光以王官陞随以京察罢志道亦以条陈爲居正所恶王国光以提举降随以外察罢世卿旣可破京察之禁志道独不可破外察之禁乎国光阿奉故相禁锢志道其事尤可骇异两司与抚按不恊例止调省同时布政劳堪与巡抚争礼于淛江志道以佥事与按臣争礼于广东堪以原官调福建志道以宪职降提举一异也听降者必俟本官起文赴部随行降补志道身未离任卽补提举又补广东夫广东之佥事与广东按臣争礼而卽补广东之提举以挫辱之二异也志道自审进退具疏乞休此万历七年六月也国光停疏不覆必至八年正月方以註疾提举考之不准休致于半年之前而以疾考之于半年之后且未任提举而考以提举年方壮强而考以老疾三异也今不援赵世卿之例爲志道昭雪又欲假志道立例而禁锢后来建言得罪之忠良乎臣愚谓志道之黜必无以服人心而其才必可以备缓急伏乞勑下铨曹再採舆论或从臣之论先将臣赐罢斥而后起二臣或行臣之言姑试起二臣观后日之功罪以定臣之功罪庶眞才不弃而边务有裨公论大明而察典益重不惟臣可借手以不负陛下亦可借手以不负诸臣之交章荐臣矣于是吏部覆弘禴疏特起湖广佥事分治辰沅公以钱安人老疏请休致候命蠡口工科李养质奉当国风㫖劾公部议谓科臣言风闻失实管某宜遵命供职而回籍听用之㫖从中下矣丁丑之事公实先沈赵抗议固云明年大昏后当有劝主上躬揽万几之疏摩切柄相落其机距非后于论起复也改革之后陆庄简李端肃在事羣贤竱力邪许推輓而乡衮当国摇笔去公如振落叶公自此决絶仕进壹意以鸣道淑人爲事矣呜唿天之有意于斯文也而岂人力也哉公少笃信好学精硏五经性理确然以圣贤爲巳任壮而从耿㳟简游与闻姚江良知之㫖巳而穷究性命叅稽儒释疑义横生心口交跖经年浃月坐卧不解衣久之纵横体认专求向上本儒宗以课业资禅理以治心视世闲诗文着述不啻如空华阳𦦨矣隆庆巳巳应选贡入北京阅华严经于西山碧云寺至世主妙严品顿悟周易干元统天用九无首之㫖与华严性海浑无差别豁然若亡其身与太虚合炤见古往今来一切圣贤出世经世乗愿乗力与时变化之妙用大槪理则互融敎必不滥顺而相摄则以师家退就弟子列而显彼之道逆而相成则以同盟摆成敌国势而树此之标或庸德庸言随顺衆生以示同或特智特勇首出庶物以示异时而濳则韬光以磨性种举朝野而莫识其威音时而亢则违衆以冒讥嫌通古今而难白其心事位在则閟实而彰权又或不纯任夫权而以实终之道在则废权以明实又或不纯显其实而以权叅之应浊世之机缘则大圣或修偏行而迷心者反裁以胡广之中庸当逆行之变局则至仁径发杀机而执见者将责以宋襄之仁义种种出没种种张弛各有条理难可思议此无他龙德不可爲首也孔子无可无不可子思亲承家脉故曰竝育竝行川流敦化孟子而后全体太极贯通三敎者周元公一人耳大抵孟子以前道学爲上达干元一路孟子以后道学爲下达坤元一路盖孔子之所重者唯易易道与天地凖故不期与佛老之祖合而自合后儒之所执者唯孔孔敎与二敎峙故不期与佛老之徒争而自争士生斯世自有祖述宪章之的焉吾夫子师老耼而友原壤何损于圣而其志在春秋行在孝经敎在素位而行粹然不可杂也此祖述之所在也我圣祖揽二氏以通儒而各理其条贯以儒治儒以释治释以老治老与其相叅而不与其相滥此宪章之所在也敎理不得不圆敎体不得不方见欲圆卽以仲尼之圆圆宋儒之方而使儒不碍释释不碍儒极而至于事事无碍以通竝育竝行之辙矩欲方亦以仲尼之方方近儒之圆而使儒不滥释释不滥儒推而及于法法不滥以持不害不悖之衡公之书浩汗宏肆论辨蠭涌囊括百氏镕铸九流可以使五鹿角折白马口拄然而大端具此矣作六龙解发明干元用九之奥义也干元之位一其数九用九以九爲用也纯阳之卦用皆天则冠以干元谓以纯天之德而用纯阳也六龙纯乎天德宁有首不见其首而以时乗之则触处可以爲首时濳而濳卽濳爲首时见而见卽见爲首人见之以爲首而羣龙未尝有首也故曰天德不可爲首干元用九乃见天则知至至之知太始也知终终之见天则也知至难矣知终尤难天地无终万物无终圣学焉得有终至于从心不踰矩之后而圣学之成终愈不可穷至者至于何地终者终于何地孔子发此二字于干爻中非指干元而何至乎干元则颜子一日克巳复礼天下归仁之顷是巳终乎干元则必满其资始统天之量而后可是以有过此以往穷神知化之说也圣学不达于知命从心则至之之果未结不达于大明终始则终之之果未结此孔子仁圣二学之究竟处也程朱以后不知道岸之所归使二氏之狂徒诋吾儒爲无究竟之学谆谆掲此义爲孔子表上达之学赞佛果之至处卽赞干元之至处赞干元之至处卽赞孔子至之终之之实际处也论濳龙则曰有尧舜之德而不飞有孔颜之学而不见者也非中庸不称龙非遯世不悔不称濳有善世之中庸有遯世之中庸别濳于见者所以稽见龙之弊也论见龙则曰欲明明德于天下者岂必在飞龙之位故天下文明归诸见龙之德施焉然圣人在下位亦何敢自任作师之道但以庸言庸行见于世而巳孔子乘见龙之任存惕龙之心禅见于惕所以救见龙之穷也论乘龙之圣人则必以九五之飞龙爲首操三重之圣王出三界之法王其选也合尧舜文王孔子与佛老同入干元因果位中此则圣人复起不易吾言者其现相有胜劣现敎有权实固一生之时位亦多生之愿力故曰见羣龙无首唐宋以来儒者不主孔奴释则尊释卑孔皆于干元性海中自起藩篱故以干元统天一案两破之也五龙皆立于知进知退知存知亡知得知丧之地而亢独不然以进爲正则不顾其退以存爲正则不虑其亡其进不思退存不思亡乃其所以知进退存亡而不失其正也非亢不足以见圣人非圣人不能亢伊周之处亢尚未履丧亡之地然圣人固应有䘮亡时矣谓亢爲非龙而圣人必无死地者此后世阉然媚世之学脉而非龙德也耿恭简读而叹曰不图待尽之日忽得此奇天假以年吴门虽遥亦当彻臯比负笈受易卒业不令张子厚独着声于关中也尚论孔子则有爲孔子阐幽十事世咸谓孔子以删述接千古帝王之道统公独阐其终身任文统不任道统道统必握于有三重之王者此于文不丧天述而不作之案叅之其事一世咸谓孔子以讲学树天下万世之师道公独阐其终身居臣道不居师道师道必逊于作礼乐之天子此于梦见周公窃比老彭之案叅之其事二世咸谓圣人不生则巳生则必有删述之六经有从游之七十二子公独阐孔子设乗不易世不成名之濳龙宁有六经设乗不在天不在田之惕龙宁有七十二子此于天何言哉及中庸遯世之案叅之其事三世咸谓大成之圣人不见于世则巳见则必不爲伯夷之淸柳下惠之和公独阐孔子设有逊国之事在先有养老之遇在后必不从鹰扬而从叩马如伯夷设有叔梁纥颜氏在堂有盗跖之弟在外必不从周流而从三黜如柳下惠此于天下有道不与易及父母在不远游之案叅之其事四世亦知圣人之学莫深于知天命而孔子于五十进之公独阐知天命不专以理兼通气运是以能知文之在玆能知百代之损益斯乃大而化之之终圣而不可知之之始也此于易传何思何虑过此以往穷神知化之案叅之其事五世亦知圣学之传莫要于闻一贯曾子独得其宗公独阐闻一贯尚属悟门实之必以行门是以闻道虽同而曾子不得与颜子同称好学子贡黙销多学于一贯而不以言唯其悟境亦在曾子之上此于孔子问汝与回也孰愈合诸家语得赐得回之案叅之其事六世咸疑孔子与西方圣人不同道公独阐其敦化通于性海川流通于行海经世之中有出世方见孔子之道之大此于干元传中大明终始乗龙御天之案叅之其事七世咸疑孔子问礼老耼之事爲谬悠公独阐其犹龙之赞与受盛德若愚之赠俱是实事名曰问礼实叅道德方见孔子之心之虚此于曾子问助葬巷党耼唿丘名之案叅之其事八世咸忖孔子之从先进在周初之礼乐公独阐其以野人爲先进必遡黄帝尧舜以上而及于衣裳文字未立之先盖圣人怀古之思之远也此于志大道之行与追太一之礼两案叅之其事九世咸忖孔子得位必不图桓文之伯功公独阐春秋之事必用齐桓晋文孔子得遇齐桓必繇管仲九合一匡之辙但不繇其三归反坫以奢僭分君过盖圣人匡时之权之审也此于志在春秋与义取鲁史两案叅之其事十其论孔门诸贤则曰孔子羣龙无首之学颜子子贡步趋焉颜子盖智及而仁守之矣子贡似仁守之力未充故鍜鍊独宻晚年入颜子地位无疑曾子以弘毅任重道逺不无有首意在而不忘若亡若虚之故友则意又向于无首较诸颜子子贡委身默赞夫子宁首人而不首巳者则有闲矣子思敏达不下子贡弘毅不下㑹子中庸一篇宛然无首之家学至孟子而龙首全见矣以孟子孔子殁后一案证之孔子存日以颜子子贡爲二辅襄子思之丧祖者匪子贡其谁主门人治任入揖而子贡筑室独居非徒恋师之切以了道也非将悟而求亟悟则巳悟而静以养之也曾子启手足而战兢始免子贡之战兢卽免于筑室之时无疑也以夫子事有若古人尸祝祖祢事亡如存之眞意也三子未便是无首之龙而此举却从无首脉来曾子未果是有首之龙而此执却从有首意来孟子执曾子以裁三子正从曾脉中来也其论孔子之恶鄕愿则曰诛鄕愿正所以诛乱贼也凡乱贼之得行其志者不自带乡愿之标必有爲鄕愿者辅之田恒以厚施篡齐三晋以得人分晋故曰窃国者爲诸侯侯之门仁义存焉鄕愿窃仁义之尤者也周以乡举里选取士春秋时三物之敎虽衰士犹从鄕评中出所以养成乡愿者有本而其流不盗国不巳欲斩乱贼之根先自诛乡愿始鄕愿而外又有反中庸之小人鄕愿有忠信廉洁之似用之以媚世其格局尚小小人有时中之似驾之以笼世其气力尤大三代之后有爲乱臣贼子之羽翼者必乡愿有爲乱臣贼子之渠魁者必无忌惮之小人今世不受杨墨之害而受鄕愿小人之害以此知孔子之立敎远也其辨儒释之低昻则曰孟子四十不动心岂非偪近神光雪际安心慧能灯前见性之悟境晦翁晚年悟禅其因地亦岂后于五宗若程朱者殆修道位中之人暂隐夙生见地而末乃归根耳以孔子之道眼合如来之佛眼而参炤之则一切诃佛骂祖称单传之龙象者未必非行未起解未絶新发意之衆生而纯臣硕士具大人相逈出凡流者卽不叅禅不讲学安知非行起解絶之大士也佛虽以一大事因缘出现当其整顿纲尝虽絶口不提亦可而当下所值忠孝因縁才起一毫躱闪则今生之功行亏而多生之业债重矣人知禅师之不屑爲忠臣孝子不知忠臣孝子乃鍜鍊禅师多生之习气耳其在今日必不以大慧中峯之见地易程叔子之修持盖宗风易入而孔矩难遵也其稽讲学之流弊则曰讲学非自孔坛始也成周乡三物之敎未远孔子正九两中之以道得民者羣弟子相与师之乃从授受闲发明六德六行六艺之蕴以仁圣孝友挈其纲以礼乐诗书博其艺杏坛之规模亦未必大于五家之塾其事则皆述而不作自程叔子叙明道以爲千四百年得不传之学于遗经而姚江之后泰州张皇其说曰达则爲帝王师穷则爲万世师仲尼不但不以万世师自儗亦不以天下师自居曰天生德于予不曰天以道统属予也曰文不在玆不曰道不在玆也以千古絶学昻中庸之道借孔子爲桓文以爲尧舜汤文之主盟世儒但知鸣道淑人之爲王道而不知言过其量愿侈于力覇心卽伏于任道之中原其所自则以儒者高擡圣学失孔脉之正针而违干龙无首之㫖也昔之创书院者多名儒据道统之雄心今之创书院者多豪儒立道帜之覇心则江陵之毁书院或亦他山之石而讲学聚徒诚不可以不愼也公以深心弘愿値三敎之末流慨然思身爲砥柱以祖述宪章爲学的以圆宗方矩爲敎凖而其所痛疾而力挽者则在狂伪二端故曰今日之当拒者不在杨墨而在伪儒之乱眞儒今日之当辟者不在佛老而在狂儒之滥狂禅又曰唐宋之际有眞禅亦有眞儒儒禅合于心而不合于迹故不以行胜解劣之方儒爲金汤而以禅解之足爲儒门导者爲金汤当今之时多伪儒亦多伪禅儒禅合于迹而不合于心故不以解胜行劣之圆儒爲金汤而以儒行之足爲禅门重者爲金汤又曰孔子圆千圣以立极其后爲曾爲思周子圆三敎以标儒其后爲程爲朱皆以圆宗倡以方矩承姚江拈出无善无恶之本体重新周子之太极而承学者以圆应之三传而刑僇之民出则以其创始者因地或未正而知微知彰之哲不无逊于古人也公之论学贯穿千古未尝不以姚江四语爲宗迨公之晚年梁溪顾端文公讲学于东林力阐性善而辞辟无善无恶之㫖公与之往复辨折先后数万言梁溪虽未能心服度终不能夺公而止然而公之论学亦因乎其时姚江以后泰州之学方炽则公之意专重于绳狂泰州以后姚江之学渐衰则公之意又专重于砭伪尝以两言蔽之曰从心宗起脚而不印合于应世之仪象者皆狂也从儒门立脚而不究极于出世之因果者皆伪也渊乎微乎其思深其虑远其犹作易者之有忧患乎公虽不居师道而其言可以爲百世师也又何疑乎谦益少游于梁溪顾独喜读公之书私淑者数年丁未之秋执弟子礼侍公于吴郡之竹堂寺公老且衰矣晨夕训廸不少勌闲尝涉公之书而惊其才辩以爲如河汉如鬼神骤而卽之有道貌无德机浑然赤子也闻公之风而钦其风节以爲如高山如烈日徐而挹之有掖引无迎距盎然元气也退而语门弟子公眞古之博太眞人者与吾见天下贤人君子有矣见眞人则自公始是年冬公疾有加足不良行舌闲强不能举少闲唿子珍而命之曰三经麤订而七篇未述终阙典也期以残腊卒业于此明年当梦奠之岁予欲无言决矣当其拥被执笔寒威瘃肤冰稜拒笔漏尽而少息鸡号而旋起气息支缀欲絶而续者每夕以数计迨除夜而始毕毎正色语家人曰吾非不惜死君子畏天命进修欲及时也明年病益剧扣击谆复不舍昼夜病革命舆过中堂端坐而暝公尝谓曾子言死而后巳吾谓士之任道当死而不已呜唿斯公之所以自道者与公卒于万历戊申七月十六日享年七十有三妻陈氏封安人子五人士珩府学生先卒珍岁贡生次士珑士璞士珙戊申九月葬于吴县铁山之新阡士珑深达佛乗唱演台敎白衣说法缁素归仰号爲卽中大师公尝悬䜟当有麒麟出于膝下士珑岂其徴与公所着书有周易六龙解一卷剖疑一卷石经大学测义三卷辩义二卷订释一卷中庸测义一卷订释二卷论语测义十卷订释十卷孟子订测七卷刑曹疏议四卷从先维俗议五卷续原敎论评二卷惕若斋前后集六卷宪章余集六卷问辩酬谘质諕䜠录合二十余卷觉迷蠡测六卷呜唿杨子云之书桓谭曰必传顾君与谭不及见也文中子之徒皆爲公卿国史不爲其师立传至唐末而司空图立碑以表之公尝言名根未断不许着书斯文之显晦固有时节因缘岂以没而言立爲汲汲者哉昔者新安赵汸作黄泽楚望行状闵其师之书不传也略其行而详着其言谦益窃有志焉故于公之书撮取其要言大义炳如日星者着之于篇若其穷玄极深之学横竖三界出尘沙而放烟海如觉迷蠡测一编应门人叚给事然之谘叩者其一班耳不贤者识其小者中人以下不可以语上吾未之敢及也公表章石经大学爲刘歆贾逵所传者出于郑端简之古言而门人瞿太仆汝稷着书力辩其伪绥安谢兆申作石经考证尤爲详覈或曰嘉靖中四明丰坊伪譔也谦益墨守旧闻颇以二子之言爲然姑阙如以俟后之君子谨状崇祯元年门牧斋初学集牧斋初学集卷第五十牧斋初学集卷第五十墓志铭一都察院左副都御史赠右都御史加赠太子太保谥忠烈杨公墓志铭天启四年都察院左副都御史杨公劾奏逆阉魏忠贤二十四大罪明年七月二十四日考死诏狱后三年今天子卽位追录死阉忠臣以公爲首又五年其友人陈愚撰次行状率其二子跋陟数千里请志公墓呜唿公之死惨毒万状暴尸六昼夜蛆虫穿穴毕命之夕白气贯北斗灾青疉见天地震动其爲冤天犹知之而况于人乎当其舁榇就征自䢵抵汴哭送者数万人壮士劒客聚而谋簒夺者几千人所过市集攀槛车看忠臣及炷香设祭祝生还者自豫冀达荆吴绵延万余里追赃令亟卖菜洗削者争持数钱投县令匦中三年而后止昭雪之后街谈巷议动色相告芸夫牧竖有叹有泣公之忠义激烈波荡海内夫岂待志而后着击奸之疏愍忠之纶大书特书载在国史虽微志谁不知之若夫光宗皇帝之知公与公之受知于先帝君臣特达前史无比公之致命遂志之死不悔者在此而羣小之定计杀公者亦在此谦益苟畏祸惧死没而不书则举世无有知之者矣先是光宗久在东朝闲于郑氏储位危慬然后定神宗寝疾皇太子希得召见日旴尚傍徨寝门外公爲兵科给事中走告阁臣当直宿阁中日率百官问安效宋文潞公诃内侍故事传语伴读王安太子当力请入侍迟明而出日暮还宫以备非尝安故守正力拥佑太子同心忧惧者也光宗践祚五日而病趣封郑贵妃爲皇太后及所爱李选侍爲皇贵妃传㫖旁午中外奸邪诇知上病不能自还扇动郑李谋踞两宫挟皇长子以专国命公要诸大臣集左掖门靣折贵妃姪养性贵妃知不可夺卽日移慈宁宫去公遂上疏极论郑氏所遣医崔文昇侍疾无状宜下司礼监推举穷究宣示中外罔俾贱臣诬污起居发病状亏损盛德上暂辍万几进皇长子及皇子扶床绕膝导迎和气收回封太后成命无轻发诏令以尊国体事关禁近皆人臣所难言者疏上三日上特命锦衣召公人意公且得罪上对羣臣从容言病状而视数归乎公指皇长子科臣谓不当去朕左右皆理公疏中语也故事宣召羣臣止及吏科掌垣他垣不得与公以兵垣特召阁部咸在兵衞甚严示以设九賔廷见之意自是再召与闻末命冯几注视与执手付託者何异公虽欲不誓死以报其可得哉光宗崩选侍踞干清宫羣阉敎选侍闭皇长子不听出度外廷无可如何公首定大计大行在干淸羣臣哭临毕卽拥皇长子升文华殿唿万岁暂御慈庆宫须选侍移宫而复则羣奄之计格我辈得以事少主矣初诣干清宫阍人持梃谁何公大骂奴才手梃却之将及宫门内竖传李娘娘命追唿拉还者至再公复手格叱退之皇长子旣居慈庆选侍犹踞干淸不肯去宣言将垂帘诘责御史左光斗疏中武氏何语公抗论于朝房于掖门于殿廷者日以十数叱小竖于麟趾门者一叱阁臣方从哲及大奄于朝者再选侍乃移一号殿而天子复还干清后先诤辨谓选侍不得毋天子天子不当託宫嫔反复痛切闻者口噤移宫之日奋髯叫唿声泪逬咽选侍能于九庙前杀我则已今日不移宫死不出矣声彻御座殿陛皆惊上亦语近侍胡子官眞忠臣也当是时三朝大故变起旬月举朝匈匈不知所爲公俨然行顾命大臣之事外戒金吾简缇骑周庐儆备内戒中官乳毋禁宫人阑入身露坐宫门外五日夜不交睫头须尽白毎有大议大臣左右顾视问杨给事云何莫敢专决也自神庙中年羣小窥菀枯之埶开离闲之隙浸淫蕴崇而发作于鼎革之交公察知奥窔誓死伏节夺人主于妇寺之手其功最爲奇伟昔汉武帝之识霍光金日磾也近者数十年远者二十余年先帝以一疏知公不假岁月上无负图付託之迹下无伏蒲涕泣之语意喩色授属大事而安社稷吾于公庚申九月事未尝不奇其遇壮其决而因以颂先帝之神圣爲不可几及也移宫旣竣羣小失其所冯依膏唇拭舌造作蜚语耸动朝士好异者进安选侍之揭以撼公公乃上移宫始末疏优诏叹嘉则诬公交关司礼王安胁取中㫖以恚公公发愤再疏移病归而魏忠贤渐用事搆安杀之羣小私相幸以爲杀公有基矣明年卽家起太尝寺少卿擢都察院左佥都御史转左副都御史羣小日夜中公忠贤所顾犹未敢卽发使其私人疏纠左光斗魏大中牵连公客汪文言以尝公公家居时嫉忠贤关通阿毋窃弄威福必爲社稷忧扼腕流涕草疏藏弆箧中至是乃修饬上之忠贤惊且恚掷地辗转号哭羣小敎之曰毋恐逐杨某公可安枕矣忠贤喜假㑹推尽逐公等羣小又嗾之曰不杀杨某公之祸未艾也忠贤大惧急征公等坐故经略熊廷弼赃考死先是考文言五毒备极迫使引公文言号唿公仰天笑曰安有贪赃杨大洪乎至死不服及考公狱吏顾以文言爲征公大唿太祖高皇帝神光两宗竟坐诬伏以死初羣小谓移宫之名正故坐赃罪杀公公死后大举钩党转相连染死徙废禁逮捕相望乃爲阉定三案刋要典借公爲质的以欺诬天下而羣小所以杀公之本谋始大露然后知公之死不死于击阉而死于移宫定计杀公者非操刀之阉而主张三案之小人也今上旣僇阉诏所司上公死状阉孽犹用事初赠仅平进一级再赠削去部御不肻上羣小之忌公而憎其骨余至于此极也适足以暴公之忠甚公之冤与自旌其杀公之志而巳矣公何憾矣哉公之爲人孝友絜廉公忠诚笃家贫䘮父躬自相地劳瘁得疾几殆夜闻鼓乐声有神人降其室爲处方病良巳事继母至孝事其兄淸更衣幷食如一人其妻有违言于母兄痛欧之令长跪谢罪乃已爲诸生落拓自喜里中唿爲狂生少与陈愚结交以豪杰相期许尝雪夜两人行歌徧邑中倚柱而啸画地而书狂唿痛哭人莫能测也举万历丁未进士知尝熟县其爲治好古教化豪强大姓爲姦猾乱吏治收案致法吏人捧手絫气丞尉严事如大府字养小弱问民所疾苦徒行阡陌闲执手慰劳如家人父子亦更以此察知谣俗及闾里奸利讼衰盗息邑以大治邑令俸薄不足赡家口其兄卖田以资之五年入觐毁所束带以佐办严举淸官第一在省垣四方货赂不敢窥其门闲受故人问遗縁手散尽家无余财知与不知皆称爲廉吏所谓无贪赃杨大洪者也在戸兵二垣条奏天下大计言辽事必大坏冝更置经略择可以办辽者经略者卽公所坐赃熊廷弼也藴义生风抗论惽俗愤邪秽浊溷之徒持禄养交瞶眊误国不啻欲咀嚼之其风裁峻拔所谓以利刃齿腐朽也採纎芥之善贬毫末之恶是是非非明白洞达推贤让能尉荐单素手疏口赞如恐不及与人交输写心腹贸易首领奋迅感槩急人之危甚于巳轻财重气手不名一钱挥斥数千金如弃涕唾与之游者虽小夫壬人狠子悍卒皆倾心倒身愿爲公死无所辞也盖世之议公者有三其一曰以移宫贪功夫以先帝之长主操危虑深犹不免入郑李之彀中况以幼沖之君而付之妇寺之手乎女主专制何啻阿毋羣阉连结岂第一忠贤议者不深惟国家之大忧而徒怀妇人之仁惋惜选侍于踉跄出宫之顷斯巳傎矣汉庭欲穷治赵昭仪议郞耿育以谓不当覆挍省内暴露私燕空使谤议上及山陵自古事关宫禁忧国奉公之臣动而祸从挟持邪说者往往剽窃经术依附长厚动以离闲讦扬爲词幸则爲撤帘不幸则爲移宫一成一败何尝之有万历之末指翼储爲沽名天启之初目移宫爲生事䜛夫懦臣异口同喙此可爲叹息者也其二曰以交奄钓奇奄亦人臣也怀恩覃吉可与振瑾同科乎王守仁杨一淸不尝用张永乎先帝二十余年之储宫三旬之尧舜皆赖此老奴之力移宫之议与朝论相表里虽欲与安异其将能乎当熹宗出干淸时安拥于后英国奉右手阁臣一燝奉左手公奋出班行手格羣奄盈朝之人咸属耳目是可谓之交结乎当安用事时公不以此时通关致公卿乞身引退及其身沉灰冷顾乃党附枯骨与刑人腐夫争衡取灭亡之祸善交结者如是乎此奴婢小人论公之语不足辨者也其三曰以攻奄激祸譬如勐虎一搏不中飞而择人则曰虎本不噬人是搏者之爲也其可乎缢裕妃害皇子危中宫此朝廷何等事而公奋笔书之彼虽凶竖亦破胆矣公死之后封爵踰上公祠庙穷四海卒以寝移鼎之谋正参夷之罚公一疏逆折之也阁老门生之诉交媚于公朝刋章录牒之籍竞献于私室奄用是气壮手滑瞋目语难今没藜藿不採之功而议一掌堙河之失逢阉者不以敎猱正罪而撃阉者欲以撩虎追罚爲此言者是与于阉之甚者也其知公者则曰以公之才之志身兼数器惜未尽其用以死孔子曰志士仁人无求生以害仁有杀身以成仁曾子曰託六尺之孤寄百里之命临大节而不可夺也夫人生而爲志士仁人亦可以巳矣爲人臣託孤寄命奠安社稷其爲用亦不小矣不咀药以自屛不引刀以怼君慷慨对簿从容絶命千载而下读枕中啮血之书殆未有不正冠肃容傍徨涕泗相与敎忠而劝义者也议公者固失之矣惜公未尽其用者亦岂知公者哉公讳涟字文孺其先故关西之裔流入安南居唐街宣德中从英国归附赐居湖南徙家应山曾祖讳公铎好任侠爲人报雠祖讳万春以好施予破家里人称杨二斋公葬之夕鬼諠唿䕶其竁穴父讳彦翺少爲儒性端重不侵爲然诺亦以好施着母刘氏以隆庆五年某月某日生公其卒也年五十有四娶张氏继室詹氏生四子之易之赋之言之环詹有妇德公遇难与后姑栖止谯楼风雪中二子乞食以养崇祯元年之易等诣阙追讼父冤天子追赠公祖其官祖母及母妻皆一品夫人而任之易爲郎是年后姑始没詹遂擗踊欧血卒某年某月之易等卜葬公于某地之赐茔两夫人祔焉公令尝熟时语谦益曰吾生平畏友子与元朴耳元朴陈愚字也愚于公周旋生死匿其幼子于庐山闲行过予谋经纪之事予方遭党祸杜门絶迹相与屛人野哭今年之易寓书曰妇翁罢公车归属疾且死犹以谒铭爲念谦益泫然久之是以抆泪执笔不复敢固辞不独不忍负公抑亦不忍负愚也铭曰国有蠧孽牙于承平有城有社狐䑕作朋衆口磨牙嚼啮缄縢眇然一丝九鼎曷胜时危运当异人乃兴奋臂一唿宫禁肃淸干端坤倪载淸载宁先帝知公尧舜之明卧内受遗参列公卿公之报塞誓死陨生上见九庙下从大行夷之初旦奄忽晦肓碧血轮囷震爲雷霆天门詄荡云旗纷迎御我三后陟降帝廷关西之杨淸白齐声暮夜无金夕阳有亭靑蝇胡点大鸟俊鸣沉沉黄土炯炯污靑我作铭诗永诏簪缨太尝寺少卿管光禄寺丞事赠大理寺卿赐谥鹿公墓志铭崇祯九羊七月二十七日奴酋兵破定兴太尝寺少卿鹿公死之明年正月其子化麟伏阙上疏曰奴之掠畿南也臣父移疾村居无城守之责臣父念定兴当涿南保北背障神京我入郡邑谁与守自已巳奴警望风髠首臣节扫地非不知孤城难守老亲当念诚不忍桑梓当存亡之会朝廷无仗节之臣遂令臣侍臣祖居江村辞丘墓授兵登陴令弱民疲号令不一死守七日而城始陷臣父守南门奴从东北隅上挟刃索衣臣父啮齿大骂天朝鹿太尝衣肯覆羯狗奴耶奴怒甚斫三刀复射一矢骂不絶口而死臣父赞枢辅于关门厉志恢复奴素慑其名肉薄环攻志在必下臣父以无备之城必破之邑独坚誓死之心衡拒方张之虏捧一墣以塞溃波挽杯水以浇烈焰以投闲之吏死朝廷以抱病之身死乡里不独城存与存効斯民勿去之义且欲人战家守折狡虏南下之谋假令人尽臣父则一隅可保九塞可宁是臣父爲一城死义爲小爲天下大义死忠爲大也疏上天子下所司按覈十一年二月兵部覆请诏赠公嘉议大夫大理寺卿廕一子入监读书专祠赐谥予祭造坟恤终之典无不备盖异数也先是公殉义之冬十二月十二日化麟奉其祖太公命权瘗于祖茔拜疏归待命苫次哀恸不胜丧而死化麟之子尽心谋于其祖之执友孙奇逢与其徒张果中请吾师高阳公志墓而属予表其隧十二年五月予哭高阳公旣除服乃喟然而叹曰呜唿高阳旣没鹿之志非予其谁宜爲乃按归安茅元仪及尽心所着公事状而志之曰公讳善继字伯顺其先小兴州人也国初有讳荣者徙居定兴南之西江村曾祖讳府封文林郞山西平阳府襄垣县知县祖讳久征江西道监察御史赠光禄寺少卿直言厉行蔚爲名臣考讳正累封如公官妣田氏赠恭人正贵公子少爲诸生县令宋继登请与相见正方粪田投畚锸而往县令叹息逆奄时倾身急诸公之难所谓鹿太公者也公端方谨悫岿如断山少以祖父爲师小章句薄温饱慨然有豪杰圣贤之思万历丙午举于乡过容城与孙奇逢酌酒切脯定交杨忠愍墓下癸丑举进士与吴郡周顺昌吴桥范景文幞被萧寺鸡鸣风雨以节义相期勉选戸部山东司主事职盐法与同舍郞袁世振爬搔利病洞悉源委袁后疏理两淮卓有成效着爲絜令焉丁田恭人忧服除补戸部河南司主事署广柬司事辽左方阙饷请帑疏皆不报会广东解金花银至公奏记大司农李汝华曰毎岁广东解金花银两恭进大内此近例也顷督部有扣留之议此时仍进大内则部议终成画饼欲径解太仓则兪㫖艰如拔山莫若题留爲便考会典国初金花银折粮俱解南京供武臣俸禄各边或有缓急亦取足其中正统元年始改解内府岁以百万爲额嘉靖三十二年题准三宫子粒及各处京运钱粮不拘金花折银等项应解内府者一倂催解贮库悉备各边应用不许别项那借夫曰缓急取足是内府与外府分用也曰备各边不许那借是备外府耑用而内府不得旁分也今边烽告急军糈乏用卽举金花全数一旦复还太仓亦率繇祖制非夺大内所有而益外府也唯是皇上批发庋之高阁而中涓荧惑其闲急难得㫖一靣题知一靣札纳银库转发辽左权自外操不至如帑金之缄縢不可问天下事爲之有机留与不留系于进与不进此际闲不容发万一宸怒不测请以身任罪不然局外者方议留而局内者且议进无论淸议不可卽主上视吾辈何如也司农如公议上请上怒夺公俸一年勒令补还司农不敢违公力持不可谢恩日中官阖门扇不听公出勒问太仓云何管太仓主事刘荣嗣报曰发三日矣然实未发也中官传严㫖促令补还公曰有银何用借无银又安用补中官愕眙不敢应公曰但执善继语回奏死生唯命不敢易一字也中官叹息而去无何堂官夺俸二月公降一级调外任举朝交章请留不报拟降山东运判亦不报公遂移疾去而司农竟如数补进矣嗟乎金花不可予边而他赋乃可补金花忽而扣留怱而补进忽漫无所执持奈何不令人主厌薄臣下哉光庙御极首复公官典新饷改兵部职方司主事是时辽阳初陷中外匈匈公受事誓天泪流浃靣杜絶请託申明法纪爲大司马草疏请逮某斩某以申国法法不能行请自臣始言官羣噪之公抗章力争无以难也大司马以抚夷行边请用废弁坐赃败者职方郞耿如𣏌持之不肯覆司马疏争之奉㫖命司官不得违阻公上书福淸曰边疆之壊繇于债帅中外诸贵人入其债而请求于职方职方自爱其官不得不狥诸贵人之请今幸得一忧国奉公不狥情靣之人反奉不得违阻之㫖胥天下以职方爲市永无不债之帅者自此一言始勿谓能违阻之司官爲易得勿谓去能违阻之司官爲小失也福清谓其刺已也怒已而屈服焉岁壬戍高阳公以阁臣理部事高阳淸严果锐以天下爲已任请寘逃臣熊廷弼王化贞于理公举手加额遂委心焉从高阳阅关以归高阳自请督师公请从吏部司官缺太宰坚以属公公不可曰相公一日在师中卽一日在幕中鹿善继髯须如㦸肯回头作吏部郞乎高阳当关四年经营辽河东西恢复辽疆四百里安挿辽人四十万入而造膝密画出而指授二三大帅实倚公爲左右手禁餽遗絶宴会朝韲暮盐漠然两书生也布衣敝马出入亭障闲延见老较退卒与相劳苦因以勾稽将士察识营垒鼓勇敢拔跅跎录寸长理小过二十年名将咸出高阳之门公之功也高阳自宁远还鎭属公入都门催军需甲仗已事而还去家二百里不遑省视中朝自此知关门决计进取而沮抑之谋百出矣十二车营成高阳将渡河入奏逆奄惧有晋阳之举矫㫖趣令归鎭中朝忌高阳者进谋于奄议省饷减兵以隂挠之公诒书兵垣曰辽之当复非直以故有之封疆不宜委敌无辽则不能有蓟祸遂迫于京畿也今之持论者大端有二一曰愼重一曰简汰夫进取则当愼重振刷则宜简汰而出于今之君子则愼重非爲进取意在退怯简汰非爲振刷意在隳兵而总以巧行其挠沮恢复之计夫百计而鼓之进不能当一言之退也三年而集此衆不能供一日之隳也不征不战去将去兵垂成之绪旣废前日之祸复作辽广溃陷时都门之光景犹能记忆否身在事外之朝士以隔壁之猜而索边人之情心在事外之边人以一靣之词而迎朝士之意索边人之情者遂持边情以爲朝论迎朝士之意者因借朝论以撼边情从此恢复两字无人出口锦片河山丼心腥秽忠臣义士有负㦸长叹而巳未几高阳解兵柄公亦移疾乞归迄今十四年举世无复有言恢复者矣呜唿此可爲痛哭者也公在关门不以边吏邀一阶半级以久次转员外陞武选司郞中家居四年上卽家起公爲尚宝司卿陞太尝寺少卿管光禄寺寺丞事公再起物望崇重精勤吏事夙夜在公一如爲郞吏时未三载复请告归以没己巳冬虏薄城下公昌言于朝非急召高阳出马世龙于狱无可办虏者先是公物色世龙于羣帅中荐之高阳推毂爲大将诸诽谤高阳者皆以世龙爲质的及高阳再鎭手复四城以还主上世龙之功爲多而世龙亦卒以功名终于是人咸谓公能知世龙世龙不负公而公与高阳果能相与以有成也公天性纯孝母旣没念太公独居共卧起者二十年其子亦驯行孝谨四世一堂更衣幷食雍雍穆穆如也里居敎授生徒以百数摄齐升堂离经辨志江邨之上有河汾濂雒之风畿南之士殖学修行镞砺自好者不问而知爲鹿氏之徒也晚而师事高阳曰不图周孔犹在人闲高阳亦曰伯顺在幕中如淸风止水助我神明者多矣公之没也高阳哭之恸爲挽诗六十四章又二年高阳亦殉虏难公与高阳与辽事相终始公又与高阳相终始呜唿痛哉公爲人斋庄中正明允笃诚辞受取与如水之有坊而不以一节加人是非可否如食之必吐而不以一青掩人以身命归君父以心胆质鬼神以深心冶铸善人以至诚变化异类其道之不行而以完节自见则天也斯世之不幸也公之没也年六十有二娶王氏赠恭人再娶王氏封恭人子化麟天启辛酉举鄕试第一人后公一年卒孙男四人尽心举崇祯丙子乡试洗心以䕃入太学悦心从心皆幼孙女二人曾孙男三人所着有四书说约三十一卷文集若干卷公与予俱出高阳之门予以枚卜被讦公正告蒲州当爲上别白忠佞无以门墙故混淆国论上负明主蒲州不能用遂终身不见蒲州当是时予待罪邸舍公数过予执手而不使予知也予是以愧公铭曰幽朔之地斗极崆峒三光五岳笃生骏雄生不独生有孔铸颜高阳定兴二百里闲堂堂鹿公羽仪斯世矩方规圆浑然元气羯奴鸱张全辽如燬白首郞吏独抱国耻帝命视师辍我纶阁公辞铨郞出赞戎幕枕戈席马抱冰履霜指授将吏鱼丽武刚军书少闲危坐促膝麤饭瓦盆寒灯土室羯奴外讧䜛夫内扇白山未勒黑水犹战誓涓七尺以报天子吁嗟鹿公与辽终始碧血不变白光如虹江邨之阡有气熊熊彗星角芒参旗先后骖乗高阳扈我三后高坟宿草我友我师人之云亡孰知成悲山东道监察御史赠太仆寺卿黄公墓志铭天启逆奄之难淛河东西忤奄考死者两人故吏科都给事中谥忠介魏公山东道御史黄公也先是神庙末年淛人浸淫党论雄唱雌和一词同轨一二方正之士离而不服者如兰蕙之孤生于荆棘而已自两公之死然后两淛之人晓然知此之爲正彼之爲邪虽樵夫牧竖皂隷庸丏语及忠臣义士靡不嗟咨涕洟如不获见其人也语及于阉儿媪子靡不唿号骂詈恨不得食其肉也三十年以来士大夫立名矫行聚徒植党所以鼓动激飏者至矣而人未必从两公以死敎而人从之子言之有杀身以成仁岂不大哉黄公讳尊素字眞长其先江夏人十六世祖讳万河爲明州录事徙家余姚国初菊东先生讳珏精皇极经世之学祖讳大绶父讳曰中世有儒行母卢氏公少负轶才摛词掞藻下笔不能自休年三十未𥙷博士弟子员授徒苕霅闲意豁如也万历乙卯举于乡丙辰举进士授宁国府推官郡多能人以气力渔食闾里持吏长短公精强廉辨执法如山咸相戒莫敢犯入爲山东道御史当是时先帝沖幼宫府晦蒙都城一日三震公上疏曰阿保重于赵娆禁旅近于唐末萧墻之祸惨于戎狄宵人爲之咋指应山杨忠烈公劾奄二十四罪公抗疏继之极论廷杖非祖制曰后世史臣书之曰某年某月工部郞万燝以言某事死杖下可不爲惜哉乙丑党祸大作杨公魏公考死公除名爲民丙寅以织监疏逮系坐赃考掠体无完肤慷慨谈笑抵死不少屈临难赋诗一章南北向叩头以谢君父丙寅閠六月朔日也年四十有三越五日出狱肌肉涨烂头靣不可别识矣公爲人通敏博达明习掌故自爲理官引大体折大狱多所保全耆定及爲御史南乐附逆奄入相朝右交关鼓扇杨公魏公曁高邑赵忠毅公无钖高忠宪公出死力相榰柱公语门人徐石麒曰干六龙一亢姤豕至矣姤一豕蹢躅玄黄至矣羣贤之龙战可谓亢矣南乐其姤豕也不务坚贞用晦敦复以俟时而出一决无复之之计其可几乎羣公善其言而不能用也公去郡郡人持短长蜚语相中总宪邹公力持之初入台卽进规于邹曰京司非讲学地也徐文贞已丛议于盛世矣邹公卒用是去羣小之撼君子自此始也万燝之杖也公语杨公可以去矣杨曰茍济国生死以之公曰言不用何济君子不顾生死成败不可不顾出处魏公将攻南乐公曰颁朔后朝小过也攻之急势不反顾二憾交作不可爲矣魏曰一死可以尽节公曰不然李固机失谋乖遗梁冀书犹恋恋不能已君子爱国之心甚于爱臣节也公志在弘济艰难雅不欲婞直偾事毎有搏击飞章廷争未尝不爲人先公固曰吾宁不与诸君子同其功不愿不与诸君子同其祸也台省诣阁请救止廷杖羣奄数百人咆哮訽詈阁臣噤不发一语公叱之曰内阁丝纶要地司礼不奉命不得至若等何爲皆稍稍引去京朝官奉诏乗马羣奄顾京营马驰穾争道公语京营严顾马之禁奄无所得马遂少戢矣彰德进玊玺将御门受贺公执奏曰宋喆宗得玺蔡确等争言祥瑞改年元符其后朋党烦兴宋祚不永弘治十三年陜西进玉玺止命取进祖宗成例当法不应踵袭宋事其据经守正援据切当皆此类也杨魏死公爲位恸哭是夕梦杨公告曰大祸未解公之与诸君子同祸天爲之矣又何尤哉公没之次年子宗羲诣阙讼冤天子赠公太仆寺卿祖父皆如其官䕃一子入太学立祠于邑之文昌阁前慈谿冯公元飏与其弟元飈具特牲往拜诸生冯文昌等数百人胥会祠下淛河西东与魏公相望焉于是宗羲以己巳十一月廿五日葬公又十余年而以墓铭属予公娶某氏封恭人子五人长卽宗羲次宗炎宗燧宗辕宗怀葬在化安之新阡予往识公长安退而语人黄公丰頥广颡长身山立岿然福德大人也公没人或以惎予在昔元季有以南台大夫抗节死伪吴者袁廷玉相之曰公大贵人也当秉忠致命名垂后世公必勉之繇此言之士大夫非具福德相其能以忠义显闻乎予之相公盖未爲不验也铭曰夷之初旦明未周虹蜺扬煇蔽赘旒天门詄荡叫莫繇一夫九首择肉投高冠长劒部党俦一苇誓塞江河流一击不中耻下鞴衣冠血肉塡厠㢏艰难弘济需巨舟风顚䌫弱柂不收人谋不远输鬼谋长年三老空嘲啁抗辞同日自我求芳膏煎灼非我尤天晶日光死何忧幸哉不从李范游淋漓碧血閟一丘荪芳兰茁天汝醻我铭其藏语不偷丹书靑史俱千秋陜西按察司副使赠太仆寺卿顾公墓志铭天启中羣小嗾逆奄兴大狱谋杀应山杨忠烈公桐城左公嘉善魏公逮其客汪文言下诏狱考问无所得聚而谋曰先是经抚之狱刑部顾员外引八议议熊廷弼廷弼楚人也顾员外杨左之党人也以鬻狱坐顾以关通坐杨左则诸人一网尽矣公已调兵部再调礼部出爲陜西按察司副使奉严㫖逮系与杨左等六人竝下诏狱五人后先考死移公下刑部狱命法司定爰书公慷慨对簿曰某奉㫖送法司据招定罪岂容复辩欲辩则抗圣㫖也欲不辩则自欺本心欺法司且欺天下后世是亦欺皇上也不抗卽欺无一而可也且五人者皆前死矣借某以实五人之招则某旣自诬服又代五人诬服何以见五人地下乎明公能昭雪此案则万代瞻仰不然有鎭抚原招在某复何言法司环坐愕眙无以难也巳而叹曰汪文言犹能爲贯高我独不能乎吾不可以再辱矣乃唿酒与其弟大夏从弟大武诀别趣和药飮之未絶复雉经而卒天启乙丑九月十四日也享年五十后三年丁卯今上卽位僇逆奄赠公太仆寺少卿命法司更定先朝爰书于是公等六人冤状始白呜唿痛哉公登万历丁未科进士除泉州府推官移病免归改尝州府儒学敎授稍迁国子监博士是时党议已成朝右以东林相抉讁斥逐殆尽公叹曰昔贾彪不入顾厨之目西行以解其难吾不预东林正可以彪自况也广文官冷非世所指名公又能奕棋谑浪与朝士浮湛上下而实以其闲爲收拾人才改纪国政之地迨光庙御极南昌爲政杨左在台省除旧布新海内焕然改观知公者以谓居中斡旋有功爲多而羣小之侧目深矣迁刑部历主事员外以久次议改调而经抚之狱起司宼王庄毅公以爲非公不能办也留公署山东司事欲以重公然卒用是败呜唿经抚之狱厥罪惟均公惜熊之才议贳之以责后効然卒定熊辟者公也杨初抗疏请易熊魏抗疏请辟熊其不受熊赇甚易明也公之祸醖酿于庚申鼎革之时而发作于甲子击奄之日机不深则祸不烈冤不极则白不早其始终借端于公则天也公何憾矣哉公精敏彊直明习法比案牍山积手批口决老狱吏皆爲吐舌辽沈之陷也台省搜获奸细弃市无虚日系者二百余人饥寒瘦死莫敢问者公请于王公曰以一身易五十余人命某犹丼之况一官乎卽日谳之论一人颂系二人他皆移大理纵遣王公叹息称焉杜茂者冒登抚之饷逃匿僧舍爲边吏逻得者也张鹤鸣以司马行边劾与佟卜年约李永芳谋叛狱已具矣王公以问公公曰招谓卜年令河闲茂匿廨舍三月偕其二仆往来永芳所具有本末独不知二仆姓名何也同谋三月聚首摩腹亲踰骨肉岂不识其仆爲谁某往来永芳所同行数千里不一扣其姓名者何也以原招覆之茂之诬服无疑也王公曰然然则何以处卜年公曰卜年虽非叛实佟养眞族坐叛族流三千里可也王公去而侍郞杨东明署事奏卜年实奴酋族毎岁拜金世宗墓当伏诛公曰此语何从得之杨曰闻之人言公曰刑部奏事有审得某人云云无闻得某人云云也杨大惊奏已发亟追止之杨欲更坐卜年论死曰佟养眞旣以谋反论卜年乃反族非叛族也公曰律反族不同谋不同居者止朞亲论斩余不坐杨作色曰谋反夷三族宁论朞亲公曰明公所言者汉法员外所执者大明律也从容简律以进杨默然惭恚而止公之据经察狱不诡随狥人皆此类也公与其弟大韶孪生竝负异才有二陆两苏之目长而通经术谙掌故慨然有经世之志典试广西作财赋文武对策识者以爲今之子瞻也卒之前数日手指重伤强拈笔作自叙笔记诀别书凡数千言酒酣慷慨语曰自唐虞至今才四千年吾生世五十年已得八十分之一不可爲不寿卽以凶终不犹愈于老死牖下者乎又爲偶语曰故作风波翻世道长留日月炤人心曰此他日祠堂对聮也公之豪爽自喜通达死生之际如此公讳大章字伯钦世居尝熟之均墩村曾祖讳江赠南京太尝寺卿妣贾氏赠淑人祖讳早妣陆氏赠如曾祖妣父讳云程历官南京太尝寺卿母周氏封淑人生母张氏以公封太宜人娶蒋氏封宜人贵州道监察御史以化之女子麟生邑诸生女三人嫁太学生赵士晋诸生申济芳知府凌必正公在西曹数与奄党抗论相击排及议䘏奄党犹在事有赠而无䕃麟生诣阙讼冤上下其事于部寝阁者又十二年矣于是麟生卜以崇祯巳卯三月初八日葬公于均墩之新阡而属予爲之铭铭曰公人诏狱芝生庙旁一茎六瓣狱卒告祥公曰惜哉芝产非所六人毕命芝亦陨堕岂惟芝祥天亦告异白气豆天南斗失位谁无七尺谁及百年孰如公死上感昊天霜飞愍纶日炤高阙星辰昭回芝兰坌拂我作铭章钻石幽扄丹书永刋靑史足征牧斋初学集卷第五十牧斋初学集牧斋初学集卷第五十一牧斋初学集卷第五十一墓志铭二礼部右侍郞兼翰林院侍读学士赠太子少保礼部尚书谥文毅郭公改葬墓志铭万历中归德沈文端公在政地江夏郭文毅公在翰苑咸以公廉彊直爲时斗杓而两公者亦深相得也四明沈文恭公当国日久訾议丛集不能不意忌归德郭公署礼部事于四明多所枝拄言者诋诃四明连及其党其人皆宿昔归附郭公者于是四明之私人谋倾郭公以翦归德械旣成矣楚宗人华趆上书首告楚王非㳟王子王大惧辇输其金钱走阙下使人私于郭公幸母穷治楚事请以餽首相者餽公公怒挥之去而持楚事益力四明以下皆宛转爲王请公固不可及楚中勘疏至假王事颇有踪绪华趆首不尽诬公持议益偘偘诸爲楚者疾其梗巳也又患其知楚贿而轧巳也讼言楚宗之来皆公使之相与尽力排公而嗾王飞章劾公以相抵公抗疏伸辩以王餽金书上闻且向人极言楚藩行贿状移病疏四上乃得允舟泊杨邨须解冻而后发而妖书之狱起上初得妖书也以谓牵连宫禁惎闲骨肉愤懑不能食下诏大索四明之私人聚族而谋曰楚事方殷而妖书踵作此可以一网而尽也以楚事傅致妖书则妖书之人可悬购而以妖书证明楚事则楚狱可立解也于是四明从容爲上言妖书非他人必臣下相倾爲此微引其端以耸动人主御史康丕扬则曰自华赿讦楚王而奸人无所忌惮妖书楚事事不相侔实一根柢给事钱梦臯则曰首相一贯不主楚事则妖书不出矣次相赓不上楚掲则妖书不出矣妖书实出郭某而沈鲤爲乱臣贼子实与同谋四明乃拟㫖穷治务得眞贼幷勒公以楚事听勘荆门州故同知胡化老而狂易上书告州官阮明卿谓妖书出其手事下刑部梦臯等告尚书萧大亨胡化与郭同举于乡郭在杨邨乗妇人舆宿归德邸舍相与窜谋不可失也大亨谳胡化使引公及归德化叩头大叫痛哭曰阮知州杀我一家我自来叫冤郭举进士后二十年音驿不通何谓同作妖书我亦不知谁爲归德公等但爲蜀犬杀人媚人卽见皇上断胡化之头亦如此说蜀犬者斥梦臯也刑部郞王述古如其言具谳上曰诬也尽释之而东厰捕得妖人皦生光异时尝以宿憾把郑皇亲造妖诗大署其门者上意欲归狱于生光四明意未厌掲请详鞠丕扬抗章讼生光之枉请少缓其狱贼之父子兄弟可授首阙下所谓兄弟者指公与其兄国子监丞正位也上怒以阿庇反贼罢丕扬四明力救之以免而狱益急丕扬方巡城与提督陈汝忠追捕无虚晷逮医人沈令誉及名僧达观从令誉床头获片纸语连归德门人刑部郞于玊立吏部郞王士麒皆削籍而恨玊立尤甚欲幷杀之归德与监丞之门逻卒周徼戸阖不敢昼启扬邨竝岸重围击柝嚻唿彻昼夜喧传上出龙票逮公及玊立喝令早自裁也可以无辱公曰大臣有罪当伏法死都市何爲自屛草外时五十初度乃赋诗曰浊酒一盃聊自寿大家头上有靑天意气自如也汝忠尽械公仆隷灶婢乳媪及佣书者男妇老㓜共十五人刺爇鍼灼五毒参至每上彭考两胁肉拉毁堕地竟无所得汝忠以金吾告身诱书役毛尚文令引沈令誉而以乳媪龚氏十岁女爲征会讯之日东厰陈矩诘龚氏女汝见妖书版几何曰版有一房矩笑曰妖书仅二三叶而版有一房乎诘尚文曰沈令誉语汝刋书何日尚文曰十一月十六戎政广平王公曰妖书以𥘉十日获而十六日又刋书将有两妖书乎考皦生光妻妾及十岁儿以鍼刺指爪令引公皆不肯生光坐箯舆中瞠目仰骂康钱死则死耳千刀万剐我一身当之奈何敎我奉沈相意妄扳郭侍郞总宪三原温公礼部侍郞晋江李公越席而起曰谳狱者苦不承安有旣承而反相抵者乎御史牛应元汤兆京沈裕皆争之力矩叹曰朝廷有人遂具谳上大狱乃得解公旣去御史史学迁勘楚事其冤大白四明积不爲清议所容乃拉归德与偕去而楚宗与王相搆不巳至于刧王人杀开府三十余人騈首就僇假令华赿之来公果爲祸始公与诸宗衡宇相望当此之时或取一编菅焉或取一秉秆焉公其能晏然而巳乎羣小聚谋杀公欲借妖书以解楚事久之妖书寝而楚事乃益白公之不爲羣小所杀者天也其大节凛然终不得而抹摋者亦天也公何憾矣哉先是楚勘疏入诏廷臣会议人持一牍李公在部爲撮略以进而诸人谓公匿议单不上公不置辩李公上言曰臣爲之也言者乃息妖书狱急翰林华亭唐公偕晋江杨公卽墨周公会稽陶公正告四明郭将不免人谓公有意杀之四明跼䠞无所容挥杯茗酹地以子孙爲誓唐公复进曰亦知公无意杀之台省方希风下石而公不早结此狱似有意瓜蔓何以辞于天下后世乎四明色沮狱渐解而萧大亨欲脱皦而坐公也手削爰书授王述古述古扺其藁于地曰此狱若成刑部诸郞当尽数抵偿不独明公也大亨默然而止顺天通判孙许靣折戸部尚书赵公世卿奈何附权相以害正人赵立命驾往说四明四明亦爲心动当是时权相之势焰熏天障日宫府震动海宇轩簸而词臣散僚引据名义岳岳不少鲠避如此然自时厥后诏狱繁兴党籍代有倾危之祸酿于缙绅而妇寺小人相挻而乘其敝谁生厉阶至今爲梗吾观国史至癸卯甲辰之闲未尝不废书而叹息也公讳正域字美命楚之江夏人其先世有讳聪者以骁勇事高皇帝受长弓大矢食案之赐子孙世习武至公父讳懋始以文举于乡仕至赵州守以公詹事考赠如其官母王爲淑人公举万历癸未进士改翰林院庶吉士除编修甲午充东宫讲官陞春坊中允历谕德庶子凡五年皆不离讲幄神庙尝夜飮偶问哥儿此时出阁否自是东朝每午夜出讲以爲尝天寒甚罏无宿火公大声语近侍曰无论皇太子玉体柔脆不耐寒冻卽我辈三四措大承乏禁近亦何忍其霜天雪夜肤僵口噤以死乎翼日语传禁中罏火郁然矣事虽琐细公所以拥佑东朝良有深意也叙迁陞南京国子监祭酒条上监规七事请倣司马光十科胡瑗二斋以眞才请罢纳贡母以明经之选夷于鬻爵李都督者宁远之孙魏国之壻也骑而过文庙门学录李维极执而抶之侯家奴百数蹋邸门而宁远魏国盛气愬公公曰以学录抶都督诚过虽然公侯子入学习礼亦国子生耳安得亵衣走马横絶先师庙门以先师抶国子生非以学録抶都督也卽上疏曲有所归不若两平之令诣门交相谢而罢居二年陞詹事府詹事储讲如故壬寅晋礼部右侍郞掌翰林院篆踰年回部摄部事公在部谙典故惜名器坚执持敢谏诤不贷错胥史不假权郞吏部务爲之肃然孟夏朔日食值庙祀公言礼诸侯旅见天子入门不终礼者四日食其一也当祭而日食牲未杀则废宜以朔日专救日翼日享庙从之封益王使者将发而王薨公断以聘仪遭丧入竟则遂也诸侯相聘必致主命况天子之于臣耶卒遣使行夏至陪祀诸臣託疾不至公谓祀事不䖍繇上久不躬祀所致请下诏勑厉其意实以讽切人主回夷候内府玊价覊留病死号泣道左公曰明主可以理请奈何以小费失外夷心䟽请支给上趣令承运库予之其援据典训顾恤国体皆此类也日食之占曰日从上食占君知侫臣安心用之以亡其国四明恶之召钦天监台官骂曰若妄言祸福当叅公曰宰相忧盛危明顾不若瞽史乎彼能叅我能救母恐也四明闻之而止两淮税使鲁保请专勑关防兼督淛直织造归德持不可而四明票㫖兼予之公曰改造矿税之别名也保得关防是总督四省也勑可与关防不可与也四明强应曰好而使文书房近侍以上命胁公公持之益力四明告归德上怒甚必有处分归德曰郭以此去官可矣四明慙幷恚归德而上顾司礼曰保不要关防也罢郭侍郞是好官四明疑公有内援益比而孽公矣秦王爲其庶子请封世子公坚执不与又请封郡王四明拟㫖下部公坚执不肯覆四明又使前奄以上怒胁公公弗应牓示部门曰秦王繇中尉进封次子不得封郡王母妃年未五十其庶子不得封世子不得违条例告扰于是秦府所推金钱皆不效而恨公者益深矣谥议起当夺者之子孙诉于政府四明曰我在谁敢夺公曰敢夺者我也援笔判曰如黄光昇当谥是海瑞当杀也如许论当谥是沈鍊当杀也如吕本当谥是鄢懋卿赵文华皆名臣不当削夺也疏上竟格不下而谥议不果行公之与四明相枝拄者其大端如此而其它固未可悉数也公在储讲日久深悉神庙父子慈孝储位必无臲卼册立之后政地颇自负定䇿公爲诗志喜有曾夸麟趾周公子不俟鸿飞汉老人之句妖书事发请戒谕东宫侍衞伴读等官以公爲东朝讲官可钩连发难虽震惊弗顾也上召皇太子慰谕曰哥儿莫恐不干汝事皇太子亦语近侍何故曲杀我好讲官奸人闻之气夺本公所以得全者神光二庙之力也公归田后声实益着海内望旦夕枋用以爲一出则太平可立致闻公之讣虽芸夫红妇无不嗟咨叹息谓天之无意于斯世也公在史舘与福淸叶文忠相厚善公高明果毅勇于担荷福淸乐易善柔妙于调御两人交相䂓切心皆不以爲然而不相非也福清大拜而公溘逝海内惜福淸不得公自代而福淸亦用以爲恨虽然公虽不用其所自树立巳足以表见于天下矣向使得君专政优游纶阁之中以调停爲爕理以遵养爲包荒以朝廷爵禄爲果蓏以国家元气爲痈痔身赢老成长厚之福而国食敝窳朽蠧之祸公亦岂愿之乎用而负国家不用而自负用不足以爲伸而不用不足以爲诎以此易彼必有能辨之者矣福淸之论楚事曰七国未削而错先危公弗是也卒有妖书之祸呜唿错则巳愚矣人臣杀身有益于君则爲之矣安得谓胡广赵戒贤于李固也举世悠悠鲜不智彼而愚此可胜叹哉公卒于万历壬子五月二十四日享年五十有九妻张氏继室毕氏生子四人文封武封昭封宣封其三爲任子女二人嫁宗人藴鎱李㮋公没后之四年上兪礼部请赠礼部尚书赐祭葬天启初奉光庙遗诏䟽恩旧学加赠太子少保䕃一子中书舍人加祭一坛谥文毅呜唿成光庙之德者先帝也孰谓先帝不圣明哉公爲文章雄健磊落似其爲人生平好有用之学于朝章国故河漕盐屯兵食大计四方风土人物利弊兴革储峙胸中倒箧而出之裕如也所着有黄离集若干卷皇明典礼志武昌江夏郡县志楚事妖书始未十三经补注凡若干卷葬以乙卯二月墓在龙泉洞山文忠公旣志而铭之矣其改葬于某阡也昭封以续志属余曰昭封生于杨邨仅十日而乳媪之夫械去媪日夜哭乳湩不下慬而不死以父任爲郞坎轲跋㚄几塡牢戸眞世之不幸人也惟夫子哀而赐之铭他日庶可以见先文毅于地下余曰此吾之志也其何敢辞铭曰于穆上帝高居法宫灵璅沈沈应门九重日车中天云旗在下岂无宫隣厥有金虎矫矫郭公江汉炳灵如弦斯直如冰斯清豫章铜山淮南宝赂火齐堆盘金钱塞路经书灭鄫史纪易马九庙神灵谁与敢假铜匦旁午银珰错互鬼神昼号眞宰上诉杀机蹶张箝网林植全身保名圣主之力自公之去视天梦梦章奏寝阁朝着雾雺自公之亡䜛人罔极苇笥籍盈端礼碑泐嗟公一身系国纪纲国论职志党祸滥觞流言丹靑木沈石浮穷尘一昔枯竹千秋勒铭幽石爲示无止母耽黄扉而媿靑史南京礼部尚书赠太子少保李公墓志铭天启初纂修神宗显皇帝实录朝议歙然以谓旧史官京山李公起家隆庆中早入史舘四十余年朝尝国故皆能贮之箧笥编诸谱牒且又老于文学谙识吏事诚非新进少年所可几及昔马融三入东观张华再典史官竝取博闻咸资旧德诚令得专领史局早蒇厥事于国史有光焉当国者格其议不果行久之起南京大尝寺卿稍迁南京礼部右侍郞陞尚书名曰录用实不令与史事而公遂以年至移疾致仕天启六年闰六月卒于家春秋八十公卒之五年而神庙实录始告成事嗟乎蕉园之削藁久閟人闲芸阁之署名未知谁某羣公之金紫巳陈作者之墓木将拱顾欲执铅墨以相稽抚汗靑而流涕岂不迂哉此吾于李公之葬爲之徬徨三叹而不能自巳也公讳维桢字本宁其先豫章人高祖九渊徙楚之京山九渊生珏珏生景瑞景瑞生淑举进士官至福建左布政公之父也公生而夙惠读书能记他生之所习年十八举于乡二十一上进士第选翰林院庶吉士除编修穆庙实录成陞修撰在史舘与新安许文穆公齐名同舘爲之语曰记不得问老许做不得问小李仁圣皇太后修胡良巨马桥词臣撰碑进御江陵公独取公文同舘皆侧目焉乙亥内计遂出爲陜西叅议迁提学副使自是浮湛外僚凡三十年始稍迁至南太尝其闲居艰者再左迁量移者再同时故人多在台阁公流滞自如终不一通慇懃愿蒙子公力得入帝城也凡自翰林出爲外吏者多鄙夷其官不肯习吏事公官于秦晋梁蜀江淮历叅议副使叅政按察使以至右布政使讨虏于鄜衍征番于洮岷行河于颍平妖于淛採木于蜀精彊治理不敢以词垣宿素少自暇豫文人才子不得志于仕宦则往往耆声色纵飮愽以耗雄心而遣暇日公自读书而外泊然无所嗜好帘阁据几焚膏秉烛捃摭旧闻鑚穴故纸古所谓老而好学者无以逾公也公初在舘阁有重名碑版之文炤曜四裔晚侨居白门广陵闲洪裁艶辞旣足以沾丏衣被而又能骫骳曲随以属厌求者之意海内谒文者趋走如市门下士争招要冨人大贾受取其所奉金钱而籍记其目以请公栖毫阁笔次苐应之一无倦色也其生平俶傥好士轻财重气坐客尝满干谒请求贫者以爲橐而黠者以爲市其或假竿牍窃名姓恣爲奸利者穷而来归遇之反益厚交游猥杂咎誉错互颇以此受人诬染终不以介意也天性孝友遇其诸弟患难缓急异靣而一身其傲弟不见德反輘轹之家居惧祸衰晚避地属有急难未尝不手援也公之自翰林出也刘御史台论江陵罪状数其忌公而逐之江陵败人或谓公当抗论自白公曰江陵惜我才欲以吏事练我彼未尝阨我我忍利其死以爲贽乎扬忠烈唱移宫之议权倖交嫉啧有烦言奋笔爲庚申记事人或咻之公曰吾老矣旧待罪末史不惜以余年爲国家别白此事圣朝不以文字罪人非所患也人知公乐易博达修长者之行不知其所期待持择如此今上四年辛未其孤国子生营易诣阙请䘏于朝赠太子少保赐祭葬如令甲十二月葬公于游山之原公娶王氏子三人营易营室营国孙若干人营易旣葬公持所撰行述及周吏部士显之状谒余而请曰愿有述也余以史舘后进受知于公公乞休时余在右坊寓书相告曰能援我以进又能相我以退者必子也余是以诺营易之请櫽括其事状举其所知者以爲之志公有大泌山房集及续集若干卷行于世其文章之声价固以崇重于当代矣后世当有知而论之者铭曰穆庙戊辰舘选聿隆七相蝉连猗嗟数穷煌煌列宿太微紫宫嘒彼抱叹实命不同沙堤道在平津阁空岿然灵光寿考显融八座引退八十考终挹彼注玆天之报公金声玊色大吕黄钟铭无愧词以质幽宫南京国子监祭酒冯公墓志铭公讳梦祯字开之姓冯氏其先高邮人也国初徙嘉兴之秀水以沤麻起富至鉅万祖父皆不知书怜公少惠试遣就塾暮归吟讽不辍王母惜膏火呵止之引被障窻疏帷灯至旦其专勤如此隆庆庚午举于鄕再试不第王父母及母相继卒家渐圯再丧妇脱身游外家其爲文穿穴解故摆落畦迳含咀菁华匠心独妙尝自诡䂓摹唐瞿二家得其衣钵万历丁丑举会试第一选翰林院庶吉士海内传写其文果以爲唐瞿再出也与同年生宣城沈君典鄞屠长卿以文章意气相豪纵酒悲歌跌宕俛仰声华籍甚亦以此负狂简声邹忠介公抗论江陵拜杖远戍公独送之郊外执手慷慨归仰屋直视靣气坟赤太公流涕曰盍从我而归乎吾不忍见壮子流血死墀下也公塡咽不能荅潠血数升请急从太公南归三年赴阙除翰林院编修癸未分考会试丁父忧又四年丁亥京察以浮躁谪官公在史舘人或戒之曰翰林官婉娩靓闲如好弱女子眉下于頥尻高于顶至公卿如传遽耳公曰我则不能如赤脚婢弓足躃踖行数步便思解去亦欲耐事口噤生瘿肺腑槎牙逬出齿颊我亦无如也江陵殁执政精求史舘中觚角崭出能蘖牙异同者及其未翼也而翦之公坐是谪终以不振公庶尝假归师事旴江罗近溪讲性命之学居丧蔬素专精竺坟叅求生死大事紫栢可公以宗乗唱于东南奉手抠衣称幅巾弟子钳锤评唱不舍昼夜里居十年蒲团接席漉囊倚戸如道人老衲流连山水品香鬭茗如游闲退士四方学者日进身执经卷朱黄甲乙如兔园老塾师萧闲淡漠身心安隐超然无意于荣进矣癸巳补广德州判官量移行人司副尚宝司丞升南京国子监司业迁右谕德署南京翰林院再迁右庶子拜南京国子监祭酒公文章誉望学者以爲高人朗士秀出天外不可梯接推诚导和诱掖奖劝诸生横经挟筴如墙而进如闻鼓钟如听誓命自成均敎衰横舍鞠爲园蔬博士倚席不讲公至而方领云集夜诵盈耳后先四年文体士气歙然一变端居造士阔略酬对南曹郞疾其慢巳飞章劾公公笑曰此代西湖移文趣我也遂移病去官太学生张榜举幡小敎场诸生千余人会幡下奔走讼诉榜独上疏愿冠铁冠挟鋘斧杀身以直公有诏许留用榜繇是显名天下而公遂不复出矣筑庵于孤山之麓名其堂曰快雪山云团戸湖水浮堦禅灯丈室清歌洞房海内望之以爲仙眞洞府凡九年而卒卒之日晨噉粥俛拾箸于地臂不能举屈一臂以支枕熟睡至夜分形神离矣书生朱鹭作放箸歌十章以谓公方寸湛然人世闲功名冨贵恩雠毁誉撒手放下不啻如一箸云尔公爲文章踈朗通脱不以刻镂求工惟佛乗之文爲憨山诸老所推服有眞实居士集若干卷其子有俊才不重督课尝曰古有神人生数子各取着一深窟中与七日粮踊身入靑㝠数子各勇怖奋迅忽到父所过七日不出死矣我于汝曹亦如此其解脱世相皆此类也昔者元好问之论士曰气曰量曰品品之所在不风岸而峻不表襮而着不名位而重不耆艾而尊天地之美器造化靳固之不轻予人阅千万人之衆历数百年之久乃一二见之呜唿如冯公者岂非其人与不然则何以其位不大齿不尊而风流弘长衣被海内迄于今未艾与谢安石之採药携伎房次律之弹琴奕碁天下后世胥以王佐归之岂以用不用爲轩轾与公固巳观化而去视身后之名亦一箸耳而余之所以论公者如此公卒于万历乙巳十月廿二日享年五十有八子三人骥子鹓雏去邪葬公于西溪之梅坞公所乐游欲携家地也余与鹓雏好而骥子之子文昌游于吾门公殁后三十八年文昌奉其父所述行状来请铭铭曰公尝梦游金膏水碧宛委之山摽峯置岭错落周阹朱门双锾铢衣委珮旌幢导迎蔼蔼仙官王堦平墄庭树击戞筝瑟珊珊金床瑶席服御尚煖封识宛然九秋爲期如屈信臂放箸却还孤山西溪梅花万树淸瑶明玕山高水深鸟啼花落总非人闲良尝旧篆桐柏新铭阅千万年都察院右副都御史巡抚山东赠资善大夫兵部尚书徐公墓志铭公姓徐氏其先处仁以尚书从宋南渡侨居姚江四传爲彦明令嘉禾占籍海盐今爲嘉兴海盐人也公讳从治字仲华曾祖璹祖鼎父应奎祖父皆赠资善大夫兵部尚书妣皆夫人公之祖病隆冬思食瓜父泣祷于西畴瓜累累卧藁叶下人唿爲孝瓜徐母黄氏梦金甲神执干舞中庭寤而生公甫四岁海潮夜溢床搨簸荡忽有厨浮床下端坐而免十岁读袁绍檄豫州文拍几叹诧塾师问之曰恨不生当其时手馘老暪耳万历癸卯领鄕荐丁未举进士知安庆桐城县勾稽亩税平亭狱讼朞年而大治大水浪过崃山口视其刻石曰宋理宗绍定四年洪水至此盖五百年矣乗舩破浪轩顿巨浸中相度捍御洒沈赈饥全活无算水降按行圩岸筑堤八万七千余丈昼夜杂作土实石坚水不复爲害居官彊直不善事御史外计当量移自请改武学敎授转国子助敎迁南京礼部主事至郞中知山东济南府属邑官吏解银林立堂下公援笔判牒尾次第舒鴈引去东方多事募百金之士捐金推食搏力勾卒其后征妖捍莱拳勇歙集盖取诸此也举治郡卓异赐金钖宴升山东按察司副使分守兖东而白莲贼之变作公受命监军鞾刀䇿马乱涨河冲黑雨夜半入兖城贼塞路要遮弗顾也大军将攻邹公语大将杨肇基曰兵法攻城爲下贼精锐聚纪城夏店踞邹滕之中吾击其首尾其中必两救不如擣其中坚冲坚破则两城皆瑕矣分一师阳攻邹大将从闲道疾趋攻峄贼恇骇焚其营寨奔滕贼之大势熸矣我军围邹未下公曰师老矣顿兵城下无益不如分兵勦滕断其右臂使不得相救邹可立破也乃率三将简骁勇直擣滕城贼弃滕退保两伏山以轻骑蹑击之而逸者勿追伏山之贼尽矣于是急攻邹凿城通道贼泥首乞降擒贼首徐鸿儒献捷赦胁从四万六千有奇触冐矢石栉沭暑雨巢车昼望钿甒夜侦在行闲六月劳不解甲倦不支枕计殱妖之伐公功爲多陞布政司右叅政分巡济南叙功加右布政使督漕江南会莲妖再发东抚王公惟俭谓非公不能办贼题留守沂按臣力主抚与公异议遂请告归养复中外计量移卽家起蓟州兵备寻加左布政使奴警益急蓟抚皆庸人不可与共事复移病归里不两月奴入大安口陷遵化蓟抚伏法而公益见推重辛未起山东武徳道兵备及淮而孔有德叛攻陷济南六邑倍道宵征赴监军之命于莱无何拜都察院右副都御史巡抚山东二月朔与莱抚谢公琏同日受事卽日贼巳抵城下自二月四日至于四月肉薄环攻不舍昼夜礮石星流飞矢雨射城中蒙头而炊负戸而汲公意气自若激厉将士拊巡夷伤栖止丽谯誓共生死贼舞梯冲攻我自三靣至于八靣我伏鎗砲须其上而击之贼筑高台瞰我自一台至三四台我緃机火焚其台而堕之贼阙地道穴我深可旋马自一洞至数十洞潜隧响穿城隅逬塌几陷者数矣我用穴堑寘壶焚穬纵火之法薰尸满窟贼死者无算公又与总戎杨御蕃游击彭有谟选择死士悬门突击后先搏战杀贼数千人赞画主事张国臣奉抚议以出援兵皆畏贼左次主者亦听之以爲抚成则莱围自解姑以援莱爲名耳三月初国臣遣使爲贼求抚公嚼齿大骂安得尚方劒斩此大奸细乎乃抗疏白其状曰国臣以抚爲贼解嘲而贼借抚爲缓兵急攻之计国臣使每一至则贼攻转急国臣曰我不当缒城出击以怒贼也果尔则必使贼任意攻打我拱手以莱授贼如孙元化断送登城故事而后可成国臣之抚乎当孔贼之过靑也旧抚臣余大成拥兵三千追击甚易元化遗书云贼巳就抚兵不可往东一步以坏抚局大成如其戒而止及至登城明知张焘兵巳顺孔贼又使焘领兵出战又听三百余贼诳言而开门揖盗致登城数十万生灵尽作刀头之鬼今莱城被围贼视臣等犹元化也公然爲之解曰吴桥激变有因也一路封刀不杀也一闻诏使遂止兵不攻也吾谁欺欺天乎今元化入京巳久又得国臣伪报盈庭集议必以爲一纸贤于十万援兵絶迹不来职此故矣臣死当爲厉鬼杀贼断不敢以抚之一字靣谩至尊淆乱国是送封彊而戕生命一误再误不可收拾也疏入中朝皆不以爲然公方重围困守无以罪也而贼徒益弃疾于我四月十六日架元化所遗西洋大礮攅击城西南隅势甚厉公方简阅丁壮指麾出战左右请少避之公曰不可语未絶口礮中颡额身仆血膋中莱抚驰而抚之絶矣莱人大临守陴者皆哭其子同贞等自淛来奔丧扶榇返葬朝廷闻而伤之追赠资善大夫兵部尚书䕃一子锦衣衞百戸世袭予祭葬赐祠额曰忠烈呜唿兵部条上方略固曰莱抚守莱东抚驻靑调度公不入莱可也公不入莱必不死公不死而号于人曰我奉诏驻靑不敢失尺寸虽亡莱不任受罪也公之意以爲东抚控压全齐驻靑不足以鎭莱人之心而入莱则可以系全齐之命委一身于孤城示全齐之人以必死而刼之以不得不救是公之居莱者所以救莱也贼尽锐合围累旬浃月虑我师之缀其后必不敢解围长驱狼豕奔突是公之守莱者所以保全齐也贼致死于莱力尽不抜劳瘁单乏师老形变解围之后以全力䠞登贼三鼔气竭枝梧撑拒不翻城内应则衔尾宵遁是公之固莱者所以复登也柳子厚论睢阳之事曰俾其专力于东南去备于西北力保于江淮而功靖乎丑虏以此论公斯得其大者虽然世知公以死守莱之爲功而不知其以死拒抚之尤爲功也贼以抚谩登以抚谩莱且以抚谩中朝而独不能谩公公死之后驯至于侮明诏戕命使而莱卒坚守不下公以死持之也故曰其功在莱登之抚疆吏主之莱之抚中朝主之公之拒抚非拒贼也而拒中朝也拒求抚之贼易拒主抚之中朝难以死拒贼易以必死拒中朝难故曰其功在社稷呜唿斯其故难言之矣公爲人孝友廉洁正直忠厚矜细行勤小物和不狥人介不絶俗盖质有其文彬彬名实之君子也爲吏去觚角绌雕琢有所施设机张键闭往往能出人蓟门军索饷围抚院于遵化公单骑驰入隂部署夷丁标兵分营四门按兵不动登城而唿曰给三月粮趣归守信地否将击汝衆声如雷薨然而散其沈几应变类此而惜其所就之止于此也公殁时六十有一妻黄氏累封夫人子五人同贞恩贡生袭锦衣衞西司房理刑副千戸有贞益贞济贞复贞俱庠生女一字谭某崇祯七年十二月二日葬于曹家湖之阡在海盐县西三十里公宰邑考文所取士多以文章风节着周忠介顺昌方御史震孺宫谕拱干其尤也于是同贞属宫谕件系事蹟爲行状而介御史以乞余铭铭曰羯奴外讧王略中否专城失守列郡风靡婪婪孔贼闲衅反戈月晕重围雷轰专车援孤蚍蜉控絶虎豹誓命沈城碎首飞礮公虽陨节莱完登复虚危之壄四履如幅辽西畿东朔马纵横金柝罢击和门不扄禡牙树纛孰非臣子委而去之如脱敝屣公碎一身以奠全齐使知国邑重于命躯帝庸劝节峻逼台司逃臣骨惊志士髪植享祀有严鄕梦不假睢阳庙中雒阳城下忠表汗竹烈光羽林斲石幽竁永质古今南京大理寺评事张君墓志铭崇祯壬午四月闯贼再围汴城五阅月不解张君以南评事里居分守北城倾家以给守者民皆愿爲君死秋尽黄河水大至挟霖雨灌城越三日贼游骑入之君犹效死不去贼怒挥刃堕水中其子宁生乘船来援乃得出十月初九日创甚卒于封丘之寓馆享年六十有五十一月十六日渴葬于城西三里河之新茔宁生避难南奔持宗伯孟津公之书哭而谒铭于余呜唿今天下士气竭臣节靡逃亡俘虏相视以爲固然顷者荆襄陷没持斧之使俛首臣服夹侍而先马又见告矣当此之时有如张君者唱明君臣大义技柱于重围絶地之中洪水浸之而不惊白刃临之而不慑使天下士大夫相朂以致命遂志无委辟之患难无倖生之臣子所以劝忠孝而励顽顿者可谓至矣吾将取以爲臣鹄焉其忍不志而铭之乎君讳如兰字子馨其先山西沁水人也高祖锐弘治中爲开封府推官因家焉锐生舜臣舜臣生电电生尚德尚德徙睢州君之父也君之姑嫁孙中丞中丞爱君夙惠俾从其姓补博士弟子员弱冠举鄕试久之不第署封丘敎谕知同官冨平二县迁南京大理寺评事覃恩请勑命始复张姓君爲政洁廉慈爱疆力耆事在同官建重关以扼虏筑石堤以捍城人至今頼之冨平簪笔吏千余人囊槖盘㸦通轻侠倾京师君壹切案治相传勑莫敢犯逋赋益起咸宁爲冡宰依倚逆奄修怨于旧宰冨平公君力持之政声借甚仅量移南评事复坐除名咸宁螫之也咸宁败奉诏以原官起用而君遂不复出家食十五年而终君自少至老读书强学朱黄二毫不省去手手钞经史别集说家之书至数百卷好法帖古印断碣残章搜访于崩厓古冡榛莽煨烬之中考点画辨欵识今之赵明诚吾子行也有亭圃在改台繁圃闲与词人张林宗阮大冲饮酒射猎登高赋诗极望平芜叹杜甫高李之不可作盖君之爲人不独其孝友忠义凛然大节而倜傥博达中原豪侠亦未有能先之者呜唿已矣可胜叹哉君娶雷氏王氏生三子曰宁生㳟生保哥宁生爲国子生以城守有功题叙礧砢有志节称爲君子者也宁生之来也余与之坐而问曰君所着书及金石录犹有存乎泣曰皆问诸水濵矣王孙西亭竹居父子藏书及王损仲之彜鼎犹存乎曰尽矣问张林宗阮太冲曰林宗尽室以茷渡筏絓于屋角覆焉太冲漂浮遇大树入于其腹藁而死呜唿中州数百年文物与儒雅风流一旦俱尽其不独爲君悲而已也铭曰汴京城阙兮再困重围河伯不仁兮相其淫威矫矫张君兮誓死自持河身可徙兮我心不移佳城郁郁兮大河之湄沧桑陵谷兮刻此铭诗牧斋初学集牧斋初学集卷第五十二牧斋初学集卷第五十二墓志铭三兵部右侍郞孙公墓志铭崇祯十一年十月奴酋犯蓟鎭天子命推择廷臣有才望者胜枢贰之任于是潼关孙公繇大理寺丞擢兵部右侍郞拜命之日庐儿戍卒靡不㦸手相贺甫一月无疾而卒年四十有八十一月之三十日也公之弟必茂奉丧归秦以次年十二月二十四日葬公于先茔撰次行状走使四千里属余志其墓呜唿今天下最急才者有二曰铨事也兵事也公于二者皆有专才皆将试于用矣而不得竟爲可叹也公举万历丙辰科进士繇戸礼二部郞擢吏部佐冡宰赵忠毅公澄汰仕路一日而徙诸淸郞之淹久者棊置铨司北则刘廷谏南则程国祥闽则邹维琏朝着歙然改观而小人多所不便比奄以逐赵公未几公讁去再奉严谴除名及公再起长垣爲冡宰小人倚爲窟穴公偘偘举其职不少假易小人比长垣以计典中公又左迁以去公廉辨彊直人才物论储偫于胸中有万历初名选郎之遗风再起再谪不得竟其志而铨事亦不可爲矣公居潼华闲谙识阨塞要害通知其豪杰流贼之起也公以山西司按察司经历量移南祠部请急里居建议设重鎭以扼关秦贼不出豫贼不入挈缾口而壅之寇可尽也鄕人恤其私以劳师动衆柅之寇自是渡渑池而西莫可禁御矣假满还畱都途出柘城归德遇寇设守皆恃以无恐在归德也贼溃堤而入数十骑薄城引弓诟骂城中兇惧公曰此欺我无兵也令傔从环射之贼中伤逬散登陴者始有固志贼旣退人皆谓公知兵可办贼也贼逼江浦公守石城门叅赞范公移咨假公署职方以备非尝其倚重如此久之迁南吏部考功司郞中升尚寳司丞转理丞旣任枢贰谓虏悬军深入我援兵巳十三万当扼险邀击聚而殱之无借口老谋持重以成南下之势蚤夜唿愤莫有应者盛气结轖强阳暴亡竟用是死而人徒知其以勤死而巳公之父给谏公以危言谠论不容于朝公少而与闻国论有澄淸天下之志虽在郞署小人以党魁目之逆奄诛僇朝士皆公所雅故锒珰过关门者仓皇出饯畱连涕泣奄闻而恶之欲杀公而未果也及朝政更易奄余党仍用事公所与同志汲引者卖公以媚长垣久之遂取大位而公犹滞散寮每叹曰程郞之纶扉不如刘郞之缧绁也吾陆沉于此有余荣矣公生平连蹇仕宦实以党论之故比天子知公且大用矣而一昔彊死呜唿此亦党人爲之乎抑亦党人之䋄所不能尽而天爲之殄瘁乎其尤可悲也巳公爲人孝友忠信诚心质行信于士大夫而与被于孤寡茕独周恤振救死生急难多人所不知事继母抚孤稚皆非人情所恒有者公殁而必茂丧之如父撰公行状别白邪正是非一无所鲠避盖家庭闲风义如此此亦可以观公矣公讳必显字克孝先世自淛之余姚徙秦数传居潼关祖讳承光选贡知沔县父讳振基戸科给事中外转山东佥事今上覃恩赠奉政大夫改京衔母覃曁前母刘俱封宜人继母贾封太宜人盖异数也妻张氏继妻景氏皆无子以必茂之子士骧爲后一女适朝邑周雯余辱交于公二十余年戊寅之秋执手邸舍悲余之䝉难而伤其不能相明也公方骎骎向用若有闵默不自得者徒以余故也其何忍不铭铭曰太华削成兮潼关屹然是生伟人兮枝柱金天河流奔腾兮冲关却阻展如之人兮排奡龃龉是父是子兮兆域相望元气熊熊兮浮薄华阳河水南流兮潼水东廻千秋万世兮孰塞我悲嘉议大夫南京工部右侍郞叶公墓志铭万历中东林之君子退而讲学海内负淸名者争相引重而党人则深恶其轧巳闲执其一二瑕疵者以相诋谰指淸议爲横议隂䕶其所抉讁之人以箝天下之口甲寅乙卯之闲其说始大炽叶公官南太仆抗疏辟之以谓决裂国论败坏人心莫此爲甚当是时言者方雄唱雌和引绳批根公眇然孤踪忽发谠议羣惊且恚聚族而攻公公不激不随端坐而肆应之且累疏乞归言者卒无以胜公神熹之际东林之与党论迭相胜负然公之言卒未尝不胜其故何哉呜唿公之所以胜者盖有所以爲公者在也公讳茂才字叅之其先世自吴江徙居无钖高祖讳昌曾祖讳芮祖讳谟世有濳德谟生联娶许氏而生公公靣目淸削不苟訾笑体骨稜层若出衣表自爲诸生见者巳改容异焉举万历巳丑进士选刑部主事念父老改南京工部榷关芜湖尽革它税不名一钱胥吏以尝例爲请公爲俚语诃之曰勿多言左右排列金刚台我不动矣巳事上羡金数千奏疏曰久旱而得通故有羡金请不爲例且进羡非臣志也神庙叹嘉赐白金松布以旌异焉改吏部郞中再请告归久之起礼部郞中历陞尚宝司司丞少鄕南京大理寺丞南京太仆寺少卿始一出家居十五年矣又七年起大仆寺少卿改太尝寺少卿皆不赴陞南京工部右侍郞甫三月请致仕公仕宦强半在南什九在告布衣蔬食食淡攻苦有堂三楹不施丹雘安人老矣躬亲纺织靑灯白髪荧荧丙夜其肥遯苦节虽小夫稚子无闲言也当言官与公爲难盛气奋笔争欲有加于公问影吠声描头畵角巳不遗余力然终不能毁公之廉以爲贪而訾公之恬以爲躁至于今衡门如故子姓萧然虽夙昔操戈向公者未尝不闻其风而感读其书而思望其室庐而低徊不能置也呜唿此吾所谓有所以爲公者也公生平学问躬行实践信心爲巳感民彞痛国是是是非非如风樯弦矢触而必发岂有意与党人争胜负哉天启中阉祸将作急流勇退优游终老高忠宪之殉难也慷慨急难以免其子缇骑逻卒交迹于道不少鲠避人始知公非以智免也孔子曰吾未见刚者又曰仁者必有勇其公之谓与公卒于崇祯二年六月十七日享年七十有二安人华氏卒于天启四年二月二十六日享年六十有八公性笃孝自营生圹于江隂马鎭先人之穴左没后之五年十月与安人合葬焉安人生子继武九岁而殇生一女嫁秦雷震侧室胡氏生二女嫁孙竑禾薛宪伯公之卒也其嗣子继斌光辅得请赐祭葬乃属职方华君允诚爲状而谒铭于余华君学行卓然称爲公后进者也其状公爲信铭曰居官三十年泊然儒素阅世七十年浑然赤子夫人不言直哉如矢角巾东归虚堂隐几颢然眞气没而不死我鑱铭诗用励顽鄙山东兖州府滕县知县特赠太仆寺少卿姬公墓志铭天启二年五月白莲贼陷滕县知县事姬公死之九月贼平公之父收尸反葬盖六月而后殓抚臣赵彦上其事诏赠太仆寺少卿有司立祠春秋祭祀给其父母诰命䕃一子入监四年二月归葬于州西郭之北后十四年崇祯戊寅任子琨官刑部河南司主事奉熹宗朝诏令所司覆奏简牍及黄谕德景昉所撰行状谒谦益于请室而请志其墓谨按公讳文胤字士昌西安府华州人也生于万历壬午之三月癸卯以春秋举于鄕六上春官乃以禄养谒选年四十有二其莅滕壬戌四月下旬也奔走叅谒未遑视事居三日而难作当是时滕民什九从贼公徒步呌号从兵登陴不满三百人比贼至才数十人耳问民何以从贼则曰祸繇董二董二者延绥巡抚某之子也公登城唿贼而告之曰若等皆吾民以董二故铤而走贼吾执董二穷治其罪以伸若冤而赦若等复爲良民其可乎公长身赤靣须髥奋张两门牙如施丹雘乗墉大唿声殷殷动楼橹贼望见以爲神人讙唿罗拜俄而箭发于西隅二贼毙焉视之则延绥沙柳簳也贼愤盈肉薄而上遂不可御五月之十八日也公绯衣坐堂上嚼齿骂贼贼前搏公裂其冠裳以银铛锁之公大骂胡不速杀我贼顾不忍越三日不食贼劝之食不可劝之去又不可爲诗八章书于屋壁以县印遗状付门子魏显炤僮守务北向再拜自缢而死二十一日之夕也显炤乞棺于贼不许乞布裹尸许之遂瘗于官署之池侧公父所从收公尸也贼考掠显炤索印显炤以印予父国臣以遗状予妻之父高登士及守务反而骂贼死之诏䘏公也幷録显炤守务复其家而董二者城陷遁去其后卒以贿免呜唿公以视事三日之官守巷无居人之邑率数十孑遗之民抗数万方张之寇城之未陷也可以去而弗去贼之劝行也可以走而弗走绝百可倖生之涂而定一死无复之之计用以明示天下后世无破城不死之县令无陷贼不死之臣子公之自处审矣致命遂志忠也无沗所生孝也明耻敎战仁也是公之三大节也熹庙之诏亦有三善焉旌不踰时也功不滥叙也䘏不下遗也终天启之世莲妖灭蜀寇平而奴孽不内躏者复滕之赏足以劝也若董二之佚罚则有司之过也余故牵连书之无使其求名不得焉尔公世爲华州人曾祖讳伸祖讳夏皆有隐德父讳箓增广生员倜傥负大节有声关中先后娶四妇生五男子三女子与公皆异母而同仁均爱家门无闲人以爲难公妻杜氏生三子长琨次瑅次璟琨服官廉辨慷慨厉节能继公之志者也铭曰公逾弱冠兮初歌鹿鸣梦一伟人兮绯袍靣頳曰余同姓兮周之宗盟要公汴桥兮前期却迎公之之滕兮汴冰砯砰瞻彼季路兮庙貌孔明高冠佩剑兮俨如平生廻车伏轼兮流涕怔营曾未信宿兮寇盗抢攘食焉不辟兮死而结缨天卑完节兮如射隽正季冬赠梦兮叶彼大贞匪妖匪噩兮受命穆淸天门詄荡兮乗风上征扈从先皇兮雷车霓旌蚩尤前驱兮玄武后行馘奴盪宼兮汛扫欃枪报命帝所兮旗旐央央河渭抱萦兮太华削成高坟岿然兮配此令名忠臣孝子兮请视斯铭文林郞陜西道监察御史李君墓志铭崇祯初谦益以与枚卜被讦天子下法司杂治法司覆验淛闱成案再三考谳具如前状条奏以闻訏者惭且恚遂幷攻法司其势张甚于是陜西道监察御史李君上言谦益无罪所司爲国家执法不肯傅致反受诬诋䜛夫高张欲以一手障天无人臣礼反覆数千言其言直其指平夫巳氏抵谰放恣亦口噤无以答君疏出而国论益大定嗟乎国论亦何尝之有然而有可恃者恃夫予我者之必爲君子而阨我者之必爲小人也夫巳之贤不肖不可知而人之爲君子小人如黑白之不可假以不可知之贤不肖而取征于不可假之君子小人则是非邪正不待后世而已明矣若李君者吾所谓君子而可征者也君讳柄字汝谦曾祖讳英祖讳满父讳承式嘉靖丙辰进士历官福建左布政自大同徙家江都遂占籍焉生子九人举进士者三举乡书者一其长子辽东巡抚兵部侍郞讳植而君其第四子也举天启壬戌进士选中书舍人秩满选授御史奉命巡视厰库查刷光禄巡按浙江云南卒于官君乡举二十余年中舍六年廉靖闲止有大人长德之目及爲御史所至益着声绩厰库之役巡视者多所连染商人独交口颂君上爲叹异焉淛西海塘坏亲乗小艓掀舞洪涛飓风中估计工作省费十余万塘成陞俸一级云南加派羡粮不报大农者数万君下车一切釐革普酋爲心折焉乃飞檄晓谕祸福酋俛首就抚此君之历官其大事可记者也君家世居云中布政公在职方议复朶颜三卫而巡抚公请复旧辽阳皆国家大计不幸中格方奴揷交警君论战抚机宜纠劾宣大将帅旬月闲条议数上且言臣父兄生长塞上习知边事灼见利害故敢爲明主别白言之盖君自爲诸生则巳讲求兵农盐铁晓畼经国之务其建白边事意欲求以自试卒父兄未竟之业而止于优诏报闻而巳此君之有大志而未遂者也最君之生平其家居也父党称其孝鄕里称其修交友称其信其服官也天子知其廉朝廷推其能台省服其平其卒官而归也滇民道祭过车而普酋亦抚膺恸哭其诚信于蛮夷如此其他可知也呜唿君之爲君子也斯可谓信而有征矣其在言路未尝苛求一人未尝毛举一事其于余又非有部党之谊雅故之好而慨然公正发愤千载而下读君之奏疏知君之爲君子而因以知君之所弹治者爲小人以余之不肖亦或有追而惜之者岂非厚幸哉今君之子以余之获援于君以谓非君之所鄙夷也俾志其墓余方恃君以征于后而君之子顾欲恃予以征君则又岂不过哉君卒于崇祯五年十月十九日年六十有九妻高氏孝敬慈祥相其夫爲淸白吏称女师焉卒于崇祯四年十月年六十有九子六人元素元介皆国子生次元聘元瑞元觐元翰女三人某年某月合葬于白阳山之新阡铭曰水则有坊帛则有幅凡今之人云胡不淑猗嗟李君束修自牧有物有恒式金式玉国有烦言浮石沉木障彼狂澜奋我简牍夫人不言百世所瞩悠悠靑史我以君卜吏科给事中赠太尝寺少卿侯君墓志铭天启七年正月吏科给事中嘉定侯君卒于家年五十有九明年其子南京兵部武选司主事峒曾奏疏曰臣之先臣震旸以狂直得罪先朝幸遇陛下卽位复官谏垣而先臣巳不待矣先臣触忤权倖持忠入地得比死事诸臣其沐霈恩死且不朽于是天子褒君素着忠谠特赠太尝寺少卿又二年将葬峒曾次君之生平爲状泣而请于余曰愿有述也余与君同年进士同事熹庙后先同被谴逐其知君爲深呜唿党论之相持也自万历之末蕴崇沸腾以迄天启元二之闲君居恒惄然心忧谓其祸与国家相终始誓欲以其身爲榰柱旣入谏垣论三案论经抚以谓当斩除葛藤别白功罪其言明白正大举朝韪之亡何而事益难言矣当国论之殷也士大夫坚垒不相下若䑕之鬪于穴也久之羣小知公论不可胜折而入于中官阿姆若䑕之伏于社而食于角也言者或不知知者又或不言而君独早知而极言之客氏之再入也君请收回成命以勾结奸阉倾危椒寝爲言奉严㫖切贵其后一疏紏劾四辅暴白逆奄搆杀旧司礼王安事尤切中忌讳而君又抗章再上得罪然后已当是时逆阉犹未炽君先事察其机牙摘发其所与钩连者君去三载而祸大作刋章录牒糜烂朝野君以病且死慬而获免今天子愼惜名器独于君赠䘏不少吝其亦曲突徙薪之忠有鉴于圣心矣乎君虽死奚憾哉君之少也从其母育于外氏稍长侍其祖宦游蕲黄湖湘闲暴露跋涉良苦故虽生长世家无纨袴子弟之容君之祖父皆倜傥好施不事生产相继捐馆舍而君久困公车送往事居衣食百须经营黾勉备所不堪君之更事练智疆力忍訽亦赖此也释进士褐爲行人驰驱楚粤数万里单车匹马不扰厨传曰此亦使职也爲给事中巡视皇城曁巡靑多与内侍镌谯所执奏多寝阁不下闲居休沐輙讨论军国大计或语及人才国恤则蹙然如不终日盖君之大志欲以虚公正直爲国家塞朋党之议救淸流之祸其稍闲则修复畿辅水田及吴淞水利讲求数百年利病以康天下而遭时龃龉万不一试徒以谏官自见而巳君孝性笃至其父深念之至爲诗以示子孙其爲人质厚沉深不苟訾笑与人交能爲人尽宾筵客座谈䜩欵洽闻人死丧急难之故必爲之侧席而坐嗟咨叹息坐客皆爲不懽君之爲劳人志士连蹇坎轲其骨相或亦应此而君子知其必有后也君讳震旸字得一祖讳某福建布政使司右叅政父讳某明经岁贡赠吏科给事中母陈氏封太孺人妻龚氏广东布政钖爵之女生三子长峒曾也次曰岷曾岐曾岷曾早死而岐曾犹未仕人皆以爲国士女四人崇祯四年十二月葬于圆海沙之祖茔君父祔祖葬于穆而君葬于次昭不敢与穆齿礼也铭曰君尝涉风桅倾檝覆啸唿掀帆指血渗漉长年赖君以脱鱼腹及乎登朝波涛粘天剸蛟驱鳄冐没九渊事虽不克能以身旋遡君之生蹇始坎终死遇涣恩天晶日融吁其悲矣铭此幽宫直隷河闲府儒学训导刘君墓志铭崇祯十一年十二月三十日奴兵陷吴桥训导刘君廷训死之其子尔成以其丧归葬奉其叔吏部郞中廷谏所撰行状再拜稽颡属先友武进恽厥初寓尝三千里谒铭于余谨按君字式伯顺天府通州人也祖讳钓不仕父讳某某赠刑部主事母王氏赠安人以岁贡谒选得官奴之掠畿南也县令谋弃城走君要止之率衆以守凡三月奴偏军尝我輙引去巳而尽锐力攻令缒城遁去君入学舍麾其妾趣去我将上死属其稚孙于所善僧隆贵介而趋南城誓守者曰守死逃亦死曷若守死爲满城忠义鬼乎守者噭然而哭曰愿爲公死守三日夜城三隅扰乱独南城晏然奴肉薄而登如墻引射矢注衣甲血朱殷穴胸而出濡缕属于屦君犹强自力束胸拒战连中六矢乃仆踰月其子发棺更歛靣如生须髥奕奕奋举丧之归也诸生及闾左数百家道哭过车儿僮佣保皆剪𥿄买浆以奠君兄弟博文矫行自相师友吏部偘偘爲世名臣君老于明经亦卒用殉节显吏部称君读书盘山诸生以其闲借草坐语君吾伊自如口喃喃如梦寱诸生故呌呶大声属其耳若弗闻也与人交无贵贱贤愚少长处之油油然好谈人善衡抵掌嚏唾喷溢頥颊否则瞪目顾视一言错误靣赤坟起归自刻责惭其人者累日遡君之生平乐易朴诚谨畏人也其临大节倜傥自力如此君之殁也享年六十有五娶唐氏继室以张氏王氏子尔成郡诸生孙二人曰坦增增卽所属僧者也未知其存否于是君之子葬君也渴人谓宜需国家之愍纶以庀大葬而不克待也呜唿古之人主于其臣之死事也得其尸而襚之道而哭之引而亲推之或吊其妻或养其子可谓备礼矣士以死国爲市君以死士爲饵士之自待与夫君之待士也不巳薄乎君守师儒之官无民社之寄致命遂志自办一死而巳向令回翔身后糜烂七尺以博半通之纶此所谓左手据图右手刎其颈者也而谓君爲之乎以学官死以士礼葬传不资船轝窆不费钱物于其致身之初志庶可以无憾君之自待与国家之待君殆可谓两得矣君之子其知之矣余旣爲之志于其铭也变而爲招魂之辞以哀之曰胡尘压兮城堞隳霹雳车兮声殷雷纶巾铠兮缝衣甲流矢攒兮短兵接矢洞胸兮镞贯肠膏涂裆兮血渍裳登空同兮緤我马云㝠㝠兮绝辔之野䰟不归兮威灵怒抚箕尾兮鸣河鼓幽都广莫兮䰟归来蚩尤彗兮玄武旗篾束腰兮革裹尸犀轩直盖兮非我须夫人兮自有美子荪何爲兮独愁余梁山嶞兮潞沙纡长终古兮安汝居陜西延安府延长县知县郝府君墓志铭崇祯丁丑新城张果中访余请室爲我称郝君万曰君万之父爲延长令处流贼巢穴中贼营蔓延数百里上覆飞鸟延长公之官君万帕首袴褶负弓矢前驱以鞭梢扣垒门大唿曰我覇州举子郝杰也从父之官过而假道于若若许我幸甚不然则我无以见我父请先死于此以颈血溅虎落矣贼酋壮其言许之君万顾旁贼曰我马痡矣趣秣我马又曰饥甚趣饭饭我贼爲进酒食飮㗖如流食已鼾睡鼻息撼壁垒已而公至羣贼狰狞髪植公端坐箯舆中平视指挥驺从伍伯如也贼益异之相与传送之他垒过数垒贼酋有介马而驰者君万跃马及之贼笑曰能骑是乎卽以与公君万跃上贼马挟巳马而驰所过贼垒见所乗马皆辟易辟道莫敢谁何矣君万出入贼中熟识酋长部落具知其营垒行阵坚瑕虚实贼环攻延长不胜谍知设守者假道举子也遂逡巡引去果中奇士也余心识其言明年戊寅余出狱君万过邸舍余爲道果中云云君万曰主臣有之非杰之能也吾父之之官也卖千金之产以行单车叱驭克日就道父旣以身许国矣杰敢爱死乎孤城斗大墟落无人烟贼设长围困我微吾父忠诚感激父老子弟效死弗去杰能伸两臂捍贼乎围旣解冐雨循城堕而折脇移病归数月城遂陷延人至今尸祝吾父也杰何庸之有余叹曰有是父斯有是子果中之言征矣公家居六年脇病寝剧今年七月二十四日年五十九卒于家君万将奔丧卜葬撰次事状属其友杨主事希孔拜而谒铭于余按状公讳鸿猷字勋甫先世自秦徙覇州父讳智轻财好施以能成其志事继母如母抚兄之遗孤女如巳女鄕之称孝友者归焉娶于王生四子俊杰位佺俊佺皆早世杰则君万举丁丑进士今官太尝寺博士公器资杰出少读左国班马南华鸿烈之书作爲制义飈发泉流北方之学者未能或之先也年三十登贤书晚而与君万偕入鏁院君万旣登第课其孙惟讷日移漏仆方吮毫覃思公巳落笔尽数𥿄抚而叹曰竖子遂先我着鞭阿婆虽老大犹堪压倒三五少年也其倜傥坚强老而自负如此铭曰幽都北极野惟崆峒角立精悍是生俊雄贼避单车民保穷髪风施鄜延气厉㪍碣勤官屯膏死事质㝠哲人乗箕孝子见星海抱岳廻戴斗之下我铭幽竁与此终古齐孝廉墓志铭齐君讳国玺字符卿其先自汉平敬侯受居高阳曾祖讳能赠征仕郞祖讳敬才四川都司断事赠承德郞父讳养蒙文华殿中书舍人擢戸部江西司主事母许氏封安人君少有夙惠弱不好弄孙仲子楚惟以尚书敎授爲大师楚惟者吾师高阳公之子而齐君之姑之夫也君负笈从楚惟游括羽镞砺益宏肆于文词今元辅绵竹公从其兄游高阳之门君与之驰骋上下不少退次而同县李文敏公在史舘亟以英妙目君年三十得恶疾卧蓐三年舆疾试京兆輙得隽明年试礼部疾甚不能自力乃罢归未几而卒崇祯元年之三月也年三十有四妻韩氏两浙运使作楫之女生二子煜与煌也旣葬之十年煜巳爲诸生有声以其姻家蒋戸部范化所着状谒铭于余状称君内行淳至奔其祖之丧四百里见星而行不言不食抚棺恸哭絶而复甦家本素封与朋友交补衣蔬食如后门寒素盖士之孝友壹行怀仁藴义者也而以一举子病天岂不悲哉呜唿高阳之门海内之雄俊集焉余犬马之齿长故弟畜楚惟而文敏绵竹皆以一饭先予而君又爲楚惟之弟子盖高阳之门长则逊余而少则推君也十余年以来文敏以故相爲先朝旧臣绵竹新在日月之际而君巳前死余则幽忧穷蹙祈死而不死盖少而不遇者莫如君而老而不遇者莫如余也今吾师岿然若鲁灵光楚惟兄弟鄂柎竞爽余乃执笔志君之墓然供文字之役不巳恧乎岂吾师之门固亦如许商之四科郑玄之薄官阀而君之子不以我爲老耄而舍我乎抑亦君之札瘥夭折爲天所奇左非世之卓荦偏人固不足以表其幽而抒其愤乎不然则或者君赋命之穷及其枯骨墓中之片石犹不获徼惠于演纶画诏者以耀泉壤而固以属余也斯其可悲也巳铭曰此子也才余爲之铭可以不死有子而孝谒余爲铭斯爲有子高河汤汤佳城儗儗有光如虹长映箕尾博野王秀才墓志铭秀才王姓不知其名博野人王敎官之第三子也娶吾师髙阳公侧室之女崇祯戊寅吾师阖门死虏秀才亦死焉高阳公之长子铨以高苑令奔丧归渴葬以俟天子之恩命哀其妹之早寡慬而不死也属余志其夫之葬铨之言曰秀才之世父讳兴与先君同举于鄕吾弟含之岳翁也秀才又娶吾妹两家盖世爲婚姻其爲人悛悛退让攻苦力学不以家门炫耀鄕里生于万历戊午死时年二十有一数生子而殇遂无后吾妹茕茕寡妇秀才之介弟磨牙相吞噬赖上官保全之耳得吾子之一言以葬其夫未亡人实借鎭抚焉子其无辞呜唿志其墓不知其人叙其人不知其名古未有也虽然吾师之子孙接踵而死虏者河岳其相而钟吕其音皆雄骏奇伟人也秀才爲吾师之壻相与掉鞅词塲颉颃下上知其器资俶傥非庸庸佼佼者也吾师之阖门乗城而死转战而死巾帼襁褓而死靡不裹创飮血握拳裂眦秀才之死我知其非望风逃遁引颈而就刃者也秀才死矣进而陪吾师之后乗登顿九天廻翔帝所退而与诸子相从英䰟灏气乗雷载云匽薄字宙之闲秀才虽死犹不死也余老且衰矣藁项黄馘视息田闲使吾师含歛之事愍䘏之典仅託于殿师之夙沙骖乗之同子不能扣阍诣阙以片言自效于师门余之生曾不若秀才之死也巳狥铨之请爲之志以慰其妹之思而又作招䰟之词以相其哀铭曰天门闭兮九坑痯墨水沸兮白沟断甲耀日兮城压云虏肉薄兮士争先隳斗极兮裂天鼓列星从兮陨如雨戈摏喉兮矢穴肠膏生燐兮骨负霜结余冠兮整余带须龙辀兮云之际从公子兮挟鬼雄怒风悲兮啸雨灵䰟归徕兮反故居祝背招兮妇爲尸靑春谢兮白日短兰膏明兮长夜遟祀国殇兮陈浩倡灵娱乐兮听歌诗牧斋初学集卷第五十二牧斋初学集牧斋初学集卷第五十三牧斋初学集卷第五十三墓志铭四山东靑登莱海防督饷布政使司右叅政赠太仆寺卿谭公墓志铭天启元年登莱阙监军道谭公以才望推用公至则西兵閧于登淮兵譟于莱和门昼扄邑屋汹骇公责鎭臣沈有容曰抚方杜门谢事而鎭纵兵譁抚抚之祸不可知鎭则何以自解乎有容惧乃传箭禁戢捕获其戎首衆少定公曰登城斗大聚卒四万月费一万五千余金军无见粮嚣唿闲作卽少定亦隔日疟耳欲保登莱非散兵不可乃建议请于朝曰登莱海浅多礁石舟难载骑奴必不渡亦不能渡击奴此地断无用此兵断不能养此兵登莱之民亦断不能与江淮之兵相安于无事方今辽事败坏召募金钱俱投沧海不得独爲江淮惜募金倘变生不测更大费金钱以收拾登莱惜费而费滋多悔无及矣乃以出海无期践更抽替未一月客兵去者过半登莱之民帖然而兵不知其被汰也自奴酋发难建三方布置之局开镇登莱议者以用海爲名而坐请益兵独公之论能如此岛帅毛文龙自诡能捣巢制虏多馘辽人首以当虏或毒辽人之舌购译者指爲奴俘公廉得之系之宻室与飮食旬日舌药甦能自言被俘状覈实而纵之海外俘级日侈交关逆奄魏忠贤张大其事觊觎封爵公坚持之弗与勘覆岛帅益骄搆内㫖得举刺文吏造蜚语中管饷同知翟栋缇骑突至械翟于公座公叹曰以我故累廉吏而不能救何以生爲愤懑不食呕血数升顿致羸疾亡何遂不起嗟乎用海以扼奴用岛以掣奴疆埸之虚名也糜物力以奉骄卒竭功赏以易伪俘国家之实祸也世之谋国者以虚名则相蒙而不疑以实祸则相沿而不悔如公之蚤见梗立卓然而不回者几人哉公没五年而岛帅以矫伪被僇迄于今二十年登莱之舟师未闻以一苇涉海公之言至是而大验然而公之死者巳不可复作而辽事终不可爲矣呜唿其可叹也巳公讳昌言字圣兪万历甲午举鄕试第一辛丑举进士知苏州尝熟县改徽州婺源县外艰服阕补眞定栾城县陞南京兵部职方司主事转车驾司员外陞郞中内艰服阕入爲兵部车驾司郞中出爲福建提学叅议以山东布政司右叅政爲靑登莱海防督饷监军天启五年三月十四日卒于官年五十有五今上御极其子贞默贞和相继陈请上念公以死勤事追赠太仆寺卿赐祭葬䕃一子盖异数也公三爲令计口食俸斋厨萧然摘奸伏养小弱省供亿裁赎锾淸明惠和所在治理尝熟五年编徭有不承者出片𥿄与之曰若果无田无赀不应役者以此𥿄自榜于区中吾不汝禁也皆逡巡首服而去婺源有争山之讼鬬杀不解公封山着禁有凿石镕灰者罚无赦而两家之讼息开江湾金竺岭以避芙蓉五岭之险烝徒讴歌唿爲谭公岭栾城荒祲民逋盗发公给买官牛躬督垦辟凿井灌漑履亩耨获流亡复归盗贼衰止栾驿支八省公枝柱势要爬搔假冒中贵人进御沿途绎骚抵栾戒傔从曰勿犯此彊项令也在南兵部不以闲曹少自假易在北驾部抗论四路出师必败闻者咸缩颈旣而皆服督闽学甲乙殿最凛如神明不发私书事竣以尺蹏侑原函归之闽人謡曰来一封去两封以爲不信视邮筒公之爲吏淸素方梗独立行意茂着风绩皆此类也性沈毅能剸割大事纠纷变故应手立断机张理解非凡所知南中骤更钱法日中罢市蜂拥衢路丁司空道遇之停车下揖衆益汹汹薄暮公勑职方逻卒持白棓列炬而出缚首恶数人传唿与大杖一瞚而散无敢顾视者福藩之国诏需马快船五百艘船尚舣通湾待其归修艌复往水涸冰坚必不能赴而来春之国之期将复以王舟不具爲词且有后命司马仰屋咄咄计无所出公建议急檄止通湾船勿动遣官就彼修艌计往返工费略足相当旬月而报完舟楫巳具则之国无愆期之虑矣司马如其言事遂竣藩封大典举朝舌敝心呕慬而得之者微公建议其不以迁延籍口者几希公之功与伏蒲廷诤者竝矣潍令与辽将相搆令谬以辽兵叛闻东抚仓皇上疏檄登兵会勦登营多辽人偶语籍籍公大言曰辽将吾将辽民吾民也谁敢言发兵者卽入营握辽鎭李性忠手令飞箭谕潍营趣遣三骑往将士皆感泣听命东抚蒙几激大变頼公一言而定岛帅索勦饷二十万诏令汰登兵那其饷以给发公曰饷可卒那兵可卒汰乎此窘我也兵之汰久矣饷无庸那也一月内足那饷之数而登无汰兵之扰公在登以精勤䇿应援以恩信结将士散江淮乌集之师辑辽左伏之衆数定祸乱不动声气始终以东江进兵爲局直斥岛帅爲登寇不惜身试其毒而岛帅亦严惮公逆自引避登人谓无公必无登莱信也公爲人疏通乐易朴诚简憺与人语倾倒输写咳唾时拂人頥颊端居深念焚香读书其中湛如也通籍二十五年先世薄田敝庐一无所增益朝鲜李倧弑其主介岛帅携重赂以请于朝故事使舟从登上公斥而拒之乃迂道繇天津卒之日床头文籍封识宛然箱箧空虚不加锁鐍含歛时如道旁僧舍士庶纵观街号巷哭靡不啧啧称眞廉吏也谭之先出于山隂永乐闲徙嘉兴曾祖讳起凤祖讳可贤太学生选授通判父讳守范赠福建提学叅议娶严氏封淑人斋庄淑顺具有仪法佐公以廉辨起家后公八年卒生子六人贞默进士工部虞衡司主事贞和贡生以䕃入太学贞易庠生贞良以五经中崇祯壬午鄕试贞硕中天启辛酉乡试贞竑庠生女三人孙男十六人女十二人葬于白苎都一阳圩之新阡严淑人袝焉葬之后十八年贞默谒余请铭公令尝熟时余爲书生揖余而语曰吴中士大夫田连阡陌受请寄避繇役贻累闾里身殁而子孙爲流佣者多矣君他日必自表异以风厉流俗余尝过公之里访问其素风然后知公之所以朂余者盖信而有征也贞默嶷然负经世之器吾畏友也铭何敢辞铭曰公才有余其志则窒拮据棘手酸辛呕血公文甚富而家则贫冰稜玉尺称其爲人士归赤诚吏絶瑕谪眞气澒洞归返大宅书䇿纳棺帝命不假掩诗于幽以告来者湖广提刑按察司副使许府君墓志铭府君讳成器字道甫许之族出于高阳唐亡远孙儒自雍入江南儒孙规羇旅宣歙闲遂家宣州语在王介甫许氏世谱祖万相知巫山县父某举进士河南按察司副使母某氏君年十四河南公守职方阅视宁夏属君居守邸舍君携幞被宿于周庐边帅夜囊金扣门君唿庐儿列炬火䦱门而叱之曰趣负去不去将絷汝河南公叹曰儿他日亦廉吏也河南公没哀毁几灭性终丧举应天鄕试数试春官不第署尝熟县教谕君爲诸生从宁国守旴江罗公讲学尊其所闻以敎邑之子弟抠衣升堂颂礼雝肃孝秀竞劝榎楚废弛任满迁翰林院孔目乙科官迁除多州郡冗长而君自孔目陞司务历戸部都察院吏部陞兵部武选司员外郞历车驾司郞中皆通班要地世所以待射䇿甲科者也少宰杨端洁公署吏部杨方严四司官候门不得见每独召许司㕔与语杨卒时惟两苍头守舍君庀治丧事殚竭诚信太宰富平公叹息以扬爲知人在车驾值福藩之国舟楫衔尾烝徒宿戒藩封不得借口改延君之劳也陞湖广副使备兵辰沅拮据以诘戎备爬搔以给军饟淸严以御土司恩信以结蛮峒鎭筸诸苗以杂处剽桭闑君禽而薙之归逋逃正疆理而蛮荆帖服平偏四衞以孤悬偪戎索君辟而除之立营哨絶向导而滇楚通道辰州守瞿君汝稷有治蛮书极陈勦苗生事之害君奉爲律令五开土司雠杀日闻布威信晓祸福咸摇尾听命本君善用瞿所着书得制驭之法也在沅三年以年至乞致仕五谿之民皆歌思立祠归而爲德于鄕存问故旧收䘏贫婺矛牙角巾布衣契阔谈䜩又三年而考终鄕之人以爲孝友淳备名行修立称其爲鄕先生也羣请祀之于学宫君以万历丁已十二月廿五日卒年七十有二妻胡氏继妻汪氏子四人士恒士恂士铨士愉皆爲诸生某年某月葬于荷花形之祖茔余少识君于广文时长而习君长安其爲人乐易诚笃议论依名实寛然长者也汉世重长者史称建陵侯塞侯张叔皆以诚长者处官自不遵古人持已用人之法世之爲聪明立声威者往往能倾士大夫以干天下之誉其有讷言敏行称爲长者固不求见于世而世亦罕能知之也然君之洁身积行所至树立如此则长者之爲行是岂可轻也哉铭曰忠信笃敬可行蛮貊臯比蜚声槃瓠载德大冠将将襃衣抑抑彼都人士眎此斲石扶沟县知县赠南京湖广道监察御史左府君墓志铭君讳史字子箴西安府耀州人也曾祖讳进封大理寺评事祖讳伦赠承德郞父讳思明知永城县陞赵州知州赵州起家乙科君起明经后先爲今中州皆以廉惠显闻没而其民祀之君初除光州训导抠衣升堂颂礼甚严计口食俸与弟子员共之横经讲德岁时鄕射彬彬如也署遂平固始皆有异政迁知扶沟县三月而政成五月而以官卒君之莅扶沟也朝国人而告之曰县多奸猾积爲民患今具有主名严将不治前事风告不改卽收捕致法如扣囊底耳县中传相悚惧莫敢相试奸民把持椽吏短长告讦抵罪遂长子孙爲吏舞文作奸通行爲囊槖君锁吏舍门尽逐去择小史谨愿者补吏延它邑老狱吏敎习律令踰月渐次通晓手定爰书吏俛首缮写肩髀如压巨石莫敢仰视它吏如木偶植立堂下舒鴈相望竟日不知令案何事断何狱也民多鬬杀盗贼充斥囹圄恒满君讲习乡约用古敎化民有壹行表异虽荜门圭窦月三往拜焉立重囚于庭吏披记籍数其罪状以次受掠血肉狼籍观者咋舌汗下两帀月狱讼衰止人有悛心矣县故多盗平沙百里秫田弥望盗行刼辄鸟兽散莫可谁何君设法购斩盗发某保刼某家保正保副督鄕兵往捕置二驿马尅时报县县发马兵八人分四路侦贼去所发兵十六人再发二十四人亦分四路要遮钩击贼向何路逸去则侦者以报收案所去路兵罚无赦盗贼最桀黠者用子时发不能过午时卽得弥月盗无留迹矣县西北地庳下水潦聚焉河溢则助河爲患君行视商度疏决壅积浅者堰之深者坡之腴者稻洼者渔淖者藕家各占业人爲劝课县北竟鄢陵尉氏地势尤下三县民互相穿穴或窃塞张单口惠民河则河溢如烝又或盗决秦家岗三十六陂则水决如霤君躬自相度止舍离鄕亭总计三县病利作均水约束刻石水畔三县共守之援辽兵取道中州所部畏其扰也檄君驻襄城鎭之君遣人入楚籍记其将领部曲某兵前驱某兵后拒车马刍牧各有成数乃按籍定约僦次舍庀糇粮峙器用供给资粮扉屦斥候铃柝军声肃然援兵所至如归自襄城历彰衞出磁州居人按堵市不改肆入邯郸境卽脱巾大譟曰何不如左知县好逆我大掠溃去首将自刎远近叹服以谓君有文武大略能当几驭变者也君视事浃月政声籍甚旁近邑争讼不决皆愿得左君按治死且无恨黠者伪称扶沟民投牒上官冀得下左令君益自喜爲治益力昼循阡陌夜决词讼午夜不交睫径旬不休沭遂过劳发病以死君死之日百姓帀道恸哭相与赋歛致奠醊丧西归民庶设槃按于路号恸闻二百里君之治扶沟与赵州之治永城相似五十年之中祠屋相望也万历乙卯君视篆固始仲子佩玹举于鄕永城父老走会祠下植竿注旌大合乐以飨之佩玹后用沙河令察廉除南京湖广道监察御史赠君如其官三世以循良显所谓有作令家谱者也往余待罪国史论次本朝忠良吏附两汉之后隆万闲徐氏九思贞明令句容山隂父子政迹茂异今又于左氏得永城扶沟何寥寥也岂有如永初之诏所谓求之其勤得之至寡者乎抑亦劝课风厉之德意未能及两汉而有司亦邮传其官如所谓游光杨声拜除如流者乎循良之蔑闻此弊吏之无法而民生之不幸也余故志扶沟之墓详载其法行他日以上史舘君卒于万历巳未七月初九日享年六十有五娶任氏继室曹氏王氏皆赠孺人子三人长珮玮早夭次佩玹佩琰女二人适辛绵宗宋笃忠孙男女九人佩琰与佩玹之子重光亦举于鄕而佩琰实来谒铭墓在某地之某阡君生七岁母安安人卒哀毁如成人事继母宋至孝历官受俸未奉母不敢先食丧至自扶沟母冯棺哀恸絶而复苏者三最君之生平盖孝友忠信笃实光辉之君子也铭曰汉有良吏乐府流传弦歌荐祀安阳亭西扶沟勤死风爱郁然我铭幽竁国史考焉承事郞平乐县知县郭君墓志铭平乐在岭表爲府治漓泷险恶傜獞杂处官其地者用汉法治人而用夷法自治睢盱瞶眊流官之于土其相去者几希钱塘郭君爲平乐令大治摄修仁亦治政声流闻而不幸以劳瘁卒官万里舆榇天之困贤吏也亦用资格耶呜唿可悲也巳平乐民杀人商肆前前政巳得主名复牵连坐羣商考问时震雷击案者再君下车悉纵舍之越人相告曰活羣商者雷公与郭公也却羡余斥赎锾鱼疏菜茹必平价而后取养少弱惠鳏寡案治奸民猾吏奋髯抵凡越人服其廉说其慈惮其彊是以大治而其御猺獞尤有法修獞象猺相雠杀监司议用兵君曰夷鬬我何与焉谨斥候禁阑出而巳永福猺鬬峒中仓皇告变魏潭至荔川数百里举烽燧设塘报一夕数惊君自修仁还撤兵罢戍慰父老趣归安枕竟不见一贼竟内晏然水桃村獞刼觐官没其田饷兵更没他獞田俘其子以邀赎獞啸险拒命君曰田宜没何赎不宜没又可赎质子何爲命罢遣之獞父子相率首服夷人安土重旧畏官府文法吏利其赂赎重困之夷辄服毒药断肠死迄君任夷无毒死者夫猺獞亦人耳罚不止淸酒而赎必求倓钱侵扰迫胁驯至用兵是岂知山襄毅之受敎于郑牢者哉君之治夷在西南可着爲絜令者也君讳一纬字维垣其先陜西西安人胜国时始迁于杭祖讳世贤封刑部主事父讳孝嘉靖乙未科进士贵州按察使继妻江安人生君君少负志节布衣勤学江安人病革命婢以巾箱遗君君拜而受命旋以献其兄弗忍视也受易里中江生遂以易爲大师天启元年用易举于鄕署桐庐敎谕以文学礼义爲官崇祯八年九月卒享年五十有九妻孙氏生三子代仕偁皆弟子员卜葬于秦亭山祖茔之傍而代来请铭余初入史舘得侍崇仁吴公公曰闱中评文有惎予者曰是年长矣应之曰老成人不可不惜又曰是将不登甲榜曰得良乙榜亦可矣余得君于乙卷读其论而收之良亦此意自今观之君之所就与甲榜壮盛者未知孰多而余于崇仁所云亦可以无愧也叙而识之亦以着前辈道义相朂之意云耳铭曰千章之木蔽于蒿莱我落其实而取其材材不大试实则允食铭以昭之亦以志恤明故陜西巩昌府通判钱君墓志铭鎭江有好学修行之君子曰钱君翊之以明经起家爲山东莱州府胶州州同知迁陜西巩昌府通判以年至致仕讲德谭道爲鄕先生凡十余年以卒其子玄以戸部郞中贺君烺之状来请铭于乎自宋以来儒者各唱师说以立门戸谓之讲学而姚江之良知爲最盛世之谈良知者其是与否吾不能知也以谓莫若反而征诸其人以其人爲质的而学术之是非较然矣君少卽有志于问学闻良知之指有所契合会以贡入南雍江西邓文洁公杨端洁公皆官留都君抠衣两公之门往复扣击及其官胶州杨公爲吏部侍郞檄致君铨曹署中是正所着书浃岁而毕故所得于端洁者爲尤䆳君居官计口食奉萧然如老书生胶州有孟公堂宋苏文忠公遗迹也刻后𣏌菊赋于石陷置壁闲时时诵之以自广焉州有军丁戸絶者台使者欲勾补之君奋笔署其牍曰有军不淸官之疲也以民代军官之横也台使者怒甚卒不能夺君议然亦竟以此知君巩昌通判分驻西宁逼处土番覈兵饷缮城堡戒严以待变而又请于监司贳番酋就擒者以风动之诸番感詟卒以无事其去官也惟载长安石刻十三经以归颜其堂曰石经峩冠深衣与诸生端拜讲贯老而不辍此君之生平也君其有得于良知之深者耶抑亦扣击于文洁端洁而不自有其少学耶抑其进而求诸古人之学知而允蹈之而不复涉历乎近儒之门戸也然则世之讲学者以君爲质的焉其可矣君感端洁公之知遇晚年走数千里渍酒墓下其在长安故丹徒令龎君时雍抗疏忤权要交知缩头莫敢问君独送之国门执手而别君之刚毅特立如此其所得于问学者要不可诬也君之卒以天启壬戌二月二十四日年七十七配吕孺人先君十六年卒年六十一孺人与君合德自学以至宦成篝火宿肉内外斩斩子一人曰玄以某年某月葬君于丹徒县之黄漩合祔吕孺人茔铭曰钱氏武王始开迹点简扈跸徙厥邑云洲传芳弘祖业有子七人君奕奕朴学拙宦絶藻饰元气浩然返玄宅厥子辞赋美金璧后如有闻讯玆石封监察御史谢府君墓志铭鄞县谢府君讳一爵字君钖其先出晋太傅宋丞相深甫自台徙慈之香山再迁鄞之月湖祖讳瑜考讳九臯世有壹行君以次子太仆寺少卿三賔封陜西道监察御史以崇祯八年二月廿四日卒年六十有四其配孺人周氏以是年十月廿七日卒年六十有二三賔与其兄三阶弟三台三卿以崇祯十三年某月甲子合葬君夫妇于郡西翠山之阳三賔余门人也状君之行来乞铭掇其语爲铭曰谢自太傅家于东中宋有丞相外属后宫自台徙鄞华胃遥遥柱史卜宅食于契龟祖考载德閟其芳尘长源洪柯三世乃振君少秀出及壮砥砺枕籍书诗穿穴窒疑踔厉风发作爲文章丹黄勘雠其书满箱高冠长劒有志当世七制三略藏弆腹笥行河救荒防边御虏如医有方如奕有谱隐而求志壮不逢年仲子长矣头角崭然君曰三賔克继我志我其巳哉系遯有惫三賔爲令东海之隅告诫促数严于简书尔爲尔邑我爲我家如农有畔安知其佗耕则有鉏刈则有筥朝齑暮盐不以累汝嘉定之政吏畏民怀察廉举尤登于西台孔贼狂猘登捁莱帝曰三賔女往视师君闻师命欷歔感发扣其囊智以佐挞伐擐甲卽死获丑乃还愧我老矣不从行闲我师复登贼遯浮海帝庸晋秩以劳敌忾来归飮御燕喜便蕃铙歌鼓吹戎车在门恺乐方献䜛言孔兴君曰何伤白璧靑蝇世方小往我则大归从容燕笑饬巾之时先甲三日话言琅琅尅期挥手如旅俶装惟君平生崇智卑礼孝乎惟孝友于兄弟愔愔吉人虚止静默帘阁帷灯凝尘蔽席花下闭关竹闲扄戸东阡南陌杖屦可数旁摉博览百家之书其尤精者靑囊靑乌医通国能葬识地脉活彼黎庶妥我兆宅翠山之阳马鬣牛眠君所相卜今则藏焉君生五男四爲食子五㓜而殇女嫁人士诸孙竞爽高门有庆賔子于宣克举于乡君之子女皆出周氏维周淑愼作配甚似克共克俭允孝允慈制书褒美称爲母师生而媲德死则同穴松栢丸丸高坟石阙史传壹行亦载列女我仪图之民鲜克举栀貌蜡言流爲丹靑大书深刻慙彼幽扄述德缵言惟君有子庶无媿辞讯于旧史旧史朴学质胜斯野掇其緖余以告来者曹府君墓志铭崇德曹广举崇祯庚辰进士归而将葬其父乞铭于旧史氏钱谦益曰广之先世家歙之巖鎭以赀雄里中吾祖逐什一行贾于淛乐崇德之土风将卜居焉吾父生于斯长于斯念先人之遗志命吾兄弟母去此土也曹之定居崇德自吾父始也吾父年十二卽代吾祖治家政有狱讼于会城僮奴千余指鴈鹜行列莫敢陜输流视市少年以杀人诬中表连染吾祖三年未白往见钱塘令拂衣奋袖词辨蠭涌令大悟立置诬讼者于理吾祖自此得骑从出入闾里雍容修长者之行矣吾父性行高迈口不道钱货吾祖殁执其手而语曰吾传食伯仲闲独久慁汝吾病汝逾月不解带良苦也有汝母私蓄千金以偿汝父顿首谢巳而瓜分之不忍私一钱也爲邑令重客出富人以诬坐论死者其人数辇金钱以谢拒弗与通桀黠奴以盗赀系狱狱吏来告彼得出必致死于公请爲公杀之父笑曰吾岂以我它日之死易彼今日之生哉奴竟得出吾父少读书负经济数踏省门视一第如拾芥万历甲子以国子生试南畿故人有大狱亲知缩首莫敢过其门倾身爲之囊橐奔走尽气病大作弗克试而归归而数病遂不起吾父尝语曰南闱之役失一举得一友所得奢矣呜唿岂知其幷以失身也哉吾父之才可以先人其志与气不能后于人而抑没不自聊以死则天也其殁也顾视妻子无可怜之色自述其生平命笔志之壹似重有属者不能舍然于身后其可知也敢以请于夫子夫子其哀而铭之谦益曰府君盖孝友顺祥深中笃厚之君子也其行巳也比于节其御物也近于侠要以仁心爲质修业而息之至于子而发闻于后宜矣是宜铭府君讳以成字玉汝祖祺父弘淮先世皆葬于歙今卜葬崇德府君之志也卒于崇祯甲戌三月十三日年仅四十有四娶程氏子五人序广度修来庑女子嫁仁和郑錤葬以某年某月甲子铭曰君子五人序广长成伯仲竞爽广先序鸣广也英玅翺翔上京明发不寐有怀嬛嬛衔哀述德以乞斯铭我铭旣勒乃卜佳城嶞山廻水叶彼经营仁人孝子惟后之赢明故徐府君墓志铭太仓徐文任将葬其父母谒铭于其友太史氏钱谦益曰吾先世望东海吾胄于国初之福孙公后十代吾父也福孙公自长洲徙崑山籍茜泾里弘治中割隷太仓州曰东渔公者吾曾祖也曰南平公者吾祖也吾父性庄强子易有气略其接人煦煦口出气恐伤物有不平则肆言折之不畏彊御其理家囊箧细碎无所遗漏缓急叩门手提数百金如弃涕唾州有大凶烖及力役钩稽之事吾父急病耆事具有条法州人頼之吾从祖御史公旣贵吾祖尝叹曰叔也能大吾门虽然不如吾之有收子也御史殁遗孤漂揺如鷇之未卵吾父曰先人有坠言矣必再立叔氏倾赀竱力屡速于讼弗悔人咸谓吾父能子谓吾祖能知子州多高门鼎贵吾父以国子生入赀授光禄寺署丞终老其家州之人每举手相谓曰犹望徐公也万历三十八年吾父殁年七十九又七年吾母终年八十五吾母大原王氏也事君姑遇子妇皆有节法吾少多四方之交吾母宿膏火治具至老不勌生子男三人大任光禄寺署丞尹任蚤死文任则吾其㓜也今爲国子生女子嫁顾文谟孙曾孙男女若干人将以今年十一月合葬于某地之新阡葬宜有铭吾子辱与文任游又于辞直而不华愿有刻也谦益曰今人眎友道如粪土独文任坚勇自憙以交友闻于人爲难能也虽然亦其父母成之也文任有友曰西安方应祥字孟旋年四十未有子府君命文任相眡婢之宜子者以予应祥夫人躬庀裳衣具膏沭敎诫而遣之应祥见于府君抠衣趋隅执子弟之礼府君殁拜夫人于堂下夫人亦䦱门见焉谦益之友于文任久矣敢不诺而铭诸东渔公讳忱南平公讳整府君讳可久字复贞今年实万历四十七年也铭曰徐氏先世本自伯益十望其九载在史册东海侨郡播迁吴中必复其始羣支海东福孙之后光禄廓之仁孝袭训委祉来玆于德尔劬于家尔赢匪家则赢惟后之成娄江滔滔幽室渠渠隧道之石多于储胥惟公有子谒文于友篆此铭章以告远久漳浦刘府君合葬墓志铭漳浦刘履丁以诸生应辟召擢郁林州知州将归葬其父母而谒铭于旧史氏曰履丁之先世自光固徙莆田元未有尉漳浦者而家焉正德甲戌曾大父友仁与从叔勋同举进士勋以谏南巡廷杖巡抚宁夏爲莆名卿而曾大父历郡守至叅政有声迹刘于是乎始大大父讳祥鶮爲诸生祭酒年八十犹踏省门试元配郑无子有二侧室各生二子而先君与伯氏其母林也先母黄氏其父郡守公理学鉅儒与从伯父国征介征同鄕举先母年十八归于我先君二十爲诸生含英浮华蔚有誉处先母习礼明诗闺房之内朱黄硏席与刀尺错互灯火靑荧俨然士友也嫡母旣没诸姑妯娌争产速讼磨牙吮血先君分甘让肥所自予者皆寝丘之田西益之宅先母无后言抚其子姪必先巳子賔祭冠昏皆于我乎取先母无难色先君晚而习静好江门余干之学焚香盥靧梯几帘阁凝尘蔽榻双趺隐然先母俭朴静好华髪相庄四十年如一日先君卽世家庙绰楔不能保一亩之宫挥千金复之如弃涕唾人咸以爲丈夫女也先君居尝目二子曰癸也食子丁也收子癸之所不可知者年也先母授二子书澜翻成诵乃令就塾每诵衞诗先君之思以朂寡人未尝不流涕覆靣也先君殁七年而癸补弟子员又六年而丁始应省试先母殁九年而丁应诏得授一官今将以某年某月葬先父母于某地之阡风停树静有怀二人养生送死无可爲者矣丁闻之石斋黄夫子惟夫子之言质而不华可以信于后愿有述也余曰子之夫子吾执友也古之爲文者必有所征余之知履丁以其师知履丁之父母以其子可谓有征矣其忍不铭铭曰刘氏二征始有闻唯君金友俪玉昆厥配媲德昏孔云万历壬子君归神四十七龄生不辰距生嘉靖唯丙寅后十九年配亦湮六十始寿加三春三男子子癸丁辛癸也早丧二子在二女如玉达孚尹朱孝林节播郁芬丁也筮仕苍梧濵立堂石阙崇高坟郁林廉石比贞珉大书深刻镌斯文嘉定张君墓志铭崇祯六年十二月嘉定张鸿磐合葬其父母于南翔龚家浜之新阡泣而乞铭于余曰鸿磐之先世自祥符徙松江国初居南翔嘉靖中有名任者起家官开府而其从弟以军功授陉阳驿丞以卑官自着称者吾祖也吾父少自力于学横经籍书寒抄暑讲踏省门五六不得一举授徒百里外岁时觐省自伤贫而违亲未尝不泣下也以膏腴让昆弟退而居于槎浦荒江白苇老屋数闲二亲之腆洗不乏而朋好之过从有余欢者恃有吾母也吾父殁鸿磐生十龄后二十年爲天启甲子吾母亦殁吾母之生于世视吾父稍赢送往事居艰苦万状凡以终吾父之事也鸿磐长矣而困于诸生吾母殁又数年而尚无以葬是以痛不思生而又病不敢死也癸酉之冬慬而襄事爲之侧席而坐佽助窀穸之役者同里侯豫瞻大梁张子襄也以鸿磐之不肖亲死不能葬而又忍死而乞铭于夫子其不独以昭吾亲且不没吾之所以葬吾亲者也夫子其谓我何余曰子之父有高才而无贵仕子之母有令德而无厚禄子之乞铭以昭之宜也若子之葬其亲则又何媿夫洁身修行不辱其亲此南陔之孝子所有事也若夫显融富贵时至而起则天也记不云乎敛手足形悬棺而封其谁有非之者哉繇此观之世之生荣死哀倾动流俗而其爲圣贤之所非者必多矣子又何媿古之孝子祭其亲也则必求仁者之粟祭如是葬其可知也豫瞻子襄今之有名行人也其助子之葬也斯亦可谓仁者之粟矣乞铭以昭其亲又不没其亲之所以葬诗有之孝子不匮永钖尔类子与二子交相钖也法皆宜铭张君讳承宠字君贶享年四十有九妻王氏享年六十有八男一人鸿磐娶李氏女一人嫁严某铭曰藏之固刻之深斯之谓不朽不义而富且贵凿桓氏之椁而题原氏之阡于吾亲何有也呜唿日月有时吾亦将渴而葬其母矣牧斋初学集卷第五十三牧斋初学集牧斋初学集卷第五十四牧斋初学集卷第五十四墓志铭五李长蘅墓志铭长蘅姓李氏讳流芳其先徽州歙县人也其祖赠奉训大夫讳文邦始徙嘉定文邦之子讳汝筠继室以陈氏生长蘅长蘅风流儒雅海内知名者垂三十年其殁也识与不识皆闻而悲之然长蘅之生平孝于亲友于兄弟澹荡于荣利而笃摰于君臣朋友则世未必尽知之也长蘅少有高世之志才气宏放不可绁覊自其兄翰林君蚤世始抚心下气求工应举之业以慰其父母更十余年与予偕举南京当是时长蘅之年渐长而又以爲不逮其父虽桥褐趋时其中固已不能无厌薄之矣再上公车不第又再自免归皆赋诗以见志自是絶意进取誓毕其余年暇日以读书养母谓人世不可把翫将刳心息影精硏其所学于云栖者以求正定之法未久而病作犹焚香洮颒手书华严不辍又以其闲写唐宋大家诗至数十帙皆未就而卒呜唿其可悲也长蘅事母色养甚备敬其长兄抚其弟妹若姪絶甘分少皆人所难能者顾不修事饬边幅以孝谨取名与人交落落穆穆不以握手出肺肝爲信磨切过失周旋患难倾身沥肾一无所鲠避平居不入公府谭居闲竿牍之事辄头靣发赤家贫资修脯以奉母稍赢则以分穷交寒士卒未尝立崖岸之行以洁廉自表襮也性好隹山水中岁于西湖尤数所至诗酒塡咽笔墨错互挥洒献酬无不满意山僧榜人皆相与欵曲软语闲持绢素请乞忻然应之其爲人和乐易直外通而中介少怪而寡可其于君臣朋友之闲大节确然不可得而犯干也岁壬戌广宁陷都城震惊遂喟然束装南归其意以爲母老身未仕犹可以无死也以可以无死而归则其不可以无死而死焉必也假令世不幸而有有唐天宝之事苟受一命如王维郑䖍之爲我知其必不忍也丑寅之交每窃叹曰事不可爲矣往往纵酒无聊至于泣下遂病喀血不能止病且革闻余被放抚枕叹诧亡何遂不起崇祯二年之正月也享年仅五十有五呜唿其尤可悲也长蘅交知满天下其少所与游处曰郑胤骥闲孟王志坚弱生故其子娶闲孟之女而其女归弱生之子其尤敬爱者曰程嘉燧孟阳孟阳谓长蘅书法规橅东坡画出入元人尤似吴仲圭诗彷彿斜川香山晚于格律更细尤叹赏臯亭南归诸篇以爲非今人可及也长蘅旣亡三年以今年二月某日葬南翔之祖茔其子杭之泣而言曰宜铭吾先人者谁乎有先人之友程与钱在孟阳曰吾老矣过时而悲不能文也铭莫如钱氏宜于是杭之累然丧服来征铭孟阳助之请尤力嗟乎长蘅精勤学佛旣了然于去来之际矣余铭之不胜其悲其以余爲怛化已夫铭曰云栖之敎落日悬鼓西方爲家华严楼阁涌现笔端重重开遮人世璅碎譬大海水跳掷鱼鰕姱修介节纷然建竖犹算河沙命耶才耶簸顿屈信其又奚嗟文章纷绘留世闲者灿烂春花后千斯年与此铭章倬爲云霞王淑士墓志铭余爲诸生时与嘉定李流芳长蘅崑山王志坚淑士交巳而与长蘅同举于鄕万历庚戌与淑士同举进士三人者器资不同其嗜读书好禅说标置于流俗势利之外则一也长蘅没余哭而铭之今又哭吾淑士而其子又以铭爲属嗟乎余衰迟无用久居此世天其慭遗之以铭吾友乎其可哀也已淑士初任戴冠其字曰弱生与长蘅同硏席爲诗文已知法唐宋名家而深鄙嘉隆之剽贼涂墍者以爲俗学穷经辨志有古先儒者之风及官南驾部雅不欲以游闲谈䜩把翫日月而又谓随俗诗文徒以劳神譁世非有志者所爲乃要诸同舍郞爲读史社九日诵读一日讲贯移日分夜矻矻如诸生时少闲借金陵焦氏藏书缮写勘雠盈箱堆几尝爲诗怀长蘅曰一编余故簏字畵麻姑细彷彿共丹铅深夜重门闭亦自状其居官况味如此也通籍二十余年服官仅七载后先家居薄荣进寡交游壹意读书而其读书最爲有法先经而后史先史而后子集其读经先笺疏而后辨论读史先证据而后发明读子则谓唐以后无子当取说家之有禆经史者以补子之不足读集则删定秦汉以后古文爲五编尤用意于唐宋诸家碑志援据史传摭採小说以参覈其事之同异文之纯驳盖淑士深痛嘉隆来俗学之敝与近代士子苟简迷谬之习而又耻于挿齿牙树坛墠以明与之争务以编摩绳削爲易世之质的其自任最重读佛书硏相而穷性阐敎而閟宗手写华严至再着太上感应篇续传以辅翼因果之书闇以榰柱世之盲禅而不轻与之辨駮亦此志也南驾部秩满陞佥事提学贵州辞疾不赴用言者荐起浙江以母忧归再起提学湖广卒于官淑士恂恂体若不胜衣居官执法屹然如山南驾部典司勘合不以片纸假人所至守律令谢请託理冤抑问疾苦手削爰书虽老于文法者无以过其在浙也议盐法者欲行温州票盐以佐饷议水利者欲尽隳诸客艘直达会城皆名美而实不便力陈其不可而止其奉职循理不欲爲好名生事皆此类也督楚学惇行崇礼好古敎化楚士闻其公而喜覩其明而服习其反覆敎诲出于至诚莫不洗心回靣誓不忍负方奉㫖纪录爲海内学政第一而竟以勤其官死呜唿其斯以爲文学政事彬彬文质之君子欤往长蘅语余子才高意广近于通淑士小心精洁近于固我通不及子固不及淑士然居二子之闲者必我也今长蘅之风流儒雅与淑士之束修好古皆足以传于后世而余独栖迟连蹇老而无成执笔而志其葬其能无愧色巳乎王氏出琅邪十六世祖某爲崑山州学正始家于崑曾祖讳三钖知河南光州祖重鼎赠奉直大夫父讳临亨知杭州府母张氏生三子淑士其长也仲志长季志庆皆举于鄕以文行有闻妻朱氏封安人子四人偲偕傚皆有声胶序而衎尚幼一女嫁顾钖眉淑士卒于崇祯六年八月八日年五十有八次年十二月葬吴县西山之眞珠坞铭曰邓尉之山有宅一区君今葬焉空山老屋梅花千树礀戸依然展如之人焚膏宿火落月残编我怀君诗南园北郭窃比前贤钩玄提要着书满家朱黄騈阗以方水心次则石礀谁曰不然过而式者征于斯铭后千斯年都察院司务无回沈君墓志铭万历时杭有三士焉曰胡胤嘉休复卓尔康去病沈守正无回奋乎流俗之中以文章志节相摩厉海内称之如唐人所云四夔者休复举进士选翰林庶吉士踰年卒去病无回皆不第无回官都察院司务卒于官其子尤含属去病爲行状而谒铭于于于之诺其请者盖十年于此去无回之殁十九年矣呜唿去病之称无回备矣称其行谊则曰爲子而孝也初举于鄕痛父之未葬衰绖而襄事不以公车爲解鄕之称孝者归焉爲友而信也视友如其兄弟视朋友之父母如父母视朋友之子如子鄕之论交者准焉爲举子而廉也公车二十年不以名刺谒监司不以竿牍干县令自守泊如也乡之自好者观焉称其经济则曰爲学官于黄巖以文墨而精吏事学田之伏匿者八百亩一昔而钩得之台卒之譟也设方略购死士佐兵使者定变老于兵闲者莫及也称其立朝则曰爲司务四十余日以散寮而着风节尝朝之日司㕔应奏事者不至无回独被纠免冠待罪口不置一喙皆得不坐人谓古大臣风彷彿钱若水欲与如州陪奉赎铜事也呜唿无回之可称者如是而巳乎余爲举子与休复无回方舟而北休复萧闲淡漠如定僧静女无回神宇高彻顾盻风生余居其闲两相得也已而与无回游处观其所撰着钩玄提要朱黄盈帙知其人博学深思而好古者也盱衡扬眉指画天下事其辨博如环之无端其断割若觿之能解客散辨息端居燕处若风之已过而水波湛如也车盖成隂生徒成市道广智周人人以爲亲巳介性所至戒标榜絶依附如松栢之独立人未尝不望而自远也尝以宋人儗之休复似孙明复去病似尹师鲁无回似苏子美明复诸人其所遇斯巳穷矣三君者之自见于后世与诸人孰多才耶命耶其可爲叹息者不独无回而巳也今年余过休复故宅其寡嫂具特羊之飨去病居主位尤含以子婿行酒炙明灯促坐谭休复无回游迹相顾涕洟而罢去病方罢官归门仞萧然意殊不自得而余亦巳老矣尤含谆复以铭墓爲请去病助之尤力余之嘅叹于无回以谓去病称之未尽者余之文果足以尽之耶天之厄无回也使其可称者如是而止余与去病又将若之何呜唿其可悲也巳无回之先自南宋巳家临安父烟江公讳某母某氏天启癸亥三月二十八日卒娶谢氏子二人长尤含次美含某年某月葬于某地之阡所着雪堂集濬河防倭议行于世他着作皆燬于火铭曰禄命之术通天咫烟江有谶诒厥子玄涒滩发麟趾鹿鸣之秋歳阳癸有才无命一官死五十一年昔梦耳请视巾箱尺蹏纸我作铭诗歌蒿里有如不信问瞽史大中大夫两淮都转运盐使司运使李君墓志铭崇祯丁丑予有牢修朱竝之狱时相设刀俎以待道路汹骇君老且病矣轻舟走三百里追送于吴门泪淫于睫唾交于頥语喃喃不可了曰天道神明公必无恙我且死有墓中之石以累公再拜郑重而别戊寅放归君复造余山中諈诿如前请益力语益不可了明年已卯六月二十日君卒其子光垓孙镜以少司寇朱公行状来请铭余爲之泣下曰君于余濒死时祝以不死而且以其死累余也非余其谁铭君讳衷纯字玄白其先世建炎中自江隂徙长水遂爲嘉兴人祖某父敷以君赠奉政大夫前母徐母张竝赠宜人君以万历壬子举于顺天谒选知扬州府如臯县行取授南京工部主事转兵部车驾司员外郞陞福建邵武府知府擢两淮都转运盐使司运使致仕君少警悟六岁授曲台礼日诵数千言父殁其兄游国学君以孤僮执丧含殓尽礼哀毁骨立来观者皆异之从父诸兄皆奋迹科第衣冠都雅君自伤幼孤蚤夜唿愤读书倍文才名蔚起归安茅顺父太仓王元美皆以字唿之令其子折节事焉庚子试北闱不中馆阁诸公赋诗赠行者数十人壬子放牓叶文忠公在内阁语公卿曰李玄白得举矣万历中党论锋起淛人与东林相枝柱而君与长兴丁长孺游于顾端文之门淛人深嫉之曰此操室中之戈反而内向者也如臯考最将入爲给事御史逆奄之党羣相讥揣曰此应山虞山之朋徒宿爲党魁者也应山谓故杨忠烈公虞山则余也君闻之急自引匿得南曹郞以去迨其后鞅掌外吏浮湛穷老而其以部党爲人指目则自爲举子时已然君亦不自悔也君谙习吏事老于文法才具通明果辨憿絶如臯濵海膏腴千亩爲豪右占匿丈而归之官邑多盗以沈命法购捕禽狝无遗种堤郭外牙桥以絶盗贩瓴甓土石毕具一夕而就在南曹榷芜关理街道管鼓铸爬搔蠧弊咸有声绩在邵武申明条要齐和寛勐杉关有税岁饱冗从之槖而守因缘爲市君请充饷以省加派不肯名一钱也两淮盐政蛊坏商灶俱困君简胥史覈商贾句稽侔渔淸理支借三月解冬课三十余万半载解辽饷六十余万持筹握算仰屋画地唇舌燥蜇心气耗溃得风病手足奇右遂移疾以归客有过淮者余问君治状客曰君晨起视事按治豪商宿吏伍伯林立棓棒唿謈之声殷动墻宇抵暮入会校文书达旦不知其橐中装云何也余笑曰淮海盐利以商吏爲囊橐转运使与通酒食握手呴呕恐失其驩今放手决罚一切以威勐从事吾有以知李君之穷也君归财逾年尽典其章服币帛以供朝夕死而家无余赀人以余言爲信君少喜爲歌诗多名章丽句有激楚斋若干卷长而淹经术负经济文人通儒也其爲吏顾不屑爲襃衣博带舒缓养名以廉辨干济爲能事昔赵广汉择吏好用彊壮蠭气见事无所回避而张武谓梁国吏民凋敝当用柱后惠文弹治之其兄敞以爲必辨治梁以君之材力不得射策甲科欲以彊力自效一吐其偪塞而年至虑耗精华销耎矫首于功名之会而衰落不振岂不悲哉此其所以重有属于余而庶几有闻于后也与君卒之岁享年七十有六妻吕氏赠宜人子四人长光陛先卒次光垣光垓光基女五人孙三人镜锜锷光垓与镜俱有文能继先志者也铭曰过都之足系于篱樊剸犀之器钝于草菅才耶志耶比土一棺赢其子孙旣固且安张元长墓志铭君讳大复字元长世家苏之崑山祖诰父维翰世爲儒生君生三岁能以指画腹作字十岁讲论语至假我数年一章告塾师曰仲尼至是韦编三絶始知易道简易本无太过故曰可以无太过矣大当作太非大小之云也塾师避席曰此非吾所及也旣长治科举文词不务爲抄掠应目前自汉唐以来经史词章之学族分部居必剖恨本见始终而又能通晓大意不爲章句旧闻所纠缠其爲文空明骀荡汪洋曼衍极其意之所之而卒不诡于矩度吴中才笔之士莫敢以鴈行进者文益奇名益噪家亦益落中年不得志于有司又以哭父丧明乃谢去诸生垂帘瞑目温习其巳读之书有不属则使侍者雒诵继之关节开解氷释理顺繇是益肆力于文辞若壅江河而决之沛然莫之能御也所居梅花草堂古树横斜席门蔽亏轩车至止戸屦相错君从容献酬谈谐闲作眸子蒙蒙然光芒犹映射四座久之蔬炙杂进丝肉竞奋参横月落笑语如沸家人问晨炊有米乎曰未也相视一笑而已壮年再游长安登吕梁过齐鲁览宫阙之盛观东征献俘思奋臂功名之会晚而病废自号病居士名其庵曰息诗坛酒社歌塲伎舘扶杖拍肩人以爲无车公不乐酒酣曲奏划然长叹若有不舍然者虽笃老犹未巳也呜唿其可哀也巳君之爲古文曲折倾写有得于苏长公而取法于同县归熙甫非如世之作者佣耳剽目苟然而已撰崑山人物志焚香隐几如见其人衣冠笑语期毕肖而后止记容城屠者济上老人及东征献俘诸篇杂之熈甫集中不能辨也君未殁其书已行于世人但喜其璅语小言爲之解頥捧腹未有能知其古文者也君尝语余庄生苏长公而后书之可读可传者罗贯中水浒传汤若士牡丹亭也若士遗余书曰读张元长先世事略天下有眞文章矣盖文章家之眞赏如此君卒于崇祯三年七月廿九日年七十有七娶顾氏生三女无子以弟之子桐爲子桐有文能笔授君所着书天启五年自爲志文而卒桐二子安淳守淳以崇祯十四年九月葬君于祖茔持归昌世行状来请铭君与先君生同年友余于弱冠唿先君爲叔父其何忍不铭铭曰秋风萧萧兮秋露漙漙葬此秋士兮于彼秋原我铭斯石兮千秋永安金府君墓志铭嘉定唐时升叔达爲金君子鱼记所居福持堂曰子鱼生百世之下而尚友百世之上自圣贤所以和顺于道德与经纶曲成之务者皆默而识之矣古今兴衰成败得失之故莫不毕观而于天人之际幽明之故感应之理晚而尤究心焉至于非法不言非礼不履与人居未尝以其博识愧寡闻之徒以其笃行耻浮薄之俗其中则与古爲徒而其外则油油然不求自异于鄕人盖其可见者成人之美必弥缝其所不备称人之善必覆䕶其所不及导人以义若恐伤之振人之急若恐闻之不求多于天不取盈于人故其至行有以感动神明而声誉及于里巷儿童妇女之闲当是时君年七十矣吴之贤士大夫登君之堂皆以爲无愧词君读而喜曰他日虽取以志我可也又十有二年君年八十有二以崇祯戊寅二月卒次年三月其子德开德衍葬君于界泾之祖茔属程嘉燧孟阳爲行状而谒铭于余孟阳之状君叙述其束修励行积习于家庭而发闻于鄕里者可谓至矣要不出于叔达所云予又欲别爲之志不巳多乎无巳则以叔达爲征而以孟阳之状足之按状君讳兆登字子鱼世居嘉定罗店鎭曾祖讳棣祖讳翊以孝弟力田起家父讳大有嘉靖戊午鄕贡母傅氏此君之族出也少爲文章汲古振奇大变吴中举子熟烂之习万历壬午举鄕贡十上不第授都察院都事以老此君之履历也罢公车年力方富迄不复往以有母在也年七十举觞流涕谢絶贺客痛父之无年也偕计吏北上夜亡其行橐有司穷治勒主家卖驘以偿君怜而舍之年几艾生子德开人以爲冥报君之孝友忠信仁心爲质皆此类也余于孟阳之状取其与叔达相证明者数端而已盖余之所以志君者如此君爲人深中隐厚与人交不翕翕热皆有终始余之下吏也君旣病矣每刺探狱之缓急爲加损一饭病革犹数问余归期何如也余何忍不铭铭曰周官以鄕三物敎万民而賔兴之一曰六德二曰六行最君之生平醇和粹美庶几乎三代之遗民使其比肩七十子揖让于圣人之门吾夫子不以爲君子则必以爲善人天子方行征召之典玄纁备礼公车交辟而君顾老死于荒江寂寞之濵呜唿后世尚有考于斯文张异度墓志铭崇祯十四年正月六日吴郡张异度卒于泌园之书舍年七十有四友人钱谦益题其铭旌曰乡贡士孝节张先生之柩某年某月葬于花园邨之新阡仲子奕冡孙邕泣而来告曰先人有坠言曰铭必以钱氏钱知我者可无庸以状也余曰诺爲序而铭焉序曰君讳世伟字异度南安府太守讳铨之曾孙鄕贡士赠翰林院侍诏讳基之孙太学生讳尚友之子也君总角明惠善属文太学君携之游娄江弇州太原两王公叹息以爲国器久之其声籍甚江广交粤之士有知张异度者不以名有知异度者不以姓此君之始年也万历中门戸科塲之议锋起君扼腕拊颊多所题覈裁量壬子举顺天出新城王季木之门党人大譁御史遂呈身排击卒不能有所连染坐罚三科累试不第谢公车以老此君之生平也世居吴江之越来溪君卜居吴门得陈惟寅之渌水园诛茅灌畦却扫诵读淸谈竟日樵苏不爨爲古文辞取裁韩柳每一削稿伸纸点笔不知老之将至此君之晚节也君七岁丧母朝夕上食号恸塾中书生皆爲流涕其祖殁六十年表襮遗行用陈公甫例得赠官立祠事其父如其祖事其兄如其父此君之内行也吴中以名行相镞砺者文文起其执友也姚孟长则其高弟周忠介朱德陞其后辈也忠介遭奄祸周旋经纪奋臂出入视缇骑恶子市驵伍伯如也鄕邦有大利病搢绅相顾嗫嚅必自君发之其殁也家无余赀司理倪君往赙乃得发丧此君之大节也君娶徐氏男子二人长弇次奕弇早世邕其长子也女子二人嫁崑山顾咸建长洲姚宗典君尝读范史党锢传至于蕴义生风鼓动流俗未尝不废书而叹也君以一老孝廉屛迹丘园十余年来吴之吏有所规士有所倣民有所赖相与俯躬抑气曰彼有人焉文姚旣殁风流益长奚其爲政斯可以兴矣君七十时余坐告讦下请室君戒子弟徧谢贺客罢酒不乐语曰桃李不言下自成蹊所谓忠实心诚信于士大夫者非偶然而已也爲之铭曰惟孝与节古有良谥仲车二反君则有四高冠崔嵬细行不坠介居沉冥市义若嗜轻财涕唾取无施易安居美食家无委积少不践石老而画字耳非两门孰云我瞶揭德振华加彼康惠我作铭诗流咏淸泌徐元修墓志铭崇祯已卯正月吾师高阳公狥国报至余爲位加衰而哭之是月江隂徐元修以哭母死讣亦至呜唿居今之世忠孝之道不絶如线天柱将恐折矣地维将恐裂矣吾师死忠元修死孝元修虽一逢掖方诸吾师是亦枝天柱立地维之一人也是可使之无传耶元修讳时进其先公辅国初爲右副元帅战殁赠东海郡侯公辅之弟按察使公弼繇凤阳徙江隂曾祖亮进士官知县祖旦父某母冯氏元修以诸生久次将贡于京师而母冯氏以疾卒元修自伤爲子无状几得微禄以养其亲而不待也号唿擗踊促数呌絶越七日庚午一恸仆地其子卿麟卿麒环唿之形神离矣年五十有八远近哀之皆致赙乃克殓葬二月某日葬于繇里山之祖茔元修长身美须髯易直退让与人语惟恐伤訔訔如也善飮酒与之飮未尝不醉三爵之后油油衎衎如也矫志励行奋乎流俗之中以师友之道爲已任遇不可奋髯掉臂必达其志决非苟然者自元修抗颜爲人师抠衣升堂收威夏楚而师道于是乎始尊自元修与其友黄介子钖余辈镞砺文行死生患难奋身相收卹而友道于是乎始着其事亲也尽志与物不以亡爲解所得修脯不下百金其父每唿卢博塞缘手而尽一夕自悔恨召诸少年酹酒谢絶之居亡何元修窥其父微瘠意默默不自聊跪请于父复召诸少年袓跣飮博其父乃大喜旦而腴泽如故自是不复言戒博矣今上下诏辟召兵使冯公徐公将以元修应固辞不可曰小人有母他日有广文升斗在比将贡而亲没此其所以伤而死孝也余尝爲容城孙奇逢叙其所撰取节录曰忠臣孝子人世之砥柱也末世之人薄视忠孝名节反加挫抑焉者譬如杨焉之治河患砥柱而欲镌之者也呜唿兵刃锋镝戎狄镌之也䜛谤机穽小人镌之也死䘮祸患天镌之也具是三者其镌之也不遗余力矣而吾师与元修犹相望于世斯世道之不幸也夫其亦世道之幸也夫元修将葬介子爲行状而以书属余曰是当应铭法请爲之铭余曰诺铭曰七尺者身三尺者坟后千百年视此刻文闻子将墓志铭子将姓闻氏讳启祥杭州之钱塘人也子将生而神姿高秀所至能隐数人工于应举之业挥洒落笔云烟月露生动行墨闲冯祭酒开之方提学孟旋以经义爲一世师子将皆入其室于是子将之名借甚武林东南一都会江广闽越之士蹑屩负笈胥挟其行卷是正于子将子将鉴裁敏品题精丹铅甲乙纸落如飞士之侧古振奇隐鳞戢羽者得子将一言其声价不踁而走游武林者得一幸子将如登龙门之坂而子将亦倾身延纳庀舟车洁酒食请谢賔客如置驿然虽后门寒士落薄无闻者人人以子将爲亲已也子将性故淡荡厌弃浊秽思出世闲法云栖标净土法门子将笃信之外服儒风内修禅律酬应少闲然灯丈室趺坐经行佛声浩浩俨然退院老僧也卜筑龙泓淸平之闲将诛茅以老焉买舡西湖倣掘头五㵼之制爲文以要同志风流婉约爲时所传爲诸生祭酒二十年始举于南京偕李长蘅上公车及国门兴尽而返余遣人要止之两人掉头弗顾也卒时年五十有八祖讳鎭年九十五而卒父讳涞有贤豪长者之风子二人淡明淡成女四人余观东汉之季太学士数万人嘘枯吹生自三公九卿皆折节下之三府辟召尝出其口卒有党锢之祸唐宋之季亦然万历中子将以一书生握文章之柄一言之褒诛近秦市而远鸡林奉之如金科玉条可谓盛矣然而卒以无咎者何也职思其居言不出位有古人读书尚友之志而无今人游光扬声之习也昔吾有先正其言明且淸其子将之谓乎余于子将之葬叙而铭之于稽其世盖俛仰三叹焉铭曰玉辉于璞兮珠媚于流西湖之山熊熊兮与子千秋麟伤斯哀兮凤衰则忧西湖之水洋洋兮閟子一丘周府君墓志铭吴江周永年葬其先人于高景山之阡排缵其行事而来告曰吾父躬令德享高寿谥曰康孝吾子以爲允若其精修密行世出世闲法具备则固非节惠所可尽也有墓中之石在敢固以请余谨按永年之状其书族出寿年者曰君讳祝字季华太子少保吏部尚书谥恭肃讳用之孙国学生讳干南之季子少而工文爲名士长而称诗爲诗老晚而负经济修长者之行爲乡先生其殁也崇祯十三年七月廿九日享年八十有六娶杨氏生三男子长卽永年永言永肩其次也二女子嫁杨士修金之镕葬以十四年之三月其书其世法者曰君三岁而孤宛转母膝前能相其悲哀而慰解之母尝谓曰汝孩幼能慰我汝父服玩当多卑以偿汝稍长果如其言君泣涕交頥弗忍受也谈文师冯开之谈诗友王百谷汤若士谈经济交徐孺东万和甫于中甫中年蹭蹬省试扣囊底之智爲其鄕人勾会赋调栉爬垢病旱涝凶饥闾井恃以无恐少孤两世父抚之如子世父老且多难周旋扶侍不啻其子也于羣从笃爱宗建宗建忤奄考死君叹曰得死所矣胜老人藁项牖下也其风义激昻如此书其出世法者曰君少游袁了凡王龙谿之门知有性命之学长师事达观可公观神姿严重钳锤棒喝如雷风之狎至口授偈颂倾写千言侍者目瞪听荧转盼错误君闇记默诵借书于手伸纸执笔运肘如飞观之门无两子也观自宝林游摄山命车中记八识䂓矩颂三鼓入室授以指要诸弟子遥瞩之灯光煜然隐见庭戸以爲传灯有人也扣击日久悟门历然研精相宗终其身不拈禅宗只字母薛夫人蚤修净业君闻毗舍半偈之义于本师归爲母覆说证合于圆觉普眼一章母繇是发悟丁亥秋持佛名号三十昼夜泊然坐脱君提唱之力爲多云栖宏公叹曰诸上善人同会一处其周氏母子之谓手于有爲功德不以有漏之因小之复古刹刻大藏立忏饭僧皆竭蹷以从事小筑太湖之濵架木爲阁徜徉其闲客至不裹头不布席晚尤矍铄憎杖而却扶临终示微疾从容燕语吉祥而逝谦益曰府君之令德不可以悉数白乐天有言外以儒行修其身内以释敎治其心旁以山水风月歌诗琴酒乐其志此三言者庶几尽之矣余与永年兄弟游皆工诗文小词孝友顺祥人也君不置妾媵三子者日视膳夜侍寝十日一践更盖十余年而君卒君之安乐令终亦其子之力也铭曰亿万佛土从母往生如子赴家是母是子如淸净地生宝莲华世出世法如宝罗网重重开遮我作斯铭现文句身于彼尘沙牧斋初学集卷第五十四牧斋初学集牧斋初学集卷第五十五牧斋初学集卷第五十五墓志铭六徐元晦墓志铭元晦之卒也爲天启癸亥之四月年五十有一余与西安方孟旋哭之而恸退而与南司空张公司马王公经纪其家事孟旋元晦之执友也张公王公其同里爲婚姻者也又九年崇祯辛未其孤玑等卜葬于横沥之东原奉王公所撰行状来乞铭元晦讳文任吴郡之太仓人也少有俊才弱冠入南太学爲祭酒冯公所知当是时孟旋爲诸生都讲岿然长德元晦一旦与之齐名登堂拜母以交友闻于东南又十余年元晦辱与余游又进余而友于孟旋盖元晦之取友始于孟旋而卒于余也元晦之与人交也彊直摩切责备行谊至不可容忍其爲人无所不尽死丧契阔靡不相䘏米盐璅碎靡不相同家人妇子之訽谇靡不可相告语也诸生子弟有来归者必爲之授室授餐庀帏帐具膏火又爲之警其惰而劝其勤曰吾庶几古人爲国家养士之意也才智蠭涌精彊有心计闾里铢两之奸皆知之或把其宿负及得其死力好爲人缓急以排难解纷爲务黠者或阳以急难来元晦以爲穷而投我倾身爲之弗䘏也家本素封挥斥数千金缘手輙尽亦时用居积自救其所赢不能当什一元晦心独自喜以爲非他人所办也东事之殷也王公奉命经略元晦将䇿蹇走关门纵观阨塞闇简将帅奋臂爲之助会王公召还乃止余在长安每手疏国家兵农大计相告曰子其勉之无使人谓词垣无人也应山杨忠烈公识元晦于余家卽以忠义相期许每遗书论天下事必曰元晦视如何也其推服元晦如此呜唿元晦少年时肠肥脑满愿与海内雄骏君子掐擢胃肾以自效于国家至其中年身名寥落疆圉多故痒痒然惟恐不得一当以谓不得之于身犹庶几得之于友如余之不肖元晦不以爲非其人也元晦没未几孟旋亦谢世而余再被放逐衰迟连蹇盖巳悄然无复当世之志矣岂元晦之取友非与抑元晦之不遇犹足以穷其友于身后与其可哀也巳元晦之父曰光禄公讳可久母王氏其家世具光禄志中初娶金氏今合葬于墓继室以唐氏男四人璇玑瑀琛女子四人铭曰呜唿元晦捐不赀之身爲国家臿齿牙树頥颏可以爲世之伟人扣囊厎之智爲县官理盐铁蒐兵食可以爲古之能吏嗟夫元晦止于如此隹城郁郁东海之隈潮汐往复波涛喧豗后千斯年孰知其爲元晦而悲邵茂齐墓志铭呜唿茂齐死矣铭非余其孰宜爲之茂齐少负俊声甫壮爲诸生祭酒科举之文传写海内穷鄕陋儒挟兎园一册其中必有茂齐氏名生徒云集至赁屋列肆以居茂齐不爲程文熟烂之习析理崭絶匠心独妙闲亦谭谐以出尖巧其于学旁通钩贯不名一家随资开导学者如行大雾中不自知其沾湿海内咸以爲通儒大人不谓其犹老诸生也然卒不得志于有司以死或者曰卢擕文章有首尾韦岫知其必贵茂齐文起伏无余地其不得贵且寿宜也呜唿科举进士之业诚足以相士也吾见有黝昧若顽铁者矣有棼若乱丝拆若袜线者矣若契戾取科第胥不一验而独茂齐验乎今小宗伯随州公往在左坊尝语余曰巳酉应天琐院中几得邵生竟不知复落者何也呜唿岂非其命哉初余与茂齐读书山中茂齐早起宿膏火走笔尽数纸飒飒如𧖟之食叶冠盥整衣横经列席应四方学子之叩击从颂洛诵声出林表午飰巳偕余散歩北山信足輙数里覩某水某峯乃知行之近远闲过逊国忠臣黄公墓累累蓬颗中必要余敛容肃拜摩娑卧碣忾叹久之乃去当是时余方冠首茂齐折辈行与交以文章事业相期许余因以有声诸生闲以此知茂齐之爲人风流弘长急于风义而长于善善者也茂齐竦身昻首仪观伟然稠人衆㑹冠盖騈列茂齐眉目轩出其上若踰丈寻羣言沸羮嚣声压屋片语噼分洞中肌理四座閴然无人声宾筵客座主宾阔疎瞪目顾视茂齐献酬羣心谭谑闲作暄然若阳春之入座隅也达心而多可不爲崖厈表襮之行门有好事之客而不拒杂宾簿有金兰之交而不厌征逐长裙峩冠下帷讲授轻衣缓带文酒流连山水之徜徉僧庐之禅寂岁时伏腊烹羊博塞之宴游幷日促晷应之有余闲酒阑灯灺谭说古今人才节槩与夫经奇侠烈之事欲奋臂出其闲遇不平奋髥张目或啮齿大骂不少休盖其志之所存者不得自见而世亦莫有知之者矣此可爲痛惜者也茂齐少意气奔放视功名可以引手致其与余交旣倦游矣寒窻纸灯顾影掷笔抚几悲吟意欲飏去庚戌之秋执余手而语曰余病消渴甚自此无意于人世矣视其中若有不自得者病革之日顾稚子在前指以属余无甚怜之色偕僧徒颂佛号奉手而逝年四十有六万历三十九年某月也初茂齐有二僮子稚而黠时诱之妄言以爲笑一夕戏问曰我它日作何官皆对曰老敎官耳一僮子爲老儒謦咳一僮子爲弟子员偻而前谒茂齐顾余大我爲郑广文子当时时乞酒钱矣呜唿岂意其老死诸生二僮子之言亦无征也哉茂齐讳濓茂齐其字也别字曰齐周姓邵氏高祖曰耻斋先生某有一行门人徐祯卿志其墓大父某父昌鉏四十七年某月葬于北山之新阡呜唿茂齐死矣茂齐之传于后者实赖干斯文而文之传不传亦有命焉不可得而知也虽然天之厄茂齐甚矣不当复厄之身后余之文其又或以茂齐传也然则铭茂齐者非余而谁也铭曰丸丸长松其身千章卧于壑谷弗施栋梁虽然弗施其膏爲肪化爲茯苓千年有光吁嗟乎斯爲茂齐之藏瞿元初墓志铭虞山之西麓有精舍数楹直拂水巖之下予友瞿元初君之别墅也君讳纯仁字曰元初祖曰南庄翁布衣节挟奇君之才以爲能大其门买田筑室庀薪水膏火以资士之与君游处者君所居北山靣湖有竹树水石之胜而其所取友曰瞿汝说星卿邵濂茂齐顾云鸿朗仲皆一时能士秀民相与摆落俗虑读书咏歌其中晴烟晦雨春腴夏隂互见于硏席之上悉收览之以放于文辞故拂水之文社遂秀出于吴下君才情骏发以文章意气自豪而累不得志于场屋余弱冠与君游君时时顾余叹曰吾往从尊府先生授春秋见子之长与书案等耳岂自意今日与子上下笔砚闲哉巳又叹曰吾祖父皆在浅土墓未有刻文而逡巡不克举庶几欧阳子之所谓有待者也吾髪种种矣吾少与同学者星卿仕而归茂齐朗仲穷而死而吾犹蹩躠不休者念吾祖之坠言也子爲我识之吾死不恨矣言巳輙举酒霑醉哀歌泣下余闻而悲之然卒怏怏不得志以死君状貌丰伟如河朔伧父垢衣蓬髪不事濯盥其爲文鲜姸妙丽嫣然如时花美女见之者意其神仙中人也骤而与之语落落穆穆如不可人意者周旋久之声气欵洽棋酒杂进谈谐闲作与其居者往往不能舍去孝于亲笃于友晚犹崭然自负其有欲以见于世遇精彊少年色稍不相下必折抑之乃巳盖君虽困而文章意气未尝少衰也初君之祖以力田起家及其殁也僮奴穿穴其中虑君或有所勾稽谋所以困君君方淸䜩谈笑輙相与聒譟鸡豚几何米盐几何鄙猥璅碎语刺刺不休君摇首曰我巳知之矣若且去率以是爲尝君之生产以此日挫而卒亦不以屑意也病且革属其友曰吾死勿近妇女勿归城市斤山居以营斋供佛无爲俗子所溷盈吾志矣迄无他言而卒万历巳未之十二月也享年五十有三天启七年正月葬于寳严湾之先茔君有四男子忠美肃美蚤夭今之葬君者共美宣美也余观唐末尝录有名儒者方干等十五人赐孤䰟及第每念君与茂齐朗仲輙泫然流涕唐以诗取士如干者虽不第其诗巳盛传于后世而君等之擅场者独以时文耳呜唿今之时文有不与肉骨同腐朽者乎君等之名其将与草亡木卒澌尽而巳乎当今之世有援唐故事追录名儒者乎纵欲录之其何所挟以附于干等之后乎茂齐殁余爲之志而今又铭君之墓余之文其信足以传君于后世乎否乎亦姑写余之所以哀君者而巳铭曰斐然之文散爲寒芒魁然其质归于山冈有光熊熊珠含玉藏才耶命耶刻此铭章何季穆墓志铭季穆何氏名允泓淮王府左长史讳钫之子也年十四五则巳厌薄程文熟烂之习姑爲之以塞其父之意穷日分夜发箧中书诵读之爲诗歌古文累数万言长史公没流离世故有飘薄之叹始欲以科目自奋而其学问亦日以成就盖自唐宋以来经世大典如杜郑马丘四氏之书儒者多不能举其凡例而季穆攟摭解剥穷极指要久之涵肆贯通俨然如专门名家凡古今地理官制河漕钱谷与夫立国之强弱用兵之利害上下千余年年经月纬如数一二闲有所举正辨駮矫尾厉角若质古人于窻戸之闲而与之抗论也好谭三吴水利访问三江故道及夏周疏濬遗迹穷鄕沮洳扁舟往返尝遇盗夺幞被忍冻以归家人咸窃笑之辽亡之后论失地丧师之故每拍案唿愤或靳之曰辽东西是君田舍耶相与一笑而止生平落落穆穆不饰容止衣垢不澣履决不纫其遇人意有不可目直上视不交一言里人忌而恶之闻履屐声率摇手避去尝引镜自笑安得渠一昔死令满城人开口笑耶顚嚏日久忧生叹世抑郁不自聊遂发病不汗以死天启五年之五月也年四十有一崇祯某年葬福山之祖茔季穆少于余三岁实兄事余余官宫相骎骎通显而季穆淹顿诸生尝语余曰王介甫得王逢原以天民许之逢原死嘉祐中不及见介甫得政是亦介甫之不幸也余应之曰石守道作庆历圣德诗范希文犹目爲鬼怪令逢原不死安知不爲金陵之吉甫耶今季穆旣穷死而余亦晼晚放废追思壮年盛气朋友相规切之语十余年闲俛仰如异世矣陈同甫王道甫之殁也叶正则立新例倂志之其言曰同甫得无以死后余力引而齐之使道甫亦传而信乎古之君子悼贤人志士之抑没而惟恐其不得而信也其用心至于如此今吾季穆之抑没甚于道甫而又无同甫可以倂志则其可以传而信者将何恃乎呜唿是余之罪也夫铭曰余哭季穆舟次界首有诗千言洒泪渍酒胸怀郁盘须眉抖擞此诗可传铭于何有呜唿诗之与铭孰传不传身后之名亦有命焉哀哉季穆其又将俟之于天王季和墓志铭昔者圣贤之在天下知其身之非我有而戚戚然迂其身以济一世也席不煖突不黔身体偏枯手足腁胝至于老死而不悔故曰舜禹周孔彼四圣者天民之忧苦遑遽者也佛氏者出以尘沙爲国土以历刼爲岁年捞笼拔济至于舍王位弃氏髪投厓割肉而后究其所欲爲其愿弥奢其道弥广然而有本焉吾夫子固谓博施济衆尧舜病诸而如来亦言灭度衆生实无衆生得灭度者颜子之簟瓢陋巷净名之杜口毘耶彼固非超然燕处而置斯世于度外者也古之君子退而咏歌一室非以自爲也出而驱驰一世非以爲人也求其志而巳矣吾友季和少而服习名敎读书纉言镞砺进士之业壮而游于顾朗仲瞿元初邵茂齐长而游于顾仲恭何季穆通经汲古束修厉行是是非非里中人严惮之中更家难事莲池和尚于云栖称幅巾弟子遂以金汤弘䕶爲巳任视伽蓝塔庙犹其室庐也视方袍圆颅犹其眷属也视焚修讲诵营斋利生之事犹其省试应制也俗之人有欲交关季和者必之于僧僧之徒有欲交关僧衆者亦必之于季和迨其后也交知之缓急闾族之保受与夫马医洗削一揖半靣之人勃蹊諈诿靡不之于季和季和亦倾身任之不辞炎风流汗朔雪刮靣旦旦而求之未尝不在五父之衢也日旴不食足茧不息穷年累岁率以爲尝㑹而计之一岁之中其自爲谋者百不得一焉旬月之中其爲亲朋谋者十不得一焉搰搰然戚戚然舌敝唇干怀忧召怨久而其人抗手不相顾巳亦自忘之矣呜唿季和其亦天民之忧苦遑遽而小用之者与抑其志之所存捞笼拔济以多生爲誓愿而此生其发因与斯其可悲也巳顾伯钦以奄祸逮系季和要仲恭冐暑走数百里求解于要人伤暍道病归而寝剧遂不起其没也不欲死妻子之手武林闻谷禅师与严忍公持诵佛号抚之而绝天启乙丑之某月某日也享年四十有季和王氏讳宇春山东叅政讳之麟之子也天性孝友事其诸兄如父尝谓余曰吾昆弟死不忍相离也将共兆域以葬不以家室祔子爲合而志之余曰宋张畼爱其弟辑临终遗命与辑合坟议者非之子虽有治命子之诸子未必从也季和没其子昌谔昌諴葬于某地之阡而属余铭铭曰吾有友譬一车朗仲轼伏以趋邵瞿盖却泥汚仲恭箱杂任居季穆蚤能挶持君爲轮周通涂材器良困契需行千里败两軥我爲御徒踟蹰作铭诗悲祝余冯嗣宗墓志铭君讳复京世爲尝熟人国初戌怀远卫高祖讳玘官御史弘治中疏请归故籍祖讳梁父讳觉皆不仕妻盛氏生三男子舒伟节知十天启二年卒年五十君强学广记不屑爲章句小儒少而业诗钩贯笺疏嗤宋人爲固陋着六家诗名物疏六十卷谓冠昏丧祭不当抗家礼于㑹典作遵制家礼四卷罗旧闻述先德作先贤事略十卷族谱四卷年四十余始见本朝实录谓通纪详而野吾学裁而疎弇山炫博妄而缪宪章典则自郐无讥作编年书駮正得失曰明古史略草创未就而殁君形容淸古风止诡越翘身曵步轩唇鼓掌悠悠忽忽如也性嗜酒酒杯书帙错列几案歌呕少倦则酌酒自劳率以爲尝数踏省门不得举咏左思诗冯公岂不伟白首不见招往往被酒高歌至于泣下尝之白门日旰輙登雨花台纵飮恸哭哭罢复飮飮巳复哭人不知何所爲也死之日语家人曰吾将爲㝠官以日中上人曰须明日乎曰非也鬼神以夜半爲日中耳及时而絶铭曰阮籍死矣哭声千年君字嗣宗其哭亦然唐衢谢翺后善哭者君亦何爲有泪如写遗书满家子孙绳绳先号后笑请眎斯铭李缉夫墓志铭吾先君之执友曰李文伯樗笃学好修人也伯樗每过先君擕其子缉夫以来先君敎余唿缉夫爲兄曰安得若能文如李家兄乎是时缉夫长于余三岁余才十岁耳余稍长卽与缉夫同砚席余居城东缉夫居城西缉夫晨来而暮去风雨明晦足迹可数也余少跅自喜好越礼以惊衆缉夫故淳谨及与余游则亦蓬跣跳号类余里闬闲相与訾謷之弗顾吾伊稍闲輙与缉夫谭覇王之大略评诗文之得失放言极论不爲町崖缉夫听然而笑以余爲知言也居数年有婚宦之事各自解去余幸取科第而缉夫治曲台礼专门名家屡不得志于有司缉夫自念祖父爲儒者百年单家寒素未可以旦夕振起遂从事于宫宅地形之术忘废食寝扞冐风雪以爲功名富贵可以戾契致也终岁所得束修羊不足以市方丈之地则假诸倍称之息以故缉夫之遇益左志愿益奢家亦益贫而其劳瘁拮据亦益甚卒用是以死呜唿其可悲也巳缉夫少有大志中年爲儒生低首抠衣顾好学天官壬遁家言闭戸握算以爲天下方有事是兵家所必用也丑寅之闲逆奄煽祸余惴惴惧不免缉夫过余私语曰岁在甲子七月五星聚讲于张王室必再兴子其无忧上卽位更始缉夫喜而相告曰吾言有征矣子必勉之吾穷且老复何恨哉其语意感慨一似重有属者别数日而病未几而死崇祯元年之四月四日也缉夫讳胤熙卒之年春秋四十有九明年余罢官东归其子象璧葬缉夫于兴福祖茔之侧而泣来请铭呜唿缉夫意气抑塞有尊主庇民之大志不能自出旣穷且老矣则汲汲然冀一见之于其友而余又未有以慰其望焉诵白乐天赠友之诗所谓待君赞弥纶者千载而下可爲陨涕也矣铭曰岁在巳巳阳月日吁嗟缉夫返此室有山如堂形气密靑乌告祥龟袭吉宜尔孙子世朱绂缪采璧墓志铭采璧姓缪氏名纯白故宫谕赠詹事西溪先生之次子也西溪初与余定交采璧巳能文章有声诸生闲矣以父之执事余捧手抠衣俯而纳屦余安之弗爲止也西溪遭阉难徒跣告哀相向而哭西溪不使他子而使采璧以其习于余也巳而钩党益急余有抱蔓之惧采璧有完卵之忧执手踧踖不敢出气痛定思痛喜极而涕未尝不相顾霑裳也西溪之殁十有七年蒙天子之恩䘏十五年矣而弗克葬今年五月余过江上召诸子靣数之其语切直不可闻采璧闵默不语退而深自刻责咄咄叹诧若无所容未几属疾七日不汗而卒采璧之子畹擗踊而号曰天乎吾父之不得葬吾祖以死也有诸父在而吾父独死畹之不得葬吾父也畹之责也畹其容有死所乎于是卜以十一月某日葬采璧于永安之新阡母徐氏祔焉哭而乞铭于余公羊子不云乎不及时而日渴葬也及时而不日慢葬也过时而日隐之也过时而不日谓之不能葬也过时而不葬则比于慢葬矣谓之不能葬则亦君子之所隐也余之有隐于西溪者盖亦公羊子之志而采璧乃以余之一言而死治以不能葬之罪则采璧可以免矣公羊子又曰赦止者免止之罪辞也若采璧者岂特免于罪而巳其亦可以爲孝子矣乎畹之葬采璧也不得爲渴葬当时而不日正也其此之谓乎若采璧与畹也斯可以爲西溪之子孙矣采璧年十七补博士弟子员数试京兆将以明经岁贡而死死之年仅五十有七娶徐氏继室张氏子六人畹畇畮畦畸女九人采璧读书好古卓荦有志行余皆不备书书其所以死者则其生可知也铭曰身死而父不葬吁可诫也身死而以父之不葬亦可喝也余之于缪氏也隐其父闵其子刻斯文以志焉昌黎有言人欲久不死而观居此世者何也赵灵均墓志铭君讳均字灵均姓赵氏父宦光毁家葬父偕其配陆卿子隐于寒山之丙舍世所谓赵凡夫者也家世在凡夫志中灵均娶于文讳俶字端容其高祖父衡山公征明曾祖父文水公嘉祖父虎丘公元善父爲贡士从简字彦可彦可以名行世其家灵均少而受学遂以其女娶焉灵均从其父传六书之学又从燕山僧见林授大梵字幷诸国字母变体形声谱韵之奥指画形声分署部居移日分夜父子自相讲习端容明诗习礼旣馈而公姑赞贺谓灵均曰此我之贤妇而汝之逸妻也寒山一片石可以无恙矣凡夫殁灵均家益落宾客益进其㢮置自便视流俗如粪溲日益甚端容性明惠所见幽花异卉小虫怪蝶信笔渲染皆能抚写性情鲜姸生动图得千种名曰寒山草木昆虫状摹内府本草千种千日而就又以其暇畵湘君擣素惜花美人图远近购者塡塞贵姬季女争来师事相传笔法灵均入而翫其妻施丹调粉写生落墨畵成手爲题署以别眞赝日晏忘食听听如也出而与宾客搜金石论篆籀问奇字访逸典长日永夕无所俚赖闲託于虞初诺臯以耗磨光景陶陶欵欵如也酒食袛饬㫖蓄庀具晨夕百须靡不出端容十指中灵均不知其所繇办也以是得荡涤情志隐居放言者十余年崇祯甲戌六月端容卒年四十有一又七年庚辰五月灵均亦卒年五十灵均无子以从弟之子锟爲后一女曰昭嫁平湖马氏撰其父母事状使锟来请铭余尝读李易安金石录序叹其伉俪之贤才藻之美而惜其不能终也如灵均夫妇者其才可以耦其穷亦可以老而天不与之寿且斩其后何耶生同志死同穴视明诚所得不巳多耶先赵氏之金石今独其目在耳小宛之堂芸籖缥带亦如所谓连舻累舳散爲云烟者有无聚散不可重爲叹息耶凡夫之有灵均许叔重之有昭也灵均之蔡中郞之有琰也有女而能传其父其遂可谓之无子耶呜唿其可悲也巳灵均夫妇以某年某月合葬于寒山祔祖父之阡而余爲之铭曰台倾池涸兮寒山之庐灰飞烟熸兮寒山之书粉绘剔轴兮金石蜡车长夜不瘗兮光气有余子祝类我兮女歌弃予铭以告哀兮弔彼幽墟张孟舒墓志铭吴有君子曰文文起姚孟长周景文名行爲一世所宗而张异度朱德陞以孝秀奋袖其闲与相下上孟舒异度之兄也诸君之交孟舒也以异度而其重孟舒也则自以孟舒孟舒之父益之先生于先君爲执友余之交孟舒而重之也犹诸君也癸酉之秋余访孟舒于越来溪登素心堂夹窻助明凝尘栖几经史列左旁行庋右知其人修然自好读书尚志者也堂之失也六十年而复又以其闲葺祖墓梓家集庀三族之葬昬皆度身量腹以有事焉知其修古六行尊祖敬宗而收族者也越三年丙子孟舒年七十异度属余爲记以称寿孟舒读之而喜是年七月病卒异度哭之恸退而作爲行状率孤子楟请铭于余状言孟舒孝于亲信于友恭谨狷洁内行淳备而尤称其慷慨慕义周旋景文于逮系之日人以爲难景文者忤阉考死所谓忠介公者也孟舒尝语余景文削借屛居每指窻下小池曰有此水在吾何忧被征促别顾而语曰畴昔之夜梦池中荷花盛开与兄执手谈笑其犹有生还之望乎柩车北归权厝池上顾视荷花烂然不觉噭然而哭孟舒儒者晚而好佛其亦感景文之正梦悟死生夜旦之故与孟舒之葬在巳卯之某月异度悲诸君之奄逝知人世之不可把翫欲及其身以章厥兄也渴而谒铭畲爲之忾然叹息故叙孟舒之生平而以梦终焉孟舒讳世俊世爲吴江人曾祖讳某历官南安太守祖讳基鄕举不仕今上用按臣言追赠翰林院待诏父讳尚友爲诸生祭酒母袁氏副使尊尼之女妻陈氏布政使鎏之孙女皆明德之后生一男二女葬吴县西花园邨之祖茔铭曰越溪之宅老桂数章有莞有秸幽幽空堂衡门剥啄军持漉囊霜空月驾禅诵将将经营墖庙䕶持金汤如贾欲赢如旅俶装楞伽之巓雀离回翔后千斯年配此铭章张叔子墓志铭秀才陈式来告我曰崇祯壬午五月东阳张叔子觐省其父中丞公于济上而式与之偕病暑疾增剧六月三日卒于台庄舟中生十六年矣叔子名世鹗字峙君少警悟与其二兄竞爽笔腾墨飞风发泉涌文人才士弗如也治毛氏诗及尚书戴记穿穴训故证据今古耑门老师弗如也其爲人孝友顺祥无子弟之过能使其大母安于家中丞公安于官成人长德弗如也卒之前一日诵出师表祭十二郞文琅琅有金石声戒傔从勿以病闻诒大人忧舟次淸口梦旛幢从空下有夫朱衣援笔点其额挟以上升卒之时彩云压舟如幔移时而散将反葬中丞公抚棺而恸曰儿知读书卽好虞山夫子所爲古文诵夫子赠余诗发兵头白忧国髩丝之句未尝不涕渍于箑也今其死矣假宠于汝师乞夫子之一言以葬汝而有知庶不悼其不幸于土中而亦可以慰汝祖母于堂上式闻之不自知其泣下霑襟也爲论次其事以请于夫子呜唿中丞昔保釐南国功德在人南人闻叔子之丧巷不歌舂不相如丧其昆弟也闵叔子之亡而忧中丞之失其爱子而䀌伤如忧其父母也余于中丞有一日之长犹其州民也铭何忍辞中丞名国维以都察院右佥都御史兼工兵二部侍郞总理河道朝议推择爲大司马铭曰生而趾美命弗长也没而修文梦告祥也我刻斯铭以童汪锜之例书之可勿殇也何仲容墓志铭余少学举子之文知里中有何仲容者彊学缵文好镂版以行世长与诸名士爲文会仲容亦与焉余方壮盛观仲容衰晚婆娑笔墨击戞搰搰然取次争长颇目笑之久之仲容以穷死闻其人内行修整不苟取予悔向者之意轻之也仲容讳德润爲尝熟甲族父讳錞通内典工小楷修布衣长者之行仲容㳂袭素风食贫自守泊如也性好洁焚香布席书帙井井隣富翁欲幷其居倍价以请仲容固不可乃爲高楼下瞰食罢胾骨杂掷屋瓦飒拉积不能堪一夕自徙去僦居荒郊外忽忽不得意以死其卒以天启二年十一月年五十四娶秦氏生子五人述禹述稷述契述臯云女四人葬宣家村之先茔云吾徒也旣葬来乞铭铭曰土一棺坟四尺儒衣冠载营魄草茫茫风萧然读书声林木间牧斋初学集卷第五十五牧斋初学集牧斋初学集卷第五十六牧斋初学集卷第五十六墓志铭七明故整饬辽阳等处海防监督朝鲜军务山东按察司按察使萧公墓志铭万历闲东师久不决中外攘臂主战以梗坏封议而石司马所遣说士曰沈惟敬者颇能得倭要领我师老将骄志不在战阳欲杀惟敬以倾司马而隂又欲委惟敬以弭倭当是时萧公以辽海道监军朝鲜制府一见卽以惟敬属公南原之役我师大衂总兵麻贵谋弃师走鸭绿公单骑赴王京趣惟敬诒书退倭而制府乃以大捷闻公再三力争谓倭之退以惟敬手书靑山稷山不交一矢若诡词奏报功罪错迕不惟欺罔朝廷抑且贻笑外国制府自此大恨公矣先是惟敬已奉㫖逮解及王京解严公卽系惟敬抵辽阳制府欲以稽留钦祀罪公至是口噤不能发而兵垣承制府指飞章上闻遂倂征公下狱论戌嗟乎惟敬法在必死倭不退固死倭退亦死倭退而人知其出于惟敬尤速死也公督惟敬退倭熟知弭倭情事而又与力争奏报彼不螫公将安归乎当制府属惟敬时公固已入其彀中矣南原之事公卽嘿不发一词彼其能舍我乎公志在狥国义不旋踵解王京之危急争南原之功罪功高不赏而蜚祸从之公之自爲谋则失矣其于谋国不可谓不忠也公去东事益坏赞画丁君应泰上书列其状幷极讼公冤丁亦坐免官居久之奉恩诏自岭南赦还居家十余年乃卒呜唿公弱冠负膂力盗五十余人夜刼公父公独身奋挺与鬬盗舍父父遁去身被创十余瘢痕如刻画举进士繇刑部郞考满出守东昌亲擒剧贼散其党数千人备兵潼关固原临洮所至有声迹其在临洮火落赤万衆寇边盛暑擐甲张疑设伏虏望风引去海内皆以边才目公及东事孔棘开设辽海道司马深倚办公公亦思一有所奋成功名而竟以此败当公受事时封事已坏司马爲举朝射的人皆缩颈却避公勇于爲国不顾利害触冐坎窞望尘受诬虽与司马共塡牢戸固甘之也此岂可使庸人小夫容头过身者评议其短长哉公修髯伟干弯弓跃马意气蠭涌归田以后帘阁据几奕棋穷日夜漠然若无所事者起自田家与夫人对噉麤粝或讥其俭啬一旦相择形胜建浮屠于巽地挥斥数千金如弃涕唾以此知公眞奇伟变化不测人也公讳应宫字某世爲苏州之尝熟人举万历甲戌科进士卒于万历辛亥八月廿八日年七十有三娶庞氏封宜人勤劳共俭配君子无违德后公十三年年八十三而终有子曰可继先公二年卒其孙廷举等卜以崇祯二年十月葬公于曹庄之新阡以庞宜人祔焉往余在长安与奇士冯仲缨金相辈游询问东征事幷公得罪状与邸报所流传大异巳而遇丁赞画之子出其父手书东事始末首尾断烂字画几不可辨相与绎而存之视两生之云若合符节比分纂神宗实录欲以其书上史官不果今获志公之墓谨撮其槩而存之亦以信余之志他日有征于国故焉其不独以悲公之遇而已铭曰东师迁延贻国耻毁封饰战共谰抵雄唱雌和惟一揆阳战隂和庙堂指将帅慴伏如浮螘公监九军杖尺箠介马幷日驰敌垒辨士飞书射枉矢倭人退舍鲜人敉捷书露布乱朱紫掩败攘功公所鄙奋髥驳辨怒抵几彼䜛剜肉成疻痏肤公弗奏谤盈匦荷戈瘴鄕魑魅喜终然归耕牧羊豖哀哉司马卒冤死埋骨牢槛流妻子国有实录寡惇史捃拾朝报摭故纸浮石沉木尽如此枯竹腐骨谁能解我鑱公墓矫骳骫信史可征百世俟有如不然视辽水贵州布政使司监军都淸道右叅议兼佥事赠亚中大夫贵州布政使司右叅政陈府君墓志铭万历四十五年冬黔师有事于匀哈府君以右叅议分巡都淸往监军事所向克捷阅四月而振旅以入贺行则君之病亟矣次年六月二十二日舟抵芜湖遂卒事闻诏赠君官右叅政阶亚中大夫褒勤事也先是以按察司佥事备兵川南长珙羣盗田虎熊林辈磐牙连岁酋豪曾良弼作言起事通行爲囊橐诸夷酋皆蠢蠢骚动君至补卒乗筑城堡广置闲谍明设购赏募壮士搏战杀虎林闲于奢氏俾诱杀良弼又移檄谕降凉山酋石波等万余人先后四年羣盗弭散流亡来归其莅黔也黔抚张公议勦下衞一见语合遂以勦事委君君侦知下衞诸苗倚平定爲谋主诱其酋至匀反接而斩之趣分兵四道竝进丁已嘉平拔养鹅戊午正月破干河马蹄二月克摆沙高寨凡二十一寨马蹄有洞阻险贼败北者聚爲窟穴用火攻歼焉疉石封尸鑱其石曰天焦纪功而还是役也斩首二千三百余级获生口牛马无算抚安降夷二万四千余人君以一监司专师旅之寄宿将悍夷悉禀纪律犷如崇明狡如邦彦鞭箠使之若叱畜狗君没而奢安踵叛兵连祸结迄于今未解黔蜀之人谓西南之祸起于招抚驾驭之非其人相与挼手诧骂而尤追叹君之云亡爲可恤也府君讳禹谟字钖玄刑部右侍郞谥庄靖公讳瓒之长子君胚胎前光敏而好学庄靖公以爲才子庄靖公表着淸德老而不替君孝敬祥顺僶俛继述所谓晨昏之助盖有赖云者也庄靖公殁君始举于鄕累试不第俛就选人再居学官历践郞署禔躬耆事所至皆有名蹟无忝庄靖公之遗训焉当君少壮时以贵公子有盛名于时厚自贬损补衣徒步默默如有所不自嗛者及其潦倒塲屋晚而无子皆爲君叹息以爲日暮途远君则信眉抵掌激昻以赴功名之会若骋骐骥于修途忾然未知所税驾也勾哈之役年已七十矣夤缘篁箐扶曵下上手足皲瘃衣袴弊裂气息惙惙不少衰止师还之日磨厓染翰沾沾自喜庶几有据鞍裹革之志焉呜唿其可壮也已君博识强记贯穿经史尤好攟摭四部中俪事騈语比类相从如古人所谓荟蕞枝痒者开卷有得辄放笔大噱以爲娱乐盖其生平学殖如此官兵部司务譔左氏兵略若干卷以左氏爲经以羣史用兵制胜相比类者爲纬书成具疏上之神宗命留备御览君以书生谈兵其所譔亦荟粹之属耳而卒以兵事显昔杜牧之注孙子自谓上穷天时下极人事乃不获一试于行闲其视君何如哉君又辑騈志说储经言枝指广滑稽志若干卷补北堂书钞若干卷皆传于世君之卒也年七十有一后四年始得赠䘏之典爲崇祯三年九月祔葬于庄靖公桃源之赐阡娶秦氏继娶刘氏皆赠宜人秦生一女嫁湖广行都司断事蒋国玞庀君葬事使其子来求铭君与先君交相好也庄靖公之丧先君疾使乳媪劒余往拜君与刘宜人抚之而泣盖伤巳之无子也今君有贤女实克葬君而余执笔爲之铭死生俛仰四十余年于人世何如也铭曰出自北门山嶞水旋显允庄靖赐茔岿然丰碑崒嵂石磴屈盘君所经营没而祔焉桥梓郁郁松栢丸丸龟趺螭首愍纶载宣桃花之源夹以㵎泉过者必式游者戓叹我铭幽竁大书深镌禁彼樵牧后千斯年故淮府左长史何公墓志铭万历初江陵执政以考成法计天下吏吏惴惴救过不暇而何公以平阳奏最再上计赐金褒异当是时何公自以不得志于公车思竱力吏治以自振发世亦知公果可以有爲而终以不遇年至虑耗抑没于庸人之中后生小子或不知其有志于天下者公殁乃稍稍传道之悲夫公讳钫字子宣父墨以赀爲郞赠浙江平阳县知县公中嘉靖乙卯科举人谒选知温州之平阳县考六年满陞南京锦衣衞经历久之陞淮王左长史致仕归归二十二年而卒娶许氏后娶顾氏男三人世滋允澄允泓女二人公以嘉靖乙酉生卒时万历癸卯也后卒之十五年而葬墓在覆釜山之新茔公之治平阳也当江陵初政公奉行功令尤愼法寛惠不刻始至虑囚平反几千人昼夜视爰书目尽肿平阳东竝海南距闽西连括土旷而民劳岁输永嘉及蒲门所二仓凡千五百余石涉江踰阻公悉以漕例议折民两便之平阳之南有江江南有大溪南北相贯穿是爲东西江灌田可四十万畮而闽括之山犬牙相啮海水出焉北流注于溪水则田爲斥卤公筑复宋嘉定中凤浦埭佐阧以䃮幷埭上流八阅月而举百年之废永嘉侯一元记之江东西之田界闽履亩握算得漏田七万畮平阳民去水祸增岁食不复转徙他邑矣公行视瓯闽防倭要害自金鄕衞抵炎亭珠明海道叹曰嘻信国之筑而绩溪之守其可以弗念乎乃筑石堡二爲营房百有二十以居戍卒缮置守备焉岁再饥积谷备荒所活数万人赎锾之输官者一如宪令给票自塡方江陵政行时郡邑骚动齿牙相猾然奉行如公者实寡居平阳六年计口受俸钱毁家爲邑以栉爬苏醒爲能事故其事迹可记如此然公少卽好谭倜傥节槩及经世大略旣上公车与光州刘黄裳海盐王文禄以豪杰相命之平阳过瑞安卓侍郞祠感黑虎之事求问所谓宝香山者而望祭焉其在南锦衣旣倦游矣谓康蕲公有开国屯田功力请兵部复其后锦衣千戸游燕子矶指示振武营兵变时与黄裳酾酒谭兵之地停杯叹息低廻不忍去归田后徐尚宝贞明开畿南水田诒书询公公报书言国家兵屯盐漕四大政皆表里水田田边地之法四曰淸旧屯重边引广招募隆赏功田内地之法四曰贵力田更纳赎准徭役定流配田畿南之法三曰近山用闽人级泉法近河用楚人障陂法近海用吴人引潮法凿凿数万言皆可施行而又谓设官行事文法便宜一切掣肘深虑夫底绩之不易旣而果如其云尚宝议旣格所着潞水客谈盛传而公书则仅有存者呜唿其可悲也公晚年以文史自娱命觞顾曲谈宴终日时时闵默不自得尝酒闲叹息语余甲戌罢公车海盐王生年七十病卧犹揺手相戒勿低头就选人丁丑上计生素髪垂领婆娑部堂前从衆中疾声唿余郞吏皆惊余至今犹愧王生也公不得中进士第而俛首一官龃龉不得意以老公所爲欷歔感叹或在于此然世方囊帛椟金以传遽至于公卿而公慨然怀古人趋赴功业之意以爲有道路可指取斯巳誖矣卽射策甲科其遇合亦岂可期故以公视尚宝抑又可悲也巳公与先大父同举于乡以犹子字我先人而余因以童子得见知公爲审乃撮季子允泓所次公生平着公之志以质于幽竁铭曰覆釡之山对峙海门公卜新宫于此高原惟公之德施而尚屯如彼海波演迤欱吞虽则膏屯涣其后昆钟水丰物注玆有源勿谓覆釜其丘如敦刻此铭章千载有闻明故陜西按察司按察使徐公墓志铭天启中逆奄方用事而秦抚乔应甲追比故刑侍王之寀赃以鉅万计期旦夕取办以说阉是时吾邑徐公爲按察使心薄乔所爲且怜追比之冤也不欲急竟其狱乔故有心疾恃阉益张揎袖攘臂狂易如瘈狗公偘偘不爲屈退而叹曰此不类人所爲吾其无如矣郁郁不得志愤惋属疾遂以不起呜唿公不死于奄而死于奉奄之人犹死奄也公不死祸不可知得死爲幸虽然公岂自知其不免而祈死乎抑亦自知其必死而不祈免乎假令公不死其肯造祠庙颂功德望尘拜祝爲奉奄者之所爲乎公殁未几乔以赃败秦人皆哕其名而公之死至今犹爲叹惜呜唿孰谓三代之直道不在斯民也哉公讳待聘廷珍字也侯大父也懋德父也树德本生父也其世系封赠具于余所譔先茔碑不再告也进士公所起也知乐淸上虞分宜三县以刑部主事改工部历正郞陞湖广按察使分守荆南终陜西按察使公之所阅官也公爲令廉辨惠和爬垢剔蠧三邑皆有遗爱在郞署斤斤守职筦节愼库勾稽出人洗手不名一钱在荆南黔蜀寇旁午绎骚缮兵庀饷荆南晏然盖公之历官声绩可纪者如此嗟乎公起家爲令十一年爲郞十二年栖迟淹久坎壈失职人皆爲公扼腕顾坦然若无所事于世者晼晚迟暮乃有秦中之行人谓公精已销亡矣意有所不可耿介于怀之死而不可掩没此公之所以爲君子也此余之志公所以谨谨书之而不敢略也公晚年与余游最密每从公契阔谈䜩酒肴嘉美情愫披豁主不告疲客亦忘去以爲有古人嘉賔式燕之风温文令辞恭而有礼虽小夫狎客长筵末坐未尝有厌薄之意狎侮之色每窃叹以爲盛德之事鄕邦所未有也韩子有言亲戚之不仕与倦而归者不在东阡在北陌可杖屦来往也公之亡也余不胜东阡北陌之感今其葬也又何忍不爲之铭哉公卒于天启丙寅正月初七日享年七十有二娶陈氏赠淑人崇祯四年某月合葬于徐墅之阡公有子四人钖祚钖胤钖云钖全女三人钖祚钖胤皆与余交好钖祚后公五年亦没钖胤实来乞铭铭曰椓人作威乱纪纲有夫负恃虎翼张公欲柱之㦧莫当载笔入地愬上皇天晶日明公不亡彼哉腥腐闻穹苍我磨斯石刻铭章微显阐幽厥义长明故沔阳州知州徐君墓志铭徐之谱系出自南州其在吾邑至司空始大司空之弟曰征仕郞伋征仕之子曰太学生一德太学生三子而君其季也徐自司空贵盛其子姓多轻衣肥马左絃右壶以游闲靡丽相放效而君之父独以读书修行勑戒其子招延名人魁士爲之师友以镞砺其问学君甫弱冠巳赫然有声诸生闲矣万历丙午君与余偕举于南京同年生私相指目曰此故善曲台礼徐生也其见推服如此然君当是时感其年之渐长而悼亲之不及见也每慨然太息泣下霑襟累试于南宫不利遂俛首州郡之职汲汲然欲援一命之荣以及其亲而卒不可得君之志盖之死而未巳也呜唿其可悲也巳君爲敎谕在徽之婺源曰此子朱子之乡学也其敢弗共端拜拱揖示人准程简习孝秀讲贯经籍辟四通之衢以达学宫鄕先生司农汪公太宰余公鑱石以诵焉五载擢知沔阳州沔兼受汉夏诸水水湍悍而岸善崩君乗小舟行视筑堤疏门走涨扞流明年水大至民以不害沔承荆下流有堤界荆沔闲沔壅则病荆荆决则病沔君相度而中分之两州之民皆曰于我有德楚籓之中涓征租于沔白昼杀人吏莫敢何问君捕置之法相国之子侵沔民田产君视其质剂立返之豪右皆拱手夺气君治沔二年米盐酒脯皆取诸其家从兄分守荆南以令甲当改调沔人遮道挽留不听发遂以病卒于官舍州人巷哭柩车之归也男女老壮致奠醊者相望于道舟舡下上声哌哌然盖所谓闻于古而覩于今也君爲人和平乐易飮酒温克遇不可必达其志虽强有力不能夺与人交寡言自可无握手指示肺肝之状其待故人亡友虽一揖之交终不相背负也君于同年生最善余及嘉定李长蘅长蘅尝序君之交以爲其人与文淸坚沉厚皆合福德相而惜其不遇时也君卒长蘅哭之过时而悲今长蘅亦殁矣呜唿长蘅之所谓福德相者其信耶否耶以其言爲信则君与长蘅其穷与不寿也已有征矣以爲不信则世之贵且寿者虽三公吾犹以爲隷人虽百岁吾犹以爲殇子也然则如君与长蘅者其遂可谓之穷且短耶否耶必有能辨之者矣君讳待任字廷葵卒于万历癸亥之九月享年五十有八娶潘氏先君而殂享年四十有三生一子曰钖祺某年某月合葬梅里之新阡而来请刻辞曰先人之志也铭曰譬之车焉器工材良可规可万养隂齐阳狶膏棘轴驰骋四方行数千里如庭与堂闭门不试小试辄伤负辕长叹嗟我邮良呜唿哀哉视此铭章广西平乐府同知致仕进阶朝列大夫陆君墓志铭国家设资格用人分进士举人爲甲乙科而近世轻乙科弥甚郡邑官内徴得台班者乙科才一二人而此一二人者又必其精彊蠭气揣摩捭阖游光扬声乃慬而得之不若爲甲科者端拜详视便文无害安坐而致津要者十人而九也世旣轻视乙科而乙科之自视亦以爲支子赘壻爲吏而不自力自力而鲜克有终卽自力且有终矣而往往连蹇不得意爲甲科者相与心非而手笑之于是乙科之自视亦日益轻而吏治益以窳敝甚矣资格之爲吏病也往嘉兴谭太仆好抵掌谭吏治每爲余言桐乡令陆君之贤而惜其困于资格濡滞以老陆君者名枝字达卿尝熟之毕泽鄕人也祖某父某少力贫好学以万历丙子举于鄕谒选知桐乡县事陞夷陵州知州迁广西平乐府同知致仕归君治桐鄕惩前政数以墨败布衾瓦器妻子同甘菜茹勑丞尉各自厎厉助尹爲治勤听断劝农桑杜请託明购赏贫弱尉安狱讼衰止其治夷陵大指如桐鄕不以随牒平进稍自衰沮皆以廉平爲天下最此吾所谓乙科爲吏能自力而有终者也桐鄕满考不当得州守夷陵满考不当得府佐且在远方当事者亦知其贤以其爲乙科且悃愊吏姑置之耳此所谓连蹇不得意困于资格者也君旣致仕归以孝友爲政于家以仁厚退让爲德于鄕角巾布袍规言矩行爲乡人子弟矜式者二十年天启二年九月卒春秋八十有三崇祯八年四月葬毕泽圩之新阡君桐鄕之政谭太仆言之甚详在夷陵勒碑记之者雷简讨何思也淛宦家把桐乡富民之急以废宅荒田易其美田宅富人子讼之权要争爲宦家地君曰无伤也使各复其所税阉增将抵荆也故王少宰篆醵金往迎之以请于君君曰阉至吾当以死拒之其可往迎乎阉瓜牙吏恣爲姦利率州民追而沉之江阉不敢问也君之爲吏其大事可记者如此铭曰君之同时盖有起乙科登西台耸埶气焰倾动鄕里者矣不及百年高台倾曲池平门无遗莠墓有牧豕视君之所得孰侈君之八十也余述斯言以称寿今又铭之于此呜唿非夫人之铭以告闾史明故浙江温州府平阳县知县陆君墓志铭君讳崇礼字孟敦其上祖治在胜国时始居尝熟君之五世祖讳润爲浙江温州府太守祖讳一凤福建泉州府同知卒于官父重科娶张氏女生五子而君与中子大叅君问礼皆成进士君家世仕宦高闳绰褉峻峙里门祖父老于诸生门户单薄君与大叅君蚤岁矜奋互相磨切寒窻宿火灯影荧荧敲笔砥墨声击戞相应君旣决起射策君殁而大叅君克趾厥美以蒇君事君之兄弟所谓能起家者也君初令闽之龙溪据案判读飒如风雨辟名桥令不汋而辨衺民谲吏皆捧手缩舌中贵人榷税于闽邑长吏造门传唿伏谒君谯诃门者趣入具賔主礼中贵人心慙于君而邑中豪衔君执法飞谋钓谤具草劾奏抚臣爲传遽沮止其事得解而君行意自如也已调温州之平阳平阳当兵燹之后归流人复侵田画馈运计算弊余夜以继日君故有心悸疾遂不可爲卒于平阳之官寝万历三十年三月十二日也年三十一娶王氏子四人曰某某女二人大叅君以天启元年某月葬君于虞山先人之兆次走书京师属余以铭余先世与君家比邻突烟缕缕相接余王父举嘉靖已未进士逾年而卒而从祖祖父宪副公复以乙丑举进士后四十有余年君家兄弟如之两家门第废兴庆吊错迕俛仰里门陈迹宛然故老过之无不忾叹宪副公之孙某实爲君壻而大叅君与余笃厚不可以辞以志两家之故传于闾胥亦余志也铭曰猗陆氏美汾郁趾机云比金玉君先鸣振前躅历巖邑作明牧罢民苏阉尹服厈危疑移垫沃名巳飞身则伏大厥家宜式谷虞山宫龙㵎曲于万年志陵谷诰封中大夫广东按察司按察使孙君墓志铭孙氏世居中州胜国时千一公官平江路录事司主事遂家尝熟弘正闲西川先生讳艾攻诗任侠爲沈启南高足弟子邓韨文度赞其畵像曰开门延千里不覊之客赤手凿百仞未辟之之山里人至今传之艾生小川先生讳耒耒生三川先生讳七政亦以攻诗任侠有闻于时而府君其中子也府君讳林字子乔与其弟讳森字子桑覊贯成童爽朗玉立三川本秦川贵公子自皇甫司勋王司寇以下莫不造门君兄弟周旋杖函吐属如流酒酣乐阕分韵赋诗刻烛叉手倚待立就客无不停杯击节以爲二陆两潘复出也稍长攻制科之业踔厉风发文采烂然而又得一时通人若无钖顾端文里中赵文毅爲之师声名籍甚省试榜出三川必问甲乙云何过此不复省视以爲不足以辱吾子也数踏省门不见收三川家益落尝爲诗曰割宅留松径开门借酒家被酒悲歌意若有不自得者君兄弟视形听声竭心力以娱老賔客日进诗酒不衰人皆曰幸哉有子也三川没子桑与君之伯子恭甫相继举于鄕君以诸生祭酒授高邮州训导会恭甫举进士以刑部考满君遂膺封典如其官又十年少子光甫亦举进士君以恭甫三品晋封益荣显矣又数年而卒当君盛壮之时谓甲第可以契戾取巳而数困锁院家贫亲老人以爲君忧君眉宇轩翥笼盖人上奋髥树颊里中少年莫敢陜输视君者及其晚年声华烜赫于公之门日高翟公之客复至君自念不逮其亲抱枯鱼静树之感岁时伏腊涕承于眶而墨瘁其色也君天性孝友旣贵削衣损食以收睦赈䘏爲事甓道路成桥梁汲汲然如有所不足者以其闲莳花药斥园圃亲知故旧岸帻谈䜩门徒业使鞴蔽上寿偃仰极意者二十余年斯可谓高朗令终备具五福者矣君旣辱与先人游而余与子桑同举交在纪羣之闲㳟甫旣第光甫始见知于余余亟称之君过余而叹曰谷也食子难也收子君之知我子亦犹我之自知也恭甫殁先于君一年而君之丧光甫自泉来奔泉之民号咷歌思至于今未巳君之能知其子岂偶然哉君卒于崇祯十年四月享年七十有四娶陈氏赠淑人子三人朝肃广东布政司右布政朝谐国子生朝让福建泉州府知府女三人孙男女十五人某年某月葬吾谷之新阡往余有母之丧倒囊入息于质库莫有应者君唿恭甫之守藏者命趣与之余每读史至平原君母死无以发丧之事未尝不澘然出涕而叹君之能急我也今余离告讦之祸幽于淸室而光甫之乞铭也哀曰㣲夫子之言无以葬吾先人也俯仰君父子闲存亡今昔良有足悲者故不辞而爲之铭铭曰虞山大宫谷林小霍新阡之记姚史所作君每读之解颜盘礴今归于斯䰟魄所乐绛树错绣丹丘涂艧从而父祖长㳺冥漠东昌府通判王君墓志铭君王氏讳宇熙字伯明其先尝熟之石塘里人也曾祖讳宝祖讳万龄父讳之麟历官山东布政司叅政君之祖中繇役家圯依妇家于无钖叅政举进士始来归焉叅政娶萧氏生四丈夫子君其长子也君爲儿时孑身就傅邻塾彳亍掉书囊失足堕河水中邻翁没而掀之乃得出长益自力问学以国子生选授山东都司经历陞东昌府通判左迁鲁王府审理致仕天启二年二月卒年五十有六妻谭氏子九人某年某月葬于叅政横沥阡之昭穴叅政廉辨长者其卒于官也东人巷哭以过车君初至父老皆欢迎褰车帷相指目曰此故王大夫之子也君于吏治精壮果敏晓畼法律署四县曰章丘阳信齐东堂邑署一州曰濮所至兴利栉垢若营其家东人遮道邀留不肯听去旣去而歌思之曰眞吾王大夫之子也通判职治河是时黄河南徙漕运梗咽议者纷然以复旧河爲言君极陈泇沟之利当每岁疏濬以全力从事若分泇治黄彼此牵掣则旧运必不可复而新河亦坐废此两敝之道也于是开泇之议始定又移驿泇口以耆漕事至今赖之盖君之历官其能绩可记者多矣而此其大者也君罢官归斗粟尺帛必与诸弟共从父弟死念仲弟之贫也以其子爲之后君多男子衣食百须枝捂捃拾而能推以与弟人尤以爲难也君于诸弟恣其友爱而尤爱季弟宇春宇春好佛君亦晚而学佛疾旣革修西方仪轨坚坐正定以求所谓往生者盖浃日而后没铭曰君初病噎郑重谒余致币肃拜携一卷书云将死矣念子相于敢乞铭章以当楬橥死趣安乐若禅定余浮屠道人有弗君如顾视人世虫蝗蝍蛆盥馈沐浴撒手来去孰愚孰贤梦与幻与嗟我劳人未忘叹誉斯言赘矣以刻幽墟天河公生圹志欧阳公记洛阳牡丹以谓天下眞花独牡丹花之钟其美而见幸于人者也虽然钟其美者天也王于姚妃于魏荆棘丛生于丹延褒邪之闲杂然而品叙之则固系于其所遭矣今天下独重进士科以进士起家者譬如洛阳之花一出于畦塍则巳享朱门幄帟之奉其繇它途者则不能也夫进士之才美未必姚魏而它途未必皆荆棘也而世之品叙若是何哉天河公文翰端丽孚尹旁达其所钟美矣镞砺栝羽战术艺之场掉鞅先登其见幸于人也不难矣然而迁延三北以年资入贡爲广文于髙邮于萧爲令于广西之天河卒致其事以归斯非所遭之蹇而丛生于丹延褒邪之闲者欤公在髙邮御史檄署寳应县湖泊多盗咸自首服十旬而城成其在天河四堡久没于那夷驰片𥿄叱之侵疆来复嗟乎公远宰蛮县穷裔一隅犹能奋臂其闲令得受疆圉之寄其肯䘮师失地而以城与虏乎国家逼逬资格使人才抑没如此此不徒爲公叹也公今年八十筋力方刚博奕谈啸濡翰尽数纸伛偻俯躬不告劬勚子孙服儒㩦婴坐膝还视同学少年射策甲科骤至通显而奄忽物化有邈若隔世者矣洛阳之花弃置于丹延褒邪之闲寻斧不及或以久延而朱门幄帟之中其萎落滋早人之见幸与造物之所䕶呵固不可同日而语也公自爲寿藏穿圹于先人之墓侧而状其行以属余曰及吾之身愿有述也公殆古人所谓达生者将与赵邠卿司空表圣同游于千载之上余言之啁噍何足以发其一笑乎噫亦以志余之感而巳矣公讳志学字希之姓薛氏称天河从其官也今年万历四十八年也牧斋初学集卷第五十六牧斋初学集牧斋初学集卷第五十七牧斋初学集卷第五十七墓志铭八浦君镕先生墓志铭吾邑自唐宋以来人才辈出而流寓亦多贤者王处一之风节周仲美之经术陈敬初郑季亮之词章流风余韵浸淫成俗贤者之所居若此其重也世道交丧而旧老遗民邈然不可以复作盖百年于此矣如浦君君镕者其亦近世之寓公也与君讳大冶君镕其字尝之无钖人也父讳应麒举进士入翰林官至左春坊左赞善娶于陆生子三人而君其少子也君少颖异攻诗文楷书法殴阳率更遒劲有骨法十六补愽士弟子员代宫赞公属笔札宫赞公以爲类我当是时君方少年爲秦川贵公子其托寄巳絶出流俗好书法名畵及蜼彝兕敦之属倾囊解衣一无吝惜所与游多高人辞客名僧逸民帘阁绨几焚香扫地淸谈竟日凝尘满座庸夫俗子望之自远不待闭门谢客也宫赞公殁君徙家虞山虞山多故家遗老而君之外家爲孙氏以风流好客闻于江左嘉靖中有崑山人周诗者客于孙氏死葬孙氏之吾谷山人少不婚宦所至以药囊诗卷自随孙氏子孙岁时渍酒于其墓君闻其风而说之遂老于虞山其风致盖与山人相彷彿云君天性孝友先人生产推以予伯仲独身徙虞山萧然旅人也性耆读书不憙泛滥于子家喜老庄于集家喜陶韦外是则旁行四句之书手钞句读朱黄俨然评论书畵考正钟鼎彞器欵识专门名家多有弗逮葛巾梲杖游行山泽闲城市之中足迹可数积雪拒门突烟不起弹琴商歌声出金石晚年敎其子世彦尉爲名士所得束修羊一以奉君君以是能安贫味道老而不辱也天启元年君八十有二卒之日沭浴危坐命其子简点书册巾履若将逺适者合掌念佛端坐而逝是年之三月十九日也又四年其子将葬君于虞山之阡而以铭属余曰先人之志也余少爲文章无所鲠避君读而亟称之庚申之秋余将还朝君踳门而拜曰愿以身后累子呜唿余何敢爱其荒言不以慰君也哉铭曰世之盛也族坟墓聮朋友媺宫室同衣服如周官之所谓本俗者举世而皆是风俗淳美士大夫澹于荣利遗民寓公幅巾谈笑盖无往而不得其所止焉今之世蹙蹙靡所骋辟地去国适彼乐土其孰适爲之主乎召彼故老征诸闾史吾邑之传侨寓者其将至君止乎呜唿唏矣张义卿墓志铭吾鄕赵文毅公之未没也故云南巡抚陈公用宾妻病祷于金碧山之神神传语曰尝熟赵公爲阎罗王以明年三月某日上弗可爲矣至期陈夫人果卒文毅亦没于家其日时俱合而张君浩字义鄕者文毅之及门弟子也君力学修行博通古今以宿学硕儒自负年三十余始爲诸生累困锁院食贫仰屋郁郁不得志万历癸卯以病卒享年四十九没之前数日喑不能言一夕忽语曰赵公辟我爲记室巳表于上帝须命而往耳自述其七世往因在宋爲池州权守赵卯发德祐初殉义者语讫复喑越三日又曰赵公巳得请矣拱坐而逝君没家贫益甚其妻钱氏抚其孤孙履端食荼攻蓼备所不堪后君二十八年年七十五而终君初没时钱病不知人两日而苏曰见君冥府甲第中冠服都甚与爲期曰待孺子立而来钱及见履端举鄕试而没实崇祯四年也又四年乙亥履端举其柩合葬于君西山之阡而谒铭于余余惟神怪之说孔子所不语而儒者多讳言之虽然以文毅之刚强正直抑于羣小而君之深中笃厚老于诸生屈于生而申于死亦理之不可诬者且夫生而贵厚者其日短而死爲明神者其报长然则爲善者可以不懈爲文毅与君之徒可以无憾也三世之事信而有征爲文毅与君者灵响昭灼俨然明神则世之一夫九首凌厉恣睢者度不能无死其亦可以思惧矣乎爲世敎计者惟恐神道之不章也何爲讳言哉余爲儿侍先君侧识君修髯长身仪观甚伟年十六七读书山中君偻而过余以丈唿曰吾丈于今日爲絶伦于千古爲名世郑重肃揖而去余少心易其言至今犹愧之履端又余门人也其忍不铭铭曰生无贵仕没有神流光焘后趾厥孙来世可征讯墓文虞逸夏君墓志铭君讳时中字庸父少从景阳秦君游而与少补蒋君竝爲童子师秦君家故饶于赀风流博雅善度曲鼓琴尤喜藏书朱黄丹白开卷烂然从人得秘书多用行书好写篝灯勘雠老而不倦蒋君尤贫不能购书人闲多有之书皆手自缮写盈箱溢几尤爲专勤君与秦君游读其所藏书几遍又与蒋君是正六书之学故里中言小学者繇蒋夏规言矩行俨然爲人师五十余年余归田访问遗老秦君蒋君皆前没矣独夏君在乃备礼请与相见欲延致家塾不果又十余年而卒其子士瑚将葬君以余爲知君也请爲其铭自国初吴文恪公言里中宿儒有陈伯麟陆子善卫伯京邓仲琚之徒迄于今遂不能举其名氏不及百年如君者岂复有知之者乎夫布衣修行白首耆艾之士国之老成鄕之祭酒世之布帛菽粟而人之元气也世之降也宿素衰落后生小子无所师范诗书墻壁五经扫地流风本俗罕有存者鄕井若此朝廷亦然故曰虽无老成人尚有典刑君山叹息于子云文举流涕于伯喈岂徒以其人也哉余爲夏君志于秦君蒋君牵连书之庸告于鄕之士友以识吾忧云耳铭曰君爲人迈叔季身人师腹经笥性孝友寡求忮寿八十阙其二癸酉卒丙子肂坟三尺土一篑作铭诗词无媿后千年樵牧辟龚府君墓志铭龚氏自唐宋以来世居尝熟之小山国初有讳瑜者徙居大河瑜之曾孙耀倜傥饶智略起家素封耀生垹垹卽君之父也君讳用宾字国光少落落负奇气学儒不成爲农岁比不登乃辞于父母肇往服贾尝自淮上抵江隂江隂令方试士袖笔入试巳事而归归数日江隂人夜扣门告君补博士弟子员家人怒其诳欲欧之君笑应曰是也君之祖卽世家产中落田不足三百亩君四分之择其一以养父母而推其二以子弟操持门戸稍得枝柱久之复叹曰吾去农而贾去贾而儒今爲儒复不足赖其长爲老农乎尽弃所授田躬耕沮洳之地税衣率作筑埸获稻酿酒召客纵飮尽醉歌田彼南山之词以终老焉君爲人峭直不容人过不爲厓岸斩絶意阔如也又好平亭曲直扶弱御强人以此多归之海忠介公抚吴性严重长吏见者皆头抢地君谒见白屯田利害及邑胥吏不法状昻首抗辩忠介爲之俛首曰龚生经济才也怨家讦君于提学御史御史抶而遣之是日有村巫降神走数里抚君背曰母恐事巳得直君初不知也鄕人惊相告曰龚秀才不独能靣折海都且驱使鬼神矣君好手钞古书尤嗜春秋左氏传以谓能疏通其义邑令有不礼于君者人嗾君首其隂事君曰无庸将自及未几令以墨败富人子奇其孙立本欲以女妻之君曰齐大非吾耦也竟谢去焉其称述经义好自引重多此类也君年八十以万历辛丑岁八月卒配范氏少君一岁先君十七年卒君卒之次年其子复澄合葬于官荡之新阡后三十年立本仕爲崇德县知县属其所与游者彭城钱谦益志君之墓铭曰龚氏五世聚族而居有唐龙朔景才表闾曰识曰沂世乗高车卓荦府君学不纯儒高视阔步佩玉长裾畟畟良耜蔼蔼篷庐啸歌长寝其乐晏如明德之后必复其初我铭匪谀以质幽墟龚府君墓志铭余与龚子立本游数年而始识其尊人仰峯君戊午之六月立本邀余侍君汎舟荷花荡余闻君故游于酒人觥筹交错糺逖促数往往能困其坐客则亦巧爲令章以当君君嚬蹙曰无多酌我君当恕老人也余少寛之则又引满举白贾勇而致师酬酢竟日数告困亦数求困人至于回舟秉烛谈笑极驩而罢余退而语立本曰子之尊人非酒人也向者之游士女騈塡丝肉乱作吾观其振襟危坐萧然若屛居燕处此岂非昔人之称夏仲御所谓吴儿木人石心者哉立本曰吾父孝友敬恭内行淳至每闻谈人过恶輙掩耳而走尝粜粟于人价浮一金亟封还之信使未发爲之申旦不寐其介独不苟皆此类也晚年有末疾不良于行扶箯舆坐南荣偃曝之暇与亲知举杯輙复頽然霑醉天启丙寅三月卒享年七十有六君讳复澄字淸之祖垹父用宾先世具余所撰厥考志中配朱氏少于君一年勤劳恭俭与君媲德后君一年卒是年十二月合葬于官荡祖茔之次葬之后七年用立本崇德知县考满赠官而朱爲孺人子三人长立本今官南京刑部主事次务本正本铭曰赋诗不求工资以写眞飮酒不辞醉用以全神爲德不近名树德不敢赢畜以遗其子孙虞山之阳大河之濵尚其挈榼载酒以浇君之古坟陈则舆墓志铭陈君于余二十年以长余少伉浪不可人意君折辈行与游尝语余曰里中贵人遇我多缪爲恭敬时具酒食㗖我我輙掉臂不顾公等多狎侮人善嫚骂我顾喜从公等游不知其所以若此者何也居久之君益穷落魄不得志以死余时时念君辄省记其语君殁三十有四年其子梦凤葬君于虞山而请余爲铭于乎余何忍不铭君也哉君讳三吾字则舆少孤贫爲诸生好访求里中耆旧故事残碑齾翰一一橅榻藏弆以资见闻賔筵客座遇故家子弟辄盱衡抵掌剧谈其祖宗谱牒羣从姻娅坊曲邻竝无不愕眙耸听性滑稽多智委巷琐碎与闾里铢两之奸不出门屛能周知之稗官小令村歌市语杂出唇吻闲无所差择轻薄少年爲风謡歌曲讽切时事或譌传出于君君亦欣然以爲能事初不曰非我爲之也然君之爲人孝友易直不牟利不宿怨知君者以爲有长者之行焉少梦前身爲寒山寺僧每避不入寺巳酉春舟过寺门友人强之登焉入亡僧之室窻櫺床几宛如所梦询其卒之日则君以生意惨然不怿而出遂以是年四月卒年五十三君之生也父方爲令客令以父之年命其小名曰五十旣而悔之曰柰何限若子以年乎更之曰百寿而君竟不登下寿卒如令之始名君生平好传述齐谐夷坚怪异之事而此二事亦甚异后当有传之者铭曰生无所赢腾厥口死何所传视其友书此哀石告永久陈府君墓志铭余邑有两明医曰似虞周翁襟宇陈翁皆与余厚善周翁晚而却杖徒步行里中见他医乗肩舆盛傔从必障靣唾之曰䑕辈恶薄吾何曾见顾爱杏如此顾爱杏者嘉靖中良医也陈翁家世通显有爲侍御史及推官者二子皆登贤书比封君矣其爲小儿医村童里妪篝灯扣门未尝以昏夜爲解长身伟衣冠遇荜门圭窦伛偻而入绳床土锉儿哌哌啼败絮中便溲狼籍视颅𩕄察乳哺腥臊垢秽未尝蹙頞掩鼻也爲人温良乐易语言姁姁儿知孩笑应和人者皆暱而近之故其所治疗爲多以其所得具甘膬买粔籹以奉老母时时效人家婴孺啼笑以相娱说五十余年如一日也崇祯八年翁卒年八十三次年九月其妻范氏卒年八十一其子启元调元合葬于湖田之新阡而属余铭其墓翁之生平爲孙顺爲子孝爲兄友睦婣任恤内外无闲言二子仕爲邑令诒书戒之曰医误杀一人吏误杀一邑又曰我有十指以餬余口无以盗泉爲鼎养也其严于家训如此钱子曰周翁陈翁皆好行其德修君子之行王介甫之称淮南杜君所谓寓于医者也周翁善金吾凌君凌老而贫故旧皆亡匿不见周翁独厚遇之凌每言周翁輙泣下陈翁之邻儿疡而危中夜炷香而祝曰天宁使贞妇无后乎周翁年九十三危坐而逝陈翁享高年有贤子孙天之报施善人可以观矣铭曰扁鹊闻秦人爱小儿卽爲小儿医秀眉黄髪谁无婴携鸠车竹马以遨以嬉天之报之亦旣勤止寿考令终又多男子我铭好德敬告闾史缪君墓志铭君讳某父曰道山翁以孝友世其家君读书奉亲莳药灌竹凝尘蔽榻道山安其养年九十余乃终君好西方之敎病革赋七言诗如所谓偈颂者瞪目趺坐而逝万历四十六年也年六十有四娶于顾先君七年卒天启三年合葬于虞山君之母吾外王父之从孙女君与余皆顾之自出也铭曰死生大矣弥畱之时孰能言笑如旅告归生而爲善死则考终吾言若此以铭幽宫王府君墓志铭呜唿天之生斯民也其将使之蝗梁黍茧居室封巳而自爲乎抑亦欲其有补于斯人也古之圣贤勤身以忧世如列子之所云天民之穷毒忧苦危惧遑遽者其不自爲而爲人也天之所使也若夫百年之闲一介之士有离立崛起而食报于后者亦必其爲人太多自爲太少者也当其经营拮据之时途穷而道广智蹇而愿奢家无担石妻子冻饿而恒思三族之人待以举火穷年尽气欲奋臂以与造物争天虽闵之必重困之重困之而不巳则天又不胜其闵时至事达若交手而相报焉北山愚公之谋平山也河曲之智叟闻而笑之操蛇之神告之于帝帝感其诚而遂焉繇此观之世之所愚未必非智世之所智未必非愚也而封巳自爲之徒矜其目睫之智欲以沮止天下之爲善者而唯巳之从可不谓大愚也哉君讳嘉定爲吾邑甲乙族有显宦而君独以孤贫起家计君之生平复先墓僦故庐养孤婺振危急凡所奋臂而爲之者未尝操奇赢权缓急量其力之可否以故举事辄大困少与其配陆孺人典衣缩食黾勉有无孺人没生计益落则仰给于子钱家偿以倍称之息闲尝仰屋窃叹人谓君且悔是矣而君顾爲之益力盖君之二子皆有儁才君之勇于爲人穷老而不巳者以有二子也天启甲子仲子梦鼐举于鄕君年六十一矣又三年丁卯伯子梦鼎亦举而君以是年八月卒又八年崇祯乙亥仲子旣举进士出宰乌程归而与伯子合葬君夫妇于北山之新阡而谒铭于余呜唿君之所爲穷远託大落落难合世之爲智叟者孰不环而笑君且用以爲诫而君顾不自悔而爲之益力而卒以食报于后君之爲人则巳太多矣其自爲未可谓之太少也君之父梦神人诒之两罏曰以是爲而孙遂以名其三子君之爲善不巳而食报于后神相之矣操蛇之神之告于帝也固曰惧其不巳也夫爲善而不巳神将惧之又遑恤夫环而笑之者乎如君者斯可以立敎矣夫铭曰君之䘮母墙翣敝穿吊者二人足音蛩然今之葬君冠盖至止柩车首涂观者罢市累累先壠兔穴狐丘负畚荷锸保此一抔菀彼新阡开道树碣旁置万家中有双阙诒而孙子告以兆语鼐鼎及鼒帝用钖汝勿谓善小天鉴在兹大书深刻着此铭诗牧斋初学集卷第五十七牧斋初学集牧斋初学集卷第五十八牧斋初学集卷第五十八墓志铭九陈孺人张氏墓志铭应山陈愚字元朴故杨忠烈公之友也元朴少与忠烈结交以其女妻忠烈之长子之易忠烈被急征元朴擕其壻闲行荆郧吴越闲过余而泣曰亲在不许友以死吾两人皆有老母其若文孺何文孺忠烈字也元朴旣除母丧率忠烈二子谒铭于余巳而稽颡涕泣以母之志爲请今年之易书来曰妇翁自公车罢归抱病且死遗言以其母及吾父之志爲嘱再三郑重而卒余发书悲不自胜泣下沾襟盖余有母之丧亦将矣初忠烈爲尝熟令语余曰子不可不识吾元朴元朴亦以忠烈知余遂定交于长安邸中当是时余方少年豪举元朴靣目稜稜有不可犯干之色见而知爲端人正士也及忠烈官省垣余在史舘皆侍从近臣而元朴老于公车余两人每慰劳元朴不以不第爲元朴忧而忧其无以将母未尝不相对闵默也忠烈𬒳祸元朴倾身经纪其家逻者交迹于门母告元朴曰汝不记与文孺升堂拜母之日乎文孺爲忠臣汝能爲文孺死斯爲吾孝子汝勉爲我自力汝以我故负文孺我亦无用见汝矣元朴跪受敎属其二子而行余闲以白吾母且言忠烈母妻谯楼露宿状吾母爲泣数行下也天启六年七月元朴母卒崇祯元年忠烈之继母卒余再罹党祸杜门养母又五年亦至于大故元朴归楚闻吾母讣爲之噭然而哭而今元朴亦死矣呜唿十余年来死生患难如旋风怪雨三家母子六丧其五独余顽狠偸生视息天罚以不得卽死之苦其欲久居此世者何也孺人姓张氏贵州府学训导陈公讳一拯之继室也训导之爲人端方质直不愧古孝廉而孺人与之媲德妯娌八人皆富贵家女裙布操作与之游处无闲言抚训导兄弟之子如其子兄子无赖谋要元朴杀之孺人亦无违言元朴束修自好人曰眞孝廉亦称其母曰孝廉之母也享年七十有六生一子卽愚万历巳酉科举人孙男女共若干人以某年某月祔于训导某山之阡铭曰子不许其友以死母许其子以死忠臣良友贤母孝子呜唿斯铭庶几久而不泐者恃后之有良史也秦母钱太宜人墓志铭无钖秦君堈葬其母钱太宜人手疏其内行而谒铭于谦益谦益读之仰而思俯而恸客曰何恸也谦益曰吾有恸于吾母也甚矣太宜人之似吾母也谦益之述先太淑人也其德有七曰顺庄贞勤俭仁慈秦之述太宜人也其德有十曰恭敬诚孝慈仁正勤俭介比而观之无弗同也述太宜人之孝而诚也旣馈而公姑交贺华孺人殁事其舅兰汤公尽解衣装以供腆洗归于秦十三年事其父眞定公与周恭人晨夕在左右也周恭人病刲股肉以疗之里中称孝女焉吾母之孝而诚犹是也述太宜人之敬也生二十年而归奉直公归三十八年而奉直公殁奉直公读书负大节流连文酒不事家人生产太宜人朝暮盐黾勉佽助数踏省门不见收从容慰借闺阁中宛如宾友奉直公殁训其二子言称先君十八年一日也吾母之敬吾先君犹是也述其仁则宗妇之惸婺者比屋而炊臧获之贫窭者分羮而食述其贞则言不出闺阃足不出㕔屛目不观优舞身不近巫尼述其勤俭则少而操作老而执勤寝门之内机杼轧轧然刀尺琅琅然也不耀珠翠不施芗泽陈衣之夕醢酱犹在阁裙布犹在桁也吾母之贞仁勤俭犹是也以言乎太宜人之慈其似吾母也滋甚秦君之述太宜人也曰置于怀者五十有四年谦益之述吾母也曰置于怀者五十有二年天下之母有慈焉如二母者乎天下之子有五十余年而免于慈母之怀如二子者乎秦君以休沐归养谦益以罪免归养二母之安之一也秦君之养其母也长筵版舆班白稚齿雍容燕喜以终其天年犹忾然有风停树静之悲而况于幽忧兇惧以壮子累慈母如谦益者乎又欲其以未死余息强颜而志太宜人之墓不巳过乎呜唿河上之歌同病相怜秦君之念母与谦益之念母一也因秦君之请叙其母之令问淑德以昭管彤而吾母之生平亦得以附见焉诗有之孝子不匮永钖尔类其不独以昭秦母之贤亦可以征其子之钖类巳矣太宜人之先出吴越武肃父曰眞定守讳某母曰周恭人嫁秦君讳某诰赠奉直大夫福宁州知州生二子长堈壬戌进士今官戸部云南淸吏司员外次坊贡士孙男七人孙女五人曾孙男女三人庚辰某月祔葬于奉直公军将山箬坞之新阡铭曰自刘子政之传列女有母仪妇道贤明贞顺之目而后世之述妇德者相沿而未巳我稽钱媛及吾母氏婉娩德音上配图史猗嗟秦母幸哉有子福寿康宁考终哀死小人有母未尝甘㫖惊忧辱亲志士所耻呜唿才不才亦各言其子也执笔而铭秦母之墓终古之恸没世而巳矣诰赠宜人陆氏墓志铭万历闲长洲文文起以孝廉特闻与其妻庐居于竺坞三十八年四月文起下第归而其妻卒九月权厝于竺坞之丙舍文起之甥今詹事姚君孟长爲之状而其友故职方刘君靖之爲之铭皆曰眞孝廉之妻也后十二年文起以状元及第又十年爲今上之五年文起辍讲筵奉使过家改葬宜人于新阡于是文起不远百里谒铭于其友钱谦益且曰吾妻归我凡二十三年首不耀珠玑之饰身不御纨縠之衣尝欲易一故藤枕须五十钱无从办而止妻处之怡然也疾革属以嫁时衣歛且曰无美木无厚葬念我贫也今玆之葬也有宜人之赠有孝妇之褒天光下贲绰楔岿然庶可谓备礼矣抚今而追昔吾能无腹悲巳乎吾妻少读书识道理其生平尤知文章爲可贵吾探其志虽殁而奉天子之愍纶其终不能忘有道之一言也吾是以有请于子子其勿辞谦益曰宜人之行不可以一二举举其大者以卫辉公爲之舅而庙见之训词奉爲师保易箦之夕始启箧衍而出之也可不谓贤妇乎以文起爲之夫而闺门之相助俨若执友似续之计至脱簪珥以图之也可不谓令妻乎吾征诸文起又征诸其甥与其友其可以示于今与后也亦明矣而何有于余言乎虽然宜人之于文起非犹夫人之夫妇而巳静之所谓天作之合以相文起者也相之于鸿鹄未孚之日迨其毛羽丰矣六翮成矣中道弃之而不及见其遐举此文起之所以腹悲而未巳也若宜人则知其夫爲孝廉而巳知其爲孝廉之妻而巳文起登上第官禁近宜人曰吾知吾孝廉而已浸假而操化权叅大政宜人亦必曰吾知吾孝廉而巳惟文起明允正直以道事君批鳞指佞后先一节宜人必听然曰此眞竺坞文孝廉哉宜人之相文起盖夫妇而朋友者禽息之精隂庆而鲍叔之䰟默举我知其亦若是则巳矣孟长之状静之之铭固曰眞孝廉之妻也余惟有谨而书之以昭于管彤而巳其又何加焉文起拜手曰唯唯宜人姓陆氏鄕贡士再闰之女卒年三十有九文起名震孟今官左春坊左谕德兼翰林院侍讲衞辉公讳元发仕爲衞辉府同知其上四世皆有名德载在国史宜人生一女嫁举人严栻子曰秉太学生宜人没时秉甫匝岁宜人所置侧室生也文起又举一子乗及二女皆在宜人没后其葬也以四月之六日铭曰有二美玉判而中分一爲鎭圭服御大君五采五就缫籍缤纷一爲苍璧以礼天神神旣降止乃瘗乃焚虽则焚瘗不陨孚尹竺坞之阡玉符魂魂后千斯年郁蔚庆云封太孺人赵氏墓志铭封太孺人赵氏赠文林郞慈谿县知县李府君讳可敎之妻工部主事逢申之母也其卒以天启七年二月年八十八其葬以崇祯八年祔府君之墓赵爲松江甲族其父母爱怜长女不忍远嫁故府君受婚于赵氏之室及赵生二子太孺人趣府君曰可以归矣赵富而李贫太孺人安之恭柔专勤以爲妇妻其舅曰吾妇若习爲贫家妇者其姑曰吾妇也乃若吾女其妯娌诸姑皆曰吾女兄弟也府君敎授生徒岁致修脯太孺人纺织佐之使有中人之产以安其子于学卒以成名逢申举进士出宰慈谿太孺人诫之曰人知母之慈不知母之廉天下有慈母而褫子之衣夺子之食者乎母慈则必廉官亷则必慈汝勿谓不习爲吏以我爲师可矣逢申视事箠楚稀简太孺人喜出而迎之屛内微闻唿謈声则否逢申每以此爲候逢申罢慈谿归色养太孺人者二年而太孺人没及官工部以数言事触扞世罔遗书问铭于余自伤爲子无状不得大葬太孺人也余爲之黯然伤悲嗟乎世之恶子冥狠遗老母忧固有如余者乎才如逢申犹自伤爲子无状不能自解免而况于余乎又况欲以余之言解逢申之悲而慰太孺人于地下乎余于太孺人之德不能以徧书书其爲妇爲妻爲母及其训词之大者以示永久若夫君臣母子之闲身世无穷之恨余与逢申不能自解免者玆石可泐玆文可朽悠悠终天曷有穷乎铭曰敎慈训廉兮六载于慈昭我管彤兮百世之师子孙骏发兮福禄鼎来郁郁佳城兮安寝竢之赠孺人黄氏墓志铭封戸科给事中姚君之典之配曰赠孺人黄氏黄氏世家歙之黄川与姚爲比邻孺人少孤及笄丧其母归于姚不及舅姑事其夫子向言指使若严上然君病疟恶药孺人跪床下手捧药盌进之其恭顺如此君侨居淮隂游学广陵之白沙孺人免身生一男子眩运闷绝移时而卒万历丙申八月二十二日也年二十八卒三日君负笈来归帷堂俨然瓦灯靑荧以爲孺人犹在蓐也后一年丁酉君举于鄕明年十月十五日权厝孺人于歙之祖茔后三十年崇祯戊辰孺人所乳儿思孝举进士选翰林院庶吉士又六年以戸科给事中覃恩封父如其官而母赠孺人思孝奉使节还歙焚黄墓下而爲文以告乡人故老聚观传诵相与欷歔流涕以爲美谭而思孝之志不但巳也奉其父所述事状诒书谦益俾志其墓思孝之祭文曰子以戍生母以亥死是以子之生趣母之死也死者不复生生者不速死是以母之死贳子之生也伤哉斯言其有能爲思孝解者乎呜唿吾母之弃养也十年于此矣以终天之痛言之吾母之弃我于艾也犹姚母之弃其子于乳也其短与修无以择也吾母之生也不获安其子一日之养端礼之碑同文之狱汹汹者垂二十年殆不如姚母之安寝于巨室也思孝讽议琐闼抗论殿陛爲天子之诤臣其所以荣其亲者未见其止也而余也爲僇人爲恶子乃欲以不孝之辞慰孝子之思而解㒺极之慕不巳傎乎无巳则爲叙孺人之存没与思孝之所以毒痛念母者以质于幽竁以传于后世而幷及余之所以媿不能文者庶假辞以告哀铭曰夫存妇逝圭御而璧瘗母陨子孤珠产而蚌枯天胡不食帝用申钖有光熊熊我铭幽宫封安人吴氏墓志铭故礼部仪制司主事武进郑氏讳振先字太初与其子翰林院庶吉士鄤皆弱冠取科第又先后以抗疏敢言显名天下而吴安人者仪部之妻鄤之母也仪部官长安键戸草疏安人从夹窻窥之端坐奋笔须冄猬张叹曰夫子其将有爲也出而告之曰夫子无辟我我爲弱女时诸父学士公以论夺情拜杖血肉狼籍私心巳知壮之其敢违夫子之志乎夫子勉之脱有不测老亲稚子乃吾事也疏入谪永宁寻中考功法荒邨小筑夫妇偕隐以终其身仪部盛年贬谪能无居隐畏约爲万历完人安人有助焉鄤举天启二年进士入史馆未踰年亦抗疏归安人喜谓仪部幸哉君有子矣逆阉之难作急征考死者相望安人曰无恐将自及巳而戒鄤曰蝮虽死其螫犹在子无谓阉败可安枕也安人生五岁通孝经列女传其父简讨公以谓非凡女才仪部而归之事其尊章以孝相其夫以勤以廉敎其子以学字其庶出之子以壹而至于忠孝大节凛然不二读书通理沉几远识则学士大夫有弗如也盖尝论之神宗之世以废籍爲苦海譬如寒宵噩梦缠绵淹抑能使人精销虑耗而安人之夫妻处之裕如当此之时养其末节不伤其暮气爲万历之臣于是乎有终矣熹宗之世以钩党爲死府譬如震雷暴雨错遌旁午能使人心悸魄夺而安人之母子处之嶷如当此之时违其氛祲不害其朝气爲崇祯之臣于是乎有始矣伯宗之妻之致戒其夫也善矣然犹有智名焉岂若安人之遂其夫之志乎范滂之母之无恨其子也贤矣然犹有侠心焉岂若安人之安其子之节乎夷考安人之终始君臣之际夫妻母子之闲可以观可以风矣又岂徒闺门图史之故也哉仪部与安人晚而信西方之教舍居第爲寺柴门疏食然灯相向如所谓净侣者仪部以崇祯元年卒四年九月十八日安人病革自起盥潄诵楞严呪唿子女续之而逝享年五十有九安人之父翰林院简讨讳可行其诸父翰林院学士讳中行事见国史子五人鄤郏郲郿祁郲祁皆庶出女五人将合葬鄤具事状走虞山请铭于谦益谦益方有母之丧拜而辞焉至于再至于三鄤曰丙丁之交竝遭阉难互以老母爲託公其忍忘诸乎呜唿阉旣败谦益不知戒惧再罹网罗以忧吾母驯致大故诵安人戒子之语有深痛焉敢假玆石以告哀遂哭而受命铭曰维崇祯六年某月甲子孤子鄤启先君之墓祔其母氏忠孝贤明夫妻母子万历终崇祯始吁嗟刻石信靑史诰封恭人顾氏墓志铭恭人顾氏故云南布政使司左叅政黄公讳时雨之妻十三而归十五而成妇七十而卒万历某年某月也天启某葬于某地祔其夫之阡叅政公少食贫恭人朝暮盐辛勤佽助叅政公举进士官刑部郞出守惠州历官藩臬恭人皆从官舍萧然内政肃穆养其舅姑甚孝姑之没也叅政方上公车帷堂附身悉合礼度事其舅至于笃老洗腆之奉晚而益勤参政公六子而第五子庶出也家尝𬒳火恭人从烈熖中出而复入以幼子免恭人卒幼子哭之恸曰失吾母吾不生也未几亦卒余读周南之诗所谓爲絺爲绤采采卷耳者皆寻尝闺闼女子之能事而诗人咏而歌之先王被之管弦以爲房中之乐岂非以其克相内治有助于王化也哉叅政公起孤贫爲显官恭人恭俭专勤经纬孝慈有相之道焉斯亦诗人之所歌而女史之所传也与叅政公于先人爲友而余与其诸子游最旧乃爲铭曰士生窭贫以有车马如木扶寸至于拱把天旣生之亦有相之黾勉室家聚鍼蓄丝匪勤匪职匪共匪德匪孝曷承匪慈曷植婉婉恭人实相黄公令妻寿母贤明考终蜿蜒龙山万木如茨往从夫子爰契初龟徐孺人墓志铭孺人徐氏父讳佶母周氏嫁钱氏夫讳某故工部侍郞讳恪之从孙女而江西叅政赠光禄寺少卿讳泮之妇也光禄备兵汉中孺人归于我钱氏方贵盛孺人裙布操作无骄汰之色光禄死倭难风雨漂摇家计零落孺人哀以丧其舅勤以相其夫黾勉以敎育其子孙以一妇人操持门戸逾三十年子若孙皆死于诸生再世不竞而家声不隤于光禄时孺人力也卒于万历辛亥年七十有六子某先卒孙显忠亦卒于是孺人久未克葬今年十二月诸孙卜日襄事而抱显忠之遗言请铭于余呜唿可哀也已余少则闻里之先生故老称工侍之贤必推本其父敏叔之家敎敏叔之先避乱居吴犹行丧礼以励俗敏叔服习旧德又叅以临川陆氏浦江郑氏之家规每晨朝其家人妇子训之以肃睦耸之以善败皆相与传勑敎诫而后退故其家之妇女皆有仪法如孺人者其流风余俗久而不替盖不可诬也呜唿世德不衰而珩璜之节图史之敎其不着于闺门久矣以徐氏之敎家者推而行之先王之治其有兴乎今之君子涂饰一切急功利而缓敎化竞邪侈而薄廉隅国多罢民家鲜淑女圜土之聚不耻而罪隷舂槀之刑相望职此之故呜唿忧世者其可视爲细故乎余故于孺人之葬表揭其先德而系之以铭铭曰泉岂无源木则有芝义门之女蔚爲母师煌煌管彤千古爲仪昧昧我思铭以昭之牧斋初学集卷第五十八牧斋初学集牧斋初学集卷第五十九牧斋初学集卷第五十九墓志铭十秀才孙含妻王氏墓志铭吾师少师髙阳公之第四子曰鋡字咸若丧其妻王氏排缵行事数万言函书四千里而乞铭于余其言曰鋡之妻故山东布政司右叅议王公讳兴之女保定之博野人也王公与吾父同举于鄕闻其贤故委禽焉年十五归于我归之日吾母方在殡去笄而髽以庀丧事盖三年而后成妇自虞及祥每祭必哭悲其不逮事吾母也以不逮事吾母而悲则其事吾父者夙夜敬共其可知也岁辛酉虏陷辽阳巨家多尽室南奔王氏曰我少妇也其可以流离道路爲旅人乎指其所居之室曰此吾死所也吾父在关门边吏有致餽者闻而叹曰翁手握重兵阉方有晋阳之虑此何爲者得无闲以尝我乎鋡斥其书而还之入以相告而后喜可知也巳巳之役吾父闻召卽行鋡从而后每相视辄攅眉叹息鋡将取海道而东趣爲办严曰今而后不敢以君爲不丈夫矣孺子浯牵衣而哭妻舍泪抚之而勉向鋡曰观孺子于君知君之爲孺子矣吾能爲君抚此儿君行矣君自了爲儿事耳其性识明而知道理类于古之贤明贞顺者如此其它妇德未可悉数也鋡欲以文墨自奋不就尚宝廕又不幸屡困锁院妻壹以勤俭自将帷堂而歛犹用嫁时之衣补缀之迹斑然其生时可知也妻以崇祯七年十二月卒年三十有一八年二月葬于西原先夫人之墓侧生男子三曰之浩之浯之生女子三殇其二旣葬吾父命鋡曰吾老矣过时而悲不忍志也吾门人唯钱氏爲铭文取信来世汝以属之其可鋡是以请于子子其无辞谦益曰吾师以朝典治其家其居处虽燕必严子弟无敢妄举足发声生子之妾每晨见必扣头退而却立其飮食衣服少长贵贱皆有尝数王氏女旣贤又服习其仪法故珩璜琚瑀之节动而合礼至于以大义相夫敦迫之以将父黾勉之以报国慷慨倜傥虽须眉丈夫有弗如斯可以爲难矣抑之诗曰夙兴夜寐洒扫庭内维民之章修尔车马弓矢戎兵用戒戎作用逷蛮方人知王氏之贤鸡鸣交儆以成其夫而不知其夙兴夜寐修子妇之职于吾师之戒戎作逷蛮方实有助焉古之君子叙次闺门图史之事往往举细以征大由近以稽远吾爲斯铭以谓因其妇之贤而吾师之所以自家刑国者庶几可以观可以兴也铭曰瑯邪之媛兮高阳之子颜如舜华兮车服有炜髲髢峩峩兮紒而去纚衰麻始归兮裙布没齿轺车燕山兮楼船辽水送君长征兮不悲而喜一歌陟屺兮再赋如燬冠裳巾帼兮孰与彼美德音孔嘉兮昭示无止我诵抑诗兮敬告彤史江母金孺人墓志铭崇祯丙子六月初三日钱塘江生之浙之母金孺人六十初度浙之从兄浩爲文以寿孺人读之而喜退而手一编命之浙曰我甲子一週矣念儿辈俱长大渐望成就而我精力日衰一生辛苦儿辈多未悉偶尔录出使汝等知我立心无欺成家不易益敦孝友努力向学以副予怀言虽不文字字眞切汝等念之我父文学公殁时我才八龄母爲胡端敏公孙女母子相依茕茕孤苦辛卯正月初六日归于汝父是时我年十五汝父三十有三汝前母郭孺人有女少我二岁汝父才名籍籍交游颇盛气豪性刚我以年少不更事女子事之頼长女㳟敬纯孝有若亲生尝维持左右我此亦我之幸也壬辰生女大九姑甲午生一子未弥月殇乙未又生一子未週岁复殇丙申汝父置妾成氏是冬长女出合遂无维持我者我又连丧二子心碎肠裂苦难尽述丁酉汝父中顺天鄕试成又得孕我心稍寛戊戌成氏生子之淮我心甚喜提携怀抱不知其非巳出也壬寅生女定姑丙午成氏生女小九姑丁未定姑殇大九姑出合戊申生子之浙己酉成氏生子之汉庚戌三月汝父病剧九月初九日遂遭大变我痛苦几絶每欲从之地下念儿辈俱襁褓只得茍延余生甲寅成氏病殁以荒亲俗例爲淮儿娶许氏媳浙儿已七歳亦能服齐衰哭庶母随兄行礼我治成氏丧不敢薄薄成是薄汝父故不敢也辛酉淮儿分居癸亥浙儿入泮小九姑出合甲子浙儿娶虞氏媳丙寅分居丁夘始得观塲我心稍有望矣是年汉儿娶姚氏媳戊辰亦分居汝父所存房产不敢纤毫有私他日见汝父于地下庶几无愧巳巳陈氏甥女随婿赴京以家事托我甥女视我犹母我安得不视之如子二载南还分毫无失如未尝出门者亦我尽心之一事也是年冬汝父始得葬地此我二十年未了之愿我不信堪舆之言将汝前母合葬淮汉生母祔葬左肩之下他日入地可称骨肉重聚矣庚午浩姪携家入横山浩自㓜失母我见其蚤慧德器非凡爱之如子是年复发勐如此我尤惊喜亟令浙儿入山同学城中诸事不待浩请力爲任之今六年于此矣乙亥冬浙儿补廪枏孙入泮是我极喜之事独念汉儿攻苦未得同逰学宫殊爲不快倘浙儿秋闱得隽当好料理汝弟之浙再拜受而藏弆之未五旬而孺人卒丙子之七月十六日也将葬之浙属浩述孺人懿行谒铭于余呜唿孺人之自述备矣浩之言何以加诸余又何以加诸孺人之言曰言虽不文字字眞切天下之文章孰加于此余读晋史至夏侯孝若庭诰诸弟规摹五典未尝不爲之失笑也故于孺人之志详举其诰子之文不易一词不独昭于女史亦以具训于世之文士焉耳孺人祖讳钟工部员外郞父讳汤邑庠生其夫讳鎏宗伯文昭公五世孙也葬以十月某日在妙因山郭孺人穴右如孺人之言铭曰文昭之文诘曲聱牙孺人矢厥词作诰厥家端敏之端闺壸着敎孺人循厥轨厥声弥劭旧史考德敢告彤史克昌厥后是在其子顾母张太宜人墓志铭张太宜人者故南京太尝寺卿顾公讳云程之少室陜西副使赠太仆寺少卿大章国子生大韶大夏之母也太宜人本吴中名族徙居尝熟父母奇其禄命欲以予贵人太尝已登贤书元配周淑人无子遂以归焉孪生太仆兄弟家贫不能僱乳媪淑人与太宜人交乳之人以爲难用太仆刑部覃恩封太安人加封太宜人崇祯庚辰七月十八日卒享年八十三十二月十五日祔葬于虞山北麓之祖茔太宜人温恭敬顺动有礼法太尝居官所至省厨传节供亿太宜人在诸姬中静约性成不烦镌谯太尝备兵覇州太仆南闱捷书至材官健儿撼门讙贺家人傔从唿嚣蹴蹋太宜人颔之而已太仆之遭奄祸也邑屋兇惧一日数惊太宜人督课婢妾篝灯夜织怡怡然无有所事者太仆殁太宜人享二子之养早起晚食坚强暇豫又十六年而殁呜唿斯可谓之考终也矣余读晋列女传周顗母李氏冬至置酒谓尔等俱列显位吾复何忧其子嵩以谓兄弟抗直俱难免于世惟阿奴碌碌当在阿母目下后果如其言太宜人之事太尝与李夫人所谓屈节作妾爲门戸计者何异再膺封诰命服在躬与李夫人冬至置酒时何异及太仆遇祸卒依二子以老未知伯仁之母安尝委顺能如太宜人否要其家门隆替暮年晚景约略有相似者余家与太尝父子祖孙交三世矣余与太仆同难慬而不死于太宜人之葬执笔而爲之铭有余痛焉铭曰有特者夫周冕殷冔有壮者子碧血靑史于惟宜人不震不惊白髪素襦寿考康宁我作铭诗俛仰永叹媲彼周母管彤有烂孺人赵氏墓志铭崇祯十二年春长洲蒋鐄公鸣谒余而请曰吾妻之亡也在石埭广文之学舍吾不获视含也其葬也十年矣吾将谒铭于子逡巡四年而子有缧绁之祸甚矣吾妻之穷也今子旣免矣吾妻之墓木巳拱而吾亦巳老矣及我之身而得铭焉以慰吾妻于地下庶其有辞于慢葬乎呜唿予忍不铭孺人姓赵氏家世尝熟人吏部左侍郞赠礼部尚书谥文毅讳用贤之女母陈淑人文毅之后妻也公论江陵夺情杖阙下孺人年四岁悲啼宛转爬搔血肉公委顿中顾而怜之陈淑人敎子女颂礼甚严公独怜爱孺人时时抱着膝前也年十七归公鸣公鸣才名籍甚其舅宪副公喜曰儿能读吾书妇能持吾家吾老人可以安枕矣公鸣数踏省门不见收晚又数困南宫孺人嫁时装送甚盛黾勉数十年故衣敝巾仅有存者孺人怡然曰爲贫士妇当如是也公鸣性阔达少厓岸孺人规之曰先文毅腊肉至今藏弆匣中君其勉之母负男子七尺也公鸣感槩立节历郡县皆有闻而孺人巳前卒矣孺人年四十有二生一女嫁王偲三子汭沇澧皆生孺人没后长子汾孺人所抱也葬在尧峯鲁坞宋春官侍郞赐茔之旁余少与孺人兄弟游因得交公鸣知孺人内行爲详公鸣爲诸生赴举孺人典衣治装行信宿矣一日之别墅则公鸣方召愽徒挟妓女唿卢浮白祖跣酣呌见孺人来皆惊走问橐中装曰尽矣孺人泣下脱头上簮质钱更遣之余与公鸣谈䜩辄举以爲笑然亦可以观孺人也铭曰妻道有终匪曰无成风雨寤叹契阔死生㫖蓄御穷亦有故旧鸡鸣儆戒亦有朋友辛勤黄土容华一丘虽有姫姜嗟命不犹忠臣之女才士之妻敢告管彤我铭在斯翰林院编修赵君室黄孺人墓志铭崇祯辛巳十二月翰林院编修赵君景之葬其妻黄氏于桃源㵎祖茔之左手疏其内行而来谒铭曰吾妻故广东左叅政讳时雨之孙女也年十八归于我旣馈而公姑交贺长稺之闲龂龂如也先大夫以宦减产不能保吾祖文毅公之故第士春析居穷巷衡门两版黄氏怡然处之岁莫称责典库书契满箱箧指而笑曰此累累者与君所课业孰多士春每下第必好语相慰借甲戌岁北归迎而叹曰君故当上第我命薄累君耳我死君必速飞然我之病病矣累君不乆矣言巳悽然而泣乙亥五月十一日卒年三十有六又三年而士春举进士及第诗有之以我御穷追思吾妻之言未尝不爲之流涕也少工楷法读书通晓大义庶出之子病穷百衜以治之巳子殇弗恤也邻媪来唁曰二子病一子殇妻谓之曰独不曰二子病一子差乎先大夫宦不达士春又倦游里党有加于先大夫者士春恨欲死之黄氏从容语曰君父子兄弟家庭相告语何如一旦欲爲是人死乎天道不远必有以处彼君无代大匠斲也巳而果然其识明而知道理皆此类也先大夫命士春曰汝妻从汝于囏难不可忘也高祖墓傍崖势蜿蜒而下吾母陈夫人权厝焉其归汝妻骨于斯今黄氏葬有日矣而先大夫巳弃诸孤惟夫子哀而赐之铭不独以慰亡者于地下亦先大夫之灵所隂庆也谦益曰余与赵氏交三世矣知其家世爲详文毅公之拜杖也刲股肉如掌陈夫人椟而藏之以示子孙曰此忠臣腊也景之之妻虽未见景之之甲第与其言事然直臣淑媛再世相望今得相从地下道家门之世美颂人主之寛恩知其必执手而相幸也陈夫人权厝之地玆惟墨食若有待焉岂偶然哉孺人生二男一女男曰延先万林女嫁某庶出子曰瑞南女字某铭曰桃源之阡北山麓山嶞冈廻翁穆卜缟衣綦巾䰟所服展衣阙狄神尔谷汤孺人墓志铭新安之富家行贾多在武林其丈夫十九居外买田宅置家室治生产与其家等其习俗然也于是商山吴长公讳某娶于毕无子复娶仇于武林巳又助之以蒋以孙蒋与孙皆抱子矣孙之子次公讳某娶于黄举二子毕母得晨夕弄孙自娱而三母之在武林者莫适爲妇也次公游吴门闻汤氏女贤不肯配凡儿遂委禽焉旣馈而专家政内庀甘㫖外应賔客专柔共勤无不顺适爲三姑之妇交口而称之皆曰事我者当如此也次公病革孺人吁天请代若病狂易次公忽冯而语曰我以某日死若亦从我去矣仇母号曰若孺子何张目曰若是则期以三年俄而凶问至后三年崇祯戊辰十二月孺人果卒享年三十孺人生三子长维祺次维藩维则皆爲诸生维藩后孺人十年卒孺人敎其子有仪法维祺维则皆束修好古有闻于时将归孺人之丧于新安厝于山东之月角而谒余爲之铭余闻诸谷梁子曰人之于天也以道受命于人也以言受命范武子以谓臣子受君父之命妇受夫之命也太史公论妃匹子姓而归本于孔子之罕言通幽明识性命则益难言之矣孺人之贤也而助薳氏之簉诗所咏实命不同者乎次公之冯而语也以言受命也妇之受夫命侔于天矣君臣之际何独不然有子而贤又能谒文以示永乆斯所谓成子姓而要其终者欤方诸日月芣苢之诗其又可胜叹哉葬以崇祯辛已十二月朔余之叙而铭也惟十月朔铭曰吴门生武林死葬新安返宅里风萧萧旌靡靡䰟摇摇渡黟水天星廻月角起欣乐康承灵祉述墓文讯女史夫人兮有美子张母黄孺人墓志铭崇祯九年仁和张秀才岐然之母终于内寝先三日诀别诸内亲以学道相劝勉先一夕具沐浴焚香然灯闻早钟声扶掖起坐项背山立双趺俨然及大歛手足柔輭容颜香洁四衆炷香顶礼谓杭城有善女人往生西方得未曾有次年祔于其夫之阡于是岐然撰行述而乞铭于余曰先母故江西叅议黄公讳汝亨之长女也六岁丧母六年不茹荤血事继母至孝抚弟妹如成人十六归于我而先君病甚母割股肉食之良巳遂茹斋素以终其身先君没岐然生十三年每夜跪而祝曰吾不愿是子富贵愿是子长大亲近好人岐然稍长好征逐游戏痛飮叫呶母苦禁之不可爲之择妇命之取友更数年痛刮磨豪习折节读书而后母喜可知也祖母思念先君时时抚岐然而泣母慰解以西方之㫖遂通弥陀金刚楞严法华华严湼槃诸大乗经因悟禅家直指见性之㫖外祖以文章意气自豪左官家居悒悒不得志母劝以性命之学以爲言语思惟所及之道理不可以破生死之障感槩奋激所竖之名行不可以断生死之流凡世闲文人才子诗酒花月缠绵骀荡之气息与夫名塲怨府是非人我恩雠鬬诤之结习皆流转生死之根一切埽除净尽而后可以了生死一大事外祖惊叹曰此吾晚年师资不徒畏友也母身无鲜衣箧无长物恭敬庄强终日歛容危坐处妯娌训女妇御婢妾必敎之损衣樽节俭素以爲儿女子淫佚骄痴童心积习未可骤去姑以世法笼挫曲坊而徐杀之然后诱掖牵劝渐入佛智临终正定脱然于夜旦之际盖得力于此也母之知夫子久矣每以岐然食贫素居不得事夫子爲恨得夫子一言以铭不惟母之节行赖以不朽且使末后一着有以勘辨证明知夫子所不辞也余尝论之女子之有栉縰筓总衿缨綦屦之制箴管槃袠具有仪则卽佛氏之律也其有左右图史珩璜琚瑀之训德容言功昭于管彤卽佛氏之敎也贤明贞顺婉娩柔则其守律守敎也不啻金科玉条吾征其修习可以渐而趋净烈妇孝女断肌截鼻其䕶律䕶敎也不惜头目脑髓吾判其决定可以顿而之禅要其指归岂有异哉今之女子亦闲知求出世法其执相而求之膜拜礼诵耑勤布施莲花其口柴棘其心一切女人相宛然在也何况生死其破相而求之脱落仪范剽窃文句掠婆子之机锋拾团栾之语话此入地狱如箭射者也何况于出生死繇张母之道女律卽佛律也女敎卽佛敎也繇是以趋禅而之净一切敎相皆与实相不相违背譬之首千里之修涂母旣导其前路矣又何患乎南辕而北辙哉嗟乎今之魔民狂禅矢口喝棒影宗而背敎者皆是母之发明心地不知以何因缘要自大乗诸经渐次悟入此末法中现女人身具正知见者也其外行则守敎而䕶律其内心则趋净而之禅此现女人身而爲女人说法也其生平则显敎而隐禅其末后则閟禅而示净此现女人身而爲男子说法也然则母之往生何疑求往生者其当以母爲导师又何疑余又何爱其葛藤之言不一爲勘辨证明也哉岐然之述不具载母生卒之年月与其葬地子姓之详如母者生无生死无死以乐邦爲国土以法喜爲眷属是故岐然无事于述而余亦不得而详之也系之铭曰在世闲法女宗母师出世闲法禅敎律师优昙钵花示现世闲甚难希有一昔而萎我言无愧诸佛在玆附诸往生之集后五百年其尚弗迷牧斋初学集卷第五十九牧斋初学集牧斋初学集卷第六十牧斋初学集卷第六十墓志铭十一随州知州赠太仆少卿徐君墓志铭崇祯十四年献曹二贼攻䧟随州知州事徐君死之君将行戒其子肇森肇樑曰贼隳突襄邓及随随三破之余然郢之肩背也守随所以卫陵寝也樑也行扞牧圉以佐守森也居斥家赀以益军吾必死于此无返顾矣十三年十月莅随朝国人而誓戒之歃血于关壮缪庙要以必死修城濬濠拓羊马墻抽壮勇庀礮石䘏饥寒平振粜府库匮乏则捐家财给之民和而奋咸有固志缮南城谯楼寝处其下慨然谓僚属曰身与公等枕戈待敌以此楼爲死所矣明年四月贼䧟襄阳躏德安购获细作要遮捕斩贼知有备弃疾于我悉衆力攻闲使三走郢告急巡道赵某抵其章于地弗顾巡抚发一游击率兵援随赵勒之守郢留弗遣君不食二日不解甲五日再盟于壮缪大临以告哀二十五日贼急攻南城濳师八道隳北城以入君遣肇樑埋州印廨后东墻下勒马巷战矢贯于頥刀属于颊眼鼻横断堕马左手掣佩刀右手握印厢鍉帨䘖于袖贼栧之不得铍刀交下䧟胸断股而死肇樑趋至拊尸顿踊哭且骂贼驱至老营杀之且死疾唿州人告以埋印处妾赵氏王氏臧获十八人皆死贼驱赵出不可先杀其所抱幼女申姑断其八指骂益厉贼刃之推土石碎颅而死君死之三日吴人石琳求得其尸歛之赵氏尸与申姑相抱不解胸着布囊凾金刚经三寸许遂倂棺以歛而肇樑尸卒不可得巡道以阻援自讳也欲没公死事状荆西道力持之楚抚按乃上其事肇森亦诣阙陈请天子赠君太仆少卿赐祠祭廕一子入监视天启中张兴文振德例而少杀焉惟守随之事与睢阳异睢阳江淮之前障也拔雍而扼睢则可以通南北随承天之后翼也越随而保郢则无以蔽陵寝捐必死之身委必破之城俾其专力致死䧟随之后兵钝气单横折而去而陵寝晏然无恙君之志遂矣后二年贼再至汉东无藩篱之限原庙震惊然后知君之以死据随与南阳之据睢一也呜唿䕶陵之功守随爲大失随之罪絶援爲大今也赏靳于守死罚佚于拥兵国论傎错而盗贼滋不可扑灭则岂非谋国者之咎哉君讳世淳字中明五代时始祖崇自海州徙淮安三传南唐左尝侍铉徙广陵唐亡入宋二传翰林学士遹徙盱眙其二子从高宗渡江徙越杂居山隂海盐洪武初讳土金者赘嘉兴之白苎鄕遂爲嘉兴人六传爲雷州府同知讳学周生南京兵部侍郞赠兵部尚书讳必达而公其冡子也尚书伟望硕儒爲时明德公胚胎前光沈浸经史食息擩染不离典训万历戊午以春秋荐于卿累试南宫不第署永嘉县敎谕修学宫辟讲堂刘香余孽出没海上建关隘絶勾引瓯越底宁方略多自君出除重庆府推官居官计口食俸禁诛求省厨传所至不知有官狝大奸折大狱斧噼理解奏成于手中虽贲育不能夺也督师征饷万斛过五日以尚方从事括仓谷僦舟船咄嗟立办民不告病督兵勦资简诸酋水陆并进弓刀相啣归师过崃班马之声萧然满考当内召蜀人疾君彊直以随爲绝地䧟君其卒以成君者天也随饥士就食粥厰君曰可使士以饥饿失礼乎分粟以赈之士皆感泣溃兵过随索饷铧釦震地君援兵登陴单衣入其营执帅手语曰军之不供给守之过也杀守足矣无已则械守以见于督师监纪乎帅气夺歛衆而去其从容应变如此君爲人孝友顺祥内明外柔尚书久宦雷州笃老君晨昏娱侍雷州忘尚书之不在侧也尚书病将析产君请以分诸弟尚书颔之终丧籍以告于几筵终其身未尝有德色于诸弟也君长不满六尺退然如不胜衣耐劳苦甘淡薄补衣蔬食如后门素士经术之外兼通象纬数学叅同悟眞家言博簺祕戏无不通晓与人居陶陶永夕飮酒至一石不乱确守家法重规叠矩称心而言择地而蹈盖温文乐易深中好修之君子也其所成就奇伟激烈乃如是君遇害时春秋五十七娶恭人戴氏生三子肇森高才生以尚书廕入太学肇樑肇彬孪生子也肇樑奉诏祔祭随嘉二祠与肇彬俱廪生继室包氏生一子肇森女二人孙男六人崇祯十六年十二月廿四日赐葬于东荒之新阡而戴恭人祔肇森奉其宗老司寇公所撰行状及排缵行略哭而请于余曰夫子在先朝草张兴文制词载在册府先人阖门殉义与兴文等而愍纶或后焉惟夫子哀而赐之铭是先人与兴文俱不死也余喟然叹曰兴文事闻髙阳公掌枢部召见其孤抚而哭之手自题覆请于先帝峻秩世廕度越彝典迎柩于蜀给符传而遣之其所以崇奖激厉若此之至也今之当国者政以贿成厌薄仗节死义之事恶其疥吾毕牍君之获斯典者亦幸也观于兴文与君可以觇国矣敢不志而铭诸铭曰江汉廻复拱趋显陵天造地设万灵式冯汉东之国随爲后蔽如人肩背心膂是卫烈烈徐君效死守随随亡身陨寇戈北廻如隄受水捍御奔败岸啮隄崩水势亦杀煌煌显陵原邑膴膴空曲郁盘王气自古衣冠月游陵树葱青帝眷南顾慰我光灵父子肉糜婢妾尸枕阖门刲屠以保陵寝帝曰念哉女䘏女祠功崇报夷过在所司贺兰环顾始兴不作䧟巡莫问议壶谁駮下有靑史上有白日假彼贞珉奋此直笔畴司戒律畴秉国成义则窃取䜛鼎之铭张昭子墓志铭君讳弇之字昭子兵部左侍郞堂邑张公凤翔之孙威县知县幼安之子也崇祯十四年六月十八日卒年二十有二旣葬司马公自长安诒余书曰吾有四孙弇之其叔也生有奇表嶷然异凡童始敎方书受甲子矩步规言无子弟之过从吾戍于潼关历少室度崤函上太华絶顶登髙望远志气廓然所谓鸿鶵鹄子有靑云之意也家世受春秋从西华里先授诗淬掌燎髪六十日通晓六义于羣经皆然尝病剧医敎之辍书三日恚曰人可三日废学耶晨兴扄户启东窻炷香迎日而拜退而笺之小椟曰某日告某日不告知其日必告天也年十三补博士弟子员从其父于威戊寅威䧟于奴痛其父之归司败也蚤夜唿愤愿以身代已而丧其母食无盐酪居无爪剪踰小祥不胜丧而卒痛乎天之祝余也弇之好读薛文淸之书修容整襟如见其人天不假年而使之不得有成天其无意于斯文乎弇之死矣非假诸名笔无以留其生靣且以志吾悲也敢以墓中之石请幸无辞焉余尝闻唐人陈元敬之言曰幽观大运贤哲生有萌芽时发乃茂古之合者百无一焉尧与舜合禹得之四百余年汤与伊尹合五百年文王与太公合四百年幽厉版荡贤圣不相逢也老𣆀仲尼沦溺溷世不能自昌弥四百余年赤龙以来迄于我明三百年贞元周复之一㑹也天旣笃生昭子又从而芟薙之天之意其可惧也昔者王仲淹十岁而侍铜川知其忧王纲不振生人劳于聚歛而天下将乱也遂有元经之受昭子之告天也其此志乎离经辨志尊师取友其铜川歌伐木之年乎元㑹休明君师道合坤师之占不当兆于斯世昭子用是短折呜唿其又可幸也以此志昭子而解司马公之悲其可乎昭子娶苏氏生遗腹女曰慰家盖昭子死踰年而威县之狱得白铭曰有明崇祯龙集癸未葬张昭子于梁水之原获麟之后二千一百三十余年呜唿奈何乎天邹孟阳墓志铭李长蘅苦爱武林山水岁必一再游其游也以邹孟阳爲湖山主人花时月夜晴雪烟雨扁舟幅巾茶罏笔床未尝不与孟阳俱长蘅高人朗士秀出人表歌诗图绘与湖风山云互相映发孟阳钩帘据几隗俄其闲山僧舟子皆能指而识之长蘅于畵矜愼自娱不受促迫顾独喜爲孟阳畵西湖江南卧游册凡三十余帧孟阳所至必擕之以行曰长蘅与江南山水皆在吾箧笥中矣长蘅买山西蹟下环山三十里皆梅花花时千邨万落漫山炤野欲搆小阁临之名曰六浮孟阳过而乐之许代卜筑焉长蘅爲诗曰十年山阁不得就却负靑浮日夜浮故人一见豁双眼何日三闲销百忧百年有钱作底用一朝卜筑偕行休长蘅卒孟阳家益落阁竟不就挐舟吊长蘅还登铁山酹酒痛哭而去归而祀长蘅于小筑生平师友祔焉春秋佳日採莼剪菊山僧故人取次助祭其崇尚风义絶出流俗皆此类也晚年山水之情弥胜偕老僧游天台军持漉囊居然两衲子也访余拂水輙留连旬月擕卧游册索题曰吾游天台挟此册与俱长蘅有知当偕我越楢溪凌石桥耳其託寄如此孟阳名之峄其先世元末鎭抚海宁居东门外至今地名邹家渡四传徙钱塘东溪以赀雄里中至孟阳读书好修爲知名士不事生产老而贫困以死崇祯癸未六月某日卒年七十子曰某某年某月葬于某地之阡昔卢简辞游伊水别墅霰雪微下忽有簑笠牵蓬艇白衣与衲僧同坐炊桐甑烹鱼煑茗泝流吟啸使问之乃白傅同佛光往香山每遇亲友无不话之以爲高逸之情莫及余志孟阳详书其与长蘅游迹如此世有简辞其可以知孟阳也铭曰猗邹生标美誉儒行修内美具通经术函雅故慕节侠鄙章句万卷书籖轴互手朱黄自题署师云栖奉檀度友檀园共毫素揽湖山写情愫生寂莫死迟暮神之游非丘墓西蹟趾石桥路抑菴姚君墓志铭君讳以高字汝危太子太傅工部尚书讳思仁之第三子娶项氏故襄毅公之孙女郑端简公之自出而中翰臯谟之女也姚世爲嘉兴人洪武初始祖成一奉直粧銮司隷匠籍生二子曰聪曰明遂分南北支聪子敬有女讳妙庄生有异征尝见盥水中日月云霞烂然五色羽扇夹两旁宪庙选妃江南妙庄在选中髪短不任髻渡松江髪忽长八尺故地名八尺生皇第九子寿王册封端懿安妃官其弟福员世锦衣百戸是爲北支明之孙讳纬纬生烈烈生履道履道生太傅皆以太傅贵赠宫保是爲南支君沈厚精敏咨禀敎饬不纵爲子弟华靡遨放事项孺人生于盛族恭柔专勤佐君以事其亲鸡鸣宿戒廪廪如也君少与伯仲二兄掉鞅词坛久之伯仲皆以父任爲郞君数踏省门以乙榜谒选当得郡倅奋欲以制科自见不肯就从太傅游两都谙晓台阁故事访求兵农利害边徼阨塞以储偫有用之学太傅守南京兆君檥舟江干徒步郊关问得都市奸猾恶少主名及其根株囊槖太傅立遣使掩捕论治奄忽如神京兆以此大治天启中皇极门告成有㫖庀三殿工太傅仰屋咄咄君从容请曰大人不见珰儿媪息佻佻拌拌以将作爲市耶竭帑藏盗名爵张奄𦦨在此役也大人且休矣太傅大悟立抗疏请停止无何遂得请归已而复交关兴作先帝弥留之日犹用殿工拜官浊乱朝着太傅顾君而叹儿之免我多矣君之丧母唐夫人也念无以报罔极痛不欲生孺人曰盍尽出先姑镜奁赀用以广母慈资冥福乎编茅于三塔寺侧食饿者衣寒者槥埋死且殣者合掌讙唿祝姚夫人升天声与浮屠下上于太傅之寿也亦然太傅年益高伯仲皆宦游君孺人听声辩色损饭益衣太傅甘寝燕息神明太和崇祯四年太傅奉诏存问扶掖骏奔燕劳赠贿礼无违者是年八月孺人卒闰十一月君亦卒且死皆以老人爲念语不及私君生二男子长曰澣郡诸生孺人出也次曰溥国子生庻陈出也女子三人皆庻出也于是以癸未十二月甲子合葬于嘉兴县三宿字圩之阡而澣奉其妇翁谭工部状来请铭在昔东京杨袁爲汉名族华峤以谓能守家风袁不及杨唐房太尉琯以德行爲相世号其门爲太尉家启爲凤翔参军人咸曰眞房太尉家子孙也太傅博大杰魁爲时厖臣君握文矫志晨昏有助夫妇媲德厥子趾美虽杨房之子弟何以加诸澣游吾门以材称葬其父母乞铭以图长存可尚也已铭曰君年四十有一系之易得河图四靣之四十而余其一孺人年三十有七系之皇极得邵氏之三十六宫而亦余其一余一爲奇余二爲偶归余于二子以昌厥后呜唿吾非瞽史盖闻诸姚氏之叟金文学墓志铭武林金子渐臯以崇祯十六年八月几日葬其父而爲状来请铭曰君姓金氏讳某字某祖讳某生四子长爲君父讳某举癸卯鄕试爲邳州守次则御史某也君少孤束髪爲诸生不事生产邳州老于公车将之官鬻其居于御史以治装风雨之夕御史家奴促令徙居君之伯兄卧病其妻徐孺人与其长姒负墻匿门扇后行无燎火彳亍泥泞中比至旁舍乞容榻之地以置伯兄而身与徐孺人露坐以待旦未几伯兄夫妇相继殁邳州久宦不归送往事居庀治丧葬岁逼除突烟不起与徐孺人相对空案而已邳州在官时爲两幼叔娶妇爲两大母卜改葬黾勉有无备所不堪及其归而析产田取其硗瘠者器什取其刓敝者又舍故居而别僦居于市曰吾不欲远婺矛牙妇弱弟伤老人心也其孝友笃摰好行其义若此君自以不得志于场屋督课渐臯甚切然尝正告之曰士君子以立身爲本功名富贵非所急也御史爲人飞章劾王耀州至今以爲讳可不戒哉渐臯旣举于鄕卓然以名行有闻君之敎也君卒于崇祯辛已五月享年几十有几子三人某某某女三人孙五人墓在仁和之南山渐臯言君故有大志易箦之时执渐臯手而语曰民穷矣盗益起吾欲以七事上于朝而未能也汝爲我成之渐臯问七事云何瞑不复言矣铭曰有美一人婉淸扬目营四海滞堵墻弥留之言何琅琅载笔入棺告上皇启尔后贤继述长安寝巨室无䀌伤朱府君墓志铭君讳莱字左元其先自雒阳徙崑山贵州按察司副使讳熙洽之次子也君少于其兄懋四岁副使以授易爲大师多君之才令治春秋遂以春秋名家副使举进士宰濳江淸田筑城簿籍丛剧君手自缮写勾稽会较首尾鳞次副使叹曰助我理濳者是儿也副使自闽归罄槖中装买舍旁废宅君兄弟举倍称之息斥而新之副使县车归老华堂燕寝俛仰极乐不知其所繇办也君遂弃去举子与伯氏晨夕子舍娱侍百方山川登涉岁时燕赏畵船游屐周流数百里闲厨传供张皆取给于称贷城南数顷尽折入于子钱家而不使其父知也伯氏病困收责者塞戸副使闻状大怒命君出其所有谒亲知爲率钱会期一日尽偿长子宿负人或谓君若他日宁有避债台乎君叹曰我岂不自知非计哉顾亲老矣今又不乐忍令知两子皆废产损老人眠食乎君且休矣副使没君以其田庐按籍予债主一夕而尽岁大侵甁无储粟抚其子日爃笑曰此万金产也与二三故人契阔谈䜩修只鸡近局之乐及见其长女壻王志坚举进士与日爃举鄕书而卒君少卓荦负奇气从副使宦游江楚江山郁盘登临吊古作爲歌诗曼声高歌投其稿于江流而去尝语日爃曰古之学游江楚江山郁盘登临吊古作爲歌诗曼声高歌投其稿于江流而去尝语日爃曰古之学者爲人致君泽民是也今之学者爲巳荣身肥家是也其托寄不偶如此君以万历甲寅十二月卒年五十有九妻徐氏勤劳共俭共养舅姑饘酒醴芼羮必躬必亲于孝养有助焉后君十年卒年六十有九子二人长日爃工部营缮司员外郞次日焌某年某月葬某地之阡日爃涕泣来告曰日爃状吾先人之行事十有三年矣思得一命以慰九京而后谒铭于夫子奉职无状身爲僇人幸得湔洗奉先人之丘墓不及今乞铭以葬岂欧阳子之所谓有待者乎夫子其何忍辞余曰诺铭曰半通者纶四尺者土壹行孝友之传片牍而巳矣呜唿其孰与千古牧斋初学集卷第六十牧斋初学集牧斋初学集卷第六十一牧斋初学集卷第六十一墓志铭顾端文公淑人朱氏墓志铭故光禄寺少卿历赠吏部侍郞谥端文无钖顾公讳宪成之配曰封淑人朱氏年九十有五崇祯十六年某月某日考终于泾里之内寝其年十二月某日祔葬于端文之阡次子南京戸部主事与沐踳门而请曰愿有述也余年十五从先夫子以见于端文端文命二子与渟与沐与之游今老矣白首屛废实与东林党论相终始淑人之志非余其谁宜也端文少而贫淑人父处士才而字之赠公以一豚肩一束帛纳采处士顾大喜端文举高第官吏部淑人食脱粟衣补衣戒其家人阖门操作曰夫子犹故书生也我知爲书生妇而已端文砥柱国论再起再谪淑人曰夫子犹故书生也我犹故书生妇也脱粟补衣故自若也吾何患焉端文辟讲堂于东林朋徒歙集学禁党禁謡诼汹涌端文殁谤熖滋甚淑人敎戒子孙谨守先业安以待命今上卽位党禁乍解端文首见伸雪淑人身登耄耋晨昏炷香膜拜礼佛祝圣天子万寿优游令终五福咸备呜唿可谓难矣端文爲人虚和闲止不关世事凝尘委衣危坐终日淑人庀治家政㕔屛内外传敕不絶子姓僮奴廪廪如也洒埽澣濯酒食米盐井井如也端文晚多病宿外舍淑人处方药视席荐墐扄塞戸夜分而后卽安及其爲大母称太夫人春秋高矣辩色而起必先其家人篝灯补纫穿针引线小女子弗如也端文终身爲老书生淑人终身爲老书生妇勤劳恭俭九十五年如一日也端文敎子不甚督课淑人时加谯责予大杖二子每画𥿄爲棊局隐帷幔中惟恐淑人刺得之也与渟才而天淑人哭之恸敎与沐及诸孙益勤与沐爲郞有声其子枢及与淳之子柄皆登贤书端文之后滋大尝观万历天启之际钩党之小人其所以斩艾贤才朘削国家之元气者可谓至矣幸而祖宗德泽深厚小人之朘削不足以胜之如端文之一身生而禁锢死而昭雪天开地辟在反覆手之闲而淑人从云雾晦雺之余再见天日令妻寿母高明显融国家之元气勾萌甲坼引而未艾于淑人有征焉余志淑人之墓因而着国家有道之长所以殊异于汉宋者谨而书之亦庸以信于国史铭曰唯淑人之德叶于图书得其良夫以相硕休唯淑人之福稽于皇极诒厥子孙类以永钖何以谥之端文之端节其一惠其谁曰不然旌表节妇李母沈孺人墓志铭嘉定李君名芳字茂材举万历壬辰进士选翰林院庻吉士踰年而卒妻沈氏年二十有六截髪自誓抚三岁孤宜之底于成立天启七年巡按御史上其事于朝诏旌表其门在所居之南翔里崇祯十三年六月初八日卒享年七十有三十六年十一月合葬于南翔之称字圩宜之具书来请铭初茂材旣第入翰林太公擕孺人母子入京乗官舫拥符传苍头驿卒传唿蠭涌比入都门茂材病弥留矣柩车南还幼孺委缞孺人顿踊呌号与舟船下上道路皆咨嗟流涕自时厥后送往事居恭老慈幼握冰履霜辛勤殚瘁凡三十六年而得旌旌二十四年而殁孺人之爲妇也太公朝夕洗腆必洗手而荐之不以委仆妾太公殁庀治丧事伯叔曰妇婺矛牙也不宜先孺人曰未亡人冡妇也不敢后比析产伯叔咸让孺人孺人取均焉君子以爲顺孺人之爲婺矛牙也卧起柩旁者百日不茹荤血饭精凿者三年不易笄服非丧祭不出戸限者十五年椎髻绳髪斥铅华不御不赴燕飮观里社者四十七年如一日君子以爲贞孺人之爲母也宜之少长负剑而诲之曰汝父虽不禄有伯叔在犹汝父也有父之执友程孟阳郑闲孟在犹汝伯叔也汝能读书修行不愧汝父有余师矣宜之以孤僮自奋数踏省门不见收软语慰谕黯然神伤而已君子以爲慈茂材有弟长蘅多四方之交宜之有见焉则引以见于先生长者皆曰孺人有子长蘅久困公车或劝其就禄仕孺人曰叔性有皂白傲世而不喜俗人此非可以乙榜入仕者也买山而居奉母偕隐不独可以全素尚亦所以藏拙也长蘅感其言遂终身不出其贤明辨通皆此类也孺人生子男子一人卽宜之女子一人孙男女七人其先世崑山之名族也祖讳某早卒祖母王氏抚其子象贤以节妇旌门李太公继娶于崑与象贤相好也知其女贤故委禽焉茂材初往女氏王节妇见之不泽曰此子才当早贵然而不寿巳而抚孺人叹曰我固谓儿似我天命之矣其可若何父老至今传道其语以爲节妇亦有种也铭曰乌头双阙南翔之里有幽新宅瘗铭于此旌门之铭以俟太史太原府推官唐君墓志铭万历庚戌进士举南宫者三百人轩盖嗔咽车尘人靣㝠蒙合沓有两人焉轩轩然杰出衆中永昌石应嵩兆甫宣城唐公靖君平也兆甫长九尺余昻首耸肩胸背丰硕岿然如天神甲士君平长八尺余修髥等身谈笑风发洒然如羽人剑客两人所至輙隐盖数百人都人走卒相聚指目余尝语同年生此两人者远不如王威宁韩襄毅近不如梅麻城李长垣吾不复相天下士矣两人闻之交相得也荏苒三十年两人皆仕宦不达前死而余亦穷且老矣君平之子允甲谒余虞山泣而请铭其墓呜唿余何忍不铭君平初名一相后改公靖君平爲人孝友诚信乐易倜傥轻财重义不侵爲然诺虽爲书生屡脱人于阨不矜其功人以长者归之万历乙酉举于鄕年五十犹困公车擕家居长安矜名节通轻侠盱衡抵掌傲睨公卿闲长安诸公尽出其下又八年举进士除太原府推官太原省会丛剧奸利盘㸦案治决遣奋髥抵几豪右莫不慑服三娘子欵塞君平捧檄往谕宣布朝廷威德反覆数千言声如殷雷大虏罗拜幕下唿爲天人君平谓虏虽强饵不可餍我虽弱绦不可弛宜有以伐谋伐交不当朝夕惴惴竭天下以奉西北上备御三䇿慨然有试属国系单于之志边吏忌其能中考功法罢归侨居白门结庐雨花台下杜门纵酒酒酣捋须叹息曰此于思者如故髪则种种矣忍效碌碌者苏而后上哉甲寅四月某日卒于寓舍年六十有几卒之日摒挡箱箧敝衣数袭而巳当君平去太原时兆甫亦以江陵令谪调灵寳坐谯楼指挥跃马掩杀矿贼数千人迁南库部郞筑浦口城以勤事死两人旣死余屛居田里追念畴昔相期之语輙汍澜太息久之嗟乎同籍之士盖有壮盛遇合枋枢筦拥牙纛者余固尝目笑之而决其无成也谓余言皆不騐何其不幸而中也谓余言而騐其于兆甫君平又何如也岂士各有命而余言亦偶騐偶不騐与抑余固目论而其言之騐不騐亦不足劵与不然则人才世运两相折除使余之言不騐于才臣志士而独騐于舆尸折足之徒与呜唿其可叹也已君平爲宋叅知政事质肃公之后四世扈从南渡徙歙宋季徙宣城十二传爲处士汝奇君平之父也某年某月葬于某地之阡子三人曰允甲允年允中孙几人允甲博达有父风固于是乎在铭曰郁郁者髥髥如其身堂堂者身身如其人兼资文武汉之朱云平陵东郭丈五之坟孔明有言取以铭君未若髥之絶伦逸羣中宪大夫四川叙州府知府赵君墓志铭余弱冠则与赵文毅公之二子叔度季昌游叔度激昻自喜眉宇轩然笼盖人上季昌叙州君也沈实恭谨刻苦于学嗛然如有所不足皆所谓佳公子也文毅公刚肠直节独立当世没而谤熖腾涌门戸漂摇君兄弟呌号唿愤蓬跣赴愬而叔度又早夭君独身搘柱茹荼攻蓼垂三十年人皆曰文毅有子熹宗卽位诣阙上书具陈先臣当国本危疑请建储争竝封拥右先帝宜见䘏录大臣邹忠介赵忠毅诸公主其议君得䕃入监越三年请补给文毅公吏部考满再赠太子少保䕃一孙中书舍人推以予叔度之子于是文毅公之䘏典大备而其遗忠益暴白于天下罢叙州归七年其子士春士锦同日而举南宫闾里聚观叹息父老有泣下者人咸叹善人之有后而君之劬躬焘后爲难能也初以文毅公恩补太尝寺典簿迁太仆寺丞升刑部贵州淸吏司主事转福建司员外郞出爲四川叙州府知府君治官无大小不苟简不屑以任子爲人蹈籍信眉瞠目重自矜奋所至以亷辨称叙古戎州地鎭雄乌撒乌蒙东川四夷府偪处皆以水西爲大府自奢崇明逃死水西与安酋连结谋窥全蜀而叙爲兵冲君莅郡下敎属邑聚鄕兵以数千计募僧兵五百人搏力勾卒分戍设守次年两酋拥衆大至君腰刀马部署僧兵营于翠屛山栅垒屹然烽火相望贼恫疑不敢进初议敛兵守江城君曰舍门戸而守堂奥示贼弱而纵之入非计也命长抢强弩列守水渡戒陆路勿与战陗陿陡折礧石铳礮自上而下贼屡进皆重伤建武之战斩酋首数十级遂改攻永宁遁去监军刘副使于贼营获二图一先下叙州截江门一攻永宁监军叹曰叙州不坚守全蜀其如何矣夷府目把以买盐布爲名宿留内地爲水西闲谍君出令募投充伍三日不上以奸细论诸目把惮夷法严濳渡江引去督健卒驱其伏匿者五百人贼无内应不敢复窥叙矣君条善后诸事上夷府盐布议曰国𥘉制给夷府盐布盐出嘉定大洪井中布买之民闲商人给引从永宁路輓输夷人不许出境奢崇明败永宁关税絶上台谋制水西优假各夷府题许入境叩领又刋定额数鎭雄乌撒盐十万觔布八千疋乌蒙东川次第减损以爲各夷府自赡有限将不暇转给水西此一奇也然而行之数年卒蒙其害何也夷人不能入境叩领中国穿室发冡髠钳亡命之徒窜逋爲㒒虏一旦充使沐猴而冠窃入内地传相勾引四出罔利富顺各井贩鬻盐觔不复拘大洪之旧布则村巷机杼听其收买盐曰十万实踰百万布曰八千实八万不止矣朝廷用各夷府爲爪牙彔氏一女子加叅藩职䘖各汉把俱骄子视之每盐布启行撡持兵刃公然运输吏卒不敢仰视况诘问乎此令初起各夷犹以黄莲茯苓之类入内贸易迨其浸淫在内奸民反出银买其文书支领谓之红钱于是夷地盐布愈多价亦贱且抡捆狼借而不可计能禁其不入水西乎今日欲淸奸宄杜边衅必守高皇帝夷人不许入境之令而后可国家制水西当有长䇿不在区区盐布卽欲盐布勿入水西必申明商引絶其䦨出使各夷府贵如珠玉而后可是数者较之旧制利害悬殊职愚以爲复旧制诚便议上当事者置不省是年外计中考功法罢归君治郡廉平当得上考不知其所坐国家有事西南夷思得公忠彊干之吏宣力疆圉而以无罪黜免此可爲叹息者也官刑部时奄窃政发愤草奏以使行不果上士春登上第官史局论武陵相起复谪归君以特羊告家庙喜极而泣曰文毅公拜杖时腊肉犹在孺子盈吾志矣川贵叙功准复原官遂不复起其卒以崇祯辛已之三月年六十有一君讳隆美季昌其字考文毅公讳用贤其先世具文毅公神道碑娶何氏子六人女六人孙男女十九人癸未十月初七日葬罗墩之新阡君长于余一年实兄事余喣濡佽助久而弥笃每诵苏明允之言曰知我者惟我父与欧阳公也輙拊掌太息者久之然则非余谁宜铭铭曰少长忧患晚犹契需心怦怦若危弦眉蹙蹙其不舒临没之言一何欷歔盖终其身盘回于羊肠九折而未尝开颜骋足自放于九达之衢呜唿其斯以爲仁人孝子之凖的而劳臣志士之权舆湖广行都司断事蒋君墓志铭君讳国玞字公韫福建按察司副使蒋公讳以忠之次子出后于其弟御史公讳以化者也副使笃学好修寛然长者历南北郞署出守广平君皆从囊箧细碎有晨昏之助御史精强饶心计晚而无子君逡巡不欲往曰矍相氏之圃爲人后者勿入我何人哉其宗老强之而后可田庐畜积多所推让人以爲难以国子生谒选除湖广郧阳都司断事摄令于郧洁身耆事郧人怀之无何致其事而去居里闬之闲恭大慈小履顺考祥凡八年而卒钱谦益曰吾里中缙绅之后有子克家者人于君无闲言而惜其不获射䇿甲科以光大其家世予之论则不然夫甲科之在一鄕其贤则祥麟威凤也其不贤则梼杌䝟貐也彼且慿借高华倚恃气势布桀黠爲爪牙修竿牍爲锋刃朝篡取一人焉籍其家暮簒取一人焉僇其帑怨谤弘多冤对丛集而犹轩然自喜以爲无如我何也恶贯满盈福泽垂尽鬼瞰其室神夺其算乞儿贩妇莫不交口而咀嚼之爲贤士大夫者亦何乐乎有是子孙哉马少游有言乘下泽车御𣢾段马爲郡椽吏守坟墓鄕里称善人斯可矣如君者孝友顺祥逡巡退让爲佳公子爲贤子弟爲淑人君子视世之射䇿甲科渔食鄕里以跖跖自豪者其贤不肖奚啻霄壤而世之目论者顾犹重彼而轻此则亦傎矣吾志君之墓盖执笔而三叹焉牵连书之以告于闾史其亦有不得已也夫君卒于天启丙寅年十月享年五十有七妻陈氏刑部左侍郞庄靖公讳瓒之孙贵州右叅政讳禹谟之女服习家训抚庶出之子广生如已出病革语广生曰汝父贤而未有闻也吾闻钱先生爲铭辞取信天下吾先夫子旣得请矣汝不忍汝父之死而沈冺也必求先生铭吾亦可以见汝父于土中矣于是广生以崇祯癸未腊月十日庚午之吉合葬于平墅之新阡奉其母之坠言以来请铭铭曰祔也合之旣固旣安我篆斯石比于张圆后千斯年尚知其妻之贤也毛君墓志铭吾有布衣之友曰缪希雍仲醇国之高义不侵爲然诺者也应山杨忠烈公爲尝熟令问邑之耆老于仲醇仲醇首举毛君以对岁大水属耆老分赈君载官粟益以私囷扁舟掀舞白浪巨门比返则突烟四起矣石塘之役君爲植土实石坚湍悍远徙杨公迎而拜焉劳以酒帛请以遗八十老母杨公叹曰今之毛义也君娶戈氏于仲醇爲弥甥婿仲醇数爲余称君因遣其子凤苞执经余门故知君爲详君少读书谙晓经义内行修谨彊力耆事指麾风发其中寛然长者也母七十断右臂垂死君顿踊哭祷日中有人持雄冠鸡箠门疾唿曰傅其血可以疗媪如其言而差不知馈鸡何人也兄久客归卧疾上雨旁风穿漏床席趣僦工新其庐病起两荣翼然负日而叹吾弟之暄我多矣天启四年六月君卒年五十七杨公哭之恸爲文以祭以仲醇之言爲征崇祯二年十一月戈孺人卒年六十三君殁而二亲未葬戈襄事有加礼临穴恸絶日移晷而苏其纯孝如此君讳淸字叔涟祖父居东湖之滨以孝弟力田世其家君尤精于农事重湖复陂隄塍相輑爲漑爲陆百谷蕃庑鄕邑有鼛鼓之召急病让夷望君如望岁焉毛于是乎始大万历闲贵溪徐贞明建京东水田䇿其议实自仲醇发之当是时戚将军欲籍南兵愿农者以实屯而仲醇谓当辟召南人善田者量能授官课最实效徐公去国事遂寝今天下多故军兴绎骚天子采用羣策设专官建节鈱慨然举行矣诚令踵泰定之蹟考徐公之书采仲醇之议放汉人赵过蔡癸以农爲大官之意得如毛君者数辈布列爲农官周官大司徒敎稼穑树蓺制地征之法可举汉二千石遣授田器学耕稼养苗之制可放前元海口万戸之官可复屯种可兴漕輓加派可渐省而今也爲人择官不爲官择人毕牍书生置之田畎不知南东何屯政之爲也天下之事利害相蒙而名实不相副也可胜叹哉余志毛君之墓追思徐公仲醇故事俛仰太息而系之铭曰国初立法经界旣均乃立巨室以联细民惟苏沈氏以方谷闻高帝召见钖予便蕃卓荦毛君奋迹力田联事急公鄕党归仁贾其材略刍牧兴屯通侯虎符何足以云戈庄之阡昆湖之滨禾黍芃芃达于墓门德则富有请考斯文牧斋初学集卷第六十一牧斋初学集牧斋初学集卷第六十二牧斋初学集卷第六十二神道碑一嘉议大夫吏部左侍郞兼翰林院侍读学士赠资德大夫太子少保礼部尚书兼翰林院学士谥文毅赵公神道碑铭赵文毅公之卒也七年而克葬葬二十三年而褒䘏赠谥彝典始大备又八年而崇祯六年距公卒三十有八载而谦益始书其墓隧之碑谨按赵氏其先宋简国良显公仲谈之后其子中大夫士鹏守江隂军遂家焉曾祖讳实徙居尝熟祖讳玭父讳承谦广东布政司叅议嫡母萧氏母张氏公讳用贤字汝师中隆庆五年进士选翰林院庶吉士授简讨万历六年江陵张公当国父䘮有诏起复公抗疏请听终制杖六十爲编氓家居六年以原官召用陞右春坊右赞善久之迁司经局洗马𬋩国子监司业又迁右春坊右庶子十五年以詹事府少詹事管南京国子监祭酒明年陞南京礼部右侍郞十九年召爲礼部右侍郞兼翰林院侍读学士敎习庶吉士二十一年改吏部左侍郞兼官如故未几移疾归里二十四年三月十五日卒于家年六十有二葬罗墩之阡公应庻尝选名在第四穆宗皇帝拔置第一事神宗皇帝爲史官长身耸肩议论风发突兀班行中人望而识之江陵之起复也公与编修吴中行刑部郞艾穆沈思孝进士邹元标后先拜杖阙下削籍里居江陵威权日盛人咸谓祸至无日公阖门诵读意气自如公有女许御史吴之彦之子鎭之彦惧及坐鎭于其弟下曰婢子也用以辱公公返币告絶之彦乃大喜公亦不以屑意也壬午江陵卒朝政大变上始召用公当是时吴县申公新安许公执政江陵旧人未汰除者犹布满九列见公等骤起田闲不能无内惭且忌而公与吴公起家词林执政者惴惴然怀应侯蔡泽之恐会御史李植江东之故以攻江陵擢用不快于吴县连章侵之新安大怒遂攘臂攻江李而其疏所谓意气感激偶成一二事自负以不世之节号召浮薄喜事之人党同伐异诬上行私者盖专指公等也江陵威震人主夺情议起举国保留若狂彗星出西南长亘天道路以目公等出万死不顾一生爲国家计纲尝何谓偶成一二事江陵之余党蝇营狗苟皆䕶惜之如头目而独以朋党坐公等新安于是乎忮而傎矣公抗章请罢极言朋党之说汉宋小人所以去君子而空人国者虑开谗贼之端遏仁贤之路骋报复之私淆是非之公长謟谀之风来壅蔽之渐其词甚辨而直忌者无以难益深恨公太仓王公亦以忤江陵起甫入朝上八不平之疏力攻江李其意亦未尝不在公等也自时厥后交口沓舌明与公等爲难而公知必不见容求去不得遂引而南矣公之南也执政畏偪心倖其稍远及其久次于南也海内望公旦夕枋用爲之挼手扼腕其语不絶于耳则又患而苦之吏部郞赵南星抗论时事谓不当以畱署弃公朝堂爲之大閧执政虽责谴给事郞署之右公者终不得巳而召公比太仓再相有三王竝封之命公极论其不可且曰钖爵初至之日慨然以册立爲第一事引而身任之乃御札之密封揭帖之独进阁臣礼部咸不与知一旦谕从中出道路籍籍谓默有启告致成此举数千里应召而来曾未浃月踰旬而巳蒙不韪之疑钖爵之心亦岂能安于此哉疏上事得寝而公旋进贰冡宰与部郞顾宪成辨论人材以进贤退不肖爲巳任物望益附公公故所絶婚吴之彦者太仓人也遣其子鎭飞章讦公当国者主之蜚语流闻中外汹公抗疏力辩求去章三上得请举朝大閧讼公者章满公车咸报闻御史大夫李公世达御史吴弘济吏部郞安希范刑部孙继有谭一召皆相继去行人高攀龙力排宵人郑材杨应宿希风吠声又得重谴去于是善类一空朝右持淸议者嚄唶莫敢发声当路相庆数年来党局妯骚自今幸少得齂泗矣当时之倾公与庆历中以孤甥女子之狱诬欧阳公略相类欧阳终得白且大用而公一去不复此可爲叹息者也盖尝论之公之见逐在癸巳而其械成于癸未甲申两年之闲不独公生平用舍之局决于此而壬午以后四十余年之朝局亦悬于此何也江陵旣逝执政之精神才术不用之以反旧政图国恤而专用以枝柱公等吴沈江李树的于前邹赵顾高侠毂于后裁量执政水火薄射而公爲之魁难乎其免矣始坐公以朋党旣逐公以婚姻竝一机牙也故曰公生平用舍之局决于此也执政旣疑公举不信海内贤士大夫于是乎灯传钵授爲畱中永锢之法以壅遏淸议消磨人才公没之后正人皆不见登用用亦不久而所谓邹赵顾高者遂与党议相终始故曰壬午以后四十余年之朝局亦悬于此也公爲人孝友诚信公忠强直未尝一日忘君父未尝一念不在天下国家虽嬉游燕笑酒酣乐作偶语及之未尝不侧席而叹投箸而起也拜杖之日刲败肉如掌陈夫人腊而藏之公意有所不可啮齿奋臂辄从容奉椟进曰公且休矣盍亦爲余腊地乎公爲之敛容叹息而终不能改也东南财赋甲天下赋敛日增而科派无别征输日急而隐漏多端公访求悉其利弊在宫坊延进士袁黄商搉四十七昼夜条陈十四事上之执政不说以谓南人不当言南事终寝阁不行在南雍修国学举遗贤复勋旧送监之制斥豪右侵占之地郭文毅奉爲絜法在南五年亟请建储早敎元子及宥言官李沂斥阉鲸最爲剀切令公得行其志竟其学君子必进小人必退国本必早定生民必乂安而神熹之际国家必无钩党之祸公之不用盖昔人所谓苍生无福者而岂一人之故哉公强学好问老而弥笃午夜摊书夹案燃巨烛窻户洞然毎至达旦其爲文章博达详赡尤长于奏议书牍有文集若干卷晚年撰三吴文献志国朝典章因革录未就而卒公初娶张氏早丧又娶汤氏能爲五七言小诗又娶陈氏子三人琦美刑部郞中余尝表其墓祖美国子监生倜傥有父风隆美叙州知府以廉辨闻女七人皆归士族孙男女若干人曾孙男女若干人琦美隆美皆公没补廕先帝思公有功国本又䕃祖美之子士履爲中书舍人诸孙皆竞秀而隆美之子士春举鄕书公之没也小人希当国㫖数寻声吠公子弟凛凛惧祸以故卹典辽缓墓碑亦久而未立观于公之身后则公之刚肠直节顑颔于当世者其又可思已矣铭曰龙渊大阿剸犀截龙遇彼柔蔓钝其锷锋暨暨江陵蛟龙豹虎礼变金革权倾宫府公奋巨手刜其狂顚阳剑一麾有光属天江陵以后盘互枒便文自营载鬼一车葛藤蔓草孰斧斯之氷刃霜锷将安所施国家多故党论椽揭天不祐助人与奚孽白日行天大星陨庭元气浑颢烱然上升死爲阎罗司彼姦虣金碧之神尅期来告谗邪螟特职竞作罗治鬼斯克治人则那虞山熊熊江流如带朝隮夕潮公赫斯在征于史䇿质诸鬼神凡百君子眡此刻文资德大夫正治上卿都察院左都御史赠太子太保安邑曹公神道碑传曰不有君子其能国乎君子之进退关于世道之盛衰以吾师安邑曹公征之岂不信哉万历中之党议播于庚戌而煽于辛亥二三小人飞谋钓谤以一网尽东南西北之君子公以吏垣掌内计佐太宰冨平孙公稍斥其渠率其党相与磨牙争之久之公与冨平相继引去公退而班行一空万历末年之党局成矣泰昌元年公以太尝少卿起家屡迁都察院佥都御史吏部左侍郞未几逆阉之难作公进而旋退而天启之党祸烈矣今上卽位召公爲左都御史未几阁讼又起公㨿法守经力爲纠正久之以年至乞身而公之生平遂与党论相终始矣呜唿俛仰三十年闲党论三变雄唱雌祸党同伐异以宫府爲城社以妇寺爲窟穴驯至于朝野震动衣冠涂炭而以人之国爲孤注然而丁卯之阉祸卽辛亥黜幽之伏戎也戊辰之阁讼卽丁卯媚阉之遗种也公剪其勾萌撞其机牙搘柱于三十年之前而其滋蔓溃决不可禁御乃在三十年之后公之进也若南山之起于陇蜀天下仰爲维首其退也若黄河之没于勃碣天下犹用爲砥柱而其进而旋退退而不复进也山川沸腾谷洛交鬬夷虏寇盗亦相挻而起盖自公之进退与党论相终始而世道往复之际有难言者矣此可爲叹惜者也公之爲人孝弟忠信明允笃诚如嶞山乔岳未尝有意自髙而登假者仰企焉如和风暄日未尝有意近人而披拂者暱就焉立朝务持大议当事务存大体论人务取大节主张名敎扶养风义爱惜善类其素所畜积也而其于小人也有所弹劾处分未尝不恻然如伤也一言之可採寸长之足录未尝不引而进之也其或反唇相稽操戈入室未甞不引咎自责退而忘其谁某也与盰眙冯应京同举进士以圣贤之学相镞砺居家老屋三闲不蔽风两席门苇檐含菽飮水端居叅究羣萃扣击春星秋霜移日分夜壮而仕老而休终其身于学问之中而巳爲诸生时讲求兵农钱赋边防水利之要与应京订经世实用书强半出诸腹笥授淮安府推官䕶陵寝禽剧盗爬搔淮泗闲利病其举而措之者也在省垣论奏皆天下大计万历闲推六科人才如先朝之推叶与中也居宪府双藤倚户外百僚肃然有顾太康之风迟重寡言人或以衰晚目之及奴薄都门谕札日数十下条对商搉不移漏刻诘奸警备旋至立应精彊少年皆敛手叹服知公爲有用之学也薄嗜慾勇辞让进礼退义不失尺寸少宰之推也越关中冯恭定公而用公小人设械欲借是两惎之公固让不可不旬月坚请去小人卒无以偒公其沉几先物不俟终日皆此类也盖尝论之公之学惟仁与诚而巳驺虞之不杀鳯皇之不抟仁也春风之解冻夏雨之解暍诚也仁则无我好贤疾恶皆一体也何惜乎党议诚则无伪方内直外皆天则也何畏乎学禁易曰天之所佑者顺也人之所助者信也惟仁与诚天佑之矣公之完名全身好德令终岂偶然哉若公之始终党论不得究其大用则斯世自有任其咎者而于公何与哉公讳于汴字自梁平阳之安邑人也曾祖讳庠祖讳司民父讳希舜世有壹行皆以公贵赠左都御史而妣皆爲夫人公以崇祯庚午致仕归里甲戌正月十九日考终于正寝寿七十有七夫人侯氏子曰良以公任爲南京户部郞中丙子三月曰良奉天子之休命大葬公于安邑北郭之赐茔后三年戊寅贻书谦益俾书其墓道之碑万历庚戌公与高阳孙公分试南宫谦益实出其门自是厠名部牒实与公相终始阁讼之兴谦益爲党魁公之晚出不爲时所容者亦以谦益故也追惟今昔君臣师友之闲有余痛焉故敢牵连书之庸以征于国史云耳铭曰晋水吴山有唐遗民参晋之区笃生异人龙宗有鳞凤集有翼天生斯人以厈王国介圭不琢精金有声贞心匪石直笔如绳始登天垣卒践宪府首撄宫隣载蹈金虎羣隂繁兴孤阳一线览此凤德介彼龙战水火煎逼风雷喧豗正直是与厥德不回公之在朝颀然元老国有元龟士有师保公之在野皤皤寿耉谗消南箕誉象北斗天子命我角巾西归上帝命我饰巾待期耀灵昼晦经星夜落浩然元气还归磅礴民思冬日士叹长夜谁能畵笔雕绘造化节其一惠媲彼两贤文中文淸季孟之闲白首门生缠悲安仰斲石刻词永敝天壤资德大夫都察院左都御史赠太子少保兵部尚书谥忠宪高公神道碑铭今上御极更始首僇逆阉言者始上故资德大夫都察院左都御史高公死状天子曰噫是吾守正捐生之臣也赠公太子少保兵部尚书谥曰忠宪崇祯三年某月公之子世儒始奉天子之宠命大葬公于钖山之阡俾谦益书其墓隧之碑谦益谨按我皇祖神宗皇帝久于其位天下恬熙小人近倖孽牙其闲一二君子奋起下位以搘拄国是而朋党之论始出所谓一二君子者高邑赵公无钖顾公其尤也公举进士实出赵公之门万历癸巳赵公忤时相被逐公以行人奉使还甫三日卽抗疏分别忠佞极言阁臣不当隂除异巳锄善类以空人国奉㫖诘问偘偘不少鲠避遂降掲阳县潻註典史而顾公亦以言事罢归无钖故有龟山先生东林书院公与顾公修复遗址讲学其中久之东林之名益高海内淸名之士淹久不用者其应和益广而羣小疾其厉已争相标目遂譁然以东林爲质的天启初大起废籍公与赵公相次枋用羣小滋不说会应山杨公疏击逆阉魏忠贤而公以考覈回道御史褫阉之私人崔呈秀于是羣小合谋嗾忠贤曰东林必杀公忠贤怖且恚亦曰东林杀我然不知所谓东林者何等也甲子冬假会推事尽逐公等乙丑戍赵公逮杨公等杀之丙寅又逮公等七人公不辱死于水呜唿朋党之祸至于斯极矣然其所繇来久矣公与赵公实与之终始岂非天哉公初闻有使收捕与家人处分燕语若将治严就征者夜分闚其室炉香拂然也封题宛然也及诸河形神离矣裳衣戍削口鼻未尝少沾湿也湛渊洁身不以苟生辱国北向叩头不以垂絶废礼结愿来世不以之死忘君从容就义守死善道呜唿难哉公爲人斋庄闲静不苟訾笑渊停岳峙如也束修立朝其发念未尝不归君父其持议未尝不本名节其斡旋䕶持未尝不在世道人才故以一散曹得谴去而天下以大人长德归之其自田闲起家也熹庙幼冲妇寺中外盘㸦爲窟穴公慨然以斥遗奸淸国本爲巳任抗章极论前后三四上羣小激怒先帝谓讪朕不孝欲以危法中公又请禁讲学以撼公公弗爲动也御史大夫阙佥言推公公固辞不可公居恒谓此衙门得人可以救世申宪纲举台规察守令确有成画受事之日双藤倚户外风采肃然逾月而报罢当是时外庭攻阉急羣小依阉亦急公欲外辑外廷内齐政地中涣羣小爲弥缝匡救之计而亦莫能听也呜唿公之不能久于位者天也其不能救阉祸者亦天也公何与哉公生平学问以诵法程朱眞知实践爲主揭阳之行发愤穷究所至登临吊古云水孤淸益恍然发悟家居二十余年水边林下洗心退藏尤于静中得力湛渊之时内不获身外不见水皆我之静境也委顺而去与圣贤之曵杖易箦夫何以异呜唿如公者斯可谓学斯可以讲矣公讳攀龙字存之世爲尝州之无钖人祖讳材父讳德征妣陆氏实生公材有弟曰较任黄巖知县壮而无子遂以公爲子其后皆以公贵赠太仆卿妣皆淑人妻王氏封淑人子三人世儒世学皆任子世宁邑诸生公之没也世儒请于朝得赠三代如公今官公卒于天启丙寅三月十七日享年六十有五其世次官爵及所着书若干卷志于墓谱于家者皆不具书呜唿近代朋党之祸烈矣其始则宣政之碑也其中则淳庆之禁也最后则延熹建宁之狱也彼方立党籍公则爲温爲蜀其如公何彼方禁伪学公则爲雒爲闽其如公何彼方逞黄门若卢公则爲膺爲滂其又如公何精金之鍜百鋉良玉之火三日张罗布网蔓衍三朝愈变而愈毒适以完节卑公彼小人者冰山旣倾腐骨犹臭徒爲海内所咀嚼唾骂传之无穷令其转而自计当亦知其不可也虽然公之忠君爱国死而弥笃灵修美人之思有余恫焉何乐乎与惂淫謡诼之徒比长絜短于身后也然则婵媛太息摅幽愤以告来者其亦吾党之爲而无乃非公之志也与谦益不肖附公臭味之末慬而不死敢因公碑首麤述朋党梗槪而系之以铭铭曰唐虞世远麟凤忧出非其时来何求高冠长佩芳泽稠珩璜琚瑀纷相摎回翔延伫经九秋虹蜺扬光白日雺兰芷不分蕙爲茅先君后身衆所雠一夫九首择肉投帝阍高高灵璅幽死暴都市生累囚天地爲笼逝何繇淸冷之渊水淊滔蹇裳抗迹依前修崖山巨浸淸淮流公非水解乃天游皎如白日临中洲扈从三后参前駈云旗晻霭卫九斿手援斗柄驾龙辀骑鲸被发览冀州俯视人世殷戈矛蜩螗沸羮争嘲啁灵不言兮心豫冘乗风载云过帝丘文林郞福建道监察御史赠太中大夫资治少尹太仆寺卿周公神道碑铭天启元二之闲逆阉忠贤巳居中用事周公爲御史因盛夏冰雹论内臣爲害讼言攻之当是时阉犹未改名公疏所谓魏进忠者也公旣首发阉奸而后先言乳母不当入宫近侍不当典兵皆以剪阉之翼而遏其机牙迨癸亥内计极论阉与其私人郭巩交关乱政状巩大惭且惧诸与巩濳附阉者耸听喘汗人自以爲丽公白简遂聚族而谋公矣乙丑阉征杨魏诸公考死羣小胁阉曰必杀周某遂嗾吴江旧贪令曹钦程飞章告公公丧父里居坐削籍追賍狱未上而槛车征矣公之下诏狱也以丙寅四月十三日其毕命也以六月十七日年仅四十有五越七日始得出暴尸都市肢体断烂其惨毒视杨魏一也公被急征后织阉又飞章诬奏传言将孥僇公之母以惊死所坐赃多不能偿其子廷祚廷祉亦旦夕祈死会今天子御极遂竭蹷诣阙讼冤天子嘉公首发奸逆赠太仆寺卿褒䘏有加又诏所司定巩等罪状于是天下虽芸夫牧竖无不称公之忠爲之嗟咨叹泣而咀嚼巩等恨不得脔其肉也呜唿公又何憾哉公爲儿时闻其父谈杨忠愍事辄抵掌曰好好念其祖之死于冤也灯窻诵读流涕覆靣甫入台卽疏请昭雪焉其言事传㫖廷杖者三比其得免言笑举止无以异也下狱考掠逾两月无屈词且死以老母爲念无怨言其死于忠孝盖天性也公少儁杰廉悍遇事风发举进士益自刮磨饬理以跱声业释褐爲武康知县视篆德淸调烦仁和剔宿蠧断疑狱三邑皆以爲神明其在西台谙熟典故晓畼法令慷慨发舒知无不言东事之殷也议恢复计兵饷责成中枢执政皆凿凿可施行巡视光禄岁覆冐破二万余金阉王体干以郊庙享用爲言公据会典駮正阉亦爲屈服巩被弹犹狺狺不相下公曰今刘朝典兵行边巩能出片𥿄遏朝吾请爲洗交结之名巩噤不敢应其善抗辩屈人皆此类也公每昌言于朝谓士大夫当持平心涣党议无使国家爲熙宁绍圣之续其言论风㫖于世所指目贤人君子亦不尽相附丽而魏公在谏垣尤爲牴牾及内外勾连中㫖数出慨然知国事日非而是非邪正不可假易也于是大臣言官相继放逐遂不惜倾身愿与之同去与之同罪而卒与之同祸呜唿公可谓忠谠持达致身授命之君子矣公讳宗建字季侯苏州之吴江人也曾祖讳用吏部尚书赠太子太保谥恭肃祖讳式举人父讳辑符母顾氏太仆寺卿讳存仁之女祖父皆以公赠太仆寺卿而妣皆淑人妻申氏封淑人子男六人廷祚以䕃爲国子生廷祉邑诸生后公卒次廷禧廷禖廷祺廷禥廷祚以崇祯五年十二月葬公于叟字圩之赐茔惟公与魏公争论故佥院王公德完遂相击排魏描画其末路而公䕶惜其初节所谓相争如虎者也及纠巩疏出魏公亦闻而叹焉魏周之争举朝几分左右袒旣而隷党籍死阉祸白首同归阖棺论定阉之煽虐殆天所以成公等与余于墓隧之碑重复书之不独使两家子弟通知二父志亦以信于后世云耳铭曰国有㭬人金虎在旁羣小蝇附厥翼始张雄唱雌和设隂施阳公首奋笔扶摘附珰譬如迅震破彼蛰藏飞谋钓谤倳刃以偿苇笥之籍始于魏扬瓜蔓及公讨捕刋章身塡牢户䰟复桁杨腐肉安逃枯骨何葬明明昊天云何弗怆神熹之际党论拒撑分部立墠沸羮杨汤塡河浊流焚玉崑冈劳臣志士同归一坑熖焚如显此忠良孰云长夜天晶日光嗟我于公同籍同方我爲党魁慬而后亡悼往抚今有泪盈眶刋文碑石过者衋伤牧斋初学集卷第六十二牧斋初学集牧斋初学集卷第六十三牧斋初学集卷第六十三神道碑二嘉议大夫太尝寺卿管国子监祭酒事赠礼部右侍郞谥文恪傅公神道碑呜唿吾师太原文恪公旣没之三十三年而门生钱谦益始书其墓隧之碑曰公讳新德字明甫太原之定襄人也世爲农家祖汝楫父应期始爲儒生母樊氏梦月光四射星斗文字粲然先属于腹惊唿而生公甫能言辄能记太公所读书倍诵于怀中七岁属文如风雨惊骤时以爲圣童二十登鄕书明年巳丑举进士选翰林院庶吉士敎习三年请假归又三年尽读经史子集之书近穷掌故旁摭释典钩连穿穴而后其学始大就甲午除翰林院简讨又六年迁南京国子监司业三年满考复任又二年始陞右春坊右中允丁太公忧丧葬用古礼墓祭徒步五十里哀动路人终丧将不出樊安人固命之乃强起丙午主南京试历本坊右谕德庶子又四年始陞太尝寺卿管国子监祭酒事词林觊望迁拜不乐居两雍公叹曰养贤造士国家之急务此官非冗长也南陈北李彼何人哉后先条奏主于崇敎化考德行谓从祀不当专重文学宜推广许赞之议进张巡文天祥等以风厉人心在南雍申明条约作八朂以耸善作八诫以抑恶晨夕集诸生堂下劝诱如諈诿训戒如誓命反复㦧怛如家人父子孝秀简习榎楚废弛满考及迁投业远送望慕嗟咨唐之阳城无以尚也在北雍讲贯敎督不懈益勤故有弱疾寝剧辛亥七月十四日卒于官舍年四十有三疾革命授几焚芗拥被南北向扣头而没同官合赙之乃克歛上赐祭葬给驿以归赠礼部右侍郞谥曰文恪娶阎氏三子庭诗以䕃爲刑部郞中庭礼庭兰皆诸生葬于定襄城东南十五里高长山之原公生而短小文弱手足皆纤细异尝人顺祥和雅声出金石见者皆心醉曰眞翰苑人物也明内柔外㳟大慈小足布武惟恐先人口嘘气犹恐伤人其于进退泊如取予介如也南司业满考旦夕当迁四明谓曰此官无肯往者盍再借一二年乎公谢曰与南诸生殊相安倘不卽幽黜亦不愿去也四明有意远公公亦心喜其远巳而不见词色福淸雅知公公不能作意近之叙迁平进而巳久于南雍词林有嫁老女之嗤公笑曰缝衣裳羃酒浆老女亦有微长终不能顾千金之求百两之迎倚门而相招矣福淸当国公语所知曰痞膈病深须大承气汤疏解犹悠悠泛泛用补中之剂令人转思王山隂耳公之生平立身持论此其大端也公在史舘与南充黄昭素会稽陶周望深研性命之学尝谓昭素人议赵大洲学禅大洲直任不辞腾诸奏牍视阳明改头换靣更进一格又谓周望二程辟禅语录中却多妙义是从儒宗中透入禅宗暗合而不自知若东揜西䕶隂用而阳斥之此禅门五宗技俩非吾儒立诚之行径也公内閟心宗外修儒行重䂓疉矩不染狂禅气息人以爲学佛作家吾以爲吾儒世适也盖尝论之贤者之生于世也譬诸商彝周鼎陈宗庙而后尊干将莫耶试剸割而后利此其恒也其有含章履和闲世而一见者如麟趾驺虞虽异类知其不践不杀也如誉星卿云盲者知其爲祥明玕良玉愚者知其爲寳也天之生之固将置之明堂东序玉瓉黄流之闲世莫得而垢氛人亦莫得而轩轾也吾所见伟人硕儒亦多矣若是者非公不足以当之至其微言精义辟儒释之牖戸出死生之津流者固非未学之所识而丰碑亦不可得而详也公尝授天官律历于范礼部授几何数于西人授青乌于平定李生授黄白于胡叟其书皆不传其藏于家者有文集二十卷大事狂谈四卷总集类书千余卷铭曰严严紫宫孰疏禁诃睥睨斗柄輷輘雷车帝曰竖子汝下无苦乗风蹑云送汝帝所虽则下讁不在尘寰何以置之瀛州道山中秘之阁列仙所居红药当堦靑藜炤书出入金门廻翔頖宫劒佩参差礼乐肃雍朝市熏灼火聚炎蒸淸秋萧辰冰壶玉衡名利喧呶吞腥啄膻闲房燕处静啸淸絃观化而来限满而去东观西淸累苏何处英声八区遗书千轴云过太虚灯传空谷圣人之山河曲汤汤山宫水袭公魄所藏白首门生怛化无极敬譔芜词以篆好石光禄大夫太子太保礼部尚书兼翰林院学士萧公神道碑天启五年礼部尚书掌詹事府宣化萧公引年乞休诏进光禄大夫子一品诰命驰传归七年二月以疾卒于里第年七十有四天子念先朝旧学遣祭赐葬恩礼有加公薨后十有二年爲崇祯十一年天子维新大政临轩御殿更定馆制亲简阁员海内喁喁想望治平而谦益方颂系长安遇公之任子鸿襄鸿靖相与伏地而泣踰年释归乃获论次公事状书其墓隧之碑谨按神宗皇帝时天下无事天子富于春秋与公卿大夫率繇祖宗故事愼重馆阁之选储偫人才爲异日用而儒学文章端方儁伟之人出公讳云举字允升姓萧氏其本出自宋萧叔大心封于萧遂以爲氏繇汉迄梁代爲侯王唐季有讳殷者爲马殷判官避乱江西之泰和再徙泸源国初适戍广西爲南宁之宣化人曾祖讳蕃祖讳满考讳栋以公贵累赠如其官妣皆一品夫人公生于其父高要令之官舍高要公梦五色云捧日觉而公生因以名焉生七年母朱夫人卒擗踊叫号人唿孝童二十举鄕试万历十四年举进士选翰林院庶吉士三年授简讨公少负才藻风发泉涌在史馆深思下视刋华落实耑勤问学鲁人弗如识者卜其有公望矣自简讨陞左赞善凡十年自左赞善历国子监司业右庶子陞祭酒詹事凡九年在詹端四年陞礼部右侍郞敎习庶吉士又一年改吏部右侍郞充经筵日讲官三品满六年以继母羊太夫人里居乞省觐伏殿门泣三日乃得请天启初召用陞礼部尚书未一载遂致仕归公笃诚祥顺行安节和爲东朝讲官斋心祓虑敷陈善败光庙叹嘉焉事神庙撰进讲章篝灯整衣肃如对御不以人主静摄必自假易神庙深知之欲枋用而未果也万历之有党论也甘陵汝南之议不欲附君子故去天启之有奄祸也黄门北寺之狱不忍附小人故再去回翔词垣栖迟衰晚不以容悦持禄不以击排植党不以年至隳节不以时危易行其不终大用也斯以爲端方儁伟始终一德之君子与呜唿国家史舘之制所以储才养相计安军国可谓至矣抜自草茅置之禁近体优则其气舒局冷则其志澹枕籍经史无簿书期会之役则其神简优游年岁无传遽拜除之竞则其智恬三百余年谋王体而断国论有若金陵之议升祔新都之阻封爵莫不援据编帙取携腹笥固未尝薄舘阁爲乏材嗤翰墨爲无用也谦益登朝时佐吏礼则公与崇仁吴公掌院则耀州王公掌詹则晋江翁公祭酒则定襄傅公此五公者金声玉色质有其文出入殿廷朝右改色彧彧乎彬彬乎盛世之词臣也诗有之凤凰鸣矣于彼高冈梧桐生矣于彼朝阳繇今思之万历四十年闲岂非成周卷阿之盛际与谦益论着公事而及此者庸以着祖宗养士之仁彰神宗久道之化赞飏休明昭示后世亦公之遗志也夫公前娶邓氏后娶何氏皆赠一品夫人有子八人曰鸿图鸿业鸿襄鸿靖鸿庆鸿祐鸿誉鸿振鸿业万历丙午举人鸿襄戸部山东淸吏司郎中鸿靖太仆寺厅主簿所着有靑萝集五十余卷别集若干卷公主万历庚戌会试笃谦益座主殿试读卷又首抜焉所以敎诲期待甚厚衰迟坎陷老而无成公之二子不以爲不肖有点于师门也以公碑诿焉故不敢辞铭曰于穆神宗如日方中王多吉士翙翙雝雝有美萧公奋迹粤西道山蓬阁来游来仪焯彼民誉蔚爲国宝公于斯时麒麟朱草乃晋坊局乃敎成均如衮掌诰如贽考文明廷开窻细旃纳牖公于斯时玉铉大斗东观再游西京出祖哀此宫隣伤彼金虎布袍归里饬巾待期公于斯时夏鼎商彝丁年俊英白首魁艾𣏌梓明堂榰柱昭代孰培养是神宗之仁豊水有芭诒厥子孙苍梧之坟乔木千章帝命显融丰碑煌煌有君有臣是保是师我铭不忘神祖之思慈溪冯氏先茔节孝碑天启元年有诏追録光宗皇帝东宫旧学赠故左春坊左庶子兼翰林院侍读冯公爲礼部右侍郞予祭葬䕃一子越九年已已公之季子尔达奉公与太宜人两世之柩返葬于慈溪葬之后十九年其门生钱谦益乃爲论世考德铭诸丽牲之碑谨按慈溪冯氏叔和往五代之际仕吴越爲尚书叔和二十世吉亨永乐中爲给事中吉亨四传爲淳淳生时桂时桂生四子其叔爲孝廉府君讳赞卽公之考也府君初娶于沈就昏长安遂占籍锦衣衞嘉靖甲子中顺天鄕试继室以刘氏生公公讳有经字正子五岁而孤刘年二十有二万历丁酉刘年五十公上疏言母刘苦节诏旌表其门爲节妇又九年公五品满三考赠府君如其官而刘始封太宜人太宜人之归也府君已举于鄕府君性至孝负笈䇿蹇授诗恒山孤竹闲所得修脯封题以遗二亲不敢名一钱太宜人勤劳共俭黾勉有无不以关府君也府君疾革指公以属太宜人曰孺子之生也梦老人劒以卑我曰以节妇子爲而子梦如可践也吾不悼其不幸于土中矣太夫人剺靣絶食忍死襄事藁葬府君于外家墓旁而依其母以居府君之伯氏持太公贷钱劵责诸遗橐太宜人尽室以偿而身自忍饿日旴未炊抱孺子而泣宗人欲夺其志作輓诗以讽太宜人拜而泣曰宗人朂我矣敢不自力公六岁以舅氏爲外傅太宜人丙夜课读刀尺与吾伊声朗朗相应公闲持尺蹏搏弄藏匿袖中太宜人偪而夺之则所私属程文也乃大喜悉发府君遗箧予之兵农礼乐之书部居粲然公得以谙暁爲通儒府君之遗敎也年二十举乡试又三年巳丑举进士选翰林院庶吉士甲午除编修戊戍陞右春坊右中允庚子充东宫讲读官一日讲官进拜皇太子偶不爲起公奏曰臣等承之春宫辅导无状致殿下失起立之礼敢请其罪光宗改容谢焉是年请假归葬府君藁葬三十年棺不能受繂治木更歛貌如生人汗津津浮頞额公一恸闷絶噀血渍靣倾洒如洮颒巳而奉太宜人扶府君榇归葬于夏岙之原哭踊如初丧感动行路公疏请庐墓行服三年上不许皇太子临讲数问冯先生还否吏部勒限趣就道乃还职公在坊局九年繇谕德洗马历庶子皆不辍讲读霜天雪夜太宜人未尝不夙兴曙戒公每进讲念母师之训静共斋慄着见于进止之闲皇太子恒目属之曰冯先生孝子也公念太宜人老不乐仕进时方钩四明之党多所连染遂抗章移病疏十上乃得请闲居奉母修白华之养者七年而太宜人考终公哀恸致毁誓不欲生踰小祥而滋甚刘宜人病脾絶而复苏髣髴见太宜人爲䕶持公拊心哭曰死者果得相依于地下乎吾死不复返矣奄然无声痛入黄泉竟以不胜丧而卒乙卯十月十四日也年五十妻李氏继妻陆氏刘氏皆先卒子三人尔偃尔发尔达皆诸生尔偃早夭尔发承䕃后公十年卒谦益以天启𥘉哭公于近郊之殡宫退而谓尔发曰日月有时方隅未静返葬则未遑慢葬则不可子将谓何尔发曰先人居恒谓太公三世反葬于周爲不忘本易箦之夕口喃喃扶榇南下尔发所不以两世归葬弃先人之坠言者他日亦无以见吾子矣甲子试锁院不中塡塞唿愤一昔而卒尔达以一孤僮继父兄之志柩车累累舳舻相衔跋涉水陆誓戒徒旅闲关四千里克襄大事呜唿艰哉㳟惟太宜人之节绰楔岿然与觚棱相望而杨宫庶守勤譔公行状于历官之下系之曰孝子本朝馆阁大臣以孝子特闻者吾未之见也然则公之爵位不能传遽至于公卿固可以无憾而冯氏之先茔视世之周阁高门象祈连而署京兆者其崇庳何如哉谦益敢窃取史氏之义大书特书刻其碑曰慈溪冯氏节孝之阡而爲之铭曰惟府君之孝夭折是悼如草伤于春弗逮雨膏惟母师之节如山有截如泽坚于冬霜淸冰栗雏啄鷇哺再世而滋哀哀藐孤奋爲帝师入侍铜辇出奉版舆封有紫诰旌有书母生而生母死而死承华无人重泉有子兵燹惊疑关河修阻孤僮反葬神实相汝鄮山严严慈水汤汤节妇孝子千秋之藏匪山则嶞匪水则廻天地元气归藏在斯思皇多士冯翼孝德永钖尔类以胙王国文慙怀铅谊重负土螭首龟趺敬告终古南京刑部浙江司郞中封资政大夫兵部尚书李公神道碑铭今上十三年卽家起大司马李公于南京叅赞机务司马之父刑部公年八十七矣唿司马而诏之曰汝母以我老偃蹇朝命留都吾旧游梦寐未能忘也吾幸健杖屦逐子而行汝以服官吾以就养不亦可乎司马顿首奉敎公居留署三月曰可以归矣司马送之江干伏地恸哭瞻望弗及乃还都人聚观感泣以爲是父是子忠孝一门斯可以敎世者也八月二十七日公考终于里第司马不俟奏报见星而奔卜以某月某日大葬于松林塘之祖茔走使四千里俾契家子钱谦益书其隧道之碑谦益曰诺爲序而铭焉序曰公姓李氏唐西平忠武王之后有宪者观察江西游刺史袁州子孙家焉再传徙吉水之谷村有桂者入明与梁寅诸名士爲友桂生京京生吉吉生威威生贵爵贵爵生赠兵部尚书秀卽公之父也公讳廷谏字信卿少负颖异十岁以才笔雄里中万历癸卯与司马同举于乡旣歌鹿鸣动色相戒曰壮而举如日出之明晚而举如灯烛之光有以自厉无相辱也累试南宫不第除广德州学正迁南京国子监博士再迁南京大理寺评事久之陞南刑部山东司主事改浙江司郞中内计镌级调用遂不起用司马贵封都察院右佥都御史再封兵部右侍郞以逮今官公之爲人齐庄易直明允笃诚自其鄕举时补衣蔬食父子徒步乡先生邹忠介公曾㳟端公闻而叹曰吾江右素风不坠矣其爲学正也视诸生如其子弟敎其不及而贳其非辜诸生之佻达者莫不始而惮旣而服久之矍然而顾化也直指使者檄祀其师于名宦集诸生公议得其暴横状力寝其议直指心恚公卒无以罪也在国学一如其爲学正当省试时国子先生之室戸屦恒满公惟衡门两板而巳三年不迁繇廷评量移比部小大之狱必以情本伦尝依法比不爲深文周内叔姪讼产不决廉知爲外家所嗾执而惩之谕以至情恸哭相让而罢庐阳盗杀人窜匿南都反以盗首被杀家欲连逮相抵公曰此必有异系其人于狱巳而庐阳来告果逋囚也乃服辜督抚之子伪爲省郞符传执送法司督抚惧遣人来杀之公曰父子天性也况杀人以媚人乎命纵之其人不忍去复自归服城旦督抚竟发愤死而省郞亦用是败人咸以平允归公司马繇邑令征入西台正色谠言爲党人所挤拜以考功法中之公与司马环堵萧然讲道论德诸子鴈行执经以侍父子闲自爲知巳也司马遭奄祸缇骑四出公不色变其再起也公不色喜惟勉以知几顺命忠君报国而巳家居十余年无求田问宅之事无梯山架之举无煦呕骫骳之态无崖岸崭絶之容诚敬以孝享惇睦以善俗以战兢愼独砥后贤以躬行实践砭伪学神明坚悍老而不衰端坐隐几坦然委顺盖笃实光辉好德令终之君子也世之衰也士皆好圆而恶方丰表而啬里姚江之良知佐以近世之禅学往往决藩踰垣不知顾恤风俗日以媮子弟日以壊有如公者岂非古之师儒也与岂非鄕先生没而祭于社者与司马奕世载德光而大之规言矩行不越㝷尺父子之闲有濳耀而无崇庳本朝称江西士大夫家法先河后海必归本于公呜唿可谓盛矣公娶周氏累赠夫人继刘氏万氏累封夫人子五人长邦华卽司马次邦英云南曲靖府推官邦藻邦着邦蔚皆邑诸生而邦着贡于廷孙男十五人冡孙士开邑廪生殉弟溺死奉㫖旌表公之家训征焉铭曰于惟李公如玉有瑞百行旣圆五福斯备公爲书生岿然长德及爲师儒威仪抑抑抠衣升堂颂礼有严春絃夏诵朝齑暮盐再爲法官不诡不訹矢其素心视我丹笔萧然虚止归老紫荆澹庵之澹诚斋之诚国爲元龟邦爲胡耉敎义模楷匪山伊斗五福维何福寿考终有子骏发高明显融皇天何私荷此百禄箕畴有征惟德作福司马受命匡我王国文武吉甫中兴是式源深流长尔哀尔思玄堂有耀宠章鼎来勒诗螭龟作颂是似耄龀来式敢告惇史通奉大夫湖广布政司左布政使王公墓碑天启元年蔺酋陷重庆围成都朝议推兵部武库司郞中王某通知兵略宜出监军事公慨然衔命以往贼声言将趋荆门犯留都仕宦入蜀者皆檥舟夷陵踧踖盼望川东道徐公如珂奋臂不顾乗单舸入崃公则繇汉中走栈道单车轣辘冰雪塞路六十日而抵蜀蜀人惊而相告吴中一时乃有两王尊耶公旣受事戒将士简师旅洒血以誓衆曰所不灭贼以报天子视此血矣二年二月复江安县五月复泸州六月复纳溪合江仁怀诸县三年春率师捣其穴冬入龙塲破土城斩猡关诸苗奢酋父子杀母妻夜遁遂乎永宁而公之复泸州也徐公亦以是月督四道兵鏖贼重庆城下禽张樊二酋奢贼失气遁永宁我师合而蹴之最平蜀之功公与徐公爲多捷奏加陞二级赏银四十两仍命与徐公皆遇巡抚缺推用徐公以久次入爲京卿而公仅循资量移蜀之争功者至于飞章抵谰槛车逮系而公悛悛不自明人皆以公爲长者也师之渡泸也公命缚苇爲船系之江岸我师乗风雨夜进贼惊溃争芦筏以渡溺而歼焉捣巢之师繇仁怀达落红一夫负米四斗扳崖下上顚顿絶壑公令缘溪伐木造舟以济日运可三百石士皆宿饱遂以集事公在行闲三载躬擐甲胄冒矢石中箐之役长宁纳溪二师俱覆昏夜归泸整师断后矢属于鞍者数矣事平之后开府建牙者相望而公独浮湛藩臬自此遂无意于功名之会以年至乞休此可爲长叹者也公讳世仁字元夫世居太仓之龙市以赀雄于鄕富而好行其德曾祖拭鸿胪寺署丞祖焘父嘉言皆诸生母钱氏举万历辛丑进士除漳州府推官父丧服除补南昌府推官入爲兵部车驾司主事历武库郞中以叅政监军于蜀陞右布政于福建㝷改湖广致仕公居官廉平恺悌官司理以平允称官枢曹以勤敏称官藩臬以治办称生平无先人之心无封巳之行不崖岸以立名不径窦以营利随牒以进奉身而退休休如也蹇蹇如也天性孝友内行惇至厚亲党笃故旧收惸婺䘏饥寒皇皇乎如有所耆也汲汲乎如有所追逐也致仕归田修闲居遂初之乐亲知过从契阔谈䜩賔至则命觞赋诗诗就则征歌度曲感西征之劳苦演爲传奇使童子登塲按拍以相娱乐酒阑歌阕客有爲公忾叹者公笑曰大地皆戏塲吾与君皆观塲之人也何容置欣慨于其闲哉有别业在吴淞之濵公之子应征春秋佳日载酒速客奉公游燕其闲畵船箫鼓酒旗歌扇出没于渔湾柳渚之中公顾而乐之丁丑九月酹酒芙蓉花下曰劝汝一杯酒从此别矣归三旬而疾作谈笑诀别倐然若羽化者呜唿公可谓五福浑圆高朗令终之君子矣公卒于崇祯十年十月朔日享年八十有一娶温氏继室鲁氏并赠夫人子应征应微应行皆国子生十五年十一月葬光福之新阡公我钱之自出于余中表兄弟也余之论次于其细行及历官行事皆不得尽载特详书其西征之功状与其有劳而不见庸者如此铭曰公方覊贯头角觺觺雍河决江大放厥辞鹊起射䇿释褐牵丝麟仁不履鸿渐有仪寇讧西南欲裂坤维井络路塞劒阁羽驰公出监军洒血誓师我疆旋复贼巢遂夷泸河濳渡箐路穷追舩回礟及马旋矢随帝记厥勚冠于西陲回翔滋久角巾东归痯痯劳人脱此覊法曲窈眇洞箫叅差宫移羽换丝奋肉飞戏塲何乐战塲何危当筵一笑拊手大归公膏虽屯厥有慭遗蔼蔼孙子以畬以菑西山之阡冡木蔽亏邓尉朝云震泽汐池胄子危诵秀眉遗思过者必式眎此丰碑牧斋初学集卷第六十三牧斋初学集牧斋初学集卷第六十四牧斋初学集卷第六十四神道碑铭三通议大夫兵部右侍郞兼都察院右佥都御史赠副都御史梅公神道碑铭神宗皇帝在位二十年文武恬熙北虏贡市边塞人不知兵壬辰春二月宁夏鎭将哱拜子承恩刘东旸等杀巡抚党馨据城以叛攻下四十余堡许朝土文秀辫发胡服分道勾虏虏数犯玉泉花马闲约五六月大举应贼中朝大震议缓师招抚以茍不用兵爲贵梅公爲监察御史昌言于朝以谓贼势已成畜谋已久迁延一日则祸深一日外勾大虏内引叛人声势愈大风闻愈远脇从愈衆人心愈疑爲今之计非力勦无以定祸乱非诏赦无以擕党与非特遣无以重事权非破格无以庸豪杰非便宜无以中事机非重赏无以作士气宁远伯李成梁父子威名素着诸子家丁骁勇惯战贼降夷杂种出入边徼心轻中国独惮李氏耳请以西事委成梁择文臣知兵者监其军天威旣临不敢四出鱼游釡中势必自乱附近营路恃以无恐他方观望惮而自戢失此不图吾不知其所终也神庙深以爲然朝议方惮兵又忧李氏䟦扈不宜假以兵柄衆惧恟恟给事中王德完惶遽自列曰臣所谓收录豪杰非爲李氏也异时有变几得无连坐公叹曰人臣谋国不忠一至于此乎复抗䟽极论中朝果疑李氏当在辽东握兵之时不在废闲罢鎭之日李氏卽有异志亦在危疑不安之时不在明主洞察之后伏望陛下断自宸衷可疑卽别爲调遣可信卽立加委任臣愿与成梁驰赴宁夏同心讨贼贼知归命则臣爲陛下之使奉扬恩赦以安反侧负固不服则臣爲陛下之将披坚执锐爲士卒先事平之日臣与成梁卽日还朝止求自明不敢言功若其不捷军法具在不敢以臣之罪贻累他人也上以成梁老姑徐行命公监如松军以往公初谓总督魏学曾迟顿玩寇意殊薄之繇红山渡河不与相见久之乃知其忠诚爲国倾心相信誓以其死甘肃巡抚叶夣熊自请讨贼驻师灵州思掩学曾功代其位而忌其倚公以办贼也飞谋钓谤闲阻百出公旣受事而西事益难言矣六月公自领精骑二百与如松分两军压城而阵公跨马督战飞礮碎从骑弗爲动诸将咸顾望不力焚南楼取火箭弗应城中射帖约内应匿弗报贼磔之城上公愤盈上疏自劾言诸将用兵不及见戯从前报功尽属欺罔臣身先士卒激使僇力同心以报陛下不能恊和反致疑忌事至此臣不得不言臣有言人不得不恨请下臣于理若秋冬闲西事不大坏卽斩臣都市以爲欺罔之戒上已先入梦熊蜚语得公疏震怒逮问学曾遂以梦熊代非公疏指也梦熊旣得代忌公滋甚监军权轻无赐劒又奉屡㫖申诫侵越公以忠赤风励将士以敢死率先行阵以老谋指授方略以诚心感动擕贰以机权笼驾狙诈诸将始而狎中而畏旣而感激踊跃愿爲公死梦熊见公豁达推置亦少安之旋而受绦旋于公公所画制贼之䇿三曰絶勾虏曰擕脇从曰用水攻至是而其局大定鎭城三靣阻水壅其北而泱之贼将安往贼不能突出虏不能阑入是我以堤爲长围也七月堤成凡千七百余丈决水灌城城东西崩各百余丈贼守陴者皆哭徉乞降坚守以待虏虏数万骑从李刚堡渡河去鎭城三十里公夜举火趣李如樟邀击如松尾之迟明两军夹击虏大败绕贺阑山遁去用木筏冲城竽虏首以示之曰此而所勾着力兔也贼絶望虏至梯城而下愿见梅监军靣陈归顺拜承恩东旸及濠望拜而去许朝跃刃踰濠如将及公壮士张进朝欲前公眣止之披襟而与之语朝逡巡纳刃屈脚下拜城上下礮石熖天鼓角殷地公神观安闲进止自如咸咋指叹曰梅监军眞天人也八月八日夜二鼓三人缒城来告贼以重阳入大城置酒南城可得也诸将莫敢信公曰往我任之及城诸将让登总兵牛秉忠年七十贾勇而上公缘梯大唿老将军先登矣乃毕登降人杀守者血流活活有声公踞坐血醟中籍记功次传唿止杀男女然灯夹拜讙唿再生南城下贼据大城以守谍知贼党擕贰遣南关民李登往闲哱氏杀刘许自赎会刘东旸先疑土文秀伪病诱杀之承恩杀许朝毕邪气幷杀东旸城中解甲焚香以迎王师十六日整师而入不僇一人或说公盍杀降人以应封率公曰事定矣妄杀何爲馘刘许俘拜承恩以献阙下括贼帑以补军兴籍降丁以实营伍此吾所以蒇西事而报天子也梦熊闻之乃自灵州驰至封赐劒下令尽诛降者承恩方从公出猎遂就缚拜阖室自焚军士大掠骸骨撑柱金帛狼籍道路公卽日幞被就道题诗驿亭长謡叹息而已东旸朝首级皆燬梦熊将函他首以献使人示意于公公曰有一首可代其人喜而问公笑指其头曰此是也遂不敢言公入朝据实奏报曰诸将可以欺臣臣不可以欺陛下也朝右皆右梦熊以首功论公陞太仆寺少卿遇边抚推用䕃一子锦衣百戸而诸将士从公效死力者多不得叙嗟乎西夏之事难言也督师驻二百里外置酒高会遥制成败监军身在城下腰刀袴褶亲受矢石成则督师总其功败则监军专其罪无阃外之事权有朝右之謡诼左枝右梧前顾后视不察睨眴不动声气阳就其笼挫阴隳其机牙王诛以成国体以全斯爲难之难矣明㫖戒侵越也公奏疏曰人之侵权必有所爲或爲贪功或爲尊大或爲受享以臣爲贪功事定之日首叙督抚次及大将次及行闲之人监军之官卽自居其功欲何爲耶以臣爲尊大臣与士卒爲伍仓卒闻警跃马疾驰将领效力则下拜而谢之士卒有谋则执手而问之可谓之好尊耶以臣爲受享日夕餔糜自买柴菜居处营中累土爲榻以蒲代瓦风雨时至拥氊自蔽木版爲几案瓦盆爲颒器夜无然烛引燎自炤可谓之受享耶臣所以奋不顾身甘冐贼锋者盖见人情时势之难宁死于贼以明报主之心不死于谗反爲任事之戒臣之微躯诚何足惜恐豪杰之士见臣受祸皆懐明哲之思沮効用之气非所以风示天下弘济艰难也贼平之后抗疏爲旧督臣伸雪曰攘其位掩其功又欲杀其身乎吾愿与魏同罪不愿与叶同功不然他日何以见鲁卫之士乎南城之役与将士缘梯蹴踏右手伤大指血沁佩玦酒闲慷慨循玦而叹幸哉七尺无恙其不爲此指者几希矣公之辞恩廕曰角巾归里口不言功使天下后世知臣一念朴忠非有所爲则臣荣多矣公以一指视一身以一身许君父虽通侯胙土视之如浮云而贪功攘善之徒顾欲以腐鼠吓之不巳远乎西事甫竣我师有东征之役兵絓祸结首尾七年而西陲晏然我得以一意东略公之功于是爲多天子心知公能有意大用明年陞都察院右佥都御史巡抚大同又五年陞兵部右侍郞总督宣府大同山西三鎭又三年以父丧解任归未起而卒故吾谓万历中龎臣硕辅肤公扞城之臣以公爲首而公之得以成功者以神宗之明知之蚤而任之力也公讳国桢字克生湖广麻城人大父讳吉弘治癸未进士爲惠州太守有惠政夫妇皆百岁父讳汝观母陈氏生六子两世皆以公贵赠兵部右侍郞妣皆淑人公生四岁雄杰异凡儿十四补博士弟子二十六而举于鄕再试落第挈家居长安长安中戚里豪贵都市轻侠邹鲁文学燕赵竒节一旦尽出公下闲拉宿将健儿遨戏近畿贳酒唿卢走马角射衣短褏长髥巨鼻望之如羽人劒客识者以爲郭元振张咏之俦也癸未与仲弟国楼同中进士国楼选爲庶吉士公知顺天之固安县刋落敎条蠲除赎锾阔略简便务得民和中官操豚蹄饷公请征责于民公懽然烹豚置酒曰今日爲公了此中官大喜睋而牒追民至公奋髥怒骂趣鬻妻偿贵人债出今日死杖下矣中官益喜少选戒吏伪遣人持金买民妻追与偕入公持金付中官叱伪买者挟妇去民夫妇不知也哀恸诀别中官亦恸不愿得金公固不可曰小民偿责谁不鬻妻子顾可令贵人折阅耶叱去益力中官与民夫妇叅立悲咽卒毁劵而去其御辇毂贵人多所操纵捭阖不名一端其大都如此公之母卧病国楼邸舍公自固安跨马入省鄕人固止之公流涕曰吾岂以一官易吾母乎入侍汤药者匝月良已而后去人亦无以难也暇日輙较射毎就射所决讼错落数语立遣去岁爰书奏上才三四通入觐乗骏马插弓矢从苍头庐儿沿途射生逐兔箭声呌空如饿鸱他邑令引车匿避问知爲公乃大惊其傥䓪阔达不拘细碎皆类此也公爲人奇伟变化权谲机警晓畼物情闇合兵法军抵宁夏通贼法严城堡皆昼闭公大弛禁令军中与民相贸易米盐腾涌军实不乏公曰吾平夏州惟此可以言功也初视师闻城头砲声地蒙𪷟如乍雨着尘一将曰此砲所至也急牵公避之公曰子母砲中必有母是砲皆子岂举砲者不肯爲贼杀命使乎后果有内变南城下命急塞北门贼果从大城来攻不能夺角楼火发砲矢雨下公曰无恐我军误爇火药耳许朝能赚我死乎已而果然我军疾攻大城贼缚南城人妻子亲戚寘长竿上居民皆痛哭公使人传唿曰监军已往取许朝之妻刘东旸之母矣贼遂解缚南城始安公在云中虏王方欵塞一日怱大出猎县令关扬谏曰秋成多损稼公弗爲止后数日得虏谍虏欲大入以有备中止县令乃服扯酋送精铁数十斤曰虏中某山忽产此公笑受之命工制爲劒铭曰顺义及虏来市求铁镬公禁诸边勿与出劒示之曰前者虏王所遗铁中国所未有尔何用此顽铁爲也虏衆大譁归怨扯酋扯酋词诎遣人首服谢罪公曰我以至诚待尔无爲也仍与之鐡王毕邪气者虏中知文法爲闲者也同诸夷来见公谩之曰汝非王毕邪气也何得伪来王扣头自陈非伪公笑曰人言汝爲闲虏中我久砺斧锧以待汝汝故驯谨如此几令我误杀好人王扣头感泣自是輙输虏情以告公以恩信待虏时其抚赏恤其凶饥每延见虏酋传唿声尊严若神已而离立偶语娓娓如家人虏争献尝所服毳裘以明身侍公侧亦请公冠服归袭而拜之曰犹见我公也他鎭虏闻公名皆唿大人延鎭帅挑衅袄儿杀其讲事八十三人虏大杀掠延抚王用宾媾之不听曰必得梅大人言爲信公命使至遂立解其爲诸虏敬信如此公在两鎭弓矢皆亲督制虏中号曰梅弓梅矢毎燕会以寒具爲的与宾僚共射召诸将较猎不及者罚大觥比耦而射易器而飮弗问也张进諌者莱人也力能碎铁石执槊不去左右每变服夜巡城垒暗中遥辩人影必进谏也公死进谏哭曰进谏自今无死所矣未几亦死总兵张臣道经固安公致饩加礼张异而致问公曰棒槌崖之捷杀虏数千人我物色公久矣张拜伏大哭曰某血战一生受文吏抑没今愿爲公死矣公之能知人得士奔走豪杰非偶然也温陵李卓吾道人也好谭王覇大略西事起叹曰天下之兵始矣旣而曰克生往矣必能办贼公次女澹然早寡爲尼从卓吾问佛法微言扣击公亦参预焉人谓龎公灵炤后身也公唿公安袁中道爲小友中道客长安以学道求友爲言公遗书曰贯城之旁有日中之市焉虽无奇瑰异物而抱所欲者各恣取以去求友亦若是耳显灵宫古栢婆娑委地作虬龙形东便门外奈子花如锦幄可容二十许人晋阳庵有唐铸观音像沙窝井水葛道士毬顺城门老中官射此余十年所得友也公傥欲之便以相赠袁尝语余海内有伟人二一爲公一爲通州顾司马养谦而惜余之皆不及见也万历三十三年五月十五日公卒于正寝享年六十有四讣闻赠官赐葬如彝典某年某月甲子葬于三湖之原公之配曰封淑人刘氏子男二人浩然早卒次之熉女六人第四女适吏部尚书李长庚公殁十余年犹子之焕繇諌垣历边抚功名志节赫奕相望之焕道公行事爲详又言之熉之称爲公子也之熉书来请曰先公横身许国劳深赏薄进不争功退不言禄先公之志也夫复何憾惟是夏州之役先公曰堤水叶曰塡土先公曰急攻叶曰缓师先公冒死以戡乱叶坐制而杀降截大虏下南城馘羣贼皆出先公只手叶无一焉而万历稗史记三大征者见闻单薄援据错互举艰危耆定之绩胥归惎闲害成之人如信史何如国论何且夫先公旣口不言功而叙功之典遂因而欺枉失次无功者乘轩而世赏血战者负㦸而长叹功罪倒置豪杰解体至今疆埸之上有朝廷负人之叹在此役也先公墓木栱矣有丽牲之石在惟夫子哀而赐之铭所以表国功正秽史修废典胥于是乎在夫子其无辞余曰诺乃叙而铭焉铭曰神庙初年四海乂安风淸浪偃如海安澜西陲杂种负鄙爲灾鱼鰕跳掷海水羣飞皇曰往哉汝监军事戎服督师惟汝之志堂堂梅公矫矫如龙星驰城下决䇿军中师围蔽鸟虏援絶螘长堤雍河贼在釡底狼搏豺吞交口幷啮整兵顿马我刃不血奏囊横飞血指沁漉手提银夏以还九服钖盾雕戈铃柝万里名王入侍穹庐外徙于皇神庙德侔苍灏扰畜羣龙在我池沼养其头角资以雨云俾舒鳞爪以荡祲氛譬彼骄人天吴罔象鼓舞相磓不越沆瀁淸庙有颂麟阁卽图邈矣神庙远猷訏谟河山有穷碑石不改梅公如龙神庙如海牧斋初学集卷第六十四牧斋初学集牧斋初学集卷第六十五牧斋初学集卷第六十五神道碑四资政大夫兵部尚书赠太子少保申公神道碑铭国家休明昌大之运自世庙以迄神庙比及百年可谓极盛矣公卿大夫际昇平而树鸿骏者不可胜数其在我吴则申文定公父子爲最着登于世庙之朝迨神庙而大拜者文定公也仕于神庙之朝迨今上而大用者司马公也先后六朝父子一德譬之作室塈茨资于后昆譬之种树梓漆食于易世祖宗养士之効岂不大哉司马之殁也其子腾芳济芳请于朝诏赠太子少保给祭葬录一子入胄监崇祯十三年十月大葬于灵巖乡之新阡俾谦益书其隧道之碑谨按故资政大夫兵部尚书申公讳用懋字敬中特进光禄大夫左柱国少师兼太子太师吏部尚书中极殿大学士赠太师谥文定申公第二子也母封一品夫人吴氏公爲诸生文定在舘阁折节读书如后门寒素文定贤而爱之闲尝蒐讨掌故讲求边务以佐文定于政地不独囊箧细碎有助于晨昏也万历癸未举进士除刑部主事明习法比吏无以欺改兵部车驾司主事陞武库司员外逾年移疾请告文定公亦致政归里补职方司员外陞武选司郞中公在车驾覈马政淸邮符提约明故具有条理在武库关给布花克期省牒内库不稽营军叫讙在武选勾稽袭替摉考冒滥部居课第咸着牍聿洁廉以奉公勤敏以成务谙练部故晓畅物情大司马有所举厝必问申郞中云何严重于诸曹矣神庙留心疆事辽东总兵久缺夺职方郞中以下官咸谓非公不能副上指遂以武选调职方司郞中公谓辽左惟李氏世将知虏虚实所畜夷汉丁能捍虏死战李氏守辽实自守其家以李氏委辽以辽委李氏而后辽可保也卽家起故宁远伯成梁及其子如松上大喜乃释然无东顾忧武弁陞除壹以督抚荐剡爲准荐不及格者不轻用用必人与地相宜于是名将杜松董一元兄弟麻贵麻承恩张承胤竝建旗鼓边徼改观属国之役兵久戍不解公谓鲜人仰兵食于我而我遥给鲜人以自困非策也请勑督抚酌议进止谕鲜人不得专倚中国坐观成败公题覆东征事宜多矣其老成持重动中肯棨皆此类也久之告归侍文定于里门三年始赴阙一时谓职方卒无以逾公边鎭奏捷屡荷叙赉壬寅以宁夏捷功加五品京堂衔管事神庙召至隆宗门问袄儿都司奴儿干都司扯力艮部落三事公条对精详若出笏记神庙传㫖叹嘉郞中九年考满疏上不下癸卯上手诏陞太仆寺少卿仍管职方事明年冬始奉㫖回寺先后历兵部诸曹十九年守职方八年余荷上知遇益偘偘自发舒税监杨荣通阿瓦𬗟夷开道蛮莫辽监高淮私置兵都城外请复鎭守皆抗疏纠劾兵部叙安南继袭功请支冏寺马价公谓夷方继袭本非血战军功钦州内讧卽是交南流贼渠魁未获醲赏谓何疏罢其赏举朝以爲知体念文定老疏请侍养家居六年奉文定讳又八年熹庙御极以原官起用三年陞南京太尝寺卿是时辽左沦丧畿辅震惊公上言建四辅以巩神京京东南建城于通州高未店之闲爲左辅西南建城于良乡芦沟桥之闲爲右辅西北建城于巩华城功德寺之闲爲右辅东北建城于密云顺义之闲爲左辅各宿重兵统以元戎监以知兵使者虏繇东北入左辅出兵以扼其冲而右辅从左左辅从右各分兵夹击如假道三衞右辅出兵以扼其后而左辅从左右辅从右各分兵追袭如直薄都城下则京营坚壁合守无轻出击四辅各设长围以坐困之又补三靣外罗城设民堡练鄕兵令郡邑正官参预武备疏上不报南太尝入贺上恢复辽疆疏主高阳枢辅三方联络之策而以奇正因敌渐规进取亦下部议覆乙丑陞都察院右副都御史巡抚顺天公至鎭访问故戚大将军继光建置遗迹单车东巡周行三千余里亭障几何墩军几何蔺石渠答几何口疏手指历历如甲乙险要阨塞穷历老将退卒所不至者方病足不良于行两健儿掖而登沙石盘㸦衣履钩裂喘息支缀不但巳也事竣上东巡八事上优诏宠答焉鎭军十六万阙饷至八十余万拊循慰谕宣布恩德迄公任无敢譁者今上初起兵部左侍郞三品考满加右都御史新城王公总督宣大请欵挿以制奴公力主其议王公病免三十六家束不的未受欵王公荐公自代不果公叹曰祸未艾也上蓟昌修攘大计疏釐爲八事进九边图说以续许襄毅之后蒿目边事如不终日巳巳六月束酋果以议婚爲名导奴大入十一月奴犯蓟东上震怒下本兵于狱命公署部事越四日诏公爲兵部尚书卽日抵任而奴巳薄城下九门昼闭人情兇惧执政莫敢言公从容爲上言请弛一日禁以通煤采中外始安督师之系也部帅祖大寿鹯恐飏去上手诏枢辅追止之公据案草檄大寿感泣旋师越数日援兵大集公分拨信地隷各大帅分兵爲六营以南靣外罗城永安左安右安三门爲中营满桂主之隷以宣大兵万余广宁东便两门爲左翼祖大寿主之隷以辽兵九千广渠西便两门爲右翼马世龙主之隷以京营兵八千东则朝阳东直两门爲东营黑云龙主之隷以关宁兵二千西则阜城西直两门爲西营孙祖寿主之隷以密云兵三千联络布置壁垒一心自是京师可固守矣满桂者嚄唶宿将受命总理急欲一创奴不奉师期与奴战败没公引罪自劾上温㫖慰留奴自是遂拔营去明年正月奉㫖解任奴在城下五十余日上数御便殿赐茶菓召问退虏方略辨色而入乙夜而出传宣接道军书刺闺覆奏批答取办漏刻裳衣枕借食飮错互稍闲则周行城陴俯察营垒履声荦荦然与僵徒瘃卒更相蹋蹵解严浃月始还邸舍上知其忠而闵其劳公虽去毎叙赉未尝不及公公忠勤谋国未尝诡词激谏如良医之诊治凿凿皆有左证天启初建四辅之议人以爲迂已而奴披蓟北輮畿南狼穾豕窜无一尉一堠能少㚄其角距者此公之言騐于事后者也高文襄在隆庆中有请储边才之议公援以入告留中四年矣上取文襄原疏进览立见施行此公之言行于去后者也公尝忧漕运梗咽摭採丘文庄衍义及元人朱张故迹议复海运闻者噤莫敢应今岁上遂採吴人议举行此公之言行于身后者也公爲人易直温厚周详曲密言笑煦煦然忧主辱念国忾攅眉折肱如恐不及病且革嚬呻叹噫以奴寇未灭爲虑语不及私神庙时储位未安文定从容调䕶谊不得如踈贱小臣嚻唿叹鸣激䀨上怒言者不察譌爲将顺流传膏饰乆而滋甚公先后拜疏伸雪沥血䁝剖肾腑四易世而始白昔人有言此陛下家事东朝之事神庙与今上亲爲证明岂可动哉使文定羽翼苦心不致抑没而因以发皇两朝慈孝光于国史其爲忠孝也大矣家居三十年平繇役赈凶饥急病让夷吴人倚爲司命岁时伏腊问遗亲知故旧虽惸嫠老孤马医洗削无不逮及殁之日质剂书契塡塞箧衍行道皆爲叹泣公之存也人知其好施不知其贫其殁也人知其贫不知其好施而贫也此于公爲细事亦可以观公矣公苏州吴县人曾大父讳某大父讳某皆以文定公贵赠如其官配赠淑人钦氏继室封安人杨氏封淑人顾氏子男六人承芳授试中书含人聮壁庠生皆早卒传芳䕃尚宝丞以哭公卒腾芳授中书舍人荐芳济芳皆䕃国子生崇祯十一年十月十八日卒于里第享年七十九谦益件右公行事喟然叹曰人言古今人不相及殆古今不相及耳天下士何可尽诬也本朝称名本兵者远则刘忠宣近则王襄毅忠宣起孤生受孝庙特达之知独力行一意无所闲染公以贵游子弟困党论之謡诼睨眗交集顾视滋多视忠宣难也襄毅肩贡市当新郑专断之日拱手受成议无所鲠避公以孤危寡援値政地之阘茸方圆互昼枘凿相入视襄毅难也以两巳巳之役比而论之内无团营之兵外无亨彪之将资捍御于禁近寄庙社于堵墻使于忠肃当之犹将歛手却步赖主上神灵羯奴奔迸身名显融岂非尤难之难者哉语有之爲臣不易繇异代视公必有爲之累欷而太息者系之铭曰文定作相我祖惟神惟文定有子惟我有臣公之知兵厥有家谱服官枢曹早岁筹虏幽蓟偪处杂种羯胡禁门条对聚米画图帝曰汝懋乃父是似我其试哉以诒孙子蠢尔奴酋薄我神京穾如焚如势如建瓴帝庸震惊爰命圻父张皇六师齐以钺斧分兵六营设守八靣厉兵秣马戒以不战奴知有备濳师夜逃帝曰念哉惟汝之劳公拜稽首天子万年角巾东还白首归全议䘏祠官议谥太尝复土之祭天语煌煌高坟石阙邦人拜之惟忠惟孝神祖是思生荣死哀是父是子刻诗墓门以诏无止南京刑部尚书沈公神道碑铭公讳演字叔敷湖之归安人也以乡进士讳煓者爲曾祖以封南京尚宝司卿讳塾者爲祖而工部左侍郞赠都察院右都御史谥端靖讳节甫者之子也端靖后以其子文定公谥㴶之贵追赠三世至光禄大夫柱国少保兼太子太保戸部尚书武英殿大学士公文定之弟也而于端靖爲叔子与文定鄕会试皆同举文定选入翰苑而公自引居留曹其历官也于南历工兵二部于北历工礼二部以端请家居移病省侍十余年服除出爲叅议于福建于江西爲副使于山西转布政于福建爲右于陜西爲左入爲顺天府尹刑部侍郞天启中削籍今上起侍郞工部陞南京刑部尚书予告归年七十三以崇祯十一年十一月卒于里第葬于某地之某阡天子赐祭葬如甲令以慰宠其家公有子桦殇以伯兄之次子楘爲后于是楘之兄中丞公棨以公之胄出位序行治爲书请余铭其墓隧之碑余读而叹曰士君子之用于斯世也有得其位行其志而爲其所欲爲者矣亦有得其位行其志而不得爲其所欲爲者国家之事任与其人不相値而其人遂不得极其设修以赴国家之急是可叹也公在郞署都水董织造以庀婚礼主客谨绦索以御贡夷耆事数典知国大体敭历外服兵荒旁午催征绎骚江右之改折闽之加额秦之藩工藩禄勾稽羡溢栉爬伏匿括额外银鉅万以抵正额而储偫以备非尝复数万虽有大役不病加派川饷初解京后给陜积逋四十余万请仍以京运给陜川饷给川京边各还其额而川饷不得逋其缝纫调齐融通济变皆此类也闽海市塲移于吕宋不近北港洋舡未泊严檄巡徼而通倭接济者絶矣谓许瑞善用林容汤克寛不善用曾一本后事之师也收其魁桀使勦捕自效贪赏构怨势不返顾海寇新附闽将沈有容移登莱议令简其桀黠者以北登得其用而闽安布政司火煅金于煨烬还库金三十余万而籍其羡以新堂库厥后殿工浩烦𫾣剥日急公请暂借闽库三分之一以纾民困逆奄借口于公尽数起解未又而公以忤奄去人乃知空闽库以进奉非公本指也南刑部诸曹郞滥受词讼符牒四出叫嚣隳穾鸡狗不得宁公受事一切禁絶都民炷香祝诵欢唿更生读律精详筮仕时手自笺注诸所平反覆案老狱吏捧手瞪视每有执奏申律意叅条例上未尝不称允也公历官四十年谙晓典故周知土俗披文相质辅术而行所至治理所谓得其位行其志而爲所欲爲者也然而国家之患莫大乎东奴西寇而公之所深忧而熟计者亦在于此在客部奴儿干部贡夷工孛罗怙衆骚然公给衆赏革三人赏以申罚迄不敢譁遗书执政谓奴巳幷南关当隂求其部落合北关以翦之毋使蔓而难图也越十三年而有抚顺之事辽事之殷也公多所建置请以辽民复辽土以辽土赡辽民兴复屯盐尽天下力以强辽卽用辽以苏天下坚左右辅以固神京屯临淸上下以䕶运建民堡以卫近畿通海运以佐屯牧其后昌滦固守遵永复宇而山东以无备被躏公之言无一不左验其策流寇也以爲不在调兵而在集民不在穷其往而在遏其来勦以经略不若督抚勦以督抚不若郡县勦以郡县不若团结乡鎭人自爲守又谓江南地势不足制中原扼要帷江北孙曹梁魏所争皆在合肥徐邳宜设抚鎭宿重兵以开屯䕶漕倣曹操之开芍陂孙权之立濡须坞以足饷倣谢玄之堰吕梁树栅立七埭以䕶运屯田旣开流人土着如水得堤其流自止今安庆设抚亦用公议也公历官钱谷刑名拮据职守不得东捍奴西盪寇奴比年长驱寇蔓延残破楚豫而公则巳老矣此所谓得其位行其志不得爲其所欲爲者耶公里居画江南守御事尤详谓江南之守在乡镇不在城在水战不在陆战采石芜湖爲陵京门戸四安东爲江淛咽喉福山爲通泰路径按图画形谆复告戒汲汲乎若家戸之键钥也辟馆舍庀薪水招延四方奇士佽飞蹶张舞劒刺击风角测占一长一技靡不望走其门网罗延揽冀得一二人以效一臂于国家见谩而不怒数亡而不悔穷老而不倦观公之晚年则其所欲爲而未得者其可知也呜唿士大夫当壮盛之时策高足骋长驭奔赴功名之会迨其老也崦嵫景促钟漏智短其不消缩而頽废者亦鲜矣若公者何其壮也子囊遗言城郢宗泽长唿过河公之愤盈竭蹷死而后巳其用心亦何以异然则世之公卿将相以朝廷爲传遽玩日而视䕃者独何心欤公谓吴中积贮尽在城外宜筑外城以爲备量工度址愿斥数万金以代经始而人莫之应也四安之复城也公实始事以溃于成皆不可以不书铭曰蔚矣沈氏再世其昌父子兄弟有公有卿温温端靖暨暨文定公居其闲金舂玉应纵横智刃富有腹笥卷如囊括出则川委俯给军兴仰佐县官均输鉅万转斡亳端丽水旧金陆浑新火裨灶或信祝融相我旬宣滋乆乃陟京尹鸠功方僝邦禁克允引年息马致事悬车营此菟裘乐彼桑榆公曰吁哉我心荼苦奴寇未灭敢恤死所䰟魄离散忧心忡忡殁而犹视鬼神所恫刻诗墓门载以龟趾岂曰激赞以告臣子都察院右副都御史巡抚云南钱公神道碑铭钱公之葬也阁学遂安方公志其竁詹端曲沃李公表其墓祭酒山隂倪公状其行三公之丈衔华佩实固巳勒诸琬琰流爲丹靑矣公之二子栴棻相与谋曰隧道之碑宜有刻也有虞山之宗老在跣而来请谦益谨据三公之文摭其族出历官行治而序之曰公讳士晋字康侯出吴越武肃王之后元至正闲嘉兴侯国冯徙家嘉善嘉兴侯后世爲汝宁府同知讳贞贞生吾仁吾仁生继科娶陆氏生二子长爲东阁大学士士升次卽公也祖考皆以公赠中大夫山东右叅政妣皆淑人再以阁学赠通议大夫南京礼部右侍郞惟钱氏远有代序公侯复始汝宁方州着绩譬岷山之滥觞祖考逢掖劬躬若昆冈之韫璧条叶发祥伯仲竞爽公与阁学鼓吹文笔则埙箎叶奏镞砺名行则韦絃交儆云闲蔚其声华沛国称其友爱矣万历癸丑举进士释褐授刑部主事储宫以挺击震惊朝右以风癫鬻狱深心抉擿破晋优枯菀之谋昌言柱榰折赵虏桐木之祸戚畹屏息宵小憷心刑曹之爰书诬州犂爲上下工垣之抗疏疑马融之飞章大计射螫慬而获免钩党牵连从此始矣出守大名继督津饷絶权相之问遗裁逆奄之支附如山如岳不吐不茹乃有缇骑监奴苍头养子擅开府署横行屠僇公禽其瓜牙落其角距案徐宣之家属弃市东海捕侯览之賔客陈尸济隂于是阉媪竝憎宫府交搆李膺之录牒无不逮捕张俭之考辞多所连引遂与赵忠毅诸公除名禁锢嗟乎震之来国有大东小东之论夷之𥘉旦朝皆我公我母之徒圣人御极宇宙昭融三案燔烧四凶馘不有君子其何能国公等之谓欤公内仁外义崇智卑礼廉辨持巳博大御物腹笥富有则春华秋实竝器而弆藏意匠经纶则箕风毕雨竝时而发作其守大名也辽沈初陷畿辅绎骚括赎锾以抵加派阅车马以给军兴简六郡之良家募三河之年少搏力勾卒擐甲裹粮此则鲁公之所以守平原也其擢副使督饷天津也河西再陷馈运梗塞覈关宁之万旅量时日爲三运道通子午之谷师无庚癸之唿近馈渝关远输岛帅此则虞诩之所以通下辩也今上初以山东右布政使督漕也句会敏给号令精明单舸徧历于江淮飞书络绎于齐楚债弁悍卒肃如负霜暴涨湍流夷爲平陆五月而万艘云集八月而千仓露积此则韩滉之所以输东渭也三运告竣当宁叹嘉擢都察院右都御史巡抚云南公以爲六诏天末夷汉杂居蜀道旋通滇寇未慭李德裕之扼西山先城柔远韦城武之制南道必复石门建师宗暨板桥十城控引爨𤏡通霑益至永宁十站襟带𧖟丛兴鼓铸以制钱贝疏海道以洩滇洱多积谷以偫军实建营垒以束军伍罢贡金以苏困踣筑夷馆以防闲谍普孽怙力囊岑侬公于是朝发兵符暮冲蛮峒雷轰电掣东蛮断泸水以乞盟陶酋挟诈扇动交广公于是百道长围一靣解网神禽鬼纵南人效丹漆以输诚薅栉滋勤揃刈斯举事烦食少志决身歼崇祯乙亥十二月十日寝疾终于官舍春秋五十有九军亡葛亮吏哭祭遵妇女髽首羌夷剺靣长子栴引柩卽路次子棻见星号奔哭而问故忍死谋事以庚辰某月某日葬于嘉兴县都之新阡元配淑人祔焉呜唿年极中身实昊天之不弔物忌太盛亦鬼神之害盈薏苡之谤何伤松栢之坟巳闭公之二子件系生平文孙曰黙作爲家传草索诣阙竟雪梁松之谗金柁吁天终辨岳飞之枉谦益叨承论譔敢传溢言敬刋乐石之词以俟愍纶之典铭曰驷马华胄锦楼弘文圆珠方玉光气奫沦中丞之生晜弟媲美二龙长衢䨇骥千里公之大节介石坚冰淸如朱弦直如玉衡强项爲郞翼我东朝持宪畿辅折彼左貂公之弥纶隂揫阳煦嘘气成云肤寸致雨津门阻海转饷东方辽师万喉仰吾糇粮江淮万艘飞輓神京僦五致一水梗陆公督漕饷刍腾粟翔士喜宿饱国歌乃仓建牙万里控带六诏逷彼蛮方如视堂穾普岑窜伏𤏡爨按堵氛消铜柱勋高玉斧公衣陞屋滇民巷哭柳翣悽悽归于淛西歛无金钱有缇十两翡翠徒闻明珠安往忌盈鬼谋鉴德天咫上有白日下有靑史嶞山蜿蜒宰树参差悠悠终古视此丰碑南州徐氏先茔神道碑铭今天子卽大位肆命臣下赠封其祖祢又以两朝霈恩凡京朝官遇迁擢得以新衔补给于是工部都水司郞中徐君待聘叅政湖广赠其祖侯父懋德爲中大夫湖广布政使司右叅政兼按察司佥事祖妣吴氏妣过氏皆淑人君将之官过家上冡奉制书以归焚其副于墓上退而请于谦益曰吾祖父之葬也幽宫隧道咸有刻文今待聘备官三品攷诸令甲墓门之石应用螭首龟趺之制愿有述以昭示子孙无忘天子之休命谦益以不敏辞者再请益坚乃爲论次之谨按徐氏盖南州孺子之后裔宋建炎中千十四公徙居尝熟远祖琼爲李将军赘婿人唿李墓徐氏以将军葬地名也琼之后又十世曰鲲鲲之子曰天民父子皆有隐德乐义而好施天民有四子季曰栻举进士历官南京工部尚书以兵部右侍郞考满赠祖父如其官侯则其长子字世卿所谓凤唐府君者也君形貌魁硕重迟不戏及长贯穿经史谭说古今世务衮衮如决河父老独身应繇役对狱讼厚其修脯延经师以敎子弟尚书曰栻之仕学得溃于成元兄之敎也君阔达多知善治生岁大祲发粟掩骼惟力是视鄕党归仁焉正德末内江李康和公治水三吴君家枕白茆之泾熟知利病条数事上之李公叹嘉亟命相视白茆之役内江爲最君有助焉卒年六十八葬于李墓之先茔君生三子次曰懋德字勉之是爲虹江府君尚书之兄子也而长于尚书一岁少而同学长相优也以国子生谒选爲光禄寺监事肃皇帝升遐䕶从山陵明年庄皇帝谒永陵转典簿㕔录事典司道路驻跸供张之事先后赐宝钞金币又明年以覃恩貤赠其父遂致仕归君在官能举其职余姚赵端肃公称之以厉其属其爲人悃愊不华坦率无他肠而好靣折人过人惮而服之卒年六十七葬于李墓思政鄕之新阡君无子以弟树德之子爲后卽叅政君也徐自尚书以来族大宠多轻肥绮纨雄长闾左君筑圃舍旁帘阁据几课子弟读书其中而巳叅政君被服儒素传德袭训宠光及于三代岂偶然哉尝攷古金石之例至金元之闲而始有先茔昭德之碑盖倣唐人先庙之文而爲之者也用以纪追命表先德莫此爲宜然而读其文往往多颂而寡志略死而谀生君子讥焉谦益承叅政君之命谨条其族系世德着国家之所以申命自天徐氏之所以劬躬焘后者刻之乐石垂示无忘而缀之以铭诗其诗曰栢翳之后是始有徐十望其九继迹史书遥遥华胄出于南州强干修枝深源濬流尚书奋迹钖命煌煌介受福祉如河滥觞叅政趾美必复其始如河导源一润九里于推叅政有祖有考奕世载德惟善爲宝祖柔而嘉考刚而塞是穮是茺肯播肯获绵绵之庆发于书诗于蕃于宣皇帝命孔时石麟苍苍玄宫久閟天光昭回愍纶下贲匪善奚积匪德奚遣蒿莙悽怆如或见之岌峙丰碑过焉必下深刻铭章用示来者牧斋初学集卷第六十牧斋初学集牧斋初学集卷第六十六牧斋初学集卷第六十六墓表一故工科右给事中临安王君墓表万历已酉御史郑继芳疏纠工科右给事中王元翰巡视厰库姦臧以鉅万计王君具疏恸哭于朝尽出其箧衍囊槖舁置国门纵吏士简括罄身辞去以擅离职守降刑部简较天启初赵忠毅公起君谪籍稍迁至工部营缮司主事旋以奄祸削夺今上登极议起用爲王永光所抳不果于是君漂泊东南不得还滇中者十年所矣崇祯癸酉七月死于南都之客舍年六十有九死之日其友范少宝凤翼数辈爲买棺以殓伤哉贫也向所谓金钱鉅万其将化爲飞尘荡爲冷风耶巳而屡变其说以爲寄顿藏窖者其将寄之天上埋之地下耶故书盈箧敝衣周身生无以爲家死无以爲殓然后君之冤状始大白于海内闻者爲之徬徨叹泣而君巳不可作矣君举进士爲万历辛丑四明沈公奇其才选入翰林爲庶吉士四明自喜谓王生遂出我门下君心弗与也久之出爲给事中四明当国久根株盘互䕶法弘多山隂归德正人之脉不絶如一线君抗章首劾四明次及绍兴晋江以湔除其衣钵三公者皆相继引去又以其闲纠劾六卿督抚之爲私人者在谏垣五年朝右皆不能帖席而君之祸遂不可解矣君天才颖发言语妙天下所弹治皆噼肌中理人无以自解免又能晓畅事几钩索情伪鹰击毛举所发必中故一时台省推君爲职志而羣小恨君爲独深其初攻政地也如疾雷震风使人望而却避巳而渐及其私人也如决痈溃疽使人偪而自危及其论建渐广又将抉擿其所拥戴接手之人引绳批根羣小知无以自容也嗾继芳以发难而君卒用是败呜唿当难发之初小人之蜚语诋谰尽力而排君者数人而巳君子之旴衡搤擥尽力而援君者亦数人而巳此数人者皆知君之深者也自兹以往吠声之小人交口詈君而不知其所以然循声之君子亦交口惜君而不能知其所以不然悠悠惘惘耳语目论遂使君之一生如入雾雺如罥荆棘展转晦蒙而卒以穷死客死然则知君之深者固在君子而未必不在小人其卒至于穷且死者虽阨于吠声之小人而尤困于循声之君子也夫阨君而至于穷死客死以爲至于此极矣而君之冤状反用以大白于身后则小人之齮龁君子以爲骨雠血怨咀嚼而后快者竟何爲也哉君讳元翰字伯举其先凤阳人也高帝时有讳珊者从征六诏有功遂家滇中居临安之宁州祖尚絅父寀皆修长者之行有子曰开爲应天府庠生以崇祯丁丑十月葬于江宁县太白鄕吉山西南后四年庚辰虞山钱谦益爲文以表之使鑱诸墓上王季木墓表昔有宋庆历之时国家休明老成登用而雄骏彊直之士如石守道尹师鲁苏子美之徒比肩而出方其信眉搤腕横而离立盖所谓千人而亦见百年而一遇者也然其不幸而爲世所指名奸邪小人相与出力挤之惟恐其不困而天之于斯人也恒使之龃龉连蹇邑邑不得志以死天之意殆勇于阨君子而巧于助小人也呜乎吾友季木抑亦其流也欤季木姓王氏讳象春济南之新城人也嘉靖以来其门第最盛祖父诸兄皆爲显官而季木少负逸才其所爲文出辄惊人自其爲举子巳隐然名动天下矣万历庚戌举进士第二季木毎叹诧柰何复有人压我诸推毂季木者亦云而科塲之议适起壬子分考顺天言者亦用科塲事抨季木季木所取士才而贫且无雅故所司具狱上竟不能有所傅致然卒坐降级以归居五年补上林苑典簿又五年陞南京大理寺评事迁寺正久之陞南京工部营缮司员外郎历兵部车驾职方二司转吏部考功司郞中当是时党论已成凡南北部魁海内所指目爲东林者季木皆与声气应和偘偘然以裁量贤佞别白是非爲己任其在南曹当大计京朝官慷慨爲主者言之或移主者之怨于季木弗顾也逆奄用事季木坐东林削夺奄败诸隷废籍者皆起或起而旋逐独季木一斥不复而无何遂病且死矣奄祸之方殷也小人谋死季木死之易耳而不死及奄之败也小人谋锢季木卽锢之亦良难矣而竟锢锢且竟死呜唿死季木者亦小人耶所谓勇于阨君子而巧于助小人者然乎否耶季木奇伟有大志时发愤闷于歌诗似苏子美遇事无难易勇于敢爲似尹师鲁指切当世贤愚善恶无所讳忌似石守道若其科塲之攟拾则监院之一网也奄祸之牵连则饶州之俱贬也谤议喧然死而未息则发棺之诗祸也三子者之祸以一身兼之奋乎百世之下可不谓豪杰之士哉世之惜季木者以谓意气太盛肺膓太热善善恶恶或溢而爲加膝坠渊以贻小人口实呜唿此其所以爲季木也士生斯世遇而爲韩范富欧不遇而爲石尹令韩范诸公终老顑颔亦所谓一班鬼怪耳人徒见石尹之穷死也挟奴婢小人之论妄相訾謷岂足道哉季木䘚以崇祯五年十二月年五十有五子与仁生十二年矣走使于吴门属张子异度爲行状而请余表其墓异度名世伟季木壬子所举士也余曰欧阳子之哭守道不云乎待彼谤焰息也异度曰虽然安知吾师之谤焰不待子而息乎余曰诺遂书之宋比玉墓表金陵顾与治来告我曰梦游与莆田宋比玉交夫子之所知也比玉殁十余年矣梦游将入闽访其墓酹而哭焉比玉无子墓未有刻文敢以请于夫子兴化李少文亦比玉之友也巡方于闽属表其墓而刻焉夫子其谓何呜唿比玉之死吴门也余与程孟阳引延陵嬴博之义欲窆之虞山而其家以其丧归孟阳期余往弔久而未果与治之爲余与孟阳之志也其何忍辞比玉讳珏姓宋氏莆之甲族也比玉负才藻踔厉风发少爲诸生不能俛首帖括以就举子尺幅志意高广不屑与鄕里衣冠相随行鬬鸡走狗灭没里巷闲自其年三十余负笈入太学侨寓于武林于吴门于金陵滞淫不归卒以客死其爲人也以文章爲心腑以朋友爲骨肉以都会爲第宅以山水爲园林以诗酒爲职业以翰墨爲娱戏故其虽穷而老老而病病而客死而浩浩然落落然如无有所失也比玉好爲诗横从穿穴信其手腕出之于心肾犹无与也善八分书规橅夏承碑苍老深穆骨格斩然畵出入二朱仲圭子久不名一家泛爱施易不自以能事不受促迫或卽席赋诗或当筵染翰或伸纸涤砚从容挥洒或书窻涴壁淋漓戏剧当其酒阑灯灺兴酣落笔若风雨之发于毕牍若鬼神之凭其指掌或醒而求之以爲不能加也或旦而视之忘其谁作也其神情轩举开颜谈笑可使愠者平悲者喜雠者释萧闲迤逶不爲崖岸庸奴贱隷人人得至其前意有所不可虽王公大人不与易也尝从人便靣得孟阳荔枝酒歌寤叹慨慕必求得其人而后巳兄事孟阳久而益共其殁也孟阳抚之瞑而受含程宋之交君子以爲有终始也呜唿京兆之阡北邙之冢高坟石阙岿然九京者多矣松楸郁然碑版相望樵人牧竖行歌过之而士大夫鲜有回车太息者比玉一老书生殁无三尺之息一坏之土沈埋于陈根堕樵之中乃有如与治者访求其墓乞文以表之董相之陵下马之名犹存白傅之坟渍酒之土尝泞以今视昔岂不然哉百世而后风人志士义与治之爲必有过比玉之墓回翔而不忍去者其益以此知比玉已矣与治往谋于少文伐石而志之曰是惟莆阳宋比玉之墓虞山钱谦益爲之表崇祯十五年三月琅邪王府君墓表府君讳临亨字止之吴郡崑山人也中万历巳丑进士知西安海盐二县迁刑部主事历员外郞中知杭州府未行而卒祖讳三钖光州太守父讳重鼎君爲其次子出后于叔皆以君赠刑部员外母皆宜人妻张氏生三子志坚湖广提学佥事志长志庆俱鄕贡士癸卯十月十五日病革自草墓志与家人诀别谈笑而逝享年四十八葬崑山之祖茔君令西安岁大侵设粥救荒乳哺其捐瘠而闲施不测于猾胥豪右调海盐益治理不能骩骳事权要数上书当道请罢去不许卒爲所中量移刑部鞅鞅移疾归家居三年日夜召故人酒徒箕踞欢飮卖负郭之田以偿酒债贫不自聊复强起奉命恤刑广东故事当减殊死百人而君减二百余人吏抱故牍固争君弗爲动之高凉御史行部还道遇君属曰中使傅致高凉採珠狱论死六十余人吾请之而不得也公往亟出之勿与相关则六十余人皆生矣君自念中使不可与抵触徒败乃事吾以舌柔之易与耳乃往好谓之曰公天下之贤中使也岂徒中使吾侪士大夫弗如也中使蹴然曰何谓也君曰天下苦中使久矣公开採粤南富人燕息而贫人得衣食其中粤南如无矿使也不爱金钱从民闲买珠入贡而寛採珠之禁粤南如无採使也故曰公天下之贤中使也中使色喜君又曰公振廪发粟道路无流佣公之仁也有乞媪貌类太夫人岁给粟帛令朝夕祝太夫人万寿此曾闵之孝也又能禽治大盗不以驩虞小仁弛国家之法故曰士大夫弗如也中使益喜移坐近君君乃进曰公非好杀人者羣盗亦首服死无所恨但苦无赃耳愿爲公按验纵舍此六十人之家父母妻子亲属不下数百人咸炷香祝太夫人万寿与其以一媪祝无宁以数百人祝乎中使起而拜曰惟公之所命之诸囚得引盗珠律减死御史叹曰非吾所及也入领云南司司掌治都下狱缇骑纵横箝网盘互君一切平反都人謡曰遇苏州人则活谓君与同舍郞严澂也出知杭州过家而疾作饬巾待期犹唿所知剧谈浮白慨然曰吾少而不惠好粘竿风筝靣具之戏勒羣儿列行阵以爲乐十六七始折节读书中更家难顑颔穷饿今仕宦至二千石亦足以豪矣寿则彭殇等也何所损益铭曰止之狷者乃与酒亲生有大恨郁而弗伸量约兴奢负此葛巾葬我陶侧冀我后人五齐三雅乐哉长春君之自志云尔而志坚则曰君之志文不加点略而未备乃掇拾其治行断察疑狱论杀奸猾推迹盗贼如古神君健吏之爲件右数十端属其同年生钱谦益使表君之墓谦益曰君之自志备矣古之人有所论次往往举一节叙一事以槩其生平譬之传神写炤得其精神所在而巳如君之从容引辨搏弄中使于頥颊之闲此一事可以传矣而君亦娓娓述之以是爲精神之所在也贾生有王佐之才不用于世其爲鵩赋也遂能一死生齐得丧君之死而不乱宜也余将据君之志而表之子之书录之爲别传焉其可矣志坚曰善余旣诺志坚之请未及爲而志坚卒又十年志庆亦卒悲夫人世之不可以把翫而亡友之诺不可以负也书以遗志长使之鑱诸基上崇祯癸未正月表广西布政使司左叅政沈公墓表于乎是爲鄕先生广西左叅政沈公之墓史官钱谦益作石以表碣曰沈公讳应科字献夫尝熟之芝塘里公所生也岊大考也学累赠某官考也进士公所起也知山东兖州府之沂州陞南京兵部员外至郞中出知广东之廉州府陞福建兴泉道副使广西左叅政此公之所阅官也公爲人仁孝长弟方质有气与人交有畛域其爲吏所至民皆曰于我有德在沂州当凶饥之后招集流民五千余家五种俱熟旣庶而丰时赋均徭邻壤取法沂大水啮城举城惶怖公豫具薪稿戒民勿动不终日而定在南兵部奉诏条汰冗卒莫敢讙呶在廉州陶甓而城役不踰时座主江陵公子弟戍廉人缩颈莫敢视公独省问有加公服官洁廉居沂不知沂有鑛居廉不知廉有珠池其在藩臬人推淑人长德以哭其子移疾归家居三十年阖门扫轨抚其孙春泽于孤孩享年八十有六以考终此公之生平也惟公持官持身内外斩斩敬愼坚悍老而不衰表其大者其细可略也然公晚年賔筵客坐辄亹亹谭沂州事盖公之守沂也故御史大夫泾阳李敏肃公于属吏中独贤公泾阳抚山东蠲积逋折马价着爲甲令多自公条上泾阳议蠲所属税银二千余两免牒旣下而沂故有饷边银经数相当公私于泾阳曰沂之民殚矣姑无蠲是以纾沂困可乎泾阳曰然然格之数日不下巳复下牒徴之如公请曰宁使东人诅我毋令诅沈沂州也费县典史以赇闻公廉知其枉爲言之泾阳泾阳惊曰巳註下考矣奈何公进曰吏有大小官评无大小也泾阳爲揭铨部得免胶河议起泾阳檄公辍州事行河而闲语公曰勑理小司空公里人也公在河可从容言胶莱利害故以属公耳公言河事虽中格然泾阳之用心如此公守沂三年上计藩司衔公无加礼寝其文旬日江陵综覈吏治踰一日不得考泾阳特疏爲请亦竟不得也而公之迁南兵部同时得迁者四人泾阳下敎兖州太守沈沂州廉而勤事恐无以治行夫廪宜倍他属吏闻者愧服焉泾阳每推择故吏以公爲举首余侍公几杖公时时爲余言泾阳也余尝语公泾阳有甲乙簿纪录天下人材甚富公在簿中当压卷矣公笑曰子其爲我志之居史官乙簿犹胜御史大夫甲也余以春泽请表公之墓追忆公所言沂州事辄论次于篇嗟乎计吏如江陵驭吏如泾阳而州邑之吏洁廉勤事如沈公天下何患不理平也哉虽然此在万历初年未远也余表沈公墓乃详记泾阳事知泾阳斯知沈公所谓牵连书之也以信于后后之君子过而问焉者也中宪大夫广西按察司副使张府君墓表国初以还吴中风俗淳古藩臬之大夫仕而归于鄕者大人长德黄发危齿东阡北陌杖函却迎则有若佥事陈公祚刘公珏叅政祝公颢姜公昻遗风余韵互相映带父老至今称之数十年来人艳膴仕俗趋浇伪而先正之风流邈然不可以复作以余所覩记如副使张公者殆其人欤公讳文奇字元正家世凤阳人胜国时平江总管占籍长洲某州知州讳汴者其祖封奉直大夫讳材者其父也举万历丁丑进士除工部主事出知宁波府量移知贵阳府屡迁至广西副使谢病家居十六年而卒公爲人孝友笃诚无崖岸崭絶之行禔躬居官节度浅深斤斤守绳尺在工部拒中涓之请託裁金吾之滥恩大司空不能夺也出守斥贪墨抑豪右爬奸蠧有冷靣寒铁之目中遭顚踬牵连左官而孤立行意自如也在贵阳与于征播之役詟诸酋以断贼援督楚饷以给馈粮卒蒇播事在岭西平岛夷之搆扇断土司之争袭岭海咸乂此公之才略累试而辄效者也最公之生平彊直自遂贪吏望风似陈永钖伉厉守高十年不迁似祝惟淸驯行恭谨嗜学不衰似刘廷美廉能刻励鱼肉不给似姜恒頫其生平风操与四公略相髣髴未老悬车优游田里好德考终亦与四公相似盖神宗中叶犹有成弘盛世之风吴中贤士大夫爲邦人子弟所矜式者犹有人焉世有孔文举犹不至流涕于虎贲也嗟乎贤人君子国家之元气也观于在野在国可知也观于老而致事则彊仕服官可知也故曰虽无老成人尚有典刑鄕之有老成人如树之有硕果如松之有茯苓树之蕃而松之茂必征于此有如公者在一鄕岂可多得而在斯世又曷可少乎公病目眵数载遇异人一昔而复明每游佳山水与亲知契阔谈䜩辄引镜自笑听然竟日晚益健视履无疾而卒数梦游贞山之善坞旣卜寿藏巾车往视松楸云物历历如旧游公之观化而度世也岂偶然哉公葬之后十有六年公之子某筮仕中翰谒余请表其墓于是伐石而志之曰于乎是惟先正副使张公之墓韩子所谓鄕先生没而可祭于社者也过者尚式之哉刑部郞中赵君墓表神宗之末年建州夷躏我辽左赵君官太仆寺丞有解马之役匹马出山海关周览阨塞要害遇废将老卒从容访问我所以败夷所以胜者感激挥涕慨然奋臂出其闲归而上书于朝条上方略君之意以谓天子将使执政召问从何处下手庶几倾囊倒以自献其奇仅如例报闻而巳君自此默然不自得以使事归里用久次再迁刑部郎中裴徊久之过余而叹曰已矣世不复知我而我亦无所用于世矣生平好兵家之言思以用世好神仙之术思以度世今且老而无所成矣武康之山老屋数闲庋书数千卷吾将老焉子有事于宋以后四史愿以生平所藏供笔削之役书成而与寓目焉死不恨矣是年八月君还朝寓书于余者再明年其家以讣音来则君以病没于长安之邸舍天启四年之正月十八日也君讳琦美字玄度故广叅议讳承谦之孙赠礼部尚书谥文毅讳用贤之子君之历官以父任也天性颖发博闻彊记落笔数千言居恒厌薄世之儒者以谓自宋以来九经之学不讲四库之书失次学者皆以治章句取富贵爲能事而不知其日趋于卑陋欲网罗古今载籍甲乙铨次以待后之学者损衣削食假借缮写三馆之秘本兔园之残册刓编齾翰断碑残壁梯航访求朱黄雠较移日分夜穷老尽气好之之笃摰与读之之专勤盖近古所未有也而君之于书又不徒读诵之而巳皆思落其实而取其材以见其用于当世诸凡天官兵法谶纬算历以至水利之书火攻之谱神仙药物之事丛杂荟蕞见者头目眩晕君独能闇记而悉数之官南京都察院炤磨修治公廨费约而工倍君曰吾取宋人将作营造式也陞太尝寺典簿转都察院都事釐正勾稽必本旧章及其丞太仆印烙之事人莫敢欺君曰吾自有相马经也君之能于其官于所读之书末用其一二而世已有知之者至其大志之所存如戊午所上方略君所慷慨抵掌以冀一遇者其不迂而笑之者亦鲜矣呜唿其可悲也君生爲贵公子而布衣恶食无绮纨膏梁之色少年才气横落落不可覊勒而遇旅人覊客煦妪有恩礼精彊有心计时致千金缘手散去尽损先人之田产不以屑意也尤深信佛氏法所至以贝叶经自随正襟危坐而卒享年六十有二归葬于武康之茔而君之子某状君之生平属余爲传余尝以谓今人之立传非史法也故谢去不爲传而又念君之隧不可以不表也盖世之大人得志而显于后者名在国史信于金石虽不表可也若夫庸下薄劣之人冨贵赫奕死而其人与骨肉俱朽虽大书深刻犹泯没耳表之无益也如君者其爲人魁雄奇伟而生不获信其志死或困于无闻则不可以不表也呜唿表其墓云鎭远侯勋卫顾君墓表君讳承学字思敏以封鎭远侯赠夏国公讳成者爲八世祖以赠太傅谥襄恪讳溥者爲曾祖以赠太子太保谥荣靖讳仕隆者爲祖荣靖之长子谥荣僖讳寰无子以弟宇之子承光爲后故承光得嗣侯而君以次补勋衞带刀侍衞赐云肩飞鱼服与春餠之宴宴之不举者三十年所矣朞年卽乞归以万历二十三年卒年六十六夏国公者扬州抓篱湾人也其坟墓世世在扬州故君之子大猷旣葬君于金陵之魏村社矣后三十四年复卜地于江都之甘泉山而改葬焉君少治易爲博士弟子员师事徐蓁先生奉手抠衣不敢出声气旣谢环卫以归补衣疏食屏斥舆马退而修士君子之行帘阁据几栖息文史中稍闲则以棋酒相娱乐而巳其爲人也孝于亲友于兄弟信于朋友敦笃于故旧终其身循墻视影以寒素书生自刻励人亦曰顾君犹故书生也君好聚书尤讲习国家典故居尝称引高皇帝御奉天门诃问散骑舍人衣新衣事以勑戒其子弟君旣没大猷嗣守环衞不半岁而归学文修行一如君之爲于是君之家敎始显闻于天下崇祯二年余再罢官南归道出广陵大猷求余文以表君墓余往识大猷奇其爲人访问其家世语之曰子他日当爲郭忠武子之先人亦犹忠武之有景南也大猷心识其言二十年来毁家爲国穷老而不悔者徒以予言也嗟乎以琬琰之书考之君之生平眞无愧于景南而世或以余言爲然矣大猷虽穷老而志气不衰其爲忠武也岂可量耶余之言虽未征于今其有不信于后耶爲论次之如此张益之先生墓表吾先君之执友曰吴郡张先生尚友字益之以万历二十七年卒于家年五十八天启三年十月其子世俊世伟葬先生于吴县西郊之花园邨又十三年属谦益表其墓呜唿余小子忍表吾先友哉余小子少受春秋于先君先君诏之曰吾少师事陆汴先生益之之辱与吾游也先生爲介自吾与益之分门敎授而两家之弟子日进益之之徒爲董仪部嗣成吾之徒爲翁给谏宪祥给谏又以经授益之之二子于是吴中治春秋者皆名爲两家弟子而吾两人皆穷老不遇甚矣吾两人之有待于后人也余小子志之不敢忘先君事母至孝闲尝称先生之孝曰益之之父静孝先生壮年谢公车杜门养母晚而弥坚者以益之爲之子又能代之爲子也静孝病革刲左臂和糜以进人有欲上其事者益之怒曰是欲我以死父取名乎状茍上我必死之小子识之他日郡志中立孝友传无遗益之也先君慷慨负大志酒后耳热辄谭与先生同砚席时事曰江陵夺情之后长星亘天吾两人沥酒盃泼墨沈竟夕望北斗且詈且诅当是时赵汝师抗疏拜杖顾叔时不与祷咸爱之重之恨不奋臂出其闲也呜唿吾两人之不得爲汝师叔时者命也夫先君又曰吾生平坦怀疎节不能与深中多数者游处惟于益之无闲言益之性畏暑夏月坐卧一小楼每扣其门必曰须吾着衣而出及启门仅单裙系腰闲耳辄相视大笑其眞诚脱略忘形相与皆此类也先君爲聱隅子自传叙其友六人曰顾吏部叔时张太学益之而先生有遗文六卷首载送赵汝师钦召序汝师者文毅公用贤叔时者端文公宪成以字称从其旧也余小子之表先生也徴其事状考其遗文而皆本先君之言以爲端先生旣没而其言立二子名成而行修士之称家风者归焉谦益衰迟放废老而无闻无以光大前人之训先君之所谓有待于后人者如斯而巳乎愚不自量窃取柳氏石表先友之义以表先生然不敢附赘一辞其亦以志吾愧而巳矣姚处士墓表姚处士名鹗河南西华人也少从太康人高守忠游守忠以方术得幸世庙世庙晏驾守忠与王金陶世恩等当殊死论狱甚急处士倾身职内橐饘久之得减死守忠故武当山道士也遂偕入武当尽以禁方授处士一夜别去不知所之处士还长安公卿贵人争徼致之处士意不怿闲行游江南金坛人庄生歛之察其非凡人也乃舍之于家处士坐卧一小楼不妄交接独好歛之与其友康生文初处齐疗病不问贫富意有不可虽千金不与易亦不肯以授其子曰吾师戒如是也处士老矣其色理若四五十时人问处士年几何辄漫应之崇祯二年巳巳处士病自疏其生平时日以问射决者其年爲正德辛未盖一百十九年矣其卒也歛之爲治后事葬于金坛之某地先是戊辰余被召北上因文初延见处士问养生之术故文初属余表其墓焉余尝观国史读王金等狱辞载守忠进三元太乙丹及吹气补脑之法与处士言脗合文初称处士爲守忠弟子信不诬也守忠不自隐閟挟术以干人主几伏柳泌之诛处士见几蜚遯身享上寿其有惩于师矣乎熹庙之登遐也亦有进药之狱追论者犹谓守忠等有佚罚焉余表处士之墓牵连书之亦庸以着戒云李德远墓表歙人李德远病革自草贫士传属其子春逢曰我死爲我大署其碣曰贫士李仲明之墓死不憾矣春逢余门人也奉其遗传以谒余余读而悲之嗟乎仲尼有言曰贫而无怨德远怨矣且死而属其子所以志怨也人生斯世贵富贫贱之不齐如粟之雨于天而尘之飞于地也令贫者必怨而怨者必志之不忘则是天不可胜问而南山之石不可胜泐也夫贫而能怨怨而能志之不忘者是其人必有踔厉不可御之才结轖不可茹之志与夫兀傲不可贬之骨而坎壈失职约结无以自见至于将死之日长算旣诎短造斯尽吮愁衔恨无所复之而鸣其怨于片言冀后世犹有明之者也后汉赵嘉年三十余卧蓐七年爲遗令勑兄子曰大丈夫遯无箕山之操仕无伊吕之勋天不我与复何言哉可立一员石于吾墓前刻之曰汉有逸人姓赵名嘉有志无时命也奈何德远之怨犹嘉也嘉之勑兄子累数十言而德远之属其子一言而巳于乎其尤足悲矣余故狥春逢之请伐石而表之曰有明贫士李仲明之墓仲明名也德远者其字也称贫士者何如其志也德远少负异才有名诸生闲馆于郡太守太守贤而礼之歳莫归盗瞰其室其妻方戞釜待炊突萧然无烟也盗相顾语曰今夕入吕蒙正破窰矣失笑而去德远之爲人若是斯可以贫斯可以怨矣余所爲表而志之不忘者也吴君兪墓表浮屠正愿自西湖主虞山之福城尝称新安吴闻喜字君兪之贤而惜其早世也问君兪之贤何如则曰君兪家世素封折节读书鼔箧入成均成均之士长者造门辈行避席人人以爲国士也佳辰胜日出游佳山水闲琴书鼎彝错置左右军持漉囊参列杖屦见者叹羡以爲神仙中人急难赴义发直如竿古之义人侠士无以过也君兪之爲人如此而又能归心法门以明宗䕶敎爲巳任其没也士大夫与之游者泣闻其风者叹浮屠道人焚香然灯者徧塔庙也君兪不幸无子其妇程服金屑以死有乌头绰楔之旌而君兪将抑没不传某窃悼之君兪之生也以不得一见公爲恨安得公之一言以慰君兪于地下乎余曰子之言信因子以信君兪其不爲无徴也巳昔苏子瞻尝谓欧阳公好士爲天下第一而公之士叛公于瞬息俄顷之际以此贤惠勤而序其诗以谓勤得列于士大夫必不负公吾以爲勤惟老于浮屠无求于世故能终不负公使其得列于士大夫功名势利驱于前而贵贱死生变于后负不负未可知也今君兪以一书生夭死非有欧阳公嘘枯吹生之势可以奔走天下而愿之交于君兪也非有三十年余之久其涕泣不忘欲得余之文以慰君兪也如此之切则愿之不负君兪其必爲子瞻之所贤而爲君兪者抑又可知巳矣今世未必有欧阳公之好士而今之士大夫其善叛人也甚于欧阳公之时闻愿之风亦可以少媿矣乎余窃取苏子之义大书以表君兪之墓后有观者其必曰因浮屠之言以表人之墓而后世不以爲无征也自余之表君兪始张季公墓表直甞熟治城之北背城而靣山洄爲淸池其中有燕亭闲馆舟夜过之灯火出林藂觥筹笑语之声达于水涯问之曰此张家荷亭张季公召客燕游地也余先公与季公好数从季公飮归辄曰季公召客客不过三四人羣子姓罗列坐隅奉觞寿客促数糺逖父子昆弟不相假辟卒飮衎衎而与与以其䜩会之良知季公之合族者善也予长识季公魁形而丰下嶷然长德又识其子秀才绍庆温文安雅出于辈流闲从季公飮如先君之云不十年季公与其子相继殁矣所谓荷亭者予以闲过之池馆如故灯火靑荧犹可指而觥筹笑语之声逹于水涯者若坠若抗引而爲弦诵予以此兴叹于公父子闲而尤幸其有后也季公没鄕之人聚而语曰季公善父母执丧以情居瘠善兄弟仲兄没其遗孤孩衣食百须皆巳出长而使复其所家故多赀削衣贬食颁施之内外亲曰此吾赀也于乎季公诚一鄕之善士矣周官大司徒以本俗六安万民本俗云者犹曰鄕之旧俗云尔吾鄕旧俗醇美如周官之所谓族坟墓联兄弟师儒朋友与夫州党之相赒相賔百年闲犹有存者若季公者盖亦其遗民故老也旧俗日坏而鄕之善人从之于是乎情伪諠呶闾井烦促而东阡北陌亲串来之地步武错迕契契不能以相从于乎是岂独系于一鄕也哉公讳某字某以博士弟子员入赀爲太学生其孙某以某年某月甲子葬公虞山之新阡卜旣食谒余而请曰愿有述也以余言之不美不足以章季公而其不习爲文饰则或可以碣于隧而不慙也书之以慰其孙之孝思且以告于鄕之人云牧斋初学集卷第六十六牧斋初学集牧斋初学集卷第六十七牧斋初学集卷第六十七墓表二南海黄夫人墓表呜唿是爲南海黄氏夫人之墓夫人故赠某官吴公讳某之妻今江西道监察御史光龙之母也万历某年某月某日卒于余干其子之官寝越某年岁在庚申御史奉上命巡盐淛江属其部民钱谦益使表夫人之墓是年神宗光宗相继登假天子初登大位以万历四十八年八月朔爲泰昌元年谦益复官京师乃按夫人之行而表之曰呜唿易称臣道妇道皆曰无成而代有终又曰恒其德贞妇人吉夫子凶此爲处尝言之也非所语于危疑屯难之日也若夫人者女而妇妇人而夫子不可以不表也夫人之未嫁也其父死于浙夫人以其丧归以一荏弱待年之女子扶輤设旐茕茕返葬历三千里如堂适庭故曰女而妇及夫人之寡也一子易一子婴夫人操持门戸生产滋殖御史长家所畜玩好聚而焚之曰以壹其子于学也初夫人将葬其夫其兄憷之曰地不食母以竖子卜也夫人不听乃克葬及御史以孤童显人曰卜兆惟夫人能故曰妇人而夫子呜唿妇人者秉利贞之情含幽吝之气者也听傔从顾私亲尊巫史信鬼而好禨其恒性也而又当死丧频仍危疑屯难之日而夫人卓然如此谓夫人爲丈夫女可矣谓世之丈夫举若是吾不敢也呜唿国家当主少国疑死丧屯难之日能人势要其傔从也中官阿母其私亲也飞章腾说其史巫也身家妻子死生祸福其鬼与禨也当此之时犹欲雍颂进退缓步低首以养体持禄爲事一旦权移于妇寺祸成于禁近而后唿天而悔之不巳晚乎夫易称无成未尝不言有终也曰妇人吉未尝不系之曰夫子凶也则夫宜女而妇宜妇而女与夫宜夫子而妇人者皆见戒于易者也谦益深有惧焉用敢表夫人之行鑱诸墓上匪夫人之表以诏臣子呜唿是年十月晦日癸酉史官尝熟钱谦益表泽州王氏节孝阡表余在史舘承乏外制凡孝子节妇与被推恩赠封之典者必谨而书之不厌详复以谓国家崇台绰楔倣古表厥宅里之制然或有及有不及惟其发闻于子孙田里妇孺家人蔀屋之事无不茂着于朝廷之典册庶几见且闻者嗟咨忾叹转相告语犹有所感勉而相劝也今岁南台侍御王君允成属余表其父母之墓余读宪使张君光缙所排缵事状叹曰此所谓应古旌表之法而发闻于其后者与余从事外制表章天下孝子节妇湮没幽郁者多矣今于侍御父母得表其隧道之石犹前志也其何敢辞府君讳簢字汝贤曾大父嵩大父仲名父武母任氏兄弟五人君于伦次爲叔子王氏以耕冶起家代有隐德府君之大父始敎其子弟业儒府君爲郡弟子员有名于时以孝死而侍御卒以儒术显云府君父殁时才舞象耳母任恸哭不食欲从死府君哭而告母曰大父母老矣五男二女累累未有室家母死是重死吾父也又哭而誓兄弟曰所不惟母之话言是训是行者生无以事吾母死无以见吾父矣于是任孺人乃食而府君以孤僮上事大父母中事母下佽长兄以掖诸兄弟丧葬尽礼历五十年内外斩斩门屏晏然府君沉塞有气形貌魁硕仲兄解囚囚中道逸去府君挺身见大府慷慨白事大府奇而释之伯仲与人无崖岸邑屋少年易而侮之府君在坐人无敢陜输视伯仲者两季弟病疫省视汤药不避垢秽人或以谓府君府君泣曰我子视诸姪稍长卽有传染犹愈于死吾弟也府君念母勤以立身扬名爲已任下惟矻矻不少休母与二季相继病府君穷百道治之形神殚瘁母病良巳而府君遂不起卒之日隣里巷哭行路之人皆叹有泣者万历戊子之四月也享年四十府君配任孺人家人唿之曰小任别君母也孺人事其姑备有仪法姑性严重孺人独得其欢心尝侍姑疾踰月不解衣姑喜谓孺人若孝事我天当以孝妇报若生平布衣蔬食不好刺绣不事宰杀尼师巫觋不登其门相府君二十余年以及课侍御兄弟篝灯宿火荧荧如一昔也府君疾革孺人遂不食妯娌固止之孺人曰往吾病疡几殆夫子抚我曰若死我必不再娶今吾忍夫子独身地下乎时侍御兄弟亦病侍御哭父失声气息支缀或谓孺人曰若孺子何孺人曰吾儿病必愈愈且大吾门吾征之昔梦矣无相溷也竟不食而死后府君卒盖两月衣裳黹紩扄鐍完好视其封题皆府君卒之日也享年三十有九初侍御以邑令考最赠府君如其官任爲孺人今天子卽位覃恩海内府君得赠南京广西道监察御史而仍赠任爲孺人府君与孺人以其卒之岁葬于浪井川东原祖茔下至是三十有六年矣惟孝与节国之元气天地之所与立也世道交丧士大夫以顽钝茍免爲能事波流茅靡余风未殄降将累臣塡塞囹圄天子旴衡动色以风厉之而未有止也府君夫妇死孝死节应古旌表之法而湮没幽郁发闻于其子侍御当鼎革之际公忠骨鲠其风节议论竦动天下渊源弘长所得于家庭者多矣欧阳子表唐子方之先墓以谓子方方进用于时其所以荣其亲者未知其止侍御固今之子方也论次其家世而原本其节义之所自则其可以表于金石而信之后世者盖巳不一书而足也岂待考诸后日而徴其显荣之未止也哉勑封安人丁氏坟前石表辞安人长兴丁氏光禄寺大官署正讳某之子归安茅氏广东按察司副使讳坤之妇工部都水司郞中讳国缙之妻也封孺人再封安人皆在万历中天启二年某月某日卒其孤元仪暎以其年十二月十一日祔安人于都水公之阡元仪有文名知兵略国家方用兵元仪慷慨应辟旣葬弁绖带而从戎事三年之丧卒哭金革之事无辟礼也于是元仪以墓上之石来请曰愿有述也谦益曰诺其辞曰太公之后是始有丁条叶被泽望于长兴是生安人夙有多誉从父服官大官之署维都水公有室再捐朝于京师乃委禽焉茅爲世家族大而贵揭揭都水爲时职志安人归之和鸣锵锵如圭有邸如金斯相娈佊诸姫爰居爰处有携有婴累累孤女衾裯叙进襁褓错交如姪如娣孰里孰毛皇舅鹿门闻而叹曰此虽女子何愧巾袜都水报政最于山东其新孔嘉命服在躬疾濒于危誓以身先强起再觐寄孥畿甸盗生近郊白昼汹汹怀刃衷甲慬而卽戎出爲辨强非妇之义土塡左阖古也有志都水岳岳擢居西台瞻望父兮岂不怀归安人曰噫将子无顾短衣秃袖以率媪御归就子舍妇后夫先异粻宿肉扶侍有年回翔再仕爲令于淅劳其晨昏以尉迁谪淅人凶饥亦孔之忧珥脱衣穿赒彼殣流广置姬侍以弗无子亦旣抱子而进未巳相乳更抱莫知所生同仁均养协气交幷量移郞署周旋南北相厥簠簋共其𧖟织皇舅寿耉老苕霅闲衣冠賔从俨如神仙腆洗克共曰妇有助杖屦闲闲燕笑飮御居皇舅丧情文折衷相夫有闻蔚爲礼宗都水行河以死勤事舟舩下上哀彻水澨报夫地下抚孤匶前抚膺陷胷临絶之言鄕里洊饥道殣相枕指麾孤童倾倒囷廪大筑幽宫都水是安工作聚业倣于周官安人之爲节度卓荦燕及惸婺施于婣族安人之敎夙夜赍咨无念尔祖先君之思寡居以还布衣蔬食奉佊戒法以佽妇职年五十四寝疾而徂冡子韎韦覊于南都安人喟曰吾可以死父有坠言庶其在是吉祥而逝容仪委蛇譬如旅人日暮赴家元仪自南见星而赴遇使于涂哭而问故徒跣号唿与弟庀丧卜祔先兆龟食告祥安人之命都水之室岂曰渴葬王事孔亟曰元仪暎诞惟二孤元仪曁曁暎也与与有女七人二实巳出长而有归哀哉蚤卒维彼五女三女之存擗恸临穴哀感行人元仪念母衔哀罔极实来求诗以斲墓石大书深刻阡表之辞庸诏来者过而眡之封㳟人孙氏墓碑今上之元年建州夷不悔祸浃辰之闲䧟我沈辽顺天府府丞新安毕公懋康衔使命将行言者谓公精晓兵事宜留治兵公奋然上疏请募江淮闲盐戸渔丁殊死敢战者束以部伍身自训练幸得一当奴酋天子壮其议下所司覆奏行有日矣而母㳟人之讣适至余往唁之公掐膺唿曰天乎懋康进不得死于奴也退而不得死吾母也懋康自是无死所矣有丽牲之石以请于吾子子母辞焉呜唿余闻㳟人少磊砢有丈夫之槩故少保绩溪胡襄懋公以功高被逮㳟人梦伏阙上章慷慨数千言如刘向谷永之讼陈汤者至老犹能记忆之余尝叙其事以寿㳟人以谓㳟人之爲女子也可以愧世之丈夫其梦也可以愧世之视而醒者当此时建州之难作矣余自度无所用于世犹冀以区区笔札愤盈叫唿庶几有动乎世之君子今又三年祸益烈矣日夜拱手燕笑几幸其不渡河不航海举中朝之命听于必不可恃之西虏世之所谓丈夫者与夫视而醒者其果如何也府丞事虽未行其僇力疆圉爲国家雪蹙地丧师之耻固有其时而㳟人之大志亦可以无憾独余以不肖之躯浮湛死局疾唿大号吻燥笔枯瞪目顾视化爲瘖哑犹埶笔而纪㳟人之葬其能无媿色矣乎㳟人姓孙氏性通敏诵诗百篇贯穿经史好爲歌诗有和平丽则之音事舅姑孝尝刲股以疗姑疾抚庶出之子莫辨巳子妇道母仪靡不纯备举其大者其细可知也㳟人嫁毕氏爲江西南昌府武宁县主簿封中宪大夫顺天府府丞某之妻有男子子七人府丞及二季㳟人出也享年八十有二卒于天启元年之四月某甲子葬于梅山之新阡实某年某甲子铭曰婺女之精下爲人彼美淑媛维降神明诗习礼被质文躬服栉纵志衿绅梦提封事排帝阍援忠嘘枯叫穹旻九关虎豹争侁侁弭首睨视弱女身帝曰女归大女门卑女美子从以孙归来阊阖开嶙峋有子法冠侍帝晨狡夷作孽白水津陈尸漂血辽海殷皇赫斯怒雷霆震爰命整旅江淮濆甲光袭日戈攫云习流背嵬张吾军将星高高婺星昏棘人素冠哭且奔爲母起冡黟山垠象彼祈连树麒麟旁置万家何足云我作铭诗託贞珉百尔巾帼眎刻文房母左太宜人墓表封太宜人左氏故太中大夫陜西按察使益都房公讳如式之副室而南京太仆寺少卿可壮之生母也少卿与余竝中万历甲科并事神光熹三庙以及今上竝坐阉祸阁讼牵连再谪崇祯九年五月太宜人卒少卿卜以次年十二月葬于云门之新阡而属余表其墓少卿之状太宜人备矣其事按察公也婉而㳟其承信淑人也卑而理抚嫡出之子妇字而敬敎其子威而孙御臧获庀家事肃而寛廉而不刿古所称贤明贞顺之德斯已兼举矣余之文何以加诸而余于少卿母子之闲有深痛焉余与少卿两尊人先背弃皆有老母罢官归田里互相问讯曰太夫人无恙乎开椷酌酒交相庆也先太淑人没少卿哭之而哀太宜人年八十少卿奉英簜之节过家上寿余告于母殡拜而遣使不自知其伏地失声也吾母知少卿爲余谪官每忾然曰少卿之爲朋友亦巳足矣其若念母何太宜人则软语劳少卿曰若所爲牵连谪官者海内大人君子也吾爲若母有余荣矣两家之母言犹在耳两家之子交颂母言以相慰借其简牍至今错互箧衍而二母者今安在也诗不云乎有母之尸饔颍封人曰小人有母聂政曰有老母在此子之念其母也赵太后称妇人异甚严延年之母不忍见壮子受刑僇此母之念其子也呜唿父母之念其子一也丈夫识道理重名义犹能挫情割爱若妇人之爱怜其子毛里而已矣湩血而巳矣介子推范滂之母不数见而搤臂流乳之痛凡爲母子何独不然余与少卿不幸而系籍党部触忤权倖以忧老母虽二母之贤明贞顺无恶于其子而母子之闲雍容暇豫开口而笑者其爲时日固巳少矣杼柚之敎门闾之望衔哀茹恤终天而巳矣曷有穷乎余旣诺少卿之请伤心渍泪每埶笔不忍下旋被急徴下吏少卿请之不懈益勤曰非子之过也太宜人望子言久矣创鉅痛甚志懑气塞假玆石以告哀余之爲此言也犹鸟兽之巡过其故鄕翔回鸣号蹢䠱而踟蹰也犹燕雀之啁噍之顷而后乃能去也后之仁人孝子过而视焉其亦爲之徘徊叹息也夫崇祯十年九月十七日刘氏两节妇墓表刘氏两节妇者上林苑监左监丞刘可斆之嫡母徐氏生母侯氏而赠监丞刘君体性之室也刘君爲诸生下帷攻苦两节妇篝灯佐读黾勉有无妯娌先后如也刘君没两节妇截髪自誓以抚藐孤辛勤四十余年克有成立可斆克邀天子之休命以显其亲乌头双阙旌门有闶方此时母子相泣闾巷聚观太息又数年而两节妇没旣葬可斆以事系请室泣而谒余请表其墓嗟夫荀息有言生者不愧死者复生不悔忠臣节妇其道一也两节妇芳年令姿齐心共命捐生以殉其天誓死以立其子比其子成立有以下报所天两节妇之事毕矣岂知其生前天日晶明荣及其身又岂知其身后风雨漂摇忧及其子也哉子之才不才亲之所与被也若忧喜祸福之不可知则天也今日之事是亦生者之所不愧而死者之所不悔也假令爲人子者躬亏体辱亲之行爲世之所指名亲之没也太中大夫侍御史持节䕶丧事中千二石治莫府冡上玉衣梓宫东园温明如乗舆制度复土之后天子赐上尊养牛手诏敦趋赴都堂视事此亦人世之极荣矣而于人子之谊奚当焉今以可斆之爲人子夙兴夜寐以求无忝所生而不免于缧绁之患可斆虽自伤爲子无状痛不欲生然生者之不愧可知也两节妇地下有知亦必曰非吾子之罪死者之不悔又可知也夫两节妇之高行宗伯旌之国史书之后有刘子政范蔚宗者必有取焉余可以无述也述两节妇之所以生不愧死不悔而因及可斆之所以无憾于其母者以表于其墓用以知天道之必复而两节妇之遗祉未艾也姑伐石以待焉瞿太公墓版文余年踰壮与瞿子元初读书拂水山房鸡鸣风雨篝灯刻烛往往爲余道其家世及其祖太公事行曰瞿之先世居河南徙通州之海门宋末避兵来尝熟有讳达者受元将旗号狥未下城邑授百夫长迁转怜口提领有孝子曰嗣兴宋文宪方正学爲撰志状者也孝子之子讳庄宫至福建左叅政高皇帝赐手诏奖谕载在大诰者也庄之后六世爲吾祖吾祖之生也曾祖家中落长子爲诸生卖田入赀国学益大困吾祖年十八代父应繇役给公上老胥宿吏莫敢以僮子假易御臧获课耕耨勤情劳佚部分井然中外数百指严惮如家丈人也曾祖病革谓曰伯以入赀鬻产吾将减其分以偿汝吾祖泣曰大人以儿故减兄嫂产得无减兄嫂泪乎儿生有命大人柰何爲此言曾祖叹曰吾固知儿之无所借吾产也生平不信禨鬼曾祖母病不知人巫降神于庭吾祖自外入问之不觉脚屈下拜神援笔判曰以汝纯孝夜半当苏汝母至夜分大声发床前母遂苏又五十余年乃终吾祖亦六十余矣每新燕来时仰视屋梁周走而唿曰孃孃安在乎呜呜啜泣与燕语相下上家人咸相顾泫然也吾祖抚羣从子姓及故人子弟收卹敎诲具有恩礼其人始见德久之或操戈相向巳而又以好来吾祖厚遇之自如少能洞悉情伪老而弥熟人有相欺者阳受其谰而隂识之其人终身以爲能欺吾祖也其治生未尝俛拾卬取以心计钓奇田亩钱布藏弆腹笥每谓吾家簿借在十指伸屈中传别书契经目而巳未尝省视曰何待人之薄也闾左有大议邑宰及鄕老刺刺私语移日吾祖至辄一言而决退亦不以告人邑有大繇役及大祲倾身爲人先费輙数百金其所爲多疎阔迂缓会有天幸家益起尝曰人何苦爲善不力天未尝亏负人也吾与瞿星卿顾朗仲爲文会诸老人相率谏吾祖若孙日夜从诸狂生衣袖反接两眼生顶上不早禁絶之且破而家吾祖笑曰吾纵吾孙与之游恐其不得当也而顾欲麾之门外乎其后诸子皆爲名士拂水文社遂甲天下朗仲尝曰知我者惟吾父与太公也朗仲许爲吾祖譔事状吾子他日採而志之爲吾祖之宋与方也吾死不恨矣言已涕泣汍澜悲不自胜余心识之不忍忘万历丁未朗仲卒又数年元初衰绖过余再拜而请曰欧阳子之言曰非敢缓也盖有待也吾每诵斯言未甞不彷徨叹息继之以泣也今吾老矣无可待者矣朗仲且死犹以不及状吾祖爲恨吾之不忍死吾祖也与其不忍死吾朗仲也胥以累吾子子其无辞余诺其请逡巡未及爲而元初又殁迄今二十五年矣呜唿人世之不可以把翫也一弹指之闲已三世矣而孝子慈孙之思不死其亲也重泉之下穷尘之后其耿耿者何时而已乎余故譔次其语以遗其诸孙使树石太公墓门幷以告于元初之墓太公讳依京万历丙申九月卒寿八十有一元初者吴之名士瞿纯仁也铭曰司徒三物以敎万民二曰六行兴贤礼賔万历之世熙和如春蔼蔼瞿公际此昌辰孝乎惟孝德必有邻睦婣任恤安冨恤贫国有大故奋袂垫巾大冠如箕视其齿龈国有大役鼛鼓振振守闾待令敢有弗䖍国有大烖我无逡巡倾箱倒庋指其廪囷春秋读法祭酺谆谆德行道艺谁与比伦世敎下衰丑类顽嚚奇衺相及觵挞龂龂鄕老云邈本俗不存安能汲汲弥缝使淳墓木巳拱宿草载陈作爲铭诗以诏斯人崇祯癸未五月契家子钱谦益造牧斋初学集卷第六十七牧斋初学集牧斋初学集卷第六十八牧斋初学集卷第六十八塔铭一憨山大师庐山五乳峯塔铭我神宗显皇帝握金轮以御世推慈圣皇大后之志崇奉三宝以隆顾养上春秋鼎盛前星未耀慈圣以爲忧建祈储道塲于五台山妙峯登公与憨山大师实主其事光宗贞皇帝遂应期而生于是二公名闻九重如优昙钵华应现天际妙峯不出王舍城大作佛事而大师有雷阳之行其机缘所至横见侧出固非凡情之可得而测也大师之迁化于曹溪也大宗伯宣化萧公亲见其异爲余道之巳而南海陈廸祥以行状来谒余表塔余曰有吾师宣化公在他日请爲第二碑又明年乙丑其弟子居庐山者曰福善奉全身归五乳而留爪髪于曹溪走书来告曰大师东游得子而憙曰刹竿不忧倒却矣灯灺月落晤言亹亹所以付嘱者甚至塔前之铭非子谁宜爲余何敢复辞谨按师讳德淸族蔡氏全椒人也父彦高母洪氏梦大士抱送而生七岁叔父死尸于牀问母从何处去卽抱死生去来之疑九岁能诵普门品年十二辞亲入报恩寺依西林和尚内江赵文肃公摩其顶曰儿他日人天师也十九祝髪受具戒于无极某公听讲华严玄谈至十玄门海印森罗尝住处悟法界圆融无尽之㫖慕淸凉之爲人字曰澄印从云谷会公缚禅于天界寺发愤叅究疽发于背祷䕶伽蓝神愿诵华严十部乞假三月以毕禅期祷巳熟寐晨起而病良巳三月之内恍在梦中出行市中俨如禅坐不见市有一人也雪浪恩公长于师一岁相依如无着天亲嘉靖丙寅寺燬于火誓相与畜德俟时以期兴复师旣岿然出世而雪浪卒爲大论师修治故塔稍酬誓愿焉师尝听讲于天界厠溷淸除了无人迹意主东净者非尝人也访之一黄靣病僧目光激射遂与定参访之约质明则巳行矣卽妙峯登公也师以江南习气软暖宜入冬冰夏雪苦寒不可耐之地以痛自摩厉遂飘然北迈天大雪乞食广陵市中曰吾一钵足以轻万钟矣抵京师妙峯衣褐来访须髪鬖如河朔估客师望其眸子识之相视一笑叅徧融贞公融无语惟张目直视又叅笑巖巖问何方来曰南方来巖曰记得来时路否曰一过便休巖曰子却来处分明游盘山至千像峯石室见不语僧遂相与樵汲度夏时万历元年癸酉也明年偕妙峯结冬蒲坂阅物不迁论至𣑽志出家顿了旋岚偃岳之㫖作偈曰死生昼夜水流花谢今日方知鼻孔向下峯一见遽问师何所得师曰夜来见河中两铁牛相鬬入水去至今絶消息峯曰且喜有住山本钱矣遇牛山法光禅师坐叅请益法光发音如天鼔师深契之送师游五台诗云雪中师子骑来看洞里濳龙放去休且曰知此意否要公不可捉死蛇耳师居北台之龙门老屋数椽在万山冰雪中春夏之交流澌冲击静中如万马驰骤之声以问妙峯峯举古人三十年闻水声不转意根当证观音圆通语师然之日寻缘溪横彴危坐其上初则水声宛然久之忽然忘身衆籁閴寂水声不复聒耳矣一日粥罢经行忽立定光明如大圆镜山河大地影现其中旣觉身心湛然了不可得说偈以颂之游鴈门兵使胡君请赋诗甫搆思诗句逼塞喉吻从前记诵见闻一瞬现前浑身是口不能尽吐师曰此法光所谓禅病也惟熟睡可以消之拥衲跏趺一坐五昼夜胡君撼之不动鸣击子数声乃出定默坐却观如出入息住山行脚皆梦中事其乐无以喻也还山刺血书华严经点笔念佛不废应对口诵手画历然分明隣僧异之率徒衆来相嬲巳皆赞叹而去尝梦与妙峯夹侍淸凉大师开示初入法界圆融观境随所演说其境即现又梦登弥勒楼阁闻说法曰分别是识无分别是智依识染依智净染有生死净无诸佛自此识智之分了然心目也师旣建祈储道塲遂远遁东海之牢山慈圣命龙华寺僧瑞庵行求得之遣使再征不能致赐内帑三千金复固辞使者不敢复命师曰古有矫诏赈饥之事山东岁凶以此广圣慈于饥民不亦可乎使者持赈籍还报慈圣感叹率阖宫布金造寺赐额曰海印师诣京谢恩爲报恩寺请藏上命师赍送因以便归省父母寺塔放光累日迎经之日光如浮桥北度经在塔光中行也师还以报恩本末具奏曰愿日减饍羞百金十年工可举也慈圣许之岁乙未而黄冠之难作师住山十三年方便说法东海弥离车地咸向三宝而黄冠以侵占道院飞章诬奏有㫖逮赴诏狱先是慈圣崇信佛乗勑使四出中人谗搆动以烦费爲言上弗问也而其语颇闻于外廷所司遂以师爲奇货欲因以株连慈圣左右幷按前后檀施帑金以数十万计拷掠备至师一无所言巳乃从容仰对曰公欲某诬服易耳狱成将置圣母何地乎公所按数十万在县官鍿铢耳主上纯孝度不以鍿铢故伤圣母心狱成之后惧无以谢圣母公穷竟此狱将安归乎主者舌吐不能收乃具狱上所列惟赈饥三千金有内库籍可考慈圣及上皆大喜坐私造寺院遣戍雷州非上意也达观可公急师之难将走都门遇于江上师曰君命也其可违乎爲师作逐客说而别师度庾岭入曹溪抵五羊赭衣见粤帅就编伍于雷州岁大疫死者相枕籍率衆掩薶作广荐法会大雨平地三尺疠气立解叅政周君汝登率学子来扣击举通乎昼夜之道而知发问师曰此圣人指示人要悟不属生死一着耳周君怃然击节粤之孝秀冯昌历辈闻风来归师拟大慧冠巾说法搆禅室于壁垒闲说法华至宝塔示现娑婆华藏涌现目前开悟者甚衆居粤五年乃克住钖曹溪归侵田斥僦舍屠门酒肆蔚爲宝坊缁白坌集摄折互用大鉴之道勃焉中兴甲寅夏师在湖东慈圣賔天诏至恸哭拂剃返僧服又二年念达观法门死生之谊赴葬于双径爲作茶毘佛事箴吴越禅人之病作担板歌吊莲池宏公于云栖发挥其宻行以示学者自吴门返庐山结菴五乳峯下效远公六时刻漏专修净业居四年复往曹溪天启三年癸亥宣化公赴召来访剧谈信宿公谓师色力不难百岁更坐二十余夏如弹指耳师笑曰老僧世缘将尽幻身岂足把翫哉别五日果示微疾韶阳守张君来问师力辞医药坐语如平时旣别沐浴焚香集衆告别危坐而逝十月之十一日也溪水忽涸百鸟哀鸣夜有光烛天三日入龛靣颜发红须发皆长鼻端微汗手足如绵僧徒惊告谓师复生萧公语余衰老赴阙跋渉二万里何所爲哉天殆使爲师作末后证明耳呜唿知言哉师长身魁硕气宇堂堂所至及物利生机用善巧如日晅雨润加被而人不知山东再饥师尽发其囷亲泛舟至辽东籴豆以赈旁山之民咸免捐瘠税使与粤帅有隙嗾市民以白艚作难羣噪围帅府师缓颊谕税使解围不动声色会城以宁珠船千艘罢採不归剽掠海上而开矿之役绎骚尤甚採使谒曹溪师以佛法摄受徐爲言开採利害繇是珠船罢採不入海而矿额令有司岁解制府戴公诒书谢曰吾乃今知佛祖慈悲之广大也师爲余言居北台大雪高于屋数丈昏夜可鑑毛髪坚坐待尽身心莹然迟明塔院僧穴雪以入相擕行雪洞中里许乃出当诏狱拷治时怱入禅定搒箠刺爇若陷木石逾年在雷阳郡丞以矿事被逮侍者惶遽传告毒楚卒发几无完肤此楞伽笔记所繇作也东游至嘉兴楞严寺万衆围遶有隶人如狂易状搏颡不巳曰我寺西仲秀才也身死尚在中隂闻肉身菩萨出世附隷人身求解脱耳师爲说三皈五戒问解脱否曰解脱竟懵然而觉师之树大法幢爲人天眼目岂偶然哉师世寿七十八僧腊五十九前后得度弟子甚衆从师于狱职纳槖饘者福善也终始相依于粤者善与通烱超逸通岸也贵介子弟剜臂然灯以求师道现大士像于疮痂中而坐脱以去者卽墨黄纳善也粤士归依者冯昌历爲上首御史王安舜孝廉刘起相陈廸祥欧文起梁四相龙璋皆昌历之徒也师所着有楞伽笔记华严纲要楞严悬镜法华击节楞严法华通议起信唯识解若干卷观老庄影响论道德经解大学中庸直指春秋左氏心法梦游集又若干卷嗟乎师于世闲文字岂必不逮古人有不逮焉亦糟粕耳师于出世闲义谛岂必不合古人有不合焉亦皮毛耳惟师夙乗愿轮以大悲智入烦恼海以无畏力处生死流随缘现身应机接物末后一着全体呈露后五百年使人知有一大事因缘是岂可以语言情见拟议其短长者哉是故读师之书不若听师之言听师之言又不若周旋瓶钖夷考其生平而有以知其愿力之所存也谦益下劣钝根荷师记莂援据年谱行状以书兹石其词宁繁而不杀者欲以示末法之仪的起衆生之正信也铭曰人生出没五浊世闲生死之涂屹立重关重关峻复谁不退堕师子奋迅一掷而过济河焚舟县车束马一钵飞渡谁我御者冰山蛰伏雪窖沉埋冰解冻释水流花开光明四炤上彻帝阍荣名利养匪我思存震霆赫怒我性不迁桁杨木索说法炽然觉范朱崖妙喜梅州雷阳万里谓我何求军持应器横戈杖钖毁形坏衣古有遗则大鉴重徽灵炤不昧屈眴之衣如施畵缋师之示现如云出谷触石肤寸雨必待族云归雨藏山川自如孰执景光以窥太虚福德巍峩文句璀璨视此肉身等一眞幻匡山不来曹溪不去塔光炳然长炤觉路天启七年丁卯九月朔尝熟幅巾弟子钱谦益谨述闻谷禅师塔铭闻谷禅师印公以崇祯丙子十二月十七日示寂于瓶匋之眞寂禅院明年丁丑九月初六日弟子奉全身塔于孔靑之阳师世寿七十有一僧腊五十有八主丛林二十五年建道塲二所度弟子千有余人得戒弟子万有余人师之没也传戒弟子鼓山贤公千里赴弔补师住处爲其塔上之铭旣葬而其上首弟子大坚等扣余山中复以勒铭爲请以余于师有支许之好假世谛文字演说实相爲贤公疏通证明焉亦贤公之志也余其忍辞谨按师讳广印字闻谷嘉善人周珊之子母赵氏梦玄武神仗劒领甲士拥门而生师爲儿时左眼角尝见一浮图住空中稍长父携观大胜寺浮屠讶曰我眼中尝见此此后遂不复见年十三祝发于杭之开元寺见壁闲法界图问其师曰十界从心生心从何处生师不能答往扣西蜀仪峯和尚于淸平峯敎看云门露字师直下挨拶至忘寝食峯举丙丁童子来求火话诘师举拳挥按痛骂驱出门白汗津津浃背益发奋力叅年二十四入云栖进具二十六从介山法师习台宗期年而臻其奥云栖大师开法净慈特举师爲维那数年来昼则听讲夜则缚禅叅无幻禅师乃谢去讲肆摄静于西溪法华山单丁四年或数日不食或一坐连朝叅请渐多乃曵杖而去上双径结茆白云峯下影不出山者六载看亮座主叅马祖因绿疑不能释一日见黄瑞香花忽大悟从兹碍膺之物咸冰释矣出山至云栖受菩萨戒朝夕请益尽得云栖之道至宜阳叅龙池幻有和尚池谓师曰何不承当此事共相唱和师不自肯池曰更欲如何曰视圆悟大慧爲多愧耳池怃然曰当今学者未会先会那能得不自肯如子者乎老僧当避一头地矣北游五台还至径山时海内禅席寂寥乃与䯻峯诸师剏禅期于莲居永庆仪峯老人复来自蜀因得重征玄奥印明临济宗㫖峯归师隐湖之箐山瓶匋爲双径两目孔道行脚往来无一茅盖头师捐衣钵创数椽爲接待之计法施云涌郁爲宝坊遂移眞寂废寺旧额名之事旣竣杖笠南游隐建州之废寺凡三载浙僧始物色得之迎请络绎掉头不顾会主院者相继迁化师不得巳复归视事四方衲子叅请云集衆至五千指禅净双提规重矩叠称江南法席之最久之复南游栖建州之宝善四载年七十乃归老于眞寂次年腊月八日说戒毕示微疾逝前一日手书与径山长老送仁王经劝其展诵报国索纸书诫语泊然而逝盖贤公之铭师如此呜唿万历中方内有三大和尚紫柏可公云栖宏公憨山淸公各树法幢爲人天眼目三公入灭魔外横行喝棒错互吴越之闲人如中风狂走当此之时眞修退藏密传三老之一灯者禅师一人而巳师痛夫世之盲叅瞎悟者以狂易之病飮涂毒之药穷老叅究终不以悟自居学者少逞知解必深锥痛札期于爆断命根而后巳师之砥柱末法者一也师痛夫世之上堂登座者以俳优之塲演沐猴之戏坚辞僧衆不许开堂晚岁正告诸宰官孀居久矣复肯傅粉墨求嫁耶师之砥柱末法者二也师痛夫世之架大屋养闲汉荣名利养市贾相求者眞寂告成之后数年退院七载南游腰包杖钖飘然于荒山野水之闲师之砥柱末法者三也师器宇沖和神观闲止导迎善气被褐怀玉有儒者闇然之风其持身衞道苦心危行如冰之凌霜而益坚如玉之煅火而愈栗搘柱大法于衰残充塞之余孤行独往贲育不能夺也贤公所谓蒙衆诮而弗恤犯衆怒而弗顾者信乎其知师者矣师之七十也余爲文以称寿曰传曰不有君子其能国乎以佛门观之益信师读之爲之破颜微笑今师之葬巳三年矣踵贤公之后而铭其塔慨刹竿之日倒媿金汤之无人俛仰法门有深感焉乃爲之铭曰单传敎远禅席寥寥师起其衰如风鸣条禅风渐扇魔民蜂起师砭其敝如坊止水师不以禅置律与经历然光明如谷传灯师智愈圆其心愈密閟悟显修如灯在室宝炬不然金镜式微誓挥我戈以指悬车风霜剥落冰雪崔嵬穷冬沍隂孤阳独回楼阁千闲云堂一宿何处是师本来靣目云栖爲师永明是宗岿然一塔坐断虚空闽山浙水吾师在焉明明如月尝炤百川洞闻禅师塔铭古之得道者以死生爲如幻三昧故有谓坐脱立亡尚未梦见先师意者世衰圣伏盲师瞽说各自称尊则非末后一着不足以勘辨之盖亦末法使然也天启三年七月洞闻禅师示寂于破山之禅院是时天方溽暑流金铄石越三日余趋视之垂首趺坐若入正定蚊蚋却避肤理莹洁四衆观者莫不叹异师行解未知其何如以余所见亦可谓甚难希有者矣师吴江李氏子少出家入华山爲默庵和尚侍者舍而归紫栢大师大师改名法乗号曰洞闻冯祭酒开之送似尘洞闻游方序云二上人一脱逢掖一逃外法俱奇男子体质文弱不耐劳苦一旦以紫栢师鼓策遂逬裂牵缠给侍瓶钖方出门时巳无万里此师行脚因缘也初居虞山之三峯徙天目之中云庵卒老于破山师慈和乐易具大人相所至住山诛茅束薪偕其徒雪庵拮据庀治师优游兀傲饮石泉而䕃松栢不汲汲⟍于荣名利养其视世相轻也斯其临终所得力者欤师世寿七十二僧腊五十墓在破山寺之南凡若干步铭曰师之叅访踵决履穿小扣大击如石出烟归而住山叅粥饭禅一坐廿夏不震不骞开堂说法千偈澜翻究亦何有空谷窅然破山嵳峩龙㵎蜿蜒残灯初日师或在焉鹤林法师塔铭尝熟县治之巽隅建聚奎塔久而未溃于成衆君子聚而谋住持咸曰鹤林法师其人也师遯迹北山之藤溪幡然而起率其弟子仁方往莅焉师律行精严四方归仰仁方能捐衣去食伐木辇土以专勤耆事不逾年塔工大兴崇祯三年七月师示疾于塔院说偈别衆坚坐而逝又一年仁方亦逝其徒知通等奉全身塔于拂水巖之西岭以仁方祔焉师讳大寂嘉定赵氏子甫丱出家得度于䕶国寺永敏和尚受具戒于云栖大师学经论于绍觉法师单丁行脚凡十余年缚禅于庐山游少林礼五台归虞山而老焉师质貌朴愿志气专壹其尊严毗尼也如法吏之守三尺谨凛科条而已其讲习经论也如举子之穷六经穿穴章句而巳繇定以发惠因相以契性遍叅诸方扣击宗㫖久之于心地渐有所发明然不敢高其举趾轻言向上事曰吾株守吾经律而巳说法爲人必提唱念佛法门曰吾所学于云栖者如是而巳坐虞山数夏空林荒樾午夜施食鬼啸魈吟与𣑽呗相应和日不重食夜不脇席箧衍无一钱之藏徒仵皆化之仁方病亟求一故絮籍体竟不可得诸方皆曰此眞鹤林之子也师之葬实崇祯五年十一月其上首弟子曰智妙卽仁方也墓在师之左方十余步铭曰柳子有言儒以礼立仁义佛以律持定恵去律小经佛道斯替生死海中风波淫裔孰是船师乱流而济师之轨行岂曰滞泥涉生死流回翔鼓枻盲禅魔民横奔狂猘读吾之铭其亦思褰裳而揭厉也耶牧斋初学集卷第六十八牧斋初学集牧斋初学集卷第六十九牧斋初学集卷第六十九塔铭二华山雪浪大师塔铭昔梁肃之论荆溪以爲明道若昧涣然中兴圣入不作其闲必有命世者出焉我明正嘉之际讲肆独盛于北方无极和尚起自淮隂传法于通泰二公具得贤首慈恩性相宗㫖归而演法南都而其门有雪浪恩公憨山淸公出焉一车两轮掖无极之道以济度羣有而法道焕然中兴向非命世而出则何以臻此谨按憨师所撰雪浪大师传而序之曰师讳洪恩姓黄氏金陵民家子爲儿时虽随戏弄遇佛礼足塾师以句读课之颔之而巳极师讲法华规矩于报恩寺师年十三从父往听倾耳会心畱旬日不肯去母使父趣归师袖剪刀礼玄奘大师髪塔自剪顶髪手提向父曰以此遗母父恸哭师瞪视而巳爲小沙弥颀然具大人相一日设斋往踞第一座首座呵之师曰此座谁坐得座曰通佛法者坐得师曰如是则我当坐座曰汝通何佛法师曰请问座举座上讲语师信口肆应无不了了一衆惊异曰此郞再来人也憨师少师一岁竝得度于西林长老同叅极师比肩握手如连珠珏玉见者以爲无着天亲也师年十八分座副讲佛法淹通乃畱心义学听极师演华严大疏五地圣人于后得智中起世俗念学世闲技萟渉俗利生尝言不读万卷书不知佛法博综外典旁及唐诗晋字研朱益丹帷灯画被不知者以爲滞淫世谛中也憨师从云谷和尚缚禅天界寺师见其祜坐呵以听讲曰用如三家邨土地作么憨曰古德有言自性宗通囘观文字如开门落臼耳师曰果如此则我兄也憨师苦南方软暖决计北游师苦畱之憨诒师入城办严冒大雪擕一瓢长往师还寺痛哭久之游嵩少入伏牛抵京师上五台覔憨师于冰雪堆中腰包罨饭誓共生死憨语之曰人各有志亦各有缘兄之缘在弘法以续慧命不当终老枯寂江南法道久湮当上承本师法席荷担嘱累爲人天眼目庶不负出世因缘也师然之相与郑重而别极师弘法以来三演大疏七讲玄谈师尽得华严法界圆融无碍之㫖本师迁化次补其处游泳藏海囊括川注单提本文尽埽训诂称性而谈标指言外恒敎学人以理观爲入法之门先是讲肆纠纆敎义如抱桩摇橹略无超脱及师出世炤遮双显总别交光摩尼四现一雨普霑学者耳目错互心志移夺如法雷之破蛰如东风之泮涷说法三十年黑白衆日以万计闲游杖钖四衆围绕徧山水爲妙声化树林爲宝网东南法席未有盛于此者也嘉靖四十五年报恩燬于雷火师与憨师三日哭誓以兴复相肩荷憨虽在台山东海未尝顷刻忘报恩也憨罹难赴南海师见浮图露槃欹倾沿门持钵行乞都市高门县薄金钱云委凡三年而竣事塔高二百五十尺安三轮处高七十尺架半倍之枢木从空而下如芥投针不差絫黍当塔心未下师呕血数升块然趣定风铃彫角如有鬼神䕶持万衆惊叹咸以爲愿力㝠感也晚年接海衆于望亭草菴日则斋饭晚则澡浴夜则说法二利竝施四衆歙集未几示微疾集衆告别弟子乞师垂示师曰中空如花本无所有说箇甚么问灭后用龛用棺师曰坐死龛子卧死棺材相钖打甁且莫安排沐浴更衣端坐而逝万历戊申十一月十五日也俗寿六十四法腊五十一弟子奉全身还葬于雪浪山师高颡朗目方頣大口肌理如玉讲演撤座方丈单床默修壁观尝于长城山中正定二日林木屋宇皆爲震动心下如地坦无丘陵不立崖厈不避讥嫌论诗度曲见闻随喜鲜衣美食取次供养巳而饭惟羮豆卧则蒭秆舍茶则担水出汲饭僧则斧薪执具人以爲閟现少异而不知其行巳有尝也尝驻嘉兴楞严寺爱其池木淸嘉作精舍三楹经营浃月手自涂墍落成三日飘然而去终身不再至焉其逍摇摆落皆此类也紫栢可公精持毗尼心颇易师憨师以出家因缘告之可公悚然曰殆窥基后身也余自毁齿卽获侍甁钖丁未偕李长蘅扣师望亭瞻向之余心骨淸莹始悔向者知师之浅也传法弟子耶法明宗三明归空格空瑞林先逝觉法终隐匡山殁后讲演者巢松浸一雨润在三吴藴璞愚在都下若昧智在江西碧空湛在建业心光敏在淮南南北法席师匠皆出师门信乎中兴之盛也苍雪法师彻公润公之法子阐法吴下者也追惟祖德请余爲塔上之文余何敢辞系之铭曰法道下衰如世中否谁其振之命世蔚起极师南来记莂俨然贤首慈恩二灯竝传有两驹齿化爲龙马拏攫碧落蹴踏天下憨往曹溪经星南流浪驻江表斗柄斯昭智炬高明德甁云偫经江论海逢原会委帝网金相刹海鑑光华严法界涌现堵墻讲树敷花谈丛落实舍利腹贮狻猊口出以其绪余庄严相轮雀离浮图示见矗云歌楼酒坊禅灯法席三车一乘鸿爪牛迹大布而衣一床而居霜降水落白月空虚禅律对待经论繁兴密师四战人无得名法幢岿然义天尝朗窥基非来雪浪不往一雨法师墖铭师名通润字一雨姓郑氏苏之西洞庭山人儿时昼夜啼哭抱入寺见佛或出门见僧卽止嬉戏大树下累塼成墖指瓜礼拜稍长辞家入长寿寺去氏削髪究心大乗经论旁通义学宵礼大士额坟起不休寺长老源公从雪浪大师讲楞严于无钖以书招师师曰此经奥义十师尽之买菜求益复何爲乎源怒移书谯责乃往与雪山杲公巢松浸公同叅于华藏寺南北讲肆楞严则会法华则要如老塾师墨守兔园册口耳之闲传遽而巳浪师埽除注脚敷演妙义嚬呻咳唾光明炽然闻之如樯马奔驰风涛回骇破除宿物得未曾有合掌涕洟向源首座懴悔向者得少爲足以大海纳牛迹中也浪师法道烜赫学人慕羶因热辄思炷香分席爲荣名利养之计师与雪巢矢心执侍金陵之花山京口之焦山江山高秀云水孤淸侍浪师往来栖息历十余夏相依如形影憨老闻而叹曰好学人吾兄一网打尽矣大师迁化雪公亦没师友沦亡灰心埋炤以传灯续命爲计置钵于虞山北秋水菴将终老焉巳而应天界之请休夏于断臂厓睡觉闻远寺钟声如殷勤启请赋诗曰岂谓帝城虚讲席却将脣舌累知音自此遂慨然出世与浸公分路扬镳大弘雪浪之道诸方皆曰巢师讲雨师注又曰巢雨二法师雪浪之分身也师每慨法相一宗玄奘传之西域自贤首淸凉唱华严人皆畏数逃玄习者益少本师唱演华严实发因于唯识龙藏具在敎海方新时节因缘某在斯乎先有此论标义藏弆箧衍王翰林宇泰求之靳而弗与翰林购得副本笺爲旁注如西明圆测隐形盗听以敌窥基其爲法长苦矣师乃复殚精搜缉作爲集解积十年而削藁首披宗镜斩关抽钥徧探楞伽深密等经瑜伽显扬广百杂集俱舍因明等论及大经疏钞与此论相应者靡不疏通证明昔者纂钞盛行辈流首伏以谓基师正炤太阳忠也旁衔龙烛求之今日慈恩中兴庶几当之矣师嗣雪浪出世说法利生者十有六年讲法华楞严楞伽华严玄谈唯识者十二座初从浪师于金山衣不掩骭履不纳足临江唤渡囊无一钱自视泊如也卜居鐡山爲瑷禅师故菴靣太湖负西蹟眠云卧月絶影人闲者五载除夕自斧枯树罩火煨芋高足弟子夹坐赋诗雪消门启人径宛然则发春巳十余日矣日过经二十纸上首白请少减师呵之曰汝㸔我瓮中米多少其精严孤诣皆此类也师状貌古朴风规闲雅方内名士如程孟阳李长蘅邵茂齐钟伯敬文文起赵凡夫朱白民抚尘希风乐与游处尝自誓生生世世居学地与士大夫相见人言师有三有一无三能耐一不能耐有德有言有情理然无因缘耐学耐穷耐交游然不耐俗此可以知师矣师自称二楞主人改铁山爲二楞庵于此疏严伽二经故移住花山又移中峯浃辰出一纸示衆皆嘱累语遂以是日示寂天启四年九月十八日也世寿六十僧腊四十六崇祯元年葬全身于中峯者法子明河读彻也註经二十余种约法性则有法华大窽楞严楞伽合辙圆觉近释维摩直疏思益梵天直疏金刚经心经解梵网经初释起信续疏璢璃品駮杜妄说辩谬若干卷约法相则有唯识集解十卷所缘缘论论释发硎因明集释三支比量释六离合释释若干卷师没后河彻二公继师之席弘法吴中而继师主中峯者彻公也实来请铭铭曰师之说法弘演三车金山粥鼓金陵雨花秋水铁山师之幻住古木千章梅花万树花山别院中峯古坟经传雪浪论续慈恩如吴含桃舍利二七毫端塜中涌现则一汰如法师塔铭贤首之宗弘于雪浪其后爲巢雨爲苍汰皆于吴中次补说法甁钖所至在花山中峯两山云岚交接梵呗相闻四公法门冡嫡如两鼻孔同出一气但有左右耳巢雨迁谢苍汰与余法乳之契益深而汰复以崇祯十三年十二月四日顺世而去于是苍雪彻公作爲行略而请余铭其塔曰汰如法师明河号高松道者扬之通州人姓陈氏母梦道人手法华经一卷来乞食而生师年十余岁善病父母送州之东寺依一天长老剃度寺习瑜伽师究心大乗方等诸经兼工词翰年十九腰包行脚徧参诸方见一雨润公如子得母不复舍离随师住铁山继师住中峯旣而说法于杭之臯亭吴之花山白门之长干寺藏海演迤词峯逈秀遮炤圆融道俗交摄识者以爲眞雪浪之元孙也从上诸师未讲大钞苍汰二师有互宣之约师首唱一期羣鹤遶空飞鸣围绕订来春爲三期与苍践更未几示疾怡然化去惟自念言心不知法法不知心谁爲作者亦谁受者直知谭倦欲眠声息旋微耳世寿五十二僧腊三十余夏遗言建塔于中峯所着有华严十门眼法华楞伽圆觉解续高僧传若干卷彻公之论曰举世求一悟人不可得其惟解人乎悟解之在人如水之于味响之于声解岂有乎悟岂无乎舍甲认乙遂有多名廻靣一唿应声立至解有先乎悟有后乎师尝云念佛人一意西向叅禅人只顾南询置东北两方于无用之地又自言不通禅不习敎无位于法门亦不知无位眞人爲何义解乎悟乎吾安识其庭宇之所际哉又曰师事业福缘未能如古人亦未可与今之不敎不禅欺世盗名者比呜唿知汰者莫如苍信法门之益友矣铭曰雪浪如龙蟠挐敎宗支分蜿蜒化爲高松孤塔亭亭坐断中峯刹海渉入帝网重重然则师之说法固未尝止而大钞之讲肆其可以爲未终乎竺璠禅师塔铭师讳圆净苏之长洲人姓陆氏九岁出家居瑞光寺师曰宝月祖曰蓝园十八岁落髪爲僧卒于崇祯己卯之八月年五十二爲僧四十一期归骨于寺之西偏师爲儿时乐易顺祥迟重不戏稍长知衲衣下事坏衣揣食发愤叅究腰包行脚徧扣诸方瑞光頽圯百年几爲废寺师然香佛前舍身修复日则唿嚣唱缘夕则闵默跪祷历江潮穷寒暑专勤精一人鬼叶从天启甲子建七佛阁崇祯巳巳修天宁浮图阁成建法华梁皇忏期讲演摩诃止观法席云委延顶月禅师住持不以私其仵先后建立感塔光天眼之异癸酉修浮图露盘市木归遇风于荆江巨木离筏矗立有声师呵之曰汝材中塔心他日应人天瞻礼何爲兴妖作怪耶言讫若有物繂之下者明年塔工成师病日剧三年遂不可爲亦所谓以死勤事者也卒之日与其徒侣问讯以宗语相提唱盖其平生得力如此余年十六寓瑞光后院师少于余六岁短小类侏儒余狎之墨其靣以爲戏巳而拉之游寺经行废塔破壁瓴甓圬墁兀臲压人相与狂奔而返崇祯初闻瑞光之修复访问所谓竺璠和尚者追省儿童时事相见一笑爲刻记于石余有急徴之难师结坛以禳长跪右遶涕泪悲泣迨余归而后解余归未一年而师顺世此其徒所以谒铭于余也呜唿师戒法精严慈悲摄受刳心尽智专精道塲曰未尝有取拔毛布髪崇搆塔庙曰未尝有作招提阛阓总是禅关钱刀土木谁非般若世之盲师瞽说互相鼓唱不曰授某师话头则曰经某老印可始而问影镂空旣而中风狂走师方悲愍之不暇而顾欲希风逐臭尤而效之不亦愚乎不亦诬乎余故历举其行履而于其徒所载叅访发悟之语皆削而不书铭曰善易不易会禅不禅塔庙楼阁说法炽然我作塔铭粪扫藤葛瑞光西坟狐县缺月牧斋初学集卷第六十九牧斋初学集牧斋初学集卷第七十牧斋初学集卷第七十传一吕讲经传吕讲经者名智寿字松巖北平宛平县时雍坊吕氏子也始爲童子辞父母出家庆寿寺依惠禅师学浮图法洪武元年年十六出游山东之齐河县建定慧寺十五年领符牒于京师遂主其衆庚辰岁靖难兵起太宗幸济南寿朝见请从军自效奉勑募兵五千人号敢勇忠效军累陞都指挥同知神武中衞带俸从征横刀跃马身先士卒所至功爲多靖难兵罢悉缴上钦赐银币钞锭请返僧服诏同衍禅师住庆寿寺管北平府僧纲司副都纲事永乐元年召赴南京陞僧录司右觉义旋陞右讲经诏住持能仁鸡鸣天禧三寺齐河定慧寺燬于兵寿请重建诏工部爲庀治六年扈驾巡守北京诏修广荐法会度白沟河五处阵亡将卒九年母马氏没于齐河追封都督夫人赐坟地五十亩葬具钱物皆内府优给十一年奉命住持庆寿寺诏以月朔望陞天王殿法座说法劝诱四衆十七年三月衍禅师示寂于庆寿寺上临问者三命寿治葬事起塔于寺祖坟之西九月二十日无疾端坐而逝异香满室如衍禅师化时士庶皆惊叹上爲文命礼部员外郞郑复言致祭起塔祖坟内与衍相望衍禅师者故赠少师荣国公谥恭靖姚公广孝也赞曰余尝道齐河信宿定慧寺丰碑岿然载吕讲经事从寺僧访得其事状一卷皆国史所不载遂举其略爲立传寺之后院供荣国及讲经畵像荣国乐易颀秀似文人老衲而讲经相奇伟巨目方頥靣如沈鐡英姿飒爽闪动影堂灯火闲想见其身领忠效军冲锋酣战时也余盖爲之歛容肃揖久而后去云工部右侍郞赠尚书程公传公讳绍字公业山东掖县人也永乐初占籍德州左衞曾祖贤封怀庆府推官祖瑶举进士历官江西右布政使父讷赠工部右侍郞公生十岁能属文二十七举于鄕次年举进士除河南汝宁府推官廉明仁恕多所平反从赈荒使者巡行河雒单车徒步与残民相劳苦民拥道泣曰㣲公吾侪小人无孑遗矣行取擢戸科给事中当是时人主深居貂珰四出大臣环私植党举朝贸贸然如行雺雾中公在谏垣以别白贤奸澄淸世道爲巳任白简屡上皆弹劾执政私人抉擿其票拟踳駮执政心衔之矿税之使奏逮有司锒珰桁杨道路狼籍公再三论救危言抗论触冒忌讳人主优容之山西矿使劾知县韩薰公特疏申理遂除名爲民或曰执政假以修怨非上意也公归奉太公里居晨花夕月馨膳絜飡者二十余年光庙御极卽家起太尝寺少卿旋奉太公讳服阕征拜太仆寺卿廷推都察院副都御史巡抚河南至则举其爲理官时经营储偫者倒囊出之凡所施罢不踰漏刻栉垢爬痒若民自爲仪封宗人爲盗囊橐淫虐彰闻莫敢何问公列上其罪状诏囚送高墻诸宗惕息杜门穴墻相戒莫敢犯天启四年玉玺出临漳公上疏曰秦玺之不足徴久矣今玺之出适在臣疆内道路諠譟流闻禁闼旣不应还瘗地下又不敢私秘人闲欲遣官恭进阙庭迹踄贡媚非臣谊所宜亦恐皇上之所宝者在彼不在此臣虽什袭荐之皇上且瓦砾置之也谨先驰奏闻候命进止昔者王孙圉不宝玉珩齐威王不宝炤乗蛮夷偏覇犹知尊贤宝善炤矅史册况于全盛之朝明圣之主乎今之大臣如总宪邹元标冯从吾尚书王纪盛以弘孙愼行侍郞曹于汴等忧国奉公白首魁艾又有一斥不还之词林久锢不起之台谏思皇多士国之宝臣臣不能挽回天听汲致明廷徒献符贡玺效七十二代之故事臣窃羞之伏望皇上践履大宝克受贞符怡神寡欲亲贤纳谏在朝之忠直勿事虚拘遗野之名贤急爲登进玉瓉瑟于淸庙瑚琏贲于明堂共襄大器永固金瓯虽谓虞舜黄玺夏禹玄圭至今存可也区区传国宝其眞伪岂足论哉逆奄方侈言符命得公疏大怒公遂移疾告归又十年而今上卽家起公爲工部右侍郞庆陵宝顶成加服俸一级年至乞休四疏始得请家居又三年而卒享年七十六赠工部尚书复䕃一孙入监娶袁氏子二人震爲南京戸部郞中泰爲中书舍人公爲人深衷笃厚眞率坦迤善善恶恶根于天性与人居虚怀折节退然如不胜衣一旦犯大难解大疑捍大患云行雨施雷轰电掣死生祸患视之蔑如也中州承平日久兵马刍粮藩司窟穴其中公一切按覈讨军实而申儆之中州之有兵自公建钺始也归德汝宁彰德闲羣盗扇动旋就扑灭厥后有勤王之役后抚范公率公部兵以行踊跃前駈爲诸鎭之冠焉已巳冬奴薄都城公家居募壮士入援自办行粮七千余两事平议叙公固让曰主辱臣死用此叙功独不虑贻奴虏哂乎其慷慨任事持大体如此公之葬也次子泰属其友卢礼部世㴶爲行状以上史馆礼部之状公曰忠孝淸勤生平所学惟此四字又曰才识胆三者具备而一本之诚此六言者可以蔽公矣余旧待罪太史氏知公事爲详礼部笃论君子其言足徴也平生不爲人作传而独爲此文后有君子得以考览焉赞曰玉玺之献也天子亲御文华门玺贮御前逆奄手捧之凭轩颁示羣臣皆唿万岁传制受贺而罢奄初侍上侧传玺时当扆而立指挥下上示人以魁柄在手非人臣之度也巳而屡兴大狱斩艾善类几至移国程公之奏上玉玺有㫖哉以道事君知几其神矣程公身事四朝敭历中外悬车致仕以恩礼始终观公所遭际盖犹有庆历闲盛世大臣之流风焉呜唿休矣雷孝子传雷孝子者名振关陜西华隂县人也孝子之父年八十有五遘弃疾勺水不入口者五日孝子筊卜之弗吉刲臂肉大如钱者三烹药而进之其父飮药欠伸唿家人曰我思食粥噉粥尽二盂明日病良巳强饭徐步优游里闬者一年而卒孝子庐于墓侧老屋三闲上漏下穿天寒月黑悲风萧飕孝子拊膺夜哭与嘷狐啼猿相应和也鄕老白上其事所司咸异之将闻于朝举聚土旌门之制格于令不果余同年进士杨君呈秀官戸部主事华隂人也爲余道其事杨君又言孝子爲县博士弟子员俯躬下气恂恂德让君子也爲说者曰韩退之爲鄠人对言鄠有剔股以奉母者今孝子亦云岂秦人之遗风耶退之以不幸因而致死毁伤灭絶爲虑而以谓不当旌门孝子当刲臂时计尽无复之毁伤灭絶有不暇计又况于门之旌不旌耶慈谿黄东发谓鄠人对决非韩子之文而宋景濂因之然我高皇帝之着令实与韩子脗合余不敢非也今世士大夫全躯保妻子精于自爲拔一毛以利其君亲有所不爲有刲股如孝子者生于斯时旌之以风世其亦高皇帝之所不禁乎激而传之无使其无闻焉吴孝子家传吴孝子士志字伯高世家尝熟之城南曾祖寅官武昌府同知正德七年覇州贼刘六刘七赵璲自山东河南掠湖广上下武昌者再寅摄守帅舟师击之江中两指挥爲左右翼谍者告曰贼黄衣黄盖帆樯一色艗首畵白鹅者刘六也白鹅舟至命两翼齐发矢六中项堕水死璲详薙发入武当图变寅诇知璲善奕详病募奕者璲怀利刃来见就床前对奕久之璲起旋戒健卒以犬血覆其首一人出袖中椎椎其肩遂缚璲槛车送京师寅生朋来朋来生楚儒皆博士弟子员孝子楚儒长子也年八岁父母出避倭中道相失孝子归守其庐曰家人终当于此索我父没孝子痛欲从死其大母年九十余及其母强之食乃日进粥一盂泪渍枕席重裀俱浥烂二母不知其夜哭也尝早起见其父素衣玄冠坐灵牀上良久乃灭向灵牀大恸絶而复苏语家人曰无止我哀我哀极乃徐徐得生自是数恸絶以爲尝冬日曝檐下手其父事状揽笔欲有所更定舌卷口噤索饮不能嚥而卒孝子执丧踰小祥目失明耳失聪口失音血枯骨立见者悲之以爲人腊也免丧未几竟死年五十六旧史氏曰孝子死十余年城南有徐孝子明俊亦以孝死明俊之子济忠实撰孝子行状济忠安贫好古亦孝子也故援据其言爲传史称刘六焚刼汉口指挥满弼等追及之中箭溺死又称赵风子自髠爲僧江夏军赵成获之皆不及寅大政记则云成旣擒璲武昌署印同知吴寅所遣吏卒亦至以行状参考之则史家之缺略多矣余悲寅有禽盗之绩而冺灭不传故详载之于传首云丁节妇传丁节妇龚氏其夫丁高吏部郞奉之孙也节妇静好淑愼归于高而不见答节妇无后言高嗜酒多内嬖夏之日轻裾薄装騈肩游曲廊中徴逐飮酒节妇衣大布之衣循墻而过之凛凛焉犹恐微风自衣袂中出也高死节妇抚其家婢逾于高在时人以爲难节妇寡居五十年提强葆之孤里中儿无敢闚其戸限者一味之甘必以奉尊章僮约井然余蔬残炙非节妇赐子莫敢侵也节妇鬒发老而不衰栉有遗发必鬋之以爲髢曲则次之衣经数澣犹可以当风帷堂而歛簇簇皆嫁时衣也节妇龚子立本之祖姑立本爲余道之如是史官曰高虽家本贵公子一狂童耳贤不见答之死靡它其斯以爲节乎宋人之女夫有恶疾作芣苢之诗其言曰芣苢之恶也采之撷之终不忍弃而况于恶夫乎节妇之殉高亦此志也繇此推之臣子之言择君而事者视其君不如芣苢又何讁焉然吾观古之自誓者多毁形截发而节妇之爱其髪也滋甚诗有之彼君子女绸直如发截发不如誓发于髢之不忘也孝女荆观传孝女荆观者丹阳人荆燽之女而贺賔仲之出也观少巧惠异甚賔仲母华絶爱怜之遂长贺氏凡事丝纩文绣不学而能修严鲜洁杂于珠玑纨縠之闲寥然独异华奉佛观亦好佛賔仲读书观亦嗜读书一日读白乐天庐山草堂诗喟然而叹愿早依佛力尽此报身不复作儿女子刺促闺阁中华以爲不祥趋而掩其口燽寝疾于毗陵观从华往省视病稍闲归信宿而燽之讣至观蓬垢奔哭时方沍寒涕号凭塞与风雪交咽顿踊于舆中舆夫契需蹈冰孔声相籍也比至伏尸哭极哀巳而哭声下队弇抑喉吭闲羣唿之不反就视之形神离矣观死时年十五万历丙辰之二月也观死賔仲哭之恸曰燽有女而我无甥君子悲之賔仲名某国子生燽官五城兵马指挥今举称司城譌也钱先生曰古之闲有家者莫不有师傅保姆之敎诗书图史之戒珩璜琚瑀之节是以女贞妇顺绣黼相望而今世无闻焉余家江南采问故家遗俗丹阳贺氏颇着于家范重垣如城小弱女子不识听事妇旣抱子朝于尊章必匍匐叩稽上食乃退荆观贺之自出越梁过宋比于孝娥岂偶然哉传荆观者徐媛媛以工笔札名多粉泽之语余以爲于观不伦也作荆观传杨烈妇传杨烈妇者尚宝少卿富顺杨述中之女也号曰二姑少习管彤洁齐庄敬年十六适同郡郭懋宏十九而懋宏卒无子烈妇以死自誓书古烈妇诗于衣带闲曰妾心一片鐡不与红炉灭妾髪可剪头可截蜀人闻而义之居十八年懋宏有介弟懋相举第二子礼当后懋宏烈妇请于懋宏之祖告庙而立之喟然叹曰吾今可以践衣带之言矣家人每防闲之不得闲少卿以使事归里烈妇将归宁辞于夫柩顿踊陷膺归而侍于少卿夙夜弥谨神情惨憺有求死之色少卿察知之勑衞甚严经十许日后稍懈烈妇坐蒲团上出袖中带整衣自经衣袂肃然颜色阳阳如平时发其箧笥附身附棺凡歛含之事无不庀治得数尺蹏书皆诀别之辞纸敝墨渝近者亦数年矣其属诸姊妹曰无读书我爲读书误闻者莫不感涕焉烈妇死时年三十有六万历丁巳之四月也史官曰富顺故江阳地今属叙州叙州汉犍爲郡所治也犍爲古称士大夫之郡士多仁孝女姓贞专而江阳以女络特闻故其语曰符有先络僰道张帛繇杨烈妇观之前志所传岂诬也哉蜀地星应舆鬼与秦同分其土风有精敏悍勇之目而烈妇委蛇十八年卒践衣带之言国家大雅之化被乎江汉之域美矣抑亦其家敎使然也顾节母传上海县举人臣国缙言臣不天少遭闵凶行年六岁臣父见背母刘上奉尊章下抚孺子残镫败帷与鬼幷日家贫亲老甔盎无少储米薪盐醯悉出手指臣少就乡学一孤童走二里外归稍暮刘指林木而泣噫叹之声与悲风远近宿火夜织唿臣读书其旁忍寒作苦手足皲瘃泣涕零乱机杼沾渍臣大父母相继殁典衣庀丧捧土就坟独力经营备极荼苦臣海上孤生服母敎训得与上计者偕一觐天子阙廷而刘殁巳十又八年矣伏惟圣朝以孝治天下鄕里妇孺片善寸节皆得表署而刘独茹苦重泉身死名沫臣若徼倖进取俟河之淸不及今扶服陈请倘一旦卒塡沟壑䰟魄私恨何有穷巳伏覩甲令旌表之条近稽子孙陈乞之例俛怀乌鸟衔结之情陷膺腐眦叫号旻天伏乞勑下礼部移咨都察院行巡按直隷御史按验不妄准格旌表臣虽一物深荷圣慈陨首毁形未能报答臣昧死上请疏上上曰其命所司知之国缙姓顾氏父曰可大少得狂易之疾巳复以膈死刘以死自誓而有生诔之者曰念死决死爲生复生宗人之辞也国缙旣拜疏录草稿以归鄕老传诵之皆爲流涕史官钱谦益採国缙疏及宗老之诔作母刘传赞曰余攷国史实录巡按御史岁条上所按验孝子节妇应旌表者史臣必谨书之盖乌头双阙绰楔之制表于一时而实录表于万世诚重之也国缙疏巳下所司旌门有日矣余按而书之词繁而不杀它日以上史馆牧斋初学集卷第七十牧斋初学集牧斋初学集卷第七十一牧斋初学集卷第七十一传二朱鹭传朱鹭字白民吴县人也少有俊才事冯祭酒梦祯爲高足弟子家贫敎授生徒以养父母承颜顺志以老莱子爲法牀头恒贮数十钱曰买笑钱父死久之乃谢博士弟子芒鞋竹杖独游名山所至畵竹以自给不受人一钱尝游华山登天井黄縚道服长髥等身见者皆以爲仙人也少好玄学解道德叅同之㫖晚弃而归禅叅云栖憨山二老结茅华山寺之左莲花峯矗立其前若相向拱揖栏槛之下万木如茨可俯而掇也昼夜六时偕山僧炷香念佛崇祯五年年八十作辞世偈沐浴更衣而逝其孙旦葬之山中在巢松法师塔左爲说者曰中吴在胜国时多愤世肥遯之君子若龚圣予郑所南其最着者圣予善畵马室无几席命其子伏榻按背伸纸作唐马图人辄以数十金易去借是故不饥所南畵兰不肯布地自赞畵像曰悬其头于洪洪荒荒之表爲不忠不孝之榜様其託寄卓诡如此鹭爲诸生当万历全盛之世每谭建文朝事辄泣下汍澜悲不自胜不知其何谓也网罗遗佚作爲建文书法欲进之朝不果崇祯初撰甘露颂策蹇入长安侑以畵竹欲献新天子又不果虏薄城下或劝之亟归慨然叹曰莫非王臣也其敢逃乎端坐龙华寺注般若经宼退而后反斯所谓隐不忘君者欤原其𥘉心亦有意于斯世託而逃焉者欤鹭之画竹与圣予之马所南之兰竝传于世后之君子当有见而知之者余故爲之传无亦使其无传焉徐霞客传徐霞客者名弘祖江隂梧塍里人也高祖经与唐寅同举除名寅尝以倪云林畵卷偿博进三千手迹犹在其家霞客生里社奇情郁然玄对山水力耕奉母践更繇役蹙蹙如笼鸟之触隅每思飏去年三十母遣之出游每岁三时出游秋冬觐省以爲尝东南佳山水如东西洞庭阳羡京口金陵吴兴武林淛西径山天目淛东五泄四明天台鴈宕南海落迦皆几案衣带闲物耳有再三至有数至无仅一至者其行也从一奴或一僧一杖一幞被不治装不裹粮能忍饥数日能遇食卽饱能徒步走数百里凌絶壁冒丛箐扳援下上悬度绠汲捷如靑猿健如黄犊以崟巖爲床席以蹊礀爲飮沐以山魅木客王孙貜父爲伴侣儚儚粥粥口不能道词与之论山经辨水脉搜讨形胜则划然心开居平未尝鞶帨爲古文辞行游约数百里就破壁枯树燃松拾穗走笔爲记如甲乙之簿如丹靑之畵虽才笔之士无以加也游台荡还过陈木叔小寒山木叔问曾造鴈山絶顶否霞客唯唯质明已失其所在十日而返曰吾取闲道扪萝上龙湫三十里有宕焉鴈所家也扳絶磴上十数里正德闲白云云外两僧团瓢尚在复上二十余里其顚罡风逼人有糜鹿数百羣围绕而宿三宿而始下其与人争奇逐胜欲赌身命皆此类也巳而游黄山白岳九华匡庐入闽登武夷泛九鲤湖入楚谒玄岳北游齐鲁燕冀嵩雒上华山下靑柯坪心动趣归则其母正属疾啮指相望也母丧服阕益放志远游访黄石斋于闽穷闽山之胜皆非闽人所知登罗浮谒曹溪归而追石斋于黄山往复万里如步武耳繇终南背走峨眉从野人採药栖宿岩穴中八日不火食抵峨嵋属奢酋阻兵乃返只身戴釜访恒山于塞外尽历九边阨塞归过余山中剧谈四游四极九州九府经纬分合历历如指掌谓昔人志星官舆地多承袭傅会江河二经山川两戒自纪载来多囿于中国一隅欲爲崑崙海外之游穷流沙而后返小舟如叶大雨淋湿要之登陆不肯曰譬如礀泉暴注撞击肩背良足快耳丙子九月辞家西迈僧静闻愿登鸡足礼迦叶请从焉遇盗于湘江闻被创死凾其骨负之以行泛洞庭上衡岳穷七十二峯再登峨眉北抵岷山极于松潘又南过大渡河至黎雅登瓦屋晒经诸山复寻金沙江极于牦牛徼外繇金沙南汎澜沧繇澜沧北寻盘江大约在西南诸夷竟而贵竹滇南之观亦几尽矣过丽江憇点苍鸡足瘗静闻骨于迦叶道塲从宿愿也繇鸡足而西出玉门关数千里至崑崙山穷星宿海去中夏三万四千三百里登半山风吹衣欲堕望见外方黄金宝塔又数千里至西番叅大宝法王鸣沙以外咸称胡国如述卢阿耨诸名繇旬不能悉西域志称沙河阻远望人马积骨爲标识鬼魅热风无得免者玄装法师受诸魔折具载本传霞客信宿往返如适莽苍还至峨眉山下託估客附所得奇树虬根以归幷以遡江纪源一篇寓余言禹贡岷山导江乃汎滥中国之始非发源也中国入河之水爲省五入江之水爲省十一计其吐纳江倍于河按其发源河自崑崙之北江亦自崑崙之南非江源短而河源长也又辨三龙大势北龙夹河之北南龙抱江之南中龙中界之特短北龙秪南向半支入中国惟南龙磅薄半宇内其脉亦发于崑崙与金沙江相竝南下环滇池以达五岭龙长则源脉亦长江之所以大于河也其书数万言皆订补桑经郦注及汉宋诸儒疏解禹贡所未及余撮其大略如此霞客还滇南足不良行修鸡足山志三月而毕丽江木太守偫糇粮具笋舆以归病甚语问疾者曰张骞凿空未覩崑崙唐玄奘元移律楚材衔人主之命乃得西游吾以老布衣孤笻双屦穷河沙上崑崙历西域题名絶国与三人而爲四死不恨矣余之识霞客也因漳人刘履丁履丁爲余言霞客西归气息支缀闻石斋下诏狱遣其长子闲关往视三月而反具述石斋颂系状据牀浩叹不食而卒其爲人若此梧下先生曰昔柳公权记三峯事有王玄沖者访南坡僧义海约登莲花峯某日屇山趾计五千仞爲一旬之程旣上煹烟爲信海如期宿桃林平晓岳色淸明伫立数息有白烟一道起三峯之顶归二旬而玄沖至取玉井莲落叶数瓣及池边铁舡寸许遗海负笈而去玄沖初至海谓之曰玆山削成自非驭风冯云无有去理玄沖曰贤人勿谓天不可登但虑无其志尔霞客不欲以张骞诸人自命以玄沖拟之竝爲三淸之奇士殆庶几乎霞客纪游之书高可隐几余属其从兄仲昭雠勘而存之当爲古今游记之最霞客死时年五十有六西游归以庚辰六月卒以辛巳正月葬江隂之马湾亦履丁云万尊师传君名国枢字环中江西南昌人也祖安礼兵部左侍郞讳恭之少子少而好道习符法鄕人有爲狐魅者往劾治之狐盛车骑迎入高门杂然相诋诃乃握掌默运雷诀须臾雷震羣狐死大树下旣没道士上章见之于天枢院掌牋奏今醮坛称广惠万眞人安礼生鸣宇以举人知马湖府君之父也君闻其祖上昇慨然有志于眞灵之业祖母刘病卧见两鬼挿矢于膝唿謈欲死新建人聂绍眞爲禳奏降天将于童禁膝中矢出之病立差绍眞故田家子传异人符法建玄应坛扣请经年乃授以立狱治病祈晴祷雨五雷斩勘之法为奏名授天师法箓天启元年马湖公遇奢酋之难自投于水聂启醮追荐公降于家僮备言死事状且言贾人负我金若干有簿籍在某所贾人慴服不敢抵讳一钱免丧之长安出游眞定东海生之继室袨服而立于门见红衣少年赧而趋入则已据其寝矣少年能变形爲生言笑举止无异所习经书及锁闱文卷背诵如流变异百出檄召天将与战截其屋角有狐逸去已而复来君方禹步画符狐爲好女子装束趿红鞋可三寸许踞坐屋梁唿君小名数其少年冶游事曰若亦岂木石人哉何爲难我君怒啮指血召关邹二帅与战又引去夜有两目见卧床巨如车轮从行者寒噤肤粟䕶之竟夕乃舍而之高邑祷雨治狐于郭大理家复返眞定乃依聂所传立酆都狱狱开八门关帅主之韦刘王孟车夏劣桑八帅分守之韩帅统天兵讨捕三七日有三老狐五小狐反接自系剥其皮而亨之凡七月而妖息先是郭大理之子欲使野狐明灯设席召十狐择其惠黠者而使之一狐狞恶可畏郭心悸遣之不肯去却相恼乱晋人郭雨师多奇术能禁箸于空中厌劾不能絶甫移牒城隍卽逐去君嘉其能而怒眞定城隍之不职也遂上章行举劾法狐笑曰城隍劾去竟内虚无神是代吾出力也屡上章牒皆被邀夺比新神受事乃伏诛凡入竟禽诘妖邪斩勘鬼物皆先牒城隍神取进止按治不效继以弹劾其得以制命神鬼符到令行多用此也安肃李氏女被魅设坛下将以讯之一人突入门踉跄狂舞旋出门拱立若有所须有闲从道左揖一人入其人容止甚庄俨然南靣坐揖者抠衣就东靣坐唿老眞人磬折言曰王善白事魅巳得期三日现形复揖而送之越三日旋风中有物下坠则帚也折之鲜血随手喷出魅乃絶灵寿邨有妇采桑美少年趋而拱揖旦旦不止叱去之捧朱提以献烂然堆盘归而语其姑姑心动令携之以归迨暮登床少年巳褰被宿相嬲七日夜羸悴垂死牒城隍弗应遣灵官纠罚迅雷击神像之半命将吏械系之乃来告曰力小不能制请于关帅可也具牒焚壮缪祠下壮缪示梦曰妖在舍北大树下质明掘树有大驴僵卧毛色黯黑有光目睛转动迎风而輭遂击毙之深州崔氏妇赏花夜饮遂得惑疾向晦而疾作切切如与人昵语檄天将考治数日康帅来告请往巡崔妇卧室床头置牙刻像设有爲吕仙形者视之有异画符以鍼刺其首妇遽唿头痛曰是矣斧噼之牙像中精液盎然焚之而絶有神降于栾城刘氏冠服乗车从空下自唿城隍谓主人明年元日天仙将下娶君女命我爲媒元日将且空中幡幢鼓乐拥八人与一少年可十六七许峩冠蟒衣降与主人女爲昬促数往来仪仗一如初降时主人闲行告君君悬幡于其庭王帅现身结旙旙脚矗矗如金鞭妖复列仗而来幡自举击之须臾有甲虫陨地大如瓮盎隣里皆窃笑此女女慙自缢而死丁卯十月入蜀恸哭于马湖公投水处登峨眉山遇紫云卢先生于文杏阁抠衣扫除服事浃月乃㖟以萨眞人神霄靑符五雷祕法及斗母月孛争䰟鍊度擒邪伐庙之诀将行出漉囊金以赠且曰子第去将复返戊辰三月之楚有马全眞者补衣苴履乞食湖湘闲目君而问曰子从峨眉老人来耶君语之故马曰炁淸则符灵派淸则法灵子传法而不传派其犹未也乃担簦而反先生迎笑曰吾固知子之欲返也筮日立坛昭告于萨祖立爲十七代嗣法嫡孙㰱血书盟以度世弘济爲誓凡有章醮得自拜家书刺指血爲符以上萨祖称家书者犹人闲子孙申白其祖父之云也往山西访郭雨师道经紫阳县墟落中神庙岿然登其楼床帷镜奁毕具怪而问之鄕人窃告曰此吾天帝也女子必先荐枕席乃敢出嫁否者灾祸立至君怒曰小邪敢尔募少壮数十人往诛伐之屋瓦横飞人莫敢近鄕老共追逐曰何物野道士怒吾天帝还入庙拒门而寝用五雷鐡礶符伐之自辰至巳庙屋火起焚烧立尽鄕人遮道唿神人乃更衣而遁己巳十一月之金陵刘氏妇卧床三年有物凭之人往觇视辄被捶击檄温帅考之帐中金鞭剨然妇立起次日澣其衵衣有朱书淫鬼害人今斩讫七字鬼血殷然明年闻三吴大旱往禜之乃治妖于松江朱氏婺巫戈姓者能禁人生䰟收召考系朱生与宗人有雠请巫禁之男女八口竝时狂易摧塌窻格毁败什物便溺床席汚秽灶鬴时复捽头县地刀杖欧击如是者一年君入其门皆蒙头匿被中俄而叫噪跳踉裸露奔轶君诣城隍庙考验将奏劾焉神告期以五日八人者怱怱遽歛容盥沐霍然而起皆言囚系黑狱中鬼怪逬逼鎗矢攅射牵顿舁曵不知所爲忽有人帕头袴靴自称朱将军破械出之乃得返耳巫反缚唿服自首郡守前曰厌朱氏者我也守杖而逐之先是嗣天师张眞人入觐过吴朱再通状往诉眞人曰非万法官不能治也朱是以来请君在眞定劾狐数上章虚靖天师虚靖至今灵响不絶默有启告嗣天师以是知君宋氏举家病疫其次子且死君行持默运有闲死者欷歔流涕欠伸而苏一家百余口皆起宋谩言曰吾子自不死耳斋醮未竣纵观者笑言挑拌以示慢于神无何家衆病复大作要令更设斋醮泥首囚服反接投地以谢罪然后良已明年海上大疫死者相枕建醮禳解野田中鬼燐如聚萤七日而疫息嘉定侯少卿之长孙年十五病中见美妇邀与游处者三年妇曰十七姐侍婢曰曼仙阿绛辈数十其游历皆仙都最胜者上淸阁云来洞白云池其所赴法会曰云都曰灵宝曰淸福其所传㖟曰灵山大师还丹法光陀大师取宝法皆灵符祕文久之少妇赴光陀法会继之者凌家处女也其家请君劾治十七姐亦来笑曰万法官其如我何君设坛礼斗凌女亦设坛于池西台上玉女庙中除地设幡按五方八卦二十八宿坛外列天将四金甲神四十二一甲将领牒稍迟凌女命金甲神挥刀斩之凡七七而毕君复行翻坛法二女皆至告别曰吾与汝人天宿缘非彼所知也自是遂絶其幼孙见三眼怪爲祟足委坐如解爲请雷立狱幷劾爨婢爲五郞神魅者靑天无云雷声訇轰遶其宅幼孙梦三眼怪偕兄弟五人置酒痛哭而别婢初见神冠服呵殿越三日囚首械系哭而言曰爲法官所劾流远方矣君言五郞神者五行之余气丛祠荒邨所在有之凭依爲孽毎牒付城隍决遣不足烦考治也滁州氓柳某女未笄而美有妖欲取之附耳而语曰以若女予我不然吾能使若女不嫁且大困若柳不应自是行媒议昬辄有蜚语败其事数徙居数见逐于主人翁皆妖所爲也行乞至松税破食以居妖复语曰若今巳重困乎何爲不出口许我柳固不肯应化爲虫入其耳往来囋嘬穿穴脑髓日夜号唿求死君篆王帅符授其妻令塞两耳痛少差柳梦妖爲一男一女泣而言曰相随十余年法官欲逐我去将从此辞矣然悉窣两耳中不肯竟去君怒责城隍甚峻城隍曰彼以耳爲窟穴禽之不能击之不可盍敎王帅好言诱出之许以不死乎君如其言有大蜈蚣出左耳其女击杀之妖复往辞城隍曰我固不死幸语万公勿穷追我亦竟不知爲何妖也王解元献吉妻病死君爲设醮凭老苍头语二子抶媵婢之不䖍者三七日夜向午室有风肃然二子见其母从壁道中冉冉出处分家事指某物在某所纎悉如平生家人伏听者环之而泣良久乃去顾生父死将阖棺冀得招䰟相见如王氏媪君爲推所生时日曰是且未死也扫室墐戸炽炭盛水北牖各一南戸七中央五东西壁挂桃柳枝七枚朱砂涂之被发衣皂衣袒臂赤足飞神诀诵神呪越两时棺中大唿曰出我出我壬申夏三吴复旱禜于上海嘉善嘉兴湖州皆大雨在嘉善雨旣降道流窃语曰有雨而无雷何也君方持请雨勘合未及焚雷神就其手掣去震电烨烨遶坛旋击杀邑令所枷谤法者跪三日不仆余尝从容问君以幽冥鬼神之故大抵本天心持斗诀物怪人妖生期死限无不洞若指掌其自治用感应篇条例其治人用太微功过格其治神用女靑天律治鬼用酆都黑律劾妖鬼不劾冤鬼祈子嗣不祈官位分别人鬼整比法箓遏恶耸善拔幽陟明盖其誓愿也君在吴中流闻救劾神异就其人证明之皆可信不诬遂幷按其所籍记者详次于篇赞曰昔虚靖天师没后十六年西河萨守坚遇之于靑城山遂相授受所谓萨眞人者也君得法于峨眉嗣萨祖而虚靖冥通证明元世祖谓天师之印劒有神明相之岂偶然哉高皇帝卽位首崇正一封号而周玄初邓仲修咸得召见此皆上述老子下袭张陵有功世敎者也儒者不察猥与李孜省陶仲文之徒同类而称之岂不缪哉余故排缵爲传俾后之传方伎者采焉玉渊生小传玉渊生陈姓名三恪年十八代其父敎授生徒抠衣函文称爲大师蚤夜力学火燃巾角燎及发须烟焰蓬蓬然犹吾伊弗辍也精硏训故博综小学堪舆卜筮壬遁风角家言尝游京师过益津有异风从北来生筮之曰国其有大火乎又当有大丧未几干淸坤宁两宫灾仁圣皇太后賔天天启中私告所知曰岁丁卯圣人龙飞国家鼎革水火薄射其犹剥复之交乎巳巳虏薄都城余属生筮曰虏当自退本兵边抚将不免后皆如其言江隂议建塔君山爲赋以道其形胜卽席染翰文不加点缪当时尹孔昭皆叹服焉邑志之不修者百年矣刓编齾翰街谈里语捃摭收弆旁行侧注久之成书名曰海虞别乘多所援据是正虽通人无以易也卒年七十有七赞曰生尝爲余言唐人歌诗皆可被管弦先辈知音律犹有歌唐诗以行酒者因歌乐天淸江一曲之什鼻牙豁声从齿缝中出呜呜然如发蚓窍坐客皆目笑殊自得也每牧斋初学集牧斋初学集卷第七十二牧斋初学集卷第七十二传三瞿元立传公讳汝稷字元立吴郡之尝熟人也以父文懿公任爲郞累官长芦都转运使诏加太仆寺少卿致仕公娶徐尚书之女文懿公之丧三年不入内徐有通问之奸公叱去之尚书声势烜赫郡邑吏承奉风旨胁持万状亲知故旧交关游说公屹不爲动则养死士遮道刺公黄金白刃交错衢路覆巢毁室命在漏刻公庐于文懿之墓明灯读书门阖不闭指墓前宰木以誓曰此吾死所也一日持平交刺谒尚书踞客座尚书厉声诘问生自念亦有所悔乎公仰而应曰悔不能刑于寡妻至于兄弟尚书默然而止筮仕得台府散僚廉辨持大体军饷自府幕给发有入官尝例钱公在中军府悉谢去巳稍迁左府故事中府都事出军士跪逆诸途它府则否军士之跪逆左府自公始也同官与丰城侯争礼执政右丰城公取永乐中仪註以进执政莫能难扶沟令以抶宗人被逮严㫖下部议公爲刑部郞当具谳请于尚书曰宗人安得佚宗正条微服入令庭令自抶扶沟民耳何罪谳上令得释南缮部爲奸商窟穴兴作辄倚办商冐破金钱无算公请用两关榷木榷木不至朽蠧而商不得比而爲奸榷龙江关与陈御史共事羡缗悉归公帑南都人爲之语曰长御史怕短主事葢公状短小故云而陈御史者乃益盛称公爲言于大司空朱公遂用推择爲黄州太守公生平念任子一途在于绮𥜗纨绔之闲非国家所倚重而其人亦鲜激昻感槩如长沙黄巖者奋欲一洗之中更家难益自刻励服官南北投分皆海内名士志节慷慨相与引重而公又嫺习吏事洁身修行归本于实用以一任子居闲曹人望之如鉅公长者云而黄故羯羠好讼公谢絶请託手削爰书大声诵之琅琅彻堂下讼者叩头服罪传相敕厉词讼衰止尝爲诗曰讼庭横高霞质成澹无事盖其治状若此麻城令不善事上官御史欲弹治之公争之强遂幷镌责公无何徙治邵武中贵人括税者移檄八郡用监临体公争之不得遂移病归卽家拜辰州太守湖南土官永顺彭元锦最强与酉阳冉御龙相雠杀而保靖彭象干者御龙之出也象干失爱于其父欲立其弟象坤元锦助象坤聚兵逐之事久不解公移檄谕元锦曰窃闻宣慰悦礼乐而敦诗书数奏肤公不自矜伐茍循是道先允林世麟之贤声可跂而及也乃以挟立彭象坤一事啧有烦言夫立后自有成法抚按司道诸臣孰肯从宣慰而紊国家之法耶宣慰世受爵封耳目綦声色口体綦甘适指挥进退罔不如意三州六司之人岂尽勇力才谞不逮宣慰而俛首听服哉亦恃国家之法耳终身覆帱国家之法而不知法之覆帱我是犹鱼之在水而不知水之生我也鱼不知水之生我荡而失水则虽有鳣鲸之力且制于蝼蚁矣人不知法之覆帱我纵而败法则虽负富强之盛且罹于僇辱矣宣慰自恃富强谓朝廷莫如我何宣慰自计孰与宁夏之哱与播之杨氏哉哱拜以降胡数立战功历位总戎遂有骄色旣而郑经略行边以其子承恩随军承恩视边城诸军皆出其下归益骄先是岁一日有雀集拜之左肩旋而右绕者匝匝凌云而翔拜喜语人曰烟霄遐举此其徴乎及宁夏兵乱衆欲推拜父子则先岁雀翔之日也于是乃逐乱军爲变宁夏城与虏仅隔一后衞守后衞者爲萧如薰杨司空之婿也状貌如妇人女子拜遣骁将哱云往攻之杨司空女力赞其夫誓以死国如薰鼓勇而前以一天毙云拜爲夺气拜父子卒就屠灭雀集之祥可知已矣以拜之强倚北胡之援而一荏弱少年与一翠帷砥室之女子竟能当先而挫其锐天下事何可易量乎宣慰之强不过哱拜敌国之援不如强胡职司楚地者又岂乏一弱将一女子哉窃爲宣慰危之也哱拜事尚在北隅播州之役宣慰尝驰兵而与之角矣往者万人丧者八千盖十不存二其强岂后宣慰播地之险且广又孰与永顺也安疆臣九域土司之冠也以女女应龙子岂不念其亲姻而从大军共灭应龙计一失足于应龙且与应龙同祸故忍情决爱以图自保也今宣慰衅端尚浅翻然知悔白圭可全若不良图而逡巡䕶前噬脐无及窃爲宣慰惜之且宣慰所以甘心象干不利其立者以象干酉阳所自出虑其合而厄我也宣慰一出师而象干仅以身免酉阳疆土亦日蹙其无奈宣慰何亦巳明矣重虞易与之邻国而忽视不可干之国典不亦异乎昔尉佗决计于陆贾而彭宠失听于朱浮岂贾浮之言有善不善哉两人之听异也宣慰诚能听本府之言尊国家之法保靖立后一从汉法请力任其无咎不然宣慰所树碑家庙以播事垂戒子孙后事之师岂遽忘之也元锦捧檄泣曰太守生我矣遂解兵去不敢逐象干而元锦所题诗句流传巫黔闲语颇不孙又匿彭勉忠数人不听出当事者欲穷治之公谓元锦用命不用命关系国体诗句有无不足问彼旣用命又欲穷治其用事之人恐威损而法不行管仲相齐下令于流水之源令下而不察下之所未必从非行令之术也后先奏记数千言保靖永顺酉阳三司事乃大定亡何勦红苗之议起公上议两台曰苗也接楚蜀黔三省当楚蜀者晏然无事宼盗窃发卒岁不过一二举黔视楚蜀多苗警迩年颇宁息今兹之衅实起于黔总戎陈璘盖黔有食粮熟苗龙惠大种苗也居小桥颇爲部落所归中国覊縻之假以指挥服色总戎初至遽革其粮苗警日起总戎以爲皆惠也二月总戎使徤步王仁续至惠寨仁续淫苗妇惠幷苗妇杀之白状于总戎总戎诱惠杀之尽灭其家五月复杀其弟富夫汉法民姦人妇女者幷杀其妇则勿问惠故奉汉法也又以白总戎何至杀惠而灭其家乎衅起如是曲在我矣奉词讨之不亦难乎据沈洋之疏谓其地径不过百三十里则自方四计之五百二十里圆三计之亦三百九十里况其地势与南越同眞有如刘安所称山川要塞相去寸数而闲独数百千里者未可以幅员程计者乎四五百里之内其人奚止数十万上下山险苦飞履茨棘崭嵒跳跃如猿猱方跳跃时以一足蹶张背手傅矢往往命中掉鎗以卫弩执弩者口衔刀而手射人度险能整退必设伏此苗之长技也而其性好独居阨守不能远攻今若尽殱其类则彼将聚而救死酋长无乐生之心部落有必死之志以数十万之衆据四五百里不可测识之山川我未可以速得志也我国家征苗之师宣德六年兴师至十二万而都督萧绶最称勇略绶驰师池河入苗心腹之地也田艺圃以示久畱诸苗震悚绶受降设堡而退正德之师二万三千嘉靖中兴师如正德之数旣复益万余而杀伤亦略相当国家之不尽殱苗也亦爱苗而不攻乎抑亦窟穴遐僻道路阨塞未易穷讨乎二祖创业垂綂凡夷汉杂居之郡县必名之覊縻盖取汉虞诩之言欲臣子顾名思义知怀柔抚绥之道也今乃横席中国强大兴无名之师括抒轴皆空之财供组练不赀之费劳疮痍未复之衆攻往古不臣之夷苗之所结怨一人我之所骚动三省背二祖之训贻兆姓之忧失䇿甚矣爲今之䇿惟令各哨堡传谕苗长其不愿助龙氏爲乱者人自首与之札谕以擕其党而诛其不用命者苗自缚渠魁以献余悉赦勿问卽使一偏裨提千若百人往足办矣不然黩武兴戎兵连祸结国家之患吾恐其自勦苗始也议上事得寝溪峒蛮夷难扰易乱不当以汉法治之流官治夷又不能切循汉法生蛮夷心而卒以糜弊国家永顺红苗两役微公其不爲播事者几希公以一郡守削赤一牍再弭疆圉大故曲突徙薪之功世故罕有能明之者也贵阳按臣欲以四卫属黔及复设沅州总督川湖贵都御史公条上其不可状公守辰犹能抗国家大议以郡守讥駮御史去今才十年余耳长芦盐政日弊公以都转运使往治风淸弊絶汰潞藩食盐之艘蠲商人落地之税皆与中涓文移往复力陈利害乃着爲令岁大侵议兴工作浚利国濠六十里兴国河八里事举而民不害是岁上计京师举淸廉异等庚戌春病甚上疏乞骸骨卒于沧州之官舍福淸叶公闻之亟言于铨部覆请加少卿致仕公熟习国朝掌故畱心于人才政术自分宜江陵以来朝着变更党论错互抵掌而谈若数一二居恒谓代无全人人无全是党人无补于汉世而宋贤有辜于新法其所与游多当世名士以道学气节相题目者然公之持论若此于书无所不閲考订异同箴砭踳駮援据蒐讨不穷极源流不巳博综释典酷嗜宗门诸书手撮其玄要者爲指月录自言每一点笔如一缾一钵从诸耆宿于深山古木之闲其乐无以逾也痛疾狂禅于颜山农李卓吾之徒昌言击排不少假易中吴管登之先生讲三敎合一之学公纳履称弟子晚而与先生论学则曰无问学儒学佛学道茍得其眞不妨唤作一家货否则爲三脚猫终无用处先生表章石经大学公考覈爲伪书作质疑以正之曰不直则道不见弟子事师当如此也公少好辞赋遘难时作松声赋以自广邵武归作武夷云鹤二赋爲时所称五言选体及佛乘碑版之作尤冨有集十四卷赞曰公尝效鲍明远作行路难十八首其自序曰少侍先文懿游两都长罹多故旣以下寮服政中外预闻游世得失之端湍峻之隐请骸未遂闭阁多暇言念昔吾眞游羿之彀中乃今谢事可幸免夫援笔寄感遂如鲍章数读公之诗与其所以自叙者文人之心与劳人之志其可以想见巳矣公尝语余古今政治名实叅半如朱子尝平仓亦虚名鲜实用欲论着之未果余爲公传述其论永顺红苗事详着于篇俾后世得以览观焉顾仲恭传顾大韶字仲恭尝熟人也父云程神庙时爲南京太尝寺卿仲恭与其兄大章字伯钦孪生子也连袂出游人不能辩其少长有张伯皆仲皆之目伯钦举进士奉使休沐颜靣肤腴衣冠骑从甚都仲恭老于书生头蓬不栉衣垢不澣口不择言交不择人潦倒折拉悠悠忽忽每引镜自诧曰顾仲恭乃如许仲恭少治诗义专门名家竟陵钟惺定爲本朝第一长益肆方于学问六经诸史百家内典之书靡不乱其津涉启其钤键而其所沈硏钻极者诗经三礼庄子也其读书也一览卽了大义通明指归又不惮穿穴训故用以会稡异义剟削隐滞一以爲通人硕学一以爲老生宿儒盖兼而举之也其论诗以爲诗有齐韩鲁三传毛传出而三家废郑笺时与毛异唐宋诸儒多与毛郑异朱子尽㱕毛郑槩以郑卫爲淫风世儒皆知其缪其尤踳駮者则不取义之兴也旣不取义矣又何兴乎又有全不会小序之意妄目删改者伐木之序曰燕朋友故旧也自天子至于庶人未有不须友以成者此篇乃答上篇棠棣之意虽燕亲戚而以朋友爲重棠棣讥虽有兄弟不如友生此言人不可不求友生至于父舅兄弟亦当以酒食相亲洽也朱子取小序首句而删去下二句则直以父舅兄弟爲朋友矣其可通乎鸳鸯序曰刺幽王也古之明王交于万物有道自奉养有节焉朱子直注云鸳鸯于飞则毕之罗之矣君子万年则福禄宜之矣夫鸳鸯之罹毕罗此岂吉祥善事而以兴人主之福禄乎此二章乃一正一反以爲讽谏于飞则毕之罗之在梁则戢其左翼明动者之有灾静者之无咎也周自昭王南征而不复穆王西征而徐叛自此以还以巡狩爲危事故卜征五袭吉而后行此所谓交万物有道而诗人以爲讽也正与鱼藻王在在镐飮酒乐岂同义一吟咏而知非盛世之诗矣此之不解岂所谓以意逆志者乎今欲刋定一书当用毛传爲主毛必不可通然后用郑毛郑必不可通然后用朱毛郑朱皆不可通然后网罗羣说而以巳意衷之严粲诗缉作于朱注之后独优于诸家而大全之作敷衍朱注一无发明用覆酱瓿可也其论礼记谓自宋以前爲礼经之学者惟知有郑注孔疏康成以耆德雄辩压折千载颕达依阿其㫖无所是正自宣和有好古之主于是三代器物闲出于墟墓伏匿之中学者援以证汉人之多谬而陈氏之集说出焉未有集说以前学者之患在于疑而不能明旣有集说以后学者之患又在乎明而不能疑不可以不深维而自得也其论周礼则地官之原隰臝物小司徒之上中下地以及鄕师鄕老州长之名秩春官大宗伯之天产地产春官之世妇夏官马质之旬内外司爟之出火内火冬官之量豆氊案以及匠人营国皆援经据传考古徴今以订补注疏之疏阙而小戴记是正者尤多其辨五帝世系曰康成千载儒宗而惑溺纬书王肃引经据传用以难郑惟五帝世系则康成绌史记本纪而取春秋命序历最爲有见王肃据家语五帝德以辟之斯爲缪矣五帝德篇太史公採爲本纪谓黄帝少典之子也正妃螺祖生二子一曰玄嚣是爲帝喾高辛氏之祖二曰昌意是爲颛顼高阳氏之父帝喾生尧及稷契颛顼生鲧鲧生禹自黄帝至禹皆同姓而异其国号夫三皇五帝之事若存若亡诗书之传所不载闲可推寻则必于左氏内外传求之左传郯子之言曰炎帝以火纪故爲火师而火名黄帝以云纪故爲云师而云名少昊氏之立也凤鸟适至故爲鸟师而鸟名自颛顼以来乃纪于近繇此言之则少昊在黄帝之后颛顼之前明矣今本纪五帝不数少昊而直曰黄帝崩其孙昌意之子颛顼立则将置少昊于何地乎或又曲爲之说谓少昊卽玄嚣玄嚣号曰靑阳而少昊号曰金天逈然有金木之别其非一人可知且玄嚣若立爲帝岂容降居江水或又曲爲之说谓少昊卽少典如是则反爲黄帝之父矣黄帝与炎帝战于坂泉克之而代其位何容炎黄之闲更着少昊其必不然者一也孟子曰天下之生久矣一治一乱五百年必有王者兴左传曰九州之险是不一姓此干坤消长剥复自然之理也少昊氏之衰也九黎乱德颛顼乃命重黎絶地天通颛顼氏之衰也共工氏覇而不王帝喾伐之而序正星辰皆其子孙失德衰败而异姓代兴若黄帝之后卽少昊少昊之后卽颛顼颛顼之后卽帝喾数百年尝治不乱则九黎共工安所厕足于其闲其必不然者二也古者帝王革命必改正朔易服色殊徽号异器用继世而有天下则否若少昊颛顼帝喾亲爲黄帝之子孙而俨然革命更姓改物视其父祖如兴王之待胜国则悖德巳甚矣其必不然者三也凡左氏所云高辛氏有才子帝鸿氏有不才子者皆历代帝王之苗裔耳受氏之后虽数十百世亦曰某氏非必指其身也而读者不察以鲧爲颛顼之亲子以稷契俱帝喾之亲子于是竹书纪年谓鲧一百九十岁而诛推其受命治水之年盖巳一百八十一矣尧之禅舜舜之禅禹大约在九十左右宁有一百八十方膺重任者八十九十曰耄有罪不加刑焉宁有一百九十而置大辟者尧未举舜之先书称百姓昭明庶绩咸熈稷契果亲弟八十年而不知尧岂若是之愚而羲和四岳诸臣蔽贤焉若是哉其必不然者四也命序历之言曰炎帝号曰大庭氏传八世合五百二十岁次黄帝一曰帝轩辕传十世一千五百二十岁次少昊曰金天氏卽穷桑氏传八世五百岁次颛顼卽高阳氏传二十世三百五十岁次帝喾卽高辛氏传十世四百岁此康成所据以绌本纪而予亦深信不疑者也黄帝寿三百岁后九世合得千二百二十年或亦有之或一千字爲衍文阙疑可也康成信纬书莫失于六天之说谓天皇大帝等俱有名字而后世乃千载遵用莫得于帝王世数之说而后世絶无信从者以此知人心不同衆言淆乱而好学深思者之寡也陈寿蜀志称奏宓见帝系之文着论以明其不然今其书不传而礼记疏中载孙炎駮王肃圣证论文多散佚予乃彚合傅以巳意作五帝世系辨其余如正苏明允太玄论驳苏子繇洪范五事说辨李翺五木经纵横浩汗不下数万言而谓太玄可以不作欲追废桓谭张衡于千载之上吾未之敢许也仲恭论经学于近代少可惟推武林卓尔康十五国风论以爲通儒尔康劝仲恭着书垂后仲恭复之曰古人之书汗牛充栋吾辈虽勤学者尚不能十窥二三况吾辈之才学远不逮古人而后之学者其勤又未必及吾辈纵复有惠施之五车其谁传之又曰春秋以前作者之事备矣虽有圣人但述而不作宋元以来述者之事备矣虽有志士但当诵而不述尔康无以难也慈谿冯公元飏按部海虞造门修谒请所着书仲恭亦以斯言谢焉晚而语余吾欲将十三经诸子坠言滞义标举数则勒成一书窃比于程大昌演繁露王伯厚困学纪闻庻几可以谢诸公及吾子矣易箦之前缮写所笺诗经礼记庄子俾其子属余今所传炳烛斋随笔是也仲恭自负才敏杰然有志于当世衰晚病废志意约结作爲文章以自慰谕嘉定程孟阳穪之曰李文饶之流也作竹籖传曰竹氏之兴盖显于禹益之世至周浸盛有名䇿者与端木氏之名方者齐名竝以强识闻方专史职而䇿好博小物爲人修直无颇帝命与投钩氏互司利事市民之分货财不平者咸质厥成又善事鬼神神降言必凭焉巫觋莫及也其族初在辽西令支齐桓公伐山戎斩孤竹乃迁中土汉帝将立后未定侍臣请决之䇿帝不能用晋武卽位问世数䇿对以一举朝駴愕相顾咎䇿失言䇿不以屑意然其言卒验后更名籖仕齐梁闲爲诸王保傅久之罢去入唐爲陈武烈帝大祝傅帝意作韵语简奥类焦贑易林入宋复辟江东神幕更爲长句徘俚通俗关壮缪侯之改谥武安王也倚势辟之王甚神圣得籖佐益着肹蠁明兴爲王立庙京师正阳门命籖典谒凡士之求官位者商贾之求奇赢者吉凶利钝无巨细皆谒王王倦于酬对穆然无言目籖使以巳意答之籖受命如响巧发奇中万历闲名浸盛太宰闻而贤之荐于朝命入吏部贰文选郞事先是选郞多黩货或巽懦狥请託有贤自好者避怨讥尝惴惴衆推籖廉平遂以选事委焉每朝廷有大选选郞第按故事注品官其地之远近善恶剧易与人宜否一决于籖太宰据籖所定成奏上之天子天子辄可其奏内外无闲言籖亦喜自负浸以骄泰入吏部堂立太宰下挺然无所屈居尝慷慨大言尧舜以后代无眞人使我得行其道无怀泰豆之治何足云哉或问曰子道巳行矣又何闲焉籖曰未也鄕会试之榜翰林科道之选皆本朝所重也数者我无一与焉悉以卑吾吾志快矣士之失职者传其语爲口实举朝爲之不平于是台省交章劾籖怨望宜下法司讯天子曰籖忠臣也下法司且死将廷鞫之期日命籖听于朝公卿以下咸集遣司礼太监诘籖汝以小臣与闻大政分巳踰矣犹怀怨望何也籖曰臣何敢怨望哉臣见中朝贵要人共爲欺罔以误主上受主上深恩不胜孤愤故发此论耳主上试靣诘在廷诸臣吉士之选不以货取乎科道之选不以夤缘进乎吏部之有顶首科塲之有关节不累见白简乎使臣爲政纵贤愚同贯何至缪盭若此宋欧阳修知贡举惟朱衣之言是听夫朱衣第善点头耳臣乃善爲诗四五六七言皆如宿搆使修复知贡举舍臣无与共事诸臣自视何如修乃毁訾臣耶于是公卿以下同词奏曰籖侮朝廷轻当世之士无人臣礼且籖在吏部纵吏胥纳选人贿上下其手籖阳瘖不问诈爲愚忠实败国事罪当诛籖曰败国事者非籖也诸臣绾结吏胥共爲姦利百方卖臣臣疎于简下理宜有之书曰宥过无大刑故无小臣之见卖过也诸臣之卖臣故也主上以爲罪宜谁坐且臣本山林人自虞夏以来修身数千岁厕迹巫觋祝史之闲随俗上下主上特简臣佐吏部臣岂有心求之哉臣不飮不食无妻子之累得贿将焉用之主上若以臣爲不肖卽日解臣吏部职听臣仍归武安王庙得死所矣臣谨伏阶下以俟太监以状闻天子曰吾固知籖忠命还部掌选事如故籖知世不容忽一日弃官遁去莫知所终或曰观音大士挈以归净土云野史氏曰古之司铨者权氏敬氏皆名能其职权氏善低昻人锱铢无所假类非长者敬氏好靣诋人丑恨者至欲扑杀之明哲保身吾有憾焉固未若籖之虚巳御物德怨两忘也或疑籖盖巫祝之流不宜在廊庙是殆不然太戊以巫咸爲相成王侯卜正于滕巫祝又岂可贱简哉籖遭逢圣世致位津要蝉脱秽浊以全其躯诗曰逝将去女适彼乐土呜唿贤矣又后虱赋曰李商隐有虱赋陆龟蒙有后虱赋李止讥其啮臭未尽其罪也陆更赏其恒德则几好人所恶矣作又后虱赋以正之仁不害人义不穿窬伤人及盗汉法必诛二罪幷发乃在濡需请数其恶始服厥辜昆虫之丑实繁有徒与人相迩损益各殊𧖟丝蠭蜜翻効勤劬络纬促织蜻蜓蟪蛄萤飞蜨舞助人爲娱若斯之伦固不可无鼠妇蚰蜒秽我阶除罥庭网戸蟏蛸蜘蛛蝼鸣于土蚓歌于涂怒臂螗螂祝子蒲卢扑火役鬼投灯煎躯煖产灶马羶聚玄驹地鼈蜗牛负蠜推车总属堪憎无伤于吾若斯之伦听其所如爰有白蟫善啮吾书蠧侵嘉树蛀耗米珠蝗螟蝝螣嘉种是锄醯败于蚋肉败于蛆飞螱蚀柱靑蝇涴裾是皆吾雠害禾剥肤情在可宥我咸赦诸虿尾惟蝎钩牙惟蜍蠼螋似蜮玄蜂若壶蛭缩如棰蚝行蠕蠕守宫壁镜藏毒不虚凡彼螫可辟可袪有犯则杀固难尽屠蛔蛲匿胃蚧濳肤我欲除之无形可刳蚊恃矫翼蚤慿轻躯我欲捕之转盼而逋若汝虱者何能爲乎形眇一黍质无半铢或入吾裈或托吾𥜗旬日累代繁孕而居黑食头垢白吮身腴尔类日肥我貌日癯瞥焉见察循裻钻袽旣贪且懦旣钝复愚肉食之鄙曾莫汝踰汤沐旣具汝命难纾罪在不赦愼勿怨余虱闻斯言匍匐俯伏静听谴诃祈缓沸沃倾耳察之杳无声触斋心以聆若诉若哭号物万数惟天竝育蠢动含灵谁非眷属身命布施千圣轨躅嗟君之量何其褊促我食无谷我啜无菽天赐我餐惟血也独我首无角我喙无啄微咂君肌何遽爲酷君何不广请观朝局闻诸商君吾友有六皆钖天爵皆赋天禄荣妻任子亢宗润族吸民之髓蒙主之目偾事无刑废职无辱嬉游毕龄考终就木我羡我友飞而择肉我罪伊何太仓一粟君欲我诛盍速彼狱我闻虱言怒发上矗蕞尔微虫宁望禽畜积汝亿命不比奴仆敢拟朝士腾玆谤讟卽汝明刑岂止汤沐系之以髪悬之于竹细篠爲弓绣鍼爲镞弦丝射之一发洞腹尸诸棘端以爲大戮仲恭焚弃其稿自定爲二十二篇此二篇最善赞曰余壮而始与仲恭游每举韩退之评柳子厚勇于爲人不自贵重以相磨切巳而读班史至陈遵谓张竦与原渉应客之言未尝不爲反复流涕也伤仲㳟浮湛里闲所谓亲见杨子云禄位容貌不能动人其文章议论将久而不传故採择其可观者着之于篇叶适叙陈同父之文曰使同父晚不登进士则终爲狼疾人而巳矣仲恭亦云呜唿悲夫牧斋初学集卷第七十二牧斋初学集牧斋初学集卷第七十三牧斋初学集卷第七十三传四梅长公传公讳之焕字长公一字彬又黄之麻城人其先宋宛陵先生后也元至正中避兵徙家焉曾祖吉举进士守惠州吉生汝观汝观生六子长国桢以御史监宁夏军平哱贼官止兵部右侍郞第三子国森举鄕荐公之父也公十岁丧父从其母刘居东山之沈庄日课书盈寸倜傥雄骏异于凡儿年十四爲诸生台使者按部阅武骑马横絶敎场使者怒命与材官角射执弓腰矢射九发连九中中輙一军大唿以笑长揖上马径去使者不怿而罢县西龙潭絶璧下瞰公指曰谁能下此潭不足缩者乎同游者谩应曰能再问之如初趣举手推堕之没泅水慬而得免旁人皆摄詟公谈笑不改色人以此异之万历癸卯与应山人杨涟同举于鄕以功名节义相期许盰衡抵掌视举世无如也甲辰举进士选翰林院庻吉士高阳孙少师以史官同馆性严重不可一世士独推重公公在馆中语则矫尾厉角坐则掀髥摇扇视馆阁诸公低头缓步暖姝相向恒目笑不自禁也居七载出爲吏科给事中神庙静摄日久朝政隤弛公上封事言近日国事无内无外无大无小酿成一片虚泡世界如蠧在树中风起则摧耳方今民穷饷竭虏横兵疲大小臣工兵农钱谷之司日夜讲求犹惧不给言官舍国事而争时局部曹舍职掌而建空言羣天下尽爲一虚套子所束缚辇毂之下京营之兵马入卫之班军戸部之钱粮皆有费无用有名无实种种弊蠧动曰旧例不省是太祖高皇帝之例耶亦成祖文皇帝之例耶敝蠧日积㳂袭爲尝有作意整顿者不曰生事则曰苛刻事未就而谤兴法未伸而怨集何怪豪杰灰心庸人养拙付国家事干不可爲乎臣请陛下严综覈以责实事通言路以重纪纲别臧否以惜人才臣所言者不过老生尝谈能眞实举行未必非对症之药也公旣扼腕时政又数爲上条奏故江陵相所以修整初政督课名实者慨然欲有所建置䟽屡上不见省部党角立如敌国不相下一无所附离每有封駮恒两非之其大指务在破私交绌党论矫时救弊爱惜人才而已居六载出爲广东按察司副使分守惠州惠狱多冤结栲一连十累岁不得决闭门周视案牍期且日会堂下据案唿囚明举其刑书云何据几决遣狱成于手中奄忽如神岭表多盗贼势豪家通行爲之囊槖尽知根株窟穴所在用沈命法分行收捕穷治所犯卽时伏辜由是盗贼禁止惠州豪沈烈女于水禽得就烈女死地扑杀之瘗其女于萧烈妇墓旁赋诗刻碑以识焉官家子依倚父势恣爲好利禽治之不可得使人晓谕其父若欲其子出而生乎抑匿而死乎其父大寤听其子就理命冤民如墙而立占人田园若干攫金钱若干掳子女若干甲乙丙以次质对尽反其侵掠则缚狠子痛箠之曰用以谢鄕人幷以谢而父也卒自刮磨爲善士公爲吏精于吏职发奸擿伏厉使彊壮蠭气类赵子都奋髯抵几罢斥舒缓养名类朱子元赏罚分明见恶輙取类张子高仁心爲质不务近名扶养元气执持大体则汉吏弗如也海宼袁人老掠潮杀守吏潮非公所部自请往勦严兵扼海道絶馈运断樵汲散免死牌数千有服者接踵八老窘迫乗潮夜遁乞降于闽公督学山东八老率舟师援辽谒公于登公语之曰海上之役不得望见颜行今何以在此八老泥首谢曰畏公天威是以走闽今日敢不爲公死乎公文人不便武事其爲剧㓂畏服如此其视学阔略敎条谢絶请寄考课之暇进诸生而敎诫之贤者降堦执手重以慰籍不类者嚼齿唾骂申以榎楚诸生始而骇中而服久而歌思颂慕咸以爲师保父母也兖富人谋幷隣生园庐使二盗要诸丛薄中捽抟而杀之有司以盗抵罪公曰是所谓功意俱恶者也人止一命而盗无两死今度主使而论盗扶同杀士衆口讙譁五月不就吏幷用柱后惠文弹治耳逮至一讯而服遂以重论而二盗坐前案论死天启元年召入爲通政司叅议迁太尝寺少卿三年擢都察院佥都御史巡抚南贑丁母忧归里未几而逆奄之难作先是神光二庙相继登格先帝幼冲杨涟爲兵科都给事中叅预顾命建白移宫及爲副宪案劾逆奄魏忠贤罪状羣小嗾奄兴大狱逮涟考死言官擿觖涟党以公爲首指涟就征日公往送执手恸哭诬公在省中受取赇赂牵连卽讯当是时钩党徧天下锒铛之使四出公自分旦夕逮系而狱久未决每唿愤顿足曰我何渠不如野猫头致奄党忽忘我耶野猫头者公与涟平居相尔女之辞也巳而叹曰主少国危朝家事坏于珰儿媪息之手刺血草奏大唿二祖十宗之灵撼承天门恸哭引欧刀自刭北阙下男儿死耳肯低头騈首作圜扉中一片血耶短衣幞被从两苍头跨马北上亲知股栗莫敢遏过信阳故人王思延止之曰壮哉遂与子长别矣强爲我少留痛飮信宿而去越翼日邸报至坐追贜遣戌思延笑谓公可以归矣跨马复返据鞍却望鞅鞅如有所失也今上卽位召还以原官巡抚甘肃甘鎭孤县虏中絶饷七阅月套虏土鲁多蛮犯塞军无见粮公钩校边吏邀勒淮商中盐引悉以给商一日得盐引银三万两有奇战士宿饱一军讙唿乃爲三覆以待虏遣羸卒数百人领羸畜数羣驻墙内虏入卽反走虏略取羸畜逐北深入总兵杨嘉谟部前锋迎战虏惊将从闲道阑出则二覆起邀其后礟弩齐发公亲率标兵夹击虏大败斩首虏凡七百余级生得银定酋王子绰木素降六百余人悉分隷爲精骑甘兵以此益强明年春虏复大入病㾐大黄山下枕籍相望诸将请掩捕之得首虏数千中封赏率公曰鄙哉用是得侯何不武也遣译人宣谕朝廷威德乞沙蹟地活汝愼无恐踰月虏病瘉望边城搏颡涕泣引去虏酋小王子入谢公返其金玉取所贡矢与诸将耦射十射皆贯革矢矢相属虏啮指曰眞吾父也乌程用阁讼攘相位公在鎭撠手骂詈数飞书中朝别白是非乌程深䘖之思中以危法巳巳冬奴兵薄都城公奉入援诏卽日启行虏踞崃口峯了大兵尽东合海虏窥河西公命援兵分五道肃州高台兵从西北而东凉庄兵从南而北伏贺兰山西徼虏归路大兵会水泉崃口腹背掩击虏再战再北斩首虏八百四十级我师遂东而总鎭兵先譁于涂公驻兰州盛陈兵塞诸隘口下令尽赦胁从斩首乱一人以首虏论赏夷丁庄哈杰等斩五人以献公叱曰首乱者四人安得五也赏四人抶一人一军皆喜曰吾属无忧矣甘鎭去都门七千里师次邠州奉诏还鎭已又趣入援纡廻往还又数千里师行半年始至本兵希乌程指劾公逗留欲用嘉靖中杨守谦例杀公保鎭三百里甘鎭七千里保以先至论功甘以后期论罪上心知公材怜其枉部议力持之乃命解官归里久之乌程当国豪宗恶子嗾邑子上书告公乌程从中下其事中朝明知其满谰忌公才能借以柅公公自是不复起矣公爲人忠诚乐易光明洞达遇显贵人不抠衣奉手亦不爲崖岸斩絶遇后门单士不爲翕翕热亦无所施易刚肠疾恶靣折人过如矢激弦一往輙发怜才好士赈穷急难虽雠人怨家片言諈诿输写心腹未尝有纎毫芥蔕也家居门无重闭室无典谒杀鸡饭黍賔客杂坐笑语諠阗几案狼籍小夫孺子乞儿贩妇冤愤赴愬直入坐隅公召其所与交关者往复譬解平亭曲直务使得当而止县中桀黠奴与奸猾吏盘互渔食闾里闾里冤结者不之有司而之公公必禽治痛折辱之列其罪状付守令案伏其辜不得以势力变诈自解由是荜门圭窦倚爲司命势豪侧目视公亦不能不爲绌服也县阻山多盗皆奴吏爲渊薮盗连发不得得卽妄引平人连染株送盗得不穷竟公曰除盗莫如除窝除盗窝莫如除势窝具得其主名区处责问游徼尉卒令壹切受署势家有首匿者自领尉卒捜捕又不得则发苍头健儿褁粮与俱追逐数千里外无有遗脱验服輙折其两足縳送所司俾不得受贿纵舍羣盗摇手勿复过麻城界自送死也流贼起秦陇躏豫楚蔓延光黄间公吿戒守令勿去有我在用军法部勒材官鄕人子弟僮奴警巡迾远侦探援兵登陴所畜养贑儿数百人爲正兵备出战收无籍恶少爲游兵资应援一叅将领辰兵䕶关厢南贑大砲东粤红夷砲架楼橹募猎戸操药弩矢分伏关隘城沈庄别墅濬渠壍具蔺石渠答与县治犄角警急亲领家丁跨马巡徼黑夜往还数十里守者恃以无恐乙亥二月贼乗夜遶城而南不敢逼自是贼游兵相及不敢犯麻城者八年献贼投牃乞抚称西营张献忠每过城东指谷堆山相戒勿近沈庄西陲兵所在焚掠过沈庄必敛兵免胄稽首而去鄕人入保者益衆名其堡曰保生莳花之圃养鱼之陂皆斥以予民诛茅结庐鸡豚成社所全活数十万人兵后凶烖振廪贷粟又全活数万人公以士大夫失势家居卒能枝拄剧宼保全江汉以其至诚恻怛急病让夷一腔热血夙爲鄕里士民所倾信也官兵日暮行刼东山寨礟石伤二骑羣噪周侍郞第登其屋将爇焉公至厉声叱曰奴辈三百人欲反耶吾遣家丁缚汝如搏兔耳一军皆声喏拥公马抵沈庄听处分而去邑子董环据东山巴河聚衆且数万郡邑恟惧公折简召之曰环敢不来乎环至竿其首衆卽日解散其唿吸应变不动声气皆此类也公听勘久之叙甘鎭前后功加级廕一子忌公者盈朝卒不果用辛巳八月十三日发病卒享年六十七殁之日里人皆巷哭每岁诞日聚哭于墓者数千人向受公镌责者无不行哭失声公尝言吾于天下有三友虞山如龙应山如虎临邑如象临邑者故大司马王洽也与同邑陈侍郞以闻好应山初殁语陈曰昨曾见野猫头来陈骇曰何谓也公曰日午时忽见于竹亭篁箨闲状貌如生把余臂语曰血书中未尽之语汝爲我证明之言讫而殁所谓质诸鬼神者耶公卒之年先丧其壮子二孙才成童今又弱一个焉其行事将日就湮没后死之责也乃据其门生万延行状且与其从弟惠连念殷访求其遗事作公传庻国史有征焉赞曰崇祯初客或语予曰政将及子灭奴盪宼䇿将安出余曰用孙高阳办奴用梅长公办宼天下可安枕矣未几余坐谴罢已已以奴警卽家起孙公当关三年旋放归又七年公殉节死而辽事不可爲矣长公罢鎭里居贼八年不敢窥麻黄长公殁后二年癸未三月献贼陷麻城戒勿犯梅氏持羊酒祭长公坟罗拜而去张进谏传张进谏莱州人也万历中麻城梅公克生以御史监宁夏军讨哱贼进諌以小较隷魔下亲随执槊不去左右贼被围急我师决堤水灌城贼诈降请缒城见监军皆及濠稽首而退许朝挥刃踰濠将及公公披襟当之朝内刃下拜当是时朝相逼在十步内进谏色动公眣止之进谏退曰主在此使贼好去进谏握两拳欲肿矣公每夕变服爲迾卒周巡城垒昬黑中辨人影相随必进谏也夜有零贼取食他堡一军空营逐之公起巡营见帐下一人植立则进谏也公问胡弗往进谏曰军中昬旦多警敢逐一首一级俾主公惧然独夜乎城下之日制府纵军大掠金珠委地进谏独持一槊从公就道制府疾监军幷绌进谏功陞黑沟鎭抚梅公叹曰吾虽不争功不能不慙于进谏也且死以属其弟子长公长公官谏垣抗疏爲进谏伸雪有诏录用未几而进谏死进谏膂力绝人硚㨗如飞鸟以二食指按屋檐掷身空中腾跃数廻瓦不坠裂亦无磕撞声拳击牙旗石磴火逬石裂屑飞数丈数十人持刀槊环刺进谏赤手尽夺羣械敌亦不受伤跳跃上马横侧秋镫下上驰骤见者目眩善料敌侦报贼出没不差晷刻陷阵先登多获首虏及上功粥粥若无与者卒伍索首功輙分与之梅公殁拊膺恸哭曰进谏自今无死所矣尝与壮士剧飮长安市中酒酣谭少年击石事进谏曰吾老矣贫不办飮噉气力差减尚当爲诸君试之挥拳击巨石石碎如粉两眦皆裂血出如注不数日卒赞曰宁夏之役梅公功高赏薄将士血战者皆不得叙如进谏者可使其无传哉梅公晚自号云中老子老子尝言宁夏诸贼皆奴才耳许朝饶有机变堤水决朝命造舟不终日而办缒城之日城中譌传朝爲进谏所杀朝妻曰吾义不受辱遂自缢李冡宰长庚梅公之女壻也作云中老子遗事纪进谏事甚备余爲进谏立传幷朝事亦附见云紫髥将军传紫髥将军者姓周氏名文郁字蔚宗尝州宜兴人也长身美须髥深沈好书能谭文武大略天启中奴酋陷辽阳杖剑谒高阳公于关门首建四衞之议公喜而执其手唿爲紫髥将军留幕中叅预谋议丁卯奴掠朝鲜踞黄海道文郁率师赴援覆舟獐子岛有神人敎之登木浮海而免崇祯已巳奴酋入大安口袁崇焕督师入援文郁主旗鼓鏖广渠门杀奴千人伤伪六王子奴移营南海子旋引去崇焕文郁两肋集矢如猬幸重铠不受伤崇焕坐谋逆下诏狱辽兵溃而东上卽家起高阳爲督理甫抵关立命文郁军前赞畵冐雨雪一日夜驰祖帅营劝谕还师庚午三月高阳以四城未复兴东江牵制之师命茅元仪陈继盛及文郁统龙武中左右恊兵以往四酋惧自永平潜回沈阳中恊兵譁改文郁爲中恊副总兵兼摄左右两恊舟泊觉华岛而刘兴治之变作兴治兴祚之弟兴祚在奴中自㧞归战死永平城下所谓刘爱塔者也兴祚死兴治居皮岛陈继盛署岛事流言关门兴祚未死自奴中有书招兴治兴治领夷丁且有变兴治大恨诱杀继盛等二十余人扬帆至小平岛距旅顺五十里文郁擕傔从数人轻舟泊岛口兴治来见意颇施易文郁令戎服趋谒少挫折之已而开颜语曰尔兄初见阁部于关西与我结爲兄弟誓以死报国太平之战以八百骑败奴万骑血战死绥爲东人忠勇第一今尔以睚眦讐杀负叛逆之名不亦伤乎早自爲计束身归命杀贼自赎阁部念尔兄必请贳尔罪我一门忠义之名尔念头再一蹉跌无救处矣兴治长叹失声又耳语曰岛中将士非尽兄弟骨肉也身在絶岛惶急相随若一登陆人自寻活路安知不借尔爲功兴治矍然失色少定惎之曰阁部有成言矣陈继盛欲杀兴治非兴治欲杀继盛也诸人之死夷丁䕶主人误及之非兴治使之也奏去本章自家不知文义慿人做去尔但依阁部说阁部必爲尔主张兴治唯唯别去文郁往兴治营直入帐中夷汉兵执刀斧狰狞离立酒酣语兴治舟小欲借宿帐中兴治欣然陪宿至夜半忽逸去文郁如弗闻也留营中五日岛衆唿噪索饷口语籍籍开诚慰论衆皆帖服比入舟并舟数十艘列炬唿嚻弓刀戞戞然文郁曰此兴治尝我也干掫竟夕铃拆相闻侵晨皆散去部将逃匿双岛击伤东师之过岛者兴治怒令岛衆绕舟号愬文郁夜卧不起唿其将拥被语之曰二将逗遛畏避流言岛叛自解今又激岛衆杀我以实其言汝等堕其计中可趣取我首去岛衆不足恤刘氏从此无噍类矣兴治大悔悟翼日饮饯文郁使人扶而拜之搏颡大哭而别九月兴治败奴于靑山凤凰城捷闻高阳上奏曰兴治斩奴三十余级虽不足以自赎其誓与奴絶则已明矣副总兵周文郁以口舌爲甲兵跳身虎穴而偃卧其中擕其衆坚其心申明皇上威德一操一纵使百十跋扈蛟螭豺虎咸就一手调服数万兵民赖以安定首当叙录以爲忠勤之劝当国者恶文郁从海外来无所赠遗引同姓嫌绌文郁不叙高阳叹息而已当兴治变起四酋尚据滦永兴治所领皆精甲降夷尽夺兵船商舶奴方驰伪檄诱岛衆兴治勾连奴孽不南走登则西扣关不归奴则盘踞皮岛夺鲜人马市之利借地以交奴如宋李全故事国家方急奴安所得余力制岛论者以谓平岛之功与四城驱奴相爲表里孤贫赤手爲权倖抺摋至今未有能讼之者此可爲叹息也壬申二月孔有德陷登围莱文郁奉诏率津师千六百人赴海外协勦贼拥衆数万自登入海围旅顺结老营于龙王堂自率精锐屯双岛我师单弱仅龙武左右两营乃伪立内丁二营火器一营招练一营夷丁百人更番出哨夜分布各艘唱夷歌辽人能夷歌者和之贼闻之谓我营中皆夷丁也十六日遣将焚龙王堂老营十八日遇贼双岛浮尸蔽海而下贼知老营熸乘风遁去追击之沉其八舟获叛将毛承禄旅顺之围始解二十三日追贼至三山岛二十四日至广鹿岛二十九日至黄骨岛先后焚获贼舟四十余艘获伪副将都司旗鼓叅谋官四十余人伪副将苏有功者孔贼在登叅将马聪等十四人谋以元旦行香时缚贼有功告变贼尽杀十四人妻妾赀产尽给有功幷统其衆有功擒孔贼益气夺三十日追贼至獐子岛中国之地始尽贼初欲据獐岛西北阻江西南控制诸岛及旅顺结奴掠鲜鼓煽叛将出没海上爲所欲爲至是乃遁入鸭绿江壹意投奴矣文郁会舟师入江檄朝鲜遏贼投奴要路初十日与贼战鸭绿江卓山擒伪都司等官三十六人十三日合兵攻贼于蔴坨鲜兵军陆我师军水两战皆大捷耿贼遣伪官乞降请修筑南关复金州以自赎鎭兵忌其功要击之二叛乃繇西北遁合奴营奴舟列马耳山下结营于九连城文郁遣部将于马耳山下下流缚草爲空营泅人候奴睡熟举火奴舟火发误奔空营营中火亦起奴自相蹂杀无算是时朝鲜陪臣都巡察使雒君兴金自点来会师吏曹叅议李行远来奉书奴遣使英俄儿仄遗书朝鲜求欵请以耿贼质军中欵议成则并归孔贼文郁方条列具上而革任听勘之㫖至矣耿贼得罪老奴逃回皮岛至是逡巡不敢去奴归叛以求欵我用鲜以欵奴其名甚正视武陵用瞽人之事何如惜乎其不就也文郁率单师追贼洪流巨浸中转战三千余里杀伤贼十之八九俘获数千虽未能禽孔馘耿亦足以复命矣诸鎭以畏敌叙赏文郁以血战镌责东事之不平岂尽疆事之失哉文郁归贫无以爲家侨居武林布衣徙步闭门读书作边事小纪叙高阳幕府及袁督行闲事甚覈担簦游武夷访曹能始于三山能始叙而传之刻其诗于十二代选中归而谒余虞山曰高阳旣殁文郁当爲公死矣与闽人蔡鼎无能无钖顾杲子方极论制御闯献方略其言曰逆贼窃据上游江南重地当广搜豪杰多集义勇尽收草莽轻侠团聚爲兵肘腋淸则内无他虞反侧归则外有劲旅庻几先声可夺其魄也逆贼焚陵僣号天人弗与日捱一日坐失时机彼将抚江汉掠全蜀守豫南扼楚东则我从何处下手不亦俨然敌国乎今荆襄失而不与宋同祸者以有西北诸路可进也我师繇唐邓进则掣其右繇随德进则牵其左舟师流以批捣其胸蜀师出房竹以横截其腰秦师守关陇以控扼其靣堂堂正正不错不乱可一鼓而完二十年不了之局也鼎拊膺叹曰高阳死宿将尽天留紫髯爲国家办贼耳文郁别去约旬月复来久之不至杲来讣曰紫髥归病不汗十日死矣赞曰曹能始叙边事小纪曰髯之志以报国爲重而酬知已次之自广宁失已无全辽高阳出而始定议守宁爲守关奴骑撤回伪城震动故丙寅之春袁督得以却虏守宁若已巳之再出驱奴复土神京晏如又不待明也关门遣师助禁在奴未入口之先迎敌克捷在奴已迫畿之后此叚公案非身在行闲谁知之者时事日非人才日少追往以思来在国而不在人也予读之而悲髥之志焉呜唿紫髯死矣髥死贼愈炽衡永秦晋相继陷没暇日摊书髥所论次方略依然敝簏蟫蠹中爲之嘅然太息作紫髥将军传庻几后世有论髥之生平而悲其志如能始者牧斋初学集卷第七十三牧斋初学集牧斋初学集卷第七十四牧斋初学集卷第七十四谱牃一请诰命事略先祖讳顺时其先出吴越武肃王家世素封曾祖父孤童中落先祖与其弟副使公力学奋励嘉靖巳未会试举春秋第一观政吏部是冬奉命饷辽东军抵家未弥旬而卒先祖倜傥有大志不屑爲章句小儒焚膏宿火讲求天文律历河渠兵农诸家之学提纲举要荟蕞成书凡百余卷名曰资世文钥盖通典通考之流亚也其饷辽也从老戍退卒问讯虏情边事登关城望渝海酹酒赋诗慨然有吞胡出塞之思是时辽东大饥道殣相望人或谓先祖南人不耐苦寒盍待发春而行先祖曰吾一人寒其忍十万人饥乎抵辽中寒竟以此病卒年二十有九先祖母卞氏先祖背弃年甫三十先君生七年祖母截发贮棺中以立孤自誓曾祖父性严重奉事惟谨庀治丧事必先诸叔曰吾冡妇弗敢后也分财产戒先人无取赢曰若孺了弗敢先也先君能胜外傅不假与颜色稍不如命则对案不食涕泪交頥居恒以纲尝道义爲典训曰吾愿汝爲古人不愿汝爲今之望人也岁时延请賔客省视故旧族戚闾里之窭贫者待以举火推食解衣设糜掩骼咸脱簪珥爲之谦益稍长敎以书传每诏之曰吾欲效范文正公买良田爲义庄而汝父不能盈吾志也汝必勉之又曰我老矣正如俚语怕你做官时我做鬼至今思其言辄爲泣下谦益举进士先君排缵祖母苦节草疏趣上之留中不报侵寻十九年遇今天子霈恩得以及追荣之典而崇台绰楔表厥宅里巳不可复请矣呜唿伤哉先君讳世扬年十二三能闇记五经史记文选凡百余万言世授胡氏春秋收拾旁魄逖疑互旣成以授学者学者咸师尊之从而执经考疑者继于门先君自念少孤思早自竖立以报母勤累试不见收而祖母违养蚤夜唿慕声入黄泉衔哀七年以孝死先君志节激昻好谈古忠节奇伟事每称述杨忠愍海忠介诸公嚼齿奋臂欲出其闲卒之日手定其所爲古文及所辑古史谈菀藏弆之以卑谦益且遗之言曰必报国恩以三不朽自励无以三不幸自狃呜唿谦益其敢忘诸先君尝作聱隅子自传其葬也宗伯宣化公志之敢撮其大略以上史馆家母姓顾氏外祖讳玉柱山东按察司副使方正彊直以朝典治其家吾母在女氏巳有仪法自归先君以迨老不好戏笑不知游冶靣不施粉泽身不御绮纨目不识优倡妖尼耳不听吴歌瞽词虽盛暑不饰不见媵侍虽亲壻姪必䦱门与之言日夜课纺绩敎剪制机杼刀尺声轧轧然戚属闲族出遨嬉必辟吾母有矜好炫冶者辄毁容敝服以见退而相谓曰何乃自苦或笑曰此笨人耳谦益免先君之丧数年不出母意殊安之曰儿了秀才事足矣乙丑坐阉祸削籍母迎谓曰汝无官吾有子矣阉钩党益急相惊追捕者日数十至母曰犹有天道汝必无恙盖吾母庄敬闲止能识大体古所称母师殆无愧焉妻陈氏爲里中右族曾祖官南京国子监祭酒其父与先君爲文社相狎也故以女归于我妻从我于诸生十年旣第之后从于倚庐者三年家食者八年用覃恩封孺人进封安人未几被追夺之命朝夕汹惧者三年今年得复对诰亲知相贺妻曰吾闻应山母妻栖止谯楼风雪中日不得再食赖天地祖宗之庇免此幸矣庸敢有他望乎谦益追理前事亦爲黯然出涕也刻古史谈菀目录后序先君子读史之役始于万历丙午而谈菀之成则在万历己酉凡四载而始竣谦益奉讳以还每发故箧泪淫淫不忍视里人郭春卿任是正崑山张旉孟任梓又六年始告成事先君子之言曰吾读正史如飨大官焉体节之荐充溢员方久而能使人惫吾读稗史如尝异味焉小虫水草蜇吻裂鼻久而能使人荒是故稗而不史弗典也史而不稗弗志也吾取材于史借径于稗太平钩异撮繁就简不出琐言碎事而天咫民则吉凶情伪之指意如指掌焉斯不亦史官之流裔而稗官之质的乎四年之中横经籍书寸纸不遗秃管成冡子云之手赍油素太沖之溷置刀笔以先君子方之无不及矣易箦之前一日手自封识以诒谦益曰此宋人之遗弓也吾死无忘吾所爲殚瘁矣于乎谦益又何忍赞一辞哉循览先君子所论次班范以前多采撷吕览淮南及刘向所序诸书去古未远资博而事约六代以后芜文秽史手自䋲削遂使甲乙之帐簿与腐烂之邸报字栉句纂比于良史则先君子阳秋之笔略见一斑后有作者弗可诬巳作之不止乃成君子是故励德业者恒存乎旌行他山之石可以攻玉是故辨贞吝者恒存乎物差善言天者必验于人三世之事信而有征君子盖雅言之故神逵咫闻终焉语有之敎之春秋爲之耸善而抑恶焉以戒劝其心先君子岂徒託诸空言其亦春秋之志乎于乎先君子甫弱冠卽以文章节义自负偃蹇数奇旣不得出入承明臿齿牙树颊胲有所建竖于当世而盛年壮志耗磨于博士家言以其余力寄之坟典编摩稍倦辄唿大白佐之酒后耳热诵沈攸之十年读书之语泣数行下也先君子之论着尽此先君子之精亦尽此矣谦益虽不肖不能爲箕敢不惟遗弓之言是识于乎宋人之弓其余劲饮矢于石梁宋人殆不亡也后有读先君子之书而悲其志者无论爲史爲稗登诸刘氏辑略之列将先君子之䰟默举谦益亦死且不朽万历乙卯九月孤谦益泣血谨识先太淑人述先太淑人姓顾氏外王父讳玉柱历官至山东按察司副使嘉靖庚戌虏薄都城选藩臬入贺有威望者视师命下夜漏方四刻卽上马去按视讫日巳旰矣逃伤者数千号哭拥门立马于门阖令从马腹度虏退移疾请致仕尝叹曰活千人者必封吾其有后乎家居数年以嘉靖甲寅十一月巳未生太淑人于尝熟之虞山里我先公讳世扬曾王父赠刑部郞中讳体仁王父嘉靖巳未进士赠礼部右侍郞讳顺时王母赠淑人卞氏先公七岁而孤王母截发自誓以耆于成外王父才而壻之年十七归于钱氏后十二年万历壬午谦益生后二十八年庚戌谦益进士及第先公弃背后十年泰昌庚申用谦益编修覃恩封太孺人后四年天启甲子用中允封太安人次年谦益坐阉罢归夺封诰后四年崇祯戊辰用礼部右侍郞封太淑人谦益坐枚卜被讦次年巳巳得白奉太淑人家居五年享年八十考终于内寝某年某月某日归祔于海虞山北市桥先公之阡于是哀子谦益哭而言曰呜唿谦益不天不死鬼神兇怒降兹酷毒其又敢溢美攘善诬玄堂之片石重于天诛谨按我太淑人之德行合于古之图史所载信而可徴者有七曰顺曰庄曰贞曰勤曰俭曰仁曰慈请言顺曰我王母性方严太淑人肃共诚至遇有谯诃侧行却立若无所容先公豪于文酒中年坎壈纵酒霑醉丙夜呌呶太淑人匿避空屋中稍闲瀹汤茗而进之先公急病让夷不治生产太淑人黾勉佽助不以无爲解终不自以爲能事及其爲母虽箱箧琐屑必白谦益不自取进止盖太淑人之少也爲女而未尝爲妇其老也爲妇而未尝爲母隂幽坤从终身而巳者也请言庄曰我曾王父暨外王父皆以朝典治闺门我王母礼宗也通曲礼内则文公小学奉爲典训太淑人未尝知书而闇与之合虽盛暑不饰不见媵侍虽亲壻姪必䦱门与之言虽大喜笑未尝至矧虽盛怒无疾言大声延见妇女色正而词辑无贫冨贵贱如一有轻脱陜输者局促侍坐退而喜曰腰背闲释去重石矣宗人侍御家有㛰礼太淑人莅事危坐达旦头目未尝转动袿衣戍削若图刻然四婢子夹侍如帷墙人莫见其靣侍御叹曰此异人也每举以爲法式请言贞太淑人择辞而说择地而蹈浃月不出闺阃经年不识听屏不接游闲之女不近袨冶之尼耳不听瞽词吴歌目不识优舞童索戚属族出遨嬉必辟太淑人有出阃之言相戒勿令太淑人知也邑屋亡赖子弟约日爲乱邻里汹汹徙居太淑人曰吾儿宦未归义不当出门吾殉此而巳宗老固以请太淑人曰必之母氏则可使其姪夏时御以如外王父故第三日而复每言之未尝不追悔也盖宋伯姬楚贞姜之事太淑人实优爲之请言勤俭曰太淑人习劳执勤晚寝早作旣馈以后六十年如一日也执麻枲课纺绩赋事献功有程有要寝门以内机杼之声轧轧然刀尺之声琅琅然也入其室椸枷必整枕簟必歛箴管縏袠井井然也不耀珠翠不施膏泽不着方空吹纶之衣岁时賔祭一御新衣卽藏弆之陈衣之夕故嫁时衣犹有存者芥醢之酱桃梅之诸躬亲择治缾瓿净洁余阁之奠皆手泽也居恒以戒暴殄知慙愧爲训其天性如此请言仁曰太淑人仁心爲质合于佛之慈悲老之重积发一言惟恐伤人行一事必思利益人食不濡鸡鼈行不践虫蚁日给食必先幼稚者时给衣必先老病者每置食必先计馂余而后食糗饵粉餈必剖分之左右顾视恐有不满于意殆佛家所谓减分布施也宗妇乳母之类穷则养之病则药之死则祭之垂白扶杖哭太淑人柩前者过时而愈哀庶出之妹归严氏归氏皆号咷陨絶同仁均爱此其征也请言慈曰呜唿太淑人之慈至矣尽矣不可以复加矣谦益生而多病太淑人之生母陈老于钱氏与乳母共视保三人之命皆悬绷中儿也谦益举于鄕请于先公鬻故第以偿债太淑人劝爲之曰儿它日非无大宅者也邻人转鬻故第我贫不能赎太淑人方食放箸而叹以是知其始之挫情也谦益免先公之丧家食七年太淑人安之曰如是足矣乙丑之削籍也太淑人不戚而以再出爲虑戊辰之被谗也太淑人不愠而以得归爲喜毎欢颜相慰劳曰吾老矣汝作阁老何用落得今日母子团圝耳五年之中保视甚于绷褁时复加一饭复损一衣不在谦益而反在太淑人也饘酏芼羮手自调糁遣侍婢视其食否以告逮弥留之前一夕犹是也太淑人素坚强自持虽老能立语移日不欠伸跛倚是岁上日寿觞初举贺客杂沓元夕后微告剧越三日而属疾寝三日而革病不哕噫没不嚬呻右胁吉祥奄然安寝子言之子生三年然后免于父母之懐谦益之生也五十有二年而始免于慈母之懐崇祯六年岁在癸酉其免之之岁正月二十四日丙辰时加戍其免之月之日之时也呜唿痛哉谦益狂愚悻直再触网罗苇笥之籍同文之狱流传汹惧一日数惊太淑人强引义命自安然其抚心饮泪惟恐见壮子受刑僇固未忍以告人也以太淑人之至德胡不百年惊忧促算岂或繇是恶子顽狠尚不从死然卽死亦何足赎呜唿痛哉谦益三举子不育归田之岁举一子太淑人殁之七月又举一子故名长子曰孙爱次曰孙娠所以志也孙爱之议㛰于瞿给事之女孙也太淑人实命之曰人以汝故去官结昬姻以敦世好不亦善乎媒氏复以许中允之女孙告太淑人曰是先君故人之子也幸有次孙必昬于许孙娠生中允遗书许字如太淑人之言诗不云乎诒厥孙谋以燕翼子谦益叙太淑人之慈敢终之以此岁在甲戌正月小祥哀子谦益泣血稽颡谨述外庶王母陈氏夫人圹铭夫人外王父山东按察司副使顾公讳玉柱之侧室也实生吾母外王父卒夫人来依吾母遂老钱氏夫人生于吴趋无冶容出于单门言动不茍外王父以爲有仪法善事外王母刘刘视之如姪娣刘疾革便溲皆手捧之比殁蓬垢涕号三岁无盐酪吾母举子多不育谦益生託于乳媪夫人视保益谨儿夜啼夫人与乳媪劒之行促则趋缓则翔四足踯躅声与儿啼下上先君时被酒呌呶夫人抱儿匿空屋严寒手不敢战恐贼风感冒儿也谦益长而夜读夫人辟绩易数钱置果食王母卞夫人闲赐糕餠案头累累然与笔墨杂贮谦益目属之虽欠伸不敢寝谦益举于卿夫人病喜而少闲旬日卒享年七十有九万历三十四年十月十五日也以岁之不易权厝于外王父墓旁四十五年十二月初一日始克葬庀葬事者外王父冡孙夏时也夫人卒五年谦益中进士及第官翰林念夫人之勤于其葬也渍泪彻圹书铭告哀铭曰乌目山龙㵎水从君夫人窆于此谁之铭者外孙子丁巳长至莆田宋珏书石纳圹亡儿寿耉圹志呜唿我先君与余皆单子余妻生子佛霖殇妾王氏生檀僧亦殇汲汲焉惟嗣续之是虞天启三年癸亥以太子中允告归八月生一男子是时吾母年七十汤饼之会与寿筵相逮遂名之曰寿耉其母微也余妻与王氏更母之儿生而隆准丰下目光激射啼声喤喤然亲朋杂然视之无凡儿啼怖状咸曰此所谓解着濳夫论不妨无外家者耶明年甲子余以谕德赴召儿幼不能从每啼唿索余辄往余读书阁中指窻櫺而号诸母羣譬解之乃止人从长安来必问爹好否且问何时归也余闻而怜之又明年乙丑逆奄用事尽剪除海内士大夫不附巳者余首隷党籍除名以归抵家乳母抱儿迎于门入而拜母于堂家人慰劳恍若梦寐不知其涕之交于頥也奄钩党益亟逻者错迹里门余锢门扄戸块处一室若颂系然儿扶床绕膝不肯跬步离余三年之内风雨晦明幽忧孤寂余之于儿如形之有影未尝舍去又如良朋好友之在吾前而金石玩弄之在吾侧也孰意一旦去我而死耶儿病疹法不当死庸医误之不禁穈粥病渐剧巳而药之稍解矣复不戒食饮以死死之夕便溲必起于床乳母曰若惫矣无自苦儿摇首不肯犹自力强起反席未安而没儿仅五岁耳于死生之际若此呜唿痛哉儿甫剪髪能坐立岳岳如成人僮仆见之不敢欹视戏言虽童稚能藐大人遇余执友若程孟阳李长蘅辈拱手侧立未尝失子弟之礼岁时入影堂见先世画像必肃拜致敬指问某祖某妣依依不忍去尤好礼佛及僧胡跪膜拜俨若夙习不好戏弄每见古书名画摩娑繙阅至夺之不肯舍孟阳酒闲淋漓戏墨儿得一纸辄藏去时效之书窻浣壁华亭董尚书过余儿出扇牵衣索畵尚书欣然点笔儿注视不暂舍尚书笑曰儿欲窃吾画法耶余有古圆砚儿爱玩之一日问砚安在王氏妾曰汝父苦贫已鬻之矣儿转靣向壁悽然泣下余亦爲泣下呜唿令早知儿宝砚如此卽千金弗忍割也儿尤有志节梨栗之属不色授不肯取乙丑秋儿才三岁江隂顾道民以镂刻弥勒像赠儿儿不肯受曰是去年以丝灯遗我矣当遗灯时儿尚未晬也儿毎戏笑曰我必作状元一日忽语余爹知我乎我钱福也自是辄自唿钱福岁余乃巳家人咸异之余旣罢归犹惴惴惧不免毎自念卽死儿他日成立犹可奉吾母时时摩其顶而未忍言也丙寅之三月缇骑四出警报日数至家人环守号泣儿忽告余曰爹勿恐爹勿恐明年卽朝皇帝矣遂爲执笏叩头唿万岁状又曰爹所朝非今皇帝乃新皇帝也新皇帝好新皇帝大好言之再四余愕问何以知之儿曰影堂中诸公公冠服列坐楼下敎我爲爹言如是僮应索绹坐槛上我叱起之询之僮应果然呜唿异哉是年七八月稍解严明年儿死凡四月而先帝登遐新天子神圣逆奄殛死慨然下明诏卹录死废诸臣儿之云若执左券而儿不得见也呜唿儿之言其有神者告之如古所谓荧惑散爲童謡者耶其眞吾祖吾父冯而仪之而钖以兆语耶儿能见亡人又与謦欬相接岂其死征耶儿死董尚书书来慰余以谓儿必名僧异人被谪而旋去者然与否邪儿能前知余之不死与新天子圣而不能自知其夭折耶儿如有知其将不以死爲悲而以言之验爲喜耶抑亦余之耑愚悻直触忤世网固当与逮系诸君騈死于东厰北司之间会有天幸慬而不死而儿实代余以死也呜唿其可哀也巳古之丧子者多矣白乐天苏子瞻所谓达生知道者也其丧子也未尝不过时而悲而况于余乎孔子之阨于陈蔡也其徒之不及门者未尝不廻旋思之而况于儿乎况儿之生于患难而前死乎余于吾儿哀则哭之思则梦之惧其痛巨以忧老母则抑而止之余处于达不达之闲者也儿如知之其以余爲不及情者而巳矣儿死于天启丁卯五月十六日其葬也以新天子改元崇祯之三月淸明日在夏臯祖莹之旁其父谦益爲书石而纳诸圹亡妹严氏孺人合葬志吴郡严柞子若妻钱氏先祖封礼部侍郞讳某之孙先君封礼部侍郞讳某之女少保严文靖公讳讷之孙妇试中书舍人讳治之妇也先祖举嘉靖已未进士文靖公爲座主先君少孤文靖公召致家塾命中书爲之主中书生十子而子若其弟九子也故先君以吾妹归焉妹之适严氏也中书初殁家贫多子不能具中人之产习劳执勤不惮夙夜叔妹妯娌列屋如鸡栖庭戸交错机杼之声相闻处之怡怡然誾誾然未尝有违言谇语也子若习举子不就性好聚书故家旧里冷摊小肆繙阅访求如有弗得蠧简啮翰蟫穿鼠穴装潢补缉目眵手茧久之聚书至数千卷贾人多就钞传写因以购得祕本营求贸易辗转不厌其得以穷老自娱亦用此也子若专勤书癖亡失衣冠有朱公叔之风性俭啬数米而炊家人啼号掩耳弗顾吾妹乳哺子女支持婚嫁头蓬不栉衣垢不浣以其身爲席荐爲帷盖者垂四十年尝叹且泣曰我爲劳人于严氏足矣不知何年了此债也崇祯己卯七月病暍庸医误药之暴卒年五十有五吾妹亡子若忽忽不乐性理荒忽若不知人卧蓐三年癸未十二月卒年六十吾妹生子一人女六人庻男子二人女四人长子有翼卜以甲申二月合葬于凤皇山之新阡呜唿吾终鲜兄弟有异母之妹二人先君爱其女异甚视其壻犹子也先君旣没吾妹事吾母顾太淑人益亲岁时归宁诸甥男女扶床绕膝吾晚而生子妹抚爱之逾于已子也癸酉太淑人见背七年哭吾妹又三年哭归氏妹今又哭子若天之使余晼晚孤特块然久居此世者何也铭曰葬从其夫铭从其妻终天之哀视此涕洟牧斋初学集卷第七十四牧斋初学集牧斋初学集卷第七十五牧斋初学集卷第七十五谱牒二故叔父山东按察司副使春池府君行状钱氏之先始于籛铿其后吴越武肃王始有土地家世蕃衍有宋之季有通州太守讳迈者其子曰千一公讳元孙渡江家尝熟之奚浦遂世居尝熟自千一以下至府君凡十二代府君之先曰我王父赠奉政大夫刑部河南淸吏司郎中府君讳体仁郞中之先曰授承事郞府君讳元祯又其先曰授承事郞府君讳泰自郞中以上皆以节侠好施称于四方公讳顺德字道充别号春池我王父生子五人我先君实维元兄公于伦次爲中子王父少遭闵凶家业中落公与先君掉鞅文囿思一大振起之易衣幷食焚膏宿火蚊虻噆肤则纳其足两瓮中专勤不懈积数十年先君举进士高第浃岁而殒嘉靖乙丑公遂成进士趣驾归省不应制䇿又三释褐授刑部广东淸吏司主事御史路楷阿分宜故相㫖曲杀直臣沈鍊论死新郑再起欲尽返华亭之政遂议出楷尚书以属公公曰某所知者朝廷三尺法耳不知华亭新郑云何也卽明公欲贷楷请无以不肖名署爰书尚书爲之舌缩以属他郞而楷卒从轻比焉癸酉虑囚关中甲戌奔王父丧以归丁丑服除公在比部繇主事历员外郞中端审奉法朝右有声巳卯六年考满陞湖广尝德府知府公爲政却羡余蠲苛细栉爬垢病惠养小弱定履亩之议田以上下丰确爲差而黠豪者不得以避徭役复条鞭之法民赋尽输于官官爲雇役而民不扰严兼幷之禁归流亡之民而戸口以岁益定储谷之额每百里爲委积以赈凶饥而吏不得以取盈修堤堰缮守御立保甲严巡警尝德襟江带湖地垫而役繁民多流离公至期年郡乃大治以王母赵太宜人丧解官归甲申补福建兴化府知府自十有二月至于六月不雨公步祷于蟹泉而雨明日大雨往复崎岖冲泥䧟淖父老夹道諠唿曰使君其乗矣郡人给事中方万有爲作颂焉丁亥陞浙江按察司副使备兵嘉湖嘉兴搢绅爲宗人婿者其舍人子叩头迓公于㕔事公不怿请它徙得徙金衢道以病调简辛卯𥙷山东之武德道武德运艘要冲而所辖海丰霑化利津棊布海上与天津唇齿倭方躏朝鲜公蒐军实缮板榦具舟车偫糗粮亟请于巡按御史曰无张皇无夸大修实备庀实事鎭静以戢民戒严以待宼御史弗善也疏论公恇怯不任倭事乞徙内地公通籍二十余年官不逾臬副又再得量移遂决计不复出巡抚赵公可怀荐公需调久次当超迁以竟其用疏下所司知之公服官廉谨计口食俸随牒平进白首外僚是故右公者或未必称其才而嗛公者卒不能訾其守王父性严重以朝典治其家公旣登第少拂意长跪谢罪至介宾客以请乃解生平动止自矩未尝有疾言失色盖得之庭训者爲多居恒悛悛如老书生补衣角巾低首徒步食不过二簋飮不过三爵堂无楹桷之饰室无纨绮之御生平不以问学盖人及其卒也发其箧中之书丹铅俨然标记错互人始知其老而好学也公之居鄕居官大略如此斯可谓之恭敬温文笃实辉光之君子矣初先君通支干五行之学尝语公曰吾与若法皆当贵然若当胜我我患无年耳先君寝疾弥畱劒七岁孤以授公曰以累汝故先君之殁也公以小子爲子小子亦以公爲父公娶于赵生三女子侧室沈氏生二男子长曰世臣次曰世显后先以病夭公晚年痛悼闵默疾病缠绵万历二十八年岁在庚子十二月初六日饰巾易箦终于里第享年六十六公之幼子曰世熙其孙曰谦贞幼孺在抱奉缞卽位哌哌之声与号踊上下小子追话言之在耳抚孤童之在髫送往事居俛仰再世日月逾迈惭负生成呜唿痛哉公夫人赵氏累封安人温柔敬直式是嫔则抚沈所出之子逾于巳生沈亦有妇德事君夫人居宠益畏公之子孙稍长奉夫人之命将卜葬公于墅桥之新阡惟食小子毒痛冯塞不能文字庸敢濡血记事排缵梗槪庶几得请于君子以志公之墓谨状从父弟忠甫令甫圹志从父弟长曰世臣字忠甫次曰世显字令甫叔父副使府君之二子也初府君以隆庆戊辰释褐巳巳乞假归生忠甫于徐州小名曰徐州辛未官刑部生令甫于京师两弟之生也相去仅三岁生同母长同师同补博士弟子员忠甫淑茂温文有淑人君子之度而令甫性伉爽多才艺学书鼓琹习射度曲游戏及之卽老于其伎者自谓弗如也府君均爱二子而尤属望次子以谓能大其家万历乙未令甫病瘵卒年二十五戊戌忠甫病伤寒不汗亦卒年三十余老于诸生以春秋讲授府君命两弟从余游余少失父以叔父爲父终鲜兄弟以两从父弟爲弟而两弟旣兄我又师事我孰谓皆去我而死斯柳子厚所谓析余之形残余之生者耶初府君爲兴化太守爲两弟占梦于九鲤仙手记其事畱故箧中曰余梦至里第次儿偃卧楼北窻下有老医长身而髥者曰非得红鈆夺命丹不可爲矣余缓步下楼长儿芒芒奔来以先君之命趣唿余余随长儿入旁室中漆灯荧荧先君课两儿读甚严长儿从案上繙一帙示余装潢潦草如市肆所刻时文者丹铅涂乙相闲指其中一篇曰此人考第一卽中会元余谛视之而觉此府君所记占梦之大略也及令甫之病也有老医孙梦云来自吴门长身而髥则所梦也诊之曰草木之药无所用之矣安所得红铅夺命丹乎府君爲求药于金陵未至而卒忠甫后四年亦卒然则府君之记所谓长儿芒芒奔来者象兄弟之相追随以逝也漆灯荧荧者象幽室也王父课两孙读者言当从王父于地下也而忠甫之卒也爲戊戌之三月顾太史起元首举南宫其所试国学文字爲冯祭酒所赏识者忠甫求得其刻本以献于府君府君手自标注命传写之浃日而忠甫暴卒然则梦中所云云盖闇记其死之年与其月也然府君占梦时太史尚童稚人世之荣枯死生固巳前定而课试之卷牍点定之朱黄巳显显然见之梦中此尤奇也世之冯知死权悍然欲与司命争者其亦爲鬼神之所靳而不自知也于乎其可哀也巳忠甫卒之月尝之郡城祈梦于韦苏州梦小婢抱一子曰此若遗腹子也惊而寤曰吾妇方有身而抱子者此弱小婢也吾其殆矣归而病卒逾月果生一男子然卒夭所谓遗腹子者独兆忠甫死耳呜唿其亦可谓之妖梦巳矣令甫生一男子曰谦贞今渐长崭然露头角两弟之葬也余渍泪执笔以志其圹而又爲之辞以告哀曰大均播物兮俶诡渺茫札瘥夭昏兮大命靡尝吁嗟公子兮竞爽翺翔颜色姣好兮被服炜煌于乎哀哉兮今也则亡輤帏列列兮素帷双双神理荼毒兮道路衋伤掌梦是践兮漆灯告祥从而父祖兮于彼幽荒追随后先兮九京一堂一人有子兮宗袥之庆祭祀孔时兮窀穸相望惸惸我躬兮视天芒芒辞以矢哀兮讯彼巫阳从祖父令甫钱君墓表君讳世显字令甫从祖祖父宪副府君之中子也我曾祖王父赠刑部府君有五子长爲我王父次则宪副府君府君有三子而君与其伯兄讳世臣者皆先府君以卒伯无子而君有子曰谦贞葬君于宪副府君墅桥之新墓君兄弟友爱其祔也异兆而相望成其志也初我王父举进士无禄卽世病革劒先君以授宪副府君府君抚先君于孤孩克有成立迨两从祖父之长也先君巳称名师宿儒有声场屋矣先君以无兄弟移其友于从弟相爱不啻手足而从祖父之视先君则师弟子如也当是时吾家方贵盛岁时伏腊文酒谈䜩羣从子姓相遨嬉征逐者不下数十人君年最少才气骏发出其辈行闲相与品题人物商略翰墨皆娓娓厌听酒酣以往自起度曲谈谐杂出击劒起舞坐客皆畱连不肯去而君又鲠介好直言慷慨急人之难先君尤笃爱之以爲眞吾弟也君卒先君哭之恸伯与宪副府君亦相继卒单妻稚子惸惸相吊先君倾身抚之壹如宪副府君之抚巳也先君殁又十四年矣稚者日壮壮者渐老独向之先生长者邈然不可以复作至于衣冠宾从燕好游娱之迹追忆儿童时盖恍然若昔夣矣于戏自高祖以至于玄孙所谓其初一人之尊祖敬宗而收族宗法之废也久矣岂或今世吾家之流风本俗可谓美矣其于古所谓族坟墓联兄弟之遗意犹有存者吾家自高曾以来孝友之德表仪宗门其源深而本厚有若是耶深州之李氏浦江之郑氏以敦睦着闻者率是而行其又何媿于戏其不可不念也矣君之葬也谦贞倣古石表之制属余爲之文恭惟君之生平备于我先君之圹志而志行之抑没而未章者嘉定唐叔达巳志而铭之矣余不敢以再告而吾家之流风本俗不可使其美而弗传也谨而书之以示后之人俾勿忘天启三年闰十月从父晜子谦益谨述明旌表节妇从祖祖母徐氏墓志铭万历三十四年巡按御史杨廷筠言尝熟县故民钱顺理妻徐氏寡居苦节五十余年鄕老列其状按騐不妄请得旌表门闾如会典礼部覆覈以闻制曰可三十六年四月符下所司行事旌其门于所居之虞山里是年十月某日节妇卒享年七十崇祯十二年十二月葬于顶山祔其夫之兆初我曾王父赠郞中府君讳某娶赵太宜人生五子长爲我祖侍郎府君讳某次爲我叔祖宪副府君讳某而节妇之夫讳顺理者其叔子也节妇故工部侍郞讳恪之孙女积习礼敎嶷然殊异年十九归于我未期岁而夫卒遂以死自誓越三载父母微风之曰夫死而无子则奈何节妇曰忍死以待应爲后者曰待之而不得则奈何节妇曰待之而不得我则死之待之而得不得未可知而或有异图也我则亟死之父母知其志决乃不敢复言又十四年宪副府君生中子世显出后节妇节妇抱世显于襁葆世显夭复抱其子谦贞今谦贞实克葬节妇呜唿艰哉我曾王父闺门之敎肃若朝典节妇虽寡眎涤濯羞腆洗劳以待旦靡敢后焉当是时昼哭不敢而况于夜乎曾王父没依宪副府君以老又岂知其子之无年乎夫死而嗣子未生毁容截髪茕茕顾影十四年之内皆死日也子死而藐狐未立单妻稚子再世一息十余年之内又皆死日也守节五十年而旌旌未逾年而殁五十余年之内节妇之爲生日者无几节妇之所爲方诸凡爲节者极难耳节妇长身竦肩靣如削瓜䦱门与宗人言音节琅琅听之者皆曰丈夫也晚而好浮屠法长斋礼佛遇内外亲踈皆有恩纪谦益之娶妇也爲纳采焉其没也羣从皆有分曰吾先姑之后也其敬顺惇睦知道理如此铭曰曲房幽室白画寒灯五十余年节妇不生乌头绰楔漆书靑史后千斯年节妇不死顶山之巅墓木有拱堂堂白日炤此孤冡陈孺人钱氏墓志铭钱氏五王远条叶吾祖偕弟起经术从祖副使二子歾有孙谦贞仲不絶是生长女应一索归于颍川宜尔室皇舅太守登大耋旣馈欣喜加餐食维虺再梦兰未茁长怀似续心逼塞嫁时十七今逾廿容华嫣然初日出谆谆怀忧语啾喞如老成人古所恤崇祯戊寅七月七中庭露坐星月白非雨非雾衫袖湿举火视之殷朱血此爲何祥兆非吉低廻自伤钩挂臆明年盛夏病中热庸医索命助鬼伯老祖母徐趋视疾犹问七箸顾啜泣归来夜半扣门急呜唿哀哉永分背炎熇鬰蒸焚赤日余阁之奠蝇恶集淸扬端好不可识木匪貍首敛仓卒二女继殒血㣧毕悍者不殱淑不福皇天老眼嗟失职癸未嘉平甲子吉卜葬祖茔唯墨食霜天颢颢寒凝凝祖母扶将呌临穴从伯牧翁铭幽宅昭女贤明命奄忽埋石千年永不泐牧斋初学集卷第七十五牧斋初学集牧斋初学集卷第七十六牧斋初学集卷第七十六谱牒三文林郞湖广道监察御史钱府君墓表钱氏之先自吴越有国至文僖公帷演传七世而千一公元孙始渡江居尝熟又四世曰镛其小宗曰珍公与余自是始分公讳岱字汝瞻镛之第八世孙也公抱淳禀和钟美丰物具旣醉之五福极生死之荣哀登进士高第授书州府推官秩满召爲侍御史入践台阁出按齐楚子孙趾美再世制科服诗书义府之训袭靑油畼毂之盛是其贵也壮岁服官彊仕解组不试故艺推以治生高台曲池丹靑错迕琳宫仙馆黝琧弥望榱桷焕乎先庙甃石被乎水涯是其富也享年八十有二坚悍不衰度曲飮酒移日分夜天启壬戌五月廿二日其弥畱之夕也犹与客燕笑对奕饰巾就寝形神已离康宁考终夫又何媿惟公明允沉塞弘亮端庄其在闺门也正容率物动有恒尝而必以岂弟爲德其在公门也斧噼刃解举无秕政而必以求生爲仁自同气以至于九族无弗䘏焉自旧故以迄于嫠无弗收焉贵势熏灼而戸堂不絶夫饥寒年齿笃老而礼貌不衰于寡稚五福之本曰攸好德所谓惟其有之者与呜唿公长才伟节骋足仕涂中年牵累一斥不复以座主江陵公之故也公爲御史八年未尝有不次迁拜其在山东岁所决囚不满额江陵恚之顾亦以此知公江陵故急才得公所上封事辄反复称善江陵未爲不知公公故未尝附江陵也夫不附江陵者公之义也江陵之能知公者公之材也江陵之察也江陵功在社稷久而着明矣以江陵牵累者虽不获伸于生前亦可以白于身后矣蔡中郞之叹卓也柳子厚之附叔文也君子犹深原之而况于江陵乎而况于公乎公闲与余言江陵默然终日能一言徐定是非如昔人所以称王魏公者一日朝会中都畱守司官不候引奏御史欲紏之江陵曰畱守不引奏也视朝仪果然都门木中出火台臣欲上闻江陵曰朽木能生火也言者遽止公酒闲与余语万历初事娓娓不休以此知公有心于当世者也繇此言之谓公附江陵不知公者也讳公爲江陵所知又岂知公意哉公之子湖广副使时俊卜葬公于湖桥之新阡旣食属爲石表之辞余谨书其大略而三致意于仕止之际辞繁而不杀焉不惟以信于后世亦公之志也郑令人墓志铭令人姓郑氏吴郡之崑山人族兄监察御史汝瞻之侧室也裔出显肃本椒房之华胄祖惟文康有林下之风气丽水饶珠崟山多玉飞华落藻是生令人幼有异姿若簪珠而衣縠弱不好弄羗习礼而明诗秉简赠药国风谢香草之词竝宿双飞家集咏竹枝之什年十有四归于吾兄宜其家室克受成福实命不犹无复小星之叹以弗无子载征大国之祥瑶碧生堦旋珠在掌花冠锦䙖罗拜岁时绿帻傅鞴趋风左右徽华播于生前高朗称于身后呜唿媺矣初汝瞻乞身乌府乐志丘园壮心未灰余年欲耗令人玅选二八广征殊丽长袖短袿尺寸合度薄鬓轻红庄点应图新歌子夜旧舞前溪靡不敎以屈折得之指授事昔治酒洗腆供具烹羊炰羔以享宾客残杯余沥以逮煇胞客赋旣醉主称未晞令人身襍佣保躬亲庖湢庀治信宿供帐至旦至乃亲朋契阔饮博流连卜夜爲欢弃日未猒碧绫委地氍毺满堂丝奋肉飞钗挂袖拂令人巡徼有尝传敕不絶缃帘绣幕膏火参差穾厦曲廊柝铃周匝机杼乹轧与歌版而下上裙布垂垂杂舞衣而迕错所谓虽富不骄能劳有继者与令人服事汝瞻自壮逮老寝食饱安疾病诊眡尝自誓千秋百年必诚必信然后下穿黄泉亲拂蝼蚁及汝瞻康强寿考而令人寝疾弥畱顾影而叹吾其巳矣幸得殁于主君之手不幸不获信其妇孺之志白骨旋枯丹诚不沬惟有长依䰟魄矢报穷尘耳泪承于睫视不受含年才十有呜唿悕矣拥髻视烛通德之永夕悲凉无关存殁方幅齿遇络秀之余年告诫但爲家门岂若易箦之顷终恋所天如结之心擕之入地斯可谓上流媍人贤明贞顺者矣时维玄月礼当大归指舜华之禯艳永谢靑阳掩玉树之靑葱长埋黄土益也忝居南阮叨燕西园酒后耳热感余论于绿衣送客畱髠诧狂言于红粉数峯江上如闻湘瑟凄淸六曲屛前空见思公惆怅不辞授简敬撰刻文用以相哀匪徒献吊云尔铭曰椒风兮分华兰蕙兮遗响须女兮斗旁张星兮河上秋风急兮白杨送美人兮北邙靑溪水兮繁霜落鱼山祠兮春草长朝云兮暮雨诒明珠兮雒之浦歌余诗兮浩倡长芳菲兮终古族子纯中秀才墓志铭纯中讳文光与余同姓于世次爲族子纯中之父曰虞江翁年十八居海上爲倭人虏去福舩俘之以归反接坐纛下翁大唿噭天曰我尝熟鹿园钱氏子也主者讯得实牒而归之出赘于江隂徐氏依女家以居生纯中所居鄕曰杨舍去缪詹事西溪家二里而近西溪年少负盛名不可一世闻纯中孤贫好学延与同砚席长相优也纯中亦用西溪有闻于时纯中攻于举业其视科第犹掇之也博闻强记爲叙记哀志之文于当世所称文章家往往能割剥驰骋与相下上爲博士弟子员垂五十年生产日挫资卖文以爲活其子姓食指日繁与其兄之孤嫠衣食百须皆仰给于十指以故其穷益甚志气日益无聊赖竟加老病风以死呜唿可悲也纯中深目多髭意气岳岳见贵人未尝相下奕棊争一子至推枰揎袖不巳口所欲言视人有讳避之色故大声出之其人头靣赤肿弗顾也天启丙寅西溪以奄祸死纯中叹曰吾与西溪俱生嘉靖之壬戌今六十有五年矣彼巳得死所吾不幸以不材全其天年将安归乎病风剧手足奇右使其子扶掖见余语不可了时以指画几其子传道其意以爲不独自悲其穷盖亦伤余之不遇也后西溪之亡三年崇祯巳巳十月卒后三月妻周氏亦卒辛未二月合葬涸冈西之祖茔余少侍先君与纯中相识比上公车西溪语我曰纯中孝友笃至今之壹行人也归而质之先君先君以爲信铭曰君尝从余游于帝京紫宫双阙瞻彼穆淸周览禁苑渐台神明纵观舆服流睇觚稜二京三都心维目营贳酒燕市驱驴五陵慿高吊古悲歌涕零归而着书赞我皇明列传七十草创一经故𥿄败笔点窜欹倾事虽未揆厥志亦宏荒郊平田原隰从横累累蓬颗埋此俊英呜唿刻辞永闭幽扄族兄观伯钱君墓志铭吾先君作聱隅子自传有友六人焉族世父无登先生其一也先生讳继科飮酒赋诗慷慨善谈论余六岁就傅先君请爲童子师王母卞夫人笑曰若爲儿择师乃自覔酒伴耶先生目丧明敎授弟子数人其长子观伯偕来讲授余舍所授书越席往听观伯与诸弟子皆目笑之余心知其爲少我也当是时观伯长于余八岁颀然长身余才与书案等耳后数年观伯与余爲文会方其据案俯首经营攻苦风炎日燥笔墨戞戞然余从旁掣𥿄捉笔讙呶相乱或指目其额汗眉蹙以相嬉笑观伯张目疾视不接一语久之嗢不可耐亦听然一笑也又数年余与诸名士爲竹林之游遂罢去观伯始补博士弟子员家益贫读书好古修君子之行悒悒不得志以死天启六年十一月也年五十有二崇祯九年十一月观伯之二子龙跃龙惕卜葬于罗墩祖茔之昭穴启前母吴氏之权厝祔焉哭而谒铭于余呜唿余犹及见观伯之成童以迨于壮而老死又见二子之纉言厉志克有成立以葬其父则余之阅世亦巳老矣追思五十年事话言嬉游一觞一饭显显然无有忘弃盖不独中年亲友取次凋落有酒阑人散之感而余之衰迟慵墯老而多忘不自知我非昔人爲尤可叹也观伯讳尔光裔出吴越武肃王自千一公始家尝熟传八世爲採樨公讳元袺观伯之高祖也观伯与余繇是而异铭曰孰穿匪坎孰隐匪阿瘗铭斯石君有则多峄县知县何府君墓志铭府君何氏讳允济祖讳墨父讳铉邑之甲族也万历戊子以国学上舍生中应天府鄕试五上春官谒选知东兖之峄县事左迁授云南幕致仕年六十一而卒夫人钱氏山东按察司副使讳顺德之女谦益之从祖姑也后君十六年年七十八而卒将合葬其子珩枝奉府君之坠言乞铭于谦益于是小子谦益泣而言曰于乎我先君幼孤移其孝于从祖视从祖姑犹亲姊妹视其夫犹亲姊妹之夫而我先太淑人之于夫人则亲嫂妇如也吾于君与夫人少而有记焉长而有见焉老而有痛焉其弗忍以不之志也志吾之所记者曰吾爲儿时王母卞夫人无恙君与夫人岁时伏谒羣从中表毕集皆鲜衣盛饰从容欢䜩君身衣补衣俯躬低视闲一龋齿而笑未尝至矧先君字唿之曰商楫两眉闲几何着多许徽缠耶卞夫人亦曰何郞娖娖修谨大姊谈笑大如雄快男子是亦一反也吾之所记者如是君与夫人之生平其可知也志吾之所见者曰君好诗耽禅大书于壁以高达夫何次道自况吾少与珩枝同学君时时相就剧谭闲发狂言柱其口亦听然不色忤也北上公车舟行出峄境峄多盗君戒驿徒干掫降颜色好词諈诿之比暮击柝声寂然各鸟兽散矣问其政计口食俸决杖不过十见上官愬民穷盗起其容有蹙如与家人絮语竟用是左官家产日落与夫人废箸析居里人皆嗤君拙宦而亦知其非贪吏也志吾之所痛者曰府君后我先君七年卒夫人之卒也后我太淑人四日耳天降割于我两家死亡彫谢如笋之旋坼其箨二三稚子衰麻哭泣茕茕相向则皆苍颜白髪矣当吾之举进士入史院也府君需次长安赋霖雨篇以张其事再罹钩党之祸屏居奉母未尝不有愧乎其言也吾每侍太淑人念夫人有子而贫辄停箸叹息吾心多惧凶又惟恐不得如夫人之子尝在母前也繇今思之所愧乎府君之言者已矣所羡乎夫人之子者又岂可复得哉呜唿小子创巨痛深于君夫人之葬假玆石以告哀毒痛慿塞序而终焉所爲至哀无文者乎是爲铭墓在尝熟县东之宛山今年实崇祯陆年陈府君合葬墓志铭府君姓陈氏讳钦光字唐父其先自闽候官徙尝熟以国子监祭酒讳寰者爲祖以都察院右佥都御史讳察者爲伯祖以南康府同知讳尧仁者爲父南康娶瞿文㦤公之女府君瞿之自出夫人朱氏工部主事讳寅之孙监察御史讳木之子也生男三人伯曰治体次曰治猷曰治揆女子四人其次爲余妻累封淑人孙男女十五人曾孙男女七人府君孝友顺祥长不满六尺低首俯躬语言姁姁然少学于元舅太仆公镞砺志节偘偘如也宗人使盗杀其从弟槖金行贿府君叱去之夫人长身魁形謦咳如伟男子缝纴烹餁勤劳不懈旣馈以至偕老无迕色无违言宗党之人咸以爲媲德也我先君通敏彊博爲世儒宗长于府君六岁贤府君而友之酒食征逐披见肺腑故次女归于我余成童与伯子爲文社在塔院之荷亭府君莅焉余甫削藁上浮屠穿廊庑呌嚣跳掷日下舂归院伯子犹刺促砚席闲府君手余文巡其坐而数之曰若呕出心肺得钱家郎一言半句乎若何不承其余窍乎旣而夫人送酒殽相劳且谯且数刺刺不少休烛跋而罢院僧环听窃笑以爲尝府君爲文攻苦振奇搯擢胃肾年五十二才得试鎻院归语夫人吾生平望省门向西而笑今得快意矣日相度旗竿何向燕飨何所戒夫人庀羊酒以俟已而寂然烦冤结轖意不自聊病不良食明年庚戌余及第报至爲解颜少食粥糜闰三月十二日遂不起夫人后府君八年卒年六十有六府君握文励志蚤夜唿愤思缵其先世及外家之绪而不可得比其老且病矣闻余之获隽而喜以爲犹于吾身亲见之也今余荏苒迟莫頽然一老书生不获立王功活生人以盈府君之志死者如可作也其所自爲攅眉者安知不辗然一笑而其爲余开颜者又安知不喟然三叹乎呜唿其可悲也已以岁之不易家门之陵替府君权厝浅土夫人尚在殡宫以崇祯十六年十二月十二日合祔于顶山之穆穴淑人率其弟姪跽而请曰夫子铭矣呜唿余何忍不铭铭曰将将兰锜峙高门兮天作好合叶朱陈兮鸾歌凤舞欢友宾兮舟藏树静日西沦兮兰芳蕙问委穷尘兮顶山之坟旣固安兮光气熊熊宜子孙兮夕雪掩路晨云屯兮望彼列楸涕霑巾兮总角获见眷嘉姻兮怀旧东武愧安仁兮刻词好石讯千春兮牧斋初学集卷第七十六牧斋初学集牧斋初学集卷第七十七牧斋初学集卷第七十七祭文祭于忠肃公文万历四十七年己未十月庚戌朔越十日具官钱谦益谨焚香再拜昭告于明故特进光禄大夫少保兵部尚书赠太傅谥忠肃节庵于公之神曰于乎己已之变干坤晦冥公舍一身以奠九鼎朝社不改枝叶重光佑宪启孝以逮我皇承平日久蠧生孽芽政出多门鬼载一车犹之不远戎索隤阤蠢尔佟奴实讧东鄙屠城覆师势如燎原建国僭号自踰短垣天门沉沉灵璅不开羽书警急羣言喧豗司农司马以及卿士目瞚口张象物而已譬彼大厦风雨漂摇主伯偃卧仆夫号咷虽则号咷亦不是力或咀或呶有党有克人亦有言主辱臣死四郊多垒大夫之耻嗟余小子忧心错迕如梦方寱如瘖欲愬号伯有戒助予无朋哭泣不可告哀于公岳坟宰木宋宫黍禾湖山故国公神所过灵风肃然素旗欲举冯余悃诚告以兆语谨告祭赵端肃公文天启元年岁在辛酉九月朔日己亥翰林院编修钱谦益谨以瓣香之仪致告于明故资德大夫政治上卿太子少保刑部尚书赠太子太保谥端肃赵公之墓曰于乎昔在我祖受知于公遇以国士抜诸孤童哀哀我祖一第早夭公悲祝予涕泣倾倒我祖虽殁遗迹粲然感恩知已有诗卅篇迨我先人拜公马首故人稚弟厥爱孔厚昔我童牙嬉戏征逐大母敎我无忘端肃老者木拱稚者髪白耿耿斯言犹在宿昔今我衘命抡材于淛跂望涛江我心如折敬遣一介拜公墓次问公子姓告以旧事惟公明德如岳如山我摉国史如识靣颜庶几夙夜黾勉终古用以报公亦念我祖呜唿尚飨祭傅文恪公文万历辛亥我师太常寺卿管国子监祭酒定襄傅公卒于京师之邸舍其门人钱谦益方在苫块爲位而哭行心丧之礼旣免丧浮湛里门又七年所复就班行今天子改元之岁奉简命偕屯留暴给谏往典浙试旣蒇事始得遣一介附给谏以入晋谦益乃洮颒焫萧望拜稽首爲文以告于吾师之墓下于乎哀哉昔在丙午获登公门遇我国士付以斯文曰我得子可谓弋获如陆得愈如欧得轼载上公车拜公邸舍长其羽毛借以声价吁嗟末俗限隔势位举主门生俨然相吏惟公于我德音孔咸乃授几席乃亲杖函仆隷讙迎家儿掣曵不辨主賔况乃师弟我举南宫公笑筦尔非我实贺乃爲国喜麻衣如雪严霜夏零唁兼以劳忾涕交拜虞罗高张宦海喧豗我旣衔恤公亦念归公书告我长安碁局拙工歛手旦晚初服归未再朞俄得公讣创痛因仍噩梦错迕荆棘布地风涛稽天沉沉故园一瞚十年敬走一介拜公墓门陈根几宿渍酒尚温哭不凭棺奠不亲斚临风告哀有泪如写呜唿哀哉自师之没星霜遥遥岁将一纪代更三朝朝着鼎新班行嗔咽人材日凋党论未辍东方小丑讧我全辽兵饷钝敝征输绎骚我躬不阅惟忧用老沧海横流叹彼腐草寸心如折酹以告公没而犹视公神所恫我心虽长髪巳种种三组无闻一官犹冗感恩知已先民有言何以报公不辱其门呜唿哀哉尚飨祭高阳公文维崇祯十二年岁次巳卯正月十七日乙亥吾师高阳少师公殉国报至越翼日丙子其门生钱谦益爲位于墓次之明发堂制加衰之服率稚子孙爱拜而哭之越三日戊寅谨具特牲之飨昭祭于吾师之灵呜唿戊寅之冬奴陷高阳谍报闲至旁午未详我前知公就义已审中心如擣退哭诸寝流闻错互传遽梗塞如鱼挂钩耿介胸臆畴昔之夕邸报北来公死信矣呜唿痛哉山川北流尾没勃碣公生斯世一柱硉矹羯奴何人而敢余侮坼我地维折我天柱箕尾黯黯斗极蒙蒙将相两星齐陨崆峒日食三朝荧惑在庙野熊啸邑袄火震礮蝗飞川涸不令不宁天用汉法移诸股肱身塞灾青以奠九州奴刃如饴上尊养牛呜唿哀哉公初出鎭画关爲疆赤县黄图寄命堵墙奋袂抗议屹如泰山誓复河西以保危关经营荜路储峙粮糗奄有宁前以及锦右戎索稍定奄祸遽兴晋阳之甲蜚语沸腾缉缉羣小冯奄逐公羯奴抃手酌酒河东公再出鎭畿辅践蹂辽帅惊奔如逐瘈狗唿吸定变徒手单车倒戈入衞关门晏如巖疆复宇叛人献馘露布晨驰都门昼辟奴焰孔炽倚公长城纶阁虚席锋车急征奴警解严视公赘疣一肘后掣衆喙旁咻任重权分功大失少角巾归里未厌羣小天门荡荡雷车殷殷慭置一老以膏奴吻羣小锄公如稂如莠羯奴何知爲彼假手子期割心弘演纳肝千秋万世同此寸丹入相出将取义成仁鲁公晋公合幷一身公殁之日屋庐萧然左图右书荡爲云烟辇输捆载今复何有借手羯奴闲执谗口阖门殉国未悉几人故知从公竝侍帝晨白首门生未获死所临风告哀老泪如雨呜唿哀哉尚飨再祭高阳公文维崇祯十二年正月十八日丙子门生钱谦益哭我师高阳公于墓次之明发堂爲位而奠焉士友之来吊者拜焉巳而疑所服心丧三年洙泗以后未有闻焉我未之能行也唐制爲座主齐衰三月宋苏轼之丧张方平也亦然本朝不爲座主制服倣于唐宋之闲其可也于是服齐衰三月越四月十九日丙午始除服复爲位于斯堂陈庶羞淸酌之奠而爲文以告曰公之殉国于今改年自我制服蓂荚三迁心丧慙古纯采违衆齐衰三月倣彼唐宋日月不居我服斯除我心悠悠式伤且瘀公之云亡当宁闵恻三灵震惊四海叹息公之完节上帝所卑孔曰成仁孟曰取义彼何人斯别有肺肠谗口嚣嚣讹言孔将絶倒庆幸揶揄骂詈稽首羯奴颂以天吏蜚语流传谤书沸腾粪掷蟾蜍矢集靑蝇方叔元老再鎭危疆定我戎索驱彼犬羊威名燀赫羯奴所忌彼何人斯与奴合契勃碣倾北山海堕东奴贺塞外彼贺域中公神在天骖乗三后参旗导前雷车殿后受命帝所汛埽羣胡朝蹂历城夕龈幽都脔诛羯奴告成于帝朱书乌篆刻铭云际视昼瞑夜舒云握风视彼谗人眇如蠛蠓伊余小子才薄德輶恶言御侮媿彼仲繇堂堂白日煌煌靑史不负师门庶其在此呜唿哀哉尚飨祭都御史曹公文崇祯七年九月甲子具官门生钱谦益谨以淸酌庶羞之奠昭告于故都察院左都御史曹公之灵呜唿公居谏垣万历之中门戸角立钩党成风惟公公忠彊直昌言折衷誓欲涣言翕訿之羣疏道学之禁使正人君子抜茅连茹相与扶国运于昭融公去而党论不可复挽朝廷遂爲之一空及其再出党祸藴崇㭬人负嵎小人乗墉幸脱屣之云早几不保其一亩之宫天开地阖阉孽虫虫萃宫邻与金虎集矢镝于薄躬公在宪府扼腕奋笔余得脱于罗网而公遂不免羣小之匈匈遡国论之翻覆二十年余俯仰三变而公皆身当其冲忠君爱国忧心忡忡正色寡言大道爲公乐善类之应求信声闻于鼓钟嗟谗口之描画终不能抺摋其淸忠公之在朝国论有所榰柱人才有所芘依而小人阉寺有所畏惮而未逞其毒凶公之去国雒蜀之籍滋多同文之狱交作而狡夷流宼皆接迹而内讧公今巳矣朝亡元龟世失砥柱而国之元气浑沦磅礴独全归于鸿蒙呜唿哀哉巳巳之夏我车载东出祖于郊有墨其容闵世道而三叹匪兴忾于飘蓬追陈迹于六载恍昔梦之搅胸俨觚稜之在望撰杖屦其奚从缄哀辞兮千里寄老泪于秋风祭南昌刘宫保文维年月日具官钱谦益谨用淸酌庶羞之奠致祭于故光禄大夫太子太保戸部尚书兼文渊阁大学士刘公之灵曰昔我光庙明目达聪朝入翼室夕而相公政决壅河士起死灰讙唿鼓舞如风如雷先帝知公可託冲子临终之命亲凭玉几宫邻胶结妇寺披猖重隂积霾笼蔽少阳公率谏臣定䇿柩前手捧旭日出于虞渊国论喧呶夷氛孔亟垂绅正笏不动声色自昔权奸衡执国柄驱除元臣罔恤顾命逆瑾作难先去雒阳逆贤之焰逐公始张正人在朝国有纲维如坊止水田者不知及其一去若决大川谁能捧土塞彼滔天圣明御宇号咷博求番番黄髪国断王谋风波喧豗樯倾楫堕长年三老袖手安坐有党有雠人或柅之何辜于天俾不慭遗呜唿哀哉神宗末年党论弘多词垣有人咸离网罗公曰善人国之元气正色直词出我衆忌阁讼再起公爲国恤扼腕塡胸恨不我直我于朝着如鸿一毛公之宝之和璧赤刀岂无公望岂无卿才曰一个臣公何愧哉奄种蔓延党祸沸腾海宇疮痍陵庙震惊古之荩臣视不受含公虽长寝忧心怆憛温公病革梦语频繁陶公之殁岂无话言千里寓词挥泪如雨何以报公一恸千古呜唿哀哉尚飨祭孙文介公文岁丙子之孟陬兮春气奋而靑阳哀夫子之北征兮载元气而上翔天门开而詄荡兮中宫霅其景光排王戸而撼金铺兮谒神祖于瑶堂嗟宫邻之盘互兮値金虎之披猖童謡仓琅于尾鷰兮优歌枯菀于特羊选巫咸而叫帝阍兮洒血泪之浪浪䇿书夕出于禁闱兮靑社朝分于雒阳仙李盘根于奕叶兮桐圭蔽芾于扶桑神祖扬灵而慰余兮览余情之信芳下天街而踌躇兮顾帷幄而惨伤退致命于皇考兮哀天寿之弗将雉羮斟而莫飨兮何蜺形而茀裳龙胡相逮于下土兮马劒高悬于尚方指皇天以爲正兮诚不忍见白日之蔽壅灵斿纷其下上兮俨大行之在傍飘风扶其轮毂兮雌霓连蜷于衮裳枭杨白虎先后而陪扈兮望豹尾之茫茫厉天津而横度兮限析木之无梁盍归来乎箕尾兮列东维之旧行九子暌而斥絶兮敖客哆以簸扬仰阁道之迢遥兮憎卷舌之光芒观车骑之满野兮谁䇿马乎王良指街北之旄头兮睇苑东之天狼耿河汉而独处兮终抱恨于七襄重曰浴兰兮沐芳佩琼琚兮升君堂君之堂兮幽幽奠桂酒兮陈柘浆日晼晚兮君不御期夕张兮夜长灵之来兮儵而逝旋回轸兮帝鄕登端门兮太微掉帝车兮中央齐气候兮台阶和隂阳兮戴筐空贯索兮垣墻抚天棓兮搀枪烛玉烛兮畼永风降四时兮嘉祥竝傅说兮汉津应南极兮寿昌祭唐太尝文吴会之闲参错俊髦儒林文苑蔚如牛毛其书满家行汗牛马謏闻动衆着述或寡我得公书辅世二编俛读仰思其人俨然上穷掌故下逮蒙古如医有录如碁斯谱病在膏肓良医出走一着之差国工歛手谅其实虚决彼明昧如丹如靑以蓍以蔡我读公书昧昧以思公之爲人我亦见之气雄九军目营四海匡时力阻报国心在蜩塘内沸戎马外讧番番黄髪疻痏在躬揺手不得转喉触讳慨当以慷忧或成畏苦心沉沉託之寸觚摹此前哲敎彼后夫于乎公乎今其巳矣长编犹新九京谁起伊余与公素昧平生劳公记籍问其氏名虫刻徒劳马齿滋长何当于公而辱向往嗟此哲人未奉绪言殁思典刑在愿执鞭先民有言读书尚友繄我于公接迹已久申写夙心跪而致辞如与公言公其听之祭翁太尝文君少执经于我先子君居函丈余嬉稚齿着履加膝捉笔书几顚倒裳衣狼籍文史君不余嗔颔之而已时或眷然顾我则喜君爲鄞令冠带陆离盈盈雅步宛宛容仪余方骀宕㓜而服奇蓬髪历齿不介而驰君笑顾我如髫龀时唿我英妙勉我下帷余偕计吏君官夕郞握手道故推星阅霜兴言负笈念我倚床钓游俨然况乃门墻引满爲寿感叹相将伊余通籍闵凶遽临冰雪距门哀猿呌音风涛相豗岁月滞淫我思古人考槃在吟君跻首垣陟于卿寺休沐言归把醆相视契阔过存杂坐䜩语流连故旧问讯寒暑觥筹廻翔令章容与人醒梦梦君醉楚楚余顾而言君其鼎吕是亦爲政何必远举纳言甫推贺门攸萃不燕于堂胡哭于次明旌低昻拭眼疑寐单杯亲斚髣髴残醉于乎哀哉九阍沉沉奏囊交跖君爲劳臣僶俛左掖如涉洞庭飈冲颿激鱼龙湛浮上作霹雳长年三老不震不惕乱流而济粘天浪息奉尝淸卿雍容媛姝周道如矢范我驰驱回视中流捩拕号唿如旅获归如负骤苏大限俄穷莫骋修涂不踬于险而踬于衢于乎哀哉君弟畜我实自童蒙余慙昌黎事窦如兄余钝而顽君骏而通飞鸿雏鷇厥喻则同余序䟽草拟于文庄斯论倘笃君爲不亡于祭告情缠绵恻怆灵其降止忾焉戸堂尚飨祭王二溟方伯文惟兄与我戚属中表兄弟畜我申以朋好心迹因依肺腑倾倒兄爲松栢我若萝茑兄在先朝郞濳已老我官词垣载笔讨日旰车阑霜寒马早邸舍萧条禁钟缥缈彷徨官烛流连淸醥客衣欲单旅饭不饱互装絮绵迭馈鱻薧仕路喧豗物伦苛娆钩党刺促忧心悄悄兄如复陶卷舒驯扰我如箕箒动被屈挠过从岁时慰劳昏晓叹息风尘信誓衡茆征蜀之役兄出南道禽其渠帅以殄蛮䝤有功不伐捷书莫攷随牒平进回翔窈紏金盘火齐高牙大纛何当目营徒有头掉年至悬车硕寛获考三径尝辟一室自埽筑室靣山浮堦引沼诗成绮靡曲度懊恼征歌激越选舞偠晷增日促烛继月皎百年何几而遽不保二品非荣八十犹夭呜唿哀哉我困蓬藋党祸未了银铛牵连网罗捜搅兄过执手爲我心摽感怀赋诗怜我缠缴迨我言归音尘杳杳笑言髣髴䰟梦愺恅手简盈箧残诗在藁每一念及泪渍怀抱萧萧朔风飞飞丹旐辞其旅室归彼域兆奠此一杯以当祖道荣名何之物化非宝敬赴素车敢负宿草呜唿哀哉尚飨祭于惠生文惟我与君定交晼晚畴昔之岁过从缱绻邀我园林燕我池舘玅香满室乳茶倾盏横陈尊彝倾倒箧衍最秘惜者华不注卷烟峦云树髣髴在眼楚酩和鲜吴羮挐饭露鸡淸烈子鹅永隽华酌旣陈淸言徐展上下骚坛扬扢词苑有难必詶无和不反晨花日倾夕竹露泫班荆语长刻烛晷短君爲听然顾语小阮兰亭栗里斯会非远咏君歌诗绮靡啴缓香奁艶冶玉台婉娈温李新声徐庾旧撰志士失职高才连蹇辙鱼过河辕骥下坂汉妃叹盈湘娥泪澘桑者闲闲枣下纂纂晚就我谋有书径寸自悔少作请循其本顾我梦梦其颜有赧猥以枯竹负此靑简伊余衰暮见抵罢免老屋三闲衡门两版得君慰借忘我蹇产承君之讣回环自付天不慭遗我老无伴凶星缠绵风波揺演余殃奄及能使君殄申戒烝徒勿俾我善君方大归我又病痯抒词告哀酹以一醆渍酒有时丰碑可纂庶几陈根伸此悃欵呜唿哀哉尚飨祭徐元晦母王夫人维年月日某等谨修生刍之奠敢昭祭于徐母太原王氏夫人之灵曰于维夫人克媲德门珩璜比德榛栗吿䖍娠贤振振起家蔼蔼鼎养滋丰兰锜未改受玆介福旣寿而康杖而唾远视则履强有擕有婴扶床坐膝勉荐滑甘讙覔梨栗八十五年飮醇含饴饰见舅姑优游大归栾栾元晦唿号罔极仆御助哀闾里叹息自母有疾于今二年不栉不翔鲜或堕言尝药蜇吻涤牏龟手便溲枕借祷祀望走云何百年大限不回坼子于里夺母于怀呜唿孝思曷维其巳子如元晦斯则可矣我思古人囊身置禇岂不重气曰有老母勿谓任侠言不中程不许友死载在礼经小人有母甘毳罔效或闇而危苟訾以笑登母堂宇拜厥几筵孰不爲子能不澘焉母曰子兮无然涕泪仔肩我孤以永钖类灵如忾焉至止徬徨何以昭祭永言不忘祭姚母文夫人昔在甲辰始识孟长如古定交杵臼之傍夫人闻之爲具酒浆高歌击节意气慨慷酒阑灯灺幞被对床过从信宿日移夜央谈圃树颊文战掉鞅秋风矫厉寒星角芒夫人欣然恕其瞽狂列在犹子许以鴈行自时厥后燕游孔尝抠衣拜母酌彼兕觥镞砺道义切磨文章呴湿濡沬蛩巨扶将相继通籍班聮玉堂譬彼花鄂前辉后光追趋禁近委珮成行退问起居欣欣乐康夫何不吊零此严霜帷堂旅舍扶匶严装逐子不返将母则亡哀哀广柳萧萧白杨回风漂揺曜灵闭藏四序歛揫五音奏商茕茕孝子削杖瘠伤羣乌助哀百草不芳伊余屏废在天一方奠不亲斚结轖中肠呜唿哀哉天运险易物情燠凉惟此恒德亘古爲纲阊阖之门表厥宅坊乌头双阙漆书煌煌母师之训凛于珩璜如眉山母羡彼范滂舜华朝荣蜉蝣夕僵天寒泽冻松栢弥昌礼宗女表令问令望大书深刻俟诸泷冈无曰辽远视天梦梦灵其缓鞚釂我一觞牧斋初学集卷第七十七牧斋初学集牧斋初学集卷第七十八牧斋初学集卷第七十八哀词潘佥事哀辞万历四十七年三月王师败绩于建夷佥事保安潘君宗颜死之君举癸丑科进士官戸部主亊会建州夷佟奴儿哈赤犯顺袭我城堡杀我大将君上书阁部极言援辽破虏调兵用闲之计浃旬凡数十上皆不省奴遣归汉人以嫚书遗我君读之毛髪尽竖以谓二百年豢养属夷一旦称国称汗指斥南朝妄引天命堂堂天朝受其诋娸不敢出一语诘责邸报发钞传布远近辱国损重莫甚于此乃草檄数夷十二罪奏记阁部请亟行之阁部以爲迂格不上迂君者之议以爲朝廷顾惜大体不当以语言细故与犬羊争胜颊舌虽然丑虏执辞中夏钳口其于国体又如何也语曰名其爲贼敌乃可服奴酋故王杲之余孽杂种小丑妄自命金源后裔比长絜大如君之言主名传檄声罪致讨寒腥膻之胆舒华夏之气此胤征甘誓之举也何名爲迂君之议虽不行其志则不可谓不壮也君旣以知兵闻于朝遂以戸部郞出理新饷会开原道兵备畏奴引疾去卽推君以佥事往次年王师四道出勦杜松兵先溃于浑河君监总兵马林军从靖安堡边趋出开铁三月朔分兵出三岔儿堡口翼日抵二道关奴乗胜薄我我师复溃君及盖州通判董尔砺力战死君尝言用兵谨候太白太白所出之方可以举兵所背不可逆战自戊午七八月以后太白西起渐高利先起利深入暮冬中旬其尅奴之期乎明春太白在东气候别转又未可知今以三月出师正太白在东之日也君能前知用兵之不利而不能使师之不出岂非天乎然而君之占兆固未尝不验也于乎自奴酋难作将士膏血战塲者有矣君独以文臣死建州之役四道臣各监一军非君一人在行闲也三道臣望风奔窜君独死师出否臧首尾牵率纶阁有催战之檄阃外无统一之权君明知其必死身冒矢石计不反顾竟与二大帅俱死于乎君之死亦巳难矣嫚书之入也阁部大臣载高食厚者相与瞪目噤口不敢出声气苟可偸安旦夕卽遗以尺一牍曰皇帝敬问匈奴大单于无恙彼固甘之矣君以郞署小臣努目植髪独抱国耻虽欲不迂之也其可得乎君一死而三事大夫持禄容身目君爲妖言爲怪物者必将以君之死爲喜拱手而相贺疆埸之吏缩恧巽輭望堠火而骨惊闻边遽而齿击者又必将以君爲惩摇手而相戒君虽死目不瞑也虽然国家养士二百余年忠臣义士亦必有因君之死感槩激昻以除兇雪耻爲巳任者狡奴之游䰟不旋踵而系颈于阙下固将以君死之年爲奴殪之日而君亦可以无憾矣闽人董应举闻君之亡爲位而哭以其所草疏檄寓余董于君未尝有雅故也余感董之意作哀辞一篇自书二通其一通酹酒东向而焚之以告于潘其一通以遗董其词曰黑水沸兮白山吼彗角芒兮五星鬬白亘天兮赤殷云牙旗折兮士争先简书前迫兮虏后蹴前军熸兮后军蹜霾余轮兮絷余马免余胄兮弃原埜骨葬马足兮䰟以矢招奴歌于塞兮士嬉于朝援天桴兮击河鼓褁碧血兮诉列祖登九天兮伐彗旗叫九阍兮撼黄扉禁奴䰟兮禠奴魄脔奴肉兮爲脯腊䰟归来兮朝帝所领国殇兮衞畿辅焚余辞兮奠酒浆䰟不来兮神惨伤石义士哀辞蒙古分民爲十戸所谓丏戸者吴人至今尤贱之里巷伍伯莫与之接席而坐石电者乃以死义特闻亦奇矣电尝熟人也侨居长洲之彩云里崇祯八年流贼躏中都围桐城江南震动电所与游壮士陈英从指挥包文达往援要电与俱电曰吾老矣不食军门升斗粟奚而往英曰我辈平居以君爲眉目君不往是无渠帅也幸强爲我一行电曰诺幞被而出终不反顾二月十二日追贼于宿松我师恃勇轻进陷贼伏中文达死之电英分左右翼搏战自辰至晡杀贼无算英踬被擒电大唿往救贼围之数重电力尽舍鎗手弓射杀数人贼羣斫之头旣断犹僵立爲击刺状良久乃仆皖人招其䰟祀之余忠宣庙下吴人陆嘉颕赋诗哭之买隙地具衣冠葬焉电身长赤髭能挽强超距尤精于鎗法有善鎗者典衣褁粮不远数百里尽其枝而后巳遂以鎗有名江南性椎鲁重然诺所至尽结其豪杰诸无頼恶子具牛酒持百金愿交驩石君掉头去之惟恐不速也万历中应都淸道陈监军募督兵攻同车诸寨功多当得官谢归监军没来依余醉后辄鼓腹笑曰石电非轻爲人醉饱者也吴淞有孙生者家于江干败屋破扉妻子昼饿傍近轻侠少年皆兄事之岁巳巳虏薄都城电偕孙生谒余明年虏遁孙生客长安出蓟门将尽历关塞山水暴涨冻饿中寒疾死电哭之恸久之忽忽不乐叹曰孙兄死电无可与共死者矣后六年电死电之死视孙生有闻焉然捐躯报国身膏草野而不得与于死事之卹则亦以其丏而微之呜唿斐豹隷也请焚丹书汪锜嬖僮也孔子曰勿殇若电者其亦可以免于丏矣乎丏名于朝丏利于市人尽丏也彼丏电电亦丏彼丏之名未有适主也余悲世人之羣丏电也而不察其实取春秋之法大书之曰义士虽然世人之不丏也不足以爲荣则电之丏其可以爲辱乎电而有知知吾之以义士易丏名也其不将听然而失笑乎余于电之死不忍其与孙生俱冺灭无传故爲辞以哀之哀电而及孙亦电之志也夫辞曰于乎丏也生不丏半通之纶死不丏七尺之躯其葬也邙北垣东不得丏蓬颗之地而丏一杯于要离之冡侧其祭也马医夏畦不得丏麦饭之奠而丏一脔于唐兀之座隅木落兮虞山潦收兮尚湖传哀歌兮会急鼓祠国殇兮下神巫託济阳兮后乗骖李安兮先驱从倡兵兮如云归厉鬼兮载车览庐冡兮向背睇城社兮盘纡天门开兮詄荡故鄕兮不可以久居于乎殁爲鬼雄兮生爲人奴臧甬侮获兮公卿大夫激而诔之兮附诸县贲父之徒姚孝子仲宣哀辞慈溪姚氏子元台字子云元吕字仲宣皆矫尾厉角有声诸生闲天启中连袂游太学文学秀才咸执腒请交与之谭多口噤而退诸公争欲令出我门下少年或窃其名以惊坐人曰两姚生吾辈行也两姚生性至孝出者庀修脯居者躬温凊更番以养其父母母冯病疽仲宣祷于城隍神愿损巳龄以卑母旦而告其姊神许我矣母霍然良巳而仲宣遂病病数月而卒仲宣之病也子云亦谒神请代没四年矣携其画像件系其事行以走四方四方之人皆谥之曰孝无异辞呜唿仲宣信可谓孝矣求代得代祈死得死有请于帝若执左右手相諈诿斯巳奇矣往年岁在申余侍老母惙惙心动江西万尊师再设坛礼斗灵响肃然如有闻曰越明年雨水其未艾乎巳而果大期也呜唿才不才亦各言其子也天胡独忍于余夫人之于其子也有问焉则如响有求焉中弗欲予或嚬蹙而应之家之畜牛羊犬鸡也虽不尽宰之磔之其惊而哮哀而鸣主人弗知也天之视仲宣也以爲其子也其请而祈死所谓嚬蹙而应之者也若余者天其以是爲牛羊犬鸡而巳其未卽死也亦未遽宰之磔之而巳其哮也鸣也天何用知之而责其不应哉然则余之生不如仲宣之死远矣仲宣宜哀余而余反哀仲宣岂不誖哉虽然姑爲此辞以相子云之悲亦庸以愬余之哀辞曰吁嗟孝子兮诚至上通愿增母算兮遑恤我躬绿章封事兮夜奏帝宫虎豹当关兮天门九重片纸刺关兮不隔帘栊母乐而康兮巳正而终上賔帝所兮其乐融融伊余梼昧兮逢此闵凶叫号吁天兮如筳撞钟皇天无私兮其命难从敢曰天醉兮视之梦梦孝子溘死兮生气如虹我生何爲兮羣彼裸虫呜唿哀哉兮搅我心胷濡血染翰兮告哀无穷癸酉十月虞山鲜民钱谦益制尹长思哀辞余以万历丙午举于南京与永新尹先觉字长思同出新建徐先生之门当举子旅见其师徒御喧哗道路塡咽聚观余独指目长思长思亦从衆中知爲余也长思过余邸舍白晳而修眉神宇踈亮欲来映人巳得读其行卷牢笼漱涤鉥心搯肾忽焉摅幽发荣若登高台以临云气欲抗日月而上之也余爲叙而刻之振竒之士莫不吐舌惊叹又或慕而效之于是长思之名噪吴越闲亦或以余言也长思再试礼部不第乙卯上公车晨起行雄县道中唿僮覔人参啗我午饭于逆旅脱舆下骡背唿长思不出褰帷撼之僵矣两指爪握参未脱口也长思生失父育于其祖零丁孤苦襁须乳长须食皆以糠覈代冻泠次骨肤粟经春不舒也选贡入南大学与傅崇中生共一幞被手提擕巾箱互爲僮也爲举子不肯饰竿牍以干县令与其家人更衣幷食率鄕老以办繇役立宗法以敎族之子弟鄕人有违言必走质尹氏薰其德而善良者衆也长思与余聚首公车每过语必移日西安方生嘉定李生与焉方傀俄好食酒李澹宕善画长思温润而栗从容献酬酒酣以往角巾欹斜掀唇谿齿指画古今人才节义如奋臂出其闲也呜唿长思今其死矣长思以进士业有名于时而不得中进士第其遗书蔑如也其行之所加者于长思若毫毛而大志之所存余犹未能悉其梗槩也呜唿长思其视不受含赍恨而入地耶其没爲明神之帝所甚乐视弃人世如传舍耶抑亦䰟气无不之观化而往而舍然纵浪于生死之闲耶长思之子右辕不远二千里衰绖过余揽其文崭然露头角矣问其家曰大母老矣父未葬二弟未婚四女弟未家也问其先友曰庐陵萧太史父之执也哭之过时而悲余初欲爲长思铭巳而曰萧于长思能爲之尽又其鄕人也余爲辞以舒余哀俾右辕刻之塜上而萧爲铭以掩诸幽长思与辕也皆可无憾乃爲其文曰嗟尹氏兮士之良志倜傥兮擅文章起南国兮賔于王舞两骖兮服上襄命奄忽兮死道旁目犹营兮天路长世偪侧兮竞披昌溷耳目兮雕肺肠灵眇眇兮揽八荒告掌梦兮筮巫阳荡大空兮结三光勿爲厉兮渫偾伤有美子兮婉淸扬祀祭则及兮后有庆刻哀词兮纳铭章呜唿哀哉兮死而不亡翁兆隆哀辞故太尝寺少卿翁三丈兆隆旣没之五年而始充葬其弟兆吉甫排纉事状累数千言走书京邸属余爲传以余知兆隆者也吾闻之古之人有史传无家传家传非古也用史家之法则隘毁史家之法则滥滥与隘君子弗取也曾子固不云乎墓铭纳之圹中而哀辞刻之冡上然则文之有哀辞不铭而名焉不传而传焉余固可以窃取其义而爲之也兆隆少以执经事我先人与诸生舒鴈行列悛悛穆穆如也旣成进士令于鄞以上计过家威仪详雅登车有光炜晔如也及余登朝兆隆自长夕垣以拜奉尝魁硕颙昻岿然如鉅人长德语及于物论国恤有墨其色而有顇其容也于戏兆隆何以死也兆隆在省垣以惜人才存大体爲先务当南北分部蜀雒搆争之日苦心调剂中夜屛营有未易以告人者留心掌故于会典条例举凡会要若数一二六垣陞转诸疏迄今无以易也太尝以春秋祀故少保于忠肃公忠肃画像南靣使者北靣将事兆隆曰嘻忠肃纯臣也是非其所安乃釐正之孝定皇太后之丧余阁之奠以及虞祭执事有恪山陵旣成皇祖叹嘉焉余观先辈论六科人才首推林季聪尹庄简曰季聪何敢望与中与中者故叶文庄公盛也盛世人才相望论者亦敢公爲品第皇祖时六科人才兆隆当在甲乙读其奏疏可以考见而国是人才上下降升之端緖则难言之矣兆隆殁仅五年所以余言推之其上下降升又何如也于乎其尤可感也兆隆爲人周详醇谨与人言娓娓如恐不尽賔客塡委议论榰柱目视案牍口答笺启从容整暇若有余地时论翕然归附而兆隆亦以用世自命今其死矣岂所谓人之云亡耶抑吾鄕水土瘠薄地气使然耶余姑爲辞以舒余哀以传于后以遗兆吉及其子使刻诸墓上如子固之云乃爲其文曰有美一人兮白晳而长来唇飘须兮婉其淸扬威仪棣棣兮发言有章雝雝和鸣兮于彼高冈奏囊嗔咽兮笔舌鬬虐飏言告君兮其体日削枚举故实兮摅写婉约进不尸利兮退不表襮齐其躬心兮夙夜有恪展如之人兮宜在台阁陟彼月卿兮载推纳言列㦸树槐兮歩武之闲六马在御兮驰骤天闲长辔甫䇿兮短驭斯艰昌于有位兮阨于无年呜唿哀哉兮是亦难言宜兄弟兮叶壎篪有美子兮荪兰滋佳城郁郁兮嶞山廻溪帝命致祭兮牛羊孔时巫阳下招兮远莫致之整容搢笏兮宛其来思辞以告哀兮匪哭吾私刻石墓上兮泐以爲期瞿少濳哀辞世之盛也天下物力盛文网踈风俗美士大夫闲居无事相与轻衣缓带留连文酒而其子弟之佳者往往䕃借高华寄託旷达居处则园林池馆泉石花药鉴赏则法书名画钟鼎彞器又以其闲征歌选伎博簺蹴踘无朝非花靡夕不月太史公所谓游闲公子饰冠劒连车骑爲富贵容者用以点缀太平敷演风物亦盛世之美谭也少濳瞿氏讳式耒故礼部尚书文懿公之孙而太仆寺少卿讳汝稷之子也孝友顺祥服习家敎多材艺书法画品不学而能室铺一几庭支一石信手位置皆楚楚可人意性好客疎窻棐几焚香布席客至依依不忍去人以爲有承平王孙公子之遗风王晋卿赵明诚之辈流也家贫入赀爲涪州州判郁郁不得志卒于官哀哉吾里中无复有若人矣东阡北陌可与杖屦往来者鲜矣君初字起周请改字于余余以张文濳之名耒也字之曰少濳太仆公之殁也请余爲家传余直举其大节无所孙避族人羣噪之少濳曰吾头可断此传不可改也居平退然不胜衣其临大义坚悍如此余悲少濳之死而悼其无传也于其葬也爲相挽之词以饯之其词曰瞿唐月崃白盐赤甲高刺天孤根如马虎须怒张两厓巅重巖叠嶂亭午夜分曦月偏晴初霜旦高猿哀啸属引传涪万之水奔流回复争泝㳂孤舟旅榇覊鬼啁唽出其闲猿鸣霑裳望帝啼树流血鲜䰟兮归来扪叅历井无留连拂水悬厓天河云浪相钩牵厜㕒礐盘大痴粉本犹依然两湖夹镜长芦堆雪菰浮烟东臯北麓巾车果下榜吴舩渔湾蟹舍团脐巨螯缩项鳊小寒茗熟香粳白饭炊红莲白杨萧萧松风悲咽流响泉䰟兮大归分张执引如别筵故国旧游如梦如幻不可延哀哉人世蹔游少别谁百年宋稽勋哀辞崇祯十六年二月初六日逆奴兵陷莱阳故吏部稽勋司郞中宋君应亨死之呜唿哀哉君举天启五年进士握文厉行蔚爲国宝以吏部郞养祖母家居遭时多艰缮治守备勑戒子弟慨然有致命遂志之思子璜举进士司理杭州将之官请逐子以行君弗许曰若爲刑官我保乡井各有事守母相越也十五年闰十一月奴陷临淸君率士民城守莱阳城四隅北靣单弱捐千金建瓮城浃旬而毕奴至君独当一靣悬赏购死士杀一奴予五十金士奋跃夜刼奴营斩数级相蹂死者无算奴抜营遁去二月初五日奴大衆奄至避北城不敢攻次日辰时繇城东北隅缘云梯上君平巾箭衣驱家僮巷战家人劝令易㡌不可战良久家僮死者三十余人杀奴亦过当君项中一刀被执奴知爲宋稽勋也逼降之令以金钱赎死君厉声大骂吾资产尽于城守家无一钱纵有之天朝宋司勋肯以金银奉臊狗奴赎死乎奴不肯卽杀考掠穷日夜君与其族子侍郎玫彭缚左右柱嚼齿噀血濆涌交逬骂声逹旦交口如夜诵次日皆遇害呜唿戎狄之蹂中夏也残害生民掳掠子女玉帛豨突豕食以此爲尝未有攻城略邑所至必斩艾其贤才如逆奴者也贤才之生也天地光岳之气所发育祖宗数百年德泽所涵养其难得也如珠玉其有用也如谷帛国家之倚而任之也如柱屋之楹如扶老之杖一旦聚而歼于逆奴之手如斩蓬藋如入臡醢不知当此时三灵何若鬼神安在祖宗在天之灵何以爲心也丙子奴陷畿南杀鹿太尝戊寅杀高阳少师奴中喜相告曰两人死北方无敢言灭奴者矣奴去年九月长驱犯顺如贼风暴雨前无留行攻莱城不下数酋毙焉慬而致死于莱非独愤兵也其必以爲中国之大燕齐之广东莱一隅犹有人焉以难我如行路者之遇虎落未能捷出不得不抜而去之也然则士大夫生于斯世爲奴之所指名啮指而相戒者可惧其爲奴之所简易置而不攻者亦可羞也君讣至于杭司理璜顿踊号哭苏而絶者数矣杭之民皆爲司理巷哭璜见星奔赴气息支缀将列君死事墨衰绖系草索以上诉于天子使其门人吴百朋来计余余与吴生问故而哭噭然失声巳而曰奴之恶至斩艾贤才极矣逆天心违帝命上帝之所必诛而不佑也海内士大夫报主恩雪国耻不待言矣覩其屠僇衣冠剪除忠义若此之毒也有不心战骨惊甘以其含血负肉之身供奴之刀爼而安受其刲斮乎璜也以不戴天之雠请于天子寝苫枕戈誓灭逆奴以谢君父海内士大夫咸思不反兵之义荷戈而从之知者献谋勇者效力缚奴之丑类爲脯腊以享九庙以献天子以祭告天下之忠臣烈士我知其不远矣申旦不寐作爲哀辞一通篝灯属笔文不加点庸以激敭大义匪徒告哀云尔其文曰奴熛怒兮帝疆慬害气兮薄莱阳骑簇猬兮矢飞蝗雷车轰兮焚轮狂舞冲梯兮羊马墙趣巷战兮我武扬戴角巾兮褁戎装领僮奴兮袴裲裆刃迎刃兮枪属枪短兵接兮杀过当刀陷项兮身被创殪左骖兮缚马抑手反接兮口雷硠血溃射兮齿裂崩骂抗词兮声低昻目曙星兮炯相望穴颈血兮注两囊醟涂地兮胷吐芒痛同日兮义士亡天苍苍兮日荒荒莱城鞠兮爲战塲桐棺褁兮非黄肠屋三闲兮栖破㡛有美子兮肠寸伤号袭风兮哭履霜排云雾兮呌帝阊请六师兮歼犬羊拉胡昴兮摧天狼烹羣奴兮充臛羮呜唿哀哉兮帝命孔彰起冡祈连兮发卒治葬灵被髪兮下大荒友天齐兮从国殇成山爲肴兮勃海爲浆陈余辞兮酹扶桑有日夜出兮东海泱泱是年五月十一日甲辰虞山钱谦益制牧斋初学集卷第七十八牧斋初学集牧斋初学集卷第七十九牧斋初学集卷第七十九启贺福淸相公启伏谂释位言归称觞初度退应四时之序卷之则藏寿居五福之先吉无不利其爲庆慰曷可名言窃谓完名全节抗章每叹矜昔人迂身善君作相独难于今日一辞而退则恐出山之小草徒然有负于苍生抵死不休则爲耐弹之绵花毕竟何颜于黄阁诚进退之维谷岂上下之不交试观近代之公卿少有完传卽或引年而寿考不免遗讥恭惟老师相公阁下生甫及申旣明且哲先忧系于民誉爰立简于帝心当大任于人主拱默之时维其艰矣涣小羣于举朝腾沸之日或者疑之矧犹有社稷之忧恐或在萧墻之内蜇吻裂鼻如神农之尝毒一日而百生忘寝遗飱如孔子之闻韶三月而不改以精诚之一寸格神圣于九阍巳奏肤公遂从雅志封还御札犹闻中使之传宣抗别都门遂蔼羣公之祖帐未逮悬车之岁先爲秉烛之游卧里门者五年历春秋始六十偕故人于里舍说彼平生列孙子于长筵语以帝德乐圣人而飮酒顾影頽然想长安之奕棋推枰筦尔恩波浩浩长爲平地之神仙噩梦悠悠回想格天之事业自此坐致难老之寿于以仰祈有道之长谦益翰苑焦芽公门长物岂云报德足当衣钵之私苟不辱知或在文字之末酌彼大斗占星尝望乎高闽侑以南山歌风敢陈于下里答方长治启千里一士方兴异代之艰片字百金遂获同心之贶笑与抃会爱以知幷窃念某章句小儒菰芦贱士十年不字知偃蹇巳久弃于时四十无闻悔氏名之浪传于世纸窻竹屋念生平之况味仍是昔人金门玉堂想年少之扳登有如因梦盖乆巳自分爲长物诚不敢窃附于名贤何意单疎猥赐示问恭惟某官门下才全而德备外义而内仁以高文发迹贤科以异政着称循吏固巳名动区极声薄云天而又浑然天成絶去崖岸尚贤而与能崇知而卑礼如余廓落未奉声尘徒以我友之云遂託伊人之好存其菅蒯饰以靑黄不鄙其篆刻虫雕而奨以掌故下穷之业不笑其萤干蠧死而慰以汗靑有日之期通怀若斯负媿何巳至如疆埸之多事正当朝着之乏人借箸而筹自笑何贤于博奕废书而叹徒然仰视乎屋楹伏承来命之拳拳转使我心之痒痒卽其谈边陲之大计不遗鄙人则知怀社稷之深忧尚有君子我之怀矣何解于安石之苍生君其勉诸行将爲方叔之元老帐词贺任文昇侍御考满帐词伏以靑蒲白简凛横榻之威名金钟大镛壮本朝之气色雅望久崇于惟月肤公行着于爲霖薄海耸欢留台增重恭惟某官秀山灵气通海荣光胷苞吐凤之雄文早魁繠榜手擅解牛之妙技出宰花封春歌寡和于郢中霜简独高于白下矢心忧国每怀焚草之忠勤抗疏辨奸讵减裂麻而恸哭图箱车而经武气慑彊胡监闱棘以衡文风淸琐院爬垢蠧以裨国计何畏冯城蒐金矢以佐军兴用舒仰屋廷臣无出右者天子居然器之北及三年洊膺上考当国家厉精之日争赴功名况疆圉多事之时尤资俊杰人事修而天文数变戎心狡而民力中干徒使至尊之独忧谁耻四郊之多垒我之怀矣徒深向日之思国有人焉实借回天之力不闻不见察周婺之私忧未乱未危回越人于惊走朝廷深知治行岂但仪簪橐之班牙纛不足爲荣要当勉旂尝之绩某久钦白笔忻颂缁衣髩已双蓬兀坐闾阎而曝日身犹一叶喜闻台阁之生风事大夫之贤徒跂望其仪羽听舆人之诵敢嗣响于风謡调归朝欢爲祖道赠石城天阙风光好凤凰台上春回早靑袍御史去朝天娇骢踏遍燕山草虏骑知多少演兵车风掀电扫白山前勒石磨厓紫禁烟花晓再敷奏治安书稿先记取东南枯稿将海内周回布算一盘棋从头探讨方叔今元老佐中兴采薇天保要擎天但须只手整顿干坤了书上高阳师相书谦益再疏得请巳于十二月廿九日出国门归而奉老母读残书长爲虞山下一老农不辱师门庶其在是惟是仰筹国事俛念师恩幽忧虑叹往复于怀义不忍以去国之人喑默而不言也是以敢私布之恭惟老师以黄阁元老出而视师更置将率蒐讨军实榆关一墻屹爲长城老师一日在关奴必不敢牧马南下而畿辅可以高枕矣一旦圣天子念老师暴露良苦趣召还政事堂关城之事其谁任之抚道有如胡宗宪朱纨其人者乎诸将有如戚继光兪大猷其人者乎语有之人各有能有不能羣天下高足阔歩大言不量之徒与夫小廉曲谨矜巳傲物之士而责之以决大计成大功吾有以知其不能也又况巧伪涂饰容头过身之人又岂可以其窕言无当误而听之乎爲老师计当亟择一沉雄博大可当战守恢复之任者告之天子一以关城之事委之而巳则从容燕闲往来登莱关海闲总其机宜而责其成功斯当今第一切务也以神尧之圣失之伯鲧以孔明之贤失之马谡今日之御夷止在一关今日之守关止借一人昔日巳非一误今日何可再误愿老师之熟思之也自古克敌制胜其事不一要必节鎭与将率爲一将率与偏裨爲一偏裨与士卒爲一晓畅洞逹欣说鼓舞欢然有乐生之心而忾然有誓死之气然后可以致果杀敌无往而不利今关门之上营制巳立行伍巳明可谓有律矣然有将士行伍之兵而未必有父子兄弟之兵千百夫之长以及士卒廪廪奔命如不终日大抵秋隂揫歛之令多而向荣脉发之意少如是而何以战战何以胜卽不战而又何以守也且夫勾稽宋盐会计出内爲国家节省㡬何畜积几何此计部度支之事也非行军用师者之所宜也用兵之道驱赤子而蹈白刃有退死无进生而曰女必爲我徒死女必不冐破一钱不虚费一粒节身量腹而安然爲我死则人必失笑而却走矣范文正经略西夏台谏劾其所举官侵渔边饷文正上章理之且曰边吏劳苦酒食䜩会不宜过爲损削前辈知大体捐细故如此士安得不爲之死而功安得不成乎闻守关之将令曰士登陴夜然烛相继以便守望今非不善也每烛一枝直三钱关城风急夜然十余烛才可达旦计一月然烛之费几及一千钱而官所给未及半也士月给粮饷不能宿饱安得有余钱买烛烛稍不继逻者刺得之又必出四五百钱爲请方得解此事甚小然大将亲细务而小卒困将令槩可见矣愿老师正告将率大创积习一如李牧王剪所以用衆之法使关门有父子兄弟之兵则退可完守进可决战而奴不足忧矣夫谦益之所言者皆老师之所知且以爲不足知者也然古之大人君子集天下之事成非尝之功必使吾之所知与其所谓不足知者人人得挟以至于吾前而后羣策羣力胥天下爲吾用而吾得以坐制而不劳诗不云乎询于蒭荛夫不待询採而冒昧以其言进斯必爲蒭荛之所笑矣以谦益之将隐也𣏌人之忧不敢以告人而效其一二于师门幷以爲别谦益惶恐死罪答唐训导论文书谦益启累辱过存未获接奉复蒙不鄙赐之书敎欲推避以文墨事衰迟失学无以承命叹息踧踖蹙然累日门下兄弟以雄才博学棹鞅艺苑所着古今诗解各出手眼务爲世之承学启聋发瞶其爲功于斯文也可谓专且博矣反覆来敎穿穴数千载极论本朝诸公而以王弇州爲依归殆以爲至于斯极者门下虚懹下问不惜取道于瞽仆虽固陋亦尝奉敎于君子矣安敢閟其所闻不一二陈道于左右夫文之必取法于汉也诗之必取法于唐也夫人而能言之也汉之文有所以爲汉者矣唐之诗有所以爲唐者矣知所以爲汉者而后汉之文可爲曰爲汉之文而巳其不能爲汉可知也知所以爲唐者而后唐之诗可爲曰爲唐之诗而巳其不能爲唐可知也自唐宋以迄于国初作者代出文不必爲汉而能爲汉诗不必爲唐而能爲唐其精神气格皆足以追配古人其闲爲古学之蠹者有两端焉曰制科之习比于俚道学之习比于腐斯二者皆俗学也然而文章之脉络画然如江河之行地代有其人人有其传固非俗学之可得而乱也弘正之闲有李献吉者倡爲汉文杜诗以叫号于世举世皆靡然而从之矣然其所谓汉文者献吉之所谓汉而非迁固之汉也其所谓杜诗者献吉之所谓杜而非少陵之杜也彼不知夫汉有所以爲汉唐有所以爲唐而规规焉就汉唐而求之以爲迁固少陵尽在于是虽欲不与之背驰岂可得哉献吉之才固足以顚顿驰骋惟其不深惟古人着作之指归而徒欲高其门墻以压服一世矫俗学之弊而不自知其流入于缪斯所谓同浴而讥裸裎者也嘉靖之季王李闲作决献吉之末流而飏其波其势益昌其缪滋甚弇州之年旣冨于李而其才气之饶着述之多名位之高尤足以号召一世然其爲缪则一而巳今观弇州之诗无体不具求其名章秀句可讽可传者一卷之中不得一二其于文卑靡冗杂无一篇不偭背古人矩度其规摹左史不出字句而字句之譌缪者累累盈帙闻其晚年手东坡集不置又亟称归熙甫之文有久而自伤之语然而岁月逾迈悔之无及亦足悲矣夫本朝非无文也非无诗也本朝自有本朝之文而今取其似汉而非者爲本朝之文本朝自有本朝之诗而今取其似唐而非者爲本朝之诗人尽蔽锢其心思废黜其耳目而唯缪学之是师在前人犹倣汉唐之衣冠在今人遂奉李王爲宗祖承譌踵伪莫知底止仆尝论之南宋以后之俗学如尘羹涂饭稍知滋味者皆能唾而弃之弘正以后之缪学如伪玉赝鼎非博古识眞者未有不袭而宝之者也缪学之行惑世而乱眞使夫人穷老尽气至死而不知悔其爲祸尤惨于俗学二十年来亦有知訾謷李王者矣学弥觕而识弥下若近年之谈诗者苍蝇之鸣作于蚯蚓之窍遂欲以一隙之见上下今古公安袁小修尝叹息曰少陵秋兴元白长恨诸篇皆千秋絶调彼何人斯奋笔简汰此辈无心所以昧目贤哉小修其所见去人远矣嗟夫古学一变而爲俗俗学再变而爲缪缪之变也不可胜穷五方之音变而爲鸟语五父之逵变而爲䑕穴譬诸病症愈变愈新自良医视之其所繇传染要不离于本病而巳谁生厉阶至今爲梗岂能不追叹于献吉哉门下力学掞文卓然有志于古学者也故敢爲门下诵其所闻愿门下于古诗解壹本古人爲解故而尽削妄庸附会之语庶几古学粲然复明于世其爲功于斯文也谁能尚之昌黎有云蚍蜉撼大树可笑不自量仆学殖荒落丈笔衰退于文墨事诚不足以当蚍蜉顾其从事于斯深思而详说之盖有日矣如世之叫嚣跋扈撼前修以要名者自分无有惟门下裁而敎之某再拜与京口性融老僧书不肖孽深障重慈母奄逝伏承大德远赐弔唁法门眷属慈悲哀愍感泣之余不胜陨絶承示敎着述种种属累流通证明虽在苫块之中五内崩溃倘能仰宣佛法卽可俯答慈恩自当沥血敷文滴泪和墨岂敢以荒迷爲辞废业自解哉第展转思惟殊多疑惑庸敢披露眞心酬谘下问窃尝谓大藏经论浩如烟海诸大法师论师疏钞注解不啻入海算沙虽复穷年硏味皓首披陈尚不能了后人更于何处别出手眼纵复有一知半见自谓名通譬诸日月中天而爝火萤火依微自炤不亦劳而无功乎维摩结所说经做秀才时曾阅肇公疏义言简义精尝谓如郭象注庄王弼解易可以离经而孤行也今之拟微于肇公同乎异乎如其同也何取于以水济水曾无益乎牛毛徒自添其蛇足如其异也不冒吴楚僣王之讥则贻武夫乱玉之诮矣法华直解未遑谛观援例断駮当亦如是楞严一经集长水之会解经无尽之删定近代又有交光法师亲承记莂大阐密微师之要领指归何若岂欲效评唱之宗风以文句爲牵劝乎且以宗判敎则寻行数墨毕竟剜肉成疮以敎明宗则句后声前又是无风起浪徒滋学人之拟议未蒙佛祖之印可殆不如不作之爲愈也目连愿法具见慈心循本而谈亦有未安试请大德深自思惟果能具目连之六通向如来之王觉捞笼含识津筏幽明不妨代金口爲宣说现白毫而济度若犹未也则水陆之斋仪慈悲之法忏翘勤顶礼利益弘多何必擅立科仪自创坛宇以世法喩之内制掌之阁臣外制草于翰苑钦承帝命口代天言又必先呈御览后付尚玺然后涣汗风行丝纶雷动若使六卿竞管词头百辟争挥书命则王言出自多门诏令能无挂壁吾有以知其不可也愿法之作未知以何事因缘奉何佛勑㫖誓愿之力固不唐捐矫诬之嫌殆亦未免更须求大悲智人重加勘辨耳昔人感婆子机缘立焚疏钞伏愿大德狥刍荛之狂言回桑榆之末炤于鄙人作婆子观于诸着述作疏钞观但能然祖龙一炬之火卽是演法门无尽之灯心光炳然大千俱了若不肖见短察眉过滋多口惟有然灯炷香向佛前发露忏悔而巳知我罪我惟师命之上巳后一日谦益稽颡再拜与卓去病论经学书谦益顿首前辱示经解数篇置几案闲偶一繙阅得诗二传考有诗传宗端木之语蹷然而起曰世安得有此书恨无从取而征之读至终篇乃盍然而笑曰古今经传之疑义有必须详考曲证而后明者有可一言而决者所谓可一言而决者此类是也前汉儒林传鲁人申公爲鲁请齐人辕固生爲齐诗燕人韩婴爲韩诗赵人毛长传诗是爲毛诗毛诗传自子夏隋经籍志谓毛诗序子夏所创毛公及东汉衞宏所润益先儒相承授受如是而巳子贡之诗传传之者三家耶大小毛公耶古书之沦亡而晚出多矣齐建武中得尚书舜典于大桁晋太康中得纪年师春于汲县此书何从而得之孟喜从田王孙受易得易家候隂阳灾变书诈言田生且死时枕䣛独传喜梁丘贺谓安得此事喜之诈伪曲说史犹爲证明其非安有端木之诗传与西河比肩竝出而自汉及隋不着经籍者乎近儒尊之者曰传鸱鸮则知金縢居东爲避鲁而孔书致辟管叔之说妄传楚宫则知春秋城楚丘爲内词而三传封衞之说妄夫周公之诛管蔡也齐桓公之存三亡国也载在经史炳如日星信斯言也六经尚书三传皆当束之高阁燔爲刼灰而左氏公谷司马迁毛郑以下诸大儒皆千古眯目瞽听寱言狂易之人乎诞诬不经莫此爲甚而去病不以爲异何也以中庸九经分配小雅诸什而以鹤鸣一章配修身冠小雅之首程朱表章中庸之后委巷小生无知杜撰自纳败阙首尾毕露其陋尤甚于丰坊之伪石经以去病之高明淹雅老于斯文不肯一笔抹摋顾爲称量比拟曰诗传毛传孰异孰同孰得孰失此不亦劳而无功用心于无所用乎譬之有遗矢于此一人逐而甘之以爲觥飮也又一人从旁正之曰是有择焉其可嗜者五谷之精英其他则粪秽也甘之者可谓大愚矣从而正之者亦未可以爲智也引喩不经聊以发去病一笑耳六经之学渊源于两汉大备于唐宋之初其固而失通繁而寡要诚亦有之然其训故皆原本先民而微言大义去圣贤之门犹未远也学者之治经也必以汉人爲宗主如杜预所谓原始要终寻其枝叶究其所穷优而柔之餍而饫之涣然冰释怡然理顺然后抉擿异同疏通疑滞汉不足求之于唐唐不足求之于宋唐宋皆不足然后求之近代庶几圣贤之门仞可窥儒先之钤键可得也今之学者不然汨没于举业眩晕于流俗八识田中结轖晦蒙自有一种不经不史之学问不今不古之见解执此以裁断经学秤量古人其视文周孔孟皆若以爲堂下之人门外之汉上下挥斥一无顾忌于两汉诸儒何有及其耳目回易心志变眩疑难横生五色无主则一切街谈巷说小儿竖儒所不道者往往奉爲元龟取爲指南此无他学问之发因不正穷老尽气而不得其所指归则终于无成而巳矣呜唿有欧阳公之才然后可以黜系辞有朱子之学然后可以补大学然而君子犹疑之以爲如是则不足以辟王充之问孔诛杨雄之僣经也若近代之儒肤浅沿习缪种流传尝见世所推重经学远若季本近则郝敬踳駮支蔓不足以点兔园之册而当世师述之今与汉唐诸儒分坛立墠则其听荧诗传认爲典记也又曷怪乎孔子曰述而不作信而好古吾以爲今人反之曰作而不述疑而好今何也以其疑于古不疑于今知援今而证古不知援古而证今也又曰学而不思则罔思而不学则殆吾以爲今人又反之曰学而不学则罔思而不思则殆非不学不思也学非其所学而思非其所思也仆少不通经长而失学今老矣亲见去病专勤愤悱从事于经学白首纷如不知老之将至以爲今之经神儒宗非吾所逮及也又不自满假虚心下问故因论诗传而放言之以求正焉身虽懵于经学不知一二犹冀百世之下得吾言而存之可以箴俗学之膏肓而起其废疾也去病其终有以敎之无以爲狂瞽而舍我焉幸甚幸甚谦益再拜跋语式耜编纂先生文集诸体略备而书牍犹寥寥数章盖先生少而高简自命无投知自炫之启壮而登朝所言大抵关于国是人材不欲以先觉居已不欲以私恩示人故槩从削稿式耜亦编辑末繇也犹记戊辰首夏闻式耜掖垣之信喜而寓书长安谆谆勗勉其略曰凡人立朝先于布局有爲数十世之局者有爲数十年之局者递而降之有爲不终朝之局矣欲速见小进锐退速无论营身家保妻子之徒卽果有志于功名气节而见不出目睫志不在久远亦所谓爲不终朝之局者也今幸遇维新之朝事不世出之主不以此时爲国家持数十世之局其何以副淸时报圣主乎足下今日旣当事当以辨别人才邪正爲第一义某朴而忠某材而奸某讷而贤某辨而佞大都忠国家利社稷者必忠不忠国家不利社稷者必奸忠者必眞奸者必伪眞者多攘多拙伪者必佞必巧以此衡之百不失一苟其不忠国家不利社稷则虽营三窟之巧借百足之助口舌澜翻心力翕张必当锄而去之剪而薙之若其他不关宗社利害不系善类消长有可以功名驱使可以名义摄持者一一当涣羣散党引而归之大道如此则仕路日淸人才日冨元气日厚此爲国家持数十世之局者也新咨中贤者蔚起幸以此意眞切商量必有同声同气羣起而应求者太平之期可立而待也卽此一篇先生立朝之槩不可想见乎盖先生平生持论一味主于和平絶无欹帆侧柁之意特忌者不知必欲以伐异党同之见尽力排挤使之沉埋挫抑藁项山林而后快假使先生得乘时遘会吐气伸眉以虚公坦荡之怀履平康正直之道与天下扫荆棘而还太和雍熙之绩岂不立奏而无如天心未欲治平人事转相挠阻岁月云迈白首空山徒令其垂老门生闭戸诵读共抱圜桃之叹此式耜于编纂之余而窃不胜世道之感也因幷述之以缀于后崇祯癸未八月门人瞿式耜谨跋牧斋初学集卷第七十九牧斋初学集牧斋初学集卷第八十牧斋初学集卷第八十书帐词复阳羡相公书两年频奉翰敎裁候阙然屛废日久生平耻爲陈子康愿蒙子公力得入帝城此阁下之所知也兵垣邮中复蒙手敎具知存念簪履不遗一物感诵之余继以永叹一二门墻旧士频烦传谕谓阁下援引不遗余力亲承天语驳阻再三则罪废孤臣不可抆拭之状圣主业已洞若观火而阁下欲息黥补劓求播种于蕉芽问秋驾于病颡不已难乎谦益衰年残生日甚一日视锋车祖道之时更复頺然笃老以迂愚顽顿之身费回天转日之力万一滥尘启事必致顚踣道涂偃蹇朝命进无补于时艰退自隳其晚节不若因仍永锢长放山林庻可以上顺天心下安愚分此亦操化权者万物得所之一端也恭闻督师北伐汛埽胡尘台席戎旃旷世爲烈衰迟枯稿不能执殳前驱载笔后乗凯旋之日规橅韩柳作爲诗雅用以𢋫元和之诗嗣皇武之雅柳宗元有言思报国恩独惟文章此则病夫退士之所有事而亦所以詶知已于百一也谦益谨再拜寄长安诸公书谦益衰頺晼晚放弃明时春明之夣已残京华之书久絶此执事之所知也顷者一二门墻旧士爲元老之葭莩桃李者相率诒书连章累牍盛道其殷勤推挽郑重汲引而天听弥高转圜有待闚其指意则以爲元老此出补浴之勋已成伊周之颂无忝惟是陈人长物尚滞菰芦则格天之业尚欠分毫吠日之徒或滋拟议必欲描头畵角宣播其虚公拭舌膏唇补苴其罅隙又谓谦益狂奴如故倔强犹昔从此当拆皮爲𥿄刺血爲墨涕泪悲泣归命投诚庻几平生之黥刖可补晚岁之桑楡可兾其词诚急而其情诚可哀也嗟乎果若所言则元老之于我心已尽矣力已殚矣主上以师臣待元老言无不信谏无不从独难此一人一事不啻如移山转石谦益之㝠顽頺放终不可抆拭齿录主上固已知之深而见之确矣主上天也圣意卽天意也天之所废谁能兴之而元老假此以徼回天之力诸人借此以市贪天之功不已难乎羣公以圣上爲天诸人以元老爲天其爲所天区以别矣谦益虽老钝无似其肯附诸人之末光移羣公之所天以事元老乎假令从诸人之言包羞忍耻摇尾乞怜元老亦怜而与之以一官则此一官者非朝廷之官而元老之官也拜官公朝谢恩私室呈身识靣廉耻埽地生平须眉皎皎颇思孤撑另立自竖頥颏于天壤之闲迨乎崦嵫景迫栈豆恋深遂一旦颜俛首希隣女之光而附乞儿之火静夜扪心淸晨引镜能不哑然而一笑乎分义决絶事理分明掷粪不得不避食蝇不得不吐右军誓墓之文中散絶交之论业已宣布简牍流传长安而复爲执事谆谆道之者诚恐执事伐木相引积薪见怜不深惟孤臣去国之本末不精求当路柄国之风指徒以一世虚名半生交谊交口而效推毂之力此辈隂阳其心丹靑其口虞门果辟必将以吐哺握髪归其德于一老汤网犹张又且以激聒喧呶缷其咎于衆正在谦益不退不遂咸爲絶地在羣公或默或语皆爲过端执事而不知谦益不爱谦益也则可如其知而爱之也则必思所以处谦益且思谦益之所以自处矣爲谦益今日之计惟有一意入山永绝仕进之局进可以收拾晚节退可以保全残生执事今日爲谦益之计则当仰体圣心俯察时尚令得𬋩领山林优游齿髪则谦益之自处与执事之处谦益斯两得之矣去年鸿宝馆丈入都门诒书属之曰寄语诸君子当爲我安顿一身勿但爲我料理一官斯言也岂遽忘于羣公之耳乎天日具在要誓凛然如其言不繇衷上欺君父下欺朋友则狗䑕不食其余何靣目见鲁卫之士乎伏望执事矜其恳恻恕其狂愚力告冡宰诸公断絶启事屛除荐牍庻几生平之微尚得全末路之葛藤可斩此没齿之幸多生之感也诗不云乎我虽异事及尔同寮我卽尔谋听我嚣嚣我言虽服勿以爲笑以谦益之得幸于执事也山林廊庙虽曰异事其谊固不敢自后于同寮也谦益之卽谋于执事不以干进而以求退执事者勿以爲笑使凡伯嚣嚣之刺复作于今日则厚幸矣谦益再拜答凤督马瑶草书自仁兄授钺以来无向不摧所至必克袁闯胁息逆超授首献贼则濳山一役游䰟假息之余也天方割楚盈其恶而降之罚顷者虎旅先驱元戎后继山峙川行风旋雷击此正死贼天亡之日贼遂撤浮桥歛余衆待王师之至爲䑕伏兔脱之计则固已气尽魄夺矣埽江汉复荆襄禽献灭闯执讯获丑在此行也固可以计日而待矣人谓羣盗蔓延骎骎乎类胜国之季献闯二贼纵横荆楚闲熛发飈怒有似伪汉之友谅而吾以爲非也元季盗之初起先自汝颍而后徐寿辉起蕲黄布三王起邓州孟海马起襄阳各有其衆各战其地布三王最早灭孟海马后灭独徐寿辉之衆久而弥炽欧普祥陷袁州妖彭项甲陷饶徽倪文俊陷武汉明玉眞陷蜀皆奉寿辉之虚号而友谅骁雄剽鸷居中布置故天完之后继以伪汉而江汉之区终不入元之职方今闯曹革袁羣贼不相统属非有友谅驾驭之略也闯陷荆襄献陷武汉各不相顾闯不顾献献不顾闯心涣势散易于摧败闯陷荆襄不能顾豫今保邓不能顾荆襄卽其一身首尾巳不相顾而况能顾献则献之自顾亦从可知也吾谓今日之计当委秦蜀之兵以掣闯使不得南而我专力于献九江之师扼其前蕲黄之师擣其后勿急近功勿贪小胜䠞之使自救扰之使自溃此万全之䇿必胜之道也兵法曰知彼知巳今不知彼爲布三王孟海马之贼而以爲伪汉之贼视之太重畏之太甚我先有退次之形于胸中其气已未鼓而竭而何以制贼之死命乎楚豫之闲豪民大族多结寨栅以自固蕲黄眞确光息之闲所在不乏彼非肯爲贼用者也其被杀则怨军也其伪降则内闲也不可不急收也二贼多用楚人以爲守令传闻武昌守曰谢凤洲举人有才名者也此辈必不死心爲贼用因而用之许以杀贼自赎未有不效死者也武昌有王孙容藩字石渠者毁家弃产奔走万里结纳豪杰求爲陈思王之自效今年正月闲关还楚试一访求之周亚夫得剧孟隐然若一敌国石渠亦岂后于剧孟乎腐儒衰晚不能荷戈执殳效帐下一卒之用忧时念乱轮囷结轖耿耿然挂一马瑶草于胸臆中垂二十年矣今幸而弋获之虽欲不倾倒输写其可得乎新安之事可谓大错然金正希茹荼攻苦练兵守土实痴肠爲国家人也黔兵之杀必误也非故也舍而不问则无以谢黔人执正希以爲大僇则举世士大夫容头过身者胥以正希爲戒以练兵任事爲讳亦可深虑也往年游黄山值土寇窃发亲见正希宵行露处𠢐靣胝足爲父老子弟率先心窃韪之不敢不以告于左右语云惺惺惜惺惺知仁兄必恻然隐痛不以爲狂瞽而吐弃之也秋风萧条行闲劳苦帷爲社稷努力强饭自爱上应抚郑公书谦益以辛已春爲白岳之游于时土贼窃发金正希馆丈督率鄕里丁壮腰刀帕首身编行伍捍御桑梓已而贼退解严亲见正希食粗粝衣大布朝韲暮盐如苦行头陀奋臂横身让夷急难心窃壮之重之以爲士大夫尽如正希朝廷尚有人天下事尚可爲也不意有黔师之役牵连诖误横罹法网又窃壮之惜之祈门之事甚易明也襄汉䧟没兵民奔溃而黔兵突入徽境风雨奔骤声势汹涌安知其爲兵乎寇乎抑亦寇而冐兵兵而冐寇乎当此时有能统衆捍御使片马不入四竟按堵将以爲功乎罪乎有捍御不能无格鬭有格鬭不能无杀伤有杀伤不能无卤获主兵者亦安得而禁之乎魏勃有言失火之家岂暇先言大人后救火乎此切喩也凤督有事征勦方思投醪挟纩以鼓三军之气黔师之殱也安得不拊膺痛哭唿愤告哀庻几慰死者而励生者恐庙堂未知本末重有处分徽人以御寇获罪正希以任事受恶海内摇手相戒以聚鄕兵保鄕里爲祸首而首䑕两端之徒开门揖盗者反有以籍尸良可虑也窃谓明公宜据实抗疏爲主上别白言之善爲调齐用以平凤督之气服黔人之心解徽人之祸中朝必听然叶应而凤督亦降心以相从则此事了矣诗不云乎王于兴师修尔干矛岂曰无衣与子同仇今之所仇者东奴也闯与献也凤督之募黔也徽人之杀黔也同爲臣子同事师旅皆有同仇之谊焉敢爲赋无衣之诗以告于下执事伏惟采择可胜瞻望回金正希馆丈书比年流氛披猖所至䧟没虽守土者之不职亦繇士大夫里居者绳营狗苟彼此顾望以致一败涂地载胥及溺而莫可如何也春夏之交风鹤震惊流闻黟祁闲杀贼差强人意卧病委顿爲跃然投袂而起不意乃有杀黔索偿之事牵连诖误议论锋涌良可爲三叹也尝观元末盗起汝颍而襄汉蕲黄应之蕲黄之贼旣䧟江州旋略南康鄱阳卽由婺源犯休宁一夕而䧟徽州由是而䧟昱岭关破杭州蔓延吴兴延陵江南之涂炭从此始当时克复徽杭杀妖彭项奴儿诸盗魁遏楚贼方张之势虽董抟霄三旦八辈督师勦御而汪同程国胜兪茂结集民兵誓死血战恢复城栅其功尚多见吴中士大夫如处堂燕雀每谈及捍御鄕井輙努目诅詈以爲妖言怪物而楚之贺对扬以阁臣居会府一筹莫展投身江流虽曰死忠与鱼鳖何异衰残病废仰屋叹诧每思新安土风高坚士气勐犷忠义感激遗风尚在每欲举黟祁之役以激劝当世之首尾缩恧甘以都邑身家拱手而奉贼者今举事一叅错而吏议随之吴中之鄙夫愞人争揺首闭目以新安爲戒天下有事谁复敢奋臂爲国家出死力者此不惟新安之忧实重爲国家虑之也凤督慷慨誓师灭献闯而后朝食此事不愤盈执奏何以谢黔人何以鼓舞三军壮式蛙避螳之气使其设身易地深知徽人之捍御如此祁战之本末如此同爲臣子同爲国家宁有不相怜相恤降心以相从者乎仁兄纯忠大谊鬼神所知圣天子拊髀颇牧朝锒铛而暮节钺往往有之此行也必且大用用必有爲也吾敢爲天下执左劵矣区区所祝者更望仁兄平心易气以天下事处天下事念督抚担荷之苦思师旅召募之艰深惟愤盈执奏者之出于不获已以同舟遇风胡越相救爲心则一切葛藤口语俱可一刀斩断此封彊之幸国家之福也非调人贱媒之私语也伏承来命信笔奉复寒暄慰唁之词皆未敢阑及万惟炤鉴不宣永丰詹京兆七十夀帐词伏以五百年有名世见堂构之相仍七十岁爲古稀祝期頥之未艾瑞征南极庆在本朝恭惟某官阁下道叶先知炤隣几庻凛若大河之一断裁剸不留巍然象鼎之万均表仪斯重坚持素节不事浮华虑囚以平反爲能如于定国之在廷尉出守以淸净爲治继汲长孺之牧淮阳褰帷致蛮蛋之賮琛泽流岭海削牍柱貂珰之庙貌霜肃秦川乃陟月卿晋除日尹玉衡冰壶之誉方蔼淸时岫幌云关之思弥深晚节臧孙有后范氏世家羔羊本洁白之风骢马继澄淸之志惟玆小岁正値大年对冰水之如渑香浮醁倚玉山而列俎光映傀俄席长筵以祝延举寿觞而相属金章紫绶炤耀淸尊绿髩方瞳煇煌黄髪江梅破白比韩圃之晚香岸柳催靑启陆家之夕秀家传忠孝是先师无尽之灯心养和平卽仙家不老之药益也纪羣辈行孔李通家八千岁爲春八千岁爲秋恭纪㝠灵之历周公拜乎前鲁公拜乎后式瞻桥梓之荣投我以桃何以报之靑玉案旣醉以酒我姑酌彼黄金罍调瑞龙吟征普天乐长筵绕争㸔待腊春回试花梅早千年圅启樵阳龙沙期会依然又到华顚老赢得西淸钟寂东华尘杳天家乞得闲身霜筠雪竹相将寿考膝下儿童鹊起留台簪笔鸡栖焚草擕取后湖春波遥送淸醥绿章白简频寄朝天表停杯问蓬莱烽偃台阶星坼笑指冰山倒合樽列坐觥筹了沧海尘多少寰区内浑如樽罍平好光华日月尧天淸晓牧斋初学集卷第八十牧斋初学集牧斋初学集卷第八十一牧斋初学集卷第八十一疏五台山募造尊奉钦赐藏经宝塔疏五台山普济法云等寺各有尊奉藏经皇明弘治万历两朝先后钦赐者也洪惟我孝宗敬皇帝奕世肆德天下归仁迨及我神宗显皇帝乆道化成轨迹夷易是以琳宫宝塔移兠率于人闲玊轴琅函徧山川爲海藏观五台之颁赐若此则四海之尊崇可知盖我佛尘刹现身实爲二圣故斯世捞笼被化远及百年惟丰亨豫大之靡尝致奴虏寇盗之交作兵燹缠绵于赤县干戈旁午于灵山崇祯六年九月流寇入焉七年七月逆奴入焉奴则旋去而复来寇则久踞而后遁赤麋辫髪更番选佛之塲螘贼羯胡蹂践淸凉之国摉金剔玉腥秽佛身碎锦剥绫毁伤法宝飞灰荡烬惨悽经雷火之轮雨血风毛恍愡洒人天之泣比丘妙象感是因缘誓欲庋此残经鎭以宝塔将谘谋于介衆乞唱导以一言余惟万历全盛之时正三宝昌明之运北胡削衽受戎索于法王西虏扣关回狼心于佛乗肆我皇风之宣畼弥增佛日之光明刼运渐开风流滋下鬬诤之祸国种彼刀兵贪黩之殃民惨于杀掠岛夷冒帝释之名号魔民倒龙象之刹竿凡玆孽蠧之萌芽皆是氛祲之征兆欲跻昭夏应仰慈恩山僧之誓愿聿坚我佛之鉴观斯在所建之塔非塔卽诸佛之全身所藏之经非经乃诸佛之慧命一旦浮图建竖雀离涌见于虚空从此多宝辉煌龙藏何殊于半满显惟列圣御宝刹以周天佑我圣皇乗金轮而柱地威神炬烛则犬羊戎马投戈聆替戾之音声慈炤灯明则南戸左言率土现窣波之影像弥天宝网修罗永遁于藕丝匝地金绳震旦尽登于莲界卜年卜世比国祚于尘沙圣子神孙巩皇图于法界如上功德资广长以证明若欲称扬书海墨而难罄崇祯十年九月尝熟钱谦益谨疏西方莲社小引愈光上人𣑽行精严住持畿南之永圣寺海内学士大夫过斯地者靡不停骖解鞍参礼扣击信宿而后去丁丑初夏余被急征抵新城去上人所居不一舍有感于杜子美宿大云寺赞公房之事申旦不寐枕上成四诗及抵寺而上人巳赴碧云讲席洞门深院梵放钟残咏子美沃野尘沙之句与其徒伫立久之徘徊悒怏而去所作四诗不复缮写亦不复省记爲何语矣戊寅秋余解狱南归上人顺世巳逾年枉道出高阳不复过高桥拜上人影堂殊以爲恨今年其上首弟子龙埜访余山中奉上人遗命将纠合宰官居士结西方莲社于寺中请余一言以爲唱导嗟夫斯寺也当神京之要路居扶风之上游马足尘飞车轮雾合当其戒徒御骋輶轩纶阁阙员延英促对往往望招提而掉臂听𣑽呗而攅眉一旦权失宠衰时移物换汉相忧养牛之赐秦市思逐兔之游政事堂中览州图而悸悼夕阳亭畔仰药盌以流连当斯时也顾欲羡山寺之高眠听禅堂之粥鼓其可得乎若乃刀兵刼起刑狱政烦白骨靑燐犹入深闺之梦单衣苇席半爲通籍之人嗟玉石之俱焚感蕙芝之互叹丁玆杀运哀我生民不空门之归也不乐邦之往也将安往乎将安归乎愈先运无缘之慈流宿因于没世龙埜发广大之愿传遗钵于师门唱此胜缘共延法侣将使天涯道路转盻西方宦海风波回头彼岸春明门外无非觉路津梁王舍城中尽是华严楼阁不独同登宝筏受佛勑于再来抑可长䕶金轮报国恩于无尽余也菰芦长物草土余生以是因缘遥爲赞叹欲忏锒铛之业债聊舒笔墨之光明尝寂光中知上善必爲印可尘沙刼里仗诸佛共赐证明云尔化城寺重建大殿疏双溪化城寺者径山兴福万寿禅寺之下院也接待之工经始于佛日化城之号肇钖于宁宗岁月滋深坏成相续牛眠马鬛兆域族于宝坊鸟革翚飞寻斧纵乎行树断碑欲泐遗础仅存嗟像敎之式微盖人天之有待今兵部右侍郞总督蓟辽本如吴公最初承紫栢之付嘱身任金汤旣而作牧伯于斯邦大弘誓愿爰有尊宿号曰铠公实惟仔肩罔惜肤发于是机缘辐辏摄折双施革靣革心非焦瑕之设版我疆我理若汶阳之归田形胜顿还灌莽斯辟琅凾贝叶咸有庋栖军持漉囊于焉至止禅诵不改像设有严名曰化城实则宝所矣铠公草昧伊始规画方新逝将大建法幢重搆宝殿忽焉顺寂时不待人其法嗣曰慈门德公念本师之云亡慨坠言之犹在矢志绍述努力经营吴公乃自蓟门诒书某曰吾子德公之族姓而铠公之雅游也无靳一言以告四衆余惟吴公身连重鎭道栖空门铃柝相闻而钟鱼互答夕烽传报而禅灯湛然故能视空有爲一如融理事而无碍且公䕶塔庙如头目则何忍三韩之故土陷彼犬羊悯衆生如里毛则何忍辽海之遗黎没于汤火运慈悲爲神武借挞伐爲捞笼则白山可夷黑水可塞腥羶可以爲净土椎髻可以爲佛奴以是机缘炽然建立竖浮图于云际固将譬彼聚沙移兠率于人闲又复何殊折草哉斯言也尘沙诸佛大千刼内自应弹指证明紫栢诸公尝寂光中亦有合掌讃叹云尔一树菴募造佛殿疏崇祯庚午孟冬余与孟阳共栖拂水山居太空上人过而访焉于时霜枫未落秋潦始淸停车则千林放红晏坐则万顷韵碧上人顾而乐之留连旬月然且别去乃踵门而请曰性融所居一树菴在新安黄罗山中偕同衣性智经营滋久庵庐一新住持有严禅诵不絶惟此如来之像设尚无殿阁以庄严敢祈一言以告四衆余惟能仁之慈愿历河沙而不穷象敎之冥摉书海墨而未了况玆庵缔搆之终始与上人履历之因缘孟阳所叙次缘起备矣余复何言哉余尝谓坏空成住上观千岁则尘沙之器界历然报应果因近考目前则昆明之刼灰如在惟玆徽郡昔号繁雄旋观寅卯之闲几成百六之会虎入邑而傅翼豖择人以磨牙绛帕黄旗布地有模金之尉朱提赤仄倾家无避债之台僇辱横及于妻孥屠杀不免于鸡狗乱将作矣闵孰甚焉一旦天晶日明波恬浪息仰父俯子无虞瓜蔓之抄戸诵家絃尽脱苇笥之籍黄白之山林无恙金银之气色如新凡此皇恩谁非佛力当知昔年之水火竝衆生之业识所招则今日之淸宁正我佛之光明所被诚欲迎和而避杀无如植福以种因况此邦之人夙饶物力结构则丹楹刻桷上薄云霄宴会则胹鼈臇凫下穷水陆捐华屋一椽之直省玉筵一金之需用以回向佛门庀治精舍聚沙可以建塔累土可以爲山两上人无着天亲业已现身而应化诸善信慈悲法喜何难弹指而落成哉上人曰善哉融等将奉此木铎开彼金绳子他日腰包扣访乐观厥成可也径山募造大悲阁疏双径山中有一比丘名曰大舟发大愿心愿于此山起大楼阁作大悲菩萨像建大悲忏坛誓愿利益有情绍隆三宝俾此山中祖师代兴重规疉矩炽然建立如唐宋时走五百里踵居士门愿得一言以爲昌导居士合掌讃叹而语之曰大悲观世音以八万四千母陀罗臂八万四千淸净宝目遍入微尘国土拯拔一切有情离诸苦恼种种善巧方便现身说法必以时节因缘爲主如华严普门品所陈是也佛言一切国土种种灾难起时当造千眼大悲像诵持大悲心陀罗尼神呪能使敌国归降雨旸时若百官万民皆行忠赤诸龙鬼神靡不拥䕶今圣天子在宥天下具正等觉乗转轮位谓非大悲菩萨现身不可也然而东虏游䰟尚在海内奸宄闲作宵衣旰食四顾而未舍然是岂山川鬼神有不率俾而百官万民有未尽忠赤者与成祖文皇帝御制大悲经呪序曰如来化导首重忠孝忠臣孝子跬步之闲卽见如来如其不然转盻之闲卽成地狱末法衆生造孽深重不忠不孝上干天地之和下结山川之沴故水旱刀兵之刼起而应之当此时节因缘化导忠孝消疵疠以还太和牢笼拔济人王法王之愿力均有赖焉文皇帝之心其卽今皇帝之心亦卽大悲菩萨之心也欤山僧野衲麻鞋草食无蒿目当世之志以何因缘弘发誓愿岂非尘沙诸佛所䕶念而文皇帝之灵实式凭之者欤大舟勉之吾知吴会之闲金钱布地飞楼杰阁如兠率天宫下移人世在一弹指闲而巳天台山天封寺修造募缘疏佛法之有宗敎律也譬之一鼎三足不可阙一者也然而权实隐显开遮历然各视其时节因缘以爲唱导譬之医王因病发药寒热温凉君臣佐使用得其当卽乌头狼毒皆可以疗病苟爲不然则用参苓以杀人与毒药何异哉万历年中诸方有三大和尚各树法幢紫栢以宗云栖以律憨山以敎三家门庭稍别而指归未尝不一譬之近世名医其亦犹东垣河闲丹溪之诊治不执一方而能随方疗病者欤三老旣没魔外烦兴上堂下座戏比俳优瞎棒盲拳病同狂易聋瞽相寻愈趋愈下师巫邪说施符呪枣亦皆借口参禅诳惑愚昧邪师恶道下地狱如箭射良可悲也良可惧也长夜将旦台敎聿兴鬼神爲之唱缘人天爲之呵䕶唤迷头者必资明镜刮眯目者必仰金箆攻台敎以治狂禅庶几废疾可兴膏肓可砭立方疗病其莫先于此乎天台寺万历某年不戒于火比丘某发大誓愿励志修复而乞余言以告四衆嗟乎寺之火也火于正敎将熸之时比其修也修于狂禅渐息之日天火之以示戒而人修之以显法除旧布新扶衰革弊其亦有因缘时节示现于其闲乎我知斯寺炽然建立智者大师现身佛刹如宝罗网岂待余言爲讃叹哉华山寺募缘疏吴郡华山寺者晋支公遁拥钖地也灵峯郁起靑牛垂度世之文古㵎奔流白马着飞山之迹莲花一瓣六时之刻漏交传乌道千寻七寳之树声竞奏云栋风窻信物外灵眞之宅残灯仄壁岂人闲香火之宫自榛芜载辟于千年而謡诼仅存其一亩禅诵不改衣裓之巢鷃暂惊云树依然洗钵之孤猿乍返居士旣惟力以䕶持名僧乃应机而至止演四十九年之法笑比拈花剖一百八句之宗头能点石印以息心似化人之语幻叅必了义犹谷响之答泉可谓释网重维灵山生色者巳然而班荆布席茂草尚深于法堂捉麈谭经天花仅散于丈室将薙草崇基依巖表刹功德譬之河沙唱导先乎只字余惟今代像敎凌夷波旬放恣济空山而设版逐法王爲逋客攘臂仍之恬不爲怪矣今夫高岸爲谷屈指巳移刼火洞然大千俱坏何况功名舟壑薤上之露易晞第宅沧桑局内之棋不定一旦金穴旣圯银海不飞碧血化爲鬼燐黄肠穿爲兔穴而空门之钟磬暎玉匣以传声古殿之灯火拂金蚕而流炤䰟游知媿灰冷何堪人皆爲佛法而拊心余则愍斯人而雪涕且土固有宜物各有主卽使佞佛匪福谤法无邮而经像烟销改精舍爲甲乙之第𣑽呗响絶鞠花宫爲禾黍之塲兰宇擥悲松巖献诮是可忍也谁能说之嗟乎佛法无诤象法有爲凡具信心各发弘誓使殿阁相望丹靑竝勒金姿宝相三身璀璨于中天白足赤髭四花炤曜于万品则揭慧日于昬衢在我不徒自利而扇凉风于火宅使彼亦复无他苟能讃叹于斯言卽可廻向乎诸佛重修虎丘云巖寺募缘疏虎丘云巖寺之燬于火也盖八年于此矣丙子二月相国茂苑公投簪海岸邀野老以来游载酒松关偕同人而至止于时风物骀荡花柳芳姸相与纵览云山俛仰今昔香楼金道无复旧观架壑梯巖仅存遗址天荒地老悲昆明之刼灰鬼烂神焦怅陆浑之新火琅函宝笈仰惟英庙之奎章尚尔腾辉于草木金凫白虎𬗟想中吴之地脉能无寄旺于林臯灵山遭灰墨之刑同罹一刼福地具庄严之相终免三轮山僧旣袒右而告哀羣公咸虗左而授简资其固陋俾爲秉韦之先相此机缘用作布金之导余观吴下长安之甲第错列堦衢雒阳之名园弥望阡陌然而土木日广工作滋兴役鬼神而不休靡金钱而无算其于玆山则未闻有咄嗟檀施欢喜经营者亦独何欤夫燥湿暑寒宜有阖庐之辟歌哭聚族岂无轮奂之称若乃广厦曲制逾北第右平左墄僣儗西都故知传舍之阅人亦惧高明而瞰室一旦金还车子梦醒役夫朱戸丹靑俄爲外廐黄衫步辇忽降中堂玉盏金杯取次资爲口实斲椽砻石宁渠写入劵书嗟何及矣不亦愚乎有白传之文章斯可以居履道之亭舘有晋公之勋业斯可以治集贤之池台怪石奇峯远摉磐固之苗裔丹楹绮戸近抚威远之家园方谓奥突风楼幷攅一室更诧十洲三岛幻出人闲何待高倾而曲平早巳壑讥而峯诮袁广汉之花木移置上林何将军之山林鞠爲茂草固其所也又何叹乎若能省彼钱刀惜其物力追昔贤舍宅之意佽今日兴复之工以名山爲园林园林莫佳焉以古寺爲第宅第宅莫甲焉以靑山白社爲主人则主人尝在不须悲更易于王侯以高人胜流爲徒侣则徒侣不孤无事戒伤残于草木东西二寺之名胜固将焕发千年珣珉二王之风流何难接踵后世哉若夫绍兴之经藏修佛事于戎马倥之时则张魏公逗机而说法永乐之兴修表佛刹于神圣雍熈之日则杨文贞顺化而铺文凡我龙象之伦竝了金汤之义愿力坚固一切如来所证明因果弘多无烦穷子爲唱导者也崇祯九年三月虞山老民钱谦益疏募修开元寺万佛阁疏文我太祖乗金轮以御世尝称佛氏之敎幽赞皇纲列圣继承崇奉不替三百年来华夏乂安戎狄賔服华严世界涌现于阎浮提何其盛也神庙之末泰西狡夷窜入中夏蚁聚蜾传久而益滋士庶惑其敎者敢于背违祖训毁弃佛像甘爲左食侮言之徒未几而羯奴叛莲妖兴生民涂炭王师在野刀兵之祸迄今未艾卒有兴嗟于被发邵氏致感于闻鹃西敎之来识微之君子不能不爲之三叹也今年奴越畿辅躏山东血肉狼籍骸骨撑柱盖燕赵齐鲁之闲旁趋倒植背佛乗而崇西敎者多矣宜其及也开元寺僧海能慨寺后万佛阁久圯以修复爲巳任吴君子张异度徐九一皆感其精诚爲之唱导而属余以一言先之余惟今天下奴寇交讧淮海震动而吴中独不受兵此圣天子之福力也亦佛力也然西敎之浸淫阑入亦有年矣衅生而孽牙不可以不备开元建自赤乌石佛因缘宣布于震旦于斯地也作危楼杰阁供养诸佛爲人天之眼目士庶瞻礼见像起信其必能仗金刚力堕弥戾车我知西敎不崇朝而灭熄矣于以仰祝万寿宁风旱弥刀兵俾吴中永爲乐邦佛国而海内重覩金轮之盛岂不休欤昔伪吴张氏改易开元卧佛爲立佛吴中嵴嵴不宁国初重建卧佛有时和年丰之瑞开元居郡治之坤方其兴圯修废于郡国形胜不可谓无关也余愿吴之君子慨然布金俾不日成之可矣北禅寺兴造募缘疏吾郡之北禅寺卽唐之干元寺皮陆集中所云戴宅盖戴逵与其子颙舍宅爲之宋祥符中赐名大慈讲寺其详见于顾逋翁赵子昻记中本朝兴圯不一隆庆万历之闲三空恩公量虚惠公野怀果公相继住持三公之后有熙远胤公深修五定净持七支尽力宏䕶以起废接衆爲事而属余爲唱导之文余惟今世法幢倒折魔外盛行波旬之属俨作导师师子之虫推爲龙象聋聚聋而击鼓瞽扶瞽以拍肩黎丘之奇鬼杀人子而不疑西土之迷夫失巳头而狂走佛法之凌夷可谓至于斯极者矣惟兹古寺肇自干元是法珣法藏二公之所以阐台敎也是净𣑽法主之所以演法华也是东屛澄炤诸老之所以弘讲席也居今之世而欲树末法之津梁救衆生之狂易非反经明敎遵古德之遗规其道无繇也夫佛法如大地之载衆生从地倒者须从地起经敎爲药草之疗百病中药毒者还用药攻知假子之非眞则眞子故在黎丘之鬼祸自销识迷头之非我则明镜了然若多之狂性立止穷冬凛冽咸借庇于复陶俭岁馑饥均待命于良稷胤等发愿兴复意在斯乎意在斯乎凡我善信共蒇胜缘风楼月殿溯寂公禅坐之时金磬贝书似皮陆谈经之日重耀昬衢之烛尽隳弥戾之车不帷珣𣑽诸老衣钵尝新抑亦灵山一会俨然未散矣募建表胜宝恩聚奎宝塔疏兹塔之建也故观察观复萧公大发誓愿力任仔肩自哲人有摧木之嗟而宝地乏布金之助经始垂及廿载量工仅逾四成厥维艰哉呜唿唏矣原夫观察之造塔愿力固归元于佛事缘起实发因于形家语佛法殆书海墨而不穷论形家乃留更仆而可数盖邑之有来脉也自沙山而顾山而虞山而县治结焉邑之有朝水也自曹湖而宛山而华荡而州荡而环流聚焉兑龙结则巽维之体势宜高客水朝则城口之关阑欲紧乃今平沙铺展分支径落马鞍流派奔腾顺势直趋娄水县治已结无层拱叠卫之形水口长流寡磅礴萦纡之势山自西来者旣抱我而复去水之东下者欲顾我而不留是以炁有所钟我不能审其所会而支有所止彼反得乗其所来屹彼浮图奠玆巽位内可以朝揖县治外可以拦截衆流移主客反背之情成龙虎回抱之局在昔东西瀍㵎卜雒所以契龟隂阳流泉居岐于焉相宅又况托因缘于像敎表福德于法轮者哉乃者畚筑弛工登冯辍响树网侵凌于鸟䑕雕角穿穴于雨风未能符仪凤之祥抑且犯靑乌之忌何也巽爲文章之府塔有卓笔之形人言卓笔无锋当主文星缺陷且入城而瞻塔犹坐堂而视槛朽木枝撑举目则覩戈矛之状积栱断烂观象则应破碎之占是谓势吉而形凶法当趋全而补缺年来白茆淤塞七浦奔趋昔犹或却而或前今则有泻而无折譬如千帆竞鹭万马横驰违蜿蜒翔舞之经犯帘刼箭割之谶水局旣汗漫莫锁龙身将阧洩无余陵谷之变如斯桑梓之忧曷巳矧斯邑夙称冨庶久际昇平黑白之业横陈人物之葘多有而讹言屛息于邑屋奸轨歛迹于郊圻凡我邦国之敉宁孰非佛力之加被帷兹塔庙号曰支提用以表胜而报恩亦能灭恶而生善祥云盖覆故知刼火不焚净土庄严定使三灾永息役鬼神而周沙界有若微尘宁风旱而弥烖兵何殊影响此又人天交赞事理同符者矣谦益往覩胜因曾叅末议久慙病废莫效涓埃爰有老人粤帷戴氏甲子齿逾于綘县晨昏行比于缁衣载感晬容屡占异梦趣斯塔亟宜建竖不啻三令而五申嘱谦益力爲导扬几于辟咡而提耳嗟乎方今绂冕鹤列俊乂鵾飞卿大夫翘首而分王国之忧都人士拭目而观用賔之利惟此比闾之有事宜属版籍之老民古称谋及庶人亦曰询于介衆管仲求识道于老马田单拜小卒爲神君斯佛勑所以下及蒭荛在凡夫何敢仰辞笔舌伏望巨公大人善男信女覩形览胜知鄙言之不爲无稽揆果察因信佛说之历然有据共矢宏愿大施净财俾雀离之浮图一新乌目之地形增胜三轮涌地何须玄度重来七寳现前卽是育王出世从上诸佛当共证聚沙之缘庶我愚公亦允叶移山之愿天启七年岁在丁卯八月朔日聚沙居士钱谦益疏书西溪济舟长老册子庚辰之冬余方咏唐风蟋蟀之章修文䜩之乐丝肉交奋履舄错杂嘉禾门人以某禅师开堂语录缄寄且爲乞叙余不复省视趣命僮子于蜡炬烧却飏其灰于溷厠勿令汚吾诗酒塲也献岁拏舟游武林泊蒋邨策杖看梅徧历西溪法花憇郑家庵济舟长老具汤餠相劳观其举止朴拙语言笃摰宛然云栖老人家风也口占一诗赠之有频炷香灯频扫地不拈佛法不谈诗之句不独倾倒于师实爲眼底禅和子痛下一钳锤耳师以此地爲云栖下院经营数载未溃于成乞余一言爲唱导余惟今世狂禅盛行宗敎交丧一庵院便有一尊祖师一祖师便刻一部语录吟诗作偈拈斤播两盲聋喑哑互相讃叹架大屋养闲汉展转牵劝慧命断絶同陷于泥犂狱中披毛载角宿业未艾良可悯也良可哀也师能守云栖家法持戒䕶生专勤净业肯堂肯搆爲云栖荷担儿孙当魔外猖披之日隐然爲正法长城天龙鬼神所共䕶念区区下院一茅盖头于建立乎何有或谓云栖立法平稳门头稍弱其后人未必有竖起嵴梁负荷大事因缘者余以爲不然譬如人家祖父创业重规叠矩子孙懦下不失爲鄕里善人不至爲恶劣败类灭门絶戸也爲云栖之弱子犹愈于爲魔外之狂儿也君子创业垂统爲可继也书之以爲下院募缘序幷以谂于世之爲末法金汤者辛巳仲春聚沙居士书于蒋邨之舟次追荐亡友绥安谢耳伯疏同志曰友谊本结于三生今也则亡悲益深于一旦辄陈微悃仰凟慈尊亡友太学生绥安谢兆申少能振奇壮而学道疲精竹素诚萟林之劳人矢志金汤信法门之争子乃以命运之蹇兼之疾疢之凶一领靑衫不分生埋于塲屋半生白骨终然死客于道涂嗟戢身之一棺何殊牖下叹藏舟于半夜巳隔生前麈尾剧谈寻味齿牙之论蝇头细字摩娑箧笥之书陈迹依然新吾安在伏念兆申负气壮往种性多闻惟其以侠而兼儒未免借嗔而作佛舍身布髪固肯爲法而忘躯努目信眉亦多轻死而重气心依莲漏久巳种净土之因缘身入藕丝或恐作修罗之眷属在凡夫何从何去惟如来悉见悉知敢以未了之交情仰証无遮之法㑹㳟惟大觉早赐证明放尝寂光摄旅䰟于孤圆之白月入无生忍销客气于方炽之红炉誓愿刹尘穷刼报恩于无量圆融净秽它生受勑以重来爲卓去病募饭疏农山先生学本眞儒仕爲廉吏有包函宇宙之大志而盖头仅存其一茅有饥寒沟壑之深心而量腹不充其数口三旬自笑一饱无时原宪之固穷贫也非病潘岳之用拙信而有征哿矣冨人谁与指道旁之囷伤哉贫士终然泣泉下之珠敢告同人共思周急或授餐致弟子之养岂必万钟或扣门送卖文之钱何妨满陌无令方朔长羡饱于侏儒如彼渊明亦衔恩于冥报向仁祖而索食故自农山之素心效㣲生之乞醯抑亦我辈之能事谨疏牧斋初学集牧斋初学集卷第八十二关壮缪侯畵像赞惟壮缪侯虎臣国士王封帝号崇我明祀羯奴蛾贼盗贼之靡游䰟未灭惟帝之耻都山鐡刀东沸黑水长沙铜柱肃鎭南纪隂䕶金绳阳燿玉玺佑我皇明亿万年只憨山大师眞赞昔人悼君子之殁以谓如深山大泽龙亡虎逝则变怪百出舞䲡鳝而号狐狸师之化去一纪于斯盲子据狻猊之坐魔民称人天之师聚盲导瞽居之不疑自紫栢云栖辞世而师继之法门龙象靡有孑遗则所谓䲡鳝狐狸者何怪其羣聚而族啼呜唿巍巍堂堂俨如王之气宇慈颜威相恍月满而云披绎微言于将絶念记莂之在玆刹竿倒却谁与柱榰拜公遗像能无颜厚而忸怩也耶清源好德何氏历世畵像图谱赞昔我登朝迨事司空金声玉色穆如淸风退朝多暇歩相过酌酒切脯寤言永歌我怀司空蔼蔼元气公叔矫时徐公不二峩冠委佩国有典刑抠衣缓带兔园老生皤皤黄髪萋萋宿草有子竞爽蔚爲国宝乃辑谱像乃装卷轴九京一堂聚此尺幅我获拜观退而耸然如见眉目如闻话言人亦有言七世观德惟玆世家譬彼故国原庙再修寝园或毁展如斯册图像有炜猗与司空源远流长龟山之谣百世有庆在汉征和祥刑格天帝钖符䇿以授比干我颂好德亦天所予作赞代简敬告䇿府王氏世德赞客游吴入昌门游尘市嚣与高楼阁道相上下其中无逸民高士之居也望而知之出阊门可三四里去綵云桥百步有宅一区黄土筑墻蓬蒿缀屋夹窻疎明净可数有人补衣苴履读书咏歌声出金石者王人鑑德操也余过访德操读吴叅议文仲所述世德叙德操四世一身皆持斋断肉泊然如老僧卜隐于斯者百有余年矣余闲居访求吴中旧事胜国时有兪琰先生隐居南园着书读易而琰之子仲温仲温之子桢桢之孙嗣之皆隐居尚志桢爲都昌令未期月解官食贫盖亦范史云之流也今王氏亦四世矣后之人有习于吴之故者其亦可以附兪氏之后与余观兪氏家集名人遗老若陈子平郑明德陈叔方于寿道诸公之诗文皆备载焉而王氏之序世德者则文仲一人而巳今吴中所谓文章家者坛坫相望干谒走其门碑版炤四裔往往而是文仲前辈名家诗笔尔雅吴人以爲东家丘未尝过而问焉德操表着先德不走集世之熖熖者而惟文仲之求斯可感也唐人有赍持金帛求牌版于王缙者昏夜扣摩诘之门摩诘笑应之曰大作家在彼繇昔视今亦可爲一笑文仲序述后又二十年而德操属余继爲之赞赞曰臯庑不存乐圃巳荒天随往矣𣏌菊不芳太原四世石礀七叶德园竝游竹素相接吴俗嚣嚣吴文靡靡巢车载尘缃帙盛矢萧然斯编如水中月文心道韵千秋可掇郑仰田高士眞赞其爲人也蓬头突鬓垢靣跣足行及奔马健如黄犊藐王公如僮儿视礼法如桎梏其爲术也杂物撰德节解钩连东方之射覆管辂之占候赵达之算箸隗炤之书版纵横穿穴于一点一画形声指意之闲呜唿仰田今其逝矣有谪而来限满而去化白蜺以小别乗靑牛而蹔驻谢缑氏之时人宴幔亭之亲故爲我寄空中之书安知其不旦暮遇之也张元长眞赞与之居隐几而引镜不见天日与之行拍肩而扶杖不辨径术尝试与之布席而坐更仆而语其深谭雄辨可以炤秦宫而烛水府也其微词妙义可以察毫楮而视悬虱也揽世界于一掌围八极于寸眸虽有离朱之明固将爽然而自失也斯人也韩子所谓盲于目而不盲于心以天眼观之其殆无目而视证入圆通之室者与张异度眞赞张世伟异度吴郡松陵少负雄骏好直言危行几陷罗网以此有声被服儒素栖迟沁水自命爲老生公车辟召称疾不就屛贵遗荣郡国有大事就而问焉其言明且淸葑门之敎授南园之着述庻矣齐名友人钱谦益称其风节足继东京年七十余岿如鲁灵光爲鄕先生刘西佩僧相赞以爲非僧僧相宛然以爲是僧僧在谁边儒衣僧㡌笔床应器一弹指顷现去来世破琴无弦瓮书有迹梦中了了觉时巳失君往求之谁与证者覆蕉之中古松之下御史族兄汝瞻畵像赞颙颙昻昻应钟大吕不吴不敖不茹不吐斯其执法西台巡方齐楚横秋风于铁冠肃霜威于绣斧者与委委佗佗开颜舒眉倦扶灵寿醉倒接䍦斯其投老自放天解覊穷园林之胜事乐钟鼓于淸时者与望之如雾雨之豹即之如晴天之鸖轩豁呈露谭笑大噱愁人爲之解頥病者可以已疟余每当左絃右壶辄忾然而三叹恨斯人之不可作也瞿元立畵像赞公之生平少保福淸公志及余传备矣公遘会家难忼慨立节故其眉宇温然栗然曾不可以犯干少无子弟之过长有长者之言故其视卑其息深退然有以自下国论之纠纷人才之变衰居恒忾然以咨愀然以惜故有劳人志士蒿目忧世之容读书谭道假年穷老隐囊在前蒲团在后故有儒生衲子秀羸戍削之色太史公有言无不善畵者莫能图今之图公者像也而岂遂能貌公也哉公往官两都与曾于健于中甫丁右武诸君子游淸谭缓步高自标置于时以爲俊流至有图之绢素者公状貌短小而右武眇一目公唿右武君子右武亦唿公丈夫右武尝谓公元左长不满六尺而气雄万夫公应之曰右武目不具二睛而见空千古公尝与余言以爲欢笑因赞公像及之前辈风流犹可思也赞曰有美瞿公金带朱衣我仪图之是耶而非薰然而春凛然而霜忧国攅眉抚巳循墻公之形似畵莫能图可想像者山瘠泽癯袭其章服易以布素书囊禅版庶得我故謦咳犹在世事巳陈我思典刑恸彼虎贲拂拭绢素永言企之茫茫九京谁其起之宋主事畵像赞天门峩峩一夫九首君折其角负创以走皇明天咫洞烛谰以此幽絷当彼寄馆诗书絃诵优游尚羊月临贯索风动锒珰遇坎不慄出陷不喜雪泥鸿爪适然而巳君之兴会寄于此君兔起鹘落舒烟卷云世闲风雨如一小刼不见此君改柯易叶怒而偃雨喜而笑风渭濵千亩在其胸中傅右君畵五老石戏赞生公说法顽石点头兴妖作怪着甚来繇此五老人不会佛法无头无靣谁扣谁荅罏峯蔼蔼莲漏迟迟岿然五老逺公之师题滕公逊像我坐钩党归于司败追捕飮章锒珰系械天地爲笼白日荒荒聚观叹息夹道负墻君独奋袂相送入狱杂彼傔从袭我囚服纷纷朋旧峩峩冠冕岂无颈缩亦有颜腆彼丈夫哉弱不胜衣我观畵像激而赞之戏爲广陵张李二生小像赞出则连骑而游居则共茵而坐喫张公之酒难辨醉醒戴李家之帽孰分尔我之二豪者侍刘灵之侧我知其不爲螟蛉与蜾蠃也张中吴眞赞貌何萧闲人本儒素畜刀圭以活人能起捐瘠挥千金而急难如弃涕唾人高其轻世肆志我憎其离鄕去故嗟乎飮宜城之酒何如炊长腰之采钓槎头之鳊何如烹四腮之鱼游冠盖之里何如傍言公之盟坛近猪兰之桥何如访採药之旧居归与归与我愿与子炼银筒发丹井招神翁而寻慧车也庄乐居士命工采畵阿弥陀佛丈六身形相殊妙普劝道俗造杰阁以安之欲使见闻随喜礼拜讃叹各乗愿力往生安乐聚沙居士谦益欢喜踊跃谨再拜稽首而作偈曰稽首大慈父南无阿弥陀念佛生西方佛口无诳语我观一番𥿄舒卷二丈余肤理如白叠洁净不容唾居士请畵师畵作丈六身如是三十二百福庄严相八十随形好一切皆具足能于牋𥿄上涌现佛形相当知衆生心具足诸佛故畵师作绘事幻出诸形像山河及大地鬼魅与牛马今此善畵师改技而畵佛丹黄五采色化爲佛光明而此一亩宫山林冡墓闲或爲尸陀林狐兔之窟宅或造市廛屋淫坊屠沽肆弹指成楼阁供养阿弥陀恍如兠率宫下移人闲世此地垢秽相今复在何处秽土转淸净变现亦如是我悲世闲人念佛求西方口口阿弥陀心心不相应念佛求慈悲心毒如虎狼将钱放鱼虾见人却吞噉念佛求净土心秽如粪土争名又夺利蛣蜣转丸中念佛求极乐心中大苦恼勐火然膏油烟焰彻脑髓念佛勤礼拜舍身爲弟子欺君傲父母䶩囓如仇雠念佛忏罪过忏巳旋复作忏作相循环如撒捕鱼网愚人顚倒见仗佛作罪愆却如西方国乃是逋逃薮又有狂易人妄认罪福空拨无净与秽横作诸恶业直待大期到腊月三十日凭仗一声佛撒手西方去岂知眼光落有口开不得譬如作恶人造下弥天罪家藏大诰书罪发求减等罪大法令严毕竟饶不得作恶求生方亦复何异此我思维摩诘金粟古如来心净佛土净亦是佛口说直心是道塲慈悲方寸母诸恶切莫作衆善须奉行在家及出家士农工啇贾箇箇脚根边自有西方路作善勤念佛自然得往生如人好眷属大家团栾住作善不念佛佛亦来接引如路遇好人靣生亦欢喜世皆劝念佛我亦念佛者南无阿弥陀我今念佛竟慈门上人书华严经偈慈门上人写华严经八十一卷一画一佛自一画起乃至多画如海中沙如空中雨而所念佛作妙音声亿千万画无错乱者字画无量佛亦无量一画一声不可算数而此一画含摄多画亿千万佛具一画中写经用手念佛用口口手二相开遮历然而彼上人不知有我我身亦无谁用手口我无有手谁写经者我无有口谁念佛者手亦能念口亦能写手口互用无有分别我闻是经佛口亲说佛于衆生如一父母佛身是骨经典爲肉而彼上人誓报佛恩我骨卽佛我肉卽经坼骨剥肉供佛与经亦无难者而况手口圻骨还佛剥肉还经我身手口尚复何在此佛与经如我手口了不可得而况种种福田利益人天福报如空中华如梦中事此何以故无写经故无念佛故无获报故是眞写经是眞念佛是故上人应如是观有一居士钱姓谦益作是语巳而还其经造大悲观世音像赞女弟子河东柳氏名如是以多病故发愿舍财造大悲观世音菩萨一长三尺六寸四十余臂相好庄严具慈愍性奉安于我闻室中崇祯癸未中秋大悲弟子谦益焚香合掌跪唱赞曰有善女人靑莲淤泥示一切空疾病盖缠非鬼非食壮而相攻归命大士造大悲像曕礼慈容我观斯像黄金涂饰旃檀斵砻犹如我身四大和合假借弥缝云胡大悲绀目遍炤地狱天宫母陁罗臂屈信爬搔亿刼捞笼而我一身两目两臂兀如裸虫生老病死八苦交煎唿天告穷以是因缘发大誓愿悲泪渍胸因爱生病因病懴悔展转钩通是爱是病是大悲智显调伏功我闻之室香华布地宝炬昼红楼阁涌现千手千眼鑑影重重疾苦蠲除是无是有如杨柳风稽首说赞其发誓愿木鱼鼓钟刼刼生生亲近供养大慈镜中牧斋初学集卷第八十二牧斋初学集牧斋初学集卷第八十三牧斋初学集卷第八十三题跋一跋淳熈九经后淳熈九经椠本元人兪石礀所藏后归徐子容侍读余得之于钖山安氐孝经易经后俱有王文恪题字此书楮墨尊严古香袭人真商周闲法物可作吾家宗彞也石礀者名琰隐居吴之南园老屋数闲古书金石充牣其中传四世皆读书修行号南园兪氏金张七叶不足羡也吾子孙得如兪氏足矣又淳熈九经点断句读皆精审如论语书云孝乎惟孝友于兄弟又甚矣吾衰也久矣吾不复梦见周公又子不得视犹子也非我也夫二三子也中庸所求乎子以事父未能也所求乎朋友先施之未能也皆与今本逈别学者宜详考之读左传随笔公入而赋大隧之中其乐也融融姜出而赋大隧之外其乐也洩洩杜注曰赋赋诗也以赋字爲句则大隧四句其所赋之诗也钟伯敬不详句读误认爲左传叙事之辞加抺而评之曰俗笔今人学问麄浅敢于訾讥古人特书之以戒后学二僖二十四年传郑公子士洩堵兪弥建安本公子士洩岳珂本公子士按二十年注公子士郑文公子洩堵寇郑大夫此注云堵兪弥郑大夫者洩姓见前不须更举也今人皆以洩属上读宜从岳本二十五年楚子伏巳而其脑建安本伏字絶句则巳当音以岳本及淳熈本皆伏巳絶句则巳当音纪陆德明音义不云音纪则知当以楚子伏爲絶句而巳作以音不音已也读书句读宜详勿以小学而忽之三少读宣十二年战于邲传云屈荡尸之殊不觉其误读前汉王嘉传坐戸殿门失阑免师古曰戸止也嘉掌守殿门止不当入者而失阑入之故坐免也春秋左氏传曰屈荡戸之乃知流俗本尸字乃戸字之譌也本传云彘子尸之又云以表尸之遂譌戸爲尸耳淳熈九经本长平游御史本相台岳氏本巾箱小本竝作戸而建安本却作尸知此字承譌久矣宜亟正之四襄二十四年传寡君是以请罪焉陆德明本是以请请罪焉竝七井反徐上请字音情请请罪焉句法当拈出五昭十九年传以度而去之杜注连所纺以度城而藏之音义云去之起吕反藏也裴松之注魏志云古人谓藏爲去今关中犹有此音正义云字书去作弆羌莒反谓掌物也今关西仍爲弆东人轻言爲去音莒前汉陈遵传皆臧去以爲荣师古曰去亦臧也音丘吕反又音举字书陈遵传作弆宋景濂文屡用藏弆字六子服景伯旣言伐邾之不可而孟孙曰二三子以爲何如恶贤而逆之言季孙自贤其伐邾之谋而诸大夫不敢逆也对曰以下皆景伯之言也知必危何故不言鲁德如邾而以衆加之可乎知鲁不当以不德加邾巳知其危而不得不言也杜注云何故不言以上大夫阿附季孙之言鲁德如邾云云则孟孙忿答大夫也文义违背似爲未允景伯不与伐邾之谋而城下之盟则深耻之负载造于莱门请释子服何于吴释舍也释我犹言舍我请不与盟也吴人许之以王子姑曹当之而后止传曰次国之上卿当大国之中中当其下下当其上大夫以王子当景伯重之也注言鲁人欲留景伯质吴复求王子交质而后两止皆非也书史记项羽高祖本纪后班氏父子踵太史公纪作书以谓愼覈其事整齐其文而其体例各有不同史于汉元年诸侯罢戏下就国之后历举楚之所以失天下汉之所以得者使后世了然见其全局楚之杀义帝不义之大者也故首举之幷次年江中贼杀之事而终言之不复系之某年也废韩王成爲侯巳又杀之而诸侯心离矣臧荼因此击杀韩广而诸侯不用命矣田荣以怒楚故杀三田幷王三齐而齐叛矣荣与彭越印令反梁地而梁叛矣陈余说田荣击尝山以复赵而赵叛矣是时汉还定三秦起而乗其敝复以征兵怨英布而九江亦将叛矣所至残灭齐人相聚而叛而田横亦反城阳矣撮项王举事失人心局势之大者总序于汉元二之闲提纲挈领较如指掌此太史公作史之大法也班书以事之先后爲次首序田荣之反次及汉定三秦遗羽书次及九江称疾次及羽使布杀义帝次及陈余立赵年经月纬一循史家之例而于太史公序事之指意则失之远矣于高祖本纪亦然项羽出关至北击齐一叚是也楚本纪不系年月而详具于月表观者可以叅考而得不然则如刘知几之所谓载诸史传成其烦费而表可以不作矣此史之又一法也史云汉之四年楚遂抜成臯汉使兵距之巩令其不得西是时彭越渡河击楚东阿杀楚将军薛公项王乃自东击彭越汉王得淮隂兵欲渡河南郑忠说汉王乃止壁河内使刘贾将兵佐彭越烧楚积聚项王东击破之走彭越汉王则引兵渡河复取城臯军广武就敖仓食项王巳定东海来西与汉俱临广武而军相守数月此一叚总叙楚汉荥阳成臯闲转战相持之事先举其纲而后目之也次云当此时彭越数反梁地絶楚粮食项王患之爲高俎置太公其上愿与汉王桃战此在羽东击彭越汉杀曹咎等汜水上复取成臯之后项王与汉王临广武闲而语汉王伤走入成臯卽上文与汉俱临广武而军相守数月之事而终言之也此已下又详书楚王命大司马咎守成臯及汉复取成臯之事曰我十五日必诛彭越定梁地卽上听纪项王东击破之走彭越者是也非又一事也汉大破楚军汜水上尽收楚国货赂卽上所纪引兵渡河复取成臯军广武就敖仓食之事而又终言之也下文云项王在睢阳闻海春侯军败则引兵还汉军方围钟离昧于荥阳东项王至汉军畏楚尽走险阻此一叚又应前项王已定东海来西与汉临广武而军相守数月之事而又终言之也先后皆此一事也纲而目之目而纲之错综反覆非复史家尝例然于高纪则以事系年部居井然使后人可以互考也班马之异同学者之所有事也繇吾言而求之庶几大书特书发凡起例得古人作史之指要而不徒汨没于句读行墨之闲乎书之以俟好学深思者政焉又以项高二纪观之二公之序事笔力曲折盖亦有可窃窥者鸿门覇上之事史在项纪汉在高纪史云项羽遂入至于戏西沛公军覇上未得与项羽相见此两军相望之形也而汉略之沛公左司马曹无伤云云项羽大怒曰且日飨士卒爲击破沛公军当是时项羽兵四十万在新丰鸿门沛公兵十万在覇上此两军强弱之大势也而汉又略之且羽纪项羽大怒系于曹无伤之下然后及范增说羽汉纪旦日合战直系于增言之后虽略本高纪而序事之先后则有闲矣史序项伯欲唿张良与俱去良乃入具告沛公沛公大惊曰爲之奈何张良曰谁爲大王画此计者曰鲰生说我曰距关母内诸侯秦地可尽王也故听之良曰料大王士卒足以当项王乎沛公默然曰固不如也且爲之奈何危急之际突兀谯让归咎于设谋者家人絮语所谓溺人必笑也而汉略之张良曰请往谓项伯言沛公不敢背项王也沛公曰君安与项伯有故张良曰秦时与臣游项伯杀人臣活之今事有急故幸来告臣事巳亟矣却穷究其所以告良之故娓娓相告语此情语也而汉略之沛公曰孰与君少长良曰长于臣沛公曰君爲我唿入我得兄事之张良出要项伯项伯卽入见沛公沛公奉巵酒爲寿约爲婚姻问其少长愿得兄事一时无可奈何諈诿相属之意可以想见奉巵酒爲寿何其郑重也而汉略之项王卽日因留沛公与飮项王项伯东向坐亚父南向坐亚父者范增也沛公北向坐张良西向侍范增数目项王举所佩玉玦以示之者三序某向坐者爲下文舞劒翼蔽张本也亚父之下独云亚夫者范增也于此燕一坐中点出眼目所谓国有人焉者也而汉略之樊哙直入谯羽之事汉纪从略具哙传中史云于是张良至军门见樊哙樊哙曰今日之事何如良曰甚急今者项庄抜劒舞其意尝在沛公也哙曰此迫矣臣请入与之同命良与哙偶语惶骇哙曰与之同命何其壮也而哙传略之哙卽带劒拥盾入军门交㦸之衞士欲止不内哙侧其盾以撞衞士仆地哙遂入披帷西向立瞋目视项王头髪上指目眦尽裂项王按劒而跽曰客何爲者披帷西向立立于张良之次也哙目无项羽羽亦稍心折于哙与一生彘肩哙覆其盾于地加彘肩上抜劒切而啗之此眞爲哙开生靣矣而哙传略之史云项王未有以应曰坐樊哙从良坐史状项羽毷气夺一语曲尽汉但云项王默然而已从良坐又与西向立相应也沛公曰今者出未辞也爲之奈何樊哙曰云云何辞爲于是遂去此脱身至军之决䇿而汉弗载也当是时项王军在鸿门下沛公军在覇上相去四十里欲叙沛公置车骑闲行之事而先言两军相去若干里又谓张良曰从此道至吾军不过二十里耳度我至军中公乃入昏夜闲道蜘蹰促迫狙伺兔脱可悲可喜而汉亦弗载也繇此观之二史之体例岂不画然迥别与抑亦班氏父子所谓愼覈其事整齐其文者乃其所以不逮太史公者与二书之可拟议者多矣聊因二纪以发其端尔跋季氏春秋私考近代之经学凿空杜撰纰缪不经未有甚于季本者也本着春秋私考于惠公仲子则曰隐公之母盗杀郑三卿则曰戍虎牢之诸侯使刺客杀之此何异于中风病鬼而世儒犹传道之不亦悲乎传春秋者三家杜预出而左氏几孤行于世自韩愈之称卢仝以爲春秋三传束高阁独抱遗经究终始世远言湮譌以传譌而季氏之徒出焉盂子曰始作俑者其无后乎太和添丁之祸其殆高阁三传之报与季于诗经三礼皆有书其鄙倍略同有志于经学者见卽当焚弃之勿令缪种流传贻误后生也题何平子禹贡解往余搜採国史独儒林一传寥寥乏人国初则有赵子长嘉靖中则有熊南沙近见何玄子之注易私心服膺以爲可与二公接踵者也玄子之弟平子作禹贡解上自山海经下逮桑郦水经古今水道分噼理解如堂观庭如掌见指此亦括地之珠囊治水之金镜也昔谢庄分左氏经传随国立篇制木方丈图山川土地各有分理离之则州别县殊合之则㝢内爲一吾每叹之以爲絶学今平子殆可以语此平子其茂勉之更与玄子努力遗经兄弟竝列儒林岂非本朝盛事哉跋王右丞集文苑英华载王右丞诗多与今行椠本小异如松下淸斋折露葵淸斋作行斋种松皆作老龙鳞作种松皆老作龙鳞竝以英华爲佳送梓州李使君诗山中一夜雨树杪百重泉作山中一半雨尤佳盖送行之诗言其风土深山冥晦晴雨相半故曰一半雨而续之以僰女巴人之聮也崔颢诗寄语西河使知余报国心英华云余知报国心如俗本则颢此句爲求知矣如此类甚多读者宜详之读南丰集临川李涂曰曾子固文学刘向余每读子固之文浩汗演迤不知其所自来因涂之言而深思之乃知西汉文章刘向自爲一宗以向封事及烈女传观之信涂之知言也及观王子发南丰集序云异时齿髪壮志气锐其文章之慓奔放雄浑瓌伟若三军之朝气勐兽之抉江湖之波涛烟云之姿状一何奇也方是时先生自负爲刘向不知韩愈爲何如耳退之进学解言太史相如子云而不及刘向盖古人之学问各有原本深造独得如昌歜羊枣之嗜甘苦自知非如今之人夸多炫博而其中茫无所解也欧阳公曝书得介甫许氏世谱忘其谁作曰当是子固作介甫未便会如此荆公铭子固之母曰宋且百年大江之南有名世者先焉是爲夫人之子今人或訾謷子固不知其自视于欧阳公及荆公果如何也读苏长公文吾读子瞻司马温公行状冨郑公神道碑之类平铺直序如万斛水银随地涌出以爲古今未有此体茫然莫得其涯涘也晚读华严经称性而谈浩如烟海无所不有无所不尽乃喟然而叹曰子瞻之文其有得于此乎文而有得于华严则事理法界开遮涌现无门庭无墻壁无差择无拟议世谛文字固巳荡无纤尘又何自而窥其浅深议其工拙乎朱少章云东坡未作胜相经藏及大悲阁记尝与陈季尝论文曰某独不曾作华严经耳季尝指鱼魫冠曰请拟华严经颂之坡索笔疾书不易一字少章知鱼魫冠颂之爲华严而不知他文之皆华严也此非知坡之深者也苏黄门言少年习制举与先兄相后先自黄州已后乃步步赶不上其爲子瞻行状曰公读庄子喟然叹息曰吾昔有见于中口未能言今见庄子得吾心矣后读释氏书深悟实相叅之孔老博辩无碍然则子瞻之文黄州巳前得之于庄黄州巳后得之于释吾所谓有得于华严者信也中唐已前文之本儒学者以退之爲极则北宋已后文之通释敎者以子瞻爲极则孟子曰孔子之谓集大成二子之于文也其几矣乎题中州集钞元遗山编中州集十卷孟阳手钞其尤隽者若干篇因爲抉擿其篇章句法指陈其所繇来以示同志者盖自靖康之难中国文章载籍梱载入金源一时豪俊遂得所师承咸知规摹两苏上泝三唐各成一家之言备一代之音而胜国词翰之盛亦嚆矢于此孟阳老眼无花能炤见古人心髓于汗靑漫漶丹粉凋残之后不独于中州诸老爲千载之知巳而后生之有志于斯者亦可以得师矣遗山论溪南诗老辛愿曰敬之业专而心敏敢以是非白黑自任每读诸人之诗必爲之探源委发凡例解络脉审音节辨淸浊权轻重片善不掩微颣必指如老吏断狱文峻网密丝毫不相贷如衲僧得正法眼征诘开示几于截断衆流同志中有公鉴而无姑息者必以敬之爲称首遗山题中州集后云爱杀溪南辛老子相从何止十年迟遗山上下百年尚论一代风雅而独津津于一老岂徒然哉吾观孟阳殆无愧于斯人而余之言不能如遗山之推辛老使天下信而征之则余之有媿遗山多矣癸未夏日书于玉繠轩题怀麓堂诗钞弘正闲北地李献吉临摹老杜爲槎牙兀傲之词以訾謷前人西涯在馆阁负盛名遂爲其所掩盖孟阳生百五十年之后搜剔西涯诗集洗刷其眉目发挥其意匠于是西涯之诗复开生靣譬如张文昌两眼不见物巳久一旦眸子淸朗历历见城南旧游岂非一大快耶近代诗病其证凡三变㳂宋元之窠臼排章俪句支缀蹈袭此弱病也剽唐选之余沈生吞活剥叫号隳突此狂病也搜郊岛之旁门蝇声蚓窍晦昧结愲此鬼病也救弱病者必之乎狂救狂病者必之乎鬼传染日深膏肓之病日甚孟阳于恶疾沈痼之后出西涯之诗以疗之曰此引年之药物亦攻毒之箴砭也其用心良亦苦矣孟阳论诗在近代直是开辟手举世悠悠所谓亲见杨子云禄位容貌不能动人其孰从而信之可一喟也癸未夏日书书李文正公手书东祀录略卷后西涯先生李文正公东祀录一卷在怀麓堂全集中此其手书以贻太原乔公白巖者刘司空敬仲藏弆是卷出以示余余尝与敬仲评论本朝文章深推西涯语焉而未竟也请因是而略言之国初之文以金华乌伤爲宗诗以靑丘靑田爲宗永乐以还少衰靡矣至西涯而一振西涯之文有伦有嵴不失台阁之体诗则原本少陵随州香山以迨宋之眉山元之道园兼综而互出之弘正之作者未能或之先也李空同后起力排西涯以刼持当世而争黄池之长中原少俊交口訾謷百有余年空同之云雾渐次解駮后生乃稍知西涯呜唿唏矣试取空同之集汰去其吞剥寻撦吽牙龃齿者而空同之靣目犹有存焉者乎西涯之诗有少陵有随州有香山有眉山道园要其自爲西涯者宛然在也卷中之诗虽非其至者人或狎而易之不知以端揆大臣衔君命祀阙里纪行之篇什和平尔雅冠裳珮玉其体要故当如此狎而易之者祗见其不知类而已矣若近代訾謷空同者魈吟鬼啸其云雾尤甚于空同而不自知也又乌足以知西涯哉余将与敬仲别矣敬仲暇日焚香帘阁勿着西涯空同于心眼中取两家之集平心易气旋而观之以余言爲何如他日幸有以敎我也题归太仆文集归熈甫先生文集昆山尝熟皆有刻亦皆不能备而送陈自然北上序送盖邦式序则宋人马子才之作亦误载焉余与熙甫之孙昌世互相搜访得其遗文若干篇较椠本多十之五而误者芟去焉于是熈甫一家之文章粲然矣熈甫生与王弇州同时弇州世家膴仕主盟文坛海内望走如玉帛职贡之会惟恐后时而熈甫老于场屋与一二门弟子端拜雒诵自相倡叹于荒江虚市之闲尝爲人叙其文曰今之所谓文者未始爲古人之学苟得一二妄庸人爲之巨子以诋排前人弇州笑曰妄诚有之庸则未敢闻命熈甫曰唯庸故妄未有妄而不庸者也弇州晚年颇自悔其少作亟称熈甫之文尝讃其畵像曰风行水上涣爲文章风定波息与水相忘千载有公继韩欧阳予岂异趋久而自伤其推服之如此而又曰熈甫志墓文絶佳惜铭词不古推公之意其必以聱牙诎曲不识字句者爲古耶不独其䕶前仍在亦其学问种子埋藏八识田中所见一差终其身而不能改也如熙甫之李罗村行状赵汝渊墓志虽韩欧复生何以过此以熈甫追配唐宋八大家其于介甫子繇殆有过之无不及也士生于斯世尚能知宋元大家之文可以与两汉同流不爲俗学所澌灭熈甫之功岂不伟哉传闻熈甫上公车赁骡车以行熈甫俨然中坐后生弟子执书夹侍嘉定徐宗伯年最少从容问李空同文云何因取集中于肃愍庙碑以进熈甫读毕挥之曰文理那得通偶拈一帙得曾子固书魏郑公传后挟册朗诵至五十余过听者皆欠申欲卧熈甫沉吟讽咏犹有余味宗伯每叹先辈好学深思不可㡬及如此今之君子有能好熈甫之文如熙甫之于子固者乎后山一瓣香吾不忧其无所託矣癸未中夏日书牧斋初学集牧斋初学集卷第八十四牧斋初学集卷第八十四题跋二记钞本北盟会编后崇祯巳巳冬奴兵薄城下邸报断絶越二十日孤愤幽忧夜长不寐繙阅宋人三朝北盟会编偶有感触辄乙其处命僮子缮写成帙釐爲三卷古今以来可痛可恨可羞可耻可观可感未有甚于此书者也神宗末年奴初发难余以史官里居思纂缉有宋元祐绍圣朋党之论以及靖康北狩之事考其始祸详其流毒年经月纬作爲论断名曰殷鉴录上之于朝以备乙夜之览迁延屛弃书不果就奴氛益炽而余亦冉冉老矣是编之录其亦犹殷鉴之志乎录始于政和七年丁酉尽于靖康二年丁未宣政末马定国题酒家壁诗云苏黄不作文章伯童蔡翻爲社稷臣三十年来无定论到头奸党是何人录成点笔一过又书此诗于跋尾是冬之小至日虞山老民钱谦益书记月泉吟社月泉吟社倣锁院试士之法以丙戍小春月望命题丁亥正月望日收卷三月三日揭晓以春日田园杂兴爲题收二千七百三十五卷选中二百八十名自第一名罗公福至六十名赏罗缣深衣布笔墨有差送诗赏各有小札往复主其事者浦阳月泉社诗盟吴渭淸翁主考谢翺睪羽其年前至元二十四年也按胡翰作谢翺传谓其自勾越之越之南鄙依浦阳江方凤永康吴思齐亦依凤三人皆高年俱客吴氏里中柳贯作方凤墓志言浦阳吴明府渭与其伯兄弟辟家塾延致先生吴溪上晚善括苍吴善父武夷谢臯羽则知翺传所谓依吴氏以居盖依渭也睪羽死葬睦之白云邨其徒吴贵买田祀之月泉精舍贵必渭之子弟也睪羽以丙戍哭信公于越台丁亥哭于西台距信公亡五六年正吟社考诗之年也当有宋初亡黍离板荡之日遗民旧老皆依渭以居渭可谓非尝人矣西台恸哭记称友人甲乙若丙张孟兼之注以吴思齐冯桂芳翁衡实之而不及渭诸爲睪羽立传者亦不列渭名非吟社之刻则渭几冺没无传余故表而出之本朝程克勤辑宋遗民录载王鼎翁谢臯羽辈仅十有一人余所见遗文逸事吴越闲遗民巳不啻数十人欲网罗之以补新史之阙以洗南朝李侍郞之耻世之君子其亦与我同此叹惋者乎癸未初夏日记跋汪水云诗钱塘汪元量字大有以善琴事谢后及王昭仪国亡随之而北后爲黄冠师南归其诗见郑明德陶九成瞿宗吉所载仅三四首夏日晒书理云闲人钞书旧册得其诗二百二十余首手写爲一帙湖州歌九十八首越州歌二十首醉歌十首记国亡北徙之事周详恻怆可谓诗史有云第二筵开入九重君王把酒劝三宫酡酥割罢行酥酪又进椒盘剥嫰葱又云客中忽忽又重阳满酌葡萄当菊觞谢后巳叨新圣㫖谢家田土免输粮与郑明德所载花底传筹杀六更风吹庭燎灭还明侍臣写罢降元表臣妾签名谢道淸合而观之紫盖入雒靑衣行酒岂足痛哉水云作谢后挽诗曰事去千年速愁来一死迟国灭君死幽兰轩之一烬讵可以金源爲夷狄而易之乎余欲续吴立夫桑海余录卒卒未就读水云诗毕援笔书之不觉流涕渍纸崇祯辛未七夕牧翁记跋王原吉梧溪集江隂王逢原吉元末不应辟召我太祖征至京师以老病辞归有梧溪诗集七卷载元宋之际逸民旧事多国史所不载原吉爲伪吴画策使降元以拒淮故其游昆山怀旧伤今之诗于张楚公之亡有余恫焉而至于吴城之破元都之失则唇齿之忧黍离之泣激昂忾叹情见乎辞前后无题十三首伤庚申之北遁哀皇孙之见获故国旧君之思可谓至于此极矣谢臯羽之于亡宋也西台之记冬靑之引其人则以甲乙爲目其年则以羊犬爲纪廋辞讔语喑哑相向未有如原吉之发摅指斥一无鲠避者也戊申元日则云月明山怨鹤天暗道横蛇丙寅筑城则云孺子成名狂阮籍伯才无主老陈琳殆狂而比于誖矣或言犂眉公之在元筹庆元佐石抹誓死驰驱与原吉无以异佐命之后诗篇寂寥或其志故有抑悒未伸者乎士君子生于夷狄之世食其毛而履其土君臣之义虽国亡社屋犹不忍废则其居华夏仕中朝又肯背主卖国以君父爲市侩乎夷齐之不忘殷也原吉之不忘元也其志一也孔子必有取焉彼谓原吉爲元之遗民不当与谢臯羽诸人竝列于忠义者其亦闇于春秋之法巳矣跋朱长文琴史朱长文琴史载董庭兰事云薛易简称庭兰不事王侯散发林壑者六十载㒵古心远意闲体和抚絃韵声可以感鬼神天宝中给事中房琯好古君子也庭兰闻义而来不远千里琯爲给事中庭兰巳出门下后爲相岂能遽弃唐史谓其爲琯所昵数通赇谢杜子美论救琯亦云庭兰游琯门下有日贫病之老依倚爲非琯之爱惜人情一至于玷汚易简在天宝中以琴待诏翰林与琯同时其言必信繇易简之言观之则庭兰固高人也赇谢之事出于谮琯者之口唐史固出于流传而子美亦未爲笃论也以次律之贤抱诬简牍而庭兰一老亦悠悠千载伯原诗史一旦洗而出之可谓大快次律贬广汉庭兰诣之次律无愠色唐人诗云惟有开元房太尉始终留得董庭兰庭兰果通赇谢依倚爲非者肯以朽耄从房公于蜀汉贬谪之日乎书此以订唐史之误题钱叔宝手书续吴都文粹吴郡钱谷叔宝以善畵名家博雅好学手钞图籍至数十卷取宋人郑虎臣吴都文粹增益至百卷以备吴中故实余从其子功甫借钞与何季穆周安期共加芟补欲成一书未就也功甫名允治介独自好不妄交接口多雌黄吴人畏而远之余每过之坐谈移日出看囊钱市餻餠噉余老屋三楹丛书充栋白昼取一书必秉烛缘梯上下一日语余吾贫老无子所藏书将遗不知何人明日公早来当尽出以相赠吾欲阅更就公借之何如余大喜凌晨而往坐语良久意色闵默不复言付书事余知其意亦不忍开口也辛酉冬余北上往别病疡初起疮瘢满靣冲寒映日手写金人弔伐录本子忽问余曹能始尚在广西有便邮属彼觅通志寄我余初欲理付书旧约语薄喉欲出而止无何功甫卒藏书一夕逬散钞本及旧椠本皆论秤担负以去一本不直数钱也功甫少及见文待诏诸公尝言吴中先軰学问皆有原本惟黄勉之爲别派袖中每携阳明空同书札出以示人空同就医京口诸公皆不与通问勉之趋迎爲刻其集诸公皆薄之又云李空同言不读唐后书左国玑爲左宜人之弟空同文称内兄内外兄弟在小戴礼亦唐后书耶四部大函之书别字譌句堆积卷帙两司马当如是耶每抉擿时人制作余每指其口失笑而止鸣唿功甫死吴中读书种子絶矣余欲取吴士读书好古自俞石礀以后网罗遗逸都爲一编老生腐儒笥经蠧书者悉附着焉庶功甫辈流不泯泯于没世且使后学尚知有先辈师承在也姑志之于此跋赵忠毅公文集高邑赵忠毅公讳南星字梦白卓荦负大节悲歌慷慨轻死重气古称邹鲁守经学韩魏多奇节公盖兼而有之其爲文章䟽通轩豁能畼其所欲言不拘守尺幅而有宋元名家之风至于击排朋党伸雪忠愤抑塞磊落万历闲文人当推公爲首其诗痩劲有风致惜其犹未脱李空同畦迳掀髥㦸手时露伧父靣目耳公尝酒闲属余我死子当志吾墓公殁后余罢官里居其子请辇上名高者爲之往闻王弇州以四部稿遗公公缘手散之邨僮里媪人持一二帙而去余爲志岂遂足以当公幸公子爲我藏拙也跋傅文恪公文集近世翰林先生人各有集诗赋制诰叙记碑志之文无不胪列观者多束之高阁或用覆酱瓿耳先师定襄文恪公之集高可数尺余爲存其可观者数卷文之传也贵使人得其神情謦欬千载而下如或见之若应酬卷轴之文学徒胥史互相传写槩而存之则其人之精神反沈没于此中不得出矣或曰公之精神在大事狂言此集虽不传可也书王损仲诗文后祥符王惟俭字损仲多闻彊记与人覆射经史每弋获摩腹大笑曰名下定无虚士读古文品外录抉擿其纰缪轩渠向余兄每爲此君䕶前今不当云悔读南华第二篇乎晋江何穉孝修明史题曰名山藏损仲指而笑曰记则记书则书此何爲者吴原博修姑苏志成杨君谦遥见其题不开卷掷而还之岂爲过乎损仲家无余赀尽斥以买书画彝鼎风流儒雅竟日谭笑无一俗语可谓名士矣其诗婉弱有俊语爲文简质以刻画自喜惜其少年崛起无师友摩切之力未免于无佛处称尊也题王司马手简崇祯元年余以阁讼待罪长安临邑王公和仲爲大司马手书慰谕一日至数十纸恨不能爲余排九阍叫阊阖执䜛慝之口而白其诬也余旣罢归公以疆事下狱死精爽可畏时时于梦寐中见之其手迹久而散佚椟其存者以示子孙公书法苍老语多稜感激想其掀髥执简欲尽杀奸䛕小人于毫兔闲可敬也跋董侍郞文集闽中董侍郞崇相以所着文集示余引丁敬礼对陈思王之语俾余删定其文余感其意不忍辞朱黄甫竣而崇相没矣万历闲崇相爲吏部郎辽左全盛建州夷方戒车入贡崇相独策其必叛每逢边人辄问辽事嗟咨太息若不终日福淸当国崇相遗书极论辽事谓建夷之祸不出四五年奴酋有子歹商德明之元昊也又谓金人两道伐宋以四月举汴今之灾异不下宣政今之边鎭只恃一辽一旦有事内虚外弱首尾牵制何恃而不恐金再举而宋虏者以不听李纲散遣勤王诸将之故今可泄泄不早爲之所乎承平日久颇以崇相言爲不祥亦不重怒慭置之而巳六七年而奴酋难发崇相之言若左券崇相老矣耳聋目眵龙钟班行中与谈辽事则目张齿击划然心开精彊少年弗如也飞章削牍大声疾唿指画安危激劝忠义风击泉涌笔有舌而腕有口也余所取崇相之文胥以此类求之其它㳂袭应酬者多所涂乙焉亦崇相之志也天启元年奴陷辽阳袁自如以邵武令入计匹马走山海周视形势七日夜而返崇相要过余邸舍共策辽事夜阑灯灺僮仆僵卧崇相拍案击节残缸吐燄朔风猎猎射窻纸迄今更二十三年狡奴益横自如磔崇相死而吾衰巳甚约略如崇相往年摩娑遗集掩卷三叹爲书其后如此癸未三月晦日记书邹忠介公贺府君墓碑后故征仕郞文华殿中书舍人丹阳贺公之卒也吉水邹忠介公书其墓碑后十九年爲崇祯壬午公以子世寿贵得赠兵部右侍郞都察院右佥都御史乃砻石以斲忠介之碑刻趺篆首陈之隧道而属谦益记其事余与世寿两牓皆同举得以契家子事公公与尝州沈伯和长兴丁长孺金坛于中甫吾里缪仲醇爲友以节槩意气相期许余晚出亦叅与焉公遂以弟畜余不以年家辈行也长孺中甫时人以爲党魁公与周旋患难不少引避仲醇布衣韦带伯和老于公车公以长兄事之肩随却立老而不衰应山杨忠烈令尝熟官满不能赁车马公质贷爲治装杨公被急征语所亲曰江左更安得一贺知忍乎世寿以钩党被锢公告余曰吾喜吾儿之得与党人也吾又喜兄之硕果不食也辛酉冬余报命北上公病亟矣执手榻前气息支缀谆谆念主幼时危国论参错而以枝柱属余余至今愧公坠言也汉之党人自相署号以财救人者曰八厨其中如度尚张邈胡母班皆以将帅显名而刘儒有珪璋之质以灾异上封事桓帝不能纳此其人皆与君俊顾及互相题拂蕴义生风俗儒不察希风元凯而以厨爲讳陋矣孔子曰季孙之赐我粟千钟也而交益亲南宫敬叔之乗我车也而道加行微夫二子之贶财则丘之道殆将废矣繇此观之人冨而仁义附孔子不讳言厨而俗儒顾讳之者何也公家不逾中人晚年匮乏减先人之产未尝以无爲解公殁而江南节侠之种子絶矣缓急扣门无可告语者矣忠介之文书公之大节爲详世道休明党论屛息虽有范蔚宗亦何容以朋徒部党之议标榜于今日乎然而千里诵义亦太史公之所亟称也遂假其隂以记跋刘司空同年会卷成弘之际吾鄕吴文定李文安诸公在长安有三同五同之会赋诗绘像至今流传人闲以爲美谈其所谓同者盖同榜同鄕同官同甲子之类也当是时朝野恬熙士大夫仕宦不出都门雍容舘阁邸舍中皆有佳园别馆朝罢经过飮酒分韵以相虞乐其流风余韵至今犹可想见也今年丁丑刘大司空敬仲与其同榜五人俱在请室中敬仲手书绢素以纪其事而属余识其后夫敬仲之所谓同者同榜同絷二同而巳与夫先朝之三同五同殆不可同日而语矣杜子美之诗云空中圣人奏云门天下朋友皆胶漆岂不可爲三叹哉吾旋观诸公或拮据河渠或鞅掌国计或僇力疆埸或讽议台省皆奉公忧国有古劳人志士之风在圜土之中枪首交臂捁拲相向者其人材卓荦如此则夫纡朱柂紫高议云台之上者又岂不有什百于此者乎诗云王国克生维周之桢又云济济多士文王以宁以请室中之人才观之则今天下动称乏才或非笃论也嘉靖庚戍虏薄城下徐文贞赵文肃建议请用废臣聂豹废将周尚文等天下多故阨塞磊落之奇材不容于庙堂而掩没于狴犴之闲则此中固亦人才之渊薮爲工师匠石者固未可过而不视欤余观诸公多感时惜别留连光景之语故书此以振其朝气幷以告世之爲文贞文肃者也时崇祯十年七月十日书姚母旌门颂后余爲姚母作旌门颂在万历之丁巳又三年巳未孟长举进士高第选入翰林太孺人文驷雕轩就养玉堂之署蓬池之鲙郢水之醪孟长晨夕视具杂腆洗而进之词林传诵以爲美谭天启乙丑逆奄搆祸衣冠涂炭孟长奉太孺人丧南归庐于墓侧攀栢哀号声动林木佛灯荧荧与素帷相映三年如一日也今天子卽大位元兇就殛卽家擢孟长爲太子赞善尽给所夺官诰且有后命孟长悼往事感新恩而悲太孺人之不及见也属文起侍读书余所作颂刻之乐石而复命余志其后余与孟长定交二十有五年登堂拜母于太孺人有犹子之谊而文起则太孺人之稚弟也奄祸之方炽也以余三人爲党魁刺探之使朝于吴门而夕于虞山匈匈如不终日孟长闲遗余赫蹏书语不及他辄曰得无损太安人眠食乎以孟长之念吾母则其念母勤可知也以孟长之笃摰于念母太孺人虽长寝其啮指之思倚门之望终不能舎然又可知也一旦天晶日明余三人同日竝命余旣具冠衣拜母堂上退而念孟长之所以谂余者痛定思痛君臣母子之闲其不能无泫然也巳昔苏子瞻自黄州召归爲王晋卿作诗道其出处契阔之故而终之以不忘在莒之戒余于孟长之刻玆石也其感殆不后于子瞻故详着之如此诗有之孝子不匮永钖尔类余三人期交勉之哉崇祯改元之六月跋高存之邨居诗卷存之丈家食几三十年闭门学道时方钩党风涛喧豗优游自得有终焉之志读邨居诗可想见矣今方官御史大夫踞独坐双籐倚戸外羣僚奉手屛气不知存之居太微执法之署视菰芦中老屋数闲又何如也广陵舟中爲密纬题此卷入长安见存之当以语之天启甲子八月书竹林七贤畵卷天启壬戍冬余请告将出都门高邑赵忠毅公过邸舍曰此后再晤未省何时明日当携一尊酒偕高存之来剧谭尽日而别时内计戒严余以爲辞公大笑曰公亦爲此言乎避嫌疑存形迹岂我辈事哉遂以刁酒固始鹅爲饷公亦不复来此后遂不得见公矣存之者无钖高忠宪公也逆阉之难二公相继受祸余慬而不死曾爲忠宪作神道碑序其师友部党之详而不获效一言于忠毅盖忠毅与余气谊感激有后死之託其家子弟未必知也丹阳姜中翰以所藏竹林七贤卷求题开卷而忠毅忠宪之手迹俨然爲之掩袂拭靣不能自禁呜唿十四年以来死生患难宛如度一小刼其闲世事可悲可畏可涕可笑亦不复堪再道也总付与阮公一恸幷借诸贤酒杯浇我块垒耳崇祯巳巳七月题张天如立嗣议天如馆文之殁也诸执友议立后焉论宗法以次及次房之应立者又于应立之中推择其稚齿便于抚育者天如之母夫人曁其夫人咸以爲允诸晜弟皆曰诺呜唿天如之殁而耿耿视不受含者独念母夫人耳自今以往庭戸依然田庐如故夫人甘衣美食僮奴指使乆而忘天如之亡也天如之䰟魄晨夕于母夫人之侧久而自忘其亡也季札有言苟先君无废祀民人无废主吾谁敢怨吾辈庶可以慰天如于地下乎嗣子生十龄未有名字诸公以狗马之齿属余余爲命其名曰永钖而字之曰式似诗有之孝子不匮永钖尔类又有之敎诲尔子式谷似之是子也推孝子不匮之思应蜾蠃类我之祝善事其大母及母天如犹不死也岂必属毛离里而后使人曰幸哉有子也哉书寇徐记事后子暇爲举子时莳花艺药焚香埽地居则左琴右书行则左絃右壶一旦爲广文于徐当兵荒洊臻寇盗盘㸦之日挟弓刃衣袴褶授兵登陴厉气巡城日不饱菽麦夜不御筦簟世闲奇伟男子磊落变化何所不有试令子暇揽镜自炤不知向来有此靣目否故当盍然而一笑也徐爲南北重鎭宋元丰中苏子瞻以谓徐城三靣阻水楼堞之下以汴泗爲池独其南可通车马屯千人于戏马台与城相表里而积二年粮于城中虽用十万人不易攻也子暇则以爲徐城东北枕河南阻重山独西方一望平原四战冲要所宜厚防宜选一能将结营戏马台专事训鍊不与调遣以与道衞相犄角则徐城可保盖古今形胜不同攻守之略亦与时互异徐城独不然自元丰至于今日一也屯兵宿戍襟带南北岂独爲守徐计令子瞻生于今日不知其慷慨建白又当何如子暇又云徐一道一鎭一州牧二衞三营虽有多官之名不得一官之用徐之不破亡者幸耳痛哉斯言以襄雒两都会亲藩胙土俨然城阙而贼燬之如燎毛何有于徐济不戒而有襄襄不戒而有雒文武大吏不肯爲国家同心办贼开门揖盗寇何能爲襄雒之不戒徐之前车也徐之能戒天下之左劵也余故读子暇之记事谨书其后以劝能者且使读子暇之书者抚掌叹息无谓今天下遂无子瞻也辛巳冬日牧翁书题程孟阳赠汪汝泽序闽中董侍郞崇相负经济喜功名当辽事孔亟号咷唿每逢人辄咏将伯助子之诗涕泗横臆虽以余之不肖数相招邀期爲县官助一臂而余未有以应也余未识汪汝泽然爲崇相之客而孟阳之友卽其人可知矣孟阳此文磊落抑塞使人起劳人志士息机摧撞之叹崇相老矣屛居海上令见此文当作廉将军被甲跃马状而余方煨饭折脚铛边如枯木寒灰都无煖气可爲一笑也题张子鹄行卷金陵张子鹄世将家也天启二年督漕入京师甫踰淮东方盗起烽烟四塞子鹄荷戈坐甲与漕夫艘卒拮据于宵旗夜柝之闲戒严稍解以其闲作爲诗歌息劳舒啸过邸舍请余是正焉子鹄深目㦸髥有幽燕老将之风读孙子兵法妙得其解大江南北襟带险要与夫江淮习流之卒吴越击劒之客无不收贮奚囊中天下方多事何暇以翰墨爲勋缋耶庆历以来称名将者无如戚南塘兪盱江南塘之练兵实纪盱江之正气集使文人弄毛锥者爲之我知其必缩手也子鹄继兪戚之后登坛秉钺方当论兵法议束伍修缉方略有用之书长歌短讴请一切庋置高阁他日功成奏凯效曹景宗竞病之什余当属而和之书笑道人自叙后颜延之称陶渊明畏荣好古此非知渊明者饥来叩门冥报相贻渊明之畏饥寒慕禄仕亦犹夫人耳饥冻诚不可耐而违巳不堪其病口腹自役怅媿交作就官少日眷然怀归固卽其畏饥寒慕禄仕之本怀耳渊明固云质性自然非矫厉所得而以畏荣好古爲言则亦远其怀矣今世文烦吏敝独太仓州太守同安陈君淸静寡慾苏醒氓庶有古人之风观君之自叙峭独自憙意有不可卽日解绶其亦昔人所谓腰下有傲骨者欤君年五十余奋迹仕途与渊明少异然吾观渊明赋归去来年四十一而白乐天作醉吟传司空表圣记休休亭年皆六十七千载之下第其品级初无闲然则后世之视君其又可知巳矣书于广文崇祀录后语有之桃李不言下自成蹊于公爲广文恂恂不胜衣举杯浮白听然移日一旦捐馆舍弟子废讲行服缙绅先生及里巷细人皆爲流涕此岂非太史公所谓忠实心诚信于士大夫者欤唐张旭爲尝熟尉志但载其与老父判牍一事而草圣祠之祀至于今不废公之酒德与旭略相似昔王无功所居东南有盘石立杜康祠祭之尊爲师以焦革配他日祔公草圣祠比于杜康之焦革有如王无功其人者埽地而祭吾知公必顾而享之以爲贤于两庑之余沥也牧斋初学集卷第八十四牧斋初学集牧斋初学集卷第八十五牧斋初学集卷第八十五题跋三跋宋版左传宋建安余仁仲挍刋左传故少保严文靖公所藏其少子中翰道普见赠者脱落图说竝隐公至闵公五卷昭公二十一卷至二十四卷却以建安江氏本补足𥿄墨差殊每一繙阅辄摩娑叹息今年贾人以残阙本五册来售恰是原本失去者卷尾老僧印记亦复宛然此书藏文靖家可六十年其归于我亦二十年矣其脱落在未归文靖之前不知又几何年也不图一旦顿还旧观羽陵之蠧复完河东之亡再觏鲁国之玊雷氏之劒岂足道哉此等书古香灵异在在处处定有神物䕶持守者观者皆勿漫视之崇祯辛未七月曝书日跋跋前后汉书赵文敏家藏前后汉书爲宋椠本之冠前有文敏公小像太仓王司寇得之吴中陆太宰家余以千金从徽人赎出藏弆二十余年今年鬻之于四明谢象三床头黄金尽生平第一杀风景事也此书去我之日殊难爲怀李后主去国听敎坊杂曲挥泪对宫娥一叚悽凉景色约略相似癸未中秋日书于半野堂又京山李维柱字本石本宁先生之弟也书法橅颜鲁公尝语余若得赵文敏家汉书每日焚香礼拜死则当以殉葬余深媿其言跋坡书陶渊明集北宋刻渊明集十卷文休承定爲东坡书虽未见题识然书法雄秀絶似司马温公墓碑其出坡手无疑镂版精好精华苍老之气澟然于行墨之闲眞希世之宝也西蜀雷羽津见之云当是老坡在惠州徧和陶诗日所书吾以爲笔势遒劲似非三钱鸡毛笔所办古人读书多手钞坡书如渊明集者何限但未能尽传耳先生才大如海不复以斗石较量其虚怀好古专勤笃摰如此吾辈无升合之才慵堕玩愒空蝗梁黍读古人书未终卷欠申思睡那能缮写成帙每一繙阅辄兴不殖将落之叹未尝不汗下如浆也癸未夏日书于优昙室中跋张司业诗集唐新书韩愈传后示张籍和州乌江人番阳汤中据退之张中丞传后序称吴郡张籍及司业寄苏州白使君云登第早年同座主题诗今日是州民知司业爲呉人后尝居和故唐史误以爲和人也同时张洎亦曰苏州吴人此本多古诗十数首学仙董公二诗乐天所称可上讽人主下诲藩臣者亦具载焉较它本爲完善跋东坡志林马氏经籍考东坡手泽三卷陈氏以爲卽俗本大全中所谓志林也今志林十三篇载东坡后集者皆辨论史传大事世所传志林则皆璅言小录杂取公集外记事跋尾之类捃拾成书而譌伪者亦阑入焉公北归与郑靖老书云志林竟未成但草得书传十三卷则知十三篇者盖公未成之书而世所传志林者缪也宋人编公外集尽去志林诗话标目人之杂着巾最爲有见近代所刻仇池笔记志林之类皆丛杂不足存也跋东坡先生诗集吴兴施宿武子增补其父司谏所注东坡诗而陆务观爲之序务观序题嘉泰二年是书刻于嘉定六年又十二年而后出故其考证人物援据时事视他注爲可观然如务观所与范致能往复云云不知果无憾否诗以记年爲次又附和陶一卷坡诗尽于此矣读者宜辨之跋渭南文集先辈题跋书画多云某年月日某人观陆放翁跋所读书但记勘对装潢岁月寥寥数言亦载集中盖古人读书多立言愼于古人着作非果援据该博商订详审不敢轻着一语亦文章之体要当如此也今人于法书名畵强作解事蝉连满𥿄必不肯单题姓名坊闲椠本不问何书必有跋尾附赘其后如涂鸦结蚓漫漶不可了试一阅之支离剽剥千补百缀天吴紫凤顚倒裋褐穷子爲他家数宝人皆知其无看囊一钱耳偶读渭南文集聊书之以爲戒书东都事略后河南王损仲数爲余言东都事略于宋史家爲优长安吕少卿家有钞本遂假借缮写天启三年春繇济上放舟南下日读数卷凡半月而毕余观作者之意可谓专勤矣贯穿一百六十余年爲北宋一代之史以事在本朝故孙而称事略云尔其书简质有体要视新史不啻过之本纪载诏制之辞与朱勔传载华阳宫记之类尤爲有识信损仲之知言也本纪最佳列传佳者几十之五亦多错互可议世有欧阳公笔削宋事以附五代史记之后则是书亦宋史之世本外传也呜唿余安得而见之哉损仲博闻强记删定宋史巳有成书以其言考之殆必有可观者是年二月十四日丹阳道中书跋宋版文苑英华文苑英华文选以后文章之渊薮也闽本苦多譌阙莫可是正曹野臣爲余言王戸部岕庵有宋刻残本七十册购得之庙市者属野臣借阅岕庵欣然见授得纵观者匝月谚云借书一瓻还书一瓻宋葛文康公好借书尝以酒劵从尚公辅假太平御览诗在丹阳集中词林至今以爲美谈余次韵答岕庵诗有酒券賖文籍之句盖谓此也长安酒贵余无从贳一鸱又无酒劵可以当假许之璧余比于文康爲幸而岕庵之胜公辅远矣遂题而归之他日亦可作吾两人故事也跋刘原博草窻集此故太医院吏目原博刘先生讳溥之集也余七世祖竹深府君讳洪字理平景泰中以国难输马于朝得赐章服其南还也朝士多赋诗宠行先生诗爲压卷今载草窻集第八卷中先生爲景泰十才子之冠土木之难奉使边塞作爲诗歌感激悲壮有塞鴈南旋又北旋上皇消息转茫然之句朝士皆爲流涕读先生之诗者苟有忠君爱国之心斯可以兴矣况有先世遗文在乎吾子孙其寳藏之天启元年六月籛后人谦益谨书跋汤公让东谷遗藁吾七世祖竹深府君节侠有文于时名人如晏铎振之聂大年寿卿方荣华伯刘溥原博皆定文字交而于汤胤勣公让爲尤深今东谷遗藁所载永福庵记奚浦观音堂碑爲府君祖父作也振德堂记铁券歌爲府君兄弟作也平轩记竹深堂水月舫诗赋爲府君作也公让爲东瓯襄武王诸孙尝大署其厅事曰片言曾折虏一饭不忘君力战死虏之后题诗驿壁词翰凛然而其生平倾倒于吾祖若此此可以知吾先德矣公让在景泰十才子名亚刘原博故以东谷遗藁次草窻集合爲装横幷录家乗中诗文遗藁所未载者以备吾家之故云天启四年六月籛后人谦益谨书跋颜鲁公自书诰鲁公以精忠大节不容于本朝元载旣诛又爲杨炎所恶代宗山陵毕授光禄大夫太子少师依旧爲礼仪使此告云建中元年八月廿八日下是也旧书以谓外示崇宠实去其权明年卢𣏌尤忌之改太子太师幷罢其使又明年而有许州之行君子之不能胜小人与小人之善祸君子若此德宗号英主受炎𣏌辈牢笼若出手掌何也此告流传至今虽悍夫弱女见之皆知改容歛手然当日之事回环思之犹可爲感激流涕也崇祯四年八月廿八日谦益拜观谨跋记清明上河图卷嘉禾谭梁生携淸明上河图过长安邸中云此张择端眞本也卷首有五言律诗一首题云赐钱贵妃下有内府珍图之印又有淸明上河图五字卷尾有天辅五年辛丑三月十日观十一字按金太祖天辅五年辛丑卽宋徽宗宣和三年也若宋人题此则不应以天辅记年若金人所题则当是时阿骨打继杨割而起方与辽日寻干戈其所谓文臣仅杨朴高庆裔高随等三四人荜路蓝缕何睱拈弄文墨宋虽与金通问马政赵良嗣辈国书信使浮海往还皆讲论夹攻割地之事此卷何以得入金源而有天辅五年之题识耶靖康二年少帝在靑城金人尽索法服玉册五辂九鼎之属及国子监书版三馆祕阁四部书太尝礼物大成乐舞明堂大内图以至乗舆服御珍玩之物辇致军前此卷或因以入虏则题识当在天会以后不当在天辅也大梁岳璇跋尾谓淸明上河图五字爲宋道君书而定以爲道君之书金主之印殊未可信或云五言诗盖金章宗之作尤非也章宗所幸李元妃性慧黠知文义卽陈刚中所咏李妃粧台者章宗何以不赐李而赐钱金史所载章宗诸妃亦无钱姓此卷向在李长沙家流传吴中卒爲袁州所钩致袁州籍没后巳归御府今何自复流传人闲书之以求正于博雅君子天启二年壬戍五月晦日题詹希元楷书千文中书舎人新安詹希元以书法着于国初尝楷书千文字大如手掌好事者摹刻行世尝侍刘君濳熈所藏弆是也希元之后爲永嘉姜立纲辈后生习书者皆贱简之以爲佐史之笔几用以蜡车覆瓿余则以爲希元之书遒劲整栗视近代名家反爲胜之妄庸之徒目无古人往往窜叔重之解字诋羲之爲俗书于詹姜乎何有繇君子观之譌谬成种迷妄相仍书学亡而书法亦弊曾不如詹姜佐史之笔犹庶几乎六书之蝝特分隷之蜾蠃也立乎今日以指国初制度文章莫不有高曾规矩之叹岂独翰墨一小技哉后汉宦者汝阳李巡白灵帝与诸儒共刻五经文于石于是诏蔡邕等正其文字自后五经一定熹平之刻石经儒林传之以爲美谭而不知其原本于巡也刘君博学多览精硏六书表章希元之书爲后生楷则其亦有汝阳之志乎呜唿世之学士大夫亦可以劝矣书中书科书卷后今人书法多涂雅结蚓又每自书所爲诗文往往如鸟言鬼语使人展卷茫然不可别识昔人诗云醉来黑漆屛风上草写卢仝月蚀诗良可一笑也此卷皆宣政闲书史之笔遒谨可观且所书皆古人诗文偶一展玩如人当裸裎同浴时忽见抠衣整冠者不觉爲洒然变色易容于乎此亦可以观世矣跋董玄宰与冯开之尺牍冯祭酒开之先生得王右丞江山霁雪图藏弆快雪堂爲生平鉴赏之冠董玄宰在史舘诒书借阅祭酒于三千里外椷寄经年而后归祭酒之孙硏祥以玄宰借尽手书装汉成册而属余志之神宗时海内承平士大夫廻翔舘阁以文章翰墨相娱乐牙签玉轴希有难得之物一夫怀挟提挈负之而趋往复四千里如堂过庭九州道路无犲虎远行不劳吉日出呜唿此岂独词林之嘉话艺苑之美谭哉祭酒殁此卷爲新安富人购去烟云笔墨堕落铜山钱库中三十余年余游黄山始赎而出之如丰城神物一旦出于狱底二公有灵当爲此卷一鼓掌也跋董玄宰书少陵诗卷陶仲璞守宝庆强项执法获罪岷藩罢官还滇南舟中无长物惟董宗伯所书少陵诗一卷是其生平所宝爱者藏弆箧衍出入怀袖郁林太守以廉石压载以此方之彼爲笨伯矣宋人有渡江遇风者悉索舟中宝玩卑之风益急最后以黄鲁直书扇投之立止江神故具眼如此其视此卷安知不实重于南金大贝乎仲璞其善藏之题长蘅畵长蘅每语余精舍轻舟晴窻净几看孟阳吟诗作畵此吾生平第一快事也余笑曰吾却有二快兼看兄与孟阳耳长蘅没后七年从昭彦见此幅爲之慨然遂题数语使后之观者不独赏绘事之妙亦知其虚怀好善不自以爲能事眞有前辈风流也乙亥新秋日题题刘媛画大士册子吴道子畵佛昔人以爲神授今观刘媛所畵大士岂亦所谓梦作飞仙觉来落笔者耶沈生乃得此嘉耦岂非宿缘萼绿华降羊权南岳夫人曰冥期数感亦有偶对之名耳东坡云羊生得妻如得风握手一笑未爲辱殆谓沈生夫妇也跋一笑散此书传自秦酉巖氏秦疑爲康浒西之笔余则定爲章丘李中麓以所载沉醉东风有传自吾章弭少庵之语且熊南沙王遵巖唐荆川陈后冈皆中麓之友与浒西不相及也家有中麓闲居集贮书楼壁角中发而观之中麓归田后专肆力于词自制六院本总名之曰一笑散此书之所繇名也其自序以谓无他长独长于词远交王渼陂近交袁西野足以资而忘世乐而忘老故此书称渼陂西野爲多又曰借此以坐消岁月暗老豪杰呜唿其尤可感也何季公者酉巖之友读书好古人也亦手钞此书余从其孙士龙借看题其后而归之辛已良月望日记题徐阳初小令里中徐生阳初属其族子于王以所着小令示余余方摊书病卧客有善讴者使之按节而歌歌竟病霍然良巳盖余方有幽忧之疾欷歔烦酲而阳初词多呜咽感盪如雄风之袭虚牝宜其能愈我疾也阳初博学能诗妙解宫商工于塡词度曲所制红梨花院本穷日落月身自敎演高则诚作琵琶记歌咏则口吐涎沬不絶按节拍则脚点楼板皆穿阳初庶几似之词曲虽小道求其淸新华艳负歌山曲海之名亦岂易言哉昔人言关汉卿杂剧可继离骚汉卿仕元爲太医院尹一散吏耳马致远爲江淛行省属张小山以路吏转首领官郑德辉杭州小吏宫大用钓台山长元时中外雄要之职皆其国人爲之中州人每每沈抑簿书老于布素穷困不得志其词曲独絶于后世阳初秦川贵公子连蹇坎轲故能以词曲显于王亦恨人也与阳初独深吾益以此知阳初矣题程孝直印籍私印之作独盛于元吾子行三十五举言之最详而赵子昻陆友仁辈靡不究心于此盖印文虽一艺实原本于六书六书之学自非上窥六经下穷小学其有能贯穿者鲜矣吉日之题岐阳之鼓仲山甫之鼎以至于欧阳永叔赵明诚之所录洪景伯之所释朱伯原之所编苟不荟蕞而通醳之则下上千古其能免于驳乱混淆者亦鲜矣然则非博雅君子深思而好古者印文亦胡可轻议哉吾友嘉定程孟阳有子曰士颛字孝直善擘窠大书且志篆籕之学以所摹印章见眡余观世之篆刻者人自爲谱几如牛毛喜孝直之有志于此而又欲其进而之古学吾赵之学而不以一艺自小也故书此以告之跋朱水部诰命墨刻唐徐浩所书朱巨川告余曾见之于长安盖唐人最重告命往往令攻书者爲之开元中加皇子荣王巳下官诏宰相张九龄裴耀卿李林甫朝士萧嵩等十二人就集贤院人书一通以进而颜鲁公所受诰及父赠诰皆公自书浩爲肃宗中书舍人当时以谓遣辞赡敏而书法至精故足宝也吾同门友朱水部恭遇两朝霈恩三受宠命皆出翰苑鉅笔而最后则吾师高阳公之辞也水部隆重其事乞董学士玄宰书之而斲石以传于后余不知学士书法于季海何如第巨川告辞寥寥简质而水部所得则极铺张扬厉之致此亦古今文章之流别也余承之当制者几二载窃叹于斯久矣承水部之命漫书于跋尾书黄宫允石斋所作刘招后古人之文未有无爲而作者无爲而作虽作而不传传而不久不作可也余少时读苏子繇三宗汉昭帝论忽易其文词窃疑吕成公不当录之于文鑑巳而深考之子繇爲此论当哲宗初元之时人主方冨于春秋冀其学道爱身祈天永命而託论于三宗昭帝忧深虑远古之大臣献金鑑而箴丹扆者殆未有以过此吾以此益信古人之文断无无爲而作者而少轻于持论爲可愧也漳浦刘渔仲挟筴游吴经年未归黄宫允石斋作刘招以招之其文倣大招招䰟而其缠绵恻怆起兴于朋友而託谕于君臣之闲则亦屈宋之遗也今之名能文章者多矣如宫允之斯文吾以爲古之有爲而作作而传传而可久者也崇祯九年三月尝熟钱谦益书其后跋练君豫中丞诗卷余屛废家居君豫开府秦中逢人辄问余起居且有知巳之言余入请室访君豫旧游壁闲残墨如盘蜗结蚓漫漶煤土中每低徊拂拭不忍置周淮安君豫之鄕人也出其中南诗卷示余是时秦寇未慭羽书旁午乃爲中南三日游从容赋诗亦所谓好以暇以衆整者乎当国者借疆事钩党君豫槛车急征而秦寇益蔓延不可爲读此诗尤可以三叹也君豫荷戈瘴鄕其老谋壮事具在一旦起行闲爲天子汛扫螘贼凯旋入秦赋诗志喜有如韩退之所云日射潼关四扇开者当竝此诗刻石流传人闲余尚能泚笔以和之题张子建奇游草唐人论诗每云工于五言五言工不必问七言也今体工不必问乐府古诗也今人篇什自赋骚乐府以下无不胪列如五都列肆货物充牣过而问之无可着眼者灾木费𥿄良可一笑泾上张建元字子建以诗示余余苦爱其五言今体如云烟香归草霁日隐贷松凉蓂落催游子花残失故人石香浮露气松影落溪声鱼龙争积气天地避朝㬢空江闻鴈剧疎树领秋多淸新深稳有言外之味置之刘文房司空表圣集中殆不可辨子建勉之深造自得他日称五言长城亦可矣兼工而不足固不若专诣而有余今人之不及古人此亦其一端也题项君禹鴈字诗鴈字诗唱于楚人龙君御袁中郞小修海内属和者溢囊盈帙其在吾吴则嘉定唐叔达爲最工叔达之诗不拘拘于模拟比物连类纵横络绎标举于意象之外而求工者反失焉余尝语程孟阳叔达之诗亦诗中之鴈字也孟阳以爲知言檇李项君禹亦爲鴈字诗意象开拓约略如叔达而荟蕞百家穿穴琐碎殆有加焉诗家之称咏物者如郑谷之鹧鸪袁凯之白燕皆七言五韵而止若夫极命庶物原本篆籕衍造化之生机扶文人之灵府未有如近日鴈字之盛者也君禹诗固当孤行于世盍亦悉索同调都爲一集爲鴈字之瑶林玉海乎君禹笑曰吾与秋潭老人于折脚铛边拈鴈字诗作没意味话鴈过长空影留寒水无作延津刻舟人爲老人所笑也又题项孔彰鴈字诗诗而至于咏物咏物而至于鴈字此诗中之诗畵中之畵也鴈字诗唱于楚中秋舷老衲与檇李诸君更相詶和卷轴麄于牛腰而孔彰诗后出而弥工吾观孔彰畵后招隐图苍茫荟蔚备极山川林麓晴雨晦明之妙发之于诗气韵生动传模移写使人徘徊吟咀如度鴈门遵衡阳亲见其飞翔行列萦廻于楮墨之闲也古人诗畵无取于多袁海叟白燕诗月明雪满二语三百年词人不能及其髣髴郭忠恕之畵最爲宝重者山亭一角远山数峯而巳诗耶畵耶诗中之诗畵中之畵耶微孔彰吾谁与言之癸未正月题张日永诗草乐淸张日永渡江应省试裹十日粮徒步访余虞山且将游福山观大海望狼五山而还余甚壮之吾邑僻陋在东海之隅在昔名贤东游吴会者未尝过而问焉然吾观杜之壮游曰东下姑苏台巳具游海航到今有遗恨不得穷扶桑安知其不尝问渡于斯望涯而反欤文文山自眞州浮海而归亦取道于此有诗在指南集中张吴之季陈敬初海道出师之诗甚伙卽九四入吴故道也日永舟中读文山希古之集爲诗以弔之忾然有旷世之思今之观海而还也望洋击檝弔古悲歌志节当益豪诗当益壮安知不爲少陵之壮游乎题李长蘅书刘宾客诗册壬申秋夜梦与长蘅遇于濠淮闲隔船窻相语顾视舟中笔床砚屛位置楚楚同游三人幅巾道衣皆有韵致余问长蘅兄今笔墨之债约略尚如生前乎长蘅曰甚苦今早正受人刺促𥿄燥笔枯心痒痒不耐故出游耳观其意思洒落故知不堕鬼趣却未知所与同游者爲何人也乐天哭梦得诗云贤豪虽没精灵在此语信然偶阅长蘅所书梦得诗册漫记于此嘉平九日书于荣木楼之残雪下牧斋初学集卷第八十五牧斋初学集牧斋初学集卷第八十六牧斋初学集卷第八十六题跋四书金陵旧刻法宝三书后金陵少宗伯殷秋崖先生手订楞严解十卷采录华严合论爲约语四卷又得宗镜会要于长干精舍锓梓行世又七十有余年而滇南陶仲璞太守获其版于公之诸孙将募送嘉兴经藏以广流通而属余书其事当嘉靖中士大夫之崇信佛乗者公与故太宰陆庄简公爲最陆以弘䕶金汤爲能而殷以精硏性相爲要皆法门龙象自具金刚眼睛者近世魔禅横行聋叅哑证瞎棒胡喝世尊四十九年所说彼将束之高阁屛爲故𥿄而何有于此三书乎宰官长者影慕禅宗互相唱叹以爲甚难希有经所谶佛法将灭魔子出家师子身中虫还食师子肉正爲此辈授记也今者狂燄少息病根未除正须昌明宗敎以扶元之药治狂易之症譬如奴寇交讧生民涂炭必差择兵将储偫粮食然后可以爲朴灭之计欲救魔禅则此三书者亦佛法之赀粮兵食也佛言乌洛迦蛇最毒尝患毒热以身遶旃檀香树其毒旋息魔禅如毒蛇三书如旃檀香树流布津梁此末法中第一义谛世岂无如陆殷两公深心尘刹者乎仲璞爲龙湖高足弟子而时时抵齿于三峯禅余尝以躶国解衣讽之今观其沈酣于三书汲汲然欢喜讃叹知其眼光烁然不爲波旬只手所障也喜而爲之证明如此癸未正月聚沙居士书跋傅文恪公大事狂言近代馆选丙戍巳丑爲极盛诸公有讲会硏讨性命之学丙戍则袁伯修萧允升王则之巳丑则陶周望黄昭素董思白及文恪公幅巾布衣以齿叙不以科叙词林至今以爲美谭文恪公温丈静退光风淑气熏然袭人不以讲学树坛墠而其学视诸公爲尤精每谓昔人移头换靣是学问中穿窬手于单传直指深信不疑然实死心于儒门乃能穿穴逗漏打破漆桶非如今人影掠话头从鬼窟中作活计也狂言谓大慧大悟一十八遍小悟不计其数元晦先生及伊川横渠我朝罗整庵虽尝学禅微有所见安能透彻如许又谓阳明龙溪尚未了向上一着独知一念禅家谓之独头无明盖无量刼来生死本也须知有向上事将此生死根本转爲湼槃妙智阳明云无声无臭独知时此是干坤万有基认此爲极则毫釐千里矣此公之心学也考公之爲人绳趋矩步进寸退尺作省心记记过差以自省曰平生亭亭楚楚以丈夫自雄乃爲百欲作臧获驱之禽兽之羣又云今之谭禅者皆宗赵大洲只贵眼明不贵践履之说终日谈玄说妙考其立身制行辞受进退之际无一毫相应者乃反贬剥周程岂知彼在塔中安坐而我乃遥说相轮耶因病发药箴砭干慧口鼓之流可谓至矣读公书正宜于此处着眼庶可谓学佛作家不负吾师一片老婆心也跋雪浪师书黄庭后余少习雪浪师见其御鲜衣食美食谭诗顾曲徙倚竟日窃疑其失衲子本色丁未冬访师于望亭结茅饭僧补衣脱粟萧闲枯淡了非旧观居无何而示寂去矣师临行弟子环绕念佛师忽张目曰我不是这箇家数无烦尔尔嗟乎师之本色如此岂余向者号嗄儿童之见所能相其髣髴也哉读师所书黄庭经当知与五千四十八卷一切法宝等同无异虽然作如是观所谓又是一重公案非师本色矣跋憨山大师大学纲领决疑此憨山大师所着大学纲领决疑也大师居曹溪章逢之士多负笈问道大师见举子身而爲说法今年过吴门举似谦益曰老人游戏笔墨犹有童心要非衲衣下事也子其谓何某闻张子韶少学于龟山闚见未发之中及造径山以格物物格宗㫖言下叩击顿领微㫖晚宋称气节者皆首子韶繇今观之子韶抗辨经筵晚谪横浦执书倚立双趺隐然视少年气节殆如雪泥鸿爪非有得于径山之深而能然耶然径山以物格折子韶而大师欲遍摄今之爲子韶者愿力不同其以世谛而宣正法则一也扁鹊闻秦人爱小儿卽爲小儿医今世尚举子故大师现举子身而爲说法何谓非衲衣下事乎子韶尝云每闻径山老人所举因缘如千门万戸一蹋而开今之举子能作如是观大师金刚眼睛一一从笔头点出矣书宋文宪公壁峯禅师塔铭后金陵𣑽刹志载嘉靖元年碧峯寺记云洪武五年壬子勑工部黄侍郞重建先是碧峯禅师奏上建寺请名高皇帝御赐号因以题寺按建寺之年卽禅师示寂之岁也宋文宪碑文立于次年癸丑七月旣望何以不载建寺缘起章明法门盛事耶国初工侍仅黄立恭一人攷之钦录集洪武二十年五月鞍辔局大使黄立恭于大庖西奉圣㫖至二十一年戊辰御制修报恩寺塔记始称工部左侍郞黄立恭昔本技流今职工部安得于五年先官工侍耶记称师弃发存须出使西洋诸国授爵固辞俗所传西洋记称碧峯同三宝太监下西洋事盖委巷小人之语寺记殆承此譌也郑和等使西洋始自永乐七年师示寂久矣如有之则文宪于天界昙公记奉使西域事甚详何独略于师耶记又称师祈雨灵异爲眞人所譛投之水火无损后辞归西域巳时陛辞期午时出潼关是日以上赐袈裟遣守关吏奏上师生于干州名族而曰西域胡僧示寂金陵茶毗聚宝山而曰辞上西归师世寿六十五而记称高帝讃碧峯像云年逾七十几益又谬矣国初大浮屠惟碧峯最着流传神异未易更仆寺记所载皆非实录他可知巳示现微权与诸法实相无二末法无正知见往往以神通相眩惑请以文宪塔铭正之跋善继上人血书华严经后半塘寿圣禅师藏善继上人血书华严经故学士承㫖宋文宪爲序讃新安有谢陛少连者爲之跋尾备载此经去来事而曰永明师一转爲善继再转爲文宪以文宪爲善继后身误也文宪序云无相居士未出母胎母梦异僧手写是经来谓母曰吾乃永明延寿宜假一室以终此卷母梦觉已居士卽生其赞永明遗像曰我与导师有宿因忽悟三世了如幻此文宪爲永明再来之证也若永明之爲善继善继之爲文宪陛之言将安据耶文宪序讃载其门人李耑郑渊所刻濳溪后集中盖文宪未入国朝之作而善继写经始于至正二十五年乙巳成于次年丙午文宪生于元至大庚戍计是时五十有七年矣序云今逢胜因顿忆前事文宪殆亲见善继者安得爲善继后身乎三世去来如屈信臂不可思议然以应身信之则后先历然谢氏之譌不可不订也丙辰冬十月过半塘瞻礼是经因志其后跋淸敎录淸敎录条列僧徒爰书交结胡惟庸谋反者凡六十四人以智聪爲首宗泐来复皆智聪供出逮问者也宗泐往西天取经其自招与智聪原招逈异宗泐之自招以爲惟庸以赃钞事文致大辟又因西番之行絶其车马欲陷之死地不得巳而从之智聪则以爲惟庸与宗泐合谋故以赃钞诬奏遣之西行也果尔则宗泐之罪自应与惟庸同科圣祖何以特从寛政着做散僧耶岂季潭之律行素见信于圣祖知其非妄语扺谩者故终得免死耶汪广洋贬死海南在洪武三十二年十二月去惟庸之诛才一月耳智聪招辞惟庸于十一年巳云如今汪丞相无了中书省惟我一人以此推之则智聪之招未可尽信也闻淸敎录刻成圣祖旋命庋藏其版不今广布今从南京礼部库中钞得内阁书籍中亦无之又按淸敎录复见心招辞本丰城县西王氏子祝髪行脚至天界寺除授僧录司左觉义钦发凤阳府槎芽山圆通院修寺住洪武二十四年山西太原府捕获胡党僧智聪供称胡丞相谋举事时随泐季潭长老及复见心等往来胡府复见心坐凌迟死时年七十三岁泐季潭钦蒙免死着做散僧野史称复见心应制诗有殊域字触上怒赐死遂立化于阶下不根甚矣田汝成西湖志余载见心临刑道其师䜣笑隐语上逮笑隐而释之尤爲傅会笑隐入灭于至正四年而爲之弟子者宗泐也来复未尝师笑隐野史之传讹可笑如此石刻首楞严经缘起新安程生高明少而好学岁乙卯有眞灵降于其室如紫阳桐栢之于杨许者久之辞去有冯于卟者而告曰余唐李太白也有问焉则如响多谭名理书画奇逸无俗笔人以爲眞太白也爲生书首楞严经将刻之石以传而属余序其缘起夫首楞严言鬼道则莫辨于十类矣言仙道则莫辨于十种仙矣今之冯于程生者以爲仙则犹有冯焉而所谓昼伏而夜游不及于人者其族类犹未离乎鬼也以爲鬼则归依大乘以笔墨流通佛法其识已超越于仙趣矣而况于鬼欤然则其爲鬼与仙欤非鬼欤非仙欤固不可得而定也麻姑取米掷地成丹砂王方平笑曰吾老矣不喜作狡狯变化也太白少遇司马子微自谓神游八极之表而今犹作此伎俩比于神君紫姑之流得无爲方平笑欤以仙籍考之如太白者未有不度名东华简刋上帝者也使世有陶隐居则眞灵位业之图周班固有序矣而犹滞淫于鬼与仙之界欤然则其太白欤非太白欤又不可得而定也眞诰称有圣德爲地下主者凡二千四百年乃得入仙阶而又有以三百年爲一阶者以二百八十年爲一阶者繇宝应壬寅以迄今日远矣以仙阶之迁转则年限历然非如人闲历数考如历刼也今之冯于卟者卽眞太白也其鬼道欤仙道欤抑繇鬼而仙如仙阶之有等数欤吾亦无从而定之也吾所知者佛事门中不舍一法人之情傲化而亲诱尊鬼而说仙有鬼神冯仪其闲游戏神通以引衆生而起其正信神道设敎庶乎末法之宜也是举也无问其爲鬼爲仙爲太白与非太白要爲诸佛所共䕶念有欢喜讃叹而巳跋米元章记颜鲁公事忠臣谊士殁而登眞度世往往有之盖当其见危授命之死靡佗脱离分叚生死如旅人之去其次舍耳东坡云颜平原握拳透爪死不忘君此正其修炼得力时也刘聪自知爲遮须国王且不畏死而况如鲁公者乎读米南宫所记鲁公事方摊书欲卧时不觉悚然而起记峨眉仙人诗巴陵杨一鹏万历庚戍进士爲成都府推官登峨眉山有狂僧踞佛座睨杨笑曰汝犹记下地时行路远啼哭数日夜吾抚汝顶而止耶杨忆儿时语大惊礼拜耳语达旦临别嘱曰三十见汝于淮上杨后开府淮安一日薄暮有野僧击鼓称峨眉山万世尊寄书发函得絶句七首传其五云谪向人闲仅一週而今限满苦难留淸虚有约无相负好覔当年范蠡舟业风吹破进贤冠生死关头着脚难六百年来今一遇莫将大事等闲看浪游生死岂男儿敎外眞传别有师冨贵神仙君两得尚牵缰锁恋狂痴难将蟒玉拒无尝勋业终归土一方欲问后来神妙处碧天齐拥紫金光颁来法㫖不容违僊律森严敢洩机楚水吴山相共聚与君同跨片霞飞其二首秘不传质明大索寄书僧已不知所往矣流寇焚凤阳陵寝杨以失救论死西市神色扬扬如平尝但连唿好师传数声而已杨之仲子昌荐告余曰万世尊名大傅今尚在峨眉往来人闲无尝处人亦时时见之题刘西佩放生阁赋后天台泐子后身爲慈月夫人以台事示现吴中劝人蠲除杀业最爲痛切其言曰鱼虾之属方下箸时犹喞喞悲鸣入喉方止惟天耳能听之而人与鬼神皆不知也现身鬼神道中劝诱血食者俾受佛戒虽未尽奉行亦有爲减膳者呜唿可以人而不如鬼乎豫章王于一持刘西佩放生阁赋示余以锦绣綦组之文宣扬戒杀放生第一义谛以慈月之事观之此诸天鬼神所共䕶念者也而况于人乎东坡作岐亭诗岐亭之人化之有不食肉者坡作诗以戒杀西佩作赋以放生世之君子愿以文章作佛事者应作如是观书放生池册后嘉生议捐华滙田三十亩凿放生池归之福城塔院爲一邑普利时武林无生上人住持福城而佛日法师以讲演疏钞至相与证明其事合掌讃叹嘉生兄弟服习宫相之敎训而乃祖封太史公往游长安结放生社于燕中旃檀佛前着爲条约盖慈心功德其家世演迤若此昔北齐颜侍郞作归心篇勒之家训言好杀生之报验最爲详切而其五世孙鲁公撰天下放生池碑铭流传金石今之许氏庶几近之夫放生之福报莫先于多男子而诗人美周之公子必取兴于麟趾以其不履生虫不践生草爲文王后妃仁厚之报故知此生孤单短折爲多生杀生之报卽子姓烦多而产破镜鸱鸮之属或噬人或自杀其种杀业尤深感杀报尤重而世人或未之知也邑之人莫不愿多男子莫不愿有贤子弟覩嘉生此举其谁不欢喜踊跃竭心力而佽助之两湖泽国皆将化爲八功德水而何有于斯滙乎题佛海上人卷佛海上人欲续修传灯录谒余而请曰愿有以敎我也嗟乎禅学蛊坏至今日而极矣吴中魔民横行鼓聋导瞽从者如市余辞而辟之良苦要之殊不难辨也拈椎竖拂胡喝盲棒此丑净之排塲也上堂下座评唱演说此市井之弹词也缪立宗祧妄分枝派一人曰我临济之嫡孙一人曰彼临济之假嗣此所谓郑人之争年以先息爲胜者也古德之立言如精金美玉而今人如瓦砾古德之行事如寒冰凛霜而今人如粪土希声名结俦党图利养营窟穴以乞儿市驵之爲而袭诃佛骂祖之迹入地狱如箭射鬼神皆知谴诃而愚人如蛾之附火死而不悟岂不悲哉昔人谓赞宁爲僧中之董狐觉范爲禅门之迁固当斯任者必如将印在手纵夺惟我又如摩尼在握胡汉俱现然后可以勘辨机缘发挥宗㫖不然手眼未明淄渑莫别宵行之熠燿夜然之隂火将与兰膏明烛争光夺炤长夜昏涂伥伥乎莫知所适从何传灯之与有续禅灯者所以续佛命也传灯之指一淆则佛命亦几乎断矣可不愼哉上人将徧走海内名山古刹网罗放失以蒇续灯之役新安江似孙辑本朝僧史有年矣上人之採访必自似孙始也其幷以余言告之又题佛海发愿修续传灯录乞言于余别去八载巳俨然成帙矣当佛海载笔之初魔民外道横踞法席靡然从之者如中风飮狂叫号跳𨁝余辞而辟之欲以一掌堙江河故于斯录之修嗟咨太息三致意焉曾几何年而向之横行倒植者灰飞烟灭其所着之书皆巳飏爲尘沙鞠爲粪土矣从上诸尊宿眞叅实悟一言一偈如牟尼宝珠揭日月而尝新经刼火而不坏有眞必显无假不归可不畏哉可不醒哉佛海斯录区别宗派勘辨机缘其用心良苦传灯之源流旣明一切野狐恶又不攻而自破矣闲邪去伪之指隐然于笔削之闲此又其着录之深意也云栖净土之宗子雪浪论师之巨擘其于单传一宗门戸少别要其归宿如旅人之赴家未始不一也末法刓敝影掠话头者往往艳禅门而薄宗敎故以一门该之收其不禅而禅者正以拒其禅而不禅者兵之有交有攻药之有泄有补皆此志也世固多金汤弘䕶者人天眼目从此不孤矣题同学会言自梁溪有东林之会顾端文高忠宪以明善爲宗力辟吴门无善无不善之宗㫖臯比之席海内望风奔赴忌者侧目遂合道学党锢而爲一禁迄于今未衰毗陵孙文介公生同时讲同学而其意㫖有异焉其论学以易爲宗其论易以艮背爲宗端居索处穷理尽性不聚徒不设敎一二同人布席函丈覃思瞑目相与疏通证明而巳梁溪之明善也有善则有不善太极降而爲隂阳五行吉凶悔吝生焉其犹有立极之思乎毗陵之艮背也曰艮其背不获其身行其庭不见其人身且不获人且不见而何有于善恶吉凶之纷纷艮象无极也无极则无善无不善不落隂阳五行矣微乎微乎两家之宗㫖异而同同而异其有可深长思者乎诸子生毗陵之鄕学文介之学又有张席之吴峦稚两公导其先路离经辨志繇制科之业而视归乎圣贤也不远矣于其以文来谒也书此以谂焉读严道彻独寤寐言余读道彻子独寐寤言视瞿元立所着生传大有径庭焉古之文人多好反言击排如所谓反骚非国语者未有躬自击排如道彻子者也白公有言人固可与微言夫人之可与微言者亦鲜矣人生而吉凶相攻情伪得失相感犹形之有影也人有形而影斯傅焉至于影又岂有傅之者哉坐而起行而止离之则宛然而卽之则无有也貌影中之人而别其美丑象其色笑虽善畵者必穷执影中之人而加以玄冕施以桁杨虽善使物者不能也元立之传道彻子摉次其生平比于曾史皆影也镂尘画空饰以靑黄岂有实相可指据哉道彻子乃作寤言痛自绳削佹佹乎恶其影而去之而不知其亦影也道彻子之爲道彻善畵者之所不能图而善使物者之所不能索固自若也元立也道彻子也以影问影将使谁正之哉且道彻子之痛自绳削不以饰智而盗名乎而盗固圣贤精爲之者东郭先生之语盗曰若一身庸非盗耶道彻子之盗东郭先生之所竝席而坐也古之人有所盗必有所舍尧舜不盗慈汤武不盗忠周公不盗弟道彻子循览于家人妇子自视欿然所不盗者固巳侈矣独盗名足病乎圣人不死大盗不止极元立所摉次不出仁义道德之属皆盗余也元立以爲金玉而道彻子以爲土苴视世儒之发冡胪传攘臂而仍者不巳远乎道彻子语余寤言之爲梦呓也久矣子何以觉我余曰爲善无近名爲恶无近刑庄生爲子作注脚矣余复何言道彻子笑而不答或曰道彻子姓严氏古称蜀庄亦曰严周道彻子今之庄生也题顾与治偶存稿今天下文士入闽无不谒曹能始谒能始则无不登其诗于十二代之选人挟一编以相夸视如千佛名经独与治有异焉能始题其诗曰偶存所以别与治也诗之爲物陶冶性情标举兴㑹锵然如朱絃玉磬悽然如焦桐孤竹惟其所触而诗出焉今之爲诗者以剽贼排比爲能事如贫儿之数宝如买菜之求益是岂复有诗也哉与治寄托高深风义绵邈幞被絮酒吊亡友于陈根絶哭之后胸中声气伊郁蜿蜒泄爲声诗刘梦得所谓孤桐朗玉自有天律吾于与治见之王辅嗣论易曰召云者龙命律者吕隆墀永叹远壑必盈吾取以爲论诗之法且以论与治之诗试以吾言寓能始视如何也题胡白叔六言诗曹能始见人诗卷輙笑曰开卷定是七言律诗以今人习爲此体熟烂可厌也白叔近作六言絶句二十余首如雀噪鸠唿时忽闻淸蝉幽鸟之声使人耳根冷然前后际断可爲一快虽然白叔其善藏之若令纷然属和王右丞一日满人闲又将恨白叔爲作俑矣题吴太雍初集古人之诗文必有爲而作或託古以讽谕或指事而申写精神志气抑塞磊落皆森然发作于行墨之闲故其诗文必传传而可乆余观西吴吴太雍之文忧时愤世抗论惛俗如遒人之警道路如司寤之诏夜时此吾所谓有爲而作者也汉始元中征贤良文学问以治乱汝南桓寛称中山刘子推言王道挢当世反诸正九江祝生奋史鱼之节发愤懑议公卿而车丞相及两府之士括囊不言阿意苟合皆有彼哉斗筲之诮海内多故天子方号求太雍执此以往论列殿廷与刘子祝生何异忧时挢世之士岂无着论以相明如桓寛者乎牧斋初学集牧斋初学集卷第八十七牧斋初学集卷第八十七疏蒙恩昭雪㳟伸辞谢微悃疏臣去岁以枚卜被讦阖门席藁静听处分伏遇皇上神明独运慈炤竝施关节旣明之㫖旣以天语定其铁案失于觉察之罚复以公错薄其金科于是臣之覆盆得白而孤生可保矣夫枚卜大典横致攻讦上厪圣衷下关国体皇上安得不赫然震怒此天地之公而风雷之断也天威震疉之后尚不忍遽信单词付之所司公同审谳再三驳正此雨露之仁而山泽之虚也以国法禀三尺以公议听举朝凡廷臣上殿之争一任其词辩蠭涌而要其理之所是卽一夫如簧之口亦纵其蜩螗沸羹而观其遁之所穷水落而石出火炎而玉见此化工之神机而曲成之妙用也臣生生世世子子孙孙顶戴圣恩与天无极又何容赘一词哉臣才能浅薄命运迍邅上负四朝养士之德莫报秋毫俛怀半生致君之思未酬尺寸幸得再见天日曲荷恩波自今以往益坚素心自守朴学耕山钓水长爲淸白之民诵诗读书终老丹铅之业他日倣周六典作唐一经备掌故于淸朝续长编于圣世此则职之迂愚庶几仰答殊恩而自期晚节者也惟是臣之问拟巳奉明㫖法当束身归里臣受皇上深恩沦肌刻骨犬马犹知恋主岂敢恝然径去卽日赴鸿胪寺报名谢恩陛辞该寺以朝仪不载此欵不收报单只得斋戒盥沐向大明门行五拜三叩头礼辞朝前去臣自此望觚稜之云气想长安于日边惟有瞻天仰圣依恋屛营而巳微臣束身就系辅臣蜚语横加谨平心剖质仰祈圣明洞鉴疏臣于本年正月被本县管粮衙问革书手张汉儒具疏讦奏钦奉圣㫖着该抚按拏解来京究问卽日泥首就道听候起解流氛阻隔道路闲关疾病顚连匍匐诣阙㳟遇皇上如天好生理寃淸狱灵雨应祈懽声雷动臣惟有瞻天仰圣静候处分及接邸报见辅臣温体仁辩许自表疏爲之喟然太息曰臣尚未忍薄视体仁何体仁自视之薄乃尔乎臣昔年去国因体仁以枚卜讦奏此圣明所洞鉴海内所着闻也今日奸棍凿空诬奏骤干圣怒犹不忍卽僇而付之所司此我皇上天地父母之深仁也体仁从旁睨视则亦已矣又从而下石焉者何也圣明在御如日中天臣而有罪卽逐体仁庸何补臣苟无罪卽不逐体仁庸何伤今谓臣朋谋合算必欲逐之而后入岂明谓臣之死生悬于其手有必不相容之势非所谓神者告之乎臣十载田园三年苫块自表同鄕不识一靣何况其他渡淮而北病寒病暑沿途就医仅存喘息安能分身缩地濳住近郊汉儒之疏体仁自言无与然汉儒诬臣多赃体仁亦曰贿赂汉儒诬臣广布体仁亦言合算何其异口而同喙也且非独于此也体仁往讦臣浙闱旧案蒙皇上勑下法司勘问钦奉圣㫖钱千秋关节等事会审旣明大哉王言一言而科塲之断案定微臣之寃诬白矣汉儒一则曰卖举人再则曰卖举人何敢于弁髦明㫖而肆无忌惮也体仁曰举朝皆谦益之党汉儒亦曰把持党局体仁曰在朝在野唿吸相通汉儒亦曰幇助党局遥执朝政何物汉儒与闻钩党若此之精也汉儒扬扬长安道上夸诩体仁倚爲墙壁合而观之可谓尽无影响哉体仁谓已经干断于臣毫无芥蔕体仁辅政以来每遭论劾无以自解辄以嗾使坐臣其辩主事贺王盛之疏寻端及臣尤爲愤愤具在御前此可谓之无芥蔕乎八年揆席唿吸霜露埽门媚灶之徒闻风应募争欲杀臣以效首功表不正则影邪况于明示风㫖而显爲质的乎体仁年来每自称瞶眊置国事边事于度外独至于刺探罗织鹰击毛摰则划然心开而其于臣尤甚向令念皇上特简勉图报称移此等精神心术用以东筹奴南䇿寇中理军国重事岂不亦弘济时艰伟然救时之相乎臣窃爲体仁惜之传有之君子不阨人于险又曰高伯其爲僇乎复恶巳甚矣体仁逐臣之官锢臣之身目睹其跋疐困穷若此亦可以已矣人言饱其毒手必将曲杀臣囹圄之中身塡牢戸而后快得无犯阨人巳甚之戒乎皇上好生而体仁好杀皇上解网而体仁结网于以上副天心仰赞圣德似亦不当如此臣终愿以大臣之谊长者之言爲体仁效忠告也臣初仕先朝触魏崔之焰而皇上生之继遇圣明撄体仁之锋而皇上再生之臣之身皇上之身也惟有唿天唿父母归命投诚于君父而已至若汉儒诬奏钱粮兵饷一切单欵皇上神明洞鉴一勘自明臣尚有另疏辩析不敢赘陈伏乞皇上念臣孤危冤诬幽囚覆盆勑令该部作速审结或倣本朝大狱廷鞠事例特赐硏审臣沉冤得白微生复全生生世世子子孙孙感荷圣恩与天无极矣剖明关节始末以祈圣鉴以明臣节疏臣系狱经年钦荷圣恩解网不敢诣阙谢恩惟朝夕焚香顶礼祝诵万寿本月二十六日接得邸报大学士孔等题奉圣㫖郑三俊两案蒙徇原应重治以爲法官之戒卿等旣说他老耄无子历任淸勤姑着赎徒三年去钱谦益关节之事其风节可知俟拟请自有鉴裁该衙门知道钦此臣不胜慙悚不胜感激安敢嘿嘿而处于此臣于崇祯元年滥与枚卜旧辅温体仁愤不列名借浙闱旧案讦臣体仁指臣贿卖关节事露后隂使千秋脱逃沉阁不结不知关节指骗缘繇是臣抗疏指摘千秋与二棍提到法司天启二年十二月问遣结案此体仁之欺君说谎最爲昭着者也钦奉明㫖下法司勘问御史多至六人刑部司官多至十三人矢天誓神严鞫确供然后具狱上请钦奉圣㫖钱千秋关节等事会审旣明其军犯放回来京应得罪名还察议具奏钦此臣旋以不能觉察问拟公杖荷皇上兪允具疏谢恩回籍恭惟浙闱一案案牍山积诤论波翻究竟折衷于皇上会审旣明之一语此微臣勘问昭雪之始末也体仁攘踞揆席虑臣姓字尚在人口死灰或至复然显示风指隂设陷阱必欲杀臣而后已卽奸棍诬奏亦讼言贿卖关节敢于弁髦明㫖则体仁指授线索业已满盘託出矣臣束身待罪感荷圣慈静听处分不复抵齿前事今幸皇上明㫖及此此正臣愚剖心自明之日也当逆珰用事以臣爲杨涟赵南星之党矫㫖削夺亦借关节爲辞皇上旣抆拭臣而召用矣体仁所掇拾者逆珰之余唾也皇上所昭雪者逆珰之旧案也皇上于此案爲臣昭雪者再煌煌明㫖凛于金科玉条矣臣敢不投诚归命披沥于君父之前乎臣窃惟人臣立身事主风节与名节不同风节者标致励千古激扬动一世圣贤豪杰之所优爲也名节者如中女之不倚市门凡民之不爲盗贼如坊止水断断乎不可踰佚夫人而知之者也臣资性驽下行能婾薄猥以风节誉臣臣当媿死若交通关节贿卖举人此无行义坏名节之尤者也圣主不以爲臣哲父不以爲子生难戴颜靣而爲人死当荐棘毒以入地臣读圣贤之书奉父师之训于名节二字亦旣筹之熟矣而谓臣忍爲之乎臣恭绎明㫖深惟皇上辩析风节励世磨钝之至意臣一线余生赖皇上覆露保全得有今日窃以爲皇上全臣之躯命尤不若全臣之名节全臣之躯命臣之得生在一身在一家而全臣之名节臣之得生在天下在后世此臣之所爲披丹沥血恳祈天鉴者也伏乞皇上勑下法司及九卿科道将前后狱辞公同会勘如有纤毫干涉请卽日戮臣于市爲人臣败坏名节欺国误朝之大戒如其不然仍望皇上天语昭雪臣生生世世子子孙孙竝荷圣恩于罔极矣微臣荷恩谊重恋主情深谨沥丹诚仰祈天鉴疏臣窃惟臣子之于君父孰不戴天履地沾被洪慈然而荷恩高厚濒死屡生盖未有如臣者始以阉祸削夺皇上收採沦废起自田闲顿跻卿贰臣之之死而生者一也继以枚被讦皇上勘鞫始末放归鄕里无玷生平臣之之死而生者二也十载归田三年丧母草土余生横罹诬诋挟排山压卵之威腾负涂载车之谤朝野爲之沸腾道路无不震悸皇上恩同覆载明竝日月含沙者死伏都市覆盆者生出棘林臣之之死而生者三也臣观本朝大狱代不数见远则门达之搆陷李袁近则许显纯之曲杀杨左臣之孤危有甚于此奸胥旣倚势而飞章宵人又承风而造狱钳网独萃于一身萋菲共成其贝锦自非皇上坚持断力雪冤诬臣之残骸未知死所臣之孤生宁有今日虽复巫阳筮魄斗极收䰟方之于臣未爲厚幸若乃祸之初煽也锒铛急征直截勘问然后羣奸张设之纲罗一击而立破狱之渐解也踰冬久系再三驳正然后愚臣覆蔀之情事经久而愈明而又矜其负气自矜贳其嫉恶巳甚镕铸以大冶之鑪箴砭其狂易之疾此又我皇上范围曲成造化之妙用超出古今万万者也臣惟自古奸邪小人祸国家者其初必假朋党以攻君子其后必兴大狱以空善类皇上天纵圣学博览今古神明独运灼见狱祸之根株洞烛党论之枝蔓故微臣刀俎鱼肉仅而得免此非独臣一人之幸也臣伏覩皇上克谨天戒矜恤庶狱解网遍囹圄讴歌满寰宇如臣愚昧得与罢民庶女竝荷昭融臣在国家不啻春林之片羽秋风之一叶其获生全至爲微末然皇上深仁厚泽霑被士类则已弘长无穷矣从此惇卞之奸絶迹淸时同丈之狱屛息圣世善人竞进国论淸夷亿万年有道之长恒必繇此此又臣之所稽首以诵引领以几者也臣性质刚𥚹学问迂疎有不负所学之虚愿而孤悰每踬于淸时有同人涣羣之素志而奇祸独深于钩党远慙神祖之拔擢近负皇上之生成自今以往幸得解网山林全生鱼鸟然而长安日远贯口星遥曾不若城南片地咫尺禁门犹得同瞻尺五之天近望觚稜之气惟有朝朝暮暮祝颂冈陵子子孙孙报称狗马而巳臣往年革职听勘奉有关节等事会审旣明之㫖问拟公杖辞朝还籍今玆再蒙恩宥岂敢咫尺天颜不一稽首阙下谨力疾扶掖向大明门行五拜三叩头礼卽日辞朝前去臣不胜瞻天仰圣依恋屛营之至遵㫖回话疏臣自往岁触权被搆蒙皇上鉴臣无辜寛赦归里顶踵高厚杜门屛迹朝夕焚香祝诵万寿顷于十一月十二日接得刑部咨文内开原任刑部侍郞蔡奕琛奏爲再陈神通广大等事奉圣㫖复社一案屡奉明㫖延捱不结明有把持今观复社或问及十大罪之檄僣妄奸贪兼备于人才治乱大有关系何可不问张溥张采钱谦益殊干法纪俱着回将话来还勒限去该部知道钦此钦遵臣扣头捧读仰见皇上神明睿知独观万化之源恻然于人才治乱之大关思所以力创而亟返之甚盛心也臣于复社有无干涉不容不力辩于圣明之前者敢矢心沥血爲皇上缕陈之奕琛疏称张溥首创复社臣中万历庚戍科进士溥中崇祯辛未科进士相去巳二十余年结社会文原爲经生应举而设臣以老甲科叨冒部堂何缘厠迹其闲其不容不辩者一也复社或问系原任苏州府推官周之夔所作及徐怀丹十大罪檄原本具在未曾只字及臣若臣果系复社则之夔何不先指臣直待奕琛始拈出耶其不容不辩者二也复社屡奉明㫖察奏亦未曾有臣姓名屡㫖见在御前其不容不辩者三也复社一案闻往年抚按回奏巳经部覆臣方被逮在京无繇与知其有未经回奏者事在所司有无把持诸臣见在可问其不容不辩者四也复社自复社也臣自臣也奕琛欲纽而一之而无端揷入一语曰谦益发纵此所谓捕风捉影也其不容不辩者五也复社自复社也奕琛自奕琛也复社自有周之夔之案奕琛自有薛国观之案奕琛又欲纽而一之而曰复社操戈繇臣指授此所谓桃僵李代也其不容不辩者六也臣虽愚陋亦素讲君臣之大义四方多故圣主侧席谓中外臣子皆当以报恩雠之心报君父以剪异巳之心剪奴寇勿沽直以邀名勿背公而植党此臣朴忠一念退不忘君可质鬼神者也顾坐以遥执朝权党同伐异则寃而又寃诬而又诬矣其不容不辩者七也果如奕琛言则臣等眞江南之大蠧也官于江南者与生于江南者是不一人何皆喑默不言岂举朝之臣子皆朋党不忠而独奕琛一人忠乎抑亦居官任职时不忠而负罪之后乃忠乎其不容不辩者八也此八者事理昭灼确有証据圣明在上一览了然臣岂敢只字支饰哉至若奕琛以王陛彦一案坐臣倾陷臣不必与辩也何也陛彦之狱出于断非外廷所敢与也皇上天纵神明干纲独揽而谓草野小臣能于三千里之外簸弄神通皇上至圣至神明见万里此不辩而知其诬者也奕琛疏满纸凿空无论监生盛顺从不识靣卽如钱位坤登途骤病就医金陵京口未尝渡淮一步而以爲濳入京师此而可诬孰不可诬其他正不必置辩也奕琛以旧辅温体仁姻戚疑臣报复不知臣生平素无藏蓄固未尝雠体仁于生前乃奕琛顾欲代体仁雠臣于身后人之不同量若此又何言哉伏乞皇上洞鉴复社或问诸原刻果否有臣姓名王陛彦一案果否繇臣搆陷幷勑下九卿科道诸臣公议奕琛累疏诬臣果否眞伪则公道大明䜛网立破臣得以渔樵没齿生生世世戴圣德于无涯矣议输丁议自有流贼之警本道公祖谆谆以出丁出赀捍御桑梓劝谕鄕绅俾爲士民倡率凡两阅月逡巡未有应者近日贼势未解警报日至县父母奉道檄催督遽有开写输丁姓名造册报道之说不肖骇曰神矣哉何其具也巳而闻诸道路则曰所谓输丁者输其所自有之丁也一绅有家僮若干人具名开报有事率以守城不费一钱不待晷刻而丁已具矣不肖沉吟窃叹不解所谓乆之乃冒昧献议曰家丁之说与排门夫不同排门夫专爲城守而说也城守之日民之少壮者登陴老弱妇女更番接应举邑之人编入行闲所谓排门夫也若家丁必其人勇敢便利嫺习武艺缓则用以敎练守望急则用以乗城出战者也今以家僮具数充报此辈冨饶者危帽轻衫如游闲公子贫穷者鹑衣草食如卑田乞儿一旦有事何所用之此爲欺上台乎抑自欺乎将误地方乎抑自误乎鄕绅平日自视过尊视其家人过骄以爲编作家丁排门造册爲地方不惜痛自屈损一至于此不知有事城守虽鄕绅与齐民无异家僮上城何烦主人输助正德中齐刘之变杨文襄居京口韎注登城与编氓共事又何有于鄕绅之童仆而斤斤以开报爲能事乎县传道檄曰输丁自守自守之云本道公祖欲鄕绅各自爲身家妻子坟墓之计劝而激之之词也非果欲其自守也譬如一城有事某雉堞堕矣某绅能自率其丁以某堞完乎某家门残矣某绅能自占其丁以其家免乎此万万不通之说也道檄所谓自守者正古人家自爲战人自爲守之义而非谓其各率家丁以自守也不肖伏思之与其募家丁不如募鄕兵与其私募家丁不如公募鄕兵流贼非生而爲流贼也拳勇无借饥寒不逞之徒睥睨怨望乗闲而起者平时之奸民卽突发之流贼也今籍记某鄕某保拳勇之人若干抜其尤者取的当保结募而收之此辈一爲我用则其党与回心矣有事则各募其徒党以爲爪牙募百人可以得千人此一便也江海之闲啸风跋浪窥伺内地者多矣我招募鄕兵朝夕训练彼将以我爲有备望风屛迹且可以絶勾引之途防窃发之盗此二便也异鄕之人小小营贩寓籍于此者不驱则奸宄丛杂驱之则流冗可怜宜各就其行戸编爲一甲择其乆着此土人共识认者责以保结卽抽其轻便骁㨗者署爲丁壮此辈喜于得食便于见留卽于保甲之中行寓兵之法此三便也兵旣募矣饷将安出曰道檄原以输丁爲言输之爲言输而归之于官也输饷卽所以输丁也鄕绅爲身家妻子坟墓之计各发本心捐赀省费黾勉蠲助则冨监冨民必从风而响应矣有不率者所司以三尺绳之何辞之与有巢县之破也吾郡沈生重伤困毙伏积尸三日寇退而后出亲见县令劝富家出粟募守皆悭不肯应城破之后騈首就僇哭声震天悔不从县令之言此殷监之不远者吾邑富庻百倍于巢愿爲绸缪桑土之思无忍焦头烂额之议此不肖所不忍深言者也或者以爲募兵未用恐其难辑巳用惧其难散不知旣募之后有束伍之法有训练之方虽千万人可以进退如意而况区区数百人乎爲此说者不识时务不知方略借老成隐忧之语以爲藏悭饰吝之地置之不足道可也若夫鄕兵之利更仆未可悉言本道公祖所称李茂明梅长公保吉保麻之事不肖深知之故敢以爲桑梓劝崇祯八年三月朔日虞鄕老民钱谦益谨议与杨明府论编审台下以指日朝天之身爲五年编审之计蒐讨伏匿摘发姦蠧穷日分夜舌敝唇干爲百姓均繇役爲地方计长乆此仁人君子之用心也惟是法立弊生役多田少欺匿日烦爬搔无术台下日不暇给尚苦其纷纷而道路啧有烦言不胜其汹汹伏而思之其大端有三客田之滥免不可问则不得不取盈于额田冨戸之花诡不可问则不得不归倂于穷戸桀黠之上下其手不可问则不得不责成于区书此三者台下与通邑之所同患也窃以爲此番编役宜首淸客戸当浦城徐简吾抚台限田之时邑中别无客戸东仓一孝廉入赘其妇翁借壻名立戸杨忠烈公编审此戸之役反重于他戸于是借戸者屛息矣客戸之多不知何年始其多而滥免也又不知从何政始此今日第一弊端也可不锄而去之乎或曰新叅茂苑相公亦占戸尝熟避茂苑不敢问则客戸俱不可问也此其言甚陋茂苑生平淸节海内着闻客戸之立必不与知况爰立之后与宫坊冷局事体不同今方平章军国以天下爲已任安肯以絶不相干之客戸妨碍一邑之役法乎一旦毅然改正茂苑闻之不惟无后言也必将大喜借茂苑作榜様则其他客戸便可一笔勾除一举而可以淸寄庄之弊甦穷民之困又可以成执政之淸名而逢其所喜何惮而不爲客戸之滥极矣有他省之鄕绅物故已乆而占籍隔省者有江北之鄕绅江海悬絶而占籍江南者其尤可笑者则钱司㕔名选之戸也司厅初举顺天以同宗刺来谒问之则曰祖上传闻记忆是尝熟人耳后遂欲领坊银于尝熟当事者不可而止未闻有寸田尺土在尝熟也非宗认宗无谱通谱此近来流俗恶套今不知何人借其戸以避役是又以司厅爲市也如曰以原籍之故则寒家原自浙东迁来何不立戸于浙如曰以同宗之故则寒宗有仪賔在江右何不立戸于南新此事理之万万不通者也诸如此类非但当釐正点役更须重加罚治以爲欺隐之戒者也其或事出有因法可假借者如钱职方大鹤本尝熟人也而于长洲登第则当覈长洲之曾免与否而不当但以原籍爲辞蒋邑宰介如本无钖人也而于尝熟发科则当覈无钖之曾免与否而不当但以本庠爲解循本责实彻底打算免不任受德不免亦不任受怨何忧客戸之不可问哉花诡之弊不可穷诘假如千亩之田一旦化爲百戸世有千亩而百人爲买主者乎百亩之田一旦化爲十戸世有百亩而十人爲买主者乎此可一案籍而了然者也又有不花而花不诡而诡者于官戸民戸之外多设欵额者是也又或有不当优而优者于本分应免之外加倍优饶有不当免而免者于鄕绅科贡之外叧立名目此等弊窦不除情靣不去但于穷戸穷民行一切归倂之法恐纷纷者卒未有定而汹汹者亦终未有已也爲台下计与其独裁之不若公议之也与其拮据料理于一堂不若疏通商榷于一邑也今将通县优免数目本邑鄕绅举贡等项若干客戸若干别戸若干据现造册籍先送阖邑缙绅公议或免或否各各公同注定一则爲通邑清役一则爲父母分怨料缙绅必不辞也次则送本学师长集诸生公议诸生公爲桑梓私爲门戸苟有所见必竭诚相对不敢诬且隐也又次则行首告之法或投匦或靣陈许其直言情弊覈实施行则言者摩厉争进而其可採者必十得五六虽桀黠之上下其手者亦将形见而计穷也拚此数日功夫花诡可淸冒滥可覈差不患多田不患少榜额一出便如金科玉条不可移易虽曰五年编审造福于地方者不啻百年千年在台下更加之意而巳矣或曰如是而役犹不足则奈何曰繇役者一邑之公事也非县父母一人之事也在县父母当与缙绅公议在缙绅当与县父母分忧吾辈之受国恩多矣视力役小民便多吃亏一分亦复何妨役果不足则于见在优免额中量出几何或领差或贴役不佞当努力以爲士绅倡首孝廉子衿之贤者自当闻风响应庶几往役者不困而民力可渐瘳乎往时官戸槩不当差官田渐多民田渐少徐浦城爲松江司理慨然有限田平役之志及开府吴中奏请举行杨忠烈力赞其事迄今吴民不至尽爲捐瘠二公之力也未及三十年而吾邑之役法蠹弊至此波靡鱼烂谁执其咎伏惟老父母推浦城之成法踵忠烈之芳规广询独断爲虞民造无穷之福不肖虽老且贱犹能从闾史之后执简而书之狂瞽之言不识忌讳伏惟裁择与蒋明府论优免事宜伏承颁示优免书册俾各竭蒭荛仰佐台下平役恤民之百一甚盛心也台下化洽飮羊智周握蚤册中情弊岂不洞若观火而犹折节下问敢不臆举以对窃见所颁书册似犹出胥吏笔牍有意上下其手未经台览者也客岁以客戸滥免上书前政杨公以蒋邑宰介如职方钱大鹤相提而论今大鹤则推置客戸介如则收厠邑绅干客戸之中独收东仓吴志衍一人此何爲也介如应入邑绅则何以独外大鹤志衍旣应优免则何以谢凌正卿诸公乎开此册者假手于二公顚倒簸弄以挠乱经理客戸之议以巧爲客宦搀越盘互之地设谋甚狡伏机甚深此其人必老吏舞文敢以役法爲市者似不可不察也册中事宜吏有可得而商者功臣拨赐田亩免粮免差此国制也本县旧有宋西宁庒田滥免至万亩外今又改爲薛阳武此何说也西宁庄田拨赐出自何朝奉何御批据何部札果有之也自当仰遵典制免粮免差若犹未也则有余田一体当差违者一亩至三亩杖六十之律例在况庄田昔系西宁今归阳武果钦赐也其敢私相授受乎元勋如中山国戚如嘉定假令设版焦瑕动称四履尽三吴之土田不足供勋戚之汤沐矧蕞尔一邑乎愚以爲庄田一欵断宜穷究假冒根繇不得因仍姑息亦所以正国法也其当裁者一也故宦优免出自上台德意谁敢非之士大夫生叨国恩没而优免三年逾涯极矣宦于他方者谁无故吏谁无门生宦于玆土者谁无举主谁无座主故宦之后又有故宦十年之外又复十年率是而行安所底止上台笃念故旧夫岂不轸惜小民小民之膏血有穷上台之恩施无巳愚以爲故宦不论官职崇卑有无批免断以三年爲限在小民无不心服卽上台亦当首肯其当裁者二也忠臣后裔王钱世袭锦衣论官优免无容置喙矣其他应炤奉祠生员量加优免若假忠裔名色滥寄多田其端不可开也忠臣死杖死狱志在报国国家业赠恤优报若其后人诡田避役倚忠裔以厉民必非忠䰟所乐也尤可笑者李仲达列之忠臣戸则缪西溪诸公何得不与王苍野钱云江皆死倭难忠臣也王道烨之外又立王苍野一戸则钱可兴之外又将立钱云江一戸乎奸胥目无三尺一至于此其当裁者三也名色错列朱紫混淆有一绅而列两戸者有故绅而列见在者有巳故封君免三年之外者有巳故杂流混免三年之内者其当裁者四也杂流承舍吏员儒士此等蝇附多人狐假莫辨本是过海活切之流又多子虚亡是之辈不如一切抹杀论田起差其当裁者五也命妇守节一欵事无大谬理则不安会典旌表守节必夫亡三十以下者若曾应封典不得与旌今曰命妇守节此非名也夫人再醮前辈曾有谑语卽命妇徼恩优免不当以守节爲词目前见谓何伤异日终成话柄向虽列名公启亦自悔斯言之玷矣其当裁者五也凡此皆台下所朝夕讲求一经拈出便自了然但在台下推造化之心放霹雳之手满盘打算彻底施行则剧邑之繇役可平小民之疾苦少息矣虽然此所论于册之内也通邑之积弊莫大乎花诡往时之花诡者奸顽小戸雀䑕穿穴耳今则冨家巨室无戸不花无田不诡矣有巨万之田而仅存百数者矣有一戸之田而化爲千百者矣册籍有田而冨戸无田收租放债则有田而点差应役则无田过此以往弊将奈何说者曰有两法以治之一则倂田当差也一则论田贴役也此两说者似是而实非也假令倂田当差则一区之中必以千亩数百亩之戸领差而万亩之花诡者影附于各区小戸之中闲领小差永避大差是花诡者于倂差甚便也假令论田贴差则一邑之中亦必以千亩数百亩之戸领差而万畒之花诡者藏躱于一亩一戸之列岂惟避大差倂避小差是花诡者于贴差尤便也领差之中戸下戸艰难跋涉破家荡产甚且以身命偿之而冨家巨室上不应公家之急下不惜闾阎之穷安享铜山金穴之利恣行𫾣骨吸髓之恶役法从此大坏民生从此日蹙而不平之极焚抢刼掠之祸亦从此而酝酿决裂可不惧哉当今不穷摉花诡之弊则徭役不可得而平也不重加花诡之罚则花诡不可得而禁也试覆按历年推收册籍过邑之田非有海涨沙也册上之田又非有虫蚀䑕耗也昔何以多今何以少昔何以有今何以无昔何以归倂今何以瓜分昔何处来今何处去按图而索之履亩而求之不亦了然在目乎摉得此等弊端罪在吏书严治吏书罪在业戸严治业戸行不赦之诛立倍等之罚花诡何患乎不淸役法何患乎不善哉若夫花诡之渊薮显明易见者则客宦之戸是也一富戸立一客宦则邑中少一富戸矣两富戸立两客宦则邑中少两富戸矣有爲调停之说者曰每戸优免其半以谢客绅此法一行爲富室者各立宦戸各免半差自此客宦麇至如市贾之相求不十年内尝熟无民田矣凡立客戸者皆奸顽大戸借䕃避役者也昨与陈益吾赵景之二公靣商以爲合邑北运等重役宜先点客宦戸充当后及本邑庶可以惩诡寄之奸絶寄庒之迹此事理之确当者也客戸之田皆奸顽大戸之田也免则奸顽大戸被其利客宦不任受德不免则奸顽大戸寝其奸客宦不任受怨台台爲民父母三尺在手斩钉截铁爲斯民造福百年亦何嫌何惮而不爲哉往年议淸客戸杨父母每告人曰极欲周旋只是钱老先生不肯爲之听然解頥今日口快手痒不能自禁复爲台下发此狂言转复自笑也如有可听伏望留神採择如其不可如候虫之声自作自止于篱落之闲冀高明无以聒耳爲罪此后亦不敢更置一喙矣请调用闽帅议窃惟天下大势以人身譬之京师其元首也东南其腹腴也齐鲁豫楚其肩背肢体也方今奴寇交讧豫楚残破齐鲁疮痍独东南腹腴无恙是以元首晏然而肩背肢体可以徐图补救今荆襄陷矣江州殆矣竝江交下羽檄四至芜关又以焚刼告矣贼在荆襄则雄据上游无日不可以直下贼在芜关则濳伏内地无处不可以窥渡我无将无兵无舟船无车马无器仗无斥堠奸人勾引盗贼窃发上何以衞陵寝下何以固陪京东南腹腴之地将蹂践爲豫楚齐鲁而神京何所恃以无恐此可爲胆寒股栗蹙然不终日者也爲今之计拯溺救焚权宜急切惟有调用闽帅一着悉心筹之其便有五郑帅方略谙晓师律精严感激圣恩誓以死报新旧登抚二曾公皆以百口保之用节制之师鼓义激之气闯贼游䰟可以灭此朝食此一便也郑兵皆岛卒番鬼习泅善没如长鱼拥劒跳跃于惊涛巨浪之中贼虽多枭悍原野奔突而水战非其所长以郑之长制闯之短此二便也其铳礟之勐毒枪刃之犀利牌甲之轻坚船舰之完好皆二十年以来积岁月阅攻战竭赀力而就之者也彼在行闲必悉索以来无制造简稽之劳而得利兵坚甲之用此三便也禽鸟之制也以气郑来则闯必缩足不敢南下而江海闲苻伏莽可取次收服爲我之爪牙此四便也江南无知兵之将无束伍之卒一经调度旌旗壁垒焕然改色东南半壁转弱爲强比于闽海此五便也愚以谓当事诸公宜亟以江南急危情形飞章入告伏乞皇上立勑郑帅移鎭东南专理御寇事宜若寇信孔亟一靣上疏一靣移文令尅日就道勿迟晷刻须其至商搉信地酌量战守庶几流氛可立净江上可安枕而中原可一意办奴此非独东南之福也优其辞命厚其礼币许之以懋赏申之以信誓使之踊跃鼓舞欣然趋事其将领士卒一应安家衣甲器械船只行粮月粮一炤郑帅弟鸿逵赴登事例移文闽抚于正项钱粮支给开算明白江南卽支正项钱粮代闽解京则将士乐于用命而钱粮无彼此牵掣之虑矣或曰闽海之所恃者郑帅也郑左足一动闽抚将多方以阻之必不成行曰今天下之患莫剧于闯贼地莫要于东南国家之命脉莫重于高皇帝之陵寝闽抚自爲闽海计独不爲孝陵计乎独不爲东南桑梓计乎东南闽粤之门戸爲东南卽所以爲闽粤也炎风朔雪莫非王土爲臣子者其敢以四履之地自分疆索乎新登抚赴登也属郑帅造船于瓜洲郑慨然曰此王事也万里不敢辞况京江咫尺乎巳而语其弟鸿逵奴警更急我当亲督师渡江其慷慨赴义急病让夷如此而闽中忍以他词柅之以征发期会辽缓之乎卽闽有他盗不过狗䑕噬啮故有鎭守总戎在漳潮之篆委偏禆暂署江南事有端緖卽建节还闽固未尝夺郑于闽而闽何必爲及瓜之虑乎客岁征徭以两广片檄而往今玆援登逼岁而奉诏献岁而出师此一役也简书切于征徭警急同于赴登郑必行闽抚必不阻皆可以执左劵也或曰流言汹汹蟪蛄之声违山十里若寇不南下东南解严召郑而以重兵至何所置之呜唿噫嘻谬哉此言天下未有贼据荆襄一日不扑灭而东南可一日解严者也孙吴时西陵合暮举烽火三鼓竟达吴郡之南沙南宋之都杭也倚荆襄以爲固贾似道不救吕文焕襄阳失而东南随之天下安有失荆襄而可以固守江南者乎我若戍守得人舟师缮完卽当爲进取之计及其未定而扰之诱其来而蹙之乗其便而袭之天厌其恶安知不授首于我如今之爲拱手而待其来且徼倖其不一来忽然而来其及图之乎自古敌国之势我不往则彼来非我薄人则人薄我今以飈举雾合狼吞兽突之闯贼而望其爲彼疆我理耕桑交境之敌此亘古必无之理也东南之要害不止一隅旣奉命移鎭则东南皆信地也皖急可借以援皖凤急可借以援凤淮急可借以援淮譬之奕棋下一子于边角而全局皆可以炤应则下子之胜着也天下事巳如奕棋之残局矣诚有意收拾则满盘全局着子之当下者尚多而恐当局者措手之未易也姑先以救急一着言之衰晚罪废不当出位哆口轻谈天下事警急旁午吴中一日数惊顷见南省台传议曰上䕶陵寝下顾身家听斯言也如䆿睡中闻人聒耳大唿不觉流汗惊寤推幞被而起庸敢进一得之愚以备左右之采择癸未三月朔日牧斋初学集牧斋初学集卷第八十八牧斋初学集卷第八十八制科万历三十八年廷试策一道臣对臣闻帝王之治天下也必有画一天下之大法而后上下之纪纲肃必有贯彻天下之眞心而后上下之命脉通何谓大法名实相稽威德相御下不得有烦嚣之国是而上不至有壅遏之国成此宇内之大同也不可以假借者也何谓眞心堂阶一德宫府一体上不以积疑爲揽权而下不以积威爲奉职此君心之眞同也不可以假袭者也有法以运用其心则人主之心源晓然分布于宇宙言之上宣也如吾喉舌令之下流也如吾臂指而天下帖服于风行草偃之化有心以宰制其法则天下之治理井然受象于君心言之有是非也君心不受其两岐令之有通塞也君心不开其旁窦而人主坐制其绳聮丝制之机古之帝王不综核而言路自淸不振励而庙谟自定以君心之眞同成宇内之大同君之惠泽流而臣之悃诚达浓仁厚化蔚爲太和其道端不外此借令法不求其大同则言有异指令有异门人主置天下于有同有异之域而天下不得同借令心不求其眞同则君与相异心君相与天下异向人主先置其心于互同互异之域而天下且不得不异是故天下之治者天下同也天下之所以治者君心同而天下无弗同也钦惟我皇帝陛下负不世出之资天德独纯于干徤具大有爲之略景运方抚于日中应门深拱而天灾谴告小心时凛于握氷玉几遥临而朝事纷纭独断常洞于观火悯直北之大祲则仁先四民不惜留税以赈畿辅怒滇南之失律则威行万里行将传首以慰昆明春秋鼎盛氛孽削平千载一治也老成在位宵小屛迹又千载一时也猗与盛哉以此登三咸五流唐漂虞可计日待矣乃犹不自满假进臣等而策之于廷上嘉皇虞三代之盛言底绩令从风而以輓近之混殽废阁者穆然引咎责躬愿与二三元老共襄同德一心之治臣草茅贱士新从远方来望日就云梦寐不敢忘其敢无说而处于此臣窃惟天下有大防二议论与诏令是也议论之播腾也在下而所以司其气机决其关窍者则属之于上故有形在下而下不得衡操者议论也诏令之传宣也在上而所以导其血脉应其条理者则属之于下故有权在上而上不得臆逞者诏令也议论之先有神焉以主之忽而澄淸忽而横溃其故不可以口耳揣也故古之畏言者必取喻于防川川之决也乗于一隙而奔于莫御则主议论者重诏令之表有几焉以制之不踁而驰无端而遏其故不可以耳目求也故古之重令者必取象于涣汗汗之涣也出之则顺而反之则逆则制诏令者重诏令无关于议论也而议论之一起一伏有因诏令而息亦有因诏令而滋者诏令爲端而议论爲之委也议论无关于诏令也而诏令之一纯一驳有得而爲议论坊亦有失而爲议论丛者议论爲矢而诏令爲之的也斯二者省则俱省烦则俱烦行则俱行格则俱格在上在下皆若有使之然者而莫知其所以然盖自古以来固然矣以唐虞极治之会七政齐庻尹谐六府修三事治当此之时言不听于无稽治必期乎从欲何惑乎羣言何忧乎梗令哉而䜛说殄行至震惊于朕师苗民逆命犹待化于干羽盖议论之难淸而诏令之易格如此又况汉唐以来类多杂伯杂夷之治虽综覈可以息羣言削牍可以惊万里亦恶足以爲今日献哉洪惟我太祖高皇帝崛起田闲廓淸宇宙其于政务之几微民情之委悉与夫人材国运之盛衰隆汚莫不蚤见而灼计之朝廷之上有职掌无议论有议论无是非每一诏下薄海内外爲之心战而股慄盖郏鄏之鼎卜年者旣二百余而高皇帝神武式慿犹一日也肆我皇上又以笃生之圣嗣服承休主势尊国势强东征西讨威灵赫然八袭九重神明旁烛固宜垂裳端拱之化远继唐虞近符高庙矣而人心浮薄国论纷呶议论未必屛息诏令未必奉行诚有如圣制所虑者臣尝观今日之议论矣怀顾忌则事事类于寒蝉瞰机关则人人託于鸣凤彼蜀我雒朝繇暮跖皁囊白简尽如捉风何议论之爲也臣尝观今日之诏令矣宫禁未必行之于部院部院未必行之于郡邑温纶让德于夏雨严㫖逊威于秋霜连章累诏尽如挂壁何诏令之爲也臣以爲以寡言省议论议论之似省而实烦者此也如欲省之莫若先使议论之明彼所攻击者爲事也必剖白其事之根株彼所党伐者爲人也必严核其人之俦党彼爲引绳批根之言以刼衆而行其私吾以公论裁之彼爲函端匿迹之言以疑上而倾其敌吾以明断决之有疏必答有覆必行下有部院大臣之职掌而上有圣明之批发何嫌何怨何雠何党议论之途明而议论之曹破矣臣以爲以空言行诏令诏令之似行而实格者此也如欲行之莫若先使诏令之信守令之贪残当先厉苞苴之禁而贪风可惩封疆之破坏当先正失事之诛而边臣可警逢掖之嚣陵无巳也台省之寻戈旷林者无乃导其先路文章之怪诞日甚也章奏之射覆窭数者无乃树之前茅严爲章程勤爲批发令前必无不明不昧之言而令后必无可贷可轻之罚何盖何藏何趋何避诏令之源约而诏令之流顺矣臣窃以爲淸言路正国体莫先于此而又非其本也圣制不云乎君臣同心治化乃成求治之本一言蔽之矣臣姑无远引先朝盛事如左刘右戴从容夜分爲千秋美谭者卽皇上御极初亦尝以优崇召对倚毗重臣而其人亦能以彊力把持天下盖六事疏中所称省议论重诏令者一时纲举目张班班可考则君臣同心之效可见如此矣自玆以后诸庸辅之绍述者但用其余威緖谋搏击言路牢笼私人而未闻稍爲社稷计诸臣之伎俩才品与夫倾危委靡之状皆积爲皇上所窥于是视羣臣太轻视天下事太易用舍举错务爲一切不可测以胜之而天下事几不可爲臣以爲宜亟自今日返之矣平台煖阁昼日延见无徒以中㫖慰留也训储卜相旦夕举行无徒以留中覊系也惟辟作福惟辟作威臣以庆赏刑威归之主上而臣作股肱耳目汝翼汝爲汝听汝明上又以其股肱耳目共之于臣下君心下济而臣心上行议论自省诏令自行岂事更张治具乎哉臣尝伏读大诰首君臣同㳺曰历代君臣同德一心立纲陈纪昭示天下爲民造福大哉王言眞所谓以君心之眞同成天下之大同綦隆盛治度越千古而我皇上所宜羹墙祖述者乎抑臣又有献焉臣尝诵唐陆贽之言曰人主智出万物有轻待人臣之心思周万机有独驭区宇之意谋吞衆略有过愼之防明炤羣情有先事之察此数言者英主喆辟多受其病而皇上固万无是也然以臣愚管窥今之纲纪未肃命脉未通天下未尽大同者则以皇上聪明神断无时不用而未必尽用之任人行政吃紧当用之处耳贽之言傥亦非无当乎书称尧德则曰稽于衆舍巳从人数舜之功则曰明四目违四聪序禹汤之所繇兴则曰禹拜昌言用人惟巳故能无我者始能同人而独智自贤之主虽欲同德一心其道无繇也伏惟我皇上虚心以谘访耆硕大心以茹纳臣工不用明而人仰之如日月不用威而人畏之如雷霆天地交而岁功成上下交而理道立此可还至而立有效者也不然今天下亦多故矣所恃者惟上下同心庶可无栋挠轴折之祸而皇上又以独智绝之患岂止于议论烦诏令格而巳哉臣不识忌讳干冒宸威不胜战慄陨越之至臣谨对牧斋初学集卷第八十八牧斋初学集牧斋初学集卷第八十九牧斋初学集卷第八十九制科二一万历三十八年会试墨卷论一首表一道策五道一圣王必以其欲从天下之心论曰王道必本于无欲非无欲也以天下之欲爲欲也夫天下大矣民生其闲知棼而不可规表测也力横而不可约束绳也人主安能一一均调之剂量之而曰必以天下之欲爲欲岂其舍广厦细之奉而贬损其躬以爲穷檐蔀屋计哉圣王之道执大象而天下往不先平天下之心而亟治一巳之欲则先儒所称圣王必以其欲从天下之心者盖尽性之㫖也请推言之人各以性盛心以心盛欲欲也者感于性而窍于心其微无形而其危不可圉圣王与天下之所总也欲之初萌也如皭火之始传欲明欲灭而不可扑也其渐渍而来乗闲伺隙如积火之消膏不自觉也其内引而外射也如火之燎于原流金泐石而莫可控揣也纤纩塞耳则不闻钟鼓一尘眯目则不见丘山片欲翳心则不辨白黑欲之爲我有而累我亦大矣而况人主之身立于四累之上而隔于九阍之内威福爲之辔御好恶爲之毛羽一切声色货利娱心极虑之事爲之钓饵而射的吾欲念一萌而天下已有市吾欲而进者人主厌纵其欲以乱百度而天下与人主日隔宵人射声忠贤匿影人主重袭而不自知天下吞声而无所诉而天下事乃不可爲矣圣王乃伏而思曰天下之人五方异宜四海异俗广川大谷异居刚柔燥湿异气有好必有憎有愉必有拂天下人各有欲也岂独人主且人主以一身司牧亿兆人哀乐虑叹无不寄命于人主善御者之于驾也马体调于车人心适于马御者之心不自用而爲马用而人主独能外天下以成其欲乎然则人主以天下之欲爲欲者也人主安得有欲惟人主不以天下爲欲而自以其欲爲欲吾目欲选色而天下憔悴转死者吾不见吾耳欲流声而天下唿吁道旁者吾不闻吾口欲爽味体欲重裘而天下木食鹑衣者吾不恤天下瘁瘁焉人苦其生而又何頼于人主爲夫数者之欲非庸主有之而圣主独无也圣王之欲卽庸主之欲又卽天下人之欲而特其见有公私量有广狭争于一念之转关而巳是故天下有覆盆向隅不敢望天者则天下之目苦不得视而吾之欲色者诎矣天下有呻吟叹息危涕相告者则天下之耳苦不得听而吾之欲声者塞矣天下有结墙底滞无生人之乐者则天下之痿痺苦不得伸而吾之欲甘美者却矣深宫曲房嚬号笑舞进斯民于应门九重之内而撤一心于闾阎畎亩之下斯所谓以天下之欲爲欲与封巳一膜者逈异乎而要之圣王非无欲也盖善用其欲者也鄕令巳不欲色则天下之憔悴者谁见之鄕令巳不欲声则天下之唿吁者谁闻之鄕令巳不欲口体之适则天下之鹑衣木食者谁悯之而谁恤之节啬其形劳苦其神自以爲能绳约吾以就天下而其与天下之心隔于凑理则巳久矣然则圣王之所爲有欲者乃其无欲之至而其所爲以欲从天下之心者不过自从其心而巳当其时人主之欲回环旋复于一世如斗柄之所指四时寒燠各顺其令而天下寄命于人主如中衢而致尊过者斟酌焉各得所欲而莫知其所以然一以爲家人父子一以爲心膂手足人主无欲以天下之欲爲欲而天下亦无心以人主之心爲心故曰不先平天下之心而亟治一巳之欲此圣王尽性之术也虽然治欲亦难言矣大抵庸主之欲依附于情习之内而英主之欲飘忽于理气之闲夫欲至飘忽于理气闲者规砭不及攻治不至急之则遁缓之则伏其与天下之心相拒最微而相隔最锢则惟有圣贤尽性之学足以破之故英主必不可使不知学而引君格心其权又属之大人人主治其欲而后可以通天下之心大人能自治其欲而后可以通人主之心其始也以欲从天下而究且天下从欲以治此又尽性之本不可不亟讲者也拟上留北直隷诸处本年应解内帑税银以二分充军饷一分赈饥民廷臣谢表伏以皇心忽转聿修实政以祈天帝德旁敷暂撤空储而济国春温天语顿舒数载之屯膏雨涣王居大畼一时之解泽军民禔福中外倾心臣等诚惶诚恐稽首顿首窃惟民爲国之根本而兵乃王之爪牙八政攸关六官竝重国家建都三辅借右扶左翊以实神京而屯戍九边设内营外衞以雄重鎭兵农棊置锁钥固于北门粮饷灌输转运资于南极充都奉邑生聚何止于十年投石超乗训练不忘于千日盖培养系累朝之德而干城实一代之基也自矿税相仍于迩年致绎骚日甚于内地告緍迭起榷利无方金石穷摉奚止贡珊瑚之树貂珰横出不须劳獬豸之冠赤地萧条尽是含冤于中使黄封络绎何曾介喜于天颜徒以羣小之纷纭遂致帝心之震恐自南徂北非旱卽霖焦土铄金谁禳四目之魃怀山拔木频舞一足之羊飞蝗蔽天捐瘠盖地东南负剜肉之苦嗟彼奥区西北起剥肤之忧念玆上国闾左之灾荒如此卒伍之流离可知野无靑草之储牂羊谁托边有黄花之戍牧马不肥釜甑生尘犹惧怒捉人之吏兠鍪如洗岂堪逢宿饱之胡千里汚莱计巳穷于露肘三边精锐智徒出于脱巾弄赤丸而纵横半作潢池之盗卧緑沉而怨诅谁当紫塞之雄仰屋计臣叹一筹之莫展筹边司马补万牍以何禆虽运际泰宁朝廷方抚虞渊之日而灾当阳九草野或忧𣏌国之天玆盖伏遇皇帝陛下治法无私贞同得一璇台八袭垂裳想像于六宫绨几九阍削牍震惊于万里念公私告匮之日借箸良难且军民交瘁之时燃眉何继遂以一年之税额肆爲万姓之恩膏盖谓本非惟正之供取无艺以充内帑不若卽寓蠲租之意留有余以散民闲二分给军知水火之尤迫一分议赈谅升斗之非虚德意风行颂声云起疏观郊野顿息鸿雁之哀鸣逖听边陲巳见熊罴之踊跃父老扶杖观风相庆于沟中壮士挽弓贯月竞传于塞外雉驯四境太平可兾桑麻马立千门警急无虞烽火此皆繇我皇上克备大君之德廸知小民之依初缘国计空虚误开利孔于探取今以天变警戒遽腾明诏于捐除始悟攫金剖璧之徒病国巳延于数载从此投珠抵璞之令崇朝且遍于四方盖非徒皇上不世之仁抑亦高庙万年之赐也臣等目击时艰心怀国恤流民可绘叩阍无当于严君窃禄何能恤纬自慙于嫠妇思汲黯之矫诏空负须眉念韩滉之饷边莫伸指掌惊逢旷典仰悉宸谟下臣无待伏蒲之劳高天巳沛润朽之泽向来否塞皆臣子自失于格心此日恩施知君父不难于启牖喜极泪零欢幷愧集伏愿益虚咸炤恒继离明足食足兵节五材之用厚生利用修六府之功念辇毂之反裘劬劳甫息遐荒之竭泽疻痏宜瘳弓挂扶桑继民不见兵之盛事粟陈红朽致天不爱道之休征咸五登三快覩巍巍之治袭六爲七行㸔永永之传臣等无任瞻天仰圣激切屛营之至谨奉表称谢以闻第一问今之扼腕而计国者宫府釜鬵边陲伏戎敝舌缀牍不下数十万言人主亦慭寘之耳恬不动色而明问独以安危大势总挈之人心则愚尝深惟标本之计而重有嘅矣愚覩二百年来莫揑杌如二正之季而国祚卒晏如泰山者二正之季内孽于权奸外孽于强虏逆藩天下骎骎动矣而二季之主仅以狗马蹴踘轻裘挟瑟之好生祸患于眉睫未尝有深知独力隔绝天下之腠理而壅废祖宗之法度故天下之心有厌乱而无喜乱轻于发乱而亦易于收乱乃今日则异是主上神明独运妖孽削平自谓巳安巳治矣而上自三辅下自百粤民心若摇摇然无所维系者有乱形而无乱征者二正之季是也无乱形而有乱征者今日是也乃今之忧乱者动则曰主上不亲大臣不信羣臣奏请不行帑藏不发卽拊心碎首计画无复之耳愚以爲不然千金之子驾巨舟而㳺于江湖冲风破浪樯倾楫摧舟子长年爲之号唿涕泣虑无不立返者今诿主上以操舟而下不任舟子长年之责有是理乎愚以爲今之民所以不治者上不以实政课下而下不以实心应上大臣过于自疑而小臣耑于自爲有职掌而无操柄有体统而无精神名爲刻励实则丛脞耳上御极初有以管商之术秉国成者其人虽任智力刼持天下然一时尊主权核吏治循名实省议论画然可观后之绍述者变操切而涂泽反综核而模稜使天下事不蕲废亦不劝行能者无所见长不能者无所见末积頽积废以有今日则救弊之方亦大略可见矣惟是公卿辅弼之臣尽洗其惜身顾名畏首余尾之念爲天子振刷纪纲图维命脉令出惟行母以挂壁借口名期责实母以涂饭贻讥而后内之台省部寺尽戢矌林之戈外之监司守令各去扑满之智一德一心以民生国计爲事则上心不难转移而瓦解之势可无作也不然讳言振饬而猥以调养爲事譬之放舟于瞿塘不廻旋避险而捧土以实其漏爲之舟子长年者不亦太短智乎卽欲如明问所称爲主上引过者又何涂之从也虽然愚又有感于二正之事也巳巳之变于郭诸能臣戮力内外北辕始归当武庙南巡天下岌岌矣王守仁拥强兵据上㳺逆瑾慴伏莫敢动今天下不幸不爲二正之季耳脱一旦有事卽有诸臣者出谁能假以事权寛以文法乎哉愚之䑕忧过计盖有不能释然者执事亦笑其爲躗言否也第二问性不可以言也言性者如以勺取水以指得月必破其所执而后可无执则随言皆性言性固性也结而爲习动而爲情作用而爲才种种皆性也有执则随言皆执鸡鸣夜气非性也舍习而才舍才而情舍情而言性善亦非性也请因是而发言性之㫖大抵圣贤之悟性必彻于无而証性必根于有性可悟不可言言者爲未悟者指迷也非爲巳悟者标悟也今之论性者皆宗孔子性相近之言夫性浑然太极也太极本于无极隂阳未分淑慝未判何相近之有盖亦就天命之叅于气质者微指其端虽不落感物而动者而亦未及未生而静以前相近亦非性初也子思直指天命似稍露本原而归根于喜怒哀乐未发之中则亦借感物而动者以指点不容言之机耳至孟子而性学乃大着矣发源孔氏引绳百家而断之曰性善然不能直指性之何者爲善也曰情亦可爲善云耳曰才亦未始不善云耳卽言夜气言鸡鸣取証益广标㫖极员卒未尝执善而卽爲之性也何也性太极也太极浑无善恶是爲至善动生阳静生隂则善恶之几伏焉善与恶偶均不可执爲性犹阳与隂偶均不可执爲太极也然太极虽分隂阳必以纯阳爲根性虽分善恶必以至善爲根习相远而性必不相远以此耳自孟子之宗㫖不明言性者执善爲性而不究其所从来于是义袭之学起矣不知天下有见性之善善卽性也有执性之善执卽非性也忠一也比干爲自靖自献而令尹子文弗与廉一也伯夷爲求仁得仁而陈仲子弗与事功一也伊尹周公格于皇天而管仲弗与岂非见性不见性之别乎爲善而不归于见性将一切揣合名行摹倣圣贤以似溷眞以眞薮伪俗学起而本性隐矣是故因善而悟性则可执善而忘性则不可悟此善于性而还归太极则可岐此善于性而堕落隂阳五行则不可程伯子有言人生而静以上不容言可言者皆感物而动者也通于此言者孔子之相近子思之未发孟子之性善与宋诸君子天命气质之辨脉络合蹊径融无精麤无分别总之破其所执而性可得而言矣夫执善非性则善不足爲乎曰非也于有善中求善于有恶中去恶此缘隂阳五行以还太极者也无善可爲而善始纯无恶可去而恶始尽此卽隂阳五行以还太极者也倘其借口于无善无不善谓圣狂仁暴总在性中以破善不善之隄防而混性之物则则小人之无忌惮而巳嗟乎自姚江以无善无恶爲心体后之君子争以爲射的愚固墨守传註者何敢影响其说以射执事之策盖有感于性学不明而爲善者日趋于伪且借言性恶者以攻端也倘自以爲能知性乎则又所谓认勺爲水而认指爲月者其爲执也巳甚矣愚则何敢第三问执事有味乎兴诗立礼之敎而下询于羣瞽其将求古之登高能赋可爲大夫与夫禹行舜趋有君子之容者乎则非执事者之指也虽然言诗而及楚之屈子言礼而推汉之董子愚爲之俛而深惟而重有感于世道也夫诗之爲敎也温柔而笃厚其丽情婉其抒意异故古之忠臣孝子有所苞塞而欲引喻必发乎诗礼之爲教也斋庄而中正其范物方其标矩严故古之端人硕士有所刻励而欲自闲必本诸礼诗与礼异途而同辙者也屈子者得诗之眞者也当怀王之时井渫不食不知其主之不悟而忧思彷徨睠顾宗国盖至于蛾眉謡诼终不容于衆女党人猖披愿下从夫彭咸而屈子之拳拳者不少变也彼盖曰吾纵志㓗行芳岂可以泥滓君父而自爲高吾宁悲忧飮泣使世谓我爲愚爲诞而巳故宁君弃我无我弃君者屈子之诗敎也董子者得礼之正者也当孝武之世方凿不入不惜其道之终不庸下帷着书足不窥园盖至于三仁之问抗严词于伐国两电之对引事应于春秋而董子之斤斤者不少假也彼盖曰吾纵身隐道晦岂可以弁髦名简而自爲通吾宁被服礼义使世谓我爲拙爲迂而巳故宁世弃我无我狥世者董子之礼敎也嗟夫今之士大夫则可嘅矣戈矛伏于胸臆名利深于钓饵其谋国也瞋目裂眦挟愤思逞而无同舟共济之心其自爲谋也望尘逐臭盛饰自媒而无怀褐善藏之意试还而思夫诗之爲敎戒同官念我友岂无盛气不敢介于颜靣者何也试还而思夫礼之爲敎三日而后见三揖而卽退岂无羶念不敢错其寸趾者何也士君子之相与也如兄弟之协比埙篪相和而急难相唿应也其自守也如处子之未嫁而妇人之不离传姆也柰何叫嚣凌谇朴遫无耻有城府而无廉隅有鳞甲而无绳墨伤国脉而薄士气以招号于天下爲哉则莫如敦诗说礼之敎可以濳消而明荡之虽有醒喜醉怒者进之以淸庙明堂一倡三叹之音则诎然而止虽有冥趋倒植者语之以和鸾节奏进规退矩之度则肃然而恐此诗与礼之爲敎也取古人之糟粕而箴举世之膏肓异途而同辙者也执事言诗而及屈子言礼而及董子岂以是乎哉不然将使愚举申公毛苌之短长辨王肃大小戴之同异悉举其謏闻以复于执事此杨子云所诮说铃书肆而庄生以爲巳陈之刍狗不可再荐者也执事之唾而弃之亦巳久矣第四问愚闻之谥者纪行之迹也大行受大名小行受小名谥之有法也自周公昉也晋唐以来谥典綦重如贾充何曾许敬宗者皆借人主之威命以乞灵一字而卒不能柱驳议者之笔舌盖劝惩系焉我高皇帝以风敎鼓舞一世尤慎惜谥典至以爱子重之爲荒爲愍不少曲笔而一时大臣亦罕得赐谥乃輓近则稍稍变矣大抵爵位之崇卑子孙之贵贱与公论之轩轾互相低昻谥者未必贤贤者未必谥人得以觊觎出入而易名之典稍轻日者皇上特兪礼臣请应补谥曁予谥者若干人典刑不亡九京可作愚何能赞一辞哉虽然礼失而求之野愚亦尝谋于野矣曰开国之功宜录也李韩公之居守馈运比功萧相陶主敬之帷幄谋议接迹留侯其他武臣如耿炳文等文臣如叶琛孙炎等皆戎马汗靑表仪一时而犹未得谥恐亦国初之缺典也曰革除之节宜录也逊国诸臣开衅丧师捐躯死事功罪往往参半至大臣如铁铉词臣如方孝孺台省如景淸黄钺守臣如姚善皆有功无罪不惜以九族百口争顽民之名文皇帝固有子宁若在之叹矣当箕裘奕叶之后而旌别赐谥所以述文皇帝之隐志而杜后世之议端者非浅鲜也曰抗节之贤当录也二百年来死事効忠之臣后先接踵如逆瑾之变有三疏死杖下者有坐草疏𬒳逮几死诏狱者其事炳烺人耳目至邹智沈鍊杨慎之徒犯难投荒百折不悔不可廉其遗忠而差等赐谥乎曰理学之贤当录也廊庑之列祀者无论巳他如吴聘君罗明德诸君子造诣卓绝者固不乏人且有继絶学廻倒澜而位不登三事者其可冺冺无闻乎凡此者宜及时讨论扬扢广天子风厉之至意而章一代华衮之盛事者也然愚又以爲谥之未定由史之不立也我二祖列宗之德业如日中天而金匮之藏寥寥未有闻也实录所载不过删削邸报而国史又多上下其手乞哀叩头之诬故老多能道之恐难以信后也国史未立而野史盛汲之冡齐东之野至有以委巷不经之说诬高皇爲嗜杀者非裁正之其流必不止愚以爲亟宜网罗放失旧闻考订得失以国史爲经以野史家乗爲纬州萃部居条分缕析而后使鸿笔之士润色其辞国史旣定衮钺随之宜谥者谥宜去者去宜更定者更定以史裁谥以谥实史庻无虚美隐恶之恨乎哉是举也创议易而卒业难卒业易而尽善难然而不可缓也执事者其亟图之生愿握管以从焉第五问自皇上静摄以来朝着困于空署台省穷于脩牍卿贰之乞骸者以听不听爲覊草野之待环者以行不行爲饵议者纷呶谓皇上深宫重袭运其独智有轻天下士之心而贤士大夫亦有愿爲㝠鸿不愿爲笼鸟思旦夕飏去者上与下有否隔不通之势十年于此矣而一旦欲挽回天听耸动其尊贤敬士之心岂不难哉愚窃思皇上之慢士久矣骤而望以虚怀折节爲社稷爱士卽伏辕如车右碎首如禽息且以爲狂瞽无当益坚其外距耳夫爲皇上计则当思所以积贤爲士大夫计则当思所以自积所谓自积者何也士之积威望以动主者士气也皇上以一官覊绁天下士去不成去留不成留置之如积薪而玩之如股掌士又不自振抜口称挂冠身难脱屣如小儿之嗜饴啼哭不自胜则人得而侮弄之矣此士之积轻一也士之积悃诚以悟主者士论也上恶立名而下喜于借名上恶树党而下恶不立党口腹之闲有蜜有劒笔舌之上一矛一盾卽有披鳞请劒之士主上亦以规瑱置之矣此士之积轻二也士之积淸白以格主者士节也一捷径而争爲营一利孔而互爲市不救积泽之火而能取丽水之金不辨一车之豖而能制两敝之虎愈巧愈隂愈亢愈靡此士之积轻三也士旣以上之轻士者自轻而上幷以士之自轻者轻自重之士士之自视也以爲股肱手足而上之视士也无以异于厮养妇寺士安得不积轻而主上安得不积重哉吾愿今之士大夫反是三者而图所以积重决去就而尊国体息竞争以定国是澹营求以养国干则主上轻士之心可徐反也夫燔柴可以祀天其精通也积灰可以止水其力厚也以皇上之神圣岂难于天回牖启而以士之不自重者成主上轻士之名爲臣子者其忍自菲薄乎哉不然士业巳不自轻而上终不重士有接履而去耳不受骄君之饵亦安往不得贫贱此亦士之尝也然而非君子所忍言也愚所愿于今日者士无漫受上之轻上亦无遂听士之自重而天下事乃可爲矣至愚所以爲皇上献则有虎会之对赵简子与麦丘邑人之祝齐桓公者在主上亦旣厌听之故敢以自积之一言发执事者之微指焉牧斋初学集卷第八十九牧斋初学集牧斋初学集卷第九十牧斋初学集卷第九十制科三天启元年浙江乡试程录序一首论一首策三道浙江乡试录序天启元年秋八月天下当乡试之期上兪礼臣请命编修臣谦益偕刑科左给事中臣谦贞往典浙试臣等受命惟谨比至则巡按监察御史臣某申厉功令劼毖有加提调监试则臣某某蒇事庀物不愆于素同考试官则臣某某相与焫萧誓戒而后莅事乃进提学佥事臣洪承畴所取士锁院而三试之浙贡士凡九十有七人先按臣某以上嗣服改元疏请广解额上可其奏命以今年贡士一百人它省皆以次及焉旣撤棘第其姓名及文之可录者镂版以献而臣以职事爲其序臣甞读宋陈亮所上书以谓吴蜀天地之偏气钱塘又吴之一隅也而极论当世之人主据巳耗之气用日衰之士难以北向而争中原未甞不三叹于其言旣而思之我高皇帝旣定金陵卽聘四先生于浙帷幄祕近之臣皆浙产也自时厥后名卿伟人铭书于大甞者氏名相望又何耗且衰之云乎闲甞原本而论之自中原之文献独传于婺又参以东嘉之经制永康之事功于是黄溍柳贯吴莱之徒衍其遗学涵肆演迤而后汇稡爲金华之道德文章自祥兴以后宋之遗民故老多在旧国高风苦节凛冽于浙河之西东而后激飏爲乌伤临海余姚之节义自渡河之志不获遂于宗忠简而陈亮王自中之徒以穷乡素士任百年复雠之耻其志略愤盈与江潮海气相爲参错而后发泄爲诚意新建与于忠肃之勲业㴑有宋建都之初以迄胜国浙之贤才之生多矣会无补于地气之耗息人才之衰盛而卒以大奋于我明繇此观之向之所谓耗且衰者固其所以瘅盈烝发钟美于今日者也诗云诞后稷之穑有相之道我祖宗得人之盛岂非神之相之也哉自建州难作忧时危涕之士盖尤咨嗟忾叹于忠肃恨不得起之九京而臣等乃以上命取士于浙得一士于忠肃之乡用以敌王忾而振国耻其亦天之所以助顺而人臣之所有事矣乎踰淮渡江以达于浙问独松之关隘指臯亭之壁垒爲之悄然以恐覩省会之䌓华浩穰想像所谓行都故宫者爲之悽然以悲然后作而叹曰吾今而后知忠肃之功远也锁院之试衣巾笔牍而至者四千九百余人曰是皆忠肃之乡之子弟也摩娑卷帙焚膏继晷夜旣向午烛影荧荧于帘几闲有风肃然如闻告语已事而竣相顾而不能舍然咸曰庶几得忠肃其人者而献之乎又曰未可知也于乎是未可知也臣之于浙也攷诸职方循览其鎭山泽薮则有以征其地气观乎人文东南竹箭之美不可胜用则有以征其人才较之以帖括取之以煳名而遂欲得一士焉以敌王忾而振国耻所谓有相之道者也则不得不征之于神诗不云乎神之听之终和且平以国家有道之长列圣扶养之久而我皇上聪明知闵予访落其不忘忠肃于此邦也神之听之可知已矣自今以往多士其蹈厉奋发以王勋国功永有闻于世使地气之息者不复耗人才之盛者不复衰而后之人无复有感慨叹息如陈亮所云云者斯我国家之庆则亦惟神之庸若夫多士之简牍与臣等之心目皆皇上之所使也皆神之所慿也告成事而已而又何讥焉然臣闻往者江西之事浙闱之中有神告之是録也亦既献而登之矣而终未知神之告之者如何也于乎敬之哉于乎臣与多士咸敬之哉翰林院编修文林郞钱谦益谨序志伊尹之所志论曰古之圣贤公其身于天地万物而不以天地万物与于吾身公其身于天地万物则吾之身卽天地万物也是之谓无我无我则至公矣以天地万物与于吾身则有我有我之人岂惟养身封巳之爲病哉卽摩顶放踵迂其身以爲天下亦所以爲私也是以君子愼所志射者之有志也其审固或差以毫釐而命中必远于寻丈士之志其相去也岂在寻丈之闲而已哉昔者周子论士之希圣也曰志伊尹之所志爲说者曰周子之言患人之专以发策决科荣身肥家希世取宠爲事也斯言也似矣而未尽也请拾其遗说而略论之夫士之以发策决科荣身肥家希世取宠爲事者其于取进若钩之索物也持禄养交以苟岁月若蠧之食木也而岂周子之所深患也哉夫惟有志于圣贤以荣身希世爲耻而其志之所存有未辨焉汲汲然以圣贤之学行其功利之心则其爲患也滋大不知圣贤之所爲汲汲者汲汲于斯道而非汲汲于天下也使圣贤而汲汲于天下则圣贤之志亦无以辨于功利者矣周子有忧之是故不徒教人学尹而先敎之以志其所志伊尹之志何志哉耻其君不若尧舜伊尹之志也一夫不获时予之辜伊尹之志也虽然以此爲伊尹之志是正所谓毫釐而千里者也古之圣贤其汲汲于斯道也没身焉而已矣故曰乐则行之忧则违之确乎其不可㧞也乐则有行之之道而忧则有违之之道道之在天下如水之行于地无往而不在而岂吾所能行之违之者哉夫如是故其视斯世斯民也甚切而其视功名富贵漠然无所系于我其自视也大故其气足以冒天下其自任也重故其力足以运天下其位置也高故其地位足以卑天下今也不然能乐而不能忧知行而不知违汲汲然以天下爲事而我之气不足以冒之力不足以运之地位不足以卑之则亦眇然天下之一物而巳矣以眇然之一物而出其心神强力以榰柱天下天下大而我小天下重而我轻天下高而我卑杂然侧出于功利之途负之而趋而不自觉也是故耻其君不若尧舜诡遇之径窦也一夫不获时予之辜功利之邮遽也五就汤五就桀失身者之节传而放君窃国者之表识也此无他繇志之不蚤辨也志一不辨而其流至于如是可不愼欤伊尹之志何志也吾所谓汲汲于斯道者也忧则违乐则行者也当其处畎亩而乐尭舜之道于光华见其日月于耕稼见其生民于东作西成见其时叙尹固无以天下爲也及其幡然三聘僇力于伐夏救民也胥曷丧之时日而光华焉胥涂炭之民而耕稼而东作西成焉尹曰此吾忧违乐行进德修业之一事焉矣而终无所与于天下也尹之志若是者何也人皆汲汲于天下而尹则汲汲于斯道也汲汲于天下则有我而汲汲于斯道则无我有我无我之闲辨志之大闲也繇是观之则志伊尹之所志者可知巳矣天地大矣我于其中眇然一物也自有生民以来圣者创贤者述开物成务兴作补救纷纷浩浩至不可以算数其裁成之则天地之性灵也其还归之则亦天地之能事也于圣贤也何有于天地也又何有而我欲于其中铺张之以爲功名採缉之以爲道德譬之如绘画太空而追逐日景斯不亦劳而无当乎忧而违乐而行忧与乐非天下而违与行非我也尭舜其君者吾之愿而致君不必巳功也一夫不获者予之辜而救世不必巳德也出处可以异道而行藏可以不相背惕跃可以异位而濳见可以不相师禹稷胼胝而巢父可以去而挂瓢周公明农而仲尼可以出而旅人洙泗之闲述作徧六经而颜氏之子可以退而殆庶如是而后谓之无我如是而后公其身于天地万物而不以天地万物与于吾身志伊尹之志者亦若是则巳矣易之干曰亢龙有悔曰见羣龙无首吉尹以匹夫而放君以冡宰而放其君之子不可谓不亢矣复政厥辟之后陈戒而告归自耄耋来朝之外求其一言一事之着见于史册不可得也当是时尹盖巳复爲有莘之野人舍然无所与乎天下国家之事矣故其告太甲曰臣罔以宠利居成功斯其禄以天下而弗顾之心与斯其爲不可爲首之天德知进退存亡而不失其正者欤凡德之有首以其有我也天德无我故不可以爲首伊尹之处亢而无悔进退存亡不失其正以其无我也志伊尹之志者于有我无我之闲辨之则思过半矣嗟夫三代以还豪杰之士以学术乱天下者大抵学伊尹而差者也周子深忧之故曰志伊尹之所志而卽继之曰学颜子之学颜子者箪瓢负郭之人其流风遗书蔑如也乃足以上配伊尹士何必汲汲于天下哉周子之在宋也独抱遗经以唱不传之学先儒以爲短于取名而惠于求志薄于徼福而厚于得民菲于奉身而燕及嫠陋于希世而尚友千古盖亦孟子所谓天民者欤吾观宋之世新法之纷争雒蜀之钩党其人亦皆慨然有志于圣贤耻以发策决科荣身希世爲事而一以有我爲主亢而不知悔遂几于相率而祸天下周子浑然太极之学也无极而太极是爲羣龙无首其他则转入于隂阳五行矣用是以建立事功标准道术不能无我则亦不能以无首首旣见而龙德亦少衰矣于乎有我无我之闲盖学者诚伪之关而亦世道治乱之几也有志于伊尹者又当以周子爲法谨论第一问问天保之诗下报上也故其诗曰受天百禄曰万寿无疆然则古之君子忧盛世而危明主者其殆非与成周致太平之主莫如成王中兴则莫如宣王诗书所称何其咨嗟告戒如不终日也我皇上嗣无疆大历服克新祖宗之功德道扬先帝之末命天休滋至亿万斯年爲臣子者欢欣踊跃爲天保之报上犹恐不及然或者以谓皇上沖年践阼有如成王而狡夷稽诛有事攘斥又彷彿宣王之世则诗书之告戒殆未可废于今日与宣王者中兴而怠厥终者也不足爲皇上道则成王不足法欤或者又以谓成王之时周公在前召公在后敷陈剀切极于祈天永命享国长久故成王之德业爲独盛其在今日所以进金鑑而箴丹扆者亦必有道矣臣子之爱君也无所不至诸士子起于草野忠爱笃挚而忌讳之禁无所关知其言之无罪也将以闻于当宁天保之序不云乎天保下报上也臣能归美以报其上也夫福禄寿考人主之所受于天也臣子以是归美于君取偿于不可知之天以报其上不巳诬乎盛世之臣子其爱君也切而其视天也甚近其视福禄寿考全而归之君也不啻日用飮食之相须而仰而责之天也可以交手而相付惟其如是是故其于盛世有不得不忧而其于明主有不得不危也忧危之极自视若父母师保而畜其君如小子谆谆告诫携手而提耳不讳危亡不辟不祥不恶径直而不厌累复以谓福禄寿考吾之所可索取于天而挹注于人主者必至于如是而后巳也无报上之心无忧危之实而徒爲福禄寿考之诵祝则寺人宫妾之爱其君而巳矣执事当圣明初服发策诸生而拳拳以忧危忠爱爲问吾有以知执事之所存矣昔者成周致太平之主莫如成王而中兴则莫如宣王成王免丧卽政咨羣臣以谋始不于朝而于庙僾然忾然如祖考之临之也一则曰闵予小子再则曰维予小子当是时嗣天子王矣卑巽悼闵情见乎词惟恐人之不以孤孩畜巳也曰遭家不造嬛嬛在疚曰未堪家多难譬诸榰一木于危厦上雨旁风发作无时而恐人之去巳也羣臣进戒嗣王曰敬之曰不易其言亦危且苦矣而嗣王虚巳以荅之廪廪乎若洪范之钖若丹书之受而惟恐其有陨越也攷行苇以下之诗所谓君子万年千禄百福者成周太平之盛蔑以加矣而诗人歌之曰昊天有成命成王不敢康夫其不敢康也斯所以爲万年百福者也宣王承共和之后兴衰拨乱视成王抑又难矣其恤民忧旱中心恻怛备见于云汉之诗耗斁下土宁丁我躬则穷而归咎于身胡不相畏先祖于摧则迫而告哀于宗祀其谆谆于昊天上帝之莫我听若赴愬者之于长吏疾声大唿而冀其愍巳也其闵闵于羣公先正父母先祖若陷溺者之望徒侣唿号燥吻而怼其不我援也致诚而责报于不可知笃善而求福于不可必是说诗者所谓不知人于鬼神之别知祈于此而报于彼者也攷斯干之诗所谓朱芾斯皇室家君王者宣王考成之盛可以槩见矣而诗人序之曰遇烖而惧侧身修行夫其遇烖而惧也斯所以爲室家君王者也恭惟我皇上诞膺天命嗣守丕基日月贞明神人交庆宫禁肃淸享祀毖勤渊嘿临朝晬穆御讲可谓有不世出之姿而将大有爲之君矣草莽之臣不知忌讳窃以谓我皇上冲年践阼二后在天遗大投艰正闵予访落之日而东方小丑作孽于白山黑水之闲讁见于天盖不徒旱魃之爲虐而巳也是故以万年百福诵皇上太平之业不若以夙夜不敢康诵也以室家君王祝皇上考成之盛不若以遇烖而惧祝也皇上诚如成王之不敢康则小毖之求助将进而爲泂酌爲卷阿而旣醉之备五福不待言矣皇上诚如宣王之遇烖而惧则云汉之忧旱将进而爲六月爲车攻而斯干之颂君王不待言矣虽然宣王者中兴而怠厥终者也皇上之所师法者宜莫如成王矣亦观于成王之臣所以训戒其君者乎召公之诰曰监于有夏有殷肆惟王其疾敬德欲王以小民受天永命周公作无逸称殷先王享国长久文王享国五十年继自今嗣王无皇曰今日耽乐夫召公之戒历年也周公之戒克寿也非诅祝之口则殇悼之辞也非独自敌以下所不能堪盖亦慈父所不忍出之于口而爱子所不能瑱之于耳者也周公召公言之不以爲讳成王听之不以爲迂孔子删书又大书而竝列之以爲万世法何哉人主之所畏者天也而所狎近者寺人宫妾也寺人宫妾未甞不爱其君也而爱之不以其道恱之以声色狗马纵之以沈湎叫号教之以燕安怠惰惑以丧志隂阳交争其不至于夭折者无几也又其甚而国运随之则是人主之福禄寿考上制于天而下制于寺人宫妾也甚矣寺人宫妾之足畏也古之君子知其然其于君也震动之以祈天永命磨切之以荒宁耽乐使之上畏于天而下畏于寺人宫妾祈天享国之训聒呶于耳而淸明彊固之益丛集于躬天保之臣所以报上者如是而巳矣皇上固今之成王也公卿大臣亦有以周公召公之训陈于左右者乎夫以匝岁之闲鼎成相逮天地闭塞严霜夏零以时序言之盖亦日穷于次月穷于纪星回于天数将几终而更始之会也皇上𥘉服于历爲孟春于律爲泰簇于卦爲干之九三去凝隂冱寒之时犹未远也阳气蒸而易渝土脉发而易青不可以不戒也不可以不愼也宋臣苏辙当元祐之初甞论成王之寿考以爲周公辅导之功而又深致戒于医和之语赵孟者然则房中之乐应门之刺殆未可以爲迂而忽之也是故燕私不可以不谨也宋眞宗欲与后宫逰内库章穆后曰妇人之性不能无求府库国家所以养六军备非甞也不宜滥耗之是故赐予不可以不节也大㛰之后阿母未就于外舍燥溼之勤封爵求加于小君祖宗之典例未之有也夫野王之封杨震之所力争也山隂之封左雄李固之所极谏也今事虽寝格不行得无爲干政市恩之渐乎是故恩倖不可以不裁也凡此皆大臣之所当朝夕纳诲而皇上之所当日愼一日者也然其端在于畏天而其要归于爱身苏辙有言知道而后能爱身知爱身而后知爱人知爱人而后知保天下斯言也非辙之言而周公召公之言也祈天永命恒于斯享国长久恒于斯在公卿大臣善爲爱君计无使寺人宫妾之爱得以胜之而巳夫以人主之尊推极而上之而有天自人主以下累而下之不可算数而后有寺人宫妾乃寺人宫妾遂能与上帝参制人主福禄寿考之柄以成王圣之质周公爲师召公爲保左右夹侍殚竭其丁宁告戒之力而后乃慬而胜之于乎亦巳危矣吾学周礼内臣自内小臣以下女宫自世妇以下皆统于天官而内宰之职掌阁寺之版图与其政令稍食自内宫以下皆掌教以隂礼周公爲师位冡宰则内臣女宫皆其禁令政教之所及也惟禁令政敎可以及于内臣女宫故其严重之体统足以压服宫府而忌惮操切之辞不至扞格于人主之左右此周公建官立法之深意而致太平作礼乐之本原也宋眞宗之时文彦博叱内侍史志聪曰尔曹出入禁闼不令宰相知人主起居吾行斩尔矣宋之宰相其威重行于近侍若此而今何独不然生窃愿公卿大臣深惟先帝仍几之言仰思宗社付託之重引师保之大义攷周官之遗法绎苏辙之危言而倣文彦博之故事如是而皇上之福禄寿考不远过于成王而天保之诗不作吾不信也生也率意以复明问干犯忌讳不爲不多矣虽然丹扆金鑑之规忠臣硕辅之职志也负暄采樵之献田夫孺子之所有事也其爱君不同其不比于寺人宫妾则一也执事所谓言之而无罪者此也谨对第三问问史以事辞胜亦兼道与法而有之夫断木爲棊捖革爲鞠亦皆有法焉而史其可以无法欤近世之论者侈言古文曰迁固而下无史矣欧阳氏之五代史记君子深叹焉以谓可与迁史同风其信然与宋辽金三史修自胜国元史修自圣祖编缀丛杂卷帙浩烦其闲国统之离合纪载之得失亦可得而悉数之欤明兴二百五十余年文人献老亦多言史事矣而迄无成史万历中尝开局纂修未几报罢使名山之藏有闻石渠之业不辍则本朝之史遂可跨唐宋而上之欤天子初践阼旣命纂修两朝实录留心史事甚殷盛也诚欲网罗十庙之书勒成一代之史草创润色若何而可宋以后四史识者谓当亦櫽括芟削以附欧阳氏之后不识可欤诸士子学知古今于笔削之义盖窃取之久矣其以所闻悉着于篇甞窃闻史家之法矣以一代爲经以一代之事与人爲纬何言乎其经也创守治乱兴废存亡升降质文包举一代之全史者是也何言乎其纬也律历礼仪河渠食货其事不一而一事亦有首尾也公侯将相贤姦顺逆其人不一而一人亦有本末也以言乎经纬错综则一代之事襞裂爲千百而千百事之首尾不出于一事一代之人胪传爲千百而千百人之本末不出于一人所谓一事一人者何也吾所谓创守治乱废兴存亡升降质文包举一代之全史者也匠人之营国县地眂景规方旣定则左祖右社靣朝后市举不出其经营之内迁固之史所以度越百代者如是而巳自晋以后变尤多而其文益下奋乎百世之下断然以古人爲法而后世有所准绳则无如欧阳氏矣欧阳氏之作五代史记也上下五十余年贯穿八姓十国事各有首尾人各有本末而其经纬错综了然于指掌之闲则史家之法备焉本纪以谨严爲主而璅事靳语于家人杂传发之朱梁之家事见于家人传所谓不可道也唐庄宗弑而书崩而其事详于伶官传讳而不没其实也晋出帝之北徙详于家人传而咨尔子晋王之册着于四夷附录爲中国讳也有列传以爲之区分有杂传以爲之櫽括而一行之次于死节死义也所以劝忠也唐六臣之次于一行也所以耻六臣也义儿伶官次于六臣而杂传又次之也所以着类也上下五十余年如一秊贯穿八姓十国如一国举其一二其全书可知也以欧阳氏之史法考之迁固若合符节而其文章之横发旁肆与太史公掉鞅下上则又其余事焉矣世之君子侈言古文曰迁固以下无史又曰欧阳氏之史欧阳氏之文而非史汉之文也彼固不知文又安知史不知太史公又安知欧阳氏哉文中子不云乎昔圣人述史三焉六经史之祖也左氏太史公继别之宗也欧阳氏继祢之小宗也等而上之先河后海则以六经爲原等而下之旁远绍则以欧阳氏爲止此亦作史者之表识而论史者之质的也五代以后则又有可得而言者矣国统之离合昔人辨之者衆矣元人修端之议以谓当以五代之君通作南史辽兼五季前宋爲北史建隆至靖康爲宋史金源与南宋爲南北史夷狄之臣尊胡虏而卑诸夏无足怪也近世儒者之论则谓当以宋统辽金如刘石符姚之载记尽削帝谥陵号以比四夷称于之例又欲刋落蒙古一代之史附于帝昺旣亡之后此又非通论也当胜国修三史时正统之论諠呶史局掲傒斯曰莫若釐爲三史而各统其所统衆论乃定我太祖高皇帝曰元有国一百六十二年国可㓕史不可㓕大哉斯言万世不能易也然则国统之离合盖可以无辨矣以纪载之得失言之宋以下四史其文辞烂然可观而金史叙南迁丧乱之惨记刘祁论相之辞亦古者良史之遗志也独于史法皆不能无憾焉史之有本纪一史之纲维也今举駮杂细碎志传所不胜书之事罗而入之于本纪古之爲史者本纪立而全史巳具矣今之爲史者全史具而本纪之规摹犹未立也发凡起例举无要领纪事立传不辨主客互载则复累而无章迭举则错迕而寡要此三史之同病也宋史在三史中卷帙最多而阙略亦不少如韩琦传不载仪鸾司撤帘之事狄靑传不记与曾公亮论方略之详攷一代家传别録有不可胜书者矣又如史弥远之传但序官阀兼载奏章而末缀数语讁其姦邪首尾两截褒刺失据不巳疎乎作史者旣无要领则纪载不得不烦凡窜身边事挂籍党人者人立一传浩如烟海而才人志士参列其闲者类皆冒没于枯竹汗简之中不巳傎乎秉笔之臣身在胜国有岛夷索虏之嫌内夏外夷安攘恢复之大义皆未敢以讼言至于靖康之流离淳熈之屈辱皆没而不书则何以着臣虏之羞严事雠之讨乎它如崖山之故事桑海之遗录与宋之遗民故老哭西台而树冬靑者一切抑没而不书虽曰定哀多微词不巳过乎此宋史之失也元史成于洪武二年元统巳后续成于三年自开局以至削稾皆不过五六月而巳国初禁网促数多所忌讳而又限之以条例要之以时日焚膏宿火励而成书非有老于文学熟谙掌故如宋王二君子总领其事欲成一代之史何可得也然仅可称槀草而巳其𥘉进之表所谓往牒舛讹之巳甚而他书叅攷之无凭虽竭忠勤难逃疎漏者盖实録也此四史得失之梗槩也明兴至嘉靖万历之闲谈史者纷如矣以郑端简之博雅其论赞可比于陈寿而才识远不逮于欧阳又况于所谓侈谈古文者其于史家之法槩未有闻焉者乎万历中以阁臣之请开局纂修未卒业而报罢论者惜之虽然令南充不死史局不罢一代之成书遂可凌唐宋而上之乎于乎此非生之所敢知也以二百五十余秊之久日历起居因仍往事輶轩上计弗询郡国一旦欲贯串掌故罗覼放失盖巳难矣其尤难者则无甚于国初秦楚之际太史公有月表矣系楚于秦所以系汉于楚也龙鳯之于我明也高皇帝未尝讳也而载笔之臣讳之今其事若存若亡矣卽不必列之世家亦当存以月表之法而谁与征之伪周之事一时遗臣故老如陈基王逢所纪载皆凿凿可据而攷之元史国史无论事实牴牾卽岁月亦且互异基与修元史非见闻异辞者也而又使谁正之至于鄱阳代溺之事青田牧䜿之言传讹增益其诬较然而至今未有是正者也生以爲史未可轻言也诚有意于史则亦先庀其史事而巳司马光修资治通鑑先使其僚採摭异闻以年月日爲丛目业目旣成乃修长编汉则刘攽三国至南北朝则刘恕唐则范祖禹通鑑之有长编所谓先庀其史者也今之㑹典古之六典会要也唐六典爲卷仅三十一代之典章备焉今不可及矣唐宋㑹要皆不可得见独元朝经世大典出于虞集辈之纂修者倣六典之例分天地春夏秋冬之别凡君事四曰帝号帝训帝制帝系臣事六曰治典赋典礼典政典宪典二典读其序录篇目其义例井如也倣而爲之而书志之事举矣宋人琬琰之录彚聚家状别録以备采择而元人苏天爵名臣事略之辑先疏其人而件系其事自鲁国淮安以迄于司徒文正有元一代之人物荟撮于数卷之中今所传献征诸书足汗牛马以方天爵之书蔑如也倣而爲之而列传之事举矣此所谓庀史事者也若夫史法则存乎其人而巳李翺有言唐有天下圣明继于周汉而史官叙事曾不如范晔陈寿所爲以盛明之世蓬山芸阁比肩接武岂无欧阳氏者奋笔其闲而徒如李翶之愤懑于唐乎则亦待其人而巳矣明问又谓宋以后四史亦当括芟削以附欧阳氏之后此格论也然而其任益难矣曾子固爲南齐书目录序曰史者所以明夫治天下之道也爲之者亦必天下之才然后其任可得而称也是故能㑹通一代之事者其中能囊括天下之事者也能铨配一代之人者其中能包裹天下之人者也譬之匠人县地眂景其目力絶出于都邑之外而后可以营建都邑不然虽审曲靣势穷老尽气亦谓之衆工而巳愚生伏习章句见不出衣鱼壁蠧之外何足以知史事辄因明问而述其旧闻如此执事者其进而敎之第五问问世之言兵法者皆宗黄帝所谓余奇爲握者是已然又以谓或本于八卦或出于井田其说可得而详欤三代以下如诸葛武侯之于蜀李衞公之于唐皆以善阵名皆有合于握机之遗法与说诗者以尝武之诗爲先王用兵之法夫兵之有法圣人所以仁天下之具也以有兵胜无兵以有法胜无法是不可以不极论也东师之出盖累年矣败兵蹙地疲民费财其爲祸不可胜言然至于今尚未知所御者何兵所用者何法也善疗疾者眂病而处方辽左之事旣以无法败矣今欲疗之其方安出握机之法在近代犹多用以取胜此亦巳试之方也今何以置不讲欤易之师曰师贞丈人吉又曰师出以律师之以律兵法也而丈人用法之人也然则握机之法亦有待其人欤诸士子投笔而叹其有日矣盍爲我条疏之子言之我战则克则亦安得曰未之闻也而巳哉兵法之作也其圣人所以仁天下之具乎昔者淳朴渐散圣盗竝起圣人知天下之不能无疾病也蜇吻裂鼻以甞百草而本草兴焉知天下之不能无争战也仰观俯察以制八陈而握奇兴焉本草所以疗病也握奇所以疗乱也用兵而不知法是欲治病而不用药也谚有之曰学书𥿄费学医人费建州之事其爲人费也亦巳多矣则或诊视之过而医国者之有未审也敢因明问而妄言之夫握奇之法传于世者十九言而巳以易象言之天圆而地方八卦相重是故天地风云龙虎鸟蛇八卦之方位也以井田言之井九百亩其中爲公田数起于五成于八是故四爲正四爲奇余奇爲握奇井田之规制也以周官攷之万有二千五百人以爲军万之有二千二千之有五百皆所谓余奇爲握者也大司马以农隙讲武事敎衆庶修战法而汉武帝命霍光习阵法于未央皆是法也自时厥后诸葛武侯用之于蜀李衞公用之于唐武侯之衍爲六十四也其法一变而余奇爲握者不变也岂其妄作文本河图薛仕隆之所以赞八阵也衞公之改爲七军十二辰也其法又变而余奇爲握者不变也握机握奇本无二法衞公之所以对太宗也盖古今兵法巳尽于十九言矣而十九言之变不可以胜穷天有衡地有轴前后有冲握奇之定位也先出逰军定两端握奇之大用也四头八尾触处爲首应敌之势也阵闲容阵队闲容队束伍之法也故曰此兵法之祖也张文濳之说甞武也以爲先王之时用兵之法以战以守可以槩见不留不处兵尚神速且省费也王舒保作舒者不竭士力以争利保者依水草丘陵以爲固也如飞如翰管子所谓有飞鸟之举善超高也如江如汉所谓有积水之洋善守下也固如山之苞止营垒也顺如川之流行部伍也赫赫爲弱外诱敌也翼翼爲饬内谨法也于乎兵者先王所以止杀而非所以敎杀也司马法曰不加丧不因凶所以爱夫其民也冬夏不兴师所以兼爱民也夫敌之民犹爱之而况于吾民乎我胜而人败犹不忍于尽敌也而忍于取败而自尽乎先王知兵之难弭而杀之不易止也徒使之劒㦸击撞矛盾搘柱而不示之以法所伤实多是故作爲兵法以敎民吾所谓天衡地轴前冲后冲之法语其精微变化士君子未必晓畅而就其行列坐起左右共命则伍两卒聮之人固巳如服之便于身而器之习于手矣居而爲壁垒出而爲行阵胜而不骄败而不乱我有车攻薄代之能而天下寡伏尸流血之祸用此法也故曰握机者先王仁天下之具也东事之殷也于今五年矣征兵数十万而不知所召募者何兵也屯兵四五年而不知所敎练者何法也聚而豢之则如列刍灵委而顿之则如捐土梗縻而烂之则如刲羊豕竭海内之力驱内地之人延颈重足鴈䳱行列以膏奴之锋刃比其尽也又牵率而请益兵我之兵有尽而奴之锋刃无厌则是岂可爲长计哉耶律淳之伐金也旌旗戈甲绵互如银山阿骨打𠢐靣一唿拉然而頽兵固不在多也王翦之破楚也日夜飮食抚循其士卒至于投石超距而后用之令不计其士之可用而徒曰非六十万人不可则翦岂知兵者哉以有兵胜无兵以有法胜无法古之训也故曰有制之兵无能之将不可败也往者女直弃靺鞨渡易水幷辽躏宋如反手者以其兵法习而什伍连坐之令严也其后用拐子马擣中坚张两翼略如翼虎阵之法奴今盖犹袭用之而我顾不知也彼有法我无法则是彼有兵而我无兵矣不此之讲而徒曰增兵者何也人言辽之陷也川浙之兵犹殊死血战结阵相向奴酋惮之夫浙兵之束伍戚继光之教也川兵之力战刘显之遗也今不问其所以能战不䘏其所以徒死讙然合喙而称之是无以异于从旁而观剧者也于乎东方之受病可谓深矣当抚顺之失悻然以用壮爲事战而不知所以战也我是以有浑河四路之衂及四路之败靡然以用兵爲惩守而不知所以守也我是以终有辽阳之没譬之治病者焉君臣佐使惽然而莫辨寒热温凉交手而杂投其不至于杀人者无有也靖康之事叶适以谓不战而败不守而亡今之河东巳不幸而类之矣旣败而后策战旣亡而后图守则非反其所以败而易其所以亡固不可也夫辽何以不守以其不战也辽之兵何以不战以其无法也向者惩浑河四路之败欲屯聚二十万衆缓则画疆而守急则婴城而守而不复以进战爲事是故开原陷退而守沈沈阳陷退而守辽今巳画河西而守彼有进我无退矣其势不得不战而议战不得不力惩于向之无法今夫握机之法余子俊以之平瓦刺矣王守仁以之平宁藩矣王骥师其意以剏什伍之法亦以之征麓川矣其事皆在近代非远而不可稽也吴璘立疉阵法诸将疑之璘曰此古束伍令也得车战余意无岀于此战士心定则能持满敌虽锐不能当也璘以一军破金人贯战之老酋其所谓战士心定敌不能当者此古人用法之妙也爲今之计宜急用知兵之将简汰老弱遗去伤残思归之士得精卒二三万人益以江淮习流之卒与川浙畿辅蹶张佽飞之徒本握机之意用束伍之法刻期敎练自成一军以文臣知兵者监之奴若来厚集以待之不来则四出以扰之使奴知我有兵可战而我亦知有战可恃所以守河西而窥河东者计无要于此若不知出此徒日夜征兵益戍老师费财以顿兵进取爲名而以蹙地退守爲实无法必不能战不战必不能守辽阳旣失退守河西河西有事退守何地此可爲痛哭流涕者也易师之初六曰师出以律否臧凶师之有律兵法也人徒咎浑河之冒进四路之丧师以谓失律之凶而不知辽事之否臧咎不在战而在于不战而图守有兵而无法也东方之病亟矣求巳试之方而收瞑眩之效在医国者审眂之而巳师之彖曰师贞丈人吉无咎王弼曰丈人严庄之称也爲师之正丈人乃吉也子言之我战则克必也临事而惧好谋而成繇此言之行师之人严庄之丈人也行师之事戒惧好谋之事也有黄帝风后之人则可以制法有武侯衞公之人则可以变法有师贞好谋之人则可以用法说以使民民忘其劳东山之盛也虽絶成陈虽散成行其衆可合而不可离名曰父子之兵孙吴之制也握机之法未有不待其人而行者也圣天子神武不杀以尝德而立武事所谓丈人元老者殆将必有其人焉生也呻其佔毕罗兵事于故𥿄之上譬之庸医按轩岐之成书处方而眂病岂不或验以进于秦越人之前多见其不知量也于乎辽左陷没以来盖亦有瞪目拱视谓蹙国可置而狡夷不足忧者矣唐周鼎失沙州州人胡服而臣虏岁时祀父母衣国中之服号恸而藏之河广武梁故时城郭未隳龙文城耊老见唐使者拜且泣曰顷从军没于此朝廷尚念之乎中国而不念河东则巳中国而犹念河东也其亦可以深思而早计之矣夫庸医之诊病也一言而中则病者改容而听之何也以爲庸医不足信而讳疾忌医者其病必不可爲也执事者以生言爲如何也牧斋初学集卷第九十牧斋初学集牧斋初学集卷第九十一牧斋初学集卷第九十一外制一外制集序前代学士院掌内制舍人院掌外制国朝两制皆属翰林设中书科就翰林承草登轴而巳太祖甞言翰林鲜人制诰多自作今内阁尚有存者词意谆重足以仰见圣祖审慎职司儆励臣工之至意成祖始抡七人入内阁备顾问兼司两制孝宗时李文正公以侍郎入阁专管诰勑嗣是皆以尚书或侍郎兼阁学专管可谓极重矣然文正诸公文集皆刋落制词不载或谓纶綍尊严不当错置别集或谓舘阁隆重无暇简点文字理或然也正统以后迄于正德简牍相㳂郎吏胥史可以按籍缮写王言遂爲故𥿄而代言之任日轻嘉靖中天子雅意右文每与相臣言祖宗任翰林故事推举翰林春坊官入管诰勑于是瞿文懿高文襄之流训辞尔雅彬彬可观久之而增华加厉铺张藻饰予取予求无复体要代言之任重而王言则未尝不轻万历初江陵特疏駮正以君谄其臣爲讥申饬严厉而迄未能止也天启元年少师高阳公以宫庶领外制剏爲严切典重之文援据职掌谆复训诫阐濳德章壶仪乡里妇孺纎芥毕举于是制诰之体粲然一变余以史官承乏从公之后大端皆取法于公而叅酌质文规抚唐宋则窃有微指焉余谢事不及十年而制诰之文又再变矣甞衮不云乎其文流则失正其词质则不丽夫质而不丽非吾之所逮及也近代之流而失正者有二抽黄对白肥皮厚肉其失也靡标新𥪡异牛鬼蛇神其失也纤靡之与纎其受病于卑俗则一也然而世之病之者则寡矣嗟夫以余之老于史局在着作之庭又幸附通儒元老之后尘不能洗心竱力明纶㫖之典要定后作之章程而所谓流而失正者在后于余者乃滋甚岂余之不肖不能障狂澜而东之顾反爲之掘泥而扬其波乎权载之曰使盛圣之文明不登于典谟训诰罪在菲薄余诚无所逃罪也矣归田多暇发向所作制草而阅之颜靣坟赤愧汗交下录爲十卷椟而藏之且略述代言沿革升降之槩以叙于首闲一省视庶可以知余之有罪而长遗恨于斯文也崇祯十五年十二月十六日甞熟钱谦益序皇后册文维天启元年岁次辛酉四月壬申朔二十八日巳亥皇帝制曰朕嗣服守成侧身思永缵两朝亿万年之令绪在余一人奉二祖十一宗之享甞惟末小子言念基图之重敢谋宫室之安乃左右弼臣宗伯副贰暨大夫宗妇道扬末命祈协神民咸曰眇躬不可以不承中宫不可以无主仰稽俯询先志后占择建贤明宣理隂教若时元吉正位黄中国有故尝余敢弗率咨尔张氏愽厚配地淑哲俔天上应张星主太庙明堂之位下临角亢叶后宫轩辕之占文定厥祥天作之合嘉典大备祖考有闻乃特遣使持节以金册金寳立尔爲皇后于戏闵三年在疚之时思三日嗣亲之礼母仪不远遡遗范于两宫内治惟艰佽我将于九庙惟尔之赞奏予治效关雎之进贤惟天之右序予家笃螽斯之衍庆服我彞训惟乃之休太子太保戸部尚书兼文渊阁大学士刘一燝授光禄大夫制曰朕嗣守基图祗承鼎革受遗绪于祖考闷我成功念嗣德于眇躬惟予报诰永言顾命曰有荩臣深惟弘济之艰敢后勤劳之奖式涓谷旦播告路朝具官刘一燝四气均和五行钟秀学足以谋王体而断国论材足以亮邦采而熙天功绵历禁涂休有誉处暨玆登用自我先皇甫膺恤宅之知遽道慿几之命保全凉昧奠此危疑祕殿应门力捧继离之日高文典册载宣重巽之风虽叅预机务之闲实首任安危之寄在昔周家缀衣之命太保俾爰以及宋室撤帘之功上公定策肆我陪辅奋爲宗功自非谋国而后身孰能沉几而先物矧余垂拱之日尤资辅弼之臣若占筴以决疑頼屋楹而任重是用参华槐位晋陟鼎司重以训辞着之册府特授尔阶光禄大夫钖之诰命于戏天子王矣尔将稽首以飏言股肱良哉余乃敷心而历告闵一人之在庙恤我无疆荅二后于在天暨其有比有尝德而立武事正朝廷以正百官永承于休往笃尔烈妻徐氏赠一品夫人制曰夫妇之义比于君臣艰难懃瘁以相成而死生契阔以相卹今吾陪辅宣力王家漏泽下泉及尔同室循念终始良用忾然具官刘一燝妻累赠夫人某氏教成师氏归于德门有鸡鸣儆戒之心有葛覃澣濯之德命之不永中道弃捐当纶扉夙夜之时遡蓬荜辛勤之日丝麻菅蒯睠彼劳人黾勉有无有怀国恤心之忧矣何以告之玆加赠爲一品夫人我有宠章贲其终始尚爲观于家国亦有闻于册书曾祖廷章赠光禄大夫太子太保戸部尚书兼文渊阁大学士制曰记曰天䧏时雨山川出云维岳降神生甫及申古之人崇重辅相之臣原本于神天而归功于五岳若此其极也又况于其曾祖王父渊源自出者乎刘某乃具官某之曾祖父濳于丘园躬有善行劬躬焘后再世而显至于曾孙作吾良弼鼎革之际忠勲茂着余曰惟乃曾祖王父佑启后人若泰山之出云雨若五岳之䧏神灵原深祉厚不可以不显是用特赠具阶官于戏衮衣绣裳有事家庙其致朕命诏于有神尔祖尔思可以敎忠来享来觐可以观德于戏休哉曾祖母陈氏赠一品夫人制曰廼者卽位改元朌布恩赉均庆方夏漏泽泉壤所以劝臣劳而敦孝治也矧予良弼逮受顾命自祖以上内外嫓德其可忘哉某氏乃具官某之曾祖母仪法在躬作嫔令族隂敎纯备含德弗耀用能使其后昆丞弼我国家以有闻于世渊源深长肆余宠嘉之玆特赠爲一品夫人于戏乡里妇孺晦昧百年翟茀副䈂诏于幽穸国恩至是可谓隆矣惟尔其服享哉祖士沃累赠资政大夫礼部尚书兼东阁大学士加赠光禄大夫太子太保戸部尚书兼文渊阁大学士制曰昔杨袁二氏爲东京名族德业相继史传称之然其祖父或以欧阳尚书教授乡里或以孟氏易起家爲令世学所开必有其自或原或委岂偶然之故哉累赠具官某乃具官某之祖父经明行修夙夜强学一亩之宫终焉以老畜积演迤遗经粲然及子而显至孙而大肆吾辅臣𬒳服旧德䌷书载笔宣力政府一经之诒百岁之树光华蕃衍顾不休与是用加赠具阶官服我休命益大尔家无俾杨袁专美于汉祖母何氏加赠一品夫人制曰爲吾政事之臣所以崇大其祖先者备矣惟将相能致备物家庙有严宗祖具享而于王母无所加命烝卑之义何以上及于祖妣也哉累赠夫人某氏乃具官某之祖母恭俭肃祗寛仁慈惠克媲君子以昌厥后山泽气合而百物以生律吕位同而五声叶应再世之后莫之与京和鸣锵锵发祥有自玆加赠爲一品夫人馈享用加典礼爲称尚其幽穸知享此荣父曰材原任陜西布政使司左布政使累赠资政大夫礼部尚书兼东阁大学士加赠光禄大夫太子太保戸部尚书兼文渊阁大学士制曰人才之生必有原本如採珠玊以供服御如植𣏌梓以备器用国既飬之累朝而家亦培之奕世今吾元臣曰惟旧德名德重光保世滋大推本所自余用叹嘉原任具官累赠具官某乃具官某之父风操廉辨訏谟经远执持之节着于郎署驰驱之略效于边陲而命不永年位不偿德笃生三子蔚爲民誉肆我陪辅遂秉国成朕毗倚顾命之老成循览国家之故事爲榱爲栋胥本一木之材若梓若漆咸预百年之用睠惟堂构之崇高追遡渊源之深长是用加赠具阶官于戏遡设官之初意内外咸正中书稽加命之旧章公孤皆繇历考追以命汝用嘉有子传之史册惟良显哉母杨氏加赠一品夫人制曰朕嗣大历服得名世之士以保余于多艰余嘉乃绩考次其家世于稽其内则母仪艰难勤苦可以观感余忾然念之赠夫人某氏乃具官某之母言有物则行应图史相夫子于盛年则氷檗有闻抚诸孤于稚弱则荼苦无间恒其贞德终爲母师肆我荩臣弼余初服惟此泣涕受遗之日何异号唿誓死之时旋观屯难之余尚识艰贞之自兹加赠爲一品夫人昭我管彤着于国史庻几令名与子俱传于天下太子太保戸部尚书兼文渊阁大学士韩爌授光禄大夫制曰惟上天之䧏割閟我成功惟劢相之有人保予冲子昔者宅忧翼室周王垂荅拜之文定䇿两朝宋代厚元勋之报闵余小毖之始无竞惟人肆我大赉之恩若古有训载蠲刚日敢告治廷具官某道亚黄中文称白贲世家有旧励王臣之匪躬王国克生应天民之先觉飞华夷路爲文学侍从之臣抗志丘园蹈易退难进之节出处一致望实兼优廼平进于詹端遂擢叅乎揆席念先皇仍几之託夙夜在公当眇躬受同之初疑丞不贰推同心而调鼎允叶规随若昆命于元龟相资谋断毅然怀体国之色弼子一人兪哉有让德之风闲于两社朕用嘉止时乃之休是用晋秩地官洊登宫保仍兼祕阁之直对司魁柄之尊特授尔阶光禄大夫钖之诰命于戏以嗣服之多艰属边陲之有警内以乂安百姓外以鎭抚四夷若滉之领度支北军爲之气壮若琦之任经略西贼于焉胆寒体一人仄席之思雪四郊多垒之耻无荒朕命永世有辞妻杨氏加赠一品夫人制曰夫妇之义比于君臣国有夹介之劳睠惟旧德家有贤明之助无间死生具官某妻累赠夫人某氏䕃借高华操持雝肃奉元臣之家敎故环珮有尝声习夫子之阃仪故珩璜有茂矩拟箴图于七诫蔚矣管彤佐膏火于三余居然賔友大命不淑德音永存玆加赠爲一品夫人于戏媲美大家之风没而不朽正名小君之礼死其有知继妻杨氏加封一品夫人制曰人臣之事其君也有坤道焉女子之事其夫也有相道焉盖无成有终德本相叶而疏荣从贵礼亦交幷具官某继妻累封夫人某氏礼含文嘉则成巽顺应归妹其娣之吉尸有齐季女之贤相我元臣叶于令德负屛儆戒在干戈逆子之时脱珥辛勤爲吐哺进贤之助宜有便蕃之钖以垂燕誉之光兹加封爲一品夫人于戏尔炽尔昌咸有大君之命不求不忮允爲小君之仪曾祖霐赠光禄大夫太子太保户部尚书兼文渊阁大学士制曰宋制不云乎古之君子有种德于百年之前而待报于数世之后者此爲司马光之曾祖言之也有宋丞弼之家褒显其上世者多矣而司马氏独着岂非以其人之故哉韩某乃具官某之曾祖父孝友纯备文质浑全如山川之出云不见其迹如珠玊之利物莫言其功天不我欺三世而显作我陪辅实惟曾孙是用特赠具阶官于戏尔尚佑尔孙子记于功宗母俾司马专美有宋尔从与享其未艾哉前曾祖母萧氏赠一品夫人制曰宗庙之数诸侯以五今吾大臣追命及其三世盖不惟丘园之贲得以有闻而闺门微暧之德亦茂着焉此或古制所未逮也某氏乃具官某之前曾祖母仪法夙绮纨不御处家人而口无谇语忧宗祀而目以丧明德孰懋焉人无知者惟闻孙作我良弼故积庆着于后昆谁知妇孺之没身乃有休光于长夜玆特赠爲一品夫人惟灵在幽尚克膺此曾祖母郭氏赠一品夫人制曰爲吾股肱之臣所以上逮三世而贲及其闺门者可谓至矣乃其发祥所自如水木之有本源报必有初岂可忘哉某氏乃具官某之曾祖母组紃告䖍賔祭祗饬以弗无子是徴禖祀之祥施于曾孙式启功宗之望于戏亿之三子咸秉国成琦之再世继叅大政眷惟昭代亦有世臣自非韩姞之相攸畴与缵戎而受命玆特赠爲一品夫人服我休命益大尔家祖玻先赠资政大夫礼部尚书兼东阁大学士加赠光禄大夫太子太保戸部尚书兼文渊阁大学士制曰诗有之韩侯受命缵戎祖考古之人主钖命于其臣未有不追崇其先德者也今吾辅臣曰惟韩氏无念尔祖肆予宠嘉之累赠具官某乃具官某之祖父居身有孝友之实行巳在儒侠之间艺黍稷以力田克尽敷葘之事牵车牛而服贾用爲洗腆之资市义有年种德滋茂启箕裘于再世蔚尔耿光叶隆栋于三公作予毗倚是用加赠具阶官于戏旌旄棨㦸进有钖于在朝衮衣绣裳退有事于家庙用继有倬之命以彰率祖之休诏于有神尚克享哉祖母薛氏加赠一品夫人制曰古之烈妇着在史册然或以毁容截髪爲节或以劬躬焘后爲能名节有遗风规不朽累赠夫人某氏乃具官某之祖母相夫而黾勉蚤岁自誓而凛洌盛年如松栢之有心矢氷霜而爲质求忠臣于孝翼子及孙以妇道爲臣自家刑国肆予良弼惟尔闻孙凭几受遗顾託有同于六尺匪躬事主坚贞何异于两髦爰有成劳睠玆苦节玆加赠爲一品夫人于戏哀荣被于三世固申劝于明纶忠义萃于一门尚有闻于靑史父楫中议大夫原任通政司右通政先赠资政大夫礼部尚书兼东阁大学士加赠光禄大夫太子太保户部尚书兼文渊阁大学士制曰朕循览祖宗之遗迹永怀庆历之人才得士不减于武宣储材必𥙿乎梓是以譬之乔木蔚爲世臣取诸一家之中遂爲百年之用推本所自良用叹嘉原任具官累赠具官某乃具官某之父飞华翰苑抗论諌垣当先朝革鼎之时直羣相沸羹之会孤行一意惟知砥节而首公榰柱衆言不屑市名而避怨虽洊登于卿贰终偃蹇于功名彊谏不忘知臧孙之有后见过能隐宜韩氏之多贤𬗟思弘济之艰难益念箕裘之绵邈拮据于内安外攘本拾遗禁闼之极思耆定于主少国疑慰持忠入地之遗荩是用加赠具阶官于戏保予冲子用对越于先皇其惟哲人亦有光于乃考尔尚格有家之享余益勤世德之求前母傅氏加赠一品夫人制曰朕顾瞻长乐眷念两宫嘉与庶工共追本始惟我丞弼若时登庸钖类必有所先而移孝亦有自始朕盖尤穆然思之累赠夫人某氏乃具官某之前母育德名家作嫔良士寒灯宿火辅德业于夕郞永夜视星资儆戒于辰告命之不淑中道弃捐岂知追命之荣乃在后生之子于戏情不亲于毛里岂云执器而悲教不逮于机丝亦巳列鼎而祭先河而后海着先王追远之仁木本而水原遡再世发祥之庆玆加赠爲一品夫人于戏无德不报固明贲我愍纶有开必先尚幽赞予良弼母祁氏加赠一品夫人制曰朕闻善禀于亲行成于内徙邻断织母仪有闻况爲吾疑丞之臣本诸圣善之训徽华生播仪范殁遗者与累封夫人祁氏乃具官某之母淑愼其身柔嘉维则恭俭信顺以相其夫严翼慈和以成其子使朕得名世之士而国有弘济之臣共秉国成庶几枢轴相资之敎岂不夙夜尚遗寝门治业之思贲之简书昭于彤管玆加赠爲一品夫人于戏肩舆上殿虽不及仪灋于六宫钖命下泉亦何羡起居于八座灵其不昧服此殊休詹事府少詹事兼翰林院侍读学士孙承宗授中宪大夫制曰朕观古先哲王求助访落咨于在庙其于以夙夜就将示我德行若此其急也余末小子永言继序惟一二道德愽闻之儒左右辅德余曷敢后具官孙承宗𥙿和而肃乂惇厚而高明学通今古之渊源有伦有要识际天人之精祲惟几惟深禁苑桂坊回翔滋久代言造士禆益弘多及储端晋陟之时政讲席登延之日尔乃斋戒其德拜自献其先资尭舜爲君恒道扬夫末命嶷然山立羽仪茂着于殿廷偘尔昌言献纳发皇其阃奥粤余明目逹聪之渐惟尔启心沃心之能乃以覃恩授尔阶中宪大夫钖之诰命于戏以多难之未堪而绍庭之不易自贻哲命若人子之初生以餋圣功曰童蒙之求我余祇求纳诲于朝夕人咸责君德于经筵尚无替于辰猷终有辞于永世妻王氏加赠恭人制曰人臣翔集禁陛誉处淸班虽阅历高华而𬒳服儒素其闺门相贰亦旣勤矣况又有生死之慼乎朕深念之具官某妻赠宜人某氏躬女图之淑茂秉隂敎之肃雍媲德令人如珪璋之作合御穷没世终荆布以爲仪迨禁近之升华巳弃捐于宿草藤麻晓直未忘昧旦之规铃索夜阑尚想何其之问肆余赞册贲尔下泉玆加赠爲㳟人黙襄夔稷之猷尚正名于大国茂启髙阳之胤载申命于九原父麟先赠奉政大夫左春坊左庶子兼翰林院侍读加赠中宪大夫詹事府少詹事兼翰林院侍读学士制曰古称燕赵多感慨悲歌之士今其遗民犹有存乎其或慨有大志笃生异才权奇不偶于身而风气郁开于后余有宠告想见其人累赠具官某乃具官某之父负果毅之姿禀尊严之气磥若多节默表大厦之材居然晚成弗示良工之朴家庭筞交让之木蔚彼仁风里社成不言之蹊瞿然顾化託深心于文酒俛仰千秋敦宿好于诗书丹铅一室惟而才子爲我寳臣元气昆仑充无欲害人之雅志淸风披拂奉可爲廉吏之遗规盖有开而必先信可大而可久是用加赠具阶官于戏高文典册可用爲幽穸之光衮衣绣裳庶以慰生平之志灵其不昧伫我训辞母张氏加赠恭人制曰三光五岳气合则人才挺生高山大川神䧏而名世间出故贤喆之有作必推本其所生非独母仪是亦天道累赠宜人某氏乃具官某之母礼䖍濯摡矩叶珩璜贫而好施雅有丈夫之志食而能敎不忘师氏之仪肆育子以多才乃娠贤之特异高峻着河山之象夹侍殿廷雍和拟环珮之音敷陈讲席惟予愍册颂彼母师身贻枢轴之良规洵矣有闻于百世手辟斧堂之兆域岂独可置乎万家玆加赠爲恭人于戏际五百年之期钟美同功于惟岳应十六相之数发祥比迹于高阳翰林院检讨缪昌期授征仕郎勑曰昔我神祖妙选吉士翔集禁林山陵既成人物玆茂朕临朝顾视文石螭陛之间载笔夹侍者皆先朝宿学旧儒也丰芭之思其曷忍后具官缪昌期经术淳深风操端直升华祕馆则彊学有闻养贲丘园而蹈道弥固盖以特立独往之士当谗说殄行之时淡然孤贞蛾眉何憾于謡诼睠言忠爱龙髯想见其攀号指魏阙以来仪及虞门之再辟道扬末命不及秉賔阶之书劼毖新朝亦曰借太史之友伊余谋落顾此周行乃以覃恩授具阶于戏以执简䌷书则取其文直事核以横经论道则贵乎道徳洽闻爲吾异日之献臣无愧两朝之旧学思有以称尚勉之哉妻李氏封孺人勑曰凡我臣工宣力在朝委蛇退食朕靡不省察其私至于禁近之臣朝夕载笔其闺门相贰尤人主之所深念也具官某妻某氏动应衡规言无疵悔馈祀着克羞之礼赠问有解佩之风秉是壸彝以恭大而慈小恒其贞德能屛贵以御穷其惟淑人相尔吉士悠然静好若雅琴之相和袭彼淸寒与氷衘而交映玆特封爲孺人祇服誉命益勉岁时庶几管彤之高风将与汗靑而竝着父炷赠征仕郎翰林院检讨勑曰士终身晦迹陇亩而躬服礼法施于后昆其诚心朴学有久而弥光者焉夫教始于家而礼求诸野是岂特家门之范而巳哉缪某乃具官某之父含章可贞介圭不饰少无子弟之过长多长者之言家有严君凛然取法于俯梓克念天显终焉啜泣乎分荆其言行规矩古先有坊而有表其动履搘柱末俗不径而不㳺秉四礼以御家鼛鼓唯肃躬四敎而廸后榎楚有严念彼先民嗟虎贲之不作识其遗训用鸿羽以爲仪是用特赠具阶官稽古表宅之风书何愧附于一行之传靑史可征母夏氏赠孺人勑曰古之女子言动有史自箴图之敎废而令德懿行秀于闺门者独赖子孙之贤以发闻于后国有宠章其亦以佐彤管之不逮与某氏乃具官某之母出于冠族少有令仪事严重之尊章辛勤无闲于膏火支零丁之门户漂摇有甚于雨风敬则如賔肃逾朝典宜有令子爲我近臣正色寡言宛尔珩璜之遗教䌷书载笔居然辟咡之良规风范有初光尘未昧玆特赠爲孺人于戏能劳有继诚不愧于母师可颂而图终有闻于女史左春坊左赞善兼翰林院简讨缪昌期授儒林郞勑曰古有赞善大夫翊赞太子出入动静苟非其德义则必陈古以箴焉国家监古设官选择名德追怀先正风烈凛然今吾简用史臣宠以书命愼重玆选犹前志也具官某学得精华性成肃括升自祕馆蔚有君子之文贲于丘园淡然坚贞之德回翔久次寘彼周行造士代言良多禆益擢居门下实在左坊人地深严兼侍直编摩之任器资淸笃在商敦周鼎之间乃以覃恩授具阶朕前制不云乎所贵乎史臣者谓其道德洽闻而文直事核也今史局纷如笔削错互尔谙掌故之事而有左董之心所谓陈古以箴者且以史事爲职志焉朕则显陟女妻李氏加赠安人勑曰朕登进近臣庶几德选幽贞静默翔集禁林有窈窕之风焉然非相贰有人则退食委蛇谁与媲美召南之诗朕深爲臣子念之具官某妻封孺人某氏仪度肃雝性资淑茂衣有穿弊秉共俭以爲师珥无光辉谢华丹而自远静好在御宜彼淸寒道谊相规凛于图史展矣素沙之德蔚然彤管之风玆加封爲安人服我训辞永绥福履父炷先赠征仕郎翰林院简讨加赠儒林郎左春坊左赞善兼翰林院简讨勑曰朕慨想先民追怀本俗思得乡里一行之士倣古表厥宅里之风今吾近臣粤有先德庸以愍册代彼书赠具官某乃具官某之父禀性尊严禔躬方大爲孝爲友德行之教有三曰祭曰丧吉凶之礼唯四盖昭代谕民之令甲着在民闲而古先范世之格言遗于家塾是以躬行君子脗合师氏之规家有严君不替家人之则肆而令子爲我儒臣惟其是训而是行所以可大而可久是用加赠具阶官于戏礼失而求诸野尚亦有先进之思匹夫爲善于家宜其食后人之报母夏氏加赠安人勑曰朕方弘开史局愽求乡里妇孺之贤以光于琬琰而吾之史臣有贤母焉于其登进着之册书非直广恩亦以知敎赠孺人某氏乃具官某之母克肩彞则式备言功孝悫以事尊章戒愼以事夫子馌耕知敬賔礼具于丘园举案相庄朝典肃于闺壶积习名敎笃生俊民无险诐私谒之心本于胎敎有贞白端庄之德似其母仪枢轴有征机丝安在玆加赠爲安人于戏生贻徽范已着教于䦱门死列箴图尚流风于比屋右春坊右中允兼翰林院编修周延儒授承德郎勑曰国家于翰苑近臣处之以深严亲之以侍从崇体貌以作其气寛岁月以养其才诚欲使人才郁然在帝左右则元气以固而朝廷日尊朕览观禁近之臣深惟储养之意临朝顾视穆然有怀具官某渊如特达之姿粹然淸庙之器早以英妙冠于南宫临轩独见其纵横皇祖亲爲之嘉叹久㳺词馆爰晋宫僚密侍禁林兼金马承华之署休有誉处在珪璋琬琰之闲简擢方新体望滋茂乃以覃恩授具阶于戏丰水有芭念诒厥于前王左右奉璋頼攸宜之髦士惟静深可以畜德惟博逹可以济时益勉自修以须不次妻吴氏仍前封勑曰诗不云乎有齐季女言大夫之妻能奉祭祀而尤美其少而能敬也今吾近臣内有相贰齐敬之风何以异此具官某妻封安人某氏生于冠族作配君子布衣䟽食身谢秾华濯摡组紃行应图史静好之音叶而相和白贲之德贞而不改所谓少而能敬殆无愧焉玆仍封爲安人余欲陈采苹之诗被之弦歌以风于闺房必自尔始父天瑞先封翰林院修撰儒林郎加封承德郎右春坊右中允兼翰林院编修勑曰人才之生必有原本棫朴𣏌梓固非一时之材菑畬耕获亦岂一世之积风流弘长我有近臣考厥世家着之书命封具官某乃具官某之父性资恢杰器緼纯明独抱遗经陋训故虫鱼之学慨有大志希玉杯繁露之儒藏器不沽诒于尔子昔在乃考蔚爲名贤射策未对于天人作令有闻于俎豆而尔躬服箕裘之训身居作述之闲用启后贤大光前志诗不云乎无念尔祖聿修厥德尔子念之矣先河之报或委或原绍闻衣德是诚在尔是用加封具阶官聿求世德式广贻谋将三命而益共知百福之未艾母徐氏仍前封勑曰凡今公卿大夫至于元士济济然抱忠履信立吾朝皆圣善之敎燕翼之方所致也矧吾侍从曰有母师不大封崇是忘报施封安人某氏乃具官某之母少躬图矩具有壶彝经之以孝慈纬之以恭俭是生贤子早践禁途簮笏依然时引外家之故事枢轴宛尔每陈女史之良规宜服殊恩以章内敎玆仍封爲安人于戏文驷雕轩时㳺玉堂之上翟茀副笄不改素沙之德传之禁林称爲盛事益绥福履副我训辞牧斋初学集牧斋初学集卷第九十二牧斋初学集卷第九十二外制二都察院左都御史邹元标授资政大夫制曰朕闻天下有道则凤麟毕游其郊而君子在朝则勐咸歛其毒故自古久安长治之世必有老成典刑之人骨鲠着于先朝夀耉遗于累世声色可以不动而朝廷爲之日尊敢告路朝诞敷休命具官邹元标三朝遗直一代名儒当弱冠以登朝巳许身而狥国一朝抗疏正君臣父子之伦九死投荒皆穷理尽性之日赐环滋久介石不移浮湛掖垣郎署之间身如传舎归休荜门环堵之内望若斗山迨我初元首先召用中外爲之相庆父老至于涕流望李邕之衣冠果有异于当世省唐介于图像恍或疑其古人遂以贰卿擢爲执法孤忠一节固以弹肃雄班正色歛容亦可搘柱国论匪独佥言之惟允盖亦风声之凛然乃以覃恩授具阶钖之诰命于戏惟此中台古爲峻秩包拯张昇之于有宋竝号敢言顾佐黄之在本朝咸称不挠以台纲之頽陁兼党议之喧呶朕欲正是国人尔尚庶几前烈顾我旧德岂烦训辞钦哉妻吴氏加赠夫人制曰夫妇之义比之君臣国家不忘耆旧之恩而室家亦有新故之感死生契阔良有同悲用以广恩是爲知教具官某妻累赠淑人某氏珩璜叶则榛栗告䖍佐夫子于盛年如旭日之始旦躬妇顺于卒岁恒夙夜以视星邈矣徽华悲哉沦逝人不如故在昔咸记遗簮之悲而义或胜恩朋友乃辍宿草之哭虽永逝之伤巳往而偕老之託如新玆加赠爲夫人尚其淑灵服此休命继妻江氏加赠夫人制曰忠义之臣蒙危难以狥国贤明之配茹艰贞以狥夫苦节以相成而令名以相报此鬼神之所佑相也而国家安得遗之具官某继妻累赠淑人某氏归于令人备着妇德当抗章严谴之日有间关从戍之行哀矣流人邈焉鬼国六年瘴疠初何意于生还廿载浮湛乃缠悲于死别吁其逝矣命之不犹臣犹有赐环则复之期而妇终无翟茀以朝之日覩此恩波之浩荡悼彼下泉追惟放逐之颠危有如噩萝玆加赠爲夫人于戏夫子旣保全晚节而尔亦获享有令名风霜凛然何异偕老于白首管彤不朽故知无憾于黄垆不徒着贞顺之名可以爲节义之劝继妻高氏加封夫人制曰人臣挺然孤忠白首一节盖必有贤明之助焉老而弥坚者士节也少而能敬者女德也修女德以佐士节谁其尸之有齐季女斯所以爲有家之美乎具官某继妻累封淑人高氏识明镜鑑训习阿却丹华而不御黾勉盛年躬澹泊以相成保全晚节衡门泌水甘偕隐以终身宿火寒灯恍友賔之相对庶几松栢之性说而相成是以姜桂之风老而逾烈惟尔令德媲我老成旋观退食之委蛇弥见在御之静好兹加封爲夫人永绥福履服我训辞尚继采苹之诗以昭管彤之烈祖璇先赠通议大夫刑部右侍郎加赠资政大夫都察院左都御史制曰节义之臣国之元气国家之培植固必本之累朝而家庭之养成盖亦贻之百岁朕睠懐丰芭追念箕裘眷我荩臣聿求祖德累赠具官某乃具官某之祖父德无考颣言成文章慷慨有丈夫之风孝谨修长者之行仁心爲质昆虫亦荷其生全至德感通虎豹咸屛其搏噬亲朋待以举火闾里薰而成风蔚矣诒谋施于孙子狐忠一节大奋世德之光朴学素心不改先民之质尚识遗风之自可无迈种之嘉是用赠具阶官于戏雄班峻秩进专席于在朝衮衣绣裳退有事于家庙其将朕命诏于有神尔祖尔思可以观德时乃休哉祖母欧阳氏加赠夫人制曰宋制不云乎古之贤母称于天下能敎其子此爲欧阳修之母言之也今吾钖命荩臣及其祖妣于稽其家世所谓以能教称者至于今未艾岂可诬哉累赠淑人欧阳氏乃具官某之祖母祖风绵邈女范肃雝事夫子则敬如賔友治寝门则肃如朝典至其诒厥孙谋辟咡相诏能使节义道德之士出于襁褓头角之中岂亦欧阳氏之遗教犹有存者与肆我追命正名小君传之典册于宋制亦有光焉不独一家之盛事而巳父济先赠通议大夫刑部右侍郎加赠资政大夫都察院左都御史制曰贤才之生必有原本国有协气必欝蒸爲祯祥家有善人终濬发爲贤哲天之所助非人所爲余有宠章用昭诱劝累赠具官某乃具官某之父玊介不琢金扣有声百行浑圆洵慥慥之君子六德纯备盖蔼蔼之吉人正丧祭之礼于一家是亦爲政施任恤之恩于三党惟恐人知嘉我荩臣率繇遗训守其朴学曰惟孝而惟忠推此仁心诚不践而不履用保世而滋大洵积善之有余是用赠具阶官于戏祀于瞽宗乡先生之可祭于社诏以追命卿大夫之有位于朝展如来止而来游庶几有观而有感母罗氏加赠夫人制曰荩臣必移孝以爲忠贤母必教忠以爲孝道一而巳盖百世以爲师天之所爲殆十年而必复累赠淑人某氏乃具官某之母家惟旧德范爲女师禔躬一本于颂图教子无逾于忠孝六年瘴疠𥘉无憾于辞亲数载丘园遂决计于偕隠在昔范氏之母徒慨想于齐名若彼介山之封犹感叹于言禄惟尔母子之际蔼有道德之风教诫炳然徽华巳往风停树静空悲一命于下泉创鉅痛仍长感孤生于万里迨乎三朝慭遗之日乃霈九京追命之恩蔚矣生荣而死哀诚哉是母而是子玆加赠爲夫人于戏雕轩有炜不以易管彤之名愍册追崇终能昭节义之报旋观泷冈之表何慙驺国之称巡抚天津备兵海防赞理征东兼理粮饷都察院右佥都御史李邦华授中宪大夫制曰朕鎭抚疆圉规图辽海控三方而建节钺地利惟均当一靣而制咽喉天津尤要克厌疆场之难有安社稷之臣伫尔肤公听余休命具官李邦华谋猷肤敏器緼纯明早以循良擢居台諌正绳紏驳柱国论于纷呶持斧巡行肃官常之頽陁遭逢钩党淹抑家居志九折以不回才百鍊而愈老惟玆重遣实允师言当干戈塡塞之时单车就道受方隅倥偬之寄夙夜视师推心束伍行陈之闲比于家人父子置身岛屿风涛之内有如舟子长年凡其草昧以经营靡不拮据而荼捋节鎭伊始劳勚有闻乃以覃恩授具阶于戏天津上应天文拱垣墻爲内屏下临溟渤控碣石爲外藩远扼渝水鲸鲵之区近通直沽刍粟之路以要害莫强之地付缓急有用之才能释朕东顾之忧斯爲我北门之管嗣有崇叙须尔告成钦哉妻周氏加封恭人制曰人臣僇力疆场岂暇顾其室家而妇人治业寝门恒有资于军旅肆我节镇粤有劳臣相助有人朕所深念具官某妻封孺人某氏德成柔顺礼含文嘉勤㫖蓄以相夫宦成不替服布荆而屛贵偕隐弥坚居然女士之规雅有丈夫之槩今尔夫旣分劳节钺而尔益黾勉机丝铃索萧然尚想向屛之託织薄作苦犹余辟绩之风玆加封爲恭人益勉阃内之劳用佐师中之钖父廷谏原任南京刑部浙江淸吏司署郎中事主事封中宪大夫巡抚天津备兵海防赞理征东兼理粮饷都察院右佥都御史制曰人才之生多本家世菑畬堂构自古记之若乃家庭之闲节目磥砢名行茂着志义蔚然则丰芭之遗休而式谷之盛事也朕深叹焉原任具官某乃具官某之父孝友天性仁厚少成衾影无惭敎人必本于律巳脂膏不润服官无异于食贫白首爲郎皆随牒以平进靑氊旧物终解组以言归盖尔子旣有抗节之名而尔遂惟钩党之祸丹铅一室有父子之自爲相知风雨中宵笑谮人之亦巳太甚流言巳息蹈道弥高移孝敎忠诰诫昭回于节钺束修励节风猷炳着于箕裘惟此象贤用嘉燕翼是用封具阶官于戏建牙设旐尔方属目于壮猷安车蒲轮余尚兴怀于耆旧尚其彊饭遟我乞言蔚矣令名着于策命母周氏赠恭人制曰书不云乎若生子罔不在厥𥘉生盖胎敎若有使然而娠贤本之天性古之母师所以善成其子岂独以辟咡提诲爲能事与赠孺人某氏乃具官某之母德比珩璜训闲图史嫔繇华胄奉并臼以如饴事彼严姑凛凊温而式度寝门寂若笑言不闻于邻环珮穆然愠怒不形于色是生贤子似其母仪蔼然麟趾之风本其仁厚肃矣羔羊之节似彼安贞宜其没身休有华问玆加赠爲恭人抱文驷雕轩之感极彼穷尘慰白华朱蕚之思服兹宠命继母万氏加封恭人制曰朕逖观汉事至翟母之育方进而知礼之所谓继母如母也矧相夫朂子竝有令名女士之徽慈可无褒与封孺人某氏乃具官某之继母敬德不愆令仪有淑维筐及筥恪修苹藻之诚曵缟与綦力赞素丝之德至于辛勤而鬻子盖尤笃摰于所生视无闲于一心祝有同于类我深慈茂着仪范滋章兹加封爲恭人尚齐织屦之名终迓雕轩之福巡抚保定等府提督紫荆等关兼理海防军务都察院右佥都御史张凤翔授中宪大夫制曰乃者狡夷稽诛郊关多垒朕旣闻鼓鼙而思将帅士争释礼乐而称干戈睠维畿甸之间兼控边关之重𤇺火易达锁钥须人我有贤臣受玆重寄具官某器资恢杰风力肃明筮仕理官晋登选部搘柱流俗如止水之不波澄汰官邪若操刀而能割蔚有体望着于淸乡出抚近畿屹爲重镇内连三辅据河朔爲北门外控三关捍燕赵之右臂以边腹交幷之地付缓急有用之材仗钺受脤副此临轩之特遣建旟设旐分吾戎阃之深忧旋观节鎭之勲敢后便蕃之钖乃以覃恩授具阶于戏扼吭拊背无徒问故事于前朝倒马飞狐尤当警胡尘于近代相视衿要缮西关以辖东隅詟服民夷壮近畿而威远徼尚有资于挞伐岂无系于安危勉思令猷荅此休命父道情先赠中宪大夫太常寺卿加赠巡抚保定等府提督紫荆等关兼理海防军务都察院右佥都御史阶仍前制曰先王崇奖孝义表厥宅里迄于后世犹有崇台绰楔之褒今吾荩臣追命先世濳德弗耀而卒以发闻亦以佐吾崇奖之未逮也赠具官某乃具官某之父礼充物简言炳身文孝弟力田躬亲德行之敎敬敏任恤家传保受之风建塾以合郷之子弟本六俗之聮师儒捐租以救嵗之凶烖繇五家而及闾族是生令子敎以义方羽可用以爲仪光自远而有耀是用赠具阶官于戏诚心质行生而爲德于乡掲德振华殁而可祭于社是可征惇史壹行之传不独膺治朝三命之荣母冯氏仍前赠制曰今吾臣子推恩必始于前母盖泽必流于自叶而祭必重于先河礼有本而典有彞亦所以着教也累赠恭人某氏乃具官某之嫡母贽䖍枣栗仪茂蕙兰濯摡齍盛克尽女宫之教芼羹滫无忘内则之勤胡不永年克昌厥后无子而有子邈矣桮桊手泽之思因亲以及亲依然奁粉口脂之慕玆仍赠爲恭人于戏德无不报教必有初闵予长乐之思及尔漏泉之泽继母吴氏仍前赠制曰序称公子仁厚之德必本后妃逮下之贤本立而后道生自家可以刑国肆余愍册视彼漆书累赠恭人某氏乃具官某之继嫡母婉娩宜家顺柔媲德代姑减筭纯孝质于神明助施倾囊爲德徧于里党恩勤鬻子爱有逾于所生辟咡爲师食不替于能敎顺能逮下和以致祥惟此织屦之深慈增华于图史益知鼓琴之静好叶德于闺房宜有令人钟其余庆玆仍赠爲恭人于戏美哉蓼萧之什取其攸同展矣樛木之诗可爲风始生母赵氏仍前赠制曰天有法象恒垂须女之占易于妹归尤着其娣之吉故家茂娠贤之德则国崇追命之文虽出旷仪亦应彝典累赠恭人某氏乃具官某之生母兰仪式傋蕙问身谢丹华协素风于阃闼动循环珮应和气于房帏肆征大国之详允叶小星之德载霑宠命用卹恩私追长乐之鼓钟怆矣纒悲于下地攷孝慈之典册殷然动念于终天殁者有知存者不匮玆仍赠爲恭人于戏母以子贵巳征礼经之文无忝所生尚念诗人之义巡抚广西等处地方军务都察院右佥都御史何士晋授通议大夫制曰朕临遣节钺错置方隅盖将极选一时之材用以张皇九牧之寄矧粤西一道僻在西南鎭抚之艰得人惟允具官某性资恢杰风力肃明擢在琐闱绰有休誉当先帝之在濳邸值春宫之有震惊发愤扣阍奋谠言以奠安储位孤忠去国在外藩而雅意本朝迨我初元召居卿寺以风猷之茂着遂节镇于遐方盖尔既宏才而粤又旧治吏民服习抚乌蛮黄洞以长子孙地利熟谙列三江八寨而爲门屛矧中朝授钺之始正鬼方告急之时观其慷慨以治行知能谭笑而戡乱乃以覃恩授具阶于戏往代邕管之迹具在荒陬先臣藤崃之勋纪于国史至乃勦苗之近事多从西粤以会师竭尔忠诚着爲方略伫彼禡牙之日纾余拊髀之忧尔往钦哉无荒朕命妻吴氏加封淑人制曰爲吾才节之臣必有贤明之配勤劳既着荣爵惟均国有常经亦以示教也具官某妻累封恭人某氏出自甲族归于名儒门戸伶仃则茹荼偕苦服官黾勉而麤粝戒廉迨夕垣抗疏之时正阖门惶恐之日一朝放逐念门屛之萧然数载栖迟喜室家之宛尔幸哉牵复及此宠光以我御穷永言㫖畜于家食与子偕隐岂知翟茀以来朝国既昭从爵之荣天亦厚劳人之报玆加封爲淑人予之石窌盖有待焉昭于管彤斯亦可矣父其孝先赠中宪大夫太仆寺少卿加赠通议大夫巡抚广西等处地方军务都察院右佥都御史制曰人之有福祉如有基而厚墉也基既浚矣墉亦如之故士有文明柔顺蒙难于身而发闻于后者天道虽远固可以量测也累赠具官某乃具官某之父寛然长者温温恭人孝友性纯若珪璋之浑合中和气备类桃李之不言遘闵孔多遭家不造事久而论始定身没而志乃伸天不吾欺白日贲临于幽室人谁无死丹书昭雪于下泉矧玆牙纛之炜煌兼以丝纶之重疉种冥冥之德终能获报于人间视梦梦之天诚亦何憾于造物盖十年而必复信百世其可知是用赠具阶官于戏惟我有臣惟尔有子求忠于孝蔚然靑史之光资父事君邈矣先河之泽尔灵不昧尚服享之前母黄氏加赠淑人制曰士以拮据起家爲能妇以黾勉相夫爲德其或年德不配劳勚有闻不其躬以昌其后朕尤衋焉伤之累赠恭人某氏乃具官某之前母秉是壸彝作其内治度身量腹躬操作以穷年宿火篝灯与韲盐而幷日命之不淑惜矣无年用启右尔后人遂发闻于再世自古开国承家之事惟草昧爲艰难而先王先河后海之文在典祀爲殷重惟子愍册念彼劳人玆加赠爲淑人匪徒爲泉壤之光亦以着闺门之劝母钱氏加赠淑人制曰古称母师必云胎敎非独辟咡之相诏抑亦风气之有传爲我娠贤可无扬美累赠恭人某氏乃具官某之母生柔而筓礼下肃而上慈当家门不造之时正相助惟艰之日漂揺风雨进鸡鸣如晦之箴黾勉晨昏爲卵翼自全之计高朗有丈夫之德严恪修女士之仪惟尔藐孤率繇慈训夕垣奋笔𬗟然画荻之遗规辰告宣猷宛尔机丝之余敎虽风徽巳沬于当日而仪法具存于后贤玆加赠爲淑人有命在天旋观泷冈之表其则不远永爲彤史之光继母吴氏加赠淑人制曰烈妇之于家也忠臣之于国也皆奋不顾身以信其耿介者于方寸而巳然而母着苦节子抱孤忠一室用以相成而千秋萃爲盛事余有典册宜亟着之累赠恭人某氏乃具官某之继母仔肩壸彞式是嫔则誓白骨于泉壤不负所天抚黄口之孤童逾于巳出付余年于血泪之内九死而一生出遗孤于刀俎之中再世而一息迨子旣奋身于上第而尔遂毕命于下泉倘逝者之有知信下报而不愧于戏览孤生伏阙之疏鬼神涕洟迨夕郎扣阍之章天日震动忘身狥国固知其志义之激昂移孝作忠亦本于贤明之风励兹加赠爲淑人于戏劝惩存乎百世忠节聚于一门褒叙死生厥有征于故府区明风烈庸有禆于王章大理寺添註右少卿洪文衡授中宪大夫制曰朕惟今日振鹭充廷皆皇祖之所以诒朕也然而人才实难摧剥滋久起于梓漆之旧屹爲榱栋之材谁其尸之我有人矣具官洪文衡学有渊源行无考颣践更郞署阅历淸华每怀忧国之心屡发矫时之论盖甞首陈国本之杌不以主怒爲嫌疑力折党人之披猖不以宦成而消阻后先流落抗论不衰取次登庸蹈道弥固越子嗣服伫尔起家睠黄髪于三朝衣冠惟旧瞻白首之一节志气聿新岂惟爲廷尉之平抑且司邦家之直永言宿德霈此明纶乃以覃恩授具阶于戏惟祖宗丰芭之遣实东南竹箭之美以风简蓍龟一世以霜稜枝柱本朝廷有奸回人争避神羊于李綘政多阙遗朕将取人镜于魏征尔其念哉无荒朕命妻程氏加赠恭人制曰士君子风义笃厚其于室家黾勉死生契阔之故未尝不愀然也人主其有以卹之具官某妻累赠宜人某氏出自冠族归于令人膏火淸宵怅矣内言之犹在机丝永夜惜哉中道之巳捐惟君子之簮履不遗故国家之丝纶有䊮玆加赠爲恭人用以昭菅蒯之义不徒爲宿草之光继妻汪氏赠恭人制曰爲吾砥节奉公之臣其于高华膴厚之思亦巳薄矣故必有贤明之配攻苦而食淡者以佽助之具官某妻累封宜人某氏名家作配季女有齐以淑慎物其身省同惟月以勤劳佐其耦儆逾视星至于沦落之有年期于没齿而无憾赐环如旧举案巳非兹加赠爲恭人尚永贲于泉台以区明其风节父蒙先赠奉政大夫南京工部屯田淸吏司郎中加赠中宪大夫大理寺添註右少卿制曰士有内行淳备不阶咫尺之权势而乡里诵义无穷者斯其人巳足述矣矧其后人用能衣𬒳厥德以昌明于世累赠具官某乃具官某之父饬躬厉行陈义本仁事严父以承颜伛偻有同乎俯梓飬慈庭而竭力梦思无间于背蘐薰其德而善良几千人矣意其贤而尸祝以岁计之里社就以质成无烦鼛鼓终讼于焉屛息视彼丹书宜尔后贤载其遗德咸曰箕裘之滋大惟其播获之有闻是用赠具阶官于乎高廷尉之门人谁不劝赠比干之策天其有知母程氏加赠恭人制曰古之贤母所以称爲母师者以其磨切道义朂其子以古人之能事而不以熏灼动其心也累封太宜人某氏乃具官某之母相夫以淑愼爲仪育子以爱劳爲训辛勤三世终身谢彼丹华黾勉一生爲妇逾于白首内美纯备修能有闻至其敎子以事君不惜违时而淹久浮湛家食期偕隐以长终腾踔兴朝惟备官之是戒以尔子体望滋茂知母氏徽范不忘玆加赠爲恭人是可继介山之封行且观泷冈之表大理寺右少卿曹于汴授中宪大夫制曰朕睠怀弘济思见老成如重器之有河图以昭法象如佩物之有觹玦以解嫌疑苟得其人有益于国我有好爵申以训辞具官曹于汴明允笃诚正直忠厚早以民誉登于諌垣矩行礼容庶几还风俗之厚正绳直笔有以知朝廷之尊属国论之喧呶能危身而搘柱道无可枉归不待年卒岁优㳺惟有读书而谭道辍耕叹息或以畏天而悲人玆予旁求爲朕强起旣见君子爰复缀于淸班尚有典刑将每询于黄髪乃以覃恩授具阶于戏若古有训无竞惟人挺然孤忠人谁完节于白首蔚然难老天其慭遗于本朝尚鉴余求助之心庶不负平生之学妻侯氏加赠恭人制曰诗不云乎刑于寡妻有道之士束修砥节家人妇子之间有素风焉具官某妻封孺人某氏备有壶则克配君子事上则榛栗告䖍相夫则韲盐不厌少而御穷长而屛贵环佩穆然闺门化之徽华虽往仪范滋着玆加赠爲恭人自家刑国庶有观感不独慰其死生而巳父希尧先赠征仕郎刑科右给事中加赠中宪大夫大理寺右少卿制曰人才之生国之元气天䧏时雨则山川效其能国产贤人则家庭韫其美明德之世有开必先自古记之予何疑者累赠具官某乃具官某之父修长者之行爲君子之儒言有物而行有恒入则孝而出则弟强学忠信士类望爲表仪中和祗庸闾里薰而顾化肆而有子爲我贤臣风敎一禀于先民节义大光于天下如云于岳旋观肤寸之兴如水于河尚识滥觞之自是用赠具阶官于戏祀以仁者之粟尔其顾歆祭于瞽宗之间人咸觐止终有闻于永世夫何愧于册书前母乔氏加赠恭人制曰或委或原着于礼典报本反始谁昔而然今吾臣工追思前母漏泽泉壤朕何忍忘赠孺人某氏乃具官某之前母德禀柔明性惇淑荗嫔于令族绰有懿风享命不延发祥有自毛里虽隔孝思永存玆加赠爲恭人淑灵有知尚克享此母张氏赠恭人制曰古之母师粤惟孟氏能敎其子蔚爲儒宗吾有贤臣率繇慈训是母是子趾美颂图肆余宠嘉之累封太孺人某氏乃具官某之母妇道可宗母仪茂着起家仁厚是生麟趾之贤敎子义方不替羔羊之训枢轴之范逮我名卿珩璜之风本诸贤母玆加赠爲恭人于戏尔子名德滋显馈享用加昭于彤管追配驺国朕之策命亦有耿光哉太常寺少卿郑三俊授中宪大夫制曰太尝卿贰位任特隆历代迄今谓之淸选朕旁求俊乂克典神天盖将妙简礼乐之司所以增重庙廊之寄中我玆选莫非正人肆有覃恩可无书命具官郑三俊性资恢杰风操端庄𥘉以循良进于留署回翔守郡敭历宪司不竞不絿惟随牒以平进所居所去皆有迹之可书阀阅旣深体望滋茂爰跻卿寺留贰秩宗奉珪与璋展矣礼容声乐之器匪朝伊夕肃然夤淸絜白之心考资望以孰先在庙朝而惟允乃以覃恩授具阶于戏磥若多节表广厦之栋梁居然雅音中清庙之琴瑟惟不器斯所以爲君子惟大受斯不可以小知尔尚钦哉服乃休命继妻吕氏加赠恭人制曰诗云有齐季女爲说者以谓美其少而能敬也而周南之化在焉今吾名卿身居礼乐之地而家有齐敬之德采苹之云岂不信哉具官某继妻某氏出自德门敎成师氏珩璜琚瑀具有礼容酒食祭賔动协内则相在公于夙夜观退食之委蛇居然惟筐及筥之规盖亦在庙在朝之助玆加封爲恭人无忘苹藻之风益茂管彤之德父国光先赠中宪大夫河南归德府知府加赠太尝少卿仍前阶制曰国有百世之计莫先于树人而家有百年之贻咸本于种德树人之源流远其发祥恒始于家而种德之善庆长其元气必钟于国我有卿士蔚爲寳臣遡其家风厥有原本累封具官某乃具官某之父天性眞淳躬修悃愊本六俗之聮兄弟佽彼昬丧自五家以逮闾聮赒其囏阨仁风扇物桃李之下不言至德感人桴鼓之应如响风规巳远名德滋章皎皎白驹世咸慕逸民于空谷皤皤黄髪天不遗寿耉于淸朝旋观燕翼之贻弥想鸿渐之羽是用赠具阶官于戏没而可祭于社斯其人与生而未竟其施宜有子矣母柯氏仍前赠制曰小雅之不作而白华之诗废也朕深念之今吾有南陔㓗白之臣而家有蓼莪违背之感推恩之典岂可后哉尔累封恭人某氏乃具官某之母事夫资敬训子移忠宿肉异粻洗腆克供于两世恭大慈小恩勤逮及干一家惟此令妻兼爲夀母迨尔子既升华淸选而尔遂弃养高堂麤粝自将尚念菽鱼之祭夙夜黾勉长懐机杼之规生巳播其徽华没益征其仪范兹加赠爲恭人于戏再命之恩巳便蕃矣三釜之叹有穷巳乎牧斋初学集卷第九十二牧斋初学集牧斋初学集卷第九十三牧斋初学集卷第九十三外制三太仆寺卿吴默授大中大夫制曰在昔久安长治之世必有骨鲠彊直之臣如觹玦之解嫌疑若勐之衞藜藿名在海内望及累朝朕用慨然想见其盛具官吴黙嶷然山立湛然渊停以高文冠冕南宫以素节回翔郎署议易名于典礼则出入阳秋着雅望于玺丞则毖勤夙夜迨纳言封駮之日正衆议諠呶之时职思其居偘然以喉舌爲任义形于色再三上駮正之章将朕师之不惊庶国论于有底比洊登乎卿寺犹养贲于丘园羽仪滋章蹈道弥固乃以覃恩授具阶于戏继序伊始多难未堪人皆竞进于本朝余方求助于在庙如闻风烈尚有典刑母壹意于卷懐其勉思夫正国钦哉妻龎氏加赠淑人制曰夫妇之义备于风人鸡鸣有交儆之勤琴瑟有偕老之叹百尔君子闵焉伤之具官某妻赠宜人某氏少以女士不勤姆师克有令仪作配君子命之不淑溘矣长终翟茀以朝何以慰缟衣之叹苹蘩可荐依然兴宿草之悲玆加赠爲淑人贲此愍纶诏于幽穸䰟兮不昧尚克享之继妻殷氏加赠淑人制曰朕闻嘤鸣之好莫如友生簪履之求不遗故旧夫妇之际二者兼之死生契阔尤足悲也具官某继妻赠宜人某氏有齐季女来嫔德人修织衽而有仪操井臼而唯谨迨于膴仕巳絶哭于陈根以我御穷尚兴思于㫖畜式覩新恩于象服永言旧事于牛衣玆加赠爲淑人庶几百年之遗思不与长夜而共尽祖奎赠大中大夫太仆寺卿制曰朕休承丕绪朌布湛恩凡我臣僚均玆介福今吾九列之臣里居休沐乃独请坚辞䕃叙追恩祖妣用以钖孝思于无穷风廉耻于有位余嘉乃志着之训辞吴某乃具官某之祖父慷慨慕义倜傥多奇以任侠而长贫虽屡踬而不悔慨有大志诒于乃孙今尔孙志节岿然覃恩之典犹能榰柱未俗非尔之遗风也与是用赠具阶官于戏率祖以霈恩辞筞以敎让传之彞典着爲美谭岂不休哉祖母孙氏赠淑人制曰诗不云乎孝子不匮永钖尔类夫臣之孝移于君也妇之孝移于夫也孝之爲德钖类自天虽在没世必有誉闻某氏乃具官某之祖母克谨内行动应闺彝移孝敬于夫家事尊章于笃老宗族称孝闺门化之施于孙子资以作忠令德蔼然再世滋大玆特赠爲淑人我有训辞表于幽宅崇台绰楔何以加诸父鹏先赠奉直大夫礼部祠祭淸吏司员外郎加赠大中大夫太仆寺卿制曰人才之生原本有自凡志节之茂着必风气之先开如燧于火知鉴于水黙喻爲壹非有使然赠具官某乃具官某之父倜傥负奇修洁自好孝友急难茹荼蓼而弥甘孤特寡援老蓬蒿而不悔抱遗经而敎子引古人以爲师命笔丹铅愽喻出虫鱼之外矢心白首风期在牖戸之闲爲我荩臣率由玆训怅话言之已远俨徽范之犹存是用赠具阶官非独示敎忠之规用以爲壹行之表前母施氏加赠淑人制曰今吾臣子推恩必及前母揆之典礼无可考见而先河之祭自叶之恩有攸寄焉凡以敎民厚也赠宜人某氏乃具官某之前母仔肩壸彞率由图史拮据荆布闵不逮于春华黾勉岁时溘巳先于朝露幸矣其追恩之子乃在所不知之人盖簪履之弃捐犹不能遗忘于旧故而桮桊之恋慕安得有限隔于里毛玆加赠爲淑人用以使观感之人衆着于水木之义母陈氏加赠淑人制曰名材之生必依乔嶂简珠之藴不在瀿流旋观哲乂之兴必本娠贤之德休有华问在其没身赠宜人某氏乃具官某之母禀德静专结心贞淑少勤濯摡谨妇式于𧖟桑长服井舂操家门而荼苦辛勤十指每中夜而篝灯顦顇一身恒计日而幷食嗟相夫之多闵乃教子而有闻蔼然麟趾之风本其仁厚肃矣羔羊之节似彼安贞我有宠章遡其圣善玆加赠爲淑人惟此彤管之美传之无穷庶几白华之悲释于有永太仆寺添註卿管京营少卿事毕自严授大中大夫制曰朕嗣守丕构睠顾封疆每思折冲之臣称吾临遣之寄其有文武大略久着行闲边塞威名暂居卿寺者朕之钖命岂有爱焉具官某质性廉直姿材敏明自理官而陟水曹载膺民誉历臬藩而推卓异三奉玺书逮入西陲益腾宿望山川谙习抚长城湟陇于聚米之余种落畏懐卧羌羊胡马于储胥之内图像竞传于板屋万帐知名军容留鎭于竝边诸戎啮指乃登九列作我仆臣秉心塞渊允叶元年之颂钖马蕃庶正当昼日之时式伸眷倚之怀聿有便蕃之命乃以覃恩授具阶于戏王师在野贼垒未平当尔释干戈叅廊庙之际是吾闻鼓鼙思将帅之秋我马斯臧旣有闻于卿月在师中吉且上应乎将星尔往钦哉朕有后命妻胡氏仍前封制曰人臣之任阃外也犹女子之任阃内也古之卽戎者曰内政无出外政无入则寝门之业岂不亦有助于疆埸乎具官某妻累封淑人某氏温恭叶德雝肃爲仪佐诵读于寒窻相高寒于膴仕尔夫子驰驱秦晋敭历边陲而尔能寄军令于向屛风淸铃索亲女工于织薄气震鼓桴曰惟女能相在尔室玆仍封爲淑人尔夫子有师中之寄尔之佽助于阃内者将与肤公俱奏可不𢡟哉祖忠臣先赠中大夫陜西布政使司右叅政加赠大中大夫太仆寺添註卿管京营事少卿制曰古之有鼎铭也以称扬其先祖之美而着之后世则夫子孙之有勲德而追美其先自义率祖亦礼之经也赠具官某乃具官某之祖父精金未镕良玉不琢驯行孝谨家传澣涤之风根本农桑手创诗书之业睠予卿士惟尔闻孙于公之门巳高岿然绰楔毕万之后必大蔚矣云仍是用加赠具阶官酬而劬后之劳示我流光之报祖母王氏仍前赠制曰诗不云乎烝卑祖妣以洽百礼王者所以事其先也今吾大寮亦得用此推恩之典所谓自上而下者与赠淑人某氏具官某之祖母颂图叶德賔祭饬躬风雨馌耕具有家人之礼法农桑创业用培絃诵之本源偕老难见于百年余庆有光于奕世玆仍赠爲淑人尚思介福于王母无忘僇力于冲人父木先赠陜西布政使司右叅政加赠大中大夫太仆寺添註卿管京营事少卿制曰士抱遗经于一室读出车挞伐经营告成之诗岂不愿于身亲见之乎巳不得而得之其子有志之士爲之默举焉累赠具官某乃具官某之父学窥坟典行应范模飮水尽欢孺慕有闻于白首举火市义好施不问乎黄金肆有后人继其大志虎钤祕卷发挥箧笥之书龙塞宣猷茂着揣摩之略是用加赠具阶官节鎭方新于临遣威灵默赞其折冲母刘氏仍前赠制曰古之贤母望倚门而辞伏劒者无不敎其子以作忠也爲吾首公之臣弘济时艰所以慰其母于㝠冥者岂有穷哉累赠淑人某氏乃具官某之母珩璜载德苹藻扬芬昭妇道于组纴着母勤于辟绩服官滋久告诫弥新绝塞驰驱已断许身之志忧时忼慨常怀恤纬之忠睠我宝臣率玆慈训玆仍赠爲淑人慰尔桮桊之慕释吾鼙鼓之思管理直隷天津至山海关等处屯田安挿辽民事务太仆寺卿兼河南道监察御史董应举授中大夫制曰爲国以得人爲急人臣以忧国爲先今吾睠顾多艰𬗟怀共济而国有临事乏使之虑人无急病让夷之思朕是用听鼓鼙而咨嗟在朝庙而叹息肆我卿士犹有人焉具官董应举旣直且温亦彊而义以通逹世务爲学以奉公体国爲心自擢铨曹以历卿寺回翔滋久风操愈修乃者狡夷不廷东隅失守追惟桑土绸缪之策可谓蚤见而先忧属当烽火震惊之时遂能奋身而抗议朕不忘收复乃眷忠勤欲试其折冲之能先付以屯牧之寄尔受命往矣乃以覃恩授具阶于戏抚生齿而念版章辽人固吾人也因屯种而寓军令辽人卽吾兵也在尔之画地按图已非一日因用以生聚敎训何待十年尚其策将帅之勋岂徒课农田之绩嗣有崇叙须尔告成钦哉妻陈氏加封淑人制曰爲吾志义之臣攻苦食淡劳其身以狥国必有贤配艰难懃瘁以相成也朕深念之具官某妻累封恭人某氏生于德门得配君子布素之风𬒳于闺门韲盐之操凛于白首尔夫子爲淸郎爲淸卿其得以壹意束修无交讁之虑也尔则成之玆加封爲淑人阙狄洊加素沙如故永绥福履肆余宠嘉之祖父公义赠中大夫太仆寺卿制曰古之君子论譔其先祖之有德善功烈而铭之祭器其欲称扬其先祖也可谓至矣今吾臣工追恩及祖必有书命视诸其子孙之自名也不滋重乎董某乃具官某之祖父天性笃诚内行淳备规言矩歩则子弟从之敬敏任恤则鄕里化之畜其善庆以焘后昆厥有闻孙爲我卿士是用赠具阶官于戏惟乃孙祗懋厥绩纪于太常德善功烈皆本厥祖朕之书命尚有耿光哉祖母王氏赠淑人制曰善无不报天不吾欺以乡里妇孺家人璅屑之行而天道罔不监观焉用以发闻于孙子吾有宠章亦以着敎也王氏乃具官某之祖母含德在躬壶仪攸备亲井臼以相夫饱糠覈而没齿辛勤弗懈善庆有遗施及孝孙陟于高位玆特赠爲淑人烝卑斯及馈享用加谓天盖高尚克监止父克济先赠中宪大夫太常寺少卿加赠中大夫太仆寺卿制曰贤才之生譬之巨木磥若多节斯爲大厦之资杰然羣材夫岂拱把之积我有卿士蔚爲栋梁遡其家风厥有原本赠具官某乃具官某之父驯行孝谨厉节激昻虽在布衣慨有大志捐赀让产视财贿如毫毛排难解纷以然诺爲生死至于版筑以御宼平籴以赈贫高岸崇墉建于指掌滞穗闲粟化爲社仓盖诚奇伟倜傥之人岂曰匹夫咫尺之行宜有贤子以大而家继志事以大光洵风骨之不朽是用赠具阶官于戏惟尔有子惟我有臣移孝作忠斯肯堂而肯构允文允武曰民功而国功尚其冥灵伫此休显母马氏加赠淑人制曰古之贤哲必有母师盖图颂之风珩璜之训母仪克举臣道具焉累赠恭人某氏乃具官某之母无非无仪共大慈小备尝辛苦尽家人之道责备行谊有丈夫之风惟我贤臣率繇慈训贞白端庄俨华丹之弗御共俭纯壹祭鱼菽而不慙光尘未昧仪范有传玆加赠爲淑人尔爲贤母子爲宝臣岂惟光昭彤管亦可以具训于蒙士矣太仆寺少卿陈大绶授中宪大夫制曰闲者官常刓敝习俗竞流思得秉正守义之人以几疏秽鎭浮之效士多容悦此风寂寥谁其似之我有邦彦具官陈大绶器资肃括德性坚贞渊如止水之不波断若精金之能割自爲邑令以及南曹擢寘外台俾视学政奉公砥节谢苞苴竿牍之私守已俟时絶传遽拜除之窦十年高卧一旦升华睠顾亲闱岂忍絶裾而出仓皇国恤遂不俟驾而行正色立朝如勐兽之衞藜藿夙夜谋国犹行旅之忧负担惟其诚结于中是以义形于色玆以覃恩授具阶于戏汲黯抗论则淮南寝谋干木踰垣而秦人偃息尔尚勉思夫正国行且收效于折冲服乃训辞钦哉勿替父时霖原任文林郎四川叙州府高县知县封奉政大夫南京兵部车驾清吏司郎中加赠中宪大夫太仆寺少卿制曰士有试于一命屯膏不施而光大于其子匪独积习名敎有开必先挹彼注玆天亦以着廉吏之报焉毋谓廉吏不可爲也原任具官封具官某乃具官某之父文章炳蔚德性温文发迹贤书分符蜀地脂膏不染首周官廉善之称𥜗袴有闻最汉吏循良之等悬车致仕归休乎一亩之宫俛首受书遗子以一经之业率繇家训惟我贤臣环堵萧然坐客之寒氊未改门庭寂若传家之廉石犹新睠玆黄髪之贤契我缁衣之好是用赠具阶官厥考作室岂曰莫爲之前其子和之是以没而不朽母马氏加封太宜人制曰白华之诗孝子相戒以养也然而必以洁白爲义则孝子之所谓养者盖有异焉今吾贤臣家有寿母白华之养再见于今余深叹之累封宜人某氏乃具官某之母渊懿可度柔嘉有章椎布练裙却华丹而不御衡门泌水甘淸白以相安是有素风施于令子守身无点养志有闻夕膳晨餐菽水致洁馨之养来归燕喜飮御皆孝友之朋是岂非当世之美谭而淸朝之盛事矣乎玆加封爲太宜人令妻寿母洵未艾于颂图文驷雕轩诚何羡于古昔太仆寺添註少卿熊明遇授中宪大夫制曰朕眷顾疆宇寤寐俊贤愿得瓌材任重之人以建经营告成之业却骐骥而不御人皆叹之听鼙鼓而兴思吾有望矣具官某谋猷肤敏器緼纯明蔚有君子之文兼通当世之务而自起家邑令奋笔谏垣政迈等夷言多补助出自琐闼不薄外藩风力愈修槃根尽解顷者人才隤陁国事劻勷惟尔之能效在巳试欲付以遐冲之寄人皆曰贤先置之禁近之闲夫然后用乃以覃恩授具阶于戏惟静而共可以明德惟深与几可与尽神材周于五行用乃不匮气备于四序志乃不盈益勉自修以荅民望无忘休美服我训辞妻朱氏加封恭人制曰爲我志义之臣束修砥节必有贤明之助焉夫妇之谊同于賔友诗之所以赋彤管也具官某妻封孺人某氏温柔颛静得媲君子作其内治壹以俭共爰自于归以及宦成晨昏之儆不替终始玆加封爲恭人服我训辞比于图颂襢衣编服终当女加父儒先赠文林郎浙江湖州府长兴县知县加赠中宪大夫太仆寺添註少卿制曰朕闻合抱之木不生于歩仞之丘千金之子不出于三家之市国之元气发爲贤才遡其家风必有原本赠具官某乃具官某之父志节磥砢风气激昻身致千金而不以居积射利泽及三党而不以施予取名以奇伟倜傥之人修退让君子之行徒丰厥德不赢其躬施于后贤善继尔志疎节阔目故知爲大厦之材驷马轩车庶以信高门之愿是用赠具阶官旋观昼日之钖蔚爲长夜之光国犹有人尔复何憾母王氏赠恭人制曰古之女子莫不有左图右史之训珩璜琚瑀之规故能蔚爲母师克成贤子朕加恩人母原本慈训盖尤宠嘉之封太孺人某氏乃具官某之母柔嘉可章渊懿有度发言光于训箴动容资于典礼异粻宿肉敬事罔愆夜绩昼舂劬劳匪懈殉夫殁世鬻子孤生针缕之勤不忘于垂老鱼菽之祭尤俭于宦成居然女史之风茂矣娠贤之德玆加赠爲恭人于乎令妻寿母固已生而发闻彤管漆书盖将没而不朽太仆寺少卿杜士全授中宪大夫赞治尹制曰太仆卿贰国家用专理马政与古稍异然书称仆臣之正诗颂我马之臧自非秉心不回邦之司直其可与于玆选哉具官某风操端庄訏谟经远作令楚淛治行籍甚如玉在珮动必有声迨登谏垣益着令闻忧国之心有悴其容便时之策不啻出口秉金声玉色之姿着疏秽鎭浮之望朕顾瞻周行擢贰大正盖非徒以岁月叙进而巳也而尔果能渊塞自将交脩不逮精详辨马物之属彊敏畜烙之弊朕甚嘉焉玆以覃恩授具阶夫兵兴以来需马甚急虏骑疾如风雨而我马虺隤不能战又牧监非不错置也而内地苦乏马此皆尔之事守也尔尚悉乃心力以佽厥政渭之盛在吾郊垧予亦何爱于康侯蕃庶之钖乎尔其懋哉妻施氏加封恭人制曰淸公纯壹之臣乃心王事者其退食委蛇室家相贰之私人主亦有以知之矣具官某妻封孺人某氏秀于闺门动以仪法珩璜之训以朂子孙布素之风以敕仆御尔夫之能其官尔劳懋焉玆加封爲恭人于戏妇人之相助其夫也同于賔友人主之省视其臣也近于戸庭风俗有不美而天下有不治矣乎父宗翘先赠徴仕郎刑科给事中加赠中宪大夫制曰书称堂构播获所以敎爲人子者至矣虽然作室与菑独非厥考之责也与封具官某乃具官某之父彊学励行质有其文屯膏不施以昌其后肯构肯获蔚爲名卿尔有子矣然而本仁祖义尔之底法旣勤而读书缵言尔之望岁良苦矣予其可以忘所自乎是用赠具阶官夫生不逢时而身食其报没又加渥焉尔岂知其所使然乎诗不云乎恺悌君子神所劳矣母唐氏加赠恭人制曰麟趾之诗序以爲关雎之应盖因公子之信厚而原本于后妃也赠孺人某氏乃具官某之母祖风绵邈仪法肃明腆洗致养洽比逮于里邻羶芗荐尝和气蔼于媪御发其长祥笃生尔子正色歛容而不履不践之德人皆望而仪之则岂非尔之胎敎者周而娠贤者至与玆加赠爲恭人朕思致成周之盛治仁及草木尔之遗休其未艾哉太仆寺少卿史弼授中宪大夫制曰顷者属夷稽诛河东陷没朕拊髀兴叹愿与卿大夫洗四郊多垒之耻凡公忠忧国之臣有言入告朕必知之具官某德器温文风操廉辨起自邑令跻于西台正色寡言而班行肃括登车揽辔则江楚澄淸家居有年体望滋茂迨囧寺服官之日正军书交至之时而尔乃忼慨忧危指陈战守崇墉楼橹屹立目前大海重关廻环掌上盖其气吞丑虏直欲章天讨于出车矧乃职在庶蕃何难整军容于牧马乃以覃恩授具阶于戏匈奴未灭何以家爲以尔之志其肯忘玆戎索而服我宠词乎余不以国方蹙土而废我彞章亦不以虏未渡河而忽尔儆戒有臣若是惟良显哉妻李氏加封恭人制曰惟我劳臣必有贤耦盖庭屛之不饬摧讁之无时牵内顾以萦心顾前期而惰气此北门之刺所以作也具官某妻封孺人李氏嫺于内则秉是壸彞指龙具以厉功名长涂云迈问鸡鸣而资告诫短檠相依膴仕有年御穷如故阖门如洗淸风可激于埋轮言阃不踰淑愼有同于焚草玆加封爲恭人佩此素沙之服壹以爲仪故知荆布之风终焉不替父洪逹先赠文林郞广西道监察御史加赠中宪大夫太仆寺少卿制曰记有之士庶人有善本诸父母而况于卿大夫乎朕作求世德发皇幽濳敎必有初其敢忘报赠具官某乃具官某之父彊学有闻负奇不偶醇风扇物藴孝友于家门和气袭人解纷争于闾党终身数卷人曰君子之儒敎子一经使爲淸白之吏绍其素业爲我淸卿十载孤贞借用白茅之旧累年建白发挥靑简之遗是用赠具阶官用酬涂墍之心尔有子矣庶叶屋楹之望国有人焉母吴氏加赠恭人制曰杨雄不云乎女恶华丹之乱窃窕也士淡然忠贞白首一节斯不以华丹乱者乎非有母师谁与成之赠孺人某氏乃具官某之母含章可贞柔嘉维则馈祀而公姑交贺持家而媪御咸宜攻苦服劳迄无宁日御穷屛贵遂以终身朝韲暮盐尚闵告劳于田畯轻绡绮縠终嗤爲蠹于女红泊然俭德之可师宛尔素风之不替玆加赠爲恭人永以诒女史之范不徒成尔子之名尚宝司少卿袁可立授奉直大夫制曰我皇祖化成久道遐不作人摧挫有时扶养无巳留卑皇考迨予冲人辟门登庸犹恐不及具官某风简淸眞文章炳蔚祥刑惟允执法有闻乃以震门之言旋干削籍之谴口不言事耻汉人部党之名退不忘君有楚尹毁家之志越朕嗣服起自田闲奉英簜以周旋人咸想望其风采历殿陛而进止朕尤属目于老成睠玆典瑞之贤永怀仍几之託晋尔卿佐爲我典刑遂用覃恩授具阶于戏凡今一时起家之人率多两朝慭遗之老白首完节尔尚念皇祖养士之仁黄髪在廷余敢忘古人求旧之义勉旃夙夜服此训辞妻宋氏加封宜人制曰主圣则臣直故思志义之臣家人利女贞尤頼贤明之助具官某妻累封安人某氏兰行彰信蕙风满盈当相夫膴仕之时能自励御穷之操及乎一朝抗疏二纪归田风雨馌耕不废丘园之礼灯窻课读宛如賔友之期使尔夫幸偕隐之有人期没齿而无憾惟此女士无愧古人玆加封爲宜人服玆翟茀之筞益念缟綦之素父淮先赠承德郎尚宝司丞加赠奉直大夫尚宝司少卿制曰传曰子之能仕父敎之忠亲之成其子也记曰士庶人有善本诸父母子之成其亲也赠具官某乃具官某之父行无考颣言有表坊以孝友淑其躬居家无子弟之过以忠义勉其子过庭多长者之言克生直臣事我皇祖干严谴而不悔固云无忝所生逊盛名而弗居亦曰皆本诸父是用赠具阶官于戏没祀以仁者之粟奚五鼎之足云求忠于孝子之门庶百世以不朽前母陆氏加赠宜八制曰忠臣不頼宠而事君孝子不怙爱而慕亲故礼有旧君之服而传垂如母之文国家异数霈恩推及前母敎孝劝忠率用斯道赠安人某氏乃具官某之前母行应箴图动循珩珮新昬燕尔中道弃捐哀哉若人命之不淑乃无子而有子得因亲以及亲比及一年遂膺再命玆加赠爲宜人于戏以尔子之于尔毛里漠然桮桊何慕顾此襢编之钖曾不闲于乌鸟之懐是知簮履之遗益无解于龙胡之痛用章诱劝非我恩私灵其有知尚克享此母安氏加赠宜人制曰爲人母者或贤而不着于纶綍或贵而不昭于管彤其能兼而有之几何人哉赠安人某氏乃具官某之母蔚爲女士实惟母师机丝闲读诵之声匕箸着平反之教迨抗章之怒未测而偕隐之愿不违欢然举觞喜常在于目下慨焉太息想齐名于古人宜尔娠贤作吾遗直玆加赠爲宜人泷冈之表未艾于今介山之封有光谁昔尚宝司少卿王之寀授奉直大夫制曰朕嗣服以来念我先帝往居储副备历忧危惟昔年调护之人多今日登庸之士龙胡莫逮鸿羽日新顾彼周行爲之忾叹具官王之寀风期魁礨志节激昻历邑宰而称能在刑曹而有执乃东朝臲之日正九庙震惊之秋尔犹能穷究要辞抗言奸状我皇祖是以有慈宁之召而举朝得以释宗社之忧惟尔孤忠着于易世还追夺之恩命宠以训辞起沦弃之余生置之禁近盖只身严谴固圣朝养士之深仁而一旦召还亦皇祖安储之本意致其忠爱尔方感痛于山陵思其着存余尤睠顾夫簮履乃以覃恩授具阶于戏惟靖共尔位可以继前修惟夙夜在公可以终后誉尚终念生全之德其无忘死谏之时钦哉妻孔氏加封宜人制曰朕观古忠臣志士身名坎壈而妻子流离未尝不恻然伤之今吾追念先朝召还遗直而分筞及其室家国家寛大之恩顾不着与具官某继妻封安人某氏女图母越妇道可宗相夫子以能官奉先姑于笃老迨抗章严谴之日正阖门皇恐之时环堵篝灯晤对有同于賔友田园馌饷没身何羡于荣华是以雷风之震惊不废瑟琴之静好国论旣定阃范滋章玆加封爲宜人尔其言念国恩黾勉内治砥节必期于衰白立名相劝于汗靑服我训辞永绥福履父登洲累赠承德郎刑部浙江淸吏司主事加赠奉直大夫尚宝司少卿制曰国家激劝臣工莫先恩命以追夺爲辱则尤以补给爲筞至于牵复未几而褒册相逮度越彝典佩服异恩移孝敎忠顾不美与累赠具官某乃具官某之父天性刚方人伦笃厚抱遗经以究终始业不在于虫鱼负侠骨以游里闾志安知夫鸿鹄慨有大节传之后贤惟玆法署之危言实乃家庭之遗敎奋一身以爲九庙子可下报其先人褫一命以及九京父亦何憾于没世迨国论之旣定肆恩命之载颁试观日月之昭回言念雷霆之摧击人心不死何待三钖以爲筞天道有知岂曰十年而不复是用赠具阶官于戏是父是子惟孝惟忠征于本朝固当垂之掌故爲观后世尚亦视彼册书母赵氏加赠宜人制曰古之贤母劬躬焘后其后必有砥节立名之人以显扬其亲我有贤臣率由慈训赠安人某氏乃其官某之母言不出阃德宜尔家黾勉相夫有鸡鸣儆戒之义恩勤鬻子有蜾蠃负化之仁旣娠贤而有闻遂收华而长逝惟尔令子茂着忠贤奋爲死谏之臣志义有光于彤管祀以仁者之粟顾养何慙于白华玆加赠爲宜人于乎遡今古之荣名惟忠孝爲不朽不独着珩璜之敎亦以垂巾帼之规尚宝司卿归子顾授奉政大夫制曰尚宝之卿掌司符玺夹侍殿廷其班行最爲淸切非其人名德老成宜在帝左右不以处焉具官某德器温文訏谟经远初在纶省巳谢声华旋登掖垣益章体望盖尔之正直忠厚本诸先民而吐刚茹柔乃其素守当径窦奔趋之日遵彼周行处羣言沸羮之时默爲榰柱緜历滋久简用惟新列在清卿职司尚玺出入殿陛还顾琐闱献纳之班回翔禁严弥覩夙夜在公之节甄陞惟允资望聿先乃以覃恩授具阶于戏世变风移所贵得沉实守正之士尊贤求旧庶几倡静共尔位之风尚爲吾之典刑以勉须夫不次钦哉原任左春坊左庶子兼翰林院侍读冯有经赠礼部右侍郎制曰我先帝储闱日久育德通儒践阼未几追懐旧学德音不远山陵告成顾瞻怀思澘然出涕聿举追恩之典以终慿几之言咨尔营䰟听余申命具官冯有经湛经术蹈履中和蚤践禁林拔自圣祖遂叅讲幄侍我先皇诵文王世子之篇有裨寝门之孝非唐虞三代不道无忘东序之规启沃有闻勤劳茂着胡收华于朝露徒赍志于辰犹昔在先皇爲之三叹惟余冲子悼以百身是用洊越宫僚峻副宗伯漏彼下泉之泽蔚爲儒者之光于戏涕泗何从言念春宫之旧事话言犹在追怀靑殿之执经尚与享于在天诚何憾于入地灵其不昧鉴我衋伤谕祭原任左春坊左庶子兼翰林院侍读赠礼部右侍郎冯有经文惟尔蚤践翰苑洊陟桂坊事先帝于春宫若甘盘之旧学盖亦冯翼孝德之士不独章句诵说之儒回翔有年奄忽长逝霜天雪夜尚想遗忠鹤禁龙楼遂成陈迹悼弓劒之已往念簮履之如存睠我先朝式章异数贲玆新竁祭以共牢尚其冥灵歆此嘉飨下葬文惟尔望茂宫僚劳深讲幄宠数追钖日月有时尔尚收歛营䰟追趋弓劒其从与享长侍先皇居此幽宫庶几不朽原任总督陜西三边军务兵部尚书兼都察院右副都御史赠太子少保谥恭襄石茂华追赠资德大夫制曰阀阅在朝永念鼎钟之绩羽书旁午式勤鼙鼓之思无竞惟人逝者可作睠言旧烈敢告治庭具官石茂华志虑忠纯材术肤敏践更中外历着风猷蹴岛寇于维扬捍强胡于汾石入登枢贰筹边屛幛之闲出总元戎宣威区落之外上首虏者二十余章詟羗夷者七十一族再临秦陇俄然星陨于营中一望节旄尚尔风惊于塞上睹玆铃索之警视彼册府之勋矧予将帅之臣亦有箕裘之胤乃以覃恩追赠尔资德大夫钖之诰命于戏肆承平之日久致戎索之渐隳黑水白山尚留残孽旄头毕口未断夷氛起冡象祁连犹限匈奴之未灭将星高太白谁当长子之帅师推九原犹视之忠称一人拊髀之意惟灵不昧服我训辞原任太常寺卿洪文衡赠通议大夫工部右侍郎制曰朕简召遗逸登用老成盖将网罗武宣之人材修举成康之政治虞门载辟黄髪在廷其不幸而沦亡余何爱于赠卹具官洪文衡学术醇正风操端庄当束髪以登朝迨白首而壹节奉公体国殆庶几知无不言言无不爲蹈道洁身则可谓三揖而进一辞而退迨我初服载陟淸卿虽回翔卿寺之间实蔚爲本朝之望论不阿世抗议以存祧庙之规义深爱君尽瘁以蒇园陵之礼方期枋用胡不慭遗抚先朝梓漆之材慨渐凋于再世念夙夜寅淸之德恍或在于周行尔生平懐报国之心持以入地余一人懋厚终之典书而纳棺是用特赠通议大夫工部右侍郞钖之诰命于戏士有令名至身没而论定国之彞典盖生筞而死哀惟朕言之有闻庶逝者其可作营䰟不昧尚服享哉原任南京吏部稽勋淸吏司主事安希范赠光禄寺少卿制曰爲国以养士爲先养士以厉节爲本昔我神祖野多遗贤盖将郁积一时之材以爲子孙百年之用如凤麟之服勐鸷若珠玉之茂山川迨我新朝畴咨故老或有沦没余深叹焉具官安希范德行温文风节凝远抗章郞署力陈社稷之言削籍编氓固守丘园之贲穷而谭道诚毕世以何求退不忘君盖没身而后巳方当召用竟不假年睠彼遗民至于今日风霜阅历徒知松栢之心节目朻乔莫竟梓材之用爲之一涕胡不百身特赠光禄寺少卿钖之诰命于戏考完节于生前盖棺始定表令名于身后简册犹新尚念我祖百世之仁庶亦慰尔生平之志四川叙州府兴文县知县张振德赠光禄寺卿谥烈愍制曰比以疆圉多故奔溃相仍余欲僇死而施生责以致命必先悯忠而厉节敎之事君庸峻恩章以昭激劝具官张振德入孝出弟经明行脩爲吏有儒者之风居官以保障爲事属逆酋之作难数郡风靡遂登陴以授兵孤城斗絶力战无援尽室自焚哀哉一死之坚贞烈于勐火壮矣阖门之妇孺皆爲国殇惟吾谋军师国邑之臣率多保身躯妻子之軰谁无百口甘视息以偷生视尔一门尚汗颜而愧死是用易名烈愍峻秩司光致祭岁时立睢阳之庙世官环卫字羽林之孤异数以朌宠钖斯备于戏生吾所欲矧二十余口赴义如归国犹有人盖二百余年养士之报庶几精爽尚克顾歆自两制专属馆阁而赠祭诰文及武官恩命诰勑房办事者据爲职掌天启元年余当外制中书譔冯庶子赠官诰鄙俚不典有抱明月而长终之语余信笔爲改窜自后大臣子弟欲表章先德相率来请余受其辞而却其币中书恚余侵官往愬于中堂中堂唯唯余不与置辨也迨今上初褒赠应山诸公制词皆出词林历数年而吾邑许祭酒以譔高忠宪制左官盖中书抉摘其制语献之韩城借手以报东门之役韩城喜于斥许初不问故事云何而许亦未悉余之爲始祸也穆庙初高文襄当国归熙甫以仆丞管制敕一时赠祭文尔雅可观厥后办事者多用乙科䦨入阁中亦视爲故𥿄不复简括制词日陋王言日轻闲与诸老言之相视目笑而已于乎亦可爲一慨也壬午长至后五日记牧斋初学集卷第九十三牧斋初学集牧斋初学集卷第九十四牧斋𥘉学集卷第九十四外制四工科给事中魏大中授征仕郎勑曰朕运抚多艰助求小毖历选贤俊充斥谏垣安得公忠体国之臣参错其间使风声凛然而国是以定与具官魏大中恭敬温文弘深肃括蔚爲民誉久在使垣周爰咨诹载驱英簜琐闱晋列封駮有闻盖尔有正色寡言之风而懐淡然无我之志受宠有忧色纳忠多苦言居无堕替之容进无扳援之党先资之献视彼周行而如结之心形于入告朕有嘉焉乃以覃恩授具阶于戏辟门伊始纳牗惟人以缁衣巷伯之思励其素节以弹冠振衣之想立我新朝诵虞人之箴尔尚输忠于辛甲以郑公爲镜余将取法于贞观益勉辰告之猷无负夕郎之拜妻钱氏封孺人勑曰士淡然孤贞穷通一节何暇问室家乎然而北门之叹未免上闻则相贰之贤盖亦砥节之资也具官某妻某氏颂图叶德枣栗告䖍奉白髪以服劳辛勤生死却丹华而攻苦黾勉岁时迨通籍之有年益负屛而相励夜行多畏凛然行露之防辰告有章宛尔因风之儆如玆媲德何靳分筞玆特封爲孺人阙狄之章尚频仍于殊钖素沙之德知不改其生平父邦直先赠奉炽郞行人司行人加赠征仕郞工科给事中勑曰士有沉冥没世身不出一畆之宫而束修砥行以见于后斯所谓乡先生没世而可祭于社者与朕思式而表之矧其有子赠具官某乃具官某之父人之逸民天之君子内行纯备俨介圭之有章至德可师扇和风而𬒳物因心制行非有使然博喻爲师是亦爲政乃其式谷于尔子盖皆模范以古人靑简犹新指须眉而激劝丹心未死按图像以考求攻木之敎有闻匪石之心不改是用赠具阶官于古有曜宜揭德以振华非朕敢私用厉世而磨钝母蒋氏赠孺人勑曰敬姜不甞称乎君子能劳后世有继夫爱其子而劳之不若劳其身者之以身教也尔某氏乃具官某之母性闲图史训奉姆师操荼蓼以爲心习井舂而作苦抱丝贸布勤败杼以相夫幷食易衣市遗编而教子劬躬巳逝娠贤有闻封駮禁闱尚想指陈于画荻隐忧琐闼终怀手泽于断机玆特赠爲孺人庶几释孝子之悲亦以章女宗之德工科给事中方有度授征仕郎勑曰朕博求俊乂广置言官班行载盈临朝发叹思见正色谠言之士以几鎭浮疏秽之风苟得其人中我玆选国有彝典先以训辞具官某风操端庄言行谨直肃然淸庙之器粹然孚尹之姿爲令廉能冠于泽潞报政优异擢在谏垣既明且淸其言不愧乎先正允文而静立朝有慕乎前修君子之德风曰不流而不倚吉人之辞寡盖有嵴而有伦乃以覃恩授具阶于戏国家以得人爲彊若虎豹之衞藜藿以一言取重若觹玦之解嫌疑故崔公发言则淄靑慙服而汲直在内则淮南寝谋尔其以靖共正直爲倡余岂以蜩螗沸羹爲患钦余时命愼乃攸司妻闵氏仍前赠勑曰夫妇之义始乎人伦故谷风有御穷之悲而鸡鸣致偕老之祝朕于臣子盖深叹之具官某妻赠孺人某氏秉是壶彞作其内治夙兴夜寐躬濯摡以有䖍朝韲暮盐服井舂而不解吁其悲矣胡不永年中夜傍徨尚想牛衣之感涕日月逾迈谁其翟茀以来朝玆仍赠爲孺人尚有闻于管彤知无憾于宿草继妻张氏仍前赠勑曰爲吾志义之臣服官廉辨有事殿中则其相助之贤攻苦而食贫者亦巳勤矣朕有愍册其何忍遗具官某继妻赠孺人张氏既静而颛终温且惠箴图之训学于先姑洗腆之供及于再世竭黾勉而相读珥无光辉躬操作而之官衣犹穿弊光尘巳往仪度有存治业寝门儆戒尚思夫行露上章琐闼风规弥感于视星玆仍赠爲孺人不独慰夫子之心亦以章女宗之范父恒先赠文林郞山西潞安府长治县知县加赠征仕郞工科给事中勑曰国计莫先于树人家修必本于种德树人如积糓以旣获爲成功种德如力田以勤敷爲能事肆我琐闼粤有贤臣原本先人着之书命赠具官某乃具官某之父器资恢杰德性温文孝养厥亲牵车牛而服贾好行其德解服骖以卹贫笃厚深中与人无厓岸之异感槩立节行巳在儒侠之闲不赢其躬以昌厥子高吾门可容驷马旣有徴于里闾度其旁可置万家诚何恨于泉壤是用加赠具阶官于戏或源或委宜食报于先河尔炽尔昌尚流光于后裔母程氏仍前赠勑曰麟趾之诗咏公子信厚之德而原本于后妃国家之治所以仁及草木也我有贤臣追念慈训娠贤焘后余宠嘉之赠孺人某氏乃具官某之母天性钟慈女图叶矩易衣幷日俭共迄于没身洗腆齍盛勤劳萃于十指慈和蔼于媪御颛静化于闺门发其长祥笃生尔子无险诐私谒之念似其母仪有不践不履之仁本于胎敎玆仍赠爲孺人关雎之应旣有闻于尔身麟趾之征尚茂着于尔后刑科给事中薛大中授征仕郎勑曰有事殿内之臣吾所爲职谏诤资规益者也苟得其人咫尺丹陛执简却立朝右屛息而人主动容其责任顾不重与具官某器资恢杰风力肃明早以长才试于爲邑屡居上考擢在谏垣当羽书交至之时兼国论纷纭之日悉心条奏信志敷陈画地聚图有言必底于可绩正绳直笔无论不期于矫时甫践月请之班巳着日闻之効乃以覃恩授具阶在昔三原粤有前喆奏牍流播炳若丹靑尔生于其鄕亦有瞽宗之思乎惟笃诚可以继前修惟博逹可以经世务尔必勉之无姑求贤于世之君子而足也则余汝嘉妻秦氏仍前封勑曰周官之以六计弊羣吏莫不以廉爲主然而士君子之能廉多始于家室北门叹交谪而家人利女贞斯可以观矣具官某继妻封孺人某氏环珮应图衡规合德恭大慈小朝韲暮盐自誓以裙布之风佐夫爲淸白之吏突烟朝冷坐㸔釡甑之生尘铃索夜阑共喜寝门之如水淸班旣践内美滋彰玆仍封爲孺人祇服训辞永绥福履益勉夜央之问用襄辰告之猷父约封文林郎河南归德府宁陵县知县赠征仕郎刑科给事中勑曰易称积善余庆传言德厚流光故隂德之门必高于后而祥刑之策或授于先挹彼注玆盖天道使然也封具官某乃具官某之父饬躬厉行陈义本仁矩行规言师孝友于千古春华秋实备文行于一身折节以爲善于家倾赀以好施于国流离载道望之如归饥寒塞门待以举火敦六行以重任恤旣以仁厚起家本六计之弊廉能又以淸白训子凡此象贤之美谁非燕翼之诒是用加赠具阶官于乎鸿羽爲仪大显于堂坊之后虎贲犹在试观于殿陛之间戸科绐事中史孔吉授征仕郎勑曰昔称王仲舒爲拾遗秀出班行乃动帝目盖有事殿内之臣密侍琐闼风流吐茹皆有献替非独能言而巳具官某经术湛深器緼纯茂发迹贤科两宰剧邑所至治理风绩炳然迨登谏垣封章屡上论事以和衷爲准筹边以竭泽爲忧策皆便时言可底绩至于进止雍颂敷奏详雅如良璧之有邸而精金之有声朕临朝顾视念彼周行先民之风蔼然犹在若尔者可以爲天子法从之臣矣玆以覃恩授具阶夫给事中在帝左右古多用履素立德者爲之而后世徒以爲言官而巳朕今欲使封驳凛然殿陛动色谏官之势不轻而朝廷日重其所以望尔者远矣静共尔位勿替朕命尔其念哉妻蒋氏仍前封勑曰妇人之贵从夫者也倘从其贵不从其贤则翟茀之筞不光而缟綦之思弥苦巳具官某妻封孺人某氏环珮应图琬琰合德异粻宿肉则舅姑忘贫荆布操作则家人屛贵惟玆米玉之姿迄无𥘉终之异夫妇之闲宛如賔友媲贤如是不巳难乎玆仍封爲孺人服此休命不替素风萧然琐闼之游何异鹿门之隐父余道先封文林郎福建建宁府崇安县知县加封征仕郎户科给事中勑曰师道立则善人多善爲人师者有相于国家之养士者也而食报于其后又何疑乎封具官某乃具官某之父孝友成性温栗比德家传载廉之石菽水爲欢庭生交让之木冠衣相代嗟数奇而不偶能博喻以爲师不收榎楚之威益衍菁莪之泽遐不作人施及其子今尔子缵言励行蔚爲宝臣是则尔之成劳也是用加封具阶官尔方白首穷经岂知章服之筞有以加于韦布乎先河后海国家崇本之道宜尔尔其善承之母潘氏仍前封勑曰皇考庚戌之岁子大夫登于朝者不爲不多矣官于禁近者少也官禁近矣父母俱存者又少也兼而有之矣当霈恩之际值称夀之日者抑又少也于戏是不惟人之全福家之积庆不可多遘而天地休明之气亦有限焉封孺人某氏乃具官某之母出自德门备有仪法今尔子爲靑璅之臣而尔与夫俱黄髪之老吉祥善事骈集一门可谓盛矣夫德者福之基也家者邦之基也朕旣巳观德于家又以征天地休明之气朕甚怿焉玆仍封爲孺人朕方有意于养老乞言之事而侍养之臣祥祉如是其尚善持之思其所感应召致也则岂惟一家之庆哉兵科给事中李遇知授征仕郎勑曰乃者东夷不靖河东失守征发塡委朝野绎骚议者率以谓议论不省则无以责成功封驳不严则不可振积习兵垣得人而疆事思过半矣具官某风力肃明机用周敏初爲健令在我近畿蔚有令名跻于谏署班行秀出如冲牙之有声纠覆精明若操刀之能割至于论兵事之疏尤多切时务之言指顾辽山渝水之闲可以坐而筹画敷陈出车命将之事庶几立见施行若尔者可以爲兵垣之选矣乃以覃恩授具阶自兵兴以来道谋孔多戎律刓敝夷眈眈志日在我我睽睽目不在敌夷所以逞我所以蹙也实尔之言无忘国恤掖垣琐闼之地皆枕戈坐甲之人人咸以辽爲事斯辽事办矣尔其懋哉妻王氏赠仍前封勑曰读小戎之诗而知秦之妇人女子皆能先国恤而后室家崭然有士行也遗风有存予其恡此赞册具官某妻封孺人某氏动禀诗书言光箴训馌耕佐读甘麤粝以御穷荆布之官比素丝而叶德收华巳旧钖命维新风动掖垣谁问封章于右省霜淸板屋空怀茵毂于西戎兹仍赠爲孺人尚其黙赞夫德音用以有禆于王事父友竹先赠文林郞直隷大名府东明县知县加赠征仕郞兵科给事中勑曰传曰子之能仕父敎之忠夫敎非其辟咡之谓也生而有气谊可见殁而有风骨可诒式糓之似有深于提耳者与赠具官某乃具官某之父学有根柢言成文章骥足未展于名塲燕翼每勤于喆嗣以任恤敎鄕里肃如鼛鼓之招以德义愧嚣浮严于榎楚之挞用爲庭训施及官方启廸有闻规摹滋茂是用赠具阶官于戏再世而昌旣有征于播获九原可作斯无愧于典型母某氏仍前封勑曰臣子勤劳王室砥节首公进而有尸饔之思退而有燕喜之庆一悲一喜未尝不回翔错互也国家盖有以慰之封太孺人某氏乃具官某之母躬传茂矩性禀深慈机丝攻苦于一身膏火佐勤于两世今尔子旣显融琐闼而尔尚优㳺板舆惟荣与寿可谓兼之矣于戏王于兴师爲人臣者咸有无衣之赋不遑将母爲人子者宁无絶裾之悲尔旣勉其子以事君余当因其子以念母兹仍封爲太孺人尚其彊饭以迓余休母重倚闾以牵内顾兵科给事中明时举授征仕郎勑曰国家六科之设名应六曹东师之出兵垣尤重筹边论将以封駮爲折冲非眞心弘济之臣曷与焉具官某心事朴忠局干緜远出宰西江报政北地爬剔疾苦扶养小弱可谓良吏矣顷者柬事方殷兵食坐困尔新从西方来封事数上勾稽夷虏有表饵制御之谋噼画战守有画地指陈之状朕东顾旰食每三叹焉玆以覃恩授具阶夫言官笔战于庙堂边臣心战于疆圉此今日之通患也使言官之毕牍与边臣之烽堠胥用以向贼而不恤其它东方岂足虑乎尔典司兵垣且忧辽事良苦朕将倚以办辽矣尔其念哉妻唐氏仍前赠勑曰国家霈恩推及家室死生契阔咸卹其私具官某妻赠孺人某氏温恭媲德黾勉御穷节衣量腹以事尊章风雨鸡鸣以相夫子而不得与君子偕老翟茀以朝命也如何爲之永叹然尔夫不以丝枲而忘菅蒯之思国家不以宿草而遗采蘩之徳则尔亦可以无憾矣玆仍赠爲孺人膺国之再命我有训词从姑于九京尔其与享继妻王氏仍前封勑曰古之贤妇克相其夫者多明识道理有忠君忧国之思焉不徒以织纴馈食爲能事也具官某继室封孺人某氏育德名家作嫔良士抚孤孩有莫辨之仁事君姑有在侧之孝至于心念国恤勉其夫以急君而身留子舍代其夫以事父割儿女婉娈之私成丈夫慷慨之节若尔者可谓女士矣玆仍封爲孺人尔夫方拮据兵垣指画边事尔尚益庀内政赞我谏臣尔亦与有成劳哉父诰先封文林郎江西吉安府庐陵县知县加封征仕郎兵科给事中勑曰予观于土风巴之人有好古乐道之诗焉今其遗民犹有存者封具官某乃具官某之父𬒳服儒素规矩古人事亲而飮水尽欢敎弟而膏火无闲尔子通籍起家而尔终守幽人之吉退修长者之行𬞞食布衣宛然野老渥颜白髪话彼平生好古乐道诚无愧焉是用封具阶官于戏疏荣霈恩国有彞典然白驹空谷之思亦攸寄焉非尔不足以与此母王氏仍前赠勑曰嘉谷㫖酒可以养母此亦巴人之诗也朕推恩臣下循览怙恃之间盖怆然伤之封孺人某氏乃具官某之母相夫有佩韦之顺敎子有宿火之勤黾勉劬劳不媿女史尔子出宰百里尔能封鲊训廉加饭问狱三年有成犹及见之今尔子方致身靑璅而尔巳歛影黄垆话言不遐图像空设良足悲矣玆仍赠爲孺人庶几寸草之心足慰树蘐之慕福建道监察御史周宗建授文林郞勑曰昔在我孝庙扶养言官开受谠论易世之后忠厚正直郁然成风朕嗣服以来追怀先正慨然有典刑之思焉具官某得南方文学之华抱先正先忧之志膏雨之政浸灌淛西洊陈内台令问滋茂尔旣博通经术贯穿世务而又本诸忧国之心发以便时之策筹边徼而悉要害辨贤奸以涣小羣朕顾瞻周行省览封事庶几于尔有先正之望焉乃以覃恩授具阶尔乃祖起家孝庙中着声南垣恭肃之名于今爲烈惟恭与肃忠厚正直之表也尔尚祇一乃心绍衣先德朕将以前烈卑尔尔其念哉妻申氏仍前封勑曰二南之风闺门之细事皆所咏歌而罕可指述此王化之最盛也今安得而见之具官某妻封孺人某氏淑茂柔明休有华问学于舅姑以事夫子以尔夫学殖之勤服官之毖则尔之交儆于旭旦而治业于寝门者其亦可想见矣乎玆仍封爲孺人其益相尔夫效尔绩用以章明王化亦惟尔之休父辑符封文林郎浙江杭州府仁和县知县加封福建道监察御史仍前阶勑曰朕惟人材之难长育有素风流之来弥远则弓冶之传滋大岂可诬哉封具官某乃具官某之父恭肃之孙孝秀之子慨有大志似其先人结绳掌故富有腹笥水利兵农烂如指掌非惟有名士之风盖亦抱通儒之器抱道不施以诒其子今尔子竟尔志矣于戏魏公之遗笏代着淸风王氏之靑箱世谙旧事风流弘长非尔其谁是用封具阶官尔尚传述祖德磨切后贤使尔子之风绩克媲乃祖顾不休与母顾氏仍前封勑曰吾闻之敬姜曰君子能劳后世有继然则古之贤母所以娠贤而教忠者其必繇于此矣封孺人某氏乃具官某之母家风绵邈仪法肃明言称先姑服习珩璜之训无违夫子辛勤簮笏之遗至于断机之教益勤于学殖而备官之训不替于宦成式谷有人诰诫弥苦则古之母师无以加矣玆仍封爲孺人尔子风猷未艾尔之优㳺象服往来雕轩固有日矣能劳之报顾不着与山西道监察御史江秉谦授文林郞勑曰昔我皇祖储养谏臣迨于末命除授如恐不及山陵既成人物滋茂朕瞻彼周行盖不胜丰芭之思焉而霈恩之典其能已乎具官某经学承家儒术饰吏出宰剧邑蔚有贤声𥜗袴之謡有闻膏雨之泽滋润晋陟台宪风声凛然虚巳奉公志每存乎交儆尽忠补过心如结于在廷共传且止之謡快覩巡行之迹顾瞻法从幸有人焉乃以覃恩授具阶朕开受言路朝上夕下立维新之朝则当奋祓濯之气居可言之会则当收药石之功若乃埋轮示威焚草爲愼此衰世之事而非朕所望于尔也尔其毖哉妻汪氏仍前封勑曰人臣出宰大邑入陪法从劳于王事而不得顾卹其私则内助斯重矣具官某妻封孺人某氏婉娩淑仪俭共令德拮据辟绩之苦宛若儒生追陪膏火之余自爲賔友居寝门而治业黾勉中宵视封事而戒心殷勤问夜尔夫得以一心营职尔有助焉玆仍封爲孺人再命是膺初劳勿替父应晓原任四川重庆府涪州通判先赠文林郎浙江宁波府鄞县知县加赠山西道监察御史仍前阶勑曰木本水原臣子承家之学先河后海国家追远之恩具官赠具官某乃具官某之父行驯简柙学咀英华廿载入山励隐居之远志一行作吏借宦迹以薄㳺涪水之歌咏犹存黟山之藏书殆遍作县有谱试㸔廉石之传荷槖生风不负籯金之敎是用赠具阶官嗟斯人之不作庶可用以爲仪前母胡氏赠孺人勑曰数典而忘祖非故也登枝而捐本非仁也朕比下诏霈恩尤敦笃于原本故臣子之有志弗信者悉逮及焉某氏乃具官某之前母孝慈天授共俭少成黾勉备㫖蓄之勤阅历尽糟糠之苦譬彼开国承家之事实爲荒度草昧之人实命不犹溘焉先逝逮乎旷荡追恩之日乃得均霑后子之封其可愍矣玆特赠爲孺人于戏覩口泽而思以言乎所生之子见图像而拜岂望于不知之人推恩体及夫人情异数不限于功令尔灵不昧尚服享哉母汪氏仍前赠勑曰贞顺贤明母仪之所兼重也古之贤母称于天下能敎其子其可诬哉赠孺人某氏乃具官某之母被服图颂不解于身讽诵诗书略皆上口旣能食而能敎亦有严而有慈是正一字之舛譌取诸腹笥慨叹千秋之风义敎以心师遂成尔子之名不愧母师之号玆仍赠爲孺人于戏纶綍之筞滋至而管彤之誉无穷是母是子厥惟显哉广西道监察御史㳺士任授文林郎勑曰朕睠顾东方拊髀太息盖欲顺杀气以用兵法文昌而命将而惧未有以称也我有台臣期振国耻慨有大志予宠嘉之具官某学求经国志在救时自爲令而循良巳有闻于当世甫就西台之列属当东事之殷慷慨上书谆复论事盂江鑑海揽世务于目前饵虏穽夷聚兵符于尺幅予嘉乃志明试以功遂命尔于彼东南简江淮习流之卒身亲敎练成越人君子之师用以张吾三军期于自当一队尔受命往矣乃以覃恩授具阶于戏自唐宋以来往往用文臣爲大将朕命尔非小也非寛不可以养人非严不可以御衆非广不可以集事非断不可以成功听我训辞着爲纪律朕有后命尔往钦哉妻段氏仍前封勑曰易不云乎隂虽有美含之以从王事夫以从王事臣道也而妻道亦参预焉人臣砥节首公必得闺门之佽助岂偶然哉具官某妻封孺人某氏休有华问归于令人躬洗削以御贫服素沙而比德尔夫子旣奋身师旅方有外忧而尔能庀业寝门俾无内顾盖不惟身甘麤粝量腹以佐养士之风抑可亲执鼓桴向屛以作三军之气所谓以从王事诚无愧焉玆仍封爲孺人尔其益勤夙夜以相夫子石窌之封朕不遗尔父让先赠文林郎浙江湖州府长兴县知县加赠广西道监察御史仍前阶勑曰士能咏歌一室抱遗经以昌其后斯巳贤矣矧其慷慨负奇风义弘长大启其后之人以勤王事赠具官某乃具官某之父通材肤敏亮节激昻志在春秋刋训故专门之学下穷掌故鄙虫鱼篆刻之文嗟有志而无时终藏器而不贾肆尚友之心于千古㳺于酒人韬济世之德于一鄕称爲长者惟而贤子似其先人持槖殿廷载旧史麟经之笔奋戈夷虏出传家豹略之书盖堂构之有闻信风骨之不朽是用赠具阶官尚伫师中之钖蔚爲泉下之光母明氏仍前封勑曰臣子奋不顾身勤劳王事妻子不足恋惟有母尸饔之思足以夺之我有志义之臣必本贤明之母着之女史休有誉问封太孺人某氏乃具官某之母淑愼应图坚贞苦节寒水慄慄誓白首以殉夫宿火荧荧篝靑灯而敎子燕及寡尝自分衣食之余斥置义田曰以终先君之志至于寝门之告戒必先砥节而首公日暮而倚闾幸无以老人爲念秋高而选将当独分社稷之忧肆我贤臣率繇慈训玆仍封爲太孺人尔其优㳺眠食劝勉勋名旋观东事之告成甞御北堂而燕喜陜西道监察御史蒋允仪授文林郎勑曰宋制有言在廷之臣位下而望重者惟谏官而已朕大弊羣吏妙简谏官试职未几卑以书命其愼重台谏犹前志也具官某器资绵远德性温文茂着循良再更繁剧乃膺师荐擢置西台蒿目忧时以四郊多垒爲耻直笔绳世以衆言淆乱爲忧旬月之间奏章数上补助政体皆可施行乃以覃恩授具阶于戏心以御气气局恢则心益小学以经世世务达则学益深惟忠实可以不挠惟精诚可以不懈朕方观尔之尚勉于厥修钦哉父弘宪原任戸部贵州淸吏司署员外郎事主事加赠奉直大夫制曰传称明德之后必有逹人盖其弘长风流积习名敎志气可以黙喻而擩染非有使然余有宠章表其懿德用以着敎非独广恩原任具官赠具官某乃具官某之父恭敬温文孝弟忠信强学博喩緍道以爲丝陈义本仁旌行而爲佩自胶庠而敎国子以人师而爲经师归休乎环堵之宫终天年而将母入宫爲钱糓之吏尽地力以事君管榷政而指掌秋毫忧存国恤赈凶烖则随车夏雨诚感人穷至其没不忘君可谓死以勤事肆而令子蔚有家风澹泊自将不改寒氊之雅志公忠忧国庶几易箦之遗言淸白萃于一门羽仪用乎再世是用加赠具阶于戏节其一惠诚无愧乡之先生祀于瞽宗可以敎国之弟子云南道监察御史赵于逵授文林郎勑曰我先帝践阼未几舜旌斯举除授台諌如不终日鼎成之后接踵而来皆先帝所以遗朕也推恩之典其可后哉具官某风义笃厚器识恢明往在使垣夙有令闻英簜相望于西北驰驱不惮夫咨越予嗣服之初乃就宪台之职雄班初满边事方殷风采足以肃台端议论足以扶国是正色对仗有独立敢言之风奋志车攻有㓕虏吞胡之志朕甚嘉焉乃以覃恩授具阶今日方举国忧辽辽何足忧也韩愈身兼宪职力赞蔡州之师范仲淹起自諌官惊破夏人之胆尊俎折冲责在尔辈尔其竟尔绪言勿替朕命钦哉妻王氏赠孺人勑曰雷风顺承易着家人之道琴瑟静好诗懐偕老之思具官某妻某氏夙有多誉来嫔德门侍奉则总笄益䖍賔祭则酒食祇饬收华永逝遗范犹存胡不百年遂尔先封于马鬛庶几夙夜尚思交儆于鸡鸣玆特赠爲孺人尔其有知尚克享此继妻李氏赠孺人勑曰妇有相夫而不及其成亦有成夫而不见其盛人能弘道末如命何具官某继室某氏善事君姑克相夫子篝灯佐读有无踰仲卿之规推食字孤有兼倍所生之感萧然邸舍溘尔长终不及见姑尚想弥留之恸无以闻母弥深伉俪之悲玆特赠爲孺人庶几芝简之颁无复泉台之憾继妻水氏封孺人勑曰女德无极妇道有终迨于继续之闲滋有故新之异具官某继室某氏德应女图道齐师氏作鹊巢居有之配钟蜾臝肖我之慈子皆有逾于巳生人亦莫辨其所出无复单衣之感弥深缓带之思至于相贰之多勤又其淑愼之余事玆持封爲孺人于戏鸾凤之和鸣巳征祥于台阁鸤鸠之叶德尤昭美于管彤父㠐先赠修职郎行人司行人加赠文林郎云南道监察御史勑曰古称水深土厚无逾西秦汉举孝弟力田多出三辅惟此良士佑彼后人赵某乃具官某之父驯行孝谨矢志笃诚带经而锄空勤穮蓘于望岁释耕而叹终期播获于象贤惜哉有志而无时展矣是父而是子持槖簮笔发挥靑简之遗正色谠言借用白茅之素是用赠具阶官用彰种德之光益厚树人之报母萧氏封太孺人勑曰古称女士亦云母师图史之训具存式糓之报不爽某氏乃具官某之母顺柔以事君子辛勤以持门户靑灯白日积有岁年黄卷素帷互相磨切子旣跻于法从女亦蔚爲礼宗惟此娠贤是爲胎教兹特封爲太孺人令妻寿母知讃诵之不慙文驷雕轩将往来之有炜福建道监察御史李思启授文林郞勑曰御史执宪毂下持斧郡国将命宣㫖固难其人乃者贼垒未平竝边多警以巡行之使兼阃外之权朕于临遣盖尤重焉具官某性资恢杰风力彊明奋自循良擢居台宪雄班𥘉入谠言有闻惟云中上谷之间实藩篱要害之地命尔相视衿要筹阨塞于屛幛之中抚驭师徒宣国威于种落之外不徒近固锁钥抑可遥壮风声尔受命往矣乃以覃恩授具阶于戏内以拥衞神京外以詟服大虏倂三关而设守实有良规兼两道以制夷岂无长策尚勉思夫揽辔将伫望于策勋钦哉陜西道监察御史李逹授文林郎勑曰御史执宪毂下非徒聮法从持议论而已其精神足以折冲其果毅足以扞御侮古有社稷臣玆其选也具官某材函特逹德佩光明筮仕祥刑蔚爲民誉峻登宪职秀出雄班顷者东夷不臣辽疆日蹙方羽书旁午之日正戎行单弱之时尔乃慷慨上书迈征就道逝将率巴渝之衆简庸蜀之人雪子弟辽水之雠正夷虏藁街之僇有臣若此朕深叹焉乃以覃恩授具阶于戏寝淮南之谋頼汲黯之正色正淮西之讨资韩愈之昌言勿谓外寇之盛衰不系中朝之得失朕言维服尔往钦哉妻汪氏赠孺人勑曰士旣通显而念韨佩之盟未尝不愀然也况其贤孝有闻者乎国家盖代爲愍之具官某妻封孺人某氏家有素风身多仪法鸡鸣问寝则孝着慈庭虫飞戒安则勤箴士行方宜其室不永于年官烛宵残嗟短檠之未弃台霜夕冷嘅长夜之有人玆仍赠爲孺人用贲泉室之恩式昭管之美继妻汪氏仍前封勑曰釐降之风邈矣二女女之曰以观刑也若乃元妃继室媲美虞汭以光于有家则士大夫家难之具官某继妻封孺人某氏图史𬒳躬环珮叶德应归妹其娣之吉良袂有占爲有齐季女之尸采繁弥饬继修壸政用嗣徽音问寝食于高堂殷勤无间严启闭于内屛肃穆有加玆仍封爲孺人尚敦儆戒之风以着观刑之范父之章先赠文林郞浙江湖州府推官加赠陜西道监察御史仍前阶勑曰士有奇不售坎壈长终而发其祥于后人也俯仰之间有天道焉赠具官某乃具官某之父器本特逹才复经奇繁露玉杯湛深经术之学雕虫篆刻纵横子史之文乃不偶于数奇终自废于狂易赵嘉之遗言卧蓐竟尔无时郦炎之末命止戈终焉有子顾我荷槖之彦爲尔肯构之人是用赠具阶官于戏挹彼注玆亦何憾于造物求忠移孝庶有永于前人母方氏仍前封勑曰妇人之殉夫也有截髪毁肌之操国家之崇节也有崇台绰楔之褒其有苦节有加旌门未逮而获以其子显者则旌典与封典盖交幷焉封太孺人某氏乃具官某之母淑愼无仪坚贞厉志当其夫婴奇疾子在孤生供药物于十指之中茕茕宿火操门戸于一纪之内慄慄履霜盖殉夫于夫在之时不待寡而后寡存夫于夫亡之后乃爲穷而又穷幸藐孤之有成崭然头角悲未亡之后死阅此岁时眞古今节孝之所难乃功令表章之或后兹仍封爲太孺人于戏我心匪石白首何异于盛年有子克家管有光于簮笔尚永传于靑史终有待于漆书牧斋初学集卷第九十四牧斋初学集牧斋初学集卷第九十五牧斋初学集卷九十五外制五吏部稽勲淸吏司主事周顺昌授承德郎勑曰昔人之举郎吏曰眞素寡欲万物不能移也官人之职如镜于水澄汰自已辨论有原称是选者不亦难乎具官周顺昌介圭不饰朱絃有音肃然淸庙之容雅有先民之度自其筮仕司理壹意守官风淸闽海之尘气慑貂珰之魄蔚爲民誉晋陟天曹体望滋章师言惟允峭独自矢寅协奉公破藩篱厓岸之私虚能鉴物絶弓劒苞苴之问廉非市名盖将以裴王崔毛爲心非直着简要淸通之望乃以覃恩授具阶于戏余欲㧞贞固而斥华伪汝明余欲进公忠而抑阿党汝翼以平心考覈人地以实用储偫人才虽在郞吏余将以统均望尔尔其念哉妻吴氏封安人勑曰君子砥节首公能以淸彊自奋殆必有寝门之助焉具官某妻封孺人某氏淑愼无仪安贞有节适舅姑之所温淸无间于夏冬竭奉养之劳洗腆更兼乎药物迨相夫于典剧益相誓以御穷衣有弊穿允称韲盐之淡泊奁无粉泽弥资水镜之清明玆加封爲安人臣有义曰无弘交女有心曰无私谒斯所谓相成者乎尚益毖勤以竟厥德父可贤先赠文林郎福建福州府推官加赠承德郎吏部稽勋淸吏司主事勑曰贤才之出殆非偶然元气孕畜于家门而桢干克生于王国诗有之敎训尔子式谷似之式谷之云岂以辟咡提诲爲能事与赠具官某乃具官某之父藴义生风诚心爲质立身于名敎之内祖义而本仁行已在儒侠之闲重气而轻死枕借数卷吾伊于菽水之余挥斥千金兀傲于蓬蒿之下是生喆嗣爲我淸郎抵掌而谈节烈之风须眉如在奋身以柱倾邪之俗风骨有传是用加赠具阶官于戏鹤之在隂宁知其子之和燕之有翼宁非厥考之诒尔无悔焘后之勤朕益懋开先之报母张氏加赠安人勑曰江左之士柔靡轻心鲜有感㮣砥节者非独士气使然亦其鈆华浮曼之习中于胚胎而内教不立之故也赠孺人某氏乃具官某之母茂矩有闻朴心不改事尊章于迟暮黾勉韲盐安君子于远㳺躬亲操作是生贤子不愧母仪如彼静姬却丹华而不御迨于膴仕终白贲以爲贞玆加赠爲安人于戏尔子爲淸吏爲淸郎而尔爲母师爲内则岂独可以易吴风朕将以此教天下焉吏部文选淸吏司员外郎张振秀授奉直大夫勑曰唐制有言官有秩淸而选妙者其选曹员外郎之谓乎顷者官方不壹吏议弘多官无一定之衡人有践更之选称是任者盖尤难之具官某风规凝远器緼闲深畿南之惠政流闻驾部之能声茂着乃因民誉晋陟铨曹朗鑑在心虚舟应物铨叙之格已熟澄汰之途一淸乃在旬月之闲适当选人之阙如茅之㧞几遍于丘园积薪之流半登于启事大破累年之留滞用昭新政之淸夷朕心用嘉师言惟允乃以覃恩授具阶自国论曹分铨事亦互爲甲乙诗不云乎周道如砥而乃自铨路梗塞也朕深念之尔署事有闻于以佐统均而操水镜有余地矣尔其懋哉妻周氏加封宜人制曰史称山公之启事于今爲法而又亟称其内助也士之秉铨与女之秉家殆有相成者与具官某妻封孺人某氏出自冠族归于令人効勤顺于闺门则缕箴刀尺佐高寒于官署则麤粝韲盐惟玆水镜之淸明实赖氷霜之凛冽玆加封宜人尔夫子眉目南宫行且以启事着也山公夫妇不得专美于前史矣父绍泰先赠文林郎直隷广平府永年县知县加赠奉直大夫吏部文选淸吏司员外郎制曰士起孤生蔚爲闻人而念其亲之赍志以没也遗书之痛有深于着存者乎朕甚愍之赠具官某乃具官某之父学有根柢言成文章读书缵言有覃思草玄之苦聚徒谭道有解经不穷之风修壹行以终身抱遗经于再世班孟坚之撰集虎观多本前闻贾㬌伯之讲论云台悉传父业人殁而书在斯爲不亡身沈而名飞幸哉有子是用加赠具阶官用以着资庭之报庶几慰陟岵之思母于氏加赠宜人制曰礼称父之遗书与母之桮桊孝子胥有所不忍焉其不幸而两遘之也国家有愍册以慰之赠孺人某氏乃具官某之母内美咸备苦节可贞抚两世于一丝茕茕弱息寄百口于十指惵惵劳人式当风雨之漂揺弥见风霜之高秀寝门閴尔悲母师之已亡绰楔岿然知礼宗之犹在玆加赠爲宜人尔夫以孝经诏子尔之辟咡犹是也余岂惟尔之褒将推广移孝之义以训臣子戸部广西淸吏司主事刘应遇授承德郎勑曰今海内多事侧席须才凡吾取次登用之人皆有经营折冲之责朕是以抚班行而叹息临长道而咨嗟苟得其人余何患焉具官某材爲国桢学通世务两更剧邑皆在中州抚劳民则如子如伤不爱肤髪治乱国则以禽以薙罔俾孑遗观其抢攘而乂安咸以笑谈而御变应奇才异能之荐独迈等夷縁随牒平进之甞再迁郎署职司㑹计少试其足国之能优㳺度支徐飬其济时之用乃以覃恩授具阶于戏遇槃根而加利夫岂择官投利刃而皆虚贵乎藏器惟深沉可以厉其气惟阅历可以老其材益勉自修以需不次钦哉父体认先赠文林郎河南河南府陜州灵宝县知县加赠承德郎戸部广西清吏司主事勑曰古者崇奖卓行厥有四叶表宅六阙旌门世敎下衰往往湮没无称而卒以发闻于后余庸表而着之亦以佐功令之未逮也赠具官某乃具官某之父粹和成性笃实飞声文史蔚爲珪璋德行仰其墙仭倚庐三载时有姜桂之滋孺慕终身不解蓼莪之痛敬敏任恤赒囏阨以睦里邻孝友睦婣族坟墓以聮兄弟箴铭徧于牗戸言动具有典型矢心以毋自欺不愧衾影敎子以彊爲善聿有箕裘诚可继于先民允有传于后嗣是用赠具阶官于戏刘氏之七业子能袭其余休韦家之一经尔已醻其素志庶可征资庭之训终当着惇史之书戸部江西淸吏司员外郞廉第授奉直大夫制曰乃者军兴浩烦度支匮乏戸部诸曹郎佽助大司农咨嗟仰屋共襄国计朕思得公忠廉辨之臣敭历中外者错置子部其选甚不轻也具官某材器含弘訏谟经远爲令以循良播泽廷评以详愼流恩积有年劳擢居民部以棼丝必理之才当赋算告穷之日精心握算佐輓输一时之穷蒿目持筹爲储偫百年之计体望滋茂劳勚有闻乃以覃恩授具阶朕今命尔出守河闲近在三辅征缮未已捐瘠滋多尔之字人可以庶尔之祥刑可以敎尔之司计可以富无衣五袴之謡岂遂逊于前烈乎尔其毖勤伫我后命父司书医官赠文林郎大理寺右寺右寺副加赠奉直大夫戸部江西淸吏司员外郎制曰传曰上医医国其次疾人皆医官也士有抱道不试居身方伎之中比于古之医官者与其有以发闻于后余得表而着之累赠具官某乃具官某之父博喻爲师束修自好慨有大志耻爲小儒济世于疴瘵之时自命以岐挚之业学究原本能通三世之书泽及婺矛牙惸有活千人之德再世而显天不吾欺在昔仓公之善医止于有女而韩康之卖药仅以藏名岂若斯人蔚有誉问是用赠具阶官服余书命传之史家庶几疗国之有人可曰良医而无后戸部福建淸吏司员外郎邹嘉生授奉直大夫制曰顷以赡军之故大司农率其属日夜持筹仰屋而偷懦营弘者犹蝗食鼠耗其闲良可忧也其有公忠廉辨之士不惮拮据司我管钥勤劳茂着余宠嘉之尔具官某材器含弘訏谟经远飞华廷对展采地曹以止水不波之心爲棼丝必理之计指画飞輓征输之事忧切军储勾稽秬黍龠合之闲勤逾家计储偫之经费有纪仓庾之耗蠧一淸颉颃岁年籍甚声听乃以覃恩授具阶朕今命尔出守西安唐大历中长安溉田大减于汉今视唐又何如尔在戸曹留心国计转漕通渭成迹具在兴二渠之利复陆海之穰以佐我国计朕伫观尔所以治秦也钦哉礼部祠祭淸吏司郞中贾允元授奉政大夫制曰祠祭之官旧矣它曹治事祠部治神非通幽明穷掌故不在玆选矧朕初卽位祀事孔多夙夜明禋其曷敢后具官某风操端直志緼淸和奉使节则咨有闻典属国而赠劳无失蔚爲民誉晋陟祠郎谙晓旧仪叅酌故事寝园筵几依然弓劒之思垩扫除邈矣祖宗之格执事有恪顾吾建礼之禋曹夙夜惟寅称此氷厅之淸选遂以覃恩授具阶朕方祇承宗祀怀柔百神率循祧庙之仪嗣举桥山之礼近以绥孝子而假皇考远以宁风旱而弥烖兵惟尔毖祀之能用致我将之颂钦哉父应德先赠奉直大夫礼部主客淸吏司员外郎加赠奉政大夫礼部祠祭靑吏司郎中制曰爲吾忠义之臣风操端永者必其先有以开之无基不可以厚墉肯构必始于作室理之甞也赠具官某乃具官某之父行无考颣学有本原辨志离经多士推爲祭酒禔躬善物与人如飮醇醪惜哉有志而无时允矣居今而稽古焚书逸礼若口授于坐隅矩行规言俨心思于函丈是用赠具皆官于乎贾逵悉传父业人咸征家学之传郑衆再世儒门天亦厚遗经之报母卢氏仍前封制曰小雅不作而白华之诗废也朕深念之盖不独㓗白之孝子不可得见而令妻寿母亦爲斯世所希有此岂非盛世之忧与累封太宜人某氏乃具官某之母淑愼禔身安贞应节少习公宫之教长嫺賔祭之仪闵长寝于九京逝者不作篝短檠于五夜遗孤有闻式㸔日月之辉光弥见风霜之高秀鲵齿未艾受介福于北堂鸾诰方廻贲宠章于南阁兹仍封爲太宜人雕轩文驷蔚爲一世之观便殿肩舆茂着六宫之法礼部主客清吏司主事虞德隆授承德郞勑曰朕丕承祖宗之令绪方贡充庭旅百杂实每临轩燕劳怀来远人顾念春官之属爲吾典司客曹者其有人焉具官某韬玉浑涵断金通敏始流徽于剧邑旋握鑑于留曹聿有贤声抡于客部克勤职业谙晓旧章正小賔小客之仪修其礼物辨五年比年之贡差其送迎赞我秩宗典司属国敷国恩厚佥曰汝能乃以覃恩授具阶顷者东夷不共阙我职贡咸谓以尺箠鞭之耳然招携怀远古有明训诚使方夏丕平异俗内靣而吾以象胥坐制之不亦休乎尚益勤毖以副予绥柔之意钦哉妻蒋氏封安人勑曰朕读羔羊退食之诗盖不惟其大夫之节俭正直表着于燕居而家人肃穆之风亦可以想见焉具官某妻封孺人某氏函贞辨族作配名家指管以相规惟玆静女却丹华而不御彼美淑姫相尔令人休有华问素纱简淡与綦组而相安粉署萧闲喜淸寒之互映玆加封爲安人服斯宠命励彼素风无忘夙夜之勤弥表靖共之德父一道先赠文林郎山东靑州府安丘县知县加赠承德郎礼部主客淸吏司主事勑曰昔我成祖绥静国难治用重典时则有若理卿谦以平亭明允持法两朝盛德之后必复其始今其子孙又以遗德发闻予宠嘉之赠具官某乃具官某之父世德作求家风绵邈内行淳备譬桃李之不言积善有余业岐黄而济物蔚有令闻施于后人盖廷尉之门隂德久征于旧阀而比干之策祥刑茂着于后昆信哉天不吾欺是以世济其美是用加赠具阶官于戏无念尔祖着累朝忠厚之贻益大而家食先世炽昌之报母杨氏加赠安人勑曰先王之制礼也报必有先田之祭先啬也川之祭先河也皆报其先也今吾臣子推恩必先嫡母盖亦以着敎焉赠孺人某氏乃具官某之嫡母动繇内则懋践阃彞汲水着爲妇之勤宿火励相夫之志宛其死矣何以报之幸哉有子以起家乃得从夫而分爵于戏桮桊已矣谁兴执器之悲图像依然尚想过庭之拜义岂殊于毛里恩必始于本原兹加赠爲安人使知报必有先而衆着于崇本之敎岂独慰夫逝者而巳继嫡母任氏加赠安人勑曰诗人称后妃之德必以樛木逮下爲贤而公子之仁厚从而应焉和气致祥亦理之恒也封太孺人某氏乃具官某之继嫡母性资惠明仪法闲肃敬尔夫子婉焉琴瑟之和娈彼诸姬居然娣姒之好莫辨所出忻缓带以相从逾于巳生勤辟咡而爲敎聿成子德克念母勤树蘐之庆已章宿草之恩载渥玆加赠爲安人惟此鸤鸠之德壹以爲仪用知麟趾之仁终焉未艾生母张氏赠安人勑曰生母之有服也自高皇帝之着孝慈录始也旣有服矣而厌于尊格于制而不得以推恩人子之情犹阙如也今吾卽位霈恩施及三母不惟念所生者可以无憾抑亦可以仰副高皇帝之德意于戏休哉某氏乃具官某之生母有小星之徳有育子之闵尔子爲令报最貤恩二嫡而独不得以逮尔实命不犹岂非诗人之所叹嗟矣乎今乃以霈恩及尔矣于戏怆鼔钟于长乐我有同悲追顾复于里毛尔无余憾非此恩波之委地谁无涕涙于终天兹特赠爲安人䰟其有知尚克享此兵部职方淸吏司主事徐日久授承德郞勑曰顷者狡夷未平王师在野议者率以谓将帅数易则无以振军声择将不精则不可图胜算欲得知兵谋国之士错置职方以叅预帷幄之寄中玆选者盖难其人具官某器緼开明风规简直两爲邑令廉辨有闻中更浮沉志气不挠擢于起部再历夏曹当羽书旁午之时兼戎事頽阤之日才猷日老挥斥于槃根阅历之余储偫滋深兼综夫衿要阨塞之故师荐惟允受事方新乃以覃恩授具阶于戏用兵如用药以疗病爲成功择将如择医以知人爲能事知兵而后可与谋国知将而后可与知兵此朕所以拊髀而叹也尔其勉之朕将以辽事畀汝兵部职方淸吏司主事王弘祖授承德郎勑曰顷者禁旅单虚衞卒隤阤勾稽澄汰言者日以上闻而未有行也朕深念之安得公忠彊直十数辈参错郞署中爲吾举综核之效乎具官某介圭不饰精金能割初以发硎之刃试理开封平亭阅实案无遗牍贤声籍甚乃陟兵曹当枢庭塡委职掌废弛之日慨然修举不辟嫌怨稽京营积年之额覈班军累岁之饷尺籍伍符之必计而一粒一锾之不遗今玆之事盖尔之有绪言而未竟者也若尔者可谓之公忠彊直之臣矣玆以覃恩授具阶夫官之有分曹犹农耕之有畔无相越也尔覈汰留余尽归大仓不越兵事而隂有禆于计部惟其不越是以有裨夫不越之爲裨也大矣尔所举仅有其绪引而竟之天下事可以尺幅尽也尔其懋哉刑部浙江淸吏司主事陆化熙授承德郞勑曰诗称淑问如臯陶而汉通儒皆爲律令章句刑狱之事固儒者之所尽心也朕卽位以来哀矜庶戮惟良折狱日厪于懐具官某擢秀名儒起家法署当圜土塡咽之日兼法律破析之时丽附罔察请比毛举而尔傅之经术致其忠爱诸所平反冤狱阅实疑罪参报待以削草象魏用爲县书惟明克允时论翕然乃以覃恩授具阶夫自皇祖末年以至于今刑法亦多故也然而可信者律也不敝者法也本经术以参法令此明刑弼敎之本而尔之所有事也尔其毖哉朕不以文法吏蔽汝妻夏氏赠安人勑曰士之有贤耦犹君之有劳臣也推劝劳之意以施于臣故其闺门相贰死生契阔之故人主之愍䘏及焉具官某妻某氏仪法夙嫺俭共自励馌耕出汲辛勤于十指之中粝食穿衣顦顇于数行之侧迨相夫于筮仕终约巳而食贫一命未沾溘先朝露良足愍矣玆特赠爲安人于戏布素度身生不御冠帔之贵御穷没齿死犹勤旨蓄之思我有宠章慰其永逝庶几幽壤尚服享之母陈氏赠安人勑曰朕念长乐之慈怆不及养顾瞻两宫澘然出涕发号施恩凡臣子之有母而不逮养养而不逮显者皆与𬒳焉不惟彞典宜然亦所以信吾悲也某氏乃具官某之母慈庭媲美内则有闻鬻子辛勤不闲蜾蠃之负操家黾勉备尝荼荠之艰迨尔子旣接迹承明而尔犹没身荆布不已悲乎今且以覃恩及尔矣于戏覩蓼萧自叶之泽良慰我心顾兰陔白华之养莫非人子存者不匮往者有知凡吾所以霈恩臣下者盖亦因吾母以及人母而使天下知我念母之无已也尔知之乎刑部河南淸吏司主事王良臣授承德郎勑曰在昔人主享国百年度作刑以诘四方犹曰朕言多惧朕敬于刑矧余方嗣服受王嘉师惟良折狱其敢不毖愼具官某易直子谅恭敬温文擢颖甲科流徽宰邑回翔壁水晋陟秋曹尔以岂弟之心兼之阅实之久老于情法无毛举它比之文致其哀矜有明刑聚敎之闵副我钦恤良深叹嘉遂以覃恩授具阶乃者刑罸不衷出入时有丹书错互奏駮纷如朕甚患之书不云乎用其义刑义杀勿庸以次汝封今之断狱者容亦有次焉者乎尔尚益懋简孚必卽天论母以世轻世重爲解也朕则显陟汝父维城原任汉中府通判赠承德郎刑部河南淸吏司主事勑曰朕闻世禄之家鲜克繇礼而积德之报不于其身士承家焘后能使谱牒不替耕获有人斯可以爲贤矣原任具官某乃具官某之父世德聮绵内行淳备孝乎惟孝家巢反饲之乌友必因心庭荣交让之木旣俛首风尘之吏益矢心清白之遗蔚彼去思尸祝在汉岷之际萧然归计风流居廉让之闲稼猎一经绍靑箱于有永箕裘再世载白石以相传人称别驾之功代叶海邦之庆是用赠具阶官天已钖祥刑之策人咸瞻通德之门母赵氏赠孺人勑曰诗咏于以采蘩必曰公侯之事以其夙嫺公宫之训而仪则有闻也我有直臣是生淑女风流绵邈诒于后人朕将表着之以昭彤管某氏乃具官某之母图颂𬒳躬珩璜比德沿世家馈祀之则故壶仪克肩习我君刚直之风故铅华不御孝睦移于姻党廉法着于家门不及事姑未艾陈衣之痛愿然有子终如属纩之期怅宿莾之方滋蔚兰荪之竞茁桮桊已矣永言内则之芳华簪笏依然尚想外家之风烈兹特赠爲孺人肆娠贤于再世宜媲美于千秋刑部山东清吏司主事李自华授承德郎勑曰朕闻哀敬折狱惟良折狱故伯夷以降典折民而董生用春秋决狱朕哀矜庶戮期协于中将博求廸哲之人以副我淸问之意具官某行可标准言成文章起家循良休有誉处効能辇毂践更剧烦叙擢刑曹职司奏谳以廉平之德兼明允之才钦乃攸司傅以经术期于惟刑之恤庶几俾狱无留乃以覃恩授具阶乃者刑罚不中出入时有要辞错乱几无成狱书不云乎惟齐非齐有伦有要惟伦与要折狱之本也尔爲法吏朕以迪哲望尔尔其敬哉父可守原任贵州都司淸平衞儒学敎授赠承德郞刑部山东淸吏司主事勑曰蜀自汉以来代着文学文翁五经之敎益州乐职之诗弘长风流于今爲烈今吾儒硕趾美前修有子克家显闻于世余庸表而着之具官某乃具官某之父含章挺生瞱秀发强学博喻富有英华矩行规言动应古昔遂应明经之辟出爲鼓箧之师归休乎环堵之宫遗子以一经之业摩娑靑简恍疑晤对于丹鈆敬愼丹书尚念收威于榎楚遗经不朽至德可师是用赠具阶官于戏有位于瞽宗应厥彝典爲观于石室视我赞书工部都水淸吏司主事金元嘉授承德郎勑曰司空诸曹郎惟水衡有河渠之役衔命而出掌隄防畚锸之事以分理行河之政而漕运頼焉非中外敭历夙有能声者不在兹选具官某擢颖制科流徽宰邑师廉平爲治之绩急吏缓民循沉实守正之风随牒平进休有民誉着于工曹司库藏而钤键惟严筦出内而棼丝必理人地相称人皆知水部之名出入均劳我是有河漕之寄乃以覃恩授具阶夫吕梁之渠闸肇自平江命尔以中河爲界画地而守爲漕政计至殷也今东方侵梗运道戒严以治河寓治兵卽以治兵兼治河斯平江之绩举矣尔无以水曹戒越俎也朕则显陟汝大理寺右寺右寺副廉第授儒林郞勑曰棘寺之设以审谳秋曹辟台之狱其在厥属有炤驳番异之条参覆疑异以听于其长非淸彊公恕积有誉望者不在玆选具官某秉心惟允执德不回出宰疲人入报上考叙迁北寺俾副右评岂弟有余明习滋久平亭疑案爲之涉笔而思讯驳爰书不以得情爲喜副我钦恤良用叹嘉乃以覃恩授具阶顷者法律破析桥遏滋多白简喧呶与丹书相下上书不云乎明启刑书胥占以刑书爲衡而胥占以权之岂惟阅实要辞亦可以榰柱国论此棘寺之责也尔懋勉哉朕将显陟汝大理寺右寺评事任国桢授文林郎勑曰廷尉天下之平也故其属以评爲名士非盘桓久次老于情法居是官也欲其虚明详愼一底于平难矣具官某文学世家高华妙选服官民部以淸愼得名称职度支以综核取咎回翔闲散流滞岁时爰自上林次于佐棘困衡旣久求听弥精致忠爱于罢民得情勿喜丽轻重于疑狱有革乃孚小大以情文法无害乃以覃恩授具阶顷者吏议弘多狱辞它比皆以失平之故尔亦甞涉笔而思之乎记不云乎凡制五刑必卽天论天平之极也尔以此评刑朕亦以此评尔敬之哉大理寺左寺左寺副曹文衡授儒林郎勑曰国家于棘寺之官陈殷置辅不厌详复至有卿贰正副之设凡以正刑书而重民命也苟非吉士岂可以称此意哉具官某起爲国器副我廷平闲者棘寺空虚圜土塡咽摄官承乏夙夜勤劳寝兴狴犴之闲飮食爰书之内爲民请命数上封章求补司刑以淸滞狱数囹圄之困苦如在目前陈法令之敝刓至于流涕虽九阍之请未克以动天而五听之辞已孚于抢地朕卽位以来哀矜庶狱省视故牍得尔所上书恻然叹伤有缓刑泣罪之思焉玆以覃恩授具阶书不云乎蛮夷猾夏冦贼姦轨女作士尔鄕所上章论之详矣今东隅未靖姦利交迹是朕好生之德未洽而尔之言犹信也淑问如臯陶朕深有望于尔尔其念哉母旌表节妇常氏赠安人勑曰国家表宅之典放于成周所以劝节也推恩之制放于唐宋所以敎孝也隂敎衰斁风徽寂寥我有明纶光于幽穸旌表节妇某氏乃具官某之母佩玉德以作妇操氷心而相夫迨所天捐弃之时正厥子孤孩之日旌心断髪矢皓首于盛年顾影寒灯袭白昼爲长夜乳汁枯于襁褓血与潼俱髪肤瘁于家门泪随声下哺飬六尺如鷇脱而雏成促赴九京譬蛾成而𧖟死兰仪永谢栢操有闻下报先君故知含笑而入地愿然有子载闻申命之自天旋观日月之昭回弥见风霜之凛冽玆持赠爲安人于乎有膰有拜业已接迹于汗靑来㳺来观尚亦回心于圬白信千秋爲不偶虽百世其可知中书舍人曹师稷授文林郎勑曰中书省之属掌诏勑玺书册命之事以重王命有事殿陛与起居载笔之臣夹立左右其筞近爲何如哉具官某箕裘绵邈器局高凝起自南宫升于西掖入叅侍奉出掌丝纶进止有章温共不改譬之有声之玉尝应于佩环而无颣之珠独宜于掌握禁近之臣朕所顾视年劳已着弥用叹嘉乃以覃恩授具阶国家以秘省储台谏之选使之静谙旧章而闲习世务也问树而不言焚草以自晦盘桓久次而无所建明亦或有出于此者乎官近地淸优㳺养望此尔今日之事而非朕之所以毗尔也尔其念哉戸部广西淸吏司主事李孔度授承德郞勑曰朕睠顾艰难博求弘济盖甞追怀先正思誉闻于九京选建才贤庶箕裘于前烈譬之乔木古者世臣谁其似之吾有人矣具官某乃原任太子太保刑部尚书桢之子旧德深醇家风绵邈慨有大志可谓似其先人杰然羣才遂能出乎世类历官所至皆有贤声乃以仆丞迁于民部职司会计搜剔蠧余军储自供积弊尽扫至其奉使辽左指顾河东画地爲图聚关城于尺幅握奇决胜筹夷虏于目前忧国有人匡时惟允乃以覃恩授具阶于乎唐雅不云乎惟西平有子惟我有臣尔先人昭事我祖公望岿然尔尚佽我多艰无忘先烈继公忠盛大之业蔚爲宝臣在君臣父子之闲庶几盛事妻杜氏仍前封勑曰史称天水北地高上气力歌謡慷慨风流犹存而妇人亦闵其君子其诗曰在其板屋盖亦有修我甲兵与子偕行之志焉今吾霈恩郎吏及其室家博访风谣激扬志义未尝不揽秦风而太息也具官某妻某氏归于甲门出自将种风范肃穆馈挚交贺于闺门姿性刚明刀劒错立于侍婢相尔夫子宜其室家阙狄之钖有加素沙之德不替玆仍封爲安人呜唿将殒大星感风霜而痛父郞光列宿勉夙夜以戒夫义同于羽林之孤礼当有石之予父子夫妇之闲採秦风者将及焉尔其敬哉刑部贵州清吏司郎中张光奎授奉政大夫制曰朕惟人才之难养之有素培之奕世用之累朝故古之元老世臣之家必有承休济美之士此亦国运所系而非独家风使然也具官某乃原任户部右侍郎兼都察院右佥都御史养蒙之子敎成胄子家擅素风帷幕有声西曹籍甚祇承家法谙晓旧章致其忠爱之心傅以经术之学朕以爲文法之吏安所取此盖庶几不践不履有公子仁厚之风而惟明克尢得臯陶淑问之敎者欤玆以覃恩授具阶惟乃烈考以忠贞正直事我皇祖名在国史称爲劳臣今尔可谓世其家矣于乎不忘旧人则有先朝弓劒之感作求世德则有故家乔木之思覃恩及尔朕盖深有槩于中矣尔知之乎其有以称太仆寺寺丞郭梦詹授承德郎勑曰书称仆臣正厥后克正太仆丞贰古爲奉车之官非家法肃明雅有风操不在玆选具官某乃原任戸部左侍郞赠都察院右都御史谥恭定讳惟贤之子蔼然儒风蔚有家训遂以胄子试于奉甞夙夜在公朝夕有恪积着年阀乃擢是官当孟春焚牧之时正军兴选骑之日种屯皆爲宿弊印炮徒属虚名惟尔之能思举厥职乃以覃恩授具阶惟乃父事我神祖历官三台懋着劳勚尔尚克念先烈无以日月叙迁爲能事诗不云乎秉心塞渊騋牝三千尔马官也余故以秉心戒尔钦哉妻俞氏封孺人勑曰古之世家必有贤女令妻盖其珩璜琚瑀之防箴图阿保之训积习使然也余有宠命昭于管彤具官某妻封孺人某氏武襄之子恭定之妇恭大慈小具有仪法相夫鬻子不替勤劳今尔夫能于其官渐致通显则尔之爲女爲妇可谓克举矣玆加封爲安人惟武襄累战立勋誓死报国朕恒拊髀思之尔服习遗敎尚有以劝勉其夫石窌之封朕不后尔都察院炤磨所炤磨朱大兢授廸功郎勑曰周之诗曰无曰予小子召公是似古之人主劝诱其世臣若家人父子之相告语也矧有恩而不下逮朕何忍焉具官某乃东阁大学士兼礼部尚书国祚之子䕃借高华被服儒素爰以任子跻于台幕勾稽故牍职司辟藏劳于其官执事有恪世禄繇礼朕有嘉焉乃以覃恩授具阶惟我先帝旧学于乃父以乃父诒辅余冲人尔尚竱心屛虑以佽旧德晨昬之助有頼于尔夫退食休沐下车里门澣衣子舍此淸朝之美谈而非子弟之细事也敬之哉勿替朕命太仆寺寺丞黄正賔授承德郎勑曰昔我先帝未正东朝谏诤滋烦诃谴相逮今山陵已毕遗老日登而仗节死谏之臣若晨星之在望追怀旧事良用忾然其有甄陞可无书命具官某风䂓开敏才地清华当禁廷给事之时正储位殷忧之日黄扉定策尚低廻集菀之歌丹地输忠乃叅预伏蒲之谏腾纶闱之削藁斜封宣播于朝堂先琐闼以露章袐阁流传爲掌故肆三朝之鼎革起廿载之沉沦溅血犹新重荷全生之德攀髯莫逮弥深狥主之思擢尔仆丞斯爲不次乃以覃恩授具阶于戏铜龙邈矣忍夸张羽翼于先朝金马依然尚砥砺桑榆于末路惟端谨可以飬节惟廉静可以保名益勉素心用章休命钦哉妻孙氏赠安人勑曰夫妇之谊比于賔友死生契阔诗人悲之况乃节义相期艰难与共而中道弃捐者乎具官某妻某氏图颂叶矩賔祭有齐当抗章拜杖之时厉阖门从死之志吁其悲矣命之不犹睠玆白首以还朝尚想靑衿而去国风雨如晦长懐鸡鸣儆戒之时日月光华不见翟茀以朝之盛玆特赠爲安人服此休命慰尔幽涂父国聘赠承德郎太仆寺寺丞勑曰司徒乡三物之教胥春秋月吉而从事焉今吾臣工追命先世庸以发挥濳德弘长流风虽出典尝亦应邦法黄某乃具官某之父风姿朴茂器緼纯明孝友睦婣不待族师之戒敬敏任恤无愧闾胥之书藴义气以生风每存亡而生死操仁心以爲质匪刚柔而竞絿宜有余休及于厥子是用赠具阶官于乎奋身抗节尔旣伸负剑之规揭德振华余亦重缁衣之好母王氏赠安人勑曰朕褒旌节孝广树风声凡有命辞必先劝厉今吾臣子聿有母师风敎有闻仪节茂着余庸表德着之册书某氏乃具官某之母妇道可宗女图母越毁容断髪矢盛年以殉夫送往事居闵余生而敎子训诫攸着风节有闻迨乎漏泽于赐环久已缠悲于执器呜唿母仪邈矣永怀风树之凄凉臣节凛然弥想氷霜之高洁玆特赠爲安人惟吾愍册代彼漆书乌头䨇阙之褒生有格于功令彤管千秋之懿终当着于颂图文华殿中书房办事大理寺右寺右寺副汪镳授儒林郞勑曰簪笔之臣供奉左右岁月叙迁于国家之大计无与也具官某起家儒术给事禁庭夙夜在公温恭有恪乃者辽左警急馈运艰难慷慨上书输金助饷夫毁家纾国大臣之有事急病让夷君子之所贵尔能如是岂不难哉国家之于尔也旣宠之以淸衔昭之以绰楔矣玆又以覃恩授具阶夫卜式愿输家之半助边公孙弘以谓宜勿许朕之宠嘉尔者盖亦国典宜尔而非尊显以风百姓之意也尔其敬哉妻程氏封安人勑曰爲吾禁近之臣温恭朝夕必有贤明之助焉况其卓荦好义者乎具官某妻某氏机杼服勤澣濯昭俭使尔夫齐其躬以守官肥其家以输国则惟尔之能特封爲安人不惟从夫之爵盖亦有劝劳之义焉父道斐赠儒林郎文华殿中书房办事大理寺右寺右寺副勑曰资于事父以事君而敬同故志义之臣必本诸父汪某乃具官某之父驯行孝谨被服儒素慷慨好施百里诵德今尔子可谓有父风矣呜唿耻独爲君子斯固尔之心也愿俱死匈奴岂独子之志与是用赠具阶官尔其有知当爲默举母赵氏封太安人勑曰能食能敎母慈之大也立身显亲子道之终也某氏乃具官某之母操作治家式谷训子观其子之珥笔内庭而知其有画荻之教观其子之输产絶塞而知其有恤纬之忠特封爲太安人于戏匪惟尔之褒以诏人母牧斋初学集卷第九十五牧斋初学集牧斋初学集卷第九十六牧斋初学集卷第九十六外制六南京吏部右侍郎顾起元授通议大夫制曰朕运抚大来助求小毖睠惟旧德式念先猷其有高帝丰芭之遗两朝侍从之选表仪卿贰体望具瞻者朕方梦卜求之而恩命岂有爱焉具官某才挺天人学知今古射策名成于寡二临轩象近于魁三蔚有良史之才置之禁近岿然师儒之敎贰我成均久列桂坊载临璧水储端渐陟爰立有闻迨余访落之初乃有留铨之命留务淸蕑允宜如水之心铨事低昻小试若金之用廻翔滋久雅望在人乃以覃恩授具阶于戏非尧舜不谭有体必期于有用以社稷爲说迂身乃所以善君尚念国步之艰危保余冲子母曰留曹之淸峻可以优贤尔无忘共济之思余将有卽眞之拜妻王氏加赠淑人制曰人臣飞华夷路擢秀淸涂必有佽助之贤以当賔友之谊疏荣旣逮愍册宜先具官某妻封恭人某氏枣修告䖍濯摡奉职本乌衣之着姓仪法有闻佐靑简之名儒机丝无闲宛其死矣何以报之翟茀以朝嗟溘先于朝露彤管有炜美代后于辰猷玆加赠爲淑人兰仪默赞于金夫蕙问永光乎石窌祖雷先赠中宪大夫湖广襄阳府知府加赠通议大夫南京吏部右侍郎制曰国之元气将钟美于贤才家有朴心先欝蒸爲至德畜无不发报必有初先赠具官某乃具官某之祖父太朴不雕仁心爲质以孝弟而兼任恤不言而躬行自保受以及救賔无心于望报宜而孙子爲吾宝臣达屦绣裳焕然有事于家庙纯衣应杖僾焉如见其祖先是用加赠具阶官尔能积庆于诒孙余用遡源于率祖祖母刘氏加赠淑人制曰诗称诒谋厥孙易言受福王母盖合中外百年之郁积以培国家一代之人才非夫有谷之诒曷有流根之泽累赠恭人某氏乃具官某之祖母孝思维则淑愼无仪如生民之厥初时维草昧肆承家之伊始作其壸彝珩璜被躬茂矩流传于奕世机丝比德深仁累积于百年玆加赠爲淑人服玆烝卑之荣允叶栋隆之吉父国辅原任湖广宝庆府知府赠通议大夫南京吏部右侍郎制曰朕闻黄河之水源可滥觞泰山之云起自肤寸凡创业爲可继盖有开而必先原任具官某乃具官某之父风缊纯明器资魁杰以南国之彦早践通班以西曹之贤出守名郡惟明克允仁孚圜土之中旣威且怀泽流湖岭之际㰱澬流之水载廉石以传家演邵阳之书比籯金而诒子征循良之传于国史父作之子述之启公辅之望于邦家我有臣尔有子是用赠具阶官于戏播徽猷于竹帛伫我白麻贲宠命于松楸慰玆黄壤母王氏加赠淑人制曰凡吾闻望之臣必有贤明之母自家所以刑国本立而后道生风徽有遗式谷不爽封恭人某氏乃具官某之母敬共内德仔肩壸仪帘合相夫佐平反于丹笔篝灯廸子征掌故于靑箱媲德有闻娠贤竞爽炳丹靑于经史殷勤辟咡之规指枢轴于机丝肃穆纮綖之训玆加赠爲淑人于戏版舆已远怅陪京雒涘之㳺银管如新嗣韩国泷冈之表南京通政司通政使林学曾授正议大夫制曰昔我神祖久道作人凡其梓漆之材皆我仪刑之老践更禁近布列两都顾瞻周行蔚爲盛事朕于恩命岂有爱焉具官某德禀粹和器函庄重言行以先民爲法问学称君子之儒爰自理官登于铨部淸素寡欲进爲郞吏之标淡白端庄退守丘园之贲栖遟一纪羽仪滋章偃蹇再迁蹈道弥固迨余初服始列淸卿夙夜在公信无慙于旧德衣冠有异恍或疑其古人惟纳言之职官称爲司命而留务之淸峻可以优贤我有老成往司出纳乃以覃恩授具阶于戏惟我新朝其忍遐弃先朝之耆老令此旧国亦得瞻望先民之典刑淸庙之求助不遑黄髪之询谘敢后尚其彊饭伫我征车妻陈氏仍前赠制曰人臣委质奉公白首一节其于闺门相贰死生契阔之际人主必闵然念之非徒以䘏其私亦以崇报也具官某妻赠淑人某氏静颛成性柔嫕爲仪酒体芼羹侍奉必嫺于内则鍼缕刀尺相助尤毖于入官虽不永年厥有令闻中道捐弃终不替黄髪之期早岁勚勤遂永赞素丝之节玆仍赠爲淑人用以昭妇顺之报不独慰夫子之心继妻吴氏仍前封制曰人臣束髪厉行老而弥固则必有贤明之助焉朝廷之有宠章亦所以区明风烈爲世表也具官某继室某氏仪度闲肃性资惠明宦成不染于纷华家食弥征其静好一生麤粝御穷何异于糟糠十载丘园晤对恍疑其賔友终相夫子爲我名卿翟茀以朝不改素沙之德缟綦相乐益坚白首之心玆仍封爲淑人尚永垂列女之名且默赞二南之化祖文明先赠太常寺卿加赠正议大夫南京通政司通政使制曰国家崇重眞儒原本正学瞽宗之祀仅有其人至有经明行修湛思道术郁积于躬而发闻于后者又于彝典之中着章表焉赠具官某乃具官某之祖父古有立德今爲硕儒矩行规言动应先民之法度穷理尽性学究易道之高深以人师而爲经师流风邈矣能善世而兼遯世遗书蔑如迨其子能传其绪言而厥孙益大其绝学摩娑靑简神明焕发于百年俛仰丹鈆晤对恍存于一室天旣厚儒行之报人益征家学之传是用赠具阶官于戏文献有征箕裘未艾明德显于三世固当爲壹行之光遗经着于再传用以附儒林之传祖母陈氏仍前赠制曰道德博闻之儒修身遯世而又有贤明之妃以作之合天将钟美于是其再世而兴也不亦宜乎赠淑人某氏乃具官某之祖母懿质夙成德门作配总笄栉縰侍奉一循于内仪箴图珮环被服不异乎儒者盛年不永再世其昌律吕位同终取和声之应山泽气合是征生物之祥观孙子之骏发滋长信天道之挹注匪偶玆仍赠爲淑人益衍云仍之祚永言烝卑之休继祖母苏氏仍前赠制曰家道暌必始于妇人况继室乎以贤继贤和气叶应受玆介福及于再世余有追命其何爱焉赠淑人某氏乃具官某之继祖母天性钟慈女图茂矩佽德内助若琴瑟之雝和媲美前修譬珪璋之判合字其子则德叶鸤鸠启其孙则卜征鸾凤遡休征之濬发于再世信协气之感聚于一人玆仍赠爲淑人于乎礼垂如母之文永爲徽范诗颂翼孙之美叶彼休征父敦忠原任福建兴化府儒学敎授先赠太常寺卿加赠正议大夫南京通政司通政使制曰国家方闻笃行之臣岿然羽仪者其渊源家学有开必先朕固将表而出之非徒崇报而已原任具官赠具官某乃具官某之父言无疵悔行应衡规孝友可质于神明学问必根乎闽雒三临讲席归休乎环堵之宫屡绝韦编毕世于训诂之业肥遯离俗洗心谢末世之风尘厉行束修禔躬爲伪学之箴砭惟而令子爲吾宝臣丹铅一经箧笥不忘乎家学白首一节风期有继于前人象贤有征燕翼未艾是用赠具阶官于乎匪徒命德且以表微生爲人师旣有闻于鼓箧没祭于社终有位于瞽宗母柯氏仍前赠制曰有蹈道之儒则必有媲德之配濳德弗耀夷于妇孺而卒以其子显闻岂不休哉累封淑人某氏乃具官某之母禀性安贞束身祗肃奉尊章于上食佐夫子于下帷分半席之靑氊萧然灯火守一宫于环堵永以晤言有此素风成其贤子羔羊之节咏其素丝多露之防严于白首臣节茂矣母仪征焉玆仍赠爲淑人于乎生未播其徽华殁乃留其仪范淑灵不昧尚克享之南京光禄寺卿管少卿事史弼授中大夫制曰朕克典神天奉先思孝洪惟我高皇帝寝园原庙咸在留都岁时荐羞皇敢弗毖愼简明德以荐馨香禄臣司光吾有人矣具官某缜宻若玉端直如弦自擢西台以登冏寺奏议多闻于削藁政绩必期于可书进退盘桓不难久次出入讽议有补本朝晋秩禄卿蔽自朕志往司留寺非独优贤盖尔以廉辨肃括之才而本诸明允笃诚之德酒醴菹醢以洁以时上食膳羞必诚必敬自此寝庙之荐馈致告苾芬行见高庙之衣冠出游顾享乃以覃恩授具阶于戏朕观掌故南北光禄职掌不同北以覈乗舆供养爲能南以庀陵庙荐祼爲职尔熟谙故事必能其官尔其佽右飨于我将余敢忘诒谋于丰芭尔往钦哉妻李氏加封淑人制曰君有公忠之臣夫有贞顺之配其勤劳于国与相助于家也人主其有以念之矣具官某妻累封恭人某氏知让知戒有肃有慈居恒不替于专勤躬亲舂割旣贵不忘夫敎戒身服颂图幷日韲盐在官何异于家食中宵宿火敎子尤勚于相夫遂成女士之名允爲母师之范兹加封爲淑人展衣白屦见命服之有光文驷雕轩知福祉其未艾父洪达原任山西平阳府解州儒学学正先赠中宪大夫太仆寺少卿加赠中大夫南京光禄寺卿制曰古者鄕里壹行之士必有崇台绰楔之褒朕广树风声旁求懿德以疏荣追命之典寓阐幽表微之思虽出旧章亦应古法原任具官赠具官某乃具官某之父介圭不饰璞玉有光孝敬温文少无子弟之过简默静退长爲君子之儒丹铅独抱夫遗经靑紫不移其素志入学鼓箧诸生严颂礼于登堂弹琴读书家人狎咏歌于环堵肆我名卿光于家训守靑氊之故物无忝所生奉白贲之上爻以永终誉缁衣有託黄壤如生是用加赠具阶官于乎国有彝章盖以示先河之报鄕之子弟尚亦勤瞽宗之思母吴氏加赠淑人制曰古之贤达必有母师故公忠廉直之臣必不产于冶容逸乐之母家人妇子之闲风气积习而家敎从之可不愼与累赠恭人某氏乃具官某之母克全四行愼守七章贱绮縠之蠧女红躬纺绩以移日恶华丹之乱窈窕服綦缟以终身俭爲德共不替寝门之敎绘居素后尝余裙布之风惟此令人守其善训寡言正色奉陜输轻脱之规夙夜在公禀贞静清闲之德玆加赠爲淑人于乎汉曹昭之诫子恐辱淸朝鲁敬姜之敎家恒忧下位风徽可继图颂具存尚无忘典训之仪庶益茂珩璜之矩祖钟华赠中大夫南京光禄寺卿制曰朕闻人才之生必有根本源流弘长敎义有传是以卿士之风猷咸称祖考之诒谷本诸家史着之册书史某乃具官某之祖父渊如有容粹然特达赴公家之难能急病而让夷䘏昆弟之贫每绝甘而分少躬爲长者之行饮人以和晚多达生之言佚我以老身旣隐矣爲善何意于近名德莫大焉节身乃用以昌后余其善庆诒尔孙谋试观世德之蝉连益见祖风之绵邈是用赠具阶官于乎美其所称论譔何慙于铭鼎没而不朽典祀将着于瞽宗祖母蒋氏赠淑人制曰敬姜不云乎君子能劳后世有继古之女宗所以诒谋而垂戒者如此其至也能劳之报百世未艾而况于再世乎某氏乃具官某之祖母箴图被躬枣修循礼辛勤十指洁酒食以供祭賔黾勉一生勤辟绩以先媪御子姓惮其严恪家人化其专勤是以保姆之规终老而不懈先姑之戒易世而弥敦宜尔闻孙受玆介福玆特赠爲淑人呜唿惟玆恩命着尔壸仪不惟爲女史之光尚有助寝门之敎南京光禄寺少卿冯若愚授奉政大夫制曰我皇祖久道化成人物蔚起凡今中外具瞻之彦卒多万历培养之人至于淹抑回翔盘桓久次老其梓漆之材留爲子孙之用于今爲盛朕有頼焉具官冯若愚玉润而栗絃直以端西曹执法于平反南国流声于出守属税貂剥肤之日搘彼吽牙值伥虎择肉之时柱其血吻缚厮徒于襄水塡塞浊流投养子于汉池蠲除宿垢是以中人肆其謡诼驯致圣主亦爲叹咨治郡九年荐章数上堂堂题柱姓名久署于屛风累累积薪陞转终淹于启事归田园者十载敎子姓以六经蒿目忧时有似羊公之流涕闲居念旧宛如杜预之沈碑惟衰荣之有尝见风雨之不改聿求旧德爰陟留卿勾稽原庙之膳羞综覈寝园之馈享衣冠有异想风烈于先朝爼豆惟新凛氷霜于夙夜乃以覃恩授具阶书不云乎人惟求旧尔之在今日犹大厦之有巨木而淸庙之有雅音也重之以祖考之诒固将储偫于雒下优之以留务之简岂云留滞于周南尔勿谓白首而见招余将惟黄髪之是询尔往钦哉妻顾氏赠宜人制曰国有元妃卿有内子艰难相助恒嗟咨草昧之初契濶死生每忾叹芳尘之后我求懿德着之策书具官某妻累封恭人某氏体顺爲心蹈和成性辛勤相读膏火夜宿于寒窻黾勉佐廉突烟朝冷于官舎顺能钟物和以致祥谢氏之芝兰罗生堂戺王家之龙虎竞奋戸庭虽大命之不遐而徽猷之如在颂高秀之行以爲国爵屛贵家爵忘贫述孝友之风则曰衣无尝主儿无尝父顾此家风之绵邈皆繇仪法之深长矧新恩钖类之辰正旧德升华之日玆加赠爲宜人于乎拜像而泣知珥貂之有人可颂而图洵管彤之不朽继妻姚氏赠宜人制曰朕追慕原陵永怀长乐访问掖廷椒房之故事感叹曾参王骏之坠言当霈恩之时于吾臣下室家新故之际未尝不悽怆睠顾而重以书命也具官某继妻某氏礼必叶中言无出阃鹊巢比德相夫益勉于晨昬鸠养一心鬻子无闲于毛里于玆漏泽念彼穷泉固云谊重于遗簮亦曰爱深于织屦螟蛉有子闺门聿着其恩勤麟凤多才邦家犹借其长养玆特赠爲宜人于乎继贤明之范百年均湛露之恩广慈孝之风千古释履霜之痛父季兆原任工部司务赠中宪大夫湖广襄阳府知府加赠奉政大夫南京光禄寺少卿制曰祭必有先礼当数祖考世家之阀阅袁不如扬征世德之渊源卿犹慙长名敎必繇于积习而光辉亦渐以发闻原任具官赠具官某乃具官某之父学擅菁华行兼圭璧横经讲学则云集生徒筮仕僝工则霜淸郞署休有誉处憺无忮求归休乎一亩之宫自命以千秋之业篝灯帘阁息游有似乎飮氷分少絶甘推解不忘乎举火奉九言于太叔守以终身放三省于子舆殁而得正居然白贲以廉让爲箕裘蔚矣丹铅用诗书爲簮笏是用赠具阶官于乎家有谱牒发祥必遡于滥觞国有彝章揭德可符于汗简母钱氏加赠宜人制曰蓼萧之泽自叶以及根望祀之诚先河而后海故家颂贤明之母则国称志义之臣不有追崇何言报称累封太恭人某氏乃其官某之母发挥妇道标表母仪宜尔室宜尔家仪范茂传于九族相其夫相其子光华蔚起于一门迨乎卿月之流晖已见婺星之掩彩雕轩文驷追铜鞮就养之时风树寒泉遡石窌开封之后罢社之痛有节累茵之悲何穷爲歌念母之诗弥深陟屺之叹玆加赠爲宜人于乎庆钟燕翼象巳感于台阶祥发羽仪光先贲于堂斧余将有事于申命尔其无憾于下泉南京浙江道监察御史曹汝兰授文林郞制曰国家妙选台谏南北竝置丰镐重地頼执宪之臣以弹治之其风采论议犹在吾毂下也推恩之典其可后乎具官某风简详密藻思淸华奋迹贤科爲政疲邑抚江阳交会之地字巴渝凋瘵之民洊陟留台弥深宿望上章保䕶拳拳禁闼之思荷槖巡行凛凛陪京之寄朕嘉乃志乐观厥成玆以覃恩授具阶于乎奉高帝之衣冠则当厪对扬之虑览江山之形胜则当思锁钥之艰凡吾所望于尔者固不徒飞章传遽称谏臣之选而巳也尔其毖哉勿替朕命妻丁氏仍前封勑曰人臣出宰遐邦入司雄职固国之劳人也不有贤妇以相其内欲壹心营职不巳难乎具官某妻封孺人某氏动爲柔范言着礼经攻苦力相夫下帷御穷不变于膴仕夜行多畏用知交儆之心辰告有章数厪如何之问玆仍封爲孺人服玆翟茀之章益茂管彤之德父驰周赠文林郞四川重庆府江津县知县加赠南京浙江道监察御史仍前阶勑曰人之余休如木之垂隂爲吾志义之臣蔚起休问亦其先之德隂有以诒之也赠具官某乃具官某之父少有大志长实素心诵德诵声自喜爲节侠之行依忠依孝安得此长者之言种德不见其逢年市义乃征于易世宜而哲胤作我宝臣是用赠具阶官于戏有子克家聿着堂皇之美厥考作室尚思涂墍之勤母李氏仍前赠勑曰食而能敎式谷所以成名养不逮亲桮桊由之永慕赠孺人李氏乃具官某之母渊懿可度柔嘉有章事夫䔍疾之余训子童蒙之日兰仪奄没蕙问弥新簮笔生风尚想指陈于画荻忧心如醉徒怀手泽于丸熊玆仍赠爲孺人哀此风木之悲用霈蓼萧之泽南京江西道监察御史陈必谦授文林郞勑曰御史执宪毂下纪纲国体其在留台耳目之寄稍远而弹肃之任弥专自非风力肃明夙爲民誉何以中吾玆选乎具官陈必谦行修而志坚器弘而识定廉辨励节有毁家纾国之思劳勚服官以勤恤民隐爲事践更剧县擢寘留台诚结于中义形于色人中屈轶京国爲之耸观柱后惠文奸回于焉屛迹不俟阳城七年之久巳占魏征百奏之陈古称眞谏臣吾有望焉乃以覃恩授具阶于乎我高帝寝园原庙咸在旧都丰水镐京厥有遗烈尔思忠思孝俨若顾瞻之纪之纲访求故实斯所以称职者大而禆余者弘矣尔往钦哉妻钱氏仍前封勑曰爲吾台宪之臣正色歛容而风裁茂着非独其束修自好也家人妇子之闲亦必能相贰以有成矣朕深叹之具官某妻封孺人某氏孝敬有齐俭勤无斁鸣环司馈匡卒业于三余服缟从官赞素风于五緎用能使凛然风裁恒警戒于畏行矫矫霜稜不摧残于交讁睠此乗骢之节居然弋鴈之规玆仍封爲孺人再承珈副之荣益懋珩璜之范父希尧先赠文林郞河南卫辉府辉县知县加赠南京江西道御史仍前阶勑曰士之精神才术不获试于身则必有以显闻于后土之膏也必发川之壅也必决挹彼注玆天道使然也赠具官某乃具官某之父器资魁垒性行深淳孝友于家退而修长者之行节侠自喜进不干鄕曲之名聚散千金生产不介乎目睫俛仰一室世务恒列乎须眉宜尔后人继其大志高吾门令容驷马巳叶再世之占度其旁可置万家庶慰九京之愿是用赠具阶官于戏可垂可继是诚在于人谋尔炽尔昌尚亦观乎天咫母张氏仍前封勑曰传不云乎培塿无松栢朕之谏臣有居正秉义风彩着闻者所谓非积习名敎不至此者也娠贤育德母师之功其可诬哉封太孺人某氏乃具官某之母德备孝慈性成淑愼练裙椎布偕隐德于逸人苦胆寒灰佐义方而敎子是成廉吏作我台臣素节高寒有华丹不御之志束修刻励有机丝警戒之风仪范滋章徽华茂着玆仍封爲太孺人黄髪鲵齿知福履之永绥文驷雕轩洵往来之有炜河南卫辉府辉县知县陈必谦前母钱氏赠孺人勑曰朕发号霈恩爲吾臣子辍兰陔之思释桮桊之痛者可谓至矣其有生不获事没不获封情有所穷礼无可考而亦得以与被焉者于乎此亦仁之至义之尽矣某氏乃具官某之前母出于忠孝之门躬有共俭之德殚十指以起家瘁一身而作苦经营草昧奄忽盛年墓木巳拱陈根不哭岂意四十余年之久贲尔幽穸者乃在所不知之人乎又岂意夫情无节而礼有制考课不能得而覃恩得之乎于乎崇报有初盖取先河之义发祥有自必问滥觞之源因母以念母嗟长乐之鼓钟同悲静夜因亲以及亲使海隅之枯木咸被春风玆特赠爲孺人䰟兮享之可以爲慰南京四川道监察御史万言扬授文林郞勑曰朕读前史至皇祐宣谕御史必用忠厚纯直通世务明治体之人未尝不三复斯言也闲者遴选台谏错置南北妙简循良皆用此意具官某才华恢杰器识沉深㧞颖贤书分符淛水乃膺师荐擢寘留台材猷滋深节槩日老昌言抗疏期于木直而从绳奋志触邪俄巳隂消而见睍南国仰巡行之迹旧京传且止之謡乃以覃恩授具阶于戏以中朝选建之宪臣居留台风纪之要地肃雝搢笏可以对越高庙之神灵慷慨乗骢可以坐制长江之要害朕固将居近而御远尔勿谓重北而轻南伫尔飞章启余逖听尔往钦哉牧斋初学集卷第九十六牧斋初学集牧斋初学集卷第九十七牧斋初学集卷第九十七外制七南京吏部验封淸吏司主事谭性敎授承德郞勑曰留都诸子部有官要而务闲者其吏部司封郞之谓乎要故人不乱于品流闲故议不殽于藩棘非风猷特达不在玆选具官某早登俊造两最循良棠隂遍陈汝之闲尸祝在黄韩之后屡闻师荐简卑留铨练达甄材淸通擅誉飮氷之操巳着于当时如水之心可征于受事乃以覃恩授具阶朕阅南司封掌故岁移文省直督促捕蝗以问民爲弊吏独与诸曹异尔在相城蝗不爲害所司曾上其状今何以修举其职乎无徒谓留务多闲也朕又以此弊汝南京户部江西淸吏司主事李士高授承德郞勑曰顷者馈饷滋烦度支告匮司计之臣日夜左支右吾而留都王业根本也以岁计之不登储蓄之不豫朕盖憪然念之具官某入承轩对出佐邦刑桁杨尽服其平反棠䕃交加于齐楚乃留曹司计之日正军储告急之时蒿目以忧剜心而计严勾稽而宿弊必淸精黍龠而琐科不计二载于斯廉能茂着乃以覃恩授具阶尔尝视庾浦口矣新墉屹然襟带江左其中储偫足支几年乎非强兵无以备豫非广蓄无以养兵此根本绸缪之至计知尔之有槩于中矣尚深筹利便佐我邦计钦哉妻孙氏加封安人勑曰女之司阃犹官之司庾也秬黍龠合之闲有节度存焉谨而司之服官之道可以喩于家具官某妻封孺人某氏蚤嫺女箴长共妇则夜从辟绩燎火省费于三时朝庀米盐菽水辛勤于十指尔夫司刑佐计斤斤尺幅尔有助焉玆加封爲安人无忘丙夜之劳以对淸朝之祜父嘉辅先赠文林郞湖广岳州府推官加赠承德郞南京户部江西淸吏司主事勑曰孝弟力田之士多食报于后人盖其风气笃固厚取德而薄取名固天之所私也赠具官某乃具官某之父天之君子乡之善人掩胔孟春时发梧丘之梦爲食俭岁不嗟蒙袂之人月旦袭美于鄕评阀阅贻休于后嗣是用赠具阶官尚知积善之有余不以近名而多获母孔氏加封安人勑曰古称贤母听斋合问七箸以成其子闾里孤生安所取此无亦慈庭之敎有深于辟咡者乎赠孺人某氏乃具官某之母裙布被躬机丝作敎淑善夙嫺于内训朴心独喻于后人麟趾之仁晻蔼柔嘉之则羔羊爲节依俙静好之风玆加赠爲安人尔所谓以身敎者乎尔子砥节首公曰以身报尔矣南京户部广东淸吏司主事马士英授承德郞勑曰度支之官南北竝置以陪京之重举天下岁输有尝额而户曹诸子部分而理之非公忠廉直深于国计者不在玆选具官某蔚爲民誉奋起贤科端居怀康济之忧射策见纵横之略乃登留署属在地官飮氷自矢握算济时有干理之才而括不及于琐科有经远之略而勾稽必谨于出纳试用以来于储偫良有补焉玆以覃恩授具阶于戏南自京江北至畿辅岁辇输飞輓以实旧都而尔所司筦雄郡四焉抚职方之远念贡赋之艰其亦有闵然动心者乎古称贮积天下之命龠合升斗其可以屑越视之乎尔能于其官治一司而度支之计毕举母谓钱谷吏纤啬也朕将显陟汝南京户部河南淸吏司主事王建侯授承德郞勑曰乃者度支告诎国用不充朕有忧之以谓广求持筹握算之臣不若风励砥节首公之士节省出内叅计耗登而国计得以疏剔焉此朕之志也具官某爰自英妙射策甲科粹然特达之姿锐如新脱于颖服官民部试政榷关以约已𥙿民之心行通商惠工之政节缩至秋毫而止不以病民谁何无夏日之威有如过客税额首上烝徒讴吟乃以覃恩授具阶夫司关之官非徒算舟舩严简覆而已维扬介在江淮商旅騈阗奸利杂出寛以惠之廉以威之于均输税赋之中寓讥察非尝之意此司关者之所有事而持筹握算之臣未必知也朕不徒以钱糓吏目尔尔其念哉父允中原任甘肃总兵都督同知进阶光禄大夫制曰昔云山东出相山西出将又云綘灌无文随陆无武今吾虎臣乃生国士握文经武萃于一门诞告治朝用颁新命原任具官某乃具官某之父禀三晋之闲气作万里之长城风云暗晓胷藏三略之书营垒宿成手布八方之阵一饭必同贱卒能均养士之羊片言每听舆人尝倚识涂之马起家天水仗钺酒泉分阃外者近三十年积首功者余二千级授杜预之经传粲若兵符惇郄縠之诗书蔚爲义府震一索爲长子师三钖于丈人乃以覃恩进阶爲光禄大夫钖之诰命呜唿套虏卑飞奴酋狂逞惟疆圉之多故厪鼙鼓之兴思弯弓射鵰匈奴久惮夫李广被甲上马中原尚忆乎廉颇尔无引谁可之嫌余将嗣卽图之颂南京户部浙江淸吏司主事郭湸授承德郞勑曰留曹诸子部多坐啸画诺爲事而民部掌司仓庾会计细碎君子盖尽心焉以国计之重而东南根本之所关不可以忽也具官某夙承家学蔚起贤科掌英簜之节而登车有光竭咨诹之忠而皇华重拜随牒平进擢任户曹参计耗登赞举筹策握算不遗乎勾股覈稽每剔夫耗蠧受事未久聿有成劳玆以覃恩授具阶留都水陆辐辏歳输有尝然岁比不登江防多警丰镐兴王之地孽牙其闲夫留都天下之本而积贮天下之命也尔毋卑钱谷之吏毋讳富彊之名悉意救时朕且以观尔所学焉尔其懋哉南京户部湖广淸吏司署郞中事主事曾舜渔授承德郞勑曰朕观丰水有芭着于周诗凡致奕世之太平必頼先朝之遗彦不惟简在具瞻之位抑当求诸郞吏之中具官某才擅淸华器本特达策隽科于异等腾夷路以升华在蓬池道山之闲编摩有日当荷槖簮笔之任禆益弘多见斥一鸣回翔三仕睠惟旧德在我留曹不鄙其官刿心钱糓之务靖共尔位安身错厉之余仰屋而嗟笑书空于终日如墻而进悼营竞之成风阅历有闻体望滋茂乃以覃恩授具阶于戏惟皇祖作人之久当朕躬求旧之时借留务以优贤固巳盘桓而久次简郞濳之宿望自当连茹以偕升服我训辞益敦素履钦哉南京礼部仪制淸吏司主事袁中道授承德郞勑曰南都诸子部皆优㳺奉职而仪曹尤爲淸峻以士之有道而文者回翔其闲斯亦国家之羽仪也与具官某少负修能长爲民誉江汉之闲炳然有声及其飞华夷路栖遟寒氊投闲置散颉颃岁年可谓有道矣仪曹之简聿在旧京以尔谙于故实可以居礼乐之司淡然无求足以当淸庙之器譬如眉目之在靣而人无不识又如珠玉之在握而动必有声用爲羽仪诚无愧焉乃以覃恩授具阶朕方欲览两朝之旧章考二京之故事尔有楚史之才爲小仪之选勉事笔札以待访求母姑以登高能赋爲事则余汝嘉妻罗氏封安人勑曰妇人之德不出于阃如玉在璞不可得见惟躬有令德作配君子而后以其夫有闻焉具官某妻某氏出自冠族备有仪法事賔祭则酒食祇饬御妾媵则寝门肃然可谓有妇道矣德不外见以夫而显人曰君子之妻宜有女宗之号顾不休欤玆特封爲安人尔故以夫有闻也尚益敬顺夫子以永终誉南京礼部祠祭淸吏司署郞中事主事钟惺授承德郞勑曰朕南望钟山高帝衣冠在焉岁时掌故祠部郞实有司存它坛庙弗论也南祠曹所领仰承宗庙岂不重哉具官某文心蔚秀志节茂明肃然礼容淸庙之器盖尝首遴使职擢以淸华而卒自请留曹避夫熏灼遭逢改革谙晓旧章遂使旧都原庙之仪俨如更衣顾成之近朝夕有恪本其气志之淸严典要周详乃以回翔之淹久兹以覃恩授具阶日者祧祭纷纭庙讳错互议者频烦聚讼而祠部职守阙然何以称吾淸选乎尔领祠曹官南部以典祠之官居职司之外博观掌故必有建明是亦高皇帝所昭格也尔无以出位爲戒余则汝嘉妻黄氏封安人勑曰隂幽坤柔妇德之恒也樛木之诗咏妇顺之逮下而曰福履将之天且将之而况于人乎具官某妻某氏媲德芳华斋躬布素有㫖畜御穷之心有琴瑟静好之思可谓有顺道矣朕观于二南美螽斯不妬之德盖深有望于尔玆特封爲安人夫士与女一也士不忮求女不嫉妬皆顺逮之道而天之所将也尔夫子之怡然久矣尔必勉之朕将以风百尔君子父一理先赠修职郞行人司行人加赠承德郞南京兵部职方淸吏司署郞中事主事勑曰夫人抚非所生之子若蜾蠃之祝肖我也若夫孝友之极精气专壹又岂待祝而肖乎赠具官某乃具官某之父蔼蔼吉人斤斤壹行用劳养志无闲孝慈幷食更衣恣其友爱萧然五亩之宫蔚有太和之气以弟之子爲子而逾于已子不亦宜乎是用赠具阶官用昭式谷之风以爲友于之劝母陈氏赠安人勑曰家道暌必始于妇人易象暌也系于家人之后朕读而三叹焉某氏乃具官某之母齐其躬心动有仪度肃共之德着于尊章柔嘉之则行于妯娌家庭有共被之欢子姓无析居之事至于鬻子之闵笃摰里毛而式糓之勤躬亲辟咡身食其报又何疑矣玆特赠爲安人于戏暌者家道之穷也顺者地道之终也观于家可以觇国朕之章尔也岂独以爲女宪乎本生父一贯原任常州府武进县儒学训导封承德郞南京礼部祠祭淸吏司主事勑曰今明经之士蹈道深远者有矣有之而不以上闻有司之过也朕乃以其子知之具官某乃具官某之本生父强学待问博喻爲师淡漠淸眞白首一节读书穷老丹铅之迹宛然有子起家白贲之风如故古所谓经明行修尔无愧焉是用封具阶官尔虽以尔子有闻矣然握兰建礼之署亦何以异于环堵之宫乎尔尚祇服乃官爲明经士建的焉朕汝嘉哉本生母冯氏赠安人勑曰诗不云乎夙兴夜寐无忝尔所生人子之重所生久矣朕盖怆然悲之某氏乃具官某之本生母性资惠明仪度闲肃佩敬姜先姑之戒循大家嫂妹之规娠贤有成喜移根之滋茂风徽尚在乃自叶以推恩玆特赠爲安人于戏朕方怆长乐之慈顾两宫之养爲吾臣子蓼萧之泽未逮而风树之叹不辍岂吾所以念母勤之意乎吾之醻尔不薄矣尚默相尔子思所以称南京兵部职方淸吏司主事方应祥授承德郎勑曰朕闻天下有道人材郁然凡在庶官郞吏之中率有大人长德之望顷者摧剥之风长而扶养之道微梓漆之遗仅有存者朕未尝不忾焉念之具官某行茂枝叶文融菁华臯比执经奄有河汾之席束修自好居然曾史之风孝已移于事君情尤谂于将母顾此留曹之彦实吾丰芭之英羽仪有闻体望滋茂乃以覃恩授具阶于戏以先朝礼乐之儒居留枢锁钥之地惇诗说礼可以肃环卫之军容闇记坐谭可以制江流之要害夫在泮献馘固儒者之能而俎豆折冲非异人之任也尔其勉哉朕之仪尔久矣妻郑氏赠安人勑曰士君子风义笃厚其于故衣弃履犹闵闵矜䘏焉而况伉俪之闲死生之故乎具官某妻某氏禀德含贞服劳攻苦糟糠不厌能节腹以奉姑躃踊无时遂委身而殉母命矣不淑伤如之何其在友朋始絶陈根之哭矧于夫妇能忘短檠之悲玆特赠爲安人于戏以我彝章劝玆恩义不徒息谷风之刺庶几歌伐木之诗继妻王氏封安人勑曰高明博大之士不役志于家人璅屑必有俭共之妇夙夜相贰以崇厥德具官某继妻某氏出自辨族归于鉅儒当其鼓箧经年抠衣满坐宵衣卧起尽心力以奉姑宿火辛勤亲割舂而饭客使尔夫心安子舍而虑絶寝门斯可以爲难矣玆特封爲安人于乎徧讁徧摧无复北门之叹采苹采藻庶几南国之风父文炳赠承德郞南京兵部职方淸吏司主事勑曰朕闻迁固爲继述之书歆向有异同之论父子之闲绍闻讲德皆有以衣被后人映絶百世方某乃具官某之父家世一经稼猎数卷文章不叶于时好风气独近于古人诒彼象贤光于奕世发挥宿学大着杀靑之书硏味绪言未殚絶韦之业虎贲如在鹤和方新是用赠具阶官于戏名山之閟惜罕遇其人阀阅之高华或隳于后惟此世家之学是爲不朽之光予言不诬尔泽未艾母郑氏封太安人勑曰南陔之诗不作而孝友缺也朕憪然忧之其有是而恩不下逮岂吾所以孝理天下之志与某氏乃具官某之母天与柔嘉人推贞淑凛冽誓夫辛勤敎子追辟咡之遗训则曰先君之思陈图史之芳规兼以古人爲法克成贤子蔚爲大儒循彼南陔相戒以㓗白爲养来归自镐饮御皆孝友之朋此亦当世之荣观而新朝之盛事也朕甚嘉焉兹特封爲太安人于戏小雅之作可觊于今大国之封肇开于后尔其彊饭服我宠光南京刑部浙江淸吏司主事董继周授承德郞勑曰朕闻留务多闲诸曹郞类优㳺养望而刑曹尤甚虽然亦有踔厉首公之臣盘桓于久次者乎朕盖尝盱衡念之具官某藏器济时矢心忧国当其出宰海邦禽狝黎寇誓师于谭笑之中馈运于风涛之内暴露巳良苦矣迨留曹病起之时正东虏逋诛之日尔乃思舍嘉石而趋战塲释爰书而谭兵法慷慨上书辄求自试事虽未行可谓有其志焉玆以覃恩授具阶于戏一隅不賔王师在野四郊多垒所谓卿大夫之辱而蛮夷猾夏抑亦作士者之责也尔母以祥刑爲苛细母以卽戎爲经奇节其壮事而毖其老谋朕且有后命焉钦哉妻王氏赠安人勑曰爲吾志义之臣感槩立节其作之配者非有卓行何以称嘉耦哉具官某妻赠孺人某氏仪法有传訾笑不苟事姑尽瘁而卒以从姑于九原于姑爲死孝于夫爲媲德矣玆加赠爲安人于戏崇台绰楔之制虽未备也其亦可以有闻矣夫继妻程氏加封安人勑曰传称妇学于舅姑故不及舅姑爲不幸虽然贤明贞顺之妇亦安往而不学哉具官某继室封孺人某氏惠明爲资环珮中礼鸿鴈壹德则学于母氏鸡鸣儆戒则学于夫子卒相其夫以有立也虽不及舅姑其不谓之不幸矣乎玆加封爲安人尔服我休命再矣其益曙戒勿怠父应宸先赠文林郞广东惠州府海丰县知县加赠承德郞南京刑部浙江淸吏司主事勑曰传曰求忠臣必于孝子之门夫子之能仕而父敎之忠也不若其躬以孝敎也朕有嘉焉赠具官某乃具官某之父少有至性长犹朴心恋祖于覊贯之年殉父于顚毛之日捐其身以尽孝而诒其子以作忠今尔有子矣是用加赠具阶官尔子之报称伊始敎忠之效岂可量哉母顾氏加赠安人勑曰今之臣子亦有废蓼莪之诗而抱桮桊之痛者乎是与吾同悲者也朕深念之赠孺人某氏乃具官某之母禀温恭之德凾淑令之仪攻苦于结缡之年矢志于截髪之后三迁之敎旣成而一日之养不逮不已悲乎玆加赠爲安人于戏朕爲尔子醻尔尔子之念母勤也其亦思有以称乎尔子慷慨上书固曰可以身许人也予旣已知之矣南京工部营缮淸吏司郞中姚之光授奉政大夫制曰朕承先帝之丕业应门法殿次第修举瞻睇陪京高帝之丰镐在焉今其旧宫原庙日就陊废而朕忍独高明爽垲以临诸侯冬官之属列在留曹则有司存当识朕意具官某蜚声蓻苑奋迹贤书出牧金城入叅留署以博通之学兼肤敏之才汉宫之万户千门悉能闇记周礼之经涂九轨咸可指陈鸠僝之务惟勤樽节之功斯着乃以覃恩授具阶于戏我高帝卜建旧京城阙省署尽出指授开国承家其规模具在也览考工之法率将作之职因时与材着吾不忘涂墍之意是诚在尔尔勉之哉朕之业在文王有声之卒章矣南京工部都水淸吏司主事潘守正授承德郞勑曰昔人久居郞署至勤人主爲之劳问非独仕宦淹久可爲叹息亦以士之服官材老而奇望久而宿不可以新进趋风之士辈流畜之也具官某姿本渊醇政成恺悌郡邑跋㚄中外量移迨南曹留滞之时在左宦践更之后却骐骥而不御世之所嗟骋修途而不前尔亦何罪往视芦政在彼江干巡行辖吴楚之冲节缩省东南之力洲人渚户乐输茭苇之供絶塞竝边卬给輓飞之利岁阅旣上贤劳汝嘉乃以覃恩授具阶于戏人惟求旧余不以随牒而滞平进之人靡不有初尔无以淹恤而忘鞭后之虑勉副雅望服此训辞牧斋初学集卷第九十七终牧斋初学集牧斋初学集卷第九十八牧斋初学集卷第九十八外制八河南按察司按察使卢维屛授通议大夫制曰国家设按察之官谓之外台所以廉察所部而提振纲领也及其弊也视日月以叙进而彫敝滋多急亭传以观政而奔趋求誉有司益用不职民生无所告愬夫法不择官官必奉法而况于以法爲官者乎此予之忧也具官某起自循吏擢爲淸郎皆有贤声溢于官次叅藩睢陈蒐兵狝盗三年有成乃晋宪职尔自筮仕以还皆用随牒平进可谓不汲汲矣今玆颁布诏条澄淸郡邑春生秋杀壹以案肃凋敝爲事朕甚嘉焉若尔者斯可谓之执法之官矣玆以覃恩授具阶尔所部包举河雒周先正之所保釐也毕命曰商俗靡靡利口惟贤今监司项背相望靡靡之余风自上下焉尔其益肃明风绩予将祗命尔以毕公之事尔其念哉妻潘氏加封淑人制曰诗称妇道曰无非无仪妇人之非与仪不可得而见也观于其夫则知之矣具官某妻封孺人某氏静好有闲柔嘉维则膏火着勤于茅屋辟绩不闲于官舎尔之夫有羔羊之直励秋鹰之威而尔之内德亦茂着焉玆加封爲淑人女德不外见以尔爲师则亦何患乎无闻也哉祖现赠中大夫河南按察司按察使制曰诗称陶唐氏之民思深忧远俭而用礼今其遗敎犹有存者卢某乃具官某之祖父孝悌力田仁心爲质当其税衣南亩攻苦食淡斯固晋民俭陋之风至于发粟焚劵慨然市义则深思之君子或未逮焉惟此良士诒厥孙谋职思其居脩我臬事斯尔之遗敎也是用赠具阶官于戏尔服玆休命所以相尔孙于㝠㝠者岂有穷哉祖母张氏赠淑人制曰咏唐风者又取葛生盖以其女子洁明专壹有思深用礼之风不独其君子然也某氏乃具官某之祖母裙布操作壶浆馌耕相其夫以力田劝其夫以种德于乎其斯以爲唐风之女子乎玆特赠爲淑人葛生之蒙蔓也椒聊之蕃衍盈升也诗可以观岂独一家之盛而巳父文科先封文林郞直隷宁国府宣城县知县加赠通议大夫河南按察司按察使制曰爲吾执宪之臣风绩茂着者必褒显其先人非徒昭吾霈恩也亦用以着敎焉封具官某乃具官某之父介圭有邸朱絃比端训尔子者皆古人之话言遗于后者有先民之风骨诗不云乎式谷似之尔子崇宪陈臬厥德不回可谓似矣予其可以无褒乎是用赠具阶官膺此追命没而不朽尔之遗敎不滋大与母王氏加封淑人制曰子之能仕父敎之忠盖亦有母敎焉古之所以宗母师也封孺人某氏乃具官某之母钟天性之深慈躬女图之茂矩善事尊章所以敎忠不先妯娌所以敎让以餐饭之加否敎仁以衣裳之数澣敎俭尔子之能其官也惟尔之勤玆加封爲太淑人夫古之贤母克成其子者多矣及其子之荣而身亲见之者少也朕发号推恩不靳宠命亦欲使天下爲母者闻庶几乎知圣善之报集于厥躬不徒图画管彤之足慕而巳也可不念乎浙江布政使司右叅政李叔元授中大夫制曰朕追怀先正不薄外僚硕辅名卿往往辈出非独均劳出入国有尝经亦以才阅则坚知练则老敭历滋久体望亦茂着焉士多竞进此风日微吾见其人不忘嘉叹具官某珪璋特达琴瑟淸和肃然礼容淸庙之器服官郎署巳有贤声视学外台益着风绩淸明悬鑑士莫遁其秋毫澄汰引绳人争畏乎夏日迨乎臬藩之阅历重以岁月之回翔参计耗登佐县官缓急之计延见民吏播朝廷劳来之仁布政不事乎竞絿居官宁厌其淹久乃以覃恩授具阶于戏累日月以叙进所以别沉实守正之人更事任以观能所以遏巧伪奔趋之士尚益敦夫素履终有闻于本朝钦哉妻林氏加封淑人制曰诗不云乎琴瑟在御莫不静好士之静于官也女之静于家也相成之德比于賔友所谓可与晤言者与具官某妻累封恭人某氏渊懿可度柔嘉有章寒灯佐诵读之勤宿肉供洗腆之养迨夫子旣回翔中外而尔益黾勉岁时门屛萧条服御相安于布素珩珮闲肃儆戒不替于箴图如美玉之有声譬雅音之相和玆加封爲淑人永绥福履祗服训辞祖逢阳赠中大夫浙江布政使司右叅政制曰人材之生譬之乔木粤自拱把至于栋梁国旣长养百年而家亦积累再世敎本自始报必有初李某乃具官某之祖父含章挺生孚尹旁达学问渊源乎经术文辝氾滥于百家幷日而易衣称易禄难畜之士夙夜以强学爲经明行修之儒命不永年竟违纡紫之愿家宿其业巳着杀靑之书及尔孙枝遂爲国宝无念尔祖知其大志之所存诒厥孙谋岂独遗经之有託蓼萧之泽自叶以流根报祭之心或源而或委是用赠具阶官呜唿赍志人地诚何憾于九京有命自天永有闻于终古祖母庄氏赠淑人制曰国家崇奖节义鄕里妇孺咸得表厥宅里树之风声其有沉晦没身而发闻后世稽诸天道信而有征用是阐幽可以爲敎某氏乃具官某之祖母式是嫔则仔肩壸彝当所天之不存奋身誓死期入地而无憾矢志立孤童稚彾㣔有託孤寄命之节尊章衰老有送往事居之忠抚厥子以有成暨其孙而始大风霜高秀贞䰟閟结于百年日月光华大节昭回于再世如逝者之可作信天道之不欺玆特赠爲淑人呜唿崇台绰楔未遑表襮于漆书女师礼宗卒以昭垂于彤管是可考信于天咫尚亦有助于王章父芳先赠中宪大夫浙江按察司副使兼布政使司右叅议加赠中大夫浙江布政使司右叅政制曰朕推恩臣下必追命其先人盖不独先河后海礼不忘始而家学渊源名敎积习亦有可以考见者焉赠具官某乃具官某之父德舆云远义府孔修起自孤生蔚爲名士睠念手泽少不忍读父之遗书佩服箴图老犹能奉母之余敎至其诲子以式谷不独诒后以一经过里门而下车让先邑屋入子舎而澣濯礼始庭闱宜尔多贤守其家训没祀以仁者之粟惟其似之人称爲通德之门厥有繇矣是用赠具阶官于乎克昌厥后旣有征于赞书无忝所生尚谨守其朴学母苏氏加赠淑人制曰朕闻善禀于亲行成于内徙邻断织着于前闻本立而后道生自家所以刑国累赠恭人某氏乃具官某之母肃祗明惠柔嫕静颛珥无光辉佐孤生于寝门之内动有箴珮肃妇子于闺阃之闲旣有严而有慈故能食而能敎庭户森列所谓方玉而圆珠仕宦后先盖亦优龙而劣虎念此珩璜之训永言风木之悲玆赠爲淑人于乎将慰匪莪之心宜流自叶之泽淑灵不昧尚服享之福建布政使司左叅议徐良彦授朝议大夫制曰昔我神考遐不作人山陵旣成遗老多在至于外服来朝之使亦有先时侍从之人朕顾瞻在廷言念旧德湛恩朌布靡有遗者具官徐良彦端直如弦缜密比玉以循良称首南国以风采表率西台出按益州愈章令问狝蛮峒积年之逋寇不费秋毫赈𧖟丛一路之凶饥有如夏雨折矢止杀䧏之祸捐金纾开採之艰及乎藩服之回翔不惜岁时之淹久夙飮氷而受事乃执玉以来廷叹李邕之衣冠昔闻其语省唐介于图像今见其人考绩方新覃恩载及遐不谓矣何钖予之玆以覃恩授具阶官于戏攷国家蕃宣敭历之制盖出入之均劳念前朝骨鲠磨切之臣谅初终之一节尚其惕厉服此训辞妻穆氏加封恭人制曰豫章之俗服习礼敎士多壹行女有朴心具官某妻封孺人某氏仪度闲肃性资惠明言称先姑克相夫子家门俭质信蓬历之何慙官舎萧条喜高寒之相映宜此良士长有令名玆加封爲恭人益励素风以昭本俗父玘先封文林郞应天府溧水县知县赠朝议大夫福建布政使司左叅议制曰士有石隐用晦其身而风徽留炤于后逃名而名我随斯之谓乎封具官某乃具官某之父隐不违亲穷思善物让产而手自致富赈阨而身甘食贫乃一意于挫名终委心而遯世题目不愧于高士节槩遂传于后贤以淸白爲箕裘素风不坠表芬芳于丘垄侠骨犹香是用赠具阶官于戏孺子之后长有千秋之名王政所先尚念季春之聘母丁氏加赠恭人制曰君子来朝我有一朝之飨小人有母谁无不匮之思赠孺人某氏乃具官某之母慈而能敎俭而好施刑家备雍肃之风娠贤爲淸白之吏迨报政于南国巳弃养于北堂载阅三朝乃膺再命于戏怆鼓钟于长乐生有同悲伫表刻于新阡死且不朽玆加赠爲恭人尔其有知尚克鉴此广东布政使司右叅议兼按察司佥事徐如珂授朝议大夫制曰我神祖扶养人才诒于孙子凡玆远方执玉之彦亦有先朝赐环之人簪履之恩聿新梓漆之材惟旧国有彝典朕何敢私具官徐如珂经术纯明风操廉直当秋曹服官之日正春宫侧席之时慷慨忧危牵连谴讁投荒无地甘顦顇于滇云牵复有年乃藩屛于岭海盖圣主无毕世之怒寄雨露于摧残而劳臣无速化之思饱风霜于淹久体望滋茂旬宣有闻余方发号以施恩尔乃有来而至止玆以覃恩授具阶朕今以川东一道卑汝矣治巴渝汉僰之交制夜郞且兰之险以尔老于敭历熟于边隅故择而使之非欲久遗尔于外也念生平历试之艰副一时仔肩之託无荒朕命尔往钦哉妻史氏赠恭人制曰夫妇之际古人比之君臣盖其艰难恝阔之闲新故死生之际有可以相喩者乎具官某妻封安人某氏珩瑀传家苹蘩叶礼服组紃而攻苦操井臼以佐廉迨乎讁籍牵连夫作青衫之客家门寂寞室余白首之姑黾勉有加慰劳无已能使田园有岁时之乐耕馌相从寝门无虑叹之声轻轩时御幸矣赐环之有日惜哉捐珮之无年长乐初闻叹君恩之如故短檠未弃嗟妇命之不犹玆加赠爲恭人服我茂恩视玆愍册可以爲之永叹不徒慰其夫子而已父思仁先赠承德郎刑部广东淸吏司署员外郞事主事加赠朝议大夫广东布政使司右叅议兼按察司佥事制曰士之立节也犹竹箭之有本根也其苞植者不厚则其捷出者不坚吾有志义之臣必原本其先世赠具官某乃具官某之父岂弟吉人博大长者孝友着于家门冠衣互易赒救及于州党称责相资行巳在儒侠之闲居身于通隐之际置生产于不问日饮无何引分义以自绳夜行多畏宜尔遗德施于后贤澹宁之训有光感槩之风弥长是用赠具阶官用以昭明其世德且可弘奖夫风流母刘氏赠恭人制曰士感槩立节未尝不自念曰小人有母也节槩之不立而以有母爲解贤母羞之矣朕崇奖节义深叹嘉于母之以子节闻者封太安人某氏乃具官某之母家风肃穆内则整齐事上着夙夜之勤殉夫有终焉之节及其训子以有闻迨于讁籍而无闷树节本先人之敎投荒亦圣主之恩能如是乎不愧介山之隐亦已足矣愿齐范母之名睠言簪履于新朝益念桮桊于宿昔玆特赠爲恭人于乎是母是子不虚银管之书爲孝爲忠允作金彝之辅山西布政使司提学右叅议兼按察司佥事文翔凤授朝议大夫制曰朕惟海内士习不醇文体不正此皆典学之臣徒务润饰而不以学术表正之故也朕甚忧焉具官文翔凤风操端严学问渊博登高能赋有大夫之才发愤遗经有圣贤之志三爲县令两简留曹皆有贤声溢于官次乃命尔往督晋学夫晋唐之都也河汾之鄕也以尔有忧深思远之风故命尔于晋以尔有六经七制之学故命尔以河汾尔受命往矣乃以覃恩授具阶于戏以河汾之学敎陶唐之人士习之淳文体之正胥自晋始尔之学术其昌明于天下乎尔尚勉之母姑求贤于近世之士而足则予汝嘉妻武氏加封㳟人制曰读小戎晨风之什秦之女子何其贤而有文也今其风犹有存乎具官某妻封安人某氏动循珩珮居服箴图散卷帙于靑编矢篇章于彤管惟其体备二南之德无险诐私谒之心故能咏歌四始之风有温柔敦厚之敎蔚矣女士相此闻人玆加封爲恭人诗不云乎厌厌良人秩秩德音尔夫子之德音远矣尔岂独爲秦风之女子乎父在中先封承德郞礼部祠祭淸吏司主事加封朝议大夫山西布政使司提学右叅议兼按察司佥事制曰朕横经访落绍衣德言盖将击道术之屯蒙起百王之遗绪斯文邈矣旷世于玆谁其任之我有遗彦先封具官某乃具官某之父东井挺生西方绝学射刘蕡之策无愧登科负贾谊之才被谗年少是以退而谭道终焉穷而着书断自洙泗之闲闲取河汾以往穷天人之奥妙覃思有同乎草玄极道理之弘深下帷自比于繁露盖天之慭遗一老独抱遗经乃后之必有达人有光家学彼眉山洵轼之继述止于文章至石渠歆向之异同未醇学术肆尔传经之子爲吾典学之臣是用封具阶官于戏尊所闻行所知道益崇于肯搆本诸师本诸父祭莫重于先河尔无忘宪老之言余将有临雍之拜母赵氏加封恭人制曰朕闻礼先隂敎易重家人凡积庆于高门必发祥于淑媛封安人某氏乃具官某之母颂图叶德珩瑀被躬孝以事其皇姑顺以相其夫子明诗习礼风范聿着于后贤执枲治丝共俭不殊于宿昔信哉媲德宜尔娠贤玆加封爲恭人于戏惟玆通德之门代有肃雝之范名儒肖子蔚爲道德之光妇顺母师竝着管彤之美湖广按察司提学佥事尹嘉賔授奉政大夫制曰朕初抚职贡循览地求丹银齿革来自荆州未尝不念楚才也爲吾典学之臣职思誉髦宜有以称朕意具官尹嘉賔器本特达学得精华遂以文字冠于南服及其飞华中舍回翔职方随牒平进澹然无求可谓有志矣荆以南阙视学使者朕遂以命尔尔所部非全楚也然江汉朝宗于海而衡独爲宗于岳扶舆郁积人才所萃有良史之才有骚人之志而又有魁奇忠信材德之民生其闲澄汰之以涣其文櫽括之以底其质实惟尔能乃以覃恩授具阶继自今楚之杶干栝柏与芃芃棫朴竞进治朝俾余一人頼楚材之用余汝嘉哉妻花氏加封宜人制曰女德不外见附其夫以有闻也鹊巢之诗以谓邦君积德累行夫人起家而居有之亶其然乎具官某妻封孺人某氏起自儒素跻于高华于其夫之绩学知其风雨相戒之勤于其夫之素心知其丹华不御之质从夫以贵莫是爲宜玆加封爲宜人尔旣若鹊巢之起家矣尚敬顺尔夫子善其所以居之者父延绶先赠征仕郞中书舍人加赠奉政大夫湖广按察司佥事制曰士之文章或掩夫先世而风气必本于前人夫风气之所存敎不必于式谷和无待于在隂亦惟其似之而巳赠具官某乃具官某之父居家无子弟之过急难有长者之风居身儒侠之闲游意市朝之外家无担石而眉稜之意气烨然口有雌黄而胷次之坦夷自若慨有大志施于后人旋观没世之余是识遗风之自是特赠具阶官于乎生而不偶每羞爲一卷之师死如有知应快覩万家之墓尚其幽穸服此殊荣母兪氏加赠宜人制曰诗不云乎有母之尸饔诗人之念母勤也其生而事之也况于死而思之乎朝廷盖爲人子䘏之赠孺人某氏乃具官某之母相夫以顺爱子知劳操井臼以起家辛勤十指傍丹铅而课读儆戒三余画荻有闻树蘐永弃玆加赠爲宜人于戏怆鼓钟于长乐谁无风树之思列鼎釜于下泉益重桮桊之恸惟孝子循陔之慕奉以终身则慈母断织之名垂于没世吁其悲矣尚克享之贵州按察司副使缪国维授中宪大夫制曰顷者苗民不靖黔路梗塞禽狝之后兵气未销朕未尝不端居深念秉宪之臣万里执玉临轩燕劳如见远人朕于恩命岂有爱焉具官某才华炳蔚器缊端凝宰剧县以宜民谢膴仕而将母爲郞以僝工见绩出守以岂弟见思乃晋臬司往莅贵竹符传一下则邮遽风淸羽檄四驰而夷獠詟服刀耕火种之俗户识威名兵荒燹燬之余人怀晏息朕旣三年克鬼方之伐尔乃万里献荒服之琛遂以覃恩授具阶夫西南崄远俗杂汉僰吏耑用汉法治夷而不用汉法自治黔所以扰也黔按臣上首功朕心用㦧怛余何忍以武胜黔乎尔能爲我乂黔余将显陟女妻苏氏加赠恭人制曰士起孤生备尝荼苦其闺门相贰之勤有百倍于人者矣国家疏荣必逮其耦不惟因夫之爵盖亦寓劳人之报焉具官某妻赠安人某氏动应衡规躬服儒素韲盐佐读机丝无闲寒窗菽水奉姑洗腆有逾宿肉吁其逝矣伤如之何感宵旦于鸡鸣茫然长夜思话言于龙具策彼前途睠言懃瘁之艰难益悼死生之契阔玆加赠尔爲恭人用以着韨佩之谊不徒承祎翟之光继妻徐氏加赠恭人制曰丈夫有事四方而妇人闲关从之戒徒叱驭跋涉万里斯已难矣矧其奄忽道路比于以死勤事者乎予何靳此愍册具官某继妻封安人某氏出于高门休有华问组紃谨女功之习锜莒勤妇德之修氷蘖佐廉风流于山箐溪峒之内徽华永逝䰟㳺于澧兰沅芷之闲嗟玦珮之巳捐睠芬芳之如在玆加赠爲恭人灵其不昧佑我劳臣永言彤管之光祔彼黄陵之享父天秩先赠承德郞工部营缮淸吏司署员外事主事加赠中宪大夫贵州按察司副使制曰朕闻至孝之德旁达明神神钖祕祉厥有灵泉瑞物之出以表殊异如其不然则必在其后人钟美丰物亦理之恒也赠具官某乃具官某之父生禀粹和死称醇孝残肌刲股甘陨身于榻前创巨痛仍遂从父于地下人谁无死天不吾欺以是藐尔之孤蔚爲亢宗之胤盖诚心感物在异族亦相其哀而和气致祥至再世遂征其美愿然有子岂曰无年是用赠具阶官于戏旌寿州之门宜扬芬于亿载斥鄠人之对无遗诬于偏辞母张氏加赠恭人制曰国家崇奖节孝倣前代乌头双阙之制载在国史至于夫孝妻节騈集一门圬白相望汗靑交映则又昭代所希遘史官所特书也朕嘉与斯世表之旌表节妇赠安人某氏乃具官某之母箴图有闻氷霜爲质夫旣殉父于蚤岁尔遂自誓于盛年抚弱息于一丝严霜夏坠寄孤生于再世燎火昼寒迨厥子之有闻乃毕志而长往于戏屈指生存之日皓首何慙下见死孝之人重泉爲耦玆加赠爲恭人于乎崇台绰楔漆书错互于旌门鸾诰龙章赞册昭回于表墓丹心不死如可作于九京黄壤犹生尚爲观于百世山东按察司按察使陶朗先授通议大夫制曰我祖宗仍元旧迹转运辽海舳舻航海至不吝彻侯之封以劝能者矧今海道久湮军需日急我有劳臣拮据于飓风瀚海之中朕何敢忘具官某良玉有声精金能割飞声南署着绩东藩迨乎馈运之艰难益厪累年之噼画盖海禁之疏通未久而鲸波之发作无时以鉅万之赍粮寄数寸之浮木昼旗宵柝身杂于篙夫垻户之闲晓雾暮星心折于岛屿港汊之内用能使云帆时转粳稻不虚兵兴以来厥劳懋焉乃以覃恩授具阶顷者河东失守登莱我之门户与贼共之尔独身榰柱风樯浪檝屹爲长城何劳苦功高也朕今耑以东海寄尔尔指画辽海如视盘鑑岂以画险而守爲能事乎尔往钦哉朕且有后命妻周氏加赠淑人制曰人主之于劳臣也凡其偃息启处靡不怀且念之而况于闺门相贰死生契阔之闲乎累赠恭人某氏乃具官某之妻图史被躬珩璜合则本名卿之家世贵而不骄相君子于糟糠贫而无怨蕣华已萎荆布犹新官舍萧条尚想韲盐之与共波涛冲冒有如风雨之相期玆加赠爲淑人非徒爲下泉之光亦以纾偕老之叹继妻许氏加封淑人制曰人臣之义不得顾其私家至于国有大恐而妇人女子能相勉其夫以从王事表妇顺可以厉臣节焉朕其宠嘉之累封恭人某氏乃具官某之继妻函贞德门相夫膴仕有鸤鸠一视之德效鸡鸣儆戒之风至其服习劬劳称引大义当道殣相望之日能共餔糜及羽书交至之时愿亲桴鼓勉巡行于海屿俾无内忧庀治业于寝门有如军令岂独无慙于阃内盖亦有助于师中玆加封爲淑人尔尚益毖寝兴终相夫子肤公之奏尔有劳焉将以传于女史祖九诏原任直隷庐州府无爲州巢县知县赠通议大夫山东按察司按察使制曰君子位不配德仕不竟志则其后必有达人挹彼注玆观于天道若交手而相付焉原任具官某乃具官某之祖父文成琬琰行合圭璋蜚誉贤科流徽宰邑薄言归隐何知束带之慙可以乐饥无复扣门之拙付有余于造物遗未尽于后人居然五桞之风流千秋如在蔚矣三槐之事业再世有闻是用赠具阶官永言世德之求尚识诒谋之自父省东先封中宪大夫山东登州府知府加封通议大夫山东按察司按察使制曰朕闻滥觞之水足以导积石之源肤寸之云足以致崇朝之雨今吾疆埸言有劳臣遡其家风厥有原本累封具官某乃具官某之父少服庭训长须异材指廉石以传家无慙淸白抱遗经而俟后有瘁丹鈆急难而非以市名仗义而耻于食报慨有大志施于后贤浩荡鲸波快破浪乗风之愿纵横虎略出揣摩简练之余聿观厥成善继尔志是用封具阶官尔其优㳺几杖劝勉勋名用观收复之肤公尚及来归而飮御四川按察司佥事戴君恩授奉政大夫制曰朕以东西多事祸乱频仍思得文武大略之人以收指麾能事之效乃者蜀俘先至西垒告平戡定有人不忘嘉叹具官某器资恢杰材术疏通奋迹循良着声郞署属有西事俾往视师尔旣长才有槃根自试之志而已又旧治爲吏民服习之邦奋臂请行出奇狝贼以谓顿兵孤城之下穷困兽以老师不若收功片檄之中解重围以蹙寇往还豺虎之窟而谈笑自如指顾犬羊之羣而纵禽在我用能使渝城顿拔叛人就俘惟尔之劳斯爲称首乃以覃恩授具阶于戏九丝残寇尚尔稽诛诸峒狡酋方图旅拒解全牛于㳺刃知有余能蒐逸兽于三驱俾无遗种嗣有崇寄伫尔告成钦哉父有光先赠承德郞刑部云南淸吏司主事加赠奉政大夫四川按察司佥事制曰夫空谷之絷莫留而其人如玉九臯之鸣不见而其声在天此濳德之光也士有抱志于生前而用誉于身后者何以异此赠具官某乃具官某之父性资特达造诣温文才华秀岀于里人德器推重于国子植杖而问喜父母之俱存负笈而归躬人子之能事感白华洁白之孝循彼南陔尽菽水欢养之诚我萟黍稷退而修长者之行进不求通人之名邈矣鸿冥想羽仪于当世览彼凤德遗苞彩于后贤是用赠具阶官惟玆追命之荣应我阐幽之典尚有考于幽穸知无愧于明纶母梁氏加赠宜人制曰诗不云乎母氏劬劳人子之念母勤也列鼎而悲望像而拜可以自致而不可以自解我有愍册其何敢忘赠安人某氏乃具官某之母柔顺不违肃雍有美澣衣上食事严重之尊章幷日视星殚辛勤于家室愿然有子身爲母师胡娠贤之有闻而劬躬之不逮中宵宿火音容恍在于机丝幷日加餐口泽尚思乎鱼菽吁其悲矣余有忾焉玆加赠爲宜人永贻彤管之名用慰蓼莪之痛江西按察司副使曾用升授中宪大夫制曰国家承平日久官尝頺阤司宪度者类皆低回澁缩上下相蒙朕嗣服以来慨然思革其故陈时臬司实重其选具官某器业弘深风规端直掌使节而赠贿风淸擢台端而庾库弊绝出按豫部益举厥职救荒远法靑州抗章不辟朱邸古之名御史殆无愧焉属有监司之推未䆒澄淸之志栖遟数年贤愚同叹今命尔以湖西一道之官有期乃以覃恩授具阶夫内外台俱冠法冠掌风宪今之薄外台爲左迁盖輓近所谓故事而非祖宗之制也湖西界岭辖荆薮逋丛寇尔不鄙夷其官修举臬事吾宁久遗尔于外乎尔往钦哉妻孙氏加封恭人制曰四牡之臣有功而见知而犹有将父将母之怀岂独王事使然哉亦内无相贰之故也具官某妻封孺人某氏生于冠族作嫔良士尔夫乗轺揽辔积有岁年尔能薄寒视衣中宵宿肉使燕寝有起居之问举觞无叹息之声俾忘内顾惟尔之劳玆加封爲恭人益勉有终以服无斁尚亦有裨王事不徒相其夫子而已父国福封文林郞云南道监察御史加封中宪大夫江西按察司副使制曰国家之休命及士之抱道緼德而不赢其躬者非徒报其人也亦以使斯世有观也封具官某乃具官某之父多文为富读书穷老让田庐以念寡稚族坟墓以聮宗族勇于爲义不求人知斯可谓濳德弗耀之君子矣淸明在躬寿考介福玄衣应杖优㳺里门人皆曰幸哉有子如此且曰可以观德也顾不休与玆加封具阶官尔之爲德未艾再命以往亦岂可量哉母黄氏加赠恭人制曰树欲静而风不停子欲养而亲不逮朕顾瞻长乐三复斯言澘然流涕封孺人某氏乃具官某之母婉娩姆敎敬共妇德徙邻断织成训子之名坐膝扶床享弄孙之乐饰以见姑殁而何憾尔子初免丧来朝而国家方湛恩朌布遂使坟草未宿零露载浓在尔子之孝思可以少慰而朕之悲则何时而巳乎玆加赠爲恭人于戏殁而无知则巳苟有知者服玆休命其亦有以监予心于地下矣整饬徐淮道兵备河南按察司副使岳骏声授中宪大夫制曰朕观尝武之诗徐淮之闲先王盖廪廪焉以南国之不易东隅之有警咽喉之地惧有梗塞监司所在相望而任此者则重矣具官某风规凝远器缊纯明五载司刑一麾出守乃登宪职往省徐方振积弱之军声䘏久穷之民瘼御援辽之师旅肃若过賔募运海之舟航履如平地指麾白羽似贞元雄鎭之时谈笑黄楼类熈宁复河之后师荐上达朕心叹嘉乃以覃恩授具阶朕今改命尔督漕矣唐李泌言东南漕自淮达汴而徐爲江淮计口我国家兼重徐淮皆爲饷道计也尔治徐治淮东南要害在尔尺幅朕倚毗尔者良重尔往钦哉父九德先赠中宪大夫河南汝宁府知府加赠整饬徐淮道兵备河南按察司副使仍前阶制曰朕闻龙宗有鳞凤集有翼忠臣义士之后其流风余韵仅有存者朕慨然思之矧其贤而有后者乎累赠具官某乃具官某之父本鄂国精忠之裔传金陀文献之余矫志博闻家风未冺好施急难侠骨犹存聿启多贤绍明先烈是用赠具阶官于戏蓼萧之流自叶孰非三朝旷荡之恩水木之有本原尚念百年忠义之报尔其不昧尚克承之母张氏仍前赠勑曰母之以子闻者亦多矣其有文章节操騈聚一门而竞以其母闻者慈庭之敎不尤懋着乎赠恭人某氏乃具官某之母宿禀闲和敎成徽懿左图右史引诗书爲鑑鞶外敏内仁用柔和爲粉泽不烦外傅聿有母师宜尔娠贤蔚然竞爽优龙劣虎均爲国之克生翔凤渐鸿悉分母之遗羽玆仍赠爲恭人用慰累茵之悲式彰断织之敎陜西布政使司右叅议贾鸿洙授朝议大夫制曰国家郡国藩宣之选多取郞署久次之人乃者兵兴不时度支告匮户部诸曹郞佽助国计茂着成劳属有甄陞俾当重寄具官某器资肃穆风力坚明当服官民部之时正蒿目军储之日飮冰爲国仰屋忧时精勾股于宿逋棼丝咸理严会计于新饷累黍不遗年劳有闻藩翰攸寄惟长安之重地实畿辅之粤区乃命尔出叅秦中专守关内相视衿要控洪河四塞之雄抚绥士民复陆海八区之旧乃以覃恩授具阶昔者郑白两渠衣食京师亿万之口而唐杜佑谓大历初漑田减于汉三万八千顷今长安膏壤千里河渭之漕故在尔在户曹日久向之嗟咨仰屋者可以见诸行事矣尚勉爲我牧秦终佐邦计尔往钦哉四川按察司副使车朴授中宪大夫制曰朕愼简监司精求民瘼目营四海如堂适庭矧蜀方被兵民亦劳止思得公忠体国之士以绥疮痍在野之人其有甄陞可无书命具官某博通世务诵法古人奋迹贤书历官郎署当职方拮据之日正东隅警急之时指画车攻几如亲履行陈条上兵事直欲身当虏酋东事解严西人未静命尔于蜀副彼臬司擢居外台可以竟澄淸之志俾治乱国所以仗缓急之才乃以覃恩授具阶昔宋命张咏于益固曰孰能处玆文武之闲今蜀难甫平逋寇未殄理棼丝之绪而奠碪斧之余非文武大略未易辨也尔能以益州之治治蜀余不以资格蔽尔尔往钦哉妻王氏加赠恭人制曰在昔筐筥兴歌濯摡授职闺门之细事妇孺之微劳莫不播之管弦着在礼典王化滋远此风日微得一人焉可以知敎朕有愍册何忍忘之具官某妻赠宜人某氏妇道可宗女图母越奉尊章于笃老药物必躬事夫子于孤贫糟糠不厌睠惟四德胡不百年歛手足于寒氊永言荆布聚营䰟于宿草尚想晨昬迨我霈恩服玆休命玆加赠爲恭人于戏朕欲表着女图丹靑王化将自尔始惟尔其服享哉湖广布政使司右布政使仍管按察使事熊宇奇授通奉大夫制曰朕改元卽位诸藩臬之长入见者旣燕劳而遣之矣其爲吾布德执宪恪守所司者朕亦有钖予之思焉具官某材剧而用博志脩而行坚起自刑曹历藩服衡楚罗𣏌梓之材平播纪狝禽之绩廻翔闽淛载莅荆襄以文武爲宪之才兼行省监司之任以六条察吏治而江汉肃淸以十连制所部而溪峒屛息楚用俾乂尔有劳焉乃以覃恩授具阶夫尔之官则蕃宣也其所司则廉访也楚称剽悍急疾先畔而后服然而蕃以宣之廉以访之楚其有不乂乎尔有成劳于此勉终汝猷以副朕命福建布政使司分守漳南道右叅政朱綵授中大夫制曰朕视天下爲一家而闽海东南之户庭也朕宅中御外堂奥晏如而藩服之臣日焦劳于飓风烟海之闲朕何忍一饭置之具官某以子大夫高等服官春曹冷然氷㕔之风肃然淸庙之器体望滋茂出叅闽藩远虑绸缪劳心阅历破奸寇之窟穴不废啸谭历岛屿之纡廻了如屛幛用使椎卉屛迹海壖奠安纾朕南顾尔有劳焉玆以覃恩授具阶中国久不中倭今鸡笼淡水之闲渐见告矣向导之不絶汛候之不至议者多言之而又以谓此非致寇之本原也尔在闽海良久衣袽之戒岂遂忘于前事乎尔其懋哉河南按察司分巡河北道副使吴瑞征授中宪大夫制曰国家画大河爲南北分置宪臣而河北跨蹑燕涿襟带京师漳河之闲古称都会爲吾控制此土其责至重也具官某德器缜宻志操端明风规足嗣乎先民治行不出于家谱若工奏绩治郡称平茂着贤声晋司宪职临上党邯郸之旧地当两河京雒之交冲道路犬牙而奸盗无伏藏之迹征输塡咽而军民有居息之安矧以一路之无虞值东方之有警道里不梗声援相资揆之疆事亦有助焉乃以覃恩授具阶朕观方志漳卫闲土广俗杂汉兴常择严勐之将治之夫严勐非所以致理然欲弹压重鎭控河北以卫内地则亦非璅科巽輭之人所能辨也尔受事未久所部肃然朕知尔胜任久矣尔其念哉牧斋初学集卷第九十八终牧斋初学集牧斋初学集卷第九十九牧斋初学集卷第九十九外制九河南归德府知府高锵授中宪大夫制曰顷者夷烽日闻道殣未息郡守多传遽厥职希望拜除朕深患之思得良二千石表率属城意甚亟也具官某学多师古志在济时奋笔刑官驳正藩封之典陈情留署力伸将母之怀久积年资出守剧郡搜剔疾苦劳问吏民手执丹铅设敎时闻夫絃诵身亲畚锸行河不惮于追唿至于选将治兵爲未雨绸缪之计屯田峙糗愧望风奔走之徒四境借以乂安百城恃以无恐乃以覃恩授具阶睢阳引江负淮南北要领尔居其闲慨然有屛蔽之思古称刺史多文武大略不徒以廉平称治而巳也尔勉之哉河南河南府知府郭忠宁授中宪大夫制曰朕观于西汉吴公守河南治行爲天下第一而史不载其名意欣然慕之以爲安得此良吏悃愊无华者以称吾德意乎具官某风规凝远器局恢明初在西曹平反茂着比迁水部岁阅滋深乃命专城出守雒邑庀国事如家事尝夙驾而问耕以察吏为安民每晨兴而视牍所司以状来闻曰实政实心宜民足国所称治行第一尔庶几焉乃以覃恩授具阶河南故称土中乃作雒保釐周家盛时何廪廪也今东方征兵未巳嵩少虢雒之闲戈殳相逮皆尔所部也诗不云乎召伯劳之尔无以汉吏自满予将祇命尔以召伯之事钦哉福建泉州府知府赵士许授中宪大夫制曰泉之爲郡眇然在岭海之表冠盖相望奸利滋多盖有中土壮郡所不及者安得良二千石与我爲理朕盖深念之具官某民誉淸华家风绵邈廷评水部蔚有贤声劒浦泉山所至治理谢贵㳺之竿牍霜凛雉门破奸轨之根株风淸虎穴乃可惠我单赤因而聮以师儒四民歌淸德之诗千载继前贤之迹乃以岁阅授具阶泉之治莫盛于宋蔡之理行王与眞之敎化何异车而合辙也尔爲郡一出于仁人学士之爲而絶去鄙儒俗吏之习其亦有前政之思乎朕之嘉尔不徒以治一郡而已也钦哉直隷河闲府通判刘濡恩授承德郞勑曰乃者狡夷作难东方失守劳人志士奋身下僚愿爲国家冒危难効死力者斯国之宝臣也朕深念焉具官某起自明经擢爲佐郡虽在佐贰蔚有体望属有东国之使三韩道梗使车缩朒尔乃横身奋袂慨然从行不卑小官不避艰险飓风鲸波之发作簸顿良苦岛夷贼艇之窥伺出没无时斯可以愧臣子之当事而避难失事而逃死者矣尔往在河闲年劳懋着乃以覃恩授具阶于乎仗复国之宠灵衔天子之威命率彼师徒捣其窟穴此劳人报国之秋而志士立功之会也以尔才略勉思建竖无使泛舟之师终爲迁延之役尔往钦哉父必绍原任眞定府同知加四品服色致仕加赠奉政大夫制曰国家简用贤能崇奖吏治盖有淹滞下僚抑没功令而当宁爲之动色没世犹以发闻予有褒册必先及之以有报也亦有劝也原任具官某乃具官某之父孝友服先民之训言行以古人爲师出牧竝边入佐畿辅敭历滋久廉辨有闻凛执笔于平反甘曵裾而终老悬车致仕虽未及大夫之年脱屣去官至首勤明主之问终能谷子敎以事君留未尽之忠于后人试己效之谱于今日服师儒之敎能以贤而得民勤鼙鼓之思愿移忠而报国观箕裘之滋茂知风骨之犹新是用加赠具阶呜唿天不吾欺庶可观忠赤之报人谁无死尚勉遗汗靑之名山西大同府东路同知刘士琏授奉政大夫制曰云中爲幽幷重鎭控制虏冲以寇至之无时军储之时诎错置郡丞分理饷务储偫岀纳钤辖边防任兹选者难其人矣具官某再更剧邑蔚有能声遂以长才试于边郡操甘飮水才捷转丸伍无庚癸之唿储有崇墉之积用能饱吾战士壮此军声乃以覃恩授具阶乃者素酋称雄㳺牧多警边吏又往往因仍耗蠧不惜士卒夫武夫枕戈坐甲不得宿饱而文吏乃以升斗龠合坐而扼将士之死命斯巳傎矣朕将以储政寄军政用军兴之法以弊文吏尔勉之哉朕则显陟汝父辅平封文林郞山西平阳府解州闻喜县知县赠奉政大夫山西大同府同知制曰三秦土厚水深奇伟之士崭然辈出卽终老儒服而行义炳如声施于后朕固将表而出之矧其有子封具官某乃具官某之父生禀瓌姿慨有大志下帷攻苦奋玉杯繁露之文矢志博综通礼乐兵农之学有奇不偶爲善于家薰德善良秉仁心而御物倾身然诺蕴义气以生风肆尔遗经传于贤子丹铅犹在奉手泽于简编白贲可贞俨心师于函文是用赠具阶官尚有闻壹行之传不独享书命之荣四川顺庆府通判张一鸿授承德郞勑曰巴郡远在西南征缮之后民亦劳止重以征材于蜀披林薙箐以勤吾人朕不忘远民其忍忘远吏哉具官某起于鄕举分倅专城干济多方淸勤一节劳问疾苦阅历于金泉渠篆之闲省视农桑劝勉以父子家人之事野听賨人之颂山无木客之吟顾此方聿有能吏乃以覃恩授具阶尔不观夫木乎浮江达淮传致万里一旦斲爲栋梁登于明堂法宫之上尔远吏治行高等不浃月而达于朕听犹是木也尔茂勉之朕之材尔不小矣江西广信府通判吴士熙授承德郞勑曰国家设官半判上佐得与二千石叅挍政事短长利病信州据吴楚闽粤之交爲东南望鎭有能举纲引墨饬赞郡符亦吾之所急也具官某腾誉征书起家循吏初尹南静继宰新宁皆曰周才跻于别驾事藂必理刃皆有余庭无唿謈之民野絶探丸之盗属城咸率程书有闻乃以考绩授具阶昔有宋靑溪盗发比疆连壤褎如充耳王愈在信谓贼不百里俯吾境设防禽狝东南乂安信地僻山深盗贼渊薮辽左兵兴渐次骚动万一有事尔能爲吾之王愈乎勉思率励副我甄昇钦哉浙江台州府通判赵应旟授承德郞制曰悃愊无华之吏随牒平进所至而治有绩可书古所称详明政术可以理人者盖庶几焉具官某初试宰邑绰有贤声屡冠程书遂迁倅郡江山潇洒旣淸凈以宜民政理廉平亦勤劳而问俗乃以覃恩授具阶台之爲郡在前宋称壤僻民愿牒诉简少而后乃以繁敝着也今何如哉尔爲政日久问俗以知台因台以知天下不独倅一郡而巳也朕则显陟汝江西南康府推官李应昇授文林郞勑曰郡国之有理官所以矜庶狱重民命也顷者吏不率职希望拜除有能壹意祥刑称国家所以设理之意朕将不次擢之具官李应昇少擅文名长爲民誉如冲牙之玉动而有声佐宪以来蔚有令闻以淸明颖异之才而有直温简廉之德平亭疑狱爲之清夜而思聚敎罢民至欲下车而泣能使人怀恺弟吏袭淸寒庭无唿謈之声野屛椎埋之迹所司上尔治状久矣乃以覃恩授具阶书不云乎钦哉钦哉惟刑之静哉今刑官之不职不静之故也若尔者可谓能静矣静于刑则理静于位则共不独理一郡而巳也钦哉河南开封府推官范复粹授文林郞勑曰郡国置司理之官专以祥刑爲事刑一成而不变君子所尽心焉者也舍祥刑之职弗修而㳺意于法之外岂吾所以任理官之意乎具官某抱蕴冲和怀才倜傥雅负先忧之志仕爲淑问之官嗟敎导之未纯时见罢民而啜泣顾重轻而宜允每临胏石而咨嗟盖尔旣精于爰书而又传以经术遂使右武习豪之俗几无攘狱遏讼之人汝能俾狱无留余欲厝刑不用副我钦恤良用叹嘉乃以覃恩授具阶呜唿国家妙选理官登之台谏理官刑人以理言官刑人以言皆丹书也理于刑则祥理于言则昌尔其务竟尔理朕且有后命焉钦哉浙江嘉兴府推官姚钿授文林郞勑曰郡国置司理之官所以佐察六条而观中五刑也嘉兴爲东南要区奸利交迹非肃明强干之士克胜其任胡以中于程书具官某介珪不琢精金有声擢对大廷谳刑剧郡以明允恺弟之德兼综釐击断之才公以生明肃吏鑑昭于水镜廉而不刿亭刑科中于玉条玆以覃恩授具阶夫三尺律人主所与治天下也今要辞日烦狱丽罔察猥以世轻世重爲解朕深患之尔爲理明于五刑式繇敬尔狱以长我王国岂异人任乎尔其懋哉广西南宁府横州知州赵廷忠授奉直大夫制曰顷者边隅绎骚吏治頺阤朕大弊羣吏周视遐方盖将遗汰琐科名法之人简用文武大略之士需材方亟书伐宜先具官某发迹贤书出宰百里爰稽劳绩晋典雄州久着吏能兼闲将略峒夷溪蛋首服于屛幛之前盗海剽山晏息于指顾之下黄洞投欵三江之土宇来归乌狱革心百雉之城墉屹立顷因有事移尔近畿须尔臂指之能爲吾肩背之捍服玆新命念彼旧劳乃以覃恩授具阶于乎治近何异于治远有初必克于有终益勉告成以须不次钦哉陜西兴安州知州冯珣授奉直大夫制曰朕卽位以来留心弊吏如古所谓奉详明政术可以理人之诏者未尝不嘉子之具官某爰以明经试于吏治三更壮县晋典方州以学优则仕之能当三年有成之后操刀能割曾不患乎尨茸比屋可封又何忧乎犷悍衿要之防弥固𥜗袴之泽有闻乃以考绩授具阶乃者蜀寇告警褒斜栈道闲流离接踵尔在金州故称良牧抚绥弹压方略可观古称刺史有文武大略不徒以治办爲能事也尔其勉哉朕将显陟汝山西平阳府吉州知州魏可敎授奉直大夫制曰朕留心弊吏方州之长奉可以理人之诏咸与劳问至于控制衿要号爲雄繁治理茂着尤深叹嘉具官某博喩爲师经术饰治拊循疾苦字忧深思远之民休养敦庞还土厚水深之俗四境咸理三年有成乃以考绩授具阶志称此地西临黄河控引龙门壷口之险虽少属邑实爲雄州尔牧其闲循览襟带其亦有要害之思乎天下有事文武大略未可谓不在儒者也尔其懋哉四川保宁府巴州知州贺纳贤授奉直大夫制曰巴于劒外号爲雄州古之名牧有惠洽闾巷名以子孙者今吾理人之吏追古风绩膏雨吾土吾何爱玺书不以风异之具官某筮仕壮邑晋践方州吏不能欺可谓向风而治民亦劳止庶几计日而安惟尔年劳登于师荐乃以覃恩授具阶顷者蛮洞不賔蜀汉道梗尔所牧地犹未被兵益勉吏治兼讨军实相视衿要碍戎屛华夫时平则嬉寇至则戒此俗吏之爲而非朕所望于尔也尔其念哉原任四川成都府崇庆州知州杨伯高授奉政大夫制曰朕初卽位朌布湛恩覃及中外至先朝循良吏政声流传而陟明未逮者所司以闻咸得给补如例具官某奋迹贤书典州剧地问民劳苦莅事廉平天淸氷以爲心在棼丝而必理中于赏率积有岁年迨乎免丧以来朝乃得循资而上请萧然幞被犹余琴鹤之高寒蔚有荐章尚载袴𥜗之歌颂抚尔旧政霈我新恩用如所请以覃恩授具阶惟尔之先聿有遗直家风弘长及其后昆朕之霈恩于尔用醻尔牧养之劳国有彝典抑亦使天下知忠臣义士尚有余庆而以砥节首公相劝勉也尔其懋哉父曰孝赠奉政大夫四川成都府崇庆州知州制曰古者崇奖节孝宣延风美是以𣏌虽小国亦吊城隅之哀而周之中兴厥显夷宫之命今吾节义萃于一门不有封崇何言激劝旌表孝子某乃具官某之父起自孤生茂着名行夙夜憷厉奉母氏寝门之规晨昬膳羞顾孝子循陔之养欢愉菽水羹何必于甞君眷恋鸡豚痛有同于益母是以乌巢鲤集虽异类亦相其诚而表墓旌门在宗党咸归其孝无愧荀何之号居然曾闵之风矧有遗休延于再世是用特赠具阶官于乎图礼宗之像钖以胙膰勒孝门之铭合于上下是母是子咸有闻也以观以感不亦休乎山东济南府德州知州谢钖敎授奉政大夫制曰国家转漕仰给东南而德州实爲绾毂卫漳诸水合流城下水陆浩穰介在孔道爲我守玆土者亦甚剧且劳矣具官某文学有闻束修自好休有誉处出典方州葘祲频仍冠盖相望征缮四出而官无鼛鼓之鸣厨传饬修而民无茧丝之扰乃以覃恩授具阶乃者东隅亦多事矣德当五方之交亦四战之地援兵绎骚盗贼生发保障折冲两者交重夫所谓刺吏有文武大略者在抚字其人而善用之未可谓儒者何以在朝歌也尔其念哉朕将显陟汝直隷河闲府景州知州宗万化授奉直大夫制曰吾三辅之地景爲畿南之首而介于冀兖之闲顷者盗贼生发探丸椎埋者交迹国门思得健吏以钤辖之疆埸之地一彼一此吾何患焉具官某志存休息政在抚循当冠盖之相仍兼岁时之不易而能使过賔如归暴客远屛六条咸事师荐上闻乃以覃恩授具阶夫古蓚今景方轨横骛亦四战之地也晋人谓三方有事幽蓟无兵使梁得蓚必西侵深冀其患益深今东方不靖畿辅戒严景实幽蓟之外屛也尚其悉意保障屹爲重鎭朕将有崇寄焉尔勉之哉牧斋初学集卷第九十九牧斋初学集牧斋初学集卷第一百牧斋初学集卷第一百外制十顺天府蓟州遵化县知县顾天宠授文林郞勑曰闲者边鄙多耸辇毂绎骚征求日烦供亿滋敝吾畿内长吏有躬任槃错之寄而身兼牧帅之长者乎余何爱壐书不以风异之具官某器缊纯明风操廉辨始令卢氏蔚有贤声比迁北平在吾左辅以物力凋残之地当蓟辽传遽之冲而尔以讲武训农爲能以伤财害民爲戒师行粮食比闾无荆棘之忧士饱马腾竝边有金汤之势应办良苦干济有闻乃以覃恩授具阶自有东事以来言者率欲简用边吏拥卫近畿遵西接渝关东连潞水钤辖京边之际尔爲令廉辨得民渔阳突骑皆尔赤子朕方拊髀颇牧尔无以循良吏自足也则余汝嘉父咸宁赠文林郞顺天府蓟州遵化县知县勑曰节目磥砢是征乔木之材源流演涵乃识大川之浸惟我旧老粤有后贤风流未替于前而庆祉有诒于后余宠嘉之顾某乃具官某之父蔼蔼吉人振振公姓循墻却歩有退让君子之风让产食贫修孝弟长者之行守先朝之遗笏棨㦸依然服旧德于一经箕裘未艾是用赠具阶官于戏世家巨室将征盛美于本朝积庆留余尚征挹注于造物母文氏封太孺人勑曰福禄攸同蓼萧之所以自叶也福履绥之樛木之所以逮下也和德致祥盛德有后风雅之敎其可诬哉某氏乃具官某之嫡母出自德门敎成师氏备仓庚不妬之德有鸤鸠一视之仁熏然太和蔚爲盛事黄发鲵齿御文驷以生光大斗兕觥跻公堂而称庆美哉介眉寿而歌燕喜犹然凭几杖以勑子孙玆特封爲太孺人于乎子爲人母尔爲母师洵五福之竝圆将百年而未艾生母王氏赠孺人勑曰于传有之母以子贵今吾臣子父有追命之册母有从爵之封而恩不逮于所生岂吾所以推恩念母之意乎某氏乃具官某之生母矢行结缡屈身助簉服小星之训柔顺有仪钟大国之祥劬劳罔极宜广因心之典用伸欲报之恩玆特赠爲孺人呜唿先得我心尚考孝慈之录永钖尔类弥深长乐之悲直隷顺天府昌平州顺义县知县张国纲授文林郞勑曰顷者东方多故戎车未宁内地戒严民亦劳止睠兹甸邑介在竝边思得周才以安抢攘其长吏贤劳茂着朕安得忘之具官某升叙泽宫绾符赤县属岁时之不易兼警急之相仍而尔才优割剸志存保障沟池襟带百雉屹然邑屋騈阗四郊乐只推是爲理眞吾所求之剧令也乃以考绩授具阶夫燕京南压区夏若坐堂皇而俯庭宇顺义其在奥窔之闲乎内附辇毂外傍陵关虽蕞尔一隅钤辖非小吾所以留心弊吏者非徒以文法期㑹而已也尔其念哉直眞定府深州衡水县知县郭凤翔授文林郞勑曰朕观人主优异三辅贤吏至召致榻前访以理人之术人主临堂皇而俯区夏扶风近地虽属城下邑犹庭堦也具官某奋迹贤科试政畿赤以静安之支邑在信都之故区邑有流佣野多芜秽而尔劳瘁长养专勤抚循所司上尔治状曰节爱字人爬搔剔蠧称曰循吏殆无愧焉乃以覃恩授具阶传称恒山之野五谷蕃熟四种五获衡虽蕞尔邑其州则冀其鎭则恒也尔爲政岁登人和天其有意于恒之野乎尔益懋乃绩用以乂恒而毗冀朕将显陟汝直隷顺德府内丘县知县吉天叙授文林郞勑曰朕留心弊吏问民病苦盖将万里庭阶矧于近畿在吾毂下玺书褒异岂有爱焉具官某持身谨㓗美才周通以征输绎骚之时兼冠盖相望之地能使桴鼓不作厨传有严阅尔程书用深嘉叹乃以覃恩授具阶今东隅不靖畿辅震惊蕞尔中丘倚太行而枕鉅鹿亦一要害也昔言此地当安静无事之日知战鬭攻掠之备尔亦有事于此乎诗不云乎绸缪牗户甸邑之爲牗户亟矣其将有以庸汝直隷河闲府靑县知县杨应震授文林郞勑曰昔魏郡十五城独繁阳有异政汉史书之矧于甸服近在扶风当吾择官忧民之际安有尤异之政蔽不上闻者哉具官某明经修行学道爱人以蕞尔弹丸之邦值累年捐瘠之后戴星爲治计日有程辛勤于暑雨祈寒劳苦若家人妇子爰以考上最于畿南乃以考绩授具阶靑虽小邑然滹水卫河会斯邑以入于海民虽力穑崇本凋瘵之后奸利易生尔治之寛然有余矣夫治小如大故能治大如小治大国若烹小鲜此善喻也尔尚益懋厥猷以称朕意直隷广平府成安县知县马珍授文林郞勑曰成安爲武安属邑汉之斥丘今爲赤县夫以其地多斥卤因以氏县而今乃转斥而爲赤也则岂非以地多贤宰如古寇今桂之流而邑遂以称雄紧与朕睠顾邦畿留心弊吏未尝不思见其人也具官某论秀鄕闱授官京邑当水旱洊臻之后兼输輓络驿之时而能使岁不爲害民不告疲烝徒讴歌流亡安集此可以爲长人之吏矣荐牍娄上朕甚嘉之是用特授具阶朕闻寇在邑符移不出县门而百姓莫敢后期今吏徒取期㑹征发岂复知此意乎尔治斯邑聿有能声寇于尔犹前政也余不以文法吏弊尔尔其念哉直隷顺德府平鄕县知县仇梦台授文林郞勑曰唐制有之畿邦之宰任得其人有以又安黎庶足以张吾京师也平鄕吾甸内之邑在郉洺之闲土地夷旷汚莱弥望朕思得良吏爲吾休养生息久矣具官某儒能饰吏政以养民发迹贤科仔肩剧邑严肃以薙稂莠淸凈以起疲癃能使吏畏民怀政平讼理台察大吏咸以治理荐闻乃以覃恩授具阶夫平鄕西望沙河东临漳水亦畿内一水国也宋人言漳水一石其泥数斗愿募民复史起十二渠以资灌漑今畿南盛言水利尔将以何说而处此尔其更列状以上化沮洳爲督亢此吾之所急也朕将显陟汝直隷凤阳府虹县知县张凤翼授文林郞勑曰朕初践阼诏长吏问民疾苦南望中都爲兴王汤沐之地其属城下邑父老子弟皆高帝丰沛故人之遗也朕岂能一饭置之哉具官某以公车之儁出宰百里初官南诏越在蛮邦继宰中都乃其支邑劳心抚字殚力兴除遂使道絶流佣野无芜秽最其上考中于程书乃以考绩授具阶今天下全盛而中都乃称残瘠流离满野夫汉之沛卽周之豳也王业之本根其可以弗念乎虹故属符离高帝割宿泗以奉陵邑故幷归于濠朕不以一下邑吏小汝明矣尔其敬哉直隷应天府句容县知县罗延光授文林郞勑曰句容故留京左辅民旅杂居冠盖相逮吏斯土者有墨易以彰有德亦易以望剧冲之地盖亦吾长吏之攻错也具官某鼓箧有闻鸣琴称治再更句曲试于错盘置水不淆棼丝必理传遽交织而野无劳人征輓奔流而民有余粟汉法计吏廉平不苛庶几近之乃以考绩授具阶尔之前政有徐九思其人者乎属在孔道厨传未尝不饬賔至未尝不如归也吏习民安不事蠭厉斯亦爲政之师表与尔尚毖乃心力无俾九思专美于前輓近世之吏不足学也朕且庸观尔于成浙江杭州府钱塘县知县李白春授文林郞勑曰吏分符出宰治办爲难至于古都今会风俗陊而狱市繁斯又盘根错节剸割之要区也朕综覈吏治法必首此具官某南圭无玷东箭有筠试割能操更絃益习以旁午浩穰之㑹兼凋残靡弊之余茹蘖飮氷躬俭朴以风末俗戴星移日殚勤瘁以恤劳人小物必勤棼丝咸理荐书累上功状昭然乃以考绩授具阶呜唿今之吏介在通都大邑饬厨传走竿牍游光扬声拜除如流用是通显而已尔能敦守朴学拮据吏事不以都㑹爲市朝不以邑宰爲传遽不独副吾诏㫖且可以风俗吏焉朕则显陟汝浙江宁波府鄞县知县沈犹龙授文林郞勑曰朕尝观于方志明州践山枕海处百粤之东偏生齿蕃庶夷舶时至顷年以来滋益嚣敝民旣告病而吏亦劳矣谁能字吾人者其文学饬治廉平不苛者乎具官某起家甲科出宰剧邑有素丝之节而居之以平有逰刃之能而行之以恕用能肃遏姦蠧扶养小弱循良之声往复有闻朕方更新弊吏所司以考绩来上用授具阶在昔王安石令鄞多善政贷谷立息以纾其民而人以谓新法之所自始尔读先王之书抚前政之迹其必有槩于中矣观一邑知天下母谓一邑小也尔其念哉浙江台州府临海县知县张时旸授文林郞勑曰迩者吏治纵弛民不堪命朕初卽位言者章满公车意䀌然伤之今长吏有遵奉诏条往复有闻者吾用以表率新政颁播百城如不及焉具官某器资纯笃风操修明始试政于剡城旋治剧于回浦氷蘖自誓廉平服官歌思不忘于溪藤美隂日滋于琪木乃以覃恩授具阶志称在四山民多强梗而临负海以朴静俭约闻尔爲政如登车射御罄无不宜以何道致然尔亦旣贯而获矣尚毖乃心力视后而鞭之母以丘陵之获自喜也朕汝嘉哉浙江台州府黄巖县知县周玄昭授文林郞勑曰台爲淛之奥区其属城多阻山濒海而黄巖以山爲名阻深朴静尤爲易治此可以循良长吏坐而鎭之难以琐科急切理也具官某起自贤书遂膺民社飮氷官舍逰刃簿书事计日而可观民望风而自理所司上尔治状曰野有归鸿案无留牍其庶几乎乃以岁绩授具阶夫桥䖍之吏专厉蠭气廉平如尔可以用爲仪矣然朕闻异时中倭自黄巖始以偏师扼海门而东南晏如此亦长吏之任也桑土之诗岂遽忘于前事乎朕于尔观厥成矣江西南安府上犹县知县张国栋授文林郞勑曰朕初卽位颁布诏条劳问疾苦阻深僻壤越在数千里外犹吾堦户也有能副朕德意将爲远民报之具官某登在公车试之百里处䖍广交冲之地当奸寇充斥之余氷蘖矢心剸割在手遂使吏惴视牍盗息探丸风声茂着于书山歌咏长流于犹水乃以覃恩授具阶夫上犹南迫东广西带郴桂䖍吉之闲一要地也割䖍以隷庾盖自宋始上犹戢而䖍庾之闲咸乂岂可以远方吏附赘视之乎尔尚毖乃心力朕且有后命湖广尝德府桃源县知县张醇儒授文林郞勑曰古称桃源之中其人淳朴至不知有汉晋今世民俗嚚浇思得循良吏牧养小民去雕返朴闻桃源之风欣然说之采访遗俗存问其长吏今何如也具官某初宰沅江而政蕑讼稀移令桃源而民淳俗茂盖尔以淸操约巳以醇德抚人劝课惟勤畜字不扰遂使桑麻鸡犬蔼然上古之风女种男耕宛尔家人之乐敎条滋简程书有闻乃以考绩授具阶今之桃源介在沅湘溪蛮接迹亦稍勤征缮矣其视中土望县俗敝而文多者有闲也因其敎不易其俗斯善理人者乎朕视天下如此邑矣行且以尔风异焉河南河南府永宁县知县孙志元授文林郞勑曰朕闻儒者以经术润饰吏事化行俗美至于修治学官春秋鄕射蔼然先王之风于乎何修而得此乎今有能复古敎化以汉之吏道字吾人者吾何爱于玺书具官某服邹鲁之遗敎作江汉之名儒两试爲邦皆用古法迨于永宁之政又当优仕之余问织问耕宛若家人之事依孝依弟居然长者之言民旣以爲不烦吏亦知其可畏朕闻之汉吏曰所居民富所去见思尔庶几近之玆以覃恩授具阶尔亦尝爲中牟矣便坐之嘉禾其图状犹在乎召伯之甘棠蔽芾弗伐去尔今所治不远也尔之爲吏先敎化上礼义其亦有前政之思乎朕将风异尔以昌明儒者之效尚懋勉哉河南开封府太康县知县李之茂授文林郞勑曰大梁爲天下要冲其属城多古循吏风绩朕嘉与长吏涤除烦苛有能遵奉诏条以卓鲁之遗字吾民者朕不爱玺书以风异之具官某器识经远风操肃明牧此疲邦副吾德意抚劳人以缓征发行荒政以救凶饥束矢均金不改飮氷之操盘根错节益征逰刃之能乃以考绩授具阶夫宋斤鲁削迁乎其地而弗能爲良尔一令武垣再莅汤夏何以所至治办也诚心以求之精心以理之以此理人何施而不可诗不云乎尔之敎矣民之効矣陜西凤翔府岐山县知县赵民戴授文林郞勑曰朕端忧民生循省吏治乃眷西顾岐雍之遗化犹有存焉者乎于斯地也得一循良之吏盖尤褒异之具官某学术淹通器资恢杰出宰百里越在岐山汉三辅之旧墟号爲难治周文王之至德载在简书而尔壹以古人爲师聿成循吏之治劳问疾苦三时迹遍于周原休养劳民四野味饴于荼堇絜诸汉法是曰廉平律以周官则云能辨玆以考绩授具阶夫吏道杂揉南北异宜然而民犹先王之民政犹先王之政也尔旣以治岐有闻矣率是以往其忍以叔季之治治吾民乎尔往钦哉山西平阳府浮山县知县陈崇虞授文林郞勑曰朕闻平阳尧之所理穷鄕下邑其人俭啬善让有尧之遗风朕方深思治理嘉与良吏去雕返朴问吏于晋尤拳拳加意焉具官某廉以生明广而能俭拊循劳问迹徧郊圻劝课巡行身栖里舎治邑如家人之事斯民有上皇之风乃以考绩授具阶夫南北尧山在尔竟上传称新田土厚水深有汾浍以流其恶而涝水西北流入于汾尔官于斯抚唐晋之余览山川之旧其可以助吾理人者必多矣益图前效以称朕意钦哉四川潼川州安岳县知县翟学程授文林郞勑曰安岳隷劒外远在井络之闲朕轸念远民思其俾乂治行高等不浃月而达于朕听犹吾庭户也具官某风姿廉洁条令和平疏食敝衣脂膏不润均金束矢约剂有孚兴文则咏歌接于西眉问俗则僻陋革于东普遂以考绩授具阶劒外征兵征材民不堪命俗吏壹切蠭厉敎化阙焉尔广厉学官存问耆老步趋汉吏或以谓迂阔寡效然政声流传不远万里又岂有使然者乎诗不云乎恺弟君子神所劳矣四川雅州名山县知县刘尔完授文林郞勑曰朕在宥天下俛仰遐荒卭蜀汉嘉靑衣故地朕虽在明堂法宫之中黎风雅雨夷獠杂处之民未尝不食坐见之也朕不忘远民其忍忘远吏哉具官某应经明行修之选慕尚德缓刑之书近畿巳着年劳严道尤传声绩民风土俗无往不宜干办廉平所至而治遂使沈黎夷落之地蔚有黄图赤县之风乃以覃恩授具阶日者蜀方多事名山犹未受兵然控带西蜀咽喉南诏亦一要区也尔其益相视衿要抚民治兵如雷简夫之在雅则吾无劒外之忧矣尔勉之哉原任福建福州府罗源县知县倪千禩授文林郞勑曰朕初践阼覃恩区夏而先朝循良之吏乃有政声流闻程书中格者咸得𥙷给如例此亦彝典宜然也具宫某蜚声鄕举出宰永昌勤视戴星淸如飮水百城称异三年有成乃于报最之时遽有亲藩之擢长裾可曵尚思五袴之歌丛桂爲招不忘甘棠之隂抚玆旧政霈我新恩乃如所请授具阶夫汉诸侯王相吏必择文学治行优异者爲之而近制乃以爲左迁破格甄㧞之议亦屡闻矣朕非独推恩及尔亦示所司以玺书褒异之意令毋以资格限天下良吏也钦哉牧斋初学集卷第一百牧斋初学集牧斋初学集卷第一百一牧斋𥘉学集卷第一百一太祖实録辨证一太祖高皇帝以天历元年戊辰九月十八日降诞于钟离元天历戊辰娄宿降灵高帝以是年生至洪武戊寅娄星复明周世宗征淮以荆涂二山乃濠州之朝冈有王者气命断之有梅族居此因曰断梅山后三百年而太祖出焉元末童谣曰富汉莫起楼贫汉莫起屋但看羊儿年便是吴家国我太祖定都建康改至正二十七年爲吴元年实丁未也壬辰二月乱兵焚皇觉寺上无所避难甚忧之乃祷于神从实録则太祖忧乱避兵祷于伽蓝神固守旬月而后有相招迫胁之事以皇陵碑及御制文集考之则先有相招迫胁之事而后祷于神也宋太祖微时被酒入南京高辛庙香案有竹柸筊因取以占其名位以一俯一仰爲圣筊自小较以上至节度使皆不叶忽曰过是则爲天子乎一掷而得晏元献爲留守题诗庙中曰庚庚大横兆謦咳如有闻帝王之兴一何其相类也壬辰闰三月甲戌朔上入濠城郭子兴留置左右滁阳王庙碑云爲门者所执将欲加害王亲驰活之实録云人以告子兴子兴遣人追至亲驰之与遣人其缓急则有闲矣庙碑爲太祖亲藁以授张来仪者实録不据此何也居数月子兴与妻张氏谋以马公季女妻上张氏曰吾意亦如此子兴意遂决卽孝慈高皇后滁阳王夫人张氏次夫人亦张氏据张来仪庙碑初劝滁阳馆高帝于贰室者次夫人也滁阳被械携二子从高帝奔告鲁淮者亦次夫人也厥后女爲上妃生三王二公主人知滁阳能识眞主于鱼服之中不知皆次夫人启之也滁阳夫人生三子皆与高帝不协而次夫人独能知高帝且以其子相託当滁阳信谗疑忌高帝忧疑疾疢之时其所以周旋侧陋解释惎闲又可知矣高帝亲藁滁阳事实盖亦深着次夫人之功而实録但云子兴夫人张氏尽没其实大失高帝之意余故表而出之癸巳冬彭早住自称鲁淮王赵均用称永义王按实録癸巳夏五月后书云彭赵二帅旣据濠州挟德崖等爲巳用是冬早住自称鲁淮王均用称永义王所谓是冬者癸巳之冬也滁阳王庙碑及皇明本记记二姓僭称俱在壬辰奔濠之时与实録异以高帝纪梦考之则云明年元将贾鲁死城围解予归鄕里收残民数百献之上官以我爲鎭抚当年冬彭赵僭称部下多凌辱人所谓当年冬者亦癸巳之冬也以时势言之二姓虽草草僭称亦当在元兵解围之后而不在自徐奔濠之日当以实録爲正又按元史顺帝纪辛卯八月萧县李二及老彭赵君用攻陷徐州老彭者早往之父彭大也芝蔴李旣败则彭大当与君用俱奔濠实録不书彭大而书早住又书于甲午六月上取滁阳之后云未踰月彭赵遣人邀上守盱泗上辞弗往未几二人自相吞倂早住亦亡惟君用专兵柄云云按顺帝纪又于丁酉岁书赵君用及彭大之子早住同据淮安赵僭称永义王彭僭称鲁淮王则丁酉岁早住尚在以理度之癸巳之夏与君用倂吞而亡者乃彭大非早住也实録于早住旣亡之后记上使人说君用及赂其左右以解子兴而庙碑与天潢玉牒俱云彭赵东屯泗州挟王以往遣人赂彭赵得纵归则又早住不死之明证也龙凤事蹟云先是芝蔴李故将赵均用彭早住据淮安僭称王早住死均用益自专未几奔山东依宋将毛贵此早住死于淮安之明证也二姓僭称之事在壬辰癸巳闲者诸书载之甚确而顺帝纪又载于丁酉岁者盖彭大旣亡之后早住与君用同陷盱泗同据淮安君用仍僭称永义而早住袭其父之旧仍称鲁淮故元史又从而记之也元史称彭大之子早住其意甚明脩太祖实録者殆未及考耳巳亥岁君用杀毛贵旋爲续继祖所杀独早住不知其所终而丙午岁梅思祖以淮安降上谕之曰汝等多故赵均用部曲往往皆授重名继归张氏复食其禄则数年之内君用辈披猖淮泗闲略可想见惜纪载阙如无从援据耳姑书此以订实録之误甲午七月南略滁阳道遇定远人李善长来谒留置幕下俾掌书记郑晓名臣记云上尝与善长从容谈论天下事善长称上豁达大度类汉高祖天下不足定也上因问善长卿可方萧何徐达可方韩信谁可方张良者善长称金华宋濓上曰孤所闻靑田有刘基按高皇帝是时居滁阳甥舘名位在诸将之后安得偃然称孤以汉高君臣相命善长典司书记上戒令勿言诸将得失遑及其他龙凤戊戌克婺上始召见濂庚子克处始有人荐基此时殆未必知有两人也流俗有英烈传称太祖三顾中山中山谈经世大略髣髴如韩侯葛生识者嗤之不谓郑氏通儒亦剽取俗说如此又黄金开国功臣録载善长当元季隐居东山思佐明主以安天下按庚午诏书善长挈家草莾诣军门俯伏于前岂隐居高尚者耶太祖之于善长一则曰以文吏相从一则曰知小吏之心善长之爲吏审矣必欲讳胥吏之名标隐遯之目则鄼侯雍奴将不得爲两汉之宗臣乎俗儒肤陋往往如此宜痛削之乙未春正月上率鎭抚徐达叅谋李善长取和阳谨按太祖实録壬辰闰三月上从滁阳王起义命爲九夫长癸巳六月以上爲鎭抚乙未春子兴命上率兵二千规取和阳上率鎭抚徐达叅谋李善长等数十人径进中山王之称鎭抚见于此当是时中山虽隷太祖麾下其实属滁阳王部曲太祖与中山之爲鎭抚皆滁阳命之也史家不悉本末皆云一见上卽授鎭抚位诸宿将上不知乙未之春子兴命太祖总兵和阳诸将犹不肯率从久而后定中山岂能遂踞诸将之上乎太祖御制神道碑云命爲帅首凡有微征以代朕行至克姑孰始云命王爲将定建业始云命王爲大将此可见史家夸大之词皆非事实也渡江以后开帅府丙申爲吴国公以逮于称吴王凡有拜除皆出龙凤之命或如藩鎭承制故事国史多忌讳皆没而不书然亦往往有可考见以太史公秦楚月表之意求之不没其实可也乙未六月克太平命冯国用典亲兵任以腹心镏三吾宋国公追封三代碑云陈也先来犯和州人马三倍我师以庙算制胜获其全军也先匄死不得则愿欵附刑牲与盟饮血而呕知其怀贰必不令终矣其军之投戈环上而寝悉去其兵士唯公一人侍侧竟达曙无他是后公先陷阵衆乗势崩之遂禽也先据实録上悉屛旧人于外独留国用侍卧榻旁而镏学士追封碑归其事于胜当时国用最爲上所亲信周旋宿卫胜封宋国诰文犹以国用爲言令侍侧者爲胜则诰文必不独举国用也胜在开国其功未得比于常邓而与六公之列者亦以国用故也安得掠其兄之劳以归胜乎丙申三月降陈兆先三万衆择五百人置麾下上知其疑惧悉令入卫以安之及攻集庆多得其力而碑以爲陈也先之衆也先于乙未六月伪降巳而诱其部曲复叛至有绐上临军受俘之事上安得不心疑之而令其降卒入卫乎碑又云是后公先陷阵遂禽也先乙未九月也先追袭我军于溧阳爲靑衣兵所杀未尝有再禽之事国初诸公记载之文独镏学士最多譌缪未可枚举王世贞撰冯胜传则云独国用与胜擐甲侍帐中两人旣竝侍帐中矣何云独乎郑晓异姓诸侯传云上释也先胜兄弟察其有异志曲防之竟不能爲害此皆因三吾之碑而傅会者也史家曲说如此竝当删去又按开国功臣録冯国用从克鎭江以下皆镏三吾碑所载胜功次也丙申七月上开行省金陵卽以国用爲亲军都指挥使今乃云在克宜兴之后则缪甚矣国用旣掌亲军在帝左右亦无出守御宜兴之理王世贞撰列传因开国功臣録之误而又云兄弟俱授万户俱进大元帅国用寻擢亲兵都指挥以巳意杜撰傅合何所据依失之远矣乙未七月陈埜先以衆数万来攻太平战于城下遂擒埜先太平城下之战实録与宁河东瓯神道碑互异而实録宁河本传又与神道碑合则实録与本传又互异也叅互考之实録则云上遣徐达邓愈汤和引兵出姑孰东迎战后命别将绕出其后宁河神道碑云上亲督兵御之调王与魏国以奇兵出其后东瓯神道碑云王击其水军中山宁河二王繇东门转战城北破其歩军遂擒埜先以献以二碑叅考之则从上督兵御之者东瓯也以奇兵绕出其后者中山宁河也实録所载殊脱略当以二碑正之丙申七月徐达围尝州张士诚遣其弟九六来援达设伏擒之一望虞山一怅然楚公曾此将楼船闲关百战捐躯地慷慨孤忠骂寇年塡海欲衔精卫石驱狼愿假祖龙鞭至今父老犹垂泪花落春城泣杜䳌右陈基敬初夷白集诗也基临海人至正初以荐授经筵简讨谢归敎授吴中张士德入吴网罗一时名士延致幕下仕伪吴爲学士入国朝预脩元史集中所称楚公及平章荣禄公者皆谓士德也平章荣禄者士德降元所授曰楚国公者元追封也按洪武实録士德以丙申二月据平江秋七月援毘陵中山武宁王设伏擒之我太祖高皇帝御制武宁神道碑亦首载其事今基舟中望虞山之诗则以爲楚公身将楼船百战捐躯之地此所谓传闻异辞矣基身在士德幙中是诗作于癸卯二月渡江使淮之日不当爲无稽之言而丰碑国史简册昭然又岂宜有错误哉今年採辑开国功臣事略于宋文宪銮坡后集得梁国赵武桓公神道碑云丁酉六月戊辰取江隂秋七月丙子攻尝熟张士德出挑战公麾兵而进士德就缚士德士诚之弟也遂征望亭甘露无钖诸寨以武桓之碑观之则基之诗爲有征矣文宪身任国史奉诏撰此碑必经呈进士德之就擒开国之大事也安得无所援据而轻以武宁之功状移于武桓碑于士德就缚之下又曰士德士诚之弟也其属词郑重似有意欲疏通证明之者余因是而详复攷之则实录之误诚不可得而掩矣实录七月擒张九六十月士诚以其弟被擒遣孙君寿请和愿岁输粮二十万石黄金五百两白金三百觔刘辰国初事蹟以爲士德母痛其子故也然士诚旣以失弟而耸惧其母又以痛子而请和士诚之遗书何以了不置喙高皇帝之复书则曰攻围尝州生擒张汤二将尚以礼待未忍加诛尔所获詹李乃吾偏裨无益成败张汤二将尔左右手也尔宜三思我师旣擒士德获其谋主又何以匿而不言但及张汤二将耶其误一也元史丙申七月士诚兵陷杭州杨完者击败之陶九成辍耕录纪杭州之役士德与王与敬偕往以诸书互攷之则士德陷杭在七月其败归平江当在八月安得有尝州被擒之事其误二也元史顺帝纪及达识帖睦迩传张士诚爲书请降达识帖睦迩承制令周伯琦抚谕之诏以士诚爲太尉士德爲淮南行省平章政事时士德巳爲大明兵所擒此丁酉八月事也若士德丙申七月就擒则去士诚纳欵巳一载余矣安得有平章政事之授耶又按达识帖睦迩传元授士德淮南行省平章政事士信同知行枢宻院事士德寻爲大明兵所擒则其事在旬月闲矣元史之书法甚明其误三也士德以好贤下士剏造伯业如王逢杨维祯杨基者颂慕之辞久而不替不独陈基辈流召致舘下者也假令以二月入吴七月就缚居吴不及半载又提兵往来三郡无须臾之暇士德虽有过人之略何以能深得士心若此其误四也王逢梧溪集云今太尉开藩之三月令部将王左丞晟书使踵海上招至吴中以予避地无钖说晟劝张楚公归元擢淮省都事予辞不就逢他日游崑山怀旧伤今之诗亦云桓桓张楚国挺生海陵鄙玄珠探甓社白马飮浙水三年车辙南北向复同轨量容甘公说情厚穆生醴誓击祖逖楫竟折孙策箠天王诏褒赠守将躬岁祀士诚之归元其谋皆出于士德逢以元之遗老与有谋焉令丙申之秋士德巳爲俘虏逢虽欲缓颊何以自效其误五也元史记丁酉岁士诚屡爲杨完者所败然后乞降士德之被擒在七月而元之招谕在八月则士德被擒时归欵之事巳定矣实录谓我欲留士德以诱士诚士德闲遗书士诚俾降元以谋我故诛之国史旣误记士德被擒于前而不欲冺其主谋降元之事故曲爲之辞非事实也其误六也由此言之则士德被擒之事断以赵武桓之碑爲正而实录之误爲无疑也予又攷天潢玉牒云丁酉六月取江隂州攻尝熟获张士诚弟士德以归皇明本纪云明年复破其兵于宜兴湖桥擒其弟张九六竝获其战船马疋皆与武桓碑相合湖桥在虞山西北通福山港爲舟师入江要地故士德被擒于此基由琴川次福山港舟中望虞山至今可想见其处本纪曰宜兴传写之譌也又攷实录丁酉七月丁丑徐达兵狥宜兴取尝熟击张士诚兵败之获马五十疋船三十艘降其兵甚衆武桓碑记攻尝熟在丙子实录纪在丁丑相去止一日固知卽此一役也云徐达兵取尝熟而不言武桓者武桓方以领军先锋听大将调遣尝熟之兵亦听武宁调遣遂没而不书独于取尝熟下脱士德就缚之事则以丙申误记于前故也然此事所以传譌者盖亦有故丙申七月旣擒张汤二将军十一月又擒其枭将张德用兵之际羽书交驰奏报错互流传旣乆卽圣祖制碑之日亦止据一时功状书之未及是正耳平吴录载士德援尝州被擒在丁酉三月尤爲无据其他纪录载纷如又不足道也夫史家异同必取衷于国史而国史多不足信至如开国元勲之碑出自御笔传诸琬琰非他金石之文所可伦儗而犹或未免于传疑史家之难岂不信哉余以万历戊午读夷白集怀疑胸臆如有物结轖者迄今数年排纉鲜剥稍有条理乃敢次苐书之未知后之君子其以爲何如也天启六年七月十九日丁酉七月胡大海破杨完者于徽州城下九月汪同来降徽州城下之战宁河神道碑记宁河与越国同事而实录本传从之胡越国新庙碑记此战专属越国而实录从之按是时宁河守徽州越国进取婺源完者兵寇徽州宁河以守将御寇而越国还兵合击之则此战两公共事无疑也碑载是战在十月实录在七月攷程国胜神道碑国胜以是年十月从卫公战败苗军则当以十月爲正奏报偶异史家之叅错多矣又按实录七月丙申杨完者率兵十万欲复徽州胡大海还师与战城下大败之九月癸酉朔元婺源州元帅汪同等诣雄峰翼降国胜神道碑载同与国胜等偕降徽州城下之战国胜巳在行闲则较实录所载盖大相矛盾矣攷宁河神道碑城下之战在是年十月盖宁河越国之抜徽州在七月而城下之战则在十月惟战在十月故国胜旣降遂得奉宁河调遣如战在七月而同等降以九月则絶不相蒙矣此可以订实录之误当与宁河事略互观己亥十一月胡深叛石抺宜孙闲道来降实录处州守将石抺宜孙遣元帅叶琛等屯桃花岭诸要害胡深守龙泉以拒我师至是深叛宜孙闲道来降且言处州兵弱易取大海大喜卽出军与耿再成合攻之遂克处州按神道碑与行述深出见大海在克处州之后而实录则以爲深闲道来降乃献谋取处州此大异也以实录本传考之似当从碑与行述胡公受石抺公国士之遇旣解甲内附而又献谋以取处州此穿窬小人之爲而谓君子爲之乎苏伯衡撰缪美列传云上至金华美从胡公大败处州胡深元帅军梅花门外遂至菱道尽获其輺重金华遂降己亥十一月复从胡公击处州军据矾岭其地险隘衆莫利先登美率敢死士持梴鱼贯奋击夺其壁以入我师守将石抺叅政弃城而窜分兵略定浮云得元帅叶琛使谕元帅胡深曰今上天授也士之欲立功名者不以此时自附将谁与僇力且去年尔之衆战而大败今年我之师不战而胜则天意亦可见矣与其阻险偷生旦夕孰若改图可以保富贵也深然之出降龙泉庆元皆平遂以胡深叶琛曁刘基入见内出银椀文绮赐之而遣还金华按伯衡记缪美说降深事甚详其在处州旣下石抺弃城之后彰彰矣石抺旣遁深不得巳来降岂有背石抺来降复献计取处之事哉此可以证实录一时之譌白仲渊千载之诬矣丙申秋七月己卯朔诸将奉上爲吴国公置江南行中书省上兼总省事实录丙申七月上取台城诸将奉上爲吴国公今考之误也是时置江南行中书省亳都陞上爲行省平章己亥五月陞行中书省左丞相辛丑正月乃爲吴国公兪本记事录次第载之甚详据辛丑十一月叶子奇上书于孙炎有曰丞相以雄杰之才绍开中兴之运而壬寅冬航海之使犹赍行省平章宣命则丙申之未开吴国断可知矣汉高未王巴蜀不改沛公之称光武初狥昆阳但循太尝之号帝王之兴岂以区区封爵蚤晚爲重轻哉史臣于是爲无识矣牧斋初学集卷第一百丹一牧斋初学集牧斋初学集卷第一百二牧斋初学集卷第一百二太祖实录辨证二庚子二月征靑田刘基龙泉章溢丽水叶琛金华宋濂至建康基陈时政十八策上嘉纳之按刘文成以至正十一年爲江淛儒学副提举十月辞疾归十二年以淛东元帅府都事从纳麟哈刺筑庆元城十三年以行省都事从帖里帖木耳招谕方氏与朝议不合覊管绍兴十六年行省复以都事起公与石抹谋括寇十七年石抹宜孙总制处州分院治于处以公爲其院经历又辟郡人胡深叶琛章溢叅谋其军事用公等谋尽平处盗十八年我兵取兰谿且逼婺石抹遣胡深等救婺不克上旣定婺卽命耿再成驻兵缙云以规取处石抹遣叶琛胡深等分屯以拒王师公虽不在行闲然未尝不在石抹院中石抹盖倚之以谋我师也实录本传云改行枢宻院经历与石抹守处州以拒国珍当是时石抹与耿泗国对垒于黄龙樊岭闲其所拒者非国珍也国史纡其词耳元史是年经略使李国凤至浙东承制拜宜孙爲江浙行省参知政事行状载公迁右司郞中李国凤上其功不录则公之迁右司郞中亦国凤承制拜之也明年己亥十二月我兵取处而石抹弃城去矣公乆在石抹院中其弃官归靑田山中或在石抹未败之先要亦不甚相远也李国凤巡抚江南上公之功在十八年十二月王师克婺之后则行状实录本传俱云弃官逃归靑田山中以其时攷之当在十九年春夏闲去石抹败时无几也方孝孺撰孙炎传云上克处方欲用人而秀民有能才者皆伏匿山中不肯出炎钩致一二人录其姓名爲书遣使者招之而刘基叶琛章溢尤爲处士所推基最有名豪侠负气自以爲不当爲他人用使者再往反不起以一宝劒奉炎炎作诗封还之爲书数千言开谕天命以谕基基无以荅逡巡就见炎遂致基于京师又苏伯衡撰缪美传云处州旣下龙泉庆元皆平遂以胡深叶琛曁刘基入见处平之后公迁延避匿待孙炎辈钩致久之始入见非独以仕元日久不欲轻爲我用亦不忍负石抹也读覆瓿集与石抹倡和诗公之心事二百年后可以想见行状载西湖见庆云谓金陵有天子气我当辅之及上取金华指干象示人云云吾以爲皆佐命之后其门人子弟从而爲之词非公之本心也封诚意伯诰云朕提师江左兵至括苍尔基挺身来谒于金陵归谓人曰天星数验眞可附也愿委身事之于是乡里顺化封弘文馆学士诰云当是时括苍之民尚未深信尔老卿一至山越淸宁然则公之事我太祖倾心佐命盖在金陵谒见之后太祖之知公深矣爲着其梗槩若此庚子六月康茂才遗书友谅约爲内应郑晓异姓诸侯传载茂才与友谅书辞云云当时仓卒致书战后于敌舟卧席下得之安得雕刻书尺流传人闲此郑氏傅会之陋也今削去辛丑九月陶安爲黄州府知府按实录辛丑九月以左右司员外郞陶安爲黄州府知府乙巳正月调黄州府知府陶安知饶州府相去凡五年而本传则云知黄州寻移知饶州徐纮集传云癸卯黄州平上思得重臣以鎭之遂命知黄州改桐城令寻移知饶州谢理太平人物志亦然皆与实录及本传不合以陶学士诗集考之自龙凤元年乙未至九年癸卯安皆在金陵壬寅岁有忆别之作云七年同在省东㕔则辛丑岁安未尝出守可知也癸卯秋从征鄱阳甲辰守黄州有今年春二月玺书命守土两日抵其州又值连月雨之句则安以甲辰守黄州在平陈理之时当以徐纮集传爲正陶学士事蹟载令㫖付陶安者凡二俱称皇帝圣㫖吴王令㫖其授黄州府知府则龙凤十年二月日授鄱阳府知府则龙凤十年十二月日则安之守黄移饶皆在甲辰年无疑也惟徐纮谢理所记改桐城令他无可考而学士集甲辰十月七日舟发枞阳诗自注云时迁往桐城旧县又记龙凤甲辰秋九月千秋节亦在桐城至闻除代者及召还之命则云年残动归思客至报除书海内招文学淮南起谪居又有腊八日发桐城诗则知安守黄未几谪爲桐城令至腊月召守饶州乃发桐城也札付所载授鄱阳年月与诗悉合乃知二传之有据而实录与人传咸有脱误矣兪本记事录至正二十三年十二月中书省郞中李君瑞陶主敬都事王用和简较酆永眞陈养吾博士夏允中炤磨陈子初等俱令家人私通敌境于四沙易盐及水阳王千戸贿选坏法提至军前俱剥衣锁项置小船中置于黄鹤楼下大浪中凡三日沉江而死惟李君瑞两腿扟一千下安置桐城县按陶学士文集甲辰岁守黄未几谪爲桐城令安之被谪必以癸卯从征令家人易盐之事也俞本所记当不缪其云俱置黄鹤楼下沉江而死则当有误盖主敬但谪桐城而王用和以壬寅二月死于金华也国初事蹟云夏煜犯法取到湖广投于江与兪本记合壬寅上驻金陵曹良臣以所部来附按至正壬寅顺帝二十二年卽龙凤八年也庚午诏书持兵负固于两闲可观望而不观望乃来归者良臣居其次黄金录以爲在金陵安丰两主之闲非也太祖方以龙凤记年开国承制安得自命两主如黄金所云耶当是时小明王都安丰张士诚已降元搆兵安丰与察罕相应次年卽有安丰之围良臣聚兵立堡不走张氏而走金陵此所谓持兵两闲可观望而不观望者也岂容以金陵安丰爲言小明王自亳徙安丰巳而爲张氏所困自安丰徙滁其势日蹙依吾太祖以仅免耳岂有方张之势可与金陵称两大者而嘉其择主自抜耶俗儒不达时务误解诏书不足采也壬寅六月元中书平章察罕帖木儿遣使来致书按察罕破汴梁下山东江南震动我太祖遣使通好察罕亦致书相荅已而有张昶马合谋之来察罕爲之也上曰察罕书辞欲以甘言啗我所谓甘言啗我者卽荣禄大夫江西行中书省平章之命也元使以航海来淹留逾年而察罕被刺之问亦至矣野史所谓太祖闻察罕死遂不受命者是也太祖闻察罕死叹曰天下无人矣又曰元朝不达世变尚敢遣人扇惑我民察罕之死所关系岂不重哉刘辰国初事蹟大书其事无所隐避国史虽多微词亦不尽没其实参互之可以考见辰又云太祖以孤军独守别无趋向成败当听其自然在后灭陈擒张信知天命有归卽位后始图中原然吾以爲察罕一死天意灼然归我明矣呜唿帝王之兴岂不有天命哉圣祖极推重察罕卽位后幸汴梁特遣使往祭厥后洪武九年宋濂奉勑撰方国珍神道碑历数一时羣雄皆直书其名而于察罕则云齐国李忠襄王察罕保釐河雒其严重之如此非本于圣祖之意当时史臣宁敢轻奖亡国之臣以干圣怒耶或曰圣祖祭忠襄文颇多讥评之语亦非圣祖之初意也戊戌二月明玉珍破嘉定尽有川蜀之地按元史顺帝纪辛丑五月癸丑四川明玉珍陷嘉定等路李思齐遣兵击败之实录本传载在戊戌岁则相去四年矣玉珍之絶友谅称陇蜀王在庚子岁而元史记于壬寅五月其称帝改元在壬寅岁而元史记于癸卯正月至玉珍之攻陷云南在癸卯十二月而元史记于壬寅之三月其错互不一如此盖元史修于洪武元二陇蜀未入职方之时而实录则平夏之后本其载记而存之也断以实录爲正癸卯三月上率右丞徐达等击安丰黄伯生撰诚意伯行状云中书设御座奉小明王以正月朔旦行庆贺礼公骂曰彼牧𥪡耳奉之何爲遂不拜实录及本传皆不载此事是时上方奉龙凤正朔承制行事文成不应孟浪若此或云在癸卯克安丰之后于事理爲近刘辰国初事蹟云张士诚攻安丰刘基谏曰不应轻出若救出来发付何处此则文成不奉龙凤之本谋也癸卯四月陈友谅攻洪都元帅牛海龙万户程国胜等皆战死后俱配享洪都功臣庙实录记戊子之战与朱善安定侯神道碑大略相同但实录以爲韩成等先战死张定边方犯御舟碑则以爲定边犯御舟之时成等咸与格鬭御舟旣脱而成等以援絶死之也碑所记比实录爲核实录又于韩成下脱国胜偕死事则以癸卯四月误载国胜与牛海龙俱死洪都之事也国胜与牛海龙夜刼友谅营牛中流矢死程泅水得脱迳达金陵从太祖亲征死鄱阳湖南昌城中不知也次年甲辰追录诸臣南昌报程与牛俱死得与祀赠侯饶州又以国胜死康山事来上又得与祀赠伯当时事冗不暇两相参订也实录载国胜与海龙俱战死盖据南昌所上国胜死事状也甲辰立庙国胜两得与祀而实录则于两庙皆佚其名后是有建议祀典重复遂罢程豫章之祀厥后有司又幷罢康山之祀脩会典者亦因之沿袭至今国胜遂不复预两庙之祀矣国史失于考覈遂成祀典百世之误宜亟正之癸卯秋七月丁亥与友谅师遇于康郞山戊子焚寇舟二十余艘彼军杀溺者甚衆我指挥韩成元帅宋贵李兆先等皆死高阳侯韩成之死于鄱阳也定远黄金着开国功臣录以爲成当太祖危急时服御袍对敌自沉史家竞传之比于纪信之诳楚而实录纪此战则云彼军杀溺者甚衆我指挥元帅宋贵陈兆先等亦战死国史故多讳辞然以成之忠烈如此一切抑没而不书难乎其爲实录矣丰城朱文恪公善撰安定伯程国胜神道碑纪其事最详盖当御舟胶浅张定边奋前直犯之时事势惶急成与国胜兆先等方左右格鬬及定边中矢援舟骤进御舟以水涌得脱而成等反遶出敌舰之后援絶而死然则成等致命之时定边之势巳御舟之厄巳脱矣宁有代死诳汉之事耶且康山之役与荥阳不同羽围荥阳乆汉军乏食汉祖计无所出故纪信画诳楚之策遂得以乗闲遁去康山之战两军相持雌雄未决卒然有冕服代死之事耳目瞀乱军心尽解我将何以自固决机于两阵之闲我知其不出于此矣录又言上念成効死祀诸臣于康山以成爲首按实录中书省列进康山功臣成在第三居丁普郞张志雄之次大明会典载饶州忠臣庙在康郞山祀枢宻同知丁普郞张志雄等三十五人成实未尝首祀于康山也成若代死则必首祀成不首祀则不代死黄金之徒并爲妄矣又朱善安定伯碑云皇帝追念南昌曁康郞前后死节之臣追爵故万户程国胜安定伯与梁国公赵德胜济阳郡公丁普郞等一体庙祀盖南昌庙以梁国爲首康山庙以济阳爲首其位次甚明俗说流传旣乆好事者遂造爲首祀之言以实之乆而莫有知其非者俗语不实流爲丹青岂不信哉此邦有许生重熈好谭国朝典故尝爲余言韩成诳汉事诬也余因许生言爲着其始末如此成化二十一年学士张元祯撰重修康山庙记犹以丁普郞爲首正德中御史唐龙刻羣忠录于江西成遂俨然首列而济阳反抑置苐十三今之祀典遂据此爲差次则舛误甚矣有识者宜釐正之友谅骁将张定边欲犯上舟舟适胶浅遇春从旁射中定边定边舟始却俞通海来援舟进水涌上舟遂脱遇春舟亦胶浅上麾兵救之有败舟顺流而下触遇春舟舟亦脱鄱阳之战开平射中张定边脱御舟于险其功最鉅实录纪在七月戊子朱善撰程国胜神道碑其系日亦同宋文宪开平神道碑但记射中定边而胶沙脱险则书于八月壬戌禁江口相去一月余矣鄱阳之役两军相持我军殊死力战莫甚于戊子巳丑辛卯三日至禁江口则彼以战败穾归而我爲邀击之师其大势非前日比矣御舟胶浅及开平力战之事其当在戊子无疑也又宋文宪张中小传云巳丑战湖中之康郎山尝忠武王深入虏舟数四围之其势甚危险以爲不可救中曰勿忧也亥时当自出如期果出连战辄大胜按巳丑之战六舟深入疑陷没而旋出者俞通海廖永忠张兴祖赵庸等也实录不载开平神道碑亦但记胶沙脱险而不及深入蹈没之事知铁冠传误也宋文宪记事最爲详覈且开平碑铁冠传共记一事出一人之手而彼此错互史家记载之难如此郭英以谨重见信从攻陈友谅于鄱阳有功郑晓今言曰嘉靖十六年郭勋欲进祀其祖英于太庙乃倣三国志俗说及水浒传爲国朝英烈传言生擒士诚射死友谅皆英之功传说宫禁鼓动听闻已乃疏乞祀英于庙庑按实录上闻张铁冠言友谅死乃遣乐人具牲酒往祭以觇其死生未几有降卒来奔言友谅在别舸中流矢贯睛及颅而死当是时友谅之死我军尚未知旣死而降卒始来告何以知此矢之出于英乎杨文敏撰英神道碑云友谅中流矢死有言公之功者上问之公曰天威神算臣何有焉上益重之文敏此碑以其孙玹之请据其家传次第之盖友谅旣毙军中流传或言此出矢于某某郭氏家传亦不过载此疑似之词以夸示后世而勋遂张皇其事以乞侑享之典亦文敏之言启之也英旣有此大勋圣祖又亲问之乃三年论功不得封侯而待十七年平云南之役有是理耶刘三吾撰陜国公神道碑云彭蠡之战戒严所部人百其勇友谅计蹙中流矢死以三吾序陜国之事叅互观之则集矢之勲其不出于营国亦晓然矣又按俞本记事录云友谅度不能支出首箭窗中唿从船而白船已至箭铳交发友谅左太阳中箭须臾陈氏卒泅水报曰友谅死矣上大悦谕衆曰友谅中箭而死将士之功胜于赤壁走曹瞒远矣稠人难辨射中者均给重赏以劳汝等兪本以骑士从征其记录最确以此益知文敏丰碑之文出于傅会不足信也按郭勋以贵倖欲骤进其祖配享一时诸臣严词駮正可谓能举其职矣诸疏援据虽详亦多未覈至以永乐闲之不得与享爲言则非也英之功以配享太庙则有愧矣岂不得进于鸡鸣山二十一人之列乎白沟河之役曾亲逆成祖颜行身死之日赠䘏有加已爲厚幸矣又敢望庙食乎以此爲言宜勋之不心服也然则如之何曰罢太庙之侑享而入祀于鸡鸣之两序斯当矣癸卯五月置礼贤舘按刘辰国初事蹟杨宪奏朱文忠在金华用诸儒干预公事上提祎等至京诛屠性孙履而祎及许元王天钖发充书写此事实录及行状俱不载以家传考之壬寅十一月召入京都则刘辰所记发充书写之日也发书写未几卽有儒台之授又与许元王天钖俱入礼贤舘刘辰所记盖不谬也而国史以爲用文忠之荐入礼贤舘盖文忠没后家传特美其词而国史因之也甲辰三月汤和破士诚杨山水军升平章政事记杨山之战有二以爲癸卯破士诚兵于杨山拜中书左丞者碑及本传也以爲甲辰三月击败杨山水军升平章政事者实录也癸卯则云逐其将莫将军获甲首五百级甲辰则云擒刘文学等四十九人风船六艘功次各异岂两战而各记之耶抑一战而互记之耶实录与本传每自相矛盾若此洪武元年兼太子谕德诰曰出迎敌阵夺姑苏之卒千艘保障东郊请阳羡之区十载任于左辖陞以辨章则辨章之陞以杨山之胜明矣碑及本传又以爲甲辰年会开平救长兴超迁辨章此又与实录互异也按开平救长兴在辛丑十一月甲辰年开平征武昌下庐州卽会宁河讨江西长兴之役岂有分身在行闲和与会师合战耶断以实录所载会长兴侯夹击爲正而中山辨章之命亦当在杨山之役不在长兴一从实录而碑与本传削之可也甲辰冬追封胡大海爲越国公胡大海殁之明年癸卯立庙于婺城又明年甲辰追封越国命下方孝孺代宋濂撰新庙碑碑用龙凤纪年盖甲辰岁太祖爲吴王时作也首称皇帝手秉黄钺屯兵和阳其爲尊称我太祖明矣又云夏四月又从王破宣城所谓王者指吴王也所从之王卽我太祖也不称帝不称上而称王纪实之词也此后则皆改而称上矣当是时我太祖虽专征四方然犹用龙凤名号承制封拜甲辰之追封越国用龙凤之制也碑所载上闻公之死震悼弗置降㫖褒赠者圣㫖耶令㫖耶抑后事而追记之非当时本称耶今皆不可考矣若所云皇帝手秉黄钺屯兵和阳云云则洪武改元革除龙凤之后史家追改之断非旧文无可疑者家有旧版逊志斋文集摩娑此一行楮墨糢煳剞之痕迹宛然二百年来改窜之遗迹犹可想见呜唿隐桓之闲秦楚之际若存若亡可爲叹息者多矣姑识之以质于好学深思者洪武元年五月汤和师克延平执陈友定送京师方孝孺撰东瓯神道碑云师至延平主帅陈友定怙险横甚令其副出城降观望持两端王虏之以归东南海上晏然按实录友定誓衆死守见势穷蹙于省堂按劒仰药飮之頼正孙等以城降友定死而复甦械系送京师不屈斩之碑乃云令其副出降观望持两端诬矣頼正孙之降在友定仰药之后安得谓友定使之实录汤和本传削去此数语亦以其非信史也牧斋初学集卷第一百牧斋初学集牧斋初学集卷第一百三牧斋初学集卷第一百三太祖实录辨证三洪武元年九月陶安卒黄金诸书皆称安追封姑孰郡公攷实录本传但追封其祖父父爲姑孰公祖母母爲夫人此安爲江西叅政时事安固未尝赠公也安本集载诰词甚明又安妻喩氏追封姑孰郡夫人继妻陈氏封姑孰郡夫人俱有诰文安之署衔则止云中奉大夫江西等处行中书省叅知政事耳洪武二年追赠刘基祖父爵皆永嘉郡公妻封永嘉郡夫人基时官御史中丞盖国初推恩之制如此洪武三年七月中书省左丞杨曅伏诛按实录杨宪嗾侍御史刘炳劾奏汪广洋又敎炳诬奏刑部侍郞左安善上下炳于狱太史令刘基尽发宪奸状及诸隂事令羣臣按问伏诛然则劾奏杨宪者刘基也而开国功臣录则以爲李善长按刘辰国初事坟云杨宪爲御史中丞太祖尝曰杨宪可居相位数言李善长无大才胡惟庸谓善长曰杨宪爲相我等淮人不得爲大官矣宪因劾汪广洋不公不法李善长奏排陷大臣放肆爲奸等事太祖以极刑处之又云杨宪凌说高见贤夏煜尝言李善长无宰相材太祖曰善长虽无宰相材与我同里自我起兵事我涉历艰险勤劳簿书功亦多矣我旣爲君善长当爲相盖用勲旧也今后勿言按国初太祖用勲旧相李善长胡惟庸以鄕曲相依附而杨宪辈新进喜事专务搏击善长等皆畏之太祖亦曰有此数人譬如恶犬则人怕则宪等气燄可知宪等数言善长无相材居然有蔡泽欲代应侯之意故善长乗其排陷广洋激上之怒而亟剪之善长非欲援广洋也以自救也刘诚意则因凌说之弹善长爲善长解于上前且又尝言宪不宜相耳行状云公与宪素厚亦不载发宪奸状之事实录诚意本传云宪等欲诬陷基未及发而伏诛故知尽发宪奸状及诸隂事者善长也非诚意也此国史之误当以国初事蹟正之善长与惟庸结党相比盖巳有年庚午之祸肇于此矣洪武三年诏天宁寺禅僧祖阐瓦官敎僧克勤䕶送日本僧祖来还国宋文宪送无逸勤公序与实录记僧祖阐克勤奉使日本事互相发明序云日本疑祖来乞师中国欲拘辱之无逸力争得免据实录祖来爲良怀所遣良怀方以窃据被逐日本疑祖来因疑䕶送祖来归国者此其情也序又云王欲延阐住持天龙寺先遣无逸还无逸再三以死争之日本旣以祖来疑中国其请住持虽曰延之实则拘留耳此卽圣谕所谓拘留二载及十四年遗书所谓加以无礼者也无逸归见上端门备陈其故阐亦附奏岛夷不知礼义微勤臣不能再覩天颜矣此实录所载今年五月去舟才还备陈本国事体云云也所载白金文绮之赐皆与实录同上顾侍臣言勤一沙门乃能不辱君命谕其父华毅使冠巾出仕则日本之于阐勤以拘留始以慙服终盖克勤之力居多安得谓二僧攘赵秩奉使之功洪武六年克勤官考功监丞见实录十年高皇帝手诏谕山西布政司华克勤见御制文集皇明驭倭录谓野史之言皆僧徒粉饰误也实录主存大体故纪载颇略赖文宪集稍志一二高皇帝御制诗见于文宪䟦甚确文宪身在禁林岂肯附会僧徒与国史牴牾耶日本之崇佛自唐巳然临济一宗流传最盛圣祖遣僧化导有微权焉万历初虏王求僧及经江陵命宣大巡抚勿拒且云经必有高皇御制序文方可与之呜唿知圣祖之微权者江陵也洪武四年十二月追赠汪兴祖爲东胜侯按黄金开国功臣录兴祖以洪武三年封东胜侯人有言其过者上弗与诰劵令仍以都督职从征自效四年死于蜀命省部议封赠授以原封铁劵实录于洪武三年十一月大封功臣纪封侯者凡二十八人不及兴祖是年十二月又封薛显爲永城侯讁居海南亦不记兴祖封侯不与劵之事但于四年十二月赏平蜀功之后记追封兴祖爲东胜侯及载其诰文而已本传记追封兴祖与实录同合国史前后观之则兴祖之侯出于追赠无可疑者然公侯铁券式所载封兴祖制词首尾完备确然可据又不得以功臣录爲诬也考洪武二十三年诏书条列所在随军征讨累有战将之功未有总兵之名而论旧封者十九人东胜侯汪兴祖居第十诏书所条列凡追赠者皆不与焉此三年先封之明证也况又有铁劵可据耶昭示姦党第二录载德胜男张宣云东胜侯巳前那里不曾厮杀洪武二年投北来降的人被别人杀了却将东胜侯贬上海南去不是因四川厮杀那里肯取他回来以此招推之则所谓封侯后人有言其过者言其杀降之过也封侯而不与劵讁居海南亦如薛显之例次年乃以征蜀召还令从征自效也显于五年正月以征和林召还则兴祖之召还又先于显也兴祖封侯之后以有过而夺券及其从征死事则尽复原封以授其子实录独书追赠又稍节约其诰文尽没三年封侯之实斯可谓脱误之极矣然则以铁劵覈之三年封侯当爲二十九人幷永城爲三十人不当云二十八人也不然则或以十二月与永城竝封而同贬不当幷其封而削之也今幸有劵文诏书可以考証不然未有不据国史而刋别录者矣国史之不足征如此又按兪本皇明记事录洪武三年大封功臣第二十二人开国辅运推诚柱国晋王府左相东胜侯汪兴祖兪本所载与功臣铁劵式合又可以证实录之阙洪武八年三月德庆侯廖永忠卒德庆侯廖永忠之卒也实录爲之立传备书其功次与其卒之岁月而又曰上赙遗之甚厚以其子权袭爵史家因之无异词矣刘辰国初事蹟载永忠以僣用龙凤不法等事处死王世贞史乗考误援据洪武十年圣祖戒谕勋臣之词与永乐中纪纲狱辞有廖永忠开国功臣僣犯被诛之语谓刘辰所载爲不诬于是永忠之被诛始着而人皆以国史之书法爲有隐矣余偶读通鑑博论记丙午年事云是岁廖永忠沉韩林儿于瓜歩大明恶永忠之不义后赐死博论盖洪武二十九年宁宪王奉勑编定旣成表上之镂版内府其书实我圣祖所注意者然后知永忠之被诛虽爲其僣侈犯上实以沉韩林儿之故也滁阳卽世上方孤军无倚渡江以来声势翕合实有借于龙凤开省称王承制行事十余年不改姑苏之役犹称皇帝圣㫖吴王令㫖圣祖何嫌于奉龙凤哉安庆之围圣祖拒刘基之谏躬擐甲胄出之水火之中圣祖何汲汲焉若是哉丙丁之闲大命旣集彼一牧竖耳其何能爲圣公旣死光武犹怜而葬之且存其祀盆子亦食均输税以终其身圣祖何难于待韩氏而必欲剪㓕之哉永忠以小人之腹爲君子之虑一旦沉林儿以逢上指论功之日使所善儒生窥瞰上意可谓果于诬上而巧于要君矣圣祖对廷臣讼言之以逆折其邪心厥后卒以不义赐死圣祖之心事百世而下昭然如日月之中天永忠有掩靣于地下而已岂不愚而可怜哉然则圣祖之诛永忠也何以不明正厥辟而以僣犯爲词曰念其兄也念其功也正其辟则弗可以袭矣杀其罪以存其嗣忠厚之道也高帝之诛丁公也不遑录其后光武之封子宻也不及正其辜我圣祖之于永忠斯所谓义之尽仁之至也欤于国史则讳之于博论则彰之其又何居曰国史之讳之爲一时也博论之彰之爲万世也曰沉韩林儿于瓜歩曰大明以永忠爲不义后赐死于林儿则书其名于大明则纪其号于永忠则正其罪曰不义曰赐死其词简而该其义博而严愚以爲此非宁宪王之书法而圣祖之书法也博论之修其卽我圣祖之作春秋也欤然则今之史家刋落龙凤之事使元宋之际不得比于秦楚之月表此后世媚臣腐儒之所爲而岂圣祖之志也哉洪武十年三月复永城侯薛显所食禄按永城以始封时削禄至十年三月全给实录载之甚明王世贞功臣表乃云七年加千石误也实录凡列侯禄千五百石者七年增千石盖谓唐胜宗等是时显全禄未给当不在此例也显坐胡党见于庚午诏书及实录本传甚明而表以爲二十六年追论蓝党国除世贞以熟习典故自负往往无所援据凿空杜撰聋瞽后世以爲无从駮正而姑妄爲之说也岂不异哉洪武十一年靖海侯吴祯卒靖海之功不减于江隂其殁也恩礼备至而实录不爲立传仅附数语于江隂之后而巳今攷庚午诏书靖海死后亦坐胡党国史之阙传岂爲是耶然公侯坐胡党者诏书所列先后二十二人独靖海之子忠袭封不替岂靖海之功大而罪未着圣祖特宥之耶凡庚午诏书坐胡党者皆不得祀鸡鸣山功臣庙今得与享东序者亦惟靖海一人按庚午诏书载通胡谋逆者公侯二十二人生者上刑死者孥戮不待言矣其有死而子仍袭侯者靖海也子不袭而弟仍袭侯者南安也身死而子得䧏指挥者六安也皆所谓巳死不知其反之繇者也如六安之例其子降指挥者宣德也所谓爲胡陈所诱朝廷于礼无欠者也详圣祖备条乱臣之意一则涉于疑似一则近于脇从于罪爲稍轻故其子孙幸免参夷得及寛政若荥阳汝南永嘉之类反状着明负罪深重则其后必无噍类虽欲爲愍隷而不可得矣哀哉十二年正月宜春侯黄彬往临淸练兵彬不知其所终考实录不书卒之例知其非令终也考庚午诏书及奸党录知其坐胡党也开国功臣录云十二年练兵临淸召还后数年卒郑晓异姓诸侯传云练兵临淸后坐胡党上念其未尝失朝廷礼宥之数年卒郑氏不见庚午诏书全文误以彬等之坐党在十三年故傅㑹以爲上曲宥之不知彬等党事皆发于二十三年诏书所谓朝廷于礼无欠者谓朝廷待彬未尝失礼岂谓彬未尝失朝廷礼哉郑氏之误解近于郢书燕说而大书特书标于史传疑误后人岂非大缪哉王世贞功臣表书十七年薨亦未足据也洪武十二年十二月中书右丞汪广洋贬海南自缢卒废丞相汪广洋勑见高皇帝御制文集实录所载与御制文集同但稍文其辞耳勑云遣人追斩其首特赐勑以刑之而实录云广洋得书惭惧遂自缢卒又云坐事贬海南死于道乃知凡实录所书自经赐死皆史臣有隐之词非事实也实录广洋本传云至是御史中丞凃节言诚意伯刘基遇毒死广洋宜知状上问广洋云云广洋贬死在十二年之十二月盖此时凃节巳上变告惟庸惟庸等当亦下吏其狱成伏诛则在十三年之正月耳据昭示姦党录诸招广洋实与惟庸合谋爲逆而上但以坐视废兴诛之盖此时胡党初发其同谋诸人尚未一一着明也国初讳诛爲废曰废丞相汪广洋者盖诛之也洪武十三年正月御史中丞涂节告左丞相胡惟庸与御史大夫陈宁等谋反自洪武八年以后惟庸与诸公侯约日爲变殆无虚月或候上早朝则惟庸入内诸公侯各守四门或候上临幸则惟庸扈从诸公侯分守信地皆听候惟庸调遣期约举事其闲或以车驾不出而罢或以宿卫严宻不能举事而罢皆惟庸宻遣人麾散约令再举见于姦党三录者五年之中期会者无虑二百余噫亦危矣诸公侯多嚄唶宿将惟庸辈亦文法老吏一旦举事如中风狂走朝堂攘臂而大言道涂连袂而抗议岛夷草地交关宻约流佣厮养参预祕计夜集晓散会比期门彼挽此推号同邪许此岂非天厌其恶神夺其鉴乗舆无触瑟之惊庙门鲜袨服之恐使之贯盈败露自取㓕亡也哉如其不然则爰书具在岂无傅致一时反状巳明抑或传疑百世后之君子摩挲简牍必有俛仰心悸徬徨涕流者矣爲撮其要辞胪列如左嘉靖中赠故大监云奇爲司礼太监以其守西华门发胡惟庸谋逆也南京城西华门内有大门北向其高与诸宫殿等后堂甍栋其在曰旧丞相府卽胡惟庸故第前有眢井卽所谓醴泉出邀上临幸伏甲谋不轨者也云奇之事国史野史一无可考嘉靖中朝廷因中人之请而加赠何孟春据中人之言而立碑王世贞旧丞相府志据国史以駮之其辨甚正第亦疑惟庸私第不当在禁中而未有以覈其实也余考奸党第二录载卢仲谦招云洪武九年秋太师令金火者引仲谦同仪仗户耿子忠等往见丞相前去细柳坊胡府门首又汝南侯火者寿童招云胡丞相在细柳坊住与我官人住近尝与丞相往来飮酒则惟庸私第在细柳坊明矣按洪武京城图志广艺街在上元县西旧名细柳坊一名武胜坊又攷街市图广艺街在内桥之北与旧内相近此惟庸私第不在禁中之明证也世贞云高帝初下金陵以元御史台爲中书省后爲吴王徙居旧内而别立中书省按实录丙申上入金陵居富民王綵帛家七月诸将奉上爲吴国公以元御史台爲公府置江南行中书省上兼总省事丙午八月拓建康城初旧内在建康旧城中因元南台爲宫稍庳隘上乃命刘基等卜地定新宫于钟山阳戊申正月自旧内迁新宫一统志云旧内城在京城中元爲南台地本朝旣取建康首宫于此比皇城大内宫殿成此称爲旧内然则旧内则元御史台也世贞谓上爲吴王徙居旧内误也又云省中丞相以下至六尚书侍郞当各有堂合按洪武元年命置六部固云国家之事总之者中书分理者六部不闻六部皆属中书省爲省中僚属也世贞疑五部五府卽故中书省大都督府之遗址而又云上下金陵卽有此省府及台自当与旧内相近其后改卜大内居都城左偏一隅不应预建省府及台于宫之两傍夫上爲吴王居旧内则省府当近旧内及旣卽大位改筑新宫则省府当近大内此不待辨而明者洪武京城官署图宗人府五部在承天门外御街之东五府太常寺在承天门外御街之西志刻于洪武二十八年上诏礼曹绘图锓梓以今之五部五府推之则昔之省府其不与大内相远亦明矣苐未知卽此地否耶俟详考之牧斋初学集卷第一百三牧斋初学集牧斋初学集卷第一百四牧斋初学集卷第一百四太祖实录辨证四洪武十三年正月左丞相胡惟庸御史大夫陈宁谋反词连李善长等赐惟庸宁死善长勿问二十三年五月御史劾奏善长大逆罪状廷讯得实善长遂自经赐陆亨等死按洪武实录十三年正月涂节告胡惟庸陈宁等谋反事连李善长及吉安侯陆亨等上命羣臣更讯得实赐惟庸宁死羣臣又请诛善长仲亨等上曰此皆吾初起腹心股肱吾不忍罪之其勿问至二十三年五月有告元臣封绩爲惟庸通朔漠讯得反状及善长私书刑官请逮善长诏勿问会善长家奴卢仲谦等亦发善长素与惟庸交通状上命廷讯得实召善长诣奉天门抚遣归第善长遂自经此国史所纪善长得罪之始末也尝窃疑善长以元勋国戚结党谋叛罪不容于死业巳更讯得实羣臣劾奏请诛其义甚正而上以勋旧曲赦之十年之内宠寄不衰有是理乎纵上厚待之善长独不愧于心引嫌求退乎吉安平凉皆戆勇武夫置之勿问犹可也事露之后上独无纎芥之疑而出鎭专征委以重寄不一而足乎仲亨之谋逆以初起时股肱见贷当时公侯谁非丰沛故人亦欲爲仲亨所爲其孰能禁之乎涂节等之上变已经更讯后十年再命廷谳始致辟焉将初辞犹未尽而后狱乃致详乎抑前之更讯者无左验而后之具伏者乃定案乎缓之十年发之一日劾奏者攘臂于先而举首者接踵于后天下后世不能不致疑于斯狱也可知已矣今以昭示姦党录攷之庚午五月之诏与善长等之招辞胪列备载乃知惟庸之谋逆发于十三年善长弟姪之从逆发于十八年而善长与吉安平凉诸公侯之反状直至二十三年四月始先后发觉也国史所记其失实于是乎不可掩矣上手诏云三十九年已被瞒过三十八年善长招云十三年奸党事发侥倖不曾发露十八年弟李四𬒳毛向糖说出胡党免死发崇明安置不曾推问善长情节则善长之反状二十三年以前未尝发觉晓然无可疑者惟其如是故十年之中韩公之恩礼弥隆列侯之任使如故一朝发觉而逮问相错诛夷殆尽此事理之可信不诬者也不知永乐初史局诸臣何不细究爰书而误于纪载若此窥其大指不过欲以保全勋旧揄飏高皇帝之深仁厚德而不顾当时之事实抑没顚倒反贻千古不决之疑岂不缪哉国初昭示奸党凡三录冠以手诏数千言命刑部条列乱臣情辞榜示天下至今藏贮内阁余得以次第考之而釐正如左一实录刑官请逮善长诏弗问下善长从子佑伸于狱廷讯得实上召善长于右顺门抚慰遣归善长乃自杀是善长始终未尝下狱也按太祖手诏云勑锦衣诣置所提到亲弟姪令九衙门共审发觉知情缘繇则逮问者善长之弟存义存义之长男伸与李存贤之子仁也已而命刑部备条乱臣情辞则首列善长招辞而次及存义与其子伸善长倘终不下狱卽讯则法司何所援据而有一名李善长之招乎又按营阳家人小马招云今年閠四月内闻知李太师拏下盖指二十三年之闰四月也此非善长下狱之明证乎兪本皇明本记云国老太师李善长爲逆党事伏诛妻女子弟幷家人七十余口悉斩之然则善长之不下狱与归家自经盖亦史臣有隐之辞非事实也又云上不得已下佑伸于狱上曰吾欲赦佑等死以慰太师羣臣不可佑卽惟庸之壻也李存义招云十八年次男李佑被人告发钦蒙免死发崇明安置存义与伸俱免死安置则佑之不免死明矣刑部但列存义伸仁三招而不及佑二十三年必无佑尚在之理此必国史之误也王世贞撰韩公传于十三年书云遂止诛存义幷赦佑尤爲失实无据一实录惟庸以兄女妻善长从子佑善长之弟存义佑之父也惟庸令存义隂说善长善长惊悸曰尔言何爲者若尔九族皆㓕存义惧而去十余日惟庸又令存义告善长事成当以淮西地封爲王善长本文吏用计深巧虽佯惊不许然心颇以爲然又见以淮西之地王已终不失富贵且欲居中观望爲子孙计乃叹息起曰吾老矣繇尔等所爲存义还告惟庸喜因过善长善长延入惟庸西靣坐善长东靣坐屛左右欵语良久人不得闻但遥见颔首而已按实录所载与上手诏及善长存义等招大略相同手诏之罪善长曰李四以变事密告善长中坐默然而不答又十日弟仍告之方乃有言皆小吏之机狐疑其事以致胡陈知其意首臣旣此所以肆谋奸宄善长自招一云寻思难荅应一云这事九族皆㓕一云我老了你每等我死时自去做皆徘徊顾望一无坚决之语其所云这件事若举恐累家里人口这事急切也做不成以此含煳不举此则其本情也惟庸反谋巳久谋欲善长爲巳用兄弟子姪賔客朋旧下及僮仆厮养举皆入其彀中善长昬姻谊重家门虑深目瞪口呿宛转受其笼络而不能自拔卒委身以殉之以霍子孟之忠明知显之邪谋欲自发举不忍犹与以酿身后之祸而况可责之于善长乎坐此族㓕岂爲不幸哉庚午诏书条列善长罪状不过曰平昔以吏心自处默然不答以致胡陈知其意所据者善长与存义伸仁四招而已其他家奴妇女一切招辞牵连错互虽胪列之以示天下而手诏皆不及焉盖圣祖之意亦未必尽以爲允也呜唿亦可哀矣哉一国史序善长与惟庸谋反情事皆援据当时狱辞苐按昭示姦党录条列善长诸招则亦有未尽核者盖洪武十年九月惟庸以逆谋告李存义使隂说善长未得其要领乃使其旧人杨文𥙿许以淮西地封王是年十一月惟庸亲往说善长善长犹趦趄未许卽国史所记惟庸西靣坐善长东靣坐者是也然此时善长未许至十二年八月存义再三往说善长始有我老了你每自做之语今乃尽削去前后曲折谓惟庸使存义说善长善长不爲动更令以淮西地啖之卽叹息而起遂自往靣订逆谋譬如赋诗取义断章岂可以爲折狱定罪之法乎惟庸过善长密语据善长自招则云知道了据火者不花之招则云善长怒骂李四惟庸卽去正圣祖所谓小吏之心狐疑其事也今乃云良久人不得闻遥见颔首国史叙事盖用太史公淮隂诸传之法可谓妙于揣摩矣以言乎实录则犹有闲也一实录善长家奴卢仲谦等发善长与惟庸往来状惟庸爲宁国知县善长荐爲太常少卿惟庸以黄金三百两谢之及惟庸欲谋反善长隂遣家奴耿子忠等四十人从惟庸惟庸皆厚与金帛以古劒谢善长且言此回回国所献者又以玉酒壶玉刻龙盏蟠桃玉盃奉善长按昭示姦党录所载招辞有云龙凤年闲举荐惟庸爲太常司丞以银一千两金三百两爲谢者此太师火者不花之招也有云洪武八年太师在凤阳盖宫殿三月闲胡丞相来点凤阳城池丞相解劒赠太师云是回回国所出名木樨花幷铁劒不问甚么甲层层透十三年六月太师命不花碎此劒亦不花之招也有云洪武十二年八月丞相家二舍以千金宝劒送太师至第三日二舍人令人擡木匣一箇有小玉壶甁一箇玉盘盏二副玉龙头大盏一箇玉马盂一箇玉盘一箇桃様玉盏二箇摆起来恰好一卓子太师朝回逐件㸔过喜欢收了至第二日太师朝回往谢酒闲丞相说玉器不打紧我明日淮西地靣盖起王府拨五十家行院与你做家乐那时才是富贵十三年胡党事发太师令脱脱火者将玉器幷劒打碎掷在河里此火者来安之招也有云洪武九年秋闲太师早朝回唤家人卢仲谦及仪仗户陈进兴耿子忠等四十人各赏钞七十贯至晚太师又说胡丞相要几箇人用你们去根他重赏赐你卽令金火者引仲谦等去细柳坊门首李四官人引见丞相丞相每人与银十两又说你每是太师家里有用的人尝根我做贴身伴当扶助我成得事业敎你每都做大官人仲谦等喜允一向跟随本官出入时尝与李太师家商量事务十三年胡党事发仲谦与陈仲良逃回太师家躱避此卢仲谦等之招也实录所载狱辞大抵援据各招约略相合第据诏书及善长等招善长虽与惟庸结姻初未知惟庸反情十年十月惟庸使善长故人杨文𥙿说善长许以割淮西地王之善长方心动至十二年八月李存义来言犹再三坚拒而仲谦之招以爲善长遣往从惟庸乃在九年之秋果尔则惟庸之反状善长巳明知之且使其家人仪仗户杂然往助惟庸又何以惟恐善长之不就巳而使其故人子姪宛转游说耶又云洪武八年十月内太师尝去胡丞相家商议太师云若谋反必要几箇大公侯同谋如此则衆公侯之从惟庸皆善长主谋使之也乃其身顾重自犹豫不肯决然同事耶仲谦又招云洪武九年太师使伴当耿子忠请吉安淮安临江营阳平凉永嘉六侯喫茶太师云我请你到胡丞相家商量谋反事务善长文吏奸深何至矢口狂誖如病易䘮心者所爲岂仲谦等诸招与夫杂出于家奴妇女之口者亦有不足尽信者耶或谓善长巧伪舞文掩匿其通谋之状而以狐疑观望曲自抵讳冀上怜而贳之然以太祖之圣明岂不能洞见其隐而但据其抵谰之辞以播告天下哉覈善长之罪状者当以庚午诏书及善长存义四招爲正如国史据拾仲谦诸招以傅爰书则情事舛駮疑信错互千载而下回翔繙阅必有反抉讁其罅漏爲善长讼冤者矣姑书之以俟后世焉一实录胡惟庸谋乱密遣元臣封绩使于元主惟庸诛绩惧不敢归蓝玉于捕鱼海获绩善长匿不以奏至是有告之者捕下狱讯得反状及善长私书庚午诏书谓耿忠于琥在宁夏时听胡陈分付送封绩往草地通信后破胡营获封绩二人反情繇是发觉初不及善长私书及匿不以闻事也以昭示姦党录攷之则云洪武二十三年善长于京民合迁之内朝给长姊杨阿李暮给次姊王阿李明日又给亲人丁斌朕见其深奸提伊亲弟姪令九衙门共审供发知情缘繇善长自招云今年不合将应迁逆民数内给付姐姐及将亲人丁斌妄奏致蒙送问供出李四缘繇蒙提李四到官供出善长前项缘繇则善长之事繇丁斌发觉明矣按丁斌者杨州高邮人西安䕶卫百户周祥之义男也周祥有胆勇系张氏同佥归附出入胡丞相门下叅预谋议得陞本卫千户祥在京师尝以其女原奴许配丞相之子洪武八年祥殁于西安斌与祥之子周昇食贫无以爲生因太师从子神舎吉安侯妻舅石敏与其壻黄质引见丞相丞相讯知祥已死爲之叹惜遂命昇袭职除杭州卫留斌出入门下如祥在时一日斌与李神舍往候丞相丞相与太师弟李四在西轩闲坐丞相谓李四曰周千户在时曾以女许配吾子今吾子俱有妇矣汝姪神舍尚未娶吾爲主㛰以周氏女娶神舍何如李四遂命神舍拜谢七月斌义姊遂归神舍神舍者李存贤之次弟仁之亲弟而太师之从子也斌自此与李四叔姪侍丞相飮酒丞相每告戒令齐心举事事成富贵不小斌等心识之不敢洩十三年胡党事败斌惧祸逃杭州往依周昇二十三年二月李神舍先爲事处决斌复来神舍家闻石敏黄质等事发欲逃归未果爲法司逮问此丁斌招辞之大略也繇此观之则李四父子之反形因丁斌而发觉善长之逆情又因李四父子而供吐其不爲封绩手书之故明矣国史于善长一狱不胜舛误卽所记台臣前后论劾凛如秋霜要亦史臣以已意文致其词未必当时白简果如此也封绩爰书详具于后其词亦未尝连善长一封绩招云绩系常州府武进县人㓜系神童大军破常州时被百户掳作小厮拾柴使唤及长有千户见绩聪明招爲女壻后与妻家不和被告发迁往海南住坐因见胡陈擅权实封言其非爲时中书省凡有实封到京必先开视其有言及已非者卽匿不发仍诬罪其人胡丞相见绩所言有关于已匿不以闻诈传圣㫖提绩赴京送刑部鞠问坐死胡丞相着人问说你今当死若去北边走一遭便饶了你绩应允胡丞相差宣使送往宁夏耿指挥居指挥于指挥王指挥等处耿指挥差千户张林鎭抚张虎李用转送亦集乃地靣行至中路遇达达人爱族保哥等就与马骑引至火林见唐兀不花丞相唐兀不花令儿子庄家送至哈刺章蛮子处将胡丞相消息备细说与着发兵扰边我奏了将京城军马发出去我里靣好做事按封绩招词甚详絶不及善长私书则善长事发非爲有人首沙漠之故又居可知也通胡手迹此善长大逆不道第一公案圣祖不以列手诏刑部不以入爰书而国史罗缕书之独何所援据哉以圣祖所条示爲案而力刋实录之误可也实录又云封绩河南人故元臣来归命之官不受遣还鄕又不去谪戍于边故惟庸等遗书遣之按绩本武进人而曰河南童稚被掳身爲厮养而曰元臣来归且所记遣戍遗书之故与绩招无一语相合者国史之不足征一至于此一诏书云于京民合迁之内朝给长姊杨阿李暮给次姊王阿李明日又给亲人丁斌善长招云不合将应迁逆民数内姐姐给亲及将亲眷丁斌妄奏实录云京民通惟庸作乱者法当徙边善长受姦民赃奏请数给其亲九朝野记则云京民爲逆僇其半迁其半于化外善长复请免其党数人按善长二姐家及丁斌皆惟庸党合迁化外者善长奏请免之致将丁斌提问若云以合迁京民奏给其姊及丁斌恐无此理当以野记爲是因诏书出自圣制文义奥古故实录误解耳又如诏书云陆仲亨年十七持一斗麦藏草闲朕唿之曰来盖以罪状仲亨着明其负恩忘旧而实录援引以爲上对羣臣曲赦仲亨之语则不啻背驰矣国史之多误如此一太师妻朱氏招云洪武十二年十月听得李六十和太师说我有得多少人和汤大夫处借些人太师自去请汤大夫前厅飮酒太师说你的军借三百名与我打柴汤大夫说上位的军不是我的军我如何敢借与你酒散太师对李六十说上位气数大便借得军也无军器且慢慢理会一太师妻樊氏招云洪武十一年六月太师爲救仪仗户事上位恼李太师着人在本家门楼下拏去察院衙门丞相奉㫖发落归家爷儿三箇在前㕔哭发狠我做着一大太师要拏便拏当月第三日丞相来望太师说不是我来发落你上位怎么肯饶你火者不花招云洪武七年十月李太师钦差往北平点树回到瓜州胡丞相差省宣使来说圣㫖敎你回凤阳住太师抱怨说我与上位做事都平定了到敎我老人家两头来往走若是这等事业也不久远八年三月钦取太师回京不数日太师住告诉胡丞相上位如今罚我这等老人不把我做人太师管田户潘铭招云太师于洪武八年凤阳盖造宫殿差往兴原转运茶与陈进兴说许大年纪敎我运茶想只是罚我九年三月回家对胡丞相说许大年纪敎我远过栈道去想天下定了不用我太师仪仗户孙本招云洪武九年七月李太师对延安侯说我爲盖凤阳府宫殿不好上位好生怪我敎我无处安身吉安侯说我每都去胡丞相家商量仪仗户闻保儿招云十年三月丞相对太师说上位这㡬日有些恼爲凤阳盖宫殿不如法太师说这等敎我怎么好丞相说太师我这等事也觑的小可以上诸招皆善长平日怨望圣祖之事国史所不载者一太师火者来兴招云洪武九年六月胡丞相敎人送一柜钞与太师丞相云我擡这钞不是与别人你收拾些好伴当与我太师说我与你这伴当不要与人知道当日太师拨伴当陈进兴耿子忠等四十名送胡丞相丞相云你尝尝跟着我等至十二年二月初一日下手又招六年三月胡左丞问太师我和你说的话如今怎的太师说巳知道了明日有淮安侯管各门约四月十二日点定人马下手又招洪武九年二月胡丞相问梳头待诏许贵我要使你和太师老官人说些话你敢说么许贵说我敢说丞相说我要和太师商量大逆的勾当太师妻樊氏招云洪武七年胡丞相到太师家拜年节丞相说天下的事都在我手里掌着我如今要作歹你爷儿从不从太师说㸔丞相几时下手我毎爷儿也从九年十月丞相约太师二十日下手你着两箇儿子四官人六官人爷儿各自领人又招八年八月十五日胡二舍对太师说如今事都成了有李四还在江那边取他爷儿五箇回来交付人与他领太师卽便使人取回太师妻朱氏招云洪武八年六月太师伴当陈千户斫了胡丞相淮西坟上树上位宣太师来问脑揫太师赤脚走一遭太师归家说我跟了上位许多年听胡丞相说便这等揫我李四说却又我说不差你听我说从了他那里有这等事太师点头李四妻范氏招云洪武五年十一月男李佑回家说今日早我父亲和太师延安吉安四人在胡丞相家板房里喫酒商量要反范氏道可是真箇你吓杀我李佑回说是眞了又招八年九月李四回家说我早起和汪丞相太师哥在胡丞相家板房喫酒商量谋反我也随了他范氏骂李四你发风你怎么随他李四说我哥哥随了我怎么不从他巳上诸招皆所谓杂出于家奴妇女之口虽经刑部条示而诏书皆未之及者也三录所载未可更仆数姑存其梗槩一太师仪仗户周文通招云洪武十六年五月初五日太师坐前厅叫火者家人小厮都来听我发放巳前事务不成了你毎大小休要出去唱言如今暗行人多我好时小厮每都好不好时都不好出外小心在家勤谨休要说闲话小厮毎都起去卢仲谦招云洪武二十一年仲谦到定远㸔太师新盖房子仲谦跪说别公侯家都盖得整齐大人如何不敎盖得气象着太师说房子虽盖得好知他可住得久远仲谦说大人有甚么事太师说你不见胡党事至今不得静办我家李四毎又犯了以此无心膓去整理仲谦回说好歹不妨仪仗户孙本招云十九年十月孙本去定远县见太师房屋不整齐太师说李四见在崇明胡党不息不知我如何孙本说有甚么事家人倪定住招云十三年十月太师在家飮酒六官人和太师说巳前和胡家商量的事怕久后牵连我一家李二官人说父亲做太师哥哥做驸马料着我家无这等事仪仗户赵猪狗招云十六年六月太师请延安侯飮酒延安侯说我毎都是有罪的人到上位根前小心行走太师说我每都要小心若恼着上位时又寻起胡党事来怕连累别公侯每十七年五月太师说上位寻胡党又紧了怎么好吉安侯说上位不寻着我且繇他十四年正月平凉侯请太师飮酒平凉侯说我每都是胡丞相作反的人若上位寻起来性命都罢了太师说早是也不来寻我平凉侯说若不寻着我每且躱一躱不要出头罢了已上诸招皆胡党发后善长惶恐惧祸之事观其告戒同党晓谕僮奴屛足掩耳惴惴如不终日至于凤阳第宅不事修葺且有知他可住得久远之语且悔且惧其于善长情事可谓逼眞矣他招谓善长欲爲惟庸报雠或云十六年谋之济宁或云十八年谋之平凉又谋之平凉侯男或云十九年谋之吉安营阳或云二十一年谋之延安善长老吏负罪而心悸惟恐人知其影响尚敢攘臂怒目切切然谋爲人报必不可报之雠也哉爰书所列此其最爲失眞者断而削之可也一祝允明九朝野记云二十三年五月初二日以肃淸逆党命刑部尚书杨靖备条乱臣情词播告天下上口诏几四千言梅纯备忘录云洪武三年大封功臣十七年定功臣次第又异于前郑晓异姓诸侯传序云洪武三年冬大封功臣十七年定功臣次第与前稍异功高望重连岁总兵者八人云云二十三年五月肃淸逆党命刑部尚书杨靖条示天下上口诏几四千言按庚午诏书载于九朝野记者首尾阙落仅存其半郑晓作异姓诸侯传多援据此诏苐未见全文槩有舛错其序云十七年定功臣次苐二十三年肃淸逆党此大缪也功臣次第卽定于肃淸逆党之榜岂有两诏乎如曰功臣次第爲十七年所定则蓝玉之进封凉国在二十一年十二月此诏何以不称永昌而先称凉国耶舳舻航海以二十年封开国全宁西凉以二十一年封又何以备列耶郑氏之失考甚矣黄金开国功臣录云二十三年春榜列勲臣五十七人李善长犹居首不知此诏在二十三年之五月正善长等参夷之日其榜列勲臣所谓刑人于市与衆弃之者也岂以是优异善长等耶昭示姦党第三录载营阳侯杨璟火者招云洪武二十三年五月内舍人杨达读录榜文想伊父五次卖阵我兄弟又有大罪本年六月钦差官来察理㫖意观此招则肃淸逆党之诏其榜列在二十三年五月明矣昭示姦党诸录则又次第刋布未必在一时也此诏实录失载几于湮没今幸藏弆内阁开国勲臣之事其强半犹可考见孔子二代之伤公羊三世之论君子不能不爲之慨叹云一善长子祺尚太祖长女临安公主开国功臣录云永乐元年卒于江浦史翼云洪武中以善长罪囚于家建文初赦出守江浦北兵人投水自溺按大明主壻祺卒于洪武二十二年巳已开国功臣录诸书皆缪也大明主壻永乐闲编纂仁祖太祖及亲王主壻谱牒其可征信无疑余故援以正之又按昭示奸党录载李太师家敎学贡颖之招云洪武十六年颖之见党事不絶仍投李太师家敎李驸马舍人读书二十一年跟李驸马往凤阳定远县住则知祺以二十一年还定远次年卒亦当在定远不在江浦也使二十三年祺尚在亦必不免太祖大义㓕亲岂不能以欧阳伦之法处之耶祺之得前死爲幸而韩公之后其得存者必鲜矣哀哉牧斋初学集卷第一百丹四牧斋初学集牧斋初学集卷第一百五牧斋初学集卷第一百五太祖实录辨证五洪武十三年九月永嘉侯朱亮祖病卒实录记亮祖之殁以爲病卒而高皇帝圹志则曰朕怒而鞭之父子俱亡亮祖父子之死高皇帝未尝讳也实录云上亲制圹志仍以侯礼赐葬后有读御制文集者则可考而知之矣亦所谓讳而不没其实者与亮祖在鎭不法爲道同所论列上虽怒之亦但知其爲胡惟庸所使擅专贪取而巳二十三年正月其次子昱始以胡党事提问则知亮祖之坐胡党亦发于二十三年也郑晓异姓诸侯传云罢职居江宁又坐胡党十三年卒影响傅会似是而实非不可以不正太祖于朱文正云鞭后而故于朱亮祖亦云朕怒而鞭之父子俱亡盖皆毙于杖下也太祖不讳而国史槩从讳词何哉十三年四月改封胡美爲临川侯胡美实录不载所终开国功臣录异姓诸侯传俱云二十六年卒王世贞功臣表云二十六年坐蓝党论死国除今按高皇帝手诏则美于洪武十七年以犯禁伏诛而据吴也先之招原系临川侯火者十七年本官爲事拨李太师家其证佐甚明是知诸书皆缪而功臣表蓝党之说尤爲无稽又按郑晓异姓诸侯传云十三年董建潭王府后坐党事二十六年卒美于十七年伏诛而胡党之发露则在二十三年相去巳七年矣郑所记甚缪今竝正之洪武十三年七月复封郑遇春爲荥阳侯按遇春与陆亨唐胜宗俱以多起驿马降充指挥发山西捕四达子此洪武八九年闲事见于庚午诏书及姦党录诸招者也实录略载仲亨事而不及胜宗遇春独于十三年七月书复封郑遇春爲荥阳侯而不详其讁降之故惟十年五月番酋寇凉州书指挥郑遇春击却之六年书荥阳侯郑遇春仍守朔州而十年书指挥者盖遇春夺爵之后降爲指挥守凉州也考之诸招仲亨三侯俱以八年责降九年复爵诏书亦云期年取回复爵遇春家人杨保儿招亦云九年回京实录书遇春之复爵乃在十三年何也九年复爵则十年又何以书指挥也岂实录前后错互其不书于八年九年者爲脱略而书于十年十三年者爲赘误耶开国功臣录亦记十三年复封与实录合郑晓异姓诸侯传则云坐累夺爵逾年复侯郑所据者盖庚午诏书也洪武十五年三月命济宁侯顾时子敬袭爵实录不载敬所终按昭示姦党录老济宁侯妻舅李赛儿招云姊夫领大舍顾敬时尝到丞相家商议十九年五月小济宁侯以给亲具奏今因事发提问则二十三年敬以胡党连坐明矣推国史不书卒之例则敬之伏法可知郑晓异姓诸侯传云先是坐党上特释时以故子得嗣侯后竟除时殁时党事未发故身得赠谥子得嗣侯安有党事巳败而独释时之理乎郑氏之传妄矣然庚午诏书独列顾时而不及其子敬者何也盖当时诸小侯从胡谋逆者若顾时之子敬陈德之子镛杨璟之子通皆其父谋逆而其子亦与谋故诏书列其父而不及其子举其重而书之也至如申国公邓鎭小淮安侯华中则其父不与逆而其子自爲之也故独列其子之名以着其爲首恶也诏书之书法简严眞不减于春秋矣洪武十七年三月戊戌朔曹国公李文忠薨按曹国之薨太祖痛悼辍朝恩䘏备至而王世贞史乗考误载野史云文忠多招纳士人门下上闻而弗善也又劝上裁省内臣上大怒尽杀其门客文忠惊悸暴卒上杀诸医及侍者百人世贞初疑其诬后以十九年景隆袭爵诰文考之而知野史之言有自来也诰云非智非谦几累社稷身不免而自终又云尔其鉴前人之失保尔富贵太祖之叮咛告诫不释然于曹国也可谓深切着明矣曰身不免而自终其与夫获考令终者则有闲矣兪本记事录云文忠病淮安侯华中侍疾进药上疑其有毒致薨贬淮安侯放家属于建昌卫医士全家被诛淮安进药之事与刘诚意之死状略同胡惟庸之毒诚意也奉上命挟医而往淮安之侍药岂亦传上命耶惟庸之于诚意淮安之于曹国与夫德庆之于龙凤卒皆用以致辟岂其事亦有相类者耶若曹国得罪之故史家阙如无可征考吾不得而知之矣呜唿亲则甥舅功则元勲殁享大烝生传带砺五刑无隐谁薄卫医之鸩万岁爲期如赐汉仪之酒若乃中山马肝之谤开平杜邮之疑汲冡之科斗与孔壁而竝传隐桓之异辞征宝书而莫辨悠悠百世可爲陨涕者也洪武十七年四月进封征南功臣傅友德等洪武十二年封仇成等十二侯惟成以旧勲余皆以征西有功也食禄皆二千石子孙世袭指挥使至十七年四月论征云南功进封颍川侯傅友德爲颍国公副总兵永昌侯蓝玉安庆侯仇成定远侯王弼等先爲有功身受侯封今功着南征当爵及子孙食禄二千五百石仍各赐铁劵实录但举永昌安庆定远三侯而不及其他然其他多世袭如安陆侯之子杰宣国侯之子鎭则皆以十九年四月袭封矣凤翔侯之孙纲宣德十年犹乞袭封矣盖十二侯皆于十七年论功加世爵而实录纪之从省文耳安陆宣德皆先卒其功自当与十二侯竝论考袭封底簿自明洪武二十年靖宁侯叶昇进讨东川诸蛮平之黄金开国功臣录载梁国公胡显以洪武二十一年讨东川功得封显昭敬皇妃之父也显之姓氏始终不见于实录考实录二十一年讨东川者靖宁景川也二十二年讨九溪者靖宁东川普定也靖宁独得贼首颁赏最厚不闻援信国颍国之例自彻侯进封而从征之胡显以椒房故猎封大国圣祖愼䘏名器岂宜有此且国封大事国史虽多脱略宁有没而不书之理耶二十三年五月诏书自三年大封以后条例封公侯者凡五十七人独不及显洪武末年封爵诏书不载者惟永定越隽二侯皆二十三年五月以后封者也显果以二十二年七月封何不在建功一十五人之列耶显之不封此其明证也王世贞云据兵部黄及胡氏亲供甚明余考吏部公侯伯袭封底簿皆据兵部贴黄絶无梁国袭封始末王氏又何从见之斯亦妄矣又按楚昭王行实云王生母昭敬太充妃胡氏都指挥同知胡显之女昭王行实爲王孙季堄所编载充妃爲显之女而开国功臣录谓充妃爲泉之妹显之姑则纰缪甚矣行实称显止云都指挥同知则其未尝开国封又明矣行实载昭王事蹟甚详若有入奏召还胡显之事安得不备载耶其爲傅会无疑也余故据楚昭王行实合之国史诏书径削去之恐后人尚承其譌故存其辨于靖宁之后洪武二十一年十月常昇袭封开国公按实录昇自二十一年袭封同诸功臣屡出练兵自二十六年二月陜西召还之后遂无闻焉公侯伯袭封底簿载茂有弟尝昇昇生继祖发云南临安卫安置而不记昇之所终郑晓名臣记靖难兵至浦子口昇与魏国公分道力战巳而昇见上得释诸家记革除事皆爲昇立传叅列于魏曹二国之闲今以逆臣录攷之则昇爲蓝玉之甥初与通谋玉旣伏诛又于三山聚兵谋逆反状巳具爰书胪列而得免于圣祖之刑僇有是理乎然则昇以二十六年伏法无可疑者袭封簿不记其所终盖讳之也昇旣伏法又安置其子于云南者茂旣无嗣不忍复诛昇之子此议功议亲之法也若如郑晓所记则昇于拒战得释之后成祖遂释而贳之乎抑亦旣释而终不免乎若释而贳其罪则昇旣得释矣不应又放其子于临安也若旣释而仍不免则以怒昇之故放其子于临安不应两年之内旋召见而厚赐之也故尝昇之事当以逆臣录袭封簿二书爲正其它革除诸书所载一切削去可也王世贞撰开平世家云昇抗靖难师得罪安置临安以忧卒此尤爲附会不足置辨洪武二十三年五月赐李善长从子佑及吉安侯陆亨等死按洪武实录延安吉安平凉南雄四侯皆吉安家奴封帖木所告与胡惟庸等同谋爲变者也实录于五月乙卯但记赐善长从子佑及陆亨等死而不详其事延安等三侯旣不爲立传亦不载其所终黄金开国功臣录于四侯皆云二十六年卒王世贞高帝功臣表皆书二十六年卒追论姦党国除仲亨之赐死国史旣大书其事无可疑者然延安三侯皆与惟庸等约日爲变厥罪惟均旣赐亨死则胜宗聚庸安得同罪而异罚耶实录书云赐亨等死曰亨等则其非一人可知以书法推之盖包括胜宗聚庸而爲之词其必以同时赐死无疑也按昭示姦党第二录载延安侯唐胜宗招云今蒙提问胡党情节从实开招于后又载平凉侯费聚全招则胜宗与亨等俱下狱卽讯明矣又延安家人汪成招云洪武二十三年正月延安侯往黄平公干差成往苏州闰四月成到黄平回话回还彼时胡党事正发恐本官家被人招出藏匿江宁县旧识人吕二家本人同高里长赴官首告送问按实录二十三年正月胜宗讨平贵州平越苗蛮卽命同凤翔侯往黄平等处屯田练兵与汪成招相合汪成自黄平还卽恐胡家事发藏匿人家旋被首告则胜宗之逮问亦必以是年闰四月也实录云上复命诸司官谳之亨等皆具伏曰亨等皆具伏则胜宗聚庸举在其中矣实录自二十三年五月后延安四侯皆不复见其以五月被诛可知二十三年六月载从胜宗之请给云南诸卫耕牛盖胜宗在黄平请之也实录云先是胜宗请给至是诏给与之则是年六月胜宗不在黄平又可推矣黄金于功臣之诛皆从讳词槩云二十六年薨殊爲失实世贞曽见国史多所援据而于延安诸侯悉因黄金旧文不可晓也今悉从庚午诏书及昭示姦党三录又叅互以实录一一釐正如左平凉三侯与吉安同罪同辟无可疑者开国功臣录费聚传云二十三年自云南召还赐金帛还鄕优老二十六年卒上爲辍朝遣祭黄金未见国史故妄爲粉饰如此郑晓异姓诸侯传云聚坐胡党上曰聚往征姑苏朕尝詈责遂有反谋后竟得释郑氏所记亦出庚午诏书苐未见其全文所谓后竟得释者则因功臣录记其卒于二十六年且有祭恤之典求其说而不得而曲爲之词也史家乖缪不可考信如此洪武二十四年东川侯胡海卒海之卒也史爲立传记上爲辍朝致祭镏三吾又爲撰墓志其获考死无疑矣然赠谥恩䘏槩未有闻焉实录云海尝有罪收其公田蓝玉对胡王云你家也是爲事的则知海虽死牖下其实亦伏罪而没也是时蓝党未发其亦以胡党牵连者与黄金录云当时党论一兴元功宿将惴惴焉朝不谋夕海独摆脱衆中一辞莫逮卒荷宠灵考终牖下其亦以得託肺附之故幸而免哉东川三子长斌以从征死次玉坐蓝党次观尚主卒其子忠授孝陵指挥观之子得不坐蓝党者或以南康之故而东川之有罪与其得免则史旣不书他亦无可考也洪武二十五年八月江夏侯周德兴以帷薄不脩伏诛王世贞开国功臣表大书于德兴之下曰十八年坐乱宫死攷庚午诏书条列临川侯胡美罪状盖如世贞所书而德兴则以帷薄不修伏诛见于国史未可以美之罪坐之也岂世贞所见庚午诏书载在九朝野记者首尾脱略不及深考而误系于德兴之下耶或如逆臣录所载王诚之招则德兴之子骥实犯禁而幷坐德兴耶抑国史所记帷薄不脩盖亦史官之微词耶余于诸招自临川侯外如李善长之二子及费聚之子越杨璟之子通达德兴之子骥皆削而不载后之取征者考姦党逆臣二录全招则知之矣洪武二十六年二月凉国公蓝玉谋反与吏部尚书詹徽等俱伏诛郑晓异姓诸侯传云蓝玉反狱上集羣臣廷议玉强辨转展扳染不肯服詹徽叱玉吐实无徒株连人玉大唿曰徽卽吾党遂倂执徽按逆臣录载徽招云近日上位好生疑我必是连我也拏下则玉先伏诛而徽后始败露也郑晓所记盖出稗史近于戏矣又史敬德招云二月初九日詹尚书对敬德说凉国公见拏在卫你可打听如招我便来报我知道此招亦可以征郑记之妄洪武二十八年二月宋国公冯胜卒按实录于宋公之卒书其日月又爲立传然考国史之例书卒而以诛死者王弼是也书卒且立传而以诛死者廖永忠是也宋公之卒也国史书其卒则如颍国定远书其卒而立传则又如德庆然而宋公实以诛死则国史正用二公之例不可得而掩也胜之得罪不独以北征之故如平凉之役代大将军总制军事不俟朝命輙自引还跋扈不臣罪状显着高帝岂能贳之二十七年手诏以家人违令琐事频烦戒谕至云祸福之来皆人自致念卿兄弟相从开国有功且连姻亲不忍不爲卿君臣之际猜疑切责如此求其令终岂不难哉本传记北征之事但云上以此深责之其有所讳耶抑亦使人习其读而问其传耶兪本记事录云宋国公胜颍国公友德等爲党逆事伏诛家属悉令自缢毁其居室而焚之非兪本之录大书特书则宋颍𬒳诛之事遂不可考矣凉国之诛在洪武二十六年而宋颍相继伏诛兪本云爲党逆事其爲蓝玉之党可知也宋颍诛而开国之元功尽矣丰沛旧臣如晨星之仅存者惟长兴武定耳呜唿微孝庙之继絶则开平之苗裔尚夷愍隷微世庙之议礼则靑田之帷幄孰与享烝又况菹醢陨身叅夷湛族者乎史家疏缪不稽本末昧丹书之惨酷悼信誓之凌夷斯则文献无征可爲叹息者矣又按黄金开国功臣录凡功臣赐死与伏诛者皆讳而书卒李善长陆仲亨之类是也郑晓大事记及列传别起一例于李善长傅友德之类皆书曰暴卒惟蓝玉书伏诛以暴卒别于伏诛所以别诸公于玉也晓之微指也攷之实录则义例尤错互不一有直书自经及赐死者善长亨之类是也有直书其事而曰伏诛者蓝玉周德兴之类是也有于卒之年月立传且书其赙恤而实以诛死者廖永忠也有于卒之年月立传而不载赙恤者冯胜也有卒之年月但书曰卒而别立传于封爵之年月者傅友德也有止书其卒而封爵之年月幷不立传者王弼也有其人以诛死而没其事幷不记其所终者胡美黄彬之类也有不记其所终而略举其事或在奉朝请之下或在封爵之下者陆聚孙恪之类是也国史大书特书发凡起例在诸公必信而有征立乎定哀以指隐桓将使谁正之哉夫班马传汉不没韩彭之婴僇欧宋书唐必着文静之抚膺山河之誓未干麒麟之图安在逝者不作来者难诬安用出入多端掩沉䰟于靑史推𫾣只字寄隐狱于丹书也哉愚不能深知国史之微词亦不敢妄效诸公之别例传疑传信良惧厚诬前人知我罪我庻几俟诸百世云尔牧斋初学集卷第一百五牧斋初学集牧斋初学集卷第一百六牧斋初学集卷第一百六读杜小笺上归田多睱时诵杜诗以销永日闲有一得辄举示程孟阳孟阳曰杜千家注缪伪可恨子何不是正之以遗学者予曰注诗之难陆放翁言之详矣放翁尚不敢注苏予敢注杜哉相与叹息而止今年夏德州卢户部德水刻杜诗胥钞属陈司业无盟寄予俾爲其叙予旣不敢注杜矣其又敢叙杜哉予尝妄谓自宋以来学杜诗者莫不善于黄鲁直评杜诗者莫不善于刘辰翁鲁直之学杜也不知杜之眞脉络所谓前辈飞腾余波绮丽者而拟议其横空排奡奇句硬语以爲得杜衣钵此所谓旁门小径也辰翁之评杜也不识杜之大家数所谓铺陈终始排比声韵者而点缀其尖新儁冷单词只字以爲得杜骨髓此所谓一知半解也弘正之学杜者生吞活剥以寻撦爲家当此鲁直之隔日疟也其黠者又反脣于西江矣近日之评杜者钩深抉异以鬼窟爲活计此辰翁之牙后慧也其横者幷集矢于杜陵矣呜唿大雅之不作久矣德水北方之学者奋起而昌杜氏之业其殆将箴宋元之膏肓起今人之废疾使三千年以后涣然复见古人之总萃乎苫次幽忧寒窗抱影䌷绎腹笥漫录若干则题曰读杜诗寄卢小笺明其因德水而兴起也曰小笺不贤者识其小也寄之以就正于卢且道所以不敢当序之意癸酉腊日虞鄕老民钱谦益上逰龙门奉先寺天阙象纬逼云卧衣裳冷蔡绦西清诗话黄鲁直较本云王荆公言天阙当作天阅对云卧爲亲切予读韦述东都记龙门号双阙以与大内对峙若天阙焉此逰龙门诗也用阙字何疑程大昌演繁露亦引水经以证之予按韦应物龙门逰眺诗凿山导伊流中断若天阙又云南山郁相对此杜诗注脚也荆公妄改殊不足信冬日雒城北谒玄元皇帝庙庙有吴道子画五圣图配极玄都閟凭高禁籞长守祧严具礼掌节鎭非尝碧瓦初寒外金茎一气旁山河扶绣户日月近雕梁僊李盘根大猗兰奕叶光世家遗旧史道德付今王画手看前辈吴生远擅场森罗移地轴妙绝动宫墙五圣聮龙衮千官列雁行冕旒俱秀发旌斾各飞扬翠栢深留景红梨迥得霜风筝调玉柱露井冻银牀身退卑周室经传拱汉皇谷神如不死养拙更何鄕唐自高祖追崇老子爲祖天宝中见像降符不一而足人主崇信之极矣此诗直记其事以讽谏也配极四句言玄元庙用宗庙之礼爲不经也碧瓦四句讥其宫殿壮丽踰制爲非礼也世家遗旧史谓开元中奉勑升老子庄子爲列传之首序伯夷上然太史公不列于世家终不能改易旧史盖微词也道德付今王谓玄宗亲注道德经及置崇玄学然未必知道德之意亦微词也画手以下八句记吴生画图也世代之寥廓如彼画图之亲切若此冕旒旌斾眩矅耳目不亦近于儿戏乎翠栢四句叙冬日之景也身退以下四句始略见大意以谓老子五千言其要在淸凈无爲理国立身是故身退则周衰经传则汉盛卽令不死亦当藏名养拙岂肯凭人降形爲妖爲神以博人主之崇奉乎此诗虽极意讽谏而铺张盛丽语意浑然所谓言之无罪闻之足戒者也投赠哥舒开府受命边沙远归来御席同轩墀曾宠鹤畋猎旧非熊哥舒翰与安禄山思顺竝爲节度使禄山在范阳思顺与翰分控河陇故曰受命边沙远也翰素与二人不协天宝十一载竝来朝玄宗使高力士于城东崔驸马池亭䜩会赐热洛河以和解之故曰归来御席同也宠鹤非熊卽御席之人分别言之言禄山思顺轩墀之鹤耳岂如翰爲畋猎之非熊乎以卫懿公託讽玄宗讥其暱于私倖不能屛禄山思顺而专任翰也刘辰翁漫评之曰此语深媿士大夫实不知作何解可爲一笑丽人行本朝杨愼云古本多足下何所着红蕖罗袜穿镫银二句徧攷宋版竝无之杨氏诗话往往改窜伪託以欺后人流俗多爲所误故辨之于此送高三十五书记崆峒小麦熟且愿休王师请公问主将焉用穷荒爲吐蕃每至麦未熟时卽率部衆至积石军获取之唿爲吐蕃麦庄哥舒翰遣将邀击匹马不还此诗记其事又戒以勿逢迎人主好武之意穷兵于石堡河曲也高适爲翰掌书记故曰军事留孙楚刘辰翁云崆峒犹言一大地也纰漏至此稍知兔园册者不爲而世犹宗之何也上韦左相霖雨思贤佐丹青忆旧臣应图求骏马惊代得麒麟沙汰江河浊调和鼎鼐新韦贤初相汉范叔巳归秦天宝十三载霖雨六十余日天子以宰辅或未称职命杨国忠精求端士故曰霖雨思贤佐非寻尝使霖雨故事也上以见素经事相王府有旧恩可之故曰丹靑忆旧臣他本作老臣直臣皆非也范叔归秦此句託意最爲深远盖见素虽爲国忠引荐公深望其秉正去国忠以匡时故以范叔归秦讽之国忠之在唐犹穰侯以外戚擅秦也今范叔巳归秦矣穰侯其可少避乎盖诡词以劝之见素虽不能用公言然公之谋国用意深切如此千载而下可以感叹也旧注以爲喩见素父凑仕隋归唐凑以永淳二年释褐未尝仕隋旧注纰缪多此类也同诸公登慈恩寺塔高标跨苍天烈风无时休自非旷士怀登兹飜百忧方知象敎力足可追㝠摉仰穿龙蛇窟始出枝撑幽七星在北户河汉声西流羲和鞭白日少昊行清秋秦山忽破碎泾渭不可求俯视但一气焉能辨皇州廻首叫虞舜苍梧云正愁惜哉瑶池飮日晏崑崙丘黄鹄去不息哀鸣何所投君看随阳鴈各有稻梁谋三山老人曰此诗讥天宝时事也秦山忽破碎喻人君失道也泾渭不可求云云言淸浊不分而天下无纪纲文章也虞舜苍梧思古之圣君而不可得也瑶池日晏言明皇方耽于滛乐而未巳也贤人君子多去朝廷故以黄鹄哀鸣比之小人贪禄恋位故以阳鴈稻梁刺之也按此诗首言高标烈风登玆百忧登高视下岌岌乎有漂摇崩折之恐正起兴也泾渭不可求长安不可辨所以廻首而思叫虞舜苍梧云正愁犹太白云长安不见使人愁也唐人多以王母喻贵妃瑶池日晏言天下将乱而宴乐之不可以爲尝也宋人诗说多支离可笑三山老人论此诗殊近理故取之程孟阳曰玄宗逰宴贵妃皆从幸苍梧云正愁闇指二妃之事也故以瑶池日晏惜之白丝行缲丝须长不须白越罗蜀锦金粟尺象牀玉手乱殷红万草千花动凝碧巳悲素质随时染裂下鸣机色相射美人细意熨帖平裁缝灭尽鍼线迹春天衣着爲君舞蛱蝶飞来黄鹂语落絮逰丝亦有情随风炤日宜轻举香汗轻尘汚颜色开新合故置何许君不见才士汲引难恐惧弃捐忍覊旅傅咸集曰河南郭泰机寒素后门之士不知余无能爲益以诗见激切可施用之才而况沉沦不能自拔于世余虽心知之而末如之何此屈非复文辞所了故直戏以荅其诗云郭诗曰皦皦白素丝织爲寒女衣寒女虽巧妙不得秉杼机天寒知运速况复鴈南飞衣工秉刀尺弃我忽若遗人不取诸身世士焉所希况复巳朝餐曷由知我饥此诗用泰机之言而反之泰机以白丝寒女自喻而致憾于衣工之弃我以冀咸之相荐此诗谓白丝素质不自贵重而随时染裂春天衣着随风轻举亦可谓妙于趋时者矣然而有香汗轻尘之汚有开新合故之置向之汲汲求进徒自点耳所以才人志士深思汲引之难恐惧弃捐而忍于覊旅也此诗全用选诗而属意尤爲深婉故曰熟精文选理岂欺我哉哀王孙高帝子孙尽隆准龙种自与尝人殊豺狼在邑龙在野王孙善保千金躯玄宗凌晨自延秋门出亲王已下多追之不及故曰骨肉不待同驰驱也王孙不肯道姓名但乞爲奴困苦若此且窜逃荆棘身无完肤形容变尽几不可辨识矣然隆准之子孙千人亦见其能免于逆胡之物色乎故曰龙种自与尝人殊王孙善保千金躯危之也亦戒之也禄山使孙孝哲杀霍国长公主及王妃驸马等刳其心以祭庆宗又杀皇孙及郡县主二十余人王侯将相扈从入蜀者子孙兄弟虽婴孩皆不免刑戮当时降逆之臣必有爲贼耳目捕王孙妃主以献奉者如张均者不难爲贼毁阿奴三哥家事又何有于王孙故曰愼勿出口他人狙又曰哀哉王孙愼勿疎盖嘱其愼防此辈不独如孙孝哲爲贼宠任者也有宋靖康之难羣臣爲金人摉索赵氏宗室遂无遗种逆臣媚子千载如一辙读此诗可爲流涕哀江头明眸皓齿今何在血汚逰䰟归不得淸渭东流劒阁深去住彼此无消息人生有情泪沾臆江水江花岂终极黄昏胡骑尘满城欲往城南忘城北此诗兴哀于马嵬之事专爲贵妃而作也苏黄门曰哀江头卽长恨歌也斯言当矣淸渭劒阁寓意于上皇贵妃也玄宗之幸蜀也出延秋门过便桥渡渭自咸阳望马嵬而西则淸渭以西劒阁以东岂非蛾眉宛转血汚逰䰟之地乎故曰去住彼此无消息行宫对月夜雨闻铃寂寞伤心一言尽之矣人生有情泪霑臆江水江花岂终极卽所谓天长地久有时尽此恨绵绵无绝期也宋人谓一秦一蜀託讽玄肃父子之闲非也黄昏胡骑尘满城欲往城南忘城北兴哀无情之地沉吟感叹瞀乱迷惑虽胡尘满地至不知城之南北此所谓有情痴也陆放翁但以避死惶惑爲言殆亦浅矣塞芦子五城何迢迢迢迢隔河水边兵尽东征城内空荆𣏌思明割怀卫秀巖西未巳廻略大荒来崤函盖虚尔延州秦北户关防犹可倚焉得一万人疾驱塞芦子岐有薛大夫旁制山贼起近闻昆戎徒爲退三百里芦关扼两寇深意实在此谁能叫帝阍胡行速如鬼是时贼据长安史思明高秀巖重兵趋太原崤函空虚公以爲得延州精兵万人塞芦关而入直擣长安可以立奏收复之功也首言五城荆𣏌惜其单虚无兵可用也思明自愽陵寇太原舍河北而西故曰割怀卫秀巖自大同与思明合兵故曰西未巳两寇欲取太原长驱朔方河陇而长安西门之外皆爲敌垒故曰廻略大荒来崤函盖虚尔也疾驱塞芦子言塞芦子而疾驱长安非壅塞之塞也薛景僊守扶风关辅响应取道扶风与景僊合力则收复尤易也寇方从事于西而我出奇芦关以擣其虚故曰芦关扼两寇此公之深意也兵贵神速不可使寇知而备之故曰谁能叫帝阍胡行疾如鬼也王深父以爲不当撤西备而争利于东宋人又有谓塞芦子以拒吐蕃者荆公极推深父不应无识至此晚行口号远媿梁江总还家尚黑头江总十八解褐年少有名侯景之乱崎岖累年至会稽郡曰梁江总以总在梁遇乱尚少年也刘辰翁云着一梁字见其自梁入陈又自陈入隋归尚黑头也强作解事可笑不知总入隋年七十余矣刘之不学如此总后有自梁南还寻草宅诗云红颜辞巩雒白首入轘辕其非黑头可知矣北征微尔人尽非于今国犹活许彦周云祸乱旣作惟赏罚当则再振否则不可支矣元礼首议诛国忠太眞无此举虽有李郭不能奏兴复之功故以活国许之予谓微尔人尽非犹云微管仲吾其被髪左袵也其推许之至矣行次昭陵旧俗疲庸主羣雄问独夫谶归龙鳯质威定虎狼都天属尊尧典神功协禹谟风云随绝足日月继高衢文物多师古朝廷半老儒直词宁戮辱贤路不崎岖往者灾犹降苍生喘未苏指麾安率土盪涤抚洪鑪壮士悲陵邑幽人拜鼎湖王衣晨自举石马汗尝趋松栢瞻虚殿尘沙立暝途寂寥开国日流恨满山隅此诗草堂诗笺叙于北征之后盖肃宗收京后作也往者灾犹降言安史之乱乃隋末之灾再降于今日也指麾盪涤序收复之功也石马汗尝趋潼关之战昭陵奏是日石人马皆流汗事见安禄山事蹟李义山复京诗天敎李令心如日可要昭陵石马来韦庄再幸梁洋诗兴庆玉龙寒自跃昭陵石马夜空嘶皆记此事也黄鹤叙于天宝五年今人多仍其谬故正之洗兵马已喜皇威淸海岱尝思僊仗过崆峒雍録崆峒山在原州高平县卽笄头山泾水之所发源也肃宗自灵武起兵而杜诗云云者元和志陇山在陇州之北卽灵州灵州卽灵武也肃宗卽位灵武南回自原州入卽崆峒在回銮之地矣靑春复随冠冕入紫禁正耐烟花绕鹤驾通宵凤辇备鸡鸣问寝龙楼晓肃宗卽位后下制曰复宗庙于函雒迎上皇于巴蜀道銮舆而反正朝寝门而问安朕愿毕矣上皇至自蜀卽日幸兴庆宫肃宗请归东宫不许巳而听李辅国谗闲遂有移仗之事其端巳见于此此诗盖援据寝门问安之诏引太子东朝之礼以讽谕也鹤驾龙楼不欲其成乎爲君也其词严矣湖州有颜鲁公放生池碑载其上肃宗表云一日三朝大明天子之孝问安侍膳不改家人之礼东坡云鲁公知肃宗有媿于是故以此谏也攀龙附凤势莫当天下尽化爲侯王汝等岂知蒙帝力时来不得夸身强关中旣留萧丞相幕下复用张子房攀龙附凤指灵武劝进之人灵武之事公心所不与是时方加封蜀郡灵武元从功臣肃宗之意独厚于灵武故婉词以讥之岂知蒙帝力不得夸身强卽介子推所谓二三子贪天功以爲已力也郭湜高力士传云辅国趋驰未品小了纤人一承攀附之恩致位云霄之上欲令猜阻更树勲庸移仗之端莫不由此与公诗意正相脗合关中旣留萧丞相谓房琯也琯自蜀奉册留相肃宗故曰旣留也张子房谓张镐也时镐方代琯爲相故曰复用琯与镐皆玄宗旧臣遣赴行在肃宗用之而不终者也萧丞相或以谓指杜鸿渐据新书卿乃我萧何之语失之远矣卷第一百丹六牧斋初学集卷第一百六牧斋初学集牧斋初学集卷第一百七牧斋初学集卷第一百七读杜小笺中晚出左掖退朝花底散归院柳边迷雍录宣政殿下有东西两省别有中书门下外省又在承天门外两省官亦分左右各爲廨舍杜诗退朝花底散归院柳边迷其曰散曰归分班而出东西各归其廨也紫宸殿退朝口号宫中每出归东省会送夔龙集凤池雍录政事堂在东省属门下自中宗后徙堂于中书省则堂在右省也社甫爲左拾遗作紫宸殿退朝诗云云凤池者中书也左省官方自宫中退朝而出则归东省者以本省言也已又送夔龙于凤池殆左省官集政事堂白六押事邪杜之爲左拾遗在中宗后则政事堂已在中书矣故归东省而集于西省者就政事堂见宰相也岑参爲右补阙故杜答参诗曰窈窕淸禁闼罢朝归不同言分东西班各退归夲省也又云君随丞相后我往日华东丞相罢朝繇月华门出而入中书凡西省官亦随丞相出西也左省官仍自东出故曰我往日华东也曲江对酒龙武新军深驻辇芙蓉别殿谩焚香何时诏此金钱会暂醉佳人锦瑟旁此亦怀玄宗南内之诗也玄宗用万骑军以平韦氏改爲龙武军亲近宿衞今深居南内无复昔日驻辇逰幸矣兴庆宫南楼下临通衢时置酒眺望然欲繇夹城以达曲江芙蓉苑不可得矣曰深驻辇谩焚香则其深宫寂莫可想见矣金钱之会无复开元之盛虽对酒感叹意亦在上皇也程大昌以谓龙武军中官主之最爲亲暱初时拟幸芙蓉后遂留驻龙武盖有讥也予以爲不然至德二年甫自京金光门出闲道归凤翔干元初从左拾遗移华州掾与亲故别因出此门有悲往事此道昔归顺西郊胡正緐至今残破胆应有未招䰟近侍归京邑移官岂至尊无才日衰老驻马望千门公自㧞贼中闲关九死得达行在近侍未几移官远出此诗盖深叹肃宗之少恩也题云自金光门出又云因出此门此诗之题卽序亦卽诗也招䰟曰䰟兮归来入修门些经年之后再出国门痛定思痛犹有未招之䰟比招䰟之言尤可伤矣移官岂至尊犹云岂至尊乎盖不忍斥言之也驻马望千门正古人去不忘君之义公之移官以上疏救房琯也琯素负重名驰驱奉册致位宰相肃宗以其爲玄宗建议制置天下支庶悉领大藩心忌而恶之干元元年六月下诏贬琯幷及刘秩严武等以琯党故也旧书云琯罢相甫上言琯不宜罢肃宗怒贬琯爲刺史出甫爲华州司功参军按杜集有至德二载六月有奉谢口勑放三司推问状盖琯以是时罢相公论救诏三司推问以张镐救勑放就列至次年六月复与琯俱贬也然而诏书不及者以官卑耳镐代琯相亦以是时罢镐亦蜀郡旧臣坐琯党也公诗于琯镐及武深所推服而代肃闲论时事则始终以封建爲得筞盖公与琯同心若此然吾观贺兰进明之譛琯曰琯昨于南朝爲圣皇制置天下又曰于圣皇爲忠于陛下非忠也肃宗恶琯尽出其党下诏表㬥其罪盖忠于圣皇之语有以深中其心也移仗之事其端已见于此李辅国特探其邪心而成之耳公与琯之贬谪关系玄肃父子闲事此其事君交友生平出处之大端故表而出之作年谱者至谓公不知论何事而出其陋甚矣寄张十二山人彪时来故旧少乱后别离频世祖修高庙文公赏从臣商山犹入楚源水不离秦存想靑龙秘骑行白鹿驯耕巖非谷口结草卽河濵至德二载蜀郡灵武元从功臣皆加封爵次年四月九庙成备法驾自长安迎神主入新庙故曰世祖修高庙文公赏从臣借汉晋以爲喻而宗庙之焚毁阙廷之匡复皆尽于十字之中矣叙事简妙若此眞攒簇五行手也商山源水不出秦楚疆域喻西都丧乱而山人仍隐于嵩阳也当天地飜覆之时耕巖结草想靑龙而骑白鹿静者之妙如此此数句隐显映带其妙处未易名言亦可以悟作长律之法肃宗赏功独厚于灵武从臣故曰文公赏从臣引介子推之事以讥之也传曰定哀多微词公于玄肃之际其多微词如此天末怀李白文章憎命达魑魅喜人过魑魅喜人过喜其来而择人以食也卽招䰟之意送远带甲满天地胡爲君远行亲朋尽一哭鞍马去孤城草木岁月晚关河霜雪淸别离巳昨日因见古人情亡友顾云鸿朗仲曰亲朋一哭鞍马孤城送远之事尽矣归而思之草木之岁月如彼关河之霜雪如此别离之况倐巳昨日因以见古人之情莫深于送别良有以也朗仲恨人也故其言如此观兵北庭送壮士貔虎数尤多精锐旧无敌边隅今若何妖氛拥白马元帅待彫戈莫守邺城下斩鲸辽海波干元元年郭子仪领九节度围安庆绪于相州明年史思明引衆来救官军败而解去先是李光弼请与朔方兵同逼魏城则邺城必㧞鱼朝恩不可而止而汾阳与光弼谋议不同遂列大阵于城南十里此诗谓官军当直擣幽燕破思明之巢穴不当坚守城下以老师也时汾阳与光弼不协故败光弼盖出公筞而汾阳亦千虑之失也公岂徒诗人也哉散愁百万传深入寰区望匪他司徒下燕赵收取旧山河此诗作于上元元年光弼胜贼河阳之后所谓司徒下燕赵者盖喜而望之非实事也旧注失之漫兴恰似春风相欺得夜来吹折数枝花老学菴笔记相字从入声读白乐天用相字多从俗语作思必切如爲问长安月如何不相离是也北人大抵以相字作入声至今犹然戏爲六绝句纵使卢王操翰墨劣于汉魏近风骚龙文虎嵴皆君驭历块过都见尔曹卢王之文体虽劣于汉魏而其源流实出于风骚此所以不废江河万古流也劣于汉魏近风骚别裁伪体亲风雅公于此点出金刚眼睛矣才力应难夸数公凡今谁是出羣雄或㸔翡翠兰苕上未掣鲸鱼碧海中元𥙿之诗云邺下风流在晋多壮怀犹见唾壶歌风云若恨张华少温李新声柰尔何又云有情芍药含春泪无力蔷薇卧晚枝拈出退之山石句始知渠是女郞诗未及前贤更勿疑递相祖述复先谁别裁伪体亲风雅转益多师是汝师别分别也裁者裁而去之也别裁伪体以亲风雅文章流别可谓区明矣又必转益多师递相祖述无效嗤点轻薄之流而甘于未及前贤也𥙿之诗云论诗宁下涪翁拜未作江西社里人又云传语闭门陈正字可怜无补费精神别裁之道思过半矣入奏行赠西山捡察使窦侍御窦侍御骥之子凤之雏年未三十忠义俱骨鲠絶代无烱如一段淸氷出万壑置在迎风寒露之玉壶蔗浆归厨金盌冻洗涤烦热足以宁君躯政用疎通合典则戚聮豪贵耽文儒兵革未息人未苏天子亦念西南隅吐蕃凭陵气颇麤窦氏捡察应时须运粮绳桥壮士喜斩木火井穷猿唿八州刺史思一战三城守边却可图此行入奏计未小密奉圣㫖恩宜殊绣衣春当霄汉立綵服日向庭闱趋省郎京兆必俯拾江花未落还成都肯访浣花老翁无爲君酤酒满眼酤与奴白饭马青刍高适传劒南自玄宗还京后于绵益二州各置一节度使百姓劳弊适因出西山三城置戍论之请罢东川节度以一劒南西山不急之城稍以减削疏奏不纳公爲阆州王使君进论巴蜀安危表亦请罢东川兵马悉付西川与适议合而是时适在成都与公往来草堂则适罢东川捐三城之奏必与公谘议而后行也此诗云此行入奏计未小密奉圣㫖恩宜殊盖适以此疏託侍御入奏故题曰入奏行也兵革未息以下櫽括入奏之语江花未落以下望其奉圣㫖以苏蜀民相与酤酒相贺白饭靑刍下及奴马宴喜之至也浣花老翁参预国家大计关心如此良可感矣渔阳渔阳突骑犹精锐赫赫雍王都节制勐将飘然恐后时本朝不入非高计禄山北筑雄武城旧防败走归其营系书请问燕耆旧今日何须十万兵赵傁曰公初闻雍王统兵作此诗以讽河北诸将谓飘然而来犹恐后时乃拥兵不入夲朝岂高计乎故又举禄山往事以戒之旧注以后事傅会非公夲意也有感五首幽蓟余虵豖干坤尚虎狼诸侯春不贡使者日相望愼勿吞青海无劳问越裳大君先息战归马华山阳是时史朝义下诸降将奄有幽魏之地封王节鎭骄恣不贡代宗懦弱不能致讨此诗云愼勿吞青海无劳问越裳安有节鎭之近不修职贡而顾能从事远略者乎盖叹之也息战归马谓其不复能用兵而婉词以讥之也李翺云唐子孙不能以天下取河北正此意也旧注以谓戒人主不当生事夷狄眞痴人说梦耳雒下舟车入天中贡赋均日闻红粟腐寒待翠华春莫取金汤固长令宇宙新不过行俭德盗贼本王臣自吐蕃入寇车驾东幸天下皆咎程元振又以子仪新立功不欲天子还京劝帝且都洛阳以避蕃寇代宗然之子仪因兵部侍郎张重光宣慰廻附章论奏代宗省表垂泣亟还京师其略曰东周之地久陷贼中宫室焚烧十不存一矧其土地狭阨才数百里闲东有成臯南有二室险不足恃适爲战场明明天子躬俭节用苟能黜素飡之吏去冗食之官抑竖刁易牙之权任蘧瑗史䲡之直则黎元自理寇盗自平中兴之功旬月可冀公诗云莫取金汤固长令宇宙新不过行俭德盗贼本王臣正括汾阳论奏大意丹桂风霜急青梧日夜彫由来强干地未有不臣朝受钺亲贤往卑宫制诏遥终依古封建岂独听箫韶初房琯建分鎭讨贼之议诏曰令元子北略朔方命诸王分守重鎭诏下远近相庆咸思效忠于兴复禄山抚膺曰吾不得天下矣肃宗卽位恶琯贬之用其诸子统师然皆不出京师遥制而巳广德初宗藩削弱藩鎭不臣公追叹朝廷不用琯议失强干弱支之义而有事则仓卒以亲贤授钺也丹桂言王室靑梧喻宗藩也卑宫制诏卽天宝十五载七月丁卯制置天下之诏也谓其分封诸王如禹之与子故以卑宫言之壮逰诗禹功亦命子此其证也落句言不依古封建而欲坐听箫韶不可得也公之冒死救琯岂独以交友之故哉胡灭人还乱兵残将自疑登坛名絶假执玉尔何遅领郡辄无色之官皆有词愿闻哀痛诏端拱问疮痍李肇国史𥙷开元巳前有事于外则命使臣否则止自置八节度十採访始有坐而爲使其后名号益广大抵生于置兵盛于专利普于衔命于是爲使则重爲官则轻故天宝末佩印有至四十者大历中请俸有至千贯者宦官内外悉属之使旧爲权臣所管州县所理今属中人者有之此诗曰登坛名絶假谓诸将兼官太多所谓坐而爲使也领郡辄无色州郡皆权臣所管不能自达故曰无色也之官皆有词所谓爲使则重爲官则轻也送陵州路使君诗云王室比多难高官皆武臣与此诗正相发明注引东坡语谓唐郡县多不得人由重内轻外者此天宝以前事以言乎广德之时则迂矣送元二适江左刘会孟夲公自注元结也考颜鲁公墓碑及次山集代宗时以着作郞退居樊上未尝至蜀广德元年授道州刺史未尝适江左次山舂陵行及广德二年道州谢上表时月皆可据所谓元二者必非结也宋刻善本亦无此六字阆州别房太尉墓对棊陪谢傅把劒覔徐君琯爲宰相听董庭兰弹琴以招物议此诗以谢傅围棊爲比围棊无损于谢傅则听琴何损于太尉乎语出回䕶而不失大体可谓微婉矣刘禹钖和李德𥙿房公旧竹亭诗尚有松闲露永无棊下尘太子张舍人遗织成褥段客从西北来遗我翠织成开缄风涛涌中有掉尾鲸逶迤罗水族琐细不足名客云充君褥承君终䜩荣空堂魑魅走高枕形神淸领客珍重意顾我非公卿留之惧不祥施之混柴荆服饰定尊卑大哉万古程今我一贱老䄈褐更无营煌煌珠宫物寝处祸所婴叹息当路子干戈尚纵横掌握有权柄衣马自肥轻李鼎死岐阳实以骄贵盈来瑱赐自尽气豪实阻兵皆闻黄金多坐见悔吝生柰何田舍翁受此厚贶情锦鲸卷还客始觉心和平振我麤席尘媿客茹藜羮唐国史𥙷严武少以强俊知名及卒其母曰吾知免官婢矣史称其累年在蜀肆志逞欲恣行勐政穷极奢靡赏赐无度公是时在武幕中故借此讽谕明僭服之不祥数奢淫之召祸至举李鼎来瑱以深戒之朋友责善之道可谓至矣不然辞一织成之遗而侈谈杀身自尽之祸不疾而呻岂诗人之义乎牧斋初学集卷第一百七牧斋初学集牧斋初学集卷第一百八牧斋初学集卷第一百八读杜小笺下诸将五首汉朝陵墓对南山胡虏千秋尚入关昨日玉鱼蒙葬地早时金盌出人闲见愁汗马西戎逼曾闪朱旗北斗殷多少材官守泾渭将军且莫破愁颜此言胡虏入犯陵墓焚毁非解严安枕之日所以责诸将也英华辨证曰汉书有朱旗绛天此云曾闪朱旗北斗殷则是因朱旗绛天闪见斗亦赤也是殷字何疑韩公本意筑三城拟绝天骄拔汉旌岂谓尽烦回纥马翻然远救朔方兵胡来不觉潼关隘龙起犹闻晋水淸独使至尊忧社稷诸君何以荅昇平首章言胡虏入犯之事以责诸将此又责诸将之反借助于胡也自回纥助顺收复两京之后雍王之讨朝义子仪之败吐蕃皆用回纥之力故曰尽烦回纥马仆固怀恩曰朔方将士爲先帝中兴主人是陛下蒙尘故吏故曰远救朔方也龙起犹闻晋水淸追叹晋阳起义之时所谓以一旅取天下也立意与首章迥别雒阳宫殿化爲𤇺休道秦关百二重沧海未全归禹贡蓟门何处覔尧封朝廷衮职谁争补天下军储不自供稍喜临边王相国肯销金甲事春农此责朝廷之大臣出将者也两京残毁幽蓟盘踞衮职未补军储不贡此干坤何等时也而将相大臣当安危重任不思何以归职贡复封疆补衮职于朝廷供军储于天下如王缙者则不过募耕劝农修承平有司之故事而巳曰稍喜者婉词以致不满之意非褒与之词也朝廷衮职思得中兴贤佐如仲山甫者以𥙷衮阙非寻尝谏诤之谓也廻首扶桑铜柱标冥冥氛祲未全销越裳翡翠无消息南海明珠久寂寥殊钖曾爲大司马总戎皆揷侍中貂炎风朔雪天王地只在忠臣翊圣朝此言朝廷不当使中官爲将也杨思朂讨安南五溪残酷好杀而越裳不贡矣吕太一收珠广南阻兵作乱而南海不靖矣以中官拜兵部尚书者李辅国也所谓殊钖也以中官爲观军容使者鱼朝恩也所谓总戎也炎风朔雪皆天王之地不精求忠良以翊圣朝偏用一二中人专将帅之重任溃偾国事岂不缪哉诗之立意如此而词意敦厚不露头角眞诗人之风也锦江春色逐人来巫崃淸秋万壑哀正忆往时严仆射共迎中使望鄕台主恩前后三持节军令分明数举杯西蜀地形天下险安危须仗出羣材卒章言蜀中将帅也是时崔旰杨子琳等交乱于蜀杜鸿渐以姑息爲政奏以节鎭刺史授之公以鸿渐治蜀远逊严武故作此诗巫崃锦江言西蜀之地形也曰正忆曰往时感今而指昔也鸿渐以三川副元帅兼节度主恩尤重而军令之分明岂得如往时乎如严武者眞出羣之材可以当安危之寄而惜鸿渐之非其人也然其指近而词文非深思之则但以爲追诵严武而巳此公之所以不可及也首章责诸将之防胡者次章责诸将之用胡者三章刺大臣之出将者四章戒中官之出将者末章则身在蜀中而婉刺鎭蜀之将也故其命题总曰诸将公诗凡长篇累章皆铺陈排比首尾炤应观此可以例知殿中杨监见示张旭草书图呜唿东吴精逸气感淸识李颀赠张顚诗皓首穷草隷时称太湖精公诗云呜唿东吴精信无一字无出处也承闻河北诸道节度入朝欢喜口号绝句禄山作逆降天诛更有思明亦已无汹汹人寰犹不定时时战鬪欲何须社稷苍生计必安蛮夷杂种错相干周宣汉武今王是孝子忠臣后代看河北诸降将归顺之后朝廷多故招聚安史余孽拥兵擅地互相表里朝廷专事姑息不能制公闻其入朝喜而作诗首举禄山思明以立戒也称周宣汉武以耸动之称孝子忠臣以劝勉之题曰欢喜口号虽曰欢喜亦恫乎有余悲矣李相将军拥蓟门白头惟有赤心存竟能尽说诸侯入知有从来天子尊光弼惧鱼朝恩之害不敢入朝人疑其有异志田神功等诸军不受其制因此不得志愧耻成疾而薨公独以诸将入朝归功光弼以白头赤心许之八哀诗云直笔在史臣将来洗箱箧此公之直笔也十二年来多战场天威已息阵堂堂神灵汉代中兴主功业汾阳异姓王末二章咏李郭二公使河北诸将知所表仪也诗之主意章法如此本朝弘正闲学杜者专法此等诗摸拟其槎牙突兀麤皮老干以爲形似而不知其敦厚隽永来龙远而结脉深之若是也今人惩生吞活剥之病幷此诗与秋兴诸将而嗤点之如李于鳞所云子美篇什虽衆隤然自放则又矮人观场之见岂足道哉赠李十五丈别公制方隅迥出诸侯先封内如太古时危独萧然淸高金茎露正直朱丝絃汧公李勉也史称勉淸廉坦率好古尚奇爲宗臣之表张彦远云曾祖魏国公与司徒公竝佐霍国公关内三年幕府汧公博古多艺寄情蓄奇许询逸少经年共赏山泉谢傅戴逵终日惟论书画郑典设自施州归南谒裴施州义合无俭僻温温诸侯门礼亦如古昔勑厨倍尝羞桮盘颇狼籍施州裴冕也冕性侈靡好尚车服及营珍馔每会賔友滋味品数坐客有昧于名者二诗记汧公施州事皆诗史也寄韩谏议今我不乐思岳阳身欲奋飞病在牀美人娟娟隔秋水濯足洞庭望八荒鸿飞㝠㝠日月白靑枫叶赤天雨霜玉京羣帝集北斗或骑骐驎翳凤皇芙蓉旌旗烟雾乐影动倒景摇潇湘星宫之君醉琼浆羽人稀少不在傍似闻昨者赤松子恐是汉代韩张良昔随刘氏定长安帷幄未改神惨伤国家成败吾岂敢色难腥腐食枫香周南留滞古所惜南极老人应寿昌美人胡爲隔秋水焉得置之贡玉堂孟阳云此诗疑爲李泌而作予攷之是也泌从肃宗于灵武旣立大功而李辅国害其能因表乞㳺衡岳优诏许之絶粒怡神数年代宗卽位号天柱峰中岳先生无几征入翰林此诗云今我不乐思岳阳正思泌在衡山也外传记泌居衡山仙人羡门安期降之羽车幢节流云神光炤灼山谷玉京羣帝以下闇记其事也肃宗猜忌蜀郡功臣而泌在灵武乃心上皇故李辅国因而谮之非独害其能也张子房愿弃人闲事从赤松子逰以避吕氏泌之心迹略相似故以子房赤松爲比又曰帷幄未改神惨伤也肃代之际安刘帷幄比功子房又欲从赤松子逰者舍泌其谁韩以谏议爲职故公望其荐泌于朝而贡之玉堂也旧本韩名注按韩休之子汯上元中爲谏议大夫风尚高雅当卽其人注字或传冩之误也谒先主庙如何对摇落况乃久风尘孰与关张竝功临耿邓亲应天才不小得士契无邻迟莫堪帷幄飘零且钓缗向来忧国泪寂寞洒衣巾孰与关张竝公自许非关张之流犹言羞与哙等爲伍也功临耿邓亲以中兴贤佐自命也述古诗吾慕寇邓勋济时亦良哉亦此意也迟莫飘零徒有应天得士惨澹风云之感而已谒先主之庙而洒泪沾巾公之自负如此秋兴玉露凋伤枫树林巫山巫崃气萧森江闲波浪兼天涌塞上风云接地隂丛菊两开他日泪孤舟一系故园心寒衣处处催刀尺白帝城高急莫砧招䰟曰湛湛江水兮上有枫目极千里兮伤心悲宋玉以枫树之茂盛伤心此以枫树之凋伤起兴也九日诗云故里樊川菊登高素浐源他时一笑后今日几人存丛菊两开指樊川之菊故云他日泪系舟身万里伏枕泪䨇痕卽所谓孤舟一系故园心也夔府孤城落日斜每依南斗望京华听猿实下三声泪奉使虚随八月槎画省香炉违伏枕山楼粉堞隐悲笳请看石上藤萝月巳映洲前芦荻花孤城落日怅望京华曰每依南斗盖无夕而不然也只今石上之月巳映洲前又是依斗望京之时候矣请看二字紧映每字无限凄断见于言外如云巳又过却一日矣不知何年得归京华也千家山郭静朝晖百处江楼坐翠微信宿渔人还汎汎淸秋燕子故飞飞匡衡抗疏功名薄刘向传经心事违同学少年多不贱五陵衣马自轻肥千家山郭静朝晖一静字写尽淸秋惨澹之景百处江楼坐翠微一何其不自聊也渔人燕子卽所见以自伤亦以自况也匡衡抗疏功名薄衡以数上疏陈便宜不数年至公卿公抗疏不减匡衡而遭际不如故曰功名薄也九叹序曰向以博古敏达典较经书追念屈原忠信之节故作九叹叹者伤也息也向数奏封事不用而典较五经非其素志故曰心事违亦以自比也七歌云长安卿相多少年富贵应须致身早此所谓同学者盖长安卿相也曰少年曰衣马轻肥公之目当时卿相如此其相轻之意正在言外闻道长安似奕棋百年世事不胜悲王侯第宅皆新主文武衣冠异昔时直北关山金鼓振征西车马羽书迟鱼龙寂寞秋江冷故国平居有所思左传奕者举棊不定不胜其耦曰长安似奕棋言当国者如奕棊之无定算故贻祸于百年之远而不胜其悲也辛有曰不及百年其爲戎乎百年世事用辛有之言也当年误国之臣如林甫国忠辈其第宅巳更新主矣自玄宗倚仗蕃将专制节鎭而肃宗以中官居重任文武衣冠亦异于昔时矣以致戎虏交侵海内版荡金鼓未息羽书交驰惜哉鱼龙寂寞故国平居无所短长于世而徒抱百年世事之悲也蓬莱宫阙对南山承露金茎霄汉闲西望瑶池降王母东来紫气满函关云移雉尾开宫扇日绕龙鳞识圣颜一卧沧江惊岁晚几廻靑琐炤朝班此记蓬莱宫献三赋之事也瑶池二句记天宝时事王母指贵妃也唐人诗以王母喻贵妃不一而足以贵妃曾爲太眞宫女道士也公诗亦曰惜哉瑶池飮又曰落日留王母也天宝元年玄元降形云有灵宝符在函谷关尹喜宅上发使求得之故曰东来紫气满函关也虽记天宝承平遗事而荒淫失政亦略见矣云移二句记献赋时朝仪之盛曰识圣颜者公于是日以布衣亲见玄宗所谓往时文彩动人主也落句方及拾遗移官之事瞿唐崃口曲江头万里风烟接素秋花蕚夹城通御气芙蓉小苑入边愁朱帘绣柱围黄鹄锦缆牙樯起白鸥廻首可怜歌舞地秦中自古帝王州此记禄山陷长安事也玄宗自秦幸蜀故有瞿唐曲江万里风烟之句开元中广花蕚楼筑夹城至芙蓉园曰通御气曰入边愁则歌舞乐游之地一切伤残而宗庙宫阙不言可知矣此序事之妙也昆明池水汉时功武帝旌旗在眼中织女机丝虚夜月石鲸鳞甲动秋风波漂菰米沈云黑露冷莲房坠粉红关塞极天唯鸟道江湖满地一渔翁此借武帝以喻玄宗也兵车行云武皇开边意未巳韦应物云少事武皇帝唐人皆然织女以下四句模写昆明池淸秋景物而天宝丧乱玄宗僊游之后凄凉黯淡如在目前关塞鸟道眼中之地也江湖渔翁眼中之人也故国旧臣俯仰上下情见乎词矣昆吾御宿自逶迤紫阁峰隂入渼陂红豆啄残鹦鹉粒碧梧栖老凤凰枝佳人拾翠春相问僊侣同舟晚更移綵笔昔游干气象白头吟望苦低垂此记在长安时游宴渼陂之事也僊侣同舟指岑参兄弟辈也此公最得意之游最得意之诗蜀中寂寞追思故有吟望低垂之感公诗云气冲星象表诗感帝王尊此云綵笔昔曾干气象盖公与岑参辈游长安在天宝献赋之后故秋兴卒章更三叹于此也游城南记曰圭峰紫阁在终南山寺之西圭峰下有草堂寺紫阁之隂卽渼陂故曰紫阁峰隂入渼陂也收京衣冠却扈从克复有羣公刘辰翁曰衣冠却扈从爲还京之喜与先生之不及扈从而今扈从道旁观者之叹班行回首之悲尽在一却字中辰翁评杜多于虚字着眼亦小小闲架耳于杜诗实无所解姑举此以例之牧斋初学集卷第一百八牧斋初学集牧斋初学集卷第一百九牧斋初学集卷第一百九读杜二笺上读杜小笺旣成续有所得取次书之复得二卷侯豫瞻自都门归携杜诗胥钞巳成帙矣无盟过吴门则曰寄卢小笺尚未付邮筒也德水于杜别具手眼余言之戋戋者未必有当于德水宜无盟爲我藏拙也子美和舂陵行序曰简知我者不必寄元余窃取斯义题之曰二笺而刻之甲戌九月谦益记行次昭陵往者灾犹降苍生喘未苏指麾安率土盪涤抚洪鑪班固东都赋曰往者王莽作逆汉祚中缺天人致诛六合相㓕于时之乱生民几亡鬼神冺绝壑无完柩郛罔遗室原野厌人之肉川谷流人之血秦项之灾犹不克半书契以来未之或纪故下人号而上诉上帝怀而降监乃致命乎圣皇于是圣皇乃握干符阐坤珍披皇图稽帝文赫然发愤应若兴云霆击昆阳凭怒雷震遂超大河跨北岳立号高邑建都河雒绍百王之荒屯因造化之盪涤体元立制继天而作系唐统接汉绪茂育羣生恢复疆宇勋兼乎在昔事勤乎三五右班赋序建武革命之事几二百言此诗以二十字櫽括无遗词古人脱胎换骨之妙最宜深味故详着之于此兵车行车辚辚马萧萧行人弓箭各在腰耶孃妻子走相送尘埃不见咸阳桥牵衣顿足栏道哭哭声直上干云霄道傍过者问行人行人但云点行频或从十五北防河便至四十西营田去时里正与褁头归来头白还戍边边亭流血成海水武皇开边意未已君不闻汉家山东二百州千邨万落生荆杞纵有健妇把鉏犂禾生陇亩无东西况复秦兵耐苦战被驱不异犬与鸡长者虽有问役夫敢申恨且如今年冬未休关西卒县官急索租租税从何出信知生男恶反是生女好生女犹得嫁比隣生男埋没随百草君不见靑海头古来白骨无人收新鬼烦冤旧鬼哭天隂雨湿声啾啾此爲南诏之师而作也天宝十载鲜于仲通讨南诏丧师于泸南杨国忠掩其败状反以捷闻制大募两京及河南北兵以击南诏人莫肯应募国忠遣御史分道捕人连枷送诣军所于是行者愁怨父母妻子送之所在哭声振野此诗篇首直叙其事而设爲征人问答之辞君不闻以下言山东二百州皆以征伐之苦绎骚至此不独南诏一役爲然故曰役夫敢申恨也且如以下言虽爲土着之民而田庐荒芜租税无所从出亦不免于死亡不独征人也君不见以下举靑海累年之故事以明征南之必不返爲可痛也不言征南之苦而言山东关西陇右其词哀苦而不迫如此一则曰君不闻一则曰君不见有诗人唿祈父之意焉是时国忠方贵盛未敢斥言之故杂举河陇之事错互其词若不耑爲南征而发者此作者之深意也洗兵马中兴诸将收山东捷书夜报淸昼同河广传闲一苇过胡危命在破竹中秖残邺城不日得独任朔方无限功京师皆骑汗血马回纥餧肉蒲萄宫巳喜皇威淸海岱尝思僊仗过崆峒三年笛里关山月万国兵前草木风成王功大心转小郭相谋深古来少司徒淸鉴悬明镜尚书气与秋天杳二三豪俊爲时出整顿干坤济时了东走无复忆鲈鱼南飞觉有安巢鸟靑春复随冠冕入紫禁正耐烟华遶鹤驾通宵凤辇备鸡鸣问寝龙楼晓攀龙附凤势莫当天下尽化爲侯王汝等岂知蒙帝力时来不得夸身强关中旣留萧丞相幕下复用张子房张公一生江海客身长九尺须眉苍征起适遇风云会扶顚始知筹筞良靑袍白马更何有后汉今周喜再昌寸地尺天皆入贡奇祥异瑞争来送不知何国致白环复道诸山得银瓮隐士休歌紫芝曲词人解撰河淸颂田家望望惜雨干布谷处处催春种淇上健儿归莫嬾城南思妇愁多㝱安得壮士挽天河凈洗甲兵长不用洗兵马刺肃宗也刺其不能尽子道且不能信任父之贤臣以致太平也首序中兴诸将之功而卽继之曰巳喜皇威淸海岱尝思僊仗过崆峒崆峒者朔方回銮之地安不忘危所谓愿君无忘其在莒也两京收复銮舆反正紫禁依然寝门无恙整顿干坤皆二三豪俊之力于灵武诸人何与诸人徼天之幸攀龙附凤化爲侯王又欲开猜阻之隙建非尝之功岂非所谓贪天功以爲已力者乎斥之曰汝等贱而恶之之辞也当是时内则张良娣李辅国外则崔圆贺兰进明辈皆逢君之恶忌疾蜀郡元从之臣而玄宗旧臣遣赴行在一时物望最重者无如房琯张镐琯旣以进明之谮罢矣镐虽继相而旋出亦不能久于其位故章末谆复言之靑袍白马以下言能终用镐则扶顚筹策太平之效可以坐致如此望之也亦忧之也非寻尝颂祷之词也张公一生以下独详于张者琯已罢矣犹望其专用镐也是时李邺侯亦先去矣泌亦琯镐一流人也泌之告肃宗也一则曰陛下家事必待上皇一则曰上皇不来矣泌虽在肃宗左右实乃心上皇琯之败泌力爲营救肃宗必心疑之泌之力辞还山以避祸也镐等终用则泌亦当复出故曰隐士休歌紫芝曲也两京旣复诸将之能事毕矣故曰整顿干坤济时了收京之后洗兵马以致太平此贤相之任也而肃宗以谗猜之故不能信用其父之贤臣故曰安得壮士挽天河凈洗甲兵尝不用盖至是而太平之望益邈矣呜唿伤哉公以上疏救房琯自拾遗移官流落劒外终身不振此其一生出处事君交友之大节而后世罕有知之者则以房琯之生平爲唐史抹杀而肃宗之逆状隐而未暴故也史称琯登相位夺将权聚浮薄之徒败军旅之事又言其高谈虚论招纳賔客因董庭兰以招纳货贿若以周行具悉之诏爲金科玉条者琯以宰相自请讨贼可谓之夺将权乎刘秩固不足当曵落河王思礼严武亦可谓浮薄之徒乎门客受赃不宜见累肃宗犹不能非张镐之言而史顾以此坐琯乎请循本而论之肃宗擅立之后猜忌其父因而猜忌其父所遣之臣而琯其尤也贺兰进明之谮琯曰琯昨于南朝爲圣皇制置天下于圣皇爲忠于陛下则非忠圣皇于陛下何人也而敢以忠不忠爲言其仇雠视父之心进明深知之矣李辅国之言曰陈玄礼高力士谋不利于陛下六军将士尽灵武功臣皆反仄不安琯与镐在朝何啻十玄礼百力士肃宗岂尝斯须忘之是故琯之求将兵知不安其位而以危事自效也许之将而又使中人监之不欲其专兵也又使其进退不得自便也败兵之后不卽去而以琴客之事罢俾正衙弹劾以秽其名也罢琯而相镐不得已而从人望也五月相八月卽出之河南不欲其久于内也六月贬琯而五月先罢镐汲汲乎惟恐鉏之不尽也琯败师而罢镐有功而亦罢意不在乎功罪也自汉以来钩党之事多矣未有人主自钩党者未有人主钩其父之臣以爲党而文致罪状榜之朝堂以明欺天下后世者六月之诏岂不大异哉肃宗之事上皇视汉宣帝之于昌邑其心内忌不啻过之幽居西内辟谷成疾与主父之探爵鷇何异移仗之日玄宗唿力士曰微将军阿瞒几爲兵死鬼矣论至于此当与商臣隋广同服上刑许世子止岂足道哉唐史有隐于肃宗归其狱于辅国而后世读史者无异辞司马公通鑑乃特书曰令万安咸宜二公主视服膳四方所献珍异先荐上皇呜唿斯岂李辅国所谓匹夫之孝乎何儒者之易愚也余读杜诗感鸡鸣问寝之语考信唐史房琯被谮之故故牵连书之如此奉赠太常张卿二十韵方丈三韩外崑崙万国西建标天地阔诣絶古今迷气得神仙逈恩承雨露低相门淸议衆儒术大名齐轩冕罗天阙琳琅识介珪伶官诗必诵夔乐典犹稽健笔凌鹦鹉铦锋莹䴙鹈友于皆挺拔公望各端倪通籍踰靑琐亨衢炤紫泥灵虬传夕箭归马散霜蹄能事闻重译嘉谟及远黎弼谐方一展班序更何跻适越空顚踬游梁竟惨悽谬知终画虎微分是醯鸡萍泛无休日桃隂想旧蹊吹嘘人所羡腾跃事仍暌碧海眞难涉靑云不可梯顾深慙锻鍊才小辱提携槛束哀猿叫枝惊夜鹊栖几时陪羽猎应指钓璜溪方丈崑崙指秦皇汉武也秦皇之求方丈汉武之穷崑崙皆爲天地古今阔绝不可致之事岂如玄宗使张均取妙宝眞符于宝僊洞往而旋获乎均以此取倖于玄宗故曰气得神仙迥恩承雨露低也方丈四句隐然借秦皇汉武以讽玄宗之求僊亦讽均不当以求僊得倖也相门以下言均之门第如此遭际如此声望如此岂不可以自致公辅何事以求僊倖进耶投赠之诗託讽深厚如此其意切则其词愈婉此风人之指也适越以下自陈其顚踬又敎均以大臣之道当爲国求贤不当以求僊逢迎人主非徒望之以荐引也应指钓璜溪以太公望自况其自待亦不薄矣收京生意丼衰白天涯正寂寥忽闻哀痛诏又下圣明朝羽翼怀啇老文思忆帝尧叨逢罪巳日霑洒望靑霄收京之时上皇在蜀巳诰定行日肃宗汲汲御丹凤楼下制不能少待李泌有言后代何以辨陛下灵武卽位之意乎此诗云忽闻哀痛诏又下圣明朝盖讥之也泌每言家事必待上皇又爲群臣草表致上皇东归能调䕶两宫故以商老许之肃宗巳卽大位而以商老羽翼爲言亦元结书太子卽位之义也玄宗内禅故以帝尧称之肃宗未尽人子之礼公所不与故曰忆帝尧皆微辞也逢罪已之日而霑洒靑霄其不诵而规可知矣公诗言商老不一而足曰每怪商山老兼存翊赞功曰日莫还歌紫芝曲时危惨淡来悲风皆指泌也其大意则于赠韩谏议诗发之奉赠王中允中允声名久如今契阔深共传收庾信不比得陈琳一病缘明主三年独此心穷愁应有作试诵白头吟庾信哀江南赋曰大盗移国金陵瓦解余乃窜身荒谷公私涂炭三日哭于都亭三年囚于别馆以侯景拟禄山以子山拟摩诘可谓切当矣曹公谓陈琳曰卿罪状孤一人足矣何至上及祖父当时从逆之臣必有谤讪朝廷进献符命如玄宗之数张均所谓与逆贼作权要官毁阿奴三哥家事者其视陈琳之于曹公以敌国相訾謷罪更不可言矣维独痛愤赋诗闻于行在故曰不比得陈琳也维旣阳瘖不受伪署一病三年肃宗复责授中允故曰穷愁应有作试诵白头吟其于郑䖍则曰可念此翁怀直道也霑新国用轻刑皆讥肃宗政刑之失当也寄岳州贾司马六丈巴州严八使君两阁老五十韵衡岳啼猿里巴州鸟道边故人俱不到谪宦两悠然开辟干坤正荣枯雨露偏每觉昇元辅深期列大贤秉钧方咫尺铩翮再聮翩禁掖朋从改微班性命全贾笔论孤愤严诗赋几篇定知深意苦莫使衆人传贝锦无停织朱丝有断絃浦鸥防碎首霜鹘不空拳严武之贬已见于贬房琯之制而贾至以中书舍人出守汝州旧书不载他皆无可考此诗云秉钧方咫尺铩翮再联翩知至与公及武后先贬官也按十五载八月玄宗幸普安郡下诏制置天下此诏实出至手此事房琯建议而至当制贺兰之谮已入至安能一日容于朝廷琯将贬而至先出守其坐琯党明矣至父子演纶受知于玄宗肃宗深忌蜀郡旧臣其再贬岳州虽坐小法亦以此故也每觉昇元辅深期列大贤盖琯等用事则必将引用至武故其贬也亦聮翩而去贝锦以下虽移官州郡而以忧䜛畏讥相戒未能一日安枕也公送至出守诗西掖梧桐树不胜迁谪之感太白亦云圣主恩深孝文帝怜君不遣到长沙可以互见高都䕶骢马行安西都䕶胡靑骢声价歘然来向东此马临阵久无敌与人一心成大功功成惠养随所致飘飘远自流沙至雄姿未受伏枥恩勐气犹思战塲利腕促蹄高如踣铁交河几蹴曾氷裂五花散作云满身万里方㸔汗流血长安壮儿不敢骑走过掣电倾城知靑丝络头爲君老何由却出横门道此诗感叹骢马之失所也此马产于靑海转战交河岂自知功成之后羁绁豢养收歛其雄姿勐气而俛首受伏枥之恩纵使声价歘然倾城掣电岂其万里流血之志乎靑丝络头爲君老何繇却出横门道横门者长安走西域之道也廉颇马援据鞍跃马与老骥之骧首嘶风亦何以异曰爲君老有感愤之思焉愿终惠养可以爲感恩而未可以爲知巳也瘦马行爲房次律而作胡靑骢或云爲哥舒翰也潼关吏哀哉潼关吏百万化爲鱼请嘱防关将愼勿学哥舒初哥舒翰请坚守潼关郭子仪李光弼亦谓潼关大军唯应固守不可轻出玄宗信国忠之言遣中使趣之项背相望翰不得巳抚膺恸哭而出然则潼关之失守岂翰之罪哉潼关之陷陈涛之再败其罪皆在于趣战者故曰请嘱防关将愼勿学哥舒又曰安得附书与我军忍待明年莫仓卒此可以爲千古用中人监军之戒遣兴府中罗旧尹沙道尚依然赫赫萧京兆今爲时所怜东坡曰明皇虽诛萧至忠然甚怀之侯君集云蹉跌至此至忠亦蹉跌者耶故子美亦哀之案萧至忠未尝官京兆尹不当曰萧京兆若以萧望之比至忠则望之爲左冯翊未尝爲京兆也天宝八年京兆尹萧炅坐赃左迁汝隂太守史称其爲林甫所厚爲国忠诬奏谴逐则所谓萧京兆盖炅也炅先代裴耀卿爲转运使又拜河西节度使尝击吐蕃于白草姚汝能安禄山事迹云萧炅爲河南尹以赃下狱林甫佐之特与转太府卿未几拜京兆尹高力士权移将相炅亲附之其事亦详旧书吉温传中所谓赫赫萧京兆者亦可想见唐京兆尹多宰相私人相与附丽若炅与鲜于仲通辈皆是故曰府中罗旧尹沙道尚依然也故爲人所羡今爲人所怜用汉成帝时童谣哀之亦刺之也仲通附国忠旋亦见逐此诗虽刺炅亦以讽仲通也世所传志林及诗话等书多后人假託此盖非东坡之言也秦州杂诗东柯好崖谷不与衆峯羣落日邀双鸟晴天养片云野人矜险絶水竹会平分采药吾将老儿童未遣闻晴天养片云吴季海本作养他本皆作卷晴天无云而养片云于谷中则崖谷之深峻可知矣山泽多藏育山川出云皆叶养字之义养字似新而实稳所以爲佳如以尖新之见取之此一字却不知增诗家几丈魔矣建都苍生未苏息胡马半干坤议在云台上谁扶黄屋尊建都分魏阙下诏辟荆门恐失东人望其如西极存时危当雪耻计大岂轻论虽倚三阶正终愁万国翻牵裾恨不死漏网辱殊恩永负汉庭哭遥怜湘水䰟穷冬客江劒随事有田园风断靑蒲节霜埋翠竹根衣冠空穰穰关辅久昏昏愿枉长安日光辉炤北原此诗因建南都而追思分鎭之事终以房琯之议爲是也牵裾以下追叙移官之事盖公之移官以救琯而琯之得罪以分鎭故牵连及之也是岁七月上皇移幸西内九月置南都于荆州革南京爲蜀郡一置一革汲汲然欲反其父之所爲非尽爲形胜也公心痛之而不敢讼言故曰虽倚三阶正终愁万国翻愿枉长安日光辉炤北原定哀之微词如此登楼花近高楼伤客心万方多难此登临锦江春色来天地玉垒浮云变古今北极朝廷终不改西山寇盗莫相侵可怜后主还祠庙日莫聊爲梁父吟黄鹤曰吐蕃陷京师立广武王承宏爲帝郭子仪复京师乘舆反正故曰北极朝廷终不改言吐蕃虽立君终不能改命也此说良是西山寇盗盖指吐蕃若以劒南西山之事言之而曰朝廷终不改则迂而无谓矣可怜后主还祠庙殆以代宗任用程元振鱼朝恩致蒙尘之祸而託讽于后主之用黄皓也日莫聊爲梁父吟伤时恋主而自负亦在其中其兴寄微婉一句而包数义如此赠秘书监江夏李公邕伊昔临淄亭酒酣託末契重叙东都别朝隂改轩砌论文到崔苏指尽流水逝近伏盈川雄未丼特进丽是非张相国相扼一危脆争名古岂然关键歘不闭例及吾家诗旷怀埽氛翳慷慨嗣眞作咨嗟玉山桂钟律俨高悬鲸鲵喷迢遰坡陁靑州血芜没汶阳瘗哀赠竟萧条恩波延揭厉子孙存如线旧客舟凝滞君臣尚论兵将帅接燕蓟朗咏六公篇忧来豁蒙蔽自此至篇末学者多苦其汗漫不属吾谓论文以下论其文也杨李崔苏邕同时文笔之士邕之论文也叹崔苏之已逝伏盈川而夷特进与燕公之论相合燕公首推盈川次及崔李世皆叹其是非之当何至于邕则相扼不少贷盖崔苏巳殁而邕独与说争名说虽忌刻亦邕之露才扬巳有以取之卢藏用所以致戒于干将莫耶也关键歘不闭用老子道经之言言邕之不善闭也例及以下论其诗也邕之诗可以接踵吾祖六公之篇可以追配嗣眞之作所谓钟律俨高悬鲲鲸喷迢遰也膳部之没也李峤以下请加命武平一爲表上之邕旣子孙如线而已则旧客凝滞感今思昔此所以不能自已于哀也忆昔忆昔先王巡朔方千乗万骑入咸阳隂山骄子汗血马长驱东胡胡走藏邺城反覆不足怪关中小儿坏纪纲张后不乐上爲忙至令今上犹拨乱劳身焦思补四方我昔近侍叨奉引出兵整肃不可当爲留勐士守未央致使岐雍防西羌犬戎直来坐御牀百官跣足随天王愿见北地傅介子老儒不用尚书郎忆昔之首章刺代宗也肃宗朝之祸乱皆张后李辅国爲之代宗在东朝已身履其难少属乱离长于军旅卽位以来焦心劳思祸犹未艾亦可以少悟矣乃复信任阉宦夺子仪之兵柄以召犬戎之难此不亦童昏之尤者乎公不敢斥言故以忆昔爲词其次章则追思开元之全盛而深叹其不可复见也戏题寄上汉中王鲁衞弥尊重徐陈略䘮亡空余枚叟在应念早升堂开元十四年上幸宁王宪宅与诸王宴探韵赋诗曰鲁衞情先重亲贤尚转多瑀爲宪之子故曰鲁衞弥尊重卽用明皇诗语也刘会孟评此诗鲁衞对偶然贵介之盛賔客之感其自叙亦在里许刘之无知妄论一至于此而赵子尝犹称述之岂不异哉诸将主恩前后三持节军令分明数举杯杜鸿渐入成都以军政委崔宁日与僚属纵酒高会故曰军令分明数举杯追思严武之军令实闇讥鸿渐之日飮不事事有愧于持节而辜主恩也八哀诗于严武则云岂无成都酒忧国只细倾可以互相证明承闻故房相公灵榇自阆州启殡归塟东都有作一德兴王后孤䰟久客闲房琯相玄宗建分鎭讨贼之议首定兴复之策故以一德兴王许之琯以贺兰进明之谮爲肃宗所恶几致伊生婴僇之祸故以伊尹比之寓意于玄肃父子之闲亦微词也舍弟观自蓝田迎妻子到江陵因寄庾信罗含皆有宅春来秋去作谁家短墙若在从衰草乔木如存可假花卜筑应同蒋诩径爲园须似邵平瓜比年病酒开涓滴弟劝兄酬何怨嗟庾信罗含之宅虽在荆州所谓信美非吾土也譬诸巢鷰春来秋去是可以爲家乎短墙乔木指秦中之故居也蒋诩隐杜陵邵平隐靑门皆公故里之人老于田园者非泛指寻尝隐沦也弟劝兄酬言归秦之乐也旧注不解以爲思卜居荆南踵庾信罗含之迹失之远矣折槛行呜唿房魏不复见秦王学士时难羡靑襟胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣永泰元年代宗命裴冕等十三人于集贤殿待制以备询问盖亦傚贞观时瀛洲学士之意独孤及上疏以爲虽容其直而不录其言故曰秦王学士时难羡叹集贤待制之臣不及贞观之盛时也次年国子监释奠鱼朝恩帅六军诸将听讲子弟皆服朱紫爲诸生朝恩遂判国子监事集贤待制之臣不能救正故曰靑衿胄子困泥涂白马将军若雷电言敎化陵夷而中人子弟得以横行也当时大臣钳口饱食效师德之畏逊而不能继宋璟之忠谠故以折槛爲讽言集贤诸臣自无魏宋辈耳未可谓朝廷不能容直如先皇也戏爲六绝句庾信文章老更成凌云健笔意纵横今人嗤点流传赋不觉前贤畏后生杨王卢骆当时体轻薄爲文哂未休尔曹身与名俱㓕不废江河万古流纵使卢王操翰墨劣于汉魏近风骚龙文虎嵴皆君驭历块过都见尔曹才力应难夸数公凡今谁是出羣雄或㸔翡翠兰苕上未掣鲸鱼碧海中不薄今人爱古人淸词丽句必爲邻窃攀屈宋宜方驾恐与齐梁作后尘未及前贤更勿疑递相祖述复先谁别裁伪体亲风雅转益多师是汝师作诗以论文而题曰戏爲六绝句盖寓言以自况也韩退之之诗曰李杜文章在光焰万丈长不知羣儿愚那用故谤伤蚍蜉撼大树可笑不自量然则当公之世羣儿之谤伤者或不少矣故借庾信四子以发其意嗤点流传轻薄爲文皆闇指竝时之人也一则曰尔曹再则曰尔曹正退之所谓羣儿也卢王之文劣于汉魏而能江河万古者以其近于风骚也况其上薄风骚而又不劣于汉魏者乎凡今谁是出羣雄公所以自命也兰苕翡翠指当时研揣声病寻摘章句之徒鲸鱼碧海则所谓浑涵汪洋千彚万状兼古人而有之者也亦退之之所谓横空盘硬妥帖排奡垠崖崩豁干坤雷硠者也论至于此非李杜谁足以当之而他人有不怃然自失者乎不薄今人以下惜时人之是古非今不知别裁而正告之也齐梁以下对屈宋言之皆今人也盖曰吾岂敢以才力出羣而妄自夸大乎于古人则爱之于今人则不敢薄期于淸词丽句必与古人爲邻则可耳今人目长足短自谓窃攀屈宋而转作齐梁之后尘不亦伤乎则又正告之曰今人之未及前贤无怪其然也以其递相祖述㳂流失源而不知谁爲之先也骚雅有眞骚雅汉魏有眞汉魏等而下之至于齐梁唐初靡不有眞靣目焉含是则皆伪体也别者区别之谓裁者裁而去之也果能别裁伪体则近于风雅矣自风雅以下至于庾信四子孰非我师虽欲爲嗤点轻薄之流其可得乎故曰转益多师是汝师唿之曰汝所谓尔曹也哀其身与名俱㓕谆谆然唿而寤之也题之曰戏亦见其通怀商榷不欲自以爲是后人知此意者鲜矣牧斋初学集卷第一百丹九牧斋初学集牧斋初学集卷第一百十牧斋初学集卷第一百十读杜二笺下收京仙仗离丹极妖星炤玉除须爲下殿走不可好楼居蹔屈汾阳驾聊飞燕将书依然七庙略更与万方初此诗盖深惜玄宗西幸不意有灵武之事遂失大柄而婉词以伤之也须爲下殿走不可好楼居言玄宗之西巡避难出于不得已而非有失国之罪致其子之代立也蹔屈汾阳驾言西幸之爲蹔出不应遂窅然丧其天下也聊飞燕将书言禄山使哥舒招诸将而诸将不从知禄山之无能爲也依然七庙略更与万方初言玄宗当归奉七庙与万方更始肃宗乃汲汲御丹凤楼下制册称上皇玄宗自此絶临御之望矣故次章有忽闻沾洒之痛焉汗马收宫阙春城铲贼壕赏应歌杕杜归及荐樱桃杂虏横戈数功臣甲第高万方频送喜无乃圣躬劳玄宗以至德二载十二月至自蜀郡公望其复登大位奉事七庙而肃宗不循子道明年亲享太庙玄宗退居兴庆宫久矣故曰归及荐樱桃盖伤之也是时加封元从功臣皆不出于上皇故曰赏应歌杕杜亦微词也甲第论功万方送喜此收京之盛事岂知公独有一人向隅之感乎杨盈川曰匈奴未㓕甲第何高此语于功臣亦有讽也咏怀古迹伯仲之闲见伊吕指麾若定失萧曹张辅乐葛优劣论孔明包文武之德文以宁内武以折冲殆将与伊吕争俦岂徒乐毅爲伍哉崔浩与毛循之论曰亮之相刘备当九州鼎沸之会英雄奋发之时君臣相得鱼水爲喻而不能与曹氏争天下委弃荆州退入巴蜀诱夺刘璋伪连孙氏守穷崎岖之地僭号边夷之闲此策之下者可与赵佗爲偶而以爲萧曹亚匹不亦过乎谓寿贬亮非爲失实此诗二语櫽括张崔二氏之论而折衷之所以伸辅之公言而抑浩之党陈寿也公诗每希风孔明其託寄远矣自平自平宫中吕太一收珠南海千余日近供生犀翡翠稀复恐征戍干戈密蛮溪豪族小动摇世封刺史非时朝蓬莱殿前诸主将才如伏波不得骄此诗言唐盛时处置蛮夷之法而戒中官之生事也太宗时溪洞蛮夷来归顺者皆授以刺史不以时朝比于内诸侯姑务覊縻而巳蛮夷豪族小动摇言其小小蠢动朝廷置之不问也世封刺史非时朝不责以时朝岁贡之礼也如此则蛮夷率俾虽有伏波之将不得生事于外夷也蓬莱殿前诸主将指中官掌禁军者而言是时宦官吕太一大掠广州以收珠阻乱诸将诗云南海明珠久寂寥亦谓此也狂夫万里桥西一草堂百花潭水卽沧浪北山移文李善注引梁简文帝草堂传曰汝南周颙昔经在蜀以蜀草堂寺林壑可怀乃于钟山雷次宗学舘立寺因名草堂亦号山茨所谓草堂之灵也李德𥙿益州五长史眞记曰益州草堂寺列画前史一十四人注引成都记云在府西七里去浣花亭三里草堂寺自梁有之故德𥙿记又云精舍甚古貌像将倾甫卜居浣花里近草堂寺因名草堂志云寺枕浣花溪接杜工部旧居草堂俗唿爲草堂寺此大误也夲传云于成都浣花里种竹植树结庐枕江卜居诗浣花流水水西头狂夫诗万里桥西一草堂百花潭水卽沧浪堂成云背郭堂成䕃白茅西郊诗时出碧鸡坊西郊向草堂怀锦水居止诗万里桥南宅百花潭北庄然则草堂背成都郭在西郊碧鸡坊外万里桥南百花潭北浣花水西历历可考陆放翁云少陵有二草堂一在万里桥西一在浣花万里桥踪迹不可见放翁在蜀久无容有误然少陵在成都实无二草堂也杜䳌西川有杜鹃东川无杜鹃涪万无杜鹃云安有杜鹃东坡外集载辨王谊伯论杜鹃云子美盖讥当时之刺史有不禽鸟若也严武在蜀虽横歛刻薄而实资中原是西川有杜鹃其不䖍王命擅军旅絶贡赋以自固如杜克逊在梓州是东川无杜鹃耳涪万云安刺史微不可考其尊君者爲有怀贰者爲无不在夫杜鹃眞有无也案杜克逊事新旧两书俱无可考严武在东川之后节制东川者李奂张献诚也其以梓州反者段子璋也梓州刺史见杜集者有李梓州杨梓州章梓州未闻有杜也旣曰讥当时刺史不应以严武竝列也逆节之臣前有叚子璋后有崔旰杨子琳不当舍之而刺涪万之刺史微不可考者也所谓杜克逊者旣不见史传则亦子虚亡是之流出后人伪譔耳其文义舛错鄙倍必非东坡之言世所传志林诸书多出妄庸人假託如伪苏注之类而无识者误编之集中也黄鹤本载旧本题注云上皇幸蜀还肃宗用李辅国谋迁之西内上皇悒悒而崩此诗感是而作详味此诗仍以旧注爲是秋日夔府咏怀一百韵身许䨇峰寺门求七祖禅鲍钦止注引传灯录云北宗神秀禅师其门人普寂立其师爲六祖而自称七祖李华大德云禅师碑自菩提达摩降及大炤禅师七叶相承谓之七祖心法传示爲最上乘又中岳越禅师记摩诃达摩七叶至大炤禅师按旧书神秀弟子普寂号大炤禅师则所谓七祖者大炤也而此诗之意不然自南北分宗荷泽会序宗派从如来下西域震旦凡六祖房琯作六叶图序于是曹溪之禅法大行北宗门人遂立其师爲六祖以攘曹溪之统大炤以中宗制统神秀法衆都城传敎二十余年如卢奕者咸附寂以排会故有七祖之称而识者或未之许也公盖与房次律辈咸归心于南宗者故曰身许䨇峰寺门求七祖禅身之所许者如此心之所求者如此其归心于曹溪可知矣大鉴之门付嘱最亲称孔门之颜子者无如荷泽法嗣最广称曹溪之冢子者无如南岳皆不称七祖曹溪之后南岳靑原是分五家斥荷泽爲知解宗徒亦不称七祖独孤及三祖碑云能公退老于曹溪其嗣无闻秀公传普寂门徒万升堂者六十三盖大鉴之后衣止不传亦不立七祖其师门之规矩如此所以息鬬诤于北宗定师传于五叶也故曰门求七祖禅又曰余亦师粲可公之爲法门眼目者微矣赠左仆射郑国公严公武四登会府地三掌华阳兵按旧书严武传武初以御史中丞出爲绵州刺史迁东川节度使再拜成都尹兼御史大夫充劒南节度使三迁黄门侍郎拜成都尹充劒南节度等使杜诗所谓三掌华阳兵主恩前后三持节者是也惟史于武传不记其迁拜出鎭之岁月而两川之分合新旧书志表与诸书互异莫能归一余详考之两川之分也旧书地理志云至德二载十月玄宗驾廻西京改蜀郡爲都府长史爲尹又分劒南西川东川各置节度使新书方鎭表亦同而唐会要则云上元元年二月分爲两川会要误也先是称劒南节度至是更号西川节度兼成都尹干元二年以裴冕爲之令两川分于上元则裴冕何得先兼成都尹乎武传载上皇诰合劒两川爲一道余谓合两川非上皇诰而分两川乃上皇诰盖西内之后上皇之诰不行久矣此史误也图经云至德二载明皇幸蜀始分劒南爲东西二川西川治益州东川治梓州此其証也武以干元元年六月贬州刺史未久而节度东川上元二年段子璋反东川节度使李奂败奔成都武自东川入朝当在奂前然则武之初鎭盖在干元上元之闲也两川之合也旧书志以爲广德元年新书表以爲广德二年唐会要则以广德二年正月八日盖皆在武三鎭之时旧书武传云上皇诰以劒两川合爲一道拜武成都尹兼御史大夫充劒南节度使则合两川在武再鎭之日余谓旧书武传是而志表诸书皆非也案高适传劒南自玄宗还京后于绵益二州各置一节度适因出西山三城置戍论之疏奏不纳后绵州副使段子璋反崔光远不能戢军以适代光远爲成都尹劒南西川使以适传考之适论罢西川节度乃在子璋未反之前及子璋反李奂败而光远不能兼制东川故朝廷用适前论合两川爲一而罢东川也光远之罢也武实代之武召入以适代适失西山三州又以武代适实代武而武又代适谓适代光远者误也赵抃玉垒记曰上元二年东劒段子璋反李奂走成都崔光远命花惊定平之纵兵剽掠士女至断腕取金监军按其罪冬十月恚死其月廷命严武此武代光远之证宝应元年杜有严中丞见过诗曰川合东西瞻使节系曰自东川除西川勑令两川都节制此武再鎭时合两川之证也李奂虽重有节度亦不能久于东川何自奂后直至张献诚无一人除东川者乎故曰旧书武传是而他皆非也若大历初复分两川旧书云在崔宁鎭蜀之后而方鎭表以爲元年会要及卢求成都记序以爲二年正月按元年杜鸿渐表张献诚以山南西道兼领东川至二年而始定此又当以旧书会要爲是也旧书旣失之不详多所牴牾而通鑑则尤爲蹖驳武之初鎭通鑑旣失载而再鎭则载于宝应元年六月是年四月召武入朝二圣山陵爲修道使却云六月出鎭七月徐知道反以守劒阁武九月尚未出巴故杜有何路出巴山之句而云知道守要害拒武武不得进何背缪之甚也胡三省泥于通鑑乃云武只再鎭劒南唐书盖因杜诗致有此误则纰缪更不可言矣谨书之以俟博闻者寄李十二白二十韵乞归优诏许遇我宿心亲醉舞梁园夜行歌泗水春鲁訔黄鹤辈叙杜诗年谱竝云开元二十五年后客逰齐赵从李白高适过汴州登吹台而引壮逰昔㳺遣怀三诗爲证余考之非也以杜集考之赠李十二诗云乞归优诏许遇我宿心亲醉舞梁园夜行歌泗水春则李之遇杜在天宝三年乞归之后然后同爲梁园泗水之㳺也东都赠李诗云李侯金闺彦脱身事幽讨亦有梁宋㳺方期拾瑶草李阳氷草堂集序云天子知其不可留乃赐金归之遂就从祖陈留採访大使彦允请北海高天师授道箓于齐州紫极宫曾巩序云白蜀郡人初隐岷山出居湖汉之闲南㳺江淮至楚留云梦者三年去之齐鲁居徂来山竹溪入吴至长安明皇召见以爲翰林供奉顷之不合去北抵赵魏燕晋西陟邠岐历商于至洛阳㳺梁最久复之齐鲁南浮淮泗再入吴转涉金陵上秋浦抵浔阳记白㳺梁宋齐鲁在罢翰林之后竝与杜诗合鲁城北同寻范十隐居诗不愿论簪笏悠悠沧海情亦李去官后作也遣怀云忆与高李辈论交入酒垆昔㳺云昔者与高李晚登单父台壮㳺则云放荡齐赵闲裘马颇淸狂春歌丛台上冬猎靑丘旁苏侯据鞍喜忽如㩦葛强在齐赵则云苏侯在梁宋则云高李其朋㳺固区以别矣苏侯注云监门胄曹苏预卽源明也开元中源明客居徐兖天宝初举进士诗独举苏侯知杜之㳺齐赵在开元时而高李不与也以李集考之书情则曰一朝去京国十载㳺梁园梁园吟则曰我浮黄云去京关挂席欲进波连山天长水阔厌远渉访古始及平台闲此去官后㳺梁宋之证与杜诗合也单父东楼秋夜送族弟沈之秦则云长安宫阙九天上此地曾经爲近臣屈平憔顇滞江潭亭伯流离放辽海鲁郡东石门送杜二甫则曰醉别复几日登临徧池台何言石门路重有金樽开此知李㳺单父后于鲁郡石门与杜别也单父至兖州二百七十里盖公辈㳺梁宋后复至鲁郡始言别也以高集考之东征赋曰岁在甲申秋穷季月高子㳺梁旣久方适楚以超忽望君门之悠哉微先容以效拙姑不隐而不仕宜其漂沦而播越甲申爲天宝三载盖适解封丘尉之后仍㳺梁宋亦卽李去翰林之年也登子贱琴堂赋诗序曰甲申岁适登子贱琴堂卽杜诗所谓晚登单父台也以其时考之天宝三载杜在东都四载在齐州斯其与高李㳺之日乎李杜二公先后㳺迹如此年谱纰缪不可以不正段柯古酉阳杂俎载尧祠别杜补阙之诗以谓别甫则宋人已知其误矣聂耒阳以仆阻水书致酒肉疗饥荒江诗得代怀兴尽夲韵旧书本传甫逰衡山寓居耒阳啗牛肉白酒一夕而卒于耒阳元稹墓志扁舟下荆楚闲竟以寓卒旅殡岳阳公卒于耒阳殡于岳阳史志皆可考据自吕汲公诗谱不明旅殡之义以谓是年夏还襄汉卒于岳阳于是王得臣鲁訔黄鹤之徒纷纷聚讼谓子美未尝卒于耒阳又牵引回櫂等诗以爲是夏还襄汉之证案史崔宁杀郭英乂杨子琳攻西川蜀中大乱甫以其家避乱荆楚扁舟下崃此大历三年也是年至江陵移居公安岁暮之岳阳明年之潭州此于诗可考也大历五年夏避臧玠之乱入衡州史云泝㳂湘流衡山寓居耒阳以卒明皇杂录亦与史合安得反据诗谱而疑之其所引登舟归秦诸诗皆四年秋冬潭州诗也断不在耒阳之后回櫂诗有衡岳蒸池之句盖五年夏入衡苦其炎暍思回櫂爲襄汉之逰而不果也此诗在耒阳之前明矣安可据爲北还之证乎以诗考之大历四年公终岁居潭而诸谱皆云是年春入潭旋之衡夏畏热复还潭则又误认回櫂诗爲是年作也作年谱者臆见揣度遂奋笔而书之其不可爲典要如此吾断以史志爲正曰子美三年下崃繇江陵公安之岳四年之潭五年之衡卒于耒阳殡于岳阳其他支离傅会尽削不载可也当逆旅顦顇之日涉旬不食一饱无时牛肉白酒何足以爲诟病而杂然起爲公讳若夫刘斧之摭遗小说韩退之李元賔之伪诗三尺童子皆知笑之而诸人互相驳正以爲能事何足道哉注杜诗略例吕汲公大防作杜诗年谱以谓次第其出处之岁月略见其爲文之时得以考其辞力少而锐壮而肆老而严者如此汲公之意善矣亦约略言之耳后之爲年谱者纪年系事互相排纉梁权道黄鹤鲁察之徒用以编次后先年经月纬若亲与子美游从而借记其笔扎者其无可援据则穿凿其诗之片言只字而曲爲之说其亦近于愚矣今据吴若本识其大略某卷爲天宝未乱作某卷爲居秦州居成都居䕫州作其紊乱失次者略爲诠订而诸家曲说一切削去子美集皆天宝以后之作而编诗者系某诗某诗于开元仍年谱之譌也子美与高李游梁宋齐鲁在天宝初太白放还之后而谱系于开元二十五年故诸家因之耳旧史载高适代崔光远爲成都尹谱以爲摄也遂大书于上元一年曰十月以蜀州刺史高适摄成都唐制节度使阙以行军司马摄知军府事未闻以刺史也元微之墓志载嗣子宗武谱以宗文爲早世也遂大书于大历四年曰夏复回潭州宗文夭按樊晃小集序子美殁后宗文尚漂寓江陵也若此之类则愚而近于妄矣杜诗昔号千家注今虽不可尽见亦略具于诸本中大抵芜秽舛陋如出一辙其彼善于此者三家赵次公以笺释文句爲事边幅单窘少所发明其失也短蔡梦弼以捃摭子传爲博泛滥踳駮昧于持择其失也杂黄鹤以考订史鑑爲功支离割剥罔识指要其失也愚余于三家截长补短略存什一而已注家错缪不可悉数略举数端以资隅反一曰伪託古人世所传伪苏注卽宋人东坡事实朱文公云闽中郑昂伪爲之也宋人註太白诗卽引伪杜注以注李而类书多误引爲故实如赠李白诗何当拾瑶草注载东方朔与友人书元人编眞仙通鑑本朝人编赤牍书记竝载入矣洪容斋谓疑误后生者此也又注家所引唐史拾遗唐无此书亦出诸人伪撰一曰伪造故事本无是事反用杜诗见句增减爲文傅以前人之事如伪苏注碧山学士之爲张襃一钱看囊之爲阮孚昏黑上头之爲尝琮是也蜀人师古注九可恨王翰卜邻则造杜华母命华与翰卜邻之事焦遂五斗则造焦遂口吃醉后雄谭之事流俗互相引据疑误弘多一曰傅会前史注家引用前史眞伪杂互如王羲之未尝守永嘉而曰庭列五马向秀在朝本不任职而曰继杜预鎭荆此类如盲人瞽说不知何所来自而注家犹传之一曰伪撰人名有本无其名而伪撰以实之者如衞八处士之爲衞賔惠荀之爲惠昭荀珏向鄕之爲向询是也有本非其人而妄引以当之者如韦使君之爲韦宙马将军之爲马璘顾文学之爲顾况萧丞相之爲萧华巳公之爲齐已是也至前年渝州杀刺史一首注家妄撰渝遂刺史及叛贼之名而单复读杜愚得遂系之于谱尤爲可笑一曰改窜古书有引用古文而添改者如慕容宝樗蒲得卢添袒跣大叫四字赭白马赋用品蓻骁腾爲句而蜀都赋觞以缥靑一醉累月断裂上下文以就蜀酒之句也有引用古诗而窜易者如庾信蒲城桑叶落改爲蒲城桑落酒陆机佳人眇天末改爲凉风起天末也此类文义违反大误后学然而爲之者亦愚且陋矣一曰顚倒事实有以前事爲后事者如白丝行以爲刺窦怀贞萧京兆以爲哀萧至忠是也有以后事爲前事者如悲靑坂而以爲邺城之役雍王节制而以爲朱滔李怀仙之属是也一曰强释文义如掖垣竹埤梧十寻解之曰垣之竹埤之梧长皆十寻有此句法乎如九重春色醉仙桃解之曰入朝飮酒其色如春有此文理乎此类皆足以疑误末学削之不可胜削者也一曰错乱地里如注龙门则旁引禹贡之龙门不辨其在雒阳也注土门杏园则槩举长安之土门杏园不辩其在河南也注马邑则槩举鴈门之马邑不辩其在成州也诸家惟黄鹤颇知援据惜其不晓决择耳一曰妄系谱牒按唐宰相世系表杜预四子钖跻耽尹襄阳杜氏出自预少子尹元稹墓志云晋当阳侯下十世而生依蓻甫祭远祖当阳君文称十三叶孙甫甫爲预之后未知预四子谁爲甫之祖而旧谱以甫爲尹之后此何据也唐旧书杜易简传易简襄州襄阳人周硖州刺史叔毗曾孙易简从祖弟审言易简审言同出叔毗下获嘉爲甫高祖卽硖州之子也周书杜叔毗传其先京兆杜陵人也徙居襄阳祖干光齐司徒右长史父渐梁边城太守此世系之较然可考者也以世系表推之尹下六代爲袭池阳侯洪泰与干光爲行洪泰生二子祖悦颙与渐爲行颙生三子景仲景秀景恭与叔毗爲行叔毗景恭皆仕周其子皆仕隋叔毗之子爲廉卿则未知其爲易简之祖欤审言之祖欤旧谱以叔毗爲颙子景仲叔毗玆系颙下纰缪极矣此不可不正也颜鲁公撰杜济神道碑爲征南十四代孙甫有示从孙济诗斯爲合矣世系表济与位同出景秀下竝征南十四代而诗称从弟位抑又何欤宋人谓新唐宰相世系表承用逐家谱牒多所缪误欧阳公略不笔削恐未可以表爲据也姑书之以俟博闻者宋人解杜诗一字一句皆有比託若伪苏注之解屋上三重茅师古之解笋根稚子尤爲可笑者也黄鲁直解春日忆李白诗曰庾信止于淸新鲍炤止于俊逸二家不能互兼所长渭北地寒故树有花少实江东水鄕多蜃气故云色駮杂文体亦然欲与白细论此耳洪驹父诗话一老书生注杜诗云儒冠上服本乎天者亲上以譬君子纨绔下服本乎地者亲下以譬小人鲁直之论何以异于此乎而老书生独以见笑何哉杜集之传于世者惟吴若本最爲近古它夲不及也题下及行闲细字诸夲所谓公自注者多在焉而别注亦错出其闲余稍以意爲区别其类于自注者用朱字别注则用白字从本草之例若其字句异同则壹以吴本爲主闲用它夲叅伍焉宋人词话以蜀人将进酒爲少陵作者蔡梦弼诗注载王维畵子美骑驴醉图幷子美断句诗至于郑䖍愈疟之说宗文斧臂之戏李观坟土之辩韩愈摭遗之诗皆委巷小人流传之语君子所不道也饭颗山头一诗虽出于孟棨夲事而以谓讥其拘束非通人之谭也吾亦无取焉宁国府旌徳县刘入相字文华督工镌刻丹十