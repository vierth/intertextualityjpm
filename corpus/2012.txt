氏族大全提要钦定四库全书子部十一氏族大全类书类提要等谨案氏族大全二十二卷不着撰人名氏书中所引事蹟迄于南宋季年葢元人所编次相其板式亦建阳麻沙所刋乃当时书肆本也依广韵第以四声分𨽻各姓末为复姓则以上一字为韵而排次之每姓俱引史传人物摘叙大畧而採其中三四字为标题大抵在撷取新颖以供缀文之用姓末多别附女徳婚姻一门歴叙古来淑媛及两姓结婚故事葢宋元之间婚礼必有四六书启故载之独详亦以便于剽掇也叶盛水东日记曰近代杂书着述考据多不精如翰墨全书以彭思永为明道母舅所谓氏族大全者尤甚如以赵明诚为赵抃之子广州十贤有李朝隠一作李尚隠因而讹为李商隠今考中间所列朝代先后多颠倒失次如王导妾雷氏干预政事陈之张贵妃龚孔二嫔怙宠亡国而并入之女徳深为不伦又如韦思㢘刘奉林诸人既别立仙之一目而张果姜识诸人亦以仙术显名乃仍混入人物中无所区别体例亦殊疎舛至每姓之末间附韵藻数语如洪韵厖洪涵洪翁韵仙翁塞翁之类既与氏族不相闗涉且挂一漏万徒滋蛇足特捃摭尚为广博有其人为史传志乗所不详而独见于此者颇足以资旁证至于王氏有临沂太原二派勾氏避宋髙宗讳分作数姓兰亭集作诗名氏诸本不同亦间附考订寸有所长固未尝无禆于艺苑也干隆四十六年四月恭校上总纂官纪昀陆钖熊孙士毅总校官陆费墀纲目钦定四库全书氏族大全纲目上平声一东宫冯羽熊徴童羽洪商戎羽翁商种商终商騣凶角宫宫酆宫丰宫䝉徴东徴通羽红角公商充羽融角弓宫风二冬徴龙商钟商宗宫封角龚羽容四江角江宫龎宫逄商双五支商支郄角郗商施宫皮商师宫麋角綦羽伊角姬商眭宫邳角祁羽随羽猗徴时商脂角危徴訾徴迟徴池角䕫八微羽韦徴归徴祈九鱼商徐羽余商舒角蘧徴鱼商疏羽储角渠宫居商诸十虞角虞羽胡商卢角朱羽苏羽吴羽于角俞宫符角苻角蒲羽乌徴涂徴涂角须角瞿宫扶徴都商殳十二齐徴齐徴黎商嵇商奚羽倪羽洼十三佳商柴羽懐十五灰宫裴商崔宫梅宫枚徴雷徴来徴台羽哀十七真商真商甄商陈商秦商荀角辛商申商郇二十文宫文羽殷角云宫闻二十二元角光角原角源角袁角垣宫樊商孙羽温角言羽浑羽宛二十五寒羽寒羽韩羽桓羽安宫潘徴檀徴栾角干徴兰角官角干二十七删商山角颜宫斑角闗羽环下平声一先徴田商钱宫边角权羽燕角牵商全徴连商宣羽延角坚商先三萧商萧羽姚徴刁羽挑商晁角桥角乔商谯商焦宫苗商饶羽尧商昭五爻宫包商巢宫茅六豪徴陶商曹角髙宫毛角敖徴劳七歌徴罗羽何羽和角柯角戈角过九麻宫麻商车宫巴角家商查羽花商沙商畲十阳商阳羽杨羽扬羽羊角王羽黄商张商章角姜徴梁徴凉宫房徴唐羽江宫方商常商桑商臧商庄徴郎角康角匡徴汤商商商昌商苌羽皇角彊商襄商仓角羌十二庚宫彭商程角荆角京角荣商成宫平宫明羽英羽衡十五青徴丁羽邢徴泠十六蒸商曽羽应徴滕徴凌商承羽𢎞十八尤角尤羽游徴刘商周角丘商邹角牛羽侯徴娄徴楼宫牟角仇角求角裘徴留角勾商州羽欧羽区羽由二十一侵商任羽隂角琴角禽商岑角金徴林商郴商谌商寻二十二覃徴谭徴镡徴谈徴南徴蓝角甘二十四盐羽阎角严徴亷商詹二十七咸宫汜羽咸宫凡上声一董角孔徴董角巩三讲羽项四纸徴李商史角纪商士商是羽蒍羽薳商子徴里角杞商梓角绮八语羽许徴吕商褚商楚徴汝角巨商所商处角莒九麌徴杜徴鲁角庾商祖商武角伍角古羽扈宫辅角万羽邬十一荠徴祢宫米十二蟹角解十四贿商宰羽隗十六轸宫闵羽尹二十阮角阮羽苑角管角筦宫满羽罕角简二十七铣商单角蹇商展商隽商善徴典宫扁二十九篠商赵三十一巧宫鲍三十二皓商枣徴老宫保三十三哿商左三十五马宫马角贾羽夏角假三十六养商蒋羽养角彊商壤徴党角广徴荡商赏商掌徴党三十八梗商耿徴冷羽幸角景宫丙宫邴商井羽颍四十四有徴栁角茍羽后徴纽宫母商夀角有四十七寝商沈商审四十八感商昝五十琰商冉五十三豏宫范商湛去声一送角贡商仲角宋羽雍五寘商挚角季商知角义角冀徴利宫贲八未角魏宫费角贵九御徴茹羽豫十遇羽傅角顾羽喻徴路宫歩徴度角遇十二霁角卫商恵商芮角计角蓟徴厉角桂十四泰商蔡徴赖角艾十五卦商祭角蒯角介十八队徴戴徴代二十一震徴蔺角靳商慎羽印商晋角贠二十五愿徴顿宫万徴段角灌角贯商㸑三十谏角谏羽晏宫卞三十四啸商召商邵徴廖羽铫徴到宫暴三十八箇羽贺四十禡商谢商射羽华四十一漾羽向商尚羽况商畅徴谅四十三敬角敬商郑宫孟商盛角庆商正徴寗徴邓四十九宥角㓂宫富徴窦宫缪角救五十四阚角阚徴啖徴念入声一屋徴陆宫穆宫伏宫宓商祝宫卜角谷角鞠角麴宫服商束徴鹿角曲商叔商宿宫木宫沭宫牧商肃羽鬻徴禄徴逯羽沃宫濮角玉商夙商烛商竺羽郁商粟角谷四觉角乐角岳商卓五质商质宫毕商漆角吉商郅商帅羽乙徴栗羽尉角暨角屈宫十月角越羽谒角阙宫勃十二曷角葛宫末羽滑十六屑商薛商折徴列商节十八药羽药角郭羽霍羽郝徴骆宫莫商索徴铎宫薄角鄂羽约角恪二十陌宫白商石徴翟角却商席徴狄徴郦商戚羽易宫柏宫伯宫麦宫帛角剧商析商籍角棘宫墨角国商直羽翼商职徴力商食角虢二十六缉角汲商习商隰二十七合羽盖羽郃徴沓二十九叶羽叶徴聂三十二洽宫法角郏上平声覆姓商公孙商公西羽公羊商公沙角公仪羽公冶宫东方徴钟离宫司马角司空宫綦母徴乌陵角诸葛角沮渠宫胡母徴吾丘宫巫马商母将徴樗里宫西门徴申屠角淳于角新垣商闻人宫端木角完颜下平声商颛孙角鲜于徴髙堂商哥舒角瑕丘徴耶律商王孙商羊舌宫皇甫角梁丘角成公羽欧阳角由吾角南宫徴澹台上声商士孙商尒朱宫宇文宫主父徴五鹿羽夏侯商长孙去声商仲长羽慕容徴库狄角第五商太史商贺若徴贺娄宫贺拔角上官徴相里羽令狐徴豆卢入声徴谷梁商叔孙徴斛律商斛斯角仆固商万俟角独孤宫秃发徴漆雕徴尉迟徴屈突羽达奚角若干宫拓拔宫乞伏徴索卢徴百里宫息夫商黒齿角夹谷氏族大全纲目氏族大全卷一钦定四库全书氏族大全卷一一东冯能断冯简子郑大夫能断大事郑国将有诸侯之事与禆谌乗以适野使谋可否而告简子使断之世宦冯亭为秦上党太守冯去疾为秦丞相冯无择为秦将冯敬为魏骑将皆亭之后弹铗冯驩蹑屩见齐孟甞君置传舍十日君问传舍长曰客何为曰冯先生甚贫犹有一劔耳又蒯缑弹其劔而歌曰长铗归来乎食无鱼迁之幸舍食鱼有鱼矣又弹劔而歌曰长铗归来乎出无舆迁之代舍出有舆矣又弹劔而歌曰长铗归来乎无以为家孟甞君不悦后孟甞君废诸客皆去独赖冯驩得复其位白首郎官冯唐白首为郎汉文帝辇过郎署与论将帅拜为车骑都尉子遂字王孙汉武帝求贤良公卿举唐唐时年九十余不能官以遂为郎亦竒士也建节封侯冯奉世字子明年三十学春秋涉大义读兵法汉宣帝时韩増举之持节送大宛诸国客与其副严昌击莎车王威振西域得名马象龙而还元帝朝拜执金吾后赐爵闗内侯居爪牙官前后十年以功名终四子四经冯奉世子九人而四子通四经次子野王通诗逡通易立通春秋参通尚书长子谭举孝亷早世逡举茂才参为黄门郎绥和中封宜卿侯大冯小冯冯立字圣卿竟宁中迁五原太守徙西河上郡与兄野王相代公亷相似民歌曰大冯君小冯君兄弟继踵相因循万石君冯杨汉宣时为𢎞农太守八子皆为二千石赵魏间荣之号万石君次子偃偃子伉伉子勤光武朝拜尚书仆射大树将军冯异字公孙佐汉光武中兴芜蒌亭上豆粥至南宫复进麦饭破赤眉帝降玺书劳之曰始虽垂翅回溪终能奋翼渑池可谓失之东隅收之桑榆异为人谦退诸将论功独退居树下军中号为大树将军拜征西将军赐玺书曰征西功若丘山犹自以为不足孟之反亦何异哉谥节侯托旨避山冯信嘉定人公孙述徴之不起与任永托青盲以避世述败洗盥更视曰世适平目即清壮志凌云冯衍字敬通㓜有竒才更始任为立汉将军光武即位不见用因不得志乃作显志赋以自厉又自论曰冯子以为夫人之徳不碌碌如玉落落如石风兴云蒸一龙一蛇与道翺翔与时变化夫岂守一节哉居常慷慨叹曰衍少事名贤经歴显位懐金垂紫掲节奉使不求茍得常有凌云之志三公之贵千金之富不得其愿不槩于懐子豹道徳彬彬冯豹字仲文以诗书春秋教丽山下语曰道徳彬彬冯仲文明帝时举孝亷拜尚书郎毎奏事未报常俯伏省合或从昬至明帝令黄门持被覆之勅令勿惊三叶侍中冯鲂字孝孙光武朝迁郏令贼延褒攻县鲂力战帝曰此健令也安帝时为司空父子三叶侍中兄弟并带青紫羔币聘礼冯良字君朗志行高洁安帝以𤣥纁羔币聘之八俊冯羡汉顺帝诏遣八使巡行风俗拜周举为侍中杜乔周栩冯羡栾巴张纲郭遵刘班并光禄大夫分行州郡班宣教化举实臧否天下号曰八俊一州之寄冯道根字巨基少孤贫至孝梁天监中迁豫州刺史宴别武徳殿帝曰道根所在能使朝廷不复忆此州矣性俭约所居如素贫贱世服其清逺嵗寒松栢冯慈明仕隋为兵部尚书大业末诏令安集瀍洛为李宻所执欲降之荅曰直道事人有死而已遇害史云嵗寒松栢疾风劲草千载之后凛凛如生嵩山栖游冯亮字灵通博览羣书笃好佛理隠居嵩山结架巖林得栖游之适齐宣武召为羽林监领中书舍人固辞九登科选冯万石唐圣厯初第进士大定初中嫉恶科神龙初中才髙位下科景云中中懐能抱器科开元初重考及第六年中超羣拔类科十三年考判入第十六年又入等二十六年中文词壮丽科凡九登科选谕䝉书冯伉唐徳宗朝为醴泉令县多奸猾伉着谕䝉书十四篇劝务农进文士教以忠孝居一年韦渠牟荐为给事中迁祭酒诵诗为友冯道明谒雍陶时陶为简州牧呵曰与公素昧平生道明曰诵员外诗仰员外徳遂吟曰闭门客到常疑病满院花开未是贫陶延上坐欢狎如平昔之友龙虎榜冯宿字拱之贞元中陆贽主司试明水赋宿入第一榜多天下孤隽伟杰之士号龙虎榜兔园册冯道字可道本田家状貌质野入朝数反顾任賛问刘岳岳曰遗下兔园册耳在五代时歴事四朝自号长乐老着书数万言年七十三卒人称与孔子同夀𤣥武湖冯延鲁南唐人锐于仕进然喜言高退事曰𤣥宗赐贺监三百里镜湖今得赐𤣥武湖亦足遂意徐铉曰上岂惜一𤣥武湖恨无贺知章耳弟延已工诗子僎侃仪价伉入宋取第献金华五箴冯元少好学宋真宗朝为国子直讲上召讲泰卦推君道至尊臣道至卑而能上下相感所以辅天地裁成万物也上悦除龙图学士景徳中献金华五箴官至翰林御赐锦屏冯拯字道济少时以文谒赵普普曰子之位与夀他日我若也宋太平兴国三年胡旦榜及第拯为探花太宗诗曰二三千客里成事七十四人中少年仁宗朝同平章事封魏国公上赐以衾裯锦绮屏谥文懿耆英㑹冯行己字肃之宋元丰五年与富弼等十二人为耆英㑹冯诗云自愧栎樗非逺器谁知齿髪亦遐年睢阳五老冯平宋至和中与杜衍王焕毕世长朱贯咸以耆徳挂冠优游桑梓暇日宴集为五老㑹赋诗酬唱平诗云醉游春圃烟霞暖吟聴秋潭水石寒钱明逸为睢阳五老图序金玉自至冯大亮见樵叟八人各出枏木一枝才五六寸曰可栽庭中树径尺则家财百万旬日而树凌空金玉自至冯徳选唐开元含象亭十八学士中人冯方与李浩等为五贤女徳婚姻误食金桃冯氏陈尧佐母封燕国夫人阃范严毅甞入宫误食金桃宫人大笑后再入宫再食之宫人怪问冯曰吾长儿生梦食金桃叨恩状头今有此兆次儿必复作状元矣宫人遂以金桃为瑞一时竞取之娶长妻冯偃自耻陋短乃为子伉娶长妻生子名勤长八尺三寸善计汉光武除郎中给事甞曰佳乎吏也母年八十每朝见诏勿拜令御者扶上殿曰使勤贵宠者此母也名族愿婚冯元常闺门雍睦有礼法唐神龙中旌表其家署曰忠臣之门天下高其节名族皆愿通婚东隣骐骥冯素弗北燕信都人跋之长弟也慷慨有大志魁伟雄杰交结时豪诣慕容熈尚书左丞韩业请婚业拒之复求髙劭女不许南宫令成藻有髙名造焉谈饮连月藻竒之曰吾逺求骐骥不知近在东邻何识子之晩也遂妻以女两娶相女冯京式之子也隽迈不羣仁宗朝廷试第一张尧佐欲妻以女使拥入其家示以奁具不肯就后冨弼妻以女有曰两娶相家之女三魁天下之儒再娶晏殊女以妹续亲冯左藏娶张显夀女早世女临终曰吾妹慈恵可抚诸孤遂娶之显夀开封府人世为合门祇候冯媫妤奉世女也从汉元帝幸虎圏熊逸出冯直当之冯双王母侍女从母降魏夫人家弹云璈以荅母歌冯衍娶任氏悍忌不得蓄媵妾儿女常自操井臼冯后北魏文明后也作劝戒歌三百篇皇诰十八篇冯淑妃名小怜齐后主穆后从婢也号曰续命善琵琶冯京女适蔡确之子懋冯夷诸冯熊弄丸解兵熊宜僚楚人白公胜欲杀子西曰市南有熊宜僚者可当五百人矣善弄丸铃八个常在空中一个在手楚与宋战宜僚披胷受刃于军前弄铃一军停战视之寝石为虎熊渠子夜行见寝石以为伏虎射之灭矢饮羽渠子见其诚心而金石为开况人心乎安车驷马熊安生字植之仕齐为国子博士通五经周使尹公正问周礼两疑一一演说闻周主入邺遽令扫门已而果幸其家执手同坐给安车驷马留宿内省乃归伏合上疏熊执易通九经唐贞元中策贤良方正与裴复栁公绰崔邠等同榜世美鲍防知人后为右补阙与阳城同伏合上疏极论裴延龄奸邪以其䟽示归登登为之动容制行通介熊克字子复宋哲宗朝举进士后除起居郎兼直学士院着九朝通畧中兴小厯官制新典帝王经谱壻王克勤状行云文有颜延之错综之工史有陈夀叙事之长牧民得曹㕘清浄之㫖制行适徐公通介之常九华山人熊皎号九华山人工诗早行云山前犹见月陌上未逢人山居云深逢野草皆为药浄见樵人恐是仙又厌聴啼鸟梦醒后慵扫落花春尽时与黄损同师陈沆庆亲夀熊大经宋嘉定间为建阳簿视篆之始迎亲未至遣使驰香炬庆亲庭八袠之夀自制酻江月一曲以献熊襄南齐人着齐书名为河洛金匮熊仁瞻丁母忧哀毁庐墓慈乌来巢大厯中旌表门闾熊罴之梦飞熊之兆熊经熊丸童呪虎童恢字汉宗后汉时为不其令民有为虎伤者捕至二虎呪曰王法杀人者死伤人则论法一虎低头伏罪一虎鸣吼遂杀一释一吏民为歌迁丹阳太守执法亷平賛曰政畏强急理善烹鲜一夫得情千室鸣絃与孟甞刘宠许荆王涣任延同循吏传童宗说唐人号南城先生注栁文童国贤宋干道间举进士与呉从周李爚刘瑨等同榜童太一宋人为直阁将军童䝉竒童童颜童心洪文采遒丽洪湛宋雍熈二年上御崇政殿试礼部举人得进士梁颢等一百七十九人左右言有遗才再试得洪湛等七十六人赐及第以湛文采遒丽特升正榜第三四洪洪师民四子俱有才名潘邠老有诗以四洪比封胡羯末四谢长洪朋字龟父有诗百篇句句可𫝊为郡举首次洪蒭字驹父第进士放浪江湖不求闻达生平诗千余篇有前后老圃集靖康中为谏议大夫坐事贬海上洪炎字玉父登第于元祐末试吏于绍圣初显于宣和贵于绍兴官至着作郎秘书少监重聴对上曰世人皆聋于心臣独聋于耳心则了了惟上所使洪羽字鸿父元符末入党籍遂终其身绍兴间朝廷官其一子师民娶黄山谷女弟洪佛子三瑞堂洪皓字光弼鄱阳人政和中第进士初为宁海簿摄令事蠲贫弱四千八百户税县境荷花桃实竹榦有连理之瑞建三瑞堂已而生子适后适以贰车行县题诗云久矣驰䰟梦今登三瑞堂故山有乔木近事话甘棠宣和中秀州水皓籍有粟者无贵粜戒米肆掲价于青白旗上不能自食者食之活九万五千余人公出无不以手加额唿洪佛子建炎中擢徽猷待制礼部尚书使金流递之冷山二十年还朝擢朝请大夫三子适遵迈并中词科上曰洪皓身陷北庭乃心王室三子词科忠孝之报也晩年求乡郡养老母上曰卿忠贯日月志不忘君岂可舍朕去也谥忠宣别墅小隠洪适字景伯官至翰林迁签枢㕘政拜右仆射号盘洲谥文恵洪遵字景严平居言不轻发上前论事洒洒语简而意足与物无竞人不忍欺亲旧有求捐俸不靳家无余赀官至枢宻有别墅号小隠诗书宗主洪迈字景卢官至内翰谥文敏号容斋作容斋五笔合四十七卷父子以文章为一代礼乐诗书宗主中兴人物之首也父子相承四上銮城之直弟兄相望三陪凤阁之游时以为忠义之报甞使金风疾头微掉时语曰一日之饥禁不得苏武当年十九秋传语天朝洪内翰好掉头时不掉头适迈皆甞出守越州故郡有棣萼堂有别墅孝宗御书野处二字策试第一洪兴祖宋绍兴中与孔端朝张炳周林四人俱召试上览策曰兴祖谠直当第一遂与孔并除祕书省正字张周与诸州学官洪文甫南康人六世义居宋朝旌表门闾洪范龎洪涵洪戎汉戎赐封栁溪侯汉宣时有戎媫妤戎昱盛唐诗人诗似晩唐为节度使䝉戎戎翁咏槐翁承賛字文饶莆田人唐干宁中登进士第擢宏词为福建盐鉄使过建阳别旧识僧亚齐诗云潇潇风雨建阳溪溪畔维舟见亚齐一轴新诗剑潭北十年旧识华山西吟䰟昔向江村老空性元知世路迷应笑乘轺青𤨏客此时无暇聴猿啼在中书咏槐云雨中妆㸃望中黄勾引蝉声送夕阳忆得当年随计吏马蹄终日为君忙天祐初为右拾遗后拜相父巨隅为荥阳㕘军翁君前汉人传谷梁春秋之学翁伯前汉人贩脂而富倾邑里翁仲孺渭川人一日天雨金十斛于其家富与王侯等翁伟为襄汉守跨马而出望瞎马而嘶伟能辨其音翁彦国宋宣和间召除户侍御史中丞迁徽猷学士翁绩字徳功宋宣和间人该博能文躬践履之学负笈从游者以百数翁灵舒宋人有诗名刘后村赠以诗有云徧问诸郎皆冠带自言别业可樵渔翁衍字元广宋人号逃禅翁少负俊声参江西诗祖翁合字与可号丹山善词赋歴仕江西宪仙翁塞翁种举孝亷种暠字景伯河南人父有财三十万卒暠悉以赈䘏宗族邑里之贫者晋武帝朝王湛举之为孝亷官至益州刺史迁司徒子岱举孝亷不就次子拂官至太常孙邵官至谏议大夫云谿醉叟种放字明逸宋初人自少年有山林之志有别业在终南性耆酒躬耕种秫处豹林谷所居有林泉之胜自号云溪醉叟真宗闻所居幽絶遣画工图之樵夫拜种放一日往见陈希夷作樵夫拜于庭下希夷挽之而上曰君岂樵者邪二十年后当为显官放曰某为道义而来官禄非所愿也希夷笑曰君骨相当尔后张齐贤言放隠居求志孝友之行可厉薄俗真宗召为左司谏携手登龙图阁论天下事赐第一区辞归山当时有闲忙令曰世上何人号最闲司谏拂衣归华山竒男子种放以祥符八年一日晚起服道衣聚诸生列饮取平生所作文藁焚之酒数行而逝亦竒男子也夀六十不娶无子赠工部尚书鉄石心肠种世衡字平仲放兄子也宋仁宗朝知青涧城事筑青涧城开营田二千顷甞为属吏所讼经畧使龎籍奏世衡披荆棘若一拘文法边将无所措手足矣诏勿问及徙环州别龎公曰世衡心肠鉄石也今日为相公下泪矣知环州五年开示恩信羌人悦服八子诂诊咏谘谔䜣记谊诂字大质杜门读书时称小隠居谔字子政神宗以为将子可任除知延州谊字夀翁倜傥有气莭绍圣初知兰州山西望族种师道字彞叔世衡之孙也知兵有谋巍然有柱石之望山西望族惟种姚二家子弟各不相下宋靖康中金人围城师道以河东河北制置使将援兵至阙入对为战守之计除同知枢宻院京畿宣抚使弟师中终终童终军字子云济南人汉武朝十八嵗选为博士弟子初步入闗闗吏与繻军曰丈夫西游终不复传还弃繻而去后为谒者给事中建节东出闗闗吏识之曰此使者前弃繻生也除谏议大夫自请愿受长缨以羁南越王颈致之阙下时军年二十余世谓之终童书荐不遇终慎思苦学董储以书荐于士人之富者不遇取书归董启云鲁箭髙飞谓聊城之必下秦都不割懐赵璧以空归鬷一言而善鬷蔑字然明晋叔向如郑然明从收器者立于堂下一言而善叔向曰嘻鬷明也下堂执其手以上曰子如不言吾几失子矣问政见心然明始见知于子产子产问为政焉且曰吾他日见蔑之面而已今吾见其心矣宫三复白圭宫縚孔子曰独居思仁公言以义一日三复白圭之玷是宫滔之行宫之竒虞人也晋荀息以屈产之乘垂棘之璧假道于虞以伐虢宫之竒谏不听遂以其族行酆酆舒赤狄潞子之相也有三隽才晋伯宗曰狄有五罪隽才虽多何补焉遂灭潞杀舒丰丰稷宋哲宗朝为殿中侍御大夫司谏首论蔡京之罪数上疏言近习之非䝉䝉鹜其先齐人仕秦昭王居上卿子武孙恬毅恬为秦将筑万里长城始制笔毅位至上卿东通红公充融弓风二冬龙刻鹄类鹜龙伯髙为山都长马援戒兄子曰龙伯高敦厚周慎口无择言谦约节俭亷公有威吾爱之重之愿汝曹效之效伯高不得犹为谨饬之士所谓刻鹄不成尚类鹜者也揣骨相龙复本唐开成中人无目善聴声揣骨知人官禄年夀揣萧寘骨曰宰相骨又揣宋祈骨曰长官骨后皆验龙骆龙起擢进士第丁咸序未第时梦乘龙而起回顾又有骆驼在后及登第次其下者乃龙起骆起也知名东南龙太初工诗王荆公退居与郭功父坐有士人上谒视其刺则曰诗人龙太初功父叱之曰相公前敢称诗人令赋沙诗顷之即云茫茫黄出塞漠漠白铺汀鸟去风平篆潮回日射星功父阁笔由此知名东南龙敏字欲讷事祖父以孝闻仕石晋为太常卿龙昌朝宋人刘敞奏其非圣不经而赐昌朝五品服龙澄游瀼水见水中一石合获玉印五文字如星霞傍有九天使者谓曰此上帝所寳可投元处后登科卧龙神龙骊龙婿乘龙技屠龙钟知音钟子期伯牙为友伯牙鼓琴子期善聴伯牙志在髙山子期曰峩峩然若泰山志在流水曰洋洋然若江河子期死伯牙絶絃以世无知音者九膺台辅钟皓字秀明少以笃行称隠宻山以诗教授门徒千余人前后九辟公府皆不就李膺笑曰钟公至徳可师汉桓帝朝为林虑长诸儒颂曰林虑懿徳非礼不处悦此诗书絃琴乐古五就州招九膺台辅逡巡王命卒嵗容与与陈寔荀淑韩韶为颍川四长孙繇一代伟人钟繇字元常仕魏封平阳侯一代伟人也文帝甞赐之五熟釡铭与胡昭并师刘徳升草书繇书若飞鸿戏海舞鹤游天世传胡肥钟瘦子㑹笔法絶似荀朂甞诈为朂书就朂母钟夫人取寳剑二子毓㑹钟毓机㨗谈笑有父风迁御史中丞钟㑹魏末为镇西将军与邓艾平蜀有异志死于兵石心松操钟雅字彦胄晋苏峻之乱与刘超侍卫天子拜侍中死之史臣曰雅正直当官﨑岖宼难契阔艰虞匪石为心寒松比操诗评钟嵘字仲伟齐朝人明易义两为记室専掌文翰作诗评品藻古今诗人其论最详齐明帝躬亲细务上书切谏上不怿曰钟嵘何人乃欲断朕机谋小钟钟绍京繇十代孙工草书世号小钟唐中宗景龙中拜中书侍郎进中书令皇甫彻诗有云唐元佐命功辉焕何烈烈终南进士钟馗唐武徳中应举不㨗触殿阶而死后现梦于明皇曰臣终南山进士钟馗愿为扫天下虚耗之孽抟虎之勇钟傅洪州人少射猎醉遇虎与鬬持虎不置人得斩虎既贵曰士处世尚智与谋勿效吾暴虎也画抟虎状戒子孙在唐僖宗朝拜镇南节度使检校太保中书令颍川郡王今之云石墟钟家㑹者即傅所置也操南音钟仪楚人囚于晋琴操南音女徳婚姻娶季芊钟建楚小臣也昭王避乱使负其妹季芊而逃及反国季芊曰所以为女子者逺丈夫也钟建常负我矣以妻钟建为乐尹姑舅婚钟瑾好学慕古有退让风与李膺同年俱有令名瑾之母乃膺之姑膺祖太尉常言瑾似我家性复以膺妹妻瑾生四子亮叔训秀号四龙安帝时俱为牧守钟礼郝法钟夫人琰繇之曽女孙数嵗能属文博览羣籍适王浑礼仪法度为中外所则王湛妻郝氏亦有行徳琰虽贵与郝雅相敬重时称钟夫人之礼郝夫人之法金陵才士钟辐五代时金陵才士也年少气豪樊若水爱其才以女妻之后辐中甲科樊氏早世辐遂隠终南山终身不仕万钟龙钟情钟琉璃钟宗主画诺宗资汉延熹中为汝南太守以范滂为功曹凡事委之郡中謡曰汝南太守范孟博南阳宗资主画诺栖丘饮谷宗炳字少文好琴书图畵每临山水佳处忘归东晋末刘毅领荆州辟为主簿不就荅曰吾栖丘饮谷三十年岂可于王门折腰为吏邪乘风破浪宗悫字元干少时叔父炳问其志荅曰愿乘长风破万里巨浪为豫州太守曰得一州如斗大何足以展吾志伐林邑入象浦其国装象以战悫制为狮子与象相御象果惊奔尅林邑珍寳山积悫一毫无犯归惟被枕小儿学士宗懔字元懔少聪明乡里唿为小儿学士梁元帝镇荆州令兼记室迁吏部尚书撰荆楚嵗时记忠义宗泽字汝霖有文武才畧宋建炎初为东京留守李纲所荐泽前后二十余疏请髙宗还京为汪黄所沮未及一年愤死咏杜诗云出师未㨗身先死长使英雄泪满襟子颍宗慈汉党人名列八顾顾者言能以徳行引人也宗元卿至行尽孝称为宗曽子宗楚客唐神龙初拜相以文章得幸女徳婚姻宗连长安富人季女贤而有色求贤夫时赵元淑豪宕家徒四壁连谓之曰吾有爱女愿为箕箒妾公子意何如元淑聘焉及嫁奴婢二十口马十余疋金帛锦绮无数元淑遂为富人宗悫外甥乐蔼㓜悟悫竒之宗少文妻罗氏儒宗大宗亢宗封士君子封孚字处道仕燕官至太尉有士君子之称得大臣之体封公复来封隆之北魏人寛和有量四为冀州刺史每临郡郡中旧齿曰封公复来矣歴事五帝四为侍中谥宣懿四戒封轨仕北魏兼散骑常侍博览经传为务徳慎言逺佞防姦四戒子伟伯博学有才思弱冠除太学博士同文苑传封肃字元邕博涉经史仕元魏为尚书郎中与袁跃邢臧卢观温子升裴伯茂同列文苑传宫锦玉帯封敖字硕夫唐㑹昌中除翰林学士李徳裕以平刘稹功进太尉敖草制云谋与吾同言不他惑徳裕解玉带赠之武宗使作诏慰边将伤夷者云伤居尔体痛在朕躬上喜赐以宫锦三世同财封延伯字仲连三世同财为梁郡太守有髙士风威仪闲雅封孝琰字士元位秘书丞风流自立威仪闲雅封嵩兄弟跃龙骋骥女徳婚姻死节封氏殷保晦妻也为黄巢所执骂曰吾死犹生岂辱贼手封郎封徳彞本名伦舅卢思道曰是儿识量过人当自致卿相杨素与论天下事竒之荐为内史舍人妻以从妹抚床曰封郎终据此地贞观中拜仆射仙偶封陟字少登居少室山一夕有仙姝顾揖以诗求为仙偶陟固拒之侯封华封黄封斜封蚁封酒泉封龚牛劔之化龚遂字少卿汉宣帝朝为渤海太守单车至府劝民农桑使民卖劔买牛卖刀买犊与黄霸王成朱邑文翁召信臣同列循吏传楚两龚龚胜字君实三举孝亷汉哀帝徴为谏大夫王莽秉政归老乡里莽遣使奉印绶安车驷马徴之拜秩上卿胜谓门人髙晖等曰谊岂以一身事二姓不食死居彭城亷里后世刻石表其里门龚舍字君倩通五经鲁诗诗教授与孔休卓茂蔡勲刘宣鲍宣同志不仕初以胜荐徴为谏大夫复拜光禄大夫终不起二人并着名节世谓之楚两龚结庐山中龚𤣥之字道𤣥好学潜黙于临湘山中结庐而居养一白鹿以自偶朝廷徴为国子博士不就荆楚仙人龚祈风姿端雅范述见之叹曰此荆楚仙人也秀山斗门龚颖为常徳太守常篆秀山斗门四字刘海蟾游斗门曰此秀水乃武陵郡一条玉带也宋端拱初除侍御史冠豸龚央字彦和宋徽宗召为殿中侍御史论五朝寳训乞令不可增损时邹浩为右正言张舜民为右谏议董敦逸为在谏议故山谷诗云且喜龚邹冠豸又闻张董上坡相继登科龚茂字实之宋举进士莆人也枢宻黄祖舜闻其贤荐为秘书省正字位至参政日安日政堪埙皆其子孙梦良遂良史良友良日严日章皆其羣从并相继登科赐绯龚明之字熈仲㓜孤鞠于祖母李氏李甞语之曰吾少时梦緑袍判官曰与汝七十七宋崇宁中及此数果病亟明之焚香于顶泣祷于天愿减已算五年以益祖母之夀李病愈至八十三而终淳熈中迁宣教郎服银绯乘龙往来龚圣者邵武道人也结庵修竹间有异道乘龙往来勅封神济妙应大师所居峯上有磐石嵗旱祷雨置浄瓶石下水滴瓶中水满即止女徳婚姻龚贵妃孔贵妃居望仙阁张贵妃居结绮阁陈后主居临春阁并复道相往来龚氏陶侃妻也容氏族大全卷一氏族大全卷二钦定四库全书氏族大全卷二四江江说客江乙说安陵君曰以财交者财尽而交絶以色交者华落而交渝是以嬖女不敝席宠臣不敝轩子孙博士瑕丘江公受诗书春秋于申公以诗授韦贤以春秋授荣广子孙皆博士奇士江充为人魁岸汉武异之曰燕赵固多奇士拜直指绣衣使者治巫蛊狱迫促卫太子太子斩之巨孝江革字次翁齐郡人事母自輓车乡里称之曰江巨孝举孝㢘迁谏议大夫告归汉元和中诏齐相以见谷千斛赐巨孝由是名闻天下爇鸡江逌字道载晋殷浩北伐请为谘议参军击姚襄逌取鸡数百以绳连之系火于足飞集襄营因其乱击之从子绩有志气为南郡相迁御史中丞江左驰声江统字应元静黙有逺志时语曰嶷然稀言江应元晋惠朝为太子洗马作徙戎论以警朝廷史賛云霦统兄弟江左驰声彬彬藻思卓冠羣英子思𤣥思悛梦笔江淹字文通年十三孤贫卖薪以养母于樵所得蝉冠一具母曰此汝休征也可留待得侍中时着之后果如其言少以文章显晚节微退云为宣城太守时罢归泊禅灵寺渚梦张景阳谓曰前以匹锦相寄今可见还探怀中得数尺与之此人大恚曰那得割截都尽顾见丘迟曰余此以遗君自是淹文章踬矣又少时梦人授以五色笔自是文藻日新后宿冶亭梦郭璞曰吾有笔在卿处多年可见还淹乃探懐中得笔还之后为诗絶无美句时人谓之才尽尝作别赋云春草碧色春水緑波送君南浦伤如之何齐武帝朝除侍郎王俭谓曰卿年三十五已作中书侍郎何忧不至尚书所谓富贵卿自取之梁天监中迁金紫光禄大夫封醴陵侯御龙骋骥江革字休映少孤贫弟兄自相训朂俱诣太学补国子生举髙第王融谢眺雅相敬重眺尝过革时大雪革敝絮单席而耽学不倦眺脱所着𥜗併手割半氊与革充卧席而去梁建安王为雍州刺史以革为记室参军革弟观同为记室沈约任昉与书云卿昆季可谓御双龙于长途骋骐骥于千里刻烛赋诗江拱与萧文琰丘令楷等并以文称竟陵王夜集赋诗约四韵刻烛一寸而成又共击钵立韵响絶而成观书秘阁江子一仕梁为侍郎启求观书秘阁武帝许之有勅直华林省侯景反与二弟子四子五同死国难追谥子一曰义子子四曰毅子子五曰烈子狎客江总字总持蒨之孙也少孤依外氏故杜诗云江总外家养仕陈为尚书侍后主游宴后庭多为艳诗与孔范陈聘等十余人谓之狎客刘禹钖诗云南朝词臣北朝客归来惟见秦淮碧池台竹树三畆余至今人道江家宅江髙齐名江文蔚字君章后唐长兴二年卢华榜下进士八人文蔚张沅吴承范汤鹏范禹偁五人为学士后归南唐为御史对仗弹冯延已常梦钖大言曰白麻虽佳要不如江文蔚一疏与髙越俱以能赋擅名江表抗疏江公望字民表宋徽宗朝除左司谏与王缙并以风节着抗节极论时政为陈上尧舜之道累数百言有云一池四监未知其孰守十羊九牧未知其孰从陛下不以先入已信之言宿于心不以未入遽告之言拒于耳决事如析薪从理如破竹上称奇者数四曰卿文采甚奇气节江万里号古心文章气节当代推敬宋咸淳中拜右相闲居值大元革命之际赴水死弟万顷号古崖女徳婚姻解珮江妃二女不知何许人出游江濵逢郑交甫解珮二珠与之交甫受而懐之行数十步女不见珮亦随失梅妃江氏女名采苹唐开元中选入宫性爱梅明皇戏名曰梅妃吹白玉笛作惊鸿舞金盘㯽榔江嗣女妻刘穆之穆之微时苦贫尝往妻家食毕求㯽榔江之兄弟曰君常饥何须此后为丹阳令召妻兄弟以金盘贮㯽榔一斛以进我顾伊江霦娶诸葛恢长女此女初适庾亮之子会㑹死改适霦次女适羊楷楷子衡娶邓攸女于时谢尚求婚其小女恢云羊邓是平婚江家我顾伊庾家伊顾我风流江郎江斆字叔文湛之孙为丹阳丞袁粲叹曰风流不坠正在江郎齐孝武谓谢庄曰此小儿当为名器尚临汝公主三子蒨字彦标昙字彦徳禄字彦遐皆为梁显官舅氏钟爱江总之母萧氏总少依外家舅萧励钟爱之曰尔神采英拔后世当出吾右西江濯锦江乌江曲江龎兵法龎㳙魏人与孙膑同学兵法后与膑战膑使人斫大树白而书之曰龎㳙死此树下㳙夜至伏兵起战败智穷自刭宰相器龎参字仲逺汉安帝朝为汉阳太守郡人任棠有奇节参往候之棠抱儿当户以一盂水拔大本薤献之参曰水者欲吾清也拔大本薤者欲吾击强宗也抱儿当戸者欲吾开门恤孤也虞诩荐之有宰相器鹿门採药龎徳公居岘山之南平生不入城府刘表问曰先生不肯受官禄何以遗子孙曰世人遗之以危我遗之以安司马徳操尝谒之值其上冢径入其室妻子罗拜堂下命速作黍徐元直当来乃设具须臾徳公还直入相就不知何者为客也诸葛亮每造之独拜床下徳公初不令止汉建安中携妻入鹿门山採药不返从子统凤雏龎统字士元南州士之冠冕也蜀先主使守耒阳令不治鲁肃曰士元非百里之才处之治中别驾之任始当展其骥足耳少朴钝惟徳公司马徽重之徳公以为凤雏陶令故人龎通之渊明故人也王𢎞欲识渊明而不能致乃命通之赍酒于栗里半道以邀之造禅龎居士名藴深造禅理尝参马祖祖云待汝一口吸尽西江水却道居士大悟贫宰相龎籍字醇之宋明道中召拜殿中侍御史孔道辅曰龎君可谓天子御史与程文惠同戊子生程已贵而籍尚小官程戏之曰君乃小戊子庆厯中龎大拜程以书贺云今日大戊子却为小戊子矣年七十六致仕家居读书自娱赋诗云田园贫宰相图史旧书生封颍公谥庄敏聋医龎安常黄州人善医而聋然甚颖悟以指画字示之深㑹人意东坡尝戏之曰余以手为口君以眼为耳魏龎徳号白马将军以战死谥壮侯女徳婚姻孝养龎盛女为姜诗妻养姑笃孝姑好饮江水汲不时至诗怒逐之龎氏止于邻家纺绩供养坐逝龎居士女名灵照以卖竹漉篱自给后得道日中坐居士之坐而逝师友婚龎直温博学范景仁少受学焉后直温之子昉卒于京公娶其女为孙妇养其妻子终身逄代君任患逄丑父齐大夫齐侯战败丑父与易位晋韩厥获之却子将戮之唿曰自今无有代其君任患者乃免之挂冠城门逄萌字子庆初为亭长掷楯叹曰大丈夫安能为人役哉遂去之王莽専政萌谓友人曰三纲絶矣不去祸将及身即解冠挂东都城门归将家属浮海光武连征不起双五支支讲经晋支遁字道林天竺人与许询讲维摩经杜诗云空忝许询辈难酬支遁词天下博知支谦受业于支亮亮受业于支懴世称天下博知不出三支白鹊之异支叔才至孝母亡庐墓有白鹊止其旁唐髙宗表异其门郗儒雅着名晋郗鉴字道徽汉御史大夫虑之孙博览经籍躬耕陇畆吟咏不倦以儒雅着名与王导受遗诏辅少主拜司空谥文成二子昙愔修褉成诗郗昙字重熈为中书郎中迁御史中丞永和修褉成五言一首郗愔字方回袭父爵南昌县公征拜门下中书侍郎有三子超融冲入幕之賔郗超字景兴少卓荦不羁父愔好聚敛积钱数千万超一日散与亲故俱尽桓温辟为府掾府中语曰髯参军短主簿能令公喜能令公怒超多须而王珣短也桓温入朝谢安与王坦之诣温温令超卧帐中聴客语风动帐开安笑曰郗生可谓入幕之賔矣伊川田父唐郗士美字和夫张九龄称之自拾遗七迁至中书舍人还东都徳宗召拜学士不就世髙其节女徳婚姻坦腹东床郗鉴尝使门生求婚于王导导使遍观东厢子弟一人独坦腹东床访之乃王逸少遂妻之戒弟勿至王右军郗夫人戒二弟曰王家见汝辈来平平耳可毋烦复至也乗果生天郗氏夫人梁武帝妻也梁王作懴郗氏得以生天施兵学得禄鲁施氏二子一好学一好兵皆以得禄孟氏二子效之而皆以得祸执经圣门施之常字子恒孔子弟子鲁人也赠乗氏伯封临濮侯賛曰开国乗氏有徳斯彰参稽百行賛理三纲论经石渠施雠字长卿从田王孙受易梁丘贺荐之拜为博士与诸儒论难五经同异于石渠阁以经授张禹修道上昇施芩字太玉栖紫玉府修道晋宁康二年御苍虬上昇盖竹山施真人名存洽隠盖竹山在衢州仙都县天下第二福地也朝士执经施士匄在太学十九年为博士韩愈铭其墓云先生明毛诗通春秋左氏传朝士大夫从而执经考疑者踵于门子友直县簿次友谅斋郎文有古风施师㸃字圣愈十嵗通六经十二嵗能文宋绍兴中入太学髙公闶为司业见公文叹其深醇有古风孝宗淳熈中枢宻院事搜访人才手书置夹袋中荐胡晋臣有廊庙器后果大用公执政柄既久果于引去疏凡五上识者韪之谓进退之义合于时中心算施文庆陈后主时为中书舍人心算口占应时条理进中兴雅颂施锷婺州人宋绍兴中进中兴颂绍兴雅十篇诏免文解进士及第文带之宠施鉅宋绍兴中与宋朴郑仲熊同日迁侍郎受诏日易服谢朴鉅绯仲熊緑赐毬文带女徳东西施越女姓施住东者曰东家施住西者曰西家施东丑而西妍达施先施设施嫱施皮赋桃花皮日休唐文士也有桃花赋九讽七爱诸篇黄巢入长安日休孟浩然皆隠于鹿门山有鹿门草隠书序云不醉则游不游则息息于道思其所未至息于文慙其所未用故复草隠书焉自戏曰醉士又曰酒民作酒箴食箴归氏子有诗嘲之云八片尖斜砌作毬火灰挦之水中揉一生闲气如常在惹踢招拳卒未休与陆龟蒙为友有松陵倡和集机悟皮子信机悟有风神位仪同三司勲贵子弟称其识鉴五羊皮榴皮掇皮羊质虎皮师转毂致财师史前汉人转毂百数郡国无不至过邑不入门能致十千万儒宗师丹治诗事匡衡举孝㢘为郎汉哀帝朝领尚书事徙犬司空平帝朝封义阳侯经为世儒宗徳为国元辅可谓社稷臣矣墨帖晋师宜官工书王右军賛之云师宜墨帖之竒令去官字麋麋竺以妹事刘备为夫人奴客三千货币助军资先主待以上賔之礼为安汉将军弟芳子威綦綦宗礼字叔厚三世取进士明经科遂为北海名家宋建炎中除翰林学士上曰綦某之文有体真学士也以文翰际遇在玉堂前后五载退居合州賔客到门摄衣延坐虽一介韦布之士亦与均礼故家子弟沦落不自给者援橐金推月俸以赈其乏伊耕莘伊尹耕于有莘之野汤以币聘之才辩机捷蜀伊籍使孙权权闻其才辩欲逆拒之入拜权曰劳事无道之君乎曰一拜一起未足为劳其机捷如此拽牛却行北魏伊馛善射力能拽牛却行走及奔马太武擢为秘书监拜司空赐爵河南公吾伊我顾伊欎伊姬周姬旦制礼作乐以开千万世之治汉姬嘉号周子南君唐姬处逊为水部郎中瑶姬苍姬周姬眭眭𢎞字孟从嬴公受春秋以明经为议郎汉昭帝元凤中因推大石起立枯栁复生之异霍光恶之奏妄设妖言惑衆伏诛邳邳肜信都人归光武信都反者捕系其父弟妻子使为手书招肜肜报曰事君者不顾家后以功封灵夀侯图像云台祁祁奚请老晋平公问嗣焉举其子祁午建一官而三物成能举善也随随何为谒者説九江王黥布归汉猗猗顿鲁之穷士用盬盐起家与王者埒富时留犊时苗少清白汉建安中为夀春令之官用黄㹀牛牵车嵗余生一犊及去留其犊以初来本无犊也紫盖府时荷字道阳从许君学道晋宁康二年与陈真君孝举执䇿导从许君上昇荷有遗迹在紫盖府今为南昌县㕔宋封为洪施真人破黄巢时溥徐州人破黄巢功第一后兼中书令封鉅鹿郡王脂脂习京兆人汉末与孔融相友善及曹操杀融习往抚之曰文举舍我死吾何用生为文帝以习有栾布之节加中散大夫危危稹字逢吉号骊塘宋嘉定中柴与之得谪稹送以诗有云人才自系国轻重吾道亦闗公去留为世所称登进士第訾迟池䕫斯八微韦邹鲁大儒韦贤字长孺汉宣朝拜相在位五年致仕赐第一区封扶阳侯自韦孟至贤五世为邹鲁大儒金籯韦𤣥成字少翁贤幼子也以父仕为郎与五经诸儒杂论于石渠阁元帝朝拜相封侯故国父子俱以明经至相谚曰遗子黄金满籯不如教子一经五处士韦着博学笃行陈蕃荐处士徐穉韦着等徳行纯备可登三事桓帝以安车𤣥纁备礼征之明珠出蚌韦端二子长元将次仲将孔融与端书云不意双珠近出老蚌前日元将来渊才亮茂雅度𢎞毅经世之器也昨日仲将来文敏笃诚保家之主也径丈之势韦仲将善大字魏初邺都宫观始就诏仲将题署奏云若用张芝笔左伯纸及臣墨又得臣手然后可以逞径丈之势明帝立陵云观误先钉榜以笼盛仲将书扁辘轳引之去地二十五丈既下须发皓白竹如意韦叡字懐文梁武朝名将也临阵交锋缓服乗舆执竹如意以麾进止任豫州刺史进爵为侯逍遥公韦琼字敬逺澹于势利前后十见征辟不就所居枕带林泉娱翫琴书时人号为居士周文帝勅有司日给河东酒一升号逍遥公兄孝寛西魏名将东西眷韦氏东眷有逍遥公琼郧公孝寛西眷有平齐公瑱固安公法保并为盛门至今称四公之后动揺山岳韦思谦字仁约唐髙宗朝擢监察御史曰出不能使动揺山岳者为不任职丈夫当敢言地须明目张胆以报天子安能録録保妻子邪子承庆嗣立一门三相韦承庆在武后朝代父为天官侍郎嗣立代兄为凤阁舎人长安中拜凤阁侍郎一门父子三人为相兄弟相继大拜制曰芝兰并秀见谢石之阶庭骐骥齐驱有刘山之昆季嗣立子济天宝中尚书左丞孙𢎞庆长庆间名卿五云体韦陟字殷卿安石长子年十嵗美文辞开元中迁礼部侍郎常以五綵牋为书记使侍婢主之陟惟署名自谓书陟字若五朶云时号郇公五云体肃宗朝与弟斌从兄由及縚同时列㦸罕比父安石武后朝进中书令延英赐对韦渠牟初为浮屠已而复冠少工诗李白异之韩滉表试校书郎徳宗诞日进诗七百言未浃旬擢谏议大夫对延英殿辄五六刻乃罢储书韦述家储书二千卷儿时诵之畧遍撰唐春秋三十篇开元谱二十篇元宗朝任史官二十年禄山乱抱国史藏南山弟五人迪逍回巡迫俱进士及第时赵冬曦兄弟亦知名当时张说曰韦赵弟兄人之杞梓二妙韦维开元中为户部郎中善裁割宋之问为员外善诗人称户部二妙召讲太液韦处厚字徳载家藏书万巻举贤良方正与路隋为侍讲穆宗召入太液亭讲闗睢洪范文宗朝拜相松菊主人韦表微字子明羁丱能文元和三年崔邠榜及第一榜十三人长庆中同年五人庾敬休栁公权李绅髙钺表微皆为翰林学士授表微监察御史里行不乐曰吾将为松菊主人子弟之贤韦羣玉贤而有才韩愈与陆祠部书云求子弟之贤而能业其家者羣玉是也覆以蜀袍韦绶为翰林学士帝幸其院绶方寝以蜀袍覆之而去三世学士韦贯之在宪宗朝其伯兄绶在徳宗朝其子澳在宣宗朝澳之子庠在僖宗朝弟郊在明宗朝三世五人皆为翰林学士呈身御史韦澳字子裴武宗朝擢宏词十年不调髙元裕欲荐之讽澳谒已澳曰恐无呈身御史周墀表署幕府山林友韦温字𢎞育绶之子七嵗日诵书数千言年十一举两经及第换着作郎谢归事亲疾弥二十年衣不㢮带文宗朝迁尚书右丞性刚峻少合惟与萧祐善不以尘事自蒙号山林友凝香斋韦应物工诗代宗朝为苏州太守有凝香斋馆自娱日与文士宴集有诗云兵卫森画㦸燕寝凝清香丹鼎未开韦承矩僖宗朝䇿试夜书一诗于都堂壁云褒衣博带满尘埃独上都堂纳卷回蓬巷几时闻吉语棘篱他日免重来三条烛尽钟初动九转丹成鼎未开残日渐低人扰扰不知谁是谪仙才劝农兴学韦丹字文明孝寛六世孙唐宪宗朝擢明经为容州刺史教民耕织兴学校徙江西观察使徳被八州治行第一子宙为永州刺史筑常平仓置社立学官宣宗朝拜相女徳婚姻着女训韦温女工属文续曹大家女训韦氏适王琳琳卒韦年二十五不嫁自处一室着女训行于世仙婚韦恕有女及笄有张老者六合县之园叟也求婚恕曰今日内得五百缗则可老曰诺不移时而钱至既娶负䦆秽地鬻蔬不辍妻执㸑濯王屋山下有小庄女谓恕曰他日可令大兄来相访后恕令男义方访之至一甲第见一青衣人引一衣冠人即张老也曰贤妹梳头即令引入堂内叙寒温经日别奉金三十镒并一旧席帽曰可于扬州王老家取钱一千万持此为信归往王家果得钱再寻之不复有路矣识贵人韦臯秀才也张延赏之妻苗夫人选为婿延赏不礼臯东游改名韩翺唐徳宗幸奉天臯以功持节西川代延赏公慙惧郭围诗云当时甚讶张延赏不识韦臯是贵人族望清华韦诜为润州刺史族望清华特选参军裴寛为婿时寛衣碧瘠而长族人唿为碧鹳雀诜曰爱女必以为贤公侯妻何可以貌求人卒妻之定婚店韦固旅次宋城店议司马潘昉女为婚见老人月下检书云此婚不合后娶刺史王泰之女宋城题其店曰定婚店指腹婚梁韦叡之子放字元真为徐州刺史与吴郡张率皆有侧室方孕指腹为婚后率亡放赡恤之以子娶率女时称其能笃旧奇才韦孝寛齐神武尝称之云闗西男子属杨侃为大都督出镇潼闗引孝寛为司马奇其才以女妻之翁婿同相韦执谊杜黄裳之婿也翁婿同时为相近古衣冠无比翁婿相知韦夐为京兆尹时薛裕弱冠为丞相参军载酒肴候之谈宴终日夐遂以女妻之裕曰韦公退不丘壑进不市朝怡然守道荣辱不及通家婚韦坚娶姜皎之女李林甫舅子也韦陟堂妹年十九与崔元综议婚韦丹初娶清河崔讽之女再娶兰陵中书令萧华之孙殿中侍御史恒之女也佩韦脂韦归博通坟典归崇敬字正礼家学治礼唐天宝中举博通坟典科对䇿第一有诏举才可宰百里者复䇿髙等授左拾遗使新罗国东夷传其清徳子登窜名归登字冲之唐徳宗贞元初䇿贤良为右拾遗阳城熊执易论裴延龄以疏示登登动容曰愿窜吾名雷霆之下君难独处故同列联署无所回讳祈举善祈奚为晋公族大夫祈奚能举善矣称其雠不为谄立其子不为比子祈午勇士祈弥明为赵盾车右国之勇士也唿窗晋祈嘉字孔賔夜窗忽有声唿曰祈孔賔归去来修饰人间事甚苦不可谐九鱼徐入海求仙徐市因始皇游海上上书请与童男女各五百人入海求三神山不死药上书阙下徐乐赵人汉武朝上书言事天子召见曰公等安在何相见之晚拜郎中迁中大夫赐帛徐福茂陵人汉宣朝三上书言霍氏奢僣后赐福帛十疋迁为郎南州髙士徐穉字孺子南昌人家贫常自耕稼非其力不食恭俭义让所居服其徳陈蕃荐五处士穉居其一桓帝以安车𤣥纁备礼征之不就太尉黄琼辟之亦不就郭林宗丁母忧穉往弔之置生刍一束而去林宗曰此必南州髙士徐孺子也太守陈蕃特设一榻以待之子𦙍笃行孝弟隠居不仕名将徐晃字公明魏武名将每战必先为不可胜攻围陷阵功最多迁右将军卒谥壮侯柱石臣徐宣字宝坚魏人歴仕三朝有託孤寄命之节可谓柱石之臣谥贞侯十年西省徐邈字景山魏初为尚书郎尝私饮沈醉赵达问以曹事曰中圣人魏亡归晋太傅谢安举之补中书舍人处西省前后十年志髙行洁通介有常可谓国之良材时之彦士建安七子徐干字伟长魏人擅名东土与陈琳阮瑀应㻛刘桢曹植王粲皆好文章号建安七子骋骐骥于千里仰齐足而并驰佳吏部徐宁字子期东晋人桓彞谓庾亮曰为卿得一佳吏部矣真海岱清士也托孤徐羡之字宗文起布衣宋武帝朝位司空与傅亮谢晦等同被顾命风亭月观徐湛之字孝源为南兖州刺史广陵旧有髙楼起风亭月观吹台琴室招集文士尽游翫之适伎乐之妙冠絶一时人中骐骥徐勉字脩仁宋人徐孝嗣见之曰此人中骐骥必能致千里王俭谓其有宰辅之量后事梁为尚书左丞客有求詹事者正色曰今夕止可谈风月不宜及公事尝曰人遗子孙以财我遗以清白谥简肃公石麒麟徐陵字孝穆陈人摛之子也母臧氏梦五色云化为凤集左肩已而生陵年数嵗沙门宝志摩其顶曰天上石麒麟也任吏部尚书为一代文宗子俭为郎中仪为尚书份为洗马南徐北鱼襄阳旧志云徐鲲鱼宏尚豪侈人化之府中谚曰北路鱼南路徐凤阁舎人様徐齐𣆀八嵗能文唐太宗召试赐所佩金削刀子坚与张说修三教珠英杨再思目为凤阁舍人様徐则唐时东海隠士杖策入缙云山后入天台山卓矣仙才飘然腾气千寻万顷莫测其涯天下无寃徐有功举明经武后时补蒲州司法参军为仁政不忍杖罚民相约曰犯徐参军杖者衆共斥之讫代不杖一人迁肃政台侍御史天下洒然相贺潘好礼曰有功断狱天下无寃人仁恕过汉于张卢若虚曰徐公当雷电之震而能全仁恕千载未有其比河东三絶徐彦伯七嵗能文对䇿髙第调蒲州司兵参军时司户韦嵩善判司士李亘工书彦伯属文时称河东三絶怒貎渴骥徐峤善书以其法授其子浩书四十二幅屏八体皆备草隶尤工如怒猊抉石渴骥饮泉肃宗朝授浩中书舍人张说见其喜雨赋叹曰后来之英笃旧徐晦素为杨慿所厚李夷简弹慿贬临贺尉独徐公送至蓝田夷简奏为监察御史曰公不负杨临贺岂负国乎天上麒麟徐卿生二子杜甫歌云孔子释氏亲抱送并是天上麒麟儿吾知徐公百不忧积善衮衮生公侯徐伟有子八人号徐氏八龙白发青衫徐遹宋初作特奏状元诗云白发青衫晚得官琼林顿觉酒肠寛平康里过无人问留得宫花醒后看状元徐奭宋祥符时人状元及第试铸鼎象物赋云足惟下正讵闻公餗之欹倾铉乃上居可比王臣之威重甘露连理徐积字仲车独行人也毋终庐墓三年所居茅舍不蔽风雨而农夫樵妇瞻仰如神毎嵗甘露降于坟所坟左有杏树一本而两枝一日两枝之端相合成连理与山谷同登治平四年第徽宗朝除宣徳郎谥节孝处士诗派法嗣徐俯字师川懐奇负气七嵗能诗为其舅山谷所知吕居仁作江西传衣诗派图列陈无已等二十五人为法嗣陈无已潘大临谢无逸徐俯洪朋洪炎林敏修林敏功王直方洪刍饶节髙荷江革李錞晁冲之潘大观江端本李彭谢遵杨符何顗韩子仓夏均父僧仕可僧善权谓皆出于豫章也见如骨肉徐君猷宋元丰中知黄州时东坡谪居与子由诗云举眼无亲识君猷一见如骨肉江南文士徐铉南唐人十嵗能文与韩熈载齐名时谓之韩徐归宋直学士院时称江南文士弟锴与铉齐名李穆使江南见之曰二陆不能及水墨髙品徐熈江南布衣也工画宋初至京师其妙但以墨笔画之殊草草畧施丹粉神气迥出别有飞动之象徐复之举进士不第退而学易号冲晦处士女徳婚姻绩分余光齐女徐吾贫共邻妇烛光夜绩曰妾以贫故起常先去常后布席以待来者坐常处下今一室之中益一人烛不为益暗去一人烛不为益明何爱东壁余光乎皆莫能应八嵗能文徐惠生五月而能言四嵗通论语毛诗八嵗能属文父孝徳尝使拟离骚为小山篇云仰幽兰以流盻抚桂枝以凝想将千龄兮此遇荃何为而独往唐太宗闻之召为才人及卒赠贤妃蓬莱女官徐清字静之蓬莱女官也下西里王氏诗得谢体书效山谷妍妙可喜后山诗云蓬莱仙子补天手妙笔诗清万世功肯学黄家元祐脚信知人厄匪天穷种璧成婚徐氏洛阳人阳雍伯因给义浆有一人饮浆罢懐中出石一升与之曰种此则生玉并得好妇后得白璧一双娶徐氏女天子闻而异之拜为大夫生十男位至卿相委禽徐吾犯之妹美公孙黒强委禽焉卒与子南择婿徐邈有女才淑大㑹僚佐使女于内观之指王濬告母遂以妻之时濬为江东从事徐陵仕陈为吏部尚书虞世基一见奇之谓朝士曰当今潘陆也以女妻之择妇徐广字野民晋朝为秘书郎仕宋迁秘书监娶中山刘谧之女徐非娶刘孝标妹刘三娘作文尤清拔可喜徐氏卢惟清妻也卢贬播州尉死徐迎尸还足茧流血青徐舒徐虚徐余四贤四諌余靖字安道宋庆厯中除右正言知制诰时范文正以言事忤大臣落职公上书谪监筠州酒税尹洙欧阳修抗䟽亦逺谪士大夫号为四贤初欧公余靖王素俱列谏官蔡襄诗曰御笔新除三谏官喧腾朝野竞相观当年流落丹心在自古忠良得路难必有谋谟禆帝右更须风采动朝端世间万事皆尘土留取功名乆逺看三人以诗闻于上亦除谏官时谓之四谏为广帅十年不载南海一物广州有八贤堂英宗朝迁工部尚书谥襄公剑井瑞气余中熈宁中状元及第常州有剑井先一嵗瑞气氤氲上腾数日乃大魁之䜟也石月老人余安行号石月老人邹道卿常与之游作春秋新传李纲序之绍兴中扣阁论时事遭斥逐而不悔未老投绂乐道养恬坐忘屡空而忧国之心切切焉神救水患余端礼字处恭未十嵗时衢婺大水与里人共处一阁阁将沈空中有声云余端礼在内当为宰相可䕶之有顷一物如鼋鼍长数十丈来负此阁达于平地衆赖以全宰乌程县决事风生事纷如猬庭寂如水䑕辈胆落鹜行股栗台湖严三州之民有口算钱曰丁绢临安之民有口算钱曰身丁公请与复三年又请减免衢州杂税符既下五州之民欣舞宋光宗朝相封郇国公教子宋余良弼教子诗云白发无慿吾老矣青春不再汝知乎年将弱冠非童子学未成名岂丈夫幸有明窗并浄几何劳凿壁与编蒲功名欲自殊头角记取韩公训阿符余佛余崇龟字景望在孕时母叶氏梦星入懐童稚颖异宋淳熈中擢甲科家藏书万卷出入经史贯串古今扁其堂曰静胜徜徉其中视升沈淡如也开禧中侂胄専权公独立不倚尝曰名节至重官职至轻力求去出知江州恤民祷雨民唿为佛孝行里余齐有孝行父亡号叫而絶秦改其里为孝行里女徳余媚娘初适周氏夫亡介洁自守陆希声为郎中娶之噼牋泳墨更倡迭和后希声又娶名姬栁舜媚娘手刃之由余舒赋牡丹舒元舆唐元和进士太和中献书阙下所上八万言出入古今作玉筯篆志云斯去千年冰生唐时冰复去矣后来者谁千年有人谁能得之后千年无人篆止于斯呜唿主人为吾宝之作牡丹赋文宗摘其杰句拜监察御史死于甘露之祸鸾凤隠起舒亶字信道熈宁中梦入空中见楼阁金壁辉煌有琼琚琅佩者数百人揖亶请诗且曰此间文章要似鸾凤隠起与织女分巧亶吟曰天风吹散赤城霞染出连云万树花误入醉乡迷去路傍人应笑却还家一人曰未免近凡调临海县民有醉酒逐其叔母者亶执之而断其首投劾去题壁云一锋不断兇渠首千古谁知将相材时荆公当国奇之为改调官御史里行号亦乐居士雪月苦舒尧夫苦学坡翁夜过其家戏作诗云先生堂前雪月苦弟子读书喧两庑撞门入室书纵横蜡纸灯笼似云母卷舒望舒荆舒蘧蘧伯玉名瑗卫人孔子弟子赠卫伯淮南子云蘧伯玉年五十而知四十九年之非卫灵公与夫人南子夜坐闻车声辚辚至阙而止夫人曰此伯玉也公曰何以知之曰大臣不为冥冥惰行伯玉贤大夫也不以暗昧废礼是以知之鱼梁鱼容性侈靡以象齿沈檀造一睡床金莲花捧琥珀龟支床脚唐鱼朝恩肃宗朝知内侍省事为观军容宣尉使观军容自朝恩始南徐北鱼疏疏广字仲翁少好学明春秋汉地节三年拜太子太傅兄子受拜太子少傅居职五年乞身去送者车数百两观者皆曰贤哉二大夫储唐储光羲工诗为汜水尉山中流泉诗云映地为天色飞空作雨声渠居诸氏族大全卷二氏族大全卷三钦定四库全书氏族大全巻三十虞虞担簦虞卿游説之士蹑硚担簦説赵孝王一见赐黄金百镒白璧一双再见为赵上卿故号虞卿着书八篇世号虞氏春秋匹练虞延字子大初生时屋上有物若一匹练升天力能扛鼎汉永平中位司徒増灶虞诩字升卿祖父经为郡狱吏平允寛恕曰吾子孙何不为九卿邪及诩生年十二通尚书太守王朗待以賔友之礼邓隲恶之迁为朝歌长时朝歌贼方盛故旧皆弔之诩曰不遇槃根错节何以别利器邓太后以诩有将帅之畧迁武都太守日夜进道令吏士各作两灶日増倍之羌不敢逼后大破之汉顺帝朝尚书仆射子恭有俊才次子顗琥珀受芥虞翻字仲翔年十三客有候其兄者不过翻与书曰琥珀不受腐芥磁石不受曲针吴孙权拜为骑都尉数有酒失流交州讲学不倦注老子国语行于世清㢘虞愿字士恭宋朝为晋安太守郡有越玉石常隠云雾清㢘太守乃见愿往观清彻无所蔽褚彦回尝诣愿不在见床上积尘书数卷叹曰虞君之清至此拂地扫床而去晋安旧出蚺蛇胆可为药有遗愿蛇者愿放之蛇归者再仁心所致也南金之贵虞世基陈人与弟世南归隋比二陆博学有俊才善草𨽻孔奂见之叹曰南金之贵属在斯人五絶虞世南字伯施外谨懦而中抗烈唐太宗时为𢎞文馆学士谓之登瀛洲后以银青光禄致仕图形凌烟谥文懿上尝命冩列女传于屏风无本暗疏之无一字缪上每称其五絶一徳行二忠直三博学四文词五书翰上尝出行有司请载书以从上曰虞世南在行秘书也翘材馆虞允文字彬父十嵗赋诗有惊人语诸老知其逺器宋绍兴中督师江淮有采石之捷刘锜执其手曰朝廷养兵三十年今日大功乃出儒者我辈愧死矣及作相置翘材馆延四方贤士怀袖有方册曰材馆录间人一善必书首荐胡铨张震等二十人一时得人之盛凛凛有庆厯元祐之风谥忠肃虞放杨震门徒也汉桓帝朝为司空封都亭侯虞溥晋人字允源笃志典坟谓学之染人甚于丹青婚姻虞翻与弟书曰长子容当为求妇逺求小姓足使生子天之福人不在贵族芝草无根醴泉无源扬雄之才非出孔氏着为虞氏家法讲唐虞驩虞驺虞胡白鹤台汉胡安于卭州白鹤山乗鹤飞去弟子立白鹤台山有胡先生授易之洞泉有滴珠树有木莲西岩有翠屏万竹之境天下中庸胡广字伯始本姓黄五月五生父母弃之胡公见而举之举孝㢘位公台三十余年歴事安顺沖质桓灵六帝练达事体京师语曰万事不理问伯始天下中庸有胡公荆有菊潭水广饮之年八十心力克壮狄梁公表云饵胡广延年之菊与陈藩皆为台阁旧臣位太傅谥文恭歴事四朝胡质字文徳魏人正元中诏胡质徐邈田预歴事四朝出统戎马入赞庶政忧国忘私赐谷二千石钱三十万爵关内侯子威推缣胡威字伯虎尝省父自驱驴不止𫝊舍留十数日告归质与之缣跪曰大人清贫何以得此卒以与父帐下都督晋武问曰卿清何如父曰臣父清畏人知臣清畏人不知其弟罴益州刺史威徐州刺史九老胡杲唐㑹昌间胡吉刘郑卢白张季及僧如满合尚齿之㑹为香山九老杲诗云闲居同舍此三春大抵愚年最出羣霜鬓不嫌杯酒兴白头仍爱玉炉熏徘徊玩栁心犹健老大看花意却勤凿落酒斟拚酩酊香囊髙桂任氤氲时为怀州司马玉灶鍊丹胡恵起字警俗唐天后以蒲轮召之引见武成殿问仙事止陈道徳帝王治化之原遣使送归赐书曰轩厯之广成汉朝之河上日御先开望霓裳之渐逺天津后渡瞻鹤盖以方遥于洪崖先生古坛鍊丹三年诗云碧岫窥𤣥洞玉灶鍊丹砂今日星津上延首望灵槎白玉蟾集云胡天师字拔俗唐永淳中幅巾布褐身不长处稠人中有独出称胡长仙长安三年二月十六日命弟子于伏龙冈造坟解蜕年数百嵗谥洞真先生春秋砚胡旦字周父有俊才尚气节尝曰应举不状元仕宦不宰相虚生也吟鴈诗云明年春色里领取一行归兴国三年试不定而成功赋魁天下有砚可数尺鑱其旁曰宋朝胡旦作春秋砚宋太宗朝知制诰进河清颂得谪茶觞壶矢渇睡汉白首不欺胡宿字武平气宇髙爽议论清新仁愿诚悫出于自然平生守道不以进退为意在文馆二十余年语后进曰富贵贫贱莫不有命士人当修已俟命毋为造物者所嗤当世以为名言平生以诚事主今白首矣不忍丝发欺君宋仁宗朝在翰林十年位至枢副谥文恭湖学胡瑗字翼之读书泰山攻苦食淡年四十余累试不第范文正荐之以白衣对崇政殿授校书郎改湖州教授弟子数百人置经术斋治道斋明体用之学以教诸生诸生有好明经者好谈兵者好文艺者好节义者各以其类羣居庆厯中在太学教人亦然出其门者士多秀彦欧公诗云吴兴先生冨道徳诜诜子弟多贤才荆公诗云先收先生作栋梁以次收拾桷与榱嘉祐中为侍讲时有四真之目冨公真宰相包公真御史中丞永叔真学士胡翼之真先生迁太子中允寻致仕号安定先生无党论胡宗愈字完夫哲宗朝党人方盛公进无党论知成都录杜诗刻石于草堂自作碑序至吏尚书谥修简崇宁中与李清臣等通入元祐党籍望云临水胡安国字康侯绍圣中对䇿词几万言出入今古哲宗亲擢为第三除太学録宣和中去位谓子弟曰为亲而仕称疾挂冠买田筑室置图籍其中望云倚杖临水观鱼课子耕种取给则止建炎中召拜给事中三辞再召入对献时政三十篇除徽猷待制后以寳文阁学士致仕晚年退居衡山不出谥文定闻道伊洛朱晦翁谓安国闻道伊洛志在春秋着书立言格君垂后明天理正人心扶三纲叙九法体用该贯有刚大正直之气又曰胡氏春秋未论义理且看文字便见此老胷中间架规模不草草也松柏独秀谢显道语朱震曰胡康侯如大冬严雪百草萎死而松柏挺然独秀杨龟山欲留公琐闼诗云欲驱残腊变春风只有寒梅作选锋莫把踈英轻鬬雪好藏清艳月明中公风度凝逺萧然尘表视天下无一物婴其心曰浮世利名真蠛蠓之过前也管见胡寅字明仲号致堂宋建炎中拜起居郎诸子尝侍坐数杯之后歌孔明出师表诵陈了翁奏章可谓豪杰之士也谪新州着读史管见二十巻弟宁字和仲绍兴中为太常丞正蒙胡宏字仁仲号五峯自幼志于大道尝见杨中立于京师又从侯师圣于荆门卒传文定之学析太极精微之㫖穷皇王制作之原一唿吸足以㕘寒暑之变一语黙足以察行藏之妙一往来足以究天地之理创书楼于衡岳布衣藜杖寻壑经丘着书五十三篇皆仁政之大如井田封建学校兵制丧祭等事朱子曰正蒙一书规模大知言一书规模小子大壮大时芸阁胡宪字原仲文定从子也以乡贡入大学后归隠故山力田卖药以奉亲文定称其有隠君子之操宋绍兴中除正字朱子送诗云先生去上芸香阁阁老新峩豸角冠留取幽人卧空谷一川风月要人看号籍溪先生五贤胡宪与王十朋冯方查籥李浩转对有所开陈大学为五贤诗拜八品京官予祠馆阁之士载酒肴祖于东门外道义交胡宪与刘子翚刘致中为道义交相见讲学外无襍言朱松属其子曰籍溪胡原仲白水刘致中屏山刘彦仲三人吾友学有渊源汝往师之熹奉以告而受学焉名重泰山胡铨字邦衡号澹菴后谥忠简居庐陵四忠之一绍兴中为枢密编修官上疏乞斩王伦秦桧孙近三人头悬之藁街金人以千金购其书得之大惊遂退师贬韶州监仓陈刚中启送之云身为岭海之行名若泰山之重又曰知无不言愿借上方之劒不遇故去聊乗下泽之车再贬新州有诗云梦入琼崖身益壮烟销金坞臭空传庐溪王庭珪赠诗云痴儿不了公家事男子要为天下奇亦得贬张魏公云秦桧専柄二十年只成就得一个胡邦衡耳望海台胡铨居海外二十年孝宗登极起知饶州未到任除秘少监登南恩望海台吟曰君恩寛逐客万里聴归来未上凌烟阁先登望海台山为翠浪涌湖拓碧天开目断飞云处终身愧老莱除工侍进解经除龙图学士孙祈榘绣衣玉斧胡榘字仲方为江西宪杨东山复书云绣衣玉斧威恵兼施玉虹翠浪又逢贤主人也宁宗朝以工部尚书来镇三山作百花庄渔隠胡仔字元任号苕溪渔隠日以渔钓自适有诗话行于世宋宣和间官健笔胡直孺字少汲能诗与刘邦直诗云我无健笔翻三崃君有长才肃五兵同是行人更分手不堪风树作离声宋建炎中拜刑部尚书赋藕胡致隆号萧滩居士与山谷往来坐上分题赋藕云平生氷雪姿七星罗心胷岂无有丝毫上裨天子聪而不自荐达胡为乎泥中沉痾正无赖安得君从容其子亦可怜风味如乃翁致虚胡逸号致虚菴山谷题之云山随宴坐画图出水作夜忩风雨来小澹翁胡梦旦字季昭又字季汲宋宁宗朝试刑法科杨东山贺云得隽两科持平三尺理宗即位上书言济邸事覊管象州东山诗送之有云便是吾乡小澹翁端平更化诏云尔风裁峭洁志槩激壮方嘉贯日之忠已堕偃月之计胡楚賔唐秋浦人属文敏甚必酒后然后下笔胡谅中龙虎牓女徳婚姻配偶周武王以元女大姬为胡公满之配而封于陈故陈为周之甥满周陶正阏父之子也绛纱系臂胡奋为征南大将军有女名芳时晋武选士庶女有姿色者以充后宫中选者先以绛纱系其臂芳入选拜贵妃今定亲之礼多用之杜牧诗绛缕犹封系臂纱壻得文士胡珦择张籍为壻以文学除广文博士嫁娶家法安定先生遗训嫁女必须胜吾家娶妇必须不若吾家胜吾家则女之事人必敬必戒娶不若吾家则事舅姑必执妇道匣砚胡铨嫁女惟汉书一部匣一砚而已杭妇能诗胡楚杭之妇人也能诗有云不见当时丁令威年年处处是相思若将幽恨同芳草却恐青山有尽时封胡卢胡含胡酒家胡卢羊酒相贺卢绾与汉髙祖同里同日生里闬交以羊酒相贺髙祖即位立为燕王声如钟卢植字子干涿郡人声音如钟才兼文武汉献朝拜中郎将曹操曰植名着海内学为儒宗士之楷模国之桢榦卢前卢照隣字昇之与王勃杨炯骆賔王为四杰世称王杨卢骆炯曰吾愧在卢前耻居王后病居大白山得方士𤣥明膏饵之终南捷径卢藏用字子潜始隠终南少室二山有意用世人目为随驾隠士司马承祯尝召至阙下藏用指终南曰此中有嘉趣司马曰仕宦之捷径耳中宗朝为中书舍人方外十友藏用与陈子昻陆余庆杜审言宋之问毕构郭袭微司马承祯赵贞固释怀一为方外十友伴食卢怀慎清俭得禄尽赐故人亲戚唐开元中与姚崇并相每事推让于崇人嗤为伴食宰相长子奂为陜州刺史以清白称𤣥宗次陜嘉其美政题于㕔曰斯为国寳不坠家风次子奕清节不易天寳中留守东都禄山陷城朝服骂贼而死奕子杞面色如蓝险刻贼忌徳宗朝拜相多田翁卢从愿字子龚喜殖产占良田数百顷帝薄之目为多田翁睿宗朝吏侍郎名覆金瓯隠居服卢鸿字浩然隠嵩山开元中备礼召之三诏方至拜諌议大夫不就还山赐隠居服玉川卢仝号玉川子唐诗人如月蚀诗茶歌皆世所称道有所思云相思一夜梅花发忽到忩前疑是君生子名添丁四䕫卢东美韩㑹张正则崔造士大夫谓之四䕫虽处而未仕天下许以为相子畅申易孙立十才子卢纶字允言与韩翃钱起李端司空曙吉中孚崔峒耿湋夏侯审苗发能诗齐名号大厯十才子四子简能简辞𢎞正简求锦标卢肇宜春人与黄颇同学郡中独饯颇明年肇状元归太守请观竞渡肇诗云向道是龙人不信果然夺得锦标归红绫饼卢延逊唐人及第赐宴曲江后有诗云莫欺老缺残牙齿曽喫红绫饼餤来九老图卢真官至御史年八十三自诗云先时共作三朝贵今日犹逢九老翁但愿緑醅常满酌烟霞万里㑹应同琉璃瓶卢文纪后唐人帝择相悉书清望官名琉璃瓶中祝天以筯挟之得文纪相之祖简求卢士琛言于杨愔曰卢郎润朗所以比玉时吏唱名为士深故自辨也卢元明字幼章中山王熙曰卢郎如此风神惟须诵离骚饮美酒自为佳器女徳婚姻剔目房𤣥龄妻卢氏见𤣥龄病且死入帷中剔一目示无他意冒刃郑义宗妻卢氏恭顺夜有盗刼其家卢冒刃立姑侧不去姑曰嵗寒知松柏今乃见妇之心女自择卢储举进士投卷谒尚书李翺翺置案间长女及笄谓小青衣曰此人必为状元翺乃慕为壻来年果状元成婚之夕储诗曰昔年曽向玉京游第一仙人许状头今日已成秦晋约早教鸾鳯下妆楼姊妹妯娌卢尚之长女适崔休之姪长谦休为子㥄求其次女曰家道多由妇人欲令姊妹妯娌于是同日成婚指腹为婚卢遐妻崔浩女也王寳兴母浩弟恬女也卢妻王母皆有孕浩曰皆我之自出可指腹为婚公姑皆贺卢彻为吉州刺史一女有幽闲之徳马畅求之卜者曰祥夫人入门而媪皆喜既馈而公姑皆贺克受成福不事女主狄梁公为相有堂姨卢氏姥居午桥南公启之曰吾今为相尔子有何愿悉如指卢曰老姨止此一子不欲使事女主公慙而退卢柔字子刚未冠能文司徒王彧奇之以女妻焉栁毅妻卢氏即洞庭君女也卢渊与李沖相交善结为婚卢校书晚娶崔氏崔卢望族崔卢的卢韩卢唿卢朱溅虎朱亥力人也魏公子无忌使亥奉璧使秦秦王怒置之虎圏中亥瞋目视虎眦裂血出以溅虎虎不敢动无忌使亥袖四十斤铁椎椎杀晋鄙夺其兵击秦存赵大侠朱家关东大侠也汉初阴脱季布之厄及贵终身不见昼锦朱买臣字翁子採樵自给谓妻曰吾年五十当富贵汉武擢为㑹稽太守谓曰冨贵不归故乡如衣锦夜行折角折槛朱云倜傥有大节与五鹿充宗论易连拄诸儒语曰五鹿岳岳朱云折其角汉成帝朝为槐里令上书愿借尚方之劒斩佞臣张禹上怒欲斩之御史将云去云攀折殿槛桐乡朱邑字仲乡汉宣时为北海太守治行第一入为司农临终戒子曰我故桐乡吏𦵏我桐乡子孙奉我不如桐乡民结绶朱博字子元与萧育为友时语曰萧朱结绶王贡弹冠言相荐达也汉成朝代孔光为相封阳乡侯志士朱晖字文季家世衣冠性矜严阴就往候之不见致礼不受就曰志士也勿夺其节明帝朝为临淮太守人歌曰强直自遂南阳朱季吏畏其威人怀其恵与陈揖交善揖卒荐其遗腹子友为吏其义烈如此孙穆奇士朱穆字公叔举孝㢘梁异曰公叔文武兼资海内奇士举为侍御史着崇厚论伤时浇薄也着絶交论言鸱凤异域为刘伯宗作也立节忠清卒蔡邕与门人谥曰文忠先生疾恶朱震字伯厚为铚令闻友人陈蕃死弃官哭之匿其子逸甘陵界中拷掠至死不言由是得免谚曰车如鸡栖马如狗疾恶如风朱伯厚党中八俊朱㝢与李膺王畅等为八俊言人之英也金山玉海朱异字彦和徧览五经明山賔表荐之云金山万丈縁涉未登玉海千寻窥映不测梁武朝拜侍中让畔朱仁轨字徳容隠居养亲常诲子弟曰终身让路不枉百步终身让畔不失一段孝感赤乌白鹊之祥卒谥孝友先生唐人居士屩朱桃椎成都人淡泊絶俗被裘曳索结庐山中常织芒屦置道上见者曰此居士屩也以米茗置其处易之唐初髙士㢘治蜀备礼见之不荅士㢘曰欲使我以无事治蜀耳睢阳五老朱贯年八十八诗云各还朝政遇尧年鹤发俱冝顶道冠乍到林泉能放旷全抛簪绂尚盘桓序云蹈荣名而保终吉却贵势而跻遐耉白首一节人情所难至道九老朱昻字举之少笃学先是有朱遵度者谓之朱万巻目昻为小万卷号退叟有二亭曰知止曰幽栖卒门人谥曰正裕先生九老七老朱光复宋元祐中挂冠同时休退者孙谕吴师道梁宏贾亨彦张叔达与布衣唐愈为七老㑹五日一集饮酒赋诗坐春风朱光庭字公掞宋嘉祐中登第见明道于汝曰光庭在春风中坐了一个月初从安定复从二程以格物致知为入道之门以正心诚意为入徳之方排异端扶正道温公荐之召拜正言迁左司谏刺血冩经朱夀昌字康叔三嵗失母及长弃官刺血冩金刚经行四方求之于陜州得焉士大夫多以歌诗美之东坡为序十贤朱京建昌人郡有十贤堂宋陈彭年李泰伯曽子固子宣子开王无咎吕南公邓伯温朱京宋彦皆郡之先达也神仙风致朱希真名敦儒宋绍兴中以诗词擅名天资旷达有神仙风致自述词云我是清都山水郎天教分付与疎狂曽批给月支风劵屡上留云借月章诗万卷酒千觞几曽着眼看侯王玉楼金殿慵归去且插梅花醉洛阳检尽厯头冬又残爱他风雪耐他寒横拖竹杖家家月穏上篮舆处处山添老大转痴顽谢天教我老来闲道人还了鸳鸯债纸帐梅花醉梦间御史明槖宣谕广东访求遗逸以希真应命召对入馆为郎出宪浙东韦斋先生朱松字乔年生有俊才天然秀发自谓卞急害道因取古人佩韦之义以名其斋绍兴中试馆职除正字出守建阳晚年屏居建溪日以讨寻旧学为事玩心义理之微放意尘垢之外有以自乐卒赠通议大夫子熹道学朱熹字元晦居紫阳山下从学于屏山籍溪以一心穷造化之原尽性情之妙达圣贤之藴以一身体天地之运备事物之理任纲常之责初居崇安扁读书堂曰紫阳书堂后筑室建阳号云谷老人其草堂曰晦菴自号晦翁晚居考亭精舍号苍洲病叟最后号遯翁宋绍熙中除焕章待制理宗朝赠太师封徽国公朱祐佐光武中兴封为鬲侯图形云台朱浮事光明两朝数上书言事拜司空朱隽字公伟汉党人也好义轻财乡闾敬之位太尉朱胜非宋建炎中拜相平苗刘之乱保护之力居多朱贞白江南处士有诗朱协与景徳二十四贤女徳婚姻朱氏王辅道夫人也自号华清居士有倡和词朱淑真有诗集刘后村多选其诗朱陈二姓世婚徐州古丰县有朱陈村朱文公着婚礼多引用司马公家训朱纪有才畧吴孙权以兄之子妻之为校尉领军朱晦翁夫人刘氏白水刘致中之女朱晦翁女适黄勉斋朱乔年娶祝氏陶朱纡朱夺朱苏六国相印苏秦説秦王书十二上而説不行黑貂裘敝黄金百斤尽嬴藤履屩担槖负书以归后从説得行併相六国曰使我有负郭二顷田安能佩六国相印弟代厉啮雪苏武字子卿汉武天汉元年以中郎持节使匈奴啮雪咽旃杖节牧羝居沙漠十九年昭帝始元六年因汉使诡言得鴈帛书得还李陵别以诗有云双凫俱北飞一凫独南翔五言诗始此号苏李体还朝拜典属国宣帝赐爵关内侯图形麟阁二天苏章字孺文汉顺帝朝为冀州刺史与故人清河大守宴饮太守喜曰人皆一天我独有二天饷爪不受苏琼为清河太守赵颕饷爪一双琼置梁上苏仙苏仙公名耽得修真之术隠于郴州髙秀之峯有橘泉元结诗云灵橘无根井有泉世间如梦又千年乡关不见重归鹤姓字今为第几仙初乗鹤去后骑白鹤来止郡城楼上鹤以爪攫版作字云城郭是人民非三百甲子一来归奇士苏绰有王佐才对周文帝指陈帝王之道上不觉前席曰真奇士也子威仕隋封邳国公与髙颎同心协赞江南平作五教令民诵之秘府苏弁字元容少博学聚书二万卷手自雠定当时称为秘府唐髙宗时擢进士召见延英赐紫衣金鱼战功苏烈字定方从李靖讨髙丽縳贺鲁以还由是唐之州县极四海矣髙宗䇿功拜邢国公以诗鸣苏源明肃宗朝知制诰与陈子昻元结李杜以诗鸣摸稜苏味道武后朝相位脂韦自营而已尝曰决事不欲明白但摸稜持两端世号摸稜手大手笔苏瓌字昌容武后朝拜相子颋字廷硕拜中书舍人同在禁中时人荣之元宗朝颋亦拜相父子前后俱封许国公李峤曰苏舍人思若涌泉吾所不及与张説同以文章显时称燕许大手笔苏李苏颋与李乂对掌文诰号苏李苏味道与李峤俱以文翰显号苏李苏晋李峤同知制诰号苏李玉堂之署苏易简字大简宋淳化中拜翰林学士上飞白书玉堂之署四字赐之曰美卿居清华之地也一日上召赐酒上曰君臣千载㑹对曰忠孝一生心上喜尽以席上金器赐之在翰林八年知制诰四年时年三十子耆飞仙苏舜钦字子美长于歌诗与梅圣俞齐名世称苏梅徙居苏州买水石作沧浪亭号沧浪翁后崔存遇王屋山问曰世传学士仙矣曰瀛洲有召遂飞去作诗云崑崙气候四时春紫府光阴夜如晓来时不用五云车跨着清风下蓬岛古君子苏颂字子容记问博洽长于史学处馆职九年富弼遗之书曰若吾子出处可谓真古君子矣元祐初拜右相进迩英要览父绅知制诰子携徽猷待制老苏苏洵字明允号老泉年二十七始发愤闭户读书五六年不为文辞及下笔顷刻数千言宋嘉祐中欧公上其所着权书衡论等二十二篇于朝召试舍人院除校书郎时苏氏文章名擅天下学者以其父子俱知名故称老苏以别之二子轼辙兄澹涣出人头地苏轼字子瞻号东坡居士嘉祐中欧公考试见公文语梅圣俞曰老夫当避此人一头地召对便殿宣仁后曰先帝每见卿文章必叹曰奇才奇才命坐赐茶以金莲烛送归院元丰二年谪黄州元祐初召除翰林迁内翰绍圣元年南迁山谷诗云赤壁风月笛玉堂云雾忩又赞云嬉笑怒骂皆成文章解羁而归紫微玉堂谥文忠公长子迈字伯达作文颇有父风咄咄皆跨灶东坡尝与联句云传家诗笔古已自过宗武中子迨小子过字叔党善为文士大夫以小坡目之孙十四人箪太府卿符礼尚书箕筌筹籥籍节笈笁峤给事中岘东轩长老苏辙字子由号颖濵遗老又号栾城元丰初谪监筠州酒税假部刺史府以居即堂之东为轩种杉二本竹百个为宴休之所自号东轩长老作东轩记元祐初起为中书舎人翰林学士门下侍郎三子迟适逺孙简籕谔诩材麓森从姪安节千乗千能千之风神萧散苏庠字养直有诗名清江曲云长占烟波弄明月坡谓置太白集中谁疑其非元丰中居庐山与徐师川同召庠不起二公对奕庠拈一子笑曰今日须还老夫下此一着徐有愧色胷中本无轩冕是以风神笔墨皆自萧散非慕名而隠者也弟为僧名祖可诗亦多佳练气苏澄善养生年八十余容貌甚少曰不过精思练气耳婚姻苏耆才器过人王旦以女妻之子舜钦杜衍爱其才谓其文章学业天下第一以女妻之重母党苏洵娶大理寺丞程文应之女追封成国夫人有女幼好学长能文适母兄程濬之子之才诗云乡人嫁娶重母党虽我不肯将安云姊妹继室苏轼娶乡贡进士王弗女继室又其从女弟也纒红苏伯达女名阿巽初与山谷小儿议婚后契濶不成乃适范子功之孙潩字箕叟者择壻为相信都苏氏巨室也有十女择良壻张文成往见焉苏曰子虽有才不能富贵得五品官即死魏知古时方及第苏曰此虽黒小必贵以长女妻之女发长七尺黒光如漆相者云大冨贵后知古拜相女封夫人璇玑图苏蕙字若兰适将军窦滔滔镇襄阳携宠姬赵阳台之任苏织回文锦题诗二百余首凡八百四十字名璇玑图以献滔滔善遇之滔苻秦人流苏大苏姑苏屠苏吴兵法吴起卫人善用兵仕魏与武侯浮西河而下论在徳不在险与田文论功去魏适楚楚悼王闻其贤以为相挂劒吴季札聘鲁过徐徐君好季札劒口不敢言季札心知之为使上国未献还至徐徐君已死解劒系徐君冢树而去从者曰徐君已死尚谁子乎季子曰始吾以心许之岂以死倍吾心哉番君吴芮秦时为番阳令甚得江湖间心号曰番君治平第一吴公汉文时为河南守治平为天下第一八战八克吴汉字子颜佐光武中兴伐蜀与公孙述战广都成都之间八战八克帝曰吴公差强人意隠若一敌国矣位大司马封广平侯绘像云台四行吴祐字季英汉桓帝时举孝㢘以四行迁胶东相四行敦厚质朴逊让节俭也与公沙穆定交杵臼之间酌贪泉吴隠之字处黙介立有清操日晏歠菽儋石无储与韩康伯隣居康伯母殷氏谓康伯曰汝掌铨衡必举如此辈人后为广州刺史酌贪泉饮之吟曰古人云此水一歃怀千金试使夷齐饮终当不易心及归妻刘氏赍沉香一片隠之见之投于湖亭之水晋义熙年间为度支尚书以竹蓬为屏风坐无氊席广州十贤堂滕修吴隠之王綝宋璟李商隠李勉孔几贾钧萧倣卢奂前后有清节者羽扇渡水吴勐晋人少有孝行夏月手不驱蚊恐其去而噬亲丁义授以神方后因回豫章江波甚急以白羽扇画水而渡后从许君学仙得道飞升宋朝封神烈真人荐士吴武陵唐元和中为太常博士时礼侍崔郾试进士东都武陵谓曰君为天子求奇士敢献所益出袖中书搢笏为郾读之乃杜牧阿房赋曰请以第一处之三杰吴少微唐人与魏谷倚富嘉谟并负文辞时称北京三杰十哲吴罕唐咸通末京兆府解试试月中桂诗李建州主试得许棠张乔俞坦之剧燕任涛吴罕张蠙周繇郑谷李栖温宪谓之十哲画圣吴道𤣥字道子善画下笔如有神助传笔法于张旭张号书颠吴为画圣元宗诏画大同殿冩蜀中嘉陵三百里山水一日而毕銮坡吴通𤣥弟通微唐贞元中同时为翰林学士移院金銮坡下极承眷遇䇿入三等吴育字春卿举制科䇿入三等直史馆修太常礼四十卷庆厯中参大政谥正肃良史吴竞唐汴州人直史馆私撰唐春秋号良史铁御史吴中复字仲庶孙抃未识之举为监察御史曰昔人耻为呈身御史今岂求识面台官以风力称于世仁宗书铁御史三字赐之兄几复弟嗣复子立礼为御史直言不避有父风孙吴兵法吴玠字晋卿少沉毅尚气节日读七书用兵本于孙膑吴起佐髙宗中兴保有全蜀上赐御战袍曰大丈夫当自结主知何必附人而进绍兴中进开府仪同三司谥武安兵阵图吴璘字唐卿长负气节善骑射着兵法二篇上篇兵要下篇阵图镇武兴二十年民安之如一日中兴名将也干道初加太傅封新安郡王谥武顺父子兄弟建节玠子拱璘子挺俱建节宋朝兄弟建节者七家玠璘其一拱挺其二也吴俶字正仪润州人唐韩熙载曰中林之兰蕙也吴迪吉吴君裕八人㑹饮赋归堂赋诗女徳婚姻女相如吴绛仙以红笺进诗于帝帝曰绛仙才调女相如也绣襦甲帐吴采鸾吴仙君女也瑞州有崇元观乃丁义女秀英鍊丹之所吴就学焉后有文萧以中秋日到西山游观见一姝歌词脱俗诗云若能相伴陟仙坛应得文萧驾采鸾自有绣襦并甲帐琼台不怕雪霜寒与生携手下山归钟陵为夫妇一纪各跨一虎陟峯峦而去卖犬吴隠之将嫁女谢石知其贫素移厨帐助其经营使者至见其婢方牵犬卖之此外萧然无办时为谢石主簿也配名士吴氏越州山阴人一女天性孝谨言徳功容人鲜俪焉父母谓必得名士乃可配时李䕫擢髙第特以妻之吴望族李寒素夫人能尽妇道李后为中大夫三吴东吴女于吴娶于吴平吴天吴于门容驷马汉于公门闾坏父老共治之公曰少髙大令容驷马髙盖车我治狱多阴徳子孙必有兴者子定国甘露中拜相封西平侯孙永为御史大夫名将魏于禁字文则假节钺为虎威将军虽古名将无以加之黒矟公于栗磾材力过人好持黑矟刘裕遗之书题曰黑矟公麾下北魏明元帝因授黑矟将军三老于谨字思敬后周时位太师为大厦之栋梁作巨川之舟楫耆年硕徳誉髙望重为三老赐延年杖封蓝田县公三代学士于志宁字仲谧唐太宗时瀛洲十八学士志宁与焉为右庶子撰谏苑二十篇能直言谏太子上赐金帛曽孙休烈休烈二子益肃三代四学士水利于頔字允元为湖州刺史修复湖陂溉田三千顷宪宗朝拜司空平章知人之鑑于邵天寳末以书判超絶补校书郎有知人之鑑玉音嘉赏于公易或作公异在李晟幕下平朱泚公易作露布云臣肃清宫禁祇谒园陵钟簴不移庙貌如故徳宗读之泣下嘉叹一再婚姻于顗谨之孙也美须眉宇文护以女妻之于祐娶韩夫人红叶是良媒俞医国俞拊良医也太古有岐伯俞拊中古有扁鹊秦和论病以及国原诊以知二俞俞紫芝字秀老有髙行不娶得浮屠心法而工于诗荆公居钟山与相往来尤爱重之秀老尝有夜深童子唤不起勐虎一声山月髙之句为荆公称赏俞澹字清老滑稽善谑洞晓音律荆公亦喜之一日见公云吾欲为浮屠公欣然为置祠部约日祝发既而见公曰吾思僧亦不易为公所赠祠部已送酒家偿旧债矣公为之大笑古君子俞尚字退翁东坡与为友及卒有诗送其子节推云吴兴古君子淡如朱絃琴一唱三叹息至今有余音士风六弊俞㮚宋政和中为御史中丞言今日士风六弊大观中为中书舎人与李图南蔡居厚同知贡举金山寺诗俞似之广州黔辖憩金山寺作两诗其一云转食胶胶扰扰间林泉髙步不容攀兴来尚有平生屐管领东南到处山其妻赵氏书于壁字画遒健洒落不凡俞坦之咸通中十哲曰俞都俞符谈辞如云符融字伟明后汉人游太学师事李膺幅巾奋袖谈辞如云膺每捧手叹息知名公府连辟不应乐施符雅为人乐施乞人填门曰天下物何常今日富明日贫耳位尚书令节妇符凤妻字玉英尤姝美凤罪徙儋州为僚贼所杀胁玉英欲私之骂曰受贼辱不如死沈海而死符承祖齐人専权用事亲姻争趋其利符彦卿五代人归宋为中书令女为太宗后同符虎符钗符桃符苻千里驹苻朗字元达苻坚从兄子也幼怀逺操不屑时荣坚曰吾家千里驹也归晋加散骑侍郎至扬州风流迈于一时谢安设宴请之朗在坐唾则令小儿跪而张口含出倾之蒲人杰蒲洪字广世氐人归后赵石闵曰蒲洪人杰也学士佩鱼蒲宗孟字传正家多书敞阁曰清风戒子孙曰寒可无衣饥可无食读书不可一日失宋神宗朝为翰林学士上曰学士职清地近而官仪未备自今冝备鱼学士佩鱼自蒲始婚姻蒲宗孟嘉祐中以右丞治蜀与周茂叔语三日夜退曰世有斯人邪明年以妹归之编蒲团蒲九节蒲乌二龙乌承玭唐开元中与族兄承恩皆为平卢先锋沈勇而决号辕门二龙为冠军将军封昌化郡王子重𦙍礼罗乌重𦙍镇河阳聘礼名士石洪温造韩愈送二处士序云以礼为罗罗而致之幕下平蔡有功封邠国公既殁士三十余人皆刲股以祭子汉𢎞袭爵屋乌童乌九乌灵乌涂金声玉色唐涂晓以中散大夫为江州刺史㢘能可述号为金声玉色石室得道涂定辞得道者也居石室贮五十万钱赏㢘者不得一人汉涂挥为谏议大夫与王璜受毛诗于孔安国晋涂钦以功封新吴侯唐涂元琛为正议大夫泥涂正涂宦涂涂须瞿扶都殳氏族大全巻三氏族大全卷四钦定四库全书氏族大全卷四十二齐齐志怪齐谐志怪者也谐之言曰鹏之徙南溟也水击三千里抟扶揺而上九万里缔交齐明儿良战国之士也与周最楼缓之徒合从缔交龙虎榜齐季若唐贞元中陆䞇主试试明水赋御沟栁诗得韩愈欧阳詹贾稜陈羽等同榜皆天下孤隽伟杰之士号龙虎榜解事舎人齐澣字洗心年十四见李峤峤称有王佐才开元初姚崇为相用澣为中书舎人朝廷大政必咨之号解事舍人崇尝曰欲知今问齐澣欲知古问髙仲舒齐善知今而髙善知古也齐映以文敏显用唐贞元中拜相齐旦宋绍兴中为军器丞下齐假齐云齐求齐黎驺从之盛黎干唐代宗朝为京兆尹出入驺从以百数闻杨绾拜相为之减损才十余骑时大旱造土龙与巫觋对舞又祷孔子庙上闻而笑之经术黎醇字希声治春秋东坡之故人欧公亦喜之宋英宗朝为直讲上问蜀士于欧阳脩脩对曰文行苏洵经术黎醇由是擢用载酒堂黎子云昌化军人城南有载酒堂东坡在儋耳一日访之遇雨从农家借笠着屐而归妇人小儿相随争笑邑犬羣吠竹坡周小隠诗云持节休夸海上苏前身应是牧羊奴为嫌朱绂当年梦故作黄冠一笑娱遗迹与公归物外清风为我袭衣襦慿谁唤起王摩诘画作东坡戴笠图逺景楼黎希声老苏友人也有逺景楼赋黎确宋建炎中为谏议大夫女徳婚姻餐花麻姑坛唐时有女道士姓黎名琼仙餐花絶粒年八十而颜色益少黎涡胡澹庵居海外二十年移衡州饮胡氏园诗云君恩许归时一醉傍有梨颊生微涡谓侍妓黎倩也朱文公诗十年浮海一身轻归对黎涡却有情昌黎重黎悬黎阇黎嵇竹林之游嵇康字叔夜美词气有风仪自云导养得理则安期彭祖之伦可及乃着养生论性絶巧而好鍜宅边有一栁甚茂夏月常鍜其下山涛常举康自代乃与涛书告絶云有七不堪但浊酒一盃弹琴一曲志意毕矣与阮籍山涛阮咸王戎向秀刘伶为竹林游世号七贤仕西晋为中散大夫龙章凤姿天质自然子绍鹤在鸡羣嵇绍字延祖或谓王戎曰昨于稠人中见绍昂昂然若野鹤之在鸡羣戎曰君复未见其父耳亳丘子嵇含字君道好学能文家在亳丘自号亳丘子门曰归厚之门室曰慎终之室晋惠朝为中书侍郎嵇喜挟琴赍酒题门作凤奚奚涓汉祖封为列侯元功十八人中涓位第七奚斤仕元魏为相世称忠孝封山阳侯奚陟仕魏为起居舍人文辞清丽弥纶省闼奚康生少骁勇弯弓十石仕魏为直阁将军奚廷珪精于墨南唐赐姓李奚容咸字子晳孔门髙弟女徳奚氏邹保英妻也从夫之官遇契丹入冦奚氏率家僮及城内女子相助固守贼退朝廷封奚氏为诚节夫人锦奚奚斯跋奚倪带经而锄倪寛汉武时人束发修学治尚书家贫赁作带经而锄以射䇿为掌故迁左内史以负租课殿当免民闻之大家牛车小家担负输租不絶课更以最通世务明习文法以经术縁饰吏事兴学倪若水字子泉唐开元初为汴州刺史政尚清浄兴州县学庐药石倪偁字文举宋南渡后人居吴兴锦山之下少有学行受业张横浦之门芮国瑞调桐川簿人皆以诗饯之公曰吾与子不交以靣而交以心芮曰珠玉之赠不如药石之赐三子恕思愿皆登科宏词科倪思字正甫器质凝重宋淳熈中中博学宏词科拜吏侍兼直学士院在朝中立不倚端倪天倪坤倪洼洼丹字子玉传孟氏易作易论七篇易家宗之称为大儒汉建武初为博士迁大鸿胪十三佳柴舞女破敌柴绍字嗣昌尚唐髙祖平阳公主主与绍对置幕府号娘子军髙祖即位以功封霍国公吐谷浑党项冦边勑绍御之敌矢下如雨士失色绍令人弹琵琶使二女子对舞敌休射绍从后掩击敌大溃系国轻重柴与之字中行宋嘉定中仕于朝与时宰不合出守章贡危逢吉以诗送云力为君王乞得州补天未了石还收人才自系国轻重吾道亦闗公去留殿角才辞槐影日船头便转荻花秋竞夸祖帐东门外谁识眉攅杜甫愁柴禹钖字元圭事宋太宗于晋邸擢枢宻副使柴宗庆字天祐尚宋太宗鲁国公主封千牛卫上将军柴宗愈衢州布衣也宋绍兴中献中兴圣统诏免解女徳柴翁守礼有女在唐庄宗掖庭明宗入洛出宫人女归谓父曰见邮舍队长黝色花项雀形者甚贵愿事之翁曰岂有花项天子后卒归之即郭威也为周太祖怀怀叙仕吴为尚书郎十五灰裴东西眷裴遵从光武平蜀曽孙茂为侍中尚书生二子长曰辑号东眷次曰徽为西眷后徽曾孙天明号中眷后俊领袖裴秀字季彦八嵗能属文时语曰后俊领袖有裴秀晋武朝位至司空武库五兵裴頠字逸民博学稽古周弼曰頠若武库五兵纵横一时之杰也晋俗尚虚无着崇有论以矫之晋惠朝吏侍玉山裴楷字叔则徽次子时称为玉人近之如玉山照映人也与王戎齐名仕晋为光禄大夫八裴裴徽兄弟子姪善谈𤣥理时人以方八王徽比王祥楷比王衍康比王绥绰比王澄瓉比王敦遐比王导頠比王戎邈比王𤣥一经裴昭明齐永明中为黄陵太守罢郡无宅常曰一身之外复何须乎子孙不才我聚彼散若能自立不如一经独立使君裴侠仕北魏为河北太守上命侠别立曰清慎奉公为天下最衆中有如侠者可与俱立无敢应者号独立使君掌铨衡裴行俭字守约唐髙宗朝为吏侍与李敬𤣥马载同典选时称裴马有知人之鉴因宴出码碯盘大三尺军吏碎之色不少吝子光庭开元中拜相霹雳手裴灌唐永徽中为同州司户参军裁决积案名动一州号霹雳手唐开元中为吏侍仆射巾裴冕字章甫大厯中郭子仪曰冕有社稷功拜左仆射自制巾子人争效之号仆射巾真儒裴休字公美兄弟家塾昼诵经夜着书终年不出户有馈鹿者诸生共荐之休不食曰蔬食犹不足今一啖肉后何以继举贤良方正异等太和中拜相宣宗曰休真儒者荐贤裴垍字𢎞中李吉甫为相问以进贤垍即崖畧疏三十人吉甫借以荐于朝天下称得人宪宗朝拜相器局峻整人不敢干以私引用崔羣李终与同相四朝元老裴度字中立威誉徳业比郭子仪以身系天下轻重者三十年歴事四朝以全徳终始元和中自蔡州入觐以诗示幕中賔客韩愈和一篇云南伐旋师太华东天书夜到册元功将军旧压三司贵相国新兼五等崇鸳鹭欲归仙仗里熊罴还入禁营中长慙典午非材职得就闲官即至公又和东征诗云旗穿晓日云霞拥山倚秋空剑㦸明开成中留守东都上命卢洪宣谕曰为朕卧䕶北门也白乐天诗云天子旌旗分一半八方风雨㑹中央治第东都集贤里作别墅具凉台燠馆号緑野堂野服萧散与白居易刘禹钖把酒着文昼夜相欢不问人间事号曲江公封晋国公谥文忠子识大理卿谂为学士兰菊异芬裴子余仕唐以明经显同舍李朝隠程行谌以文法称或问优劣于长史陈崇业答曰兰菊异芬胡有废者三絶裴旻为将军请吴道子画天宫寺吴请旻舞剑作气以助挥毫旻舞一曲道子奋笔立成如有神助三絶裴骏字仲驹崔浩目为三河领袖仕魏为中书博士裴坦字知进居太平里号太平宰相女徳婚姻阿姥墩晋裴氏姥居钱塘墩採花酿酒凡士之贫者贳与之因名所居曰阿母墩荆公送人归钱塘诗云花前若见余杭姥为道仙人忆酒家蓝桥仙遇裴航唐人系舟襄汉同舟樊夫人国色航赂其婢袅烟达诗云同舟胡越犹懐想况遇天仙隔锦屏倘若玉京相会去愿随鸾鹤入青冥答云一饮琼浆百感生𤣥霜捣尽见云英蓝桥便是神仙宅何必区区上玉京后经蓝桥驿渴见茅舍有姥妪缉麻航揖之求浆妪唿曰云英擎一瓯浆来饮之乃玉液也妪曰欲娶此女但得玉杵臼月余得之妪曰有如此信士航夜窥之有玉兔持杵雪光耀室妪曰吾入洞为裴郎具帷帐俄见一大第仙童侍女引航相见讲婚后夫妻入玉峯洞中饵绛雪琼英之丹超为上仙碧鹳雀裴寛为润州参军刺史韦诜有女择所归㑹休日登楼见寛于后苑瘗鹿盖人以为饷致而去者诜引为判官谓妻曰今得婿矣时寛衣碧瘠而长时人唿为碧鹳雀诜曰爱女必为贤公侯妻何以貌为卒妻之开元中为礼部尚书择对裴子野有女择对有周𢎞正年十嵗通老子周易子野深想赏爱以女妻之弱息为托裴行俭号知人在吏部时见苏味道王勮曰二君后皆掌铨衡仆有弱息愿以为托犀玉器裴坦性简俭其子娶杨收女器用皆犀玉坦命持去曰殃我家矣杜乂妻裴氏嫠居以礼自防人号曰杜姥裴居道为户部尚书范阳卢承庆以女妻之裴敞以女妻刘从谏后封燕国夫人裴楷娶王浑之女裴郎裴监崔达㫖词崔驿字亭伯东汉人年十三通春秋诗易与班固傅毅齐名拟扬雄解嘲作达㫖词又着诗赋铭颂婚礼酒警合二十一篇父篆王莽时为建新大尹理出寃狱二千余人大儒崔瑗字子玉骃中子也能世父业举茂才迁汲令人歌之曰天降神明君赐我慈仁父后胡广荐瑗宿徳大儒迁济北相子寔政论崔寔字子真汉桓帝初诏举纯行之士涿郡举寔诣公车称病不对䇿退论世事名曰政论仲长统见之曰凡为人主宜写一通置之座侧铜臭崔烈汉灵帝时因传母入钱伍百万得为司徒问其子钧曰吾居三公外议何如曰议者嫌大人铜臭水精盐崔浩字伯深博览经史𤣥象阴阳百家之言无不该贯仕北魏为中书令帝尝赐清醥醪酒十斛水精盐一两谓曰朕味卿言若盐酒故与卿同其味胷中千卷崔陵仕北魏为侍中郑伯攸叹曰公身长八尺面如刻画謦欬如洪钟胷中贮千卷书人那得不畏服子彦通与父并为诗人冠冕李神隽曰昨见崔陵儿为后生第一崔公桥崔亮佣书自业族兄光劝之依李冲亮曰安能看人眉睫乎后为雍州刺史立渭桥百姓利之名崔公桥崔光初名孝伯清河人昼耕夜学佣书以养亲魏帝曰孝伯才浩浩如黄河东注今日之文宗也为黄门侍郎皮鞭崔伯谦字士逊北齐神武帝称之曰伯谦清直奉公真良佐也为济北太守以熟皮为鞭示辱而已百姓歌之异雀集树崔信明以五月五日生日方中有异雀鸣集树庭史占之曰生子当以文显位殆不髙贞观中为秦川令卒工诗有枫落吴江冷之句清暑赋崔仁师唐贞观初为殿中侍御史上幸翠微宫献清暑赋三㦸崔家崔琳开元中为中书舍人弟珪为太子詹事次弟瑶为光禄卿俱列棨㦸世号三㦸崔家每宴集组印相辉华毂盈门一榻置笏重叠其上元宗命相名覆金瓯除官八百人崔祐甫肃宗朝拜相在位未踰年除官八百人皆亲故一门三相崔铉初为荆南节度使李石从事开成中拜相而石犹在镇贺启云賔筵初启曾陪樽俎之欢将幕未移已在陶钧之下子沆叔父元式俱拜相父元畧为东都留守时谓一门三相炙手可热崔铉所善者郑鲁杨绍复段瓌薛蒙颇参议论时语曰郑杨段薛炙手可热欲得命通鲁绍瓌蒙三世同居崔倕缌麻亲三世同居唐宣宗闻之叹曰崔家一门孝友可谓士族师法六子邠酆郾郇鄯郸亲导母舆崔邠字处仁元和中为吏侍时太常大阅四部乐都人纵观邠去帽亲导母舆公卿避道都人荣之三世同居光徳里兄弟六人同奉朝请官皆二品宣宗题其家曰徳星堂里曰徳星郾五子瑶瑰瑾珮璆唐登科记云自元和初至大中年间邠郾郸瑶先后为礼侍六次放榜为崔氏六榜刻石于泰宁寺时谓之榜院美庄三十所崔羣字敦诗擢甲科号龙虎榜时陆䞇知举羣及第陆䞇妻曰陆氏又添一庄矣后羣知贡举归妻劝求田羣曰吾有美庄三十所谓一榜放三十人妻曰君非陆氏门生乎君掌文柄而不令其子简礼就试如以君为良田则陆氏一庄荒矣元和中拜相哦松崔立之字斯立元和初为蓝田丞邑庭有老槐四行南墙有巨竹千挺立之日哦松间有问者辄曰予方有公事子且去韩愈为作蓝田记又赠以诗有暮作千诗转遒紧及深丛见孤罴佳作喧衆口等句没字碑崔协不识文字时谓没字碑后唐明宗欲用之为相任圜曰舎李琪立协如弃苏合丸而取蜣蜋之转也直言崔公孺韩琦夫人之弟也性亮直好面折人宋仁宗朝为谏议大夫时魏公执政用监司有非其人者公孺曰公居陶镕之地宜法造化为心造化以蛇虎害人之物故置于薮泽山林今公乃置之通衢使为人害可乎公惮之婆娑园崔鶠字徳符宋宣和末除侍御史以挛疾致仕治园数畆号婆娑园喜为诗文有婆娑集尝游黄蘖山中得四妙士幽兰芳菊石菖蒲星星草也崔颋子八人琯珙瑨璪玙世以拟汉荀氏八龙崔咸有髙世之志游终南山乗月吟啸元和中侍御史崔逺有文而风致峻整人目为钉坐梨言一坐所珍也崔峒大厯十才子中人崔遵度与二十四贤女徳婚姻贞节崔彦皓之女事郑诚生子善果年二十而寡父母欲夺其志女曰弃儿为不义背夫死为无礼后善果为鲁郡守毎决事母坐胡床于㕔后察之姆仪崔寔母刘氏有姆仪淑徳博览书传常训子以临民之政教子崔元孙之女性严明有髙节适房氏生子景伯景先亲授以九经义君妇始生崔元综将娶一日梦有一人云此非君妇君妇今日始生俄所娶妇暴亡后十八年始议侍郎韦陟堂妹年十九乃于履信坊宅成亲所梦之日其女始生后崔公官至二品韦夫人偕老焉择婚着姓崔恬以女妻王慧龙崔浩见之曰信王家儿也王氏世齄鼻江东人谓为齄王慧龙娶孤女崔巨伦姑为李叔𦙍妻巨伦一妹有才行而眇叔𦙍妻曰吾兄盛徳而早世肯令屈事卑族乃为其子翼纳之晚婚崔氏适卢校书有诗云不怨卢郎年纪大不怨卢郎官职卑自恨妾身生大晚不遇卢郎年少时继婚崔浩博学太原郭逸奇其才以女妻之女亡以少女继之又以一女妻浩之弟恬崔行功少好学唐俭爱其才以女妻之后为兰台侍郎崔晤孤女李仁钧娶为继室崔陵崔愍皆卢尚之婿崔季谦女妻杨玠杨汝士妻亦崔氏崔卢望族髙士㢘定士族崔干为第一太宗曰我于崔卢李郑无嫌及其世衰犹恃旧地以取赀昔齐据河北陈仕江南故以崔卢王谢为重今天下为一何容纳货旧门仍以买婚为荣乎梅梅仙梅福字子真九江人补南昌尉愿一登文石之阶陟丹墀之涂及王莽専政一朝弃妻子去变姓为吴市门卒人传以为仙瑞州图经载子真故宅在髙安之丰安乡旁有尉山及梅仙观虎幙凤池梅信字昌言宋真宗朝镇并州黄觉诗云出去暂开貔虎幙归来须占凤凰池喜焚香晨起必焚香两炉以公服罩之满袖以出坐定拨开满室浓香人谓之梅香病足抚其足曰足中有鬼不令我至两府也庆厯郎官梅尧臣字圣俞以诗名张芸叟评之云圣俞诗如深山道人草衣木食王公大人见之不觉屈膝宋庆歴中为郎官知贡举梅挚字公仪宋英宗朝与王珪范景仁韩绛同知贡举时梅圣俞参详有诗云公庭拜答士倾心放下珠帘絶语音万蚁战酣春昼永五星明聚夜堂深力槌顽石方逢玉尽拨寒沙始见金淡榜题名何日出清明池苑可能寻梅陶晋人居乡里立月旦评祖约问其意何如答曰善褒恶贬佳法也梅頥尝因事拜陶侃侃止之曰梅仲真膝岂可再屈邪梅虫儿齐东昏时为京局监标梅宫梅官梅庾岭梅枚安车之召枚乗字叔仕吴上书谏吴王勿反云以一缕之任系千钧之重上悬无极之髙下垂不测之渊虽甚愚者哀其将絶也吴王不纳去之梁善属文设为吴客楚太子问答之辞作七发吴灭汉景召拜𢎞农都尉词赋尤髙汉武以安车蒲轮征之道卒孽子臯诙谐枚臯字少孺汉武朝上书北阙拜为郎好诙谐善赋颂比东方朔扬雄曰飞书持檄则用枚臯条枚衔枚雷胶漆雷义字仲公与陈重为友汉顺帝朝义举茂才让于重刺史不聴义遂不应命后同举孝㢘俱拜尚书郎时语曰胶漆自谓坚不如雷与陈剑气冲斗雷焕妙达纬象晋武时斗牛间常有紫气张华问焕何祥焕曰宝剑之精上彻于天在豫章丰城县华即补焕为丰城令掘狱得二剑送龙泉与华太阿自佩后焕子华持剑过延平津剑跃水但见二龙各数丈长而去焕子曰先公化去之言张公终合之说其信乎面中六矢雷万春唐至徳初为张巡禆将守睢阳立城上面中六矢不动贼疑为木人使谍问之大惊落腭齿雷徳让宋初为侍御史太祖怒其言赵普引柱斧击落其上腭二齿易举雷徳逊深于易义王元之诗上之云当时直气压朱云老作皇朝谏议臣题诗野馆光泉石讲易新堂动鬼神清白吏雷孚筠州人宋政和初登第宰宜春倅章贡居官清白年八十余卒赠太子太师子孝友字季仲弱冠以词赋魁南宫宋开禧中拜枢宻谥文简其先有明地理者曰魏半天为其祖卜宅兆至是其説验且以为累世积善之报云雷次宗晋莲社中筑室钟山名招引馆女徳雷氏王导妾也颇与政事招权纳货蔡公谓之雷尚书瑞雷迅雷黔雷来班坐絶席来歙汉建武初拜大中大夫忧国忘家忠孝彰着取畧阳有功帝劳之班坐絶席在诸将之右谥节侯安事笔砚来䕶儿有武力常曰大丈夫当为国讨贼安能区区専事笔砚乎隋文帝朝封荣国公三子恒济整一门二相来恒唐髙宗朝以文学拜相弟济尝云丈夫惟无仕仕必至宰相永徽中拜中书令一门二相时虞世南子昶无才术歴将作匠许敬宗曰䕶儿儿作相世南男作匠文武岂有种耶来整骁勇善战贼云不怕官军千万衆只怕荣公第六郎嚼铁来瑱尚名节有大志禄山反瑱时为汝南守战屡捷贼目为来嚼铁代宗朝拜相父矅为节度使着名西边来敏耆宿学士也诸葛亮请为祭酒迁光禄大夫来俊臣天性残忍唐武后时酷吏也来之邵字祖徳宋元祐中为监察御史嗟来倘来归去来台台佟后汉逸民隠武安山凿穴为居採药自给台国宝晋人晓图䜟秘纬天文格书风角星算望气占候之术台亨宋元丰间人与盱江八贤司马温公着闾阎之善者五人亨其一也哀哀骀它卫人貌恶鲁哀公召而观之果以恶骇天下授以国政仲尼曰是必才全而徳不形者也哀章汉人十七真真徳秀字希元本姓慎避孝宗讳改姓真少笃学母吴氏躬织衽以教后中宏词科帅湖南潭人为立生祠一夕有题于壁云举世知公不爱名湘人苦欲置丹青西方又出一活佛南极今添两夀星几百年方钟秀气八千春愿祝修龄不须更作生祠记四海苍生口是铭入觐进大学衍义上嘉之越山新居成名其斋曰学易春帖云坐看吴越两山色黙契羲文千古心宋端平间参大政谥文忠号西山杨大中见公气骨大器之许以女归焉天真大真𤣥真子甄瘦羊博士甄宇东汉人拜博士毎腊日诏赐博士人一羊宇独取其瘦者后朝㑹诏问瘦羊博士所在羊裘负薪甄彬有行业尝以纻就人质及赎于中得金五两即送还之曰五月披羊裘负薪岂拾遗金邪仕梁为録事参军白雀之祥甄恬至孝母䘮庐墓侧有白鴈白雀栖其庐青岩山甄济字孟城少好学以文雅称居青岩山下十余年逺近服其仁环山不敢佃渔郡守五辟天诏十至坚卧不起天宝末安禄山反封刃召之济引颈就刃使者嗟叹以病告元和中袁滋表济节行与权臯同科宜载国史诏赠秘少监子逢思亭甄君故徐州富室以明经教授乡称善人既葬其亲作室其傍陈后山名之曰思亭而为之记陈六出奇计陈平杖剑归汉拜都尉绛灌曰平虽美丈夫如冠玉其中未必有也佐髙祖定天下凡六出奇计封户牖侯鸿鹄之志陈胜字涉尝辍耕太息曰燕雀安知鸿鹄之志悬旌万里陈汤字子公汉元帝时同甘延夀矫制斩郅支刘向曰悬旌万里之外扬威崑山之西自汉以来征伐方外之将未之有也赐爵闗内侯投辖陈遵字孟公少与张竦伯松亲善遵谓曰足下苦身自约我放意自恣而官爵功名不减于子答曰子欲为我不能我为子亦败矣好客每㑹饮取客车辖投井中客有急不得去善书毎与人尺牍皆藏去以为荣时列侯有与遵同姓字者毎至人门坐中震动既至而非因号其人曰陈惊坐三为二千石哀帝朝封嘉威侯徳星聚陈寔字仲弓汉桓帝时为太丘长在乡闾平心率物其有争讼辍求判正曰宁为刑罚所加不愿为陈君所短尝谒荀季和无仆令子元方将车季方持杖孙长文尚少着车中既至荀使其子叔慈应门慈明行酒余六龙下食文若尚少坐膝前时太史奏徳星聚五百里内有贤人聚卒谥文范先生颍川四长难兄难弟陈纪字元方弟谌字季方与父并着髙名时号三君元长子长文季方子孝先各论父功徳咨于祖太丘太丘曰元方难为兄季方难为弟不凡子陈蕃字仲举年十五独处一室庭宇芜秽父友薛勤候之谓曰孺子何不洒扫以待賔客蕃曰大丈夫当扫除天下安事一室勤甚奇之后复造焉谓其父曰足下有不凡子吾来候之汉桓帝朝为尚书令加太傅下榻陈蕃为乐安太守郡人周璆髙洁之士蕃字之而不名为置一榻去则悬之为豫章太守不接賔客惟徐穉来特设一榻去则悬之湖海士陈元龙名登许汜曰元龙湖海之士豪气未除见之无主客礼自上大床卧使客卧下床刘备曰君求田问舍言无可採如小人欲卧百尺楼上卧君于地下何但上下床之间耶檄愈头风陈琳字孔璋为魏武记室尝草檄呈操方头风疾卧起读曰此愈我疾建安七子琳其一也良史陈夀字承祚为晋着作郎撰三国志时称其善叙事有良史之才蒲萄遗母陈叔达唐武徳初判纳言上尝赐蒲萄不举曰愿以遗母海内文宗陈子昂字伯玉唐兴文章承徐庾余风子昂始变正雅为感遇诗二十八章王适曰是为海内文宗武后奇其才召见金华殿擢麟台正字麟凤陈陶南唐人结庐西山吟咏自适殊有佳语如中原不是无麟凤自是皇家结网疎之句人所称道携书归隠陈抟字图南自号扶揺子方四嵗戏涡水侧有青衣妪抱置懐中乳之聪悟日益有诗云十年踪迹走红尘回首青山入梦频紫陌纵荣争及睡朱门虽贵不如贫愁闻剑㦸扶危主闷见笙歌聒醉人携取旧书归旧隠野花啼鸟一般春入武当山辟谷练气二十余年后居华山云台观周世宗召至禁中赐号白云先生尝乗白驴入汴闻赵祖登极大笑曰天下定矣宋太宗召至以野服见服华阳巾草屦黑绦还山赐号希夷先生再召辞曰九重仙诏休教丹凤衔来一片野心已被白云留去端拱初命弟子张超凿石为室化形莲花峯下义门陈竞江州人十四世同居宋初旌表其门号义门陈氏名题殿柱陈恕字仲言宋太宗朝为三司使御笔题殿柱曰真盐铁使封晋公一条氷陈彭年宋真宗朝初入翰林见王旦呈科举条贯公投之地曰内翰做官几日便隔絶天下士陈惶惧而退在翰林十余年人谓其衔为一条氷位至参政三尧列侍陈省华封秦公三子尧叟尧佐尧咨每賔客至三子衣金紫侍立客求去秦公曰此儿子辈天下以秦公教子为法陈氏世家为荣尧叟宋真宗朝状元及第里谚曰锦屏名山三人状元谓公兄弟及马㳙也天禧中同平章事尧佐字希元仁宗朝吕申公求退上曰谁能代卿曰老成镇抚无如陈尧佐遂大拜号知余子谥文惠尧咨字嘉谟宋咸平中状元后知制诰精于弧矢号小由基母怒之以杖击之金鱼坠地谥康肃四先生陈襄字述古闽人与乡士陈烈周希孟郑穆为友四人者气古行髙磨礲砺琢相期以天下之重为己任谓之四先生知河阳县时富公镇河阳燕游登临必与之偕吟咏樽俎更唱迭和毎曰陈着作竒才也熈宁中召知谏院迁直学士龙丘居士陈慥字季常号龙丘居士元丰三年东坡谪黄州至岐亭有白马青盖来迎乃故人陈慥也留五日赋诗而别白犊往来陈舜俞神宗朝为嘉禾令以不行青苗谪居山南与刘凝之乗白犊往来龙眠居士画而为图江西诗派陈师道字无已号后山居士少刻苦好学以文谒曾巩巩竒之故有向来一瓣香敬为曽南丰之句元祐中东坡孙觉𫝊尧俞荐于朝授徐州教授江西诗派隠嵩山陈叔易初与晁説之俱隠嵩山叔易赴召晁以诗送之云处士何人为作牙尽携猿鹤到京华故山岩壑应惆怅六六峯前只一家以道宣和间领郡人复以此嘲之社稷臣陈康伯字长卿绍兴名相也时髙宗将逊位公朝夕协賛以决大议挺然有古社稷臣之风封鲁国公气节文章陈与义字去非号简斋河目海口大耳耸峙识者知其为贵人徽宗见所赋墨梅诗有见晚之叹王徳明称其出处气节翰墨文章为中兴大臣之冠建炎中参大政陈仲微瑞阳人号遂初宋末为吏部郎上章劾权相贾似道束担而归先是同郡辛元龙以小官劾史相弥逺姚勉初登第劾丁相大全三公文章气节可称和陈难陈至道字元和号野云崇髙节至孝养亲不仕亲没终身初度闭门杜客必躬酹松楸恋恋尽日不能返以诗鸣承㫖鉅夫程公谓郊岛野适兴味复见于斯其诗态度清华玉人衣云锦古荆刺史答湖山极慕嗜效和陶故事不可得作和陈难诗云和陶容易和陈难玉树千寻不可攀饱喫荆州三载饭更无好句落人间后隠香岭得道昇为冲和大仙人称诗仙载世希夷陈济道字元徳号风冈守正不仕晩嵗乐希夷大仙之道人称载世希夷陈咸其父教以謟咸头触屏风不聴元帝朝御史中丞陈重字景公与雷义友如胶漆陈骞八公同辰陈仪号陈三更陈昇之四人花瑞陈烈与蔡君谟同砚席欧公荐之除国子直讲婚姻凤占陈敬仲奔齐初懿氏卜妻敬仲其妻占之曰吉是谓凤凰于飞和鸣锵锵并于正卿五世其昌八世之后莫之与京多长者车陈平居负郭以席为门而门多长者车辙富人张负有女孙五嫁夫辄死负谓其子仲曰岂有美如陈平而长贫者乎以妻之封夫人陈恕为参政入见太宗曰卿娶谁氏对曰臣无妻上曰王克正江南望族一女令淑可作卿配遂妻之不数日封郡夫人晚婚陈敏修号市隠居士绍兴中进士第三人玉音云卿便是陈敏修年几何对曰七十三问几子对曰未娶乃出内人施氏嫁之年三十赀奁甚厚时人语曰新人若问郎年纪五十年前二十三陈郎陈峤字景山年近六十方及第有儒家以女妻之合卺夕作诗云彭祖尚闻年八百陈郎犹是小孩儿闲居诗云小桥风月年年事争奈潘安老去何寄食外家陈后山郭提刑槩慕其贤以女妻之后山家贫常寄食外家有诗上槩云嫁女不离家生男已当户曲逆老不侯知人公岂误陈不识女妻牧羊奴陈忠女妻葛勃陈云之妻李白女孙也陈京善文辞宰相常衮以兄之女妻之前陈横陈陈阵秦饮上池扁鹊姓秦名越人少时遇桑君饮以上池之水能隔墙视病尽见五脏征结特以诊脉为名耳万石秦氏秦彭字伯平汉建初中守颍川有凤凰麒麟嘉禾甘露之瑞及去百姓攀辕一门为二千石者五号万石秦氏论天秦宓蜀人有才学诸葛亮迎为别驾迁学士吴遣张温来聘命宓馆伴与论天温大服金瓶之宠秦琼字叔宝佐唐太宗定天下克敌有功上赐之黄金瓶图形凌烟阁南安髙士秦系字公绪天宝末避乱剡溪客泉州南安有大松百余结庐其上水石为研注老子号南安居士与刘长卿相和权徳舆曰长卿自以为五言长城系以偏师攻之大小秦君秦景道唐人与弟晖皆精汉书号大秦君小秦君仙橘秦精入武昌山採药遇仙人长一丈通体皆毛探懐中橘二十枚与之大虚公秦观字少游号大虚公元祐初东坡以贤良方正荐于朝除大学博士山谷诗云少游五十策其言明且清以初应制科进䇿五十篇也坡荐之安石安石曰君奇秦君口之而不置我得其文手之而不释尝鼎脔㫖可知矣官至国史编修弟觏从师学道秦觏字少章又名觌字少仪从东坡学于杭州后山诗送之云斑衣儿啼真自乐从师学道也不恶但得新年胜旧年即如常在郎罢前秦祖封少梁伯秦非汧阳伯秦商上洛伯皆孔门弟子秦周汉党人八厨之一秦桧字㑹之绍兴中居相位十八年以和误国秦仔宋靖康中二圣北狩仔赍蜡诏回命髙宗图恢复婚姻秦少游女妻范祖禹之子元实秦少游娶坡妹考苏谱所载非是不可用秦虢秦晋之盟谓秦无人秦公荀羽翼六经荀卿名况赵人着书数万言羽翼六经増光孔氏八龙荀淑字季和少有髙行名贤李固李膺皆宗师之桓帝朝出补朗陵侯相涖事明理称为神君子八人俭绲靖焘汪爽肃専并有名称时称八龙颍隂令以昔髙阳氏有才子八人改其所居西豪里曰髙阳里无双荀爽字慈明十二嵗通春秋时语曰荀氏八龙慈明无双或问许邵靖爽孰贤曰二人皆玉慈明外光叔明内润修汉纪荀悦字仲豫献帝时与孔融侍讲禁中帝命悦依左氏𫝊体修汉纪三十篇诏尚书给笔札二仁荀彧字文若举孝㢘何颙见而竒之曰王佐才也后为曹操谋臣及操受九钖彧饮药卒位尚书令谥敬侯荀攸字公达彧从子从曹操征伐谋谟帷幄奇䇿十二操曰公达人之师表也封陵亭侯文中子曰荀氏有二仁生也以济时死也以明道佐命荀顗字景倩当晋武时有佐命弼导之勲铭功太常配享清庙为侍中八公攀龙凤凰池荀朂字公曽晋武朝领秘书监得汲郡冡中古人竹书撰次以中经列在秘书自中书迁尚书令人贺之曰夺我凤凰池诸君何贺邪少年方伯荀羡字令则褚裒奇之曰荀生逸羣之气将有冲天之举东晋朝为徐州刺史时年二十八中兴方伯未有如羡之年少者荀昱淑兄子也汉党人八俊之一荀雍与四友以文章赏㑹荀士逊仕齐为中书舍人状貌甚丑曰丑舍人女徳婚姻守节荀采爽之女事隂瑜瑜死守节不嫁父母强之再事郭弈伪为欢寻以粉书扇曰尸还隂氏家自经死国色荀粲字奉倩娶曹洪女国色后病热而死粲貌悴而神伤曰佳人难再得未几亦卒荀杨孟荀辛使酒辛武贤汉宣时为酒泉太守羌人畏服及其弟汤为护羌校尉使酒醉酗羌人乃畔子庆忌虎臣辛庆忌字子真父子皆以勇武闻叙𫝊云武贤父子虎臣之俊上书救列辅叩头救朱云二事可与汲黯王章同科汉成朝为左将军引裾辛毗字佐治諌魏文帝徙民实河南帝怒而入毗随引其裾上曰卿持我何大急邪为侍中不事二姓辛勉晋人字伯力刘聪署为光禄大夫固辞曰大丈夫岂亏髙节事二姓哉幽居赋辛徳源字孝基隋初隠林虑山着幽居赋以自寄枕借六经渔猎百氏好消息辛𤣥叡唐武后时为屯田郎中尝云儿子从官者有人来云贫乏不能自存此是好消息如闻赀货充足衣马轻肥此是恶消息五龙辛樊兄弟五人并有才识时人曰五龙一门金枝玉昆书剑辛谠学诗书善击剑有济时志少耕于野有牛鬬而两持其角久之竟折其角里人骇异唐末为岭南节度使文武兼资辛仲甫字之翰赵祖问赵普以文武兼资者普以仲甫对拜右补阙出知光州课种栁䕃行路郡人谓为补阙栁受果返金辛次膺字起季㢘声着闻程迈送果置白金奁内公受果返金绍兴中参大政踰月求去勇退辛幼安名弃疾号稼轩居士宋宁理朝拥节钺奉身勇退悉以家事付儿曹作西江月云万事云烟忽过一身蒲栁先衰而今何事最相宜宜醉宜游宜睡早起催科了纳更量出入收支乃翁依旧管些儿管竹管山管水女徳辛宪英羊耽之妻也聪明有才鉴从子祜尝送锦被宪英嫌其华反而覆之其俭约如此申哭秦庭申包胥楚大夫也定公四年吴师入郢包胥如秦乞师依庭墙而哭日夜不絶声勺水不入口七日秦师乃出救楚楚王赏功包胥逃赏着书申不害学黄老刑名韩昭侯用为相终申子之身十五年国治兵强着书二篇曰申子安车申公鲁人也武帝以束帛加璧安车蒲轮迎之至则以为大中大夫舍鲁邸弟子为博士者十余人使君手迹申徽仕魏为襄州刺史性㢘谨画杨震像于寝室以自戒迨归题诗清水亭长幼竞来读曰此是申使君手迹生申申意郇唐大厯中晋州男子郇模献三十字一字为一事朝廷馆之客省氏族大全卷四氏族大全卷五钦定四库全书氏族大全卷五二十文文修学文翁汉景末为蜀郡守修学宫蜀地大化崇好文雅馆下颜回文立师事谯周门人以立为颜回以陈夀李䖍为游夏以罗宪为子贡晋泰始初为散骑常侍杏林香囊文澹后蜀人生五嵗谓母曰有五色香囊在杏林中往取之乃前生为儿时所失者再生而记之天下异人文彦博字寛夫凝简端重歴事四朝荐更二府七换节钺出将入相五十余年毕仲游诗云十年三册命四海一师臣契丹使来聘望见公殿门外却立改容拱手曰天下异人宋哲宗朝以太师致仕封潞公谥忠烈耆英㑹元丰五年潞公留守东都与富公等十三人为耆英㑹洛阳多名园古刹水竹林泉之胜诸老须眉皓白衣冠甚伟洛阳太平盛事也又与程珦司马旦席汝言作同甲㑹公诗云四人三百二十嵗况是同生丙午年墨竹文同字与可少以文学知名潞公竒之曰襟度洒落如晴云秋月尘埃不可到墨竹精妙四方持缣素请者相踵厌之投于地曰吾将以为袜人以为口实遗东坡书云吾墨竹一派近在彭城袜材当萃于子矣死忠文天祥字宋瑞号文山吉州人宋宝祐中状元歴仕江西湖南宪徳祐初大元大兵渡江宋遣天祥奉使险阻艰难脱身而归募兵勤王拜右相挟二王入闽广兵败被执系燕狱经年不屈狱中有集社句诸诗载本传死之日颜色不变南向再拜曰吾事了矣衣带中有一賛云孔曰成仁孟云取义惟其义尽所以仁至读圣贤书所学何事而今而后庶几无愧文献八世同居宋朝旌表门闾蠲租税婚姻文萧遇采鸾文好谦善墨竹陈康伯以女妻之同文移文𤣥文康文殷书邮殷羡字洪乔为豫章太守都下人寄书百余函至石头悉投之水曰沉者自沉浮者自浮不能为人作致书邮书空殷浩字深源羡之子善𤣥言好老易为风流谈论者所宗屏居几十年时人拟之管葛王蒙谢尚俟其出处以卜江左兴亡曰深源不起当如苍生何晋简文假节督诸军事以山桑之败废为庶人居家谈咏不辍不见有流放之戚但终日书空作咄咄怪事四字而已毎云送人上百尺楼上担将梯去桓温将起之为尚书令浩欣然许焉答书虑有谬误开闭者十数竟达空函忤温意由是遂絶舌本强殷仲堪云三日不读道徳经便觉舌本间强晋武召为中庶子迁荆州刺史诏曰卿去有日常谓永为廊庙之宝忽为荆楚之珍良以慨叹父殷师病耳聪闻床下蚁动谓之牛鬬病积年仲堪衣不解带执药挥泪遂眇一目冠冕一时殷景仁与王华王昙首刘湛四人宋元嘉初同为侍中风力局干冠冕一时位至尚书子道矜孙恒三世尚书五总龟殷践猷字伯起博学与贺知章陆象先相友善知章号之为五总龟千年五聚问无不知也为秘书省学士殷芸与龙门之游号兰台聚殷不害事母孝梁简文赐其母练裙襦氊席等物殷开山名峤从唐太宗征伐有功进爵勋公图形凌烟殷侑唐贞元中及五经第元和中迁谏议大夫上疏论治乱得失前后凡八十四通婚姻才藻殷仲文有才藻美容貌桓温以女妻之为尚书何无忌中伤之一日照镜而不见其面遂遇害殷景仁少有大志王谧奇之以女妻焉殷保晦妻封氏能文孔殷殷勤云髙节云敞字幼儒师事吴章及王莽斩章门人皆更名敞独称吴章弟子收章尸以葬将军王舜髙其志节比之栾布荐为中郎谏议大夫闻闻见昌古筠人宋咸平中陈尧咨榜登进士第二十二元元劲节元志北魏公子也少清辨邢峦曰露竹霜条故多劲节非鸾则凤其在本枝也药笼元澹字行冲狄仁杰器之曰君正吾药笼中物不可一日无也除太常卿紫芝眉宇元徳秀字紫芝房琯叹曰见紫芝眉宇使人名利之心都尽为鲁山令天下髙其行称曰元鲁山元宗赐酺五凤楼下命三百里内守令各以声乐来集徳秀自作于蒍于遣乐工数十人联袂歌之帝叹曰贤人之言哉秩满架柴车去及卒惟枕屦箪瓢而已谥文行先生李华兄事之作三贤传谓徳秀刘迅萧颖士也磨崖碑元结字次山年十七始折节向学杨复见其文曰一第溷子耳擢上第举制科少居商余山着元子十篇㑹禄山返逃乱入猗玕洞称猗玕子后家瀼濵自称浪士及有官人以为浪者亦浪为官乎后弃官居樊上更曰聱叟酒徒又曰公之漫其犹聱乎公漫久矣可以漫为叟又称漫郎后进授容管经畧使绥定八州民乐其教结屋浯溪上号瀼溪浪士作大唐中兴颂磨浯溪石崖书之钟乳胡椒元载専权唐大厯中赐死籍其家财钟乳五百两胡椒八百斛他物称是元和体元稹字微之唐诗人与白居易齐名时称元白号元和体宫中唿为元才子元守浙西白牧苏台置驿递诗筒醉和至千篇有云有月多同赏无杯不共持又与窦巩酬和号兰亭絶唱婚姻元懐景知张说必贵以女妻之干元开元入元原学殖原伯鲁为周大夫不说学闵子马曰学殖也不学将落原氏其亡乎桑枢瓮牖原宪字子思居鲁环堵之室蓬户瓮牖以桑为枢上漏下湿坐而絃歌子贡过之曰何其病也曰无财谓之贫道不行谓之病吾贫也非病也大侠原涉字巨先祖父为南阳太守死官敛送葬皆千万以上涉让还之闾里之侠原涉为魁汉哀帝朝大司徒举为谷口令谷口闻其名不言而洽周原花原燎原五原源机辩源贺北魏大将有机辩封陇西王子懐寛雅清俭为雍州刺史清慎源干曜歴官以清慎恪敏得名唐开元中为相十年务为寛平封安郡公词源仙源桃源袁诗学辕固齐人也治诗汉景时为博士以㢘直拜清河王太傅武帝立复以贤良征时年已九十余上客爰盎字丝申屠嘉引为上客汉文帝与慎夫人同坐盎引却之上赐之金后病免家居景帝时遣人问筹䇿袁安字邵公微时客洛阳时大雪洛阳令按行至安门门闭无行迹令人除雪入户见安僵卧曰大雪人皆饿死不宜干人令举为孝㢘汉建初中为河南尹在职十年论曰尹者正也孙宝行秋霜之诛袁安留冬日之爱迁司空复为司徒子敞孙汤曾孙逢四世居三公安车之召袁闳字夏甫耕学为业陈蕃荐之可登三事桓帝以安车征之及党事将作闳乃筑土室潜身十八年月夜泛渚袁宏字彦伯有逸才文章絶美谢尚镇牛渚秋夜乗月泛舟㑹宏在舫中吟咏尚迎之登舟与谈论由是知名仕晋为东阳守谢安取一扇赠行答曰当奉扬仁风慰彼黎庶作东征北征二赋人共推其美直造竹所袁粲字景倩负才尚气诗酒自适家居负郭每杖策逍遥悠然忘返郡南一家颇有竹石粲率然步往不通主人直造竹所啸咏自得仕宋为尚书仆射江东之杰袁淑文冠当时作赤鹦鹉赋及见谢庄赋曰江东无我卿当独步我若无卿亦一时之杰宋元嘉中迁尚书白头尚书袁昂字千里齐武帝曰昂昂千里之驹在卿有之梁武帝朝迁吏部尚书谓曰齐明帝用卿为黒头尚书朕用卿为白头尚书世号宗臣雅有人鉴至其门者号登龙门侍宴承香袁宪字徳章幼聪敏国子博士周𢎞正将升讲堂授以麈尾令升讲坐论说曰此儿已堪代博士矣时生徒对䇿多行贿赂其父君正曰我岂用钱为儿买第邪寻举髙第陈宣帝朝为右仆射尝陪宴承香阁帝徙席山亭谈宴终日谓樊俊曰袁家故为有人兄枢为左仆射台省目枢为大仆射宪为小仆射清郎袁聿脩字叔徳仕齐为尚书郎十年不受升酒之遗邢卲尝唿为清郎后为太常卿出使巡省邢邵遗白绅为信不受卲曰今日复作清郎矣嘉莲颂袁朗枢之子也陈后主诏为月赋一篇复诏为芝草嘉莲二颂自以人物为海内冠唐初为给事中方技袁天纲有风鉴唐太宗召见曰古有君平朕今得尔何如对曰彼不逢时臣固胜之子客师亦传其术无不竒中梅岩袁枢字几仲幼颖悟年八九嵗题诗屏间云泰山一毫轻沧海一滴水我观天地间何啻犹一指衆奇之宋干道中兼史院编修章子厚家乃同里求饰其事公曰书法不隠宁负乡人不可负天下后世公议赵丞相曰无愧古之良史所居有飞瀑梅竹之胜为楼观亭榭其上扁曰梅岩日杖屦往来赋诗饮酒其间为祭酒迁宝谟待制婚姻近姮娥袁筠娶萧安女言定未几擢第罗隠贺以诗云细看月轮还有意定知青桂近姮娥袁湛少有雅操为外祖谢安所知安以姪𤣥之女妻之袁隗汝南人娶扶风马融女资装甚厚垣垣敞燕人与二子遵苗归晋敞拜龙骧将军垣䕶之年少倜傥苗之子宋武初迁豫州刺史垣崇祖年十四有干畧叔父䕶之曰此儿必大吾门户齐髙帝时为豫州刺史掖垣薇垣星垣樊学稼樊须字子迟请学稼学圃赠樊伯进封益都侯壮士樊哙沛人以屠狗为事从沛公见羽鸿门羽曰壮士后髙帝病哙排闼直入大臣随之元功十八人位次哙第二封舞阳侯焚券樊重家赀鉅万赈给宗族恩加乡闾贷人以数百万临终遗令焚其契劵子宏汉世祖之舅拜光禄大夫専心典籍樊逊字孝谦専心典籍举秀才第一扬悟曰文章莫过樊孝谦樊侯学樊鯈字长鱼宏之子就丁氏受公羊严氏春秋永平中封燕侯删定春秋章句世号樊侯学门徒三千余人一笥饵樊晔字仲华与光武有旧光武微时以事拘新野晔为吏餽饵一笥后光武即位引见云台赐御食及乗舆服拜河东都尉戏之曰一笥饵得都尉迁扬州牧𤣥纁备礼樊英字季齐隠壶山顺帝备𤣥纁征之既至待以师傅之礼及后应对无竒谋深䇿谈者以为失望习京氏易善风角星算河洛七纬推步灾异尝含水西向噀之云救成都市火后验之果然玉麟符樊子盖字华宗检校河南内史有政绩隋文帝曰为公别造玉麟符以代铜虎尝陪宴积翠池上赐以金盃澁体樊宗师字绍述唐人着书三十卷曰樊子诗七百一十九篇不蹈袭前人一言一句号澁体欧公诗云穷荒探幽入有无一语诘曲百盘纡孰云已出不蹈袭句断欲学盘庚书终谏议大夫献䇿樊若水江南人举进士不第谋归宋钓鱼采石矶以小舫载丝绳其中维南岸棹北岸度江之广狭丈尺诣闗献䇿取江南上遂遣使往荆湖造舟如其䇿拜賛善大夫樊泽宗师父也有将帅器徳宗召对延英后拜右相女徳婚姻仙婚樊氏云翘夫人刘纲天师之妻鬓翠如云肌洁如雪与纲较仙术纲唾盘中成鲤鱼樊唾成獭又各呪桃二枚使相鬬纲所呪走出篱外纲为上虞令县庭前有皂荚一树纲升树数丈能上升樊平坐冉冉而升如云气之腾樊通徳飞燕女史也后为伶𤣥妾能道飞燕姊妹事樊圃尘樊孙识马孙阳善御马伯乐乃天星名主典天马故以为名战国策云骐骥服盐车上太行伯乐遭之骥乃仰而髙鸣感其知己也兵法孙武齐人以兵法见吴王阖庐王出宫中美人百八十人使武教之战孙子分为二队以王宠姬为队长皆令持㦸三令五申妇人大笑斩二队长以徇复鼓之妇人左右前后跪起皆中䂓矩绳墨着兵法十三篇减灶孙膑与龎㳙同学兵法㳙忌其能用法断其两足后㳙为魏将伐韩齐使孙膑救之膑入魏地令士卒日减灶以致㳙伏弩马陵㳙败自刭闭户先生孙敬字文宝闭户读书不堪其睡以绳系头悬之梁上市人唿之曰闭户先生来也设𤓰孙钟种𤓰为业一日有三人来觅𤓰钟设𤓰及饮三人曰谢厚意今示子𦵏地下山百步勿反顾钟不六十步回看见三白鹤飞去遂以𦵏其母钟后生坚坚生权立国江东潄石枕流孙楚字子荆少欲隠居谓王济曰当与潄石枕流济曰流非可枕石非可潄曰所以枕流欲洗其耳所以潄石欲厉其齿晋初为着作佐郎遂初赋孙绰字兴公少与许珣有髙尚之志居㑹稽游放山水十余年作遂初赋以见意晋哀帝朝为着作郎时桓温欲迁都洛阳绰上疏切谏温不悦曰致意兴公何不寻君遂初赋知人家国事邪作天台山赋示范荣期曰卿试掷地当作金石声答曰恐此金石非中宫商苏门长啸孙登字公和好读易抚一絃琴居北山土窟中阮籍尝遇登于苏门山与商畧终古及栖神导气之术籍退至半岭闻有声若鸾凤乃登之啸也龙宫禁方孙思邈善谈老庄通阴阳推步医药居太白山唐太宗召至京欲官之不受大旱因救昆明池龙得龙宫禁方三十首炼形养气孙智谅字徳成筑室𤣥秀峯炼形养气上常有浮云因号浮云观唐开元中召至京师祈雨随应后尸解肉台孙晟南唐人家富毎食不设几案衆妓各执器号肉擡柈经典徽言孙奭字宗古为国子监直讲宋太宗幸其监奭讲尚书说命三篇赐绯章服真宗朝为给事中掇五经切于治道者为五十篇号经典徽言谥宣公泉石养闲孙冕宋天禧中直史馆几三十年晚守苏州甫及引年大书廰事云人生七十鬼为隣已觉光隂属别人莫待朝廷差致仕早谋泉石养闲身去年河北曽逢李今日淮西又见陈寄语姑苏孙太守也须抖擞老精神拂衣归九华山着唐书孙甫字之翰宋仁宗朝为右正言后直史馆人献一砚云直三十千呵则出水甫曰一呵得水一担才直三钱不受着唐书七十五巻未成而卒诏藏之秘府温公书其后云孙公此书甚自重惜常别缄其藳于笥一日出而家失火弟子负其笥避于池中岛上还及门曰唐书在乎余无所问贤良孙洙字巨源仁宗朝举贤良方正上䇿论五十篇韩琦见而奇之曰今之贾谊也银鱼孙复字明复居泰山之阳范文正在睢阳掌学有孙秀才上谒文正赠之钱一千明年复谒又赠一千文正曰观子辞气非乞客也当补子学职月俸三千于是授以春秋明年各去后十年间泰山有孙明复先生以春秋教授者道徳髙迈朝廷召至乃向日孙秀才也仁宗朝范公富公荐除国子监直讲车驾幸学赐绯衣银鱼召拜迩英阁説书四休居士孙昉字景初为大医自号四休居士山谷问其说对曰麄茶淡饭饱即休补破遮寒暖即休三平二满过即休不贪不妒老即休山谷曰此安乐法也山谷云四休家有二畆园花木欎欎客来传酒煑茗与余相善因作小诗令家僮歌以侑酒茗富贵何时润髑髅守钱奴与抱官囚大医诊得人间病安乐延年万事休无求不着看人面有酒可以留人嬉欲知四休安乐法聴取山谷老人诗一病能恼安乐性四病长作一生愁借问四休何所好不令一㸃上眉头楚孙叔敖本姓蒍孙盛着晋阳春秋辞直理正时称良史晋给事中孙康幼清介常映雪读书后为御史大夫孙谕元祐中与七老同时挂冠早退孙觉字莘老与乔执中秦少游齐名号三贤孙抃六世祖长孺喜藏书置书楼上蜀人称书楼孙氏女徳婚姻金章虞潭母孙氏恭顺和贞有妇徳潭拜武昌侯太夫人加金章紫绶王导以下皆就拜焉年九十五卒谥曰定夫人有诸兄风孙权以妹妻刘备才捷刚勐有诸兄风后有题先主庙云元徳当年婿仲谋并縁𤓰葛得荆州男儿若假裙襦力卒世如何得举头为讥黄勉斋恃晦翁而作青鸾木鸡张复年老妻孙氏妙年因病烦主簿周黙诊视黙见孙秀丽他日折简送诗云五十衰翁二十妻目昏发白巳头低绛帷深处休论议天外青鸾伴木鸡答云雨集枯池时暂緑藤笼古木一畨新如今且说眼前景妆㸃亭台随分春得君简急毁恐彰子之过也后复死黙遣媒通好娶之娶相女孙明复枯藁憔悴须鬓皓白李文定公见之叹曰先生年五十一室独居谁事左右不幸风雨饮食生疾奈何吾弟之女贤可以奉先生箕箒先生辞文定曰吾女不事先生不过一官人妻先生徳髙天下幸婿李氏荣贵莫大先生曰宰相女不妻公侯贵戚而以嫁山谷衰老藜藿不充之人吾不可不成相国之贤妻之女亦甘淡薄尽礼孙氏张齐贤母封晋国夫人年八十余上赐手书存问孙夀梁冀之妻善为愁眉啼妆堕马髻折腰步龋齿笑孙绰顽女妻阿智孙䇿纳大乔孙咎有独行娶虞喜弟预之女弃华尚素与咎同志孙隽字文英娶太尉栢叔元之女孙泰娶姨母盲女曰人有废疾非泰何适王孙童孙天孙温然犀照怪温峤字太真风仪秀整有栋梁之任为刘琨奉表江东其母崔氏固止之絶裾而去既至元帝器而嘉之明帝时苏峻反时峤为江州刺史有衆七千洒泣登舟约陶侃同赴国难侃虽盟主而处分规畧一出于峤峻平还至牛渚矶然犀照水怪夜见于梦因中风而卒谥忠武陵颜轹谢温子昇字鹏举博览百家文章清婉避难归魏济隂王云子昇足以陵颜轹谢含任吐沈庾信自南朝至北方惟爱子升韩山寺碑曰惟韩山一片石堪取余驴鸣犬吠卿相才温大雅字彦宏与弟彦博大有俱知名薛道衡见之曰三人皆卿相才也与董常等师王通北面受王佐之道太宗朝封黎国公弟大有字彦将封清河郡公水南山人温造字简与隠王屋山其居曰处士墅慨然有髙世之心乌公罗而致之幕下韩愈诗云水南山人又继往者此也唐长庆末为侍御史弹奏李祐违诏进马祐曰今日胆落于温御史矣慈鸦挽铃温璋为京兆尹设铃以通寃诉者一日闻挽铃声视之乃鸦也璋曰是必诉人採子命吏视之果得採子者政有绩赐之金紫八义手温庭筠少敏悟工辞章与李商隠齐名号温李工于赋入试凡八义手而八韵成唐大中末授方山尉死节温廷皓唐咸通中署徐州幕府值龎勋反以刃胁之作表骂曰我岂以笔墨事汝邪速杀我勋笑曰儒生有胆邪状元自期温仲舒少与吕蒙正读书洛阳龙门山誓不作状元不仕及吕为状元温中甲科大不适意宋淳化中参大政温彦博名大临通书记善辞令太宗朝拜中书令温宪咸通中及第与张乔等为十哲温羡兄弟六人世号六龙温商正元中及第号龙虎榜婚姻温峤从姑刘氏有女资慧属峤觅婿后报之曰得婿矣门地身材名位皆不减峤因下玉镜台一枚姑大喜既婚女以手披纱扇抚掌大笑曰我固疑是老奴春温温恭紫裘温言言偃字子游孔门髙弟居文学科赠吴侯封丹阳公武城絃歌浑忠义感士浑瑊唐建中末从徳宗出守奉天但以忠义感激将士上临轩授以节钺託以讨贼瑊顿首曰敢不毕力以对扬天子休命朱泚平拜侍中同平章事封咸宁王谥忠武浑良夫卫孔圉之竖也强盟孔悝而纳蒯瞶宛宛暹仕汉为下邳相宛方仕汉为吴兴太守十五寒寒寒朗字伯奇举孝亷为济阴令去官百姓追思汉永平中为侍御史心伤楚狱之寃冒死廷争由是理出者衆庇寒一寒齿寒广寒韩见易象晋韩宣子适鲁见易象与鲁春秋曰周礼尽在鲁矣法律之学韩非韩之诸公子与李斯俱事荀卿善刑名法律之学作说难孤坟五蠧说林五十六篇国士韩信淮隂人萧何竒之曰如信国士无双汉王设坛具礼拜为大将与张良萧何为汉三杰死灰复然韩安国初事梁孝王得罪狱吏田甲辱之安国曰死灰不复然乎甲曰然则溺之汉武时为御史大夫长活饥民韩韶颍川人为嬴长流民入界者甚衆韶开仓赈之主者争不可韶曰长活沟壑之人以此伏罪含笑入地矣颍川四长飞谈巻雾韩伯字康伯殷浩之甥也胜气笼霄飞谈巻雾出羣之器也晋吏部尚书跃龙骋骥韩纬南燕人为右仆射封嵩为左仆射嵩弟融为东中郎将绰弟轨为西中郎将四人同拜帝曰跃二龙于长衢骋双骥于千里平定江表韩擒虎字子通初名擒容貌魁岸有雄杰之表隋文帝委以平陈之任功成进位上柱国死作阎罗王韩长者韩思复为滁州刺史黄芝五茎生州署民刻石颂之迁御史大夫卒元宗亲题一碑曰有唐忠孝韩长者之墓识荆韩朝宗思复子也为荆州刺史李白诗云生不愿封万户侯但愿一识韩荆州襄有二井饮者死朝宗移书喻神饮者无恙人号曰韩公井社稷计韩休开元中拜相峭鲠尚直左右曰休入相陛下殊瘦于旧上曰吾貌虽瘦天下肥矣吾用休为社稷计诗人韩翃工诗唐徳宗时制诰阙人上批曰与韩翃时有与翃同姓名者上复批曰春城无处不飞花寒食东风御栁斜日暮汉宫传蜡烛青烟散入五侯家与此韩翃泰山北斗韩愈字退之唐之文宗李汉序文云日光玉洁周情孔思千态万貌卒泽于道徳仁义炳如也宋景文公賛云愈以六经之文为诸儒倡学者仰之如泰山北斗云徳宗朝为监察御史以论宫市贬宪宗朝迁刑侍以论佛骨贬潮州上表谢移袁州召拜祭酒迁吏侍谥文公号昌黎先生当时后进从游者皆号韩门弟子元田宝鼎韩湘愈姪老成之子字清夫落魄不羁文公勉之学曰吾所学非公所知公使言其意作诗曰青山云水窟此地是吾家后夜流琼液凌晨咀绛霞琴弹碧玉调炉养白朱砂宝鼎存金虎元田养白鸦一瓢藏世界三尺斩妖邪解造逡巡酒能开顷刻花有人能学我同共看仙葩公曰子能夺造化乎曰兹事甚易即聚土以盆覆之良久花开花片上出金字一联云云横秦岭家何在雪拥蓝闗马不前公不晓湘曰事久可验后公贬潮州途中遇雪俄有人冒雪而来乃湘也询其地乃蓝闗公遂足成一诗与同宿传舍湘又诗云举世尽为名利醉吾今独向道中醒他时定见飞昇去冲破秋空一㸃青乃出药一粒曰服此可御瘴也王佐才韩㑹愈之宗兄有友四人自谓王佐才号四䕫香奁集韩偓字致光工诗髙秀实云韩偓香奁集丽而无骨李端叔酷喜之诵其序云咀五色之灵芝香生九窍咽三危之瑞露美动七情唐昭宗时以翰林承㫖谪岭表有诗云谋身拙为安蛇足报国危曽捋虎须满世可能无黙识未知谁拟试齐竽其词悽楚不忘君也宰相韦贻范母䘮还位偓当草制偓曰腕可断麻不可草五凤楼韩浦唐末人与弟洎俱有词学洎常轻浦曰吾兄为文绳枢草舍庇风雨而已吾之文宜是修五凤楼手袜线之才韩昭仕伪蜀王氏为礼尚书琴棋书算皆涉猎李台瑕曰韩八座伎艺如拆袜线无一条长韩徐韩熈载字叔言初举进士投书李晟曰钓大鳌者不投取鱼之饵断长鲸者焉用割鸡之刀唐明宗时坐事奔南唐除知制诰书命典雅有元和风与徐铉齐名号韩徐出谒更仆韩亿字宗魏布衣时与李若谷俱贫同试京师止一氊割而分之毎出谒更为仆李先登第韩次之位皆至参政亿八子纲综綘绎维缜纬缅綘缜皆拜相世谓桐树韩家盖门有桐树人以别魏公也陆农师诗云棠棣行中排宰相梧桐名上识韩家宋仁宗朝参大政谥忠宪弟草兄制韩綘字子华神宗朝拜相弟维在翰林草制兄弟友悌天至同时为宰相近辅者三人衣冠之盛近世未有封原国公谥献肃一代冠冕韩维字持国与司马文正吕正献王荆公为四友富弼帅河东辟掌机宜文字荆公赠诗云韩侯氷玉人不可尘土杂㑹当荐还朝立子在阊阖元祐初除门下侍郎子元龙元吉号南涧名家文献政事文学为一代冠冕昼锦堂韩琦字稚圭相州人年二十登进士第唱名第一甲终太史奏日下五色云见与范公在兵间最久二公名重一时朝廷倚以为重天下称为韩范军中有一韩一范之謡嘉祐中拜平章事时曽公亮为亚相赵槩欧公参政凡事闗政令则曰问集贤典故则曰问东㕔文学则曰问西㕔至大事则自决人以为得宰相体为相十年光辅三后上曰侍中国之龟鑑欧公心服其徳量尝曰累百欧阳修何敢望韩公公判相州欧作昼锦堂记有云临大节决大事垂绅正笏不动声气而措天下于泰山之安可谓社稷之臣矣公尝谓保初节易保晚节难故晚年事事着力在北门时有九日诗云不羞老圃秋容淡且看黄花晚节香公姿貌英特图绘传天下人谓如髙山大岳望之气象雄杰蓄泄云雨藏匿宝怪或问伊川曰魏公可学否曰魏公是间气英宗朝封魏国公薨神宗亲制神道碑赐之题曰两朝顾命定䇿元勲之碑谥忠献徽宗朝追封魏王曽南丰挽诗云锱铢赤舄无骄志咳唾黄金有古风覆冒遐荒知大度委蛇艰急见孤忠谋谟丙魏丹青力拥立昭宣柱石功御笔新诗在新陇哀荣谁得似初终四子忠彦粹彦纯彦幼子嘉彦徽宗朝拜相封仪国公官様文章韩驹字子苍自布衣时有诗名着诗法名陵阳正法眼吕居仁列为江西诗派法嗣曽端伯谓文章有两等山林草野之文其气枯藁朝廷台阁之文其气温润王安国亦云文章格调须得官様若子苍之文乃台阁之文所谓官様者欤宋政和初召除正字终徽猷待制中兴元勲韩世忠字良臣少贫贱人唿为韩泼五跳涧以习骑洞贯以习射宋建炎初为统制勇冠三军大功数十绍兴中加少保御笔书忠勇韩世忠于白旗以赐之狻猊之鍪连锁之甲掠阵斧尅敌弓皆其遗法也秦桧主和议成为大傅充醴泉使自此杜门谢客絶口不谈兵时跨驴携酒从一二僮奴游西湖以自乐好浮屠自号清隠居士隆兴中封蕲王谥忠武子彦直彦质彦古韩増汉宣时功臣图形麒麟阁韩延夀汉宣时守冯翊恩信徧二十四县韩滉贞元中拜相性清俭衣裘䄄祉十年一易韩𢎞唐元和中平蔡有功拜中书令子公武节度使退之子昶小字符幼读书城南长庆中第进士为集贤校理退之父仲卿武昌令伯父云卿礼部郎叔父绅卿泾阳令弟滂聪悟奇伟从愈之潮之袁而卒女徳婚姻韩夫人城韩夫人者朱序之母也序守襄阳苻坚遣将攻之韩夫人自登城行曰西北角先当受攻领百余婢及城中女丁于其角筑城二十丈后果溃衆守新筑城寇退号韩夫人城红叶之縁韩夫人者唐僖宗宫女也尝题红叶云流水何太急深宫尽日闲殷勤谢红叶好去到人间放御沟中有士人于祐拾得就题一叶云曽闻叶上题红怨叶上题诗寄阿谁沟逆流韩夫人拾得后帝放宫人时祐託韩泳门馆泳以韩夫人有同姓之亲作伐嫁祐及成礼各示所得叶韩泣曰事岂偶然莫非前定泳开宴曰今日可谢媒韩笑答曰一联佳句题流水十载幽思满素懐今日却成鸾凤友方知红叶是良媒师友婚韩愈门人李汉辱知最厚以其子妻之张彻亦从愈学以从弟俞之子妻之俞女事进士周况烂盈韩侯娶妻汾王之甥蹶父之子韩侯迎止于蹶之里八鸾锵锵烂其盈门韩侯姬姓之国传所谓邘晋应韩是也韩介愈亲兄也妻郑氏视愈如子愈所谓鞠于嫂氏者介次子老成即愈所祭十二郎者也韩滉择杨于陵为婿韩夀因窃香取贾充女韩翃妻栁氏为沙咤利所得识韩仰韩三韩桓盐铁桓寛前汉人善属文推衍盐铁之议着数万言自成一家非䜟桓谭字君山汉建武初拜议郎时帝方信䜟谭极言䜟之非经帝怒出为六安郡丞着书二十九篇号曰新论稽古力桓荣字春卿汉明帝朝拜为五更迁太子少傅赐以辎车乗马荣大㑹诸生陈其车马印绶曰今日所蒙稽古力也书学桓郁字仲思荣之子敦重笃学以尚书教授门徒常数百人初学受尚书于朱普章句四十万言荣删二十三万言郁复删定为十三万言由是有桓君大小章句位侍中骢马御史桓典字公雅荣之曽孙汉灵帝拜侍御史常乗骢马京师畏惮之语曰行行且止避骢马御史桓氏自荣至典父子兄弟以经学代为帝师致位卿相树碑颂徳桓彬字彦林郁之曾孙汉灵帝拜尚书郎与蔡邕齐名邕论彬有过人者四夙智岐嶷早成也学优文丽至通也仕不茍禄缘髙也辞隆从窊絜操也乃树碑而颂焉仁者之勇桓彞字茂伦荣九世孙也周顗特重之曰茂伦嵚崎歴落固可笑人也东晋初迁吏部郎后为宣城内史苏峻反守节而死史臣曰茂伦抱中和之气懐不挠之节仁者之勇不其然乎五子温云豁秘冲英物桓温字子元生未朞温峤见之曰此儿有奇骨因试使啼闻其声曰真英物也豪爽有风槩姿貌甚伟面有七星少与刘惔善惔曰温眼如紫石稜须作猬毛磔尝抚枕叹曰男子不能流芳百世亦当遗臭万年庾翼言于康帝曰桓温有英雄之才宜委以方面之任必有𢎞济艰难之勲哀帝朝加大司马假黄钺六子孽子𤣥以簒诛尽忠王室桓冲性俭素其妻尝进新衣冲怒促持去复进之曰衣不经新何縁得故冲乃笑而服之孝武朝为荆州刺史代温居任尽忠王室三子嗣脩谦兄豁六子石虎石秀石民石生石绥石康俱知名嗣之子𦙍有清操位至中书令胡床三弄桓伊字叔夏小字野王善音乐江左第一初与王子猷不相识偶相遇为之据胡床三弄笛而去不交一言帝召伊饮谢安侍坐命伊吹笛安泣下沾衿乃越席就之捋其须曰使君于此不凡太元中以淮淝功封永脩县侯止疟桓石䖍小字镇恶有文武器干从桓温入闗威震敌人时有病疟者谓桓石䖍来以怖之多愈为豫州刺史复辟元勲桓彦范字士则同张柬之定䇿安唐中宗复辟为侍中封谯国公后封王是为五王谥忠烈女徳婚姻挽鹿车桓氏字少君鲍宣尝就少君之父学父奇其清苦以女妻之资送甚厚宣曰少君生富骄习美饰吾贫贱也不敢当礼少君曰大人以先生修徳守约故使贱妾侍巾栉奉承君子唯命是从宣曰能如是吾志也少君乃更着短衣与宣共挽鹿车持瓮出汲修行妇道乡里贤之义嫠桓鸾之女适刘长卿夫死儿夭乃刑其耳自誓沛相王吉奏闻髙行显其门闾号行义桓嫠乡里有祀必膰焉女乗龙桓叔元郁之子也明经笃行二女适孙隽及李元礼时人谓其二女俱乗龙言得婿如龙也盘桓安玉舄安期生琅琊人卖药海边秦王请见与语三日夜赐金璧万数出阜乡亭皆置之而去留书以赤玉舄一两为报曰后千嵗求我于蓬莱山下广州有菖蒲涧安期所饵也郭祥正诗云菖蒲涧中生九节流水遂作菖蒲香安期服之已仙去谩说两舄留秦皇剖心安金藏在大常工籍武后时或有诬睿宗反者金藏大唿曰请割心以明皇嗣不反引刀划腹肠出被地而仆诏停狱母丧葬南阙口泉忽涌流李冬有花诏鑱其名于泰华二山碑以为荣读奏上前安重诲骁果善骑射唐明宗朝拜相上目不知书每四方奏事皆令读之弟重荣仕石晋为节度使常佩玉鱼平心奉诏安焘字厚卿宋嘉祐中刘辉榜为探花试尧舜性仁赋歴仕提刑时朝廷方行新法或迎合求进或异趍为髙焘平心奉诏数有陈论放浪山水安昌期宋皇祐中举进士调横州永定尉去官不仕放浪山水间治平中携一童至清逺崃山寺游和光洞数日不返僧疑为虎所食求之洞前石壁有诗云蕙帐将辞去猿猱不忍啼琴书自为乐朋友孰相携丹灶非吾乐青云别有梯崃山予暂隠人莫拟夷齐安惇字处厚以上舍释褐元符中为御史中丞安尧臣上书论童贯以宦寺専命交结权臣女徳安法兴王母侍女也安欎嫔仙女也居安槐安偷安竹报平安潘贯札潘党字叔党楚大夫与养由基蹲甲而射贯七札花县潘岳字安仁乡邑号为竒童才名冠世为衆所病栖迟十年出为河阳令满县种桃李花美姿容少时挟琴弹出洛阳道妇人皆投之以果满车而归藻思如江濯锦绮而増绚文苑羽仪诗人龟鑑晋惠朝为黄门侍郎金谷友潘岳与石崇謟事贾谧毎候其出望尘而拜谧开阁延贤金谷园二十四友岳为之首次石崇左思陆机陆云郭彰刘琨欧阳建杜斌王粹邹颕崔基刘瓌周恢陈䀭刘讷缪征挚虞诸葛诠和郁牵秀许勐刘与杜育并附㑹于谧板舆奉亲潘岳仕途不达作闲居赋以见志畧曰凛秋暑退熈春寒往微雨新晴六合清朗太夫人御板舆升轻轩昆弟斑白儿童稚齿夀觞举慈颜和浮盃乐饮丝竹骈罗顿筵起舞就席髙歌人生安乐孰知其他从子尼有清才为中书令逍遥谷潘思正居逍遥谷唐髙宗幸东都召问所须对曰茂松清泉臣所须也诏即其居作崇唐观年九十余卒谥体𤣥先生游山寺潘孟阳登博学宏词科唐元和初除盐铁转运副使诏驰驿视江淮财赋并察诸路治否孟阳所至会賔客留连娼乐名誉大损后郑敬宣谕江淮帝戒之曰勿效潘孟阳殚财酣饮游山寺而已劔术潘扆自称野客善劔术海州刺史郑匡国求学焉扆乃探懐出二钖丸俄出如虹旋遶匡国头上有声铮然匡国惧汗下如雨扆乃收之八贤潘美字仲旬事赵祖平岭南又与曹彬同下江南以功拜宣徽北院使谥武惠广州八贤堂潘美向敏中余靖魏瓘陈世卿郡晔陈从易张颉催租败兴潘大临字邠老唐太仆卿季荀之后宋元丰中寓居齐安得句法于东坡与徐师川友善山谷尝称之曰天下奇材也谢无逸尝问有新诗否曰秋来景物件件是佳句昨日得句云满城风雨近重阳忽催租人至遂败意只此一句奉寄逍遥子潘阆自号逍遥子宋初人作苦吟诗云发任茎茎白诗须字字精贫居云长喜诗无病不忧家更贫坐卢多逊党得罪匿舒州潜山寺为行者又入中条山初与许洞钱易为友狂放不羁至是许洞赠之诗云潘逍遥平生志气如天髙仰天大笑无所惧天公慎尔口呶呶中条山神镇长在驱雷逐电依前赶出这老怪墨仙潘谷宋元丰间人精墨法山谷尝以锦囊贮其墨半丸后饮酒三日发狂浪走赴井死人下视之趺坐井中手尚持数珠也坡诗云一朝入海寻李白空看人间画墨仙女徳婚姻知人之明潘孟阳母刘晏女也问坐末緑衣少年何人曰此人全别必是贵人乃杜黄裳也莲步潘妃小字玉奴齐东昬妃也凿金莲花于地令妃行其上曰步步生金莲花齐亡王茂清欲妻之玉奴守节而死潘杨之睦杨经字仲武潘之世亲也潘岳诔文云借三叶世亲之恩子之姑余之伉俪潘杨之睦有自来矣郑晔娶长乐潘氏生六子俱贤韦固议潘昉女不成檀照千里檀子者齐人也威王言吾臣有檀子等四人将照千里岂特如魏王径寸之珠照十二乗哉八及檀敷字文有汉党人八及之一也立精舎教授常数百人后举方正迁议唱筹量沙檀道济宋武顾命元臣元嘉中伐魏粮尽夜唱筹量沙平明魏军见之不敢逼妻向氏尝戒之曰髙世之勲道家所忌后果为朝廷所疑见收愤怒目光如炬脱帻投地曰坏汝万里长城位司空兄韶子臻臻子珪蝉腹檀珪字伯玉王僧䖍以为参军求禄不得与书曰蝉腹龟肠为日已久饿彪能吓人遽与肉饿麟不噬谁为落毛乃以为安成郡丞檀翥字凤翔志能清介之士仕北魏为中书舍人檀敷礼黄山谷在荆州有帖与之覔砚山紫檀树檀栾输力王室栾书晋大夫成公二年伐齐而归公劳之对曰士用命也书何力之有焉成十六年晋鄢陵之捷栾鍼掀公出于淖襄二十一年晋逐栾盈盈过周辞曰昔陪臣书输力王室王施惠焉栾公社栾布初为梁大夫梁王彭越诛布独祠而哭之髙祖义之拜都尉景帝时吴楚反布以功封鄃侯燕齐之间皆为立社号栾公社立学栾巴字叔元汉桓帝朝四迁桂阳太守定婚姻丧纪之礼兴立学校有道术能役鬼神帝尝正旦大㑹羣臣巴忽含酒西噀云救蜀火灾遣使往验果云是日火有雨从东北来火息有酒气拜尚书阳嘉八使圑栾干着晋记干宝字令升博览书纪以才器召为着作郎着晋纪二十巻直而能婉咸称良史作搜神记三十巻以示刘惔惔曰卿可谓鬼之董狐仕晋为始安太守夫妻得仙干大本姓许旌阳族也得仙道改姓干夫妻偕隠西山下大诗云自从明府升仙后出入尘寰直至今不是戴名混时俗卖柴沽酒贵无心妻诗云醉舞狂歌踏落花緑罗裙带有丹砂往来城市卖生药那介西山是我家斯干长干江干兰汉有兰广为武陵太守兰钦有谋畧武勇进号智勇将军为衢州刺史有恵政甚得百姓心官官鑑宋人朱文公石鼓书院记云苏侯诩官侯鑑皆赍金币割公田以佐其役干干思彦性倜傥贺遂亮赠以诗云志气百年内平生一寸心欲交天下士未面已虚襟二十七山山璞玉浑金山涛字巨源器量不羣与阮籍为竹林之友晋武朝为吏部尚书典选十余年甄拔人物各为题目而奏之时称山公启事王戎目之为璞玉浑金人莫知其器子简髙阳池山简字季伦晋永嘉初出为征南将军镇襄阳毎出嬉游多之习氏池上置酒辄醉名之曰髙阳池时有童儿歌曰山公出何许往至髙阳池日夕倒载归酩酊无所知时时能骑马倒着白接䍦举鞭问葛强何如并州儿侍宴歌诗山恽侍唐中宗宴惟诵鹿鸣蟋蟀二章上嘉其直赐服一称紫阳真人山𤣥卿名不传世唐时有梦人遗新宫铭者畧曰新宫宏宏崇轩䡾䡾末云紫阳真人山𤣥卿撰女妻权门卫玠妻亡山简曰戴良嫁女惟贤是与况卫氏权门贵户乎以女妻之山遐涛之孙为东阳太守为政严勐郡境肃然龙山天山力抜山泣牛山颜箪瓢乐道颜回字子渊有郭外之田五十畆足以给饘粥郭内之田十畆足以给丝麻鼓琴足以自娱学夫子之道足以自乐也赠兖国公颜蠋战国时人有处穷方其药有四味一曰无事以当贵二曰早寝以当富三曰安步以当车四曰晚食以当肉东坡云若此可谓巧于处穷矣三叶不遇颜驷龎眉皓发为郎汉武辇过郎署问何其老也驷曰文帝好文臣好武景帝好美臣貌丑陛下好少臣已老是以三叶不遇上拜为都尉脩已守道颜含字𢎞都有操行郭璞过含欲为之筮含曰年在天位在人脩已而天不与者命也平道而人不知者性也自有性命无劳蓍龟晋成帝朝为侍中加光禄大夫颜彪颜延之字延年文章冠絶当世与谢庄齐名鲍照曰谢五言如初发芙蓉公诗如铺锦绣亦雕缋满眼江左称颜谢宋文帝尝召之不见但酒店酣歌了不应对他日醉醒乃见问诸子才能对曰竣得臣笔测得臣文㚟得臣义曜得臣酒何尚之曰谁得卿狂曰其狂不可及性𥚹激直言无忌避论者谓之颜彪孝武加金紫光禄大夫考定五经颜师古字籕性简峭视辈行傲然初为秘书监太宗命考定五经多所釐正又注班固汉书上之时人谓杜征南颜秘书为丘明孟坚忠臣撰五礼成进爵为子御史雨颜真卿字清臣唐开元中迁监察御史使河陇时五原有寃狱久不决天旱真卿辨狱而雨郡人唿为御史雨严霜烈日真卿为平原太守禄山反公独倡义讨之元宗叹曰河北二十四郡无一忠臣邪及闻真卿讨贼曰朕不识真卿何如人所为乃如此四朝元老忠直孝友羽仪王室史賛云虽千五百嵗其英烈言言如严霜烈日可畏而仰哉诗评云千五百年如烈日二十四郡惟一人朝衣视坎趍前死羽服行山即此身位太师封鲁郡公谥文忠碧霞丹真卿出使希烈亲族饯之公曰吾少遇陶八八道士授刀圭碧霞丹曰八十有厄即服之他日待我于罗浮山后希烈杀之瘗于城南家人启棺面如生遍身金色后有商人至罗浮山见二道围棋曰奉寄一书至北山颜家子孙得书大惊曰此先太师亲翰也书法蚕头马尾真得仙矣兄春卿子頵硕从兄杲卿骂贼颜杲卿天宝末为常山太守禄山反城陷被执骂贼为臊羯狗贼钩断其舌杲卿含胡而絶子泉明有孝节寒畯颜标寒畯士也唐咸通中郑薰主文错认为鲁公之后以为状元无名子嘲之云主司头脑太冬烘错认颜标作鲁公颜阖得道之人守陋闾鲁君遣使致币阖不答鲁颜息侵齐射人中眉退曰我无勇吾志其目也颜竣字子逊宋武帝藩旧専断衆务及即位加中书令颜相时为瀛洲学士次弟勤礼亦为𢎞文馆学士兄师古颜杨庭表师古所撰匡缪正俗八篇女徳婚姻从父所制颜氏有三女叔梁纥求婚父问曰陬大夫父祖为士武力絶伦谁能事之小女征在曰从父所制父曰即汝能矣遂以归纥生仲尼不答拜王浑娶颜氏交拜之夕不答拜谓颜为妾颜氏耻之承颜花颜解颜铸颜班神明班伯汉元成间为定襄太守郡中称为神明入为侍中贵老庄班嗣修儒学尤贵老庄桓生借其书嗣报曰若庄子者絶圣弃智修生保真渔钓于一壑栖迟于一丘不绊圣人之网不齅骄君之饵今子既系挛于世教何用大道为王命论班彪字叔皮才髙而好述作専心史籍敷文华纬以国典值汉光中兴之初隗嚣窃据彪着王命论以讽之嚣不悟彪乃避地河西子固着汉书班固字孟坚汉永平中为郎典校秘书専以着述为业章帝时与贾逵等入讲白虎观南宫云台着典引賔戏铭颂诗赋文记凡四十二篇着西汉书后坐为窦宪客死狱中弟超万里侯班超字仲升有大志不修小节佣书养母投茟叹曰大丈夫当立功异域以取封侯安能久事笔砚间乎左右笑之超曰小子安知壮士之志哉有相者曰虎头燕颔飞而食肉万里侯相也明章两朝出征西域安集五十余国封定逺侯和帝朝久在絶域年老思土上书曰臣不敢望到酒泉郡但愿生入玉门闗乃召还子勇有父风登仙班景倩开元中自扬州採访使入为大理少卿过大梁刺史倪若水望其行尘久之反谓官属曰班生此行何异登仙班斿博学举贤良擢谏议大夫与刘何校书子嗣兄伯斿弟稚方直自守哀帝出为广平相子彪班肃贞元中髙郢知贡举擢肃第一栁子有送归序女徳婚姻怨歌行班婕妤班况之女班伯之妹汉成帝朝为婕妤后希见宠幸乃作怨歌行託扇自况女诫班昭彪女也适曹世叔号曰大家作女诫七章兄固着汉书未就而死诏昭踵而成之春班笋班仙班关万人敌闗羽字云长事蜀先主收江南诸郡拜前将军假节钺威震华夏孔明答之书云马超兼资文武犹未及髯之絶伦逸羣也羽美髯故云为世虎臣称万人敌报効曹公有国士之风二子平兴谈易闗朗字子明北魏人太和末王虬穆公封晋阳朗为公府记室与谈易虬曰天下奇才也文中子有闗朗篇盲宰相闗播字务先卢杞荐以为相时李希烈叛播以李元平知汝州为希烈縳去骂曰盲宰相以汝当我何相轻也女徳闗图有妹能文每语人曰自是一进士恨不栉耳适鹾客之子常修修畧晓文墨闗氏与习读数年咸通中登第阳闗蓝闗斩闗环环中宋绍兴中为秘书丞尝进春秋表沈与求奏之不当先鲁后周上曰为人臣而不知尊主之义岂可置之三馆氏族大全卷五氏族大全卷六钦定四库全书氏族大全巻六一先田贫贱骄人田子方魏文侯以为师文侯之子击遇于道下车伏谒子方不为礼击问曰贫贱者骄人乎富贵者骄人乎曰亦贫贱者骄人耳食客三千田文号孟尝君父婴号靖郭君齐威王公子也相齐十一年有子四十余人文贱妾子也以五月五日生长而豪侠招致天下贤士食客常数千人黄金横带田单多智习兵仕齐守即墨用火牛之䇿大破燕军复齐七十余城襄王封为安平君攻狄不下问于鲁仲连对曰将军之在即墨坐则织篑立则杖插有死之心无生之气今将军西有淄上之娱东有夜邑之奉黄金横带而骋乎淄渑之间有生之乐无死之心单厉气巡城明日乃下司马兵法田穰苴田完之苗裔也齐景公以为将曰将受命之日则忘其家临军约束则忘其亲援枹鼔之则忘其身齐威王使大夫追论司马兵法附穰苴于其中号曰司马穰苴兵法学黄老术田叔学黄老术事赵王张敖为郎中敖得罪叔随之至长安事白髙祖召与语汉廷臣无出其右者拜汉中守后为鲁相少子仁一言寤意田千秋讼戾太子寃拜大鸿胪一言寤意旬月取宰相封富民侯推毂田蚡汉景王皇后母弟也好儒术学盘盂诸书武帝即位蚡以肺腑为相推毂赵绾王臧等所言皆聴封武安侯荆株复茂田眞兄弟三人堂前有紫荆一株茂甚共议破之为三未几枯死兄弟曰木同株因分析而憔悴况人兄弟孔怀而可离乎相感复合荆亦复茂泉石膏肓田游岩隐大白山后入箕山居许由祠旁自谓为东隣唐髙宗幸嵩山亲至其门田野服出拜曰臣所谓泉石膏肓烟霞痼疾者召至京师拜崇文馆学士宅居奉天宫左天子自书榜其门曰隐士田游岩宅与韩法昭宋之问为方外友云三世金吾田仁㑹仕唐为平州刺史嵗旱自暴祈雨雨大至民歌曰父母育我兮田使君挺精诚兮上天闻中田致雨兮山出云仓廪充实兮礼义申君常在兮不患贫迁右金吾子归道归道子賔延三世并为金吾将军聚书万卷田𢎞正初名兴性忠孝好功名起楼聚书至万余卷唐宪宗时为魏博节度使来朝上燕见麟徳殿眷劳殊等进侍中子布平蔡凡十八战有功授御史中丞为河阳节度使𢎞正徙成徳军节度使父子同日拜命当时荣之御览三十卷田钖字表圣宋眞宗至道中擢知制诰召对上御览三十卷御屏风五卷诏褒之上尝目之曰朕之汲黯也照天蜡烛田况字元均治蜀人不忍欺号之曰照天蜡烛言聴㫁明也天下颙颙望以为宰相致太平宋嘉祐中拜枢使田何受易于孙虞虞以传丁寛寛以传田王孙王孙以传施仇孟喜等汉言易者本之田何田延年字子賔宣帝之立延年以决疑定策封阳城侯田鳯字季宗为郎灵帝过其署曰堂堂乎张京兆田郎田神功折节谦损唐大厯中为右仆射婚姻田敬仲完懿氏卜妻之曰吉是谓鳯凰于飞田豹晋人因令狐䇿求郡人张公征女氷泮成婚蓝田原田桑田负郭田钱诗中首选钱起晩唐人少时寓驿舍闻人吟二句云曲终人不见江上数峯青后十年就进士试试湘灵皷瑟诗起诗既成思结句未得忽忆初年所闻驿舍二句以结之试官李暐曰神句也遂中首选官至翰林学士钱翊起之诸孙工诗有雪晴早朝诗云紫微晴雪带恩光遶仗偏随鸳鹭行长信月留宁避晓宜春花满不飞香钱起诗多佳篇后五卷多翊所作衣锦城钱镠字具羙世居杭州唐昭宗时为镇海军节度使改镠所居为衣锦城宴故老山林皆衣以锦幼年常与羣儿戏里中大木下署其木曰衣锦将军梁太祖赐之玉带一匣打毬御马十匹唐庄宗赐之玉册金印故东坡表忠观碑有金劵玉册虎符龙节之説卒谥武肃王子元瓘瓘子俶赵大祖时来朝赐剑履上殿诏书不名太宗时复来朝留为大师中书令四十年俶七子惟濬惟治惟渲惟灏惟溍惟演惟济杨刘齐名钱惟演字师圣幼有俊才父俶使赋逺山诗云髙为天一柱秀作海三峯俶深器之尝自谓人以不得于黄纸后书名为恨文学与杨亿刘筠齐名家聚书侔于秘府宋咸平中除知制诰翰林学士寻知枢密谥文僖公子暄暄子景臻景臻子忱自俶至忱四世节度父子兄弟建节钱景臻官至少师子忱亦至少师宋朝父子建节者十三家景臻父子其一也兄弟建节者七家钱忱钱愐其一也嗜蟹钱昆字裕之倧之子随俶归朝有文集十卷性嗜蟹求补外郡曰但得有蟹无监州处足矣官至秘书监父子制科钱易昆之弟十七举进士御试三题日中皆就俊迈过人为文章数千言顷刻可就苏易简曰钱易李白才也宋眞宗朝为翰林学士章圣尝图山水扇命易作诗末云好开今日太平基万里山河归掌握上喜之二子彦逺明逸父子俱登制科急流勇退钱若水字淡成河南人十嵗能属文入华山陈抟一见以为有仙风道骨请麻衣道者相之以火着画灰作做不得三字徐曰急流中勇退人也宋眞宗曰钱若水儒臣中知兵者也位至枢副年未四十致仕谥宣靖安定门人宋神宗问大臣今安定门人在朝为谁对曰钱藻之渊笃孙觉之纯明范纯仁之直温钱公辅之简谅女徳婚姻燕洞宫钱妙眞二姊妹依陶隐居诵黄庭经积功修行三十年至梁普通二年道成入洞唐天寳七年奉勅建宫名燕洞宫即茅山燕洞也至今有紫菖蒲碧桃在焉其姊披白鍊衣先入洞妹后至洞已扄矣宋淳化五年夏侯嘉贞与道士五人往投龙是夜雷霆其洞复开一吏深入遇道士与林檎一枚食之絶粒田霖题诗云燕口龙泓气象清钱眞此处有遗灵仙兄去后师犹在女弟来时户已扄云片尚如披白鍊泉声长似诵黄庭碧桃花发菖蒲紫留与人间作画屏得佳婿钱供奉俶之近属栁开知润州谒供奉见壁间画一妇人甚美钱曰女弟笄矣栁喜曰愿求为继室遂强委禽钱走价白父父面奏栁开刦娶臣女仁宗曰栁开奇杰之士卿家可谓得佳婿矣朕为卿媒可乎钱拜谢而出钱惟演之姑适刘氏子娶丁谓之女仗头钱食万钱掷金钱边边韶字孝先敎授常百余人弟子或嘲之曰边孝先腹便便懒读书但欲眠韶应之曰边为姓孝为字腹便便五经笥但欲眠思经事寐与周公通梦静与孔子同意师而可嘲出何典记汉桓帝征为大中大夫颜冉之亚边让字文礼善属文作章华赋多艶丽之词而终之以正亦如相如之讽也蔡邕荐于何进曰生唐虞则元恺之次值仲尼则颜冉之亚孔融亦荐其有俊逸才为九江太守边罗汉边镐初生父母梦谢灵运来故小名康乐南唐主用之克湘潭号边罗汉二十四气边肃有文行宋眞宗景徳元年宻采羣臣有闻望者得二十四人召对崇政殿置于台省馆阁鞠仲谋郝太冲边肃朱恊李𤣥马京何亮卫太素陈昭度崔端赵湘姜屿滕涉曹广周綘谢涛髙谨微张若谷皇甫选陆𤣥圭李奉天崔遵度陈越比唐修文馆学士好事者号为二十四气权明经权㑹南齐人少受郑易诗书二礼文义该洽诸儒所推智畧权景宣字晖逺晓兵权有智畧除南阳守立碑颂徳总戍着克敌之功布政垂称职之誉有国之良翰欤五州刺史权怀恩唐髙宗时为万年令赏罚明信时语曰宁饮三斗尘毋逢权怀恩厯五州刺史威名赫然缙绅羽仪权徳舆字载之四嵗能诗唐徳宗朝知制诰在西掖八年风流醖借为缙绅羽仪结庐江南蓬蒿晏如每遇一胜境得一佳句怡然独笑如获贵仕元和中同平章事父臯字子由在禄山幕府度其必反逸去上召拜为起居舍人不就名入卓行传子璩监察御史名家驹权邦彦字朝美七嵗能读毛诗十三入郡庠头角崭然父竒之曰眞名家驹一日千里也宋绍兴中献十议以图中兴时为兵部尚书签书事杨诚斋赞云补天重光扶日再中权万纪大宗朝为治书侍御史因奏凿山冶银被黜婚姻权徳舆夫人崔造之女也徳舆奇独孤郁之才以女妻之宪宗曰徳舆乃有佳婿权臯之妹妻福昌尉仲謩后能脱臯禄山之难燕定乐燕肃字穆之仁宗朝考定雅乐巧思创物造指南车作莲花漏世服其精擢龙图待制文武兼资燕达字逢辰善骑射以材武选𨽻亲卫宋神宗尝问之曰用兵爱克厥威乎曰威非不用也以爱为先上嘉之官至武康军节度使燕伋孔门弟子赠渔阳伯进汧源侯燕仓汉功臣也封宜城侯燕鳯慱综经史明习隂阳䜟纬魏道武朝为尚书士趍燕牵武功牵招字子经魏文帝朝拜右中郎将次子𢎞勐毅有父风随邓艾伐蜀有功拜振威䕶军在绵州筑台为京观以彰武功金谷友牵秀字成叔晋人博辩有文才弱冠得美名补新安令金谷二十四友秀其一也饩牵锦缆牵全弃官全柔钱唐人汉灵帝时举孝亷补尚书右丞值董卓乱弃官而归子琮好施全琮字子瑾父使运米数千斛到吴市易琮散用空船还曰所利非急而士大夫方有倒悬之急故振赡之龎统曰卿好施慕名有似汝南樊子昭亦一时之佳也仕吴为绥南将军封钱塘侯子怿降魏三人方伯全景文与沈攸之孙超之微时同出东都引船过津有一人相之曰三人皆当为方伯茍有不验相书误耳后果然俱仕于宋易学全绶字𢎞立钱塘人受易学得精微通老庄言𤣥者皆推之万全图全神全连瓜戍齐连称父𬋩至父戍葵丘瓜时而往及瓜而代庄八年羽衣得道连久道字可久江湖得道之士年十二能诗父携见熊曲肱赋渔父词云芦花轻泛微澜蓬牕独自清闲一觉游仙好梦任他竹冷松寒曲肱亦赠以诗且曰此子富贵中留不住后果为羽衣得道往来西山四贤连舜賔徐州人嵗饥出谷万石损价粜之惠及邻邑欧公表其墓二子庶庠相继登第初从学于二宋故徳安府有四贤堂张文潜为之记少连仲连惠连宣三独坐宣秉字巨公汉建武初拜御史中丞𨽻司𨽻校尉尚书令㑹同并专席而坐京师号三独坐性俭约常布衣蔬食帝幸其舍见而叹曰楚国二龚不如云阳宣巨公即赐布帛帐帷什物所得禄俸辄散亲族家无儋石之储董宣节宣延王佐才延笃字叔坚博通经传汉桓帝拜为议郎与朱穆等共着作东观李文徳曰叔坚有王佐才奈何屈千里之足乎欲引进之笃固辞为京兆尹政用寛仁先是边鳯为尹亦有能名三辅为之语曰前有赵张后有边延卒郷里图其形于屈原庙招延绵延迁延坚坚镡字子伋光武讨河北召见拜偏将军每战辄先当矢石以功封合肥侯绘形云台攻坚被坚氷坚先先轸晋大夫文公城濮之战轸谋居多后入狄师死之狄人归其元面如生子且居晋襄公以三命命将中军是为霍伯父为蒲城伯先蔑先克先縠皆其后也争先着鞭先三萧萧功第一萧何起秦刀笔吏后佐汉祖成帝业功第一封鄼侯食邑八千户为丞相儒宗萧望之字长倩汉地节中上疏言事帝曰此东海萧生耶擢平原太守雅意本朝上疏自陈征入守少府宣帝察其明经持重材任宰相后受遗诏领尚书事图形麟阁八子最贵显者三人育咸由松石间意萧思话从宋文帝登钟山使于石上弹琴赐以银钟酒赏其有松石间意厯十二州牧子惠开惠休惠明文酒赏㑹萧介有器识与族兄琛洽及弟淑等为文酒赏㑹宋武帝延后进二十余人置酒赋诗介染翰成文文不加㸃臧盾以诗不成罚酒一斗盾饮尽言笑自若帝曰萧介之文臧盾之饮皆即席之美也仕齐为尚书子叔佐叔休宗老萧琛字彦瑜梁武帝以为御史中丞尝与御宴上以枣投琛琛取栗掷上中面曰陛下投臣以赤心臣敢不报以战栗上唿之为宗老结兰援桂萧大圜字仁显梁武帝第二十子封晋熈郡王尝曰知止知足萧然无虑北山之北弃絶人间南山之南超踰世网近瞻霞雾逺睇风云借翠草以荫长松结幽兰而援芳桂沽酪牧羊协潘生之志畜鸡种黍应庄叟之言有朋自逺商确古今田畯相过剧谈稼穑紫标黄榜萧宏字宣达梁武帝苐六子性爱钱百万一聚黄榜标之千万一库悬以紫标豫章王综为作钱愚论五行俱下萧綂字徳施小字维摩梁昭明太子也读书五行俱下五嵗读五经註文选三十卷註陶诗年三十一卒良瑾萧道度齐髙祖兄也始兄弟俱受学于雷次宗父问二子学业次宗曰其兄外明其弟内润皆良瑾也子钧巾箱五经萧钧尝手自细书五经一卷置巾箱中名巾箱五经爱㑹稽山水曰身处朱门情游江海形入紫闼意在青云萧斋萧子云字景乔善草𨽻尝飞白大书萧字季约得之结一亭扁为萧斋玉笥山有羣玉峯九仙台金牛坡白龙岩栖霞谷山中有萧子云宅仕梁为国子祭酒疾风劲草萧瑀后梁明帝子好经术归唐封宋国公髙祖尝引升御榻唿为萧郎太宗以其武徳之季有谠言赐以诗云疾风知劲草板荡识诚臣拜太子太保同三品八叶宰相萧嵩唐开元中与韩休并相荆州进柑帝以紫帕罗包赐之本传赞云萧梁兴江左有功在民余祉及后裔自瑀至遘凡八叶宰相名徳相望与唐兴衰古未有也瑀嵩华复俛寘倣遘萧夫子萧颖士字茂挺四嵗能属文观书一览即成诵唐开元中举进士对䇿第一尹徽王桓卢异等执弟子礼受业号萧夫子与李华齐名号萧李卒门人共谥曰文元先生李华三贤论云吾师事元鲁山而友萧刘二功曹三贤者贤人之达也刘谓刘挺卿江西三瑞萧定基字平一宋景祐中为殿中侍御史仁宗尝题殿柱云彭齐之文章杨丕之清操萧定基之政事为江西三瑞云三子汝谐汝砺汝器孙服俱及第晓寒歌萧贯少时梦至一宫殿羣女如神仙一人授纸云此衍波牋烦赋晓寒歌援笔立成云十二嶤闗隐宫緑兽猊呀酒椒壁馥渴乌涓涓不相续辘轳欲转霏红玉百刻香残陨莲烛五龙吐水漫寒浆红销佩鱼无左珰两两悬足瞻扶桑红萍半规出波面囘首觚稜九霞绚鸣鞘逺从天上来大剑髙冠满前殿仙曰子诗甚有竒语异日必贵宋祥符中试天下如置器赋蔡齐榜登第萧育少与朱慱为友长安语曰萧朱结绶元帝朝为相萧文琰与江拱击钵立韵萧灵读烝尝伏腊为伏猎严挺之曰省中有伏猎侍郎乎女徳婚姻孝诚感瑞唐萧氏女父为抚州长史卒母继亡萧氏年十六丧还贫不能达舟人舍棺去萧结庐水濵穿圹成坟朝夕有缟兔驯乌菌芝之祥人髙其行欲求与婚女曰诚能致二丧还家请事君子于是杨含聘焉及既葬释服成姻死莭韦雍妻萧氏因朱克融乱雍被刦妻唿曰愿死君前贼㫁其臂杀雍萧氏死诏赠兰陵县君鳯萧萧史风神超迈善吹笙作鳯鸣秦穆公以女弄玉妻之居十数年有鳯凰止其屋公为作鳯台夫妇止其上一日弄玉乘鳯萧史乘龙升天去秦人为作鳯女祠圣世才郎萧防南昌人为句容县簿县有玉晨观华阳洞防游之俄至一门曰蘂珠殿一人紫袍称东方大夫为华阳洞主谓曰公之逺祖萧史真人命董双成与汝成婚令梁玉清引上殿见一女子交拜玉清致辞云华阳玉女圣世才郎仙凡契合如鳯求凰今夕相偶和鸣锵锵夀等天地庆衍无疆宴终恍如梦觉寻玉晨观至县休官入山爱女萧咸张禹女婿禹奏帝曰臣一女爱甚于男逺嫁萧咸不胜父子私恩愿与相近徙为𢎞农太守萧郎萧嵩姿儿伟秀娶㑹稽贺晦之女夏荣善相曰萧郎位髙年艾一门尽贵后贺氏入觐𤣥宗唿为亲家母以嵩子衡尚新昌公主也萧安以女妻袁筠萧颖士爱李谈之以女妻之谈字中庸萧玚后周人帝欲妻以公主相者言无贵妻之相乃止飘萧苞萧姚试考功姚平受易于京房汉元帝令房上弟子晓考功课吏者房上中郎姚平任良愿以为刺史试考功法救时之相姚崇字元之唐开元中以十事要説天子翌日拜相崇尝问齐澣曰余为相何如𬋩晏对曰公可谓救时之相赞云崇善应变以成天下之务璟善守法以持天下之正张説撰神道碑云八柱承天髙明之位列四时成嵗亭毒之功存封梁国公谥文献三子彛弈异皆至卿位诗人姚合工诗唐元和中调武功尉号姚武功迁监察御史选唐诗二十三家为极𤣥集闲居诗云日日长门闭邻家亦懒过头风春饮少眼晕夜书多一日㸔除目三年损道心又聴琴知道性寻药得诗题冩方多识药失谱废弹琴皆佳句也为金州守项斯赠诗云官壁题诗遍衙庭㸔鹤多象溪子姚岩杰以诗酒游江左唐干符中颜标典鄱阳创鞠场请岩杰记之标易三字岩杰怒覆碑于地以诗寄标云为报颜公识我么我心惟只与天和眼前俗物闗情少醉后青山入梦多田子莫嫌弹铗恨甯生休唱饭牛歌圣朝若有苍生计也合公车到薜萝有文集二十卷号象溪子旱鱼姚鹄唐人作旱鱼诗上苗相公云似龙鳞已足惟是欠登门日里腮犹湿泥中目未昏乞鉏防蚁穴望水㵼金盆他日能为雨先当报此恩钓鱼宴姚铉宋淳化中春日苑中钓鱼小宴铉诗先成有花枝冷溅昭阳雨钓线斜牵太液风之句赐白金百两时軰荣之以比夺袍赐花等故事知遇姚嗣宗宋庆厯中题诗于驿壁云踏碎贺兰石扫清西海尘布衣能办此可惜作穷人韩魏公见而竒之遂奏补后知寻州能除虎暴青城隐士姚平仲字希晏靖康中为太尉后得道于山中过九十紫髯委地与谯定为青城隐士骑牛图姚镛宋南渡后人号雪蓬以功除贑守命工绘其像骑牛于涧谷之间赵东野题其图云骑牛无笠又无蓑㫁壠横冈到处过暖日暄风不常有前村雨暗却如何规之也未几果以轻帅臣被劾人服东野之先见锦江四俊姚勉字号雪坡瑞阳人宋寳祐中状元及第廷对万言为文章数千言顷刻可就有雪坡集行世徐太子舍人与胡仲云刘元髙黄梦炎号锦江四俊后皆显宦姚义从学河汾北面受王佐之道姚思亷唐瀛洲十八学士中人女徳婚姻守节养亲姚玉京宋倡家女也嫁小吏卫敬瑜溺死玉京守节养公姑与孤燕为侣以红缕击其足玉京死孤燕寻至坟所悲鸣而死每清风明月里人见玉京与燕同游汉水之间三女配三子唐御史姚生有一子二甥于条山之阳结茅以居冀专艺学一日有寳马数百从一夫人与三女至年皆十七八指以配三子谓曰但百日不泄令君长生位极人臣三子以昏顽为忧夫人召孔宣父示以六籍周尚父示以兵法三子得才兼文武家僮告姚姚召三子至神气秀发占对闲雅怪问之若不言鞭之具道本末姚馆一硕儒与语曰吾见织女婺女须女三星无光必此降祸三子遣归山夫人与三子诀以汤饮之昏顽如故择壻姚崇姚果毅之子也陈州刺史王当有女集州县文武官令袁天纲择婿天纲曰惟果毅有贵子可嫁之后果为相姚顗字伯真中条山处士司空图以为竒士以女妻之姚合以女妻夀昌诗人李频嫖姚飘姚铫汉云台二十八将中人封安成侯刁百六掾刁协好经籍博闻强记久宦中朝谙练旧事晋元帝收用贤俊百余人协与焉时人谓之百六掾孙逵字伯通西崑集刁衎仕南唐为秘书后归宋直秘阁与张咏丁谓陈越晁逈李宗谔薛映李雄刘隲舒雅任随钱惟济等十五人倡和成集命曰西崑酬倡集杨大年为之序云虽荣于託骥亦愧于续貂孙景纯藏春坞刁约字景纯宋康定中与欧公同在馆阁修礼书后直史馆浩然有山林志挂冠而归筑室润州号藏春坞日游息其中东坡题云年抛造化甄陶外春在先生杖屦中刁间齐人逐鱼盐之利起家数千万刁韪字子荣仕东汉为尚书以耆年赐几杖劔履上殿刁𤣥吴人诈増䜟文云黄旗紫盖在东南女徳刁氏梅圣俞妻也圣俞初受勅修唐书语刁氏曰吾修书可谓胡孙入布袋刁氏曰君为仕何异鲇鱼上竹竿晁智囊晁错学申韩刑名于张恢峭直刻深为太子家令号智囊汉景帝朝为御史大夫好学长者晁逈字明逺宋眞宗称为好学长者知贡举眞宗赐诗云必以权衡求实效莫教蓬荜有遗材西崑酬倡者十五人逈其一也景祐中为翰林学士一夕草五制晁宗悫逈之子也宋康定中为翰林学士一夕草将相五制父子掌诰江西诗𣲖晁冲之字知于后山吕居仁江西诗𣲖图二十五人冲之与焉有诗云男儿更老气如虹短髪何嫌乱似蓬欲问桃花借颜色未甘着笑向东风竒士晁咏之字知道少有异材东坡为扬州时咏之兄补之为倅以咏之诗献坡坡曰有才如此独不令一识面乎后谒坡坡挽而上之谓坐客曰此竒士也后举宏词四学士晁补之字无咎诗有声陈无已戏之曰闻道新文能入様相州红襭鄂州花当时重此二物也在扬州与东坡倡和有鸡肋集百卷行于世王安国见而竒之与黄山谷秦观张未同游东坡之门号四学士挥翰手晁无斁有李廷珪墨半丸山谷诗云便令脱㡌𬋩城公小试玉堂挥翰手古人风晁元忠能诗山谷答书云未识足下之面而得足下之诗兴趣深逺郁然类骚又寄以诗云着书蓬蒿底端有古人风晁説之字以道与陈叔易俱隐嵩山晁次膺工于词宣和间充协律郎婚姻晁无咎娶杜纯次女与马希説崔延孙为连襟晁娶吕诲女与鞠承之吴安诗为连襟晁无咎以女妻梁頥吉桥礼学桥仁从大戴学註礼记四十九篇号桥君学小戴以博士论石渠授礼记于梁人乔仁杨荣由是有桥杨之学洪武帝大鸿胪斗酒只鸡桥𤣥见曹操而异之操后经𤣥墓祭以斗酒只鸡感其知己也汉建宁中为司空迁大尉桥庇鲁人明易学河桥午桥蓝桥鹊桥乔神君乔智明字元达仕晋为隆虑令以徳行着称号曰神君仙童乔顺二子隐湘州栖霞谷服飞龙药二十年不饥魏文帝诗云西山有仙童不饮亦不食啖松腴乔同学道年八十益壮坡诗云结茅松山啖松腴烱然莲花出泥涂尔来八十胷垂胡上山如飞嗔人扶瑚琏质乔叙字禹功为大博知钦州坡诗云乔侯瑚琏质清庙当荐盥再知施州坡诗愧无负郭田二顷空有载行书五车三贤乔执中以经术教授与孙莘老秦少游齐名号三贤婚姻乔公二女皆国色孙䇿纳大乔周瑜纳小乔䇿曰乔公二女虽流离得吾二人为婿亦足欢也迁乔重乔谯保志全髙谯𤣥独行之士汉成帝朝对䇿拜议郎王莾时不仕公孙述连聘不至赐以毒药太守自赍书至𤣥庐𤣥叹曰保志全髙死亦何恨涪陵居士谯定涪州玉溪人自号涪陵居士伊川山谷继责于涪深加敬仰涪有四贤楼在北岩乃伊川山谷尹焞谯定也宋建炎中许翰荐于朝以布衣召行在赐通直郎谯周蜀人着述五经解百余篇仕晋拜骑都尉谯熈周子也抗节玉立不交于世桓温荐之谯秀字元彦李雄据蜀屡召不起服弊衣躬耕野薮焦易学焦延夀从孟喜学易授之京房分六十四卦更直日用事以风雨寒暑为候房尤精延夀常曰得我道以亡身者京生也汉元帝朝为三老蜗庐焦先自结草庐于河间号蜗牛庐呻吟其中后野火烧之乃露寝雪中袒卧百余嵗卒皇甫谧称其弃荣味释衣裳旷然以天地为栋宇羲皇以来一人而已饮仙唐焦遂口吃对客不出一言醉后应答如响饮中八仙歌云焦遂五斗方卓然髙谈雄辩惊四筵徤人焦度字文绩气干弓马絶伦宋武曰真徤人也状元焦焦蹈宋元丰中因礼部贡院火别试蹈为魁好事者诗云不因南省火安得状元焦放榜后六日卒严毅焦千之字伯强客欧阳公所吕公着见其严毅方正延致之使教诸子希哲等俱成令器东坡有与求惠山泉诗云赤泥开方印紫饼截圆玉故人怜我病蒻笼寄新馥女徳焦仲卿妻能诗郑子敬家藏玉台后集乃李仲康所选有曰仲卿死其妻不事二夫庶㡬发乎情止乎礼义沃焦爨下焦山岳焦苖延英召对苖晋卿字元辅唐天寳初与宋遥为吏侍李林甫委以铨事分甲乙丙三科代宗朝摄冢宰日入政事堂聴入阁不趍上御小延英召对宰相对小延英自晋卿始秉政七年练达事体子粲为郎中兄弟登科苖愔唐长庆二年登第次弟恽登太和五年第小弟恪登太和八年第愔为虞部员外郎与修禊㑹行本文华苖蕃少丧父受业于母夫人第进士韩愈为作墓志铭有云有行以为本有文以为华为太原府参军试馆职苖振宋仁宗朝及第召试馆职晏殊曰宜稍温习振曰安有三十年老娘而倒䙀孩儿者乎既试果不中苖发唐大厯十才子中人苖训为赵太祖军校知天文见日下黒光摩盪曰天命也苖昌裔五代末为司天监相地西洛苖舜臣宋天圣中为司天监主簿婚姻苖氏有知人之鉴特选韦臯为婿苖氏卢府君夫人也以季女妻韩愈苖如兰女有贤行适卢贻黍苖揠苖菊苖饶百鍊竒锋饶次守与徐师川胡少汲谢夷李林子仁潘邠老吴君裕扬信祖吴迪吉㑹饮于赋归堂可谓一时之盛潘赋诗云胡子云中白鹤林甥初发芙蓉吴十九成雅奏饶三百练竒锋南州复见髙士东山行起谢公吴生可斥南郡老夫宁附石崇冠盖城南髙㑹山隂未扫清风客散日衔西壁主人不过樽空徐师川云不工遂去一字为五言至老夫附石崇坐客大笑江西诗𣲖饶节字徳操工诗宗山谷与陈无己等二十五人为法嗣吕居仁作江西传衣诗𣲖图下第诗饶竦宋熙宁中举进士下第以诗投荆公云又还垂翅下青霄归指临川去路遥二畆荒田都卖却要钱准备纳青苖饶威仕汉为鲁隂太守有惠政得吏民心女徳婚姻饶娥字琼眞父勣醉渔遇风卒起不能舟溺死娥闻走哭水上气尽伏死明日鼋鼍蛟鱼浮死万数乡人葬娥鄱水上栁子为作碑饶利用家于临晋富于财刘孟坚新第授临晋簿见利用富于资镪以妹嫁之丰饶春饶物色饶尧尧君素仕隋为击鹰郎将从屈突通拒唐师于河东为木鹅系表于颈浮之黄河河阳太守得之达于东都唐太宗诏曰桀犬吠尧有乖倒戈之志疾风劲草实表嵗寒之心又节义序论曰盛烈所着与河海以争流峻节所标共竹松而俱茂吠尧诵尧昭昭奚恤楚人江乙恶之楚宣王问羣臣曰北方畏昭奚恤何如江乙曰北方之畏昭奚恤也其实畏王之甲兵也氏族大全卷六氏族大全卷七钦定四库全书氏族大全卷七五爻包鲁论章句包咸字子良少事右师细君习鲁诗论语汉光武时入授皇太子论语包氏章句岀焉永平中选大鸿胪赐以几杖入朝不趍赞谒不名经传有疑遣小黄门就问上以有师傅之恩赏赐俸禄增于诸卿咸皆散与诸生之贫者吴中四士包融唐开元中为集贤院学士与贺知章张旭张若虚齐名号吴中四士青云之士包佶韩洄卢贞李衡皆出刘晏门下唐贞元以来相继掌天下财赋佶卧病诗寄刘长卿云惟有贫兼病能令亲爱踈嵗时俱放过身世付空虚肌弱秋添絮头风发废梳波澜喧衆口藜藿静吾庐十年江海隔离恨不知予不持一砚包拯字希仁天性严厉未尝有笑容人谓包公笑比黄河清知端州嵗满不持一砚归为京尹令行禁止闾里童稚亦知其名语曰闗节不到有阎罗包老天下唿为包待制又曰包家诗曰直干终为栋直钢不作钩宋庆厯中为御史中丞拜枢密谥孝肃包鼎宣州人以画虎名家緑箨包虎皮包巢洗耳巢父昔因年老以树为巢寝其上号曰巢父尧让天下于巢父巢父曰君之牧天下犹予之牧犊无用天下为庄子有樊仲父牵牛饮水见巢父洗耳驱牛而还耻令牛饮其下流也重义巢谷字元修与二苏同乡二苏在朝未尝一见坡谪海表谷徒步访子由握手相泣又访坡海南自循至新病而死夷坚志云绍兴八年无钖县有道人曰眉山巢谷年一百一十七嵗瞳子碧光烱然以十月二十一日遍告邑中还馆闭户而去蜀有巢菜东坡名元修菜巢堪汉章帝朝为太常时曹褒请着成汉礼堪言一世大典非褒所能定后拜司空巢尚之与戴发兴仕宋武帝朝参谋内外权重当时憎巢鳯来巢燕定巢茅死谏茅焦秦人始皇迁太后谏而死者二十七人焦解衣伏质殿下曰闻天有二十八宿欲满其数秦皇悟曰先生起就衣今愿受教以为上卿杨子曰茅焦厯井干谏秦王可谓劘虎牙矣戏赤城茅蒙字初成隐华山修道秦始皇三十一年九月龙驾白日昇天民謡云神仙得者茅初成驾龙上昇入太清时下𤣥州戏赤城继世而往在我盈三茅君茅盈蒙𤣥孙得道金陵句曲山上昇为东岳上卿司命君太元真人居赤城时来句曲乡人名句曲为茅君山荆公诗云一峯髙出衆山巅疑隔尘沙道里千人间已立嘉平帝地上谁通句曲天长弟固为武威太守次弟震为江西太守二弟闻兄得仙弃官学道后固为句曲真人定保右禁郎震为保命地仙主司是为三茅君茅山诗云白云生处龙池杳明月归时鹤驭空杀鸡馔母茅容字季伟年四十余耕于野与等軰避雨树下容坐愈恭郭林宗见而异之寓宿焉旦日容杀鸡供母自以草蔬与客共饭林宗拜之曰卿贤乎哉劝令学卒以成徳后林宗遣容追及徐穉于途与共言稼穑事茅茷晋城濮之战以茷祈满为中军大夫茅夷鸿邾大夫请救于吴即茅成子也草茅剪茅仙茅结茅六豪陶三世封侯陶舍汉初为左司马以功封愍侯子青袭封夷侯孝景朝拜相青九世孙敦安帝朝拜大司徒敦之孙同汉未避乱江东生子丹仕吴为扬武将军封柴桑侯子侃龙梭陶侃字士行少时渔于雷泽网得一织梭挂于壁有顷雷雨化为龙去善相者师圭谓曰君左手中指竖理当为公若彻于上贵不可言侃以针刺之见血洒壁成公字晋成帝咸和中都督交广荆江等八州军事封长沙公年七十六薨赠大司马谥曰桓次子瞻瞻子宏宏子绰绰子延夀嗣为长沙公木屑竹头侃为广州刺史朝运百甓于斋外暮运于斋内以自劳也移镇荆州检摄军事未尝少间尝语人曰大禹圣人乃惜寸隂衆人当惜分隂尝造船其木屑竹头皆令籍而掌之后皆获其用其综理微宻皆此类也八天折翼侃少时梦生八翼飞而上天见天门九重登其八惟一门不得入阍击之坠地折其左翼后都督八州每思折翼之祥而自抑梅陶云陶公机明神鉴似魏武忠顺勤劳似孔明羲皇上人陶元亮在晋名渊明在宋名潜世号靖节先生侃曽孙也宅边有五栁着五栁先生传以自况亲老家贫谓亲朋曰聊欲絃歌以为三径之资可乎执事者闻之起为彭泽令公田悉令吏种秫妻子固请种粳乃以二顷五十畆种秫五十畆种粳在官八十余日即解印绶去赋归去来词以遂其志性不解音声蓄素琴一张絃徽不具每朋酒之㑹辄抚弄以寄意曰自得琴中趣何劳絃上声贵贱造之有酒輙设若先醉则谓客曰我醉欲眠卿且去一日郡将候之逢其酒熟取头上葛巾漉酒毕还复着之尝言夏月虚闲髙卧北窗之下清风飒至自为羲皇上人宅边多种菊每携酒吟咏其间其饮酒诗云採菊东篱下悠然见南山又云秋菊有佳色裛露掇其英尝于九日无酒出宅边摘菊盈把顷之江州太守遣白衣人送酒至便醉饮而归晋义熙末征为着作郎不就所着文章义熙以前明着晋代年月自宋永初以来惟书甲子而已故朱子书云晋征士卒五子俨俟份佚佟祖茂武昌太守父姿城太守史逸其名浔阳三隐靖节居柴桑周续之入庐山刘遗民入匡山时号为浔阳三隐华阳真逸陶𢎞景字通明年十嵗得葛洪神仙传昼夜研寻便有养生之志曰仰青天覩白日不觉为逺矣宋末为诸王侍读齐永明中脱朝服挂神武门上表辞禄上赐束帛月给茯苓五斤白蜜二斤以供服饵止句容句曲山苐八洞宫名金坛华阳之天周囘百五十里山中立馆号华阳陶隐居晩号华阳真逸又曰华阳真人性爱松风庭院皆植松毎闻其响欣然为乐有时独游泉石望者以为仙人筑三层楼自处其上弟子处其中賔客至其下与物辽絶善辟谷导引之术年八十五无病而逝谥贞白先生山中宰相𢎞景与梁武有旧及即位书问不絶冠盖相望给黄金朱砂曽青等物后合飞丹色如霜雪服之体轻帝益重之赐以鹿皮巾屦加礼聘不至惟画作两牛以献一散放水草之间一着金笼头有人执绳以杖驱之帝笑曰此欲为曵尾之龟岂可致之国家毎有大事无不咨询日中常数信时谓山中宰相雪水烹茶陶谷字秀实自谓头骨当珥貂冠宋建隆中为翰林承㫖文冠一时子炳登第上曰谷不能训子命中书覆试始此纳党太尉家姬为妾一夕取雪水烹茶问曰党家有此风味否曰彼粗人安识此风味佚老堂陶子骏宋熙丰间人作佚老堂东坡有诗末云能为五字诗仍戴漉酒巾人唿小靖节自是葛天民继老堂陶弼字商翁有文武材工诗宋神宗朝人一生仕宦广西晩守钦顺二州有诗云冷酒十分无客送轻车一两有民攀将老未闻金作印师寒犹用铁为衣父及姪皆尝为賔州守作继老堂陶璜晋武时为交州牧子威为苍梧大守陶囘从陶侃平苏峻有功封安乐伯陶臻字彦遐有谋畧仕晋为南郡守陶季直征召不起号曰征君后仕宋为上蔡令陶沔唐竹溪六逸中人陶八八得道授颜真卿刀圭碧霞丹女徳婚姻黄鹄歌烈女陶婴夫死守义鲁人求之婴作黄鹄歌云早寡七年兮不双飞宛颈独宿兮想其故帷鲁人闻之曰斯女不可得也南山雾豹陶答子为大夫治陶二年名誉不兴家产三倍其妻谏曰能薄而官大是谓家害无功而家昌是谓积殃今夫子贪富图大妾闻南山有𤣥豹雾雨七日而不下食者何也欲以泽其毛衣而成其文章耳故藏以避害苦节靖节再娶翟氏能安苦节夫耕于前妻锄于后母成子名陶丹聘新淦湛氏为妾生侃家贫湛氏纺绩供给使交结名胜世姻靖节母夫人孟嘉第四女也嘉本娶陶侃第十女后以二女妻侃子茂之二子一生靖节一生敬逺婿有竒表陶谦年十四缀帛于幡乘竹马而戏邑中儿童随之苍梧太守出遇于途悦之许妻以女夫人怒曰陶家儿游戏无度何可妻公曰彼有竒表长必成材卒妻之后为徐州牧封溧阳侯陶李洞陶李洞者昭州平乐县有二仙庙相传唐时太尉陶英谪居于此与李氏联姻后二姓居洞中者数百家世世为婚郁陶陈陶钧陶曹一鼓作气曹刿从鲁师与齐战于长勺曰夫战勇气也一鼔作气再而衰三而竭奋三尺劒曹沬以勇力事荘公为将齐鲁㑹盟于柯沬以匕首刦桓公归鲁侵地战国䇿曰沬奋三尺之劒一军不能当使操铫耨居陇不若农人趣装入相曹参与萧何同起佐汉祖即位定元功十八人位次参第五封平阳侯萧何薨参告舍人趣装曰吾将入相及为相一遵何约束百姓歌曰萧何为法较若画一曹参代之守而勿失载其清静民以宁壹子窋为中大夫次子时时子襄皆尚公主善筭术曹元理善筭术过陈广汉家筭有爼上烝豚㕑中荔枝何不设广汉大惊书仓曹曽济隂人从欧阳歙受尚书积石为仓以藏书号曹氏书仓三叶侍中曹褒字叔通父充传庆氏礼为博士褒传父业博物识古为儒者宗汉章帝征拜博士条正冠婚吉㓙制度为百五十篇上之父子三叶为侍中五色綵棒曹操字孟徳小字阿暪汉桓帝朝举孝亷为郎除洛阳北部都尉造五色棒垂门左右各十枚有犯禁者不避豪强皆棒杀之尝行军失道三军皆渴操曰前有梅林结子甘酸可止渴士卒闻之口皆出水后为魏祖七步八斗曹植字子建魏文帝忌其才欲害之令作诗限七步成植应声曰煑豆燃豆箕豆在釡中泣本是同根生相煎何太急谢灵运言天下文章止一硕子建独得八斗建安以曹刘为絶唱封陈思王黄须儿曹彰字子文膂力过人操曰黄须儿竟大竒也封任城王称象曹冲字仓舒五六嵗智慧若成人时吴贡大象操欲知斤两冲曰置象大船中而刻其水痕称物以载之封节哀王植彰冲皆操子也竞病诗曹景宗字子震以胆勇闻梁武朝为右卫将军魏兵围钟离景宗解围振旅凯还帝于光华殿宴饮联句令沈约赋韵时用韵巳尽惟余竞病二字景宗操笔立成云去时儿女悲归来笳鼓竞借问行路人何如霍去病帝嗟叹出行坐车幔帷曰昔在郷里骑快马如龙拓弓弦作礕礰声箭如饿鸱呌耳后风生鼻头火出今来扬州作贵人闭置车中如三日新妇邑邑使人气尽谥壮侯契丹议和曹利用与契丹议和曰割地之议死不敢闻敌不能屈杏园诗曹邺字业之唐诗人作四怨三愁五情诗其一怨云庭花已结子岩花犹弄色谁令生处逺用尽青皇力后舍人韦悫荐之登第杏园宴呈同年云贤路非青云十年行不至一旦公道开青云在平地王荆公选唐百家诗曹邺一首曹唐二首曹松十三首爼豆干戈曹彬字国华试周日左手提干戈右手取爼豆斯须取一印后佐赵太祖开国拜枢密使相赠济阳王谥武惠舟中图籍彬伐蜀凯还辎重甚多皆图书也无铢金寸锦之附征江南囘舟中无他物惟图籍衣被而已出师时上许凯旋授以相印及还赐钱百万彬曰好官不过多得钱耳何必使相彬两总枢密五临蕃翰位益髙志益下宠愈厚忧愈深清白如寒儒坐武帐中止衣弋绨纻絮而已三登将坛彬诸子皆贤玮琮璨继领旄钺故陶弼观王画像诗云蒐兵四把降王縳教子三登上将坛席上献诗曹翰赵太祖名将也太宗朝数年不调因内宴献诗云三十年前学六韬美名常得与时髦曽因国难披金甲不爲家贫卖寳刀臂徤尚嫌弓力软眼明犹识阵云髙庭前昨夜西风起羞见团花旧战袍上为迁数官谥武毅公铁砚篇曹组字元龙六举不第着铁砚篇以自见宋宣和中召见玉华阁上亲洒宸翰以赐之曰曹组文章之士尝命题作赋援笔立就深得古风兄纬字元象宋元符中及第有诗文曰秋浦集诗礼名家曹觐字觌道诗礼名家宋皇祐中为康州刺史侬智髙犯城公曰岂有为天子吏而避贼乎城䧟死骂不止子方生数月弃之竹园贼退妻视其子哌哌而泣曽参政赠诗云转战谯门日再晡空弮还自把戈扶身垂虎口犹安坐命在鸿毛更疾唿柱下杲卿存断节袴中杵臼得遗孤可怜邑邑雄豪气不怕山西士大夫朝廷爵其子以旌其忠曹仁操从弟也三军服其勇封安平亭侯曹休操从子操曰此吾家千里驹也为大司马曹真操族子明帝朝为大司马赐劒履上殿入朝不趋曹禋曹茂之与永和修禊㑹茂之成五言诗曹宪仕隋为秘书学士与诸儒譔桂苑珠丛曹确唐咸通中与毕諴同相俱有雅望世谓曹毕曹松唐天复初中第时称五老榜女徳婚姻溺抱父尸曹娥㑹稽上虞人父旴为巫祝汉顺帝汉安二年端午日至江上泝波涛迎神溺死娥年十四㳂江号哭旬有七日投江而死抱父尸而出桓帝元嘉元年县长度尚改葬娥于江南道傍为之立碑命邯郸子作碑文司书仙曹文姬本长安娼女姿艶絶伦尤工翰墨欲偶者请先投诗岷山任生诗曰玉皇殿前掌书仙一染尘心谪九天莫怪浓香薫骨腻霞衣曽带御炉烟女得诗曰真吾夫也不然何以知吾事邪遂事之朝夕相携微吟五年忽对任曰吾本天上司书仙人以情爱谪人寰二纪将归子可偕行腾云而去后以所居为书仙里曹氏夏侯氏世为婚姻故曹仁夏侯渊等并肺腑亲旧贵重族门曹氏孙氏相为婚姻操以弟女配孙䇿之弟匡又为子彰娶孙贲之女曹义宗妹有姿色富人姓向者愿纳钱百万求婚义宗贪镪遂以妻之曹夀字世叔娶班彪之女称曹大家曹洪操从弟也一女有姿色荀粲聘焉萧曹汝曹刘曹水曹豪曹髙不径不窦髙柴字子羔执亲之丧泣血三年未尝见齿辟难而行不径不窦击筑髙渐离燕人善击筑送荆轲入秦刺秦王轲死渐离后以击筑得幸置铅筑中扑秦王不中诛之漂麦髙鳯字文通居南阳以农畆为业而专精读诵昼夜不息妻尝之田曝麦于庭令鳯䕶鸡㑹暴雨鳯持竿诵经不觉潦水漂麦后遂为名儒汉元和间教授西唐山中刺姦髙柔字文惠为刺姦令史夙夜匪懈拥膝抱文书而寝一代伟器髙允字伯恭北魏人少孤有竒度崔宏见而异之曰髙子黄中内润文明外照必为一代伟器孝文即位拜中书令唿为令公尝幸其第惟草屋数间布被缊袍帝曰古之清贫有如此乎赐帛五百匹粟千斛年九十八子忱字士和为长乐太守地上虎髙昻字敖曹幼有壮气龙唇豹颈姿体雄异常曰丈夫当横行天下取富贵谁能端坐读书作老博士耶北齐神武以为西南道大都督渡河祭河伯曰河伯水中之神髙敖曹地上之虎浮磬之精髙琳字季珉其母尝祓禊泗濵见一石光润持以归是夜梦有仙告之曰石是浮磬之精必生令子后生琳周文帝朝位上柱国封犍为郡公真宰相髙颎字昭𤣥隋文帝伐陈颎为元帅功加上柱国爵齐国公执政柄殆二十年论者以为真宰相知人之鉴髙孝基隋末为吏侍有知人之鉴见房𤣥龄曰异日必为伟器见杜如晦曰必任栋梁之重皆以子孙託之金镜髙冯字季辅唐贞观初拜监察御史迁中书舍人尝赐钟乳粉一剂曰汝进药石之言朕以药石相报为吏侍善铨叙人物帝赐金背镜一以况其精鉴焉三世仆射髙俭字士亷少敏慧隋薛道衡崔祖濬皆宿臣显重与为忘年友唐贞观中拜右仆射士亷三世居此官世荣其贵六子履行审行真行得名鵰鹗出尘髙适字达夫举有道科唐肃宗朝从歌舒翰入朝拜左拾遗改太子詹事杜甫赠以诗云时来如宦达嵗晩莫情踈又云当代论才子如公复几人骅骝开道路鵰鹗出风尘行色秋将晚交情老更亲后代崔光逺为西川节度召拜散骑常侍甫赠诗云美名人不及佳句法如何知古髙仲舒擢明经博通典籍与崔琳为中书舍人宋璟以古事问仲舒今事问琳姚崇亦曰欲知古事问仲舒今事问齐瀚旌表髙崇文七世不异居开元中再表其门髙霞㝢五世不异居建中初旌表其门刻石纪功髙崇文有勇畧元和初刘辟叛蜀杜黄裳荐其才诏綂兵讨辟崇文卯受诏辰巳出师与辟战于鹿头山八战皆捷擒辟刻石纪功于鹿头山封南平郡王子承简除邢州刺史霞㝢亦以从崇文讨蜀功封威义郡王碧桃红杏髙蟾唐人累举不第作诗云天柱数修搘白日天门几扇锁明时阳春发处无根蔕须仗东风次第吹上主司侍郎云天上碧桃和露种日边红杏倚云栽芙蓉生在秋江上不向东风怨未开明年李昭知举及第万户侯封髙年字明道倜傥豪伟不守小节每风月佳时賔朋宴集酒酣气壮浩歌慷慨泣下云使我当髙光时万户侯何足道哉南山三友髙怿字文悦闻种放隐终南山怿亦筑室豹子谷与张山尧许勃号南山三友冦准荐之不起宋仁宗赐号安素居士扶辇渡河髙琼宋景徳初契丹冦澶渊真宗亲征琼扶辇渡河凯旋授检校大尉封卫国王谥烈武子十四人皆教以知书頥轩髙君素作頥轩请山谷赋诗云辱莫辱多欲乐莫乐无求人生强学耳万古一东流江西诗𣲖髙荷字子勉宋元祐中太学生也与山谷往来谷与之诗有云寒炉余几火灰里拨隂何与髙元矩皆与江西诗𣲖燕山平献凯歌除直龙图阁修学门庭髙登字彦先漳浦名儒也志节髙亮少游太学宋靖康中与陈东上书陈六贼之害绍兴中校文潮阳命题讥切秦桧长流容州遂立祠于容州学宫有修学门庭𫝊于世齐髙固入晋师桀石投人曰欲勇者贾余余勇齐髙强曰三折肱知为良医惟伐君为不可髙贺公孙𢎞故人也扬𢎞之恶𢎞曰宁逢恶賔勿逢故人髙頥汉人与弟君实子文王一门三举孝亷髙彪授书东观灵帝诏东观画彪像以劝学者髙济北魏人与邢颖李熈游雅号北朝四隽髙闳宋绍兴中为司业上幸学命讲泰卦赐三品服髙观国字賔王号竹屋工词有词集名竹屋痴语女徳婚姻名着金石髙氏房嶙妻也笔画遒丽不类妇人欧公云予集録已博矣妇人笔画着于金石者髙氏一人而已死义髙彦昭事李正已及李纳拒命屠彦昭之家有女七嵗曰母兄皆不免何赖而生西向哭再拜就死徳宗闻之惊叹诏谥曰愍诸儒竞为之诔采徳义髙允言婚姻之法曰古之婚者皆采徳义之门妙简贞娴之女将婚于邢氏游雅劝婚其族允不从游雅曰人言河间邢不胜广平游人自弃伯度我自敬黄头定氏族唐太宗以山东士人尚阀阅嫁娶必多取资人谓之卖婚诏髙士亷韦挺岑文本责天下谱牒退新门进旧望左膏梁右寒畯合一百九十三姓千六百五十一家为九等号氏族志女学士髙越初举进士文声蔼然鄂帅李简贤之将妻以女越赋鹞子诗而去雪爪星眸衆所归摩天专待振毛衣虞人莫谩张罗网未肯平原浅草飞后卢文进镇上党具礼币致之辟为书记文进仲女才色俱有善属文号女学士以妻越擅名江表榜下婚髙宇应举祈梦于邵武广祐王庙得诗云碧瓦朱檐云外耸黄花六叶掌中开果登第娶黄司业女六娘碧瓦朱檐乃髙宇也髙氏女飞梭落谢幼舆二齿髙瑾有深沈之量琅琊相何英髙其行以女妻之韩文公娶髙氏凌准娶髙氏登髙攀髙琴髙曲弥髙毛囊锥脱颖毛遂自荐于平原君曰贤士之处世若锥之处囊中其末立见遂曰使早得处囊中乃颖脱而出与俱至楚定从而归平原君曰毛先生一至楚使赵重九鼎大吕以三寸之舌强百万之师乃以为上客诗学毛亨治诗作诂训传以授毛苌苌为河间献王博士时称亨为大毛公苌为小毛公苌封乐夀伯昼锦毛遐字鸿逺汉明帝以为雍州刺史诏曰昼锦荣郷也捧檄毛义庐江人以行义称于郷里汉元和间张奉往候之府檄适至以为安阳令义捧檄而入喜动颜色奉心贱之后其母死征辟皆不就奉叹曰徃日之喜为亲屈也素屏几毛玠字孝先为东曹掾与崔琰典选所举皆清正之士魏太祖以素屏风几钖又曰君有古人风赐以古人服又曰真古所谓国之司直也位至尚书仆射子机三叶拥麾毛寳字硕真仕晋为庐江太守称毛庐江自寳至其孙璩三叶拥麾倚玉晋毛曽与夏侯𤣥共坐人谓蒹葭倚玉树擒姦酒毛鸿賔仕晋为青州刺史赍酒之藩逢盗刼饮之皆醉并擒之因名曰擒姦酒羊羹絶味毛修之字敬文晋宋间官于洛阳魏入洛修之自调羊羹荐魏尚书以为絶味献之太武大悦以为太官令后封南郡公律法毛爽隋人受京房律法布管飞灰顺月皆验又每律生五音十二律为六十音因而六之为三百六十音分直一嵗之日以配其音庐山隐士毛炳隐庐山得钱即沽酒尝醉卧道旁有里正掖起之炳瞋目曰亟去毋挠予睡徙居南台山题壁云先生不此住千载惟空山东堂集毛滂字泽民工诗有东堂集十二巻宋元祐中坡守杭州滂为法曹秩满辞去词云今夜山深处断魂分付潮囘去坡曰郡僚有诗人而不知轼之罪也尚书后毛国华字君寳仕宋为于潜令东坡捕蝗到其邑诗戏曰令君留滞生二毛饱聴衙鼓眠黄䌷又云尚书清节衣冠后谓毛玠也鳯山八咏毛维瞻字国镇以诗鸣与赵清献同里相得为山林之乐宋元丰中出守筠州政平讼理时苏颖濵谪筠州监酒相与倡和有鳯山八咏山房即事十絶苏诗云共喜新蒭酒味醇官居休暇不须旬政成境内棠隂合讼息亭中草色新不惜牛刀时一割已因鼷䑕发千钧嵗成谁与公书考岂止江南第一人女徳荘子毛嫱丽姬人之所美註云古美女也毛达可妻能诗寄夫云剪烛新封锦字书拟慿归鴈寄天隅经年不报干秦䇿不识如今舌在无燕毛鸿毛一毛九牛毛敖錬丹井敖仙晋人即敖真人也失其名按方舆志敖岭在江西上髙县北之五里即真人得道之处上有真人祠磨劒石錬丹井下有冲真观宋熙宁中枢密蒋之竒行部至上髙寳严寺留诗云嘉节长岐路区区梦幻身何年一举腋仙去逐敖君诗评敖陶孙字器之号臞庵怀才挟气尝有诗云蟠胷二万巻落笔五千言宋宁宗朝进士及第庆元中韩侂胄用事贬赵忠定于永陶孙时处上庠以诗哭之云狼胡无地归姬旦鱼腹终天痛屈原侂胄恶之编管岭南作诗评一章自魏晋至唐宋诗人皆有品题卢敖叔敖子敖游敖劳七歌罗湘中琳琅罗含字君章晋人幼孤为叔母宋氏所养及长有志尚尝昼卧梦一鸟文彩飞入口中自是藻思日新谢尚与为方外友曰湘中琳琅也或曰荆楚竒材也为桓温别驾于城西立茅舍以居织草为席布衣蔬食晏如也温曰此江左之秀征为尚书郎致仕囘家阶庭兰菊丛生徳行之感也狄梁公表云採罗含致仕之兰南恩有罗琴山以含尝携琴游此也一门忠孝罗企生晋人为殷仲堪长史及桓𤣥跋扈仲堪走惟企生从之路经家门其弟遵生牵其手曰家有老母挥泪曰汝奉养不失子道一门之中有忠有孝亦复何恨逢鬼揶揄罗崇罗友习凿齿之舅也友出晋桓温门下温以其放诞未用㑹有得郡者温集僚佐饯之友独后至温怪问友曰中路逢鬼揶揄云只见汝送人作郡不见人送汝作郡始怖终惭不觉掩泪温后以为襄阳太守桂枝桥罗公逺侍明皇秋宴取桂枝杖向空掷之为大桥色如白金与同游月宫赐金紫罗珦唐徳宗朝为庐州刺史修学宫政教简易有芝草白雀之祥淮南节度杜祐上其状赐以金紫服迁京兆尹铸错罗绍威唐未为魏博节度使尽杀牙兵遂为朱温所制悔曰聚六州四十三县铁铸一个错字不成钱塘进士罗隐唐末人工诗长于咏史举进士不第诗云六载辛勤九陌中却寻岐路五湖东名惭桂苑一枝緑鲙忆松江满筯红浮世到头须适性男儿何必尽成功惟应鲍叔深知我他日蒲帆百尺风初赴举过钟陵见营妓云英后一纪下第复见之云英曰罗秀才尚未脱白隐诗云钟陵醉别十余春重见云英掌上身我未成名英未嫁可能俱是不如人感春诗云江东日暖花又开江东行客思悠哉髙阳酒徒半凋落终南山色空崔嵬圣代也知无弃物侯门未必用非才满船明月一竿竹家在五湖归去来钱塘人号爲罗江东有湘南杂藁性傲睨少与桐庐章鲁风齐名钱镠辟为从事迁给事中为发运使比红儿罗虬与邺隐齐名号三罗李孝恭籍中有红儿善南声虬请之歌不答虬怒拂衣而去诘旦为絶句百篇号比红儿诗中虎罗邺诗中虎也唐光化中韦荘奏词人才士时有遗贤不沾一命于圣朝徒作千年之恨骨如李贺陆龟䝉罗邺方干贾岛温庭筠刘徳仁皆有竒才伏望追赐进士及第赠补阙拾遗虎符归罗向庐州人少贫困常投福泉寺随僧饭二十年间持节归郷书僧房云二十年来此布衣鹿鸣西上虎符归故时賔从追前事到处松杉长旧围野老共遮官路拜沙鸥遥认隼旟飞春风一宿琉璃殿惟有泉声惬素机犀带之宠罗处约字思纯宋太宗朝知吴县与王禹偁唱和日赋五题上召至京师自命题试之以禹偁为右拾遗处约为着作郎皆直史馆和御制雪诗称㫖赐绯特择犀带宠之苏州童子刘少逸尝与之联句处约曰日移竹影侵棋局少逸曰风送花香入酒樽金带之宠罗彧宋景徳中扈驾亲征至澶渊与宰相参议军务上遣彧使金赐以锦衣金带及锦旗绣八字云明时折桂衣锦还乡领本贯江州刺史白云千顷罗畸字畴老宋元祐四年为滁州刺史或曰僻郡公曰此欧公之醉乡也庶子紫薇香泉万斛以为供给琅琊幽谷白云千顷以为职田何谓贫僻邪明年治廨宇于堂前植兰数十本记之曰兰之徳有道君子也予之于兰犹贤朋友朝袭其馨暮撷其英携书就观引酒对酌乘白骡罗道成宋庆㦄中游岳题诗云白骡代步若奔云闲人所至留诗迹欲知名姓问源流请㸔郴阳山下石后问乡人言有真人得道乘白骡行石壁上其迹至今存焉道学罗从愿字仲素清介拔俗宋徽宗朝杨龟山倡道学京南之士游其门者数百人其潜思力行诣极者惟罗公而已敎学者读书之法从容黙㑹于幽闲静一之中超然自得于言书象意之表程氏之学传之杨时以传之仲素仲素传之李侗侗传之朱熹此庵罗㸃字春伯号此庵先生宋淳熈中郑侨侍读㸃兼侍讲胡晋臣徳除浙西提举扬诚斋诗云山岳动揺増意气诏书宣布舞羣黎官至枢密谥文恭筠心罗之纪字国张号筠心居士瑞阳人宋孝宗朝摄邑云梦因见雪压庭竹赋诗云吾道非邪真可耻此君岂是折腰人弃官归遇方士授丹经修养法葺一室扁以子午静逸成趣有易传三巻文集二十巻罗茂衡宋人山谷赠以诗云嗟来茂衡学道如登罗孟郊官至翰林草屋数间曰翰林堂池曰洗砚池女徳西幄奏曲罗妙容秦始皇三年八月十五武夷君置酒㑹乡人于幔亭峯上仙女妙容为金师西幄奏賔云石仙之曲蕚緑华罗郁九疑山得道女也梁简文时降黄门郎羊权家赠权诗及火浣布金玉条脱真诰云即蕚緑华也焚裘罗企生母胡氏桓𤣥常以羔裘遗之后桓𤣥反杀企生胡氏闻之即焚裘雀罗越罗爬罗金叵罗何太极仙侯何侯以尧时隐苍梧山慕长生五帝以药一器与之使投酒中一家三百口饮不竭以余酒洒屋上拔宅上升为太极仙侯仙籍何鳯儿秦时仙人往天台山献仙籍武夷君㑹郷人幔亭峯板师何鳯儿拊节板公清第一何逺字义方迁东阳太守疾强富如仇雠视贫细如子弟豪右畏惮公清第一去思何武字君公射䇿中甲科为郎后为九江守迁扬州刺史所居无赫赫名去后常见思汉成帝朝拜大司空封汜阳侯子况嗣为侯弟并性清亷为颍川守名次黄霸春秋大义何敞字文髙章帝朝为河南守寛和为政郡有寃狱以春秋大义断之百姓化其恩礼修理铜阳四渠垦田増三万余顷百姓赖其利吏民刻石颂功徳焉拜侍御史龙骧虎步何进召董卓诛宦官陈琳曰将军龙骧虎步此犹鼔洪炉燎毛髪耳今反借外助是倒持干戈授人以柄进不能用公羊墨守何休字邵公精研六经汉灵帝朝陈蕃辟之以春秋驳汉事六百余条妙得公羊本旨作公羊墨守左氏膏肓谷梁废疾傅粉何晏字平叔美姿容魏文帝疑之以为傅粉夏月赐热汤饼拭汗而容愈洁荐门下士何祗蜀先主时初为太守杨洪门下书佐洪幸其有才䇿不数年祗为广汉守朝㑹祗洪同坐洪曰君马何驶祗曰故吏马不敢驶但明府为着鞭耳日食万钱何曽字颖考䕫之子性奢豪日食万钱犹云无下着处大官所供烝饼上不拆十字不食人以小纸为书敕记室勿报傅𤣥曰昔称曽闵今有荀何八公同辰晋武帝以何曽为司徒司马孚为太宰郑冲为太傅司马望为太尉荀顗为司空石苞为司马陈骞为大将军王祥为太保所谓八公同辰攀鳞附翼者也长子遵次子邵双鸾何邵奢豪有父风与王济同为侍中傅咸赠诗云双鸾游兰渚子𡵨姪嵩绥万夫之望何充字次道王导妻妹子也导以麈尾拂床与之共坐曰此君坐也后导与庾亮言于成帝曰何充器局志槩有万夫之望宜为老臣之副社稷无虞矣好释氏谢万讥之曰二何佞于佛二郗謟于道成帝朝与庾氷参録尚书事赠司空大志良材何无忌东海人少有大志与刘裕等起义兵讨灭桓𤣥义熈中迁江州刺史与卢循战败厉声曰取苏武节来躬执督战握节而死琴书自娱何琦字方伦东晋末养志衡门耽翫典籍以琴书自娱公府辟命皆不就善养性老而不衰年八十二卒南学何尚之字彦徳宋元嘉中为丹阳尹立宅南郊外设学以聚生徒徐秀等来游谓之南学王球云西河之风未坠在家常着鹿皮㡌雅道自居以尚书令致仕居方山着遐居赋以明所志子偃五世尚书何偃之子戢字惠景惠景子昌禹昌禹子敬容五世为吏部尚书敬容久处台阁详悉晋魏以来故事谢郁致书云囘丰貂以步文昌耸髙蝉而超武帐孝隐士何㸃字子晳偃之姪事亲至孝长絶婚宦遨游人间不簪不带以人地并髙无所与屈公卿敬下之或乘柴车蹑草屩恣心所适世论以㸃为孝隐士弟𦙍为小隐士鹿皮巾何㸃与梁武帝有旧诏以鹿皮巾召之引入华林园赐以诗酒恩礼如旧拜为侍中起捋帝须曰乃欲臣老子辞疾不起竟陵王子良于法轮寺见之遗㸃嵇叔夜酒杯徐景山酒铛三髙何𦙍字子季游㑹稽居若邪山云门寺二兄求㸃并栖遁世号㸃为太山𦙍为小山求曰东山是谓何氏三髙白衣尚书𦙍居云门梁武帝践祚诏拜为光禄大夫遣王杲之谕意𦙍曰吾年五十七月食四斗米不尽何容复有宦情杲之还奏诏给白衣尚书禄辞不受迁居秦望山别为小阁寝处其中已而山发洪水独所居室岿然太守王元简命记室钟嵘作瑞堂颂刻石旌之年八十六卒咏梅何逊字仲言梁天监中作扬州法曹廨舍有梅花一株逊吟咏其下后居洛思梅因请再任及抵扬梅花方盛对花彷徨终日与隂铿俱以能诗名号隂何与刘摽并有重名号何刘何长瑜与羊璇之等为文章四友亦号羊何代民输租何敬叔仕梁为长城令清亷不受礼遗夏节至忽榜门受饷数日中得米二千斛悉以代贫人输租子思澄人中爽爽何子朗字世明与何逊何思澄俱擅文名时谓东海三何子朗最多又曰人中爽爽何子朗去学省亲何蕃事亲至孝唐徳宗朝居大学二十年请每岁一归省侍父母不许间二嵗归又不许居五嵗慨然以亲且老揖诸生去初朱泚反诸生将从乱蕃正色叱之故六馆之士无受污者焚榷茶诏何易于唐徳宗时为益昌令时盐铁官榷茶诏下无敢隐者易于自焚其诏曰吾敢爱一身而移祸于民乎薄宦何邕为少府杜甫有别邕诗云生死论交地何由见一人悲君随燕雀薄宦走红尘又有何少府覔桤木栽一诗同道何坚以文学知名韩愈有送坚序云何于韩同姓为近坚以进士举于吾为同业在大学也吾为博士坚为生生于博士为同道白衣御史何羣宋仁宗时人耆古好学善激扬议同舍人目为白衣御史赐号安逸居士三鳯何字文缜与兄棠弟榘号三鳯宋政和五年登第后十二年大拜从钦宗幸大金军营不食而死诗云人生㑹有死遗恨满干坤龙泉何执中字伯通处州龙泉太县有灵溪䜟云沙洲到寺上龙泉出宰相沙洲到寺前龙泉出状元宋徽宗朝执中为相刘知新为状元以应之政和六年封荣国公谥正献三桂堂何造之子绛侯孙修辅曽孙格非三世登第家有三桂堂何颙与陈蕃李膺善有声荆豫之域后为董卓所害何亮宋二十四贤中人何觊与江西诗𣲖隋何妥入蜀致金帛巨富号西州大贾后为国子祭酒女徳婚姻玉楼十二西王母姓何氏字婉妗一字大虚又云龟台金母居崑崙之圃阆风之苑玉楼十二𤣥台九层左带瑶池右环翠水汉武时以七夕日降承华殿进蟠桃七颗李欣王母歌云武皇斋戒承华殿端拱须臾王母见霓裳照耀麒麟车羽盖淋漓孔雀扇顾谓侍女董双成酒阑可奏云和笙红霞白日催不动七龙五鳯纷相迎第三女华林字容君为南极元君紫微夫人治太丹宫十三女媚兰为云林右英夫人嫔上清左卿许真人三十女青娥为紫微左官夫人二十三女瑶姬为云华上宫夫人小女玉巵择婿何承天为中丞有女择对刘秀之方十嵗异于羣儿承天雅相知器何英为琅琊相魏髙諲敦厚少华英髙其行妻以女何㸃娶鲁国隐士孔嗣女不与相见别室处之何无忌刘牢之之甥也酷似其舅何迁之娶王敬𢎞女何洵直娶滕达道长女何氏妻李澣隂何谁何萧何常何和栋梁材和峤字长兴晋人庾敳见之曰森森如千丈松虽磥砢多节施之大厦有栋梁之用为中书令帝深器重之专车而坐家富性吝杜预以为有钱癖登庸衣钵和凝字成绩五代时举进士名居十三后知举选范质亦居十三谓之曰以传老夫衣钵后厯官皆与凝同作诗云从此庙堂添故事登庸衣钵亦相传尝举进士李澣及大拜澣草制尽取去阁中器皿留诗云座主登庸归鳯阁门生批诏立鳌头玉堂旧阁多珍玩可作西斋润笔不定乐和岘宋干徳初位太常用上党黍累尺校律定雅乐草诏精思和㠓宋至道初迁右正言献歌诗称㫖上谓宰相子有文采如和㠓者不可得也知制诰毎草诏闭户精思徧讨羣籍而后成也婚姻择婿和凝少负才名贺瓖谓诸子曰和凝志义之士后当富贵尔谨事之因妻以女后果为相天和春和云和瑟羲和张志和柯石篆柯蕚宋太平兴国七年遇一僧往万嵗山指古松下掘之得石篆乃宝公记国祚绵逺之文异鹊柯仲常宋神宗朝通判潭州以救饥得民有异鹊栖其㕔事仲常去鹊亦送之东坡赋柯侯异鹊一章柯侯古循吏悃愊真无华临漳所全活数等江干沙仁心格异族两鹊栖其衙但恨不能言相对空楂楂善恶以类应古语良非夸君㸔彼酷吏所至号鬼车柯崇与曹松等号五老榜柯益孙唐末为南兖州典籖柯颖宋人官至尚书庭柯烂柯南柯珊瑚柯戈枕戈挥天戈逐日戈过过之一仕宋为秘丞宰剡县陈古灵诗云贤哉过县尹徳政是吾师万事无锋颖一心惟孝慈九麻麻麻建后汉人註论语麻秋石勒将威名可止儿啼麻温宋天禧中为太子中允直集贤院麻九畴字知几三嵗识字七嵗能作大字径数尺号神童仕大金为太常慱士水晶宫麻婆女仙也卢杞少时与婆同赁居废宅婆为之议婚后三日有女子辎軿降空唿婆付药二丸斸地种之生一葫芦大如瓮婆以刀划而为二与杞各处其一风云忽起腾空而上至女所入水晶宫中女命杞坐曰吾太隂夫人也郎君愿留此乎地仙乎宰相乎杞曰留此为上愿女即为奏帝朱衣使来宣命杞大唿曰人间宰相女失色令婆急领回推入葫芦中却至旧居麻婆葫芦俱不见麟脯行酒麻姑七夕日降蔡经家貌似十八九嵗女子衣有文章而非锦绣进金盘玉杯擘麟脯行酒自言见东海三为桑田蓬莱水亦浅矣以米掷地皆成丹砂王方平笑曰吾了不喜作此狡狯也麻姑手似鸟𤓰蔡经心想好爬背痒方平知之使神人鞭其背后有人题麻姑坛云五百年来别恨多东征重得见青娥擘麟方拟穷欢饮无奈傍人背痒何麻姑坛在抚州颜真卿作记胡麻丝麻白麻沤麻车一言取相车千秋本姓田汉武帝朝以一言寤意取宰相封侯世未之有也女妻徐仁囊萤车𦙍字武子笃学不倦夏月囊萤读书谢安每游集輙开筵待之晋大元中领国子博士迁吏部尚书河车雪车诗五车书阿香车巴巴宁战国时人公孙痤曰决利害而使三军不惑者宁之力也赐钱十万巴茂东汉人受书于丁鸿精通大义巴肃字恭祖汉党锢八顾中人巴祗字敬祖为扬州刺史在官不迎妻子夜侍暗坐不燃官烛女徳巴寡妇清其先得丹宂数世擅其利家财不赀寡妇能世其业秦始皇以为贞妇而客之为筑怀清台三巴汉巴栾巴家清约家退翁东坡同年丈也宋元丰中知怀安军坡送以诗云退翁守清约霜菊凄余馨棣蕚相辉家字仲本西蜀名士也宋朝以明经冠上庠兄抑以廷对中甲科棣蕚相辉为盛雏鳯家安国字复礼初任敎授东坡以诗送归蜀云岷峨有雏鳯梧竹养修翎山谷赠诗云家侯口吃善着书常愿执戈王前驱朱绂蹉跎晩监郡吟弄风月思天衢通家唤西家付酒家查好学查文徽南唐人好学刻苦手冩经史数百巻为兵部尚书子元方归宋擢殿中侍御史海陵望族查道字湛然性至孝凿氷求鲤以养母竹间见一蹄金而掩之徙居海陵纯厚长者以文行称于时为海陵望族仕宋擢贤良科查籥与李浩等为五贤婚姻查文徽女妻朱元后为周景所害批云只斩朱元妻不斩文徽女花花卿花惊定骁勇过人唐上元初段子璋反于蜀时崔光逺为成都尹惊定为牙将讨平之杜甫诗云成都勐将説花卿学语小儿知姓名家东馆镇至今庙食宋朝封忠应公花季睦仕唐为仓部员郎刋花坐花顷刻花沙沙世坚宋人素号武勇守宜州平剧贼一路赖之量沙鸥沙风沙畲畲钦仕唐为大学博士畲安裕宋咸淳中廷对进士第二人氏族大全卷七氏族大全卷八钦定四库全书氏族大全卷八十阳阳击奸阳球字方正汉灵帝朝为司𨽻校尉诛磔宦官王甫等豪右权门莫不屏气标秀阳裕字士伦幼时叔父躭奇之曰此儿吾家标秀佐时之良也后为大将军司马徳薰晋鄙阳城字亢宗与弟堦域隠中条山唐徳宗朝宰相荐之召拜谏议大夫韩愈诤臣论云阳子居晋之鄙晋之鄙人薰其徳而善良者几千人矣壊白麻阳城居谏职八年与王仲舒等守延英门伏合极论裴延龄奸邪且曰脱以延龄为相城当取白麻壊之迁司业抚字心劳阳城为道州刺史治民如治家赋税不登观察使数加诮责城自署曰抚字心劳征科政拙考下下栁子厚为作遗爱碑㛰姻种璧汉阳雍伯尝设义浆给行人三年有一人饮讫懐中出石子一升与之曰种此生美玉并得好妇后求北平徐氏女为㛰徐曰得白璧一双乃可雍伯于所种处求之得白璧五双以聘名其地曰玉田生十男皆俊异位至卿相髙阳朝阳卧南阳杨㢘洁杨恽字子幼汉宣朝为中郎将居殿中㢘洁无私答孙㑹宗书云烹羊炰羔斗酒自劳又云酒后耳热而唿乌乌人生行乐耳须富贵何时父敞为相封安平侯鳣堂杨震字伯起明经博览诸儒语曰闗西孔子杨伯起客于湖有冠雀衔三鳣鱼飞集讲堂前都讲取鱼进曰蛇鳣者卿大夫之服也数三者三台也先生自此升矣五十始仕汉延光中拜太尉中子秉畏四知杨震迁荆州刺史昌邑令玉宻懐金十斤遗之曰暮夜无知者震曰天知地知子知我知何谓无知子孙蔬食步行故旧劝其殖产业震曰使后世称为清白吏子孙以此遗之不亦厚乎三不惑杨秉字叔节为豫荆徐兖四州刺史所至以纯白称尝曰我有三不惑酒色财也子赐三叶宰相杨赐少𫝊家学笃志博闻灵帝朝侍讲光华殿迁司空自震至赐三叶宰相自震至彪四世为太尉故东京杨氏为汉名族赐子彪彪子脩机捷杨脩字徳祖好学有俊才汉末为曹操主簿能解曹娥碑隠语脩既解操行水路三十里方解曰有智无智后三十里操后杀之父彪悼痛答操曰犹懐老牛䑛犊之爱我家龙文杨愔字遵彦六嵗受史书十一嵗受诗易从兄昱器重之曰此儿驹齿未落已是我家龙文更十年当求之千里之外梁大宝初拜太子少保封开国公朱紫满庭杨侃字士业爱琴书父播叔父椿一门朱紫盈庭侃独不仕曰茍有良田何忧晚嵗仕魏为大都督无心富贵杨素字处道奇䇿髙文一时之杰周主谓曰勿忧不富贵素曰但恐富贵来逼臣臣无心图富贵也隋初加上柱国一门三相杨师道字景猷清警有才思善草𨽻工诗唐贞观中拜中书令兄恭仁性忠厚唐初拜侍中从孙执柔武后朝同平章事一门三相清俭杨绾字公权尚清俭独处一室左右图史凝尘满席澹如也唐大厯中拜相制下朝士相贺及薨帝叹曰天不欲朕致太平邪何夺吾杨绾之速也重器杨元琰字温卿生数嵗未言相者视曰语迟者神定必重器也中宗即位以诛二张有功封𢎞农郡公芝雀之祥杨炎字公南父䘮庐墓有紫芝白雀之祥诏旌表其闾唐建中初拜相以片言移人主意作两税法天下利之父播髙蹈丘壑号𤣥靖先生髙丽舞杨再思佞人也武后朝居相位十年张易之曰杨内史面似髙丽再思欣然作髙丽舞金石铿锵杨慿字虚受善诗文韩愈荆潭唱和诗序云仆射裴公均开制荆蛮统郡惟九常侍杨公慿领湖之南壤地二千里有唱斯和搜竒抉经雕镂文字铿锵发金石幽眇感鬼神信所谓才全而能鉅也子敬之孙戎戴杨家三喜杨慿与二弟凝凌俱有重名唐大厯中登第称三杨敬之与戎戴亦并登第时谓杨家三喜压倒元白杨汝士与元稹白居易赋诗席上汝士后成最佳警句云文章旧价留鸾掖桃李新隂在鲤庭归曰今日压倒元白庆门杨嗣复字继之于陵之子其舅韩滉抚其顶曰名与位皆踰其父杨氏之庆也字之曰庆门文宗朝与李珏同相文如悬河杨炯中童科授校书郎年十一待制𢎞文馆武后朝与宋之问分直艺馆终盈川令张说曰杨盈川文如悬河注水酌之不竭与王勃等为四杰金印朝天杨收字藏之与王铎薛逢同年唐咸通中拜相逢上诗云须知金印朝天客同是沙堤避路人子鉅弟严严子注两世四人翰林学士懐玉山人杨亿字大年初生其祖文逸梦一羽衣自称懐玉山人觉而生亿数嵗不能言一日家人抱之登楼偶触其首即吟曰危楼髙百尺手可摘星辰不敢髙声语恐惊天上人年十一嵗试中童科试喜朝京阙诗云愿秉清忠节终身立圣朝授正字真宗朝拜正言迁知制诰翰林学士谥日文一代文豪杨亿作文与賔客饮博投壶奕棋语笑喧哗不妨缔思以小纸细书挥翰如飞文不加㸃顷刻数千言真一代文豪也与刘筠齐名时号杨刘与王鼎王绰号江东三虎诗宗李义山号西崑体诗在御屛杨徽之字仲猷宋太宗闻其名召见以诗数百篇为献上选十联书御屏间梁周翰诗云谁似金华杨处士十联诗在御屏间僧文莹谓杨公作文必以天地浩露涤笔于氷瓯雪椀中至道九老徽之其一也断送头皮杨朴字契元工诗少与毕士安同学士安荐之太宗召见除官不受归山真宗东封召对上问有人送诗否曰臣妻一首云更休落魄躭盃酒切莫猖狂爱作诗今日捉将官里去这回断送老头皮一世儒宗杨时字中立号龟山先生与游定夫谢显道俱游明道先生之门学有本原行无玷缺为一世儒宗宋徽宗朝为国子祭酒华鄂堂杨邦乂吉水人始生未冠妣陈氏即世兄弟三人视兄如父揭所居堂曰华鄂宋政和中以释褐还家拜伯氏更其堂曰韡韡同郡郭孝友记之曰余嘉杨氏友其季而不伐恭其兄而不忘一时名胜赋者百余人刺血书襟杨邦乂宋建炎中倅建康金国兵大至杜充战败遁去公刺血书襟曰宁为赵氏鬼不作他邦臣遂遇害赠直秘阁制云儒夫爱生名不称于没世烈士砥节死有重于泰山绍兴中再赐田三百畆官其一子谥忠襄五子长振文郁文千载生气杨由义字宜之宋隆兴初与胡昉使金国不肯供退海泗唐邓四郡又不拜曰若死此间做得个忠孝鬼全璧归朝二公抗节异域争礼氊帐千载之下凛然犹有生气日月争光杨万里字廷秀号诚斋先生际遇三朝始终一节爱君忧国之心皎然与日月争光宋孝宗称其仁者有勇又曰书生知兵宁宗朝除宝谟阁学士年八十自书十四言掷笔隠几而没子长孺留俸代租杨长孺字伯子号东山潜夫帅番禺将受代有俸钱七千缗悉以代下户输租有诗云两年枉了鬓霜华照管南人浅一七百万钱都不要脂膏留放小民家每对客曰士大夫清㢘便是七分人了以忤权贵劾去陈肤中作玉壶氷朱丝絃二诗饯行林自知诗云公来无琴鹤公去有芒鞋幕官诗云从渠腰下有金带何处山中无菜羮绍定元年以敷文阁直学士致仕年七十九薨杨回居乡三逐事君三去赵简子用为相其国大治杨朱泣岐谓其可以南可以北杨王孙汉武朝人学黄老之术遗戒臝𦵏以返其真杨伦字仲理少师事丁鸿习古文尚书仕汉拜侍中杨政字子行从范升受易善说经语曰说经铿铿杨子行杨国忠贵妃从祖兄也领四十余使后拜相张彖以为氷山杨滔仕唐为中书舎人当应制斵窗取本号斵窗舍人杨绍复炙手可热杨绘字元素与李常等㑹饮碧涧堂杨丕与彭齐等为江西三端女徳㛰姻痴姨杨氏为姚家妇符承祖母氏之妹承祖方用事亲姻趋附杨氏独不然谓承祖之母曰姊有一时之荣不若妹有无忧之乐姊与之衣物皆不受由此号为痴姨秦虢杨妃六姨韩国夫人三姨秦国夫人八姨虢国夫人与兄铦锜国忠五家第舍联亘治锦绣琢金玉者千人新妆诗杨盈川姪女容华作新妆诗云宿鸟惊眠罢房栊趂晓开凤钗金作镂鸾镜玉为台妆似临池出人疑向月来自怜终不见欲去复徘徊世姻杨经字仲武潘岳诔文云借三叶世亲之恩而子之姑实予之伉俪潘杨之睦有自来矣着㛰礼杨玚居官为清白吏常笑士大夫不能用古礼因其家冠㛰䘮祭乃据古礼为之节文夫妇履任杨汝士小字沙哥白乐天妻兄也汝士领东川节度与妻崔氏同履任乐天代妻作诗贺之云刘纲与妇共升仙弄玉随夫亦上天何似沙哥与崔嫂碧油幢引过东川经笥杨玠娶崔季让女崔家富于图籍玠㛰后造其门遍取观览扪腹曰已藏之经笥矣佳婿杨于陵字达夫有奇志年十八擢进士第韩滉少许可独奇之谓妻栁氏曰吾阅人多矣求佳婿贵且夀无如于陵者有子必为宰相以女妻之唐徳宗朝为中书舍人仙㛰越渔者杨父一女絶色有谢生求娶焉父曰吾女有诗两句能续之则可诗曰珠帘半牕月脩竹一帘风谢曰何事今宵景无人解与同女曰天生吾夫遂偶之七年忽瞑目而逝后见之江中曰吾本水仙谪居人间耳杨敬真田家女也适王清后得仙去杨収女妻裴坦之子器用多用犀玉坦命碎之杨徽之无子一女贤明知书以妻宋臯杨侃奇韦孝寛之才以女妻之杨素从妹妻封徳彞杨雅以女妻欧阳永叔杨东山母罗氏宋嘉定初侍母夫人入京就职潘杨长杨穿杨扬奏四赋扬雄字子云少好学口吃不能剧谈汉元鼎中居岷山之阳有田一㕓有宅一区汉成帝朝有荐雄者上召雄待诏承明之庭奏甘泉河东校猎长扬四赋以经莫大于易作太𤣥𫝊莫大于论语作法言史篇莫善于苍颉作训纂箴莫善于虞箴作九箴赋莫深于离骚作反骚辞莫丽于相如作四赋家贫嗜酒有好事者载酒从游刘棻从学作奇字王莽投棻四裔辞连雄雄时校书天禄阁治狱使者来雄恐从阁上投下几死后仕莽故晦菴书曰莽大夫铁面扬王休字子美调台州黄巖尉白郡黥一武断豪民州闾称贺号为铁面少府鸡窠小儿扬避举琼州人李守奉使至琼道遇之至其家其诸父年百二十余祖宋卿年百九十五次见鸡窠小儿出头下视宋卿曰此九代祖也不语不食不知其年清扬荀扬班扬荆扬羊羊羮之怨羊斟为宋华元御士元杀羊食士而不及斟斟曰畴昔之羊子为政今日之事我为政与入郑师故败死友羊角哀与左伯桃为友闻楚王贤而归之道遇雪度不能俱生乃併衣服与角哀伯桃入树死角哀至楚为上大夫平王以角哀贤备上卿礼葬伯桃后角哀自杀下从之悬鱼羊续字兴祖汉灵帝朝为南阳太守弊衣羸马府丞送生鱼续受而悬于庭丞再送续出前所送者以杜其意探环羊祜字叔子续之孙蔡邕之外孙方五嵗令乳母于隣家李氏园桑树下探取金环李氏惊曰此吾亡儿所失乃知李氏子祜之前身也晋武时鎭襄阳在军中轻裘缓带身不被甲铃阁之下侍卫不过十数人好游岘山尝与从事邹湛同登慨然浩叹及没襄阳人建庙立碑其上望者流涕杜预名之曰堕泪碑迁尚书仆射兽炭羊琇仕晋为散骑常侍性豪侈屑炭和作兽形以温酒洛下豪贵效之食藕羊敦仕晋为广平太守嵗饥家餽不至拔藕而食朝廷闻之赐谷千斛以旌其清八伯八达羊曼嗜酒与阮放等八人相友善号兖州八伯阮放为宏伯郗鉴为方伯胡母辅之为达伯卞壶为裁伯蔡谟为朗伯阮孚为诞伯刘绥为委伯羊曼为䵬伯拟古八俊真率羊固仕晋拜临海太守馔客甚盛羊曼拜丹阳尹馔客随宜论者以固之丰腴不如曼之真率也昼卧书裙羊欣字敬元年十二随父为令时王献之为吴兴甚爱之欣尝着新绢裙昼寝献之入县见之书裙数幅而去折树矟羊侃善马矟时少府造两矟新成帝令试之侃执矟上马左右击刺提矟登树树折号折树矟仕北魏为侍中踏龙尾道羊昭业唐大顺中与顾云同修史时仆射刘子长有清名求髙逢休书为先容谒之云潜启书观之但云昭业拟将一尺三寸汗脚踏龙尾道无一语及云云叹息而已羊陟汉党锢八顾中人少清直三迁为尚书令羊衜仕魏为上党太守孙登表其有专对才子祜羊昙谢安之甥安与姪赌墅顾谓昙曰以墅乞汝羊璇之与谢灵运等为四友㛰姻羊祜身长七尺余郡将夏侯威异之以兄霸之女妻焉后封万嵗乡君食邑五千户公羊相羊食万羊叱石为羊王鬼谷子王诩周末人受道老君居清溪之鬼谷号鬼谷先生臣义王陵少文任气汉髙帝功臣十八人位次陵居十三封安国侯髙后欲王诸吕陵争之先儒云人臣之义当以王陵为正骊歌王式为昌邑王师以诗授王王废征式为博士江公疾之令诸生歌骊驹式曰客歌骊驹主人无庸归江公曰何拘曲也式谢病归后世必兴王翁孺汉武朝为绣衣御史叹曰吾闻活千人者有封吾所活者万余人后世其兴乎子禁禁子谭商立根逢时汉成帝朝同日封侯是为五侯凤曼崇亦禁之子共八子献颂王褒字子渊蜀人益州刺史王襄令作中和乐职宣布诗因奏褒有轶材上征之既至作圣主得贤臣颂上令往益州祠金马碧鸡之神道病卒宣帝朝为谏大夫三世清㢘王吉字子阳汉宣朝为博士谏大夫子骏元帝朝为谏大夫骏子崇平帝朝为司空三世以清㢘着名孝子忠臣王尊字子赣为益州刺史先是王阳守是州行部至卭郲九折坂叹曰奉先人遗体奈何乗此险尊至是问吏曰此非王阳所畏道邪叱其驭曰驱之王阳为孝子王尊为忠臣为东平相王以至亲骄奢尊谓曰天下皆言王勇顾乃负贵安能勇如尊乃勇耳为东郡太守河决浸瓠子金隄水盛隄壊吏民奔走惟一主簿在尊旁立不动水稍却乃还汉成帝朝为光禄大夫牛衣王章字仲卿汉成帝朝为京兆尹欲上封事妻止之曰人当知足独不念卧牛衣中涕泣时邪章不聴养性论王充字仲任家贫无书常游洛阳市肆阅所卖书一见辄能诵着论衡八十五篇二十余万言晚年着养性论十六篇裁节嗜慾顺神自守章帝诏以公车征之不行潜夫论王符字节信汉末人少好学与马融张衡崔瑗友善隠居着书号潜夫论皇甫规解官归安定鴈门太守谒规规不为礼王符在门规屣履迎之时语曰徒见二千石不如一缝掖言书生道义之贵也望庐而还王烈字彦方汉末人少有行义乡里有争讼者将质之于烈或至涂而返或望庐而还绣被坠前王纯字少林尝诣京师于空舎中见一书生疾困曰吾腰下有金十斤愿以相赠乞收骸骨纯候书生卒卖一斤营葬余金置棺下后为大度亭长有骏马驰入亭而止大风飘绣被坠前乗马到雒县马逸入他舍主人曰此我家马也纯因言葬书生事主人怅然曰我子也姓金名彦大恩久不报天以此彰卿徳耳依刘王粲字仲宣汉末避乱往依刘表于荆州曹子建云仲宣独步于江南蔡邕每闻粲在门倒屣迎之与曹刘等为建安七子卧氷得鲤王祥字休征事继母朱氏尽孝母欲生鱼时天寒氷冻祥解衣剖氷求之双鲤跃出魏末为三老南面几杖以师道自居天子幸学北面乞言五子肇夏馥烈芬弟览晋武朝八公同辰辍社王脩七嵗䘮母以社日亡每社设祭哀哭闾里为之罢社浑黙深沉王昶字文舒魏末为兖州刺史迁司空名其子曰浑曰深名其姪曰黙曰沈为书以戒之有云物速成则疾亡晚就则善终朝华之草夕而零落松柏之茂隆寒不衰门容幡㦸王濬少有大志尝起宅开门前路广数十步曰吾欲使容长㦸旛旗晋武朝为益州刺史以平吴功拜大将军床头周易王湛字处冲浑弟也少言语宗族以为痴浑子济尝诣之见床头周易湛因剖析𤣥微济叹服晋武每见济曰卿家痴叔死未对曰臣叔不痴为汝南内史时称王汝南巖下电王戎字濬仲浑子也幼而颖悟神彩秀彻视日不眩裴楷日戎眼烂烂如巖下电阮籍每适浑辄过视戎良久出谓浑曰濬仲清赏非卿伦也与卿言不如共阿戎谈尝经黄公酒垆下过顾为后车客曰吾昔与嵇阮酣畅于此自彼云亡吾便为时羁绁今日视之虽近邈若山河晋元康中拜司徒封安丰侯金沟王济字武子浑次子也风流豪爽气尽一时性好马时洛阳地贵买地为马埒编钱满之时谓之金沟宁馨儿阿堵物王衍字夷甫神情明秀方总角见山涛涛曰何物老妪生此宁馨儿妻郭氏性贪鄙衍疾之口不言钱妻令婢以钱遶床衍晨起谓婢曰举此阿堵物去口中雌黄王衍初补元城令终日清谈每捉玉柄麈尾与手同色义理有未安随即更改世号口中雌黄风尘表物王衍神姿髙彻王戎谓其如瑶林琼树自是风尘表物王敦曰夷甫处衆中如珠玉在瓦石之间顾恺之称其巖巖清峙壁立万仞晋永嘉初拜司徒絶倒王澄字平子有髙名每闻卫玠言辄叹息絶倒时语曰卫玠谈道平子絶倒永嘉初拜荆州刺史三窟王衍为司徒以弟澄为荆州敦为青州曰足以为三窟矣新亭之宴王导字茂𢎞少有风鉴识量清逺佐晋元帝中兴号为仲父诸贤出新亭饮宴周顗等相顾流涕叹曰风景不殊举目有山河之异导曰当与戮力王室尅复神州何至作楚囚对泣邪拜司空録尚书事永宁初进位太保封郡公赐劒履上殿入朝不趋六子悦恬洽协邵荟黑头公王珣字元琳洽长子也为桓温掾温曰王掾当作黒头公后果然尝梦人以大笔如椽与之觉而语人曰当有大手笔事晋太元中为散骑常侍弟珉子昙首难兄王岷字季琰少有才艺名出珣右时语曰法䕶非不佳僧弥难为兄后代王献之兼中书令二人素齐名时谓献之为大令珉为小令蜡珠之戏王昙首内集任子孙戏适僧达下地作彪子僧䖍累十博棊不坠僧绰採蜡珠为凤凰佳子弟王羲之字逸少导从子也王敦曰此吾家佳子弟也与王承王悦为王氏三少仕晋为右军将军㑹稽内史羲帖王羲之临池学书池水尽黑草𨽻为古今之冠论者称其笔势飘若游云矫若惊龙又曰烟霏雾结状若断而实连凤翥龙蟠势若斜而反直其最为后世重者兰亭记乐毅论黄庭经也性爱鹅为山隂道士写道徳经毕笼鹅以归在戢山为老姥书六角扇各五字人竞买之子七人其知名者𤣥之凝之徽之操之献之也献之子静之兰亭胜集王羲之为㑹稽内史上已日与同寮宴于山隂兰亭赋诗成四言五言各一首者十一人王羲之谢安谢万王肃之凝之林之徽之徐丰之孙绰孙统袁峤之成五言一首者十五人郗昙华茂庾犮王丰之魏滂谢绎曹茂之庾蕴华平桓伟王元之蕴之涣之孙嗣诗不成罚酒者十六人王献之谢瑰卞廸卓髦王模孔炽刘宻虞谷华耆谢藤吕系吕本曹禋任凝后绵劳夷宋景祐中㑹稽守蒋某修永和故事诗云一段西园曲水声水边终日㑹冠缨几多诗笔无停辍不似当年有罚觥西山爽气王徽之字子猷风流为一时之冠为桓冲参军冲曰卿在府日久比当相料理徽之初不酬答但以手扳拄颊云西山朝来致有爽气耳性爱竹尝寄居空宅中便令种竹曰何可一日无此君邪居山阴夜雪初霁月色清朗忽忆戴逵逵时在剡溪便乗小舟造门不前而返曰乗兴而来兴尽而返何必见戴安道邪仕晋为黄门侍郎管中窥豹王献之字子敬髙迈不羁年数嵗观门生樗蒲曰南风不竞门生曰此即于管中窥豹时见一斑献之怒拂衣去有爱妾名桃叶其妹名桃根子敬尝临渡歌以送之因名其渡曰桃叶渡晋大元中为中书令废蓼莪王裒字伟元父死庐墓攀柏悲号涕着于树为之枯隠居教授读诗到蓼莪未尝不三复流涕门人为之废蓼莪一篇神仙中人王恭字孝伯美姿仪人目之曰濯濯如春风栁尝披鹤涉雪而行孟昶见而笑曰真神仙中人王掾不痴王述字懐祖年三十未知名人谓之痴王导辟为中兵属问以江东米价述张目不答导曰王掾不痴人何言痴江东独步王坦之字文度述子也甚爱之长犹抱置膝上弱冠与郗超有重名时语曰盛徳彬彬郗嘉賔江东独步王文度四子怡愉国宝忱述坦之愉三世皆中书令披褐扪虱王勐字景畧隠华阴山懐佐世之志晋桓温入闗勐披缊袍诣之扪虱谈当世事旁若无人温异之后仕秦苻坚为相将门有将王镇恶勐之孙五月五日生勐曰是儿将兴吾门矣年十三而苻氏败寓食黾池李方家曰遭英雄主取万户侯当厚相报归晋客荆州刘裕见而异之曰将门有将署参军裕北伐镇恶为龙骧将军过黾池造李方家升堂拜母厚加酬赉镇长安为沈田子所图裕受命追封龙阳县侯貂裘採药王𢎞之字方平宋武辟召不就拂衣归耕宋文帝时从兄敬𢎞为吏部尚书解貂裘与之即着以採药钓于上虞之石头或问渔师得鱼卖否曰亦自不得得亦不卖白面书生王𤣥谟为彭城太守劝宋文帝伐魏帝言𤣥谟谏事令人有封狼居胥意沈庆之曰陛下欲伐国而与白面书生谋之事何由济莲幕王俭字仲宝袁粲曰此儿虽小已有栋梁之器年十八拜秘书郎仕齐领吏部用庾杲之为长史萧沔与俭书云庾景行泛緑水依芙蓉何其丽也时人以俭府为莲花幕金友王铨字公衡王钖字公嘏梁人皆琳子也铨学不及弟而孝行齐焉世谓玉昆金友白圑扇王摛善属文时王俭使賔客𨽻事多者赏之何宪为胜赏以五花簟白圑扇摛后至操笔立成文辞华美乃命抽宪簟掣取扇登车而去青箱学王淮之字元鲁梁人自曾祖彪之而下四世并御史中丞家世相传并谙江左旧事缄之青箱世传王氏青箱学明珠弹雀王贞字孝逸七嵗善缀文隋开皇初齐王暕以书召之曰夫山藏美玉光照廊庑之间地蕴神劒气浮星汉之表贞谢启曰学无半古才不过人枉髙车以载鼷辱明珠之弹雀鼔琴河汾王通字仲淹初笃学慨然有济苍生之志西游长安见隋文帝于太极殿奏太平十二䇿不见用杨素甚礼重之居河汾教授生徒续诗书修元经董常程元房杜王魏等咸北面受王佐之道盖千余人鼓琴于汾亭有钓者过而叹曰居山泽而有廊庙之志谥曰文中子弟凝字叔恬二子福郊福畤三孙勔勮勃斗酒学士王绩字无功隋大业中举孝㢘还乡种黍莳药酿酒自供以周易老子置床头游北山东臯着书自号东臯子唐武徳初待诏门下省官给酒一斗号斗酒学士饮至五斗不乱着五斗先生传及醉乡记激浊扬清王珪字叔玠唐太宗朝为谏大夫尝令品藻当代人物珪曰激浊扬清臣于数子亦有一日之长当时以为确论碧纱笼王播字明敡微时客扬州木兰寺随僧饭厌之饭后击钟后镇是邦前所题诗已碧纱笼矣唐穆宗朝拜相五经指南王元感唐武后朝明经髙第撰书纠缪春秋振滞礼绳愆数百篇魏知古叹曰五经指南也徐坚等荐之诏褒美为儒宗授四门博士三珠树王勃字子安唐髙宗朝对䇿髙第与兄勔勮并着才名林易简称为三珠树勃为文磨墨数升酣饮引被覆面卧及寤援笔成篇不易一字时谓腹藳请为文者日衆金帛丰积人谓勃心织笔耕因作沛王鬭鸡檄被斥终朝散郎辋川王维字摩诘开元中维为尚书左丞弟缙为蜀州刺史维表已五短缙五长别墅在辋川有欹湖栁浪茱萸沜辛夷坞与裴迪游其中赋诗为乐东坡云摩诘诗中有画画中有诗禄山乱为所得宴凝碧池维诗云万戸伤心生野烟百官何日再朝天秋槐叶落空宫里凝碧池边奏管絃贼平维以此诗获宥宫词王建唐元和间人以宫词名家凡一百有四篇逸诗九篇沉香槛王元宝巨富以金银叠屋红泥泥壁置礼贤堂沉香为轩槛碔砆甃地锦文石为柱础铜线穿钱为园径人谓王氏富窟西江集王仁裕幼梦出其肠胃以西江水涤之见江中沙石皆籕文文思日进乃集平生所作诗文为西江集五代汉髙祖时为翰林学士迁尚书知贡举门生王溥和凝范质皆至宰相与门生饮挂诗板于坐次云二百一十四门生春风初长羽毛成金鼎王溥字齐物赵太祖朝拜相座主王仁裕贺以诗云一战文场拔赵旗便携金鼎賛无为白麻骤降何恩厚黄阁初开喜可知跋敕案前人到少筑沙堤上马行迟押班长得遥相见亲狎争如未贵时藏书万巻长子贻孙遍览之幼子贻永庆厯中拜相三槐堂王祐字景叔赵太祖命使魏州曰卿还当与王溥官职及还得谪或曰意公作王溥官职矣曰祐不做儿子二郎必做手植三槐于庭曰吾子孙必有为三公者天下谓之三槐王氏官至兵侍子旦圣徳老臣王旦字子明相真宗于景徳祥符间福禄荣名者十有八年为天书使常悒悒不乐魏野献诗云西祀东封俱了毕归来相伴赤松游公甚喜仁宗亲篆其碑云圣徳老臣之碑谥文正三子雍冲素四谏王素字仲仪宋仁宗御笔亲除四谏官素其一也帝曰王素真御史也时目为击鹘出入侍从将帅三十余年以工部尚书致仕谥懿敏子巩氷蘖声王质字子野文正之姪也其在相门弗骄弗华以贫为宝仁宗朝歴蔡州卢州荆南府数郡所至以氷蘖声经纶才王禹偁字元之七嵗能文毕文简留于子弟中讲学一日太守席上出诗句云鹦鹉能言争似凤文简书之屏间元之书其下云蜘蛛虽巧不如蚕公曰经纶才也太宗闻其贤召拜右拾遗赐绯特命文犀带宠之献端拱箴上曰元之文章当是天下独步真宗朝除知制诰子嘉言嘉祐手搏状元王嗣宗字希阮赵太祖朝与赵昌言争状元上命二人手搏嗣宗胜故种放曰卿以手搏得状元为泰山司理有诗云欲挂衣冠神武门先寻水竹近南村却将旧斩楼兰劒买得黄牛教子孙紫微王钦若字定国少时夜视天文有紫微字宋祥符中大拜以故相守杭州有一老尉苍颜华发乃同年生也公怜之荐于朝特改京秩尉诗谢云当年同试大明宫文字虽同命不同我作尉时君作相东皇元没两般风真宰相王曾字孝先眉目如刻画布衣时以梅诗谒吕文穆云雪中未问和羮事且向百花头上开吕曰此已安排作状元宰相矣弱冠三试皆首冠刘子仪戏之曰状元试三场一生喫着不尽公正色答曰曾生平之志不在温饱仁宗朝大拜范文正曰王公真宰相也韩魏公言沂公徳器谨厚当时有得其品题两句者皆以为荣封沂公变法王安石字介甫宋熈宁中自参政拜相变新法有青苗市易保马保甲新经字义水利雇役等名色后罢相归金陵自悔变法之非于钟山书院多写福建子三字恨为吕惠卿误也先是拜相之日取笔题窗云霜松雪竹钟山寺投老归欤寄此生致仕居金陵白下门外游钟山憩法云寺是日正当霜雪虚窗松竹皆如诗中之景公怃然山谷云公晚年诗律精严毎讽味之便觉沆瀣生牙颊间封荆公号半山子雱弟安国在经筵二十七年西汉风王珪字禹玉宋庆厯中及第试学士院其文典丽有西汉风治平四年召至蘂珠殿兼端明学士赐盘龙金盆神宗朝大拜晩号志堂居士有华阳集百巻同范景仁知贡举花瑞王珪监维阳郡王安石为幕官陈升之为卫尉丞时韩魏公出守是邦初夏圃内芍药开有金腰带四朶公召四人同赏各簮一朶后相继为相果花瑞也元祐名臣王存字正仲恂恂不为诡激至有所中确不可夺温公曰并驰万马之中能驻足者其王存乎吕希哲荐为元祐名臣官至尚书天子门生王竒字汉谋为李文定客尝题诗屏间云鴈声不到歌楼上秋色偏欺客路中文定薨章圣临奠见而爱之召见赐及第有诗谢云不拜春官为座主亲逢天子作门生梅溪集王十朋字龟龄绍兴中廷试第一赋不欺诗云室明室暗两奚疑方寸常存不可欺莫问天髙鬼神恶直须先要自家知号梅溪有梅溪集朱文公为序为司业迁侍御史太学五贤诗王霸王梁王常并云台二十八将中人王粹金谷二十四友中人王昙首既为家宝又为国珍兄弟分财惟取图书而已王彬昙首之子善草𨽻时语曰三真六草天下之宝王涣睢阳五老中人僊道七转灵符王逺字方平明天文图䜟汉桓帝问以灾祥题宫门四百余字帝令人削之入板里老君赐之七转灵符号总真真人领仙公万五千人尝降蔡经家教以尸解凫舄王乔汉明帝时为叶令每朔望自县诣朝帝怪之宻令太史伺望言其临至辄有双凫从东南来举罗张之但得一只舄诏上方侯视则四年所赐尚书官属履也肉芝王乔蜀人益州北平山有白虾蟆谓之肉芝非仙材莫之致也乔食之得道武阳有乔仙祠柯山王质入石室山伐木见二童子奕棋局终坐下斧柯烂矣石室石髓王烈字长休入河东抱犊山中于石室中见一卷素书归言于嵇康与共往取而失其所在又得石髓如饴即自服半余留半与康康不敢服凝而为石烈私语弟子曰叔夜不应得道故也悬崖取桃王长赵昇从张天师学道一日与临万仞悬崖下有红桃二株师令下取之投崖而坠正立桃树上道成得仙琼花金蟾王兴为蒲江主簿隠秋长山洞中有千嵗金蟾见者得道山有琼花开则有人升天兴见琼花金蟾白日上升镜中冠帔王迪宋熙宁中为洪州左司理有道人磨镜俾迪自照见星冠羽帔缥缈镜中遂弃官与妻偕隠新建簿刘簿送以诗云发如抹漆左参军脱去青衫作隠沦世上更无羁绁事壶中别有自由身鼎烹玉免山前药花看金鳌背上春莫怪少年能决烈蓝田夫妇总登真金地玉泉王公名敖号阆仙入白玉洞修道经年能药及诗题龙宫云灵刹倚山光无尘染洞房云笼金地暖龙喷玉泉香王御史赠以二诗一云白布襕衫白布裙不羁踪迹似浮云而今却有青牛跨便是当年李老君少室仙伯王逺知天台山道士也师陶隠居传符箓作易经十五卷一日雷雨云雾中一老人叱曰所泄禁书何在上帝命摄六丁雷电取去后司命授逺知为少室仙伯女徳㛰姻贞婉王惠风衍之女也贞婉有志节为愍懐太子妃太子废衍请絶㛰惠风号哭而归燕华君王纶宋祥符中为太子中允有女年十八自称燕华君谓父曰与汝有洞天之縁初不识字而能诗其雪诗云何事月娥欺不在乱飘瑞叶到人间与人言天上有瑞木花开六出后适吕氏懵然不复能诗矣二八字媒王氏暮年未嫁作诗曰白藕作花风已秋不堪残睡更回头晩云带雨归飞急去作虚牕一夜秋赵徳麟鳏居见诗求㛰人以为二十八字媒也卿答王浑妻钟氏尝卿王浑浑止之答曰亲卿爱卿是以卿卿我不卿卿谁当卿卿浑字𤣥冲见犹子济趋庭而过浑曰生子如此足慰人心钟曰使新妇得配参军生儿当不止是谓浑弟沦也王郎王凝之娶谢奕女道藴女初适凝之意殊不乐曰不意天壤间有此王郎奇男子王适懐奇负气处士侯髙有一女曰吾女必嫁官人不与凡子适曰吾求妇久矣此翁差可人意谓媒妪曰吾明经及第即官人也妪曰得一卷书粗若告身者袖以往则可翁见文书衔袖即许之后闻金吾将军李惟简喜士造门曰天下奇男子王适愿见将军白事一语合意荐为参军迁监察御史婿有风姿王凯与弟粲避地荆州依刘表表欲以女妻粲嫌其形陋以凯为风姿遂以妻凯公辅器王曾未第时李文靖慕之为婿语夫人曰此人当为公辅时吕文穆亦欲择之为婿曾曰李公知我从李氏顽僻王坦之弟小字阿智年长昬愚无肯为㛰孙绰曰我一女不恶坦之白父惊喜成㛰女之顽僻过于阿智择徳王通曰㛰娶而论财非也古者男女之族各择徳焉王荆公之妹能诗适张奎封长安县君王荆公之女能诗适吴安持封蓬莱县君王仲舒二女长适谏议大夫李行脩早世复㛰其妹东坡娶王氏后又娶其妹为继室王仲徳宋将军也有妹贤淑以妻郭逸王克正一女手相甚贵以妻陈恕王敬𢎞与孔淳之世为方外之游以女妻其子王当为陈州刺史择姚崇为婿王戎女适裴頠贷钱十万未还女归宁戎不悦王平甫之女适刘天保有诗云不縁燕子穿帘幙春去春来那得知王毛仲嫁女曰万事皆已具但未得客耳王逸少坦腹东床郗鉴曰此正佳婿王湛自求郝仲将之女有淑徳王旦娶赵昌言女及为相㛰姻不求门阀王纯亮娶山谷妹山谷有留王郎一诗王禹玉选郑达夫为婿后拜枢相王陶滕甫为连袂王炳张恕亦为连袂薛元超三恨第一恨不娶王家女王仁妻名罗敷姓秦氏邯郸美女也花王山王蜂王象王王氏于晋为盛而有两派一派汉王书之后有王融融二子祥览览有从兄曰雄雄二子浑乂浑生戎封安丰侯乂生衍为尚书令览六子长子裁生导其后最盛四子正生旷旷生逸少其后亦盛此瑯琊临沂王氏也一派汉代郡守王泽之后泽生昶昶四子浑深沦湛浑四子尚济澄汶湛子承承子述述子坦之世封蓝田县侯故称述为王蓝田此晋阳太原王氏也有两浑一戎父为凉州刺史一济父録尚书事两澄一衍弟字平子一济弟字道深两安期一含子应一湛子产两恺一晋武舅一切之子两处冲一邃字一湛字两人一衍父一绪父然世说云王武子与从兄恬不平则其初岂亦同源乎抑或朝贵盛而通谱乎后之王姓皆出此两族云兰亭考异任凝曹禋王摸卓髦后绵庾犮黄珠履黄歇号春申君相楚二十三年门下客三千人其上客皆蹑珠履赵使见之大慙叱石起羊黄初平牧羊有道士将入金华山石室中四十余年其兄初起寻之道士引至山中相见兄问羊所在曰在山东往视之但见白石初平叱云羊起白石俱起成羊数万头初起就之学道服松脂茯苓常有童子色后初平改为赤松子初起改为鲁般政治第黄霸字次公守颍川外寛内明治为天下第一在郡八年吏民咸称神明黄童无双黄香字文强年九嵗失母事父尽孝暑则扇其床枕寒则以身温席太守刘䕶闻而异之署为门下孝子幼能文章专精经典京师语曰天下无双江夏黄童汉肃宗诏诣东观读所未见书又召诣安福殿言政事拜尚书郎迁尚书令子琼被褐懐宝黄琼字世英汉永建中公卿多荐之公车征至拜议郎稍迁尚书仆射初随父在台阁习见政事及后居职达练官曹与周举同时辅政名重朝廷郎顗荐之曰被褐懐宝含味经籍孙琬陂量汪汪黄宪字叔度汉安帝朝举孝㢘不就陈蕃周举常相谓曰旬月之间不见黄生鄙吝之萌复存乎心矣郭泰曰叔度汪汪若千顷陂澄之不清淆之不浊不可量也对日食黄琬字子琰少辨慧祖琼为魏郡太守汉建和元年正月日食京师不见而琼以状闻诏问所食多少琼未有以对琬在旁曰何不云日食之余如月之初即以其言应诏后为五官中郎将柘枝舞黄通累举不第作官数任年将耳顺再应举或嘲之曰老妇舞柘枝剰员呈武艺龙头独露黄裳字冕仲常有魁天下之志自叙云予家劔潭之濵斗牛之光上下相照风雷之信有时变现宋元丰中南劔州谯门一柱忽为雷击作诗云风雷昨夜破枯株借问天公有意无莫是卧龙踪迹困放开头角入云衢次年果魁天下工诗有演山集黄氏审言黄庶字亚夫工诗如书对圣贤为客主竹兼风雨似咸韶史解戮人惟戮古地能埋死不埋愚皆奇崛又怪石絶句为世所称山谷尝手书其宿赵屯一诗刻于星子湾跋云先君平生刻意于诗与子美吾祖冠古之评何异亚夫真黄氏之审言矣子大临庭坚叔达江西诗祖黄庭坚字鲁直东坡荐之云瑰竒之文絶妙当世孝友之行追配古人初与李公择相见于舒州石牛洞山谷寺常游而乐之故自号山谷道人谪涪州别驾因号涪翁谪黔州寓开元寺寺有摩围泉因号摩围老人吕居仁等推为江西诗祖元祐中为太史子相敦厖黄相小字小徳生母出于微贱故谷诗云解着潜夫论不妨无外家坡次韵有云名驹已汗血老蚌空泥沙山谷在黔中与王泸州帖云小子相今年十四骨相差厖厚又诗云小儿未可知客或许敦厖雪鸰风鴈黄大临字元明自号寅庵山谷之谪黔州也元明送之故书萍乡县壁云兄元明自陈留山渡汉沔上䕫崃过一百八盘涉四十八渡送余至摩围山掩泪握手临别有诗云急雪鸰相并影惊风鸿鴈不成行骑驴图黄叔达号知命君在黔中所作数诗附山谷集中殊有家法当由山谷润色以成弟之名尝与陈履常谒法云禅师夜归衣白衫骑驴缘道揺头而歌履常行于后一市惊以为异人明日李伯时画以为图邢敦夫作歌青琐登贤黄㢘字夷仲山谷叔父也元祐中拜给事中议论引大体山谷诗云廊庙从来不在边黄庭青琐庆登贤忠鲠黄昭字晦甫山谷伯父也元祐中为闽漕召拜御史山谷曰伯父在家着孝犮之誉立朝有忠鲠之节子友闻友益友颜酒失黄友闻字闻善与栁氏兄弟杯酒相失山谷有诗云自入醉乡无畔岸心与欢伯为友朋更阑骂坐客星散午过未苏发鬅鬙贫乐斋黄友颜字颜徒作贫乐斋山谷以二诗咏之其一云小山作朋友义重子舆桑香草当姬妾不须珠翠妆鸟乌窥冻砚星月入幽房儿报无炊米浩歌绕屋梁幼悟黄鑑七嵗不能言其祖喜其风骨之美遇物诲之一日携至池上祖曰水马池中走对曰游鱼波上浮后任台阁稼村黄公度宋绍兴中进士第一喜诗有稼村集十三卷与定光子倡和有云嗜酒扬雄官落魄耽诗沈约瘦伶俜何时握臂论今古经库劳君一启扄十要道黄中字通老宋绍兴中为秘书监以言不尽用浩然有归志乃陈十要道之说晦翁致书云明公两朝元老上还印绶天子赐几杖而乞言焉天下知徳之士莫不仰慕下风俱有执鞭之愿而进于门人弟子之列官至端明殿直学士年八十五遇僊黄觉因送客都门外入旅舍遇洞賔乃取酒与共饮吕曰明年江南相见既而果得江南见一道士俵大钱七文其次十文又小钱二文仍与药可数寸许曰毎嵗但以酒磨服可保一嵗无疾年七十余药亦垂尽作诗曰床头厯子无多日屈指明年七十三是年果卒黄祖性急为江夏太守以祢衡为书记竟害之黄盖为周瑜部将赤壁之捷建䇿火攻为江表虎臣黄敬直武陵人晋太元中縁溪钓鱼至桃花源黄滔字文江以赋擅名有景阳井馆蛙宫等赋有泉山秀句集二十巻唐干宁中登第仕至御史女徳婚姻国色黄公者齐人有二女皆国色常谦辞云丑恶丑恶之名播于逺近长而无婚卫有鳏夫冐然娶之乃国色此违名而得实矣丑女黄承彦沔南名士也谓诸葛孔明曰闻君择妇家有丑女才堪相配孔明许婚即载送之谚曰莫学孔明择妇正得阿承丑女十年择对山谷季妹适张叔和有诗云有齐先生之季女十年择对无可人莫笑张公堂上尘家风孝友故相亲一妹适王纯亮字世弼山谷有诗云墨以传千古文章之印歌以写一家兄弟之情江山千里俱头白骨肉十年终眼青一妹适李安诗亦文章士也娶巫女黄霸微时与善相者同出见一妇人相者曰此妇人当贵访之乃巫家女霸即娶之与终身焉黄郎黄仁览字紫庭师许君学仙许君以女妻之称曰黄郎尝为青州从事昼居官所夜则还家父母怪之紫庭自陈其诚取所携青竹杖化青龙乗去封冲道真人重义黄龟年字徳昭号竹溪先生初应科举有县尉为考官见公大奇之曰安得此郎出我门下既领荐尉喜许妻以女及登第回尉已捐馆妻子䕶䘮相遇于道公哭之恸使人导意遂定婚焉宋绍兴中为侍御史迁给事中黄山谷娶谢师厚女山谷子相骨气厖厚眉人石信道以女妻之早嵗成婚黄刍字季野陈魏公以聂夫人女弟妻之而季野早夭黄榦字直卿号勉斋从朱晦翁学朱以女妻之苏黄雌黄𤣥黄姚黄鹅黄飞黄氏族大全巻八氏族大全卷九钦定四库全书氏族大全卷九十阳下张通𤣥先生张果隠中条山世传数百嵗其貌如年六七十者唐𤣥宗遣徐峤以玺书邀之肩舆入宫诏以玉真公主降先生果笑不奉诏还山擢银青光禄大夫赐号通𤣥先生未几卒帝为立栖霞观善颂张老晋大夫献文子成室张老曰美哉轮焉美哉奂焉君子谓之善颂善祷舌在张仪魏人学鬼谷子之术以游说显名楚相诬以盗金箠击遍体归谓其妻曰视吾舌尚在否曰在曰舌在足矣后为秦相取履张良字子房少游下邳圯上有一老父至其所堕履圯下曰孺子下取履良取而跪进父以足受之曰孺子可教矣期以再㑹良凡三往父乃出书一编与之曰读是为王者师后十三年见我济北谷城下黄石即我也旦日视书乃太公兵法后过济北果得黄石宝祠之良死并葬其石伏腊上冢祠黄石佐汉祖运筹帷幄决胜十里与萧韩为三杰封留侯曰吾以三寸舌为帝者师封万户侯此布衣之极于良足矣愿弃人间事欲从赤松子游耳泗水亭铭汉功臣十八良第三谥文成侯子不疑嗣为侯次子辟强年十五为侍中美士张苍秦时为御史主柱下方书归汉从沛公攻南阳当斩解衣伏质身长大肥白如瓠王陵怪其美士言于沛公而免之以文学律厯为汉名相歴事两朝年老无齿食女子乳百余嵗卒结袜张释之事汉文帝十年不得调后为廷尉天下无寃民王生者善为黄老言尝召至廷中公卿尽㑹王生顾谓释之为我结袜释之跪而结之闻者重王生而贤释之乗槎张骞汉武时奉使大夏乗槎到河源见一妇人织一丈夫牵牛饮渚女与一石归问严君平君平曰此织女支机石也汉书不载䑕狱张汤为儿时随父为长安丞守舍䑕盗肉父怒笞之汤掘熏得䑕及余肉劾䑕掠治传爰书讯鞫论执具狱磔䑕堂下父视其文辞若老狱吏大惊乃使书狱汉武朝迁大中大夫子安世又八世至张吉皆贵盛故班固不敢以入酷吏传七叶侍中张安世字子孺汉宣立以定䇿功拜大司马安世以父子封侯在位太盛乃辞禄诏都内别藏张氏无名钱以百万数自宣元以来金张之家七叶皆侍中三子千秋延夀彭祖五日京兆张敞字子髙汉宣帝朝尹京兆九年枹鼓稀鸣椽絮舜以敞有劾当免曰五日京兆耳尝为妇画眉长安中传京兆眉妩帝师张禹字子文明习经学试为博士身居大第前堂教授后堂理丝竹管絃于弟子中亲爱戴崇敬彭宣而疏之崇至则将入后堂饮食管絃铿锵极乐宣来但于便坐讲论经义日晏赐食不过一肉巵酒相对元帝朝诏禹授太子论语成帝即位尊礼师傅令与郑寛中说书金华殿河平中拜相封安昌侯传曰禹以儒宗居相位子宏嗣安帝朝亦有张禹字伯逺封安乡侯白马生张湛字子孝汉光武朝拜光禄勲常乗白马上毎见之辄曰白马生且复谏矣岐麦之歌张湛字君游少时志美行厉诸儒号曰圣童汉建武中为渔阳太守民歌曰桑无附枝麦穗两岐张君为政乐不可支视事八年冦弭民富张曾子张霸字伯饶七嵗通春秋博览五经乡人号曰张曽子初举孝㢘和帝召拜侍中中子楷五里雾张楷字公超通春秋尚书门徒百人徙隠𢎞农山学者随之所居成市后华隂山南道有公超市性好道术能作五里雾顺帝征之不至埋轮张纲字文纪顺帝汉安元年遣八使循行天下风俗纲独埋其车轮于洛阳都市亭曰豺狼当道安问狐狸遂奏劾梁冀八使鹊印张颢为梁相一日雨后见一鹊堕地化为圆石颢椎破之得金印曰忠孝侯印颢表闻藏秘府灵帝朝为太尉十腰银艾张奂字然明前后仕进十腰银艾注云银印緑绶也以艾草染之汉永夀中迁安定属国都尉凉州三明草圣张芝字伯英临池学书池水尽黑凡衣帛必书而后练韦仲将谓为草圣灵帝朝为太尉万人敌张飞字益徳雄壮威勐为世虎臣魏程昱等咸称为万人敌蜀先主拜为右将军封西乡侯评曰飞义释严颜有国士风博物张华字茂先博物洽闻着博物志千篇尝徙居载书三十乗作诗出于王粲犹恨儿女情多风云态少晋武朝拜侍中中书赐金章紫绶永熙末少子韪以中台星折劝华避位不听竟为赵王伦所害思莼张翰字季鹰有清才善属文号为江东步兵晋惠朝齐王冏辟为东曹掾谓顾荣曰吾本山林间人以明防前以智虑后荣曰吾当与子採南山蕨饮三江水耳因秋风起思吴中菰米莼羮鲈鱼鲙叹曰人生贵适志耳富贵何为即引去尝曰使我有身后名不如生前一杯酒当代文宗张载字孟阳为当代文宗貌极丑游洛阳市羣女以瓦石掷之仕晋为着作佐郎弟协字景阳次弟亢字季阳并博学有俊才与陆机云齐名时称三陆三张赞云载协飞芳棣华相映六经鼓吹张衡字平子作二京赋十年乃成孙绰曰张衡左思二京三都赋六经之鼓吹也作浑天仪着灵宪算罔论数术穷天地制作侔造化晋永和中拜尚书理窟张慿字长宗尝诣刘惔惔处之下坐王蒙与惔论言有不通慿于末坐判之一坐皆惊惔延之上坐晋简文帝召之与语曰张慿勃窣为理窟正始遗风张绪风姿清雅时灵和殿前植蜀栁帝曰此杨栁风流可爱似张绪少年时帝毎叹其清谈袁粲曰绪有正始遗风宋明帝朝为中书令子充髙卧风月张充字延符与王俭书云介然之志耸峭霜崖确乎之情风行海岸又云飞竿钓渚濯足沧洲独浪烟霞髙卧风月不能事王侯觅知己也俭以示绪绪杖之一百梁初为祭酒孝张里张敷字景𦙍小名樝父小名梨宋文帝问之曰樝何如梨对曰梨是百果之宗樝何敢比父卒毁瘠过制诏改其居曰孝张里宋武帝朝拜中书郎子融海赋张融字思光弱冠有名道士陆修静以白鹭羽扇遗之曰此既异物以奉异人作海赋顾凯之曰实超𤣥虚但恨不道盐耳即注曰漉沙扬白熬波出素积雪仲春飞霜暑路有文集数十卷行世名玉海集初解褐为宋参军碧山学士张褒梁天监中不供学士职御史弹劾之褒曰碧山不负吾乃焚章长啸而去杜诗云碧山学士焚银鱼论事回天张𤣥素谏唐大宗修洛阳宫魏征闻之曰张公论事有回天之力可谓仁人之言为左庶子翠微颂张昌龄王公谨举进士王师旦知贡举黜之以其文浮靡恐伤雅道贞观末翠微宫成诣阙献翠微颂上爱其文补通事舍人三㦸张家张俭字师约贞观中为营州都督兄文师大仆卿弟延师左将军并赐银青光禄大夫兄弟门皆立㦸时号三㦸张家万石张家张文瓘字稚圭髙宗朝拜侍中四子潜沛洽涉官皆三品时号万石张家青钱学士张鷟字文成儿时有紫文大鸟止于庭太公曰五色赤文凤也紫文鸑鷟也殆将以文章瑞朝廷乎遂名鷟髙宗朝八以制举皆中甲科贠半千称其文犹青铜钱万选万中时谓青钱学士明经髙第张知謇歴十一州刺史则天奇其貌诏工图之中宗立封范阳郡公弟𤣥知晦知泰知黙共五人皆明经髙第六郎张易之弟昌宗得幸于则天兄弟出入禁中贵震天下唿易之五郎昌宗为六郎杨再思曰人言六郎似荷花乃荷花似六郎耳宰相材张柬之为荆州长史则天欲得一奇士用之狄仁杰曰张柬之虽老宰相材也卒用为相诛二张中宗复辟有安社稷功封汉阳郡王皇甫彻诗云烈烈张汉阳左袒诛诸武茂勲铸钟鼎江山食茅土至今称五王卓立迈千古金鑑録张九龄字子夀唐开元贤相也千秋节公王皆献宝鑑九龄上事鑑十章号千秋金鑑録李林甫欲中伤之九龄作海燕诗云海燕虽微物乗春亦暂来岂知泥滓溅只见玉堂开绣户时双入华堂日几回无心与时竞鹰隼莫相猜帝赐白羽扇献赋自况末云苟效用之得所虽杀身而何忌又曰纵秋气之移夺终感恩于箧中开元后天下唿曲江公而不名弟九臯九章子拯𤣥孙仲芳生而岐嶷父友髙郢异之曰此儿必为国器后为御史鸣珂里张嘉贞唐开元中拜中书令弟嘉祐进左金吾毎朝轩盖驺导盈园巷时号所居坊曰鸣珂里子延赏延赏子𢎞靖𢎞靖子次宗四世并为中书舍人识一丁张𢎞靖字元理为卢龙节度使曰而辈挽两石弓不如识一丁字军士衔之唐元和中拜平章事祖父为相号三相张家幽谷一叟张镐字从周有大志观经史犹渔猎然萧嵩荐之曰用之则为帝王师不用则幽谷一叟耳杜诗云张公一生江海客元宗擢为右拾遗不数年出将入相曵白张奭唐开元中就试花萼楼下手持试纸竟日不成一字时人谓之曵白矮屋擡头张彖为华隂簿为守令所抑叹曰大丈夫有凌云盖世之气而拘于下位如立身矮屋之下使人擡头不得弃官归骂贼张巡志气高迈唐天寳中禄山反巡守睢阳縳藁为人剡蒿为矢大小四百战粮尽城陷骂贼而死尹于竒以刀抉其口齿存者三四燕许笔张説字道济唐开元中为中书令封燕国公苏颋封许国公皆以文章着名时号燕许笔帝有所为必使视草三子均垍淑均授大理卿杜赠诗云通籍踰青琐亨衢照紫泥后均垍皆以从禄山而败烟波钓徒张志和字子同金华人母梦枫生腹上产志和初名龟龄肃宗命待诏翰林赐今名因亲丧不仕居江湖自号烟波钓徒每垂钓不设饵志不在鱼也号𤣥眞子观察使陈少游表其居曰𤣥眞坊为买地大其闾号囬轩巷门前阻水为构一桥号大夫桥陆羽问孰与徃来对曰太虚为室明月为烛与四海诸公共处未尝少别何有徃来帝赐奴婢各一志和配为夫妇名曰渔童樵青有渔歌云西塞山前白鹭飞桃花流水鳜鱼肥青蒻笠绿簔衣斜风细雨不须归松江蠏舍主人欢菰米莼羹亦共餐枫叶落荻花干醉宿渔舟不觉塞云溪湾里钓鱼翁舴艋为家西复东江上雨浦边风更着荷衣不叹穷兄鹤龄筑室越州东郭椽栋不施斤斧草圣张旭嗜酒善草书每大醉唿呌狂走乃下笔或以头濡墨而书既醒自视以为神世唿张顚与李白等为饮中八仙杜甫歌云张旭三杯草圣传挥毫落纸如云烟草木知名张万福三世明经德宗召拜濠州刺史谓曰先帝改尔名所以褒也朕谓江淮草木亦知尔威名仍赐旧名天麒麟张盥始生三朝刘禹钖与宴故其诗云尔生始悬弧我作座上賔举筯引汤饼祝词天麒麟双与张越石与弟楚金同中第有司以兄弟不两收将罢越石楚金自陈请俱退李勣曰贡举本求才行何惜双与十䇿张齐贤字师亮赵太祖幸西都齐贤以布衣陈十䇿四説称㫖坚执其余皆善以束帛遣之归谓晋王曰吾幸西都得一张齐贤异日可用为相太宗即位放进士齐贤适在第三甲有㫖一榜尽与京官不十年拜相致仕归洛阳得裴度午桥庄凿渠通流栽花植竹日与故旧乗小舆携觞游钓诗云午桥今得晋公庐水竹烟花兴有余师亮白头心已足四登五府九尚书谥文定方面之任张咏字复之登太平八年第尝曰吾榜得人最多谨重雅望无如李公深沉有徳无如王公面折廷争无如冦公当方面之任咏不敢辞及第后寄友人𫝊霖诗云前年失脚下渔矶苦恋明时未忍归为报巢由莫相笑此心不是爱轻肥尝从陈希夷学道欲分华山一半陈以笔墨蜀牋赠之后帅蜀寄希夷诗云性愚不肯住山林刚要清流拟致君今日星驰剑南檄回头惭愧华山云性极清介燕处惟纱帽皂绦布裘而已画像衣兔褐自賛云乖则违俗崖不利物乖崖之名聊以表徳因号乖崖公迁工部尚书再充十州宣抚使谥忠定好官员张晞颜为萍乡宰时范延赏贵为殿直过金陵张咏为守问天使见好官员否范曰萍乡宰张晞贤好官员也自入其境桥道完田莱辟野无惰农市肆无赌博夜闻更鼓分明咏曰天使亦好官员也同荐于朝二人后皆良吏三世衣冠张士逊字顺之少时植桐于萧寺宋淳化壬辰登第后告老留于寺云桐枝手植有桐孙二纪重来愧此身三世衣冠聨贵仕十州轩冕接清尘耕桑虽喜多新陇耆艾堪嗟少故人萧寺门前题粉壁壁书丁巳对壬辰眞宗朝与陈尧佐同秉政及致仕寄以诗云赭案当年并命时蒹葭衰飒倚琼枝皇恩乞与桑榆老鸿入高㝠鳯在池闲忙令张君房宋祥符中为着作佐郎学士院辞命多其代作时章圣诏撰日本国祥光寺记而君房方醉饮樊楼中使三促紫微大窘后因举闲忙令钱希白云世上何人号最忙紫微失却张君房白云孤鹤张俞字少愚又字叔才仁宗朝西戎犯边上书陈攻取十策授校书郎归隐青城山之白云溪文潞公田况吕夷简屡荐之皆不起凡六辞召命有诗云欲作外臣谁是友白云孤鹤在岩扉游骊山二絶后梦太眞赐百合香六客词张复守秀州郡圃有六客亭先是李公择守此郡张子野刘孝叔在焉杨元素苏轼陈令举过之㑹饮于碧涧堂子野作六客词今张复守是邦苏轼曹子方刘景山苏伯固张秉道来过与复为六可继前事坡为后六客词文有三代风张方平李安道少颕悟家贫无书借人三史旬日还之曰已知其详矣凡书一览终身不再读宋绶蔡齐以为天下竒才共以茂才异等荐之庆厯初元昊叛公上平戎十策上手诏褒之曰文章典雅有三代风熙宁初参大政谥文定子恕三影郎中张先字子野诗笔老健倅秀州创花月亭词中警句云云破月来花弄影浮萍断处见山影隔墻送过秋千影世号为张三影神宗朝为郎中浮休居士张舜民字芸叟少慷慨善论事元祐中司马公举之云才气秀异刚直敢言召试秘合自号浮休居士虎皮讲易张载字子厚学古力行为闗中士友宗师皆称为横渠先生在京师坐虎皮説周易听徒甚衆一夕二程至次日撤去虎皮曰二程深明易道吾不如诸子宜师之遂归陜西故晦庵賛之云蚤説孙吴晩逃佛老勇撤臯比一变至道有订顽砭愚二铭后改为东西铭有正䝉经学行于世神宗朝同知太常礼院弟戬无尽居士张商英字天觉童时日记万言赵抃荐之召之赴阙䄂草茅忧国书以进绍兴中权相时久旱彗出天心是夕大雨彗没徽宗书商霖二字赐之学浮屠法号无尽居士忠贯日月张浚字徳逺号紫岩先生绍兴中拜相充川陜宣抚忠贯日月孝通神明勲在王室恩在生民威震四夷功垂永世后公谪于永胡澹庵谪于衡二公手书徃来无一语不相勉以天人之学无一念不相忧以国家之事述四徳铭以示人曰忠则顺天孝则生福勤则业进俭则心逸遣人鑱之于石去国二十年虽小儿妇女亦知天下有张都督也孝宗即位进封魏国公谥忠献子栻义利之辨张栻字敬夫自幼侍魏公左右所见闻莫非仁义忠孝之实及长学于胡五峯之门学必先义利之辨官至秘阁修撰号南轩先生横浦居士张九成字子韶号无垢八嵗黙诵六经十嵗能属文诸老先生叹异之曰竒童子也始学于龟山之门绍兴中对策集英殿上曰忠鲠可嘉擢寘第一一嵗荐寒士馆地十数人而得魁天下之报谪南安闭门谢客以经史自娱倚柱观书庭砖双足趺隐然公自题柱曰老来目病执书就明者十四年倚立积久双趺隐然可一笑也因自号横浦居士官至秘阁修撰子逊厚幼厚张相如汉文称为长者封东阳侯张邵字元伯与范巨卿为鸡黍之约张𤣥字希祖范寗谓王忱曰张𤣥吴中之秀张裕五子演镜永辩岳俱知名时谓张氏五龙张楚事母至孝榜其门曰孝行之闾里曰孝行之里张稷仕梁为左仆射武帝埒其须曰张公可谓异人张祐元和中诗人令狐楚録其诗三百首表荐之张季友等号龙虎榜张浑香山九老张乔咸通中号十哲张正则号四䕫张好问为太子中允至道九老中人张焘字景先张问字昌言为耆英㑹张耒字文潜为苏门四学士张中庸知洋州民号水晶灯笼张亢世尚儒学号书楼张家与王琪为晏元献上客张知白宋天圣中权相清约如寒士谥文节女徳婚姻闺房之秀晋张𤣥字希祖妹有才质适顾氏济尼曰顾家妇清心玉映自是闺房之秀当梁之忌张华少孤贫乡人刘毅奇其才以女妻焉华尝着感婚赋有云彼婚姻之俗忌恶当梁之在行俗以子午夘酉为当梁年妇不可娶舅姑重禁之公侯妃张宣子并州豪族富于财与刘殷同郡时齐王攸征殷殷辞宣子劝之就征殷曰今王母在堂既应他命不得就养矣此子舆所以辞齐大夫也宣子嘉叹以女妻之妻怒曰吾女姿识如此何患不作公侯妃而以与刘殷乎宣子曰非尔所及也卒妻之女性柔婉事王母尽孝奉殷如父婚家张咏之子娶王禹偁之女张齐贤尝言于上曰咏本无文凡奏疏皆婚家王禹偁代为之婚姻荣盛张说男女数人婚姻荣盛次子垍尚公主为三品夫人次女适卢氏为舅卢公求官与徐坚徐安皆再召入禁中谓之翰林待诏垍供奉翰林以所得御赐夸其兄兄曰此妇翁赐女壻非天子赐学士也友婿张方平娶马氏大常少卿绛之女也女适王巩子恕娶滕达道第五女与何洵直王涣之并为友婿仙婚张老种𤓰园叟也下聘钱五百缗娶韦恕女后同归王屋山夫妇成仙状元婚诗张又新唐元和中状元及第乃谓杨䖍州曰吾少擅美名得美室足矣既婚殊失所望作牡丹诗云牡丹一朶直千金将谓从来色最深今日满园开似雪一生辜负赏花心妓妾记曲娘子张红红大厯中才人也韦青纳为歌姬乐工撰新声未进潜聴而记其拍矣敬宗召入宫号记曲娘子紫云车张好好善歌沈着作纳之杜牧诗云君为豫章姝十三才有余主人再三叹为言天下无又云身外任尘土樽前极欢娱飘然集仙客载以紫云车燕子楼张建封舞妓盼盼居燕子楼公薨誓不他适有燕子楼诗三百首白乐天为之作序又作三絶云满窗明月满楼霜被冷灯残拂卧床燕子楼中霜月苦秋宵只为一人长今春有客洛阳回曾到尚书冡上来见说白杨堪作柱争教红粉不成灰燕燕张祜妾名燕燕又汉成帝时童謡云燕燕尾涎涎张公子时相见故东坡贺子野买妾云公子归来燕燕忙张浚母秦国夫人髙夀浚知福州就州宅建眉夀堂张齐贤母封晋国夫人张负戸牖富室也以女孙妻陈平张禹爱女以妻萧咸张嘉贞五女重牵丝之选张公征以女妻太守田豹之子仲春成婚张显夀二女适冯左藏张延赏不识韦臯是贵人张率韦放指腹为婚张镒女倩娘妻外甥王宙张日用见郑獬奇之妻以女既而郑果魁天下张撤娶韩氏之女张借娶尚书胡珦之女张说微时元懐景知其必贵以女妻之张耳游外黄外黄富人有女甚美庸奴其夫父曰欲求贤夫宜从张耳遂嫁之铺张苏张诪张金张更张章升台铉章昭达字伯通吴兴人性倜傥轻财尚气陈文帝梦昭达升台铉及旦告之曰何以偿梦对曰当效犬马之用以尽臣节后拜司空归燕诗章孝标唐元和中进士下第作归燕诗上考官庾承宣云积累危巢泥已落今年欲向社前归连云大厦无栖处更傍谁家门户飞上知举侍郎郑愚云翩翩飞燕画堂开送古迎今几万回长向春秋社前后为谁归去为谁来讥讽章碣唐诗人也邵安石随髙湘归朝湘知贡举安石中第碣作诗讥之曰懒修珠玉望楼台眉目连娟幸不开纵使东巡也无益君王自带美人来孝子章全益唐人家涪城少孤为兄全启鞠养兄亡服斩衰断一指以报不娶卖药自给居成都四十年号章孝子庭横象笏章得象字希言仔钧之后生时母梦庭横象笏因以得象名之性端重宋仁宗朝在翰林二十年怡然自得处相位八年亲戚子弟皆抑而不进封郇公谥文简风骨奇贵章惇字子厚始生族父得象奇其风骨以为必贵宋元丰中拜相封申国公子持援兄弟甲科章援宋元祐中进士第一人兄持第十人时东坡知贡举属意李方叔令叔党持一简与之值其出仆受简置几上偶章持兄弟来访取简窃视乃刘向优于扬雄论二篇持去已而果出此题二章模倣坡作坡取之意必方叔乃二章也子厚诸孙杰潜泳深澥洽箴梓籥俱及第水龙吟章楶字质夫与东坡往来倡和尝作水龙吟咏杨花坡与之帖云切闻公㑹用香药皆珍异之物极为蕃商之苦公若奏罢之阴徳非小补也栁花词絶妙使来者何以措辞宋徽宗朝为枢宻谥庄敏河堤便民章衡字子平宋嘉祐进士第一人帅真定府滹沱河每春弥漫为民大患衡为筑横堤二十余丈以障冲突民获安处终宝文待制秋霜烈日章颖字茂显宋光宗朝为左司諌中书一日奏事拟公紫微上曰章颖好谏官何以迁之宁宗朝为侍御史迁礼尚书谥文肃賛曰公风规峻整践履端直凛乎如秋霜烈日之不可犯笃实君子章才邵笃学能文世称为笃实君子喜吟诗过清逺崃云巖头风急树欹斜江畔渔樵十数家老尽往来名利客年年秋水映芦花晚年闲居与朱晦翁游仙道章思㢘得道灵异之迹见于处州天庆观有章真人画像自賛云狂走兀坐端立静眠黙而又黙颠而不颠漏身走脱且守三田人以为怪章仔钧五代时人安贫乐道居乡有贤行子孙多显仕婚姻章仔钧娶练氏生子十五人仁嵩仁郁居长多为显官家于浦城之西村章文虎江宁人妻刘氏字文美能诗词天章含章建章苏章姜钓璜姜子牙钓于磻溪之慈泉钓得玉璜刻曰周受命吕佐周西伯出猎卜之曰所获非龙非彲非虎非罴所获伯王之辅果遇子牙于渭之阳曰吾太公望子久矣故号之曰太公望载之后车立为师封于吕故曰吕尚兵法六韬曰文韬武韬虎韬豹韬龙韬犬韬共被姜肱字伯淮与弟仲海季江友爱甚至肱事后母笃孝常与二弟共被卧以慰母心尝与季江诣郡夜遇盗肱曰吾弟父母所怜且未聘娶可杀我季江曰吾兄国之珍宝愿代兄死盗两释之汉桓帝安车征之不至江水出鲤姜诗事母至孝妻龎氏奉姑尤谨母好饮江水嗜鱼脍一日舍侧忽有涌泉味如江水每旦辄出双鲤取以供母汉永平中举孝㢘胆斗姜维字伯约蜀先主用为征西将军孔明与张裔书曰伯约忠勤凉州上士也后録尚书事魏破蜀维因钟邓之乱欲复立蜀主事不成将士格杀之剖其腹胆如斗衣锦姜謩山西豪族也唐髙祖擢为泰州刺史曰昔人称衣锦还乡今以本州相授所以偿功一心穿地姜师度唐元宗朝为河东尹迁同州刺史以清白称收弃地二千余顷皆为上田时傅忠孝以知星显时语曰孝忠知仰天师度知相地傅两眼看天姜一心穿地破天荒姜唐佐字公弼琼人从东坡学坡尝跋其课册又赠之诗云沧海何曽断地脉白袍端合破天荒子由足成一篇云生长茅间有异芳风流稷下占诸姜适从琼管鱼龙窟秀出羊城翰墨场锦衣他日人争看始信东坡眼力长一世大儒姜潜石守道门人也吕希哲荐潜及王回吴回张载为一世大儒潜之孙自号金城居士宋熈丰间为承议郎后山有寄姜承议诗云金城已作归田计玉版方书济物情双白石姜䕫字尧章宋南渡后人居苕溪与白石洞天为邻潘转翁号之曰白石道人且畀以诗云人间官爵似樗蒲采到枯松亦丈夫白石道人新拜号断无缴驳任称唿姜答云南山仙人何所食夜夜山中煑白石世人唤作白石仙一生费齿不费钱仙人食罢腹便便七十二峯生肺肝时姜与黄巖老同学诗于萧千巖而黄亦号白石时称双白石玺书之宠姜屿宋景徳中刘文质奏部内官髙辅之李易直艾仲孺梅询髙贻庆姜屿六人有治迹赐玺书褒谕方士姜识方士也自言有神术可使死者再生时仁后薨上悲慕俾试其术旬日不效乃曰臣见太皇太后与仁宗临白玉阑赏牡丹无意人间世也姜公辅徳宗朝拜相在奉天直諌上谓其卖直售名尔姜度生子李林甫手书贺云闻有弄麞之喜婚姻姜宇字子居少孤贫为河北陈不识家牧羊年十五身长七尺九寸美风仪聪慧夜专读书达旦而止不识竒之欲妻以女妻不从其女曰观其姿才岂久为人牧羊者乎遂妻之姜诗娶龎盛之女姜遵字从式为枢副以女妻范文正公姬姜齐姜梁生当封侯梁竦字叔敬登髙逺望叹曰大丈夫生当封侯死当庙食如其不然闲居可以养志诗书足以自娱州郡之职徒劳人耳着书名曰七序班固见之曰孔子作春秋而乱臣贼子惧梁竦作七序而素餐窃位者惭汉明帝朝辟命交至并不就肃宗纳其二女为贵人生和帝良辅梁商字伯夏竦之孙汉顺帝选其女为后拜商大将军商自以戚属居大位每存谦柔虚已进贤辟巨览陈龟为掾李固杜乔为从事中郎京师翕然称为良辅子冀字伯卓鸢肩豺目质帝目之曰跋扈将军也后诛五噫梁鸿字伯鸾扶风人东汉逸民也东出闗过京师作五噫歌易姓连期名耀与妻居齐鲁之间又适吴依大家臯伯通居庑下卒伯通为求𦵏地于吴要离冡傍曰要离节士伯鸾清髙可令之相近嘉禾之瑞梁彦先字脩之少岐嶷父母曰此儿风骨不凡当兴吾宗后为岐州刺史嘉禾连理木出于其境奏课第一甘露之瑞梁文贞至孝亲亡庐墓喑然三十年有甘露降茔木白兔驯扰县令刻石纪之荆台隠士梁震唐末登第过江陵髙季兴爱其才欲留之震退筑室洲上披鹤氅自称荆台隠士曰吾老不能复事人矣凤楼赋梁周翰字元褒宋干徳中大修宫阙周翰撰丹凤楼赋以进时李昉为相以其名闻除起居舍人真宗朝知制诰栁开赠之诗云九重城阙新天子万巻诗书老舎人与朱昂杨大年同在禁掖青云得路梁颢宋雍熈二年试庭燎赋进士第一人时年八十二谢启云白首穷经少伏生之八嵗青云得路多太公之二年诗云天福三年来应举雍熈二载始成名从教白发巾中满且喜青云足下生观榜更无朋辈在归家但有子孙迎也知年少登科好争奈龙头属老成先正云以史考之颢字太素雍熈二年登第景徳元年以翰林知开封府卒年四十三遯斋所言非也子固状元儿梁固宋祥符二年试大徳曰生赋擢抡魁魏野诗贺云封禅汾隂连嵗榜状元俱是状元儿本朝人物熈熈盛风虎云龙㑹遇时后直史馆卒年三十三名在御屏梁鼎宋淳化中为殿中丞出守吉州击狂猾上赏其能赐绯鱼犀带且记其名于御屏玉堂砚梁焘宋熈宁中苏颂赠以石砚曰留为异日玉堂之用后颂拜相焘在翰林草制用此砚也甘露亭梁绍仕宋为广东提干事母孝母病挂冠归及卒庐墓手植松栢号碧林亭甘露降芝草生东坡在海外闻其孝节往见之易其亭曰甘露亭松曰瑞松皆为亲题调鼎梁克家字叔子尝馆于东斋梅花忽开诗云九鼎燮调终有待百花羞澁敢言芳宋绍兴中果魁天下后为相梁鳣字叔鱼孔门弟子封千乗侯梁统字仲宁汉建武中封义成侯出守九江有治迹梁松字伯孙统之子问马援疾拜床下援不答松恨之女徳婚姻寃讼梁嬺梁贵人之姊南阳樊调之妻竦之女时二妹为贵人以窦氏譛死嬺上书为之讼寃帝引见留宫中赏赐十万号梁夫人擢樊调为光禄大夫緑珠梁氏女有容色石崇为交趾采访使以真珠二斛买之名曰緑珠赵王伦簒位孙秀求之緑珠坠楼而死崇遇害山谷诗云欲买娉婷供煑茗我无二斛明月珠举按齐眉梁鸿有髙节势家争欲女之平陵县孟光状肥丑而黒力举石臼择对不嫁年三十曰欲得贤如伯鸾者鸿闻而娶之既成婚鸿曰吾欲裘褐之人可与隠深山者尔今衣绮缟傅粉黛岂予愿哉光曰妾又有隠居之服乃更为堆髻着布衣操作而前鸿大喜曰真梁鸿妻字之徳耀与俱入霸陵山以耕织为业咏诗弹琴自娱后又同适吴依大家臯伯通为人赁舂每归妻具食举案齐眉河梁吕梁濠梁屋梁凉凉茂字伯芳少好学议论常据经典为魏郡太守拜甘陵相所至有治绩魏之良吏也文帝朝拜尚书仆射房校书房凤字子元汉成帝时大司马王根荐之明经通达擢为光禄大夫与王龚刘歆共校书三人皆侍中规矩房植汉桓帝时为河南尹有名当朝乡人謡曰天下规矩房伯武因师获印周仲进由是甘陵有南北部之议五经库房晖逺字崇儒幼有志行明三礼诗易春秋隋文帝禅迁太常博士牛𢎞服其博称之为五经库三辅最房恭懿字慎言隋开皇初苏威荐之授新丰令政为三辅之最上嘉之赐物四百缎米三百石恭懿以赈贫人上尝唿至榻前访以理人之术慈父房彦谦字孝冲唐髙祖时为长昌令百姓号之为慈父立碑颂徳后去寂不仕居家屡空怡然自得谓其子𤣥龄曰人皆因禄贵我独以官贫所遗子孙清白耳耸壑昂霄房𤣥龄字乔孙㓜警敏年十八举进士髙孝基谓裴矩曰仆阅人多矣未有如此郎者当为国器恨不见其耸壑昂霄耳唐武徳初太宗时为秦王延四方文学之士以记室房𤣥龄杜如晦虞世南姚思㢘李𤣥道褚亮蔡恭允薛元敬颜相时于志宁苏世长薛收李守素陆徳明孔颖达盖文达许敬宗苏朂兼文学馆学士号十八学士时人谓之登瀛洲太宗即位以有决胜帷幄定社稷功居第一进左仆射更封魏居相位十五年孜孜奉国年七十一薨谥文昭家法𤣥龄治家有法集古今家戒书为屏风令诸子各取一具曰留意于此足以保躬子遗爱尚主骄恣永徽中诬告兄遗直上令长孙无忌鞫其事因得遗爱与公主谋反之状遗爱伏诛公主赐死李世勣云房杜辛苦立门户为不肖子荡覆无余片言悟主房琯字次律宰相房融之子隠陆浑山十年天宝末明皇幸蜀琯上谒拜平章事与韦见素奉册灵武立肃宗吐辞洪畅上倾意待之诏收复西京遇贼于陈涛斜琯效古法用车战大败賛云琯以忠义自奋片言悟主取宰相女徳婚姻房𤣥龄妻剔一目示信房爱亲妻亲授子九经房武幼壮为良子弟老为贤父兄娶荥阳郑氏生六男次卿次公次膺次回次衡次元葯房子房张君房费长房唐丹崖唐节唐𤣥宗时为县令去官家于崖下号丹崖翁元结重之作丹崖公诗铭曰磳磳丹崖其下谁家门前钓舟篱下钓车不知几峯为其西墉竹出石磴泉飞戸中辨谤畧唐次字文编俭裔孙也唐徳宗时因遭谤黜十年不迁作辨谤畧三篇宪宗立见而善之命学士沈𫝊师等再増十篇号曰元和辨谤畧诗瓢唐求放旷疎逸唐末方外人也吟诗有得即将藁捻为九投入瓢中后卧病投瓢于江曰得之者方知吾苦心耳瓢至新渠江有识之者曰此唐山人诗瓢也接得十才二三题郑处士隠居云不信最清旷及来愁已空数㸃石泉雨一溪霜叶风业在有山处道成无事中酌尽一杯酒老夫颜亦红识面台官唐介字子方为人简伉端劲孙抃荐介及吴中复为御史与二人未尝相识或讶之抃曰昔人耻为呈身御史今岂求识面台官邪宋仁宗朝为御史里行弹张尧佐特加六品服以旌敢言又言文彦博以灯笼锦媚张贵妃致相位上怒贬英州别驾徙监郴州税李师中送以诗有去国一身轻似叶髙名千古重于山之句介渡淮中流遇风作诗云圣世非狂楚清淮异汨罗平生仗忠信今日任风波舟楫欹斜甚鼋鼍出没多斜阳幸无事沽酒听渔歌神宗朝参大政谥质肃子淑问义问待问嘉问之问宋诗人唐庚字子西工诗湖上云佳月明作哲好风圣之清暮归云草青仍过雨山紫更斜阳语意俱新宋绍圣中张商英荐其才除提举常平号鲁国先生有文集二十卷唐举战国时人善相相李兊贵相蔡泽夀皆验唐都方士也汉武诏求民间治厯者二十余人都与焉唐林字子髙唐遵字伯髙明经饬行仕莽为九卿唐擅字子产东汉人好星占着书二十八篇号唐子唐彬同王浑等破吴称疾史臣曰避名全节有廊庙材唐瑾周朝吏尚书有人伦之鉴平江陵惟载书二车归唐俭佐太宗定天下为天䇿长史封吕公图形凌烟阁唐愈宋元祐末挂冠为七老㑹唐璘字伯玉宋宝庆间为察院凛凛有直声女徳婚姻唐琼华楚大夫唐勒之女勒妻一产二子男一女一男曰正夫女曰琼华唐衡汉中官也荀彧娶其女彧父绲畏其声势故与婚唐俭爱崔谦之才以女妻之唐光韩愈为友婿俱娶卢贻女荒唐髙唐陶唐晚唐汪卫社稷汪踦鲁童子也仲尼曰能执干戈以卫社稷虽欲勿殇也不亦可乎居下讪上汪辅之字正夫宋神宗朝为北京运判时文彦博以侍中判署北京辅之宻劾公不治事上批云辅之小臣敢尔无礼龙溪清风汪藻字彦章绍兴中为翰林学士草髙丽诏不许入贡云壊晋馆以纳车庶无后悔闭玉闗而谢质匪用前规上称其得代言体髙丽谢表至上以所御白圑扇亲书紫诰仍兼绾黄麻似六经十字以赐之自号龙溪结茅为亭面愚溪之口有羣鸥日驯其地名曰玩鸥亭有龙溪集行世晚年诗文益奇与栁仪曹相望于数百嵗后文章格力实相上下七子恬悟恪惇憺憘恽十科荐士汪恺绍兴五年诏复十科取士叶梦得荐恺及徐度汪藻荐徐度王棠中兴后以十科荐用自此始抡魁之选汪应辰字圣钖元名洋绍兴五年进士第一御赐今名后为秘书监食罢㑹茶一同舍就枕不起或戏之曰宰予昼寝于予与何诛汪曰子贡方人夫我则不暇合坐称美累迁吏尚书号玉山义庄汪大猷字仲嘉在四明置田二十畆以为义庄欣慕者衆积置三顷郡守林大中助絶产二顷遇士族之贫者家有吉凶随事白郡郡下庄给之为无穷之利初调衢州江山尉分乡警捕境内肃然后有谕徳之除龙大渊在合门闻之亟称以为当曰某昔在三衢只见说江山县尉之贤孝宗朝除敷文待制特升学士赐荣园汪纲字仲举宋干道中知绍兴府筑一园曰赐荣取李白忆贺监诗勅赐鑑湖水为君台沼荣之意创镇越堂自为记又创月台于堂之前王十朋诗云人望使君如望月要须如镜莫如钩后以郎官为本路宪兼帅在任九年召为户侍汪革字信民宋绍兴中省元与江西诗派汪彻字明逺宋干道中除枢宻使谥庄敏公婚姻汪勃娶祝景先之女朱文公书祝确遗事云确景先次子也景先死时四妹犹未行公竭已资遣之其一归汪公勃仕登三府徳公不忘人两贤之宪量汪汪方泥印方回为盗所刼闭之室中回化而去仍以一丸泥封其户以方回印印之鑑湖处士方千字雄飞居桐庐钓台东之白云原时号方处士隠鑑湖任情渔钓吟诗有警句庭接停猿树巖飞浴鹤泉野渡波揺月山城雨翳钟孙洽称之云其秀也仙蕊于常花其鸣也灵鼍于衆响以脣缺有司不与科名晚年遇医补之人号为补脣先生唐元和间韦庄奏赐千及第髙尚鑑方楷千之后也宋范文正诗云髙尚鑑先君巖居与俗分幽兰在深处终日自清芬恶诗方圭好为恶诗仁宗朝宋庠知扬州圭来谒燕于平山堂圭诵诗不已适见野外有牛就木磨痒谓坐客胡诙曰青牛恃力狂挨木诙应声曰妖鸟啼春不避人圭悟其意饮散击诙题南楼方泽字公悦宋神宋朝守鄂渚有题南楼画阁诗山谷过之登楼次其韵二篇又作诗寄公悦末云庾公风流冷如铁谁其继之方公悦名士方丰之号北山绍兴名士也有絶句云舎人早定江西派句法须从活处参参取陵阳正法眼寒花承露落毵毵辍俸抄书方崧字季申宋隆兴初登第和气接物二十年安分有守始终所得清俸以为抄书之费子信孺倅肇庆花木僚友方孚若新居成刘后村贺以诗云按行花木皆僚友主掌湖山即事权宋宁宗朝为寺丞终宝谟知府奇怪方岳字巨山号秋崖长于词翰有小藁行世方澄孙序之云奇奇怪怪之文如其人磊磊落落之气如其文宋理宗朝两为文学掌故宫中秘书出守康庐秀水二郡方达源宋元祐中为御史子元脩元若元矩俱有材名方君式与毛国华从东坡游西菩提寺坡有诗刻于石方廷实宋绍兴中拜监察御史刚直敢言方孟卿绍兴中为右司谏方蒙仲号乌山宋理宗朝为博士和刘后村梅诗百首婚姻方勉字及甫娶许虞部之女好学能诗义方大方肘后方越人方常奉使不辱常惠太原人汉武时随苏武使匈奴拘留十余年乃还昭帝嘉其勤劳拜光禄大夫谥壮武侯忠节常达陜州人从髙祖征伐帝曰君忠节正可求之古人带经耕鉏常林字伯槐家贫苦学带经耕鉏梁习荐为名士魏太祖以为南和宰后拜光禄大夫儒林先生常爽字仕明北魏人少聪敏五经百家多所研综置馆温水之右教授门徒七百余人严厉有方髙允称之曰文翁柔胜先生刚克立教虽殊成人一也不事王侯独守闲静时为儒林先生子文通孙景知人受赏常何唐贞观中为中郎将陈便宜二十余条上怪其能对曰臣家客马周具草耳上以何为知人赐绢三百匹设乡校常衮唐建中初为福建观察使始闽人未知学衮为设乡校教导之自是文风始盛代宗朝为中书舍人文彩赡蔚长于应用誉重一时后拜相论奏时相常安民字希古宋元祐中公卿荐其才召为太常博士上疏论蔡京姦足以惑衆辩足以饰非巧足以移人主之视聴力足以颠倒天下之是非建炎中官其子孙二人绍兴中其子固为御史中丞敢言汝隂处士常秩字夷甫颍川汝隂人长于春秋居陋巷二十余年欧公荆公闻而称之嘉祐中荐于朝除国子直讲不就熙宁中被召遂起累迁除寳文待制时欧公致仕治第于颍有诗云笑杀汝隂常处士十年骑马听朝鸡常景字永昌雅好文章澹于荣利初为叶律博士常思字克恭郭威少孤舍于思家及即位唿为常叔婚姻常衮以兄之子妻陈京常脩娶闗图之妹纲常马氏五常桑心计桑𢎞羊汉武时领大农尽管天下盐铁作平准之法以心计不用筹算言利事析秋毫元封中赐爵左庶长五世同居桑虞字子深晋人五世同居闺门雍穆有园去宅数里𤓰果初熟人盗之虞以园多荆棘使奴开道盗觉之来请罪遁甲桑道茂唐人善遁甲待诏翰林所言皆验铁砚桑维翰字国侨为人丑怪身短面长尝临鑑自奇曰七尺之躯不如一尺之面初举进士有司恶其姓与䘮同音不取人或劝其他仕乃着日出扶桑赋以见志铸铁砚示人曰砚弊则改而他仕卒第进士晋髙祖拜为相桑慥有素行宋天圣中除监察御史桑怿宋景祐中迁合门祗侯赏平蛮獠之功怿辞或讥怿好名怿曰若避名则善皆不可为矣扶桑柴桑苞桑臧有后臧哀伯鲁大夫周内史曰臧孙达其有后于鲁乎君违不忘谏之以徳抚剑抵掌臧宫字君翁佐光武中兴封朗陵侯图形云台史臣论曰臧宫马武抚鸣剑而抵掌志驰伊吾之比矣臧盾侍宋武帝宴赋诗不成罚酒一斗臧荣绪宋人隠居京口教授生徒号披褐先生臧厥拜晋安守下车宣化凶党皆去人谓之臧彪臧质字含文有气干宋文帝谓可大任以为徐兖二州刺史元嘉末守旴𣅿却魏兵三十万衆庄漆园傲吏庄子名周䝉人也尝为䝉漆园吏楚威王厚弊迎以为相庄子絶之终身不仕着书十余万言名南华经庄舄越之鄙人仕楚执圭庄青翟前汉人以功臣侯子孙拜相庄大成十嵗能诵史书宋绍兴中拟试童科黑庄康庄蒙庄郎善风角郎顗北海人父宗善风角星算望气占候顗少𫝊父业兼明经典昼妍精义夜占象度汉顺帝时拜章言灾异之故召对复陈便宜七事召拜中郎辞病不就削木剪纸郎基字世业本文吏有武畧北齐擢为海西镇将梁兵攻城基削木为箭剪纸为羽固守还朝拜侍御史子茂字蔚之七嵗诵骚雅日千余言次子楚之西昌逸士郎咏𨼆西昌採樵为业或担入郡市遇人买则曰我西昌逸士酒中人也我今献公所缺公当惠我所无培塿松栢郎余令唐初为霍王元轨参军从父和年亦为王友王曰郎家二贤皆入府不意培塿而松栢成林也弟余庆为吏清而刻钱郎郎士元晚唐诗人佳句甚多与钱起齐名时人语曰前有沈宋后有钱郎檀郎夜郎郭郎康草封禅仪康子元唐开元初诏举能治易老庄者张说以子元应诏除侍讲上封泰山説引子元草封禅仪徙宗正卿六可畏康澄唐明宗时为大理少卿上疏言国家有不足惧者五有深可畏者六诏奨之金带康延孝以百骑奔庄宗解御衣金带赐之射艺康保裔宋真宗朝人善骑射以十五矢引满括镝相继而坠人服其妙后战没子伯雄为桂州观察使待诏金马康与之字伯可号顺庵宋南渡后有声乐府秦申公荐于上以文词待诏金马门凡中兴粉饰治具两宫宴集皆假其歌咏故应制之词居多尝题徽宗画像云玉辇宸游事已空尚余奎藻绘春风年年花鸟无穷恨尽在苍梧夕照中髙宗见之一恸而已康绚字长明倜傥有志气仕齐为华山守归梁除卫奕康真人名桑治三十九福地在常州宜兴县嵇康孙康顾长康匡庐山君匡裕周武王时人兄弟七人皆有道术结庐山中后得仙去空庐在焉故曰庐山汉武封裕为大明君又称为庐山君庐山记载匡裕为周威王时人解頥匡衡字稚圭家贫好学常凿邻壁引光读书精力絶人诸儒语曰无说诗匡鼎来匡语诗解人頥宣帝朝射䇿甲科元帝朝史髙荐于上迁博士给事中建初三年拜相十年之间不出长安城门而至相位子咸亦明经歴位九卿家世多为博士者至孝匡昕字令先有至性母病亡经日昕奔还号叫母即苏皆以为至孝所感汤诗僧汤惠休宋孝武时沙门也善属文武帝命之还俗官至扬州从事史江淹拟惠休杂篇二十一首润笔汤文圭吴人时李徳诚加司空文圭草麻濡毫之赂不至汤以诗促之云紫殿西头日欲斜曽草临川上相麻润笔已曾闗奏谢更飞章句问张华时人笑之同年学士汤鹏后唐长兴二年卢华榜下登第同榜五人皆为翰林学士张说汤鹏吴承范江文蔚范禹偁也东西府汤鹏举字致逺宋绍兴中参大政家于润之金坛时张纲居县西人唿张为西府汤为东府同时执政也御军有法汤东野宋建炎初试工部知建康府代连南夫之任时戍兵喜摽掠市井东野峻法绳之民恃以安三元坊汤璹长沙人宋淳熈中为省元先是同郡王容释褐易袚为状元故郡有三元坊汤悦与徐铉直学士院皆江南文士汤思退试博学宏词宋绍兴末拜相封岐公商传易商瞿字子木传易孔门有若曰商瞿年长无子孔子曰勿忧瞿年四十后当有五丈夫已而果然蛤诗商凝式隋人炀帝好食蛤忽一蛤推击不破夜有光肉又自脱有一佛三菩萨像乃悔不食凝式诗曰虽因雀变化不逐月亏盈惟有天中像神功讵可成昌昌义之梁天监中封永丰侯迁徐州刺史魏兵十万攻钟离义之固守救兵至大破之昌懿邕州进士补文学绍兴中上疏言马政昌湜宋仁宗朝为大理寺丞胡文恭公行制昌永宋绍兴中特奏状元苌苌𢎞周敬王时为大夫孔子从而问乐焉庄子外物篇云苌𢎞死于蜀藏其血三年而化为碧苌凤唐末人尝赠罗𨼆鴈头牋百幅苌从简善用槊力敌数人仕后晋为金吾将军皇皇𢎞东汉人受书于朱普皇侃好学尤明三礼为国子助教梁武帝召入夀光殿说礼记义善之加散骑常侍强强循为雍州参军华原无水人畜多渴死循引渠水以浸田一方利之号强公渠强献明钱塘人宋熈宁中兄弟五人相继登第皆至显官献明工部架阁浚明尚书郎渊明翰林学士伟明陟明歴外任皆有名绩襄襄楷字公矩好学博古善天文隂阳之术汉桓帝时灾异数见楷诣阙上疏不见採陈蕃举楷方正不就仓仓颉四目观鸟迹而制字淮南子云颉作书而天雨粟鬼夜哭仓孝仁魏太和中迁炖煌太守良二千石也仓跋北魏人孝行见称乡里诏旌表门闾史臣曰竭股肱之力尽爱敬之心承膝下之欢忘轩冕之贵羌羌岵五代时人与桑维翰有宿怨维翰拜相令韩鱼召之来与之一官及至诬其谋反杀之他日公坐小轩岵来谒见责公报怨何深未几维翰卒氏族大全卷九氏族大全卷十钦定四库全书氏族大全卷十十二庚程立孤程婴晋赵氏客也屠岸贾攻灭赵氏赵朔夫人有遗腹及生男夫人置之袴中得脱朔客公孙杵臼谓婴曰胡不死婴曰死易立孤难杵臼曰吾为其易子为其难取他人婴儿匿山中婴缪唿曰与我千金吾告赵氏孤处屠岸贾诸将随婴杀杵臼及赵孤而赵氏真孤乃在婴家后十五年因韩厥复立之是为赵武婴乃自杀曰我得下报宣孟与杵臼矣刘后村诗贤矣两家臣存孤极苦辛后来有曹马亦是受遗人宋绍兴为立庙封二子为侯倾盖孔子之郯遇程子于途倾盖而语终日甚相亲也顾子路取束帛一以赠先生程李程不识汉元光初与李广为东西衞尉程治军极严广极简易俱为名将灌夫骂坐曰今日斩首宂胷何知程李胆过贲育程昱字仲徳魏武表为东平相尝曰程昱之胆过于贲育拜奋武将军二子武延及孙晓褦襶程晓仕魏为汝南太守作伏日诗曰平生三伏时道路无行车今世褦襶子触热到人家伊洛道学程颢字伯淳十嵗能为诗赋十二三居庠序如老成人与弟頥以经术为诸儒倡坐如泥塑人接人浑是一团和气窓前有茂章覆砌或劝芟之曰常欲见造化生意置盆池蓄小鱼数尾时时观之或问之曰欲观万物自得意范祖禹与陈莹中论颜子不贰过惟伯淳能之莹中曰伯淳谁也公曰不识程伯淳邪曰予生长东南实未知也乃作责沈文以自责宋神宗朝为监察御史里行上问所以为御史对曰使臣拾遗补阙裨賛朝廷则可使臣掇拾臣下短长以沽直名则不能上曰得真御史体上使择人才荐十数人而以父表弟张载与其弟頥为首张茂则尝招讲官啜茶观画先生曰平生不喫茶亦不识画元丰八年卒年五十四文潞公表其墓谥曰明道先生其表畧云才周万物而不自以为髙学际三才而不自以为足行贯神明而不自以为异识照古今而不自以为得晦菴赞云扬休山立玉色金声元气之会浑然天成真侍讲程頥字正叔以经学淑人吕申公司马公同荐之云河南处士程頥力学好古安贫守节年踰五十不乐仕进真儒者之髙尚圣世之逸民朱光庭言頥道徳纯备学问渊博有经天纬地之才有制礼作乐之具以言乎道则贯彻三才而无一毫之为间以言乎徳则并包衆美而无一善之或遗以言乎学则博古通今而无一物之不知以言乎才则开物成务而无一理之不明乃天民之先觉圣代之真儒元丰八年以通直郎召授崇政殿说书入侍经筵文潞公闻其讲说曰真侍讲也绍圣中孔文仲奏先生为五鬼之魁胡宗愈深诋之范致虚奏先生惑乱衆聴事下河南府尽逐学徒𨽻元祐党籍涪州编管徽宗即位复宣徳郎大观元年卒年七十五号伊川先生晦翁赞云规圆矩方绳直准平允矣君子展也大成布帛之文菽粟之味知徳者希孰识其贵绍兴初官其一孙名易掌文柄程大昌字泰之干道中为司业兼礼侍一时文柄属公成就人才甚多着禹贡论五十二篇辨江淮河汉弱水黑水甚详着演繁露六卷易老通言易原庄录四书畧十卷颇有功于学者守庚申程紫霄有道之士也有朝士夜会终南太一观拉师同守庚申师作诗云不守庚申亦不疑此心只与道相依玉皇已自知行止任汝三彭说是非程邀秦时人改篆为隶今楷字是程林乌巾秦时人以醸美酒得名程普仕吴与周瑜为左右督时人唿为程公江表虎臣程敀梅州人结庐江濵人服其行义名其江曰程江程灵洗少以勇闻仕陈为豫州刺史号云飞将军程文季灵洗之子勇决有父风北齐惮之号为程彪程元师事王通北面受王佐之道备闲六经之义程知节唐贞观中封卢国公图形凌烟阁程琳字天球前后守魏十年宋元祐中拜相谥文简程珦仕宋为中散大夫与潞公同甲会子颢頥程瑀仕宋为给事中居𤨏闼以平奏自任上特赐象笏女徳婚姻烈妇程氏事衡方厚为董昌龄所杀程氏步行诣阙自刎为夫陈寃文宗诏封武昌县君择妇伊川遗训云世人多谨于择婿而忽于择妇其实婿易见而妇难知所系甚重岂可忽哉姑舅婚程仁霸女适苏老泉老泉女适仁霸孙之才程之邵程懿叔程徳儒皆东坡表弟也坡送程六表弟云君家兄弟真连璧门十朱轮家万石贺徳孺生日长身自昔传甥舅夀骨遥知是弟兄富婚程楚宾家富于财重乡人吕諲之才以女妻之諲早孤贫不能自振楚宾厚分资赡济其所欲故其名誉日广明道娶彭思永女明道之女适朱纯之陶靖节之妹适程氏程文矩妻李清之女兄穆姜鹏程乌程周程彭导引术彭祖歴虞夏至商夀八百嵗故号曰彭祖有导引术有疾则闭气以攻所患运行体中达趾末即体和矣尝云服药百裹不如独卧本姓籛名铿可借用仙曲彭令昭歌师也秦始皇时武夷君㑹乡人于幔亭峯令昭歌人间可哀曲歌罢綵云四合环珮锵然凌空而去张彭之学彭宣师事张禹治易禹受易于施雠由是施家有张彭之学禹荐宣明经有威重可任政事入为右扶风哀帝朝拜大司空封长平侯书学彭闳治欧阳书汉光拜桓荣为博士荣曰臣不如同门生彭闳因拜为议郎童子义士彭修字子阳汉永平间人年十五父为郡吏得休与修同归道为盗所刼脩拔刀前持盗曰父辱子死盗曰此童子义士也辞谢而去后仕郡为功曹白日上昇彭抗字武阳累迁尚书左丞以疾辞归师事旌阳学修仙道日益精进宋永初二年二月十六日举家白日昇天赵宋政和中封潜惠真人恬退士彭乘字利建举进士与同年生登相国寺阁顾望乡闗曰亲老矣安可舍晨昏之奉以图一身之荣乎乃奏乞归侍养后中书拟人乘在选中上曰此恬退士也仁宗朝为翰林学士不拾遗金彭思永字季长登天圣五年第八九嵗时晨就学舍得金钗于门外访失主还之仁宗朝为御史抗疏极论张尧佐任守忠之凭侍宠倖上怒解公言职公居显仕奉养不改其素气宇髙爽未尝有怠慢之色戏侮之言以户侍致仕年七十一义庄彭汝砺字器资鄱阳人弱冠为状元王安石荐为国子直讲擢太子中允监察御史里行初对上十事皆人所难言者元祐中为中书舍人词命典雅有古人风上赐服紫金居家孝友兄无子为立后以所得官俸赈给族人之贫者置义庄弟汝方知衢州立忠节方腊陷城骂贼而死五恨三奇彭渊材家宜丰宋元丰间人平生喜游出入京师贵人之门十余年父以书唿之归侍一日以一黥徒负一布槖而归一邑聚观意槖中皆金珠也渊材曰吾富可以埒国及开槖止有李廷珪墨一丸文与可竹一枝欧阳公五代史藁一巨编而已尝自言平生有五恨一恨鲥鱼多骨二恨金橘带酸三恨莼菜性冷四恨海棠无香五恨曽子固不能诗晓大乐尝献乐书得协律郎时洪觉范奇于诗邹元佐奇于命渊材奇于乐号新昌三奇姪觉范为僧名惠洪有冷斋夜话甘露集林间录行于世毋自欺彭龟年字子夀登干道五年第益笃于学以毋自欺名斋以书问南轩中庸语孟大义郑侨张杓同荐为太常博士开禧中以宝谟待制致仕谥忠肃名隶伪学伪党之籍号止堂五嵗能诗彭兴祖五嵗能诗刘毂五嵗能骑射绍兴中张俊以名闻召见内殿以兴祖为迪功郎毂为进武校尉皆赐袍笏谈诗彭仲举干道间为正字林谦之为司业二人游天竺谈诗谈到少陵好处仲举大唿曰少陵可杀闻者曰林司业彭正字谋杀少陵莲峯幸民彭正建以诗名世有云天与莲峯作幸民旧时相识几犹存家书千里懒开眼僦屋两间长闭门羯鼓縚诗彭公永福州人绍兴戊午登第长子涣次子演相继及第演尝宿甘泉寺因闲步至一官舍梁上有红丝羯鼓縚数条垂于地一老人杖而守之曰此开元兴庆宫也二百年中至此者十二人皆有留题请书一絶演诗云长安宫阙半蓬蒿尘暗虹梁羯鼓縚惟有水天明月夜一条空碧见秋毫题毕而退扁舟载鹤彭戢元丰中为两浙提举奉祠以归尝畜双鹤江左士大夫送之诗云扁舟载双鹤万巻贮羣书江西社彭元忠淳熙中为司户杨诚斋赠诗云诗入江西社心传肘后方木天须此事丹笔校官黄彭越汉髙开国功臣封梁王以无罪受诛彭齐文章江西三瑞彭更彭任闻富弼使不测之域愤愤推酒牀拳皮皆裂婚姻彭抗师事旌阳纳爱女旌阳之子为妇旌阳嘉其诚恪应验诸秘要悉以传之彭思永程明道之母舅明道年十二三思永见而奇之许妻以女老彭岑彭三彭韩彭明箨冠明儒绍字休烈少明经有儒术宋元嘉中举秀才后𨼆居摄山栖霞寺齐髙帝欲见之不得他日谓其弟庆符曰卿兄髙尚其事赐以竹根如意笋箨冠儒者以为荣封延伯闻之叹曰身弥后而名弥先亦宋齐之儒仲也弟庆符为青州刺史珥金拖紫明山宾字孝若梁武朝首应五经博士出守大藩拥旌节珥金拖紫而恒事屡空帝命裁成大典吉礼则明山宾凶礼则严植之军礼则陆琏賔礼则贺玚嘉礼则又命沈约徐勉等㕘评盛夏取雪明崇俨以奇术自名唐髙宗召见盛夏思雪崇俨坐顷即取以进自云于阴山取之上又亿𤓰索百钱须臾以𤓰献曰得之缑氏老人圃中上召问老人云失一𤓰而得百钱明仲璋亦居栖霞寺寺后有碧鲜亭白云菴白云泉明公霞梁简文除为尚书曰不喜卿得尚书喜朝廷得人明镐字化基薛奎称其有廊庙材宋仁宗朝㕘政明槖宋绍兴中为御史宣谕广东访求遗逸昆明孔明渊明平父子宰相平当字子思以尚书授朱普鲍宣由是欧阳书有平陈之学汉哀帝朝拜相赐爵闗内侯子晏亦以明经拜相封侯汉兴父子拜相惟韦平二氏视井涌泉平鉴字明达受诗书礼通大义仕魏为懐州刺史敌来攻城城内泉竭鉴具衣冠俯井而视水泉涌出平恒安贫乐道魏帝征为中书博士广平君平邵平荆摄相荆公摄相事孔子使人往观返曰其朝清静无事易水悲风荆轲衞人燕太子丹客之称荆卿令刼秦王反诸侯侵地方入秦宾客皆白衣冠送至易水既祖取道髙渐离击筑荆卿和而歌曰风萧萧兮易水寒壮士一去兮不复还复为羽声士皆瞑目髪尽指冠入秦事不成死之名将荆罕儒后周名将也前后一百五十余战皆有功而未尝自伐班荆紫荆负荆识荆京易学京房字君明治易长于灾变分六十卦更日用事以风雨寒温为候初事焦延夀延夀曰传吾道以亡身者京生也后果因上封事言灾异下狱弃市汉元帝朝为魏郡太守秩八百石公辅器京镗字仲逺豫章人宋绍兴中举进士髙宗谓赵师雄曰京镗有公辅器使金国以我丧故不肯受宴乐题诗于馆云鼎湖龙去已无踪三遣行人意则同凶礼强更为吉礼北风终不变南风假令耳与笙镛末只愿身甘鼎镬中已办滞留期必得不能筑馆汴江东使还上曰京镗今之毛遂也有乐章自号松坡居士集与何浩刘徳秀胡鈜专主伪学之禁宋宁宗庆元中拜右相子沆玉京八世莫京荣三乐荣启期鹿裘带索鼓琴而歌孔子游太山见而问何以乐曰吾得为人一乐也得为男二乐也人有不免襁褓吾行年九十矣三乐也贫者士之常死者人之终处常得终吾所乐也楚荣黄諌子玉请以琼弁玉缨畀于河神鲁大夫荣成伯劝㐮公如楚曰逺图者忠也荣毗字子谌仕隋为侍御史立朝侃然正色百僚所惮荣旂字子祺孔门弟子赠雩娄伯尊荣仁则荣前荣成贵仕成得臣字子玉仕于楚伐陈有功使为令尹子文曰有大功而无贵仕其人能靖者与有几子大心坐啸成瑨汉桓帝朝为南阳太守信任功曹岑晊时语曰南阳太守岑公孝𢎞农成瑨但坐啸公车聘礼成翊世汉逸士也安帝即位陈忠上书荐周燮杜根成翊世为有道之士于是公车聘礼焉政绩成景隽仕为豫州刺史有政绩甚得吏民心职在典刑成㓜文仕南唐为大理卿作谒金门云风乍起吹皱一池春水唐王召问之曰职在典刑一池春水闗卿甚事应制科成锐宋人应制科以诗上王文惠公其野菊云綵槛应无分东西不借恩其野花云馨香虽有地栽植未逢人婚姻成藻为南宫令奇冯素弗之为人以女妻之陶成大成亏成英英布六人也少时有客相之曰当刑而王及壮坐法黥故曰黥布陈涉起布往见番君番君以女妻之后事项王又挟劒归汉髙祖即位封淮南王云英落英英英衡衡方厚唐人匡衡林衡权衡十五青丁名藏金匮丁复佐汉有功髙帝即位剖符作誓金匮石室定元功十八人位复居十七易学丁寛字子㐮事田何学易学成东归何谓门人曰易已东矣汉景朝为梁孝王将军作易说三万言殿中无双丁鸿字孝公治尚书汉肃宗诏鸿与诸儒于白虎观论定五经鸿论难最明时语曰殿中无双丁孝公封马亭乡侯父綝从光武征伐愿封本乡封新安乡侯松梦丁固初为尚书梦松生腹上谓人曰松字十八公也十嵗其为公乎卒如其言聚书丁顗宋初人尽家赀买书至八千卷曰吾聚书多矣必有好学者为吾子孙子逢吉为光禄寺丞孙度迩英要览丁度字公雅登服勤词学科仁宗朝为翰林十年着迩英要览十卷上唿为学士而不名迁端明殿学士仁宗曰度为侍从十五年议论天下事未尝及私后拜参政骰子选丁谓字公言宋太宗朝登第孙何第一谓第四耻居其下上曰甲乙丙丁合居第四夫复何言真宗朝拜参政或率杨亿贺亿曰骰子选耳何足道哉后拜相自以为令威后故好鹤人唿为鹤相丁恭以春秋教授生徒数百人当世称为大儒丁仪丁兄弟并有文采魏文帝以为曹植党诛之丁兰事母孝丁令威鹤仙也化为白鹤集辽东华表柱吟一诗而去女徳婚姻仙女㙮丁义以神方授吴真君今瑞州崇元观乃丁真君女秀英炼丹之所丹井犹存秀英仙去𦵏衣冠于观北至今唿为仙女塔择婿丁颢与窦偁同幕时颢子谓尚㓜偁见而奇之曰此子后必以文致逺以女妻之丁姬生哀帝由是许史丁傅之家皆重侯累爵丁谓女适钱惟演之子识丁添丁石与丁邢雅士邢颙字子昂举孝亷时人语曰徳行堂堂邢子昂刘稹曰邢颙北土之彦少秉髙节真雅士也魏文帝拜为尚书仆射子友曾孙文官至尚书纬世之器邢峦字洪宾才兼文武内参机揆外寄折冲其纬世之器欤北魏中书侍郎一代模楷邢邵字子才十嵗能属文日诵万言五行俱下一览无遗读汉书五日畧能编记年未二十名动衣冠文章独步当时每一文出京师为之纸贵时与温子升为文士之冠世谓之温邢魏收亦天才艳发温殁后世称邢魏仕北魏为中书令国藩邢君牙唐元和中为鳯翔节度使韩愈与之书云阁下为王爪牙为国藩垣凿墻度厄邢和璞得仙与崔司马有旧崔病经年且死一日卧室闻北墻有斸声七日不已窥之有人立云邢真人处分开此司马厄讲学精博邢昺字叔明讲师比二卦宋太宗嘉其精博召为国子监丞专讲学之任真宗始置翰林侍讲首以命昺父子情邢恕字和叔从伊川学吕公着荐为崇政院说书元祐初除御史后谪随州子居实字敦夫早有诗名山谷诗云儿中兀老苍趣造甚奇异早天山谷诗云儿到随州更老成江山为助笔纵横眼看白壁埋黄壌何况人间父子情逸民邢淳字君雅雍丘人宋真宗幸亳州以布衣召对问治道对曰陛下东封西祀皆已毕矣臣复何言上大恱除许州助教不就及卒人见其勅与麻纸同束在屋梁间邢贞魏太常卿奉策使呉入门不下车张昭诘之邢臧字子良除东牟太守和雅信厚有长者风邢冉唐贞元中与李绛等同龙虎榜女徳婚姻邢姨邢侯之姨谭公维私手如柔荑肤如凝脂谓庄姜也尹邢邢婕妤与尹夫人汉武时并得幸诏不得相见尹请见邢帝使邢衣故衣独身来前见之俛泣自痛其不如也女君邢女君濠州人与邻女樵徐二水之间有数妇从水出若连腰裙至前曰东海君聘女为妇敷茵褥水上置女坐其上遂逝乡人为立女君祠魏河间邢氏髙允娶之唐邢涣初娶季忠女再娶张植女冷冷至秦伯使如晋报问十六蒸曾尧舜气象曾㸃字晳言志有沂水咏归之乐程子云㸃与圣人志同便是尧舜气象也子参道统之传曽参字子舆一唯之间深悟一贯之㫖封郕国公世取科第曾致尧南丰人旴江擢第自致尧始幼子易简易占并登科易占三子巩布肇五朝史事曾巩字子固号南丰先生平生嗜书家藏至二万余卷手自雠对白首不倦有元丰类藳五十卷王震序其文曰南丰以文章名天下久矣其文雄浑瓌伟若江湖之波涛烟云之姿状一何奇也元丰五年与李清臣王存等脩史上手诏中书曰五朝史事宜付曾巩遂为史馆修撰史成上赐龙衣金带擢试中书舍人党附时相曾布字子宣举进士王安石荐之召除崇政院说书后新法青苖助役皆布与惠卿建议也徽宗朝拜右仆射渐进绍述之说谥文肃封曾前辈风流曾肇字子开天姿仁厚刚大之气睟然见于面知其为成徳君子也在朝以论思之责为己任龟山云公慎重深得大臣之体前辈风流惟公一人耳徽宗朝为翰林学士谥文昭贤子弟曾纡工诗词号空青先生布第四子也汪彦章志其墓云公材髙识明悟极书史为家贤子弟以文章翰墨风流藴借为时名胜以精明强力见事风生为国能吏官至中大夫三子惇忺憕凤池曾公亮字明仲宋天圣初试云瑞纪官赋宋郊榜第五人嘉祐中拜相至煕宁中尚在中书年虽老精力不衰故无非之者惟李复圭作诗曰老凤池边蹲不去饥乌台上噤无声以太傅致仕年八十薨谥宪靖封鲁国公碑曰两朝顾命定策亚勲之碑子孝寛字公绰除签书时鲁公还政迎养西府世以为荣曾觌字纯甫号海野东都故老有词可称曾从龙字天钖庆元五年进士第一人曾懋曾开曾几兄弟荣贵懋尚书开几侍郎懋二子迪造几子逢为左司次子逮为侍郎婚姻曽崇范妻兄许嫁者数人每至亲迎之夕其夫辄死一夕梦有人谓曰田头有鹿迹田尾有日炙乃汝夫也后嫁崇范乃悟其语颜曽何曾王曽应淮阳一老应曜隠于淮南山中汉髙时与四皓俱被征命曜不至时语曰商山四皓不如淮阳一老七世通显汉中兴初有应妪生四子而寡见神光照社探之得黄金自是诸子宦学并有才名应顺子叠叠子郴郴子奉奉子邵邵子郇郇子玚七世通显半面识应奉字世叔少聪明读书五行俱下党事起慨然以疾自退追思屈原作感骚三十篇尝诣袁贺贺时出闭门造车匠于内开扇出半面视之后数年路逢车匠识而唿之汉桓帝朝为司𨽻校尉着述应邵字仲逺少笃学博览洽闻举髙第删定律令着汉官仪又选风俗通以辨物类名号汉献朝拜军谋太尉三入承明应玚字徳琏璩字休琏兄弟并以文章贵显璩作诗云问我何功徳三入承明庐盖为侍郎常侍侍中也魏建安七子玚其一也百姓歌謡应詹字思逺仕晋督南平武陵天门三郡军事时天下大乱詹境独全百姓歌之曰嵗寒不凋孤境独守拯我涂炭惠隆丘阜润同江海恩犹父母庙食百世应智项九江人徙居靖州隋末林士𢎞攻掠江西应于华林山置云栅募义兵保靖一方武徳五年归唐以为靖州刺史死为城隍之神庙食一郡妻梅氏新昌人三红秀才应子和诗有云两岸夕阳红爉炬短烧红风过落花红因话录云张子野为三影尚书子可为三红秀才仕宋应贞字吉甫自汉至魏世以文章显轩冕相袭为盛族滕文武材滕抚汉顺帝朝博求将帅三公举抚有文武材拜九江都督东南悉平通家之好滕胄北海人与刘繇通家汉末以世乱渡江依繇善属文孙权待以賔礼家国书疏常令润色之子𦙍字承嗣少有节操为丹阳太守日接賔客夜省文书寒𤓰之养滕昙恭年五嵗母病热思得寒𤓰土俗不产昙恭遍求乃遇桑门得一𤓰以进父母卒水浆不入口者旬日人号为滕曾子活饥民滕甫字元发宋神宗朝为翰林学士以论新法出知定州元祐初徙知苏扬二州又徙郓州称为名帅时淮南京东饥召富民约曰吾得城外营地为屋二千五百间活五万余人题徳安府浮云楼诗云举头便见长安日㺯袖时飘梦泽风呉苑久抛飞鸟外楚台遥望碧云中四絶滕宗谅字子京明道中以司谏谪守岳州重修岳阳楼时称此楼子京作范文正记苏子美书邵篆颇号四絶滕涉二十四贤中人婚姻滕元发五女长适何洵直次适王炳卒又以第四女续姻三适王涣之五适张方平之子恕元发娶李氏长滕齐滕凌虎儿凌统字公续吴人礼贤好士轻利重义有国士之风魏张辽军奄至津口统率兵三百陷围而出拜偏将军评曰江表虎臣也子烈及封年各数嵗每宾客至唿而出之曰此吾虎儿也后汉春秋凌准字宗一唐元和间人读书为文着后汉春秋二十余万言尚气节年二十以书干丞相丞相以闻试其文日万言授校书郎赐绯鱼袋为浙东亷使判官抚循按验厥绩以茂召拜翰林学士栁子厚铭其墓子四人夷仲永仲南仲殷仲儒官凌士燮唐人栁子有赠凌助教蓬屋诗序云儒有蓬户瓮牖而自立者河间凌士燮穷计六籍而为儒官印劒之祥凌策字子奇宋初举进士梦人以六印加劒遗之其后官劒外者凡六人以为异知益州迁侍郎凌景阳天禧中因廖复讼覆考遂取髙第凌氏苏颂妻也承承宫字子少八嵗时为人牧豕过徐子盛学舍弃猪而留聴讲后为大儒汉永平中为博士迁中郎将数进直言朝臣惮之名播匈奴北单于求见宫宫貌丑以魏应代之𢎞𢎞演衞人闵二年狄人灭衞杀懿公尽食其肉独舍其肝演哭之尽哀曰臣请为裸自出其肝而内懿公之肝苌𢎞公孙𢎞王茂𢎞氏族大全卷十氏族大全卷十一钦定四库全书氏族大全卷十一十八尤尤尤袤字延之年八九嵗读杜甫长篇歌行一过即能逆诵宋绍兴中陈俊卿进拟延之为秘书丞南轩得报曰此真秘丞矣淳熙中与杨诚斋同青宫寮寀定为金石交终礼尚书谥文简自号遂初效尤蚩尤拔其尤游名着文苑游雅字伯度文苑传序云魏有许谦崔宏髙允游雅声实俱茂词义典正有永嘉之遗大武朝徴为秘书监上卿禄游明根字志逺仕魏歴官内外五十余年处身以仁和接物以礼譲时论贵之与髙闾以儒学特被礼遇世称髙游太武朝表求致仕拜为五更给上卿禄嵗寒松栢游元字楚客隋开皇中杨𤣥感胁之为逆不从遇害诚节传序云嵗寒贞栢疾风劲草千载之后凛凛如生追赠银青光禄大夫立雪游酢字定夫与兄醇俱以文学知名师事伊川一日与杨时同见先生先生忽瞑目坐立侍久之先生顾曰二子犹在乎日暮矣姑就舍退则门外雪深尺余矣公之清徳重望皎如日星奴𨽻之贱皆知美流风余韵足以为世师范范忠宣公判河南待以国士还朝荐为大博宋徽宗朝除监察御史泛瀛洲游操字存诚宋绍兴中与潘良能沈介洪景伯俱为秘书省正字同日赴馆职少监秦熺于会食之次出对曰潘游洪沈泛瀛洲有欲用绛绎绘维绾纶綍为对盖熙宁中韩维陈绎韩绛杨绘相先后除学士也太极说游诚之南轩髙弟也尝论太极无极闻者服其简工诗如东风未肯催桃李留得疎篱浅淡香平生意思春风里信手题诗不用工闲处谩忧当世事静中方识古人心等句诗家所称优游贵游马少游刘枕中秘书刘向字子政本名更生汉宣招选名儒俊才向与王褒张子侨进对献赋颂数十篇初父徳治淮南狱得其枕中鸿宝苑秘书向以献之方不验兄阳城侯入国户半为之赎罪藜灯向校书天禄阁有老人黄衣植青藜杖叩阁而进时向坐暗中诵书乃吹杖端烟焰照之曰我太乙之精天帝闻卯金之子博学下而观焉乃出懐中竹牒有天文地图之说授之自是向学日进着烈女传八篇新序说苑五十篇歴事三帝居列大夫官前后三十余年成帝时王氏愈盛向着洪范五行传论奏之天子心知向忠精而不能用迁中垒校尉年七十一卒三子伋赐歆父子异趣刘歆字子骏好古博学仕王莽为国师容斋云向拳拳国家欲抑王氏歆力賛王莽至为之国师又改名秀以应图䜟竟不免为莽所诛子棻投四裔天道如是不善者其知惧乎汉书有与歆同姓名者四云台功臣刘隆建武中封长平侯刘植封昌城侯俱图像南宫云台虎北渡河刘昆建武中征为光禄卿帝劳之曰前在江陵反风灭火后守𢎞农虎北渡河行何徳政而致是事对曰偶然耳帝曰此长者之言也顾命书诸策一钱太守刘宠字祖荣桓帝时为会稽太守徙将作监山阴有五六老叟人赍百钱送宠宠为人选一大钱受之蒲鞭刘寛字文饶桓帝时为南阳太守温仁多恕吏人有过用蒲鞭罚之示辱而已后为太尉当朝会夫人令侍婢奉羮翻汚朝衣寛徐曰羮烂汝手其性度如此天下称为长者三君八俊刘淑陈蕃窦武为三君刘祐等为八俊刘祇等为八顾刘儒等为八厨皆汉桓灵时党人标号也依刘刘表字景升姿皃奇伟汉末为荆州刺史坐保江汉之间王粲往依之二子曰琦曰琮弗克负荷曹操曰刘景升儿子豚犬耳髀肉之叹刘备字𤣥徳耳到肩手垂过膝曹操曰大耳儿最叵信后尝于刘表坐上流涕叹曰寻常身不离鞍髀肉皆消今不复骑髀里肉生日月如流老将至矣而功业不建曹刘絶唱刘桢字公干有逸才建安七子以曹刘为絶唱魏文云七子者骋骐骥于千里仰齐足而并驰并文苑羽仪诗人龟鑑钟嵘云若孔门用诗则公干升堂子建入室景阳潘陆可坐于廊庑之间任达刘伶字伯伦放情肆志与嵇阮为竹林之友尝乘鹿车携一壶酒使人荷随之曰死便埋我着酒徳颂一篇为时所称仕东晋为建威将军乘月清啸刘琨字越石初与祖逖俱为司州主簿同寝中夜闻鸡鸣逖蹴琨觉曰此非恶声也皆起舞后闻逖被用与亲故书曰吾枕戈待旦志枭叛逆常恐祖生先我着鞭在晋阳为骑兵所围琨乘月登楼清啸中夜奏笳敌有懐土之思弃围去永嘉初都督并幽冀三州事兄玙字庆孙京师语曰洛中奕奕庆孙越石十部从事刘𢎞仕晋为开府仪同三司毎有兴废致手书守相丁宁款密咸曰得刘公一纸书贤于十部从事莲社刘驎之字遗民一字子骥晋末作柴桑令人多以柴桑翁为渊明不知遗民尝作此令也慕逺公名徳白首同社一掷百万刘毅字希乐家无担石之储樗蒲一掷百万晋末为青州刺史讨桓𤣥𤣥初于南郡起斋号蟠龙斋毅小字蟠龙至是始居之七业俱兴刘殷字长盛性至孝于西篱下得粟十五钟铭曰七年粟百硕以赐孝子刘殷有子七人五子受五经一子受太史一子受汉书一门之内七业俱兴晋永嘉之乱陷于刘聪聪以为尚书总称二府刘穆之字道和晋末为左仆射领监军中军二府内总朝政外佐军旅决断如流宾客辐辏盈阶满室目览词讼手答牋书耳行聴受口并应酬不相参涉悉皆赡举鬼笑刘伯龙仕宋为武陵太守贫寠尤甚在家慨然将营什一之利忽一鬼在傍抚掌大笑伯龙叹曰贫穷固有命乃为鬼所笑第一官刘孝绰小字阿士七嵗能属文舅王融称为神童且曰天下文章无我当归阿士侍梁武帝宴作诗七首帝篇篇嗟赏授秘书丞谓周舍曰第一官当用第一人词藻为后进所宗流闻河朔兄弟羣从子姪七十人皆能文近古未之有也第三弟孝仪第六弟孝威孝绰尝云三笔六诗各举其所长也子谅悉晋代故事号皮里晋书絶交论刘峻字孝标为任昉之子着广絶交论大畧言因五交而生三衅也梁武帝引见占对不称乃着辨命论寄其懐游东阳紫岩山筑室居焉卒谥𤣥静先生三隠刘纡字彦度梁人与阮孝绪刘歆为三𨼆卜筑钟山有终焉之志孝标尝与书云纡超超越俗如半天朱霞歆矫矫出尘如云中白鹤皆歉嵗之梁稷寒年之纎纩尝着谷皮冠被衲衣游山泽风神颕俊意气弥逺遇者以为神人二刘刘悼字士元少与刘炫结盟为友俱以儒学知名世称二刘隋开皇中二子与王邵同修国史时求天下遗书炫伪造书百余卷题曰连山易及鲁史记等录上送官取赏而去后人讼之得赦免罪炫卒门人谥曰宣徳先生自赞齐镳骥騄并翼鵾鸿整缃素于鳯池记言动于麟阁解事仆射刘仁轨字正则唐髙宗朝为左仆射时戴至徳为右仆射更日聴狱有老妪投牒至徳受讫妪复取之曰本投解事仆射乃不解事仆射邪九老会刘宗唐武宗朝为磁州刺史与胡果等为九老会神童刘晏字士安八嵗献颂行在元宗奇其幼命张说试之说曰国瑞也号曰神童赐游宫贵妃坐之膝上亲为画眉总髻宫人遗花投果授正字上问曰正得几字对曰皆正惟朋字未正代宗朝同平章事领江淮常平使长于理财毎朝谒马上以鞭算死之日家惟杂书两乘米麦数斛而已诗豪刘禹钖字梦得偃蹇寡合白居易推为诗豪又言其诗在处有神物䕶持尝与元微之韦楚客会于乐天之居赋诗梦得首倡白公曰四人探骊刘子先得其珠其余鳞甲将何为三公罢吟宪宗立斥朗州司马作竹枝辞十余篇又作问大钧等赋后入为主客郎中复作𤣥都看花君子二诗言始谪十年还京师道士植桃甚盛若霞又十四年过之无复一存惟兔葵燕麦动揺春风耳以诋权近闻者益薄其行会昌初加礼部尚书卒雪车氷柱刘义少任侠晩折节读书闻韩愈接天下士徒步归之作雪车氷柱二诗出卢仝孟郊之右因持愈白金数斤而去曰此谀墓中人所得不若与刘君为夀材过晁董刘蕡字去华唐文宗太和二年举贤良方正考官冯宿见蕡对叹服以为过晁董而畏中官不敢取李郃曰刘蕡下第我辈登科能无厚颜耆英会刘几字伯夀宋元丰中与潞公等为耆英会几诗云偶以暮年陪盛宴喜将白髪照青春以秘书监致仕时七十五嵗元和风格刘筠字子仪宋景徳中三入玉堂希望大用诗云蟠桃三窃成何味上尽鳌山迹转孤称疾不出王旦云刘筠宋绶相继翰苑属文有贞元元和风格身登黄阁刘沆吉郡人少倜傥任气作述懐诗云虎生三嵗便窥牛猎食宁能掉尾求若不去登黄阁贵便须来伴赤城游王拱辰榜第二人至和中拜相三刘刘敞字原父号公是先生弟攽字贡父号公非先生敞子奉世字仲冯是为三刘刘涣字凝之号西涧先生子恕字道原恕子羲仲亦为三刘一挥九制原父治平中在西掖一日进封皇子公主九人立马郄坐一挥九制文词典雅着汉书贡父宋神宗朝充集贤院校理着汉书误谪倅泰州题馆壁云璧门金阙倚天开五见宫花落井槐明日扁舟沧海去却从云气望蓬莱王介甫爱之书于扇台评仲冯为傅尧俞所劾攽曰小姪何过致烦台评傅慙曰三平二满文字刘曰七上八下人才丈夫壮节凝之宋天圣中为颍上令弃官归徙居庐山之阳欧公与公同年髙其节赋庐山髙以美之中有丈夫壮节似君少之句朱文公守南康为作壮节亭记苏子由称其氷清玉刚亷洁不挠凛乎非今世之士张耒云文章似司马迁谈而迁谈无其气节风节似疎广受而广受无其文学骑牛图凝之与陈舜俞养犊为骑舜俞作骑牛歌称凝之为白云老李伯时画骑牛图山谷拜其像赋诗云弃官清颍尾买田落星湾身在菰蒲中名满天地间谁能四十年保此清静退往来涧谷中神光射牛背年八十余卒官至屯田员外郎史学道原初颕悟宋皇祐初司马公为贡院属官赵周翰知举问以春秋大义所对精详凡二十问皆然擢为第二司马以是重之时年十八英宗诏光修次通鑑令自择馆阁人材光曰专精史学刘恕一人而已漫浪翁羲仲文学风节能世其家有漫浪翁图山谷书其后云子刘子读书千卷无不贯穿不可谓漫未见古人如不能得既见古人曰吾未能如古人也不可谓浪年未四十而学日夜进不可谓翁鐡汉刘安世字器之宋元祐中为中书舍人面折廷争目之为殿上虎绍圣初党祸起公尤为章惇蔡卞所忌遂谪岭外人言春循梅新与死为隣髙窦雷化説着也怕八州恶地公歴遍其七坡曰刘器之真鐡汉不可及也其在宋州不妄接人而田夫野老皆曰过南京不见刘待制如过泗州不见大圣号元城先生年七十八薨杨中立祭之曰刼火洞然不烬惟玉三老堂刘挚字莘老教子孙先行实后文艺每曰士当以器识为先有三老堂胡彦国诗云歴阳宾主昔多贤三老风流二十年獬豸冠中曾补衮凤凰池上迭擎天元祐中拜右相后谪新州卒谥忠肃鐡肝御史刘顗为御史以言事贬坡诗云乌府先生鐡作肝风霜卷地不知寒世因目为鐡肝御史轧茁刘煇好为险语欧公恶之有一人论曰天地轧万物茁圣人发公曰此刘几也因戏曰秀才刷试官刺以朱笔横抹之谓之红勒帛后嘉祐中公为御试考官试尧舜性仁赋有曰静以延年独髙五帝之夀动而有勇形为四罪之诛公称赏擢为第一唱名乃刘煇也人曰此即刘几易名公愕然久之五世封忠刘翺京兆人官建州因家焉居官亷明为政慈惠或收寇或决狱或赈贫或拯难居人无数率义兴仁公所至人则曰活我刘公至也其后孙领收峒冦有功谥忠简孙纯收邵寇赐庙封忠烈从孙韐谥忠显韐子子羽谥忠定子羽子珙谥忠肃世号五忠刘氏烈丈夫刘韐字仲淹始书生起白屋累歴大藩歴事五朝绍兴中奉使大金死之李纲作诗序云公视死如归岂不诚烈丈夫哉孝宗即位勑赐旌忠褒节之碑谥忠显二子子羽子翚三字符刘子翚字彦冲家世屏山有园林水石之胜号屏山先生晩年歌咏自适兄弟间怡怡如也朱熹问入道次第答曰吾于易得入道之门焉所谓不逺复者吾三字符也家有二斋东曰复斋西曰蒙斋各有记刺刺孟刘章字文孺以小戴礼应乡书四冠其选绍兴廷对天子亲擢之第一晩年好着书王充作刺孟乃作刺刺孟栁子厚作非国语乃作非非国语墨庄刘清之字子澄与吕东莱朱晦翁江玉山李巽巖张广汉讲论义理之学为天下倡公先世藏书千卷谓之墨庄光宗即位御史胡晋臣荐公起知袁州号静春先生梅诗刘克庄字潜夫号后村诗文闳肆瑰奇超迈特立宋淳祐中赐进士出身除秘书少监兼崇政殿说书迁秘阁修撰后因落梅诗忤时相得谪有梅花百咏文集五十卷刘牢之字道坚须目惊人破符坚为前锋号北府兵刘栖楚諌敬宗游畋失徳以额叩龙墀流血被面刘子羽慷慨自许有捐身徇国之志终徽猷子珙刘珙入禁掖思论润色皆称其得体为留守谥忠肃刘锜绍兴名将顺昌之捷其功卓然父子建节刘光世绍兴名将入觐誓竭力报国谥武僖公仙道刘奉林在天台山驾鹤轻举鹤尝坠羽故名其山曰委羽山王十朋诗云应有赤城鸾凤过一声长啸入青㝠刘无名夜坐守庚申常服雄黄后见一鬼使曰我来摄君君头上有黄光数丈不可近一金二石谓之丹君服其石更服其金则黑籍落名青华定箓后遇青华真人授丹诀鈆为君汞为臣石为使黄芽为田刘海蟾寄问蓝方云十月圣胎已成如何得出女徳婚姻才学刘孝绰三妹并有才学一适王叔英一适张嵘一适徐绯者称刘三娘文尤清拔仙婚刘晨剡县人汉永平中与阮肇入天台山採药望山头有桃共取食之下山取涧水饮之见一杯流出中有胡麻饭屑因渡水又过一山见二女絶色唤刘阮姓名道郎等来何晩也邀至其家㕔馆服饰鲜华东西各有牀帐帷幔七宝缨络设甘酒山羊脯胡麻饭就女家成夫妇仙客数人将三五桃来庆女壻住半年二人求归女曰罪根未灭使君等至此还家验得七代子孙却欲还女家寻不获至晋大康八年失二人所在元稹诗云芙蓉粉面绿云鬟罨画楼台青黛山千树桃花万年药不知何事忆人间择婿刘惔字真长少清逺有标致与母任氏寓居京口织芒屦自给荜门陋巷晏如也王导深器之晋武帝求婚曰得如刘真长足矣名族刘颂字子雅广陵人世为名族与同郡雷蒋谷鲁四大姓相匹敌嫁女于陈矫矫本刘氏子出养于姑人讥之重义刘廷式面目有紫光未第时与隣翁约为婚既第而回翁死其女丧明女家躬耕贫甚以疾辞婚廷式曰与翁有约岂可以翁死女疾而遂背之乎卒娶之再婚刘贡父再娶欧公诗贺之云仙家千载一何长浮世空惊日月忙洞里桃花莫相笑刘郎今是老刘郎刘殷字长盛张宣子以女妻之既婚戒其女曰刘殷至孝㝠感才识超世终必逺到汝谨事之刘秀之字道宝十岁气识异于羣儿东海何承天雅相知器以女妻之刘晔字耀卿未第时娶尚书赵晃之女早逝再娶赵氏九姨宋天禧中除晔龙图待制刘凝之以女妻六合徐长孺长孺死有子名武刘纯材富室也以女妻贫士白厚伊阳刘氏家富以女妻吕子衡刘延明为郭博士快婿刘道原娶郎中蔡巽之女刘子羽妻卓氏封庆国夫人刘纲夫妻俱仙刘勉之字致仲朱晦翁之妇翁也刘穆之娶江氏刘氏范氏世为婚姻依刘刘范刘郎周谔谔周舍事赵简子简子曰何以教我舍曰愿为谔谔之臣执笔墨操简牍随君后伺君之过而书安刘周勃木强敦厚汉髙以为可属大事又曰周勃重厚少文然安刘氏者必勃也惠帝朝为太尉陈平与相结交驩吕氏叛勃以一节入北军士皆左袒为刘氏诛诸吕汉室以安初封绛侯食邑入千二百八十户文帝立拜丞相真将军周亚夫勃次子汉文任为将军军细栁文帝劳之叹曰此真将军矣景帝以为太尉平七国之乱初封条侯期期之对周昌汉髙朝为御史大夫时上欲易太子昌廷争之强而吃曰臣期期知其不可陛下欲废太子臣期期不奉诏拾遗左右周堪字少卿元帝朝领尚书事与萧望之以师傅见尊重数宴见言治乱事与刘向金敞并拾遗左右因师获印周福字仲进甘陵人桓帝微时受学于福及即位擢为尚书时语曰因师获印周仲进由是甘陵有南北部黾池逸民周党字伯况汉建武中被征三聘乃肯就车陛见帝廷伏而不谒自陈愿守所志诏赐帛四十匹罢之遂隠居黾池五经纵横周举字宣光姿貎短陋博学洽闻京师语曰五经纵横周宣光汉顺帝朝举茂才迁并州刺史移书弔介子推革寒食禁火之俗民免冻死之患拜光禄大夫卒诏曰周举性侔夷鱼忠踰随管加赐钱十万以旌素丝之节八使巡行子勰赤壁奇功周瑜字公瑾吴人文武筹畧万人之英赤壁之战以兵三万破魏师八十万孙权曰公瑾雄烈胆畧兼人开拓荆州邈焉寡俦程普曰与周公瑾交若饮醇醪不觉自醉少精意于音乐其有缺误必知之时语曰曲有误周郎顾年三十六卒于巴丘三害周处字子隠膂力絶人不修细行尝问父老曰今嵗丰人乐否曰三害未除何乐之有处曰三害云何曰南山白额虎长桥下蛟并子为三处乃入山射杀勐兽没水斩蛟自励志好学为善吴人归晋为御史中丞三子玘靖杞玘子勰乌程郡公靖长子懋清流亭侯次子遥内史三子賛武乡县侯四子缙都乡县侯一门五侯中兴名将周访字士达少与陶侃友善遇相者陈训谓曰二君位至方岳功名畧同访小侃一嵗访初为汝南县功曹荐侃为主簿晋元帝渡江命为将军平华轶社弢二寇以功迁荆州刺史或说王敦曰荆州用武之国公宜自领改访梁州访大怒敦手书譬释因遗以玉环玉椀访投诸地曰吾岂贾竖可以宝恱乎史臣曰访器兼文武拥麾仗节逺近仰其威风推为中兴名将长子抚有父风抚子楚楚子琼有将畧三世皆为将军琼子彪死节于秦人伦之鉴周浚有人伦之鉴随王浑平吴封武威侯三子顗嵩谟肘悬斗印周顗字伯仁少有重名神采秀彻庾亮谓曰人咸以君方乐广顗曰何乃刻画无盐唐突西施王导深重之尝指其腹曰此中何有曰此中空洞无物可容卿等数百人晋永昌初王导以王敦作乱每日诣台待罪顗入导唿之曰伯仁以百口累卿顗直入不顾但曰今年杀诸贼奴取金印如斗大系肘后而上表申救甚至为仆射冬至燕觞周谟小字阿奴冬至日其母李氏置酒举觞赐三子曰不谓尔等并贵列吾目前吾复何忧嵩曰恐不如尊㫖伯仁志大而才短名重而识暗非自全之道嵩性抗直亦不容于世惟阿奴碌碌在母眼下后顗嵩皆为王敦所杀嵩为御史中丞谟为丹阳尹早韭晩菘周颙字彦伦隠钟山王俭曰卿山中何有曰赤米白盐绿葵紫蓼文惠太子问菜何味胜曰春初早韭秋末晩菘仕宋为国子博士复欲归隠孔稚圭作北山移文嘲之子舍留内省二十余年梁武称为公辅器后拜相貂蝉周盘龙齐永明中迁光禄大夫年老求解职上曰卿着貂蝉何如兠鍪对曰此貂蝉自兠鍪中来三隠周续之字道祖受业于范寗通五经五纬号十经既而闲居读老易晋末始入庐山时刘遗民隠庐山陶靖节不就征号浔阳三隠吟风弄月周惇頥字茂叔号濓溪先生濓溪有旧桥桥有水亭钓游其上吟风弄月窓前草不除言与自家意思一般山谷云舂陵周茂叔人品甚髙胸中洒落如光风霁月雅意林壑初不为窘束作太极图及通书数十篇上接洙泗千载之统下启河洛百世之传晦菴赞云书不尽言图不尽意风月无边庭草交翠朱云易传表云濮上陈抟以先天图传种放放传穆修修传李之才之才传邵雍放以河洛图书传李溉溉传许坚坚传范谔昌谔昌传刘牧修以太极图传茂叔茂叔传二程宋景祐中奏补熙宁中除提刑谥元公二子夀焘平园老周必大字子克初字洪道绍兴中中博学宏词科在翰苑九年有诗云绿槐夹道集昏鸦勅使传宣待赐茶归到玉堂清不寐月钩初上紫薇花尝言六十四卦惟谦六爻皆吉又诵夫子其恕乎一语政平生处已以谦持物以恕退居十五年自号平园老叟筑室名曰玉和公自序云和气谓之玉烛方今贤和朝物和野使皤然一叟得佚老于和气之内淳熙中拜右相封益公子纶知筠州夜书墨板周嗣武字功父干道中除䕫漕居官尽心国事取平板方尺余墨涂之置枕傍夜卧究思有得伸臂扪板画粉暗书为记晨起以次施行晦翁以为有徳君子望尘知敌周徳威字镇逺望尘知敌状皃雄伟勇闻天下仙道周义山入蒙山遇羡门子再拜乞长生诀羡门子曰子名已在丹台玉室何忧不仙周贯自号木鴈子治平熙宁间往来西山人问其夀答曰八十西山作酒仙麻鞋踏断布衣穿相逢甲子君休问大极光阴不计年周繇与李栖逺等谓之十哲周墀为起居舍人濡笔立右螭坳下唐武宗朝拜相周思臧唐干封后与刘祎之等号为北门学士周昉穷丹青之妙写赵纵得其神气情性周麟绍兴中试宏词第一姿仪洒落望之如神仙中人周美成号清真居士元丰中献汴都赋除太学士周武仲宣和中为馆伴使称㫖上赐茶锦宫花周绛与景徳二十四贤之列女徳婚姻干斋周泽汉永平中拜太常卧病斋宫妻问之泽大怒以妻干犯斋禁取送狱时语曰生不愿作太常妻一年三百六十日三百五十九日斋一日不斋醉如泥连姻贵族周浚为安东将军因出猎遇雨止李氏家时其女络秀在室与婢宰羊豕具十人之馔既办不闻人声使觇之见一女容止甚美因求为妾父兄不许络秀曰门户殄瘁何惜一女连姻贵族后来庶大有益许之生顗兄弟择婿周浚有人伦之鉴乡人史曜微贱浚引以为友以妹妻之义童周恭叔幼议母党之婚及登科后其女双瞽娶之笃爱过于常人伊川曰某年未三十亦做不得此事周访于陶侃故旧也以女妻侃之子赡周瑜纳小乔马周从周伊周蝶为周丘终身祭酒丘灵鞠先仕宋后归齐领东观祭酒曰人居官愿数迁使我终身为祭酒不恨也子迟飞羣鸣玉丘迟字希范八嵗能属文辞藻丽逸钟嵘诗评云迟㸃缀映媚似落花依草齐朝为仆射有譲表云飞翠鸣玉出入禁门不食武昌鱼丘巨源兰陵人除武昌守不乐曰古云不食武昌鱼乃为余杭令东南之美丘仲孚字公信少好学读书叔父灵鞠称为千里驹王俭曰东南之美复见丘生梁武时为山阴令吏民敬服号称神明政为天下第一时语曰二傅沈刘不如一丘死节丘冠先字道先齐永明中位给事中奉使蠕蠕国逼之拜丘曰能杀我者蠕蠕也不能使天子使拜者我也遂遇害斵石旌功丘行恭有勇力贞观中讨髙昌有功诏斵石为人马象立昭陵阙前以旌其功封天水郡公丘砺绍兴中知瑞州事重建碧落堂丘舜中为朝奉郎诸女皆能诗兄弟内集必聨咏为乐浮丘糟丘东家丘一代伟人丘崈字宗卿江阴人仕宋孝光宁三朝宁宗尝称之曰卿三朝旧徳一代伟人也封魏国谥文定子夀隽刑部尚书次子夀迈司农卿孙汲桂阳太守俱以名徳见称汲生必恭必恭生定夫定夫生基基生元钟歴代名宦邹三邹邹忌以鼓琴见齐王王喜之后为齐相齐有三邹子前邹忌次邹衍后邹奭黍谷回春邹衍事燕惠王被谮系狱仰天而哭六月霜降燕有寒谷不生黍稷衍吹律而暖气至适梁梁王郊迎适赵平原君侧行撇席适燕燕昭王拥篲先驱其见礼于诸侯如此曳裾王门邹阳齐人也汉景帝时与严忌枚乗仕吴吴王阴有邪谋阳上书諌有云蛟龙骧首则雾雨咸集今臣饰固陋之心何王之门不可曳长裾乎王不纳去而之梁从孝王游介于羊胜公孙诡之间胜等谮之孝王下之吏阳从狱中上书有曰明月之珠夜光之璧以暗投人莫不按劒而相盻者无因而至前也蟠木根柢轮囷离奇而为万乗器者以左右为之先容也书奏立出之卒为上客扑满之戒邹长倩一云长信公孙𢎞之故人也赠𢎞生刍一束素丝一襚扑满一枚书遗之曰扑满者以土为之蓄钱之具有入而无出满则扑之士有聚而不散者将有扑满之败可不戒乎南阳人杰邹湛字开父晋人少以才学知名实为南阳人杰对武帝曰蜂虿作于懐袖勇夫为之惊骇勐兽在田荷戈而出凡夫能之累迁国子祭酒送行万里邹游与颜鲁公友善颜之使希烈也游往送之鲁公与蔡明逺帖云闻明逺与邹游同来欲至采石计其不久亦合及于淮泗之间坡送王子立诗云送行万里一邹游江山炳灵邹郁华清虚服道非天地间气江山炳灵则曷由纂懿流光若斯之盛真卿幸承余烈敬刻金石以志之道乡邹浩字志完杨龟山序公奏议云道乡邹公自少以道学行义知名于时盖仁人君子也遇事接物如虚舟然坚挺之姿如精金良玉不可磨磷元祐中为太学博士徽宗即位召拜右正言除中书舍人迁吏侍谪昭州江水不可饮暑月苦于逺汲所居岭下忽有泉涌疏为小池日得四五斛名感应泉大观中复龙图待制子柄国家之光邹柄绍兴中擢为御史上曰直臣之子也使言事耸动四方亦足为国家之光少陵户牖邹定字应可新吴人寓居于筠有诗名尝过杜工部祠赋诗云畴昔哦诗忆耒阳兹因捧檄过祠堂一生忠义孤吟里千载凄凉古道傍自是风霜侵病骨非千牛酒涴诗肠明朝解缆秋江上问讯先生一办香诚斋志其墓云诗句自徐师川上遡山谷以入少陵户牖官奉议郎邹捷为散骑常侍金谷二十四友中人邹景初衡之子也庆元丙辰以春秋擢抡魁邹永年字天钖为松滋宰山谷有寄邹松滋苦竹泉诗邹元佐精通五行有洪范福禄奥㫖五卷三奇邹至字致之新昌人授诸子各一经号五经邹氏女徳婚姻义声邹徳惩妻从夫官于湘阴遭乱为贼所掠将污之不屈节死于水贼去得尸义声动江南李华为作哀节妇赋富婚邹凤炽富商也时人称为邹骆驼以其伛也市南山木每株估一匹绢自云山木可尽我绢有余其嫁女也请朝士宾客数千供帐华丽及女郎将出侍婢围绕绮罗珠翠垂钗曳履尤艳丽者数百人不知谁是新妇之邹枚邹陇牛牛继马牛金仕晋为后将军时𤣥石图有牛继马后之䜟宣帝乃忌牛金为二榼共一口以毒酒鸩之而恭王妃夏侯氏通小吏牛氏而生元帝焉徳量牛𢎞字显仁有弟弼醉酒因射杀𢎞驾车牛𢎞妻曰叔射杀牛是异事𢎞曰作脯妻言至再𢎞曰已知读书不辍隋开皇初为秘书监宰相才牛仙客本河湟使典开元中为河西节度使能勤职业李林甫曰仙客宰相才也遂以同中书门下三品封豳国公金滩牛僧孺字思黯元和初以贤良方正对策第一初为河南伊闾县尉旧传县有人入台县前水中先有滩出石砾金沙一日滩出老吏曰此必分司御史若是西台当有一双鸂鶒牛祝曰既能有滩何惜鸂鶒言讫一双飞下旬日牛拜察院歴事四朝罢相文宗赐以彜樽龙勺诏曰精金古器以比君子治第洛阳归仁里多致嘉石美木与賔客相娱乐封奇章公宣宗朝加少师卒祷井牛存节仕后梁守鄜州为朱友谦夹围欲持久以渇疲之存节乃祷而凿井八十有水皆甘赐綵牛希济蜀臣也降于后唐明宗召赋蜀主降唐诗云唐主再悬新日月蜀王难保旧山川明宗曰不忘君规忠孝也赐綵百端舞袖破敌牛臯岳飞爱将也宋建炎中庐州守仇愈告急于飞飞遣臯以二千骑赴之坐未定敌甲骑五千破城矣臯遥谓曰牛臯在此展帜示之敌愕然臯舞袖径前贼疑有伏奔溃牛堪唐元和中太学生也及第归韩愈作序送之婚姻牛僧孺长女适苖愔次适张洙三适张希复四适邓叔风马牛火牛木牛侯虚左自迎侯嬴魏隠士也为大梁夷门监者信陵君置酒大会賔客从车骑虚左自迎侯生坐上坐宾客皆惊矫世论侯瑾字子瑜以礼自牧独处一房如对严宾作矫世论卧辙侯霸字君房家累千金笃志好学王莽时为临淮大尹更始征之百姓老弱相携遮使者当道而卧曰愿乞侯君复留一年建武初拜尚书令位至鼎足侯霸与严光有旧光至京师霸遣使奉书光答曰君房足下位至鼎足甚善懐仁辅义天下恱阿谀顺言腰领絶霸即封奏之刻石纪功侯君集以材雄称从太宗征伐有功平髙昌刻石纪功而还封潞国公图形凌烟阁獬豸触邪侯思止为髙元礼奴唐武后朝因告舒王谋反擢游击将军后问识字否对曰獬豸不识字而能触邪后大恱食笼饼必令缩葱加肉号缩葱侍郎石鼎聨句侯喜唐元和中有诗声与轩辕弥明指石鼎聫句弥明好句层出喜大服虎榜侯继唐贞元中及第号龙虎榜王为河南尹辟继为参谋官愈送以诗云君今得所附势若脱鞴鹰蜺龙侯𢎞实五代时人年十三四梦为虹饮于河数月有僧相之曰此虹龙也后为节度使劲正之学侯仲良字师圣唿二程为舅氏伊川尝谓侯子议论只好隔壁聴朱子曰其学清白劲正而无深潜醲郁之味人有欲馆侯子者侯子造焉其家壁垂佛像几积佛书侯子去之侯瑱字伯玉讨侯景有功陈文帝即位授太尉侯安都善骑射为邑里雄豪陈文帝即位迁司空女徳婚姻绣回文侯氏张暌之妻唐会昌中暌戍边十年侯氏绣回文诗作龟形云暌离已是十年强对镜那堪理旧妆闻鴈几回脩尺素见霜先为制衣裳开箱叠㨂先垂泪拂杵调砧更断肠绣作龟纹献天子愿教行客早回乡诣阙献之暌得归侯髙女嫁官人侯继图拾叶题诗侯道济娶程珦女公侯射侯武侯娄脱輓娄敬齐人汉髙五年脱輓见虞将军曰愿见上陈便宜虞与鲜衣曰臣衣帛衣帛见衣褐衣褐见不敢易衣见上说都闗中上从之赐姓刘号奉春君改封建信侯跛男子娄师徳字宗仁有徳量唐初为江都尉扬州刺史卢承业异之曰子台辅器也其弟守代州教之耐事弟曰人有唾面洁之而已师徳曰洁之是逆其意正使自干耳狄仁杰曰娄公盛徳我为所包容久矣天授中拜凤阁鸾台同平章事为将相三十年初袁客师渡江见舟中人鼻下皆有黑气不渡俄有一跛男子负直就舟客师曰此贵人也可以济矣男子乃师徳也幼悟娄机字彦发幼颕悟日诵数百言作文以韩栁班马为标的摄宰潜川治庠序择儒士而李延光首与选擢贤科亲书桂枝坊以表其庐士益知劝宋嘉定中参大政摄中书令年七十九奎娄离娄楼楼䕶字君卿汉元成间人时王氏五侯宾客各有所厚惟䕶尽入其门咸得其欢心与谷永俱为五侯上客长安语曰谷子云笔札楼君卿唇舌言其见信用也每旦五侯馈饷之君卿乃合五侯所饷为鲭名五侯鲭楼钥赵宋人善书髙宗时太学成奉勅书扁楼望字次之习春秋操节清白世称儒宗牟牟长字君髙习欧阳尚书汉建武中为博士居河内诸生从学者常千余人註尚书俗号牟氏章句牟融字子优少博学以尚书教授门徒数百人名称州里初举茂才汉永平中拜司空牟衮宋人兄弟接迹登科号一门四柱中牟贻牟岑牟仇碎齿恨君仇牧宋大夫宋万弑闵公牧闻之趍至手劒而叱之万击牧碎其首齿栖鸾仇览一名香字季智汉延熹中为蒲亭长化陈元为孝子考城令王涣署为主簿曰闻不罪陈元而化之得无少鹰鹯之志邪览曰以为鹰鹯不若鸾凤涣曰枳棘之林非鸾凤所集以一月俸资之入学郭泰符融赍刺谒之泰下牀为拜曰君泰之师非泰之友也告老仇伯工字粹夫仕宋为户侍上表牍乞致仕云乞骸以老敢希汉傅之髙风鼓腹而嬉愿遂尧民之至乐仇璋王通门人北面受王佐之道备闻六经之义仇季子治第三十五福地金精山在处州好仇求求仲汉隠士也与羊仲皆以治车为业挫亷逃名蒋元卿舍中竹下开三径二人常从之游时称二仲冉求唐求营求裘裘万顷字元量不乐仕进以荐者召为司直在朝赋诗云新筑书堂壁未干马蹄催我上长安儿时只道为官好老去方知行路难千里闗山千里念一番风雨一番寒何如静坐茅斋下翠竹苍梧子细看遂乞归菟裘羊裘狐裘留留正字仲至徐处士知其必贵以女妻之虞允文与语以宰相器奇之宋孝宗朝歴四郡召还西府拜相封国公孙元刚中博学宏词科勾勾井疆孔门弟子州州绰晋勇士奔齐庄公指殖绰郭最曰是寡人之雄也绰曰君以为雄谁敢不雄平阴之役先二子鸣二子者譬于禽兽臣食其肉而寝处其皮矣皇州韩荆州西凉州欧欧冶子善作劒越王聘之作五劒一曰纯钩越王以示薛烛烛曰光乎如芙蓉始生曹植表云欧冶改视鈆刀易价今潭阳县南石屋山西有铸劒坑即欧冶作劒之所区文义卓然区册广州人韩愈送区册序云愈谪居山阳有区生者自南海击舟而来仪貌甚伟坐与之语文义卓然青玉案区革宜州人与黄山谷游为琼州掾山谷赠以青玉案由由余着兵法六篇秦穆公用其谋拓地千里遂霸西戎许由子由氏族大全卷十一氏族大全卷十二钦定四库全书氏族大全巻十二三十一侵任钓海任公子以五十犗为饵投竿东海期年不得鱼已而大鱼食之骛扬奋鬐海水震荡得而腊之制河以东苍梧以北莫不厌若鱼者窖粟宣曲任氏其先为督运仓吏秦之败豪杰争取金玉任氏独窖仓粟楚汉相距荣阳民不得耕种米硕至万钱豪杰金玉多归任以此起冨圣童任延字长孙年十二明诗易春秋显名太学号任圣童汉建武中征为九真太守教民婚娶养子人生子名任屯田任峻汉末从曹操为典农中郎将募民屯田许下军国之饶起于枣祗成于任峻谥成侯次子览闗内侯一食万钱任恺魏人性豪侈一食万钱犹云无下筯处子罕字子伦有贤行时称为清平佳士仕晋为大鸿胪旗铃入梦任昉字彦升父遥仕齐为中散大夫母裴氏梦五色采旗四角悬铃一铃落入懐中遂有娠生昉八嵗能属文褚彦回谓遥曰卿有令子所谓百不为多一不为少家聚书万卷所着文章数千万言兰台聚任昉梁武帝朝为御史中丞簪裾辐凑预其宴者殷芸刘孺刘显刘孝绰张率陆倕日为龙门游号兰台聚出为新安太守卒于官谥曰敬子𢎞文舘任敬臣字希古七嵗䘮母问父英曰若何可以报母父曰扬名显亲可也乃刻志从学举孝㢘虞世南器之嵗终书上考唐初诏为𢎞文馆学士因诗免役任涛筠州人唐咸通中进士谓之十哲见吴罕诗名早着常侍李隲见其诗有露漙沙鹤起人卧钓船流之句特与免役乡民讼之隲判云江西界内有诗似清者并与免役御书阁任中师字祖圣宋仁宗朝除右諌议大夫上以飞帛书赐之及归里中建御书阁乡人荣之谥安恵兄中立参大政谥康懿五知任布字应之宋庆厯中拜枢副归休洛中作五知堂一知恩二知命三知足四知道五知幸谥恭恵子逊大任小任任孜字道圣与弟伋知名于蜀东坡谓之大任小任诗云大任刚烈世无有疾恶如风朱伯厚小任温毅老更文寛柔恵爱小冯君伋字师中庆歴中倅黄州郡人徳之作任公亭苏辙作记孜之子伯雨字徳翁宋元符中除正言上章论章惇蔡卞熙宁中坐党论贬任座直言魏文侯亲下堂迎之以为上客任鄙力人也秦武王好力鄙扣关自鬻任安卫青客也青罢诸客皆去惟任安不去任永与冯宿同隠公孙述征之托青盲不就任光汉光武功臣封何陵侯图形云台子隗任棠汉阳幽人隠居教授凡三辞征命任孝恭读书一遍讽诵无遗仕齐为司文侍郎任圜唐明宗立为相孔循曰天下事一则任圜二则任圜圜乃何人婚姻题叶之縁任氏能诗一日题诗于叶云拭翠歛蛾眉为郁心中事搦管下庭除书成相思字此字不书石此字不书纸书向秋叶上愿逐秋风起天下有心人尽解相思死侯继图本儒素倚大慈寺楼因秋风四起拾此叶贮巾箧五六年与任氏婚任见曰此吾在左绵时书叶侯仕至尚书仙遇任生隠嵩山读书夜有女子来曰㝠数合与君为姻凡三题诗其三云阮郎迷不悟何处伸情素明日海山春綵舟却归去生竟不纳而去后数月任生病为黄衣吏所摄道遇女仙笑曰嵩山薄命汉汝数尽更与三年选婿任瞻字育长少有令名晋武崩选一百二十挽郎极一时之秀彦育长与焉王安豊从挽郎中选女婿得四人任在其中任童少时神明可爱时人谓育长影也好任遥娶河东裴氏髙明有徳行生子助唐崔宁妻任氏散家财募兵击杨子琳破之冯衍妻任氏性悍忌任生投曹文姬以诗而成姻治任大任力难任阴黄羊祀灶阴子方汉宣朝人至孝腊日晨炊灶神形见子方再拜受庆家有黄羊因以祀之自是暴至巨富田七百余顷子方常言我子孙必大后有阴典为汉卫尉典孙名隣隣长子识次子兴女丽华为光烈皇后辅导东宫阴兴字君陵汉建武中为黄门侍郎帝诏兴欲封之兴固让曰臣未有先登陷阵之功而一家并蒙爵土诚为盈溢拜卫尉辅导太子兄识字次伯为侍中从兄嵩素与兴不相能兴疾言于帝曰席广阴嵩经行明修踰于公卿子庆博员丹贤徳阴庆有贤徳推其居第田园奴婢分与二弟但佩印而已当代称美汉永平中封鲖阳侯霞绶云阴长生与王方平修道仙都观坡诗云真人王逺阴长生飞符御气朝百灵苏子由诗云道士白发尊面若岚气染自言王方平学道古有验后有阴长生此地亦所占并骑双龙翔霞授紫云檐阳阳玉堂上与世作丰歉忍垢阴子春身服垢汚脚数年一洗言每洗则失财败事在梁州以洗足致梁州败山谷诗云何须忍垢不濯足苦学梁州阴子春仕梁为梁州刺史阴何阴铿字子坚工五言梅诗云花舒雪尝飘照日不俱销诗与何逊齐名号阴何体为梁湘东王法曹参军尝与賔客晏见行觞者因回酒炙授之衆皆笑铿曰吾侪终日酣酒而执爵者不知其味非人情也及侯景乱铿为贼擒或救之得免乃前行觞者阴世师少有节槩隋邦张掖太守戎狄惮之女徳阴丽华阴典孙女也汉光微时适新野闻其美叹曰仕宦当作执金吾娶妻当得阴丽华后纳为后在位恭俭性仁孝华阴山阴惜分阴琴琴牢字子开孔门弟子赠南陵伯进顿丘侯琴髙水仙也坡诗云脚踏赤鲜公跳下清泠中禽禽滑釐与田子方叚干木受业子夏为王者师禽息秦大夫也荐百里奚而不纳穆公出息当车以头击之曰臣生无补于国不如死也公感其言用百里奚为相禽庆王莽时与栗融苏章以儒生去官岑征南公岑彭字君然建武中为征南将军伐蜀装楼船有攻蜀浮桥诏报曰剑门之事一由征南公为重而己所向无前进至武阳公孙述以杖击地曰是何神也一夕驻军地名彭亡刺客诈为亡奴降夜刺杀彭谥壮侯子遵嗣徳政謡岑熙彭𤣥孙也顺帝朝为魏郡太守视事二年舆人歌之曰我有枳棘岑君伐之我有蟊贼岑君遏之狗吠不惊足下生氂含哺鼓腹焉知凶灾美矣岑君于戏休兹文墨致相岑文本字景仁少时山亭避暑有叩门云上清童子元寳参衣上清五铢之服出门至墻下不见掘之得古钱一枚自是富盛年十四父之象坐狱文本诣司𨽻理寃作莲花赋合台称赏父寃遂直唐贞观中为中书令或劝营产业文本曰吾汉南一布衣徒步入关所望不过秘书郎县令耳今无汗马之劳以文墨致宰相俸䘵已重况殖产业邪家事皆令其弟文昭主之江东三岑岑羲字仲华武后时为金坛令时弟仲翔为长洲令仲林为溧水令皆有治绩宰相宗楚客谓本道巡察御史曰毋遗江东三岑后皆列清要皆文本孙也一门三相岑长倩文本从子也唐垂拱初自夏官尚书拜文昌右相凤阁鸾台三品特进文本中书令长倩内史羲侍中一门三相诗出肺肝岑参诗与李杜相颉顽歌行则流出肺肝无斧凿痕郊岛旬鍜月鍊者参谈笑为之为嘉州守号岑嘉州岑晊字公孝李膺王畅称其有干国器李白有鸣皋歌送岑征君云白鸥兮飞来长与君相亲岑仲唐圣歴中为县令登仙杏山寻覔仙人杏金七叶珥貂金日磾字翁叔汉武任为侍中信爱之汉侍中官入侍帝帷出负国玺冠金貂蝉金取坚蝉取洁貂取温又着鵕䴊冠着忠勲之节封秺侯谥敬侯与张安世皆七叶珥貂汉代衣冠金张为盛弟伦二子赏建昭帝时俱为侍中赏嗣侯佩两绶及孙而衰緑车之宠金涉敞之子也成帝时拜侍中以緑车载送卫尉舍涉弟钦平帝时为京兆尹以家世忠孝迁光禄大夫游华山金榜一陈希夷诗集云昔有衣冠子金砺游华山问予曰向见先生先生睡未觉亦有道乎予答诗云至人本无梦其梦亦游仙云云炉里名为药壶中别有天金伦子安上惇笃有知为侍中封侯安上四子常敞岑明金敞元帝时为侍中与萧望之周堪刘向同心谋议金彦东汉人以金赠王忳得𦵏金彦寳庆府人宋朝举孝亷天下第一号义门金氏金去伪晦菴门人也名见附録女徳婚姻金节妇者安南贼帅齐亮之母以忠义诲齐亮齐亮不聴遂絶之自田而食自纺而衣唐大厯初下诏褒之赐两丁侍养金赏娶霍光之女宣帝即位赏迁太仆霍氏事萌芽赏上书去妻独得不坐籝金懐金诺金林徳门林皋为赵相生九子国人号为九徳之父十徳之门赵王闻而嫉之欲诛之出令曰欲幸诸国择其木果繁者伐之皋曰此王欲杀我父子也遂父子相携入白云山王闻而叹曰贤哉林皋父子也甘露之瑞林攅唐贞元中为福唐尉母亡庐墓有白鸟来甘露降诏表其闾蠲徭役时号阙下林家翰林人物林字彦福宋崇宁人用韩维例除翰林学士宋朝不由科第而除学士者惟此二人西湖处士林逋字君复少孤刻志于学结庐小孤山喜吟诗梅诗疎影一聨为世所称有髙节范文正公赠诗云巢由不愿仕尧舜岂遗人风俗因公厚文章到老醇蓄双鹤纵之飞入云霄归则复入笼中逋或游西湖诸寺有客至童子放鹤即棹小舟归真宗朝赐号和靖先生髙隠处士林敏功字子仁蕲春人年十六预乡荐下第归叹曰轩冕富贵非吾愿也杜门不出者二十年该通六经贯穿百氏宋元符末蔡元度荐之不就征政和中林震为郡守谓同僚曰吾宗有隠君子出郊见之及还朝举其隠徳赐号髙隠处士旌表其门子仁谢表云自是难陪英俊之游何敢妄意髙尚之事卧牛衣而待旦寒如之何搔鹤发以兴怀老其将至有诗文千余篇松坡集江西宗派法嗣二十五人之一圣贤之举林谦之莆田人宋隆兴中下第归専心圣贤践履之学晚登仕版在词掖多论驳不得其言而归号文轩先生风节林大中字和叔宋宁宗登极除中书舍人癸丑嵗朱熹坐客有知天文者曰星变正人当之熹曰其林和叔乎已而公果出台去国一节风谊凛然明年熹与公同在从班相得如平生欢公清瘦不胜衣而毅然有任重道逺之意平生言不出口而论事有囬天之力古之所谓大臣欤林放字子丘鲁人从孔子问礼之本林囘弃千金之璧负赤子而趍彼以利合此以天属林湜字正甫善人君子也宋绍兴中为监察御史女徳林氏封魏国夫人刘后村之母也鸡林邓林杏林翰林郴郴宝晋人代居江夏谌谌自求宋宁宗朝人家于旴江好学能诗求师友于千里外得意处自谓前辈不能及谌仲字文叠南昌人有徳行汉和帝朝郡举有道仕至荆州刺史谌礼字秀登汉和帝朝为薛令女徳谌姆居丹阳郡黄堂潜修至道后以铜符铁劵金丹宝章传付许君及还帝乡取香茅一根南望掷之俾许君认茅落处立祠今豫章有黄堂观寻二十二覃谭仙道谭峭得仙有诗云线作长江扇作天靸鞋抛向海东边蓬莱信是无多地只在谭生拄杖前数学谭忠唐元和中为幽州大将说刘总归唐曰天地之数合必离离必合河北与天下离六十年数穷必合总从之三䇿谭世勣字彦威长沙人唐末中词学兼茂异科除给事中时北骑南牧上奏以守边为上策守河为中策巡幸江淮下䇿也聪悟谭惟寅肇庆府人幼聪悟读书一览终身不忘宋绍兴末梁克家榜登弟谭宏宝四世同居诏旌表门闾蠲其租税谭必韶州人应神童科谭燠南雄人举八行科女徳婚姻谭子娶齐女硕人诗云谭公维私妹妹之夫曰私呉琪妻谭氏守节骂贼而死镡镡显汉和帝朝陈宠为广汉太守王涣为功曹显为主薄宠皆引以为腹心及还朝对上曰显拾遗补阙臣奉诏书而已后迁廷尉谈谈𢎞謩唐开成中为四门博士与裴度洛渎修禊之晏谈庚安吉布衣也宋绍兴中言本邑去秋园瓜并蔕合而为一此皇帝孝治天下故见祥瑞以昭天意尘谈手谈阿戎谈南死节南霁云善骑射唐天寳末禄山反张巡守睢阳受围急筑台以募万死一生者有人喑呜而来乃霁云也巡遣求救于临淮贺兰进明无出师意霁云拔劒断一指示信一坐大惊城陷巡唿曰南八男儿死尔应曰公知我者敢不死宣宗朝图其像于凌烟阁子承嗣七嵗为婺州别驾赐绯鱼袋歴施涪二州松滋令南卓唐人因言事出为松滋令诗赠从事云翺翔曽在玉京天堕在江南地几年从事不须轻县宰满身犹带御炉烟南伯逢学仙道传初平服松根茯苓之诀女徳婚姻南孺子季桓子之妻生男则以告君而立之南威之妹美晋文公得之三日不朝遂推而逺之曰后世必有以色亡国者南子卫灵夫人孔子适卫而见之夫人在锦帷中再拜环珮玉声璆然南楚材娶薛氏后欲别婚贵族薛图形寄诗乃止斗南图南终南指南蓝望仙楼蓝采和唐末时有逸士襕衫緑袴黑术腰带一足靴一足跣夏服絮衫冬卧氷雪出气如蒸自号蓝采和歌曰踏踏歌蓝采和世界能几何红颜三春树流年一掷梭古人混混去不少今人纷纷来更多朝骑鸾凤到碧落暮见桑田生白波长景明辉在空际金银宫阙髙嵯峨㖂长绳施钱以行钱散不收后至濠梁飞升遗下靴带襕衫濠州今有望仙楼相传采和登仙时人聚此楼望之乗鹤飞仙蓝乔龙川人后游洛阳布衣百结入酒肆中一饮数斗常置纸百番于足下令人片片拽之无一破者葢身轻也语人曰吾罗浮山仙人一日复置纸于足下令人取尽足浮风云翛翛而去有仙鹤南来空中歴歴闻笙箫四卿堂蓝承宋天圣中与赵诚宋宜陈侁于泉州朱明院读书后皆登科同时为列卿故朱明院有四卿堂诗名蓝元威宋朝人有诗名其寒诗云朔风阵阵送将来日午柴门寂不开灵照只教添短褐孟光重唤煖深杯苦吟檐角玲珑玉闲拨炉头搰拙灰移步东篱红日晩细看冻蝶尚依梅其霜诗锦句云润松尽作龙钟结匝地浑销鴈齿髙皆为时所称蓝方号养素先生修道南岳出于蓝采蓝云蓝甘息壤甘茂事秦武王为左相伐韩宜阳与王盟于息壤而行宜阳五月不拔樗里子果争之王召茂欲罢兵茂曰息壤在彼昭王时茂亡奔齐道逢苏代谓代曰吾闻贫人女与富人女㑹绩曰我无以买烛而子之烛光有余可分我余光今臣亡而妻子在秦愿以余光振之孙罗䇿士甘罗年十二事文信侯吕不韦不韦言于始皇以为上卿太史公曰甘罗年少出一奇计声称后世虽非笃行君子亦战国一策士也悬旌万里甘延夀字君贶少以良家子善骑射为羽林投石拔距尝超踰羽林亭楼汉元帝朝与陈汤奉使西域斩郅支刘向奏其功遂封千户赐黄金百斤拜长水校尉怀逺甘英汉永元九年为班超掾超遣之穷临西海而还凡前世所未至山经所未详者莫不备其风俗焉江表虎臣甘宁为孙权将有计畧破曹公于乌林亦江表虎臣也麟车乗云甘战字伯武许君学道付以金丹妙诀陈大建元年驾麟车乗云而去宋政和中封精行真人徳政甘卓字季思晋梁州刺史镇襄阳善于绥抚徭役悉除市无二价西土称其徳政甘蝇古之善射者弯弓而兽鸟下弟子飞卫甘龙与卫争变法曰縁法而治者吏习而民安之婚姻甘公为苍梧太守以女妻陶谦二十四盐阎临食三叹阎没晋魏舒属大夫时魏子将受梗阳人女乐阎没女寛入谏魏子召之食比置三叹魏子问其故荅云愿以小人之腹为君子之心属餍而已献子辞梗阳人明府阎宪为绵竹令邑人有夜行得遗锦者平明送县宪曰夜行得锦是天赐也对曰县有明府犯此则慙人歌之曰阎君赋政明且昶有大节阎纉字续伯博览坟典该通物理慷慨有大节不修细行愍怀太子废纉舆棺诣阙上书讼寃仕晋为汉中太守孝门阎允明至孝行着乡闾诏表为孝门复其租调自序云愿尽膝下之欢忘怀轩冕之贵驰誉丹青阎立本唐贞观中为主爵郎中上与侍臣泛春苑池见异鸟容与诏坐者赋诗而召立本侔状阁外传呌画师至则俯伏池左研吮丹粉羞怅流汗因归戒其子慎勿习之总章元年拜右相时姜恪以战功拜左相故曰左相宣威沙漠右相驰誉丹青兄立徳将作大监弟立行卫尉卿立徳子𤣥邃司农卿父子兄弟四大卿监文馆学士阎朝隠唐中宗朝修文馆大学士张説论近世文朝隠若丽服靓妆燕歌赵舞观者忘疲雅望阎伯屿唐时为豫章都督王勃滕王阁记云都督阎公之雅望棨㦸遥临髙唐馆阎钦受宋朝御史宿濠州髙唐馆有诗云借问襄王安在哉山川此地胜楼台今宵寓宿髙唐馆神女何曽入梦来北魏阎仁庆为龙骧将军子毗篆书草𨽻妙絶当世阎庆礼为敷城太守嵗以家粟千万赈恤贫者人赖以济阎安中宋绍兴中进士唱名王十朋第一安中第二阎温字伯俭为上郅令立忠节婚姻阎伯屿壻吴子章随妇翁守洪都时滕王阁落成子章作记欲于席上出以夸客王勃为之阎意不恱杜纯妻阎氏有贤行闾阎南阎严先进严助㑹稽人汉武朝以贤良对䇿擢为中大夫是时上亲任司马相如枚皋等而助最先进每令助等与大臣辨论中外相应以义理之文后因侍宴从容乞为㑹稽太守上与之数年上赐之书曰君厌承明之庐怀故土间者阔焉久不闻问其以春秋对助上书谢留为侍中后坐与淮南王交通弃市近古逸民严遵字君平西汉时人卜筮于成都市日閲数人每依卦辞教人以忠孝曰得百钱足以自养则闭肆下帘而读老子扬雄少从之学曰其风声足以激贪励俗亦近古之逸民也蜀人罗冲为具车马衣粮劝之仕君平曰我有余君不足奈何以不足奉有余冲曰吾家万金子无儋石之储何谓有余曰吾尝宿子家见子昼夜汲汲未尝有足今我卖卜不下床而钱至尚余数百尘埃厚寸不知所用明我有余而子不足也益州牧李强召为从事不就年九十余以其业终严颜之学严彭祖字公子与颜安乐俱事眭孟孟弟子百余人惟二子能质问疑义孟曰春秋之义在二子矣由是公羊春秋有严颜之学宣帝朝为博士客星阁严光字子陵小字狂奴少有髙名与光武同学帝即位光披羊裘钓泽中乃备安车𤣥纁聘之三反乃至除谏议大夫不屈去耕于富春山后人名其钓处为严陵濑云钓台在桐庐县南东西二台各髙数百丈有羊裘轩客星馆招隠堂知天文严譔字善思唐武后时为大史令长安元年荧惑入月犯天闗譔曰当乱臣伏罪嵗余张柬之诛二张先是为监察御史公直敢言后令按问告宻者皆引虚伏罪材吏严挺之名浚资质轩秀擢制科调义兴尉号材吏累迁给事中俄改濮汴二州刺史重交游许与生死不易开元中九龄荐为尚书左丞知吏部天寳初李林甫挤之降为詹事卒挺之有儿严武字季鹰幼豪爽母裴氏不为挺之所荅独厚其妾英武八嵗袖铁鎚就英寝碎其首左右惊白挺之以为戏杀武曰安有大臣厚妾而薄妻者儿故杀之非戏杀也父奇之曰真严挺之子天寳中为劒南节度使最厚杜甫甫尝登武床睨之曰严挺之乃有此儿武累欲杀之母救免歴三镇严绶初过湖州于阌乡尉李达饭他客不接之后达适并州谒绶绶方晏谓曰吾昔羁旅君不顾我今我亦不敢留公达惭绶才不踰中人而歴三镇所奏辟位将相者九人宪宗朝拜左仆射封郑国公歌姬赌带严续有歌姬唐镐有通犀带唐有慕姬之意严有欲带之心各出姬解带赌之唐采大胜乃酌酒姬歌一曲而别续怅然遣之严安上书武帝召见曰公等安在何相见之晩拜郎中严震徳宗朝封冯翊郡王子公弼治行为山南第一女徳婚姻万石严媪严延年兄弟五人皆至大官东海号其母曰万石严媪教子以礼严氏名宪为杜有道妻十二嵗而嫁十八而婺居有子名植有女名鞾教以礼度植遂名显鞾亦有淑徳傅𤣥求鞾为继室遂成婚𤣥前妻之子咸六嵗尝随其母省侍严氏曰千里驹也以其妹之女妻之严灌夫娶慎氏无嗣而出之慎氏别之以诗遂止师严许严戒严亷刎颈交亷颇赵良将以勇气闻于诸侯拜为上卿与蔺相如为刎颈交强秦不能加兵于赵者以此两人在也赵王信秦反间颇亡之魏后乃遣使至魏视颇可用否颇对使者一饭斗粟肉十斤被甲上马以示可用郭开与使者金归报曰亷将军年老尚善饭然与臣坐顷之三遗屎矣遂不复召襦袴之歌亷范字叔度汉明帝朝为蜀郡大守百姓歌之曰亷叔度来何暮不禁火民安作昔无襦今五袴与庆鸿为刎颈交时语曰前有管鲍后有庆亷飞亷孝亷髙士亷詹粒饵引鱼詹何楚詹尹之后以独茧丝为纶芒针为钩荆条为竿剖粒为饵引盈尺之鱼于百仞之渊纶不絶竿不挠世宦詹洸为福州侯官令子豪移家建阳生三子一居严陵一居信城一居婺女之间留武夷者二在唐有詹肇为御史中丞詹沆为侍御史在宋有詹庠为工侍忠节詹良臣为缙云尉方腊犯境守忠节骂贼而死徽宗朝官其二子长子大万绍兴中拜签书寻参大政詹邈施州人元祐中擢伦魁之选詹眩字晋卿淳熙中进士第一人詹范宋靖康中官于汴逃归行在所髙宗曰卿忠臣也詹适为御史台主簿东坡有和詹适饮馔亭诗江上同三黜天涯又一樽女徳詹茂先妻有寄夫诗锦江之上探春回消尽寒光落尽梅争得儿夫似春色一年一度一归来二十七咸汜农师汜睠之撰农书十八篇刘向别録云使教田三辅有好田者师之汉武时为议郎迁御史五龙汜昭汉桓灵间人济北英贤传云汜昭戴所徐晏夏隠刘彬时人号为济北五龙琴书汜滕举孝亷为郎中散家财五十万以施宗族柴门灌园琴书自适世儒晋汜毓奕世儒业敦睦九族时人号其家儿无常母衣无常主撰春秋释疑汜衷与索靖等驰名海内人号炖煌五龙晋汜稚春有操行七世同居家人无怨色咸汉咸宣为御史几二十年咸冀宣唐开元十八学士之一图形含象亭凡姬姓之后以国为姓𫝊云凡蒋邢茅周公之𦙍是也氏族大全卷十二氏族大全卷十三钦定四库全书氏族大全卷十三一董孔先圣世系孔子名丘字仲尼孔父嘉四世孙为叔梁纥纥生夫子以周灵王二十一年庚戌歳生敬王四十一年壬戌夏四月己丑卒葬泗水上唐𤣥宗谥为文宣王宋真宗加谥至圣二字元加谥大成至圣文宣王子鲤字伯鱼过庭闻诗礼之训孙伋字子思受道于曽子作中庸一书白求箕穿顺鲋襄忠延年覇福房均志损曜元羡震嶷抚谷鲜乘灵珍文泰渠长孙嗣哲徳伦崇基璲之萱齐卿惟房荣昭俭光嗣仁王宜延世圣佑宗愿若虚端友先圣之后世为曲阜令袭封文宣公至宋仁宗朝改袭封衍圣公着书孔丛子一书汉艺文不载但于儒家有常蓼侯孔臧着书十篇今附见丛子嘉祐四年宋咸始註释以进丛子者先圣八世孙孔鲋字子鱼所论集也鲋为陈涉博士书学孔安国先圣十一世孙申公弟子治古文尚书承诏作传武帝朝为谏议大夫褒城君孔覇治尚书汉宣帝时授皇太子经元帝即位爵闗内侯食邑八百戸号褒城君灵夀杖孔光字子夏明经学居公辅前后十七年歴事成哀平三朝上赐灵夀杖归老于家累世通家孔融字文举先圣二十世孙十歳诣河南尹李膺造门曰我是李君通家子弟膺曰髙明祖父与仆有旧恩乎曰先君孔子与君先世李老君同徳比义而相师友则融与君累世通家膺异而礼之北海樽孔融为北海相立学校表儒术汉献都许召融拜大中大夫賔客日盈其门常曰坐上客常满樽中酒不空吾无忧矣后忤曹操操杀之坡赞云文举以英伟冠世之贤师表海内此人中龙也布衣之心孔子建世传古文尚书与崔篆善及篆仕王莾劝子建仕答曰吾有布衣之心子有衮冕之志各从所好印龟左顾孔愉字敬康与同郡张茂字伟康丁潭字世康齐名号㑹稽三康隠新安山晋建兴初始出应召以功封余不亭侯尝行经此亭见笼龟于路买而放之溪中龟中流左顾者数四及铸侯印而印龟左顾三铸如初愉悟而佩之后迁侍中子安国孙靖三世皆为仆射酒豪孔羣字敬休愉从弟性嗜酒与亲友书云今年田得秫七百石不足了曲糵其耽湎如此仕晋歴中丞卒醉胜人醒孔觊字思逺宋孝建中为长史不媚权倖醉日居多而明晓政事醒时判决无壅衆云孔公一月二十九日醉胜世人二十九日醒也弟道存从弟道徽美任回十余船绵绢纸席觊曰汝辈忝预士流何至作贾竖邪蛙当鼓吹孔珪字徳璋风韵清踈居宅盛营山水门庭内草莱不剪中有蛙鸣笑谓客曰我以此当两部鼓吹周颙出而再隠珪作北山移文讥之仕齐为都官尚书神君孔奂字休文陈永定中除晋陵太守郡中号曰神君曲阿富人殷绮见其俭素饷以衣氊一具奂曰太守身居美禄岂不能办此但百姓未周不容独享温饱不烦厚意孔独诵孔休源字庆绪梁武帝问徐勉求一学艺解朝仪者为尚书仪曹郎勉举休源即日除拜时多改作每访以前事休源以所诵记断决任昉常谓之孔独诵后为晋安王长史行荆州府事王于斋中别设一榻云此是孔长史坐青成蓝孔璠为小学博士李谧师之后数年璠还就谧请业门生语曰青成蓝蓝谢青师何常在明经三世司业孔颕达八歳记诵日千余言隋初举明经髙第唐初以右庶子兼司业子志孙徳元三世并为司业时人荣之瀛洲十八学士颕达与焉座右置水孔若思博学唐初擢明经歴库部郎中尝曰仕宦至郎中足矣座右置止水一石明自足意后迁礼侍弟仲思迁给事中三任并与兄同府时人荣之子至着作郎竹溪逸士孔巢父字若翁先圣三十七世孙起为参军归江东杜父送以诗云巢父掉头不肯住东将入海随烟雾诗卷常留天地间钓竿欲拂珊瑚树徳宗朝为宣慰使二宜去孔戣唐宪宗朝岭南节使既至免属州逋赋十八万緍米八万斛穆宗召为左丞以老自乞韩愈曰公尚壮何去之果孔曰吾年一宜去吾为左丞不能进退郎官二宜去愈上䟽言戣守节清苦以礼部尚书致仕歳致羊酒如徴士礼谥曰贞十贤堂击蛇笏孔道辅字原鲁先圣四十五世孙初任为宁州推官时有道士治真武像巨蛇穿其前州将率属往拜之道辅即举笏碎其首衆大服明道中除御史中丞郭后废道辅率谏官伏阁请对宦者阖扉拒之道辅拊门铜镮大唿乃入后上在兖州近臣有献诗百篇者上曰是诗虽多不如孔道辅一言子宗翰为刑侍四瞪孔宗旦宋仁宗朝为邕州司戸参军与徐尚同等为监司耳目号四瞪人多惮之立鼎孔文仲字经父宋元佑初中书舍人武仲字常父直学士平仲字毅父为戸部郎兄弟皆以文章名世山谷诗云二苏上连鼎三孔分立鼎天不坠斯文俱来集台省孔奕愉从父明察过人识酒重水轻为全椒令孔炽为参军永和修褉诗不成罚酒三觥孔祐隐四明山徳操松桂古之遗徳也女徳婚姻女司马顾琛母孔氏年百余嵗晋安帝隆安初平吴乱有功封为贞烈将军及孙㤙乱东土饥荒孔氏散家粮以赈邑里全活者衆生子皆以孔为名可妻孔子谓公冶长可妻也以其子妻之南容三复白圭以其兄之子妻之兄名孟皮字伯尼乌羊为聘孔淳之字彦深少髙尚性好山水与王敬𢎞为方外之游申以婚姻敬𢎞以女妻淳之子尚以乌羊系所乗车辕提壶为礼至则尽欢迄暮而归或怪之答曰固亦农夫田父之礼也眼孔带孔针九孔董良史董狐晋史官也左宣二年赵穿弑晋灵公狐书曰赵盾弑其君孔子曰董狐古之良史也书法不隐赵宣子古之良大夫也为法受恶天人三䇿董仲舒少治春秋为博士下帷诵讲三年不窥园汉武即位以贤良对策三策毕天子以为江都相循吏传云仲舒儒者通庶务明习文法以经术润饰吏事班固曰刘向称仲舒有王佐之才伊尹无以加管晏殆不及然考其师友渊源所渐未及游夏子孙皆以学至大官强项令董宣字少平汉光武朝为洛阳令湖阳公主苍头白日杀人宣格杀之帝召宣使谢主两手据地终不肯俯因勑强项令出赐钱三千万悉以颁诸吏搏击豪强京师号曰卧虎死之日止有大麦数斛敝车一乘帝伤之曰董宣廉洁死乃知之赐文绶葬以大夫礼通儒董钧字文伯习庆氏礼汉永平初为博士草立郊祀礼乐威仪世称为通儒迁中郎将郿坞董卓字仲颕汉末擅权筑郿坞与长安城埒坞中金宝山积袁绍曰天下健者岂惟董公褒贬董扶字茂安汉灵帝朝拜侍中褒秋毫之善贬纎芥之恶羔羊素节董和蜀人与黄权李严皆刘璋所信用也为益州守家无儋石之储而蹈羔羊之素子允忠亮董允字休昭事蜀秉心公亮专献纳之任诸葛孔明曰侍中董允忠亮死节之臣也杏林董奉吴人有道为人治病不取钱病重而愈者栽杏五株轻者栽二株数年计十余万株号董仙杏林宿白社董京晋逸士也初至洛阳逍遥吟咏常宿白社中后不见腰龟杖节董徴字文发魏人迁安州刺史因过家置酒髙㑹曰腰龟返国昔人称荣杖节还家云胡不喜画家三史董伯仁隋人善画名画记云顾陆张吴为正经杨郑董为三史受业河汾董常河南人北靣王通受王佐之道备闻六经之义上柱国董晋字混成唐贞元中拜相累陞上柱国封陇西郡开国公四子皆善士长全道着作郎次溪秘书郎三全素太子舍人幼澥太常寺太祝盘龙衣董遵诲赵太祖委以方靣守通逺军十四年上解所服真珠盘龙衣赐之董半夜董俨陈仪太宗朝为三司使赵昌言为枢副胡旦知制诰皆同年生旦夕㑹饮枢第茶觞壶矢未尝虚日夜归金吾候马首声喏谚曰陈三更董半夜踏槐董𫝊字至和有诗名尝与东坡相从坡和其诗云麄缯大布裹生涯腹有诗书气自华厌伴老儒烹瓠叶强随举子踏槐花囊空不办寻春马眼乱行看择婿车得意犹堪夸世俗诏黄新湿字如鸦韩魏公知长安荐之而己卒擕妻去官董钺字义夫自梓漕得罪归鄱阳遇东坡于齐安曰吾再娶柳氏三日而去官吾固不戚戚而忧柳氏亦欣然同忧患处富贵是难能也令家僮歌其所作满江红坡次其韵结句云便相将右手把琴书云间宿葢用乐天左手引妻子右手把琴书句也董贤汉哀帝倖臣尝昼寝偏借上袖上断袖而起董阳三世同居诏榜曰笃行董氏之闾董方九举不第号白腊明经时以张鷟青钱学士为对董敦逸宋徽宗朝为谏议大夫极言蔡卞过恶女徳婚姻束髻守节董氏贾直言妻也贾坐事贬岭南与妻诀曰生死不可期吾去可亟嫁妻不答以绳束髻封以帛使直言署之曰非君手不解直言贬二十年方还署帛宛然奏云和董䨇成王母侍女也王母降武帝殿命侍女王子登弹八琅之璈䨇成吹云和之笛许飞琼鼓灵虚之簧安法兴歌𤣥灵之曲奏曲西幄董娇娘仙女也武夷君㑹乡人于幔亭峰上娇娘与谢英妃吕荷香黄次姑朱小娥罗妙容等西幄奏賔云右仙之曲织女为婚董永后汉人家贫佣力父死就主人贷钱一万以葬道遇一妇人求为永妻永与俱诣主人令织缣三百疋以偿一月而毕辞永而去乃曰我天之织女縁君至孝天帝令我助君偿债言讫凌云而去董祀娶蔡邕女董溪女嫁新及第人陆畅晁董贾董巩巩朔晋大夫宣十二年行成于郑成二年献㨗于周巩伋为汉侍中秉忠正之节巩嵘宋孝宗朝提㸃坑冶定铸额十五万緍巩湘宋淳熈中知广州除龙图阁待制窦巩胶巩三讲项力扛鼎项燕世为楚将燕子梁梁从子籍字羽力能扛鼎秦末起兵吴中自立为西楚霸王后败垓下歌曰力拔山兮气葢世时不利兮骓不逝骓不逝兮可奈何虞兮虞兮奈若何鸿门翼蔽项伯羽季父也沛公见羽鸿门伯为之先容后项庄拔剑起舞欲击沛公于坐伯以身翼蔽沛公得免髙祖即位封伯为列侯赐姓刘氏饮水投钱项仲山饮马渭水每投三钱郝廉亦然逢人説项项斯唐诗人杨祭酒诗云几度见君诗尽好及观标格过于诗平生不解藏人善到处逢人説项斯由此知名党人项安世宋宁宗朝与徐谊刘光祖陈傅良等皆党人也背项相望四纸李紫气浮闗老子名耳字伯阳谥曰𥅆母懐之八十一嵗乃生从母左腋而出指李为姓周武王时为柱下史所出度世之法九丹八石玉醴金液治心养性絶粒变化役使鬼神谈道徳五千言尝乘青牛薄板车徐甲为御度函谷闗闗吏尹喜先望见紫气而知之乃授以长生之术立犀李氷仕秦为蜀守蜀多水灾氷立三石犀沈之江浦水患以息宋子京文翁祠碑云蜀庙食千五百年而不絶者秦李氷汉文翁而已控龙乘鹤李少君字云翼入泰山採药病困遇安期生以神楼散一七与服而愈乃上言于汉武曰臣能凝汞成白银化丹沙成黄金控飞龙而八遐徧乘白鹤而九垓同㝠海之枣如𤓰钟山之李如瓶臣皆得而食之遂生竒花上尊礼之飞将军李广陇西成纪人材气天下无䨇文帝曰惜广不逢时令当髙祖世万戸侯何足道哉武帝朝拜右北平太守匈奴号之曰汉之飞将军尝谓王朔曰诸妄校尉以下以军功取侯者数十人广终无尺寸功岂吾相不当侯耶后从卫青出塞上以广数竒不令当单于乃令广出东道失利自刭子当戸孙陵国士风李陵所将皆荆楚勇士竒材剑客力扼虎射命中与单于战大㨗后以矢尽降匈奴司马迁云陵事亲孝与士信奋不顾身以徇国家之急有国士之风鼎角匿犀李固字子坚郃之子状貎有竒表鼎角匿犀足有龟文少好学负笈从师不逺千里究览坟籍为世大儒顺帝朝为泰山太守杜乔按察兖州奏李固政为天下第一郎顗荐之曰洁白之行有同皦日元精所生王佐之臣冲帝即位拜太尉后为梁冀所害子爕登龙门李膺字元礼性简亢无所交接惟以同郡荀淑为师陈寔为友荀爽尝就谒因为其御既还喜曰今日乃得御李君矣桓帝朝拜司隶校尉独持风裁以声名自髙士有被其容接者名为登龙门时名贤更相褒举学中语曰天下楷模李元礼不畏强御陈仲举天下俊秀王叔茂党祸作诣诏狱死党人八俊之首三老李躬年耆学明汉永平中拜为三老安车輭轮供绥执绶以二千石禄养终身陈情表李密字令伯蜀人事祖母至孝蜀平晋帝徴为太子洗马密上表陈情云臣无祖母无以至今日祖母无臣无以终余年臣年四十有四祖母刘年九十有六乌鸟私情愿乞终养上嘉之老拳李阳㓜与石勒隣居争沤麻池相欧击后勒曰李阳壮士召至引阳臂笑曰孤往日厌卿老拳卿亦遭孤毒手赐甲第一区拜参军都尉孝义里李谧字永和少好学惟以琴书为业屡辞徴辟谥贞静处士表其门曰文徳门里曰孝义里孝敬村李徳饶字世文仕隋为监察御史性至孝送父母丧雪中单缞徒跣行四十余里后有甘露降于庭所居村曰孝敬村里曰和义里出粟赈饥李士谦家富尝出粟数千石贷乡人值歳饥召债家设酒燔劵至春又出粮种分给赵郡农人曰此李参军遗徳也仕元魏为开府参军归隋不仕王佐才李靖字药师姿貎魁竒尝谓所亲曰大丈夫当以功名取富贵何至作章句儒其舅韩擒虎与论兵曰可与语孙吴矣牛𢎞见之曰王佐才也唐贞观中出将入相封卫国公图形凌烟贤于长城李勣字懋功唐贞观中拜并州都督在州十六年帝曰我用勣守并州贤于长城逺矣封英国公图形凌烟七品清要李素立贞观中以亲丧去官既除服上诏授以七品清要官有司拟雍州司户上曰此官要而不清又拟秘书郎上曰此官清而不要乃授侍御史人猫李义府唐太宗初召见咏乌诗云上林无限树不得一枝栖上曰当全林借汝髙宗朝拜参政狡险忌刻与人语嬉怡微笑隂中伤之人谓笑中有刀柔而害物又曰李猫翰林六絶李邕字泰和扬州人父善淹贯今古不能属辞人号为书簏邕少知名唐武后时李峤张廷珪荐之召拜左拾遗开元中迁北海太守时称李北海又号翰林六絶谓文章书翰等过人也李林甫忌其才杀之良金美玉李峤字巨山儿时梦人遗双笔自是文辞大进张説云峤文如良金美玉无施不可武后朝为凤阁舍人又为鸾台侍郎花蕚集李乂字尚真兄尚一尚真兄弟俱以文章名同为一集号李氏花蕚睿宗朝擢监察御史请谒不行时人语曰李下无蹊径姚崇恶其轧已荐为紫薇侍郎山判李元纮为雍州司户时太平公主势震天下与民争碾硙元纮判还民长史窦懐贞趣改之元纮大书曰南山可移判不可改开元中拜中书侍郎端午日宴武成殿赐臣下衣特以紫服金鱼赐之乐圣李适之唐天宝元年代牛仙客为相后李林甫以计去之适之诗云避贤初罢相乐圣且衘盃试问门前客今朝几箇来喜賔客饮酒至斗余不乱篆室李阳氷工篆法舒元舆篆书云秦李斯作玉箸篆更八姓无出其右唐开元中阳氷穷入篆室独能隔千年与李斯相见其格峻其力勐天以字宝瑞吾唐矣处州有吏隠山乃阳氷尝为缙阳令秩满退居此山也篆刻至今在焉偃月堂李林甫小字哥奴唐天宝中拜相奸猾専政好㗖人以甘言而隂䧟之世谓口有蜜腹有剑有堂如偃月号偃月堂居相位十九年竒童小友李泌字长源七歳能文开元中召至令张説试之时方奕令赋方圆动静立就説贺帝得竒童张九龄唿为小友诏赐束帛敕其家曰善视养之肃宗即位召至因赐金紫拜司马贼平隠衡山给三品禄赐隠士服代宗召至舍蓬莱殿书阁赐第拜杭州刺史徳宗召拜平章事后月蚀东璧泌曰吾当之矣果卒子繁为随州刺史封于邺韩愈诗云邺侯家多书挿架三万轴十年宰相李泌长而辟谷每𨗳引骨节珊然人谓鎻子骨作诗云天覆吾地载吾天地生吾有意无不然絶粒升天衢不然鸣珂游帝都安能不贵复不去空作昂藏一丈夫居衡岳僧明瓒号懒残拨火中芋以㗖之曰领取十年宰相金銮召对李白字太白生时母梦长庚星入懐因以命之天宝初至长安贺知章见其文叹曰子谪仙人也言于上召见金銮殿论当世事赐食亲为调羮有诏供奉翰林帝尝坐沉香亭召白作乐章援笔成文婉丽精切上爱其才欲官之㑹力士以脱靴为耻摘其诗以激怒贵妃故妃辄阻止浮游四方尝乘月与崔宗之自采石至金陵着宫锦袍坐舟中旁若无人尝骑驴过华隂县县令止之白索笔供云曽使龙巾拭唾御手调羹力士脱靴贵妃捧砚天子门前尚容臣走马华隂县里不得我骑驴令愧谢之杜诗云昔年有狂客号尔谪仙人笔落惊风雨诗成泣鬼神韩诗云李杜文章在光燄万丈长李阳氷序太白集云三代以来风骚之后千载独步惟公一人后坐从永王璘逆郭子仪以官爵赎罪长流夜郎六逸八仙李白与孔巢父陶沔韩凖裴政张叔明居徂徕山号竹溪六逸与贺知章李适之汝阳王李琎崔宗之苏晋张旭焦遂为饮中八仙杜甫作歌文辞藻丽李华字遐叔作含元殿赋成以示萧颕士士曰景福之上灵光之下华文辞緜丽少宏杰气颕士健爽自肆而华自疑过之他日作弔古战塲文极思方成汗为故纸与颕士读之问今日谁可及颕士曰君加精思便能至矣华愕然而服三絶李揆字端卿干元末拜相帝曰卿门地人物文章皆当世第一信朝廷羽仪时称三絶徳宗朝为入蕃㑹盟使酋长曰闻唐有第一人李揆公是否揆畏留因绐之曰彼李揆安肯来三斗壮胆李琎封汝阳王尝于上前醉不能下殿上遣人扶出琎谢罪曰臣三斗壮胆不觉至此杜甫云汝阳三斗始朝天赠以诗云霜蹄千里骏风翮九霄鹏小字花奴战功第一李光弼唐肃宗朝拜节度使平安史之乱与郭子仪齐名世称李郭中兴战功推为第一其代子仪于朔方也营垒士卒麾帜无所更而光弼号令气色乃益精明代宗朝临淮郡王诏赐鐡券名藏太庙图形凌烟阁朝廷始尊李勉字元卿肃宗朝为监察御史劾大将管崇嗣背阙坐不恭上曰吾有李勉朝廷始尊贞元中拜相广州十贤擅场李端与卢纶等号大厯十才子唐人宴集赋诗必推一人擅场郭暧尚昇平公主盛集端诗擅场八砖学士李程字表臣擢进士宏词赋日五色徳宗朝为翰林学士性懒日过八砖乃至时号八砖学士敬宗朝拜相锦裘绣㡌李晟字良器建中四年平朱泚之乱每战必锦裘绣㡌自表曰泾原士颇相畏伏欲令见之夺其心耳泚平上迎劳之曰天生李晟为社稷非为朕也拜司徒兼中书令封西平郡王子愬愿宪雪夜鵞池李愬字元直元和中讨吴元济㑹大雪夜半至悬瓠城旁皆鵞鹜池愬令击之以混军声黎明雪止入驻元济外宅取之以献京师进左仆射封沛国公真宰相李绛字深之初及第试明水赋称龙虎榜元和中进中书舍人赐以金紫上亲择良笏与之拜相每进直言上曰绛言骨鲠真宰相也遣赐酴醿酒清庙器李珏字待价甫冠举明经李绛见之曰日角珠庭非庸人相明经碌碌非子所宜乃举进士髙第穆宗朝除侍御史宰相韦处厚曰清庙之器岂击搏才邪开成中拜相古锦囊李贺字长吉七嵗能辞章苦吟每旦出骑弱马小奚奴背古锦囊随后遇所得投其中暮归母探囊见所书多即怒曰是儿呕出心肝乃已宪宗朝为协律郎一日昼见绯衣人驾赤虬持一板书云上帝成白玉楼召君作记遂卒时年二十七盘谷李愿隠居盘谷韩愈送愿归盘谷序有云是谷也隠者之所盘旋又云濯清泉以自洁坐荗树以终日採于山美可茹钓于水鲜可食此大丈夫不遇知于时之所为也我则行之星凤李渤字濬之隠庐山后徙少室山元和初召拜右拾遗不就韩公与之书有云朝廷士引颈东望若景星凤凰争先覩之为快又诗云少室山人索价髙两以谏官徴不起与兄涉俱隠南康山中尝养一白鹿号白鹿先生好脚迹门生李逢吉字虗舟元和间知贡举所取多知名士榜未放而入相及第人就中书见座主时称好脚迹门生纱笼人物李藩字叔翰少时问卜于葫芦生生曰纱笼中人藩不省后有新罗僧言凡位当宰相者㝠司必潜以纱笼䕶之恐为异物所害也元和中拜相短李李绅字公垂为人短小精悍精于诗号短李穆宗朝召拜翰林学士与李徳裕元稹同时号三俊武宗朝拜相始以文艺节操见用独能以名位终柳汁染衣李固言未第时古柳树下有弹指声曰吾柳神九烈君用柳汁染子衣矣宜以枣餻祠我后果为状元文宗朝拜中书同平章事丹扆六箴李徳裕字文饶唐宝厯中为浙西观察使献丹扆六箴曰宵衣曰正服曰罢献曰纳诲曰辨邪曰防微词皆婉切上优诏谢之大和中徙剑南西川建筹邉楼置平泉庄周囬十里建台榭百余所竒花异卉珍松怪石靡不毕致㑹昌初入相当相六年决策制胜平诸藩镇策功拜太尉封卫国公末年一僧相之曰相公当食万羊其数将满其不还乎贬崖州司戸卒牛李之怨李宗闵举贤良方正对策诋宰相李吉甫由是与徳裕各立朋党文宗朝宗闵入相引牛僧孺同秉政而排摈徳裕牛李之怨益深更相倾轧垂四十年凤阁鳌宫李昉字明逺所居乡曰调元乡秉钧里仕汉周归宋三入翰林两入中书有诗云衣染御香拖瑞锦笔宣皇泽洒春霖三载经纶栖凤阁五年提笔直鳌宫再入相诗云伤禽再展凌云翼枯木重为犯斗槎退官诗云布裘藜杖鹿胎冠散率身如不在官昼枕静欹无逺梦秋牕闲坐有微寒以司空致仕至道元年灯夕太宗御楼以安舆召至赐坐御楼之侧敷对详明上亲酌御樽饮之选肴核之精者赐之曰善人君子也时年七十一思洛中九老㑹与张好问李运宋琪武允成僧辇宁魏实杨徽之朱昂欲继其事而次年公即世事竟不成谥文正公子宗谔父子掌诰李宗谔字昌武宋真宗朝擢知制诰在翰林九年以朱衣䨇引而去其一宋朝父子掌纶诰者九家李昉子昌武王祐子旦主忠献子安简晁迥子文庄钱希白子修懿梁颢子适昌吕夷简子公绰宋绶子敏求苏绅子颂㕔容旋马李沆字太初雍熈中太宗谓宰相曰李沆宋湜皆嘉士也命中书召试除知制诰尝侍宴上目送之曰李沆风范端凝真贵人也咸平初拜相在位沉厚寡言日取四方水旱盗贼奏之王旦初以为细事后乃叹曰李文靖真圣人也时称圣相刘元城论夲朝名相最得大体者沆也沆所居陋巷頺檐败壁不以屑意及治第于封丘㕔事前仅容旋马或言其太隘公笑曰居第当传子孙此为宰相㕔事诚隘为太祝奉礼㕔事已寛矣谥文靖金鼎调元李迪字复古宋景徳二年试天道犹张弓赋举进士第一天禧中与王沂公继秉钧轴故王公寄诗云锦标得隽曽相继金鼎调元亦屡更后与子东之皆早年告老时以比汉二踈谥文定山房李氏李常字公择居南康世号山房李氏少读书庐山五老峯白石庵之僧舍书几万卷藏于山中时人目为李氏藏书房东坡为记守秀州张子野刘孝叔在焉杨元素苏子瞻陈令举过之㑹饮碧涧堂子野作六客词故郡圃有六客亭后张复守是邦再继前事终兵尚书龙眠三李李公麟字伯时宋元祐中登第工草书图画时以比顾陆元符中归老肆意泉石间作龙眠山庄图自号龙眠居士又与二弟公权公寅号龙眠三李下第李廌字方叔素为东坡所知元祐初坡知举拟擢为第一开榜则非坡诗云平生浪説古战场过眼空迷日五色廌母曰苏公知举而吾儿下第命也抱才尚气李元亮抱才尚气宋崇宁中处太学时蔡嶷为学録元亮轻之后嶷守和州元亮犹布衣也过州不谒嶷命驾先至其馆元亮以启谢云定馆而见长者古所不然轻身以先匹夫今无此事蔡嗟叹饷以钱五十万且致书延誉于诸公遂登科中兴名相李纲字伯纪才器过人有忧国爱民经纶天下之志髙宗即位首拜为相上十议才七十五日而罢绍兴不言和者前有李忠定后有张魏公子宗之中兴名将李显忠字君钖青涧人初生即立于蓐室有火光及长雄伟勇力絶人绍兴九年自夏国归宋屡立大功为中兴名将气雄万夫官至二府孝宗朝除大尉薨赠陇西郡开国公海外倡和李光绍兴中参大政与秦桧议论不合谪琼州与胡铨海外倡和其吏隠堂诗云旋移松石成岩壑时引笙歌入醉乡吏散帘垂公事毕清风一榻傲羲黄氷壶秋月李侗字愿中号延平先生幼从罗仲素受春秋与朱松为同门友退而屏居山田箪瓢屡空怡然自得闽帅汪玉山具书礼聘之至之日疾作而卒邓廸夫曰延平如氷壶秋月莹彻无瑕地行仙李八百名真蜀人得仙常游人间自称年八百嵗又白鹿先生谓陈抟曰此神仙李八百动则八百里故宅在筠州治杨诚斋诗云李真宅子故依然道院西偏古洞前一日身游八百里三番花落九千年剑池丹井俱苍藓绛节霓旌已碧天借问飞仙那用步步行犹是地行仙李斯楚人为秦相变苍颉籀文为玉筯篆李通佐汉光中兴封固始侯图形云台李密少时以蒲韀乘牛挂汉书一帙于角上读之李淳风为太史令制浑天仪父播弃官入道号黄冠子李元爽年百三十六九老㑹中人李栖筠代宗朝为御史大夫封赞皇县男时称赞皇公李吉甫宪宗朝拜中书侍郎同平章事封赞皇县侯李商隠字义山文宗时人诗文块迈竒古号西崑体李成五代末人以诗酒自娱画山水为当世第一李谿后唐人家有竒书万巻时号李书楼李浩字徳逺绍兴末为光禄丞轮对陈无逸之戒太学作五贤诗以述其事李裳䕫州人子公京弟袭袭子公奭次子公奕绍兴中相继登第时号李氏五桂李挺之谓康节曰科举之外有物理之学物理之外有性命之学李八百妹明香真人修道华林山之𤣥秀峯后于五龙冈沖升女徳婚姻坚贞节妇郑㢘妻李氏年十七夫死截髪麻衣尘肤垢面刺史号之曰坚贞节妇名其所居曰节妇里断髪终丧汴女李氏八岁父亡殡于堂十年母欲嫁之断髪丐终丧庐于墓蓬头负土以完园茔唐武后诏旌表门闾昼田夜纺杨三安妻李氏京兆人舅姑亡三安死子㓜孤李氏昼田夜纺凡三年𦵏舅姑及夫兄弟七丧宋太宗异之诏赐帛三百段胜丈夫王之才妻李夫人公择之妹也山谷唿之为姨母有诗云小竹扶疎大竹枯笔端真有造化炉人间俗气一㸃无健妇果胜大丈夫断臂五代王凝妻李氏扶凝丧自虢州归东过开封止于旅舍主人不纳牵其臂而出之李氏仰天恸曰我为妇人不能守节而此手为人所执引斧自断其臂开封尹以闻于朝厚恤李氏而笞其主人潄玉集李易安赵抃之子明诚妻也再适张汝舟能诗词有潄玉集三卷八咏楼诗云千古风流八咏楼江山留与后人愁水通南国三千里气压江城十二州四子皆良士程文矩妻李氏字穆姜有二男而文矩前妻有四男文矩卒四子迭毁之穆姜恩爱益隆郡县异之蠲其家徭四子为良士李氏年八十余卒託孤赵伯英妻曰文姬李固之女也固诛二子基滋俱死狱中小子燮在文姬告父门生王成曰君执义先公有古人之节今委公以六尺之孤成遂将燮浮江入徐州界变姓名为酒家佣酒家异之以女妻燮后得还姊弟相见灵帝时为河南尹宝牕之选李林甫有女六人并有姿色于㕔事壁间开一横牕饰以杂宝蒙以绛纱使六女戏牕下每贵族子弟入谒使女于牕中自选其可意者事之娶孤女李仁钧与崔晤为中表兄弟求婚于晤晤曰我女纵薄命何能嫁田舍翁后晤死有女孤幼仁钧闵然曰崔之孤女视余犹兄余视彼犹女弟纳为继室永固崔兄之夙眷翁婿能诗李频字徳新举进士迁武功令有治绩唐懿宗嘉之擢侍御史赐绯衣银鱼姚合妻以女翁壻能诗佳士李䜣字元盛魏大武谓杜超曰李䜣佳士也可以女妻之李氏女多贵李昌龄长女妻范仲淹次女妻郑戬皆自小官布衣选配后皆位至两府李晋卿二女长妻判官王陶乐道次妻布衣滕甫元发自云我家得二壻足矣皆非常士也后相继为翰林学士至两府故世传李氏女多贵因诗选壻李清臣字邦直少有学问韩琦守中山清臣谒其犹子老兵辞以方寝清臣题于壁云公子乘闲卧绛厨白衣老吏慢寒儒不知梦见周公否曾説当年吐哺无琦曰吾知此人乆矣遂有东牀之选而以兄之子妻之婚感知己李迪为举子时㩦所业见栁开开出题令与诸子同赋赋成开曰必魁天下异日无忘也及迪拜相门下客有栁某者迪命长子东之娶其女欲志开之言也李膺姑妻钟皓复以妺妻皓子瑾李膺娶桓叔元女时谓桓女乘龙李淡字中庸萧颖士爱其才以女妻之李汉字南纪韩愈之门人以女妻之陶李洞三姓世为婚姻李沆有爱女选王曾为婿李䕫之娶山隂吴氏李氏寒素后官至中大夫李翶长女妻状元卢储李监宅诗门䦨多喜色女壻近乘龙李象后唐天成中登第宰相刘昫爱其才以女妻之魏李沖三世为司空与侍郎卢渊相善结为婚姻盘根仙李华踰秾李道傍苦李公门桃李託根桃李史尸谏史䲡字子鱼卫大夫语曰直哉史鱼邦有道如矢邦无道如矢註云鱼死而以尸谏灵公进伯玉退子瑕其直可见民歌其政史起魏人为邺令引漳水溉邺以富河内民歌之曰邺有贤令兮为史公决漳水兮灌邺傍终古泻卤兮生稻粱外属旧恩史恭有女弟汉武时为卫太子良娣生史皇孙皇孙生宣帝帝微时依倚史氏及即位恭己死三子皆以外属旧恩受封长子髙岳陵侯次子曾将陵侯少子𤣥平台侯霍氏衰诸领羽林及两宫卫将悉以所亲许史子弟代之伏青蒲史丹字君仲髙之子也元帝朝拜侍中帝寝疾有废立太子之意丹直入卧内伏青蒲上泣谏帝意悟太子遂安成帝即位封武阳侯为将军前后十六年以名位终子二十人九为侍中四人封侯余皆至大夫二千石平原无党史弼字公谦桓帝时为平原相时诏举钩党弼独无所上全活千余人良将史万岁杜陵人仕隋权大将军以功加上开府时南宁夷人叛因诏万岁讨之入自蜻蛉川行数百里见诸葛亮纪功碑铭其背曰万岁之后有胜我者过此仆碑而进破其三千余部勒石颂美隋徳而还时号良将五步成诗史育博闻强记唐开元中上书自荐能诗云曹子建七步臣五步之内可塞明诏明皇试以除夜上元等诗除夜诗云今岁今宵尽明年明日来寒随一夜去春逐五更回气色空中改容颜暗里催风光人不觉己入后园梅上称赏授左监门卫将军来何晩史谦恕唐末为梁州刺史百姓歌之曰使君来何晩昔日无储今有饭神智史宁字永和少以军功加持节征东将军突厥惮之曰此中国神智人也学士升殿史圭后唐时为直学士时宰相安重诲不知书倚圭以备顾问许令升殿侍立学士升殿自圭始安用毛锥史𢎞肇仕后晋典宿卫尝曰安朝廷定祸乱直须长鎗大剑若毛锥子安足用哉都堂盛观史浩字直翁宋孝宗朝拜相上大书旧学二字赐之执政叹曰自古依光日月际㑹风云未有如今日之盛者请镂诸石永为都堂盛观封卫国公淳熙六老史浩淳熙乙巳挂冠归四明年登八十女兄年八十二四弟皆髙年同气至亲举觞相属朱颜华髪咸夀而康绘为六老图三叶宰相史浩史弥逺史嵩之三叶宰相春帖云一门三宰相四世八公卿史扶宋泸州人能诗有泸南诗卷行于世婚姻史曜素微贱周浚以妹妻之青史秽史柱下史呈身御史纪代君任患纪信事汉王为将军项羽攻荥阳急自请乗汉王车黄屋左纛以诳楚汉王间出后立庙于顺庆府太平门曰忠祐庙诰词云以忠徇国代君任患实开汉业使后世知君为重身为轻侯何有焉隔坐屏风纪亮仕吴为尚书令子隲为中书令每朝㑹以云母屏风隔坐社稷臣纪瞻字思逺初入洛张华见而竒之晋元帝朝拜尚书右仆射才兼文武忠亮雅正明帝尝独引之于广堂慨然忧天下曰社稷之臣无复十人因屈指曰君便其一王敦叛帝谓之曰但为朕卧䕶六军所益多矣梦笔纪少瑜字幼玚梁人幼有志节尝梦陆倕以一束青镂管笔授之曰君自择其善者其文因此大进贯蝨纪昌学射于飞卫卫曰视小如大视微如着而后告我昌以氂垂蝨于牖间南面而望之寖大三年如车轮焉射之贯蝨之心而垂不絶婚姻纪僧珍仕齐武帝恩倖无比请曰臣小人出自武吏荣阶至此为儿婚得荀昭光女惟就陛下乞作士矣阿纪谢尚妾也有国色善吹笛尚死誓不嫁郄昙设计得之纪终身不答秦纪人纪权万纪士世为晋卿士㑹为范文子子士燮为范武子子士匄为范宣子子士鞅为范献子子士吉射世为晋卿兄弟列郡士燮汉末为交趾太守次弟鲔九真太守小弟武南海太守兄弟并为列郡雄长一州出入鸣钟笳鼓吹车骑满道胡人夹毂焚香者常数千人在郡四十余年年九十卿士国士木居士瓦学士是是仪字子羽北海人孙权征为大傅专典机密忠亮公正辄进规谏屋舍才足自容食不重膳家无余储权尝幸其舍求视蔬饭亲尝之对之叹息拜尚书仆射蒍后贺蒍贾字伯羸楚大夫楚子玉治兵于蒍终日而毕国老皆贺子文贾尚幼后至不贺曰不知所贺三仕三去蒍艾猎贾之子即孙叔敖也传云蒍敖为宰择楚国之令典相楚庄王以霸三得相不喜三去相不愠薳生死骨肉薳子冯楚子使为令尹以疾辞方暑阙地下冰而牀焉重茧衣裘鲜食而寝后为令尹有宠者八人无禄而多马闻申叔豫言而惧曰吾见申叔夫子所谓生死而肉骨也薳罢字子荡为楚令尹承君命不忘敏薳启强为楚大宰能谏君以礼君听之子梓里杞绮氏族大全卷十三氏族大全卷十四钦定四库全书氏族大全巻十四八语许重侯累将许广汉封昌成君女为宣帝后弟舜封博望侯弟延夀乐成侯延夀子嘉平恩侯嘉女为成帝后许史丁傅之家皆重侯累将穷贵极富书学许商从周堪受尚书着五行论歴仕至九卿号其门人林子高为徳行吴章为言语王吉为政事齐幼卿为文学王莽时林吉至九卿自表上师家大夫博士郎吏为许氏学者各从门人㑹车数百两儒者荣之张许师友许武汉明帝时举孝亷产业悉以推二弟晏普一无所留晏受鲁诗于张游卿为博士由是张家有许氏学月旦评许劭字子将平舆人与从兄靖俱有高名好共覈论人物每月輙更其品题故汝南俗有月旦评靖字文休有廊庙器灵帝时为尚书劭兄虔亦知名汝南人称平舆有二龙焉五经无许慎字叔重少博学时人语曰五经无双许叔重作五经异义及説文觧字十四篇行于世汉献时举孝亷痴虎许褚事魏武为都尉勇力絶人能逆曳牛尾军中以褚力如虎而痴号曰痴虎又曰虎侯迁武卫将军㧞宅升天许逊字敬之为旌阳令弃官入道道成晋元康三年八月十五日举家四十二口㧞宅上升服气许迈字敬𤣥六代祖肇父副皆仙台州有玉京洞迈常居之父母终遣妇孙氏还家徧逰名山饵术三年辟谷服气一气千息后入葢竹山为地仙子穆五世皆仙交梨火枣许穆入华阳洞得道遇王母女云林夫人降教之得为左卿仙侯幼子翙小字玉斧为侍宸仙翁后云林与穆书云玉醴金浆交梨火枣当与山中许道士不与人间许长史穆旌阳族子也清风明月许询晋髙士也刘惔云清风明月恨无𤣥度孝顺里许孜字季义亲没负土作坟列植松栢鹿犯触者皆死晋元康中举孝亷不起诏旌表门闾号所居里曰孝顺里长髯公许惇仕东魏为司徒主簿有明断时号鉄主簿迁殿中尚书美须下垂至带省中号长髯公神童许善心家有书万巻无不徧览时称为神童仕隋为秘书丞尝制神雀颂文不加㸃笔不停麾子敬宗姦人清白箴许绍字嗣宗隋末任夷陵守开仓活流民数十万归唐封谯国公子圉师有器干为相州刺史部内有受赇者不忍按但以清白箴赐之其人自愧卒为亷士龙朔中拜左相㑹孙钦寂钦明皆死王事死节许逺与张巡同守睢阳专治军粮战具城䧟死之睢阳至今祠享号䨇庙云宣帝时图像凌烟阁中和之气许景先开元初知制诰以雅厚称张説曰许舍人文虽乏峻峯激流然词㫖丰美得中和之气甘露嘉禾许法真至孝亲丧庐墓有甘露嘉禾之祥天宝中表异其闾拜文馆直学士兄弟尹京许孟容字公范擢进士异等元和初迁京尹奏曰臣职司辇毂当抑豪强捕责神策军吏偿富民钱八百万豪右大震弟季同相继为京兆少尹龙虎榜中人孤进还舟许棠以晚年登第曰自得一第轻健愈于少年乃知一名孤进之还丹也十哲中人丁卯桥许浑唐诗人居镇江府口有别墅在丁卯桥有诗云裴相功名冠四朝许浑身世老渔樵若论风月江山主丁卯桥应作午桥大许小许许将字元沖宋嘉祐八年及第试寅畏以享天赋元祐臣僚乞发司马光墓将曰发人墓非盛徳事乃不从许世安治平四年状元及第试刚中履帝位赋时谓大许小许元沖官至尚书谥文定子份百花洲许份字子大宋崇宁中擢甲科知邓州政尚寛郡有百花洲建堂其上与民同乐值歳饥公置场给食全活饥民二万九百有竒去之日百姓遮道拜泣方之召父杜母上闻之曰许将之子贤能世其家徙维扬帅丞相漕使许申初从陈尧佐为潮州倅舣舟于岸月夜有马骑数人云丞相漕使㑹宿于此后陈大拜许为广东漕㛰制许荆汉和帝时为桂阳太守为百姓设丧纪㛰姻制度使知礼禁女徳㛰姻投诗免夫罪许虞部女好学能诗为方勉妻夜与勉看晁错传作诗云匣剑未磨晁错血已闻刺客杀袁丝后勉与友人饮于市犯夜禁时郑毅夫作尹囚之许氏投诗云明时乐事娱诗酒帝里风光别占春况是白衣重得侣不堪青斾自招人早知玉漏催三鼓不把金貂换百巡大抵仁人怜气节不教孤客作囚身遂释之大贵许广汉女平君年十四五与欧侯氏子为姻临当入门欧侯氏子死卜相者言大贵后为宣帝后许穆孙女道育琼辉并得仙许飞琼王母侍女也燕许巢许心许吕着月令吕不韦阳翟大贾人秦庄襄以为相封文信侯作月令集着所闻为十二纪八览六论合十余万言名曰吕氏春秋悬千金于市能増损一字者与之赤兎吕布字奉先骁武有骏马名赤兎时语曰马中有赤兎人中有吕布汉初平中以诛董卓功封温侯曹操杀之吴蒙吕蒙字子明仕吴为偏将军鲁肃尝过蒙拊其背曰吾谓大弟有武勇耳今学识英博非复吴下阿蒙蒙曰士别三日即当刮目相待孙权曰子明学问开益筹畧竒至可次于周瑜封孱陵侯封侯相吕僧珍字元瑜童儿时有相士曰此儿有竒声封侯相也梁武即位以军功封平固县侯迁直秘书省宋季雅市宅于其屋侧问其价曰一千一百万怪其贵宋曰一百万买宅一千万买邻及僧珍生子季雅贺以钱一千乃金钱四俊吕太一自负才华唐开元中张嘉贞为中书令荐苖延嗣吕太一员加静崔训皆位清要时语曰令君四俊苖吕崔员后为监察御史连锦书吕向字子回工草𨽻能一笔环写百字若萦发世号连锦书以李善释文选为繁与吕延济刘良张铣李周翰更为诂觧时号五臣註开元中召入翰林迁工侍瑞柳吕渭字君载唐建中末为礼侍时中书省有古柳枯死徳宗自梁州还复荣茂人以为瑞柳渭令贡士赋之子四人温恭俭让藻翰吕温字和叔有竒表藻翰精好一时推尚作凌烟阁功臣赞二十二首官至尚书郎回先生吕嵓字洞賔唐咸通中再举进士不第逰庐山遇异人得长生诀多逰湘潭岳鄂之间尝题岳阳楼云朝逰北越暮苍梧袖有青蛇胆气粗三入岳阳人不识朗吟飞过洞庭湖自称回道人四月生号纯阳真人台辅器吕端字易直宋太宗欲相之或言端为人煳涂上曰小事煳涂大事不煳涂赵普相端参政普曰台辅器也与李昉同践文馆后皆登台辅昉诗云青衫共直昭文馆白首同登政事堂淳化中拜相谥正惠父琦孙诲袖中弹文吕诲字献可熈宁中为御史中丞王安石新拜参政衆喜得人诲当对举手谓温公曰袖中弹文乃新参后温公论人才必曰献可之先见范景仁之勇决予所不及公捐馆有朱明见之乘青角鹿云吾侍玉帝南逰为司纠也子由庚夹袋册吕蒙正字圣功微时薄逰一县胡旦父宰是邑遇之薄客有举其诗者曰挑尽寒灯梦不成胡曰一渴睡汉耳太平初吕中甲科寄声曰渴睡汉状元及第矣尝有诗云怪得池塘春水满夜来雷雨动南山宰相状元器业也淳化咸平中凡两入相在位夹袋中有册子每四方人谒见必问有何人才即䟽之悉分门类朝廷求贤求之囊中封许国公谥文穆父龟图子居简龙图直学士宰相才吕夷简字坦夫宋真宗尝问蒙正曰卿诸子孰可用对曰诸子皆豚犬有姪夷简宰相才也仁宗朝大拜在中书二十年三冠辅相上尝大书方正忠良四字又书懐忠之碑以赐之尝荐范仲淹韩琦文彦博庞籍梁适㑹公亮皆至大用又荐陈尧佐遂大拜陈作归燕词有主人恩重朱帘卷之句封许国公谥文靖祖龟祥父蒙亨五子公沔公着公亮公孺公绰公辅器吕公着字晦叔识虑深逺夷简曰此子公辅器也宋熈宁中起知河南尹贾昌朝温公程伯淳饯于福先寺温公与公辨论出处不已伯淳以诗解之曰二龙闲卧洛波清此日都门独饯行愿得贤人均出处始知深意在苍生元祐中与温公同相歴事四朝夷简善任智公着则持正贤于父逺矣公简重清俭出于天性冬月不附火夏月不用扇寡嗜慾薄滋味声色华耀视之漠如也御书墓碑曰纯诚厚徳之碑封忠国公谥正献三子希哲希绩希纯徳器夙成吕希哲字原明方十余歳师焦千之及长从胡安定于太学与黄履邢恕同舍至相友善后又从石徂徕孙明复讲读辨问故徳器成就大异衆人元祐中除崇政殿説书晚年退居宿洲真掦间十余年静坐一室日读易一爻家事一切不问其在和州有诗云除却借书沽酒外更无一事扰公私徽宗即位召为光禄少卿封荥阳公子好问好问二子弸中本中弸中子大器大器子祖谦江西诗派吕本中字居仁绍兴初赐进士第除中书舍人平生因诗以穷耽禅而病清癯如不胜衣有孟浩然跨驴之象一室萧然凝尘满席裕如也作江西诗派图子大猷大同孙祖平祖仁心涵千古吕祖谦字伯恭号东莱先生隆兴初中宏词科除秘书兼编修奉诏编类宋朝文鑑书成除直阁晦庵赞其像云一身备四气之和以一心通千古之秘推其有足以尊主庇民出其余足以范俗垂世七字舍人吕溱字济叔宝元中试鲲化为鹏诗云九霄离海峤一夕过天池仁宗见之升为第一时有三魁吕溱王昻李易也溱后为中书舍人喜自重见賔客不及数言时号为七字舍人克己工夫吕大临字与叔通六经平生着文有克己铭及克己诗元祐中为正字范内翰荐为讲书未大用而卒兄大忠元祐中拜左仆射弟大钧字和叔以圣门事业为己任杀身成仁吕祉字安老宋绍兴中为荆湖路提刑讼简刑清野老山謡渔童樵妇亦能称道吕提刑之善政也除都督谢表云愿为志士杀身以成仁敢效鄙夫既得而患失可见所养迁兵部尚书郦琼叛公死之勤王吕頥浩字元直绍兴初苗刘叛公与朱胜非张浚等勤王卒能戮贼复辟李忠定寄诗有云手扶日月行黄道足履星辰上紫微拜少保左仆射谥忠穆吕安与稽康相善每一相思輙千里命驾吕諲唐至徳以来处方靣者数十諲最知名后拜相吕元膺姿仪瓌秀有直气谠言元和中进御史中丞吕思礼长于论难诸生语曰讲书论易谈锋难敌吕恭字敬叔尚气节明隂符握机之用三子爽壊特女徳婚姻美徳唐吕㳟有女三人曰环曰鸾曰倩皆有美徳右仙之乐吕荷香女仙也秦始皇时武夷君以八月十五日㑹乡人于幔亭峯设红云茵紫霞褥荷香戞圆鼓奏賔云右僊之乐箕箒妾吕公单父人见刘季曰仆相人多矣无如季相仆有弱息愿为箕箒妾卒归之即髙后也淑质吕希哲子好问娶王僖女乃沂公曽孙女也少有淑质事舅姑尽礼性似乃翁吕公着婿范祖禹吕希哲婿赵演二人性皆酷似乃翁择婿马亮为䕫州监司善相人时吕蒙亨为州职官子夷简在焉亮一见许妻以女妻怒亮曰此必为国夫人也识鉴吕范字子衡汝南人同邑人刘氏家富女美范求之母弗许刘氏曰观吕子衡宁乆贫者邪遂与成婚后孙策拜为扬州牧吕諲少孤贫程楚賔以女妻之唐干元中拜相吕君华隂人举进士娶里中盲女生五男皆第鼎吕伊吕申吕褚五经博士褚大前汉人居兰陵以儒学称通五经为博士褚少孙受鲁诗于王式亦以儒学称元成间为博士皮里阳秋褚裒字季野桓彛曰季野有皮里阳秋言其外无臧否而内实有褒贬也谢安曰裒虽不言而四时之气备矣晋穆帝朝为征北将军有彭城之㨗东南之宝褚陶字季雅吴人少作鸥鸟水硙二赋见者竒之居常以坟典自娱曰圣贤备在黄卷中何必外求吴亡归晋张华曰始得二陆谓东南之宝已尽不意复见褚生仕至中尉卒餽金不受褚彦回幼有清誉父卒悉推家财与弟澄惟取书数千卷而已宋明帝时为吏部尚书有求官者袖中密懐金一饼示之彦回曰公自应得官无假此物美容仪山隂公主欲乱之彦回不肯主曰公须髯如㦸何无丈夫情袁粲尝曰褚公眼睛多白所谓白虹贯日亡宋者必此人也后归心齐高帝以成其簒事父湛之为丹阳尹子贲从白云逰褚伯玉字元璩少有隠操徃剡居瀑布山三十年灭影云楼隔絶交徃时王僧达为吴郡尽礼徴之一至即退僧达曰褚先生从白云逰旧矣登瀛洲褚亮字希明唐文馆十八学士中人子遂良还笏归田褚遂良字登善博渉文史工楷隶贞观中迁谏议大夫兼起居注上曰朕有不善卿亦记耶对曰守道不如守官臣职在载笔君举必书为定策顾命大臣高宗即位拜尚书右仆射上将立武后遂良力谏不纳乃置笏殿阶叩头流血曰还陛下笏乞归田里孝心感鹿褚无量母丧庐墓其所植松栢羣鹿驯服不敢触开元初与马懐素更日侍读诗遇褚载字厚之唐元和中客梁宋间以诗投襄阳节度云西风一夜坠红兰一宿邮亭事百般无地可耕归不得有恩当报死何难流年怕老看将老百计求安未得安一卷新书满懐泪频来门馆诉饥寒君牙荐之擢第褚向字景政有器量位侍中风仪端丽眉目如畵子翔字世举为义兴守郡西亭枯树生枝以为善政所感楚亲吏楚昭辅赵太祖亲吏也开宝中拜枢密判官三司使事耆英㑹楚建中字正叔与洛中耆英㑹年七十二诗云自顾頺龄七十余乆慙顽钝费洪炉归逢大老耆英㑹衰朽形骸愧畵图又与司马公等七人为真率㑹公増饮食之数罚一㑹孙楚荆楚吴楚汝汝叔齐晋大夫君子谓叔侯于是乎知礼汝寛谏魏舒曰愿以小人之腹为君子之心汝郁字叔异汉和帝朝贾逵荐之累迁鲁相以徳化人巨巨武东汉人为荆州刺史巨无霸身长一丈大十围王莽以为垒尉巨览汉顺帝时梁啇辟为掾史巨师古宋髙宗时为统制官讨戚方三战三胜所所忠汉武时为谏议大夫司马相如病上使所忠徃収遗书得书言封禅事处处兴仕汉为北海太守处子汉辩士也着书九篇莒莒诵仕汉为缑氏令九麌杜定策功杜延年字幼公周少子也寛厚明法律昌邑王废延年劝霍光立宣帝帝即位以其定策安宗庙封侯益土出即奉驾入给事中居九卿之位十余年五凤中乞致仕天子赐安车驷马罢就第谥敬侯六子钦最知名小冠子夏杜钦字子夏少好经书目偏盲茂陵有杜邺与钦同姓字故衣冠谓钦为盲杜子夏钦恶之乃着小冠髙广才三寸由是更称为小冠杜子夏而邺为大冠杜子夏云建始中诏举直言之士诣白虎殿对策钦对毕赐帛罢后拜为议郎复以病免兄绥以列侯奉朝请绥子业嗣草书杜度字伯度东汉人与崔实皆工草书张伯英自云上方崔杜不足谓度与实也驳尧杜林字伯山博洽多闻时称通儒初客河西拘于隗嚣而不屈节弟成卒嚣听持䘮归遣刺客杨贤遮杀之贤见其身推鹿车自载弟丧叹曰我虽小人何忍杀义士因亡去光武召拜侍御史引见问以经书时议郊祀多以汉当祀尧林曰汉业特起功不縁尧故云杜林驳尧为大司空杜母杜诗字公君建武初为南阳太守政治清平造水排农器百姓便之郡内比室殷足人歌之曰前有召父后有杜母视事七年政化大行杜父杜预字元凯博学朝野号曰杜武库言无所不有也晋泰始中为河南尹以孟津渡险请建河桥于富平津羊祜举预自代拜镇南将军伐吴既克江陵曰譬如破竹数节之后皆迎刄而解无复着手处也吴平封当阳侯还襄阳倄召信臣遗迹用滍淯诸水浸原田万余顷衆庻頼之号曰杜父预身不跨马射不穿札而用兵制胜诸将莫及功成之后耽思经籍作春秋左传集解尝对武帝曰臣有左传癖子钖针氊杜钖字世嘏累迁太子舍人亮直忠烈屡谏太子太子患之置针于钖所坐氊中刺之流血神仙中人杜乂预之孙美姿容王逸少目之曰肤如凝脂眼如㸃漆神仙中人也刘惔曰卫玠神清杜乂形清早卒赤松峯杜昙永好仙道玉笥山古名羣玉峯有三十六峯二十四洞洞中有郁水坑杏花䲧山有赤松峯飞仙峯养素台乃汉九真人杜昙永萧子云炼丹得道上昇之处良相杜如晦字克明少英迈负大节髙孝基见之曰君当为栋梁用愿保令徳房𤣥龄曰如晦王佐才也太宗即位进右仆射与𤣥龄共筦朝政房善谋杜善断二人深相知当世称良相必曰房杜皮日休七爱诗云吾爱房与杜贫贱共聫歩黄阁三十年清风一万古封莱国公子觏荷贬死弟楚客位工尚书兰台杜淹字执礼如晦叔父也有材辩袁天纲谓曰公兰台学堂全且博将以文章显贞观中检校吏部尚书杜固杜正伦举秀才一门三秀才与城南诸杜昭穆素逺求同谱不许诸杜所居号杜固世传其地有旺气时正伦为中书侍郎建言凿杜固通水以利人既凿川流如血自是南杜不振贞观初魏徴荐之真宰相杜景佺唐武后朝同平章事后于秋季出梨花一枝以示宰相朝臣皆贺景佺独曰宰相助天理物而不和臣之咎也后曰真宰相五代五相杜如晦五世孙元颕元颕姪审权审权子让能让能子晓五代五人拜相百纸参军杜暹五世同居明经擢第补婺州参军秩满归吏以纸万畨赆之受百畨号百纸参军开元中同平章事幕中六客杜鸿渐张镒乔琳陈少游杜黄裳髙郢六人皆郭汾阳幕中客也后俱拜相撰通典杜佑字君卿嗜学虽贵夜分犹读书撰政典三十五篇又参益新礼为二百篇号通典奏之优诏嘉美顺宗朝拜司徒封岐国公秃角犀杜悰字永裕佑之子仕唐十拥旌节两登相位三掌邦计一判版图凡三十七仕出入朝廷垂六十年而未尝荐进幽隐佑之素风衰焉故时号秃角犀小杜杜牧字牧之有竒节不为龊龊小谨诗情豪迈人号为小杜以别杜甫云作阿房宫赋辞甚警㧞太和初崔郾试进士吴武陵见郾袖中出牧赋搢笏读之曰牧方试有司请以第一人处之牧果异等客牛竒章幕为书记微服逸逰有诗云落魄江湖载酒行楚腰纎细掌中轻十年一觉扬州梦嬴得青楼薄倖名逰湖州观水戯后守湖州有自恨寻芳到已迟一诗守黄州有诗云平生五色线愿补舜衣裳㑹昌中迁中书舍人时称杜紫微弟顗姪阿宜緑衣少年杜黄裳字遵素微时潘孟阳母问末坐緑衣少年何人乃黄裳也曰此人全别必是贵人元和初拜相封邠国公文章四友杜审言字必简才髙傲世曰吾文章当得屈宋作衙官吾笔当得王右军北面与李峤崔融苏味道为文章四友与卢藏用等为方外十友中宗朝为修文馆直学士病甚谓宋之问曰甚为造化小儿相苦子闲闲子甫诗史杜甫字子美衮州人少贫举进士不第困长安天宝末奏赋三篇帝竒之使待制集贤院肃宗立甫上谒拜右拾遗因上书救房琯黜客秦州流落剑南依严武武表为参谋检校工部员外郎尝从李白髙适过汴州酒酣登吹台慷慨懐古人莫测也大歴中客耒阳一夕大醉卒少与李白齐名时称李杜韩诗云李杜文章在光芒万丈长宋子京赞云善陈时事千言不少衰世号诗史残膏賸馥沾丐后人多矣射䇿第杜勤甫从姪也下第归甫作诗别之云只今年才十六七射策君门期第一九华山人杜荀鹤字彦之隶业九华山号九华山人长于宫词为唐第一有诗云风暖鸟声碎日髙花影重时称杜诗三百首妙在一聫中清白宰相杜衍字世昌擢进士甲科知干州未满歳改知凤翔二邦之民争于境上一曰我公也汝夺之一曰今我公也汝何有焉庆歴中大拜时号清白宰相封祁国公至和中退居睢阳与王涣等为睢阳五老钱明善为序云蹈荣名而保终吉却贵势而跻遐耉白首一节人生所难衍诗云五人四百有余歳俱称分曹与挂冠天地至仁难补报林泉幽致许盘桓花朝月夕随时乐雪鬓霜髯满坐寒若也睢阳为故事何妨列向畵图看三豪杜黙字师雄豪于歌石曼卿豪于诗欧阳永叔豪于文黙上永叔诗云一片灵台挂明月万丈辞熖飞长虹乞取一杓凤池水活取乆旱蟠泥龙隠士风杜介之琼州人真纯野逸有隠士风李光赠诗云白须映红颊疑是羲皇人杜殿院杜莘老宋绍兴中为侍御史不畏强御罢去朝士祖道东门者百余人虽武夫贱隶诵説骨鲠敢言之臣必曰杜殿院云杜康善造酒以酉日死故酉日不饮食㑹客杜周汉武时为廷尉二子夹河为郡守家赀累鉅万杜乔字叔荣与周诩等八使廵行天下号八俊杜密汉桓灵时党人与李膺齐名号李杜女徳婚姻能诗杜羔妻刘氏能诗羔登第未回寄诗云长安此去无多地鬰鬰葱葱佳气浮良人得意正年少今夜醉眠何处楼羔得诗即回廐中骐骥杜广初为刘景廐卒景问其意广申叙有条景执其手曰吾乆负贤者告其妻曰为女求夫三十年不觉廐中有骐骥于是妻之后广为商州刺史问疾得婚宋杜骥年十三父使之徃问同郡韦华疾华子𤣥见而异之以女妻焉后为青冀二州刺史拜左将军教儿读书杜衍微时客济源县县令知其必贵令大姓相里氏与之结婚不成衍别娶而亡令曰相里氏女当作国夫人矣乃召相里氏之弟曰秀才杜君人才足依当以汝女弟事之议定其兄怅然曰俾教诸儿读书耳未成婚而衍登第相里氏兄厚资徃见之衍曰婚议定其敢违但某出仕颇忧门下无教儿读书者耳相里兄大慙以归求佳婿杜衍有女夫人钟爱之必求佳婿以妻苏舜钦杜姥晋武帝朝崇进为广徳县君杜有道妻能教子以礼法杜悰二子登第人谓非其母贤不能成其子杜羔有至性于兵乱后访求得母而奉养焉妓妾杜鸿渐以司空镇扬州韦应物为苏州刺史过之杜出二妓为宴韦为赋司空见惯一章杜牧为分司御史李聪召宴牧酒酣瞪目问聪曰闻有爱妾紫云者孰是宜以见惠朗吟两行红粉一章杜大中有爱妾能词一日题临江仙有彩凤随鸦之句大中见之怒云鸦且打凤掌其面至项折而毙杜秋娘金陵女也为李锜妾每唱金缕衣一曲杕杜小杜老杜房杜鲁天下士鲁仲连齐人竒伟倜傥其师称之曰吾弟子虽小千里驹也时秦围赵急魏遣新垣衍説赵请帝秦仲连见衍曰彼即肆然为帝连有蹈东海而死耳秦军闻之却五十里衍曰吾乃今知仲连为天下士平原君遂欲以千金为鲁连夀连笑曰所贵乎为天下士者为人排患释难解纷乱而无所取也齐田单问策于仲连下狄又破聊城归言于齐王欲爵之仲连逃于海上曰吾以富贵而诎于人宁贫贱而轻世肆志焉三异鲁恭字仲康汉建初中为中牟令以徳化为理时郡国螟伤稼独不入中牟河南尹使肥亲徃视之㳟随行阡陌与坐桑下有雉止其旁旁有儿童亲曰儿何不捕之儿曰雉方将雏亲起曰蝗不犯境化及鸟兽竖子有仁心此三异也是歳嘉禾生㳟便坐中位至司徒子抚弟丕五经复兴鲁丕字叔陵通五经以鲁诗尚书教授为世名儒门生就学者百余人闗东号曰五经复兴鲁叔陵建初中举贤良方正位至侍中再为三老指囷鲁肃字子敬临淮人家富而好施周瑜尝候之求资粮肃家有两囷米各三千斛指一囷与之仕吴为奋武校尉钱神论鲁褒西晋人好学洽闻伤时贪鄙作钱神论以讥之十州节度鲁炅唐将也屡破安史兵拜襄邓十州节度使封金乡公鱼头公鲁宗道字贯之宋真宗朝与刘晔同为正言后拜谏议大夫参大政号鱼头参政又曰鱼头公因其姓且言其骨鲠如鱼头也营小室朝退独坐名曰退思堂上尝追念其忠御笔题壁曰鲁直谥肃简仙道鲁妙典女道士也入九嶷山仙去鲁赐汉人受诗于申公后为东海太守有亷节鲁胜汉隠士为建康令称疾去官再徴为博士不就邹鲁东鲁参也鲁庾徴君庾乘汉桓帝时人少给事县廷郭林宗见而役之劝游学遂为诸生佣后能讲论徴之不起号徴君孙峻俊秀庾峻字山甫有髙才苏林尝谓之曰君兄弟俊秀此由尊祖之积徳也赞云颕川多士峻亦飞英子敳卿用卿法庾敳字子嵩少有逺韵家富而性俭刘舆欲挤之説太傅越就之换钱千万越遂问敳敳頺然已醉徐答曰下官家有二千万随公所取刘乃服庾曰可谓以小人之虑度君子之心王衍不与之交敳卿之不置衍曰君不得为耳敳曰卿自君我我自卿卿我自用我家法卿自用卿家法衍甚竒之晋东海王越署为军谘祭酒从子亮月夜登楼庾亮字元䂓晋咸和中自中书令出镇武昌诸佐史殷浩軰乘秋夜登南楼亮忽至曰老子于此兴复不浅便据胡床而浩等谈咏竟夕尝与陶侃谈宴噉薤而留白云故可以种侃称叹四弟怿氷条翼三子彬义龢异行庾衮字叔褒举秀才清白有异行世号庾异行性友爱晋咸宁中家大疫二兄病亡衮独扶持不去莲花幕庾杲之字景行性清俭食常有韮葅瀹韮生韮任昉戯之曰谁谓庾郎贫一食有二十七种为王俭长史时以为入莲幕仕南齐位至侍中柳世隆曰使杲之为蝉冕所映弥有华采青云辽亮庾易字幼简性恬静以文义自娱长史袁彖钦其风赠以鹿角书格蚌盘蚌研牙笔併一诗曰白日清明青云辽亮昔闻巢许今闻䑓尚易以连理凡竹翘格报之齐主诏徴不就子黔娄肩吾天台逸民庾肩吾字慎之与刘孝威徐防王囿等十人在晋安王府抄撰衆籍号髙斋学士隠居天台号天台逸民子信徐庾体庾信字子山为文绮丽盛为都下所称与徐陵齐名号徐庾体梁简文帝开文徳省置学士徐庾并充其选同年学士庾敬休与柳公权李绅髙越韦表微同年皆为翰林学士十八学士庾子元少负才名开元中拜张説徐坚李述赵㸃贺知章赵冬㬢冯徳选庾子元侯行果毋照张㑹真咸冀宣李子训东方显陆𤣥泰季良金钦孙吕向为十八学士图形含豪亭御为赞庾翼字稚恭少有经纶大畧咸康末代兄亮镇武昌庾蕴与永和修禊成五言诗一首庾域梁文帝异其才曰荆南杞梓其在兹乎庾叔奕参掌太史撰灵台秘苑百二十卷庾承宣登贞元八年第号龙虎榜庾诜性爱林泉谥贞节处士庾纯博学有才义为世儒宗女徳箕箒之训庾衮兄女名芳将嫁刈荆苕为箕箒以训之曰事舅姑洒扫庭内妇道也大庾徐庾我庾夹庾祖击楫誓江祖逖字士稚有英气晋元帝拜为豫州刺史渡江中流击楫而誓曰逖不能清中原而复济者有如大江恢定河南复欲推锋越河扫清冀朔㑹有妖星见逖曰为我矣果卒神鎚祖纳字士言有操行时梅陶钟雅数谈论纳輙困之曰君汝颍之士利如锥我幽冀之士钝如鎚持我钝鎚捶君利锥锥当摧矣陶雅曰神锥不可得鎚纳曰我亦有神鎚巧思入神祖沖之字文逺明歴法造指南车欹器千里船有巧思入神之妙宋初直华林学省子暅之传家业圣小儿祖莹字元珍八歳诵诗书亲属唿为圣小儿常云文章须自出一家机轴成一家风骨何能与人同生活也与袁翻齐名时语曰京师楚楚袁与祖洛中翩翩祖与袁仕元魏十二歳为中书学生迁祭酒秘书监定雅乐祖孝孙唐武徳初为太常少卿与张文收定乐制十二和以法天之数号大唐雅乐皇极箴祖无择罢济南自歴山南走三百里别明复先生徂徕相与讲道徳究经史耽云霞玩水石举觞赋诗五日方去知袁州兴学李秦伯为记宋治平初知制诰献皇极箴婚姻祖无怿晚年议徐氏婚徐氏必欲訾相其人祖貎寝同舍冯京秀美谕媒妁俟冯出则绐之曰此祖学士也徐见而喜遂成婚后竟以反目仳离欧公诗云早歳多竒晚方偶谓此也彭祖黄祖鼻祖武国士武陔字元夏弟韶字叔夏次弟茂字季夏并总角知名刘公荣见之曰三子皆国士也后俱仕晋为显宦隐居龙门武攸绪则天兄惟良子也恬淡寡慾好易及老庄书隠居龙门少室间冬蔽茅椒夏居石室晚年肌肉消省瞳有紫光昼能见星隐嵩山武平一名甄博通春秋崔日用相与诘难语塞乃曰吾请北靣武后时隐嵩山屡诏不起中宗即位召拜脩文馆学士真宰相器武元衡字伯苍徳宗叹其才尝对延英上目送之曰真宰相器元和中拜相时淮蔡用兵悉以机政委之扇挥𤓰蝇武儒衡字延硕有风节气韵髙雄论事风采时元稹倚宦官知制诰儒衡鄙之㑹食𤓰蝇集其上儒衡挥以扇曰适从何来遽集于此一坐皆失色宝厯初迁中书舍人武渉盱台人项羽使説韩信三分天下武允成宋淳化中为太子中允与至道九老婚姻降勑结亲武士彟为荆州都督丧妻唐髙祖曰隋杨逹为纳言有女志行贤明可以辅徳遂降勑结姻庻事官给武殷谪官潮阳太守韦安贞以女妻之数月而卒武崇训尚中宗安乐公主光艶动天下步武孙武苏武伍班荆伍举楚大夫邑于椒故曰椒举襄二十六年奔晋蔡声子遇之郑郊班荆相与坐而言烈丈夫伍员字子胥父奢兄尚为楚平王所杀员奔吴导吴伐楚以报父仇后因谏吴王夫差不从太宰嚭谗之王乃赐子胥属镂之剑盛以鸱夷革浮之江中吴人怜之为立祠于江上命曰胥山太史公曰隠忍就功名烈丈夫也伍乔星伍乔南唐人力学诗调寒苦常有羸童瘦马之叹山中浮屠梦一大星人曰伍乔星也既觉访得乔倾资奉之后举进士第一试画八卦赋与张洎相友善张为翰林伍为歙倅诗寄张云职事乆参侯伯幕梦魂长逹帝王州又云遥想玉堂多暇日花边谁伴出城逰张言于上召为考功郎伍被事汉淮南王为中郎王隂有邪谋被数微谏伍朝字世明晋逸民也㳺心物外守静衡门行伍羞与哙等伍古笔公古弼代人也头尖魏太武命之曰笔头时人唿为笔公数进克谏帝曰笔公可谓社稷之臣以功拜立节将军赐爵霓夀侯迁尚书令县令箴古之竒唐人作县令箴云政不欲勐刑不欲寛寛则人慢勐则人残小恶无为涓流成池片言可用毫末将拱勿轻小道大车可覆不恕而明不如不明不通而清不如不清弔古稽古扈碧鲜赋扈载有文名常逰相国寺见庭竹可爱作碧鲜赋题壁间周世宗命黄门録进称善乆之太平御览扈蒙宋开宝中知贡举擢进士合格者八人与李昉以羣书编类赐名太平御览扈寅仕晋为尚书令史以非罪系狱廷尉刘颂理出之辅辅公祐仕唐为録事李太白赠以诗云鹦鹉洲横汉阳渡水引寒烟没江树汉口双鱼白锦鳞令传尺素报情人邬邬彤工草书如寒林栖鸦萭萭章字子夏汉元成间侠士也在长安城西号西城萭子夏为京兆尹门下督从至殿中诸侯贵人争揖之氏族大全巻十四氏族大全卷十五钦定四库全书氏族大全巻十五十一荠祢祢衡字正平气尚刚傲矫时慢物汉建安初游许下隂懐一刺既而无所适懐中刺字漫㓕孔融深爱其才上疏荐之云鸷鸟累百不如一鹗曹操召为鼓吏衡为渔阳操檛蹀𨄌而前容态有异声节悲壮操送于刘表表送于黄祖祖长子射大会賔客有献鹦鹉者射曰愿先生赋之以娱嘉賔衡揽笔而作文无加㸃黄祖性急竟杀之米米楷后汉人与田盘陈耽薛郭宋布唐就嬴咨宣褒为八及张俭等亦名八及此非三朝供奉米嘉荣唐长庆间人善歌刘禹钖诗云唱得凉州意外声旧人惟有米嘉荣三朝供奉米嘉荣能变新声作旧声子和尤善琵琶馈羊米暨唐㑹昌中为振武军节度使馈李徳裕四百羊书画船米芾字元章宋熈丰间人少负英声以恩补校书郎迁太学博士东坡云清雅拔俗之文超迈入神之字何时见之以洗瘴毒儿子得寳月赋琅然一诵老夫卧听未半蹶然而起恨二十年相从知元章不尽此赋当过古人不论今世也出守无为军建寳月斋凿墨池仰髙堂明逺楼爱润州京口溪山之胜遂定居焉作庵城东号海岳润州火惟存李卫公塔与此庵耳米诗云神护卫公㙮天留米老庵喜蓄书画山谷赠诗二章有云万里风帆水拍天麝煤鼠尾过年年沧江夜夜虹贯月尽是米家书画船工篆𨽻真行草书宋髙宗极爱其字分为十卷刻于石御赐碑米友仁芾之子也笔法能世其业髙宗眷侍甚厚赐御书石文殿碑又诏书道山堂碑绍兴中权兵部尚书四贤堂米宪宋嘉泰中守瑞州先是三贤堂在酒务之右祠东坡栾城米宪后塑山谷易曰四贤堂十二蟹解治绩第一解修仕晋为渤海太守考绩为天下第一恶人及蟹解系字少连仕晋为雍州刺史与赵王伦有隙伦得志收系兄弟梁王彤救之伦曰我于水中见蟹且恶之况此人兄弟轻我乎竟害之二弟结育知大体解琬仕唐为沧州刺史为政知大体以金紫光禄大夫致仕年八十余卒忠义天知解潜宋绍兴初为荆南镇抚使募人耕荒田收大利绍兴中屯田自此始疾剧张九成往候之泣曰平生誓与虏死此心忠义惟有天知言终而逝九成壮之女徳解结字叔连一女适裴氏明日当嫁而赵王伦收结与兄系同坐裴氏欲活其女女曰家既若如此我何活为亦死之十四贿宰宰予字子我孔门髙弟在言语科为临菑大夫宰鼌仕汉为会稽太守宰直仕汉为司空掾隗隗嚣西汉末据天水称西州将军隗相后汉人事母至孝征为郎善易隗炤晋人善易卜终以书板授妻子曰后虽大荒慎勿卖宅后五年有诏使来此亭姓龚曽负吾金如其来以此书板索之至期果有天使至昭妻持板索之天使取蓍筮卦曰妙哉隗生贤夫自有金五百斤在堂屋下去地九尺妻子掘之果得金磊隗二隗十六轸闵芦花絮闵损字子骞孔门居徳行科不仕大夫之家不食污君之禄性至孝后母冬月以芦花衣之以代絮父知之欲出其妻损曰母在一子单母去三子寒乃止赠瑯琊公节士闵贡字仲叔太原人世称节士客居安邑家贫日买猪肝一片屠者或不肯安邑令闻之勅吏常给仲叔怪问而知之叹曰闵仲叔岂以口腹累安邑邪遂去客沛汉建武中以博士征不至五隽晋闵鸿与薛兼纪瞻顾荣贺循号五隽张华曰皆南金也遥遥华胄梁朝有闵姓求官者时何昌㝢为吏部尚书问之曰君是谁后答曰闵子骞后何笑曰遥遥华胄尹清风尹吉甫周卿士也作崧髙韩奕江汉丞民四诗皆以美宣王也丞民篇云吉甫作诵穆如清风六月诗云吉甫燕喜既多受祉子伯竒践霜挽车尹伯竒事后母孝无衣无履践霜挽车韩愈为之作履霜操张横渠云勇于从而顺令者伯竒也草楼尹轨杜仲有道之士也周穆王召之居终南山尹真人草楼因号楼观道士之名始此鍊气尹喜为函谷闗吏望见紫气又占风而知有神仙过老君果至授喜鍊气内修吐纳之道三宫正一之法制锦尹何郑人子皮欲使为邑子产曰不可犹未能操刀而使割也子有美锦不使人学制焉大官大邑身之所庇也而使学者制焉其为美锦不亦多乎保障尹铎赵简子使为晋阳请曰以为茧丝乎抑为保障乎简子曰保障哉文武兼备尹翁归字子兄田延年故吏也文武兼备汉地节中征拜东海太守以髙第入守右扶风治为三辅最三子皆为郡守少子岑歴位九卿四叶表间尹嗣宗唐人子平孙恭先曽孙仁恕皆有孝行王荆公诗云四叶表闾唐尹氏尹卿笔尹思贞弱冠明经及第授太府卿时少府侯知一亦厉威严吏语曰不畏侯卿杖祗畏尹卿笔前后为刺史十三郡治以清最闻唐景云初迁工尚书子愔集贤学士神人凿心尹知章少梦人持巨凿破心内剂惊悟志思开彻徧明六经仕唐为国子博士文体变古尹洙字师鲁深于春秋其文谨严唐末文章浅俗寖以大敝宋初柳仲涂以古道发明之天圣初公与穆伯长矫时所尚力以古文为主又得欧公以雄词鼔动之于是文风一变庆厯初迁起居舎人贬均州监税卒孙焞六有三畏尹焞字彦明初与张绎同师伊川张以髙识尹以笃行晚歳手书圣贤所言治心养气之要粘之屋壁以自警一室名六有斋取横渠言有教动有法昼有为宵有得瞬有养息有存之意一室名三畏堂取夫子言君子有三畏之意宋靖康初召至京师恳辞还山授和静处士绍兴中授崇政殿説书迁礼侍尹更始以儒术进治谷梁春秋拜议郎子咸尹齐木强少文斩伐不避贵势汉武朝拜中尉尹赏汉元延间为长安令修治长安狱名虎穴尹正义仕唐为泽州法曹百姓歌曰前得尹佛子尹元凯唐人与富嘉谟吴少微号北京三杰师尹令尹二十阮阮青白眼阮籍字嗣宗任情不羁或闭戸读书累月不出或登山临水竟日㤀归尤好老庄能啸能琴嗜酒放旷人谓之痴闻步兵㕑有酒三百斛乃求为步兵校尉籍能为青白眼母死嵇喜来弔作白眼嵇康赍酒挟琴造焉乃见青眼作咏懐八十余篇及达庄谕大人先生传子浑字长成有父风姪咸竹林七贤南北阮阮咸字仲容与籍居道南诸阮居道北北阮富南阮贫七夕日北阮晒衣锦绮粲目咸以竹竿挂犊鼻裩于庭曰未能免俗聊复尔耳顾延年五君咏云仲容青云噐又云屡荐不入朝一麾乃出守歴散骑常侍出补始平太守三语掾阮瞻字千里性清虚自得见司徒王戎戎问曰圣人贵名教老庄明自然其㫖固异答曰将无同戎咨嗟良乆即辟之时人谓之三语掾永嘉中为太子舎人几緉屐阮孚字遥集晋元帝朝为黄门侍郎终日酣纵尝以金貂换酒为有司所弹帝宥之性好屐有诣孚者见其自理蜡屐叹曰未知一生当着几緉屐神色闲畅与毕卓等为八逹杖头酒资阮修字宣子善清言常步行以百钱挂杖头至酒店便独酣畅虽当世富贵不肯顾家无担石之储晏如也宠辱不惊阮裕字思旷有肥遯之志王羲之曰此公不惊宠辱仕晋为东阳太守阮瑀字元瑜与陈琳并为曹操记室与建安七子阮种字徳猷有殊操何曽荐之举贤良第一授中书郎阮孝绪年十三徧通五经屏居一室唿为居士阮逸宋仁宗朝上乐论二十篇与冯元等定乐婚姻天台仙遇阮肇入天台山採药遇仙女为偶今阮郎亭有诗云阮客家何在仙云洞口横人间不到处今日此中行其碑石乃李阳冰书歛钱为婚阮修居贫年四十未有室王敦等歛钱为婚皆名士时有求入钱不得者刘阮南阮北阮苑笔端风雨苑论字言扬元和中与柳子厚聮弟柳拜而兄之送以序云掉鞅乎术艺之塲游刃乎词翰之林风雨交于笔札烟霞发于简牍甚可壮也苑康字仲真后汉人举孝㢘歴仕泰山太守翰苑北苑艺苑二十三旱管𤓰期管至父齐侯使与连称戍葵丘𤓰时而往曰及𤓰而代仲父管仲名夷吾少与鲍叔牙游叔牙知其贤荐于齐桓以为相九合诸侯一匡天下仲之力也桓公称为仲父仲曰吾尝与鲍叔贾分财利多自与叔不以我为贪知我贫也吾尝与鲍叔谋事而更穷困叔不以我为愚知我有利不利也吾尝三仕三逐叔不以我为不肖知我不逢时也吾尝三战三走叔不以我为怯知我有老母也公子纠败吾幽囚受辱叔不以我为耻知我不修小节而耻功名不显也生我者父母知我者鲍子也割席管宁字幼安少与华歆同席读书有乗轩冕过门者歆废书观之宁遂与割席分坐曰子非吾友又尝与歆共锄菜地遇金宁挥锄不顾歆捉而掷之汉魏之际居辽东二十年孟观孙邕王基荐之曰宁含章素质冰洁渊清匿景藏光嘉遯养浩金声玉色乆而弥章前世未有厉俗独行若宁者魏明帝具安车蒲轮束帛加璧聘焉家贫好学一藜床五十年当膝处皆穿龙头子邈为博士善易筮管辂字公明明周易风角占相之道魏正元初其弟辰谓曰兄当富贵乎辂曰吾额上无生骨眼中无守睛鼻无梁柱脚无天根背无三甲腹无三壬皆不夀之验后果然白云先生管师复自号白云先生与弟师常齐名号二管宋熙丰间陈衮公以其与伊川经明学修荐为学官管子白心篇云满盛之家不可为婚管银管龙管筦筦辂琅琊人受公羊春秋于疎广以授孙仕汉为御史中丞满清俭满宠字伯宁魏祖表为汝南太守景初中以功迁太尉宠不治产业家无余财诏曰卿典兵在外专心忧国有行父祭遵之风赐田十倾谷五百斛钱二十万以明清忠俭约之节谥景侯满奋仕晋为尚书令引满持满扑满罕罕虎一名子皮子皮子婴齐婴齐子达达子魋魋子朔世为郑卿聴子皮授子产政子产辞子皮曰虎帅以听谁敢犯子子善相之简书学简卿汉人受尚书于儿寛后又受于夏侯胜滑稽简雍字宪和蜀先主以为宾友拜昭徳将军性简傲跌宕无所为屈时天旱禁酒吏于人家得酿具欲加之罪雍与先主游观见一男一女行道曰彼欲行淫先主曰何以知之曰彼有其具与酿者同先主大笑而赦有酿具者山简汗简白简二十七铣单五侯单超汉宦官也与徐璜左悺具瑗唐衡诛梁冀同日封为五侯仙道单道开得仙道恆服细石子一吞数枚日一服晋升平中入罗浮山独处茅茨萧然物外年百余歳单襄公如晋拜成单成公为王官伯单穆公即单旗也王子朝云单刘赞私立少单飏明天官善术学孝㢘迁太史令单雄信王世充将也善用马槊号飞将单士宁宋庆歴中与王洙同编修史馆单时宋干道中为殿中侍御史上疏谏击毬蹇蹇叔谏秦穆公袭郑公曰中夀尔墓之木拱矣蹇兰仕汉为交趾刺史蹇誉仕宋为歴阳令蹇周辅善属文宋神宗命答髙丽书称㫖蹇序辰宋绍圣中为给事中搆缙绅之祸偃蹇连蹇忠蹇展圣之和展禽名获字禽无骇之子为士师三黜曰直道而事人焉往而不三黜柳下惠圣之和者也食邑柳下谥曰惠弟盗跖展喜鲁人齐侵鲁北鄙公使喜犒师还展上公修道于句容县玉晨观得仙展子竒工画为画家三史隽隽不疑字曼倩渤海人暴胜之为直指使东至海不疑冠进贤冠带櫑具剑珮环玦褒衣博带至门上谒胜之望见屣履出迎敬纳其説还朝表荐之徴拜青州刺史昭帝即位擢为京兆尹其母喜平反故不疑为吏严而不残善善卷古髙士也舜以天下让善卷善巻不受去而入深山不知其处后隠居华妙洞天今常徳府武陵县南苍山名枉渚人号枉水山上有善巻坛宋政和中赐号遁世髙蹈先生郡守李寿为坛记积善择善迁善典典韦形貌魁梧膂力过人魏太祖引置左右迁校尉军中语曰帐中壮士有典君提一双㦸八十斤子满为中郎扁扁鹊史记云姓秦名越人医书云庐国人姓扁名鹊二十九篠赵良大夫赵衰字子余谥成子子盾字孟谥宣子世为晋卿贾季曰赵衰冬日之日也赵盾夏日之日也仲尼曰赵宣子古之良大夫也盾子朔袴中儿赵朔亡有遗腹子夫人置之袴中得脱匿程婴家十五年因韩厥立之是为赵武武为晋卿荐白屋之士六十家举筦库之士七十余家四豪赵胜封平原君食客数千人与齐孟尝楚春申魏信陵为四豪太史公曰平原翩翩浊世之佳公子也读父书赵括马服君奢之子徒能读父书而有长平之败金城上方畧赵充国字翁孙沉勇有大畧汉元康初羗人叛时充国年七十余上老之使丙吉问谁可将者充国曰无踰老臣者矣驰至金城图上方畧上屯田便宜十二事羌破振旅而还封营平侯图形麒麟阁清如水赵轨仕隋为齐州别驾召入朝父老送之曰公清如水酌一杯水奉饯轨受饮之迁夀州长史开广芍陂三十六门灌田五千余顷人赖其利科第赵家赵不器子夏日冬曦和璧安贞居贞顺贞彚贞父子八人皆进士及第时称科第赵家文馆学士赵彦昭少有才学唐中宗于修文馆置大学士四员以韦嗣立李峤宗楚客赵彦昭为之又置学士以李适刘宪崔湜郑愔刘子元李乂卢藏用为之又置直学士以马懐素宋之问沈佺期武平一杜审言徐坚等为之天子飨㑹学士得从春幸梨园则赐细栁圏夜宴蒲萄园赐金樱秋登慈恩寺浮屠赐菊花酒冬幸新丰歴白鹿观赐浴汤池从行给翔麟兵赋诗属和无君臣之分惟以文章得幸方外十友赵元亮字贞固少负志略如隠者之操谥昭夷先生十友名玉界尺赵光逢字延吉以文行知名时人称其方直温润谓之玉界尺仕后梁为中书侍郎社稷臣赵普字则平宋太祖开国功臣也上常夜半幸其第立风雪中普皇恐出迎设重茵席地炽炭烧肉普妻行酒上以嫂唿之遂定下江南之议每决大事启阁观书乃论语也时称赵普以半部论语治天下雷徳骧尝诋之上叱之曰鼎铛尚有耳汝不闻赵普吾社稷臣乎雍熙中兼中书令封真定郡王谥忠献王谏林赵槩字叔平性重厚寡言宋仁宗朝与欧阳修同知起居注后参大政熙宁初致仕居睢阳十五年惟以读书着文忧国爱君为事集古今谏诤为谏林一百二十巻奏之上赐诏褒美谥康靖琴鹤清风赵抃字閲道气貌清逸人不见其喜愠自号知非子宋至和中为侍御史弹劾不避贵势京师号为铁面御史初任成都携一琴一鹤自行其再任也屏去琴鹤止有苍头执事张公裕学士送以诗云马谙旧路行来滑琴遇知音尚不弹公平生日所为事夜必衣冠露香拜手告天不可告者则不敢为也元丰初告老退居于衢有溪石松竹之胜与山僧野老游不𣸪有贵势也有髙斋诗云轩外长溪溪外山卷帘空旷水云间髙斋有问如何答清夜安眠白昼闲位至参政年七十七薨谥清献公二子㞦明诚戏綵堂赵㞦笃行君子也元丰中为温倅迎清献来遂名其堂曰戏綵东坡送以诗云风流半刺史清絶校书郎耆英㑹赵丙字南正宋元丰中为太常少卿与文富耆英㑹丙诗云新春鼎鼐燕英髦主礼雍容下庶僚二相比肩官一品十人华髪仕三朝星阶并列瞻台曜樽酒时行挹斗杓东颕庸夫最无状也将颜面赴嘉招秋阳赋赵令畤字徳麟封安定郡王恭俭如寒士东坡作秋阳赋以调其辞云赵王之孙有贤公子告予曰吾心皎然如秋阳之清吾好善而欲成之如秋阳之坚百谷吾恶恶而欲刑之如秋阳之陨羣木是以乐而赋之居中总政赵鼎字元镇宋绍兴中张浚出视师江上鼎居中总政以图兴复之功拜左仆射加特进谥忠简论诗法赵蕃字昌甫号章泉有诗云学诗浑似学参禅要保心𫝊与耳𫝊秋菊春兰宁易地清风明月本同天有重名屡召不起刘后村云一生官职监南岳四海𫝊名仰玉山赵禹汉武朝以刀笔积劳迁御史与张汤论定律令赵广汉孝宣朝为京兆尹发奸摘伏如神赵熹歴仕三朝为国元老以太傅致仕赵温仕汉为京兆丞曰大丈夫当雄飞安能雌伏弃官去赵典为大司农闭门却扫非徳不交汉八俊中人赵咨吴大夫使魏自云如臣比者车载斗量不可胜数赵云号虎威将军蜀先主曰子龙一身都是胆也赵昌言字仲谟宋太宗朝拜枢使与同年㑹饮女徳㛰姻报父仇赵氏字娥酒泉龎㳙母也娥父为人所杀兄弟三人俱物故娥感愤十年后遇雠于都亭刺杀之诣县自首遇赦州县表其闾尽妇道赵氏字阿周郁妻也闲于妇道而其夫骄淫郁父谓阿曰汝宜以道匡夫阿退曰我无樊卫二姬之术言而不用必谓我不奉教令言若用是为子违父而从妇生如此亦何聊乃自杀石华广袖赵曼二女长曰宜主举止翩然名飞燕次曰合徳汉成帝召入宫俱拜婕妤飞燕尝与妺坐误唾其袖合徳曰姊唾染人绀碧似石上花令尚方为之未必能此乃号石华广袖后立飞燕为后娶九姨赵晃为尚书刘晔未第前晃以女妻之早亡二妺未适人刘登第夫人复欲妻之使媒妁通意晔乃复娶九姨生七子皆至大官李居士赵明诚字徳甫妻李易安号李居士平生与之同志徳甫在太学时每朔望告谒出质衣取半千钱步入相国寺市碑文果实归相对咀嚼展玩后连守两郡竭俸以事铅椠有穷天下古文竒字之志着金石録三十篇赵璘之姑适卢纶生四子并及第时称赵家出甥赵昌言之女妻王旦赵元淑娶宗连女遂为富人赵徳麟再娶王氏人以为二八字媒赵縦郭令公壻郭氏归宁公出縦像问曰谁也曰赵郎赵师雄迁罗浮一夕于松林间见美人乃梅花精也赵氏女名解愁母梦海棠花蘂而生后为潘杭妾赵岐娶扶风马融兄敦之女燕赵完璧归赵三十一巧鲍贫交鲍叔牙敬叔之子也代为齐卿知管仲之贤荐以为相杜甫云管鲍贫时交此道今人弃如土知不如葵鲍牵为齐卿宣公信声孟子之诉而刖之仲尼曰鲍庄子之知不如葵葵犹能卫其足举幡鲍宣字子都汉哀帝朝拜司𨽻校尉以挫辱宰相下廷尉博士弟子王咸举幡太学下曰欲救鲍司𨽻者㑹此㑹者千余人子孙三世俱为司𨽻乗骢马京师歌曰鲍氏骢三入司𨽻再入公府贵戚欵手鲍永字君长光武朝拜司𨽻辟鲍恢为从事不避强御帝曰贵戚且歛手以避二鲍子昱挽鹿车鲍昱字文泉建武中拜司𨽻奉法守正有父风后自郡守入拜三公尝从容问其母桓少君曰宁复识挽鹿车时否母曰存不忘亡安不忘危子徳神父鲍徳有志节章帝朝为南阳太守时歳大荒惟南阳丰稔吏民爱悦号为神父玉郎鲍泉字润玉梁元帝谓之曰卿面如冠玉髪似猬毛王僧辩常唿为玉郎煮白石鲍靓字太𤣥五歳记其前生语父母云本是曲阳李家儿九歳堕井死验之信然及长学兼内外明天文河洛之书仕晋为南海太守行部入海遇风饥甚取白石煮而食之词格清美鲍昭字明逺工诗诗评云为诗欲词格清美当看鲍昭谢灵运诗人中称为鲍谢仕宋为临海王参军杜诗云俊逸鲍参军知人鲍防字子桢唐徳宗朝为御史大夫典贡举得名士崔邠等世美其知人与谢良弼友善时号为鲍谢鲍孤鴈鲍当宋景徳中为河南法掾时薛尚书映知郡因事怒之乃献孤鴈诗云天寒稻粱少万里孤难进不惜充君庖为带边城信薛大称赏时目之为鲍孤鴈赐绯鲍彪宋绍兴中为尚书司封员外郎引年告老虞允明胡沂陈俊卿等言彪笃学守道安于静退博物洽闻可以备议论清介端懿可以表缙绅勇退戒得陈义甚髙望表而出之以厉士夫之节诏褒美赐绯鱼袋致仕㛰姻鲍宣娶桓少君能与同志鲍靓见葛洪深器之以女妻焉洪乃就靓学𫝊其道二十二皓枣屯田枣祗汉末为羽林监请建屯田曹操以为屯田都尉任峻为典农中郎将募民屯田许下得谷百万斛军国之饶起于祗而成于峻一门贵显枣据字道彦仕晋为山隂令政有异绩迁尚书左丞父叔伟仕魏为鉅鹿太守子腆以文章显仕晋为襄城太守弟嵩才艺尤美仕晋为中庶子羊枣安期枣交梨火枣老保三十三哿左素臣左丘明因春秋作传杜预云仲尼为素王丘明为素臣宋元丰中诏从祀封瑕丘伯喉舌之官左雄字伯豪汉永建初虞诩荐之云实有王臣蹇蹇之节宜擢任喉舌之官迁尚书令阳嘉中上言自今举孝㢘年未满四十不得察举由是多得其人铜盘引鱼左慈字元放少有神道尝在曹操坐操使求松江鲈鱼慈以铜盘贮水以竿饵钓于盘中须㬰引一鲈鱼出他日操欲收杀之却入壁中霍然不知所在洛阳纸贵左思字太冲口讷而辞藻壮丽欲作三都赋构思十年门庭藩溷皆着纸笔遇得一句即疏之赋成皇甫谧为之序张华见而叹曰班张之流也于是豪贵之家竞相传写洛阳为之纸贵齐王因命为记室不就作诗功成不受赏长揖归田园斩巫左震唐肃宗朝为黄州守时王玙以祠祷得相遣女巫乗𫝊分祷天下名山大川震斩之州人歌曰吾乡有鬼巫惑人人不知天子正尊信左公能杀之左伯桃与羊角哀为死友女徳左思妺名芬晋武帝选入后宫虚左闾左道左三十五马马儒宗马宫字游卿受公羊春秋于冷丰以射䇿甲科为郎汉哀帝朝为太师封扶徳侯以儒宗居宰相位图形云台马武字子张汉中兴二十八将中人论曰咸能感㑹风云奋其知勇称为佐命亦各志能之士也臧宫马武之徒抚鸣剑而抵掌志驰伊吾之北矣封阳虚侯大才晚成马援字文渊少有大志乃辞兄况欲就边郡田牧况曰汝大才当晚成援尝谓賔客曰丈夫为志穷当益坚老当益壮建武中拜为伏波将军击交趾军还故人孟冀迎劳之援曰男儿要当死于边野以马革裹尸还葬耳何能卧床上在儿女子手中邪冀曰谅为烈士当如此矣武陵五溪蛮反援自请行据鞍顾盻以示可用帝笑曰铄哉是翁也进营壶头失利病卒三兄况余员从弟少游四子廖防光客卿下泽车马少游尝谓援曰士生一世但取衣食裁足乗下泽车御欵段马乡里称善人斯可矣援征交趾在浪泊西里间下潦上雾仰视飞鸢跕跕堕水中卧念少游平生时语何可得也兄弟贵盛马廖封顺阳侯弟防颕阳侯次第光许阳侯㓜弟客卿幼而岐嶷援竒之以为将相器兄弟贵盛资产巨亿大起第观连阁临道弥街路多聚声乐杜笃之徒数百人常为食客有司奏其奢侈踰制悉免就国鉅下二卿马严字威卿弟敦字孺卿援兄子也居鉅下交结英贤并知名当世三辅称其行义号鉅下二卿援尝为书戒之有刻鹄画虎之喻严七子固伉歆鱄融留续绛帐马融字季长才髙博洽为世通儒诸生千数卢植郑亥皆其徒也坐髙堂施绛纱帐前授生徒后列女乐弟子以次相传鲜有入其室者汉永初中拜校书郎中蝗化鱼虾马稜字伯威汉章和初为广陵太守有治行蝗飞入海化为鱼虾吏民刻石颂之白眉马良字季常兄弟五人并有才名谚曰马氏五常白眉最良良眉中有白毛故称之蜀先主辟为荆州从事位至侍中弟谡字幼常好论兵计有街亭之败新丰斗酒马周字賔王少时袁天纲见之曰伏犀贯脑背若有负贵相也入闗舎新丰逆旅命酒一斗八升悠然独酌衆异之舎中郎将常何家为条三十余事帝问何武人安能此对曰家客马周为之召与语大悦拜监察御史贞观十八年拜中书令帝尝以飞白书赐之曰鸾凤冲霄必假羽翼股肱之寄要在忠力岑文本曰马君论事听之纚纚令人忘倦然鸢肩火色腾上必速恐不能乆年四十八卒子载有知人之鉴武干絶伦马璘武干絶伦以忠力奋李光弼曰吾用兵三十年未见以少击衆如马将军者也唐至徳中为四镇节度使翠竹碧梧马燧字洵美姿度魁杰与诸兄学辍䇿叹曰方天下有事当以功济四海岂老一儒哉唐大厯建中间屡立大功进封北平郡王赐宸扆台衡二铭以言君臣相成之美图形凌烟谥庄武子畅位至少傅厯孙继祖殿中少监韩愈志继祖墓云北平王犹髙山深林鉅谷龙虎变化不测魁杰人也退见少傅翠竹碧梧鸾停鹄峙幼子娟好静秀瑶环瑜珥兰茁其芽建铜柱马总字会元唐元和中迁南安都护建二铜柱于汉故处鑱着唐徳以表伏波之裔韩愈赠诗云红旗照海压南荒征入中台作侍郎酒狂马自然有异行饮酒至一石不醉人有疾以杂草木揉与之食无不瘥者自吟云昔日曽随魏伯阳经时醉卧紫金床东君道我多情懒罚向人间作酒狂何用烧丹学驻颜閙非城市静非山时人若覔长生药对景无心是大还唐广明中于梓州上昇险怪马异唐诗人诗体与卢仝俱尚险怪卢仝与马异结交诗有云仝不仝异不异是谓大仝而小异以笏击奸马知节字子元年十八监彭州兵马以严饬见惮如老将歴典数郡治迹卓然宋景徳中拜枢宻一日与同列奏对忽厉声叱王钦若曰莫谩官家退见王文正曰诸子上前议论如此知节几欲以笏击死之谥正惠马成字君迁光武二十八将中人封全椒侯马光与张仲让等号为六儒马存字子才善属文有豪气观浩斋歌等作可见马㳙字巨济宋元祐进士第一人马伸字时中学于伊川元祐中为西京法曹公暇必造程门马廷鸾号碧梧宋咸淳中与江古心同拜相女徳㛰姻有才辨马融少女名伦少有才辨家世丰豪适汝南袁隗资装甚厚既成礼隗问之曰妇奉箕箒而已何乃珍丽对曰慈亲爱重不敢违命君若慕鲍宣梁鸿之髙妾亦效少君孟光之事隗又曰弟先兄举世以为笑令处姊未适先行可乎答曰妾姊髙行未获良匹不似鄙薄茍然而已隗不能屈卖饼媪马周微时因袁天纲言京师有卖饼媪者此妇大贵周遂娶之媪乃引至常何家后周为相媪亦为夫人马该深为庐陵守唐贞元中王陟游庐陵马妻以幼女马融有俊才从挚恂学恂竒其才以女妻之马畅娶吉州刺史卢彻女班马司马五马贾洛阳年少贾谊洛阳人文帝即位河南守吴公荐之于朝帝召为博士时年二十余绛灌之徒毁之曰洛阳年少专欲擅权乃以为长沙大傅上坐宣室问鬼神之本至夜半前席拜为梁太传上疏陈政事名治安䇿刘向称谊通达国体古伊管未能过也孙嘉好学世其家昭帝时为九卿曽孙捐之至言贾山涉猎书记汉文时上书言治乱之道借秦为谕名曰至言待诏金马贾捐之字君房元帝即位上疏言得失召待诏金马门长安令杨兴曰君房言语妙天下使为尚书过五鹿充宗逺甚后以忤石显遇害治河三䇿贾让哀帝朝奏言治河有上中下䇿通渠有三利不通有三害折冲千里贾复字文君佐光武中兴帝解左骖以赐之曰贾督有折冲千里之威拜执金吾封胶东侯图形云台舌耕贾逵字景伯父徽从刘歆受左氏春秋逵传父业自为儿童时常在太学身长八尺二寸诸儒为之语曰问事不休贾长头门徒来学献粟盈仓人曰逵非力耕乃舌耕也和帝朝为侍中内备帷幄兼领秘书褰帷访问贾琮字孟坚汉中平初三府举之为交趾刺史巷路歌曰贾父来晚使我先反今见清平吏不敢饭政为十三州最迁冀州刺史旧典传车垂赤帷裳琮曰刺史当逹视广聴紏察美恶何有反垂帷裳以自掩塞乎乃命御者褰之百姓闻风震竦贪吏皆解印绶去贾父贾彪字伟节兄弟三人并有髙名时语曰贾氏三虎伟节最怒汉桓帝时为新息长时小民多不养子彪严为之制数年人养子者以千数皆曰此贾父所生也名曰贾子州中晔晔贾洪字叔业苏荀字文通并仕魏为参军时语曰州中晔晔贾叔业辨论不穷苏文通充闾之庆贾逵字梁道魏文帝以为豫州刺史长吏不如法者皆奏免之帝曰真刺史矣通运渠二百里名贾侯渠晚年生子云当有充闾之庆故名之曰充字公闾后仕晋为尚书充死无嗣立外孙韩氏为子名谧仕晋为秘书监开合延贤父子继美贾至字幼隣𤣥宗朝知制诰初睿宗传位父曽草诏𤣥宗传位至草诏帝曰两朝盛典出卿家父子可谓继美矣有早朝大明宫诗云银烛朝天紫陌长禁城春色晓苍苍千条弱柳垂青𤨏百啭流莺遶建章剑珮声随玉墀步衣冠身惹御炉香共沐恩光鳯池表朝朝染翰侍君王棠棣碑贾敦頥唐永徽中迁洛州刺史以㢘洁称咸亨初弟敦实复为洛州长史以寛惠得人心洛人先为敦頥刻碑大市旁后为敦实立碑其侧号棠棣诗痩贾岛字浪仙初为浮屠号无本居法干寺后举进士苦吟常跨驴不避公卿贵人尝吟诗云僧敲月下门又欲下推字于驴上以手作敲推势不觉冲至京尹韩愈第三节左右拥至马前诘之以实对愈曰敲字佳与共论诗为布衣交宣宗尝微行至法干寺闻钟楼上有吟声取其诗巻览之岛夺取其巻曰郎君何㑹此邪宣宗去赐御札除遂州长江簿时称为贾长江又为诗云骑驴冲大尹夺卷忤宣宗神童贾黄中六歳中神童宋太宗朝与宋白等五人同拜学士扈䝉有五凤齐飞之句居翰林九年有诗云青纶辉映轻前古丹禁深严隔世尘公辅器贾昌朝字子明宋天僖中除国子监説书时孙奭判监一见许以公辅治平初拜相封魏国公不欺贾黯字直孺庆歴中与王曽张唐卿彭汝砺同年登第见范仲淹于邓州范曰惟不欺二字可终身行之黯拜其言后与人曰吾得范公不欺二字平生用之不尽也嘉祐中为翰学士迁给事中贾琼王通门人与董常姚义等北面受王佐之道贾曽少有才名唐景云中知制诰与苏晋同僚并以文辞称时号苏贾贾耽字敦诗为汾州刺史七年政有异绩唐贞元中拜相贾餗字子美三典贡举得士七十五人唐大和中拜相贾亨彦宋元祐末挂冠与吴师道等为七老女徳㛰姻孝友贾孝女濮州人父为族人𤣥基所杀弟强仁尚幼抚育至长教伺𤣥基杀之有司论死女请代弟髙宗诏并免之贾女贾充有女求纳为太子妃晋武帝曰卫瓘女有五可贾充女有五不可卫氏种贤而多子贾氏种妬而少子充少女名午与韩夀通窃香以遗之充知之以妻夀射雉贾大夫恶娶妻而美三年不言不笑御以如臯射雉获之其妻始笑而言择婚贾诩字文和筭无遗策经达权变当曹操盛时阖门自守退无私交男女嫁娶不结髙门魏文帝以为太尉择壻贾混充之弟也仕晋为镇军邓攸访之混以讼示攸使决之攸曰孔子云必也使无讼乎混竒之妻以女苏贾陆贾董贾夏赐金百镒夏无且侍医秦皇当其环柱避荆轲之时无且以所奉药囊提之论功赐黄金百镒荆轲传冶家佣夏馥字子治言行质直与范滂张俭俱为党魁剪须为冶家佣后其弟遇于泾阳市中不识闻声乃觉木肠石心夏统字仲御㑹稽人引身不仕母病笃诣洛市药㑹上已洛中王公并至浮桥车乗如云统不之顾贾充引船与语其应如响劝之仕俯而不答充曰卿能作卿土地间曲乎曰昔曹娥投水国人哀之为作河女之章伍子胥以忠投海国人为作小海唱今欲歌之于是以足扣舷引声清激大风应至云雨响集充令妓女盛服绕船三匝统危坐如故若无所闻充曰此吴儿木肠石心也宰相器夏竦字子乔宋仁宗朝举制科有老宦者曰贤良他日必大用以吴绫手巾乞诗公题曰殿上衮衣明日月砚中旗影动龙蛇纵横礼乐三千字独对丹墀日未斜杨徽之见而叹曰真宰相器也初除馆职时早秋上在拱宸殿按舞命中使索新词公立进喜迁莺云霞散绮月沉钩帘卷未央楼夜凉河汉截天流宫阙鎻新秋瑶阶曙金茎露凤髓香和云雾三千珠翠拥宸游水殿按梁州知南京二诗寄执政云造化平分荷大钧腰间新佩玉麒麟南湖不住栽桃李拟狎沙禽过十春海鴈桥边春水深略无尘土到花隂忘机不取人知否自有江鸥信此心徙西都以青雀寄諌院张昇云弱羽伤弓尚未完孤飞谁敢拟鸳鸾明珠自有千金价莫与游人作弹丸命奉使契丹辞表云父殁王事身丁母忧义不共天难下穹庐之拜礼当枕块忍闻夷乐之声时谓精絶皇祐中拜枢宻副使封郑国公尝知襄州值歳饥募富人出粟全活数万人子安期为陜西漕夏黄公与东园公绮里季角里先生隠商山为四皓歌曰晔晔紫芝可以乐饥富贵之畏人不如贫贱之肆志夏寛受诗于申公汉武时为阳城内史以㢘节称夏恭字敬公习孟氏易门徒千余人汉建武中拜郎中谥宣明君子牙习家业早卒号文徳先生肆夏韶夏大夏假假仓汉成帝朝人习经学由是小夏侯有张郑秦假氏之学氏族大全巻十五氏族大全卷十六钦定四库全书氏族大全巻十六三十六养蒋父子剖符蒋满汉宣帝朝为上党令子万为北地都尉同诏征见帝曰父子宜同日剖符即下诏以满为淮南相万为𢎞农守竹下三径蒋诩甞于舍前竹下开三径惟故人求仲羊仲从之游为兖州刺史及王莽居摄以病免归田里蒋侯蒋子文汉末为秣陵尉逐盗钟山伤额而死常自谓骨贵死当为神及吴大帝都建业子文常乗白马执白羽扇而出遂立庙钟山封蒋侯尝助杨大眼走魏军凯旋庙中人马迹皆有泥湿南唐追谥庄武帝宋景祐中赐额惠烈庙曽极诗云白马千年系庙门炉烟浮动衮龙昬阖棺谩説荣枯定贵骨犹能履至尊兼资文武蒋济字子通仕魏为中郎将兼资文武志节慷慨常有超越江湖吞吴㑹之志封闗内侯社稷器蒋琬字公琰弱冠知名蜀先主以为广都长衆事不理孔明曰蒋琬社稷之器非百里之才孔明每言公琰託志忠雅当与吾共赞王业者也为尚书令释私怨蒋钦吴人从孙䇿东渡平定三郡迁盪冦将军徐盛有嫌于钦钦每称其善曰今天下未宁岂可挟私怨以蔽贤乎盛既报徳论者美焉兄弟才吏蒋沇举孝㢘与兄演溶弟清俱为才吏唐干元中歴咸阳髙陵陆浑盩屋四县令美政流行郭子仪军出其县敕麾下曰蒋沇贤令毋挠其清也官至御史中丞迁大理卿父钦绪为太常博士父子学士蒋乂字徳源幼从外祖吴兢学博览强记有史才唐贞元中为起居舎人帝尝登凌烟阁视左壁頽剥字多漫缺召乂问之对曰此圣厯中侍臣图赞口诵不失一字会诏问神䇿军建置本末乂条对甚详宰相髙郢郑珣瑜叹曰集贤有人哉明日诏兼判集贤院事时乂之父明在集贤院父子为学士儒者荣之长子伸次子偕㓜子孙三起三留蒋伸字太直宣宗雅爱之每见必咨天下得失三起三留曰他日不得独对卿矣遂拜相良笔蒋偕史馆三世踵修国史世称良笔咸云蒋氏日厯焉暖谷道州有暖谷在寒亭之傍宋治平中邑大夫蒋琪名之蒋之竒作记云盛寒入此谷中其气温然挟纩炽炭不啻也胷吞云梦蒋之竒字颕叔宋仁宗朝举贤良方正科试六论除监察御史治平初迁殿中侍御史崇宁初为翰林学士同知枢宻院事山谷别之竒诗云金城千里要人豪理君乱丝须孟劳文星合在天东壁清都紫微碎云璈荆溪居士傲轩冕胷吞云梦如秋毫三品衣鱼人仰首不见金牛可下刀子堦孙及祖兴祖蒋重珍宋嘉定中状元有辞藻一篇丹陛对之句女徳嗜酒能文蒋氏者湖州参军陆䝉妻也嗜酒善属文姊妹劝之节饮荅曰平生偏好饮劳尔劝吾餐但得樽中酒时光度不难养穿扬号猿养由基楚大夫善射去栁叶百步而射之百发百中晋楚交兵战于鄢陵由基蹲甲而射之彻七札焉楚国有猿王使射之由基始调弓猿拥木而号彊彊华奉赤伏符献之光武羣臣奏以为汉受命之符光武乃即帝位壤壤驷赤字子徒孔门七十二贤人封上邽侯党金帐羊羔党进骁勇絶人不识文字每战躬擐甲胄须髯皆杰𥪡目光如电视之若神辛仲甫使契丹契丹立问曰闻中朝有党进者骁将也如此者有几人对曰鹰犬之材耳何可胜数陶谷得进家姬一日取雪水烹茶问曰党家有此风味否姬曰彼粗人安识此景但能于销金帐浅斟低唱饮羊羔儿酒耳宋兴国二年为镇南节度使广荡楚有荡虺荡泽为司马赏姓纂云吴中八族有赏姓晋有赏庆掌晋有掌固宋有掌禹钖党三十八梗耿常平仓耿夀昌汉宣帝时为大司农中丞奏设常平仓増价而籴减价而粜以利农百姓便之赐爵闗内侯北道主人耿弇字伯昭光武指之曰是我北道主人也后平齐帝曰将军前在南阳建此大䇿常以为落落难合乃知有志者事竟成也封好畤侯父况病弇兄弟六人衣青紫侍医药时人荣之将帅之畧耿秉字伯初腰带八围能説司马兵法尤好将帅之畧汉永元初与窦宪征北单于登燕然山刻石勒功封美阳侯弟䕫与任尚围北单于于金㣲山出塞五千余里而还封粟邑侯父国为大司马伯父弇従弟恭拜井出泉耿恭字伯宗慷慨多大畧有将帅才永平中为戊巳校尉攻匈奴引兵据䟽勤城匈奴拥塞絶涧水恭于城中穿井十五丈不得水乃整衣向井再拜有顷水泉奔出扬水以示虏虏以为神明遂去后又益兵围之恭食尽穷困煮弩铠食其筋革与士卒同死生皆无二心救至得还形容枯藁郑衆上疏曰耿恭以单兵守孤城凿山为井煮弩为粮卒全忠勇其节义古未有也拜骑都尉攀龙附凤耿纯字伯山初谒光武于邯郸屡立大功建武元年诸将议上尊号纯进言士大夫从大王于矢石之间固望攀龙鳞附鳯翼以成其志耳武勐耿豪字令贵周文叹曰令贵武勐所向无前芒山之战右手拔刀左手把鞘耿湋与钱起等能诗齐名号大厯十子耿望宋咸平中知襄州迁京西转运使与朱台符并兼制置营田事导渠溉民田二千顷胷中耿耿冷春秋之学冷丰汉宣时为淄川太守尚公羊春秋之学马宫从之守生养气冷夀光行容成公御妇人法取精于𤣥牝其要谷神不死守生养气者也谓握固不泄还精补脑可以长生大厯才子冷朝阳有诗名唐宪宗尝问朝臣曰比闻一士人能作诗姓字甚僻大臣以朝阳对上曰非也厯诗评云朝阳在大厯才子中为最下冷卿冷庭叟仕宋为光禄卿山谷诗序云庭坚于庭叟有十八年之旧故山谷有诗云徃时尽醉冷卿酒又云冷卿智多髪苍苍牛刀发硎司一邦庭叟有野居宋茂卿以诗咏之山谷诗云冷卿小坞颇藏春庭叟有侍儿因早朝逸去山谷诗云初无狗盗偷篱落底事蛾眉失鎻闗每为朝天三十里时时惊枕梦催班冷光世宋人淳熙中为监察御史灰冷齿冷吴江冷官冷幸道术幸灵建昌人有神术疗病立愈禁邪怪即止樊长宾为建昌令作官船船成当下吏以二百人引一艘不能动灵自请牵之止用百人而船去如飞咸称其神庙在洪城编贝贯珠幸南容唐贞元中穆寂榜登进士第试平权衡赋与柳子厚同年子厚有送归聨句序云比词聨韵竒藻递发烂若编贝粲若贯珠孙潭徳行孚于乡殁为龙王诗免税丁幸元龙字震甫号松垣先生有气节官至通判以诗援任涛例求免税丁太守判云松垣笔力破沧溟欲援任涛免税丁一段风流好公案锦江重冩入图经景衣锦还乡景丹字孙卿栎阳人王莽时举四科丹中言语科后归光武従突骑破王郎以功拜骠骑大将军封栎阳侯帝谓曰富贵不归故乡如衣绣夜行故以封卿耳图形云台戒石碑景焕有野人闲语一书宋干徳三年立郡国戒石碑四句云尔俸尔禄民膏民脂下民易虐上天难欺即其书中语也礼阁景融仕宋拜太常博士胡宿行其制云典蕞仪于礼阁景差楚人作续骚大招一篇朱文公云语平淡醇古景鸾字汉伯东汉人作诗解易説着述五千余万言景廷五代时人善射尝教其子射曰射不入铁不如不发子延广仕石晋为都指挥使横挑强胡败死杀风景陶𢎞景潇湘八景丙頫拾卭取丙氏鲁人以铁冶起富至鉅万頫有拾卬有取邹鲁以其故多去文学而趍利知大体丙吉字少卿汉地节初宣帝以其有旧恩封博阳侯临封而病上忧其不起将加绋而封之夏侯胜曰此未死也有隂徳者必享其乐以及子孙果愈代魏相为相尚寛大有驭吏醉吐丞相车上西曹主吏自欲斥之吉曰以醉饱之失去士使人复何所容此不过污丞相车茵耳尝出不问死伤而问牛喘谓三公典调隂阳恐时气失节有所伤也时以为知大体赞云孝宣中兴丙魏有声子显因有罪削爵孙昌复博阳侯魏丙鱼丙邴清行邴汉有清行为中大夫王莽赐策书束帛遣之归龙腹邴原东汉人与管宁华歆相善时称三人为一龙宁龙头原龙腹歆龙尾诣长安孙嵩从学嵩曰君乡里自有郑君君乃舎之何也原曰人各有志有登山而採玉者有入海而探珠者岂可以豋山不如海之深入海不如山之髙哉龙翰凤翼国之重寳井五经纷纶井丹字大春汉建武间人通五经善谈论京师语曰五经纷纶井大春玉井井井同井颕纯孝颕考叔有献于郑庄公公赐之食食舍肉请以遗母君子曰颕考叔纯孝也名家颕容字子严东汉人少博学註春秋左传五万余言举孝㢘公车征之不就杜预云末有颕子严亦复名家囊颕毛颕四十四有柳社稷臣柳庄卒卫献公方祭请于尸曰有臣栁庄也者社稷之臣也请往不释祭服而往遂以禭之与之邑裘氏士品第一柳世隆字彦绪晚年以谈义自髙喜弹琴世称栁公双𤨏为士品第一仕宋为武威将军诸子中最知名者长悦次惔三恽四憕五忱二龙栁惔字文通与兄悦齐名王俭曰栁氏二龙可谓一日千里栁郎仪表栁恽字文畅早有令名少工篇什与谢瀹隣居相友爱瀹曰宅南栁郎可为仪表尝和梁武帝登景阳楼诗云太液微波起长杨髙树秋翠华承汉逺雕辇逐风游深见赏美兄弟十五人恽憕忱迭为侍中复居方伯衣锦还乡栁庆逺字文和为雍州刺史梁武帝曰卿衣锦还乡朕无西顾矣江汉英灵柳遐㓜超迈谢举叹曰江汉英灵见于此矣梁人仕周持节出使柳彧字㓜文仕隋为侍御史持节使河北巡省五十二州奏免赃污者二百余人州县肃然上嘉之华腴栁芳作氏族论曰三世有三公曰膏梁有令仆曰华腴知戎情栁浑字夷旷唐贞元中同平章事时浑瑊与吐蕃㑹盟浑䇿其必劫盟已而果然上曰卿书生乃知军戎万里情乎诛舞文吏栁公绰字子寛始生三日伯父子华曰兴吾门者必此儿也唐元和中为山南节度使行部至邓县吏有纳贿舞文者公绰判曰赃吏犯法法在姦吏壊法法亡诛舞文者弟公权子仲郢笔諌栁公权唐穆宗朝拜侍书学士帝问笔法对曰心正则笔正笔正乃可法矣帝改容悟其以笔諌也文宗朝充翰林书诏学士夏日尝召与聨句命题于殿壁字径五寸帝叹曰钟王无以尚也东坡与柳氏外甥诗云君家自有元和脚莫厌家鸡更问人尝作龙城记为锦様书以进帝方御前麫月儿羮命分赐之尝从幸未央上命赋赐邉衣诗宫人迫之应声而成上曰子建七步尔乃三焉寛严两适栁仲郢字谕䝉唐会昌中拜京兆尹为令严明大中中为河南尹以寛惠为政曰辇毂之下先弹压郡邑之治本惠养每迁乌集庭树㦸架皆满子玭家法栁玭唐僖宗时为御史大夫清直有父风述家训以戒子孙大畧云余家以学识礼法称于士林人当以徳行文学为根株正直刚毅为柯叶有根无叶或可俟时有叶无根膏雨不能活也唐世称家法之美以栁氏为称首摄生栁公度善摄生年八十余有强力常云吾初无术但未尝以气海暖冷物熟生物及不以元气佐喜怒耳父公权五星在天柳宗元字子厚文章卓伟弟进士博学宏词科唐贞元中拜监察御史元和中为栁州刺史世号栁栁州栁文集序云唐之文振粲然如繁星丽天芒寒色正人望而敬者五行而已河东栁子厚斯人所望而敬者欤既殁栁人懐之庙于罗池韩愈为之碑准勑填词栁永字耆卿长于词自作词云才子词人自是白衣卿相后有荐于上者仁宗曰此人风前月下浅斟低唱岂可令仕宦且去填词由是不得志无复检率自称云奉圣㫖填词栁三变景祐初登弟为屯田员外郎归老桥柳拱辰宋天圣中试珠藏渊赋王拱辰榜登第至和中知永州年六十即有挂冠之志创一桥曰归老桥南丰作记弟应辰寳元中登甲科栁元景字孝仁宋文帝北伐加建威将军终尚书令栁灿唐末为翰林学士拜相学问博洽时目为栁箧子栁平字公仪宋元祐中以朝奉大夫知筠川建江西道院女徳婚姻熊胆丸栁公绰妻韩氏臯之女也家法严肃为缙绅家楷范训其子仲郢尝和熊胆丸使夜咀嚼以助勤章台栁栁氏韩翃妻也盗覆二京栁剪髪为尼居法堂寺蕃将沙叱利劫以归翃后为淄青书记遣使以练囊盛麫题于囊曰章䑓栁章台栁昔日青青今在否縦使长条似旧垂也应攀折他人手栁答曰杨栁枝芳菲节可恨年年赠离别一叶随风忽报秋纵使君来不堪折有虞候许俊以一骑挟之归淄青节度使钱希逸以闻于朝诏还翃水镜栁庄字思敬少有器量博览坟籍蔡大寳见之叹曰襄阳水镜复在于兹以女妻之仕梁王察为黄门侍郎娶龙女栁毅唐中宗时人下第归至泾阳见一妇人牧羊曰妾洞庭君小女敢寄尺牍洞庭之隂有橘树君击树三当有应者毅如其言有武夫揭水引入至灵虚殿取书以进顷之有赤龙长丈余飞去俄红妆拥一人回即寄书女也宴毅碧云宫洞庭君弟钱塘曰泾阳婺妇欲托髙义为亲毅不敢当辞而出后再娶卢氏女即龙女也与同归洞庭佳婿栁开字仲涂竒杰之士娶钱供奉女弟开属文必法韩愈号东郊野夫仕宋为监察御史柳氏裴封叔之妻也徳为九族冠柳氏适董钺时钺以椊漕得罪三日而去官柳与同忧患如处富贵作满江红东坡属和焉五柳蒲栁三眠栁茍干城之将茍变其才可将五百乗卫侯以其为吏而食人二鸡子遂不用子思曰以二卵弃干城之将不可使闻于邻国也断决如流茍晞字道将仕晋都督青兖二州练于官事文簿盈积裁决如流位至録尚书事弟纯严酷过于其兄楯墨作檄茍济颕川人与梁武有旧后仕于北朝尝云㑹于楯鼻上磨墨作檄狗茍后后处字子里孔门弟子赠营丘伯封胶东侯赞云揽道之华秉徳之柄深造门城不乖言行后苍字近君从孟卿受礼记説礼数万言号后氏曲台记授戴徳兼通齐诗授萧望之汉宣朝为博士后线晋人与永和修禊诗不成罚酒三觥纽累徳里纽因字孝政父母丧庐墓负土成坟坟前生麻一林围之合拱冬夏常青周武帝表其闾擢授甘棠令子士雄亦至孝父丧庐墓庭槐枯死服终还槐复荣茂周文帝下诏号其居为累徳里母母照开元含象亭十八学士中人夀夀于姚仕吴为大夫夀良仕汉为兖州牧有有若字子有状似孔子封平隂侯赞云人禀秀徳气貎或同而子俨然温温其容两端发问未荅机锋以礼节和斯言可宗四十七寝沈慈父母沈诸梁字子髙父沈尹戌楚庄王孙也为左司马子髙以父之邑为氏为叶县尹称叶公楚白公作乱叶公入至北门或遇之曰君胡不胄国人望君如望慈父母焉又一人曰君胡胄国人望君如望歳焉白公既诛楚国以定叶公好龙室屋皆画龙天龙闻而下窥叶公惊走好似龙而非好真龙也令噐沈演之年十一尚书刘栁见之曰此童终为令噐仕宋为吏尚书三望车沈庆之字𢎞先諌宋文帝北伐云耕当问农织当问婢今欲伐国而与白面书生谋之事何由济大明中位司空废帝加赐几杖给三望车子文叔文季永明体沈约字休文少笃志好学左目重瞳腰有紫痣聪明过人聚书至二万巻作文用宫商将平上去入四声制韵有平头上尾蜂腰鹤膝之名号永明体蔡兴宗引为记室谓诸子曰沈记室人伦师表宜善师之梁武受禅拜为尚书仆射既而乆处端揆有志台司帝终不用求外出不许乃以书陈情于徐勉曰老病百日革带常应移孔以手握臂率计月小半分欲谢事求归老之秩勉为言于帝不许自为郊居赋以序其事卒于官子士规孙仲兴梁武帝尝令作竹赋勑曰卿文体翩翩可谓无忝尔祖矣五经博士沈重字子厚博览羣书尤明诗义春秋仕梁为五经博士尝讲三教义于紫极殿一片宫商沈光有洞庭乐赋韦岫曰此赋乃一片宫商善戏马骁提捷人号为肉飞仙仕隋为郎将后归唐锦翠诰轴沈易直唐徳宗赠其家官爵使中官以廐马䭾赐之官诰凡一百二十轴皆饰以锦翠时以为荣牙绯沈佺期字云卿唐武后朝为修文馆学士尝对后曰身名已䝉齿録袍笏未赐牙绯后即赐之魏建安后江左诗律屡变至宋之问沈佺期文加靡丽如锦绣成文学者宗之号为沈宋卓然以所长为一世冠石莲灯沈彬字子文隠云阳山学仙道工诗有湘江行云数家渔网残烟外一㟁残阳细雨中人脍炙之唐末举进士梦着锦衣贴月飞人谓身不入月宫必不第果然后仕南唐为吏部郎临终指𦵏地以示家人穴其所得石莲花灯三椀有铜碑䥴诗云石灯犹未㸃留待沈彬来金鼎丹田沈鳞字庭瑞彬之子也学道于玉笥山常衣单褐风雪不易嗜酒工诗时唿为沈道者有诗寄故人陈智周云名山相别后此去㑹难期金鼎消红日丹田老紫芝访君虽有路懐我岂无诗休美繁华事百年能几时后尸解而去梦鹏沈晦赴省至天长道中梦身骑大鹏抟风而上因作大鹏赋以纪其事宋宣和中果魁天下泛瀛洲沈介字徳和宋绍兴中拜秘书省正字秦熺出一对云潘游洪沈泛瀛洲银鱼沈焕字叔晦父子自为师友讲道论义闺门肃睦于荣利澹然家故清贫而口不言贫轻财重义士信而归之宋干道中登第倅舒州光宗朝迁奉议郎赐绯银鱼沈既济经学该明有良史才召拜左拾遗子𫝊师沈𫝊师唐贞元末举进士权徳舆门生七十人推为颜子沈义伦伐蜀东归箧中才有图书数卷宋初拜枢宻沈括字存中愽览古今宋熈宁中知制诰分司南京沈思字持正湖州隠君子也隠于东林因名东老能酿十八仙白酒熙宁中吕仙到其家题诗云西邻已富忧不足东老虽贫乐有余白酒酿来縁好客黄金散尽为収书沈与求字和仲绍兴中为丞首陈屯田利害沈该字元约绍兴中直秘阁后参大政拜左仆射沈丰为零陵太守鞭朴不举市无刑戮沈宛谓妻曰男儿不竖豹尾终不还乡婚姻沈鸾字廷元少有髙名举茂才其舅陆稠以女妻之公府辟为别驾従事沈宋沈郎责沈审审食其沛郡人従汉髙征伐有功封辟阳侯审配事袁绍融曰尽忠之士也审固魏人本出兵伍杨俊奖拔乃作佳士官至郡守四十八感昝昝坚晋人桓温伐蜀其将昝坚劝李势降昝居润字广川博州髙唐人宋建隆初权知镇州初以知州易方镇也昝万夀宋名将五十琰冉冉雍字仲弓赠薛侯进下邳公徳行科冉耕字伯牛赠郓侯进东平公徳行科冉求字子有赠徐侯进彭城公政事科五十三范世卿范武子之后文子宣子献子为晋执政上卿扁舟五湖范蠡越大夫也㓕吴而归遂乗扁舟浮于五湖号鸱夷子皮之陶为朱公三致千金再分与贫交昆弟言富者称陶朱公云越王思其功以黄金铸其像一饭必报范雎字叔魏人也须贾告其过于魏齐辱之几死入秦改名张禄为相贾至秦雎间行敝衣求见贾曰范叔一寒如此哉取一绨袍赐之雎乃为贾御入相府则雎即秦相坐贾于堂下曰君所以得不死者以绨袍恋恋尚有故人之意耳一饭之徳必偿睚眦之怨必报揽辔澄清范滂字孟博汉桓帝朝为清诏使登车揽辔慨然有澄清天下之志名列八顾一弟仲博父龙舒君甑尘范丹字史云违时絶俗为激诡之行汉桓帝朝为莱芜长党祸作週身梁沛间卖卜于市常推鹿车载妻子捃拾自资结草室居焉有时絶粒闾里歌曰甑中生尘范史云釡中生鱼范莱芜谥贞节先生鸡黍之约范式字巨卿少游太学与张劭为友并告归式曰后二年当还过拜尊亲见孺子焉乃共刻期日至期劭白母杀鸡炊黍待之母曰二年之则千里结言何相信之审曰巨卿信士必不失期至其日果到陈平子亦同在学病将终谓其妻曰山阳范巨卿烈士也可以託死既终式为营护妻子身自送丧于临湘东汉人为荆州刺史二范儒风范宣字宣子少好学博综解书家于豫章晋太元中范甯为豫章太守立乡校教授恒数百人由是江州人士并好经学化二范之风也修汉史范晔字蔚宗仕宋为秘丞左迁宣城太守不得志乃删后汉书自为一家之作陆凯寄梅并诗㢘泉范柏年初见宋明帝因言及广州有贪泉帝问上州有此水否对曰梁州惟有文川武乡㢘泉让水又问卿宅在何处曰臣所居在㢘譲之间帝善之为梁州刺史流风回雪范云字彦龙善属文宛转清便如流风回雪仕于齐后归梁为吏部尚书树花之喻范缜字子真齐永明中为中郎时竟陵王子良盛招宾客缜与焉良精信佛教缜每言无佛良曰君不信因果何得富贵贫贱曰人生如树花随风而堕有拂帘帨落茵席之上有越篱墙落粪溷之中因果竟在何处良不能屈吸醋三斗范质字文素母张氏梦人授以五色笔而生九歳能文后唐时举进士汉周禅代之际隠于民间一日坐封丘巷茶肆中时所执扇上书云大暑去酷吏清风来故人有人貌极怪陋前揖曰世之酷吏何止大暑相公他日当深究此弊持其扇而去后至妖庙见一土木短鬼貌肖茶肆中所见者扇亦在其手中公心异焉后仕周首定刑统宋建隆初拜相尝谓同列曰人能鼻吸三斗醇醋即可作宰相封鲁公子旻登庸衣钵见和凝画粥断虀范仲淹字希文三歳而孤随母改适长山朱氏冐姓朱后举进士改本姓谢启云志在投秦入境遂称于张禄名非霸越乗舟乃效于陶朱时人服其亲切初居长白山僧舎读书日煮粟米二升作一器刀画为四块早晩以断虀数茎啖之其清苦如此宋庆厯中参大政谥文正公将相器业文正初举进士试金在镕赋云如令区别妍蚩愿为金鑑若使削平祸乱谓就干将将相器业可见矣胷中甲兵文正镇延安夏人相戒曰毋以延州为意小范老子胷中有数万甲兵不比大范老子可欺也天章一疏文正初知参政仁宗召见开天章阁赐坐授以纸笔使疏于前公退而条列时所宜先者数十事方施行而侥倖者不便沮格之公鋭意天下事取班簿视不才监司一笔勾去富公曰一笔为一家哭矣公曰一家哭何如一路哭义庄文正轻财好施尤厚族人于姑苏买良田数千畆为义荘以养族之贫者嫁娶丧𦵏皆有赡给四子纯祐纯礼纯粹纯仁帐中烟迹范纯仁字尧夫少时昼夜肄业置灯帐中夜分不寝后贵夫人収其帐顶如墨色以示子孙曰尔父少时勤学灯烟迹也公自布衣至宰相常戒子弟曰吾平生所学得之忠恕二字而已一生用不尽也宋元祐初拜右相谥忠宣公徽宗书其碑额曰世济忠贞之碑孙贲于和州建三老堂着作林忠宣初知襄邑县好武不事蚕织公令以植桑免罪人获其利至今号为着作林麦舟忠宣少时奉父命到姑苏般麦五百斛舟次丹阳见石曼卿言有三丧在浅土未𦵏公悉以所载麦与之单骑而归文正问过东吴见故旧乎对曰石曼卿告以三丧未举文正曰何不以麦舟与之公曰已付之矣长啸公范镇字景仁薛奎守蜀还朝曰得一伟人当以文章名世谓公也王文正荐召试学士院诗用彩霓字学士以沈约郊居赋彩霓连蜷读作入声以公为失韵殊不知约赋但取声律便美非入声不可读景仁不自辨由是除馆阁校勘少时作长啸却胡骑赋后奉使契丹虏中相目曰此长啸公也两入翰林四知贡举熙丰间士大夫论天下贤者必曰君实景仁其道徳风流足以师表当世年六十三疏五上乞致仕归蜀元祐初诏起之辞表云六十三而求去葢以引年七十九而复来岂云中礼以银青光禄大夫致仕卒年八十一谥忠文犹子百禄百常经筵第一范祖禹字淳父初字梦得公初生时母梦一伟丈夫被金甲至寝室曰吾故汉将邓禹也遂以为名㓜孤博学强记叔祖忠文公每器之曰天下士也节畧尚书论语孝经要切之言得二百一十九事名曰三经要语进唐鑑十二巻东坡尝荐之曰淳父为今经筵讲官第一言简而当无一冗字长语宋元丰中除翰林学士兼侍读子沖义气横秋范纯粹字徳孺知庆州山谷赠诗云庆州名父子忠勇横八区又曰少日才华接贵㳺老来忠义气横秋咏园亭范讽自给事中归济南张氏园亭有诗云园林再到身犹徤官职才抛梦自清惟有南山与君眼相逢不改旧时青湖山絶胜范成大字至能号石湖居士帅江东陛辞设宴上命侍行过西小轩再坐二内侍捧缣素来至有石湖二大字御书尚湿公拜谢奉觞上夀乃退石湖在平江盘门西南十里太湖之𣲖范蠡游湖从入之处公随髙下为亭观植花竹莲芰湖山絶胜绘图以𫝊公后见东宫曰石湖已拜宸翰有夀栎堂愿得寳书太子书三大字赐之乃即城居之南别营一圃题曰范村刻两朝赐书于堂上榜曰重奎其北又葺桃花坞往来其间尝与客饮有词云任炎天水海一盃相属荻笋芦芽新入馔鵾絃凤吹新畨曲人间何处似樽前添银烛公文章赡丽清逸自成一家尤工诗有石湖集百三十六巻吴门志五十巻使北则有揽辔録过海则有虞衡志出蜀则有吴船录如三髙亭记天下诵之宋隆兴中拜中书舎人恭知政事范増居鄛人好竒计为项羽谋臣称为亚父范升汉光武朝为博士奏左氏之失凡十四事范乔年二歳祖馨临终曰恨不见汝成人以所用砚与之五歳祖母以告乔执砚涕泣后为名儒范逵鄱阳孝㢘也称美陶侃于庐江守张䕫范泰与谢瞻为烟霞之交仕梁为国子祭酒子晔范延赏押兵过金陵张咏曰天使亦好官员也范谔昌受河图洛书于许坚坚受于李溉溉受于陈抟范宗尹字觉民宋建炎中拜相时年未及四十范如圭宋绍兴中与胡珵李𢎞正朱松同修国史㛰姻师友成婚范宣字宣子以讲论为业皆闻风宗仰有戴陆好琴书师事宣子以兄女妻焉罗幔当火范纯仁娶妇或传以罗绮为幔者文正闻之不悦曰罗绮岂帷幔之物敢持至当火于庭吾素清俭安得乱吾家法娶阿巽范异字箕叟范子功之孙东坡长子伯达之女阿巽山谷尝为子求婚其后契阔不成以妻于异甥舅范宻字武子尝谓其甥王忱曰卿风流雅望真后来之秀忱曰不有此舅焉有此甥范氏刘氏世为婚姻范文正娶李氏女与郑戬为连袂范景仁娶龎氏女为孙妇重友义也范镇吕公着之壻镇次子温秦少游之壻小范杜范栾范湛湛重仕汉为大司农湛僧智仕梁为谯州刺史时人以君子称之湛贲唐贞元登第为髙安县令徙县治于元阳观女徳湛氏陶侃母侃少为浔阳县吏监鱼梁以蚶鲊遗母母封还责之曰尔为吏而以官物遗我乃以増吾忧矣范逵尝宿于侃值大雪湛氏彻所卧新荐自剉给马又密截髪以易肴馔逵闻之叹曰非此母不生此子氏族大全巻十六氏族大全卷十七钦定四库全书氏族大全巻十七一送贡弹冠贡禹字少翁以眀经洁行着闻徴为博士为河南令以职事为府官所责免冠谢禹曰冠一免安可复冠遂去与王吉相友善世言王阳在位贡禹弹冠言取舎同也迁光禄大夫诏曰生有伯夷之廉史鱼之直汉元帝朝为御史大夫数上书言得失上嘉纳之钖贡乡贡九贡仲负米仲由字子路在孔门政事科尝见于夫子曰家贫亲老不择禄而仕昔由也常食藜藿之食为亲负米百里之外亲殁之后南游于楚从车千乘积粟万钟累茵而坐列鼎而食虽欲为亲负米不可得也仲光汉初元中西羌入㓂遣右扶风仲光等击之仲子陵蜀人习礼自名其家举贤良仕唐为常侍仲杲仕东晋为尚书管仲伯仲晏平仲女徳仲杲之女见释书有比丘尼问讲师而建尼寺宋华山冠宋钘齐宣王时人庄子末章叙天下之治方术者多矣宋钘尹文闻其风而説之作为华山之冠以自表九辩宋玉师事屈原为楚大夫作九辩悲屈原也作神女髙唐二赋皆寓言托兴有所讽也清行宋𢎞字仲子威容徳量羣臣莫及时帝姊湖阳公主新寡帝引𢎞曰谚言冨易交贵易妻人情乎𢎞曰糟糠之妻不下堂贫贱之交不可忘汉建武中为大司空以清行着闻封宣平侯去虎害宋均字叔庠汉建武中为九江守郡多虎暴常募设槛穽而犹多伤害均曰今为民害咎在残吏其务退奸贪进忠善可一去槛穽其后虎皆东游渡江去楚沛多蝗其飞至九江界者輙东西散去明帝朝拜尚书令神父宋登字叔阳少传欧阳尚书教授数千人为汝隂令政令明称神父入为尚书仆射顺帝以登明识礼乐使持节临太学奏定典律人中龙宋纎有逺操居酒泉之南山酒泉太守马岌造焉纎拒不见岌笑曰名可闻而身不可见徳可仰而形不可覩今而后知先生人中龙也铭诗于石壁曰丹崖百丈青壁万㝷竒木蓊郁蔚若邓林其人如玉维国之琛室迩人逺实劳我心谥𤣥虚先生王佐才宋弁字义和李冲曰此人一日千里王佐才也魏孝文朝为中书侍郎郡狱生蒿宋世良字元友魏孝庄拜为清河太守郡东有曲隄盗之所萃世良施八条之制盗奔他境民谣曰曲隄虽险贼何益但有宋公且屏迹郡无一囚狱内稆生桃树蓬蒿亦满衙门虚寂谓之神门弟世轨二絶宋世轨仕魏为大理少卿执法寛平时苏珍之为大理正明敏能断寺中语曰决定嫌疑苏珍之视表见里宋世轨时人以为寺中二絶忠清君宋游道少有气节仕魏为殿中侍御史戒其子仕约仕愼仕素曰吾执法大刚子孙不足师兖州人为立生祠题曰忠清君鉄石心肠宋璟耿介有大节初居小官以所作梅花赋投苏味道苏称之自是知名皮日休云璟贞姿劲质刚态毅状疑有鉄石心肠不解吐软媚语观其梅花赋清便冨艳得南朝徐庾体殊不类其为人唐开元中与张説源干曜同日拜相帝赋三杰诗自冩以赐封广平公谥文正五子浑恕尚华衡皆以贪败广州十贤三絶宋令文工书冨文辞有勇力号三絶三子之问文章之悌硚勇之悬精草𨽻世谓三子各得父之一絶夺袍宋之问字延清武后朝求为北门学士不许作明河篇以自见云明河可望不可亲愿得乗槎一问津后游洛南龙门诏从臣赋诗左史东方虬先成赐锦袍之问俄顷成以献后嗟赏夺袍赐之与张说等撰三教珠英与沈佺期文成锦绣与韦维称一台二妙与陈子昻等为方外十友中宗朝为修文馆学士元和风俗宋绶字公垂少聪警外祖杨徽之雅爱之后以徽之遗恩召试中书眞宗竒其文乆之再召试学士院授集贤校理时绶父臯直集贤院父子同在馆阁世以为荣王旦曰刘筠宋绶晏殊属文有贞元元和风格四入翰林仁宗朝参大政谥宣献子敏求字次道知制诰六年与李大临苏颂相继缴还词命世称熙宁三舎人编竹渡蚁宋庠字公序初名郊仁宗命改今名少时与弟祁逢一异僧曰小宋当魁天下大宋亦不失前名后十年大宋又遇之途僧曰公已活数万命乎当为大魁庠自计云北堂蚁穴为大水所侵编竹为桥以渡之必此也比唱名小宋第一章献太后谓弟不可先兄命大宋第一小宋第十后并入翰苑叶清臣戯其更名公答诗云纸尾勤勤问姓名禁林依旧玷华缨莫惊书録题臣向便是当时刘更生尝奏事而衣带寛误坠文书于地不顾而行上唿内侍拾与之议者谓仁宗得人君体宋公得大臣体嘉祐中拜相封莒国公治平中封郑国公谥元宪修唐书宋祁字子京父玘为应山令梦人遗文选一部而生公故小字选郎仁宗朝知成都带唐书刋修垂帘燃二椽烛婢夹侍和墨伸纸人望之如神仙皆知其为修唐书也以翰林承㫖召还寄梁相云粉署重来忆旧游蟠桃开尽海山秋宁知不是神仙骨上到鳌山最上头谥景文四卿堂宋冝天圣中与陈侁蓝承赵诚于泉州朱明院读书后皆登科同时为列卿故郡有四卿堂十贤堂宋彦建昌人仙都观十贤堂李觏陈彭年曽子固子开子宣王无咎吕南公宋京邓伯温宋彦也皆郡之先逹碎金宋懋宗寄黄知命䕫州五十诗知命答云五十清诗是碎金试教掷地有余音方今台阁称多士且傍江山好处吟渔樵笛谱宋自逊字谦父南昌人号壶山词笔絶髙尝作蓦山溪自述云壶山居士未老心先懒爱学道人家办竹几蒲圑茗椀青山可买小结屋三间开一径俯清溪脩竹栽教满客来便请随分家常饭若肯小留还更薄酒三盃两盏吟诗度曲风月任招唿身外事不相闗自有天公管着有词集名渔樵笛谱宋义知项梁必败楚懐王以为上将军号卿子冠军宋昌为代王骖乗王即位夜拜为卫将军领南北军宋白淳化中与李至贾黄中吕蒙正苏易简同拜翰林扈蒙诗云五鳯齐飞入翰林白两入翰苑凡二十年宋琪字叔寳宋太平兴国中位参政与至道九老女徳婚姻绛帐宋氏韦逞母也家世以儒学称受周官音义苻坚闵周官之学乆废乃就宋氏家立讲堂置生员百二十人隔绛纱帐授业号文宣君女学士宋廷芳五女长若莘次若昭若伦若宪若荀俱警慧善属文莘昭尤髙蕙泽靓妆不愿事人欲以学名家若莘训诸妹如严师着女论语十篇以韦文宣君代孔子以曹大家等为颜冉贞元中李抱眞表其才徳宗召入禁中试文章并问经史大义帝咨美留之宫中自是毎与羣臣属和五人皆预人髙其风操唿之为学士以若萃縂领秘书厯宪敬穆三朝皆唿为先生后妃诸王公主皆以师礼见寳厯末若宪代司秘书氷玉清润宋司马女妻傅侯李白有送傅八之江南序云前许州司马宋公藴氷清之姿重傅侯玉润之徳妻以其子鳯凰于飞潘阳之好斯为睦矣教子宋氏白之族也适张氏亲教督二子读书客至輙于忩间听之客与二子论文学政事则设肴馔或闲话谐谑则不设也二子奎亢后皆登第蓬山不逺宋祁过御街逢内家车子有褰帷者曰小宋也祁因作鹧鸪天一曲落句云刘郎已恨蓬山逺更隔蓬山千万重其词传逹禁中仁宗访知唿小宋者后因与翰林语及小词祁惶惧上曰蓬山不逺遂以赠之朱辅有子幼孤旧友陈希亮以女妻之赡其母子终身宋臯娶杨氏女宋玘娶钱氏生大小宋屈宋沈宋雍雍子楚人奔晋晋人与之鄐以为谋主雍齿汉祖封为什方侯诸将曰雍齿且侯吾属无患矣雍陶唐诗人五寘挚挚恂京兆人汉永初中以儒术教授隠于南山不应徴聘名重关西女妻马融挚虞京兆人才学通博举贤良晋武帝诏贤良㑹东堂䇿问虞对毕擢太子舎人以汉末丧乱谱传多失乃撰族姓昭穆十巻奏之歴任光禄勲太常郷挚峻字伯陵隠山号山居士人为之立祠季宗卿季友之孙行父谥文子文子子宿谥武子武子子纥谥悼子悼子子意如谥平子平子子斯谥桓子桓子子肥谥康子世为鲁正卿文子歴相三君无衣帛之妾无食粟之马韩子聘鲁宴于季氏有嘉树焉韩宣子誉之武子曰宿敢不封殖此树以无忘角弓金诺季布楚人初事项羽羽灭汉髙召拜郎中后为河东守文帝召欲以为御史大夫人言其使酒难近罢去曹丘生见之曰谚曰得黄金百斤不如季布一诺足下何以得此声于梁楚间哉弟心为任侠气盖闗中宏词季南夀宋绍兴中贡院言慱学宏词科有武进尉周麟之婺州教季南夀合格诏并与堂除季产字子乔仕燕为尚书子绩季陵宋建炎中为中书舎人季绩少有风节为中庶子季无为唐人与郑仁杰隠居太白山季錞字希声江西诗𣲖中人知晋卿知季谥庄子即荀首也庄子子知藿谥武子武子子知盈谥悼子世为晋上卿悼子子知跞谥文子为下军佐文子子知瑶谥襄子是为知伯韩赵魏灭之三分其地上书讼寃知浃宋髙宗朝人好直言岳飞以宾客待之飞下吏浃上书讼其寃秦桧怒併送狱义义纵汉武时酷吏也居官以鹰击为治为长安令直法行治不避贵戚为河内都尉道不拾遗为定襄太守郡中不寒而栗冀利贲八未魏金石之乐魏绛晋悼公任为正卿言和戎有五利后郑人献女乐公以其半赐之绛于是始有金石之乐谥庄子縂领衆职魏相字弱翁汉地节中拜相縂领衆职甚称上意与丙吉同心辅政视事九年薨封髙平侯图形麒麟阁虎观讲经魏应字君伯经明行修汉永平初为博士肃宗朝㑹诸儒于白虎观讲论五经同异上甚重之宅相魏舒字阳元少孤为外家甯氏所养甯氏起宅相宅者曰当岀贵甥舒曰当为外氏成此宅相年四十对䇿上第入为尚书郎累迁为钟毓长史毓与参佐射舒常为画筹后令舒射容闲雅发无不中举坐愕然魏文帝深器重之毎朝退目送之曰魏舒堂堂人之领䄂也晋武朝拜司徒舒有威重徳望禄赐散之九族家无余财累表送章绶永退时论以三公辞荣善终未有如舒也年八十二三代遗直魏徴字𤣥成唐贞观初拜諌议大夫上或引至卧内访以天下事徴乃展尽底藴凡二百余奏无不剀切当帝心十渐一䟽上以列为屏幛欲朝夕见之上曰人言魏徴举止踈慢我视之更觉妩媚耳唐栁芳以为三代遗直封郑公谥文贞图形凌烟四子叔王叔琬叔璘叔瑜薛魏魏叔瑜善草𨽻以笔意传其子华及甥薛稷世称善书者前有虞禇后有薛魏故笏魏謩字申之徴五世孙文宗因读贞观政要诏访徴后杨汝士荐謩为右拾遗起居舍人上问家书有存者乎对曰惟故笏在诏今上送郑覃曰在人不在笏帝曰此笏乃今之甘棠宣宗朝拜相议事天子前规讽谠切上曰謩名臣孙有祖风年八十六薨赠司空昼锦魏元忠宋州人为太学生髙宗召见目送之曰名不虚传眞宰相也圣厯中拜鳯阁侍郎还乡拜扫诏宰相诸司长官送于上东门上幸白马寺送之赐锦袍一领银千两制曰衣锦昼游在乎兹日散金敷惠谅属斯辰中宗复位拜中书令遗直遗爱魏知古方直有雅才唐先天初为侍中旣卒宋璟叹曰叔向有遗直子产有遗爱兼之者其魏公乎封梁国公聪眀尉魏奉古初仕为雍丘尉九日公宴有客草序五百言奉古曰此旧文也援笔倒䟽之徐笑曰适覧记之耳由是知名时挺涖汴州召奉古前曰此聪眀尉也耐乆朋魏𤣥同字和初与裴炎缔交善保终始时号耐乆朋则天朝同鳯阁鸾台一品长者魏仁溥字道济周世宗朝同平章事赵祖即位进右仆射与郑元昭有宿憾及大用以元昭典五郡人称为长者谥宣懿子咸信尚主草堂居士魏野字仲先居东郊架草堂有水竹之胜无贵贱皆白衣纱㡌见之岀跨白驴号草堂居士好弹琴赋诗其诗有云棋进莫饶客琴生却问儿松风轻赐扇石井胜颁氷洗砚鱼吞墨烹茶鹤避烟宋太宗祀汾隂召之辞疾不至一日方教鹤舞俄报中使至抱琴踰垣而走以诗贽王文正云从前辅相皆频岀独在中书十五秋西祀东封俱了毕这回好伴赤松游㓂莱公鎭洛三邀不至遂冩刺访之仲先葛巾布𫀆长揖议论骚雅相得甚懽曰盛刺不复还留为山间寳与莱公同游陜郊僧寺后再到莱公诗用碧纱笼魏诗尘满从行官妓以袖拂之仲先云若得时将红袖拂也应胜着碧纱宠后与莱公诗云好去上天辞将相却来平地作神仙子闲亦不仕号清逸居士诗话多载为仲先之号八贤魏瓘宋眞宗朝知广州以筑子城有功再任五年有感懐诗云羸羸霜发一衰翁踪迹年来类断蓬万里逺辞双阙下一身长在衆人中螭头轮对恩虽厚雉堞论功事亦空淮上有山归未得独挥清泪洒春风又云人言岭外无霜雪何事秋来亦满头文潞公採其诗呈进加龙图学士尹天府广州八贤堂中兴名将魏胜字彦威少有勇力善骑射宋建炎初县募弓弩手胜应募立大功官至武功大夫战死于淮隂县金人以金一两易胜肉一两与岳飞刘锜李显忠为中兴四将间世眞儒魏了翁字华父宋庆元中进士第三人谢恩诗云圣皇学问冨春秋当宇宵衣渴壮猷鹤立银袍天北阙龙飞金榜殿西头彤墀缪对三千字黄榜俄输一二筹初学粗知存大体纷更要説洛阳羞公知绍兴府词云间世眞儒斯民先觉以学问渊源之邃为黼黻河汉之文甫晋陟于枢庭即宏䦕于督府该庆典加恩词云进思尽忠忧国家而如渇退不失正付轩冕于傥来号鹤山在靖州创鹤山书院聚友读书行法俟命端平中除枢相谥文靖魏颗亦犫子也为大夫败秦师于辅氏勲铭景钟魏冉秦昭王母舅也四豋相位冨于王室封穰侯魏尚汉文朝为云中守上功幕府一言不相应魏朗字少英党锢八俊中人魏延蜀名将也封南郑侯魏滂永和修禊中人成五言诗一首魏泳之家贫躬耕好学不倦仕晋为荆州刺史布衣时不以贫贱为耻居显位不以冨贵骄人魏收字伯起折节读书夏月坐板床随树隂讽诵以文章显素轻薄人目为惊蝴蝶齐河清中拜右仆射魏谷倚北京三杰中人魏石至道九老中人魏京髙安人宋天禧中第六人登第博学能文乡里称为魏夫子名所居坊曰儒荣坊女徳婚姻贞节魏氏樊彦琛妻也值徐敬业兵起闻其知音令鼓筝魏曰夫亡不死而又逼我以管絃引刀㫁指军伍强妻之死焉得魏恱性沈厚有度量宣城公李孝伯见而重之以女妻焉后仕至济隂太守以善政称魏溥娶房湛女幼有烈操有母仪法度能训子魏知古有雅才苏氏有女十人以长女妻之魏仁溥娶李温玉之女丙魏象魏费葛陂龙杖费长房汝南人东汉时为小掾从壶公学仙后辞归公与一竹杖曰骑此任所之既至可投之葛陂又为作一符曰以此主地上鬼神乗杖湏㬰来归自谓去家旬日而已十余年矣以杖投陂顾视则龙也遂能鞭笞百鬼驱使社公或一日之间人见其千里之外数处焉后失其符为衆鬼所杀志虑忠纯费祎字文伟识悟过人仕蜀甞使吴孙权曰君天下淑徳必当股肱蜀朝岀师表云攸之祎允等此皆良实志虑忠纯宫中之事冝悉以咨之为尚书令子承黄门郎黄鹤楼费文祎得道登仙驾黄鹤返憇鄂渚故有黄鹤楼南轩记云楼以山得名唐图经何自而为怪説也费贻蜀人公孙述徴之佯狂以避述亡仕至合浦太守费直东莱人治易长于卦筮费诗仕蜀以直言左迁后蒋琬秉政以为諌议大夫费冠卿唐人登第母卒遂隠九华山不仕费孝先宋至和初尝游青城老人村壊其竹床欲偿其直老人曰成败有数何偿焉遂授以易女徳婚姻费氏蜀主之妃号花蘂夫人能诗有宫词云日午殿头宣索鲙隔花催唤打鱼人蜀亡归宋宋祖令赋诗云十重铁甲夜城围妾在深宫那得知四十万人齐解甲宁无一箇是男儿费观才识过人刘璋以女妻之璋母乃观之族姑贵御茹茹法亮仕齐为中书通事舎人势倾天下茹法珍齐东昬朝为制局监用事专国命茹皓仕魏为骁骑将军弟聘安豊王延眀妹豫豫让晋人事智伯漆身为癞吞炭为哑欲刺赵襄子为智伯报仇襄子曰义士也让曰范中行氏以衆人遇我我故衆人报之智伯国士遇我我故国士报之豫且渔者也渔于泉阳举网而得神龟白龙下清冷之渊化为鱼豫且射中其目龙上䜣于天帝伍子胥曰龙天帝之贵畜也豫且宗周之贱臣也十遇傅作霖傅説有贤徳傅巖之下有水壊道常使胥靡筑之説为胥靡代筑以供食殷髙宗梦得之用为相书云若济巨川用汝作舟楫若歳大旱用汝作霖雨若作酒醴尔惟麹糵若作和羮尔惟盐梅庄子云说乗东维骑箕尾而比于列星台阁生风傅𤣥字休奕晋武帝朝为司𨽻校尉毎有奏劾或值日暮捧白简整簮带踈踊不寐坐而待旦贵游慑伏台阁生风痴儿了事傅咸字长虞𤣥子也风格峻整晋惠朝杨骏秉政咸数侵之骏弟济与咸善与之书曰每事欲了生子痴了官事官事未易了也为御史中丞氷清玉白傅浑仕晋为襄邑令江革颂云乃氷其清乃玉其白风抗其髙云垂其泽君有遗爱民有遗思书簏傅迪仕晋为右丞广读书籍不解其义刘桞云卿可谓书簏傅圣傅琰字季珪仕宋为永康令迁山隂县谓之傅圣父僧祐为山隂令有能名父子着绩世传诸传有理县谱子孙相传不以示人子翙为吴令迁山隂令亦有能名聪眀学士傅昭字茂逺袁凯曰此儿神情不凢必成佳器丹阳尹袁粲辟为郡主簿使诸子从之受学称为聪眀学士梁天监中为黄门侍郎兼御史中丞临水观影傅大士生傅宣慈家娶刘氏嵩头陀命临水观影乃见圆光寳盖大士笑而悟梁天监中讲经九鳯山下天下士傅霖少与张咏同学张显逹求霖三十年不得晩守宛丘有被褐骑驴扣门大唿曰语尚书青州傅霖求见公曰傅先生天下士昔何隠今何岀霖曰子将去矣来报子公曰咏亦知之后一月薨校书傅卞宋景祐中为国子博士与王陶赵彦若孙洙并任馆阁编校书籍治平中知谏院除寳文待制金玉君子傅尧俞字钦之十歳能文未冠及第宋元祐中拜中书侍郎名重朝廷风节凛然大皇大后曰傅侍郎清直一节终始不变金玉君子也司马公曰清直勇三徳吾于钦之畏焉邵雍曰至清而不矫至直而不激至勇而能温此为美尔孟州济源孙有别业作草堂坡有诗云微官共有田园兴老罢方㝷退隠庐栽种成隂十年事仓皇求买万金无谥献简三老堂饮月傅大询字公谋宋诗人饮月云酒满金樽月满轮月沈轮影在金樽更深坐乆诗喉渴一举金樽和月吞新霜云琼宫青女妆初试锦幄佳人睡未知但见玉童呵手道破寒惟有酒相冝死节傅察字公晦尧俞犹子也生而秀颕好学晨夕不懈宋宣和中为接伴使时金人已渝盟境上遇金太子左右促使拜白刃如林公曰死则死耳后燕山遇害赠徽猷待制谥忠肃三子自强自得自修至乐斋傅自得少负文名三应博学宏词科尤袤序其文集云英伟盖世之才超迈不羣之器不能与世俯仰其人气骨雄壮波澜浩𣺌有至乐斋文集淳熙中为宣城太守二子伯夀伯诚聮第伯夀仕至枢密伯诚仕至侍郎除集撰知建宁傅寛汉祖定元功十八人位次寛第九封阳陵侯傅介子汉元鳯中使大宛斩楼兰王封义阳侯傅喜字稚游哀帝朝丁傅二家骄侈喜独谦退守节上赐黄金百斤以光禄大夫养病封髙武侯傅俊字子卫汉云台二十八将中人封昆阳侯傅毅字武仲汉章帝朝为兰台令史与班固贾逵共典校书着诗赋颂诔连珠凡二十八篇封眀进侯傅縡七歳能读古诗后仕陈为秘监掌诏诰为文典丽傅永字脩期有气干拳勇过人仕元魏拜中书博士帝曰上马能击贼下马作露布惟傅脩期耳傅奕唐武徳中为太史令上䟽请除佛法萧瑀不能诘如其奏病不问医自志云傅奕青山白云人也以醉死傅游艺謟事武后一年歴衣青緑绯紫时谓四时仕宦傅忠孝仕唐为大史令以知星显傅䂀工文坡赠云窈眇文章冝和寡峥嵘肝肺亦交难女徳婚姻重侯累爵傅昭仪父早卒母适郑氏昭仪纳汉元帝宫中得幸生定陶共王共王子欣是为哀帝由是丁傅之家重侯累爵金石人傅楫字元通尝从学于陈襄襄曰金石人也以其女妻之宋徽宗朝为中书舎人傅自得未成童时赋玉界尺诗语意警拔李公邴异之许妻以女傅咸颕异严氏见之曰此千里驹也以妹之女妻之傅察少秀颕赵清献以女妻之傅侯娶宋司马之女师傅太傅贤傅顾琴书顾雍字元叹从蔡伯喈学琴书以为伯喈所叹因以为字仕吴为相十九年孙权曰顾公在坐使人不乐其见惮如此封醴侯长子邵邵子谭承少子济济子裕谭字子黙弱冠与诸葛恪为太子四友后领尚书事羽扇麾军顾荣字彦先吴平与陆机兄弟入洛时号三俊拜尚书郎广陵相陈敏反假荣丹阳内史荣以白羽扇麾之其军自溃因名麾扇杨脩诗云羽扇一挥风偃草䇿勲多谢顾丹阳晋元帝以为散骑常侍史臣云顾荣贺循等并南金赤箭世胄髙门典宪资其刋缉帷幄伫其谋猷吾家麒麟顾和字君孝总角便有清操族叔荣器之曰此吾家麒麟兴吾宗者必此子也周顗尝指和心曰此中何所有徐答曰此中最是难测地顗称之仕晋为尚书令蒲栁弱质顾恱之字君叔与晋简文帝同年而髪白帝问之对曰松栢之姿经霜犹茂蒲栁之质望秋先零为尚书左丞三絶顾凯之字长康小字虎头有才气工画而痴时称其有三絶才絶画絶痴絶也毎食甘蔗自尾至本云渐入佳境晋桓温引为大司马参军父悦之昼日垂帘顾顗之字伟仁仕宋为山隂令御繁以约昼日垂帘门阶闲寂迁湘州刺史谥简子孙宪之顾建康顾宪之字士思宋元徽中为建康令清俭强力都下饮酒而醇㫖者号为顾建康言其清且美也仕齐为衡阳内史王焕到郡叹曰顾衡阳之化至矣由是迁吏部郎中宋时祖觊之为吏部列植嘉树曰此为宪之植耳至是果然读书堆顾野王字希冯吴郡人七歳读五经九歳能属文天文地理卜筮虫篆竒字无所不通撰玉篇及舆地志今秀州有顾亭湖野王读书堆仕梁归陈为黄门侍郎顾况唐诗人白居易少时以诗投况况戯曰长安物贵居大不易及见原上草篇曰有句如此居亦何难顾少连字夷仲初仕为登封主簿邑有虎暴少连移文岳神虎不为害唐贞元中权礼侍持笏击奸裴延龄也顾云幼与杜荀鹤殷文圭同𨽻业九华山顾临宋熙宁中以馆职王存顾临同编修经武要畧女徳婚姻顾娶张𤣥妹济尼曰顾家妇清心玉映自是闺房之秀顾欢字景恰隠天台山开馆聚徒齐永眀中徴为大学博士不就见朱巽之有志节以女妻之顾协字正礼清介有志操仕梁为廷尉少聘舅息女及母亡免丧后不复娶年六十余此女犹未他适协义而迎之卒以无嗣眷顾三顾顾諟左顾周郎顾喻扪膝先生喻汝砺字迪孺靖康初为祠部员外郎不附和议遂挂冠号扪膝先生初自京师入见上命赴都堂与李纲语纲大竒之绍兴九年召对首论愿革文章骫骳之习还西京典雅鸿奥之风起中兴博大混一之气上嘉纳之下所奏付中书后直秘阁西洛渊源喻樗宋绍兴中赵鼎喜伊川之学伊川门人皆进用曰桐庐喻樗真其人也荐除正字王居正行诰词云顷穷西洛之渊源遂见古人之大体忠义传喻良能字叔竒宋淳熙中为国子监簿进忠义传起于战国王蠋终于五代孙晟上下一千一百年所取一百九十人凡二十巻乞颁之武学上曰忠臣义士诚可表厉风俗去妇喻氏张孝祥之妻也事舅姑不豫竟至仳离孝祥作木兰花寄之有玉簮中折覆水难收之句喻归仕东晋撰西河记三巻喻希仕南齐请用释奠先圣先师礼乐喻凫谒杜紫微不遇曰我诗无绮罗铅粉冝不售路截蒲路温舒东里人父为里监门使温舒牧羊温舒取泽中蒲截以为牒编用冩书受春秋通大义举孝亷为山邑丞迁廷尉史汉地节中上尚徳缓刑一书仕至临淮太守太液讲书路隋字南式唐穆宗朝为翰林学士与韦处厚掇六经粹要题为六经法言凡二十篇上之与处厚入太液亭侍讲讲闗睢洪范文宗朝同平章事十年至相路巖字鲁瞻年少自监察入翰林崔铉曰路十如今便入翰林如何到老不岀长安城十年至宰相唐咸通初同平章事时年三十六后兼中书令路侨如事梁孝王侍游于忘忧之馆为鹤赋路邕仕元魏为魏郡太守涖政清勤岀家粟赈贫与张恂宋世景等同良吏传路去病仕北齐为侍御史与崔伯谦等同循吏传路嗣恭仕唐为萧闗令考绩为天下最𤣥宗以为可嗣汉鲁恭因赐名官至兵尚书封冀国公路徳延数歳能诗赋芭蕉云叶如斜界纸心似倒抽书路振宋淳化中登第时小録用绫人谓之五金花帖后知制诰文词温丽有唐人风义路季路仕路步步叔乗字子车孔门弟子赠淳于伯赞云亲炙避席唯诺趍隅发微淹博雅道是扶种𤓰步隲字子山汉末避难江东与卫旌同年相善俱以种瓜自给共修刺奉瓜献焦征羗坐隲旌于牖外以小盘饭食之旌不能食隲曰吾贫贱主人以贫贱遇之当何所耻仕吴为中郎将后为丞相步协仕吴为抚军尽忠于国通逹治体步阐仕吴为西陵督后降晋度度尚字博平汉桓帝朝除上虞长为政严峻发摘奸非吏民谓之神眀曹娥投江尚怜而葬之命邯郸子作碑党锢八厨中人官至荆州刺史遇十二霁卫无他肠卫绾醇谨汉文临崩属孝景帝曰绾长者善遇之景帝立以绾为廉忠无他肠迁御史大夫拜为丞相封侯骨卫青字仲卿微时有一钳徒相之曰贵人也当封侯汉武朝凡七岀征匈奴立大功封长平侯益封八千七百户三子伉不疑登皆封侯一台二妙卫瓘字伯玉晋咸宁初加侍中时索靖为尚书郎俱善草书号一台二妙子恒工草𨽻为四体书势恒子璪玠眀珠照人卫玠字叔寳风神秀异总角乗羊车入市见者以为玉人其舅王济叹曰珠玉在侧觉我形秽又曰与玠游若眀珠在侧朗然照人王澄王𤣥王济并有盛名世云王家三子不如卫家一儿好谈𤣥理王澄毎闻其言叹息絶倒时语曰卫玠谈道平子絶倒至建业人士观者如堵年二十七卒时谓玠被人㸔杀仕晋为太子洗马玉麟符卫𤣥字文昇仕魏为京兆尹文帝曰闗右之任一委于公乃赐玉麟符以代铜兽卫宏字敬仲汉建武中从谢曼卿受诗学得风雅之㫖卫臻字公振仕魏为吏部尚书文帝目之曰天下之珍卫旌与步隲俱以种瓜自给卫大经卓然髙行䆳于易人谓之易圣武后召之不就魏次公举进士潘炎曰国器也唐贞元中翰林学士卫太素宋景徳二十四贤中人女徳婚姻孝女卫孝女绛州人字无忌父为卫长则所杀后从父延客长则在坐无忌抵以瓮杀之诣吏请就刑唐太宗特免其罪赐之田宅以礼嫁之五可卫瓘女晋武帝将纳为太子妃曰卫公女有五可种贤而多子美而长白氷清玉润卫玠妻父乐广有海内重名时以为妇翁氷清女壻玉润玠妻先亡山简见而重之曰戴叔鸾嫁女惟贤是与不问贵贱况卫氏权贵门户令望之人乎于是以女妻之卫少儿卫青之姊为平阳侯侍者与霍仲儒通生去病卫敬瑜娶姚玉京按南史云卫瑜娶王整之姊瑜早卒王氏截耳守志卫飒汉建武中为桂阳守下车修庠序之教设婚姻之礼朞年民从其化卫仲道娶蔡邕之女精卫武卫放虎自卫惠汉有惠乗为交趾太守芮芮强仕汉为鉅鹿太守芮晔宋人因赋牡丹诗忤秦桧得谪桧死再和牡丹韵云宁令汉社稷变作莽干坤起为江西漕芮国器仕宋为祭酒諌孝宗用兵曰陛下为数文腥手钱所作芮国瑞仕宋为桐川簿过倪偁曰与我游者皆有歌诗然珠玉之赐不如药石之赠公曰建平吏黠民奸子何以处之曰以严驭吏以恕待民奉公以勤律身以俭交同僚以诚暇日读吾所未见书以増其所未至公善之计计然名研范蠡之师也蠡既雪㑹稽之耻叹曰计然之䇿十越用其五而得志今吾欲用之家乃之陶治产致鉅万为朱公计氏张魏公母夫人也计有功居魏公幕府绍兴中遣诣行在奏对献所着晋鑑蓟蓟子训汉建安中人见在长安与一老翁摩挲铜人曰适见铸此近五百歳矣时唿为蓟先生厉桂氏族大全巻十七氏族大全卷十八钦定四库全书氏族大全巻十八十四泰蔡金印紫绶蔡泽燕人少时问相于唐举举曰先生曷鼻巨肩魋颜蹙膝挛手吾闻圣人不相殆先生乎泽曰冨贵吾自有不知者夀耳举曰从今以徃四十三歳泽笑谓御者曰吾跃马食肉怀金印结紫绶冨贵四十三年足矣为秦昭王相儒宗蔡义汉昭帝召见説诗悦之后以为相封阳平侯史云义以儒宗居相位坐持禄保位被讥至孝蔡顺字君仲汝南人以至孝称母噬指而心动伏母棺而火灭橰朽藤生遇雷泣冡汉建武初太守韩崇召为东阁祭酒焦尾琴蔡邕字伯喈性至孝三世同居汉熹平中与扬赐奏定六经文字自书册镌碑立于太学门外观视摹冩者车乘一日千余因避患徃来吴㑹吴人有烧桐以㸑者邕闻火烈之声知其良材因请裁以为琴有美音其尾焦名焦尾琴汉末董卓辟之署祭酒迁侍御史又迁侍书御史又迁尚书三日之间周歴三台所着诗赋碑节书记等作凡百四篇传于世后以卓党死狱中蔡侯纸蔡伦字敬仲有才学言自古书契多编以竹简其用缣帛书者谓之纸缣伦始用树肤麻头敝布鱼网为纸天下咸称蔡侯纸今耒阳县北有汉黄门蔡伦宅宅西有石臼云是伦舂纸臼也汉和帝拜为中常侍元初中封龙亭侯蔡克儿蔡克字子尼山简与王衍书曰子尼今之正人衍曰山子以一字拔人子谟字道眀尝戯王导导曰吾徃与羣贤游何曽闻有蔡克儿邪晋康帝朝谟位司徒宰相器蔡齐字子思神色眀秀须眉如画宋祥符八年䇿进士上夜梦有菜一苖与殿基相髙及齐为状元上喜曰得人矣试天下如置器赋有云安天下于覆盂其功可大上曰宰相器也公喜饮贾存道上诗云圣君恩重龙头选慈母年髙鹤发垂君宠母恩俱未报酒如成病悔何追公自是非宾客不对酒喜荐士如杨偕郭劝刘随等皆为当世名臣仁宗朝大拜谥文忠江南夫子蔡用之筠州人宋天禧中豋第上万言书上喜曰自朕有天下竒才伟器未有如用之者岀其文以示诸学士曰此江南夫子也三歳竒童蔡伯禧宋眞宗朝试童科对上诵书歳未二周故号三歳神童赐诗云七闽山水多材俊三歳神童岀盛时家世应传清白训婴儿自得老成资初能学步来朝阙方及能言解诵诗更朂孜孜图进益青云千里有前期授校书郎春宫伴读四贤三諌诗蔡襄字君谟文章清粹工小楷草书欧公以为独步当世宋庆厯初欧公王素张方平除諌官公作诗云御笔新除三諌官喧传朝野竞相欢当年流落丹心在自古忠良得路难必有谋猷禆帝右直湏风采动朝端世间万事皆尘土留取功名乆逺㸔三人以诗荐于上未几除公知諌院先是欧公范公余靖尹洙坐贬公作四贤一不肖诗以记其事故王十朋诗云四贤诗岀人増气三諌章成国有光终端眀殿学士徳政碑蔡襄知福州时聘周希孟以经学授学者延见处士陈烈尊以师礼而郑穆陈襄方以徳行着称公皆折莭下之公去闽人相率诣州请立徳政碑公严毅忮刻镇福唐时陈烈徃见而不入谒留题津亭云溪山龙虎蟠六月夜衾寒殷勤嘱舟子移棹过前滩公见之少霁威洗位八座椹侍从橚枢师言敷言谅诜六人俱豋第皆公之诸孙也藩邸旧人蔡抗字子直宋嘉祐中中甲科英宗在藩邸深器重之即位召对语之曰卿朕故人勿以常礼自踈也除工待玉闗人老蔡挺字子正抗弟也宋仁宗朝从冨弼使契丹乆留邉作词有应念玉闗人老之句治平中召拜枢副谥敏肃无为居士蔡諲字伯恭筠州人宋元祐间家居不仕筑义方书院有志于学者给之以三十人为率筑圃植花木为游憇所号无为居士邑有讼不诉之官而决于諲有王烈之风年八十一子眀发绍圣中何昌榜及第官至议郎东郭居士蔡曽字子飞淹贯经史少为太学生宋至和中丞相刘沆舘之以训诸生欲以郊祀恩例官之不就而归为南园植花木山谷为作南园记有云学问之泽不加于民而孝友睦于子弟文章之报不华于身而辉光发于草木于竹中作堂曰青玉据羣山之㑹作亭曰翠光因髙作阁曰冠霞宴居之斋曰乐静经行之亭曰浩然所居类市隐揔其地曰南园自号东郭居士三年博士蔡肇字天启长于歌诗为博士三年不迁因和人治字韵云先生万古名何用博士三年冗不治和秦少游诗云愿同籍湜辈终老韩公门宋大观末召除中书舍人张天觉荐之蔡千秋受荣广春秋及诗以授刘向汉宣朝给事中蔡勲好黄老王莽徴用之勲以不事二姓逃入山不仕蔡衍字孟喜少明经以礼譲化乡里汉八顾中人蔡裔有勇气声若震雷有二盗入室裔抚床一唿二盗俱殒蔡廓字子度宋废帝以为吏尚书廓曰我不能为徐羡之书楮也蔡凝字子居博渉经传尤工草𨽻常端坐西斋自非名流罕与交接陈大建初除吏侍蔡允恭唐瀛洲十八学士中人蔡劒唐末仕至散骑常侍子郊为行营判官没王事蔡嶷宋崇宁中魁多士初为太学録有李元亮者忽之后公自给事中岀临和州先造元亮之舘元亮作启谢焉蔡元定字季通号西山晦庵门人也补晦庵礼书后巻女徳婚姻辨琴蔡琰字文姬邕女也小年能辨琴絃之断初适卫仲道为胡骑所获在胡中二十年生二子曹操素与邕善遣使以金璧赎之再嫁董祀祀为屯田都尉犯法当刑文姬蓬首徒行诣操请罪文辞清辨祀获免操问汝家多书能识之否曰亡父赐书四千余巻罔有存者今所诵忆才四百余篇乞给纸笔眞草唯命于是缮写送呈文无遗语甘贫苦蔡氏职方郎中蔡巽之女适刘道原道原苦学家窭十月无寒具蔡氏与甘贫苦道原在庭恱亲以孝蔡之助也封安平县君再婚蔡兴宗仕宋为尚书妻刘氏早卒一女㓜外甥袁顗妻刘氏亦死一子㓜名彖顗母乃兴宗之姊躬自抚养二㓜欲为婚姻大眀初诏兴宗以女与南平王敬献为婚而彖亦他娶其后彖娶不终敬献遇害蔡氏无子嫠居遂适彖碧鸡材蔡襄娶葛常之祖姑清源君已而赴漳南幕常之曽祖通议赠诗云藻思旧传青管梦哲科新试碧鸡材乍依仲寳莲花幕更下温郎玉镜䑓蔡大寳一女择配见栁庄有逺量曰襄阳水镜遂妻之蔡齐女妻刘庠蔡子飞娶山谷之姑蔡天申娶张方平之女与王巩为友壻蔡懋持正之子也为冯当世之壻蔡襄母有贤行仁宗特赐冠帔以宠之适蔡下蔡上蔡赖赖先仕汉为交趾太守赖仙芝宋绍圣间人坡诗序云正月二十四日与儿子过赖仙芝王原同游罗浮道院及西禅精舍赖好古宋绍兴中奏事行在上曰布衣赖好古上书言䖍贼事颇有理赵鼎奏云大槩以招安为非艾艾君岳州天岳山昔眞人艾君居之石崖壁立有篆文艾颕宋干徳初上命择廷臣颕中首选以工侍致仕艾仲儒宋至道中两浙运使刘文质入奏部内官有艾仲儒髙辅之李易直梅询髙贻庆姜屿戚纶等八人有治绩并降玺书褒谕艾预宋眞宗朝赴乡举遇一村儒曰此行登第矣有书一巻授君乃左传第十册曰冝熟此取冨贵㑹李愚知举试铸鼎象物赋事在巻中一挥而就遂擢甲科后官至户侍致仕艾宣钟陵人工画花竹翎毛孤标雅致别有风格东坡有诗咏其画四轴未艾耆艾徴艾口艾艾十五卦祭雅歌投壶祭遵字弟孙为人廉约赏赐尽与士卒家无私财身衣韦袴布被范升奏云遵为将军取士皆用儒术对酒设乐雅歌投壶虽在军旅不忘爼豆帝毎笑曰安得忧国奉公之臣如祭征虏者乎封颍阳侯图形云台卧鼓邉亭祭彤字次孙有勇力能贯三百斤弓汉建武中拜辽东太守在职几三十年卧鼓邉亭熄烽幽障永平中徴为太仆赐钱百万蒯蒯彻齐辩士也论战国时説士权变序其説凡八十一首号曰隽永蒯恩字道恩胆力过人仕晋为龙骧将军建黄州横江馆杜牧诗云孙家兄弟晋龙骧驰骋功名业帝王毕竟江山谁是主苍矶空属钓鱼郎宋初封都乡侯蒯鳌善属文以理趣为本居乡饮博与诸葛瀇卢绛号庐山三害晚莭自厉风操尚信义尝蓄龙尾砚友人欲之而不言鳌亦心许而未与一日友人不告而去乃徒步追及送砚而还仕南唐为殿中丞蒯亮仕南唐为海州録事㕘军多与徐铉徃还亮受代铉送以诗云昔年闻有蒯先生二十年来道不行抵掌曽谈天下事折腰犹有俗人情老还上国风光薄贫理归装结束轻迁客临流重惆怅晩风黄叶满都城介介之推晋文公从者也文公复国之推不言禄禄亦不及遂隠而死文公求之不获以绵上为之田以旌善人琴操作介子绥介象学道得仙介琰十八队戴大戴小戴戴徳字延君兄之子戴圣字次君同受礼于后苍徳删礼记为八十五篇号大戴礼圣又删为四十九篇号小戴礼徳为信都太𫝊圣以博士论石渠徳以授徐良圣以授桥仁杨荣并家世传业重席戴慿字次仲习京氏易汉建武中正旦朝贺上令能説经者相诘难其不通者輙夺其席以与通者慿遂重五十余席京师语曰解经不穷戴侍中闗中大豪戴良字叔鸾东汉逸民也才髙倨傲议论尚竒曰我独步天下谁与为偶入江夏山中优游不仕父遵字子髙多财好施食客常三四百人语曰闗中大豪戴子髙贤良第一戴封字平仲东汉末对贤良䇿第一拜议郎迁西华令蝗不入界歳旱积薪自焚火起而雨迁中山相琴书自娱戴逵字安道常以琴书自娱太宰武陵王晞闻其能琴遣人召之逵对使者破琴曰戴安道不能为王门伶人晋太康中累徴不至二子勃颙隠居不仕并有髙名雪夜访戴了了令史戴硕㑹稽人也家贫三子延夀延兴法兴并能修立山隂有陈戴者家冨积钱三千万乡人云戴家三儿敌陈戴三千万钱法兴好学初为尚书令史彭城王于尚书中覔了了令史得法兴以为记室宋武即位以为南台侍御史兼中书通事舍人甚见亲待门外成市家累千金言若涌泉戴胃唐初为秦王府参军后太理少卿缺太宗曰胄清直其人也参处法意至析秋毫言若涌泉上益重之迁尚书左丞子至徳飞白之宠戴至徳唐干封中除西台侍郎髙宗为飞白书赐之曰汎洪源俟舟楫迁右仆射父子相继世诧其荣戴洪正唐人毎得密友书于编简号金兰簿戴嵩善画有藏嵩鬬牛者以锦系肘自随戴松饶州童子也十歳能诵书宋绍兴中免文解戴蒙宋庆歴中贾黯榜登第时翰林孙抃知举戴述与弟迅俱以文学称二戴戴复古字式之号石屏有诗行世赵嬾庵姚雪蓬为选父敏才号东泉子亦工于诗婚姻择行义大戴记云娶妻嫁女必择孝弟世世有行义者是则子孙慈爱孝弟不为淫暴故鳯凰生而有仁义之性虎豹生而有贪戾之心戒之哉练裳竹笥戴良嫁女惟贤是与不问贵贱五女并贤皆练裳竹笥木履以遣之戴逵师事徴士范宣于豫章宣异之妻以兄女爱戴访戴代代渊字仲骞宋朝举进士为汜水主簿不赴退居青城山着书为乐二十震蔺蔺相如仕赵初为舍人奉璧入秦易城秦留赵璧无意偿城相如绐取璧却立倚柱怒发上冲冠曰今臣头与璧俱碎于此桂矣睨柱欲击秦王辞谢相如全璧以归赵王拜为上卿与廉颇为刎颈友汉司马长卿慕其为人改名相如蔺仁基仕唐为并州刺史靳靳尚楚幸臣妬屈子之能与上官大夫共譛毁之靳歙汉祖定元功十八人位次歙第十封信陵侯靳恒唐景龙中为侍御史慎慎到韩大夫务刑名之学所撰四十二篇申韩称之愼条仕晋为东阳太守愼钱仕宋为国子博士愼氏毗陵人儒家女也唐末适严灌夫无子岀之愼氏毅然登舟留诗别云当时心事已相闗雨散云收一饷间便驾片㠶从此去不堪重到望夫山夫妇如初印印叚字子石郑大夫郑伯享赵孟子石赋蟋蟀赵孟曰善哉保家之主也子癸印癸字子栁郑六卿饯韩宣子于郊子栁赋箨兮宣子曰二三君子皆数世之主也晋晋鄙仕魏为将军守邺公子无忌夺其兵以救赵员员半千字荣期幼通书史举童子长事王义方义方曰五百年一贤人生子冝当之因名半千凡举八科皆中唐咸亨中上书自陈曰陛下何惜玉阶方寸地不使臣披露肝胆乎歴事五君有清白节年老不衰乐山水自放睿宗朝封平原郡公员嘉静唐开元中张嘉贞荐苖延嗣吕太一崔训及嘉静皆位清要时语曰令君四俊苖吕崔员员结唐贞元龙虎榜中人员寓唐徳宗朝为殿中侍御史卄五愿顿顿起宋熙宁中为教授与东坡相往来倡和坡答起有云侧闻顿夫子讲道岀新贯又殿庐直宿眞如梦犹记夏时䇿万言汉有顿肃为卲阳长万万章孟子弟子难疑答问以发眀道徳仁义之言万脩汉云台二十八将中人咸际风云之㑹封槐里侯万珰唐贞元龙虎榜中人万敬儒三世同居丧亲庐墓刺血冩浮屠书手断二指复生所居曰成孝郷唐宣宗大中年间表其家万顷汀州童子也宋绍兴中召见内殿时方十歳记诵经史子书如流赐文林郎鉅万毕万郑百万叚取卿相叚㑹宗字子松汉竟宁阳朔中两为西域都䕶谷永闵其老与书云若子之才可优游都城取卿相何必勒功崑山之侧元延中赐爵闗内侯凉州三眀叚颎字纪眀初举孝廉与皇甫威眀张然眀并知名顕逹京师称为凉州三眀汉建宁初破羗有功迁司𨽻校尉眞将军叚志𤣥少骁果唐贞观中卫章武门上夜遣使至志𤣥拒曰军门不夜开示以手诏曰夜不能辨上笑曰眞将军封褒国公子建中兴荣昌二郡建中子文昌祷而雨叚文昌字墨卿唐长庆初为翰林学士上屡召入思政殿顾问至夕乃岀拜相文宗立徙帅荆南或旱桧解必雨或乆雨岀游必霁民歌曰旱不苦祷而雨雨不愁公岀游子成式博学强记多竒篇秘籍着酉阳杂爼书举笏击贼叚秀实字成公六歳母病勺饮不入口七日号孝童唐建中初召为司农卿朱泚反遣锐师袭奉天秀实倒用司农印以追其兵眀日夺源休象笏前唾泚面大骂举笏击之中颡流血蔑面兴元初诏赠太尉谥忠烈子伯伦为观察使孙嶷珂梦鳯叚少连字希逸初生时其母梦鳯集于庭宋眞宗朝举服勤辞举科后为三司度支使终龙图直学士叚规韩康子相也请致邑以骄知伯女徳婚姻叚仪仕燕为光禄大夫二女长字元妃婉惠有操尝谓妹季妃曰我终不为庸人妻妹曰我亦不为庸人妇后慕容垂纳元妃慕容徳纳季妃俱为后锦叚欵叚片叚灌灌婴汉祖定元功十八人位次婴第十八班固泗水亭铭载在第九封颍隂侯号昌文君文帝朝拜相灌夫字仲孺父张孟为灌婴舎人得幸故䝉灌姓为灌孟吴楚反孟战死仲孺奋曰愿取吴王之头以报父仇由此名闻天下喜任侠结交豪杰家累数千万食客日数十百人颍川儿歌曰颍水清灌氏宁颍水浊灌氏族性刚直使酒终以此败汉武朝入为太仆灌贤汉武朝封临汝侯绛灌溉灌贯贯髙为赵相时张敖为赵王汉祖过赵倨慢髙潜有异谋赵王不听后髙能眀王不反自絶吭死贯支仕东汉为西羌校尉鱼贯该贯条贯三十諌諌晏解骖晏婴字平仲桓子之子齐景公以为相食不重肉妾不衣帛一狐裘三十年越石父贤在缧绁之中晏子解左骖赎之以为上客太史公曰假令晏子在虽为之执鞭所忻慕焉元和风格晏殊字同叔祖墉官江西居筠父延昌徙临川七歳善属文张知白荐之试童科除正字置之秘阁从陈彭年学为西京留守幕下士王琪张亢最为上客范仲淹孔道辅欧阳修一时名士多岀其门王旦曰刘筠宋绶晏殊属文有贞元元和风格宋天圣中大拜谥元献子叔原乐府晏叔原号小山有乐府行于世山谷为序如舞低杨栁楼心月歌罢桃花扇底风等句流丽为世所称姜桂之性晏敦复字景初幼若成人从伊川学伊川见而竒之宋大观中第进士除正字凡奏篇上嘉奖曰卿鲠峭敢言无忝尔祖姜桂之性到老愈辣论事眀目张胆不避权要乐道人之善成人之美绍兴中授临淄郡开国侯婚姻晏元献幼能属文李虚已知滁州竒之许妻以女晏元献判西京范文正掌西监谓范曰吾一女及笄君为择壻范曰监中二举子冨臯张为善晏曰孰优曰冨修谨张踈俊公取冨为壻即冨弼也晏晏何晏刘晏卞泣玉卞和楚人得玉璞凡两献之楚王而两受刖乃抱玉而哭复以献王使人理之乃得玉名曰和氏之璧卞氏六龙卞壸字望之晋大宁末领尚书与王导同受顾命苏峻反壸战死二子眆盱见父殁相随赴贼皆死母裴氏抚二子尸哭曰父为忠臣汝为孝子徴士翟汤闻之歌曰子死于父父死于君忠孝之道萃于一门父粹字𤣥仁兄弟六人并登宰府世称卞氏六龙𤣥仁无双卞华字昭岳仕梁为五经博士说经折理当时之冠卞延之弱冠为上虞令有刚气太守孟顗以令长裁之延之拂衣去子彬卞彬字士蔚峻拔有才摈斥数年不得仕进为枯鱼赋以喻意仕梁为南康郡丞三十四啸召召伯宣教南国尝止于甘棠之下召虎周宣王之臣王命平淮夷江汉之诗作焉召忽奉齐公子纠奔鲁桓公杀子纠召忽死之召信臣字翁卿汉宣朝为南阳太守躬劝耕桑户口増倍吏民亲爱号曰召父治行第一増秩赐金竟宁中徴为少府列于九卿召驯字伯春习韩诗时语曰徳行恂恂召伯春汉章帝朝拜左中郎将邵青门瓜卲平故秦东陵侯秦亡为布衣种瓜长安城东瓜有五色甚美世谓之东陵瓜又曰青门瓜安乐窝卲雍字尧夫始至洛蓬荜环堵不蔽风雨名所居曰安乐窝为瓮牖读书宴居其下旦则焚香独坐晡时饮酒三四瓯微醺即止自号安乐先生有安乐吟云安乐先生不显姓氏垂三十年居洛之涘风月情懐江湖性气色斯其举翔而后至无贱无贫无冨无贵无将无迎无拘无忌窘未尝忧饮不至醉收天下春归之肝肺盆池资吟瓮牖荐睡小车赏心大笔快志或戴接䍦或着半臂或坐床间或行水际乐见善人乐闻善事乐道善言乐行善意闻人之恶若负芒刺闻人之善如佩兰蕙不佞禅伯不谀方士不岀户庭直际天地三军莫陵万钟莫致为快活人六十四歳毎岀乘小车诗云花似锦时髙阁望草如茵处小车行司马公诗云林间髙阁望已乆花外小车犹未来毎到一家子弟家人尊奉惟恐不及不唿姓氏但云吾家先生来也十余家如安乐窝起屋以待其来谓之行窝殁后乡人挽诗云春风秋月嬉游处冷落行窝十二家先生在洛与冨韩公司马公王宣徽诸君子常相往来其园宅自司马公而下二十余家集钱买赠之时有四不岀谓大风大雨大寒大暑也㑹有四不赴谓公㑹葬㑹生㑹燕㑹也熙宁十年夏感微疾曰雍欲观化一廵如何七月十四日作诗云生于太平世死于太平世客问年几何六十有七歳俯仰天地间浩然独无愧是夜五更捐舘先生之学得之李挺之有皇极经世书六十卷喜吟诗有击壤集二十卷赠秘书省着作郎元祐中赐谥康莭朱文公赞云天挺人豪英迈盖世驾风鞭霆歴覧无际手探月窟足蹑天根闲中今古醉里干坤子伯温孙溥博童子赋诗邵焕宋咸平初以童子召对上令赋春雨诗授笔立成授秘书省正字就秘阁读书时年十一邵荣八世同居旌表门闾蠲租税邵轸与李华等八人相友善邵亢字兴宗宋英宗召对羣玉殿曰学士眞国器也知制诰迁吏侍谥安简邵溥宋绍兴中除徽猷待制弟博除秘书省校书郎邵晔字日华广州八贤堂中人邵宏渊宋绍兴中与金人战于眞州胥浦桥大捷中兴十三战功之一也婚姻邵续仕晋为平原乐安太守见坞主刘遐刚毅勇壮以女妻之邵康节择婚诗云人之娶妇徳容威仪倘或生子不皐则䕫娶妇娶恭和嫁夫嫁才美安得正妇人作配眞君子廖隠居南岳廖凝字熙绩有学行隠居南岳三年仕江南受伪官为彭泽令诗云风清竹阁留僧宿雨湿庭莎放吏衙解印云五斗徒劳自折腰三年两鬓为谁焦今朝官满重归去还挈来时旧酒瓢迁连州刺史与李建勲为诗友白云集廖正一字眀畧宋元丰初上御集英殿放时彦以下有晁补之廖正一同榜晁与廖云十年山林廖居士今随诏书称举子文章宏丽学西京新有诗声似侯喜山谷诗云廖侯言如不岀口铨量今古大如斗度越崔张与二班古风萧萧笔追还有诗文号白云集元祐中召试馆职坡大竒之除正字世綵堂廖刚字用中宋绍兴中为御史中丞居言路毅然守正于是廖中丞之名重天下公之曽大母年九十三歳曽大父年八十八皆见耳孙累世以华发奉养公名其堂曰世綵諌议陈公播之声歌士大夫诗者甚衆赵忠简因取世綵集进奏上他日谓公曰观世綵集诚人间美事也封朝仪大夫工尚书衡山居士廖融字元素隠衡山号衡山居士与任鹄凌蟾王正己相友善皆一时名士也尝作梦仙谣云琪木扶踈系辟邪麻姑夜宴紫皇家银河旌节摇波影珠阁笙箫吸月华翠鳯引游三岛路赤龙齐驾五云车星移犹倚虹桥立拟就张骞搭汉槎左司谏与诗云未向漆园为傲吏定应明代作徴君传家奕世无金玉乐道经年有典坟带雨小舟横别涧隔花幽犬吠深云到头终为苍生起休恋耕烟楚水滨王正己与诗云病起坐当秋阁迥酒醒吟对夜涛寒炉中药熟分僧服榻上琴闲借客弹融后吟诗云穿捣药屋雪压钓鱼船自以为不祥果卒刺史何承矩葬之进士郑铉志其墓诗人廖图字賛禹䖍州人能诗和人赠沈彬云逼眞但使心无着混俗何妨手强抄自喜卜居连岳邑水邉松下得论交赠泉陵上人云直疑木少难留鹤未信山低住得云廖扶字文起东汉人习诗书教授常百人尤明天文䜟纬风角推步之术号北郭先生廖立字公渊楚之良材也蜀先主徴为侍中后废为民廖化仕蜀先主假节为并州刺史封中乡侯以果烈称廖洪筠州人父母亡捧土为坟结草庐居有青蛇白兽来止庐侧唐咸通中旌表门闾廖琮宋嘉祐中欧公知举试民监赋章衡榜及第廖徳明字子晦晦庵门人后把麾持节官至正郎铫到到彦之字道豫晋末宋初守荆楚垂三十年士庶懐其威信迁南豫州刺史元嘉中督军北侵有淮南之捷长子元庆益州刺史次子仲庆从事中郎沆漑洽皆其曽孙也到沆字茂瀣梁天监中文徳殿置学士召髙才硕学待诏沆通籍焉帝宴华光殿命羣臣赋诗召沆为二百字三刻而成除殿中侍郎到溉字茂灌仕梁为御史中丞迁吏尚书以清白自修到洽字茂松清警有才学任昉笑曰此子日下无双天监中昉守义兴邀溉洽为山泽之游号兰台聚暴暴胜之字公子汉天汉中为直指使者绣衣持斧威振州郡至渤海隽不疑上谒曰闻暴公子旧矣暴显字思祖幼时有一沙门指之曰此郎子好相表大必为良将仕北齐为徐州刺史三十八箇贺儒宗贺循字彦先操尚清厉晋建武初拜太常朝廷疑难皆咨之为当世儒宗帝曰循氷清玉㓗位上卿而居室才蔽风雨赐六尺床荐席褥并钱三十万授光禄大夫循𤣥孙名玚字徳琏世以儒术显梁天监中兼五经博士玚子名革字文眀通三礼仕梁为国子博士启陈四事贺琛字国寳玚从子也精三礼梁武帝闻其有学术召见文徳殿与语恱之迁御史中丞毎进见坐语移晷刻省中语曰上殿不下有贺雅大同中启陈四事上不纳三世儒学贺徳基字承业祖父仕梁俱为祠部三世儒学有名当世游学都下一日白马寺前逢一妇人谓曰君方为重噐贫寒乃尔脱白纶巾赠之而去位尚书髙阳里贺徳仁与从兄徳基师事周洪正以文辞称语曰学行可师贺徳基文质彬彬贺徳仁兄弟八人比汉八荀太守王伯仁改其所居里曰髙阳里唐初为祭酒四眀狂客贺知章字季真陆象先曰季眞清谈风流吾一日不见鄙吝生矣唐开元中迁礼侍兼集贤学士天寳中乞归田里为道士诏许之供帐东门百僚祖饯御制诗送云遗荣朝入道辞老早抽簮岂不惜贤逹其如髙尚心以宅为千秋观而居赐镜湖剡川一曲见李白唿为谪仙人以金龟换酒与共饮年八十六卒少子由亦度为道士赐帛百匹得仙道贺元得道不死宋朝章圣东封谒于道左曰晋水部员外郎贺元再拜而去坡寄以诗云旧闻老父晋郎官已作飞腾变化㸔闻道东蒙有居处愿供薪水㸔烧丹遗老集贺铸字方回好学藏书万卷工文辞有庆湖遗老集小词二卷名东山寓声乐府题定林云破氷泉脉漱篱根壊衲遥疑挂树猿蜡屐旧㾗寻不见东风先为我开门舒王见之大称赏由此知名春愁云欹枕有时成雨梦隔帘无处説春心元祐中倅泾州泉石之乐贺允中宋绍兴末为给事中权吏尚书李显忠居丹丘与钱端礼贺允中曹勋萧振日为棋酒之乐徜佯泉石间婚姻贺晦二女妻萧嵩与陆象先夏荣相之曰陆郎位极人臣不及萧郎一门尽贵嵩子尚主夫人贺氏尝入觐拜席𤣥宗唿亲家母仪礼甚盛贺瓌仕后梁为义成军节度使辟和凝为从事瓌战败挥凝使去凝曰大丈夫当为知己死岂可去也引弓射杀追者瓌归戒诸子曰和生忠义士也后必冨贵尔谨事之因妻以女后封鲁国夫人燕贺临贺李贺四十禡谢名儒谢该字子仪汉末人眀春秋为世名儒门徒数百人孔融荐之曰博通文艺周覧古今清白异行抱璞而逃社稷元龟谢夷吾字尧卿永平中为鉅鹿太守第五伦令班固为文荐之曰才兼四科行包三徳诚社稷之元龟大汉之栋甍神龙鳯凰谢谭吴处士也㑹稽太守召之为功曹谭辞疾太守曰夫龙以屈伸为神鳯以嘉鸣为贵何必隠形于天外潜鳞于重渊哉一丘一壑谢鲲字幼舆好老易隣有髙氏女美鲲挑之女飞梭折其两齿时语曰任逹不已幼舆折齿鲲傲然长啸曰犹不废我啸歌顾恺之画鲲坐石岩中曰鲲尝云一丘一壑此子宜在丘壑中仕晋为豫章太守子尚一座颜回谢尚字仁祖八歳神悟父携之送客或曰此儿一座颜回也尚曰座无尼父焉别颜回镇牛渚秋夜乗月泛舟㑹袁宏在舫中讽诵即迎之升舟谈论逹旦晋镇西将军围棊却敌谢安字安石四歳桓彛见之曰此儿风神秀彻弱冠诣王蒙蒙曰此公亹亹逼人隠㑹稽与王逸少许询支遁游放情丘壑有公辅之望髙崧戯之曰髙卧东山安石不出将如苍生何苍生亦将如卿何淮淝之役围棋赌墅破符秦百万之师捷书至过户限不觉屐齿之折绍兴府有东山山半有蔷薇洞即安石携妓游处也晋太元中録尚书事加太保谥文靖子琰琰子混江左第一谢混字叔源风华为江左第一桓𤣥欲以安宅为营混曰召伯仁及甘棠文靖之徳不能保五畆之宅乎三世仆射狂司马谢奕安之兄也桓温辟为安西司马在温坐岸帻笑咏尝逼温饮温入南康王门避之王曰公若无狂司马何由相见奕携酒就㕔事引一兵帅共饮曰失一老兵得一老兵温不之责为豫州刺史二子朗𤣥芝兰玉树谢𤣥字幼度与兄朗皆为叔父安所器重安曰子弟亦何预人事而正欲使其佳𤣥答曰譬如芝兰玉树欲使其生于阶庭耳肥水之捷𤣥为前锋假节封康乐县公子瑍瑍子灵运谢氏尤彦秀者称封胡羯末皆其小字也纶巾鹤氅谢万字万石安之弟简文帝作相召为从事中郎万着白纶巾鹤氅裘而前共语移日为豫州刺史万少患面疮疮愈㾗白人唿谢白面拜相子韶两玉人谢晦字宣眀尝与谢混同在武帝前帝目之曰一时顿有两玉人宋初为镇北将军与傅亮等同被顾命齿牙余论谢眺字𤣥晖文章清丽长五言诗在宣城因豋三山得澄江静如练之句古今所称好奖人才谓孔珪曰士子声名未立冝共奖成无惜齿牙余论位尚书郎西堂吟梦谢灵运幼颕悟文章之美与颜延之为江左第一世称颜谢与族弟惠连为刎颈交毎对之輙得佳语尝于永嘉西堂思诗不就忽梦惠连即得池塘生春草之句常云此语有神助宋元嘉中为永嘉守郡有名山水肆意遨游㝷山陟岭必造幽峻登蹑常着木屐上山去前齿下山去后齿与何长瑜等为四友小字客儿袭父爵封康乐公世称谢康乐子超宗超宗子几卿鳯毛谢超宗好学有文辞尝作殷淑仪诔帝嗟赏谓谢庄曰超宗殊有鳯毛宋末为义兴太守昇眀二年坐事免诣东府自通齐髙帝时为太傅谓同坐曰此客至使人不衣自暖神童谢几卿清辨时号神童年十二召补国子生后为侍御史论曰谢氏自晋以降雅道相传景桓景仁徳素传美景懋景先节义流誉宣眀行己之度𤣥晖藻绘之竒各擅一时可谓徳门者矣乌衣之游谢宻字宏微与族子灵运晦瞻以文义赏㑹同居乌衣巷故谓乌衣之游晋义熙初袭父爵建昌县侯惟受书数千巻而已遗财禄秩一无干预子庄江东独步谢庄字希逸七歳能属文宋文帝见而异之曰蓝田生玉岂虚也哉作赤鹦鹉赋袁淑见之曰江东无我卿当独步我若无卿亦一时之杰孝建初迁左将军子朏谢家千金谢朏字敬冲十歳能属文琅琊王景文谓其父庄曰卿子足称神童庄笑抚朏背曰吾家千金宋末领秘书监齐受禅不屈节梁初为尚书令子谖伊洛间意谢孺子与王或宴于相台孺子吹笙起舞叹曰今日眞使人飘飘有伊洛间意李诗谢赋谢偃唐贞观初对䇿髙第为𢎞文馆直学士时李百药工诗偃善赋世称李诗谢赋遇仙谢𤣥卿遇神仙见丹柯碧叶微风时叩五音相节即琅玕树也又设素麟脂斑螭髄𤣥洲白柰空洞灵𤓰扶桑丹椹琼饴酒桂䐉芝英弹八琅之璈吹丛霄之笙作囬鸾转鳯之舞有元白风谢绛字希深文章典雅有元白风宋天圣中钱惟演留守西都绛为通判欧公为推官尹洙为书记梅圣俞为主簿休沐相从为乐后为制诰江西诗𣲖谢逸字无逸号溪堂居士有诗云贪夫蚁旋磨冷官鱼上竹山谷称赏作蝶诗三百首极有佳句人唿为谢蝴蝶与从弟幼槃皆江西诗𣲖中人名利闗谢良佐字显道号上蔡先生伊川门人别一年后伊川问曰做得甚工夫曰方去得一箇矜字或问谢子势利如何曰打透此闗十余年矣透得名利闗便是小歇处须以穷理工夫至此方可望入圣域伊川尝称其有王佐才以释褐登第宋建中靖国初召对除书局官训子孙谢师稷字务本邵武人宋淳熙中为集英殿修撰谢氏之族盛于江左求其纯徳懿行操履端㓗始终无瑕未有出公之右者闲居子孙环侍毎以持身居官大节为训西州五鳯谢发永康人五子固田因圆困迭魁太学号西州五鳯性学渊源谢谔字昌国新喻人初居县南之竹坡榜曰艮斋晩徙邑东地多巖桂命曰桂山二名闻于中外周益公尝荐之上曰是所谓艮斋邪朕见其性学渊源五巻工大字时称为堆金积玉庐陵艰食饥民万余守谯门求赈公时为録事参军亟命植五色旗分部给穷顷刻而定宋淳熙中为太学博士迁监察御史光宗登极首献十箴除工尚书谢绎谢琨皆永和修禊中人谢涛宋景徳二十四贤中人谢瞻作喜霁诗灵运冩谢混咏时王𢎞在坐以为三絶谢泌宋淳化中直史馆擢右司諌赐金紫有长乐集谢公定景初之子为竟陵簿山谷有诗送之女徳婚姻杀盗报仇谢小娥叚居贞之妻也居贞与谢父同贾江湖间为盗申兰申春所杀小娥诡服为男子託佣兰家出入二年因羣偷酾酒兰春醉卧小娥闭戸拔佩刀斩兰首大唿捕贼乡人救而擒春得赃千万小娥祝发为尼仙妃谢英妃秦皇二年武夷君㑹郷人于幔亭峯英妃抚长琴吕荷香戞圆鼓宴罢彩云四合环佩人马之声凌空而去咏雪谢道韫奕女也聪识有才辨因内集雪下安曰何所似兄子朗曰散塩空中差可拟道韫曰未若栁絮因风起初适王凝之不乐曰一门叔父则有阿大中郎羣从兄弟则有封胡羯末不意天壊间乃有王郎凝之弟献之与客谈论辞理将屈遣婢白献之云欲为小郎解围乃施青绫步障申献之前议客不能屈济尼曰王夫人神情散朗有林下风气禁脔谢混少有美誉晋武欲择壻王珣曰谢公不及眞长不减子敬帝崩袁崧欲壻混珣曰卿莫近禁脔得壻谢景初字师厚宋熙丰间任司封郎中方为长女择对见黄山谷曰得壻如是足矣遂妻之山谷卒从师厚得诗法曰自从见谢公论对得濠梁幼女以妻壻茂湛茂湛端厚敏逹初调乌程簿壻夫人居室靖深婉慈言动顾绳墨世姻谢师直小字锦衣奴梅圣俞与谢氏世姻作诗戯之曰古锦裁诗句斑衣戯坐隅木奴今正熟肯效六郎儿时师直时方十歳已悟其意谢安妻刘惔妹也见家富贵安独静退谓曰大丈夫不如此也安掩鼻曰恐不免耳谢万早有时誉太原王述以女妻之谢瀹七歳能文朏之弟也禇彦囬以女妻之厚为资送谢尚娶袁彦道之妹与殷浩为连袂谢生见越渔父一女絶色求娶焉谢𤣥之女以妻袁湛谢安之壻王国寳以浮躁不用王谢陶谢沈谢鲍谢射华神膏华佗字元化汉末人晓养性之术年百歳有壮容精于方药若疾发于内鍼药所不能及者令先用酒服麻沸散旣醉因割破腹背抽割积聚若在肠胃则断截湔洗除去疾秽而缝合傅以神膏疾乃愈曹操苦头风一针而愈后竟杀之渊清玉㓗华歆字子鱼一代伟人也汉末为豫章太守为政清静吏民信爱后因赴召宾客赠遗累数百金初无所拒临去曰单车逺行懐璧为罪悉还之衆服其徳入朝拜尚书令陈登曰歆渊清玉㓗魏文受禅迁司徒封安乐乡侯掷金割席子表字伟容为尚书以苦节垂名华耦来鲁涖盟书曰宋司马华孙贵之也华元宋右师也杀羊食士其御羊斟不与夜入楚师登子反之牀起之遂为质于楚而盟华谭字令思仕晋为秘监荐朱鳯吴震为着作佐郎华峤字叔骏博学仕晋为台郎徧观秘籍作汉纪十巻华茂为上虞令华平为徐州西曹与兰亭宴华融矫矫壮节有国士风华秋幼失父母以孝闻隋大业中表其门闾盗起相戒勿犯孝子乡华子期建昌有华子岗第卄四福地泉源在罗浮山中仙人华子期居之婚姻华廙有才卢毓以女妻之后毓典选而廙年三十五不得调有苜蓿园泰华嵩华氏族大全巻十八氏族大全卷十九钦定四库全书氏族大全巻十九四十一漾向闻笛感旧向秀字子期好老庄之学註庄子发眀竒趣振起𤣥风嵇康善鍜秀为之佐文共吕安灌园于山阳康被诛秀入洛邻人有吹笛者发声寥亮秀因追想曩昔嵇生㳺宴之好感音而叹作思旧赋仕晋为散骑常侍赤幢曲盖向雄字茂伯仕魏为秦州刺史假赤幢曲盖鼓吹仍赐钱三十万大耐官职向敏中字常之宋太平五年试春雨如膏赋苏易简榜及第西京有僧杀眢井妇人寃狱已具公独明其非察得其实一府以为神太宗飞白书张咏敏中名付中书曰二人名臣也为朕记之眞宗朝进左仆射上使人觇之门䦨悄然上曰敏中大耐官职与㓂凖同年公既秉钧凖以使相守长安寄公诗云玉殿登科四十年当时僚友尽英贤歳寒惟有公兼我白首犹持将相权谥文简子传正传式传亮传范亮子泾泾女为神宗钦圣皇后死节向子韶字和卿文简四世孙少游贤闗清约如寒士人不知其为相门后族之子姪也强学自厉曰先丞相事业寂寥者乆永嘉刘安节壮其言引为忘年交宋靖康初守淮宁金人入㓂公亲擐甲胄冐矢石城陷金人酌酒于前令屈膝公植立不动㦸手骂之遇害谥忠毅弟子忞伊山小隠向子忞字宣卿宋绍兴中吕頥浩荐公赐对加直秘阁歴任湖北宪节人懐之绘像佛祠晚年居伊山乃晋桓伊书堂故基胡公眀仲名其所居曰有裕堂仍为之记其畧云晩年小隠衡山之伊山结茅为堂寘书史其中茂竹幽隂春葩秋馥杳然云水之外侍郎胡公寅谏官刘公璜自天柱峯南幞被枝笻歳一往焉商较文义把酒赋诗逍遥襄羊兴尽而后别兄子諲为湖东安抚自号芗林居士向戌仕宋为左师克合晋楚之和公赏之邑六十左师辞邑子宜宜子郑向长字子平读易至损卦叹曰吾已知冨不如贫贵不如贱但未知死何如生耳汉建武中男女嫁娶毕断家事勿相闗游五岳名山逸民传向宠仕蜀为牙门将孔明出师表云将军向宠性行淑均晓畅军事封都亭侯蜀向朗字巨逹位特进潜心典籍年踰八十手自校书向栩字甫兴仕后汉侍中朝廷大事侃然正色百官惮之女徳㛰向后向氏女后族也檀道济妻张商英妻向氏檀道济之妻有贤行向子山梁山乡先生也以女妻张商英尚尚靳战国游士也楚围雍氏靳为韩使秦秦遂救韩尚长后汉髙士也尚衡唐至徳中功臣二百六十五衡第二加散骑常侍检校礼部尚书兼御史大夫尚可孤唐建中四年朱泚反李晟屯东渭桥可孤以神䇿军屯蓝田受晟节度晟兵大振尚美人宋景祐中遣内侍称教㫖免二人市租时庞籍为开封府判官奏之尚长道仕宋为签判杨诚斋赠诗云今代髙人尚子平风流文彩旧家声合于玉殿班中立却向红莲幕里行髙尚吕尚嘉尚况况长宁诸葛恪传云况长宁以为君子临事而惧好谋而成蜀为蕞尔之国所规所图惟守与战佳况荀况畅畅惠明齐人撰论语集註畅瓘仕唐为户尚书畅当唐贞元中为太常博士谅谅毅辨士也为赵使秦有专对之才谅辅仕东汉为五官掾大旱积薪自焚须臾而雨四十三敬敬铁石心敬肃字𢎞俭少以贞介知名心如铁石老而弥笃隋大业中郡国守令毕集帝问苏威曰其中清名天下第一者谁对曰栁俭复问其次曰涿郡丞郭绚颕川郡丞敬肃帝赐俭帛二百匹绚肃各一百匹旌异之敬晖字仲晔唐圣厯初为卫州刺史后以诛二张功封平阳郡王谥肃愍敬播唐贞观中迁太子司议郎与令狐徳棻等撰晋书房𤣥龄尝称为陈寿之流以颜师古所註汉书文繁令掇其要为四十篇敬翔字子振深沈有大畧后梁太祖受禅改枢宻院为崇政院以翔为使迁金銮殿大学士郑推毂郑当时字庄汉景帝朝为太子舍人常置驿马请谢宾客其知友皆天下名士武帝朝为大司农戒门下客至无贵贱兼留以贵下人常推毂士进之惟恐后山东诸公翕然称郑庄与汲黯同列九卿谷口耕夫郑子眞谷口人耕于巖石之下名震京师汉成帝朝王鳯以礼聘之不屈其清风足以激贪厉俗近古逸民也金华説书郑寛中受张山拊书有隽才汉成帝朝与张禹説尚书于金华殿赐爵闗内侯尚书履声郑崇字子游汉哀帝朝拜尚书仆射数进諌每见曵革履上笑曰我识郑尚书履声上尝责之曰卿门如市何以欲禁切主上对曰臣门如市臣心如水上怒下之吏死狱中奉使不拜郑衆字仲师从父兴受左氏春秋明三统厯汉永平初以眀经为给事中持节使匈奴不拜单于怒欲胁服之衆㧞刀自誓后复遣使衆上言臣诚不忍持大汉节对氊裘独拜章帝朝有䆠者郑衆字季序毎班赏则辞多受少白衣尚书郑均字仲虞任城人汉建初中徴拜尚书数进忠言以病告归帝东巡过任城乃幸均舎赐尚书禄以终其身时号为白衣尚书隔座屏风郑𢎞字巨君㑹稽山隂人㣲时採薪白鹤山得一遗箭顷有人覔𢎞与之问𢎞所欲曰常患若耶溪载薪为难愿旦南风暮北风至今犹然俗唿郑公风第五伦为㑹稽守召署督邮举孝廉累迁为淮隂守春出行早有鹿方道夹毂而行主簿贺曰三公车轓画鹿明府必为宰相汉元和初拜太尉时第五伦为司空班次在下每朝见𢎞曲躬自卑帝问知其故置云母屏风分隔其间由此为故事宣帝时亦有郑𢎞字穉卿为南阳太守所居民冨所去见思兄次卿为涿郡太守通法律政事书带草郑𤣥字康成西入闗事马融居三年从质疑义问毕辞归融曰郑生今去吾道东矣汉建宁初党祸作𤣥杜门修业时何休着公羊墨守左氏膏盲谷梁废疾𤣥乃发墨守鍼膏肓起废疾休曰康成乃入吾室操吾戈以伐我乎国相孔融深敬之告髙宻县为𤣥特立一乡曰郑公乡门曰通徳门註诗书易礼记仪礼论语孝经凡百余万言何进等荐辟皆不就郑𤣥教授山生草如薤叶土人名曰康成书带草子益思碧筩酒郑悫魏正始中于三伏内集宾僚避暑歴阳取大荷叶盛酒刺令与柄通屈茎如象鼻传吸之名碧筩酒大郑小郑郑道昭仕北魏为兖州刺史于城南小山起亭亭刻石为记有云中岳先生郑道昭之白云堂子述祖字恭文齐天寳中亦为是州寻旧迹得之在职能治民歌曰大郑公小郑公相去五十载风教犹尚同能琴造龙吟十㺯南郑北郑郑絪字文眀幼有竒志唐贞元末除中书舎人制云羽仪周行黼藻王度以温润雅丽之文居献纳论思之地元和初拜相絪从子余庆字居业贞元中拜相时絪第在南余庆第在北人称南郑相北郑相一字师郑谷幼有名誉司空图见而竒之因抚其背曰当为一代风骚主僧齐已携早梅诗诣之谷为改数枝开作一枝齐已不觉下拜以为一字师世称为郑都官有鹧鸪诗极佳人谓之郑鹧鸪咸通十哲中人白云翁郑儋仕唐为北都留守日与宾客投壶饮博平居帘阁据几终日号白云翁七松处士郑薫字子溥唐末知贡举错认颜标为鲁公之后有冬烘之诮所居为隠巖薛松子庭号七松处士人瑞郑仁表豪爽有文仕唐为起居郎以门阀文章自尊曰天瑞有五色云人瑞有郑仁表父肃拜相挺挺有大臣节广文氊郑䖍好书苦无纸慈恩院贮柿叶数屋日往取叶𨽻书书之殆遍善图山水自冩其诗併画以献帝大署其尾曰郑䖍三絶元宗爱其才置广文馆以为博士着书八十余篇杜诗云广文先生官独冷又云才名三十年坐客寒无氊近有苏司业时时与酒钱雪驴诗思郑綮字藴武能为歇后诗世号郑五歇后体或问诗思答曰诗思在灞桥风雪中驴子上唐干宁初拜相诏下綮搔首曰歇后郑五作宰相时事可知矣儒者之勇郑畋字合文姿彩如峙玉唐末为鳯翔节度使大破黄巢兵上曰畋儒者之勇乃尔进司空平章事三髙士郑云叟举进士不中入少室山为道士徙华隂山与李道殷罗隠之友善世号三髙士晋髙祖以諌议大夫召不起赐号逍遥先生忠孝状元郑獬字毅夫俊迈不羣初举国子监第五人谢启云李广才气自谓无双杜牧文章止得第五宋皇祐五年上御崇政殿试圜丘象天地赋进士第一试前一日上焚香祝曰愿得忠孝状元遂得獬獬微时梦至一处有小池方阔数尺甃以眀玉獬以水浴身视其臂生白鳞视水中影头已角出有吏云此玉龙池也故登第诗云霹雳一声从地起到头身是白龙翁神宗朝为翰林学士有翰林夜直诗云中使传宣学士家君王令草侍中麻紫泥金印才封了莲炬烧残一寸花流民图郑侠字介夫福州人初从王安石学举进士宋熙宁中监东京西上门和荆公诗云何处难缄口熙宁政失中四方三面战十室九家空见佞眸如水闻忠耳似聋君门深万里焉得此言通时亢旱侠以本门所见流离之民扶老携幼饥寒困苦之状唿画工列为流民图上献之且曰使陛下观臣之图行臣之言十日不雨乞斩臣宣徳门外以正欺君慢天之罪神宗覧毕下责躬诏方田保甲青苗并罢越三日大雨荆公辞位荐吕惠卿侠上言安石本为惠卿所悞不报乃取唐书房杜姚宋林甫国忠画为两轴一曰君子正直社稷之臣事业一曰邪曲小人容恱之臣事业执政怒送汀州编管元祐中起为泉教晩年劲节郑戬字夫休宋天圣初试云瑞纪官赋宋郊一李清臣二郑戬三高若讷四曾公亮五知长安表曰听严城之钟鼔未卜何辰植劲节于雪霜更观晚嵗上称诵者数四曰戬气识英豪朕将用之为相官至枢副献草得官郑可简以贡茶迁福建运使子待问以献朱草得官好事者诗云父贵因茶白儿荣为草朱郑浑魏代良守也在沛郡兴陂漑田民刻石号曰郑陂郑冲八公攀龙位太傅封夀光公郑据香山九老会中年八十五为长史郑居中仕唐为中书舎人同裴相修禊洛濵女徳婚姻孝女郑孝女兖州人父神佐战死庆州母早亡无兄弟女年廿四毁服䕶丧还乡与母合葬庐墓不嫁诏襃表其门坚贞不挠郑氏余洪妻也洪为闽帅唐师下建州禆将王建封得之以其有色而坚贞不挠不敢犯献之大将查文徽文徽欲纳之郑大骂曰王师弔伐当襃録节义以厉风俗建封行伍尚知见惮君元帅也而欲为祸首邪文徽访其夫归之事姑孝郑袤字林叔再娶鲁国曹氏事姑孝躬纺绩之劳以充奉养叔姪妯娌之间俱尽其礼袤仕晋为仪同三司郑诚娶清河张氏生子善果号清吏郑幼麟弱冠举秀才李孝伯以女妻之后为中书侍郎郑獬娶张氏女郑儋长女适辽东李繁郑亚娶李翺女生三子皆拜相郑宗大族也世与王家相嫁娶郑交甫适楚遵彼汉臯遇二女与之佩珠郑衆言㛰礼有合欢铃取和谐有九子墨取多子郑天休选王禹玉为婿后拜相禹玉选郑达夫为婿亦拜相郑天休娶李氏女与范文正为连袂晋郑善郑南北郑孟仁义七篇孟子名轲字子舆受业子思命世亚圣之大才也着书七篇皆言仁义韩愈云孟氏醇乎醇者也天下长者孟舒事赵王敖从王至长安高祖召见与语汉廷臣无出其右拜为郡守文帝问田叔曰公知天下长者乎对曰云中守孟舒长者也易学孟卿善为礼春秋授后苍疏广子喜字长卿从田王孙受易由是易有施孟梁丘之学合浦还珠孟尝字伯周汉顺帝朝为合浦太守郡不产谷实而海出珠寳前守宰贪秽诡民採求不知纪极珠渐徙于交趾界尝革前弊去珠复还百姓䝉利商贾流通称为神明堕甑孟敏字叔达汉延熹中客居大原荷甑堕地不顾而去郭林宗问其意曰甑已破矣视之何益含枣孟节汉末人得仙道能含枣核而不食可至五年十年又能结气不息状若死人可至五年十年孝养孟宗字子恭性至孝母嗜笋冬天欲之宗入林哀泣揺竹笋忽自生一云母卒后冬节将至宗得以供祭晋武时为鱼池监作鲊寄母母曰何不避嫌疑遂还之龙山落㡌孟嘉字万年江夏人晋永和中为桓温府参军九日温宴龙山风吹嘉㡌落初不自觉饮多不乱温问酒有何好而君嗜之嘉曰明公但不得酒中趣耳迁长史卒嘉禾瑞麦孟业字敬业仕北齐为东郡太守以寛惠着名郡内麦一茎五穗或三穗四穗县人送嘉禾一茎九穗咸以为政化所感孟亭孟浩然襄阳人少好节义隠鹿门山逰京师王维邀入禁署𤣥宗忽至浩然匿床下维以实对帝问所作再拜自诵诵至不才明主弃之句上曰卿不求仕朕未尝弃卿奈何诬我由是失意王维过郢州画其像于刺史亭因曰浩然亭又曰孟亭以诗鸣世孟郊字东野少隠嵩山贫居苦吟有云夜吟晓不休苦吟鬼神愁如何不自闲心与身为仇结交诗云君子芳桂性春浓寒更繁惟当金石交可与贤达论韩愈引为忘年交序云孟郊东野始以其诗鸣诗云低头拜东野原得终始如駏蛩志其文云刿目鉥心物迎缕解钩章棘句搯擢胃肾言得句之难也年五十第进士诗云昔日龌龊不足嗟今朝放荡思无涯春风得意马蹄疾一日看尽长安花调溧阳尉郑余庆镇兴元奏为参谋卒张借谥曰贞曜先生二子酆鄠杯樽石孟仕源唐人夀昌有石临樊水有窊仕源居其下元结命曰杯樽石铭曰时俗浇狡日益伪薄谁能杯饮共守淳朴屈子齐名孟昭图唐末为左拾遗上疏论事坐贬田令孜遣人投之蟇颐津后人祠之裴澈诗云一章何罪死何名千载惟君与屈平从此蜀江烟雨夜杜䳌应作两般声金鳌集孟賔于五代末与李昉同及第昉仕宋入翰林而賔于仕南唐为令昉寄诗云初携寳剑别湘潭金榜标名第十三昔日声名喧洛下只今诗句满江南归老连上号羣峯叟有诗百篇号金鳌集孟庄子恶臧孙臧孙曰孟孙之恶我药石也孟僖子属二子说与何忌师事仲尼而学礼焉孟公绰为赵魏老则优又公绰之不欲孟贲古勇士也孟说秦力人也孟昶孟顗兄弟并美风仪时谓之双珠孟简字几道唐元和中为尚书韩愈与书论辟佛孟贯有诗云不伐有巢树多移无主花二句忤周世宗孟忠厚隆祐太后兄子也宋绍兴中任枢宻上曰朕不欲以国戚任军旅万一有过治之则伤恩释之则废法女徳婚姻孟母孟轲幼被慈母三迁之教娶妇一日入室妇袒于内轲不恱妇辞求去母召轲谓曰礼将上堂声必扬所以戒人也将入户视必下恐见人过也今子察于礼而责于善不亦逺乎轲乃留妇谢之君子曰孟母知礼而明姑妇之道齐眉孟光扶风平陵孟氏之女状肥丑而黒力举石臼年三十未嫁曰欲得贤如梁伯鸾者梁闻而取之字之曰徳耀孟氏女后族也宋哲宗皇后孟氏绍兴中居瑶华宫孟嘉娶陶侃之女孔孟赵孟季孟非孟盛盛吉仕汉为廷尉视事二十年天下称有恩无怨盛冲吴孙休受学焉及即位以为博士讲论道艺盛彦字子翁晋人事母孝母疾失明妇取蛴螬炙以食之母宻藏以示彦彦见之抱母恸哭母目豁然而开盛彦师唐武徳中为总管击斩李宻以功封葛国公盛度字公量宋真宗朝奉使陜西参质汉唐故地绘为西域图以献天圣中入翰林拜参政谥文肃盛𤣥宋景徳中上召翰林梁灏夜对询以馆阁人物对曰晁逈笃于词学盛𤣥敏于吏事盛次仲宋元祐间与孔平仲同在馆中夜论雪诗次仲曰看来天地不知夜飞入园林总是春平仲大服盛湘周穆王之姬也盛小丛去籍之妓也尚书李讷甞夜登城楼闻歌曰雁门山上雁初飞其音惨切召至乃小丛也庆庆郑晋大夫惠公御秦卜右庆郑吉不使庆封齐左相当国专政奔鲁穆子享之不敬使工为之赋茅鸱亦不知正寗继旧好寗武子名俞为卫卿聘鲁公与之宴为赋湛露及彤弓不辞又不答赋曰陪臣来继旧好君辱贶之其敢干大礼以自取戾饭牛寗戚饭牛于车下击牛角歌曰南山矸白石烂中有鲤鱼长尺半生不逢尧与舜襌短布单衣才至骭从昬饭牛至夜半长夜漫漫何时旦齐桓闻之命后车载之赐之衣冠授以卿位乳虎寗成汉酷吏也好气为人上操下急如束湿武帝拜为都尉嵗余郡国出入闗者号曰宁见乳虎母值寗成怒寗夀亢父人龚胜荐夀及侯加诏徴之夀称疾不起寗悌原仕唐修国史以直笔忤㫖仕不起寗智博学宋元祐中上问王岩叟从谁学对曰从河东寗智先生邓铜山邓通以櫂船为黄头郎文帝梦上天有黄头郎推上见其衣凥后穿觉而之渐台通衣穿宠幸之赏赐鉅万相者相通当饿死帝赐以蜀道铜山得自铸邓氏钱布天下官至上大夫垂名竹帛邓禹字仲华汉更始时光武持节河北禹杖䇿北渡追及于邺曰禹愿効其尺寸垂功名于竹帛耳光武即位拜为大司徒后加封高宻侯禹笃行淳备有子十三人各使守一艺修整闺门教养子孙皆可以为后世法云台二十八将禹为之首后分封三子为三国长曰震次曰袭曰珍俱封侯震子干袭子汉珍子周尤有操行累世宠荣邓训字平叔禹第六子有大志闺门甚严兄弟敬惮为张掖大守训五子隲京悝𢎞阖女为和帝后邓氏累世宠贵侯二十九人公二人大将军以下十三人中二千石十四人列校二十二人州牧郡守四十八人其余侍中大夫郎谒者不可胜数后为宫人诬告悝𢎞等皆坐黜平蜀立功邓艾字士载魏景元中大举伐蜀艾督军自隂平道以氊自裹推转而下将士攀木沿崖鱼贯而进蜀平诏以艾为太尉为钟会所搆死于蜀晋武即位议郎段灼上疏为艾伸寃诏以其孙朗为郎中入水斩蛟邓遐字应逺勇力絶人仕晋歴数郡守襄阳沔水有蛟害人遐入水挥剑斩蛟数段时号为名将民挽不留邓攸字伯道晋永嘉末石勒兵起攸挈家而逃以其弟早亡特全其姪系其子于树而去至江东元帝以为中庶子迁吴郡太守载米之郡但饮吴水而已后称疾去职郡有迎送钱数百万不受一钱百姓牵攸船不得去夜发吴人歌曰紞如打五鼓鸡鸣天欲曙邓侯挽不留谢令推不去迁吏尚书卒无嗣人义而哀之曰天道无知伯道无儿史臣云弃子存姪以义断恩自可割情忍痛何至预加徽纒絶其奔走岂慈父仁人所为也勿谓天道无知乃有知也古循吏风邓璠瑞阳人唐中和元年权袁州兴崇学校有古循吏风诏正任彭瞻贺以诗云六年惠政及黎氓太府论功赏陟明一尺诏书天上降二千石禄世间荣新添画㦸门増峻旧蹑青云路转平更待皇恩酬善政碧油幢到郡斋迎课最优于文翁黄霸隠𤣥先生邓世隆栖白鹿山号隠𤣥先生唐贞观初召授修史学士四世同居邓文瑞瑞阳人唐华林实録云四世同居五百余口长幼睦婣衣无常主开元中诏旌表门闾两秀里邓佑五代末擢童科弟吉擢三礼科改所居为扬名乡两秀里李邓同年邓洵美五代干祐中与李昉同年及第后相遇赠诗忆昔词场共着鞭当年莺谷喜同迁闗河契阔三千里音信稀疎二十年十贤邓伯温名润甫从李泰伯学后为尚书左丞入翰林会宿玉堂邓圣求宋元祐中入翰林东坡云圣求为武昌令时余居黄与武昌相望常往来溪山间后与会宿玉堂话旧作诗云忆从樊口载春酒步上西山寻野梅西山一上十五里风驾两腋飞崔嵬岂知白首同夜直卧㸔椽烛高花摧江邉晓梦忽惊断铜镮玉锁鸣春雷白霞丹景邓伯元吴郡人与王𤣥甫同学道于福州鹤林山授餐青精饭白霞丹景之法邓平仕汉为太史丞造太初厯女徳㛰姻邓禹女孙名绥十二嵗通诗书修妇业暮诵经典后为和熹皇后邓攸尝诣镇军贾混混以讼事示攸使决之攸曰听讼吾犹人也必也使无讼乎混竒之以女妻焉邓叔娶牛僧孺第四女与苗愔张希复为女壻过邓曹邓四十九宥寇借寇一年寇恂字子翼更始末光武定河内而难其守邓禹曰寇恂文武备足有牧民御衆之才非此子莫可使也贾复与有旧怨帝召二人至谓曰今天下未定两虎安得私鬬今日朕分之于是并坐极欢共车同出结友而去颕川盗起恂从车驾南征贼平百姓遮道曰愿复借寇君一年封雍奴侯图形云台曾孙荣桓帝朝为侍中野水横舟寇凖字平仲八嵗吟华山诗云只有天在上更无山与齐其师谓凖父曰贤郎怎不作宰相秋风亭诗云野水无人渡孤舟尽日横时人以为必济巨川初试仕改知巴东县手植双柏于庭至今以比甘棠名莱公柏宋真宗朝大拜决䇿成澶渊之功镇大名府北使谓公曰相公重望可以不在中书公曰北门锁钥非凖不可魏野上诗云有官居鼎鼐无地起楼台公外奢内俭寝处一青帏二十年贬雷州道出公安公剪竹插神祠前祝之曰凖若无负朝廷枯竹再生已而果生后丧还过公安民皆迎祭斩竹插地以挂纸钱后生笋成林邦人号相公竹仁宗朝赠中书令封莱公谥忠愍诏学士孙抃撰神道碑御篆其首曰旌忠之碑以从子随为后官至殿中丞女妻王曙寇赞字奉国仕元魏为雍州刺史在郡十七年得公私之誉进爵河南公孙隽寇隽字祖隽有识量好学强记为梁州刺史立庠序劝耕桑敦礼让大统中拜秘书监寇泚唐开元中为宋州刺史𤣥宗至州宴从臣于楼上泚与焉寇彦卿善骑射梁太祖赐所乘马一丈乌曰真神将也寇瑊宋天圣中为三司使言盐法不可数更帝然之富孤峯絶岸富嘉谟文辞雅丽雄迈张说与徐坚论近世文章曰富嘉谟如孤峯絶岸壁立万仞浓云郁兴震雷俱发若施之廊庙则骇矣仕唐为晋阳尉北京三杰洛社衣冠富弼字彦国幼有大度范文正器之曰王佐才也举茂才异等宋庆厯中除资政殿学士使契丹往返十数言割地必不可争献纳二字北朝君臣敬惮之在位荐王质王素余靖张瓌石介吴奎韩维陈襄陈希亮等皆知名之士洛阳耆英会十三人富公文潞公席汝言王尚恭赵南正刘几冯行巳楚建中王不疑王拱辰张昌言司马公张焘富公年最高诗云西洛古帝都衣冠走集地大尹吾旧相旷懐轻富贵神宗朝大拜封郑公进封韩公年八十谥文忠子绍庭绍宗绍隆孙直柔富元衡宋绍兴中充宫教迁宗正司富直言遇事敢谏宋绍兴中知枢宻院事㛰富弼初名臯晏元献求婿范文正曰公之女若嫁官人某不敢知必求国士无如富某者元献妻之以宰相得宰相为衣冠盛事以文为富北阮富彼以其富窦退让君子窦广国字少君汉文皇后之弟少贫贱后新立与兄长君至长安自陈广选有徳行者与居由此为退让君子不敢以富贵骄人广国贤有行帝欲相之曰恐天下以吾私广国久念不可封安丰侯从子婴侯自我得窦婴字王孙景帝朝为詹事七国平婴与有功封魏其侯喜賔客天下逰士多归之后灌夫骂坐得罪婴锐为救曰侯自我得之自我捐之无所恨竟受诛拔起风尘窦融字周公汉建武初帝赐玺书授凉州牧入朝拜大司空论曰融以豪侠为名拔起风尘之中蝉蜕王侯之尊终膺卿相之位及爵位荣满乃放逺权宠恂恂若不能者又何智也长子穆尚主勒功燕然窦宪字伯度汉永元初拜车骑将军出塞击北单于战于稽落山大破之登燕然山刻石勒功纪汉威徳封冠军侯东观校书窦章字伯向居贫蓬户蔬食躬勤孝弟讲读不辍汉安帝朝学者以东观为道家蓬莱山太仆邓康乃荐章入东观为校书郎三君窦武少以经行着称汉建宁初録尚书事士大夫以武与陈蕃刘淑为三君君者言二世之所宗也六儒窦士荣隋开皇初上徴山东文学之士马光张仲让孔龎张买奴窦士荣刘祖仁并授太学博士号六儒书痴窦威字文蔚有器局贯览羣书家世子弟喜武力威独尚文诸兄诋为书痴与薛收等师王通北面受王佐之道一门四相窦威唐武徳初为中书令姪抗为纳言赠司徒姪孙徳𤣥为左相徳𤣥子懐贞为侍中一门四相抗三子衍袭爵静为民部尚书诞为宗正少卿赞曰高窦虽縁外戚姻家然自以才猷结天子厠迹名臣垂荣无穷窦宗自汉迄唐支曹扶疏数百年所凭厚矣注云在汉再为外戚元魏有三皇后在周为上柱国在隋为太𫝊在唐又为外戚聨珠集窦羣唐徳宗以处士徴为石拾遗二兄常牟二弟庠巩擢进士第为郎俱工词章为聨珠集行于时义取若五星然巩与人言如不出口世号嗫嚅翁丹桂五枝窦禹钧五子仪俨侃偁僖五代末相继登科时谓窦氏五龙冯道诗云燕山窦十郎教子以义方灵椿一株老丹桂五枝香仪字可象宋太祖朝自翰林迁端明俨字望之通律厯自左拾遗迁礼侍侃起居郎偁字日彰太宗朝参大政僖右补阙女徳㛰姻窦毅在周为上柱国有女方数嵗读列女传一过不忘闻隋祖受周禅自投床下曰恨我非男子不能救舅家难毅掩口曰毋妄言赤吾族毅尝谓夫人曰此女有竒相不可妄与人画二孔雀于屏间请婚者射二矢隂约中目李渊最后射各中一目遂以归之后渊为唐高祖窦氏为后姊妹烈行窦伯女仲女京兆人唐永泰中贼剽二女将逼以私行临大谷伯曰我岂受污于贼自投崖下仲亦跃而至京兆尹第五琦表其烈行诏旌门闾窦章女年十二能属文汉顺帝朝以才貌选入为贵人窦偁女妻丁谓窦滔妻织回文锦窦璠晚娶宇文翃之女方登第窦懐贞唐中宗朝为御史大夫嵗除日帝宴羣臣谓懐贞曰卿丧妻欲继室乎俄而寳扇障卫一翟衣者出乃卫后乳媪莒国夫人也圭窦大姓马窦不径不窦缪后汉缪肜汝南人兄弟四人同财业及娶诸妇求分异肜乃闭户自挝诸妇谢罪更为敦睦之行为中牟令缪袭仕魏为散骑常侍缪徴金谷廿四友缪瑜工诗刘后村诗话云余初筮仕江西有缪瑜袖诗来访调官一聫云有客去逰丞相宅无人来问孝亷船有崆峒集行世为晋贤宰救五十四阚阚阚泽字润甫山隂人自幼好学博览羣籍通春秋厯数举孝亷除钱塘长迁太子太傅封乡都侯阚骃字𤣥隆博通经传拜为秘书阚稜貌魁雄善用两刃仕唐为越州都督啖啖助字叔佐唐大厯间人淹该经术善为春秋考三家短长缝䘺漏阙号集传凡十年乃成念念贤金城抱罕人颇涉经史子华性和厚有长者风为合州刺史氏族大全巻十九氏族大全卷二十钦定四库全书氏族大全巻二十一屋陆新语陆贾楚人有口辩汉高使说南越尉佗赐以印封为王佗称臣拜贾为大中大夫贾时时前説诗书采古成败着十二篇每奏一篇帝称善称其书曰新语孝惠时贾出尉佗所赐槖中装卖千金分与五子人二百金令为生产自乘高车驷马侍者十人有宝剑直百金谓其子曰与女约过女女给人马酒食十日一更所死家得宝剑截肉断葱陆续字智初汉永平中坐楚王英事系洛阳狱一日对食悲泣曰母来不得相见狱吏问何以知曰食羮识母所调和母截肉未尝不方断葱以寸为度以是知之使者上书言状赦之为㑹稽戸曹史怀橘陆绩字公纪六岁见袁术术出橘绩怀三枚去辞堕地术曰陆郎作賔客而怀橘乎曰归以遗母术大奇之汉末孙权以为郁林守父康为武陵守文武全才陆逊字伯言江东大族也吕蒙言于孙权曰陆逊意思深长才堪负重权乃拜为偏将军以代蒙破蜀先主兵于马鞍山汉主大慙恚曰吾乃为陆逊所折辱代顾雍为相诏曰有超世之功者必膺光大之宠怀文武之才者必荷社稷之重封华亭侯子抗有父风陆抗字㓜节呉末领荆州牧上疏曰臣每中夜抚枕临飡忘食谨陈便宜十七条以闻在西陵与羊祜对境使命常通史云贞亮筹干咸有父风五子晏景𤣥机云黄耳传书陆机字士衡身七尺声如钟少有异才文章冠世晋太康末与弟云入洛见张华如旧相识羇寓京师有骏犬名黄耳为竹筒盛书系其颈至其家得报而还因以为常成都王颍假机大都督战败宦人孟玖譛其有异志孙秀证成之收机机临刑笑曰华亭鹤唳可得闻乎与弟云俱遇害是日昏雾四合大风折木平地雪尺议者以为陆氏寃也年四十三龙驹陆云字士龙六岁能属文与兄齐名号二陆呉尚书闵鸿见而奇之曰此儿非龙驹当是鳯雏少时夜行迷路至一家寄宿有少年与谈老子明日视之乃王弼冢也自此谈老殊进有笑疾尝衰绖上船于水中见影大笑落水人救获免初见张华华以帛绳纒须云大笑不能止尝与荀隐同在华坐华曰今日勿为常谈云抗手曰云间陆士龙荀曰日下荀鸣鹤华补为浚仪令百代文宗二陆𫝊之制云机云实荆衡之杞梓挺珪璋于秀质驰英华于早年风鉴澄爽神情俊迈文藻宏丽独步当时言论慷慨冠乎终古高词迥映如朗月之悬光叠意回舒若重岩之积秀千条析理电掣云开一绪连文珠流璧合百代文宗一人而已云云金陵毕气国灭臣迁矫翮南辞翻栖火树飞鳞北逝卒委汤池穴碎二龙巢倾两鳯激浪之心未骋遽汨修鳞凌云之意将腾先灰劲翮望其翔跃可得乎柱石陆玩字士瑶器量淹雅晋帝拜为侍中司空既拜有客诣之索盃酒泻之梁柱祝曰当今乏材以尔为柱石莫倾人梁栋也玩曰感卿良箴子纳有清操次子始孙载曽孙真𤣥孙慧晓五世并为侍中书厨陆澄字彦深好学博览无所不知王俭曰陆公书厨也智过其躯陆俟多智长子馛有父风魏文成帝见而恱之曰吾常叹陆俟智过其躯是子复踰其父矣封建邺公馛官至大保有六子惟琇凯知名寄梅双璧陆凯仕魏为正平太守在郡七年号良吏与范晔相善自江南寄梅一枝幷诗一首长子晔次恭之并有时誉贾祯见而笑曰仆以老年更覩双璧明珠陆卬字云驹俟十世孙也博览羣书为邢邵所赏谓其父子彰曰卿老蚌遂出明珠仕魏除中书侍郎孝鱼泉陆通性至孝母呉人好食鱼北土鱼少得之甚艰后宅侧忽泉出而有鱼得以供母时谓之孝鱼泉为大司冦莫逆交陆夸不拘小节高尚不仕寄情丘壑与崔浩为莫逆交着知命论一门二相陆元方举八科皆中唐则天朝拜相长子象先器识沉邃唐景初中拜相一门二相次子景倩初调扶沟丞毕构为河南按察使到县有吏进状曰某强清某诈清景倩真清终监察御史三子景融工笔札奏议如丹陆贽字敬舆年十八第进士张镒奇之与为忘年交饷钱百万不受止受茶一串德宗即位召拜翰林学士唿为陆九而不名居中参议可否时号内相谏言深切或规其太过答曰吾上不负天子下不负所学贞元中拜相谥宣公陆氏一庄赞云贽论设皆本仁义炳炳如丹全交陆剧少与商寅颜真卿柳芳李华邵轸赵骅萧颖士相父善时语曰商颜柳陆李萧邵赵以能全其交也桑苎翁陆羽字鸿渐未知所生及长以易自筮得蹇之渐曰鸿渐于陆其羽可用为仪吉乃以陆为氏名而字之嗜茶着茶经三篇鬻茶者至陶羽形祀为茶神唐上元初隐居苕溪自称桑苎翁又号竟陵子在陇西公幕府自号东园先生又曰东冈子江湖散人陆龟蒙字鲁望举进士不中居松江甫里有田数百亩屋三十楹嗜茶置园顾渚山下岁収租茶自判品第升舟设蓬席赍束书茶灶笔床钓具往来时谓江湖散人号天随子又曰甫里先生自比涪翁渔父江上丈人门有巨石乃逺祖续为郁林守罢归无装取以重其船者人称其亷号郁林石伯仲师友陆九龄字子寿弟子美子静伯仲誾誾侃侃自相师友先生以宋干道中登第除太学録迁全州教卒号复斋心贯万古陆九渊字子静宋干道中登第吕东莱识其文于数千人中谓曰一见高文知其为江西陆子静也居贵溪之象山教授生徒数十百人初读书至宇宙字曰宇宙事即已分内事宇宙便是吾心吾心便是宇宙先生之心与万古之人心一贯无二致与晦庵同饯东莱于鹅湖作诗云涓流积至沧海水拳石崇成泰华岑简易工夫终乆大支离事业竟浮沉两书与晦庵论周子太极图不当又加无极二字号象山先生终荆门守谥文安莲华博士陆游字务观号放翁诗本于曽茶山茶山出于韩子苍三家句律相似而放翁加豪一夕梦一故人相语曰我为莲花博士镜湖新置官也我去矣君能暂为之乎月得酒千壶亦不恶也遂以诗记之曰白首归修汗简书每因囊粟叹侏儒不知月给千壶酒得似莲花博士无初调官临安有诗云小楼一夜听春雨深巷明朝卖杏花郡人称诵传入禁中思陵称赏由是知名有剑南集行世仕宋为秘监陆倕与兄僚佐并有美名号三陆梁天监初与刘孝绰等为龙门之游陆修静晋末道士号简寂先生修黄箓科教与逺法师送陶靖节不觉过虎溪相与大笑而别世传为三笑图陆德明唐瀛洲十八学士中人论撰甚多陆𤣥泰唐含象亭十八学士中人陆余庆仕唐为鳯阁舍人方外十友陆𤣥圭宋景德二十四贤中人陆佃字农师宋熈宁中叶祖洽榜登第佃第五受经于王安石而不附㑹新法终吏侍孙放翁女德婚姻陆卬母元魏上庸公主高明妇人也初封蓝田生六子邢邵曰蓝田生玉不虚矣陆允前赵豪民也有女择对有郭黙者世以屠沽为业勇捷能跳三丈堑允异之曰此儿必兴郭氏遂妻之陆畅字达夫及第后娶薫溪女韩愈诗云迎妇丞相府夸映秀士羣鸣鸾桂树间观者何纷纷陆玩为丞相参军王导请婚于玩玩曰培塿无松柏薫莸不同器玩不为乱伦之始导乃止陆逊年二十一始仕幕府孙权以兄策之子妻之陆象先娶贺晦女相者曰陆郎位极人臣陆稠女妻沈鸾陆景融女妻薛同陆若瑜娶周濓溪女弟陆叡娶崔鉴女小陆二陆北陆傅陆设醴穆生鲁人楚元王交少时与生白生申公授诗于浮丘伯后元王至楚以生等为中大夫敬礼之穆生不嗜酒每置酒常为设醴及王戊嗣位常设后乃忘设穆生曰可以逝矣醴酒不设王之意怠遂去五世封王穆观字闼拔少以文艺知名魏太武监国观为右弼出则统摄朝政入则应对左右穆崇子观观子寿寿子平国平国子罴五世袭封宜都王酥酪醍醐穆宁居家严撰家令训诸子人一通唐贞元中言家法者称韩穆二门韩休也四子德性和粹世以珍味目之赞为酪质为酥员为醍醐赏为乳腐肃宗朝宁为侍御史长子賛御史中丞次子质右补阙三子员侍御史四子赏监察御史质与杨凭许孟容李鄘交善一时歆慕号杨穆许李名场险巇穆寂唐贞元中与刘师老皆应科目时太府卿韦渠牟主刘金吾李齐运主穆无名子曰太尉当天升穆老尚书倒地落刘师刘禹钖曰名场之险巇如此倡为古文穆修字伯长师陈抟𫝊易学宋祥符初第进士时学者从事声律未知古文修为之倡尹洙兄弟始从之学古文传春秋学家有韩柳集丐于所亲厚者得金镂板售于京师有儒生数辈辄取閲修曰先生能读一篇当以一帙为赠自是无过问者为文学参军昭穆沕穆公沙穆伏口授古书伏生名胜济南人为秦博士汉文即位求能治尚书者闻伏生能治时年九十余老不能行使晁错往受之得二十九篇当世名儒伏湛字惠公父理为当世名儒湛少传父业更始时为平原太守平原一境赖湛以全光武即位征拜大司徒自伏生以后世传经学清静无竞东州号曰伏不鬬二子隆翕翕子光光子晨晨子无忌博物多识桓帝时自采古今删註事要号伏侯注弟黯从子恭伏黯字稚文明齐诗作诗解九篇伏恭字叔齐汉建武中迁恒山太守敦修学校教授不辍由此北州多为伏氏学永平中帝幸辟雍于行祀礼中拜为司空后又为三老伏字𤣥曜梁武尊之为五经博士子挺伏挺字士标任昉见之曰此子日下无双仕梁除南台书侍御史伏龙宓宓不齐字子贱仲尼弟子治单父鸣琴不下堂而单父治封单父侯宓妃宓羲之女溺死洛水遂为河神曹植洛神赋云河洛之神名曰宓妃其形也翩若惊鸿婉若游龙祝祝半州祝象器登儒科为太学博士弟景先号二翁尤长者景先子确字永叔永叔子峤字仲容从朱松游闻伊洛之风而悦之祝氏世居江陵迁歙世以资力好善闻于州郡其生业几有郡之半时称为祝半州儒学昌家祝穆字和甫景先三世孙㓜孤从朱文公受业刻意问学下笔顷刻数百言将以儒学昌其家祝良仕东汉为九真太守单车入贼招以威信贼悉平祝钦明字文思唐中宗朝为国子祭酒帝与羣臣宴钦明作八风舞卢藏用曰祝公五经扫地尽矣祝諌宋庆厯中上临轩赐进士第谏三男二壻俱入第祝林宗字有道熈丰间从山谷游山谷为书帖云士大夫胸中不时时以古今浇之则俗尘生其中照镜则面目可憎对人则语言无味祝谘丘宋治平中为太常少卿时夏国使至祝为馆伴韩魏公料十事以授祝祝如所教答之夏人耸伏婚姻祝确女妻朱松生晦翁松有送妻兄仲容归新安诗其畧云君来访安否春风吹柳绵感君懐亲意使我泪贯泉祝景先兄女妻汪勃位至枢宻确弟砱女妻汪勃之子作砺位至提刑故其乡人相传祝氏女位最高祝尧臣景先第八子磐之子也常奇第三女曰虽家贫不以与凡子公卒后与吕午成姻两穷相值越七年而午遂登科于是祝女位高之语复喧传于乡闾大祝尸祝华封三祝卜卜商字子夏在孔门居文学科封河东公卜式河南人以田畜为事汉武朝上书至输家财半助边召拜中郎牧羊上林中布衣草屩岁余羊肥息上善之式曰治民亦犹是矣恶者辄去毋令败羣拜缑氏令迁齐太傅后赐爵关内侯卜静呉人与同郡陆逊比肩齐声谷谷永字子云汉建始初举直言极谏之士永待诏公车对贤良策擢上第与娄䕶俱为五侯上客长安语曰子云之笔札娄君之唇舌言其见信用也善言灾异前后所上四十余事专攻上身与后宫而已党于王氏上亦知之终大司农父吉为司马谷崇冦恂姊子也常将突骑为前锋为偏将军谷浑字元冲折节授经业亷直有操行魏太武器重之谷俭晋人甘卓荐之试高第除郎中谷那律淹贯羣书褚遂良称为九经库唐贞观中为国子博士迁谏议大夫鞠鞠武燕太子丹太傅也出见田光光荐荆轲鞠仲谋宋景德二十四贤中人鞠杲宋呉川进士也上书𨽻入党籍鞠咏擢进士以文受知于王化基化基参政首以咏荐宋天圣中为监察条上应变五事除天章待制鞠真卿宋熙宁中知湖州迁太常博士直秘阁麴麴允豪族也西州语曰麴与㳺牛羊千数头南开朱门北望青楼晋建兴初拜左仆射麴珍酒泉人善骑射以帐内从齐神武封安康郡王麴承之娶吕诲长女与呉安诗为友壻服服䖍字子慎举孝亷作春秋左氏传解着赋碑诔书记连珠九愤十余篇汉灵帝朝为九江太守束束晳字广㣲博学多闻与兄璆俱知名晋太康中阳平郡大旱晳为请雨雨大注人歌曰东先生通神明请天三日甘雨零我黍以育我稷以生何以醻之报束长生在着作佐郎释汲冢竹书补亡诗白华南陔等篇后迁尚书郎父龛冯翊太守祖混陇西太守鹿鹿悆字永吉好兵法隂阳释氏之学魏孝庄朝为黄门侍郎志存谦退布衣粝食上嘉其清节赐以钱帛父生再为济南太守魏献文嘉其能征赴季秋马射赐以驺马加以贵服彰其亷㓗指鹿蕉鹿鉅鹿银鹿曲曲环陜州人喜兵法善骑射唐天宝中迁金吾大将军德宗朝拜左仆射封晋昌郡王曲端宋绍兴中名将也善战得士卒心既殁张曲端旗尤足以慑敌人叔叔弓鲁大夫聘于晋晋侯使郊劳辞曰寡君使弓来继旧好固曰女无敢为宾敢辱郊使请辞叔向曰子叔子知礼哉叔詹郑人管仲曰郑有叔詹堵叔师叔三良为政宿木沐牧肃鬻禄逯沃濮玉夙烛竺郁粟糓四觉乐不贪为宝乐喜宋正卿即司城子罕也宋人或得玉以献子罕子罕弗受曰我以不贪为宝尔以玉为宝宋平公筑台子罕请俟农功之毕筑者讴曰邑中之黔实慰我心披云乐广字彦辅善谈论每以约言析理卫瓘曰此人之水镜见之莹然若披云雾而覩青天时王澄毕卓等以任放为达广笑曰名教内自有乐地何必乃尔仕晋为河南尹终尚书令国士风乐道融少有大志好学不倦交友以信每约已而务周急有国士之风宪台风采乐蔼字蔚逺糿时其舅宗悫取史传一卷授之蔼畧读具举悫奇之仕梁为御史中丞性公强居宪台称职谏苑乐运字承业尝愿处一谏官録夏商以来谏诤事集而部之曰谏苑奏上隋文帝嘉之仕周为万年县丞父子继相乐彦章仕唐为西台侍郎同平章事子思晦为鸾台侍郎同平章事父子为相时人荣之吞珠毓瑞乐史字子正母梦吞五色珠而生及长有文辞初仕江南归宋举进士知陵州献金明池赋召为三馆编修乐欬字子声孔门弟子赠昌平侯乐正子名克鲁欲使之为政孟子谓其好善优于天下乐羊为魏文侯将伐中山三年拔之归而文侯示之谤书盈箧乐毅魏人适燕燕昭王以为亚卿伐齐下七十余城封昌国君后奔赵赵封为望诸君乐叔毅之孙也汉高求毅后得叔封之乐乡曰华成君乐恢字伯奇好经学为世名儒汉和帝朝尚书仆射女德婚姻乐羊子之妻断机以劝夫学引义戒夫勿拾遗金后盗刼其姑操刀自刎太守赐帛葬以礼号贞义乐广女妻衞玠氷清玉润礼乐管乐雅乐岳岳飞字鹏举初生有禽若鹏飞鸣屋上因以名之少负气节好左氏春秋孙呉兵法引弓百斤善左右射宋靖康初金人南侵二圣北狩飞应募誓以忠义报国用兵能以寡击衆建炎绍兴间大小百战未尝一败南薰门之战八百破五万桂岭之战八千破十万背嵬骑五百破乌珠十万又平湖广大盗如李成杨么等十数入觐上赐金丝战袍金带衣甲等御书于旗曰精忠岳飞兵至朱仙镇金人已有捐燕以南之惧时秦桧主和遂诏班师一日奉金字牌十二飞东向再拜曰臣十年之功废于一旦非臣不称职实秦桧误陛下也竟为桧所害官至少保赠太师谥武穆孝宗即位诏访求其后子孙襁褓以上皆官之立庙于鄂号忠烈三子云雷霖岳云能以手握两铁椎重八十斤颖昌大战数十入敌阵中甲裳为赤以功授左武大夫弟雷授文资岳霖孝宗朝帅广州道出章贡父老率子弟来迎垂泣曰不图今日复见公之子卓卓氏赵人也秦迁之蜀卓氏闻崏山之下沃野下有蹲䲭至死不饥乃求逺迁致之临卭即铁山鼓铸富至家僮八百人田池射猎之乐拟于人君卓茂字子康以儒术举为宻令蝗不入境道不拾遗光武即位先访求茂以为太傅封褒德侯图像云台子戎大中大夫卓田字稼翁号西山宋绍兴间文士也工小词三衢买舟词云奏赋谒金门行尽云山无数尚有江天一半买扁舟东去波神眼底识英雄阁住半空雨唤起半帆风力去青天尺五卓王孙临卬巨室也有女名文君新寡司马相如以琴心挑之得为偶王孙耻之后数年方分与文君僮百人钱百万相如后欲聘茂陵女为妾文君作白头吟以自絶云凄凄重凄凄嫁娶不须啼愿得一心人白头不相离相如乃止毕卓五质质毕毕后必大毕万初筮仕于晋得公侯之卦晋赐以魏为大夫卜偃曰毕万之后必大拍浮酒船毕卓字茂世少放达尝曰得酒满数百斛四时甘味置两头左手持酒盃右手持蟹螯拍浮酒船中便了一生矣晋大兴末为吏部郎与阮孚等为八达四世郡守毕衆敬笃于姻族有国士风仕元魏为兖州刺史子元宾元宾子祖晖祖晖子义云义云四世为本郡守毕李毕构字隆择六岁能文第进士唐景龙末召拜御史大夫与河南尹李杰皆一时选世谓毕李睿宗嘉其行有古人风赐玺书袍带方外十友燃薪夜读毕諴字存之少燃薪夜诵博通经史举书判拔萃科宣宗朝在翰林尝召访边事諴对甚悉上曰孰谓颇牧近在禁中即出为邠宁节度画松石毕宏工画画松石于左省片壁唐大厯中为给事中重德毕士安字仁叟㓜时王禹偁识其非常童宋景德中与冦凖并为相凖好使气用公重德以镇之公以名节自励天下称其清其亡也上谓冦公曰毕士安君子人也饬躬慎行有古人风赐其家白金五千两子世长睢阳五老毕世长以耆年挂冠与睢阳五老公诗云篇章捧和慙风雅眷待优隆荷岁寒宋至和中以司农卿致仕年九十四曽孙仲偃仲衍仲游仲愈毕仲偃字希言以清德闻官至朝散大夫毕仲衍字夷仲元丰中除中书舍人撰中书备对廿卷毕仲游字公叔元祐初召天下文学之士策试坡翁取第一后入党籍毕仲愈字将叔工诗元夕诗云已招明月移歌扇更倩春风试舞腰夜行诗云明灯数㸃林中见横笛一声烟外闻为国子监丞佔毕天毕六王毕漆漆季直晋永嘉中以中散大夫为洪州刺史漆凯之仕宋为郎中令与谢混谈论漆澄豫章人钓于蜀水忽得金锁引之不絶俄顷盈舟既而有物浮水黒色澄了无怖漆季高仕唐为江西观察使漆钦仕晋领镇西将军漆靖安歴仕齐梁两朝胶漆沐漆髪如漆吉吉挹字祖冲世笃忠孝秦符坚曰周孟威不屈于前丁彦逺洁已于后吉祖冲闭口而死何晋氏多忠臣邪吉士瞻梦积鹿皮从而数之得十一喜曰鹿禄也后仕梁为直阁将军清约家无私积吉翂字彦霄㓜有孝性父为呉兴原乡令为吏所诬翂年十五挝登闻鼓乞代父命帝称为佳童吉翰字休文仕宋为益州刺史有治绩得方伯体吉茂为汾隂令居官清静吏民不忍欺吉中孚大厯十才子中孚官至户侍吉旼唐九老㑹中人旼诗云低腰醉舞垂绯䄂撃筋讴歌任褐裙官御尉卿年八十八吉顼唐武后朝擢右肃政台中丞后拜相能抑武兴唐吉温性隂诡尝曰若遇知己南山白额虎不足缚李林甫引用之与罗希奭相朂以虐号罗钳吉网郅郅都为人勇有气敢直谏行法不避贵戚列侯宗室见都侧目而视号曰苍鹰汉景朝为中郎将迁中尉郅恽字君章汉建武中为上东门侯帝出猎夜还恽拒关不开明日赐之布迁长沙太守子寿字伯孝以亷能称官尚书令郅伯尚黄叔度周子居文伯坚封武兴盛孔叔为汝南六孝亷汉顺帝朝太守季伥选以应学帅帅子连形貌魁奇膂力絶人独住魏夫人观三十年寂无黔㸑王全裕奉诏祷南岳见子连因赋三絶云下瞰虚空临絶涧上排云雾止山颠四边絶险无猿鸟独卧深云三十年古屋当崖映日关年年常伴白云闲糇粮丹穴从何出四面无人见下山心意逍遥约莫知山中山下识人稀想君絶虑离羣了不是王乔即令威宋兴国中盛夏尸解有僧绍能于关右见之帅逢原仕宋为江陵统制官帅扬㓜有奇志宋天圣四年何状元榜登第乙乙瓌从车驾南征勇冠三军乙普明清河人兄弟争田太守苏琼谕之曰天下难得者兄弟易求者田地普明兄弟乞出外更思分异十年再还同住栗尉尉元字茍仁世为豪宗仕元魏累迁尚书令进位司徒元谢老诏曰尉元游明根并元亨利贞明允笃诚希世之贤也元以八十之年宜处三老之重明根以七十之龄可充五更之选尉拨代人为太学生应募击贼有功迁郡守魏文成帝以其清平有惠绩赐之衣服尉瑾仕齐除吏部尚书见人好笑时论比之寒蝉暨暨艳字子休呉郡人仕呉为选曹郎迁尚书暨晃与弟昱俱仕于唐其后于上元中凖制改为周氏屈屈平字原曰正则灵均者释其义为美称也仕楚为三闾大夫三闾之职掌王族三姓曰昭屈景同列上官大夫妬其能譛于怀王王信之原既被谗忧心烦乱乃作离骚襄王立复信谗而谪之江南原复作九歌九章等篇自沉汨罗淮南王安曰离骚蝉蜕浊秽之中浮游尘埃之外虽与日月争光可也屈到嗜芰有疾召其宗老属之曰祭我必以芰及祥宗老将荐芰其子建命去之曰夫子不以私欲干国之典也建字子木为楚令尹皆原之先世也屈遵博学多才魏道武朝为中书令女德女嬃屈原姊也骚云女嬃之婵媛兮申申其詈予十月越谒阙勃十二曷葛便宜四事葛龚字元甫慷慨壮烈勇力过人汉永初中条上便宜四事拜盪隂令仙翁葛𤣥字孝先呉人初从左慈受九丹液仙经后得仙号葛仙翁合皂第二十福地其修炼成道之所也昌州昌元县有葛仙山山有炼丹岩洗药池甘露茶建康方山亦仙翁修炼之地曽极诗云人间底事有方壶剑截青瑶界碧虚试上珠庭瞻醉葛仙云垂带䕶储胥从曽姪洪勾漏令葛洪字稚川丹阳句容人好神仙导养术晋咸和初王导选为散骑常侍洪以交趾出丹求为勾漏令乃止罗浮山炼丹自叙云戢劲翮于鸾鳯之羣藏逸迹于跛驴之伍藜藿有八珍之甘蓬荜有藻税之乐着内篇一百一十五篇号抱朴子年八十一尸解葛仙山葛璝亦名葛仙翁蜀彭州有葛仙山在蒙阳北四十里乃廿四化之第五化也有崇真观葛仙翁璝杨仙翁升贤于此得道梁大同中蒲仙翁高逺复于此上昇葛强晋山简爱将也葛田乘木羊上绥山随者皆得仙葛宻宋江隂人自号草堂逸老葛源宋仁宗朝知钱监胡宿行其制云司南州宝冶之饶佐县官国府之用宣劳于外兴利在公葛敏修工诗山谷南迁还至南华竹轩令侍史诵诗板一絶云不用山僧供帐迎世间无此竹风清独拳一手支頥卧偷眼㸔云生未生视姓名曰果吾学子敏修也婚姻葛常之姑清源君妻蔡君谟葛勃有美姿邻人陈忠女愿事之葛洪师事鲍𤣥𤣥甚重之以女妻焉𤓰葛采葛管葛诸葛末滑十六屑薛谋王断国薛宣字赣君明习法律谷永上疏曰少府薛宣才茂行洁达于从政经术文雅足以谋王断国汉成帝朝拜相封高阳侯弟修子况惠安车驷马薛广德字长卿以鲁诗教授楚二龚师事之汉宣帝朝萧望之荐为博士论石渠迁御史大夫元帝欲乘楼船广德当乗舆谏欲以颈血污车轮上怒张勐曰乘船危就桥安上曰晓人不当如是邪未几与于定国俱乞骸骨上赐安车驷马黄金六十斤东归沛守迎之界上人以为荣清名之上薛方字子容与纪逡等皆西汉清名之士王莽以安车迎方方谢曰明主方隆唐虞之德小臣欲守箕山之乡诗学着名薛汉字子公世业韩诗父子以章句着名建武初为博士孝友薛包好学笃行丧母以孝闻父感于后妻憎包分出之包泣不去弟子求分财异居包中分其财田地取荒顿者器物取朽败者弟子破产旋复振给汉建光中公车征拜侍中国士薛莹字道言有经学记述之才或问陆喜曰薛莹最是国士之第一者乎曰在四五之间在呉为左国史撰三国史五隽薛兼有器宇少与纪瞻闵鸿顾荣贺循齐名号五隽初入洛张华见之曰皆南金也仕晋领太子少傅祖综父莹三世傅东宫谈者美之河东三鳯薛元敬少与从父収族兄德音齐名世称河东三鳯収字伯褒隋司𨽻道衡之子年十二北面河汾受王佐之道归唐为秦王府主簿早卒太宗即位语𤣥龄曰収若在当以中书令处之元敬唐武德中为天策府参军直记室与十八学士之选杜如晦曰小记室不可得而亲不可得而疎除太子舍人专掌文翰三恨薛元超収之子九岁袭爵尝曰吾有三恨不以进士及第一也不娶王家女二也不得修国史三也高宗朝拜中书令定天山薛仁贵绛州人唐贞观末上亲征辽东仁贵应募白衣陷阵立奇功上曰朕不喜得辽东喜得虎将迁拜中郎将高宗时九姓衆十余万令骁骑挑战仁贵发三矢杀三人虏气摄乃降军中歌曰将军三箭定天山壮士长歌入汉关赠骁卫大将军子讷讷子征并羽林将军畅金吾将军三世将军良金美玉薛稷字嗣通属文如良金美玉累迁中书舍人与从兄曜更践两省俱以辞章自名睿宗朝封晋国公玉笋薛庠唐穆宗朝擢第时李宗闵典贡举取庠及唐冲袁都等皆知名之士世谓之玉笋东涂西抹薛逢唐㑹昌中与杨収王铎同年登第累迁巴州刺史人歌曰日出而耕日入而归吏不到门夜不掩扉有孩有童愿以名垂何以字之薛孙薛儿晩年厄于宦途策羸马赴朝值新进士缀行而出前驱曰回避新郎君逢曰莫贫相阿婆三五少年时也曽向东涂西抹来赐金紫薛珏字温如仕唐为朝陵令以清白闻课第一建中初召拜中散大夫赐金紫除司农卿囊书自负薛奎初举进士贽谒冯魏公首篇云囊书空自负早晩达明君冯掩卷曰不知秀才所负何事读至第三篇云千林如有喜一气自无私乃曰秀才所负如此公端重善知人时范仲淹龎籍方在下位皆以公辅许之帅蜀载范镇还朝曰得一伟人宋仁宗朝参大政谥简肃时节淮西薛季宣字士龙六岁而孤伯父待制公収鞠之志尚荦荦与常儿异宋孝宗朝为大理寺丞虞允文白遣公行淮西収抚流民公持节劳来耄稚满车下为之表废田相原隰以户颁屋以丁颁田合三千八百余户除大理正薛居州善士也薛烛秦客也善相剑薛欧汉功臣高祖定十八侯位次欧第十四薛琡字昙珍风度峻整姿貌秀异仕魏为洛阳令孝明帝赐缣百匹迁吏部郎薛聪字延智魏孝文外以德器遇之内以心膂为寄除齐州刺史卒吏人留其坐榻以存遗爱薛灯字景猷负才使气叹曰岂能五十年戴帻死一校尉周文帝朝为中书侍郎薛万均万彻万淑万备兄弟皆以战功显贞观中万均封路国公万淑封梁国公薛能唐诗人应制举有诗云白莲千朶照廊明一片承平雅颂声更报第三条烛尽文昌风景写难成薛存义假零陵令蚤作夜思勤力劳心讼者平赋者均女姓婚姻小姨续婚薛简肃长女适欧公次适王拱辰后欧公再娶小姨故有旧女壻为新女壻大姨夫作小姨夫之句图形寄夫薛媛南楚材妻也楚材旅游不归薛对镜自图其形幷一诗寄之曰欲下丹青笔先拈宝镜端已惊容索寞渐觉鬓凋残泪眼描来易愁肠写出难恐君浑忘却时展画图看楚材遂归薛裕弱冠为丞相参军车京兆尹韦夐以女妻之薛同仕唐为湖州长史呉郡陆景融以女妻之妓妾薛瑶英唐元载妾也杨炎赠歌曰雪面淡妆天上女鳯箫鸾翅欲飞去玉钗翘翠步无尘楚腰如栁不胜春薛涛蜀妓也元㣲之诗云锦江腻滑娥眉秀化出文君与薛涛滕薛筑薛卢薛折折可适宋熈寕中郭逵帅鄜延见之曰真将种也折彦质可求之子宋崇宁中登第绍兴中参知政事列节氏族大全巻二十氏族大全卷二十一钦定四库全书氏族大全巻二十一十八药药郭黄金台郭隗燕人昭王卑辞厚币招贤隗曰古有以千金使㳙人求千里马者马已死买其骨五百金而返曰死马且买之况生者不期年千里之马至者三王必欲致士先从隗始贤于隗者岂逺千里哉昭王改筑宫师事之竹马迎拜郭伋字细侯汉建武中除颖川太守帝劳曰贤良太守去帝城不逺河润九里冀京师并蒙其福伋前在幷州素结恩德后行部到西河儿童数百骑竹马迎拜道次征为大中大夫年八十六卒三公服郭贺字乔卿汉建武末拜荆州刺史有殊政显宗巡守到南阳赐以三公之服黼黻冕旒勑行部去襜帷使百姓见其容服以彰有德乘单出关郭丹字少卿少时买符入函谷关叹曰丹不乗使者车终不出关后更始征为谏议大夫使持节安集南阳果乗高车出关永平中拜司徒断靷郭宪字子横建武中帝将自征陇宪当车拔佩刀断车靷以谏帝不从及颖川盗起乃悔不用郭子横之言仙舟郭泰字林宗汉延熹中游洛见河南尹李膺膺奇之遂与为友后归乡里衣冠诸儒送至河上车数千两膺与泰同舟而济衆賔望之以为神仙尝行陈梁间遇雨巾一角垫时人故折巾一角以为林宗巾悬河郭象字子𤣥好老庄王衍云听象语如悬河泻水注而不竭晋东海王越引为大傅主簿青囊九卷郭璞字景纯博学高才时有郭公居河东精卜筮璞从之受业以青囊中书九卷与之由是洞知五行天文卜筮之术撰新林十篇注尔雅门人赵载窃青囊书未及观而为火所焚晋元帝朝为着作佐郎鹿裘葛巾郭文字文举少爱山水尚嘉遯父母终丧不娶辞家游名山着鹿裘葛巾採竹叶木实贸盐以自供食王导遣人迎之既至置之西园求还山宝剑篇郭震字元振少有大志十六岁为太学生家送资钱四十万㑹有衰服者闻之首言五世未葬元振尽以与之唐则天朝上宝剑篇后嘉叹睿宗朝为太仆卿封代国公二十四考中书郭子仪唐肃代朝平安史之乱功居人臣第一以身繋天下安危者二十年校中书令考二十四八子七壻皆贵显诸孙数十不能尽识至问安但颔之而已富贵寿考哀荣终始人臣之道无缺焉代宗唿为大臣而不名德宗赐号尚父封汾阳郡王年八十五薨谥忠武八子曜旴晞晤暧曙映弟㓜冲暧四子铸钊鏦镕一女为宪宗后青紫盈廷郭子仪弟男七人同日拜官㓜冲右庶子曜太子少保晞检校工尚书判秘书省晤兵侍郎暧右散骑常侍曙司农卿映太常丞子仪谢表云同日而拜前古未闻青紫照庭冠葢成里留诗泉石郭素闻王轩游苎罗山遇西子亦从而游焉留诗泉石间寂无所遇无名子诗曰三春桃李本无言却被斜阳鸟雀喧借问东隣效西子何如郭素学王轩谪仙人郭祥正字功父母梦太白而生自号谢公山人梅圣俞一见唿为谪仙赠诗云采石月下逢谪仙夜披锦袍坐钓船过杭出诗一轴示东坡先自吟诵声振左右问东坡曰祥正此诗几分坡曰十分七分来是读三分来是诗岂不十分也仕宋至殿中丞所居有醉吟庵白云先生郭忠孝事程頥受易与中庸后持宪陜西死于国难子雍隐于长阳县下鱼山宋干道初召之力辞授冲晦处士号白云先生郭彰金谷二十四友中人郭袭㣲与陈子昻等为方外十友郭崇韬唐庄宗朝为枢宻使自以为子仪之后其伐蜀也过其墓号恸而去郭熈工画山水寒林坡诗云玉堂卧对郭熈画发兴已在青林间因摹六幅骤雨图笔法大进郭振字希声工诗宿渔家云几代生涯傍海涯两三间屋葢芦花灯前笑説归来夜明月随船送到家婚姻织女为偶郭翰姿度秀美乘月夜卧庭中空中一少女冉冉而下明艶絶代曰吾织女也上帝命游人间寻择佳偶仰慕清风赖宿契经一年一夕忽执翰手泣下曰帝命有程便当永诀以七宝枕一枚留赠履空而去设席求壻郭瑀字元瑜仕魏为博士刘昞就之学瑀有女欲求快壻特设一席曰谁坐此席者昞奋然坐之遂以归昞公侯骨郭士为县卒尝随巫行遇一女子于路巫曰此女当生贵子君亦当生贵子可纳之遂为夫妇生郭氾字子游师事赵孔曜孔曜伟之曰此子有公侯骨纳赂成婚郭子元邺郡人同郡郑氏有女姿色絶世有令德子元富于财纳赂求之遂成婚五年而子元卒郭元振乃张嘉贞之壻郭逸太原人女妻崔浩郭子仪七壻皆贵显赵纵其一也郭大夫槩为西川提刑女妻陈后山郭黙字彦雅以屠沽为业骁勇拳捷能贯甲跳三丈堑人异之曰此儿必兴郭氏河内豪民陆允以女妻之李郭负郭东郭霍嫖姚霍去病善骑射汉武朝从衞青为嫖姚校尉凡六出击匈奴封狼居胥山禅于姑衍登临瀚海封冠军侯加骠骑将军益封万七千七百戸父中孺异母弟光麒麟第一功霍光字子孟汉武朝为奉车都尉出入禁闼二十余年上察其可属社稷使黄门画周公辅成王图赐之拥昭立宣秉政前后二十年甘露中图形麒麟阁居第一云大将军博陆侯霍氏而不名子禹理出党人霍谞字叔智少明经有诬谞舅宗光于大将军梁商者谞年十五奏记于商商高其才志即为奏原光罪由是显名汉永康中理出党人范滂等滂往候之而不谢曰昔叔向不见祁奚吾何谢焉为尚书仆射犀带佩鱼霍端友宋崇宁中状元及第踰四年已知制诰迁中书舍人始命犀带佩鱼仗节死义霍安国宋建炎中知怀州以死节显名赠延康殿学士李纲言仗节死义者在内有李若水在外有霍安国有风力霍蠡宋绍兴中为京西运副迁知潭州枢宻陈诚之曰蠡有风力必能办事上曰此人可用衞霍伊霍管霍郝晒书郝隆字仕治七夕日人皆晒衣物隆仰卧于庭曰晒吾腹中书耳仕晋为南蛮参军仕必宰相郝处俊少好学嗜汉书尝与高智周等各言所志郝曰大丈夫惟无仕仕必至宰相乃可唐上元初因谏高宗观酺迁中书令凡所规讽得大臣体武后忌之以操履无玷不能害与舅许圉师同里俱显时乡人田氏彭氏富于财江淮语曰贵如许郝富如田彭后汉郝宗为金城太守魏郝光为济南太守郝灵佺郝廷玉骁勇善格鬭为李光弼爱将封安边郡王郝守濬宋开宝中上命自荆南以巨舰载竹絙幷所造黄黒龙船于采石矶跨江为浮梁王师过之如履平地郝大冲宋景德二十四贤中人女德婚姻郝夫人王湛妻也世言钟夫人之礼郝夫人之法初郝普字仲将门至孤陋有女司空汝南王湛求之既婚果有令姿淑德母仪冠族曰尝见此女井上取水举动容止不失目不忤视以是知之郝质与朝士董熈善熈男质女方娠约为婚姻后数年熈死家贫无依而质为节度使仍以女归之骆骆俊有文武才生子统字公绪年二十试为乌程相孙权召为功曹后为濡须督数陈便宜前后书数十上所言皆善为建忠将军骆惠度工歌谓之三公乐仕宋与辛仲宣胡陶为友骆之才字旗门年十二相者曰此儿逺到陈文帝引为将勇冠衆军骆宾王七岁能诗与王勃等号四杰唐武后朝为临海丞怏怏不得志弃官去诗文好用数对人谓算博士骆登宋大平中为殿中丞出守筠州广修桥梁骆起擢进士第与龙起聫名骆统娶孙权兄辅之女莫莫含魏穆帝爱其才器参军国大谋莫云好学善射魏道武朝迁执金吾参军国谋议莫宣卿唐大中间状元及第封州金井村有莫状元读书堂有龙吟水山水清响也莫俦宋政和中上御集英殿赐莫俦等及第莫济宋绍兴末贡院言应博学宏词新平江府録事参军莫济合格后为司农少卿莫之用其祖戬辩口説贼脱百人于死意其后必昌而之用贫不能自存天理殆难晓也余尝赠以长篇末云虎头食肉何足夸隂德由来报宜奢丹灶功成无跃兎玉函方秘縁青蛇莫子纯宋庆元中进士第一人以受䕃补命居其次索索靖字㓜安少有逸才举贤良对策晋武擢为尚书郎与衞瓘俱以善草书知名靖书婉若银钩漂若惊鸾靖有逺识知天下将乱指洛阳宫门铜驼叹曰㑹见汝在荆棘中耳父湛为北地太守索琳字巨秀靖每曰琳廊庙之才非简札之用州郡不足污吾儿也晋建兴中为尚书仆射索永索玠等号炖煌五龙索紞字叔彻善占梦令孤策梦立氷上与氷下语紞曰媒介事也索充梦虏脱上衣紞曰此男字也当生男张邈尝奉使梦诣州狼啖一脚紞曰脚肉被啖却字也必不行凡所占皆验索袭字伟祖形居尘俗栖心天外铎薄鄂鄂千秋沛人也汉祖定功行封千秋进曰萧何有万世之功当第一上曰进贤受上赏何功虽高得鄂君乃益明封安平侯约洛二十陌白治生白圭周人也乐观时变人弃我取人取我予曰吾治生犹伊尹吕尚之谋孙呉之用兵也故天下言治生者祖白圭善兵白起善用兵秦昭王用为左度长战胜攻取凡七十余城长平之战坑赵降卒四十万封武安君识之无白居易字乐天始生七月能展书母指之无二字虽识百数不差年十七登进士第诗云慈恩塔上题名处十九人中最少年唐元和中对䇿一等迁左拾遗贬江州司马乆之入为主客郎中知制诰晩年放意诗酒居东都履道里疏沼种树构石楼香山凿八节滩自号醉吟先生称香山居士与胡杲吉旼等燕集人慕之绘为九老图吟诗至数千篇士人争传鸡林行贾售其国相率一篇一金与元稹多酬和号元白元守浙东白牧苏台置驿递诗筒往来诗云有月多同赏无杯不共持㑹昌初为刑尚书卒葬龙门山水戯诗唐开成二年李珏字待价为河南尹三月三前一日启留守裴度召白居易萧籍李仍叔刘禹钖郑居中裴挥崔晋李道枢张可绩卢吉苗愔裴洽裴俦杨鲁谈𢎞謩十七人宴于舟中簮组交映歌笑间发前水戯而后妓乐左笔砚而右壶觞望之若仙观者如堵良辰美景赏心乐事若不纪録谓洛无人晋公首诗铿然玉振居易举酒抽毫奉韵以献诗云金钿耀桃李丝管骇凫鹥水引春心荡花牵醉眼迷舞倦红腰凝歌连翠黛低夜归何用烛新月画楼西一渔翁白居易分司东都诗寄留守李绛云白首故情在青云往事空同时大学士五相一渔翁谓裴度崔羣裴垍王播李绛及居易也丹桂自况葛常之云居易赋有木八篇其七托弱栁樱桃枳橘杜梨野葛木柽凌霄以讽在位与附权势者其八章曰丹桂葢自谓也乐天素善李绅而不入德裕之党素善牛僧孺而不入宗闵之党中立不倚峻节凛然自比丹桂未为过也五十八岁生子小字阿崔弟行简从弟敏中辨禽言白龟年乐天子也一日于嵩山东岩下遇李白曰吾与汝父皆仙矣出一轴素书授之曰读此可辨九天禽语九地兽言后试之悉验杨穿三叶白行简白敏中相继及第乐天诗云桂折一枝先许我杨穿三叶尽惊人唐咸通中敏中拜相加中书令京国富室白稹宋真宗朝为饶州判官时丁晋公为倅稹以片纸假五镮晋公曰榜下新婚京国富室岂无半千质物邪惧吾挠之耳荅以诗云欺天行当吾何有立地机关子大乖五百青蚨两家缺赤红崖打白红崖青山白云白仲都入山中学道白日上昇以白都为名杨修诗云驾鹤骖鸾自古闻䇿名仙籍是真君天边旧迹无寻处满目青山空白云白光兰陵人长子沛受孟喜易为博士白生穆生申公少与楚元王俱受诗于浮丘伯元王以三子为中大夫白孝德李光弼骁将也唐永泰中封昌化郡王女德婚姻白乐天女名金銮十歳忽书北山移文示家人乐天方买终南紫石欲刋文士传乃辍以刋女所书白厚贫士也娶富室刘纯材女送乌珰十事麸纸为书纯材大笑荅以珍珠一升紫鸭千头又使家僮撒烛花盈路原大慙白乐天议婚吟有云緑窓贫家女衣上无珍珠红楼富家女金缕绣罗襦又有㓜婚诗狐白三白元白大白石万石君石奋汉景帝朝为九卿长子建次甲次乙次庆皆以驯行孝谨官至二千石景帝曰石君及四子皆二千石乃号奋为万石君后建为郎中庆为内史建老白首万石君尚无恙五日休沐归谒亲窃问侍者取亲中帬厠牏身自浣涤元鼎中庆拜相在任九年醇谨而已子孙至二千石者十三人攀龙石苞字仲容晋武立八公攀龙六子越乔铙凌巂崇位至司徒锦步障石崇字季伦小字齐奴父临终分财与诸子独不及崇母言之苞曰此儿虽小后能自得及为荆州刺史使商客航海致富金谷别馆在河阳一名梓泽与王恺鬭富作锦步障五十里以蜡代薪珊瑚树高三四尺者六七株与潘岳等为二十四友水北山人石洪字濬川举明经十余年不出乌重𦙍镇河阳之三月或荐洪重𦙍曰彼无求于人其肯为我来邪乃具书币邀之韩愈有送石处士序云云又赠诗云风云入壮怀泉石别幽耳又云水北山人得名声去年去作幕下士谓洪也圣德诗石介字守道号徂徕先生少时与胡安定孙明复同读书泰山攻苦食淡宋庆厯中擢太子中允时富韩范同时执政欧公余靖等并为谏官介遂作庆厯圣德诗芙蓉城主石曼卿名延年工诗词乐意相关禽对语生香不断树交花一聫为伊洛中人所称有诗集徂徕作序范评之曰凿幽索秘破坚发奇高凌虹霓清出泉石徂徕作三豪诗谓欧公豪于文曼卿豪于诗杜黙豪于歌也死为仙主芙蓉城谪仙才石懋字敏若工诗咏雪云鹦鹉盃中未觉贫寒凝酒面不成鳞如何飞上参军鬓与恼红楼歌舞人山谷赠诗云才似谪仙惟欠酒情如宋玉更逢秋宋神宗朝试馆职双莲之瑞石起宗宋干道中郑侨榜及第第二人绍兴己卯双莲生于梁文靖读书堂次年梁魁天下干道中生于贡院起宗第二庆元中生于学槐亭曾从龙第一石熈载宋太宗朝拜枢宻副使谥元懿子中立石中立家富于财悉推与诸父宋景祐中参大政石守信宋太祖开国功臣太宗朝为使相石昌言年十八举进士苏公有送昌言北使引女德婚姻石奋有姊能琴汉高帝召为美人石氏郑林妻也贤而有德操为九族所重石氏山隂沈择之之妻也沈年十五废学石氏拜舅姑曰新妇姊妹皆为士人妻房下自出束修延师教之得成一秀才庶不辱门户石崇有妾名緑珠金石玉石我心匪石醉石潄石支机石翟通明相翟方进字子威年十二而孤西至京师受经后母随之织屦以给朝夕为相后母犹在汉永始中拜相以儒雅縁饰吏事号为通明相封卢陵侯死生交情翟公汉文帝朝为廷尉宾客填门既罢门外可设雀罗复为廷尉客复至公大书其门曰一死一生乃知交情一贫一富交情乃见一贵一贱乃知交态易学翟牧兰陵人有子曰兄与同郡白沛同受孟喜易仕汉为博士由是易有翟孟白之学四世诗话翟酺字子超四世传诗善图纬天文歴算汉安帝朝诏六百石试对政事酺对第一拜尚书浔阳四隐翟汤字道保不屑世事人有馈遗一无所受征为国子博士不起子庄庄子矫矫子法皆有高行公车征之皆不就四世皆有隐行号浔阳四隐楚丘先生翟普林事亲以孝躬耕色养乡闾称为楚丘先生聚书翟光业事继母以孝闻不殖财产假官舍以居萧然仅蔽风雨日与宾客饮酒聚书为乐仕后周为枢使平滩险翟干祐有道术以考召着名云安一邑江流之险十有五处一日召其滩神使平之至者十四最后至乃一女人曰沿江小民借江流之险为人挽负以资生岂可平也于是命滩神悉复其险女德婚姻翟素㑹稽人遭贼贼欲犯之临以白刃不屈其婢青青乞代素死贼杀素欲犯青青亦不屈又杀之翟氏为陶令妻翟氏为李孝伯继室翟良佐女妻韩𢎞阳翟却夫妻相敬郄缺耨于冀其妻馌之敬相待如宾胥臣言于晋文公用以为卿复与之冀礼乐诗书郄縠晋文蒐于被庐作三军谋元帅赵衰曰却縠可説礼乐而敦诗书乃使将中军郄溱佐之桂林一枝郄诜字广基博学多才瑰伟倜傥不拘细行对晋武帝曰臣举贤良对策犹桂林一枝崑山片玉为右丞迁雍州刺史郄克谥献子鲁成公二年为鲁伐齐凯旋成公赐之先路三命之服郄至与周争鄇田曰温吾故也故不可失郄正字令先博览坟籍弱冠能文澹于荣利着诗赋论垂百篇仕蜀为巴西守席诗人冠冕席豫字建侯举贤良方正唐开元中韩休举以自代拜吏尚书典选六年当时以为知人号席公帝登朝元阁赋诗羣臣属和帝以豫诗最工诏曰诗人冠冕也真率㑹席汝言字君从宋元丰五年以尚书司封郎中致仕与文富诸公为耆英㑹又与潞公程珦司马旦为同甲㑹又与司马公兄弟王安之王不疑楚正叔等为真率㑹司马公诗云七人五百有余岁同醉花前今古稀走马鬬鸡非我事纻衣丝髪且相辉助丧席子怿遭丧山谷怜其贫纠合同志助之曰富者不仁理难与语仁者不富势难独成百足之虫至死不僵以扶之者衆也愿与诸君同力振之席阐文梁武帝朝除都官尚书出为东阳守有能名席固字子坚为襄阳着姓归魏持节为骠骑将军席益宋绍兴中为四川制置荐人任县令者十三员婚姻席延年娶程珦女与李正臣为友壻绮席避席重席分半席心匪席狄黄卷圣贤狄仁杰字怀英儿时门人有被害者吏就诘衆方争下仁杰诵书不置曰黄卷中方与圣贤对何暇偶俗吏语邪阎立本异其才荐为幷州法曹登太行山见白云孤飞因指曰吾亲舎在其下云移乃去斗南一人狄公以同府参军郑崇质母老且病当使絶域乃曰可贻亲万里忧乎谒长史蔺仁基请行仁基美其义曰狄公北斗以南一人而已狄门桃李狄公武后朝迁幽州都督赐紫袍龟带后自制金字十二于其袍以旌其忠天授中以地官侍郎同平章事所荐张柬之桓彦范敬晖姚崇等皆为中兴名臣或谓之曰天下桃李尽在公门公曰荐贤为国非为私也睿宗即位封梁国公谥文惠二子光逺光嗣圣歴中诏宰相各举尚书郎一人公举光嗣以称职闻后曰祁奚内举果得人孙兼谟九老㑹狄兼谟字汝谐刚正有祖风唐文宗朝为御史中丞帝曰御史台朝廷纲纪一台正则朝廷治白居易为九老㑹兼谟年未七十亦许与㑹铜面如神狄青字汉臣风骨奇伟善骑射宋仁宗朝西夏叛公为延州指使每战饰以铜面其敌望之如神侬智高叛公以枢宻副使为宣徽南院使荆湖宣抚使讨之宰相庞籍谓上曰青在鄜延居臣麾下沉勇有智畧必能办贼青至宾州值上元大张灯烛宴将佐酒行称疾暂起使孙元规主席数使人劝劳比晓俄有军候至曰宣徽传语诸官请过关㑹食方知微服已夺崑崙关矣进遇贼于归仁铺青登高丘以五色旗麾骑兵为左右翼旋而击之大败之㨗书至上谓庞籍曰卿之功也公为枢宻或有以狄梁公画像及告身十余通来献者青谢曰一时遭际安敢自附梁公厚赠而还之尝设宴宴韩魏公刘易与焉优人以儒为戯易勃然曰黥卒敢如此诟骂不絶口至掷樽俎以起公意气自若语益温次日首造易谢天下益知公之盛德云谥武襄兄素子谘战阵图狄谘宋熈宁中为合门使奏事延和殿上问卿父有遗书存乎谘乃上平蛮记及归仁铺战阵图林泉之适狄燠字子炎梁公之后寄居南岳以林泉自适喜吟诗咏栁云翠色折不尽离情生更多铜狄郦掉三寸舌郦食其陈留人初为里监门谒汉祖长揖而不拜祖延之上坐号广野君伏轼掉三寸舌下齐七十余城卖友郦寄字况商之子也与吕禄善汉高后崩大臣欲诛诸吕时禄掌北军周勃不得入乃使人刼商令其子况绐禄禄信之与出游勃乃入据北军诛吕氏天下称郦寄卖友抱玉乘骥郦炎字文胜有文才志气汉灵帝朝辟命皆不就作二诗云灵芝生河洲动静困洪波兰荣一何晩严霜悴其柯哀哉二芳草不植泰山阿又云抱玉乘龙骥不逢乐与和安得孔仲尼为世陈四科后死狱中立学郦道元字善长守鲁阳郡表立黉宇崇劝学校山蛮服其威名不敢冦着水经婚姻郦仲隐女㓜敏慧父母欲以归士夫以地寒不能自致西京作坊使宋公丧偶闻郦氏之风以币迎之归宋族姻皆称其懿行戚戚鳃封临辕侯传封七代戚衮字公文呉郡人少聪慧受三礼大义举孝亷为太学博士戚同文字文约应天府人五代末聚徒讲学相继登科者五十余人践台阁者十数所交皆当世名士卒杨徽之与其门人谥之曰坚素先生子纶字仲言笃于好学知泰和县作谕民诗五十篇老㓜多传之戚方宋中兴名将也寗戚贵戚疏踰戚婚姻戚同文㓜孤从邑人杨悫受经悫后遇疾以女弟妻之而托以家事易举孝亷易雄字兴长长沙人少为县吏念卑贱无以自达脱帻挂县门而去东晋朝举孝亷为州主簿迁别驾㤙赐状头易重字鼎臣唐㑹昌中张濵榜进士第二人翰林再考张被黜升重为第一诗云六年鴈序忍分离诏下今朝遇已知上国风光初晓日御阶恩渥暮春时内廷再考称文异圣主宣名奖意奇故里仙才若相问一年攀折两重枝官至大理评事着文千余篇游宦筠之上高生子䝾五代史载作文䝾仕南唐为雄州刺史降周子延庆玉芝之瑞易延庆字余庆㓜聪慧长慈顺以德行称宋干德中以父丧庐墓墓西北产紫芝一本后又产玉芝十八茎葩萼扶疎好事者绘而为图徐翰林薛谏议皆为作诗颂以扬孝感未几有诏採天下忠孝之士延庆与选以笃疾不起太宗朝擢大理寺丞以葬母去官母平生嗜栗乃植二栗于墓前树长而连理苏易简朱台符讃述褒美称为纯孝先生释褐易袚字彦伟长沙人工小词春词蓦山溪云东郊拾翠襟袖沾飞絮宝马趂雕轮乱红中香尘满路十千斗酒相与买春闲呉姬唱秦娥舞拚醉青楼暮宋淳熈乙巳祓为释褐状元丁未汤璹为省元王容为状元潭州有三元坊袚官至尚书有周礼总义行世辟易床头易研朱㸃易柏图形凌烟柏良器字公亮魏州人父友王奂见之曰尔额文似临淮王面黑子似颜平原乃荐之李光弼年二十四更战阵六十二唐德宗朝封平原郡王图像凌烟阁子耆仗义服叛柏耆有纵横之术唐元和中王承宗叛耆谒裴度曰愿得天子一节驰王镇河可掉舌下之乃拜为左拾遗往仗大义动承宗承宗请献德棣二州以二子入质山居柏良唐开元中学士杜甫题其山居云山居精典籍文雅涉风骚又云笔架沾忩雨书籖映隙曛柏招颛顼之师柏同帝喾之师伯伯宗晋大夫好直言每朝其妻必戒之后果以直言及祸梁山崩晋侯以传召谋之伯州犂伯宗之子奔楚为大夫问郑囚为高下之手子嚭为呉太宰麦麦銕杖少骁勇走及奔马好交游重信义辽东之役请为前锋仕隋位进上开府长子孟才光禄大夫次仲才季才正议大夫帛帛和呉郡人学道得仙佛图澄姓帛氏天竺人晋永嘉四年来洛阳已百余嵗剧剧孟洛阳人侠客也汉景时呉楚反周亚夫得之隐若敌国母死逺方送车千乘家无十金之财析析伯式后汉人通京氏易好黄老言籍棘墨採薇墨允字公信即伯夷也墨智字公达即叔齐也伯长也叔少也夷齐其谥也义不食周粟隐于首阳山歌曰登彼西山兮采其薇矣以暴易暴兮不知其非矣云云宗禹墨翟宋人着墨子宗禹之道韩文云墨突不得黔言急于济人也列子云墨子悲丝谓可以黄可以墨国国渊字子尼㓜从郑𤣥学𤣥称之为国器汉末曹操辟为司空掾典屯田事迁魏郡守直直不疑南阳人为郎同舍生有告归者误持同舍郎金去金主意不疑不疑买金偿之后同舍来而归金亡金郎大慙以此称为长者汉景朝为御史大夫翼翼奉字少君治齐诗与萧望匡衡同师汉宣帝朝上封事拜为中郎子孙皆为儒官职职供仕汉为山阳令职南金唐开元间人明史记力食虢二十六缉汲社稷臣汲黯字长孺初为谒者以便宜持节发仓粟赈贫民为东海太守以清静理民建元末入为主爵都尉武帝问庄助曰汲黯何如人助曰使黯任职居官无以踰人至其辅少主守诚深坚招之不来麾之不去虽贲育不能夺之矣上曰然古有社稷之臣汲黯近之矣上尝坐武帐不冠黯前奏事令人可其奏其见敬礼如此免官隐田园数年召拜淮阳太守黯曰臣愿为中郎出入禁闼补过拾遗上曰君薄淮阳邪今召君矣顾淮阳吏民不相得吾徒得君之重卧而治居淮阳十岁卒弟仁官至九卿子偃为诸侯相节义着名汲固为兖州从事刺史嘉其义以为主簿婚姻汲黯女兄适司马氏生子安官至九卿安兄弟任二千石者十人汲引汲深汲生习文笔着名习凿齿字彦威少有材气博学洽闻以文笔着称晋永和中为桓温西曹主簿时有星翁欲自裁访于习为解其说乃止温曰三十年看儒书不如一诣习主簿桑门道安与之相见曰弥天释道安习曰四海习凿齿时以为佳对迁荥阳太守子辟强才学有父风习氏有佳园池晋山简喜游之女德习氏为李衡妻衡字平叔每欲治产业习氏不许乃宻遣人于龙阳汎洲种千头木奴嵗収与千户侯等时习近习积习结习隰二十七合盖清静为治盖公善黄老言汉初曹参为齐相请之既至谓参曰治道贵清净而民自定参避正堂以舍盖公酒狂盖寛饶字次公汉宣帝朝举贤良对策高第为司𨽻校尉平恩侯入第丞相衆官皆贺次公不行许伯请之东乡独坐伯自酌之次公曰毋多酌我我乃酒狂魏其侯曰次公醒而狂何必酒也虎牙将军盖延字巨卿长八尺弯弓三百斤汉光武以为虎牙将军咸际风云之㑹封安平侯图像云台二盖盖文达明春秋刺史窦抗集诸儒讲论文达依经辨析一坐叹服宗人文懿亦以儒学称时号为二盖文达瀛洲十八学士中人文懿唐贞观中为国子博士盖勲字元固汉灵帝朝为汉阳太守调糓活饥民郃沓二十九叶叶㸃易亭叶法喜处州人唐明皇赠诗云青溪道士人不识上天下天鹤一只洞门深锁碧忩寒滴露研朱㸃周易今处州有㸃易亭授银青光禄大夫封越国公同游月宫叶法喜开元中八月十五夜与明皇同游月宫闻月中奏乐上问曲名曰紫云曲也上宻记其音调归为霓裳羽衣曲明皇杂録作叶静能有进火龙丹二粒以止寒之説静能唐高宗时道士入直翰林为国子祭酒开元记作叶法静有见金阙玉扉之説三説不同道术叶法善抚州人传隂阳卜筮符呪之术开元八年卒年一百七嵗再入翰林叶清臣字道卿宋天圣初上御崇政殿试进士试云瑞纪官赋宋郊第一清臣第二与张文定再入翰林凡六年瑞榴叶祖洽宋熈宁三年进士第一上官均第二皆邵武人郡城有瑞榴一枝视其实为登科之验是年木末双实果验清如水叶庭直仕宋知光化县丰稷知糓城县人歌之曰叶光化丰糓城清如水平如衡诗酒娯老叶梦得字少藴宋绍圣中登第早受知于蔡京京荐之召用旬嵗间践履清要大观初为中书舍人次年迁翰林学士宣和中转吏尚书绍兴中以节度使致仕晩居霅溪卞山之下以诗酒娯老工于词有湘灵鼓瑟一曲尤高妙号石林居士宰相器叶颙字子昻初调南海簿捕盗归功于府府帅曽开大喜曰仕不求达劳而能逊叶主簿宰相器也干道初拜相荐汪应辰王十朋陈良翰周操林光朝等可备执政侍从台谏之选丁亥嵗日南至帝亲郊而雷公以首相引汉故事上印绶上三留之不可俄薨公自初仕至宰相服食僮妾不改其旧先庐隘甚不益一椽先畴极薄不増一畆林光朝以诗哭之云传家惟俭德无地着楼台人以为实録长子元泳侄元潾元汴元泽叶致逺宋熈宁中为直讲王荆公赠以诗有冠葢传累叶之句叶涛宋熈宁中新授郓州司理参军诏以为国子监叶义问宋绍兴中知枢宻院视师江淮虞允文参赞叶梦鼎号西涧宋末与江古心同在相位叶适号水心先生有文集行世题红叶书柿叶剪桐叶聂刺客聂政轵人濮阳严仲子与韩相侠累有却闻政勇敢乃奉黄金百镒为政母寿政曰老母在政身未敢以许人也及母死独行仗剑刺杀侠累自破面抉眼而死三百篇㫖聂夷中擢进士有诗名伤田家二月卖新丝五月粜新糓医得眼前疮剜却心头肉我愿君王心化作光明烛不照绮罗筵偏照逃亡屋孙元宪谓其有三百篇之㫖三礼图聂崇义善礼学宋建隆初上三礼新图二十巻干德初迁国子博士诗话云建隆初崇义为学官河洛师儒也赵普常拜之郭忠恕使酒咏其姓云近贵全为瞶攀龙即似聋虽然三个耳其奈不成聪崇义曰勿笑有三耳全胜蓄二心谓忠恕也修乐书聂冠卿宋庆歴中为内翰知贡举得杨寘王珪韩绛王安石等景祐中铸编钟成上命冯元冠卿宋祁修乐书死节聂昌字贲逺元名贲字逺山宋靖康中登政府出知绛州遇害绍兴中张殊自北归过绛驿见壁间有血书一诗云星流一箭五心摧电掣双眸两臂开车马践时头似粉乌鸢啄处骨如灰父兄有感空垂泪子弟无知不举哀回首临川归未得𠖇中空筑望乡台时以为聂之精魂作读书堂聂山有读书堂在新昌度门院自序云予顷嵗读书于此面方池池畔有竹百余竿一日洪少颖见访题小诗壁间比家㤙自都司除湖南漕挈家新昌寻少颖旧题已漫灭矣追忆其韵乃和三絶官至枢宻聂良仕汉为颖川太守聂宣鴈门马邑豪也聂友仕呉为丹阳太守与诸葛恪相友善聂师道入呉为国师号问政先王时有于方外为荆南书记弃妻入太白山学养气之术师道从之女德聂嫈聂政姊也政刺杀韩相侠累因自杀人莫之识嫈闻而往哭之死于政尸之傍三十三洽法法雄字文强仕东汉为平氏长发摘奸伏吏民畏爱迁南郡太守子真法真字高卿博通图典为关西大儒尝以幅巾谒太守号𤣥德先生法正字孝直为蜀郡太守外统邦畿内为谋主与孔明好尚不同而以公义相取终尚书令国法卿用卿法郏氏族大全卷二十一氏族大全卷二十二钦定四库全书氏族大全卷二十二上平声公孙知人举善公孙枝字子桑秦大夫君子谓子桑之忠也能知人也能举善也坚白之论公孙龙字子石孔子弟子善为坚白同异之论賛云弥缝中道协辅斯文赠松江侯东阁延贤公孙𢎞字季学春秋杂説汉武朝举贤良对策第一拜为博士习文法吏事缘饰以儒术为丞相开东阁延贤人与参谋议封平津侯子度为山阳太守公孙贺汉武帝朝拜相不受印绶不得已乃拜公孙鳯字子鸾隐于昌黎之九城山谷弹琴吟咏陶然自得公孙永隐于平郭南山吟咏岩间陶然自得年踰九十操尚不茍谥曰崇虚先生公孙景茂字元蔚元魏朝射策甲科迁太常博士时称为书库公孙僧逺事亲至孝齐高帝诏表门闾蠲租税公西公西赤字子华端章甫愿为小相赠鉅野侯公西箴字子上赠祝阿伯赞云猗欤子上鲁邦之望公羊公羊高子夏弟子传春秋与左氏糓梁为三𫝊赠临菑侯公沙公沙穆后汉人五子并有令名语曰公沙五龙天下无双公仪公仪休相鲁食茹而美拔园葵而弃之见其家织布好疾出其家妇不与小民争利也公冶公冶长字子长孔子以其子妻之赞云纯德备行夫子所采赠高宻侯东方文史足用东方朔字曼倩汉武帝即位朔上书曰年十三学书三冬文史足用又曰目若悬珠齿若编贝勇若孟贲捷若庆忌亷若鲍叔信若尾生若是可以为天子大臣矣待诏金马东方朔对上云侏儒三尺余俸一囊粟钱二百四十侏儒饱欲死臣朔饥欲死臣言可用幸异其礼不可用罢之无令但索长安米上大笑使待诏金马门后拜大中大夫东方虬唐武后朝为左史工诗东方显唐开元含象亭十八学士中人钟离钟离意字子阿永平中为尚书太守张恢坐赃籍其资物诏赐羣臣意得珠玑悉以委地帝问故曰赃秽之宝诚不敢拜帝叹曰清乎尚书之言钟离牧字子干仕呉为南海太守操行清纯有古人风钟离先生得道以传于吕洞宾司马良史之才司马迁字子长父谈汉建元中为太史令迁尊称为太史公论六家要㫖迁生龙门南游江淮上㑹稽探禹穴窥九疑浮沅湘北涉汶泗讲业齐鲁之都乡射邹峄过梁楚以归汉太初中为太史令因论李陵得罪幽而发愤修史记实録刘向扬雄皆称其有良史之才凌云气司马相如字长卿蜀人尝着子虚赋武帝读而善之曰朕独不得与此人同时哉时杨得意为狗监侍上因荐之得召见奏大人赋飘飘有凌云气游天地间意奉使至蜀太守以下郊迎县令负弩矢先驱初为孝文园令水鑑司马徽字德操清雅有知人之鑑龎德公谓为水鑑每事称好撃瓮图司马光字君实童稚时与羣儿戯于庭庭有大瓮一儿跌没水中羣儿尽走公以石撃破瓮出水儿得不死已见活人手段矣京师多为小儿撃瓮图公所居一室萧然图书盈几又以圆木为警枕少睡则枕转而觉乃起读书尝自言吾无过人者但平生所为未尝有不可对人言者耳童孺知名司马公宋元丰中判西京居洛十五年神宗崩公赴阙临衞士以手加额曰此司马相公也民遮道唿曰公毋归洛留相天子活百姓所在数千人聚观之元祐初拜相辽人勅其边吏曰中国相司马矣慎毋生事儿童走卒皆知君实之名年六十八薨赠太师封温国公谥文正号洓水先生哲宗亲篆碑额曰清忠粹德之碑子康除司谏涂人见其容止皆知其为司马公之子也司马彪仕晋为秘书丞作续汉书司马孚仕晋八公同辰司马承祯事潘师正传辟谷导引之术唐开元中再被召命以三体篆𨽻写老子谥贞一先生司马池少好学推家财数十万与诸父宋仁宗朝召知谏院表恳免上曰人皆嗜进池独嗜退子光司马朴字文季光兄之孙宋靖康中奉使金国握节而死后赠兵部尚书司空司空图字表圣唐咸通末擢进士景福中拜谏议大夫不赴居中条山三官谷作休休亭号耐辱居士司空曙唐大厯十才子中人綦母乌陵诸葛刺举诸葛丰字少季仕汉以明经为郡文学特立刚直擢司𨽻校尉刺举无所避京师语曰间何濶逢诸葛上嘉其节加秩光禄大夫卧龙诸葛亮字孔明寓居南阳隆中汉建安中徐庶称于刘备曰诸葛孔明卧龙也备三顾于草庐中亮乃起佐备跨有益州备即帝位策亮为丞相推演兵法作八阵图上出师二表伐魏屯田渭滨有星陨营中而卒司马懿按视其营垒叹曰天下奇才也谥忠武侯兄瑾仕呉弟诞仕魏时谓蜀得龙呉得虎魏得狗子瞻以战死蓝田生玉诸葛瑾字子瑜有容貌风度时服其𢎞雅封宛陵侯子恪字元逊少有才名孙权见之曰蓝田生玉端不虚也封都乡侯政绩第一诸葛恢字道明弱冠知名王导尝谓曰明府当作黑头公晋大兴初为㑹稽守政绩第一诏増秩中二千石终侍中诸葛璩字㓜玫安贫守道説礼敦诗举秀才不就诸葛颖隋大业中为着作帝赐诗云参翰长洲苑侍讲肃成门名理穷研覈英华恣讨论诸葛氏萧防梦入蘂珠殿与一女子成婚乃旧曽见诸葛氏也交拜梁玉清云华阳玉女圣世才郎云云沮渠胡母胡母生字子都治公羊春秋汉景帝朝为博士胡母班字孟皮汉党锢八厨中人时语曰海内珍奇胡母孟皮胡母辅之字彦国少擅高名王澄与人书曰彦国吐佳言如锯木屑霏霏不絶诚为后进领袖晋湘州刺史吾丘吾丘寿王字子赣年少以善格五召特诏汉元鼎初汾隂得宝鼎羣臣皆贺上得周鼎寿王独曰天祚有德而宝鼎自出此天之所以兴汉也乃汉宝非周宝上曰善初拜东都都尉后徴入为光禄大夫巫马巫马施字子期孔门弟子治单父戴星而出戴星而入子贱曰任力故劳任人故逸封鉅野侯母将母将隆字君房东海兰陵人汉成帝朝为谏大夫上封事迁冀州牧后以不附王莽徙合浦樗里西门西门豹魏文侯时为邺令投巫于河凿十二渠以灌民田泽流后世缓性急常佩韦以自申屠申屠嘉为人亷直不受私谒邓通以小臣戯殿上嘉召至切责之汉文帝朝为丞相申屠刚字巨卿质性方直常慕史䲡汲黯之为人光武出游刚以头轫乘舆轮帝遂止拜尚书令申屠蟠隐居精学博贯五经汉党人起蟠絶迹于梁砀之间自同庸人党祸作蟠超然免于评论申屠有涯放旷林泉常携一瓶一日忽跃入瓶中时号瓶隐淳于淳于髠齐之赘壻滑稽多智齐王使之赵乞师髠曰臣今从东来见道旁禳田者操一豚蹄酒一盂祝曰瓯窭满篝污邪满车五糓蕃熟穰穰满家臣见所持者狭所欲者奢王乃益黄金千镒白璧十双车马百乘淳于意汉文时为太仓令有罪当刑叹曰生女不生男缓急非有益其少女缇萦上书愿没入为官婢以赎父罪天子悲怜其意乃除肉刑淳于恭字孟孙幽居养志濳于山泽举动周旋必由礼度汉章帝诏诣公车除议郎迁侍中新垣新垣衍魏王使説赵共尊秦为帝鲁仲连辞却之新垣平汉文时平使人持玉盃上书阙下献之乃言曰阙下有宝玉气来者已而果有人献玉盃闻人闻人通仕汉为太子舍人治后氏礼闻人祥正宋人有集句宫词行世端木完颜下平声颛孙鲜于鲜于文宗七嵗丧父父以种羊时亡明年此时对羊呜咽如此终身鲜于世荣少沈敏有器干仕北齐为太傅周武帝入代送码碯酒钟与之得便撞破周兵入邺守节而死鲜于侁字子骏宋熈宁中除京东运使司马公谓苏轼曰子骏福星也京东人困且令子骏救之然安得百子骏布满天下乎元祐中为太常少卿高堂高堂隆学业修明仕魏为散骑常侍高堂生仕汉为博士哥舒哥舒翰读春秋知大义王忠嗣署为牙将每出战持半段枪所向披靡唐天宝中封西平郡王哥舒曜字子明翰子也唐德宗谓曰尔父在开元时朝廷无西忧今得卿亦不东虑迁河南尹瑕丘耶律王孙羊舌羊舌职之子名赤字伯华祁奚举以为中军佐举善也羊舌肸即叔向也仕晋为上大夫衞使人馈之羮与一箧锦叔向受羮返锦皇甫西州豪杰皇甫规字威明汉延熹中党人染逮时贤规自以西州豪杰耻不得与乃上疏自言前亦附党时人以为贤百姓歌思皇甫嵩汉中平中以破黄巾功封槐里侯奏请以冀州一年田租赡饥民百姓歌曰天下大乱兮市为墟赖得皇甫兮复安居后拜太尉书淫皇甫谧字士安博综典籍百家之言时谓之书淫自号𤣥晏先生子方回少有文才闭门闲居未尝入城府蚕而后衣耕而后食清白自处皇甫璠字景瑜仕周为随州刺史政有简惠百姓安之恒以清白自处时称为善人子诞仕隋为侍御史断带续灯皇甫无逸唐武德中为益州大都督长史尝按部宿民家灯烛尽无逸抽刀断带为炷其亷介如此一字三缣皇甫湜字持正韩门弟子唐元和中裴度辟为判官度修福先寺求碑文于白居易湜曰近舍湜而逺求居易请辞度使作之碑字三千以九千缣酬之梁丘成公成公简字宗舒家世二千石性清素潜心味道仕晋为散骑常侍成公绥字子安少有俊才雅好音律当暑乘风而啸泠然成曲因作啸赋仕晋为博士欧阳石渠讲书欧阳生字和伯事伏生受尚书世传至曽孙高字子阳为博士高孙地余亦为博士论石渠由是尚书世有欧阳氏学八世博士欧阳歙字正思自欧阳生至歙八世皆为博士汉建武中拜汝南太守政有异绩在郡教授数百人才藻擅名欧阳建字坚石才藻美赡擅名北州语曰渤海赫赫欧阳坚石金谷二十四友中人欧阳体欧阳询字信本敏悟絶人初倣王逸少书后险劲过之唐初为太子率更令子通早孤及长求父遗迹刻意临倣数年书亚于询父子齐名号大小欧阳六一居士欧阳修字永叔初从尹师鲁游迭相师友为古文以文章名冠天下苏内翰序公之文曰韩愈之后三百余年而后得欧阳子出云云天下争自濯磨以通经学古为高撰五代史记法严词约取春秋遗意其在滁也自号醉翁晩年卜居于颖号六一居士曰吾集古録一千卷藏书一万卷有琴一张棊一局酒一壶吾老其间是为六一公以道德文章为三朝所知天下学士大夫师尊之宋嘉祐中参大政以太子少师致仕谥文忠子棐以文学世其家官至右司郎中欧阳詹字行周唐贞元中与韩愈等聨第号龙虎榜中秋夜尝与陈翊等翫月赋诗詹为之序由吾由吾道荣有道术于隂阳歴数天文药性无不通解隐琅琊山辟糓饵松术求长生秘诀南宫周有南宫极南宫嚚宋有南宫牛南宫长万南宫括字子容孔门弟子三复白圭孔子以兄之子妻之赠郯伯袭丘侯澹台澹台灭明字子羽孔子弟子行不由径上声士孙尒朱宇文第一客宇文福世为拥部大人祖活拨入魏为第一客少骁果性忠清为瀛州刺史取公侯宇文贵字永贵少受学辍书叹曰男儿当提剑汗马以取公侯何能为博士仕魏为大将军子忻参谋帷幄宇文忻字仲乐骁果善战初仕周讨灭尉迟回以功加上柱国封英国公隋祖即位参谋帷幄出入卧内恩顾弥重后忌而杀之累石为营宇文深㓜时为儿戯累石为营垒折草为旌旗父曰此儿必为良将后仕周为大将军安事笔砚宇文庆字仲庆尝曰书足以记姓名而已安能事笔砚为腐儒之业哉隋开皇初加上柱国宇文泰心在王室魏文帝西至长安依之以为尚书令封安定公宇文㢸字公辅慷慨有大节当官正色为百僚所惮仕隋为尚书左丞宇文融唐开元中为监察御史献策请括天下游户羡田以佐用度由是擢为覈田劝农使诸道得客户八十万田亦称是宇文虚中宋建炎初以资政殿大学士充国信使使金国继立忠节主父主父偃汉武朝上书阙下朝奏暮召上曰公等安在何相见之晩拜为郎中一嵗中四迁或説偃大横偃曰丈夫生不五鼎食死即五鼎烹五鹿五鹿充宗善为梁丘易汉元帝好之令与诸易家论难充宗乘贵幸辨口诸儒莫能抗时与石显牢梁为党人歌曰牢邪石邪五鹿客邪印何累累绶何若若邪夏侯丹书铁券夏侯婴汉功臣也高祖为丹书铁劵定元功十八人位次婴第八为滕令号滕公封汝隂侯取青夏侯始昌以齐诗尚书教授子胜字长公从父受尚书及洪范五行传尝谓诸生曰士病不明经术经术茍明取青紫如拾地芥学经不明不如归耕汉宣帝朝为谏大夫迁太子太傅连璧夏侯湛字孝若㓜有盛才文章宏富掞蔚春华时标丽藻与潘岳友善时谓之连璧仕晋为中书侍郎夏侯𤣥蒹葮倚玉夏侯威以女妻羊祐夏侯亶字世龙仕梁迁呉兴太守有惠政吏民图其像立碑颂美父详官至左仆射弟䕫为豫州刺史民歌曰我之有州频得夏侯前兄后弟布政优优夏侯氏曹氏世为婚姻故渊惇仁洪并贵重于时长孙俭素长孙道生身为三司衣不华饰食不兼味一熊皮鄣泥数十年不易与从父嵩仕元魏俱为三公当时以为荣清白长孙俭仕周拜上柱国操行清白勲绩隆重诏赐杂綵粟麦以彰其美子平奏立义仓一箭双鵰长孙晟字季晟善射一箭贯双鵰突厥畏之闻其弓声谓为霹雳见其走马谓为闪电仕周为将军顾命元勲长孙无忌字辅机佐唐太宗定天下功第一封齐国公后与禇遂良同受顾命以天下安危自任三州课最长孙操字元节唐贞观中为齐扬益三州刺史课皆最下诏褒之长孙顺德无忌之子贞观中为骁卫大将军长孙晟之女为唐太宗后着女则十篇去声仲长仲长统字公理性倜傥敢直言或谓之狂士着论名曰昌言凡三十四篇十余万言汉建安中荀彧举为尚书郎慕容慕容恪仕燕为太宰以恩信御物晋相温曰慕容恪尚在后忧方大耳慕容垂燕人归秦为冠军将军权翼曰垂勇略过人世豪东夏譬之养鹰毎闻风飈之起常有凌霄之志慕容白曜仕魏为征南大将军一旬拔四城威震齐土慕容绍宗仕东魏为尚书仆射长子三藏多武略有父风仕齐归周周武帝诏曰三藏父子诚节着闻宜加荣秩加开府仪同大将军慕容延钊少以勇敢闻赵太祖之受禅也延钊握重兵屯真定一方以安加殿前都㸃检同中书二品库狄库狄峙仕齐拜中书舍人参掌机宻库狄盛少有武力从高欢征伐累迁幽州刺史库狄干鲠直少言仕魏为定州刺史清约自居库狄士文隋初拜具州刺史性清苦不受私谒法令严肃道不拾遗上赐公卿入左藏任取多少士文独口衔绢一匹而已第五云母屏第五伦悄直无私汉肃宗立自外郡擢为司空郑𢎞微时出伦门下及𢎞位在上遂置云母屏风隔坐赈饥第五访字仲谋汉顺帝朝迁张掖太守值嵗饥开仓赈给玺书嘉之清高第五种字兴先汉末以奉使称职拜高密侯论者说清高以种为上序直士以种为首飞饷第五琦字禹圭唐至德初谒见肃宗于彭原乞假臣一职请悉东南寳货飞饷函洛帝悦拜监察御史军兴随事趣办人不益赋而用以饶后进同平章事太史太史慈字子义好学孙策曰子义青州名士也常与参论诸军事子享字元复太史叔明少善庄老兼通孝经礼记尤精三𤣥毎讲说听者五百人贺若贺若敦其先居汉北世为部落大人曽祖贷入魏为都官书敦为将多智计屡立大功子弼贺若弼字辅伯少有大志博涉书记尝遗源雄诗云勿使骐麟上无我二人名乃献取陈十䇿隋文帝善之赐以寳刀尅定三呉拜大将军贺娄贺娄子干少以骁武知名隋文帝授榆关摠管下诏曰自公守北门风尘不警兄诠有才器位银青光禄大夫贺拔贺拔允北土之望也魏高欢尤亲礼之与参定大策贺拔胜与弟岳俱镇恒州魏孝武委以心腹之寄上官上官仪工诗人多傚之谓之上官体唐太宗每属文遣仪视草永徽初进西台侍郎相里相里氏济源县大姓也县令俾以其女与杜衍议姻相里氏兄弟二人其兄不从既而从之怅然曰俾教诸儿读书耳后杜衍拜相相里氏为国夫人令狐令狐子伯汉建武中为楚相与王覇为友令狐邵仕魏为𢎞农太守所至清如氷雪西土冠冕令狐整字延保为西土冠冕深沉有识量学艺术骑射并为河右所推仕魏为丰州刺史祖父三世为良二千石请求遗书令孤德棻唐武德初为秘书丞奏请求天下遗书置史补録不数年国典略备善牋奏令孤楚字悫士唐元和中知制诰其为文于牋奏制令尤善每一篇成人皆传诵皇甫鏄荐为中书侍郎子绹金莲炬令狐绹字子直唐太中初为翰林承㫖夜对禁中烛尽上以乘舆金莲华炬送还院同平章事辅政十年子滈迁右拾遗当时谓之白衣宰相豆卢豆卢勣字定东仕周为渭川刺史有惠政太致祥瑞民謡曰我有丹杨山出玉浆济我人民神鸟来翔隋帝即位拜夏州摠管豆卢革为世名族唐庄宗朝拜相以天下多故方服丹砂錬气以求长生豆卢钦望唐中宗朝居相位十年谨身谆谆自全入声叔孙叔孙豹鲁卿也谥穆子㑹诸侯盟晋乐桓子请带豹召使者裂裳帛而与之曰带其褊矣叔孙通秦时博士归汉说高帝愿徴鲁诸生共起朝仪与弟子为绵蕞野外习之拜为奉常叔孙建少以智勇着称魏道武拜为平原镇大将容貌清整号曰严明斛律斛律金仕魏为第二领酋长秋朝京师春还部落号曰鴈臣子孙皆封侯子光字明月声震关西斛斯斛斯椿字法寿仕魏拜尚书令子徴字士亮博涉羣书尤精三礼周武帝以其经有师法诏授诸皇子唿为夫子儒者荣之仆固万俟万俟普字普发雄果有武力仕魏归齐位太尉子洛字受洛随孝武入关慷慨有气节除左仆射万俟卨宋高宗朝丞相姦人也独孤连璧独孤信美容仪善骑射军中号为独孤郎仕魏为秦州刺史归周周文以其信着遐迩故赐名信尝驰马入城其帽微侧诘旦人皆效为侧帽与韦叔裕同𨽻荆州政术俱美人称连璧甘露之祥独孤及字至之儿时读孝经父诚之曰儿志何语对曰立身行道扬名于后世唐天寳末以道学高第代宗朝召为左拾遗迁常州刺史甘露降于庭子郁佳壻独孤郁字古风唐宪宗朝举制科高等进右补阙权德舆以女妻之上叹曰德舆乃有佳壻除翰林学士秃发秃髪傉檀机警韦宗叹之曰竒才英器不必华夏明智敏识不必读书乃今知九州之外五经之表复自有人也漆雕漆雕开字子开赠滕伯平舆侯漆雕哆字子敛赠武城伯濮阳侯漆雕徒父字子期赠须句伯高宛侯尉迟尉迟回仕魏都督益州明赏罚布恩威及徴入朝蜀人立碑颂德尉迟纲从周文帝征伐常陪侍帷幄出入卧内尉迟敬德唐武德初秦王引为右府参军屡立大功隠太子尝以书招之赠金皿一车固辞秦王曰公之心如山岳虽积金至斗岂能移之论功为第一封呉国公后改封鄂国公图形凌烟屈突屈突通仕隋为虎贲郎将莅官劲正其弟葢为长安令亦以方严显时语曰宁食三斗艾不逢屈突葢宁食三斗葱不逢屈突通唐高祖起通守河东力屈被擒帝释之曰忠臣也授兵部尚书封蒋国公逹奚逹奚武字成兴少倜傥仕魏为雍州刺史逹奚长孺字富仁少怀节操胆烈过人仕隋迁荆州总管文帝曰江陵国之南门今以委卿朕无虑也若干若干惠字惠保刚质有勇力仕周位仪同三司子鳯字逹摩有识度尚周文女位仪同三司拓拔乞伏乞伏慧字令和少慷慨有大节在隋迁凉州总管乞伏保高车部人以孝行着称索卢索卢放字君阳以尚书教授千余人汉建武中徴为洛阳令政有能名迁谏议大夫数进忠言后以疾徴不起使人舆之见于南宫云台赐谷二千斛百里百里奚困于牛口之下秦穆公以五羖羊皮赎之与语国事大悦授之国政号曰五羖大夫百里嵩仕汉为刺史天旱嵩行部所经雨輙随车息夫息夫躬字子微汉哀帝朝为光禄大夫数进见言事论无所避衆畏其口见之侧目黒齿黒齿常之百济人骁毅有谋略唐调露中拜河源道经略大使涖军七年吐蕃摄畏不敢近边夹谷氏族大全卷二十二