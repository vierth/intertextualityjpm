周易参同契发挥正统道藏三家本九卷太玄部周易参同契发挥序止一参同契乃万古丹经之祖其辞古奥密微莫可测议然亦未有眞知实践得其正传而不能通此者也若其论议与之相戾而曰我自有祕授焉用此爲则亦妄人而已昔者紫阳朱夫子鸣道于淳熙庆元间旁通百氏有异乎吾之说者未尝随声附和而苟同也乃独爱伯阳之书爲之精研熟究而不自以爲癖有注释有考异且尝曰邵子得于希夷希夷源流自参同契又曰眼中见得了了如此但无下手处又曰今始得头绪未得其作料孔穴及西山蔡先生编置道州夫子送之留寒泉精舍相与订正是书而竟夕不寐至西山卒又得所谓策数之说恨不得与西山讲之居无何而夫子卒矣是书之注盖行于西山旣没之后而一时门人亦未有及此者故不复有所询访其间所未满意者正不无也石涧俞君玉吾所着发挥三篇盖所以补空同道士之所不足且以发明彭氏陈氏郑氏王氏之所未发者旁搜博取无所不至盖得至人指授非区区训诂者比予老矣鼎器頽弊药物耗竭无复有所望矣观俞君之注释是书安得不重爲之太息也巖谷之士气清神全有能得是书以印正焉则于后天而老凋三光者其亦庶几矣乎遂爲书其篇首而借是以缀姓名于不朽云朝请郎祕书监兼尚书左右司阮登炳七十七岁书自参同契成书以来近世考亭大儒亦复注脚今观全阳子所着发挥研精覃思钩深致远可谓羽翼是书矣然考亭当时犹有愿爲刘安鸡犬之望晩年感兴之作飘然直有往从脱屣意岂非有得于此书而然耶全阳子它日功成蝉蜕从伯阳于阆风玄圃间必相与曰是可以参同契矣至大三年岁庚戌腊嗣天师张与材题朱文公谓参同契文章极好其用字皆根据古书又谓其做得极妙极精致遂与蔡季通相订正而爲之解註人见其解註之辞尚多阙疑而未详遂谓文公且然宁复有详于文公者殊不知仙家丹书皆内景法象隐语所谓口诀之祕则有师授断非世儒训诂之学所能意解夫文公之于是书岂文义有所未究盖欠教外别传一句耳今观全阳子之发挥章剖句析发前人之所未发是得师授口诀而爲之说者也其语意直截大类萧了眞议论衮衮且多引证学者试一览之不惟得以通此一书又可以兼明悟眞翠虚诸书之旨当涂南谷子杜道坚见其发露天机略不吝惜深服其运心之普敬叹不自休遂爲之序又从而爲之歌曰至道不远兮恒在目前窃天地之机兮修成胎僊妙莫妙兮凝吾之神安以待之兮若存而绵绵黄帝求玄珠兮象罔乃得此理可心会兮非言辞之可传虚极静笃兮恍惚变化絪緼蟠构兮如烟云之廻旋龙吟虎啸兮铅汞交结依时採取兮进火烹煎劔挂南宫兮闭固神室鍊成五色石兮补自身之青天结胎片饷兮运火一年如灵鸡之抱卵兮万虑俱捐转天根月窟之关键兮往来上下融融液液兮眞气周帀乎三田勤而行之兮勿计得丧累土成层台兮积涓流而成川机縁难偶兮时不待人下手速修兮母待雪霜之满顚周易参同契登挥序神仙还丹之道至简至易如此而已矣此者何易之太极是也太极动而生阳动极而静静而生阴静极复动一动一静互爲其根此乃造化之妙神之所爲道之自然者也易之爲书广大悉备有天道焉有人道焉有地道焉仁者见之谓之仁知者见之谓之知千变万化无往不可是故东汉魏伯阳假之以论作丹之意而号其书爲周易参同契也参也者参乎此也同也者同乎此也契也者契乎此也得师传而与此参与此同与此契是爲正道反是则爲泛泛无稽之言臆度不根之学旁门小法而已非吾之所谓道也夫是书所述皆寓言也以天道言则曰日月曰寒暑以地道言则曰山泽曰铅汞以人道言则曰夫妇曰男女岂眞有所谓日月寒暑山泽铅汞夫妇男女哉无非譬喻也或言三五或言二八或言四象或言两弦旁引曲喻名虽不同不过一阳一阴而已合阴阳而言之不过一太极而已散而成万敛而成一浑兮辟兮其无穷兮与易之造化相通此其所以爲周易参同契也仆初读是书莫省其说妄意揣度靡所不至或谓予曰子欲修丹须得神仙口诀研穷纸上语而求长生徒自劳耳而仆也笃信此书终不忍去手盖魏公有千周万遍神告心悟之说意者至人之言必不我欺于是愤悱研究矻矻者穷年忽一日果尔心灵自悟得其门而入自此遡流寻源则怡然理顺若有神告之者然而未得师承犹弗敢遽执爲是冥搜暗索终夜忘寝信心愈笃遂感异人指示先天眞一之大要开说后天火候之细微决破重玄洞无疑惑归而再取是书读之则势如剖竹迎刃而解又参以刘海蟾之还金张紫阳之悟眞薛紫贤之复命陈泥丸之翠虚但见触处皆同而无有不契者矣仆不揣凡骨孜孜于神仙之学窃亦自笑其愚多幸夙有縁合得闻斯道之秘丹之眞运用盖尝试之丹之眞景象盖尝见之校之仙经若合符节因覩今之学仙而不得正传者往往偏执胶固不务理之贯通小见自足不求道之大全党甲以伐乙袒左以攻右牵合附会妄乱穿凿以似是而饰眞非竟不究古仙本旨非惟自误又以误人仆用是不忍隐默敬爲是书添一註脚其间漏泄眞机并无靳恡凡论天地阴阳则参以先儒之语述药火造化则证以诸仙之言反覆辩论务欲发明魏公本旨固不敢祕玄妙之机以絶人亦不敢杂谬悠之语以惑人后之来者与我同志试留心玩诵此书则断断有神告心悟之效无疑也虽然仆之言輶又何足取信于人明达之士但以魏公之言爲信而参其动静之机同其阴阳之运契其画前未画之妙方表仆之所述果亦眞实不妄幸无以先入之说爲主而遽谓参同契爲纸上语云至元甲申四月十四日林屋山人全阳子俞琰玉吾自序周易参同契发挥正统道藏三家本九卷太玄部周易参同契发挥卷之一林屋山人全阳子俞琰述上篇第一干坤者易之门户衆卦之父母阖尸谓之坤辟户谓之干一阖一辟谓之变往来不穷谓之通此干坤所以爲易之门户也干生三男坤生三女男女构精万物化生此干坤所以爲衆卦之父母也夫人之一身法天象地与天地同一阴阳也人知此身与天地同一阴阳则可与论还丹之道矣坎离匡郭运毂正轴坎月也离日也日月行于黄道昼夜往来循环无穷如匡郭之周遭也毂犹身也轴犹心也欲毂之运必正其轴修还丹者运吾身中之日月以与天地造化同途不正其心可乎牝牡四卦以爲橐籥覆冒阴阳之道犹御者之执衔辔有准绳正规矩随轨辙处中以制外数在律历纪月节有五六经纬奉日使兼并爲六十刚柔有表里朔旦屯直事至暮蒙当㝊昼夜各一卦用之依次序旣未至昧爽终则复更始干纯阳牡卦也坤纯阴牝卦也坎阴中有阳离阳中有阴牝牡相交之卦也丹法位干坤于上下列坎离于东西而干坤之阖辟坎离之往来俨如橐籥之状故曰牝牡四卦以爲橐籥橐籥者虚器也橐即鞴囊籥其管也老子道德经云天地之间其犹橐籥乎虚而不诎动而愈出盖太虚寥廓犹橐籥之体气之阖辟往来犹橐籥之用知此则还丹之道思过半矣然是道也操则存舍则亡故必愼汝内闲汝外有如列子沖虚至德眞经所谓泰豆氏之御然后可以从事于此盖泰豆氏之御也齐辑乎辔衔之际而急缓乎唇吻之和正度乎胸臆之中而执节乎掌握之间内得于中心而外合于马志是故能进退履绳墨而旋曲中规矩鍊丹之法亦犹是也数在律历纪者巡行十二位应律之十二声历之十二月纪之十二年也月节有五六者以一月三十日分爲六节也经干坤南北之定位也纬坎离东西之妙用也奉日使者奉日之所使也其候与天同运随日升沉无少异也兼并爲六十者易有六十四卦除干坤坎离四卦之外恰有六十卦一日十二时用两卦直事每一爻当一时两卦计十二爻应律历纪之数以一月三十日并之共得六十卦也以六十卦布于一月三十日内则朔日朝爲屯暮爲蒙昼夜十二时恰应两卦十二爻之数自此朝需暮讼朝师暮比依次而用以至晦日用旣济未济晦朔循环周而复始其间卦象内外刚柔之体或反或对皆不必执泥也张紫阳悟眞篇云此中得意休求象若究群爻谩役情盖非眞以六十卦布于一月三十日之内也或者不悟此理惟执泥卦象之说乃谓日用两时爲火候从而准则铢爻推测气候汲汲焉日视土圭夜瞻刻漏岂不大谬哉日辰爲期度动静有早晚陈泥丸翠虚篇云天上分明十二形人皆分作鍊丹程即日长爲期度之谓也日即火也辰即候也人能以天上之日辰反而求之吾身则日临之位即时辰也悟眞篇云鍊药须知昏晓即动静有早晩之谓也动者日出而作也静者日入而息也盖吾一身之中自有日出日入之早晩其火候动静一一暗合天度即非用天枢潮候而爲下功之时也春夏据内体从子到辰巳秋冬当外用自午讫戌亥卦有六爻下三爻爲内上三爻爲外试即屯蒙二卦眀之朝用屯阳火上升之候也而屯之初九正当身中之子由内而外故曰春夏据内体从子到辰巳暮用蒙阴符下降之候也而蒙之上九正当身中之午由外而内故曰秋冬当外用自午讫戌亥然所谓春夏秋冬子午巳亥与夫内体外用之说皆譬喻也乃若泥象执文而行卦气则徒自劳苦何益哉赏罚应春秋昏明顺寒暑爻辞有仁义随时发喜怒如是应四时五行得其序阳气当春而发生阴气当秋而肃杀丹法之赏罚亦犹是也永日自寅而东出短日自申而西入丹法之昏明亦犹是也爻辞有仁义随时发喜怒者潜藏飞跃进退加减各随其时也薛紫贤复命篇云火候抽添思絶尘一爻才过一爻生阴文阳武依加减减一颗还丹火里成岂眞有所谓卦爻哉他如赏罚昏明仁义喜怒与夫四时五行之说皆譬喻也天地设位而易行乎其中矣一高一卑天地之位也一阴一阳天地之易也阳生于子自子丑寅卯而极于巳积一百八十日而阴又生阴生于午自午未申酉而极于亥积一百八十日而阳又生阴生阳阳生阴阴复生阳阳复生阴阴阳相生循环无穷是之谓易是易也天地有之人身亦有之岂不闻悟眞篇云先把干坤爲鼎器次抟乌兔药来烹此岂谓身外之干坤身外之乌兔哉学者当求之于身中可也今夫天位乎上地位乎下二气则运行乎其中一升一降往来不穷犹橐籥也人受冲和之气生于天地间与天地初无二体若能悟天地橐籥之妙此心冲虚湛寂自然一气周流于上下开则气出阖则气入气出则如地气之上升气入则如天气之下降自可与天地齐其长久子华子云古之知道者筑垒以防邪䟽源以毓眞深居静处不爲物撄动息出入而与神气俱魂魄守戒谨窒其兊专一不分眞气乃存上下灌注气乃流通如水之流如日月之行而不休阴营其藏阳固其府源流泏泏满而不溢冲而不盈夫是谓之久生舍此而曰我自有登云捷法则是旁蹊曲学非吾大丹之道也天地者干坤之象也设位者列阴阳配合之位也易谓坎离坎离者干坤二用二用无爻位周流行六虚往来旣不定上下亦无常干爲天坤爲地吾身之鼎器也离爲日坎爲月吾身之药物也先天八卦干南坤北离东坎西南北列天地配合之位东西分日月出入之门反而求之吾身其致一也干坤其体也坎离其用也坎离二者周流升降于六虚往来上下盖无爻位吾身之坎离运行乎鼎器之内潜天而天潜地而地亦岂有爻位哉幽潜沦匿变化于中幽潜沦匿者神入气中气入脐中而沉归海底去也变化于中者时至气自化静极机自发而抱出日头来也陈希夷指玄篇云邈无踪迹归玄武潜有机关结圣胎此之谓也包裹万物爲道纪纲悟眞篇云道自虚无生一气便从一气产阴阳阴阳再合生三体三体重生万物昌盖金丹之母不过先天一气而已裂而爲二分而爲三散而爲万皆自此一气中来故曰包裹万物爲道纪纲以无制有器用者空道德经云三十辐共一毂当其无有车之用埏垣以爲器当其无有器之用凿户牖以爲室当其无有室之用故有之以爲利无之以爲用林鬳斋註云毂车之容轴者也辐轮之股也毂惟虚中故可以行车埏埴陶者之器也虚而圆故可以成器户牖室中之通明处也此三者皆是譬喻虚者之爲用故曰有之以爲利无之以爲用车器室皆实有之利也而其所以爲车爲器爲室皆虚中之用今魏公谓以无制有器用者空实用老子之说盖丹法以太虚爲鼎炉而太虚之中自有天然妙用奇哉奇哉关尹子云衣摇空得风气嘘物得水陈抱一註云知摇空得风则鼓吾橐籥可以生气知嘘物得水则胎吾之气可以化精苟昩此而他求所谓鼎器则非虚无之道矣故推消息坎离没亡息者进火之候坤三变而成干也消者退符之候干三变而成坤也今自朔旦震卦用事之后历兊至干望罢巽卦用事之后历艮至坤其间不见坎离爻位是谓坎离没亡欤曰坎离非没亡也行乎六虚之间而往来不定尔言不苟造论不虚生引验见效校度神明推类结字原理爲征坎戊月精离己日光日月爲易刚柔相当土旺四季罗络始终青赤白黑各居一方皆禀中宫戊己之功坎外阴而内阳月之象也离外阳而内阴日之象也坎纳戊戊阳土也离纳己己阴土也二土交合则阴阳相济刚柔相当犹日月两字合之而辏成易字也青赤白黑即木火金水也木火金水各居一方惟土居中央分旺辰戌丑未而罗络一岁之始终是故木得之以旺火得之以息金得之以生水得之以止四者皆禀其功也然是土也遍满乎宇内本无定位焉在坎则爲戊土在离则爲己土在中宫则爲戊己土在四季则爲辰戌丑未土均是物也㫖哉悟眞篇之诗有曰四象五行全借土又曰只縁彼此怀眞土遂使金丹有返还盖非眞土调和则阴阳否隔刚柔离分不能成丹也呜唿魏公作是书以发明斯道之祕无非引验见效亲到实诣之说复恐其说未足以取信于后人遂又校度日月之神明以爲法推原易卦之道理以爲证可谓深切而着明矣又岂肯苟造无稽之言虚生无益之论以诳惑后之来者哉易者象也悬象着明莫大乎日月穷神以知化阳往则阴来辐辏而轮转出入更卷舒易者象也即上文所谓日月爲易是也夫魏公之爲是说也将以指陈身中之阴阳而身中之阴阳则无形可求百姓日用而不知苟非假象託物将何以发明而使人穷其神知其化哉于是仰观俯察乎天地之间惟有日月之象显然着明故以其显然着明者示人使之洞见天地之阴阳而默识乎神化之妙则吾身之日用不知者自可以不言而喻也盖日月往来乎黄道之上一出一入迭爲上下互爲卷舒昼夜循环犹如车轮之运转无有穷已人能反身而思之触类而长之则吾一身之中自有日月与天地亦无异矣韩逍遥内指通玄祕诀云法轮要转常须转只在身中人不见驾动之时似日轮日轮向我身中转又云法轮转得莫停留念念不离轮自转何用外求哉易有三百八十四爻据爻摘符符谓六十四卦一部全易计三百八十四爻一斤大药计三百八十四铢此丹道易道之相通而参同契所以作也爻者卦画也符者卦之合体也易有六十四卦丹法以干坤爲鼎器以坎离爲药物以其余六十卦爲火候今以干坤观之始于屯蒙终于旣济未济其间反体对体无一不相合于此见一阴一阳之谓道而古仙据爻摘符以比喻鼎器药物火候可谓巧且备矣晦至朔旦震来受符当斯之时天地构其精日月相撢持晦至朔旦者晦朔之间也震来受符者干交于坤而成震身中之一阳生也斯时神与气交气与神合有如天地之构精日月之合璧故曰当斯之时天地构其精日月相撢持天地即吾身之干坤也日月即吾身之坎离也天地日月以时而相交故能陶万汇而成岁功干坤坎离以时而相交故能夺造化而成圣胎魏公恐学者不明身中之阴阳造化遂借日月相交之时爲喻非曰一月止有晦朔之间可以用功也悟眞篇云日月三旬一遇逢以时易日法神功学者能知以时易日之妙则能窃天地之机而成大丹矣雄阳播玄施雌阴綂黄化雄阳播玄施者天气降而至于地也雌阴统黄化者地承天气而生物也悟眞篇云甘露降须天地合黄芽生要坎离交盖丹法之生药与天地之生物相似皆不过阴阳二气一施一化而玄黄相交尔浑沌相交接权舆树根基阴阳二气上下交接混而爲一故谓之浑沌浑沌乃天地之郛郭万物之胞胎也丹法以之爲权舆而树立根基则天地万物皆在吾身而不用求之外矣经营养鄞鄂凝神以成躯鄞鄂即根蒂也丹法经营于此而回光内照则神恋气而凝气恋神而住自然交结成胎如其神光内泄气马外驰则日月失道金汞异炉欲望成丹不亦远乎白紫清珠玉集丹髓歌曰昔日遇师亲口诀只要凝神入气穴此所以称之爲神丹而号之曰神仙也衆夫蹈以出蝡动莫不由阴阳交接之道乃生生化化之源也不特人举禽兽由此而出虽蠉飞蠕动跂行喙息至微之类莫不皆然故曰衆夫蹈以出蠕动莫不由是道也施之于人则生人存之于己则生药但有圣凡逆顺之分尔周易参同契发挥卷之一周易参同契发挥正统道藏三家本九卷太玄部周易参同契发挥卷之二止二林屋山人全阳子俞琰述上篇第二于是仲尼赞鸿蒙干坤德洞虚稽古当元皇关雎建始初冠婚气相纽元年乃芽滋尝观易首干坤书称稽古诗以关雎爲先礼以冠婚爲重春秋以元年爲第一义是知圣人之作经皆有所託始也鍊丹而不究其始又安能洞晓阴阳深达造化哉圣人不虚生上观显天符天符有进退诎信以应时符者合也月行于天一月一度与日交合故谓之天符天符有进退屈信以应时者月自初一以后光渐进魂长魄消阳伸阴屈象一日之子至巳十六以后光渐退魄长魂消阴伸阳屈象一日之午至亥也古之至人观天之道执天之行遂借天符之进退阴阳之屈伸设爲火候法象以示人盖天地俨如一鼎器日月乃药物也日月行乎天地间往来出没即火候也人能即此反求诸身自可默会火候进退之妙矣故易统天心复卦建始初易者一阴一阳之谓也天心北方子之中也复十一月之卦也复之爲卦正当北方子位之中气应冬至邵康节击壤集冬至吟云冬至子之半天心无改移是也朱晦庵以爲康节此诗最好盖立冬是十月初小雪是十月中大雪是十一月初冬至是十一月中小寒是十二月初大寒是十二月中冬至子之半即十一月之半也人言夜半子时爲冬至盖夜半以前一半属子时今推五行者多不知之然数每从这处起略不差移此所以爲天心今魏公谓易统天心复卦建始初者阳气潜萌于孟冬纯阴之月而始于坤卦之下积成一画之阳然后变爲复卦也人固知十月爲坤至十一月则五阴之下变一阳画而爲复殊不知十一月冬至无縁平白便生一画之阳遽变爲复盖十月小雪坤下爻已有阳生其中但一日之内一月之间方长得三十分之一必积之一月至十一月冬至始满一画爲复然此亦譬喻也年以冬至爲复月以朔旦爲复日以子时爲复无非借以发眀身中造化殆不必泥于年月日时也翠虚篇云一月三旬一日同修丹法象夺天功盖年与月同月与日同日与时同于是蹙年成月蹙月成日蹙日成时一时之中自有一阳来复之机是机也不在冬至不在朔旦亦不在子时非深达天地阴阳莫知玄机如是其祕也长子继父体因母立兆基干父下交于坤母之初爻而成震震爲长男故曰长子继父体震自坤体而生犹婴儿生于母腹中故曰因母立兆基悟眞篇云金公本是东家子送与西邻寄体生与此同㫖知此则知鍊丹不用寻冬至身中自有一阳生而不泥乎年月日时之说矣消息应钟律升降据斗枢自子至巳爲息自午至亥爲消消息应钟律者钟律于一岁十二月之内每月换一管一岁换尽十二律吾身火候之消息亦犹是也自下而上爲升自上而下爲降升降据斗枢者斗枢于一日十二时之内每时移一位一日移遍十二辰吾身火候之升降亦犹是也指玄篇云寥寥九地移钟管黯黯长天运斗魁盖不过取象比喻而已即非用律管之短长天罡之所指而爲期度也三日出爲爽震受庚西方月三日哉生明昏在西方庚位其象如震应震卦之纳庚若以吾身之火候言之则所谓河车不敢暂留停之时是也八日兊受丁上弦平如绳月至八日爲上弦昏在南方丁位其象如兊应兊卦之纳丁以喻吾身阳火上升之半也十五干体就盛满甲东方月至十五与日相望昏在东方甲位其象如干应干卦之纳甲以喻吾身阳火盛满之候也蟾蜍与兔魄日月无双明蟾蜍者月之精兔魄者日之光日月无双明者日以昱乎昼月以昱乎夜日出则月没月出则日没昼夜递炤而出入更卷舒也人之唿吸何异于是哉岂不见黄庭经云出日入月唿吸存盖唿吸即日月也蟾蜍视卦节兔者吐生光丹法以上半月爲阳属震兑干下半月爲阴属巽艮坤故曰蟾蜍视卦节月爲太阴日爲太阳阳主吐阴主纳月本无光受日之光而白故曰兔者吐生光七八道已讫屈折低下降七八即十五也阳火自震而升至于十五纯干则已满上半月之候其势极矣其道危矣盖不容不屈曲折旋而低降也陈朝元玉芝书云九重城里龙车发十二楼前虎驾回即此义也十六转受綂巽辛见平明月至十六日旣生魄晨在西方辛位明乍亏其象如巽应巽卦之纳辛以吾身火候言之则阴受阳禅峰回路转之时也艮直于丙南下弦二十三月至二十三日爲下弦晨在南方丙位明半亏其象如艮应艮卦之纳丙以喻吾身阴符下降之半也坤乙三十日东方丧其明月至三十日爲晦晨在东方乙位明尽丧其象如坤应坤卦之纳乙以喻吾身阴符穷尽之候也节尽相禅与继体复生龙魏公以一月三十日分爲六节自朔旦至五日爲第一节属震六日至十日爲第二节属兑十一日至十五日爲第三节属干十六日至二十日爲第四节属巽二十一日至二十五日爲第五节属艮二十六日至三十日爲第六节属坤六节旣尽则日月合朔之后阳又受阴之禅复变爲震震爲龙一阳动于二阴之下震也重渊之下有动物岂非龙乎壬癸配甲乙干坤括始终干纳甲壬坤纳乙癸故曰壬癸配甲乙十榦始于甲乙终于壬癸故曰干坤括始终盖纳甲者火候之取象也火候之抽添与月之盈亏无异今以六卦布于一月则震象三日月出于庚兊象上弦月见于丁干象望日月满于甲巽象十六日月亏于辛艮象下弦月消于丙坤象晦日月没于乙不过借此以论身中六卦火候之进退非眞以爲一月三十日也何以明之盖参以历法则昼夜有短长若昼短日没于申则月合于申望于寅昼长日没于戌则月合于戌望于辰十二月间三日之月未必尽见庚十五日之月未必尽见甲合朔有先后则上下弦未必尽在八日二十三日望晦未必尽在十五日三十日今魏公谓三日出爲爽震受庚西方十六转受綂巽辛见平明盖指二八月昼夜均平之时姑以取象而已非眞以月出庚之时进火月亏辛之时退符也学者但观月体之盈亏反而求之吾身则身中一阳生即三日月生之震象也二阳长即八日月弦之兑象也三阳满即十五日月圆之干象也一阴生即十六日月亏之巽象也二阴长即二十三日月弦之艮象也三阴足即三十日月没之坤象也岂可拘以月出没之方位而律以卦体爻画之数与夫历家盈缩短长之法哉纳甲图七八数十五九六亦相当四者合三十易象索灭藏七火数也八木数也合之得十五九金数也六水数也合之亦得十五四者合之共得三十应一月三十日之数三十数终则日月合璧易象索然而灭藏也复命篇云一月一还爲一转一年九转九还同唯凭二卦推刑德五六回归戊巳中五六即三十也四象图象彼仲冬节草木皆摧伤佐阳诘商旅人君深自藏象时顺节令闭口不用谈天道甚浩广太玄无形容虚寂不可覩匡郭以消亡谬误失事绪言还自败伤丹法所谓冬至所谓晦朔之间皆比喻阴极阳生之时也以一月言之则如月晦之夜月光索然而灭藏以一年言之则如仲冬之节草木索然而摧尽其义一也易曰雷在地中复先王以至日闭关商旅不行后不省方盖安静以养其动而仰顺乎天道也然而天道甚浩广眞机在于顷刻之间太玄无形容妙处在于窈冥之内故当日中冬至之时必先闭塞其兑澄心守默使金汞同归于炉中如日月合璧之时隐藏其匡郭沉沦于洞虚则神凝气聚金液乃结傥或忘其缄默任重楼浩浩而出则是自取其伤败也别序斯四象以晓后生盲四象即七八九六也即上文所谓七八数十五九六亦相当是也以七八九六合之则爲三十应一月三十日之数皆设象比喻也魏公恐学者不得其说以盲引盲妄认三十日之盈虚消息爲一月火候故又别序此七八九六之四象以晓其未晓者庶有以显夫一月三十日之数皆譬喻而非眞以月之三日进火月之十六日退符也有如子午卯酉子申寅戌春夏秋冬分至启闭昼夜晨昏还返归居皆此义也学者若知七八九六即一月三十日之数则其余泛引曲喻皆可默而识之矣何必执文泥象哉八卦布列曜运移不失中中者黄道也八方布以八卦周回列以二十八宿乃日月往来之行路也悟眞篇云旣驱二物归黄道争得灵丹不解生作丹之时但恐心猿奔逸于外尔苟能收视返听凝神片时使二物归于黄道而不失其中则氤氲交媾结成一滴露珠而飞落丹田中矣元精眇难覩推度效符征元精生于窈冥眇不可覩道德经云窈兮冥兮其中有精其精甚眞其中有信盖大丹之道与造化相符天信至则琼钟一扣玉洞双开此其征也古歌云始青之下月与日两畔同升合爲一非洞晓天地之阴阳深达吾身之造化岂可俄而度也居则观其象准拟其形容作丹之时当外立表漏以测天运之晷刻内修眞一以验本身之刻漏庶不失天地之机然神定气和则内外符合神昏气躁则时刻差互不可不定也立表以爲范占候定吉凶大丹火候不用时辰何必立表占候哉所以立表占候者恐失天人合发之机也若不会玄机而自朝至暮从事于土圭刻漏以爲火候则又谬之甚矣发号顺节令勿失爻动时地雷震动巽门开龙向东潭踊跃来此身中一阳爻动之时也此时暖气沖融心觉恍惚便堪进火勿可缓也珠玉集还源篇云万籁风初起千山月乍圆急须行政令便可运周天此之谓也指玄篇云䃱磹光中扶赤子鼓鼙声里用将军亦此之谓也上察河图文下序地形流中稽于人心参合考三才施栖眞三住铭序云与日月而周回同天河而轮转轮转无穷寿命无极谓大丹之道与天道相参合也施栖眞静中吟云妙用如江河周流无穷已长养玄谷芝灌漑瑶池水谓大丹之道与地道相参合也夫大丹之道所以与天地相参合者何哉皆在乎此心默爲之运用也古之修丹者仰以观于天文俯以察于地理中以稽于人心于是虚吾心运吾神回天关转地轴上应河汉之昭回下应海潮之升降天地虽大造化虽妙而其日月星辰之着明五行八卦之环列皆爲吾掇入于一身之中或爲吾之鼎炉或爲吾之药物或爲吾之火侯反身而观三才皆备于我盖未尝外吾身而求之他也击壤集观易吟云一物其来有一身一身还有一干坤能知万物备于我肯把三才别立根天向一中分造化人于心上起经纶天人安有两般义道不虚行只在人渊乎其有㫖哉动则依卦变静则循彖辞道德经云致虚极守静笃万物并作吾以观其复夫物芸芸各复归其根归根曰静静曰复命至矣哉此万物之所以复命也吾身之金丹大药其胚胎于至静之中而产于阴极之时乎易曰至哉坤元万物资生乃顺承天坤厚载物德合无疆盖坤爲地纯阴之卦也地能翕受天气故百昌皆产于土丹法含光返照之时潜神于内与纯阴之月闲塞成冬略无少异复命篇云受得眞仙诀阴中鍊至阳盖谓此也然静极必有动以继之顷之一阳动于六阴之下一变而爲复再变爲临三变爲泰四变爲大壮五变爲夬至六变爲纯干则阳气周遍于六虚而现出深潭日一轮矣干坤用施行天地然后治干坤之用坎离是也天地得坎离运用于其间所以阴阳交泰而和气致祥天地一日而非坎离则造化或几乎熄矣大丹妙用法干坤安有异于干坤者哉可不愼乎御政之首一阳才动作丹时犹人君御政之首也发号施令可不愼乎管括微密闿舒布宝管括微密者眼含其光耳凝其韵鼻调其息舌缄其气叠足端坐潜神内守不可一毫外用其心也盖眼旣不视魂自归肝耳旣不听精自归肾舌旣不声神自归心鼻旣不香魄自归肺四肢旣不动意自归脾然后魂在肝而不从眼漏魄在肺而不从鼻漏神在心而不从口漏精在肾而不从耳漏意在脾而不从四肢孔窍漏五者皆无漏矣则精神魂魄意相与混融化爲一气而聚于丹田也迨夫一息换鼻吾心恍然则龙虎冲关大路开而一渠流转八琼桨矣要道魁杓綂化纲纽丹道之要全在乎斗斗者所以斡运一身之阴阳统摄一身之万化犹网之有纲衣之有纽也盖人身三田分于三处若得斗柄之机斡运则眞气上下循环如天河之流转此之谓要道也若夫复命篇云驱回北斗转天罡手握南辰入洞房是又要之又要者也爻象内动吉凶外起悟眞篇云受气之初容易得抽添运用切防危盖一阳生于身内是谓受气之初得之固易然于此时下手则吉凶悔吝生乎动不可毫发差殊也五纬错顺应时感动四七乖戾誃离仰俯五行要攅簇金火要同炉亦在人一念间返本还源尔否则鼎中列宿皆差违而天地悬隔矣文昌綂録诘责台辅百官有司各典所部史记天官书云斗魁戴匡六星曰文昌宫今曰文昌綂録者绛宫天子綂干坤也人身之中安有所谓文昌者哉无非譬喻也天有三台四辅丹有三龙四虎诘责台辅者甲乙无令失庚辛莫要差也天有衆星分野丹有衆卦火符百官有司各典所部者按一年二十四气列周天二十八宿而鼎炉火候密推排也由是言之则天之万象森罗皆在吾一身中矣日含五行精月受六律纪五六三十度度竟复更始日有十榦五榦刚而五榦柔月有十二管六管阴而六管阳以丹道言之日即火也日含五行精者一物含五彩也月即药也月受六律纪者白金烹六卦也五六三十度度竟复更始者太阳一日行一度行至三十度则又与太阴交合周而复始未尝暂停也原始要终存亡之绪始月朔也终月晦也存亡之绪者晦朔之间阴将尽而犹未尽阳将生而犹生也然所谓晦朔乃譬喻尔非眞所谓三十日之终初一日之始也或君骄溢亢满违道或臣邪佞行不顺轨弦望盈缩乖变凶咎执法剌讥诘过贻主君乃神也臣乃气也作丹之时铅汞归土釜身心寂不动盖身动则气散心动则神散须是凝神聚气心息相依然后灵胎可结不然则身中之弦望有盈缩而乖变凶咎矣推求其故盖由心君放肆而违道于是气亦邪佞而行而顺轨故曰执法剌讥诘过贻主辰极处正优游任下复命篇云北斗南辰下眉毛眼睫边灰心行水火定息採眞铅又云精气元爲本神灵共一家但能擒五贼自可结三花当其含光默默之时要在绵绵若存任其自然不可劳其神也明堂布政国无害道史记天官书云东宫苍龙房心心爲明堂在人身则洞房紫极灵门户是也黄庭经云明堂金匮紫房间上清眞人当吾前黄裳子丹气频烦借问何在两眉端于此垂光下照则犹人君坐眀堂而布政而通道于九夷八蛮也复命篇云洞门常寂照蓬岛镇长春与此同旨内以养已安静虚无王重阳全眞集云玄关妙用不难穷只在无言静默中盖心安而虚道自来居虚极静笃则元阳眞气自复也原本隐明内照形躯全眞集云如通须是搜元有要见还应向内观盖返本还源回光内照乃修鍊之大端先儒谓道家养生之法收视返听如金水潜光于内诚哉是言也闭塞其兑筑固灵株兑口也灵株坎宫也闭塞其兑则上不泄筑固灵株则下不漏扬子太玄经云藏心于渊美厥灵根盖神不外驰则和气𠑽周美在其中也三光陆沉温养子珠三光洞房之灵象也人能撮聚三光返照于其内则中央正位产玄珠矣黄庭经云洞房灵象斗日月三光焕照入子室明眼之士请试思之视之不见近而易求金丹大药只在目前岂不近耶奈何视之不见抟之不得虽近犹远也若得法度求之则不过片饷功夫便有满目黄华显露夫何远之有悟眞篇云功夫容易药非遥说破人须失笑笑也者笑其近而易求而人自索之于高远也复命篇云分明只在眼睛前自是时人不见天惟其不见也于是舍内务外或採日精月华或鍊金石草木或行房中之术正所谓道在迩而求诸远事在易而求诸难悲夫黄中渐通理润泽达肌肤丹田有物而一气流通则和顺积中而英华外发也初正则终修榦立末可持表端则影直源深则流长得其一则万事毕矣一者以掩蔽世人莫知之大道之祖不出一气而成变化析而爲黑白分而爲青黄喻之曰日月名之曰龙虎有如许之纷纷是皆阴阳二字也其实即一物也又如神水华池之名铅炉土釜之号皆一处也或曰冬至子时或曰晦朔之间人不知以爲一阳来复必在冬至子时日月合𨐬必在晦朔之间于是检寻历日轮刻掐时谬之甚矣抑孰知攅年蹙月攅月蹙日攅日蹙时而一时之中自有一年一月之造化哉然一时即一处也一处即一物也故凡冬夏二至春秋两分卯酉甲庚晦朔弦望子午巳亥子申寅戌二十四气七十二候一年交合一月周回离坎之时兔鸡之月巽干之穴二八之门朝屯暮蒙昼姤夜复尽在此一中岀翠虚篇云后来依旧去参人勘破多少野狐精箇箇不知眞一处总是旁门不是眞世之知此一者能有几人哉周易参同契发挥卷之二周易参同契发挥正统道藏三家本九卷太玄部周易参同契发挥卷之三止三林屋山人全阳子俞琰述上篇第三上德无爲不以察求下德爲之其用不休道德经云上德无爲而无以爲下德爲之而有以爲今曰上德无爲不以察求者神守于玄宫而默默无爲也下德爲之其用不休者气腾于牝府而绵绵不絶也盖借老子之说以发坎离两穴之祕也上闭则称有下闭则称无无者以奉上上有神德居此两孔穴法有无亦相须上闭则称有者离宫有象藏眞水也下闭则称无者坎户无形隐赤龙也无者以奉上上有神德居者元神栖于本宫则气皆随之而升上所以妙在八门牢锁闭也悟眞篇云长男乍饮西方酒少女初开北地花若使青娥相见后一时关锁住黄家黄家即上田元神所居之宫也此两孔穴法有无亦相须者下不闭则火不聚上不闭则药不升也悟眞篇云送归土釜牢封闭次入流珠配厮当故必相须而后可也何谓流珠土釜即坎离两穴之异名也知白守黑神明自来白者金精黑者水基白者金也黑者水也丹法以水爲基而金精生于水中所以知白者惟守其黑守黑则白自现也守之何如即如猫之守窟以待䑕至其身不动其目不瞬而此心惟䑕是务更无他念也神明者天机也如欲盗其机必先虚其心心虚则神凝神凝则息定息定则两畔同升共一斤而神明自来也离骚远游篇云毋滑而魂兮彼将自然壹气孔神兮于中夜存虚以待之兮无爲之先与此同旨紫阳朱子註云盖广成子之告黄帝不过如此实神仙之要诀也水者道枢其数名一阴阳之始玄含黄芽五金之主北方河车故铅外黑内怀金华被褐怀玉外爲狂夫水者道之枢阴阳之始也何者天一生水居五行之首也水一加以土五是爲水之成数其玄含黄芽之象乎玄含黄芽者水中产铅也铅爲五金之主在北方玄冥之内得土而生黄芽黄芽即金华也金华乃铅之精英故铅体外黑而金华隐于其中犹至寳藏于褐夫之怀也北方河车即帝车也以其随天河而轮转故称河车今夫眞铅生于水中得眞火煅鍊而出则河车不敢暂留停运入崘崐峯顶也金爲水母母隐子胎水者金子子藏母胞金生水故曰金爲水母水者金子水中有金故曰母隐子胎子藏母胞学者若知水中金之义则知产药之川源矣眞人至妙若有若无髣髴大渊乍沉乍浮眞人元神也若有若无者绵绵若存用之不勤也髣髴大渊乍沉乍浮言眞人徃来于大渊微茫髣髴浮沉不定也箫紫虚金丹大成集云崘崐山上黄华路时引元神去复还盖大渊即崘崐也进退分布各守境隅丹法自子而进自午而退进退分布各守境界不相涉入杨虚白金丹纯粹吟云子午炉前分进退干坤鼎内别浮沉是也採之类白造之则朱白者白金也朱者朱汞也採之类白者採北方坎宫之白金以爲丹母而白金与朱汞乃同类相从者也造之则朱者每日运火抽去铅气而添汞于其间也陈默默崇正篇云内守河车居北阙由来天一水爲先合符须得周天火立义还同渡岸船搬运有功连昼夜斡旋至妙体玑璇修丹上士如明此方识眞铅不用铅学者徒知以铅汞交结爲药而不知抽铅添汞之火功则虽结丹头不能免其不耗散也鍊爲表衞白里贞居鍊爲表衞者眞火运用于外炉也白里贞居者金丹安处于内炉也内炉有丹须得外炉之火昼夜鍊养然后成熟郝广宁太古集云顶运骊珠光自现腹藏祕寳粲然安岂非火运于外而丹藏于内哉方圆径寸混而相扶先天地生巍巍尊高旁有垣阙状似蓬壶环帀关闭四通踟蹰守御固密阏絶姦邪曲阁相连以戒不虞方圆径寸谓泥丸宫也今人但谓心爲方寸殊不知人身三田其中皆虚一寸而气脉皆相通也混而相扶谓头有九宫而泥丸居其中黄庭经云泥丸九眞皆有房方圆一寸处此中是也先天地生谓泥丸一穴乃一身万窍之祖窍此窍开则衆窍齐开也巍巍尊高谓泥丸宫在崐崘峯顶乃元神所居之位上应玄都是万神会集之乡也旁有垣阙者七窍旁罗于其外而洞房黄阙皆在其前也状似蓬壸者犹海上有三神山而蓬莱居其上也环帀关闭者收视返听而谨窒其兑也四通踟蹰者元和内运一气流通而朱雀遶琼台而翺翔也守御固密者如龙养珠心不忘如鸡抱卵气不絶也阏絶姦邪者任从魔境侵但自运斤斧也曲阁相连以戒不虞者神若出便收来而双童长守洞门也可以无思难以愁劳谭长眞水云集云丝头莫向灵台挂内结神胎管得仙盖心无爲则气和气和则至宝结矣心有爲则气乱气乱则英华散矣是故可以无思不可以愁劳也神气满室莫之能留守之者昌失之者亡动静休息常与人俱眞积力久太和充溢动静休息常须谨守守之则昌失之则亡不可须臾离也是非历藏法内视有所思履斗步罡宿六甲次日辰阴道厌九一浊乱弄元胞食气鸣肠胃吐正吸外邪昼夜不卧寐晦朔未尝休身体日疲倦恍惚状若痴百脉鼎沸驰不得清澄居累土立坛宇朝暮敬祭祠鬼物见形象梦寐感慨之心欢而意悦自谓必延期遽以天命死腐露其形骸举措輙有违悖逆失枢机诸术甚衆多千条有万余前却违黄老曲折戾九都三千六百法养命数十家泯泯棼棼不可枝举有如阖目内视历五藏以存思履斗步罡按日辰而祭甲是岂金丹之道哉至若行阴者以九浅一深爲火候而致元胞之搅乱食气者以吐故纳新爲药物而使肠胃之虚鸣坐顽空则苦自昼夜不眠打勤劳则不顾身体疲倦或摇头撼脑提拳努力于是百脉沸驰而变出痈疽者有之或累土立坛朝祠暮祭于是夜梦鬼交而陷于妖魅者有之始焉此心喜悦自谓必可延期一旦中道夭亡不免形骸腐坏是皆操持悖谬明违黄帝之文举措乖讹全失老君之㫖执迷不悟以至于此其获戾也又谁之咎欤是故王良器作破迷歌陈泥丸作罗浮吟历举世间旁门诸术之谬滔滔二三千言盖恐后人不得正传而错行邪径之失也今之学者更能以王陈二公之言过目一遍必当见其失而内自省矣明者省厥㫖旷然知所由魏公作此参同契一书粲然如昏衢之烛昭然如迷海之鍼盖欲使后之明者因言会意旷然洞达知所以修鍊之由也魏公此心可谓仁矣或者乃视之爲纸上语而更不着眼是诚自暴自弃岂不惜哉勤而行之夙夜不休丘长春鸣道集云不是朝昏坐行功扭捏成盖修鍊九转金液大丹与旁门小安乐法不同是必谢絶人事专心致志夜以继日勤而行之乃能成功彭眞一不云乎志士又须撤声色去嗜欲弃名利投灵山絶常交结仙友隐密潜修昼夜无怠方可希望或不如是则虚劳动尔眞一此说厥亦明甚或者昩此惟欲日用而时爲久候闻吾昼夜不休之说则莫不惊笑以爲不胜其劳且烦盖亦弗思甚矣翠虚篇云执着之人得不眞朝行暮辍又非诚切不可轻信日用两时爲火候之说昔者皇甫履道见王三一置筹壸问曰安用曰欲知子午二正尔曰十二时中当无令间断何止子午耶要之丹道与天道一也天道有一息不运乎天道无一息不运则丹道讵可有一息间断哉马丹阳渐悟集云师恩深重终难报誓死环墻鍊至眞环墻者所以絶人徃来而专心修鍊也服食三载轻举远游跨火不焦入水不濡能存能亡长乐无忧道成德就潜伏俟时太乙乃召移居中洲功满上昇膺箓受图修丹只是片饷功夫今曰服食三载何耶翠虚篇云片饷功夫修便现老成须是过三年盖片饷功夫只是结丹之时而所谓三载者乃一年入室之后更须温养不可遽然远出也钟离正阳指玄三十九章云孩儿幼小未成人须借孃孃养育恩其说是已若过此三载以后则身如烟云行步如飞可以轻举可以远游大浸稽天而我不溺大旱金石流土山焦而我不热存亡在我而长乐无忧矣然温养事毕更当潜伏人间积功累德以开度群迷方可翩然而往是故朱灵根嘱皇甫履道接引后学金华洞仙戒杨虚白不得幽栖必功济群品乃仙去岂容独善其身哉火记不虚作演易以明之古有火记六百篇何其多耶彭眞一还丹金钥匙云火记六百篇篇篇相似然则所谓六百篇者亦犹六十卦也盖火记之数小而言之则爲六十卦演而伸之则爲六百篇六十卦爲一月之候而六百篇者十箇月之候也故日火记不虚作演易以明之偃月作鼎炉白虎爲熬枢汞日爲流珠青龙与之俱举东以合西魂魄自相拘偃月炉铅炉也其位在坎白虎居之流珠宫汞鼎也其位在离青龙居之白虎爲熬枢者白虎隐丹田而火从脐下发也青龙与之俱者驱青龙下就于白虎也东西即坎离也魂魄即日月也龙虎之出处与铅汞之所产初无两途王易玄赤龙大丹诀云若辨龙随虎兼知汞在铅学者若知驱龙就虎之祕则知以汞投铅之说矣复命篇云师指青龙汞配归白虎铅两般俱会合水火鍊经年又云龙虎一交相眷恋坎离才媾便成胎溶溶一掬干坤髓着意求他啜取来盖丹法至简至易但举东方青龙之魂以合西方白虎之魄则东西旣无间隔自然龙虎交媾而魂魄相投产紫金也金碧龙虎经王保义註䟽云鍊至药不出水火水火旣交则鼎内龙虎之气便相和洽而成金液其说明矣作丹之时苟能虚心静嘿凝神入于气穴则东西配合金木交并南北混融水火旣济而四象五行会聚都在一方凝结又何劳用力哉上弦兊数八下弦艮亦八两弦合其精干坤体乃成二八应一斤易道正不倾铢有三百八十四亦应卦爻之数上弦之时兊卦用事月生一半之明故曰上弦兊数八下弦之时艮卦用事月生一半之魄故曰下弦艮亦八合两弦而观之则干坤鼎器成立而药物火候尽在其中矣二八应一斤易道正不倾者月有上下二弦上弦金半斤计一百九十二铢下弦水半斤计一百九十二铢总而计之共得三百八十四铢易有六十四卦卦有六爻阳爻一百九十二阴爻一百九十二总而计之共得三百八十四爻魏公借此以论丹道之妙不过取其阴阳两齐而配合相当尔盖非眞有所谓三百八十四铢眞有所谓三百八十四爻也悟眞篇云二八相当自合亲陈素阳至道篇云我隐默中调二八盖二八即是两箇八两轻重均平不偏不颇之义若使凖则铢爻而手持念珠数唿吸此乃自取辛苦岂至简至易之道哉廼若复命篇云方以类聚物群分两畔同升共一斤金丹大成集云二八门中达者稀弦前弦后正当时盖谓身中巽门非此上弦八两下弦八两之谓也金入于勐火色不夺精光自开辟以来日月不亏明金不失其重日月形如常金本从日生朔旦受日符金返归其母月晦日相包隐藏在匡郭沉沦于洞虚金复其故性威光鼎乃熺世间万物入火皆坏惟眞金不坏盖五行相生至金而极而金之爲宝镕之得水击之得火其柔象木其色象土水火木土四性俱备故眞金经百鍊而愈坚未尝失其本体之重自开天辟地以来不知几千万年而日月之形如常未尝亏其明盖阴阳之精互藏其宅各得其所安故日月之形万古不变且悬象着明莫大乎日月丹术着明莫大乎金火金即月也火即日也今人但知金爲月之光而不知月之光本生于日也夫月爲太阴本有质而无光其盈亏也以受日光之多少月之朔也始与日合越三日而明生八日而上弦其光半十五日而望其光满旣望而渐亏二十三日而下弦其亏半三十日而晦其光尽方其朔旦之初与日相离受日之光而生明其体渐白及其晦也则与日相包魄存而光泯其体尽变爲黑今以丹道言之则金本从日生朔旦受日符者太阴眞金生于坤宫本由太阳眞火所化其受气之初亦犹月受日光自朔旦而始也金返归其母月晦日相包者金在坤宫与火相守亦犹月晦之夜日月相撢持也隐藏其匡郭沉沦于洞虚者神气深入乎其根渐渐沉归海底如月魄之不见也金复其故性威光鼎乃熺者月体本黑受日之光而白今焉与日相包而隐藏其匡郭则复其本体之黑矣但守其黑勿问其白守之之久神明自来俄顷光芒透鼎火力炽盛则三日庚生兑户开黑银炋出白银来也子午数合三戊己数称五三五旣和谐八石正纲纪子水一午火二子午之数合而成三土数五故中央戊己称五三与五併之则成八故云八石三五旣和谐者水火土三者合爲一也且土尅水水尅火岂和谐者今土爲水火之媒在其间调停配合使水火结爲夫妇所以和谐也八石正纲纪者水火土三者合爲一则纲纪正万目张矣唿吸相含育伫息爲夫妇阳升阴降天地之唿吸也天地唿吸于其内是以长久人能效天地唿吸于其内亦可与天地同其长久金丹大成集云唿岀心与肺吸入肾与肝唿则接天根吸则接地根唿则龙吟云起吸则虎啸风生唿吸风云凝成金液兹盖一气自然之唿吸非口鼻之唿吸也李长源混元宝章云只就眞人唿吸处放教姹女往来飞人能虚心凝神回光内照于眞人唿吸处随其升降顺其自然而存之少焉唿吸相含育兀然自伫则打成一片结爲夫妇也何谓眞人唿吸处廖蟾辉三乘内篇云前对脐轮后对肾中央有箇眞金鼎即眞人唿吸处也黄庭经云后有密户前生门出日入月唿吸存人惟念不到此故唿吸亦不在此庄子南华眞经云眞人之息以踵衆人之息以喉盖在喉则近而短促其息浅浅接肿则长而绵延其息深深修鍊至于其息深深则我命在我不爲大冶陶铸矣还源篇云心下肾上处肝西肺左中非肠非胃腑一气自流通如此明明直指复何疑哉复何疑哉黄土金之父流珠水之母水以土爲鬼土塡水不起朱雀爲火精执平调胜负水盛火消灭俱死归厚土三性旣合会本性共宗祖土居中央故称黄土土生金故曰黄土金之父流珠乃汞也以其走动不定故称流珠流珠入于水中则结成眞金金生水故曰流珠水之母土本生金金本生水今也土入于水中则水爲土所制矣水爲土所制则不能载金而升上故曰水以土爲鬼土塡水不起若得南方朱雀之火勐烹极煅之则火盛水沸其金随水而上腾矣盖朱雀乃南方火精执衡司夏今坎水方爲土鬼制伏火能烹而沸之使之升上故曰朱雀爲火精执平调胜负及夫水沸上腾入于南方离宫则离火反爲坎水所尅火爲水尅而消灭则水又不可太滥于是又以土尅水水得土则止故曰水盛火消灭俱死归厚土水火遇土谓之三性三性旣已会合则混而爲一俱归于坤宫故曰三性旣合会本性共宗祖也巨胜尚延年还丹可入口金性不败朽故爲万物宝术士服食之寿命得长久巨胜胡麻也服之尚能延年金液九转大还丹乃金精壮盛之时窃取天地正气以结成圣胎岂不能长生欤又况金性坚刚经万年而不朽故爲万物中之至宝宜乎神仙以此爲重所以不曰水火木土之丹而独名之曰金丹也土游于四季守界定规矩土无定位周流于辰戌丑未之间在辰爲季春在未爲季夏在戌爲季秋在丑爲季冬春夏秋冬皆是土游之地故曰土游于四季土能竭水藏火守于水则水不流守于火则火不焰今以之守于坤而採药守于干而运火故曰守界定规矩金砂入五内雾散若风雨金砂之升鼎也穿两肾导夹嵴过心经入髓海冲肺腧度肝历脾复还于丹田当其升时滃然如云雾之四塞飒然如风雨之暴至恍然如昼梦之初觉涣然如沉痾之脱体精神冥合如夫妇之交接骨肉融和如澡浴之方起是皆眞景象也非譬喻也复命篇云不知将谓气得后自然眞盖非亲历则莫能知之熏烝达四肢颜色恱泽好发白皆变黑齿落生旧所老翁复丁壮耆妪成姹女改形免世厄号之曰眞人得丹之后昼夜温养无令间断则眞气熏烝达于四肢自然神清气爽颜色恱泽发白返黑齿落更生老翁复爲壮夫耆妪又成姹女自此改形度世跳出樊笼号曰眞人焉抑尝论之人与天地并立爲三才则与天地相爲终始可也今焉天地无终穷而人生年不满百何耶盖人在天地间不过天地间一物尔以其灵于物故特谓之人岂能与天地并哉若夫窃天地之机以修成金液大丹则与天地相爲终始乃谓之眞人旣爲眞人则超凡入圣无复向来之形矣逍遥物外永谢尘世之厄矣胡粉投火中色坏还爲铅氷雪得温汤解释成太玄金以砂爲主禀和于水银变化由其眞终始自相因欲作服食仙宜以同类者植禾当以黍覆鸡用其卵以类辅自然物成易陶冶鱼目岂爲珠蓬蒿不成槚类同者相从事乖不成宝是以燕雀不生凤狐兔不乳马水流不炎上火动不润下胡粉本黑铅烧就若投之火中则复还爲铅氷雪乃阴气结成若沃以温汤则解化爲水何者返本还元其理不容不然也鍊金之法以砂爲主而和以水银盖水银生于砂中与砂爲同类之物所以终始相因而成变化者由其眞也悟眞篇云竹破须将竹补冝覆鸡当用卵爲之万般非类徒劳力争似眞铅合圣机盖谓眞汞得其铅则一阴一阳气类相感是爲同类譬犹植禾当以其黍覆鸡必用其卵以类相从则其道自然不劳于力而成变化若使舍其同类而别求他物则犹鱼目之不可爲珠蓬蒿之不能成槚类旣不同安有变化亦犹燕生燕雀生雀使之生凤则不能生矣狐乳狐兔乳兔使之乳马则不能乳矣火性炎上使之润下可乎水性润下使之炎上可乎所以欲作服食仙宜以同类者类同者相从事乖不成宝也然吾身自有一天地自有一阴阳而还源篇乃云夺他天地髓交姤片时中而必须窃取天地之气乃日月圣父灵母之气吾身之气乃骨血凡父母之气故以眞父母之气变化凡父母之身爲纯阳眞仙则与天地同寿也或人自昩求同类不知自己同干坤却向身外觅同类妄指童女爲眞铅遂託黄帝玄素之事饰其邪说以逢士夫之欲于是冨家贵宦行春术而徃徃陷于死亡者有之盖不特唐相国夏侯孜之一人也是故葛稚川抱朴子以爲水盃盛汤羽苞蓄火陶隐居眞诰以爲抱玉赴火金棺葬狗洞微子目之爲猪狗行状李玉谿称之爲地狱种子古今丹书所以皆极口痛驾此术者以其害人而终亦自害其身也南华眞经云无劳尔形无摇尔精乃可以长生未闻有所谓御女之说谁生厉阶至今爲梗诬污前眞迷误后学其旁门诸术中害道之最尤者欤世间多学士高妙负良才邂逅不遭遇耗火亡货财据按依文说妄以意爲之端绪无因縁度量失操持擣治羌石胆云母及礜磁硫黄烧豫章泥汞相鍊飞鼓铸五石铜以之爲辅枢杂性不同类安肯合体居千举必万败欲黠反成痴侥倖讫不遇圣人独知之稚年至白首中道生狐疑背道守迷路出正入邪蹊管窥不广见难以揆方来悟眞篇云饶君聪慧过颜闵不遇眞人莫强猜只爲丹经无口诀教君何处结灵胎盖世间高才好学之士不爲无人而求其遇眞师得正传者或寡矣彼有烧鍊三黄四神之药妄意以爲道在于是殊不知五金八石乃世间有形有质之物其种类不同其性质各异安肯合体而并居哉故凡爲此术者莫不千举万败欲黠成痴何则端绪无因縁度量失操持故也指玄三十九章云访师求友学烧丹精选朱砂作大还将谓外丹化内药元来金石不相关盖神仙金液大还丹乃无中生有之至药而所谓朱砂水银者不过设象比喻而已奈何世人不识眞铅汞将谓凡砂及水银徃徃耗火费财卒无成功遂至皓首茫然反起虚无之叹呜唿眞道简而不繁至言淡而无味人谁信之人谁行之甚至得正传而中道生疑于是出正入邪蹊者有矣内指通玄祕诀云多恃聪明强是非纵闻法要自相违之人也背大道而守迷路管窥天而不广见乌足与论方来无穷之玄奥哉周易参同契发挥卷之三周易参同契发挥正统道藏三家本九卷太玄部周易参同契发挥卷之四止四林屋山人全阳子俞琰述上篇第四若夫至圣不过伏羲始画八卦效法天地文王帝之宗循而演爻辞夫子庶圣雄十翼以辅之三君天所挺迭兴更御时优劣有步骤功德不相殊制作有所踵推度审分铢伏义法天地而作易始画八卦其先天一图干天在上坤地在下离日坎月则列于东西震雷巽风艮山兊泽则居于四隅是岂无所踵而然哉文王循卦体而演易乃作爻辞其后天一图震巽二木生离火继以坤土藏之兑干二金生坎水继以艮土止之又岂无所踵而然哉孔子踵羲文而讃易遂作十翼在当时虽无帝王之位而万世爲帝王之师是乃庶圣之雄者也是三君子皆古之大圣人也伏羲生于邃古文王生于商末孔子生于晩周迭兴御时步骤虽有优劣而以功德较之则前圣后圣其归一揆盖不相殊也且如八卦之画爻辞之演十翼之作篇无闲言言无闲字推度重轻极爲详审盖其制作皆有所踵也今夫魏公作此参同契一书而必假易之卦象以发明其说可谓有所踵矣有形易忖量无兆难虑谋作事令可法爲世定此书素无前识资因师觉悟之皓若褰帏帐瞋目登高台事之有形有兆者可以忖量可以虑谋金液大丹乃无形无兆之事不可忖量不可虑谋也苟不示之以言则后世何所取法此参同契所以作也然参同契之作也岂魏公自出己见哉不过因师授之说而爲之尔西升经云学不得明师安能解疑难盖世间一法一术尚须磬折求师然后得其旨沉此金液大丹乃长生超脱之道学者得不低心参访以期感遇哉葛稚川神仙传云刘政求养生之术勤寻异闻不远千里苟有胜己虽奴客必师事之今之人果能如刘君之不耻下间则自有眞仙踵门㸃破丹穴一旦得其口诀群疑尽释皓若褰帷帐而撤其掩蔽豁如登高台而眺平旷远心目爲之开明岂不大快也欤火记六百篇所趣等不殊悟眞篇云契论经歌讲至眞不将火候着于文要知口诀通玄处须共神仙仔细论后学不悟眞筌见有所谓火记六百篇之说则莫不惘然自失以爲火候如此其繁且难殊不知六百篇亦犹六十卦尔六十卦爲一月之候六百篇乃十箇月之候盖一月六十卦卦卦一般十箇月六百篇篇篇相似故曰所趣等不殊也文字郑重说世人不熟思寻度其源流幽明本共居窃爲贤者谈曷敢轻爲书结舌欲不语絶道获罪诛冩情着竹帛又恐泄天符犹豫增叹息俛仰輙思虑陶冶有法度未忍悉陈敷略述其纲纪枝条见扶踈古今丹书汗牛充栋千名万字引喻无穷得不谓之郑重乎然而寻度其源流则不过一阴一阳而已此两者同出而异名古仙皆倾肝沥胆以告世人而世人福縁浅薄自不暇熟思尔今夫魏公作此一书指陈鼎器之出处药物之川原火候之法度与夫存亡有无主客先后之祕言言彻底字字着实盖爲世之贤者设岂肯轻爲着述以钓人虚誉耶当知书爲晓者传事爲识者贵农夫得彤弓以驱鸟南夷得衮衣以负薪金丹大道惟贤者而后乐此匪我知者可多谈哉太上玄科曰遇人不传失天道妄传非人泄天宝传得其人身有功妄传七祖受冥考所以魏公将结舌而噤无一语则恐絶道脉而获罪若冩情而着之竹帛则又恐泄天符而得谴于是犹豫增叹息俛仰輙思虑本欲明明直说以告学者实不敢轻泄眞机遂姑述药物火候之大略以使后人因言而会意则庶乎此道不泯其所传也旣不敢明于言又不忍祕于默故未免举其宏纲撮其机要以陶冶法度散于三篇之中而有如枝条之扶踈也以金爲隄防水入乃优游金计有十五水数亦如之临炉定铢两五分水有余二者以爲眞金重如本初其土遂不入二者与之俱三物相含受变化状若神以金爲隄防水入乃优游者以上弦半斤金爲外炉东南半璧之隄防然后下弦半斤水自西而下入于北方内炉则其势不迫而优游自如也金计有十五者自初一至十五也即上弦金半斤之谓也水数亦如之者自十六至三十也即下弦水半斤之谓也丹法先以文升后以武降不如是则不能深达于九泉之下故曰临炉定铢两五分水有余也夫金水各半合成二八一斤之数一阖一辟往来不穷乃吾身之眞阴阳也然水要半斤有余金又不可亏其半斤之重故曰二者以爲眞金重如本初也其土遂不入者周回鼎器间只有上弦半斤金下弦半斤水而土则无位也其所谓不入非不入也土无定位无所往而不入也且如天地二十四位其间即无戊己岂果无戊己哉盖自壬子至于干亥往来不定上下无常无非戊己所游之地也二者与之俱者遍鼎器之间皆土而金水二者与之偕行也金水与土偕行则三物互相含受混而爲一矣混而爲一则缚住青山万顷云捞出碧潭一轮月而变化之状如神矣至道篇云升降名爲金水运时巽曰眞风盖升者金也降者水也而所以爲之升降者土也虽然金水土三物不过皆设象比喻尔究而言之大道从来絶名相眞仙本自无花草何金水之有哉何土之有哉下有太阳气伏烝须臾间先液而后凝号曰黄轝焉玉芝书曰凡鍊丹随子时阳气而起火其火力方全余外别时起火其火不然盖子时太阳在北方而人身气到尾闾关于此时而起火则内外相合乃可以盗天地之机而成丹其初太阳在下水火交媾二气絪緼烝而爲液次则水中火发阳气渐炽其液方凝于其中逼出金华是名眞铅及其运用而上升则腾腾若车轝行于黄道之上故号之曰黄轝焉岁月将欲讫毁性伤寿年腊月三十日天运将周则日穷于次月穷于纪若以丹道言之则人身自有一周天与天地无以异也形体爲灰土状若明䆫尘古歌云用铅不用铅须向铅中作及至用铅时用铅还是错又云铅爲芽母芽爲铅子旣得金华舍铅不使其旨深矣人徒知子时肾气生得火烹鍊凝而成液遂认爲眞铅而欲取以㸃化离宫之眞汞殊不思旣成液矣则有形有质其体重浊安能逆流而升上神仙之作丹不过于此时发火于其下以感其气尔火力旣盛其气滃然上腾与山川之云起相似迨夫升入泥丸然后化爲甘雨下入重楼盖未尝用其质也丹法所谓取清舍浊正谓此也清者浮而在上所谓状若明䆫尘是也浊者沉而在下所谓形体爲灰土是也鍊外丹者取其飞结于鼎盖之上者号曰明䆫尘魏公以此发明内丹欲学者触类而长之也擣治并合之驰入赤色门擣治并合之者两处擒来共一炉一泓神水结眞酥也驰入赤色门者夺得兔乌精与髓急须收入鼎中烧也金丹大药产在坤种在干干居上爲鼎坤居下爲炉非勐烹极煅则不能出炉非倒行逆旋则不能升鼎悟眞篇云两手捉来令死鬭化成一块紫金霜又云河车不敢暂留停运入崐峯崘顶兹盖后天下手功夫与先天产药之时不同其中复有观心吸神二用皆助火候之力者古仙往往祕而不言人谁知之或泥于下手之说从而按摩导引搬运辘轳徒尔劳神用力又安识运神火以观眞心鼓巽风以吸眞神之妙用哉固塞其济会务令致完坚金丹大成集云知时下手採将来固济神庐勿轻泄又云搬归顶上结三花牢闭玉关金锁盖金砂升鼎之时须是固济谨密然后圣胎完坚也炎火张于下龙虎声正勤指玄三十九章云只消闪入华池鼎眞火掀天煅一场渐悟集云因烧丹药火炎下故使黄河水逆流此乃烹鍊之火不得不炎也悟眞篇云虎跃龙腾风浪麤中央正位产玄珠翠虚篇云龙吟虎啸铅汞交灼见黄芽并白雪盖丹田之火炽盛则云烝雾滃泥丸风生而宛有龙吟虎啸声也彭鹤林元枢歌云得诀归来试鍊看龙争虎鬭片时间九华天上人知得一夜风雷撼万山历试者当自知之始文使可修终竟武乃陈採药之初凝神聚气调匀鼻息唿吸应手迨夫神气之入乎其根闭极则失于急纵放则失于荡惟使其绵绵续续勿令间断然后神久自凝息久自定少焉巽户轰雷龙腾虎跃则驱回尾穴连空焰赶入天衢直上奔也王保义云文火乃发生之火武火乃结实之火盖始焉发生终焉结实始文终武不可以一途取也候视加谨愼审察调寒温候视加谨慎者塞兑垂帘含光默默候天地之气将至然后定息以採之聚火以烹之须当视其老嫩不可轻易也悟眞篇云大都全借修持力毫发差殊不作丹岂可轻易哉审察调寒温者调停火力审察紧缓以渐而勐不可荒忙骤进也复命篇云火候直须牢稳审吹嘘全借巽方风岂可骤进哉周旋十二节节尽更亲观十二节乃周天十二辰在吾身则火候方位是也夫十二节火候自子而升至午而降环鼎器之外如天有十二辰今焉十二节皆已行遍周天则天罡复指于子故曰周旋十二节节尽更亲观翠虚篇云震卦行归西兑郷三阳姹女弄明珰巽风吹动珊瑚树入艮归坤又一阳与此同㫖气索命将絶休死亡魄魂夫修鍊金丹将求长生今魏公乃谓气索命将絶休死亡魄魂何也翠虚篇云促将百脉尽归源脉住气停丹始结盖金液凝结之际璇玑玉衡一时停轮而日魂月魄皆沉沦于北方海底而索然灭藏故曰气索命将絶休死亡魄魂所谓死者非死也此时归根复命神凝精结八脉俱住唿吸俱无其气索然如絶也絶后重甦则上清集所谓这回大死今方活是也呜唿欲知大药结成时六脉都停气不驰此等景象苟不曾亲历乌能强言哉色转更爲紫赫然成还丹翠虚篇云脱黄着紫因何事只爲河车数转深盖九转火候数足则还丹赫然光明变化紫金之色也服之以一丸刀圭最爲神翠虚篇云採之鍊之未片饷一气眇眇通三关三关来往气无穷一道白脉朝泥丸泥丸之上紫金鼎鼎中一块紫金团化爲玉浆流入口香甜清爽遍舌端吞之服之入五内脏腑畅甚身康安盖还丹入口如蜜之甘香蔢𦽅之清凉所谓刀圭者刀头圭角些子尔及其成功则千变万化妙不可测非旁门小术可得而拟伦也称之爲神宜哉推演五行数较约而不繁易曰天一地二天三地四天五地六天七地八天九地十乃五行生成数也子华子云天地之大数莫过乎五莫中乎五盖五爲土数位居中央合北方水一则成六合南方火二则成七合东方木三则成八合西方金四则成九九者数之极也天下之数至九而止以九数言之五居一二三四六七八九之中实爲中数也数本无十所谓土之成数十者乃北方之一南方之二东方之三西方之四聚于中央辏而成十也故以中央之五散于四方而成六七八九则水火木金皆赖土而成若以四方之一二三四归于中央而成十则水火木金皆返本还元而会于土中也吁玄哉悟眞篇云二物总因儿产母五行全要入中央混元宝章云四位分明顚倒用五行同起复同归皆发明此义夫五行生成之数虽三尺童子亦能诵而知之求其义实则几人能知其落处也旣不知其落处又安能得其实用于此见道要玄微天机深远达者惟简惟易而迷者愈繁愈难也举水以激火奄然灭光明日月相薄蚀常在晦朔间水盛坎侵阳火衰离昼昏阴阳相饮食交感道自然邵康节皇极经世书云日月之相食数之交也日望月则月食月掩日则日食犹水火之相尅也今夫举水以激火则火爲水所尅而火光奄然而灭太阴掩太阳则阳爲阴所胜而阳光当昼而暗何者阴阳相交则必至相食此乃道之自然也魏公借日月交食之机以明丹道之妙而又举水火相尅之说以并言之可谓详矣虽然日月交食常在晦朔之问鍊金丹者盗天地夺造化得不求其所谓晦朔之间乎名者以定情字者縁性言金来归性初乃得称还丹复命篇云一物分爲二能知二者名二者即金木也金与木本无二体故以金爲名则以木爲字以木爲性则以金爲情其实即一物尔盖金公本是东家子送在西邻寄体生未可以称还丹也惟以之倾入于东阳造化炉中归家与青娥相见则产箇明珠似月圆乃得称还丹也或曰寂然不动而情复乎性故称还丹是则是矣然非魏公此章金情木性之本义也吾不敢虚说倣傚圣人文古记显龙虎黄帝美金华淮南鍊秋石王阳嘉黄芽古记之龙虎黄帝之金华淮南之秋石王阳之黄芽无非託号以寓其微意而已今夫魏公之作是书岂肯凿空驾虚以肆其臆说盖亦倣傚古人之微意也朱子谓其用字皆根据古书诚非虚说贤者能持行不肖母与俱鬼谷子从子华子游者十有二年业成而辞归子华子戒之曰今汝之所治吾无间然矣然子之志则广取而汎与也恐汝之后夫择者也其将有剥汝之外乳而自筑之宫庭者矣登汝之车而乘之以驰骋于四郊者矣取汝之所以爲璧者毁裂而五分之者矣夫道固恶于不传也不传则妨道又恶于不得其所传也不得其所传则病道今汝则徃矣而思所以愼厥与也则于吾无间然矣今魏公谓贤者能持行不肖母与俱其虑亦深矣盖不肖则必佻薄佻薄则必无义其不关射羿之弓者鲜矣复命篇云此道至神至圣无令漏泄轻爲全凭德行两相冝言语须防避忌当知金丹大道惟可传与贤者苟非其人则不惟不可与语虽远之可也呜唿古今出世者传载皆英杰控鹤御烟霞固非愚与拙彼不肖者何足以知之古今道由一对谈吐所谋子得一万事毕大哉一乎其千经万论之原千变万化之祖乎信矣哉天下无二道圣人无二心而万卷仙经语总同金丹即此是根宗也学者加勉力留念深思惟至要言甚露昭昭不我欺魏公谓学者能反覆玩味此书一旦心领神会则知予至要之言果爲甚露而昭昭然无一毫之欺隐也噫魏公接引后学之心盖切矣学者得不信受魏公此说诵持魏公此书而留念深思之哉周易参同契发挥卷之四周易参同契发挥正统道藏三家本九卷太玄部周易参同契发挥卷之五止五林屋山人全阳子俞琰述中篇第一干刚坤柔配合相包大哉人之有息也张横渠正蒙云人之有息盖刚柔相摩干坤阖辟之象也何谓息一唿一吸是也夫人一唿脉再动气行三寸一吸脉亦再动气行三寸唿吸定息气行六寸一昼夜百刻之中总一万三千五百息气行八百一十丈上下灌注如环之无端莫知其纪极也且人之未生也居母之腹随母唿吸无视无听惟有一息存焉及其生也剪去脐带则一㸃眞元之气聚于脐下日复一日神出气移遂不复再守胎中之一息今夫神仙修鍊之法使人回光内照唿吸太和盖将返本还源而复归于生身受气之初也许旌阳醉思仙歌云内交眞气存唿吸自然造化返童颜灵源大道歌云千经万论讲玄微命蔕由来在眞息外此皆邪说妄行非眞要自然之道也今魏公谓干刚坤柔配合相包言作丹之时以干阳下交于坤阴使唿吸相含刚柔相当配爲夫妇打成一片则神气归根性命合一而至药孕于其中也或名之曰龙虎交媾又曰金木交併又曰龟蛇蟠虬又曰红黑相投又曰天地交泰又曰玄黄相杂又曰金土混融又曰金汞同鼎又曰金火同炉又曰赤白相交又曰日月同宫又曰乌兔同穴又曰夫妇欢合又曰牛女相逢又曰牝牡相从又曰魂魄相没又曰水土同郷究而言之不过心息相依而阴阳内感神气交结尔阳禀阴受雄雌相须阳禀阴受者琼瑶花发露珠凝花渐开苞露渐深也雄雌相须者甲龙庚虎鎭相随铅汞同炉始可爲也所谓禀受所谓相须即交媾之说也天地以阴阳交媾而生物丹法以阴阳交媾而生药盖未有不交媾而可以成造化者也玉芝书云玄黄若也无交媾争得阳从坎下飞是乃作丹之大端修仙之第一义也元阳子大道歌云玄天汪汪配地黄两情和合入洞房是此义也还金篇云先贤明露丹台㫖几度灵乌宿桂柯是此义也还元篇云西方金母最坚刚走入壬家水里藏是此义也悟眞篇云赤龙黑虎合西东四象交加戊己中是此义也王良器悟解篇云好将魂就魄阴尽变纯阳是此义也复命篇云要知大道希夷理太阳移在月明中是此义也崇正篇云两般灵物天然合些子神机这里求是此义也上清集云别无他术只要神水入华池是此义也知此乃可以产药乃可以结胎更得火候之诀鍊之则天鼓冬冬震地来玉尘糁糁散葭灰而升入泥丸矣若仅知有此而不得火候之诀则惟可煖其下元耳非还丹也古歌云从红入黑是眞修鍊黑入红天仙已盖丹法有先天后天无爲有爲之不同在先天则凝神入于坤脐而产药至后天则移神入于干顶而成丹先天则无爲后天则有爲不可以一律齐也偕以造化精气乃舒翠虚篇云每常天地交合时夺取阴阳造化机是机即天地合发之机也夫人身中造化与天地造化相应今曰偕以造化者论其至妙全在天机与人机对举人能虚心凝神与天地之机偕作则造化在吾掌握中矣天隐子云傥三百六十日内运自己之气适合天地之眞气三两次则自觉身体清和异于常时况久久习之积累冥契则神仙之道不难至矣或曰要坐便坐何必辨川源识时日兹盖不知有造化者耳未足与议也坎离冠首光耀垂敷坎离日月也丹法有内日月有外日月黄庭经云出日入月唿吸存此言内日月也又云三光焕照入子室此言外日月也二者盖可相有而不可相无者也指玄三十九章云外若交时内亦交三关通透不须劳作丹之时内日月交精于其内外日月交光于其外内外攅簇久而不散则恍恍惚惚其中有物窈窈冥冥其中有精而满空白云乱参差也夫日月之照于天地间螺蚌吸之则生珠顽石蓄之则变玉何况人身自有日月岂不能回光自照结自己之眞珠产自己之眞玉哉上清集云干坤运用大都不过坎和离石里縁何怀玉因甚珠藏蚌腹借此显天机可谓道在眼前矣道在眼前而学者犹或弗悟只縁天机太近故昧者徃徃当面蹉过而莫之能见也玄冥难测不可画图圣人揆度参序元基赤龙大丹诀云有物号玄冥金丹向此生是物也寂兮寥兮眇不可测岂可得而画图哉旣不可得而画图则惟可心知意会而已然在己者固可心知意会而示人者得不假象託文而使之默会其机乎圣人于是探赜索隐以发明先天之极玄广譬曲喻以参序金丹之元基此丹经子书所以传行于世而参同契所以隼易而作也元基即根基也悟眞篇云要得谷神长不死须凭玄牝立根基盖伏铅制汞全在玄牝所以玄牝爲还丹之根基男子玄牝立则精气固女子玄牝立则月事絶修鍊若不知此则药材从何而生还丹从何而结火候从何而运用哉四者浑沌径入虚无四者即干坤坎离也合而爲一故曰浑沌指玄篇云苗苗裔裔绵绵理南北东西自合来此干坤坎离之所以合而爲一也合而爲一则神气归根径入虚无窈窈冥冥莫知其所以然矣灵源大道歌云混合爲一复忘一可与化功同出没是也然而丹家所谓虚无非无心无念藁木死灰之谓也文子通玄眞经云眎于冥冥听于无声冥冥之中独有晓焉寂寞之中独有照焉此盖不可言传之妙也或者不悟乃认爲禅家之寂灭则又谬矣若使金丹即禅学则径自参禅可也何必从事乎干坤坎离之多端而必须洞晓阴阳深达造化然后爲得哉六十卦用张布爲舆龙马就驾明君御时和则随从路平不邪邪道险阻倾危国家丹法以干坤爲鼎器以坎离爲药物遂用其余六十卦自屯蒙以至旣济未济周回列于鼎外以爲周天火候故曰六十卦用张布爲舆此舆张布则六十卦皆爲吾用而龙马归吾驾御矣上清玉眞胎息诀云吾以神爲车以气爲马终日御之而不倦不倦即绵绵若存用之不勤也不勤云者亦非忘亦非守似有似无而不至于勤劳迫切也善乎广成子之告黄帝曰我守其一以处其和故我修身千二百岁矣吾形未尝衰夫身犹国也心犹君也心定则神凝气和三宫自然升降百脉自然流通勤而行之无有不仙者谷神子了然论云治身之道以至神爲本以至精爲药以沖和爲用以无爲爲治无爲则神凝神凝则和气所钟和气所钟则深根固柢深根固柢则长生久视之道成矣若不由此即非金液大还丹之法也大抵气血之寓于人身贵乎不挠修鍊之功至简至易不过抱元守一专气致柔如婴儿耳是故作丹之际亦无他术但虚心静默凝神入于气穴顺其往来绵绵延延勿令间断久之则神自凝息自定息定而气聚气聚而丹成更不用按摩导引吐纳存想之劳也内指通玄祕诀云日徃即徃月来即来随之出入不离丹台自今观之大丹之道唯一味元和之气以成其变化余无别径也君子居其室出其言善则千里之外应之谓万乘之主处九重之室发号施令顺阴阳节人君居万乘之尊处九重之邃出其言善则千里之外应之修鍊之士含光默默返照于内虚极静笃则天地之气自来归之何者此有感则彼有应自然之理也发号施令顺阴阳节者古之圣王孟春则命相布德和令孟秋则命将选士厉兵盖亦依时应节而顺夫天地之阴阳也治道如此丹道当何如哉藏器待时勿违卦日还金篇云莫教违漏刻长在一阳中盖鍊丹之法先当知时尤当待时时苟未至则惟含光默默虚以待之而已不可爲之先也许旌阳三药歌云存心絶念候晶凝指玄三十九章云塞兑垂帘默默窥即藏器待时之谓也呜唿时辰若至不劳心内自相交自结凝入室按时须等着一轮黄道自腾昇岂可爲之先也哉屯以子申蒙用寅戌六十卦用各自有日聊陈两象未能究悉屯下震而上坎屯以子申者震之初九庚子爻坎之六四戊申爻也蒙下坎而上艮蒙用寅戌者坎之初六戊寅爻艮之六四丙戌爻也盖子申寅戌即子午卯酉也即春夏秋冬也即金木水火也即龟蛇龙虎也皆寓言也今以六十卦观之始于屯蒙终于既济未济其间阴爻阳爻互相交错虽则各自不同而反体对体各自有合其实卦卦一般而魏公谓聊陈两象未能究悉者欲使学者缔观屯蒙两卦之象由此触类而长之自可默会其余诸卦之义也盖卦有六爻两卦计十二爻应一日十二时之数六十卦计三百六十爻应一月三百六十时之数魏公本意不过借此以论吾身火候之分至启闭而已如移之需讼则曰需以子申讼用寅午移之师比则曰师以寅丑比用未申他卦皆倣此故曰聊陈两象未能究悉也悟眞篇云南北宗源翻卦象晨昏火候合天枢亦不过发明此义若使执文泥象而必欲推筭卦体之策数求合卦画之阴阳吾恐终身役役而不见其成功薾然疲役而不知其所归可不哀耶在义设刑当仁施德西方爲义东方爲仁刑主杀伏德主生起今曰在义设刑者所以煅西方之铅也当仁施德者所以鍊东方之汞也铅属金其性至刚藏于坎中非勐烹极煅则不能飞上故用武火逼之而不可施以文汞属木其性至柔隐于离中一见眞铅则自然不动故用文火鍊之而不可施以武崇正篇云守城须假施文德野战当先着武功作用两般明辨取顺宜得吉逆成凶此之谓也按历法令至诚专密高鸿蒙梦仙謡云採有时取有日採兮取兮须谨密故必按历法令知下手之口诀至诚专密无纤毫之杂想然后神芝可録乃若一年处室自朝至暮内运灵旗亦当至诚专密用志不分然后丹可成身可仙若将大道爲儿戏而轻易窃弄天机则朝行暮辍又非诚矣黄庭经云积功成鍊非自然是由精诚亦由专古今修丹之士固未有不诚而得之者亦未有不专心致志而可以成事者也昔者弈秋语二人弈一人专心致志惟弈秋之爲听一人虽听之一心以爲有鸿鹄将至思援弓缴而射之虽与之俱学弗若之矣夫弈之爲数小数也弗专心致志则弗得也况于道乎司马子微坐忘论云无事安闲方可修道盖学道当得清静无爲不可以一毫外物累其心若夫内接家事以自羁外综王事以杂役此亦道之不专也张虚静大道歌云神驭气气留形不须杂术自长生术则易知道难遇纵然遇了不专行所以千人万人学毕竟终无一二成其说信矣今之学者不知仙道由积累而成但欲以片饷功夫游戏而得之殊不思片饷乃结丹功夫而周年火候温养则一日之内行坐寝食总如如惟恐火冷丹力迟奚可须臾间断哉谨候日辰审察消息悟眞篇云天地盈虚自有时审观消息始知机又云月亏盈应精神之衰盛日出没合荣卫之寒温盖一月有一月之盈虚消息一日有一日之盈虚消息晦朔弦望一月之盈虚消息也昼夜晨昏一日之盈虚消息也人身法天象地其气血之盈虚消息悉与天地造化同途素问云平旦人气生日中而阳气隆日西而阳气已虚气门乃闭又云月始生则血气始精卫气始行月郭满则血气实肌肉坚月郭空则肌肉减经络虚衞气去形独居是故天地有昼夜晨昏人身亦有昼夜晨昏天地有晦朔弦望人身亦有晦朔弦望其间寒暑之推迁阴阳之代谢悉与天地胥似所以丹法以天爲鼎以地爲炉以月爲药之用而採取必按月之盈亏以日爲火之候而动静必视日之出没自始至末无一不与天地合有如皇极经世书以寅爲开物犹岁之惊蛰数自此而始戌爲闭物犹岁之立冬数至此而止非丹法运火之候乎亥子丑三时则日入于地而不见有数而不行其间一阳初动处万物未生时是圣人所以见天地之心又以范围天地曲成万物造化在我者也非丹法採药之时乎凡而抽添运用沐浴交结一一取法天地造化而爲之是以谓之至道若不依天地造化而别求他法则是旁门小术区区臆度之说非至道也淮南子云蛤蟹龟珠与月盛衰又云月虚而鱼脑减月死而蠃蛖膲夫以至微之物尚或与天地造化相应而况于人乎于此见修丹于月望则气血满而药力全望后则气血减而药力少所以翠虚篇谓月夜望中能採取天魂地魄结灵丹而又谓交加二八爲丹母望远徒劳觅虎龙也又如悟眞篇云八月十五望蟾辉正是金精壮盛时若到一阳才起复便堪进火莫廷迟崇正篇云兑金万宝正西成桂魄中秋倍样明便好鍊头施採取用功拟待一阳生金丹大成集云恰恰相当妙絶奇中秋天上月圆时阳生急採无令缓进火功夫要虑危即非以八月十五金精壮盛取譬亦非曰一年止有八月十五可以採取乃若白紫清廖蟾辉皆谓八月十五夜子时入室盖以八月昼夜均阴阳分此时秋高气清金精正旺不寒不暖最冝修鍊古仙于此时结胎所以盗天地之金精感天地之清气也或者不得其传弗知其的惟于八月十五夜吸採月光是乃悬网以捕风握绳以系影者也奚足语至道哉抑又有说焉晁文元公随因纪述云唐中岳隐士栖眞子施肩吾述灵响词其序中云偶览三静经云夫修鍊之士当须入三静关陶鍊神气补续年命大静三百日中静二百日小静一百日遂发至恳且试小静即以开成三年戊午岁起自正月一日庚申闭户不交人事尅期百日方出静室未踰月而神光照目百灵集耳精爽不昧此三者皆应则知仙经祕典不虚设也今夫修鍊大丹亦当如此盖静久则神清气和鼎器内完方可以修鍊如终日汩没于尘縁劳其筋骨役其心志而遽欲于八月十五一举成功亦戛戛乎难矣纤芥不正悔吝爲贼二至改度乖错委曲隆冬大暑盛夏霰雪二分纵横不应漏刻风雨不节水旱相伐蝗虫涌沸山崩地裂天见其怪群异旁出悟眞篇云纵识朱砂及黑铅不知火候也如闲大都全借修持力毫发差殊不作丹所谓火者非存心想肾之火乃身中天然之眞火也所谓候者非轮刻掐时之候乃身中天然之气候也火之爲性遇风则炽遇土则藏用之不可太过亦不可不及全在调其文武审其寒温微以巽风吹之炽以坤土藏之使之得中而无太过不及之患则大小无伤两国全而片饷之间见丹头矣调停运用正谓此也傥毫发差殊则二至改度于南北二分纵横于东西隆冬变爲大暑盛夏翻作霰雪而铅汞飞走群异旁出矣孝子用心感动皇极近出己口远流殊域复命篇云一夫一妇资天地三女三男合始终盖干生三男坤生三女总曰六子今干父坤母位乎上下而六子运用于其间往来上下一惟父母是从故名之曰孝子皇极者中央正位也周回八方会归之所也孝子能用心而感动之则虎啸一声龙出窟鸾飞凤舞入金城矣如其举动悖乱不协于极则玄珠迸散灵汞逃亡六子非孝子廼丹道之逆贼焉尔或以招祸或以致福或兴太平或造兵革四者之来由乎胷臆悟眞篇云火生于木本藏锋不会鑚研莫强攻祸发总因斯害己要能制伏觅金公盖有药而行火候则金被火逼奔腾至于离宫化而爲水反以尅火故火无炎上之患若无药而行火候则虚阳上攻适所以自焚其躯此招祸致福之所由分也又云日月三旬一遇逢以时易日法神功守城野战知凶吉增得灵砂满鼎红盖眞铅生于坎宫浊而不起欲其擒制离宫之眞汞当用武火勐烹极煅然后飞腾而上及其至于离宫与眞汞交结之后则冝守城沐浴更不可加以火此太平兵革之迥不同也或以招祸或以致福或兴太平或造兵革其所以然者岂由他哉反求诸心而已矣动静有常奉其绳墨寂然不动反本复静坤之时也吾则静以待之静极而动阳气潜萌于黄钟之宫复之时也吾则动以应之故曰动静有常奉其绳墨当动而或杂之以静当静而或间之以动或助长于其先或忘失于其后则非奉其绳墨焉夫古之至人其动也天行其静也渊默当动则动当静则静自有常法今之学者不知丹法之动静有常或专主乎动或专主乎静其所谓动者乃行气之动其所谓静者乃禅定之静二者胥失之矣指玄三十九章不云乎人人气血本通流荣衞阴阳百刻周岂在闭门学行气正如头上又安头曷尝以行气爲动哉翠虚篇不云乎惟此干坤眞运用不必兀兀徒无言无心无念神已昏安得凝聚爲胎仙又岂以禅定爲静哉金丹大成集云阳主动阴主静翠虚曰动中求静静中有爲动静有作口口传之学者殆未可以管见轻议也四时顺冝与气相得四时者身中之春夏秋冬也下功之时善调停而顺其宜然后温凉寒暑各得其所吕纯阳诗云水火均平方是药阴阳差互不成丹其功皆在乎调停也刚柔断矣不相涉入刚阳刚也柔阴柔也刚柔断矣不相涉入者阳刚用事则一意在下不可涉于上也阴柔用事则一意在上不可涉于下也张紫阳石桥歌云水生火火生水水火须分前后队此之谓也五行守界不妄盈缩王良器天童经颂云金木中央并水火五般守定一丹田孰谓不守而可得哉盖此五者散则周身爲气聚则丹田成宝今以之凝然端守于丹田而不妄盈缩则相与混融化爲一气而凝成金液矣盈者太过之谓也缩者不及之谓也翠虚篇云灵汞通眞变化多只冝存守不冝过盖太过则伤物不及则又不能生物惟当绵绵若存以意守之而已守之之久则时至气化罐满必溢神明当自来也易行周流诎信反覆易日月也日月行于黄道昼夜往来周流不息上半月阳伸阴屈魂长魄消下半月阴伸阳屈魂消魄长循环反覆无有穷已人身首干而腹坤俨如天地其二气上升下降亦如天地内指通玄祕诀云日月常行黄赤道衆眞学此作还丹其法即与天地无异然其所以效日月之运用与天地以同功其要在乎任督二脉盖任督二脉爲一身阴阳之海五气眞元此爲机会任脉者起于中极之下以上毛际循腹里上关元至咽喉属阴脉之海督脉者起于下极之腧并于嵴里上至风府入脑上巅循额至鼻柱属阳脉之海所以谓之任脉者女子得之以姙养也谓之督脉者以其督领经脉之海也鹿寿长生五百岁爲白鹿千岁爲青鹿盖能通其督脉者也如龟鹤蟾蜍皆寿千岁盖能通其任脉者也南华眞经云縁督以爲经可以保身可以全生人能通此二脉则百脉皆通自然周身流转无有停壅之患而长生久视之道断在此矣内指通玄祕诀云法水能朝有祕关逍遥日夜遣轮环于中壅滞生诸病才决通流便驻颜其是之谓乎又如朗然子诗云泝流直上至泥丸关节才通便驻颜又云常使气冲关节透自然精满谷神存岂皆虚言哉陈希夷以爲改换腥肥气脉行韩逍遥以爲转轮才一月便𢍆玄中玄若有作用实无作用似乎静定即非静定盖自高上元君密传以来逓相付嘱迄至于今除此道外更无别道有言环中者有言周天者兹盖周身上下阴阳升降之正路也道德经云谷神不死是谓玄牝玄牝之门是谓天地根绵绵若存用之不勤阴符经云三反昼夜用师万倍黄庭经云皆在心内运天经昼夜存之自长生度人经云旋斗历箕回度五常天童经云三宫升降上下往来无穷无已上清玉眞胎息诀云上至泥丸下至命门二景相随可救残老刘虚谷易传云栖神上玄总气下牝反覆运转升降无穷白紫清东楼法语云上自天谷下及阴端二景相逢打成一块崔公入药镜云归根窍复命关贯尾闾通泥丸许旌阳三药歌云三田内转长流布青目乌髭发黑时吴宗玄学仙歌云坎离反覆颠倒颠天地日月俱回旋指玄篇云一马自随天变化六龙长驾日循环吕纯阳诗云时人若要学长生先是枢机昼夜行静中吟云驰驾登天轴昼夜如车轮还金篇云默运干坤一合泰从他日月两边流玉芝书云东转西流人莫测地腾天降鬼难知灵源大道歌云元和内运即成眞唿吸外施终未了张鸿蒙还元篇云十二时中子作头般添运用勿停休悟眞篇云五行妙用法干坤干坤运兮五行分复命篇云巡行十二位赤脚勐将军刘高尚法语云神存生气气非口鼻阴降阳升同流天地刘虚谷还丹篇云下降上升循毂轴左旋右覆合枢机崇正篇云般运有功连昼夜斡旋至妙体玑璇混元宝章云自强不息同干运六尺身中抱九天翠虚篇云昼运灵旗夜火芝抽添运用切防危还源篇云谁能知运用大意要黄婆上清集云昼夜河车不暂停默契大造同运行全眞集云气血转流浑不漏渐悟集云斡运日月轮水云集云常耕清静田三叚定守无爲舍一间刘长生仙药集云住行坐卧运坎迎离鸣道集云安闲自得长生道昼夜无声转法轮王玉阳云光集云斡运内丹凭火候载搬乌兔走琼轮太古集云周天度数还知道关节熏烝处处通不过皆是此道也或谓之翻筋斗或谓之转心轮一曰法天之枢仙寿万亿一曰元和内运可保长生千经万论无往不同引古证今若合符节即非行气即非存想亦非肘后飞金精亦非运心思嵴骨兹盖唿吸太和保守自然眞要之道也奈何世之学者每每恱难而不恱易求远而不求近虽有道者欲与开发孰爲之信内指通玄祕诀云世人不乐正法论东却乐说西苟非洞晓阴阳造化见得透彻莫之信也晦朔之间合符行中晦朔之间乃三十日半夜以前是也丹法以时易日则每日亥子之交即晦朔之间也天地开辟于此时日月合璧于此时草木孳萌于此时人身之阴阳交会于此时神仙于此时而作丹则内眞外应若合符节不先不后正当其中在干四德爲眞元之间在十二卦爲坤之末复之初乃天地人之至妙至妙者也浑沌鸿蒙牝牡相从浑沌鸿蒙者一气未分之时也牝牡相从者阴阳混于其中而未相离也当其未相离也神凝气聚混融爲一内不觉其一身外不知其宇宙与道冥一万虑俱遗溟溟涬涬不可得而名强名之曰太一含眞气或名之曰先天一气翠虚篇云大药须凭神气精採来一处结交成丹头只是先天气鍊作黄芽发玉英盖神仙之修鍊别无他术只是採取先天一气以爲金丹之母勤而行之指日可与钟吕并驾复命篇云採二仪未判之气夺龙虎始媾之精闪入黄房煅成至宝又云採取须教密诚心辨丑妍至难寻意脉容易失寒泉特恐学者执于有爲而不明大道之先天泥于採取而不能寻其意脉尔崇正篇云寒渊万丈睡骊龙颔下藏珠炯炯红谨密不惊方採得更依时日法神功盖採者以不採而採之取者以不取而取之在于静定中有非动作可爲也昔黄帝遗其玄珠使知索使离朱索使喫诟索索之皆不得乃使象罔象罔得之象罔者忘形之谓也必忘形罔象然后先天一气可得击壤集先天吟云一片先天号太虚当其无事见眞腴又云若问先天一字无后天方要着功夫其说是已盖太极未判阴阳未分此天地之先天也以丹法言之则寂然不动反本复静之时是也混元宝章云寂然不动感而通窥见阴阳造化功信乎寂然不动则心与天通而造化可夺也翠虚篇云莫向肾中求造化却须心里觅先天可谓深切着明矣击壤集思虑吟云思虑未起鬼神莫知还金篇云鬼神不见处龙虎定相寻先天大道须是致虚极守静笃不可以一毫思虑加乎其间当其寂然不动万虑俱泯之时河海静默山岳藏烟日月停景璇玑不行八脉归源唿吸俱无旣深入于窈冥之中竟不知天之爲盖地之爲舆亦不知世之有人己之有躯少焉三宫气满机动籁鸣则一剑凿开浑沌两手擘裂鸿蒙是谓无中生有寗玄子诗云不在尘劳不在山直须求到窈冥端岂不信然哉今人不知大道之祖或指眞铅爲先天或指天一生水爲先天或指两肾中间一㸃明爲先天或指脐间爲先天或指鼻祖爲先天或指目光爲先天或指运气爲先天此皆寻枝摘叶之偏见非大道之先天也易曰先天而天弗违后天而奉天时夫先天而天弗违者纯乎天理之自然虽天亦不能违也后天而奉天时者天时之至吾当奉承之也非天下之至通其孰能与于此哉滋液润泽施化流通还丹篇云万里阴沉春气合九霄清彻露华凝妙矣哉其阴阳交感之眞景象欤斯时也精神四达并流无所不极上际于天下蟠于地冥冥兮如烟岚之罩山蒙蒙兮如雾气之笼水霏霏兮如冬雪之渐凝渐聚沉沉兮如浆水之渐矴渐清此乃身中之天地絪緼身中之男女构精也迨夫时至气化感而遂通则倏尔火轮煎地脉愕然神瀵涌山椒天地之间被润泽而大丰美矣击壤集恍惚吟云恍惚阴阳初变化絪緼天地乍回旋中间些子好光景安得功夫入语言苟非亲造实诣又岂信有如此之眞景象哉天地神灵不可度量阴阳相交而神煞藏没此天地神灵之时也龙虎相交而鬼神不知此吾身神灵之时也以吾身之神灵合天地之神灵则内眞外应巽门于定中豁开而两畔同升合爲一矣还元篇云只于罔象无形处有箇长生不死根信乎惟忘形罔象然后可得见也若使可以存想存思计较度量而得之则不谓之神灵矣利用安身隐形而藏晦朔之间日月合璧于北方光耀隐而不见丹法以时易日于半夜坤复之交叠足端坐如山石之不动口缄舌气如冬蛇之蛰伏此即利用安身隐形而藏也其时含光默默返照于其内一唿一吸悠悠绵绵迤逦归于命蔕久之但觉窈窈冥冥如临万丈不测之渊潭此乃神气归根身心复命金液凝结之时也翠虚篇云气入丹田养白鸦斯时方曰结黄芽如其心猿不定意马四驰则神气散乱于外欲望结成还丹其可得乎始于东北箕斗之郷旋而右转呕轮吐萌潜潭见象发散精光昴毕之上震出爲征阳气造端初九潜龙阳以三立阴以八通故三日震动八日兑行九二见龙和平有明三五德就干体乃成九三夕惕亏折神符盛衰渐革终还其初巽继其统固济操持九四或跃进退道危艮主进止不得踰时二十三日典守弦期九五飞龙天位喜六五坤承结括终始韫养衆子世爲类母上九亢龙战德于野始于东北箕斗之郷东北火候造端之地也昴毕之上震出爲征震亦火候造端之卦也翠虚篇云有一子母分胎路妙在尾箕牛斗女盖谓此也此章引用先天六卦及干六爻以象月体之盈亏又杂以二十八宿月所临之位无非譬喻也学者未得其诀而冒然读之其不心目俱眩者鲜矣夫修丹火候与月之消长无异月三日哉生明盖始于东北箕斗之郷旋而右转至晩呕轮吐萌于西南昴毕之上其象如震以干卦言则应干之初九此喻吾身阳火起绪之初也月初八上弦其光半明其象如兑以干卦言则应干之九二此喻吾身阳火用功之半也月三五十五与日相望魂盛光盈其象如干以干卦言则应干之九三此喻吾身阳火圆满之时也月十六望罢载生魄其象如巽以干卦言则应干之九四此喻吾身阴符继綂之始也月二十三下弦其光半亏其象如艮以干卦言则应干之九五此喻吾身阴符用功之半也月六五三十光尽泯其象如坤以干卦言则应干之上九此喻吾身阴符结括之时也魏公以六卦喻火候而又配以干之六爻何也盖丹乃纯阳之宝干乃纯阳之卦也于六卦之中干称九三夕惕亏折神符坤称上九亢龙战德于野又何也盖守城于干而用文野战于坤而用武皆当防危虑险也用九翩翩爲道规矩阳数已讫讫则复起推情合性转而相与循据璇玑昇降上下周流六爻难以察覩故无常位爲易宗祖九阳数也易曰参天两地而倚数盖取五行之生数天一天三天五参天相倚而成九地二地四两地相倚而成六此坤之所以用六而干之所以用九也丹法之所谓用九乃刻中火候之九转盖法干也用九翩翩爲道规矩阳数已讫讫则复起者一爻才过一爻又来而不敢毫发差殊也复命篇云数中无走失火候莫教迟盖谓此也情金情也性木性也一物分二间隔东西若得斗柄之机斡运则木性爱金金情恋木不间隔矣故曰推情合性转而相与循据璇玑昇降上下也周流六爻难以察覩故无常位爲易宗祖者周流一身潜天而天潜地而地如六爻之变动也六爻谓前干卦之六爻也引而伸之触类而长之爲六卦爲六十卦其义一也还金篇云九转极玄机开炉逆火飞盖谓九转功夫自寅而起至戌而止乃刻中火候之祕诀其间有抽添进退之妙沐浴交结之奥是故谓之极玄修鍊若不知此则虽得眞药安能成丹此魏公所以不敢轻泄而姑借干元用九之说以露其机也自今观之神仙之还丹乃身中之易也火候之九转乃身中之干也身中之干无爻画之可观无象数之可求迎之不见其首随之不见其后又安有方体而得以察覩也哉周易参同契发挥卷之五周易参同契发挥正统道藏三家本九卷太玄部周易参同契发挥卷之六止六林屋山人全阳子俞琰述中篇第二朔旦爲复阳气始通出入无疾立表微刚黄钟建子兆乃滋彰播施柔暖黎烝得常复一阳之卦也律应黄钟以一日言之爲夜半子以一月言之爲初一至初三半以一岁言之则斗杓建子之月是也此时阳气始通喻身中阳火发动之初火气至微要在不纵不拘不疾不缓使温温柔暖播施于鼎器间也崇正篇云黄钟爲子一阳兴受气之初数未增用火温温无煅制毎愁龙弱虎威凌盖初爻之运一阳始通止可轻轻地默默举未堪用力故曰出入无疾然又不可太柔要当拨动顶门关捩微微挈之故曰立表微刚须臾火力炽盛逼出眞铅至于箕斗之郷则河车不敢暂留停运入崐崘峯顶也金丹大成集云复卦起潜龙戊己微调未可攻九二见龙临卦主神通从此炉中次第红泰卦恰相逢勐火烧干借巽风鍊就黄芽并白雪奇功还返归坤道始穷火候之口诀尽于此矣临炉施条开路生光光耀渐进日以益长丑之大吕结正低昂临二阳之卦也律应大吕以一日言之爲鸡鸣丑以一月言之爲初三半至初五以一岁言之则斗杓建丑之月是也此时阳气渐进喻身中阳火渐渐条畅而黄道渐渐开明故言光耀渐进日以益长也仰以成泰刚柔并隆阴阳交接小往大来辐辏于寅运而趋时泰三阳之卦也律应太簇以一日言之爲平旦寅以一月言之爲初六至初八半以一岁言之则斗杓建寅之月是也此时阳气出地喻身中三阳上升渐渐起渐渐仰当急驾河车搬归鼎内故言运而趋时也运而趋时者火候之运至此不可留停也然有一日之寅有一刻之寅朗然子诗云勤吞津液过千口长记存神听五更此言一日之寅也金丹大成集云交得三阳逢泰卦便堪进火法神功此言一刻之寅也一日之寅固依天上之日辰以爲期度世固有知之者矣若夫一刻之寅乃身中火候之祕古今丹书皆不敢明言眞所谓千人万人中一人两人知者也玄哉玄哉渐历大壮侠列卯门榆荚堕落还归本根刑德相负昼夜始分大壮四阳之卦也律应夹钟以一日言之爲日出卯以一月言之爲初八半至初十以一岁言之则斗杓建卯之月是也此时阴佐阳气聚物而出喻身中阳火方半气候停匀故言刑德相负昼夜始分然万物莫不当春而发生而榆荚至是堕落何也盖阳中有阴也夬阴以退阳升而前洗濯羽翮振索宿尘夬五阳之卦也律应姑洗以一日言之爲食时辰以一月言之爲十一至十三半以一岁言之则斗杓建辰之月是也此时阳气旣盛逼近天际喻身中阳火升上故言阳升而前而又言洗濯羽翮振索宿尘者盖大鹏将徙天池则水击而上其势当奋发也干徤盛明广被四邻阳终于已中而相干干六阳之卦也律应中吕以一日言之爲禺中已以一月言之爲十三半至十五以一岁言之则斗杓建巳之月是也此时阳气盛极周遍宇内喻身中阳火圆满而丹光发现山头神瀵分爲四埒注于山下经营一国无不周徧故言广被四邻而又言阳终于已中而相干者阳火数终则阴符用事也姤始纪绪履霜最先井底寒泉午爲蕤賔賔服于阴阴爲主人姤一阴之卦也律应蕤宾以一日言之爲日中午以一月言之爲十六至十八半以一岁言之则斗杓建午之月是也此时阴气方生喻身中阴符起绪之地灵丹旣入口中回来却入寒泉当驯致其道送归丹田不可荒忙急速故言履霜最先井底寒泉而又言宾服于阴阴爲主人者盖一阴用事则衆阳爲宾也賔者敬也防危虑险之谓也遯世去位收敛其精怀德俟时栖迟昧冥遯二阴之卦也律应林钟以一日言之爲日昳未以一月言之爲十八半至二十以一岁言之则斗杓建未之月是也此时阴气渐长喻身中阴符离去午位收敛而降下如贤者退隐僻处巖谷故言怀德俟时栖迟昩冥也否塞不通萌者不生阴信阳诎毁伤姓名否三阴之卦也律应夷则以一日言之爲晡时申以一月言之爲二十一至二十三半以一岁言之则斗杓建申之月是也此时阳气渐衰喻身中阴符愈降愈下犹三阴肃杀之时草本黄落故言阴伸阳屈毁伤姓名也观其权量察仲秋情任蓄微稚老枯复荣荠麦芽糵因冒以生观四阴之卦也律应南吕以一日言之爲日入酉以一月言之爲二十三半至二十五以一岁言之则斗杓建酉之月是也此时阴佐阳功物皆缩小而成喻身中阴符过半降而入于丹田如木之敛花就实故言任蓄微稚然万物莫不逢秋而枯老而荠麦至此芽糵者何也盖阴中有阳也剥烂肢体消灭其形化气旣竭亡失至神剥五阴之卦也律应亡射以一日言之爲黄昏戌以一月言之爲二十六至二十八半以一岁言之则斗杓建戌之月是也此时阳气衰灭枝头之果皆溃烂而坠于地喻身中阴符将尽而神功无所施故言化气旣竭亡失至神也夫火生于寅旺于午墓于戌戌者闭物之时也一刻之火候至此而毕事复命篇谓东西动静合朝昏是也一日之火候亦至此而休功吕纯阳诗云日日随他出又沉是也区区旁门小术但知其一不知其二又安能究竟于此道穷则反归乎坤元恒顺地理承天布宣玄幽远眇隔阂相连应度育种阴阳之原寥廓恍惚莫知其端先迷失轨后爲主君坤六阴之卦也律应应钟以一日言之爲人定亥以一月言之爲二十八半至三十以一岁言之则斗杓建亥之月是也此时纯阴用事万物至此皆归根而复命喻身中阴符穷极则寂然不动反本复静故言道穷则反归乎坤元也恒顺地理承天布宣与上篇金本从日生朔旦受日符义同盖天地日月一也月受日光而日不爲之亏然月之光乃日之光也天气降而至于地地中生物者皆天气也人身法天象地其间阴阳感合与天地无以异也还元篇云以神归气内丹道自然成人能返观内照凝神入于气穴则神存生气凝成液迨夫天机一动则红莲含蘂露珠凝碧飞落华池滴滴而丹田结聚作丹枢也玄幽远眇隔阂相连谓亥子之间乃阴阳交界之时当其六阴穷极一阳未生寂兮寥兮犹如天地未判之初神仙作丹于此时塞兑垂帘以神光下照于坎宫始者幽幽冥冥俨如寒潭之浸月次则神与气合隔阂潜通犹如磁石之吸铁也应度育种阴阳之原谓作丹之际正如亥月纯坤用事之时其时万物归根闭塞成冬冬虽主藏然一岁发育之功实胚胎于此特闭藏无迹人不得而见尔而古人以此纯阴之月名爲阳月者盖小雪之日阳气已生于六阴之下积而至于冬至遂满一画之阳变爲复卦也丹道亦然当夜气之未央但凝神聚气端坐片时少焉神气归根自然无中生有渐凝渐聚积成一㸃金精翠虚篇云金精即是坤宫药坤在西南爲川源蟾光终日照西川即此便是药之根盖一阳不生于复而生于坤坤虽至阴然阴里生阳实爲产药之川源也寥廓恍惚莫知其端者身心复命之时神入寥廓与太虚一体静定之久候至心花发现则三宫气满但觉恍恍惚惚莫知其所以然也盖恍恍惚惚其中有物窈窈冥冥其中有精乃修鍊之要枢也玉芝书云此四句古今口诵者亿兆明义理者能有几人盖非亲造实诣无由知也是故状其窈冥则如临深俯幽论其恍惚则如昼梦初觉此乃眞景象非譬喻也学者未曾经历不知窈冥恍惚乃吾身之眞景象往往槩以虚文视之惜哉当知窈冥者寂然不动吾身天地未判之时也恍惚者感而遂通吾身天地将判之时也作丹之妙莫妙乎此岂可以虚文视之哉赤龙大丹诀云无人明恍惚惟我识朦胧信乎明此者鲜有其人也先迷失轨后爲主君者其先昏昏默默深入乎窈冥之中俄顷阴极而阳生静极而机发则面门豁开虚空迸裂一段风光破寂寥而化权归手内也魏公此章显言产药之川源又极论存亡有无主客先后之祕如此详尽无以加矣还金篇云渺邈但捞水里月分明只採镜中花盖非深于道者不能识也无平不陂道之自然变易更盛消息相因终坤始复如循连环帝王乘御千秋常存无平不陂无往不复此乃道之自然也丹法静极而动动极而静一动一静互爲其根亦出于自然如日月运行一寒一暑暑往则寒来寒往则暑来无非自然也夫金丹者身中之易也易穷则变变则通盛衰相禅消息相因盖未有穷而不变变而不通者也阳始于复阴终于坤终始相接首尾相衔故曰终坤始复如循连环魏公以十二辟卦论火候又以律名辰名铺叙而言皆譬喻也盖辐辏即太簇侠列即夹钟洗濯即姑洗中即中吕栖即林钟任即南吕伤即夷则亡即亡射应即应钟振即辰昧即未伸即申蓄即酉灭即戌阂即亥大率皆是假借盖不必执文泥象而强生枝节也帝王乘御千秋常存谓君子终日干干与时偕行则眞可以历千秋而常存也矣将欲养性延命却期审思后末当虑其先人所禀躯体本一无元精流布因气託初人无愚智同此性也亦同此命也君子知性之不可戕贼也于是存而养之知命之不可斵丧也于是保而延之虽不假修鍊未有不安恬令终者况得修鍊之法盗天地夺造化鍊魂魄而爲一合性命而双修岂不能长生欤夫欲求长生须求吾未生以前此身縁何而得然后可以论养性延命之道故曰审思后末当虑其先盖人之生也以父母之气交结而成形形乃受气之本气乃有形之根若气不得形则无因而立形不得气则无由而成故曰人所禀躯体本一无元精流布因气託初今夫神仙之修丹以阴阳内感神气交结于无中生有与男女胎孕之理实同其十月温养功夫眞息绵绵昼夜如一亦与婴儿未生以前无异灵源大道歌云但看婴儿胎处时岂解将心潜筭计专气致柔神久留往来眞息自休休盖婴儿之在母胎也母唿亦唿母吸亦吸口鼻皆闭而以脐达故脐者生之根气之蔕也吕纯阳玄牝歌云穷取生身受气初莫怪天机都泄尽人能穷取一念生身之处返本还源回光内照採药于西南坤腹根蔕之地而与当来受气之初相似何用他求奈何学者往往执文泥象各以己见爲是其好高者则认金丹爲禅宗遂以宗性爲玄牝以念头动处爲一阳生以扫除妄念爲进火而窃笑延命之说爲髑髅下光景其卑下者则认金丹爲御女术遂以妇人爲鼎器以产门爲生身处以秽物爲刀圭而反讥养性之说爲蒲团上枯坐功夫一则沦于空寂一则陷于邪僻终身执而不悟深可爲之浩叹也类如鸡子黑白相扶纵广一寸以爲始初四肢五脏筋骨乃具弥历十月脱出其胞骨弱可卷肉滑若饴黑白者阴阳二气也凡人结胎之初由父精母血阴阳二气假合而成浑浑沌沌类如鸡子百日而男女分形然后四肢五脏筋骨乃贝及期而育脱出其胞骨弱筋柔肌软肉滑名曰婴儿鍊金丹者修吾身之婴儿亦当弥历十月翠虚篇云我昔功夫行一年六脉已息气归根有箇婴儿在丹田与我形貌亦如然盖修鍊圣胎未有不用十月功夫而可以速成者也阴阳爲度魂魄所居天有黄道爲度三百六十五其运转也一日一周日月行乎其间往来上下迭爲出入此所以分昼夜而定寒暑也然天道密旋本无度数以日月经历诸辰而爲行度日月往来本无定居以朝暮出入之地而爲所居明乎此然后知魏公所谓阴阳爲度魂魄所居矣夫人身中黄道即阴符阳火所行之处也即日魂月魄所居之方也有能观天之道执天之行识阴阳之行度知魂魄之所居则周天三百六十五度循环乎一息之顷而日月出入乎唿吸之微唿爲阳吸爲阴与天道同一妙用不必求之他也阳神日魂阴神月魄魂之与魄互爲室宅古歌云日魂月魄若箇识识者便是眞仙子此所谓日魂月魄非天地有形有象显然之日魂月魄乃吾身无形无象隐然之日魂月魄也不遇眞人指授焉能识之哉夫日爲太阳昼以舒光故称魂月爲太阴夜以含景故称魄然日魂属阳谓之阳神固宜而月魄属阴谓之阴精可也岂可以神言今皆谓之神者以其变动不居周流六虚往来旣不定上下亦无常也魂东方木也魄西方金也金木本来无二体东邻即便是西家往来东西迭爲出入故曰互爲室宅也性主处内立置鄞鄂情主营外恒爲城郭城郭完全人物乃安于斯之时情合干坤性之爲言静也性主处内者端坐虚心向内观也立置鄞鄂者捉得金精作命基也情之爲言动也情主营外者先是枢机昼夜行也恒爲城郭者八方周匝龙行火也城郭完全人物乃安者常使气冲关节透自然精满谷神存也于斯之时情合干坤者昼夜河车不暂停默契大造同运行也干动而直气布精流坤静而翕爲道舍庐干天也主乎动畅万物而达于宇内故云直惟其动而直也故使精气流动布满三宫而无所不至坤地也主乎静敛万物而藏于土中故云翕惟其静而翕也故使精气归于元海而爲道舍庐大抵守于干则动动则气布精流守于坤则静静则气聚精凝也刚施而退柔化以滋干阳下济于坤坤柔顺而翕受之遂生药旣经起火烹鍊则刚施而退阴柔上行而化作甘泉润九垓矣九还七返八归六居六七八九即水火木金也以卦言爲坎离震兑以方言爲东西南北以宿言爲虚房星昴以象言爲龟蛇龙虎以时言爲春夏秋冬以辰言爲子午卯酉皆是物也夫九曰还七曰返八曰归同一㫖意而六独曰居者北方坎位乃眞铅所居之本郷也眞铅居于此则九金八木七火三方之正气如辐之辏毂如水之朝宗皆聚于此也王保义註䟽金碧龙虎经云日有三照月有三移日月出于东而光耀于西则西方白虎金德之正气入于玄冥之内化而爲六戊日月入于西而光耀于东则东方青龙木德之正气入于玄冥之内化而爲六己日月居于午而光耀于北则南方朱雀火德之正气入于玄冥之内就土成形化而爲黑铅常居窈冥之内爲天地万汇之根本王君此说与魏公之言可谓异世而同符矣男白女赤金火相拘拘则水定水五行初翠虚篇云怪事教人笑几回男儿今也会怀胎自家精血自交结身里夫妻是妙哉盖金丹圣胎以阴阳内感神气交结而成曰男女曰赤白皆身中夫妇之异名也当其阴阳内感之时神与气交犹金火之相拘金火相拘而止于北方坎水之中则神凝气聚其水自定水定则药物结矣还金篇云水澄凝琥珀是也水也者大丹之根源也天一生水其位在北其卦爲坎居五行之首乃吾身药物所产之郷也人能回光返照于此出息微微入息绵绵勿令间断则神气归根渐渐入而渐渐柔渐渐和而渐渐定定之之久则唿吸俱无药物当自结也上善若水清而无瑕上善若水行其所无事金丹大道清静无爲亦行其所无事马丹阳语録云学道人行住坐卧不得少顷心不在道行则措足于坦途住则凝神于太虚坐则匀鼻端之息卧则抱脐下之珠久而调息无有间断而终日如愚方是端的功夫非干造作行持也丹阳此说岂非行其所无事耶悟眞篇云谩守药炉看火候但安神息任天然上清集云神仙伎俩无多子只是人间一味呆可谓行其所无事矣夫水之爲性静定而矴之则清动乱而洎之则浊金丹之妙全是静定中来还源篇云能知药与火定里见丹成盖未有不定而得之者也道无形象眞一难图变而分布各自独居有物混成先天地生吾不知其名故彊字之曰道无形可求无象可覩矧可得而画图哉昔广成子之告黄帝曰至道之精窈窈冥冥至道之极昏昏默默夫当其窈冥昏默之际一念不生万虑俱泯浑浑沦沦如太极之未分溟溟涬涬如两仪之未兆惟此一物湛兮独存如清渊之印月寂然不动如止水之无波不知孰爲铅孰爲汞夫是谓之眞一迨夫时至气化变而分布则轻清者腾而在上重浊者矴而在下于是坎宫有铅离宫有汞而向之所谓浑浑沦沦溟溟涬涬者至此分而爲二而各自独居矣复命篇云一物分爲二能知二者名鼎炉藏日月滴漏已三更盖谓此也夫金丹大药孕于先天产于后天其妙在乎太极将判未判之间静已极而未至于动阳将复而未离乎阴于此合天地之机识结丹之处知下手之诀则恍惚之中寻有物窈冥之内吸眞精方知大道于无中生有而眞一之妙果不可以画图也然则眞一之妙终无可以示人欤曰有阳燧以取火非日不生光方诸非星月安能德水浆二气至悬远感化尚相通何况近存身切在于心胸阴阳配日月水火爲效征周礼秋官司烜氏掌以木遂取明火于日以鉴取明水于月淮南子云方诸见月则津而爲水高诱注云方诸阴燧大蛤也熟摩拭令热向月则有水生且地之去天不知几千万里日月悬于空中去地亦不知几千万里而阳燧见日则得火方诸见月则得水奚爲感化相通如此其速哉何况近存身切在于心胷身中自有水火心中自有药材得不回光返照以求其感化之妙乎乃若八月十五月明之夜深山之兔结胎沧海之蚌结珠抑何爲感化相通如此其妙哉人生天地间爲万物之灵反不能盗天地夺造化曾兔蚌之不若学仙者亦尝于此致意否乎大抵阴阳得类自然感化今魏公以阳燧取火方诸取水爲证欲使学者潜心内观于无中生有其感化亦如是也还丹篇云二气才交甘雨降两神相会玉浆流信有之矣夫鑑之与珠皆光明莹洁之物表里透彻无纤毫痕瑕故能拘日月之光聚爲一粟之明虽寥廓至远随即感应然而定则聚聚则有动则散散则无人能虚心凝神泰然内定无一毫之杂想以吾自己日月聚光不散久之气定时正自有奇效要之至道不远恒在目前亦犹磁石吸铁隔碍潜通极爲切近但世人迷而忘返不能求之于内尔寗玄子诗云慇懃好与师资论不在他途在目前又云当时一句师边得密密垂帘仔细看可谓切近之甚矣耳目口三宝固塞勿发扬阴符经云九窍之邪在乎三要何谓三要耳目口是也今魏公以三要爲三宝而曰固塞勿发扬者欲修鍊之士敛耳目之聪明缄喉舌之眞气尽收归里不放出外如宝贝之珍藏也岂不见釜甑炊米关盖密于上薪火然于下外无纤毫之罅隙内有热气之盘郁俄顷之间米皆烝熟爲饭今夫入室修鍊须是收视返听闭口含津勿使纤毫眞气漏泄然后至药滋生大丹成熟若使耳爲声引目爲色牵重楼浩浩而出三者皆发扬而无余何还丹之可求哉眞人潜深渊浮游守规中眞人即元神也深渊即太渊也异名衆多今试举而言之曰泥丸宫流珠宫玉清宫紫清宫翠微宫太微宫太一宫太玄关玄门玄宫玄室玄谷玄田砂田第一关都关天关天门天谷天田天心天轮天轴天源天池天根天堂天宫干宫干家交感宫离宫神宫神室神关神京神都玄都故都故郷故丘故林故宫紫府紫庭紫金城紫金鼎朱砂鼎汞鼎玉鼎玉室玉京玉宇瑶峯第一峰最高峯祝融峰崘崐顶崆峒山蓬莱上岛上亰上宫上玄上元上谷上土釜上丹田其名虽衆其实则一也翠虚篇云天有七星地七宝人有七窍权归脑太古集云金丹运至泥丸穴名姓先将记玉都是故帝一回元之道泝流百脉上补泥丸脑实则神全神全则形全也今魏公谓眞人潜深渊浮游守规中者随眞息之往来任眞气之升降自朝至暮元神常栖于泥丸也黄庭经云子欲不死修崘崐静中吟云我修崐崘得眞诀复命篇云会向我家家里栽培一畒天田还元篇云悟道显然明廓落闲闲端坐运天关此乃至简至易之道但拨动顶门关棙而匀匀地默默举三宫自然升降百骸万窍自然通达有如万斛之舟而惟用一寻之木发千钧之弩而惟用一寸之机且是不费丝毫力但昩者自不信尔或存老君在泥丸宫中而默朝之又画蛇添足矣旋曲以视览开阖皆合同爲己之轴辖动静不竭穷皇极经世书云天之神栖于日人之神发于目大矣哉人之神发于目也生身处此物先天地生没身处此物先天地没水火木金土之五行攅簇于此肝心脾肺肾之五者钟灵于此唾涕精津气血液之七物结秀于此其大也天地可容其小也纤尘不纳兹非吾一身中之大宝也欤内指通玄祕诀云舍光便是长生药变骨成金上品仙又云撮聚双睛在眼前烧成便可㸃金仙如此直指示人而学者犹或未悟何其昧之甚耶盖三宫升降上下往来无穷无已犹车之有轮也其运用在心犹轮之有轴也其钤键在目犹轴之有辖也金华诗云仙童唯守洞门立三岛眞人长往还其说是也离气内荣衞坎乃不用聪兑合不以谈希言顺鸿蒙三者旣关楗缓体处空房离气内荣衞者收目内视而光不露也坎乃不用聪者返耳内听而聪不泄也兑合不以谈希言顺鸿蒙者安闲心曲冷如灰默默无言护圣胎也三者既如此关楗又当缓体处于空房斯可以爲修鍊也缓体者舒徐容与无劳尔形也处空房者入静室也其中不着他物惟设一香一灯一几一榻而已坐处不欲太明太明则伤魂不欲太暗太暗则伤魄盖魂好明魄好暗明属阳暗属阴是故翠虚篇谓室宜向木对朝阳兑有明窗对夕光而又谓莫息明灯并百和也且夫入静室修鍊乃一至大因縁诚非细事岂不见悟眞篇云此道至神至圣忧君分薄难消是岂无德行者所能妄觊也哉然静室亦不必拘以山林或在𠪨中或居道郷但得所託无往不可或疑悟眞篇记有通邑大都依赖有力者之语盖以大药未成难当寒暑于一年之内四季要衣眞气未完而尚有饥渴于一日之内三餐要食如伍达灵之得张程二友张紫阳之得马陆二公王沖熙之得富韩公李长源之得筠阳亲旧于是咸底厥成实爲周天火候须用一片功夫不可间断必得同志有力者爲之保护供给服事俾免饥寒困苦之窃其气乃可以专志修鍊也阴眞君金液还丹歌云不得地莫妄爲悟眞篇云命宝不宜轻弄得斯道之正传者当自知之委志归虚无念念以爲常委志归虚无者心无杂念意不外游而镇日翫眞空也念念以爲常者念念相续勿令间断而长将气度随天道也或疑此法与禅学稍同殊不知金丹于无中生有养就婴儿盖非块然面壁藁木死灰之谓也白紫清语録云修丹口诀第一是聚气凝神常常握固即聚气念念守默即凝神学者若徒知无心无念而不知聚气凝神则堕于顽空又安得胎仙之成也证验自推移心专不纵横修鍊有三分功夫则有三分证验有十分功夫则有十分证验若能勤而行之夙夜不休以至百日功灵则两肾如汤煎膀胱如火然目有神光耳有灵响鼻有异香口有甘津此身融融液液证验逐日推移所贵乎心专而不可纵横者实恐烛理未透而于静定中似梦非梦之际或爲魔境之所摄也指玄三十九章云不可着他境物去一心专守虎龙蟠其说是已丁灵阳心性诀云若静中抑按功深或是忽见仙佛鬼神楼台光彩一切境界见于目前大不得起心生于憎爱师父云自己性中空廓任他千变万化大抵一心无动万邪自退但心火不生则神气相聚子母相守自然水火旣济水见火而自然化爲气上腾薰蒸关窍无所不至自然百脉调摄四大沖和谨愼守之道自相契王栖云盘山语録云修行之人静中境界甚有多般皆由自己识神所化因静而现诱引心君岂不闻古人云凡所有相皆是虚妄心欲遣识识神尚在便化形像神头鬼面惑乱心主若主不动见如不见体同虚空无处捉摸自然消散关尹子云人之平日目忽见非常之物者皆精有所结而使之然人之病日目忽见非常之物者皆心有所歉而使之然苟知吾心能于无中示有则知吾心能于有中示无但不信之自然不神或曰厥识旣昏孰能不信我应之曰如捕蛇师心不怖蛇彼虽梦蛇而无畏怖故黄帝曰道无鬼神独往独来即此诸说观之则知魏公所谓心专不纵横诚爲修鍊者之要端也寝寐神相抱觉悟候存亡精生有时时至神知百刻之中切忌昏迷须是行住坐卧绵绵若存如鸡抱卵煖气不絶方可谓之修鍊至于眞积力久功夫纯熟昼夜如一更无梦觉之异虽当寝寐之间神亦不昩而精生之时神与天通虽不待唤醒亦自觉悟夏云峯云自然时节梦里也教知是也今魏公谓寝寐神相抱觉悟候存亡欲修鍊之士常惺惺也盖金丹大药由神气交结而成乃是无质生质结成圣胎辛勤保护十月如幼女之初怀孕似小龙之乍养珠盖神气始凝结极易踈失寝寐之际须当与神相抱切不可昏迷而沉于梦境觉悟之后惟恐火冷而丹力或迟故必候其存亡要在一日十二时中无昼无夜念兹在兹然后功夫纯粹而药材不至消耗火候不至亏阙焉可须臾离哉颜容寖以润骨节益坚强颜容寖以润骨节益坚强者至宝藴于中自然精华发于外亦犹玉在山而木润渊生珠而崖不枯也辟却衆阴邪然后立正阳悟眞篇云群阴剥尽丹成熟跳出樊笼寿万年夫人之一身彻上彻下凡属有形者无非阴邪滓浊之物神仙修鍊之法盖是无中生有夺天地一㸃眞阳结成丹头于是昼夜运火鍊去阴气鍊之十月而胎圆三年而功成然后体变纯阳化形而仙也修之不辍休庶气云雨行淫淫若春泽液液象解冰从头流达足究竟复上升往来洞无极怫怫被谷中内指通玄祕诀云昼夜无休作大丹精华透顶百神攅盖一年处室夜以继日功夫不辍自然效验显发其和气周匝于一身溶溶然如山云之腾太虚霏霏然似膏雨之遍原野淫淫然若春水之满四泽液液然象河冰之将欲释往来上下百脉沖融被于谷中畅于四肢拍拍满怀都是春而其状如微醉也入药镜云先天气后天气得之者常似醉灵光集云颠倒循环似醉人不忧不喜内全眞是皆丹功之灵验也丁灵阳回光集云若一念无生则自然丹田气海之内太阴之精度过尾闾穴把夹嵴双关风府泥丸返下明堂鼻柱入于华池化爲甘津嚥下重楼浇灌五脏六腑至丹田上下流转𠑽盈四大周而复始无不遍矣如其朝行暮辍用志弗专又安能进于是哉反者道之验弱者德之柄反者反复也道德经云致虚极守静笃万物并作吾以观其复盖修丹效验出乎虚之极静之笃与天地冥合然后元气从一阳而来复若使虚不极静不笃则爲山九仞功亏一篑从何而得效验哉弱者柔弱也道德经云专气致柔能如婴儿乎盖修丹本柄在乎持其志无暴其气如婴儿之柔弱方可若使志无所守气无所养则所得未锱铢所丧已山崖将何以爲本柄哉芸锄宿污秽细微得调畅诸虑旣息则百骸俱理凶气消散则道气常存譬如农夫之务去草焉芟夷藴崇之絶其本根勿使能殖则善者伸矣今夫神仙之修丹芸锄宿秽驱遣鬼尸安静六根空其五藴于正念中清静光明虚白晃耀乃得五脏清凉六腑调泰三百六十骨节无有滞碍八万四千毫窍皆通畅也浊者清之路昏久则昭明翠虚篇云精神冥合气归时骨肉融和都不知当斯之时三田气满恍然如在醉梦中得不谓之昏浊乎学者到此境界切不可放倒当知昏久则必明浊久则必清迨夫时至气化而九天音信散胚腪则神水湛湛华池静白雪纷纷飞四山七宝楼台十二层楼前黄花深可观分分朗朗尽见于恍惚之间岂终于昏浊而已哉周易参同契发挥卷之六周易参同契发挥正统道藏三家本九卷太玄部周易参同契发挥卷之七止七林屋山人全阳子俞琰述中篇第三世人好小术不审道浅深弃正从邪径欲速阏不通犹盲不任杖聋者听宫商没水捕雉兔登山索鱼龙植麦欲获黍运规以求方竭力劳精神终年不见功金丹大道以积精累气而成断不可以一蹴到也片饷结胎百日立基一年入室三年鍊养自有节次功夫决无今日遇师明日便能升仙之理奈何世之学者往往惑于道听涂说不审道之浅深不择师之邪正务求速效惟好小术或知其一不知其二或得其体不得其用局于偏见自以爲足甚至张皇邪说而反谤正道穿凿眞经以取信末学妄以授妄迷以传迷如此者多矣间有聪明之士则又不肯屈己参访惟鑚寻故纸以望得悟何异盲者之不任杖哉其愚暗之人不通至理强以臆说纽合丹书何异聋者之听宫商哉乃若以脐内爲玄关此犹捕雉兔而入水者也以两目爲华池此犹索鱼龙而登山者也他如学採战以望不死坐顽空而觊长生岂非植麦欲获黍者乎运规以求方者乎是皆执迷不悟空费心力遂至皓首茫然迄无成效惜哉欲知服食法至约而不烦指玄三十九章云内里明来是至眞外边入者即非亲谓丹在身中不必求之外也今魏公乃有服食之说得非丹自外来而吞入口欤曰非也丹生于坎中因火逼而出位遍历三宫降而入口故曰服食也至约而不烦者口诀至简至易也夫旣谓之至简至易则参同契不作可也何爲连编累牍而不已耶又尝见悟眞篇云大丹之法至简至易虽愚暗小人行之立超圣地而又云鍊金丹者须洞晓阴阳深达造化何耶吁有说矣盖愚暗小人心无忖量易于取信墍有所遇则径直奉行虽无讲明亦可聪明之士则不然见闻墍广疑虑常多有一未明必欲穷究而后已苟不使之洞究阴阳造化之原彼将中道生疑一爲旁门近似之说所撼则未免投杼下机而反谓吾道之不眞矣此所以不得不爲之讲明也然则魏公之作是书也虽欲不郑重其辞其可得乎太阳流珠常欲去人卒得金华转而相因化爲白液凝而至坚太阳流珠乃灵汞也灵源大道歌云此物何曾有定位随时变化因心意在体感热则爲汗在鼻成风则爲涕在肾感合则爲精在眼感悲则爲泪可见其常欲去人也金华即眞铅也汞得眞铅则转而相依自然不飞不走留恋于内而化爲金液凝而至坚也金华先倡有顷之间解化爲水马齿阑干阳乃往和情性自然眞铅生于坎位先液而后凝凝作黄芽故有马齿阑干之喻翠虚篇云丹头只是先天气鍊作黄芽发玉英是也夫铅乃君也汞乃臣也铅先动汞应之犹君倡而臣和也铅属金汞属木木性爱金金情恋木阴阳得类自然感合也迫促时阴拘畜禁门迫促时阴者时节正时须急採也拘畜禁门者採得归来炉里煅也还源篇云但要合天机谁识结丹处何谓合天机迫促时阴是也何谓结丹处拘畜禁门是也法当迫近阴极之时迎一阳初动之机以进火不可过之亦不可不及此之谓迫促时阴也进火之际促百脉以归源穷九关而彻底君火相火民火皆拘聚于黄宫而煅成至寳此之谓拘畜禁门也入药镜云天地灵造化悭苟非迫促时阴拘畜禁门安能盗其机哉慈母育养孝子报恩遂相衔嚥咀嚼相吞严父施令教敕子孙眞铅之生也孕于坤母之胞犹慈母之育养也迨夫飞上干宫擒制眞汞与眞汞交结而成丹则又复回于坤母之舍此即孝子之报恩慈乌之反哺也然非炎火爲之勐烹极煅则眞铅不能飞起此严父所以施教敕之令也玉芝书云铅不得火则不飞汞不得铅则不结盖有细微之旨岂可以容易言哉五行错王相据以生火性消金金伐木荣金生水木生火此常道之顺五行也今以丹法言之则木与火爲侣火反生木金与水合处水反生金故曰五行错王相据以生也火性销金者运南方离宫之火以鍊北方水中之金也金伐木荣者运北方水中之金以制南方火中之木也三五爲一天地至精可以口诀难以书传三者水一火二合而成三也五者土也三五爲一者水火土相与混融化爲一气也斯时也玄黄相杂清浊未分犹如天地浑沌之初少焉时至气化无中生有则窈窈冥冥生恍惚恍恍惚惚结成团而天地之至精孕于其中矣屈突神和云若明三五一且作地行仙其妙须是口传心授难以尽形于毫楮也子当右转午乃东旋卯酉界隔主客二名子当右转者自西方转于子位而虎向水中生也午乃东旋者自东方转于午位而龙从火里出也子午即南北也南北即水火也卯酉即东西也东西即金木也右转左旋一伏一起则水火相交金木不间隔矣还元篇云轮回玉兔与金鸡道在人身人自迷满目尽知调水火到头几箇识东西盖东西之与卯酉皆金木之异名即非天地方位亦非人身左右然又不可舍吾身而索之他也嗟夫近来世上人多诈尽着布袍称道者问他金木是何般噤口不言如害哑苟非遇师眞指授则徒自臆度而已终亦莫能知也龙唿于虎虎吸龙精两相饮食俱相贪併龙南方离龙也虎北方坎虎也作丹之时驱龙下唿于虎虎乃吞吸龙精一唿一吸两相饮食于是併合爲一指玄三十九章云若解相吞归一处神仙顷刻不劳功其法至神圣极容易但恐学者不识龙虎爲何物尔荧惑守西太白经天杀气所临何有不倾荧惑守西者火入金郷也太白经天者金过南方午位而出现也作丹之时运神火照入金郷金被火逼遂飞腾而起现于南方还金篇云沉归海底去抱出日头来是也金即眞铅也杀气所临何有不倾者眞铅飞上擒眞汞眞汞自出投眞铅元阳子大道歌云白虎自兹相见后流珠那肯不相从是也貍犬守鼠鸟雀畏鹯各得其性何敢有声神入气而爲胎如貍犬之守䑕药得火而成丹如鸟雀之畏鹯由其物类相制一见则自然降伏此所以不敢作声也不得其理难以妄言竭殚家产妻子饥贫自古及今好者亿人讫不谐遇希有能成广求名药与道乖殊还金篇云不达阴阳祖徒劳更议玄况乎不得其理又安可以臆见妄言哉夫自古及今好者亿人广求名药与江湖艺客往来尽费家财使兄弟妻子离散乃至终身讫不谐遇而举世希有能成何也盖其入门差错而与道乖殊不遇明师而未烛厥理故也如审遭逢睹其端绪以类相况揆物终始旁门小术其法繁难易遇而难成金丹大道其法简易难遇而易成如审遭逢睹其端绪即物类以相况揆物理之终始则天地之间形生气化洪纤高下有情无情头头是道皆可触类而长之也有如鹤鸣夜半鸡唱五更其故何也盖与天地之气相应也他如寒蝉之吸风犀牛之望星老蚌之含月顽石之怀玉蝶翅之开阖萤焰之明灭猫睛之舒敛鹿尾之逆运龟之纳息鼈之射影风袋之鼓风水滴之吸水磁石之引针琥珀之拾芥桔槔辘轳之运水菖蒲稻花之凝露蛇之入蛰鱼之在水蜣蜋之转丸蠮螉之呪子鸡之抱卵兔之怀胎牛之有黄龙之有珠梅核之生仁甜瓜之脱蔕与夫芭蕉春风之机梧桐秋雨之祕碧潭之夜月青山之暮云无非金丹法象张紫阳谓鍊金丹者须洞晓阴阳深达造化岂不信哉五行相克更爲父母母含滋液父主禀与丹法之要莫大乎五行五行之妙无出于坎离坎爲水金水合处而水中有金离爲火木火爲侣而火中有木是爲四象加以坎纳戊土离纳已土是爲五行悟眞篇云震龙汞出自离郷兑虎铅生在坎方二物总因儿产母五行全要入中央又云离坎若还无戊己虽含四象不成丹只縁彼此怀眞土遂使金丹有返还其说明矣丹法以火鍊金以金伐木火盛则水沃之水盛则土遏之是谓五行相克金生水水乃金之子而水中生金木生火火乃木之子而火中生木是谓更爲父母父犹天也母犹地也天气降而至于地地受之而成生育之功故曰母含滋液父主禀与赤龙大丹诀云妙在天交地功能返与还翠虚篇云父精母血结胎成尚似他形似我形身内认吾眞父母方才捉得五行精修鍊之士能以自己之天交自己之地以自己之五行攒簇于其内则相吞相啗却相亲始觉无中有孕而结成圣胎也凝精流形金石不朽五行之精凝结于天地间或爲金或爲石历千百载而不朽人能反身而求之以吾自己五行之精凝结成寳则将与天地相爲无穷金石奚足多哉审专不泄得成正道专者谢絶人事一心修鍊念兹在兹而用志不分也不泄者终日默默如鸡抱卵神若出便收来常在腔子之内也审如此则功夫纯粹药材不至销耗火力不至间断道乃成矣昩者惑于下术乃谓手按尾闾闭其淫泆感合之秽物谓之不泄不思精虽不泄神气盖已去矣徒留其底滞挠败之物积于腰间以成奇僻之疾何其昩也如此楞严经云若不断淫修禅定者如烝沙石欲其成饭经百千劫只名热沙况此金丹大道以性命兼修宜如何耶翠虚篇云若欲延年救老残断除淫慾行旁门果将留形永住世除非运火鍊神丹学者其审思之立竿见影唿谷传响岂不灵哉天地至象立竿而影见唿谷而响传盖未有感而不应者也乃若日月悬象于当天取火则火生取水则水至感应如此其速岂不至灵也哉然天下莫不见而莫能知也翠虚篇云日乌月兔两轮圆根在先天採取难月夜望中能採取天魂地魄结灵丹学者诚能盗天地之机于日月相望之夜以自己日月交光于中央则内眞外应丹自来而和他日月被烹煎矣若以野葛一寸巴豆一两入喉輙僵不得俯仰当此之时虽周文揲蓍孔子占象扁鹊操鍼巫咸扣鼓安能令苏复起驰走野葛巴豆草药中之至毒者也若以野葛啗至一寸巴豆服至一两即时僵仆虽周文孔子爲之揲蓍占象扁鹊巫咸爲之操鍼扣鼓亦不能使之复苏矣然而今人但信毒药入口能使人速死而不信灵丹入口能使人长生是何不思之甚欤河上姹女灵而最神见火则飞不见埃尘鬼隐龙匿莫知所存将欲制之黄芽爲根眞汞产于离离爲女居午以分野言之午爲三河故称河上姹女究其所从来盖由虚心凝神而得之实自心中出是以谓之灵汞又谓之神汞其性勐烈见火则飞走无踪犹如鬼隐龙匿莫知所存非用黄芽爲根何以制之黄芽即眞铅也汞得眞铅擒制交结然后不能飞走此所以用之爲金丹之根也物无阴阳违天背原牝鸡自卵其雏不全夫何故乎配合未连三五不交刚柔离分一阴一阳谓之道偏阴偏阳谓之疾譬之牝鸡不牡而自卵则其无雏必矣何者独阳不生独阴不成也悟眞篇云莫把孤阴爲有阳独修一物转羸尫劳形引按已非道鍊气餐霞更是狂举世谩求金汞伏何时得见虎龙降劝君穷取生身处返本还源是药王人能回光返照以吾自己阴阳交媾于内则刚柔配合三五归一何必他求还源篇云自家爕理内阴阳玉芝书云阴阳非採他人物还丹篇云阴阳须採自家眞岂可外吾身而求之他哉翠虚篇云宁可求师安乐法不可邪淫採精血古云天地悉皆归须学无爲清静诀盖金丹者清静无爲之道也或者溺于邪僻之说以爲金丹必用妇人惑之甚矣施化之道天地自然犹火动而炎上水流而润下非有师导使其然者资始綂政不可复改天地之施化水火之炎润此岂人力使之乃自然而然尔吾身自有天地自有水火其施化炎润亦岂人力使之皆不过自然而然尔指玄篇云必知会合东西路切在沖和上下田盖人之一身法天象地首即天也腹即地也但潜神内守而勿忘勿助调匀鼻息而勿纵勿拘自然一阖一辟一禀一受与天地施化之道无异若夫时至气化机动籁鸣则火从脐下发水向顶中生其妙自有不期然而然者初不在劳神用力而后得也是道也乃天造地设一定而不可易者也魏公恐学者不明身中之阴阳上下遂以天地之施化水火之炎润爲喻可谓详且明矣观夫雌雄交媾之时刚柔相结而不可解得其节符非有工巧以制御之全眞集云气调神定唿交媾翠虚篇云譬如夫妇交媾时一㸃精血结成婴盖金丹之所谓交媾乃阴阳内感神气交结曰雌雄曰夫妇皆譬喻也还源篇云神气归根处身心复命时这般眞孔窍料得少人知当其神入气中气与神合得其节符眞有刚柔相结而不可解之状又岂有工巧以制御之但见其然而然吾亦不知其所以然而然妙哉妙哉若男生而伏女偃其躯禀乎胞胎受气之初非徒生时着而见之及其死也亦复效之此非父母教令其然本在交媾定制始先储华谷袪疑说云辟气爲男阖气爲女一阖一辟男女攸分李玉谿註心印经云男女禀受同也但感合先后而分阴阳尔盖阳气聚面故男子面重生时必伏阴气聚背故女子背重生时必仰岂独生时爲然其死也亦然故男子溺死必伏女子溺死必仰走兽溺死伏仰皆然此岂父母教其若是盖于受气之初一辟一阖一先一后已定之也今魏公讲明清静之道乃及于男女之伏仰何也曰无他欲学者洞明吾身之阴阳上下而知造化自然之理而已坎男爲月离女爲日日以施德月以舒光日改月化体不亏伤阳失其契阴侵其明晦朔薄蚀奄冒相包阳消其形阴凌生灾干之中爻交于坤而成坎于是坎爲中男坤之中爻交于干而成离于是离爲中女然则离本干体其中爻乃坤画阳中有阴故有日之象坎本坤体其中爻乃干画阴中有阳故有月之象悟眞篇云离居日位反爲女坎配蟾宫却是男不会箇中颠倒意休将管见事高谈此盖身中之阴阳颠倒学者诚未可以浅见窥也夫日以施德夫道也月以舒光妇道也今以月爲坎男则是妇爲男矣以日爲离女则是夫爲女矣此其爲颠倒也而所以日改月化体不亏伤者由阴阳之相资也夫日月之食数之交也日望月则月食月掩日则日食是故日食于朔月食于望然而有食有不食者交则食不交则不食也今魏公举日月二者比喻丹道而拳拳于晦朔薄蚀其意盖有在矣学者得不回光返照寻吾身中之日月求吾身中之晦朔哉上清集云因看斗柄运周天顿悟神仙妙诀一㸃眞阳生坎位㸃却离宫之缺自古干坤这些离坎日月无休歇今年冬至梅花依旧凝雪先圣此日闭关不通来往皆爲群生设物物总含生育意正在子初亥末造物无声水中起火妙在虚危穴如今识破金乌飞入蟾窟如此直指天机显陈道要益足证魏公之言昭昭乎不我欺也男女相须含吐以滋雌雄错杂以类相求男女雌雄皆吾身中阴阳二物也二物气类相得自然一吐一含交结成胎上清集云自家身里有夫妻说向时人须笑杀是道也学者当以清静无爲求之不可以邪见喻也金化爲水水性周章火化爲土水不得行金生于坎宫气而已矣盖未化爲水也因太阳眞火伏烝于其下遂镕化爲水水性周章沛然孰能御之然火势旣极则又化而爲土火化爲土则土尅水水见土则止故不得行也故男动外施女静内藏溢度过节爲女所拘魄以钤魂不得淫奢入药镜云水能流火能燄在身中自可验是故调和铅汞要成丹不可溢度过节今夫坎男动而施于外离女静而藏于内一或溢度过节则离女从而拘钤之庶几魂魄相制而不致乎淫奢也不寒不暑进退合时各得其和俱吐证符採药时调火功不得疾不得缓但欲其和平而交媾尔复命篇云刚柔相会气均匀妙在无伤兊震大要以和爲贵也丹砂木精得金乃并元阳子大道歌云欲识丹砂是木精移来西位与金并盖汞性飞走最难降伏惟投入于铅炉之内与铅相合然后不飞不走也金水合处木火爲侣四者浑沌列爲龙虎龙阳数奇虎阴数耦天一生水位居北其象爲玄武地二生火位居南其象爲朱雀天三生木位居东其象爲青龙地四生金位居西其象爲白虎四者各居一方各爲一象本不相涉也今曰金水合处木火爲侣者阳龙元自离宫出阴虎还从坎位生也夫旣各爲一象则当举四象而并称之今乃不言朱雀玄武而独以龙虎言之者南北爲经东西爲纬也夫所谓金水合处者以西四白虎之金降入水中也木火爲侣者以东三青龙之木升入火中也此所以金不在西而与水合处于北木不在东而与火爲侣于南白虎变爲黑虎青龙化爲赤龙也盖金水木火之四者聚而爲一则浑浑沌沌如太极之未分列而爲二则震龙汞出自离郷兑虎铅生在坎方张紫阳深得其旨遂一言以蔽之曰四象不离二体后之学者不知四象果爲何物或以眼耳鼻舌爲四象或以肝肺爲龙虎体认旣差源流益别又安识四象不离二体之妙哉肝青爲父肺白爲母心赤爲女脾黄爲祖肾黑爲子子五行始三物一家都归戊己翠虚篇云肝心脾肺肾肠胆尽是空屋旧藩篱唾涕精津气血液只可接助爲阶梯谓金丹乃无中生有之妙道非有形有质之物所可爲也今魏公乃以五脏言何也曰非用五脏也特借五脏以比喻五行尔盖肝青脾白言金木也心赤肾黑言水火也金生水木生火故以肝肺爲父母心肾爲子女而金木二者又从土中生故以脾爲祖也夫旣肾爲子矣而以爲五行之始何也曰肾属水水数一一日之气起于子生于肾然后传及肝心脾肺也然而肝心脾肺肾之五者不名爲五脏而名爲三物又何也曰金水合处木火爲侣与中央戊己之土合而成三也盖四象五行全借土若无戊己不成丹此其所以三物一家都归戊己也刚柔迭兴更历分部龙西虎东建纬卯酉刑德并会相见懽喜刑主杀伏德主生起二月榆死魁临于卯八月麦生天罡据酉子南午北互爲纲纪刚柔迭兴者二气相资运转也更历分部者周流经历诸辰也龙西虎东建纬卯酉刑德并会相见懽喜者象纬一动而卯酉相加金木不间隔也刑主杀伏者沉归海底如秋气肃杀敛万物以入也德主生起者般上南溟如春气发生畅万物以出也二月榆死魁临于卯者二月建卯而月将爲河魁河魁属戌而戌中有辛榆死于此月由辛金之杀气临于卯也八月麦生天罡据酉者八月建酉而月将爲天罡天罡属辰而辰中有乙麦生于此月由乙木之生气据于酉也子南午北互爲纲纪者日行西陆谓之春而二月卯时西陆在东北陆在南日行东陆谓之秋而八月酉时东陆在西南陆在北也盖南北爲天地之经东西爲天地之纬鼎中魁罡一转则龙走西而虎走东子在南而午在北与二八月卯酉之造化无异故悟眞篇谓兔鸡之月及其时刑德临门药象之也象也者像此者也魏公设此象以示人其理尽自明白奈何执文泥象者往往只就纸上搜索更不去身中寻思于是迷迷相引而无有出期殊不知魏公所谓龙西虎东子南午北即吾身之天地反覆也若能晓悟吾身天地反覆之妙则东西之所以建纬南北之所以互爲纲纪皆可默会其机矣又何用区区向外寻也哉一九之数终而复始一九之数即戴九履一之数也终而复始者自一而九自九而一往来上下周流不息也含元虚危播精于子含元虚危者日到虚危夜夜同而元气胚胎于此也播精于子者子时气到尾闾关而眞精至此而生也金丹之妙含元于先天播精于后天何谓先天寂然不动窈窈冥冥太极未判之时是也何谓后天感而遂通恍恍惚惚太极已判之时是也先天惟一气尔后天然后化爲眞精也翠虚篇云半斤眞汞半斤铅产在虚无太极先须趁子时当採取鍊成金液入丹田其说是已盖所谓虚危者亥子之间阴极阳生之时也子时者一阳动处是也过此以徃则有一子母分胎路妙在尾箕牛斗女非洞晓吾身之阴阳深达天地之造化畴克知此哉关关雎鸠在河之洲窈窕淑女君子好逑雄不独处雌不孤居玄武龟蛇蟠虬相扶以明牝牡竟当相须假使二女共室颜色甚姝令苏秦通言张仪结媒发辩利舌奋舒美辞推心调谐合爲夫妻弊发腐齿终不相知若药物非种名类不同分剂参差失其纪纲虽黄帝临炉大乙执火八公擣鍊淮南调合立宇崇坛玉爲阶陛麟脯凤腊把籍长跪祷祝神祇请哀诸鬼沐浴斋戒妄有所翼亦犹和胶补釜以硇涂疮去冷加冰除热用汤飞龟舞蛇愈见乖张金丹大道一阴一阳而已参之人事物理莫不皆然今魏公取关雎淑女配君子之义以喻身中男女之相匹又取玄武龟蛇蟠虬之义以喻身中牝牡之相须可谓广譬曲喻纤悉不遗矣且如兑女艮男上下感应以相与则谓之咸离兑二女固居其志不同行则谓之睽以明阴阳贵乎相得不可以一偶也乃若炉火煅鍊之事亦必阴阳两齐傥药物非其种类分两失其纪纲虽黄帝临炉太乙执火八公淮南擣鍊调合金玉以爲坛陛麟凤以爲脯腊斋戒沐浴把籍长跪陈青词拜朱章祷尔于上下神祇吾见其废时乱日劳而无功犹如和胶泥以补破釜以硇砂而涂恶疮与夫去冷而加冰除热而用汤飞龟舞蛇愈见乖张矣或泥雄不独处雌不孤居之说谓修丹不用妇人则爲寡阳遂妄引此章以证其邪僻之谬论而反笑正道之迂阔多见其不知量也周易参同契发挥卷之七周易参同契发挥正统道藏三家本九卷太玄部周易参同契发挥卷之八止八林屋山人全阳子俞琰述下篇第一惟昔圣贤怀玄抱眞无视无听抱神以静广成子之怀玄抱眞也专气致柔能如婴儿老子之怀玄抱眞也乃若女娲氏鍊五色石以补天冉相氏得其环中以随成此又列御㓂漆园吏之丹法也学者勿谓夙有仙骨方可希求要之但办肯心无不可者圣贤何人哉予何人哉有爲者亦若是志道之士诚能发勇勐心办精进力勤而行之夙夜不休则时至而气自化水到而渠自成又何患乎煑顽石之不烂磨铁杵之不爲针也哉但恐学而不遇遇而不得虽得眞诀复不能守朝爲而夕欲其成坐修而立望其效升勺之利未坚而钟石之费相寻根荄之据未极而氷霜之毒交攻如是则虽有广成老子爲之师列子庄子爲之友亦末如之何也已矣马丹阳金玉集云鍊气作生涯怡神爲日用常教龙虎调不使马猿弄又云观天行大道默然得交泰本师传口诀无爲功最大盖古之修丹者一念不生万法俱忘澄澄湛湛惟道是从于静定之中抱沖和之气出息微微入息绵绵上至泥丸下至命门周流不已神气无一刻之不相聚及其内丹将成则元气兀然自住于丹田中与天地分一气而治昔者黄帝闲居大庭之馆三月内视盖用此道也此道至简至易于一日十二时中但使心长驭气气与神合形乃长存与日月而周回同天河而轮转轮转无穷寿命无极指玄篇云但能息息皆相顾换尽形骸玉液流其说是已至若唿而不得神宰则一息不全吸而不得神宰亦一息不全要在心与息常相依神与气常相守念念相续打成一片然后形神俱妙与道合眞灵源大道歌云神是性兮气是命神不外驰气自定仙药集云气神相见性住命定盖不可斯须少离也常人则不然气虽唿吸于内神常萦役于外自幼而趋壮自壮而趋老未尝有一息驻于形中遂使神与气各行而不相守卒之宅舍空虚墻壁頽毁而主人不能以自存此岂天地杀之鬼神害之哉失道而自逝也施栖眞钟吕传道集云所唿者自己之元气从中而出所吸者天地之正气自外而入若其根源牢固元气不损则唿吸之间尚可夺天地之正气苟或根源不固精竭气弱上则元气已泄下则本宫无补所吸天地之正气随唿而出身中之元气不爲己之所有而反爲天地之所夺是故仙人多云採鍊贵及时鼎器一败则不可救药苏子由晩年问养生之说于郑仙姑仙姑曰君器败矣难以成道盖药材贵乎早年修鍊若至晩年行持则老来精亏气耗铅枯汞少纵能用力惟可住世安乐尔翠虚篇云分明只在片言间老少殊途有易难盖谓此也或曰吕纯阳五十岁而始闻道马自然刘朗然皆得道于六十四岁之后何也曰屋破修容易药枯生不难但知归复法金宝积如山顾吾平日所养何如尔服鍊九鼎化迹隐沦九鼎火候之九转也九转火候数足则变化踪迹凭虚御空而逍遥乎天地之间也吕纯阳窑头坯歌云九年火候都经过忽尔天门顶中破眞人出现大神通从此天仙来相贺此之谓也含精养神通德三元三元上中下之三田也含养之久力到功深则精神内藏和气𠑽周于一身而百骸万窍无不贯通自然如天河之流转混元宝章云岁久不劳施运用火轮水轴自回环是也夫所谓含精养神者外不役其形骸内不劳其心志也盖神太用则歇精太用则竭日复一日斵丧殆尽而与草木俱腐岂不大可哀乎是故修丹者虚其心忘其形守其一抱其灵故能固其精保其气全其神三田精满五脏气盈然后谓之丹成谭景升化书云悲则雨泪辛则雨涕愤则结瘿怒则结疽心之所欲气之所属无所不育邪苟爲此正必爲彼是以大人节悲辛戒愤怒得灏气之门所以収其根知元神之囊所以韬其光若蚌内守若石内藏所以爲珠玉之房诚至论也精溢腠理筋骨致坚腠理皮肤之间也修鍊至于精溢腠理则血皆化爲膏矣翠虚篇云如今通身是白血已觉四季无寒热盖修鍊之功莫大乎塡脑脑者髓之海脑髓满则纯阳流溢诸髓皆满然后骨实筋坚永无寒暑之忧也衆邪辟除正气常存人之所以能修鍊而长生者由其能盗天地之正气也人之所以能盗天地之正气者由其有唿吸也唿至于根吸至于蔕是以能盗天地之正气归之于丹田也人之唿吸犹天地之唿吸也皇极经世书云冬至之后爲唿夏至之后爲吸此天地一岁之唿吸也张观物註云冬至之后阳长阴消舒万物以出故爲唿夏至之后阴长阳消敛万物以入故爲吸若自日言则子以后爲唿午以后爲吸天之一年一日仅如人之一息是以一元之数十二万九千六百年在大化中爲一年而已今以丹道言之一日有一万三千五百唿一万三千五百吸一唿一吸爲一息则一息之间潜夺天运一万三千五百年之数一年三百六十日四百八十六万息潜夺天运四百八十六万年之数于是换尽秽浊之躯变成纯阳之体始而易气次而易血次而易脉次而易肉次而易髓次而易筋次而易骨次而易发次而易形积九年而閲九变然后阴尽阳纯而与天地齐年兹其爲长生超脱之道也今魏公谓衆邪辟除正气常存者昼夜运火鍊尽阴气变爲纯阳而正气常存乃能长生也翠虚篇云透体金光骨髓香金筋玉骨尽纯阳鍊教赤血流爲白阴气销磨身自康盖纯阳者爲仙纯阴者爲鬼阴阳相半者爲人人能鍊阳以销阴乃可以爲纯阳之仙若有纤毫阴气煅鍊未尽则不得谓之纯阳也累积长久化形而仙大矣哉丹道之法天也难矣哉丹功之不息也何以言之阴符经云观天之道执天之行尽矣夫天之所以长且久者以其昼夜之运也人能观天之道反而求之吾身亦如天道昼夜之运则长生久视之道实在于此舍此更无他道也盖昼夜之运即天之道也人以藐然六尺之躯乃能法天之道而与天道同其运则其爲道也岂不大矣哉易曰天行健君子以自彊不息夫子作象之意欲使知道君子象天行之健也天之所以常行而不已者以其健尔健则能行之无已君子欲其行之不息当法干健以自彊其志斯可矣盖不息者人之所难也天道之运昼夜而不息人而象天道昼夜之运而不息岂不难矣哉然而天下之大事必作于其细天下之难事必作于其易合抱之木生于毫末九层之台起于累土千里之行始于足下是故圣人图难于其易爲大于其细亦在夫积久之功耳黄庭经云仙人道士非有神积精累气乃成眞故自片饷结胎之后百日而功灵十月而胎圆一年而小成三年而大成以至九年功满人事皆尽然后可以遗世独立羽化而登仙盖未有不自积累长久而得之者若曰不必积久功夫而可以平地登仙则犹一锹而欲掘九仞之井一步而欲登亿丈之城岂有是理哉通玄眞经云寸步不休跛鼈千里累土不止丘山从成临河欲鱼不如归而织网故夫人之学道不患不成惟患不勤不患不勤惟患无久远之心盖久远之心最爲难也吴宗玄玄纲论云知道者千而志道者一志道者千而专精者一专精者千而勤久者一是以学者衆而成者寡也若知者能立志立志者能絶俗絶俗者能专精专精者能勤久未有学而不得者也世降俗末去圣逾远学者每以躁竞之心涉希静之涂意速而事迟望近而应远皆莫能相终夫旣立志不坚信道不笃朝爲而夕改始勤而中辍恱于须臾厌于持久乃欲与天地齐年不亦愚乎内观经云知道易信道难信道易行道难行道易得道难得道易守道难若使不难则满市皆神仙矣安足爲异耶吕纯阳诗云三亩丹田无种种种时须假赤龙耕曾将此种敎人种不解营治道不生兹岂道之远人哉人自远道尔人徒见悟眞篇云赫赤金丹一日成古仙实语信堪听若言九载三年者尽是推延欵日程遂执此以讪笑累积长久之说殊不究紫阳此诗盖引用韩逍遥之语以晓夫世之不知有一日见效之妙而徒事三年九载之勤者尔非曰一日便可登仙更不用累积长久之功也尝试论之上清集云敎我行持片饷间骨毛寒心花结成一粒红蕖言即此是金丹又云开禧元年中秋夜焚香跪地口相传朅尔行持三两日天地日月软如绵又云纵使功夫汞见铅不知火候也徒然大都全借周天火十月圣胎方始圆虽结丹头终耗失要知火候始凝坚如此则金丹之小效固可以片饷见之而金丹之大功盖不止于一日矣抑尝以古人之说攷之如王易玄云九转一年功寿可同天地又云火运经千日炉开见八琼又如韩逍遥云十月满足丽乎二仪又云三年法天行道永世无爲金质王韩二公皆唐之得道眞仙也肯妄言哉又如吕纯阳云千日功夫不暂闲河车般载上崑山又云才得天符下玉都三千日里积功夫又如刘海蟾云炉闭八关终九五药通七返是三年又云九转功成千日候已知名姓列仙都夫洞宾之与海蟾乃列仙中之铮铮者肯妄言哉不特此也又如陈朝元云含养胞胎须十月焚烧丹药在三年又云九年还返无差错鍊取纯阳作至眞又如王良器云大将天法烹千日恁时除假只留眞又云灵芝种满三丹田千日功夫延万年又如薛紫贤云四象包含归戊己精勤十月产婴孩又云昇腾须假至三年携养慇懃爱恋又如刘虚谷云颜容可定因三住胎息成功合一周又云大力欲就三千日妙用无亏十二时又如陈默默云炁候簇成须百日功夫鍊就是三年又如李长源云勿谓丹成消一日到头须下数年功又如陈翠虚云片饷功夫修便现老成须是过三年又云千朝火候知时节必定芽成汞自干诸公之说岂皆谬爲此论以诳惑后人者丘长春磻溪集云假使福轻魔障重挨排功到必周全吾党其勉诸忧悯后生好道之伦随傍风采指画古文着爲图借开示后昆露见枝条隐藏本根託号诸石覆谬衆文学者得之韫椟终身子继父业孙踵祖先传世迷惑竟无见闻遂使宦者不仕农夫失耘商人弃货志士家贫吾甚伤之定録此文字约易思事省不繁披列其条核实可观分两有数因而相循故爲乱辞孔窍其门智者审思以意参焉指玄三十九章云求仙不识眞铅汞闲读丹书千万篇盖丹书所谓铅汞皆比喻也在学者触类而长之尔殆不可执文泥象舍吾身而求之外也载惟古之圣贤忧悯后世有好道之士不得其说遂爲之随傍风采指画古文着爲图籍以开示之实欲使学者有可以爲遡流寻源之地也然其着书立言往往隐藏本根不肯明言其事惟託五金八石爲号以露见枝条而已后之得其书者不究其旨徒尔韫椟终身以至子子孙孙世世迷惑烧竭朱汞竟无所得遂使在官者弃官服田者废田商人失其本业志士无以聊生甚可伤也魏公伤其如是遂乃定録此参同契一书传行于世其间分两有数不妄发一句因而相循不闲着一字枝条一披核实随见可谓字约而易思事省而不繁矣或者见其三篇之多疑其太赘殊不知三篇即一篇也一篇即一句也以一句口诀散布于三篇之内所以错乱其辞孔窍其门者不敢成片漏泄也智者诚能审而思之以意参之必当自悟焉法象莫大乎天地兮玄沟数万里道之大无可得而形容若必欲形容此道则惟有天地而已矣天地者法象之至大者也有玄沟焉自尾箕之间至柳星之分界断天盘不知其几万里也修丹者诚能法天象地反而求之吾身则身中自有一壸天方知魏公之所谓玄沟吾身亦自有之盖不用求之于天也何谓玄沟天河是也河鼓临星纪兮人民皆惊骇河鼓天河边之星也其位在斗牛之间星纪天盘之丑位也河鼓临星纪则驱回尾穴连空焰赶入天衢直上奔正当其斩关出路之时一身之人民岂不竦然惊骇翠虚篇云曲江之上金乌飞姮娥已与斗牛欢即河鼓临星纪之谓也又云山河大地发勐火于中万象生风雷即人民皆惊骇之谓也晷景妄前却兮九年被凶咎晷景即火候也前却即进退也九年即九转也以九年蹙而小之则一月一还爲一转翠虚篇谓九转功夫月用九是也更蹙而小之则一刻之中自有小九转金丹大成集谓九转功夫在片时是也晷景妄前却兮九年被凶咎者火候之进退不可毫发差殊然后九转之间稳乘黄牝马而可保无咎反是则九转之间翻却紫河车而凶咎随至矣悟眞篇云大都全借修持力毫发差殊不作丹信不可不愼也皇上览视之兮王者退自后太上素灵经云人身有三一上一爲身之天帝中一爲绛宫之丹皇下一爲黄庭之元王夫上一天帝即泥丸太一君也中一丹皇即绛宫天子也下一元王即丹田元阳君也今魏公谓皇上览视之者运神火照入坎中以驱逐坎中之眞阳也王者退自后者眞阳因火逼而出位于坎也于此驾动河车则眞阳飞腾而起以㸃化离宫之眞阴矣关楗有低昂兮周天遂奔走天形如弹丸昼夜运转周匝无休其南北两端一高一下乃关楗也人身亦然天关在上地轴在下若能回天关转地轴上下相应则一息一周天也江河无枯竭兮水流注于海海乃百川所归之地江河之水所以注于海而无枯竭者名山大川孔窍相通而往来要循环也人身亦然一气流通则八路之水皆逆流奔注于元海中也天地之雌雄兮徘徊子与午午者天之中也子者地之中也子午爲阴阳相交水火相会之地日月至此势必徘徊今人以太阳当天谓之停午即徘徊之义也以丹道言之上升下降一起一伏亦徘徊于子午盖与天地同途初无异也寅申阴阳祖兮出入终复始斗指寅而天下春阳气自此而发生畅万物以出斗指申而天下秋阴气自此而肃杀敛万物以入则知寅申者阴阳之祖万物出入之门也以丹道言之自寅而出自申而入周而复始与天地岂有异哉循斗而招摇兮执衡定元纪史记天宫书云北斗七星杓携龙角𢖍殷南斗魁枕参首用昏建者杓夜半建者衡平旦建者魁又云斗爲帝车运于中央临制四郷分阴阳建四时均五行移节度定诸纪皆系乎斗索隐曰春秋运斗极云斗第一天枢第二璇第三玑第四权第五𢖍第六闿阳第七瑶光一至四爲魁五至七爲杓今魏公谓循斗而招摇兮执𢖍定元纪者吾身之天罡所指起于子而周历十二辰也夫斗居天之中犹心居人身之中是故天以斗爲机人以心爲机丹法以心运火候犹天以斗运十二辰也翠虚篇云夺取天机妙夜半看辰杓一些珠露阿谁运到稻花头盖谓此也升熬于甑山兮炎火张于下白虎唱导前兮苍龙和于后甑山即崐崘山也药升之时金炉火炽玉鼎汤煎虎先啸龙后吟犹夫倡而妇随也金丹大成集云夜深龙吟虎啸时急驾河车无暂歇须臾般入泥丸顶进火玉炉烹似雪盖发明此义也朱雀翺翔戏兮飞扬色五彩遭遇罗网施兮压止不得举嗷嗷声甚悲兮婴儿之慕母顚倒就汤镬兮摧折伤毛羽朱雀火也颠倒运于鼎中驱趂五行因成五彩翺翔于上爲罗网所罩则风云满鼎鸣作婴儿之声也旣被网罗压止而不得飞举遂敛身东羽伏于鼎中也赤龙大丹诀云朱鸟爱高飞蟾蜍捉住伊号虽称姹女啼不过婴儿赫赫威从盛冥冥力渐衰即此说也元阳子大道歌云青龙逐虎虎随龙赤禽交会声嗈嗈调气运火逐离宫丹砂入腹身自沖亦此义也刻漏未过半兮龙鳞甲𩯓起五色象炫燿兮变化无常主潏潏鼎沸驰兮暴涌不休止接连重叠累兮犬牙相错拒形如仲冬冰兮阑干吐钟乳崔嵬以杂厠兮交积相支拄刻漏未过半兮龙鳞甲𩯓起者採之鍊之未片饷一气眇眇通三关而黄云成阵白羊成队金钱金花金鳞纷纷而来也五色象炫燿兮变化无常主者风摇宝树光盈目雨打琼花雪满衣而彤霞紫雾变现不一也潏潏鼎沸驰兮暴涌不休止者丹田火炽泥丸风生而三宫气满有如饭甑烝透之时热汤沸涌于釜中也接连重叠累兮犬牙相错拒形如仲冬氷兮阑干吐钟乳崔嵬以杂厠兮交积相支拄者一抽一添渐凝渐聚浇灌黄芽出土而自然结蘂复生英也翠虚篇云辛苦都来只十月渐渐採取渐凝结学者诚能潜心内鍊昼夜无倦则丹体逐时时不定火功一夜夜无差如上景象当一一自见之也阴阳得其配兮淡泊自相守悟眞篇云阴阳同类归交感二八相当自合亲盖眞息绵绵勿令间断则阴阳自得其配虚心凝神纯一不杂则阴阳自然相守也青龙处房六兮春华震东卯白虎在昂七兮秋芒兑西酉朱雀在张二兮正阳离南午三者俱来朝兮家属爲亲侣本之但二物兮末乃爲三五三五并危一兮都集归一所治如上科兮日数亦取甫周天二十八宿东方七宿谓之苍龙西方七宿谓之白虎周天十二次东方三次中间一次曰大火西方三次中间一次曰大梁大火居东方三次之中在辰属卯在卦属震在四时属春在五行属木而房五度又居大火之中故曰青龙处房六兮春华震东卯也大梁居西方三次之中在辰属酉在卦属兑在四时属秋在五行属金而昴七度又居大梁之中故曰白虎在昴七兮秋芒兑西酉也朱雀在张二兮正阳离南午者张乃南方之宿其象爲朱雀也然张有十八度而特言其二者盖以周天三百六十五度自北方虚危之间平分天盘爲两叚而危初度正与南方张二度相对也三者俱来朝兮家属爲亲侣者青龙白虎朱雀三方之正气皆归于玄武之位而房六昴七应水火之成数张二危一又应水火之生数犹家属之相亲也本之但二物兮末乃爲三五三五并危一兮都集归一所者推原其本即是水火二物而已二物运于鼎中遂列爲三五三五即房六昴七张二也三家相见并而归于危一则结成婴儿也治之如上科兮日数亦取甫者修鍊大丹当依上法度而行迎一阳之候以进火而妙用始于虚危也周易参同契发挥卷之八周易参同契发挥正统道藏三家本九卷太玄部周易参同契发挥卷之九止九林屋山人全阳子俞琰述下篇第二先白而后黄兮赤色通表里名曰第一鼎兮食如大黍米先白而后黄者初如玉液飞空雪渐见流金满故庐也赤色通表里者灵光神焰烧天地风雷云雾盈山川也名曰第一鼎者以九转火候言之此爲起初第一转也食如大黍米者丹头才方结就仅如黍米之大也自然之所爲兮非有邪伪道金丹大道古仙往往以爲自然夫旣曰自然则有何法度有何口诀但付之自然足矣又安用师授爲哉曰非然也大丹之法至简至易其神机妙用不假作爲不因思想是故谓之自然然必收视返听潜神于内一唿一吸悠悠绵绵不疾不缓勿令间断然后神归气中气与神合交结成胎盖非一味付之自然也金碧龙虎经云自然之要先存后亡夫先存后亡者先存神入于气穴而后与之相忘也如是爲之则神自凝气自聚息自定即非澄心入寂如藁木死灰也盖澄心入寂如藁木死灰以之入道则可以之修眞则未也指玄篇云自然功绩自然偏说自然来不自然盖谓此也乃若时至而气化机动而籁鸣则于自然之中又有烹鍊进火之诀存焉悟眞篇云始于有作人争觉及至无爲衆所知但见无爲爲要妙岂知有作是根基学者苟未知丹法之有作而便求无爲自然是何异于不耕不耘而坐待丰稔者哉若山泽气烝兮兴云而爲雨天降时雨山川出云人皆知其然矣而不知在天之雨即山川之气所化盖山泽之气烝而上升于天于是化而爲云由其阴阳和洽所以成雨及其成雨则又还降于地吾身之金丹作用与此更无少异魏公设此象以示后学可谓巧于譬喻矣泥竭遂成尘兮火灭化爲土泥乃近水之土性本重滞而居下及曝而干之则土性竭而燥裂化爲埃尘矣火乃虚明之物因丽于木而有烟焰及烟消焰冷则火性灭而煨烬化爲灰土矣知乎此然后可以论阴阳反覆之道若檗染爲黄兮似蓝成緑组皮革煑爲胶兮麴蘖化爲酒同类易施功兮非种难爲巧悟眞篇云万般非类徒劳力争似眞铅合圣机盖眞汞得眞铅则气类相感妙合而凝犹夫妇之得耦故谓之同类类同则如檗之染黄蓝之染緑皮以爲胶麴以爲酒不劳于力自然成眞若舍此而别求他物则非其种类徒费功夫尔惟斯之妙术兮审谛不诳语传于亿世后兮昭然而可考焕若星经汉兮昺如水宗海世间旁门小术何啻三千六百家惟此一门乃天宝大罗飞仙金液九转大还丹清静无爲之妙术其法至简至易虽愚夫愚妇得而行之亦可以超凡入圣是以天戒至重不许轻授于非其人而世之参学者不有夙縁契合未易遭遇也今夫魏公不祕天宝作此三篇之书言言详审字字谛当焕若星之经汉昺如水之宗海眞亿代学仙者之龟鑑也指玄篇云多少经文句句眞流传只是接高人悟解篇云非干大道神仙惜自是凡流不志心或者乃信盲师之说而妄谓神仙诳语神仙肯诳语耶夫古仙留丹书于世盖将接引后学其间论议昭然可考夫遇者固可于此探讨旣悟者亦可于此印证古之得道者莫不皆然刘海蟾谓恣游洞府遍讨仙经幸不违盟果谐斯愿杨虚白谓名山异境历斗而靡不经游祕诀神方渊奥而素曾耽翫陈默默谓历览群书参叩高士足迹几类云水反而思之所得尽合圣诠盖未有自执己见而不访道友独守师说而不读丹书者也善乎施栖眞之说曰古人上士始也博览丹书次以遍参道友以道对言所参无异论以人念道所师无狂徒后之学者岂可谓口诀不在纸上而竟不留念哉若曰我自有师传密㫖其言药物火候乃古今丹书之所无而参同契之所不言则亦妄人也已矣思之务令熟兮反覆视上下千周粲彬彬兮万遍将可覩神明或告人兮心灵忽自悟探端索其绪兮必得其门户读书百遍其义自见百遍且然况千遍万遍哉是故诵之万遍妙理自明纵未得师授口诀久之亦当自悟其悟多在夜深或静坐得之盖精思熟味反覆玩诵蓄积者多忽然爆开便自然通此之谓神明或告人兮心灵忽自悟也管子曰思之思之又重思之思之不通鬼神将通之非鬼神之力也精诚之极也此说是已近世张紫阳以悟眞篇授扶风马处厚侍郎且嘱之曰愿公流布此书当有因书而会意者故其自序有云此悟眞篇中所歌咏大丹药物火候细微之旨无不备悉傥好事者夙有仙骨覩之则智虑自明可以寻文悟解其谆谆勉后学之辞与魏公同一意向盖所谓神告心悟毕竟有此理也不然二公何苦立此空言以厚诬天下后世也哉天道无适莫兮常传与贤者谭景升以化书授宋齐丘齐丘杀景升并窃其书自名之寻亦不得善终此传非其人而彼此致祸者也吴世云以道授许旌阳旌阳又得谌母之至道复授于吴厥后皆得道成此传得其人而彼此致福者也盖天道无亲常与善人苟非其人道不虚行岂得无祸福于传授贤否之间乎呜唿世道不古愈降愈下善人吾不得而见之矣得见有恒者斯可矣鼎器歌圆三五径一分圆三径一此吾身中之宝鼎也三才位其中五行运其中铅汞土居其中阴符经谓爰有其器是生万象即此物也金丹种种玄妙皆不出乎此若曰不在吾身而在他人则非清静之道矣口四八两寸脣口四八者四象八卦皆在其中也两寸脣者具两仪上下之界分也长尺二厚薄匀鼎长一尺二寸以应一年十二月周天火候鼎身腹令上中下等均匀不可使之一偏也腹齐正坐垂温坐之时以眼对鼻以鼻对脐身要平正不可欹侧开眼须要半垂帘不可全闭全闭则黑山鬼窟也气从鼻里通关窍不可息麤息麤则火炽火炽则药飞矣阴在上阳下奔阴上阳下水火旣济也还源篇云娑竭海中火崑崙山上波谁能知运用大意要黄婆向微黄婆运用之功则水曰润下火曰炎上何由旣济哉首尾武中间文首尾晦朔也中间月望也晦朔乃阴极阳生之时故用武火月望乃阳极阴生之时故用文火然所谓晦朔月望亦譬喻耳却不可只就纸上推究也始七十终三旬二百六善调匀三旬即三十也七十三十与二百六十合之则三百六十应一年周天数也修鍊而至于百日数足则圣胎方灵圣胎旣灵此后二百六十日善能调匀气候常使暖气不絶则丹功自成翠虚篇云温养切须常固济巽风常向坎中吹行坐寝食总如如惟恐火冷丹力迟他无艰辛也阴火白黄芽铅自子至巳爲阳火之候自午至亥爲阴火之候酉居西方西方属金故曰阴火白悟眞篇云蟾光终日照西川是也土中产铅铅中产银银自铅中鍊出结成黄芽名爲眞铅金碧龙虎经云鍊铅以求黄色是也两七聚辅翼人两七东方苍龙七宿西方白虎七宿也人中央人位也两七聚辅翼人者龙蟠虎媾会聚于中央也若然则南海之儵北海之忽相遇于浑沌之地矣此所以烹而成丹也悟眞篇云三家相见结婴儿又曰五行全要入中央其斯之谓欤赡理脑定昇玄脑爲上田乃元神所居之宫人能握元神栖于本宫则眞气自昇眞息自定所谓一窍开而百窍齐开大关通而百关尽通也作丹之时脱胎而入口功成之后脱胎而出殻皆不外此静中吟云我修崘崐得眞诀每日修之无断絶一朝功满人不知四面皆成夜光阙兹盖修持日久功夫赡足非一朝一夕之故也子处中得安存婴儿处于胎中得坤母慇懃育养则得以安存矣来去游不出门门者玄牝之门也来去游者唿吸之往来也往来不出乎玄牝之门则阴阳气足自通神也渐成大情性纯行住坐卧绵绵若存则日复一日渐凝渐聚胎气旣凝婴儿显相而情性愈纯熟也却归一还本元大丹之道抱元守一而已其始入也在乎阴阳五行其终到也在乎混沌无极此之谓归一还元也善爱敬如君臣一年处室夙夜匪懈爱之敬之如臣子之事上也至一周甚辛勤还金篇云快活百千劫辛勤一二年自古盖未有不辛勤入室一年而能平地登仙者也灵源大道歌云他年功满乃逍遥初时修鍊须勤苦勤苦之中又不勤闲闲只要养元神其说有味哉有味哉密防护莫迷昏翠虚篇云昼运灵旗夜火芝抽添运用切防危若无同志相规觉时恐炉中火候非盖道高一寸魔高一尺百刻之中切忌昏迷在修鍊之士常惺惺耳途路远极幽玄若达此会干坤运用于玄牝之间一日行八万四千里之路岂不途路远耶其大无外其小无内迎之不见其首随之不见其后岂不极幽玄耶人能达此则可以驱驰造化顚倒阴阳会吾身之干坤矣刀圭霑静魄魂刀圭丹头也魂魄龙虎也运入崐崘峯顶而化爲玉浆流入口则风恬浪静虎伏龙降也得长生居仙村丹成之后散诞无拘系翛然道转高不问山林之与朝市皆可以栖隐今魏公不曰在市居朝而曰居仙村者毕竟山林是静縁也乐道者寻其根根者天地之根也金丹之基也翠虚篇云一才识破丹基处放去收来总是伊似非至人指授莫有识之者乐道之士有能寻而得此抑何其幸耶审五行定铢分五行顺则生人逆爲丹用法度不可不审也火数盛则燥水铢多则滥斤两不可不定也谛思之不须论深藏守莫传文悟眞篇云近来透体金光现不与凡人话此规静而思之此道乃千圣所祕得之者但藏之肺膺自受用足矣何乃轻泄慢漏孜孜焉语人哉虽然自爲计则得矣其如天下后世何此参同契所以作御白鹤兮驾龙鳞游太虚兮谒仙君受图箓兮号眞人胎圆功成之后须当调神出殻或跨白鹤或乘火龙超度三界难径上元始天自此逍遥快乐与天齐年号曰眞人虽然凡所有相皆是虚妄何白鹤龙鳞之有哉若言他是佛自己却成魔又奚仙君之有哉当知白鹤龙鳞皆自我神通变化而仙君亦是自己三清何劳上望或者不达此理乃昼夜妄想以待天诏至有爲黑虎所衔巨蟒所吞者岂不痛哉宋人凿井而得一人之力相传以爲人自土中出许旌阳举家成道后人以爲拔瓦屋入于云中甚矣世之好谲怪也然此可爲智者道难与俗人言其维哲人告之话言顺德之行其维愚人覆谓我僣吾安得夫圆机之士而与之极论哉吁序参同契者敷陈梗槩不能纯一泛滥而说纤微未备阔略髣髴今更撰録补塞遗脱润色幽深钩援相逮旨意等齐所趣不悖故复作此命三相类则大易之情性尽矣参三也同相也契类也谓此书借大易以言黄老之学而又与炉火之事相类三者之阴阳造化殆无异也魏公悯后学之不悟于是作此一书以敷陈大道之梗槩然恐漏泄玄机遂不敢成片敷露未免傍引曲喻泛滥而说又恐阔略髣髴不能备悉纤微复述鼎器歌于后凡篇中文辞之遗脱者皆于此歌补塞之义理之幽深者皆于此歌润色之使三篇之言钩援相逮旨意等齐庶几后之览者便得径路不悖其所趣也翠虚篇云道要无中养就儿箇中别有眞端的都縁简易妙天机散在丹书不肯泄今夫魏公之所以敷陈不已至于再至于三其意不过亦如此不然则大丹之要一言半句足矣又安用覼缕爲哉大易情性各如其度黄老用究较而可御炉火之事眞有所据三道由一俱出径路道无不在头头俱是三圣如其度以作易黄老究其妙以作丹炉火盗其机而爲烧鍊之术或着于言或修于身或寓于物此皆仰观俯察明阴阳配合之法远取近用得造化变通之理于是有此三道三道殊涂而同归此其所以爲三相类枝茎华叶果实垂布正在根株不失其素诚心所言审而不误道者万物之本犹木之根株也发而爲枝茎于是有三圣之易散而爲华叶于是有炉火之术至于结爲果实而返本还源此黄老之所以不失其素而修鍊金液内丹养成圣胎也魏公以此三者互相类之道鼎立而言岂故好爲此郑重实欲使学者洞晓阴阳深达造化也其言出于诚心厥亦审而不误矣郐国鄙夫幽谷朽生挟怀朴素不乐权荣栖迟僻陋忽略利名执守恬淡希时安平宴然闲居乃撰斯文魏公生于东汉名伯阳号云牙子会稽上虞人也今言郐国者隐其辞也本高门之子世袭簪裾惟公不仕修眞潜默养志虚无博赡文词通诸纬候恬然守素惟道是从每视轩裳爲糠粃焉不知师授谁氏而得大丹之诀乃约周易撰此参同契三篇又恐言之未尽复作鼎器歌以补塞三篇之遗脱润色三篇之幽深密示青州徐景休从事徐乃隐名而註之至桓帝时复以授同郡淳于叔通遂行于世嗟夫是书阐明道要发露天机其体认眞切如此其讲贯该博如此兹盖非苟知之亦允蹈之者也而魏公犹以鄙夫朽生自处至人之谦晦盖如此歌叙大易三圣遗言察其所趣一綂共伦务在顺理宣耀精神神化流通四海和平表以爲历万世可循序以御政行之不繁引内养性黄光自然含德之厚归根返元返在我心不离己身抱一无舍可以长存配以服食雄雌设陈挺除武都八石弃捐审用成物世俗所珍罗列三条枝茎相连同出异名皆由一门伏羲画八卦因而重之文王设卦观象系辞焉以明吉凶孔子又賛之以十翼盖将顺性命之理而弥纶天地之道也是故表以爲历则坦然可循是爲万世法序以御政则行之不繁足爲百王之轨范易道可谓大矣黄帝观天之道而执天之行老子含德之厚而比于赤子阴符三百余字道德五千余言反覆议论无非发明造化自然之妙是故世之修丹者必以黄老爲宗黄老可谓至矣乃若服食之法得其阴阳配合之妙以制伏铅汞则二黄之类先可扫除其余衆石亦皆可弃审其用而煅鍊之或爲黄或爲白则成物于天地间岂不爲世俗所珍炉火可谓奇异矣大易也黄老也炉火也三条罗列枝茎相连同出异名皆由一门此之谓三相类非徒累句谐偶斯文殆有其眞砾硌可观使予敷伪却被赘愆命参同契微览其端辞寡意大后嗣宜遵魏公作鼎器歌以继于三篇之后其文字砾砾硌硌粲然可观岂徒抽黄对白谐耦斯文以爲观美哉殆有至眞之理存乎其间也若谓以妄伪之说诳惑后人则稍知道者所不肯爲曾谓魏公爲之乎又况天鑑昭昭祸福不远何苦以伪言误天下后世而自取欺天之罪哉盖鼎器歌之作所以补塞三篇之遗脱润色三篇之幽深也其辞虽三字爲句似乎简短其意则广大兼该靡所不备眞所谓坦然明白可举而行者也后学不于此而取信将奚之焉委时去害依託丘山循游寥廓与鬼爲邻化形爲仙沦寂无声百世一下遨游人间敷陈羽翮东西南倾汤遭阨际水旱隔并柯叶萎黄失其华荣各相乘负安稳长生此乃魏伯阳三字隐语也委与鬼相乘负魏字也百之一下爲白白与人相乘负伯字也汤遭旱而无水爲昜阨之厄际爲阝阝与昜相乘负阳字也魏公用意可谓密矣元丰间吕吉甫守单州吕洞賔至天庆观索笔书二诗其一云野人本是天台客石桥南畔有住宅父子生来只两口多好歌而不好拍时吕守之壻余中释之曰天台客賔也石桥洞也两口吕也歌而不拍乃吟诗也吟此诗者其吕洞賔乎是知古仙立言于世惟务发明斯道以接引后人初不欲彰己之名也赞序参同契者辞陋而道大言微而㫖深列五帝以建业配三皇而立政若君臣差殊上下无准序以爲政不至太平服食其法未能长生学以养性又不延年至于剖析阴阳合其铢两日月弦望八卦成象男女施化刚柔动静米盐分判以易爲证用意健矣故爲立注以传后贤惟晓大象必得长生强己益身爲此道者重加意焉此篇以赞序名乃后人赞序魏公此书之辞又曰故爲立注以传后贤其非魏公本文也审矣朱晦菴云或云后序或云魏君讃详其文意乃是注之后序彭序云魏君密示青州徐从事令笺注徐隐名而注之至桓帝时复传授于同郡淳于叔通因得行于世恐此是徐君语也其注则不复存矣彭眞一云按诸道书或以眞契三篇是魏公与徐从事淳于叔通三人各述一篇斯言甚误且公于此再述云今更撰録补塞遗脱则公一人所撰明矣况唐蜀眞人刘知古者因述日月玄枢论进于玄宗亦备言之则从事笺注淳于传授之说更复奚疑愚尝䌷绎是说窃叹世代寥远无从审定是耶非耶皆不可知忽一夕于静定中若有附耳者云魏伯阳作参同契徐从事笺注简编错乱故有四言五言散文之不同旣而惊悟寻省其说盖上篇有干坤坎离屯蒙中篇复有干坤坎离屯蒙上篇有七八九六中篇复有七八九六上篇曰日辰爲期度中篇则曰谨候日辰上篇曰震受庚西方中篇则曰昴毕之上震出爲征其间言戊己与浑沌者三言三五与晦朔者四文义重复如此窃意三人各述一篇之说未必不然而经註相杂则又不知熟爲经熟爲註也愚欲以四言五言散文各从其类分而爲三庶经註不相泿殽以便后学参究然书旣成不复改作姑诵所闻于卷末以俟后之明者周易参同契发挥卷之九