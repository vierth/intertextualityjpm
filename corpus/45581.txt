卷一上•农一上农政周公曰先知稼穑之艰难乃逸则知小人之依孔子曰使民以时既庶矣又何加焉曰富之孟子曰民事不可缓也易其田畴薄其税敛民可使富也夫民归农则谷植繁奸邪息上明农则力作劝侈靡衰仓禀实而知礼节先王之本政已本政衰于上游民盛于下旷土则州郡荒芜稠乡则椽檐比栉又水谷之区遂绝旱种标样之土不识桑麻各蔽土风曷由济弊故谷贱者薪贵畜丰者衣窭肥硗各殊疾苦同贯是故君子之主其土也省偏枯之失宜酌高下之定势精其所习兴其所缺因地制利以力待岁使民困少瘳则国脉益厚自士不兴学鄙夷田事高者谈性命卑者矜词章洎乎通籍兼并农民盖田输两税复摊丁徭则一田而三征内外正供取农十九而官吏征收公私加费往往及倍绅富之户以银米数多而耗折较轻力作之民以银米数少而耗折倍重是故鬻狱卖法分绅富之膏肥折粮加漕浚茕独之膋血至于申诉所及绅则势胁二昌则利诱听论常速以助其逾荡武断之威乡里愚民不识城市之区未睹官吏之面自非极屈鲜敢吁号而官则受词若罔闻吏则居奇以责赂偶有蹈触厥罚必行故农民终岁勤动幸不离于天灾而父母妻子已迫饥寒又竭其财以给贪婪出其身以快惨酷岁率为常何以堪此推原初心匪尽无良知识溺于俗学情性汩于师友见闻所限酿此伊戚不亦伤已余居家瘠野且以食贫幼亲园圃近岁客游颇究吏术足迹所及东西越数千里访其风俗验其得失爰证旧闻殊不相远窃谓治平之枢在郡县而郡县之治首农桑裒集农说断以今宜条鬯旨趣务在易晓共有验而不切日用者则从芟除言必切实非文献之无征法可举行无迂而远事别为郡县农政详其节目使劝课有方而惩罚可据士君子或有所采择焉其目有七曰辨谷曰任土曰养种曰作力曰蚕桑曰树植曰畜牧辨谷稻类至多其要有二粘者名糯稻蒸而曝之炒为点心炸之可为塘磨粉为粢糕扁食皆可可酿酒其类有赤白二种白者佳赤者惟可供酿皮硬厚收成斤两多而得米少南人多以充租不粘者名粳稻今供常食其早者名籼稻立秋而获毕其尤迟者名免稻白长味香美尤益人九月杪熟其八月熟者专名粳稻以红者为益人收成相似惟籼稻差薄取其早熟接济又避秋旱也又有香者皮带紫黑色名香稻味膻不中常食和糯以酿特佳其草为牛冬粮抽其心可织鞋打索去穗去裤取净秆可以灰煮为纸又烧灰和新熟酒连糟入盐沥取汁淋跌打伤处又烧灰取新汲水淋汁定清冷服解砒毒皆验古名奈名秔名占皆谓稻其种自二月下旬至五月中旬获自六月中旬至九月下旬不等南土多收两熟者上熟厚下熟薄上熟移秧栽耘如他处早稻六月中旬获先十日撒种禾下获去上熟下熟秧长四五寸以锄芸之如治旱种法八月杪获仍种大麦名三月黄者其籼稻既获可种荞麦八月获者于未获前撒泥黄豆于禾下如种下熟稻法粪力厚者田不损其水田不能种麦者获毕耕起板田放水为畦种白菜萝卜皆于田有益其种麦者亦可先栽白菜初伏多雨不能栲田则叶盛初秋多生结虫立秋日雷主多风落稻亩减至五六斗宜及青获当秀畏旱尤甚宜先备水又有旱稻法收成略同水稻河北人多种之未得其法着其名以俟博考麦种二其有壳而谷黄白者名大麦有三月黄四月黄之别撒种丛生收成至早而丰去其壳曝干贮之其壳中粪舂者微浸以水舂去其皮名麦米和稻米炊饭颇香脆共涨锅胜稻而熬饥亦过然味减不为人所贵惟饥年乃以为谷炒而磨之取其面可为点心宜为酱以养牲尤肥猪可酿酒性至勐糟亦可饲牲又有名赉麦者形性皆相似其无壳红黄者名小麦为沟塍以种五寸而一丛丛二三十茎亦可撒种磨为面供常食其麸可饲猪又可以粗布置筛内和水揉成面筋为素食要品其渣仍可粪田下沈者为小粉可为浆其草可织为帽麦性热不宜炒食其头面极细白者尤熟须和次面杂为食乃益人常食令人轻健麸性凉以夹被盛为褥能治身体疼痛及疮疡溃烂及小儿暑月疮疹溃烂不能着席者炒面入腻粉油调治汤火伤灼其成疮者和栀仁油调傅之麦芒入目取大麦煎汁洗之即出取隔年小粉陈者炒之成黄黑色冷定研末和陈米醋为煳熬如黑漆以瓷瓶收之名乌龙膏摊无灰纸上翦孔贴患处治一切痈肿发背无名肿毒皆验古名来名牟名穬名青稞皆谓麦下种自八月至十月不等关西多种春麦南方亦有田极旱不能起板至岁底郎撒子裂缝中者来年麦殊美盖谷宜蓄地热秋冬燥田积热入地春得膏雨而上蒸故麦盛也然不可为常麦宜冬有雪敛之便不甚长又土润则传科大其冬暖麦起节者遇春雪常折损中州于春分前纵马牛食麦至分日乃禁不十日而长数尺亦其地气厚也唯忌猪食食则不复透出麦宜春寒太暖则于松花时黄苗名松花瘟春多雨麦脚着土而黄名黄疸瘟最忌春甲子日惊蛰日二月十二日四月十八日睛则麦熟其雨反是凡粪麦小麦粪于冬大麦粪于春社故有大麦粪芒小麦粪椿之谚其小麦地种棉花者不及耕就麦塍二丛为一窝种棉子计麦熟而棉长数寸矣凡大麦二耘小麦三耘乃善麦田旁可种蚕豆又大麦蚕豆宜为秧田底荞麦紫茎弱而歧生枝枝结实花细白实黑甲三棱以磨面如麦故名收成不盛为间谷不当正熟立秋前后下种八九月收刈性好雨亦不甚畏旱最忌霜一霜而枯再霜而落霜重则茎萎矣色稍缁味与麦等稍滑腻消练肠胃沉滞岁必须食数次其常食者和猪羊肉热食令人发热风落须发又忌黄鱼有黄病人不可食头风畏冷者以面汤和粉为饼更令护罨出汗虽数十年者皆瘥又腹中时时微痛日夜泻泄四五次者久之极伤人专以荞麦作食饱食二三日即愈神效其稭作荐可辟臭虫蜈蚣烧烟薰之亦效其壳和黑豆皮菊花装枕明目其春社前后种者名苦麦味苦劣聊充荒备古名莜名乌麦名花荞皆谓荞麦黍稷本一类粘者为黍不粘者为稷今名芦稷又名芦粟又名芦穄又名荻梁又名高梁亦名黄米随地异名也其种获熟迟早之则皆舆稻同宜熟田壮土古撒种今俱移栽为饭香淡舂粉可为饼为糖酿酒尤美久食令人烦热缓筋骨宜养牲穗可为埽帚秆皮可织箔秆心可饲牛马古名穄名名秠皆谓芦稷而色各有别玉黍一名包谷一名陆谷一名玉高梁一名御米形似芦稷而秆较肥矮六月开花成穗如芦叶心别出苞外垂白须内结谷攒簇成穑生地瓦砾山场皆可植其嵌石罅尤耐旱宜勤锄不须厚粪旱甚亦宜溉米舂为饭亚于麦惟不耐饥可炒食磨粉为饼味黏涩收成至盛工本轻为旱种之最煎汤饮可治淋沥粱今名粟亦名小米有硬软二种如糯粳米有有芒无芒二种如大小麦米作粥饭香脆软者尤佳亦可酿酒有青白赤黄诸种以黄为上早熟者名赶麦黄晚熟者名雁头青早者皮薄而实较胜凡粟耗地力而收成薄故宜薄地稀种也秆惟中薪久食能益肾研粉和蜜可治小儿疮溃满身如火烧者研粉和甘草煮取汁和蜜灌之可解一切毒药研粉煮粥如饴婴儿生七日后日哺少许解毒益元气其淘粟米泔洗瘙疥甚效可嚼烂傅犬咬及冻疮古名众名糯秫名青粱名黄粱皆谓粟稗子本草种今多植者秆略似薏米或名龙爪鸭爪稗皆状其穗也米形似粟四五月种八九月收不择肥硗耐水旱最能保岁收成胜栗煮饭甚香滑益气厚肠胃磨面作饼味焉劣酿酒味胜糯米汁少减秆中粪可铜牛马古名糁子名Ａ皆谓稗薏米丛生秆叶似芦稷而瘦狭种法同亦有夙根自生者米益人心脾尤宜老病孕产合糯米为粥味至美价于谷中为至高然人罕种之此种不耗地不耗粪保水旱可度植也菽荚谷之总名其角曰荚叶曰藿茎曰萁今名豆其青豆赤豆黑豆为大豆荚豆六月白绿豆为小豆宜高赤土太肥则叶茂少实名发青科南人多沿田岸开窝下种撒灰其上不锄不粪亩收二斗桑下收豆又益桑此分外之利也赤黑绿豆皆可杂米炊饭黑者尤益人于豆尤鲜美炒食可为蔬黄白者可磨为腐其渣宜饲豕又可榨油供食比菜油性为和平味亦不可燃灯又可合蜡为烛其饼中粪亚于菜饼可为酱为豉箕荚中薪炒豆忌与猪肉同食小儿食者多壅气致夭十岁以上不忌然亦非宜以水拌大豆湿炒热以布裹熨猝然腰痛神验凡汤火伤者煮大豆汁为饮易愈可灭瘢其叶捣傅治蛇咬煮赤小豆汁饮之通乳汁绿豆食法尤多软糕荡皮搓索皆为素食佳品生研和冷水解一切砒信金石草木之毒古名尗名答皆谓豆泥黄豆共萁短着地多混泥故名亦有黑黄二种豆之最小者为腐色淄而味转滑可炒食饲马豕又煮以粪田过菜饼南人多种于稻下为间谷虽收成薄然不损田不劳人亦分外之利也古名穞碗豆种收与麦同时南人多杂大麦中种之性耐旱又耐冻其苗中蔬收成盛而价值低宜饲豕亦可食古名戎菽毕豆麻累皆谓豌豆蚕豆荚状如蚕种收同豌豆南人多傍麦田种之收时嫩可煮食老则甲坚炒食加以盐可代蔬磨粉以为酱特鲜美不择地可保岁宜多种古名胡豆豇豆一名角豆一名羊角蔓生以竹援之花实至盛采折复生荚俱双垂长者至二尺色备各种嫩时中蔬老收子可炒食可杂米为饭可合糖为豆沙病水肿者忌食扁豆一名刀角一名蛾眉豆蔓生同豇豆采为蔬味冠诸品性尤益人患寒热者忌食又刀豆似扁豆而荚长巨数倍采人酱为蔬味美又益酱也脂麻一名胡麻有黑白二种种刈同稻时子炒碇为粉和糖食味鲜馨尤益人能解百毒生嚼末傅治小儿头疮坐板疮疥煎水洗一切疮毒皆效打油香美为素食要品秆烧灰可以腌蛋煮粥下少许即稠且去火毒黄麻一名火麻一名大麻其子名麻仁古名蕡为八谷上品今惟入药未见充谷以打油可油物皮可绩布秆置水中沤空取出曝干可代火把又肥田其花捣傅一切肿毒古名麻勃捣根及叶取汁服治挝打瘀血心胀气短骨折痛不可忍者皆验古名枲名苴名蕡名汉麻皆谓黄麻又苎麻一岁三刈麻尤坚洁任土凡地肥而有水源者宜稻其冬无水浸者则植麦麦资粪不损地力其源水浸不绝者放干刈稻即起板凡刈谷后耕过为起板勿劳劳谓耕过块大以耙碎其块使养根保泽水田冬不种劳即渗膏故勿劳水弗令没块背作田缺五寸上令水流水浸块则冬不提冻块不舒缺低则水刮田底流去土油缺高则绝下田水五寸则水入田潆渟而后出不害泽也断水则日逼浮膏下老土令浮土瘦又水荡能活土气保温泽稻根须横出全资浮土力力薄者资粪古谓地无良薄水清则稻美者谬其水源发自石山者性寒又清冽无膏宜粪以石灰资浊流溉者不用灰性能板田尤宜勤耕入春解冻又耕之及时又耕之乃劳耕宜率常勿太深若起老土即软硬不相入能害禾又漏田不保泽劳有二耕过以耙碎块乃以木锛锛土木着土者厚半寸阔五寸起两柱上为横桄人凭桄牛引行则土从锛上翻过块匀而活复耙平冬不耕者老土耗下泽流水刮上膏土板不经冻块硬稻柔不能起土收常减古云冬冻不密夏发不盛匪直阴阳循环之理实资冻舒以养土气春不再耕者土性冻涩不和亦减收其植麦者起板耙过以锄聚为畦沟宜深阔以备泄水麦喜耘资粪收成尚有遗泽益田也其非系源水资潴水溉者并同平田不必为沟其山乡水落石涧又无停潴步步低下不可灌者宜相左右夹涧之山形势便利处沿山开沟截断归涧偏源拦水入沟展转浇灌并省桔槔工力其离山既远落地又高远过流涧不能汲灌者宜于涧之上流较田稍高处以椿排沙石截溪流旁开沟拦水入展转浇灌秋后不资水可灌水碓利人工也稻利不必极重而谷正益人又省工力计三耕两劳三耘一莳一刈每亩不过费人工七八日耳六月草盛刈置田中水热日炎三二日辄腐水色如靛最肥又松土亩四担计人一工而膏庇两熟至要不植麦者宜种白菜萝卜既充蔬又资粪益田萝卜尤能松土且佐冬粮其植麦者耗粪工太甚宜三分之以二分植麦一分植菜子菜子冬春之交采充蔬多可卖亩收子二石可榨油八十斤得饼百二十斤可粪田三亩力庇两熟菜子利同麦粪工同麦秆供薪同麦而得粪可济麦田之耗至要其平乡有大川而田去远不能资灌者度地为渠以潴洩之如计地若干里以渠绕之为圩假川水不甚盛不能济渠者则量开池塘平乡土骨坚保泽池深七尺常蓄水五尺池十亩可溉田二顷又资鱼荷之利凡圩远渠处皆开池及小渠潴蓄外绕渠为大隄面广一丈以上内外障拒隄内外皆植柳白杨二木喜水易生长又根须深远能固隄空土不扇田且平乡乏薪尤资其利又遇旱运水入渠书夜不彻柳阴最能祛暑宜人也凡芸稻须上有蓄水放干芸之则杀草利谷须绕苗纵横疏之以土附苗本其一区田一家所种者芸自最下起凡植物皆新根夺旧根横须夺直根直根深者保泽须多者得膏以土护苗本苗附土长新根则膏沃乃放水灌之芸过翻土压草水浸没之则草郁蒸而死并资为粪芸旱种亦然惟豆宜远本近则伤根走膏润凡芸宜勤于稚苗以治草舒根故冬再芸则麦成及苗长既遮碍又土滞嫩根不复滋盛凡度备水源垦荒种稻者先就地刈其草烧之既熯土易耕又益肥缓耕使深盖土深则泽同膏足熟田恐动老土生田以初耕为度故宜深也耕毕引水渗之或就雨土湿锄筑为畔令广常放牛践之使实乃劳不漏水植豆仍不弃地凡治稻田皆以滑泥泥岸令阔种麦乃复之田稻争水麦争地也初播种宜疏新田力盛密则发青科力归叶实不足常减收一熟后辨田性以增损之凡粪皆宜田惟忌鸡粪一粪即尽地力丰收无继惟畦种瓜果者资粪力不资地力则为美粪也其必不能开通水利兴稻田者亦须多开池塘蓄水以溉旱谷北方土厚冬冻多雪麦性好寒借土温润根须舒实田叶不长无入春伤折之患故收常倍然春雨愆期即大祲诚蓄水入春得再溉则能不成矣其下熟择土最厚者种芦稷包谷随宜差薄者种棉花尤薄者种粟及豆盖棉花利厚然资粪地稍薄可成黍深根坚秆全资地力故以厚地与黍而以黍粪典棉花粟最耗地又收薄惟不甚费人工故以薄地种之薄收以备谷耳豆惟宜耕劳地熟一芸可收自有膏润不资粪力土薄者密种即相当其土骨太厚地不能及泉者宜度亩凿井约一顷而三井上为架架辘轳以木盆接竹引水入队灌饮不论山水平原各乡皆宜树桑种蔬果桑宜近居土既肥又便采折修理也蔬果地少人多而粪足者宜畦种地广人少而粪乏者宜漫种凡作畦不择地掘长八尺广四尺或长四尺广二尺为坑深尺许掘平外为沟环之深半坑以土壅坑畔筑令坚实坑内掘出土劳碎和熟粪或蚕沙拌匀先以足践坑底令平实保泽以草薄烧之下和粪之土铺二三寸摊平足践实以水浇之令透乃下种上以粪土轻覆之寸许俟芽出土二一寸乃于早晚灌之计中填比外沟稍高雨多渗出坑不积水旱则以水灌沟使之遥润不致灌刷粪力凡山除巉岩峭壑莫施人力及已标样柴薪外其人众地狭之所皆宜开种开山法择稍平地为棚自山尖以下分为七层五层以下乃可开种就下层开起凡山系土陇者开如高田其石骨诸山开种者皆石七八土二三每大雨山水发洪刷土膏下流故三年之后不复可用又山奇附皮而流开通则膏内涸常畏旱先就地芟其柴草烧之即用重尖锄一属刂两敲开之初开无论秋冬先遍种萝卜一熟此物最能松土且保岁换充蔬粮襄可饲猪及为粪凡栅须备二三间养猪山谷之下者饲之岁出二槽收利既重支资其粪鸡亦宜多乃种玉黍稗子杂以芦稷粟其土膏较重者亦可种棉花皆宜择稍平地掘坑种芋山药各瓜菜十数畦以充蔬且备谷山棚人多粪非所乏故宜多备区种两年则易一层以渐而上土膏不竭且土膏自上而下至旱不枯上半不开泽自皮流限以下层润足周到又度涧壑与所开之层高下相当委曲开沟于涧以石沙截水渟满乃听溢出既便汲用旱急亦可拦入沟中展转沾溉也至第五层上四层膏日下流下层又可周而复始收利无穷冬可种臈芥子其田农就山岭开地种麦者实为非计山去家远粪溉不便山多赤土拥以沙砾二麦弱根难为滋茂其赤白土者阴宜植茶阳宜植竹若去出水在五十里外者则竹无利以油桐为宜或种松杉鸦臼也其黑黄土者阴宜松杉阳宜树漆收利略远而计入十倍凡圩底及河沿当夏必没不可树艺者宜植箕柳白杨利不减谷其山河岸坡常被冲刷石六沙四者可种麻麻根夙深一岁数刈山水一二日即过无损且淤泥资粪其受潮浸溢者可种臈菜子此菜四月即成潮尚未盛即有早浸结荚已坚泥淤不损十可九收利且胜树凡附城民令多备缸桶至城运粪仍以桶置各家收尿凡尿须和大粪破水或牛粪乃可下田否则火气咸气逼谷不长得大粪牛粪济之发力最足官时饬输作清街巷大小各沟于城外可通水处筑坑贮之使乡民便运积粪既收利裕公又沟港不停秽恶居之不生疾疫流通积滞热秽汁污城河水泉香美食之不生淫邪凡城内瓦砾荒场皆宜多树柳柘以备不虞其下有积土饱粪汁最肥木加长亦收利也凡近河渠池荡者至冬以竹筴取底泥粪田最美凡粪止借力河泥力不减他粪而增浮土故尤妙又借浚深也凡治稻皆宜精虽地宽之处广种薄收者多耗本又教惰且不保岁可举代田之法每田一区分三分每岁更代收成过漫种不治者区种即畦种法相传伊伊制以捄旱择近居高处为之以备水人二十区节次艺豆黍芋薯垫粪负浇可以夺岁地狭处尤宜究此荒坵故址皆可尽力也养种凡稼必先择种移栽者必先培秧稻麦黍粟麻豆各谷俱有迟早数种于田内择其尤肥实黄绽满穑者摘出为种尤谨择其熟之齐否迟早各置一处不可杂晒极干黍粟各种以绳系悬透风避湿之所稻麦种晒时以竹簸摊薄晒之晚以物覆之勿聚罨令伤伏热极干时抬置檐下高架掠去日气簸去浮比令极净洗瓦器微火炕之冷过收贮麦种每一石和干艾四两藏之最宜稻种少者亦可择肥好之穑断一节悬当风如黍粟凡种伤湿郁热则生虫种不齐则早晚失节迟收零落早收春多碎炊饭多夹生不宜人凡农皆宜备瓮于冬后接收雪汁埋于地中于各种先种二十余日出种淘去浮比则无莠薄摊晒燥再于日时出雪汁溲之如麦饭状以薄布盛而轻拌之令干明日复溲天雨则止七溲后曝而藏之至种时以原汁和原蚕矢拌匀种之则不虫又耐旱辟蝗其蔬蓏种以鳗鱼骨煮汁冷浸和柴灰炒大麦下之起土不生虫冬至日以布袋分盛各谷平量各一升合埋阴地立春后五日发之其息最多者岁所宜也则多种之又谷精通于木稻视柳赤白杨麦视杏小麦视桃黍视榆大豆视槐小豆视李记本年某木盛者来年多种某谷岁收常倍凡黍更记落霜冻封条日种之假如初三日冻树条者则下种亦以初三日十月冻树早黍宜十一月中黍宜十二月晚黍宜三月皆冻早晚皆宜凡冻树皆谓其月之始日记准无差凡秧田择厚田耕劳极熟取浮土和牛粪乱草烧之以石滚滚田使坚平乃滚火粪以筛筛之去粗者匀铺田内厚寸许以水渗之令平湿透筑畔令极密乃下种常以水浸过谷面以妨鸟啄又有种旱秧者下种以水饮之使着土即止常以人护鸟雀秧长一寸即止以备春旱亦佳又有先择田种大麦或菜子蚕豆三月犁掩杀之为底再三劳极平下种亦不减火粪道光庚子南昌姜曾樟圃签云文内常以水浸过谷面以妨鸟啄此就撒谷田中发芽成秧者言也今俗间紥草人画面目持竹旗挂响铃以驱鸟啄此与水过谷面之说相辅而行皆可妨鸟害难妨人害也近有暗向田中捞取谷种之弊此固俗之坏亦由民穷耳惟敝乡现行浸种之法最善以近春社前后浸谷谓之社种先将篾箩大者容种一二石及七八斗不等箩内衬以秆草举谷种倾入秆草中即将秆草包固用石压定每日水淋其外一次必以浸透为度如蒸酒者先淋酿饭一般四五日后种将发芽又四五日芽长成枪积至半月以后开包出之用筐盛之抖散其芽抛散田中芽根落泥二三夜即现青梢所谓秧针是也撒芽之时喜晴暖爱夜露秧长甚速畏东风忌霖雨恐烂秧也惟浸种于家成芽然后撒田过二三夜秧尖出水则既免鸟啄之害又无人窃之虞矣凡黍菜芋萝一切须移栽者先为畦种秧皆宜以肥粪为底其植经冬者尤宜火粪借其力以耐霜雪作力良田膏深当种晚谷以尽其力薄田膏浅天寒则泽涸当种早谷以接其泽凡旱种雨后下则遂性小雨趁湿下翻劳使种合土气易生大雨土沾沃湿劳则块结滞种宜待块背白下种劳之则舒爽匀实凡种耧下撒下及为畦点种随宜凡锄草须一往二复不先附根锄土径前锄空土覆根旁则附根草受掩土泽浸谷宜顺锄两锄再覆断草根一摆一推则土舒草死故又名倒草锄欲数苗二寸一锄芟密补空苗八寸再锄过尺三锄后更一锄则无不美矣苗浅则根弱不能起土草附地夺气故宜勤锄尺以上根坚实又地经锄松和膏上升不滞块苗深阴密扇地草不得泽故可疏锄也工忙者亦宜三锄稻最苦莠秧田恐有草子秧出时即以竹箸拣拔之凡草皆长而深碧易辨田极净者于拔秧时细辨去之亦可长七寸可任拔栽栽法人立定左手持秧把右手分之左右极一手之所至下六科科八寸纵横如一则易耘拔秧时以两手所握濯其根合之紥为一把一把栽廿四科计下种亩子三升半拔秧亩二百五十把栽法分定浮水压下使根须四散着浮土忌深忌根偏及聚其土坚者宜以猪毛莳之一人腰篮撒猪毛片浮水上栽时以根压着秧心肥而起土凡下石灰田当用此剃发亦可凡石灰皆待稻傅科叶相接以上日气不能逼土冽泉浸本时风散扑之亩二十斤热土并杀虫也若秧长至尺二寸以上手绞去长叶栽之毋伤苗心栽时各处自立夏至夏至不等既地气有殊亦种之早晚异也然皆宜植早籼稻以接青黄早籼立秋前熟其栽则小满时也大约植谷性喜温迟处可略早早处断不可迟刈稻除择为种外宜堆田中穗相向为员堆三日而后打则青谷皆熟藏之仓无板底者当置芦簟隔湿气凡砌仓宜用土墼砖石回湿皆害藏凡稻生结叶虫每亩以桐油二斤趁无风日斜时灌之油随露提上叶尖则虫死而堕水且资肥旱稻及时渍种令开口耧种之乃再劳平其黑坚土未生时遇旱宜纵人及牛马践之土湿则忌足迹入田苗长三寸耙之欲数每经一雨辄耙以苗根弱又旱土坚密草易夺气故也天雨宜冒雨薅之地不期良废田不生草者乃宜地良苗盛则恐折熟地多草耙疏则夺气也余同水稻惟耕耙尤宜熟软古说如此盖如今种麦法存以俟考验今邳宿多此种询之土人云撒种后见苗一芸而已丰岁亩收米三石不资粪不费工然未亲验其法麦以经两社备四时为善若天旱不能起板可灌者灌而耕之不能灌待泽迟种亦可小麦宜各粪须于下种时散着田间劳之大麦则否于春社时以熟粪破水薄泼之麦熟宜带青收过熟则抛费收到即薄摊上碾之起稭扬子待收碾都尽再晒碾稭上未净之麦则工夫匀裕收获如救火麦为尤甚蚕稻并兴一值阴雨便成灾伤故也荞麦入秋种早获田内六十日而成子下层黑上层白有汁即宜刈堆之皆黑迟则落及霜则萎黍下种以椹赤为度入小满便可移栽稍迟亦得其地广者亦可漫种亩子三升地耕欲极熟芸可稍疏刈欲晚待力尽有一种零落者宜及紫收勿待黑粟稗皆同粟皆漫种疏处亦可移补黍翦过尚收子黍乃拔种豆时同稻地不求熟生叶一锄之生五六叶再锄之叶落尽乃刈亦有摘取黑荚者诸豆中豌豆绿豆成熟最早蚕豆同麦种治法同诸豆下种亩五升脂麻宜白土时同豆截雨脚接湿种则易生亩子二升炒细沙和下空曳耙劳之人践劳则土厚不易生锄三遍再亦得及荚青刈之十数茎为一束五六束斜靠为丛上束之束小易干便持斜倚可当风口口开倒抖之遗竖令晒三遍乃尽其乘湿攒积者蒸热易干然不中为种又油烛燃之不明凡植谷近舍当旁植脂麻以遮六畜菜子古名芸薹名蜀芥者今之臈菜子也种时同麦起板撒牛粪播子而劳之亩二升宜冬一芸臈菜子同入春其薹可供蔬搯一遍即止四五月荚黄拔置场曝而碾之其薹能利血产妇宜食之腰脚有病者忌食其油调蚯蚓泥治汤火伤灼蜈蚣咬者取油倾地上擦地上油涂之立愈勿令孕妇见棉花即古吉贝又名木棉于花熟时选办大而白者收其核以青黑色为上曝藏之谷雨后淘取坚实者沃以沸汤和柴灰种之宜夹沙之土凡根坚之植及地下结实之种皆宜沙土取其松和易长耕欲熟细为沟塍点种以灰土厚覆令着实虚浅则苗出易萎其空土专种棉者宜冬春再耕过清明即可下种其沟塍种小麦者及小满可于麦根点种刈麦棉长数寸锄密补空每窝三茎深锄细敲无减专种大麦地即宜耕过劳种种下地旬日乃出长尺半摘去中心以长旁枝旁枝长尺许以上亦去其尖枝交揉者芟之勤芸厚粪夏末开花结桃入秋桃开花瓤乃吐随吐随摘盛者亩收干花二石杂种脂麻云能利棉芋宜沙白土欲熟耕资粪力早则二月迟尽四月惟忌三月深沟高塍塍二行相去如稻常锄草以缓土以数为妙旱则灌之令透湿九月掘之盛者亩三十石近用移栽收成常盛盖植物皆喜易土兼受粪力也其禾亦可禽有水干二种水种尤佳种法同又区种法开区方深皆三尺以豆萁置区内足践实厚尺五寸取区上湿土和粪萁上厚尺二寸以水浇之足践平令保泽取五芋子置四角及中央足践之旱数浇之一区收数十斤冬月可常食宜杂姜煮之山芋一名土瓜择肥好者掘干土坑藏之覆以草谷雨后取出四面皆生茅地二分许摘芽种畦内蔓生以竹或柴缘之及夏至翦取蔓枝每一叶下截过节为苗栽之沟塍略如芋法以薄草护日活科后即以为粪蔓缘塍隔三五日即翻覆辫之毋令着土生丝根致瘦芋本九月掘之亩常收二十余石可切碎和米煮饭多食亦动气瓜择食时最美者收其子截去两头取中央子近蒂子瓜曲近头子瓜短拌细糠柴灰和着壁上则不变欲早者瓜生数叶即结子谨养之老取其子名本母子留子法同种之则早熟然实减小择良田先密种蚕豆入三月犁掩之再耕劳以水淘尽瓜子和以盐开坑大如斗锄碎燥土令润和乃下子四枚每枚旁下大豆二枚豆为瓜起土下粪和细土轻覆之足践微令平生三四叶掐去豆掐豆出汁借为粪拔之则土虚燥害瓜宜苗稚时数锄之则实盛凡实多留则小少留则大随意酌之蔓长时趁朝露以杖举蔓拌柴灰石灰散于根下后两日复耧土堆护其根则去虫地多蚁以带髓骨置瓜下待蚁聚将去之二三次则绝又瓜忌闻麝每塍间栽韭数株则不损凡摘瓜以杖起蔓引手摘之毋翻覆践踏则瓜至霜下实不烂菜瓜黄瓜丝瓜南瓜法皆同缘以柴或不缘随宜西瓜种法同科宜稀每三尺一本本留一瓜摘去他花蔓则瓜大如斗冬瓜傍墙阴作区员二尺深五寸以熟粪及细土相和正二三月间晦日种之以柴倚墙缘之旱频浇八月掐其稍去余实本留五六枚十月霜足收之枚常重四五十斤凡瓜冬种者常胜春种六月雨后种绿豆八月中犁杀之十月再耕开畦掘坑大如盆口深五寸以上壅其畔坑底令平正以足踏之令保泽以瓜子大豆各十枚遍布坑中以粪五升覆之平又以土一斗覆粪以足微践之冬遇雪聚雪于坑上为堆至春瓜生常有泽不畏旱五月即熟肥美特异瓜苗尽生同豆掐去止留四茎冬瓜古名白瓜名水芝名地芝全颗削皮埋湿地一日取出破取清水治消渴不止任意吃之治一切水肿病发背溃欲死取瓜切头合疮上瓜烂削之又合拔毒神效一切肿毒皆可削贴久病阴虚人忌食未受霜者食之亦损人其子为末温酒服可治积年损痛收瓜忌洒漆麝糯米触之则烂南瓜不可同羊肉食有脚气黄胆病者忌食以叶作菹去筋净乃妙菜瓜古名稍瓜名越瓜小儿天花后不可食多食令人虚弱动气发心痛惟宜酱为菹烧灰傅口吻疮及阴茎热疮有效黄瓜一名胡瓜多食动寒热小儿尤忌和醋食令人生疳虫丝瓜古名天罗名鱼鰦名布瓜小儿出痘不快或未出以老丝瓜近蒂三寸连皮烧存性调砂糖水服多者令少少者令稀烧存性为末搽风热腮肿烧存性为末盐汤服治男子下血各症热酒服治小肠气痛腰痛不止认架上初结之条俟瓜尽叶枯摘下烧存性为末炼蜜调成膏每晚好酒服一匙治偏坠左者服后偏左睡偏右如之其叶汁治癣疮及头疮生蛆西瓜皮晒干为末常服治积年目疾茄子一名落苏九月熟时擘破水淘子取沈者曝干二月畦种生四五叶带雨合泥栽之晴则以草覆之勿令见日冷性人不可多食妇人多食伤子宫萝卜古名芦葩名雹突名土酥七八月漫种地宜沙软欲耕熟为沟塍如法亩子二升渐问拔为蔬约七八寸留一窝窝四五科十月拔起窖之土坑以草覆之勿令冻空亩常二十石味甘杂煮粥饭俱可九月择萝肥叶茂者拔起掐去直根栽下以草护之枯取为种又随时皆可种秋味特美宜人可多食同羊肉银鱼煮治劳咳胡萝卜种同法白菜古名菘种法舆时同萝卜培秧移种宜黑壤资粪力亩常四十担芥菜同白菜捣烂傅小儿赤游漆疮滴飞丝入目子作油长发拭刀剑不锈乌菘菜一名挞菜叶深碧而员厚味特腴经霜雪尤美种法同苋菜三月漫种莴苣正二月点种菠菜一名红根菜古名波棱名波斯草当月杪种之遇朔即生随时可种俱留不掐者老收种蔓菁一名芜菁一名诸葛菜法同萝卜胡荽一名芫荽种法同苋菜苋常服令易产不可合马苋食令下胎百虫入耳捣莴苣汁入之自出苋菜畦内常生旱莲草妇人生蛀发癣不久髻前即开门用灯草蓓蕾灯草紥成把其上有黑而硬不中点火者名蓓蕾一把壁土上擦平用擦蛀处即止痒久久杀虫尽癣即好若发已落或稀者用旱莲草熬膏白水冲服久之则发生如无癣时此病近最多最难治若有验则不费而得功故急存其说姜十月收种入坑房三月种之沙软地和粪熟耕为畦每尺一科上搭棚勤锄松土至五月挖出老根依苗掘下掐去之不去者浥烂损子姜九月子姜实满掘出和草入地坑亩常二十石解毒辟邪为上品孕妇及疮痈人忌食入秋不可多食令人患眼泻气山药古名薯蓣沙白地先掘坑长一丈深各二尺坑相去各三尺中为沟广一尺深尺五寸周匝内浅外深以备渗水四面筑坑令坚实拦乱根使不入旁土以掘起土和烂牛粪劳匀铺坑内厚一尺拣肥长山药上有芒刺者折长二三寸鳞次匀卧区内区苗七十枝分两层复以粪土匀复五寸以木概平苗长则以竹为架缘之旱则引水灌沟以取遥润不可太湿霜降后出之窖以沙将芦头另窖来年清明种之忌大粪及冻损以其藤所结子种者为坑如法一年子长三寸许可为芦头移种外有脚板薯种法皆同亩八十坑坑如法收七十斤去蚁虫如瓜法掘起后垡土种蚕豆来春垡杀为底不减牛粪性甘温多食甚益人惟不宜和面食动气截鲜者磨取泥治手足冻疮蒜宜良软地耕熟九月种为沟塍五寸一窝撒麦糠少许乃下种正二月锄之三遍条卷则紥为拳叶黄则拔之苔秆根皆中食子亦可种近法多种瓣能解暑毒多食损目捣泥过夜不可食为其聚室中毒气也炙各疗疮嚼傅皆有效其茎叶皆细瓣小辣甚者各小蒜取汁浓煮勿着盐饱食之治积年心痛不可忍者神效葱收子令阴干勿浥韭收子法同葱韭皆宜畦种翦则益茂翦过加粪永出不穷葱白汁傅脐煮酒灌治男子诸脱阳危症小儿盘肠钓腹痛不可忍炒葱捣贴脐上尿出即止小儿无故猝死取葱白纳下部及两鼻孔气通即活小便不通转脬危急者以葱管吹盐人马口即瘥多食耗气又不可合枣及犬鸡肉食又薤葱种法略与蒜同二月初种三月杪叶青出之不可减叶令损白靛一名蓝草择良为地畦三月浸子生芽种之生三叶晨夜浇之勤治草五月雨后接湿拔栽之沟塍如法窝三茎相去七八寸晴则锄以舒土数锄厚粪七月拔之中两手握为把积桶内以水浸之三日去草取其澄汁灰收之贮以畚亩三石草中粪近法多漫种亦有种两熟者下熟颜色殊鲜明红花择良地熟耕二月杪趁雨后漫种之四月杪即有花花开日日乘晨凉摘之碓捣使熟以水纱布绞去黄汁薄摊竹簟晒之五月子熟拔晒干打之可为油乃种晚花七月摘之鲜明尤胜凡摘花须多人速摘则不黦瓠有区种法种受一斗者可受一石经受一石者可受十石其法先掘地作坑方深各三尺用蚕矢及牛粪麻豆稭与土和拌一重草一重土一重粪践实向上尺许专着粪土水浇令平种大瓠子十颗轻覆土粪既生尺许便聚置一处用竹刀各刮去皮一片相着以麻皮缠缚五寸黄泥封裹数日合气留强者余悉掐去引蔓结子初生二三子不佳去之留四五后择周正圆好者两枚掐去枝蔓旋生即摘食之则较原种十倍此古法其理可信若地方乏陶器可仿行也麻用白麻子色白咬破无膏润者乃比子也买于市口含少时色不变者则佳宜熟耕熟粪亩子三升芒种时截雨脚浸种空曳劳子先用雨水浸则易生浸二时漉出着席上厚三寸搅之令匀得地则生茅若水浸十日尚不茅也初生数日常驱鸟雀三叶则锄去其太密者花如灰便刈古法宜岁易今皆用宿根古温而后剥今皆生剥唯沤其秆苎麻宜沙薄地喜近水耕劳极熟作畦长二丈阔三尺辘令平实入夏将下子隔宿水饮畦令润亩二升撒毕不可覆土以细木于畦内轻概令平搭三尺高棚用稀芦箔遮盖天阴及夜去之地皮燥用帚水于棚上常令皮湿苗出高三指去棚有草拔之稍干浇之长三四寸即将别熟地作畦浇润将苎种饮透带土分栽相离四寸宜勤锄三五日一浇二十日后十日一浇以后旱则浇之初年长过尺便割一镰麻末可用掩根为粪再割者即堪渍至十月即将马粪厚盖根渣数寸以避冻二月苗出五月割一次六月半一次八月半一次中间所割为最凡小茅出土半寸齐其大麻即可割小茅便是下层所割若不割则既抑小茅又损大麻也刈倒即折其秆令褪皮以刀刮其白瓤青皮晾于竹桁以水贫之洁白便可分接成缨水浸一宿便可纺纺成用桑柴灰淋水煮一宿用细石灰拌匀放一宿去石灰用黍稭灰淋水煮则白而软再清水煮一度晒干便可上机苎价倍黄麻尤需用宿根再生不过Ａ地加粪又一劳永利也茶收子和湿沙土拌筐盛之盖以净草三月种之背阴地或树下山阴尤宜开坑员三尺深一尺相去二尺熟Ａ和粪土每坑种二十颗子土盖一寸旱则以米泔浇之二年外乃治草锄土以原蚕矢浇壅之亦不宜太厚忌水浸根三年可收茶子可榨油立春修农具浴蚕锄麦织草鞋织箔芟削诸木枝烧树植地雨水移芟松竹修篱移桑出牛粪掐菜薹惊蛰压桑条粪菜子放鱼秧插柳造酱春分粪大麦锄蒜种薤种茶种山药种早芋种红花清明溲种种靛合牛马温蚕封姜棱种瓜瓠谷雨播稻种菜种扫蚕蚁种苎种茄苋莴苣筑场收榆荚种芦稷玉黍种山芋茅立夏刈大麦翦桑种姜灌豆收桑椹伐木移芦稷玉黍刈豌豆蚕豆种迟芋拔蒜小满刈小麦栽早稻种棉花种脂麻收菜子蚕上箔芒种栽中稻栽芋种粟稗芸早稻刈苎移靛拔红花缫丝夏至栽晚稻种葚种瓜芸中稻种次熟红花翦插山芋小暑芸晚稻收蚕稻伐竹大暑种下熟稻摘绿豆刈苎樵柴晒一切物立秋刈早稻种荞采棉花收槐花割漆筑下白菜萝卜种处暑种泥黄豆拔靛白露栽白菜萝卜胡卜收枣刈中稻收玉黍拔二熟红花秋分种早麦修仓收芦稷刈粟刈苎收桑叶寒露刈晚稻拔稗收脂麻大豆种油菜收柏子收荷叶种豌豆蚕豆霜降掘芋掘姜拔棉花拔山芋堆稻草留萝卜胡卜种种蒜立冬掘萝卜胡卜掘山药收冬瓜奄菜种迟麦藏诸谷种菜种下乌菘菜种刈芦苇小雪芸麦耕水田粪麻田刈蒲包裹各树烧炭大雪酿酒刈蒿棘罱河泥编蒲冬至粪小麦埋各谷占岁开鱼池伐木取竹箭小寒冻蚕种接雪水科桑大寒锄菜麦掘瓜姜坑其余种杂蔬葱韭之类治杂具编囤搓绳之类乘农隙无定时农民治其业自非岁时伏腊省祠墓通亲戚则晴事耕耘雨勤织绩赤背而薅草跣足而犁冰出入见星工作常倍者为上农自耕其田岁息钱不过十四五千文其佃耕与罢弱者可知也或有忿迫奔唿吏门受断明速而岁计已虚略事迁延常继横贷滚垛之困累世不复且均其稠旷县五万户户输两税各稽一日则岁耗邑力十万工也三工治荒田一亩顿臻熟腴是岁芜邑田三万余亩也治田亩加一工则溢粟二斗是岁减邑谷二万石也贪酷未形病民已炽论非谿刻理则固然呜唿乘时争力无忘勤动抚躬推物能无憷惕故总时日兴作之务附着作力敬告在公或不以为小人之识也卷一下•农一下农政蚕桑桑有二种鲁桑一名湖桑叶厚大而疏多津液少椹饲蚕蚕大得丝多荆桑一名鸡桑一名黑桑叶尖而有瓣小而密先结子后生叶饲蚕蚕小得丝少然荆桑心实耐久且生叶早可为树桑饲蚁及头眠鲁桑枝丰不耐久生叶迟可为地桑饲老蚕桑不宜远居便采折便修治种之有种椹压条二法压条易长而难得宜兼用之椹熟收黑鲁桑椹水淘净晒干及四月耕地令熟粪而劳之为沟塍以黍桑子各三升蚕沙三斗种之轻概平勿令土厚压二月种旧椹者多不生黍桑俱生三锄三粪桑密者去之令相间五六寸黍熟刈之桑长等黍以利镰附地刈倒乱草覆之曝燥顺风走火烧之火太盛则伤根加牛粪覆之春芽出每科留一肥者频浇之至十月移栽北方地冷则用八月先以墙围成园园宜约乡里数家公围或四家各围一面或两家各围两面既省围工又互借粪水之力园内地牛犁熟方五尺掘一坑坑相直以便犁坑方二尺深二尺先以乱石填深七八寸下十二三寸践平实石乱舒直根且畜粪保泽将烧过土粪三升熟牛粪三升和软土三升匀下坑水一桶搅成泯浆若过年及春分栽者先于秋末掘坑和粪细土填坑一半以收冬润栽时抛开如法下苗者不用火粪连根掘出桑苗去根七寸截断烧锅令红倒案桑瘢烙过将根坐稀泥中按至底提三五次令根舒顺以桑顶平地为度乃下细土坑填满次日绕坑檐筑土下七八寸令坚实靠桑身处勿筑檐土坚自随低下看实也乃以细土壅满轻筑平以松土和牛粪厚覆之令毋冻及春融拨粪和土为桑隔时时浇之隔员二尺中聚松土如锅覆旁筑坚为池畔以渟水二月在隔东北种黍以遮新芽三年便不须此芽丛生出土每一根只留二三条任长足来春便可饲蚕作地桑者附地一刀割断其一割不断者则条楂生出不齐芽出可留五六根以渐增之作树桑者去土三尺以上割去梢条则条自横岔任令滋长至十二月乃科砍之当夏科砍走汁则数年不茂凡春摘叶夏翦条摘叶不可屈枝翦条不可当午地桑翦条附土树桑剪条附老瘢小瘢凸出多者损新条也树桑枝宜员向外出中可立一人科砍时凡条向下生者名沥水向里生者名刺身皆砍去之相并生者名骈指稠集生者名冗脞皆科选之以养新叶之力凡夏翦过后所发条有一叶者则入春为芽长一横枝凡树桑砍梢后茅出择其圆正肥旺者留五六芽其明年翦条时各留尺许留芽如初明年又留尺许翦之但择肥长不必取员向以后翦条皆齐老瘢树本三尺枝两节二尺合高齐人三年科砍一树廿五头中员空三尺每头留四五条凡桑隔宜常治净则不生虫或有步屈亦易捕凡桑田皆宜春秋两耕隔间三尺一犁顺逆之地也纵横耕之遇浮根则去之秋种菜子春种赤绿豆芋头脂麻余植皆病桑每熟宜三粪三锄粪锄皆宜及桑则地不荒而桑益茂且叶早生也科方五尺则亩为二百四十科地桑盛者科得叶十斤则亩饲蚕廿四箔大眠起秤重四斤为一箔今召一盘树桑阴相交则不滋下植先栽时可相间一丈掘坑深三尺五寸方二尺五寸粪量加亩六十科科盛者叶四十斤亦饲蚕廿四箔压条者春初将地桑隔旁开小沟深广四寸将桑条扳倒截捎烙过横卧渠中以钩钉土仰钩条使离土寸许悬空着其芽皆向上生每五寸留一芽至五月内晴天取泥和水搅淖晒熟拥卧条上晚浇其本根及卧条则生根须至秋其芽条皆成条身十月或来年春分节节翦断栽之凡移栽皆宜多带本土保护根须远移者尤宜包裹固密凡三月桑芽已动最畏霜冻倘天气斗寒北风大作宜于园北预积粪草夜深发火温之以解霜冻接桑如接梨法详后本树老不长叶及谷树桕树皆可凡桑生虫者以杖打落拾取于上风烧之余虫闻气即尽落乃以苏子油涂树根令不得再上其食皮攻心者名蛴螬俗名凿虫当食皮时有脂流出即削去并跟根寻其子如蛆去之其已至树心者以凿去之凡虫皆因隔荒而生熟治者断无此也椹熟时遍收曝干藏之可备荒浸酒煎汁常服之益人惟小儿忌食皮可为纸可入药材中各器叶和麻叶煮米泔汁沐发令骤长叶皮煎水洗风泪各眼以嫩枝炒过煎汁治消渴干椹间饲牛使不疫蚕阳物其性所宜在连今名蚕纸宜极寒成蚁宜极暖头眠起宜暖停眠起宜温大眠起宜凉老宜渐暖入簇今名上山宜极暖蚁时及眠时宜暗眠起以后及蚕大宜明向食宜有风风自架下缓入者乃佳宜紧饲新起时怕风宜慢饲冬隙广拾牛粪积至春暖打破和水筑成墼子以备烘蚕十二月刈茅去穗椎软以备蚕蓐俱宜蚕性秋深捋将落桑叶曝干俟腊月捣为粉以净瓮盛收于不近烟火处腊八日长流清水或井甜水浸绿豆白米每箔半斤为度浸一日晒干俱备大眠后和叶饲蚕能消热病坚丝绵正月修蚕架蚕盘蚕筷架二种古名槌大者高六尺三足展之广亦六尺六层下层去地八寸以空盘隔湿上层以空盘隔尘中置蚕者四层每层相去一尺当每层高为一櫈以便抽盘出架小者高三尺三足展之广二尺四寸每层相去六寸小架以架苗蚕大架以架老蚕也盘以竹编之员径五尺边高寸许苗时用筛软茅垫之上架薄纸三日后去纸惟用茅蓐网以竹片为骨蒙败网如盘而差大如盘上叶使蚕上叶背以抬蚕除沙蚕筷以毛竹长尺三寸削极尖捆糠炒净以除恶蚕蚕室向南为上忌向西受夕照起西风皆害蚕屋宽者宜隔一所东南北三面开窗以纸煳之加苇箔草帘于外靠墙根东西北三面各开三气洞以草塞之屋狭者随处以帘箔遮风日亦可及蚕大眠时埽一通风净室以簟铺地凡晨翦叶扑去露夕翦叶尽日下挑来摘下嫩条薄摊凉去郁蒸之气乃饲蚕常宜备来日叶凡叶有露及黄沙须揩洗净尽铺簟上凉过乃可饲蚕整箔架备火盒箔架以竹为椽去地尺许架之上铺芦箔上簇去地七尺以绳挂大木五六根横铺竹椽加芦箔上簇簇以稻草去裤辫中拆岔为覆钟样撒蚕其上为入簇凡屋一间两架可上蚕十盘火盆以銕为锅或坦瓦盆亦可以木为架高五六寸修抽丝车备丝柴柴栗为上柏次之曝极干二木皆无烟故也桑叶见青乃卧种谓以连置暖处令生蚁出早则蚕叶两损自下蚁至大眠每盘食叶廿五斤大眠起每盘食叶一百斤连嫩枝秤实净叶七十五斤约浮叶一百斤饲蚕一盘先自量叶乃无缺乏缺多蚕不成缺少丝不足先掘一坑以草垫之以置蚕砂砂出即下坑毋置蚕旁厚洁桑皮纸以为连收种桑皮索以系连蚕畏麻近之即不生割地桑厚背钢斧翦条大头钢翦切叶薄口钢刀以上物皆于清明前备齐护种之法蛾下连即于晴日侵晨日未出时汲新水浴连一顿饭时浸去蛾遗便溺毒气以桑皮索系两角平单空挂孕妇产妇不得浴连三伏时再浴一遍挂如初至十月收连卷如轴桑皮索紥而挂之冬至日腊八日皆展之先沃以牛溲乃以新水浴之遇大雪可铺连于雪中令压一日或无雪年至腊月望以高竿挂连轴夜立于阶令出屋墙以受寒气并受星月精华正月十五以研细朱砂调不冷不热温水浴之或用端午重九所采马齿苋桃枝晾干以极熟细木棒慢卷一棒三连桑皮索紥定以净瓮铺干茅草为底贮黑豆斗许将棒空插没瓮口以纱布覆之每十余日及雨雪后待日阴已高取出瓮中连展开使略见风日即卷插瓮内如初凡贮连挂连皆宜于无烟处值烟薰者多不生生亦多病及清明即出瓮中连展开系角于无风温室内去地七尺空挂及谷雨桑叶已生于辰巳问出之以背铺日中晒至温即于厂下舒卷之四角顺反互卷到第一日以变灰色者十分三分即收瓮中次日又舒卷变至七分收瓮此二日收皆须以纸密盖瓮口第三日于午后出舒卷提掇以变十分为度乃以两连相合或一连对折紧卷紥定以盆盛黑豆置无烟凉房内棒虚插盆中凡子色初变红和肥满再变尖员微低如春柳色再变蚁周盘其中如远山色是为好种若顶平焦干及苍黄赤色者弃之可也三日晚开展以不出蚁为上其无出者以鸡翎埽去不用此名行马蚁留之则蚕不齐凡蚕欲蚁齐眠齐老齐不齐则生病盖已眠者被未眠者食压未眠者为已眠者拖饿入簇老者欲出蛾嫩者尚薄茧事倍功倍虚卷放在暖房净箔上俟东方白时展连铺箔移于厂下半顿饭时乃移入暖房置近地一架少顷黑蚁齐生称明分两写记之即用桑叶现切如丝发先铺软蓐蓐铺薄纸将桑以筛匀下纸上以连覆叶上蚁闻叶香自下不可用翎刷杖敲若连覆叶上久不下者此病蚁可弃也蚁既下乃秤空连看下蚁分两多少每蚁一钱老蚕一盘有叶三十石者可下蚁三两略多备拣不可太过凡蚁三两当席摊如一盘大地方密则伤蚕凡蚁止食叶之津液故须快刀现切薄筛久停则津干无用也凡养蚕固合家帮忙须择一精细耐勤劳人为蚕母总经其事下蚁时沐浴净衣入蚕室焚香祀先蚕忌生人及穿孝人内外人哭泣声鸡犬皆远驱之毋舂米筑墙埽尘酒气臭气秽言及诸忌言虫鼠之类凡蚕室内必畜一猫凡蚕畏冷然亦不可伤热一日内各分四时寅卯辰如春巳午未如夏申酉戌如秋亥子丑如冬又阴晴风雨即分寒热须以进退熟火调剂如一蚕蚁宜极热时天气犹寒以盆烧牛资墼令烟净烧熟送入蚕房旁置火锸一具多留熟灰以便拨覆火盆不宜太近宜以苦席围其暖气使上下四面温和如一以人身试稍凉即添火去灰稍暖即聚灰覆火务令顺时凡饲蚁叶宜宿浇其树使液出现摘现切薄筛顿数宜频第一周日可三十六顿第二周日可三十顿第三周日可廿四顿第一日切极细筛极薄第二日切极细筛次薄第三日切细筛又次薄三日后切稍大周日十七八顿筛稍厚以后递增减之凡蚁生色黑三日后渐白则向食叶加厚变青则正食宜益厚饱亦不伤复变白则慢食宜减薄变黄则短食蚕向眠也宜益薄纯黄则住食为正眠一日一夜起是为头眠眠起自黄而白白而青青而复白白而黄又一眠是为停眠再一眠是为大眠又有四眠者不宜育之饲法增减皆同初眠凡头眠蚕向眠时宜极暖正眠宜温暖初眠起后遇晴和天气巳午间宜去东南窗帘使稍通风日此为有蚕者言其随养各处者不必望蚕有七分黄光时先以软茅蓐空箔蚁一箔者头眠则分三箔周日食六顿二眠分十二箱周日食四顿三眠分廿四箔周日食三顿三眠起食六顿则落韩谓空箔不用蓐草也可分三十箔今法皆于三眠后秤蚕四斤置一盘尤捷俟十分黄光亻并手抬过分如指头大疏布使入眠不蒸其抬饱食者铺叶使蚕上叶背时夹叶略带沙茅抬过分如钱大散布其叶可切一分阔二眠可食三切叶三眠可食全叶落蓐可带嫩枝铺撒矣凡叶须记明斤数增之如头眠食六顿时每顿叶十斤则二眠四顿时每顿叶五十斤三眠三顿时每顿叶一百廿斤落蓐时每顿百五十斤也其叶食薄露白者即时添补惟巳午未时宜薄以避蒸湿亦至辰上叶至巳已饱至未又上及夜已饱二更又上使至晨亦须勤起视添以叶斤尽为度此三眠后顿分以前照此差之二眠前天气尚凉又蚕沙少皆一眠一抬二眠后三日一抬大眠起饲四顿一抬凡抬蚕皆不可远掷高抛凡抬蚕秤蚕皆宜人多手速勿令久罨致伤凡蚕沙干松则蚕无病其成片湿润者则有病宜急抬解之如正抬时遇阴雨风冷抬过又恐蓐冷伤寒宜切软茅如豆大每一箔用斗许匀撒蚕上再上叶使蚕绿叶上茅隔沙蒸俟晴和更抬此谓二眠以后前不必也凡蚕必欲其眠齐如一半纯黄一半退白渐黄是不相远宜薄铺频饲以赶齐之若尚廷青白则必不相及宜以蚕筷挑出另置一箔频饲始不压遏正眠蚕也凡蚕向眠时见有三分黄光者即减叶三分切细三分薄撒三分顿数加三分八九分例此齐眠乃断叶齐起乃上叶其乱游及食毕即昂头者嫩蚕也拣弃之如已起九分有一分尚眠熟亦宜挑出蚕大眠起则宜凉尽退熟火开窗下风眼其随处养者撤遮幛自三眠后浙去之若骤去则惊蚕惟起西南风则以荐障之若暴热则宜于房外贮清水并以洒房外地使透凉气平和则去之凡眠起宜薄饲一日第一顿薄令露白第二顿再薄令间露白第三顿如第一顿此三眠起饲法二眠当例此差之次日渐厚自蚁及老俱辨蚕色加减其食取腊月所浸绿豆水浸微芽晒干白米蒸熟磨成粉于大眠起第四顿摊叶于簟以新水细洒以细罗绢筛绿豆粉于上拌匀凡粉一斤用新水四升每箔蚕用粉六两计数减叶饲之一顿甚益蚕干桑叶末罗拌如豆粉可间饵三四顿桑粉一斤可减新叶五六斤叶再缺者可用米粉如法拌饲一顿凡此皆防缺叶叶足者不必用此惟以新水撒饲三四顿而已凡水叶惟巳午时可用他时不宜老蚕由青转白向黄则渐老矣又宜微温渐增遮障阴雨宜微进熟火宜切细撒薄饲频约大眠起十六顿即老抬护温凉得法加减适宜廿五日可老每盘丝至二十余两日愈多则丝愈减叶愈增三十七八日老者每盘丝不过七八两且桑叶翦迟则新条不能及夏至前发足条枝稀短来年生叶更迟常损叶误蚕也凡进火当铺叶上顿时使蚕循叶食上乃进拨去灰者同食了即退或以灰掩之若饥而进火则伤火初上叶蚕在叶下沙上若进火则叶罨沙蒸而伤热凡蚕怕湿怕热怕冷怕风伤一即病伤湿则黄肥伤风则节长禁口伤蒸则脚肿伤冷则亮头伤火则焦尾伤寒风则黑白红僵伤热叶者亦蒸黄伤露叶者亦节长禁口病初起者进退火盆开闭窗帘抬分沙以解护之然已减丝矣宜节节如法保持也蚕老齐乃上簇宜轻撒疏布簇外以苇荐蔽风进火盆暖之约屋三间火四角并中央五盆盆各以席围之使火气向上反下则匀而不燥结网成胎火尤宜暖昼夜不可断茧成即剥去皮薄摊毋令蒸罨居簇中央向东南方明净员厚之茧留为种余缫之缫不及者晒茧令燥地上埋大瓮瓮底铺竹簟次覆桐叶乃下茧十斤洒盐二两又铺桐叶重重隔开满瓮密盖之蛾不出而丝不损惟缫时宜频换水耳凡茧雄者多在簇下而尖细紧小雌者多在簇下而员慢厚大摘出时疏布透风凉房箔上蛾出时第一日出者名苗蛾不可用先于屋角置草凡不可用蛾皆放其上次日以后出者每一日为一等分清上连末后出者名末蛾亦不可用以厚桑皮纸为连铺箔上雄雌相配当日提三五次去其尿过午后摘去雄蛾放草上疏布母蛾于连其环生子成堆者即摘其蛾刮去子其余生子足者仍令在连上伏养五日然后将蛾母亦置草间十八日后合埋净地凡蛾出其拳翅秃眉焦脚焦尾重黄赤肚无毛黑尾黑身黑头者皆不可用凡蛾在连时若遇天气炎热于午未间将连铺凉房净地上至申仍上箔十八日后浴而平系单挂之亦有蛾在连时即平系单挂者更透风凉不停屎尿也缫车及缫法各处知之其地素不知蚕者须于他处移缫车及能缫人教之非文字所能明故不详头多不可抽者为棉茧可剥棉乱头及抽剩汤皮为汤茧可捻线蚕白死者名僵蚕可入药夏蚕名原蚕不宜多养损叶人工尤苦惟宜少取其矢以备浸谷种耳又原蚕矢薰臭虫神效树植竹宜高平山坡沙白软土正二月掘取西南园角少去声根多带土于新地东北角种之地宜耕劳坑深二尺长随宜以稻麦糠和稀泥下根以土松覆三四寸不可浇水勿令六畜入食其笋竹性喜向西南东北引蔓数年便满园竹性畏水惟种时宜趁雨接湿丙丁日及起西风日种之多不生凡花木通忌园中宜多为深沟使不停雨水其种竹茎者三四茎作一丛芟去梢叶土令附根而止不可深埋实筑忌足踏手摇及洗手面脂水凡种竹须择雌雄八雌二雄则滋茂自根上起第一枝观之双歧者雌单歧者雄竹开花结米则枯死一株开辄满园于初米时择园中最大竹一竿去根三尺五寸截之通其节实以河泥熟粪即止竹园败者宜于腊月尽砍去之再遍以汤猪水浇之则笋茂过常凡竹须隔年色淡白乃中砍嫩青者篾脆且损笋也竹稀砍常拣留大者则笋肥盛三伏及腊月砍竹不蛀竹盛者亩岁可伐五十担朝入园见笋头无露者此必不成竹可掘供蔬松柏移栽者宜正月多带故土树大者科去繁枝记旧山南北顺栽逆者多死他月栽者亦多死种者九月中收成熟子来年春分甜水浸子十日治畦下粪水散子如瓜菜法上覆松土半寸搭矮棚蔽日旱则浇之秋后去棚十月以黍秆夹篱御北风撒麦糠覆树令厚数寸至来年谷雨去糠浇之再一年便可移栽先掘区以粪土水调如粥乃下科壅土令区平以水浇冲使平忌筑踏有裂缝则脚践合之桧同榆扇地东南北三方各与树等惟宜于园地临水山北畔然不丛生则曲戾且聚雀损谷宜割白土薄地不宜谷者一方先耕劳令熟为浅塍至榆荚熟时收淘取坚实者点种四五寸一科科置二三荚劳平荚出则拔其稠者明年正月初附地刈杀以草覆而薄烧之科根之上如七八丛生止留强者余悉掐去本年即长八九尺初生三年不可采荚叶及捋心仍刈附地草曝干于正月走火烧之三年便中为椽十年以后无所不任三月初及青收其荚干贮为粥甚香滑食之益人古人供常食今可贮之以备荒岁色白将落及已落者可为酱古名瞀俞采其仁入冬酿酒香烈胜稻秫其皮湿捣如煳可粘瓦石以皮焙为末孕妇临月日三服服一钱令易产棠种同法榆子可为腐八月初收叶曝干可染绛白杨古名独摇亦名高飞中屋材性修直易长割地熟耕正月犁为垄横掘垄为小坑斫白杨枝大如指长三尺者屈着坑中以土中压尺五寸令两头出土向上一根两株计亩二千五百株明年正月芟去恶枝三年任椽十年任栋古法岁种三十亩三年九十亩三年挨卖周而复始比之勤农利逸百倍其枝可为矢皮可傅熟毒金疮柳同柳正二月取弱枝大如臂者长尺五寸烧下头二三寸埋之令没常足水以浇之必丛生掐留其茂者别竖一木为栏本年即高丈许尽去旁生枝叶令直上随意取长短掐去正心枝即四散垂下凡下田停水不可植谷之处皆宜树柳六月取春生少枝种长尤捷其割地种者法同白杨耕尤宜熟自五月至七月遇雨即折春生少枝长尺许者插垄中相间尺五寸三岁中椽其枝新鸡时不可供爨能杀雏箕柳下田河岸卑湿之处水涸时熟耕春冻释刈柳枝长三寸漫栽没土劳平乃引水淳之至秋中箕骨矣凡杨柳根下种大蒜一科则不虫漆宜沙石山坡掘根截三寸许长种之二一年或五年后于七月以斧斫其皮侵肉开二分许阔向下螺旋及根开口大如新月以大蚌盛之每早收讫复插入以汁枯为度即截去重种三尺一株亩七百五十株二岁可获净漆一石价比谷三十倍木中器用可及工本谷古名谷桑又名楮名构俗又唿为檀皮宜涧谷间良地秋收子净淘去浮者曝干二月耕地令熟和麻子漫撒之劳平秋冬留麻为楮作煖明年正月初附地芟杀放火烧之本年即没人三年中砍不砍者徒失利砍以十二月为上四月亦可非此则枯死每岁正月就落地干叶烧之二月剔去恶根移栽亦宜二月剥皮煮熟卖者利尤胜煮法结皮为把以石灰拌堆水田中浇之三四日水气如蒸月余就水揉去青黄秽皮略如麻片又以灰沤之摊石山上令露风雨二三月洗而曝之其价十倍谷柴供爨可及工本其实煎汤服治骨哽槐收子宜勤曝辟虫夏至前浸子生芽趁雨种麻时和麻子漫种本年与麻齐麻熟刈去以木为倚栏如柳明年Ａ地令熟再种麻胁槐令直长三年正月移栽亭亭修直百千如一五月收花可染黄九月收子可染皂又供入药卖之为岁利其材作器用最美楸梓秋末收角曝打取子耕地漫种之再劳平春生有草拔洽之再春正月耕熟地移栽方丈一科亩六十科十年后中伐为器收利较迟成材特美桐子古名椅桐白桐泡桐荏桐材中乐器子取榨油树似梧桐而小叶更大子形如柿先花后叶月令所谓桐始花即此宜朝阳高欹之地耐旱易长子生者一年三四尺根分者一年五七尺九十月收子正月耕地种如榆明年即收利其花可傅猪疮和物饲猪肥大三倍梧桐九月收子二月作员坑大三尺下水和土如治畦法每五寸下一子略以熟粪和土覆之生后勤浇当年即高一丈至冬以草竖满坑护梧两重葛紧束之明年三月移栽冬再裹草一次树美观多阴宜园亭官廨子可炒食人家不宜植能损人门户材中乐器棺木轿杠杉宜山坡沙软土惊蛰取枝插种地熟接湿无雨则浇之以杖刺地作孔插杉枝深七八寸下细土松筑以水浇之凡插枝法皆如此木弱者当以棚遮日杉性强不用明年正月芟其下枝歧枝地肥者十年中为柱及棺以七月伐之其椿入春丛生一椿两株传生无穷鵶柏又名柜子收壳开露子者埋牛粪内至春芽动畦种之两年移栽方五六七尺耕劳如法九月收子榨油有皮涝清之分其壳供爨胜柴熄其煤胜炭饼宜粪茶树最多毛虫先以稻草在下烧烟冲之即落下不然伤人树老砍之中栋及各器用其椿接桑最茂不生虫且耐老惟宜摘叶不可翦条耳柘种熟地作沟塍收子淘净晒干密种劳之常拔草三年芟细者为杖十年以上任械材弓材山石阴地尤好叶可饲蚕不采者宜打落之梨取熟时味美者全埋之经年至春二月分栽之一梨十数子惟二子梨他生杜杜酸涩不中食以之接梨乃大佳区着粪水如治畦法至冬叶落附地刈杀之以炭火烧头二年即结子凡杜经年大如臂即任插梨小者对插二枝大者四五枝不等梨叶初动时以麻紧缚杜去地五六寸以锯截杜削竹为签刺杜皮肉之际深寸许折美梨向阳老枝长五六寸斜削之如竹签刺入之度使青皮与杜椿青皮相对拔去竹签插下以熟泥封杜椿头旁以破篮拥土过杜培梨枝仅出其头以水沃之透松覆干土数日即活活后有杜叶出掐之三年即成树凡果树皆喜接桑尤甚接法同凡远道取梨种者折其枝即烧根三四寸数日犹生霜后收子于屋内掘土坑常令燥和萝卜藏之则经夏不坏今以箬裹于树上解熟毒多食益人产妇忌食凡果树皆占正月七日二月十二日三月三日无风则熟桃熟时择佳者合肉埋粪地中至春既生合土掘移分栽实地粪以熟粪三年即收子四年以刀直割其皮令皮缓七八年则老而子细便附土砍去其椿旁生者掐留如法则如新种樱桃蒲萄种同法蒲萄蔓弱须为高架下可避暑宜近枣树旁栽钻枣为孔引蒲萄出其孔中俟蔓长满孔砍去蒲萄根托枣以生则肉厚甘如枣立冬宜作坑卷其蔓下埋之护以草乃覆土惊蛰中舒之上架枣李梅杏法皆同诸树大率方八尺一株太密则子小而肉不脆花红古名林樆压条栽之如桑法栗皆种生初熟出壳即裹埋着屋里湿土中宜深以避冻二月生芽出而种之生数年不用手近凡新植皆畏手近栗尤甚三年内至十月即用草裹二月解之枣栗材皆坚纫栗枝为新炭尤妙缫丝所必用石榴三月初取枝大如指长尺五寸八九枝共为一科烧下头二寸掘坑员径尺深尺七寸竖枝坑畔匀布置枯骨碎石于枝间一重土一重骨石下之筑平坎没寸许止水浇常令润泽木瓜种法同桃秋社移栽至次年即结子白果古名银杏须雌雄并栽三稜者雄二稜者雌乃实单植者临水照影乃实春分掘深坑下水搅泥成浆乃下子松土覆之移栽者同橙橘皆分根下少枝移栽宜沙土厚粪凡诸果皆以正月望前移为妙过望则少实得佳种三月上旬取直枝围二寸长五尺者贯大芋头种之或大萝卜亦可胜种核正月朔鸡鸣时把火遍照树下则无虫果木不实者以社酒余沥洒之则盛挂人发于枝上则辟鸟结实时忌白衣人过正月朔日出反斧班驳椎枣望反斧班驳椎花红正月朔望以砖石着李树歧中腊月望正月晦以杖轻打歧间俱令实繁凡桃李皆锄草而不可耕五月初以杖击枣枝振去狂花则实固橙橘不实于除夕妇点灯男执斧至树下欲砍之妇云明年不实乃砍再三劝止乃砍一斧回身不得重顾即繁矣除夕以女裙系树下亦可梨同生虫者以桐油竹灯挂枝下即止凡木果生虫以鱼腥水浇之则虫自落若于九天预浇则次年自无虫荷花八九月收莲子坚黑者于瓦上磨其头令皮薄取熟泥封之长二寸许蒂头平重磨处坚小正二月掷池中重头沈下自然周正易生又折藕节于春着池中亦当年即花叶子根皆收利池浅不可养鱼又借灌者当栽之鸡头亦名芡实角菱皆着子池中自生苇蒲皆移根带土栽如移竹法宜浅濑薄洲凡作围篱宜度墙地熟耕种酸枣及榆柳之属俟其密生至四五尺乃芟除斜编岁编其枝高以意为度畜牧牛宜时其寒热勿令内伤冬耕宜待日出薄暮而休夏侵晨而耕及午放之阴林申酉再耕九月草枯后入栏储草宜足故谚有水牛三千黄牛八百之说谚又曰畜生不要好祇要窠干食饱每夜以草铺栏厚五六寸食之余践以为粪常以草覆粪毋令粪贴牛身入春即之则不蒸溽夏秋则十日一清栏冬月仍时以干桑叶和麦麸剉草剉豆萁饲之以蚕沙浸水一桶置栏内能除春病每放必令先饮水足乃牧于丰草之区必令极饱三月合其牝牡凡有胎者役使尤宜珍护孕六月后停役犊初生剥去胞衣及蹄黄须令净尽以温水浴之擦令周遍马初生无毛才行便能饮水数肋骨得十三根头项员起如鸣鸟者皆千里马腹嵴上下平项员毛起腕上腹下毛逆生肋骨十一根十二根尿射过前脚前两甲膊毛逆生后甲膊毛逆生过前甲膊到喉者皆五百里耳根下生角长一二寸放尿时举足眼有双瞳者皆善走马善相头皮光紧如剥兔耳后小尖而齐左耳却害主右耳却不入阵眼员满如双悬铃眶内额前锥毛浓盛鼻宽大唇阔大皮缓色鲜红上方下员舌如悬钩胸嵴广平胫平短肋骨分明鞍肉厚阴小肚方胆骨细无毛尾毛细软尼根齐尻骨汗沟深甲膊横纹分明膝员而高蹄厚而大前脚直后脚曲而开腿如琵琶前望如鸣鸟后望如蹲狗皆良马也无此诸相而肋骨只十一以下芝兰孔生毛长一寸项扁头垂阴大腰长者皆驽马也马有白点入口目下有毛横起旋毛在吻后白马黑鬃鞍下有回毛胁下有白毛直上汗沟过尾根腮上有旋毛后足左右有白毛纯白而四蹄独黑从前膊起旋毛到腮项有旋毛爪黑面白以上皆为毛病不利主犯一者不可供御饮喂有三则一曰少饮半刍饥肠休饮足尫羸休饮足妊娠休饮足饥肠休喂饱出门休喂饱远来休喂饱二日忌饮净刍浊水休饮恶水休饮沫水休饮谷豆当筛砂灰当洁毛发当择三日戒饮禁刍骑来不得饮料后不得饮有汗不得饮腰大休加料炎暑休加料凡战马次日欲出阵则先日禁草料吊之栅下良马有可吊十日者战后唯饲以草节日许乃下料则马不伤凡马远来牵转喘定汗息乃去鞍系于迎风所移时乃饮喂之冬暖屋夏凉棚梳毛片涤四蹄常令净泽其尿清粪润鼻息温和唇舌鲜明皮毛光彩则无病也骑行长路者一行二走三驰四奔周而复始人数上下则马不伤凡马方行而渴人下使饮水复听久息者必死须骑而听其饱饮即加鞭疾行使出汗便无妨也马方行上料夏连勒馁之俟其嚼过豆半升许乃解勒冬则去鞍留鞯而已马久步肌筋劳筋劳则生蹄痛久立则骨劳骨劳则发痈肿久汗不干则皮劳皮劳则展而不振汗未燥而饮饲之则气劳气劳则展而不喷驰驱无节则血劳血劳则发强行何以察五劳终日驰骋舍而视之其不展者筋劳也展而不时起者骨劳也起而不振者皮劳也振而不喷者气劳也喷而不溺者血劳也筋劳者两绊却行三十步而已骨劳者令人牵之起从后笞之起而已皮劳者夹嵴摩之热而已气劳者缓系之枥下远馁草喷而已血劳者高系无饮食之溺而已马槽忌以石灰泥之及以猪槽食马又乘汗系着门环皆令马落驹驹初生忌石柴各灰气灰新出炉未经水者驹触之多死系马宜向南向北则马易病厩必养猕猴令马不畏邪辟恶消百病马入厩宜以绳络其腹勿令夜睡野牧至秋宜以棉鞯护背辟露骡驴大率同马法骡驴宜解兜放夜馁草上料二遍常以绳约其腰勿令睡骡不能生皆马驴所乘故有马骡驴骡之别骡壮者可耕可驼最得用驹一岁二月可破鞍割其蹄钉銕皮以宽为得骡长高俱四尺四寸者为上相凡受胎即停役一月后胎固如常役六月后减役临产一月前仍停役尤宜勤料羊常拣腊月正月生者为种十一月二月生者次之非此数月生者毛多焦卷骨骼细小伤寒故也八九十月值秋肥然冬杪乳竭未得新草三四月草美而羔未能食常饮热乳五六月两热相仍惟冬春之父母既不瘦乳尽即接新取故佳大率十口一氐氐无角者佳有角则触多伤胎牧羊忌停止忌急行忌渴忌频饮宜缓驱来往于远水有树多草之区间日一饱饮之宜时寒暑春夏早牧秋冬晚放圈宜近人以防狼惊圈宜为厂以御霜雪不宜屋以习耐寒圈开小沟作窦出墙外粪坑使不停水二日一除其秽靠墙须立木栅使羊不揩墙损毛羊二千口四月先种豆杂谷百亩八九月并草刈之若不种豆须于秋草结实时广刈曝干勿令浥湿以备冬饲圈中当置长竿挂一板置猕猴其上辟狐且使羊不疥其有疥者宜急治不则多死且染群芦根鹿梨敲破以米泔水浸之瓶盛放灶边数日味酸先以瓦刮羊疥令赤有痂者以汤洗之涂以瓶中汁再上即愈三月翦毛毕以河水洗之洁再生毛即白茸八月中翦毛天凉即勿洗也以瓦器置盐挂圈中羊往返舐之则入圈不瘦猪有六牙者则不肥畜母猪择短喙无柔毫者牝者子母同圈相戏常减食止乳即分出牡性游不忌圈宜小宜秽小则猪安易肥秽则猪凉不病上为厂覆之春夏秋生草时三放一饲永生频藻之属尤宜猪就食之冬则入圈饲而不放初产者煮谷饲之三日掐去尾六十日削之冬生豚以绳络蒸令出汗以温其脑凡母猪二十一猪郎母两年五乳猪削过疮口平复以巴豆两粒去壳和麻子粉糟糠之类饲之半日常大泻乃以薄米粥饲之两顿则易肥欲速肥者以麻子二升捣破盐一斤同煮和糠三斗饲之又桐叶桐花最宜猪鸡宜饲粟稗则多卵取九月出者为种守窝善育子雏初出二十日饲以燥饭毋令出窝鹅鸭宜有水处可放以一岁两伏者为种则雏成少冻死鹅三雄一雄鸭五雌一雄大鹅伏十子大鸭伏二十子小者减之数起者不任为种贪伏不起者五六日一与食起以温水浴之皆一月出雏雏出前四五日忌打鼓纺车大叫舂米新产妇雏出先以粳米粥饲一顿饱即以粟饭切菜叶与清水饲之浊即换水驱入水少倾即驱出生不得水多死入水久脐未合冷透亦死于笼中高处铺草令伏十五日乃放出笼今法皆火烘其伏者皆诅鸡抱然古法如此断非无稽之淡故存其说以便试用鱼每六亩池中作九洲相错使鱼环游求怀子鲤鱼长三尺者廿尾公鲤鱼长三尺者四尾以二月上庚日纳池中令水无声至四月放一鳖六月放两鳖八月放三鳖以防鱼飞至来年即得鲤鱼长尺许者数万尾留数百尾作种余捕货之无穷所以养鲤者取其不相食也其非近江湖不能得大鲤者若养小鱼积年不长须载薮泽陂湖涸出之土铺池底此土中有大鱼子二年即生大鱼矣古法如此当有验今多养白连鱼草鱼其利亦岁十倍惟宜日收草投池中饲之约养鱼千尾日食草三担霜降后鱼伏停饲庄子云鱼环游之不知其几千里故池中作九洲相错近人尤习鱼性鱼行必摆尾有十八摆而转者有三十六摆而转者每摆自三寸至尺许不等若池面不敷摆数而转者则鱼性不舒常不肥摆尾直行而触物则伤额尤不宜鱼性古法以六亩为率者盖每亩方七丈五尺六亩方之横直俱十八丈七尺许虽错置九洲尤敷摆行之数是古人未必不知摆尾之说也卷二•农二庚辰杂着二帝典曰敬授民时周公曰予其明农知稼穑之艰难孟子曰民事不可缓五谷熟而民人育文王视民如伤制其田里教之树畜圣人治天下使菽粟如水火而民无不仁百亩之粪上农食九人下食五人人事之不齐则收成相悬如此是故圣王治天下至纤至悉莫不出于以民食为本生之务尽其道而不敢使有或耗者也黄帝始制币以通民财书曰惟金三品懋迁有无生民乃粒今法为币者惟银与钱小民计工受值皆以钱而商贾转输百货则以银其卖于市也又科银价以定钱数是故银少则价高银价高则物值昂又民户完赋亦以钱折银价高则折钱多小民重困是故银币虽末富而其权乃与五谷相轻重本末皆富则家给人足猝遇水早不能为灾此千古治法之宗而子孙万世之计也国家休养生息百七十余年东南之民老死不见兵革西北虽偶被兵燹然亦不为大害共受水患者不过偏隅至于大旱四十余年之中惟干隆五十年嘉庆十九年两见而已宜其丰年则人乐旱干水溢人无菜色然而一遇凶荒则流离载道屡受丰年而农事甫毕穷民遂多并日而食者何也说者谓生齿日繁地之所产不敷口食此小儒不达理势之言夫天下之土养天下之人至给也人多则生者愈众庶为富基岂有反以致贫者哉今天下旷土虽不甚多而力作率不如法士人日事占毕声病鄙弃农事不加研究及其出而为吏牟侵所及大略农民尤受其害故农无所劝相率为游惰西北地广则广种薄收广种则粪力不给薄收则无以偿本东南地窄则弃农业工商业工商则人习淫巧习淫巧则多浮费且如兖州古称桑土今至莫识蚕丝青齐女红甲天下今至莫能操针线西北水利非不可修举而数百年仰食东南其利弊固皆历历可数然来易更仆况吏非素习亦难猝办请言近日本末并耗所以致民穷而不能御灾之故一曰烟耗谷于暗二曰酒耗谷于明三日鸦片耗银于外夷先分晰详指其弊而后陈救弊之法烟出于淡巴菰国前明中叶内地始有其种数十年前吃烟者十人而二三今则山陬海澨男女大小莫不吃烟牵算每人每日所费不下七八文拾口之家终岁吃烟之费不下数十金以致各处膏腴皆种烟叶占生谷之土已为不少且种烟必须厚粪计一亩烟叶之粪可以粪水田六亩旱田四亩又烟叶除耕锄之外摘头捉虫采叶晒帘每烟一亩统计之须人五十工而后成其水田种稻合计播种拔秧莳禾芸草收割晒打每亩不过八九工旱田种棉花豆粟膏粱每亩亦不过十二三工是烟叶一亩之人工又可抵水田六亩旱田四亩也凡治田无论水旱加粪一遍则溢谷二斗加做一工亦溢谷二斗以种烟之耗粪与耗工乘除之则其耗谷殆不可计算不仅占生谷之土已也且驱南亩之民为做烟打捆包烟者其数又复不少至各处开烟袋店铺烟袋头尾大抵销青黄铜钱为之制钱十文重一两而好铜每两则值制钱二十余文故虽严法不能禁沮坏钱法此宗最大且做工之人莫不吃烟耕芸未几坐田畔开火闲谈计十人做工止得八工之力其耗工又复无算减谷亦无算所谓烟耗谷于暗者其弊如此古之用酒有三以成礼以养老以养病非此而用酒则谓之荒湎尚书酒诰言之最切窃谓周公以忠厚立国明德慎罚而群饮者即执拘以归于周似乎太苛自往来吴越齐豫之郊见荒郊野巷莫非酒店切倚悲謌莫非醉民然后叹周公立法不为过当尝以苏州一府推之而知酒之为害不可胜言苏州共辖九县为天下名郡然合九县之境南至平望北至望亭西至广福镇东至福山截长补短不过方百七十里名城大镇山水所占五分去二得产谷之土方百三十里每方一里为田五百三十亩方百三十里共计田九百十万亩苏民精于农事亩常收米三石麦一石二斗以中岁计之亩米二石麦七斗抵米五斗当岁产米二千二三百万石苏属地窄民稠商贾云集约计九属有人四五百万口合女口小口牵算每人岁食米三石是每岁当食米一千四五百万石加完粮七十万石每岁仍可余米五六百万石是五年耕而余二年之食且何畏于凶荒然苏州无论丰歉江广安徽之客米来售者岁不下数百万石良由槽坊酤于市士庶酿于家本地所产耗于酒者大半故也中人饭米半升黄酒之佳者酒一石用米七斗一人饮黄酒五六斤者不为大量是酒之耗米增于饭者常七八倍也烧酒成于膏粱及大小麦膏粱一石得酒三十五斤大麦四十斤小麦六十余斤常人饮烧酒亦可斤余是亦已耗一人两日之食也以苏州之稠密甲于天下若不受酒害则其所产之谷且足养而有余其他地广人稀之所可知所谓酒耗谷于明者其弊如此鸦片产于外夷其害人不异冘毒故贩卖者死买食者刑例禁最严然近年转禁转盛其始惟盛于闽粤近则无处不有即以苏州一城计之吃鸦片者不下十数万人鸦片之价较银四倍牵算每人每日至少需银一钱则苏城每日即费银万余两每岁即费银三四百万两统各省名城大镇每年所费不下万万近来习尚奢靡然奢靡所费尚散于贫苦工作之家所谓楚人亡弓楚人得之惟买食鸦片则其银皆归外夷每年国家正供并盐关各课不过四千余万而鸦片一项散银于外夷者且倍差于正赋夫银币周流鑛产不息何以近来银价日高市银日少究厥漏卮实由于此况外夷以泥来内地以银往虚中实外所关匪细所谓鸦片耗银于外夷者其弊如此烟酒耗本富鸦片耗末富既悉其弊则救之不可无术烟本非例禁农民种之商贾业之若骤加禁绝则商民并受其累而胥吏讹索之后继以包庇必至立法不行惟有预饬大吏遍行恺示假如甲年下令则乙年禁种丙年禁卖其甲年农民所种之烟仍可收利乙年遵令改种他谷于农民毫无所损甲年所产之烟不过足供乙年之卖商贾渐收其本改营他业于商贾亦无所损凡植物一年不种其子即不能生禁之之法不必科以重罪但令犯禁种卖者他人取之无罪则自绝耳禁绝之后以种烟之土种谷又分其粪与人工以治他亩谷之增者无算矣广设烧锅本在例禁今但加严禁民间不得私酿本系两漠唐宋相承之旧法且专为民间惜谷而杜饮食之讼出圣人爱民之诚与天下共见岂复有所格碍然酿酒皆在深宅非如种烟之于田野若司事者奉行不善诚恐徒多驿骚于实事反属无济必各直省院司大吏皆得人率其所属尽心民事上下相孚之后乃可议行此政也鸦片之禁已严而愈禁愈盛以中其毒者则难以自止而司禁之人无不早中其毒又复得受肥规即再加严法终成具文此物内地无种自后浙江台州云南土司亦有种鸎粟取膏者然必转贩至澳门加以药料方可吸食是内土亦待成于夷药仍不得谓为内物但绝夷舶即自拔本塞源一切洋货皆非内地所必须不过裁撤各海关少收税银二百余万两而已国课虽岁减二百万而民财则岁增万万藏富于民之政莫大于是说者或以为回市已久而骤绝之恐生他患从来外患必由内奸通商各国以英夷为强然其地其民不足当中华百一前此屡次骄蹇皆洋商嗾之而边镇文武和之夫海防大政也亦常政也回市后司防者上下据为利薮废弛本职而反张夷威以恫喝中外现今东西两洋皆与中华回市西洋来市东洋往市西洋夷民所必须者内地之茶叶大黄则照宝苏局采买洋铜之例准商人携不禁货物赴彼回市彼货仍可通行西夷更何词之有且关撤则洋商罢夷目无汉奸为谋主自必驯贴义与利常对待而交胜征利自上行下则大夫士庶皆争利而不事事一旦撤关罢税则薄海共仰贱货之至德谁不争自濯磨以求称上意者设有逆命夷民不过自外生成以求死耳而何患乎大圣断于中与明智有远识之大臣熟商而行之天下臣民晓然于宸衷之眷念民天天所助者顺人所助者信民皆力穑士学为长吏求知依风雨时节庶草繁芜斗米三钱行千里不斋粮之盛可翘足而待也与张渊甫书渊甫先生阁下承示亮生先生大着拜服拜服世臣力持此论三十年而不学无术未能以执讹讹者之口今王君广征博引根据粲然必有能举之者但迟速不可知耳世臣平日谓今之官照及私行之会票钱票即钞法何不可行之有唯未议行先议收乃可行可久其收之也在内捐级捐封捐监在外完粮纳监必以钞则不胫而走其实朝三暮四仍与实征银钱无异唯鄙意不唯不废钱一切以钱起算与钞为二币亦不废银而不以银为币长落听之市人则藏镪者不嗟失业无以肆其簧惑之说此则与王君稍有异同王君现在何所若在都愿一通谒若在外希阁下为致区区也答王亮生书亮生先生阁下都中由渊甫得读大着钦佩之至嗣至浙满拟必得奉教而以秋赋相左想何子贞兄弟能达此悃也春间手教下贲涣若发蒙而无便奉覆行钞之说弟于癸酉年痛发此议惟未有成书及读尊刻征引详确是以乐得同志唯鄙意稍有殊异曾属渊甫转达不知有可采及否也鄙意以为钞既以纸为之必先选纸近高丽镜面及敝乡贡宣皆至精好宜先征两处好匠合为之两匠征至使中官领之商和合之法使中人学之而终身给两匠不使出制成先盖印发纸式于直省遍行晓谕使民人先识纸式作伪者无所用力乃制钞式或以五百文起数或以千文起数或以五十千止或以百千止断不可更大不及数者以银行奇零者以钱行银钱凑数者各从其便银从钱价不拘一文一厘之例行之稍久银自消退矣近世贵人富商多藏银若与禁绝则贵富知其不利也奋其唇舌阁下岂能与争可否哉其行之必自上始未议行先议收收之以现行捐例为最妙凡上兑非钞不行先赴局买钞指数以钱起算银亦照时价勿以例价累捐生州县征解钱粮关榷征收皆收钞非钞不行不过一年民心趋于钞矣然后将一切捐输之事停止是富国利民之无上妙谛也阁下更欲增补前人成说以求备是亦甚善成时望寄示数册小儿赴白门命其晋谒伏乞不吝赐教也再答王亮生书亮生先生足下客腊奉手书兼示大着两册古文一道本无定法惟以达意能成体势为主而已尊作传记书论略备不拘守古人格辙而自远尘俗较之哲兄惕翁令人兴难弟之叹矣钞币一事足下研究数十年乃为书刊布近又以为尚有不尽者更加探讨务求尽善况复不自满假以稿本邮质鄙人薄植浅识岂宜当此然真读书人有心世事固应如是精益求精但当世学者未见异人耳钦佩之忱无可言喻然君子立言必期可推行而无窒碍以千里未接一面之人再辱不耻之问苟有异同亦不敢不自竭其狂瞽以助高深也钞法上利国而下便民事理至明白易晓所可虑者一则细民不信从一则匪人为奸利欲细民之信从世臣前致渊甫害所云未议行先议收而收之莫如正供常例二事尽之矣然前书谓奇零乃杂用银钱未免重钞轻币当以相半乃为善耳杜匪人之奸利世臣前答足下书所云取高丽及贡宣两纸之匠与料领于中官和合两法为纸即使中官习其法而两匠则终身不出其纸既可垂久远而外间不得其法无可作伪固已得其大端然钞有大小则纸亦随之虽至小之钞皆令四面毛边更考宋纸宽帘之法使帘纹宽一寸以上又用高丽发贱之法先制数大字于夹层之中正反皆见此为尤要也足下征引五六百年已事并及成说以明行钞非衰世苟且之法非小人务财用之举甚盛心也大旨已明不必更条分缕析多列款目条列一多不能不少有得失一有得失则讹讹者争持之以为阻挠之柄矣前明倪文贞十便之说惟以铜尽铸军器一便或当时机宜未能悬揣至银实帑一便其中具有妙用一则足资歆动一则实济缓急盖缓急之时钞或不行而银则未有不行者也轻重相权不相废为古今之至言行钞则以虚实相权者电银钱实而钞虚古人三币之制上币想非民间所常行黄金为中币而汉书曰黄金一斤值钱万是仍以钱起数则币之流通者惟刀布耳唐以前银止为器其时银产尚少也近世以钱为国宝而银以便总统之用至夺黄金之权是地不爱宝非人力所能轻重之也惟一切以银起数而钱反听命于银未免太阿倒持耳足下欲于行钞之后即下废银之令仍恐怀银者失业斟酌许其为器取今值之一半足下假藏镪大万不数年即折阅其半谅亦未甘从令也且行钞而废银是为造虚而废实其可行乎哉十数年内银贵而公私交病者以仅以银为币不惟珠玉黄金不为币而钱亦不为币故也今法假银罪止遣私铸则至殊死是固重钱而轻银已民间称富室曰有钱下至博徒无论大小摊场皆曰赌钱从未闻以银为说者是钱之当为币也明甚然国家地丁课程俸饷捐赎无不以银起数民间买卖书券十八九亦以银起数钱则视银为高下故银之用广富贵家争藏银银日少盐米必需之物商贾买之以银卖之以钱故物价腾涌欲救此弊惟有专以钱为币一切公事皆以钱起数而以钞为总统之用辅钱之不及然银价久昂制钱一千当银一两例有明文一旦改银为钱难免觖望兵饷尤难调和似宜将兵饷月给银一两者改为给制钱千三百文其他俸廉应支之项皆酌改为旧准银一两者制钱千二百文统计现在春秋二拨每年各直省报拨之项约一千七百余万两当加出制钱四百万千每年正供杂款课程常例岁入四千万两以脚价为说旧输银一两者改为制钱千二百文羡耗同之是每岁可加入钱八百万千出入相乘有盈无绌各省现征钱粮至少之处每两收制钱一千八百文经征官解司一正一耗加火工解费每正银一两须银一两一钱七八分方敷而一千八百文不能得市价银一两一钱七八分小民共知银一两钱一千之例以千八百文输官怨讟已起而官每两尚须赔钱二三十文不等若改为输钱是一正一耗止须钱千三百二十文此外则官可资为办公之需虽有贪吏不能不减于旧数民之从令不待其辞之毕也如是乃可决行钞矣造钞既成由部发各布政司转发州县州县必立钞局与民平买卖其水陆大镇店去处由司设局大要卖钞收银必照市价倾熔批解之费不可以累州县宜据旬报为准州县以九四折解司司以九七折解部富民见行钞之便知银价必日减藏镪必出镪出益多而用银处益少银价必骤减然须消息盈虚使至库纹一两准制钱一千而止是其大纲钞宜始于一贯一锭之数也终于五十贯一宝之数也如尊说至千贯以便藏昔原行钞之意以代钱利转移耳非以教藏富也尊议云造百万即百万造千万即千万是操不涸之源云云从来钞法难行而易败正坐此耳初届造钞以足当一岁钱粮之半为度陆续增造至倍于岁入钱粮之数循环出入足利民用即止行钞之初银价尚昂利之归国者不过五成银价渐减利可七成大行之后利可九成凡官民相交之事必有耗折如近日收漕明加之比岂可如尊议于钞载明文别加虚数名为利民更生枝节凡善谋国者夺奸民之利权以其七归之良民而以其三归之公上事乃易行而可久行钞则主于揽兼并豪强及钱庄虚票之权以归之上而其利则官与民各得其半与他术稍殊耳至于钞纸上写格言选书手之说以为富而寓教则尤为隔膜教亦多术矣古书具在何必此若谓珍藏佳书试问藏钞者为藏钱耶为藏书耶唐之开通宋之大观皆精书世固有一二人宝玩之者岂可通之齐民乎尊议又兼铸当十当百大钱以济现钱之乏而严铜禁以饬钱法云云钞法一行则现钱足用而私铸自息铜禁之严莫如宪庙其时政事无不令行禁止者而铜禁竟不能行况可必于今日乎当十当百法虽自古然唐以河北之故举行之深不便民不数年皆准常钱当一乃已而数年中官费不偿民之受其害者已伙又尊议盗贼得之而用于市则立败及海洋载鸦片土来者得吾钞则不能行于彼国势将自止以此为断盗源烟土之二大利益非事实今盗贼得会票钱票用于市而不败者多矣何尝无号数可稽印记可辨乎中土既禁用银只许为器得半价是正可用以买土岂不驱银尽入外夷乎足下行钞之议载于前刻者读之而信以为必可行者尚不数人若必欲禁银且并禁铜铸大钱言之恐斯世罕有能读之终卷者矣盛业以此被阻世臣所深惜故敢直其私意要之钞法非盛时不能行尊议固已明言之矣然亦止救弊之良策世臣见三十年来求利之术至亟而迄无效故力持此论若即以为理财之大经则世臣亦未敢附和也小儿极蒙嗟赏惭感无似秋赋在迩当得识荆于白石青溪之侧畅聆高论以开茅塞以慰愿望谨先缴手稿并附拙刻三种以求来教诸惟为道为民自玉千万道光丁酉六月之望世臣顿首各省情形不一省中郡县又或悬殊举此盛业在当路润泽于内而抚藩伸缩于外非一人之心思所能周语言所能尽也大要总在损上以益下初行之年上之所损当以千余万为率以半益民以半益官吏官吏既得此益则虽严妄取之法而可行其行之也以断则民不受妄取之害其所益又当倍蓰于上之所损损上愈多则下行愈速下行既速次年上即可不损以后则上之益也遂至不可究诘然益上之指总在利民乃可久而无弊若一存自利之见则有良法而无美意民若受损亦未见其必能益上也甲匠八月录缟附记银荒小补说天下之苦银荒久矣本年五月江西省城银价长至制钱一千兑库纹六钱一分是银每两为钱一千六百三十余文下邑不通商处民间完粮皆以钱折新喻现行事例每钱粮一两柜收花户钱一千八百八十五文除归外纸饭辛劳钱五十八文实归官钱一千八百二十七文定例制钱一千准库纹一两老幼通知今花户完正银一两连耗至用钱一千八百八十五文不为不多况两三年内年谷顺成刈获时谷一石仅值钱五百上下现当青黄不接而谷价仍不过七百数十文是小民完银一两非粜谷二三石不可民何以堪然有司征银一两加一零三耗又派捐款银一分司银号三分六厘外添平三厘道款杂款视司正款几于倍之载钱上省水脚人工投批挂号领库收乡征官吏薪饭钱征各友修薪节礼合需银一两一钱七分零方敷解正银一两之用是征正银一两官实赔钱八十余文即以新喻额征四万三千余两计之岁须赔钱三千四五百千文官何以堪若必以赔累之故勒增钱数民力既不能胜情势必生窒碍窃谓钱为国宝自古公私皆以为币自前明中叶始以银为币以便转输因缘三四百年公私之币专属于银宾主倒置以钱从银此非专重钱币使银从钱不能力挽颓波仆于答王亮生书备细言之然其事非心膂辅弼造膝输忠不能举行也至疆吏所可为力者则亦有说查各省正供年额四千万两除去民欠报拨之数每年不过千七八百万两是外省存留与起运几相半也部饷甘饷贵饷等项万不能不解银至如本省公项坛庙祭品文武廉俸兵饷役食私用则廷请幕友捐摊纸饭衙门陋规漕务兑费斯在受者仍皆以银易钱应用故出入之利皆归钱店使市侩操利权以上困官而下困民若照旧章银数按月依市价折钱给送并不短克图便宜谅无不可行者先由司核明本省应支解之数分别饬知各州县每忙解银若干解钱准银若干查向来省城银价总以五月奏限及岁底兑军之时为极高以各州县皆运钱来省兑银故也江浙两省故无省仓与江西情形稍异其余地方应用之项大略无殊若江浙两楚与江西六省疆吏札商定稿合词得请唯各营去省远近不一解送钱文运脚较重断不能责营员自备又不可令州县外加查银号例有火耗规费以钱上库则火耗一项可提贮以备运解兵饷脚费弁兵亦无可借口矣如是则六省所减用银之数几及千万岁计有余银价不患其不减钱价不患其不增而谷价亦不嫌其太贱于官于民不无小补六月六日安吴包世臣说致伊扬州书墨卿先生阁下前奉手书承以洪湖泛涨河库支绌见示斯非世臣所能有裨益者故未即裁答定不罪也日昨下河坝水为灾男妇任抱来扬觅食而当事莫以安集为意唯饬门管闭门下键有如戒严其先入城者数已盈万围守盐典两商呶唿填塞几至罢市文武乃督率兵隶从横驱逐老幼奔突民情氵匈惧袁浦去此稍远传言想必加重但未识已得彻听否耳制府冶亭先生调阁下摄河库原为慎重收支非苟以观察头衔为阁下荣更非以工需平余为阁下润然扬州实阁下所守之土灾黎实阁下所亲之民无论或酿巨案滋成窒碍即灾黎守死无他其能不伤仁人之心乎扬州地属可为鹾使络斋先生又君子也世臣昨谒鹾使言及此时灾黎田庐皆没退无所归京口禁渡进无所往且淮源渐弱水消尚易流亡四散回籍为难唯有留养在扬以俟本籍大赈乃为得计鹾使深然其说唯以现在当事耽耽盐库问款群欲借灾求富是以持重不发耳若阁下即日旋节鹾使必能望风相助盐义仓谷只须发碾薪蔬之资醵金立集扬城内外名刹如林广廊复厦足敷安插分别男女族居村聚人日给以米半升钱十文无须更扰街市灾黎奉皆有业良民结队来讨计出无俚阁下以仁政渐靡刂之是必能守法而从令也一面商请鹾使查案饬商在各灾区择便开厂计本籍给赈有日资送回就以需水退葺屋种麦不致漂宕失时尤灾畏所至愿也留养月许下河水势渐落赈厂必可插定乃集舟于五台山募剃头人为深发给资遣发以免重复仍先于留养处所各置官医给与戳记约千人而一医医方有戳药肆即与付药留则有柴有米归则有船有资病则有医有药死则有棺有敛人数多则三万日需米百五十石钱三百千日数多则一月当用米四千五百石钱九千贯加以医药棺木船价路费醵白金二万两必可蒇事而归还谷价在其中则灾黎顿获生全居民坐免驿骚专城远不恤民隐之讥逖听无距城骇众之说阁下谅无不乐闻而急举者也制府素不谬世臣言唯以调拨道府大政非局外羁人所宜搀越故不迳上书阁下如不得辞者或即以去函白制府必得所请且得制府为鹾使一言尤易集事伫望台旌守日如岁伏唯垂察六月二十六日世臣顿首嘉庆丙寅六月予寓扬州观巷天顺园灾黎以二十二日始至二十四日闭城者再二十五日遂不启予以二十六日由递发书二十七即达太守炳烛谒制府制府命二十八即启行并以存扬之粟麦二千五百石为助是月小尽太守以七月初一日昧爽回任而制府书已以二十八薄暮达鹾使鹾使即筹款以须矣太守如法安插初二挨散钱米一切苛扣搀杂之弊剔除净尽太守每日仍青鞋布韈遍历诸寺院共留养灾黎三万二千余人无一人更扰市肆者阅二十八日下河厂开中间病暑湿者千数死者才五六人三君子泽溥而机速谁谓人定不可胜天者嗣后每遇灾荒辄恃闭城驱逐为上画世俗言古今不相及谁知前事已绝响二十余年耶录此怃然道光庚寅季夏世臣附记为秦易堂侍读条画白门荒政承业谨启中堂老前辈阁下日昨晋谒缕陈本年旱荒情形并及在乡目击无借子弟醵饮齐心酒富户恇惧现议出赀各周乡里切恳阁下速筹捐赈以救坊郭蒙谕详议事宜以凭与香谷方伯酌办感佩鸿慈非言可悉谨就愚见所及拟列五事曰救荒总略计四条曰劝捐事略计五条曰采买事略计三条曰平粜事略计四条曰粥赈事略计五条诚知书生迂淡无当大雅虑切剥肤不敢自匿固陋敬谨录呈伏惟垂察七月朔日业谨启救荒总赂一宜清理庶狱以免重累也民间雀角最苦拖延至遇歉岁富者以一身护家贫者以一身餬口若遭讼累为害尤甚宜饬有司将现审易结之案缮出清单计日审结但得实情从宽发落然州县事剧又要查办荒政一人之力城有难周宜分委候补干员一二人代为清理使贫富各能归业良莠俱免怨咨至奉发钦部各件似当遴委候补大员随同司道审办不宜发交现任府县使不得一心筹办荒政也一宜速禁槽坊以裕口食也本年麦秋有六分余城乡各槽坊普收二麦陆续吊酒驴驼肩挑每日进城以千百计约计城内一日销酒千石便糜谷千二百石然委员签差徒滋骚扰而无实济宜张示许其邻里稽察各自为禁则该坊所囤米麦自渐粜卖矣一宜派妥人密查囤户以定策应也本城有五处米市存数易知其余城厢居民是否有户囤积凡囤粮皆须驴驼人挑其约数邻里无不知者约数若干查本城每日需粮三千石荒年减食亦需二千石约以本年七月初一为始算至来年四月底计三百日米麦兼用需粮六十万石方能接熟若囤户较多约有四五十万石则可严示平价其不足者官粜循环便能补苴若囤数无多则断不可官定市价致米商裹足合城坐困也一宜确查极次户口分别平赈也本城以丝为生今年机坊大坏失业尤多查户口一事断不可委之员役本年查办门牌具文可笑是其往辙宜谕令三学实举庠生之重耻好义不避嫌怨者分为东西南北中五城每城或八人或十人以本府名帖延至学中公议就近画开街巷分头查办先刊册式各给两本凡居民无论在街在巷其仅住屋一两间无生理者即为贫户其男丁较少而女口幼口较多者为极贫其孤儿寡妇在门摆摊不成店面及有兄弟数人只一人有生理而家口众多者皆分别定为次极贫户查确即给以票票式用方尺皮纸前书该户名口住址后刊空头月日票尾填某人查给第几号字样户给一张约城厢居民次极两户不下十万人每人日食米半升则一日须米五百石该户持票到厂买米司厂者即于空头月日下印一到字如一买五日则于该五日下皆印到字厂簿上亦用到字印印之以杜重复遗漏之弊筹定章程即先出示以定民志约于何日开粜官米次贫但准平粜极贫先以平粜继以粥赈其粥赈须于十月初一日开厂俱于示内载明其户票内极贫者即载明自某日起买官米某日起领粥赈该生等分头查户十日可毕每人每日给薪水钱二百文其自愿捐办不领薪水者听事毕之后办理妥善者咨明学院注优册办理不善及有他弊者除立时撤换外咨明注劣一宜严巡盗贼以靖闾阎也歉岁最多盗贼既为民害又为官累宜加派兵役督率甲捕昼夜巡防偶有报案立时差缉不可压批票重扰良民劝捐事略一宜劝谕巨室以为赈主也本城虽多殷实而大富亦不多见必访实最饶之户加以优礼驭以术数使之首出重赀其余以类推之既昭持平尤资集腋盖富户习近奢淫鲜能明乎义理性悉锱铢必知虑其祸患财者富人之所甚爱患者富人之所最惧能以其所惧夺其所爱则轻从我矣然劝捐之事一发不中则事无可更须详计妥议而后举行上户既定则责成绅士广劝而集矣一宜明示捐项以安富室也语云一家饱暖千家怨富室义捐固以济人亦以自保其着名大户环而观者无算果能慨输厚赀即宜出示该户门首及各城奖其义举严禁一切借端勒索强借情事使贫户共知该富户好善济人阴消嫉妒之心则富户既得美名又远实祸矣其零捐各户俟捐齐之日另行粘单遍示俾免偏枯一宜查议叙成案俾知踊跃也干隆五十年常镇各府绅士捐振奉部优叙有至知府即选者宜饬查案明示以资劝诱该富户等既树阴德又荷显荣自更乐于为善一宜清厘各富户控案分别劝惩也富户乘其厚资每荡绳捡如有互控在官之案其好义乐输者苟有理曲而不至丽法者即量从末减以示劝悭吝刻薄者但系理曲即从重议罚以示惩既资公费亦快人心干隆末苏郡守曾罚布商修府学至白金廿万至今传为美谈此其比例也采买事略一宜遴员分买兼利人己也本年邻省收成皆不甚丰宜飞札询问得实遴委候补微员中需次未久素习贸易者领银分投赴买盖官高则仆从多不耐劳苦易滋亏累一处采买需货太多则粮价立长我既贵买且为害于该处居民再江河风色不齐分投各办则先后陆续到省尤易接济一宜慎选米色俾免发变也采买米色不必精熟第一以干为主其色以花红为上盖花红之米价既略低且出于乡户自傲并无水潮又性宜人煮粥胀锅而味美一宜兼买大麦以裕经费也本年邻省皆有麦秋大麦较米不及半价以充口食一石可抵七斗则可节省经费以为循环折阅之用但江宁土俗止用大麦酿酒麦米之制少有知者其法将大麦晒极干略拌以水斗麦用水一升用铁觜碓舂出麦糠筛去糠将米晒干入磨满槽倒塌筛分整碎两种和稻米煮粥饭计麦百斤可得米七十斤其糠炒熟和炒大麦磨作粉可调食其值可抵舂磨之工平粜事略一宜定地分厂以便照料也本城地势寥阔城中当分五厂南门外另设一厂分定街坊每厂派官一员专司弹压其董事则用绅士正副各一人每厂设米盆十余处书明某街坊官米在此卖庶几验票收钱打米即去不致拥挤贻误或每日皆页或三日一卖或五日一卖随宜酌定一宜较量升斗抽验米色以杜弊窦也用漕斛较定升斗别置五升斗半升筒以资便捷一宜分次极以定平价也现在市价每升至四十五六文将来开粜以采买运到通计成本次贫较本价折每升七八文极贫十一二文以示体卹公允一宜先借仓米用救燃眉也筹计虽定而采买在千里之外鞭长莫及宜查复成虎贲两仓存米若干除支应兵饷及运丁行月粮外先行动借若干示期开罗俟买到拨补庶符古人救荒如救火之义粥赈事略一宜明示定时以腾厂地也既择宽地设米厂不能另觅粥厂即于米厂内明示定时以辰巳两时卖米午正开粥厂未末闭厂一宜较定粥瓢以期实惠也粥赈大约以漕斛米一升赈四人先取好米一升煮稠分为四瓢即照式造瓢赈时见票上有几口即给几瓢以止争竞而归简易一宜先期买柴堆贮备用也开赈之时六厂约日需米百石须用柴三百担每月约用柴万担先期收买既干而易烧又使乡民挑卖借资口食一宜买芝稭数百担烧灰备用也煮粥米色难纯多系澄汤稀稠不一须于水滚后加芝稭灰少许则汁浓而粒化每有粥厂舞弊图偷米石且得锅焦私和石灰则粥既浓厚而米粘锅底食之殊伤人查有此弊即可予以杖毙罪坐所由一宜麦米对搀煮粥以裕经费而支永久也厂开每日百石一月须三千石经费浩繁对搀麦米则三千石之用合计不过二千四百石之费是四日便增出一日四月便增出一月也以上五略止就本城言之至四乡为城之根本五城为乡之表率若乡民兴后我之嗟则府吏苦扳辕之扰是故勘灾形以定民疑惩居奇以和民气乡富在田则积谷宜多聚抢迭见则解悬难缓诸政并举势匪缺一平赈兼行流亡慕化资送则彼无归驱逐则此滋事欲副同胞之怀须筹集泽之策熟思固理有可通待哺则饼难空画乙巳年常州守金公条议周详办有成效前迹可师是尤在当事者加之意而已节相百公得侍读书乃议以司库闲款六万办采买江邑尹蔡君弼力主即派本城砻坊承买院司以为善县尹乃传砻坊三十二家至大堂指天誓日舆论允协次日复帖廷各砻坊至花厅情商八扣诸砻坊环控藩司司大怒斥县尹甚严县尹乃面众讦司以九二扣发出司语塞而罢然卒以八折勒各坊具领而米色潮杂不堪又鹾使阿公借盐仓米万五千石与上江两县平粜米到乃设厂城乡共十二处八月初四日节相发帖廷绅富于初六日集钟山书院议捐先有于民捐项内提银十二万归司库盐仓之说侍读属作书切沮之节相无以应初六有富室四家捐银十万初八日再集节相意别有在劝捐中止郡侯邱树棠主民捐官办而侍读力持民办延至十月二十日风信初起而城厢死者几八千人节相幡然悯恻延侍读及方葆岩尚书重举捐事匆迫太甚乃改为按口散钱然府县犹持官办尚书商于予曰不割费以赈三大饥民其事必不行吾子为思其名目予曰流民安集于城外毋令进城是以官主之为善尚书以为然遂割捐项二万七千付一府两县余十五万归绅士赈土着上邑尹沈邦基曰吾无才具办此事亦不能向饥民口中夺食郡侯遂委江邑尹独办所费不及一万余分入橐然沈君来岁遂卒官而郡侯与江尹皆得超擢上百节相书部人包世臣顿首奉书节相大公祖阁下诗人有言谗人罔极交乱四国窃谓谗人中伤君子其祸止及于一人而诗人推广其义遂至交乱四国未免甚其辞而失其实乃今验之而知其信然也以世臣之不才阁下误有所闻十六年六月甫拜两江之命即由都中发手书招商河务世臣捧檄喜动颜色以为昏垫之灾可弭而平成之绩可奏也江苏政务最繁地方之外有河有盐闻阁下远招世臣群以为一切上欺下虐之事将必破露百计沮挠荧惑聪听世臣抵浦上谒阁下以病谢客洎悟谗言之非中夜相召开诚下问立决盖坝之策使清淮得以安枕阁下欲录其微长登之荐牍而世臣褊心薄福力辞不就始触左右欲炙之怒初及两月遂成沟水然阁下致书中外未尝不以盖坝一事自任以为治河已得把鼻是阁下心知世臣之不负府主也十八年豫东滋事扬州龌龊之乡豫束匪徒旧所集聚世臣书迂胆怯力劝鹾使团练乡兵说既不行遂挈眷迁白门依托宇下次年计偕返棹正值六月初旬三时已过大雨未行秦易堂侍读时时过访世臣为言今岁枯旱不殊乙巳宜早赞当事筹备荒政侍读素未明农闻言不省及见乡民宰豕醵饮名齐心酒约以抢掠富室乃大惊属为画策先乞粜于盐仓次请司帑分投采买卒以义赈裒富益贫阁下俯采侍读之言于八月六日轻身莅钟山书院率同司府劝谕富室始事之日二李陈陶四家慨输十万阅日再集富子百数仅得五千阁下谕令听便立时返署又数日阁下过方葆岩尚书尚书怪问阁下答以前日实有意吹散义赈因事系旧友主持不欲其布衣在局外成此大功尚书唯唯次日相过告世臣曰吾子可速远去节相于吾子深矣迟将有变世臣应之曰祸福自召非人所能为卒不他往然捐赈之事遂止日昨一发风信而四城关厢报僵仆者至七千八百人世臣窃念义赈已成阁下徒以世臣与闻之故而解散之是此次死于冻馁之七千八百人世臣断不能不任其罪戾若不以此情实告阁下则此后风信方厉死者接踵索命冤魂皆将唯世臣是问今世臣不避斧钺上达此情阁下倘不以为未足乎世臣与阁下为宾主两月所以相助为理者甚伙徒以不受牢笼之故非有深仇大隙也嗣闻阁下所亲以阁下议治河之功首推世臣恐复见信用乃捏写家书谓世臣作札致都中当轴菲薄阁下阁下赫怒乃遍致书中外三品以上以世臣为负府主而得阁下书之当轴君子亦有三数人将原书寄示以危行言孙相诫则知阁下此举亦未必人人以为然也况阁下炙手可熟而世臣独立异同虽非中道或尚有当知仁之观岂意阁下前既取快所亲之意而今又以此殃及灾黎耶且世臣倡办义赈区画章程如果妥善则不费阁下之修膳举此鉅政是于阁下为有劳若不协众论则阁下按律执法使世臣无有置喙阁下既得公尔忘私之美名又可阴洩其数年不快之实为阁下计亦何所不利焉世臣草创此书侍读尚书闻声力沮唯医士旌德方补德以为阁下善根纯熟必能幡然改悔使必就海壑之流重登衽席事不可迟迟延一日此间必有非命者谁执其咎世臣深感其意冒渎威严字多不能庄写尤为荒率倘阁下止督过其妄诞而不以所言为非则灾黎十万顿获生全虽屏世臣于遐裔使不得复读圣贤之书复接君子之光心戴盛德没齿不朽皇恐上陈伏惟鉴察十月二十日世臣谨再拜状上世臣诣辕呈书节相谢罢之即日延侍读尚书于二十四日重集书院并命府县偕董事传集小绅商劝谕共得捐项十七万七千两遴委佐贰二十四人举人二十四人分十二路查户给票遂于十一月初六日分六厂赈饥民共八万九千口人钱四百文小口半之病者有医药死者有棺敛又赈流民九千口至二十年三月故录稿于集以志转圜之美世臣记答方葆岩尚书书葆岩先生尚书阁下昨午踵辞不值今早至河下觅舟回寓知台旌枉送又失迎迓尤为歉仄奴子呈阁下留示捧诵再三钦佩无似上午冬初以商倡义赈时接清晖见阁下心乎利济又复通达人情动中窾要久欲有所陈渎以易翁有仁心而无远见况阁下久任封圻不得不浮沈粉饰之场恐视苞桑为不祥将吐而茹者数矣昨日走辞正为机不可失决意面陈而适不相值今读留示深副鄙怀是以诚欣诚忭走笔奉覆伏唯垂察阁下以城中无七日粮万一有跳梁饥鼠必使人无固志欲将聚宝门外窑湾之兴坊三十二家移至城内而问策于小子敢不直陈其愚以备采择按省垣周五十二里正北以大江为堑自仪凤门至通济门皆临秦淮且自三山门西迤二十余里城皆依山林木丛翳高踰五六丈坚峻无与比真金汤之固也满汉两标劲兵逾万万一有警不敷登埤势必借士民之力而粮在城外仓猝之际移徙为艰内讧外走委金汤为区脱理势所必至也然砻坊居城外莫知所始勒迁则无以为名是必因势利导运以微权乃可冀其有成现议四月停赈义赈经费尚可余二万七八千两省中士民谈风水者大抵皆谓徐温截断蟒蛇仓龙脉为省之病阁下与易翁精于堪舆本为全城士民所信服易翁发谋阁下一力赞成人心归向令如流水且前此屡遭荒歉莫言义赈此次易翁若以修补蟒蛇仓龙脉为说在彼做一大坝中置石闸定以白露下板立夏启板其冬春赴漂水句容小船皆泊闸上拆通济门外小坝疏通东水关十三水门全引淮水入城复其故道必谓阁下为地方风水起见断无阻挠者城中沟渠无不淤塞汗秽无归浸淫入井以致井水苦咸夏秋潮通内河而夹河多妓馆净桶上泼居民即于下流汲用是城中居民自少至老肠胃皆渐渍污秽而成志趣卑下实有自来似宜于筑坝造闸之外以余银造拨船四十号每船三夫以二十船周环罱泥使内河日罱日深以二十船仿苏城挨河收粪之法所罱肥土及船收之粪并插厂于三山门外及青溪旁满城根买与乡间农民所得价值以抵修船给夫有赢无细又导满城东北隅青溪之源使出竹桥而于后湖穿入台城之闸外仿河工成式加做涵洞以节宣蓄引其水一下浮桥一下进香河又疏鼓楼以西各沟渠使下干河沿则城中河道既通舟又长年有河水汲用阛阓之沟督令各行清理城北空地及穷民零星小聚则以局费接济之赈余银两足以办此数事新闸下板则外河水势不能浮送米船直达窑湾况在石城门内空宅甚多价亦极贱不过两年砻坊必自移入石城矣闻砻坊每家有粮万余石是三十二家所贮足敷城中三月之食又城中富户租入亦不下数十万石闻俱囤乡庄陆续运寄砻坊按日送宅济用诸富室中阁下必有亲旧可劝其建仓于空屋以船运租至家堆贮若自行春粜使乡邻得受小惠尤为亲睦于平日以备缓急之妙道也此举不劳集费现在赈局之二十四孝廉皆廉能任事阁下但与易翁商定以杯酒集之席间便可定议况以工代赈亦荒政之一事也小子即日上船赴扬不再奉诣即问素履不具嘉庆乙亥正月十八日世臣顿首答族子孟开书孟开足下月之十八日接手书知伊翁已达袁浦书中推许鄙人虽过分非所敢任然五十年甘苦实被足下一语道破安得世间有如此者十数人赏奇析疑共成是盛业耶吴碑遵改却于文势无碍尊意存此故实一节鄙音则谓此事自当有纪载者不必附见拙集也至所谓言利不忍割爱立论甚高然非鄙意好言利似是鄙人一病然所学大半在此如节工费裁陋规兴屯田尽地力在在皆言利也即增公费以杜朘削之源急荒政以集流亡之众似非言利而其究则仍归于言利鄙人见民生之朘削已甚而国计亦日虚其病皆由奸人之中饱故生平所学主于收奸人之利三归于国七归于民以期多助而止奸用必遗身俟诸后世至于海运海淤票盐三事发之收之皆由鄙人三事名利之丛也而鄙人一无所与杜门倚虹园中但望其上益国而下益民耳若票盐取利尤速中外与陶安化有一面者莫不骈集安化与鄙人虽非心知然所言多听从又其中委员多系鄙人指引者而鄙人困守虹园不涉其途此足下所目击而深知者是其言利也绝无为己之意介其间似与历来言利者有差别矣开矿之说仅见笔谈鄙意度群议必出于捐输欲以此易之唯未身历故仍作疑词且前明专任大珰是以其病百出近世既无此政即不能无漏泽之弊然其益较多于他途耳若行钞之说鄙人于嘉庆中力持此议与友生及有力者言之屡已唯未有成书及见王亮生刻本故有三书与之酌剂妥善非和亮生也至近日银价之贵如此而米价更贱官民均苦非此不足以救之然再迟数年则将有欲行而不得者矣江浙之漕今年幸得蒇事然新漕瞬届其事殆有不可知者松太利在棉花梭布较稻田倍蓰虽暴横尚可支持近日洋布大行价才当梭布三之一吾村专以纺织为业近闻已无纱可纺松太布市消减大半去年棉花客大都折本则木棉亦不可恃若再照旧开折必无瓦全之理去年大府颇持行钞而卒见阻其阻之者未必上恐损国体而下忧病民也其人若现当权要家多藏镪知钞行后必复钱一千银一两之旧是自减其所藏之半也若现尚未得手而势将得手此物最便苞苴恐所入皆此物一旦变法则恐成故纸大不便于子孙耳是故行钞之外更有良法可以减银价复旧规则自当从长计议鄙人日夜思维实无他术是以持此颇坚其中节目不详及者为条列多则难保无得失且举行之时主之者自当详慎润泽之不必议人一纸说完也鄙意常谓吾人立志不可污下而持论不必太高贵在能克己识务不虚生人世耳足下以为何如鄙人素非拒谏饰非者明辨一节是学人吃紧开头况此事所系甚大而甚急足下再有以纠正之以归尽善非止衰翁一人受丽泽之益已也书渐可成出月半间见亭可到浦从前见亭携眷来白下仆已赴西江洎仆还山见亭馆于乡岁不过一再晤此次以无馆在寓助抄稿校字之事勤慎细心深解文法似可不坠家业将来到彼足下自能玉成之以不负死友也余容续致郝小峰已起复到浦上否即问文祺无恙道光丙午五月二十四日世臣顿首程漕帅今年委员甚少而禁需索尤严以宽丁力若到坝再能逐细体察与仓帅商议减坝费则丁力大宽而兑费可减以宽官力官力宽则漕折可以大减良民不苦诛求而奸民不能以煽惑为把持整官方饬民俗戡大难于无形其为福盖不仅十世已也愚前致桂丹盟书属其舆抚军商榷趁此贤漕帅痛抉漕弊失此机会则真宝山空手回矣以足下近来讲求颇切故略言其端绪拙刻至浦漕帅若尚未北去以足下意送一部质之仆与漕帅无交自送则近于扳援故也世臣再拜致前大司马许太常书江东布衣包世臣谨再拜状上滇生先生大司马阁下奉违十载无日不思以阁下潜研故籍切究时务位愈尊而心愈下事益繁而神益静实为当世所罕非仅离索之感也辛丑夏子说过豫章言阁下测世臣所以被议之故情至委曲甲辰秋接樟圃书言阁下垂念至切从樟圃所取去论近事文一册手录副本升沈异路而心迹共喻古之闻流不信何以加此复闻哲弟信臣侍读同具此志昆季自为知己各就见闻细榷调燮世间岂复有不能了彻之理不能转移之弊哉从前曾以拙着奉质猥蒙推许以为二百年来惟亭林穆堂可与鼎立称宇宙不可无之书一字一句之工拙在所不计速付剞劂否亦宜多录副本以广流传虽非世臣所任然不可谓惠子不真知我也近始裒集排成四种三十六卷五十余万言谨具两部一呈阁下一饷哲弟敬祈收览转致昔吕览书成自谓备天地古今之事天古非世臣所敢知以云地今良亦庶几拙书所载为术孔多方今要务固亦纷歧而至急至大者莫如银价南方银一两皆以二千为准北方闻更增于此较之定例常倍有差又连年丰稔上米一石价银七八钱而民户折漕重者至银六两折条银重者银每两至钱三千有奇是米二石方能完条银一两米七八石方能完额漕一石田内所收不敷两税乐岁终身苦斯之谓矣今年蚕收亦丰而叶价至每石钱五千木棉梭布东南杼轴之利甲天下松太钱漕不误全仗棉布今则洋布盛行价当梭布而宽则三倍是以布市销减蚕棉得丰岁而皆不偿本商贾不行生计路绌推原其由皆由银贵银贵由于银少不二三年恐当由少入无则钱漕两奏势必贻误中外大吏颇亦忧此条画救弊其说有三一开矿一铸大饯一行钞荧惑阻挠迄无成议驳开矿则援前明矿税此与近法迥殊无足虑者官吏干没势所不免然楚人亡弓事仍有济唯银苗有验而山脉无准开矿之家常致倾覆当此支绌之时谁敢以常经试巧乎铸大钱尤为弊薮古多已事且即民间行用于银价仍无关涉唯行钞是救弊良法挠之者皆依日知录以为说然前明之弊悉由翻覆之臣怂变法但杜此一端则各弊皆绝若谓奸伪难防则拙着已为详密其要唯在明示以钱为币使银从钱以夺银之权归之于钱而广钱之用操之于钞乃有说以处钞耳法宜先布明文公私各项一切以钱起数银随市价以准钱数钱质繁重其总统轻赍之便悉归钞则钞重而民趋之矣旧以银起数者皆改为钱斟酌现行行市旧定银一两者为钱千三四百文而没银之名以定民志然必以重典禁绝官吏耗折之弊则民受实惠而公收实效耗折弊绝则官吏无以为生百事皆废峻法徒增具文是必以定例钱一千银一两相准为度而以新定增出之钱为官吏公费各州县钱漕为数悬殊宜仿耗羡归公之例责成抚藩酌盈剂虚并将向来捐款皆于此项内分别给领而正供所入则仍银一两钱一千之旧此鄙说所为有初行之年上之所损当至千有余万而补苴则需之次年之语也所为不逐细分晰以此事体大又各处情形非一人思力所能兼赅举行者自必广思集益润泽详慎耳至官吏于办公从容之外故智复萌则姑息断不可长也颇传鹤舫相国持此议甚坚而外吏亲近阻之者尤力盖银价腾贵唯不便有业之民而闲民则甚便之中议一出外吏奉文必商之幕客幕客修脯有定知钞行则银必贱是自减岁入之半自必力阻以便其私若辈岂有远识能计及为利之日无几而大不利者之必踵至耶盖银价之于钱漕如米之与饭现在势如厝薪火上故其毒必发而发必烈若世臣本籍寄居皆无寸产唯白门现住破屋廿间岁完地粮银二钱许聚宝门外先墓一所岁完漕升半即加至五七倍曾不足为轻重之数而还山以后唯恃卖文售字为生近更卖书以及四方旧雨缟纻之投所入大都白金是银贵于世臣固有益而无损也忧世非山中人所及而忧生日迫故不能不为有力者切言之余不备及诸惟为道为民珍重千万道光丙午六月十八日世臣谨状覆陈枢密书子鹤三弟枢密阁下六月杪得二月间惠答手书展缄三复足慰十年契阔也近闻荣领枢廷实居政府此其有为又非来翰所谓五年来皆居有为之地比矣平章机要古重和衷然笙磬之谐未必翕如若其事非艰鉅理同猎较至纪纲风尚所系苟避异同难期报称在昔大庾文端尚为世臣言深苦不能得君每事依逢自负所学则此地居之良亦非易阁下自幼侍宦京邸通籍以来遨翔直庐亦且十裁知之详揣之熟无容山中老朽过虑奂至来书述新喻已事奖掖鄙人既多逾分且有传闻未实之处故略陈其始末戊戌秋初新喻有出缺之意此缺素号简优兼藩臬使因颠倒班次以厚妾戚而其人倚与上游有连下车即助皂役凌借庠序以为钱漕地遂致莅任七月有余止有外客索欠米一呈本邑士民竟无一纸入县署而粮捕两厅至不能容讼者前此乙未奇旱钱漕并缓知县无所取给因授权于皂役至此邑人已若无知县各役皆一无所事官役失势邑民曾受鱼肉者自寻报复至入署捕头人剥殴于大堂每日数次各役逃散而官之垂涎于漕弥切未示漕期先禀本府开列邑中知名生监请府访本府受愚出示首列万国彩胡尚友等三人目为漕棍其实新喻向无吃漕规事而列示三人于漕皆无案据实为凭空取闹迫成京控乃撤前任归案而以世臣接署臬司护戚益挚奉文之日即委心腹驻县严提万国彩本系原告知臬司左袒是以避不投审世臣视事有来谒者皆以礼接久之万国彩亦来谒世臣告以原告毋庸避匿汝可拂理家事随我进省彼诺订期前往而省中管押年余之胡尚友逃归遂不赴案前任捕万国彩曾悬赏三百金无获是当属承缉官世臣接缉即如臬司之意以万为重犯亦不过罚俸轻议乃抹杀前后情节详请奏摘顶带世臣旋即卸事回省月余竟至用兵毁民房至三百余家万胡二人逃至邻邑邻邑令侦知所匿村庄饬令交出否即请兵焚庄万国彩闻信夜逃追至廿里外由旧匿之庄擒献来书称几于纵囚故事而以世臣为实有感孚为不得其实也至来书所称首畔者想必出贵省官常之口其人固非善类然加此二字则已甚世臣以壬寅五月买舟遗山万犯在监内痛哭不止再三央狱卒至舟中叩首代谢来书又谓新旧钱漕无丝毫蒂欠此亦过誉比户自催输将亦止经征新款埽数旧欠尚多其时银价已至千六百文一两每两须赔数十文计办己亥奏销赔钱二千千邑民醵钱如数禀偿世臣再三批驳及漕毕之后又以钱无可归谆请只得批提外库俟通邑有应办公事由众绅公领办理及卸事接任者颇有黩名世臣惧为干没即具禀解贮府库声明归邑绅公禀请领世臣离江西时犹在府库微闻中丞定案覆奏指此为科派退还之据不知果否若果如来书新旧尽输则世臣赔项不啻七八千已参案之源以粮道既收漕规而细察世臣漕政为遵例禁绝浮勒阅四日退出小价不肯领回粮道即拨归应解漕项而心终怏怏学使典之姻戚恐他处亦以不夺人为法则粮道为空做出头明暗叠劾中丞畏学使甚遂先期严参本意于定案时开复而庚子科中丞以谕词忤众士子万人齐上至公堂肆骂大指皆以新喻参案为说中丞愤甚乃定见不与开复学使出参折后采访舆论惧有后患访得新喻有诸生五向以讼为生自世臣视事即闭门搁笔学使意必深憾遣亲信以千金啖之授词稿使至其衙门投递五生以雷神不可当拒之数日后中夜有叩门来谒者具言前事欲诓其词稿及银禀请直揭世臣谢罢之学使闻之尤惭感嘱其门生与世臣同官者委曲解说适戴师相薨逝学使力言于其嗣君谓老师墓碑非求包君大手笔不足垂示百世意盖谓世臣必以此为荣幸也未几学使以岳楚狱去新喻兵火之后新臬以曾任临江守特驻新喻下学讲书欲以感召万胡使投案正讲时有人在明伦堂下桂花台弹月琴唱门词被捕臬使饬随员赴县会审而月琴已打破其人名刘得祖不识字只能弹唱因假三弦授之弹唱乃新喻新事名曰万岁牌楼记共十六回第九至十三皆唱世臣在任所办各件随员回省说新闻省中介幕乃知世臣在彼之拊循整饬上毫无错谬也刘得祖带省收禁中丞过堂曾叫彼弹了数回后湖南星使从袁州过江西谳烟案路出新喻有数千人环船递呈星使收呈谕以明早去验火场半夜鼓枻去至省以呈词二十张咨交中丞而摘词由入奏星使行至安徽接回折折回江西岳此狱一切无所更动惟提刘得祖唱了三日而开释之临行谓其同年东乡令铭东屏曰包君我竞未敢识其面然万岁牌楼记已听完中有大小文武官十八员包君以一青天居十七狗子之间而得免于刑戮幸矣中丞心究不自安为世臣了公私事得以脱然无累今已六年并无咨追到南以上所述乃是真实想阁下所闻与此互异也世臣还山时有谢豫章诸公书附呈所言互有详略耳来书既不以窃比亭林为非且谓垂览拙刻在舟中一一记出或可见诸实事此无上吉祥语也以此更有欲进之阁下者丹盟调苏州至白门问办吴漕之法因有前后六书与之无录副者故以改定之本奉寄阁下可令人抄出细看之此时阁下更无读书之暇而江浙收漕及海运二事国脉攸系无有重于此急于此者阁下细览六书自然触类引伸知其事易行而理不可改近闻捐米之船被海盗前后劫去七舫又闻到津之米霉黑不中食用虽传闻未审然此不足以阻海运也六年运米百五十余万穆相国驻津验收分船打样以示都中坚白共见岂二十年间海水性有变动乎闻现在海盗并非从前蔡牵朱渥之比多者才数百人沿海水师此而不能制尚复何为且及此闲暇大加惩创亦足小壮威声使并海凶徒有所畏惧乃一举两得之事此外义有两书皆论银荒之弊惟行钞可以救之阁下阅过再捡拙刻农政诸事细绎之知其说之必可行而更无他策可以代之者阁下能商之同舟或能并举或偏举一节则上卹国是下济民艰而尊府之百年履丰席受世受殊恩皆可借手以为报称矣再承询及扬州事无可为作何生涯此诚知我艰者之言然世臣在扬二十五年取其路在中道信息易通负米南北自食其力即有缟纻之人亦必受之无鬼求书荐馆贫士恒情而世臣橐笔数十年未曾出此当亦阁下所习知也还山以后杜门未出城闽芸阁袁浦丹盟扬州默卿仪征皆水途密迩而丹盟默卿每上省必面订往游卒未尝一至其署若与人家国重事筋力忖己不堪故介春闻声相求而力辞始已书局书院非以大力为之先又自能力争然犹幸乃得之自度不材何堪以垂死之年顿变素行小儿需次吴门本差之后一无进入然一家廿口只得付之世臣唯以卖文卖字自资药饵及周卹族戚之万不得已者近年生涯如此而生涯淡泊诚如尊谕不合于时不贬于道其困厄亦有可券者还山时有告帖附博一粲小儿止有海州州判一缺惟缺系改繁例须得保昨以六塘河工荷陆署督保得尽先始有可补之望然保举从不及寒门贫宦亦非望之得也陈伟堂相国前于乙未夏初侍直天坛相国在肃王下处详述世臣文学为会试五千人第一政事为一等六百人第一而贤王主挑得此人真不愧为国求贤其时肃王之甥蒙古孝廉兴科在侧以告世臣相国至今未望颜色不知何所见闻而有此誉嗣乏江西相国令弟伦堂同官中相待至厚想亦习闻相国论说也世臣耳目既劣且不欲自通于显者附去四种一部乞阁下转呈世臣生平受虚名之累不薄或者相国赐览有所取尔以为惠闾阎则较之面肃王加不虞之誉其可感不翅什伯也世臣现以暇日自加校定其有芜蔓间加芟亦复增收紧要后出之篇并离其句读拟觅精楮重付剞劂是亭林三刻日知录之旧事也然此事非四百金不办未必能如亭林果成其志耳师母老人健饭闻之欣慰哲兄在沂自时有问春间捻案罪人斯得否念念匆匆不具惟为民为道珍重千万道光丁未八月朔日世愚兄包世臣谨再拜状复卷三•农三密云税口说予既入西山览檀柘大钟诸胜遂循独石边墙沿檀白二河东至密云意欲敬瞻东陵入界百余里借宿民家路近青椿山中无民居可借宿乃返沿途皆高岭巨石山间有小溪溪旁安设水磨不下三十座皆磨柏根属香末以货于都密云城外有税口专收木税起自前明询之主者云都中松椵各器具皆出于此考此山场外距青椿百余里内与接界本和伯相福大农私业自嘉庆四年查抄入官归并风水山由马兰镇总兵及守陵王贝子督率弁兵管辖青椿以内民有携锛斧入伤树木者罪即殊死且自抄入之后并未与风水山分别轻重立有明条则小民偶有触犯势必归风水山案内一例查办其山场北逼边墙此外更无寸草尺木可供翦伐者翦伐人多而日深势必延及青椿又地险无水路伐树者皆用锛平胸锛断乃斧其枝斫其皮烧而烘干之每一树止取板一块亦难保无延烧放荒之祸烘干后乃以人负骡驼至白河紥簲顶关上税税口止知征收钱粮不复诘其来历商民皆视为上税正货岂知其身犯大禁耶似宜奏撤此口明示科条以免罔民之惨又张家口户税额有骟马一条而兵部例禁民间畜养骟马户兵两部例既歧出商民何从遵守又私参入口例禁极严而上海关则例第一条即载人参一斤税银四两收税治罪理宜画一予偶见及故备为之说以俟有心民命之君子采择焉嘉庆己巳四月八日书于顺义旅店青口议秋就食海州见闻亲切爰为此议以讯当路直隶海州三属壤地之广东西至二百七十里南北至三百五里虽有山水侵占营灶错杂及斥卤不毛约去其半此外可稼之土麦地稻田杂粮豆地各居其一近奉查办新淤居民渐知贵谷重土生殖益繁其土产粮豆奄猪咸鱼向来贩卖畅销处所皆在苏松因地属淮关关境出境土产例由王营草湾一带陆运渡黄赴淮关报钞往南销售其需用纸张布疋棉花各种南货例亦应由淮关报钞渡黄陆运赴海唯赣榆一属三面环山一面距海中无内河于干隆五年经总督郝公奏明准该县豆石由青口出海对渡刘河赴上海关纳税其豆油豆饼鱼肉各货如有夹带出口即为透私若赴南船只回空时携货回赣亦属违禁历经遵行在案然海州三属集镇百数商贩贸易以青口镇为最大海沐各镇所用布疋纸张等物皆由青口转贩青口行铺又以油坊为最大油与豆饼皆属奉禁出口之货然从未见其陆运赴淮则其由海来往不问可知盖产货者农而运卖者商若遵例绕淮南下陆路近者百余里远者二三百里又系村庄小道不通大车计其运浮于买本是以贿纵偷漏习为故常致令刁劣生监纠结青皮串通蠹役以收规包送为揽载截河拦船为婪载每至争夺马头凶很不殊枭匪窃谓青口设禁但为海赣两属棍徒兵役之利薮于淮关漏卮无裨益纵能一概禁绝则三属黎民有货无售实为谷贱伤农所产必归红腐尤觉无当于撙节裁成以左右民之义查户部则例裁奉天省黄豆山东省青白二豆福建省及江苏之赣榆县豆麦杂粮丰收之年准商民由海运往邻省及附近州县发卖均令报明地方官给与印照到开查验是奉天山东各货南来北往系属隔省例尚准由海通行况海属苏松系属本省又他省往南船只皆须经由鹰游门内洋横过青口而本地各货乃不准其流通既无关于海禁小民不明大义焉能免其觖望检从前郝公原案亦以此意立言赣榆豆石始得奉准对渡如当事心切民瘼以今昔情形不同援引户例除严禁透漏硝銕之外凡他省奉准流通者海属概与照例于淮关分口内裁移一处在青口设立即派淮关委员前来驻札淮关监督统辖淮宿海三阅海关各有一笔帖式协办关务名为委员轻灭火耗加意招徕使棍徒不能把持商民无所疑虑则流通日广输将自盛固足裕课便民更资整饬风俗惟试看伊始不能定额未便多设书役巡拦港汊查海沭之货皆由州城外之临洪口出入应即由州立栅设簿按船发票准其沿海到青口关纳税其由青口完课进临洪口者亦即赴栅验票其州境之响水口洌子口等处均由州派役巡查堵截至赣邑沿海港口稍可透漏之处亦由县派役巡堵总归青口如此严密巡查则于稽防绕越之中即寓申明海禁之意似于开榷地方均为有益然前于问总督书公曾议于海赣适中之地设立开口经常镇道以为青口设关则东豫各商公然取巧便可绕越扬由两关致亏税额通禀沮止壹扬关征收税课以豫东货物为大宗常年豫东丰稔饼豆遄行扬由税额便自充足青口现未设关长年透漏亦与扬税无补况豫东大宗之货断无在黄河舍舟盘绕青口以越扬由之理是扬由额征赢绌殊不关青口之设关与否也若谓南来布各货经由青口扬税又绌不知京庄济宁之货例由运河北上现奉奏明查禁浦口六合盘旱绕越是淮扬南杂货税止有盘旱之弊并无出口之虞至青口本有巡检一员专缉口内系海州营中军守备巡辖口外系东海营巡辖父去赣榆县治不过十里足资弹压无庸更议移驻员弁以节縻费近年来所见地方必应查办之事因各关争额牵掣贻误者多矣故备论青口形势使人人共知其于淮关有益于扬由无损海属农民得裕生计而刁劣亦免里于罪戾以俟有心勤民之君子采择焉谨议答杨承宣书迈功先生承宣公祖阁下辱承损书奖掖以世臣前在武林与阁下论屏藩之职首重清厘亏缺兹莅吴藩中丞论亦如此可见理得则议自符止亏必有要术幸不吝教益云云是诚阁下不择细流之盛心世臣何克当此然世臣前说与中丞词同而指异测中丞之意不过为叠奉部饬丝毫不许存留属库谨守管钥而已夫藩司以承宣为名总辖吏户礼工四曹之事一切用人行政以养以教之责悉系焉岂曰谨守管钥已哉世臣见近日属吏之能自结于上游者必以亏缺为偿其才力未能自结者则以亏缺为贽属吏一有亏缺上游虽深悉其不职以牵掣重大莫敢轻发既不能退则转与为进计设法弥缝虽素能自结者其获上不是过也属吏知上游之无如己何也则因以求利益肆意于地方地方不胜其毒而唿吁于上游上游心亦怜其冤抑不得不借全局政体诸美名昧心抑勒是以民生日蹙帑藏日虚循环相生遂成沦胥之势属吏习见亏缺之无害而有利其趋向可知也故使上游莫能自举其职者则亏缺为之纆纤也故世臣所以谓清厘亏缺为先务当急者非为帑藏起见而与中丞异指也亏映不已而出于调济调济无益而出于清查以清查之难于措词而议及提解至提解无实而粉饰之技穷于是转其词曰以交代为盘查然后亏缺之方便门大开而上游得借以自遁朋比挟私以蔽明达明允所谓大吏之为不善非特簿书米盐出入间者殆谓此也阁下从前曾藩吾皖矣皖岁征才百万而亏数几于七倍则调济为之也需次者往署一邑回省即自陈有亏求参劾上游曰何遽至是然后求调济及调济所至又复如前而上游之事调济也亦不得不如前故有亏者常进用偶有谨慎不敢做亏者则群啄之曰是子发财矣不发财何以无亏上游遂锢之闲散是以无亏者常废弃故其以公私罪戾被劾者大抵皆无亏者也其有以亏缺参劾者非事由中出则或以礼去官起复不回省之员无所爱惜者耳人之情莫不求进用而畏废弃是直上游教属吏以自固之术非亏缺不为功也山东于嘉庆八年初次清查实亏八十万议以缺分肥瘠提节省银归司通力合作以六年拨补完款及十三年限满二次清查则亏三百万矣十九年三次清查则五百万矣是故清查义出而惩亏之条为虚设提补法行而新亏之起为有因甚至江苏有卖清查之说取库贮现款以三七与藩署为市而骤增亏缺百余万骇动观听然推究各省办法殊不相远唯江省明目张胆又数多时骤致独受此名耳清查提补之术皆败不出奇策则无以俄延时日于是为以交代为盘查责成最后出结之员以为断不肯为人任过其为说固足动听矣然勒逼通关遂至通省无一可参之属吏而士民之有事在官者自非极窘乏无可搜索而不被沈冤者盖亦幸矣当此凋敝已极之时非截断众流固无可以言为治者矣然即实心清厘亦不能废调济清查提补诸法而专任参揭不过其所以用法者与现行事例大异而已必也先审缺分肥瘠分为三则明定调济章程仿李悝丰歉敛散之意以一年而代盖久处累缺则奸侩权子母以剥官至不可复也其需次之私债重而度支宽者察去之使不得以人累缺驲跕骚扰书吏苛求劣幕盘踞一切可以剥官之事力为遏止以裕其源其亏数较轻实系因公而居官尚可者既不符调济之章则度其缺之力使之力崇节俭勒限自补逾限者不听实力举行道府旬月征解折报以取厥成盖道府取节寿陋规于州县甚微而亏缺摊赔至重然道府知重赔为虚害而微规为实利也故以冘毒为宴安使于州县亏重者立与劾办于折尾附参道府徇芘俟定案再行照例摊赔则道府各知自爱而无不发之伏亏矣然劾后又复听嘱授意设法则亏数暗增为患更巨各省情形大都似此至于分忙解款则于抵限之时核其欠数立提库书户吏来省监追解足乃释此上游力所能为而无忧掣肘者也然其效则过于劾官锁丁江苏全省唯高Ａ无亏以四十年前曾严办库户二吏至今吏司库钥官不得私挪库项故也前事不忘是为至监如是则新亏永绝旧缺渐少凡属吏之贪酷阘茸不可训饬者可以决意锄去而无所顾忌属吏知上游之无可挟也亦必洗厉濯磨以自保考成庶可以培国脉而阜民生举屏翰之职矣然下之从上也不唯其令唯其意以上所言皆平平易行非有奇特创见而各省卒莫有能收其效者则以上游所好或不在是之故也辱厚爱久又承下问进其忠直唯阁下鉴察幸甚四月既望旧部人包世臣顿首状覆答姚伯山书伯山大弟明府阁下在古北口见邸抄知已外用遂以五月九日入都次早奉诣欲与阁下言而已后读留别之书殷殷问居官之要世臣滞迹都下徂秋涉冬时时询耗息不可得日昨有来自河南者言阁下现奉差至新蔡岁内可以补缺面言既未能而前书又久不报歉仄殊甚阁下博通今古又涉事已深百里任非所难堪况吏事本非甚难唯在加之意而已一行作吏便负本来非尽尫劣不职也良由志卑而囿于俗抑或初至有声遂尔自足旋踵改操反下杂流夫吏事至伙非言语所能尽吏治所为日下者在居官而不知为民世臣每告友生曰印到为官印去即仍民也故计一身则为官之日少而为民之日多计一家则为官之人少而为民之人多是故欲举一事发一令必自思曰吾之父母官以此施之于吾身将以为何如执柯伐柯道至近矣持此心也以往而贞之永久则视民如吾身于凡害之当除利之当兴自有不能已于中者矣然举事唯去其太甚发令勿骇乎众情潜更敝俗而不觉乃为善之善者耳若信未孚于人而求治太骤则吾心未足以喻良民而奸民得以簸弄是非以簧惑听闻甚且持吾短长则吾方自救之不暇遑言治人乎虽然士人治生至急而居官为尤甚故经理私事与勾当公事并重而常相待也弗能使有好于而家则公事必将受牵掣而不能自遂其意予前告曾容曰先公而后私公不废私先私而后公私必害公曾容以为名言故世臣所谓经理私事者非苟营囊橐之说也唯世臣亦几经阅历而后能为此言故及阁下未得官之前纤悉相告使于莅事伊始即知私事之足以累公而预为之地则庶乎得之矣日内当有保定之行恐到彼簿书繁冗不及详悉所言平平统希亮察十一月朔日世臣顿首覆陆蓬莱书彦若明府同年足下前年冬见邸抄知选授蓬莱嗣晋卿自袁浦寄到足下致保绪书属故人转交乃知已抵任视事去年春暮纪子隅持足下覆书相示略不他及唯咨嗟缺分清苦深以万里奔驰求此一官为悔此固故人所不愿闻而亦故人所料及者也今年春初接张馆陶书盛称在省见足下述其新政莅事才半年已课民栽树至三百万株讼简刑清顾不得于州将幸上游了悉曲直不得已使出远差而足下唯自引怨艾学养深醇尤不可及馆陶诚笃君子所言自不谬然故人亦未敢遽信也至五月杪有人致书知为足下使急召入而其人已去发书读之备言蓬莱地瘠而褊求区种旧说以惠穷黎又刻行之劝息讼劝种树及救急医方共三纸且万言词气谆恳蔼如也反覆展诵惊喜过望然为政不在多言颅力行何如书之史册以为至论故人旧诗云近世民苦瘠治生各自竞胆不必言抚字但毋增苛政稍为除强梁良懦便称庆虽每况愈下然亦至言也夫君子之爱民也固不如其爱身足下中间家食以插讼奔走官府者数年是固以歆羡保绪被Ａ误然齐中宦况谅不乏如保绪之可歆羡者以此读足下息讼之书虽情文悱恻不敢闻善而疑而犹未敢自必也近世学术多途居官与持身常为二事如张兰渚持郎其于夫妇父子兄弟之间至不可污齿牙而为吴中藩抚前后后且十年不纵虎冠不优盗臣及乙亥丙子之间逆词案起督臣恇惧江以北旧为督臣专政者毒遍比户至莫敢拾街巷弃纸而抚臣所主之江南五府州宴然如无其事者洎川沙有烧香传徒之案厅县视为奇货密解白门张公不动声色预遣标弁持令守于游关提回发司照例结正得免辜磔者数十人时督臣恣睢安西两抚河漕两督争承望风指如末属而张君独能自举其职论抚藩于吴中所见未有能先张公者也然此乃史公所谓毋令独蒙恶声者非以张公为可法而告足下也抑又有欲闻之足下者故人前过齐中见蒙阴令吴君种树歌遍贴逆旅勤民之意流露行间颇委至可诵因心仪之后数年又过其境则吴君已改官而去思碑穹然道左大书深刻大都以治蒙六年劝民种树为说然行尽百里一望山原童秃无可息阴饮马处不禁哑然又辛巳荐举途开州县小吏饰虚声以博超擢者伙陈江都洁己爱人政声艳闾里中为江省甲半载之后以不得密保复蒙故智求富之术较前在崇明常熟任内为尤工然而天道好远曾不数年橐罄子夭名利俱丧足马至监虽然君子尚善悔足下甫居官而能力排流俗变其素志是真善于用悔矣古之循吏且有出于群盗者足下旧以忧贫艳非有亦未至与盗比也幸能贞之终始诗不云乎岂弟君子遐不作人孟子不云乎久假而不归恶知其非有也汉人旧说最得经义宋儒不审文法务为深刻以阻为善之路故人素所不取足下周旋几席想亦熟闻而强记之也莱芜游鱼奉尝百世且未必遂至斯极语云行百里者半九十矧在发轫诗云庶几夙夜以永终誉况已小挫足下勉之故人与有荣焉区种之说即载农政册内足下昔曾录副检故笥自可得之相距数千里寄书甚难故仍由馆陶转达唯望曲谅此心吾道幸甚八月五日故人包世臣顿首状覆答陆曹县书彦若明府同年足下月之八日用明过寓园适故人他出返得足下书并刊示曹民教令以责前书之复故人得前书附馆陶致答千余言及馆陶归榇方知馆陶见答词戆直遂不以达欲补缮别寄则为时太不相及非故人之有吝于足下也前书劝息讼课栽树今书兴水利劝艺蔬修保甲责守望皆故人平居所熟筹今足下力举其事是宜深快吾道之行而前答及今答顾皆若有未慊者凡以条教既布不可得更刊本远布是其意当不出于请益也闻之为政不在多言以言教者讼为政者先察民心之所向次验民力之所堪因势利导政成而民安之乃为善耳故记曰君子信而后劳其民明渐进也君子之道闇然而日章尚实至也有其善丧厥善诫自矜也名者公器不可以多取惩盖人也足下自周旋几席时已非能自远名利洎万里求仕岂能不以一官为轻重乎以故人萧然事外着述百卷未尝出以示人见人片善则心好之口称之不遗余力是宜与斯世无所争忤者徒以交游间称诵逾当以为无所不能遂触不能者之怒排抑数十年至无以自存况足下涉形势之途而心乎取名如此其触怒也必相什伯矣夫尝同伐异人情也既见足下之教令固必进覈其实覈之而实也在足下已蹈有善之诫且以举世所未闻未见其有不以蜀日粤雪相待者乎覈之而不实既为谈柄所资恐捣虚导隙者乘之遂跬步成荆棘矣道光之初荐举路开蒋节相力为尤大留都中四十日荐达至八十余人其中程抚部吴转运皆曾自录公牍镂版散布然其所以致超迁者自别有故足下其真以为得剞劂氏之力耶节相主试贵州得解首士曰赵毓驹赵君任山东陵县廿余年尽心民事平反巨狱东省舆论共推第一在陵妇孺皆识而未尝与一富子缔结中更大捐九次其群从无得一官半职者节相数千里外每月必有手记然奖廉明然竟不得与八十余人之列是可澄程吴超迁之不关流布治迹也敝乡胡玉樵知曹时疆吏飞章劾州县数十人而荐称职者唯胡君故人移书诫之曰因不失其亲亦可宗也钱抚部童廉访素不满人望而君裒为举首且君抵曹才两三月何便见为称职乎深望勉崇谦仰毋为返省之的传曰的于人非有恶也而射者必欲中之恶其示人以难也胡君不纳未几为人所击去胡君之为的也不由自求今足下力求为的恐人未知其难而委曲示之故人之未慊也不亦宜乎北方水利久废稻田不习风沙数至蚕事多碍审势即可举行马力殊非旦夕至于大小村庄环以垣周以濠两头设楼栅断以吊桥桥板必以厚尺为度假丹徒君以此令于贵镇足下能首率邻里以趋令否乎相距既远不可悬度唯望损名心以求事实果有成效曹虽下邑舆诵何遽不达远而必足下自言乃为信乎前答与此答辞意虽殊条理不异足下如必欲见者仲远近在聊城索之或仍可得也诸唯自爱以期远大不具欲言六月望日留致江西新抚部陈玉生书道光十有六年四月十三日世臣谨再拜状上芝翁五弟节使阁下世臣上年八月十日到省九月初肃函奉告并呈浊泉编谅登记室本年二月十八日得阁下持节来西之报窃为西江士民幸而亦为阁下庆也阁下屏藩江浙几阅两考建牙开府实所固有西江非复乐土夫又何庆孟子曰饥者易为食渴者易为饮董子曰皇皇求仁义唯恐不及者卿大夫之行也虞升卿曰不遇盘根错节焉别利器以阁下勤求民瘼而抚待哺之邦事半功倍其为俎豆馨香也易况西人责望不奢霁吴公下车见米价涌贵即日示禁囤积发闲款二十万委员分投采买市价立平讴思至今是岂可求之江浙哉世臣逐队四月遽构闵凶廷今始能屏当回籍并未涉事然地方疾苦不无闻见稔阁下取道之江为期尚远不及祗候面悉留书竭意伏唯鉴采古人有言周公为右孔子为御入山而问樵夫入泽而问渔父岂渔樵之智加于周孔哉盖以疆吏视事之始一言一动莫不倾耳侧目仰望丰采者虽阁下六德素成一时断难周察世臣辱引为同志垂三十年不敢不举其所知以告也且世臣需次新班略无可以及人而讣问一至城市关厢叹息累日诚惭诚感亦思有所为雠报者以借手于阁下夫为政在人劳于求贤逸于得人先民之训也即如陶宫保抚吴叠遇大浸连兴巨役而所举必成者以阁下居江宁苏州倡守令为之仔肩也及阁下藩两浙倡三郡圩岸而几于不成者则吴杭州为之金柅也南昌张守任艰鉅耐烦恼以尽力民事而上游莫为之推挽者故所举虽有成而泽不远暨阁下所至皆为斯民必世之谋今兹独断千里而有南昌为之后先引重致远则如王良驾騄駬矣西人之子行当歌熊罢是裘也斯其庆幸可胜言哉旧好傅卧云处士已为世臣择定葬期于本年七月南昌谆订葬后即来主持通志之局莲史廉访相留意亦甚殷然回籍之后能否来此颇不能预定至服阕山实已怀善刀而藏之志伏唯盛德日新与古人争胜负使世臣得赋浣花老人明公妙年安危出群之什则于愿为至足矣言不能悉亮察幸甚世臣谨状一江右民心从士而士习颇敝奔竞初政一二事有以大服其志则士附而民以归所谓下令于流水之源也澹台子羽游楚友教士大夫是江右文教之祖其墓在贡院东南墓前有祠今悉倾圮而墓亦芜秽不治孺子台在县学之前台傍有祠几同栖流汉司徒下车不入廨先谒孺子本明公家法也吴顾邵下车修孺子墓谢景于墓前建思贤亭齐王纶之下车祭孺子墓唐张曲江下车立碣表孺子墓皆以振动人心垂徽青史当时岂遂无簿书期会紧要当办之事哉儒者为政见大识远前事不忘莫先于此张南昌视事三年凡在祀典官祠悉与拓大修葺而二祠独遗此殆造物者留之以资阁下所宜展谒修复务极蠲洁所费不多而于人心风俗转移之故大有裨益再豫章书院七八年来山长嗜利改旧章为随课升降颇有以执贽厚薄为等第高下之讥至使能文之士以谒师为耻亦宜还旧以收士望一江右产谷全仗圩田从前民夺湖以为田近则湖夺民以为鱼圩田大都在会垣四面二百里内失收六年流亡过半而隄身情形皆壁立不能御涨民力既弹公项亦匮若遂听之则余黎嗟靡遗矣检阅志乘每县圩名累百其实圩隄不多皆以一大圩包数十小圩而小圩在腹内之业户于大圩修废从不闻问大圩当江湖之冲有如城垣小圩包于大圩随地立名间有子隄为界不过如城内居民之院墙大圩一堤关数十圩之利害而承隄止本圩业户是焉得不壁立乎有司注意唯在钱漕从未有周历巡视问钱漕之所从出者今年张南昌极力从事于此然亦未能悉要领观志乘之不明晰可见从来治江右者均未尝知此事为第一义也是故一圩着险有司以其完破无关大局而轻置之及决后修复仍不思为变计审定善后章程于是无年不破圩已江右变腴为瘠职由于此宜饬守令认真勘圩何处坐湾何处迎熘绘图贴说注明田粮若干图必仿蒋图计里界朱之式使远近广狭一目了然官民合力修复巩固后立定新章令小圩子隄各圩自承其大圩总隄分别平检如何划分协修协守规条刊刻成帙使官民各有其书庶几增高继长以人胜天是先务之当为急者一各圩缺口之下一望白沙成阜是皆六年前良田也田去粮在民安得不流亡无征有解官安得不亏空然晓谕查办则卖放熟田徒为奸胥之利宜与有心民事之郡守熟筹借定承隄之章挨查密办先得水冲沙压田亩确数乃发明文则官民并受实惠而正供亦不致为诡寄所累一江右年限奏销最严州县什七八不能任两年与江苏同而道府以年限案开缺则各省所未见故接任州县不能不挪经征钱粮为前任办奏销以保道府考成是江右奏销历系以欠作完从无以完作欠弊混之事唯以欠作完入册报部而以实欠在民者作抵入交上年奉豁道光十年以前民欠则交案尽翻现在清查局查出应赔银七十余万若追经征之员徒累孤寡而肥书役于帑项断无实际若问奏销之员则前已垫完今又着赔尤为重困官既困甚终必困民而乃困督徒为不肖吏借口挟制上游耳张南昌谓前在户部曾见垫完民欠迳请豁官之案欲援案声请以全省局而前院前司莫敢执咎南昌业已遣人赴都抄录成案将来抄案到西阁下察覈若可与仿行不唯惠遍属吏实则泽周穷黎也一州县缺分肥瘠大都论钱漕多寡然不详察今昔情形以得其实则无以立均平调和之方且不得其所以变易肥瘠之故则更无所施整饬转移之术江右钱粮平余无几断不足资办公南赣无漕入故吏多墨其民性悍而尚旋遇不墨者则悍为之敛广饶折色优故吏多惰其民好讼而避案遇不惰者则讼为之清余郡一岁之给皆于漕乎取然其漕有官征官兑民征官兑民征民兑之别而官征又有城仓乡仓乡厂之别民征民兑则于官无所得失民征官兑初皆出于卖图署事之员择富庶圆分得规卖放其斗斛勉敷兑军按石收运送省仓水脚钱数百文一切仓费兑费漕规皆须官赔大约有民征官兑之处必以官征官兑之漕倍其数乃可拉平若上游以其漕数较多认为优缺在自爱而幸能拔足者唯有乞休否则无所不至官方之败由此民俗之坏亦由此故励官方饬民俗其要必于审缺分酌盈虚使属吏得以自尽其材始矣一江右风气淳朴有司稍卹民隐辄感颂不置较江浙大殊吏治弊止因循罕有任意非为芜玷不堪者至士民共深信服推为乐只岂弟者则有新升铜鼓营同知石家绍通省知与不知称为石爹爹生性诚笃好读书心乎爱民重士历任龙南大庾新城上饶都昌新建由昌终始如一庶几悃愊无华日计不足岁计有余者若有紧要难办之件委之此君必能洽民情而蒇公事皇敕授文林郎山东馆陶县知县加五级张君墓表君讳琦字翰风别号宛邻姓张氏江苏之阳湖人初名翊故字翰风宛邻者以善颇宛溪读史方与纪要之书欲刊正其舛牾为德邻也阳湖常州附郭邑君族聚居大南门星里丁中才数十然十余世以儒为业常州文人显宦大邪着门下籍故虽贫弱不达而为名族称常州大南门张氏祖金第寄籍天津县学生她赠翰林院编修妣白氏貤赠孺人父蟾宾本县学生赠翰林院编修妣姜氏赠孺人赠君蚤世君之兄编修惠言世所称皋文先生者方四岁而君为遗腹诞弥之日则干隆甲申十二月十四也孺人以纺织抚两孤午及就傅无力行束修族人外出教授率半月有一归者孺人具蔬食招使授君兄弟书而自督念诵渐能解字义审句读博览载籍转益多师编修通许郑何虞氏君通马班陈范氏编修工选赋君工选诗编修工篆君工分君晚以分法入真行尤沈酣蹈厉完固不可犯其古文倚声举子业三事工力略同而编修雄厚君幽深卒不相袭业君故善隐忧蚤岁慨然任天下之重究生民利病甚设既不得于有司嘉庆壬戌编修遂捐馆次年君一手珏孙继夭遂嗒然意尽弃诸生以医自寓及举次子曜孙乃浪迹齐鲁晋郑间癸酉适至都友生援例强与顺天试领荐应甲戌春闱挑取誊录庚辰冬传补实录馆誊录官道光癸未议叙知县其夏签发山东试用君年盖六十矣以季冬署邹平县事山东州县倚钱漕羡余为生岁饥则无入项而供亿馈遗不能减故相率讳灾是岁邹平旱无禾君以封印之次日受事见大田皆龟坼未种麦时山东巡抚为今直隶总督一等侯琦善承宣为今广东巡抚朱桂桢二公皆知君君受事即下乡谕父老佥谓初秋报旱被前官鞭朴秋灾例不出九月今征漕已竣何敢更报报且何益君曰若以荒田输漕筋力已竭上忙倏开征又将安出若其以秋冬无雨不能种麦为词我遍历四百七十二村庄小除夕乃能回署是日各村庄以一人至城我新岁携若词进省白大宪当可蒙恩缓征也父老莫不涕泣至期毕集甲申正月四日君旅贺二公举复谒朱公呈牍备述所见穷困状朱公以白琦公破省例准君牍而附近邹平之十六州县灾形同者因得共吁二公汇奏缓征至秋后未几长山县解抢夺受伤事主至君受其词则曰贤父母莫问彼猾吏欺吾父母初任小人必不与休贤父母毋代人担重咎君曰若失事所得毋有大树不在大树南抑北耶曰在树北五六步君曰若是则吾界也吾岁底遍勘村庄见大树知为长山分界处出官图示之其人愕然曰小人见贤父母下车即为合邑民请命在署每日堂讯五七次无不公允厌人意小人伤已平复所失上布三匹钱两吊若以此累贤父母担处分小人心不安且为合邑父老所唾骂小人不愿讼矣及五月卸事乡民饯送万数以汔其境七月署章邱县事章邱距会垣一程绅富所聚尚气好讼而院司道府五署书吏千数皆章邱人章邱例单日放告月十五期新旧事至二百纸五署书吏走书请托使长官不得举其职负者复不甘上控五署犄摭官吏短长无虚日甚者蓦越入都至难治君自邹平回省而章邱缺人朱公以君名上琦公曰张君长者或非理剧才况章即之健猾耶朱公曰正以章邱健猾欲得长者化导之耳琦公笑遣君章邱固缓征十七州县之一也壤接邹平习君治闻君至则已悦服视事月余民以瑞谷来献者接踵有至四穗五穗者君谢罢之曰去秋旱无禾今春旱无麦阳气深伏得暑雨润发地力足故生长倍常耳然他邑同被旱者卒不闻有此一日当期君间所收词有原被中证皆邹平人者不可受理反之其人号咷曰自父母去邹平民受屈者多矣然无如小人之甚知父母不能越境理事私念此情得白于吾父母前则不啻伸雪也故来此时同具词者百余人皆为之嗟叹有泣下者君莅章邱岁余五署书吏竟无一纸至而结正新旧事二千余起亦无一案翻异控及会垣五署者会朱公擢山西巡抚未行而奉讳君上省唁送因谒琦公琦公曰朱公知人君在章邱真不愧治大国若烹小鲜者也乙酉秋西府歉收次年春旱又遭风霾三日夜至对面不见物沙尘压麦苗皆死黍不能艺大吏饬郡县筹接济馆陶在西府尤为瘠悍其长官遂引疾去君往代比至则饥民聚抢富室之案已积十余起而旱日甚邑故有龙王庙在城外君虔祷得透雨田可耕乃严捕诸抢案为首者又严勘得富子借借贷装点图陷其平日所不快状悉分别置论民以大服君察灾势度民力虽已平粜仓谷不足全活因请普赏两月口粮馆陶故褊小君造送应赈户口册视邻近大邑且过倍上游颇以君为不堪事忽奉中旨责问岁饥状甚切乃按临灾区灾民迎拆赈弊无不至唯馆陶灾情钱数悉得实始撤参尤玩视者数人而厚慰君既而临清堂邑邱冠莘五州县环馆陶四面蝻孽覆地至不见土而昆连馆陶处一线如界黠者妒而移置之则皆蠕蠕返故处及成飞蝗东面者东飞西面者西飞蔽天翳日而无犯馆陶境者君前在章邱蝗自东府来及界退飞馆陶民素闻之而未信也至是乃相与讴咏君德君叹曰神怜吾民瘠苦宰官与食其福吾唯当勉为好官若等勉为好人敬承神庥耳十八秋禾黍芃茂忽大雹如盎碎屋瓦君念嫩禾必不堪此即出署履勘吏役谏不听西门外故有霪田千余亩被水占为泊深尺许不可涸君至泊而雹已堆满出水面比至大田苗殊无损伤召问村农唯言午间有大雨一阵不见冷子冷子者东人唿雹也遍勘四境皆不言有雹初君祷龙王庙见颓坏甚议与邑绅移建城内邑庙侧隙地邑绅难之既大熟毕获忽庙壁坼缝见物如蛇方首两角嶷嶷遍身鳞作金色群谓龙见聚观三日君诣拈香谓众绅曰若神愿迁者即隐形语毕不见移庙之议始决嗣后祈祷皆应迄君之卒馆陶无歉岁君未莅馆陶前二载馆陶民被奸民马进忠Ａ误者甚伙及壬辰春奸民尹老须案发党羽连五省州县以失察被议者百数尹老须隶直隶清河馆陶与接壤竟无一人污染者论者叹为儒效君以丙戌四月署事戊子正月补实癸巳三月十二日卒官前后在馆陶七载年七十岁君为政不矫激无奇异唯以近民为宗不缓为的用法恕而执之坚十年操持如一日陋规可取者仍之钱漕则规前任十年内至轻者以为额公事应为者所费不多则任以独力鉅工则劝谕绅富而己为之倡至于服食起居取具而已通籍之前故有逋负四五百缗及宰县所历多优缺而身后遗累颇倍差于初集寅好赙赠乃克以丧归其理讼也原被中证有一人到案即受词而遣之以其词质后至者莫或狡饰不承也若情事翏轕甚及须履勘者亦不过再讯故事日简而人不扰章邱至繁剧半裁后讼减已大半馆陶后数岁常旬月无赴者御书役至严驿骚小民者论如法然筹其生计必均必一故民怀而吏不怨生平所着述战国策释地二卷素问释义十二卷古诗录十二卷已版行自定所着古诗文辞目录付曜孙去取甚严命毋得增采一字才三四万言藏于家配同邑汤氏封孺人前二年卒余为之志既刻石而不克葬以今年十一月六日合窆于江宁府东郊龙山之阴子息已前详孺人志余与君为道义交三十有四年申之以婚姻知君宜为深然君之文行为宇内名流所共推崇治绩又东土士民所共闻见则人人所谓宜书者余固不得不书也而余所独知独信欲书之以告天下后世者又以虽善无征而有所不得备书也曜孙依限结交代以八月杪扶榇附粮艘南下须十月望后方达而葬期已追故不待曜孙具状就余所习闻于东人者编次之伐贞石以表墓门庶使诵诗读书而能论世之善士有以推求小扣小鸣之故焉大清道光十有三年岁在癸巳季秋月戊辰朔越二十有五日壬辰泾包世臣撰书张馆陶墓志铭道光十有三年三月十二日山东知馆陶县事阳湖张君卒于官以是年十一月六日葬白门之龙山余为表以待其孤曜孙及扶榇至则谓母氏汤孺人志石外舅词也今合窆不可无言以掩先子幽昔昌黎撰王洪州志又徇其子初作碑不孝敢援以请余无以辞系曰君讳琦字翰风别字宛邻生而孤贫妣姜尽十指力以抚君及君之兄编修惠言至成立弟兄相与为师友致显名称毗陵二张君志在用世而识能监人治权家覃精地理其于山川阨塞形胜及今古割隶战守成败得失之故上下纵横数千年如指掌工五言得仲宣太冲意嗜书移汉分法入真行又以北朝真书敛分势并腾踔蕴借当世无与比性毅而温未尝以所能加人而名流雅自矜尚者皆出君下盖其德量渊远足以伏凌嚣之气古有不言而心成者则君近之矣年五十乃领乡荐六十以馆班知县签发山东历署邹平百有四十日章邱十有三月馆陶署二岁遂补实又阅五年而卒年政七十山东俗好讦上章邱为最馆陶处西北极边尤瘠而悍然君莅邹平才两月至事主不愿讼恐累君被疏防议其去也耆老垂涕饯送以万数在章邱有一茎五穗之祥有蝗来千里至境退飞之异有汔君任无上控翻异之化在馆陶大雹积尺许皆在不耕之地蝻孽环县境四面接壤处若或界之无一跂阑入者龙王庙颓圮议移建绅民疑旧制不可改而龙见庙中昂首望君所欲迁处此余所为邮文哭君谓神格其诚民从其化者也君所至务求闾阎疾苦宣达其郁积以和民气是故君常承大浸以受事而天和下应辄成大有馆陶至僻陋既庆屡丰又无牙角耗数年之间阛阓村庄富盛几如都会焉君年四十以药误丧长子珏孙乃肆力于医尝有病心痛者剧甚则倒悬以求缓众工检方书不得主名君诊之曰此肺胀迫心作痛耳倒悬则肺张而心舒故缓以行水消满之剂投之立愈其精如此馆陶向无良医药民多夭枉见病者君即诊之然终以入署为艰君族子赐从宦传医术乃于署西设惠民局使赐司诊贫者并给药疑难甚则以质君全活无算局初立日诊数十百人经岁渐减最后至旬日无就诊者亦如君之治讼焉君尝言为吏为医事异而理同医诊病得情而用药过其情则病解而药伏余毒常酿巨症吏听讼得情而用法过其情则讼结而人积余憾常酿巨狱原君之治讼治病所以能变繁为简消简为无者职是故也曜孙生而知医君以为胜己十二年冬诊君脉而心忧之焚疏邑庙请移寿及二月杪君病不能出视事有在城地保刘见文者为冥隶当值则厥逆数日甦常述冥中事至是言上帝命县公为本邑城隍神以公子疏稍缓其期必过三月十三病乃望起然迎取夫人之吏卒已南行恐不可冀也罗孙闻而忧甚盖以具疏事无知者十二日昧爽南开居民见君鼓吹幢盖导行彩云中正惊讶而闻疾革矣东人来江南者盛传其事夫聪明正直而壹神道也君以是道被馆陶也久食其土不亦宜乎故焉之诗曰猗嗟张君求志隐居日左曰右是储是胥良图莫骋老弃州县政则已成泽乃不远食血旧治归魄新阡雅儒循吏用告万年皇崇祀名宦浙江余姚县知县张君行状祖鹏干隆壬申恩科举人赠文林郎浙江余姚县知县妣朱氏赠孺人父王茂赠文林郎浙江余姚县知县妣范氏赠孺人继妣范氏封孺人江苏苏州府吴县张吉安年七十一状君字迪安又字树堂号莳塘晚耽禅悦号石牛居士系出清河先世自浙江龙游迁苏之昆山又徙苏城遂为吴人五岁失恃抚于祖母举人君授以句读十七入都次年领顺天乡荐九试春官不售乙卯赴大挑以一等发浙江试用知县君年已三十七矣时钩稽亏空至急浙中大吏设法弥补以迟速多寡为殿最杂流竞进有丞簿摄县事不数月而弥补至累万者君从容白大吏曰宇宙之财止有此数前人以不谨致亏而责弥补于后来者非掊克闾阎何以应命皮之不存毛将焉附方今楚豫奸民蜂起皆以有司贪残为说似宜使读书人加意抚循休养生息圆之以渐方可保全大局有裨治道不省旋委摄县丞及判杭州事投之闲散君自忖戆直不能谐时世乞改教职上游有欲用君者留之丁巳署Ａ安旋改署象山象山踞定海上游洋盗由闽扰浙必由县境之南田大佛头山而入沿海居民业鱼盐者多以米及淡水火药济盗且为响导君莅任即严水米出洋之禁盗斯穷蹙又值飓风覆其艇泅至岸悉为舟师所获盗不敢犯象山者屡年君尝建议南田居大佛头山之下为海中大洲岛明初汤信国弃滃洲并封禁南田今宜重申此禁以断盗翼其外洋韭山直对日本为海道要冲番舶所必经石圃昌国虽设防而兵力单薄不足资震慑宜增官弁以防患于未形比虽见格而口后卒如君议未几以逃犯镌级已未复原官署新城邑去水远仓设省垣民以折色输官官购米兑军官既浮取丁肆其需索习为故常君平其折价丁亦敛迹官不困而民输之钱大减民至今思之庚申署永康六月蛟水猝发山石大如屋随流下平地水深丈许田庐荡然君即日履勘搭棚厂资栖止其被水阻不能出者以舟载馍饼糜粥饲之急具状请赈同官以浙省偏灾向少查办为言君不顾上游果斥其张皇本道行县见居民安堵遂执水荒一线之说不与赈灾黎大哗几至激变君力争于大府得给赈及修费且展赈如例灾民得以存活是年处州府苦早而丽水尤甚以君能灾民又檄君往君下车祈祷甘霖立霈转歉为丰民情大洽丽水多山地险而道远君念赴者废时失事时就民于山寺讯结之民既得直又不苦期会焉癸亥春奉急檄君至省命即日赴浦江以捕江叠遭水旱不逞之徒聚众抢夺富户并伐墓木邻邑多煽动非君莫能肩仔鉅艰者君白大府曰聚众滋抢非法无以止奸民众聚以饥非米无以安良民良民心安则奸民气散敢请浙西兵糈之余以安良民心而散奸党大府许之君中途廉得倡议者主名民知君已请米凶党渐解下车擒治首恶论如法民气既和天时协应麦秋大有贫富各遂其生起沟壑而衽席之舆诵为不诬矣是年冬补余姚县甲子春雨伤禾米价腾涌君既请粜仓谷又请于上游官运川米五千石民食以足乙丑夏复苦雨邻邑煮赈者专设城中就食者深不便拥挤伤亡日数辈君分乡设厂分男女官项之外劝绅富量力接济汔撤厂无枉死者邑多名区君次第修复之至己巳君乞养归里侍封君封母养亲事毕君仍不出山以道光己丑正月三日卒于家永康民思君不置请祀名宦并醵建专祠以奉尝君丽水民祀君于遗爱祠余姚民奉君栗主于侗霄宫之一庵即君所修建以祀苏文忠公者也君素优于学尤嗜坡公诗没而配食共以为宜呜唿自人心陷溺于南漕北赈之说而吏治民生难言矣南利既在漕美其名曰冬羡故相率讳灾必不得已乃与以花缓花缓者择最重村庄间予缓征之名也次年未必丰稔而并征之病尤甚凶岁州县倡议封圻一口苟有求瘼稍切者则非种之锄及之列圣轸念民依遇地方水旱无不恩膏立沛数十百年未尝闻驳报灾之牍也而封圻为州县惜冬羡借词酌剂盈虚置道残沟瘠于不问为国敛怨可胜道哉君在浙前后二十年所莅多灾区皆能举其职以惠穷黎唯新城系有漕地而君收数竟减旧什三四官民相安可不谓贤乎而浮沉宦海竟得登于岸不膺腐鼠之吓以全其初不贤而能之乎予数至吴门虽未得与君相识而颇闻其丰采君之孙寿基薄宦江西论议主于近民有君之风出示浙人请祀公牍及词人学士于君去浙后之歌咏文辞予综覈事实撮其要为状庶几上之史馆使物色循良者有所保择焉道光二十有一年孟冬月朔安吴包世臣谨状卷四上•礼一上说保甲事宜说储下篇之一保甲以十家为甲十甲为里十里为保十保为乡乡立乡老无定额保立保长一人保贰一人里立里正一人甲有甲首有直甲十家之中择其家少殷实年踰四十无过犯不为其邻所恶者马甲首十家轮直察核其当输之家为直甲今保甲久废骤举其法以甲属里以里属保以保属乡则疑众而难成先断自编甲始俟甲成然后割里里成割保保成割乡知县先备赀措笔纸饬史遍提二十年来讼案及各处访关案件摘出其人其理曲持人曾经审处者为一等其健讼屡积并未对审者为一等其理直受屈伸诉者为一等其为户族应审者为一等凡应审多案者必系人所信服或家世智计得人者也于该等人名下注某年讼某一次或被某讼一次应某讼审一次分都因为册计日缮毕乃刻编甲告示详载条例先发各处保役张示俟刻编甲门牌甲首高脚牌式成知县自备饮膳出城分乡驻聚就近召集各村衿耆导以睦邻里弭盗贼大有便益毫无滋扰等情令其转相告谕借以看其人之明暗邪正参稽案册有无名过以预后日里正保长贰之选每家给门牌二张令其亲填家口年貌产业钱粮畜牧竹树一切的实以备查验一样两张一张裱挂门首一张俟知县回验该乡时保役汇缴即诘间其乡之善人明白为众所推者为谁分等记注以备参核知县即考其产粮较多及家有业儒者参以案册点其人为甲首发高脚牌一张令其造牌裱实从甲首家为始轮管此牌以昼查同甲夜巡同更十日一周其大村以十计除奇零八家者即八家为甲五六家者即就近五六甲每甲增一家缀之其小村止七八家者即以为甲或十二三家亦以为甲或止二三家者就近集数小村为甲工商僧道一律办理其延请远师寄寓小贩皆附本户先查该县前届户册与田相较人得若干亩以定户法约计其家每人得田六亩者为上户人得四亩者为中户人得二亩者为下户人不及一亩者为贫户全无财产又无生业老病无子孙及子孙幼弱未能谋生奉养或一子已壮俯仰至四五人者为穷户其家过十口而口过十亩以上为饶户上万金者为富户富又差以三等皆书于高脚牌分户无定额约以地人相当为下户并资产酌之凡城郭市镇一律办理其寺观及宿店寓客者俱给循环簿详诘名籍年业来去何处登记夜半巡房时再问其应答参差者于籍记一来早放客时按名至即留加盘考有状者交里坊役致之官凡城郭居民分保皆分门曰某门内左保某门内右保城中则曰城中前后左右保城外则曰某门外左右保街长则曰某门外前一前二保以此差之定分地名有警派守城即有条绪边海各邑尤宜切究编甲既成相其形势割十甲为一里里百家村里连络附近止四五十家或百二三十家皆为一里割十里为一保如割里法割保为乡度其地可方十许里界山画溪为定乡保皆为取名里则名某保第几里其里正保长保贰着该居民公举不拘绅士耆农惟推行业惟世业工商及现执工商业者不准凡直甲派直其单丁老妇幼子及穷户不派派直家以一人巡更巡必遍一里屋舍前后敲梆巡徼每一次必周两遭一夜五次计十甲则人巡百遭可以免盗贼及子女奔逃纠众抢亲扛尸图赖牵累之祸凡甲里近大路岔路者必巡过路岔遇有夜行人形迹可疑者即加诘问其应答支吾则唿众喝留系贼以其赃十二充赏系奸拐等情官俱给赏如捕犯法系贼即送归该被窃甲计赃之十二令直甲者出一分被窃者出一分为谢奸拐子女亦送还本家听该家礼谢官更给赏他视此其窃案直甲家代报审质时直甲亦须到案一次不许设协缉罚赔诸苛政以累齐民凡乡老保长贰里正官皆待以客礼今法每保有役或一人专充以便唤集将行文字册籍又有里书以催赋过割者仍旧不革每保一图详绘山川田地村里形势集各里甲编为籍仍取门牌高脚牌集抄胥书就改署某乡某保第几里第几甲几户给散本家裱张每富户科纸笔钱四十文饶户三十文上户廿文中户十文下户五文贫户二文穷户不派册有正副正存官副发保长凡十家内斗争户婚田土之讼皆不相连惟不孝不友如殴尊长之类窝赌窝娼窝贼及自为娼贼之类同甲切加劝戒不悛者同甲公白于里正里正劝戒之不改者白之县论有差其夙恶为同甲所知而不举者笞四十分肥者论加法其父兄不加教戒减本犯二等罪止杖一百输三年其在外犯窃被获同甲及家并不知情者免半仍饬保长协里正甲首直甲白书本犯之门曰出贼之家娼赌等案皆同其果痛自改悔三年无过者同甲公白于保长里正转白官除之其三年内尽心巡守能截获贼犯者亦除之凡里正保长皆给与戳记使条白得达于官保贰皆须能笔札者署充凡赴讼者无论进词喊禀令丞听受除命盗大案外察被情非悍暴系田土界址雀角短长户婚牵割气性斗争等事批副用印仰原告持批投该保长协里正至公所唤集被告及证应人详加研讯保贰录三造口词察其是非判割清楚务令输服判定录为长单粘连官批之后用戳骑缝连名判后并用戳记凡口角争斗是非立判一日可决集讯日原告山供膳钱一千文若田土户婚须勘踏查验者两日原告出供膳钱二千文被屈者剖正所争仍罚备酒于翌日请在讯诸人慰劳原告仍认赔供膳钱原告出具允服粘连判后三面公同用戳给被告持至城跟服词缴息吏受词研问如判准息销其长正公判而原告不服长正公将用戳粘单给原告赴县重告被不服者即给被赴县跟诉词呈缴官乃集讯如法凡所讼系邻里亲族即仰本保里系他保里人即仰原告持批请里正向赴该被保里长正公同研讯供膳如之凡长正皆须公平处断以息争竞不得情庇偏坦其听问不平者减酒帛甚者于召问赐食时罚立侍看他长正食终乃退致酿大狱者革斥受赃者科罪如法终岁剖决公平息讼至十案以上者优加赏赉编甲厩成摘出穷户查其亲族外戚有三等富户及饶户者分别劝派养给有差上中富户有胞叔伯祖胞叔伯胞兄弟胞侄外祖父母舅父母姊妹夫外甥妻父母妻胞兄弟实系穷户非缠扰过度而人少不加收养人多不酌加存给者分别勒令养给其阳奉阴违者即饬长正白署其门曰不友俟养给三年后除之其素能养给期功外内亲族穷户者饬长正朱书其门牌曰义户能推惠及无服之亲存活至十人有状者给额旌奖其下富户饶户照上中富户例差减之其上中两户有能养给期功以上内外亲族者朱书义户至三人以上者给额旌奖其内外亲族并无饶户以上可以派令养给者官为设法存恤如乡族义仓城坊养济之类其派养给而不遵及阳遵而阴逢者量其所应给之项倍罚充公仍署门派给再违者及有他情可恶者坐不友律吏下乡随时摘问以求实情并备后日孝弟之选凡无子孙者养之有子孙者给之其孤儿亦养之派给下富户户四人即全给大口日米一升小口日半升俱半月一给年终絮被一条棉袄一件为全给人多者以此项差散之仍以亲服为杀上中富户量加万金富户岁捐米十三石八斗棉絮银八两以赡其亲族力所优为且杜绝侵扰尤为便富也凡贫户其有服亲族各推一本之谊量加存恤不在派给之例孚数者准与朱署其下户力穑原可为生其富户能岁时优助者听若下贫等户恃亲缠扰使富户不能安业者论如常人律其穷户既受给而格外苛扰者并论如常人律凡民无田产又无生业不为人执事者惰民也非骗窃侵扰平人则何以为生害民教惰大坏风化共力技出众者申府署标兵次补壮快弓三役有差余才力不任公役者迁之他乡交保长分给该地饶富等户为雇工该长正时加约束辛力从轻以渐量加游手民必有头目其党皆椎鲁人耳不为人执事者既因好闲亦士人不敢受耳至他所则其气已馁往往有较平日为驯贴扦且以官迁之尤可无虞其仍隋游滋事者保长以戳封寄城白官输之作役凡同里庆吊必集饮食筐篚之仪随宜富无过丰贫则以身到不责货财可也异里之亲旧仍听往来其乡长保长贰保望有大庆吊同乡之长正致礼焉里正里望则同保之长正致礼焉酒食筐篚皆从俭身到者亦可期无失礼以酿嫌怨凡朔望里正集里望甲首直甲并里中儒士及外师诸在书房子弟于公所讲说乡约其愿听者无论长幼客寄悉听入惟禁女子侵晨分甲轮值之人设香案旁挂扬善屏两幅众集里正里望率众向上行礼序齿五十以上者坐以下分立择里中知书者立案左恭宣圣谕条目毕乃坐将孝弟姻睦守望诸事用俗话方言编列高声讲说务使愚氓通晓讲毕彻案献一茶分甲轮值者办乃取所悬屏下朗诵一过里正里望随宜称说以为劝戒屏二一记通乡内已经乡举而官验准不必书旌善亭者上书某行某人以某某行业为乡人重经某官旌奖一记本里内尚未达官可预后届乡举孝弟力田等科者书某人以某某事实可钦敬克当某行之举读毕有当增入者里正里望同里众公议下笔书毕纳之椟交揖而散若全保同集一村者则分保长一处保贰一处各领五里他如法凡开印日知县首行劝戒告示每里一张实贴后粘单大书旌善瘅恶亭人名事迹旌善亭书孝弟节义某名色某保甲某人父某祖某某氏夫某父某瘅恶亭书不孝不友淫乱刁顽名色某保甲某人某氏仍注明存殁其在瘅恶亭人子孙有以孝弟举者得缘除仍准注明该孝弟人名下曰父某祖某其在旌善亭人现在而子孙犯盗逆诸罪书瘅恶亭情罪重者其父祖坐失教除名凡县编保甲册成以田计口人得二亩者中岁可足食地隘者农必精中岁亩三石以大小口计之六石可支人一岁食杂粮济之可以无饥为下县得四亩者为中县得七亩者为上县以上为饶县人得二亩以下者为瘠县开明富三等若干户若干口申府府总县酌以五等以饶济瘠无饶者以上济瘠若通较府属得下县或不及者为下府通较得中县为中府通较及上县为上府申之藩司司受而通较之以酌接济知县于将获时出示各保劝富户俱须积粟三年饶户二年上户一年中户一年或半年其资财及饶上而田数不充者皆置备如数皆计算到接新再多者乃为积其余乃准粜卖凡劝积皆酌以三年为率转新去陈如数乃止知县于巡辖时再加谆谕于二月巡辖时时加挑查以实蓄积知府相度水道以饶上等县接济下瘠司相度水道以上府接济下府俱就近酌定大熟则司府酌派各县以封贮帑项量于饶上等处买贮仓谷不拘稻粟积之偶有偏歉县即于九月通谕该富饶等户出家积粜于市仍谕以十月即开仓粜济仍有他县接济不必居奇病人自失利算十一月知县即造空白执照照户册计日计口填明给下户贫户就三等富户支借口粮三日一升勒至三月止借项皆小麦熟还三分之一秋熟清还惟平借让息以申姻睦其过期者官为严追逃绝者官按照拨公费给偿以纾富力其穷户及贫户之产微口众度遇熟不能遗者官酌给赈仍预将情形申府府于十月十二月二月派不荒县运其储谷至该县境粜卖三次以平市价若一府歉者则司调丰入诸府酌受荒重轻拨运储谷接济以绝居奇其或一省遇歉者邻省接济如法其粜得价银以本归帑以利充公费任县经画不归销算凡民间借贷利止月二分过者罚去利其过三分者罚本入公凡借钱还钱借粮还粮俱月加二息不得以粮抬价垛利亦不得以钱放粮指青收黄潜剥贫民违者罚本人公说学政事宜说储下篇之二知县于保甲册内摘出所辖生童各分乡保汇为士册仍注明年履九等户法其训蒙他甲与从师他甲者俱两处附注每册一页只书四名以便条记行学举止其乡士人有奉接尊长无悖慢沉潜书籍言语端谨训读有则无斗讼游荡赌博买卖中保诸事者长正以告就近传见该士惟书刺曰习某经某氏学某保甲业儒某见令丞礼入门至堂檐令承离座起立拱手乃向上三躬命旁坐再一揖就坐待茶语毕三躬乃出令丞拱手俟下堂乃坐令丞详问为学之要观其行止言词容貌条列其等注记名册其成童以下愿谒见者听仪数同传见凡因公出署随地摘召问讯俟识见已遍乃檄乡老长贰正望公举应试以行为首令集其状参列署为儒士以现业士人十之二三为数其准赴试行同较学谓记诵讲说家法学同较文文同较言署弟子数浮于额者十之五其副倍之使尉教以射并习仪集官所给以日食射差成择日行释菜先师礼先一日射于戟门揖让耦罚略如古仪节升降有差乃申送于府其巡辖劝农见从教尤力桑麻树艺殷盛者间就其家阅畜牧如法家人辑睦者即加奖赏外仍记名以备力田之举该保甲内旧有技仗精敏者验试补入伍教目其有举移三百斤以上者随时送司府补材官选兵举移五百斤以上者县府司校验以其名艺递申之其有匿丧及预捏过房为后日减丧计者比照居丧无状律科断其故隐冒举之长贰正望俱斥革决杖六十乡老罚酒帛筵宴如该犯系乡老同里及内外有服之亲者同长正科罪其他举不以实者每一名记过一次至三名以上者罚去酒帛筵宴六名以上者斥革乡老俱减一等其该长正所举如系劣迹有状而舞弊改名冒图进取者照本犯减一等其馈遗从重科赃罪凡老长贰正望赏罚斥补知县皆为教叙其状发该乡保贰录其稿于籍凡子弟就傅皆须在六岁以上蒙师教以事内外亲族尊长隆杀之节书房坐立之次皆叙分齿先授小学谓床儒所集文书非五雅及许徐说文解字之小学也须为讲明其义其不能讲解小学字义仪节者长正稽察毋许教授凡令丞至乡皆就近召蒙师勤加勖谕其有下贫人户子弟端秀聪颖而力不能终其学者长正白于官官召验经画培植之凡子弟成童以上现从师长而在外犯法至杖一百者该师长有职者夺一级无职者杖六十收赎其犯系悖逆乱伦情重者师减三等的决其本年初附在半年以内者递减二等仍科其旧从之师照现从例减一等其子弟悍傲不遵教训者许师白长正屏出仍书于里正之籍若凶暴已甚者长正即白宫安置其一岁校试入等补弟子有三人以上现从一师者令优教致酒帛于其师仍注册备宾兴老望之选禁淫艳书词其刻印之家限十日内缴板焚于学通所辖限一月内将家中所藏各小说曲部新旧整残通缴官给纸价新整者每斤六十文残破者每斤二十文违限者没其价决杖八十至十种以上者杖一百其说书做耍卖药卖棋诸人酌递还原籍或安置本境故犯者杖八十输作卖拳者集验署入伍教目稽查僧道度牒除已往不议外有新剃度而无度牒者本师科漏裸律新度人还俗追身价入官禁革淫祠其书册无考之神悉罢之迁其住持于丛林改正门字以为乡学香灯田产归学其住持自置者听其变卖其愿还俗者听产仍归管其有不能买牒僧道绝户房产一律办理凡乡学听士人读书习礼射其间其学有经费可延师者该长正白于官官为选邑之行学可表率者置为师值举试之年长正集应举人于学行乡饮酒礼迎送坐立饮射仪节酌今古以为之制府受县申送校考如法择其尤者柄生员如定额不及额则缺之其县署弟子不入等者退为副释菜较射如法其在申送列者仍与皆三年两举三年令遴在学之行业端正身材平直学问有本文射兼优之生员其副之尤者亦与解举宾兴礼而上于藩司藩司受之考校如法入等者署为贡士而贡于礼部礼部试如法入等者为进士约解十五而贡一贡十五而进二以上学政诸条一皆生于保甲保甲未明则跬步Ａ碍矣夫为政在正心以求实效在细心以审真势好名高者举善政而害人求速效者推至诚而不达夫令为亲民之职天下虽广积县以成故其职为至要而其治为至易有心之士差知其要而震沮以为难故一切委蛇从俗波靡此所以教化凌迟而民生日蹙也夫辖隘职近廉问得真一易也权专任久威德自制二易也一事得民劝谕遂孚三易也故学为政者必先求民生之要初任职者必先求风俗之略夫千里异风百里殊俗漓漓相较去若槐莛而乐安好善得自秉彝者初无改也故令之得民至捷莫如击猾吏至信莫如革陋规击猾吏则得外奸革陋规则绝内愧稽检图籍一月可毕巡城下乡必勤问劳慎无先于绅富就八十以上者问之可得人才地治之概即其不贤教民长长亦未为失也巡辖既周就闻见以较错互亦可十得五六矣威名既振而优礼继施清操显着而恺谕温加不骄巨室不简细民实心谦德以张信威令之下也若流水矣然则操约御繁三月而保甲可举身勤术简三月而保甲可成山川既悉可教树艺之宜闻见既周可得贤能之实长正得人老望不失迨于期月教条粗备然后利导以措学选拔以教礼虽非郅治庶几补苴之益矣视此以往中材可企苟观者指为迂远之谭行者昧其先后之序则良法美意反为厉阶咎归作俑非吾所知己与沈小宛论礼书小宛足下日昨承示大集发帙先检议礼之文读之征引贯串准制酌情通儒之效着矣然有数事不能无疑故复诵其所闻而质其是非世臣暌隔经籍已十有六年记忆荒落又行笈无书可捡所述疑义多有不符本文是未师而非往古罪无可逭唯足下审察而纠正之世臣幸甚礼教幸甚古人吉凶不同制故丧每为祭所屈说者因礼有丧三年不祭唯祭天地社稷传有宫中有死者则为之三月不举祭之文以为自缌以上皆废祭愚以为三年之丧分皆体祖礼天子有下殇五是人君之丧至三年者四亲同恸幽明不间故为之废祭唯天地社稷尊于祖不敢以所亲而简所尊故得越绋行事也礼支子不祭是期功之丧谊与庙远矣且天子备百姓嫔御之数百二十又王姬适二王后者不降服又周公时同姓之国五十三人尊同则不降服若以其丧而废祭是天子诸侯之祭或寡矣故袁准释服而祭之说愚尝谓其能通礼之权也齐衰期章父卒继母嫁从为之服报愚以为齐衰三年章继母如母之文当在此章父在为母之下此文之上以类相从而出妻之子为母次之妻又次之夫亲母父在则期厌于尊明子必随父之义也父卒则三年说者谓尊者不在子得以尽其私恩继母以路人而体父故父在则如母之服期父卒而仍为之服期亦足以明其配父之尊而见孝子之不忍死其父矣古不以期丧庶母虽杀于亲母而无嫌若必加为三年既无私恩而尽同所生似无所取义矣说者以伯鱼之母死期而犹哭为丧出母此谬说也孔子在则伯鱼之母服正期服除而犹哭故以为甚为父后者为出母无服终其心丧此传重之大纲以义断恩至不为父后之子身不体祖以母绝于父不敢服父所不服故以加隆之再期服之取卒母子之恩耳至君母继母被出本因父以得名既绝于父遂为路人其为无服何疑经言出妻之子者着其所生也父卒继母嫁继母终父丧而嫁其妻道有终是即其能终母道故子从为之服期以报其能终于父传所谓贵终者是已郑氏尝谓母子之说专以名重已不若传义之善而王肃倡为说曰从乎继而寄育则为服不从则不服是以养育为重义无取乎父卒终丧为卒虽出于注家然以舅殁则姑老之文例之是卒为终丧信已且寄育之恩自出嫁继母之后夫何以无文肃知继母本路人不得同亲母因生继父之名虽渐于乱俗而辞犹有不敢尽者然后儒多从王义以从为从嫁继父同居传云与之俱适人此以一从字包之何其不辞也从本服中之一事经言从服皆有所从此从生于父卒故变文言从为之服更言报以明之愚少读此经即疑此报字与全经殊例后见通典载马氏云重成母道故随为之服继母不终己父三年丧则不服贾氏疏此经云感恩者皆称报此子念继母恩终从而为报又云父卒还嫁便是路人子仍着服故生从为之文详其文义盖与孟子从而为之辞相类因叹先儒实有先得我心者肃又云服也则报不服则不报若与马氏同义则与其寄育之说大殊若云嫁继母报服其子仍视其子之服与不服不思子既行服则母已死何以行报说已杌而贾氏疏本经统说全经十二报之义又云母以子恩不可降杀即生报文为骑墙语以致后儒皆以报字属嫁继母按丧大记妇人不居庐不寝苦丧父母既练而归期九月者既葬而归是凡丧者必就丧次也出母嫁母子本天合之亲而经无报文者以出与嫁皆绝于前夫之族子死其次在前夫之家义不得往就反在室与夫家绝继父为子筑官使主祀嫁母尚不敢与况能于母家及后夫家以别室为前夫子次乎成服变除受释皆无所非仅方隆宴尔不能忽加髽衰也故出母嫁母皆无报服况继母以路人又绝族且何服之有子感继父恩为服衰期本在其丧次故异居即降为齐衰三月以身为父后不能以恩私屈十五月之祭故也继父虽养如子然与子非族非亲故经不制服设子死于继父家则亦宫中死者之类已以义揆事出母嫁母嫁继母之丧子皆当就其丧次故射慈有如远不得往则别为异室亦有庐与垩室其说为能补经文之阙矣经言为父后者为出母无服服继父者皆为父后服嫁母嫁继母则为父后者与在其为释服而祭必矣至亲母嫁者贾意以为三年固以依神龙天宝之令然子于母尚恩母之嫁否无损于私恩己不为父后而丧之尽情且以别于被出其何害乎为人后者为其祖父母自古经以及今令皆无文愚意以为仍服本服无疑也为人后而降其父母重大宗也女子子出嫁不敢降其祖明有归宗之义古唯大宗立后其立于何时无明文固有宗子死而族人为之立后者其宗子老而自立后亦事理之所当有大约六十闭房则可矣礼宗子有母则族人不服宗子之妻是宗子之必无父可知也或既后大宗之后而宗子自有子又或己之为父后者死皆当有归宗之义其不应降祖与女子子之出嫁同矣尊祖故敬宗礼别嫌明微故降其所生而服所后之大宗祖本服期期多无嫌愚谓兄弟之亲因父而得故为人后者既降其父则父之兄弟己之兄弟因父得亲者皆从而降既不降祖则高曾皆不降经言女子子嫁者未嫁者为曾祖父母传云不敢降其祖而叔伯祖父母从祖兄弟因祖得亲者皆不降矣经大功章言为人后者为其昆弟记言为人后者于兄弟降一等二文皆言亲兄弟不得以小功以下为兄弟之别文说之若以小功兄弟为说岂为人后者大功以上不下降乎贾氏于本宗余亲皆降一等之说非也至所后者大宗其与本服亲疏不可必其所后者亲属之服愚谓后大宗者专为传重其亲属如与本服相等者自各仍本服若世数已远则以族人为宗子服衰三月而报之以缌是亦以义起亡于礼者之为礼不得以近人争继图产之乱法而诬先王尊祖收族之大经也传为人后者为所后者之祖父母妻妻之父母昆弟昆弟之子若子记为人后者于所为后之兄弟之子若子二条恐有舛错或衰周现行之事非周公本意盖继者唯大宗宗子安得有祖父及父哉所后之兄弟之子即如今法已是从父兄弟不得言若子贾疏举疏以见亲言外以包内之说尤不得经义至妾母不世祭与妾衬于妾祖姑之文有碍或者偏文不足以例为人后者之于其祖父母乎君之母非夫人则群臣无服近臣唯君所服服庶子王为其母练冠而燕居左氏载庄姜以戴妫之子完为己子秦策载华阳夫人以楚为己子故夫人无子立右媵以班次之小记有为君母后者之名是虽庶子必夫人以为己子而后得立可知也若循为后之例而降其所生则嫌若侪所生于庶母则忍故朝祭从吉练冠而燕居则恩义两尽之制也郑氏小君在则益不可之言为破汉人之谬而立此说其实妾母不得为夫人先王杜乱之微权不系乎小君之存否也周法子以母贵公羊母以子贵之文系汉人附益以诬时君者不足据也若国有大变而庶子承统其时小君若在如汉太皇太后称制传统者则仍为君母之后若小君不在而依托君母则近于与为人后而忘其所生是其为妾母也仍三年所谓三年之丧达乎天子者也然群臣为君之母服为其配先君也君子母既不配先君则群臣自无服其以别子入继大统者小君在则固所后之母也所生之父母自当从士大夫降服之礼而意推之故欧阳张桂之说未必尽非唯入庙称宗则大悖而阶厉有由耳至继父同居服齐衰期不同居服齐衰三月两条愚谓此先王顺人情以卹孤又辨族类以明宗之大法也传释同居以妻穉子幼与之俱适人传者又恐人误会为嫁母别生施服故云必尝同居然后为异居盖异居者或子成立后归本家或自立门户也其言子无大功之亲所适亦无大功之亲者为有大功亲则子虽幼而有同财之亲抚育之可不随母俱适既无同财之谊不能以之责疏属也所适若有大功亲需其抚育财力或不能旁及故陈铨不能专财之说义是而犹未备也若子有大功亲而年在襁抱不能离母所适有大功亲而无需其货财抚育自可听其同居先王以为不制服则义轻恩薄无以维系卹孤者及孤子受卹之心而不制报服则所以杜养为己子以乱宗之渐故郑氏此以恩服未尝同居则不服之体味经义至为审已传又言别筑宗庙使子以岁时主祀系言继父之道推至其极全经传言若是者二条慈母条下备陈生养死服贵父命之义此条但云继父之道明非为随母子言也娶嫠在衰周时已通上下究以庶人为多庶人祭于寝己且无庙况为路人别筑耶疏谓三者有一不备则不为同居即三者俱备而继父后有子则已有大功之亲即为异居未免深求而转失先王制服之本旨史公讥儒家博而寡要其事多难从名家使人俭而善失真贾氏此疏实兼两失徐氏读礼通考依傍通典而推暨之节目过繁而无杜君知统之识囿于末俗时有不协人情者何足下遂推许之至如是耶世臣再拜庚辰杂着一孔子曰行己有耻可谓士矣道政齐刑民免而无耻道德齐礼有耻且格管子曰礼义廉耻国之四维孟子曰人不可以无耻不耻不若人何若人有人能充无穿窬及无受尔汝之实而义不可胜用未有义而后其君凡以耻者人所共受于天怀于心则为耻见于事则为义人而无耻惟利是趋无所不至是故吏无耻则营私而不能奉令士无耻则苟且而不畏辱身民无耻则游惰而敢于犯法然而民化于士士化于吏吏治污则士习坏士习坏则民俗漓古今一理未之有改先圣昔贤未有不兢兢于有耻者也今富民山赀财使人司贸易而其人干没其息侵吞其本则无以自比于人不见容于同业而吏收钱漕既已恣欲浮取又复任意亏空至于杂项钱粮征而不解尤为习常而皆恬然不以为怪人亦莫有非之者是耻之亡于吏者一矣穷檐匹妇而有外私则为族里所鄙弃为吏而市狱与妇人外私无异也而市狱者相环恬然不以为怪人亦莫有非之者是耻之亡于吏者二矣士民家用雇工而所雇之人不能供其役则自行求去为吏而不明吏事以旷其职守与雇工不能供役无异也然内而六曹外而郡县居其官而不能举其所当有事者盖比比已又恬然不以为怪人亦莫有非之者是耻之亡于吏者三矣贫民无行而为穿窬则齐民莫与其居处夫通天地人之谓儒为士而仅注意于记诵摹拟以博科第已为僿陋至于科场舞弊则与小民穿窬无异也而怀挟冒籍倩枪手打关节恬然不以为怪人亦莫有非之者是耻之亡于士者四矣凡是四者皆为争利利心胜则耻心微是故利者义之反而耻者义之源廉耻不明则礼义路塞吏与士如此且何责于齐民乎是故游惰多而奸宄出大则结会聚众抗拒长官小则挟诈健讼鱼肉良民甚至杀父兄托鬼魅恶逆不道所在而有推厥从来皆由无耻汉陈实为乡里判曲直人曰愿受官刑不为陈君所短盗牛者为主所得盗曰刑戮自甘乞不令王彦方知之可见耻之为用原不绝于人心以陈实王烈尚足化其乡人又况神圣御宇感天不旋日而风行草偃者乎孟子初见子思问治民之要子思曰利之而已孟子曰闻仁义不闻以利子思曰仁义固所以利之也是故赏罚者为治之大柄今小民犯义者则加罚而行义者未获赏是未使小民得仁义之利也善为国者使人之趋义者既有令名而又得行义之利骛利者其名既不义而复得不利之实是故民之趋向有定风俗日厚而刑措可期也恭维我皇上登极之初即敕停捐例又命内外大吏将捐班严行考察罢进献贷亏欠数至不赀且复躬自厚而责人薄俯念外官廉俸不敷办公饬大吏确查向来陋规之不至病民者明以予之使君子受野人之养而可无愧于其心无患于其后直省臣工共见圣心之贱货贵德愧励兴起循义者日增其修放利者立改其行作人之化固可计日而成矣然捐班未尝无人才即有不忘市道存好官多得钱之见者其为害于地方犹小惟有钱即可得官使民心日趋于争利而害及廉耻者实大窃谓国家设立科目求服古之士以备入官之选而贡监一途名为俊秀本以待民之秀异者使入太学以造其材故其章服与举人生员无异然常例报捐之人未必尽系俊民至于捐职文自从九以至道府武自千把以至参游少者仅数十金多者二三千金朝珠蟒服遽同真官炫粜闾衕人不见德而但见贷其农民力耕以奉公上者虽内行修于家自好闻于乡里若报捐无力则穷老岩穴无异齐民国家旌表之例须有奇节其仅修庸行者不与且表异即及其门而章服不加于身夫好荣者人之至情诚恐山野小民见闻僻陋于皇上贱货贵德之实政未能周知尚无以革其好利之习而动其有耻之天筹备经费案内大臣查覆每年常例不过二百万两本年恭迕恩诏开复文武官处分又奉特旨公过不Ａ升调则捐级者较少想尚不及前数涓埃之项于国计曾无增损若蒙皇上俯念风俗至重标准攸关停止常例仿西汉孝弟力田之科修复世宗故事而变通之饬直省大吏转饬州县实力访求农民中敦笃力作数十年不入公门行谊为族里所称者分别详请题咨量给职衔其选不必太精唯务善善从长拔十得五使足以劝诱而已从前报捐之职员贡监日少一日而孝弟力田得举者日多一日小邑下乡皆知矜式则齐民深信非笃行勤农莫可仰邀荣宠父兄教而子弟率莫不鼓舞振作以求无忝于圣人之氓其有莠民乱化则有司以时锄而去之或有至行异材且可上膺不次诗人所颂攸介攸止烝我髦士诚不以富亦祗以异量如是矣盖商贾出赀以得爵命则利操其权农民积善以得爵命则义操其权利有权则邪慝并兴义有权则忠孝踵至数年之间贵德之俗成官吏士民共以孳孳求利为耻不以不若人自安将见罢民不能齿于乡劣士不能齿于学污吏不能齿于官为民者其戒游惰以尽地力焉士者共励名节以求实用为吏者共究利弊以卹民隐朝廷举其大纲封圻张其群目郡县奉行如指利无不兴害无不除于变时雍唐虞可以复见尚何教匪之足忧盗贼之待缉哉又况吏以亏空为耻民以抗欠为耻正供所入必能年清年款比较近年所增且不止每年二百万而已也耶卷四下•礼一下书亭林答王山史与王仲复两书后与仲复书略曰华阴王君无异有诸母张氏年二十六其君与小君相继没无异以兄子为后方四龄张氏独守节以事太君二十五年太君亡又三十年年八十一及见无异之曾孙而终无异感其节将为之发丧受吊而疑所服仆以免服告之读来教与无异书未之许也礼经免之制有二其重也自斩至缌皆有免其轻也五世之亲为之袒免五服之制有冠有衰免则无冠是故有免而衰者有免而袒者在五服之内则免而衰在五服之外则免而袒袒非肉袒乃无衰而谓之袒史言汉高为义帝发丧袒而大哭兵皆缟素是无衰而袒者今无异欲表张氏之节而报其恩不可以无服故援汪踦勿殇之义请为之免既葬而除吾岂敢如叔氏专以礼许人战答山史书略曰仲复之言自是寻常之见虽然何辱之有小星江氾列之诗纪叔姬列之春秋虽今之媵与古之娣侄不同然父母所爱没身敬之不衰况此五十余年之苦节乎使人谓诸母为尊公媵者其位也其取重于后人而为之受吊者其德也君子以广大之心裁物制事当不尽以仲复之言为然将葬及墓当自西而上不敢当中道其反也虞于别室设座不立主期而焚之先祖有二妾炎武所逮事其亡也葬之域外此固江南士大夫家之成例而亦周官冢人或前或后之遗法今诸母之丧为位受吊加于常仪以报之足矣若遂欲祔之同穴进列于左右之次窃以为非宜包世臣曰无异别字山史与亭林为道义交所事予不悉原委仲复之书亦未见玩亭休两书似仲复欲无异以嗣母礼为张氏发丧讳言妾媵而无异质其是否于礼宗者也礼齐衰三年章慈母如母传曰贵父之命也衰绖五月章君子子为庶母慈己者传曰以慈己加也郑氏申之曰若慈母不命则亦服庶母慈己之服缌麻三月章乳母传曰以名服也郑氏申之曰谓养子者有他故贱者代之慈己礼曰为慈母后者为庶母可电为祖庶母可也亭林以无异由兄子出嗣与妾子殊科又自明祖颁行慈孝录后为庶母皆衰期而父妾则无服亭林于此名以父妾则心实不安名以庶母则衰期有令故变其文曰诸母然郑氏注诸母不漱裳曰诸母庶母也此其意有所穷而辞不能不遁者也无异嗣父既没而太君犹住世二十五年是其没也年不过强艾之间张齿正甚则其嗣无异在张称未亡之后可知也其入嗣也太君必命之以四龄之孩童为人后揆以人情张虽贤淑不命为母子太君及其父母之心能必张之顾复鞠育不殊所生耶古人有长于嫂而报以母服者君子不非也叔嫂于礼亦无服之亲耳唐初以武后言改母服为三年不问父之存没至明皇时饬诸服仍遵礼经故昌黎服嫂实用母服也今张以穉妾矢志嗣藐诸以廷祀奉垂白以尽年天祚节孝使无异年未六十已抱曾孙而亭林且必使之不得与贱者代之慈己者同服是则予之所不能解也推亭林之意以为嗣母也则其嗣父有已故之妻以为慈母也则无异非其嗣父他妾之子以为庶母也则张无他子女故援郑君报之则重降之则嫌之例而绝之以无服为亲竭之袒免以受吊而示优亭林自谓善于议礼矣记曰不及知父母与兄弟居加一等传曰小功以下为兄弟为父母早卒不忍懿亲之远也贾疏申郑以或幼小未有知识当矣今无异既不及知嗣父母又当降本宗宜其闻亭林说而不许也且古礼有必不可行于近世者亭林故知之古人吉凶不同制故丧服常为祭而屈今则自上下下宗庙之事虽斩衰无阙也亭林之曾祖侍郎章志生长子左庶子绍芳次子生员绍芾绍芳生长子同德次子同应绍芾生子同吉同应生长子缃次子绛即亭林同吉早卒聘王氏未婚守节而以亭林为嗣必执小宗绝之经则同吉之继未宜通以大夫无子则为置后之权则绍芾之爵不应且王贞其苦节实冒周公之禁而违孔子曾子之教然亭林诵其嗣母奇节涕洟交集君子哀其志历今且二百年未有援为殇后之说而讥其不知礼者也何其不忍于所嗣而使无异之忍于张至于此极耶至自述葬其祖妾于域外为得冢人或前或后之遗法岂以天下后世竟无复有诵读周官者乎冢人掌公墓之地辨其兆域而为之图先王之葬居中以昭穆为左右凡诸侯居左右以前卿大夫居左右以后各以其族凡死于兵者不入兆域凡有功者居前以爵等为丘封之度与其树数郑氏谓居前者居王墓之前处昭穆之中央王公曰丘诸臣曰封引汉律列侯贲高四丈以例之凡内命妇之命服贵者视卿贱者视大夫若族葬例此为法则亦必有明文故周官于内命妇丧纪言之甚详而冢墓独不及者以意测之其必如近世陵寝妃嫔同入幽宫无疑也故高爵者大为之垄非只为等差亦以嫔御众多惧不能容矣大车之诗曰畏子不奔而矢之曰死则同穴氓之诗曰以尔车来继之曰三岁为妇盖彼以车来是成为妇此言奔则自居为妾是妾得同穴也记曰以殉葬非礼也况又同棺乎是婢子可同穴非殉葬非同棺则于礼不悖也投诸茔外所以为战阵无勇之罚以罚妾媵义无所居且张之于王可谓有功矣而亭林必使其柩当西上不得当中道一行以此说经得毋近学儒三年归而名母者乎至设座期而焚之更为无据将援不世祭为说耶则期不足为一世将以今丧庶母期为比耶则免以葬除亭林殆亦据当时吴中士大夫之所行以为成例而夸秦人耶至于有免而衰有免而袒袒乃无衰之谓尤不知所出丧礼凡言袒非执事则将有所变与袭对不与衰对也礼疾病既废休男女改服郑氏谓当有宾客来间病亦朝服主人深衣复而不返日既卒主人袒括发袭绖而免三日大敛又明日成服乃衰而着丧冠是免时故无衰矣启殡之后未葬之前三虞卒哭皆免而散麻郑君谓丧自卒至殡自启至葬主人之礼其变同日数亦同贾氏申之曰启日朝祢同小敛之奠明日朝祖同大敛之奠明日乃葬主人主妇变服亦同于未殡唯君吊不及免时主人虽免不散麻郑君以为为人君变自若绞垂贬于大敛之前既启之后故孔氏疏复殡服则引虽不当免必免之经注以申之而定其服曰苴绖免布深衣又言诸侯来吊主人必为之重礼凡五服为免之节自始死至殡皆免启殡又免以至卒哭皆如始死细绎经记及郑君孔贾之说是凡言免则无衰也丧服大功以上为重凡当免大功皆散麻成服则缉麻经所谓绞垂也启殡复见棺故变服如始死以致哀痛卒哭则脱绖于庙门外而受葛不复麻唯异国君有于葬后来吊者仍免而不散麻虽尊人君然哀痛非见棺比注所谓自若绞垂也已君断无葬后始吊之理故经云诸侯吊所吊虽已葬主人必免以别其非己君也大记云君吊则复殡服与小记虽不当免必免正是一事君虽行当葬之吊然其时正当免耳郑注曾子问共殡服曰殡服谓布深衣苴绖散带垂孔氏据以疏复殡服唯参用小记不散麻为说此承殡而为言也士虞礼主人及兄弟如葬服郑注葬服丈夫髽散带垂则承葬而为言也成衰则绞垂经有明文是散麻不以加衰则葬服即殡服矣檀弓吁弁而葬乃天子诸侯变服接神之礼不达于大夫士已士虞礼祝迎尸一人衰绖奉篚哭从尸郑注一人主人兄弟丧服记小功以下为兄弟小功为轻故以轻者一人服衰绖奉篚特着衰绖明余人皆免也小记缌小功虞卒哭则免故孔疏小记引崔氏丧服变除将葬男子免妇人髽与未成服时同其服则如丧服谓彼虽准约经记为说而不取其乖僻盖崔氏所准约者三事一小记父母之丧偕先丧者不虞祔待后事其葬服斩衰一曾子问父母之丧既引及途闻君薨遂既封改服而往郑注改服袒括发徒跣布深衣扱上衽不以私服包至尊一丧服记改葬服缌崔以为葬如丧服之据不知启殡免者为无饰以从重小记言其葬服斩衰者不以母丧包父故用斩之苴绖免以别子齐衰之免布故云斩以明之曾子问改服专重括发为始闻君丧应鸡斯然为鸡斯则疑于自吉故着括发明不以父丧包君而类及徒跣扱上衤任之常礼耳若葬时非布深衣则此服从何忽至故唯以徒跣扱上衽为变矣至记言改葬是其除服已久唯见棺不可以吉将事故用五服之轻者以别于正葬之免凡此皆崔氏之拘文法而不能旁通曲达以说其义故冲远斥为乖僻若亭林以袒免为受吊为主之服是又不得援崔氏说以为解若汉高为义帝发丧袒而大哭是正其名为共主则正应五服之首所谓诸侯为天子者也三军缟素而谓汉高必无衰乎且发丧必依始闻之礼是正未成服之免而袒以证亲竭又何疏乎再母党之服今令除加舅为小功外皆与礼经同嫡庶无别也而令注云庶子为己母之父母服若其父母系属贱族者不在此例此其说出于徐干学读礼通考干学亭林之甥一皆本其舅说亭林尝论庶子母党之服载或难以贱族岂可制服而解之曰以族贱故使其子不得为服是其父之过也余谓其父则亦何过之有妾之贱以奉君与女君非贱于其子也其子服外祖父母舅若从母非服其贱族也三吴绅士当明之季世豪纵骄淫姬侍充斥常恐外蓄以毁家故绝其母族偶有通往来者亦不齿以重折辱之使妾不得父母其父母而子不得外祖其母之父母不夺人亲之谓何故近日士庶犹有念一本之谊而戚其所生母之党者至卿士大夫家则绝无其事所关于人心风俗之Ａ漓者至鉅而亭林实阶之厉亭林于顺洽癸巳甲午间以其家旧仆陆恩薄其中落叛投里豪遂擒之数其罪而沈诸水亭林怀精卫之志守狙伏之身乃不能一附炎之仆几陷大戳非溺于平昔豪绅之间见乎是不能不为亭林深惜者矣书贞珉录后阳湖陆继辂祁孙以其母氏林太孺人年谱乞言当代集其尤得十八首为贞珉录镂版行世又嘱其友泾包世臣书石以永其传近世人情简侧副故姬侍鲜能自安义命而人子尤深讳之传曰所以不聘妾何人有子孙欲尊之义义不可求人为贱通典曰身为国君母为妾庶子孙所不忍国人所不安是以先王致严于并后匹嫡以杜乱本复立母以子贵之条而后礼与情并得其宜太孺人之于归也恭城君正室久虚太孺人复以淑惠宜家称于闾族今法禁妻在以妾为妻妻不在则不禁也是虽升为再继固未有讥恭城君为非礼者矣而太孺人执不聘明不升之义恪守初命祁孙昌其母德事亡如存是母是子贤于古人远矣爰谨缮为四卷每卷虚首行俟祁孙乞翰风以八分标其检录中文以恽敬子居作为健廉悍矫捷不可控勒铭词尤奥衍质厚惜其雄于文而疏于学也其言自春秋时以妾为夫人皆其君夫人之然其端必由妾之自僭始太孺人之志以为强附礼之变以求荣不若退守乎礼之常以去辱于以成恭城君之监其推测贤母用心可谓善而竖议尤洞微察远足以严未然之防至其谓古者人君不再娶夫人卒娣升于嫡其嫡死不更立者祭宗庙则撮焉盖媵之未及事女君者得为夫人如聘嫡未往而死媵继往是也白虎通所谓立其娣尊大国也媵之及事女君者不得为夫人如次妃称继室是也白虎通所谓明无二嫡防篡杀也太孺人不及事女君然而非娣侄敬又质之礼士妾有子则为之缌此不必娣侄而可比娣侄然则太孺人殆可升于嫡者是则割裂经传为无稽之淡非所望于子居也左氏谷粱氏皆谓人君不再娶嫡死不当更立祭宗庙摄其事谓之继室记所谓摄女君是也公羊则有嫡夫人死娣升于嫡之说是国君虽不再娶而夫人可更立与左谷异义按白虎通谓娣可升嫡而经不讥者据纪叔姬之书卒葬然叔姬卒之传曰从夫人行待之以初夫言从夫人行是犹摄也然则公羊与左谷师法故无殊矣子居乃创为及事未及事两例何其汰耶考伯姬以隐二年归纪叔姬以七年归纪盖待年也庄四年三月纪伯姬卒是年夏纪侯大去其国六月齐侯葬纪伯姬十二年叔姬归于酅二十九年叔姬卒三十年葬纪叔姬夫伯姬以三月卒而齐侯以六月葬伯姬是纪侯大去迟则在五月耳夫人在堂又加以师旅而即自立其娣虽周衰礼废亦不应如是之速或纪侯大去之后立叔姬为夫人挟以奔鲁为寓公耳郯伯姬虽亦有升嫡之文则又媵而非娣是则班氏据经不饥叔姬以立不敢以卑贱承宗庙尊大国而立其娣之说已为不善持论而子居又据班氏说以为未及事可升之证则叔姬事油姬已阅二十七年之久情事正相反矣至所谓嫡未往而死媵继往者似据班氏嫡未往而死媵当往否乎伯姬卒季姬更嫁鄫春秋讥之以为说按班氏此文本有脱烂公羊僖九年伯姬卒传曰已许嫁故用诸侯夫人礼书卒十四年季姬遇鄫子于防使鄫子来朝以请己十五年季姬归于鄫十六年鄫季姬卒十九年邾娄人执鄫子于会何氏谓季姬本许嫁娄以淫泆使鄫子请于鲁二国交恶痛鲁不能防正其女以至此亦不言是伯姬之媵娣据公羊家法诸侯娶一国则二国往媵之以侄娣从礼君不求媵二国自往媵夫人所以一夫人之尊以侄娣从者所以防嫉妒重继嗣一人有子二人喜也故二媵皆先来夫人之成九年二月伯姬归于宋夏晋人来媵虽后期犹先来鲁唯僖八年禘于太庙致夫人讥鲁胁于齐媵之先至者而豫废楚女要之君既不求媵则媵名不先逢可知嫡未往而死媵继往为代嫡行乎则不待夫家之升若仍侄娣耶则无所从其为不当往审矣况公羊立子之说嫡无子先右媵次左媵乃及夫人侄夫人娣又次之故二媵及夫人侄为贵妾夫人娣与二媵侄娣五人为贱妾是即升嫡亦不得立娣也子居以士服有子之妾得同大夫贵妾以证太孺人非侄娣而可升记曰摄女君则不为先女君之党服此正娣不得即摄之证若以娣摄则先女君之党即其党耳夫国君之礼在古本不通于大夫士况议礼于今日士庶家而引古人君以为说又凭肊舛谬如是乎子居世臣所严事惜从前未见此文不及面诤故备论之以无误学者又别文多有称太孺人为祁孙生母者父母者生我之专名不能别加称谓非生我父则有继父母则有君母继母慈母乳母经言父在为母父卒为母其以人君之尊厌母服至五服之外大夫之尊厌母服至大功者则曰公子为其母大夫之庶子为母可见士庶之子无论嫡庶皆统之于父在为母父卒为母之二文矣郑君曰大夫之妾子父在为母大功则土之妾子为母期矣父卒则皆得伸也贾氏申之曰期章之父在为母不可云士之妾子为其母郑知者推究共理大夫厌降为大功士无厌降明如众人服期也或曰经无为君母服之文疑所谓为母者在庶子则斥君母然经言继母慈母如母又别言为君母党则君母之服可知故不专见也其以出后大宗而降期者则曰为人后者为其父母贾氏始着本生父母之文是如礼家之言妾母乃区别文法以便指斥非人子之称然终不如杜氏称本父母之为安也即移父母之服以服所后之亲以重祖统然亦不加父母之名以乱所生雷氏明为所后父五字之说是以无可斥而为此称贾因生妻即后人之母之说俱非古义汉书张贸有一子早死无子子安世小男彭祖后宣帝追思贺恩下诏曰封贺弟子侍中彭祖为阳都侯赐贺谥曰阳都哀侯晋书凡为伯叔父后者传中仍称伯叔父可见汉唐皆无嗣父母之称昌黎薛助教志云父播尚冉礼部侍郎侍郎命君后兄据据为尚书水部郎中赠给事中尤可证也且非唯至亲为然也虽外姻亦如之小功章为外祖父母缌麻章为舅皆斥所生之党不分嫡庶也其从服则云君母在则为君母之党服君母不在则不为君母之党服至君母党服小功章则云君母之父母不云外祖父母也缌麻章君母之昆弟不云舅也言昆弟则男女皆统经文从母二字系后人误加不然昆弟既不言舅而姊妹仍言从母是自乱其例也既母矣而加言生虽从俗于文为不辞名者人治之大者也故亦备论之以质诸天下后世之善言礼者代丁忧江苏臬司裕鲁山具折稿为敬陈管见请旨饬议以光孝治事窃惟丧服一经管乎人情又有小记大记四制间传诸笃为之义疏然后知古先圣王制礼之原所以使人心得各即于安故曰礼自中出也及唐升母服为斩衰前明升庶母服为齐衰事出随时义本从厚是以沿袭至今未之或改故孟子曰事孰为大事亲为大又曰养生者不足以当大事惟送死可以当大事又曰亲丧固所自尽也夫子曰子生三年然后免于父母之怀父母之丧天下之通丧也又曰父母之丧无贵贱一也孔孟遗言彪炳百世童蒙肄习沦浃骨髓而臣伏见现行事例汉员无论内外大小文职遭丧皆去官守制扣足二十七个月不计闰起复旗员文职京官遭丧者穿孝百日后进署当差扣足二十七个月不计闰起服其外官遭丧则去官回旗穿孝百日满后道府以下回原衙门行走每年十月开单请旨分别内用外用督抚藩臬穿孝百日满后则自行具折请安若蒙简署亦扣足二十七个月不计闰起复由部题请实授唯汉军任汉缺者丁忧始得照汉宫例开缺终丧是旗汉既厉分歧即旗员亦未画一若急公奉上之诚汉员应亦不后于旗而创鉅痛深之私旗员又岂独薄于汉推测例意或系开国之初各旗生齿未繁四裔尚有不靖政务紧要人少缺多以故权为此制习焉不察方今六圣相传重熙累洽孳生十倍英才辈出从前射生之家亦多讬业诗书进身科目各衙门候补候放旗员大都已苦壅滞且万里无纤尘之警百室有盈止之庆更非有必不得已而出于夺情之事者也然而率土臣民幸际礼明乐备养生丧死莫有遗憾唯旗员遭丧独不能尽礼伸情揆以同心难免隐痛且官无内外职无大小皆有应办公事治文书检例案阱究情形细入豪发尚未能事事允当况人子居丧哀戚时至悲来填膺常苦昏瞢虽当查核文案之时莫不抑情黾勉然或有所感触不能自禁则一时之疏忽错谬似难保其必无至于甫及百日哀情遂断衡之孝道不为无歉夫教孝即所以作忠事君必资于事父是百日后即使服官不惟人子不得备尽其心实于一切公事更滋窒碍臣愚昧以为因时制宜可否使旗汉一律于终丧起复后再行服官庶使人子哀戚之情得伸而公事益昭详慎合无仰恳圣慈俯念罔极之恩终天之恨旗汉同为人子哀戚之情得伸佩无殊情饬下大学士会同礼部详议施行似于不夺人亲不可夺亲之教不无少裨臣在署理江苏藩司任丁亲母忧现已百日孝满例应泥首宫门恭请圣安而以积哀致疾不获匍伏阙庭除具另折陈请外谨举管见所及冒渎宸严伏乞睿鉴谨奏答张南昌问能否归宗议来问略云寅已故祖父郡庠生裕淮生有四子长为已故邑庠生同桩次为已故嘉庆辛酉科举人拣选知县栋即寅之所后父又次为告病问籍浙江大Ａ巡检森又次为邑廪生效彬即寅之本生父长二两房未有子嗣三房生寅嫡堂兄开运四房生寅及胞弟已故县学附生开第四兄弟贫鲜立锥虽皆觅馆养亲不私所行实属各治各生并非有财产分异本生父见二伯父母生一子而殇年既近大又长年外出忧郁几致疾即云二兄嫂毋以为念当以长寅子为兄后时寅年始十二岁而本生父母年俱未及四十及嘉庆十四年二伯母病危本生父即凭族命寅出继为嗣母成服服阕应试即以嗣父名列入三代入学洎大伯父亦年老无嗣愀然为忧本生父遂又以胞弟出继后嗣父身故寅遵例丁忧及以进士官户曹遂迎本生父母入都就养而开第与寅皆未有子惟开运生有三子于道光六年开第身故遂遵例以开运次子传顺为开第后奉大伯父祀寅亦继开运第三子传和为嗣及外放知府本生父母皆就养江西原本生父母之心本发于孝友至诚故以亲生之两子出继毫妩赀产之两兄且复抚之教之以至成人数十年虽未生育他子而绝不以无嗣之故稍形辞色寅自历职中外日侍本生父母虽各强健私幸期颐可祝而人生不百年偶一念及万不忍言之一时不能不为之通身汗下心疚若割在都时尝与通贯礼经及明习例案而身在礼部者商榷归宗之事佥言礼不二斩既已为嗣父母服斩矣归宗后又当服斩是二斩矣生前孝养本无二致降服例亦去官仁人孝子心有所不安则私为之终三年之服然后出闻前人有行之者律云若所养父母有亲生子及本生父母无子欲还者听今所养父母无亲生子于事实格疑碍难行寅心终不安先生明礼习例不知此生此世能使寅得归宗以遂乌私否如蒙示悉幸得有成生生世世感且不朽议曰此事必原经而贯例乃无窒碍世臣按之仪礼不仗期章昆弟之子为人后者为其父母报夫报服不施于父子出继之子独云报者所以尊大宗之统故言报以远其子原以别嫌明微尊祖收族所开至重也来问出仁人孝子之忱且事有区别敢不竭其荒落测例研经以答盛意世臣恭按钦定大清会典细研礼经而知宗之必当归与请之必能听谨查会典刑部事例开载同父周亲独子准其承继两房宗祧一条系据干隆三十八年议准纂修原议云大宗无子小宗止有独子而同族实无可继之人不可令大宗绝嗣俟小宗独子生有二子过继一子为大宗之孙傥独子并无出或仅生一子则当于同族孙辈中过继一孙以承大宗之祀如此明立科条自无控争讦讼之患等因又查会典宗人府职掌内开载如生子先已出继无嗣者准撤回承嗣不得另行入继如奏明过继者亦准奏明撤回又户部旗人抚养嗣子事例载凡抚养他人之子为嗣殁后其子本生父母年老乏嗣仍令归宗各等因查天潢事例固非士庶之所得比拟即旗汉亦时有殊异然父子骨血至情至性无贵贱一也其所谓不得另行入继者以另行入继则所后与所生两宗承祀皆非骨血故撤回承嗣其先前所后之宗自必别议应继至原议所载俟小宗独子生有二子过继一人为大宗之孙至止生一子则于族人孙辈过继以承大宗云是即一子两祧者止以孙继大宗己身不得自绝本宗之明文也按仪礼斩衰章为人后者正义曰此文当云为人后者为其所后父阙此五字者或后祖父或后曾高祖故阙之礼有为祖后为曾祖后之文是当日廷议过继一子为大宗之孙正据礼经所谓穷则变变则通者也至礼经所谓不二斩者二皆见不杖期章一为人后者为其父母传曰何以期不二斩也何以不二斩持重于大宗者降其小宗也一女子子适人者为其父母传曰为父何以期妇人不二斩也未嫁从父既嫁从夫父者子之天夫者妻之天妇人不二斩者犹曰不二天妇人不能二尊也据此二经为明男子为人后女子为人妻既持重则当降本之义耳非谓人终身不能持斩服两次也古礼惟父服斩今母亦服斩若庶子为嫡母斩有继母又当斩其母又斩是且四斩古妇人唯为夫斩今舅姑皆斩是亦三斩古为君为长子皆斩何不二斩之有况嫡孙为祖后者为祖服斩先必服其父不杖期章传所以谓父卒然后为祖后者服斩也且女子子在室为父服斩礼有有故二十三年而嫁之文注家谓有故为遭丧及其出室之后不幸而遇夫丧岂以在家曾为父斩而遂降其夫服耶经曰名者人治之大者也可不慎欤若不正归宗之名而他日擅服其服以尽私恩则正礼之所谓二斩耳至律言若所养父母有亲生子及本生父母无子欲还者听系蒙上文养同宗人之子所养父母无手所生父母有子而舍去者杖一百发付所养父母收管以为说及者因类而推若言所养父母有亲生子或所生父母无子皆听还归宗云云尔非谓所生父母无子必所养父母有亲生子乃听还也况阁下已有嗣子本属祖父之亲曾孙所后父之胞侄孙以为所后父之孙与古礼为祖父后今例孙辈中过继一孙以承大宗之祀之语无不吻合者耶阁下前此出继既非垂涎赀产所后父母俱已服丧三年而所后父母与所生父母又俱已恭膺覃恩是此归宗之请既属前无所规避亦后无所觊觎若不及早正其名称则所生父母本有子而终无嗣揆人子之心实为万分蹐应即沥忱详情咨达迅速定案非唯阁下得以自遂而日后有似此者得缘为例于世风礼教所系实非浅鲜谨议陈情得请编序道光戊戌五月朔世臣再至豫章谒桐城张子畏太守于郡斋太守曰前年奉吾子教详请归宗一案已奉吏部覆准兼祧现在得正父子之名异日得尽父子之礼已将详咨各稿汇刊流布而颜之曰陈情得请编吾子其为我序之世臣受读卒业喟然叹曰礼乐之设管乎人情人有礼则安礼先王未之有可以义起亡乎礼者之于礼其动也中太守斯举当之矣先王立大宗以收族族人为之行高曾之服而辅以四小宗使天下万世上知尊祖下得亲亲不能必大宗之皆有后也故立重降之礼曰大宗继然矍相之圃以与为人后见屏者至半堵墙则图产争继之薄俗盖不始于后世矣后世宗法既废而小宗支子悉得立后考唐典有绝产入官之制则其事殆始唐之季世虽不符重降之义要亦民德之厚也然古经但曰为人后者若子不于所后加父母之名以自绝所生雷氏倡议曰当言为其所后父贾氏申之曰妻即后人之母贾氏又疏为人后者为其父母曰既为本生本生二字甫见于此要皆礼家强名以便斥言非当时人子所称谓然终不及郑氏于所后之亲一亲字之为得也按汉书张贺有一子早死无后后安世小男彭祖宣帝追思贺恩下诏曰封贺弟子侍中彭祖为阳都侯谧贺曰阳都哀侯晋书修于唐初凡为伯叔父后者传中皆仍称伯叔父韩退之志薛助教次其世家曰父播尚书礼部侍郎侍郎命君后兄据据为尚书水部郎中赠给事中尤为显证至宋儒斥濮议为邪说近世遂有反称所生为伯叔者矣亭林为二百年言礼之宗其嗣母嫁殇亭林笃于所后殆近人称所后为父母而称所生为本生父母者所由防故世臣尝谓士生今日而为人后虽不持尊祖收族之重诚不能不谓所后之亲为父母然当正名之曰嗣父母而于所生则仍称父母以符经意而安人心盖父母者生我之专名似不宜加称本生以自抑疏也人心不古唯利是趋非唯图产争继之讼遍天下其饰继以规降服而速利达者所在有之此诚为人子者所不忍见不忍闻不欲以污齿颊者夫仁孝之心来自秉彝熟读是编其亦可以油然而生矣道光十有八年仲夏之望安吴包世臣书答蒋清江书矩亭二兄同年阁下十四日奉手书传本府谕谓弟初九日在郡随同接敕谕哭临毕上院独不肯更服入谒径索手反回县学使闻之甚怒十五日起马按袁州取道新喻断不可再持服出迎学使初八申刻莅郡知敕谕濒到即在舟中着朝衣上岸谒庙毕进院院中所备蓝色铺垫悉发出更换红色次日开考印卷皆朱印点名悉用朱笔是其性忌持服若必再逆其性殆将不利云云此本府与阁下曲加保全之苦心弟岂木石竟无知觉耶唯弟前闻二月晦日赉敕使者宿落花距省四十里省中大吏当以三月朔哭迎江滨而初二系抚军生辰压使者于沙井至初三乃渡江记曰天子之与后犹父之与母也故资父事君则事后资母豫章峻拒继母是固无所资新建又杂流不足责南昌亦复敢于逢恶弟故移书切责之今弟若以学使怒故故犯不韪释服远迎不亦进退失据乎且学使之不快于弟以粮道见弟去冬收漕遵例禁断浮勒因不敢收漕规学使与粮道儿女戚也故为初次暗劾远在母后大事以前弟既不敢朘民以餍上欲况敢欺君以避上怒乎十七早学使船到弟率文武白衣冠迎送并遵例不出郭学使辞以疾不见亦不泊舟差事尚为简省远承照拂谨以复谢并乞代谢本府附承日安不具三月十八日世臣顿首答陈卓人庶常书卓人太史足下得手书示及驳竹村户部河南俞氏三祧论并问及近世轻犯礼教其服与刑所宜诚足下读书维俗之盛心也俞氏之案仆未悉原委案在道光之初则因嘉庆十九年山东济宁黄氏有三祧成案而出者也黄氏济宁富室有三子唯第二子有一孙三房因各为娶妻又各置一妾以图继嗣其孙又早世而三妻三妾各有子至是二房之妻死其子与妾子皆在庠而长房所娶妻之子已食饩惧人指斥时黄左田枢密以阁学为山东学政黄廪生呈请是否宜比嫡母丁忧学臣据请部示部覆亦不敢下一十成语但云礼无二嫡但可多置姬妾以广生育长房之子或可援养母之例地方有司宜广行劝谕不可差查滋扰云云夫议例必据经论事必遵例为下不倍之义也独子出继坐不应情重仍更正者旧例也干隆中叶和相骤起贰户部值枢廷甚用事有浙人为户部员外郎其伯父死无子前已分析祖产各八十万员外以其半贿和相因倡同父周亲准其一子两祧之议然原议尚有小宗有独子不可使大宗无后独子生二子过继一手为大宗孙倘独子只生一子则当于同族孙辈中过继一孙以承大宗之祀是犹依据礼经或为祖后以立说以后纂例皆出刑书之手删节原议而同父周亲一子两祧遂若仁至义尽之举嗣后以两祧之父皆当持服部臣又泥不二斩之礼文而生兄之子为弟双祧则仍为大宗持重服若弟之子为兄双祧则当降其父之服礼敬宗以尊祖收族故始祖之嫡长为大宗高曾祖父之嫡长皆为小宗非兄弟少长之说也且一重一降是仍为过继于双祧之名不符而皆依据礼文良由在部诸君子其出身甲科者十九未尝读礼经若郑孔贾疏通古义则寓目者或至无其人而晚近图产之恶俗则上下之心皆胶固而莫可解故也既准双祧则三祧未为不可双祧则有两父有两父则有两母妇人之见尤小俗有子晚孙不晚之说谓过继他人之子为晚子而己为晚子娶妇生孙则为己妇所出襁抱颇复一同己孙此孙不晚之说所自来也双祧三祧大抵皆富室恐过继远房则财产落他人手故黄氏俞氏皆三房各娶妻妾以上中下旬分住三妇相谓为妯娌各姑其姑洎生子能言则祖母与伯叔祖母母与伯叔母之称亦理势所必至例载有妻更娶妻杖九十后娶之妻离异归宗案则有更正作妾者富室之婚大都好户更正作妾断非所甘至于离异其夫已故无可言离子不能自降其母故部覆黄氏不得不以胡卢提了事援及养母尤为无着而三祧则成定案故黄俞两案非儒生所能质言其是非者也足下异日居得为之地因事而发则当请复独子不准出继之旧例从前有双祧三祧者准其报明原定年月听其从旧以后一概禁绝庶可昌明礼教截继众流耳盖每届修例皆有奏明删改之条也再询及两头大或俱有子其子持服宜如何或两妻均无子而别继又或娶后婚为填房不宜于夫夫外出别娶别娶亦无子而恩养嗣子后婚填房虽不宜夫而继配之名早定别娶之嗣子遭丧宜如何若通籍请封宜如何庶可不撄物议不悖礼教足下虚中求是然是谋非吾所能及也夫婚丧之礼在今日难言矣丧服奉颁发载律例首卷麻冠菲屦负版草带与古经不相远而今宦家皆着青布靴白布开气袍摘缨帽系白布带以为遵制不读官书而信巷议婚礼在古必备六礼乃成为聘不备则名奔聘则妻奔则妾律则载婚书为凭而俗唯买娶后婚及买妾乃用婚书正娶所凭庚帖礼帖即旧家女嫁人为妾不由价买者亦多凭媒灼过帖唯庚帖明写兑造以示区别两大则一切无异正娶或隔境各居或同里别居不相闻问亦有通往来论年齿称姊妹者并有交唿为姊者律载有妻别娶妻杖九十后娶之妻离异归宗令典明着而吴越之俗视若弁髦是固未尝计及其子也初配之子未闻有为两大持重服者两大之子心知非礼而义无自主若遭初配之丧不列入讣则必为外家所讦是陷父以决杖陷母以离异若侪于庶子是亦显父之过而处母于贱盖两大前此虽有更正作妾之案而不纂入例者以律文明言后娶之妻为其始议为妻不能抑使为妾议刑人以官治民尚为人治惜名况在人子至继妻来自后婚外出别娶而别娶者恩育继子子通籍后婚例不加封此尚易处耳若两大败露到官讯系男家欺诳或言未娶或言妻故则女家出于不知其女家知为两大而许嫁则兼坐以不应情重俱为照律离异不得援案大开方便法门别娶所生子女比奸律责夫收养可也又询及小民与妇人通奸因刁娶其女骂妻事发到官从何科断婿奸妻母男女并绞为其越礼犯分已甚也原其始奸不过军民和同本无名分恋奸刁娶不得谓为成礼自宜依奸本法而离异其女所生子女责刁娶人收养方为持平至奸妾之母律例无文仆谓此不得同凡论也律载奸妻前夫之女比缌麻法为其母既为我妻自不可奸其女故以无服之卑幼而上比之其女既为我妾岂可更奸其母是亦无服之尊长也比引定岳情法两洽以足下好察善问故连类及之诸唯研究是正礼教幸甚附问胜常不具道光乙巳六月卷五•礼二说课绩事宜说储下篇之三令课丞以民不诈讼衿兴于善为上案无滞狱学少劣衿次之能决疑狱能击豪奸专指在学者次之听断无法多积讼词教导不明芘养奸劣者为下典史以壮快技精盗贼罪得为上城市严肃输作均一次之反是为下巡检以盘诘严明截获逸犯扑得奸民者为上弓兵技精听乡里小讼情得者次之反是为下令自上计依所主事件条其施行之状及击除奸民为地方害者如绅富武断棍恶把持市侩居奇滚垛兼并刀笔唆教聚众恐吓结盟凶横窝窃保娼囮囤讹陷搭台喝散挟和命盗乱逆大案得自廉访者其经告发者仍归听讼例并课寮属合为计于封印日上之郡郡受县汁先课其僚略如县课县以保甲修明长正得人图籍详切浙致盗窃奸拐期功亲属师弟相争讼弭息者旧窃多获旧案多结狱词较旧多减已结未结案无上控控案无实者同无人在该吏案控吏胥者访除奸民迁之屯伍收籍城市无赖村里强丐分别束以轮作察得不孝不友为尊长含隐日久骄恣不悛分别正其罪状者学政修饬兴举行学无抑无滥使地方恶习渐消者申明制度惩创骄奢使不至贫富相耀以致失时失礼等威有辨以寓激劝者讲求水利使早潦有备兴一切树艺纺绩之利本地可行而人不知者教劝勤恳畜植滋茂以尽地力人力者约束壮快无敢滋扰教练技伍闲熟精强者率属辖吏有奸必发有善必奖赏罚敏当使人劝为善者存恤无告经画有法不致流离道路者皆为上保甲修明讼狱差减听受如法判断无留在控奸滑无有漏隐在案恶逆无有宽纵整肃僚史约制胥役不致滋扰行伍技勇亦差可观命盗重案即时勘验洞得情实不至牵累良民拖累宿案廉访摘发使罪人斯得雪白冤民劝勤饬惰使人乐于本业秉公考校不使奸劣玷厕庠序劝课有方使民急公输将如限不累里胥花户者次之奉行保甲不力举正长不如法登答上司尚不能举长正之名与其优劣及山川险易水利源委保里饶瘠广狭风俗美恶民情所疾苦者巡视骚扰柱胥役下乡不如法失察及知而故庇者狱讼烦兴不如限听判及听判不得情者大狱牵累多人及轻易用刑者于地方笃行君子及奸滑小人全不闻知及知而不加惩奖老当勘验事不即时履看者胥役技仗不精及服杖钝弊者劝农无法地多荒芜桑榆凋零家无畜牧致百姓饥寒者废疾孤寡穷老无依不加存恤使流离满路者无赖恶丐不加收束使滋凶横者骄奢违制不加惩遏败坏风俗者考校任意致失真才或专取文学致厕入无行者僚史胥役有犯隐庇者盗窃繁多十不获五而预避考成勒和匿盗者辨理大案意恐干连良民不能洞察事情致有漏网转滋奸习者劝课无法使民不急公输将专恃比较滥刑滋费者课计缭史贬褒不得其真出入至三等者为下藩司受府计课府首课上计课绩得实余略如府课县法惟课戎政从兵律以开印日汇全省长贰绩课为计上之吏部凡课下无抵者俱夺职其有赃私酷恶任意出入人罪侵夺主守及疲惫不任事者该长官俱即时参劾遴员接署不在岁终课计之例三年则各长吏并计其僚属治行进退以九等殿最之通核三年政行日进其殿四最六殿五最五与无殿最而治理粗明者为入等即第五等无罚政行进退不常殿六最四者为六等夺三级殿七八最三二者为七等决夺一级改行日退殿九最一者为八等决夺三级殿十无最者为九等夺职殿二三最七八者为四等加一级殿一最九及最多无殿者为三等加一级加级衣冠一袭准其服用凡化成善俗为上最裕植民生为中最剖决疑狱击去豪强缉获要犯每一事为下最其公罪至答五十者为一负三负为一殿杖八十为一殿杖一百为二殿公罪议殿止徒二年为十殿课僚属一人失出入一等者为一殿以入等为六等以六等为入等者为二毁无殿最多而有中最者为二等加二级衣冠一袭准服用食加级俸或擢升一级无殿最多而有上最者为一等擢无定法凡无中最者不准上最中最一抵十殿上最一抵三十殿终年听狱讼缉匪窃征收钱粮无奇能亦无误失者量叙一最其课最入三等者私罪徒一年以下公罪盗犯顶参要犯失防越狱准抵改为五等入二等者私罪徒二年以下公罪要犯在解逃失正刑失检杀人正刑谓当其罪而刑具遵度者准抵改为五等入一等者无定法凡藩司到任限二月内查清图籍及访问僚属究前任得失之概即遍巡所辖见各长贰文武官员问其政治所先与地方果否切当及召各乡耆参问得失观其城市乡里币谷贵贱风浴奢俭阛阓贫富畜牧盛衰即时登记册籍于阅遍回省日汇上吏户兵三部约陈该地习尚应如何补偏救弊孰先孰后之概以凭参验府到任限一月外即遍巡所辖回署上司如司上部法县到任限一月外即遍巡所辖洋考得失上之府司如府上司法凡藩府巡辖俱备簿自记见闻所亲及各处治否各官能否详截间劳登答之语以备参核岁计答钱学士书学士阁下日前与友人论直隶秋试文而阁下马言场中校文之法惟以规模近科词调为人彀其恪守程度诠说名理者则与主司所求相背而驰时以宾客沓至不尽所言继奉手书其说尤详良以世臣久困场屋思所以变更之以当一夫之目诚阁下垂念旧识相爱之盛意也虽然言为心声人心不同各如其面世臣虽力学其能自变其面以似阁下乎略陈固陋伏惟裁察世臣自七岁从先子学为文十岁而嗜嘉鱼年十三读毗陵昆山遗集而善之迁习其法又以毗陵昆山之文出于庐陵眉山遂变而益上以至成童颇尽其窾曲郡邑长老皆叹赏以为取科第如反掌也世臣私念得科第则当入仕深恐以雕虫无用之学殃民而自贼遂潜心研究兵农名法治人之术及弱冠所学粗成又恐古今异宜方策所载容有古人成迹不可推行以见诸实事者乃游学四方西溯岷蜀东登海峤南渡章江北涉大河体察人情之所极风土之所宜证以传记殊不相远然而访问政事则治民之官星罗棋布而其为治之方率与古大殊古之为治也民与官相卹今之为治也官与民相嫉古之为治也抚良以化莠今之为治也结莠以虐良世臣窃怪同此人同此心今日之官皆昔日之民何以为民则既嫉其官而为官又复虐其民或者文法拘滞古人惠鲜怀保之政施诸今日竟尔窒碍遂以游幕观政司其事既久以情就例务求其平则今之令与古之意亦复并行无悖然后知所学之卓然可用乃求举以为入仕之基六举而后获解又被放于礼部者七然则世臣文成而后学政政成而后求举其至今不得者是在彼苍之意而非斯文之罪也亦明矣世臣少读眉山答谢民师书载欧阳文忠公言文章如精金美玉市有定价非人所能以口舌贵贱因记其后曰市上无棍徒拦行霸市则物价平而珍货至文章固有定价眇侩截市精美何益永叔子瞻身充官牙老诚殷实不知奸牙朋充扰害良贾也是故非尘腐断烂则不可售者乃不遇者怨诋主司之陋词而阁下四主文柄竟见以此为教何其肯居负下而贬损道德之不遗余力也阁下吴人也吴俗喜艳饰七子钗妆之朴者也两股共用珠十四颗耳然必大如胡菽值常至四五百缗近妆之最盛者名满钏紥额围髻过桥宝簪雀钗十二股垂珠三十六旒皆员白光耀左右罥耳门迤后渐长当腰嵴然其质则搏黄蜡而裹鱼白以较七子钗之一股曾不足当什一下里小妇虽以此自炫然其价值岂可诬吴市乎犹记廿余年前阁下曾自命良贾矣今幸司牙估乃欲退阻马木难而进瑜石鱼目阁下辈行较前徒从较众一唱百和是将使献琛路绝而嘉谷失荫也岂不殆哉吾乡董小楂编修绩学士也自以羸怯下任劳遂罢考差一昨于陈秋舫修撰所晤郑朗如编修闻其言论云闱中每得佳卷集同年四人相商榷然其引用书籍不能举出处者十仍五六自矢下届且不考差力诵读三数年董君自度精力不足以称职郑君以他日未尝学问为憾皆得君子之用心何阁下之羸怯既不亚董君而持论又善与郑君为反也明春阁下大都得分挍唯愿有以更前说毋使明月夜光悉遭按剑幸甚幸甚世臣虽在都候试然不以得失扰乱枉己从人守之三十年为流辈所共知阁下其勿得以冯开之旧事相猜矣天寒珍重不宣却寄戴大司寇书金溪先生司寇阁下撤棘后荷蒙枉过索取领回败卷藏之怀袖世臣语次及长洲宋翔凤于庭黟俞正燮理初归安凌堃厚堂阳湖赵甲嘉芸酉试卷咸出世臣上阁下询悉住址轻身以先远则庐陵近则丈兴艺林佳话至此而三世臣将归分俸资膏秣又枉送作竟日谈咨嗟叹息若不自胜夫以世臣辱知之深且久而被放是亦足以厉躁进之俗适当无之用矣况荒落之余本无可采录者即使道如退之文如方叔敬舆子瞻斯有前事何阁下悔憾之深耶原夫科目之设所以网罗天下人材分资治理而仅决以一日之文是虽使前明名家自黄子澄迄黄淳耀皆登道光壬辰之榜于治道何增郎获隽诸君子文尽尘腐佻薄于治道复又何损方今幅员万里治安且二百年而人心岌岌常若无以自存岁计常凛凛若难乎为继共病果安在哉管子曰礼义廉耻国之四维礼义见于事廉耻存于心则廉耻尤礼义之奉也讼狱者万民之命而有司以为市正供者聚人之本而有司以为利甚至疆场告警河防为灾而自大吏以及在事人役莫不趋之如骛岂真忠义愤发输忱自效哉乘危抢夺不忍为方然则民生之所以日蹙国用之所以不支者凡皆廉耻道消见利忘义之所致也近世用人虽有三途曰科目曰差使曰捐输而差使捐输两途究不敌科目之广而且重进士每试放二百余员上者立隮侍从其下乃膺民社大都一榜之中任监司当方面者不啻百人假令每试得有耻之士四之一约以十年则中外有司能自爱者且数百人矣君子之道有不长仁圣之泽有不究者乎夫周孔之书儒先之说举子皆童而习之学官所布无非遗经正史即八比小技亦有颁发程式要以清真雅正固未尝有束经史不寓目只揣摩近科墨裁数十篇摘句套调乃为入彀之令也其坊本经题策略并在禁例而阁下谓今年中式之士后场条对语卷卷相向误且同误共为怀挟抄写无可疑者世臣自领荐预试十有一次矮屋相比莫不携有细字小本可价其无怀挟者唯阳湖张琦翰风吴沈钦韩小宛及亡弟世荣并世臣四人而已而四人者皆在被屏之列其得手者可知也世臣前曾假看邻号之书翰风呵之曰他人冒险怀挟而吾子坐享其成是何异盗贼窝主也非君子所为则谨谢曰后此不敢今闻阁下言不得不致慨于冒险之易为得手矣夫学则古昔文守矩范士之荣行也怀挟坊本规模时墨士之丑行也凡在占毕共服此论然丑行之近于利禄途也久矣而有人焉言行相顾寘遇合于度外是必其廉耻较厚焉者也异日有不剥民以肥家不亏帑以要上者必此子也若其唯利是趋不愧不怍甘从丑行是必廉耻较薄焉者也异日从政吾不能量其所至矣举子之去分校裁一间耳分校诸公大都近科衣钵相传每况愈下是故衡文得失有关治道隆污者凡以国维之所系者深故也抑又闻之造物生人皆有所以用之世臣自为童子时不为干禄之学数十年来与同人论说必依于此其始大怪之继则不乏同志信从者是其穷而在下而不欲自弃于无用也阁下弱冠负儒林重望宜总持斯文也久矣衮衮同寮济济门下谅无不欲以得真士为光宠者所望阁下力持此义大倡鸿议庶几闻风而起不负所职三数科间有耻之士日出寡廉之迹渐远集群材以维国是其为用顾不大哉阁下居西曹几十年矣清操为天下第一悉心衡决无枉无纵固宜获丕变之休着刑措之绩矣而弃世者前后相望后起案由仍同前事法日严而犯益重者岂不以吏出于士士为民望廉耻之道不昌而非伤肌刻肤之所能奏效也耶至于怀挟之风实由干隆中陋儒妄以士兼五经为文物之盛于是删摘蜂起驯至士人不读本经主试又以怀挟终不可禁试二三场为虚车夫诵诗三百明着圣训论语半部章在史册孟子亚圣尤长诗书荀子老师只明诗礼汉儒兼通五经不过数人况在晚近阁下淹贯群流天下所共推尚若于从容造膝之时详陈利病必蒙圣明采录不以固陋致疑得以复五百年专经之旧其后场则专以史事疑义与时务有比附者发问治乱兴衰唯主通鉴制度文为唯主通典使学者有所法守又集馆阁诸公之有经术者依江都贤良策意各守所长之一经精心撰作进呈选其尤数十首详加校订刊布以为策式除搜检之令听士子自择所处稍增誊录对读之数严责外帘使必于三月八月二十日蒇事不可草率错落稍宽校阅与进呈之期头场上堂主试官不得遽行批中必侯三场并荐公同校核方定去取揭晓后败卷到部责成堂官分派司员查核如分校有于二三场竟不寓目及使随丁照对读黄点断句舛谬者严参重处覆奏下乃发败卷士子领卷后有后言得实者兼坐部员主试仍将二三场佳义同头场一并刊行批明去取之故虽不无幸进逸才较之现事其必相远矣如是则绩学之士必可得波靡之习必可挽则世臣虽老死岩穴岂足惜哉世臣自五月十一日出都中途在翰风馆陶署小住数日以月之八日到扬扬城自二月杪有疫入夏而剧死者日数百至今未艾不能棺殓者十四五而敝寓自老母以下率皆平善是为大幸江省麦收颇丰小暑后连得雨泽山田亦不至失时高堰水志丈五尺以上虽已甚大然比上年小三尺许下河可望有秋世臣愚昧素荷在宥故复以面陈不悉之言加详为书使杨生亮捧呈杨生字季子四百年将家子近衰落矣而志昌祖德学不能博文嗜古而不免于拙其人则行已有耻者也虽在都待秋无可引嫌者唯赐览而教其不及六月十六日书宝应训导张君遗像后江苏州县居大江南北者各半江以南利在浮收钱漕江以北利在冒销抚赈州县之浮收冒销皆取成于胥役胥役势日张家日裕于是庠序之不自爱者起而与之争庠序与胥役争则事连州县州县不得不助胥役州县助则庠序常不胜于是公愤起而读书自爱之士不得不与不自爱者比以求其直庠序之力集则州县不能敞而求救于封圻封圻之视州县犹州县之视胥役也胥役能自达州县而左右之州县能自达于封圻而左右之故胥役之所欲常可必得于封圻而无所窒碍予游江苏卅年见封圻十数自觉罗长文敏公会稽陈公大文桐城汪公志伊而外大都为胥役仇庠序而无暇分别其自爱不自爱者矣于是不自爱之甚者遂至与胥役为鹰犬以鱼肉闾阎虽足以快州县之意国家养士城亦何赖于若人也耶主庠序者曰校官与胥役事无涉而不能不仰给州县故州县之仇庠序也常借手于校官偶有不昧初心与州县微抗则封圻示之意指无不从风而靡霍邱张君为宝应训导宝应之为政也右胥役以及乡地故庠序常被轹于乡地而君能力为之直使州县不得助乡地以虐庠序故君官宝应十五年以病自劾归归半年而卒卒后又五六年而遗爱不衰楚桢故君所举优行士也以君之遗像及其状来乞题辞楚桢学行予所爱重其言常可信询之他士为说佥同则君固校官之杰又幸其出于吾乡也故为书后君讳鼎字爱吾庶几能顾名思义者春正月南昌县重修学宫记道光十有五年夏四月余既签分江西就其乡士大夫在都下者访吏知民风所宜即闻翼城石君家绍治南昌之贤秋八月抵南昌石君已擢郡丞当赴部候咨未行见其博闻强学善用心治吏事乃知循声之所由起冬十月石君北行有日署南昌县学训导万君以县学重建实石君始终之请为记而石君以嘱予余谓自唐以孔子当先圣而郡邑皆庙祀孔子宋制附庙立学士数少则止有庙今郡邑皆有学其实庙而已矣传曰学以聚之学以致其道学道之人必聚而后能致古人所以重为学也然古者教养之权操于上凌夷至宋吏犹有公田之入其贤者得以羡余养士近世钩稽益密一丝一粟非吏所得私不得已借野人养君子之义取于两税之耗羡继以取耗羡者多无艺乃定额而归其度支于承宣使则办公之资必待取盈于额外而吏与民始争民之秀者为士士欲自异于民而吏不能听则吏与士又争治民者与民争养士者与士争爱人之政息易使之俗浇矣专司教士者则曰学师师之所入尤薄不得不取给于诸徒师徒或至不识面而唯见诛求则相与造怨尤而兴诬徒之叹是以余游历所至瞻仰学宫常至风雨无所蔽庑墉穿门阙颓庙且有鞠为茂草者况石君视县事万君视学事之时先后四五年间水旱相继贫者多无以自存富者亦日不暇给然而士民输将恐后唯速观成之为快则其所以处吏民师徒间者必能和而不争达而不诬无疑也余幸见之于江西且当始至故按其簿录而记之曰南昌学宫本宋之东湖书院洪武初就院基为学以迄嘉庆之季增新拓旧者盖十数道光庚寅五月毁于火辛卯江涨湖滨之屋皆被浸故议培殿基高五尺以御水袤增丈有八尺广增丈增楹桷之崇如其基以壮观瞻门庶从之名宦乡贤祠同毁者建之崇圣殿尊经阁明伦堂奎星阁忠孝节义祠旧存者修之又或辟其门迳周以回廊饰加美焉又葺戟门红墙泮池使皆若新设者经始于壬辰九月落成于甲午五月为日六百有三十为钱六百万有奇是宜永其事于乐石而署出泉人数于后使后之览者有以验人心风俗之厚而信政教得民之训之诚不可改也上海县新建黄婆专祠碑文沙船在上海受雇载江苏布改使司属额漕百五十余万石由海运抵天津兑交官拨驶鲸波五千余里不两月蒇事米数无所损失而质坚色洁为都下所未见中外庆悦于是上海士民相与谋曰黄婆诞降至正之初自崖州附舶至吾沪乌泥泾教民纺织棉始为布化行若神法流松太近世秦陇幽并转传治法悉产棉布然松太所产卒为天下甲而吾沪所产又甲于松太山梯海航贸迁南北黄婆之殁也乡里醵葬而祠之递迁递毁乐利在人蜜无所有功则祀之谓何常用为恧今兹幸以沙船运漕懋着成绩而沙船之集上海实缘布市海产布厥本黄婆饮水思源不仅生养吾民人已也合词吁闻宜必得请则皆曰诺有司稽诸载籍则有征信以转请于上官士民闻黄婆之得建专祠也争舍赀财不劝而集隆榱桷之制极轮奂之饰趋事孔亟不日落成附近郡邑欢唿感慕捧腥熟絜香楮伛偻踊跃泥首阶下者肩踵相摩嗣以公牍有海运功臣之语近涉牵附上官指驳格于入告沪人以未列祀典不足称成功盛德征言于予以讯将来余应之曰显晦有时神人一致夫以棉布之利百蚕丝而无主祀之神异日秩及无文举先棉之祀舍黄婆其谁与归诸君子推本海运归美黄婆固非无说然国家承平二百年徒以河事多故偶举海运着绩也犹蹔至于松太两属方壤不过二百里岁供编银百余万两额漕六十余万石而因缘耗羡以求利者称是其地土高水下风潮日至沙松不保泽虽得本棉种于闽广差宜土性而车弓未作莫利民用农不偿本久必罢废追唿急迫驯致流亡则虑财赋之邦鞠为区脱矣而今数百年来红粟入太仓者几当岁会十二朱提输司农者当岁会亦且二十而一而士民仍得各安生业称东南乐上其以宦游至者又皆絜驾齿肥以长育子孙凡所取给悉出机杼以此黄婆之功其仰关国计盈虚者较之海运奚啻什伯而已哉沪人以为然故为之铭其辞曰天怜沪民乃遣黄婆浮海来臻沪非谷土不得治法棉种空树惟婆先知制为奇器教民治之踏车去核继以椎弓花茸条滑乃引纺车以助足手一引三纱错纱为织粲如文绮风行郡国昔苦饥寒今乐腹果租赋早完昔苦逋负今乐盈止以安子妇我衣我食五百年所远矣明德谁忍忽诸享祀不闻墓没祠芜无隐不彰新庙奕奕沪民奉尝神飨具醉降福吾民自今有岁岁有民足居足思匮敢告司牧宁海曲氏义庄规约序周公歌棠棣以亲兄弟之恩其辞曰和乐且孺又曰乐尔妻孥说之者曰九族会曰和族人和则保乐其家中之大小又速诸父迩兄弟而作伐木其辞曰伐木丁丁鸟鸣嘤嘤说之者曰丁丁嘤嘤相切直也友其宗族之贤者以道德相切正故亲亲以睦友贤不弃是后棠棣废而兄弟缺伐木废而朋友缺乃叹周公忧世之深而干糇失德有自来矣富者事兼并贫者从游惰其士人务治卮言以求售至有身享万钟而手足不能免丐贷于是豪杰之士鄙恶薄俗广异居同财之义以联系一本要之久远中吴范氏实为始事文正倡之忠宣继之良法垂于奕禩慕义无穷者求则焉然大都显宦巨室不敢独享丰厚取吾余以厚族人未闾有厉志食力之士铢积寸累以成基业遂能集所有而会之自留其一割其九以为义庄唯恐祖若宗之孙子有亏养失教略不为其后人谋如宁海曲君连吉者也予以道光甲申秋过山左得识哲嗣克德乃知曲君创立义庄之事继得其亲条而读之于其子孙中择贤能者一人为总理于族中择贤能者二人为董事皆有犒饩司事而不协公论则易之限年计产给谷布以赡不足助婚嫁资殡葬若年力可自给而不事生业者不得与立义学延名师以教之而斥其不帅帅训者设祠位以妥祖先修谱牒以明昭穆于其有功于祠谱义庄及敦行学文能显其亲者又于祭后为会食之礼以宠之其败行检不自爱者则集族而记于过籍怙过不悛则除其名使不得与祭甚者置之理能改而复之其于棠棣和乐伐木切正之义则殆于兼之矣草创粗就而曲君捐馆舍哲嗣念盛业未卒治丧葬毕即首营祠屋出君遗资增田亩十之二以扩庄产又与族人集论君所常诵说而着录之以昭世守庶几肯堂肯构如忠宣之于文正者考文正建庄之初族众亲疏不一然数百年来范氏闻人辈出皆源于文正是非惟得保其家中之大小已也流泽余庆远润百世然则曲君之薄于其子孙而彼苍必有以厚之可知也诗曰孝子不匮永钖尔类太上曰既以为人己愈右既以与人己愈多曲君当之矣三溪赵氏续修宗谱序嘉庆庚辰孟秋旌德之三溪赵氏以宗谱修于康熙丙戌阅今百一十五载殁者久虑其易湮生者多恐其无纪至侨寄去籍尤惧其涣散庞杂将至不可考诘醵金续修其族人有季珉者贾都下前曾以己赀助祠费故祠长走书嘱季珉求都下之明礼而能文者为之序季珉因奉旧谱介其乡人刘勋以乞言于余余谓隋氏以前谱牒掌于官李唐以来选举不开氏族其学寝废宋人始自为族谱以合其宗至明而大盛凡聚族而居者莫不有谱然或世次不明攀援他望或居处不一收并殊源上诬其祖下乱其宗今三溪赵氏断以初迁为一世祖而别纪世系支派于卷首其自三溪迁往者则又详纪世次明注方所祖确而宗治善矣凡载于谱者皆书其生卒位号其有懿行宦绩者则别为立传又各为主升祔于始祖之祠而祭之或者谓先王之制大夫三庙故宋儒常祀三世或以为当及高祖今祠祀其先不啻数十世为非礼然礼云别子为祖继别为宗大宗百世不迁族人为宗子齐衰三月贵者以上牲祭于宗子之家先王立大宗以收族尊祖故敬宗族人百世以高祖之服服宗子所以尊别子也宗子奉祖以收族则别子之有祭必矣窃谓宗法虽不行于近世而有祠以集之有谱以序之则大宗可见故谱者下以合族上以明宗使人亲亲而尊祖也然而人之情久则怠怠则忘谱牒已阅数世各支分受而弆藏之于其先祖之嘉言善行不能称述者盖亦多矣逮闻续修之说则凡为子孙者莫不振作奋发搜采祖若考之行业以期登家乘而子姓生者之名乃徙占他郡邑者又皆以属系于其后横行斜上展卷可得将毋曰某也盛某也衰而推求其所以致此之故于是发无忝之思怀干蛊之志遂以兴孝弟崇惇睦然则续修宗谱固非徒纪世次明生卒已也余既深嘉是举遂按其旧谱而次之曰三溪赵氏源于天水其始迁祖曰崇赞系出宋太宗第八子周王俨俨至赞九世赞家于杭淳熙初为旌德汪氏赘婿遂家三溪赞之六世孙同盟以太祖所颁玉牒分太祖太宗魏王三派各立十四字周而复始而太宗派十四字中有不字难以命名别立二十字以冀为首同盟长子冀圣又谓赵宗本三派合序昭穆今中更派字后将不辩其自冀字以下仍依宋牒原颁之字故季珉于赞为二十世上溯周王为廿八世凡三溪私派之字较三派皆后一世云龙山包氏重修家谱序昔楚平王无道失国大夫申包胥哭于秦庭七周夜得秦师以存楚楚既存而不受赏立臣道之极其后为包氏包氏望上党姓纂称上党四望包氏为首然不详其立望之人在汉居曲阿者曰咸习鲁诗论语学于长安归过东海为赤眉所拘晨夜诵经自若贼异而释之乃立精舍讲授于东海东海至今有包氏卒归曲阿举孝廉为论语章句授明帝拜大鸿胪子福拜郎中以家学授和帝两世为帝者师故包氏祖大夫而谱载鸿胪为第一世在萧梁有明月工诗世传前溪曲至隋东海国子助教恺与兄愉并以汉书显名齐萧赅天下言汉书者自包萧氏唐开宝中任城文赅工书有兖公颂碑润州集贤学士融与张若虚张旭贺知章称四杰二子何佶并工诗居显职禄山之乱常山守颜杲卿迎于藁城禄山承制赐金紫使仍居故职加五军团练使及东京审破前赵州司户处遂上书劝杲卿反正杲卿从之诱斩禄山之土门守将蒋钦凑并擒禄山使者高邈何千年送长安河北从风者十七郡及史思明陷常山执杲卿诸郡又为禄山守而李光弼引朔方军至恒阳与思明相持司户出奇策干光弼光弼用以大破思明于嘉山不数月竟降思明司户有子曰谞着河洛春秋纪安史事简而明详而有要为有唐别史之冠至赵宋则合肥孝肃公尤知名史载时诸道转运兼按察使多摭劾细事使吏不自安即论罢之性恶吏苛刻虽甚嫉恶必推以忠恕严而有惠而世之称者异于是南渡之季建昌文肃公官刑部尚书赠少保史称其明察刚正政声赫奕其卒也有光陨地唯以用肉刑为酷或误以文肃事概之孝肃也然孝肃故多异生平宦辙所经历至今莫故居其厅事者其去端州也渡海船被风不行索从者橐得一砚投诸海风止而砚壅成洲长八十里使至端者不涉海于今称为砚洲则其所以维系人心通中外达妇孺久而逾固两宋人物虽韩范欧苏莫能与京者固有非史臣所能状也自合肥迁泾者忠五讳辉谱载以舍就泾县教授遂卜居县西之丹山乡丹山今为包氏主山而乡则以震山名故包氏在泾者称震山包氏教授四子伯东一讳昂袭父业仲康二迁秋浦龙山为今贵池叔杰三迁五松青山为今铜陵季淑四迁淮西昆山谱载兄弟共约逢山则止者也淮西相距远遂失其州邑主名教授葬丹山之花坟头龙山青山皆以泾为宗然龙山时时来谒花坟教授墓通庆吊最有宗人恩教授于孝肃为曾孙谱载父汲称清一公祖镛称熙一公曾祖即孝肃史载孝肃尝出其媵至父母家而生子孝蒲长子繶早世妻崔抚稚儿继殇因取媵子归名之曰綖以奉孝肃祀是孝肃止二子而长下传系则谱载孝肃有四子皆夫人蔡氏出者显与史文忤已又花坟教授墓碑见在明万历中补立碑题宋赠吏部尚书按谱东一次子状生千驹千驹任吏部尚书然谱载千驹以进士任弋阳尉中间一领铅差遂受吏部尚书之职史策无名已滋疑窦且宋制推恩大臣之先皆别赠官赠如其官者明制也或立碑时主者不知宋法而以现行事例题之耶谱载康二任绍兴副帅其官于史无可考或用兵时所置而谱失阀阅谱首载鸿胪至集贤为二十八世至孝肃为三十九世至教授为四十二世一线相承皆有名职然郎中身为帝师而谱无其名别撰名广德者为第二世自西汉末禁二名后书所无二名者又何舛也又载集贤祖汝道任乌程令其子华三遂占籍五传至翱自乌程迁庐州又四传至爵一迁合肥爵一为孝肃高祖庐州在宋已治合肥谱既误割为两地文肃后教授且百年虽同源合肥非吾宗正支明甚而谱首载之署职为学士入之明初至东海任城赵州是否吾宗适祖则不敢质言然远在合肥前顾皆失载其他官阶郡邑概多近世称虽有举莫敢废者要不可据为信牒矣道光壬辰龙山宗人以予侨扬州人久远来相访告以旧谱系震龙合修今且二百年不早图虑有泯没遗失者予以转告吾族佥曰宜然而癸巳甲午叠歉吾族自救不赡旋作旋辍丁酉春龙山以新谱成告且嘱为序予固未得见新谱稿本是否能订正旧谱之误抑仅以新续旧要之非人人共念一本之谊气聚而和无私见参错阻挠其间者何能成而且速如是乎予闻之汉书曰形气发于根柢树叶汇而灵茂言始祖有大功德则族类繁昌也是故三闾言志裔纪高阳龙门述德业传南正子云祥发伯侨孟坚源承令尹以至霍光忠辅汉室而博识通儒援终始传以褒黄帝之德故曰五政明修礼义因天时而利民者有福千世简策所颂不可诬也迹大夫之行必顾言信不欺友忘身以为君其福固可千世矣而鸿胪颠沛不违居荣宠无改厥初使帝者尊儒术养一代之士气助教集贤学有家法文成豹变司户以谢职末僚际苍黄之会而摅谋折柬遂以覆安史已成之基续唐室将倾之祚使颜李名敝天壤而赏不及身名不彰椟发踪指示其功盖略与大夫等孝肃清操亮节千载无间凡皆大夫德泽之所远流而数公克光大之以笃庆于子若孙者岂有量欤诗有之无念尔祖聿修厥德凡我宗人其念之哉道光十有七年秋八月朔震山分二十二世裔孙世臣谨序续修弓氏家谱序氏族谱牒唐以前主于官科目既盛进身不以门第而谱牒官废至唐中叶乃有姓纂及宋有百家族谱万姓统谱虽详略各殊大要辨其源表其望而已至欧阳氏苏氏自为谱以收族于以敦本支寓劝惩遂为近世法而夸者为之攀援依附又或无以传姓弓氏小香中州进士需次江西为同官以其尊甫菱溪先生之举于乡也与余同岁尤相善出续家谱相质而属为弁言余受而读之源必审望必审其遭兵燹而不可考者悉从盖阙先列世次旁行斜上秩然有序继则按世数分行记其妻室子嗣及茔穴碑碣其为人后者于所后名下书嗣子某又详书其本生父某又有书隔世嗣孙某隔二世嗣曾孙某者实符先儒或为祖后或为曾祖后之说至庶母为父妾本出雅训自郑氏注曲礼谓诸母为父妾之有子女者律文据以别名故弓氏旧谱妾有子乃得载而续修则载及妾之生女成立者凡皆依据经传不为俗说牵误何其善耶其人有行谊政事文学堪记述者不别立传唯注明其名之下文简而事实不为虚美尤近世所罕及又于同源而分支别居者为失考宗族一卷纪其可述而阙其不能知又何情敦族类而致慎派别乎真可以为修谱之式者矣余既重小香请又善其书故备述要领以告观者上吴侍郎书世臣谨再拜奉书梅梁先生少司空阁下世臣颛愚不能随世俗为俯仰诵读书史体察风俗常以为古今人情不相远时时为有力者颂说闾阎所疾苦积触隐怒被排摈者数十年不厌不悔不改初度自忖当遂偶木石学农圃徒以无田可耕求菽水所资借仍复逐队北来欲搏一青毡以为奉母吏隐之计岂复敢以衰朽樗散觊觎非分与诸贤豪争浮沈哉而阁下以名德重臣当辨论官材之任于素昧平生之下士面王公卿士盛有称说奖惜者固非世臣所可胜受然阁下为劳民择良吏之盛心实与天下人士以共见矣称此以谈治部务必能作新人材以靖其厥职遇大政必能破一口之积习决择进止斯民幸甚吾道幸甚岂曰世臣一身之感激知遇已耶拜别出都筹议居行逾百日方抵豫章豫章积潦之后继以旱蝗雕敝闲惫不可言说犹幸需次末吏未婴物务诵杜老安危大臣在之章句借以自诿委署补缺期俱非远事上也敬获上有道世臣虽不材亦尝侧闻君子之风若至必有窒碍一官如寄断不能丧所怀来以重为知我者之羞北风渐厉伏惟为道为民珍重千万浊泉编一册古今体诗三十五首纪行纪事阁下政暇览之足以见其迹之所涉心之所寄也九月廿一日世臣再拜跋石瑶辰所藏明新城县知县赵日崇新城保甲图册嘉庆辛酉天津姚承谦从余游问古今治乱之故予与极论斟酌损益可措施补救者作说储二篇其下篇专言郡县目有五而第一则保甲编户为甲割甲为里割里为保必度地可方十许里界山划溪为定户分等乡别则每保一图详绘山川田地村里形势一切讥非常察听讼狱敦姻睦劝噪选举捍御诸政悉基于此友生见者皆以为善然三十年来同志出山治人者以十数卒莫有举此盛业者岂实有窒碍难行哉今观瑶辰石君所藏趟君新城保甲圆何其先得吾心如是符合耶予匡居之说虽善无征而赵君以明神宗时知新城新城民至今祠之是可以为可信可从者乎石君幸镌版广其传使慕义者有所标准则中材可勉焉图眉列山川户口桥梁寺观居民色目详矣后此有仿行者宜增入四至里步若干田地某则若干钱漕若干本都输赋若干拨出寄庄赋若干拨入寄庄赋若干则民业之丰耗了然平居可以息户狱灾歉易以集荒政质之石君以为何如以Ａ统里于文无所取义Ａ古鄙宇窃意以都统Ａ即古之都鄙非必俗字减口也今观此册乃悟以Ａ名者盖合数里为一Ａ故以Ａ为名耳卷六•礼三书所见二生予以嘉庆辛酉九月至扬州未几有江都东乡佛感洲之卞孚升茂才萃文偕其邻丹徒学生某甲见过出示刻本两册皆举地方公事者条目甚详具其行止权在太守吏胥需索掣其肘时张古余权守事余以告遂得举行及甲子夏予避暑金山去佛感洲十里许益闻卞君所以为乡人敬服者卞君方居母忧予往吊其地村聚相望远者才半里而一聚不过十数家中途见村童十数人偕行举步端整长幼有序心疑为卞君弟子因问卞君居其长者引予行其时已逾百日释麻期而卞君面深墨肌瘦削与辛酉初见时大殊丧礼久废见卞君令人深素服素冠之叹留其家一宿而别问之聚人自奉讳后足故未一出户也又后数年闻卞君与某甲离婚事某甲好交游选刻时人诗文事扳援卞君谓其有心世道因为子聘其妹地方公举乡人以重卞君故言无不从而举行经理则某甲司其事历十余年卞君乃知其染指不堪状因延附近十余村之耆老具酒食亦召某甲饭毕卞君下阶四拜告耆老曰萃文不识某行径如此前后误诸公不少我之子何能为伊家即出庚帖当众退婚某甲窘甚收庚帖走出遂入扬城因缘岁余纳女于阮氏既与阮氏结婚乃回里搢绅间以阮氏故益重某甲而乡人卒不齿之丙子予薄游宜兴见吴谨枢茂才辰行治略同卞君其乡人敬服亦不后卞君后此如国家再有孝廉方正之举卞吴二君宜足以当此选矣观于乡而知王道之易斯民也三代之所以直道而行予得见卞吴二君益以信先圣所言阅百世不能改也故备记其事钱鲁斯传君讳伯字鲁斯姓钱氏江苏阳湖人钱氏世为名族居郡城君独居西乡之仆射山故又号仆射山樵文敏公以甲科任刑部尚书于君为季父招君至都下君时方弱冠诗书豪健惊老宿每试辄踬归里橐笔幕游以养亲干隆中纯庙将举第四次南巡之典大学士于文襄使浙江抚臣王亶望奏请上因杭州以至湖州命将下大学士程文恭公争之甚力上曰朕至湖州非为游观因北方古称桑土而今民乃不识蚕故欲至彼察蚕桑之法以利北人耳文恭曰皇上至湖州不得见蚕桑矣守土者必促民伐桑麻而树桃柳将使嘉湖之民累世不复业上乃降旨罢之而文襄又致书抚臣言以两浙耆老意吁恳犹可行浙中例以盐法道主大差时江西巡抚陈淮为盐法道抚臣谕意君客陈公所陈公以告君君曰阁下能必止其事某当为具稿陈公曰为欲委曲请行耳君曰上意果欲来者守土臣且当陈民间疾苦以止其役况已奉明文停止耶某断手不为此陈公曰吾客足下三年未尝敢以琐亵相渎兹事必须大手笔乃如是吝惜耶君曰某请即退还山啜粥饮水终不以恋馆谷住血海中矣然阁下为陈少保子孙事若必行何颜见少保于地下君归而陈公卒以君言不上禀君自是遂以鬻书为生干隆丙午朱文正公主试江南榜发无君名流涕曰钱鲁斯被放吾真负此行矣君书由董文敏黄文节以追李北海颜平原本于梁巘坚实不及而流宕转换时或过之诗笔亦劲达如其为人以嘉庆十四年卒于家年七十有七岁子三某某君书至伙吴楚士大夫家家有之诗若干卷多可诵者包世臣曰陈公与余言此事甚德君然抚臣犹必欲举其役檄绍兴知府赵君循湖州河道试舆舫赵君者忘其名籍其人循吏也潜布木石于河中舆舫触之不得行时已迫不及浚役始止后抚臣知之借案中赵君罢职道出湖州湖州民号泣送之百余里文恭以辅臣面诤能不负所职而赵君有术以行其仁陈公闻善而能迁皆有可称独君以布衣游食而侃侃为斯民请命也善夫黄征君傅君讳乙生姓黄氏江苏阳湖人父景仁字仲则性豪宕不拘小节既博通载籍慨然有用世之志而见时流龌龊猥琐辄使酒恣声色讥笑讪侮一发于诗而诗顾深稳读者虽叹赏而不详其意之所属声称噪一时干隆六十年间论诗者推为第一江浙俗名父之子多以父字为字而加小称故君字小仲君自幼从尊甫游多识前辈而端凝寡言笑又不事文藻以故无称于父执治郑氏礼能墨守先儒之说以通己意而躬践之同邑陆继辂才士也广交游尝谓余曰吾人海有所惑欲从败行念小仲则妄心自息其立身严峻为人所矜式如此干隆中崇尚汉学治郑氏者尤多然大略不责躬行以单词片义争胜负取名誉君既不着书又默无论说然达于礼管人情之原以自淑其身者莫如君君又嗜书攻之甚力自董文敏后二百年书摩无可采君志在复古尝曰书诀多伪讬唯用笔者天流美者地非凡庸所知是真太傅语也余尝从君问笔法语在述书近之能书者踵出而君实为始事君又深于五行九宫阴阳家言唯武进董士钖张成孙能领其指君善病每病辄三四月不饮食亦不困犹手古拓作书然自以为不工书成辄涂抹以故传书甚少道光纪年诏举孝廉方正有司以君应佥以为名实相称也未就征以道光二年三月廿九日卒于家年五十岁君初娶于某举一子殇妻亦寻殁继娶于卜时君已病甚扶掖拜起竟未能成礼自君以上五世无期功强近难为择后嗣余得交于君最久故述其所知以诏于世云小仲卒数年同人谓小仲不可无后求于其族得一独子广两祧之例以为小仲嗣名志述字仲孙今已二十五六甚醇谨而能文予未识道光乙巳夏次婿杨传第言之如此故附记于后姚生传生讳承谦字季光直隶天津人父逢年进士由福建诏安县知县升安徽太平府同知延余授读生时年十四到馆三日生曰谦在福建知得侍先生福建知名士争言先生年方弱冠诗文若涌泉不日即掇巍科今年正秋试窃观先生意殊无住于科名何耶余告之曰科名者入仕之基仕以治民不明于治民之术而得科名谚所讥学医者人费也生曰谦自幼未尝闻人言治民之术今谦亦欲学之当从何始余授以资治通鉴生一日检阅十数卷问之略能言其始末余曰此仍经生射策之技非真学也通鉴善在先述其事乃叙众议然后载廷议所从而详记其得失于后学者阅其事先为画上中下三策然后阅众议而验己见之是否有合又筹廷议所当从再阅廷议则后之收效与否已可十得八九如是则如置身当时之朝端庶几异日临事能不惑也生自是每日止尽一卷一月之后其意与古人合者十常四五矣乃纵问近日救弊之要余具为答之再三辨难以归于协当以文多繁复删问词而编次类序为说储上下二篇理财用人兵农之要盖略备于斯矣生录副而题其后曰谦事先生三月为着此书其立议浅近而切于事情中人之所能行先生之学以救一身之饥寒则不足以致天下于饱暖则有余菽粟足而民仁言近者旨乃远余不敢任然不能不以为知言也太平君初娶于某有三子而殁继娶某有生与生之弟承恩生之仲叔两兄皆居里门唯伯兄随任以不慧失懽于父母生未周岁时太平君以所授徒方块字散于席生一一持而转之字皆正无倒侧者太平君以为有夙慧尤钟爱余初至不习其家事然每为生道古人友爱之迹于异母昆弟尤详切生闻之至再肃然起白曰先生为谦言故事而独谆谆于友爱异母昆弟得毋疑谦之不悌于兄长耶余曰子之友于兄与否吾无能预知然子以古人成迹返躬自省此学问之最切近者也生默然数日后生兄至书室欲与余语见生来辄止而状殊蹐嗣遇盛暑生当午纳凉厅事书室为厅事西厢纱窗光相接生故短视生兄从帘外过而生未起生兄即搴帘入批生颊生受之惟谨良久乃入书室指痕犹未尽哺后侍坐余语之曰子进矣今子实无罪然吾观子之色甚愉入书室久之无怨忿之意且若兄前此谨候若声色而今乃自居家督重督过于子子真进矣生曰先生谓谦无罪然谦自奉教以后旦夕思数年所以事兄者积戾多矣得兄督过之方自幸稍偿前愆况敢怨忿耶其时盖生从余游两月许已世俗授读以八股六韵为正经以三八日为课期不能尽废生文义本已粗顺诗笔亦清澈余为择其旧读文十数篇及义乌少陵长律数十首使专诵习月余于余法所得已十之五六余秋试后以事他去而生亦回天津应试余辗侧吴越耗问遂隔十九年入都始知生以十五年中式副贡十八年秋试后染疫而夭而太平君亦卒于官其世家及妻子皆不能详余多识天下奇杰之士然立志不退转勇于自克通事理近人情未尝见有能与生偶者也别后阅十二年生之造诣所至不可知然吾知其有进无止也不敢以臆断失实使无以取信于后世故述生与余周旋时事以传生之真而写余之哀思焉翟孝子传孝子讳彩令姓翟氏安徽泾县震山乡水东人也生六岁而母氏物故未几父双双病瘫痪孝子乞食里中年十二力能樵采始罢行乞每遇里中合食孝子食必舍肉一饭即起告主人以另器持饭与肉归奉父主人共爱怜之稍长改业卖菜饔飧外有余钱多寡悉归之父孝子年逾壮父颇以嗣续为忧孝子乃置童养媳及笄乃成礼以有二子父性素严既久病尤卞急孝子故有伯兄不胜噪聒遂逃去久之父思长子孝子以有妇代侍遂告父间关寻觅竟得伯兄归父欢甚然居月许伯兄复乘间走遂莫可踪迹孝子终身以为憾孝子自乞食奉父以比其卒阅三十有三年父贮孝子所奉钱于敝簏中父卒启簏积钱三十余千文以举殡并买地并葬父母及祖父母焉嘉庆壬戌夏长子殇于痘明年春孝子亦卒实五十有八岁包世臣曰谚云久病前无孝子有孝子值事而兄归仍不能居月余可以知孝子之难矣予得孝子之行治从翟玉山廷珍学博学博笃行士也以道光癸卯秋试来白门持巨卷属予展卷则吾邑贤长官及乡先生题咏具在大都以孝子行至奇而未得邀旌典为歉予谓旌别淑慝国典也此自主持风教者之责于孝子无增损也计孝子之次子今当已年四十余翟氏族逾万人虽近支多不相识学博蒇试事归幸物色之使人知孝子之有后此与助经费以请旌荣功相百也予以嘉庆丙辰春初过水东曾即见为孤儿行纪翟氏乞者曰孤儿沿街泣跣足履霜行乞食面瘦如鬼肢无股劳君道旁为酸楚孤儿生孤儿生命未为剧苦儿年似背上弟时爷提娘抱不知冻饥爷娘今弃我阿弟早遭此祸无柴无米讵养我弟严冬雪漫漫阿弟袄薄不耐寒并我破裋勿谓我被霜风肤裂不完晨出望烟火君子周济我乞不得中心怆悲欲之他未知否可愿得吾弟腹果愿得吾弟温饱长大孤儿下去地下黄泉见爷娘我无过其时孝子年盖五十矣一时小民中有此奇节者二翟氏真巨族哉陈羽士传羽士陈见圣者字心尧江苏江都人也自八九岁时即佐父采薪负米给朝夕积劳成鼻衄流血常盈盎不可治乃舍身扬州府城隍庙依住持萧定郁出家敷月良愈而思念父母不置其师听返俗未几疾复作仍归庙然梢间即归省父母明年母王病归侍医祷罔效见圣于窗外煮药乃引刀刲其股刀钝不能断割至四五创及骨室中人惊望窗外红光照灼恐不戒于火急趋出见鲜血自衣襟流溢地下所刲肉已置药铛中王饮之而沉疴立起乡里皆以为纯孝所感争为诗歌以赠之其师以此益爱重焉见圣和以蓄德俭以殖财交友有然诺数十午无改其旧以道光九年七月二日疽发背而化年六十有六岁扬州士民服其行谊多伤悼以为斯人而有斯疾也扬人又盛称王尝告见圣曰我行年已七十有六犹未抱孙儿岂可求诸神乎次年正月见圣因朝句曲山祷于三茅君归至逆旅假寐月下见髯翁抱一子予之曰好抚之遂惊寤归以告王是年十一月其兄果举子王以生于神兆命之曰兆生王年逾八十复病甚至不省人见圣泣祷于城隍神前七昼夜请以己算三益母寿王病忽霍然曰神命我归再住三年果至期乃卒事虽近怪惑然信而有征故备着于篇园丁三李传予以嘉庆庚午挈眷至扬假馆西门外之倚虹园园丁共六姓守门者句容李氏李妪有三子曰鹏年鹏高鹏万妪躯肥而健啖然夏秋间辄患痢七八十日鹏年昼夜抱负上下侍沐浴梳洗涤垢秽积年无厌倦鹏高在城中为需次者厨役每日必再归以新美食遗母鹏万洒埽亭阁分游观酬值市甘旨必厌妪意鹏年鹏高皆逾四十未娶鹏万才三十余有妇稚而嫠衣饰值白金百余两现赀亦且二百欲挟以嫁鹏万鹏万曰彼来能为我善事母乎若不能者是得妻而失母也不可有姊嫁殷姓甫举子而死妪怜之甚鹏年迎与同爨妪年八十三而鹏年卒逾年而鹏高又物故鹏莴以照料园事或侍奉不能以时遂以管园业授甥而奉妪赁屋居园外身自上铺舁轿用力为养然赡给殊未减鹏年鹏高在时也鹏万嗜酒醉则与人诟谇唯事妪至谨道光己丑八月廿六日鹏万疾甚乃告其姊有钱三十千举息所亲处以半治发送留半备老母后事家用器具甥悉将去迎老母回园语毕遂瞑盖妪年八十有七矣园丁又有歙曹氏者其季曰小连子五六岁时曹妪卖之丹阳以勤慎得为养子阅八九年妪闻丹阳人殷实且已子小连子遂渡江肆扰其人不得已以小连子遗妪小连子在彼逸乐未习生业既归宗唯能卖水烟未几其兄死有二子才三数岁而妪卞急饕餮不解生人事扬城饼饵以东关为最去园且五里小连子每早驰买供妪下休餐有新异食品上市虽珍贵必果妪腹而妪犹诅不绝口小连子无几微望见词色其日入勉给口食无力置卧被夜则以败絮拥妪上身而自卧草中抱其双足着胸前以为温和如是十年妪乃死小连子今已三十余二侄亦渐成立李曹在扬看守园亭今俱为甘泉人包世臣曰孝之体大矣慎守其身毋贻父母恶名则殆于近之故居处不庄事君不忠莅官不敬交友不信战阵无勇皆以为非孝夫岂口腹云尔耶然李皆细民岂可责以他行至其至性独发史册所载未能相远也世有不自胜其多欲而借亲为说以丰一日之养卒不能不任不义之名于后世者可胜道哉予故纪二十年闻见所亲毋令泯没焉其亦可以风矣张琴舫传张琴舫者吴人也世居胥门之新桥名二官入都中三庆部习梨园更名才伶字琴舫色艺为一时冠有富商召侑酒强狎之琴舫骂曰他人皆欲诳若钱物吾不欲诳若钱物若何敢妄诞无礼义商怒命家丁殴之几毙商之姻戚某驰救乃得脱自此始专意学技击余识琴舫时琴舫已弃其业欲还吴中访名师益精所学余为书介之吴中女侠姜翠桥姜年老而子不肖尽以所能授琴舫见琴舫家居艰苦以洋钱七百赠之琴舫力辞不得命后二年屡以讼破家琴舫归其原物封识故宛然也琴舫学既成复入都有谒选知府孙姓琴舫业黎园时旧识也许赠以五百缗回南取眷口孙既签掣广西遂悔约仅许携之出都既又不为具车马琴舫自赁轿车同发及山东旧县巨盗数十人环孙之三妾将括其装琴舫驰前奋击仆其渠群盗惊走复只身力追伤右足背乃返孙既免于难重举前说而琴舫遂兼程独行不复与孙相见湖北彭姓者以技击教授都下称彭师傅有公子从学颇传其技公子在江淮间遇琴舫曰闻彭师傅困于都殆及冻馁我一时仓卒若入都为我举子钱给其居处衣食以俟我时嘉庆廿一年十月也琴舫至都彭负累已数十百缗琴舫乞假清其负旦夕赡给明年夏彭辞琴舫曰以若之贫为我又增重负公子来而如忘今又已去我困命也岂可常以相累琴舫不可卒资之廿四年天津同知某礼琴舫为缉私琴舫曰官府欲捕贩私耶抑捕商私耶所恶于私盐者为其漏国课也而商之私数十倍于贩以豪富为此比之穷民肩挑背负贸食者情罪相百若利官府之财帛助奸商绝贫民谋生之路某虽贱人不忍为此也同知大惭而罢京营游击某廉知西城有赌窝不受捕招琴舫不可游击曰子矜勇何怯耶琴舫曰非怯也赌者人情之所常有官府此举徒为邀功计耳若廉知叛匪所在虽千百人某愿以一身先试其锋上报践土食毛之恩下以湔除门户安能为官府捕赌耶琴舫性沈毅以居贱业吐词常委婉然必自达其志见利思义见危授命久要不忘如琴舫者庶其近之矣余识琴舫久知其事颇详纤悉不具论论其大而余所深悉有征验者廿五年七月十七日乘马出前门马惊而坠遂毙于道年三十岁在都娶于唐其母在吴未知也又聘于胡胡举一子当琴舫之不禄也子年始四岁余至都询其家室姒娣相守以抚稚孤庶乎能不负琴舫者包世臣曰孟子重良贵其不信矣乎君子喻于义小人喻于利喻利则贱而喻义则良与近世良贱之说盖殊以余所闻山东巡抚国泰以赃被逮卿大夫故与交善者皆诋诟以自饰惟所厚旧伶太平追随至都破装为治后事侍郎广兴以赃被逮爱将故吏莫顾问惟所厚旧伶吴人陆双全周旋诏狱治棺敛二子外遣众妾家食陆皆为部署所费累万冒重险而不避滑县之变有湖北流妓名玉珍者姊妹三人为贼所掠欲以为伪妃俱极口骂贼备楚毒而死徐如意者吴人居因果巷六月有二兄而其父死其兄欲领棺于同仁堂如意年十一号泣曰岂见有有子三人而使父眠施棺者乎乞卖我以葬父遂指身假钱三十千举葬葬毕卖于优贩入都中春台部改名富伶二十二年余在吴知其事其明年至都访之闻其母病目甚以年未满不得归泣血潸潸今之董永也曹文澜者字春江亦吴人午五十许以教优为业攻八法二十年下笔洞达有廉悍不可犯之色都中善书者莫能先居恒手资治通鉴一编然绝口不论今古事往昔秉翟执簧之流亚己余往来都下十数年所见所闻能皎然不欺其志成行谊可纪述者多世之所谓贱人也哀哉刘烈女传刘烈女者宝应刘准之女也生数岁准以字同邑应铨未几准妻物故而准当往山东烈女无可依归应氏为童养媳稍长给井灶擀漱役如成人铨之父母咸宜之迨吉而铨病医疗转笃烈女饮以臂肉竟不起缞绖三年至嘉庆庚午服既除铨父遣准书曰吾夫妇老无他息倚君女如子然不忍其久失时也准答书听主婚议烈女闻之遂中夜缝缀衣裙启门而溺于河闾党哀叹同里柏杨葵以闻乡大夫士请于有司岁甲戌得旨旌门而配食于邑庙之戚烈妇祠其以状乞传者烈女之族兄优贡生宝楠宝楠好学有文采乐道人善余雅所爱重爰次其传而论之曰烈女可谓亡乎礼之于礼而动也中者矣近世尚为苟难以嫁殇为贞女殉殇为烈女而周公之禁孔子之教不足以夺流俗师心之说致良家淑媛于非命者数矣考烈女之行其得谓之殉殇乎名者人治之大者也故成礼曰夫妇备礼未成则曰兄弟童养于礼无可准然唿为养媳则妇名成矣礼有吉日而婿之父母死则女家使人吊婿家葬而致命亲迎女在涂则改服以趋丧明在涂则女道已终而妇道伊始也有吉日而婿死女斩而吊葬而除以其无三年之恩也烈女长于婿家以在涂累之为终重服宜矣礼不贰斩间变而殉之不亦可乎然则何以女之也律子未待命而与养媳同处者依违犯教令以烈女之不镂而雕动止合度其不以情欲之故陷婿于不义亦明矣若烈女者信乎其亡乎礼之于礼而动也中者也熊贞女事实册跋旌表南昌县故民卢宗切未婚妻现存熊贞女事实册吾友姜君樟圃既为之叙援据博辨其夫从弟卢济泰欲刊行以彰奇行而乞言于予前哲归熙甫毛大可尝论其事皆执周官戴记以立说非持之无故者然炎汉高尚不屈之士每有于举主之卒也徒以一辟之故千里奔丧持君臣之服千载以为义聊厚不为薄斯其匹矣夫夫妻相守人之至情而遭人伦之变广从一之义匪石不转永贞苦节数十年若一日以能匡持门户慰借俯仰可不谓难乎然斯人也必具激烈之情坚定之守共初家人莫不引重以相夸羡而日长岁远或寂寞不宜人或刚介不容物驯致诟谇时闻维家之索者盖亦屡矣是故士君子遭家不造构此闵凶固不可爱徇禽犊议夺其志尤不可好为名高稍从耸勉也若其习成若性茹堇如饴则资助其不及激扬其风徽是又士君子之责也吾读是册不独见贞女之贤而济泰所为亦可以风矣于是乎书先妣行状先妣姓查氏讳会意在母家名婉娣来归时先祖父奉直君更命之安徽泾县震山乡九都二甲人外祖讳世鋗国子监生初娶生王氏从母及伯舅毛耇外祖贾于徽以知医多缔交绅士因再娶休宁汪氏生先妣及仲舅毛麟季舅毛郎季舅方乳即出继故外祖父母钟爱仲舅仲舅晬日偶失足外祖杜门治之六年卒成跛先妣自十一岁时常昼夜抱持视汤剂节寒喧仲舅病甫起即归先考郡学君郡学君弟兄五人班在积叔妯娌间有患多言之痾者遂彼此诟谇无虚日先妣性和顺无可寻衅然犹时以冷言相侵先妣处之以不解手进烟茶款接慰劳如平时以故三十年居唇舌问而龂龂不能相及郡学君以文雄郡邑属不得于有司益尚气不就馆他氏至干隆乙巳春朝夕无所借而不孝已十一岁遂揣游白门假僧舍集童蒙修脯仅能给两人口食无可寄赡家者是秋大饥先妣里居抚王氏翟氏两妹及从弟嘉梅考名世荣王氏妹五岁翟氏妹三岁嘉梅二岁先是甲辰冬三世母归宁得暴病入门而革嘉梅在怀抱莫肯受先妣遂分翟氏妹乳而育之吾乡山皆产蕨遇荒则群掘蕨根为粉以充粮极窭者至食其粕先妣两昼夜率成男鞋一双得工值市米与蕨粕先取蕨粕炒而磨之稍细者以饲幼小余乃杂少许米为糜供常食时仲舅家尚裕王氏从母至拥赀数十万烟火相望不相卹而先妣始终未尝一过从商称贷有以为言者先妣答之曰寒莫向灯穷莫向亲壬子秋郡学君病痔甚挈不孝归展侧床席先妣率两妹洽针黹不孝租屋旁地十畦艺蔬果鬻于市以给饘粥汤药癸丑楂塘董氏集村童十三人使不孝为之师去家十五里不孝间日于晚饭后以馆餐可苞苴者归省视五鼓回馆治早课而侍疾则先妣专任之郡学君疾日甚虚火炎为狂易而先妣前后三载无一语怨尤乡里以为难嘉庆丙辰不孝服既阕以词赋受知于故侍御程公世Ａ故侍郎宋公镕丁巳夏枯旱宋公时为芜湖道祷祈靡不至最后使不孝为请诛旱魃文即日大雨三日后属邑献雷殛旱魃之魄文稿谊达于故太傅朱文正公手书召不孝至安庆抚署垂询练乡兵安江贼事宜赐持以贾生邺侯相期许留署中匝月戊午冬致之湖北己未夏故相国明文毅公任川楚左参赞自湖北捉入蜀治戎事信至家皆大惊悸先妣召嘉梅曰我不识字儿依口写信与汝兄曰母字告嘉禾儿儿入川信到族众皆说凶多吉少我闻汝父说古时男子生以弓箭射四方弓箭场中正男子之事死生有命何必怕唯闻军功多冒滥若借以进身谁为儿辨真假者若听计能济巨艰儿一心事之若其不然则速返毋恋束修优厚负汝父之教嘉禾者不孝乳名也不孝入蜀仅三月发奇谋不见用而府主醉泄其机有戒心又得母书遂决归计庚申始为江淮游故粮储道汤公藩任安徽学政下车即告太平府学师致书本学师促应岁试为辛酉选拔地先妣曰此必出朱公爱士之诚耳吾儿自宜使明者摸索于暗中卒不召而庚申辛酉秋试连被放文正手书招入都先妣曰人贵自立戊午年朱公监临乡人皆谓儿必首举吾深以是科不中为幸今若应朱公召得手于北闱必遭物议且以累朱公命应中自有南场在也己巳王氏妹倩没庚午秋遂假倚虹园迎王氏妹归宗随先妣就养扬州王氏妹唯一幼女先妣命不孝子之名之曰令是时仲舅家事破败中表弟三人皆未娶又无业而三世父五叔父各有三子未娶又生涯冷落不足以自给先妣并节啬岁入接济之命不孝以渐为完婚事不孝念食指日增世路日窄缟纻之投不可恃惟刑钱两席修脯较丰遂以此作游先妣命之曰儿自少违众为有用之学而数奇不能自为借人手以济人是亦一道也吾自为女时见捕役开花贼盗扳良民常倾覆人家又见叔侄兄弟翁婿甥舅构讼者审断后负者以为耻仇隙益深常酿巨案又闻查办亏空承办人受请托多拨归已故之员孤儿寡妇不知当日衙门事差役追迫如狼虎常冤结无可告此数事儿尤慎之后在山东直隶两藩署江苏直隶两臬署查核成案似此者故多矣辛未秋就故相国百文敏公两江督署聘分司江西案牍兼办河工始议筹盘苇荡文敏以荡事甚鉅而无人能谙其要领者委亲信大员督办出不孝司其进止壬申冬文敏劾河督陈公不实陈公诉之辞牵苇荡睿庙命故相国松文清公故尚书初公彭龄耒谳松公与主荡事者有夙怨持之至急两淮盐政阿公梅花山长洪公皆遣人告知当及早寄顿箱笼悉检各官幕书札焚毁之先妣出面使者曰吾儿所入唯修脯缟纻簿记甚明晰其往返书札皆为斟酌情形以济公事无私语果被查看星使验出入帐目知吾见无贿入验来往书札公事尤得明白何畏惧而为寄顿焚毁耶及事息二公皆叹服自癸酉至道光壬午内外群从先妣次第为举九婚又先后给资本使各以所能治生计覆则又资之或至再三王氏从母家亦落其子若孙先后来扬州者先妣皆不识然典质衣饰资之无少吝嗣不孝赋闲而诸中表诛求者益频数资助不如前至面肆怨讟先妣唯命取钱米店帐折及质票示之谢匮乏终不以前事相稽也先妣食量素隘于腥牲尤纤细每进一味之甘必手自分散下逮婢仆均平齐一乃下箸常曰吾性不能偏众及辛卯夏目力劣又渐不良于行每食犹必遍问家人无所遗食毕必以茶涤器而饮之曰先姑年八十余如此汝等宜惜福莫忘先人家法也庚寅春不孝回里奉郡学君迁葬江宁县南乡吉山之麓遂定居白门甲午冬始买宅北门桥西北自扬州移居焉乙未会试值大挑先妣促不孝赴北以一等掣分江西临行谕不孝曰儿数十年出游受恩多矣不图报非也为报恩而自陷非义尤非也儿为诸侯客久于民间及衙前情伪悉已刑钱两友岁修千余金儿居官可自领共事节此千余金者以当酬报及周卹戚尚阝之用虽数少人尚可相谅且有限制至地方旧有陋规为办公所必需苟非大不可者毋轻言裁革吾颇闻有卖陋规者为后人唾骂且办公不敷势将他求儿其慎之不孝谨志之讵谓需次才四月遂为无母之人耶呜唿痛哉不孝自乙已侍郡学君游白门至壬子中间惟戊申冬一归家住三月至丙辰冬不孝自出觅食或年一归侍或二三年一归侍而归侍不过月许或仅十余日虽庚午秋迎养扬州然依侍膝下岁率不过数十日近年家居得依侍又以拮据故不无烦慈虑晚得一官在近省而终不得伸一日之禄养罪模大于不孝斯之谓矣然不孝早违严训奔走浮沈于名利之场当路宿儒结纳若不及而四十年来未尝有不可告人之入与乡试者六与会试者十二唯甲戌一出房故相国长文敏公戴文端公及故尚书秦公承业欲特荐者各一明文毅公百文敏公欲汇荐者各一而名卒能不登于牍尚未至使人指摘为失身慕荣之不详少者实有赖慈训深厚也癸巳夏先妣八十寿辰故尚书戴简恪公以楹帖邮祝曰天下共郑此子因有此母同人竞掞其文不尽其芳论者以为知言先妣生六月二十四日卒十一月十日年八十有二子一即不孝嘉庆戊辰恩科举人江西试用知县娶同邑文氏女子子二长适太平县新丰王象曾夫故无子依礼归宗丙申春王氏族长共立寅亮为后象曾之胞侄也戊戌从至江西侍先妣至得欢心自先妣患目及软脚抉掖伺应三数年衣不解带辛勤十倍于不孝次适同邑水东翟修保前没孙二长家仁考名城国子监生次家让考名家丞县学生女孙二长令是适阳湖张曜孙曜孙博综群籍尤神于医令是时时献珍药先妣自辛卯损目后遂善病屡濒于危其得延隮中寿者多曜孙令是医药之力次淑娓未笄曾孙二希范希鲁曾孙女一粽子皆幼不孝忍死匍伏回白门寄籍拟卜期祔葬郡学君吉山之墓伏乞当代通显硕学垂意哀矜钖之铭诔使先妣言行得厕前世独行君子之后则不孝世世子孙感且不朽十二月十五日哀子包世臣泣血谨状卷七上•刑一上读律说上南朝有律学唐沿隋制公式首载讲读律令之条至今因之军民能熟诵律文深明律意者准免犯过失因人连累流罪一次说者谓律意精深故设此条以劝讲读所以重民命者似已然于先王治天下微权之所寄盖犹未见也仆于友生之绩学工文者无不劝其读律或以为知其必将出而问世故预习法家以免受欺幕客而不知非也吾人既多见闻有文采则父兄钟爱友朋钦服放旷襟怀易涉邪僻其所学又足以拒谏饰非谁复能匡救其恶者唯读律而内讼行习或丽科条无可自欺则必惭惧交迫是省身之要术也故先检核二死苟有犯焉虽未败露实已罔生迫生非力求所以自赎则不可以立人世自赎之道唯在随时随地以济人利物耳次及五军三流以至五徒各条身果无犯则可厕乡党自好之列以老死牖下如有犯焉求赎又岂可缓哉若其杖答琐碎概无望误则古之所谓成人矣已犯既力求自赎未犯夫岂敢轻蹈怀刑之训殆谓此也至律许免过失连累者以深明律意之人自不犯法至过失出于思虑不及连累不由自主故许免一次而不及有心正犯盖以有心正犯则为知法犯法岂得妄援免科乎自省既久一旦出身加民自必慎恤并至为地方造无穷之福此仆劝人读律之指也今上御极之初曾以大臣言饬查各处陋规明以予之一时都下哗然以为必不可行唯仆欢喜踊跃颂为至善之政然心终疑封圻大吏莫肯一心奉公而自替威权者未几而覆奏入竟如所料而建言者亦不能坚持其说遂使天下无一不犯法之官至可悼惜盖为民上而身先犯法何以令众吏治之不阳民生之不遂所从来者远矣此则非匡居读律之所能为功也读律说下读律以省身前说尽之至于出身加民则尤当详审律式轻重以救时弊而挽颓风经所谓明刑弼教世轻世重者也时弊至重者在廉耻道衰而廉耻之衰唯士人为尤甚仕途今为极宽而惟出身考试者名曰正途士人幸获两举上者隮侍从下乃主一邑其重如此顾自其为童子时已不惮以身试法及乎立朝岂且可望其慷慨引大体临民岂可望其深求民间疾苦是犹以利刃资剧盗其为害可胜言哉世所最不齿者曰当娼曰行窃而娼与窃罪止论杖至于考试舞弊重则殊死轻且外遣律式之悬殊甚矣考试之弊百出大要有三曰办夹带曰倩枪手曰打关节数十年前为此者尚知讳饰近则明白告人而不愧不怍且有假托以自诩者娼与窃虽随处有之然未闻有面人自承者是士人之于廉耻尚逮出娼窃之下也近年试弊颇有败露虽十不及一而亦足以示惩创无如败露之案主者意在保全以为忠厚莫肯穷究根株彼作弊者固志在求利然未尝不畏法而前车始覆后车接迹者知主者之必不执法也父师训诲子弟不与讲贯经史文法而专为之访求遗文觅书手作方寸千言细字掌握之间辄可万篇枪手且有揽头皆于试期前先集面试以定贿价拜门递条略不避人以上三事而得手者指不胜屈果能从败露之案逐节研究上及其父师旁及居间说合造作之棍徒依律重究必可稍挽狂澜使后来者畏威远罪维将丧之廉耻绝流传之谬种其有益于世道人心者大矣不此之务而惟曲全是事以为积福其弊不使天下士人皆丧尽廉耻不止也较之纵盗殃民其效实有倍蓰千万者若谓试弊必除而真才始见八比八韵曾何关世道人心之数而诩为真才嗟其屈抑乎唯舞弊者波靡而不知止则害廉耻以害政事实有算数譬喻所不能尽者故腐心切齿而详说之世岂无有心世道人心之君子乎当不以仆言为谬诞也议刑对试春官毕刑部尚书金公光悌招至其第襄核秋审册至山东民人黄某因妻与子皆他往见媳在室内刺绣即入室行强媳急取翦刀戳其臀乃得脱黄伤平复媳拟绞候入服制情实一案予曰此案当奏改从前率行照覆可检举也金公曰此案并无出入且较旧例已为末减予曰从前系照子妇殴舅姑律拟斩决改监候至干隆中始以四川案改拟绞候世臣审知之然大司寇所职在准情酌理维系治化非如外省小吏奉行例案已也夫子妇之于舅姑有犯一切与子同论者徒以义重也当黄某淫念炽起之时翁媳之义已绝律载子婿远出而妇翁嫁女及纵容犯奸者皆为义绝有犯以凡论礼妇称翁曰舅女夫称妇翁曰外舅服制虽悬殊而情义本不相远况使媳被窘挟而竟从将不拟以斩决乎拒之又得绞候是为女子者不亦进退无生路也耶金公曰此案必邀免勾将来减流收赎罪属虚拟何必苦争予曰世臣岂不知案之必邀免减赎乎然父母在不有私财日后减等收赎之银仍由翁出数年之间妇色或未必遂衰而其翁淫心犹炽妇知守贞之所获者不过数年囹圄拘囚之苦而其翁且以为奸媳无罪而律不准其拒也抑贞为淫终陷大戮理势所必然者矣金公曰吾子意且若何予曰凡人调奸拟杖而期亲即拟流凡人强奸未戍拟流期亲当加为外遣而本妇依拒奸勿论离异归宗方得理法之平矣金公曰以妇之故而罪其翁非所以尊名分也予曰翁媳犯奸男女皆斩决何尝分别名分以为减杀乎且整饬伦常以官法治乱民非为媳报仇也何害金公曰然则又何以离异其妇予曰与翁既义绝不可更为其子妇矣且父以妻之故得外遣而其子犹以为妇非所以敬孝也故必宜离异阁下果决计世臣当为具稿反覆比引必蒙垂允金公曰吾子言诚辨然吾在刑部三十余年未见有于秋审时翻尽前案者言之徒使老夫获咎必不能行也是年夏末伊犁将军公晋昌谳一狱情节同此而新疆无例案可援具奏请旨奉特旨将其翁发遣为奴而释其妇其秋山东抚臣援伊犁案覆奏乃置黄于法而着为例议刑条答夏刑部尚书韩公独对出手谕司员将现行律例中有未安者各献其疑以凭奏明修改时余滞迹都下刑部总办主稿来问者十余人各为条议数事其呈堂蒙采录与否不可知是年仲冬集录各稿删并具于篇律载夜无故入人家内者杖八十主家登时杀死者勿论已就拘执而擅杀伤者减斗杀伤二等窃谓此夜无故入人家内即例所谓图奸未成罪人也何以明之谚言夜无故入人家非奸即盗然窃盗已行不得财笞五十而此律杖八十比已行未得财之窃盗罪加三等是此条之非盗也明甚查和奸律杖八十既有图奸之实迹故即以奸罪科之然律不云图奸未成罪人而云夜无故入人家内者盖奸者人情之所深讳其奸既未成妇女之有约与否不可知君子不欲深求以伤良家之心故科以奸罪而讳其奸名入于盗贼门者仁厚之至也议者不能深明律意乃于杀死奸夫例内续增杀死图奸未成罪人无论本夫及本妇有服亲属不问登时事后杀死者均照擅杀问拟绞候及妇女拒奸杀人除登时勿论外其拘执后叠殴致死系调奸照擅杀减一等拟流系强奸再减一等拟徒两条应请于本律下增注云若白日入人内室图奸有确据者同论而删杀死奸夫例内之续增两条以免参差纵容妻妾犯奸律载用财买休卖休和娶人妻者本夫本妇及买休人各杖一百妇人离异归宗财礼入官若买休人与妇人用计逼勒本夫休弃其夫别无卖休之情者不坐买休人及本妇各杖六十徒一年妇人余罪收赎给付本夫从其嫁卖妾减一等说者因本律注有因奸不陈告而嫁卖与奸夫者本夫杖一百奸夫奸妇各尽本法之文遂谓此条比并非因奸凡民间以本夫不能养活嫁卖其妻者皆科卖休以致嘉庆十六年有山西赵姓买娶有夫之妻为继妻而继妻谋杀姑及夫两命援引买休离异仍依凡论之案窃谓买休卖休若非有奸在前自当入嫁娶逢律之门且夫妻相守人之至情或以贫难饥馑离散逃生任教养斯民之责者方当引以为愧至小民力不能依礼聘娶买妻以图宗祀者揆以情理又岂能齐以一切之法是寻常因贫卖妻之案不得指为买休卖休断无疑义又律载强占良家妻女及妻背夫在逃自嫁皆坐实绞买休人用计逼勒情同强夺妇人用计逼勒罪浮逃嫁何以罪名悬殊至于如此详绎律意和奸奸妇奸夫各杖八十奸妇从夫嫁卖愿留者听若嫁卖与奸夫者本夫杖八十妇人离异纵容犯奸本夫奸夫奸妇各杖九十妇人离异盖和同相奸必瞒本夫至于纵容必系奸夫奸妇多方炫诱以致本夫利其资助故比和奸皆加一等至于买休卖休奸夫恋奸而图夺奸妇恋奸而弃夫本夫始则利财纵容后遂以妻归之故又各加一等和奸律内嫁卖与奸夫止杖八十而卖休则杖一百者盖彼系比时识破此则纵容已久无耻更甚故加之也其逼勒卖休因有纵容在前开门揖盗孽由自作故买休人及本妇之罪止科轻徒也然律不云奸夫而云买休人者盖称以奸夫则本法止杖八十此重在买休故称为买休人不得以文无奸字遂疑其非因奸也且律目已明言纵容犯奸已然纵容律皆离异何以逼勒卖休仍给本夫嫁卖而不坐本夫以卖休之罪盖为愚懦小民内不胜奸妇之刁悍外不敌奸夫之豪强迹涉纵容情实隐忍律言别无卖休之情者谓平日并不利其资助故俯念愚民之隐衷而免其科然本夫既已知情则买休人及本妇自得概从轻典本夫初本出于迫胁终不利其资助是与实心纵容者有间故妇人仍给本夫然止听嫁卖不听愿留可谓仁至义尽者也查例因随时整饬故轻重多与律殊律注皆为申明律意而补其不备唯此注与和奸文歧出致滋疑实应请从删律载犯罪得累减之条原指案犯内为自首公罪递减之类而言因而犯罪减等发落而又遇赦者亦援累减之条以次递减故斗杀例拟绞候自非情近于故皆得归入缓决及邀恩免勾计年减流减流之后若遇国庆及清刑雨泽愆期等曲赦又得以次减徒其遇大赦者径得援免而死者之子有于赦后相报复者以故杀论斩永禁本为广皇仁而重国法岂容更生他议惟人子之于父仇义不共天凶犯遇赦即还本家近在目前情难忍查唐以前有命犯遇赦避仇千里之制所以下体人情上尊礼教窃谓斗杀入缓减流之犯已得全生若遇小赦不必更援累减遇大赦即就配所湔除为民其未减之前遇大赦者即免为民而迁徒之若死者之子寻至迁徙之处仇杀者仍照现行事例科以故杀若迁徒者乘间逃回遇仇戕害仍应查照杀死罪人本律量加办理庶足以伸孝思而警凶党至历朝赦典原为湔除近乃加记册档赦后再犯加本罪一等是本为湔除而反增疵颖义无所取至徒犯以上援免递籍而经过官司仍行收禁尤为本末不称俱应请改律载妻妾夫亡改嫁与旧舅姑有犯并与舅姑同奴婢与旧家长有犯依凡论注云妻妾被出及奴婢赎身者皆不用此律窃谓妇人从夫故事舅姑如父母徒以义重也夫亡改嫁已自绝于前夫之家因其绝也不出于旧舅姑之意故未便同转卖之奴婢竟依凡论然议刑必与礼相权轻重古礼妇为舅姑服与同居继父相等继父不同居则服三月今妇服改为三年而旧舅姑则无服衡其情义与异居继父同科已可明其夙分古人为旧君制服三月而旧君无礼者则不服律注之所以谓被出不用此律今赎身奴婢既另有专条改科轻典应请增修例文妻妾被出及夫亡后由舅姑逼嫁者同凡论其由妇人自愿改嫁而舅姑依礼主婚者与旧舅姑有犯依继父法白昼抢夺例载凡总甲快手应捕人等指以巡捕勾摄为由殴打平人抢夺财物者除实犯死罪外犯该徒罪以上不分人多人少若初犯一次发边远充军再犯发原抢夺地方枷号两个月照前发遣诈称内使等官例载凡诈充各衙门差役假以差造体访事情缉捕盗贼为由占宿公馆妄捃平人及搜查客船吓取财物扰害军民犯该徒罪以上者无论有无签票枷号一个月发近边充军若审系捏造签票执持锁链所犯本罪未至拟徒但经恐吓诈财者即照蠹役诈赃一例问拟仍各加枷号一个月未捏有签票止系口称奉差吓唬者杖罪以下亦加枷号一个月发落若计赃逾贯及虽未逾贯而被诈之人因而自尽者均拟绞监候拷打致死及吓诈忿争殴故杀被诈之人者均照罪人杀所捕人律拟斩监候为从各减一等如假差有伪造印信批文或以捕盗抢夺伤人按律应拟死罪者仍各从共重者论若被诈之人殴死假差者照擅杀罪人律拟绞监候谨查恐吓取财例载凡恶棍设法纠众系颈谎言欠债逼写文券者不分曾否得财为首斩立决为从绞监候又载凶恶棍徒无故生事扰害良人发极边足四千里又白昼抢夺律载勾捕罪人因而窃取财物准窃盗论又例裁出哨官兵乘危捞抢照江洋大盗例不分首从斩决枭示又强盗例载捕役兵丁为盗均照为首律斩决造意者枭示各等语推原例意凡以棍徒纠党横行公然挟势滋扰不得不加重惩办以安善良彼此参观窃谓此二条尚有应行修改移并之处其止口称奉差相机吓诈未经得财即被捕控到官者应分别有无假印照诈伪律办理若其党势横狠平人被其吓唬出财买安即使赃数较少必系贫难无出核其情罪实与无故生事扰害之棍徒无异似难比勾捕罪人因而窃取之条计赃科罪必入杖徒方行加重又蠹役诈赃皆施于有事之人与此平空设计者迥不符合若至排闼围屋将乎人锁捆拷打逼索搜抢是则与恶棍之系颈逼券事理无殊比强盗之捆缚吓禁情形一辙况强盗虽为闾阎剧害然犹自居匪徒而目人为事主此则转目事主为盗贼而自居捕人又强盗之来本家悉力拒守邻佑例得协拿此则以抢劫为营业以缉捕为屏翳本家战栗邻佑屏息及至识破机关业已身婴桎梏甚至将至荒僻拷逼扳引明目张胆按户搜括害遍愚懦既多畏累而吞声偶逢败露又得幸邀乎轻典是以此等案件所在时闻水乡尤甚似宜准情变通从严惩创至于被害之人有与争殴适毙者应核明死者情罪查照致死凶恶棍徒及本犯应死而擅杀与格杀各律例分别办理以昭公允而垂炯戒仍应以类相从分纂于诈伪恐吓强盗各门以免牵混威逼人致死律载凡人杖一百若因奸盗而威逼人致死者斩推原律意恶其以罪人而敢为强暴以至害命故重其法而本条例载凡与妇人并无他故辄以戏言觌面相狎致妇女羞忿自尽者拟绞监候其因他事与妇女口角彼此詈骂妇女一闻秽语气忿轻生及并未觌面止与其夫及亲属互相戏谑与村野愚民本无图奸之心出语亵狎妇女听闻秽语羞忿轻生者并杖一百流三千里查觌面相狎有近因奸而事殊威逼绞斩同为死刑已属不符律意至彼此詈骂以下三条与奸无涉而从死刑量减尤为未允谨按律文奸盗同科而窃盗例载窃盗逃走事主追捕失足身死及失财窘迫因而自尽者如无拒捕伤人及赃重积匪三犯各重情照冈奸酿命例杖一百徒三年然检查奸律则因奸酿命拟徒之条实无明文良以屡次因案加重将本例删改无存查现行条例惟本夫及各亲属捉奸非登时杀死奸妇者本夫问拟满徒亲属各按服制本例减一等奸夫俱拟满徒其本夫登时杀死奸妇则本夫杖八十奸夫拟绞亲属登时杀死奸妇则亲属拟满徒奸夫拟满流夫立法以惩奸固不可市恩以纵恶又岂可深文以罔民世轻世重实异祥刑和奸本律止杖八十今例加为满杖枷号然去满徒相差五等其杀死奸夫分别登时非登时相悬至远者原于维风化之中仍寓重民命之意至杀死奸妇登时非登时止宜于杀者分亲疏别轻重奸夫同一因奸酿命再行区别于义无取奸妇同系罪人杀者既得减科奸夫何缘议抵虽未便竟同止杀奸夫之奸妇仅科奸罪拟以城旦实足蔽辜若云本夫登时杀死奸妇止杖八十不同事后杖徒故重奸夫之法然不闻两徒可敌一绞也应请修复因奸酿命本例凡有获奸止杀奸妇者无论本夫及其余亲属不分登时事后奸夫概拟满徒以归画一至调奸未成而妇女捐躯明志例准旌荣所以劝节而狂且始念实不及此竟与拟抵似近过当若谓贞妇无辜殒命不得与失身之妇被杀同科则事主追贼失足岂云自取况彼盗已成而此奸未成同拟杖徒何疑轻纵应请凡有图奸实迹但不至于强暴者概坐满徒其仅止觌面相狎并无予足勾引挟制窘辱者比例量减至并非觌面止与其夫及亲属恶谑与愚民出语秽亵本无图奸之心者皆当比引威逼正律科以满杖其因事互相詈骂者则依肇衅酿命杖八十凡罪止拟杖者其轻生之妇女正所谓感慨自杀扑画无俚无庸一体议旌再各例内有比照某例治罪而本例已经删除者甚多意为高下殊非明昭法守之道应请于各条律文后先纂本例申明例目使以后本条或别条比照之文皆有依据其事犯相似而杂出各条罪名间多出入亦宜先将罪同者修于前为正条而将随人殊科之处分晰声明于正条之后务使详尽若本例实有未可复用之处则将比照之文查核删除以免疑窦庚辰九月为秦侍读条列八事一案件积压至为闾阎之害本年恭逢大赦除十恶谋故之外已发未发已结未结咸与湔除有以赦前事告讦者罪以其罪在民控讦则为诬告在官受理则当为故勘然民间田土界址钱债婚姻仍应与剖断结正以杜葛藤此等案件既属无多所有应得罪名又可援赦尤易了结应请饬行督抚严饬所属将以上各旧案摘出或勘或讯悉与判结则积牍尽清新案可以随时审理不至再有积压拖累平民其奉行不力延搁偏袒酿成上控京控者即照易结不结例参处至前后京控奉旨交审及部院咨发各件一体分别应结应销遵照恩诏事例悉与查办一州县自理词讼例载按月折报由道员查核是否依限断结从前各州县积案繁多并不遵例折报止于交代时造案件交代册由道员核送臬司转送藩司入于交案其册内开载寥寥数件久成具文本年恭逢赦典刑狱扩清可以申明定例整饬官常应请饬行督抚责成道员严饬州县将自理词讼遵例将已结未结及如何断结之处按月折报由道员查核其有隐匿遗漏草率迟延俱照例移司详院参处道员失察及徇庇者山督抚照例参处庶小案不致再积免酿大狱已一外省摊捐之款日多一日大州县有每年摊至七八千金者小州县亦不下千金以廉抵捐数常不敷州县官上亏国帑下朘民膏常以此为借口查各省公事如承办科场铺垫供给公项不敷承解颜料砖木拨船水脚不敷势不能使一人独任赔垫自应通力合作全省摊帮至院司书役纸张饭食盐菜堤塘报资俱系耗羡项下作正支销之款其各上司自出告示自应捐备纸张定例严禁摊派近来各省任听奸胥巧立名目逐件禀请详摊每省每年至有数千万两之多应请饬行督抚申明定例严行裁汰其院司书役除额设之外酌留贴写办公其缺主盘踞冗役朋充概行斥革以节浮费而杜招摇如原设纸张等费委实不敷该督抚将该省耗羡通盘筹画酌量奏明加增则书役既足办公而州县亦无所借口以饰其贪黩矣一各省司库皆有附贮之款多者至百余万少者亦数十万通计各省应不下千数百万两存贮多年并不报部拨用止于每年办春秋二拨之时随拨册报院积数日多存库又久难保无奸胥乘机弊混之事应请饬行督抚查明报部酌量拨用以裕经费而杜舛错一外省保举人员虽出切实考语而无切实事迹应请饬行督抚嗣后保荐升补人员应将该员历过任所从前如何难治该员到任之后命盗窃贼以及自理上控各词讼逐渐减少若干分数是否任内并无被人京控上控之案从前拖欠钱漕近已踊跃输将是否年清年款切实成效叙入折内以凭饬部查核不得仅加虚奖致启钻营其本属易治之区而该员到任后转致案件繁多钱漕拖欠者即以昏庸参处一外省奉旨交审及部院咨交之案例限四个月两个月不等逾者参处若任意展扣则处分尤严近来各省多有钦部案件延至三四年不结者其弊由于刑部主核覆吏部主议处限期有应准展扣不准展扣之分吏部未谙刑名唯照刑部来咨查例定议刑部又以参处逾限事属吏部唯核明案情应准应驳于限期一节竟置不问以致两部书吏彼此关照使外省得以任意展扣且有迟延太久无可措词者折尾竟不声明是否逾限刑部既不查诘吏部遂至无案可稽所以外省拖累无辜羁候省城经年累月者一案常至数十人扰害良民模此为甚应请饬行刑部责令嗣后核覆案件即将审限应展不应展之处确切于本尾声明其有应参处者知照史部议处督抚折尾小声明限期者一并参处以挽痼习一各部各司皆有则例永为法守司员果能悉心推究何难通习况遵例不遵案叠奉大行皇帝明谕尤为简约易循然部中自日行稿案以及奉旨交议之件堂稿出于司员司稿出于书吏书吏又别请稿工引案附例上下其手是以外省事无大小部费为先堂司各官莫不欲剔除书吏之弊然不能明晰例案欲求权之不归书吏稿工其可得乎应请饬部院大臣转饬实缺及行走各司员限三个月内将本司则例详细讲求三月之后集而考校之其能约记例文及通晓例意者定为优等酌量鼓励其全不谙晓又不上紧学习者分别撤任降俸以观后效如此一二年间迭经数考部中司员皆明例案书吏自然无权不能舞弊矣外官知部书无权一挂吏议无可挽回自必饬其廉隅且该司员等将来内擢卿寺外放道府亦得驾轻就熟之效至部院大臣亦宜时以例案自裸于司员晋谒画稿时随事诘问以造真材一外省公事皆有幕友佐理是以书吏之权较轻于内然幕友与书吏结联为奸则遂不可究诘定例院司幕友不许过五年后任不许接前任旧友达者议处甚严原以日久则弊生不可不防其渐也近日外省院司幕友甚至有盘踞数十年接连七八任者其弊由于督抚两司首府同在省城官虽互相监辖幕则连为一气一处换官则三处之友并力引援偶有生手参错其间则三处并力倾轧必使之仍廷旧友而后止该幕友皆住家省内年深月久院司书吏奔走其门通书递息曾无间隔且每遇案件授意书吏先查成案具禀请示幕友即于该当禀上批准更或迭加批驳俟该书再三援案禀辨仍复准其原禀在本官见幕友批驳该书以为秉公不知该书实先受幕指以为腾挪日期外间议增贿赂之地即有精强之员难保不堕入术中若稍近阘冗则唯拱手受成而已该幕等根深蒂固招聚徒从荐与府县管理刑钱重务府县知廷其徒从则公事顺手并可借为开通外省吏治之坏多由于此应请申明成例饬行督抚将盘踞之旧幕概行驱逐别延有品绩学之士佐理亦不得逾五年定限则书吏与新幕既非素识心有畏惧而新幕热书吏为其爪牙彼此顾忌不能任意妄为再武职在省委署及补缺时必先考弓马其升捕俸满引见亦必先于兵部堂考弓马文职之律令即武职之弓马也应请饬行督抚于初选人员到省照考教官之例核明是否通习律令分别等第以为进退其俸满升补人员引见验到后由吏刑二部会同考核既以知该员之贤否又以验督抚之是否奉行如是一二年外官皆明于律令幕友书吏自不能勾串卖法于吏治民风所系匪浅书粤刻补洗冤录集证后韩手曰无参验而必之者诬也夫谳狱莫重人命定谳必凭尸伤唐绍隋而刑书始着检验之方犹无闻焉至宋乃有洗冤集录而平冤无冤二录继之现行洗冤录即集三书而成者近有录表尤简明较前式致详慎已然录载致死而无伤痕可验者如灰桶蜡鸡之类必尸腐检骨乃有辨识若毡卷醉人唯闻酒臭银钅幼腐脏并无验法其痧胀及阴阳各症情形悉同服毒若以毒状既明不加试探必成冤狱又中毒服毒灌毒竟无辨别遇此其何以措手耶幸见此编远导书册旁稽案椟于以申录说之未详补录载所不备至鸦片晚出近事多被此毒独能标出成式使有依据至有疑不能明仍从盖阙可谓必之参验而不诬者矣又复章断句分圈点关键更于眉端摘要博论使读者如奉提命黑海慈航庶几儗似予尤愿得是编者于身所亲历及闻见真确如有可证明存疑待考诸条者随时补入也故书其后卷七下•刑一下为胡墨庄给事条陈积案弊源折子工科给事中臣胡承珙跪奏为直陈外省案件积压之源敬抒管见仰祈圣鉴事窃照听讼乃无讼之基积案即兴狱之渐民间雀角细故有司随时听断别其曲直则贫懦有所芘而足以自立凶强有所惮而不敢滋事若经年累月奔走号唿有司置之不理是始既受气于民终更受累于官则其憾无所释构怨泄忿于是有纠众械斗者有乘危抢劫者有要路仇杀者有匿名倾陷者并有习见有司疲玩不以告官径寻报复者此皆以积压小案而酿成大狱并使人心风俗日趋刁悍之实在情形也我国家量能授官其有志振作率属勤民者谅不乏人而臣闻江浙各州县均有积案千数远者至十余年近者亦三五年延宕不结节经各上司饬属清厘尘牍如故岂俱阘冗不职玩视民瘼者乎盖听断之权在官而勾摄之事在役假如甲乙构讼甲富而乙贫甲贿役而必拘乙乙知甲之贿厚以为衙门有人势将必胜非上控以架案即远避以逃案矣或乙直而甲曲值长官廉明无可关说则甲必贿役以搁案矣复有两造俱到书役婪索未厌不送到单又有蠹役私押留难既久两造互避原告久候而归被告即来催审及补传原告到案而被告又去展转稽廷旧案之审无期新案之来日多此胥役搁案殃民之实在情形也然各州县中岂无不与胥役为市而力振积弊者乎实由书役承办案件皆有赔垫长官习知其苦累情形不得不量予假借以为调剂查外省公事除河工盐务之外凡州县上下文移纸张书工封套印朱皆由各书捐办遇有大案通详详册六套每套至数万言限期急促雇觅书手所费官既不认唯有标赏呈辞俾资津贴至于衙役办公始则勾摄继则解送寻常案件杖徒解府军流以上解司过院命案徒犯例亦解司其命犯招解唯谋杀情重有首从加功或二三人外斗故各杀皆止正凶一人至盗贼盐枭多有一案招解至十数人者承办原役不过一二名及至解犯例须一犯二解本役督解势必雇倩散役又人犯到官未经定罪收禁之前皆须原役供给饭食又解役到司府时例须一人在监伴犯一人在外筹送囚饭苦秽情状非齐民所堪故应雇之人大约无赖匪徒系原役按照解审正限核计将闪饭役食算交雇役外加雇值若干使费若干言明若到上发审稽廷计日再加本役名为督解实不上路该犯知到上翻供则解役拖累中途虚辞恐吓需索酒肉开放镣铐该役不敢不从甚至每过市集强索各铺财物与该役朋分常有中途失囚解役俱逃者臣查外省案件以州县为承审官府司为勘转官命案统限六个月州县分限三个月府司院各分一个月盗案及寻常案件统限四个月州县分限两个月府司院各分二十日命案以凶犯到官之日起限盗案以起获正赃之日起限故解审一案到省略无留难加扣一日五十里之程限往返已须百日假如一案三犯例用六解九人百日饭资已非百金不办再加投文铺监伴监铺堂各费虽痛经裁革势不能尽而犯到司府供稍不符即行发审府发附郭展扣发审限一月司发首府首县亦展发审限一月审上复驳别委他员又起驳审限一月并有抚院过堂时因案情未确驳回臬司而该司复发首县另起审限者是正限之外可以发审驳审等名目展加限期几逾正限虽例有任意扣展严议之条而外省总得以委审驳审挪移迁就故一案招解到省往返总以半载为期一犯所费总以五七十金为率凡此费用皆由原役赔垫是故每案起解之时原役即以预支工食为名先借库项借项不敷便措案禀求签票及到省日久雇役信索接济原役在家筹费送省又复指案索票至再至三择肥而噬该役既得赏票之后持票下乡鱼肉小民情状万变即有被害之家告讦到官势不能不稍为袒护此书役之所为得遂其索诈之私用其冰搁之技而滔滔不可禁止者也至于捕役以缉捕为职而获盗到案招解翻供原捕必至覆家故豢贼者常逸而肥捕贼者常劳而败闾阎惊扰职由于此并有瘠薄之区贫役不能垫赔解费命盗等案到官收禁事主稍弱即薄加惩创不行详办者其民习见杀人不死为盗无刑所以贫僻下邑民风更坏是故大狱之兴源于小讼之不结小讼不结源于胥役之贿搁胥役贿搁源于解犯之赔垫解犯赔垫源于发审之展扣夫流之浊者必澄其源汤之沸者必去其火此言正本清源之易为术也方今小民京控之件经部院奏请交审者现奉谕旨必须督抚亲审不得转发其余小民上控经府司两院亲提或督抚饬司道亲提司道饬府州亲提者皆系提取全案人证势须隔别研讯互校供词有非各上司一人之力所及者或犹需借助群才至于招解人犯已由本州县研讯得情命案有凶器尸伤盗案有贼具正赃方始定谳招解众供确凿备载书册解到府司不过核对正犯供词是否与原审无异如州县有刑求捏饰贿嘱等弊该犯一见上司势必呜冤就供指摘果其冤抑有状轻则驳回再审重或提案亲鞫方足以得真情而昭平允今解犯到府必发附郭附郭与外县谊属同寅谁无情面假有翻异专事刑逼令依原供不问事理之虚实唯以周旋寅谊为心或经附郭以原勘解府该犯于过府堂时复翻者又仍发回附郭则拷讯酷烈更甚于前查知府之事较县为简附郭政务又较外县为繁彼既须自理其民又代各外县鞫狱非摸棱于发件即抛荒其本务况每府一年招解之案不过数十起而该府尚不能自审得情必倚重于附郭是岂知府之当逸抑知府之必愚耶洎由府定谳转解至司司又发首县原国家设官之制使贤治不肖不以卑凌尊今以各府谳定之狱而使首县复之是以县监府也且臬司分尊一经亲审假其案有出入府县既不敢以私语形于禀牍欲假公上省面求则又缓不及事狱果冤抑易为平反至首县与外府分同所属外县交若兄弟书札嘱托馈遗瞻顾遇有翻异仍前刑吓痛则思死沈冤谁雪是则发审之本意原所以慎重刑狱而明则狱囚遭无辜之拷掠暗则解役增守候之浮费迨解役所费既多内以挟制其本官外以取偿于编户是展转发审之弊直使家居良民横被扰害况书役既以办公赔累得行其意于本官则一切聚赌窝娼包庇匪徒私铸私贩常人计虑之所不及者皆可无所不为言念及此实为寒心臣愚以为招解之案命犯不过一二人即盗犯盐犯人数较多事已明白无难问讯似不宜假手首县致滋扶徇况外县恃首县挽回之力唯事夤缘上司借首县指臂之功曲加听受是以勘转官颐指氧使习为因循承审官任性市狱习为草率其关系政体尤非浅鲜若谓首县明干料不能出府司之上臣愚以为即府司勘转翻异提案亲鞫及上控亲提之件遴选能员帮办查臬司在省自有候补丞倅州县其中不无明白公事之人各府亦有同通首领幕僚各官俱可传至署内别厅督同研鞫在府司亲审本有一月正限为期已宽似不必别起委审限期希图分过益事稽延若招解之案皆责令勘转官亲审则承审官知案关出入即干例议自必虚中定拟且案件皆依正限完结解费可以减半计州县招解各案至繁之缺每年不过十起简缺更少近日外省摊捐各款如上司书役纸张饭食皆由州县捐解而州县书役反须自捐办公揆以名义似有未协臣愚以为各督抚当酌量地方情形于旧有捐款之中核其可以裁汰者从实议减而于各川县自办公事之纸张书手解费均以该州县三年成案酌中定制作为该州县捐款同现行捐款各条造册详报以昭核实庶几该员办公不借书役出财遇有舞弊延搁骫法害良者可以直行己志执法严惩而无娩于心则胥役不敢公然搁案而亲民之官可以设法清厘尘牍不致酿成巨讼以副我皇上宵旰勤劳辟以止辟之至意矣臣生长江乡迤北各省情形或有不必尽同于此者谨据儿闻所及竭忱缮奏是否有当伏乞云云为胡墨庄给事条陈清厘积案章程折子工种给事中臣胡承珙跪奏为敬陈外省积案必可清厘与新案不致再积之法以苏民困而饬吏治恭折奏闻仰祈圣鉴事窃照外省公事自斥革衣顶问拟杖徒以上例须通详招解报部及奉各上司批审呈词须详覆本批发衙门者名为案件其自理民词枷杖以下一切户昬田土钱债斗殴细故名为词讼查外省问刑各衙门皆有幕友佐理幕友专以保全居停考成为职故止悉心办理案件以词讼系本衙门自理之件漫不经心而州县又复偷安任意积压使小民控诉不申转受讼累臣查案件虽关系罪名出入然一州县每年不过数起即或未归平允害民犹隘至于词讼三八放告繁剧之邑常有一期收呈词至百数十纸者又有拦与喊禀及击鼓讼冤者重来沓至较案件不啻百倍若草率断决或一味宕廷则拖累之害几于遍及编户是故地方官勤于词讼者民心爱戴明于案件者上司倚重然州县莫不以获上为心常有上司指为能员而民人言之切齿者此皆以词讼为无关考成玩视民瘼或以既得于上反恣意朘削其民之故也是以积弊相沿州县旧案常至千数署前守候及羁押者常数百人废时失业横贷利债甚至变产典田鬻妻卖子疾苦壅蔽非言可悉近年封疆大吏皆知听讼为恤民之首务积案为病民之大端飞檄交驰饬属清厘又派委员分赴各郡专驻帮办然未定以章程明示赏罚州县词讼无册籍详报可稽印官委员勤惰能否漫无觉察故印官奉檄若具文委员安坐郡城略不事事上以名求下以伪应吏治民风毫无起色查律例及处分则例开载州县自理户昬田上等项案件定限二十日完结仍设立号簿开明已未完结缘由该管府州按月提取号簿查核督催该道分巡所至将该州县每月已结未结若干件摘叙简明案由开单行知该州县将未结之案饬令按限完结申报并将一单移知臬司申详督抚查核如有逾期不行审结者照事件迟延例分别议处若号簿内有将自理词讼遗漏未经造入者罚俸三月案由朦混填注者降一级调用系有心弊匿或未结捏报已结者革职府州查出揭参者免议如不行查揭州县应革职者府州降三级调用州县应降调者府州降一级留任巡道查报不实罚俸六个月不随时查催者降二级调用查出弊混捏报不申详督抚者降三级调用至上司批审事件即责成批审之上司凡有已违一月之限催提不覆者即指案移司详院查参又云内外衙门小事五日程中事十日程大事二十日程并要限内完结若事干外郡官司关追会审或踏勘田土者不拘常限又云州县审理词讼遇有两造俱属农民关系丈量踏勘有妨耕作者如在农忙期内准其详明上司照例展限至八月再行审断若查勘水利界址等事现涉争讼清厘稍迟必至有妨农务者即令州县亲赴该处审断速结不得票拘至城或致守候病农其余呈诉无妨农业之事照常办理不准停止仍令该管巡道严行查核申报如州县将应行审结之事借称农忙停讼稽延者据实参处道府不实力查报一并严参又云各省有刑名等官每月自理事件作何审断与准理拘提完结之月日按月造册申送该管府道司院查考其有隐漏装饰按其干犯别其轻重轻则记过重则题参如该地方官自理词讼有任意拖延使民朝夕听候以致废时失业牵连无辜小事累及妇女甚至卖鬻妻子者该管上司即行题参上司徇庇不参被人首告或被科道纠参将该管各上司一并交部从重议处又云上司批发道府查审以奉文之日起限道府自行准理以告官之日起限又云审理词讼衙门无论正署官员于词讼审断之后即令该吏将各案犯证呈状口供勘语粘连成帙接缝钤印离任时将一切已结卷宗造册交存外其未结各案分别内结外结及上司批审邻省咨查并自理各项汇录印簿逐一开具事由照依年月编号登记注明经承姓名造入交盘册内并将历任递交之案检齐加具并无藏匿抽改甘结交与接任官限一个月查对出具印文由该管上司核明详赉巡道臬司存核臬司核明仍移送藩司入于交代案内若造送迟延者分别议处倘不粘连卷宗降一级留任已粘连而不用印者罚俸一年未经粘连用印以致抽匿改换滋事舞弊降二级调用又云地方窃案经事主报官州县讳匿不报者每案罚俸六个月不行查核之该管府州罚俸三个月又云州县申报窃案该管上司详记档案于岁底汇查量记功过以为劝惩统计一年内报窃之案能获及半者毋庸记功过不及半者每五案记过一次及半之外多获五案者记功一次记过至四次者罚俸六个月记功四次者纪录一次缉获前官任内窃案一案记功一次俱准其与过抵销开单咨部查核各等语推求例意以府司皆有勘勘转重案专责道员既不管谳定罪名是以将自理词讼责成道员位尊足以资弹压缺闲足以资查核任专则无可推委议严则有所惩惧良法美意可云详切无如外省办案唯命盗及军流以上罪名尚照定例扣限其寻常杖徒之案则于详文尾声明案系外结请免扣限字样至自理词讼各件则从无遵例按月册报各上司者州县交代之时虽造交代案册申送然皆仿照前届交代原册略增数案各上司收受文册从不核对驳问绝不闻有以隐匿遗漏案件揭参之事及民人上控亦不提交代案件册查核此案曾否造入即州县审结自理各案亦从不遵例申报各上司无凭查核其卷宗除奉文提审之案从不粘连用印是以日积月累词讼积压盈千累百恬不为怪视民瘼若儿戏玩条例如弁髦相习成风牢不可破今若以数十年积弊而一旦绳以一切之法则外省大小各官无不被议势必仍前朦混不肯使真情显露似宜仰恳皇上旷恩宥其已往饬督抚酌最地方实在情形先将积案清厘以观后效查各省候补丞倅州县及佐贰人员无虑数百应由督抚严饬州县将所有积案分出招解批审自理及窃盗各项按照月日摘具事由造简明册籍分别已结未结限文到一月内通详申送督抚再凭册核查派委人员前赴该州县帮同分投办理其重案及攸开人命窃盗应缉城内词讼俱仍责成该州县自理所有各乡词讼及奉批发审人证在乡事理较轻之件委员到彼会同本州县督饬经承将各乡分开约以方二三十里居中择一寺院公所委员检齐卷宗带同谙练经承皂隶各二三名前往驻办督抚俱先将清犁章程及民间讼累疾苦恺切谆示广发张挂其讼经年远查核两年之内原被告俱未呈催一词者自属民气已平不愿终讼摘出案由十起一册详销仍榜示于署前及该乡公所门首委员到乡即摘出应审各案事由大书榜于公所之前声明如有愿息者即同原被告协同户族乡地赴委员处具息请销凡具息者除事关命件抢夺聚众械斗之外不许苛求驳讯其应审事件即票仰该乡地傅集赴公所听审量从轻减议结仍会同本州县备摘案由载明断语及息词十案一册详结间有被告远出而原告负气不愿息讼者委员于办完一乡开单移回本州县自理若原被或有一造外出而其亲族出头调说具词求息者亦即准息仍俱摘明审息缘由仿照秋审榜示之例榜示公所之前晓谕众目其榜仍准本州县会同列衔委员约繁缺三四人简缺减半委员不敷则以该州县佐贰巡检隔汎对调帮办其省城词讼臬司首府各委干员勒限先清以为首倡府城附郭除上司委员外该府仍委丞倅先将城内词讼率同清厘所有应行审解之案仍照原限不得借口清厘转滋迁延约计积案至多之省不过十余万起迤北各省词讼较简想尚不及此数除去两年不催径行洋销反两造愿息窃盗应缉有一造远出候提之案约去其半每省不过四五万起分投查办限以半年无不可以审结净尽者上司以委员结案之迟速多寡分别功过其审结之案经半年无上控翻异者定为一等以次差之凡列一等者咨部分别议叙拔补拔委以示奖励其有审断不公因循迟延及住城掩饰者立与严参盖书役之长技在延搁使两造不齐不能听断以遂其养案肥私之志必官自下乡则官民相近乡地一唿两造可以自行投审胥役不能间沮如此则积案可清矣旧牍既清之后所有新案严饬州县照例按月申详责成道员督催提验督抚仍按季加造词讼事由册籍分别已结未结咨明刑部刑科查出迟延积压照例议处遇有民人京控之件则由收词衙门行部科查核本案有无造入册内其有未经造入者则系有心隐漏道员照徇庇例严议院司府亦各议以应得之罪不事姑容是原告尚未解往而吏议已及部费打点无能为力则各知懔慎不敢貌为宽容代人受过如此则新案不致再积矣再州县窃案积多功过不能相抵例有处分不能隐匿势必认真缉捕不敢怠玩其有关于民瘼吏治似非浅鲜查近年民风刁健上控京控之件日多是以严立章程凡未经本管官审断而辄上控者即所控得实亦治以越诉之罪臣愚以为州县受理有正限二十日若民人控告已逾二十日州县正限不与审理者即准其上控至道府各上司受理有正限一月又扣足提解人证正限二十日及程限每日五十里如上司提审扣正限及提解程途各限之外不与审理者即准其再赴督抚衙门控告督抚批审亦有正限一月如该民人守候又逾例限来京控诉者责令该民人于呈内声明在州县守候若干日府道督抚各守候若干日果系已逾例限不与审断者免其越诉之罪仍将各官照迟延例议处庶大小各官自顾考成不敢任意疲玩拖累良民矣臣愚昧无识生长田间谨据管见所及是否有当伏乞云云书三案始末闰六月初一日江苏铜山县新集民段继干门首有男尸浮出池面初三日知县杨秉临诣验尸身溃烂照例以无凭相验殓埋立案新集距城六十里月之十九日昧爽县差张源持朱签率白役数名拘继干并其切邻张起入城始知十八日有原充本县刑书之叶姓具呈云前六月三十日遣子孝思往段继干家讨帐至今未回闻继干门首池内有溺毙男尸是否即系孝思乞与查究继干到秉临立诘负欠杀人状张起证以并未见有索欠人来段继干家遂用非刑熬审继干起两昼夜不承乃遣张源至狱中讽继干输白金二千两再加五百以了衙门则事可已继干不允翌日又刑讯昏绝再四继干长子拦徐州道严烺舆讼冤发县收管继干妻李氏敏达公曾孙女也见夫冈子押遂遣其母家侄诉于都及继干起同毙于狱秉临恇惧其友张姓教以前去车戽池水以验形迹七月廿八日车见池底得茧绌裤一条白布单袜一双叶认为孝思物当厂具领次日叶击鼓呈袜内原书一封系竹纸叠封骑封写信面秉临坐大堂面众用火炙干拆封略云前帐已结清尾欠说明不论无奈歇业之后愚父子行同乞丐数次承兄台帮助今遣儿子造府不敢再提前帐求兄台做好事只当帮衬外附原帐一纸秉临当堂用印粘卷未几江苏巡抚胡克家奉旨亲讯饬司六百里飞提人证卷宗申刻文到而戌刻继干子毙于押所其妻闻信奔入城缢死有子才周岁母死无乳号哭两昼夜亦死案提至省拖延半载而按察使出缺协办大学士两江总督以试用道署理署臬需次时秉临以乡谊有所资助问官承指当以叶孝思于前六月三十日晚到继干家继干款于玻璃套房谈至夜半提及索欠继干喝令长子拉地毒殴继又自取门闩连击孝思碰开窗棂奔出投塘继干父子赖欠行凶张起扶同隐饰自伏天刑应毋庸议李氏痛夫情切原情勿论而秉临密行厚贿并告以张源拟抵李氏素不识字既书允服署臬乃勘转适抚部病故江苏布政使坐升当入都上命阁督兼抚部事阁督故倚信署臬又值岁暮不暇亲讯依详奏结次年春张源坐轿过李氏门詈辱之李氏知被诳乃携幼子入都捧赃出首呈出贿和之样银十锭期票二千两又田四百亩文契奉旨交新抚覆审叶在抚部堂供认报县原呈乃县署刑友张姓所做张源转授投递其袜内书信则继干既死之后张源引至署内密室杨知县手写信稿命其照誊新抚既受词欲循例自下而上添委素名廉干之开复知县周以勋随同苏州府知府讯详新抚有中表弟祝纯嘏以从九品在苏试用每有所干既得请而率为贿者所夺积怒禀揭新抚贪枉十二事新抚畏阁督先发遂奏请查办适阁督按苏大阅以勋迎于浒关禀知奉委审段李氏案阁督问是否已得要领以勋对曰叶姓呈出袜内原书并未拆封是其子孝思尚未入继干之门阁督曰此案吾例回避人命至重苟能得情平反吾自当奏请严议断不可稍涉瞻徇谢罢之时宝山县出缺其缺在苏省为最优先以安徽布政使故定调其兄句容县知县韩慧均而原任徐州道单沄自本籍迎合督于镇江遂改用其侄江苏布政司理问单鹏图命沄具稿及闻以勋言乃于校阅苏标折内附奏以周以动补宝山折回以勋欲辞委赴新任而新抚所奏祝纯嘏事已下阁督交质约成新抚知以勋工为上下手不听其去以勋乃急谳此案搜根剔骨使人讽秉临禀讦以勋曲徇原告有意倾陷以勋乃执委员被讦回避之条得脱延至廿三年春阁督当纯嘏诬妄挟制发遣新抚遂以李氏始终固执依妇女收赎例覆奏道光纪年余自都偕江苏按察使诚端之官取道铜山道路言段李氏之冤甚悉抵署调卷共阅之乃得始末月余接任江苏巡抚告居停曰今早接京信段李氏又携子行丐至提督府喊矣此案初起时吾陈臬浙江深知其沈冤到时须吾子悉心为之乎反居停答以途中闻人言啧啧月前阅核原卷信为谬诞及李氏递到抚部言细思段李氏恐意在诈财居停笑曰段继干若非富子则不涉此祸今既人亡家破即诈财岂偿本耶抚部嘿然自后遂不提段案七月二十六日抚部以监临出省密嘱苏州府知府额腾伊告居停催委员速讯照案议结揭晓回辕便须覆奏予久闻抚部意移居停渐亦不能力争遂托故辞馆临别居停谆求赠言予曰但愿阁下得调他省不结段李氏之案而已居停旋调陕西接任者如督抚指议结阁督复专奏段李氏刁健不悛当以永远监禁而继干起衅之日山东有徐文诰案除文诰者山东泰安县东乡富人也前六月三十日夜巨盗奄至文诰与弟文显侍母宿后楼闻盗閧各持火枪下楼拨关肩倚而出连放数十响及栅门于枪火光中见人躺地盗已去唿众炳烛验死者则其家武士柏永柱也当栅门内夹道尽处为文显妻住房被劫银两衣饰文诰以闰六月初一日入城报盗初三日知县汪汝弼诣验入栅门即马号厂屋五间系骡九头皆高健膘壮栅门着向外火枪砂子痕如黑子失盗之屋有窗临夹道破损而不能进入门扇无噼撬形迹诘失单开载衣裙文诰无能言表裹颜色者汝弼当开导文诰曰家长疑贼杀雇工人罪止科徒且汝有力纳赎不必装点盗情自取重戾文诰惊惧即入城嘱其故识泰安副将以白金三千两馈汝弼汝弼却之欲收文诰文诰逃归文诰家距省百余里初二日历城捕役获伙盗杨进忠郑二标二名讯认随王大壮王三壮等十一人于前六月三十夜行劫泰安除文诰家银两衣饰并枪毙其雇工柏永柱起出哈喇套袍一件当票两纸系分受徐事主之赃历城刑书飞信告文诰文诰得信驰至省认赃即抄供赴司控汝弼讳盗时按察使与汝弼同乡同居馆职又其长子之乡会同年也乃檄长清县知县戴屺带犯赴泰安会汝弼勘详进忠等指出入状甚晰汝弼怒拂衣回署屺续至而汝弼已以四可疑单衔禀覆随禀上省谒臬使曰文诰系事主若无别情何肯以重贿行求臬使见汝弼禀已是汝粥及闻却赃事遂定计严勘文诰发济南府审办知府为杭州名臣子承指拷讯文诰及其管事族弟文现两膝溃烂筋骨皆见蛆球出入如弹丸以进忠等又供伙窃章邱事主驴头真赃未获不能竟纵于是上谳曰徐文诰依家长殴杀雇工人律拟徒杨进忠等若归文诰报劫案内议结殊多窒碍应请归于章邱县事主被窃驴头案内俟获赃日从轻议结臬使据情详咨奉刑部指驳格填柏永柱胸膛火伤一片砂眼三十七处嵴背火伤一片砂眼四十三处一枪何能伤及两面况火器伤人例拟故杀驳令覆审时济南已擢登莱青道接任者嘉兴大世族督同委员拷掠逼供遂遵驳当文诰故杀论斩上谳曰柏永柱尸伤两面应请删改一伤以符部案臬使方核转以升广西布政司去任文显见家资荡覆大半而兄又以无辜拟斩遂挺身赴都下奉严旨斥汝弼教供诬陷而苦累事主纵盗殃民之问官比盗贼更为可恶审正后即宜正法以快人心而饬官常于是自巡抚以下莫敢复言此案者故直隶总督温承惠起用山东按察使以东省盗风最炽访得东平州丁忧在籍之原署广平府知府王兆奎三世窝盗饬首县戴屺前往密捕檄留省审案之招远县知县魏襄代理历城县事襄核卯簿有邢学孔邢雇顺者邢家洼人而文诰卷内伙盗有邢进朝亦邢家洼人疑其同族遂召学孔等密询之许以重赏与五日限捕进朝既到案则供认如进忠等并供商同上盗之邢泰前曾借伊京钱五吊分赃后同行至章邱界天尚未明当分道遂向索欠邢泰答以当赃还钱进朝欲得其所分女绉袄充算邢泰执所值浮多不肯付给进朝即拔顺刀吓戳适伤小肚倒地弃刀惊跑襄即付司查案章邱果有是日验报受伤无名男子详文年貌与邢泰同移提库贮衣服有女绉袄一件金耳挖一枝春绸搭膊一条皆文诰失单内物温公始信此案甚确饬提文诰文显之禁登莱济南皆恇惧乃布流言于中外以为各犯到案皆不拷而承显系贿买又言柏永柱之妻美艳文诰图占为妾假盗谋杀有状及提到柏永柱妻则麻面踽齿无人形登莱济南语塞续获三犯供亦如前而贿买之说益甚计此案正盗十一人立时戕杀一人病故一人逸犯止三人而凶盗王大壮王三壮在其中温公欲依获盗过半先后到案众供确凿例先决从罪巡抚和舜武既为谣诼所惑又虑问官咎不可任必欲监候待质温公乃募线人张鹏参济南府快头取大壮母家书浮海至吉林召大壮等先得大壮三壮故能俳优大壮偕鹏追寻三日乃得之同至吉林将军署具呈请批入关鹏密投温公文牒将军亲鞠大壮等供认不讳乃械系护送归案先由六百里录供咨覆而和抚部疾故接任巡抚即前袒汝弼之臬使已视事温公提讯大壮等供称在历城乡间起意纠杨进忠等十一人同赴泰安劫徐文诰家苦无路费先在章邱之宋家庄窃得衣饰十余事并得火枪二杆药葫芦一具大壮喜曰文诰家有柏永柱技勇绝人流星无敌既得火枪则无畏彼矣三十十日二更至文诰门首夺开栅门永柱住门外土室闻閧奔入栅内喝称我柏永柱来也大壮厉声言来者即开火水柱曰来者不怕怕者不来侧身使流星直上大壮三壮分站夹道墙跟一齐向外开火各伤其一面余砂着栅门簌簌文诰闻大壮供词始明永柱枪毙之故盖以渠兄弟一路点放枪火心中颇疑误杀永柱故也三壮又供伙党入栅门即欲取骡头侦知文显妻装奁最盛住夹道傍屋遂直前推门甚坚以砖击窗断数棂闻屋内妇人言吾儿才数月莫惊吓吾自起开门放汝等人搬箱笼故门不伤损窗不可入而赃得入手大壮三壮专持火枪防永柱未经搜赃不意永柱枪毙又闻屋后枪声乱发仓皇奔散不及牵制头口文诰因哭陈失赃皆弟妇嫁服故仓卒不能记颜色表裹然后汝弼所禀之四疑尽豁谳上抚部面诘大壮等曰事隔四年尚能记忆如此清楚乎大壮曰自己做事如何不能记忆抚部又曰且仔细思想但一画供即绑赴市曹矣大壮等哗曰做强盗该杀又枪毙事主雇工人反累事主受四年牢狱且闻其百万家资十之七八已耗入官吏囊橐我辈该杀久矣有何冤屈希冀再容思想抚部嘿然犹捏大壮供称弟兄二人放枪皆系向天上吓放且并未装砂子驳回覆审温公次日以原详复上值曹济水灾抚部委温公勘抚温公知抚部意欲乘其出省月余之隙匿情奏结乃引勘抚系布政专责不肯行而兖沂道擢江西按察使亦抚部子同年生也抚部与密谋所以倾温公者而以之危代时布政使岳龄安敦厚持正虽不显抗抚部然检案由旧常不能快抚部之意所欲为议俟西臬调回东后并击岳公而荐之二十四年八月六日抚部入闱监临西臬即以是日赴北十七日抚部于奏报三场完竣折内夹片密参承惠自以曾任总督不甘受人节制为乞病避贤可哀怜状而西臬即以递折日陛见于热河上怒褫承惠职而代以西臬抚部即奏请回避徐文诰案交新臬勘奏温公临行别岳公于藩署握手曰徐文诰案所以能得情平反者陵县知县赵毓驹之力也我去彼人必泄余愤于毓驹毓驹有母年逾八十断不可使作万里行以属吾子岳公曰公去我即其续也假得留此敢不闻命温公遂行抚部先出城至候馆居民万数氵匈氵匈訽詈之至不可道抚部虑有他变跄踉返署不及送温公新臬抵任八日即劾承惠在臬任一年审结二千七百余案采与论核卷宗有四案委不公允奉旨发问新疆抚部见温公已外遣无能助文诰者乃决意翻异调温公倚任之武定府知府王果覆谳之果仍照原详撤改登州府知府杨世昌世昌亦温公所可者许以济南到省一讯即引疾月余抚部不得已乃使与新臬共密谋之署济南府知府谳之济南先收张鹏当以教供诬良一日文诰候讯坐阶下有温公所捕之他案盗犯锒铛过文诰前问曰若非徐文诰乎文诰曰诺盗犯举锁链击文诰头流血曰畜生为若故坏吾山东数十年未有之好按察畜生还敢然见人耶济南望见之惭沮趋入文诰旋出逃抚部意其必入都命戴屺追之不及抚部接邸抄见文孚等驰驲带回徐文诰赴东之旨忧迫无措新臬虽力持翻案然以改委再三阅两月未得一接本案犯证抚部急就温公原详略加删削匿节奉严旨援他条减议问官以新臬名具折稿而稿长七千余言缮写两昼夜乃成召新臬至其署拜发奏结折出三日而星使按临提犯覆勘枭大壮等释文诰归业加议汝弼论遣其余问官悉照新臬奏所议重者褫职轻者镌级而督堵河南马营坝决口合龙之大臣协办大学士吴敬与故济南姻亲以合龙功故济南故登莱遂得复列官联矣嘉庆七年故两江总督阿林保于浙江布政使任内面奏八折收漕上命回任具折浙省官民误传以为面奉俞允矣官吏欢跃谓既准外加二五则一切无艺诛求皆有出路而浮收勒折可以无所顾忌及折到上念农民终岁勤动衣食每苦不给所赖封坼屏翰勤求廉吏以拊循生息之岂宜别设科条为贪官巧留地步况奉准额外浮收即同加赋非家法也遂明发谕旨驳斥之是年冬归安县知县涂起渭欲捏造新定八折谕旨张示城乡共友谓湖州多乡宦邸抄无不见者不便不如只以朱牌写奉旨八折收漕六字排列仓门既可哄吓乡愚又肘腋易防不至他患十八区民陆名扬完粮至仓见朱牌纠乡人掮牌去其时上游风气尚不能明目张胆袒护浮收起渭恇惧急以白金八千两讲名扬谓十八区尚有未完下忙条银七千余两尽截串给花户并定以开仓之第四日专收十八区额漕万五千余石每平斛一石作漕九斗五升绝捉猪飞斛诸弊乃可还牌起渭不得已与定约十八区民德名扬甚又念其公廉一切鼠牙雀角皆就名扬平曲直名扬剖析平允乡人悦服称曰名阿爹阿爹者老人尊称也附近邻乡县慕其行谊往质成者无不厌其意十八区至富庶自七年至廿五年其乡遂无一纸入公门倚衙门为活计者尤切齿江浙虽连界漕甲天下而浙省浮收至重不过加四五比江省大为平减唯捉猪飞斛则同乡人完粮皆以一麻袋盛米一斛漕书于斛遇数袋后取一袋倒中不与过斛名曰捉猪其过斛而朦混不下斛筹则名飞斛捉猪明而飞斛暗浙属大约十斛捉一猪江属大约五斛捉一猪飞斛则乘利便无定数计前后十八年之中十八区完漕唯程三立任归安三年名扬告乡人曰程父台为官清正当与戴一帽以资办公戴帽者淋斛尖也每石可赢米五升然程君去任辄止府县恨名扬甚而无可如何每于上游前诉苦累辄指名扬湖州府署有钱友王五者盘踞廿余年勾串搭抬累资数十万而结连省幕莫能去常持请红夷大礮洗十八区之论以此固上下之欢二十五年夏上游以候补知州王寿榕署归安县事诣辕谢委官厅内坐州县七八人而起渭适在举手为寿榕贺起渭曰吾兄此去如何为治寿榕曰首办陆名扬耳起渭笑曰吾兄材力如何能举此事莫出大言免贻后悔寿榕曰徐兄以己度人故轻量天下士我老王岂肯为戏言者起渭知寿榕尚气易激以秽语乃曰小弟本懦弱无用但恐自命干济才到临时反懦弱无用之不若老王果了此事情愿请诸兄当面看小弟做乌龟爬出辕门以供一笑不能者如何寿榕起哗曰老徐本是乌龟诸兄异日着眼看爬语未竞内傅寿榕寿榕即力陈非办漕棍陆名扬不可时巡抚为陈若霖然其言寿榕遂在省募拳勇素着者数人同之官厚结王五考核书役皆以武事为进退内外监所有猾贼枭徒悉释而豢之至八月集众且六百人联航百数更余发枻归安乡河支蔓众请所之寿榕指水道不告所事至夜分距名扬家不一里有横港寿榕椿命入港口众曰进此港即名阿爹家岂欲名阿爹乎寿榕曰然众曰名阿爹正直好人各鼓枻散去寿榕即与丁从五六人棹舟返天尚未明王五自府署遣人至县探消息已十余次知府方士淦坐王五书房中商禀稿定拍掌笑乐见寿榕索然意尽矣而德清令踉跄亦至无冠带发辫臭秽不可近十八区处归安边境其后则德清寿榕密约德清令断其后路德清令率快壮百余人夜入十八区界去名扬所居十里即纵掠居民惊起捕盗德清令坠粪窖中余众纷窜德清令潜爬出窖手足相助穿稻畦里许至河边得舟即转柁赴府哭诉寿榕曰兄为我受累不能不会衔通禀王五曰此时距收漕尚三四月难以措词现当天下缟素可捏为陆名扬演戏集乡众预约抗粮如此则大县与邻县皆例得弹压禁止而名扬竟敢纠众抗拒殴辱官吏则事近大逆不愁上游不严办再改名扬为明扬以触怒圣心则事济矣士淦等皆以为善王五遂具稿归安德清会印通禀而府加转若霖以绍兴府知府张青选曾署湖州较士淦为能飞调同往查办青选士淦携吏役二百余人坐船至菱湖过桥入浜尚未至十八区界从役见岸上有居民百余户乘机抢掠居人各持秽桶泼拒役奔小船四窜避秽士淦座船笨重不可转吏役争上士淦船士淦船沈溺几毙府役死者二人青选以乘马获免其地距名扬家且二十里初德清之役居民以为盗去无所损失未报案及士淦舟沈名扬方知为捕己故自念年逾六十二子幼弱产仅中人度无可伸拆者乃寄其子戚友家自削发入湖至江苏无钖县溷迹僧寺而青选士淦联名禀明扬率泉拒捕杀府役挤溺知府请大兵若霖以命按察叶汝芝不欲行乃行布政伊克札木素布政领省兵四百名行抵湖州晤湖州协镇悉前后情实乃不开兵青选士淦不得请乃请悬赏购捕布政曰我未携幕友来可代拟稿青选具稿曰获名扬者赏宝银一万两报信半之布政以稿示随员候补同知瑞麟阿督部之季子也对曰何不查刘第五朱毛俚赏格银数布政乃怒裂其稿即日回舟而若霖于布政带兵出省时已据府县禀入奏闻布政不主用兵因日日差弁候问舟次及闻布政回遣门丁迎于五十里外布政见之谓曰不意大人老成练达乃为贪浩小儿女愚弄至此我若稍粗率者几助桀为虐矣门丁驰白若霖恇惧失措白迎于城外候馆故事两司出省差旋先上院乃回署巡抚于次日看拜布政闻若霖出迎乃改由他城门入己署若霖随至布政署拜看布政以病固辞急召幕友商具折奏参为言始末愤甚喷血盈盎稿成不能看幕友诵之布政切齿狂叫诵未毕血迸而逝而若霖擢两湖总督代者为刑部侍郎帅承瀛抵任忧捕明扬不可得仁和钱塘两首县献策遣兵七百名往发明扬祖坟承瀛许之以候补通判吴兼领其事明扬本吴氏子后于陆陆吴两姓坟无主名者被发数百千冢十八区男丁皆窜匿妇女守门户者被弁兵淫掠至有以强暴捐躯而尸经虫腐不收敛者明扬闻乡人被难略如前明倭贼时乃于道光纪年四月自投于白把总兼闻信飞禀曰卑职访实该逆所在身先士卒扯住发辫白把总续抱其腰遂得就擒承瀛得兼禀乃撤兵兵入省多尫瘠扶杖而后能行者按察鞫明扬何以无发明场供去年九月内削发为僧以图逃匿按察笑曰汝发辫被吴通判扯脱乃诈云为僧欲没其头功耶谳上承瀛亲讯明扬到抚部堂时风日尚晴丽及反接出署天忽沈黑对面不见人竟日不解而归安乌程德清三县居民醵金为都土地庙以祀名扬以正法信至日开光买香楮祭奠者为之空市然两江孙阁督又于二十五年冬杪以八折收漕密入告军机处秘其事都下无得见片纸只字者次年江省州县遍奉阁督行知给事中王家相廉得其稿乃具十不可折指驳户部侍郎江苏学政姚文田续奏尤婉切而侍讲学士秦承业以旧学恩从容为今上诵祖宗成宪乃奉通谕止其事江省匿不誊黄是年江都县知县陈文述收漕时竟以奉旨八折撰示张贴士民莫敢谁何而归安令欲乘杀陆明扬之威浮收十八区捉猪飞斛如他乡十八区民噪令捕得四人锁押入署乃大哗曰四人必死矣吾辈第求得其当入仓缚官亲幕漕书得八人以归令急白士淦士淦曰今年能如去年再办大案耶若能了者了之不能吾唯有实揭浮收不能以薄命为徇令乃遣人至十八区讲仍以第四日专收十八区米九五折如前送四人还以易八人初四人就捕自分不测而令以知府故急讲未暇受四人词及八人回署则皆身无完肤矣承瀛渐悉其故悔恨饮泣以至失明论曰近世之言冤狱者推柴大纪杨天相大部谓大纪之祸起于与福文襄拉手天相之祸起于提督陈大用欲擅功单奏不会总督苏凌阿衔予友宝山张孟如故与大用天相相识为予言苏督部贿纵之洋盗八人蔡牵实在其中非仅后有二人在山东破案已也然实系千总周非熊所获天相为其营主倚势以白金三千夺之是则行财冒功天相故非无罪者也嗣与果勇侯杨官傅共事马兰述及大纪之案宫傅言闻之时斋宫保其时宫保以武举从文襄渡台柴伯被全红雨袯坐城外道旁侍者三四十人皆少健衣服都丽马膘壮鞍辔粲然过钦差十数柴伯皆不起文襄至乃执敌礼文襄故不快入城见士民乘城者皆躺地闭目以手拉草根和土纳口中无生人色文襄言饿甚者近粥饭辄死命先以糖浆徐灌之两日乃与薄粥得活者数万人入镇署又见铺垫华膴查存仓尚有米二万石乃大怒欲据实参劾闽督李侍尧力请始得以他事论死予前闻在台当长随之周姓言其目击事与宫传说略同当共济遇风之时而不惜士卒自纵至此其不至他变者列圣深仁厚泽有以作立信之民激发其忠义自捍疆场大纪颅借以幸邀异数虽殊死斯当其咎矣至段氏有财而不知自卫几无完卵媳烈妻义莫加省识斯所谓殆有前缘者耶徐令罔上行私独名扬出与为难虽财不入己固非自全之道矣而乡里敬信至不烦官府者二十年家产无所增入曲者不以为怨其廉让有足多者戏言挑激竟报夙怨所谓壁不忘鼠者也人怕出名猪怕壮谚言其不信矣乎文诰之竟不死幸也温公初任直督颇不能孚众望蹶后复起而东省吏治为之丕变击贪酷苏困起弊不可更仆数皆予客岳公署所亲见岂非君子之善用悔哉荷戈未久复畀大藩谗口沮尼卒以不用迹温公自曹郎起道府用陟封圻荟蔚不可遏是必有推挽之者矣幡然晚盖遂婴众怒伊公济仁无术顿至戕生得毋将有所厚而去其疾耶帅公抚浙六年政声为封圻最偶失详慎遂贻重悔然草菅民命以为得计而终身安富康强者比比也帅公独知所悔遂以瞽而废矣悲夫论曰岳松庭承宣山东诚述堂提刑江苏皆延予为总理初予皆与约曰贱子才力但能辩七分不公道事过此不敢闻命然在松庭所庶几践言佐述堂未免有阑八九者矣吴棣华提刑闻而怪之曰人言吾子办事必以七分不公道为约有诸予曰画地自守鄙志也然常愧未能无渝盟棣华曰不公道至七分甚矣吾子得毋愤激而发此谈乎余曰岂弟君子无易由言何阁下之言之易耶衡时度势非至七分不公道必不能行不公道仅至七分则吾心差可自安而讼者一胜一负亦皆得以自慊贱子调和而为此期望不可必之谈何阁下反疑为愤激耶棣华曰愿终其说予曰案至两司则承审官已为被告故本案之曲直与有司之平枉以十分为率官民各居其半其在官之五分难以言公道矣民与民争曲直而成案有司枉之然后兼与官争甚至弃本案之曲直而专与官争平枉则上游之有以殴之也故善者惟于本案曲直争多寡之数曲直在本案者果五而得三是谚所谓大头已向下也讼至于提省审办两造之力皆已疲盖有求已而不得者矣公道昭至五分之三直者之气必平曲者之健也常恃官吏见公道昭于上游则已失其所恃而又不为已甚留不公道之二分使得借以自饰则岂有不可己之事乎本案之曲直明官吏之平枉自见而直者之气平则其与官争也不力而枉在官者上游可以意消纳而不至翻异故予尝谓保全官吏在舒民气而不使之郁者良以此也今在省谳狱办案者不然人卷至省其曲直未尝不了然于心目也以为顺其曲直则官吏之护咎至重必颠倒黑白势禁而强持之益深使之喻水之必溺益热使之喻火之必焚以甘心就枉而不悔憾也夫直者以不甘受民之枉而诉于有司有司既从而曲之激为上控而枉更甚其果能甘乎且上游曾亦何利于其间哉然而启口必以为事关全局不可长讦上之风酿祸造劫殆有不忍逆料者此贱子所为必以七分不公道为约而自忖平生所经犹深内愧者也棣华曰吾子之言痛切矣世间竟无不公道在七分以内之事乎予曰州县受理稍持公道虽使至八九分可也至两司则格碍多矣然不曰三分公道而曰七分不公道者为不公道之取数已赢不敢更以公道自居故变其词使居上游者知所亻敬惧也贱子所经民与官讼之案数十百起诬枉在民者不过三五事耳受理之初解结梳根务求得实官吏慄慄惴恐问官亦为之咋舌相结肆谤讟然其卒也未尝办一参案而绝无酿成巨狱者以不欲郁民故也近世以郁民而成巨狱者如安徽之寿州案江苏之丹徒案浙江之德清案皆仰烦圣虑星使交驰问官道府以下联袂赴戍而剖别本案曲直诚未能得十分之三阁下所悉也有一案参一官则一省之可居官者或寡矣结正其本案而通融其因缘牵掣者七分不公道不亦可乎棣华称善者久之然而是说也只可用之于控讦之案至官吏自为骫法复何顾忌之有虽然不可以不务昭其信也故曰人而无信不知其可君子信而后劳其民阿孙两鉅公为八折收漕之奏其用心固未必专为属吏开方便法门也惟素行不足取信于民而属吏之信之甚挚捏旨诳愚为国敛怨岂必归安始有徐江都始有陈哉铜山诣验照例殓埋初心固无他也吏诱于外友耸于中凡此皆有司自为骫法不关讦上而上游不举其职动引投鼠忌器以为说罪坐所山恐苍苍者未必同此梦梦也泰安勘而疑疑而导以出路未为大失也事迹明白乃任性负气尚上游以与民争议以首恶不亦宜乎予留别大明湖诗云无非同有非无罪同有罪齐治自古然于今竟莫改岂惟齐而已哉与次儿论谳狱书告汝兴实接来书知苏守舒自庵先生招入谳局全省刑狱于兹总汇汝看卷颇快亦能记忆唯性急不耐狡展此大诫也谳狱非甚难之事而尚书谓服念五六日至于旬时又云两造具备师听五词至述古先王之政必云明德慎罚易言君子以明慎用刑而不留狱河其重耶我始至江西陈莲史提刑以广信廖氏部案司府鞫之经岁不得要领札委审办我到南昌看卷三日已见端倪而江西陋习签押刑招房站堂差皂无不插嘴问话我因告南昌嘱在堂人役皆莫开口南昌殊不谓然我告以试问一堂再看南昌乃如指谕其丁役堂讯两日已得真情而有要证未到禀请委提南昌见我审案得法谆讬代审其自理积案各处词讼止有三造江西独有四造三造者原被中证也江西则原被各请其私人为中证故有四造以此应审之人更多我先看明卷宗乃开场谕原差带全案人证上堂照点名单过朱问其年齿住址父母兄弟妻子生业皆遍饬带下堂乃独传原告和颜款语谕以将所事原委逐细告知原告既毕词又谕以你事已隔年余保无记忆不清匆促误说且慢慢想明再说即前供有错准汝想明改正原告词又毕仍谕令再想如是者三乃谕以汝三次细想过以后若添出别情便出讼师教唆即是真情我也不听了原告叩头说断无别情可说我又谕之曰你三次所供有前情说在后后情说在前处今既仔细想明前后都清清楚楚可将真实的话从头再说一遍我听以便招房录供原告下乃传被告亦如前问原告之法次传要证亦如之招房呈供单有不符处用朱笔核改定乃传全案人公同看供仍谕以各看各供有写错处回明更正看别人供有捏诬处逐层指驳四造辨驳锋起我总静听俟其毕词乃各摘其罅隙而切讦之无不承者两造既承服乃面写谳语于供后示四造公看乃饬带下照断具允服遵依限状再带第二案如前问讯在南昌四十日问过自理案三百起有七十余案人证不齐其余二百三十余案皆结未尝一用掌责笞责我旋奉讳回籍服阕重到查询所结之案并无一翻控者即人证不齐未结之案我亦将审过供情核定加看于后声明俟某人到案察看有无别情再行定夺我回籍后诸未结案中证出具和息者亦什七八盖卷经看明曲直已得十七八再据供定谳自然平允无可翻异问官第一不可先说话不可多说话不可动气性我走过多省见谳局中能员坐堂但闻问官乱喝乱叫先教供后逼供箠楚无数号恸盈廷是非曲直安得不颠倒乎此系我弱冠客朱文正节署时见文正审办发交及提省鉅案而心识之者故以告汝我耳门虽劣尚可足用家中大小平安汝一心从公毋庸远Ａ年下或有便差来白门度岁也好道光癸卯季夏父字与次儿论谳狱第二书字告兴实知之前书言谳狱之法颇详尽然止言得本案之情实至于首府谳局为全省总汇或京控奉发或上控提省或翻异提全案人证其案多有自数年至十数年者又本案两造先后控诉之词多出岔头更有牵砌别案作证自数案至十数案者提卷动至盈提犯动致数十百人首府有发审友例为主政然近来幕友莫肯悉心看卷且难保不别存意见此宗大案奉委例有一月审限为期本宽必须将全卷先看一遍摘出紧要之人再将全卷逐人摘出其紧要情节遇有岔出头脑必须细想前后与本案是否有关涉处盖岔出情节每有股大于腰指大于股者一经挑掣常至本案不可收拾此种情节虽要摘出然须于摘略内注明不可追究或竟不置一词以便正案合龙摘节略时务要详明日后堂讯但看节略免再查卷之烦摘定节略把鼻已得必须捆检律例拿定一正经归宿讯供时皆注定正条则供成而看亦成发审友即有意见不能动弹供情盖发审大案断不能如自理小案一一得实然或移情就例或择例就情务求平允而宽厚则问官与犯人两无所憾而讼师不能簸弄其间则案易了结而自无翻异若一挑掣岔头必致展转提犯逾限既自关考成拖延更累及无辜造福作孽只争一间慎之又慎至于牵砌之案其已结者勿论其未结而人集者于本案有涉而无碍便宜于大案后提出略加数语便可带结若牵掣重大头绪纷繁便宜以人证不齐等语蹬归原衙门自行集讯结正分合机宜至为不易又堂讯数次之后每有两造当堂递禀此必情有难白而以笔代舌必须细看细想或收受或发还断不可草草下一字或反为所持有碍大局说虽浅近大要尽此盖看卷摘略最为紧要然亦有堂讯时真情与卷载迥异者又不可执略硬做至案情既得与承审官常有干碍不得不设法周旋则书三案后论之言具详兹不赘及后八日父字卷八•刑二邵和州事略秋铨部以礼部主事浙江进士邵君为安徽直隶和州知州君携二仆之任既受篆悉召书役问名齿谕之曰汝等占缺皆由买受然吾来不能虐吾民为尔等赡家计汝等及此时尚有余财可更他业日后汝等苦赔累求迁业不可得将重怨吾吾故先以相告即日谕承发吏限一月将州属远近未结之案分别城内关厢各乡都图为清册同卷先后送阅吏莫喻其故至期城内及关厢册至约二百余案君昼夜检核乃手书榜于署门曰某某日某某地保带某某案人证赴城隍庙听审如有弊捺者许原被自赴庙报到十日而二百余案悉结每结一案君辄朱书案由及谳语榜庙门人心大服君乃择各乡有庙宇处摘出四面十余里之案分都图谕其地保带人证如城内之法携书办二刑杖二厨役一乘马下乡居庙中就决之三月各乡旧事千七百余案皆结其新事随时批审无留州属既无事乃乘马至所属之含山县督令审理如其州三月含山之积牍亦清君不携眷口不延幕友书役值日者于内厨给其饮食食指不过十数人和州故事食用物皆有官价下乡则地保备供应君一切罢之便商以利民两江总督署所用牛油烛向由和州供应君莅任止其供督署檄取之君乃买柏油烛一千斤专役赍送而牍内言宰牛干例禁今和民遵例不复宰牛无以得牛烛具印领领柏烛价并其运脚大府笑曰此书迂见小如数给之于是各上司不敢有所征求于君君善饮在州无事则日乘马携一役担酒出郊野遇耆老耕者唿与共饮而询其乡里不率教者召至薄惩而切谕之民相劝从善以无烦我君也在和州十七月部有错拟之案君既出则群引君吏议君降一级调用五十年正月遂去任和含之民皆阖户以赆君州城在大江西至止马河上船相距四十里君出城五日乃得达民为君具巨舫八以收馈遗不能容又增小舟五君故少仆从民为押送至君家君既登舟而江头数十万男妇号哭之声震动东岸东岸居民亦为之流涕君既去而后任悉改君法如未至之前民愈思君和含士人追念君德各为诗文张背于州堂至重叠不可辨识余十岁时从先君子至和州上墓寓张老家目见其事张老谓余曰郎君日后做官当学吾邵公祖吾年八十余见公祖数十唯邵公祖满载而归也阅今三十余年忘君之名恐久而并忘其事实故笔记如右而论之曰近世守十者多以士刁民顽为说以余所见阳湖吕荣字幼心知桐城以失鞘被劾吕君亏帑万五千桐民醵金万八千以完其亏其余以资捐复吕君入都眷属百口寄桐民争以薪米鸡肉馈膳之历二年不绝以汔其行河内白守廉字省之知合肥捕役斗殴杀人以革役具详上官劾其讳饰白君去官已二年总督阅兵至合吧士民具呈请为捐复者至万人吕君为人尚权变共治行固非邵君比白君又出吕君下而民皆爱之如此婺源县知县沈恕上游所称能吏也以受赃为民所持不得已使出铜差其眷口出署民争揭舆帘视之从者曰此沈父母官眷也不得无礼民皆曰吾虽贫一看沈父母官眷亦可矣当涂县知县顾之太平县知县曹梦鹤南陵县知县徐心田每下乡所坐轿辄为居民所碎至州县升调去任时民争以纸钱撒其与前者不可胜数夫非犹是安徽之民耶司封圻者可以鉴矣永康州知州方君寿序世臣弱冠得交天下贤豪长者其敦行能文章强半皆常州人也今年又识方君彦闻于都下彦闻常州后起之尤秀已常州士人之为外吏有政声者推左君仲甫吕君幼心吴君礼石李君申耆魏君曾容世臣皆得交之礼石申耆曾容治行尤异与交亦尤欢唯彦闻之尊甫友槎先生宦辙较远同人盛称其治行而迄今未得谒先生以干隆丙午举于乡赴乙卯大挑以知县签掣甘肃历知成礼平番三县事擢静宁州奉讳去官服阕起用改发广西授永康州知州所至皆有能名嘉庆丁丑六月先生年登六十彦闻之友在都者谋所以祝先生而征文于世臣时俗尚祝嘏之词率谀谩无足重世臣雅不为此然以十余年思慕而未见之人得以一言自质其是非是乌敢辞盖尝论吏之失职久矣为吏而能举其职者内则刑部外则州县然州县之所有事钱漕则丞主之案牍则簿主之缉捕则尉主之庠序则校官主之是故长官之职在兴利除害劝课农桑激扬孝弟而已自长官以钱漕为利薮案赎为威权始尽夺丞簿之职至风俗之Ａ漓闾阎之安扰以其无利于己也而置之不问于是校官与尉之设始冗于胥徒汗于驵侩而州县之本职抑尽废弃已为其上者复专以钱漕案牍行其考核是以天下州县千数几莫有能言其职者也吏职废而世道衰民之敦内行者则以为懦事力田者则以为鲁其因事唿吁凶徒之所构吏役之所噬则常在焉唯长官之好文者乃能与浮华词客相亲近事唱酬外是则皆豪强武断与官吏为市以渔牟吾民否则能挟持其短长者也民见良之被害而奸之有宠风尚所趋可知也语曰视君长如父兄今父子异居兄弟相讼者遍天下长官反因以为利其父兄之不知而况如之者平是以一旦有急如当阳长阳曹滑之已事左右为仇敌尽室靡遗斯国家何赖焉先生前摄礼县时西北教匪充斥礼间于陇蜀为出入必争之地贼首王三槐以数万众薄城环攻之四阅月而民人固守城卒不陷说者以为先生有奇略然非其平时敦崇孝弟掊击奸猾使民人鼓舞信服而得同其好恶乌能使之如手足捍头目守死百余日而无猝变耶先生既耻军功之冒滥名不登于牍又不欲自张其绩故所以致此者罕能言之先生性强项不肯剥下以媚上上游鲜有能善者以先生长于决狱他郡邑有疑难必飞檄调鞫以此得相容然言听讼于州县末已言决狱于听讼则尤隘已闻先生更事至熟而意气不衰意气者吾人之所以能任事也然不获乎上则民不可治其祝先生日懋德修而平乃意气使得以尽举长官之职而风示天下以为国家干城之卫者吾不于先生望之而谁望哉彦闻即趋省永康其诵之以进觞于左右先生其亦然吾言也夫送毕子筠分发浙江知县序子筠以教习期满例得知县签掣浙江余滞迹都下于其行而告之曰知县世所称父母官也或又称为白面盗贼何哉诗曰岂弟君子民之父母说之者曰岂乐也弟易也言君子以乐易为政故民爱之如父母乐之反也苦易之反也烦君子以苦烦为政则民恶之如盗贼所必然矣诗曰谁能烹鱼溉之釜鬵说之者曰烹鱼烦则碎治民烦则扰易曰易则易知简则易从易知则有亲易从则有功有亲有功是父母之行也吕览曰圣王所恶无恶于不可知举事而使人不可知是其心深恐人之知也是盗贼之行也近时州县廉俸常不足以抵捐款需次既无廉俸又群居省垣酒食征逐人事所不能已其势必举人钱子母相权岁时倍称一旦得缺急偿私债更有待聘之友闲暇过从导为不善甚至与友为市名曰包办失足之后欲悔无从故世人唿初入仕途者为下鑪言精铁至此皆镕化也故予以二言赠子筠曰俭曰勤俭则需次不举人钱勤则莅任不留民事难者曰子言诚是矣然廉俸不敷办公又有摊捐伺应延友购募必不可省之经费其将安出故父母之名虽美而入内谪摧情所难堪盗贼之名虽恶而善事上官小民其如我何余应之曰无野人莫养君子劳心者食于人今中县率五六万户以父母自居则此五六万户皆予孙也天下有五六万户之子孙而不能养一父母者乎以盗贼自居则此五六万户皆事主也天下有五六万户之事主而不能捕一盗贼者乎世之为吏者固无不劳心心为民而劳则近于父母矣心为己而劳则近于盗贼矣史公有言廉吏久久更富吾足迹半天下见吏之归于富者大抵皆近廉者也子筠勉之矣为江苏提刑诚述堂通示合省为谆切劝谕以正风俗而息讼源事照得明刑所以弼教道政先于齐刑欲息民争务救俗弊我皇上御极之初首饬命吏崇教化之源继谕齐民遵婚丧之制明礼所以防未然先教所以挽积习圣意谆切薄海周知本使司恭膺简命陈臬斯土颇闻滨江诸郡士风秀颖沿河一带民气劲直最为大省夙称易治然好文之弊易近浮华尚武之流易邻刁悍则有寻常宴会必穷山海之珍制造冠裳竞为奇巧之饰甚至以聚赌为谋生之资视狎妓为敬客之具奢能败俗先自陷于滔淫事既犯科尤授人以挟制又有席厚之家负气之子豢拳勇以助势养讼棍以树威常至睚眦小怨奔诉连年口角微嫌喝令成狱抑思出豢养匪徒之资为睦姻戚尚阝之费则群情顶戴干糇无愆积善留贻降福可必岂有构怨结忿荡产亡身之祸哉更或觊觎官荒垂涎淤涨借词子母则用沙棍之谋倚势欺凌则资沙虎之力利能昏智巨讼必覆其家天道好远骤坍并累其后有力置产何必为此至于讼棍亦读书识字之流拳勇皆手足便利之辈自食其力尽足养生又何取多行不义自贻伊戚耶本使司职主提刑时切无刑之志官名廉察不以苛察为能因不肯假耳目于近习致启报复索诈之风又岂敢博忠厚之虚名反长荡检逾闲之俗为此示渝阖属绅士军民人等知悉务宜各执其业各安其分以终凶为戒以有耻为期为盛朝改过迁善之民成大省声名文物之盛将见贫者不终于贫富者长守其富则本使司之所厚望也倘若教而不改是谓怙终法所必加焉能曲宥遏奢淫以裕民生除强暴以安民业固本使司之职守也后悔无及各宜凛遵须至告示者道光纪年四月廿五日为江苏提刑诚述堂通札所属札某官知悉照得广思所以集益求助必先谘询虽若画一成法可守而因地制宜治道所尚本使司恭膺简命陈臬此邦宦辙初经土风未习徒怀兴利除弊之心不得挈领提纲之术该某官供职有年讲求素切大则事开通省小则一郡一邑无论现莅之邦旧治之地果于民间疾苦确有见闻或以事权较轻未能迳举或以量移太速未及观成但有真知确见可以裨益吏治民风者如系本使司专政之事即时采纳施行其应详明两院宪及会同藩司各道者亦即据情详咨熟商办理既以匡本使司之不逮亦足觇该员之才识所至以备任使即有迂远不切之淡本使司断不以此见责其各直抒所见逐条开折悉意详陈毋存隐饰至于佐杂微员近民尤甚但通政体奚限官阶札到该员即抄录移行所属俾其各言心得迳申本司务使民隐得以悉达襄举善政此系本使司虚怀求治之衷惟望同舟共信以期相与有成伫切伫切须至札者道光纪年四月十四日为直隶承宣陆心兰通致所属长吏言初至直省地方情形诸未谙习然前此两任京职久居本境三官东土近在邻封颇闻直省地瘠民贫又差务殷繁苦累尤甚惟顺天二十四属伺应跸路民累而官亦累其去京较远之区派差里下民累而官反乐我皇上惠泽畿辅无微不至本年冬差特减车辆闾阎输纳供亿清尘固是分所应为尤属出于至愿然绅士既免差徭而稍有力之家指捐职街即入优册是唯终岁勤动之农民方供杂派优免既多飞洒益重在诸君子身为民上目击重困未必更存自利之心然内不能不委任家丁书役外不能不假手地保里胥侵牟愚弱征一科十理势之所必有迨至痛极吁号而议者又以事开全局难与伸理言来自田间夙知稼穑出守闽中切近州县官常累况亦已渐悉东坡有言士大夫莫不爱其同类然官吾类也民亦吾类也窃尝谓以一家而论则为官之人少而为民之人多以一身而论则为官之日少而为民之日多即如宦游外省戚友过从未尝不询问本地父母官治行何似固未有以纵吏为能虐民为得者也求仁莫近于强恕取则不远于伐柯我心所同无烦赘说言谨与诸君子约来春办理差务当本年剧灾之后即有收州县亦多附近灾区必期一率旧章无增有减革除积弊少宽民力则言得相安无事藏其樗拙幸甚幸甚若仍有洒派不公以及朘民自植言身居屏藩曾不能少纾民间疾苦平日读书所学何事而尚能然为诸君子之长官也耶御下如束湿薪固素性不肯为然一家哭何如一路哭书之史册以为至论言虽不材又敢上负圣恩下孤民望以博宽厚之称于百数十员属吏乎言闻有司更换之际吏胥因缘为奸供亿迎送于民无益然至其不得已也则两害相形必取其轻唯望诸君子共体此意毋使言之必至于不得已也为民设官古今通义所为尊卑相维者原以力能举事则上游足以有为而洞悉民隐则州县得之切近诸君子宦游直省阅历有年民间疾苦亮多加意而或事有牵掣势难径行或不时受代未能竣事或差次体察权不由已是皆卓见在胸长才未试利关全省固属鸿猷害除一邑亦为隐德言承乏下车情同墙面虽怀勤求之心未得诚和之要倘荷诸君子念切问舟不吝教益各抒所见以匡不逮勿拘体裁唯祈迅速说果可采官必陈明大府商同司道渐次举行即或意见不同亦征心乎好我言接见诸君子有所闻知无不披露原期交勉有成并非恃势矜己惟望诸君子监察言心毋有所隐人之才具相悬而性同一善行径万变而道无异趣古今称吏治者必曰循良凡以循良者有心人可勉而至故史传纪之以为百世法也孔子曰有能一日用其力于仁矣乎我未见力不足者康诰曰若保赤子世之养子者固有善不善之殊矣而其子皆得长育成立则以母氏之求之诚也故其识见警敏更事繁多者苟肯诚求效可立致即或资性迟钝初登仕版廉养于俭拙修以勤人一己百强明可必古史所称居官无赫赫名去后多留人思者此其选也更有Ａ误习染素行不检震无咎者存乎悔往昔贤豪如斯不乏近世郭尚书初仕吴江颇着贪酷暨汤文正公抚吴郭公改行与陆清献公并邀行取为世名臣假郭公以失足自弃其能免登汤公之白简而为后世言恶者所稽乎诸君子起家科甲入官固由服古其或借径异路亦必夙业诗书凡所征引谅皆习闻南宋王梅溪以黄堂樽酒感化所属言顾何人敢企梅溪唯区区之心不敢厚自菲薄故诵习旧间与诸君子共勉之而已孟子曰欲贵者人之同心孔子曰富而可求也吾亦为之圣训彰彰如是而宦途犹有专以奔竞为事者亦可谓不善读书矣言自知不敏公慎夙矢民誉民望则加拔擢聚所欲也积劳阅俸则与量移遵定例也至缺分肥瘠人殊甘苦悉心调剂以期均平实恐偏累误公非关为人择地言现在斟酌正佐班次划定委补章程至于酌委之缺或因整饬地方或因调剂勤劳心迹难掩见闻争讦必加惩创诸君子务宜自爱勿受愚弄勿求系援幸不挂于弹章已见鄙于清议近来民气儇薄必期共挽颓流诸君子级无崇卑分皆长人各饬廉隅以为民倡庶几廉让之俗可见而顽懦之风可息也勉之望之十一月二十六日武林陆言谨白诚述堂性懦才钝而居心无他陆心兰自命豪杰而行不顾言仆为之代言虽俱不能见诸实事而两公品谐实殊阅者详之石公祠碑君讳家绍字瑶辰姓石氏山西翼城人也以嘉庆癸酉拔贡生教谕壶关己卯举于乡道光壬午成进士签发江西补龙南县知县调上饶再调南昌历署大庾新城新建擢瑞州府铜鼓营同知署饶州赣州知府己亥五月二十八日卒赣州府署年四十有八君躭精书史通百家之言和夷坦荡口呐呐若不得辞而以己度人以情求物临民折狱常得其真巨猾负嵎服君清德遂来归命狂潦洊岁君尽心焉灾以不害迹君宦辙来则老幼欢迎恬嬉讴舞去则壶浆塞路涕泣横流知与不知称曰石爹爹爹爹江西民唿父也乙未秋君谢南昌事寓省垣予从询土俗Ａ漓之故君曰仆绾符十余载闲居追溯无一可对士民者惭憾而已遑知其他予闻斯言忄睪乎若饮醇醪而自醉也是年十二月朔省开粥厂主者循例备三千人食而就食者五万汹汹不可止君往谕曰汝等速散明早看告示断不使有一饥民无粥吃也则皆曰石爹爹不欺人遂散去先是在事诸君所以谕众者较君倍谆切矣然非君言卒莫听君集书六万卷常就予论析疑义君或未习归则竟夕检本必见其深时发予所未及治安于民道信于友如是可以为易简理得仕学交优者也君既卒官所莅旧部各请祀君于泽宫南昌绅耆更醵金钱建专祠以奉尝君官斯上者慕君行治集力弥踊跃遂以庚子冬落成祠宇于百花洲恒沙寺之右佥谓祠有兴废唯明德为不朽然非讬于纪述何以昭示来兹兴作向往爰伐贞石载兹清颂庶几中郎不作仍传无愧之辞文子来游不昧与归之智其辞曰于穆石君天笃诚悫自孚孚人不负幼学懿德之好声继召父胡不慭遗以福蓬户民主戴君谓察谒请君之弃民谁瀹瘕症桃李不言荣名蛊既新词有翚以妥岂弟君心乎民自兹有岁民心乎君无怠永世石君尝问文法所宜至碑版予曰当以中郎为极则没碑传者既多阙文其有可读亦近朴敕韩欧诸刻或已诘屈或已委缛唯中郎文质得中事简而人具见石君以为然故此作依中郎旧法颇为惬心欧公有言所以慰吾死友耳今古真右同情祠成进主予榜其龛曰得人心所同为吾党生色道光壬寅六月录稿附记书两知州事嘉庆中吏部以杭州庶吉士某甲为溧水县知县其父至署钩稽触怒遂欲递解其父为书启友汪衣白批颊而止通省莫不闻邑人有徐氏子好博而善窃其母告官收系之数月邑有窃案赃甚鉅捕人白非得徐氏子为线不可获某甲出之许以获案则释归案果获知县释徐氏子乡人公呈以为必释徐氏子且杀母某甲不听未几徐氏子竟殴杀其母某甲护前不受理案延三载至嘉庆二十五年四月邑民不胜愤共缚某甲于舆中舁至知府署曰还汝好官知府惶遽曰大府虽出省有藩宪在民又舆至布政使司大堂置而去某甲故自结于大府乃遴试用道员署按察使治其事遂抽改文案依过失杀父母律拟绞覆大府大府檄之还任某甲入谢大府谕曰吾计政体耳若往必不保其静候擢任是年冬即荐为泰州知州而考之曰久任溧水民情爱戴江宁巨绅秦承业董教增在都阅邸抄笑曰戴则有之爱则未也大府出考可谓拔十得五矣中书吴嵩梁闻之叹曰此有故实干隆末吾江西有知县袒逆子为合县所讦调省质讯案既结捧檄回任县民共闭城乘埤掷瓦石不得入遂回省大府乃擢之知州吴谐戊子岁杪候友生于钞关逆旅案上有绥寇纪略同舍翻阅至虞渊沈服妖类载京师妇女宴会出游好蟒服乘车不避呵殿视其衣交龙灿然乱上下之序台谏屡以为言禁不可止喟然曰尽信书则不如无书世岂有民妇蟒服宴游者乎是必失实其别客吴人也笑曰君不信耶今其习染于吾吴请得以目治者为证特前朝尚有能言禁止者耳夫荣华光耀则百恶除灭盖自古叹之矧在妇女茶忉氏者本窦产或献之巨室列于比屋未幸也其主人庄佃遍南北患诸仆出司庄佃辄侵租入故常遣爱姬督其成优其名曰别宅茶忉氏乘间言别宅去主人远常私司庄仆役小隶为鹰犬厚馈遣主人左右交构蔽主人苦累佃客将使主人庄荒减岁入终必为家计忧主人深念茶忉氏内下比诸姬外不比诸仆贞而察又所言得裕家之本而庄佃以在吴为最大遂使居吴以务宽佃力茶切氏至则服凤蟒御彩与历阡陌谕佃客以主人意佃客感泣叩头颂夫人贤明慈惠洞小人疾苦诸侯栗栗请条教已而有小隶之谨者遇佃宽茶忉氏怒曰如是则入数校少若何以自给且掷正租渐不可长又有侵租白肥者积数鉅至不可拖覆惶遽无所措而叶仞氏语管家曰吾尝过彼管彼伺应甚具设是宜多费若其集诸小隶酌盈剂虚醵举之毋烦主人听于是诸仆竞纵小隶剥佃客而橐租簿所收存者然心惧茶忉氏或一旦宠替事辄败相率购姬侍常幸者浸润称誉之及佃客不胜胺削环诉主人茶忉厌乃曰诸仆皆主人所遣职在管庄佃非率小隶严督佃客额租且不办彼佃客何厌之有若以佃客言责诸小隶是诸仆亦有咎即更他仆益不能约束佃客佃客且益骄虽妾且无权又损主人威况诸仆隶力办庄佃事多有不能销算经费者又各有妻妾子女仰赡给佃客自愿于租额外别输小租为酣报事非始今日今乃受不快诸小隶者愚弄耳实不出佃客意主人惑其说严斥诉者佃客多毁家渐至无力粪吠亩庄日芜秽大小租故不减前然簿籍大都子被矣监奴备知之以茶仍氏故不敢请茶切氏又时时以诸小隶廉干白主人得造禀饶者过半主人谓茶忉氏督庄佃有成效既佃客与小隶相安益治田致丰裕戴主人恩德乃大宠幸八月茶忉氏为秦淮赏月之游以其古金粉地也龅饰加盛以称之秦淮凋敝久闻见朴僿观者为之倾市过于吴时云间并海处有异禽质鹰也头略如虎自秋浦来于潮诞日集城中作人言曰鼓牢牛具殊不避人茶忉氏闻之命管家致之吴以待返世妪婢夙亲幸者皆识之曰鸺鹃也当为室家不祥最后有羌婢羊朱氏自诃知书独曰非鸺鹃乃鸱鸮自紫阳训鸱鸮为鸺鹃恶鸟致诸姑姊沿其误其实鸥鹄名巧妇又名女匠工为巢以所系卑弱故常为人毁侮见诗疏及荪卿子若夫人畜而豢之齿于鹑练则莫不佩服夫人博物淹通不惑俗论矣茶忉氏大悦悉以别宅事授羊朱氏诸小隶奔走承羊朱氏意指无不至羊朱氏珠翠妆蟒骑从游街巷炫蟥煊赫略等茶忉氏居人争侧肩引领望颜色叹羡不绝口斯非所谓蛇化为龙不变共文者耶了谁复赋不称其服哉同舍与闻者或询其住址阀阅客大笑曰是谐也吴人故善谐因笔而题之曰吴谐书饶啸渔文后饶君文略云予过揭阳游于郊遇鹾馆捕枭客述前任揭宰桐城姚侯之贤不知予与侯旧也谓侯治方万端姑言所目击者其时城外居民各守隘出隘即道梗豪强攻掠乡堡掳人口以勒赎惨酷乏无人理乡堡被毁之人无归则去为盗地不能耕赋税无所出潮属皆然而揭为甚官其土者如坐漏舟姚侯莅揭先集骁健而教以击刺步伐之法次集绅耆而谕以锄暴安良之意时丙乡乔林之林与砧浦之黄最为大姓而相仇杀林姓共四房亦有自仇杀者其林居林国祥林守与黄某尤积猾各鸠众数百日事斗劫侯设计弋获论诛之侯偶率骁健下乡遇持火枪者结队行望见侯悉没水中侯命以渔网取之得五十七人讯详伏法揭之盗薮以十数箕头乡为剧侯率骁健围之三日获其魁即先截手足而后杖毙之河婆同地袤廷数十里林箐深密土豪开质库其中以济盗侯斧其林热其库邑人始可通行又尝捕一凶盗据供积十八案侯缚之大竿命以火枪下铅丸轰之十八出如其案数谓非此不足傲凶顽也侯闻盗即轻骑往捕故得不远扬盗风息地可耕故民赋不负侯以课最擢理猡听去官日揭民饮泣走送者万数而豪强则酌酒相贺客之言如是予以为治乱民如斩乱丝非武健不胜儒懦者溺其职矣使侯得竟所施当进于此卷怀而去惜哉侯之弟石甫在闽任听县时如侯在揭今天下易肇乱之郡凡十数广东则惠潮福建则台湾江右则南赣江苏则淮徐安徽则凤颍河南则南汝光陕西则南山皆宜特选能者授便宜不拘文法行成绩则加秩赐金使久于其任既久乃超擢僚许举贤白代而保任其终始侯之兄弟实可当此任矣道光廿有五年三月伯山辞大定守归老白门登岸即相过握手道契曰吾子出山未几旋遂初衣吾侪中不忘平生之言者殆无异人余作令临漳时依侍慈训其行事附见吾子所撰先母传拣发广东补揭阳置身矢石炮火中与乱民从事者三年庶几焦思竭才守贵州唯尚不失本心耳无可言者稍暇当缕述在粤事质吾子以乞名世之文时世臣正病目及六月伯山乃出龙岩饶廷襄啸渔所作书客言揭阳宰事见示啸渔典伯山及其弟石甫友善亦世臣旧好为古文辞闽士莫能先也世臣受读卒业掩卷起叹曰呜唿啸渔诚闽人也习闽中之官与民仇以胜为能何其昧洽道之甚耶夫治道如医道也医者治病必审症之寒熟察人之虚实而为剂则病去而人安和故治寒以温剂治熟以凉剂然人实而症虚得其道则易如反手实症虚人补之则症得其助攻之则人受其殃实症既久则人无不虚此固良工之所为内手迟回而不敢率尔处方者也捕枭客唯知勤捕多杀耳无足怪而啸渔为之说曰洽乱民如斩乱丝意盖本于齐文宣彼时遇民如萝氏岂可更污笔舌乎至谓当不拘文法便宜从事加秩赐金久其任则本于龚遂传然龚遂之求不拘文法便宜从事者乃施抚循之政以反前此诸公所为而汉帝以加秩赐金久任之所以使之优游渐渍变民心成善俗非纵之行非法又日久积威以劫民也盖丝不得理故乱乱者理之故有取乎治治丝而棼尚不可况斩乎易曰云雷屯君子以经纶经纶皆治丝之事当屯难之时必如洽丝者循省以求其端委曲以引其绪则乱者就理而理者顺治黼黻文章斯为始事如见丝乱而即斩则天下无理丝矣龚遂曰治乱民如治乱绳不可急也惟缓之然后可治书之良史以为至论揭阳之乱民持械结队而见官即没水是其乱尚未至如龚遂治渤海虞调治朝歌时也虞翩治朝歌善矣非此必无以自脱而临终命子犹以为悔孔子曰子为政焉用杀子欲善而民善老子曰民不畏死奈何以死惧之管子曰民不可胜龚遂曰欲胜之耶将安之也至孔子止盗之方则曰苟子之不欲虽赏之不窃今天下言缺之优者推广东而广东之优缺又推三阳三阳者潮阳海阳揭阳也皆潮属海滨斥卤故当瘠地瘠而缺优其诛求可知也官诛求于民必任猾吏猾吏必构莠民猾莠交构民不胜诛求而求得所当则黠者附莠而劲者自为盗吏恶盗而创为非法莠民即效之以虐良懦乃戍乱民于是盗有薮薮日盛则吏不能制而缺反瘠故伯山之莅揭也揭为畏途已而其源实不外此盖闽粤之乱首械斗大姓之公堂皆积巨赀乱民觊公堂之赀而无以攫之则与他姓构衅以成械斗斗成则官赂山积官乐乱民之械斗以纳贿乱民乐官之纳贿以开销公堂故例有械斗案定即将公堂分散其族准留祭资之专条然定例后卒未见有道行者盖公堂散则械斗息是官自塞利源也然后知孔子不欲之言之不可改也伯山受事固未知其当如是久也急近功以称用我者之意故数午间课已入最然去官时豪强相贺是豪强固在而习未变也继伯山居其地者缺必复优此固近今之所至称赏者第恐优未久当必仍伯山未至之旧耳吕氏曰威不可专恃若盐之于味凡盐之用有所托不适则败讬威亦然威恶乎讬讬于爱利爱利之心谕威乃可行威甚则爱利之心息爱利息而疾威则身咎数十年来上游之欲威民甚矣故任武健之吏以疾其威威之疾至过于乱民而民之乱未见其有瘳也着威之尤能者或及其身少杀减而已啸渔更持非武健不胜儒懦溺其职之说盖本于酷吏传序彼懦者固无适而可矣啸渔以儒侪之是恶知儒效乎龚遂诗儒也渤海之治无愧诵三百焉尔孝经曰则天之明因地之利以顺天下是以其教不肃而成其政不严而治先之以博爱而民莫遗其亲陈之于德义而民兴行先之以敬让而民不争示之以好恶而民知禁是儒者之效也盖地方虽极乱乱民之敷断不及良民什一唯乱民气聚则良民无以自保官仇乱民而不得其道则良民滋惧乱民因得肆讹言以愚良民而使之服从是良之从乱皆官为之欧也儒者为政必能聚良民之气良民气聚则乱民势孤势孤则抚胁从而锄稔恶可以惟我之所欲为而莫之梗久而成俗则善建不拔善抱不脱者矣且啸渔所谓非武健不胜者是胜民之说也官求胜民民亦求胜官官民争胜无已官必终于不胜官既不胜则反事姑息姑息以优乱民所鱼肉者唯良民而已可不为之寒心哉善乎班氏之志刑法也曰伯夷降典折民惟刑言制礼以止刑犹隄之防溢水也今隄防凌迟礼制未立饥寒并至穷斯滥溢豪桀擅私为之囊橐奸有所隐则狃而寝广此刑之所以蕃也孔子曰古之知法者能省刑本也今之知法者不失有罪末矣今承衰周暴秦之后民既不畏又曾不耻故俗之能吏以杀盗为威专杀者胜任奉法者不治乱名伤制不可胜条是以网密而奸不塞刑着而民愈嫚诚以礼乐关而刑不正也此固非今州县所能举而亦今州县所当知也伯山石甫皆与世臣善皆负绝人之姿善读书伯山尤习久世臣既见啸渔文谓其文不足重伯山而深虑其误来者伯山虽老矣好善不倦非不能受尽言人也故书复伯山并以谇斯世真儒焉卷九•兵一两渊缘起子龀齿受论语孟子至以不教民战是谓弃之善人教民七年亦可以即戎壮者以暇日修其孝弟忠信可使制梃以挞坚甲利兵慨然慕先圣之神武及受礼至男子生而设弧门左三日桑弧蓬矢以射天地四方说者谓弓矢御兵也生而习之明为男子所有事乃大怪兵既男子所有事又世事所必不能废何以学士大夫职入长出治者平居莫以为意一旦有急则付之武夫悍卒其去谓弃也几何矣稍长读留侯世家至视老人所授书乃太公法与诸将言皆不省乃知斯世讳言兵盖自亡秦焚书销锋镝时始也卒至将贾人手身国同卖岂非百世之至鉴哉干隆丁未春见江宁驻防劲旅调赴台湾当行者执途人而号哭军官皆无人色予深惟沔水之义利器示人则奸民生心乃求古兵家者流言得孙吴司马三家之书业其章句苦注家不详义类猥依文字以为说及读荀子议兵篇乃知孔子所谓我战则克者甚信切于司马正于孙而大于吴矣窃谓战用众力能用众力者在先得众心能得众心者在善推己心虽曰三军一人胜胜者之战若决积水善战人之势如转园石然非众心先得又乌能听其如驱群羊投于无所往而坐待其决与转哉是故兵虽绝学然求之于心则其意固当未绝也嗣闻近世以兵名家者有许氏虎钤经唐氏武编茅氏百将传武备志戚氏练兵实纪纪效新书郑氏筹海图编王氏登坛必究李氏金汤借箸十二筹袁氏洴澼百金方其书皆秘不可得求之三载陆续见断烂写本或一二卷或五六卷大抵编排门类雷同陈迹又其术杂怪惑事多繁费未见切实可施行惟戚氏为差善然右僚见小不足窥大勇之门户乃探索左氏春秋国语战国策越绝书史记书三国志所载战迹以参伍荀孙吴司马之说然后知佳兵者不祥之器圣人不得已而用之则吉祥善事也虽后世兵农不可复合然其能者未尝不依于以佚道使以生道杀务在顺人情爱民财惜民力以宣布威德而已虽然兵无常势盈缩随敌是不可预言也其可预言者唯利地右兵然而称众因地非如材技之可料拣于众也又非仓猝之可深恃乎导言也于是步平陆广袤以度容人之数而推目力所及极之曲直锐圆必求其当望山则测其可否登陟察草木土石之气以知其是否有水又望阴以意阳之形规阳以儗阴之势其是否峻可以缘卷可以覆皆足验心仪移之绝巘深谷必要于合旷则度奇阻则度间入隘迎高则度身手必备其变如是者又三年窃欲以通先民之志祛后贤之惑为书十六篇名曰两渊曰将本曰战本曰刑德曰奇正曰将道曰将任曰将事曰将权曰将术曰胜全十篇为雌渊曰冲陈曰陈营曰车陈曰骑陈曰步陈曰五地六篇为雄渊渊之为体性明而气静受之有容而出之不竭雌雄犹言内外也抑以举男子之职明儒者之效使是书而不用也则纸上陈言小用之或迂踈无功然而有胜残去杀之君子者执军命以当敌其亦必有取于此也干隆癸丑十月朔旦安吴包世臣书于宣州南楼雌渊将本章第一兵无异术治兵者必先明农而习法闇于农则无以食人踈于法则无以坊人能食以坊国体尊矣则兵之深也明农则爱人重地爱人不轻用民力重地不轻取民财故安常而民不离持变而国不急习法则见微能断惰民必诛奸民必诛则民业安矣酿乱无赦激乱无赦则民气和矣故举事不怫人任人不废事知此二者乃可为吏夫然后济之以五德曰慎曰恭曰让曰信曰节行此五者乃可为将战本章第二将以决胜争胜在国位称其才功遂其报而兵胜于朝矣政安官吏业耻惰游而兵胜于野矣祀致精诚神馨明德而兵胜于庙矣不胜于朝不可以师不胜于野不可以战不胜于庙不可以胜居胜度义居义度将然以合战则莫为拒矣朝兵不胜将良不终野兵不胜将仁维不固庙兵不胜谋奇功不成呜唿鱼贪其饵乃牵于缗士食其禄乃轻其死刑德章第三善战者使民知死而有生途民无生途不畏死矣以死惧之则生自下求鲜不殆矣善战者其民谨而不惧奋而不虑谨而不惧知死之在己也奋而不虑知生之在将也守分者不疑犯令者无幸众莫敢欺则敌情不隐知敌情而后合战故众未见胜而己意胜也夫是以有生途民见生则知所死矣使民知者其刑德明也奇正章第四以奇用兵正与奇偶奇者正之动正者奇之用正不奇为偶军奇不正为尝旅故善奇正之变者正以制师则敌无所为奇奇以制敌则敌无所为正其用柔而致也刚其用缓而施也疾正复为奇奇复为正机之握已夫以兵胜人者其犹阖户乎将欲闭之必固启之故敌强能使之骄敌暇能使之惰骄则隳谋惰则失固怒锐压之半自碎矣夫蓄其怒者其发勐静其锐者其决躁善迎其机矣知机之用者其知奇正乎将道章第五道之所在天下归之天之道好生而恶杀人之道好逸而恶劳兵者禁暴除乱而非得已也故杀人以生道劳民以佚道是故诛无罪之人者威不立广不急之地者兵不强立威不当则用刑易用刑易则三军惧三军惧则谋主去强兵不当则师久暴师久暴则国匮贫国匮贫则食税多弃谋主以资敌多食税以虐民民怨于内敌乘于外求国无危不可得也故以道佐人主者不以兵强天下将任章第六凡将之任当修四易之法而明四难之道地易阵阵易人人易变变易胜四难者反其道而用之者也易常在我难常在敌百胜之术也方圆曲直锐聚散进退人安吾法能得地利能知战所因形以制变因势而授兵故地易阵什伍相保卒率相维立故而缀圆斗乱而伍治卒无非吏吏无非将故阵易人前军有节踵军有制大军控势犄军利行后斩前北前哨敌猝援声会战千里无忒故人易变利以饵敌必入其机形以示敌必衷其覆故变易胜吾与战之地不可知吾欲攻之形不可见敌疲于设备众四分而兵不宜故地难阵行间谍以离其上下兴妖语以疑其士众以治陷其乱以利乱其治敌于是卒离其吏吏去其将故阵难人吾张其疑而集师者縻吾设其形而分队者孤故人难变饵而勿食是敌自沮其势也伏而勿越是敌自杀其力也乖其谋以挫其锐因其计而餂其利狡穷气倦乃疾击之使之前后不相属左右不相救故变难胜能操难易之权者其为军命乎将事章第七桓文之节制不可当汤武之仁义仁义所加其乱节制者也节制所摧其贼仁义者也故仁义自敌名节制自己出修节制者必明于授兵是谓将事车阵易胠骑而轹拇步而薄骑当车前则谋后则胥步当车骑众则议险寡则议避后坂面野是利弓弩坐原仰陵是利牌铳旷泽轻尘是利倭刀险易相迫是利短矛徯径交错深林丛翳是利棒斧夫兵者以杂为济以利为胜是谓将事将权章第八以恕宽人者无沮理以信结人者无留威以耻优人者无扦义以法一人者无挠智以识镇人者无侮恃备五而将甲兵不暴而夺敌心矣鼓未声刃未接所以夺敌势者五一曰卒有常吏二曰阵有练锐三曰刑不免上四曰赏不遗下五曰法必连纠为将明于二夺之道将之以忠贞国家之宝也是故礼义之俗成虽饥饱也廉耻之心浃虽弱强也营阵之地危虽寡众也身率之道修虽劳佚也饱饥强弱众寡佚劳将之权也未有能挫其机者也将术章第九将之至计有四所以用之者一恩以取之义以激之赏以劝之刑以威之一者何术也术也者神其计而不可知者也其事又有五一曰联纠之术二曰联掖之术三曰联竞之术四曰联谊之术五曰联等之术拣别勇捷优饿异名盈其气以激众推其锐以励功是之谓联等之术比详乡籍近者同伍谨择其长久任其吏使之声色相治危难相救是之谓联谊之术以乡比伍互耻不肖决功争胜莫不奋前是之谓联竞之术推赏有功优卹死事折准重伤必奖其教者是之谓联掖之术人死而伍不前伍陷而卒不救士犯而伍不揭伍揭而率不诛坐之无赦是之谓联纠之术明乎五联之教以神四计之用入无坚城出无重围矣命之曰废敌之师胜全章第十善凌人者不攻城善应人者不守城攻守之权皆出于战也战之要有四相众利地审敌豫虑明其誓作其怒一疑惑灭妖厉阵闲习器坚利饬之以严明假之以鬼神因愤而战因畏而备因器而使因欲而责因危而用因势而令是谓相众进有以往退有以返扼其要塞通其间径阴后生己阳前人死居祛疾处取给是谓利地将治可固将忧可解将隙可构将轻可来将怯可迫将缓可陵将骄可张将愚可谲将贪可陷军怨可携军疲可陷军怠可袭军惧可薄军扰可击行疑可崩阵摇可Ａ视数可走意沮可服服强以智服穷以德兵治则强法屈则弱吏掌则戾令数则疑哗则将轻吟则军慑士贱则将愚营尘则军乱噪先则枝噪后则馁前喧则虚后喧则实同鼓则行同麾则治是谓审敌猝变不迷猝乱不扰善间知敌情善候得地利小挫振小利戒险益备斗慎弱列不失固进不凌节是谓豫虑四者纵兵之机决胜之要也古之所以策无虚发胜必获全也雄渊冲陈章第十一不知简异兵多而不练不知制节卒练而不治不备器械士治而不用不修阵队士用而不胜古之军命守则不可攻攻则不可守备其具修其变矣甲士万人穿山鸟二百腰弩千弓千矛二千钺六百鸟铳千倭刀千棒千单刀自副飞城二十有四乘行垒四十有八具飞城广丈四尺袤八尺舆高摩顶轼深隐脐内外二轮轮间六尺轮员锐径如其间轼下蔽以板不及地六寸犀幂絮而着织女焉去地二尺凿板为直棂轮外当毂垂耳上属楣下受桄桄尺六寸轮后平毂横长桄径板趫乘十人前后引桄以发之退则转人战地易而经道阻者脱也载旗麾钲鼓号头角铎材士彀弓二楯二剑二令手二率一人秉袍登全卒属焉下棂承穿山鸟二鸟三子腹母母身为漏槽以知直也跨漏槽为虚照星三以得准也母腹为两耳以受环通环通铁索也稍为尺以度升降以比远近长齐棂而刻十分之二卒伏之环通属于楣以为前拒行垒之广杀三以一以为左角右角步卒百人鸟铳三十矛三十腰弩二十倭刀二十飞城四十行垒各三十扶轮为伍人方二步剑楯六十人均之差伍为蔽飞城横八步纵称左右步卒共横二十步并左右队而广四十四步左角横六步纵八步左右步卒共横二十步并左队而广三十六步右角右队并其步如之步方三尺中人之足再举也骑百有四十弓矢成矛兵三骑为参参有长三参为群群有长群有限限二步三群为辈辈有吏并辈间有道道六步前拒骈辈左右角特骑去步六步前后八步左右并如之是为冲队采蒙铁连骖八驷分二队位拒角之间后双齐材士赭墨被重铠执铁棒夹马立角一声援乘二声以奔折闻鼓群辈乃随之是名陷骑凡骑常阵闻鼓变视麾诸军皆如之战望敌掌号步楯散伍以实队振铎盾坐弩铳发鼓发步楯斗足视率鼓角一声止进二声复伍失律者教与长通坐连骖发即翼骑以为勒也凡车步皆有缝卒正三而一共三百六十五人而为一卒纵与横从中百有十六步五千人为小阵阵十二卒中四百六十四步以四为正章以四正以八为奇章以四间驻队八以骈环犄队坐四余六百有五甲将握以居中辈为队分十队环其前后余奇绕纛是为游骑因敌制变以骛突之二万五千为大阵方实补隅麾奇陈营章第十二营塞有分军以犄角之壁外五丈周斩勒沟坦径军各有辖而域其交焉大铭小络纵横相当势等布阵度倍列行营法始于薄战守二卒其率统中百人者聚为一薄薄四比比五帐乘执皆在焉帐有径径三尺三分其径之一以为沟中分其径以为比沟三分而加一其帐径以为比径中分比径以为薄沟三其沟以为其径中分薄径为屯沟三其沟以为其径上之俱三而益一九薄为屯屯三为大屯三大屯以为垒三垒以为营凡屯皆垣之营外筑壁其洫方七尺壁门四薄亦如之刍门壁方各二军各由其门凡道交错之处设表如其军章百步而一焉置吏其卒越薄者其率诛之不诛与同罪至他薄者他薄长诛之不诛与同罪其帐长不举者与同罪越表者如之卒无薄章吏无将节而违其域者无贵贱徇于军门八军外环日各以三队戒分三虞亘昼夜而遍更之戒者半列壁外半乘壁轻骑二十人为候授节分方以察不虞凡门立旌旗击鼙鼓吏一卒矛剑各二腰弩四有诣壁者门吏以节谒其状然后通之车陈章第十三易则利车车曰驻队其法百人攻车三而守车一械装干糇各在攻车攻车之制广八尺袤四广以三高四袤而增一去地五尺五寸可设板立人为舆战则撤之双轮轮腹游干外挟重桄前蔽叶左右各设叶扇扇有棂如前叶可施长兵环钩属于干干去地尺游干贯楣中垂环通属子母鸟一四人夹轮以发桄二人腹之扇外各二伍累纵兵后腰弩前矛倭刀济之行头迎尾逆左右从环轮为阵蔽扇为营守车中焉变可以谋地用可以谋势礮矢之利不入铁骑之突不施斯其节也骑陈章第十四骑陈易为奇难为正易奇则防乱难正则严律是故骑左右相去四步前后八步三骑为参参有长三参为群群有长后有限限二步三群为辈辈有吏间有道道六步三辈为卒卒有率率居中间有队队十二步后十步卒三而有裨骑千而有帅帅居中八卒环之千分八卒帅统其零外列八辈而奇圆于中是为一旅旅队间三十步后二十步三旅而为师师三而为军军有将军万骑轻铁五千握奇如旅法中为中师左左师右右师各三分之前为提击中为闪冲后为飞陷夫然后方圆以神行缀不棼左右右左后前前后敌向为首八边俱救觑其轻虚伺其便隙闪冲冲之飞陷陷之遇变而分撄利而合虽断为阵虽骤成行自出自入天下莫当步陈章第十五步卒之当伍马两车五人为伍五伍为两三两为队三队为列三列为卒三卒为旅三旅为师三师为军吏道皆如骑旅弗奇其位方十五步而画两赞骑者八马当一两列为二驷其位亦如之其兵长居前短佐之其行疏可齐刃也其势密可鼓气也骑居中相敌以制变其合以正胜以奇也既阵角一声队散而两齐去后两以五步兵及三声皆坐轩兵以虞及鼓之唿击以进十步则复两骑视麾而张翼常阵闻鼓中军中道出左右阵辅出后略阵出三出三入去敌无及五十步以御猝然后形以邀其来机以导其隙斯战之节也其败车骑者必得地利次修具而明法纵伍牌为长戚氏之良也戚氏方牌中铳子者三十步洞五十步仆授兵未宜且束伍而不能庇伍也参其制令长负牌辅鸟铳翼矛牌途背之阵肩之驻而坐进步闻鼓铳矛随牌铳热而牌退伍更牌制高六尺广四尺五寸左右各开棂方四寸牌三层合之层干皆厚寸内层干檀余以杉外层施篾张布里着以垢发剉棉杂润物团之如弹密置再重表蒙布采之中层空以绳系布条长五寸虚悬十桄内层表蒙牛皮里健桄系韦鼻三干上下皆分凿二寸以环束之铳子入采布附润而煨中层空拂悬布子力莫注则不能攻皮已采布柔不受子力则负人不阻已凡教步择场方千二百步纵分为四一纵横画界如棋枰纵界赤横界垩步跬墨一界纵而不横一界横而不纵一无界一鼓跬一鼓步一鼓二声趋一鼓二枹走一钲止一钲二声退麾则移卒皆甲负其足齐进之横界以观其纵进之纵界以观其横进之无界以练其准既习无界进之陂陀险阻以习其变足变既习乃教手技车骑皆准是五地章第十六因地制利操于阵形阵形转移本于队数队数分合始于伍法是故不修伍法不可以分队不习队数不可以令阵不闲阵形不可以制胜伍法伍人为伍名籍共一符一收于卒率一收于伍长五伍为两名籍共一符一收于旅师一收于两长凡伍中一人为长左寸为辅次左右为翼教法先五人平列次辅前一步半次长前三步次翼敛为鱼贯合之两五伍各以位并于前行谓之两齐其他变皆如伍法骑参法亦如之队数传铃伐队鼓植方色幡军各视其幡色三队合则鼓二六队合则鼓四九队合则鼓六传铃声队钲则散复队其数亦如之散合既习然后示麾是故方阵主阵也伐鼓举白旗则为圆阵方卒环于外阵奇方于中金腹土也伐鼓举黑旗则为曲阵形散如撒星势聚如张箕水母金也伐鼓举苍旗则为直阵纵分三横术母水而子火也伐鼓举赤旗则为锐阵势如燎原形如列炬颖行以差后密而前疏焰升于上土成于下也伐鼓举黄旗则返方阵五地之形也以生存克五行之用也坚伍土阵也乘隙水阵也陷坚火阵也齐刃金阵也要截木阵也五行之推也九阵之变其正各有五行吏知变士知阵是以触处为首而可使如率然也四正为实四隅为虚交分其四之一而设八寄四时而乘四方之义也其聚散以辰旃旃植而聚弊而散挥指而前附次婿杨传第后序字汀芦江苏阳湖人传第幼学时即闻外舅慎伯先生之名云年方成童成两渊一书总摄权家沙场老将皆叹为精妙至道光甲辰得缔姻乙巳三月传第为馆甥日侍先生秋间先生集录生平着述付排印传第幸与校勘之役乃得读两渊面质要领先生曰兵机莫神于左氏兵事莫备于通典其专以兵名家者古书六种后世则雷同剿说而已先生年弱冠明文毅公督川楚师客延先生尝问兵要先生曰三字而已再申以四字则尽之已文毅曰何谓也先生曰三字者近人情四字者不难为人盖人以为难则事不立苦其难则心不附传第侍先生八阅月见其行己接物无不依于此七字者闻从前钱献之先生见两渊谓先生曰书虽兵家言然非深于礼教者不办此此书乃通古先王制作之源以养人非攻于后世变诈之术以戕人者则殆于知先生矣又闻翰风先生录两渊寄都中质臬文先生臬文先生欲注之两年而卒不成则其精醇断非浅学所能窥测姑就所闻于先生者撮其要为后序非能有所发明志在为骥尾之附蝇而已孔子曰有文事者必有武备子贡问政曰足食足兵民信之矣允矣其言之也夫君子常思患于未萌防隙于未作是以兴周之制六德以时合教九伐列于司马示国不忘乱民不忘战也及夫承平日久人耻干戈而保邦兴刺思韎韐以作师鱼藻见微刺那居之在镐其垂戒昭昭然矣太公遗教则有神韬六十篇其言先内而后外至论军形势穷困者亟矣顾皆有胜策焉可不谓善哉兵家宗祖未虚耳夷吾穰苴以匹夫相继用齐通太公之术修司马之法成立当世名传到今善夫史氏之言也闳廓深远三代征伐未能竟其义吴子迪君以富教黄石乃原于道德孙武明势奇正相生虚实相激枹端之论其亦宜矣夫兵无仁义不立无权诈不行善之者交济互施如胶在漆三子条策斯尤神者乎尉君之论理官有味哉有味哉刑以伐之德以守之读其分塞经卒束伍攻权兵教兵令较他家详恺焉世儒鼓其无稽且谓杀戮已甚将呕哑如老妇乃称良将耶夫兵期制胜胜在不穷是故荆尸作而辟楚方行彻行治而强晋枭视苟吴五阵太原入晋马隆偏厢乃启氵京州然田单火牛立国智伯水堰灭家唯人所用之而已大都古未必宜法于今今当推意于古且古人陈言多秘两渊者体神武不杀之机通稽智无败之事以尚象必覈用以任势无简民知威力之胜深法巧之权斯以间古今而详以斯着者耶呜唿止戈为武戒弛也与非助崇黩也先民有言胜忌数将忌世可不慎哉萧何功第一论帝王之起也必萃群材而群材之输力也又必有一人焉主持其成败得失之故其关系之大机枢之捷非深明于立国本政者不与知非如攻城略地斩将搴旗之显赫众人耳目间也昔汉高祖既灭项氏大封功臣以萧何为第一诸将不服高祖喻以人狗之说及论位次诸臣又首推曹参鄂千秋以何素守关中遣军补遗给食不乏为功在万世然后何为第一之论定高祖尝论三杰曰运筹帷幄决胜千里吾不如子房镇国家安百姓给馈饷不绝粮道吾不如萧何连百万之军战必胜攻必取吾不如韩信似高祖之意亦首良而次何史公谓良从容言上事甚众非天下所以存亡皆不着似史公之意亦以汉之存亡系之良又比信于周召太公而齿何之烈于闳散则又以何居信后然则高祖之心欲何第一者其果以何为故人而私之乎吾尝观项氏既得天下而卒失之者而知何之功在汉廷为最盛也项羽暴戾灭秦所击者破所当者服初入关几危高祖及军荥阳侵夺甬道相守广武汉军屡败当汉王乘虚劫五诸侯兵破彭城夺其根本众盛至五十六万而项王以三万人奔回击之一日几尽及划鸿沟东归汉兵追之又大败虽垓下诸侯皆会然犹败信兵是信虽善战尚非项王敌而知项氏之不灭于信也夫项羽击齐汉王遂得以入彭城是项羽无谨守管籥如何者也故淮阴乞三万人破魏赵燕齐以绝楚粮道彭越数反梁地与刘贾抄绝楚粮项王内无可以托国之良臣悬军深入八九百里迫于险阻不能进兵虽屡胜而力疲食少是以汉王得乘敝以破之假使项王有治内之臣肘腋有备辎重相继则进可以兼并退亦不至于败亡矣高祖独怀远虑以全秦委何兵虽屡败于外而内顾无忧养锋待时以暇制急是故汉无良信固未必削平天下若无何储兵时粮以济困乏则一败不可复振人乘其虚不惟良之智信之勇未必有成即关中之地安能保乎楚之败也如彼汉之兴也如此则信乎何功在万世矣淮阴陈兵击赵广武君说陈余曰韩信粮食在后愿得奇兵绝其辎重龙且救楚或曰汉兵锋不可当深壁待之其势无所得食可无战而降故深知兵者未有不以粮道为先则何之安百姓给馈饷不绝粮道是非惟善治国也其于治兵亦非身被七十创者所可比儗矣然高祖之折诸将也以何之功为发踪指示余谓良常画奇策庶足当此虽韩信亦在指使之中以颂何守关之功固为不称然而何之功无可与比者固不必借高祖之言以增重也蒯通论世人多言汉高帝杀戮功臣余观高帝之不杀蒯通而决其不然也以雍齿之夙怨而先加封卢绾叛后且欲待病痊入谢黥布陈豨之反也虽亲征而皆就戮于诸将所最畏忌者淮阴以伪游禽之降为侯而处长安彭越有罪赦为庶人而迁之是其无意于杀也明甚其卒也皆死于吕后之手而世率以骂高帝罪过矣难者曰以韩彭死于吕后自可明高帝之不戮功臣何必决之不杀蒯通乎应之曰通劝信反其罪宜死即云各为其主又非季布乐布贯高田叔等比也高帝之所以不杀者念功也淮阴引兵至齐汉已遣郦生下齐信欲止通曰将军受诏击齐而汉发使下齐有诏止将军乎何以毋行信从之遂击破齐齐烹郦生论者常以郦生之烹为淮阴罪即史公亦谓通乱齐骄淮阴其卒也亡此两人是亦未以通为汉之功臣也昔高祖至武关郦生以利啖秦将说下之留侯以为特其将欲降不如乘懈击之遂破关入秦项王既割鸿沟引兵而东留侯又曰此天亡也急击勿失则善谋兵者固未尝拘牵小义小信也假以郦生说下之故而止兵当汉王困京索之间齐近在楚之肘腋其有不反汉为楚者乎汉王以五诸侯兵入彭城一败尽反汉为楚是其前事矣况淮阴既破齐又破楚兵二十万杀龙且骨鲠之将及武涉之说不行楚必分重兵以备齐当龙且大败之后又分兵备齐此楚之所以兵少食尽而有垓下之败亡也故淮阴破齐乃楚汉存亡之关而其策决之于通故通之为功于汉甚大难者又曰淮阴不击齐必引兵至荣阳广武之间与项王决雌雄汉王得淮阴助未必不胜项王何必袭齐乃成胜势哉应之曰项王兵少食尽解而东归汉王食甚盛追之而又大败及韩彭皆会垓下而项王击淮阴齐兵仍却是淮阴虽善战非项王敌也况益之以龙且二十万之众而又无强齐议其后乎故通之功唯高帝深知之矣然而吕后必诛淮阴彭越者何也盖高帝旧将如张良陈平等皆文吏自爱周勃樊哙事吕后日久唯淮阴自楚入汉未几即南面而王彭越数反梁地然自以兵属为魏相国此其位高才雄断不甘为吕后用吕后为人刚毅其称制之心在高帝时已具夫高帝吕后皆天授高帝封吴王濞知其应东南五十年后之反气告吕后以相王陵陈平后非汝所知然则吕后岂不能知高帝之未能久临宇内乎吕后自知不能得韩彭必为异日产禄之忧且非及高帝在时尤不可制故以计先锄之托名为刘实以为吕且树威使人知所趋向也观孝惠崩而哭不哀是其于刘氏可知故明允用堇之论为得矣高帝歌大风思勐士及白马之盟与廷臣歃血非心惧吕氏之变而何是故心伟通劝袭齐之功而借跖犬吠尧之说置其怂恿相背之罪以此言之则高帝之不戮功臣也明矣书志林后坡公晚年志林文十三篇机杼独出下笔矫变有神方其论始皇使扶苏监蒙恬兵于北边而任豢毅侍帷幄以制内外轻重之势策李斯闻赵高邪说即陈六师而斩之以为德于扶苏与蒙氏讥始皇使智勇辨力之徒失职以速秦亡数事皆洞悉机权为自来策士学识之所不及独谓范增当以杀卿子冠军时去推义帝为天下之贤主增之所与同祸福数百年占毕之士惊叹瑰玮尊为定论予窃以为不然史称增年七十余素好奇计方其从项梁于薛进立楚后之策以收故楚蜂起诸老将之心梁听而推求怀王孙心于民间从民望号为怀王然梁自号武信君以五县封陈婴使为上柱国辅怀王居盱眙及羽主约乃云怀王为吾家所假立耳非有功伐其君臣之间可知故怀王深恐虚名未可久居欲锄项氏而无其地会梁败没项羽恐沛公吕臣共引军东还彭城怀王即乘势并将羽与吕臣军而用吕臣父子居枢要侯沛公使长砀郡将其兵以深结之又知宋义前谏梁不见听而使之于有隙之齐是其于项氏无恩擢重任加显号使尽督诸别将北救赵使羽为之次以止其西行又恐义初为上将不能独制羽以增前定策有深德于己而羽之亚父也使参立以折其桀骛而独遣沛公西行以秦劲兵悉在河北楚既以重兵驻河南与赵为声援缀秦军则沛公得以乘虚略地而广楚圉又使其势足以抗项氏故义之留安阳四十六日而遣其子襄相齐以树援者即怀王所召与计事而大说者也增窥见至隐故嗾羽矫斩义而率诸将立羽为假上将军以必击泰而存赵以收诸侯之权而成项氏之霸业不然义既被羽斩诸别将前属上将唯增以末将与羽比肩首立楚者将军家今将军诛乱之言非增出而且谁出哉予谓羽之初知名也以斩会稽守通其盛也以斩上将军义然斩通梁使之斩义增使之梁之使羽斩通也征于可取而代之言之壮增之使羽斩义也征于拔剑斩通之行有决及不忍鸿门而增遂有吾属为虏之叹矣盖增之去志决如此而势有不可耳至坡公谓项氏之兴也以立怀王而诸侯叛之也以弑义帝则尤非事实怀王以丙申一月尊为义帝二月徙都江南十月衡山王临江王击杀之江中是年四月诸侯各罢戏下之国而八月汉王已还定三泰二年河南王申阳魏王豹已降韩王昌殷王印已破汉前后收其地置陇西北地上郡渭南河上中地河内诸郡及三月至洛阳新城始以三老董公言为义帝发丧遂部五诸侯兵五十六万人彭城收其宝货美人置酒高会是果缟素之义师耶不数日羽以兵三万挤汉于濉水而诸侯复背汉与楚则诸侯之不以义帝故叛西楚也明甚且临江王敖身为怀王柱国而与衡山王芮亲击义帝九江王布遣将追杀之郴县而汉首遣客招布号骂武王卒封之淮南芮则徙封长沙为义帝报仇者当如是乎敖死子嗣及羽败与汉将靳歙卢绾相距数月乃降虏致雒阳而杀之史记言为项羽叛汉者得其情矣当梁初渡江止精兵八千西至东阳而陈婴属渡淮而黔布蒲将军属兵众遂至七万至彭城击秦嘉走景驹降其军至薛而沛公亦来附合众十余万其势已张徒为陈胜败固当之言所劫乃立怀王继大破秦军于东阿又破之濮阳羽与沛公又别破秦军于雝斩三川守李繇而梁旋败没是其兴也亦无与怀王之立自楚怀王客死距梁起已九十一年增之生也后怀王远甚董公为新城三老与义帝又非有一日之分也是其为说皆短长家之出奇进身者耳世儒不察齿于经义予故按其时势情事疏通本末而具说之书东坡晁错论后晁错议削七国七国以反袁盎谮之景帝诛错苏子论之曰错欲居守而使景帝自将择处至安故天子不说奸臣得乘其隙错之自全乃以自祸然错上书言削七国事即日削亦反不削亦反削之则反速而祸小是七国之反错早知之矣错父以责让多怨告错而错答以不如是天子不尊宗庙不安夫彼既不避众怨以尊天子而安宗庙则其不欲自安亦明矣且夫七国之反也天下驿骚京师震动当是时将百万之众出关以征吴楚非坚忍不拔之士固不能任然埽境出师抚虚空之都城御群臣安黎庶筹随粮非忠臣智士而素亲信者又孰能当此任乎故居守与出将其重均也错以文学为掌故海为太子舍人门大夫家令文帝虽奇其材位不过中大夫景帝即位乃骤贵军旅之事故生平所未习也夫以留侯长于军旅然未尝特将淮阴之善兵尚云非素能拊循士大夫而出背水陈使人自为战乃有功人各有能有不能错固不敢自信景帝虽亲用错又岂肯以兵柄为尝试哉昔淮南王布谓高帝老必不能自将乃反既而高祖欲使太子将四皓曰太子将尝与上定天下之枭将犹以羊将狼不肯尽力以故高祖卒自将而布成禽错为景帝所听幸在廷之臣皆与错忤即贤如窦婴亦与错异议其谁肯为尽力者厥后条侯以绛侯子深知兵犹以梁委吴绝吴粮道然后敢乘其敝又会吴王不听田禄伯桓将军计是以有功则苏子所谓错自将击吴楚未必无功之言亦臆说非事实明矣故错欲使天子将者正欲以天子制诸将使各尽力且使吴楚闻声心惕也彼景帝者苟能如高祖自将以定惟南则群臣捍牧圉于外错守社稷于内庶几可以百全耳然则苏子之论未足以服错矣然而七国之反吴为首祸吴之反谋因皇太子提杀吴太子而始造皇太子者景帝也以错之亲幸诚以先王之道朝夕献纳使景帝持大体亲骨肉以塞瑕衅则诸侯方共戴之不暇又安有从吴王为逆者哉惟其所学在刑名刻覈之术专以削国为计而又举之太骤诸侯见侵削无已即使错焉吴楚谋亦必有不能自安者况以吴之国富兵强怀不轨者数十年而错与以称兵之名有不假诛错以起者乎而错反欲因以治盎故使盎出生入死间以急谗是则史公所谓变古乱常为之不以渐者尽之矣夫以周公之亲而且圣成王犹疑于流言况错不预定济难之策而轻发难端七国同叛景帝有不摇惑者哉不然帝素亲错安得以盎一言而遂加族诛耶然而错之进用也以术数教皇太子景帝自为太子时已守其教故其诛错也使中尉召错绐载行市而错殊不知然则错之所以自祸者乃即其所以自进者欤书权书十后老苏论项籍战于鉅鹿为虑不长量不大实兆垓下之死以为宜急引军趋康及锋用之而引田忌救赵疾趋大梁已事以为说又以亡秦之守与沛公之守沛公之攻与项王之攻较善否而决其必可入关吾按时度势知其为书生游谈无当事实也当二世之初天下土崩故以陈王之猜虐周文之庸妄而杀守尉令丞以应者千里相望不数月遂率众数十万入关军戏下时秦几亡然章邯请赦骊山刑徒授兵以击文三战遂斩于渑池又败田臧于敖仓破李归于荣阳走邓说于郯五逢于许又击破房君张贺遂杀陈王于城父灭魏王咎于临济而项梁继起最知名邯既屡胜又得欣翳益兵之助遂破杀梁于定陶乘胜渡河击赵隳其故都围之于鉅鹿于是郡县旧为诸侯徇下者皆复为秦城守以沛公项羽之善攻战至不能下外黄陈留而谓羽引兵径西为必可入关乎夫田忌以强齐与魏接壤其时魏境不及千里四面为战国故重兵在外而强邻直侵国都其势不得不释赵至秦楚之际诸侯皆新造当汉王入关之后秦所亡失至伙矣而富尚十倍天下及汉王与楚相持京索间数破败萧何遣关中未附辄以大振而老苏以齐魏为比谓王离涉闲必释赵自救者舛矣况沛公之得入关也实借势于鉅鹿稽其奉怀王命而西也以二世三年十月羽以十一月矫杀卿子冠军十二月大破秦军鉅鹿下端月虏王离沛公乃引兵西至昌邑合彭越军攻秦军战仍不利还至栗并刚武侯军又合魏将皇欣武满军攻昌邑仍不拔二月羽又攻章邯邯军却于是秦河北之军尽大败沛公乃能袭陈留取积粟连破秦将杨熊军屠颖阳略韩地破南阳守齮于犨东六月邯约降未定而羽遣蒲将军急击再破之又自击大破之七月章邯降南阳守齮乃以宛下沛公而赵高作乱为弑逆然沛公犹四战而后得至灞上故沛公自谓将军战河北臣战河南不自意能先入关破秦者非饰言也况邯虽前后十余败而吏卒尚二十余万皆续发秦之锐士非初将刑徒之比泣言赵高明其降非力屈也且邯之用兵略与羽同非羽固莫可当邯者当项梁既破怀王本虚名无足重轻唯张耳陈余最贤恐安集稍久得以距河自固故以别军夹壁于城阳杠里以收梁威楚而自以大军击破赵张耳奉赵王歇弃都走保鉅鹿而陈余收常山兵数万与诸侯救兵俱壁鉅鹿北莫敢纵故邯使别将王离涉闲围鉅鹿而自军其南挟重势以制诸侯之师羽之战鉅鹿也先遣当阳君蒲将军将二万渡河战数有利乃引大军从之用当阳君以少败众之锋而大军借势追压围王离绝甬道遮断章邯之大军使王离腹背受敌犯偏而攻瑕故功必成故邯乘屡胜之威而不纵大军击鉅鹿北之十余壁羽持必死之志而不犯邯军于棘原者凡以兵机之变争于俄顷非极持重则仓猝或生得失也果如老苏所言急引兵西秦当迭胜之后士气百倍梁韩之郊名都十数径西则坚城议其后攻城则力不能拔而鉅鹿去彭城仅数百里邯留他将持赵而选锋急走彭城所谓罴据虎穴博其子虎返而碎于罴者喻此乃为切当耳然羽自破秦军于鉅鹿诸侯尽属又降邯于殷墟距函谷仅千里乘胜遂前则入关仍先于沛公兵法曰得车十乘以上车杂而乘之卒善而养之是谓战胜而益强又曰兵闻拙速不闻巧久然则羽之喜兵法而不肯竟学者乃天之所以为贤者驱除难与卷十•兵二练乡兵对嘉庆丁巳季秋既望世臣谒大兴朱冢宰于皖江节署冢宰喟然曰楚豫匪势猖獗糜烂人民安徽西接黄州北边固始势若处堂吾子亦有万全之策可近护桑梓而远戢妖氛者乎世臣对曰为政之道先戒为宝冢宰戒之矣观今之势不强民而令不扰民而强者莫若练乡兵冢宰曰今势极苦无食支销不能募捐莫应则乡兵之练费将焉出世臣曰川楚初招乡勇人日给钱二百摧锋有绩世臣则窃笑之卒有新野竹谿之役者势然也今仿行其法即多慕义急公之士捐饷数十百万以招集无赖散处乡邑世臣恐练之未成而安徽已乱也行世臣之法匝月间安徽费不及银三十万可得胜兵五十万冢宰曰甚哉吾子说之奇而震人也果凿凿可行老夫愿从尔后也世臣曰不知而言不智知而不言不忠不忠不智皆世臣所不敢出且邱墓之邦冢宰为之栋栋之隆世臣所庇也窃惟乡兵之练也上下均其利乃利则未收而先已不胜夫害者则以制之未得其术也昌黎之言利详矣而未睹其害赵完璧五扰之说止见一偏夫必尽知其病者乃能收其利盖民无所饵则不应命人给以粮则不继其病一籍农为兵势不能集城而教习迨拣阅技仗钝弱罚不可胜罚胜则激其病二强梁之徒授以凶械欺凌争斗滋生狱讼其病三其率长总领兵众挟持官吏短长少不称意则横唿狂啸桀骜难驯其病四汗吏激之奸民煽之或至不测其病五为寇集众卤莽拨调彼既无所顾恋遇敌辄溃其病六寇贼既戢乡兵当罢不能归业善后为难其病七虑兹七病而不得制之之术故议多中沮而乡兵之利更代莫收夫十室之邑必有忠信矧江皖民多劲恺悫直好气矜鲜有诡黠不可驯驭之辈宜明饬守令实力奉行后法课绩视为殿最令下州县于文到五日内即行详切示谕十日外即自备日需减从下乡乘马习劳以身先众唤集附近各村知事衿耆为人推重者赐坐与食面行恺宣盗贼之害团结之利使众庶晓然共信官长为民筹画保全之至计而无调遣阵斗之患尝见村庄延教师演拳棒子弟无不踊跃旁观亦见猎心喜而同演习者其患难救援不啻手足况乎官为置师以怂恿其前又邻有寇氛以憷惕其后而不欣然从事者乎巡乡时一面给门牌查户口略改十家为甲之法以二十五丁为一甲其业儒及行贾者不与立其素为众服者为甲首甲册成乃议派兵古法三丁抽一今州县十六以上五十以下之丁壮常过十万五而派一则邑可二万人家有六丁则正派一人余与别户合派户一二丁者并户派人轮操五人为伍五伍为两两置长拣甲首点充兼督教阅不附兵额忧患相卹善恶相保同两人素有仇怨长为解之坊郭工商一律编派兵法四两为卒乡兵若置卒长恐聚人较多难制故相卹相保至两而止二两一师令择兵之能者或武生及邑之有材技者充当优给饩食于农暇教以技仗步伍器械用长枪倭刀腰弩就材分习齐眉棍令皆习之寿蒙平原近贼烽处加习竹簰狼筅鸟枪过山鸟一切火药器具仍禁民家不得藏造颖凤庐六家有器械他处官酌造给费不敷则用缠竹枪合竹弓柳条箭贫富必均其役古富者出财贫者出力之说断不可用其有好义愿输备兵需者从优奖励不愿者不强各两汇册呈令令据总册割为几乡乡合兵千余人于各乡度旷地为演武场每季就阅清册内但记家长姓名其丁多当出兵两名者两行记名丁少与他户合派一兵者两名并记一行共家愿随师学习者皆听值季轮派应阅之人两长临操呈单备点阅后于清册原名下注云某季某人应阅暗记其能否以备查核每单止二十五人两长可以立辨其师之名则注于每两之册端阅时不精技仗坐师不遵约束坐长优等多者师与长有赏凡令下乡阅兵甲日阅子乡发丑乡牌乙日阅丑乡发寅乡牌乡里既无驿骚又使人莫测定期平时不致怠废阅法比营卒差厚罚差薄行之必信其凶横滋事为民物害者两长白于阅时据律重惩知情而长不白事发减二等坐之间有拔众之能数阅后即申请褒异拔于营标用以明收材力之益阴除惊悍之害且各州县俱有豪在大府籍有急易以联属阅毕照文课例榜示优等于乡盖兵有常数而无常人则无逃籍与无事而食之弊而有人皆习兵兵皆可用之效又仿古更楼之法增损之每二两而联二更更各植高竿一使可揭灯夜以五人执仗击柝巡之度地形使数更联为一会夜有盗贼即悬灯击锣下更应声则起贼处止击下更望灯即应悬如法直巡人分守隘路贼就执则某处先落灯余以次落见灯闻锣而不应同会议定罚例戏以惊人者罚出合会巡夜酒面灯油钱部勒粗就则议割两为里约以百家立众推知事者为里长举行保甲乡约各令典并仿古义仓之制谕同里随力输成公堂以备修添器械令阅两载之后守于仲冬就县一阅赏罚拣擢法皆如令并责令成甲日下谕各乡使丙日来阅戊日印返人往来三日公堂给费二百四十文每里所需岁不过钱三十千文捐公自利不经吏手劝谕应不甚难也公费渐多则劝贮粟粜粜备灾歉皆里长主其事而令稽其籍封疆大吏时差亲信人员廉察守令勤惰于大计外劾荐其尤以示劝惩夫家结为伍伍结为两比户相为保卹虽无赖群横所向而皆遇其敌流匪闻风势必远窜来则人自为战据陀拒之易易耳本境苟有稂莠则无所得而必成擒又可以默消觊觎相率改过以自崇正业是故农事不废而乡里日睦追胥渐息而教化可行也永守不隳治道在是更无容忧罢散矣夫民习战斗则心能自固而流言不能以摇惑练有法制则人皆遵节而乌合不至于放纵计一载造册奖赏之费于官者若干而什伍知方城郭不露若纲在纲唯吾指使七病尽去收利无穷虽古之静能守其所固动能成其所欲者亦不出此矣且城者所以守地郊鄙虽人保得全而室家无复旧境况今城中类皆稠密一旦有警则唯坐视乡民之流离颠沛而莫能为策如何其不早立苞桑之计也哉安徽现属平靖尚可及也近乃调兵远戍使齐民惊恐奸民得肆其讹言毋乃为非计乎然而教技仗严步伍不得其术终亦无济于实用凡一切制器及乡政条教兹皆未及详唯冢宰察训之冢宰曰善吾子老其材充其气以储大用洛阳年少不足多矣世臣谢不敏而退越二日冢宰命笔为书以献卒为臬使所格不果行安江贼对献乡兵议之明日冢宰曰斯事体大同官意见不谐非吾所办也近皖境江面五百里水盗纵横或言楚北停运水手滋扰或言安陆汉阳告急匪势其炽意欲遂东此其嚆矢舟商缆贾剽掠及身野渡村渔斗米斤盐皆见攘夺兵弁巡江曾未远城裂檄碎舟日常数辈斯事甚急子为我策之世臣对曰楚运停已三载为盗不俟今日匪果欲东势可直下无须先声且潜匪入境必约期分匿侍大股齐发断无漫肆小劫之理此不过安汉难民流喘残生耳夫流民弱则丐强则劫自古为然今江面五百里而水贼不下数千措置或失岌岌之势也以世臣之策行之旬日问可不诛一人而江贼自尽且收以为利然进其愚忠冢宰不能用也安徽忧贼东下共捐银五万两议招水军而未决夫投军者皆无借尫丐且不习水出江而伏呕者十三四今江贼皆楚人长于舟楫虑无五十以上二十以下者性剽气悍自兵兴应募充勇见干戈习技仗被贼奔流进退无路近日商舰结帮而行日中而止劫掠不便故小舟米盐一切剽取亦足明其为饥所驱非素习劫人者已今诚设重募于各口悬格恺谕招应水军彼前得安生后远死法其从令不待读檄之毕也怀之以恩简其强而知事者别为哨长以领其属派干弁分辖教习万一有警彼其父母妻子皆被匪毒其恨匪深入骨髓凶其情而抚用之倍于常兵无容以楚人而疑有奸也此与招尫丐不习水者功利相百也冢宰曰善然安徽无战舰人言每楼船一费五六千两故招水军历三月而议未定行吾子之法江贼安诚可必或言不备战舰犹妩用也造之则费无出奈何对曰非唯费不支也亦日不暇给楼舰之制高二丈五尺长十丈棂橹拍竿非期不成此古人侮亡之师非应急之用也今以意创分水龙百艘艘用银百五十两耳其制船底尖两头锐如梭度载人水痕所及上五寸置毂贯船外着轮夹船船二毂轮员齿板舟中发毂以足如水车法平撩棍出走围如太平船式外垂板卫轮及水二寸以藏行舰之机上架单梁盖牛皮幔如木驴以御炮矢旁开铳棂左右各置三子穿山鸟一上属之梁入船巷而发无不碎者皮滑顶尖不能钩着往来梭织倏忽如飞无桅仓不受风力以轮分浪极稳其发飞凤筒者去幔筒增损古法以竹围四寸长尺四寸五寸上去节炙取汗令极圆平矾水浸透使不粘火取四层铁落之薄而大者和潮脑松香斑毛胶为小饼杂今花炮药最上者实之人三筒高可十余丈药饼附物无不粘焚者得此截江虽精兵十万不能飞渡也冢宰曰善世臣曰招安三数千人五万之饷仅支七八月耳冢宰曰然如何世臣曰嘉庆纪年以来八卦门外新洲出水阔约三里长约十里大涨不没洲顶其傍水深处不过二尺是可围为田也宜查明有无人报水影妥置归公应招人今冬且使住营习规制及一切技仗不可遽劳致生惰犷之心开春正二月间春涨未至时出令围洲分段督工隄厚一丈高五尺外侈清丈以方五亩为畛约可得田万五千亩人给一区动借公帑无碍之项优给牛种锄棚督令出屯且洲势抱城上游实为最要兴屯其上尤得地利成熟时十分取二贮公以备潦岁给饷陆续制备军装一收之后人有恒产各怀安居则善建不拔者矣冢宰曰善翌日语长洲宋兵备镕曰包生真奇才其言应变不穷确凿无饰说然老夫旦夕且去此未即用也兵备退谓世臣曰吾子说又不行矣江贼吾责也为吾思其次世臣曰是有驱之而已行吾法十日内江亦可靖贼船皆楚中双飞燕易辨总计其人虽多然分散港夹曾无衔尾联枢至十艘者每艘四五人是大群才三四十人耳贼畏死与人同舟小不耐风浪难挂江宿也宜饬本属移书臬司转饬江北州县一体捐廉添捕移营勒兵协防但守港口不出巡江计五百里南北港夹可宿船者不过四十余处其十一州县分之每邑止四五处每处渔船百数日轮十五船应用三人一船每县兵役约二三人句日费不过二百两曾未足办一宗盗案耳叠示张挂港口凡双飞燕来不许入港违者捕击彼必奔前港又不得入各觅便地暂宿不能聚集定谋又无可掠取必东下去安境矣若江苏仿此行之当窘而入海耳庶几下策之得也兵备从之不及半月江安二境舟行者俱无恙筹楚边对十月世臣应陈祭酒之招至湖北友人傅卧云言世臣知兵事有奇略于湖北布政使祖公之望祖公枉顾世臣诣答祖公延至密室屏侍者而告曰自嘉庆纪年兵兴楚北最为糜烂贼烽近虽少远然奸民伏莽随处皆是制军防竹溪抚军防巴东提军防兴山与秦蜀接壤之处深岩密壑袤延千里节节立卡合计兵勇尚五六万人而昕夕惊恐流言日至从前招聚乡勇节次裁撤数不下二十余万郧襄荆宜四郡或数十里无人烟裁撤之勇无业可归流徙攘窃在在可虞藩库现存款不过五十万连扣存报销军需部费十七八万尚不足七十万各省调拨无余司农几于仰屋此间名为省垣存兵不过数百人各郡邑或至不敷看守门管势同火上厝薪焚如立至吾子亦有奇策可以保护疆域使之少安者乎世臣封曰智者常因败以立功岂止少安而已乎今春二麦大熟汉口近在隔江存粮不下二千万石有铁行十三家铁匠五千余名又鹾商之所聚库内存扣银两介公私之间是可动用阁下再作札致鹾使截鹾商之课十数万合银三十万两以十万两买二麦以三万派买铁行之铁督各匠昼夜赶造农器数十万事约工价五万一面通饬各州县出示招散勇之流亡者妥为资送前赴襄郧一面派委曾带乡勇为众所信服之文员前往度地势插屯每屯相去以五七里为度使声势连络无论逆产及逃亡遗产每人给地二三十亩农器二三具籽种口粮若干漫撒麦种即就墟落居住不必别搭棚屋若辈久经阵战大率有胆力无家室防兵为其藩篱年底必可播种齐全正二月间稍集什伍演习技艺以助防兵之气其地荒已二年收成必倍比及夏初贼匪探知麦熟并力豨突以逸待劳共势必败威声一振可以扼要设防渐减堑山之守一麦之后人各拥谷数十石已有固志官运其半赴汉口粜卖为置牛具秋后酌收五分之一就近拨济防兵口食即在各兵应得粮饷内扣收以归原款楚北行之有效秦蜀必相继仿行各屯力足自守则兵可专意剿潍贼内不能耕外无可掠聚众益多其势愈蹙然后开以生路剿抚兼施芒尽雾消可翘足而待也祖公曰善嘱条具六事上之两湖总督景伯景伯以示襄阳知府知府间之曰楚北兵兴三载动用钱粮六千万将来不能报销者约十之五均指此产以为弥补今招集无赖以兴屯田其成否既不可知而报销窒碍恐大府将受无穷之累也景伯以为然遂驳其牍说城城以守地台以守城筑城而不足守是劳民于无用之地也俗儒无识以兵为忌则城为虚器矣夫台者以实击虚故兵法曰百楼不攻楼左右十丈长兵及百楼则二千丈之城已凡台必出城丈五尺以上或员或锐无使露角址视城低丈许曲级而下虚墙齐城使人不能攀越也平址开炮眼间二尺而一眼外方尺内方尺五寸平人目开窦外方七寸内方尺常以画板如砖形蔽之女墙下为层级上高一尺厚三尺备坐且为固也址上尺六寸开垛阔二尺内侈之使人技可施垛高如人厚一砖城面广丈二尺以上每十垛炮眼二石堆四池近者逼址使游水无所施力远者使可筑垣施屯桥宜阔而短丈五尺以外人不能超而已城上下差以十四每高丈则外敛二尺五寸内敛尺五寸使漏水不能伤有倾朽不至坍泻橹址逼女墙飞檐外出可以缒引上下橹必六面前面平左右前角迤杀左右后角及后面平前三面置扇蔽轩下斜向外推之足以远了收之足以自卫每门二栅必严启闭居常不使人登望长官巡城入栅即闭不得纵人随观以备不虞所见城以百数平原则荆州为善倚山傍水则武昌东流亦名哲之址至拙莫如江宁宜其一传而革也堪与之理信矣明祖见钟山西麓止太平门门北蒋王庙一带山冈悉直西奔江滨乃翻身南行逆上至北郭出与狮子山交牙虽环抱完固然低小恐江风灌脑故别筑紫禁城于钟山正南而广旧城至狮子山以截江路自以为形势理气两得之矣不知绕江诸山较钟山不及半而视北极阁则倍高六朝宫殿当北极阁之前西岸老龙山环抱恰好并不受江风侵劫其所以不久易姓者以钟山火盛铄金故耳而明祖反依钟山以筑宫殿锤山高绝诸山火未转化江风正劫其项岂不悖哉又城广至周五十余里且周环不设台橹更番乘城及分段策应其须五六万人运石送饭在其外又堰白河下开二口则迤南半城悬釜而炊且峻过六丈孱矢石之力垛眼仅能径尺垛下五尺高掩人肩又何谬也若北据后湖东包覆舟山西包百子亭南据内桥毁南唐旧城复秦准故道则南自桃花坞以西北自城坊门以东皆吾亭障矣又据北郭山西南迤至狮子山为仓城以便运道而截江路迁句容治于龙潭以联京口分设县治于仙人矶三山营之间以接历阳则固圻辅之道也乃以都城倚江自防东南空地皆二百里故兵自淮来者乱洪泽湖出明光集徇桥头则牛渚失险下邗沟趋真州山沙漫州则京口无隘乱高邮湖徇六合出浦口则都城门战矣外尖指臂之形内失固守之势岂有幸欤凡筑城当择张山食水之处则洋宽土厚水曲流畅后山丰坦左右环抱则生人忠信而富饶斯可守也若前后俱有高山中间平原者是名囚垣不可用凡城后有山宜跨分水以为固城前有山近者徇麓曲折为垣远宜在三四里外断要途为亭障若后山虚出则瞰城失势前山压城是为敌筑堙也皆不可守其高岩绕周匝者于隘口累石为关以资启闭不必建城凡平洋筑城必凹凸环顾杀转勾绕两凸之间穿山鸟力所及又相直也凹处按步加敌台以联之凸者皆内狭而直外阔而员如人鼻形月城傍直狭处两面开之则敌不能焚门矣礮眼必量火路以便照星其地势高下不齐以滚水坝堰水为湟者必筑直台压堰跨坝出水则敌不能夺坝决湟且资左右策应也凡作砖法长尺四寸润七寸厚三寸五分用浙米水煮沸和泥日下模而阴干之断性烧青必煮凡筑错砌下土按层三砖而一筑以糯米薄粥杂和之外板差以匀使砖与土牵互如一则尽善矣宁小毋大宁卑毋峻以高城之力浚深广池有余而功倍之莫要于此矣郡县戎政说储下篇之四知县检图巡境必光明要害控御之地间径出入之所凡我据其地而贼不得过者为要地我据其地而左右可过之地贼不敢过惧我抄截其后者为害地不明间径则要害之险失已宜绘总图将要害间径贴说详切知府同今屯田虚名官田实皆民间卖买过业过粮不可追诘藩司当饬各县查荒芜平田地塌无主无粮山场沿河可堤平塌其二千亩以下即属该县酌输垦以裕公费三千亩以上归屯仍留近城一千亩畀县知县将现在充役差壮快三班人校挑择其年四十五以下二十以上或力能举二百斤及有手技者署役余发归业其无业可归及愿迁屯田者妥酌安置挑不及额者虚其缺以俟选补知府将现拨归标兵丁照县役挑例处分司标如之凡江河新涨洲濑皆归公毋许奸民指报水影致滋争斗其傍水田地有冲塌者该长吏即时捡明申报除科岁终咨部凡请迁与无业安置屯田者计口给荒田四亩其单丁则给八亩锄种牛粮官给有差以收成一熟为度督令树艺畜牧成熟以为世业惟不听典卖绝者归于官丁耗者归于官其竹树仍半给之岁收其租十之三以一分修兵械二分充公皆田二十亩而征兵一人其单丁给八亩者则三年一轮上值该辖轮上时听雇借与人耕种其以罪迁者一屯一值任拨调不为世业其子入屯受田者除为良用常人例凡标屯役法皆同五人中择一心地明白应答周详者为伍长廿五人择一身长技高才能服众者为两长每两择置一师伍长给腰旗一面竿长三尺旗阔八寸长尺六寸执仗南长给背旗一面竿长五尺旗方二尺不执仗鼓悬于肩搢枹腰一刀三两为队队长旗六尺左右各一人不执仗分执钲鼓长持铎凡授仗四十以上习弓矢以下习长枪齐眉棍有差俱带倭单刀一口遍习其法仍教投石前后平俯以重一斤以上去十丈命中为度凡屯皆择地种柘白杨毛竹苦竹桂竹有差县亦如之其土地所宜及树艺法详农政以十一月斩为仗柘条直而性坚忍且易长中枪棒弓干约县五百具桂竹于中伐月雨后斩之和汁破为四五不断以羊肠裹之加刃漆再重亚于白蜡凡枪刃宜利有嵴阔径寸而上下杀之长不过二寸重不过一两竿宜头软腰硬尾粗又毛竹取其精者为丝方二分二十茎为骨加刃以水竹篾缠之置池中浸一月取出以老油油透外缠毛竹篾紧簇一层浸油如前又缠约以径握为度浸油至五次则妙无比矣毛竹取精者两片合弓干如筋角法里层较外层厚杀五分之二上下二层中皆略抽薄加铁胎嵌胶如法当把处皮裹为手握形如法两头以胎出骨外周匝裹之胎三阔两狭弓两头各凿一孔以精铜固束出环以牛筋为弦以精铜钩属之以张白杨苦竹皆可为矢翎胶如法或以精铜裹肖刻为额以上弦凡箭镞以透甲锥为妙镞本可包杆末则无中坚食镞之弊镞深入杆者约五寸杆中粗两头杀扣深没弦三之二箭以人之左臂自胁窝直量至中指出二寸为度弓以彀等箭略让镞出寸为度弓大者张弦去把五寸小者四寸半或竹弓皆炙去汗刮黄净尤须两头节平上下纹合乃合弓合就以生漆漆两重凡弓重十斤者箭重八分两之一以此差之约县弓百张矢千枝又为弩百床苦竹削锐其头为弩矢以粗糠同炒糠焦为度再以沸油煎之入坚而不折约万枝凡仗力轻重皆为三等县屯皆以渐筹造贮库俟仗备凡得举者皆给弓一矢十为奖其行射礼弓如今法县二十张号令旗鼓钲喇叭哱罗笳笛皆同铎铳凡正行声钲铳一声喇叭吹摆荡音令下营营成而铳发乃造饭再发吃饭三发拔营鼓发启行正行间铳一声喇叭吹天鹅声者勒阵敲钲边植麾将旗也则裨率授旗鼓于辅而秉节以入阵中受令焉令校则两长入阵府校则队长入阵皆执腰旗裨长复其位声铎鼓则前哮罗发则噪铎喇叭并发则执旗者望麾所指而以己旗指之卒从方以前铎喇叭鼓并发则骑出钲则止弊麾则坐弊麾复伐鼓植麾此转阵也重钲则退营内无铳而喇叭吹摆荡者放樵汲无铳而喇叭吹天鹅声者收入营陈内无铳而喇叭吹摆荡者放挑阵无铳而喇叭吹天鹅声者探报入而将更令也自令尉阅其辖皆令习之凡旗之用一曰导其变有三日植曰弊曰麾其别自大将更伍长有差鼓之用二曰进曰斗其异名曰鞞用以令鼓其别自大将至两长有差钲之用二曰止曰退其别自大将至队长有差铎之用一曰传令将有令而先申之以警耳也铳喇叭之用皆以发易号令也哱罗之用二曰噪曰发骑其步伍营陈之法详雄渊较射掌号引弓号声绝而彀闻鼓乃发违节者笞二十三箭不一中者视之皆以五人同射一巴较弩法同凡城垣倾坏当修筑者法详城说府度宜畜牧之地一区与诸县营屯合公养马以充武备济公费严禁牧子杀卖授以牧法法详畜牧今教场直北设将台南向台左为旗台西向直南竖营门其阅也十人之长以皮插绲旗于背无方色手执鸟铳立于伍人之前裨率皆会使吏请主将再返将乘大舆四人舁铠从至营门众夹道跪舆至旗台降向东祭旗毕遂升将台坐冬袭重裘炽炭于案右夏登座即除凉帽俊童执羽扇挥其后率各引兵一簇环场奔走遂北向自为员陈无步伍以铳声相属为度将台右阶一率以红旗霍霍挥之旗台前一吏持双枹击鼓声无数鸟铳沓放烟焰迷茫顷阵中出枪手数人枪长不过六尺盘旋击刺又出藤牌数人口交唿杀三合交入陈遂撤伍乃校铳箭械之精窳巴之远近放之迟速皆不问惟听鼓以记其中否而已又一人连三四次唱名应校将不知亦不问也寒暑则令减数以为恩乃校长率以骑射人箭一枝遂导引升舆去从跪送如初推求其故自明末迄今皆尚野战所谓大将仍一夫之用其能选精勇数十百人为亲兵名曰戈什哈恃以陷坚尝阵则为善者其主帅但能不断盗粮饷不行贿赂请托有功者得收录即为名将非有不可败之节料敌先胜之智使三军若使一人之武也专城之未经兵革者倚职牟利以操演为具文老于行阵者尤视为俳优角戏甚者谓古兵法不复可用故当跳梁小丑以力相角尚可幸成设遇有制之敌贪利者冒进而无继畏难者苟退而疑众坚瑕杂糅未有不一败涂地者矣嘉庆己未夏予从明参赞入蜀至巴东校阅楚抚营防兵毕参赞曰吾子视此阵势可谓娴熟否余曰吴子有言将专主旗鼓耳夫教者所以习战阅者所以验教也今帅阅而无旗鼓何以为兵参赞曰何谓也曰凡阵皆向敌则今日置鼓之所正异日敌阵中耳旗鼓者将之大命三军之所待而动今以一小吏主之去将数十步挥击无数军士自聚自散非视听所属也何谓有旗鼓哉参赞曰善如何余曰古者入军门则用军礼周法弊旗而诛后至斩牲以左右徇乃教以进坐趋走以表为节最后三发三刺遂以鼓退汉唐故事天子讲武躬擐甲胄持仗介长勒阵巡三匝而驻于华盖甚者以军容不肃斩徇本兵通典载天子大阅前期除地为场场北为墠至期设大次御座于墠南向天子戎辂入就次以观自本兵大帅皆介胄持仗立阵勒兵以誓誓遍举旗鼓进止略如周法所以同劳苦作武毅也自后寝失其意将率矜贵乃仿御座设将台并屋之以避寒暑迎阵以观而旗鼓之权乃委裨副裨副之位已尊又复耻莅戎事展转骄佚遂归率吏武人悍卒日益无识虑旗鼓在中阵则前军无由闻见乃移于台前迎阵以教进止凌迟既久遂全今日夫安养舆座过于闺韩考校步伍踈于吏率耳目所习莫加觉察盖中阵麾击古无明文略迹逆志默契非易夫大将居中树五色麾秉枹建晋鼓指示之威非求遍也如前军回首以望旗倾耳以审鼓则首已悬于敌旌矣盖视将麾听将鼓者裨副视听裨副者旅帅视听旅帅者卒率视听卒率者队两之长而长之旗鼓各令其辖故耳目有专属而三军若一身也既职旗鼓又责技击上材所不能故两长执旗以上惟以短兵自卫参赞曰善然中阵阅校何以知前列之能否余曰发策决敌人之机望尘决敌人之势敌人开合必速人之矧前行之能否哉参赞惭曰请究其说余曰国制虽以汉兵隶绿营备木色然旗边可镶方色以别队阅时乘马入营门祭纛振铎而誓中阵部勒麾为二以挑阵为迭合之势将自巡阵督战执小麾仗剑壮士四人严兵以从左右夹卫以观出入队伍交格兵刃之状且将自熟置身于锋刃之场亦足以习其胆智也其吏士离散步伍错乱技击松懈决罚有差使上下各知其职属于战心属于令则庶几矣夫素习于治临战而乱素习以乱其如之何以今之法御今之人食累世之粮闻征而泣守百仞之卡望尘而奔不亦宜乎参赞曰戚氏谓教兵者练重于操操者演习其法练者课授其技如子所言犹操之事耳余曰否否孔子曰以不教民战是谓弃之盛周之教兵也以六礼教其进止晋文之教民以义以信孙子曰教令不明将之罪也吴子尉缭教兵以旗鼓进退不言技击控引也夫枪棒投射之师随在有之长筋骨之术随人知之将但当广募精考授以伍法使偏帅责其成而时督课之耳乃以之当练为大将教兵之要戚氏所以终为武夫也夫步仗以练其手足旗鼓以练其耳目赏罚什伍以练其心而练之要尽矣郭李治兵易将而溃齐赵技击遇泰而废岂其技之不善哉夫戎事之要进止分合兵习其变将制其节故日三军之命在于枹端也虽然尤贵于简简则士卒易习雍正中李穆堂为广西巡抚编号令为口诀以授标兵者则庶几矣参赞曰善以贼警方亟未敢更张未几余亦告去今纪郡县戎政既条别号令之宜惧其狃于习而昧于用也故追述此语着于篇入蜀行三日至七里卡闻夔道梗卡有七摩伊犹言领队军中称谓如此各领兵勇一万余欲拣兵一千以行参赞以为少余谓精拣则一可当十参赞曰经略来促甚急拣此兵非十日不可姑以兵二千行耳余曰公能听所为明日为公集之参赞笑曰吾子毋太易事余曰公能从而事不集者有军法参赞曰何至出此言吾子姑行之耳余乃檄甲喇大犹言翼长帅令皆由以行移会各摩伊每哨备六尺竹竿二根三百斤石二块明早伺于教场而别告营伍处略如巡捕而事权较重甲喇大之属也会各摩伊营伍处各备五尺六寸竹竿二根二百四十斤石二块以俟令明早参赞率七摩伊至教场为余设幄于将台少东遂下令曰植六尺竹竿量兵勇身材中度者上将台试举三百斤石其长不中度而力举三百斤石者自赴将台报名候试未及午而拣毕得八百人其长不及度者才二十之一参赞回帐迎拜曰不知吾子神机如此老夫经兵事四十年未尝见也但不及千人奈何予曰八百人者恐摩伊未必肯放耳拣出精勇则余皆羸弱七摩伊如梦初醒必不听将行也语次七摩伊上谒长跪求留所拣兵参赞曰吾友已言及此诸公同就吾友商之余曰留半与诸公参赞不可余曰尚有二等册未来当可得数倍于一等少顷册至有二千人予乃出檄草条别马步技仗使甲喇大会各摩伊分拣之以一等三百人二等六百人行行者一等给三饷二等给倍饷留者加饷半之参赞以是委任甚挚行至老鸦坝而王连登以四万人营白土坡塞去路予为奇策干参赞不从而参赞酒中漏其语予乃扬其说次日王连登遁予自此已决去至达州故忤经略参赞乃听予行附记于此以为仓卒集兵者发凡焉畿辅形势论春随计赴都试事毕访檀柘大觉之胜遂由西山傍边墙历易州怀来赤峰密云顺义香河诸邑之郊者半月入城求舆地全图以形家言核之形胜结作为天下冠始知明人安能起嵴之说为大刺谬也儒家言聚人以财形家言山主人水主财水上其堂则财赋归之故都于建业者能辖西南万里之九真日南而不能统东北三百里之淮阴即东北百余里之广陵亦时得时失以淮水北去余分下邗沟以入江者无几故也南干自葱岭分支绕滇粤逾五岭以至黄山走天目绕震泽渡广通坝起茅山倒钩食江水而结于北山石尖峰二为廉贞体跌覆舟山为培塿土起鸡笼山山分鸡鸣寺北极合鼓楼走马三献天金六朝宫殿北近鸡笼山火大土小金被火铄故一再传而革节命之时宗室歼戮无存而市不易肆士大夫各仍旧列及南唐移牙城于南偏中跨秦准起宫殿于今钟山书院之左右系由朝天宫左分下支脚为北极阁之盖砂者以非南干正结不能吸尽江水故南唐之境西不尽豫章南不及吴郡而归命之后兄弟四人三百口得以无恙盖两金之杀气由鼓楼冈接陶谷为连气水生倒头木以结余穴故也京都龙来自北戒由龙门出塞外千起万伏起玉屏山为少祖飞鹅展翅西南接房山东南至昌平各长百余里为祥云捧月之形为第一重砂东抵山海关西至井陉口各长七八百里为第二重砂永定河自雁门来东南行几二千里与白河会白河会潮河潮河由古北口外西南行入塞亦且六百里入白河与永定河交于通州为内堂第一重水而拒马滹沱唐滏诸河会大陆宁晋两泊及南北九河之水至赵北口为西淀一聚迤东至天津城外为东淀与大清河所纳渤海之潮一合漳卫淇来自太行之阴五汶来自岱宗之阴皆东北行数千里至天津三岔河与渤海之潮再合为内堂第二重水右恒山为盖天旗左泰山为顿天鼓正朝霍山三岳钟秀天造地设而黄河合淮以行于旗鼓之前朝案之后为中堂水大江合洞庭鄱阳以行于朝案之前钱塘江又在大江之前为外堂水江河去都城三四千里而皆上堂者以都后镇山东北行塞外绕出吉林接高句骊南与台湾交牙为都城左臂与右臂之陇蜀诸山相应故江湖之水涓滴皆上堂唯食故也都城居中原之东北于八方为艮艮成终成始故都城乃是上弦之月西实东虚以中原五千里地面为实光以东洋三千里水面为虚影山朝水绕天下归心故其形势有万非长安洛阳所可比拟者艮数八旺气应之故势之雄境之阔都之久未有能如之者也明人好为异说如深凿胶莱新河以避海运成山之险深凿天长六合之禹王河以泄淮涨二说皆至谬而近世嗜奇之士尚时以为言泰山之龙由旅顺沙门各岛涉海而起成山西行尽于曲阜尝周历泰山之东有所谓长城岭者乃牵嵴以至海澨为齐楚分界旧迹北有小清河南有五汶皆西行四五百里会于齐河之大清河由利津入海以二水证之则泰山之脉起自海中无可疑者胶莱河成则泰山脉断岱宗为天帝长子其能以人力胜之乎排淮注江误由断错必欲附会禹王河之土名以为禹迹所经欲凿石山二十余里开平地二百余里北属淮南达江以合排注之义谓可泄淮涨免溃堰为灾唯潘时良言其不可河事莫精于潘氏凡以泄涨者为保堰全下河诸邑也而所开之石山实扬通二府州龙脉所自来浅凿则不能过水深凿则必断地脉其为祸未见轻于决堰也且惟未入湖而先下江则清口永无刷黄济运之利又湖身腾空必有让开毛城铺以减黄者黄淮将并入江以形家言测之则其为患殆有不止于水潦者故附论以告实事求是之后来君子焉书二赵事台湾之役镇臣柴大纪守城半年以易子析骸入告督臣李侍尧尚未渡台故贵西道赵翼从戎幕上得镇臣奏怜台民死守而大兵不时至发六百里加紧谕镇臣以兵护遗民内渡命督臣拆看即时封发侍尧以示翼翼曰翼目昏愿于帐外就明视之遂失所在阅二时始至侍尧大怒翼曰中堂尚欲封发耶柴总兵内渡之志已久畏国法故不敢一弃城则鹿耳门为贼所有全台必失且以快艇追败兵澎湖其可守乎大兵至无路可入则东南半壁从此多事宜封遗此旨已缮折矣侍尧大悟从之翌午接追还前件之谕及折回侍尧膺殊赏而大将军福康安续至遂得由鹿耳门进兵破贼大将军既告捷而逆首林爽文为淡水同知某所得赵五者同知之父行也他友闻获林逆争缮禀禀大营而赵五顾高卧漏初下同知押林逆至署闻赵已卧怪之排闼入问赵五曰将相亲督大兵剿贼而首逆顾为汝得汝尚欲逃死耶同知大悟求计赵曰此去大营二十里即押林逆谒见大将军但云同知今日巡山遇一人持马畺问大营所在云身犯重辟欲归命大将军而不识路乞指引大将军虎威震忄习使逆贼不敢逃死微同知一小卒皆能引之来深自谦抑若大将军必欲入荐牍者则以死辞如是当不失富贵也从之大将军大悦遂奏亲擒林逆而附片荐同知为台湾道二赵事近世少有知者无钖周姓与予同寓扬州市肆言其时亲在督臣及大将军营目击云包世臣曰赵五不知何许人闻其后在台湾道署用事纳贿赂囊赀十数万遂至吴中买声伎娱乐以死迹其行径盖非君子然当辟于好乐之时而能计深远亦识时务之俊杰也翼博览有文采以近利见薄清议然其功在民社享上寿博盛名宜矣世有能见事势而嗫嚅不言以为奉令承教可告无罪而自致冘毒以偾乃公事者可胜道哉书故明卹赠太子少保荣禄大夫左都督怀标总兵杨国柱告后义州杨氏世为辽蓟名将先是金国凤被围松山诸大将莫敢赴援荣禄之兄子振以副将请行遇伏被执使说城中降而振告以援兵即至被杀至十四年祖大寿困锦州洪承畴以八大将往救荣禄先至陷伏中四面唿降而荣禄突围被矢坠马以卒盖即振徇难之所荣禄与振当时并有小无敌之称而无救于败殁廷议优卹之以劝励忠贞者亦不可谓不至而大帅望风奔降相继卒至革命岂果忠义湮绝激劝无功哉由死事之报虽隆而詶勋之典率牵于弄笔冒功之徒偾事之诛不果而斧钺之威专加于守职忤奸之辈井渫不食可谓千秋炯戒者矣此告下于崇祯十五年其时国事久非然告词与书字尚尔整饬而制轴亦未至苦窳是其人心固不甚苟且也而宗社为墟近在匝月此古人所为笃信阳九百六之说遁世无闷而不悔者乎七月朔平闽纪书后甚矣将材之难也自川楚兵兴征召遍寰宇云蒸虎变以百数其见贼辄溃遇民辄掠吞饷以肥家者勿论矣即有智能料敌勇能决战膺干城腹心之望者亦复下不知戢士卒上不知卹国计而守土之臣又复肆其侵掊因以为利是故以全盛之力从事一隅蠲祖宗数世之蓄而廷臣筹议经费至不遗余力幸得蒇事休养生息阅二十余年而公私困惫卒以不起若故太傅昭武将军杨敏壮公之征闽也其事势艰虞与川楚相百矣调兵不过五千兑粮之外所费不过给援兵家口月支耳受命伊始即具靖寇必先安民一疏略谓兵难遥度战守机宜容扌互闽次第熟筹唯闽省自叛变以来百姓流离困苦全借地方有司加意培养至安插投诚尤宜使其得所安业不萌异志剿寇本以保民若有司拊循无术则民不安生势必流为匪类乱将滋蔓及扌互任视事则倡议团练乡壮使守望有助编查保甲使奸宄难容严禁驿骚使难民复业故能以客当主以一击十使三世狡逞之巨寇十七阅月而山海廓清耕食凿饮于今受其赐孙子所谓将为国辅穰苴氏所谓战胜之后其教可复者公近之矣公之五世孙亮季子从予游出示平闽纪十三卷兼爱之怀蔼如若揭杨氏在前明为辽右世将公之仲父伯兄百战徇亳社以覆其宗而公于孤露窜伏之余偕季父犹子归命兴朝从征江西广东援剿福建勇略彪炳竹帛家声再振既而镇山西山东江南靖余氛拊残黎父老称惠政者百年不衰公既平闽贼回镇江南遂蒙赐籍扬州卫子孙建节树旄者数世今虽陵替而季子慷慨有志兴习史事能读公书公之明德远矣其昌后必深季子勉之矣扬州营志序今之营将古都尉职也务在振扬威武扑剿寇警以捍卫地方而劫杀略卖抢夺则寇警之由蘖故营伍之任其责也与有司同扬州间于江淮鹾贾之所聚繁盛甲于东南国初改卫为营就坐营指挥署建置统兵游击辖中军守备一左右二部千总二头二三四司把总四嗣裁高邮卫为本营外汛调存营千总一为宝应之衡阳镇巡盐千总又渐增设马家桥邵伯北坝僧道桥三巡盐把总凡汛官巡盐者盐官快役皆归钤束继以巡盐与协守地方未便歧视归并职守又改三江营守备专司巡盐为本营外辖而高邮宝应两州县先后由存营拨防者皆兼巡盐之职后复改三江营径隶狼镇而于本营设左军巡盐守备一前哨千总一改右哨把总为后哨千总改游击为参将共辖守备二千总四把总七马战守额兵增至九百七十有八而各汛巡盐之职如故良以扬州声名文物民气敦庞一切劫杀略卖抢夺非法之事大都出回侉流民回侉皆无赖子徒手千里冒厉禁不约而集者为扬州有私盐可业而为利至厚故也然而凶徒既集则必时时因利便以荼毒行旅侵暴闾阎更有盗跖余财Ａ误良善小民不明大义贪重值或为之导引搬送致罹重咎甚且裹入伙伴不闻鲍臭故法以巡盐责成本营者非徒为阻坏官引计也凡所以塞劫杀略卖抢夺之源使寇警无由而起以正人心而靖地方所谓防乱于未萌起义至为深远者矣陇西陈公述祖字小云以名将嫡裔五等崇班幼敦廉让长习韬钤需次江南大府安化陶公试之繁剧并文无害近以回侉扰扬州甚使摄其营将事公至则广布线目督率掩捕以属有司无虚日民乱得小息公园究本营建置原委伏莽徯途欲求所以掣挞其要领者而图籍阙如无可稽按继乃得赵君旧辑营志十六卷稿本简而明要而有法巡防镇抚机宜略具而所辑止于干隆壬申阅今已八十年情形殊异至于沿革增并割隶亦时有更易而本营司案牍之外委李君实赵君再传弟子能守家法相与钩核存署案档删取要略续载各卷之末公复亲加厘定不尚文辞专明事实使弁兵一览可晓捐俸付梓氏庶以彰往察来俾因时损益戎政者有所依据焉予与先公有一日之雅侨寄扬州亲见公行事能持大体逢本原年在弱冠无群姓小侯之习其克承前烈光大家声可必也适值此志之成故为弁其首简七月朔日书萨干清事六月张格尔乱回疆陷四城上遣近侍习兵者廿余人分领东三省劲旅赉扬威将军印以授大学士伊犁将军长龄御前侍卫前锋统领安福与其子干清门二等侍卫萨炳阿与遣中又命固原提督杨芳为启行七年四城俱复而张格尔逃出卡上怒褫扬威翎顶宫职罢太子太保陕甘总督杨遇春山东巡抚武隆阿参赞事以授杨芳谍者言张格尔依妇家在敖罕群公多欲以为功者参赞谓孤军行卡外二千余里不能得要领危道也扬威强之行参赞手书诀朝贵朝贵以书闻不数日而败书至上以是益望扬威九月遂敕参赞回镇时群公争求自脱皆往贺参赞谢曰官兵新失利家官保前奉入关之命已治行武公又左迁扬威病甚乞休不可得我若去者恐内奸构敖罕乘虚豨突兵无统纪贻国家深忧因沥情乞留已而有旨迫回首敕甫发递而告留奏入上为之垂涕是年除夕张格尔率聚入卡参赞追及于卡外铁盖山以八年正月二口生擒之论功封果勇侯授太子太傅加紫畺双眼花翎虽资亚扬威而恩眷尤隆果勇自弱冠以布衣杖策从戎行三十余年言名将者推二杨至是而天下仰望风采过于宫保矣当果勇之徇敖罕也从满汉领队官以十数既深入陷围小安福中矛坠马贼将下马欲馘之萨炳阿跃马斩贼将负其父并拔所领两队溃围出及凯撒父子进官一等画像紫光阁萨君之祖即阁上所画纯祖钦定金川五十功臣第一之头等侍卫台萌阿也昔条侯魏其悬军横扼七国于梁楚之郊不三月而半天下之叛者悉平伟矣彼灌夫者徒以父死事故募壮士入吴壁身被十余创父仇未复壮士亡失十八九然犹以名闻天下声居窦周之右今萨君立歼仇仇救父以全军忠孝备于一时则贤于仲孺远矣且醇谨退让如儒者非仲孺无术不逊比也果勇智能料敌义不怀居信足度越暗流矣然比功程行其能如条侯魏其乎然果勇以九年正月入都都人士夹道争先望颜色至拥塞马首不能前而萨君之名顾不着予前因果勇以交于萨君父子且十年故参验在事诸公目击之辞以纪其实使天下后世慕忠孝奇男子者有所与稽焉书录右军简椟后右简椟六首右军本传所载而世无石本微规体势为此卷非敢效尤襄阳也答殷浩书在永和四年时右军解江州刺史入都浩引为护军将军不拜浩致书谆劝而答之也止殷浩再北伐书及上会稽王止殷浩北伐笺俱在永和八年右军既拜护军即请居郡改授会稽内史书言顷被州符增运千石是在郡之辞通鉴署其官曰中军将军误矣与谢尚书史以为与仆射谢安然右军去官后六年安始出山尚则以永和九年四月由安西将军入为尚书仆射十二月以姚襄故改授豫州刺史出镇历阳正右军居会稽时也故从周济说署之与谢万书在永和十一年去官之后万时为吴兴太守与桓温论谢万书在升平二年朝议以万为西中郎将监同豫冀并四州军以图燕温时虽镇江陵实为宰相执朝政故右军致书止其役不从乃移书以诫万万既之镇三年冬遂帅师自下蔡至颖闻郗昙病退疑为燕师大盛众遂溃散万矜豪傲物甚失将士心以故败卒如右军言按赵石虎死冉闵为乱赵刺史王浃以寿春降西中郎将陈逵移镇之大将军褚褒镇京口表请北伐即日出师士民前陷赵者抉携内附日以千万计褒遣将王龛李迈迎鲁郡求附民五百家与赵将李农战于代陂龛等败没褒遂退逵烧寿春而遁褒旋卒代以荀羡右军他帖所称荀侯者也六年冉闵灭石氏改国号曰魏石氏故臣多不附乃以殷浩督扬豫徐青兖五州以图进取魏刺史周成张遇以廪邱许昌魏将军高崇吕护以洛州先后来降故赵大将姚弋仲亦遣使来降朝议以弋仲为大单于其子襄为都督并州刺史初温屡诸乘乱北伐不报至是乃拜表率大军由江陵顺流至武昌温自永和三年灭蜀威震中朝朝议引浩以抗温右军屡劝浩和同内外不听温忿甚所督荆司雍益梁宁交广八州士众资调俱不上供浩闻温东下大惧欲避位王彪之高崧为会稽王画策以馈运难继当图万全致书止温温惶悚还镇八年浩遂督师出许洛以谢尚荀羡为督统屯寿春尚抚遇失宜遇复畔送款于秦浩军不能进尚与姚襄攻遇于许吕秦遣相苻雄以二万骑救遇败尚等于诫桥尚奔还以后事付襄浩退屯寿春书所谓安西丧败者也雄遂徒遇及许洛之民入关浩耻无功谋再举襄退屯历阳课农训士浩恶其强盛屡图之而为所觉襄至遣使诘浩遇入秦为雄所辱欲反秦归晋秦人孔持刘珍等又各拥众数万畔遣使请兵浩因遣人入秦诱其大臣梁安雷弱儿安等伪许之请兵接应遇作乱已伏诛而浩不审遂以九年十月自寿春帅众七万进发洛阳彪之为会稽王言不宜轻信安等不从浩仍以襄为驱襄伏甲邀浩大破浩军浩始谋北出孔严力言降附不可信宜深思廉蔺屈身之义平勃交欢之谋穆然无间乃可保人图功与右军议略同褚褒之北也蔡谟深以为不可书谓当与有识者共之不可复使忠允之言常屈于当权者指蔡孔王高诸公也笺谓虽有可欣之会而内颅诸己可忧乃甚于可欣意盖斥温及浩再败温乃以十年正月疏浩罪废而徙之温之专制朝政自此始盖是时能处兵任者唯温而中朝与构猜衅供给所出唯扬江二州徐州自给且不足一兴军旅即横征于东郡笺所谓以区区吴越经纬天下十分之九不亡何待者也夫南北分疆边邮必设重镇以为藩篱务昭忠信勿见小利而选守令抚惊氓督耕教战使士民安业新附有劝蓄余力以伺敌衅是其大都也以奔亡孤立之姚襄尚知卹民务本是以丧败之余民从如归而中朝卿士非图苟安即冀非分未雨无彻土之谋临事无集思之益笺谓为不可胜之基根立势举谋之未晚书谓更与朝贤思布平正除其烦苛省其赋役与百姓更始右军真知本政者矣卒之忠告莫省割剥遗黎以酿孙卢之祸麋鹿不止游林薮胜广之忧无复日竟成蓍蔡岂不哀哉然而书言保淮之智非所复及长江以外羁縻而已虽激于浩之不量立言实为过当夫守淮必于河守江必于淮乃古今不易之势且其时仓垣以南洛阳以东沃野方千五百里苟得其人以善救败亦复何事不可为而遽欲弃为羁縻使都城距江自守哉良由王导当国石氏骑出涂中至滨江而不觉上相亲征未出而罢贻笑戎索可知瓯脱江外乃王氏之家法又右军为庾亮幕僚目击邾城之败遂宗陶侃正以长江为限之说侃由江陵移镇巴陵本无北向之志及再移武昌诚恐邾城增守石氏必疑故为及身之谋耳而亮以恃坚不救成侃前识之名舛矣然侃谓邾城迫近西阳蛮中利深晋人贪利蛮不堪命必引外寇则可为边防永监者也至于抚慰新附之任匪唯非浩尚所能胜也彼敌将拥众挟地来归是必后有所迫前以为功故在此雄略足以服远人大度足以安反侧使彼恃吾以讬命则得其地可以益富并其众可以增强若反借彼力以济吾事有功则成彼骄蹇无功则敝吾腹心不必措置失宜猜嫌叠出而去胜算亦已远矣然在此势力既张则又恐健将悍卒奴虏其人一生反复之心祸常发而不救是处弱固难而居强亦未为易也然如苻坚之待朱序于驾驭英雄可谓得其道矣尚以肇淝水之败故与其受之而不终不若拒之而不纳抑或羁縻之而不为其所使然则右军羁縻之说亦可用之边陲新附也右军不居护军之意与蔡谟不拜司徒正同司徒在晋为柄国护军则所谓处廊庙参讽议者也谟见内外不和闾阎雕敝而各谋分表右军不得其言知必偾事耻居其位为世所指名耳故蔡司徒不拜深源欲当以大辟非荀侯桓文之言几不免盖深源亦憾其深不与己也南唐韩熙载以淫秽相其自爱与蔡王情异而指同史言安劝万厚抚诸将不从安乃遍就寮佐慰勉备至万跳诸将欲乘败图之以安故而止通鉴采其事而考异不置一语身之唯叹安性迟缓而为弟谋周密如此宜异日之能定乱活国然安当万由吴兴镇下蔡之时高卧东山无因得接诸将殊滋疑窦及检右军别帖有重熙旦便西与别不可言不知安所在未审时意云何甚令人耿耿又云不审比出日集聚否一尔缅然恐东旋未期诸情惘乃知安虑万不终迳至其镇史文偶有不备耳答魏默深书默深二弟同年足下仲春奉手书并尊着圣武记十一册属为审定足下虚怀乐善荒落善忘如仆者何足以塞盛意然亦不敢不尽其所知国家武功之岩具载官书卷帙多至不可究足下竭数年心力提挈纲领缕分瓦合较原书才及百一而二百年事迹略备其风行艺苑流传后世殆可必也仆则以为兵制者武功之本必宜列于卷首而备述部曲俸饷军装行粮前后增减裁并之成规次列军法又次列军赏皆由关外以及现行事例其奉特旨者随事声明以昭详覈至于序述事迹不必因地分类唯宜挨顺前后逐案编纂使事因时出义随事见得失之故成败之机了然心目则深得古人激射隐显之意其书不仅以当无为贵矣仆少小留意武事据所知闻自入关以及安南各案与尊着不无出入然时远路遥诸家记载乡曲传闻未必尽属可信且难覼缕指陈唯川楚教匪则仆亲见其终始且在事司命秉命者半为旧识虽身履行间不过百日综其大要实有可言者善状兵势无过史公鉅鹿之役所云九战绝其甬道者只六字耳在当时自有故记可据若每战分叙岂复成文即樊靳诸传亦止据功簿分别身自擒斩及所将卒斩获亦未尝逐阵挨序况近世军报本不尽实干隆之末和坤柄政军报皆先责副封奥援可恃向壁虚造十常八九洎大憝内除而军官幕客凿空路熟此弊不革自古用兵一经大创而开其生路无不投戈乞命者岂有无日不战无战不捷旋剿旋抚而匪势转盛如教匪者乎盖教匪先后大小为股数十而领兵官分据要害皆能专折一处报捷即各营知会免致以重复遭驳诘此仆所身历切齿不旋踵而即纳履者也故据仆所审知为足下详言之陕西获教首刘松供有大徒弟在安徽太和县名刘之协一面入告一面飞咨而陕西咨捕之文与廷寄俱以六百里同日到安徽莫解其故枢要言纯庙假寐刘之协入梦是以谕令急捕然其事疑不能明也刘之协先以事解赴河南扶沟县委员往捕中途泄其事使逸去河南扶沟县事主报盗案云在楼上月下望见盗共五人四大汉一童子劫银二百两即日捕役盘获五人童子名王双喜四大汉名张汉朝齐麟姚之富商均德被囊内有银二百两堂讯系蒿山香客其银系借之安徽太和县照墙后关参药店之刘之协扶沟关提质对属实乃释双喜等而太和县忽奉安抚迳行六百里捕刘之协之檄令转委丞往扶沟丞离扶沟五十里遣役持名帖前往丞役入城遇县役遂谐诣之协之协令丞役暂缓县役入署索得回照既出城丞役乃往投帖而丞亦至扶构急追太和役回役言我管解来不管解去扶沟无如何会营分投捕三日不得丞回太和以扶沟纵逃具禀安抚据奏扶沟县正法知府以上皆外遣之协等六人慝扶沟县书家十日乃同往湖北而齐麟案旋发安徽委员跟踪缉至湖北湖北印委借端诛求姚高张三逆相继起称大将军齐辚之妻王氏尤趫盛世所称齐二寡妇者也楚匪未起时安徽已捕双喜解京双喜又名牛八云是王之明五世孙皆指朱姓以惑众和相讯双喜曰是刘之协兔子也安有少主之说议外遣伊犁而改其名曰发生及教匪平定后五六年犹有河南安徽人出口省视之者案屡发乃诛发生于配所而邪说渐绝其党多在湖北湖北司捕者择肥而噬民不堪命遂以蜂起变出仓猝征调不及各募乡勇而募一报十州县领帑多者至数十百万而统领京兵与地方大吏过境供张馈遣盈千累万上下皆以豢贼自殖教匪杀掳焚而不淫兵则杀掳淫而不焚乡勇则焚杀淫掳兼备故民间称官兵为青莲教乡勇为红莲教有三教同源之谑楚匪迤北者渐流入河南迤西者渐流入网川楚地差靖不得不奏散乡勇勇散而无业可归又群聚揭竿其被难良民莫加存卹从贼如归此教匪之所以日盛也及内帑告匮开捐不济始有坚壁清野之议遗黎有所依归匪无可掠聚深林丛箐之中饥疫相仍匪势始衰将军成德用外委陈平川策遣偕线人往收川陕交界观望之剧匪四百余人提督杨遇春因立大红旗选就抚之健桀者隶之匪因以灭自丙辰迄甲子九年中情事百变四端则尽之矣记载者能明是四端则机宜见而法戒具矣其匪股宜各为小传记其始卒及窜扰之地各帅亦用史公卫霍附传之例务取切实明白不审有当于高明否尊着大都据官书然亦有采自传闻者如常丹葵贪虐逼变及连州之猺目与厅役互争贿买投诚诸事似非官书所有敖罕灭于邻国系近日途说未便遽以入书傅鼐攻苗峒大败而奔中途饭后鼓众气选锋反战遂擒首逆灭其峒威名遂振所向皆平实靖苗之机栝似宜补入其守城以下诸篇宜自名其书不当冒圣武大名仆目力劣甚心思忙乱草草率复以足下北行有日恐心悬报答耳诸惟为道自爱珍重不具道光廿三年四月六日世臣顿首覆方广昌书对扬觐宣三兄同年阁下六月十二日阿韵来奉手书琅琅千余言字字珠玉非阁下岂能更望之他人耶阁下心地质地俱异恒人尽力为之何事不可成加以筋力强健有济胜之具勇往直前有必胜之志唯求治太急视事太易恐终受此累耳试以吾人一身言之初有意于学勇勐精进若古人不难至者句月之间卓然有除旧更新之观数岁之后抚躬内省则仍一故我而已古人所为重藏修息游者此也地方当积坏之后遇有志振兴之吏提唱之而绅士之有志者从而和之旬月间颇觉有丕变之机然久久不过稍去已甚未见有竟能更旧俗垂之永久者此百年必世之说所为不可易也汤文正之治苏为近世所仅然读其教条十三则验以今日风俗则固未尝能遵行已至贵部为阳明所开迹其抚赣时于戎马倥偬中集生徒讲学当下即有闻人迄今尚为诵说而赣州恣谈理学之风实昉于此陋儒以为过化之妙世臣则谓此阳明微权以虚声耸动愚氓而济吾事耳盖其时讲学之名至高阳明之望极重以单车受剧任莅岩疆负嵎者相望而伏莽尤多必一一以兵力治之事既难蒇且非久安计故诱其稍有志识之子弟入营讲学歆动以传道入圣之易则伏莽可销而负嵎亦易解是以阳明驻赣不过半年刂数十年之积匪至今道以不梗如果于戎马场中求传道种子阳明不如是腐谬也然亦幸而半年即去此窍不为人凿破而曾与闻论说者已自命圣人之徒为乡里所宗仰设稍久于其地即技必穷已阁下既自许以三年则下手时毋过为高论依于困陋就简而暗去其已甚以渐而进一变再变白有可观者此小以成小积小以高大之术也且不树高名以来群谤尤自全之要道耳平易近民民必归之因民之欲则事易举仆向语友生有云先察民情之所向次验民力之所堪阁下以此推之则自得之至贵部风土人情仆无能悬断也保甲条约乃仆少作彼时锐意有为常以一人之思力求契万人之好恶虽不中不远然必有不能悉合者合下采择而毋胶泥斯可也仆到白门不数日即有江警都人士纷纷逃窜所知皆谆劝避地仆坚持不动见街衢告示知当事无可与语迄今月余不谒一人唯葺房室理乱稿而已又有绅士拉入保卫公局仆力却之曰出城接战弁兵事也婴城固守则民之事而绅为领袖果贼至城下登埤筹守具督民夫仆虽老惫义不容辞亦不待诸公牵率至公局主于敛钱仆不识一富人何益乎盖城中官绅皆以望风迎贼犒师为长策仆残喘余生何能更当此一蹶哉承示志书一局来年拟以八百金相招固无不可来者唯祈先以其半俾安家室则必为阁下蒇此事志书与史事同理同果得有成固所愿也城外汹汹已十余日仆验以云气今年必可无事后此则不敢知耳阁下日内已庆弄璋否此间事想日日有官文书知照无须草泽言之致滋口舌诸唯珍玉不具道光廿有二年七月既望世臣顿首谨复卷十一•兵三答萧枚生书时客粤海关署枚生一弟足下文祉佳胜人日仪墨农来奉手书示及依人况味直道不行久矣况地涉脂膏府主职显而事实贾人于此必求心所安欲以仆为人谋者为法岂能顷刻居乎足下洞见夷估至隐谓十年之后患必中于江浙恐前明倭祸复见今日非足下固莫能远虑及此也足下前次回江曾言英夷占夺新埔招闽粤逃人事深可虑欲着粤榷志储一书以发其机括仆入都就潮惠漳泉计偕解事者问之多言新埔夷人近改名新嘉坡广刊汉文书籍兹询墨农尤详备且言前岁英夷兵船淹滞省河洋行醵洋钱十八万詶之乃去或言系洋行招海盗为之又有夷使下国主书要制军亲受不得已使中衡广府上船受书夷使出舱岸人哗曰若乃洋商伙某烂崽也遂狂窘入舱而中衡等即下船其船旋遁则知历届恫喝皆洋行所以固垄断鸦片之局者果尔虽必有事不足患矣所虑者或有失职无行之士厕其中如汪直徐海者耳英夷干隆中已打招宝山之诸是其垂涎江浙也久足下有真见闻幸以相示闻制府甚推重则其署册档可得见参以粤关册楷及时着述不朽之业斯在珍重千万道光丙戌正月世臣顿首致广东按察姚中丞书亮甫先生大公祖阁下顷在吴门晤朱虹舫学使得悉阁下荣荷特简陈臬广东欣慰无已阁下资深望重久膺节钺徒以公直难行廉洁少与弃置闲散者积累岁月兹竟复起仰见圣心俯同舆论天下幸甚阁下枢廷老宿天下事无不经练岂复草茅下士所能以细流土壤备不辞之数哉唯厚辱推许相期以古人不敢自外敬陈所闻以供采择窃闻广东多宝之乡吏治至芜舶市之所人心至浇是故广东有中外上下共知之大弊四外知而中不知下知而上不知之大患一非阁下固无能起此沉疴而杜此乱萌者从前节相吉公不过中材惟以上念国是下卹民生遂使敛薄刑省官民相安况阁下挺不挠之节坚不润之守威德信于寰宇谘诹逮于刍荛者乎省垣两县案件繁多胥吏择肥任意牵累羁押班馆人常数千瘐毙者日有数辈离省较远之高廉各郡渡琼商旅每有指为匪徒飞禀省府委员扶同遂成冤狱上游知而不问大弊一也广东盗风最炽需次佐贰因缘入审案局勾结蠹役买盗报功超擢相继而真盗并未伏辜上游知而不问大弊二也惠潮一带大姓公堂至富族匪垂涎构衅械斗买人顶凶贿官定谳首祸正凶逍遥事外以讼费开销公堂坐致丰厚上游知而不问大弊三也勒缉巨案上游限紧有司辄将平日羁系大链之匪徒逼供销案上游知而不问大弊四也凡是四弊皆臬司所可独断独行者阁下断无不知断不肯知而不问唯痼疾已深为之须以渐党援至众必得相助为理者数人方可使小民实受其福耳至于大患固亦臬司职应筹办者然斯事体大非与制府一德同心则力不能举故以所闻始末为阁下详陈之粤海通商夷国十数以英吉利为最强闻干隆四十年间粤东外洋有封禁地名新埔距省垣千里而遥粤之惠潮闽之漳泉无业贫民私逃开垦英夷回帆过彼欲占其地为闽粤客民所败数年后英夷以兵船至客民降服英夷遂踞其地每来粤市舶返辄留人三分之一在彼建置城郭房室迄今几五十年并招嘉应州之贫士至彼教其子弟又召粤中书匠刊刻汉文书籍又闻鸦片毒烟亦以其时始入粤东并不行销十数年后省垣及惠潮漳泉居人渐染其毒嘉庆纪年吴越人亦吸食比及其末烟毒遂遍天下此物向在例禁各小国所产不敢显售必附英夷与匪徒为市是以粤海夷商亦以英夷为最饶洋商但与英夷交好者无不立致不赀而沿海大户皆以囤烟土为生至以囤土之多寡计家产厚薄夷以土入华以银出以致银价踊贵公私交病于是议严纹银出洋之禁而禁后银价益长是禁之不行可知也夷舶通市止粤海一关而厦门兰台宁波乍浦上海各关皆有闽广鸟船抵关转输洋货新埔客民虽降服英夷并未改从服色是到各关之鸟船未必无新埔客民在其中以分散烟土于各省而交结其匪民是英夷虽未至江浙其党羽实已钩盘牢固再阅数年银长无已公私更行困惫不得不筹塞漏卮漏卮之塞必在厉禁烟土烟禁真行则粤闽之富人失业而洋商尤不便此势必怂懑英夷出头恫喝又闻粤中水师皆食土规一旦有事情必外向然英夷去国五六万里与中华争势难相及而新埔则近在肘腋易为进退况内地既有谋主沿海复多胁从英夷亦难保其不生歹心干隆嘉庆之末英夷两次蓦至天津入贡骄倨殊甚是固有主之者而干隆中饬由直隶山东江苏浙江福建内地至厦门放洋回国嘉庆中饬由安徽江西广东内地至虎门放洋回国使之目验内地形势又江浙各省市易皆以洋钱起算至压宝银如水凡物之精好贵重者皆加洋称江淮之间见祸事将起辄云要闹西洋凡此兆联大为可虑新埔地向封禁客民私逃本应重科似宜选胆澈惧优之员密至新埔查看得实或宥各客民之前愆悉徒之内地仍前封禁或驱逐英夷而设重镇郡县如台湾庶可销逆萌以弭连畔也说者必谓英夷占踞日久聚众已多与之理谕势必不从憷以兵威或至构怨目前无事正可苟安一官如传舍安能远虑百年轻犯祸始是则非世臣所敢知也举此诚非易事然事之难者必有人举之君子为其难者是不得不望之于阁下也十数年后虽求如目前之苟安而不能必至以忧患贻君父夫岂君子之所忍出哉世臣游历未至粤东所陈五事皆访之粤人其说一口故属虹舫附递上渎以虹舫行速灯下草创语无诠次字杂行草伏唯涵察四月日故民包世臣谨再拜状上职思图记为陈军门阶平作道光廿年秋阅邸抄见英夷再犯厦门失利远遁先是英夷一窥定海遂至失守夫厦门定海均天险而胜败迥殊者岂不以吾雨峰军门驻夏先事豫防哉权家言曰凡胜三军一人胜诚哉是言也是年仲冬接军门手书述拒御英夷事并言近日英夷游奕莫敢进口故作职思图吾子幸为记之职思者何思筹海以称职也闽中名流目击军门之忠悃各以诗文纪事实虽世臣何以加于是然世臣所欲言者则有异于诸公之所言故不得以不文辞前明倭寇之乱郑若曾客胡宗宪幕府为等海图编一书详哉其言之今之英夷事略同而情迥异十数年前姚亮甫中承陈臬粤东世臣移书二千言为言英夷据粤洋之新埠逼肘腋意殊叵测固早知有今日之事也盖英夷利在卖土而土利之归英夷者者什三其七则分散内地席其利者乘资力以奔走势要所欲无不遂而犹虑或有洁身自好者介其间沮败乃事故始则游淡恫喝继则设形势张威武使当轴从风而靡其端倪前已三数见矣及十八年黄侍郎请设厉禁虽为时已迟尚非必不可行也夫改先治内罚不遗上古之所以令而行禁而止也今以受烟毒者至深食烦利者至伙欲以一切之法齐之于一旦而官幕兵役莫过问大猾窑口莫过问塞囹圈投遐荒率皆细民受者固已觖望而缴解及捕获之烟枪烟土主销毁者辄更以新枪伪土焚示通衢观者莫不掩口是令固不欲其行也而禁则日厉奸徒念不破此局终不能显专其利欲破此局非借力英夷不可故英夷骄蹇于粤东濡滞经岁乃去粤而肆毒于浙情实见矣厦门为全闽户牖军门以全力经理之逆夷来辄失利有成效若宜可高枕无忧者抑思漳泉之富人以业海舶率中烟毒兵役见贼氛稍息或以勾摄烟犯为利薮谿壑无厌众怒难犯则引寇召祸亦事理之所当有矣是以居今日而言筹海必以拊循闾阎苏民困固民心为先务而激万死士决命于鲸波不测之中犹其后焉者也近世司牧民者类以民畏之得民财为善改以善政御危民官民相仇久矣委而去之舟中皆敌国何暇问溟渤之外乎然此非军门职所能及也世臣辱交垂四十年稔军门之材见军门之心舍军门更无可与言此者矣军门而必筹海以靖海也则请与封圻诵说民间疾苦使贫者有以为生富者得以自全共发其亲上死长固有之良是与推求炮火之利钝舟楫之攻苦功效必相万也世臣不才不能剥民自固以奉职无状闻而仍敢以此言进军门者传曰可与言而不与之言失人军门职有所限而思则无极其亦察此心而然此言也乎道光庚子季冬之望安吴包世臣书于豫章旅馆与果勇侯笔谈侯佩参赞大臣印驰赴广东督辨英夷以道光廿一年正月廿四日取道豫章枉驾荒寓侯两耳稍重故与笔谈英夷国居极西地不过千里人嗜利而健猾以其智勇凭凌邻国三十年来造作鸦片以害中华每岁取中华银不下四五千万而该夷主收其租岁亦千二三百万以富益强邻国所产各货皆被该夷于要害处所设关收税今鸦片禁绝则该夷岁入什去五六且邻国以畏其富强为之役属者亦有以窥测浅深此英夷之不得不以全力争此局者固情势所必至非仅前明倭患之比也大海周环西南自广东而东北至奉天七省通海口门皆一帆所达该夷又有火轮船瞬息千里以伺便利通商已百余年汉奸引为奸利内地一举一动彼无不知若海口皆备以重兵此兵法之所谓无所不备无所不寡若有一处空虚便恐被乘是必宜通筹全局不仅以广东现在情形一隅着重而计出于头痛医头脚痛医脚也兵法曰以夷狄攻夷狄中国之势也英夷之长技一在船只之坚固一在火器之精巧二者皆非中华所能而通商之他国则多与英夷同技不过英夷强梁各国不能独与为敌耳以目下传闻之势而论似宜俟靖逆到粤会商请旨先掣各海关以断汉奸通信往来之线索陡示各夷以永绝回市而激之措辞略谓仁皇帝所为开海者知各夷非大黄茶叶不生西口陆路艰险所通无多故仰体昊天好生之德设关通商以全各夷民性命并非为榷税起见不意英夷造作毒烟贻害我内民至此又复恃强怙恶坚不具结是以绝其贸易而各国恭顺无过者自仍旧贯及上午春间英夷自海中封港阻各国货船不得入口固知非各国之意然英夷悖逆如此实有不得不封关绝市之势如各夷国效顺求生集众弱以为强共翦英夷于海中叩关内请自当论功行赏仍准通商并分别功能高下减免各该国货税云云查广东茶叶过三年者夷人辄不肯买是陈茶不能消瘴之明证我但坚守以持之经岁之后各国必不能堪是或以夷攻夷之策若遣洋商谕意是谚所谓羊吃麦叫猪去赶也再广东十年内添造快蟹船五十余号专为运送烟土其人与夷船交接熟悉是当全数收取入官抚而用之又澳门一带有游手习海浮没咸水数日者四五千人号江边崽前林大臣过江西时谆切与言此项皆匪徒收之即未必得力且足以杜其外向实所费少而所全大不知采行与否又英夷去国数万里粮运断非易事彼方与中华为难亦不敢抄夺邻国而台湾一郡孤悬海外产米至多为福建省中仰食之区似宜增防严守以定众心又潮州业土者多系大户难保不为英夷奸细其地逼近福建若被汉奸引诱占夺则茶叶为其家产中华制夷之权失矣且其地壮勇极多器械皆备比营伍精善官收则从官匪收则从匪烂崽从官则大户无人附从又嘉应州贫士多有就英夷之馆者一请三年习其地势人情似宜明示宥其既往收为我用或亦可得制炮之法盖天下物之利者无不有制也再此役一开蒇事迟速不可预知七省设防经费浩繁势必至于开例然为数断不能多无济于事而示贫已甚为英夷所轻亦谋国者所不宜出也闻广东琼州府昌化县银苗甚旺居民有偷爬银砂一百斤者可煎银六十两以八两给工本外皆赢余似宜与当事熟商择有心计而廉能任事者密查有迹先行试采以济军需果能旺产再行酌办或者天心悔祸地不爱宝能救银荒之病耶唯得自传闻确否则不可知耳又论者皆谓英夷长于水战一登岸则技穷此言断不可信英夷虽习船其生长本在地上何不可登岸之有且彼舍舟登岸则已自致死地而我兵与之短兵相接是又兵法所谓自战其地为散地者也尤宜加意至于制器练伍设奇应变此君侯独擅之奇驰名宇内已四十余年无所庸失职下士效曝背愚忱也答果勇侯书诚村先生君侯钺下奉手书并抵粤后章奏稿十事发缄庄诵踊跃无量前闻林大臣十九年五月巡阅虎门夷船怖以飞炮而水师奉令开炮抵御竟莫应声迨改授粤督又经年余章疏数十上迄未挹水师一字近闻虎门水师将火药给英夷而以砂七成搀药三成装炮以致失事窃疑簿闻过甚月前林大臣过豫章谆询其实撩云粤营以水师焉最优其岁入得自粮饷者百之一得自土规者八之九十九禁绝烟土则去其得项百之九十九仍欲其出力拒英夷此事理之所必不得者以林大臣之言推之则传闻殊不虚也钺下初到粤即借词英夷最长水战诱入二三百里方可决胜请改水师为陆路不动声色默消大蠹判祸福于转移不愧古名将矣日昨茶估急足携来山原里义民示谕二通愤发如云义形于色虽当事苦为逆酋乞命不无扼捥然逆夷之掘冢淫掠义民立歼其贵人颠地伯貊交恶已成鼓其气而用之犹当有济今闻虎门内外炮台逆夷仍不准修桀骛罔悛何以善后窃谓夷好不可恃海防不可废粤人素羡水师丰厚且山原里奇功碍难声叙似宜选义民使充水师以渠率为其汛弁义民必皆乐从逆夷惊魂未定岂敢出头与较仇深隙巨旬月内断难撮合相持数月便可趁势兴工将大角沙角三远横挡虎门各炮台并力修复吾圉既固或可直收香港既以振威雪耻又以酬功得用因势利导是或一道也唯书生遥度未必有当钺下存其说以商靖逆幸甚望甚四月廿二日上两江督部裕大臣书部民包世臣谨再拜奉书钦差大臣鲁山公祖钺下春间欣闻旌节莅浙总摄戎行复得读严劾琦伊两节相之稿及求贤戢兵安民各示简明详切真不愧两世凌烟将种也世臣自吴门得谒于臬署即已自讬隆栋谬承不弃葑菲倾盖结布衣交今果节钺三江将压之虑吾知免矣粤中夷情始自据新埔为汤沐觊觎之胎已怀继以倩洋盗为兵船主使之机亦露十数年前姚亮甫中丞起陈粤臬世臣移书切言须早为预防之计中丞以书呈李节相笑为迂怯置之不议古今事不能有所弃者必不能有所取不能澄其源者必不能清其流安苟恃其及身忧必贻于家国然亦不料其遂至此极也及养痈将溃苟能得其要领尚属可为而主者内芘强宗外诈狡寇悉水师外向之奸而不议所以起沉疴患渔船济恶有素而无计予之以生路继之者痈已溃尚不用败毒培本之剂酿成流注伊于胡底况吴楚苦潦积年中州河溢要害开归以东本民气不靖之区哀鸿遍野安集为劳近更骇闻厦门之役较虎门为尤惨而江浙洋面俱有游蜒虽各省劲旋齐集麾下然军政久弛遇敌辄奔广州之聚五万而辱逾城下闻之寒心言之腐齿因循不革祸图同于讳疾操切已甚变或出于意外况重文轻武浇风久成军官罕自尊重文吏唯计筐箧欲为转移全视举劾稍滋物议便失人心又营员分驻各领所属勇怯不一漫无区别迨至临事怯者无以自立勇者莫肯尽心则势处于必奔故兵法曰兵无选锋曰北而吴子之教必先聚为五卒也凡是外攘内拊之机唯仗壮猷之一方叔矣西省夏间苦雨入秋寒燥不时风旱兼至晚收必歉吏治久芜民生益蹙局外人不能不蒿目深忧也世臣自上年夏初待办匝月抚部星使俱不使之一面奏结后亦无只字可见至于交代以两前任款项翏轕致稽结报现已奉司严催分结岁底当可挈眷东下维时钺下谅已酋莅署定可拜马尘于白下桥畔也坡公诗云十口无依更累人以世臣不才而累人之具三倍坡公想早在钺下意计中矣再者日昨有人述钺下奏大江情形暑谓狼山以内沙多水浅夷船万不能达以问世臣急索观原稿则云得自传闻世臣笑曰裕公素性谨慎且在江年久地势最悉焉肯作此无稽之谈狼山福山对峙海口中间江面宽百五十里虽不无沙洲而水泓数道宽自数里至十数里深自十数丈至数十丈不等较之广东省河宽深倍蓰广河尚容夷船何况大江按狼山虽有重镇御夷实难得力上游三百余里并无险隘唯京口迤下五十里有圌山一座横截江面通熘之处不过二里夷船过此大炮火箭力皆能及意裕公必于圌山安设重兵以备不虞使重空粮艘来往无惊以维国脉若果谓大江沙多水浅则夷船扬帆直入圌山无备镇江扬州必无以自全而白门亦非乐土矣裕公岂出此哉来者憬然而云谨觅急递敬问起居并以附闻聊资一噱道光廿有一年七月廿日民世臣谨状答傅卧云书卧翁三兄阁下苦雨弥旬咫尺不能相过顷奉手书云扬威已抵江南欲作手书觅急递告知一切事宜敬询吾子云云阁下年将八十犹念切民瘼如是曷胜钦感然闻扬威发六百里调陈福兹于湖南不闻求钱少阳于豫章是殆非可与言者也今年夏初豫章初开铜炮厂仆偕阁下往看途中有挑煤人偶语云夷人以铜炮胜我我必宜求制炮之术今效之铸铜炮即精善亦是其徒徒岂能胜师乎阁下叹为至论又九月初八日申刻得裕大臣徇难之报而酉刻协署传班演堂戏班头与之百钱云江西不演堂戏已三年况裕总督尽忠之信才到闻者莫不惊悼岂有演戏作乐之理来差怒掷百钱于地而去少顷印票来发戏箱次早司道各营毕集唯抚军不到耳而司道各署继之八日夜乃罢是识机宜者在厮养讲理者在犹狙也扬威果能与豫章踞床诸公异趣乎唯以阁下既发大愿仆亦不敢竟隐所知耳粤东集兵五万一鼓而散江西兵至逃回本营后知不加追问乃返粤归伍今调集浙江者半系粤中逃兵焉能使之并命矢石间耶为扬威计必当出于募勇江南之怀远最精火器其抬枪以一人负而入之前装药后夹火左右俯仰无不如志约有二三百人江浙之交地名黑风泾附近水贼约有数百人仆能以肚皮贴船腹手持斧凿攻船底咸水或非所习夷船若入江河则无不可制其死命者仆前过杭州见出温将军会刚行有大炉十数重各千斤一人负以行百余步乃迭更之约其侪亦可百余杭州与夫扛小竹轿舆内坐一人后置大包箱一行李一复有搭轿人坐包箱上重以四百斤为度行走如飞士人唿为萧山牛约可二千人能招此三数千人精授技仗而厚结之则何求不成乎怀远炮手在洪湖打生不闻有头目黑风泾则小白龙与其子黑二为魁小白龙久死黑二亦近六十存亡不可知然必有继为渠率者吴江嘉兴快手皆知之抗炉人询之将军庙祝自得主名而仆所深忧者夷人既睫血宁波殆必垂涎乍浦上海以入浪山至瓜洲截运道长江唯丹徒之圌山为要害仆前曾以切告裕大臣阁下若必发书以上数事或可助高深之百一但不可及仆一字仆唯待结报到司即归老白门无意更为人擦鼻涕已蜀门在粤近有家信来否念念稍晴即奉过面悉不具辛丑十月朔世臣顿首答傅蜀门夔书蜀门足下接手书知粤中官绅钦服伟抱谆请练训健勇局壮义三千人已稍习部勒进止有法度闻声欣慰近日之兵难言矣望贼辄奔溃而抢掠齐民使齐民亲贼而仇兵主兵者复与兵朋比以仇民有司莫可谁何乡勇之为民害也向甚于兵足下又以布衣为督统有事权而无刑罚为日稍久犷悍必生若不摄以微权断难相安无事盖以下令召募来者辄受勇怯不齐分例无别夫人负异常之材莫不自异而不得见异于人则常怀觖望滋生事端法宜俟部分稍定与首事密商简其形貌魁杰膂力殊众或精通技艺或谙习水性者别为亲军优其日给使倍差于侪辈彼自异而我能异之心必归我人数无多易为亲厚侪辈无魁然者为之倡则可无意外之虞设有不逞亲军为之箝制亦不致成大患迨至用之有事自必争先恐后强弱并能奏效若置之一概是正兵法所谓兵无选锋曰北者也凡大帅督师必在数万以上须于各营中精拣百分之二三为亲军其裨将领兵千人以上者挑百分之五六为亲军即哨弁亦必有此方能同患难应缓急至练兵必先教以拳勇上者习软功次者练硬劲使之力长身轻乃可分授营械若如现行营例昕夕操练徒费火药绝生计终其身不成技艺也足下承庭训久当能深喻此旨仆一切如常尊甫日相遇从眠食悉安适幸勿劳念道光辛丑十月望世臣顿首致陈军门阶平书雨峰尊兄军门钺下客冬奉手书并职思图刻本属为记春初附驿奉答未几见邸抄以颜制军故休致回籍是前书得达与否盖不可知日昨奉特旨起用协同奕扬威筹办浙军仰测圣意自以钺下驻厦门时夷匪再犯皆失利而颜制军一遇夷匪遂至失守是以褫颜职而起钺下曲直既明向用自专钺下发掳忠智自此可以上报知遇下辉竹帛矣庆幸无量英夷事诚不能遥度然兵兴已二载其情实位俩并可见矣所忧者汉奸胁从已多海壖被躏已甚恐别生枝节耳英夷久据宁波渔船悉为所用是大江之路不可不防况瓜州为漕运咽喉若夷逆于来春以巨舰横截瓜仪之间粮艘不能北达相持数月都下难免惶遽此其可忧较之直犯杭州波及乍浦上海奚翅十倍钺下生长河淮历任江南北裨将廿年遍署三镇又驻节松江统辖全省者数载江海情形自最熟悉江南海防以狼山福山对峙海口为天险然水面宽逾百里夷船行于中泓两岸炮力所不及虽近来沙涨滩多而水泓深阔岂有沮碍且海船极熟沙线能保不为之导引乎兵法曰无恃其不来恃吾有以待之无恃其不攻恃吾有所不可攻狼山以上数百里江面并无险隘唯丹徒境内之圌山四峰插云横截江身六分之五其小峰排过江心距对岸沙滩不过二里大炮火箭力皆可及又矶峻熘急溯流而上即乘风亦必迟缓易为对准宜于此移一重镇守之其大峰之麓土名大江村落不下千户足可设镇唯其山系石崖是否山足有沙脚可筑炮台不敢知大都集巧匠或凿石开山或用南河木龙之法紥栅安炮环山嘴之三面用大中小炮位分三层以当其兵船火轮船三板船之高下以败船为的日日演试以期必中栅外又以红船载小炮上下巡绰数十艇皆佐以火箭而于对岸沙滩近三江营署前筑炮台以资夹击有此声威夷匪探知自不敢内犯设竟冒死而来压而焚之易易耳闻夷船之舷受吾炮子不过摇摆再四而窗篷断不能如此坚实此兵法所谓攻瑕则坚者瑕之术也此举经费岁需十万一旦用之则所保全者在国脉岂有算数即夷匪不至正兵法所谓不战而屈人之兵古名将所以重无智名无勇功者也愿钺下与两江牛制军奕扬威熟商采行是即草莽臣所以输践食之报者矣钺下于友朋间一言之益终身不忘况于君国他不及缕述世臣事已毕唯资斧未集岁杪春初必可归老白门知在廑念并以附闻职思图记恐前信或不达再附一稿唯为国为民珍重千万道光辛丑十月望世臣顿首歼夷议太上曰福兮祸所依祸兮福所伏斯言深也英夷犯顺至抵江宁城下以逼和其所诛求前无比并今以蕞尔之英夷去国数万里孤军悬天堑以恫喝全盛之中华而所欲无不遂所请无不得英夷之福中华之祸盖俱极于此矣英夷自粤而闽而浙而吴皆恃习海近竟鼓浪入江越狼山窥圌山而大吏修书遣弁款之数百里外江宁巨绅又大具牛酒随犒其师洎抵城下小吏末衿又各焉私馈并献歌颂或希酬答之利或乞齿牙之余岂真兵势孱弱人情携贰至于斯极耶其远款也殆欲诱之深入也其近款也殆欲诱之弛备也而小民又担负米薪食用物日数百辈上其舶与为市英夷复出所掠箱笼及带来烟土减价招匪人其藐中华而不备不虞也如是始有和议夷酋即饮大吏于其船耀示兵威招岸上士民上船纵观其楼橹炮械然犹遣其党累日掠城外备极惨毒登埤者多忿怒欲发而奉令不得以一矢相加是以日昨四大酋携仆从三十余人入城赴宴马上四顾全无惕息之意骄横至无可加是殆天欲灭其丑类故使之就死地而不自觉耳是宜因其藐中华而益骄之以尽隳其防明谕常川夷船之员弁侦各小酋主名与船只大小之确数间日辄分别馈遗赏犒之密求能者精制火药杂用飞炸钻粘各机器错置养火桶内每桶以重三十余斤为度本城官绅兵民率善漏言是断不可与谋而调集城内之河南徐州各弁兵多健骛尚气矜不与本城兵民习其将领谅不乏忠愤解事之人可与激发众志者夷船至坚能御我炮而火药得入其舱则无不立焚宜谕可与机密之客将便各物色所辖以重赏募死士得二百人足以集事先使之杂担负小民上船入舱以悉曲折乃订日复宴其大酋于城中而使道府副参分宴其小酋于江滨之静海寺寺去仪凤门才数十步去夷船不二里夷人所常至既便此之入城又绝彼之疑虑各伏健者以伺便约定时刻死士藏药桶于薪菜担内上船即发火健者骤起缚其酋船无主令人莫自保起椗逃避装炮迸命皆仓猝无可措手临江埤上各乘高开炮以助势出劲卒于太平神策二门以兜剿蟠龙山卖糕桥白土山各陆寨之贼先期飞咨扬威将军率兵由无钖出孟河参赞率兵由丹扬出操瓢港会于圌山檄运司在仙女庙木棚扎小筏数十载生芦覆以沙截圌山隘口断其走路咨安徽巡抚率兵由芜湖下压杜其窜扰必使万逆同歼片帆不返矣乃捞积尸以筑京观俘汇酋以献成功此真转祸为福振威雪耻不可必得之大机会也夷船悉焚所掠银数千万沈江中者召水手摸之尚可得十七八以偿三年军费较之拨帑集捐功效相百军国安危争此唿吸唯望有心国是者断而行之而已道光廿二年七月廿四日江东布衣谨议英夷内犯沿海卖土薪蔬淡水势不能不资内地至猖獗入江则尤不能不与内民为市此策乃百发而百中者骄志隳防为白门城中一无防御之具故须绶兵十日方能募死士制奇器耳若平日有备不必更为此委曲也自记致祁大臣书春圃先生大司农枢密阁下六月杪白门定计和夷急报到都下独阁下伏青蒲哭排其议天下传诵伟矣所知与有光荣已夫夷匪滋扰海疆疾比癣疥而调兵亿计率望风溃走纵其猖獗然广州之山原里义民被毒不甘集乡人歼其渠魁有司反为逆夷乞命致留遗孽嵊县之沈山头义民愤切同仇再破其火轮兵船夷匪不敢言复仇即江宁人最荏弱六月中夷船初到汉奸结盐徒二千余肆掠各乡花山住持率两寮二百僧众拒之山下立毙四五百人余匪逃窜而四十八社村民追杀之殆尽是月杪夷船大集分遣陆路贼掠神策太平两门外村庄据卖糕桥为屯贼屯去嘉善寺不二里避难妇孺千余匿寺中夷匪踪迹至而其住持只身持械迎敌于山门外马步贼惊退阅五十日不敢再至寺前是草泽中固大有人在五月初吴淞接仗陈军门授命牛督统河南徐州江宁兵二千不战而走夷匪舍舟登海塘追牛督河南游击陈平川率两外委三马兵断后开放虎蹲百子小炮五门击毙塘上贼百余贼下塘避炮牛督乃得脱时各营军械皆弃唯陈君所部无遗失牛督跳回江宁急调陈君入卫陈君驻江宁城内月余见夷船有机可乘力请一战不可得气忿成疾调治痊复乃领众回营是军官中亦未尝无人也患在封圻节钺不知既不求知者复不用甚且扼塞其志意沮遏其忠愤以馁吾士气而张贼威耳夫节义本于民性国家恩德在人当轴诚能反其道而用之祓濯英俊申明法守往者减不可谏来者亦何事不可为乎唯是军兴三载经费支绌已甚虽各省水旱间作民生迫蹙司利权者固无不知也然持筹以策府库之盈虚殆无暇更计及闾阎冻馁矣然粤闽江浙之已事近贼者输心导引远贼者聚党抢夺是伏莽莠民未必仅在并海也从来官民相仇皆斥掊克此时若更薄保障而崇茧丝窃恐驱良民以资莠且迫智勇之困阨者为之谋主选锋可不为之寒心哉夫有余不足非天下之公患也自古急国多矣然有善者则变急为纾是必能审察轻重缓急之故固结民心以迓天和而驯致此效也世臣归田之后有公书告帖刻本二纸专恃卖文为活其不欲更与人世事明已侧闻阁下赤心救世又有一日之雅故敢悉其狂愚唯垂裁察丰城傅夔字蜀门客游粤东为官绅练健勇三千技艺纪律冠绝营伍是亦草泽中之一人其末有见者也为友人牵率入都附奉此椷想有以拂拭之诸唯为国为民珍重千万道光壬寅十月十八日江东布衣包世臣谨状致前四川督部苏公书鳌石先生节使年大人阁下前此出守吴门世臣适旅部下采听政声深仰清德徒以谨守无介之义又不欲使云汀芝楣为先是以迄今未得一望颜色本年夏杪闻阁下有海外书生之刻上彻乙览耆旧复起望风欣忭日昨晤谢果堂同年说及吴中得谒阁下有一轰千古之策虽以谰言示意足想见忠愤气填膺也钦慕无可言似英夷不靖事机早伏戊子岁姚亮甫先生起陈粤臬世臣移书为言英夷踞新埔并召集嘉应州失职士人必有边患思患预防为事尚易姚公以呈李节相笑为迂怯及兵事已兆林少穆督部佩大臣印赴粤取道豫章召至舟中委问竟日世臣大指谓止浊必澄其源行法先治其内林公误认治内为惩犯禁之官澄源为绝土来之路相持累岁竟成边衅次年杨果勇佩参赞印过豫章世臣时尚待辩下顾荒寓世臣意主撤关绝市以激诸夷使之共攻英夷自效乃以通商减税为酬果勇则谓通商为东南大局然必欲为世臣筹转身世臣心感之而非本意也辞之力止面授笔谈为别及厦门失守信到豫章世臣测夷人必仍回定海渐及宁波乍浦上海入大江以绝运道急附递致书裕鲁山督师讽其移重镇守圌山信到不旬日而定海复陷又十余日靖节遂死事旋闻授钺扬威容澜止侍郎襄事起陈雨峰军门于家澜止都中夙好雨峰忠赤有机略缔交尤久即驰书二公谆以圌山设重守为嘱今年春初陈沂州晋恩奉扬威飞调过豫章枉顾询事世臣为绘圌山图贴说以防守之方甚具而皆不报以致夷船直抵白门督府自吴淞跳回急调各省兵入卫数已逾万分派仪凤神策定淮石城三山太平六门又别驻策应兵于清凉山鼓楼两处共八营皆在城中世臣遍过其营讯问士卒唯河南及徐州兵尚有气可鼓而领兵官唯河南总统游击陈平川字靖宇者老于戎行勇而尚义廉而轻死因与缔结夷船驻城外久世臣所居左右小民担负上船为市者日数十百辈言船上情形甚悉至七月二十二日夷酋入城赴宴街邻往观者如堵世臣询悉一切私谓夷逆骄纵至是有机可乘连夜为歼夷议一篇而无可与言者泄之则祸及而无济于事乃袖稿以商陈君陈君最为督府所器立即上谒而不见采录是殆气运所使非尽人事之失也今者城下之事已成既往追溯前此失守各处皆以空城待贼踩营盘掠粮台拆焚衙署抢夺行道皆非夷匪所为民情不附如此此其可虑实倍蓰于夷匪寒盟也故居今日而言补救唯在收摄人心物色人材而已收摄人心者结良以化莠省刑薄敛以固良民之心则莠民无与助势物色人材者举强以劝弱吊死问疾以作强者之气则弱者有以自立若徒任钩距以锄莠民恣鞭挞以迫弱兵是速之瓦解者也阁下再秉节钺是指顾间事世臣幸托同谱故敢录议于另纸赐览及之知天下无不可为之事将来大昌儒效为国家留千里干净土世臣或得托帡幪为农夫以终老是为厚幸世臣年几七十壮志久隳刚此汇致书于当路者以食毛践土之义不能自已又承诸公相赏风尘所知不敢不尽非以自为地者其说皆不幸而言中文多不及录呈现在专以卖文售字为生初抵白门有公书告帖二纸附博一粲亦借明鄙意次儿家丞不能如世臣之守贫乐饥以本班需次吴门昨接来信知以年家子晋谒备蒙训迪并以伸谢即请钧安临楮神驰伏乞垂鉴道光廿有二年十一月望世臣再拜状上致徐侍御松书星伯尊兄侍御阁下侧闻入台数日即以封事谕夷情虽道路莫能详所陈者然以阁下研究阅历自必虏在目中竟入夷务包为可惜也昨见董云舟给事八月初折稿几有胡铨之风足比金陵山川而一洒之唯于机会决不可失一节尚为疏略想老成硕画必当周密无此罅漏耳世臣六月初抵白门时夷船尚未至京口而城中文武官眷早空绅富纷纷逃窜世臣独洒埽庭内课诸孙诵诗作五言十韵曰有戋行周道幽草玄且黄云何望重乔不闻歌绣裳陵苕叶青青悠远信不皇涉波白蹢豕离毕知月行雪消因见见傅天鸟高翔薪柞析其叶谁与陟高冈新田可采芑美地况中乡右有后左宜汉监岂无光洌泉浸获薪讵见坟首牂伊谁乐吾心卷言顾隰桑是月下浣夷船大至金陵城下而官绅以牛酒迎犒者交午江中小民以薪蔬刍豢上船与市者日以千百为辈至七月廿二日夷酋初次入城赴宴世臣察其机有可乘因为歼夷议一首商之忠勇有识之河南统兵官密白当轴而竟不行如所议不过费五六万金必使之片帆不返且可尽获其掳掠之赀以偿三年军费说既不行世臣念夷船近在肘掖城中吏民多外向此稿一泄则祸必及身及夷船退又念夷船再入大江事属必有存此议可为后图是以谨藏其稿不以示人阁下心乎国是故以奉告仍不敢录稿奉质也现虽防兵尽撤而厝新烈火有识共知则莫急于训练积贮告匮夷欠限紧又莫急于征敛世臣窃谓二事固急而尚非其至者民情携贰宜急所以维系之兵气涣散宜急所以镇一之维系散民在用良吏镇一懦兵在亲选锋若以忧贫而勤茧丝起弱而恣鞭挞则委而去之舟中皆敌国孟吴之言未必不验于今日也国家爱民重士二百年无一虐政而士民所以为报者乃至此极是岂畏义畏法之良尽汩后起练心用众之术竟绝前识乎亦唯在上者重气节敦廉耻以大示转移之机已耳说者谓势迫载胥而论侈上理既迂阔而远事更纾缓而无及然阳格天不旋日之谓何及今不为仍前苟且抑将伊于胡底乎当京口初破而桃北遂决日前冬至之夕自酉至亥雷电风雨五阵继作有如炎暑又物当乙丑震动金库真无敢戏豫无敢驰驱之时也世臣自豫章返北门有公书告帖二纸附呈一览知其无意人世事而复为此言者实欲阁下深察情势与同志诸公戮力不退转世臣庶得托身农圃以尽余年耳伯昂滇生二公皆贵而好学心存世道之君子不及另缄晤时出此书同览可也昨接卧云书有与蜀门要缄乞确致之蜀门心力颇可用其招同入都之李春台游击亦有意兴军官中不可多得者诸唯为道为民珍重千万道光壬寅十一月望世伍顿首上安徽徐承宣书部民包世臣谨再拜状上访岩先生大公祖方伯阁下上年五月晋谒薇垣备承训迪世臣欲为避地计面陈李云舫太守人材可依阁下力任汲引至李公际会之隆英夷扰攘之骤则皆非所逆料然大庇欢颜之宏愿固无歉也六月望后吴淞京口之兵节次调集并本城满汉士数几二万分为八营而城外要隘当守之处并无一幕世臣青鞋布袜遍历八营唯河南兵有慷忾轻敌之言各省军官亦唯河南总统陈游击平川身经百战勇而廉能得士义愤形于词色因与缔结七月望日三大老赴夷酋召京口被掳士人因得放还内蒙古贡生清瑞系旧相识备述在夷船三十一日所见闻始悉夷情廿二日夷酋入城赴第一次宴世臣见其机决可乘而陈君能任事密为歼夫议袖商陈君上院转呈而主者执和议可成不宜失信夷人为说陈君气忿呕血一病几殆八月十二日购银全输抽退有日而佛郎西兵船忽至英夷供给甚谨邀同游眺者半月始退佛夷犹迤后缓行沿途登岸至重九始尽出海歼夷说既不行世臣本欲毁稿唯以英夷此役兵半假之与国见此弱形难免生心况佛夷无故远来必怀叵测诚恐深入长江事或再有夷人大舶载兵二千粮糒即充薪蔬必借内地且戒山原里沈山头两次大败于乡民断不敢上岸肆掠逆夷送死终必在此是以仍存此稿以俟来者八月廿四日三大老饯夷酋于正觉寺璞鼎查执耆宫保手言破吴淞后即定计至南京先遣火轮船入探江势上至芜湖者七次是上江形胜半在夷目加以至日雷雨大作上日大雾幂路长星见毕参之间月许均非吉占故录稿呈教或可备一朝缓急之采择也白门城坚池广山深林密至易守惟城中无七日粮不能自固夏间迁逃十余万户费赀既数百万而出城遭掠甚多迁回无不病者共切悔恨又共谓夷性反侧不可恃深忧再来而满汉两标兵无一可用世臣每遇守土者及绅富皆劝其谆谕积谷使城内有半年食又告当路檄外营选身手壮健口齿明白者百之二三以原饷送辕为亲兵借访各郡县情势以备仓卒并饬游都以上统兵至三百人者各挑十一存营为亲兵使遇事右所倡劝闻者皆以为是而莫肯采行皖城情形似亦有同此者故并献其愚世臣自返山时即出告帖以卖文售字为活属遭乱离人鲜需此幸无攫席之刘义尚给饘粥刻本二纸附呈一粲所望勋猷日茂使故里士民共仰生全私心翘企不能自已临楮神驰意非言悉道光廿有三年三月望民世区谨再拜状卷十二•兵四白将军轶事将军于干隆之初以侍卫任江南都司大学士尹文端公为节使奉旨裁汰江宁京口驻防文端心知旗人借钱粮为生少不公辄起物议召将军至密室谕曰江宁吾自为之京口事以委若将军请进止文端曰年六十五以上十五以下者汰之毋弊混将军出三日复进见文端曰若尚未行耶将军对曰某已毕事敬缴令文端问裁汰几何将军呈册籍曰皆不当汰文端曰岂无一人在六十五以上十五以下者乎将军跪曰二八十五以上十五以下者约有十之四某皆增损其年齿以称中堂意是以得不汰文端怒将军曰中堂请听某毕辞我朝幅员万里贡赋岁入岂不能赡此数旗人耶旗人不着于四民之籍汰之则强壮者为盗贼老弱丐徒而已京口当冲途外藩朝贡经过者不绝若必裁汰旗男姑勿论旗妇章服殊民人满街丐乞恐有伤国体为夷使所笑文端泣数行下手扶将军起指其座曰此席当君居之吾何人而竟忝窃耶遂切疏论罢其事后廿年复汰驻防至今犹有旗妇丐于江口者牵路人衣且哭且语伤不能再遇将军也将军任扬州游击有通州奸人告海外沙民谋逆有状文湍檄将军率己部先往将军即具文乞病假阅四日文端至扬命舁验辞以剧不可风文端信将军不避事而不解其意遂行抵六闸将军上谒文端曰故未病耶将军曰某何病某度沙民必无他以兵行必惊扰或生事某单骑驰往廉察仇怨所自起召其父老谕令指亲串之住内地者传集讯验取切结三百纸并带晓事人数十名驰迎中堂文端握将军手曰吾故知君能了此事即集聚谕而遣之置告者于法沙民安堵扬城爨薪借江芦每束有定价以四时分温枯斤重亦有定数而文武各署爨薪皆取之柴店不给价柴贾克扣斤重包杂草蒲以为奸将军既视事节制文武各署不得取官柴过柴店帅柴束拆而秤之柴色斤重有不符者辄予杖而饬改捆将军念柴束来自瓜洲柴苑而江防扬粮两河厅承办纤道防风皆派柴苑输工料岁赔累以万计遂白文端罢其差文端感将军言奏请悉裁革徐淮扬三府民料工需由厅员平购民网以纾扬州大旱故事祷雨无与于武职将军素服至龙王庙长跪阶石上自暴三昼夜既大雨而阶石遂有两膝晕扬民至今以为将军至诚能穿金石也将军累官至漕标中军副将以漕运总督毓奇事华膴投劾解组侨寓于扬去官扬州时已十余年日乘马出天宁门登梅花岭童儿戏于门者争为控马传唿又十余年以没将军之身将军以干隆五十五年卒至嘉庆十四年扬民思之不置吁请祀将军于名宦祠既得旨将军之长子守清以盐知事需次扬州先期作主而扬民舁羊豕祭主至排塞通衢不能行主既入祠扬民男妇又争进香楮竟夕学宫门至不能阖扬民诵将军之言曰官乐则民苦官苦则民乐以吾一人之苦易数十万人之乐吾独不乐乎将军工诗善草书人争奔藏以为祕玩扬州士人胪将军之政绩于公牍又文人学士为传志歌颂者不下数十百首大抵皆述其缉捕救火戢士爱民与武勇无敌而已至其大节颅阙略不备余客两江节署有老材官言之讠尾讠尾余调验公牍参以舆论纪其略如右使后世知将军实通达人情治体之原而为资格所限不能尽其才为可惜也将军讳云上字秋斋姓白氏河南河内人次子守廉庚戌进士官合肥知县以拂上官意罢职守清曾署余东临兴场盐大使所至吏民皆以将军故称其能守职也高文端任两江时将军已为漕标中军文端纳江宁讴者陶于节署有二子安徽巡抚广厚吏部侍郎广兴时江宁布政亦陶姓认陶氏为姑母文端遇之如内侄适文端奉旨兼署江西巡抚当往豫章调将军署督标中军将军至即饬弁役不得从两公子出署陶生辰布政率属馈寿礼将军又拒之陶与两公子啣之甚文端返陶宛转哭诉文端笑曰吾为汝不能管教两子故烦白君汝不以为德而反憾之真是小家女不大体也待将军益厚及将军乞病文端切责毓漕督不能为国家惜人材文端在两江颇留恶声然视此风度数十年曾谁为继耶故附记以告观者六十五以上十五以下者汰之系据印档入文然心不解其所以然仆他文纪事心不了然则不以入文唯此条为异也给事中谷先生家传先生讳际岐字西阿姓谷氏云南赵州人也其先世隶江南合肥始迁祖原一于明初从黔宁王入滇以功授指挥占籍赵州之景东卫名所居曰谷旗营子孙家焉遂为州人曾祖逢年妣剔氏祖思勋州学生妣张氏考茂国子监生妣叶氏以先生官翰林恭遇纯庙七旬万寿梅旨得封赠三世先生幼善病然英异好读书常拥被篝灯达旦不寐成童补州学附生弱冠以选拔廪生中式副贡干隆甲午秋试后遍阅同人文谓同州生师范必第二师君亦谓先生文必第一同人不许已而果然滇中士人至今艳称之乙未成进士改翰林戊戌散馆授检讨与校四库全书同考庚子礼闱得士多知名兵部尚书莱阳初彭龄漕运总督夏邑李奕畴其尤着者也辛丑乞假归侍叶孺人疾旋奉讳既葬以云贵总督富纲聘主省城五华书院遂迎国子君至省就养国子君有足疾每夕必涤濯先生亲进巾匜三年无少间国子君卒于书院先生徒步九百里奉榇归丧葬尽礼士林以为式先生主五华三年从游士且三百而癸卯丙午两秋试得隽者至五十四人故慎中名流大半出门下滇省附近有六河淤塞山水发无所泄民甚苦之先生白于富公浚治如法数百里以无水患先生自甲辰奉国子君丧归里积劳成怔忡养疴本州之龙华山寺十年及乙卯稍痊入都起原官嘉庆戊午冬改福建道监察御史川楚自丙辰春教匪跳梁糜烂数省先生遍就秦楚蜀豫之士人入都者询问其由笔记成帙参考共虚实既灼知变之始因赃吏借端诛求遇甚而滋蔓之故则系督抚畏葸扶饰养寇糜饷既居得言之地必效其职将属稿以其年十二月十五日具疏祷于前门关庙其词曰川楚邪教滋扰稽诛三载歧之愚昧窃为安难民而招犷贼之计以期早息衅端恐言不当理诚难格天只取罪戾无益于事伏望神鉴启佑岐衷使言切事情得蒙听纳遂于己未正月十二日上奏其略云臣窃惟先帝临御六十年圣武神威万方震肃固由主将仰承睿略奋报鸿恩亦偏裨卫翼同心协力以助成功也窃见三年以来先帝颁师下讨邪教川陕先责之总督宜绵巡抚惠龄秦承恩楚北先责之总督毕沅巡抚汪新均视之如腹心手足而乃酿衅于先藏身于后行营到处止以重兵自卫裨弁有奋勇者又无调度接应甚至以贼入他境暂称安息由是兵无斗志川楚传言有贼来不见官兵面贼去官兵才出现又云贼至兵无影兵来贼没踪可怜兵与贼何日得相逢前年总督勒保至川大张告示痛责前任办理之失各省传遍是其明证毕沅汪新相继殂逝复以楚北任之总督景安今宜绵惠龄秦承恩纵慢于右景安怯玩于左勒保纵能实力剿捕有生擒逆首王三槐之能而陕贼尚多楚匪起灭无时则勒保终将掣肘旷日钦惟先帝征讨缅甸万里外照见大学士杨应琚挑拨掩覆之罪立予拿问另选名将即速班师今宜绵惠龄秦承恩旷玩至三年之久早应革究止以欺罔未着尚荷宽典而转益怀安仍任贼党越入河南卢氏鲁山等界景安虽无吞饷声名而罔昧自甘近亦有贼焚掠襄光各境均为法所不容况今军营中用副封私札商同军机大臣改压军报供据已破虽由内臣声势所致而彼等之倚贿覆偾情更显然揆以厥罪维均之法一体拿问原属罪所应得即欲暂留效力而欺隐熟惯亦终不肯使前愆尽露应即请旨惩究另选能臣典勒保会同各清本境共捣顽巢则军令虱行贼匪必将授首请戮抑臣更有请者川楚陕西比年发饷已及数千万闻其军中子女玉帛奇宝错陈而兵食反致有亏其载赃归北还南风盈道路甚至内臣有与其请饷无如书会票之嘲语前经先帝严究军需局查出四川汉州知州与德楞泰报销互争多寡及楚北道员胡齐仑侵饷至数十万一则追赔一则拿究二案已确他属类此者必多昔先帝当金川奏凯后办理军需销算至谓上方有天况今之无功吞饷自属天理所不容尤宜请旨急易新手清厘则侵盗之迹必能节次破露无致终覆不但兵饷与善后事宜均得充裕而转瞬销算亦不敢牵混已臣愚昧无识罔避嫌怨敬承诏旨令得封章密奏用敢据实参劾伏乞圣鉴间日又上奏略曰臣伏读谕旨教匪聚众滋事皆以官逼民反为词殊为怜恻仰见我皇上烛照矜全臣民闻之无不感泣查教匪滋扰始于湖北宜都县之聂结仁而聂结仁之变实自武昌府同知常丹葵苛虐逼迫而起缘自教首齐麟等正法于襄阳府后匪徒各皆敛辑虽节经奉查刘之协与余党类亦不许张皇牵累节外生端而常丹葵素以虐民喜事为能于干隆六十年十二月内委查宜都县境一意苛求凡衙署寺庙关锁全满内除富家吓索无算及赤贫者按名取结各令纳钱若干释放其有少得供据者立与惨刑至以大铁钉生钉人手掌于壁上号恸盈廷或铁锤排击多人足骨立断若情节尚介疑似则解送省城每一大船载至一二百人堆如积新前后相望未至而饥寒挤压就毙大半浮尸于江余全殁狱中亦无棺瘗居人无不惨目寒心聂结仁系首富屡索不厌村党始为结连拒捕尚未敢逞犯而常丹葵不知急自收敛抚慰转益告急以致宜昌镇带兵突入遇害由是宜都枝江两县全变而襄阳府之齐王氏姚之富长阳县之泰加耀张正谟等闻风并起遂延及河南川陕日甚一日聂结仁平后官兵剿秦加耀于长阳县之黄柏山常丹葵随行贼人首欲得彼甘心追击将毙得乡勇救脱遂托病不敢复随至今人皆唿为常鬼头此名各路传知谓其为残害生灵之罪首也他如兵破当阳县城时于锋刃流亡中犹忍心搜剥难民怀挟及居人存活财物借解往军营为名全归入己尚其余事此臣所闻官逼民反之最先最甚者也臣思教匪之在今日自应尽党枭磔而其始亦犹是百数十年安居乐业人民究何所求何所憾而甘心弃身家捐性命挺走险峻耶臣闻贼人当流离奔窜时犹哭念皇帝天恩不置纵复连骈槛戮亦为鬼知罪殊无一言一字怨及朝廷向使地方官知体布皇仁察教于平日抚弭于临时抑或早防事端少知利害则何至如此彼荒裔如缅甸安南犹归命输心恐不远而谓此腹地中沦肌浃体之辈忽尔变生畴其忍信臣所以为此奏固为此等官吏指事声罪亦欲使万禩子孙知我朝无叛民而后见恩德入人天道人心协应长久之昭昭不爽也今常丹葵逞虐一时上廑圣仁下殃良善颁师发饷盼捷三年罪岂容诛犹幸此情今得上闻自难使首祸之人终归脱漏应请饬经略勒保严察奏办又现奉恩旨凡受抚来归者令勒保传唤同知刘清问及川省素有清名之州县将绥缉安插之处悉心妥议奏闻是不但开万人生活之路且启亿载安定之基则楚地中曾经滋扰者亦应需员安集臣闻被扰州县其中逃故各户之田庐妇女竟多归官吏压卖分肥是始既不顾其反终更不愿其归不知民何负于官而效尤忍至于此极若得惩一儆众自可群知洗洁宣奉德意所关于国家苞桑之计匪细也两疏相继悉荷采纳寻擢礼科给事中稽查南新仓巡视中城云南盐法向系官运官销日久因缘为奸将井出净盐四十斤搀和沙土六十斤为一石按口比销居民生子女即计口而病故数十年者不除其籍又牛一头比人三口其牛转卖则既科买者而已卖之户亦不除民备课市盐不可食率缴价而弃盐于署前价稍不足则刑求至苛急民不堪命及嘉庆丁巳又以威远调取民夫里长办实夫已齐有司忽改为折价每名索银三两五钱则释放放后又征实夫并将邻邑接济长夫羁押勒索遂使迤西道属数十州县同日閧署将管盐拨夫丁役挖目刳肠几至戕官迤西道李亨特闻变驰往出示禁革科盐派夫诸弊众始解散数月后渐捕获为首者解省研鞠经岁抚臣止以斗杀拟辟不肯将配盐派夫激变之情上达狱既成官吏骫法如故先生去滇万里廉察得实遂上奏略云臣查滇南产盐各区惟黑白琅三井最大行遍迤西南各府历系归州县官运售不但课款有制而官吏资其余润办公亦得均平充裕近则私行加额加课任意短秤倒收脚价剥削太甚其加额之法系与井员私煎及压买灶户余盐私派各州县转卖缴课入己此与奉文代别属行销者无干而各处官店发盐任意短扣积零成多额又浮至大半有余至收课时暗折明增十复加五更有民间备本自运而亦照数征收脚价者此外积弊尚多各属情形亦不一大约正盐一倍课几化作三倍归贩户销者则贩户倒悬归丁粮及烟户销者则贫民扰累又灶户因官发薪本平色太扣以至交盐时堕欠搀杂变产革丁受累尤甚民财止有此数得则归囊欠则归公国课民财必至交困此行盐之弊也至滇南夫马历系出自烟户与额设堡军惟钦差及督抚学政提镇司道与本管府州县通用从无违悮自大兵征缅甸始添派粮夫设立公局凡奉差过往一体应付系专为军务而设凯旋之后遂以征调为寻常公局为利薮一切过站者皆以公事假名做情指一科十唿扰百端若果有公出大差则包串私派派夫少则至千多或近万派马少则数百多则三五千不等凌虐奔守各情形难忍尽言更复折价分饱层层朘削其非军务而动从粮上普折者追逼尤勐又有不奉明文而私借采买米谷扩水入己者闾阎展转赔累难堪此外杂派名目不一而足虽有大吏示禁总以具文相视凡此皆官吏通同朦混所为也臣闻嘉庆二年滇中百姓与州县管盐之官亲长随书役及素管夫马公局之各头人构怨报复俱有痛不忍言惨不经闻实迹且近省及迤西一带几五十州县不约而同诚边省从来未有之大变虽经大吏出示晓谕有累民诸弊政即当为尔等禁免之语旋即解散而随后复另造拒斗伤人别事入奏官则参处民则分别正法固亦足以彰国宪而慑人心但终未将此数项起衅弊端陈明禁止使罪犯虽明而祸根仍伏至今官吏愍不畏法旋改旋复巧取更工彼此猜怨交含不识养痈至于何日臣查夫马采买原有旧例明白易守无过禁其设局滥派折价私吞与非军务永不许从粮上科派已足便民其盐斤则每秤均有羡余官得余斤办公贩得准斤出课是以从前只用铺贩课并无亏近则迤西一带因贩赔多而官课欠改派地粮烟户或大户行销法逾改而取逾多不清其源徒益扰累至加额加课倒收脚价则从来所无数无底止自宜永禁其有自运未领脚价者则纳课时即将此项扣去毋令倒交如此行之自为妥善若滇盐亦可如别省办法则在大吏相机妥画今我皇上干纲整饬大憝已治内外肃清臣惟有吁恳天慈密饬查禁使诸弊之已革者永遵未除者立止但得上下相安官民两便诚边氓万万载无疆之福也奏上奉旨交滇省督抚查办时抚臣内用总督富公兼抚篆以滇省盐法宜改以便民复奏奉旨交议而旧抚臣在都欲沮其事先生再疏吁请词不录未几富公丁艰去官上以交新督大学士书公会同新抚初公核议初公居门下久闻此事于先生甚悉卒以富公原议稍增损之定为灶煎灶卖民运民销至今便之壬戌以奏劾长随蔡永清僭越勾通朝贵事失实镌级降补刑部员外郎丙寅选本部郎中保送繁缺知府庚午引疾归里行过扬州两江总督百文敏公两淮盐政阿克当阿延先生主讲扬州梅花书院之新设孝廉会文堂扬州卑湿之乡士气恇怯先生谢绝势交生徒进问者唯言熟读宋五子书反质诸身之所行而已客扬州五载以乙亥十二月五日卒于樗园年七十有六配杨宜人生子晓岁贡生皆前卒女子子二人长适杨汝悔次适苏均继配刘宜人生子二昌暄刘宜人产于北未尝入滇昌暄皆幼漕督李公盐政阿公议暂厝先生之柩于扬州而资刘宜人携昌暄入都依初公俟成立后扶榇归葬扬州诸生徒共为卜地于城北之紫竹庵侧素衣执绋异声同叹可谓生荣死哀者已名流先达多萃江介惟桐城姚姬传先生主讲江宁之钟山数十年粹然不立崖岸而无瑕可指不愧人师自先生至扬州论者始以为德之有邻也先生之学以自守为本有用为宗不尚谈说而词旨清穆可诵为有德之言前有五华讲义若干卷版行于滇在扬州选刻大儒诗钞若干卷其他诗文多散佚性躭作书出入于平原眉山而得其浑逸稿草不经意者为尤工云包世臣曰给谏以言为职言有三体条列谋猷为奏议匡弼君德为谏诤掊击权要为弹事夫入告顺外者奏议也避人焚草者谏诤也至于弹事则古人对仗读白简公事公言机不可迟而事不尚密今上亲政以来言路大开谏垣一得之词多蒙采择而又潜消党隙保全善类睿虑周详至矣先生居谏垣直声最着而所亲莫得见其草本凡以仰体圣德人臣恭谨之义也先生以辛未夏至扬州世臣侨寓同城甲戌春始得谒备承嗟赏引为忘年交因议盐法至滇省世臣谓初公改滇盐一举德在百世先生乃言其始末世臣旋就食海州比返而先生已物故时先生之甥举人苏城来护其丧因嘱苏君出遗箧共检奏草木半断烂不可读谨就手稿完善稿末有上奏月日者撮其要着于篇其己未正月指陈月选签掣之弊与安抚难民之法两稿虽完具皆不着着其重大者而以手稿属初公装池谨藏至昌暄成立而归之使后之论世者有所考焉清故江安盐巡道署江宁布玫使除名戍伊犁放还汉军朱君行状曾祖天爵字允修山东兖州府知府诰封光禄大夫祖伦瀚字涵斋副都统署理侍郎诰授光禄大夫父孝纯字子颖两淮都转盐运使诰授朝议大夫正红旗汉军吴必庆佐领下朱尔赓额年六十五行状君姓朱氏源出故明代藩中叶脱属籍居山东历城为历城人其世次不可纪君上世名永安者宦游辽阳遂家焉其孙以天命中入汉军隶正红旗四传至侍郎以书画名天下族始望都转传家法尤工诗古文辞师事副贡生桐城刘大櫆才甫得其传自为诸生时都下老宿皆纳交与京堂桐城姚鼐姬传编修铅山蒋士铨心余知府丹徒乇文冶梦楼尤厚应乡举卷出王君房填榜时监临主试同考见其名惊叹曰此即为万山青到马蹄前者耶其为时流所重如此君为都转长子原名友桂字丹崖及充满章京直枢密高宗雅不欲旗员同汉人命名都转择满文可连姓成语者为改今名以汉译之为好古字之曰述堂君又别为号曰白泉故天下皆称朱白泉云君自为儿童时即与仲弟广东候补道朱尔松额以颖悟称都下都转出令四川历山东江南君皆随任才甫姬传心余梦楼与才甫之高第弟子歙孝廉方正吴定殿麟皆至扬州客都转署君从容质难疑义作为诗文书画皆取法高得古人之意然非其好也常登山临水弄潮走马挽强贯微又好奇门六壬风角诸术亦复躭禅悦涉声酒意之所至辄倾倒无余唯欲多上人挪揄侪辈于显要无所屈服然能急人之急推解无德色覆家赀至大万以是为友朋推重而冒嫉亦隐伏焉君既成童以川运饷急都转为援例得主事弱冠签分兵部为管部大学士诚谋英勇公阿文成公所器入直军机处洎授武选司游历本司掌印郎中荐列一等简放江安督粮道督粮道署驻江宁与总督同城时总督苏凌了所用阍人为大学士忠襄伯和坤旧隶颇恣睢用事苏公以伯相故加意优容群僚屏息君廉得实迹入白苏公出命健卒捽而遣之旋从苏公至安徽太和县查办逆匪刘之协时新授安徽巡抚陈用敷自都出经定远县闻县民任枝常茹素遂籍其家得弥勒佛像又得新旧红帖二事上署出钱人姓名除重见者共得百卅人陈公据以为从学弥勒教之根基钱悉捕治逮系之有旨饬苏公会鞫苏公故倚君时刑部侍郎宋镕以安徽道署按察司事与君善君与宋公检核二帖名既重出不类根基钱簿因廉得任枝家有婚嫁事先后籍录贺钱人姓名故红帖若簿记遂平反其狱全活男妇以千计六十年春太和狱竟遂留安徽署理布政使事是年冬引疾回旗嘉庆纪年病痊以母氏梁淑人年老有疾请改京职选授户部郎中时伯相张甚监奴刘全之女夫号槟榔蒋者倚势夺民产讼于现审处同官望见蒋皆踧踖不自安君叱使长跪掌责数十同官皆失色惊走君独受其词以白伯相有西贾利旗租地嗾言者使得与民人通买卖事下部堂司皆被惑君独不肯下议贾啖以白金二十万君正色曰旗人居积本微薄又不善治生若听与民人买卖旗地不三年旗产且当尽吾顾利贾人金使二十四旗数十万户尽困饥寒耶时管部大学士朱文正公廉得其事惊为希有值考察文正公以君自告改例不外用面奏君才守堪大受而以告改例不列一等人才可惜奉优旨授广东潮州府知府时潮州内洋有匪船六帮鸱张日久又有闽匪朱蕡峙来窥伺尤强黠君抵任即周历海壖集村民为练勇并商之本镇今山东巡抚武隆阿得兵一千沿海棋布严断内奸接济米水朱蕡帮粮绝改乘小艇逼岸死斗君率兵勇接仗四次叠挫其锋朱蕡起椗走台湾六帮闻风胆落并力自保君相机堵剿六帮益蹙君念匪众虽多然真盗不过十之二三而被胁入伙者居其七八不若开示生路以解散其党羽必死之心即以剿抚兼行之策上粤督今任直督那彦成那公以为善三月之间盗魁黄茂高许云湘王腾魁杨胜唐黄德东关兆金等皆受抚计收得巨艇二十七只盗党一千四百二十六名大小炮二百四十七位火药千一百八十一斤器械一千八百九十一事潮郡肃清君遂择其强干者三百余人杂之练勇此罢其余归田里时会匪巨魁李崇玉党众盘踞惠潮山谷中而自率精锐数千人游奕海上君因造就抚新练中之有才辨能道威德者诱之自投朱蕡帮伙亦渐有溃散来潮乞命者君适以梁淑人忧去职未能竣其事服阕起官云南曲靖府知府十四年广东海盗充斥东路则郭学显西路则乌石二中路则郑一为三大帮郑一死其妻石氏号郑一嫂领其众郑一嫂与部目张保私通分十船与保自领别为小帮而别帮小者多附保遂与三大帮为四而内与郑一嫂合故中路尤强盛常入内港登岸恣剽掠官兵与遇辄败衄前后戕军官至十数仁宗乃命协办大学士百文敏公以山东巡抚督两广当君之守潮也文敏为广东巡抚知海事非君不办请于朝遂授广东高廉道君既至文敏先期已奏署督粮道留省垣总统剿办洋匪事务君见海口各炮台皆筑于山顶以期了远然火路高匪船出入台前炮子或自桅上过不能伤建议留旧台为了楼而别建新台于山麓使火路平水面匪船过者发炮辄碎其帮匪锋屡挫又饬并海郡县严断水米如在潮州时又侦得红单船并海运盐而匪船之篙篷缆索实资接济请改盐为陆运而撤红单船入内港匪势渐蹙君乃招前所抚用首民使为线人下海说郭学显自崇玉就抚那公假以翎顶遣入都悬首菜市洋匪以为被诓莫肯投诚学显素闻君名又见旧受抚者故无恙遂首先从线人归命君白文敏稍优待之以劝来者未几郑一嫂亦至保势尤孤帅其帮数万人抵虎门使线人入报请督臣亲至海口得面陈乃敢投仗文敏召文武大吏会议莫敢发声君独进对曰危事不齿保自知戕官兵至伙罪大恶极非郭学显比迳降恐为李崇玉之续聚众既多现粮无继若拂其请必上岸死斗去省垣才数十里城外居民百万蜂虿有毒可为寒心额请与署司温承志中军副将张绍绪从宪台尽撤兵卫单舟迳诣谕以恩威必可集事文敏曰诺即具舟君曰是未可造次今日请命南海番禺两知县偕线人至张保船告以明日宪台自来受降方足以昭威重且使彼筹熟而志坚也翌日昧爽文敏遂登舟行四十里见保列巨舰百数杉板船数百对排下椗夹水道如衢巷望见座船贼舰举炮以迎声震城中城中人皆悸慄登埤无人色至午始逼保坐舰相距二十丈保请过公君叱其使曰大人来海口受抚张保当登座公泥首乞命速归报若仍骄肆迟疑则无死所矣迨晡张保至公舷将下杉板而返者三卒从二十人露刃至君白文敏命其从者悉登舟而独召张保入舱张保自陈罪重难赦愿先解散余众自留精锐三千人配铁力大公三十只杉板六十只至西路招乌石二不听则擒之以功自赎君侍坐遽问张保曰若须炮位几何兵械几何米粮几何往返若干月日炮械若自择精好者报明配用米粮则大人赏给若若既归顺便同练勇若据实合计禀大人候思谕文故乃许给米三千石抚慰而遣之回船翌日张保遂交船只器械使余众上岸受抚而自帅精锐起椗出洋群谓张保以乏粮求抚且其解散者大都罢弱今以三千精锐配用船械又精善更得米三千石必为大患将不可制蜚语四起君笑曰是不必以口舌争至期张保果诱乌石二至高州乌石二既至而颇中悔文敏乃急诛之三路悉平乌石二者麦有余与其兄有贵皆居乌石乡故有此合号也既竣事君得拜花翎之赐并先后优叙军功加四级十六年文敏内召都察院左都御史以南河减坝决口复出为两江总督文敏陛辞以君为请仁宗思君故宫江南情形熟悉又随同文敏办事得力遂调补江南盐巡道使得就近差委君以十五年调署南诏遂奉差押要犯交刑部以十六年九月差旋至苏州舟次接调任之命先是君以七月初至清江浦文放抵任才数日以君系客官属访求南河真实情形文敏出都时于景州发手书延世臣至浦议河事予至浦而文敏方会河督陈凤翔前往查看海口世臣因得遇君于旅馆时李家楼始决水当由洪泽湖出太平河归黄而太平阿淤为平陆湖口之束清坝外即运河头坝其金门深四丈余比太平河低且五丈而运河宽才二十丈并受黄淮势必横溃本管道厅议大挑太平河使宽深以三十万饷限一月竣事工员莫肯任清江士民惶惑不自保君从容问策予曰于头坝外接长盖坝逼熘北行则太平河之浮淤自去水来甚速断不能有月余暇隙俟挑河工竣且挑成亦不能掣熘入黄是弃三十万帑金而从以情江淮安之百万生命也接盖坝费不过万余两十日可成救急先务无以逾此又泛论南河兴衰之故君颖悟绝人闻声神解遂与予为布衣交阅五日文敏回浦予上谒文敏谢病予辞君返扬州君谆劝缓行入询文敏乃知文敏初至浦工员知延予主河事莫不恇惧遍求中外与文敏缔密者蜚语阻止之以十数君曰包君文辨绝人精善河事且忠诚廉介义形于色主上洞识工员之不可恃故委任恩门凡能与工员为异同者正恩门所当吐握旁求者也今于千里外手书招至而以谗中沮恐天下有以窥浅深因以盖坝事告文敏且曰此其略非包君不能详也文敏颔之又三日乃以分夜求世臣于旅馆中指画机宜文敏以为然越一日遂偕至河口相度乃决盖坝策八日而水至盖坝将成太平河新淤刷如沃雪不数日槽宽二百余丈深三丈清江民乃安枕君见盖坝有成效乃买舟回粤行抵苏州奉调回棹受事以九月至浦督挑减工巾段引河未几文敏札饬委员遵照新定章程围估苇荡君复至浦闻浦上蜚语中世臣者益多而世臣又以面辞文敏保荐之故忤用事人意内外掣肘君遂白文敏延世臣襄其事凡所条议君辄以公牍上之得施行者十七八文敏复檄君协理河库勾稽钱粮督筹苇荡而钦部事件及提审地方重案又辄委于君世臣检例案核估销验供词比律意酌斟轻重批答申移常苦手目不相及而君出查工入谳狱犹以暇隙集宾僚饮洒较射度曲无匆遽之色君之筹荡也知右营樵兵向无额人开采时营员领帑下荡荡内弁目临时雇募夫力樵毕即散弁目专其利而弁目又为滩棍所持以致荡料归滩棍者什五六归弁目者什二三归工用者什一二营员朋分额饷而已前此虽经专派道员尽荡搜采才得柴十数万束而正额常亏至过半君乃请以荡内淤变不产柴之腴地每樵兵一名给地四十亩以为兵基严验年貌箕斗荡始有兵又验荡内沟渠淤浅出筏难而采不及远请濬旧挑新直达荡底时新筑长隄水次隔在隄外为请隔隄搬运经费又念每年搬运为费不赀而樵兵虽得地亩无栖止房屋料种牛具终无实济乃请棚厂牛具料种银两分给各兵以后搬运过隄即用官制牛具以垂久远又念苇荡营守备千把本系操营有兼管地方之责既无衙署难资办公是以常年住浦仅以开采停采之时两度到荡即住弁目之家附荡居民挟制欺凌情状百变强取私偷不能禁止请申明操防旧例于偷窃官料案件听其自理建衙署设仪从而地方事件应参处者仍归庙湾营使得以专力理荡荡始有官文敏皆据禀咨行立案至今便之是年即采足正额二百四十万束又增采余柴四百三十万束查案分别远近会同库道详明分派各厅以济工用十七年四月采筏搬垛事毕营员出具收管陆续交船君回署供职厅员奉派荡料例扌互购价沾润较少而滩棍夙昔以荡料与厅员为市者彼此勾结船兵又于中途改捆交工时斤重或不敷于是入厅知照公禀院道欲翻荡局文敏悉其奸谋会河督饬库扬海三道查讯禀结君复自省至浦会同海道酌定采办十七年新苇箍口为二尺八寸较旧增三寸估右营得柴八百万束以奉委署江宁布政使事未及估左营先是三月初李家楼将次合龙各工无料洪泽湖自仁坝掣塌泄枯水势出御坝甚弱君恐庚归故道正值桃汛或致倒灌派委沿途催提右营正料先交外南厅而船营把总钱永胜押荡料五十万束停泊李工私到御黄坝与厂员议折交分数黄水骤至冲塌御黄坝宽至三十余丈运河几溢君严饬钱永胜责令即日提船扌互坝自效乃得昼夜抢堵不至塌宽成事八月内切滩熘掣马起营工大埽三十余段殆欲穿隄厅员急截过境荡船得料二十万束源源厢补幸免冲决而十月内故河仔陈公以文敏劾词诬罔诉于都牵荡事及君钦使以十一月抵浦查讯为工员荧说所误适有船营尾帮裁料九百束无厅收受泛荡河中三四月工员嗾使泊于洪福庄请钦使查验遂据以为率凡自春徂秋取有工收报明厢做埽段之料三百余万束皆照此核算斤重君因文敏原参陈河督之词涉虚恐不能必全而狱无出路难为结正愿以身任不加深辨遂被虚糜钱粮苦累樵兵之严劾遣戍伊犁君素不习河事才数月而能通彻全局深解机宜十六年冬南河总督黎襄勤公于海道任内督办减工下段引河于倪家滩迤下就挑河之土山坚筑缕隄三千丈束水攻沙首尾缘以格隄十七年三月李家楼合龙水至缕隄内不能容格隄沮遏水头上游聚而不流平大隄者数十里而襄勤先禀严守格隄文敏据以入告奉失守格隄即行军法之严旨君飞禀改守大隄听熘穿格堤而下旁泄始止未几桃汛至而减坝大工合龙时基有积沙熘势急攻坝身展侧抢护不能止君启陈公于大坝迤上筑挑水斜坝逼熘入泓不数日坝根挂淤迄今稳固君以春抵戍所二十五年冬赐还城中无一椽之居都转墓在西北郊外牛房茔旁有祖遗旗租地数顷坟园三十余间君稍加修葺楚家屯居督子侄读书并课耕牧道光二年君犹子朱鲁以知县拣发贵州君颇忆旧游遂以四年春卒于朱鲁绥阳县署君自戍回旗予适滞迹都下招携同寓僧庐者数月君有手册纪自嘉峪关外至伊犁程途附及风土形胜甚精密有条理凡自新疆来者共以铜铅厂聚众为忧君则谓给役其中者每日可得制钱二百余彼处物力丰盈人日得四十文便衣食优裕人各乐生无可虑者唯厄鲁特种类日繁又不善为生而客民以术兼并之终当为患时又议筹八旗生计君前查荡时见底堰外荒地腴美唯濒海受潮土咸不耐种植而粤东有咸水稻收成颇丰即欲遣人至粤东于秋成后收新种数石并召粤东老农二三人来江南试种以尽地力未果而被议遂以此说遍告本旗莫能举倦倦之义不变穷通有如此者配宗室氏郑某亲王之孙女长子朱奕勋官山东知县被议罢职次子朱奕亨候选通判女子子二长适户部银库员外郎达林泰次适銮仪卫云麾使祥泰俱宗室夫人出季子佛灵安侧室刘氏出公之不禄也勋以交代未结不能奔丧亨奔驰万里以五年六月扶榇归葬于都转墓左世臣受知深而共事久得悉其生平故纪述数大端以俟当世之有道德能文章者论定焉四月八日旧部人包世臣谨状皇诰授奉直大夫陕西山阳县加三级黄君墓志铭君讳辉字耀腾一字蒻艇号秋圃安徽婺源人也祖鸿貤赠奉直大夫妣程氏貤赠宜人考奖封文林郎赠奉直大夫妣颜氏封孺人赠宜人奖生数岁家骤落鸿贸贸入四川十余年绝耗问奖乃辞母寻父遇于重庆而鸿已病痺奖课蒙以诗疾鸿物故无力归榇遂葬于巴奖尝失道至峨眉山中大雪断行踪又饥不能举步遇老者与荞饼食之顿轻健得出山遇乡人谢氏携之东下至芜湖奖年已六十矣婚于芜湖颜氏偕归婺源而生君惜抱轩集中所称黄孝子者是也君既颖悟而父母督课之甚严弱冠试童子即冠军旋食饩甫壮以干隆丁酉拔贡生应廷试得知县签分陕西补镇安恭遇覃恩封赠祖父母父母如其官遂乞养归君优于文学开门授徒以修脯供菽水远近负笈从游者多知名士婺俗故绩学然屈指必首君三载封君卒而母氏亦老君接请养母又二十余载乃入都例发原省坐补而镇安已改繁序补山阳累加三级复遇覃恩授奉直大夫嘉庆壬申乞休癸酉八月六日卒于里门年六十有六配同邑洪氏封宜人侧室谢氏子四汝期郡廪生贡成均以训导候铨凤来国学生俱洪出百禄国学生平格江西候补未入流俱谢出谢以平格得貤封孺人孙十一俱业儒曾孙四俱幼君之未补镇安也已历署洛川中部诸大邑郿州直隶州知州西安府分防孝义同知及乞养归侍而教授乡里后进如未仕前比封君弃养君年方强仕而依侍母氏不忍去膝下既养亲事毕乃自许驰驱再至陕署氵幵阳及白河时教匪余烬未靖军书旁午奸民窃发者接壤相继君劝谕绅耆远斥堠外防内抚闾阎得免蹂躏焉及补山阳邑有啯匪刘伏得聚众数千出没老林中扰害行旅居人无不至文武严捕积年莫能谁何者君至谕捕人曰匪势甚张非有司所能制徒聚壮勇耗经费何益尽撤藩篱若无事所匪果易君一日君下乡侦刘伏得所当至设伏擒之山南路遂通邑民王朝阳前以聚徒念经被捕大府予以自新十余年后邻境案有株连复严檄追捕君至朝阳家谕令就逮而亲解至省白大府曰朝阳悔过有据已若必念旧恶恐反侧者多大府素重君释朝阳众心乃安其静镇以除大患积诚以孚愚氓有如此者迹君生平事亲则竭力诲人则不倦临民则尽心所事皆成名传曰求忠臣必于孝子之门能为师而后能为长君当之矣是宜有铭君之卒也汝期等以其年十月八日举葬而未有埋幽之文后三十年当道光壬寅三月平格以请故铭之曰孝子有子为众人父宦虽不达实笃后之祐书包摈达事包摈达者吾族之农民也干隆乙巳大饥吾族远报葬凤凰山去村十里坐落曹姓水口亭前曹姓挖蕨根为食不可禁几伤墓族长榜祠前曰自六十争十六不病者某日各持棒集祠前往凤凰山不到即削谱族人会者千五百曹姓悉族止三百人拒水口亭棒接而吾族败奔近村乃踞地喘息摈达曰包为曹败无颜见乡人有从我打复仗者否应声者三十人曹姓方饮胜者于祠摈达留十人断水口亭而率二十人入其村斗于曹祠前当取其安墓禁山服约而回三十人者先固在千五百中始以五当一而败继以一当十而胜义愤重则利害轻也自夷氛起共谓其断无敌然夷炮前后百万出而伤吾人曾不数十徒以震慑群走使逆夷蹑项后歼如草乌桶厦门定海乍浦京口莫不然竟无如摈达者一决求胜于败之策并命不翣伤已故追记之毋令泯没焉尤异者浙东设粮台起故安徽布政使于扬州驰往主其事去夷氛尚百余里忽中夜自惊故布政率监守官十数走比明乃息足曾无一人有裤者存饷四十万为民勇所篡乃议减员弁薪水为弥补戚氏曰畏法则侮敌畏敌则侮法此诗人美大夫所为必云舍命不渝者也史云州家传君讳绍登字倬云姓史氏江苏溧阳人也东汉初史崇以翦赤眉功封溧阳侯之国子孙家焉五十四传而至君曾祖夔詹事府詹事祖贻直文渊阁大学士赠太保谧文靖父奕环山西按察使君少有大志博览书史试顺天挑誊录议叙布政使司经历分发云南试用署开化府文山县事云南盐归官办苛刑抑配民不堪命语在谷给事传君莅任即弛其禁释狱中逋课者数百人民以大洽阅三载配盐之五十七州县一日同变乃改为商办以宽民依文山式也未几苗匪起贵州距文山尚数郡君察其形势必将阑入而各镇兵不可用乃集吏役健者得三百人亲教打镳期于三十步外取人命地而中教甫成而黔匪蔓扰广南逼文山邻境之邱北又潜结文山各寨侬倮约分投蜂起时嘉庆纪年之四月也君谓不救邱北破贼于境外则文山侬倮必不靖遂授三百人仗人刀一握铁镳三十枝身帅之驰往所当辄仆收复前所失卡汎以十数廓清邱北而云贵总督勒保剿苗失利被围于贵州之黄草坪月余云南巡抚江兰调君往援君率壮勇驰至贼围城十数重内外不相闻君迎阵以镳击之壮勇争先贼死如积一日遂奔溃君念围虽已解而贼众尚数万若入城慰谒总督则贼走远不相及为后患甚巨遂追奔三四百里七接仗歼贼至尽乃返黄草坪君解围之后三日黔镇以兵至总督德之甚比君上谒总督曰若滇省小文职亦远来看我耶君陈开围状总督怒曰围采若开何不入城一见我使我忧悸欲死君曰入谒则贼不可尽麾下遣人至城外及七次接仗处验贼尸系镳伤者则是文山县民壮所奋击若刃伤请行冒功法总督初欲重劾君覆勘得实乃已而巡抚闻君与总督辨论恇惧遂饬君自备经费不入军需报销君以故亏帑至二万是年十月委兼理临安府之蒙自县虽攘接文山而两城相距三百里莅蒙未一月交趾贼目侬福连勾结广西余匪贺成猿等数万人入文山烧杀村庄占夺硐卡君闻信匹马驰一昼夜入文山城次早领民壮出剿生擒首逆并获从目二百人硐卡悉复总督以为能事擢顺宁府云州知州仍留署文山事默酬解围之功也三年文山大水君开仓救灾民为滇省往事所无四年睿庙亲政以初彭龄巡抚云南初公自矜廉介好任术为明察开化故有总兵官当变出不测君以署县破贼土人榜通衢曰总兵守城知县打仗总兵衔之初公询总兵曰颇闻便令不要钱果否总兵曰小钱断不要初公遂以亏帑劾君士民闻信立刊知单胪君主文武政绩题曰天理良心设柜邑庙醵金至三万初公闻之甚悔以君既完亏得留任仍余七千两率耳环戒指手镯之类无可返遂立案贮库为公项次年丁母忧疆吏倚重君留不遣君言父母之丧惟金革无辟遂解任随滇粤各行营而文山公项后来者欲干没之绅耆请于上游建开阳书院文教以日盛焉七年服阕署丽江府维西通判厅民恒乍绷为乱巢险固不可攻君廉得巢后岩壁斗阻大溪水峻急如箭君以篾为大絙募善泅者系长绳于腰绳尾续大絙既渡溪则引絙系岩树对岸急引如笮桥絙套篾圈圈下系小板可坐君先上板以手板絙猱接登岩顶壮士三百人从之贼不虞君至大惊乱君既手擒逆首壮士歼拒命者其党尽就缚遂以蒇事拜花翎之赐九年得呕血疾卒维西官署年正五十君常以至少敌至众前后三百余战未尝败狃身无伤痕所教三百人亦无阵亡者君寄其子书有云人生通晓大义为国家舍身出力不怕死亦不得死是君之八九年出入万死一生之地而竟不死者天也非幸也自嘉庆初兵事连者十载满汉文武因缘致封圻膺显爵者以数十百计迹其功能皆远出君下相君才器直当与唐之张中丞宋之岳少保相后先而浮沈下吏既荣名所不及又以边徼少文士伟绩无能纪述者是又将无闻于后余始闻君名于兖沂兵备熊方受兵备得于其弟方训方训亦以下吏在滇曾与君共戎事者也然传述君事颇不晰余访之滇省公车士多识君者言君乘生马手未按鞍而已上衣衫悉齐整每宴宾客辄以镳赌酒下堂坐使善镳者四面击之镳皆入君掌莫能伤各述所闻见率奇伟而年月地名未能无错午余随手笔记之存箧中数十年兹检箧出之恐久而亡失故撮聚大都为传授其家使不抱恨于没世焉道光十有七年六月六日安吴包世臣撰皇诰授振威将军赏戴花翎福建全省水师提督统辖奎澎节制各镇原品休致特旨起家仍以提督用襄理浙江军务泗州陈公行状曾祖永福字介斋诰赠振威将军妣张氏赠一品夫人祖伯山字松心诰赠振威将军妣崔氏赠一品夫人考启源字箕圜诰封武翼都尉晋赠振威将军妣王氏封淑人晋赠一品夫人安徽宜隶泗州籍侨江苏扬州府宝应县城内陈阶平年七十九状公本名安魁字阶平号雨翠于海州参将任内更以字行雨峰遂为字别号鹿岑泗州陈氏源太邱居临淮关其世次不可考至公曾祖乃由临淮迁泗贩茶来往淮扬间六安蛟患荡其业遂侨寓清江浦迨封翁益贫窦挈公负贩浦市遇痴城相士潘瑞堂惊曰此子躯长而色青真甲木行人武贵当极品公之从外祖游击王福时已官河标千总谆劝入营公乃以干隆丙午投河标中营年二十有一派河库道当差岁余保送河督辕戈什哈差使勤慎值南河多故两三年间里河厅之小舟庄扬粮厅之邵伯南塘桃源厅之师家庄山安厅之汤家庄相继漫口公皆与堵筑之役公生长河濡习见椿埽土石工程又性好研究质问多悉其底里调河形辨水性尤有心得辛亥拔补额外外委次年得经制乙卯拔把总嘉庆丙辰升中营右哨千总戊午己未连举毛城铺邵家坝大工邵工将次合龙公以引河头之拦黄坝为土料车马所经压砑坚实仓摔启除难净尽掣熘不畅大坝每吃重建议傍拦黄坝前用浮土浇替坝以便净启拦坝替坝本松土又新浇放熘时如汤沃雪主者以为然邵工应手堵合嗣后东南两河大工皆循以为例旋擢苇右营守备壬戌从钦差侍即那彦宝堵合唐家湾之减水坝工甫竣而安徽宿州之匪民王朝名滋事公奉派带萧营兵三百名驰赴宿城北之符离集防堵无一贼阑入徐境者癸亥东河衡家憋漫口那公奉命移节督堵公随往次年春合龙保奏尤为出力赏戴蓝翎乙丑又调堵睢南厅之郭家房而安徽之宿亳蒙三州县匪民余连樊牛儿等滋事公奉派带兵防堵会同各路将弁战于郝家集生擒余连等并头目二百余而皖豫交界居民平日多持素讽经恐株累汹惧不可止公密陈两江总督铁保曰小民持素讽经本为向善祈福非恶逆比傥不肖弁兵借端讹索必致以扰累激变铁公即出示严切晓谕云扰累良民有状者行军法人心始定初贼势甚张值大雪封路贼眷皆坐牛车不能行进退牵掣得速蒇事而善后实赖公策是年公捐升游击在守备任候选次年调堵王营减坝蒇事大吏知公叠次出力保奏以游击留省尽先补用旋补松江府城守游击仍留工差遣己巳调扬州营游击而王淑人弃养请假治丧葬毕乃莅任扬州鹾贾所集华膴成俗枭匪出没扰害闾阎公实心巡缉城厢安枕士民以为自名宦白云上之后未之见也壬申奉调引见以缉捕有成效赏换花翎癸酉推升海州营参将海州依山负海素为逋逃薮匪枭设窑口立马头者相望窑口则掠妇女抢牛头勒三日内半价往赎稍迟则妇女转卖牛头剥杀视为故常马头则争夺惨杀不可究公莅任简标下悉其材技挑三十人为内班皆善侦探能格捕随宜任使各当其器枭匪皆通州役营员有举动州役辄先时送信得走避公侦知各匪所在定更后即亲历各门视管钥信不得出城侯人定乃集兵入署以私财具蒸饝火酒饱啖当行者督至匪巢匪尚酣睡无不擒获有积枭江兴远挟仇挖八人眼一人心公廉知之访获一被挖目者询悉始末分投追捕江兴远等四十余人皆就擒置之法州境大憨悉远遁有刘廷彦等十五人投首归农缴架枪六座其制作轻重高下旋转如意指公备询其盘炼枪筒配责火药之法乃资而遣之公依法制造督士卒演习为江省营伍之冠公所挑内班多积劳至专营有与公同任封圻者丁丑迁漕标副将丁封翁忧服阕当赴部奏留江南补用辛巳署狼山镇总兵官壬午补江宁城守副将署徐州镇总兵官癸未署苏讼镇总兵官甲申擢湖南镇箪镇总兵官即之任丁亥陛见回任己丑奉旨充祭告南岳炎帝虞帝二陵使壬辰兼署湖南提督癸巳擢广西提督戊戌调松江提督提属三镇皆公所旧历水陆操防驾轻就熟不劳而治己亥以夷氛骄蹇调厦门提督公年已逾七十两足习劳久时肿痛艰于驰骤然部署形势精治火器岛屿防御无不周庚子夷再入厦港公督兵拒战连歼其目夷舶远窜嗣督闽者以公年老有疾奏请休致公归田后夷人知公已去厦辛丑秋遂长驱直入督部驻厦不能御遂致失守而定海镇海宁波相继陷上怒褫闽督职而复以提督起公于家公赴浙协扬威将军防剿公分防曹娥江八阅月夷人无敢窥伺江溃者壬寅秋夷人就抚于江宁各防尽撤公欲入觐而两足不良于行请假调治至甲辰二月二日卒于宝应侨第眶生于干隆丙戌五月九日年七十有九夫人清河钱氏子晋康侧室生皆前卒孙兰尚幼女子子长适宁波卫屯牧季光弼次适六品荫生候选通判云中玺亦早逝女归侍公少小食贫未能就外传入伍后乘暇隙从人间字义讲文法洎登仕版遂能自具禀牍稿壮强以后读书益多封圻奏议皆己出千余言立就委缛有条理老书记不能及也公虽出身行伍然河辕止重走差且派办多河营修防事及专营扬州以将事首重练兵而练兵非身先不为功时公年已四十余昼从驰射夜习击刺又以筋骨素脆弱闻徐州有石子功师延至署学引经卷帘诸术经岁强壮健举营弁莫能先扬营士卒感公之意争练习竟成劲旅在海州见抄本济澼百金方即捐廉付梓昕夕玩味求制器结阵之故必谦于心试诸事以归实用其镇镇箪也适果勇侯扬公正湖南提督侯身经百战剪刈篷蒿至黟为名将公师事之受其叠战梅花新阵公就侯五队旧法推出五星分布为二十五队以宜苗疆地势缘山绝涧形散而气合苗民震憎侯巡阅见之叹为精奇变幻两湖督嵩孚善其叠进抽退便捷浑成奏请湖南北两省各营一体遵行公又增损古法为连弩五矢齐发命中洞坚又挑健卒授以铅瓦紥腿纵跳上高群以为无益及逆猡赵金陇据羊泉箪兵从平地纵步登屋前队受伤而后队继登赵逆得以歼除箪兵受赏勇号大小翎枝拔升者至五六十员甲于各省及夷氛逼广东各省兵齐集唯公所旧练湖南兵至死不奔北阵亡独多然后知公为深得南塘练心之教也夷氛日亟公由松江调厦门公见夷礮能攻坚度其不能制柔因用麻袋囊沙高厚各八尺周护港沿伏兵弁于沙城后以逸待劳夷舶至皆失利闽督既劾去公易沙袋为石城夷礮一轰石城陷文武皆跳渡易石城时拆沙袋中多有礮子至深者不过四尺然后服公之用心精到也公参古今法炼火药责一次者达百二十步二次则百八十三次则二百四十在厦试准以入告奉旨通饬依式配炼虽军事小节然他省卒无及者予以嘉庆乙丑始识公于袁哺嗣在扬州乃相善在海州予就食州署共事巳一年在淮安在江宁亦时时过从及开府镇箪后相距逮建牙松江则予已薄宦豫章中间相失廿年然公书必岁一再至道契阔并示结队制械各图说及训兵谕民诸刻本予皆未具覆在夏门复以职思图属为记予时方待辨所欲言者至大至急而舍公则更无可与言者乃谟记作答书而答书至厦公已罢归及公复起襄浙军先是裕靖节受幕客愚为大江沙多水浅夷船必不能达而调狼山镇防镇海之奏予见其稿窃意夷情既睫血厦门必复震定海以及乍浦上海撼狼福入大江截运道为国家深忧而长江唯圌山天险可截夷船觅急递致书靖节讽其移重镇守圌山书达不数日而定海复陷靖节旋与难嗣见邸抄知公复起即致书申前说并录寄职思图记稿本公得书即函致扬威及江南当路莫有然其说者遂致京口失守白门辱及城下事权不属徒叹手柯伤已公性尤坦易有容在海州捕枭匪获盐三百车皆临兴场产其场大使韩姓者平日谣涿公无不至公几被陷至是韩于法当革职枷示五十日恒惧计无所出知予最善公径走予斋跪求缓颊不得已偕诣公予先入及其事公曰韩之于我深矣然借公事以泄私忿非君子所为出示禀稿则已列韩家丁差役名为协获例得免议予出语韩稼愧悔无以自容欲即执赞居门下公峻拒卒不见之生平于友朋中受一言之益终身不忘而己树德于人及戚尚阝负公绝不一挂齿颊实人情所难公病既亟持兰手命其监奴曰汝俟我气绝即殡奉兰赴白门吾有两友在彼一为正蓝旗协领奎君一为包君汝请奎君为我乞包君为我状包君习我行治其言可以信天下后世语毕遂瞑协领名奎光字异之谙练旗务为江宁驻防所归心于友朋阎重信义辛丑壬寅与公同守曹娥江相需有成善士也来致公末命予不获辞谨具状如右以告当代大人先生钖之铭诔并牒国史馆让阳垂编录道光廿有四年春二月十八日江东布衣包世臣谨状