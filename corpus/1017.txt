延祐四明志提要钦定四库全书史部十一延祐四明志地理𩔖三提要等谨案延祐四明志二十卷元袁桷撰桷字伯长庆元人宋知枢宻院事韶之曽孙少为丽泽书院山长以荐改翰林国史院检閲官累迁侍讲学士辞归卒赠江浙行省参知政事追封陈留郡公谥文清事蹟具元史本𫝊桷文章博赡为一时台阁之冠所着清容居士集五十卷尚存已别着録又有易説春秋説诸书见于苏天爵墓志铭者则世无𫝊本已乆亡佚此乃所辑明州地志成于延祐七年葢庆元路总管马泽属桷为之撰次者凡二十卷分为十二考曰沿革曰土风曰职官曰人物曰山川曰城邑曰河渠曰赋役曰学校曰祠祀曰释道曰集古义例明简最为有体桷先世在宋多以文学知名称东南故家遗献桷没后㑹朝廷修史遣使求郡国遗文故事惟袁氏所𫝊为多故其于乡邦旧典尤极贯串志中考核精审叙述清晰不支不滥颇有良史之风视至元嘉禾至正无钖诸志更为赅洽可称惟其自第九至第十一已阙三卷所存仅十七卷葢为𫝊冩者所脱佚然元时地志抄怢无多存之亦足以资考究固未可竟以不完废之也干隆四十六年十月恭校上总纂官纪昀陆钖熊孙士毅总校官陆费墀延祐四明志卷一钦定四库全书延祐四明志卷一元袁桷撰沿革攷诗书纪明堂社稷田制与周官殊后虽旁曲傅会卒不相似何邪或曰周官太平书也周公尝行之周祀歴八百是果无更改邪繇秦至宋率数十年辄易矣郡县城邑废徙率无常所陵谷变易然也兼之以人事其理若是作沿革攷句章鄞为越旧名秦平越始皇二十五年以吴越地为会稽郡治吴汉地志会稽所部郡县二十六上应牵牛之宿下当少阳之位今属明者曰句章曰鄞曰鄮则鄮立县繇秦来久矣景帝四年吴王濞反诛复为郡治于吴元鼎五年除东越因以其地为治并属于此而立东部都尉后徙章安阳朔元年又徙治鄞或有冦害复徙句章后汉晋宋齐梁皆因之隋平陈併余姚鄞鄮三县入句章𨽻吴州后改越州仍𨽻焉鄞以堇得名加邑为鄞鄮易也亦加邑焉唐武德四年析句章县立鄞州八年州废更置鄮县𨽻越州开元二十六年採访使齐澣奏以鄮县为明州以其境内山四明为名领县四曰鄮曰奉化慈溪翁山天宝初改为余姚郡肃宗至德二年复为明州长庆元年刺史韩察欲移州城以白浙东观察使薛戎上言明州北临鄞江地形卑隘请移明州置于鄮县而以州旧城近南高处置县从之州初置时领县四曰鄮曰翁山曰奉化曰慈溪要不出秦三县之境虽郡号余姚而余姚县仍𨽻越州广德二年益以象山县大厯六年省翁山海壖旧置望海镇元和十四年从薛戎言不𨽻明州钱镠时以明州为节镇置望海军又更望海镇曰静海镇寻置望海县梁开平三年也未几改县为定海鄮县亦改为鄞汉干祐二年钱俶命其弟亿判明州宋建隆元年陞为奉国军授亿为节度使开宝八年又命俶子惟治领之太平兴国二年吴越王纳土改授惟治镇国军节度使自是始用文臣为知州熙宁六年析鄞东之海中洲富都等三乡剏立昌国县而明之属县凡六矣在唐为上郡大观元年始陞为望高宗驻跸吴㑹明婺俱为要郡而明州控扼海道绍兴三年置沿海制置使以镇之宁宗在藩邸领明州观察使即位改元庆元陞州为府因以名之皇元混一改府为路罢制置使立浙东宣慰使司于绍兴后徙处复徙婺至元十六年以正使赵孟传副使刘良分治于庆元寻併于婺大德七年岛夷厖杂宜用重臣镇服海口遂立浙东都元帅府即旧府治为之至元十五年以昌国陞州元贞元年奉化县以戸口及格陞为下州辨证唐武德元年改郡为州太守为刺史权置州郡颇多太宗命省分为十道开元二十一年分为十五道天宝元年以州为郡刺史为太守至德二载复以郡为州太守复为刺史今按开元始置明州则曰明州刺史天宝以州为郡则曰余姚郡太守志云置州之时名郡曰奉化以备封爵一州岂有两郡名哉图经开元谓开元郡名奉化天宝元年改为余姚郡未详所据元丰九域志始曰奉化郡未知何时改唐志明州余姚郡以境有四明山为名山海经瞿父山又东四百里曰句余之山郭璞注山在余姚南句章北二县因以名州曰明郡曰余姚皆本于句余山虞氏余姚人九域志晋虞喜陈虞茘坟在慈溪鸣鹤山鄞县东有鄮郭古鄮县城也汉地理志㑹稽郡鄮县姓苑有鄮氏盖以邑为氏五代改鄮曰鄞图经云唐有鄞县非也地理志无鄞陆云集秦始皇南巡登稽岳在鄮县三十余日图经云后汉改鄞为鄮山之隂既而复为鄞非也西汉已有鄮越语勾践之地东至于鄞韦昭注今鄞县是也后汉书注鄞故城在鄮县东南图经曰白杜里有鄞城山汉志鄞有鲒埼亭今在奉化有天门山今象山之东门山然则奉化象山二县汉之鄞也鄞城山其古鄞城欤今鄞县有鄞塘乡接奉化盖鄞之境四皓黄公鄞大里人世説注孙承公性好山水求鄞县遗心细务纵意游肆名阜胜丘靡不歴览句章九域志云因山为名战国䇿有句章昧盖以邑为氏汉伐东粤遣横海将军韩説出句章浮海从东方往史记正义句章故城在鄞鄮县西一百里此张守节以开元之鄮言之元和郡志句章故城在今州西一里此李吉甫以元和之明州言之后汉注与史记正义同图经古句章城在鄞县南六十里此今之地里也虞翻传注句章董黯则慈溪乃汉句章之地晋刘牢之东屯上虞使刘裕戍句章今鄞县有句章乡盖自此乡及慈溪皆句章境古句章城在小溪镇左传越灭吴请使吴王居甬东注句章县东海中洲也吴语云甬句东注今句章东海外洲也越语注云甬甬江句句章也晋孙恩冦浃口入余姚破上虞通典云越徙夫差于甬东韦昭曰即句章东浃口外洲明州东北到大海浃口七十里今按甬东浃口即定海县之浃港舆地广记定海有大浃江今以城东为甬东误矣浃口外洲即翁洲也郡志有甬东为昌国盖本于元和郡县志昌国乃唐之翁山县乃熙宁六年析鄞县置岂亦句章地欤本路东至海岸一百四里自海岸二百五十里方出海洋至石马山凡两潮约六百里为本路之界西至本路界一百二十里以慈溪县之西金川乡桐下浦为界自界首至绍兴路一百九十五里南至本路界一百四十六里以奉化南松林乡栅墟岭海为界自界首至台州路二百四十里北至海岸六十二里自海岸至苏州洋二百二十里其分界处系大海即无地里相距自界首至平江府一千五百里东南到海岸一百十二里自海岸汎大海八百三十八里至海中锯门山为本路之界西南到本路界一百二十六里以奉化州松林乡杉木岭为界自界首至台州宁海县七十里东北到海岸七十二里自海岸汛大海一千二十八里为本路之界西北到本路一百五里以慈溪县鸣鹤乡双河为界自界首至绍兴路二百五十五里鄞县境土东距西六十五里南距北五十七里东南距西北一百二十五里西南距东北二百一十五里东至县界三十五里以阳堂乡育王寺山陇东河头铺为界自界首至定海县三十五里西至县界三十里以桃源乡潘奥岭为界自界首至慈溪县三十里南至县界五十一里以鄞塘乡传霸河为界自界首至奉化州三十五里北至县界一十五里以老界乡陈渡桥铺为界自界首至定海县五十里东南到县界九十里以丰乐乡金峨山岭为界自界首至奉化州六十里西南到县界一百七十四里以通逺乡梅山岭为界自界首至绍兴路余姚州一百二十里东北到县界四十一里以老界乡褚浦堰为界自界首至定海县三十五里西北到县界三十五里以清道乡西渡江心为界自界首至慈溪县一十五里奉化州境土东西一百七十里南北一百五里东至鄞县界七十里以藤岭并道陈岭为界自界首至鄞县五十里西至绍兴路县界一百里以陆照岭为界自界首至县一百四十里南至台州宁海县界六十里以栅墟岭为界自界首至宁海县六十五里北至鄞县界四十五里以北渡大江为界自界首至鄞县三十五里东南到象山县界以鄞港中流白石山南港为界陆路再折海计五百七十里自界首至象山县二百四十五里西南到台州宁海县界五十里以杉木岭为界自界首至宁海县七十里东北到鄞县界六十里以金峨岭为界自界首至鄞县八十四里西北到绍兴路县界一百二十里以箬坑岭为界自界首至县一百三十里昌国州境土东西五百里南北三百里西南至本路三百五里东五潮至西庄石马山与高丽国分界南五潮至龙屿与象山县分界西一潮至蛟门山与定海县分界北五潮至大碛山与平江路分界东南三潮至韮山与象山县分界西南二潮至三山与定海县分界东北五潮至神前壁下与海州分界西北三潮至滩山与嘉兴路分界慈溪县境土东西一百里南北九十里东至定海县界六十里以梅林泾及双桥鸬鹚浦为界西至绍兴路余姚州界八十里以桐下湖从浦至大江为界南至鄞县界三十里以钟乳山及潘粤岭孤儿冈为界北至嘉兴路海盐州界六十里以大海岸中桑屿并黄牛山为界东南到鄞县界一十五里以西渡江心为界自界首至本路三十五里东北到定海县界六十里以雁门岭为界西南到绍兴路余姚州界一百里以杨溪村及高巖并石门山为界西北到绍兴路余姚州界八十里以上林乡为界定海县境土东西三百九十里南北二百五十七里东至昌国州界以本县崇丘乡青山屿接海面号鲛门山为界县东至海岸三里自海岸至鲛门山约半潮折三十七里计四十里自界首至昌国州约一潮计二百里西至鄞县界五十里以本县清泉乡西陈渡桥铺北为界自界首至鄞县十五里南至鄞县界三十五里以本县灵巖乡河头铺育王山壠为界自界首至鄞县三十五里北至本县岸二里即是海面直连至平江路海洋为界但以潮下行舟约一潮折二百二十里其分界处系大海东南到本县海晏乡乌崎山海洋为界计一百一十里本县至海洋一百五里自海岸至乌﨑山五里其分界处系大海西南到鄞县界三十五里以本县崇丘乡褚浦堰东为界自界首至鄞县三十五里西北到慈溪县界一百二十里以本县灵绪乡东墟步为界自界首至慈溪县三十里东北到本县岸二里即是大海直接至昌国州界以潮下行舟约半潮至昌国州金塘乡折一百五十里自金塘乡至昌国州二百里象山县境土东西二百里南北二百五里县治西北距府城驿三百七十一里东至鄞县界八十里以东殊山为界西至台州宁海县一百里以磕苍山嵴为界南至台州宁海县界一百九十里以秋卢门海港为界北至鄞县界一十五里以屿山为界东南到海六十里西南到台州宁海县界一百十五里以渔溪海港磕苍山嵴为界东北到鄞县界四十里以鄞港及中流及翁山为界西北到奉化州界二百四十五里以鄞港中白石山为界土风攷汉地理言扬为轻扬㮣言之也吴地繇㑹稽抵临淮水旱异宜禹贡任土曷尝以风俗言哉浙东七州习俗各殊陆士龙书王先生七观尽矣止矣不得踰越也作土风攷陆士龙答车茂安书云白前书未报重得来况知贤甥石季甫当屈鄮令尊堂忧灼贤姊涕泣上下愁劳举家惨慼何可尔邪辄为足下具説鄮县土地之快非徒浮言华艶而已皆有实徴也县去郡治不出三日直东而出水陆竝通西有大湖广纵千顷北有名山南有林泽东临巨海往往无涯氾船长驱一举千里北接青徐东洞交广海物惟错不可称名遏长川以为陂燔茂草以为田火耕水种不烦人力决泄任意高下在心举锸成云下锸成雨既浸既润随时代序官无逋滞之谷民无饥乏之虑衣食常充仓库恒实荣辱既明礼节甚备为君甚简为民亦易季冬之月牧既毕严霜陨而蒹葭萎林鸟祭而罻罗设因民所欲顺时游猎结置绕冈密罔弥山放鹰走犬弓弩乱发鸟不得飞兽不得逸真光赫之观盘戏之至乐也若乃断遏海浦隔截曲隈随潮进退採蜯捕鱼鳣鲔赤尾䱟齿比目不可纪名鲙鰡鳆炙䱥鯸蒸石首臛真东海之俊味肴膳之至妙也及其蜯蛤之属目所希见耳所不闻品𩔖数百难可尽言也昔秦始皇至尊至贵前临终南退燕阿房离宫别馆随意所居沉纶泾渭饮马昆明四方奇丽天下珍玩无所不有犹以不如吴㑹也乡东观沧海遂御六军南巡狩登稽岳刻文石身在鄮县三十余日夫以帝王之尊不惮尔行季甫年少受命牧民武城之歌足以兴化桑弧蓬矢丈夫之志经营四方古人所叹何足忧乎且彼吏民恭谨笃慎敬爱官长鞭扑不施声教风靡汉吴以来临此县者无不迁变尊大人贤姊上下当为喜庆歌舞相送勿为虑也足下急启喻寛慰真説此意吾不虚言也停及不一一陆云白车茂安答书永白即日得报披省未竟懽憙踊跃辄于母前伏读三周举家大小豁然忘愁也足下此书足为典诰虽山海经异物志二京三都殆不复过也恐有其言无其事耳虽尔犹足息号泣懽抃笑也府君入后月当西出足下可豫至界上吾欲先一日与卿相见也答不复多车永白王深宁先生四明七观东野先生弢光环堵根极深宁慕白贲以息影玩素履以洗心有南州公子俨然蹐门言曰窃怀太史公之志广揽四方之恢诡谲怪升高能赋山川能説庶几一二于君子之九能诗定之方中传建邦能命龟田能施命作器能铭使能造命升高能赋师旅能誓山川能説丧纪能诔祭祀能语君子能此九者可谓有德可以为大夫也能叶奴代切今至是邦也愿启我以伟观博我以奇㮣先生曰余卧游诗书之囿眎不踰几席敢诵旧闻吾子自择焉昔尝窥宛委之简见神禹之山经吴越春秋禹东巡登衡岳梦见赤绣衣男自称𤣥夷苍水使者谓禹曰欲得我山书者斋于黄帝之岳禹退斋三日登宛委山发石得金简玉字言治水之要山海经十二篇相传为夏禹所记东有山曰句余实维四明南余姚北句章二县以为名山海经南山经又东四百里曰句余之山注今在余姚南句章北二县因此为名九域志四明山句余山为二以地理攷之其实一也即山氏州俶自开元之盛叶音成唐地理志江南名山四明其一也明州开元二十六年採访使齐澣奏以越州之鄮县置以其境有四明山名之其山㠎嶫巃嵸谽谺嵚崟骏极颢苍危碧峭青方石四面天划神剜出入三光窻豁牖谹对脩眉于天姥接五界于金庭四明山二百八十峯洞周回一百八十里有四门通日月星辰山居赋注天台四明相接连四明方石四面自然开窻沃州天姥山在剡白乐天记南对天台而华顶赤城列焉北对四明而金庭石皷介焉沃州天姥为眉目孙绰游天台赋落五界而迅征注五县之界五县余姚鄞句章剡始宁金庭宫在桐栢山㑹稽记四明山高峰轶云连岫蔽日兹谓赤水之天分瑶扉辟而不扃福地记三十六洞天九曰四明山名丹山赤水之天上有石窗四穴松晋羡期之俦来宅来燕彷彿壶瀛驷虬乘鹥娭翔紫清山中人兮冠切云驹皎皎兮鸿𠖇𠖇或梯空而上或履雪而行韩文公送惠师诗发迹入四明梯空上秋旻少陵诗履穿四明雪谓郑䖍从逸老以逍遥赋二韭与三菁景幽栖之至行道义重而货轻四明逸老贺知章见李太白集知章自号四明狂客谢灵运山居赋天台桐栢方石太平二韭四明五奥三菁注韭以菜为名三菁太平之北诸山神仙所居宋书山隂孔祐至行通神隠于四明山尝见山中有数百斛钱视之瓦石不异珍木嘉艹薆薱荣呫甘哜芳有果青櫺陆龟䝉集四明山中有果名青櫺极甘九域志山有四面各产异木不杂茗十二雷采襭区萌晁以道诗官有白茶十二雷注四明茶名区音勾川原出焉练澄黛渟云蒸雨降丰我稻秔南丰广德湖记源出四明山其下桑土蚕緰茧纯红女织棐交梭吴绫緰七候切唐地理志云明州土贡吴绫交梭绫蹑跂硚以攀隮径沓嶂之纡萦傃参同之伯阳伫客星之子陵轶埃壒乎区外逴飞遯而离羣安石之东山谢敷之太平世説谢敷入太平山中十余年咫尺可寻也尔乃地载神气支分联大隠之峰名士杨适生焉庆厯五先生大隠杨适其一也鸣鹤之岫二虞喜茘兆焉九域志古迹鸣鹤山有虞喜虞茘坟将与子朋霞侣月钓石耕烟讽逺游于穹谷吟考槃于鸣泉分灵药之刀圭友造化而飞高圆九域志夏侯曽先地志云大隠山南入天台北蜂峯四明东足乃谢康乐鍊药之所倘有意乎彼谓鳄鲛雾溼之蟠欝蔡肇明州谢表鳄鲛雾溼之所蟠欝夷𨽻舶之所往来未知有建德之国空同之仙公子曰愚行天下睹终南嵩岱之高兴公登陆𥚹矣孙绰字兴公游天台山赋序登陆则有四明天台先生曰海于天地间最鉅故观于海者难为水驾言徂东浩溔沧溟羲和浴于榑桑日杲杲兮金钲朝潮夕汐与月亏盈有䲡如山从以鲲鲸风俗记海䲡长数千里穴居海底入穴则潮上出穴则水退神虬骧首吐雷嘘云方其骏涛虎浪之兴银峯万仞雪屋千层簸空扤岳沃日吞江雷公为之矍踼天杭为之荡震卢赋窦志未能该也唐卢肇海潮赋窦叔䝉海涛志穆之图论目击其真燕肃字穆之知明州着海潮图论二篇天门之水瀖泋㴸浤浤汩汩逺注析木汉地理志鄞东南有天门水入海有越天门山舆地广记象山县东门山即越天门山三吴转粟粲粲粒玉饥甿仰哺樯连尾属夐舶迅舸蛮䌖夷琛东洎青徼南薄朱垠陆云答车茂安书鄮县东临巨海往往无涯氾船长驱一举千里北接青徐东洞交广登山而望渺渺鸥鹭之浮天根候五两以颿飇爰居戢而澂氛郭璞江赋觇五两之动静淮南子注綄候风也楚人谓之五两綄音桓国语爰居海鸟雕题卉服馯貊鸡林扬枻东门檥鹢江漘爰有狻猊犀象翠羽火齐薇水龙鳞之馥郁蠙珠木难之瓌丽杜阳所未编辛文不能计狻猊狮子火齐玫瑰占城蔷嶶水得自西域龙鳞香见香谱木难碧珠苏鹗杜阳编言奇宝辛文计然也世道窊隆如涛降升盖献龟于明者治之兆祥符七年明州献青毛金文龟雨毛于鄮者乱之萌唐五行志神龙二年雨毛于鄮县占曰邪人进贤人遁在昔勾践疆宇至鄞仰瞻沼吴蒲蠃之滨曰甬句东浃口外洲战争蚁穴兴亡貉丘越语勾践之地东至于鄞韦昭注今鄞县是也后汉书注鄞故城在鄮县东今奉化象山汉鄞地左传越灭吴请使吴王居甬东注句章县海中洲也吴语云甬句东注今句章东海内外洲也越语註甬甬江句句章也晋孙恩冦浃口入余姚破上虞通典云越徙夫差于甬东韦昭云即句章东浃口外洲明州东北到大海浃口七十里舆地广记定海县有大浃江九域志罗城或云越王无诸所筑吴语越大夫种曰吴荐饥其民必移就蒲蠃于东海之滨蠃即螺秦政骋欲狼心未满游鄮踰月从流忘反海水羣飞洪茶于民一瞬为墟鲍车鱼罾陆云答车茂安书昔秦始皇前临终南退燕阿房离宫别馆随意所居沈纶泾渭饮马昆明四方奇丽天下珍玩无所不有犹以为不如吴㑹也东观沧海遂御六军南巡狩登稽岳刻文石身在鄮县三十余日迨汉六叶濯征东粤句章出师命臣韩説汉武帝伐东粤遣横海将军韩説出句章浮海自东方而往典午末造妖冦鸱张裕以豪英往戍句章晋孙恩之乱刘牢之东屯上虞使刘裕戍句章孙恩冦句章牢之击走之夏侯曽先地志云刘牢之筑城以遏三江口唐季不纲盗覆此城巨容筒箭获丑䇿勲唐王郢陷明州镇遏使刘巨容以筒箭射郢死拜明州刺史想霸诸夏吞六王之雄图螭舟兕楫射蛟之弧殿殿阗阗憺阳侯駴天吴矫矫三将如熊如貙电矛雨矢揃刈攘除威殚势迁鲋入鲵居昆明几刼桑田丰芜吾将访其遗躅既堙没而无余矣建炎凯献于高桥六飞安行于海澨隠士相如抒忠纳説何懋赏之漻漻岂亦若新城三老之缥遰建炎间张俊用隠士刘相如之䇿留明州遂有高桥之捷遰音逝瓜见千古以永忾澹东波之无穷诵潜圣之绪言謇謇乗槎其焉从壮鲁连之高蹈闵精衞之深衷子好游乎公子曰水至平端不倾心术如此象圣人不在险也请更端以教先生曰海物惟错嶲味崪焉任公垂饵便嬛揄竿波臣效异鳞万介千寸鲒腹蟹亭以埼名汉律献酱惟逺见珍汉地理志鄞有鲒埼亭注鲒音结蚌也长一寸广二分有小蟹在腹中埼曲岸也其中多鲒故名説文汉律㑹稽郡献鲒酱三斗郭璞江赋璅鲒腹蟹南越志璅鲒腹中有蟹子如榆荚合体共生蚶菜疲民君严奏免唐孔戣字君严明州嵗贡淡菜蚶蛤之属戣以为自海抵京师道路役夫凢四十三万人奏罢之贡才鲗骨元丰仁俭九域志明州土贡乌鲗鱼骨五斤蚌蛤䱥鯸鰡鳆石首䱟齿赤尾比目缤品𩔖之数百愉茂安之惨蹙车永茂安外甥石季甫见使为鄮令举家惨蹙句章人説此县有短狐之疾问陆云以土地之宜云答书曰鄮县海物惟错不可胜名断遏海浦隔截曲隈随潮进退采蚌捕鱼鳣鲔赤尾䱟齿比目不可纪名鲙鰡鳆炙䱥鯸蒸石首臛真东海之俊味肴膳之至妙也及其蚌蛤之属目所希见耳所不闻品𩔖数百难可尽言当为喜庆勿为虑也亥市攸聚水族有簿兼韩子之南烹蔼鲎蚝与章柱虽石华海月之诗绮贝绣螺之赋弗能殚举东暆之鰅邪头之鮸潘国之魦且瓯之蜃珠蟞紫其来如雨鱴鳒数以盆皷于是击鲜鼎食羞用膳经啸父虾鲞宣子鱼飡陈登之鲙虞悰之鲭芼以秋菘酟以冬橙掇苔髪以为蔌醉螯杯而未醒若乃润下作咸散盐为贵宿沙肇䰞而海王之筴祈望之守昉于齐而征利説文古者宿沙初作煑海盐鲁连子宿沙瞿子善煑盐管子海王之国谨正盐筴晏子曰海之盐蜃祈望守之䰞读为煑字汉郡设官三十有六㑹稽则海盐居一此三县犹未置也考诸唐志鄮始有盐晏巽管𣙜灋寖以严地理志鄮县有盐刘晏李巽海濒稚耋弗能苦淡若作和䰞甘耆鹾硷酌醴燔枯鱐鲍恣啖繇是亭监棊布牢盆嵗増负涂山积熬素雪凝翦竹以供炀释耒耨而肆勤一帣三斛川浮陆驰帣俱便切説文囊也今盐官三斛为一帣也行商通其儥巡院讥其私盖日用饮食不可以无朝虀箬里其功与醯酱俱马齿水精氷镂霜明魏太祖赐刘恭马齿盐七种后魏明元赐崔浩水精戎盐古云食肴之将讵屑玉而叽琼东箭箈茁越竹笋萌杨氏之果染霞垂星盐为夏藁屏羶撤腥饫高裴之菜食奚猗氏之足云后魏高允厨中盐菜而已裴侠食唯盐菜栁子晋问猗氏之盐晋之大宝也鱼盐之凑民殷财阜不谓之乐郊邪公子曰海加租而鱼不出盐颛利而人穷怨不闻萧望之朱文李之言欤吾冬饘夏麮藜羮不糁味无味夫何慊愿闻所以利民者先生曰先民有夏尽力沟洫魏之豹起汉之儿白疏泉洒流沕潏膏泽维鄮之邑厥壤卤舄原高隰下易暵以溢相时钟洩守宰逌职我怀休明循良辈出斡造化机卷舒神术有丰无窭潦霁惟一观乎句章淢陂之旧内史修复所居民富晋孔愉为会稽内史句章县有汉时旧陂毁废数百年愉修复故堰溉田二百余顷言观乎南湖曰小江溉田置堰元纬氏王兰鞠无絶如古桐乡唐地理志鄮县南二里有小江湖溉田八百顷开元中令王元纬置民立祠宇以祠之九域志它山堰王元纬置后封善政侯观乎西南堰曰仲夏顷凡数千雨我多稼筑者季友惠以厚下唐志鄮县西南四十里有仲夏堰溉田数千顷太和六年刺史于季友筑湖有广德实在西界刺史曰侗増修勿坏夷庚起隄峋也建埭谁其塡阏利微害大发议请复志不克遂唐志鄮县西十二里有广德湖溉田四百顷贞元九年刺史任侗因故迹増修南丰先生记云湖大五十里漕渠东北入江大厯八年令储仙舟更今名大中元年刺史李敬方刻石谓湖成三百年矣湖之兴其在齐梁之际乎至道元年守丘崇元复之天禧二年李夷庚正湖界起隄十八里限之熙宁元年张峋筑隄九千一百三十四丈为埭二十政和中塞为田高庙时李光泰发请复湖不克行唐有西湖爰在东郊陆令开广农殖嘉苗唐志鄮县东二十五里有西湖溉田五百顷天宝二年令陆南金开广之湖姓以钱亦处东鄙受溪七十二环塘八十里四牐七重治者李明州东钱湖受七十二溪累石为塘八十里天禧元年李夷庚重修中有四牐十溉田五十四万亩即堰字滈滈清渠有莼有苽有蒲菡萏烟海鴈凫盖自晋以来遏川水种既浸既润民食无覂陆云答车茂安书鄮县西有大湖广纵千顷遏长川以为陂燔茂草以为田火耕水种不烦人力决泄任意高下在心举锸成云下锸成雨既浸既润随时代序官无逋滞之谷民无饥乏之虑衣食常充仓库常实介甫鸣弦乃隄乃陂瘠土衍沃遗黎之思闻见録王荆公知鄞县起隄堰决陂塘为水陆之利也邑人便之公属民浚渠川见鄞县经游记吏随以窳弃稷弗务新沟之歌靡闻均水之约莫举唐薛大鼎治新沟汉召信臣作均水约束甽浍塞而坼龟坊庸圮而涸鲋曩畮一钟令食二鬴孰能谂夫爱民者涂之人可以禹公子曰佐耕以水展也民利思不出位吾将有俟欲闻闳大杰特之观无隠乎尔先生曰明多名山竺干氏居之宝地金绳祖花禅枝南有雪窦东有太白飞瀑淙淙曽峦齾齾大梅之巉崿衣荷飡松之咏澹如也玉几之岝岭神耀得道之铭炳如也吴市子真松风隠居陈蹟故在是邪非欤大梅禅师诗一池荷叶衣无尽数树松花食有余东坡先生宸奎阁碑铭神耀得道非有师传见八师子经大梅山或谓梅子真所隠南史陶𢎞景诣鄮县阿育王塔受五大戒文正之诗大年希白之笔释子之所夸诩存乎否乎范文正公送湛公归四明讲席诗满面南风指四明山长水曲不胜情自言此去云林下惟讲华严报太平鄞有法智师名礼主天台教聚徒四百杨文公大年慕其道三以书留之住世钱希白碑其异于塔虽然着本论者恶其学幻而言哤意者辟世之士晞发濯缨岑蔚林密鱼潜龟藏思昔山人有徐广孝经之指唐艺文志徐浩称四明山人上广孝经十卷王蒋顾三隠席珍韫璞不蕲流俗之知己容斋三笔载李孟𫝊所録三人王茂刚居林村巖壑深处刻意读书尤䆳于易慈溪蒋季庄当宣和间鄙荆舒之学不事科举闭门穷经高抑崇率一嵗四五访其庐顾主簿南渡后寓慈溪亷介安贫践履虽细事不茍旦起俟卖菜者过门问菜把直几何随所言便酬之它布帛皆然久之人皆信服不忍欺之璜也自谓似龎藴僧腾客之该洽故老称美李璜老于韦布有诗曰此身便是龎居士也更无人卖笊篱为文用僧腾客事或问为何事曰侯景台城事也着白乐天年谱事见攻媿集今堪嵒之下岂无草耕木茹匪黄匪缁蝉蜕嚣滓欲往从之耄且休矣子谓斯何公子曰姑舍是侧闻是邦鸿生硕德所治教也南丰曾子江汉星斗之望牧于斯南丰先生曾子固名巩守明州修州城程工赋裁省费十六忠肃陈公雪竹霜栢之操贰于斯陈忠肃公瓘莹中以越州签判摄倅明州寓居城之湖西着四明尊尧集船司空则以道之晁仓庾氏则子约之吕正学参前修姱节映终古景迂先生晁説之以道以元符上书党人监明州造船场易𤣥星纪谱作于甬江官舍旧有祠放翁作记大愚先生吕祖俭子约监明州苗米仓去仓中淫祠后为太府丞以直言谪死高安谥曰忠前代令有琯长史有吉甫未足数也唐房琯慈溪令李吉甫明州长史文献濡染必有闻而知之者敬在下风先生曰明士乡也有越大夫种之英风其人通达而多能吕氏春秋高诱注大夫文种字㑹鄞人有大里黄公之高标其人恬静而自珍㑹稽典録虞翻仲翔对王朗景兴曰鄞大里黄公洁已暴秦之世高祖即阼不能一致惠帝恭逊出则济难舆地志云鄞有大里夏里黄公所居董子以孝行着爱亲者式其仪刑典録虞仲翔曰孝子句章董黯尽心色养丧致其哀单身林野鸟兽归怀怨亲之辱白日报雠海内闻名昭然光着任奕以文章进摛藻者袭其芬馨典録朱育对濮阳兴曰文章之士立言粲盛则御史中丞句章任奕文晔若春荣宏云光脩四士尚义挹其劲操思特立以独行典録虞仲翔曰主簿句章梁宏郑云皆敦始终之义引罪免居鄮主簿任光身当白刃济君于难扬州从事句章王脩委身受命垂声来世见吴志虞翻传注故虞仲翔以俊异之生为海岳之精典録仲翔曰㑹稽山有金木鸟兽之殷水有鱼盐珠蚌之饶海岳精液善生俊异是以忠臣系踵孝子连闾陆士龙因吏民之谨知礼教之明士龙答车茂安书鄮县荣辱既明礼节甚备为君甚简为民亦易吏民恭谨笃慎敬爱官长鞭扑不施声教风靡屯艰否闭堙暧湛𠖇宋以文治贤路恢𢎞丘樊緼褐化为绅缨邑校求师再书延致斯广川之渊源也杜醇庆歴乡先生王荆公宰鄞因孔子庙为学再书请醇为之师慈溪令林肇兴学亦起醇为师顺昌婴孺以俞为字斯新息之慈仁也俞伟字仲寛宰南剑顺昌剑人生子多者皆不举仲寛作戒杀子文召父老使归劝乡人活者以千计生子者多以俞为小字也孝通神明凯风终养斯朱康叔之纯诚也李宗质字文叔濮人文定公之裔所生母展氏罹靖康之乱母子相失至江州水南遇展氏于㕓中物色良是别十余年而奉色养者二十余年居鄞之石塘攻媿先生铭墓诚斋杨公为传而赞之曰非至孝奚而通神明非通神明奚而得毋引裾强諌辛毗其直陈文介公禾政和初为正言抗疏言宦官上拂衣起禾褰挽上衣上为少留衣裾脱落上曰碎朕衣矣内侍请易衣上曰留之以旌直节钩党挂名范滂自出周锷范忠宣公之甥陈忠肃公同年进士娶其女弟入元祐党籍临难尽节解扬之匹吴从龙奉化人李全之变提孤军为前锋马中流矢为贼所擒贼使伪称援絶绐泰州开城门从龙至城下大唿曰马伤被执非降贼者扬州初不破泰州可死守贼怒刃交下骂贼不絶口以死诏立庙官其后石交嵗寒之死不渝信义如汉脂习李猷字嘉仲一字献夫鄞人建炎初以妇翁没王事自京师诣南都行在所见友人陈东少阳上书死猷为位而哭祭曰吾欲收葬少阳有知其启我心越一日得尸又二日得首合而敛之㑹其乡人胡中行欲求䕶丧併以行李付之猷终肇庆府节推高闶抑崇志其墓却贾胡之赙持玉雪之亷父子如魏胡质王正已字正之庆厯乡先生説之后父勲提举广南市舶一钱之利皆归有司家人不识舶货之名及卒贾胡率钱二百万为赙正已固却之曰吾父以亷直闻虽贫孤犹能负丧以归不媿亷叔度也赵彦逾字德老帅蜀餽遗不入私家将去聚宗室在九县者分饷之子䈣夫守袁州宝庆中真文忠公入朝上问有何亷吏以䈣夫对诏擢直祕阁与监司亦父子以亷着者之人也编典録而无媿令誉焯乎日星下逮里巷则有旌闾之杨掌库之童若置中林之好德绍兴间明州民杨庆以孝旌表门闾江休复杂志王介甫为鄞令访义夫节妇得三人其一人可采曰童判子为人掌典库其家养疏属数口奉寡姊承顺不违其甥不事家产屡负人债辄为偿之不以告姊菌蕣一时之荣华荃茅万世之淑慝彼钟黄之窃据郡乗几于曲笔唐纪中和元年鄮贼钟季文陷明州景福元年明州刺史钟季文卒其将黄晟自称刺史郡志书季文不书其事书晟取其墓铭不书自称刺史非春秋惩恶之义先生言未既公子起而称曰郑圃泽多贤衞多君子鲁东海多卿相汝颍多奇士见列子左传汉地理志晋周顗传居使然也盍语其详先生曰世族蝉嫣重圭累组位槐调鼎宅揆惟五衮钺焜燿乎宗翰衡枢舄奕乎该辅牙纛画绣差肩踵武紫艾纷纶常伯亚旅庠声序音洋洋邹鲁习乡上齿长少有叙流品别渭泾公卿列韦布俎豆秩秩章缝楚楚汪大猷字仲嘉冬至元日集乡士行礼大成殿下退序拜明伦堂推长者祭酒自齿韦布之列凡周之士亦世吾州之俗近古春秋二高之説诗礼曹郑之诂高宪敏公闶字抑崇着春秋集传高元之字端叔着春秋义宗曹粹中着诗解郑锷字刚中着周礼解义殊科首登于蓬莱绍兴初立博学宏辞科王璧炳文首中选入馆阁抡魁三冠于龙虎淳熙戊戌姚颖嘉泰壬戌傅行简嘉定甲戌袁正肃甫名茅膴仕多桂窦桐韩之叠矩又有文章授诀孝弟彚聚迂斋楼先生昉字旸叔以古文诀授诸生俞观能象山人着孝弟𩔖鉴灊山清篇武子妙句朱翌字新仲以诗名为中书舍人有灊山集张良臣字武子有雪窻诗潜虚有辩杜集有注张汉慈溪人着辩虚见攻媿集卞圜字养直注少陵集家自以为舒向人自以为扬马兹可以言文献乎公子曰媺则媺矣然世禄非不朽科举外有学愿识其大者先生曰故国下车乔木苍苍理义雨露名节风霜古之遗直曰丰清敏排姦诋奄谠论廪廪託兴荷花闻者敛袵丰清敏稷字相之为御史中丞入对蔡京于殿陛间揖稷曰今日必有高论稷正色答曰行自知之与殿中侍御史陈师钖共言京姦恶宦官寖盛稷怀唐书上殿为上读仇士良传方数行上曰已喻稷若不闻者读毕乃止致身常伯累镇大藩资产才七十亩赋荷花诗有人心正畏暑水面独揺风蔡京见之曰此人岂肯受我笼络邪庆厯师儒燕及孙曽曰楼宣献斯文统盟有德有言既和且清楼宣献钥字大防庆厯乡先生郁之曽孙为给事中上疏留彭龟年而去性寛厚好贤乐善知贡举以文献之传语真文忠公许以致逺泗沂絶学阐自关洛朱张吕子绪承先觉临川二陆自得于心若异而同为已功深淳熙四儒探赜性渊竝游三先生之门独契陆子之心传舒文靖璘元质沈端宪焕叔晦杨文元公简敬仲袁正献公燮和袁甫广微朱文公答项平甫书曰子思以来教人之法惟以尊德性道问学两事为用力之要子静所説专是尊德性事而某平日所论却是问学上多了所以为彼学者多持守可观又言陆子静杨敬仲有为已功夫若能穷理当甚有可观处则讲贯以淑艾仕则善教以昌言长庚晓月惟杨暨袁袁亦有子受业于杨进礼退义家学用光春木芚兮高山仰止人固亡而书存世未逺而道迩颜何人哉希之则是若昔鲁庐江赞名德先贤沛三辅序耆旧节士后有作者孰谓知管晏而已隋经籍志汉光武始诏南阳撰作风俗故沛三辅有耆旧节士之序鲁庐江有名德先贤之赞郡国之书由是而作公子肃然改容离席而拜曰广哉观乎井鼃瓮蠛昭然开明乃知西河俗美以子夏北海风移由康成文艺抑末归根六经涤源雝本敬义明诚乡党之化汉学是崇读书尚友作圣之功阙里近只遵海而东从羣叟兮问涂贯今古兮心同河东为晋问济北为钱塘七述余颇识乡里故事欲拟相如久矣年六十始克为之眎鼌子十六嵗之作汗颜滋甚笔力衰薾见闻单陋效矉不能奇也后十年箧中得旧藁不忍弃録而藏之山川不改风俗非昔祗以増怀古之一慨云浚仪深宁老人王伯厚父述延祐四明志卷一延祐四明志卷二钦定四库全书延祐四明志卷二元袁桷撰职官攷司马迁作秦楚月表余事则以年表之深有㫖焉至作三代世表遭秦之火何其能详若是也汉至宋不及一千五百年天下职方所纪牧守隋以上无稽或曰牧守不贤莫能纪史迁传循吏五人班固传六人若是则诚缺然矣嵗月有纪诚不能自着其澌泯何憾焉作职官攷唐刺史秦舜昌吕延之裴儆崔殷王密赵恒李长王沐任侗韩察应彪李文孺于季友张次宗李敬方殷僧辩李休古李伉崔琪刘文羊僎钟季文黄晟五代沈承业钱铧钱元㺷钱钱元珦仰诠阚燔钱亿宋知州阙名钱惟治王素徐休复赵易知钱象先陈矜孙扶丘崇元陈充胡旦凌景阳鲍当徐继宗丁顾年王膺苏耆范讽康孝基刘绰李夷庚燕肃曾㑹刘赓张交李照林殆庶徐起张弇席平李制鲍亚之钱延年陆轸王周范思道沈扶孙沔安稹吕昌龄沈同齐廓鲍轲钱公辅郎玘李思道俞昌年苗振王罕赵诚李綖李定曽巩王诲马珫王汾韩宗道李萃李闶王子渊张脩刘淑吕温卿姚勔刘珵王子韶叶涛韦骧陆𫝊王资深叶棣吕昌龄彭休白同钱景逢宋康年陆𫝊檀宗旦蔡肇李图南吕宗周秩周邦彦毛友楼异李友闻蒋彛蒋猷赵亿魏宪李弼孺李友闻苏携金受沈晦张汝舟刘洪道向子忞吴懋陈戬陆长民李承造郭仲荀仇悆周纲潘良贵仇悆梁汝嘉莫将秦棣徐琛曹泳韩琎李庄王㑹李㳘方滋王俣姜师仲赵善继张偁沈该韩仲通赵子潚赵伯圭张津赵伯圭魏王范成大赵益谢师稷杨獬赵师䕫耿秉延玺岳甫林栗程大昌林枅虞俦高䕫朱佺何澹林大中李大性吴琚郑兴裔俞丰陈杞赵不迹李沐黄由赵彦逾李景和赵善坚傅伯成俞烈鲁幵程准王介程覃韩元礼俞建章良朋赵师嵒齐硕胡榘郑损牛大年游九功王定赵与陈晐赵善湘赵以夫余天钖陈垲黄壮猷赵纶颜颐仲章大醇马天骥蔡节赵与懽赵汝暨厉文翁陈昉吴潜余晦姚希得厉文翁李曽伯叶梦鼎范东叟谢子强洪焘鲍度刘黻刘良贵陈存赵孟𫝊浙东道宣慰司都元帅府都元帅唿噜固阿勒坦乌鲁斯布哈阿尔台托音托克特穆尔阿尔察球尔嘉珲必巴实都元帅诺海阿里哈达逊亷希哲玛哈穆特哈斯实克王天翼赵慧拜珠哈喇多尔济都元帅崔瑄李果郑祜多尔济王柔刘唿图克特穆尔雅克安徳济马铸李允中同知副伯勒格图托欢彻尔塔尔海吗哈穆特哈陶布哈准珠克徳格温都尔哈玛尔副使满满阿琳虎臣库特穆尔实迪姜元佐副使刘良袁璧马英吉天祐杨梓赵孟林崔敬博啰经歴李仲美李郁李复王从贤宋仲仁董世杰丁从礼白湛都事杨颙董清田彦温都尔曹黻崔克𢎞曹愚都事侯正秦佐绵荣盖文炳程良佑李德秀照磨尹文质程旺王季明韩奕冯国宁郑令史二十四名奏差十六名通事一名译史二名囘回令史一名知印一名典吏四名庆元路总管府赵孟𫝊王世强傅海右至元十三年初归附三人者同署事达噜噶齐囘回成聚唿图克秦珪哈喇岱和沁浩尔齐阿勒唿木中都哈雅玛苏唿伊埒特尔格哈巴尔图布哈哈济玛哈穆特托音实都实喇布色阿里萨卜多总管洪模王刚中游介实毛文豹管如林韩海山李大明张文虎范唿图克特穆尔巴拜章郭干钮祜禄庆格完颜鼎尔石安仁马泽蔡衍郭郁同知刘修已倪文珍别多喇卜丹谢巖栁泽阿里沙卞焘阬麟翁都济尔管淳祖图们亷明托尔楚丹实都双和尔哈雅张伯延华善克哷和搭拉托音治中刘文娄居礼孙直淳潘瑞白玉玛苏繙贝降玛哈穆特张伯淳张与绍西京萨里齐吉吕巴延特穆尔张琼珪杨震毕安仁许夀山李元忠巴延府判罗璧黄载刘允功王浃帕哈哩鼎梁阿里桑节和济吉尔哈济萨克达典座萨题勒密实博啰齐札拉尔岱叶同县王瑞添设府判翁元臣推官张贤张荣祖张李冯元吉赵布延瑛王荣王偁孔达贺贞王裕李震程谅曹璋何张瑞经歴朱玉崔吕安王仲璋王曹萧孙让韩居仁杨颙解显焦茂任揆纪祥刘仲达张思贤徐凤曹时吴敬知事杜天瑞程谦刘渊张茂李桢李德恭刘良佐刘渊皇甫琼宋政张门从善栁应发顾巖寿盖大亨丘世良皇甫仪提控案牍赵克忠王朝彦王浚王霖袁惟忠赵昌言赵钦时沈诚高晋张维良学官教授潘梦桂黄裳吴宗彦苏焱戴友赵孟节黄一龙童应椿苏垲卓琰孔文植薛基吴廷献俞希鲁陆晋之花桂发相副教授尹应元严斗辉冯福京赵嗣铚王汝济史复伯学正王沂孙时敏赵同施埙赵必昌盛象翁李梦登孔照孙贾哲甫徐信卿杜世学徐公着叶曼卿陈云宗刘悌吴埏吴景山郭仁杰赵文卢可继王萱李祯学録沈岊徐斗明陆伯润杜世学刘简赵必昌王惟贤姜材之陈自袁裒陈荣龙范庭徐忠行赵懋怀徐木史益伯录事司达噜噶齐萨木哈刘𢎞逺玛哈穆特竒尔巴延伊实特穆尔嘉珲达萨里乌图们实都扬珠格尔塔尔楚托尔楚丹録事王政张让姜天祥鄂啰万盈张玉李仁卜元吉李圭李恭让曹天祥杨天佐葛演録判鲁宗胜杨英崔举王坚张泽吴贞孔彦德苏秉钧剧良佐陈田审言龎証陈巨济侯玉武德延祐四明志卷二延祐四明志卷三钦定四库全书延祐四明志卷三元袁桷撰职官攷鄞县达噜噶齐乌玛喇玛哈穆特额森布哈茂巴尔斯哈喇哈斯额森布哈实都拉斯玛特道拉实青沙津伊斯玛音县尹李志王元卿刘滋汪褒然唐崔祐王札唿岱张孝安富德庸李璠邬济民周汝弼张继祖王思义梅遇春许庭芝郭德诚县丞崔显李在张张显史汉臣张𢎞毅王闰周闻礼潘津卢廷信贾思恭刘纲郑璘龎滋张士元周仔肩主簿张济谢大桐孟永贞任谦张处谦杨济川程鹏翼朱申刘福范祐巴延特穆尔托斯唿布哈县尉韩世英刘全时用郭世显戴俊典史二员司吏一十名浙东巡检司巡检一员司吏一名小溪巡检司巡检一员司吏一名大嵩巡检司巡检一员司吏一名奉化县达噜噶齐孙继宗布哈绰克张良弼张成德䝉古岱额布勒津雅勒唿别多喇卜丹竒尔岱䝉古县尹楼性之李炎午陈守义王宗信李天益丁济徐文郁梁观县丞郑赓陈荣张良弼任源王瑛姜庆张悌高纯心白龙王泽许庭芝主簿卢震龙成全朱友明朱士勲阎微申天泽李大用周信阮鹏翁县尉汪斗祥张良弼沈濬陈一悳章甫萨里王贞祝松张着段嗣宗奉化州达噜噶齐察罕克哷额森哈雅布唿丹茂巴尔实保齐唿图克岱尔实巴尔知州李炳王珪陈忠于巴延裴继炎宋节马称德同知星粲栁惠杜益许庭芝图噜默色哈雅曹敏中殷真李恭判官赵秉史䝉古岱徐温刘守正孙德裕郑应纶王成许迪吉判官李居安冯彬郄岱吴亮采程时敏秦荣张英连山巡检司巡检一员司吏一名田下巡检司巡检一员司吏一名公塘廵检司巡检一员司吏一名鲒埼巡检司巡检一员司吏一名栅墟岭巡检司巡检一员司吏一名东宿巡检司巡检一员司吏一名昌国州达噜噶齐阿噜达实密阿哈穆特额琳沁阿穆尔丹索勒敏知州赵伯元李稷郝得兴张德珪陈臯万旺札勒同知张世荣乌沙日沁梅遇春管恮祖判官冯福京苏志萧玉林韶刘瑀刘胜和尔吏目一员司吏一名螺头巡检司巡检一员司吏一名岑江巡检司巡检一员司吏一名三姑巡检司巡检一员司吏一名岱山巡检司巡检一员司吏一名北界巡检司巡检一员司吏一名慈溪县达噜噶齐阿多玛勒台哈布哈托尔齐伊苏岱尔嘉珲达黄头哈繖克乌玛喇县尹珠嘉寿德许庆祖俞斌张显祖冯昱富德庸宋泽刘瑞吴樟史午杨允方安国主簿茒琎张真钮祐禄皇涖索多方文豹石础曹杰萨木丹巴勒孔昭孙县尉杨好信茒琎周良杨天辅张兴茂巴尔斯穆宁士张开马德固杨茂典史二员司吏一十名鸣鹤巡检司巡检一员司吏一名丈亭巡检司巡检一员司吏一名定海县达噜噶齐张进雅勒唿玛哈钖哩僧格哈喇齐讷古伯阿勒台默色敏珠尔县尹杨荣高珪朱叔麒李辉田允孙拜特穆尔成德吴鋭县丞李辅主簿田滋张干时亨傅珪彻尔鼐玛岱盛德昭杨泰谢大桐程岘杨居义和尔岱布哈县尉阿萨尔丹成奎刘璟明安岱尔严邦直郝仲解时大嵇晋臣郭世显刘津典史一员司吏七名管界巡检司巡检一员司吏一名施公山巡检司巡检一员司吏一名海内巡检司巡检一员司吏一名白峯巡检司巡检一员司吏一名象山县达噜噶齐额森阿都玛勒阿里穆尔萨达实密雅尔噶鼐僧格哈喇实拜特穆尔县尹韩秉彛李时义乌库哩高珪张贞李天祐山斌程珪刘守正主簿冯浩杨恕张守忠孟永贞于巴延扬珠格尔杨沂田定瞿佑县尉范用董实赵显萨勒迪默色张忱荆德蔡翼郑复傅顺典史一员司吏七名东门巡检司巡检一员司吏一名莆门巡检司巡检一员司吏一名䝉古学教授一员学正一员医学教授一员学正一员学録一员官医提领所提领一员隂阳教授司教授一员学正一员学録一员杂造局局使一员副使一员织染局局使一员副使一员平准行用库提领一员大使一员副使一员在城税务使司提领一员大使一员副使一员广盈仓监支纳一员大使一员副使一员永丰库监支纳一员大使一员副使一员司库二员在城站提领二员车廏站提领二员万戸府沿海翼蕲县翼都镇抚所达噜噶齐一员镇抚一员千戸所千戸二员弹压一员百戸二员庆元绍兴等处海运千戸所达噜噶齐一员千戸二员副千戸三员两浙都转运盐使司庆元路盐仓仓使一员副使一员庆元市舶提举司提举二员同提举一员副提举一员各场盐司清泉场盐司长山场盐司穿山场盐司龙头场盐司玉泉场盐司芦花场盐司岱山场盐司鸣鹤场盐司正监场盐司延祐四明志卷三延祐四明志卷四钦定四库全书延祐四明志卷四元袁桷撰人物攷诗云维岳降神生甫及申人物之兴是假于山灵耶运有通塞磅礴郁积久而弥章者其理然也圣门设科政事次德行是益于民也后世崇高𤣥皆鄙弃不学国之大弊专对繇周以来用之若是则夫子之训明矣醇疵之论所从来久去其已甚小者微𤨏曷胜纪载作人物攷先贤黄公黄公鄞人避秦匿山中汉高帝求之不得帝嬖戚夫人欲废太子立夫人子赵王如意大臣以死争不听太子用张良言以礼迎公公与园公绮里季夏甪里先生偕至帝宴太子侍四人从年皆八十余须眉皓白衣冠甚伟上怪问何为者四人前对各言姓名上迺惊曰吾求公避逃我今何自从吾儿游四人曰陛下轻士善骂臣等义不辱今闻太子仁孝恭敬爱士莫不愿为太子死故来上曰烦公幸卒调护太子四人为寿已趋出上目送之召戚夫人指视曰我欲易之彼四人者为之辅羽翼已成难动矣桷按㑹稽典録虞翻云鄞大里黄公絜已暴秦之世汉高帝即阼不能一致惠帝恭让出则济难晋夏统言㑹稽土地风俗其人循循犹有黄公之高节王黄州元之在汝州有诗未必颈如樗里子也应头似夏黄公毕文简讥之以为不当云夏黄公杜子美诗云黄绮终辞汉逸少高尚想黄绮帖陶诗云黄绮之商山南史阮孝绪云汉道方盛黄绮无间山林是黄为姓明矣独王贡传序四皓名字当读为绮里季夏而后人误读为夏黄公者亦犹乐正裘牧仲之误耳颜师古言后代皇甫谧圈称之徒及诸地理书説竞为四人施安姓字自相错互语又不经班氏不载于书诸家皆臆説今竝弃畧一无取焉是则当以右军陶杜为证黄长睿言近嵗得圈公神坐绮里季甪里先生神坐谓为汉刻前史所不载独不言夏黄公则当如师古之言无以议为袁正献之父作瓮牖闲评言黄墓旧传为秦世黄公又曰黄姑林即黄公林典録之言当取以为证董黯董黯字叔达一字孝治㑹稽句章人生后汉时家贫少孤事母尽孝採薪供养甘果美味奔献于母母甚肥悦比舍有王寄者富而不孝二母各言其子寄闻而衔之伺黯出苦辱其母黯恐贻母忧黙而不言母既葬斩寄首以祭母墓自囚以告有司和帝释其罪召为郎中不就以寿终句章今之鄞县也黯母尝寝疾喜饮大隠溪水不以时得于是筑室溪旁以便日汲厥疾用瘳溪在今县南一舍故以慈名溪又以溪名县母反葬于鄞虞翻云尽心色养丧致其哀单身林野鸟兽归怀怨亲之辱白日报讐海内闻名昭然光着任光任光字景昇鄮人为县主簿时海贼作孽令朱嘉将吏人出战为贼所射伤贼突嘉前光以身障蔽力战死嘉获免还邑出俸厚葬之典録云身当白刃济君于难郑云梁宏郑云梁宏皆章句人俱为主簿笃终始之义州里称之一云云字仲兴学韩诗公羊春秋为主簿后以刘隽事狱死郡以状闻旌表门闾任奕任奕句章人为御史中丞朱育称其为文章之士立言粲盛所持文檄晔若春荣今有任子十卷见意林王脩王脩句章人仕顺帝时为扬州从事军变杀歴阳太守伊曜脩誓衆奔入贼营取曜尸葬之人服其义典録云委身受命垂声来世张齐芳张齐芳骠骑将军意之子隠于慈溪之骠骑山人皆贤之遂以其父之官名其山阚泽阚泽字德润㑹稽山隂人也家世农夫至泽好学居贫无资常为人佣书以供纸笔所冩既毕读诵亦遍兼通厯数由是显名察孝亷除钱唐长迁郴令孙权为骠骑将军辟补西曹掾及称尊号以泽为尚书嘉禾中为中书令加侍中赤乌五年拜太子太傅领中书如故泽以经传文多难得尽用乃斟酌诸家刋约礼文及诸註説为制行出入及见宾仪又着干象厯数注以正时日毎朝廷大议经典所疑輙谘访之以儒学勤劳封都乡侯性谦恭笃慎宫府小吏召唿对问皆为抗礼人有非短口未尝及容貌似不足者然所问少穷权尝问书传篇赋何者为美泽欲讽谕以明治乱因对贾谊过秦论最善权览读焉初以吕壹姦罪发闻有司穷治奏以大辟或以为宜加焚裂用彰元恶权以访泽泽曰盛明之世不宜复用此刑权从之又诸官司有所患疾欲増重科防以检御臣下泽毎曰宜依礼律六年冬卒权痛惜感悼食不进者数日虞翻称泽曰阚生矫杰蜀之扬雄又曰阚子儒术今之仲舒桷按旧志慈溪普济寺吴太子太傅都乡侯阚泽书堂舍宅为寺唐大中二年县令李楚臣立为德润院普济湖房琯开凿旧谓德润湖慈溪旧属余姚故三国志称㑹稽余姚虞喜虞喜字仲宁㑹稽余姚人光禄潭之族也父察吴征虏将军喜少立操行博学好古元帝初镇江左诸葛恢荐喜怀帝即位徴拜博士皆不就贺循为司空先达贵显每诣喜信宿忘归自云不能测也太宁中与临海任旭俱以博士徴喜辞疾不赴咸康初内史何充上疏曰臣闻二八举而四门穆十乱用而天下安徽猷克阐有自来矣方今圣德钦明思恢遐烈旌舆整驾俟贤而动伏见前贤良虞喜天挺贞素高尚邈世束脩立德皓首不倦加以旁综广探博闻强识钻坚研微有弗及之勤处静味道无风尘之志高枕柴门怡然自足宜使蒲轮纡衡以旌殊操一则翼赞大化二则敦励薄俗疏奏诏以散骑常侍徴之又不起永和初有司奏称十月殷祭京兆府君当迁祧室征西豫章颍川三府君初毁主内外博议不能决时喜在㑹稽朝廷遣就喜谘访焉喜専心经传兼览䜟纬乃着安天论以难浑盖又释毛诗畧註孝经为志林三十篇凡所註述数十万言行于世年七十六卒无子弟按旧志言喜所居在句章之南山世目其山曰大隠见夏侯曽先地志今属慈溪诸虞墓亦多在慈溪虞荔虞荔字山披祖权梁廷尉卿永嘉太守父检平北始兴王谘议参军荔幼聪敏有志操年九嵗候太常陆倕倕问五经十事荔对无遗失倕甚异之又尝诣徴士何𦙍时太守衡阳王亦造之𦙍言于王王欲见荔荔辞曰未有板刺无容拜诣王以荔有高尚之志雅相钦重还郡即辟为主簿荔又辞以年少不就及长美风仪博览善属文仕梁为西中郎法曹外兵参军兼丹阳诏狱正梁武帝于城西置士林馆荔乃制碑奏上帝乃命勒之于馆仍用荔为士林学士寻为司文郎迁通直散骑侍郎兼中书舍人及侯景之乱荔率亲属入台台城陷逃归乡里侯景平元帝徴为中书侍郎贞阳侯僣位授扬州别驾竝不就及文帝平彪武帝及文帝竝书招之迫切不得已乃应命初荔母随荔入台卒于台内寻而城陷情礼不申由是终身蔬食布衣不听音乐文帝深器之荔性沈密少言论凡所献替莫有见其际者弟寄寓于闽中依陈宝应荔毎言之輙流涕文帝哀而谓曰我亦有弟在逺此情甚切他人岂知乃敕宝应求寄宝应终不遣荔因以感疾帝欲数往临视令将家口入省荔以禁中非私居之所乞停城外帝不许乃令住兰台乘舆再三临问手敕中使相望于道又以蔬食积久非羸疾所堪乃敕曰卿年事已多气力稍减方欲仗委良须克壮今给卿鱼肉不得固从所执荔终不从卒赠侍中谥曰德子及丧柩还乡里上亲出临送当时荣之子世基世南竝少知名弟寄陈书有传桷按旧志慈溪县定水寺虞世南故宅先越公以入政府恩奏为经院今去寺里许有虞侍中大墓亡恙寺旧有世南遗像虞氏子孙多居鸣鹤鸣鹤与余姚接壤而九域志亦言墓在鸣鹤今鸣鹤去定水止十里则定水山实总连鸣鹤山也世南出为叔陈中书侍郎寄之后陪葬昭陵子孙皆居长安遂以故宅为寺旧志谓世南墓在定海非虞世南字伯施与兄世基学于顾野王为文章慕仆射徐陵陵亦喜之秦王建府引为参军后即位拜𢎞文馆学士改祕书监封永兴县子世南论议持正太宗器之陇右山崩江淮大水世南諌上愿勿恃承平为骄逸则大变可弭高祖崩大营缮山陵世南入疏諌止之少学书越浮屠智永故其体守羲之法太宗病戈法未精手作百字杂世南书以示禇遂良观之独以世南所书为合作太宗大服唐人书品世南为第一后陪葬昭陵谥文懿虞寄虞寄字次安少聪敏年数嵗客有造其父遇寄于门嘲曰郎子姓虞必当无智寄应声曰文字不辨岂得非愚客大慙入谓其父曰此子非常人文学之对不是过也及长好学善属文岳阳王詧为㑹稽太守寄为中记室领郡五官掾在职简畧烦苛务存大体曹局之内终日寂然侯景之乱寄随兄荔入台及城陷遁还乡里张彪往临川强寄俱行寄与彪将郑玮同舟而载玮尝忤彪意乃劫寄奔晋安时陈宝应据有闽中得寄甚喜陈武帝平侯景寄劝自结宝应从之乃遣使归诚承圣元年除中书侍郎宝应爱其才託以道阻不遣每欲引寄为僚属委以文翰寄固辞获免及宝应潜有逆谋寄微知其意每陈逆顺之理讽谏宝应輙引他事以拒之又尝令左右读汉书卧而听之至蒯通説韩信曰相君之背贵不可言宝应蹶然起曰可谓智士寄正色曰覆郦骄韩未足称智岂若班彪之命识所归乎寄知宝应不可谏虑祸及已常居东山寺伪称脚疾不复起宝应以为假託遣人烧寄所卧屋寄安卧不动亲近将扶寄出寄曰吾命有所悬欲安所往纵火者旋自救之后寄致书于宝应览书大怒或谓宝应曰虞公病笃言多错谬宝应乃小释亦以寄人望且容之及宝应败走夜至蒲田顾谓其子扞秦曰早从虞公计不至今日宝应既擒凡诸宾客微有交涉者皆诛唯寄免祸寄还朝文帝谓曰管宁无恙甚慰劳怀顷之帝谓到仲举曰衡阳王出闽旦夕游处兼掌书记宜求宿士有行业者仲举未知所对帝曰吾自得之乃手勑用寄寄入谢帝曰所以暂屈卿游蕃非止以文翰相烦乃令以师表相事也后除东中郎建安王谘议加戎昭将军寄乃辞以疾与兄荔隔絶因感气病每得荔书气輙奔剧前后所居官未尝至秩满裁期月便自陈解退常曰知足不辱吾知足矣及谢病私庭毎诸生为州将下车必造门致礼命释鞭板以几杖侍坐尝出游近寺闾里𫝊相告语老幼罗列望拜道左或言誓为约者輙指寄便不欺其至行所感如此所制文笔遭乱多散贺知章贺知章字季真性旷夷善谭説与族姑子陆象先善象先尝谓人曰一日不见季真则鄙吝生矣唐证圣初擢超拔羣𩔖科累迁太常博士开元十三年迁礼部侍郎兼集贤院学士寻迁太子右庶子充侍读申王薨诏选挽郎䕃子诉知章取舍不平徙工部肃宗为太子迁宾客授祕书监晩节尤诞放遨游里巷自号四明狂客及祕书外监每醉輙属词笔不停书咸有可观善草𨽻好事者具笔砚从之意有所惬不复拒才十数字世传以为宝天宝初梦游帝居数日寤乃请为道士还乡里诏许之以宅为千秋观而居又求周宫湖数顷为放生池有诏赐镜湖剡川一曲既行帝赐诗皇太子百官饯送擢其子曾为㑹稽郡司马赐绯鱼使侍养幼子亦听为道士卒年八十六肃宗干元初以雅旧赠礼部尚书旧志云今鄞县句章乡小溪之马湖有洗马池故迹世传以为贺监旧宅相距三里曰贺家湾其地贺姓甚多而贫掘土得碑石率弃之今其断石存而可识者曰㑹稽郡贺与府君六字而已耆老谓贺监始居此后乃徙剡川也孙郃孙沔孙郃奉化人博学高才唐末为左拾遗朱温簒唐着春秋无贤人论卜世论即脱冠裳服布衣以隠着书纪年悉用甲子以示不臣之义诗拟陈子昂有哭方干诗见姚铉所纂唐文今净惠院其故宅也孙沔字元规少倜傥不拘喜气节为监察御史里行时章献太后服未除礼官奏以冬至日册后礼沔奏罢之士人李安世上书指切朝政下吏部沔言谏官孔道辅范仲淹以言事谪去今复罪安世将杜絶言者由是出知潭州衡山县后迁起居舍人陜西转运言丞相吕夷简在中书二十年所用牧守县令皆罢软一意承风㫖若王随陈尧佐张士逊皆庸鄙乏逺识以姑息为安避谤为智久在廊庙是张禹李林甫复见于今世矣书奏上不之罪出知庆渭州以母丧求知明州㑹京东盗起知徐州盗平徙秦州时侬智高反沔入对曰秦州不足为圣虑岭南实可忧㑹蒋偕死帝加广南东路安抚使与狄青俱行沔与青夜谋幄中昼则自行趋邕州智高平沔分治其徒多释之张贵妃薨追册后礼立小忌沔力谏不可出知杭州迁观文殿学士徙知拜州谏官言沔在杭多不法亷得其实改宁国军节度副使寻知濠州致事居于明英宗即位欧阳脩言西倕守边非沔不能办起家知河中徙庆州复徙延州卒于道谥威敏杜正献公衍赠孙沔知明州诗谓郃为沔逺祖王丞相珪志沔则正言㑹稽人桷按欧公记孙公祖墓实正献公之父荣公所为且言吾二家皆为当世盛族五代之乱播于吴越而不显则杜公所言有据又王荆公为鄞令答元规大资书有云比方得邑海上而闻左右之别业实在敝境孙公与蔡忠惠唱酬亦曰新治甬上居闲逸安暮齿当以先贤所考为定大隠杨先生杨先生适字安道慈溪人隠居大隠山为人醇厚介特议论辩博平正人有善则称之不善如未之闻为学要行乎已唯恐为人所知毁誉荣辱不以动其心人莫得而亲疏盖自比仲元叔度之流乡人严惮之相语不以名氏而尊之曰大隠先生衣食才自给非义之餽一介不取躬耕养亲族之贫者分赈之隣盗其稼人告之先生愀然曰彼穷厄而求捄其生尔勿治也盗闻之惭悔其后无敢侮者善言治道究歴代治乱之原孙威敏公沔自谏官出按浙东西刑狱欲见先生先生不肯见先生之越时范文正公守越闻之就见焉舆致府中澹焉无求公益贤之先生治经不守章句黜浮屠老子之説歌诗卓越超迈容仪甚伟衣冠俨如始友钱塘林逋后与同郡王致杜醇结交后进莫不师之退处四十年德行益高名闻京师仁宗诏求遗逸太守鲍轲以名闻赐以粟帛太守钱公辅又荐之授将仕郎试太学助教州遣从事致诏书袍笏舆从迎之先生辞不受遁去寿七十有六遗令篆石圹前曰宋隠人之墓熙宁二年荥阳张峋为文表之慈溪杜先生杜先生醇越之隠君子居慈溪学以为己隠约不求知孝友称于乡里耕桑钓牧以养其亲经明行脩学者以为模楷庆厯中鄞始建学县令王文公安石请先生为之师其书曰天之有斯道固将公之我先得之而不推余于人使同我所有非天意且有所不忍也愿先生留听而赐临之安石与有闻焉先生引孟子栁宗元之説以辞再书强起之曰孟子谓好为人师者谓无诸中而为有之者岂先生谓哉栁宗元恶知道韩退之毋为师其孰能为师天下士将乌乎师哉先生始就焉慈溪令林肇立学又起先生为师亦固辞王文公作师説以勉之二邑文风之盛自先生始先生谈诗书不倦为诗质而清当时谓学行宜为人师者也鄞江王先生王先生致鄞人与同郡杨杜二先生为友俱以道义化乡里诸生子弟师尊之称三人皆为先生尝与牧守言政事王文公安石复书曰无事于职而爱民之心乃至于此可以为仁矣年七十乐道安贫妻收遗秉子拾堕樵浩然无闷乡人莫不高其行城南楼先生楼先生郁字子文自奉化徙鄞卜居城南志操高以穷理为先为乡人所尊处穷约屡空自乐庆厯中诏郡县立学延致乡里有文学行义者为之先生掌教县庠者数年又教授郡学前后三十余年学行笃美信于士友一时英俊皆在席下门人之知名者清敏丰公稷光禄袁公毂天台罗公适也登进士第调庐江主簿自以禄不及亲絶仕进意以大理评事终于家有遗集三十卷赠正议大夫子孙皆踵世科五世孙钥德行文章为时名臣仕至参知政事桃源王先生王先生説字应求鄞人鄞江杨大隠先生之门人也与弟该皆着名教授乡里余三十年熙宁中以特恩补州长史无田以食无桑麻以衣怡然自得子孙世其学子珩宗正少卿孙勲提举广南市舶一钱之利皆归有司家人不识舶货之名及卒贾胡率钱二百万为赙子正已却之曰吾父以亷直闻虽贫犹能负丧以归不愧亷叔度也清白之传实先生家训正已终太府卿广平舒先生舒先生璘字元质奉化人雅有大志耻以一善自名笃实不欺无毫发矫伪入太学师张宣公栻又从陆文安公九渊与朱文公及吕成公兄弟讲磨躬行愈力尝曰吾非能一蹴而入其域也刻苦磨厉改过迁善日有新功亦可以弗畔云尔第进士教授徽州以身率多士日日诣学寒暑不少懈暮夜亦间往筑风雩亭日有讲求涵泳之功质或不美未尝忿疾端吾榘矱需其自新作诗礼讲解启迪诸生徽人追思之曰吾乡学问之源窒而复通者先生实开之也因祠于学信道甚笃利禄之念不萌宰平阳临政听断人服其平终于宜州通守慈湖先生铭其墓谓孝友忠实道心融明门人国子博士李元白传其经学淳祐中特谥文靖定川沈先生沈先生焕字叔晦自定海徙鄞伟仪观尊瞻视音吐鸿畅羣居乡校以严见惮入太学行艺优诸生始与临川陆先生九龄为友一日尽舍所学以师礼事焉书夜鞭䇿求友如不及务本趋实不自矜衒每语人曰当隆师亲友循规蹈矩以倡郡国第进士讲学不倦自以资禀刚劲非所以欢庭闱大书深爱和气愉色婉容数语于壁日观省焉门人弟子决疑请益者自逺而至启告简严昬者明柔者立鄙吝者意消中心悦服师道益尊为太学録修教养法士争归之不肯诡随茍容以取光宠遂补外终于舒州通守先生非圣哲书未尝诵习与朱文公吕成公问辩凡世变之推移治道之体统明君贤臣之经纶事业孳孳讲求日益深广追赠直华文阁特谥端宪慈湖杨先生杨先生简字敬仲慈溪人清明纯一非礼不动燕私俨恪如临君师学以古圣为的入太学第进士主富阳簿日讽咏鲁论孝经堂上不动声色而民自化陆文安公来富阳长先生二嵗指以心学之要遂北面师事焉调绍兴府理掾朱文公持庾节首荐之每称先生学有为已功夫宰饶之乐平谓教养兹邑欲使邑人皆为君子况学者乎诲之谆谆不倦为讲堂训曰学者孝而已矣时有古今道无古今时有古今性无古今闻者兴起以国子博士召讲易干卦发人心固有之妙赵忠定公汝愚免相祭酒李祥抗疏辨之先生上书亦以学党斥闲居十三年以祕书召迁着作将作少监守温州访贤者礼致之崇孝养明宗族相䘏之令首行乡记效周官敬敏任䘏之𩔖书善不书恶除工部郎将作监告老奉祠召不起终于敷文阁直学士以宝谟阁学士致仕寿八十有六谥曰文元有诗易春秋论语古文孝经传孔子闲居解又着已易辑先圣大训先生至诚笃敬朞功之戚下洎缌麻服制丧期一以经礼为则而容色称之平居接物从容和乐未始茍异于人而高逺自不可及北境传诵其文曰此江南杨夫子也絜斋袁先生袁先生燮字和叔鄞人少以名节自期入太学见陆先生九龄德容睟盎亲炙之同里沈杨舒三公皆聚于学朝夕以道义切磨第进士为太学正时朱文公诸名儒已去先生知不为时所容寻以学党去更歴外服入朝至太常丞兼考功郎知江州提举江西常平以都官郎召迁司封又迁国子司业祭酒延见诸生迪以切已之学常病世学者袭先儒绪言未能自得于心不足以为学吾心即道不假外求忠信笃实是为道本闻者竦然自得以祕书监兼崇政殿説书迁礼部侍郎侍讲犹兼祭酒讲诗二南于先王正始之本自身而家自家而天下者深寓规儆之意列国变风有关君德治道者亦託其义以讽立朝守正不阿时好议者指为好名遂奉祠以归着述弗倦或劝宜少休曰吾以此为笙镛管磬不知其劳也终于显谟阁学士赠龙图阁学士谥曰正献先生尝曰此心存则虽贱而可贵不存则虽贵而可贱大哉心乎与天地一本精思以得之兢业以守之则与天地相似毎谓为学当以圣贤自期仕宦当以将相自任其所讲明体用兼综于书礼记论説尤详成就后学甚衆子甫进士第一为兵部尚书国子祭酒亦称名儒王先生王先生应麟字伯厚年十九登进士第父撝性严急每授题设巍坐命先生与其弟应鳯坐堂下刻烛以俟少缓輙叱怒繇是先生为文称敏疾调衢州西安簿习博学宏词初真文忠德秀从𫝊伯寿为词科后金华王器之与文忠相后先源绪精密先生得其𫝊宝祐四年就试铨选迁太常寺主簿丞相丁大全以㑹计得幸于上擅奏拟台谏承风㫖大全招先生谕意将拜为御史先生即上疏言边事方警重敛必失军民心大全怒台疏论先生遂得补外通判台州大全败一时附和者皆禁锢而先生讫召为太常博士汤文清公汉为少卿与先生隣墙居朝夕讲道言关洛建上江西之同异永嘉制度沙随古易蔡氏图书经纬西蜀史学通贯精微剖析幽眇汤公作而言曰吾閲士良广惟伯厚甫为真儒使真文忠在愿同在弟子列㑹文清耄年力祈去遂荐先生于丞相贾似道理宗崩度宗嗣位先生为礼部郎掌丞相笺表故事听政御正殿丞相上四表即允一夕百官㑹临宫中丞相命省吏致命于临次曰嗣君入纂大统让礼宜加多愿郎中増多三表即临次具以进丞相护山陵事毕复命作辞表三通吏拱立以请先生复㫖授之丞相大惊始命入翰林复掌外制侍经筵于时丞相专拜平章左右相叶梦鼎江万里皆畏避去缺相数月侍从在经筵唯唯不敢言事似道且数求去邀上上愞恐不知所以先生言孝宗时亦缺相者逾年上如先生所言慰谕之似道大疑上语安所从得后知从经筵所授深忌之授右史直前奏事相益怒即斥去出知徽州为政仁厚而先生父亦尝守徽咸曰吾清白太守子也刘克庄汤汉死衆论掌制以先生陈合冯梦得三人为首冯陈适以故去先生守徽方踰年似道始曰非伯厚不可召为祕书监迁吏部侍郎仍兼中书舍人先生以忧去德祐元年似道溃师先生复除舍人兼给事中于时朱禩孙降江陵黄万石降江西丞相留梦炎犹除拜二帅不止先生疏驳之并言梦炎疏入不报即引归先生晚嵗自号深宁老人自为志铭有曰其仕其止如偓如图年七十四终于家官至翰林学士礼部尚书所着书有诗攷诗地理攷集解践阼篇补注急就章王㑹篇姓氏急就篇通鑑地理攷地理通释汉艺文志攷汉制攷蒙训困学纪闻小学绀珠文集八十卷内外制四十五卷学者尊之曰深宁先生黄晟黄晟鄞县人少伉勇望海镇募择军校晟矮陋不宜应募遂潜归乡里集衆据嘉平权知州事羊僎补晟为嘉平铺将台人刘文冦明州僎击文走之其党走据奉化晟以所部兵击败迁佽飞都副兵马使盗攻越州董昌不能御晟纵兵戮之昌奏晟散骑常侍浙东道东面副指挥使㑹明州刺史钟季文卒晟据其郡晟雅礼儒士江东文学之士咸往依之别筑营以馆创筑城堞再成浮梁钱镠攻董昌晟功居多守明州十有八年开平三年卒时郡守多请其子袭嗣晟独不请府库封署必曰送使镠深德之墓在隠学山沈起沈起鄞县人举进士监真州仓父时家居起闻父得疾即弃官归里转运定弃官罪如律入奏仁宗曰父病论罪何以劝人子非厚风教也诏释之知海州县海水时至居民不便争从去起筑堤以捍导其水为畎浍以溉田民始复后除开封府判官湖南路转运副使土贡筋革竹箭率以亩敛民吏大为姦起书所贡示民嵗省什七召为三司盐铁副使迁陜西都转运使庆元军变起讨平之奉使契丹将与西夏使者同列起曰大国之卿不宜与陪臣竝契丹从其言后知桂州交趾嵗数侵扰起治舟师习水战交趾嵗与内地贸易起悉禁之将絶其利便使畏詟邕州守苏缄力陈不便起劾缄沮议徙知潭州后交趾大举兵陷钦亷邕三州起坐首议边失计谪郢州团练副使㑹赦移温州卒陈辅陈辅字安国象山县人父大雅工为诗赵清献公抃深爱之尝舍逆旅遇邸客病将死大雅倾囊中装给之俟其疾愈始去辅嘉祐二年进士有吏能知安吉县活流民千余人㑹摄它县争遮道以留使者王介曰安吉不可无陈君邪卒反之朝廷以戸高下分为七十五等输役钱翰林沈括察访二浙俾辅掌其事遂以其法行浙东辅少家贫刻意问学夜寘足水中以警寝蚤以文词擅场屋东明刘温奇之使其子槩师焉后㮣试礼部第一益有名门下侍郎许将荐知邛州丞相吕大防范纯仁将用辅辅以疾卒周师厚周师厚字敦夫鄞人皇祐五年进士仕至朝散郎荆湖南路转运判官为转运时役法方行师厚言四方风俗不同役有劳逸轻重不宜以一㮣论朝议是之章惇问溪峒广辰沅二州议输常平粟以备边师厚持不可曰溪獠静扰无常常平嵗入有程当使边卒广屯田为便卒从其议娶范氏文正公女生子曰锷字亷彦元丰二年进士初仕为桐城尉慨然曰学优则仕吾昔所治科举耳遂益究治六籍诸子百氏之説悉着论其本㫖当官桐城辞不赴迺游颍昌访其舅忠宣公纯仁过洛见文潞公司马公咸器重之在京师上书言徐禧永乐之失国子祭酒丰稷给事中范祖禹交荐之后知南雄以言边事忤时相入党籍即退休于家作四休堂在西湖十洲之西弟铢崇宁二年进士兄弟皆隠乡人慕之所为文二十卷承宣集一卷明天集一卷六甲奇书一卷锷娶胡氏尚书右丞宗愈之女再娶王翰林学士觌之女妹适陈忠肃公瓘蔡京作党籍碑妇翁舅甥俱入籍后以为盛事焉俞伟俞伟字仲寛鄞人宰南剑之顺昌闽人生子多者皆不举建劒尤甚仲寛作戒杀子文召父老列坐庑下以俸置醪醴亲酌使归劝乡人活者以千计生子多以俞为字朝廷为立法行一路仲寛被差它郡还邑有小儿数百迎于郊部使者闻于朝降诏奖谕进秩再任且许出粟以赈其蓐卧而贫者伟从子充字公达以着作郎迁检正于时丞相王珪独相日久神宗厌之将罢相㑹江东运判有违法事上以语珪泄其语于充充以语琬琬上章自辨上怒珪益甚珪与充议谓当俱受罪今西夏秉常国内乱上意欲复灵武子能言可伐上必喜吾与子且俱免罪遂除天章阁待制知庆元充至郡即上疏言秉常为母所杀或言见存此正兴师问罪之时愿复汉唐两河故地以雪宝元康定之耻环州有田与夏国相连续充檄所部以时耕种敌不敢犯属羌山夷啸聚背叛充授第二将张守约以筹筭且招且讨有亡入夏国者三百戸充又遣守约耀兵塞上夏人亟归亡者条上劝赏买马之法骑马顿増庆兵素玩恩充绳以法军始肃然未几暴卒后高遵裕出师败衂充实启之丰稷丰稷字相之登进士第为襄州谷城县令县号剧邑稷以善政平治曽巩韩维相继守襄交荐之叶康直宰光化襄人歌曰叶光化丰谷城清如水直如衡康直后为兵部侍郎元丰三年安惇荐拜监察御史里行王安礼自润州召知制诰安礼在润饮刁约家为姦利事稷力攻之不报复迁翰林学士稷数上疏神宗谕之曰安礼事诚有之朕以其兄安石姑全容之安礼入政府稷出为利州路提㸃刑狱召为工部员外郎以胡宗愈王觌荐复为殿中侍御史上疏曰陛下明足以烛万事之统而不可用其明智足以应变曲当而不可用其智顺考古道二帝所以圣仪式刑文王之典成王所以贤偏听生姦独任成乱此古今之大患帝王之深戒也愿陛下以洪范为元龟以祖训为宝鑑一动于深宫之中思所以为则于四海之内一言于细旃之上思所以为法于千载之下则教化自行习俗自美中国既安边境诚服矣荆扬二亲王有教下成都承受制锦地衣稷劾违制徙国子司业荐陈师道邹浩晁説之为学官歴起居舍人中书舍人太常少卿国子祭酒刑部侍郎元祐八年春大雪稷言嘉祥未臻沴气交作岂应天事畏之道未至袖仇士良传读于上前且曰内侍近习政有所干愿昭圣德总万事以答天谴改集贤院学士知颍州江宁府拜吏部侍郎又出知河南章惇欲困以道路连嵗徙六州徽宗即位召为谏议大夫迁御史中丞首疏言司马光吕公着皆贤直不宜以罪黜贬上曰改先帝法度焉得无罪稷曰法有不便诚当改上目送之遂入疏论章惇诬罔宣仁太后神宗实録悉以王安石日録乱去取蔡京卞兄弟植党已久若大用必误国繇是皆生贬㑹曽布入相稷将论之首罢稷工部尚书兼侍读改礼部尚书蔡京入相追贬司马光立党碑稷贬海州团练副使道州别驾安置台州除名徙建州建炎中追复学士谥清敏陈禾陈禾字秀实鄞县人父谧登进士第博学教授乡里禾兄秉八行举于乡禾亦登进士第乡人称其善教子初为郓州司法治狱多平反部使者荐之调潍州教授讲释经学潍诸生始明经再调婺州复以经学教授朝廷闻其名召为学正博士擢监察御史左正言童贯寖用事禾言汉唐之祸首宦者国家安危之几宜谨于未然奏对反复不已徽宗曰日已昃朕且饥矣禾挽上衣愿毕其説上衣裾为之裂上曰正言碎朕衣禾曰陛下不惜碎衣臣岂惜碎首以报陛下上改容曰卿若是朕无忧矣陈瓘子正彚上疏攻蔡京下狱辞连与禾同议瓘禾俱除名建炎中诏曰蔡京坐贬者皆叙复禾独不及始禾知和州秦桧以过客干禾禾不礼之故讫绍兴时虽子孙诉于朝桧力格不行孝宗朝史浩侍经筵上其所着易春秋语孟解孝宗特官其孙正已嘉定初孙立已请于朝始赠中大夫谥文介髙闶序其春秋且言禾尝曰吾歴居台谏未尝置人于狱发人之私其春秋不以褒贬言深得微㫖子曦绍兴八年进士四世孙大方为殿中侍御史论王惟忠置大理狱人寃其死楼郁楼郁奉化人庆厯中诏立学举郁为教授郡人翕然师之后登进士官大理评事楼氏自庆厯先生起家子常光孙异弁五世孙锷鈜钥镛鑛六世孙汶淮浟七世孙来皆取世科壔为扬州安抚置义田以睦族为于潜令为耕织二图进于朝异孙钖字予善以材敏称调秀州司户参军镇江有军校告于朝自言久掌军用军将贷钱以万计知已将诉之欲杀以灭口故亟上变庙堂骇其説为置诏狱俾钖治其事钖请械军校以随途中与之语遂泄其欵后诘之军校果诬将也不三日即罢诏狱孝宗嘉叹除监左藏库都门迁勅令所删定官改迁大理丞连治数大狱皆平允后知严州卒张宏张宏字公度鄞人元祐二年举经明行脩仕至礼部郎中歴守建昌军泰州泽州尝筑慈溪县蓝溪洪庄保之堰埭民至今赖之宏六世祖次宗唐㑹昌中为明州刺史四世祖仁皓为兵马钤辖使于奉化茅山庙曰武惠王陈摅陈摅字君益鄞人绍圣间宰南劒之将乐敦崇学校奖进士𩔖政尚恺悌先是邑民家举一子富室不过二子余悉弃之摅至谕以天性申以令甲犯者穷治自兹民无不举子矣男陈其名女陈其氏者皆然也后卒于官邑人思慕祠而祀之遇旱祷雨辄应以至隣境淫雨亢阳乞灵祠下咸遂所祈部使者以其有功于民乃请于朝钖旌福庙额李猷李猷字嘉仲一字献夫鄞人建炎初以妇翁没王事自京师诣南都行在所见友人陈东少阳从容谓曰东被召未有馆舍子为我图之猷曰太仆陈寺丞正彚尝相邀猷未敢往试同谒之既见少阳遂馆焉少阳再上书不报有榜通衢斥附㑹李纲者猷知为少阳设也録示少阳勉以归曰东以召来不敢私还太仆丞相子大方仓惶过猷曰少阳已报赴应天府矣猷曰少阳其不免乎及暮乃知少阳已死于市猷哭于馆所为位祭且祈曰少阳以忠諌死劲节英气当不与草木同腐吾欲收少阳归葬先茔恨无由知之少阳有灵其启我心越一日得之具棺衾焉又一日得其元面如生合而敛之欲买舟东下㑹其乡人胡中行从太学来欲求护柩猷服其义併以行李付之猷亦不暇询妇翁事遂还京师猷之私识云尔猷以妇翁恩补官终肇庆府节推李佾李佾字子列奉化人慷慨好义父珂知其才壮嵗以家事属之建炎三年金兵至县有义社号趫勇人士皆逃窜佾独裹糇粮引趫勇击之于泉口敌不敢进时北士多南渡见义勇所聚咸依之三槐王从奉其亲依义社聆其语北音也将殱焉佾审其士族复馆礼焉尝集客为父寿其壻独不至佾知有负于官舁钱急偿之壻迺得预席孙元白曽孙以称同登进士以制亦进士第黄子游黄子游字叔言其先由浦城徙陈州后徙奉化伯父实与苏文忠为姻家崇宁星变父宰上封事论丞相蔡京京怒逮赴御史狱长流海岛子游号诉于朝愿以已官赎罪父得不死建炎初欧阳彻上书论宰相黄潜善坐弃市公脱骖以葬且赒其子以归张忠献公曰子游义举近世无是也忠献谪永州子游嵗遣人致问礼守池州青阳县县以宋齐丘食邑田赋十倍相仍余二百年莫有言者子游奏蠲其半临安建行都官府署舍皆子游经画后皆不能易中嵗不愿仕晚食祠禄十五年遂致其仕年八十有八卒葬金峨山孙应春以诗学教授其徒多为显官仕至宗学博士赵敦临赵敦临字芘民少入太学与高闶见杨文靖公于京师绍兴五年第进士初为萧山县主簿校刘道原外纪刻于越郡守使者交荐之为湖州教授魏丞相汪尚书皆其门人语孟书礼春秋皆有解解皆无存深宁王先生尝辑其遗文其记奉化学曰教学不明礼义消亡读书为官不为道仕宦为身不为君父兄之诏告师友之话言非富与贵则衆笑之以为不知时务其流祸遂至此极也其谕学者审其是曰孟子学夫子人皆信以为然子云学孟子人皆不与焉何哉盖学者信其行不信其言故也其送陈扬廷序曰学诗而不达乐之情不过知诗之言未可与论诗也学乐而不达诗之意不过知乐之声未可与论乐也其爱日箴曰进德脩业时不可失尧舜汤文学焉汲汲尼父亦云终日不食如何良辰耽寝事佚为之序曰噫斯文也黄收纯衣之制太羮𤣥酒之味也昔者子朱子谓前辈为文明白磊落指切事情无睢盱侧媚之态愚于芘民之文见之道微俗薄先儒绪论闻者鲜矣康诰曰汝丕逺惟商耇成人宅心知训逸诗云昔吾有先正其言明且清是用掇要切之语与学者共讲焉蒋猷蒋猷字仲逺先丹阳人后避冦徙寓昌国卒葬于蓬莱乡徽宗朝积迁中书舍人善书命学者宗之擢御史中丞上疏论士风浮薄羣臣无他能善伺候人主承望大臣而已故事内侍省𨽻六察崇宁中宦者窃弄诏㫖奏免所𨽻猷疏驳正亷得内侍省刘友端等违擅事复论杨戬童贯不宜受上赏上力护之猷复言淮南畎滁水以出鼎罪宜坐狂妄赵良嗣降敌后必误国东南应奉花石今十年皆入权倖愿速罢之不报复为吏部尚书以徽猷阁直学士奉祠钦宗即位贬童贯贯时侍上皇总兵柄东巡猷持诏立谕贯解兵改知明州到官数日以不善应奉愿丐罢以徽猷阁直学士致仕陈之翰陈之翰字宪之鄞县人殿中丞赠朝散大夫翊之子陈忠肃瓘志其墓曰之翰少有志操治经求其大㫖为文不蹈袭陈语三上礼部不中第归求其志事继母曰孝兄曰悌弟曰友朋友曰信陈氏赀故厚君平于处治不为纎啬赀日益耗乡人初贷黄金后携以偿君适在汴舟其人绐曰金误坠水君不疑也后数年其人自悔疾且死遣其子来谢致所当偿君受而不拒徐以所偿助其丧葬崇宁二年诏举遗逸鄞之贤士夫闻而相语曰此可以得宪之矣州及部使者用衆论荐君于朝官之君气和言温与人交久而益恭口不道人之过平居若无营于世者尚论古人自春秋以来千余年事是非得失阔畧细故取其大者论之欝而始通方流而遽涸非命也欤卒时年六十葬翔鳯隠学山姚孶姚孶字舜徒慈溪人也以字行幼开爽颖悟学如宿植登熙宁九年进士第歴尉掾以考第荐章应格改秩为鼎之桃源宰承虐政后讯民之疾苦茍利于民无不为也郡将武人怙威凌僚吏属邑苦其扰孶毅然以为病告郡将终不敢以气燄挫之为之少戢旁郡诉有不得其平者必丐于部使者付孶决之捐金修夫子庙躬率士子劝以学学者翕然归之乡有虎孶祷诸社谕以文越三日虎仆于祠旁奏课为天下第一部使者举孶学行优异才能显着以应元符之诏赐对称㫖乃除提举成都府路常平等事陛辞玉音谕以闻卿前任桃源有爱民之心孶退谒丞相谕蜀道利病乞以义仓之储置吏立法收养鳏寡老幼死给衣衾官为敛葬嵗荐饥间有遗儿请雇妪以乳丞相奏行丁家艰服除提举湖南常平等事上复谕以居养安济漏泽朕施实德于民卿向有言故复命卿易使浙部过家上冢㑹闾里耆旧握手尽欢未始以持节自荣朝廷遣使三韩渡曹娥江非潮时行舟胶公适董其事祷于神女潮应祷而迈由江东副漕除直龙图阁知夔州兴学校劝农桑有循吏风卒之日夔民罢市聚哭于牙门外讣闻桃源民乃即孶生祠争出赀命道德士以伸荐导其为民所思如此翁升翁升字南仲慈溪人力学有志气少从安定胡先生受易㫖入太学中元丰五年进士第出仕恪守官箴济以亷谨当路才之元符上书言事切中时病用事者方主党禁锢贤士大夫籍升于初等自是沈于选调建炎初党禁解将召用之而山林之志已不可夺矣升自奉简薄而勇于急人睦亲䘏孤平粜赈乏乡人敬之至今犹讳升斗之升字曰方斗云俞夔俞夔象山人魁岸修伟昼渔而夜读登元丰五年进士第舒公亶平辰沅冦奏夔筹画为幕府第一终建德宰子观能字大任绍兴初应诏诣阙上书特授德安府録参登十二年进士第时二圣尚狩沙漠九重旰食观能裒古今君臣孝弟数十事曰孝弟𩔖鉴上之有㫖召审察授江隂军教授改秩而卒子茂系字唐英登干道二年进士第临政以平允称终和州通判汪思温汪思温字汝直鄞县人祖元吉为县从事为范文正公所知王安石宰鄞以亷平吏荐于转运使孙沔父洙春秋教授乡人称之为汪先生思温以上舍为雄州教授调余姚令筑堤浚湖民信爱之钦宗以诸王就傅择除赞读思温与弟思齐竝命除吏部员外郎出守衢州有自称祁王过郡府史请避郡治以舍思温不许未几柔福帝姬过县辱尉将械尉思温执不许而二人后皆犯伪冒谏议大夫徐俯入朝道繇三衢以部使者礼迓不为厨传礼徐憾之劾以他罪辛炳为中丞疏以为寃后迁司农太府少卿知临安府浙江以渔舟济人中流弭檝以邀客酬重镪风暴至輙沈溺而善汩者利其钱物以登岸思温悉捕系论杀更为大舟择不如式者悉去之相秦桧尝以故人属荐举思温思温曰使可荐诚不待相谕不才相言无益也有㫖营政府桧欲以相府仪制稍异执政府益持不可桧怒罢去食祠禄凡十有八年官直显谟阁以终年八十一子大猷别传张邵张邵字才彦其先和州乌江人宣和三年登上舍第建炎初假礼部尚书使金补其弟祁为明州观察推官奉其母居于鄞卒葬鄞县之雷峯因家焉而祁子孝祥生于雷峯邵见达兰于潍州逼邵以臣礼见邵不屈囚于密州祚山寨达兰过密邵上书伪楚僭立电扫无余是天未厌宋也今大国复封刘豫豫实宋臣曲有在矣达兰得书执付豫俾用之邵升阶揖豫唿其旧官豫怒系于狱复囚于燕山益徙北三千余里绍兴十三年金主旻死传其弟晟晟死孙亶立始厌兵召宋奉使洪皓朱弁及邵使归江南是时秦桧擅和议皓首斥去邵亦罢免十七年皓贬英州邵惧迺上书曰邵出使时尝逢桧道中有荣州团练使李子厚尝言桧代太上皇帝移书尼玛哈述海上盟约尼玛哈议和实基于此㑹曹勋进桧所撰书桧大喜遂以邵书付史馆实其事因得除敷文阁待制邵奉使还家七年由是得免谪二十五年桧卒邵始知池州邵至郡踰时即乞致仕僚吏谏止之邵曰郡计后前相仍官逋弥多诚不忍任是事孰若致仕为简易也僚吏复止之迺奉祠以行道繇广德军招其弟祁嘱以后事趣使归祁疑之泊于城外邵作书郡守沐浴朝服就寝迺卒邵以六月丁酉生其卒也同是日云弟郯繇邵恩补官后为提举江南东路常平茶盐公事始郯为鄂州鄂为都统制𨽻御前宋以转运总领湖广二府镇之专职军实不得逞輙以乏兴论罪提举军事张平擅戎事郯结为兄弟会帅入朝奏边事营卒挟刃贷富民民畏不敢言郯知之驰入平营平趣治酒郯笑曰饮宗弟何辞愿得胁贷富民者平大愳立索斩之子孝伯官参知政事有政绩韩伌胄立党论孝伯曲调护之孝伯子即之幼学伯父孝祥书晚益颠狂故其书不复行蒋季庄王茂刚顾主簿蒋璯字季庄慈溪人也宣和间鄙王氏之学不专科举闭门穷经不妄与人接髙闶抑崇居明州城中率一嵗四五访其庐季庄闻其至必倒屣迎相对小室极意讲论自昼竟夜殆忘寝食告去则送之数里相得驩甚或问抑崇曰蒋君不多与人周旋而独厚于公公亦惓惓于彼愿闻其故抑崇曰闶终嵗读书凡有疑而未判与所缺而未知者每积至数十輙一扣之无不迎刃而解而蒋之所长他人未必能知之世之所谓知己其是乎王茂刚居明州林村在岩壑深处有弟不甚学问使颛治生以餬口而刻意读书足迹未尝妄出尤邃于周易沈焕通判州事尝访之其见趣絶出于传註之外云气象严重窥其所得盖进而未已也顾主簿不知何许人南渡后寓于慈溪亷介有常安于贫贱不祈人之知至于践履间虽细事不茍也平旦起俟卖菜者过门问菜把直几何随所言酬之它饮食布帛亦然久之皆信服不忍欺茍一日之用足则玩心坟典不事交游里中有不安其分武断彊忮者相与讥之曰汝岂顾主簿耶王庭秀王庭秀字颖彦入太学与龟山杨先生游复学诗于黄太史登政和上舎后以李光荐为御史台检法官迁殿中侍御史论黄潜善为相时卖官售宠潜善责授祕书少监明受之变庭秀与郑殻力争不宜去帝号事遂止复论吕颐浩奏拟不当出知筠州论事慷慨明白后为左司郎中迁中书省检正卒与宰相议不合罢有航海记磨衲集子璧七嵗日诵干言朝廷方复博学宏词科璧首中选待次通判州惜不及禄以卒有集号相山集林保林保字芘民鄞县人以上舍第出身为广西经畧司属蛮境荒逺诸将多掠边氓希赏格保抑止之后知兴国军有政绩改提举市舶保辞不拜集中兴事蹟繇夏少康至唐肃宗为一书号曰龟鑑以进髙宗深纳之右司谏陈公辅荐保宜为台谏官秦桧格不行后迁比部建议正武成殿侑祀杀降叛国者皆斥去又定乡饮酒礼卒如其议行诸郡两淮以北使顿供给烦扰不便后有议増两淮旧税者保言自显仁太后归应奉顿次今不减若増税淮民将流亡朝议从之以敷文阁待制奉祠卒孙祖洽字元礼少孤嗜书大父奇之以门功补官或问曰茍仕何以为政曰吏胥奸弊非重法曷以治知盐官县滞讼经嵗者皆剖决之光宗以皇太子尹临安委治疑狱有能名守武冈城堡圮毁召匠计费甚伙乃乘肩舆巡歴命吏执笔以计汰其半守常州兄弟七人讼分财不决久之达省部祖洽召七人立廷下给笔札俾各疏所争疏毕署纸尾决是否示之曰审若是耶咸唯唯罢讼后守饶信吏治益着迁司农少卿户部侍郎尝曰治财无他能不以羡余入官希厚赏嵗嵗当治办水旱损益复以其赢补何忧焉后言者讫以帑藏盈斥不报罢守建宁婺州郡为立祠袁正献燮曰林祖洽非理财乃养财耳年七十有九卒朱翌朱翌字新仲舒州灊山人汉桐乡啬夫邑之后以太学生赐第初为建康府溧水县主簿髙宗南渡为祕书监属喜其材俾预修徽宗实録方是时范冲领史局翌以文辞进删润功居多秦桧相逐赵鼎翌以鼎党久贬韶州后召还诏领严宣徽三郡翌告老不赴朝廷悯其饥寒计贬所十四年衣俸悉与之遂卜居鄞翌敦睦宗族其父司农卿载上贫几不能葬翌着文以示子孙作信天縁堂记曰朱子北游于瀛莫之境徘徊于塘泺之上覩二禽有感焉一𩔖鹄色正苍而喙长凝立水际不动鱼过其下则取之终日无鱼终不易地其名曰信天縁一𩔖鹜奔走水上不问草腐泥砂唼唼然必尽索乃已无一息少休其名漫画信天縁若无能者乃与漫画均度一日无饥色视漫画加壮大后三十余年屏迹荒县私自念少之时始官州县月俸钱万二千米石五斗麦如米之数十口之家取足已而官朝廷禄十倍之然日食肉犹一脔衣常百结退视其室其空如故南来已老内外食者四十人婚姻宾客伏腊不论论其常一嵗钱千二百缗米百八十斛拱手端坐炊烟屡絶家人告曰室罄矣翁不䘏何也今幸营之尚可支否则俱为馁鬼惧无以应唿使前曰天生匹夫一饭已定于未形吾姑为尔长多图未必得坐视未必失也世间岂有一门同日困于无饭者天之所赋自应不阙子去转告而朋姑洗尔釡待之行有饷子者矣有老媪北妇人也在旁大笑曰翁岂信天縁乎曰是遂以名堂书其説于壁死自为志周丞相必大论其诗似杜牧之而出处亦相𩔖号省事老人文集四十四卷王次翁王次翁字庆曽其先大名人曽祖异甲科为嘉岐王府翊善因家于济南次翁崇宁进士通诗书易春秋齐鲁诸生多从之游号两河先生为辟廱正有以次翁所为文荐于梁师成次翁诡取文以归师成憾之后知道州徙容州绍兴初吕颐浩辟为湖南参谋官作太𤣥九九图布筭𡨕思潘良贵访之闻其筹声视之乃太𤣥数也未老即致仕旧与秦桧善起家骤拜御史中丞参知政事桧倡和议次翁力赞之初韦太后自北归既次燕山金使惮暑行太后疑有变亟贷北副使金三百星约入境倍以偿次翁时为参政与后弟韦渊迓境上北使先欲得金次翁以非桧所拟执不肯授相持界上王㬇时为江东转运使急裒金以酬后归与上言上怒将罪之㑹择报谢使桧荐次翁以行得缓既归即致事居四明子伯庠登绍兴二年进士试教官为第一后擢殿中侍御史出为䕫路安抚伯庠博记敏絶䕫部地旷逺伯庠手图其险要夷人不能欺巴俗掠子女出境特严其禁所为文有歴山集云安集宏词集要䕫路图经伯序亦登进士第官宗正丞吴秉信吴秉信字信叟刚简自信初为国学官张魏公浚以和国公奉母居潭州筑第稍广桧忌浚复出讽中丞万俟卨论浚卜宅僣拟家有五鳯楼命秉信奉使察其事至则以桧意告浚返言浚所居皆人臣制堂曰尽心浚尝记之楼实无有也桧大怒黜秉信后为吏部侍郎与凌景夏言张偁不宜为两浙转运判官偁内侍张去伪所荐也上不悦併景夏出知外郡秉信知常州未几疾卒秉信知人善荐士王刚中及史浩国子博士后皆至宰辅家贫聚族以居史浩以太保魏公致仕亲祭其墓且官其孙云曹粹中曹粹中字纯老定海县人中进士第李庄简公光壻秦桧在相位光时为参政桧知其名欲识之粹中辞曰吾已有差遣见丞相何为语其妻曰汝父必不能与相久处光后贬海南粹中不复仕自号放斋有诗説行于世后张魏公力荐于朝通判建宁府曽孙孝先李全叛楚州死之子説字习之幼嵗痛其父殁絶荤酒婚宦刺血书华严法华以报恩五经有解终嵗寓僧舍后学问难亹亹不倦酬答从故家借书輙先请书目一閲即能言其本末生平无喜愠尝戒学子絶人我则天理自着无疾以终易解为全书分辞象变占后为一儒生所窃衒为已作贫不自给复鬻于松江某家学者尊为泰宇居士诗文三十卷精絜可传后高闶高闶字抑崇唐宰相智周后其先繇广陵徙居于鄞弱冠入太学见杨文靖公时于京师授以伊洛之学宣和间文体习骈偶闶变复之绍兴元年赐进士第释褐后授祕书正字高宗手书中庸儒行以赐进士闶言儒行多汉儒杂记中庸实子思所传乞罢赐儒行兼礼部郎赐对上殿上曰士论皆言寛徭安民足以致和气议果若何闶对曰心正则气正气正则天地之和应陛下所问为致和一事耳后为国子司业三舍学法皆闶所更定高宗幸太学闶讲易泰卦胡宏作书非之然卒以忤丞相秦桧为礼部侍郎寻罢去晚居乡即致仕絶口不言时事繇是得免桧祸闶作春秋集註推程先生本㫖其言曰春秋非一王之法万世通行之法也文武之道期于周之后王周公事业期于鲁之子孙其㫖谓春秋非褒善贬恶而已又集厚终礼一编行于世朱文公定家礼多用之从子文虎官至翰林学士有天官书集註文善官将作监文虎子似孙为礼部郎守处州有纬畧骚畧等书后家于越文善子衡孙为户部侍郎尹临安为检正时史宅之括浙西公田官属皆増秩二等衡孙知不便独辞赏以寿终黄龟年黄龟年字德绍其先福州人后葬父于鄞因家焉举进士第为殿中侍御史与谏官刘棐论秦桧其行𩔖莽卓特朝廷未之察桧繇是罢相方是时吕颐浩与桧交恶龟年颐浩引荐人咎其过至桧再相卒如龟年所言龟年寓湖州桧摭其过押使回福州后居昌国之马秦山多为记文与兄岳年同隠焉山有石面平五丈与僧马耆处士张光赋诗于碧云菴桧死龟年复居于鄞薛朋龟薛朋龟字彦益登政和八年进士第歴官监登闻检院兼权工部郎又兼权吏部知兴国军奉祠除知衡州未上而卒子居实字去华守莆阳更新学宫提举福建路常平茶盐救荒有绩自祠宫召对除仓部员外郎陞郎中歴淮西漕使淮东安抚卒于扬州孙扬祖字元振歴官知漳州召为大理丞迁刑部郎中以疾请外得池州丐祠以卒漳旧有土城高不过五尺扬祖以修筑请于朝后乃诏守臣赵汝譡经画如其言漳人赖之延祐四明志卷四延祐四明志卷五钦定四库全书延祐四明志卷五元袁桷撰人物攷史浩史浩字直翁祖父诏善居闾里民有鬬讼尝从诏求直不复讼官府以八行科徴于朝不应浩以南省前行当得教官浩愿习民事初补余姚县尉后沈焕袁燮以舍法辞教官繇浩始为国子博士召对高宗目送之时建普安恩平二王府即除祕书郎兼普安郡王府教授上尝命普安王书兰亭叙五百本以进浩曰此赵鞅训戒之㫖王溢其数以进上复赐宫女十人以侍王浩曰当以庶母礼事之王如其言高宗益贤普安遂为皇子封建王浩之力也完颜亮逼江上将亲征建王上奏请将兵为前驱浩时在告力疾诣府启王曰昔唐肃宗能从明皇幸蜀灵武事安有王大惊亟具奏谢罪遂从高宗视师以归由是立为太子普安即位是为孝宗浩迁中书舍人十日为翰林学士逾三月参知政事明年拜尚书右仆射同中书门下平章事兼枢密使孝宗鋭意恢复张魏公浚屡奏取山东开都督府请上幸建康浩曰太上倦勤禅位陛下若奉以行太上宁能肯与俱往都城一有警动陛下何以处太上孝宗悟其言后竟繇禁中命邵宏渊等出兵公语仆射陈康伯曰吾属兼枢密兵出不与闻所宜去遂见上丐罢浩归甫十四日符离师溃凡一十三万人浚上表自劾复劝上速议和后知绍兴府复判福州淳熙五年拜右丞相在相位七月即罢浩再相时朱熹教授生徒于建宁山中浩力挽之繇是出守南康雅度涵蓄凡议毁浩者浩悉奖引之善荐士陆游赐进士出身繇浩力在经筵尝荐薛叔似陆九渊叶适等十五人又荐金安节汪应辰三十四人后皆显达两授节钺遍歴三公寿八十九以终始谥文惠后更忠定追封越王歴官表奏皆手属藁耄嵗犹不倦文集五十卷号真隠漫録论语口义二十卷尚书讲义二十二卷周官讲义十四卷长子弥大终礼部侍郎力学励行着衍极朴语谥献文弥正敷文阁待制弥逺别传弥坚别传魏杞魏杞字南夫繇焦山徙于鄞绍兴十二年进士第歴县有能名后迁宗正少卿丞相汤思退荐于孝宗言可备使聘遂假礼部尚书使金国行次盱眙金人以万骑胁之杞不为动卒奉礼币以往于时隆兴议和改君臣献纳礼孝宗以书封授杞杞行近北界心动亟回白上曰国书封縢不知为何事彼震怒凌辱将仓猝占对失国体愿陛下谕意臣愿以死承诏上大悟始尽语书㫖初上不言者愳杞畏恧辤行耳杞至金金主果怒絶饮食困杞杞言宋皇帝意鋭恢复将使两国之民俱受涂炭羣臣交奏迭谏故更进和议诚与太上皇帝时言和不同也使不允杞死此耳金主悔卒正敌国礼减嵗币旧数以归孝宗大喜除起居郎迁给事中干道二年拜同知枢密参知政事明年拜右仆射时大雷叶衡与杞俱罢为太平兴国宫使史浩旧与杞为余姚尉交代入言于上得视宰相恩数除观文殿学士后以所荐吏犯赃降端明殿十年复大资政而杞卒谥文节杞能诗居小溪遍游诸名山习方外学絶不言时政文集三十卷号山房集晩着三苏言行编初杞祖父葬焦山后居明登宰辅移葬于鄞葬师云若果迁将不利相君不从后以雷变罢宰相褫职孝宗朝叶颙魏杞为最重汪大猷汪大猷字仲嘉年四嵗对客诵孝经止十七章客问十八章何以不诵以具庆对客大奇之登进士第为婺州金华丞李椿年行经界法量田不实者论徒罪大猷言法峻民未喻盖有田多而増多者少固受罪多何所从取李然其言减其罪干道元年擢礼部员外郎积迁吏部侍郎兼权尚书是时法度数变更吏得高下大猷上疏论其事定为勑令格式后率以其凡例増补之七年除敷文阁待制知泉州海中有大洲居民杂植五谷有海蛮乘船掩获之调兵讨之輙入水不可捕春夏遣戍烦扰大猷立屋栅以居蛮乃遁三佛齐欲铸铜瓦于泉诏许之大猷言铜不宜入海卒不与以敷文直学士改知隆兴府荼冦赖文政起湖北转掠湖南入江西大猷遣将蹙之将轻冦大衂自劾以归降龙图阁待制上怒谪官南康二年后始复祠有唁于南康者笑曰大猷今年逾五十使以恩科得官为是尉不贺我乎绍熙二年致仕庆元五年升学士卒时年八十大猷性坦夷敦叙姻党遇大礼先奏兄弟之子割田二十亩为义庄首倡子立中为郡守始登第为立符桂坊高元之高元之字端叔武烈王琼之七世孙建炎间衣冠南渡父寓籍明州因家焉家贫无书得易编口诵不辍数月忘盥栉隣士有书深怜之稍借以观后受易春秋学于沙随程迥时傅伯成为郡教授少许可折节与之交游繇是乡学者数百人师事之元之作变离骚九篇曰愍畸志曰臣薄才曰惜来日曰感回波曰力敶曰危衷曰悲婵娟曰古诵曰绎思行于世宋诸儒拟骚弗能及也集春秋説三百余家号义宗悉本经㫖凡百五十卷易诗论语后汉厯志解各一卷诗三千杂着五百号茶甘甲乙藁五上礼部卒不第而门人俱显仕将死手属书楼宣献钥以阳公南省白栏求志文贫不能葬门人㑹葬于桃源乡蒋山买田立祠于宝严院嵗时祀之今废号万竹先生元之事亲孝贫能轻财复喜言兵凡隂阳方技九流之説悉能究其指归陈居仁陈居仁字安行父膏太府少卿壻庆厯汪先生家因占籍焉膏为御史时四明有僧法恩谋不轨事露得其籍从附者余万人朝议将屠城膏力争之止殱其首而在籍者亦俱免居仁登进士第丞相虞允文见而奇之欲俾习兵法居仁谢曰立事功宜先定大计若大言无益也颍州韩元吉见其文言宜为制诰翰林学士洪迈典贡举居仁时为中书舍人命摄其事孝宗曰今两制独居仁奉行信官宜择人医王泾误以药进德寿宫高宗崩议罪编置居仁率后省官争之卒杖都市配筠州居仁言庆赦之弊仅足惠姦猾而小民不与愿放下戸身丁税以寛民力上从之歴知鄂州建宁府镇江府福州为镇江时有僧投牒言尝结庐江浒地与江隂犬牙相接率为逻卒烦扰不便居仁察其姦利命尉掩其室得盗数人卒夷其居后以华文阁直学士终于家谥文懿居仁孝友其在官奉其叔父及甥妺以行斥田二顷为义庄以赡宗婣舅尚书汪公大猷以学士致仕居城中居仁暨楼宣献钥皆汪出亦以直学士在家时人荣之赵彦逾赵彦逾字德老绍兴三十年进士第作邑有吏能孝宗亟用之守蜀多惠政李心传志绍兴以来蜀帅可称者数人彦逾与焉其在蜀餽遗不入公府将出蜀以其俸余聚九县之宗族分给之为工部尚书孝宗崩光宗以心疾不能成丧礼汝愚时为枢密彦逾劝汝愚立嘉王见殿前都指挥郭杲谕意杲未及对彦逾力责之杲始受命后推定䇿恩汝愚谓彦逾曰吾属宋臣难议功未几汝愚为丞相彦逾以端明殿学士出帅蜀始憾汝愚将行尽疏一时名士为汝愚党庆元党禁繇是兴彦逾后守乡里以观文殿学士终于家子䈣夫守袁州宝庆初真文忠公德秀荐为亷吏第一楼钥楼钥字大防异孙举进士中教官科为宗正丞时闽蜀士大夫各植党与入对歴言前代朋党之弊光宗即位为起居郎兼掌内外制光宗病不能持丧传位皇太子钥草诏曰虽丧纪自行于宫中然礼文难示于天下人服其婉迁给事中朱熹为侍讲有㫖除职与郡钥言熹始除宫祠深骇观听复除职是圣意不在熹也然熹难进易退孰若授以内祠仍畀修史异日复侍讲筵则君臣之道备时韩侂胄用事日贵台臣希㫖论汝愚言定鼎乘龙之梦语涉不道钥曰尝闻汝愚言梦先帝以金汤壶赐之若是则谓之定鼎可乎又尝梦㑹朝望白龙以升天未几上衰服嗣位若是则谓之乘龙可乎吏部侍郎彭龟年入内殿力奏知合韩侂胄擅权渐不可制上大怒黜龟年外除侂胄罢知合进秩与祠钥与林大中共疏言黄裳已死黄由守丧沈有开陈傅良相继罢去凡此五人皆嘉邸旧臣惟龟年犹在今又去之则陛下旧寮无遗矣侂胄憾之不数日改吏部尚书实夺其言事也党禁兴即丐归未几遂致仕居家凡十有三年后侂胄尝曰楼大防善士也何一书不入都城耶且谕意钥时聚书东踰楼万卷皆手讐校号善本客有愿传録者輙欣然启帙以授人有言太师语子弟相顾即索具纸笔钥从庋中取颜氏家训言士大夫晚嵗名节事置纸上即入去客疑援某事发书椟争视之愧即撤去纸墨须臾就坐客不敢言钥亦不问即举酒如平时嘉定元年以翰林学士召拜参知政事自号攻媿文集百二十卷谥宣献钥性乐易中原师友渊懿悉穷其渊奥经训小学精据可传信尝定注春秋未脱藁守永嘉见陈傅良书已成即焚已作冠以叙引其伏善𩔖此史弥逺用真德秀掌内制钥所引荐德秀尝曰闻公清言竟日或极论达旦退而书绅不为涂人之归皆公教也子淳终屯田郎中其问学似其父幼子治终权兵部侍郎杨王休杨王休字子美象山人初为黄巖尉邑有豪民植姦党号三神王休捕得之具罪状于府黥徙他乡郡县称为铁面少府授南康军判官朱公熹时为守郡事悉委之蠲经界赋后守洋州金州大兴学宫考商于险塞以备边絶餽遗唯军用得取于公帑除利路转运判官金州大灾悉发库钱赈之兼提㸃刑狱王休治蜀多善政大脩栈阁凿鬼愁滩堰蟇颐山分西城汉隂平利三邑马纲以便民筑汉嘉西门石梁蜀民德之后为礼部侍郎光宗时名监司凡四人丘崈马大同辛弃疾王休其一也子烨为吏部尚书后以阁学士终于家赵粹中赵粹中字叔达其先密州人幼嵗能词章登进士科孝宗鋭意复北疆虞允文王蔺赵雄以言兵骤进粹中进恢复机密十论制敌权鑑四十卷富疆要䇿十卷孝宗极喜之一嵗九迁由祕书郎权起居郎给事中后除吏部侍郎所奏对多言边防粹中尝上疏罢王安石父子从祀乞正雪岳飞寃状又集司马光范镇董弅等奏议正宋太祖东向之位议不行宁宗即位卒如其议后以待制知池州大閲军校一日用公帑钱三百万郡政脩举民生祠之后以递卒狱失出罢家居十年迺卒粹中善笔札子竴书似其父竴幼孤终身不肯仕尝隠茅山欲为道士亲党共止之然竴卒不仕郡守屡荐于朝特许循资竴亦谢不受张良臣张良臣字武子一字汉卿家拱州父避冦来明州因占籍焉善为诗清刻髙洁不蹈袭凡近凌厉音节读者悲壮尤长于唐人絶句语尽而意益逺诗至于盛唐极矣杜牧之李商隠晩出以絶句为专门至宋王安石力倣之病多而不能终似黄庭坚以不使句俗为上律吕乖忤而体益变陈与义借古语为援不为事物牵掣似黄而益奇诗之变无余藴矣风雅道丧独良臣穿幽纳明复唐格律后宋诗人咸推服之而诸禅僧吟哦讽咏遂悉宗尚而诗稍复其变焉良臣于举子业非所能隆兴元年试南省魏文节公杞时为参详携三䇿以见知举张焘曰此文拙古必故人张武子所作使欲得士愿以进焘许之后撤试果良臣也杞晩居小溪山中日从酬唱其作诗或终嵗不出一语官止监左藏库诗集十卷至咸淳间弥甥徐直谅始裒刻于广信郡史弥逺史弥逺字同叔忠定罢相归东湖与弟弥坚先后生忠定深器之尝曰吾以不言兵后必有为宰相者二子优劣吾未能审也一日携客游湖寺二子从忠定隂戒从者进食踰晡时弥逺独凝坐絶怒色忠定始异之登进士第折节下士与东莱吕祖谦相游从忠定下世以大理司直迁诸王宫大小学教授出知池州提举浙东常平入为起居郎兼资善堂直讲权礼部侍郎韩侂胄为平章军国事师败江淮蜀吴曦反弥逺与皇子荣国公密议入启皇后召夏震传诏殛死之初余杭赵汝譡汝谈集歴代皇后事号曰坤鉴进后禁中后颇向之㑹弥逺议诛侂胄后计遂决而汝谈兄弟终弥逺世不得入朝嘉定元年知枢密院事后拜右丞相去伪学禁赠朱熹叙复故丞相赵汝愚吕祖泰等官召林大中楼钥故老十五人入朝十五年皇子荣公薨立济国公竑为皇子时弥逺相已久皇子在府中与左右隂言丞相辅政有不便语寖闻丞相恶之乃密以越州宗室子与莒为沂王后更名贵诚援高宗立普安恩平二王故事将复立为皇子十七年八月㑹宁宗大渐亟白皇后言贵诚贤德皆先帝犹子遂宣遗诏立为皇太子即帝位是为理宗复为相十年绍定二年薨于赐第赠中书令追封卫王谥忠献在相位二十六年其行事见宋史及羣贤奏议理宗特御制神道碑额曰公忠翊运定䇿元勲之碑子宅之幼习明国家典制理宗入继大统宅之甫弱冠预其议后官至同知枢密院事为戸部尚书括浙右田虚籍几百万理宗大悦后按其田皆诸道旧𨽻始罢徴而田籍宋社亡犹在至今病之幼子宇之官至观文殿学士谦俭不自奉冬月居败屋葛㡡敝衾后疾革问疾者入卧榻皆惊异之张虙张虙字子宓唐建中宰相镒之裔家慈溪清水上庄号清水张氏家训严整子孙多孝谨嵗时田作无大小咸承命有将赴南宫者宗长命曰第几郎特免摘茶虙习诗易复工词赋宁宗即位为别院省试第一故事天子谅隂免䇿士潜邸进士当自陈陞名虙不肯调临江教授楼宣献见而器之俾阖族子弟师事之暨为翰林学士复举以自代为浙东安抚司属官帅檄虙剡县督旧逋虙谢不能除太学正叙迁愽士时金将亡上疏言昔闻其衰则喜今闻其衰当愳今虽足以偷一时之安闲而所当深防者实在于自治迁祕书丞兼王府教授以疾出守南康郡有朱文公仪礼黄干所刻而丧祭礼未备虙求善本补之改处州政不病民而除其病于民者性澹泊复奉祠家居端平元年天子遴选经筵官以国子司业兼侍讲召虙讲月令至孟秋决狱讼必端平反复数百言复成月令解十二卷以进陞国子祭酒工部侍郎厖眉冠带诸生望之肃如也年八十卒后谥文靖袁韶袁韶字彦淳幼从正献公燮学于城南淳熙癸夘与乡书明年当赴礼部愿卒受业是嵗阖郡上礼部俱不第公独以旧牒登淳熙丁未第嘉泰中为吴江丞苏师旦恃韩侂胄威福挠里中役法黄公荦为常平使者檄公覈田以定役苏密谕意言吴江多姻党倘相容当荐为京朝官公不听是嵗更定戸籍承徭赋者皆苏党苏讽言者将论去黄公丞以是事白于朝且荐之未几苏败公得为桐庐宰桐庐多宗室持县事无有善去者公始至絶谒莫敢挠钱唐岸嵗为潮啮率取石桐庐备御公言庙子山左右皆石不必旁取邻郡遂得永免嘉定辛未召为太常寺主簿县父老旗皷蔽江以饯至于富阳泣谢曰吾曹不复输石矣后为左司郎中接伴金使者使者索嵗币语慢甚公曰昔两国誓约止令输燕不闻有㫖在汴使者语塞是嵗真文忠公德秀亦言币当絶公实启之嘉定庚辰尹临安自是几十年理讼精简道不拾遗里巷争唿为佛子所治疑狱不可胜纪至今遗老犹能言之杭城多火灾讼公十嵗无是患其后林介继之法尽弛太室省部皆烬绍定戊子拜同知枢密院事李全反山阳时相欲以静镇扬州告急飞檄载道杭州争有逃避者拜浙西制置使仍治临安以镇遏公谒相言扬失守则京口不可保淮将如卞整崔福皆可用适崔奉阃命来枢府公夜与同见相故事无暮谒相府公言崔实可用雅量镇浮恐非今时所当先相疑逼已不悦卒罢政归里端平奉祠薨时年七十有七赠少傅后以郊恩累赠太师国公臧格臧格字正子鄞县人庆元五年进士第与慈溪张虙为友虙自以为不及也尝曰正子才爽迈下笔痛快相从四十年与虙守朴学者良异为太常丞定谥三先生周元公曰大哉元乎易为干元之首春秋为始年之法天下之理盖未尝无其初也古道修明人心纯一圣贤之功固无自而见不幸而涣散殚残之余有能复振遗响俾絶者自我而续晦者自我而明是故有元之义焉孟轲氏没异端滋炽重以专门于汉清谈于晋至唐则文艺沈痼以迄五季之陋几于蠧蚀不存矣宋兴鉅公名人舄奕后先其闻道亦不为浅大㮣更相推激不离乎文字论议之末而挈提宗㫖有濓溪先生出焉先生道学渊懿超然自达夐出乎万物之表而其最深切者太极有图所以发其理之幽祕易通有书所以阐其图之精微图有无穷之义书有不尽之言学者潜玩而服行之探二气五行之运见中正仁义之本识人物动静之别断断乎其有功于斯世也近世朱文公某张宣公某吕成公某尊敬斯学或列之篇诗或记于书后或辩于注释之详或严于问对之确先生之名益闳大光明于时矣谨按谥法主善行德曰元先生博学力行㑹道有元脉络贯通上接乎洙泗条绪精密下逮乎河洛以元易名庶㡬百世之下知孟氏之后观圣道者必自濓溪始谨议明道先生曰濓溪𫝊者有二程先生载惟二先生天分不齐及其体道成德则同归一致有司举节惠之典未几从而区别然二先生所得又岂容以差殊观哉谨攷伯淳先生穷理尽性开示后学潞国太师叶之公言以表其墓曰明道先生夫道之不明天实悯之今天笃生贤哲资禀特异天意固有所属矣居洛十年充养备至融㑹贯通内外洞彻人见其气貌肃然不敢即也而和气充浃见面盎背遽色厉辞亡有也人见其接物粹然若可易也而望之崇深截截乎规矩准绳不敢慢也局度清越故世若将凂焉而克勤小物虽鄙贱猥𤨏弗之惮也立言洒落近而易知扣之则无穷出之则愈新也窃议先生者所见自不一而不知先生道积于中固纯乎弗杂也抑尝究极先生所以用力之地矣谓心不可以一事留谓学不可以一善止有适有莫戒其非天下之全客气未消防其为义理之胜以至去新学之支离非释氏之不相联属忌学者之先立标准斥记诵者之玩物丧志盖圭角少露皆先生之所不予若训息为生则曰中无间断推明易理即曰敬无间断纯亦不已此天之所以为天也先生妙造精义浑浑无涯其体统尽在是欤异时身居御史不用文字以惩诋讦之失元祐羣贤悉处散地先生独有忧色使之协济于朝以施调一之功安有绍圣报复之祸哉按诸谥法中正精粹曰纯先生博大闳深与干同体非中正精粹而何伊川先生状其行曰纯粹如良金吕本中摭诸先贤之论曰温然纯粹张宣公尝为之赞亦曰㑹其纯全今谥以纯庶足以宾其实当伊川先生曰讲道一门天下皆知有河南二程之学明道早世天下学者以其事明道者事伊川焉缅惟伊川先生材资劲正法度森严凡其造理渊源发微指极者无非明天地之正理行天下之正道贯通融液有不待闲邪而诚自存者窃窥仞墙方且自敬而又曰入道莫如敬不敬何以致知曰主一之谓敬不一则二三矣至于涵养则是敬急迫则非敬其着察之深似若一毫不敢少肆先生之学专以敬为主充养既至固宜粹然一出于正也由是用其所学上足以正君心下足以正人心先生被命经筵凡所建明殆不一疏宫庭至严闳也欲备知皇帝动息以随事规切六起居有时也欲讲官同日晋见从容纳诲畨直以冀数召轮侍以希陈説乞坐讲以表崇儒之实不避嫌名以抑尊君之道凡所以薫陶人主之德性者固无嫌乎详也毎念先生一遇进讲则宿斋预戒期以感动上心岂是求精于章句之末颊舌之哓哓哉当人欲蔽痼之余必使天下知有大学之书尝攷易传等书莫非经世之大法诲人之要説也然精微严密之㫖所以扶世立教者惟上足以正君心下足以正人心指归为最切谨按谥法庶物从之曰正请谥以正孰曰不宜格久在郎署家贫愿得补外史丞相靳不与久之微有怨语丞相善鉴人蹙额曰臧君骨清非守土相吾迟迟不外除诚爱臧君今若是以乡里旁近与之遂守台州迓吏至门果卒陈卓陈卓字立道居仁子甫壮嵗登进士第宦意泊如也守江州宁国有清白名其守宁国也以中书舍人补外道繇临安将之官丞相以故欲见之卓谢不往丞相深器之繇是卒为翰苑官李全反淮安朝廷靳护事益露卒褫全爵卓诏至淮人益自励太庙灾草罪已诏京师争感动丞相愿贬秩繇是诏端平元年郑清之为相二年真德秀以翰林学士为参知政事卓为签书枢密院事二制俱下未几即丐祠归里平生不营产业以赞书所酬金筑世纶堂人或戏之曰此真金屋也退居十有六年薨年八十有六谥清敏将葬事不能具丞相吴潜闻之为作书阃帅以助孙定孙侍祖父力学孝谨出处进退每怡色以告遂深奇之其谥清敏也一时朝士皆后进定孙力请于朝卒得请其奉讳日哭泣荐祀如平生亦以耆年终楼昉楼昉字旸叔与弟昞俱以文名少从吕成公于婺其文汪洋浩愽宜于论议援引叙説小能使之大而统宗据要风止水静泊然不能以窥其涘故其从学者凡数百人最显者郑清之应㒡郑次申赵与懽善章表李璧黄裳为侍从所为文俱出昉手尝编歴代文章为一编业进士者咸诵之宋世鄞士善论䇿台越进士嵗率数十人来相从繇昉手守兴化军以卒清之既相追赠直龙图阁率其弟子祭于墓复立甬东书院袁甫袁甫字广微父正献公教授城南年尚幼谕诸生以立志为先甫首领其㫖后问道于慈湖杨先生先生曰学以自得为贵正献之言也心明则本立矣繇是慨然以斯道自任举进士第一为校书郎当迁愿侍亲东归通判湖州十有五年为外官守衢州饶州迁江东提㸃刑狱一以𫝊心为本讲授学者复取孝经衍其説告于属邑与象山修白鹿为中庸详説而讲明之朱陆之説分各立党与遂为之言曰道一而已和而不同乃所以和也道无终穷先贤之切磋有不同者将归于一则未始不同也江东大饥所存活十余万人诸郡咸立祠以奉端平元年始召为祕书少监以论史嵩之和议罢嘉熙元年除中书舍人复以和议论嵩之罢时金将亡事𩔖靖康战非素技必曰和然正论者所耻后贾似道讳和国以亡而宋三百年卒未见以战利二者俱难言也后除兵部侍郎兼给事中国子祭酒以权兵部尚书在位卒谥正肃居家严正中年絶嗜慾一室湛如子弟终日侍立未尝有惰容子从守永州善尺牍力倣其仪矩孙裒能诗文谙台阁故事其亡也乡里惜之赵与懽赵与懽字悦道父希言令仁和有称筑临平新堤护田四万顷后为右司佐丞相言楮币必当便民旧币诿民民何所用俸稍两用官吏则犹当受之后奉祠以卒与懽美仪观音吐如鸣钟相者言贵在是然贫亦在是后官节度使家资无百金余希言知沂王嗣观察使与莒贤以告丞相丞相心善之先属矣闻其语意益喜隂以托希言希言死宁宗命丞相召观察入禁遂命与懽同载以入繇是骤陞刑部郎凡所议拟理宗深信之金亡归明人集两淮筑馆致饷不絶河南察罕范用吉求内附力言侯景之害理宗悟不受后尹临安上隂受辅郡献纳与懽忧之愿以酒所羡余入贡益论理财之害为国危亡本罢诸郡献纳史嵩之起复三学交论上命与懽调护寝其事上言人言可畏非俾致仕不可后卒如其议善荐士马光祖吴革李伯玉牟子才杨栋陈仲微后皆为大官侍经筵进春秋集解性孝友拜安德军节度使戸部月以海艘致俸至则分三族合旁近宗党完聚于家死之日贫不能葬理宗愍之赐田以养其子若干人赠太师谥清敏子孟传壮嵗守严州有亷直名屡守名郡必载弟妹以行车数十两后为江东坑冶使者丞相贾似道同其至城下论去贫不能载其弟妹归衆咸怜之尹临安受丞相陈宜中谋殛殿前帅韩震震党率所部排禁城门以行晚守乡郡临安自绍兴皆已纳土谢太后诏谕自明繇台孟𫝊奉表如诏㫖复以宣抚使守郡至元十五年世祖皇帝诏入觐拜浙东宣慰使以归二十一年复召入都除集贤学士卒于都第三子孟何咸淳七年进士第通春秋去褒贬凡例为法度编陵阳牟应龙以同年铭其墓曰吁嗟先生白首穷经无财而富无爵而荣史弥忠史弥忠字良叔鄞县人进士第初为鄂州咸宁尉官满归里槖中装视之官时良多里人羡企之其父惭怒弥忠愳召里人毕集悉发箧以示皆书帙也监文思院门杨文元公署荐剡曰质直而才逊德无竞宰庐陵邑有能名后守南安㑹盗甫平为政尚安辑蠲白撰钱以便民守吉州治如南安蠲田租十有八万闽冦大作提举福建常平盐茶事荐陈枢密鞾为招捕事定功赏一不受真文忠公时居建宁遗书美之时从弟弥逺久在相位数劝其归年未七十首乞致仕后子嵩之为丞相除宝谟阁待制继除龙图阁学士凡十一封至金紫光禄大夫夫妇就养相府数告归遂除资政殿学士赐笏头毬纹带终于东湖之里赠少师保宁军节度使郑国公谥文靖初为尉咸宁赵方尉蒲圻己酉嵗嵩之生庚戌嵗方亦生子葵两家交持羊酒相贺日者云二尉子皆极贵后弥忠荐方于朝为太师而嵩之葵范俱立功襄汉二子先后为丞相葵范端平开边嵩之帅襄力言不可繇是交恶嵩之入相葵在外奉书币于其父援鄂州事契怨稍解然亦竟不能平也嵩之别有传史弥坚史弥坚字固淑忠定王浩之幼子少警敏端静忠定奇之忠定召赴庆寿班退朝有忧色弥坚时侍侧问其故忠定愀然曰李妃悍恶上欲废之念未有以对即应曰嘉王即位母子位号必改正今所言议者当执咎忠定愕然曰计得矣翌日见上议遂寝上问忠定卿幼子当已择婚对忠定谢臣子弥坚幼未知学何敢议姻事上曰朕兄女年相若朕定议成之兄女崇宪靖王伯圭女也后以军器监尹临安韩侂胄败兄弥逺入相以嫌出为潭州湖南安抚使平湖冦罗孟传守建宁行义仓法真文忠公纪其政绩守镇江力荐刘宰于朝以兄久相位数劝归不听遂食祠禄于家有十六年判牍神敏旧有书判清明集皆能吏极选弥坚与焉后以资政殿学士光禄大夫卒赐谥忠宣吴泳行词有云在熙宁则不党于熙宁如安国之于安石在元祐则不趋于元祐如大临之于大防史嵩之史嵩之字子申曽祖木建炎元年金兵猝至率姑姊母妻五族暨其隣保航海得完者踰二千人木孙五人皆登进士第嵩之少倜傥喜经济尝与内弟陈埙讲学山寺寺僧厌之嵩之怒夜焚其庐去后登第从父丞相弥逺曰新调官当何之嵩之愿官襄汉弥逺在相位最久向仕内郡实不知襄汉表里心大喜即调为襄阳戸曹襄帅陈嵗索调用増阸塞丞相不能拒嵩之密疏地里言某地当撤戍某当増防丞相如其言下之帅大惊军费减十六不十年与为代端平二年赵范赵葵弟兄用师河南丞相郑清之主议嵩之奏不可师大衂繇是三姓交恶拜参知政事督视诸道兵拜丞相加都督嘉熙四年入相解光黄围城渝州皆嵩之善用将士功然不喜儒士迂缓㑹父弥忠卒将起复三学交论之未几台谏合疏服阕勒致仕居家十三年以卒嵩之晚嵗愿守蜀且图江上阳罗堡为要塞后卒如其言赠少师安德军节度使谥庄肃弟岩之更四路安抚资政殿大学士郑清之郑清之字德源少母胡氏将就蓐三日甑鸣甫生嫡母欲不举丘嫂边氏请于舅姑愿己乳之既贵奉边氏如母卒为之服朞以报教授崃州江陵帅赵方善风鉴夜梦有告者曰明日当有贵客至宜敬礼之迟明典客以崃州教授谒入方从㕔屏闚清之状貌黧瘠且短小殊不称所告梦宾次坐逾日昃方往来益视清之危坐迄不惰方大器服设高㑹见其二子挟使受拜礼且曰公他日大贵愿以累公后为相卒拔其二子曰葵为丞相曰范为襄阳帅后王师入洛皆葵范赞启之初召为国子録史丞相弥逺密语曰皇子济国公未正储号动止躁浅似不宜负荷沂王宫新立嗣子容止端谨烦君为讲官善辅导之即除魏惠宪王府教授宁宗崩以沂王所后子即帝位是为理宗宝庆元年除起居郎逾年权给事中进翰林学士未几拜签书枢密不十年为丞相遂召真德秀魏了翁崔与之赵汝谈徐侨尤焴洪咨䕫王遂李宗勉杜范游似袁甫李韶凡数十人为侍从等官是为端平元年三年行明堂礼九月大雷电罢家居凡十年淳祐五年入朝拜奉国军节度使兼侍读七年拜太傅右丞相九年进左丞相凡四登相位耄年章表皆手属藁爱奖文士应㒡刘克庄尝力荐之卒致大用端平初相四方称为小元祐及再相㑹行公田新楮币上方独断郡守大帅时有内署清之力不能止十一年薨赠尚书令魏郡王谥忠定应㒡应㒡字之道昌国人以词赋试南省第一㒡未第时袁越公韶为京尹㒡为之掌牋记留门下一夕坐有美堂欣然若有得同门客吴必大善乐府暮从外归问曰何欣然也以拟明堂诏书属对甚善答之吴哂曰一第脱饥寒犹未能明堂诏何施焉㒡后直内制卒用所拟语而吴以乐府游公卿困踬以死教授临安府郑丞相清之见其文奇之始叙为同舍生楼昉教授乡里时㒡最后至清之固不识也清之将拜相俾草相麻后卒用之㒡以着作郎兼学士院权直端平开边兵败洛阳㒡预边议坐斥而清之亦罢相居东湖益与㒡蒐拾文史号建章集皆制诰所需也清之再相㒡复用以侍郎掌内制遂力荐为内相理宗疑焉一夕召㒡入院降诏游似右丞相郑清之奉国军节度使兼侍读赵与懽皇兄安德军节度使开府仪同三司皇弟贵谦与芮授少保凡五制夜四鼓进入上始信之翌日即除翰林学士后拜参知政事以疾告归卒范楷范楷字子式鄞县人嘉定元年登进士第调安庆府怀宁尉再授建康府转般仓秩满谒吏部时年六十袁越公韶与楷在淳熙间同贡于乡且同年生嘉定十二年越公已尹临安一见越公吾老当归第求一近缺以便养越公笑不答密荐于丞相改临安府教授迁宗正丞吴从龙吴从龙奉化人李全之变提孤军为前锋援不至被擒使至泰州城下诱降终不屈死之庙祀泰州维扬赐额褒忠官其弟从虎淳祐间应㒡奏言从龙有晋解扬汉路中大夫之节请赐谥咸淳中黄裳乞立传余天钖余天钖字纯文昌国人祖父涤教授史忠定子孙因居于鄞天钖亦教授其子忠献家性谨愿絶不与外事忠献器之是时忠献在相位久皇子济公深嫉之念欲有废置而近属无有㑹沂王宫无嗣丞相欲借是隂立为后备天钖试于乡秋告归丞相曰今沂王无后里中宗子族属相似贤厚者幸具以来天钖渡江与越僧同舟舟抵西门天大雨僧言门左有全保长家可避雨如其言访之保长知为丞相馆下客具鸡黍甚肃须臾有二子侍立全曰此吾外孙也日者尝言二雏后极贵问其姓长曰赵与莒次曰与芮天钖忆丞相所属其号亦良是问其生年月日告于丞相相命二子来保长大喜鬻田治衣冠心以为沂邸后可冀也集姻党且诧其遇已行天钖见于相府丞相善相人大奇之计事泄不便遽复使归保长大慙其乡人亦窃笑之逾年相忽曰越二子可复来乎保长谢不肯相密谕曰二子长最贵宜抚纯文家遂载与归母夫人朱氏为沐浴教字礼度益闲习未几召入嗣沂邸迄即帝位是为理宗天钖嘉定十七年进士宝庆元年超除起居郎不数年拜参知政事复守乡郡母夫人封周楚国夫人寿过九十将以寿日拜天钖为相天钖以病卒赠太师谥忠惠弟天任为兵部尚书兄弟友恭方贫时率更衣以出终嵗同衾盖晚贵盛复约以昭穆同葬子尚宾能守孝谨从子晦尹临安守蜀复守乡里在蜀以违言论阆州王惟中死士论少之王撝王撝字谦文其先开封人大父繇建炎渡江居于鄞撝博学耿介非其友不与语幼学于里师楼昉为文醇深善议论壮嵗试词学科不中輙弃去自誓曰它日必令二子业有成后登进士第同年余天钖参知政事属教其子弟嵗终致束脩以谢坚不肯受拱立言曰二儿习词学乡里无完书愿从公求尺牍往借周益公𫝊内翰番阳三洪公暨往昔习词学者凡二十余家所藏书余欣然许之后二子果俱中科为安吉丞摄令长兴捐俸赒水灾再摄新城复斥余财五万缗代贫民赋迁国子正将作监主簿时丞相史嵩之为相乞补外以避通判婺州御史刘晋之诬衢州掾虑囚受赇刑狱使者不直之命撝审实撝言诚无是事晋之怒而婺之士民咸言撝处置实当晋之不敢犯晋之盖史相党人也后摄郡去之日以羡财数十万留于官改祕书丞后守徽州至郡廪亡三月储暨解去粟支一年帛万匹而所宜得钱复助少府用迁吏部郎中兼崇政殿説书疏言羣臣逊志之言多逆耳矫拂实未之见其议剀切深中时病尝预修四朝史为舆服志六卷后直祕阁知温州长子应麟别传次子应鳯与兄生同日其学淹愽精切为文词操笔立就佐淮南牋记填委每入阁口占命吏即上马去丞相知其能文词召为太常博士将以内制处之甫入国门即死所为词科文汉郡县山川风俗记最详洽得文体谢昌元谢昌元字叔敬西蜀资州人幼嵗见刘文节公光祖于简州应对敏解为题扇赠之且勉以学见魏文靖公了翁复奇之𩔖试四川第一调绍庆府教授后守施州筑城以修御开庆元年除太学愽士迁太常愽士知封州新学校提举广东常平茶盐奏蠲盐银以寛民力疏入不报捐俸卒代偿之为沿海参议官因家于鄞德祐元年以着作郎迁祕书少监当开庆初长子大椿挈其家属来东南舟由鄂渚世祖皇帝时为大王驻兵江浒获其舟载以归问大椿知为蜀士子甚爱之俾给事殿中十四年世祖平宋迺命子召昌元入朝上深器之唿为南儒预议中书省事时南士为上所推重者曰青阳梦炎王虎臣暨昌元皆为尚书上既厌代是后南士郎署官亦不复用矣为礼部尚书上疏言増军饷结民心除旧吏戢新军上允其议又乞行选举收遗书择按察官严赃吏法置登闻皷院至元混一之际凡所朝议昌元诸人皆得预闻后以老告归卒葬于鄞黄震黄震字东发慈溪县人中进士第为尉有能名后为史馆检閲入对言危亡灾异在旦夕而缁黄出入宫禁亡节失朝廷体度宗大怒谕中书削秩罢丞相嘉其直出为通判广德军郡守贾蕃世丞相兄子也恃势以喜怒决郡事震争不屈后相知曲由兄子卒两易为绍兴府通判未几守抚州兼提举常平复兼提㸃刑狱时诸郡社仓法大弊震言法出三代犹有损益减息济民青苗法非不善也弊卒不可救今社仓弊亦在是遂发所储钱买田以代息抚人德之震为人清介自守临川陆学𫝊四方震独崇朱氏学其为文悉本之又尊其门人黄干书锓梓于抚善论利害奏疏明畅曲尽人谓其甚似朱氏后为提举浙东常平陞直宝章阁福王赵与芮判绍兴朝命俾为长史以佐震不拜国事日蹙朝廷宰辅争避去震知不可为归宝幢山中誓不入城府所居日湖图籍器物争掠取亦不问在史馆时以乡先生杨文元公张文靖公右军统制吴从龙死事乞入史馆每閲经史文集輙疏其精要辨论曰日抄若干卷春秋礼记皆为集传其死也里人私谥之为文絜先生陈肖孙陈肖孙字伯巖中进士第鲠介清苦操笔决词讼曲当事理贾似道咸淳为相不喜四明士独黄震陈肖孙为名监司士论莫易也以提㸃刑狱守嘉禾郡帑不妄用絶互送礼繇是蠲逋钱二十万米四万子姪合食唯蔬食脱粟人唿为菜汤知府㑹安吉冦作以措置失宜罢泽不及子朝议惜之遂官其子丞相署曰陈肖孙一亷可取当官其子年六十一终袁洪袁洪字季源七嵗通诗书春秋受业王先生鑐父严州守奇之初父与柄臣贾氏同名遂退屏居里益内治产业父死后兄析赀产父事之尽力无私年十七以大父越公恩补官马光祖守临安徴为佐以敏达闻命徴责旁县不受令礼部尚书李伯玉中书舍人刘震孙以治剧材荐佐两浙转运潜説友为转运使檄督宁国绢十六万自嘉熙以来名存实亡当取景定至今年逋潜恐数伙命它吏卒如所言胡太初刻削阿僻数谢病不许迁太社令时贾相不乐四明人与同郡士六十余人坐废家居讲学不及世务其畜德逺权势如此贾乃悔起奉叶州云台观祠禄调补通判建康虑囚句容纵伪造楮币连坐者二百余人时大兵南下帅赵溍出督兵江上城中大骇夜纵火剽掠出郭去密捕首乱者数人斩之乃安诸将益桀骜请较射于是出私帑具赏先发三矢三中衆大惊服溍遁诸将释兵归淮西总领费伯恭遁乃微服诣行在所屡迁咸不拜宋亡诸无赖构陷衣冠陈参议允平在陷中帅命招讨王世强捕治于是儒服入白人情未安不絶告讦非所以示绥怀也帅悟释允平由是上变者輙斥去至元十五年入觐世祖皇帝召见授朝列大夫同知邵武路总管府事改温竝以疾辞二十七年侍御史程鉅夫奉㫖求江南贤士徴以应诏辞不起迎师友好宾客丧葬婚嫁不能任者给财无靳疾疚则治药以拯之人尝有过者内愧詟伏然必委曲覆护不以罪之其累善积行此其𩔖也大德二年改处州命下卒乡人莫不垂涕泣隂德尤着云汪之林汪之林字德仲尚书大猷之族孙幼嵗见楼宣献公言行渊懿善尺牍见后进道嘉言善行洒洒不倦旧与贾丞相游贾相少嵗事游狎其母禁止之闻与德仲游不复语晚守汀州归里自守贫益甚以终蒋晓蒋晓字尧臣伯父岘为谏议大夫以京官奏之谢不受后登第作邑有政声为文劲正閲唐金石刻最多故其文时似之后以将作监主簿终善威仪巍坐终日不倦所言皆唐宋遗事节妇冀国夫人叶氏慈溪人归于史冀公简冀公年二十五为县从事尉受赇杖平民冀公独愍之以杖首杂朱殷以进初举杖血流于凥尉怒以水抆拭之诚伪尉益怒据桉即以平民所受罪杖之归数日死时夫人年二十有五有娠冀公死且嘱曰若生女当嫁果男也幸谨视之夫人泣受其言后得男曰诏隣保咸曰汝家若是褓中儿宁可恃耶夫人自誓不听昼夜工纺绩俾其子从师于乡且曰读书以行已为先操笔为文辞非圣贤本㫖后其子讫为善士乡党化慕能使争忿不直者皆自讼不复至县庭夫人晩嵗理生产益自裕养孤女数人俾有归年八十六以终凡十八封至冀国夫人诏以八行科举不就后赠冀国公乡人称为八行太师而史氏孙曽贵盛繇夫人始丞相三人浩弥逺嵩之执政二人才宅之视执政三人弥坚守之岩之侍从二人弥大弥忠待制二人弥正寛之卿监四人弥忞望之定之宣之进士二十六人才浩弥大弥逺弥忠弥悆弥逊弥谨弥忞弥应弥巩岩之嵩之佺之望之及之本之能之胄之俊卿有之常之即之介之䝉卿唐卿孝行杨庆鄞人父病贫不能召医迺剔股肉啖之良已其后輙以为常自绍圣至宣和刲肝割乳馈亲者凡五最后母病不能食庆取右乳焚之以灰和药进焉入口遂差久之乳复生每胜日輙以笋舆载母祷于阿育王山佛祠年六十余视听聪明负儋行逺如四十许人宣和三年守楼异以事闻于朝不报名其坊曰崇孝绍兴七年守仇悆申前请十二年有㫖旌表门闾蠲免赋税仇公悆曰韩退之作鄠人对以毁伤肢体为害义而匹夫单人身隔草莽轨训之理未宏汲引之徒多阙而乃行成于内情发自天使稍知诗书礼义之説推其所存出身事主临难伏节死义岂减介之推安金藏哉孙之翰字文举慈溪金川乡鸡鸣山人少志乎学母疾革刲体取肝为粥以进越夕母如醉自醒乃厎于宁守赵伯圭将闻于朝文举曰本心救亲他无所觊守不夺其志年六十六卒于嘉泰二年葬五磊山张超昌国县状元桥东人家鬻素食为业超自幼孝年十九父萦患气疾寖笃医祷无效超乃炷香刲脇取肝煑粥以进不踰日父病愈干道二年十二月守赵伯圭举杨庆例命县厚加优恤嘉泰四年令葛洪与免徭役仍封植其父母墓禁採樵云吴璇定海人父璋以边功补副尉璋妻宋氏病璇刲股疗之而愈年九十三迺终璇与妻杨氏更病男安礼安时皆刲股以进安礼疗其母且至再焉璇七十九乃终杨氏尚在年八十九矣前守李沐以闻于朝嘉泰三年有㫖长吏常切存䘏府命县令王百揆建崇孝门以旌之后令商逸卿赵汝重修童八娘鄞之通逺建岙人居小溪朱氏崇孝庵之侧一日虎衔其祖母女手曳虎尾祈以身代虎为释祖母衔女以去时侍郎林栗侍亲官于此目击兹事既而来守以闻于朝未报而奉祠云逸士蒋宗霸周显德初人为人慈善温谨口诵摩诃乡人称之曰蒋摩诃时有僧游奉化寓岳林寺携布囊与六七小儿行歌于道曰颠狂弥勒随所乞咸受囊中乡人亦称之曰布袋和尚摩诃心异之而摩诃布袋名益着与之处逾三年一日同浴长汀摩诃视布袋背有目布袋曰吾为汝所窥当去矣吾以布袋赠汝俾子代代为衣冠家布袋归岳林坐逝葬封山后越帅遣介过蜀遇布袋道中卒旧游四明识之迺曰为吾谢摩诃相见已近愿自爱卒归至岳林道所以发棺视之唯钖杖浄缻焉卒遇摩诃述其语摩诃曰吾已知之一日造城别亲友以逝好事者或曰布袋释氏所谓弥勒也今岳林遂为布袋道场云朱棣字彦诚鄞人初本江南士子靖康初挈家逃难伏林莽冒溪谷行抵明越之界万山嵯峨望一石室壁立千仞规舍其中忽有老父曰此圣公巖也神人居之上每有金鼓声且毒蛇勐兽守其窟乌可往棣下顾曰吾止平地而遇冦必无幸者匿此中未必犯于是弃担持糒㳂崖鱼贯而进居旬有五日絶无可怖者而冈岭秀出泉石清泚真仙者所居殆忘其归望崖窦数有异光心颇疑之因梯竹而上得一黒匣缄鐍甚固一剑横其外启其中有书与印言役鬼治病之术冦退奉之以去设璮而事之自是役鬼神如反掌最异者能追魂胗脉人有病妻则胗其夫父则胗其子有祟则以法治之无祟吞符亦安合沙郑瓒尝伺其作法往观焉见其据桉而坐运指于袖噀水于口以桃茢麾使而鬼神自至讯鞫论报若官府然问曰此何法也棣曰非法也周天大数也大衍所谓成变化而行鬼神也夫天地日月五星列宿与夫山川草木飞潜动植之属不越乎是况于人乎况于鬼神乎儒者知成变化之数而行鬼神之数未之知也成变化者数之方也行鬼神之数数之圆也棣妻戴氏姙㓜子神降于奉化张氏家言上帝使续棣法某日则生戴亦梦一道士颡有珠曰上帝使为子代天行法俄入于怀如期不血而生皮发指甲犹三易其名曰定郑瓒摭其实记之盖干道七年也延祐四明志卷五延祐四明志卷六钦定四库全书延祐四明志卷六元袁桷撰人物攷史忠定十二先生赞蓬莱黄公先生商于六里肥遯四贤公居其间美行卓然时乎一出羽翼翩翩汉祚四百由兹卜年大梅梅公先生堂堂伊人汉世之杰方时昏昏上书剀切退伏市门或来明越我游大梅尚想忠烈石台葛公先生公游宇内踪迹殆徧一月千江无处不见大隠石台波光如练山丹林清可觌面石窻贺公先生道既不逢当去勇决野服黄冠孰能羁绁鄞水烟波镜湖风月高标凛凛濯世执热大隠杨公先生道契皇王德参天地俯仰窥察出处一致三聘及门疾驱逺避齐鲁大臣公其无二慈溪杜公先生伊欤高尚抱道弗违下视流俗突梯脂韦荆国之清叩其𤣥微九原可作非公谁归甬水王公先生生负大材栖于甬水虽有声名且无生理陋巷箪瓢王公知已百世闻风莫不兴起西湖楼公先生翁临西蜀一化南闽公以是教作成吾鄞逮今士子传学彬彬收功贻厥世有显人桃源王公先生公脩隠德约处桃源文肩李杜行踵渊骞教育千里执经满门天之报施煌煌后昆望春王公先生使者入境金橘是求公责以义彼实怀羞晩使作邑投劾归休邓城彭泽千载同流湖西周公先生宦游寡偶不如投闲言之孔易行则惟艰公平勇退双鬓未斑蕖月苹风谁复追攀奉化孙公先生朱梁僣窃公怀愤耻仕还民服年着甲子寥寥唐末有兹义士遗编虽存惜无信史王尚书八贤赞童判子贤哉若人儒行尘蹟悌友祥顺展也实德我兴视世口舜心跖居市不市前言匪激蒋璯学必以已义荣道腴博观约守胷吞石渠良朋问疑诩径未芜谁其似之子云林闾王茂刚梦吞三画韫玉山栖象外系表捐筌弃蹄心学自得羲文与稽绪言不传林深草萋顾主簿言行慥慥白贲素履忠信笃敬行乎州里其德如兰薫我晋鄙汉之长者周云吉士李宗质烝烝纯孝其感以天昔朱今李盛事光前綵衣华发介以耆年孰补南陔章善旌贤李猷黄子游信义之重死生如一求诸古人栾布脂习伟哉二士卓行特立砥训薄俗百世时式陈之翰贵义如璧贱金如土不亿不信莫余敢侮诚于为善君子所予彼昼攫者羞愧汗雨衣冠盛事四世宰执史才姪浩子弥逺从姪嵩之父子宰相史浩子弥逺父子御史王次翁子伯庠父子侍从杨王休子烨袁燮子甫魏豹文子峻父子西掖陈居仁子卓祖孙侍御史陈禾四世孙大方兄弟博学宏词王应麟弟应鳯师生祕书监官袁燮袁韶兄弟辟雍赐第林保弟霔父子殿帅冯湛子榯父子同榜孙技子起予李元白子以称祖孙侍从林保孙祖洽祖孙甲科王异孙伯序兄弟侍从史弥大弟弥坚史宅之弟宇之兄弟同榜王时㑹弟时叙赵汝述弟汝逵史弥忠弟弥悆赵师适弟师侊史弥应弟弥忞赵汝櫄弟汝榟赵琪夫弟璛夫赵崇侇弟崇侪舅甥三学士汪大猷甥陈居仁楼钥典乡郡黄晟孙沔王周楼异赵彦逾赵善湘余天钖建乡节郑清之省元陈埙状元姚颖傅行简袁甫释褐状元宣缯何大圭武举状元胡应时童子科桂钖孙王人英应翔孙进士端拱二年陈尧叟榜杨説淳化三年孙何榜李泳咸平五年王曽榜许铉景德二年李迪榜郎简卢慎微张合大中祥符五年徐奭榜王周葛源大中祥符八年蔡齐榜沈偕许恽天圣五年王尧臣榜李奕虞恊天圣八年王拱辰榜朱公绰施渥景祐元年张唐卿榜许敏沈言宝元元年吕溱榜王异庆厯二年杨寘榜沈起申屠㑹庆厯六年贾黯榜陈诜冯准王该周处厚李抚辰俞翺皇祐元年冯京榜杜谘郭暨皇祐五年郑獬榜卢隠陈詥楼郁陈誴项睎葛良嗣周师厚嘉祐二年章衡榜刘仲渊于鋭嘉祐四年刘煇榜俞充朱长文丰稷嘉祐六年王俊民榜童于项瞻袁毂嘉祐八年许将榜葛藴冯硕陈谧栁韶治平二年彭汝砺榜楼常舒亶熙宁三年叶祖洽榜王吉王夬冯景熙宁六年余中榜俞伟韦着熙宁九年徐铎榜陈伯彊姚孶杜屺楼光元丰二年时彦榜吴矜周锷元丰五年黄裳榜江炳翁升俞夔丰安常陈撝王瓘元丰八年焦蹈榜楼异元祐三年李常宁榜吴正平姚希陈摅张宏王光祖元祐六年马涓榜童袁灼刘渭元祐九年毕渐榜俞袤胡斡化绍圣四年何昌言榜蒋璇冯泾章韫茹开元符三年李釡榜陈禾陈抍郭慎实冯轸楼弁汪洙崇宁二年霍端友榜周铢王次翁崇宁五年蔡薿榜冯滋蒋珫冯子济夏承汪思齐曹贯顾父大观三年贾安宅榜王珩胡旦吴升蒋安义政和二年莫俦榜汪思温王庭秀张邦彦林保林霔政和五年何㮚榜楼航政和八年王嘉榜林孝雍陈时举陈秉姚持桂舟陈宗翰吴秉义汪廷彦史才薛朋龟王勲宣和元年上舍释褐楼玮宣和三年何涣榜王琥何泾杨正权吴秉信宣和六年沈晦榜王壁曹粹中林孝友建炎二年李易榜张嗣良子闶绍兴元年上舍释褐高闶绍兴二年张九成榜王玮于庭式王伯庠薛靖史纯臣周广誉绍兴五年汪应辰榜王伯序石师能史师雄郑若谷赵慎临高安世刘涛绍兴八年黄公度榜吴邦杰蒋楰陈曦余遇蔡毅绍兴十二年陈诚之榜魏杞丰至姚孚俞观能姜涛禇棣绍兴十五年刘章榜汪大猷史浩张济周维莫冠卿王瀹林大节高誾绍兴十八年王佐榜沈中立童大定绍兴二十一年赵逵榜方天保陈居仁裴定吴化鹏张逊任三杰绍兴二十七年王十朋榜方南强赵彦弼赵公迁绍兴三十年梁克家榜楼锷楼鈜卞圜高文虎叶时王明发赵彦逾赵师岘赵师章郑锷刘俣沈元宪莫堂隆兴元年木待问榜李唐卿李霖郑若容赵善待楼钥张良臣林圭冯纬文汪大辩林颐张孝伯干道二年萧国梁榜赵师正施纯仁杨王休俞茂系干道五年郑侨榜杨简王时㑹沈涣袁章史弥大赵善纁王时叙戴樟干道八年黄定榜范榘卢子材王煇陈纪韩永德舒璘赵伯省舒烈淳熙二年詹骙榜赵彦通赵渭夫赵师信赵彦逺淳熙五年姚颖榜姚颖黄豹王镐苏养直郑瓒淳熙八年黄由榜袁燮赵汝胜赵师晨淳熙十一年衞泾榜高文善高似孙赵汝逵赵汝述赵善赞淳熙十四年王容榜史弥逺赵师晃姚师臯袁韶史弥忠罗仲舒赵希言赵汝遇赵师俌赵希㻶李震吴振史弥悆绍熙元年余复榜边恢叶澄赵瑺夫丰有俊诸葛安节赵崇复赵崇衡林惟孝刘致一陈卓林圭周焯绍熙四年陈亮榜杨琛楼昉楼镛赵师旻赵崇德应傃姜光厉思明陈从姜柄赵筠夫臧植蒋经刘垕童居善葛容王洙庆元二年邹应龙榜张虙史弥逊赵汝笈赵汝适赵善湘姚师虎张珩叶子高赵时穆楼汶董仁泽郑襃之章禹圭孙逢吉赵师侊赵师宜赵汝法赵师适赵彦枢桂万荣袁洽蒋岘冯自强武举钟元达潘伯恭卢元吉庆元五年曽从龙榜袁肃史弥谨刘叔向臧格皇甫晔王暨汪文中姜㸂赵善潼王大醇赵崇衎赵汝稠赵崇佋王埏陈㮣嘉泰二年傅行简榜傅行简缪师臯林惟忠施琮杨琮胡鑑嘉泰二年武学释褐范良辅嘉泰三年两优释褐宣缯开禧元年毛自知榜汪之彊赵彦杉郭九思李以制袁汝寛徐愿赵与龙赵希扬林宗一嘉定元年郑自诚榜王宗道郭德畅王埜赵汝惮范楷薛师㸃张起巖胡刚中刘厚南董仁声陈公益李诜伯吴晞甫武举周师鋭榜童䝉正林㟽榜胡光陈良彪榜胡应时嘉定四年赵建大榜任龠俞畴赵时慥赵希舍楼淮冯宋兴陈谊黄定赵希赵希瑑程士龙汪了翁武举王国定杜霆林拱嘉定七年袁甫榜袁甫赵师籛余元廙戴杰丰翔史弥应史弥忞范光叶英赵时恪赵唯夫赵渘夫赵纹夫汪立中赵时择孙枝赵时益李森叶奭赵希璬赵与懽赵兴昭孙起予嘉定十年吴潜榜方季仁李元白李以称刘着郑清之赵汝捍陈埙高奎林挺赵汝櫄史弥巩庄镇任灼然楼采郑次申赵涖夫赵师籕赵璂夫赵师箎赵汝柄赵汝榟赵希畣史岩之赵希敞赵璛夫赵时濚汪之秀陈伯鼎翁逢龙葛逢武举朱嗣宗榜陈寅嘉定十三年刘渭榜诸葛十朋赵希镒赵时墂庄同孙赵侵夫赵希洽赵与仕赵希逾沈中父史嵩之罗叔韶蒋兴孝陈自赵希羊宋炳徐敏功董子焱王之经嘉定十四年两优释褐何大圭嘉定十五年国学以庆宝恩上舍释褐汪之道嘉定十六年蒋重珍榜丰芑臧元圭李诲伯应㒡臧元僧贝自成袁商王撝余天钖潘景叶舒泳之杨梦龙楼鑛史佺之赵师简赵逢龙楼昞武举杜幼节榜臧元庆王甲嘉定十七年上舍释褐邵明仲庄端孙任襃然陈簵宝庆二年王㑹龙榜孙因孙梦观赵希洺赵希㵾赵师葑赵汝挂赵时范王希声刘栋赵希逸郑士颖赵汝异赵崇侜臧元坚楼浟舒瀛王文贯袁衡刘炳陈篚赵汝楳赵崇佾赵希埵赵汝期赵希绹赵淢夫赵希驭赵希瑟赵希伺赵夫赵希瑈赵希㒟赵汝㨀赵退夫赵与熖萧垚冯基刘希辰夏元吉蒋规赵若搢王梦次黄桂王兴叔沈晟武举杨必高榜何武伯绍定二年黄朴榜张霆振赵希㑹丰茞史望之王龙荣杨埴林溥赵汝湒姚元哲冯履道赵希鐩赵崇侪赵崇㬎史及之臧元士赵崇侇李词伯杨珏何宗琰徐灼周时举陈董亨复王棠陈笥董淮刘圭沈叔简王与直边之裕汪煇武举焦焕炎榜张时举何濬绍定四年庆寿上舍释褐严畏叶成子沈煇绍定五年徐元杰榜何德新陆叡高指曹巽赵汝搢陈埜任严桂去疾桂钖孙王得一孙愿质赵希羔赵时悟边之基董仁森吴颙王似道宋自强赵汝岿戴埙陈大方汪之埜宋拱之韩应祥林一之张璹楼宋洎潘景孟刘燧林虙王与义叶龙友冯容楼泋徐应和楼濓臧梦祥楼瀚顾铨黄锷楼翚边之问薛师𫝊顾槱武举林梦新榜臧元龟鲁英楼㭉端平二年吴叔告榜汪之林史越翁赵崇瞹夏嚞张自明高衡孙周福孙汪汲高深赵希囿袁铉陈梦举楼昭汪龙友楼㴶余柟张槃王奎王子槐沈一举方肃陈刘煇臧棐楼棁吴惟助邬文伯楼橰武举朱熠榜王大用徐用之何自明嘉熙二年周坦榜戴埴章士元应文炳魏峻陈大震赵崇滁赵崇儋黄演史本之刘炤林爽邦张玘汪之卲林宗称刘埏刘熺林公玉赵希釡赵希师赵若灊贝良金楼条黄应春李淦贝斗南楼榟陈䇿黄千之陈了翁陆爚林震陆㸃陆埏陆熊陆采陆哲甫楼侃楼柎武举刘必成榜蒋崌淳祐元年徐俨夫榜王汉英王应麟陆合潘泉史能之王真钖蒋兴永赵汝檀史胄之方震龙孙洙戴进之赵琩夫王轰王履正赵汝赵若璁汪元春蒋觐罗明复周梦李杨宗卿丘达可罗叔晟方端贝斗山张自彊张庆祖何日新任节张自东刘拭淳祐四年留梦炎榜余东戴鑫孙梦发卢垚黄应春安刘赵希愃赵汝李以益袁燅陈肖孙萧文㑹孙豹俞舜申张正国张钦淳祐七年张渊微榜王霆瑞赵崇王珪何张自期楼冽赵孟墅赵崇骕袁采黄知崇蒋晓吴龙朋楼楳张槱之郑士胄朱祐之邬秀实楼滮蒋觌贝良臣周岳王应龙应逢子袁符楼椲舒济世缪应符张堂胡时中徐日宣姜煇楼枝翁归仁赵希墫吴尚深武举章梦飞榜汤大全戴元质淳祐十年方逢辰榜沈发史俊卿林潜周坦陈若水林禹玉朱端方胡发赵与臻赵与杨景山赵若惠髙桂袁垚虞逢午戴杰王耒林煟沈士龙洪翌洪翚杨垕蒋梦符杨兴伯桂本宝祐元年姚勉榜陆逵舒梦庚孙獬孙胡咸中黄翔龙马元演李应龙史有之赵时浝戴得之臧元孙单德旗贾万金孙震孙钱保舒渚王安道王自然林霆陈翥林峻陈谏王良汪奎汪翔龙袁士复蒋峒施泰孙舒璋虞逢酉林灼宝祐四年文天祥榜王应鳯赵若棋罗雷发黄震刘应老赵崇回赵必聪陈着章霆瑞卓云舒杭杜梦冠杨应霆夏已震史即之李国宝余梅叟郑士洪张应埜楼世仁陈鼎李以秉李璛林一枝徐汝周刘南强史常之冯懋杨垧开庆元年周震炎榜王复蒋世杰张兴祖胡从义张源孙真孙赵与㫙赵必衢张龙应张霆龙章介甫俞道明萧楠卢天祐史介之李以兴楼极胡机楼森圭张虡罗季禹李以圭于巽王宝之蒋縯王桂发郑大津桂壮孙景定三年方山京榜方山京舒津王山甫王一桂沈溎刘扬祖张光张大圭孙惠时张润孙沈芑练晞颜咸淳元年阮登炳榜孙治鳯楼岩姚梦荐李檞林子宣曹一新王鑐杨应翔胡大浩韩福孙黄三接叶梦牛史䝉卿徐斗明陆觉史唐卿三学前廊赐进士释褐沈震孙蒋元赵必昌咸淳四年陈文龙榜臧璧赵必祐楼嵒咸淳七年张镇孙榜王叔龢戴表元赵孟何仲高咸淳十年王龙泽榜萧元澥陈观吴化龙王午龙延祐四明志卷六延祐四明志卷七钦定四库全书延祐四明志卷七元袁桷撰山川攷随山濬川禹所陈非𤨏言也治梁及岐后讫不能别何哉明郡以四明山得名其山范不能定或曰在越或曰亡是山唐一行作山河两戒深有㫖矣四明山由越来至于慈溪东行至于鄞复折入奉化脉陇连属稽诸田野可攷也江入余姚上三十里与四明水接更十里潮势已没古为堰限之吴潜为庆元恨庆元公卿多徙堰于上虞潮至旧堰上不一二尺舟楫蔽沙岸虽驿舟不可发使者数言而上虞谓新堰利益不肯改噫其果有是夫作山川攷山鄞县四明山繇天台山北面起向东北一百三十里涌为二百八十峯中有三十六峯周回八百余里谢灵运山居赋曰天台四明相接孙兴公赋曰登陆则有四明天台四明方石四面自然开䆫其中分通溪曰簟溪西引簟溪东入于海地称句章又云鄞江山有七峯相去各六十里云雾相通山东面七十峯状如惊浪之山境接句章郭璞言后五百年当立郡至开元置明州其言适符合棃洲洞水东出句章是四明东门山西状如奔牛曰奔牛山连嵴起峯因以名之中有三朶峯铛足以立汉张平子居焉中有石室石西南有五朶峯形如芙蓉峯相望各去六里中峯为四明山心棃洲溪生沙棃孙兴公与其子孙成游得棃以食因号棃洲杨修游四明山见一老人其言曰见两人把火且当获金刀修解之两火炎也加刀为剡因号剡溪其説诬恠后汉有刘阮二士怪不复録四明山南耸七十峯状如驱羊其峯存者曰存羊水源十丈有神蛇居之吐灵气如楼阁可祷雨山足一涧出南过一百二十里水归鄞江南源也北南洞一源四明山南门也溪号白溪宋有捕鱼者恍不见日光因号为大晦山东复有一峯下有龙窟逸士陶源採望如楼观号小晦山西南八峯下有囊号八囊山山向北有两阵山如走蛇旧有人居之山之北门也梅福隠越游焉城西曰四明山四面二百八十峯周回八百余里东接句章西连舜窟南嗣天台北包翠碣其言不妄山有五朶峯东有一峯髙六里周十里南一巖髙一丈深七丈中有石穴通泉流于棃洲穴生甘草又多古杉栢瑞云居之西一峯髙四里南有石室下有石碑相𫝊刘阮居之南一峯髙三里有石壁壁出数穴生石乳北一峯髙四里峯顶有天井云气吐吞山四面各生一色树东生樟树西生松树南生栢树北生柽树及黄杨木其山顶上极平正每有云葢之晋沙门白道猷从天台入四明将筑室不敢居以还木𤣥虚梅福孟亮㳺㝡着其事荒忽不敢纪今因山记采其实而言之刘纲事见太平广记谢灵运山居赋天台桐栢方石太平二韭四明五奥三菁太平之北诸山神山神仙所居宋书孔祐至行通神隠于四明山尝见山有数百斛钱视之瓦石不异今父老相传以繇小溪以上为东四明由余姚而言为西四明繇奉化雪窦以入者则谓之四明山盖山势蜿蜒连属与三境相犬牙金峨山县南八十里州之桉山也太白山县东六十里视诸山为㝡髙其颠有龙池云气蓊勃生于水面不絶若丽日晴霄澄彻如镜或风振林木落叶纷纷过之无堕池中者每风雨时雷电多从山顶生天童山有支径可登此峯顶邦人旱暵必祷焉每有灵物变见雨随以至或曰山以太白星得名又曰近有小白岭故此为大白非太白也天童山县东六十里晋永康中僧义兴庐山间有童子来给薪水久乃辞去曰吾太白一辰上帝遣侍左右言讫不见太白天童之名昉于此山前有玲珑石巖多嵌虚支径透其絶顶景象尤胜鄮山县东三十里髙二百八十丈按十道四蕃志云以海人持货鄮易于此故名县居鄮山之隂乃加邑为鄮阿育王山在鄮县之东髙数百仭阿育王见灵建寺其下因以名山寺有径路可上山腰有佛左足迹入石二寸余有极目亭望海中山如丘垤然玉几山阿育王山之前自寺视之横陈如几大梅山县东南七十里盖梅子真旧隐也山中有石洞僊井药炉丹灶遗迹犹存山顶昔有大梅木在其上则伐为㑹稽禹祠之梁其下则为它山堰之梁禹祠之梁张僧繇图龙于其上夜或风雨飞入镜湖与龙鬬后人见梁上水淋漓而萍藻满焉始骇异之迺以铁索鎻于柱而它山堰之梁长三丈许去岸数丈嵗久不朽大水不漂或有刀坠而误伤之者血出不已灌顶山县西七十里乡其山直上二十里方至顶有普凈禅院嵗纳租故宋有採铁于此朝㫖禁之自天禧二年租输府学养士嵗入钱三百贯延祐七年山民陈永等作一十五定后寺僧分佃一半今复通佃它山即善政侯为堰之地水南沿流皆山至是始有一山在水北因两山相对堰得以成以其无山相接故谓之它山天井山在通逺乡神龙所居有三井焉一巖突然而出者下瞰百仭之渊地仅容侧足縁萝可行如此者数十步至下井井之旁石皆光洁如龙物常行久而熟之之状又行三里至中井益险又行三里至上井则难矣旱暵祈晴得蜥蜴或蛇蟹之𩔖自山下望之奕奕有光雨輙应每欲雨则云雾先兴于此山山有龙王堂张良臣记响巖县东南五十五里句章乡巖石壁立下浸江水水流作声则巖中荅之故曰响巖有影如佛像故又名佛影巖天寒有鸬鹚数百为羣集于巖上故又名鸬鹚巖北巖县南五十里句章乡巖中可容百人暑月清凉有频伽鸟巢其中鳯山县西南七十里通逺乡石臼山县西南五十里光同乡山陂有石圎而匾濶可二丈中有穴似臼世𫝊葛仙翁炼丹之所旁有二足迹世谓之仙迹山下溪潭深迥杳不知其底有鱼能负舟或见则必作隂雨或见龙首枕于山麓潭上者仙隠山与此山相连魏文节公作碧溪庵于其上芝山县南五十里光同乡西石山县南六十五里通逺乡出石东石山一名稽山县东三十里出石姜山县南三十里平原中崛起有石洞三其一最大曰后巖中可坐数十人洞后又有一小洞上有小穴形圆如月可仰窥天里人像神祠于巖中后分其祀于山前巖下号前巖庙茒山县南五十里与姜山对峙阳堂山俗曰青山县东四十九里舆地志云此山四面悬絶下有鲍郎庙即鲍君生所居也银山县西南四十五里地名小溪尝产银故名钖山县西南五十里尝产钖故名大含山县东南三十里白鹤山望春山皆在广徳湖陶公山在东钱湖山下多朱姓居之世𫝊陶朱公尝隠于此有钓鱼矶在焉宋寳庆三年守胡榘建烟波馆天镜亭于其上隠学山在东钱湖其下有栖真寺放生池二灵山在东钱湖有张王行祠黎花山月波山百步尖山皆在东钱湖有寺大慈山在东钱湖下水岙宋丞相史鲁公𦵏母夫人于此以此着名圣女山管公山皆在县西珠山畔跨山佛陇山阮山朱长山皆在县东东山黄山金文山五峰山皆在县东南建岙山在县西南四十五里白石山在县东三十里翔鳯乡其山青秀与东钱湖相对人多游览焉山有白石故名旧志载亶洲山在县东四十五里按十道四蕃志云亶洲有虞喜墓縁晋屡召不至死𦵏于此东方朔十洲记云山有不死之草赤茎緑叶人死三日以草覆之即活按吴志黄龙二年春正月魏遣将军卫温诸葛真将甲士万人浮海求夷洲及亶洲亶洲在海中汉武洞穴记言秦始皇帝遣方士徐福将童男童女数千人入海求蓬莱神仙及仙药止洲不还世相承有数万家其上人民时有至㑹稽货布㑹稽东县人海行亦有遭风飘至洲者所在絶逺卒不可得至故卫温等但得夷洲数千人还今谓亶洲山去县四十五里实无此山世𫝊今日本国即此洲然未知是否也又载鸡鸣山云山有石井上有铜瓶着石有大石鸡云从浮桑上飞来今犹鸣应扶桑晓太平寰宇记载动石山云有坚石髙五六丈下有小石支之暴风雨则其石自动山行者闻隆隆之声又载灵山云有石鼓临涧若鸣则野雉翔鸣故曰灵山今境内皆无之奉化州四明山连㑹稽接天台跨慈溪鄞及州境详见前镇亭山州西南一百里汉地理志註鄞有镇亭山西界于越跨于天台故其乡为连山鲒埼亭山在东南四十里濒海之地与袁村相属汉地理志註鄞有鲒埼亭颜师古云鲒音结蚌也其长一寸广六分有小蟹在其腹中埼曲岸也其中多鲒故以名亭俗讹为战埼鄞城山州东五十里古鄞城在其下故名干道旧志载赤堇山在鄞东四十里山有草曰赤堇鄞县以此名而加邑焉天门山在州南六十里大海海外列嶂排空有两山对峙髙入苍莽南亚于海汉地理志颜师古註云鄞县东南有天门水入于海有越天门山陶𢎞景真诰云天门在鄞县之南宁海之北半亚于海雪窦山在州西北五十里四明山之南有千丈巖瀑布泉锦镜池妙髙峯含珠林宋理宗御书云应梦名山丹小山在州西五十里四明山之南属剡源乡之三石村有巨石故名三石山上有二洞洞上有丹霞二字如朱书洞如广厦中可容五六十人有深穴可容人身昔有入者行㡬半日闻水声如雷而返水㳙㳙巖罅间其流迹皆赤色下有龙湫旱暵祷之巖后风从窦出常飇飇有声夏絶无暑冬则凛凛不可近俗号风洞云笈七籖所谓丹山赤水是也徐无巖在州西北七十里巖立数百仭瀑布飞下冬夏不絶下有潭上有鞠猴巖三大字刋于石大小晦山在州西六十里即四明山南来之两峰左肩红嵓山下有覆盆山宋时应则入山初甚秀丽既而㝠晦故曰大小晦四明洞天记云两峯各有大小晦是也或作悔非望春山在州西五十里其右文笔峰其左展旗峯寳化山在州南三里有古松如卧龙杜䳌花如翔鳯题咏诗见慈氏教寺汉城山在州东北二十里南山在州东南五里西山在州西南五里马迹山在州南五十五里石上有马迹故名三山在州南五十五里屹立大海中如三台然旁有数屿金峨山在州东六十里髙出衆山乃郡治桉山也大雷山在州西南四十里登其山见海二百里外即唐末谢遗尘隠处横山在州南四十里腰山为路二十五里有石文若篆谓之天篆旁有鲤台刘阆风有摩崖诗新岭在州东四十里东有七十二曲上下牢巖在州南三十五里上巖壁立下巖回顾谢家石洞在州东三十里洞居山腰深丈许有窍可窥天桃花坑山在州西五十里四明山之上二十里云之南也山巖壁立数仭延袤数百里嵓色红白相间隠映出没状如桃花之初发故名四山环绕宛如盘谷中有平田数百亩鲒埼岭在州南四十五里畸山在州西北二十一里湖山在州西北一十五里吴郎山在州东南一十里蓬岛山在州西南四十里小梅山在州南三十里雷公山在州南三十里九峯山在州东六十里笔架峯在州东三十里其峯崪屼如笔架之状云兴则必雨天柱峰在州西六十里丁公山在州西七十里义峯在州东七十里九女山在州南二十里大洞山在州南六十里东坑山岭在州西南六十里燕巖在州北二十里有燕子穴故名狮子巖在州东五十里状如狮子铜山在州西北一十五里毛巅岭在州西六十里四明山之南接大小晦﨑岖涧谷行者艰阻绍兴初有毛居士者凿崖以便民往来遂以名岭安巖在州西南三十里来自四明山有寺旧名四明院翠峰在州西南三十里童公岭在州西南六十里栅墟岭在州南六十里为台明之界梅山在州西南二十五里新妇巖在州西北五里累石而成肖像类人夏侯曽先地志云西北临溪水其石五色望之颇似花钿新妇首饰故曰新妇巖今西北实无溪亦无五色石所谓昭徳夫人者昌国州翁山一名翁洲州东三十里徐偃王所居也今城址犹存抱朴子论古僊者之药以登名山为上而以海中大岛屿若㑹稽之东翁洲之𩔖者次之干道间耕者于其下得铜鼎一无足而有耳亦不穿中可容斗余而底之埃墨犹在遂归进士陈节谓炼丹之遗器补陁洛迦山在东海中佛书所谓海岸孤絶处也一名梅岺山或谓梅福炼丹于此山因以名有善财巖潮音洞洞乃观音大士化现之地唐大中年西域僧来即洞中燔尽十指亲覩观音与説妙法授以七色寳石灵迹始着海舶候风于山下谓之放洋瞻礼唯谨名公亦多游之绍兴初给事中黄龟年为之賛十八年史越王以余姚尉摄昌国监三月望偕鄱阳程休甫由沈家门汎舟风㠶俄顷而至诘旦诣洞寂无所覩炷香烹茗但椀面浮花而已晡时再往一僧指嵓顶有窦可以下瞰公扳縁而上忽见金色身照耀洞府眉目了然程所覩亦同唯公更见双齿如玉雪天将暮有一长僧来访云将自某官歴清要至为太师又云公是一好结裹底文潞公他时作宰相官家要用兵切须力谏后二十年当与公相㑹于越遂告去送之出门不知所在干道戊子以故相镇越一夕典客报有道人称养素先生言旧与丞相接熟不肯通刺疾唿欲入谒亟命延之貌粹神清谈论锋起素纸数幅太书云黒头潞相重添万里之风光碧眼神僧曽共一宵之清话遽掷笔不揖而行公大骇遍遣兵吏寻覔不获见淳熙己酉公正位太师自道本末云尔洞前嵂崒嵌嵚措足无地僧徳昭凿石甃桥六年始成祷谒者便之嘉定七年宋宁宗亲洒宸翰为扁曰大士桥东霍山在东北环以大海世传徐福至此山有石碁盘修竹环之竹枝扫拂常无纎尘若有使之者又相传以为仙而旧志所谓虎豹龙蛇入不可到者妄也桃花山在东南世传安期生炼丹之所尝以醉墨洒石成桃花纹山因以名马迹山在东北安期生洞在焉石弄山在东北山石玲珑故以名西兰山大若山柽岸山浡涂山石山滕岙山窄客山小竿山大竿山兰山崑斗山麻隩山蛟山登部山黄公山马秦山黄砂山徐公山双屿山石珠山东勾曲山石马山石牛山隩山浪港山深水山蒲隩山蛇山竹山洋山东兰山元霍山西枯山东晓山东枯山桑子山石蜀山东朐山川石山北壁山西须山须皓山落华山青阁山大碛山东乳山东岱山西朐山大洋山弔屿山回峯山西良山长涂山三姑山滩山长白山西岱山正䇿山吴农山如岸山横子山册子山西桑山嘉门山晓峯山小苑山三山大苑山砂罗山外有藿山黄石鸡鸣东豸西豸碓砧大板洋横马乳宜山汐屿烈表五屿虎头方横白踏大桑云屿青屯黄屯龟鳖丁兴黄隆杨岸昼拷门小碛黄罗门大小扳縁狮大小镯庙址等山皆海中有名者人迹所罕到姑附于此慈溪县太平山按孔臯㑹稽记曰在余姚县南百里四明山自越跨县接鄞奉化山形似繖四角各生一种木不杂揉三阳之辰华卉代发今旧志云在县西六十里界余姚县孙绰游四明游太平有铭其山与四明犬牙相接又孔稚珪亦有诗则太平盖四明之支陇也塔山在县东南三里隂阳家谓之青龙山大寳山在县西南二里隂阳家谓之白虎山句余山在县西南二十五里戍溪山在县西南三十五里东澄山在县西南三十五里横山在县东南十里五马山在县西南六十里三女山在县西南六十里大隠山在县南三十里三过山在县南十五里鼈子山在县南五里山形似鼈抱子山在县东南十里山势宛转如龙蛇抱子之状骠骑山在县东三十里阚峯山在县东北一十里呉太子太傅阚泽居其下因以名大蓬山在县东北三十五里桑岙山在县北六十五里东向山在县北六十里黄牛山在县北六十里筭㠗山在县北六十里若㠗山在县北六十里浪港山在县北六十里石塘山在县北四十五里向头山在县西北八十里鸣鹤山在县西北六十里渔溪山在县西北五十里五磊山在县西北三十五里朱墓山在县西六十里宋台州刺史朱䕫死于此山埋马山在县西六十里雨微山在县西五十五里夜飞山在县西四十五里鳯凰山在县西四十五里龟子山在县西四十里城门山在县西三十里虎脾山在县西三十里鳯巖山在县西三十里仙鸡山在县西二十五里赭山在县西八里定海县招寳山在县东北八里一名候涛山为海控扼旧称山下有蚌生明珠往来波涛之间渔舟或得之即光耀逼人骇浪继作不可行投之乃止大洋隂晦夕或见光彩近则隠藏巾子山县东八里与招寳山对峙金鸡山居招寳山外屹立海中旧𫝊山有金鸡故名鲛门山县东四十里一名嘉门山势环鎻海口出鲛门则大洋也虎蹲山县东二里屹立海口以形得名㳺山县东二里海中印山县东一里梓䕃山县东一里行㠗山县东南一十二里青㠗山县东南一十五里乐家山县东南二十五里芦山县东南名石湫浦鬼屿山县东南四十五里名石莲湾好事者易名寳㠗山小三山县东南四十五里启霞山县东南七十里有柏香嵓紫石头山县东南八十里以石色名云雩山县东南八十里瑞巖山县东南九十里有十二峯灵巖山县南四十里大蓬山县西北一百里一名达莱谓由此可达蓬莱乌﨑山县东南一百二十里俗𫝊宋髙宗南渡曽登此山大榭山县东南一百二十里小榭山县东南一百二十里盘隩山县东南七十里陈山县南七里秀峯山县东南六十里山下古栢甚巨唐朝旧物饭锹山县南三十里剡㠗山县南一十五里长山县南一十五里南山县南十里东西两山对峙龙山县南三十五里慈㠗山县西南九十里古𫝊左慈隠此筭屿山县西七十里新妇山县西北六十里回峯山县北六十里石坛山县西北七十里山石如坛施公山县西北九十里泽山县西北九十里旧名栎山洞山县西北一百里山有豹洞古有豹隠此山有锦镜池将军石盘松福泉山县西海晏乡三都名钓巖圣牛遇旱祷之雨泽随应伏龙山县西北九十里山有千丈巖山势壁立为两海竒处灵嵓山县西四十里东山县南十里与南山相对峙象山县玉几山县南十五里县治案山东丹山又名蓬莱山县西一里衆山隠映圆秀其巅平夷有丹灶及炼丹亭址相传云陶隠居尝炼丹于此更上有峯巍然号大炼丹海上望之层峦杰嶂如画邑人春月登览号为胜㮣其侧有仙掌巖掌迹隐然鼓吹山县东八里其峯崪然孤峻天将雨云雾先起有声轰轰如鼓吹鸣僊迹巖县东十五里地名杉木嵓洞内有石佛像洞前之石平夷濶三丈许成五彩文有石狮子如羊蹲踞巖上圣孃山县南十里世传昔有一女在山上隠见若神南巖又名千头巖县南五十里三巖参天如列笋道士巖县南五十里疉石髙数十丈冠䫉𩔖道士东门山汉书地理志所谓天门山也髙二百丈周囘二十五里两峯对峙其状如门濶一百五十余步有横石如阃潮退湍泻惟风平浪息乗舟可渡蕃舶船必经从之潮未平有风浪则蚁聚泊舟山下此海道之冲要也瓦山状如瓦因为名嵓上有仙迹长尺余版场坑山巖上有仙迹长尺三寸深半寸师孃㠗山旧有农人垦地获一古钟三萼山有三峯春时杂花交发绮丽可观于绾山古有渔人于绾卒于此东西涛山四面皆风涛未尝暂息人迹少到檐子山状如曲檐阳太屿山秋卢门山大门山石坛山头巖县东南二十五里巖髙千余丈上如首中断如蜂腰岌然欲摇动又谓摇嵓环嵓逺近皆薝卜花夏月花开弥望如雪香闻十余里锯门山县东南二十五里其山中断如门面现山与县相望无山间隔因以为名大睦山秋闬山韮山大薤山鸡笼山县东南五里望之如鸡笼山下有鹤庙伍师山县西南四十里上有白龙潭旧有五僧修道于上明屿县西南海中两山相对一台山一明山此是台明分界之所马鞍山两头起峯如马鞍双泉山上有二穴出泉味甘可饮过舟常汲之东殊山天印嵓县西七里大屿其巖如六花印化气嵓县西三十里又名䝉顶山夏旱少有云气出必雨西殊山县西海中金鸡岭县东北二十五里岭上大小之石皆有鸡距迹珠嵓山县东北三十里旧传蕃舶自海中见此有竒恠寳气因至此寻之不获而去半嵓有古桧竒恠人莫能取郑行山县西北十里山髙耸上产灵草佳茗旧有郑行居此隩昌国州晓峰门鹿螺头小中庄小河盘㠗大茅小茅东江杨㠗谢浦翁浦洞㠗严家㠗泽浦郑㠗刘岭东寺㠗姚家㠗祝家㠗大㠗小㠗马㠗芦花苔浦孟家㠗沈家门田公㠗大剪下塘头丘家王大簄南㠗东村施家㠗小芦钓屿沈家㠗松子麻屿洩㠗螺门小枝郎家㠗东湖北墠虞家㠗大河小沙㠗蚕娘㠗小剪东茅洋大舟大芦干二松江五百㠗小舟中庄溪口李家㠗纸侯家㠗东山浦门南溪墠苏仲西山头宜坑小泉白泉东湖西湖虞家㠗柯梅蚶㠗郎家㠗大茅岭长屿军亭大青以上八十三处并属富都乡梅岑外党桑木湾里党长股短股木丘黄砂大马秦沙角螺㠗小马秦富溪册子陈家㠗枝㠗南田呉农北田北砂桃花登部千步砂黄㠗石浜崑斗东弄嘉芹下砂庙㠗虾﨑黄沙外㠗大田杜庄车敖郎家㠗朱㠗中心浡涂厉㠗东苑现西苑现竹头吴家跳以上四十七处并属安期乡五百㠗凿上周上林黄将㠗三家村里㠗大㠗塔头夏家㠗上干泗洲㠗东堠西堠小里蛤蜊㠗烈港岑江宜象㠗涨史扶桑盘㠗大沙小沙外㠗青㠗长白马墓宜山孤史册子秀山秀枝双雅章门石室厉㠗长涂跋深水灌门家㠗稠江册子以上四十三处并属金塘乡髙亭南亭西㠗蒲洋白峯青横谷㠗松屿头郑家㠗千步砂戽斗秦头岱支里㠗砂塘下东㠗岳子头戚家砂下苑石述余浦朐东地砂桑子巖子杨公衕后㠗化坑杨公额三姑马迹黄㠗䲔门嘉湖北沙菱门樵㠗大小田㠗大㠗头苔汫长表头里行叫儿墓㠗上黄砂鸡鸣深水大小马公㠗福丘下黄砂神前西庄干斜㠗吟大盘石衕东枯洛华大小壁下大发泽下王家㠗以上六十九处并属蓬莱乡新罗㠗县北七里旧传新罗国人尝泊舟于此陵墓鄞县管公明先生墓县西四十里圣女山父老相传云唐刺史黄晟墓与其母髙阳郡太君齐氏其妻颍川县君钟氏墓俱在隠学山梁山伯祝英台墓县西十里接待院后有庙存焉二人少甞同学比及三年而山伯初不知英台之为女也以同学而同塟见十道四蕃志所载旧志曰义妇冢然此事恍忽以旧志有姑存陈国塜郡国志鄮山有陈国塜一名鴈栖墓昔国为日南太守死有双鴈随柩而归栖墓上三年然后去鄞女墓城南崇法院之西北王荆公安石宰鄞时生女周晬而殁𦵏于此将行别有诗云鲍郎墓在县东南三十里青山下即忠嘉神圣惠济广灵王墓也奉化州唐银青光禄大夫王敬玘墓州西六十里地名万竹屿有人耕其旁得小方碑载敬玘出自琅琊官于明州天祐二年殁𦵏于此唐朝散大夫王公潨墓州西北二百步公越州诸暨人官于鄞卒于文徳元年𦵏于此呉越国奉国军节度使钱康宪公墓州西北三里公讳亿字延世钱公穆王第十子吴越王之大弟汉干祐元年判西浙盐铁明年判四明诸军事宋干徳五年薨于奉化州之北山通儒学士朝散大夫崔仁冀奉制铭其墓至今祠于北山广化院慈溪县晋虞瑶墓五马山县西南六十里虞氏谱云瑶博学强识当时所称累迁至伏波将军晋虞胃墓在横山东南十里虞氏谱云胃好学不怠仕至散骑常侍常居此山死因𦵏焉至今人唿为常侍墓宋朱䕫墓在朱墓山县西六十里宋书朱䕫字秀整吴人也州举秀才歴中书郎转台州刺史有林壑之志卜居此山死因𦵏焉梁虞孜墓在东澄山县西南三十五里孜举秀才累迁至散骑常侍着内典要三十卷梁建威将军虞骜墓在渔溪山县西北五十里梁东海太守虞野人墓在戍溪山县西南三十五里隋金紫光禄大夫陈咏墓在城门山县西南十三里隋书云咏字休宁仕为懐安令迁城门校尉㑹稽从事属隋初多故因留葬此遂以名山唐张孝子父司马墓在虎胛山县西三十里千人坛在县西南十五里髙数仭其上可容千人耆老相传云昔秦始皇东游㑹稽登山望秩以求神仙至此见羣峰连延东入于海乃命方士徐福立坛祈祷因以为名定海县丛塜宋髙宗幸海道侍卫军赴舟不及多死于此骸骨聚埋巾子山下洗马池侧因名丛塜通天庙刘伶墓东晋人在灵绪五都东步市祠名通天乡民祷求甚应然并无碑志可攷海本路海环府境东北迤于南潮入城东各有候初一日十六日子末午末平初二日十七日丑初未初平初三日十八日丑正未正平初四日十九日丑末未末平初五日二十日寅初申初平初六日二十一日寅正申正平初七日二十二日夘初酉初平初八日二十三日夘正酉正平初九日二十四日夘末酉末平初十日二十五日辰初戌初平十一日二十六日辰正戌正平十二日二十七日辰末戌末平十三日二十八日巳初亥初平十四日二十九日巳正亥正平十五日三十日巳末亥末平象山县海环三垂东南皆大洋北则巨港东曰钱塘南曰大睦西南曰东门皆蕃舶闽船之所经从自钱塘而北则定海自东门而南则台温此大洋也其北港则陈山渡舟之往来东达于洋西距鲒埼由陈山渡一潮至方门再潮至乌埼三潮可至府城下江奉化州奉化江源于四明之镇亭山出州之惠政桥下与诸水㑹南来亘府城之东然后与慈溪江㑹而入海随潮上下慈溪县江源于绍兴余姚之太平山东来至文亭乃分为二大江由咸池歴西渡经府治之北入海小江贯县中出东郭至西渡又与大江㑹入于海随潮上下大江乗潮多风险故舟行多由小江定海县大浃江县东南一里与鄞县通潮小浃江县南一十五里西抵鄞县五乡碶溪奉化州州溪在州东二里导自镇亭逾栢溪至牢巖浮西溪出緑荷滩过惠政桥㑹于三江口入北渡达于海剡溪在州西七十里导自陆照左溪㑹同流于公棠逾泉溪㑹于三江口入北渡达于海双溪在州南二十五里导自杉木岭逾排溪出下郝溪别于进林常浦㑹于三江口入北渡达于海慈溪县慈溪在县南三十里与大隠山接本名大隠溪里有后汉董黯性笃孝母寝疾好饮此溪水每思之恐不常得黯遂筑室溪濵板舆就养厥疾乃痊因名慈溪文溪在县东北十五里受衆山之水色清有文故以为名渔溪在县西四十五里旧传有清潭虚涧竹木连绕清澄彻底鳞介不能潜其形渔者利之故名蓝溪在县西南六十里自发源流到江际夹岸藤萝色深可染因以名之定海县杨家溪在县南三十五里崇丘三都章家溪在县南三十里崇丘三都潭奉化州隠潭在州西北五十里潭居两巖之下两岩相抗壁立数百仭瀑飞如练人循崖诣潭窥天可数尺宋皇祐中遣中使祷之辄应杜説有记灵济潭在州南一里宋元丰七年令向宗谔祷之得九节鳗宣和中令周因植亭祠之立碑记异白龙潭在州东一十里宋至和元年令郏脩辅有记金钟潭在州东一十里幽兰潭在州南五十里白鱼潭在州西北二十里雨师龙井在州南四十五里西洩潭在州西五十里其潭如井沙潭在州西六十里灵济潭在州西三十里阮家山潭在州西南五十里大洞山潭在州南六十里马岭潭在州东七十里龙光潭在州东三十里浊水潭在州西南六十里泉井在州西二十里显济潭在州西三十里沈坑潭在州西七十里金井洞潭在州西七十里即茶坑石门洞潭在州西南六十里设僧洞潭在州西北六十里鳝应潭在州东一十五里牙梳巖鰕鱼潭玉研井乌潭在州南四十里栢香巖观音井潭在州东南一十五里石井潭在州南五十五里涯济潭五云潭梅山潭在州南三十里大龙潭小龙潭在州东六十里耀碑潭在州东二里昌国州东龙潭在州东当延福万夀观之中有龙祠焉凢祷先此洩潭在州东北三十六里潭据山腰深浅不可测宋宣和中旱簿尉刘佖投以诗曰未跃天衢卧寂寥碧潭流溢海山腰埋藏头角虽多日鼔动风雷在一朝既若有心成变化岂能无意泽枯焦神踪许为苍生起愿繋香车上九霄诗沈而下时人异焉岑江潭在州西小岑江上遇祷而应蜥蜴必出慈溪县永昌潭旧名黄茂潭在县西南四十里至道宫之上湍水巖潭在石台乡溪上近白巖院曩因祷雨随至其后县官祷祈多应遂建祠白龙潭在县之东南七里花墅湖上水出岩间又名冷水湾上有龙王祠宋建炎三年正月六日并淳熙十四年六月十九日据赐庙额寳祐六年正月勅赐顺济庙北雪潭在徳门乡三十里乌石潭在县西屿乡去县一十里天井潭在县西北二十里赭山潭在县西南一十里查㠗潭在县西南六十里圣女潭十龟潭定海县新妇潭在县南三十五里崇丘四都有孃孃祠宇连年风雨损壊无存匾溪龙潭在县西北百里灵绪四都黄杨岭遇旱乡民祈祷屡应大徳元年潭侧建祠以祀清林龙潭在县江南七里久已湮塞嘉泰中旱县令商逸卿访求故迹祷雨即应自此逢亢旱县官率士民诣潭请龙祈雨屡有竒验钓巖龙潭在海晏三都去县百里地名福泉山县境遇旱官吏诣潭祈龙雨泽随至象山县东摄潭在县西七十里层峰峭壁扪萝而登有小瀑布流下于潭遇嵗旱祷得鹤龟则雨随至鹤龟其甲长尺许觜如鹦鹉尾长八九寸鳞甲炯然白龙潭在县南三十里伍师山岭遇旱祷雨多应清潭在县西南十里山木隂翳上有石霤注水于潭石壁多菖蒲主簿陈震尝为旱祷雨甫下山而雨大作涌泉潭在县西南十五里潭水清浅人谓龙穴亢旱则斩鹅祭之铙鼔方鸣泉即涌出或有得云母石于潭侧者金蛤潭在县东三十五里珠巖之巅其潭晴雨皆涸特沙碛耳上有石壁遇旱祷之则有水如注从石壁中迸出须㬰盈潭逰鳞蜿蜒中有金蛤唿之有声应则雨巨穴潭又名双窦在县东南二十里有二穴深不可测其水随潮升降下通龙洞平石潭在县西南二十五里白蠏潭在县西南三十五里金松潭在县南二十五里大门潭在县南八十里青峰潭在县西南二十五里宋绍兴间主簿袁逵祷雨有应龙洞在县东南二十五里锯门山之趾世传五龙聚㑹之所洞瞰巨海中如石屋濶数丈每嵗上巳邑人俟潮汛退舣舟入洞观之巖花石乳缤纷悬坠下有白黑棋子石布于沙碛更入四五丈巖洞深迥汹涌澎湃寒隂凛然不可进矣天将大雨水如雷鸣声闻十余里嵗旱投以朱书铁简则雨立应鄞县洞井龙潭坐落三十八都灵头山龙潭坐落三十八都旧名胡家圣井钖山寳巖寺后有湫名白龙王显于亡宋淳祐年间至今雨旸祈求无不感应寺北山上有洞曰龙窍屈曲而下莫穷其底太白山龙洞县东六十里旱暵祷之輙应天井山有三井旱暵祈祷得蜥蜴或鰕蟹之𩔖雨即应延福寺天王像堂之前有灵鳗井遇嵗旱祷雨感应泉録事司梁公泉鄮山堂前方池之外宋绍兴十二年守梁汝嘉建亭其上今亭废井存昌黎泉公使库造酒所宋绍兴末年守韩仲通建亭其上至大元归附后库废为广盈仓永湮塞焉奉化州茯苓泉在州城令冯多福作记透瓶泉在州东三里以甆器贮之水透瓶外腰带水在州西五十里清玉泉在州西南六十里象山县瀑布泉在县西南四十里泉泻于灵岩之上飞瀑溅沬迨百余丈有猿藏巖中时出没于瀑布之间邓仁宪亷布吴説诸公尝有题咏相传巖端生竒花枯桧有舟船砢石之迹玉泉在县东北三十里广福亮院前泉深三尺味甘色白烹茶为胜立夏后则泉溢立秋后则泉涸有恠松偃蹇覆于上浦溆定海县朱家浦在县东南四十里太丘一都清水浦在县南东管二都古传为湖今湮废澥浦在县西北六十里灵绪二都渔舟聚集之地外通大洋有巡检司及税务在焉津渡奉化州南渡在州北二十五里北渡在州北五十里宋庆元年间邑人汪伋造巨舟廪给渡头二家至元十五年官为造船济渡军马久而敝至元二十七年重造田下渡在州东一百里东宿渡在州东八十里石盆渡在州东七十里施家渡在州东北宦江渡在州东北昌国州舟山渡去县五里趋城由此涂出令赵大忠新创隄岸临江教官应㒡记自县至府涉海洋有风波盗贼之虞本府元有大渡船二只委江东寨兵分畨撑驾各支小劵钱米应过渡人每名止收钱五十文足县属之尉府属之都税务批厯遣放不许过有乞覔亦不许装载私货然水军不受昌国统辖往来率不如期每遇觧发官钱専挟私商殊失当年渡济民旅之意且船乆已敝寳庆三年守胡榘捐楮劵五百缗有竒新造二船视旧加广行下昌国委三姑寨兵主之人给劵食属都税院与县尉㸃放如故仍照浙江官渡例过渡人各给一牌收钱批厯为照有容私者许之海务检覈过渡人陈告其两处所收渡钱过月给解赴军资库以备修船之用竿缆渡泗洲塘渡册子渡金塘渡沈家门渡鄞县东渡即桃花渡罗城东门外往定海昌国路宋寳庆三年守胡榘造昌国渡船二只西渡即西江渡望京门西二十里北渡甬水门南二十五里往奉化路盖奉化有南渡故以为北也铜盆浦渡畨石渡俞公渡李家渡周苏渡江东西塘路自城东灵桥门浮梁之外有河塘自甬东至莫支堰系民旅沿塘往来之路外边河内傍田侵削㡬不盈尺宋淳祐六年守颜颐仲重修定海县大浃渡在县东南一里石桥渡在东管二都施家渡在东管三都朱家渡在崇丘二都小浃渡在崇丘二都东江渡在崇丘三都蚶㠗渡在崇丘三都胡家渡在崇丘三都筭山渡在灵巖二都芦浦渡在太丘二都慈溪县黄墓渡在县西南三十里李溪渡在县东南四十里青林渡在县东南三十五里任家渡在县东南二十五里鹳浦渡在县南一十五里赭山渡在县南一十五里沈家渡在县西南三十五里丈亭渡在县西南五十里吴翁渡在县西南五十五里蜀山渡在县西南六十里城山渡在县西南一十五里车廐渡在县西南四十里新渡在县东南三十里延祐四明志卷七延祐四明志卷八钦定四库全书延祐四明志卷八元袁桷撰城邑攷河东平阳有尧舜之遗城焉王公设险以守国备豫而然也楼观门阙观民之制也各有攸处莫不皆然路室候馆使者之礼也严其廵徼署舍兴焉养其视听亭宇作焉表识道里门巷之制备矣日中为市都镇方社野外之制具矣桥梁道里为政之所先存古证今兴废生焉仓廪府库郡计之本作城邑攷本路城周一十八里二千五百二十七丈唐长庆元年刺史韩察移州治于鄮县治撤旧城而新之唐末黄晟为州刺史增筑至宋元丰元年守南丰曽巩受诏而完之寳庆二年守胡榘因其圯壊而重修之奉化江自南来限其东慈溪江自西来限其北若西与南皆它山水环之辨证旧志云罗城黄晟所筑长庆所移子城是也按通鑑唐宣宗大中十三年十二月裘甫冦浙东攻陷象山明州城门昼闭懿宗咸通元年甫分兵掠明州州民相与谋曰贼若入城妻子皆为菹醢况货财乎乃相率出财募壮士治器械为固守之备黄晟没于梁开平间距唐大中相去五十余载岂有城未筑而先有门之理若指子城而言其周环才四十余丈岂足以闭门自保于此耶则长庆所移之城即罗城是也子城旧环州治外为堑南为奉国楼门东为州东门西为州西门上皆为桥以通往来庶府有司仓库公宇皆在其中今帅府总府之外余废为民居镇明岭在府治前一里三十步宋天禧李夷庚为守通地理筑土阜为郡治桉对号镇明旁有观音堂今仍存迎恩门城西门旧名朝京门庆元中守郑兴裔更名望京久而圯寳庆中守胡榘重建门楼今废有水门在其侧甬水门城南门有水门在其侧灵桥门城东石门寳庆三年胡榘重修扁曰鄞江楼今废东渡门城东左门和义门城东门俗曰盐仓门永丰门城北西门旧曰郑堰门鄞江门来安门渔浦门达信门今皆废奉化州州城周围六百四十八丈城门无名昌国州州城周广五里东江门西门南门上荣门舟山门艮门慈溪县县城周围五百六十丈定海县县城周环四百五十丈静安门迎恩门航济门象山县县城周囘一百五步东门曰登瀛西门曰登台公宇浙东道都元帅府元帅亷希哲因郡治重建教授卓琰为记云浙东为海右巨镇一道七郡职此其统即古之方伯连率自唐宋以来部使名称不一唐置观察使绍兴年间立沿海制置司以镇之所𨽻者温台明越皇元混一㝢内置浙东道宣慰使治于越迁于婺大徳六年十月㫖陞都元帅府凢军翼戍于东浙者咸𨽻焉树旄秉钺职髙而权重七年秋移治古明州明三陲际海扶桑在其东瓯粤在其南且控扼日本诸蕃厥维喉衿之地圣天子临轩册命常选用重臣非御史耳目之官则宰执股肱之寄重其地则重其人也视事之所军民具瞻率仍总府旧廨歴年多栋桡屋腐将撤其旧而新之属至大二年正月郡城火延燎更楼由㕔及序俱为瓦砾因陋就简尚惟草创是循四年十月帝命中奉大夫亷希哲为宣慰使都元帅公家世将相材也至之日旗帜精明官府整肃慨然鋭意有所兴作廼率僚佐谓之曰东浙为今北门牙幢茸纛植焉万马貔貅立焉非庄严则无以崇体势而肃仪刑也佥曰然命吏披绎旧椟官为给料起盖廼手画口授盈尺而尽其制征材鸠工百堵交作十二月正奉大夫宣慰使都元帅郑公祐中奉大夫同知元帅玛哈穆特符节相望而至爰始爰谋爰契我龟同寅和叶是谓大同由是梓人僝功巧者展力羣工具举邦人咸辅其劳而不省其为役可谓使民以时矣计屋凢楹崇栋髙闳华榱藻棁翼以廊庑缭以垣墉听事有㕔扁曰帅正退食有堂扁曰敬简有幙有馆吏事有舍大其门闾巍其墻仭非但朱甍翚飞碧瓦鳞次其宏大靓深气象雄特可超越畴昔十倍而玉帐森严之居于是乎称焉经始于至大四年三月越明年皇庆改元七月荣禄大夫宣慰使都元帅阿尔图因来镇是邦用集厥成是年讫功命鄞郡文学掾卓琰记之愚窃谓公卿大夫出而为天下用宇宙间事即吾身分内事扶颠持危兴堕补弊随其职守皆足以究勲业溯自建大府以来毋虑数十执政坐閲数十稔殆𩔖筑室于道视不过邮传是以不朽之功留以俟今日若有数然乗可为之时持竟成之志一时肇新千古作镇不其伟欤虽然明公皆社稷臣也今之同心治是室异时同心治天下是或一道也谨书以识皇庆元年月日记前帅府大门次为仪门翼以两庑东西为长廊皆吏舍也正㕔曰帅正西室曰思无邪东室曰公生明经歴司治焉后堂曰敬简西北则架阁库以贮案牍浙东海右道肃政亷访司分司旧在録事司西北隅州西门里即宋通判西㕔至大二年燬今以鄞县旧治为之在东北隅开明桥之北万户府在録事司西北隅永济坊即宋佥判㕔至大二年燬至大四年重建总管府旧以宋府治为之大徳七年元帅府迁于庆元廼移治四明驿即宋通判㕔故址也四明驿元有㕔事廊庑后堂有楼外有重门悉皆草创中门燬于至大二年之火延祐五年同知张伯延重建如帅府制推官㕔在府㕔之西经歴司在府㕔之东司狱司在元帅府桥之南即宋司理院故址録事司在西南隅迎鳯坊宋府院故址鄞县治在西北隅宋通判西㕔故址旧治改为亷访司分司皇庆二年重建于此奉化州治宋为奉化县归附后仍为县元贞元年陞为州即县治为之皇庆元年本州达噜噶齐茂巴尔率州人重建昌国州治宋为昌国县皇元至元十五年陞为州即县治为之慈溪县治即旧县治为之定海县治即宋旧县治为之皇朝至元十三年燬于兵至元二十九年达噜噶齐玛哈实哩重建未克就绪三十一年县尹李辉完之象山县治即宋旧县治为之奉化州捕盗司就㕔署事未建公宇昌国州捕盗司鄞县尉司在县甬东隅皇朝至元十三年燬于兵迨今未建署事每僦民居慈溪县县尉司定海县县尉司象山县县尉司鄞县小溪廵检司在县南四十五里句章乡镇都大嵩廵检司在县东六十里阳堂乡十一都奉化州公棠廵检司在州西四十里剡潦乡五十二都鲒埼廵检司在州南六十里松林乡十七都连山廵检司在州西南一十五里连山乡五都四下廵检司在州东南百里忠义乡二十三都墟廵检司在州南二十五里松林乡十五都东宿巡检司在州东七十里忠义乡二十四都昌国州螺头廵检司在州西七里岑江廵检司在州金塘乡三都三姑廵检司在金塘乡烈港岱山廵检司在蓬莱乡三都北界廵检司在蓬莱乡五都慈溪县丈亭廵检司鸣鹤廵检司定海县管界廵检司在灵绪二都施公山廵检司在灵绪四都海内廵检司旧于﨑头置司归附后移就太丘三都白峯廵检司旧于海晏三都置司归附后移海晏一都续迁灵岩一都象山县莆门廵检司东门廵检司庆元路平凖行用交钞库在录事司西北隅纯孝坊即宋节推㕔故基皇朝至元十四年剏市舶库在录事司东南隅灵桥门里宋旧市舶务遇有舶商到港官为抽分其物皆贮于此不常设官永丰库在录事司西北隅奉国楼里平凖库之后在城务在录事司东北隅东渡门里即宋都税院皇朝至元十三年置都税使司修建公宇碑记奉化重修县治记越之东境为鄞汉属㑹稽唐合鄞于鄮开元中州以四明山名始建县曰奉化其地则汉之鄞也古鄞城在焉鄞有大里黄公列于四皓卓乎千载人物之冠冕先贤风流所被其俗纯如其士彬如廸简墨绶长吏保绥受命民非才足以揆烦亷足以砥俗仁足以摩拊疲瘵不轻以百里畀也县治燬于丙子师旅饥馑相仍遗黎蒿焉困顇令长廹期㑹急茧丝虑弗及逺王尹宗信仅克剏聴事三楹李尹天益才缮吏舍襄贲丁君济宰兹邑惟武城之室单父之堂所以䟽视瀹听清应物之原若昔董安于治晋阳一墙一柱犹不茍匪贲轮奂以为华壮栋宇以自奉也及契我龟经之营之任城王君泽为丞比善协志而新是谋邑士大夫咸劝趋之庶工丕作民不知劳始事辛夘之冬考成壬辰之秋丁君以书来曰一日必葺古有明训百堵皆兴诗人咏焉聴事东西吾名以节爱清安两庑翼焉吾名以一清四畏堂曰得初以息以燕亭曰清斯有沼有荷挹爽西山扁以髙清殖殖其楹䡾䡾其门胥吏攸处下逮圜扉粲然一新曷敢视官舍如蘧传而怠厥事愿谂后之人俾勿壊余病耄不能文尝谓君子为政其本自相在尔室始千室之邑易治也一室之自治为难子程子之视民如伤子张子之训民善俗以一邑为天下之式其本焉在惟暗室之不欺而已巖谷深窈欲其疾痛必闻如接几席胥徒嚣悍欲其隠微必察如在户庭堂上之一笑嚬堂下之万休戚系焉若保赤子心诚求之推是心达于政蒲宻中牟之化可复也诗曰无已太康职思其居然则居此室可不敬欤闻丁君律己首公爱民束吏日涖庠序惠训不倦多士䜣䜣诵子产之诲我弟子是能知本矣耆夀俊相与言曰兹不可不书乃不敢固辞书其事诏永久用勉夫字民者至元二十九年八月前进士王应麟记奉化陞州记黄唐彊理天下至周之职方而大备降而秦而郡县随时沿革势也元贞改元朝廷以诸县地产民稠者升而州中下其等明之奉化为户五万而赢为下官视州设员七明年月正元日宣授达噜噶齐察罕公知州事李公炳勅授同知星公灿判官赵公秉李公居安省授吏目臧㳙郑元均各以其职视事既而以记属余谓吾夫子之言为政道之以徳齐之以礼有耻且格孟子曰善政不如善教之得民也圣贤格言如日月如金石断断乎其不可易也教化者本狱讼徭赋末也盖教化行习俗美狱讼将自简而徭赋自易易耳夫然则吾事毕矣况仕也以义方六七十如五六十皆可行志蕞尔之鲁有周礼在虽齐之大莫能抗蜀虽僻逺文翁以经学化之当时至以齐鲁比谓地不足囘旋儒术近于迂濶可乎况兹邑之旧诸老先生典刑之遗章甫缝掖甲于一路皆素分而自重农工商贾之家畏法而専业循循然惟长民者所休戚薫之以诗书浃之以礼义教亦政也和平而不流于弱简易而不失于䟱政亦教也三代而上之化民亦若是而已此谓知本于从政乎何有咸曰善是吾心也其以是刻之石大徳元年六月日前太学博士陈着记奉化州重建公宇记奉化于明为望山海风物之殊衣冠阀閲之盛自为县时前人纪述备矣然土瘠而民俭食于耕地阻而四方不甚通于货治者虽谓其难而亦存乎其人比年民数登进为州官吏品秩以次俱升独莅事所因循犹旧嵗久渐弗及皇庆壬子达噜噶齐茂巴尔公之来顾而叹曰县之为州虽征赋所不増土地所不辟而今之视昔难以㮣论司存不壮丽难以示观瞻既而耆年士民不谋同辞乃谂诸同僚上之统府上下胥悦鸠坚蒐良凢木植之可致者必厚直以贸屋庐之愿售者必倍价以偿工匠之劳夫丁之募皆日有给始于癸丑三月为㕔为轩为佐幕为宾荣画诺有堂宴息有室不日皆成谯门吏庑犴狴垣墉次第具举体制宏敞轮奂翚飞俨然千里之郡矣邦人欲颂公之徳纪公之绩舍儒者其谁欤余不获辞窃谓天下事有志者竟成而事有非一朝一夕之可集亦非一手一足之能为其事岂易易惟公于民得之也有素使之也有道平时律己亷持心恕牍不轻署卒不辄发不施鞭而赋自办不假箠而辞自服两造在庭事轻者释之以理使不戾其和气重者得其情而勿喜凢此皆所以作其逊让之风道其君子长者之归故是役也人之趋之如子弟之従其父兄闻者乐于劝役者忘其劳猗欤美哉今之仕也耳目聪明不能周于簿书期㑹何暇他及亦有茍延嵗月视为𫝊舍不能一日葺宁有不愧于公若公之才试于一州者特出其绪余吾知其去是而黼黻帝室柱石明堂有非此邦之士民所得私者矣同寅协恭实相斯举敬书于石前进士陈观记重修定海县记定海为县日昔号重地镇遏戍守异于他所南受诸蕃絶域之颿舶东控岛夷不庭之邦商贾舟楫喷薄出没据㑹济胜实天下之竒观也皇元考图受贡益倍于异代信使香币渡海嵗不絶县令将迎日疲于供事视公宇若𫝊舍嵗益圮剥至治二年实都君始莅事曰吾受天子命长邑于是失抚字则奚以仕嵗适大歉征租于民将不胜逋负计嵗所入一万有竒遂覈其实止输竒于官盐赋嵗不登民益以困卒请而蠲若干严饬官驿置隶人以候过客而复其役乆而曰吾将治所居以耸民视瞻一撤以新为楹五十余瓴甓木石丹漆箭铁皆坚致可永乆教谕蒋君昭先列其行事俾为记余谓治县莫先于宜民承上意而不鸣其疾苦甚者増羡以求媚善誉乎何有县当水陆之冲辄黙计嵗月得解职即谢去植仆举弊终其身未能也若是则实都君之行事汲汲慕古将有以大其所为夫岂苟计目前之功效者哉余特记其兴造使来者有攷蒋君所述多善政不复着推其所为举纲以遗目葢可知矣是役也尹曹敏中主簿薛炳悉力賛治故迄用有成泰定二年二月日郡人翰林侍讲学士奉政大夫知制诰同修国史袁桷记慈溪县兴造记泰定二年冬十有一月保定孙公楫循行四明至于慈溪覩其县治壮丽整密咨嗟徘徊询诸县人邑长为谁咸曰此昔乌玛喇忠显之所成也忠显为县首治董孝子祠以化俗次修孔子庙三皇祠曰儒以长民医以养民又治社坛严其斋宿以谨水旱迺曰迎诏礼宾兹不可不䖍𫝊驿休息宜慎其寒燠兴缮既毕始曰吾亦得以广居于是矣语未终孙公曰是诚可纪载于是命进士翁心𫝊为图俾桷为之记聴事五楹髙其前三楹焉堂曰清清淳化中尹张叔达玺书之所褒因其名而筑之者也挟以吏舍厨湢狱室县门皷楼前后有序县治之后有小湖湖之中为洲花竹四列风莲水栁映翳缭绕为亭以休其居有四曰思政佐治以察民隐也曰栁意胜览以乐其神观也图既毕复言忠显之政垦莱辑亡役不病于民去其姦饕以为政本今其去十有三年思如一日而其缮营足以支永乆于是有验噫今之为县尝患夫土豪之控持也其始也利以诱之终三年更征需敛散一聴其命户税更易拱手莫与之抗甚者为之囊槖可哀也已孙公之来兹邑也其亦有所感表去尹之美亦将以警夫来者余昔在太史覩循吏之实书以示后忠显不求名而名自至孙公之为使者夫岂计目前以为黜陟哉俾凡今之为县者广使者之用心以成其政绩始忠显之涤篆也漫不可考谨视之实秭归县印言于攸司而更正之其精覈率𩔖是桷虽老尚当记之泰定二年嵗次乙丑冬十有二月甲午郡人袁桷记庆元转运盐使分司记国朝定煮海之赋倍于前代邦用是资其选官委任为不轻两浙设总司于杭东西属郡率置分司以董督四明号为浙东繁伙饥馑荐罹逋负益广急之则疲劳愁叹黧色骨立见于耄稚故受其任者为最难桷官翰林时预议中书堂尝白丞相乞减嵗额丞相颔其议于时大臣咸然其説卒以户部籍不能易是后忧国者迄减其直继今善谋邦计之士亦将以有待也泰定元年冬分司燬三年张侯伯威莅是邦以官楮若干委于郡郡守郭侯曰兹役不可缓必择善于营缮者是属曰阮君申之县庠之兴君能绍之曰尉周君一䕫尉廨乆湮能起之兹其以是属佥谋曰取于山里胥是删鬻于市大贾以喜将视其材市于民坚完缜密是则不负于郭侯之教矣六月阐工九月告成聴事崇严夹舍拱揖门台有叙百堵俱列斧斤鼛鼔不撤于垣周君则曰尉虽不才囹圄之设非我职矧转运府设是则益以病盍去诸复以楮之余者归于司官常患不得其人急奉于公怨讟滋兴况复因之以窃其利周君则不然人皆曰作之登登周君是承去其榜笞民完以熙若是则任其职者絶叫嚣息追逮其赋宁有不登于天府昔之使者遗爱揭于坚珉矣后之来者登斯堂也蔼然仁政将屡书不絶桷老矣尚当见之泰定四年二月庚寅袁桷记堂宇本路进思堂在旧府治内绍兴四年守郭仲荀建咸淳六年颜颐仲重建锦堂在旧府治㕔后淳祐元年守余天钖新之今废鄮山堂在镇海楼之北宋政和丙申守周邦彦建建炎兵燬岿然独存九经堂宋淳化元年诏颁国子监九经二年守陈充作堂以藏乆而堂圯书散元祐五年守李闳别求九经藏之胡公干化赋云太守李侯以雄才硕量剖符此邦下车之日首布徳化讼简刑措政风肆行冬十二月逰桃源因故基命工抡才辟九经堂而新之发石刻于黄壁收断编于秋草士有成徳人知向儒明年春合乐以落成之且命干化赋之干化谓兹堂废㡬百年而再造于一时非特踵前人之余芳亦所以扬先王之茂烈是宜有鸿儒硕徳发越辞章播金石而被管絃享鬼神而荐宗庙僣越不知其愚赋二子言以述盛事其词曰于铄哉皇帝即位之二年也景星明庆云祥日月耀虹霓藏风威百蛮镜照四方乃眷四明位于东南之阳负溟渤控扶桑倚巨镇吞长江规圆杯浮奠于中央睿泽弗渥淳风未扬命李侯兮守是邦虎符东方赤黻载佩标金轭以为车拥红旌而为葢介节俊厉英风爽迈悍卒武夫气夺而魂散老姦宿赃星分而蚁溃布冬日之爱戢秋霜之威畆不辍耒室无停机鸣絃千室安澜乎四陲宣化承流若时覆载民无札疟物无疪疠甘雨飞兮緑野祥云拥兮紫塞简书既静囹圄既空我政既修我民既同乃乗云车控玉骢拥坚甲攒奇峰金鳞耀而月彩焕兵氛凛而霜雪蒙介乎谯门之南入乎桃源之东沖融窈窕兮纷烟云之横骛突兀朦胧兮森观阁之相重遏风露以为楼兮来空翠于羣峰呀泉脉以为池兮落天镜于空中孤亭突波兮浮层嶷之飞鲸横桥挿天兮亘綵错之鲜虹集余亭兮侯弓侯矢升余堂兮载笙载镛雾拥云随髙车载驰採三老之遗言升九经之故基览遗迹之长存悼前人之莫追排緑苔于砌石弔遗言于折碑春鳯乍惊兮飘荒烟之緜緜落日夕映兮动芳草之离离鸾凤矫翅兮纷鬬战之蝼蚁虎豹潜形兮聚羣啸之狐狸乃证乎卜筮考乎蓍龟测日月之瑞方究星宿之躔维践层峦以抵髙浮疎川而相卑轧地轴以盘根麾天倪而创䂓均四气之和卜三农之隙不家至而申令因子来而为役搜抉乎苍莽之野採穷乎望洋之泽剔土髪以为材琢山骨以为石运斤成风乃纪乃纲累以刻层承以平堂建以云楣设以虹梁栋上极楹四旁拥双闼开六窗镂楶山檠华榱翼张重檐鸿鶱雕桷龙骧兮飞鸾舞凤兮垂缨布珰玉题朝焕兮规日印月皓璧昼鲜兮凝脂截舫古础平平兮琼瑶钟润碧瓦鳞鳞兮结緑含光近而视之星耀而霞灿逺而遡之烟飞而雾扬大创崇基弗冗弗长宏䂓伟度既丽既庄亘风霆之表兮挿云霓之旁横八维之嵴兮扼四方之吭辨山川之殊形区遐迩之异𩔖络阡陌之縦横分郊原之向背缟练横分兮长江晓转菱花斜判兮平湖乱涨凄赋逸响兮日堕瑶海澹露含辉兮月涌烟障暖浮画栋兮春云蔼蔼清泛玉琴兮炎薫盎盎香风满地兮落金波之桂子素影横空兮涷银潢之雪浪于是㸃翠幕张红筵飞锦书聘羣贤收浩景于云间回天风于日边烟斜雾横麾节行焉电走雷旋轩车至焉和鸾雍雍衆宾集焉玉佩锵锵太守揖焉兰馨桂烈衆馔陈焉凤啸龙惊衆乐作焉于是秦国公子以辩为喜瞪目而视捉襟而起揖晋都先生而语曰昔江南太守兴洪都之新府修滕王之故事合乐大飨羣贤毕至使王勃赋之侈广其意𫝊流润色承以不坠亦可以賛刺史之遗徳扬当世之盛美者矣今先生电掩长舌星垂方瞳笔动长鲸气吞秋虹升髙堂集羣公适清宴之未䦨仰流景之方融亦可以踵前世之遗芳扬前人之素风乎先生悠然而笑曰然乎哉昔伏羲之王天下也四方文明鉴乎太清地不爱其寳天不爱其灵使神龟出洛负书而行伏羲得之网罗造化包括堪舆融结山川吞纳风霆制为八卦分为四营布六爻之縦横规两仪之降升文王繇之而其道悉备仲尼翼之而斯文大成葢取乎道之为妙是谓乎易之为经断三皇始五帝上逮乎夏商之统下及乎秦周之系典谟贡范训诰命誓陈禅逊之纪纲列君臣之分际轨五行之变化位九州之形势足以扶天地之运开日月之蔽流睿泽于天下巩皇图于千世孔壁藏之而简编弗坠伏生诵之而典章次第葢取乎事之遗迹是谓乎书之为制耋老黄童小夫贱工或去国之大夫或列位之三公览时事之兴废观盛徳之形容情态交乎前美刺兴乎中咏山川之髙深记草木之纎浓则方轴以下申擘圆清而上通葢取乎谲谏之义是谓乎古诗之风秉素王之符抗列圣之辩是褒贬之雄柄揭赏刑之大本郁者必发微者必阐乱者必削恶者必翦纪之以嵗月分之以晦旦文之以礼乐饰之以诛劝扶日月而上出涨江河而东转葢取乎纪事之实是谓春秋之典下採成周上追陶唐扬列圣之素风撷前人之遗芳其制礼也措三百以提经其辨仪也周三千而布纲其设爵也建六官而等位其列土也面五侯而尊王朝觐宗遇所以交诸侯而揖宾客冠昬祭祀所以㑹男女而宁死丧俎豆笾鼎所以辨彜仪而昭物轨牺牲粢盛所以享上帝而荐先王陶匏笙竽所以洽淳思而导和气圭裳冕弁所以祀清庙而朝明堂此二礼之垂经所以器范而川防随流扬波钩𤣥贯理喉襟大道之要羽翼仲尼之㫖或先经而始事或后经而终义或依经而辨理或析经而合异微而显兮如长云翳星炳而不耀志而晦兮如巨浸含山郁然髙峙婉成章兮如回鳞盘龙彩凤映流尽不汚兮如广溪清江触山蟠地此三𫝊之余训所以提领而振纪夫然揭大训示丕彞包裹太极斡旋二仪秦火炽烈兮斯文不焚梁风浸淫兮斯文不漓嵩岳可磨兮斯文不磷江河可竭兮斯文不淄夫潜龙虽神无庆云不能雄升海鹏虽大无扶揺不能髙飞日月虽明无隂阳不能扶其运天地虽大无风霆不能示其威是必表大训之宏规存素王之遗迹申以斋戒择以月日篆以丹青镂以金石发天语飞宸章钖玉札示四方付之有司而实兹堂焉岂无故而然哉宏规下蹯法持载于坤也宏宇上庇均覆焘于干也大楹居璇柱石尧舜也山楶层峦巩固羲轩也离离羣桷矩义之方也差差衆椽䂓智之圆也望之崇然形徳之体也即之沉然蓄道之渊也垩以白盛质以示素也饰以丹漆润以容文也若回若翔乐之和易也如轩如翼礼之周旋也通衢修涂敞孟荀之步也墉垣壮址辟杨墨之路也诛茅伐棘夷老庄之蔓也除貍薫䑕去申韩之蠧也清风扫门洗情思之氛也明月在户开性天之悟也是故由不正者不能得其门行不方者不能窥其墙道不深者不能入其室志不髙者不能升其堂不味于淡不能探书林之实不玩于𤣥不能撷文园之芳秦国公子抚席而起稽首再拜曰不登髙山不知天之为葢不临深溪不知地之为载不闻先生之言不知九经之大修九经堂记上即位之明年九月阅自虞部郎中乞守兹土乃得亳又明年十月自亳被命来领郡事一日㑹宾客于束园之嘉燕堂视其北有遗址荒焉问诸老吏云九经堂基旧记在焉于是取诸頺垣积壤之间磢涤而观之乃殿中丞陈侯充之文也陈侯当淳化二年为州于此方太宗皇帝以圣谋神断承艺祖经纶之业以徳以功克集大统散戎马于寛闲之野休生民于耕凿之乡穷日月之际极舟车所到干旋坤动霆击电扫四海之内稽首毕臣乃张治具谓治之本莫先于儒术宜公卿大夫以及守令讨论经传求先王所以化民成俗之意庶㡬太平之盛比隆于三代也由是诏以九经赐荆楚湖湘江呉杭越闽中岭外诸郡而明获预焉陈侯戾止见所赐书咨嗟抃蹈载仰天子之休遂饰广厦以藏之名曰九经堂然明于是时更五代干戈之乱幸钱氏保完而归圣宋抚育涵养生齿滋伙而学者尚少嵗磨月砺为士者日衆善人以不教子为愧后生以无闻为耻故负笈而従师友执经而游学校者踵相接焉州举进士技艺决科者又相继而辈出则赐经示教岂不粲然明验哉况自浙以东农桑自足而讼少事简明最为乐土者亦风化薰陶使然尔然察于此窃又有可叹者葢事乆则弊且壊者莫不尔自淳化三年迄于今才百年而九经既散失无有明之衣冠亦不复有知者堂亦废而草木茂焉可以不修乎哉乃率入官之弃材鸠无用之军工凿沼畚土增髙旧址加葺而新之且购九经寘其间使士民复见太宗之遗训与陈侯经始之迹而时与士大夫游焉若乃四时登览之胜江山所得与夫晨昬之间晦明之变景物错出不可得而名状者则有诸君题咏焉元祐年月十九日记重建九经堂记惟我艺祖始受天命纪元建隆呉越钱王俶首奉表修臣职既又以其弟亿假守浙东之四明郡积十有二年未有职司于王室遂为之请命于天子有诏饬有司加优礼升其州为节镇宠以奉国军号册命亿为节度使以显异之于是四明始知有天王之命按旧图牒其地滨海狃于霸政前此声教未被固非有邹鲁儒风晋郑人物着见于世逮太宗朝诸所僣伪悉归舆地车书既同乃改元淳化诏颁国子监九经于新附诸郡而四明人始被天朝之赐时守臣陈公充喜于王化思有以耸动斯民爰卜胜地得髙榭于子城东北隅乃钱公亿所创以追胜游者俾葺新之镇以赐书名之曰九经堂以风示千里其称述帝徳归美报上有石刻存焉郡人知尊经术谈王道实始于兹而为政者又有以鼓舞感发之未几风移俗易雍雍然诗书礼乐之邦信乎一变至于道自时厥后袭衣裳吟典籍少而习之长而安之自谓性禀固然殆不知帝力之所自也歴年多堂宇且敝嗣而葺之者间亦有人唯元祐五年太守李公阅尽革其故而鼎新之上以彰睿化下以劝学者其规模壮丽多见于辞人之赋閲四十年不幸悉焚于兵火又十有九年更十有四政犹未能复士𩔖毎叹息于斯豫章徐公辍自禁从始试以此郡既至上体朝廷仁厚寛大之意政务静重朞年而有成绩暇日顾旧址而慨然曰郡有此堂事闗教化久而未复岂以劳民费财耶今国家念贻谋之重务先复古如其赋不及民民不知役此何惮而弗为乃以程画付属吏之有干理者曾不踰时工告讫功落成之日宾僚相与称美而形于歌诗者又能茂明公意以接邦人于道阅归休于里获登新堂媿不能赋日辱公过之属书其事既固辞不获命窃惟圣上方以柔道治天下偃干戈而修俎豆兴学校而新馆阁凡稽古礼文之事率皆以次蒐举乃者亲洒宸翰立石经于太学颁墨本于天下重命有司版镂九经以增光祖宗右文之化而四明郡庠方建大阁以藏御书则公之此举意固有在异时此郡贤材继兴发越前辈相与従容思古念旧而推寻本朝涵养所自来然后知是堂之复自宜特书以诏后人绍兴十八年八月丙辰朔谨记春风堂在传觞亭之西守程覃建芙蓉堂在春风堂之西守程覃建清心堂在芙蓉堂之西宋隆兴癸未守赵子潚建真瑞堂在熙春之东衆乐堂在子城西南屹立湖中东南有桥以通来往宋嘉祐间守钱公辅建隠徳堂在衆乐亭之南绍兴十三年守莫将为贺知章立像而祠焉取李太白之句名以逸老乆而圮宋寳庆三年守胡榘更新之明年仍绘夏黄公之像合祠其中莫将为之记曰士有负髙世独见之明介然自守以表于世者不俟招而来麾而去能此者非学也气也非气也识也故识非学之所可致亦非气之所能使其始禀之于天渟涵静黙烛万物之理而不昧平居固已凌厉清浮俯仰宇宙视一世富贵显荣若将凂我凡随所遭而暂遇之岂复以丝髪许留方寸哉予尝论疏广受皆傅皇太子一日俱上疏乞骸骨挥手乐身于宣帝之时而龚胜薛方乃以哀鸣就死欲全节于新室摄居之世管宁抱道懐寳投迹海表终身不见曹氏父子而张翰顾荣乃以秋风莼羮酣饮谢事欲求吏于太安四王用事之日其识相去辽邈矣葢自汉晋以来至唐得二人曰贺季真李太白世惟以至博之学迈往之气知之而不知其识之絶人逺甚太白天寳初召见金銮殿供奉翰林尝醉诗赋无留意帝爱其才忤髙力士擿其诗激杨贵妃不得官恳求还山帝赐金许之益放傲江湖间终其身季真开元十三年为礼部侍郎集贤院学士宰相源干曜张说夸其两命之荣明皇自为賛赐之肃宗为太子迁宾客授秘书监天寳初一病遂请为道士还乡里诏赐剡州以居初二子为帝所知时李林甫为相罗钳吉网毒满天下以太白之风标清粹顾不减卢绚季真风流文章岂在李邕裴敦复之下㡬何不遭其诛锄乎鳯凰翔乎千仞览徳辉而下之云鹏已游乎寥廓罗者犹视乎薮泽二子之识所以絶人逺甚者也季真于长安一见太白唿为谪仙人而太白在金陵送权招夷亦曰吾希风广成荡漾浮世受寳诀为三十六帝之外臣即四明逸老贺知章唿予为谪仙人葢实录尔则二子之相与当有神交于窈㝠者矣世称中州清淑之气所穷则盛而不过必蜿蟺扶舆磅礴积郁其间当生魁奇才识之民四明按东汉地理志乃越之鄮县地有句章城及古鄞城皆汉废城也唐武徳初鄞复为州与姚严婺并总于越八年废鄞为鄮县开元二十六年析㑹稽之鄮置明州取四明山为名实并东海真淑气蜿蟺扶舆磅礴积郁之地宜有魁奇才识之士必季真乃当之而四明之人初不以季真为乡人予为明州一年得湖上茀地为堂以太白所称季真之名榜之曰逸老并绘季真之像于堂上尚友千载鳯藻霞觞而想其遗风焉昔通和先生祖贯子元元和己亥年尝遇季真授以至诀言季真得摄生之妙近数百嵗不死负笈货药如韩康伯近于天台上升徧于人聴则季真果仙去无疑予闻仙人左元放许宣平每往来九仙城阳山中蔡经去亦十二年一至其家得道者或未能忘其乡里安知季真不时来还此间耶绍兴十四年八月日记公生明在正堂之后宋守余天钖建未及名陈继其后摹司马文正公所书公生明三字扁焉清暑堂在府堂西偏一小里宋淳熙初魏王建中圯于风守余天钖新之扁仍旧仁斋宋寳庆二年守胡榘建鄞县昼帘堂在㕔事之东面南宋绍兴三十一年令宋应建赵省为之记寛赋堂在宅堂之左面东绍兴二十六年令周升亨重建读书堂宋绍定元年令薛武建琴堂在寛赋堂之北令王烨建奉化州恕堂在㕔事之西令荣彝建仁乎堂㕔事之东令荣彛建龙溪道院仁乎堂之南令荣彞建旧曰仁爱堂昌国州大生堂宋主簿王子亨建慈溪县明恕堂在县治东庑之东宋李招文建龙虎轩见普济寺下定海县清辉轩海光阁前宋嘉定十三年令赵珌夫建清风轩事见正觉寺下亭本路衆乐亭在子城西南屹立湖中宋嘉祐间守钱公辅建邵亢为之记曰嘉祐六年七月壬寅诏以四明太守钱君入直左右史之日抵书其友丹阳邵亢曰我虽治明之日浅然于明人为无恨矣嵗和谷穰愁叹息而驩豫行我乐与衆人之乐而申之为之亭城西南偏之湖中而以衆乐名焉吾友为我记之既辞不获命矣其词曰明治故鄮濒海之都厥初导江源于南山酾为漕河以入于城呉越肇国兹为辅州率常近亲以守以谋湖枝于河葢数百畆中为亭观卉木洲屿于今百年下下髙髙颓圯壊隳存者一毫维时钱君来守此邦此邦之人曰维政刑毋枉于直曰维教化日迁于良山樵水耘跻之阜安陶然太和嵗以有年邦人怡怡并寻于娯君曰従事与是同好近而胜者莫湖先焉阏者辟之洼者隆之昔吏之租削而捐之周为飞梁于以往来合为大屋鳞舒翼开逺巖近峰烟矗雨青水流庭阶激激有声君曰従事盍往落之荷房芰盘凫翻鸨飞飘浮满前凡州之人月惟暮春聨航接舻肴酒管絃来游其间环隄彷徉风于杨栁夕以忘还明人之忧惟使君是求明人之乐惟使君是度乐乎乐而不与人同乐安在其为乐哉它山之石以鑱以刻以告后人尚识其畧友山亭在府旧治绍兴壬戌守梁汝嘉建今废占春亭在春风之南宋淳祐六年制使颜颐仲建今废可憩亭在桃源洞西宋淳祐六年制使颜颐仲建今废射亭九经堂后宋干道元年守赵伯圭因旧新之今废更恭亭嘉定十六年章良朋建前有二桧取东坡先生双童老更恭之义名之今废𫝊觞亭在更恭亭北宋嘉定七年摄守程覃建今废茅亭在甬东书院南今废熙春亭茅亭之东宋绍兴癸酉守韩琎建今废来芳亭在真瑞堂之东守程覃建今废及𤓰亭在子城西南百六十步今废肃宾亭在望京门里旧名待宾亭今废三江亭鄞江之东旧有亭名三江久废宋绍兴十年守潘良贵创亭于江之西城之上东渡门之北今废记云四明在浙东最为濒海宜有瓌竒伟特之观恢登临者之心目予到官二百余日所向局趣狭陋殆未之见一日送客之东门循城而行大江横其前羣山拱其外岛屿出没云烟有无浪舶风㠶来自天际又州之井屋左顾右盼尽在目中予欣然曰噫嘻此四明之絶景也于是作亭其上以为郡人游观之所夫天下幽巖穷谷高人达士之所庐固不可以一二数若通都大邑显显在人耳目者不过有美堂岳阳楼滕王阁是数者而已湖湘楼阁之盛予固未尝登览至有美堂则江湖逺竭目力而仅得之非若此亭可以坐观而俯揖也然予之好恶取舍出于私见顾未必公当俟倦游之君子徜徉而赋优劣焉江之东旧有亭名三江更兵火壊不复存此亭之成人谓尽得三江之胜因取其名而榜之亦従父老之愿也绍兴十年正月二十八日谨记鄞县鱼熙亭在县治寛赋堂之前仰高亭宋令王烨建今废西亭宋王荆公旧读书处也今名王荆公台在廉访分司公宇后圃今废会别亭在城西宋王安石有诗昌国州浮香亭在县治后斸云亭在县治后氷壶亭宋干道六年主簿赵善誉建廉泉亭在县治之后待潮亭在丹山恩波亭慈溪县环碧亭在县城之北宋干道间令陈夀龄建揽秀亭在县治之后宋绍定元年令周符建丽泽亭在县治之前宋绍兴三十一年令钟确建濯缨亭在县治东南迎麾亭在县治西南二里承流亭在县治东南二里监司郡守经歴送迎之所定海县待贤亭县东门里迎麾亭县西门里无量寿亭宋嘉定十三年令赵善晋建緑野馆宋嘉定十三年令赵善晋建观澜亭县北一里宋治平中令林旦建许将为之诗云危亭高处倚岩隈西望蒲昌海浪回山戴鳌头天外出水浮䲡穴地中来千重侧崦扶摇没万里分流混沌开令尹观澜知道大三年穷邑更淹才应真亭在县西炼丹山顶宋治平中令林旦建为之诗云我爱井泉清来逢井上铭佳名知故里絶巘为开亭目外仙舟逺云间拱木青茫然千古意谁与问沧溟濯缨亭在县西一百歩宋治平中林旦建诗云早岁逐浮名尘埃已倦行浩然临絶岸聊此振烦缨世事随波逺吾心自水清营营朝市路谁识孺歌声灌木亭在县西一百步宋治平中林旦建诗云行行竹间往时此一登临为有凌霄干常垂满座隂海云生逺日山月照闲心幸免材为累无言弃掷深升浮亭在仙掌巖之下宋庆元初令赵善与建照香亭县治西宋令赵善与建香风亭竹间亭县治之后宋治平中林旦建诗云昔人尝种竹此意为山林野翠何凌乱羇懐得放吟化龙知有节待凤岂无心长望山隂宇风愁不可寻曲水亭县治西圃令林旦诗云岩熘抱山急传觞何太频回看野客醉还笑浊醪醇汉曲人方逺兰亭迹易陈劳生无足校疏放即天真更好亭在县治西圃涤尘亭又名东谷泉亭县东北四里宋嘉定十二年令赵善晋建方壶亭县西北一里宋嘉定十二年县令赵善晋建圆峤亭县东三里嘉定十二年令赵善晋建楼阁本路镇海楼在府堂之东偏宋宝祐二年守胡榘建双瑞楼在春风堂之南守程覃建因田夫以骈干之粟米献而名之明秀楼在清心堂之西守程覃建后圯以风喜雨楼在及𤓰亭之上十洲阁王亘诗山川如幻阁长秋一岛飞来伴九洲不碍渔樵双桨过何妨罗绮四时游云疑泰华分张去水忆蓬瀛散漫浮禁苑未知湖海乐生绡冩取献中州澄辉阁周谔诗雄建俯空濶下瞻霄汉浮眼将云漠漠心寄水悠悠日暖鸟飞镜月凉鱼弄钩行期分此景家在甬西头红莲阁在子城西南八十步大中祥符间建经纶阁在㕔事之西偏宋元祐中令王安石建建炎四年燬于兵绍兴二十五年令王烨重建奉化州镇东楼在县东北四里市之心宋嘉定中令冯多福建慈溪县清清阁在县㕔后宋淳化中建以县令张颖清徳得名定海县海光阁旧名多稼亭在县治西北宋嘉定间令崔端学建象山县望稔楼在县治西圃宋庆元初县令赵善与建台榭本路百花台太守曹洙建今废象山县月台在县治西圃庆元初令赵善与建园圃本路花屿浅深艳冶一枝枝带露临风不自持水上红云真缥渺多才却忆退之诗芳草洲春水池塘空苒苒长安古道倍依依争如緑向芳洲遍不怨王孙去未归栁汀江渡隋堤千万缕年年折尽最长条谁知烟雨汀洲晩闲舞东风拂画桥竹屿翠云摇曳波心起清影扶疎月际来结实终期丹凤至虚心聊映小桃开烟屿闲伴晓云笼浅濑半和秋雨羃寒沙溶溶曳曳拖轻素遮尽渔蓑与钓槎芙蓉洲翠幄临流结绛囊多情长伴菊花芳谁怜冷落清秋后能把柔姿独拒霜菊花洲金蘂寒香冒雨开清无俗格絶尘埃休嗟不及东篱下也有幽人载酒来月岛衆乐亭前满洲雨余风静正中秋桂华冷射千寻碧十顷湖光烂不収雪汀六出花轻巧剪裁瑶林玉砌映南台氷澌四面寒光合疑有飞仙月下来松岛耻随杨柳娇春色厌近芙蕖逓暗香直干凌霜终偃蹇愿为一柱壮明堂桃源洞在旧府治之后附録冯氏万金楼㡬年江上梦黄鹤意悠悠百尺独临水万金难买秋杵声喧药市栏影枕渔舟应有壶中客分身向此游清斯堂万物本空寂浮生方沼中沤轻时出没萍散只西东槛外风初息天边月正融了无尘可濯危坐照衰翁临云阁高僧终日笑凭栏亦似无心懒出山几渡好风吹雨散坐看綵翠落人间春乐轩隔水岩花红浅深花边相对语幽禽管絃不到山间耳谁㑹凭栏此日心宿鹭亭云过千溪月上时雪芦霜苇冷相依正縁野性如僧癖亲为游鱼下钓矶桃源径十亩红桃径穿花过水西清泉来不断行客到应迷露锦披荒䲧晴霞倒碧溪年年春意在常㑹自成蹊逓铺录事司在城急逓铺元系亡宋宣诏亭基坐落西北隅至元十三年归附后置立奉化州大桥铺元州东五里今迁州治前实延祐七年春也金钟铺州东北一十五里奉化乡一都南渡铺州东北二十五里长寿乡三十六都陈桥铺州东北三十五里长夀乡三十四都常浦铺州东北四十五里长寿乡三十五都龙潭铺州东南十里奉化乡三都尚田铺州东南十五里松林乡十三都双溪铺州南二十五里松林乡十五都方门铺州南三十五里松林乡十五都山隍铺州南四十五里松林乡十六都墟铺州南五十里松林乡十六都慈溪县西渡铺夹田铺桐桥铺倪桥铺夹山铺罗家铺蒋家铺太平铺定海县凡路府公檄下县者必入逓铺本县惟通衢驿道为无逓铺归附后于苗粮祗候并禁子内轮充近帅府令于民间有丁无役戸内差㸃往来走逓承接文檄或外路文檄往来亦于在城府前铺承受投放于是禁子管囚祗候任承直各尽厥职鄞县夹塘铺景安铺洞桥铺新桥铺颜桥铺社录事司东南隅天字社地字社𤣥字社黄字社宇字社宙字社洪字社荒字社日字社月字社盈字社昃字社辰字社宿字社列字社张字社寒字社来字社暑字社往字社秋字社收字社冬字社藏字社闰字社余字社成字社嵗字社西南隅律字社吕字社调字社阳字社云字社腾字社致字社雨字社露字社结字社为字社霜字社金字社生字社丽字社水字社玉字社出字社崑字社冈字社劒字社号字社巨字社阙字社珠字社称字社夜字社光字社果字社珍字社李字社柰字社菜字社重字社芥字社姜字社海字社咸字社续字社东北隅河字社淡字社鳞字社潜字社羽字社翔字社龙字社师字社火字社帝字社官字社人字社皇字社始字社制字社文字社字字社乃字社服字社衣字社裳字社推字社位字社在字社竹字社帛字社西北隅逊字社国字社有字社虞字社陶字社唐字社弔字社民字社伐字社罪字社周字社发字社商字社汤字社坐字社朝字社问字社道字社垂字社拱字社平字社章字社爱字社育字社黎字社首字社臣字社伏字社戎字社羌字社遐字社迩字社壹字社体字社率字社賔字社归字社乡都鄞县万龄老界乡在县东五里旧有里一赤城村二盛店尚书今管都四一都二都三都四都阳堂乡在县东三十里旧有里太白村宝幢东呉今管都七五都六都七都八都九都十都十一都翔凤乡在县东南四十里旧有里一沧门村隐学今管都五十二都十三都十四都十五都十六都万龄手界乡在县东南一十里旧有里一赤城村二张村邓桥今管都六十七都十八都十九都二十都二十一都二十二都丰乐乡在县东南四十五里旧有里一石柱村二干坑故于今管都四二十三都二十四都二十五都二十六都鄞塘乡在县南二十五里旧有里一村二姜山铜盆浦今管都六二十七都二十八都二十九都三十都三十一都三十二都句章乡在县南五十里旧有里一夕阳村二高桥市中今管都三镇都三十三都三十四都通逺乡在县西南六十里旧有里一李洪村一环村今管都五三十五都三十六都三十七都三十八都三十九都光同乡在县西南二十里旧有里一青林村二北渡栎社今管都四四十都四十一都四十二都四十三都桃源乡在县西三十里旧有里一石马村二黄姑林林村今管都五四十四都四十五都四十六都四十七都四十八都清道乡在县西三里旧有里一横山村二高桥沈店今管都五四十九都五十都五十一都五十二都镇都甬东隅在灵桥门外城西隅在迎恩门外湖田四十四隅在桃源乡湖田四十五隅在桃源乡湖田四十七隅在桃源乡湖田四十九隅在桃源乡湖田五十隅在清道乡奉化州奉化乡州东北一都二都三都连山乡州西南四都五都六都七都八都九都十都松林乡州东南十一都十二都十三都十四都十五都十六都十七都十八都忠义乡州东南十九都二十都二十一都二十二都二十三都二十四都二十五都二十六都二十七都金溪乡州东北二十八都二十九都三十都三十一都三十二都三十三都长夀乡州东北三十四都三十五都三十六都三十七都三十八都禽孝乡州西北三十九都四十都四十一都四十二都四十三都四十四都四十五都四十六都剡源乡州西五十都五十一都五十二都昌国州富都乡占东北一都二都三都四都五都六都七都八都九都安开乡占东南一都二都三都金塘乡占西南一都二都三都四都蓬莱乡占东北总五都今併为三三都五都三四都慈溪县西屿乡七都八都九都十都十一都十二都十三都徳门乡一都二都三都四都五都六都石台乡十四都十五都十六都十七都十八都十九都金川乡二十都二十一都二十二都二十三都二十四都二十五都鸣鹤乡二十六都二十七都二十八都二十九都三十都定海县清泉乡一都二都三都四都五都六都灵绪乡一都二都三都四都五都崇丘乡一都二都三都四都灵巖乡一都二都太丘乡一都二都海晏乡一都二都象山县归仁乡一都二都三都四都五都六都七都八都九都政实乡十都十一都十二都十三都十四都十五都十六都十七都游僊乡十八都十九都二十都二十一都二十二都二十三都二十四都延祐四明志卷八延祐四明志卷九钦定四库全书延祐四明志卷九元袁桷撰延祐四明志卷十钦定四库全书延祐四明志卷十元袁桷撰延祐四明志卷十一钦定四库全书延祐四明志卷十一元袁桷撰延祐四明志卷十二钦定四库全书延祐四明志卷十二元袁桷撰赋役考人民之数年嵗不同三年大比稽诸史不诬也贡赋有恒贫富循环而田制莫有改取力于民始蠲其租曰灶户曰水马户弓手户圭田无征以养官也寺观免租限以统一世祖皇帝之仁政也因田以为役髙下莫定其可稽者曰弓兵狱卒衙前作赋役考田土本路总计二万一千一百六十九顷三十亩一分八釐六毫系皇庆元年计拨数官田二千七百顷四亩四分二釐八毫四丝四忽民田一万八千四百六十九顷二十五亩七分五釐七毫五丝六忽鄞县四千三百七十三顷八十一亩一分二釐官田五百二十六顷六十一亩四釐七毫一丝六微六尘民田三千八百四十七顷二十亩七釐二毫九丝奉化州四千九百四十八顷三十一亩八分四釐四毫七丝五忽官田六百三十顷一十七亩二分一釐四毫民田四千三百一十八顷一十四亩六分三釐七丝五忽昌国州一千五百一顷一十九亩一分一釐八毫官田三百一十三顷八亩七分三釐民田一千一百八十八顷一十畆二分八釐八毫慈溪县四千六百一十六顷四十四畆五毫一丝七忽官田一百九十六顷四十四亩五毫一丝七忽民田四千四百一十九顷八十五亩一分二釐二毫九丝四忽定海县三千八百三十九顷一亩五分五釐二毫八忽三微四尘官田四百一十四顷六十二畆一釐一丝民田三千四百二十四顷三十九亩五分四釐一毫九丝八忽三微四尘象山县一千八百九十顷五十二亩五分官田六百一十八顷九十六亩五分民田一千二百七十一顷五十六亩灶户田八百三十九顷八十二亩六分四毫四丝九忽官田四十二顷五十亩五分五釐五毫三丝三忽六微六尘民田七百九十七顷三十二亩四釐九毫一丝五忽三微七尘僧道田僧寺田一千三百二十八顷六十一亩九分一釐七毫道观田五十八顷九十四亩九分七釐六毫驿户田马驿户民田四百六十一顷九十七畆七分七釐七毫水驿户民田八十二顷九十二畆三分职田标拨各官九十九顷三十九亩五分各处旧有成熟田九十一顷八十六亩三分五釐荒闲田七顷五十三亩一分五釐兵本路各州司县该设六百三十名至元二十二年五月内承奉省札仰于见纳税三石以下一石以上丁多户内差拨録事司额设二十五名鄞县该设六十五名尉司二十五名大嵩巡检司二十名小溪巡检司二十名奉化州该设一百四十五名捕盗司二十五名连山巡检司二十名公塘巡检司二十名鲒埼检司二十名墟巡检司二十名东宿巡检司二十名田下巡检司二十名昌国州该设一百六十名捕盗司三十名岑江巡检司二十名岱山巡检司三十名螺头巡检司三十名北界巡检司三十名三姑巡检司二十名慈溪县该设六十五名尉司二十五名鸣鹤巡检司二十名丈亭巡检司二十名定海县该设一百五名尉司二十五名白峯巡检司二十名管界巡检司二十名施公山巡检司二十名海内巡检司二十名象山县该设六十五名尉司二十五名东门巡检司二十名门巡检司二十名狱卒本路各州司县该设四十三名至元二十二年十月内承奉省札仰于苗粮一名以下五斗之上户内差拨司狱司该设一十五名録事司该设三名鄞县该设五名奉化州该设四名昌国州该设四名慈溪县该设四名定海县该设四名象山县该设四名本路各州司县该设一百三十四名至元二十二年十月内奉省札仰于苗粮一名以下五斗之上户内差拨本路祗候该设四十名经歴司曳刺一十名録事司祗候该设一十名鄞县祗候该设一十二名奉化州该设祗候一十二名曳刺四名昌国州该设祗候一十二名曳刺四名慈溪县祗候该设一十名定海县祗候该设一十名象山县祗候该设一十名秋粮实徴总计粮米一十三万五百五十二石一斗八升四合钞中统一百三十六锭一十一两六钱三分七釐官田粮米四万八千七十五石六斗五升六合钞一百三十二锭四十六两八钱二分七釐民田粮米八万二千四百七十三石五斗二升八合元科米六万八千七百二十七石九斗三升九合五勺添科米一万三千七百四十五石五斗八升八合五勺钞三两五钱五分房屋租钱中统钞三锭一十一两二钱六分官牛粮米三石奉化州实徴粮米一万三千五百一十八石九斗八升五勺钞五十五锭二十一两六钱五分五釐官田粮米一千二百五十五石一斗四升五合五勺钞五十五锭一十七两六钱五分五釐民田粮米一万二千二百六十石八斗三升五合元科一万二百一十七石三斗六升二合五勺添科二千四十三石四斗七升二合五勺房屋租钱中统钞四两官牛粮米三石昌国州实徴粮米四千六百七十六石四斗六升六合钞一十定三十五两九钱八分官田粮米一千四百九十二石六斗二升二合钞一十锭二十一两五钱八分民田粮米三千一百八十三石八斗四升四合元科二千六百五十三石二斗三合五勺添科五百三十石六斗四升五勺房屋租钱中统钞一十四两四钱鄞县实徴粮米六万五千四百八十五石三斗五升一合五勺钞二十七锭二十八两九钱八分五釐官田粮米三万五千一百三十九石九斗九升三合钞二十六锭三十一两二钱三分五釐民田粮米三万三百四十五石三斗五升八合五勺元科二万五千二百八十七石七斗九升八合五勺添科五千五十七石五斗六升钞三两五锭五分房屋租钱中统钞四十四两二钱慈溪县实徴粮米二万五千九十一石一斗九升五合五勺钞中统四锭二十七两四钱五分官田粮米七千一十四石三斗九升六合五勺钞四锭二十七两四钱五分民田粮米一万八千七十六石七斗九升九合元科一万五千六十三石九斗九升九合添科三千一十二石八斗定海县实徴粮米一万七千四百二十六石九斗四升八合五勺钞一十五锭四十五两七钱三分七釐官田粮米一千八百八十八石九升六合钞一十五锭四十五两七钱三分七釐民田粮米一万五千五百三十八石八斗五升二合五勺元科一万二千九百四十九石四升三合五勺添科二千五百八十九石八斗九合象山县实徴粮米四千三百五十三石二斗四升二合钞一十四锭四十二两三钱二分官田粮米一千二百八十五石四斗三合钞一十四锭四十二两三钱二分民田粮米三千六十七石八斗三升九合元科二千五百五十六石五斗三升二合五勺添科五百五十一石三斗六合五勺録事司实徴钞七锭九两五钱一分系官地租钱五锭一十两八钱五分房屋租钱一锭四十八两六钱六分夏税依验粮额科徴每民苗米一石带科中统钞三两总计钞中统四千二百九十八锭一十九两五钱九分六釐奉化州钞六百四十四锭二十三两六钱五分四釐昌国州钞一百五十九锭二十七两九钱二釐鄞县钞一千六百六锭三十二两七钱一分五釐慈溪县钞九百四十锭一两三钱九分一釐定海县钞七百九十四锭一十四两三钱三分三釐象山县钞一百五十三锭一十九两六钱一釐税课週嵗该办总计钞中统钞六千二百一锭二十两九分三釐在城务钞四千四百三十八锭二十三两四钱四分七釐定海县务钞七百八十五锭二十六两二钱五分奉化州务钞五百四十五锭八两慈溪县务钞二百一十六锭七钱五分象山县务钞一百一十二锭二十四两五钱昌国州务钞一百三锭三十七两一钱四分六釐官降契本发下税务销用每本收中统钞一两五钱另项作数解官酒醋课週嵗该办总计钞中统四千八百五十一锭三十六两八钱八分八釐録事司钞一千五百二十二锭一两四钱八釐鄞县钞一千四百三十二锭四十六两九钱六分奉化州钞七百一锭二十四两五钱六分慈溪县钞五百三十七锭一十一两八钱八分定海县钞四百六十锭一两昌国州钞一百一锭四十九两八钱八分象山县钞九十六锭一两二钱茶课嵗週该办总计钞四十锭七两五钱一分鄞县钞一十一锭二十两六钱八分昌国州钞三锭五两六钱四分象山县钞三锭五两六钱四分慈溪县钞一十锭一十八两八钱八釐奉化州钞九锭一两三分二釐定海县钞三锭五两七钱一分鐡冶课奉化州嵗办钞中统二锭盐课本路合属盐塲週嵗额煎盐数总计嵗煎实办鄞县大嵩场元额盐五千九百八十八引一百七十四斤一两九钱二分因饥荒见办二千八百九十五引三百七十八斤一两五钱一分昌国州正监场元额盐六千三百六十一引三百六十九斤除逃亡外实办六千二百一十六引三十二斤岱山场额办盐七千五引一百八斤芦花场额办盐六千八百七十一引慈溪县鸣鹤场额办盐二万八千引定海县清泉场额办盐七千三百三十七引穿山场额办盐七千二百九十二引三百四斤龙头场额办盐六千七百三十五引长山场额办盐八千四百八十三引象山县玉泉场额办盐九千三百四十三引本路合属州司县週嵗额办食盐场总计嵗办二万一千二百六十六引一百六十四斤一十四两二钱五分録事司一千五百一十六引一百九十二斤一十一两四钱八分奉化州五千二百九十七引一百八十六斤一十二两五钱五分六釐鄞县三千七百六十四引二百四十六斤四两九钱定海县二千七百一十三引七斤五两一钱五分慈溪县四千四百九十二引二百九十八斤一十五两一钱昌国州二千一百一十二引一百三十八斤一十一两八钱六分四釐象山县一千三百六十九引二百九十四斤一两二钱织染週嵗额办总计段疋三千二百九十一段俱系陆托纻丝一千七百二十六段暗花八百六十二段素八百六十四段枯竹褐四百八十四段捍草褐一百八十九段駞褐二百五十二段蓝青一百二十八段枣红二百二十四段鸦青二百二十四段明緑二百二十五段丝䌷一千五百六十五段胷背三百一十三段斜纹一千二百五十二段枯竹褐一百一十七段駞褐一百六十段枣红六百一十五段鸦青三百九十六段明緑一百一十八段橡子竹褐一百五十九段杂造军器週嵗额办总计军器一百七十五副人甲一百五副紫真皮盔甲袋全黒漆罗圈鐡甲八十八副四巴水牛皮甲一十七副黑漆甲五副朱红甲四副緑油甲四副雄黄甲四副手刀一百一十五口黒漆木鞘靶全弓袋箭葫芦杂带皂真皮弓袋五十五副水牛皮箭葫芦五十五箇皂真皮杂带五十五条皮货额办总计貉皮三千七十六张狸皮二十张鄞县貉皮额办一千五百一十张奉化州貉皮额办五百五十九张因饥荒捕户逃亡见办四百一十张昌国州狸皮额办二十张慈溪县貉皮额办一千三张定海县貉皮额办一百二十张因饥荒实办七十五张象山县貉皮额办七十八张沙鱼皮本路额办一百六十三张奉化州额办二十七张昌国州额办九十四张定海县额办四十二张鱼鳔本路额办二百斤奉化州额办四十斤昌国州额办八十斤定海县额办四十斤象山县额办四十斤延祐四明志卷十二延祐四明志卷十三钦定四库全书延祐四明志卷十三元袁桷撰学校考家塾党庠废所来乆矣文翁立博士弟子后世规制深髣之宋用隋唐法取士率出于学校法虽有弊贤徳硕辅皆繇是出世祖皇帝平海㝢首复儒役谆谆然劝勉至矣先帝崇文尚儒慨然复立科举学者宜益自奋励郡学教养昔论以四明为先今而日游惰抑盛衰使然欤观昔时得人之盛见于科目皇朝建䝉古学复立医学隂阳学凡四学作学校考本路蒙古学学在西南隅仓桥侧至元二十九年命天下州郡立学大徳十年草创于兹以肄业庐犹未完赡学田土学官教授一员学正一员奉化州䝉古学学官学正一员本路儒学开元二十六年四明始治州学寳应广徳间州燬于袁晁之乱贞元四年王沐始建夫子庙太和七年于季友以开元褒封文宣王册文刻石天禧二年李夷庚移学于城之东建炎兵燬先圣殿独存郡人林暐首捐金钱数十万绍兴七年仇愈卒成后为明伦堂东斋曰上逹广誉造道西斋曰登贤成已时升十九年徐琛即明伦堂之后建稽古堂堂之上旧有五经阁阁毁经亡后以蔵宋御书岳甫守郡复置成徳斋后以置养正斋皇朝至元十九年火仅存外门二十九年本道亷访副使陈祥即阁基立尊经阁有记二十年乡之儒士裒力新明伦堂至大二年旧殿以民居为之弗称副使赵宏伟劝士重建有记复新仪门泮水东教授吴宗彦建賔序养䝉堂在廊东史复伯吴宗彦等建先贤祠堂旧有五先生祠后増陈忠肃公丰清敏髙献简林侍郎汪尚书复増郡守六人教授一人淳祐中颜頥仲复祠张宣公吕成公陆文安舒文靖沈端宪杨文元袁正献是后立祠冗杂今不复着而九先生祠迄不敢废王尚书应麟始立传为记以奉圣㫖崇祀复设二亭在外门东西公厨土祠㕔舍凡学所当备具者畧弗书射圃以宋孝宗颁射义魏王判郡立今为教授㕔重建州学记四明据㑹稽之东抱负沧海枕山臂江重阜崇岭连亘数千里其浸不淫于海而潴以为湖山川之胜雄杰茂异所以人材英抜比他郡为甲至于后进缝掖往往氷玉秀整亷利好学葢自祖宗以来名公硕儒文词为诸儒倡者缙绅至今诵之郡旧有学制度甚伟建炎之祸鞠为茂草而先圣之殿仅存扶持倾欹不庇风雨荒榛断址使人怆然懐旧而悲焉今新昌石君延庆光钖学问渊博连中三科四方望风钦瞩愿执经席下以丐余论绍兴五年实掌是邦之教事居无黉舍食无粱肉水火器皿之用凡百不备学者犹且负笈而来栖于败屋之下弦诵之声不絶葢其风气好学如此㑹太守仇公以次对出镇恭致天子崇儒右文之意嵗时严奉牲币盛服搢笏祠于庭下将事既毕延见诸生酌以酒醴每病饩廪不给以为公私之患明年政成迺斥公帑百六十万又丐于耆旧乡老得钱八十万始益赋入助其供给复以估𣙜废村瓦木竹秆凡十万九千六百有竒益以调度之余四百万钱以为梓匠丹垩之费初立重门两序敞其后以为讲议之堂葢其东以为庖湢之舍闬闳深丽翼飞瓦耸神位像设笾豆俎簋焕烂一新于是頖宫之制具体克备既落成率诸生行舍奠之礼是日鼓舞歌咏莫不称颂仇公之徳又以石君超诣之材屑于细故针抽缕积以至于斯也窃尝谓古者有国有乡必立学校葢非茍然而已以为君子之居而礼义之所从出也为诸侯者于此乎受成遣师以服逺人为大夫者于此乎逰燕休息以议政事执政者又从而究其言善否因以改行下至游士胄子编户庶民莫不雍容进退于斯讲求先王之道皆得兴于礼义及其秀杰颖脱则又论而升之俾之为天下政事之臣此所以学校官府初无二体而三代之上家塾党庠遂序国学如是之设也后世先王之道不明武吏以杀伐暴悍为能文吏以簿书期㑹为重其间深文刻害便法自营者则悠悠之谈指为亷正怙其鸷忍以投时好如虫食木中伤败冲气卒至穿穴侵漏与本俱倾而莫之知也大扺自汉而下承暴秦之绪维持固结之道一切主于法令刼持天下使不能去无复父子君臣之爱一旦溃败不可钤握诚以平昔用法便文之积也今承汉唐之后去古益逺为吏者视斯民如仇雠居官者指公府如传舍朝夕从事米盐锥刀之末为治之道追胥箕敛耳非复有文学礼义之说也至尊忧勤于上隆师重傅以明先王之道而六经之㫖不行于士大夫之间处心积虑官迁留滞而止士之游于庠序者截决经史取青嫓白以待有司之问更相告语惟恐趋赴功名之后此道之所以不明而先王之道几于熄也如是而望风俗之醇厚亿兆之孝悌忠信难矣郡之有学始曰礼义而先王遗风余训标凖在是为政者尚指以为不急之务亦已甚矣四明环地千里浮屠老子之宫无虑数百区穷极土木以享王侯之奉然以州郡之力学校之事求数十楹以庇其徒而艰难勤勚积嵗十数不克有成良可叹也今仇公适丁抢攘之际抚临一方未及报政而公私便利风化醇厚无厨传过客之事而有恭俭率循之益为善者有所恃而不惧姦宄小人知所畏惮而不敢自肆是以风颿海舶夷商越贾利原懋化纷至沓来波涛詟伏山谷休靖盲风怪雨不敢辄作迺能于此之时以其余力及于学校养育人材用异时兴起太平之资其所以忠于国家恵其俦𩔖之意深矣又能斥其帑蔵之积勉励郡寮上下协同以致登兹其用心可谓知所先后不忘其本者哉虽然善始者未必善终能作者未必能述今公于此可谓勤矣若夫因卑为髙积㣲至着日増月益以至熙盛则又有待于后世君子赓继存爱之而已此则仇公之意亦郡人所望于来者也故併书之以告绍兴七年冬闰十月甲申谨记重修州学记国朝庆厯中诏天下皆立学按唐贞观诏州县作孔子庙四明学区暨建炎火于兵仅存先圣祠貌有断碣三考唐开元封文宣王太和始立石纪所封遗裂庙经冦毁贞元四年刺史瑯琊公重建刋石文有追赞明王者太和四年修庙六年亦志于石今登科记述天禧中李侯夷庚崇庠序父老传移学于州治东北即李也邈乎罔究经始之日至改作续修竟与正观庆厯相先后绍兴七年郡将仇公徽学悯建炎之厄乃建门结堂翼以斋馆荡秽披榛未遑宏固更二三纪新故等敝耕老辱典教具闻于府使君赵公阁学力欲兴之未及而去越明年直阁张公下车复疏曲折以请公嗜学乐儒随假之资鸠匠市材惟恐后蠧者撤之桡者易之倾墁罅葢翻栏植有俨其新使人生敬以干道三年六月辛巳始事閲月既望讫工率诸生释菜安奉睟容毕礼歴阶升堂行揖逊讲中庸申以頖水士儒劝喜芹藻生春耕老职迺事不敢不谨书以诏将来云谨记重建大成殿记天子初郊见之嵗法驾视学谒欵先圣隮曽子子思侑飨建首善风四方罔不丕式彜训越再嵗吏部尚书洪公焘以敷文阁学士来牧四明秋舍奠于学顾瞻礼殿梁栋陊剥喟然曰大哉圣人之道于穆不已恵我无彊矧东渐于海逺遡洙泗簪绂之盛儗邹鲁职在宣化弗惟道原是崇曷克称明诏若稽郡乗旧夫子庙肇自唐贞元四年至今四百八十余年矣元气回复理若有待明年实咸淳纪号之六年迺鸠工饬材而鼎新之穹栋硕楹奂栾严敞视昔有加焉某月日虔妥用币衿佩云集相与端拜而议曰吾邦自庆厯诸老淑艾后进干淳大儒阐绎正学孝悌修于家而仁逊兴徳齿让于乡而风俗厚理义明于心而贤才盛善信充于已而事业显成我者夫子也圣天子立教于上而夫子之道益尊贤师廸教于下而夫子之道益彰夫道者治之本其功与天地并世之言治者谓古道不可以御今先政刑后教化道寖㣲而俗滋薄尠觌天衷民彜之统纪急衆人之所缓可谓知本欤昔鲁僖公能修泮宫威徳所被至于海邦夫子列其诗于颂而先儒传春秋则曰学校为国之先务虽用民力不可废也故不与新作南门概书之策今公兹举合诗春秋之义丰道扶教作新数百年几坠之绪盛徳至善百世不忘也于是郡博士请书成事于石应麟世家于鄞幸得从先生长者后升堂闻金石之音入宫墙而见宗庙之美惟逰于圣人之门者难为言曷敢赞一辞窃尝闻之论语始之以君子终之以君子学者所以学为君子也凡我同志服膺圣训陟降庭止昭假不违上以承天子之休徳下以笃师帅之善教罔俾克广徳心专美鲁之多士尚其懋哉朝奉大夫秘阁修撰新知徽州王应麟记重建学记四明自唐为州始为夫子庙宋始建学规模丰敞栋宇穹崇庠声序音冠于左浙英俊之域绂冕所兴文献葢彬彬矣至元十九年春学燬于融风教授潘梦桂黄裳吴宗彦史复伯歴载缮葺经始礼殿门庑斋舍寖以畧具讲堂有席养䝉有堂皆草创未就二十八年冬肃政亷访副使陈公祥下车谓博十诸生曰化民成俗劝学为先尝闻畴昔轮奂之盛意不止是盍饬工抡材以复旧观顾仪门庳隘弗称从祀容服弗严越明年夏鼎新髙明贲饰貌像六旬而毕二堂亦告成又惟斯文与天地并立华榱岑楼式毖厥蔵因重建尊经阁五楹里士忻然竞助教授苏君焱撙约学廪续其不给秋九月阁成嶫峨壮伟衿佩耸瞻咸曰六经如日月陟降庭止恵我光明恢人文以迪化原维贤使者之徳请识成事于石维诸侯之学载于礼详矣在易临之象曰君子以教思无穷泽上有地犹君子之近民也近民则礼逹而教行建其教立其监有师保之义凡以存天理淑人心而已矧是邦为诗书之乡逸民之黄纯孝之董文士之任自汉以来为美谈庆厯诸老模范后进淳熈大儒阐明正学惟圣贤是式惟徳性是尊小而洒扫应对大而格物致知目濡耳染充然有得每嵗孟春衣冠济济齿位秩秩司徒之教伦党正之礼饮流风遗俗犹存未坠南丰曽公忠肃陈公继为守貮表率薫陶东诸侯莫逮焉春秋大复古学之复道之泰也不农不工何以谓之士非老非释何以谓之儒行已有耻尚志仁义士之广也为君子儒夙夜彊学以待问儒之实也游于斯义于斯盍亦践其实副其名乎郡国有学昉于汉二千石所察惟曰好文学敬长上肃政教顺乡里三代考行之意蔼如也因作新之机而日新其徳业孝悌忠信为根本明诚敬义为凖的始于离经辨志成于知𩔖通逹用仰承菁莪乐育之仁不在兹时欤昔鲁僖公能修泮宫教泽浃乎海邦其俗秉周礼守经学一变至道圣人称之谁谓鲁逺道无古今师友渊源绪接洙泗颂其诗尚论古之人罔俾克广徳心专美鲁之多士凡我同志懋敬哉欧阳子有言善教者以不倦之意须迟乆之功礼行俗纯然后为学之成迺纪其始成以诏永乆俾无怠大成殿记圣天子即位首崇学校务作养人材以备选擢徳至渥也海内士莫不感激思奋期以奉明诏惟四明古名郡夫子庙学甲东浙壬午既燬有损所居堂以为殿见为庳隘复不以时修葺凛乎其若压至大己酉夏六月亷访副使赵公宏伟虑囚实来环顾叹息上方向用儒术世隆加封之典而庙祀弗称非使人昭尊事宣教化此固吾职与教授苏君垲谋督租入撙用费学官输俸诸生辍供儒人之在籍者助有差龟吉考度鸠匠庀工物直相得而木石川流地效其良劳佚惟均而丁夫云集人尽其心羣材既丰衆作咸秩初梓人以圗上一如公指授毋袭前陋毋侈后观崇贤去浮于以示教视前髙一寻前庑之广半之既礼行而周旋有余地乐作而县设有定所匪亟匪徐有严有翼闳丽靓深悉遵礼制法宫既正爰及黉宇蔵书有阁肄业有斋讲堂数十楹周垣数百尺栋屋之桡坏瓴甓之残缺丹垩之漫漶或易而新或因而理勿为茍完以植永固万目耸瞻于前烈有光焉既告成功我公莅止祗谒荐诚用答嘉贶乃揖长老招诸生而进之曰庠序之设古今攸重非直为观美也盍知所以为学乎学者合内外之道自谓开物成务而无本则非治自谓穷理尽性而无用则非学本诸心体诸身徴诸庶民尧舜行此道千载而上所以为唐虞夫子明此道千载而下可以为尧舜布在方策炳如日星学者所宜用力于此有阁杰然髙明广大尚友古人毋使简编之富徒资蠧蚀也有斋廓然蔵修游息相与琢磨毋使羣居之乐适滋玩愒也有堂巍然正席而讲环坐而聴毋为口说之胜而耳学之浅也由是得其门而入见宗庙之美百官之富源深流长器大用宏穷而其志足以有守逹而其材可以有为忠信之行渐被乡闾诗书之化陶冶万物立太平之基垂无穷之闻此夫子之道学者之事实圣朝加恵学校之至意也佥曰谨受教愿刻之石以谂来学且识其颠末云公通古今知所先后尝有徳于湖湘之民退而以道自娱乐者十年上谓是足司吾风宪者问学以明理为宗政事以敦化为要葢有本者如是是役经始至大二年十月庚申越明年三月丁未乃备先年营董之责者非一奉化州判官程时敏实竟其事以材选教授苏君承积弛之余以职业受知成此骏举亦克世其家者皆不可以无纪九先生祠堂记古之乡先生祭于社近世祠于学社所以养学所以教而教之功尤大秉彜好学之良心百世犹旦暮况其迩者乎颂其诗读其书尚友古之人非一乡之望也天下之望也四明乡先生有九人焉宋庆厯建学之初杨杜二王楼公以道徳文行师表后进或授业乡校或讲道闾塾衣冠文献益盛以大五先生之功也淳熈之沈杨袁郑诸公以尊德性求放心为根本阐绎经训躬行实践学者知操存持养以入圣贤之域四先生之功也郡泮旧有祠因郁攸之废至元甲午季冬朔旦亷访使者狄公桂属郡博士戴君友始复毖祀观者兴起元贞丙申月正元日亷访使者完颜公贞至学宫谓祠宇陿陋未称相攸尊经阁之右规模一新府牧月列公提其纲帅属协力庀事以迄有成妥侑如礼多士䜣䜣周爰咨诹章善扶教以谷我子弟惟二使者之赐亦惟承流宣化之贤立师道以美风俗皆宜书凡我同志盍亦修孝悌忠信尚礼义亷耻学必正大学必笃敬式时前哲训用对作新之盛徳可不懋欤重修先圣庙记河南郭侯视郡事之初首定役法郡民日困醝事旬月按覈数常不登郭侯知其奸利迺言曰病在私商濳转输其所赢余卒不入公籍民病不可药也于是罢贾区分四厢俾总之鱐豉脯各趋其时视计口之授畧相等复竦然曰吾职司学校兹曷可少缓督大小学谨授业斥其伪冒以其余粟大修孔子庙于是进郡博士陆晋之学正録胡禾毛明徳而言曰汉文翁立学歴唐宋几二千年犹完致君等知其故乎少间曰教在不坠共不废在缮修迺曰若殿若仪门风雨剥圮在丹艧先圣崇严列祀肃雝在作绘定章服在礼象又曰讲有书堂有楼吾亦曷敢后姑徐徐为之吾愿俾是邦服习仁义秀文林立遣诣王庙将自兹始桷由禁署归里凡三年爱中和乐职之诗首为诗以咏赞侯名郁字文卿所至官以兴学为本诗曰茫茫海甸聿仁义邦圭组绩荣失其敦龎岁亦云徂夸侈则降维侯之来靡瘼不知曰维泮宫风化攸基竦其具瞻象神之仪藻井绘栌绚兮承式降陟有严是奉是翼匪土木之工职教攸则瞻彼㦸门有飞戾止斯翚煌煌五采属纚锵锽八音粲目在耳嗟尔后生无媮以诞无逸豫伴奂遵我侯度以靖以献奉璋有峩伊侯之愿赡学田土田一万三千六十六亩三角三十七歩一尺五寸上岸田四千一百二十五亩五十八歩一尺五寸官湖田八千九百四十一亩二角三十九歩地六百一亩三角四十九歩山一万二千二百亩二角三十二歩河涂六百一十七亩三角三十歩砂岸石衕山宜山秀山洋山虾鲎涂乌沙洋务大嵩大小涂淫口双岙杉木新妇岙石坛山穿山团局卓家岸徐公山沙角鄞县田一万一千七百三十亩一角五十歩二尺地一百五十九亩二角一十歩山一万一千四百六十七亩一十七歩三尺砂岸奉化州田四百五十四亩一角二十七歩一尺五寸地三百九十亩二十四歩山五百五十一亩三角四十二歩砂岸昌国州田三十亩三角一十九歩地八十三亩一角二歩四十五寸山九十七亩三角一十八歩三尺砂岸慈溪县田五百五十三亩二角四十三歩五尺山八十三亩三角一十四歩定海县田二百三十三亩二角三十五歩三尺地一十九亩一角二十四歩砂岸録事司地五亩三角二十六歩三尺绍兴路萧山县田六十三亩二角四十二歩嵗收钱粮钞中统钞二百四十八锭二十九两米二千一十石八斗五合一勺谷一千四百七十石七升八合七勺五抄鱼鲞三百斤鄞县钞中统钞地租钞中统钞一锭一十四两八钱二分山租钱中统钞河涂钱中统钞三锭七两七钱二分砂岸大嵩横山中统钞一锭四十两米一千六百九十石六斗二升九合二勺八抄谷六百八十三石九斗二升九合七勺八抄奉化州钞中统钞三锭四十五两七钱地租钱中统钞三十五两九钱山租钱中统钞一锭二十九两八钱砂岸钱淫口双岙中统钞一锭三十两米二石六斗二升三合九勺谷五百六十三石五斗八升二合四勺七抄昌国州钞中统钞二百一十八锭二十两地租钱中统钞八两山租钱中统钞一十二两砂岸钱中统钞二百一十六锭二十五两鱼鲞三百斤石衕中统钞一百四十锭鱼鲞三百斤宜山中统钞五十锭乌沙洋务中统钞三锭洋山中统钞二十五锭内教授薛基任内经理到二十锭教授吴廷献任内増羡到山民陈端等租钞五锭慈溪县钞山租钱中统钞一两米二百一十三石八斗四升六勺五抄谷一十三石二斗七升九合五勺定海县钞中统钞一定四十一两三钱八分地租钱中统钞一十一两三钱八分砂岸大小涂中统钞一锭三十两内元租一锭二十两教授吴廷献任内増羡一十两米六十五石六斗五升一合七勺七抄谷一百九十五石五斗八升七合象山县钞中统钞二锭四十四两五钱地租钱中统钞四两五钱砂岸石坛新妇岙杉木中统钞二锭四十两内元租二十两教授吴廷献任内増羡二锭二十两録事司地租钱中统钞二锭一十六两五钱内元租一锭三十八两五钱教授吴廷献任内増羡二十八两绍兴路萧山县米二十七石六斗二升续置赡学田土租粮教授薛基任内买到田上岸田六十一亩二角二十一歩鄞县田五十五亩二角四歩定海县田六亩一十七歩租粮米十四石六斗四升谷八十石六斗九升鄞县米二十四石六斗四升谷六十七石二斗三升定海县谷一十三石四斗六升屋宇大成殿五间至大二年浙东海右道肃政亷访副使赵公宏伟本路提调官治中吕巴延特穆尔教授苏垲奉化州判官程时敏董其役乃合士友出金助之起建从祀廊二十二间至大二年教授苏垲任内重建延祐六年教授吴廷献重修明伦堂在大成殿之后至元二十年史复伯以省命相副教授目其庳陋湫隘首捐己资与在学儒人相与助成为屋计三十六楹皇庆二年教授卓琰重修斋舍景定年间居民不谨火近学宫郡守厉文翁用官军救䕶仅成徳一斋不免随即补盖咸淳七年郡守刘黻复明徳斋为养正斋皇朝至元十九年浙东儒学提举司田希亮増逹材育英两斋通为十斋又数年复为八斋扁本道亷访副使侍其公君佐书东曰造道广誉上逹成徳西曰时升登贤成已养正列于两廊延祐七年春教授吴廷献重修尊经阁在明伦堂后至元二十九年本道亷访陈副使祥监治庆元属教授苏焱主其役敦劝儒人重建仍旧址也延祐七年教授吴廷献复行修葺仪门至元二十九年本道陈副使祥命学録姜材之视工重建賔序五间在泮水池东至元二十七年教授吴宗彦剏建即旧魁星楼基也皇庆二年秋教授卓琰修葺养䝉堂在东夹廊之东至元二十八年教授吴宗彦奉上司明文设立小学相副教授史复伯率族人以本族五乡碶序拜亭五间拨入本学建立扁曰养䝉堂亷访副使髙公伯元书皇庆二年秋教授卓琰重修先贤祠一所在尊经阁之左以奉乡里先政逹官有功于学者皇庆二年秋教授卓琰重修九先生祠一所在尊经阁之右以奉庆厯淳熈乡逹九先生之祀前进士王应麟为之记土祠在仪门东街之东大徳七年教授赵孟节建延祐六年教授吴廷献重行修盖装绘神像仓厫五间在泮水池之西至元十九年教授潘梦桂建皇庆二年秋教授卓琰重修泮水池东西街宋咸淳中教授孔景行陈元亮以砖后易废甃以石学门三间在泮水池之外宋咸淳四年郡守洪焘重修石墙自櫺星门东西至碑亭后元贞元年教授戴友建櫺星门三座宋淳熈戊戌太守赵善湘教授黄一震建延祐七年教授吴廷献任内重修圣旨碑亭二所在櫺星门里之西元贞二年教授戴友建教授㕔舍三间在櫺星门里西石墙内即教授西㕔故基至大四年教授卓琰重建延祐十年教授吴廷献重修东㕔舍三间在㕔事之东至元十九年教授潘梦桂建至大四年十月教授卓琰重建延祐七年教授吴廷献学正李重修射圃宋淳熈元年宋孝宗颁义于天下魏王判府三年冬度地筑圃学宫之前凡六亩四十一歩三分三釐五毫有亭曰观徳校官虞汝翼记于石嘉定三年亭之南北建屋二十三间收僦居之租宝庆二年校官方万里恐地乆寖失疆界计其丈尺埋石以蔵之绍兴四年教授陈松龙申府复故址建墙宇规模为之一新丞相申国郑公清之题扁今皆废其地即今教授㕔也㕔事一所在櫺星门里延祐四年教授薛基扁曰明徳今为治事之所延祐七年教授吴廷献任内重修草庭一所延祐五年教授薛基建东西牌门各一座祭器铜器二十一项旧有七项象尊二只牺尊三只罍洗四只龙勺七只爵二十四只大香炉一只小香炉一十箇新置一十四项太尊二只壶尊六只山尊二只着尊二只象尊四只牺尊四只豆八十二只簠一十五副簋一十五副龙勺八只中様花瓶一副大様香炉花瓶一副坫四十七片爵一百一十只奠盆五箇鐡器大香炉一只木器俎一百三十只豆一百三十只坫三十片竹器笾六十二只教授吴廷献任内置到篚箱五只羃布七片拜席十三领乐器铜编钟一十六口石编磬一十六片瑟二牀琴一十张笙二攒鼓二架埙六箇箎二枝箫二枝柷一座敔一座搏拊二箇钟磬架二座麾竿一条琴瑟桌一十只钟磬琴瑟匣一十五箇碑刻一十座重修学记一座儒户免役一座先圣加号一座重修大成殿记一座学官题名一座复洋山沙岸据一座学校一座先贤祠记一座勿欺一座隠徳堂记一座九经书板一千一百六片书籍注疏九经五十七册互注九经一十六册大字四书一十一册四书集成二十九册四书纂疏二十一册春秋左传一十六册南轩语孟说三册东莱尚书解四册诗缉一十册公羊谷梁传七册论语集註九册周易本传三册晦庵语孟八册大学纂疏一册通鑑纲目二十三册通鑑目録一十三册通鑑精义二十一册九朝通鑑二十五册纪事本末四十二册编年二十四册通鑑一百三十册续通鑑五十册北齐书一十五册南齐书二十册南唐书五册宋书六十册梁书二十册陈书一十册周书一十五册魏书六十册唐书六十册晋书五十册南史四十一册北史五十一册五代史二十五册读史管见一十册张子西铭一册老子道徳经二册周子通书二册庄子南华经五册韩文集一十九册周子太极圗二册元次山集二册濓溪大全集五册山谷集四十册东坡应诏集二册二苏应诏集四册王文公集一十三册栁文集两部共三十五册䝉斋文集九册范文正公集六册劒南续藁一十九册白氏长庆集三十四册渭南文集一十一册紫阳文集六十册东坡大全集二十七册杜诗一十二册丽泽诗集六册山谷诗註五册东坡诗註一十二册后山诗註三册大学衍义六册职官分纪一十二册论衡七册三朝言行録五册朱子语畧五册四朝言行録四册万花谷二十册五朝元行録三册续四朝元行録四册姓氏辩证一十三册西山读书记二部共四十四册读书记一十五册经济奏议三十二册艺文𩔖聚二十册宋朝文鑑三十七册孔白六帖一十七册续文章正宗八册事𩔖合璧一十册髙学士祠堂记一轴旧四明志书一十二册续四明志书六册抄籍儒人一千九百二十七戸设官教授一员学正一员学録一员鄞县儒学鄞县学始创于唐元和九年其地在县之东宋崇宁二年移于县之西南后燬于建炎四年之兵嘉定十三年邑簿吕康年以旧址陿隘有请于丞相史弥逺命郡守俞建相地择所以宝云寺西不𨽻将威果指挥废营更之剏礼殿设跪像然亦未大备寳庆二年尚书胡榘守郡捐缗钱出楮券辍市舶之赢率里士之助经营有成堂曰养正斋四曰习説曰辨志曰观善曰敬业凡县之士肄焉至元十九年儒学提举田希亮按治増置二斋曰育英曰进徳二十六年郡城灾惟兹学岿然独存二十八年浙东道肃政亷访副使陈公祥分治于明以旧殿将圯彻而新之易跪像而坐焉涂塈丹雘増焕聿新县丞王公闰董其役至大二年正月复燬于火是冬县丞贾思恭以亷访副使赵公宏伟之命一经营之县尹张继祖继之后同知张伯延成之请杜醇先生入县学书人之生乆矣父子夫妇兄弟賔客朋友其伦也孰持其伦礼乐刑政文物数制事为其具也其具孰持之为之君臣所以持之也君不得师则不知为君臣不得师则不知为臣为之师所以共持之也君不知所以为君臣不知所以为人臣之类其不相贼杀以至于尽者非幸欤信乎其为师之重也古之君子尊其身耻在舜下虽然有鄙夫问焉而不敢忽敛然后其身似不及者有归之以师之重而不辞曰天之有斯道固将公之而我先得之而不推余于人使同我所有非天意且有所不忍也安石得县于此踰年矣方因孔子庙为学以教养县子弟愿先生留聴而赐临之以为之师安石与有闻焉伏惟先生不与古之君子者异意也幸甚再书恵书何推褒隆而辞让之过也仁人君子有以教人义不辞让固己为先生道之今先生过引孟子栁宗元之説以自辞孟子谓人之患在好为人师者谓无诸中而为有之者岂先生谓哉彼宗元恶知道韩退之毋为师其孰能为师天下士将恶乎师哉夫谤与誉非君子所䘏也适于义而已矣不曰适于义而唯谤之䘏是薄世终无君子唯先生圗之示诗质而无邪亦足见仁人之所存甚善甚善重修学记鄞在汉为鄮属㑹稽郡唐属明州建夫子庙于县东五代改鄮曰郡宋始立学王文公安石宰县因庙为学教养县之子弟风以诗书衣冠鼎盛后迁县西南兵燬乆未复主簿吕康年请于郡相旧址剏礼殿设跪像堂曰养正为斋者四至元十九年増二斋二十六年郡城灾兹学岿若鲁灵光斯文未坠道其泰乎二十八年济南陈公祥为肃政亷访副使分治于明崇庠序之教明年新郡学顾邑校风摧雨圮榱楹将压殿虽更坐像庳陋未合古制爰命撤旧宇而新是图夏六月鸠工经始规模崇闳视昔増焕县尹张君孝安提其纲丞王君闰捐禄米以助主簿任君谦亦赞画焉多士竞劝佐厥费事鉅用不给檄县以义役租续之掲石为门六扇有伉抡材为殿隆栋翚飞清池泱泱芹藻春意自堂及序以次缮修实惟礼乐之使居徳善俗启迪化原以恢宫墙之壮观缝掖来逰诵公教泽永无斁始教谕赵必燮庀役未克就严得桂继之出私槖帅先吴应酉聫事协力既成请识石章应麟居是邦不敢以耄疾辞惟古者百里有师教以道艺孝弟仁义斯民也三代所与共学也闾为左右塾党以正齿位时㑹于州序去民愈近施教愈宻自武城弦歌弗闻急茧丝而缓教化先政刑而后诗礼若宻令举善而教新城长延聚生徒何其寂寥哉无以表倡之也我思古人有行部先即学宫见诸生试论有行县学宫处士执经对讲谁其嗣之贤使者新斯学也岂徒媺宫室云尔将新士以新斯民也昔鄞有杜先生醇学行望一乡县大夫再书然后起其书谓斯道我先得之必推余于人愿赐临以为之师其自重难致如此师道立善人多渊源有自为师者盍以为法乎鄮士汉世仅一见虞仲翔之言可考也陆士龙称鄮之俗礼节恭谨葢素履行愿修其天爵是为入徳之基进道之阶自学校之建畯彦兴起乡先生前后九人其四出于鄞皆以忠信为本践履为实仰髙蹈景其人若存为士者不自勉乎师知所以教士知所以学朝而受业昼而讲夕而复习思无愧于儒之名前哲有云学所以学为人学为君子学为忠与孝也服膺三言是训是行化海濒为洙泗以一邑为天下式将自吾鄞始谨书其事志夫斆学者式克用劝三十年秋八月壬寅前进士王应麟记鄞县重建学记粤昔空虚固陋之学沦于人心言理者人人殊师记问者质而不化辞章篆刻灭裂六艺糜烂而不可救师儒有忧之据道徳性命之要毫分缕析凿凿乎其不可相紊也繇是士得以一其视聴皇王之道复兴于千数百年之后可谓盛矣世祖皇帝混同区夏崇学校定国子学成宪皆东南儒先而朱文公所説咸取以为经史模楷于是穷徼絶域中州万里之内外悉家有其书然而急近功者勦取其近似以为口耳之食天人礼乐损益消长切于施为所宜精思而熟考者一以为凡近迂缓而不讲至于修身养心或相背戾而不相似则縁饰俨黙遡之莫有窥其涘际夫明絶学以承先圣之统可谓难矣弊生于简易守其説而湮其本将不胜其弊载籍甚博莫严于五经教人之法莫详于三物杨子云云丘陵学山而不至于山恶夫画也今州郡悉置庙学奠谒讲说循袭条制而职教之道似若有未修焉者鄞旧有学王文公安石为宰时延㑹稽杜先生醇教之学者辈出至大二年郡大火学燬之主邑之学曰孔文隽董儒金始建讲堂礼殿未完而去皇庆二年三衢姚熈载实来是嵗天子下科举诏同知郡事吴郡张伯延顾瞻陋芜首曰其何以称上意乃率郡官而助之邑令梅君遇春丞簿龎君滋范君祐咸曰吾长于是兹役曷可缓严工庀程戒𨽻业者咸输以佐阅二年夫子像成侑从有序门庑庖庾涂雘缭绕之属坚宻精粲学宫之制完且具矣姚君乃曰鄞号多士昉杜先生宜作先贤祠以祀鄞士之兴其自今始乎尝谓学校宫室循行风俗之使者未尝不督厉修缮独教法未定虽聪明自任独不敢髙下以议今明诏四出郡侯首创其原姚君又能推本前人尊师之㫖深有所寓桷虽官朝廷因姚君之请知张侯之美遂以学校之弊首叙其说庶几吾里之秀士其强敏自修者询考耆哲笃行于显微内外之实文质交资上承详延将以复乎昔时衣冠之盛则姚君之阐微犹昔贤劝道之意也庸刻于石愿有以俟焉延祐元年四月十六日记又延祐元年桷记兴造矣甫一记职鄞学者括苍林君传以事状来元昔之经度踰于旧址廪入不给故其结构涂塈缺焉未周鄞之尹曰阮君周翰治县未几有恪殿谒首以兴缮为急割俸以励儒生于是歩履有甓缭绕垣墉砻以宻石华以垩丹象设有严讲席斋庐足以称絃诵而从祀一百有五悉易以塑合儒先之宜祀者为祠以庇少间曰既完矣盍广教以振士𩔖立小学师二人而増弟子员凡五十人泰定三年二月朔告成复命从祀廊屋趋廊櫺星门三座泮池泮桥土祠一间讲堂三间东西过廊各三间舫斋三间习说斋三间育英斋三间观善斋三间辨志斋三间敬业斋三间进德斋三间养䝉堂三间田产元管田七百一十八亩三角三十七歩五尺地二十亩三角四十五歩鱼荡一所续收田一十亩钱粮米元收一百五十四石三斗七升一合九勺増收三十二石三斗五升钞中统钞一十九两基地一十五亩二角四十五歩祭器木爵一十五只笾七十八只豆三十二只坫一十九片俎二十五木勺二箇币箱五只簠一十只簋一十只篚七只抄籍儒人三百三十五户设官教谕一员奉化州儒学州学州东二百歩宋景祐中邑令于房广夫子庙以立学宫治平初令裴士尧迁庙学州东乆而圮宣和初令周因重建燬于建炎至绍兴九年令宋彜复建乆又圮庆元二年邑士汪伋彻大成殿及门庑一新之乡之好义者与协力而彜训堂东西六斋成至元二十年堂以飓仆复建明年新两廊仪门主维者令李天益也至元二十九年丁县尹济剏养正堂教育小学延祐六年知州马称徳到任复修建学宇増广田土计田六百四十三亩二角四十歩地三十二亩二角一十八歩山二千二百六十二亩一角四十四歩赡学田土田一千二十三亩一角八歩地一百六十一亩一角五十一歩山四千六百五十六亩三角三十三歩嵗收钱粮钞中统钞一十九锭四十两七钱五分丝一百三十五两九钱重小麦七石二斗八升乌豆五斗米三十四石一斗六升白米一十八石五斗二升红米一十五石六斗四升谷一千四百三十二石一斗四升八合屋宇櫺星门三座东西门二座学门一座仪门三间大成殿三间从祀东西廊各六间朱文公祠堂一间三先生祠堂一间六斋六间彜训堂五间养正堂五间觉后堂三间参前亭一所土祠一间仓屋五间公厨一间小学果行育徳二斋各三间堂后轩五间乐器编钟一十六口编磬一十六片琴一十张瑟二牀笙四攒凤箫二架管箎共四枝搏拊二箇柷一座敔一箇并座埙二箇钟磬绦三十六条瑟朱絃五十条琴絃五十条搏拊绦二条流苏绦四条流苏緑油钹葢二十箇五色线二十两重瑟上鴈柱五十箇琴轸足一十副钟磬架二座龙头四箇羽孔鹊一十箇臝属羽属四箇瑟匣二箇钟磬匣八箇琴瑟卓六张钟磬柷槌六件抄籍儒人六百五十七户设官学正一员昌国州儒学学旧在州东一百歩宋熙宁八年县令张懿文建元祐七年簿尉顾复经又徙而东四十歩淳熙十二年令王沆徙于丞㕔之南役未竟去官令钱棣维其事嘉定甲申令赵大忠葺治増益袁正献公燮记云阐斯道之奥发是心之良而辅成国家之风教者其惟学乎夫学之于人犹食之有谷粟犹衣之有桑麻也岂可一日阙哉四明之有昌国海中一岛也厥地狭矣而士生其间俊敏逸羣修洁自将者时时有之其质美矣加以切磨培植之功孰能而御之前乎此非无贤令尹也而教养一事多阙而不备岂不知当务之为急哉其兴若废与兵刑财用不同非有朝家之威命大吏之督责姑徐徐焉未见其获戾故虽有所兴为不过一二焉而止此其势然也若夫发于诚心无所畏慕而自为之其度越他人顾不逺哉今承议郎赵侯清献公之裔孙也典刑犹在喟然兴叹曰事岂有不可为者哉力或不足痛节冗费可也检柅吏奸毋俾渗漏可也义所当为勇于必为可也士有余力资以为助可也如是而后其用足矣左之右之莫不如志而建学之规模在其中矣或因其故而葺治之或创于今而増益之曰殿曰堂屹然中居曰斋曰序翼然旁列门庭由是壮焉像设由是崇焉祭器祭服由是作焉廪廥以储之垣墉以卫之承学之士皆得优游涵泳其中而又课焉试焉以警励之鸢飞鱼跃咸受其赐无有终极可不谓尽于其职乎且南安一小郡耳而东坡苏公记学之成称其甲于江西礼殿讲堂视大邦君之居典领得人能使其居官此理固然也今侯之所为其亦若是也夫虽然侯之设心非独兹事也严祈报之典则冢土是崇䘏穷乏之民则委积是丰户籍之要所以窒欺伪也海歩之就与夫岭路之夷又所以便往来也凡有益于民者是究是圗如恐不及矧为礼义教化之宫其汲汲也宜如之何侯名大忠三衢人擢进士科居官所至可纪无忝厥祖矣余是以深美之大成殿三间自迁学后殿宇頺圯宋淳祐丁未令沈叡重建记淳祐纪元之六年圣上首善崇化以风四方緑字穂书敷贲雝頖庠声序音丕冒出日昌国大夫沈叡始至谒校宫时礼殿之建适六十年矣朽蠧弗葺诸生进而言曰学肇基于县治之东淳熙间王令沅迁于芙蓉洲西挹秀涵清气势闳伟俊人魁士含章挺生道原文脉实系兹殿盍鼎新之对敡云汉作人之休徳君曰承流宣化职也敢不祗若啬用鸠工士懽趋之参预应公嘉其意谂帅守颜公佐以郡少府钱经始于明年暮春越季夏殿成般尔献公枚枚奕奕貌象惟肖如临沂泗侑坐缀食端章俨赫陟降庭止式礼莫愆冠进衣缝瞻仪兴敬观摩丽习文风蔼如明年君入监左帑相与祠于学既十年诸生思之请着石章应麟鄞末学也辞弗获尝读临之象曰君子以教思无穷夫泽上有地犹君子之近民也近民则教弥数故周官族闾之读法视州党尤宻今之学郡修而邑弛为吏者政急而化缓期㑹讼狱日鳃鳃畏百适虑不越几案而夫子宫墙漫不省健者舞知怠者视䕃弁髦武城蒲宻之言而诿曰难治教化不明醇浇朴散治不愈难欤然非独今日也汉东京儒雅最盛令长垂意学校者惟宋均杨仁者着于传何其寂寥哉沈君能急所缓喟然兴于学可谓知本矣昔孔子慨道不行託兴于浮海是邦近天子之光家诗书人孝弟吾道其行矣乎县大夫虽不得宿其业以候道化之成后之君子勿替引之率时髦士规圣矩贤毋以小成自画学必正大志必髙明言必仁义行必笃敬进而经纶天下之大经退而居贤徳善俗俾耆老缙绅顾瞻楹桷肃然改容曰此贤令教思之徳也将见立于朝者为臯稷入其里者比邹鲁尚当墨笔以颂化民成俗之功云讲堂宋嘉泰三年令葛洪建扁曰申义参政楼公钥书申义堂三大字并为之记云东阳葛容父洪为昌国令葺县庠之讲堂名曰申义求书其扁余喜葛君知政之先务又乐其名之佳既为之大书矣又欲为之记余分教永嘉时作序齿文以示诸生其略曰孔子称甚矣鲁道之衰也洙泗之间龂龂为相逊孟子曰谨庠序之教申之以孝悌之义颁白者不负戴于道路矣夫洙泗之间行者相逊何以为鲁道之衰谨庠序之教何与于道路之负戴者及究其説汉地理志云鲁濒洙泗之水其民渉渡幼者扶老而代其任俗既益薄长老不自安与幼者相逊也徐广文曰葢幼者患苦长者长者忿愧自守故龂龂争辞故以为衰也想其盛时老者晏然为父兄之役子弟无复相逊夫子所谓老者安之殆为此也孟子亦谓孝弟既申则颁白负戴少者自当代之噫后世教养士子以科举得人之多寡为庠序校之盛衰者与古意岂不逺甚昌国甬东也民以渔盐为业近世儒风日兴而犹未盛葛君崇教化以善其俗一闻余言则曰此名堂之本意也始余从弟镛尉东阳而归余启得人之问以容父为称首兹为乡邑治声固已卓然又将兴学化民以几古人之意诚非文法吏所能为者齐变至鲁鲁变至道顾不在兹乎钥既为之记而命镛弟题其上越明年慈湖先生杨简复记于其后嘉泰四年春昌国葛令君访简于慈溪石鱼对语从容及邑学忽作而言曰名学之堂以申义愿简申之简欣然奉命令曰此人心所自有惟申而明之尔简于是邑喜令言至当厥明叙而书之孔子曰人者天地之心又曰心之精神是谓圣孟子亦每每道性善又曰人人心也大哉斯言葢万世人心所自有之灵人孰不爱其亲有不爱其亲者非人也人孰不知徐行后长有不后于长者非人也此人所自有也不学而能也不虑而知也心之精神是谓圣果如吾圣人之言也其有不然者非其心之罪也惟民生厚因物有迁感于物而昏也心之象神无方无体至静至虚明有变化而无营禹曰安汝止明其本静止也舜曰道心明此即道也夫孝天之经地之义人之行事亲事长乃天地之心列圣之道可不自知所敬乎重修学记青社韩侯莅是州踰年顾瞻学宫頺圯日至喟然叹曰化民成俗必自学始爰相厥攸钩稽逋负治其岛租垦其闲田究整是先泰定元年十月甲子役兴用工二千有八百计缗钱二千有五百匠石日食之费则诸生欣输以助于是殿堂门庑斋庖池径咸得备具谓桷繇翰苑归俾记其事桷尝闻之先儒以明理为纲领讥诋汉唐不少假濓洛之説盛行诚敬忠恕毫分缕析一以体用知行㮣而申之繇是髫龀之童悉能诵习高视阔歩转相传授礼乐政刑之具狱讼兵甲之实悉有所不讲哆口避席谢非所急言词之不工则曰吾何以华藻为哉考覈之不精则曰吾何以援据为哉吾唯理是先唯一是贯科举承踵骎骎乎魏晋之清谈疆宇之南北不接乎视聴驯致社亡求其授命死事率非昔时言性理之士后之学者宁勿置论而循其故习者哉昌国惟四明海中州士之兴起自绍熙始着楼宣献公袁正献公杨文元公尚书深宁王公尝记其建学论堂之本始扬雄有言曰百川学海而至于海盖喻者也首之以训诂之精次及夫名物度数之宻由小成至于大成非积年不能以至州官三物之教讵止执一而以为传道之要殆不可也委流安行由蹇而逹讫归于海学之功也侯名抟字仲举既兴其学迺复儒学以为大比之劝学之士子宁不自励敢执笔以俟是役也州之长布延托噶同知黄栋孙判官张信吏目陈益州学正孙恕皆赞叶其事泰定二年二月癸夘具官袁桷记斋旧有四造道进徳存心成性至元壬午本学申请于提举司添置两斋曰明善曰立礼其实析四斋之屋为之小学学东庑之南旧名亲仁斋嵗乆不治元贞乙未州判官冯福京重行修盖扁曰育徳堂专以为训䝉之所请乡之耆宿郭荐应季挺任教导焉台门旧有五间圯坏乆矣至元甲申重建摄教应季挺实董其事改扁州学二字櫺星门旧植六柱启六扉归附后门遂不存元贞元年州判冯福京重建存礼制也祭器旧所存者嵗乆刓弊简陋弗完宋进士赵若諘订礼经参以紫阳朱子释奠图更视他学稍整今多损缺未有能新之者笾六十豆九十簠三十三簋三十二篚五爵三十八尊五杓七坫二十六奠盆十五罍二洗二羃巾七几十二黄绢帐烛台二木楪一百二礼服礼冠十礼服十中箄十珮十钱粮田土旧管水田五百九十三亩四十五歩二分园地山地柴山一千一百三十二亩三角四十七歩砂岸三所屋二座坊基四所旧收米二百二十一石一斗六升六合谷四石钱九百一十二贯六百八十七文十八界田地园山旧志无亩歩郎孝祥没官业系续添见徴米折省斛米一百五十九石七斗六升三合七勺五抄谷二十七石四斗二升二合小麦折省斛三十九石八斗五升八合六勺五抄长短巖租钱中统钞一十锭屋宇大成殿三间讲堂三间造道进徳存心成性四斋共八间仪门三间从祀廊屋一十间祠堂一所公厨一所抄籍儒人五十户设官学正一员延祐四明志卷十三延祐四明志卷十四钦定四库全书延祐四明志卷十四元袁桷撰学校考慈溪县儒学学在县西四十歩庆厯八年令林肇徙于县治之东南一里鄞宰荆公王安石贻书招杜先生入学为师建炎四年学燬淳祐间节度推官宋强摄治重建八年令唐仲温始落成淳祐二年郡守陈公恺俾令曹邵立乡先生杨文元公祠于成徳堂之右元贞二年燬主簿皇公重建于今始完重建学记天下不可一日而无政教故学不可一日而亡于天下古者井天下之田而党庠遂序国学之法立乎其中乡射饮酒春秋合乐养老劳农尊贤使能考艺选言之政至于受成献馘讯囚之事无不出于学于此天下知仁圣义忠和之士以至一偏之伎一曲之学无所不养而又取士大夫之材行完洁而其施设已尝试于位而去者以为之师释奠释菜以教不忘其学之所自迁徙逼逐以勉其怠而除其恶则士朝夕所见所闻无非所以治天下国家之道其服习必于仁义而所学必皆尽其材一日取以备公卿大夫百执事之选则其材行皆已素定而士之备选者其施设亦皆素所见闻而已不待闲习而后能者也古之在上者事不虑而尽功不为而足其要如此而已此二帝三王所以治天下国家而立学之本意也后世无井田之法而学亦或存或废大抵所以治天下国家者不复皆出于学而学之士羣居旅聚为师弟子之为者讲章句课文字而已至其凌夷之乆则四方之学一废之为庙以祀孔子于天下斵木抟土为浮屠道士法为王者象州县吏春秋帅其属乃释奠于其堂而学士者或不豫焉葢庙之作出于学废而近世之法然也今天子即位若干年频修法度而革近世之不然者当此之时学稍稍立于天下矣犹是州之士满二百人乃得立学于是慈溪之士不得有学而为夫子庙如故庙又坏不治今刘君在中言州使民出钱将修而作之未及为而去时庆厯年也后林君肇至则曰古之所以为学者吾不得而见而法者吾不可以毋循也虽然吾有人民于此不可以无教即因民钱作孔子庙如今之所云而治其四旁为学舍搆堂其中帅县之子弟起先生杜君醇为之师而兴于学噫林君其有道者耶夫吏者无变今之法而不失古之实此有道之所能也林君之为其几于此矣林君固贤令而慈溪小邑无珍产淫货以来四方游贩之民田桑之美有以自足无水旱之忧也无游贩之民故其俗一而不杂有以自足故人慎刑而易治而吾所见其邑之士亦多美茂之材易成也杜君者越之隠君子其学行宜为人师者也夫以小邑得贤令又得宜为人师者为之师而以修醇易治之俗而进美茂易成之材虽拘于法限于势不得尽如古之所为吾固信其教化之将行而风俗之成也夫教化可以美风俗虽然必乆而后至于善而今之吏其势不能以乆也吾虽喜且幸其将善而又忧夫来者之不吾继于是本其意以告来者慈湖先生祠堂记礼有功有徳则附祭于学所以助教化厚风俗示仪刑也我朝自濓溪周元公以太极图发先天之妙于是河南之学有所传授雷动四方上绍孔子千百年不继之统下破汉人专门角立之陋中兴以来推吾道扶植国脉之功与天地并诏加节恵源分派别厥后能以所自得者教于乡民于时其徒各尊其师力足以请于朝亦该谥典随所寓肖像以祠斯文可谓盛哉阁学文元杨公家于四明慈水徳润湖超然口耳之学早从象山文安陆公游以为心之精神是谓圣由觉入道推诚体物研几察至尤深于易见诸用立朝大节浩乎不可夺分牧于民古良吏不能先天下士宗先生之学不以爵称而以慈湖没于宝庆二年至今诵其书籍先生之门为重虽阙里宫墙犹旧而相乡俎豆未设志郁焉始慈湖后人欲倣四书院以藏家塾所着文学而习之此意美矣相地湖中及龙虎轩既牵于道旁疑阻又病于规模奢广辗转四三年无定地制使秘撰可斋陈公垲壬寅春开阃布宣善彰以劝问祠堂中辍之故公谂于士友曰郡邑于学颜孟不过侑祀所以尊吾夫子也尊夫子而侑祀于夫子之侧者未尝不尊然则即学以祠慈湖亦何不可道一而已矣无适非道必指阙里为夫子之道在是是识其小者祠于学祠于书院同一慈湖也九京可作必为余肯于是士友翕然无异词迺拨缗钱六十万米二十斛下邑令尹曹君邰蘧迳名家也能成公志上作而下兴役兴而民不知经始于秋孟癸巳越月庚午告成堂三间前轩后庑称是士庶子来祭洋洋如在相与颂曰非郡侯之尊所尊非令尹之敏于事此郡阙典谁实顾念又相与勉曰祠既立吾徒居先生之里读先生之书以心㑹理以身率教毋为先生羞公闻之而喜霖奉祠归雪巖山中一日谒公于鄮山之堂谓霖曰子为我记之霖再拜辞公曰予昔分教横浦即郡庠祠大中程公珦其事同其意合秉笔敬书先生名简字敬仲其详见于家传为之诗俾邑士祭而歌曰慈水之东注兮泱泱夫子之楹梦兮堂堂其书存兮人未亡跂望不可及兮心皇皇自古有徳兮侑于庠阙里俎豆兮胡为未遑凤鸟不至孔兮伤兰佩其髙洁兮遗芳九原不可作兮坠绪茫茫大音之寥寥兮瓦缶宫商尚云车兮相羊想容止兮洋洋兴起人之良善兮是为慈溪之乡千秋万嵗兮畴能忘淳祐二年良月望朝奉郎主管建宁府崇禧观天台郑霖记慈湖先生姪愉书郡人朝散大夫直寳章阁桂万荣篆盖赡学田土田四百六亩二十八歩地四十六亩三十歩山五十九亩二角二十歩海涂田地五百九十九亩二角三十五歩鱼池一百二十四口额管钱粮钞中统钞三锭一十七两七钱谷五十五石一升米二百一十五石五斗三升八合小麦二十二石五升六合八勺屋宇基地礼殿讲堂斋庑等屋共九十八间牌门一座六扉门三座基地一十亩二分八釐三毫三丝三忽二㣲行路直长四十丈横阔六丈祭器爵一十五只牺尊二口象尊二口罍洗一副豆一十只簠簋共四只坫五片龙勺五柄豆二十四只簠簋共四十八只坫五片笾六十二只篚五只爵一十八只香炉花瓶一副香合一箇羃布二片抄籍儒人二百二十二户设官教谕一员定海县儒学学在县东二十步雍熈二年主簿李齐建崇宁中广之绍兴八年令章汝翼改建于县东北半里嘉定十二年令赵珌夫拨官产以赡旧田湮没者复之重修学记四明人物之渊自公卿至大夫日益盛则业于士者宜尤盛士所以为公卿大夫之阶也而士必阶于学学必有主之者焉定海地稍偏而不当以偏故废学不讲记童时从师于学冠则与友遂课试于学学之政粗举而其宫则甚隘余心悯焉去之游上庠叨末第旋驰官辙蹟于学顿少而心于学则未忘也三十余年间如韩令永徳创殿商令逸乡崇堂崔令端学辟庑与门俱各奂杰乆则圮蠧继之矣今令陈君缵以其字民余力留情造士迺大修学凡梁楹之欹损者咸栉治之甍檐之阙漏者咸鳞比之自涂墁至丹雘咸次第光明之旧观既新而绩且多于旧学前并民屋局于地则买地使局者舒后依山断于河则塞河使断者续四斋之外更立武斋斋之外为射圃圃之旁则为饩廪而门之外复为台门丛是十数条皆敞晃出意表士既骇所未有物亦效异池有双莲植焉君所以主学之验章章矣余滥纡朝绂乡之士至诵言及此余闻甚耸叹洎谒告暂归里所见副所闻朋侪谓予旧逰请述其事嗟夫以余业于学之早去于学之乆而又忽见其学之成且备也能无述乎夫士固所以为公卿大夫之阶也而学固所以为士之阶也故为公卿大夫者必以学为公卿大夫之后者必习于学君庆元名辅之孙习于学者也邑之士能知学则其阶于公卿大夫也孰御特所以为学之阶者又当熟讲耳他日余再归里不惟见学之成且备又士之成材亦备则公卿大夫之盛继自今当益彬彬焉君质勉且和为政不扰以治其本末邑人能尽言之而余不能尽书也绍定四年二月望日朝请大夫秘书省着作郎兼尚左郎官鄞县开国男食邑三百户胡刚中记瑞莲圗碑绍定元年夏泮池莲出双萼咸以为瑞县令陈缵笃意修学内外鼎新宫墙壮观士气翕然实成佳兆其碑图形尚在赡学田土田二十一顷四十五亩三分六釐地一顷六十八亩六分山五顷七十一亩二分七釐额管钱粮米七百一十八石二斗六升八合地租中统钞三十六两七钱三分九釐山租中统钞三十九两八钱七釐屋宇礼殿三间櫺星门三间台门三间内仪门五间东西廊一十八间土祠一间讲堂五间先贤祠一间西挟屋一间仓屋三间祭器牺尊二只象尊一只罍二只洗二只笾四十六只豆五十八只簠二十只簋二十只篚五只俎二十八只爵三十只坫一十五只勺二柄羃布三条鐡香炉一十五只石香炉一十一箇讲鼓一面烛台一十六条抄籍儒人八十户设官教谕一员象山县儒学学在县东南一百歩唐㑹昌六年建宋嘉祐中令顾方修治建炎兵燬隆兴元年令胡锜重建嘉定十一年令赵善㬜作大成殿赡学田土田六百三亩一角五十五步一尺地一百一十七亩二角二十八歩二尺八寸山三百六十九亩三十七歩额管钱粮谷五百三十二石九升八合钞中统钞三十二两四钱二分小麦一十八石一斗五升乌豆五石二斗一升屋宇大成殿并轩三间仪门七间櫺星门三座东西廊庑一十二间东西斋序六间明伦堂正轩三间堂五间祭器房一间先贤堂一间仓屋一间厨屋二间湢屋一间挟屋五间殿东西趋廊二间祭器牺尊二口象尊四口笾三十二只豆三十二只簠一十六只簋一十六只坫九片羃布一条罍洗一只爵九只勺二柄奠盆一面俎二十只篚五只抄籍儒人六十六户设官教谕一员本路医学中统三年奉诏立学建三皇殿嵗以三月三日九月九日祭享配以勾芒祝融风后力牧至元十八年创建于东北隅贯桥之南延祐二年二月重徙于东北隅魏家巷建官掌之建医学记医之兴也其于上古乎巫彭初作医曷为本于三皇古三坟书以后无闻易以筮传本草内经以医传天之牖民至矣本草内经医之原也易何与于医坎离隂阳参同纳甲发其緼养生者宗焉是以言医必曰羲农黄帝云成周医有师江左元嘉昉建学唐州郡有学助教掌之宋崇观间置学京师在外附职侯頖自古昔方技为王官之一今朝廷崇奖蠲复悉与儒等诸路设校立师教育之将跻斯民夀域徳至渥也惟四明学犹阙至元二十八年冬肃政亷访副使陈公祥揽辔来临察民嚬呻尤以医为重顾讲习无所喟然思作新兴起之相攸胥宇鸠工经始毖祀三皇礼仪肃肃堂宇门庑规橅奂奕学成属余以记余闻之前医修之为道推本五行六气寒暑日星考验风土山川其于人也骨节经络揲荒腧穴内则藏府焦鬲井谷精㣲奥眇虽国公髙手弗能究岂庸夫俗子可与知世不轻试而茍得者鲜矣此学医者久废可不谨乎是故医不可无学歧伯之师曰僦贷季秦越人之师曰长桑君太仓公之师曰公孙光阳庆葢下学可以言传上达必由心悟诵言未明于心读古人之糟粕斵轮犹议之矧夀夭生死所系乎然则学孰为要一言蔽之曰仁程子谓医书以痿痺为不仁最善名状仁者又云切脉可观仁仁人心也天地生生之心人得之以为心心仁则疾痛切身若保赤子万物一体也不仁则善不胜利理汩于欲肝胆楚越也陟降庭止前圣临之在上以仁存心以心合天如涪翁之不求报宋清之不为市龎安常之好施许叔微之隂功精义入神将得不传之妙于筌蹄之表惟贯道器徳艺于一致者可以语此其或专已臆决乃曰医者意也是犹废学古人入官之训而曰何必读书其害不止误注本草而已殆非斆学师古之意虽然余年耄矣傥以为然愿以为学者之箴石是嵗九月旦日记重建医学记医之书作于上古乎后人犹疑焉隂阳气运之説与易书礼相脗合鱼虫草木之精详于诗尤近之然其辞义奥古卒莫能晓非专治者不能也圣人知之始为之师以教之后复立学以长之生人之本繇是备矣至元壬辰济南陈公祥为肃政亷访副使来四明遵诏㫖立医学学成甫十有八年燬焉其地近市狭紊咸病展事鄞县西有故主簿㕔事基及傍近地芜砾不治于是教授徐君源道等请于郡迁以广之迺斥于旧地得财若干以治土木郡侯完颜鼎尔首为之劝推官贺君贞赞辅其役𨽻于医籍者胥率钱以补之逾年而学完殿庑翼成轩闼深静㑹余自京师还里属记其事余幼尝闻长老言乡里多名医皆修谨退让呐呐然若不胜衣察脉视色必原于井谷经络之微眇调制汤液必通乎风土之宜甘辛燥湿内外相为表里者悉参取于经传故其术百不失一怀疑审问求正于胜已无忌悻之谬道同而气和相逊以礼相处以义而昔时公卿家激厉奨与之道又能使尽其术而无愧噫亦盛矣今皇宇恢廓五方士民参杂于州里拘而不达将不胜其弊率然以侥倖惧其深有所失也徐君世儒医教授是邦今二十余年重静而不挠昔之所闻徐君深知之广天子好生之徳谆谆然语之使后之学者诵其书毋执一以自满虚心逊志复昔时之长厚不幸罹于疾病将得尽其顺受无夭阏之害则徐君之教不亦阐乎余归田里尚幸而有见也延祐三年三月翰林待制文林郎兼国史院编修官袁桷记田土基地一片系録事司拨到旧郡县主簿衙基地内一段横阔九丈七尺直深七丈二尺䝉亷访分司令居民唐棣华等四户租赁年纳钞四十两中统一段横阔一十三丈直深三十一丈五尺于上葢学屋宇大殿三间讲堂三间土祠一间外门楼三间门房一间台门一十二间西廊一十二间斜廊二间讲堂挟屋二间祭器尊三爵二十一笾二十五篚三豆二十五俎二十五坫二十八簠七簋七罍二洗二羃布五香炉六书籍圣济总録一部八十一难经一卷脉经全帙设官教授一员学正一员学録一员奉化州医学古者有医师掌医之政令凡民之疾病者使分而治之今州县各有学得非此意欤延祐元年达噜噶齐茂巴尔奉议就易洞真观废殿修葺一新设三皇像奉祠延祐六年春达噜噶齐唿图克岱尔奉训迁于岳林寺东馆驿故址未完而代者至是冬知州马奉议到任相视殿宇基址湫溢卑陋自惟圣朝春秋致祭安可设于猥僻之所于是首捐已俸及劝率近土医户出资助迁就州之东一百歩赵氏故址筑砌墙围剏立櫺星门起葢大殿讲堂廊庑等屋咸一新之规模宏丽不负尊崇屋宇櫺星门三座门楼九间大殿三间讲堂五间东西两廊共三十间三皇殿记马侯为州急先崇儒建尊经阁成作而曰学无田曷足养士表圭田租励之于是乡之儒合言兹实吾党耻乡校日毁青衿赋焉馆粲有加士子知教盍助田以成侯志侯复曰先贤遗则惠养存没规曷敢湮废正借端本耻格贪戢于是始言曰噫世祖皇帝行仁肇邦万世永宪今获守兹土疾沴不治黎民何辜迺建三皇殿初殿在废观址后徙寺旁庳隘弗称询图考初厥地爽亢遂广土而兴之百柱翼成万瓦鳞比厚者效泉力者输役官不出赋而岿然光尊耆老赞企愿纪其建立以彰侯绩桷尝闻庖牺阐极人居其中灵根湛纯万化是生坎离致用穷隂阳之机夀夭不齐彼实戕窃维大圣忧之树艺五谷辅之以医药刚柔燥湿各施诸用神农之功也因其厚生迄于伤生以悯以原为之经问教之以知惧使各尽性命之道则夫黄帝之功讵小矣哉三圣炳着尊祀肇唐皇甫谧之论合于医説道不虚矣为作乐章俾歌以祀表侯于无穷侯名称徳字致逺官奉议大夫明爽轩饬吏民畏而爱然是役也州之官咸佐之乡老皇甫简董役讫成门九楹廊庑斋序二十八楹讲堂五楹礼器备充围缭丹垩咸曰美哉歌曰判鸿蒙精一中八方圆握以通稽圣作逆不逢神之游云霓从磋彭殇曷恣纵简差差指厥踪𤣥籥启人乔松煌煌大圣万世功天昭昭日月星变化周纯粹精木石土金盪至灵飞走食物各受令一日屡苏民乃修龄览九州云泠泠是州秀淑守着能牲具肥酒齐馨日出作晦晏息守厥故常民用不极何颠愤自伤纵恣作慝帝有忧笔载籍目视毫釐尺寸脉智者惊保厥徳云龙之髯杳无迹祀靡斁千万亿设官学正一员昌国州医学学在州前真武宫之南至元二十九年医提领许若璧陈钖受李继之买民屋以建前以祀三皇圣像后以为医生讲肄之所至元甲午胡逢辰以儒者流精于仓扁之术来为学正医生赖其启迪重建医学记医之道即夫人身以备三才其説与易箕畴诗礼相表里亦大矣哉盖昔之君师聪明神圣因夫五行以寓于五常之形气致坎离之用以合其隂阳推其运行以齐夫寒暑考九州风土之宜别温凉燥湿之髙下虫鱼草木纎悉备具非博习广闻者不能也至于七情既发之偏必求其中以返于正皆吾儒传心之极论有察于声气臭味于杪忽考之于遗书受之于家庭积嵗年不能以竟而掌政令者从是稽其医事以制廪禄是则宁有夭阏疵疠之憾也哉南北地气有大不同而为之医者各执己论近者急于好尚而恣纵不能商度十失五六诚可罪也秦汉之主率望海求不死药药讵能令不死盖其空巖絶岛磅礴于巨浸之际絶嚣尘接云雾灵根异草得地气之正方外隠士时採其竒絶精良以疗治辄竒中而功倍今所谓海上方皆其苗裔而昔之集方论者屡蒐类于蛟龙之窟穴海于天地间号最鉅焉得以有遗也昌国为州四履皆海至元二十九年始立三皇祠绵蕝不称韩侯治儒学既竟复莅医学兹曷以奉䖍乃广其故址而二倍之泰定元年十月正殿成复立讲堂翼以东西前为仪门外为神门廊庑有序祠象俨赫首以圭租劝民胥成不三月咸乐以助复遵诏㫖为恵民药局工既毕书来俾书其事于石桷尝谓疾痛疴痒切于吾身者犹民之身也民困鱼盐侯能纾之儒病徴科侯能复之既忧其生又惧其罹于疾病使夫习为医者讲肄以精其术故余歴叙医家者流其学实难三圣之书昭然具存反覆䌷绎皆得以完其生是侯仁政之本愈逺而愈不可忘也设官学正一员慈溪县医学学在坊隅至元二十五年医学教谕桂起予买一士髙新班屋以建大徳五年仆于飓风延祐元年桂一枝等复盖以祠三皇圣像抄籍儒人四十一户设官教谕一员隂阳教授司隂阳教授司公宇未建至大元年命天下郡邑设隂阳教授司立教授学正学録以主之凡隂阳厯数巫术铜壶之事咸肄焉设官教授一员学正一员学録一员鄮山书院鄮山书院在城西五里大徳二年赵夀建以奉朱文公以其大父尝从文公逰也别业一区为祠割田一顷以赡上于省府建山长以主之赵夀其始也鄮山书院记粤若古儒先各以方国所尊祭于学社自宋而降定孔子祀余悉撤废近百年来始有事于先师凡居邑讲习治官游衍之地崇阐相望或者病焉夫气者周流六虚神而存之聚者易推散者难穷声音笑貌之盛若将企焉如弗及理有在也合属闽越之地咸尊以师惟朱文公世祖皇帝一海宇立胄子求取文公训着为学制郡县益遵守而祀于江南者复得推衍大徳二年四明赵夀家儒科慨然请于朝曰伊吾祖岳州善待从文公游今天子兴是学愿割田别居以祀而名曰鄮山事甫下赵氏已即世未几成规废弛大徳七年三山林徳载奉命祗事屋毁弗称旋辟田没不可问覈故整圯实完实成奠祀斋明陟降俨肃賔老佐祭侯伯合馂又三年俾繋其事于石袁桷曰维四明缙绅先生辩释着微实相表里源同流分涂殊辙一合私而恶异者标榜之弊也炳然彜训理何外焉夫学以植身徳以敦本斯道立矣饰空説以为证弊不胜举惟性与道匪言是夸桷惧滋乆愿相与勉焉林君精敏慎修宜展于世文公之学不坠审由是也大徳十一年中春朔日记应奉翰林文字将仕郎同知制诰兼国史院编修官袁桷撰奉政大夫前浙东海右道肃政亷访副使臧梦解书田土水田一百亩二角九步钱粮每嵗该收早黄谷二百六十七石一斗五升输纳税粮该米五石七斗七升准谷一十九石一斗儒人儒学提举司行下本路儒学及鄞县学分拨到生徒二十一名逓年身故见存儒人七名在院陪拜肄业屋宇燕居堂三间讲堂三间门屋三间廊二间仓屋三间厨屋二间朱文公祠堂一间祭器尊二爵五罍一洗一簠二簋二龙勺二笾十二篚一豆十二俎四坫五设官山长一员翁洲书院翁洲书院昌国州治北宋理宗出扁以赐参知政事应㒡皇朝以其孙翔为山长元贞乙未嗣孙创田以赡其礼殿仪门斋庑延祐庚申同知于文传敦劝训导张元冲直学丘海捐赀协力起盖设官山长一员岱山书院岱山书院在昌国州岱山宋咸淳癸酉魏榘请废酒坊基以建至元三十一年盐塲徐应举致民居以迁于市设官山长一员岱山书院记岱山居昌国县蓬莱乡之四断海中环以鲸波浩𣺌无际书堂之建自咸淳辛未春邑人魏方直等聮词请于县县为转闻于府制使䝉翁刘先生如所请给旧酒坊基且拨僦直偿寨助以缗钱于县亦有所捐以相之邑寓王一桂赵若諘请许君定职教职导癸酉冬阁学尚书本翁陈先生开阃之初落成焉二先生朝家之柱石吾道之津梁正学之标准宜是役之克始克究许君遣二子请记嵗月与以謏闻辞不获书院有记固尝闻之矣朱文公于石鼓则曰养其全于未发之前察其机于将发之际善则广而充之恶则克而去之吕成公于白鹿洞则曰挹儒先淳固懿实之余风服大学离经辨志之始教张宣公于岳麓则曰率性立命知天地而宰万物者也尝试察乎事亲从兄应物处事是端也茍能充而达之则仁之大体岂不可得乎及其至也与天地合徳与鬼神同用至于武夷精舍出于韩无咎之笔亦曰元晦儒者也方以学行其乡其徒非若畸人隠士遁藏山谷服气茹芝以慕夫道家之流也是数者天下之名书院也记之者皆天下之名君子也今岱山有书院不范诸此将奚范想夫潜心游志于此则尊吾徳行裕吾诗书茂吾艺文岱华其髙山岳其神功崇惟志知崇效天崇髙节而抗浮云斯无愧于斯矧斯地也昔有名卿徐大农恭先有举首朱进士介有布衣许止斋孚以文行孝义为乡闾倡有开斯学许君请曰兹卜筑已定轮奂方新士友相聚言曰熈宁立邑以来吾地特海屿耳淳熈间宸宠以镇名山川改观诸乡老负笈于慈湖絜斋二老之门师友渐摩儒风日以盛今又祠先圣以仪后进居于徳以善俗是有功于名教也请以岱山名书院不亦有光于斯有迪于后人乎愚载思之士有志于诗书道义映雪囊萤冬不炉夏不扇虽瓮牖绳枢环堵萧然一性之充裕如也矧髙堂大宇明窓净几良朋益友切偲丽泽云乎道遵而人知敬徳盛不侮狎吾徳行海岱也师友渊源汪洋大肆吾学问海岱也事业日以彰声名日以起吾声誉海岱也有舍生而取义虽頺嵩岱不吾压吾节海岱也若希孔孟之徒茍能效石鼓白鹿岳麓武夷之成规纵未能孔孟伊周宁不朱张吕韩乎纵未能朱张吕韩宁不徐魏朱许乎善则善矣犹自恕之论也若夫充石鼓广充之善固白鹿淳固懿实之风率岳麓天地合徳之神𢎞武夷学行其乡善其徒之学则充其徐魏朱许者可以朱张吕韩矣充其朱张吕韩者可以孔孟伊周矣有志竟成斯不负䝉翁本翁之所以教庶几乎淳祐之中人以上者此今日祠先圣建书院之意也咸淳癸酉良月通直郎知庆元府昌国县事主管劝农事兼岱山昌国盐塲弓手寨兵军正赐绯天台赵与记岱山书院记四明枕大海为郡居天下极东又其东而中于海为昌国县又其东而中于海为岱山岱山尤逺在鲸波浩𣺌间去三韩几一㠶近士而生其间往往多秀拔冠乡书登上庠擢髙科而跻膴仕者踵相接非山海硕大之气之所钟而能尔耶余固闻风而为之兴起乆矣一日士有家于岱者忽航海过余而言曰朱文公尝叹佛老之区徧天下至于学校乃一郡一邑而仅一置葢为讲学之地不可以不广也况岱山阻大海士虽欲担簦负笈一至郡邑学不可得士果何以为丽泽之地古者五百家为党党有庠今岱山可三千家而反古者一党之不若咸淳七年魏君榘等因请于郡太守刘公黻得酒坊废基创岱山书院以祠先圣而讲其説刘公既捐公帑以为助又嵗减酒息钱乃得请乡先生定正席臯比与乡之人士日藏修游息于其间距于五年而书院大㮣成矣愿为记之以发其意余闻之益敬而叹曰岱山多士地之偏而学之正耶我宋二百年崇尚正学所以涵养成就配天其泽者于是不可尚已请因以学之正者而言之夫所谓学之正者何也理有自然而然立万世而不可变者正也天髙地下万物散殊莫不具此自然之理人生其间秀于万物莫不明此自然之理大之为三纲五常细之为起居服食莫非自然非然有不容于不然者尧舜禹汤文武以是而见之行事吾先圣孔子以是而见之垂训皆未尝加毫末于是是所谓正而已风气日开世变日下杨子为我墨子兼爱非正也孟子辟之而复于正老子清浄佛氏寂灭非正也韩子辟之而复于正谈空者过髙功利者过卑非正也濓溪周子河南程子又辟之而复于正每一异説兴必得一正论以救其后天右斯文若是信乎此理之正出于自然者终不可得而磨矣世乃又有借周程之説售佛老之私者谓爱非仁直欲扫除乍见孺子入井之心谓心即道而直改用大舜人心道心对立之説以为证谓六经为注脚谓孝弟为支离谓讲学为邪説几于前圣所未有之论时则有若文公先生出乎其间又辞而辟之天地为之重开日月为之重明有人心者宜知所向方矣奈何好髙之士习惯其说犹或卑正学为不足道而必求其説之胜不知此非文公之言也吾先圣孔子以来相传之言也非吾孔子自为之言也天地间自然而然自尧舜禹汤文武以来断断不可易之正理也夫岂加毫末于其间而必欲外立一説以求胜耶岱山之讲文公之学正矣然世之攻文公之学者尚多也其幸精思而实得笃信而力行使正论日兴异説日消海隅苍生日出之地圣朝崇正之化洋洋流动端于岱山书院占之矣敢敬书以勉徳祐元年八月望日朝散郎新除浙东提举黄震谨记设官山长一员慈湖书院慈湖书院在县东一里宋寳庆间建于慈湖之濵以祀乡先生杨文元公嘉熈间制置使赵与迁于湖中之沚咸淳辛未郡守刘黻于普济寺东易地重建咸淳壬申拨余姚定海没入官田以为奠飨之需至元乙酉普济僧恃杨总统权势侵夺其地毁祠像诸生诉于官至元丁亥按察副使侍其君佐巡按至县乃占先生旧宅遗址复建礼殿祠宇越五年壬辰甫落成慈湖书院记慈湖杨文元公之学心学也学孰为大心为大心之精神是谓圣不至于圣曲学也不大于心浅学也一心虚灵其大无对六合之外思之即至前乎千百世之已往后乎千百世之未来管摄于心若不识心何以为学自有天地以后未有经籍以前阐道之秘惟图与书河图中虚洛书五位心之本体也太极此心也皇极此心也尧兢兢此心也舜业业此心也禹孳孳此心也汤慄慄此心也文王翼翼此心也武王无贰此心也周公无逸此心也孔子孟子操则存此心也曽子子思谨其独此心也易説心书传心礼制心乐治心诗声心春秋诛心故其帝所以为帝王所以为王圣贤所以为圣贤焉有心外之学乎慈湖先生昔在太学肄业循理斋足不踰阈者累年一日冠带揖谢同舍郎曰某悟道晏坐反观忽然见天地万物万事万理澄然一片向者所见万象森罗谓是一理贯通疑象与理未融一澄然一片更无象与理之分不必言象不必言理一亦不必言万亦不必言自是一片此先生知至至之始事也及观象山陆文安公发本心之问举扇讼是非以对忽省此心之清明忽省此心之无始末忽省此心之无所不通守永嘉日谒先圣又谓自幼而学长而始觉觉此心澄然虚明无体广大无际日用云为无非变化此先生知终终之终事也先生忠信笃敬言必由忠信而有证其註孝经述已易解春秋纂先圣大训条治务最急者五次急者八遗文训语皆先生精神流动常肃观先生手笔斋庄中正本古篆籕心字必象心学者敬字皆从又心画之发挥先生家于四明之慈湖咏春诸诗有浴沂咏归洒然出尘意花香竹影山色水光莺吟鹤舞皆道妙之形着今玉牒侍读文昌刘公尝执笔于太史氏为先生作传及开阃府于四明奏请于朝乞为先生赏延于世即先生旧宅创书院于慈湖之濵规模轩豁衿佩锵鸣其景行前修风厉后学恳恳切切之心即先生昭昭灵灵之心也相其事者县宰王君愉提管陈君允平秉彜好徳谁无此心开创于前正望増益于其后刘公为永嘉知名士又尝为太学循理斋长习闻先生前言往行为详而及翁平生读书以本心名斋于先生片言只字收拾殆尽知之好之乐之又若心交而神遇者噫俗流失世败坏学士大夫童习白安漫不知心为何物驱血气而角功名决性命而饕富贵丧精神以失虚灵者总总也藏山之卷九千揷架之轴三万手不停披口不絶吟以是为学亦祗以钓声誉梯利禄膏唇吻饰竿牍而已矣出入口耳之学各是其是反以心学为非至有疵先生之学为禅学者何异衆人皆醉执独醒者以为狂此先生所以太息复太息也书院有规廪稍有籍春秋之法常事不书敢书其大者以谂同志咸淳九年良月吉日朝奉大夫权尚书户部侍郎兼直学士院兼同修国史实録院同修撰兼侍讲文及翁记端明殿学士朝请郎同签书枢宻院事兼同提举编修经武畧瑞安县开国伯食邑七百户实封一百户陈宜中书宝谟阁直学士朝请大夫知庆元军府事兼管内劝农使沿海制置使龙泉县开国男食邑三百户陈存题盖重建慈湖书院记古者乡有庠党有序闾有塾里居又有父师少师之教是以道徳一而理义明书院之设意犹近古睢阳白鹿为称首若周程朱吕治教之地文献尤盛天典民彜之统纪恃以不坠东海之濵有大儒曰慈湖先生文元杨公立身以诚明笃敬为主立言以孝弟忠信为本躬行实践仁熟道凝盛徳清风闻者兴起可谓百世之师矣古涪文公及翁纪其事不幸厄于浮屠氏鞠如荒榛天不丧于文绣衣使者侍其公行部喟然太息选一乡宿望曹君汉炎为山长而堂録桂君应魁鋭以为己任善士相与合志协力舍旧而新是谋相攸先生旧宅熈光遗址爰契我龟鸠工饬材经之营之礼殿崇崇祠宇奕奕敷经之席肄业之舍规模视昔不愆于素冠进衣缝游于斯习于斯如咏舞雩之风如升阙里之堂闻金石丝竹之音莫不油然而乐跃如而悟咸曰自堂徂基轮奂新矣陟降庭止恵我光明盍亦勉新徳而进新之乎于是属应麟着石章以永教思于无穷应麟耄未知学辞弗获敢诵所闻切磋究之尝谓儒以道得民师以贤得民师言贤不言道身即道也万古一道万化一心仁人心也人者天地之心也天有四时风雨霜露地载神气风霆流形无一物而非仁仁则纯一静虚与天地同流在易为不逺复在书为精一在诗为无贰在大学为毋自欺在中庸为至诚笃恭惟先生无意而自得之斋庄俨恪非礼不动言性必曰尧舜论治必曰三代道学之将废则正色谠言不回于羣邪道学之复行则见几卷怀不汩于势荣髦期称道若武公之作懿戒名满天下若君实之在西洛本心明而外物轻行藏语默参诸百圣无不合于已易见先生洁静精微焉于广居赋见先生广大髙明焉于过庭训之言学者见先生自强不息焉于讲堂之训言孝见先生一贯之道焉先生之文章皆性与天道之昭着俯川流仰髙山心之精神江汉秋阳皜皜也居先生之居学先生之学则何以哉由事亲从兄而尽性至命由洒扫应对而精义入神由内省不疚而极无声无臭之妙下学上达不求人知而求天知庶几识其大者夫一言一行之有愧可以欺其乡不可以欺其家可以欺其家不可以欺其心无体之礼此心之敬无声之乐此心之和训诂章句云乎哉先生之学文安先生之学也文安讲论语于白鹿先辨其志聴者竦然动心收其放心而存其良者在此朱文公亦云陆子所言专于尊徳性学者多持守可观又谓先生之学有为已之功合而观之知入徳之门矣学有先后觉无古今有能得之以省察克治深之以薰陶涵濡问津以辨志寻源于尊徳性以达圣人之阃奥海涵春融氷释黙契道体去先生之世若此其未逺也得心学之传必将有人焉济济多士克广徳心凡我同志懋敬哉复建于至元丁亥春越五年十二月成嵗在壬辰三月浚仪王应麟记重修慈湖书院本末记宋干淳间鸿儒辈出以理学相为倡和慈邑则有慈湖先生邑故有湖先生居焉因以自号故邑之名昉于汉而湖之名昉于先生先生得象山陆文安之学千里心契文安没学者尊而祠之有象山书院至今重之先生没邑大夫始祠于湖之濵而未有讲习之地先生之道虽尊而未明嘉熈间制阃节斋赵公与改祠于中沚地隘不可乆既又祠于邑以不专奉庙貌为歉咸淳辛未永嘉䝉川刘公黻来帅明捐郡帑得民地于僧寺之右负山面湖创精舍肖象而祠之于是以济民庄米为奠飨廪士之资书院之名得与上蔡稽山齿然礼殿犹阙也陵谷变迁浮屠氏坏之至元丁亥绣衣使者真定侍其君佐行部至邑问故愀然曰是不足与较也先生旧宅遗址故在盍即而图诸卜曰吉于是命前贡士曹君汉炎为之长而堂録桂君应魁主其役始崇礼殿中严祠庭后辟讲堂外植门壝旁翼两庑因其旧为斋四曰忠信笃敬明通公溥先圣先师咸有像设长有署正録有序后土有祠司阍庖湢皆有舍嵗壬辰八月落成又度地讲堂后为横经庋书之所来学于是者六十有一人俱得占名数复其身先是刘公䝉川之剏始前资政殿大学士本心先生文公为之记今也重建又得前尚书厚斋先生王公特大书以纪其成凡文元公心学之要躬践之实亦既发其精蕴足以昭往而淑来矣乡人惧后来者于废兴本末之莫详复命翔龙记其粗窃惟前代儒先出处过化之地必建书院使学者尊慕而学其学率繇台阃若郡邑长吏请于朝缗钱粒粟皆出县官下无科率旁无沮挠故力省而成易今兴废植坏遭时方艰成道未亢外侮者桀中畔者疑觝攘谋度堂録桂君实身任之郡廪既不复继资用无所出自基而构迤于塈涂丹雘一是诸生之力故金谷不可以缗石计葢其力倍劳天幸斯文上恩寛大台省交劝督士知名义之实始定弗摇是役也前令尹濮水冯君显实谋其始而歴山富君徳庸成其终二令尹通敏亷正规随一心功赖以竟士之捐赀多而趋事勇者堂賔沈君滢其最是皆不可无纪昔吾圣人于道之行废必归之天夫天将兴之必有慈恵之师明智之长主张纲维其上亦惟我同志之士相与缉熈广于无穷文元公之道庶其益昌乎赡学田土田一百一十二亩一角五十三步渡六处额管钱粮钞中统钞一两田租谷一百四十九石二斗三升二合渡租谷一十五石三斗五升七合屋宇共七十二间祭器蜡爵一十三只羃布四片抄籍儒人六十一户设官山长一员甬东书院甬东书院郑忠定释奠其师迂斋先生楼昉且行乡饮酒礼宋理宗书其扁旧在僧寺之侧至元二十八年僧撤去教授吴宗彦复立张赟桥侧设主奉二员以掌之田一十七亩二角四十一步谷四十五石五斗地四亩一角四十步屋宇三间乡饮酒礼嵗旦至日郡守率乡士大夫奠于先圣始序拜于堂上少长就序皆记礼之旧绍兴七年郡守仇愈复举故事置田百有六亩以益之后郡人林保登朝取式以奏遂行他郡故事纠仪二人乡监郡守为之士族不齿于乡者不预入门则纠仪举笏以却由是人各自励乡饮酒礼不可废若是乡饮酒记干道五年春王正月己未太守张公率乡大夫士释菜序拜于郡庠礼也明之为州士风纯古凡嵗之元日冬至必相与谒先圣先师而后以序拜于堂上行之乆矣建炎末学火于兵自是礼废不讲绍兴戊午郡将徽猷阁待制仇公一新之学成复举故事益以酒三行之礼二年仇公被命复来乃以田百有六亩支其费伯庠是时备员学官盖尝纪其事矣三年朝廷颁乡饮酒义于天下行之数年虽百格不行州县犹聴其便以故明年序拜如初而仇公所拨之田移以养士酒礼遂辍干道三年秘阁张公来守是邦政成多暇问知其所以越明年以鄞及昌国两县没官之田二百六十亩山地二百四十九亩尽归之学以复拜序饮酒之礼受藏受用一切趣办而有司不预焉是日也教授率三先生侑坐献酬于守倅礼成拜既风动千里莫不砥砺澡濯期毋负贤太守敦教化厚风俗之美意呜唿盛矣天下之事固有若缓而急者或谓州县之责簿书期㑹之为急而礼非所先葢亦未之思也人皆有欲欲斯有争视聴言动之间以礼自防而不流不逸则乖争陵犯非僻之心无自而入公今礼成于一日而长幼尊卑之分昭然可见皆率服之故能不令而行政平讼理其视刼刼于米盐细故而日不暇给者固有间矣其可不书以告来者因以田之亩步四至刻之碑隂奉化乡饮酒礼乡饮酒古礼也近世旷而不行至大四年正月初五日判官程时敏依奉肃政亷访司分司赵副使省㑹事理于儒学讲行斯礼礼毕各为歌诗以记之义学杜洲乡学在慈溪县西北三十里至大二年童金创建田四百亩一角二十七歩山三百二亩一角地八亩房舍五十五间基地八亩租谷九百五十九石一斗二升蜡香炉花瓶四副铜罍洗尊爵勺共一十只木俎豆共一十一只竹笾一十只本路乡曲义田庄太师史忠定王镇㑹稽日捐公帑之金市田数百亩名曰义田凡仕族有亲丧之不能举与孤女之不能嫁者以其租入差给之既闲居里闬端宪沈公焕请曰吾乡义风素着相赒相䘏不待甚富者能之而求者日衆授难继也举㑹稽近比行于此其可乎王韪其言乃与沈及少师汪公暨其子尚书大猷合辞以倡好义者于是捐地产或输财以广费积田渐多郡太守相继辍在官之田若钱今丞相史鲁公又捐楮券附益之嵗得谷斛六百米半之买地作屋十五楹于郡之望京门里扁曰义田庄择乡之贤有力者掌焉仕族亲丧之不能举者给十三缗孤女之不能嫁者给五十缗其亲属若乡里以闻于郡郡覈实俾主者行之非二者勿与先后缓急间从权宜而郡守与主者不得私焉始自绍熈初元于今四十载义田之増置未已也忠定王之言曰是田之设非止济人之急抑以崇亷耻之风将使从官者清白自持为士者专意学业人人知身修有所恃不汩丧素节斯其恵大矣参政楼公钥记之乡人且绘王及少师汪公端宪沈公之像于庄所祠焉太师史公浩序云义田之设专以劝亷耻葢贤大夫从官者居官之日少退闲之日多清节自持不肯效贪汚以取富沽败以自卑为士者生事素薄食指愈衆专意学业不善营生介洁自持不肯为屠沽之计干攫之态者使各知有义庄在身后不至晩年忧家计之萧条男女之失所遂至折节汩丧修洁故以此为劝使其终为贤者凡为士大夫当知立义田之本意义庄记自阡陌既开兼并成俗千百余年非复先王之旧然而守望相助疾病相扶持良心美意则至今不冺顾贫富不齐求者衆而应者寡志虽广而力不赡学士大夫每叹息于斯近时所在有为义田以给无告规画有不同皆彷彿古意四明乡谊最重荐绅韦布序必以齿嵗时往来少长有伦无洙泗间龂龂之叹承平时大门齐国公以列卿领画绣义襟素髙䘏孤济急不遗余力乡人犹能道之厥后外祖少师汪公太师史文恵王舅氏尚书暨乡之先达与吾家诸父相继主盟此风不坠淳熈中故龙舒别乗沈叔诲焕请于文恵王曰随时拯䘏其惠有限吾乡以清白相励其能称物平施者盖可数矣盍用㑹稽近比为义田之举乎王韪其言与吾舅谋以倡率诸好事者于是或捐巳产或输财以买各书于籍又得拨助之田合为五顷有竒嵗得谷近六百斛米三之二而附益未已也买地作屋十五楹于郡城西望京门内扁曰义田荘经画纎息皆出吾舅推爵齿之髙而有才力者提其纲又择仕而家食者一人司其出纳及庄之事凡仕族有亲之丧不能举孤女之不能嫁者投牒于郡参稽得实以次而授始于淳熈之改元且将二纪虽未能一一充其欲所济亦广矣舅氏既薨诸侯以钥闲居猥以见命逮起于挂冠而后他属令郡武使君髙裕而文善乐平丞袁木叔实任其事信义素着木叔尤能周知州里详悉检柅渗漏明辨真实不私市恩于是所入加多而被惠者衆先是以田数序引登诸石犹虑无以传逺以钥尝预于斯也俾记之钥念昔先人太师岐公尝命钥书范氏义田记于座右欲増益扬州伯父义荘以及宗族清贫终身志卒不酬今乡之此举无间亲䟱可谓尤美矣文恵有言曰是田之设非止济人之急而以崇亷耻之风将使从官者清白自持为士者专意学业人知其所济恃不汩丧素节以为子孙计庶其为贤者之归也敢诵旧闻以诏方来继自今富者乐施贫者安分与者不以为恩受者不以为幸有余则加益焉不得已而后求焉共守规约以无负先正诸公之意而后可以乆矣凡我里士尚勉之哉嘉定五年中秋节记义田庄先贤祠记古者祠先贤于学明之三贤何以祠于义田庄田以义名三贤为乡里立也三贤者谁忠定史越王庄靖汪公端宪沈公也始忠定里居笃于义仕者勉以励亷隅学者劝以修文行迺为义田以济婚葬而汪沈二公比善协心闻者乐施其规约宻其给授公立义以为的一乡莫不知义自绍熈庚戌迨今百有四年而三贤有祠亦七十有七年矣成画犹存初意寖失济南陈公祥擥辔咨诹惟儒雅风教是崇是迪嘉前修之尚义慨实惠之未徧谓职掌之冗员子孙之继廪二弊不可不革维之以乡校必守旧规董之以乡人必选宿望砥节首公永保勿坠传之百世可也于是属郡博士苏焱前军器监丞陈定孙总其纲学録姜材之前夀春推官史徽孙主出纳凡故家之裔名儒之后暨学校职生有丧贫不能举孤女不能嫁者采诸旦评参诸舆论覈实而助之因时度宜视昔为寛所与寡而所及者衆诸老之美意几废而复续先是祠堂陋更为三楹助田于斯者列侑于旁春秋祀焉嵗中稔颇有余粟因缮葺门轩及亭筑垣浚池粲然一新应麟闻而叹曰义者天理之公人心之正大学以是平天下然而行之一乡愈近而愈不可欺我思古人礼俗相交患难相䘏蓝田吕氏之为乡约也贫穷相救婚丧相助古灵陈公之教其民也良心之存善端之充义不可胜用比闾族党保爱赒救之法千载百世是邦如昔义里前献表率后进忠厚亷耻之俗成悯颠连无告若已恫瘝用敷遗无穷之泽蓝田之为约盖不专美矣剏者本于义既乆而义之实不明亷车之来振饬扶植居贤徳善风俗于古灵有光焉咸愿识其事诒永乆惟建庄始末宣献楼公纪载已备而祠未之述义理在人万古无弊秉彜好徳谁无义心是心可冺则是义可废续古之人勿替引之与者不为私恩得者不以他费相劝以义无愧于心斯无愧于先贤敢着之石章以谂来者重建义田庄记鄞风俗素厚方淳熈盛时史忠定汪庄靖沈端宪诸公投绂里居实始鸠田储粟以待仕族之有丧不能举孤女不能嫁者规式备详掌者交自重士非甚不得已亦以干请为耻常斥其余积市田附之乆而益广庄始于绍熈改元宣献楼公所记犹存暨基至此循近比得与闻其事则弊弛非昔屋亦如之虽有粟且无所容同知府事吴郡张公伯延清明岂弟子视困穷每相与悼焉一日公悟曰是当自择人始又曰托任贵专毋分立长贰则革故刋冗咨诹老儒咸曰吴濠孙其可固辞公固命之不得已乃莅事悉更前所为收敛必公赈遗必实佥既悦服相旧仓衡立三厫与不欺亭相接偪仄幽翳壤复卑湿不足修治其后距城犹有废地乃拓而更新之増培燥刚流潦屏避雨楹之间虚以为治所疎櫺洞寛爽气遥集祈左右为四厫引其前荣如舫以通不欺亭亭亦易础石加崇焉又饰土地祠美其象设改筑而北墉达于城门先贤祠后为室用备憩休措置坚宻不为目前计噫是役也自前任其职者有不暇及而君被选才数月谈笑成之不遗急难不告匮缩则世果无不可为之事也世常病儒者寡于实用今国家设科取士将责治道焉茍充是以往其弗有济乎虽然微张公戢止伪冒戒佐史章周介严督租入吴君虽欲为顾安得致此惟公嘉恵是邦勤劳庶政俾死有藏生有归沛然其赢作是轮奂后之出牧者如公之心遵公之法闻风兴起一日必葺何患乎莫之继也时掌计卢全祖实相其事邦人谓基在文学史宜纪成绩用鑱诸石以示不忘延祐四年八月望日记田土元有田一千五十二亩二十八步半山地二十四亩二角二十四步二尺租粮每年照乡例体减收租送纳苗粮元该米四百二十七石一斗九升五合谷一千五百五十八石八升续置田土租粮系提管吴濠孙界内买到田九十一亩一十五步谷一百五十三石七斗八升屋宇元有门楼屋一间祠堂三间厫屋三间重行起葢荘屋大小一十间系提管吴濠孙界内庄职提管一员掌计一员奉化义庄廪义庄自宋嘉定年间县令冯多福以学廪不足出家赀为倡集八乡父兄出田或赀或买田共七百石有竒别为廪以贮嘉定七年县丞周勉为之记旧贡院贡院旧在学西宣和复科举额解十名绍兴末以西北流寓者衆増解十四名今为织染局昌国州贡士庄旧于往宋咸淳年间令姚濓任内以邑民张氏争诉交嗣县以其家产业五分之一申于府于台于部照应𨽻学置庄专为贡选士人计偕之费归附后至元十七年升州存县以本庄田粮归学后县革而学亦废有司收系入官延祐四明志卷十四延祐四明志卷十五钦定四库全书延祐四明志卷十五元袁桷撰祠祀攷祭法立五祀谓法施于民死勤事劳定国御大菑捍大患则祀之繇是祠祀日繁自无而有神之情也故神无形而有用事神之説尽是矣吴越俗尚禨鬼援是五者争趋奉之乌得而废诸作祠祀攷社稷坛社坛旧在子城西南一里所谓社坛桥是也宋亡社废皇元改建今在鄞县城西隅大乡桥风雨雷师坛今在鄞县甬东隅鄞县社坛风雨雷师坛以附郭未建奉化州社坛在州之西南二百步雷雨师坛置于社稷坛内风师坛在州东北五里昌国州社坛在州西门外去州一百步风雨雷师坛未建定海县社坛在县西南郊风雨雷师坛宋附东海王庙慈溪县社坛在县西南郊风雨雷师坛未建象山县社坛在县西二百步风雨雷师坛未建本路城隍庙在于城西南五十步梁贞明二年刺史沈承业建宋嘉定九年摄守程覃奏赐额曰灵佑奉化州庙在州西五十步唐咸通六年建昌国州庙在州南城内宋建炎四年赐额曰恵应鄞县庙以附郭不建慈溪县庙在县西四十步定海县庙在县东七十步梁贞明二年建象山县庙在县西南二百四十步唐神龙二年建在城神庙纯徳征君庙西北距旧子城五十五步唐刺史崔殷作碣铭徐浩书大厯十二年立后汉至行董君讳黯字叔逹句章人也依乎中庸率性纯白少孤独立事亲不匮歠菽以尽其懽柔色以温其省髙堂登寿慈颜裒如和以肥家安不择地其徙居也庭出寒泉其执丧也林集祥鸟明诚必感厥徳惟懋施及千载横于四海其大孝也欤夫大道未隠不独亲亲逮徳下衰乃有慈孝行以名荡情以礼饰季武矫而服缞子春强而过礼此离道以善非天性之孝也子云无违参则直养素冠有讽和琴不成此礼经之孝也文举弃子士游出妻动非先意何以观适虽曰可纪或近沽名此非教之孝也夫子一与之质道与之和生于东溟介居夷岛俗逺诗礼性复着存无贻一日之忧终报共天之怨负土成垄枕干不言卒斩东邻祭于中野所谓生知而上成心以随欲盖而彰强名曰孝加于古之君子数等矣和帝闻其异行特舍専杀之罪召拜郎中不起竟以寿终夫受命于时惟松柏也冬夏青青禀灵于天唯夫子也能全正性六代祖仲舒汉太中大夫嗣孙宇春领庐江太守世为郡中名族故以董孝名乡慈溪署县鄮江之俗薰然遗风皇唐大厯八载余分竹兹郡讯古钦贤环堵已芜遗记将落徘徊故邑尚想余范则夫子之行可以徳𩔖于人葺宇崇祠昭铭垂代岂不务矣铭曰白刃可蹈仁鲜能存黄金可铄徳无间言道丧于季贤生复古知礼近义变风于鲁岂曰无衣寒燠以宁岂曰无鱼泉流在庭黄鸟哀音下感棘心哭无常声洒血盈襟江水汤汤东注穷越夫子徳音与之不絶灵应庙北距子城二里半今在西南隅昼锦桥东额曰永泰王庙宋以来累封为忠嘉神圣恵济广灵王邑人楼扶为之记曰我国家肇造区夏仁覆羣生怀柔百神咸秩无文非有徳于民者不祀道浙而东四明为乐国繇晋以来灵应为着祠緜歴千载民依怙若慈父以其司一城之命故皆以府主称阐灵播徽家绘人祝而未尝惊动以祸福譬诸祥风甘雨其入人也深其润物也博人陶粹和物用阜蕃优优大哉岂惟捍灾御患水旱疾疫必祷焉而姦芽乱萌消弭于㝠黙之中者未易以形迹数簮缨蝉聫日盛以滋四民熈熈怀土安业窅尔神化曰用不知嵗少不登借海鬻以活连樯白粲间拟他往必儒衣示蠁以徕之训以卑佑至巨室厚藏吝粜者亦然贾帆天际命寄鲸波乗危一唿恃以无恐岛夷贡琛既岸匍匐肃谒所谓未施敬而敬者庙食隆盛昭于一方与海邦相为无穷祉哉圣朝褒表功徳纶命赫奕贵极王封崇列八宇而丽牲有碑丰绩未纪庸非斯文之阙乎爰摭谱牒暨封爵嵗月显掲之以诏来者王姓鲍讳盖其先东海鄮邑人春秋鲍叔显于齐西汉有宣与两龚同传至永昱事光武世为司隷王其苖裔也初二亲吁天祈嗣母昼寝梦吞日有娠在胎三载晋泰始三年九月望日而王始生祥光烛室与前梦协命童名曰圆照既冠美须眉容貌秀伟平生赋性沖粹器度宏逺语言慷慨敬老慈幼恤贫轸孤好游侠任气节以击鲜弋禽为乐见山中石以为鹿而射之既中视之石因名之为鹿山东海鱼龙相角海滨民甚患苦之一日有客舣舟岸旁而王舟至客问适从何来王谓客曰海口一大鱼与衆小鱼竞小者将其羣鬬甚鋭大者力苦不敌遂奋檝击小鱼中之雄者因射之退余亦俯首奔溃雾敛风息大鱼皷鬛掉尾似有喜色客甫叹息一老叟霜髯鳞裘至王前鞠躬谢且曰吾职东海有年而九江小龙逞骄结俦暴吾庐适㑹战势孤幸子助我而今而后海渊安静如初皆子之赐子异时必庙食愿遣息女为嬖妾王谦谢毋戏言叟掷水翻浪㣲露鳞角而去王属客勿复言请别遗一小楫后人因号其所在曰小楫客盛传其事疑信者半之然自是波涛息惊其説益騐王娶湖上方氏明淑能守节生一子絶肖迺翁笃好诗书王既薨建兴四年𦵏鹿山即射石之所后三十年梦告其子我当再生可启我冢墓次夜妻梦复然谋于亲党皆曰此非常事当如梦及发棺尸俨然如生但无出入息耳衣服洁润若朝夕所服用冢四角灯烨然州人聚观加敬迺乗云而昇练真养神蝉蜕尘表道家谓尸解者岂其是乎冢间得一炉非金非石籕文曰东海之寳永和初穆帝闻其异诏取炉禇太后曰神物也缄香遣还许丘祠王又梦唿其妻若子曰东海龙遣女在兹汝当㑹既而相继以终因并祠鹿山墓旁梁大通末越有奴抄冦三千并海郡邑积嵗罹其祸王因巫者语刺史定襄侯萧祗曰尔扬我武我济尔功君第行必以八月十三日破贼至期冦至余姚失潮舟胶衆惘然若昏醉官军悉缚之武帝诏崇其祠唐神功元年八月八曰王降于县东门托乡童终日而歌曰吾姓鲍氏庙食于此自昔及今四十余纪马行水林县必迁徙家在鹿山不堪居止鄞水西流北接甬水给事祖室实吾之庐汝为我请早为改图待兔化龙遇齐得王移汝来封日月交光万载无穷我歌章章父老同守人等告于令栁思古乞更置尉宗鲁贤谓甬水有杨给事宅其子承奉郎𢎞道遂乞舍故父给事郎公遗宅为庙他无觊特乞子孙嗣掌祠事其世世无易鸾台侍郎摄春官尚书狄公仁杰缴奏故至今祝史皆杨氏吴越有国规度而崇奉之旧相传称永泰王莫详所始崇宁二年三月浙东钤辖尚书丰公稷奏犯名改威烈六年三月路侍郎允廸守直龙图阁楼公异以雨旸应祈乞封王爵封恵济王宣和三年六月太守李公友闻奏睦冦窃发及剡魔巢洞距州近借神休不能侵诏加赐额灵应政和八年九月路侍郎允廸使髙丽奏加忠嘉建炎四年二月髙皇帝南巡䕶风涛若平陆诏加广灵嘉定四年九月故侯楼公之闻孙钥参知政事告诸朝曰时和嵗丰神有大赐于民愿显扬其先以及后昆诏封王父协应侯王母协恵夫人元妃靖顺夫人次室昭顺夫人王子顺助侯绍定间王示梦于史卫王弥逺作新庙端平三年今太傅丞相郑越公清之奏易威烈为神圣有取大而化之圣而不可知之义复以尚书袁公甫之请诏加王父协应同庆侯王母协恵顺庆夫人嘉熈元年正月同日告颁吁王之福吾邦也至矣而邦人欲报之徳与天地并声音笑貌云乎哉信乎其为祥风甘雨也扶家世昼锦密迩祠下目觌心祗思答神贶秉笔无一溢语里之人因语曰春而祈秋而谢牲肥酒香箫鼓喧沓无虚日至诞日逺近辐辏可思归美侑祀之诗以声之其词曰帝阍开兮遥昇载云旗兮从霓旌睨旧乡兮扬灵心独直兮为民正奠朱宫兮钦止被润泽兮大丰美鄮之山兮鄞之水草木葱葱兮黍稷薿薿望飞帆兮天一涯假祥飇兮安归指商樯兮东之既饮食兮人莫知令海若兮无波鱼鳞鳞兮盛多王之颜兮益康以和舞蹲蹲兮鼓坎坎进桂酒兮声斯感福吾民兮乐只嵗其有兮自今以始民之报兮何千万祀佽飞庙子城一里二百步盐仓之西昔有碑今亡故神之姓氏邑里无传攷之淮南子云荆有佽非得寳劔于干遂还渡江中流暴风扬波两蛟夹绕其舟佽非瞋目攘臂拔劒赴江刺蛟舟人尽济按宋建隆中鄞令金翊纂异记谓唐武徳时以此郡为鄞州至开元中改鄞为明郡名奉化城号甬东地名句章军号佽飞攷此则佽飞庙者盖出于当时之军号而军必有将之者往往有功之人故人为之祠云大观初本州所编九域志乃引淮南子所谓荆有佽非不知淮南子之非实非是之非非飞走之飞今庙榜称荆佽飞侯岂非好事者附㑹其説而増以荆字欤旧志所辨次非之説如此今存之然军号佽飞未必不取义于荆佽非之勇古字转用甚多何必于非飞二字疑之或云旁有蛟池蛟自江来窟于此人患之故镇以庙池今为居民所侵堙塞无几或云唐末刺史黄晟初以佽飞都副兵马使防遏冦盗保䕶乡井没而人祠之不曰刺史而曰佽飞盖自领兵时人倚为重故习称旧号云大人堂旧志云在子城北射圃中今在总管府之东北地黄叔雅云大人堂髙闶撰记谓钱亿祠土人不敢称其名尊曰大人新志疑之按亿俶弟干祐二年判明干徳五年终于任首尾二十三年开寳八年姪惟治为节度创祠以奉盖子弟尊诸父之通号家语曽子曰参得罪大人汉书髙帝曰大人常以臣亡赖矧亿浚湖筑塘修它山堰等有功于民建奉国节自亿始惟治在镇又五六年继此遂列祠于五庙若阚燔吴越家臣无显功无缘钱氏子弟肯祠今所谓阚相公者以燔钱氏臣曽守此土从祀其旁后遂知有阚不知有亿或讹而为吴太傅阚泽泽慈水人不曽守此土郡未移治不应先有此祠奉国军楼祠在郡之鼓角楼神号旗纛将军有祷辄应旧志书不载按运判戴公埴䑕墣载云唐百官志节度使陛辞日赐双旌双节行则建节立六纛既入境乃筑节楼迎以鼓角宋有六纛门旗二受朝廷之赐藏之公宇在私室则谓之节堂朔望次日祭之曰衙日盖有旌节则有神祀因号旗纛将军凡节镇所在皆重此祠宋明州系奉国军节度使祠之本始其亦取此东岳行宫在报恩光孝观东宋绍兴十年郡守仇悆所建知观袁志贤募縁而成有圣母池人或窃物相与诣圣母前启白投楮镪于池其浮者为曲人以此畏之五龙堂唐刺史李伉以天寿院天井嵗旱祷雨辄应欲邦人便于奉祠于开元宫建五龙堂且为记以着灵异其畧曰在天莫如龙龙之徳佐天地养万物百谷赖以生四海所共尊者也社祭土稷祈谷国之重典也既立坛以享其神矣则龙之灵翔风洒雨泽枯藁滋稼穑可不严尊酬之所哉余受命牧明人四月戾止六月大旱俾吏具香酒敬祈于五龙之神有蜥蜴状者跃入杯中饮酒复出缘器上顾吏久之跳踯而去吏未返雨已大注由是生植茂遂阖邑丰衍思所以崇祀事答神休者迺建宇爽垲依方塑像以时荐飨时咸通六年季秋之末也宋干道四年郡守张津以旧宇庳隘移创于报恩光孝观之申地观即开元宫也今存东岳奉圣行宫在东南隅狮子桥东唐朝建立宋建炎兵火岿然独存至元二十六年燬大徳间主奉陆贵和募缘重建世奉祠云张帝庙旧附灵济院佛殿之右宋淳祐六年制帅颜頥仲剏于院之南火后僧复建乡人赵隆孙为之记白龙王庙在延庆寺东宋嘉定十五年见像重建五显灵顺庙在城西南隅宋开禧年间乡人徐侍郎守徽州神尝效灵迎香火建庙于此皮塲庙在月湖圣功寺内宋累封为明灵昭恵显应王元在汴显仁坊皮角塲故名萧王庙在贯桥侧此处旧有佛阁乃行刑之地因立鄼侯庙云鄞江庙在东南隅狮子桥东旧有鄞江门故建海神庙在东渡门里茶场庙在东北隅拱星坊北东殿庙在东北隅达信庙在东北隅东岳行宫县东三十二里近阿育山广灵王行庙在城外甬东隅显迹庙乃鲍王旧塜尸解之地在县东南三十里青山鬼谷先生祠在县东六十里太白山南沧㠗水帘洞幽深閴寂人迹罕到夏侯曽先地志云鬼谷子庙三面连山前有清溪之水泉源不竭山崖重叠云雾蔽亏郭璞曽到有游仙诗曰清溪千余仞中有一道士云生梁栋间风吹牕牖里借问此阿谁云是鬼谷子又有一祠在县东三十里渊灵庙在阿育王山广利寺环庙有圣井七自东晋时已着灵异中井有二鳗其一金线自脑达于尾其一每观光耀折芥引之则双红蠏或二鰕前导而后出焉钱武肃王以嵗旱命九华长老十善大徳兴国中所谓五叔太尉者同迎置钱唐之南塔寺山间凿石为井立亭其上以傚圣井而鄮山井山二鳗游泳自若钱唐宪公为旱用紫罗帕布井中蟹先入灵鳗后随以银缸贮沙泉养之置道塲有天花散漫之瑞僧统賛宁尝着䕶塔灵鳗菩萨传邦人祷雨必即之宋元祐元年赐额干道二年守赵伯圭祷有应知鄞县事李柄记于石或云又有二井在山絶顶险峻不可至灵波庙在县西广徳湖唐赐额灵龙特封广徳宣圣王宋熈宁七年改赐今额鄞宰张珣舆陈光禄忠恕奉勅建白龙王庙在县西二十里灵波之别庙也石㠗庙在县西四十里㠗有灵鳗能兴云雨力施庙在县西南四十里秋浦庙在县西南三十五里殷浦庙在县南一十里遗徳庙在县西南四十里它山堰旁唐太和中鄮令王元暐筑堰扞水入小江湖灌溉甚博民徳而祠之封善政侯宋咸平四年庙重修苏为记之干道四年七月八日赐额县宰杨布书守张津所立重修善政祠记嘉泽庙在东钱湖青山下唐天寳中令陆南金宋天禧中守李夷庚皆濬湖兴利民徳之故合祠焉水涝旱蝗有祷必应嘉定二年赐今额李侯又有祠堂在天童山景徳禅寺千佛阁之东丰恵庙在广徳湖望春山宋政和七年楼异守乡郡废湖为田人为立祠嘉定二年赐今额济显庙在县西南六十里即四明山之天井其井凡三有金线蜥蜴能显灵兴云雨郡旱祷之必应宋嘉定九年赐今额吴刺史庙在城西门外九里堰唐大厯年间刺史吴谦字徳裕有善政郡民㰱血而祠之宋王荆公宰鄞诣祠奉祀诗云山色湖光一様清桑麻谷粟荷君情至今民祀年年在莫负当年㰱血盟前朝请大夫王应麟譔记云明自唐开元为州城西门之外有祠耆耋云大厯中州刺史吴侯庙也侯讳谦字徳裕官水部员外郎史䇿轶其传郡乘阙其蹟遗爱在民㰱血奉尝春秋兰菊悠久弗懈余舣舟扶藜过庙下式瞻貌像问其故则曰侯守是邦开西郊之湖膏泽渗漉甫田登成其地为九里堰因以名庙歴载緜邈民犹曰吾使君也召棠勿翦韦碑未刻王文公宰鄞为诗以识山色湖光之句遗黎诵之余肃然钦叹斯所谓盛徳至善民不能忘者乎语乡父老曰古者建祀以为民也民功曰庸自稷以来是尊是奉以水佐耕丰稼于野芍陂七门之祀芬至今未泯惟明濒海厥土舄卤歴选良守溉田兴利孔内史之于句章任刺史之于广徳湖皆载在简牍今唯鄮令之王列在祀典他无所纪侯之牧我民也不求焯焯之誉而实徳着于人心不为皦皦之政而流泽被于后世若昔河南守吴公治行为天下第一而史无可书之事言汉循吏为称首侯岂其苖裔欤河南治声止一时侯自大厯迄今五百有余载民思无斁于前修有光焉咸以无心为感兊以无言为説此秉彞好徳之良心也越俗禨鬼史巫纷若邪憷妖诱匪经礼攸廸无知氓不蠲烝亦罔能谷于赫仁贤食报兹土正大昭明允合光圣王之祭灋粢醴馨洁永永毖享丰年叶气恵我无疆其孰曰不宜父老曰谌哉盍鑱诸丽牲之石时万时亿承神嘉祉余既书其事又作迎送神诗俾歌以侑其辞曰坎击鼓兮鄞水浒思仁侯兮昔召父九里兮酾流为雨水泱泱兮芃芃麦黍鸿隙陻兮謡荳芋侯嘉迹兮依其在渚神之来兮飇轮下兰觞勺兮荐椒醑民不忘侯兮歌且舞侯不忘民兮俾宁宇神之归兮娭瑶圃格颢穹兮降多祐屡丰穰兮除疾苦年千世百兮保艾吾土事侯如存兮侯其福女敬共承祀兮无怠终古又诗云城西有祠临水涘翠松列植路如砥问之耆老此为谁唐大厯中吾刺史刺史为民开陂湖故蹟犹传堰九里年年箫鼓报丰穰决渠为雨润泽美遗爱有桥名怀恩姓名不载太史氏昔汉吴公治第一列传寂寂名无纪刺史岂其苖裔欤明州政亦河南比堂上大书荆公诗兰菊春秋百世祀地志秪称王长官有功于民盖一揆吾闻是邦多贤守裴王碑字颜与李懽侯盛徳着人心彼石可焚祠弗圯广徳湖为鸿隙陂召棠栾社谁敢毁秔稌充羡侯之赐庙食长存如此水勐将庙县东二里神姓李名显忠髙宗避难神扈驾防送御舟出海祥飇送颿赐爵勐将重节武功大夫水旱疫疠蕃舶海船有祷辄应拨官地一片兴建祠宇灵显庙县南四里世传郑世忠建炎年间随驾至郑死于王事邑人义而葬之于金谷里陈㠗后隆之原屡显灵异有功于民开庆元年赐今额天妃庙在县甬东隅皇庆二年重建延祐元年十月内钦奉制书爱人利物仁克着于重溟崇徳报功礼宜増于异政肆颁纶命用举彞仪䕶国庇民广济明着天妃林氏圣性明通道心善利当宏往纳来之际有转祸为福之方祥飇送颿曽闻瞬息危樯出火屡阐神光有感必通无逺弗届顾东南之漕引实左右其凭依不有褒恩曷彰灵迹于戏爵以驭贵惟新懿号之加海不扬波尚兾太平之助可加封䕶国庇民广济明着天妃主者施行慈溪县灵应庙在县东一里即广灵王行祠也纯徳征君庙在县东北一里慈溪因孝子得名而旧无祠宇附祀于城隍宋建炎间县令林叔豹于灵应庙西建祠堂迁像而祀之绍兴三十二年郡户曹董邻摄邑于普济寺之西建庙久而圯庆元二年县令朱堂増修行礼部尚书楼钥记之张孝子祠孝子讳无择唐永隆初中明经科仕至中散大夫和州刺史墓在虎胛名山去县西三十里无择仕于朝则忠居于家则孝李孝逸将兵讨乱公賛谋有功父袁州司马卒公丁忧于神龙元年奉棺归葬此山负土结庐三年不栉七日絶浆感芝草涌泉之瑞乡人虞彦之百余人诣州举之都督窦怀正按验得实以闻孝行着闻今古称叹服既禫辞禄庐墓二十年以终身从葬司马墓博士贺知章志于墓宋嘉定十四年邑士孛梦林请于县立祠与纯徳董孝子春秋并祀着作郎张虙记墓久属他人侵佔宋徳祐元年有孙张景云善继先志慨捐已资竭力囬复太学博士陈大震记皇朝凡举行大礼累命有司躬诣墓下致祭灵感庙在县西北七十里地名向头山宋建炎四年封灵应侯五圣庙一在县东南一里一在县西南一里东岳行宫祠在清道观之西去县治一里骠骑将军庙在县东南二十五里㑹稽典录云汉世祖张意为骠骑将军后隠于山遂立庙以祀之祠山张王行祠在永明寺开禧初县尉施子升始建殿宇宋寳庆二年县令周符尉庄镐募衆广其殿宇水旱疾疫人必祷焉定海县东海助顺孚圣广徳威济王庙在县东北五里宋元丰元年安焘陈睦奉使髙丽还上言请建东海神庙于明州定海县诏元封渊圣广徳王崇宁赐额崇圣宫大观加封助顺宣和加封显灵仍封附祀风神曰宁顺侯雨神曰宁济侯建炎加封祐圣淳化二年秘书李至言东海广徳王庙在莱州南渡道絶诏加东海正祀典也初度道士以奉祀绍兴间请额焉为渊徳观因迁神像于廊东绍定年间立殿以奉之东岳行宫县东北五里招寳山下宋绍兴八年建助海显灵侯庙在县西五里侯姓孔象山翁浦人行第七性刚烈乡人惮之死于海有刘賛者梦侯曰上帝录吾善命为境神已籍水府吾尸泛于沙浦君能收𦵏创数楹俾有栖托必为民利賛访问果如梦即所居𦵏而祠之钱氏有吴越静海镇将以排筏航海惊涛危甚梦侯许以冥助即顺风而济乃立庙于镇兵部侍郎皮光业为之记宋髙宗幸海道赐额显灵洋山庙在县东北五里即昌国州炀帝庙之行祠也广灵王庙在县西北三百步宋宣和五年方腊乱邑人赖神隂佑故立庙于此昭利庙在县东北五里宋宣和五年侍郎路允廸给事中傅时卿出使髙丽涉海有祷由是建庙觉海威显侯庙在县南一十里旧号山仙庙宋建炎髙宗幸海道赐今额开禧二年令商逸卿修建新阁且记之陈山忠应侯庙在县南一十里旧号陈相公庙宋建炎髙宗幸海道赐今封云雩三公庙在县东南八十里与鄞境接庙不知所自始其神冕而九旒垂黈纩被山龙黼黻为旱祷辄应主簿永嘉戴相记之谓谷梁氏所谓应乎上公而通乎隂阳者也枢密承㫖卞公祠堂在县东北五里至元二十六年子朝列大夫卞焘同知府事痛父死王事乃于山下为立祠作记象山县东岳行宫在县西南二百五十步栖霞观之侧宋大观中建昭应庙在县西北一百四十步旧名圆峰祠唐㑹昌中王关撰文宣王庙记有云自圆峰祠歴城隍庙则此祠其来尚矣或以为县主山形圆因名之一日午自其旧祠飞片瓦止于今庙之基邑人姜臯因迁焉境内尝嵗饥濒海窘籴忽有米舟抵岸谓邑人曰昨有扁舟招吾来者自云居县西山下既而诣之乃庙也观神像惊愕且拜即平价尽粜衆赖以济宋建炎四年海冦猖獗将抵邑境隂雾陡变舟檝旗帜甲兵冲突风雹大作贼舟沈溺乃遁去使臣冉进欲为乱刘帅见一急足告变乃斩冉等于庙侧是嵗赐今额凡水旱疾疫祷之必应累封灵泽孚佑昭贶显济侯咸淳四年封英恵济烈公沖应真人祠在县西南二百五十步蓬莱山之下透瓶泉之北与栖霞观同建真人姓陶讳𢎞景旧封贞白王钦若灵验记云梁朝真人修药于蓬莱观自写真于东壁有居观侧者晨起必望观瞻礼常贩于天台一旦随舟渡海将及县飓风大作舟欲倾没同舟七十人见一道士乗云隠约黄色光芒中以羽扇约风曰陶真人相救毋怖畏言讫风息既济其人引同党至观见真人像如舟中所覩遂相率修饰观宇以答焉宋祥符元年营昭应宫自永嘉抡巨材浮海至邑南风涛几溺舟人于空中见道士谓曰吾象山蓬莱观陶真人也且救汝须臾安济庆厯中道士郑日徽更造殿宇而壁间所写真遂泯其徒尝以缣素摹留副本有诚祷者则幅巾黄服隠然现壁间淳熈末令王椿为旱祷像现而雨上其事钖封沖应真人普济庙县东南三十五里旧曰锯门庙祚圣庙本东门庙在县南一百里世称其神曰天门都督按天门山在南海中而接宁海之东境故号东门下有石阃最为湍险舟舶往来必致祷焉唐贞观间有㑹稽贩客曰金林祭毕误持胙肉去行十余里忽逆风复漂庙下乃悟所误亟加祈谢即反风安济永徽间又有工人曰蔡藏自泉州造佛像回获緍钱数百祀祷少懈舟发数里而覆宋建炎四年赐今额白鹤庙在县城内神姓赵名炳字公阿东阳人能方术事见东汉书徐登传台州人祠之甚谨象山旧为台属邑故亦祠焉宋嘉祐六年令陈玠铭于石顾长官祠在县城内长官名方字正夫丹阳人宋皇祐末登进士第调象山令日召邑人父老询民利害劝善惩恶建学舍教子弟频为讲解诱进于善逾年民大化后方疾笃邑人为之致祷者近千人竟卒于五百里之内号泣慕恋相与立祠丹阳钱君倚毗陵胡完夫上饶州何籕记其事于石昌国州黄公祠在东海晋天福三年建按旧志云贾充问于㑹稽夏统统曰黄公之髙节而㑹稽典录亦称人材则有黄公洁已暴秦之世然则四皓之一也或引张平子西京赋东海黄公赤刀奥祝冀厌白虎卒不能救之语今两存之岱山庙在北海中世传隋末陈稷没后显灵于此烈港庙在金塘之烈港乃广徳军张王之行祠也宋绍兴二十年都巡检使李仝建徐偃王庙在州东地名翁浦俗唿为城隍头十道四蕃志云徐偃王城翁洲以居其址今存按史记载偃王之败北走彭城武原东山下以死疑非此海中而韩文公为衢州庙碑乃记曰偃王之逃战不之彭城则之越城之隅弃玉几研于㑹稽之水则四蕃志或可信矣洋山庙在东北海中唐大中四年建黄洽记云海贾有见羽卫森列空中者自称隋炀帝神游此山俾立祠宇宋建炎四年髙宗幸海道以炀帝不可加封特封其二妃为恵妃顺妃夫人为明徳夫人勅藏于庙并刻于石奉化州东岳行宫在州东北四里虚白观后城隍庙在州西五十步唐咸通六年县令李宗申建燬于兵火至元二十六年尹李天益重建延祐七年知州马称徳重修诚恵庙在州东三百步州有山曰日岭岭有恠石髙七八丈逺望屹如妇人十道四蕃志所谓奉化新妇岭者是也唐立庙曰贞固夫人之庙宋景祐年间县令子房废以増学不久复宣和四年赐额绍兴三十一年赐号昭徳夫人其词云朕閲舆图之籍知日岭之山有石肖人而能钖人之福水旱盗贼之祷应如响答心甚异焉岂烈妇正女一念坚固先天地而常存形寓于石使人观感而化者可百世祀乎维神闻于有唐庙号于宋朕今明焕恩宠以徽称从民欲也其侈神休答斯民所以告朕之意嘉定甲申加封顺应咸淳乙丑加封福祐云显佑庙在州南鲒埼镇神姓仇庙创于唐祷之辄应宋嘉定三年赐今额参政楼公记其事十七年封灵惠侯佽飞庙州北门一里即府治佽飞之别庙也延祐四明志卷十五延祐四明志卷十六钦定四库全书延祐四明志卷十六元袁桷撰释道攷天台之学独盛于四明其教以体用为宗吾儒言理深有取焉或曰易师常言之矣孰先后焉禅学繇雪窦显而言辞振宏智觉以妙密㣲旨穷极践理为洞下传学者难继之老氏别传为役鬼神禳水旱王侯多而祠醮益侈作释道攷布袋和尚布袋和尚者唐末有僧形裁腲脮蹙额皤腹杖荷布囊随处偃卧时号长汀子雪中体不濡示人祸福辄应将雨则着草屦亢阳则曵木履梁贞明二年于奉化岳林寺东廊坐逝偈曰弥勒真弥勒化身千百亿时时示时人时人自不识葬寺西南二里曰弥勒庵宋元符元年赐号定应大师三年祥光现于𦵏所得钖杖浄瓶邑人建阁藏之崇宁三年赐阁名崇宁旧志云僧知礼知礼字约言金氏子居城之白㙮巷巷以礼得名十五祝发为僧从寳云义通传天台学僧曰法界有次第汝当奉持礼曰何谓法界僧曰大总法相圆通无碍是名法界礼曰既曰无碍次第安有居三年辄莅讲席咸平三年郡大旱与僧遵式燃指祈观音负薪曰果不雨当焚身三日雨大至式后居天竺号式懴主俱以道行名者也撰不二门指要钞有僧难之复有庆昭智圆诘难书具在曰山外礼所言今皆宗之毫析缕计白首莫能尽也而立懴自誓举世莫敢废天禧间修法华懴显四浄土之道将自焚翰林学士杨亿驸马都尉李遵朂劝止之不聴郡守李夷庚复以理勉迺止真宗闻其名赐号法智大师遣内侍至寺俯修其所懴法华仪三日后有其徒仁岳求观心观佛之㫖密註书斥礼礼知之为作十三科大抵其书以开权显实为宗而约以体用双峰饶氏北山陈氏言性理皆宗其凡例所註书见释氏书目赵清献为碑陈忠肃晁詹事皆尊事其説天台智者之学礼为中兴焉僧本如本如句章人初学于法智问经五义法智云如能为吾掌事三年当语焉事毕有请法智偈之曰本如如遂有悟为颂曰处处逢路头头头是故乡本来成现事何必更思量法智肯之讲説教论泛者如归庆厯二年驸马都尉李道朂请于朝赐号神照尝居白莲寺有虎睡西南隅以杖击之曰非汝所居虎俛首而去殁之夕所居梁栋折有声着仁王懴仪赵清献作行业碑僧介然介然鄞人从明智中立师居南湖通观音燃指建十六观与其徒相誓曰念佛三昧往生要法也金人犯明州士庶奔散然守观不去酋骑掠至叱曰汝不畏死耶然曰愿力在观室诚不忍去酋曰我北归亦欲效此制作遂强挟以归后人追思遂以其去日为忌尊为定慧尊者塑像于观侧僧智连智连字文秀鄞人学于圆照梵光尝与宏智登千佛阁智曰闻四明讲教言空中有相光曰诚然智以手指太虚曰本无一物其相安在连指山川楼阁此诸物象复是何物智服其言后居南湖史太师与师㳺问曰师于禅律能贯通邪连曰氷泮雪消固一水耳又问华严般若何支离连曰支离所以为简易号觉灵师隆兴元年十二月十八日逝明年正月太师生子弥逺将就蓐见连入室因名之曰觉老楼钥评之曰心大而行宻体卑而道尊恭而不劳博而不杂寂用之涯不可测僧普交普交鄞县万龄乡人幼学天台教修懴仪人有问之曰懴罪在己巳罪何来若懴他罪汝焉能懴交不能对遂造泐潭入门即诃拟问即杖交不知所以一日潭唿曰交来吾与汝共议古今公案交拟进复喝之由是有省机辩敏发后居天童修持清苦其逝也获五色舍利陈肃公尝賛之僧正觉正觉隰州人年十四受戒具学于丹霞淳向子諲漕淮南器重之主泗州普照建炎间主天童金人犯明诸寺俱燬独觉危坐不去掠骑至㙮岭乃还寺僧旧不满二百人觉纳衆千二百人主事者忧之觉笑曰非汝所忧翌日嘉禾钱氏致粟千斛嵗大饥为食食贫民凿万工池一夕有蜀僧叩觉门密谓曰师集工繁广弟子有干汞术愿以进遂以建器实水银和少药覆之贮汤缶上须臾有声出果银也觉曰吾亦能之遂以汞纳口端坐逾时出之亦银也僧愧谢去洞下宗㫖以缜密纳息絶聴视守心如婴儿学者难之至觉为再兴临济之学语言为机用其徒实繁盖其道未易学也其时宗杲主育王觉语杲曰明年当逝去杲以辩説自髙数侮觉至期觉屏絶人事者三月杲忽曰吾当过天童送觉禅师西归觉将治沐浴杲念以为未可信肩舆以归急使邀杲回至则已端逝矣杲泣下为之削发舎利凝刃不再举迺展拜曰平时自号善説法今不如师矣诏谥宏智禅师所为语录行于世其文丽则如洞下宗㫖云葬天童山袁桷曰庆元多名山皆有道徳者居之然非里人今独传宏智何耶谓其终始此山洞山之道世不得闻繇宏智始兴兴即㣲岂是道果不可易学邪后之禅人览是宜有感焉僧妙堪智愚妙源象山慈溪多僧得三人曰妙堪堪持律善规矩僧不如式者即挞之主育王嵗有善士礼释迦求现塔僧有随观者堪逐去之恶僧为㙮宫悉撤去将死治银合十余以贮舎利预示寂期戒其徒至期火𦵏烟所出俱舎利顶骨舌俱不坏智愚少游方后得法于运庵为偈颂善出新意辩説锋凑丛林推之主育王吴丞相潜判庆元极尊敬问曰师语录愿序引以传不朽愚谢之归语人吴潜晩嵗如病风人祸将至吾岂愿其文邪语闻于吴吴大怒械于狱以他罪杖之未几吴败贬死愚时年八十诏主径山妙源字晋之清苦峭厉貌寝薄尝衣芦花衣服铁裓口诵佛号不辍每跣足乞僧食于道得法于智愚愚晩嵗在径山源为演法代其酬答从者如林其言曰佛去世久其言在后皆蹈袭之戒律隳坏将日甚吾能嵗化一人知因果诚不负佛付嘱也善代答其入室机峰电疾卒不可抟缚风止水静意泊如也主定水问学满户外后示寂愿以身饲乌鸢善为唐诗𩔖张武于雪窦妙髙亭诗人传诵之僧善月善月字光逺定海人母梦月入于怀后出家遂名善月盖古佛名也居南湖问如来不㫁性恶之论有省史太师以月波处之学者云集太师曰廪食不足吾为师办郡守何澹㠯师居南湖凡十三年后居上竺嵗旱诏迎大士于明庆车驾亲幸月以祷雨应补左街僧录史忠献问月曰慾何能㫁答曰日逺月忘或问以安心曰心本不动又问法华经藏曰当处全彰晚嵗着论不辍有楞严𤣥览金刚㑹解圆觉畧説楞伽通义等书嘉定至淳祐天台之学月为冠寿九十三僧传古传古四明人工画龙建隆初名振京师尝于明州国宁寺画龙于壁观者奇之徽宗作画谱定画龙髙下㠯传古为第一宣和所藏有三十曰衮雾戏波龙二穿石戏浪龙二吟雾戏水龙二踊雾出波龙一吟雾踊波龙一爬山踊雾龙二踊雾戏水龙一穿石出波龙二穿山弄水龙二出水戏珠龙一戏云双龙一戏水龙图四出洞龙图一翫水龙图二出水龙图一祥龙图一吟龙图一戏龙一戏水龙一坐龙一僧奉真奉真鄞人善医熈宁中名闻东都天章阁待制许元为江淮发运使奉课于京师时欲入对而其子疾亟瞑而不食惙惙欲逾宿矣使奉真视之曰脾已絶不可治死在明日元曰观其疾势固知不可救今方有事须陛对能延数日之期否奉真曰如此似可诸脏皆已衰唯肝脏独过脾为肝所胜其气先絶一脏絶则死若急㵼肝气令肝气衰则脾少缓可延三日过此无术也乃投之药至晚遂能张目稍稍复啜粥明日渐苏而能食元极喜奉真笑曰此不足喜肝气暂舒耳无能为也越三日果卒奉真之为医也其胗视之妙不差铢分奉真号善济其法传之元觉元觉传之法琮及了初无能续其焰驰声一时相传盖三世活人无虑千百数昌国州寳陀寺在州之东海梅岑山佛书所谓东大洋海西紫竹旃檀林者是也唐大中间有西域僧来燔尽十指顶礼洞前亲感菩萨现大人相为説妙法授以七色寳石神通变化遂显于此后日本国僧慧谔自五台山得瑞相欲返故国舟抵新螺礁谔祷之曰使我国衆生无缘见佛当从所向建立精蓝有顷舟行竟泊于潮音洞下有居民张氏目睹斯异亟舎所居双峯山卓庵奉之俗唿为不肯去观音院郡闻遣幙客迎其像置城中为民求大吉祥已而有僧即大衆中求嘉木刻像扃户弥月工竟而僧不见今之俨然趺坐于绀殿者是也宋元丰三年内殿王舜封使三韩至是有大龟负舟不得去望山作礼忽龟没而舟行洎还以其事上之钖今额绍兴元年易律为禅辛亥真歇了禅师解㑹长芦南游浮海于此结庵榜曰海岸孤絶处由是飞钖此山者皆具曹溪正法眼藏畴非禅林之秀嘉定七年赐圆通寳殿四字大士桥三字载新梵宇八年徳韶以佛照禅师法嗣来主丛林值中殿赐金钱喧动都城缁白从化韶乃裒所施剏龙章阁唯大士以三十二应身入诸国土现八万四千手臂目接引羣生与五台之文殊峨眉之普贤为天下三大道塲归附后至元十年住持僧如智捐衣钵之余建接待寺于沈家门之侧以便往来者大徳三年钦奉诏㫖拨赐鄞县湖田二十顷翰林直学士朝列大夫知制诰同修国史刘𢋫撰碑铭云国家自世祖圣徳神功文武皇帝奄有四海凡名山大川仙释所托以神其教者仆植新弊毕乘兴运今上皇帝龙飞以来鉅刹殊庭天降地涌盖于以扬前人之休光衍万世之庆泽淛水东庆元昌国有山名补怛洛迦者奇峦复嶂幽洞灵巖错立层出于奔波骇浪之中潮汐吐吞烟霭变幻螭虬鼋龟蜿蜒呵卫华巖经所谓善财第二十八参观自在菩萨与诸大菩萨围绕説法此其地也寺曰寳陁创始汴宋元丰初尔时灵迹率随缘影示现香花与五台巖道实𩔖而旱涝风涛之祷响答尤捷其在东南故是佛法一大海㑹无论遐迩卑尊靡不皈依瞻仰今上皇后福徳日盛一念中间毋虑皆佛事迺大徳二年春特命中御府臣李英驿降御所祝香使还载命修缮其像设之宇明年春宿卫臣博啰等实行载驰祝香内出中金百两饬江浙行中书省遣僚吏同涖其役又明年春宿卫臣魏额森岱酬三驰祝香衔命饭僧问阅贝典竣事寺之长僧如智偕其徒言孜奉玉琢菩萨瑞相表上内庭以便瞻礼且归美报今年春仍命岱酬偕李特穆尔布哈魏额森持五綵旛旌侑祝香以往庄严其法筵又内出寳币二千缗即其寺治演法之堂暨庐舎之圮腐陊剥者又饬行中书捐土田之在官者二十顷畀之益其徒食俾嵗以建寅午戌月讽诵祈禬又下玺书复其凡隷寳陁者非寳陁者禁其毋得怙以匿冒如智亦因被赐袈裟内帛传瑞流恩曽无虚嵗至是命中政院臣传命翰林臣俾用文字而刋贞石以贻永久臣既据实铨次如右窃谓象教之来中土虽显晦靡常其所䕶念亦不専系夫崇奉敬怠陛下以寛简而治民殿下以慈祥而佐理与往圣觉皇同符共贯是宜圆精荐釐方祇效祉至若金汤迦维亦曰我国家之常事其所以迓续延洪之道自有大本大原在也臣因明其所在而系之以诗皇元混一其仁如天好生恶杀慈视竺干帝绳祖武仁守大寳曰临曰御尽循尧道后嗣徽音所寳惟慈力行万善念兹在兹繄我彼补怛法真际白衣如来东渐西被如来大智无古无今慧日满月无不照临天开崇因祠香嵗致应复为感匪徐匪亟布金檀币即而招提旧仍新就离立翚飞僧智表陈如来昭晰玉琢妙严象其光洁补怛非遥浙水之东法身圆对奚必梵宫教㫖崇之胜幡是钖申画沃腴益其香积俾勤梵呗为国祷祈敛时五福敷钖靡私诞降玺书以镇以䕶山河大地等为乐土恩徳所覃震耀无前帝仁后慈亿万斯年惟观自在非闻非见圆融理性神光毕现优昙钵华瑞应孔彰皇图释纲相为无疆词臣承命作颂其职揆厥本原懋昭大徳潮音洞善财洞盘陀石三摩地真歇庵无畏石狮子巖正趣峯灵鹫峰观音峰前越王史公官西监因浮海诣潮音洞下焚香作礼大士具正法眼显见竒特声闻空中有结果冦莱之语越王尝记所见于寺壁今模而刋诸石绍兴戊辰三月望鄱阳程休甫四明史浩由沈家门泛舟遇风挂席俄顷至此翼蚤恭诣潮音洞顶礼观音大士至则寂无所覩炷香烹茶但椀面浮花而已归寺食讫与长老澜公论文殊拣圆通童子入法界事晡时至洞再俯伏苔磴凝睇嵚空惟乱石累累兴尽欲返有比丘指曰严顶有窦可以下瞰攀缘而上瞻顾之际瑞相忽现金色照耀眉目了然二人所见不异惟浩更睹双齿洁白如玉于是咸怀庆快作礼而退既而治舟还甬东惧此话无传用书于壁庶几来者观此无疲厌心不以一至不见而遂已也在城禅院五天宁寺在西北隅恵政桥唐为国宁寺大中五年置宋崇宁四年改崇宁万寿政和元年改天宁万寿绍兴七年改报恩光孝建隆间康宪钱公亿建铁塔徙奉化岳林寺深沙神于西廊乃工人王百艺极雕刻之巧而为之尝现光明䑕雀不敢近建炎间寺燬而其室岿然独存皇朝至元十九年寺复燬僧可举重建为祝圣都道塲至大二年正月火于倭人万寿寺在东北隅大梁街唐咸通十三年史君周景遇舍廨宇以建仍舍田以赡赐额慧灯宋开寳间重建大平兴国七年改崇寿政和八年改广慧建炎四年燬重建嘉定十三年燬即复或谓慧字从心从彗于星皆火䜟也改万寿是日东北隅火环寺而寺独存人咸异之皇朝至元十九年火至大二年又火吉祥寺在东南隅新排桥东晋天福五年建六年以释天院为名宋太平兴国八年赐今额嘉定间火复建皇朝至元十九年二十六年至大二年三经火能仁观音寺在西南隅旧号报慈濒月湖西宋建隆间节度使钱公亿舍宅为之成于太平兴国间记云面枕平湖门横绿野为四明望蓝也观音像以诸香衆寳庄严其像初赐承天宣和改能仁建炎兵火之变大士梦于人亟移郊外浄严院于是获存复迎以归恳求无不应嘉定中以其地赐丞相史鲁公移其额于大慈山景定年史氏归地复寺门有十洲旧址之一在湖之滨皇朝至元二十六年僧判苏昌普建一室以奉大士善财保圣寺教化十方七延庆寺在东南隅仓东周广顺三年建曰报恩院宋至道中僧知礼讲天台教行学闻于朝真宗遣使加礼异之是为法智大师大中祥符三年改延庆元丰年法智曽孙介然建十六室为禅观绍兴十四年赐教额寺之大悲阁有辟支佛舌舎利并普贤像嘉定十三年僧以像小欲广之剖其脏得书云动此者水火为灾未几寺燬像灭丞相史鲁公重建扁曰南湖福地至皇朝至元二十六年火僧善良重建天竺慈云式懴主悼四明尊者诗二首法智大师行业碑赵抃作浄土院记陈瓘作寳云寺在西南隅行春坊东宋开寳元年僧义通字惟逺本髙丽人自三韩来誉振中国知礼尊式子衿是其门人之上足漕使顾承徽舍宅为义通传道处实名传教僧逾二纪而逝既茶毗弟子收骨𦵏于育王山之阳累石为㙮有记侍御王伯庠书刻于石大平兴国七年赐额寳云昭其祥也建炎嘉定燬于火皇朝至元二十六年至大二年又火白衣广仁寺在西北隅广仁坊唐长兴元年建号浄居报仁院俗唿白衣观音院清泰二年为浄居续因祈祷灵应加报仁宋治平元年赐今额初节度使钱公亿廨宇之梁见白光绶纹脉有观音相乃易其木刻观音像寘于寺郡守周邦彦捐金建青莲阁建炎四年火至皇朝至元十九年复火僧道全重建朱翌登白衣寺钟楼诗云凭高直欲驭西风百里纎毫尽发䝉楼观相望秋色里江山争丽海光中云容入座如相识足力縁梯尚不穷肯使诗成夸得意撞钟惊起坐禅翁兴圣寺在西北隅西墙下唐咸通十年建旧号墙西院宋大中祥符八年赐额本尼院也建炎兵火后改为男僧寺太平兴国寺在西南隅木兰桥西唐开元二十八年建号太平兴庆宋太平兴国八年改今额本寺旧有子院三曰浴院曰经藏院曰教院寺有泗洲像长尺余先是于福明桥水中时见光景入水得之因加严饰崇奉于寺嘉定十三年火后教院重建为十方皇朝至大二年火干符承天寺旧志作能仁罗汉殿在西北隅富荣坊北唐为干符寺寻废咸通八年复建名药师院后又为承天宋政和七年赐额寺有子院二曰法华教院曰罗汉律院后能仁法华废惟罗汉院在皇朝至元二十一年有司例复旧基僧道全重建先是法智尊者修教观于此天寿白云寺在西北隅皇朝至元二十一年僧建无二庵扁曰白云精舎大徳二年官司改今名为天台教寺律十方院七五台开元寺在东南隅唐开元二十八年建以纪年名㑹昌五年毁佛祠寺亦废大中初刺史李敬方请于朝诏复开元寺乃即国宁寺旧址建焉寺西南髙原有棠隂亭郡守殷僧辨废亭以其材増建于佛殿寺之三门亮阇黎建亮号月山能文善谈论道行髙洁邦人敬之日阅藏经积施利为之殿有维摩问疾相东庑有梵王帝释四天门王行道变相天神天男天女歌乐形相皆协律以尽极其艺之精妙吴越画中寳也其乐盖霓裳羽衣曲调云尝有广利大师𧦬光者住此寺善草书工画辞辩过人昭宗闻其名召至阙讲寺有二碑其一李苹文其一陶祥校书文韩择木书又有不肯去观音先是大中十三年日本国僧恵谔诣五台山敬礼至中台精舎覩观音貌像端雅乃就恳求迎归其国衆从之谔即肩舁至于此将登舟像重不可举率偕行贾客竭力舁之乃克胜及过昌国梅岑山涛怒风飞舟人惧甚谔夜梦一僧谓之曰汝但安吾此山必令便风相送谔泣告衆以梦咸惊异乃诛茅结庐置其像而还因唿为不肯去观音其后开元寺僧道载梦观音欲归此寺乃创建殿宇迎奉之邦人祈求辄应亦号瑞应观音唐长史韦绚尝纪其事宋太平兴国中重饰旧殿曰五台观音院以来自五台山故也骆登吴矜皆有记㠯叙之寺有子院六曰经院曰白莲院曰法华院曰戒坛院曰三学院曰摩诃庵唯开元为甲乙住持为十方也嘉定十三年火惟五台戒坛重建为十方皇朝至元二十六年复火今起盖渐完湖心广福寺在西南隅西湖之心旧号水陆㝠道院俗谓湖心寺宋治平中建熈宁元年改寿圣院绍兴三十二年改今额系十方传律讲去处为放生池道场干道初太中赵伯圭建广生堂有记朱翌譔经藏寺在东南隅旧系太平兴国寺子院本甲乙今为十方嘉定十三年火徙建于旧寺之东皇朝至元十九年至大二年连燬罗汉应真院在西北隅即能仁罗汉院唐为干符寺咸通八年复建名药师院又为承天政和七年赐额寺有子院二曰法华教院曰罗汉律院后能仁法华废惟罗汉院存徙东南隅寿昌废基上皇朝至元十九年火二十一年有司复其地景福寺在东南隅旧号水陆莲花院宋建隆二年建大中祥符三年改今额皇朝至元十九年火东寿昌院在东南隅唐清泰二年僧子麟禅师往髙丽日本并百济诸国传持天台教法髙丽国王遣使李仁旭辈送还明州钱氏因赎徐藴卿园地建院以安其衆晋天福七年吴越王命以为保安院宋治平元年为永安大观二年赐今额嘉定十三年绍定元年两经火景徳寺在东南隅唐清泰元年建号鄞江院宋大中祥符元年赐额寺有教院在西偏嘉定十三年火废为民居皇朝元贞元年有司移文例复僧判吕辇真重建甲乙徒弟教院八境清兴法寺在东南隅唐咸通二年建始僧鸿绍因南门外水陆院基为栁亭院复号境清宋大中祥符元年赐今额嘉定十三年火皇朝至元二十六年延燬遂复其旧今徙于兹以南门外旧基建化坛属本寺保安寺在西北隅宋绍兴间有僧师韵卓庵修道或讦其私置庵毁地夺于有力者淳熈中史忠定王请东湖上水废寺额畀韵弟姪师璨清俊重建皇朝至元十四年复废至元二十一年有司例复重建西寿昌寺在东南隅东寿昌之下院也宋嘉定十三年火废为民居皇朝至元二十五年有司例复旧重建大徳元年展拓聿新天封院在西南隅唐通天登封年间建僧伽塔髙十有八丈以镇郡城汉干祐五年建天封塔院宋大中祥符三年改今额建炎间燬绍兴十四年郡守莫将重建嘉定十一年火废为民居皇朝至元二十三年有司例复建犹未完大中祥符寺在东南隅天封塔北周广顺元年号崇福寺宋端拱中僧从信以精琴既至京师召见赐食赍金帛钖号三恵大师大中祥符元年赐额嘉定三年火废为民居皇朝至元二十四年有司复旧重建二十六年复燬崇教寺在西南隅衮绣坊唐干符元年建宋大中祥符元年赐今额建炎燬于兵皇朝至元二十五年至大二年复燬广福院在西南隅木兰桥西汉干祐二年建号罗汉院宋太平兴国九年赐今额嘉定十三年火重建皇朝至大二年火圣功寺在西南隅本崇教院也周显徳元年建宋真宗诏内侍裴愈访名山胜迹奏改今额皇朝至元二十六年火重建尼寺戒香十方寺在西南隅唐大中元年建旧号白檀寺宋祥符元年赐额嘉定十三年火重建皇朝至元二十六年至大二年两经燬未复旧规普照寺在西南隅唐咸通三年建号福明院宋大中祥符元年赐今额嘉定十三年火重建皇朝至元二十六年复火重建兴教寺在东南隅丘家桥南梁贞明二年建号新居禅院宋大中祥符元年赐今额嘉定十三年重建皇朝至元二十六年火奉圣寺在西北隅衍庆坊唐天祐二年建号浄居禅院宋大中祥符元年赐今额嘉定十三年火重建端平间请今额皇朝至元十九年火重建普宁寺在西北隅旧为庵舎嘉定十三年赐额即燬皇朝至元十九年复火庵舎镇明岭观音庵在西南隅府治前一里三十步本一丘阜天禧中守李夷庚以土増之为佛亭嘉定十三年火次年市民重建观音殿绍定元年守胡榘书圆通道塲以表颜頥仲因感大士梦拨田拓旧皇朝至元一十六年至大二年火今已复普门经堂在西北隅虹桥巷皇朝至元二十六年系没官房屋建竹林精舎在西北隅朝士坊皇朝至大二年土民胡源建延祐四明志卷十六延祐四明志卷十七钦定四库全书延祐四明志卷十七元袁桷撰释道攷禅院阿育王山广利寺县东三十里晋义熈元年建梁武帝赐阿育王额宋大中祥符元年赐名广利大觉禅师怀琏居之名振天下皇祐二年怀琏居东京浄因院仁宗召对赐食御制释典颂并提纲语句授之治平三年英宗诏归山熈宁三年建宸奎阁寺有释迦如来真身舎利塔内有一角金钟舎利在焉髙宗赐号曰佛顶光明之塔尝取至禁庭寺东北山上有所谓迦叶佛左足迹上有东塔院传者谓刘萨阿所礼舍利塔涌出之处西塔院去寺五十步塔乃唐明皇时建也寺东二里有无相庵大慧禅师作道宣感通传晋大康二年并州离石人刘萨阿生业弋猎因病死而复苏云在𡨕中见一梵僧语之曰汝罪深重应堕恶道今洛下齐城丹阳会稽并有古塔及浮江石像悉阿育王所造可勤求礼懴当免斯苦萨阿更生乃祝发为僧更名恵达东诣邹县入乌石岙结茅㠯寓徧访海涘名山忽一夜闻土下钟声即标识其处越三日见梵僧七人行道空中地形如涌为方坛状神光照映因劚土求之得一石函中有舍利寳塔六僧腾空而去一僧化为乌石因以名岙焉会稽记晋相王导初渡江有道人神采不凡自言来从海上告导曰昔与阿育王同游鄮县安真身舍利塔阿育王与真人捧塔飞行虚空入海诸弟子攀引不及一时俱堕化为乌石如人形名僧传云昔时神人捧塔飞行海上弟子中有未得道者堕地化为乌石犹作人形上有袈裟文至今村名塔屿岙名乌石今乌石在寺前数里属鄞县塔屿村相去又十五里属定海谓东塔院为舍利涌出之处天童山景徳寺县东六十里晋永康中僧义兴诛茅结屋山间有一童子日给薪水后既有衆遂辞去曰吾太白也上帝以师笃道行遣侍左右语既不见故曰太白禅师寺经兵火唐开元二十年僧法璇复故迹建精舎于山麓之东正字万齐融造多寳塔于西南隅后徙寺于太白峯下干元初相国第五琦奏请天童玲珑巖为寺名后僧清闲建食堂咸通十年为天寿宋景徳四年赐今额绍兴初宏智禅师撤而新之淳熈十六年僧怀敞建千佛阁日本僧荣西从敞游归其国致百围之木以来寺侧有虎跑泉石松夹道二十里梵宇甲东南虎跑泉玲珑巖等诗并见集古攷大慈寺县东六十里宋嘉定十三年史丞相弥逺创立为功德寺大梅山䕶圣院县东南七十里唐贞元中法常禅师始诛茅结奄开成元年建寺曰上禅定会昌废大中复建名观音禅院柳公权书宋大中祥符元年赐今额其山盖汉梅子旧隠也法常禅师偈曰摧残枯木倚寒林几度逢春不变心樵客遇之犹不顾郢人那得苦追寻一池荷叶衣无尽几树松花食有余刚被世人知住处更移茅舎入深居大梅山保福县南东七十里唐正元十二年建号北兰院大中元年改报国仙居宋大中祥符三年赐今额与䕶圣同一山汪大猷有记仗钖山延胜院县西南一百二十里唐龙纪元年天童山纪禅师飞钖至此建宋寳元二年赐今额寺前有石巖髙丈余上刻四明山心四字乃汉隷也金峨山真相寺县东南八十里旧号罗汉院唐大厯元年建宋治平元年赐额金文山恵照寺县东南七十里旧号金文懴院唐干宁二年建宋治平元年赐额五峯山崇福寺县东五十里旧五峯院晋天福六年建宋大中祥符三年赐额东山慧福寺县东南四十里旧号福昌院宋淳祐七年郑丞相请于朝増田重建为功徳寺改赐今额跘跨山崇果寺县东五十五里晋开运二年建宋大中祥符三年赐今额普浄寺县西南七十里旧号顶峯庵宋建隆二年建大中祥符三年赐今额四明寺县南二十里旧号鄞水院唐天福二年建宋大中祥符元年赐今额白云延祥寺县东南八十里宋干徳五年建大中祥符三年赐额法忍寺县西南六十里旧号定光院唐咸通元年建宋治平二年赐额西延寿寺县南四十里旧号永福院唐中和六年建翠嵓山移忠资福寺县西南七十里旧号翠巖境明院唐干宁元年建宋大中祥符元年赐名寳积禅院嘉泰四年前张参政请院为功徳寺赐今额报忠福善寺县西南七十里旧号峒山院唐光启二年建宋大中祥符元年赐名彰圣本甲乙徒弟院干道四年改充十方禅院嘉定二年加赐前额踞山东南支衆峯环合状若芙蓉是年楼参政钥请为功徳院赐今额佛陇山积庆显亲寺县东六十里唐咸通十三年建宋治平元年赐名保安庆元六年充恭淑皇后宅齐王府功徳院教忠报国寺大慈山丞相史弥逺功徳寺妙智寺大慈山丞相史弥逺功徳院霞屿寺在县东南六十里东钱湖之心小屿兀然于其中大资史巖之凿山为观音洞髣寳陀之山因建以奉且割田以赡教院资教寺县西四十里旧号广徳院周显徳元年建宋治平元年赐额悟真寺县东南五十里汉干祐二年建宋治平元年赐今额栖真寺县南六十里隠学山唐建中二年建号隠学寺宋大中祥符元年赐额恵光寺县西南四十里唐咸通八年建名小江宋大中祥符三年赐额院尝有妖僧塑神像纳老乌于其腹以术呪之使为祸福于人而邀利民之有灾患者不祷其神则不宁干道中守张津知之追妖僧至庭下具得奸状遣吏剖其像果有死乌杖其僧而逐之民以安息治平寺县南三十里后唐清泰二年建名保丰宋治平元年赐额广寿寺县东五里周广顺元年建号崇庆院宋庆厯七年赐额广严寺在县东四里旧号华严院晋开运元年建宋治平二年赐额布金寺县西南三十里宋寳元二年建治平二年赐额海惠寺县南三十里旧号广利以院之祖师广利大师得名治平二年赐额兴教寺县南五十里旧号小溪兴福院唐咸通八年建宋治平元年赐额普和寺县西南五十五里汉干祐二年建名灵影宋庆厯七年赐额圆通寺县南三十五里唐天祐十年建名东林宋治平二年赐今额邓桥广福寺县东南二十里宋天圣四年赐名寿圣绍兴三十二年改赐额普安寺县南五十里梁干化二年建名茆山宋治平元年赐额明心寺县南三十五里晋天福五年建名厉山院宋治平二年改赐额惠灯寺县东南二十五里旧号朱村院宋建隆二年建治平二年赐今额福圣寺县东南四十里旧号东山塔院宋干德四年建治平元年赐额清修寺县西南八十里旧号清凉院宋干德二年建大中祥符元年赐额普照寺县南七里旧号明福院宋干徳二年建治平二年赐今额辨利寺宋端拱中建旧为史丞相弥逺功徳寺慈悲普济寺东湖月波山下宋淳熙五年建普光寺教忠报国寺宋绍兴二十年建淳熙六年赐额寳华寺大慈山前史丞相弥逺功德寺普恩寺在县东五十里皇庆二年儒人陈泳施财剏建复割田以赡其子廷藻于延祐元年申告有司达于帅府请今额律院寳巖寺县西南五十里旧号孝义院唐元和十二年建宋大中祥符六年赐额王荆公有诗广修寺县东六十五里晋天福五年建宋大中祥符元年赐额普提广福寺县东南八十五里唐干符六年建宋大中祥符三年赐额禅巖寺县西南八十里唐贞元元年建寺东有巖穴可坐百余人旧有僧言法师修道之处因巖名寺曰禅巖今为律院慈云寺县南三十里汉干祐二年建名李浦宋治平二年赐额法云寺县东七里宋干徳六年建号甬东浴院治平二年赐额多福寺县东五里宋干徳三年建治平元年赐额悟空寺县东南六十里大慈山前史丞相弥逺功徳寺甲乙院栖心崇寿寺县东五里旧号东津禅院唐大中十二年分宁令任景求舍宅建请心镜大师居之僧姓朱既居于此会剡冦裘甫转掠四明有衆数万纵兵入寺师燕坐禅定神色不动贼衆愕然悔过作礼倒戈而退咸通二年冦平郡奏其事请以栖心名寺旌师之徳宰相裴休为之书扁七年师化谓其弟子曰后三年当焚我窆于天童山忽一日有异香发闻弟子相谓曰师有遗言今三载矣异香其启我乎乃发龛茶毗之俨然如生获舍利数千颗丹翠交辉敕谥心镜塔名寿相天童亦有舍利塔焉刺史崔琪状其行于碑宋大中祥符元年赐额政和八年四月七日御笔以有常住庄产寺院改建神霄玉清万寿宫州以寺充焉久之复旧唐心镜大师碑释氏之宗也得了悟真机则旷刼不碍自释迦去世至曹溪以降指心传心祖系绵续下分万𣲖不坠本枝故得之者则迥超觉路坐越三界大师之道契万𣲖之一流也大师讳藏奂俗姓朱氏苏州华亭人也母方娠及诞常闻异香则知兠率降祥来从百亿刼幼怀贞悫长契𤣥奥松风水月未足比其清华仙露明珠讵能方其朗润故以智通无累神测未形越六尘而迥出只千古而无对为儿时常堕井有神人接持而出丱嵗出家师事道旷禅师弱冠诣中岳受具戒母念其逺思之辄泣因一目不视及归省母即日而明母丧哀毁庐墓征瑞备显由是名声翕然归敬者衆因欲絶茅诛木与御燥湿遽感财施充积堂庑乃崇院侧有湖湖有妖神渔人祷之必丰其获罾罿交翳腥羶四起大师诣其祠而戒之鳞介遂絶后挈瓶屦以歴湖山灵境异迹游览将毕复诣五洩山遇虚黙大师一言辩析百契符会噫显晦之道日月之所照也圣教其能脱诸故会昌大中衰而复盛唯大师居之莹不能惑所谓焚之不热溺之不濡者也洎周洛再构长寿寺敕度大师居焉时内典焚毁梵筴煨烬手缉散落实为大藏故南海节度杨公典姑苏日请大师归于故林以建精舎大中十二年分宁宰任景求舍宅为禅院迎大师居之剡冦裘甫率徒二千执兵昼入大师㝠心晏坐神色无挠盗衆皆悸惧叩礼逡巡而退冦平郡中奏请改禅院为栖心寺㠯旌大师之徳凡一动止禅者毕集环堂拥榻堵立云会大师学识泉涌指鉴岐分诘难排疑之衆攻坚索隠之士皆立搴苦雾坐泮坚氷一言入神永破沈惑㠯咸通七年秋八月三日现疾告终享年七十七僧臈五十七先是命香水剃发谓弟子曰吾七日在矣及期而灭门人童弟号躃泣血乃窆于天童巖弟子培坟艺树三载不间忽一日异香凝空逺近郁烈弟子相谓曰昔奉大师遗嘱令三载之后当焚我身今三载矣异香其启我心乎乃定厥议掲龛发塔再睹灵相俨若平生以其年八月三日礼法茶毗于天童巖下祥风瑞云竟日隠现获舎利数千颗红翠交辉白光上贯十三年弟子戒休赍舎利述行状诣阙请谥奉勅褒诔谥曰心镜塔曰寿相呜唿菩萨之变通也出显入幽示现无极其可究乎大师自童孺距耆耋陈言措行皆贻感应复以证前生行业知示灭之日时茍非位跻十地根超上品孰能造于是乎在长寿寺时谓衆僧曰昔四明天童山僧昙粹乃吾之前生有坟塔存焉相去辽逺人有疑者及追验事实皆如其言景求将迓大师也人或难之对曰治宅之始有异僧令大其门二十年之后当有圣者居之比大师至止二十一年矣初大师将离姑苏为徒衆留拥乃以㯶拂与之曰吾弗在此矣尔何疑焉及大师潜行衆方谕其深意又令寺之西北隅可为五百墩以镇之衆曰力何可及大师曰不然作一墩种柏五株即五百墩也凡㣲言奥㫖皆此𩔖也至若辟𤣥关谕生死𢎞敷至赜不备论咸通十五年琪祗命四明郡戒休㠯其迹征余之文遂直书其事以旌厥徳铭曰空王设喻烦恼无涯唯大师心照尽尘沙大师降灵吴之华亭方娠载诞厥闻惟馨童䝉堕井神扶㠯宁母思𦕈目归省而明渔人祷神其获丰盈一戒祠宇施罛莫婴像教中亏贝叶斯隳手集三乘遗文可披识羊祜环知仲尼命正色兵威寄词谭柄我来作牧空企音尘琢兹贞石庶乎不冺景徳寺县西三十里宋寳祐元年间建延福寺县东南二十里唐大中十三年建名天王宋治平元年赐前额院有天王像资圣寺县东北一里半旧号渔浦门外院宋太平兴国二年建天禧四年赐额寳林寺县南三十五里旧号报国西林院晋开运三年建宋治平元年赐额延寿广福寺甲乙教院县东南六十里旧号延寿王院晋天福二年建宋熈宁元年増寿圣二字绍兴三十二年改额禅寂寺县东南三十五里宋雍熈二年建治平元年赐额尊教寺县东南四十里晋天福三年建名恵日宋治平元年赐额能仁寺县西南十里宋干徳中建号东安宋咸平六年改承天院政和七年五月改前额俗唿南承天圣寿寺县西南六十里唐咸通五年建宋太平兴国三年赐额法慈寺县西南七十里旧号鳯山院唐咸通七年建宋治平三年赐额崇法寺县南五里旧号焚化院宋干徳五年建大中祥符三年赐额有鄞女墓大悲寺县东十五里旧为金莲庵上桥林氏所建宋绍兴年间改庵为大悲寺天寿寺县西南六十里旧号天井院宋建隆元年建治平元年改赐额按周铢天寿院记云四明山西南诸峯惟灌顶定光为最髙旁有瀑布㵼于两山万叠之间其下有三井泓然澄深清彻见底是为天井嵗旱祷于井随求而应有金线蜥蜴之状出而赴感兴云雷沛甘泽为一方千里之恵而年谷用登初僧有道凝者来自福堂建室百楹于井上乡人遂以天寿名之丐于朝而得赐额焉青山恵安寺县东四十里晋天福三年建宋大中祥符三年赐额天祐元年中元日有十六僧现于山顶逡巡而灭又名其寺曰罗汉院普宁寺县西南五十里旧号天王院唐咸通十三年建宋大中祥符三年赐额空相寺县西南七十里旧号四明保安院晋开运二年建宋治平二年赐额方广寺县西南五十里旧号泗洲院唐咸通十一年建宋治平二年赐额国宁寺县西十五里宋大观二年建赐额妙智寺县西南七十里旧号观音庵汉干祐二年建宋治平元年赐额慈福寺县东三十里旧号盛店保安院周显徳二年建宋治平元年赐额院旧有禅师者年六十余日诵妙法莲华经三十余年如一日以部计之万五千矣世目之为全法华浄照禅师臻老既诗之士大夫从而和之甚衆最后黄山谷一诗云摄意持经尽刼灰人间处处妙莲开他时诵满三万部却覔曹溪一句来慈恩寺县西南九十里旧号小溪松巖院晋天福九年建宋治平二年额赐明觉寺县东六十里旧号明堂院唐寳厯二年建宋治平元年赐额寺有在在堂前直龙图阁舒亶记併有诗十二絶不管霜毛不贷人一年旧了一年新山忩未晓闻山乐可是梅花漏泄春风吹雨脚细于丝冷暖浑如寒食时不待千山消尽雪小红已到杏花枝沙溪过雨半清浑径石髙低带雪痕又见山农话春事腰鎌两两唤儿孙㫁桥髙下路横斜隔水人烟四五家雨后一枝红带雪风流不道有巖花一溪髙自朴巖来寺在巖腰水抱回林下老僧相顾笑柴门今始为君开髙低深浅逐隂晴一簇林峦画不成谁道青山怕云㸃白云㸃处转分明四山面面玉成围只许闲云去又归更有小轩人不到落花狼籍㸃苔衣只见青山无水声到头耳目未全清年来赏遍江东寺才入今宵睡未成六国干戈擅霸图先生谈笑有工夫不知当日纵横梦曽识水声山色无榛棘丛中旧草堂千年谁复辨兴亡累累付与张仪印珍重空中一炷香枉将风月恼肝脾懒复雕镌出小诗尽日焚香面山坐卷帘时与夜僧棋小白山前大白山两山强坐属僧闲何时卜筑三椽地黄帽青鞋日往还普光寺县东四十五里旧号光化院晋开运二年建宋治平元年赐额浄衆寺县东二十里旧号斋堂院宋开寳二年建治平二年改赐额珠山浄土寺县东六十里晋天福元年建号珠山院宋治平元年赐额阮山广福寺县东九十里汉干祐二年建号阮庵宋熈宁二年赐寿圣院额绍兴三十二年改前额多寳寺县东南八十里旧号管江院宋开寳元年建治平二年改赐额僧则为慈溪方氏子也始生遇相者曰此儿出家则成道长入多寳院师若旻大智照公照公讲于钱塘祥符东院师与其徒六人服勤左右学益通号六罗汉凡有资承大智可之遂传其要归住多寳训讲如大智告学者戒以不犯为本律以持守为功念念常存浄度立至忠肃陈公瓘与相好超然心契晩辟谷不食趺坐而逝天大暑数日不掩龛色不变也建塔院之西山前敷文阁待制龙舒朱翌为铭法度寺县东南八十里旧号寳庆院唐干宁元年建宋大中祥符元年赐额云龙寺县东南二十五里资福寺县西南六十里唐光启二年僧志回建光化四年赐名广学同光四年改名隠学宋大中祥符元年改名资寿咸平三年赐额为前宣参政缯功徳寺保安寺雷峯传善寺宋参政宣缯功徳寺胜像寺宋史越王功徳寺大中祥符寺县东五十里晋天福三年建名西溪宋治平三年赐名法寳嘉定中尚书史弥坚请为功徳寺十七年改额天福寺县西南八十里宋治平中建寳寿寺县南五十五里初为华药嵓龙湫庵宋淳熈间僧明哲所剏景定三年移请杭州长生桥东废寺寳寿院额归寺广恩崇福寺袁越公韶为其父卫公建王尚书有记淛河以东山水名天下四明为最出四明西门至林村行六七里曰桃源循源而入虬腾驷奔气势奇峭紫巖为最溪清谷窈楸槚郁茂是为太师袁卫公之阡公笃厚好善用昌大厥家嗣子尹神京贰枢庭相攸紫巖之阳俶建梵宇遹承先志奉大士像而法华手泽藏焉请于朝赐名广恩崇福秀㮣瓌观甲于诸方奥殿穹堂俨然寳地林霏峦翠献状几席松风涧泉与钟鱼相答剏基鸠役匠成于心则住持僧可仁也轮奂之媺田畴之辟仁皆躬服其劳雅人胜士来游而嘉叹之惟古者体貌大臣推本徳善之积庙祀其祖祢施于烝彞鼎近世又即缁庐寓蓼莪寒泉之思于是钖命以宠灵之盖君子谨终追逺无不用其极而遇大臣之礼亦至矣哉夫秉彞好徳人之良心释氏以空寂为教若外乎伦纪然其书有大报恩篇言孝与儒合是故致严致悫而宫室之以荐苾芬于九原礼可以义起也观于斯者爱敬之心油然生矣余谓善必有庆如殖斯获非以徼福也教子以食其报可谓使为善者劝一宜书仰飞云而俯拱木着存不忘于以诏万子孙勿替引之二宜书披坏壤经营用力勤刻意专南丰所为称学佛者将以勉吾儒也三宜书寺经始于绍定庚寅之孟秋越淳祐乙巳季夏攷成是嵗之秋可仁请识嵗月诏永久遂书其事于石郡人王应麟记崇报寺县东五十里宋提刑史弥正建城东化城院县东十五里宋时有吴僧徳安擕道钖自固二道侣礼阿育王塔至此地讶其孤迥遂剏数椽为缁徒憩止之处寳祐元年圯于风过者嗟叹时安与钖皆亡矣惟自固存焉固欲复旧图而未遂郡人㠯为道墐相望义聚遗骼从浮屠法作佛事而悼之固尸厥事事已有余赀衆为固鬻牒了身事固乃以所得牒集衆财悉以兴土木缉成旧绪筑海涂为良田名曰化城院后衆为固祝发白郡就正主席天寿保国接待院在县东二十里皇朝至元二十三年僧大逵建元贞二年总统所立前额慈济寺县东三里皇朝大徳八年杨秀建至大二年颁降圣㫖䕶持赐额二灵寺县东六十里宣和间陈正言舍山以建号曰金栏福林寺县东南六十里至元三十年僧圆珏建闻于有司议额寿国宁亲寺灵济寺在县东二里嘉定十二年史卫王建俗唿灵济庵至元十六年火重建翠嵓山寳积寺县西南七十里宋干道三年赐额天寿重兴寺县西南五十里至元二十一年僧永明与徒弟恵涓一靖买厉民庵改建海会庵在县西二里许首僧妙寿俗姓杨鄞中儒流也延祐甲寅与其徒募缘得地十余亩筑屋二十余楹乞食自活以接四方因名海会禅庵尼寺广智院县东五里大徳十年建云居寺县西二里至元十七年浄心建徒弟起宗自安等甲乙住持奉化州雪窦山资圣禅寺州西北五十里旧名瀑布寺唐光启中置咸通八年重建改名瀑布观音禅院宋咸平三年请今额至元戊子燬住持僧善来重建初宋仁宗梦二龙争珠遍下名山图写山形进奏寺前两涧合流中有木林䕶珠遂号应梦道塲南有隠潭东有石苍潭前有含珠林千丈巖瀑布有亭三曰飞雪曰妙峯曰潄玉吕夏卿资圣寺明觉大师碑云夫真空不空是有无证寂灭不灭是往来相佛以权实之法开顿渐之径使随器而趋之有不离道塲得大智慧有难行苦行为人天业日月为明矣而盲者不见睫毛舟枻可济矣而溺者沦于波浪人之未有恶萌而忘济者其心一也其涂异矣昆蚑之性羣行食啄倦则息触则避求所以安乐不待教而能也人之于贵贱贫富寿夭得丧不知自然之分爱恶悲欣亷贪静躁纠纒桎梏无所解脱昼劳形骸夜勤梦寐至于老死且不知息彼昆蚑知所以安乐人顾不能也佛之教人推性命之际以极天地之外乃至观身如掌中物传付法寳不寓文字是谓禅那山岳之大有时而泐金石之刚有时而刓形器之用也我则异于是无去无住无聚无离不见于内不见于外不见中间自利义也利他仁也是为涅槃妙心诸佛法印无上㣲妙祕密圆明真实正法眼藏佛以授摩诃迦叶传僧伽棃衣㠯待补处出世为成道之符自是衣法相传二十有七世香至王子初入中国谥曰圆觉圆觉传大祖大祖传鑑智鑑智传大医大医传大满大满传大鉴大鉴藏衣传法而已大慧继之大寂承之其后皆以所居称若天皇龙潭徳山雪峯云门香林智门此其世次也禅师讳重显字隠之大寂九世之孙智门之法嗣也俗姓李氏母文氏㠯太平兴国五年四月八日生大师于遂州始生瞑目若寐三日既浴乃豁然而寤屏去荤血不习戏弄七嵗有僧过其门挽持袈裟喜不自胜闻梵呗之声辄泣下父母问其故恳请出家父母执不可师不食者累日咸平中终父母丧诣益州普安院仁铣师落发为弟子大慈寺僧元莹讲定慧圆觉疏师执卷质问大义至心本是佛由念起而漂沈伺夜入室请益往复数四莹不能屈乃拱手称谢曰子非滞教者吾闻南方有得诸佛清浄法眼者子其从之待子之来也久矣师于是东出襄阳至石门聪禅师之席居三嵗机缘不谐聪谕之曰此事非思量分别所解随州智门祚禅师子之师也师乃徒钖而诣之一夕问祚曰古人不起一念云何有过祚招师前席师摄衣趋进祚以拂子击之师未晓其㫖祚曰解么师拟答次祚又击之师繇是顿悟寻往庐山承天林禅师道塲问之曰法尔不尔云何指南林曰只为法尔不尔师遂拂衣而退衆皆股慄有毁于林者林谕衆曰此如来广大三昧也非汝等辈以取舍心可了别也师辞往池州景徳寺为首座为衆解肇法师般若论知州曽公至以果子抵于地曰古人云不离当处常湛然即今在何许师指景徳长老曰凡此长老亦不知落处曽公云上座知也不得无过师曰明眼人难瞒师南游杭州住持苏州洞庭翠峯嗣智门也未几曽公出守明州手疏请师住持雪窦资圣苏人固留不可师曰出家人止如孤鹤翘松去若片云过顶何彼此之有雪窦本智觉禅师之道场智觉亦雪峯五世孙备传琛琛传益益传韶而寿维之智觉其号也一法同源而地有盈虚师之至犹家焉决潢洿变清泚掖躄偃争迅驰州邦逺近辐凑下坐驸马都尉和文李公表钖紫方袍侍中贾公又奏加明觉之号住持三十一载度僧七十八人先是门弟子建寿塔于寺之西南五百余步一日命侍者洒扫塔陈亭行至山椒歴览久之曰自今过此何日复至左右皆大惊衆迎师还师亟诣塔所衆皆号泣随至塔前或曰师独无颂辞世邪师曰吾平生患语之多矣翌日出杖屦衣盂散遗其徒有问疾者留食殷勤与之约曰七月七日复来相见是夜盥浴整衣侧卧而灭时皇祐四年六月十日俗寿七十三僧腊五十夏以七月初六日入塔如师之约呜唿师得妙用善机不取诸法故能知去来达性命故方是时升堂皇游墙藩者悟性相体空顿息万縁为大乘法器曰义怀在和凡百五十人传其法于天下彼遮䕶意根网绊初心背觉合尘逐念流徙得少为多妄立知见虽三诣投子尤陟洞山师亦援手濡足而无以救之是犹孔子之有宰我孟子之有盆城括非其师之过也自师出世门人惟盖文轸圆应文政逺尘允诚子环相与裒记提唱语句诗颂为洞庭语录雪窦开堂录瀑泉集子英集颂古集拈古集雪窦后录凡七集师患语之多而其徒怅然犹以为编攟有遗盖利他之谓也予得其书而读之二十余年矣虽瞻仰髙山而禄利所縻无由亲近使得稽前首避席霑被法雨觉寤尘劳庶几可教者今蔑如之何师辞世十有三年碑表未立余杭僧恵思撰行业录与其徒元圭觉济大师悟明继踵过门裒文请铭以予跂慕之心重之以门人之请之勤抑有待耶愚公叩壤以移山虽不量力其诚则至矣谨焚香再拜系之铭曰噫憃愚皆本源一念异生二根胜与劣驷马奔嗜所得自诈谖失大道南北辕艾至老踰朝昏正遍觉天人尊迷者挽溺者掀朝暾出彗霾云渇得浆寒得薪悟报化知非真趣安穏摆客尘王叔生广佛事破六宗应弹指法来东非会际信衣传只履逝顶五山真法器立积雪殊其臂忍非忍得法髓债必偿有裔嗣皖公潜佛日翳翩南游立如椔乞解脱彊哉慧攘蜂虿神兵卫破头峯衆云从横六气酾二宗教任意付懒融黄梅儿陌上童关七相了诸空圣服劳杵臼佣和心偈掊争锋夜南鹜怀是逢帝稽首睎下风舟复新叶归丛有道得无心通世有承四衆依灯相续壎应箎师异禀自孩提升腴隽蹈圣梯慈固拒不得施起恭孝终苴缞铣落发莹质疑汉之东得我师扶盲瞶柞荒菑昔无有今委蛇遇霑洽发萌荑淫灶鸣钟未簴鱼目藏明珠吐岿二山下儋负来万里足茧踽訇春雷披蛰户辨缚解决去住沃醍醐㪺甘露百五十胄蕃舞穷车辙诵句语瞻骨目轴绘素逺胡越近杖屦捐麄相悉开悟山茀郁泉咿幽虎迹交鼪猱啾塔门閟柏松樛天南垂海彪彪囊破褐笈单裯来环绕五体投名缰身禄饱喉狃怨憎甘鲍鱐睨真乘等赘疣庆我生辨薰莸蕲诱掖邈无由琢坚石摅我忧方干题云登寺寻盘道人烟逺更㣲石窓秋见海山雾暮侵衣衆木随僧老髙泉尽日飞谁能厌轩冕来此便忘机曽少卿题飞雪亭云玉虬垂处雪花翻四序雷声六月寒凭槛未穷千丈势请君巖下举头看楼攻媿和云惊见银河空外翻湍飞千丈有余寒下流不用长劳望祗向银河顶上看又髙元之题云危亭上拂烟雾光苍崖深到蛟螭穴天河飞来破山翠寒入疎林风自发翻珠错玉无时歇巖前散作千秋雪寒声萧萧凛毛发白云朶朶翔空灭飞流溅沬入毫端天与一诗为题絶楼攻媿题锦镜桥亭云两溪赴壑若奔虬此地端能截衆流三板放开千丈雪一奁照破四山秋几年空自存公案今日重新指路头珍重老师成胜事清名当与此山留又题妙髙峯云一峯髙出白云端俯瞰天涯千万山试向冈头转圜石不知何日到人间四明僧希颜题云鸳鹭池塘芳草雨绮罗帘幙杏花风何如月在䦨干夜长啸一声千嶂中又郑丞相清之题云陆地芳洲拥翠翘巨灵穿石衮云涛抟空苍凤欲飞舞奔海玉龙争怒号万象横陈坤轴富一亭平挹月轮髙独醒未觉孤清景笑酌寒泉读楚骚攻媿题千丈巖云圜峤移来东海东梵王宫在最髙峯试将法雨周沙界千丈巖头挂玉龙又淮甸僧元肇题云上尽崎岖脚力㣲毳袍零碎染烟霏妙髙峯顶见日出千丈巖头看雪飞寒木着霜山衣锦清泉得月镜交辉翩然又作东南去肯落台温第二机岳林禅寺州东北五里旧名崇福初梁大同间聪禅师建小庵曰长汀后有童氏舍基建寺唐开元中赐额曰岳林宋大中祥符间重赐曰大中崇福乃弥勒示现之处哲宗追谥定应大师弥勒有颂云即箇心心是佛十方世界最灵物纵横妙用可怜生一切不知心真实万法何殊物何异何劳更用寻经义心王本自絶多知智者只明无学地是非憎爱世偏多仔细思量奈我何寛着肚皮须忍辱豁开心地暗消磨若逢知己须依分纵遇寃家也用和若能知此心头事自然证得六波罗我有一布袋虚空无罣碍展开遍十方入时观自在又偈曰弥勒真弥勒化身千百亿时时示时人时人自不识舒亶诗云休话人间我独尊何妨㕓肆且随羣乞钱往往多空手问路时时向白云壁上形容图尚在囊中气味许谁分分明提起无人问欲会应须眼里闻寺有古瓷浄瓶六环钖杖在焉世传弥勒遗物云鄞城山广福教院州东五十里唐景福初亮法师建吴越钱氏给额曰鄞城宋治平初改寿圣绍兴间改今额东山瑞相教院州东南二十里唐大中年间置旧名云峯宋治平初赐今额南山瑞峯律院州东南一十里唐咸通中置名吴峰宋治平初赐今额寺有广莫轩攻媿题诗云广莫乗风隘九州乱山无数㸃平畴一千里外在吾目三十年来无此㳺地下天高俱歴歴鸢飞鱼跃两悠悠昌黎费尽南山句旷望还能似此不西山资国禅寺州西南五里旧名䕶国唐元和间创宋治平初赐今额唐左拾遗𢎞文馆学士虞世美为记有洗钵池罗汉迹驻钖峯应供泉乃天台第四尊者成道之地上有乐亭至和中县令郏修辅为记攻媿题诗云野溪清浅度危桥径䇿枯笻上紫霄晓雾暗蒸山寺雨松风深隠海门潮浮杯水涨人何在洗钵池清意已消又上乐亭台上看云山万叠更逍遥北山广化律院州西北三里唐大中初置名正化宋治平初赐今额告成教院州东半里后周开寳中置旧名光教即楼评事宅基宋大中祥符改今额至元间燬重建未完演教教院州西一十里后唐清泰初祖师藴思大师建旧名鹿苑宋治平初改今额浄慧院州东北四里周显徳中祖师琎建宋天圣中赐今额即孙拾遗邵之故基宋江夏郡王赵仲爰撰藴缄大师塔铭襄阳米芾书至元间燬重建未完慈氏教院州南三里唐文徳初朱会等建名清化天祐初改名寳化宋治平初改今额寺有杜鹃花蟠屈如凰主簿樊圃咏云山僧取巧蟠珍丛九苞占尽千葩红倚䦨精彩欲飞动百鸟不敢啼春风又有古松如卧龙然明化教院州东一十里旧名建城唐寳厯初创光化中改名建宁梁开成中改名善因宋祥符初改今额普慧教寺州东北旧为尼院名永平唐咸通十年建十三年改今额浄名院州东北一十里梁干化初琏法师建旧名安宁宋治平初改今额浄慈禅院州西五十五里唐干符中创旧名仁王宋治平初改今额沈端宪公焕有记法海教院州东南十里晋天福初创名龙潭宋治平初改今额院下有潭广数亩父老相传有白龙宅其中祷雨辄应兴圣教寺州东南五十里唐咸通十年建宋治平初赐额至元间燬重建未完安巖法华禅寺州南五十里旧名四明院汉干祐中置宋天圣中居照禅师迁入山数里庆厯中改今额至元间燬重建未完清凉禅寺州东九十里朱梁龙平初茅将军舍宅为之吴越王钱氏给额曰归顺宋治平初改今额灵隠禅寺州西南七十里旧名国宁唐天祐初置后梁干化初刺史黄颢重建改静泰宋治平初改今额解空律院州东八十里唐长兴初置名泰靖总持院宋治平初改今额寳祐初改名演忠赐福䕶国禅院州西南一十五里唐中和间建旧名天王宋治平初改今额宣徳郎大理评事关杞有记西峰圆觉禅院州西南七十里旧名西峯唐咸通间置宋嘉祐间真禅师重建治平初改今额宏智正觉禅师题诗云水流百折山苍苍古寺形容横野航明月初濡寒露白篱花似趁重阳黄道人心已老松石学子瞻须磨雪霜黙黙澄源坐兀兀游鱼沙鸟静相忘九峯灵鹫禅院州东六十里宋开寳中置旧名明霸治平初改今额栖真禅寺州东七十里晋天福中置又名栖鳯兴化禅院州东七十里唐长兴初置名墅市宋治平初赐今额清福禅寺州东七十里晋天福中置名太清宋治平初改今额离相禅院州东九十里唐干符初置名福庆宋治平初又改今额资福教院州西三十里旧名法唐咸通八年建宋大中祥符八年改今额上雪窦山奉慈禅院州西六十里唐咸通间僧明简等建名奉国宋治平初改今额舒中丞亶诗云白云堆里笑呵呵上接天衢不较多翠镇亭台山月冷香风吹裓尽莎萝陈推官舜俞诗云一宿禅关万里空明朝更上十余峯山应碧落不多逺人在白云无数重木末疎钟惊虎兕门前流水穴蛟龙劳生正负林泉约犹喜官闲此处逢张汉卿题云超超岭外雪云明曾忆尘中见伟人沙上岂无新到雁附来莫厌尺书频又郏知县修辅题隐潭诗云在昔知何人凿破青山骨飞泉直下来千尺㵼倐忽两壁苍翠间一阵风雷突旁无尘埃踪中有蛟龙窟寒气不可向勐势岂能屈安得当旱年为霖济羣物安隐禅院州西一百里旧名圣寿唐咸通中置宋治平中改今额证道禅院州西七十里旧名灵桥唐光启初置宋治平初改今额西登山半里有龙湫南百歩有深穴曰风谷谷下有泉曰氷鑑路转萦纡有地方丈可憩息曰振衣巖有数歩列嶂如屏曰宜晩渐入平旷有堂曰藴秀端宪沈公焕为摭少陵剡溪藴秀异之句名之又筑清心亭于氷鑑之左临渊叠矶垂钓牓曰桐庐古意渭水遗风云法喜禅院州西四十五里旧名永泰唐咸通年间建宋治平初改今额无为禅院州东一百里唐开元初建名松㠗宋治平初改今额显亲崇福禅院州西三十里旧名上山唐光启初置宋治平初改为常乐干道初魏丞相请为香火院改今额舒中丞题二絶云一峯旁倚两山朝云里龙孙响珮瑶长与幽人发高兴不辞雨雪过溪桥龛灯隐隐夜初分落果猿啼枕上闻客梦欲成成不得一窗残月半牀云移孝报忠禅院州西北二十里宋绍兴十年建系王参政功德院绍兴间赐今额禅恱教院州二十里宋开寳中置名保安治平间改今额至元间重建寳林教院州北三十里旧名栖林唐干宁初建宋治平初改今额至元间燬后重建永固教院州西五十里旧名三石唐光启初王仁绍建灵石山庵宋咸平赐今额金地教院州西南三十里旧名福庆唐大中初置宋治平初改今额福圣教院州东三十里旧名龙光唐咸通间建宋治平初赐今额清莲教院州西南五十里旧名灵峯唐清泰初置宋治平初改额登岱教院州西三十里唐咸通中𤣥隠法师建宋治平初改今额普明教院州南一十五里旧名观音唐大中初置宋治平初赐今额福海教院州东五十里唐咸通中置旧名兴福宋治平初改今额上乗教院州西五十里唐咸通中置旧名干符宋治平年间改今额法昌教院州北二十五里旧名石芝宋开寳初置治平初改今额宣密教院州东九十里晋开运初置旧名桐照宋治平初改今额慧日教院州西二十里旧名慈林晋天福中希育主山建草庵后广为寺宋治平初赐今额理宗御书慈林山三字常浦教院州北四十里宋绍兴间置至元间燬重建未完安住教院州南四十里后唐清泰间置宋治平初改今额胜国院州西一十五里宋寳祐间侍郎赵汝楳建大博陈着题诗云转路便幽深曽来不用寻寺依山石脚僧识老巖心是处鬼无墓此山松自林滔滔未涯事分付一蝉吟药师崇福广恩寺州西二十里宋嘉定间执政赵观文善湘因在城药师废寺额创建浄明教院州北二十里唐龙纪初置旧名唐湾宋大中祥符初改今额大云律寺州东三十里唐咸通初置旧名石佛宋治平初改今额垂鸿律院州北二十里梁大同初置名晏坐宋大中祥符初改今额仁济律院州南一十五里旧名寳国院宋开寳三年建淳熈间参政楼公请今额广福教院州南五十里晋开运初置名云盖宋熈宁中赐额寿圣绍兴间改今额大同山报慈光巖禅院州西北二十里唐文徳初置旧名大同山龙池宋治平初改今额嘉熈二年宋理宗书大同山以赐参政余天钖遂重建而广之崇胜院州南五十里旧名固海唐天成中置宋治平初赐今额悟空院州南六十里唐大中七年置名安海宋治平初改今额禅寂院州南四十里旧名登山周广顺初置宋治平初改今额广法院州西七十里宋开寳中主僧洪固剏太平兴国中以西南有巨石穹背引首因命额曰灵龟治平初改今额曰宁海湖南雷处士题云古寺在溪边到今三百年断崖寒雨雪怪木老风烟龟化滩头石龙分洞尾泉重㳺到山外平楚更苍然任先生题石龟鑑池谁将大鑪鞴铸出古青铜金鹊窥寒泚文鸾下碧空永垂千古照不受一尘䝉人自分妍丑花无两様红大智院州西七十里唐咸通中建宋大中祥符初改今额定明院州西南六十里唐大中二年置旧名镇国宋治平初改今额龙华院州西八十里唐咸通中置旧名凝光宋治平初改今额慈觉院州北二十里晋天福中僧绍囬剏旧名兴福宋治平初改今额至元间燬重建未完浄业寺州东北一十五里梁贞明中祖师𤣥绰建塔嵓院宋治平初改今额至元间燬后重建䕶教禅院州西北二十里唐干道中置旧名湖山宋治平初改今额进士周山有记恵照教院州西北二十里唐咸通中建旧名铜山宋治平初改今额尊胜院州南六十里唐光启初置名延恩宋治平初改今额阆风刘倓题咏云海角寻春雪未消马蹄无处避琼瑶已公屋下论文酒炉火篝灯伴寂寥广教教院州东二十里唐咸通中置旧名灵蹟宋治平初改今额广济院州北二十五里宋建隆初置大中祥符初改今额至元间燬重建未完报国律院州南二十里晋天福初置宋治平初赐额法华接待寺州西一十五里宋淳祐间森冏二讲师始建接待庵大徳八年改今额剡源戴表元为之记又题朝晖轩云金鸡警神关烛龙转崖车隂蒙欲销散巖谷开嘘呀忽然苍萝巅涌出红莲花天晖所照铄六合无藏遮而我灵台中善苗如萌芽珍重慎消息外物如尘沙天寿报本禅寺州西五十里大德年间僧正思创延祐四明志卷十七延祐四明志卷十八钦定四库全书延祐四明志卷十八元袁桷撰释道攷定海县总持律寺县东北一里唐咸通初慧鑑大师剏干宁中赐额曰䕶境宋大中祥符初改今额建炎燬后重建观音教寺县东北一里宋皇祐初僧戒修剏绍兴中赐额妙音教寺县西二里宋元丰中僧普照置建炎初赐额能仁教寺县西北四里宋绍兴间僧中卞建名利济政和中赐今额慈化院在县西北二里宋淳熈中僧圆证置显孝接待院县西五里宋元丰中僧一静置名崇先淳熈间请今额瑞巖禅寺县东南九十里唐会昌中郡守黄公晟为普化禅师剏立精舎景福初改为寺宋治平初赐额名开善祥符中因产灵芝名瑞巖山有十二峯峯下有阁知郡李公抚辰题云高阁玲珑倚半空秋来静扫白云踪无人冩此天然景十二䦨干十二峯龙图舒公亶来剏草堂为游息之地诗云十二峯头月未央天风吹下紫芝香我来分得僧清致布衲蒲团一草堂鄞江先生周公谔诗云紫芝巖下斵悬崖帘卷西风一梵斋流水声中鸣好鸟寒松影里踏青鞋裴公绿野云连墅白傅香山月满懐珍重社莲风味在短藜长许野人偕华巖禅寺县南四十里唐广明中知禅师置名云巖宋大中祥符初赐额名旌教景定初改今额攻媿题云但见云生谷初无石似巖得名非旧观买地作精蓝境胜环修竹门深拥翠杉禅林自佳处莫问后三三佛巖禅寺县南七十里唐天复初明禅师置宋寳元初请额名崇梵后改今额明慧禅寺县东南七十里唐干宁初置名保安宋治平初改今额恵寂律寺县东南七十里晋开运中置名芦浦宋治平初改今额慈济寺县东一百三十里宋治平初置资圣禅寺县东南六十里唐天顺初置名资福宋治平初改今额本觉禅寺县东南一百二十里周显徳间居民宋可规耕地得片石上鑴七佛因建弥勒庵宋治平初改立为寺宣化律寺县南九十里宋嘉定中里人柯仲谕始建庵端平初改立寺请因武康县废寺旧额名宣化寂照寺县东南九十里梁贞明中置名保安宋治平初改今额兴善寺县南五十里唐天顺初置名保安宋治平初改今额延恩院县南三十里宋端平中僧文最置名普济庵端平中改今额显教律院县南五十里宋开禧中伍氏建庵治平中改今额灵峯禅寺县南四十里周广顺初全禅师置名保安宋治平初改今额浄居禅寺县南二十里唐干宁初置名龙明宋治平初改今额舒亶题诗云老厌冠盖场万事不挂耳时与林间人静话无生理却闻钱长官只饮净居水使我夜不眠灯花亦懽喜浄巖院县南三十里汉干祐初置名练盆宋治平初改今额泗州律寺县南三十里唐清泰中有石佛因水自山流下僧清立因剏精舎后改今额回向崇法寺县西一十五里宋建隆初僧义朋绍宗置名回向治平初改崇法永宁教寺县西四十里晋天福中僧鑑莹置名明波宋治平初改今额妙胜禅寺县西三十里唐清泰中置名永安宋治平初改今额郑佃为之记曰法常弊于有而法非有则不立是故道之应世也以有为法而以无为用犹云一身也四体具则为成人而所以为人者非四体之任也夫声縁于耳闻者非耳也色縁于目而见者非目也茍废耳目而求声色之辨则何所从而受之哉故以道观法则内之耳目异处也以道观用则外之声色同我也内外有辨故事之所以显有无相生故理之所以㣲此道之所以先天地而不生后万物而不灭也故为之宫室以致其恭为之像塑以申其信而又为之言説章句以道其所归此法之所以自立而衆之所可知也至于有相而不可以形求有言而不可以情解超然自得而天地万物莫之能偶此则智之所不及而用之所自成也明州定海县有禅院名妙胜距州城三十里濒海之上环水之中居处庳陋而有风涛漂注之患五代清泰中居人姚绾始以其地易而新之遂能避其患而衆安以处也其徒以籍相传房居而族食凡百有四十余年而院之存者无几矣熈宁五年其徒以力不能胜而争讼以起于是衆列状以告于州愿以为十方住持州下其状于僧司使集衆以举所知而衆皆以淡交者应州凡两上其状而始获请淡交居之数年而四方之人始知有妙胜矣信慕祈向持金帛而至者盖迹相接于路而以后为愧于是为之复新昔之故陋今焕乎其有文矣昔之庳隘今廓乎其有容矣又因其院之隙以建转轮寳藏其费累数百万皆不烦于求而自应用工始毕而其徒有讼于州愿复得故处州以讯于县县力争之而后已今既安且久矣交公于是日与其衆谈无上之法转无碍之轮以䝉利于衆生此衆之所愿记而余之所以告于人者也若夫究竟寂灭而不住于法万法现前而当体为用説无所説行无所行而有无内外不可以系而处之此则智之所不及而亦非余之所能言也元丰三年三月望日记罗适重修记曰元祐七年冬予受命提㸃二浙刑狱事明年夏出按明州之定海因之澥浦经度创镇舟过清泉有梵刹焉枕河临道竹深而林䕃气象洒然清与神会就之以避炎熇时长老智荣师喜我之来芬我以香息我以牀睡足环视物幽景凉观其院之掲名曰妙胜智荣师言五代时姚绾舍地建之初号永安大宋英宗皇帝登极以治平改元乃新今额熈宁五年主僧元旦闻于州愿作十方州致广恵首座淡交开堂始昌禅席淡交住广恵以智荣师继之予过时智荣师造释迦殿新堂厨廊庑其功将成予已深嘉师能以禅人兴教事起人之信也明年师又使檀越严恕持书乞记且云以元祐八年冬经始之至绍圣二年秋工告毕凡为屋一百五十楹佛像七身粉绘庄严华而不侈呜唿天下为僧者多劳人以逸己蛊我正法智荣师能了自性不为己劳人惟张大佛事使四方衲衣缁侣得以安处乎般若之塲晨兮升堂夜兮入室破迷袪惑扫空了知如来正法眼藏与虚空等又能使一方白衣俗士信佛有大法门可以出生死灭罪业各植大善根入我佛境师之所存不其伟哉予尝怪世之学禅者自药山不许人看经之后妄生疑情不知药山为人破执欲人言下一决而悟由不二法门直入无等等正觉反㠯口耳所闻纵横辨捷自谓见性弃经破律荡无所守譬如操舟之人不信柂楫流浪江海安能到彼岸耶又闻之药山尝自看经或有问者药山云遮眼此善忘其指者也如来云以筏喻者法尚应舍而况非法吾知药山真看经者也师为我谢学者药山古佛岂欺后世哉勉之绍圣三年四月八日记息云律寺县西北六十里宋治平间僧法志置崇宁初改今额正觉教寺县西北六十四里周广顺初僧清肃置名回峯宋治平中改额寺有清风轩邑尉蔡觌诗云海风拍枕灯初暗山雨打牕人正寒料得此轩秋更好怒涛推月上阑干文康公王曙咸平中以着作佐郎宰邑诗云山势欲压海禅扃向此开鱼龙腥不到日月影先来树色䆋擎出钟声浪答回何期随吏役蹔得拂尘埃伏龙广福律寺县西八十里唐咸通初鉴诸禅师置刺史栁公武请今额山有海眼泉冬夏常温宋邑宰朱景献游山题诗云凌云峻岭隔凡尘岭外湖天别是春一千丈巖人已往五百年事迹徒陈自传道貌今无垢不脱禅衣句尚新信是飞仙游戏处何须云外望三神德祐初黄公震诗云壮哉天造伏龙山独压溟波浩荡间百怪鲸鲵俱帖息半天风雨共高闲盈眸缥缈三神境跬歩巉巖九豹关只恐此龙难久伏云雷天色正班班永福院县西三十里僧清友置宋嘉定中请杭州仁和县废院额名永福觉海教寺县南一十三里唐会昌初置名清海宋大中祥符初改今额洞山教寺县西北八十里唐开平初置宋祥符请额曰幽栖洞山乃将军山洞也觉度寺县西六十里宋寳祐初置松林庵至元十五年改今额慈溪县普济教寺县东北一里吴赤乌二年太子太傅都乡侯阚泽书堂后舍为寺唐大中初县令李楚臣因阚泽字徳润故以名寺干符中勅赐应天徳润宋大中祥符初改今额寺之东冈有松如龙有石如虎元丰中县令盛次仲题诗云一松偃蹇苍龙蟠一石巉巖怒虎踞我来题作龙虎轩祗恐风云卷将去因以龙虎名轩朱翌咏古松诗云三国名臣宅千楹释子宫但求除橘籍不见老松公怀抱凌云上规模偃盖同须防雷雨际恐见化为龙补陀教寺县东一十里唐大中间建旧名大中观音院治平初改额精进院在县南三十里唐广明初赐额保国宋治平初改今额白龙慈化院在县东五里干祐间僧师𧦬筑庵修道诵经有白龙矫首以聴里人唐居恵舍基建寺故号白龙治平间赐今额永乐寺在县西六十里宋景定初置白巖教寺县西南三十里宋干徳中建天圣中赐额隂兴寺县东一十五里旧名云舎庵系在城袁通判建僧大伦改今额仍奉袁氏祠堂禅余吉祥寺在县西南四十里晋天福中置以禅余山为名宋治平初改今额赭山清果教寺县南一十里周显徳间建宋治平初赐今额寳庆教寺县东三十里宋端拱初僧宗定建名西资庵开禧间僧广清请今额善庆教寺县东南一十五里宋淳祐中僧时习建名崇孝开庆初张司法请今额妙应教寺县东四十里宋治平间僧悟諲建绍兴中请今额云溪广福教寺县西南三十里唐光化初郡守黄公晟建圣寿院宋绍兴中改今额定林教寺县东一十五里晋天福初僧全奉建扁曰峯山天圣中改今额觉林教寺县西四十里唐景福初僧𢎞之建宋治平初赐额云湖庆安教寺县西北一十五里周显徳中建宋治平初赐额甘露教寺县西六十里唐开元中汤禅师建名上龙福山宋治平初改今额金仙教寺县西北六十里唐干符初僧习建旧名福林宋治平初改今额莲华教寺县东北十里唐寳厯初僧圆逺等建治平初赐额资西接待教院县北二十里宋寳祐中建寳严教院县西二里宋景祐间建始号永明嘉定中请杭州钱塘寳巖废寺额中丞舒亶诗云四山烟雨收双沼漾晴碧白鸟忽飞来㸃破檐前色妙峯教寺县西南六十里宋绍兴间僧可宗建五峰广福教寺县西北三十里唐元和中僧志坚建宋祥符初请额天台东教寺县东北一里宋嘉祐初创始名普济淳熈初赐今额永明寺县西南隅唐仪鳯初邑大夫吕珂舍宅为寺元号禅林院宋髙宗赐名大寳大中祥符初赐今额定香教寺县西六十里唐天复初僧道恩建赐额太平院宋治平初改今额定慧教院县西南五十里石晋开运初建赐额支山宋治平间改今额金绳教寺县西北三十里唐清泰间僧法通禅师因华严寺废基建祥符中赐额吉祥教寺县东北一十里宋治平中建华严律院县东北一里宋端拱初建绍兴中赐今额知余姚县陈时举记曰学佛之徒以戒为本戒行微细易学难持要先当明律律严而宻防微杜渐无所不至僧不明律动辄得咎何暇讲他学是故如来将入湼槃最取教化尤深激切吿诸比丘曰于我灭后当尊重珍敬波罗提蜜多若佛弟子克遵佛训不犯律仪坚持禁戒禅定智慧自然发生则与如来住世无异也受人天供养作济世津梁夫复何嫌宗暐律师久从灵芝游传南山教戒行髙洁道业纯备真佛弟子为此方所钦敬久矣明州慈溪县有东西二巨刹东曰普济寺寺之西南隅即华严院也院自更十方以来屡经住持皆不克振基址湫隘室屋卑冗仅容百指嵗久不葺颓毁殆尽偷安茍且之人不复能主于是邑父老士庶咸以律师之善状告于有司俾其尸之师不获辞既至朝夕重习寒暑不懈慨然念敝陋之甚不足以严奉香火安处徒衆始鋭意更张作是愿已衆信乡合欣然效力乃辟土宏基刬除旧迹鼎新大厦设殿于中以尊大士像建堂于前后演毗尼法僧房廊庑次第成就种种庄严之具无不办集四方从学之徒几百人往来云水至者如归师与徒弟甘苦一体讽懴呪无顷刻怠惰邑人愈加归向凡有疾病困苦无逺近贵贱皆投依焉而师诚意専致以故而祈祷无不获此佛法久住之像而是院之兴固未易量噫今之髙堂邃宇貌像严饰为邑人祈福之地者向朽敝之余也今之芳池绿水花木映照为衲子游息之所者向粪墙之基也茍非其人道不虚行虽物之废兴固自有时然实本于人事耳傥非暐师戒律精诚有以动人其能建立如是耶师以宣和庚子住持即其年具造经营积累建炎庚戌始得周备求文章于予以纪嵗月子与师为里社之旧熟知其人因书所见之实以勒诸石本院素无庄土邦人大檀越林暐迪功施田五十亩以为倡师言自是常住必续有喜舍者当别具记云绍兴壬子十月二十日记佛迹律寺县东三十里唐天寳中僧惟实建凰巖律寺县西二十五里宋绍兴间僧宗晓建三峯资寿律寺县西南六十里唐咸通间虞世南建名圣寿宋景定初改今额福源律寺县西三十五里至元燬中丞舒亶题云寺占灵龟背山横小㠗头一桥云借路双沼月分秋竹影摇虚室松烟着晓楼残钟谁共聴寒籁更飕飕证心律寺县西四十里唐天福中僧道珍建请今额芦山普光律寺县西南二十五里唐清泰间建治平初赐额香山智度禅寺县东三十里唐天寳中僧惟实结庵广徳初建寺大厯中请额东臯福昌禅寺县东南二里宋淳祐中僧智恭建咸淳中赐额五磊普济禅寺县西北四十里唐文德中僧令頵禅师建旧名灵山大中祥符改今额中丞舒亶诗云五磊峯高笔揷天长松合抱几千年尘氛洒落非人世风露清明近月边枕上数声敲夜磬山前百亩起春田我来欲卧苍苔色不着蓝舆两两肩定水教忠报徳禅寺县西北三十里唐干元间僧一华建名清泉宋嘉熈初袁枢密増田建寺请于朝改赐今额石门饶益禅院县西南五十里唐景福初进禅师建扁曰石门宋治平初赐今额西峰度门禅院县西北六十里唐元和间常禅师建名曰西峯后改广明宋治平初改今额永寿尼寺县西北一十余里宋绍兴中僧恵真无念建咸淳中燬后重建湖田经堂县东二十里宋开庆初余徳斋置寳莲经堂县西五十里至元中王恩恭置正念庵县西一十五里宋淳祐中僧法印建溪隠庵县东二十里至元中僧如良建福源精舎县东五里淳祐十年朝奉郎知溧水县李以申妻朱氏所建妇茹氏増创之尚书可斋袁商为记孙印传妻胡氏复置田二顷四十亩命僧有心主领翰林侍讲学士袁桷为记象山县等慈禅寺县西北一里旧名凤跃宋元嘉初置治平初改今额吴郡方预释迦殿记曰三代而下自天子逹于庻人为之宫室莫不有制卑踰尊贱敌贵则其制乱是故圣人作为法度虽毫毛纤悉之余未尝不叮咛规戒尽君臣上下之分使尊而贵者不过其侈卑且贱者亦不甚陋为万世之定法也自尔剏营百出事非经见穷巧极智矧生于后人则学者未闻固不敢轻议余以此事牵出鄞江因次象山县有浮屠氏庆恩者忽见余而言曰负县之北隅有我佛所居曰等慈庆恩实僧院也且院之名今天子诏以赐之旧亦以鳯跃为额甲乙继守四百有余嵗咨嗟前人蔽于自奉以法堂方丈香积僧室逸居饱食为事独大殿歴年踰久栋楹梁桷桡折朽腐飘风暴雨无以处我佛某方逺慕觉道继唱真乘不忍坐见隳敝发无量大慈悲心一日率住持人友宗访县人林奉元实此民巨富之又豪者同力劝缘广募檀信迺得钱百万涓日命工雨锸霜斤鼎新革故飞甍画栋蝉聨绮错仰望俯视丹雘浮动乃以释迦佛坐之于中文殊普贤迦叶阿难四菩萨侍焉护法二神立于其外复以十八大罗汉环拱旁列就其佛之尊者名之曰释迦殿逺近向慕源源如归呜唿非我佛法广大妙道通达则何能集是壮观哉以元嘉八年十月始作治平二年十一月休工某能力为如是愿丐之以书本末将激其不能为者余应之曰师之言详矣使余虽信后之营向之巧而复为之説亦无以过之也况余所不敢轻议者耶治平二年嵗次乙巳十二月己丑朔二十五日庚戌记智门禅寺县西二十五里旧名保安周显徳中置宋治平初改今额崇宁二十年八月七日象山县令金陵徐敏求为之记曰西方仙圣立开导引掖之方俾有生就善避恶与吾圣人之道初无以异若其所谓无所住而生其心夫本觉妙明者虽百姓日用而不知至于一切不得已而寓之于迹俾常情卓见闻之亦足以革非心而弭贪欲故以清净恬虚为禅定以谦退柔逊为忍辱则知心争可得而息也以菲薄勤俭为修行以穷逹寿夭为因果则贱陋或可得而安也以随所作业回复偿报为地狱之説则为不善于幽隐之中而幸免名刑者或知畏惮也于善俗之政教实亦有助圣人因俗之善而导之有所不禁焉及其弊滋甚则缯台幔阙银池玉树以为庄严当然考鼓鸣螺昼夜梵呗㫁指灼体肤以为依归当然祷福祈年忘本附末纷纷愚衆波荡以从是学佛蔽䝉之徒以迷识佐其髙妄相夸胁而倡其风之过也韩退之于唐喟然引圣力争四海之域拨衰反正不使汩为怪焉者以为己则学佛之徒不可不慎茍非其人必肆为慢靡嵬琐之行以害圣治为疑政乱政之罪人县之西有佛院曰智门距县三十里最为佳处先是院僧相继主之姑以前后为序不复简汰殿宇芜秽弗除弗治其依倚祸福而恣欺惑者盖不可道也崇宁元年六月衆请于有司愿更为十方禅居太守兵部陆公传命广恵首座僧昙恵住持慧公操孤髙能其事曽不阅月倐然革圮陋为梵释龙天之宫方袍至者修洁尽敬人游其地善心以生学佛之徒如此盖亦无负土木华构不为虚设矣院建于周之显徳治平中赐名为智门迨今始轮奂完备禅刹因知地废与显固自有时也其形势雄快足以登临耳目所寓无非至教海云合散空色两无潮浪去来爱缘欲浄泉声漱玉与地籁倡和若出广长舌相宣㣲妙言则意此地又必有神物䕶持须其人而后兴焉余宿官于此方推行朝廷善令仁政使海滨之人渐上道化而慧公颇能知佛之本心与衆为善蠲治塔庙耻此为流辈之欺惑良异夫迷不自识者亦可嘉矣恳余施一言以为记故乐为之书寳梵教寺县东北一百三十步旧名东禅宋建隆初置治平初改今额苾刍法明为之记曰大夏距天竺国不知其几千万里有能仁民之教盖出于净饭之后当周昭王二年四岁而生焉大圣将利王于天下忽地动泉溢虹光上贯紫微王命史占之剖石南郊用纪其事生十九年父王以嗣翌之储钟爱甚笃禁何负出之座志坚不可夺遂踰成雪山修道徳着行满于菩提树下成等正觉三转法轮度人无数机薪既尽将入涅槃顾谓其徒曰吾灭后一千年声教当畱于四方于是阿难多闻第一与诸弟子惧㣲言将絶于毕钵罗窟中结集法藏凡住世四十有九年所説之法若水传器将大小诸部不可备举盛行其土至感明帝夜梦金像飞行殿廷因遣使往西域求之月氏遇摩腾竺法兰二大士以白氊绘其像贝多叶缮其书至止洛京首命翻译印四十二章经为释教来东之始也乃度僧剏白马寺以奉之原其教大率以因果为宗近则使人迁善逺罪终则使之革凡成圣大有益于教化故世为儒道释若鼎之足焉歴魏晋隋唐又迁千有余载中间或隆或替皆系于时君世主其道未尝为之増损巨唐髙僧𤣥奘义盛者尝亲往天竺备歴寒暑得经律论合前后所译约五千余卷梁朝傅大士乃补处慈氏方以其书覆以寳殿架以车轴使人推之此亦流通法寳无穷之意自尔檀信有所祈祷至于事廹恳投如谷答响或者窃疑之曰吾观琅函玉轴而赤者是纸黑者是墨分别者是业识与夫施财推利之人而手未尝捧其卷目未尝关其书又不知其中所説何法祗一举心祈向便能感格神物易危为安此系何道而致之然殊不知如来为一切衆生故于娑婆世界无一芥子许不是舎身命处且以丈尺之地铺以芥子纵功力筭计尚莫能知况娑婆如是之广其积功累徳宜乎不待发一言而千里应之此且以一代施之为言若其以法界身随机逗教则尘尘刹刹殿推是藏闻所出音声与亲闻如来所説一大藏教无以异也而况手持目关游心其间者哉荆溪且一句筑神咸资彼岸思惟修习永证菩提则前所谓迁善逺罪革凡成圣岂虚言邪寳梵院者在县之东北隅去城市一牛吼地治平中始易今额业以十方讲观住持政和间猊座久虚衆举真懿大师徳臻胡氏子世为邑之大族妙龄披缁度世延庆三十年禀法智大师天台教观象钦仰既来适丁百废莫能支梧一日其父允和语之曰邑中未有轮藏为道俗洗心殖福之地汝能经画吾当助之于是乐从其説袖疏出谒豪右后七年而藏成寳殿一新华龛八面䕶法神龙从地捧之而出菩提天仙光明辉映若帝网珠互相涉入其徒了宗如雅可立同往乌墩镇募缘得经五百函以实之兴作于建炎丁未落成于绍兴甲寅总费钱万有余贯既成臻公遂告老西堂未二十年而主人几易第恐日迁月化后之人不知剏始之本末乃过谓仆曰此藏未有记公能以文字治増上胜缘乎仆曰昔韩梓材唐之名儒也尝为清泉寺作轮藏记其间所载太和中率天下佛祠逾三万其能置大藏者不过十百然以唐较宋朝其増置佛祠不啻数倍而能置大藏者又何止于十百而已哉顾当时建立之人求其记者皆一时鉅公硕儒托以文章翰墨照耀后人欲其取重于天下矣而公独以一林下无闻之人求为之记得非以仆芜而为诮焉延寿寺县北七里旧名龙寿汉干祐初置治平初改今额常乐禅寺县东北三十里唐干宁中刺史黄晟建宋干徳初改寳庆额治平初改今额卢江县主簿楼郁记曰嘉祐七年寳祐县之主僧死邑令陈居玠易为十方之院命金峩首座僧道相居之院在邑之东北一舍之地即明州刺史黄君之所建也寳庆之号肇于干徳之初至治平改元之明年乃赐常乐之额黄君讳晟仕吴越国王自君之殁百有余年其徒相传不为少矣知一身之利而忘其所以利于衆人相师之到而頽垣㫁栋负土而立者相忘矣相师曰吾志在乎山水之间得此固足乐矣乃与同参文应及弟子则之相与经营破私为公撤旧増新又天童僧冲太者植松杉二万余本不踰年遂为胜絶之地邑之人知相师不私于其身而有利于衆人咸信而归之故黄宗浦孙常悯吴允熈陈允恭等为之檀施宗浦乃刺史之裔孙常悯先迹之坠遗有意而兴起之既得相师修学去来见在一切佛回向在它化自在天殿曰摩尼寳时金刚藏説过去未来见在诸佛智地今此寳殿妙好严特名字何等当説何法愿为敷演居士告言佛子智身寥廓徧周十方法界圆融终始无际是以如来正觉初成九天同届普光一集十处咸登今古无差旧新一念故不离果徳大泽普应十方而为一时一会本无去来心汝今者自心之力念念之中信之此身与十方诸佛齐成正觉转正法轮则普光即殿殿即普光既信此心住于佛住法界虚空广大无二则妙胜即殿殿即妙胜学三世佛常行万行利益衆生不可思议则寳庄严即殿殿即寳庄严发广大愿充满法界救䕶衆生慧智自在则妙寳即殿殿即妙寳住菩萨住入佛智地究竟修行成最上道则摩尼寳即殿殿即摩尼寳如是言之则帝纲重重鑑象相入不动智佛常坐道塲诸大菩萨游戯三昧则此殿者当何名为汝其谛观作正思惟普光法堂正在此处时诸大衆闻居士言得未曽有咸作是言善哉居士快説法要我等今者信解受持愿书并之作将来眼居士曰不亦善乎宣和六年十一月望日玉泉教院县东北三十里宋干徳初置熈宁初加赐寿圣绍兴间改今额普明律寺县西南一十五里梁天监初置名涌泉宋治平初改今额御史台检法官王庭秀方丈记曰普明距县西南一十五里而近其地得于两山之间背冈面阜东西才踰里许而林峦相属山光竞翠幽泉逓响含溪空谷岫幌云关一别区也院兴于梁天监中号涌泉至治平初篆赐额普明歴嵗滋久四合之宇仅备甲乙继居因陋就寡寖以隳蔽夫以释子之宫絶在尘外而境不时兴良有待也僧道澄行业精洁睿解过人其住持之明年慨然叹曰昔人之创室展脉虬角之居现相贺跋之舎神辟林麓而运楩楠天除沙砾而备安居道之所系诚之所至虽天地鬼神犹不违时刻之相况吾徒久有此居衲子曰视山所容犹有余地阙者而兴之当有乐成吾事者多矣于是有僧道殊法定率衆先中钦承师古乃凿山而建方丈之室施者四集鸠工于春迄冬而成巍特亢爽屹出衆甍之上异时榛莽荟翳嵓壁峭巉若非人力所易平斸而迺今修梁峻庑翠牖碧堦虚坦明豁出人意外是可为普明松桂荣而云壑贺也一日集其徒于上告之曰里区胜境千佛之居五台北峙庐阜南矗穹窿峻极穹居叠嶂怀灵抱异仙圣所宅金碧交照梵呗相闻而吾之文殊以光相现于二山金桥亘空圣灯耀夜祥云绵延圆辉闪烁真异境也汝今谛观佛身广大充满法界于衆生前无所不现则文殊游于无量千万亿阿僧祗国所有光相在在处处可得而覩惟此丈室非大非小不侈不陋有若毗耶离城摩诘所居汝等当正思惟安住身心文殊大士将以狮子髙广之座来至此处现大神通以不可思议㣲妙法门开示于汝足虽不登五台不履庐阜而文殊光相于汝等前无时不现则吾此室所作佛事与彼诸方等无有异岂不快哉岂不幸哉他日妙髙居士道过之证前因曰兹山寂寥久矣近剏此室虽曰幽隘而尝妄语其徒者如是矣愿识之以示后来可乎余闻其言而善之因命笔而与之记建炎改元六月十六日朝散郎御史台检法官赐绯鱼袋王庭秀譔蓬莱山广福寺县西南三十里旧名蓬莱院汉干祐初置熈宁初改寿圣绍兴间改今额权婺州永康县事刘渭记曰四明东海之上有象山象山境之西南有佛刹焉五代之梁创之以蓬莱之额是为龙德二年我朝之宋钖之以图书之文是为太平兴国四年准勅听以甲乙住持者天圣三年也䝉恩易以寿圣之名者熙宁二年也是院隠然介衆山之中也虽无崇巖巨壑盘亘千里髙揷云天雄压地轴而佳巇苍岫周遭映带卑相附逺相揖亭然起崪然止而朝阳暮霭露花霜竹出没于空旷有无之间怳然若图画中见也太仆卿直秘阁林公旦昔宰是邑尤意爱之且叹基址颓圯榛棘出人庳堂隘宇上破而旁穿殆不足以擅斯景而奄有也因命释永浄主院事焉盖永浄者余闻之操行谨洁智敏捷而谋多又卒之以不私于是登髙而望黙画于方寸辇粪壤焚椔翳却立而视为之𤓰分棋布地形之崇卑櫩宇之闳狭了然在目中矣迺始即其旧而新之规其小而广之三门峙列两庑翼张阅经有堂献供有厨澡身有室休宾有馆轮焉奂焉一切鼎新有若鬼神隂来相之独所谓佛殿阙焉居者无以寓归依之诚来者无以耸瞻仰之礼适得邑之信向者相与出力而巍巍之殿屹立矣复建寳藏以居殿之中金函玉轴层见叠出所谓妙典秘偈悉募僧行笔之盖其徒寳山倡其初义肱赓其终积之数年而五千四十八卷之文灿然完成矣既又辟田三百亩以赡二时之供羞植松十万本以助衆山之森立亦其徒慧初义琛与夫郡豪吴君骥有力焉窃尝谓事以速而不达以久而有成天下之理也是院由五代以迄于今日寥寥二百余年乃始修壊而成补罅而完易隘而旷溃质而文工告毕事告成岂一朝一夕为哉又况永浄与其徒数人协心聫力卒之以不私如是宜其有成也若夫昇猊座而狮子哮吼震雷鼓而法雨沾濡闻之者声上上之真机饮之者味如如之妙㫖此又有待于来者焉崇宁元年三月一日记䕶境寺县东北二十里建隆初置熈宁初加寿圣绍兴间改今额保宁寺县西南二十里旧名保安周显徳中置宋熈宁初加寿圣绍兴中改今额瑞龙寺县东南十五里宋干徳中置新安寺县西南五十里周广顺中置任师寺县西南五十里周广顺中置陈可复陈可复定海人其师与真幼嵗居杭入禁中精斋醮仪可复幼疎爽越有林生善役雷恣酒自许有问其法辄叱去可复昼夜承事伺林嗜酒每鬻衣以奉繇是卒得其术至元九年乡大旱祷禬莫应有戏之曰陈道士能召雷命至官人将候其不騐以侮辱可复徐行精思集云云果合须臾雷电大作雨甚遂召为承应法师见于世祖皇帝伟其貌命治足疾可复曰疾深不可除臣有禁架术愿试之试良愈复命治风风返却祈雪雪立至从上巡幸几十年卒京师追封为诚明翊教太极真人在城道观𤣥妙观在东北隅唐天寳二年诏天下皆置紫极宫以祠老子梁开平二年易为真圣观宋祥符二年改天庆绍定元年太守胡榘重建皇朝至元十九年燬至元廿九年改今额至大二年复火报恩光孝观在西北隅唐开元二十六年所置开元宫也改为崇寿宫宋崇宁二年改崇宁万寿政和元年改天宁万寿绍兴十三年改今额皇朝至元十九年火重建至大二年火及山门两庑而止其殿岿然独存灵顺宫在西南隅宋开禧中徐侍郎自徽州奉五显灵观以归舍地建置田以充大徳十年大风震屋重建报徳观在西北隅宋淳祐七年赵郡王与懽建佽飞庙在焉皇朝至元十九年火重建福顺观在西北隅宋寳祐间郡王赵与懽建以奉𤣥帝祠皇朝至元二十九年宣尉赵孟传请今额文昌宫在西北隅宋咸淳七年道士范介然建崇奉梓潼真君皇朝至元十八年申请教所以武徳文昌为西云大寳宫在西北隅宋淳祐八年道士董真懒建大寳宫在西门后燬皇朝至元十四年王鍴以西云道院舍于宫遂合为一回真道院在西北隅皇朝至元二十三年王惟明舍地以建明霞观在西北隅皇朝至元二十八年道士邹晋华建扁曰明霞真馆大徳六年请今额至大二年燬紫霞仙观在西北隅皇朝元贞元年军千户张重翔舍地以建𤣥真道院在西南隅皇朝大徳十年道士萧真素建今扁曰月湖福地沖和道院在西北隅皇朝至大二年道士萧真素置萧氏屋改为道院𤣥𤣥道庵在西南隅皇朝至大二年𤣥真道院建至大四年道士张存真建钵堂以来方外之士蓬莱观在县西广德湖之望春山先是白龙祠之侧有道堂郡守楼公异生祠绍兴三年请象山废观为额攻媿楼公作记云老与佛之学行于世尚矣未知孰为轻重然以吾乡一境计之僧籍至八千人而道流不能以百其居财十数而佛庐至不可数何耶盖尝闻之欧阳公矣大畧以为佛能箝人情而鼓以祸福人之趋者衆而炽老氏独好言清净灵仙之术其事㝠深不可质究故凡佛氏之动摇兴作为力甚易而道家非遭人主之好尚不能独兴且曰其间能自力而不废者岂不贤于其徒者哉明之四山去郡皆三十余里西有湖千顷一山穹然秀出此为最近者名曰望春旧有灵波庙以祠白龙政宣间有陈孜者始崇以殿辟道院于东俾道士冯立权奉香火祖父少师典乡邦因湖之淤请于朝而田之嵗得谷亡虑四十万斛父老以为徳生立祠于其中又得道士何思逺居之于是观宇益兴廊庑畧备思逺澄心錬气得黄老之真风驱役鬼物灵迹有不可掩者尝之京师有运船数百千艘欲絶淮为潮不登为作法于其堧未几潮溢欢声如雷悉赖以济发运使以闻勅差明州管内副道正盗发清豁旁郡山谷间多响应者祖父大饬守备郡以无恐思逺亦有隂助石记存焉绍兴癸夘太守莫公将命拜章祷雨而验奏移象山蓬莱观废额手书扁榜以宠异之其后主者竭力以増益前功今知观吴若纳继胡志清之后里之巨室厉氏兄弟相与出力兴造又得昝氏创岱岳行祠于山麓遂为一方胜处由欧阳公之言观之诸君可谓能自力而贤于其徒者矣某自念生晩不逮事祖父尝拜祠下冠佩俨然幼年及识何君犹记其道貌能歴歴道祖父时事使人起敬吴嗣法于何为孙行谨行乃祖之法以大其居是为能负荷者故与之游一日来请曰观之兴才六十余年惧无以传逺久愿记之应曰传之久不久正不在记而况此骫骳之文乎世之栋宇有倾民力为之欲为无穷之计而骤起亟废几不能以一瞬山颠水涯结茅累甓或遂化为殊庭自前古以至今日者非一也子以为今之琳宫蘂馆据名山洞府之胜霞冠星䙱摇曳其间者皆固然耶其创始之初亦若是而已又未必能如子之居之壮其寖致雄盛者虽曰有数亦存乎人尔揆之世法又何止栋宇也哉今蓬莱之兴或作于前或继于后以跻登兹归语子之徒傥能念其囏勤而増葺之则真可以无穷矣吴曰正欲记此以示来者遂为之书寿圣观阿育王山前宋大观中道士梁守清始建东岳行宫嘉泰元年道士胡抱一请绍兴府余姚县广福废观改今额云它观涛山堰旁嘉定十二年赐额遗徳庙属焉显忠旌徳观清修悟真观太清悟空成道宫并在大慈山宋丞相史公母齐越国夫人𦵏于山中建为功徳所紫清观在县西三里丰清敏故园也皇朝至元二十一年道士范希和建玉皇观县东十里皇朝元贞二年道士胡道甫建甬东助顺宫县东二里皇朝至元十九年道士吴葆俦建紫虚观县东五里皇朝至元十九年道士楼坦建至徳观县东二十五里皇朝至元十八年道士程徳盖建昌国州道隆观在州之南本东岳祠宣和二年守臣楼异请今额建炎间金人入境以斧斫殿楹为流血金人乃去境赖以安殿曰金阙寥阳门曰蓬莱福地皇朝至元二十六年其徒争主道士陈可与祝发为遂改为寺至大四年道士蒋明善求直于有司延祐二年复越王题临江仙词云试凭阑干春欲暮桃花㸃㸃胭脂故山凝望水云迷数堆苍玉髻千顷碧琉璃我本清都闲散客蓬莱未是幽竒明朝归去鹤齐飞三山乗缥缈海运到天池道隆观记圣朝元仁大徳抚四方兴三教各有恒致以不失所为上至元间河西祝发氏杨永福总摄江南僧政而其玩服子女饮食起居悉蚕诸僧僧罄而越取凡唐宋所额宫观稍似丰厚者以己力经为佛寺梵其士金其像火其额不下千百所尝又罗煅入罪僇道士凡三四人由是此流背𤣥门趋金教者甚衆永福坐法后前所额宫观归其教者才一二耳余尝观所在诸既归而复争者盖不得其官既安而不葺者盖不得其人所不葺者乃人鄙所复争者乃官贪之故也延祐第四禩春三月余游海上舣舟昌国之顷搜竒访古惟以进士倅是郡干文传偕余游此环观所谓圣母池者再复登后之翁山周而视之云水互碧明晦交错唯意在而身亡也壮哉观余又不舎而勤顾似非老氏室亦非浮屠尝试问之有道士蒋君明善起而应曰始自汴宋哲宗元符三年前祠东岳圣帝后以道院奉朝昏徽宗宣和初是邦守楼异请额于朝赐道隆观皇朝至元二十又六年道士陈可尚附杨炎㫁发缁衣亦归佛氏遂以观为寺至大四年春明善愬之有司天道好还复仍其旧扶颠补弊规制粗立今先生之来可谓大遭也愿为文记之余求郡志按之然就官僚询之然即耆宿审之然呜唿变其人而道存取其物而理在昔也彼以人胜吾以物夺非夺吾之吾也今也吾以人还彼以物弃亦非弃彼之彼也老子贵无为尚清浄吾与彼其有辨邪其无辨邪且吾闻是州浮屠之居溢三十老氏仅一区使胥而为浮屠则老氏之教不几息明善清修强敏能事其事其不葺固非吾忧后之官守能不贪则能使无烦其不争审矣自今焚修不懈祝圣寿之无疆明善勉之哉文昌宫在州东学之侧宋咸淳间州人创建以祠梓潼君皇朝至元二十六年因道隆废为寺遂以三清像寓焉真武宫在州治之南岱山东岳行宫宋宣和间道者徐浄超募缘以建田数亩而已祠山行宫附祖印寺之右蓬莱集仙道院在蓬莱乡之朐山皇朝至元十八年乡人李心道创立以为祈祝之地奉化州虚白观州东北四里唐昭宗时赐额观有三清像制度精巧老君像袖中有一蛇长数尺洁白如雪隠现不常洞真观州东北四里皇朝至元二十四年前漕贡士卢震龙弃儒学道创立请额于教所而震龙为开山其宗卢道钦等甲乙住持其后道钦鬻田质业圯坏栋宇皇庆二年本州议欲兴复而天师以卢乃虚白观王师回弟子以其田入虚白合而为一焉开元宫州南五十里宋开庆元年郡守丞相吴公潜请今额元真观州西北二十里宋嘉定十一年观文赵公因建坟创立初营殿址之日有紫芝四本生于墓山因名紫芝山玉清葆僊道院州东南五十里宋徳祐元年戴行恕建梓潼文昌宫州东北四里宋景定二年故漕贡士卢震龙捐资买田筑宫以奉梓潼帝君之像慕真观州东三十里皇朝大徳六年七年请额于教所慈溪县清道观县东南三里唐天寳八年建后废宋绍兴三十年道士叶景虚重建又于其右建东岳祠尚书楼钥扁其关曰列仙游馆皇朝至元十七年火重建崇寿宫县西北五十里属鸣鹤乡定海县东海王庙道士尝请崇寿为其观额此宫遂改天宁观又改天宁万寿观后东海王庙改为渊徳观绍兴元年复其旧额大隠山至道宫县西南四十里下有龙潭唐天寳二年遣使投金龙祷雨泛出黒漆木板有金书大寳永昌四字雨随应乃赐潭名永昌建观潭上名大寳地卑湿宋祥符间一夕疾风大雨拔木发屋观宇忽运于溪南髙爽之地人号神运殿治平二年赐今额世传葛仙翁谢康乐修炼之所宫侧有药臼石台存焉寳庆元年道士董成真闻于朝聿新之定海县渊徳观县东北五里元丰元年建渊圣广徳王庙命道士主之崇宁三年建诏天下建天宁万寿观以本州崇寿宫改置四年请其额寘本庙宣和五年改今额建炎四年火绍兴二年重建寳庆二年徙于兹旌信朝元宫县东北五里即招寳山下东岳行宫宋绍兴八年道士李知孟建皇朝大徳六年教所请今额陈山行宫县南五里宋道士髙囦明所建奉东岳香火东岳行宫县南七十五里海晏之穿山皇朝至大三年道士刘尚贤建澥浦行宫县西北六十里宋干道六年道士钱时晦建祠东岳蓬山道院县西北七十五里据山瞰海地处大蓬山之麓皇朝至元二十一年渊徳观道士裘应声创建象山县栖霞观在县西南二百五十步蓬莱山之下旧名蓬莱观秦徐福梁陶𢎞景皆隠迹于此隋大业元年废唐天寳十三年台州刺史袁仲宣复置大中元年令杨𢎞正告于明州刺史李敬方重修宋治平二年改今额淳熈末迁于山之西嘉定十三年道士张大原于旧址重建大瀛海道院记外际乎天内包乎地三旁无垠而下无底者大瀛海也非神融混㝠智周寥廓能纳六合于方寸未易与语此而有客授予大瀛海之图为之瞿然以惊谓客曰此恶可图也而孰为为之哉展而视之则荒厓斥泽之间浮沙浅土之上一勺之沮洳一撮之埆瘠夫岂沖和清淑眀秀灵异之所钟乃或堂而构焉以为栖霞餐露之馆而冒之以是名也又为之喟然以吁授图者曰达人奚索之之深耶鄞之东南百里达于海舟行八十里曰象山有县县之东二十里曰爵溪潮汐啮冲贾舶络绎东望日本南走天台世传神仙安期生之属所来往也故其民至于今好仙道而其乡曰游仙至元癸未乡之人王翁弃妻子改名一真结屋其隈延接方外之友前代善书之人尝有大瀛海三字购而得之因以为扁大徳丁未天台崇道观道士吕虚夷为县令祷雨有应王翁一见而莫逆也遂与共处王逝而吕嗣主教者命之世守方将资衆力大其居又欲资一言久其名也为是手图以来蚁之于垤也蜗之于殻也涔蹄之于广宫大囿也亦各适其适也而达人何索之之深耶予于是进道士与语曰予生长海滨请为子竟瀛海之説禹贡叙事至讫于四海而止讫者地之尽处也海之环于东西南北相通也而西海北海人所不见何也西北地髙或踞髙窥下则见极深之壑如井沈沈然者盖海去东南地卑海水旁溢不啻万有余里中国之地广轮方三千里耳而东连海岸以勾股稽之水之所浸倍于中国之地者二十而羡其间洲岛国土不可胜穷若三神山者盖不知其几也奚独蓬莱方丈瀛洲也哉载籍之所不记人迹之所不及而惟长年度世之流形质销铄神气澂凝逍遥飞步乎太空之中者得而至焉之人也虽非彛教庸行而胚间气秉絶识超越凡庶万万也企而慕之者人人而然能几其彷彿者谁欤名不混世实不离世稯稯营营卒与耎肖翘之类俱为尘泥其亦可哀也夫今子出乎四民之外不与游方之内者为徒讵可但以大其居久其名之为务哉必有事可也他日朝燕暮越瞬息入极冷然御风过三神山之顶临睨旧乡而一笑下戏人间自称回道人非子也耶道士改容曰敬闻命敬闻命于是乎书以遗之日余十有二杓贞于天田延祐第六春也集贤直学士奉议大夫呉澂记延祐四明志卷十八延祐四明志卷十九钦定四库全书延祐四明志卷十九元袁桷撰集古攷郡以山川传传莫详于前贤广其传则凡四方之公卿与夫骚人禅子之所纪刻益尊以传焉裴公纪徳碣屡燬益彰牧守宜视诸荒园故宅申之以感慨丰碑磨泐日寻于榛棘闻见益逺桑海之喻讵不信诸作集古攷文明州刺史河东裴公纪徳碣铭皇唐御神器一百四十二载天下大康而海隅小冦敢肆虿毒结乱于瓯越而句章控吴越之口战卒数万皆由此之故是郡罹灾逾苦井邑焚爇遗骸积而不掩生民仅有存者教养未完其危犹未安天子哀之诏择可以子物拯艰者以镇䘏之乃命长安令河东裴儆殿于兹邦诏书既下而罢民欢煦若幼子之望慈父焉彤襜甫来则改令创痍之境熈熈如衣之食之一年而惊逋复田畴辟茨垄兴然后以礼义利物之教教之人之啙窳者教之以温恭惇质人之卉服祝发者教以仪饰之度人之匮财乏食者教以耕耨之事羣吏懐其仁而畏其严罔敢射其利焉故为政三年其赏人也不用财其励人也不以罚于戯长人之体不一若乃华夏之人习性素纯其理之也可期月而致若海裔之人土风俗素暴残嗜杀寛之则法令非行威之则圜视而兇心勃生其欲驯之也难矣哉及公之化风俗为邹鲁使父子长幼各得其宜则知中庸清静之徳感人深矣夫理一邑而能人和物阜者则可以移于一郡而能导之以徳教者则可以施于天下公之所理之行岂止郡邑而已实宜佐彼大化辅皇王以昌经邦国以康调元气于隂阳者也公寻而进秩州民共思愿纪词于碑予忝蹑髙踪窃迹前事敢不颂厥美贻诸亿祀铭曰美裴公兮肃肃清风纯和积中令徳显融爰践华省爰宰赤城克成厥功帝曰咨尔休懿可建旟于东美裴公兮于郡斯牧是祗是肃化流比屋变此土风迄成鲁俗人之父母匪公而谁慰我独羡裴公兮胡弃我而适他邦惟我下民思心徘徊殷焉不忘愿颂休绩播亿万载刋于圭璋国子监丞充集贤院学士李阳氷书检校左散骑常侍兼越州刺史赐紫金鱼袋江东西节度副使王宻撰慈溪县清清堂记余一日过是邑闻邑大夫黄公严明通漫刺谒之公倒屣迎门倍越平生好顷之延余一堂榜曰清清凭髙原面广野基宇耸壮丹青焕饰周旋熟视见平芜散緑脩竹环翠孤村落照而飞烟有无逺水断霞而白鸟上下余谓掲堂之名殆以目之所寓者欤公笑复之曰非也将水禽嘲哳松籁悠飏艇棹絶湖而渔唱数声牛羊下坡而牧笛孤响殆以耳之所聆者欤曰亦非也抑讼息庭虚退而孤坐琴横浄几香袅蛮炉一虑不生万縁俱涤终日寓之而忘身之在仕堂之为公舍岂以意之所适者欤曰皆非也盖淳化中有贤令张公叔逹绰着彊明茂昭清徳政施百里而声逹九重时太宗玺书敦奖先诏尚存后人惜其清名虑乆湮没无以劝后廼建堂揭榜目曰清清俾游息是堂者睎仰前轨脱不能与其抗衡并驰抑终不失为自好者矣予自领邑见其柱础倾欹栋梁蠧腐稍不葺完必将頽废因念召伯之棠尚戒翦拜况栋宇乎遂鸠工抡材増卑广狭整欹易蠧为一新之不唯不堕前人之志抑将永君子之传予闻其言戄然自愧逆料鄙浅因嗟先王道徳之泽熄入而从仕者多失已于物以自投于茍贱不亷之地间能洁亷昼帘堂记右朝奉郎宋侯子刚治鄞之三年政成民和上下安习凡所施设不待教令而民听已孚讼稀事简公庭肃然日以优暇乃即㕔治之东为堂三楹以视事以延客以休其余日鸠工命材栋宇轮奂官不知费民不告劳经始于辛巳仲秋竣事于是年季冬落成之日因取顾恺之宰山隂之政榜曰昼帘噫侯之为是举也非夸大以掠美诚得所谓名者实之宾欤夫民不难亲也惟平易能近之民不难化也惟寛厚能服之平易贵清净而不扰寛厚贵岂弟而不暴以是施于有政使之无讼也又何难哉今晏眠而拥黄䌷卜昼而酣醇酎文书堆桉漫不省顾以是为平易谓之食焉而怠事可也经费常赋慢令失期狱讼簿书一视成检以是为寛厚谓之纵吏以虐民可也茍如是则寄百里之任者心逸而体胖齿负版之列者悼屈而无告引利偿害其自为谋则善矣独不念学道爱人之语乎惟宋侯之理鄞则不然旦起据案讼牒山委勤勤致诘曲尽其情催科调敛示以期会下皆奔走而乐输曽无追逮之烦宜其政平讼理庭无留滞方恺之之治如天冠地屦岂但彷彿其流风善政而已盖山隂在当时户不过三万其县用无事昼日垂帘特折枝之易耳鄞自西汉距今号剧邑民伙讼繁十倍山隂宋侯方且慕仰之若是可谓亷于取名者矣于时国家有边事州县简料兵壮备预储峙以应上之求常苦不暇给而侯能多多益办如王夷甫在元城时终日清谈而县务自理其材力过人逺甚若乃吏退身闲宾僚毕集弹緑绮以舒懐对纹楸而坐隐壶觞相命歗歌嬉娱此在它人常刼刼而侯之乐独有余亦足以见游刄之所及矣异时第最天朝登名史氏号居循吏之目当以鄞治为先宋侯名应子刚其字也视大丞相莒公为三世祖精于吏道饰以儒雅不圮先世之余烈云绍兴壬午闰二月既望重建经纶阁记或谓君子之仕为郡邑既去而能使人思之不忘在古或有后世则难而邑其无也何哉古之为邑位均子男南面听事生杀予夺悉繇以出而无有龃龉于其间故得以行其志后世为邑品秩卑而法令繁品秩卑则选任轻法令繁则牵制衆以秩卑之吏而迫于繁令之拘其治效之难成固宜是或一理也而未之思夫君子惟无仕则己仕则未尝择官焉居是官也则必事其事就其力之所可为而为之上可以禆于公下可以及于民安有难易之时云乎惟怠者将以遂其媮则常以不得为自解诞者将以肆其夸则常有所不屑也胡不以圣人之事观之乎昔孔子初仕为中都宰制为养生送死之节长幼异食强弱异任男女别涂路无拾遗器不雕伪行之一年而四方之诸侯则焉孔子固覆生人之器也顾屈为一邑而谆谆于教化如此惟其无有不屑之心故欤且迹夫圣人之所为其稽之当今之法令皆明示劝奖而诱使为之者也故相国荆文王公庆厯中尝以廷尉评事来为鄞令于时年甚小气甚鋭而学甚富其志意之所存逺矣蕞尔一邑固区区者宜若无足以为而公初无不屑之心日夜惟以为民兴利除害为事距今盖一百九年矣而其所兴造之蹟尚班班可攷遗民子孙常相与传诵其事指其蹟而懐思之是非真知学夫圣人之为安能及此宜邑人思之愈乆而愈不忘也初公既没当元祐中为令者尝因一人之思即治所公昔燕休之地作为重屋肖公之象而祠之名曰经纶阁中遭兵火乆废弗复绍兴二十有四年公之弟校理府君讳安国之曽孙右通直郎烨来莅兹邑自以获踵其先世故治为荣规规焉推前人之心以施于治不敢少自怠弛居无几何邑人安焉相与言曰文公之徳邑人所不敢忘也而公之诸孙复来治我就使无意于民犹当谨以事之况其贤称其家哉惟是经纶之阁乆废未复其何以示吾子孙而慰吾贤大夫之思矧朝廷清明郡政安静治新斯阁今也其时乃鸠工聚材而请于太守貮卿王公公方以儒术为治亦乐夫有助于教化也而许焉阅七十日而告讫功凡材甓甎坯苇竹之费土木工人之直一出于民之愿输而官无所预焉既而烨以书来告度曰阁之复也非我实使之民惟吾家相国之不忘是不可以不有纪述也子于我有连其为我书其事度辞谢不敢当书再三返而请益勤曰吾石具已乆待子之文以刻乃为叙邑人所以不忘者且志嵗月焉烨字子华谨饬好学能守其家法者也绍兴二十五年二月旦日东岳行宫记四明属邑六独昌国居重海大洲中视他邑最为僻逺部使者按视罕及其境传檄徃来趣期会簿书而已初邑之未建𨽻籍于鄞度越既险民之利病休戚有不得告者焉熈宁间荆国王文公始请建邑逮今四十载矣更令佐以十数然流风善政不可悉举顷则有延平陈公戬建安章公邦献今大梁赵公君竑受命为宰而南康李公恕实为之佐下车以来诹询民瘼弊者革之蠧者锄之政适其平人用不争年谷告丰邑遂大治邑之老聚族而谋曰我曹生长太平不见兵革幸值明天子惠我以贤令佐矜老而恤孤养病而𦵏死虽父母之恩不厚于此我闻东岳之神实祐我宋隂福吾人盍相与尸而祝之以祈吾令佐富夀康宁乎于是翕就应者如响父老占之少壮营之运土于原度材于山深殿覃覃脩廊隂隂其直如绳其平如砥其髙如轩其张如翼垩以白盛饰以丹雘春秋嵗时以祀以享若有神物来游其间宫始造于元符三年四月落成于大观元年五月郡人蒋安义为之文曰濒海之东龙涛匝空杯浮土封为明附庸两山中分屹立嘉门雷吼电奔控潮于鄞壤絶势孤摧舟畏涂束手庭趋听于大夫二公之来天钖雄材却除氛埃雾辟云开政道其平安澜不惊和气充盈庶绩以成斯民无忧聚族而谋以祈以求报之公休稽首岳神体圣蹈仁手斡洪钧下临斯人廼咨羣工作为行宫父子祈公夀考来同席卷榛荆巖巖百楹涂以渥青周以层城春秋嵗时祭祀祷祠旨酒纯牺馈饥有仪匪豆匪觞明徳之将神之来翔降福穰穰苍山之巅石完而坚勒此文焉垂千万年阿育王山广利寺宸奎阁记皇祐中有诏庐山僧懐琏住京师十方净因禅院召对化成殿问佛法大意奏对称㫖赐号大觉禅师是时北方之为佛者皆留于名相囿于因果以故士之聪明超逸者皆鄙其言诋为蛮夷下俚之説琏独指其妙与孔老合者其言文而真其行峻而通故一时士大夫喜从之游遇休沐日琏未盥潄而户外之屦满矣仁宗皇帝以天纵之能不由师傅自然得道与琏答问亲书颂诗以赐之凡十有七篇至和中上书乞归老山中上曰山即如如体也将安归乎不许治平中再乞坚甚英宗皇帝留之不可赐诏许自便琏既渡江少留于金山西湖遂归老于四明之阿育王山广利寺四明之人相与出力建大阁藏所赐颂诗榜之曰宸奎时京师始建寳文阁诏取其副本藏焉且命嵗度僧一人琏归山二十有三年年八十有三臣出守杭州其徒使来告曰宸奎阁未有记君逮事昭陵而与吾师㳺最旧其可以辞臣谨按古之人君号知佛者必曰汉明梁武其徒盖常以借口而绘其像于壁者汉明以察为明而梁武以弱为仁皆縁名失实去佛甚逺恭惟仁宗皇帝在位四十二年未尝广度僧尼崇侈寺庙干戈斧质未尝有所私贷而升遐之日天下归仁焉此所谓得佛心法者古今一人而已琏虽以出世法度人而持律严甚上尝赐以龙脑钵盂琏对使者焚之曰吾法以壊色衣以瓦铁食此钵非法使者归奏上嘉叹乆之铭曰巍巍仁皇体合自然神曜得道非有师传维道人琏逍遥自在禅律并行不相留碍于穆颂诗我既其文惟佛与佛廼识其真咨尔东南山君海王时节来朝以谨其藏鄞县经游记庆厯七年十一月丁丑余自县出属民使浚渠至万灵乡之老界宿慈福院戊寅升鸡山观碶工凿石遂入育王山宿广利寺雨不克东辛巳下灵巖浮石湫之壑以望海而谋作斗门于海滨宿灵巖之旌教院癸未至芦江临决渠之口转以入于瑞巖之开善院遂宿甲申游天童山宿景徳寺质明与其长老瑞新上石望玲珑巖须猿吟者乆之而还食寺之西堂遂行至东吴具舟以西质明泊舟堰下食大梅山之保福寺荘过五峯行十里许复具舟以西至小溪以夜中质明观新渠及洪水湾还食普宁院日下昃如林村夜未中至资夀院质明戒桃源清道二乡之民以其事凡东西十有四乡乡之民毕己受事余遂归去新刻漏铭戊子王公始治于明丁亥孟冬刻漏具成追谓属人嗟汝予铭自古在昔挈壶有职匪器则弊人亡政息其政谓何弗棘弗迟君子小人兴息维时东方未明自公召之彼宁不勤得罪于时厥荒懈废乃政之疵呜唿有州谨哉维兹兹惟其中俾我后思基法师真赞巍巍哲士出生象季演教台巖领徒鄞水安养静因假中了义花雨谈空薪灰灭智雷潮闻寂丹采章施卓尔其相俨然正思牛檀匪歇犀柄如挥师承有衆瞻谛焉依奉国军节度使彭城钱公碑铭呜唿鲁诔宣尼谓旻天不弔齐铭文献谓半岳摧峯彼惟叹哲此乃伤宗终始礼全傥有贵乎启足短脩分定亦奚甚乎戚容我国家系自仙灵基于神武岐周孙子𤓰瓞绵绵而逾长鲁衞兄弟棣华韡韡以方盛其分宗之大创业之髙班布前书焕列今史可得而畧焉公即武肃王之孙文穆王之第十子今大元帅吴越国王之大弟也讳亿字延世钱塘人也天垂象而列为公辅岳炳灵而诞作英髦神清而水鑑旁辉表异而山庭上耸未当就傅之嵗已有能文之性採蜡珠而为凤智与识偕溲鸡白以成碑辞兼理胜生七嵗而后异志千里以自然骊珠擅爱于掌中凤綍推恩于膝下未出合嵗制授尚书礼部郎中寻改直中都都指挥使检校司徒开国伯食邑七百户罢南宫之锦帐讲上将之玉钤鸿羽渐昇犀渠是肃辛丑嵗文穆王升遐八极中献王纉服二邦继体守文乍洽舆人之望自家刑国先推睦族之恩天福八年六月授公起复云麾将军检校太子太保寻歴太傅太尉尚书右仆射开国侯加食邑至一千五百户端右才仪于庭鹭具瞻旋逼于台鸾俄自五宗言同三品丁未嵗我上应楚庭之当拜副代邸之奉迎干坤定位于太初雷雨覃恩于洪覆指栖鸡之将正阶司顾审像之求不遐天序尧俞所属康诰屡行公于是大空土之资真济川之秩监董狐之史笔总天禄之殿书宗相燮和而惟允霸君垂拱以仰成未几上以镕山煑海之权富国强兵之本式资心计以赡军须干祐元年四月委公判两浙监铁仍封新定郡公加食邑五百户夜思经济岂惟师孔仅前脩嵗入羡盈不假辟李华旁賛四明提封千里云屋万家贡分于齿革羽毛俗殷于鱼盐蜃蛤南琛交贸有蛮舶以时来东道送迎有皇华而嵗至慎选兹任非亲勿君明年五月授公判四明诸军事易利建侯诗优布政揽辔有苏舒之志下车多恵爱之方南畆啬夫荷决渠降雨之利东野编户安熬波出素之业郡歌来暮朝议陟明属我上守位以仁因心则友念犬牙之相制式赖亲亲当龙首之髙居常逥睠睠奉纶言而奨授择寳器以颁宣骆驿道途蝉聮嵗序其间拥旄入觐执玉在庭每将梁孝同居亲为东平行邸恩光不二礼分特高故得大国进封遥裂翦鹑之壤羣官处长兼同浴凤之仪显徳初丁周国明懿善庆太夫人忧寻从泣血之中仰奉夺情之典洎大宋皇帝起陆龛难应天革命以我上秉三世之大节北面尊周率万国之诸侯同心戴舜霸业腾髙于践土宠章廕及于在原建隆元年敕命公为奉国军节度使自膺帝命弥励政经内和民人外固封守福星坐照周旋六考之间甘雨行随康济一方之内必谓受禄未艾介福犹登无何方寸之间忽遘在肓之疾台星中折晋司空早自知亡䘮气东行荆太守俄钟此衅以干徳五年春二月丁卯薨于府城之正寝享夀凡二百二十六甲子哀闻逹听痛轸上心七日罢朝百官奉慰博议易名之典广求监护之才制赠官谥曰康宪以其年四月庚申葬于本军奉化县禽孝乡白石里之原礼也守龟吉日踣马开茔哀引长驱指蒿埏而去去风悲四起咽笳吹以凄凄北邙永閟于幽扃南氏空书于遗绩公星潢演𣲖虹玉滋苖出藩入辅之才谅由天赋纬武经文之业且见日新其政理也简静爲先缓勐相济爱如冬日穆若清风班鉄尺于旗亭市无二价设缿筩于闾里路不拾遗其课绩也舆赋均登逋民襁负疏鹄陂而资溉注创鳌榭以胜追游设险守邦大峻金墉之制树碑纪绩亲刋黄绢之辞其文学也洞究百家𠖇搜万象蝌蚪书出于鲁壁芙蓉诗生在谢塘玉如意之挥时纷纷兼讲铜钵声之敲处续续成章其伎艺也授劔术于猿公𫝊弓声于鴈将章呈擅敏草圣推工顾误曲于坐隅五音潜别覆残碁于碑背一路无遗其风度也玉海千寻黄陂万顷折旋中矩终䜩不疲菊映漉巾陶亮乃羲皇上客雪沾鹤氅王恭真神仙中人其理性也得古佛之指归经祖师之印可鍊寳结生天之果布金追陟屺之恩启廸言筌岂止作山隂都讲发挥心要固将同方丈上人总是全才诞为英器而乃际吾主隆平之运极周亲友爱之恩入専和峤之车出仗辛毗之节况复有厚于国有庆于家康乐凤毛悉聮荣于仕路太冲纨素俱结偶于相门委大化以如归考终命而不乱斯尽善矣复何歉哉纪是殊政宜乎大手仁冀綵笔慙名银台辱召奉纶言而比事抽轧思以仅成刻在琅玕逺愧乎披文相质寘诸㝠寞聊防乎深谷为陵谨为铭曰东南福地表里仙冈牒称着姓䜟述兴王极天基大积石流长秦中鹿走浙右龙骧武祖勃兴文考光启国霸鲁史家肥戴礼乃子乃孙宜兄宜弟磐石分封平台立邸国之贵介才自天生蟾供砚滴霞翦诗情爰居西邸是则东平为霖入用同气分荣地曰句章州名海岱乃辍牢盆言驱大斾六考之间百城之内民咏安堵史书课最覆君敦爱裂地酬勲天王覃宠奉国名军圭桐旧翦符玉新分如榰天柱如捧日云誓着山河任兼将相水薤政声金縢德望适赖永藩忽悲中䘮星澹三阶位虚五帐鄮山之下鄞水之滨今兹蓍兆择得蒿隣风旌飘瞥露挽酸辛为陵有日大夜无晨生理四明民享余利殁窆四明神资吉地有邵棠兮兴歌有羊碑兮堕泪公之徳兮公之功百世可知于钖谥戊辰游山题壁记元祐戊辰闰十一月己巳自西湖懒堂率临海赵逢当时出江东宿延福庚午过东山永安己巳嵗癸酉入大梅护圣观常师舎利钖杖鉄鞭象齿丙子上保福己卯抵金峨真相谒中禅师辛巳鄞江张宏公度吴升潜道至自郡留一夕徃象山壬午游金文还宿西堂甲申同中师离瑞相令偕师下东山迤逦以归盖在山间十有五日得僧院者六独辛巳晴和登山为鬬草之剧余辄雨雪所谓梅子真鍊丹井法华泉石柱山云外庵皆欲徃不果而公度约余道奉川境上游安嵓雪窦诸山且复不至亦遗恨也四明陈及之日诵金刚经于如如堂多年矣忽于诵经之所有芝草之祥作伽陁以賛之念念然灯佛发此无根草堂上默观之发白何曽老多福院记予自昭武归故乡视其闾巷非故也昔之榛棘者皆连甍而骈栋矣昔之雕峻者皆萧然而不屋矣见其父老非故也昔之孩提者皆颀然而长矣昔之少壮者皆皤然而老矣且死者十有八九矣访其居民非故也昔之农者今转而为工昔之商者今流而为𨽻贫者富而贱者贵皆交相为盛衰矣呜唿世态之变如此所不变者巍然而髙者吾知其为刹矣俨然而尊者吾知其为佛矣钟于朝鼓于暮环然而食者吾知其为僧矣嵗虽水旱天不能以饥宅虽不毛地不能以寒势虽王公人不能以贱求之于迹盛多而衰少推之于心背寡而向衆信乎非有常者孰能如此甬东有多福院者干德三年州民赵轩舎园作室主者徳全以施无碍之浴开寳七年州刺史钱亿易号兴福治平元年始钖今号焉熈宁元年有圆莹者兴其所废而人乐输其财新其所故而工乐竭其力未信者信人乐从其化未悟者悟衆乐入其室元丰七年春二月燕然坐终继者清雅亦其人也夫万事之理勤于未就而怠于己成佚于有余而劳于不足师能勤其所怠而劳其所佚则继师者虽百世吾知其如今日矣元祐二年二月望记奉化县忠节四公祠堂记国于天地必有与立其惟忠义不二心之臣乎刘渊窥晋人知王道之反正不知开于战死之路述禄山沸唐人知子仪之拨乱不知基于仗节之杲卿伐我亡也鄙我亦亡也不能使无伐而能使无鄙国其庶几不能使无伐又不能使无鄙犹谓国有人乎肆惟宁皇之末年李全归自山东而举措非循服者越厥我理宗在御连率一旦束溼之全异心滋不可遏时则有若曹公孝先纠郡山阳建明屯田欲挈之以东征俾无居城中其虑深矣未报㑹全无厌之求弗慊伪如海州之命刘庆福胁犯阃帅曹公闻变亟自佥舎趋庭抚谕谓之曰有情欲陈当入文状制置朝廷之制置犯制置是犯朝廷汝不欲使李氏保其富贵哉其首命部曲弗敢言许制使国得泛舟于楚台以避旣而讙动射公中咽公㧞箭叱曰误李全斩东市非汝而谁曹孝先决不求生许制使决不可杀铓镞交集血流被体犹登子城求许公谋焉血尽气微许公枕公以砖而絶手蔽吭而不可拆目怒瞠然许公回舟中慷慨曰国无以事朝廷报曹君矣亦死之公既不得敛乱军取苇燎于城曲全归自海反哭而弔且斩麾下谢公事定家人求骸弗可识漫号死灰覩缕烟冉冉绕诸孤发之褐衲方尺俨不燬盖公内手成者遂得裹驰事闻朝廷醻公甚厚当是时全特未反越明年冬全叛去保楚城于两期生楚人于再嵗非公其为谁全既猖獗啸游淮濆扬州之战丁胜遣统制吴公从龙先锋而不出师是置之死地也岂其挺身赴贼马仆被执夷犹扬泰之道从容甲乙之辰易旗帜改号令阳许诺为开关洎驾海陵城下则唿曰我右军统制吴从龙马中矢执至于此扬州亡恙泰城坚冝死守贼无能为也全寸脔之而吴公詈不絶口呜唿烈哉其功岂直蔽遮一城而已曽不两月全首献阙下初贼得吴喜甚谓泰在目中一死尽折其锐魄褫气夺不败何待朝廷知公赐庙于扬于泰由今观之曹公死于前全两年而不反吴公死于后全五旬而遂亡谓非忠义之功可乎中间楚陷二三逹官职曹府史多不免监州郭公徳畅一家殱焉逆李为妖泰有三仁可不大书特书也哉异时汪冦煽衢又得一人曰西安尉舒公瀛目厌横道唱义鼔行竟与江山开化同寅捐驱緑林功虽未昌亦万人吾徃者朝廷既各旌之祠以对敭明诏长吏之责固尔未容以为多也余老矣岸帻山中闻边遽辄思死士忽鄞友曹梦合走一介书以制使文昌本斋陈公从摄令常朝宗之请建祠学官求余记余持宪节浙东时尝闻其语未暇求其人也朝宗吾甥也忠毅之孙颇有志摄事几何时不避贪天诮当因公之教邦人之意如此邑有忠信尚告于未知者咸淳十年十一月朝奉大夫直寳谟阁家铉翁记通奉大夫寳谟阁待制提举江州太平兴国宫奉化郡食邑户高衡孙书寳谟直学士中奉大夫知庆元军府事兼管内劝农使沿海制置使龙泉县开国男食邑户陈存篆盖昌国县大夫刘君生祠记上临御之三十三载妙简铜墨以字民训风示㝢县刘君谦孙繇元祐故家宰明之昌国于是适再期矣亷平简靖民便安之越明年政成邑士累君之化相与言曰令君幸惠吾邑勤亦至矣今将造朝微以寓攀截借留之意维昔庚桑治畏垒社而祝之厥有旧比廼肖像于学而祠焉踵余门请识其事余谢之曰刘君余伯氏之同寮也子谅肫实里襮一如温乎柔木之丝澹乎衣锦之絅岂与世健令求赫赫名者班乎而奚以象为且邑有生祠非古也昉于汉之于公厥后韦广都义杜池阳轸陆浚仪云史不絶书然绳之以召棠勿翦之义犹曰变之正者夫令去民最近是邑虽海陬去天为尤近近天则声闻易彻近民则恩信难孚毋怪乎推谢摩肩而诵侨絶响也刘君何以得此于邑人哉问之庠塾之士则曰言政不及化吏皆然令为甚君甫下车垂意诲育缩费廪士以嵗之正饮酒于序燕毛以齿礼逊兴焉学宫水环如带乡老以为文字之祥廼疏廼涤玦萦镜澄而又捐奉入以养之涖校比以劝之是嵗宾兴有鴈行聮璧而监学亦多中鹄擢第者有人兴废葺圮去之日如始至复筑室以奉先圣旧像扁以燕居膏火之中教雨浃焉弓张之急弦歌奏焉斯乃蒲宻之所以垂芳也子以为何如余曰一乡善士令君教养之所及也必如子羽之未尝至偃室然后其言情而信姑徐之为我问政于溆荒寂之滨既阅月有听舆诵而复于余者曰维兹鹜行旧多叨懫自君之来民不识吏庭少诤辞维兹萌黎近监之贫讫君之去海无怪风人厌鱼蟹余闻之舎然曰士之言华民之言质是足以爼豆前脩矣于韦杜陆不专美于汉晋矣维先忠肃公以冀之南宫县谱推而为滑台郡谱又推而为元祐相谱文献所渐裳华是似清惠维祖朔齐维兄其政不棘于期㑹而以善俗为先厥有本哉君家自朔而蜀又自蜀而吴余常称其为宰盖所谓安静吏悃愊无华者故不敢相䝉而溢美云寳祐五禩龙集丁巳闰四月既望仪真郡文学掾王应凤记并书延祐四明志卷十九延祐四明志卷二十钦定四库全书延祐四明志卷二十元袁桷撰集古攷诗归四明诗海色连四明扁舟去容易天籍岂輙问不是卑朝士忆四明山泉爱彼山中石泉水幽声夜落虚窓里至今忆得卧云时犹自涓涓在人耳寄四明山子髙栖只在千峯里尘世望君那得知长忆去年风雨夜向君窓下听猿时同诸隐者夜登四明山半夜寻幽上四明手攀松桂触云行相唿已到无人境何处玉箫吹一声宿四明山梨洲老人命余宿杳然髙顶浮云平下视不知几千仭欲晓不晓天鸡声游太平山石险天貌分林交日容阙隂涧落春荣寒巖留夏雪戯赠育王虚白老白云山顶病禅师昔日公卿各赠诗行尽四方年八十却归荒寺有谁知观明州图明州城郭画中传尚记西亭一舣船投老心情非复昔当时山水故依然游天童溪上溪水清涟树老苍行穿溪树踏春阳溪深树密无人处惟有幽花度水香鄞县西亭收功无路去无田窃食穷城度两年更作世间儿女态乱栽花竹养风烟寄育王大觉禅师山木悲鸣水怒流百虫专夜思髙秋道人方丈应无梦想复长吟拟慧休别鄞女年登三十已衰翁满眼离伤秪自攻今夜扁舟来诀汝死生从此各西东题寳岩寺寒碧亭两岸青山刻峭成一溪回曲篆纹平緑隂隐隐无重数欲去黄鹂又一声又风吹洞口云水动山头月野老时问人前村多少雪送窦公持鄞江尉片帆飞去若轻鸿一霎春潮过浙东王谢江山乆萧索子真今为起清风送丁司理赴明州仙家枝叶令威孙南去司刑庇越民金阙道书微㫖在狱多隂徳是真人送湛公归四明讲席满面南风指四明山长水曲不胜情自言此去云林下惟讲华严报太平游翠巖山桃源深处一招提门对寒云路遶溪长使千峯光景动未应洞里老金鸡游大梅护圣万壑声中栢子烟髙僧日日看云眠当年象虎今何在千古寒堂一铁鞭仙去人间地转灵蛟龙合处谷风生谁知云雾千峯顶长作青天霹雳声流水山间无尽时登临到处与心期世人只爱桃源好梅熟山间怎得知鸡犬同时亦上昇赤霄今日几人行我来正唱昇平曲不用山间变姓名游灌顶三首十里曽闻一啸声当年猿鹤想犹惊白云不碍青天路赢得重来摆手行万松偃蹇挿云根四靣诸峯尽子孙日日飞烟云雾敛不妨掌上㸔干坤雪顶神僧眼觑天只应风月是生縁那知坐作人间雨千丈巖头一道泉归郡书金峨二首叱咤沧溟雪浪空鲸鲵骑去杳无踪錬丹井畔春萧索知在蓬莱第几重又入西湖醉过春岭头猿鹤几时闻无端雨意催人去直恐衣巾尽是云含珠林万箇松杉一颗珠老僧心手㝡工夫冷光长在千峯顶谁道人间夜月孤题天王院内鑑堂等是人间出世人数他珍寳信非真茫茫白日谁回首此处元无一㸃尘福胜院苍巖赤壁耸﨑长者何年为布金却忆樵风生乳窦万松回合两龙吟湖心寺偶书吹落清香缥缈风楼台髣髴水边红人间谁是丹青手画取春湖细雨中题窦林院琼阇黎房山农未用踏沟车一穴灵泉䕃万家香积从今饱檀施㑹看讲夜落天花题法喜院是院一瓦一木皆自能师手而师丈室唯布衾木枕无复长物即之坐龎眉皓顶泊然似不能言者无乃真有道者耶抱山重屋两回廊杉桧如云百尺长香火他年谁第一老师辛苦顶如霜了无情解作攀縁一钵三衣只兀然坐对青山不知老学人休问祖师禅太白峯千峯下视尽儿孙仙事寥寥不可闻长作人间三月雨请看肤寸岭头云太白庵何年杖钖此徘徊天上真官为我来芝圃鹤归香火冷石台空锁旧莓苔玲珑岩诡形迥与万山殊空洞由来一物无直恐虚心自天意人间穿凿枉工夫响石渊明休弄没絃琴混沌中含太古音闻説几回风雨夜四山弹作老龙吟龙池虚踪聊寄数峯云雨意含云白昼昬不用髙僧时呪钵一泓长贮万家村虎跑泉一啸风从空谷生直教平地作沧溟灵山不与江心比谁㑹茶仙补水经佛迹苍崖絶壁印苔㾗陈迹千年尚似新杖屦纷纷走南北几人不是刻舟人临云阁髙僧终日笑凭栏亦似无心懒出山几度海风吹雨散坐看綵翠落人间春乐轩隔水岩花红浅深花边相对语幽禽管絃不到山间耳谁㑹凭栏此日心题宿鹭亭云过千溪月上时雪芦霜苇冷相依正縁野性如僧癖肯为游鱼下钓矶次韵昌国文饶百川衮衮到来休此是人间第一流鲸鬛为君骇翻浪兰苕空自满汀洲海邦𣺌渺知何在风入髙帆顷刻过何似一尊湖上酒月明安稳照寒波文饶自京师还欲徃昌国而风作不可渡絶句戯之欲冲髙浪却沉吟酒近瀛洲懒得斟莫道颠风无好意为君吹过逺归心对酒忆贺监太子賔客公于长安紫极宫一见余唿余为谪仙人因解金龟换酒为乐殁后对酒怅然有懐而作是诗四明有狂客风流贺季真长安一相见唿我谪仙人昔好杯中物翻为松下尘金鱼换酒处却忆涙沾巾狂客归四明山隂道士迎勅赐镜湖水为君台沼荣人亡余故宅空有荷花生念此杳如梦凄然伤我情衆乐亭使君幕府开东部名髙海曲人知慕舣船谈笑政绩成洗涤山川作佳趣平泉浩浩银河注想见明星弄机杼载沙筑成天上路投虹为桥取孤屿扫除荆棘水中央碧瓦朱甍随指顾春风满城金板舫来看置酒新亭上百女吹笙綵凤悲一夫伐鼔灵鼍壮安期羡门相与游方丈蓬莱不更求酒酣忽跨鲸鱼去陈迹空令此地留悼四明杜醇杜生四五十孝友称乡里隐约不外求耕桑有妻子藜杖牧鸡豚筠筒钓鲂鲤嵗时沽酒归亦不乏甘㫖天涯一杯饭夙昔相逢喜谈辞足诗书篇咏又清泚都城问越客安否常在耳日月未渠央如何弃予死古风乆凋零好学少为已悲哉四明山此士今已矣忆鄞县东吴太白山水孤城回首距几何忆得好处长经过最思东山春树霭更忆东湖秋水波三年飘忽如梦寐万事感激徒悲歌应须饮酒不复道今夜江头明月多书㑹别亭西城路居人送客西归处年年借问去何时今日扁舟从此去春风吹花落髙枝飞来飞去不自知路上行人亦如此应有重来此处时寄育王山长老常坦道人少贾海上游海舶破散身波浮抱金满箧人所寄吹簸偶得还中州羸身归来不受报秪取斗酒相献酬欢娱慈母终一世脱弃妻子藏嵓幽苍烟寥寥池水漫白玉菡萏吹髙秋夜燃栢子煑山药忆此东望无时休塞垣春枯积雪留沙砾感怒黄云愁五更疋马随鴈起想见郊郭花木稠百年夸夺终一丘世间满眼真悠悠寄声万里心绸缪莫道异趣无相求送丰稷桃花染破南山青汉江此时春水生客舟相语人夜起劲㯭乱江羣鴈声知君飘泊动归思告我举装千里行闳材壮思风雨发緑鬓少年氷雪清读书一见若经诵下笔千言能立成精微自得有天质操行秀出存乡评嗟徒薄禄困流滞能诱鄙俗销纷争絃歌躬劝士强学田里堵安人力耕嗟予据桉但画诺遇事缩手方蒙成虽知璞玉难强献欲挂尘榻空含情嵗寒不变廼知确物理先否终当亨维舟且尽今日语明日帆随白鸟轻和马粹老脩广徳湖古作重虑始功利故能永末俗分锥刀徃徃附光影此几百嵗余兴废屡动静七乡十万家利害寄俄顷诪张好恶曹聒乱剧池黾使君武陵孙明洁水中荇坐啸黄堂春独得意外景登临莽芜没叹息民不幸一日山水光荡漾出荒梗黍禾杂菰鱼狼籍被他境人指白鹤祠慇懃窃有请衣冠俨郡公一一画真鲠斯人岂可作庶用荐遗秉公乎且勿去何以慰乡井愿属丹青手千载共观省题它山善政侯兼简鄞令呜唿王封君心事鬼出没驱山截长江化作云水窟旱火六月天万栋挂龙骨萧条一祠宇像设何髣髴破屋夜见星漏雨湿衫笏杯酒谢车篝兹事恐亦忽我闻古先王报施必称物矧今崇佛宫民力殆欲屈岂无制作手一为起荒茀李侯仁贤资抚字良矻矻可但清似氷方看健如鹘沉迹千载后行且见披拂隂功世易忘逺虑俗多咈勉哉君毋迟斯民乆已欝题放生池南州几万家舟楫江湖上罗竭鱼鼈旁餍口腹养可怜长者子于此事脱放藻荇被清流春风不惊浪直钩亦何心明珠岂所望落日倚朱栏无言独惆怅题水月桥长空莹如磨平湖净无滓万里夜寥寥清光堕寒水松风吹更圆沙鸟睡不起徒劳野猿捕漫作𤣥珠比相对倚朱栏时有逍遥子游翠岩六首缪悠此投闲邂逅如得请终日对林僧是乐非世境千秋纸上尘万事空中影既徃悔可追无能味何永仍幸甘露音时时灌吾顶翠岩老禅和欲退未容请聊许隐堂人先占广轩境髙松有寒青孤云无定影草煖幽涧香鸟啼清昼永一笑碧云旁未羡匡庐顶聊谢都城游来赴道人请𠖇懐麋鹿羣回首冠盖境潨泻泉石声萧森松桧影风帽何妨頽藜径敢辤永还闻钟磬音为我下云顶先生盍言归小子愿有请由来陶渊明结庐在人境闲抱无絃琴静弄南窓影胜事几人知髙风千载永何当理篮舆歩月下孤顶愿闻海潮音几烦檀越请有物还有机无心即无境何当雪衲身重现水月影髙卧与世疎孤坐共夜永时时挂西牕溪光照霜顶欣闻厌𠖇烦颇亦谢造请孤鶱出尘埃胜践得真境万籁发静音千巖度空影无味道终怜有役虑真永㑹当立茆茨望子苍岑顶再游天童山回吴与权诸友夜集太白崭岩几百尺仙人一去无消息临云时复倚栏干独看千峯万峯碧昨夜长须城里回报道湖上秋风来醉园雨过月台冷篱根白菊看看开却杖青藜趂流水目送征鸿下山觜蓬船荅浪遶丛芦咫尺烟汀几万里忽见江头江月白纷纷笑语城东陌一尊此酒一枰碁未到懒堂犹是客游承天望广徳湖桃源二月春风起是处秾华有桃李调笑闻声不见人游人只在华山里华山逋客来何迟隐隐茶林隔烟水满眼相思寄碧云独立城南望山觜送韦太守四明山水东南表海鳌背上三仙岛丽谯髙逼斗牛寒一曲梅花万家晓太守文章建安骨爽气冷侵寒月窟黄堂水洗火符空明光却拥荷囊笏有客醉园双鬓老宦情文思如秋草紫云梦断玉龙飞年年送客西城道曽是野亭同问柳绮裘纱帽金船酒长安宫阙九天边肯为江蓠回首否粹老使君前被召约徃它山谒善政侯祠既不果以书见抵谓可叹惜并示广徳湖新记因成长句奉寄长江衮衮西南流秋水时至狂不收大浪似屋山欲浮王侯神智禹所啾万鬼琢玉它山幽梅梁赑屃卧龙虬咄嗟湍骇就敛揫巨灵缩手愚公羞障成十里沙中洲支分股引听所求赤旱稽浸民不忧那得虫蝗随督邮污邪瓯窭满车篝斯民饱煖何以醻庙貌突兀寒溪头嵗嵗鸡黍祠春秋老农击鼓稚子讴当时人物纷鴈鸥岂无鼎食腰金俦朽骨徃徃空蒿丘姓名几复人间留唯侯施惠膏如油江声浩浩风飂飂千古不见使人愁拔俗万丈山标崷使君不减裴商州下车百蠧随锄耰一笑四境无疮疣天闲老歩须骅骝已闻归作金华游钦贤访古意未休画船载酒岸鸣驺约我与徃置脯馐冠盖纷纷暇莫偷搔首怅望情绸缪我问使君亦何尤西湖万顷蛟龙湫几年荒茀今则脩鼛鼔弗胜财不掊长堤岌嶫髙岑楼写有浍兮荡有沟余波北注引漕舟桑麻被野禾连畴鹤鹤白鸟杂游鯈菰蒲菱芡厌採搜柳杨成幄䕃道周耕渔唿歌羸病瘳使君之赐侯可侔天边旌斾看悠悠父老雪涕争攀辀地僻借恂恨无由髙文摛秀春华抽丰碑崒嵂鑱银钩千年空此留海陬君知此日思君不还如今日人思侯登育王明月堂引月贮虚堂堂髙附南极我当盛暑来万象生秋色堂岂朝朝新月亦有时食一寸坐禅心万古磨不得同舎弟泛舟西湖登昼锦堂歩至紫翠亭望懒堂景物懐故龙图舒先生城中十顷湖云水相演漾春风破氷谷拍岸新流涨平铺鸭头緑澹沲蒲萄酿朱甍媚孤屿梵宇丽相向万瓦生清晖千花聮锦帐晨曦照炯炯芳气浮泱泱日暮姿态妍烟霞𣺌空旷谁将水仙境聊借诗人仗卧护五年城追懐老诗将微吟示清野鏖战得闲放变化无端倪虚无落名状坐令湖上景胜絶神宇王当时经行地藻丽随屦杖斯人今则亡物色亦摧丧他年牛马走曽拜丈人行尘埃乆飘泊嵗月成漫浪问讯懒堂君松竹忻无恙尚意壁间声时赓朱丝唱抚事重兴嗟陈迹徒怅望哦公十洲诗风月为悽怆游香山佛迹灵山名逹蓬香水霭薝卜龙祇乆覆护云物翳深谷拂衣何刼中神斧断苍玉至哉天人尊灵迹印金粟颇闻开士䜟飞钖隐巖麓坐令湖海间香供走川陆巍巍处报地色相俨金屋缅想旧巾瓶犹能慰心目篮舆访莲社一笑欣白足抚事动幽寻畴能念荣辱松炉袅知见余力付碁局更觉梦中身翛然百无欲书隐潭在昔知何人凿破青山骨飞泉直下来千尺㵼倐忽两壁苍翠开一阵风雷突旁无尘埃踪中有蛟龙窟寒气不可向勐势岂能屈安得当旱年为霖济羣物题东寺松石小轩呈同游关彦长明府一松偃蹇苍龙盘一石崭巖怒虎踞漫来题作龙虎轩便恐风云卷将去送贺监归四明应制乆辤荣禄遂初衣曽向长生説息机真诀自从茅氏得恩波宁阻洞庭归瑶台含雾星辰满仙峤浮空岛屿微借问欲栖珠树鹤何年却向帝城飞衆乐亭衆乐亭居南湖之中南湖又居城之中望之真方丈瀛洲焉以其近而易至四时胜赏得以与民共之民之游者环观无穷而终日不厌孟子曰独乐与衆乐孰乐不若与衆衆乐之名于是乎书既又为诗以记真景之万一云谁把江湖付此翁江湖更在广城中葺成世界三千景占得鹏天九万风宴豆四时諠画鼔游人两岸跨长虹他年若数东南胜须作蓬丘第一宫势压平湖四面佳好风明月是生涯鲸鲵背上浮三岛菡萏香中放两衙屏列已疑云母凈帘垂不待水精奢此心㑹笑元丞相终日楼台为一家同前横桥通废岛华宇出荒榛风月逢知己湖山得主人使君如独乐衆庶必深嚬何以知家给笙歌满水滨同前梅边民物鲜欢娱太守经营与衆俱园圃新隂多杞柳池塘生意足鱼蒲长空不碍髙飞鹄浅水兼容短胫凫此乐有谁知我趣归来红斾日西晡城外千帆海舶风城中居市苦憧憧几生佳景为民老一日贤侯与我同道上槐隂连帟翠水边人面照花红寄言乐有时还尽徒见甘棠忆召公同前贤侯新葺水云乡虚阁峥嵘緑𣺌茫波面长桥歩明月人家疎影带残阳风中白鸟侵烟去雨后红蕖拥袖香从此郡图添故事嵗时遗爱似甘棠烟波空阔岸低回草緑花红处处堆一片湖光分岛溆四边山色入楼台从来未有吾民乐此地欣逢刺史来目断鄞江何日到京师只得画图开同前闻説湖亭又一新不徒行乐乐斯民水光剩占鸥鷴地人意常同桃李春试展画图清俗眼况专闲席傲天真使君已陟螭头贵应为烟云入梦频遥思湖上自由春醉踏吟看属使君水底天光开静鑑岸头花气递红云岛浮虚槛桥桥接风翼时钟寺寺闻渍墨新名人㑹否不将民乐废民勤同前句章太守钱君倚湖上新为衆乐亭花木岂徒游子爱笙歌长与郡人听坐来髙韵天风起饮罢余香夕雨零安得凭栏纵吟笔玉觞遥对数峯青同前湖光野色着人衣衆乐开亭此处宜击櫂浩歌山自响踏青红影岸相随消除矰容鸥鸟改换风烟入柳丝荇菜藕花应见忆短蓬孤榜独来时同前是水为佳境中城浸碧湖楼台万室近物象几州无太守恩千里新亭望一都地劳吾卜筑景与衆游娱宇色低栏外波光上屋隅鸳鸯宜绣幙翡翠失深芦九夏荷开簟三秋芰洗盂山林何处异江海此情孤夜气寒蟾媚晴晖落日殊画桥斜映柳细草乱萦蒲渔棹开浮藻风帘散戱凫野僧留旷荡行子过踟蹰逸兴攀银汉明眸湛玉壶图经终焕越歌咏己流吴壮观嘉时叙招来好酒徒乐僮优好伎唱女桀名姝闭户谁能事宜人正丈夫乐邦方美俗鼓舞荷唐虞同前平湖拍岸海潮通亭在平湖杳霭中花艶含春云岛晚波光照夜玉壶空动摇人影两桥月洗涤尘襟四面风野老半酣亭下笑渔樵今日与人同平芜十顷緑含烟胜事兴衰已百年岛榭漫随民意乐溪山应喜主人贤㸃粧野趣滩边鹭髣髴妖容水上莲日日流风转謡俗棹歌长在钓鱼船三江亭假守衰頽病日侵湖山虽好倦追寻登城忽覩三江水快我平生万里心聊筑小亭怡父老敢承佳句粲珠金春涛正待诸君赏更拂诗碑看醉吟和安仁不放二毛侵爽气凌虚玉万寻谈笑薄施三昩手登临谁㑹五湖心倦游方戢冲天翼髙赋难赓掷地金怪得朝云飞画栋夜来曽听老龙吟和词源倒崃势奔侵绠短那容汲万寻望属沧浪惊鹤唳志存流水识琴心挥毫句句囊盛锦拜赐人人袖有金不日都俞在廊庙更听虎啸应龙吟和潘郎未觉鬓霜侵佳致乗闲得得寻古岸𣺌茫分逺渡飞甍虚敞快人心融樽想见频頽玉季诺由来雅胜金野老固慙东合客何妨同作醉翁吟和危亭耸观与云侵胜㮣何劳杖屦寻回合江山真有意去来鸥鹭本无心欢声洋溢均千里好句清新抵万金四海倚需经济手岂容长对白头吟和爽气寒光四壁侵青山千仭水千寻逺观吾里瀛洲路怅望谁人魏阙心春到已多鸣珮玉酒酣应有解貂金紫微太守经营巧消得时贤次第吟和使君不受二毛侵杖屦逍遥得胜寻拨遣簿书聊永日登临山水一何心残梅坠雪垂垂白弱柳摇风淡淡金倚瞩大江供一笑几多襦袴在讴吟和望逺登髙万象侵元戎端不为花寻未夸驾鹤蓬山路应壮斩鲸辽海心小艇鲈肥盘绘玉危栏客醉椀挥金中流击楫雄图逺回笑三闾泽畔吟和神襟百虑不容侵胜㮣乘闲偶访寻趺坐岂无观水术临流应有济川心敛将蓬岛溶溶气散作阳春字字金郢曲调髙人寡和微生何敢缀雄吟和红尘一㸃不相侵下瞰澄江几万寻地接海潮分鼎足檐飞凤翼峙天心三山有路云收幕午夜无风月涌金欲识龚黄报新政满城争唱使君吟次韵明州户部游蒋园採莲桥下路皂盖拂云来尘压随轩雨风生避暑台酒縁佳客尽花为使君开忧患西溪旧相忘此日杯又次韵登灵桥门晚望恩波和气两溶溶万户楼台紫翠中渡水虹霓轻缥缈隔河牛女淡朦胧真仙路指三山近粒食人歌四鬴丰旌斾欲归归未得满船风月载渔翁谢太守刘吏部示西湖图用丰侍郎韵四明太守爱西湖想像桃源旧日图不放尘埃生水面为传风月到皇都花开别屿千机锦稻熟隣田万斛珠闻説儿童骑竹马至今昂首望通衢和郡守彭吏部按视湖亭凡二首使君风味压荆州每为吾民乐更忧锦里篇章推唱首浣溪光景促遨头行春预约花欹帽把酒方欣雪㸃裘岳史年来慙吏隐板舆时得从公游又双虹倒影上檐楹碧水澄空一镜明野草闲花无限趣短藜幽榜不胜情已知风月随人意聊为湖山载酒行却许锦囊赓梦草坐令诗兴绕寰瀛西湖三首晓镜初开淑景明使君风味一般清舟从菡萏林中过人在鲸鲵背上行妙舞屡翻红药燕清词时啭紫薇莺赓歌乆矣虚前席肯向罇前恋麴生又使君脩禊与民游千里笙歌水面浮动地雄风云外起截天雌霓雨中收登台已有难并乐击壤宁无寡和忧却忆内家新赐火海棠无数出墻头又牛鞭初动啭新鸎梦觉池塘选胜行水镜光中千骑合山屏影里万艘横云从布谷原头过雨向催诗笔下生藻绘昇平知有待合梅先已赋调羮西谷平昔山林性今来水石乡栽花寻秀壠泛酒掬沧浪地暖春长早云隂夏自凉嵗成还北去魂梦此难忘蓬莱泉採药瀛州去扁舟竟不还黄金成海外故井独人间乳滴岩花润苔封石字斑空令千载后犹复望三山观澜亭万古渊源㑹凭栏试一观云涛谁可际勺水自为难日月闲中永干坤物外寛幽人休怅望平地亦波澜射圃百歩开新圃弯弧注采正樽垒供乐事金鼓叠懽声敏手徒为妙中心自要平何人能举觯观堵定纵横送明州王大卿大厯才臣有此州鵾云今驾鹿轓游从来所至邦人喜真复能分圣主忧千里封疆何足治一时名迹故应留属城旧吏虽疲懒尚可挥毫敌李舟寄育王大觉禅师单已安那示入禅草堂难望故依然山今嵗暮终岑寂人更天寒最静便隐蹟亦知甘自足凭心岂吝慰相怜所闻不到荆门耳人老禾新又一年弔王致先生处士生涯水一瓢行年七十尚萧条老妻稻下收遗秉稚子松间拾堕樵虽有声名髙后世且无饘粥永今朝穷魂散漫知何处甬水东西不可招和马粹老四明杂诗聊纪里俗耳十首百粤喧譁外三江指顾中耕桑遗俗在草木故城空近泽知田美多鱼验海丰由来形势地越絶控辽东澄水铺千练平山伏万犀月桥莲棹小春圃酒旗低蓬岛云长在桃源客不迷风流未寂寞游屐半香泥御史平囚日郎中渡母年丰碑推笔妙孤冢枕城偏白鹤空寥泬黄蒿尚蔓延九原如可作执驭故忻然箔蚕迎豆熟江雪伴梅消抵虎螯经夏跳沙蛤趂潮酒甖双印贵药肆万金饶未觉西风逺三溪好採樵巷陌随桥曲闾阎占水穷郡楼孤岭对市港两潮通春暖鸡鸣㠗秋寒鸭信风家家人富足击壤与吾同嵗熟禾论人归夜击钟金澄沙底水龙卧井边峯香火常存社渔盐每夺农年来缣帛贱砧杵万家舂稻饭雪飜白鱼羮金鬬黄鲒埼千蚌熟花屿一村香海近春蒸湿湖灵夜放光北窓休寄傲大隐即吾乡禽孝传居俗风痴动浃旬灵鳗旱天雨圣米歉年莼江涨长如海冬温恰似春鸡豚追伏腊行路亦情亲佛磬云中寺樵歌郭里湖城居䕃杨柳野冦息萑蒲巫语传盃珓渔蓑入画图幽香满花谷不趂雪霜枯莲阁红堪掣兰池静不流梯航纷絶徼冠盖错中州草市朝朝合沙城嵗嵗脩两前茶更好半属贾船收题福源院地占灵龟背山横小㠗头一桥云借路双沼月分秋竹影摇虚室松烟着晓楼残钟谁共听空籁更飕飕题尊教院竹砌縁寒渚松蹊借緑苔楼台隔林见花木带云开溪旱常流水峯青自隐雷月华㡬万顷谁掉酒船来香山野歩二首龙护空堂钵云笼古殿灯经窓僧待月茶井客敲氷惊鴈回峯影疎星亚塔层心清更无睡未羡杜郎能空涧寒探月髙斋客聚星霜分破窓白山献隔帘青窥水知僧定占云识地灵时时惊鹤梦木叶下危亭和游栖真寺见寄曽是谈经一草堂千年金碧欲飞飏顶峯有路青天近絶壑无尘赤日凉月底露惊猿鹤梦云中风动薜萝香芝茶灶平生念遥谢仙人白羽觞和西湖即席二首金碧楼台阁暮烟彩虹双影卧漪涟云铺物外无尘地月满人间不夜天细柳千门维画舸华灯两岸度鸣絃清狂亦有黄冠客不负仙人载酒船十洲风籁韵笙箫疑有仙人燕碧桃影逼银河星半堕气吞月窟兎争豪九秋波浪沙鸥狎万古声名钓艇髙却恨何须明似镜空令志士泣霜毛雨中游仗钖何人仗钖过千峯雨里风烟转不穷暗壑水声清决决深巖花气湿蒙蒙遥知雪岭开亭近旧説云乡有路通自恨青鞋踏城郭仙游长在梦魂中游云湖过香山偶成二首去路鶱腾逼紫霄何年凫舄堕王乔暗峯藏雨皆龙窟灵草含霜半药苗已觉山衣云扑扑还疑风鬓雪潇潇扪萝更上岧嶤顶下视沧溟百水潮尘境回头隔圣凡参差叠嶂巧如鑱归云堕碧粘僧屐落叶飘红上客衫果熟遥看猿渡涧风号定想虎离岩长天自有无穷景未信西冈日半衔和刘谊翁留题惠安二首坞云过雨翠成堆天淡平湖一鑑开万木号风韵丝竹千峯带月上池台静无俗驾金铺地闲有高人玉满盃闻道碧桃看欲发刘郎何事不归来十里松行翠挿天暗溪嫩草尚芊绵笙歌自满萧郎宅琴鹤空随贺老船未分旧游云寂寞遥知归梦蝶聮翩故山幸好宜回首还见人间换一年和新开西湖十洲之什洗出烟华紫翠匀再将絶景付重闉千山有影螺垂地一水无尘镜照人香溅钓筒萍雨夜緑摇花坞柳风春杖藜尽日沧浪兴时有幽人岸白纶秋燕十洲阁緑玉手持寻五岳正应未识海边洲倚栏花木参差见对岸笙歌次第游烟霁多疑九峯晓波平全胜六鳌浮仙风坐隔红尘路消得丹青诧此州和楼试可游育王参天松栢緑隂隂古佛巖前一路深猿鸟不惊如有旧云山相对自无心数泓寒水云藏雨十里轻沙地布金杖屦更知非世境上方日日海潮音题鄞江地吞越絶海分深𣺌𣺌平流万马骎早晚渡江潮有信徃来鸥鸟客无心寒空倒影千山动暖日澄波万籁沉安用鱼龙闲养鬛平时春雨自成霖题西山双乳泉石眼双开白欲漫潺湲更傍碧琅玕地饶爽气全无滓天借灵源两不干晓月自分云外润午茶谁鬬雪中寒孝先多睡相如渇始把清甘乞取看题灵鳗庙三首绕塔想曽随白马蟠泥故复傍金沙旱天霹雳长平地乐嵗汚邪每满车受赐由来千里境论封消得万人家朱门便是金涂榜未负风云在一涯絶境朱丹新栋宇深山灵响杂蚖蛇黄金地底应千嵗甘雨人间几万家西域不劳方士呪南州重识使君车老农争赛丰年社古木萧萧自晓鸦亘古人间䝉润泽数泓云底贮清泠功将名并山无泐道与人尊地转灵晓殿千家供香火旱天万里入风霆谁知别有醍醐味行路憧憧半未醒题香山汤禅师千古神僧旧石扃清风如在地还灵溪形偃月无穷碧山气当云不改青叶熟猿猱时啸聚钖飞岩穴尚芳馨西来祖意谁人问老栢森森翠满庭题䝉堂由来去住不相关赢得随縁到处闲笑出海云飞一钖行分江月过千山微言定许谁人叩胜事偏于俗士悭咫尺䝉堂隔霄壤城东搔首只空还题翠巖丈室别移寳所出埃尘无限金光欲照人斤斧不惊龙象伏栋梁特地水云新千峯坐断人间路一榻分来月里身更看须弥师子座未饶摩诘妙通神题明月堂郢匠犹来巧运斤清光那复隔纎尘九秋万里云头路半夜千峯顶上人坐见干坤入肝胆陡惊草木亦精神应怜赤水寻珠客白日茫茫尚问津题五峯兼简英禅师何人缩地海东偏灵岳分来不计年几见彩云争照日真疑仙掌欲擎天依稀故国松千尺迤逦前山石一拳四面开轩看不足老僧时立碧溪前题天童日日青鞋踏白沙未应泛艇即灵槎雨溪清越鸣哀玉风蔓蜿蜒动暗蛇晓润芝挑秀茁午香茶灶煑苍芽玲珑仙客知何在千古烟霞自一家题布袋和尚休话人间我独尊何妨㕓肆且随羣乞钱徃徃多空手问路时时向白云壁上形容图尚在囊中气味许谁分分明提起无人问欲㑹应须眼里闻题灵桥门危楼清迥立江风紫逻红旗落日中暑雨涧溪来浩荡暮烟洲渚隔朦胧欢声不厌重城近霁色遥知秀野丰沧海一时传丽句天才真是杜陵翁苏文饶徃昌国意颇惮之送以诗因勉之己闻舟楫具那得苦留君雨过霜风急帆飞雪浪分长途方策足暇日正论文功业他年事风波岂足云送周初年虀盐虽不饱心与古人期口体非吾养纷华任尔为经明逢地芥颕脱看囊锥两骥皆宛种天衢好并驰次韵袁朝请陪太守游湖心寺尘镜纷纷俗累増故寻幽境访南能湖波浩𣺌无穷渌寺屋髙低不计层诗老新吟工恼客使君余暇得陪僧棋中得失何时了一局输赢未可凭予同彦老自四明之永嘉中道留宿岳林㑹法照海印二禅伯夜话投晓登车乃行留题于寺病骨倦鞍马禅居欣少留暮云山尽路孤磬月明楼林静钩辀晓风香罢亚秋重来坐磐石相对话归休叹息老禅伯萧闲心自如买松栽别坞引水过新渠草色经行外禽声晏坐余自惭双客鬓垂老尚征车报国竟无补敢辞山路遥晚寒生竹径新涨断溪桥奔走真逋客安闲媿老樵令人欲心折风雨夜潇潇途中书懐寄奉化知县自带渊明漉酒巾食鲑甘作庾郎贫虽无残菊簮华发赖有青山似故人几处鸦鸣牛背肉经年衣犯马蹄尘待携神武朝衫去还我烟溪潄石身犇驰渐觉嵗峥嵘负郭芜田未退耕正恐山溪吹岸去任从烟草唤愁生别来竹院门长掩好去鱼舟手自撑渐晚归心在何许夕阳低处伴云横延祐四明志卷二十