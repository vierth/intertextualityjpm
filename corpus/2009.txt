翰苑新书提要钦定四库全书子部十一翰苑新书类书类提要等谨案翰苑新书前集七十卷后集上二十六卷后集下六卷别集十二卷续集四十二卷原本不着撰人名氏㨿明陈文烛序亦但穪为宋人今别有刋本题宋谢枋得撰者坊贾所赝托也文烛序称是书旧无𫝊本分宜袁炜为大学士时始从内阁録出而日乆佚其首卷后得华亭徐阶所録本乃足成之其书分前后别续四集疑未必出一人之手前集皆为书启之用自一卷至六十卷皆以职官分目下至盐官酒官之类亦皆备载六十一卷至七十卷则以家世阀閲座生门生之类分目毎门之中皆冠以厯代事实次以宋朝事实次以自叙次以旁引次以羣书精语次以前贤诗词次以四六警语后集上备表牋之用一卷至十九卷以大典礼分目而附以谢恩陈乞二十卷至二十六卷则録宋代表笺之文后集下一卷至五卷为类姓六卷则惟列发举词科入学诸目葢补前集之遗别集皆録宋人札状致语朱表表文青词疏语册文祝文祭文之属其札子以五提头七提头九提头分目盖当时之式其朱表则青词类也续集録宋人书启一卷至二十三卷以官分目二十四卷至四十二卷以事分目又以广别集未备之体耳其书本为应酬而作惟取便检用不免伤于烦复而于宋代典故事实最为赅备披沙㨂金徃徃见寳较孔𫝊续六帖之类反为有资考证也干隆四十四年九月恭校上总纂官纪昀陆钖熊孙士毅总校官陆费墀翰苑新书前集卷一钦定四库全书翰苑新书前集卷一三公縂三公歴代事实面槐梦松天柱台阶泰阶鼎足鼎司鼎象三府三事𤣥玉朱组金章紫绶一命衮桓圭缫借黄阁鸱尾黄合内屏槐鼎之任国之栋梁朕之腹心股肱㗋咽承天象极巖石具瞻大儒上贤训导之官论道之官国之辅佐台辅之任改容而礼待以殊敬策拜设会中令读策载舆上殿论道议政佐王兴化总务宣徳化美风俗聴狱成论得失议国大事总方而议謡言奏事与王论道铨时论道道以徳义纠非法振威风冠冕百辟从容论道调隂阳理隂阳节风雨典天地法三光调七政统万类象五岳号万石秩万石序庶僚天子之毗诸矦之师百僚之率一代之伟三公共选雀环佩刀手文闻车马之声食不兼味一肉脱粟饭父子上公累世三公四世五公黒头三公三公封侯在公台二十余年天子所师明圣曷尝无师傅虽天子必有所归师范一人仪刑四海有其人然后充非勲徳者不居不以一职名官不必备惟其人位之上公皆正一品宰夫正位八命加等刺史入为五岳秩比兼领六卿分部九卿皇朝事实徳被生民维枳除双员庙坐见庶僚位貌隆重兼节麾备典策备物典策旄钺箴儆义重股肱望隆堂陛大计元老手植三槐业与槐俱就第康宁福夀四六警语太师歴代事实维垣巖瞻秉均帝师父师国师师臣维师训礼为左右道教训帝躬官之极品为元老首三公之职冠三公之首位在太傅上天子所法师范一人赞拜不名赐灵夀杖得于磻溪鹰扬表东海皇朝事实师垣一品上公帝师师台公师极品帝师维垣维师极品勋在庙社尊老成赐生辰礼物优拜非常例独班减拜以勲以旧特拜加恩特拜用优礼自司空五迁告老尊贤前贤诗词常苦勲业寻居为百辟师太傅歴代事实周毕之任相徳义掌以善道博闻宣惠练事体解朝章羣言系口典诰总心如宾与三公絶席载舆上殿剑履上殿赐女乐果园大拜有乐恩宠之异名冠天下亢功之族一代伟人三为三世在位朝之隽老行常单马东山之志皇朝事实帝傅公傅经拜之傅宰相谢事求闲杜门谢客自叙无咎无誉前贤诗词髙揖九州外太保歴代事实天下取平有若保衡尚徳笃诚匪躬之志含素运暮崇道𢎞化即其家拜相宅为王左右训王训䕶辅𨗳善抚士掌朝政清达皇朝事实再任加封前贤诗词天地荷成功三少縂三少少师歴代事实少师之责棘木下爵弁特揖棘位与六卿为九贰三公弼一人辅治通寒暑皮帛皇朝事实极贰公位亚师节度除少傅歴代事实少傅之责皇朝事实少保除奏事特授次傅亚傅少保歴代事实少保之责孤保皇朝事实使相除特授进爵亚保平章事平章事歴代事实平章总载时游庙堂典礼刑政与闻助理万几五日一入三五日一入尊礼不名皇朝事实与执政商量事不限时日参决与中书枢宻同议士艶其荣翰苑新书前集卷一翰苑新书前集卷二钦定四库全书翰苑新书前集卷二左右丞相左右丞相歴代事实台相鼎臣元老良弼上公上相上宰儒相公宰槐宰堂老铉路铉台鼎位鼎宰黄阁朱门黄扉金铉沙堤火城白麻紫绶赤舃风流醖借风度风操人物第一词翰标首一代伟人兼文武识治良材宰相材大臣节天下重轻天下具瞻单于仰视天下宜之士戴人懐汉之名宰开元贤才萧曹丙魏房杜姚宋通明相任职相救时相代天理物理隂阳鎭四夷赞化原和鼎实调隂阳安黎庶宅百揆正百官总衆职魏相识兵畧丙吉忧邉相自有体吉知大体尚道尚徳尚吏尚文号令典刑罔不全宪物容典率讨裁应变成天下之务机务归相持国之柄揭权以归除吏八百䟽三十人四科辟士东阁延贤助访贤才荐贤助国朝无幸人引天下知名士十事要说用𢎞上意不负天子以明佐圣聚精㑹神金瓯覆名琉璃瓶覆名擢士为相以银为信以宗室进以肺腑为以儒宗居相以明经歴位以春秋取相以一言取相片言寤主翰林为相御史为相列侯为相布衣登相颍川召为同州宻召自海濒登相位登庸衣钵不出都门登相位不出长安至宰相一岁至相二朞至相十年至相八十为相居位二十三年执政将二十年考校二十四十拜四登再升三入四入五入三相楚而愈卑二相共和同心济谋尽公不顾私事无所变更赐三杰诗堂封堂飡赐酴醿酒赐金筯表直御座为起撤榻八叶三世累叶再世父子至兄弟登相门有相入相如父年仕至相而亲具九十八族山东出相上相乡中台里江左夷吾为汉伊周金榜纱笼梦锦半臂梦神授笔大碑金字经函龙骨堂舍槐枝省门槐音国之股肱君之四体一目一臂舟楫霖雨栋梁柱石鼎轴补衮阿衡秉均当轴太微宫东垣六星曰文昌一星在斗南翰苑新书前集卷二翰苑新书前集卷三钦定四库全书翰苑新书前集卷三左右丞相皇朝事实不殖资产不徼宠泽苞苴不到门陋巷无门以俭约率子弟沉毅果断静重明敏大雅大忠用论语一半行论语两句名重天下名闻夷狄狄问起居走卒知诵副天下望甚慰人望朝野无间言用相贤于梦卜制出中外鼓舞赴阙都民遮留身佩安危称为贤相得宰相之体真宰相之言兼领钱谷兼制国用兼判院事分领三馆中书总文武大政燮正辰阶燮调鼎味彗星不见论兵议政细务进孰状善处大事能断大事置局稽财用陈军国大事事必经详酌细务濶略利国知无不为焚利害文字成功寂似无上利害一切不行惜东南民力阜安宇内为先戒𣙜利戒道用兵二字封还内降内降奏格不行补缀奏纸戒贪进折求请守格法却例簿夹袋册籍记名设十科举士权衡人材不用浮薄乞旌恬退姪夷简宰相材不市私恩未尝市恩所荐人未尝知戚里不拜台席宦者不除节度事不宻启谏诤大臣之任论人君畏天奏水旱盗贼请决策亲征戒勿面从赐攘夷诗不贺蝗死用读书人赵吕并命文富并命用宦官不知名者属意相吕宣抚就拜柄用十八年未四十拜相出入三十年前后辅政十年两入中书三入中书三居相位外郎三迁而至曰问集贤争事不失和气推车主行不称相名元老不唿名吾社稷臣剪须之赐命坐赐茶赐商霖字致仕以安舆召百官班迎父子祖孙兄弟三世宰相大耐官职㓂准比谢安公亮方安世韩琦过周公自叙儒素痴相伴食持禄保位妄一男子应务俗材非济世才一日台司名损治郡刘邺霖雨宣威沙漠摸稜手景佺秋花味道春雪老凤蹲池蜣蜋之取坏麻羣书精语平邦国而和天下辅赞弥缝藏诸用梓人传作家之譬登明选公校短量长典领百僚陶融景化缉熙九功寅亮五品谨绳墨以正天下不独有其徳亦皆务其勤不动声色措天下于泰山之安位愈髙而士愈戴禄愈厚而人愈懐纳诲三篇陈戒六事推忠导善𢎞往纳来栋才斯全鼎味以适澄其源而清其流统于一而应于万登槐赞元启黄扉而爕五纬蹑青帷而调四序八柱承天四时成岁天方赉予人具瞻尔金铉重名前贤诗词绛灌归衡宰皇佐扬天惠伊吕翼商周大厦须异材荣公鼎轴老一气转洪钧贵相山瞻峻曾约相车游清风亿万古印将金鎻鎻愿补舜衣裳金印朝天客帝用补山龙持笔福苍生今年得旧儒调和鼎鼐新有官居鼎鼐金鼎佐无为玉鼎昇黄阁一䕫一契朝升玉署调天纪独垂重印押千官十年紫殿掌洪钧今朝静听丹禁漏尚疑身在玉堂中但令端委坐庙堂北狄西戎谈笑了清如氷玉重如山真须待见为尧舜朝廷有道青春好雨余春圃桔橰闲公在中书四十秋须臾慰满三农望且看寒花晚节香四六警语发端起聫警联结联翰苑新书前集卷三翰苑新书前集卷四钦定四库全书翰苑新书前集卷四参政参知政事歴代事实端副公直勤谨厉行忠直守道耿介贡金不受古名臣何以加诸葛亮无以抗参机宻干枢近参谋玉铉缉台阶政燮赞化原参掌朝政参综朝权毘赞朝政论议明辨争事帝前未尝语禁省事纳忠諌正朕违劝行仁义盛陈节俭荐人皆知名年不可及黄门参知中书参知东台参知象先人望皇朝事实政府宰旅辅赞圣徳贰台衡参相府陪宰司陪宰政陪宰席陪宰涂参四辅风范端凝天下望风采刚毅守节刚正立朝鱼头骨鲠真宰相才真台辅器赏卿之直狄喜得人自节度除乗传赴阙行且相卿作钓鱼诗朕之裴度加父恩命召母命坐命赐鞍马参万机豫大政赞国钧参政论毘政参务下丞相一等与相职均通知三省同议都堂面议政事兼权宻院同议边事押麻知印退思巖中书总目天章条事帝前辩是非上前陈利害日食请修徳论及朋党同心辅政和而不同荐人材未四十执政自叙骰子选清优不如学士太平宰辅急于进用羣公精语汝贰二相四六警语发端起聫警聫翰苑新书前集卷四翰苑新书前集卷五钦定四库全书翰苑新书前集卷五枢密院枢密院皇朝事实宥府上枢温省中枢西枢天枢宥省本兵枢省枢谟神机枢要之司密勿之司神兵㑹府文武参用对持二柄掌机务政令筦于神务用宣头三省同议开南㕔所陈朝廷大体争事不失和气院在中书之西枢密使歴代事实密地机密之任尽忠规参谋义以内制外百度寖理皇朝事实首枢位冠中枢号称二府总领星枢冠聫枢省枢宥之冠契丹使谓得人天下望为宰相公朝宣麻东院行印典掌万机修纪纲除弊事号令赏罚明审休兵冗裕边储论事合上意宣抚惟卿可卿等宜一心争事无愠色节度充带检校带节度枢密副使皇朝事实有宰辅才有公辅器士民相庆卫卒欢忭持法守正廷辨转运之殊奏事尽言上当世务十余条考天下兵数以清节擢论差役害农之弊宰相兼枢密使皇朝事实枢相儒臣兼中书判建炎兼知史浩论兼中书同议数建利害名贤诗词遂长枢府知枢宻院皇朝事实鸿枢之长总鸿枢典机务统兵机执兵政掌兵籍虎符周知世务同知枢密院歴代事实范王参知皇朝事实就翊洪枢叶宣机政预议枢衡士夫相贺宗室除用可托腹心专主谋议言内治外攘知诸将能否谓人才权衡修时政纪自外郎为自叙收之桑榆签书枢宻院皇朝事实为使之贰访以边事建中兴十义用人当察邪正以密学充以检校为兼藩镇同签书皇朝事实以谏议同以宣徽为四六警语发端并枢使知院用并副使同知用并签书同签用起聫警联结聨翰苑新书前集卷五翰苑新书前集卷六钦定四库全书翰苑新书前集卷六宰属检正皇朝事实宰士宰旅宰椽博览古今进文嘉览执笔记圣语以士人为得第一等才除御史通知省政纠正贠务政事所出中书备对功过簿左右司厯代事实台佐文辞名节励志独立精简得人详整任职抡选有序详整称重弥纶省闼毘佐三台为丞之贰副左丞辖诸司正邦理宣邦敎总繁司承要务掌机衡握枢奥喉舌皇朝事实台辖宰属都曹受付六曹左治右治较六曹功过事无不预学为宰相数曽布之过言颐浩不平责宰相不当用説与执政共决可否自书除目除吏部侍郎出使河北羣书精语左曹纲纪之地中台都事右曹分治六官事习知故事四六警语检正左右司发端检正左右司起聫警聫结聫枢属检详都副承㫖厯代事实口占兵数皇朝事实领院务左右参总侍立受读检察功过言边防民隠檄义问勿儌功言羣臣诚伪始用士人文馆兼领正人宜留朝廷羣书精语宣密命亲承密㫖赞訏谟陪帷幄检详皇朝事实枢掾右府覈事簉属幄筹撰书诏榜檄作文书札榜掌朝廷机要密谋缚范琼条义勇利害右选归心编修皇朝事实编削之才名震天下与闻朝论删润条法删润时政经武要畧编录条例删定例册择能臣次序纂集兵书兵学条上十事本院官兼者不入衔四六警语发端起聫警聫结聫翰苑新书前集卷六翰苑新书前集卷七钦定四库全书翰苑新书前集卷七给事中给事中歴代事实左省东闼黄闼黄门青𤨏左掖画堂夕郎小门下驳正之任立德俊才忠笃履素清正亷洁名儒良臣宰相器以明经拜有直气为八年迁侍左右备顾问传诏㫖批勑草制涂归驳奏无私封奏驳正封还诏书论驳凖古谊执二勑不下执词头谒宰相犯宰相之怒承嘏奉职崔植举职不择时对有廻天力有任事称不畏强御四方想见风采世人尚其悻直得失尽言数以忠进慷慨论正陈当世得失复为再除鸾渚如旧皇朝事实东台𤨏闱紫垣仙掖东掖黄阁黄门閲读之任论驳之司详诏勑驳命令读中外出纳之事论事感激抗论无阿避议论引大体谏官不当出外内侍不当干军政驳事不禀执政奏驳姦恶思类相如封駮皆国体乞正官法全朝廷典名贤诗词东曹拜𤨏闱籍向𤨏闱通飘飘青𤨏郎禁闱偏近日夕奉天书拜𤨏闱夕郎夜直吟仙掖平生批勑手儒者给事中四六警语发端起联警联结联翰苑新书前集卷七翰苑新书前集卷八钦定四库全书翰苑新书前集卷八中书舍人中书舍人歴代事实禁职合老清平官纶合之职凤阁舍人薇省纶阁西垣西省凤池丝纶阁下红药瑞柳不纳私财有古人风以忠谨称宰相器舍人様佳舍人四俊三才大手笔苏贾常杨韩徐誉重一时为代言最纶省推髙同舍服能同僚共推海内共推文阵雄师文场元帅文章宿老册奏之工词人之冠一代词宗挥翰如飞执笔分占分占口授诰命之敏文成于心一人办事得中和气有元和风文有古风焕成文章文思温雅着三足记撰五经训上清暑赋洛出宝图颂承天子诰命掌两宫文翰封还词头掌书王命丹地代言文士极任大事必咨问古今事政事堂门五花判事六押分司上五事发十难屡献谠言进贤纳谏人物精鍳三世居职三世掌制诰三世掌书命三世为中书父子同在禁筦盛典出父子之手书命成一家言叔姪对掌兄弟对掌兄弟相代凤阁王氏居西掖八年为中书九年以谏议知制诰不十年正纶闱之任纳言赐锦草诏赐宫锦进言报药石进谏赐金鱼皇朝事实外制小两制宰相判官右垣西台西阁紫微阁梁楝之材文学天下所知文章当今独歩熈宁三舍人时辈推许杨陈之称常杨不逮立马一挥经宿进碑占纸肆书辞义有三代风制诰有西汉风词命有古风有常杨风有元白风训诰有程范诏词闻者感泣献皇极箴参典王命专诰命之文典郡王奏分日命词翰苑下兼缴词头自郑公始缴吕惠公求去词头𤨏闼连名缴奏不草黜韩维制封还易边帅词头不草宦者除制中人进官不肯奉诏内侍升职执奏再三言事契圣心内使未行而议未三十知制诰不试而命杨钱免试苏刘免试召试之制父子继任父子掌诰除签枢出领外藩赐双烛归院召赴曲宴犀带佩鱼一佛出世梦窓下草诏自叙斵窓阁笔闭户鸡栖树凤凰池失却君房缪承曲宠羣书精语专裁寛大之诏书制而专右席引而为纶綍垂而为训诰司言凤綍挥翰龙池紫机务重青纸任隆凤池清切鸡木深严芝泥发彩兰检浮香发帝之令简古而蔚廻翔青𤨏典掌紫泥鼓三变之文润色王度铺训词以润王度名贤诗词挥翰紫宸里红药当堦飜上君白玉堂彩笔代尧言西省凤池头巢君碧梧树清切丹禁静西园翰墨林天意皆从彩毫出紫微西省掌泥书彩笔闲批五色诏直庐深在九重天红药翻阶昼影清联飞仙掖旧心明丝纶阁下文书静三殿花香入紫薇日丽九门青𤨏闼独有凤凰池上客夜开金钥诏词臣凤池近曰长先暖学问文章老更醇池上于今有凤毛一官早要称三字四六警语发端起联警联结联翰苑新书前集卷八翰苑新书前集卷九钦定四库全书翰苑新书前集卷九左右史起居郎舍人歴代事实柱史水官左侍极侍从班记事之官门人俱美第一流博涉文史赋偃松篇载笔和墨执笔螭头操笔赤墀置札玉阶立螭下夹香案赍纸笔入延英青史撰时政记修起居注君举必书臣记为史执简记録軄在司言记録帝言广记备言系月系时记言记事珥笔记言諌罢封禅陈政得失请纳封事论事忠切天子钦瞩召质是非不许人主观史不闻帝王观史文宗观史皇朝事实小两省螭陛螭坳軄联两省执笔殿陛号为要地直前奏事记天子言动依讲读官奏事与讲读官并列延英入侍迩英侍立劝上延访政事奏乞从容访问愿絶口言和论好生恶杀论乂用三德起居注进御纯用科名人朕自知卿无以易乘无出公右为郎者七年修註十余载兼諌职立螭非唐地羣书精语书笏珥彤记事于仙室名贤诗词献纳司存雨露边彩笔专书皇帝语官清立在金炉北更立螭头运兔毫朝天最近天名髙三俊上天语侍臣闻银台晓候宣玉皇香案吏四六警语发端起联警联结联翰苑新书前集卷九翰苑新书前集卷十钦定四库全书翰苑新书前集卷十翰苑翰苑官制见各官门歴代事实北门学士鸾坡鸾殿北宫金印白麻菱纸号称六絶不受私谢视草专内命掌丝纶试五题以辈行唿降辇歩迎内宴班一品上辅弼十二赐笏赐金莲烛天子私人是我门客奏颂诏供奉选朝官居给绮被赐锦袄撰着文名用白麻进草草麻润笔皇朝事实两制词臣鳌禁鳌岛纶闱北扉槐㕔视草台摛文堂金马直庐玉堂之署清华之地职亲近地人世仙境深严之地神仙之职词臣清美一条氷参掌宻命咨报中书聚㕔分草大事访陶窦赐袍勑设御毫赐诗盛事有七置铃索常杨不逮不草内侍制翰林承㫖歴代事实内庭之老东第一阁在学士上次于宰相召询时事独承宻命参天子宻议多识朝章处事机宻专受专对宻画宻奏立嫡以长腕可断麻不可草多至宰相九丞相二名卿皇朝事实文章有三代风草求言诏裁定朝典年德之高浴殿燃窓转官赐分物赐飞白玉堂字赐上尊设馔草大言赋以赐赐诗鳌峯最上头除参政肆赦升丹凤楼不试知制诰玩欹器戒持盈在翰林十二年五凤齐飞翰林学士歴代事实北门东头三俊万选大手笔置之金銮禁中颇牧元才子思如泉速若射才敏速捉笔遽成下水船以正谏为己任次连屏金銮作赋涉经史知典故禁中次新书浴堂召对北门视草参逮宻政父子并命兄弟对掌兄弟相继座主同任除省郎充州吏为择令曰同平章事不离内庭至公辅内职十三年释笔砚而操化权礼絶之敬生座中和凝入相山池曲宴宫嫔呵笔侍御辇召赐紫赐绯赐食学士在官上临流草制登瀛洲小大三昧与中舍分为两制蓬池鲙视草北宫夣掌中抽草述作出其手皇朝事实副翰全才颇牧在禁中将相之储有宰相器号杨刘好翰林真学士得王言体得代言体诏㫖读者感动一夕草五制草赐赵保忠诏撰选德殿记大述作当烦卿举笔不忘规谏论文奏辟諌路荐文学行谊之士清切之职非他官比深严之地以宿儒处兼史馆赐出身特除判三铨典诰命三十年在翰林七八年学士乆次乆次者二公三入再入三入兄拜相弟草制弟草制示眷宠弟拜相兄草麻主文同为父子兄弟入院入相居多赐玉堂字赐歌诗赐勑设佩鱼朱衣双引双日晚下直如两汉制诏忠孝一生心前席待贤自叙八甎渔翁作明河篇浪迹江湖甘泉从臣灵鹊噪视草台步行学士元和学士常参官杂坐贽乏时望杲务躁竞直学士院歴代事实赴晚朝访以时事皇朝事实进号温纯典雅撰文天笔叹嘉答诏御书以赐文气严重如平时未即真拜赐玉堂字儤宿江南文士长春曲宴权直有典诰体除崔端诗羣书精语中廐之马内厨之膳人物之选儒墨之荣藻绘上命晨趋𤨏闼夕宿严衞恩之厚职之重凌玉清遡紫霄清切严凝玉堂被丝纶之宻号令典册更其手非文章则不可为惟天子与学士知之为先后左右之臣左右先后以道义辅予以识度为宗名贤诗词夕待金门诏丹地深严隔世尘宸章照耀咏辞林柳遮铃索雨晴初朝廻莲烛赐来香玉署深严枕斗魁宫月如眉伴直庐银花悬院榜笔宣皇泽洒春霖视草北来唐学士凤书裁五色清漏紫薇天人归三岛路黄麻似六经待诏沉香亭不比春江下水船清重无过知内制紫薇芒动词初出故人飞上金銮殿分光御烛星辰烂挥毫百斛写明珠玉堂昼卷文书尽玉堂挥翰手如飞四六警语发端起联警联结联翰苑新书前集卷十翰苑新书前集卷十一钦定四库全书翰苑新书前集卷十一经筵侍读歴代事实师臣在朝清介读书守操好学谨守稡撷经史分讲诗书演经义规讽兄弟迭处皇朝事实论经筵三事纯谨清约忠厚纯茂老成端士记问博学议论该洽读唐书一传讲左氏春秋诵说古今进唐事二条着圣览十卷进司马五规录太宗帝范戒利口覆邦家治乱之际反覆开道以治乱为蓍龟召对访问谘访政事问以经书以备顾问歴言时事条上十议论黄帝无为论外戚不预政论日食本恶念荐十五人荐当世士知徐州知天雄军推不杀之仁问宫中避蚁迩英入合名贤诗词遥知丹地开黄卷侍讲歴代事实稽古守正学有师法劝讲禁中侍经内殿救正之辞六经法言诸经纂要疑事口宣三侍学士华光殿太液亭皇朝事实西学侍臣露门劝讲金华经幄延英之席色温气和闳深博约真侍讲讲师三昧讲春秋左氏专讲春秋孟子醇正三经要语语约义明简而不烦録劝讲箴写无逸图上金华箴陈正心说有该教化奏专勤四字陈治乱以戒参近代为戒侍讲十年台丞在经筵出知蔡州带职补外坐讲劝讲箴双日讲读不讲日进故事在经筵二十七年赐章服赐宴东宫燕于祕书羣书旁引侍言帝幕劝讲帷幄侍讲华光殿入讲白虎观殿中无双屡有谏正帝备弟子仪羣书精语奉天子五学之游望西清之帷幄西学之旧臣典坟富于泉海名贤诗词坐閲诸公半廊庙上尊初破早朝寒日髙黄繖下西清却结絇丝侍禁庭隆儒殿阁对横经鸱阁行看迎太宰崇政殿説书皇朝事实真侍讲修身正心纳诲辅德以师道自居进迩英记注奏经筵三事讲说明白经术世家崇儒重道日轮二员迁他官侍经筵如故成就君德进讲必宿斋庶官曰说书羣书旁引说书金华殿台谏兼经筵修注兼经筵宫观兼经筵四六警语发端起联警联结联翰苑新书前集卷十一翰苑新书前集卷十二钦定四库全书翰苑新书前集卷十二谏院歴代事实箴尹保氏用皁囊伏青蒲白马复谏回天之力侧门论事每事十论五七谏臣举过者三十人燕游王魏必在驺哄相望额叩龙墀随三品官入合凤鸣朝阳立仗马十事去五六朝夕论思日月献纳皇朝事实四谏七诤殿上虎建储十九疏言天下大计论君子小人论权倖内降上御戎十策议论存大体大事廷争小事论奏焚奏草示不卖直以太常丞被选缀两省班近侍引避为朋党论日蚀请罢宴言兵民财蔡君谟诗自叙安用如此谏官出补郡吏以为迂濶谏议大夫歴代事实首谏谏纸朝廷宿望名儒宿德好学明经有佚才鲠亮有学术劲正有风节公直蹇正清谨髙亮真谏议真谏官有谏臣体有诤臣风入合知匦阁中抗论仗下与言负气敢言数陈谠言数有忠言谠言直气剀切当帝心切至当圣心尽底藴三百余奏论得失八十四通凡谏有五论延龄不可相谏婕妤立为后上书言制度上疏言宦官谏漆器之作论披香雕丽谏泾阳校猎问时政得失虚己问政事喜谏议得君贺朝廷有直臣缙绅想其风采羣情洒然称允守平原龙逢为俦乌集㦸架皇朝事实谏长上坡谏官之首耳目之官纳诲职献替日赴内朝朕之汲黯拊门镮论废后率同列论后服交攻蔡确纠正姦邪不歴郎中而为辍市灯自叙下坡带坠司谏歴代事实直臣铁补阙献疏切直挺议鲠固谏疏激岂避雷霆数移大事德舆为助率同列伏阙归登寄名谏斜封官中外推其靖密三人足矣同辈注目酬献纳之劳皇朝事实谏曹朝野称得人不负所职耳目不可轻付疏朝廷大体论知人安民所言四十事存藳七十余法筵第一义射人先射马论执政凡八章论外台不职二人劾亲王造锦衣出宸选寘右省称职不次进擢不受上㫖言事不因谏取美官自叙连车载忤㫖下迁贬江陵令正言歴代事实才望标格精神昂然声振一时号称六絶公议归重词髙行直疏词典美目为桞箧立陛大言叩墀苦谏见事风生寄名雷霆有闻即奏言天下利病与辅相争得失谏迎轩辕先生谏营兴泰宫不数年出入将相立紧把麻皇朝事实号戆章题鲁直升殿言事许面论事遇事辄言言天下治乱言政事宜出圣断论尧佐差遣不当増置谏员首与选擢亲笔姓名称其学行作赋知名献歌称㫖奉使契丹玉山主人对客问自叙平斗量其秩甚卑三諌不听去以为冗员羣书精语保氏以谏诤为职引纲维以正言有言责者尽其忠朝无诤臣则不知过置谏诤之官动寤万乗转移大谋论谏本仁义含忠履洁抗志励义直道是陈分左右以备箴谏其秩峻其任重问其官则曰谏议谏议能如此言事不形直以奸名神明其耳目立殿陛之下与天子争是非朝夕耳目天子行事为天下昌言以寤主上前贤诗词谏纸赐牋藤补衮谏官能不知何语可回天直须风采动朝端乌府先生铁作肝谏省新登正直臣献纳开东观驷马归城阙晓随天仗入初升谏署是真仙四六警语发端起联警联结联翰苑新书前集卷十二翰苑新书前集卷十三钦定四库全书翰苑新书前集卷十三御史台御史台歴代事实乌府乌台栢台兰台南台南司霜稜肃政台霜简铁冠白简绣衣豸冠鹭车法冠八印耳目官凖绳司风霜之任纪纲之地朝廷纪纲维持纪纲职司天宪执简南宪总察羣司分纠百司临制百司指佞触邪纠慝绳违摧刚直枉举直错枉察纠弹劾天下持平风闻访知天下肃然贵戚泥楼显秩雄要官之雄峻荧精之象授以立秋台门北开立五花砖出入天禁避路仪号七贵歴五院者二人台中无长官台阁生风南台一御史皇朝事实风节闻于天下真御史通世务明治体台简自叙截角拗项进呈讫了论濮王事絶市无台官御史中丞歴代事实宪长端长石室兰台苍佩乌衣绛驺白简青仪囊铜印青绶直宰相犹汲黯果毅有才忠亮至劲风望峻整立朝正色气貌孤峻不吐刚不茹柔寛不纵威不刻鲠直无所顾望秉义尽忠一时髦彦近世独步节髙天下执宪中司执法殿中执宪毂下执法中司纪纲之地风宪之地督司百寮总领州郡课第刺史监国得失执宪奉法明法直绳明宪直绳正绳直笔提纠缪纲奏劾尚书令弹奏安成王察举无所回避弹奏无所屈挠秉直不惮彊御弹奏不畏强御平直无所阿枉朝士畏其笔端大事廷辩小事奏弹鸾凤与鹰隼异肃清朝廷权豪震肃内外肃然中外不绳而肃命为宰相三世其官四叶此职世为官族兄弟并驺青箱四世笼街喝道千步清道百官避路太微四星自辟三院簪裾辐凑号龙门之游内外肃清权威缩气图形台省歴五院者三人中执法皇朝事实台丞中司入都宪席专席宪府清直直声风采雅正得风宪体不辱吾笔纪纲之首三告官法自贵者始不以恩假人荐不识面台官章疏一出天下韪之御史有言不须先白传写弹文为之纸贵赐金龙扇上唿而不名阍吏横梃迁翰林不就论元丰调停读仇士良传崇节俭屏声色之论辅盛德平庶政之请内外知无不言端本正志之言弹新参攻夏竦侍御史歴代事实柱史朝长清要之官察视之官纠弹之司抟击之任耳目之官南台柱里朱衣白笔悬豹尾服豸冠铁冠绣衣青囊风采特立用心厉正正色之士有宰相才名望素髙髙自摽显名髙价重所主者四其职有六握雄权朝廷雄职越登司官碎首玉阶头轫乗舆纠劾百僚磨切贵近劾梁冀奏义府诘郭彰劾京尹决长安狱避骢马畏皁鵰朝廷敬惮凤鸣朝阳百僚敬惮京尹避路威烈莫犯节度胆落无呈身授七品与好官逺近相贺朝野称庆累月迁登十月一转持节使幽州持节行天下使还言辽东事埋轮当道动揺山岳和蕃判官举鞭横榻豺狼安问狐狸鵰鹗岂偶衆禽鵰鹗之视燕雀国之龟宝佳味皇朝事实方正谨厚忠义诚信得兼谏职言事有体请揽威柄争议濮典招诸将论兵伸谏省气诵丞相贤论守忠恃帷幄之宠劾彦博灯笼之媚免判理寺画象置便殿弹劾章蔡还告勅叩榻自叙白兎御史柳条通体弱不能去姦邪于双阙之前殿中侍御史歴代事实副端柱外墀下簉鸳鹭羽出观象门立五花甎簪白笔戴黒豸廊庙才清庙器纠察与侍御同职事与侍御均大政与议治狱仁恕纠劾不避威权巡察时以为能纠劾严正责楚客离班左雍以能擢孙綝习事补起家即真朕自举之十三月转缀供奉班见恶能讨皇朝事实执法殿中分纠大朝天子御史铁面御史骨鲠之臣献谨始五事请太后还政言事御史乞留欧阳脩辈以安正人乞用张忠献以系人心荐不识面台官论执中不协人望劾夏竦之召天变劾宰使凡十八章劾监司二十三人内出姓名潞公何任用不可不畏强御极言无隠自叙备位眊笔监察御史歴代事实分察六察松㕔兰台柱外西台朝簿㕔朱衣豸冠风采刚正耳目官明目张胆随仗入阁察德行孝弟察茂才异等谏奉天造宫谏频出盘游谏犯法不至死昌言当世得失风闻纠绳百司弹劾违犯劾楚客之恣弹京尹于紫微殿劾勲臣而朝廷尊决洛阳狱金砂鸂鶒上林栖乌二十五月转兄弟并居宪府决狱乃雨舟济风息石御史时号四其开口椒皇朝事实朝廷闻名得御史体真御史拾遗补阙禆賛朝廷正心窒欲求贤育才陈古道引大体陈时弊屏羣邪言纪纲赏罚陈得失利病争新法章数十上小事举正大事纠劾未及陛对首疏论事乞治颖士僭盗名器若相惟演当裂制麻言法行当自贵近始随事弹奏台纲肃清孙抃举荐期以大用冠惠文自叙台僚咏丛竹寄意栖乌诗事长如事端不工文人鬼之号御史台主簿歴代事实美职正秩北塌经明质直管辖台务执黄卷书谴罚选官属皇朝事实钩考簿书分治职事御史台检法皇朝事实分治职事检详法律参豫定刑典法宪台选以官属羣书精语中朝执宪之司简上霜凝笔端风起苍玉鸣佩绣衣登车望威宪府名重法冠植风声于天下彰善瘅恶激浊扬清御史台栢寺图书之府内荣独坐外总百僚乌台峻秩苍佩崇班辟车要秩专席雄班鹰扬虎视肃清违慢提纪纲肃内外无私者可以闲邪増石室之荣中丞簪白笔而绳违始逢鹊喜终见乌来荣服绣衣宠簮白笔辩淑慝振纪纲峩峩铁冠皛皛银印台阁生风察院前贤诗词盛府题青槖回迹清宪台乌府先生铁作肝清简肃权豪法星悬火旻元日谒明光风霜随马去来簪御史笔御史霜降威天家御史非凡格铁冠白笔横秋霜晓趋天阙乌纱薄班心突兀见长身诏取名郎入宪台髙名千古重如山借问持斧翁直指戒冰心分行参瑞兽内直空台古栢寒峩豸忝备列鸷鸟得秋气清氷出万壑四六警语发端察院起联察院警联结联翰苑新书前集卷十三翰苑新书前集卷十四钦定四库全书翰苑新书前集卷十四总尚书总尚书歴代事实文昌八座太常伯宗伯亚相前行中行后行南宫簮笔赐劔曳履正直方毅平正蹇谔身清行脩委珠之清忠烈渊深有谋明达有文直道而行习汉事闲旧典号武库定旧制古六卿今六尚典机密典枢机统庶事机事所总事无不综天下枢要万事之本在上总领献善宣美出纳朕命书章周密试对第一言事平奏制九品法叱梁冀带劔呵虎贲置弓非贤莫居惟贤是择妙选德望委以老成并列上省再昇紫微朕之杜预帝嘉得人特令早拜王之喉舌犹天北斗近喻喉舌逺譬枢斗梦松皇朝事实行守试权赐服佩鱼自叙命汝夙夜出纳四方赋政司㑹主大计羣书精语紫极八座丹屏六曹综事分务发挥政源光明画省建礼僊门光辉紫极彯组文昌八座之尊百揆之首五星晖紫宫之曲前贤诗词尚书北斗尊听履上星辰符彩照千里只隔寸云间官人承法宪四六警语发端起联警句结联总侍郎歴代事实少常伯六卿之副闲达故事奏议为台阁所崇皇朝事实贰卿六卿之贰衣冠华选余事见官制门四六警语发端起联警句总郎中歴代事实星郎望郎古之元士大臣之副星署粉省含香握兰覆锦䕶衣赐笔威容可视容仪端正人之水鉴披云覩天廊庙之才宰士之俊朝之俊选邦之俊茂清望髙选显职妙选清选世称清要选极清美职典枢机兼治两曹奏事明光更直建礼握兰建礼直宿省闼起草裁书草奏弥纶旧章辩正凝滞奏事伏省奏事趋墀选以孝亷三列宿太微宫后二十五星居太微积星之位上应列宿萧芝雉自叙劣弱之质幞被径出岂郎中才三十年方霑省官置水明自足意白首屈于郎三叶不遇父老为郎羣书精语优㳺省闼珥笔华轩天下之务多所闗决处以弥纶之职俾承赐冠之宠省理辩疑时称简达前贤诗词馨香粉署妍紫界宫墻白粉闱随列且含香列曹员外郎歴代事实副郎散郎弥重其选司内簿书皇朝事实承诸曹之务陟中台之局俾升文昌自叙四十不遂四六警语发端起联警联结联翰苑新书前集卷十四翰苑新书前集卷十五钦定四库全书翰苑新书前集卷十五吏部尚书吏部歴代事实南曹裴马能名李重识㑹朝廷归髙铨总之司职掌人物髙于诸曹三铨丁铨长名牓长定选格九班之制三铨选士四事择其良三类观其实四才三实铨署羣吏铨藻羣才铨覈流品抑华取实刋虚名举沉朴弊十去七八四时聴注赴选万余人苏宋入殊等甲午制十铨皇朝事实东曹四选选法如权衡敇吏无得升堂论治及释老自叙贫士市𤓰观行一揖羣书精语定九流之品格正权衡明与夺秉刀尺于僊台九流之刀尺前贤诗词敢当吏部铨吏部尚书歴代事实天官冢卿前行清通简要雅亮公正周谨廉素清厉骨鲠清正居身牧马家庭置书阁上止谈风月不营私财李下无蹊沔水彻底朝廷称其廉平时人服其无私崔琰以俭率人顾谭徳服衆望子尼正人挺之时选一时之俊亚冢司冠诸卿首总判四曹冠六卿綂百职铨衡之职管人伦之职职掌人物列为三铨掌五品选专选百官刋定选制作考课法九格中正循资事山公启事李肃题目密启公奏各为题目题目士子铨管人才综覈名实执心平当铨授平允举用甄明先徳行后文才先性行后言才刋虚名举沉朴斥华伪抑阿党表荐四十余人有旧者多被擢明抜朝廷归美课取有誉于时人士愿其居选引士浩然归重发摘服其明赡天下无遗才号为得才士以亷节自励无敢好衣美食自博士迁前后十余年总铨十余年再居选职三为此职凡三掌选六代五人二世掌举卢毓举代黑头尚书不能书干木纸尾郭姚拟崔毛徐陵比毛玠九品官人作考课法皇朝事实文昌六卿中台职司凝重刚方公忠二字定四选格法编七司条例引合用条格具格式科条左右六十案四选之法铨总号称平允时议称晏叶郁者伸滞者达第为四等以进首论朋党谏屏鞠戯责难于君除签书拜同知自叙无题才之功选曹箴置左右随时浮沉彦辅寡誉以管闚天求其博用官有定价画地作饼举扇一挥用执政亲士论不平羣书精语尚书万事之本铨管九流品藻清浊登竒收异离渭分泾専兹铨镜铨镜流品平钧衡石辩论官材澄汰流品李下无蹊径悬衡处物品镜清通与世浮沉许郭裴王清公贞固簿领六十案四六警语发端起联警联结联吏部侍郎歴代事实风彩严正机悟絶伦惮其严正有令誉当时誉之有知人鉴以为知人以表清鉴絶请谒李下无蹊私书不省贿赂不行铨衡之任铨综之司首曹贰职掌政令典法西铨东铨四时注拟甄别士庶问为治术铨综有叙铨综平允铨擢得宜铨叙称允奨用皆一时秀时称裴马前有马裴后有卢李时称髙选时称举职省内以为神明自考功为以左丞复典选六年典选十余年前后十余载奉使宣抚赐金背镜四代居选部比髙孝基玉山照人端坐西斋不负朝廷皇朝事实小宰之职贰卿书格令掲之门取条目置座侧书科条掲庑下裁定七司法建明悉着于令军功补指使吏不得肆持心近厚升擢孤寒论近习逐正人言优伶不可汚清选上七事自叙芜我清司遮贤路非钱不行羣书精语择其良观其异徳钧以才才钧以劳当励濯缨之操辩论官材澄汰流品衡镜之职掌铨衡之品藻前贤诗词聴履上星辰南宫吾故人四六警语发端起联警联吏部结联吏部郎中歴代事实小选清直寡欲明雅迈时亷谨明决清平亷平海岱清士一时之俊名显朝廷甚有称誉铨序着称参六典典碎事参选大事铨管之任整风俗理人伦铨衡庶品究识流品选举精宻抜才举能斥华竞塞私谒覔佳吏部召崔亮为歴选宾僚有器局者迁二十四为参选事垂二十年典剧多超迁为二千石太守召为有喉舌之任庭植佳树物不能移皇朝事实天官之属冢卿之属外宾铨曹任参六典不附时宰部无留事躬阅案椟发运巧以取民闻卿直谅知卿学问目送出殿门自叙有表让之礼正己正人不作余曹倾朝送别员外郎南曹省眼南宫眉目选士司命吏事第一簿最详致钤制官吏涤除宿弊判析有条铨叙之美旌别见称皇朝事实思制吏姦羣书精语剖疑析滞挥翰如流才盛居东之佐前贤诗词文锋振竒响吏部提英鉴今日君先捧紫泥四六警语发端起联警联结联司封郎中歴代事实执秩典封直声彰闻心正笔正三列宿皇朝事实主封爵左曹之秩掌官封叙赠之事司郎中歴代事实府右闼书簿以等其功校定绩词人称首皇朝事实不附秦相论安石不当配飨考功郎中歴代事实司绩南曹鹤㕔才望敏识疾风劲草考功定课研覈精宻黜陟详当不避权倖墨书絶吏姦采録平允吏无以欺非苏君莫言为文馆学士皇朝事实左曹主计羣吏细节不圆处放行得王信铨曹遂清论夏竦不当谥文正前贤诗词称意新官又少年専心望考功翰苑新书前集卷十五翰苑新书前集卷十六钦定四库全书翰苑新书前集卷十六户部户部尚书歴代事实地卿版使清白自修清俭不改正身奉法立朝有风望王佐之才干时通才杜武库展千里足号内宰相备物置用理财制轻重内以利人外以救边土地人民徭赋职贡储粟义仓髙宗自择司马孚为得二人何忧皇朝事实民曹上卿周司徒之职文士掌邦计作元祐㑹稽録裁冗废置局羣书旁引掌土地之图施十有二教阜人民任土事制地征敛财赋万民观教象教中教和有狱讼者听断移民通财羣书精语制民曹之地征翼翼版图英英㑹府疆埸绮分井田鳞次委棼丝而必理四六警语发端起联警联结联户部侍郎歴代事实周小司徒地官之贰左户不结私恩不受赂取相国之材臣莫匪正人济军国之用奏时议得失议户版利病叙歴代户口选国华以从人望自监察为宰相由此进多登大任皇朝事实版部副民部地官之贰罢开河减水之议例外宣索执奏自叙伏猎侍郎羣书精语善其职者多登大任中兹选者莫匪正人授以耗登之书前贤诗词国人先録衮衣诗四六警语起联警句结句户部郎中歴代事实严部地官考堂方雅特立气岸髙雅有风采诗名十才子二妙佐掌邦计皆为清秩词理惬当世号郎官家应列宿皇朝事实参地官之属书楼自叙土山头果毅员外郎二妙闻其理行涖事有声奏课第一赏其清俊前贤诗词上到青云稳着鞭四六警语起联警联结句度支郎中歴代事实司度副知参计判入判出奏数千言宰相分领天下利害皇朝事实司度之曹支度要部参掌计度素有心计小事则拟大事则谘羣公精语鸣鹤升朝含鸡伏省年支国赋嵗计军储金部郎中歴代事实蔵钱之府号能职用卢子均无愧幽明皇朝事实司金司珍调掌典金币之政金糓出纳之政职金之任给纳天下之泉币奏对及治道之具虚籍病民之论员外郎谅直仓部郎中歴代事实司庾司储中立正色如处美官旁引掌九糓之数羣书精语惟一惟公惟平惟实廪曹廪人之职庾廪之政辨九谷之物以待邦用翰苑新书前集卷十六翰苑新书前集卷十七钦定四库全书翰苑新书前集卷十七礼部礼部尚书歴代事实容台春曹礼乐之司文武兼资其属有四入宫决事秩礼大僚以报谠言筮鼎之祥秩宗典三礼管二曹掌天地人之礼九仪正邦国之位皇朝事实周宗伯春官古卿议功臣配飨却西蕃贡马论髙丽市书自叙袜线无长羣书精语祀地郊天之典朝日夕月之仪前贤诗词尚书践台斗四六警语礼部侍郎歴代事实秩宗司礼少常伯容台一门孝友久着盛名不阿权近寛信好士长于裁鉴衣冠华选重于宰相实兼二事以直清公正者处之非文儒鉴裁者不在此自常少迁常衮入相父子同贰南省兄弟五为礼部皇朝事实秩亚春官乞改定乐章抗秦桧和议彗见言时政正士不宜去朝廷老成不沽激冲天羽翼自叙具员之吏羣书精语典礼以和神人考文以第俊秀贰宗伯之掌礼典诸侯之贡士前贤诗词雄笔映千古望郎到处觉风生满城桃李属春官四六警语礼部郎中歴代事实南宫舍人春官下大夫小仪清通峭鲠有学艺好典故学博综羣书辞章自名奏议详雅掌五礼委大仪解朝仪举仪制辨名数真仪曹孔独诵皇朝事实名表郎瑞锦窠春官之属郎选甚髙士林髙选非他曹比位近司清订礼文职牋奏撰春秋谢衣表不草邦昌牋奏名表士林称诵论明堂合祭言海渎典祭请庙祫不加尊号请却守臣甘露图百日知制诰员外郎秀峙玉冠清庙之器名徳之首文章称首文章卓伟秩清选妙超取显美自殿中除自御史为十年转正曹羣书精语容台是则僊闼咸推仪曹之任实借文雄张灯起草誉动南宫裁书南阁爼豆之议着为典常前贤诗词召还及脩绠小仪澄澹转中仪须知百日掌丝纶开箱何处送新图四六警语祠部郎中歴代事实冰㕔有史才才应礼乐损益礼义斟酌故实论明堂辟雍改立太庙三世为不博都门皇朝事实祠曹禋曹不阿秦桧论宗庙荐新度僧道执奏陟典祠之清选除起居郎员外郎当官正色学该典礼好贤乐善前贤诗词又随急诏朝天去知贡举歴代事实春闱贡部进幽独抑浮华斥浮华进真实抑浮华先行实精鉴旬公决以至公所擢无非名士所取多知名士选擢多得实才三人有词艺考覈片善无遗得人多至公卿为名卿者十人所试士踵相蹑为达官门生相继为公相四典贡部三典礼闱十年掌贡举父子知举兄弟双与𫝊衣钵就中书见座主两都分试奏复夜试皇朝事实宗匠爱惜士类放出一头成就多老师宿儒得二俊名世才文章变而复古得刑赏论惊喜往司贡部两知贡举三典春闱知举差四员羣书精语镕范之内无非祥金名贤诗词朱门试院深平生谩说古战塲万蚁战酣春昼永四六警语翰苑新书前集卷十七翰苑新书前集卷十八钦定四库全书翰苑新书前集卷十八兵部兵部尚书歴代事实屯兵五兵司戎太常伯夏卿大司马西曹武部尚简率用九法九伐正邦董正六师卿长夏官实掌戎政视事南省以宰相兼访逮时政皇朝事实夏官古卿文昌七兵之秩大臣才论制狄在民郊祀劾后主乱行知无不言除枢宻副使旁引制军诘禁九伐之灋万民观政象四六警语兵部侍郎歴代事实司戎少常伯夏官侍郎夏官小司马夏卿之亚戎司端靖介正有大臣器有文武材佐平邦国入参机务掌天下军卫勲臣之后并优秩召见访时事咨天下得失朕今信卿父子同为省贰越公儿郎有家风皇朝事实贰祈父司戎亚卿奏四事条八事画秦蜀形胜言恢复不可轻不主和议正词折羣丑不兼二事羣书精语入亚六卿出膺九命四六警语兵部郎中歴代事实军司马下大夫公务修整奏决若流吏干有称所歴有声侍从不居外省皇朝事实七兵之曹五兵之属夏卿首曹夏官之属员外郎廷无稽牒能益百姓掌贡举选曹羣书精语参戎事之殷用服一台之华四六警语驾部郎中歴代事实司舆司驾清谨介特奉国竭忠从容管剧阅簿口陈仆射拊床皇朝事实司舆马之政主中台要务自叙刑户不博如处美官翰苑新书前集卷十八翰苑新书前集卷十九钦定四库全书翰苑新书前集卷十九刑部刑部尚书歴代事实秋典洁介自守不屈牛仙客不得张僧彻庭无留事覆狱累叹论奏事不当先白宰相皇朝事实秋官右卿司臬天台刑官典司邦禁奏刑不上大夫请诸路疑狱听谳建议违制亲被乃坐盗杀同党更议法自叙以不习文固辞旁引轻典中典重典以五刑紏万民以两造禁民讼嘉石平罢民肺石达穷民正月观刑象羣书精语士官正五刑司冦掌三典掌三典诘四方弼五教掌三典爽鸠之为司冦皋陶之作士师尽侀成于法理四六警语刑部侍郎歴代事实司刑少常伯大三司使宰相材摠职务行制命详决如神剖决如流精于法律道裕妙选栖楚宣授谏迎佛骨皇朝事实秋官亚卿秋卿之贰秩贰秋官佐平邦宪平反被赐平反辞赏用法多所平反请薄亡珠罪奏伶人以先圣戏决狱与执政议论狱执不可上疏请例归刑部论宰执给使减年法旁引五听求民情八辟丽邦灋三刺断狱令以木铎羣书精语白云之司予曰罪尔勿罪予曰寛尔勿寛四六警语刑部郎中歴代事实小秋士师下大夫定科郎不博前行皇朝事实秋官之属秋台之联参综刑制请谳奏决例蔵刑部分㕔治事知雅州员外郎古之遗直温敏静専守法不挠小三司使以赤令为自叙四者持刑之难旁引士师五禁四六警语都官郎中歴代事实司仆骚雅宗师诗号云台编清选清秩司国宪夜治事内掌畿讼闲简无事皇朝事实司𨽻秋联典𨽻士都𨽻今有梅都官赏功严籍自叙入省不数祠屯不博旁引掌五𨽻掌奴𨽻羣书精语一伦创制百𨽻裁规前贤诗词践歴曽闻薛许昌比部郎中歴代事实司计郎于㑹司覆财赋之出入勾覆钱谷才名奏许都赋皇朝事实司计中台比勾剧曹比计之曹勾考之司㑹计之事自叙皆头之梦前贤诗词风雅蔼孤骞翰苑新书前集卷十九翰苑新书前集卷二十钦定四库全书翰苑新书前集卷二十工部工部尚书歴代事实冬卿司平太常伯起部正身奉法忠谨刚烈营宗庙宫室掌屯田山泽巧思过人名为称职兄弟代为推毂士皇朝事实政事知无不言请斥佞人旁引百工居一羣公精语率四属程百工饬五材以辨器五材是宜百官惟叙位当𤣥武职在司空冬卿常伯中台起曹四六警语工部侍郎歴代事实司平少常伯小司空中大夫起曹有宰相望百工典制皇朝事实条上十事言圣君以典学为务羣公精语共工之贰冬官之贰冬卿之贰擢贰事官饰五材程匠事纪纲缮修之政四六警语工部郎中歴代事实司平大夫司空下大夫掌工匠程式泣谏玉阶皇朝事实知制诰羣公精语中台起曹冬卿之属今之髙选其选甚髙员外郎名着司其帐籍前贤诗词馨香粉署妍欲陈济世策敢恨省郎迟郎官幸备员不及村野人四六警语屯田郎中歴代事实司田兼掌仪式清立不博都门闲简无事有宣抚材羣公精语恳屯冬属中台总政六部监门皇朝事实掌司门钥更司门键六部架阁皇朝事实奏对论当世之故周司书汉掌故入之金耀翰苑新书前集卷二十翰苑新书前集卷二十一钦定四库全书翰苑新书前集卷二十一总九卿九卿歴代事实九列九棘三珪之位藻衣花绶佩玉带三绶参三公倡九牧六命一国之髙名卿贵戚之卿再至四至惟月法河法斗皇朝事实列卿犀节自叙敢辱髙位不如魏绛不如临贵管仲受下卿之礼羣书精语惟月膺名象河称重前贤诗词卿月昇金掌太常寺太常卿歴代事实宗卿宗官宗伯上卿九卿之首赤车千乗设九部乐氷清玉洁布被瓦器清贫守分言行不玷少修髙节德行称子昻柔整似翁归清重忠恪清选果敢直言强御不夺风流继轨不事权贵该览羣籍难经伉伉穷道义理趣作类礼起朝仪定仪法起废礼奏临轩作乐对王霸问东面设九賔赐御衣一袭尚书里行𫝊父业导母舆四院礼院皇朝事实礼文详练论乐太髙定因革礼议濮王典礼献旋宫相生图祠地祗于北郊议温成庙制论严父配天论名器不以假人讨论一时礼文进礼阁新仪损益得中论讲官不可坐以义理感讽两宫捉笔赋诗自叙闲职无折衷之功懦怯不任事望省楼旁引秩宗典三礼诏相大礼羣书精语翼翼太常实为宗伯赞𨗳法仪讫无尤违六典九仪兴赞在此礼乐之司非儒勿履学冠儒林艺通礼乐东汉有三十九人多迁玉铉太常不是卿前贤诗词琳琅识介珪太常少卿歴代事实少常恭俭温仁端凝若植清卿据经条答参定雅乐増损杂乐识錞于辨乐器清选皇朝事实奉常亚卿奉常贰卿总礼乐之政任礼乐之事参稷嗣之业必谨择人议功臣配飨言多听用侍从多出此途旁引诏相小礼前贤诗词坛登礼乐卿太常丞歴代事实黄绶皁衣定礼决疑记东夷曲衆乐遂和五礼六乐所自出修七祀造方域图上疏言得失世推其髙皇朝事实参总礼乐之事论庙荐设牙盘閲工器乐始备论圣学十三年不迁太常博士歴代事实礼官端委佩玉才称其官择才清雅献元和新礼撰明堂仪註刋正阴阳书草具耕借仪参缀典仪明练典故办礼赞仪据礼以对定谥议修坠典封山议射牲争皇后郊献按周法制乐掌戎府书檄博士入相荣其旧署皇朝事实曲台博士司蕝之局曲台相仪典蕝礼合司蕝相礼典相仪礼抱蕝相仪训礼曲台公卿荐其才称王某人才博学有操履撰进礼书不改韩仪公文礼之谥更文宣公之谥议论激切楷书千文除春官外郎判太常寺除监察御史羣书精语详曲台之仪法考庶僚之功行资淹中之学讲野外之蕞礼制损益谥法褒贬皆得正名奉常礼乐之司实参论议前贤诗词有力尚期当世用太常寺主簿皇朝事实强记洽闻号五贤与闻礼乐稽考簿书勾检文书太学作五贤诗前贤诗词曲台簿正多廊庙太社令皇朝事实俾司建社月诣坛壝检视旁引轻裘食肉多公卿子弟祭则帅属修除平水殖糓太宗伯以血祭小宗伯建神位为民祈福黄土白茅祀用大罍肆师立次祭则希冕小子掌珥灵鼓黝牲舞师教帗舞羣书精语勾龙功着方坛崇祀耤田令歴代事实周为甸师掌耕庙社之田皇朝事实立表耕田而民感悦旁引以共齍盛古者亲耕之礼供禘郊之粢盛名贤诗词吏隠极风流四六警语发端翰苑新书前集卷二十一翰苑新书前集卷二十二钦定四库全书翰苑新书前集卷二十二宗正寺宗正卿歴代事实秩宗忠直仁孝才行器貌瓌雅忠厚笃重友弟聪敏忠懿清和经明有行竭忠尽节世掌实司属籍主宗之盟先用皇宗以耆旧擢择才补授宗正星皇朝事实属籍堂重修属籍为仙源积庆图典司宗籍羣书精语礼有攸训属有攸籍大则提举群吏次则整训属族摠治大小学之政令第其贤能次序昭穆载司宗伯以睦周亲择亲贤以光名器受寄本枝迁荣列棘卿长以才行闻掌属籍以别穆地严秩清儒者之职前贤诗词丈人领宗卿宗正少卿歴代事实属辞雄蔚典兵卫乃立贰卿迁少宗正宗正丞歴代事实千里驹皇朝事实参领属籍董正谱录玉牒二年一进修纂属籍编纂图书上治道十五事同知宗正宗正簿皇朝事实簿正属籍通管寺事言宦寺盘结自叙冷卿四六警语发端起聨警聨结聨大理寺大理卿歴代事实北寺法卿理臣丹笔直绳持平天下之平人赖其平清正有识务在寛恕守法之司奉法持正不发私书手笔作议不以喜怒毁法不为武宣曲笔面决曲直一朝决竟法理有张释之之风释之以来复见斯事比汉于张执法比戴胄天下称盛吉孔子善子羔民不寃定国天下无虐刑郭氏七人吴家三世于公髙门以倪寛为谳掾太守召为五聴三虑视表见里一无遗误文瓘决事无怨言唐卿所断非寃滥心如鐡石言若涌泉皇朝事实大棘棘司刚正沈毅方正分赐赃钱不受以仁恕称重定刑统无所观望不为宰相曲笔无易李浩在廷尉四十年自叙不乐法家保所长弃所短不循三尺法舞文巧诋十失一存门设雀罗墻面充位羣书旁引罪疑惟轻惟明克允明刑弼教聴之棘木之下羣公精语人到于今称之思与刘张为徒国家生人之司命荣加天宠职察云司平星执法正于纲纪如石之平如渊之清不回不僻前贤诗词上卿才大名不朽知君决狱有隂功四六警语发端起聨警聨结聨大理少卿歴代事实犯颜执法望感天心不能顺㫖执法不惜死既付有司义归常典论狱言如涌泉定律请崇寛简谏数出驰射妙选正人採访使入为方于定国皇朝事实参典之官贰正之选多称长者议刑近厚持法明恕明习法令持平覈实论政和新书増损周辅首选大理寺正歴代事实南土秀望持法平济活千数隂徳之报明律令宥所疑参议刑狱视南台持书上应正论寺异台按皇朝事实正于理官参聨棘之言持法平允议狱平允旁引狱成告于司㓂四六警语大理寺丞歴代事实察狱评刑遇徐杜必生断狱无寃诉寛平无寃滥时称平恕皇朝事实上十策言西夏羣书精语徃治竹刑之谳参司刑谳之典四六警语大理司直皇朝事实请鱼书驰传决狱断狱连署大理评事歴代事实评刑北寺行能髙洁参评诏狱狱无寃民赖济者衆反覆诘对其务平之上便宜十事宣帝选于丞相举何入台雅例𦂳官羣公精语升属列卿平亭疑法用进丞于棘路徃治谳于竹刑特宠法卿之属俾参诏狱之评刑评才望清官标格孤秀前贤诗词髙浪驾天输不尽岂负青云姿大理寺簿皇朝事实原情引经出使淮西凡目见于簿书翰苑新书前集卷二十二翰苑新书前集卷二十三钦定四库全书翰苑新书前集卷二十三司农寺司农卿歴代事实稼卿春卿农正穑臣司均农政天仓国泉清白方正居处节俭非徳不交在位清正清明之徳学问博通称郑庄称名卿司金谷掌货币纳郡租谏以农桑为务上边事便宜言禁兵寡少安车召为广汉入为北海以治行为并州以治最召倒用印自叙丛剧羣书精语惟时大农粒民是职掌周稷之业陈粟万石扬以簸之掌是六府九列司农居其一制国泉之重司农少卿歴代事实杖宦者而后奏贮钱三十万皇朝事实责任甚重不伤财不病民请治湿恶米之罪奏久任责实亲擢髙䕫羣书精语擢贰农正司庶土之生司农寺丞皇朝事实介而通严而恕贰农正丞事而简参领寺事司农寺主簿歴代事实置木契二十只皇朝事实农属四六警语太府寺太府卿歴代事实夏卿外府上卿治藏之长四时以数闻货币山积财物精好旁引掌九贡九赋以充府库羣书精语典出入之务领贡献于四方九卿之重六府孔修聚九州之赋辨百货之名修权量平校之法受藏之府国用所资经纪有品太府少卿歴代事实尹卿笔臣节尚少前后无与比领三尚太府寺丞皇朝事实分治重务参领寺事俾领参赞太府寺主簿歴代事实木契四六警语翰苑新书前集卷二十三翰苑新书前集卷二十四钦定四库全书翰苑新书前集卷二十四袐书省袐书监歴代事实兰台芸局蓬观麟阁麟台延合华省御府仙省袐府内阁策府东观东壁石室羣玉山蓬莱殿司典修书学士假直袐书职为近密考核古今仪依御史御史为邻五絶瑞石佩水苍玉冠进贤冠师古详敏荀崧通博贵同文学多文士疑义取衷撰皇览次竹书撰定官书雠校四部校定袐籍宣明史籍赞述符命整治书籍刋奇正字着三国阳秋参预朝政规讽得失商略古今论议持正諌作艳诗三入东观世典史籍皇朝事实木天蓬岛袐府羣玉峯大蓬藏书之府倣唐瀛洲才气秀异一见伟然介然不动文士文名冠天下召试免试径跻清要更迭补外父子同在馆合赐御书图书养性雅有文学赐紫章服自叙病坊门可设罗枝头干四明狂客白头老监筮易遇干之畜旁引十八学士登瀛洲芸局见天下之图道家蓬莱山羣玉所谓策府中禁非外司之比汉典校皆在禁中登瀛抱椠羣书精语録藏图典分判书林得贤之盛人到于今称之自重其官自逺其道秘书不是监以文学博雅掌图籍蓬岛获窥于国史芸香之职前贤诗集緑编方委阁袐书何寂寂先生去上芸香阁只为苍生未敢休袐书少监歴代事实醇儒儒素才德兼茂刋正奇书刋是图籍父子并命兄弟继职皇朝事实贰书省説台阁典章修五朝大典具疏引古谊前贤诗词少监巖壑姿儒林数耆旧袐书丞歴代事实清官第一官兰台大夫鹿车学行当今无比野鹤在鸡羣雅有文才博学有才宜得才人遍观古今上许都赋奏文赋撰七志编年叙録桓嗣知名天水薛宣声司文天阁职近日月分领着撰求校坟典出为别驾皇朝事实无定员不专职参领书籍羣书精语丞于袐丘进丞袐局职任清华丞清聮于本省袐书郎歴代事实兰台郎麟台郎图籍之府鹿车车服简素澹于荣利不调十年因求不迁五嵗见奇十五对策博通经籍专精学问阖门诵书为通儒有美誉奏三元颂制千字诗属文视草着魏中经掌四部登三阁司文天阁专典袐阁审正图籍石渠司籍皇朝事实延寘册府职清秩美率同馆论奏不附秦相自叙清而不要所见不博有限故有竞羣书精语持三寸笔入芸香之阁解巾以司雠校决科而登馆殿发袐府览书林前贤诗词上君白玉堂飞腾知有䇿校书郎歴代事实神清韵逺敏晦絶人幼敏属文幼敏博学学无不通研精苦学上广成颂作神雀颂典校蓬山典校延阁白虎论考校阅书籍校理袐文整齐脱误正定六经诏书像劝学者皇朝事实无所附丽非公事不诣执政益读未见书无求数迁论禁卫单寡赏其尽言擢监察御史自叙咏诗骑驴起居何如挑脱校书郎旁引名学硕儒硕学达官文雅显于朝廷国器耸壑昻霄诏领校中袐赐以袐书之副藜杖下观父兄雠校父子领校转侍中羣书精语台有兰阁有芸披缃帙定鈆黄地惟兰省职在芸阁官惟司典职在校文册府校之官典校书林前贤诗词并入红兰省十九授校书磨丹註前经校雠天禄阁竒字校偏旁袍笏光参差清絶校书郎超迈有古风校书着作频召除正字歴代事实名播天下海内文宗文彩绮丽耀卿弱冠通元童举刘晏神童感遇诗上封事召入楼中供奉仗内朋字未正鲁鱼为弊皇朝事实守道安恬安恬静黙不附荆公奏篇见称对策见奇诗赋文采诗赋立成文字生知正文字之官游藏室观袐文自叙不办正马羣书精语亥之与豕泾渭难分鲁之与鱼淄渑莫辨辨门闰之非察陶阴之谬刋鲁鱼于往籍亥豕有差鲁鱼为弊频分温媪之疑国器无等双扶老趋严诏诏谓正字当居中声髙重门侧着作郎歴代事实司文郎东观西观承明史阁殚见洽闻有史才文士为冠显宗之才上明堂赋作应难篇作耆旧传撰名臣传造乗舆箴作剑阁铭李充四部束晢十志裒次经史料四部书撰后魏史执简东观直笔东观五叶着作三世谈迁接武彪固踵迹皇朝事实顾义自守老儒有士望文汪洋澹泊皆一时选非苏轼不可自叙上车不落旁引博习旧闻定汉家礼仪以兰台令史兼羣书精语有承明金马着作之庭预刋氷河之业珥笔史观记言文府掌东观阳秋之重记言事于仙室地居华省职在修文以授东观㑹而成书论撰之地才史是居仕宦不为着作无以成门戸鳯凰将九子领着作于袐丘专兰台之譔述着譔之局入着秘局着作佐郎官制见着作郎歴代事实学行清修声姿清亮为文华婉文学清选作南郊赋撰西观书赋懽喜诗作蒙氾赋延誉知名朕自委悉大被知遇尹丞转为下县丞授皇朝事实为欧阳文忠所知除国子司业羣书精语兰台佐譔袐丘撰佐领佐史筵佐修书之筵佐着东观佐着有局作名臣传四六警语发端起聮警聮翰苑新书前集卷二十四翰苑新书前集卷二十五钦定四库全书翰苑新书前集卷二十五国子监祭酒歴代事实师氏大均大司成大师氏司成馆祭酒堂佩苍玉服朱衣忠公亮直清淑潜敏聪明威重德望学识学行可师文质彬彬当时名儒研学耆儒儒宗学府词学见称为华山赋总领纪纲总统训范儒重之官一位元长讲论经义敷陈义理论难不屈执经讲説刻石传经请崇太学请备学徒引学官皆名儒举昙济自代以公心爱才荀卿三为三世为国师兄弟俱为宰臣兼判皇朝事实老成有行谊尊其经服其教所荐学官皆大儒官以儒名者三十年请老自叙散地乏切玉之功旁引宿儒典领教育有法奏求贤德为师长长贰看详条制羣书精语教胄之班有道之选迁素丝之质国子监不寂寞矣司业歴代事实左师右师少师成天下名儒刋定仪註手写九经窦公得师道阳峤为善职阳城简孝秀嵗试学业恂恂恺悌龂龂法度诵诗规讽孔氏三世诸生请留儒官列燕皇朝事实师氏之位乐正之官司国子之教勉诸生学为世用不奏瑞芝以太守召为以着佐除羣书精语进退作则动言是傚监丞歴代事实奉成均之职皇朝事实掌出纳之事参庶事之务秩以学省之丞进丞学省丞于太学丞庠学之荣上庠丞秩上书八千言忧国爱君之心博士歴代事实介帻服佩端委佩玉服大夫冕履行清淳行为世表经明行髙称九经库词义风起发扬风雅考定通经上书言当世事一时之最朝士庆得人除员外郎皇朝事实典胄之选参司胄教名重朝廷昭素讲易李觉讲泰卦论养身莫若寡欲乞择贤以系天下精选教胄改判国子监除袐书郎自叙倚席之讥不寻章三年博士冗不见治羣书旁引𤣥端章甫德行纯洁端师老德邹鲁大儒当世通儒为诗宗推易意治尚书对论语申公诗京氏易易有施孟春秋严颜通诸家书下帷讲诵小戴説礼施雠论经匡衡解颐朱云折角戴凭重席殷亮赐席论经石渠参议礼乐经行宜充明义召试公孙待诏歴官至丞相一嵗至大夫世为博士八世皆为出疆安社稷奉使行风俗年最为少得生㡬晚羣书精语兼崇载籍穷微阐奥儒林之官四海渊源博士为天下宗师道之渊薮出文阃为诸生之蓍龟旬省月试时考嵗贡着录之生若云通古今辨然否招诸生立馆下前贤诗词入院诲螟蛉学省清贫五品官儒庠恣游息监簿皇朝事实好学嗜古刋定字书列属成均设官司最论事与时相不合前贤诗词忽领簿书游太学国子正录皇朝事实学职尔司纠正分录学政书库官皇朝事实局籍与太学豪俊游太学博士歴代事实槐市温恭醖借号曰六儒一时之最立义析要别义精博剖析凝滞五业并授七庙质疑郑覃请置讲经赐帛皇朝事实道德经术文学行义贤良方正通六经着诗义刋正诸经讲干卦请揽威福讲泰卦推君臣交感宣公讲説命偓佺説尚书讲诗明畅讲书甚精以师道自居为师儒谨好恶养士先善其心率诸生合乐歌诗孔维荐颐正安石荐刘泾造膝明继述之义除太子中允言畅理明旁引广文博士可为师表羣书精语出文阃为诸儒之蓍龟日戒其属月励其徒旬省月试时考嵗贡博士师属也着录之生若云招诸生立馆下通古今辨然否前贤诗词儒庠恣游息坐客寒无氊词如太阿锋广文先生官独冷入院诲螟蛉大学正皇朝事实帅学者职成均献汴都赋大学録皇朝事实张耒为苏轼深知傅良为士林所推谈经同僚避席辑通鑑纪事本末以行规矩为职日进诸生而诲之请爵二程使从祀上舎生特除武学武学皇朝事实孔子岂太公抗去白起升管仲博士学谕皇朝事实师属谕导典教右学宗学宗学皇朝事实制视太学一视贤闗力扶纲常更新置斋广教育强王室博士皇朝事实善属文学谕羣书旁引教以孝悌睦友四六警语发端起聮警聮正录翰苑新书前集卷二十五翰苑新书前集卷二十六钦定四库全书翰苑新书前集卷二十六将作监将作监列代事实秋卿大令大匠总判总三监省费亿万割损浮费数有损节为后世利责辅臣兴土木推贤贡士䟽省宫人勤苦赐秩勤济厚赏营创赐侯赐予良厚太守召为皇朝事实统修造之政掌土木之事掌城壁舟车自叙虚费功力羣书旁引垂共工太宰饬化八材吏称职民安业羣书精语工无虚张之缮除藻饰之无用割有损之浮费墙以御风宇以蔽日前贤诗词柱榱欂栌相支持将作少监歴代事实少匠少令掌工匠之事营缮谘而后行羣书精语来贰缮工总尚方工巧少匠之职自叙忠言嘉谟不闻将作监丞歴代事实掌判监事皇朝事实大匠之属上䟽论免夫钱将作簿监歴代事实勾检稽失羣公精语徃祗匠属试秩匠贠升聮匠寺初勾匠稽勾匠属之稽俾勾稽于匠属匠簿是升四六警语发端起聨警聨结聨军器监军器监歴代事实武库掌缮甲弩掌兵仗课工徒邉备脩举皇朝事实澹然无求训工程作缮治戎械甲兵之备典兹戎器军器付式制度着式以两制领玉音上眷制尅敌弓羣公精语栏锜分司鹤膝含霜犀渠夺曰万人彊弩百辟神刀三属之甲九石之弓军器少监羣公精语贰职武监徃服少事军器监丞歴代事实训工程作参釐监事军器监簿羣公精语列于监属四六警语发端起聨警聨结聨翰苑新书前集卷二十六翰苑新书前集卷二十七钦定四库全书翰苑新书前集卷二十七国史院国史院歴代事实太史柱下史青史百国春秋论战叙事简要辞约事详体裁精髙书法不隠世称良笔称为直笔称善叙事世典史籍三世良笔父子更涖欲就父业世为史官有良史才号良史抱蔵南山皇朝事实史筵文词雅正献端拱箴儒雅之士定题以试召试优等试入三等奏为检閲荐充史馆羣书精语一代之典焕然可观古之国史皆出一家文直而事核文赡而事详裁成帝坟钩深学海囊括词林䌷史策之徽烈俾垂作范之规用成不刋之典王道之端人事之纪修明简策裁成义例之条垂褒贬于国书总史官之微婉稽合异同裁成褒贬官当喉舌职重阳秋掌东观阳秋之重总简书刋集之司职居刋削事系编修刻于玉版蔵于金匮採四方之志成一家之言善恶必书言成轨范才也学也识也书之为难也有五立典有五志焉传信传疑不虚美不隠恶贯穿经传驰骋古今文献之实足征荣辱千载网罗旧闻权重宰相提举国史歴代事实综覈班纪东观属词更资通博监修国史歴代事实相臣总统祕监总知重臣兼领总统史任监总史氏类禀监修羣书精语综覈班史发挥苍籀主张惩劝总领典坟兼刋综之荣总青简之刋修国史修撰歴代事实执简秉笔执笔彤管金匮秉笔成大典执简为史官权重宰相吴兢有才张华推羙才堪论譔核综羣籍博採衆记体正思精韩愈可为处厚允宜择堪任人以本官充以祕监领三世良笔皇朝事实博记该洽有良史才宿德耆儒修实录五十六卷上长编九百八十卷参朱墨本访求事迹寳录漏略集官重修命程琳擢李淑无以易藻独付曽巩独委崈礼置之得宜史才甚难以中丞兼以中舎兼除谏议充父子继掌五朝史出父子手笔父子同典史事诸臣外出独秉史笔羣书精语立词措意有班马之风窜定阙文裁成义类书朝廷得失之事笔削宜属英髦秉笔史馆以纪录为职前贤诗词当时载笔窥金匮二子之才似六经国史检讨官皇朝事实讨论父子同典史事实录院歴代事实圣朝大典呉兢今董狐玉牒官歴代事实辉华名于玉牒创嘉名光帝籍皇朝事实奏刘宋等为日厯所皇朝事实无以易藻㑹要所勅令所兼详定皇朝事实牙章竹简钧金束矢金条玉科编修官皇朝事实清职古之良史不负公议神情沖澹父子同典史事有史学未尝谒荆公论次唐鑑修唐书用力居多给札缮写勅令所删定官皇朝事实人物为寳近厚书成列选徳殿入对上三事陆佃荐李公麟迁宻院编修除司农丞发端警句翰苑新书前集卷二十七翰苑新书前集卷二十八钦定四库全书翰苑新书前集卷二十八太子太傅总六傅歴代事实端士正人孝仁礼义以道习前后入出以教谕言语视聴皆有以生即置辅弼皇朝事实十日一赴资善太子太师歴代事实银印青绶忠謇贵重羽翼拥全辅翼教谕教以事谕诸徳卧䕶师范国储賛翼皇储太公为郑覃兼同三品羣书精语官不必备唯其人晨谒金墀夜随银棨傅道元子师长庶僚俾极宫臣之位来仪博望太子太傅歴代事实佩水苍玉银章青绶恭谨无与比循行孝谨履道立徳一时儒宗当今无比名儒以礼召用天下贤才审父子君臣之道躬训储宫立草为训琢磨玉质谏易太子父子并为奋庆继为不称臣礼如师太子执子弟礼太子正服而礼崇敬二傅崇贤门迎位视尚书令邓禹以名臣拜王导以骠骑领齐王以司空行石庆以沛守为羣书精语宠极腰银荣深佩玉峩峩徳傅保相必择贤明太子太保歴代事实直臣保其身体入则有保辅翼而归诸道召公为保以徳导开府加特进行羣书精语春宫保氏宠异分班名秩甚尊太子少师歴代事实言辞慷慨深自卑损观三师之徳道问寝视膳之方旧徳保护古难其选太子亲拜乘小马入内省自叙黄㼐羣书精语九徳之师六行之傅太子少傅歴代事实秉徳履道秉徳复礼名徳重于当时蹇蹇正直外㕘傅训保傅承华得辅道之义有不言之益以庶代宗之戒卧傅不朝朔朢凖古不拜接以宾友赐以车马赐三杰诗三世傅东宫自叙质轻蝉翼事重千钧羣书精语资六傅之贤𢎞三善之益可领调护之任正人在侧徳义盈堂调䕶是职太子少保歴代事实直士东朝保傅手勅称名皇朝事实以辅臣兼太子宾客歴代事实宾友陈邦国大本皇朝事实如师傅礼为宰相翰苑新书前集卷二十八翰苑新书前集卷二十九钦定四库全书翰苑新书前集卷二十九东宫总东宫官歴代事实宫宷端辅储宷储𨽻辅储宫鹤禁卫相东禁左右皆正人矫迹入崇贤选端士用贤才性质温敏孝悌博闻晁错智囊陆亮忠心儒宗习于春秋四海才徳才经文雅后进模范号徐庾体文号宫体㕘两宫文翰保训东宫调䕶青闱青襟受学行严师问道之礼献谕善箴以五事谏妙选人望搜访贤徳选有才学皇朝事实宫寮储局宫邸继照堂资善堂庆宁堂睿成宫龙徳宫司马名重晏殊谨厚王韩皆厚徳之士范朱极天下之选中书褒谕採东平乐善语为賛上谓得人诵韩愈谏建封书以讽作浑天仪以勉学初置翊善賛读羣书精语三妨储𨽻敬询端辅审谕之任辅导之官师友必天下英俊文词髙于甲观前贤诗词薄宦奉储明託身承华侧太子詹事歴代事实储端宫端端尹龙楼上寮宫坊清班清操过人储端华重弹肃一宫总务宫端总司之任弼谐审谕弼谐储副经授太子四上书谏妙柬材贤谢琰领李勣为兄弟代为自叙辅弼非材羣书精语戚贵西亰风嘉东国汉礼峻于窦卿晋荣归于谢琰肃事东朝太子左右庶子歴代事实左中护右中护沈静履素清白有节以肃敬称有正始风有志行端居守道通诗明诗易该识旧典东宫显职储职为重官最亲宻一宫要任八舎之职辅相东禁奉翊储后管综门下官主调护卫太子家俾尹宫坊日直东宫献侍臣箴撰谏苑作賛道赋援古义规谏非为弄臣授太子经进药石之言辍卿以佐太子以太守㕘以宰相兼久留承华迁中书令皇朝事实㕘典机宻以谏议兼以判官兼羣书精语俾同三令之班委戈执笏入宾皇储仍㕘翼賛之荣列位龙楼前贤诗词寄言东曹长太子左右谕徳歴代事实东寮清班优秩犹上台之骑省东朝谕导申賛谕之羙皇朝事实忠实可大用杨砺兼陈荐擢太子侍读侍讲歴代事实儒素见称当世仲尼谠言直气学问操履借御书读授经讲业博涉经史讲导经学经义辅导露门讲论语露门教授五日一侍读撰翼善记献龙楼箴广五位圗进毛诗纂义谏观韩子请问安西宫嵩山礼聘承两宫恩深见亲敬腰舆特赐廏马开经必盥濯皇朝事实忠义刚正迁右补阙擢工部郎羣书精语翊弦诵于青闱发挥启廸执经尊道左右春坊东宫之务歴代以中庶子领之歴代事实青宫列局皇朝事实备储坊之采资善堂翊善赞读官制总説皇朝事实极天下选资善堂小学授皇朝事实陈正言正道发端起聨警聨结聨翰苑新书前集卷二十九翰苑新书前集卷三十钦定四库全书翰苑新书前集卷三十大宗正司判大宗正歴代事实都领宗正之务皇朝事实定读书赏罚规式掌教法政令择人敦睦位髙属尊属近行尊言天下事公子司宗赐鞍马建亲贤阁羣公精语典司属籍纠正宗支训齐属籍董正宗籍董司宗谍长治公族九族治正创宏规于文祖司我本支首秉宗司宗臣董正董大宗之秩知大宗正丞皇朝事实晋丞瑶籍赞治公姓得存心养性之学议论有前辈之风宰相不能屈自守无所屈上宗寳五事以异姓为西南外宗正司知西南外宗正司皇朝事实考实文艺训齐纠正铃束训导双月只日西南外宗教皇朝事实宗师由庠序之教不附秦桧睦宗院皇朝事实置院别都亲睦宗族四六警语发端起聨警聨结聨王府官属王府翌善歴代事实曳王门裾入子鸾府南山秀望大山小山西邸得人才地岂可游外府皇朝事实论脩身治国择耆徳方正国器朱范极天下之选作浑天仪以勉学谏假山以度支充王陶为辍为谏官羣书精语申翌宗藩竭诚亲邸名宦不为不遇王府赞读歴代事实经佐徳业优深文学俱长有仲宣之才朱门闭影从容经席皇朝事实谈经王府义兼师友羣书精语清切蕃房寂寥旧荜王府直讲歴代事实师范磐石皇朝事实德行宜左右校九经正义职在训导劝讲亲贤多所禆益孙奭赐紫王府记室歴代事实掌表启书疏辨军符府檄陈事千里犹对面明珠兼乗未若一言兄弟同掌机近河东三凤皇朝事实谨恪有守静重有规矩自处澹如斥巧言令色士安行优徃司管记赞导为善陈拜起进趋之节有直谅多闻之益论圣人不可有功名心作富贵箴以史馆为自奉常司除知制诰羣书精语擢参王府王宫大小学教授皇朝事实都讲为宗室六箴以经义启迪陈圣贤出处之方正讲席自申始位教授于中选履行端悫举士行朴厚举朴学纯诚举所知尽天下之才真天子门生除记室羣书精语成童诵习经书小学通达名数朝夕劝善日月计能有明师之切劘置在诸邸敷训羣言藩房授道有惠训不倦之勤四六警语翰苑新书前集卷三十翰苑新书前集卷三十一钦定四库全书翰苑新书前集卷三十一六院登闻检院歴代事实知匦献纳使掌匦之司受四方之书达百姓之穷达下情于上天皇朝事实理检广言路通下情居双阙之左以匦函为检匣上东封书上疏论致治之本守右正言命制诰前贤诗词献纳司存雨露边登闻鼓院皇朝事实逺大之器无进趋之意耻走渊觌之门赐锦袍伊川再辞以匦函为检匣羣书精语九重非叫阍之可闻延不讳之书建登闻之鼓万邦之事无隔于九重以代诽谤之木进奏院歴代事实留邸闗白启导皇朝事实献文章仲淹荐舜钦粮料院皇朝事实禄键老吏惊叹除太常簿除察院为察官之储旁引均其稍食审计司皇朝事实粮审为闗键未尝登权门除驾部官诰院皇朝事实代言手有用材上科举议除监察御史四六警语四辖𣙜货务都茶场皇朝事实条救弊之策出知鄜州旁引𣙜务权万货轻重杂买务杂卖场歴代事实司市京市三市平准中准平均平市均市治其市政迁有无和利用皇朝事实以亷白自将无敢干以私未尝售一物人以为国器论当世事皆大计左蔵库歴代事实御府京藏天积珠府琼林大盈受藏之府天下财赋皆纳货币山积不同诸司皇朝事实治藏国帑髙科滞筦库召试直集贤旁引掌邦之赋入文思院羣书旁引百工咸理効功按度程四六警语京局官封桩库提领赡军所皇朝事实兼检讨官编估打套局太平惠民局皇朝事实擢检讨官救民疾苦御前军器所车辂院歴代事实典路车正司辂之职辨旗物骐骥院歴代事实典廏掌天骥之闲皇朝事实天廏掌司国马旁引掌牧地政令省仓歴代事实天囷国廪典廪皇朝事实掌庾中都储积服劳廪委记姓名丰储库皇朝事实掌九谷廪藏余见省仓行交引库草料场歴代事实秣马之司楼店务事实论朝廷大事论正心择贤排岸司皇朝事实颛促漕舸典司水运釐葺舟船董引漕引之舸翰苑新书前集卷三十一翰苑新书前集卷三十二钦定四库全书翰苑新书前集卷三十二三衙总三衙皇朝事实八桄梯周庐之帅士卒预识威名招丁壮营牧圉三帅礼继二府与学士分道自叙见宰执皆横杖殿前司歴代事实爪士典行宫省皇朝事实帅钺巖除之帅殿巖严卫扈从八屯七萃手不释卷虎臣髯将军锐不可及董率王旅置帅殿陛典绥王旅候视军中总凝严之䕶虞度军中之事选厢军补禁旅选补以劳旧第进令寓捕蝉谏兴宫室劝进澶州责卫士言粟腐居殿巖十年马军司皇朝事实骑帅侯奄之职徒骑之虞军候之职典司禁戎参司亲卫成五阵法教战士师徒技能日进号噭万旅步军司歴代事实典司禁戎皇朝事实督将侯奄虞度兵计参典亲衞擐甲胄视若神人镇戍兵譁言言合孙吴以名将称四六警语殿前司马军司步军司阁职知阁门事歴代事实馆主宿长熟于宣导皇朝事实馆老上阁沮宦官宣赞推能非横门不许知合名式未正羣书精语既崇三揖之仪爰设九宾之礼上合之闱长宾赞之寮主禁阍之谒赞相上下练习朝章同知阁门事皇朝事实朱华副介阁门宣賛舎人歴代事实进止可观周旋吐纳善词令进止皇朝事实赐忠孝勤谨字羣书精语典谒天墀之华特陞宣纳之名宣纳禁职于上阁而特清再𨽻朱华之合相导通奏之节宣扬拜起之仪升降揖逊进退闲习束带曳裾为吾谒者束带赞谒出入省戸正错立族谈之仪宣注意登庸之命宣传词令相导仪矩上合赞导之官武列之髙选升赞殿中宣传中制典司中谒参典中涓之谒宾赞之职赞宣朝命领朱合阁门舎人皇朝事实视馆职阁门祗候皇朝事实上合赞导武臣清选馆职清流蓄养贤才在文臣为馆职此职非可以恩泽授羣书精语祇事上合上合聮班掌朝廷之客翰苑新书前集卷三十二翰苑新书前集卷三十三钦定四库全书翰苑新书前集卷三十三亲卫带御器械皇朝事实职居严邃属鞬左右带插卫不虞石普赐带四厢皇朝事实八桄梯习练军旅羣公精语周卫典军进董亲兵擢典亲卫环卫官歴代事实中尉武卫左广右广戎卫天子押衙嗜学有礼逊布衣不完俸余辄纳忠亮雅正务严公正不畏强御莅官劲正威重有谋有大臣风彩名重天下以为模矱分典飞骑左卫兰骑领䕶警卫总制司武管天下兵要夜不开章武门入直殿中任国柱石三品要职仕宦作执金吾敷奏详辩咨访军事论奏衎衎谏逐兔明闲宿卫习知制度请系郾得卿胜数万衆乆卫宸阶典羽林三十年宿卫四十八年非殿庭诏乗马不剪槐以示后人昆弟趋道盈闾巷羣书精语夜警金吾之漏外察何留之禁备巡警而严武卫环太㣲诸星有上将次将之佐法勾陈设环列爪士以拱宸居统良家之骑士立侍卫㦸之车北落亲兵夹峙宫省统领宫庭警冲卫之法环卫设官拱扈宸极交㦸之下周庐肃然七萃之勤惰尽察之周设七萃汉列八屯古今所荣重均二广之逸劳禁旅总兰锜之兵钩陈肃肃彰北极之威灵武夫扳燕之服羽骑云屯忠信彰于禁营分司丹禁侍卫左右警卫禁街必资澄肃翰苑新书前集卷三十三翰苑新书前集卷三十四钦定四库全书翰苑新书前集卷三十四亲王亲王歴代事实宗藩宗翰宗维蕃珪鄏鼎逺游冠分寳玉金玺盭绶白茅金玺绥章繁弱大路元衮龟纽朱绶金玺駞纽羽盖华藻出陪芝盖交龙为旂分夏后之璜赐天子旌旂宗杰宗英千里驹宗室仪表宗室隽望大雅不羣卓尔独行武艺英姿飘飘有凌云气清澹好善为善最乐谨节如一富而好礼矜严遵法度不营声誉清净如布素尊贵如素士修整类寒素喜黄老浮图好诗好书十行俱下一览便诵闭合读书细书五经献雅乐议定礼乐讲论白虎殿画窓尘学书兰坂桂山号为绣虎作铜雀赋撰离骚赋上中兴颂沛王通论撰类苑七步成诗十步赋诗二南两东二安八达鄱桂黒头三公断狱有称当代所重上书请击吴上书求自试愿为将北征大破虏兰陵入阵曲筑宫进诸士招八公麟趾犬牙磐石之宗宗强青社赤社后星増润棣屏剪桐分茅白马盟先有功胜衣趣拜镂符析瑞焘土苴茅上舆地图送列侯印建母弟以蕃屏周并建夹辅五宗三王三世十人父文兄武髙昭武穆武穆文昭敌吾一体脤膰同福寳玉展亲赐瑶山往则花蕚相辉楼五王宅十王宅立第鸡笼山皇朝事实真汉王兴庆花蕚无得而比建广亲宅欲罢新法上治原存规谏上嵗给以助边诏戒克己作座右铭召试学士院自叙粟可舂闻乐泣国小地狭煮豆种瓜羣书精语祚之以土分之以民屛京维服赐祕书列仙之图驿马千里传问起居周之曲阜汉之平台位徼乎九就荣絶乎四履帝子之星天孙之岳授桐贻绪训梓垂芳崇简正之规迈安常之节望掩轩霞思含澄景非刘氏不王侍讲金华参游铜雀安定郡王事源见亲王下嗣濮王事源见亲王下皇朝事实继世象贤崇德象贤先王赐履赐先君之履袭爵典祠世袭真封䖍共时祀彻疆濮王双引嗣秀王事源见亲王下南班羣书精语固本支尊社稷宗室歴代事实周以宗强汉为长计磐石之宗大宗维翰以藩屛周隆本支崇屏卫公室支叶子弟国之根源葛藟芘本根绵如石上葛本支百世绵绵瓜瓞金枝朱邸玉林天揖同姓朝于内朝谓之伯父寳玉展亲杂建四百载支庶毕侯修德固宗子餐和染教祕书别为小学宗师教训毛原周之卿士九人号贤相宗室标的宗室领袖为宗臣表赋日五色忠直明经临邑文章议论冠诸宗室千里驹属籍宗孚宗老文昭武穆皇朝事实建睦宗院建置属籍中兴编修属籍璇源分派为课试法量试铨曹召试三题羣书精语风生玉林固本支尊社稷若木长河绵如石上葛䕃分天属根株万代分晖景纬咸钖印章名贤诗词龙种自与常人殊河间经术存霜蹄千里骏汝阳真天人道舒亲弟昆秀气冲星斗茂李百万叶杰出圣代英王孙乃龙种王孙天麒麟道山今日有宗英磐石冠诸周四六警语驸马都尉驸马都尉歴代事实天姻皇姻国婚汉贵将世家子大臣子一门三主一门四主一门十二主四世尚主五世尚主十才子赋诗选尚凤台禁脔皇朝事实选预副车贵戚如布素之士羣书精语帝壻贵重朝廷叔髙以明经显于汉连光云日分荣戚里籍宠公门承荣汤沐俪崇银榜摅美金章诗词玉鞭骑马出长秋银鞍紫鞚照云日翰苑新书前集卷三十四翰苑新书前集卷三十五钦定四库全书翰苑新书前集卷三十五殿学士观文殿大学士皇朝事实祕殿书殿延恩别殿访道之所禁职经术咨询政机延访观文殿学士皇朝事实改观文殿诏殿幄集瑞祕庭斋心之地崇儒备问隋殿名资政殿大学士羣书精语月殿书殿祕殿隆名兼华祕殿着作禁庭崇儒之班宠名儒之贤端明殿学士歴代事实紫殿拜相谢于本殿班枢宻使之右殿前学士两人皇朝事实祕殿之职麟趾之旧通班右府侍立殿中特拜才两人储议推恩阁职总阁学士直学士皇朝事实西班侍从顾问为职极天下选总待制歴代事实次对候对清官延英候对松堦以备顾问召咨时政以文儒公卿宠之给餐钱皇朝事实访对制阁参掌内图以侍从顾问为职非口舌任羣公精语访对制阁参掌祕图龙图阁皇朝事实西清龙图阁学士皇朝事实老龙中禁寳储内阁深严凝严之职渊图祕职冠于五阁进羲图之序一言乃拜龙图老子奉祠羣公精语用进祕图之拜前贤诗词羣玉天中开䇿府册府藏书在紫薇龙阁便为黄阁老龙图阁直学士皇朝事实学士贵班凝严之职河图峻列清近之职龙阙三㸃以杜镐为赐酒调药龙图阁待制皇朝事实物论荣之羣公精语河图美职河图广内之职河图近缀延阁侍从之职内阁应对之职天章阁皇朝事实冠于䇿府玉府藏书之盛西清天章阁学士天章阁直学士天章阁待制皇朝事实䇿府之华以言识大体擢凝严之职羣书精语西序延对禁途进聨内阁延阁侍从之邃以待硕儒前贤诗词峩峩天中阁寳文阁皇朝事实西清宪上帝藏书之府寳文阁学士皇朝事实邃在西清梦邃清殿寳文阁直学士寳文阁待制皇朝事实特处章衡奎文寳训羣书精语通籍延阁延阁近职延阁禁途侍从之班儒学讨论显谟阁皇朝事实寳宇华宇禁阁显谟阁学士显谟阁直学士显谟阁待制徽猷阁皇朝事实寳藏参列择儒臣资访纳询徳之美徽猷阁学士徽猷阁直学士徽猷阁待制敷文阁敷文阁学士敷文阁直学士敷文阁待制焕章阁皇朝事实尧章尧章邃阁焕章阁学士焕章阁直学士焕章阁待制华文阁皇朝事实妫阁宠陟儒英前贤诗词华文使者典刑存华文阁学士皇朝事实华阁増学士之宠华文阁直学士华文阁待制寳谟阁寳章阁直寳章阁贴职贴职集英殿修撰歴代事实论譔禁中羣公精语论譔集英冷撰热撰右文殿修殿羣书精语书殿邃在道山论譔之名秘阁修撰皇朝事实待馆阁之资深者羣公精语中祕论譔直龙图阁皇朝事实乆侍经筵除馆职乆次羣书精语严阁内阁美名内阁之华西序龙马之名应对之职直天章阁直寳文阁直显谟阁直徽猷阁直敷文阁直焕章阁直华文阁直祕阁皇朝事实木天为赋知名作賛书扁叙同僚之好不通政府书荐羣公精语寓直蓬山职聨中祕陞荣册府列于芸阁进直书阁前贤诗词宸翰照星躔祕阁鎻书深四六警语学士直祕阁翰苑新书前集巻三十五翰苑新书前集卷三十六钦定四库全书翰苑新书前集卷三十六开府仪同三司开府仪同三司歴代事实衮职仪台朱服皂服九命如公位次三公位次王公班同衮章班同三事班同三府盛德居以勲授佐命为不以名称四人皇朝事实使相视仪上宰以仪同为相宠遇大臣自叙腼貌槐庭効犬马之劳羣书精语礼优八命秩比三台八命仪亚槐庭比公府之命秩宅庆紫霄聨休皇极心驰紫路目送白云神梦紫霄心飞丹掖前贤诗词开府当朝杰特进歴代事实次三公荣亚三公位尊为国师冠诸侯上文阶之首勲徳之盛茂勲俊徳加徳齐者布被瓦器为天子师特见优礼赐安车驷马进达海内名士掾吏皆天下俊哲羣书精语巍巍特进赫赫三事皇朝事实朝位特见非宰相不除二品崇阶前贤诗词天人夙徳升太尉歴代事实上司上公上台万石正一品武阶之首鹿轓鹊印金印紫绶𤣥衣纁裳云母屏风道行清纯勲徳俱茂清不可及在位清白文武兼资主五兵主九伐训五兵职重品尊尊与相等唐兴惟七人父子至太尉不以名称星在杓南皇朝事实上公一品右资极品一品之任班序执政之次自叙自陈年老不如王李忧心如醉羣公精语务重綂兵事先掌武恩加锦被宠赐云屏揆路扬辉台庭改观拜上司之极品被日月之衣居上司之位节度使歴代事实戎阃牙璋金节麾钺旌节双旌双节𤣥纛青旌鹘衔绶𢃄麾盖鉄棨纛钺旂㦸龙旂四牡龙节蜺旌彛樽龙勺节楼鸣珂居后位望隆赫兼三节度佩四将印卧䕶北门堪当阃寄专制军事出总师干持幢节就第忠厚名臣威令简肃亲王遥领宰相遥领六秉旄节四登将坛六迁大鎭六开幕府十领节麾饯太液亭诏赐古器受命赐节赐通天𢃄赋朝天献寿诗献继天诞圣乐乌集迁官入为宰相父子入相父子更九鎭父子同日受命父子俱授弓钺父子继鎭兄弟秉节旬日践父兄两鎭皇朝事实斋钺帅钺将旄授以节旄碧油红斾有三印班龙墀内石鴈麤官债帅父子兄弟三世四世五世羣书精语凿门命将授钺专征寿甲琱戈集旟鷩尾授钺开府持卫青之印授岑彭之节豹尾神旗槖兠㦸纛出节少府抚其四封率彼五长旌惟进善节以诘姦龙节蜺旌鸾书翠轴龙斾四牡钩膺镂钖为王𤓰牙为国藩垣幢牙葺纛金节析羽拥七尺之节仗钺总戎之臣鐡钺琱戈奉朝请歴代事实岁时为朝臣处不竞之地脱朝服挂神武门皇朝事实列邸留朝春朝秋请俾参朝请四六警语开府特进太尉节使翰苑新书前集卷三十六翰苑新书前集卷三十七钦定四库全书翰苑新书前集卷三十七武臣正任正任承宣使皇朝事实秩亚节旌观察使歴代事实亷使廉察轺车鴈衔瑞草操郡印握兵符牧人有威仪良帅澄清政事卓然为政简易献丹扆箴郡租自给刺史戎服趋庭幕职皆文士赐鞭表忠节父子世官皇朝事实赐金鱼示优恩羣公精语廉帅轺车问俗㢘察置使㢘使之华观风之印按㢘州部㢘按一州令修于户庭之间人自得于湖山之外礼秩与待制等防御使歴代事实朕之腹心皇朝事实军防御侮御侮之寄兵防之任闲御之任扞防之秩御侮使名升军御之任天下称杨无敌立碑赐文团练使歴代事实刺举羣公精语兵团之制团结训练戎团之列团兵重任肃绾戎团参中权之御刺史羣书精语陞刺大州典城之绂典州之秩佩以州韨使名州刺升竹使之名特陞藩刺遥分竹使之符徃分州棨之雄遥兼刺举之号宫观宫观在京宫观宫观使提举宫观醴泉观万夀观佑神观在外宫观皇朝事实琳宫祠庭眞廷眞馆养恬眞馆领秩眞宫总司靖馆总琳房之职处闲局前贤诗词晚岁祠宫是地仙八请犯天颜四六警语并通用发端起聨警聨结聨翰苑新书前集卷三十七翰苑新书前集卷三十八钦定四库全书翰苑新书前集卷三十八奉使奉使歴代事实王人敕使一介行李一乘之使行人之官英荡旌节六辔单车輶轩朱轩星驾使张建节大使车虎节龙节轺车驿骑衣绣持斧朱衣前导执圭负弩先驱节旄三重有澄清之志耆儒知名号曰八俊衔君命而使近臣衔命通命达㫖受命不私光辉君命使星临益越疆而使埋轮当道揽辔登车动揺山岳扬虎视之威督课郡国持节行郡国持节诏郡国宣布圣徳发粟赈贫覧观风俗五术察风俗驰四乘之传素闻不疑贤识广平于下僚送以礼乐汉帝临遣劳以四牡还璧献鹄皇朝事实赐手歴陈八事进乌昧草自叙行人失辞无若潘孟阳威福便行羣书精语安国家利社稷者颛之大夫受命不受辞王人序诸侯之上聘者王之所以抚万国朝受命而夕饮氷令百姓知天子之意辩于辞习于礼君言不宿于家前贤诗词皇华御史雄翻翻走驿马衔命山东抚乱师刘郎今日拥旌麾万里采风謡故人方乘使者车国信使历代事实夷使报使扬旌出疆拥节持节请缨冠盖结辙第一人为世使表埋金还敌东夷传其清徳堂堂汉使不失汉节杖节牧羊不肯去节奉使之首奉使称逢尧口伐可汗占对详敏喻国威信衔国威灵斩楼兰王斩郅支单于察茂异使絶国三使絶域五聘絶域以中舎待卿留为待制鴈足书槖中装皇朝事实国信司有臣如此南朝少年状元聚观南朝状元前无古人后无来者夷人投兵聴命拒増币之请絶割地之议不和固无害西夏陪臣不当与王人齿信以成命义不可留知虏山川道理绘西域图以献荅冬至厯差自叙不能专对羣书精语丁年奉使白首而归出礼义之乡入无知之俗随絶域之聘人领天隅之归客驰中郎之使使万里外国独无几微见于言面折冲口舌之间授册临遣远有光华前贤诗词汉节野童㸔口传天语到鸡林金函持诏拜夷王要使天骄识凤麟又见子卿持汉节时时鴂舌问三蘓中原父老识词臣笑语春风入贝州四六警语发端警聨翰苑新书前集三十八翰苑新书前集卷三十九钦定四库全书翰苑新书前集卷三十九都督督府歴代事实得江汉心河南怀附呉人称羊公南土謡杜公皇朝事实乌珠见书押色动军士踊跃思奋诸将莫敢仰视儿童知有张都督倚魏公如长城专治军旅兼领屯田张赵表里相应御书裴度传示意手书寤寐忠勤旁引裴度视行营请身督战督府官属皇朝事实内賛宻谋外参庶务论君子小人幕府以为不可及四六警语发端起聨警聨制置制置大使历代事实筑堡置戍人才用其所长掘强者讨击善良者抚摩假便宜诛赏举按监司并聴节制四六警语发端起聨警聨结聨翰苑新书前集卷三十九翰苑新书前集卷四十钦定四库全书翰苑新书前集卷四十宣抚宣抚使皇朝事实开公平之路絶请谒之私事不中覆都统庭揖诛统制官夜度崑崙闗平冦振饥签书出镇军中拜相大功出于儒者四六警语警句警聨结聨宣谕宣谕使皇朝事实循行诸路荐劾尽公奏攻守䇿闗河响应牛酒迎师四六警语翰苑新书前集卷四十翰苑新书前集卷四十一钦定四库全书翰苑新书前集卷四十一总领总领皇朝事实外司农専掌利源总其入制其出水输陆送左支右吾储衍素僃号善理财之望如萧何如萧何之在闗中民部总军须馆职领钱粮就迁农卿羣书精语以仁为本以智为制下不怨上不乏总干皇朝事实扈从皆知公名一司赖公为多四六警语发端起聨警聨结聨发运使发运使皇朝事实考故事明信令疏支家河疏漕河开长芦以避覆舟之患董媮懈检欺隐革去旧弊王鼎发八难耀卿言中制惜民力僃赈籴凿泗州股渠在职十三年再为使四六警语发端翰苑新书前集卷四十一翰苑新书前集卷四十二钦定四库全书翰苑新书前集卷四十二京尹京尹歴代事实京尹明府玉麟铜虎银章幢盖鼓吹清粹忠正公正方严忠亮笃诚声重朝廷名重朝廷若斯赫赫不为灼灼河南二尹赵张三王邉延二君京兆三王前贾后张清都辇司辇毂四方表则百郡之首岳牧之首为辇毂师表管神州赤县尚寛简大体不苛视如子爱如母冬日之爱如春之恩延寿恩信干曜寛简条教可观明于治化抑豪右诹姦恶发摘姦伏弹击豪强剪治强宗弹压辇下检御贵戚政号严明政令甚明严肃为治决断无差严而不残简而不犯豪右大震豪右歛迹听讼理寃摘瑕指姦闻鵶挽铃吏民称赵百姓谣李百姓歌赵三辅课最京师肃然枹鼓稀鸣赭衣尽获民安盗息表贤显善接士推功纳言出任少府出为髙第入守治行入守袁安十年张敞乆任少㳺四为父子为兄弟继皇朝事实京部天府都府尹政士大夫交称其能闾里亦知其名治有能名声闻赫然为政一以诚信至公不敢干刚严不可干听断如神吏民以为神文书躬决为政精敏民不敢欺摘发吏姦列内侍罪鞭朴以治破姦发隐宠贵必寘于法豪猾歛手豪右屏迹辇毂肃清都人相贺辽使叹息京师兴謡诏书褒美擢为宰相三世尹京圄空不自言治益闲暇以严肃擢参政自叙自誉京邑羣书精语布宣天子威德法式自京尹始非有德不可为前贤诗词云霄今已逼词塲继国风谒帝朝承明赫赫萧京兆京河亚尹是优贤政声长与江声在四六警语发端起聨警聨结聨都厢皇朝事实除监察御史翰苑新书前集卷四十二翰苑新书前集卷四十三钦定四库全书翰苑新书前集卷四十三留守留守歴代事实留台留镇留事管钥麟符虎节持节降麻降丝纶赐旗甲社稷臣国元老号良吏有王周之节留守北宫不以武将罕用武臣緑野堂皇朝事实留都别京别都宫钥居留弹压为先保釐之务京都之籥北门鎻钥位置营垒团结民兵顺昌之㨗歉嵗用轻法辇下清肃条具十事军伍画像以事边使押字书名社稷非卿不可陛辞特宴羣书精语任关中事掌北门之管居守保绥綂都邑操纪纲前贤诗词兵符赐上公四六警语发端起聨警聨结聨翰苑新书前集卷四十三翰苑新书前集卷四十四钦定四库全书翰苑新书前集卷四十四经畧使经畧使歴代事实清明仁恕乐其教颂其德有文武材威声风行威名流闻管十三州控带戊巳之位牧人制国轻财爱士绥八州平岭表夷落绥徕㓂攘顺化外蕃贡珍赋诗遣使优诏旌忠遣使加秩计度为上考朞年政成皇朝事实归装无南物北归不载南物文武全材恩信被异域威德着闻民饥通商输粟龙图公为长城一韩一范之谣檄责交趾移文谕寇遣使谕蛮筑城据要害阅兵补阙籍治渠利民买马究利病元昊钦畏蛮酋受约束境内正清方外柔服祖于琼林前贤诗词斧钺下青㝠海旌出衙时龙户集逺人来百越旌旗艛艓中英英桂林伯水驿门旗出梅花万里外仁风被宿麦飞鸾不假骖二十四州民乐否握刀将帅迎牙纛红旗照海压南荒经司幕属事实竝见后帅属门四六警语𤼵端起聨警聨结聨翰苑新书前集卷四十四翰苑新书前集卷四十五钦定四库全书翰苑新书前集卷四十五安抚使附安抚使歴代事实藩岳岳政列岳方州大臣五都伯长文武兼僃士服威爱许以便冝请赦胁从皇朝事实帅节大斾髙牙袭衣金带宣布德泽尤着惠爱政尚寛厚发廪振贫蠲租募粟活饥人百九十余万活饥民二万六千察访邉民利害体量官吏能否荐诸将二十余人治兵以法修战阵之法録功状不以私弭盗三䇿竝用谕木斗以威德诸镇画像立祠百姓绘像以事边使必问安否帅扬年职与父同比召父杜母比狄梁公羣公精语来帅熊罴受瑞析珪建麾作牧以鈇钺镇河阳有弓矢鈇钺之权以文昌为帅长犹待衮衣之还尹正大都节度羣州视公之令如风云前贤诗词改命付忠良威风挟惠气卫甲缀朱綅旌旗蔽牛斗元侯文章翁讲德蜀人思乘轺遐布一方春赵公玉立髙歌起先声已振越溪山㑹稽聊喜得方囘春生尽有秋杀无画船箫鼓出都时近来廊庙多西帅西蜀宣威百万兵锦水花潭照碧油四六警语发端起聨警句警聨结聨总帅属经属附皇朝事实直言不隐遇事慷慨诣阙议攻守之策有用之材纳降上䟽得发遣三昩不愿出他门除宗正簿同游嵩山参议歴代事实参幕賔介佐戎之任介僎之重请倅戎旃陈琳草檄鲁连飞书杜甫不冠皇朝事实议论知无不言论君子小人羣书精语以才佐贤蜀必理致元翼于羊杜间借賔介以参谋猷前贤诗词翰飞逐溟鹏妙选异高标机宜皇朝事实内賛宻谋部分方畧雍容幕画筑堡控冲募民为兵召问邉事直抵戎帐招谕神宗知强至河朔闻子羽除史馆除检详荐堪大任不负韩公前贤诗词韩侯冰玉人帅干皇朝事实画策直言不隐四六警语发端起聨结聨翰苑新书前集卷四十五翰苑新书前集卷四十六钦定四库全书翰苑新书前集卷四十六总监司总监司歴代事实方伯亷使亷镇使指眞刺史银印青绶玉节金貂铜印墨绶赤幢曲盖曲盖朱旗徐邈清白胡质清高杨秉清俭高肇清能李恂席皮羊祜遗犊饮酌贪泉坐无完席行部廵部分路扬镳行部去襜帷命御褰帷叱驭九折坂亷问七州分刺诸州分郡督察奉诏察州督奏郡国山涛搜才彦夏接士庾亮谈咏望风畏肃闻风震竦孺文按故人贾逵举不法奉诏六条手书一纸化行如神恩化大行决遣如神断决如流莫不震竦号王独坐皇甫赈饥乔元开廪鼓楼擒盗桴鼓不鸣政治为天下最布政优优狱无滞囚百姓越江而归呉人襁负而至男女出迎童儿竹马贾父来晚吏民请留州人去思重授并州三临徐州重临荆州赐车葢彰德赐黼黻彰德父子相代兄弟竝任四龙在州二十年在镇十余年召为大农举为守相以补九卿衣绣昼行荀羡年少在外心朝廷皇朝事实八条举按议狱必傅经典部使十二任置籍书屏条便民之事得人一路安贪吏解去宗旦詈蛮贼自叙曰易难一笔勾三虎四证羣书旁引皇华英荡辔丝旌节使节星驾輶轩使车朱轩轺车驿骑使星临益建节出闗少府出节张纲埋轮范滂揽辔览观风俗动摇山岳黜陟察风俗御史察风俗羣书精语州牧四岳持而纲前贤诗词玉节居分陜皇华御史雄绣衣春当霄汉立四六警语发端起聨警句警聨结聨翰苑新书前集卷四十六翰苑新书前集卷四十七钦定四库全书翰苑新书前集卷四十七转运使转运使歴代事实漕引焦心苦形剖析如流任贤能察治否驰传给军开渠通漕置仓省运韦坚裨国彦昭治财邓训省费歳致四十万粟行三百里漕谷给京师运米济闗中三十钟致一石漕粟给中都虚郡廪赈饥下巴粟赈民皇朝事实都漕外计锦袍绯衣心计秋毫不取才器高爽方严清肃贤士最识大体可为模范刺笃之任刺举之官使权甚重歳察亷能専务举官举亷勤之士访三等能否察官吏为三等有澄清之志未尝按吏不纳毁誉以法绳州郡官吏望风而肃贪吏投劾而去擿姦伏一路悚栗奏残暴八州知劝吏不得为姦家莫敢为非福星慈父访民疾苦济民饥减丁口税减冶课便民代输四郡税编财赋科约置财赋都簿赋歛寛平上生财飬民十二事营田赡邉刍粮馈邉精意粮储邉粟支二年供调百万亿运米百万余石有数年之积经度一路之财兴水利面谕言事乘驿奏事召为正言除直史馆赐羊酒使过家小册记兵蠲赋用饶上言其可畏去贪不利止一家河东十一年代纳欠钱擢待制召为侍御清节擢枢副自叙期报明主读碑废务羣书旁引给馈饷不絶辇车骊驾木牛流马飞刍輓粟计户给军负担餽粮羣书精语富其国而不劳于民赋舆衍增分输错出督餫将漕畿漕前贤诗词斯人乃福星西风持汉节出闗称使者却分金节佐均输使星下照翼轸旁又持使节过家山喜入千屯看木牛最慰章滨父老心十郡山河关职掌因为甘露苏黔首四六警语发端起聨警聨结聨运管皇朝事实风力强敏运干皇朝事实设施必告帐干四六警语发端起聨警聨结聨翰苑新书前集卷四十七翰苑新书前集卷四十八钦定四库全书翰苑新书前集卷四十八提刑附提刑皇朝事实外台详刑洗寃泽民讯狱活囚狴犴屡空使民不寃申理寃滥一问得实按部立榜谕民作诗号令简严谕藏器甲许首原劾守臣邀功姦吏望风解印擢用沙世坚单马擒贼阅兵止姦仁者有勇捕督盗贼上疏忧国除御史知杂内出姓名以御史为羣书旁引衣绣持斧羣公精语设纠度之司奉钦恤之㫖岸狱之寄前贤诗词一见刺史天可使人无讼郡县或空囹郎星朝斗作台星使星移照天西去银汉乘槎移使星梅花一笑迎汉节详刑使者来何暮荡节何曽逺藻旒星轺玉节正青春平时持节贵当年山西豪杰归囊牍四六警语发端起聨警句结聨提干歴代事实以佐轺车四六警语检法皇朝事实职専详谳平谳疏驳毌得随长官出廵四六警语提举提举皇朝事实摘山煑海裕民阜邦操敛散赈艰阨视丰歉为敛散覈常平虚数发仓以佐军食拯饥民行荒政延父老问疾苦发赃吏问得失察亷能劾疲软除馆职前贤诗词歛散新陈倚绣衣肯为朕行绥百蛮山岳动摇增气色四六警语发端起聨警聨结聨提干歴代事实以佐轺车皇朝事实使干茗局公直不屈翰苑新书前集卷四十八翰苑新书前集卷四十九钦定四库全书翰苑新书前集卷四十九都大提举茶马都大提举皇朝事实邉用嵗额钞法易马万匹额钱百万嵗计百二十万马多息厚李稷兼三司呉总除敷制迁擢劝在官自辟官属举劾官吏摘山市骏摘山充廏仲秋为市四六警语都大提㸃歴代事实钟官圜府皇朝事实给邦国之用持九路之节虞部出使祕阁因任匿铜籍为羡余羣公精语按南州寳冶之饶收七福广五铢提泉官属四六警语发端起聨警句结聨提举市舶歴代事实仁恕廉洁琛货溢王府梯山航海蛮珍辐凑皇朝事实清节益着助国用寛民力金山珠海蛮賮天珍海舶所䌖海舶之来三路嵗入广南课倍委寄非轻四色抽一之诏四弊二损之论金珠御史羣书旁引亷洁不暴征羣书精语飞艎走浪大舶参云前贤诗词航琛辇賮四六警语翰苑新书前集卷四十九翰苑新书前集卷五十钦定四库全书翰苑新书前集卷五十都统都统制歴代事实戎帅节将元戎出统戎旃为戎臣师出总戎麾建牙统衆分委戎辂子仪出镇宰相率军节制徊翔之地皇朝事实柘皐之捷和尚原之捷挫逆亮于大人洲羣书精语来帅熊罴出领中䕶之权符玉帐而总金坛副都统歴代事实戎御戎右元候偏师戎副参戎倅戎事佐新军佐戎亚旅参戎政军倅之任分军之选佐元戎之斾副旌麾于戎阃分麾之宠翊外阃而专征四六警语统制官皇朝事实好汉呉进复江州立大功取节钺都副总管歴代事实以谋制敌以忠报国当今名将勇盖三军霹雳闪电三箭定天山献俘俘名王灭三国蹀血敌庭筑三受降城以精兵掩不备虽老尚堪一行赋诗祖道皇朝事实总领军政总治军旅发遣自燕达始副总专行熟识机宜朕之关张擒鬼章降木征请持夏国臂知军兼张刘再任赐神武祕畧御札授方畧就赐金器四六警语都钤辖钤辖皇朝事实总辖师徒钤兵之委有将帅才大破鬼章铁山之战皆卿力上泾原环庆图赐神武祕畧边钤兼守入为殿帅州钤辖总管之官擒契丹一将出总州兵出钤尺籍羣书精语就司钤护往涖兵钤参委戎钤往涖戎政之重齐军政宣国威四六警语兵马都监歴代事实典戎护兵职分戎旅招徕山后之民造舟济师翰苑新书前集卷五十翰苑新书前集卷五十一钦定四库全书翰苑新书前集卷五十一诸路将将帅官制皇朝事实西戎无敢犯塞力战却夏人平夏川功为多非郭成不可第人材为三等总将帅歴代事实授钺佩印斋斧半段枪服虎文鸡羽檄鸾旂琱戈秉钺抗旌提鼓援枹美箭良弓右刀左矟鷰颔虎头虬须猿臂精贯白日才气无双学万人敌为国虎臣矫矫虎臣武畅四海国之爪牙誓清中原一身都为胆横槊赋诗即席赋诗不忘俎豆雅歌投壶下马作露布图上方畧方畧何如晓畅军事元老壮猷料敌如神十策五间一竒减灶增灶万囊壅水枕席过师暗合孙吴虏在目中飞将枭将号杜彪谓铁虎飞将军熊虎之将辕门二龙黄驺少年中兴锐将大树将军号真将军万人敌草木知名不从中御八阵图背水阵横行匈奴九战九胜八遇八克以少击衆取粮于敌焚老上之龙庭勒功燕然凯歌振旅凯旋虎臣献馘择日设坛拊髀颇牧卯命辰行跪而推毂鹰扬龙骧虎奋虎视龙骧阚如虓虎赤兎突阵兵威如破竹疾雷卒电云彻卷席雨洗天兵勐将如云怒如严霜喜如时雨赏如髙山罚如深溪奔星震霆雷合霆发止雪反风刺山飞泉酹酒祝江将门有将西平有子列耀斗魁太微上将天目皇朝事实归舟惟载图籍边使不敢仰视贼闻姓名图形以进西番唿为父下马扶辇焦山邀贼几获乌珠海州之捷柘皋败冦涂甲冒火兼四美应飞来之识贼不敢逾河饮马以勇果济竒智每战动鼓乐变化如神勇冠三军恨见卿晚自叙顾盼示可用羣书精语匈奴未灭甲第何营匈奴未灭何以家为持鼓挥桴临难决疑以将为命以兵为威名暴夷貉威澹邻国上将坐而伐谋八阵校武七擒即戎翩翩飞将董我三军战如守行如战战必胜攻必取以正合以竒胜动于九天之上高垒深沟蛇营鸟阵正正之旗堂堂之阵九羌衅鼓六狄焚旗倾山碎卵淮徐献捷河兖凯归安边境立功名闑以外将军制之杖马箠下数十城乘长风破万里浪金方之气凝为将星惟弟惟兄莫非颇牧允文允武明诗閲礼授钺四七前贤诗词拥麾为汉将论兵迈古风戈矛虓虎士文昌动将星寒光照铁衣洗劒青海外郊云拂画旗双节夹道驰行年三十执金吾大将龙旗掣海云从横逸气走风雷蒐兵四把降王缚四六警语总帅发端起联武枢翰苑新书前集卷五十一翰苑新书前集卷五十二钦定四库全书翰苑新书前集卷五十二太守太守歴代事实符守州长师帅郡将黄堂皁盖朱旛一麾五马领鱼分虎鱼佩珪符瑞符青龙符铜鱼符玉麟符铜虎符竹使符双旌五马车朱两轓隼旟熊轼纡青拖墨方寸之印丈二之组清白吏独立使君清彻底清白自将清畏人知四知之畏清如氷雪清见越石酌泉赋诗受鱼垂庭舶物无所取文武兼备文武有牧御才天下长者良二千石召父杜母慈父训如父爱如母蒲鞭苇杖皮鞭有脚阳春万物吐气一州受福布诏中和宣布诗班春教以礼逊孝悌之训条教可纪薤本铛脚驱蚊扇记恶碑有千里眼职事称神决郡如神抑强扶弱摧折豪强摘发姦邪东海大治豫州太平为三河表为十郡最治有异等治为第一奏课第一清简为最政平讼理囹虚盗息市无二价道不拾遗狗不夜吠卖刀买犊无襦有袴麦两岐禾同颖蚕四熟鳄逺徙虎渡江蝗赴海风灭火有凤凰麒麟无蝮蝎鲸鲵兴学成都北州多伏氏之学下车脩庠序之教宾客满门掾吏为师友陈蕃设榻成瑨坐啸劝务农桑躬劝耕农修堰溉田筑堤溉田二州民就食其境开仓一境获全耆老歌徳吏民立祠魏郡歌岑君平州歌田君叔度来暮何武去思谢安去思居民富去见思吏民爱敬作歌临轩册受光宠守臣赐衣以遣赐诗以饯徒得君重台阁典州谏官补郡令仆出守宰相出为刺史试望之于冯翊会稽赐书具对建州若在朕前手迹以赐方国玺书增重赐金愿得耿君迎细侯复借冦君前后八年入为三公入拜三公高第入为宰相高第入为冯翊八居九列自县之州承虞公之政不易袁公之政鱼书离任鹊羣拥车攀辕卧辙截镫留鞭老叟持钱耆老遮道郡人攀舡送四龙三窟万石父子相代兄弟继踵大冯君小冯君大南郡小南郡豫州兄弟之政洛州兄弟之碑卢奂不坠家风恭仁乃是义方望之子育翁归三子冀州故人后堂邑子鼓吹游乡党富贵归故乡衣锦昼游衣锦还乡还乡荣亲过家上冢懐故土出为郡吏荆部联璧河东股肱汝南心腹河润九里梦刀画鹿雨随车岁旱祈雨大至登楼谈咏着屐游山东海大治吏称神明移病民息讼合浦珠还棠棣碑草木知名翰苑新书前集卷五十二翰苑新书前集卷五十三钦定四库全书翰苑新书前集卷五十三太守皇朝事实良二千石真良太守号称循吏得好知府相继号良吏一介弗取一砚不持一龟一鹤市药往任戒市南药市白集一部清节为世戒馈送不入已不饰厨传以邀誉和易人不忍欺恺悌为政郡无留事为政简易剖析如流寛简便民官府如僧舎记事不置版照天蜡烛水精灯笼以名教成端厚之俗五年成一信治为荆襄最江浙称神明所至有声治为湖湘最成都杭越尤着治状着闻比为子产比杜诗比汉循吏慙见侍中政尚严明治富民罔冒辨孤寡之寃作爱民诗谕邑宰施惠风雪间劝分以家赀先减价粜常平发常平不俟奏岁饥寛盐禁大饥纵民出游増价来米商减价米自平青州活十万人益民无馁色南康民无饥色赈饥蒙嘉奖缓私鬻之罪捐公帑代民输不催科而税办释监锢而人偿逋推广东阳义役不免大将家征徭先张后王邵父陈母田里唿余佛民思如慈亲所在歌舞遗爱民恐报政而去受代民遮道絶桥遮留邻郡愿公牧我人愿得向公三年二邦争于界上无伤补阙桞蜀民庆复来不治园圃为文戒侈靡不事游宴着游观法以戒侈镂判语为戒民集王公异断复通济堰复陂进秩陈公堤大兴学校出俸助兴学奖学行而士知劝养成人材以优暇脩武备成都军食充给给军不扰及民不先士卒受赏即席诛乱卒捕乱卒于笑谈从卒喧譁不问自沮务去民疾豪猾敛手冦攘屏迹道不拾遗外户不闭严保伍而盗息岁饥盗得减死诱盗推以赤心籍降盗为兵贼不敢复近境释兇恶之囚狱常空待内侍无加礼奏禁内侍货易沮中使欲持兵北使洁服入境指使异域奏罢进奉奏寛保马年限不以祥瑞奏不奏瑞芝陛辞言佛老之害上嘉明练上称不畏强御上言何事不了北门锁钥赐钱旌洁遣使问安否政成许召入辞许召御书録课最故乡昼锦不屈法阿乡曲亲旧屏息不可干以私祈雨旸辄应入境而雨随车雨彻元济祠更漏分明蝗自出境蝗飞坠水鹳诉取雏止讹之术自叙催科政拙作五君咏谬叨龟组无干局誉号屠伯州如斗大鬼揶揄愿奉三年计羣书精语刺史荣矣天子有诏一州表千里师有玺书之劳有君臣父母之道膏雨吾土荣骖熊轼万物吐气所居民富所去见思宅生千里之师承流宣化仁风扇越熊伏轼前皁盖分辉前贤诗词官闲事亦无燕寝凝清香苏州刺史例能诗望崇早合归黄阁一麾行指斗牛边今朝自请左符来紫马从西来良守此凭熊剖竹赤城边我是玉皇香案吏此邦宜着玉堂仙人望使君如望月老手便剧郡瀑布声中閲簿书贤人当重寄文石陛前辞圣主碧落神仙拥使君因君水更清急唿疾索初不闻作郡庐山下豫章太守吴郡郎政成定入邦人咏得郡东南地更幽鹤发州民拥使车得郡江南差可喜玉皇知渠是廉吏长官亭上有新诗诏下虎头州公余身在水云乡万顷平湖几案间岭上岚光湿画旗粲粲元道州衡阳太守虎符新便领吴王第一州卿月升金掌汉家太守治材髙江边无事州人道使君如羊杜新赐鱼书墨未干红斾拥双节拟筑沙堤到广陵涂雌郡阁闲缇骑朱旗入楚城满城歌舞向朱轮使君家似野人居衙时龙户集宜人独桂林英英桂林伯大夫应絶席万里分符去南斗避文星风流汉署郎元侯文章翁汉庭初拜建安侯画㦸拥诗人师帅得贤侯暂辞双凤阙田父夸新尹公来雪山重元戎小队出郊垧氷壶玉衡悬清秋岳牧用词人人生五马贵琳琅照一门秉钧方咫尺金章紫绶照青春刺史诸侯贵颇愿身为汉嘉守乡郡荣归及壮时江花照锦衣四六警语起联潮岳平江黄婺楚临江辅郡饶黄嘉定武冈瑞南康兴化警句警联嘉定安庆桂阳婺栁岳建处武冈南剑衡抚太平抚建昌贑鄂袁结联澧湖安庆兴化平江贑泉湖广翰苑新书前集卷五十三翰苑新书前集卷五十四钦定四库全书翰苑新书前集卷五十四通判通判歴代事实上佐佐守别乘黄绶皁衣绯鱼屏星箳篂题舆泥轼别榻忠烈慷慨忠肃公亮方正亮直公清如水公辅量宰相才荆楚材千里驹宗室千里驹可敌三王唐多名士有能名委腹心为股肱展骥足同宣教化参校政事处议当法散粟活人开仓赈饥海沂歌纪徳碑有惠政有政绩刺史辟从事为刺史引命处士宜得英儒品置六雄制诗赠行择日而遣别驾知州长史为州长史摄州上佐州事迁尚书至三公玺书褒政绯鱼赏功扶老出迎酌水奉饯从容山水间岸帻啸咏清论终日皇朝事实监郡倅州府判分乘倅车别车有贤行不分珠有台辅之量有宰相之器异日秉钧知密院水晶灯笼为文戮鳄不屈贵使外夷禀正朔抗论内侍杖黥猾吏奏除农器筭请置常平仓请减市木数岁饥食有余左右郡政济太守以寛与知州争事佐郡守之治中书籍治状请择宗贤摄储贰献平戎十䇿馆职外补召入史馆直史馆为转运戮郡奸民自叙安能雌伏聋丞持板荆州从事君孝超卿无展骥能自放山泽羣书精语可以从容于山水间复践端寮之列名贤诗词半刺已翺翔欲化北溟鲲通守三春风风月平分破风烟入兴便成章风流别驾贵公子赖有风流半刺史吟风弄月思天衢但忧无蠏有监州风流别乘多才思志在必腾骞三年佐郡神明政守官清且闲朱绂白银章别驾得王祥佐车屈时英曾子独超轶风流半刺史中和助宣布看即吹嘘送上天画堂五丈容旗旄四六警语起联警联结联翰苑新书前集卷五十四翰苑新书前集卷五十五钦定四库全书翰苑新书前集卷五十五教授教授歴代事实教学之官学问可为文学经学师经师州博士经明少双乡校皇朝事实端榘矱肃衣冠正已率人正身律物不交嬖倖治化本源不撰书启不撰乐语不兼他职诸生有所矜式四方闻风而至所至学者从之训督有法度着文谕其子弟升堂训诸生经义斋治事斋作新学碑上封事言当世务晏殊荐尧臣曽巩荐师道召为国子直讲赐对除校书赐对契上意京官位佥判上自叙官独冷寒无氊何以教人为冗不见治好为人师旁引杏坛槐市芹泮頖宫多士广徳心师严道尊待问撞钟变邹鲁之风道所存师所存羣书精语率厉化服使躬问学蹈榘矱使知所以明善脩身之方齐家及国之本进诸生告以圣贤斆学之意前贤诗词广文先生官独冷呉兴先生富道徳先取先生作梁栋宛丘先生长如丘头虽长低气不屈冷官无事屋庐深泮宫先生非俗儒先生堂前雪月苦广文直舎官槐隂两官不办一丘费床头杂説为爬梳先生依旧广文贫小儒不叹广文寒回顾广文寒端居广文舎君勿嘲广文坐客寒无氊讲道出新贯不日经筵重坐席四六警语起联警联结联翰苑新书前集卷五十五翰苑新书前集卷五十六钦定四库全书翰苑新书前集卷五十六幕职官歴代事实宾筵上宾判佐从事莲幕风幕宾幄博学强记行修学进博学属文以文章称起草院文苑氷壶凤凰芝草西山有爽气居幕谦谦廊庙之材才畧精明武昌多士东都多才河东小朝廷极一时选皆一时选皆当时士一时髙选皆为显人从事多名流制军府庶务参佐军政尽理箴规咨访得失有出人之见考功奏第一罗温石辟荀孔辟许韩先奏后聘礼以上宾接以交友昆弟同幕登楼谈咏率宾僚避暑泛绿水依芙蓉韦思谦岂池中物皇朝事实宾彦宾佐宾采上客常毘使轩一时名士雪作留龙门皆天下名士羣书精语幕府不为得所宁乆遗于诸侯以良士而賛贤侯式重弓旌以光樽爼从事在宾幄之间幕吏之道有事必言嘉南海之能得人贺其得贤主人幕中之辩豫筹幕府擢参兵谋所辟实兼人之才前贤诗词谈笑青油幕氷壶幕下清芙蓉客暂依归路芙蓉府风云入壮怀幕府初交辟数论封内事幕府制中权幕府盛材贤早作诸侯客遂筑黄金台幕府媿羣材白头趋幕府黄金台贮俊贤多将军昔着从事衫幕下今朝又得君即日连镳向阙时莫独吟夸玳瑁簮清秋幕府井梧寒婉婉幕中画签判皇朝事实盛府元僚天才佐治之材儒学知名究心吏事尽心细务尽心其职事悉委公除集贤校理召见论伐安南不知有宰相不茍徇监司踈逺蔡卞魏公不知荆公前贤诗词留君望此府看君摩翮上青云却向红莲幕里行辟书今日看君去书记支使歴代事实主记记室有器局闳辩通敏文檄豪健章表繁富翰动如飞檄愈头风下笔成书下笔不休精于简牍重其文章为文瑰竒文理贵中主上表章奏记翩翩飞书驰檄宣州多贤雍州妙选八掌书记金马石渠之亚详于讯覆有事必言召拜侍御史骐骥千里皇朝事实幕书侯藩载笔奏记之任参画之筵辞不往羣书精语从事于是府而流声实于天朝含思而九流委输挥毫而万象骏奔以人文掌宸翰才华登贵仕其简才亦金马石渠之亚军旅之佐奏记之任飞书驰檄用枚臯绩茂戎轩才优管记植密画于借筯之宴发羣谋于章奏之笔非闳辩通敏之才不宜居宾主相得前贤诗词宾筵得佳客立谈有边计美名人不及自可持旌麾触热向武威书记赴三捷好在阮元瑜判官推官歴代事实判佐佐幕宾佐宾彦宾采宾寮王佐才舎人样文学超迈才思俊丽学业才画援笔成碑健吏清干善断小朝廷奏辟旧僚后为相入为公卿出入将相纱笼中人介胄持斧栁裴俱为白身判官入为御史皇朝事实民得不扰夷人称吾父盗多全活焚王均书论美人称教㫖自叙拂衣而去羣书精语赞戎军而糺羣吏幕府之选下台阁一等运筹盛府言必端详军府之要掌在宾寮前贤诗词老气横九州秀气冲星斗亦上赤霄人麾下赖君才并入三台星里拜文星燕台上客意何如飞书走檄如飘风京兆田郎早见招塞上得国寳逈然青冥姿良筹佐戎律书记日翩翩君行佐纪纲幕府盛才良云深骠骑幕英才冠三军歌舞淹留玳瑁筵推官歴代事实佐宾幕赞察廉坚正鲠言言行刚直擢任不限年皇朝事实方重自持在选处之澹如宰相才真宰相器有廊庙才有台谏风处事精审决断精敏府事悉咨雪寃骤知制诰活寃四人伪印疑谳职事争辩日食上书上疏论冷清罪上疏论边事作当直箴举笏击蛇代还除着作传字总之为婺州观察推官代还真宗见而异之特转着作佐郎半岁知制诰除太子中允荐除监察御史用荐迁寺丞论荐推其友迁户部判官除御史前贤诗词太府冠羣能君如汗血马政好抟扶整羽翰深入黄茅作从事四六警语发端起联警句警联结联翰苑新书前集卷五十六翰苑新书前集卷五十七钦定四库全书翰苑新书前集卷五十七曹官録事参军歴代事实郡督邮州主簿纪纲掾纪纲一州纪纲一郡纪纲大府总録衆曹举善弹非纠愆谬举纲目景佺折司马绍业劾刺史司録举公过与一府政事以干治异礼尊任置在宾席郡之极位以殿最升降拜监察御史皇朝事实上曹纠曹州纲纲掾州簿士论称美诗人活民赐钱狱寃获伸理狱有能绩诉者请属叶掾与宰相争事问以边策陈当世之务择通才举明谨端恕召为崇文校勘自叙拂衣而游天下羣书精语名列府竂职参军事为枢为相何莫由斯提纲未几羣辖载孚向事圭符实司纲纪纠察属县课责下寮前贤诗词喜见朱丝直与语才业立纠郡南海湄郡内政无双英掾栁家郎犴狱寄廉平为吏专文法二溪寒色助清威四六警语司理参军皇朝事实有气节明敏有材折狱之司与太守争是非与转运争决囚与州将辩疑狱察盗狱寃治狱称职上书论天下事选明敏选强明上自选择不得预帑藏不得兼他职王韶受知持正获荐鲜于逊能召为太博误入人者批歴不胜任者两易鬻马徒步而归前贤诗词晓然乌兎轮枉直情必通四六警句司户参军歴代事实祠曹户曹槐笏清吏要官三絶三语霹雳手南山判素有仁政不行鞭罚诏为御史官至司空骂贼念珠曹七品官皇朝事实商确古今共称文章挺之受知召试为校理除太学正自叙作欢喜诗作措大官前贤诗词曾屈诗人杜审言清风古气满眼前桂林户掾旧能文才华汝尚为丞掾木天须此士吏能官政有祖风四六警语司法参军歴代事实奏谳掾断狱平恕用法平正莅事明济吏感恩信民歌佛子与太尹争是非对刺史问疑狱号狄斗南比于东海入为大理丞代使絶域皇朝事实不售舶货竒才名闻天下参法律曹司三尺律议狱合情议事守正遇事不屈毅然守法奉公不茍从游伊川见知东坡自叙鄙钝不通世事羣书精语往司三尺之律官决平之司无舞文之过通世事前贤诗词掾曹乘逸兴栖栖法曹掾诗句多夏景东阁观梅动诗兴法曹贫贱衆所易日暮归来印几窠幕下风流法曹掾四六警语州都监皇朝事实䕶戎职分戎旅外领屯衆护州藩之兵食无膏粱衣靡文采深沉有智畧击败侬贼巡检皇朝事实警巡逻四封之警职司警逻蜀中之杰神射数战有功进筑西鄙以五百人破三万骑复河州为诸军先羣盗闻桑殿直皆遁诱降请赏以官四六警语巡辖马递舖事实捉驿驿递主邮传四六警语翰苑新书前集卷五十七翰苑新书前集卷五十八钦定四库全书翰苑新书前集卷五十八知县知县歴代事实邑长令尹官长百里上大夫县大夫墨绶轩绥凫舄朱轮华毂铜印墨绶清白清洁踈直清廉毋挠其清咸归其清不润脂膏令作斋马莱芜生鱼寿春留犊不受遗果天才吏能神君良令健令神明君文武大才文武才干廉俭有用社稷之器元鲁山陈太丘布政宣风承流宣化导以徳化余杭化行建康政清鲁恭徳化仇览教化刘矩礼逊投纶牛刀烹鲜获禽制锦鸣琴闻弦植花种栁鞭罚不行寛勐得宜垂帘昼日伏臈放囚新岁放囚置水投书铁船渡海豪右敛手豪右挫气贵戚歛手豪右侧目鬼神破胆豪猾改行吏无招权搏击豪强李葱发摘尹赏治剧虞诩利器西门投巫三善三异政无双治第一市无二价道不拾遗卧不闭门桴鼓不鸣狱囚无系三年无囚繁阳异政山隂政绩新都政平为三河表为三辅最为二川最为天下一为诸城首刘昆反风祝良注雨风不鸣条鸾集学宫鸾降庭木虎皆出境蝗不入境凤集其境勐兽渡江兽皆南渡尊贤共治任人故逸贤者五人武城得人着谕蒙篇授孝经义以孝友教令子弟就学劝民垦田劝民耕桑决漳水生稻引河溉田厚四民业教民种桑户口十倍课入踰常视人如子为民父母晋阳保鄣益昌阁诏武原开仓矜恤孤羸怀附流亡惠养黎元代输租赋代民挽繂抚弱以仁求人之瘼人称贾父民号番君爱如父母敬如神明育男以字生子以姓立碑颂徳刻石纪惠安阳立祠浚仪配社李钖去思刘君见思民不忍欺邻县襁负而至郎官出宰卜式试治民单骑赴职单步之官单车就路职满百姓乞留攀车充路乌鹊拥行考满量留增秩诏留延英召对宣政试策榻前访理人之术玺书褒厉朝堂钖宴赐绯褒称东观画像除中书为太傅为三公拜为司𨽻为中大夫録尚书事任县为郎拜畿大郡迁二千石三年迁太守山隂父子江东兄弟歌于蒍子皇朝事实佩县铜墨结县同之绶竒才读五车书日赋五题赋横舟之句谕民五十篇书名曰法范吿以孝悌忠信使知养老事上之义清水明镜清如水平如衡以为神明察吿杀牛之姦为政简严冦公恩信晞颜美政削木为牍片纸榜门期会惟掲县门勒巫为农片言断狱富平治行河清十竒邑庭如水民化至于无讼政事为十县最新学校兴学教生徒谕遣子弟就学筑堤衞田导海为利筑六堰疏斗门泄湖水课民种桑拔茶植桑除无名租莱公柏着作林鲁公浦以范为姓视民如子相吿语勿违教命遮道聴还金堂去思顷城民乞留杖衞士暴民田教义勇为精兵谕止叛卒察四善三最为司农簿召试充馆阁召直史馆迁殿中丞擢提刑江宁为诸县法益都为天下法自叙非百里才愿寛辔䇿毋使掣肘后曹对责绊骥足春雉未驯髪白飘零未能操刀而使割赋归去来县为难治被里放衙羣公精语用重典以威姦暴铺大和以惠鳏婺惠如春风三月大化乃氷其清乃玉其白荆玉不及喻其温南金不能方其利三惠如何勿思三栁比于甘棠于吏有君臣之道于人有父母之道宰大邑如烹小鲜导王者之泽以被于下求庶人之瘼以闻于朝劝民之善而除其恶兴民之利而除其害前贤诗词宛然陶令风为官不爱钱秋浦玉为人日觉氷壶清剪棘树兰芳髙义薄层云词塲继国风河阳实少年山雉移舟楫緑槐夹门植朗然清秋月春风满城花今日潘怀县六月冷如氷见客似无官出宰山水县摩手抚鳏寡三年理尚寛诗书坐满箱徳政是吾师官清马骨髙犬眠花影地如今县令亦风流看君宜着王乔履为政风流今在兹桑下雏娇稚子仁古㕔无讼醉何妨牛斗星边贯索空踈帘衙退卷花轴雨湿莎庭放吏衙砚匣留尘尽日封壶觞调笑民平讼月明无犬吠花村玉壶寒氷不受汚案上文书畧米盐半世功名初墨绶聊纾墨绶奉安舆拏出头来放早衙惠与清漳流贤人宰吾土白玉壶氷水长流玉琴声铜章美少年县幽公事稀县花迎墨绶先知虙子贤身去青云一步间种秫作酒不种秔四六警语发端起联警联结联翰苑新书前集卷五十八翰苑新书前集卷五十九钦定四库全书翰苑新书前集卷五十九县官县丞歴代事实赞府廉吏长吏通判县事佐理一同县之副贰佐县有称署文典狱处烦应卒主刑囚纵囚自归清静无欲简静辅理吏谓真清种学绩文讲经蛮伏以职事对府当位极人臣占气迁丞数年登列岳秩四百石位八品皇朝事实贰令议事佥檄处事益明白黥猾胥论免和籴择秀民置之学正心诚意之学惠爱民称邑人颂遗爱自叙渉笔丞负余闲官不领公事年老病聋忽忽不乐州县徒劳人羣书精语蓝田㕔壁记二令一邑鴈鹜行进再转为丞余不负丞老槐鉅竹吟哦松间吏之长曰丞邑人宜之颂议必归丞有管辂之才七十日迁丞前贤诗词花绶傍腰新圣朝收外府因君贰职蓝溪上剩有老农歌賛府四六警语发端起联警联结联主簿歴代事实纠邑上辖祭灶凤栖之位管辖之司百里鸾栖千里驹有王佐才北京三杰有能名赋喜雨歌秋风徐浩文学存亮文辞勾稽抄目主掌簿目口记无差处事敏速遇事蠭锐移文驱虎无如杨主簿去为宰相后至吏书累转司业荐为校理皇朝事实公辅器宰相器擢寺丞伟人簿领有是人关中号三杰伊川称其才纯介好学经行淳备讲春秋通易集教县庠折黏鸟竿欲观佛首老姦缩首邑赖以治均税民不知扰水灾准去蠲放民不忍其去王衮见而下拜髙士轩辩藏钱之讼自叙矮屋髯须短簿闲官叹后时四十为主簿赴官控驴高士不为羣公精语出纳檄之要皆总治之前贤诗词犹能掣巨鳌主簿意何如脱身簿尉中才拍翰林肩公归不受私主簿吾宗秀瑶台影里据胡床天球不琢中粒温白羽尤能效一挥门迎长者车枳花春满庭穷经尽到昔贤心读遍牙签三万轴日餐秋菊嚼春氷徃吟平地千苍玉应敌皆言笔有神父子仇香仍一门飞上木天校文字四六警语县尉歴代事实仙吏少府黄绶五色棒鸂鶒滩射鸭堂读七志善五言着鲁议寳剑篇着名三杰文学知名骆刘有文名屈宋作衙官有台辅器此明公座位极人臣春兰秋菊清水明镜聪明小儿聪明尉清心苦节以清谨称以干治闻以刚正擢以廉谨闻挺之材吏宋璟大节韦伦干力宗元名声擒姦擿伏不避豪强望风敬惮蓝田判狱南和惠政畿邑为冠发粟惠归一尉岁不独饱上疏讽从禽歴右司入翰林迁御史拜察院拜拾遗数年拜相子真为仙佛道仙道皇朝事实质直刚劲一日千里器识不附章杰不为秦客通五经铁面少府追斩贼酋手杀强盗手㦸刺盗杖遣菜食之人旴江报政録境内肃然召试馆阁除寺监簿召为大理丞为国子直讲辞荐与叶齐有忧天下心人说江山尉慈溪倜傥自叙香尉金濑诗寸禄贱官位卑羣书精语时辈共以为荣才望清髙标格孤秀前贤诗词皎皎鸾凤姿仙尉赵家玉隠吏逢梅福安可识梅生已作观鱼槛凄凉为折腰受材实雄骜县尉是辞人梅生有仙骨时誉何籍籍声华满氷雪春草迎袍色花随黄绶新青山当县门白头新作尉送君为一尉黄绶一神仙心在青云世莫知能为白下东南尉潇洒有林泉日髙窗下枕书眠四六警语发端起联警联结联翰苑新书前集卷五十九翰苑新书前集卷六十钦定四库全书翰苑新书前集卷六十总监当官总监当官皇朝事实作院兵器坚利为作院法交引乞严伪造之禁库务置笼㕔事以防疑谤监门不雨上疏茶库好学有文管库几十年监场承矩荐王旦监税有徳者公勤廉干者具奏州粮料院事实出纳不限时日召除集贤校理钱监歴代事实钟官圜府之职皇朝事实涖金冶之司司寳野之饶收七福广五铢增课十余万前贤诗词官曹似是钖与铜监仓事实治事不懈当庾氏之掌服劳廪委旁引掌粟入之藏居官长子孙治粟都尉太仓令前贤诗词空垂不世名发廪忻斯箱不知公子是监仓一官仓庾真堪老监盐事实置均输㩁束池卤盐铁㩁束之籍领盐卤之务修牢盆谨衡石皇朝事实学士盐复海陵堰筑捍海堤旁引胶鬲举于鱼盐监酒事实题诗知名上河西兵论有史学课赢者升奖召为正言旁引辨五齐之名麴蘖必时水泉必香𣙜酤前贤诗词诗篇四海传欲试贤公子糟麴困薰煮忆昔洛阳董糟丘我方冻坐酒官曹晨对梅花无酒温监镇事实不行市易法召为检讨官四六警语发端钱监监仓监税监场翰苑新书前集卷六十翰苑新书前集卷六十一钦定四库全书翰苑新书前集卷六十一家世歴代事实世称德门鸣珂里凤阁王家万石张家三㦸崔家世号太尉家三相张家七叶珥貂三世仆射八叶宰相七世内侍累世宠贵五世相韩十世为卿四世太尉九世清徳三世掌制诰一门九侯一门三相万石君位司徒者四世窦氏贵盛父子咸以为荣膏粱华腴传龟袭紫父子为相父子名播四海父子列将并为师傅父子继相拜前拜后父子代作帝师父子同为省贰父子至相父子为相屏风隔坐双珠出老蚌兄弟两骥双珠二龙八龙两凤连飞龙跃云津三杨两到三珠树三列宿河东三凤贾氏三虎平舆渊二龙马氏五常王门龙凤大冯君小冯君玉昆金友慈明无双僧弥难为兄季方难为弟当今无对以弟代兄前兄后弟棠棣碑连珠集时号三君孙郎皇朝事实一门二相三参政二侍郎一门六内翰王韩二族父子宰相祖孙宰相兄弟宰相父子执政祖孙执政兄弟执政叔姪执政三世宰相三世执政四世执政父子建节兄弟建节四世节度父子学士兄弟学士父子贤良兄弟贤良对客侍立宰相侍立父子名动京师父子继世掌史父子在廷梁颢有子文学世其家内举为将手植三槐韩氏八子窦氏五龙二宋二何二苏三孔三曽偕中进士俱以文名俱以儒名弟拜相兄草麻羣书精语家世以清白崇徳实公侯之子孙蝉联珪组世为显着太师之子太尉之孙奕奕四世崔之为冠言门阀者为时表清望标门典章饱于闻见名卿贤相之家带砺传于子孙四节辉映庭列钟彞笥传组绶世有显人爱甘棠况其子乎前贤诗词门阀冠云霄世家表甲第家声盖六合地甲门阑大世禄金张贵簮笏自怀绷同时为诸侯族大徽音逺七叶珥汉貂名家莫出杜陵人家声赫奕冠前贤灵运子孙俱得凤尚书勲业超千古后有祕丞前给事高门世业有公卿双珠出海底克家何妙年疉玉生文翰兄弟早有名君家兄弟不可当如君兄弟天下稀俱有千里骨麒麟阁画鸿鴈行玉秀兰芳好弟昆君家兄弟真连璧四六警语阀閲子弟歴代事实平原佳公子世家子弟游闲公子越公儿郎有家风在台阁习见故事兴吾宗者此子佳子弟芝兰生堦庭谢𤣥不负所举真吾家千金寄门户诸贤隽子我家龙文显官须子弟为真杨震子孙挺挺有祖风积习名教皇朝事实不坠门阀真名家驹夷简宰相才问子弟以宗愈对羣公精语奕奕皆有一种风气不镂自雕非鸾则凤承平王孙故态真房太尉家子孙也兰砌传芳鲤庭禀训骥之子凤之雏世济其美守其业称其家前贤诗词芝兰叠玙璠渥洼汗血种凤穴雏皆好门阅冠云霄云有骥騄姿人门子皆冠东山子弟家风在闺庭兰玉照乡闾家声器宇存籍籍名家孙烜赫旧家声嶷然大贤后承家从昔如君少郎君玉树髙早觉仲容贤四六警语翰苑新书前集卷六十一翰苑新书前集卷六十二钦定四库全书翰苑新书前集卷六十二事契座主门生歴代事实𫝊衣付钵沆瀣一气就中书见座主谢衣钵不迎不送诣阙讼事引进士谒门生遍天下云母屏分隔座主作相门生批诏门生门下见门生皇朝事实羣书精语手持文柄高眡寰海使操刈楚之柄号门生而不知恩非人也鸾凤集权公之门前贤诗词门馆旧桃蹊犹是门下客再造门馆迟春官验讨论终是留侯门下人令公桃李满天下满城桃李属春官错认颜标作鲁公四六警语故吏歴代事实旧吏遍天下韩李皆晏门下逢戎避道掌财有声并为三司奏复浩官市药遗训奏授判官羣书精语三得为属吏前贤诗词遗簪堕履四六警语同年歴代事实列名慈恩寺大燕曲江亭榜花杏园宴同年固有情一双前进士皇朝事实庐山髙榜中得人器之从学温公羣书精语有司题甲乙之科隔同年之面前贤诗词粲若琴上星通家不隔同年面收科天陛顿同时同芳晋堂桂题名犹记榜间黄徃年莺谷接清尘同到蓬莱岂偶然大尹是同年共听禹门雷四六警语同官歴代事实同寮同舍郎性狷介同班共事九官相逊皇朝事实同馆恤尹洙之家羣书精语天下之遇未有如此同其后先同其初我虽异事及尔同寮同寅恊恭和𠂻哉前贤诗词丹墀共拜嘉同官尽才杰曾共伏青蒲郎署春同宿同舍有辉光分曹限紫㣲书殿忝聨衡俱为蜀使臣为寮记腐儒还曾同制掌丝纶知心不独为同官春满东朝接珮声声名烜赫文章士四六警语交代歴代事实合符而出及瓜而代旧政告新为政寛勐猥承君后不易其政何徳以代后接者未易山隂告新狱市为寄代何为相羣书精语瓦石在后糠粃在前前贤诗词后功掩前羞子孙不相忘四六警语交契歴代事实文章四友三友一龙耐乆朋忘年友忘年尔汝大父行忘言之契神交饮醇酎胶漆房杜相友莫逆交千里命驾同舆连壁缟带纻衣侨札之分四夔两龚倾葢相恱定交杵臼先与纪友后与羣交友伟交叔度尹班相得萧朱王贡后有庆亷亷蔺白犬丹鸡盟大儿小儿广絶交论皇朝事实交大雅大忠大直天下贤者曰君实景仁永叔服魏公徳量韩李更为仆笃于朋友魏公善师鲁麦舟之惠羣书精语同心其利断金合志同方营道同术责善朋友之道也合堂同席而坐相视而笑莫逆于心交浅而言深者忠也草木吾臭味也乐莫乐兮新相知行则连舆止则接席吾崔君一人心照神交惟我与子身虽胡越意存断金握手出肺肝相示郁郁兰茝婉娈埙箎一面契若金兰前贤诗词同心许断金意气一言合坚乆如金石交情老更亲异县昔同逰四方上下逐东野不枉故人书且喜百年有交态重得故人书难隔故交情尚记门间半面人今日更为同社人阿阁鸾凰野田鹤少年乐新知轻言託朋友君子芳桂性小人槿花心四六警语世契歴代事实有家世事分累世之交通家子弟父党造门闻名命驾拜牀下与声子善杜甫世旧作五君咏皇朝事实同榜子弟羣书精语有通家之旧丈人吾父之友四六警语参谒歴代事实扫门求见王门曳裾竒男子愿见将军随从不避风雨造请诸公伏拜宾阼耳余上谒开云见日互乡童子见愿闻命于将命者逢执事之不间羣书精语待于下风愿有谒者愿望履幕下承颜下风君出我入如相避然伺候于门墙者日益进裹章服以揖上官前贤诗词升阶揖侍郎独耻事干谒烟波万里谒文翁先容歴代事实因徐辟求见称咏延誉齿牙余论用人必因媒介观其所有必为国器羣书精语蟠木先为之容牺尊青黄沟木朱蓝犹足为器有人先㳺先谈则枯木植功无介绍安从行乎公卿士非玉璧谈者为价负天下之望者为之前焉无左右为容之介崔与李继至而交説前贤诗词光掩连城珍四六警语参谒翰苑新书前集卷六十二翰苑新书前集卷六十三钦定四库全书翰苑新书前集卷六十三庆贺被召歴代事实安车蒲轮河东以誉召舍人趣治行召对宣室吾今召君朝奏暮召四辈督趣召见金銮殿三徃币聘皇朝事实宴罢相如至五表请捍邉肩舆至殿门潞公唐肃同召前贤诗词北极捧星辰欲谒明光殿驷马临道嘶谒帝向金殿趣召赴严阙忽有飞诏从天来程途却上大罗天几时诏下归丹阙治装行入觐诏书许逐阳和至公驾云鸿上碧穹召节自天回使节玉皇诏君登庙廊紫泥夜下日星辉紫诏斜行下碧穹四六警语迁转歴代事实一嵗四迁一歳九迁嵗中超迁旬月取宰相不四年为宰相即日拜平章九十五日为台司数年至刺史十年至宰相不十年践台庭数月为御史二期至丞相旬日践两镇脱身迁中书白衣为三公前贤诗词翘足取公卿因任歴代事实增秩赐金皇朝事实治唐五嵗祕阁因任升宣谕使留蜀进秩还任章服赐紫歴代事实金紫服紫袍子紫絁袍大臣朝见奏对之服奏紫龟紫假紫皇朝事实借紫佩鱼赐绯歴代事实银绯牙绯朱银奉绯朱衣银印腰白金服赤茀腰垂鱼服朱衣象板朱衣象笏䑕啮之祥乘驴之梦前贤诗词徒使花袍红似火鹘衔红绶遶身飞彩动莎衫雁趂行便畱朱绶还铃阁登第歴代事实千佛名经南院东墙樱桃宴慈恩题名春闗泥金信烧尾宴谢衣钵𫝊衣钵龙虎榜第三人第四人第五人第十三人新郎君锦标九重知已多名卿世谓玉笋好脚迹门生门下见门生朱衣㸃头宴名有九欢宴谓之烧尾皇朝事实状头给驺从五色云见赋有安天下意孙何第一子瞻第二弟不可先兄父子状元祖孙状元兄弟状元得名世才闻喜宴御诗一榜尽除京官席帽离身状元儿大小状元自叙合居第四眼迷日五色错认颜标放此风汉陆氏庄荒乞儿大通陈橘皮榜前贤诗词青春战胜归名髙动世人动地闻香名名科揜衆俊一家荣一乡新登甲乙科三十人中最少年收第若摘髭利市襕衫抛白苎红雪飘香入杏园绿袍不怕露痕湿更从天上领春回看尽长安花四六警语致仕歴代事实国老赐杖悬车挂冠乘安车门施行马致仕致政守沖知止老不释巻才壮意新诗酒赏咏引后谈䜩九老图香山居士白衣尚书二疏归老知章归老比汉疏广追迹彦徳罗含兰菊郑薫七松就问大议参谋问䇿言朝廷得失特给公驿俾朝朔望嵗时为朝臣闵劳官职愍烦大夫緑野堂赐全禄给禄旌洁吏加料待老臣皇朝事实自号退叟比汉二疏不窃髙士六一居士洛中耆英㑹礼遣钖庆燕燕饯资善堂置宴御诗㕔山僧野老逰独居还政堂野服见客临水观鱼婆娑里门安舆就宅召忧国爱君未尝忘君四十八表求休致谢事年才五十给全俸午桥松竹自叙祁奚请老得谢负二宜去钟鸣漏尽不伏致仕白头老监枕书羣书精语归休数亩之中㳺泳江湖之上採罗含之兰饵胡广之菊某水某丘童子所钓逰前贤诗词归为田里荣碧山学士焚银鱼行袖手板付丞相六十悬车自古稀中嵗便归休身名从此庆双全朝服归来昼锦荣身退超然慕赤松南阙便还新印绶白首忘懐道更尊长留花月映池台碧落新除宠上才手板袖还大丞相四六警语翰苑新书前集卷六十三翰苑新书前集卷六十四钦定四库全书翰苑新书前集卷六十四庆贺元日歴代事实三朝三元五始首祚始和人统嵗始端月嵗朔决八风献嵗发春履端于始献椒花颂称栢叶觞进椒栢酒爆竹造桃板食辛盘悬苇索放鸠帖鸡磔鸡悬羊饮屠酥进雕胡米称觞奉夀大飨含元殿御楼御殿栢叶铭戴凭夺席孟嘉在坐七十二候之初火城前贤诗词韶光催柳色献夀又称觞灰律动初阳川谷风景温不辞最后饮屠苏春色已知回寸草羽仪如画已朝天才饮屠苏定年齿衣冠拜冕旒椒盘又颂一年初四六警语冬至歴代事实一阳三至三极天正天统亚嵗履长之贺日极南日影长阳事起日短星昴宵长昼短月建子日南至复见天地心至朔同日谓之章得天地之纪太初甲子日月如连璧闭闗视朔书云登观台进履韈奏云和瑟络秀举觞立表视晷绣增一线火城郊祭迎长践长蚯蚓结鹖旦不鸣伯赵司芸生荔出权土炭前贤诗词五更三㸃入鸳行刺绣五纹添弱线阳进君子升台上候祥风阳徳比君子灰管移新律四六警语生辰歴代事实初度左弧玉燕投懐绂麟麟吐玉书铃入懐神光照舍白鹄耸云五星降庭白鹿入胎鹤南飞曲昴宿生萧长庚生白赵普微垣嵗星生朔摩挲铜狄蓬莱水浅懐玉山人授长生术九霞觞千嵗芝饮菊水𤣥鹿脯饵黄精鲁僖耆艾金笼放鸽盘古万八千广成子千二百嵗梦兰吞鳦梦燕弄璋麒麟儿为汤饼生上相宁馨儿真英物珠生老蚌前贤诗词每向同人话畴昔却教龟鹤羡长年玉颜长自春错冩弄璋书崧岳再生申金粟如来是后身四六警语并系回启翰苑新书前集巻六十四翰苑新书前集卷六十五钦定四库全书翰苑新书前集巻六十五通问书翰歴代事实奉咫尺书中涓青泥封书草书水中沈浮达空函一纸书尺牍音词流畅五云体系鸽系鴈羣书精语驰一介之使文采巨丽晔若春华浏若清风裁书叙心千里眉目手笔以问之穆然清风发在简素时飞宝刻之音前贤诗词看取北来鱼遗我一书札遗我双鲤鱼尽书非尺牍巴牋染翰光旧好飞云翰兰章忽有赠衡阳有归鴈不枉故人书愿君别后垂尺素书成欲寄孔安西手把一封书开缄宛见谏议面盈把那须沧海珠犹见北枝梅四六警语自叙歴代事实墙面儒缓迟顿不及事犹有童心口尚乳臭童騃无知小丈夫不能遣诸胸中性狷介直性狭中俯仰于人畏首畏尾白面书生怯懦不任事首䑕两端摸稜手禅僧飞鹰鄙夫患得俗儒不达时宜俗吏务在刀笔智尽此耳萤爝末光无尺寸之効録録未有竒节罢驽之质为人在下中仆遫不足数委琐握公等碌碌阘茸之中娖娖亷谨老无能为老夫耄矣忘其前语耳聩不才明主弃三欲命李白官行歌道中惜广不逢时广数竒三叶不遇滥吹其间罪我春秋忘乎故吾东郭先生家四壁立积土编蓬庄子衣大布甑中生尘环堵萧然蓬户桑枢一介草茅有何阀阅窭人子无代步之乘鹔鹴裘贳酒羣书精语缩首犹鼎鼈抗尘容走俗状懐空似蜀瓠坎井之蛙井蛙拘于墟管中窥豹见虎一毛辽东豕管中闚天如龟居殻雷轰荐福欵启寡闻么䯢尚不及数子楶梲之材铅刀一割百不逮人螾螘之材斗筲之人龊龊自保智不足以权变专习小人贱事委靡輭熟陈力就列不能者止惧不能任其先人之禄惧不任君之事无汗马之劳牛马走惧蒙尘于叩缶以犬羊之质服虎豹之文持布鼓过雷门操斧般郢之门恇怯淟涊下才末技力薄志劣无异能解黔驴技止此耳鼯技捧心效矉顾揣涯分实腼心颜槐叶为虀投闲置散乃分之宜月费俸钱嵗縻廪粟齐门鼓瑟太学四年朝虀暮盐进寸退尺卒无所成学成而道益穷利居衆后责在人先四五十而无闻焉何为官之拓落也踽踽凉凉落落难合圆凿方枘坎轲而流滞和抱璞而泣血低徊岐路杼轴蓬心贫卖浆值天凉不如意十居八九视茫茫髪苍苍蒲柳之质先零筚门圭窦一箪食一瓢饮藁项黄馘捉衿而肘见无衣裘以御冬面目可憎语言无味无一㕓之地一亩之宫蓬户下客筚户轻生头童齿豁前贤诗词缩缩循墙儿醯鸡仰瓮口醯鸡瓮里天几大顾我蓬屋姿方托麋鹿羣行又无町畦无庸类散樗取笑类黔驴自笑疎庸似麋鹿蚉力何能负太山才疎正类孔文举沽哉价莫酧未见有知音潦倒声名壅肿材垂白冯唐老白首不见招酸寒溧阳尉罕有知音者贱与老相寻白头趋幕府白首壮心违共被㣲官缚本卖文为活十步九太行一字不救饥壮心付与东流水桑蚕作茧自纒褁才短如蚕只自纒一官来徃似秋燕网罗应不到沙鸥沟中枯木应笑人可怜老骥真老矣绿鬓朱颜老自悲此生多轗轲内顾无斗储颠倒在短褐老大意转拙寂寥守穷巷经年在茅屋不爨井晨冻鹑衣寸寸鍼故人供禄米坐客寒无氊破屋数间而已矣四六警语上并自述用上并贺启用上并谢启用慕尚歴代事实紫芝眉宇泰山北斗得御李君登龙门豪杰莫不到门若水归海刘义徒步归韩龙门逰名公折辈行愿交一时慕与之交一世龙门人中之龙闻暴公子威名皇朝事实从事李崔间道洛者之先生之庐闻其名而慕不知有程伯淳羣书精语夫山万人之所观仰羽仪之拜日月以数星凤争先覩之为快四岳仰维嵩之髙饱闻声名渴见风采瞻仰徳宇髙踰嵩岱四渎宗海衆星拱天洗心瞻仰天汉弥髙㳺谈布衣徃徃窃庇门下天下愿一识韩荆州逖懐英俊之并逰白云在天引领何及讲闻髙谊之日乆矣窃髙下风之行固愿闻名于将命者髙山仰止泰山巖巖鲁邦所瞻前贤诗词犹如仰昭回后世仰末照向来一瓣香李邕求识面未出鲁山空此生人人愿得出君门五云多处是三台寤寐想风采江湖春动有来鸿间濶歴代事实时月不见则鄙吝复存一日不见则鄙吝生羣书精语间者濶焉乆不闻问道里遥逺山川阻深隔千里兮共明月云山间之造谒无路其室则迩其人甚逺前贤诗词登临忆侍郎三移斗柄春樯稀月满湖秋来忆君梦轩车在何处江东日暮云各在天一涯万里音尘濶尚阻青天雾晤语懐隽彦各在天一端契濶三秋永思君一寤对别来几度见归鸿遥怜故人思故乡相思惟有霜台月忆君时复下堦行千里书回碧树秋自怜岂是风引舟故人各在天一涯四六警语翰苑新书前集卷六十五翰苑新书前集卷六十六钦定四库全书翰苑新书前集巻六十六颂徳天姿歴代事实扬文藻见瓌颖天质不雕器范自然虎生而文炳茂良不必父祖气质自然天质自然皇朝事实不由讲学徳性充完盎于面背羣书精语白玉不雕良玉不琢朱絃遗音金玉之光炳于瓦石骥行千里鹤雏六翮得诸衿府非由染习异气禀之自然前贤诗词天然生知姿芳华自中出四六警语徳美歴代事实温颜和辞沖约清逺情度淹粹称为长者皇朝事实纯粹如精金温润如良玉精金良玉不可磨磷闻风诚服觌徳心醉言行相顾仁义在躬富贵不累其心至清至直至勇大雅大忠徳望皎如日星清不激和不流羣书精语执友称其仁交逰称其行言忠信行笃敬言有法行有德兼资九徳总修百行终始三朝无玷可磨刚毅正直而首之以寛器业崇深道徳髙妙前贤诗词白璧无瑕玷胸中悬明镜四六警语才美歴代事实一代伟人三河领袖南州冠冕湖海之士将相之器南金徳星人瑞四䕫三凤四杰五絶八斗才玉界尺琼林瑶树千丈松金山玉海氷镜青天沧海遗珠和均韶风璞玉浑金渊清玉洁葭倚玉树琳琅珠玉凤雏水镜人中骐骥可为仪表吴中士夫出项梁下材美可为列大夫文武有牧御之才万夫之望冠冕一时上马横槊下马谈咏上马击贼下马作露板栁恽可谓具美浩浩如黄河如干将镆鎁弦鸣雁落刅徃牛解兼资文武桂林一枝珠玉在瓦石野鹤在鸡羣人中之龙朝廷羽翮江左第一皇朝事实器之真铁汉天下异人临大节决大事逺大之器经天纬地之才有文武大略彦国王佐才此子公辅器李迪公辅器羣书精语长松在林利锥处囊精彊博敏有才子称片玉光生笔敷华藻吻纵波涛士林之楚楚后絶配前无邻鳞羽之有虬鸾前贤诗词郑公瑚琏器裴李春兰馨哲匠不比肩秀擢八龙荀人仰骥中骅终兼武六韬吾家一千里临事无全牛君如汗血驹秋鹰整翮当云霄黛色参天二千尺四六警语翰苑新书前集巻六十六翰苑新书前集卷六十七钦定四库全书翰苑新书前集巻六十七颂徳风度厯代事实玉山照人蓝田种玉明珠照人若玉山上行珠玉在瓦石间玉人峙玉玉笋班瑶林琼树琨玉秋霜人之氷镜宗庙礼乐器日角珠庭披云雾对珠玉轩轩若霞举飘如游云矫若惊龙眼若巖下电濯濯如春栁风度凝逺风度如九龄紫芝眉宇皇朝事实端严有大臣风貌肃气和羣书精语金相玉质江汉炳灵河目龟文霜明月湛雪白冰清翠竹碧梧鸾鹄停峙承平王孙故态霁月光风若霜鸿松雪望之真白圭振鹭即之如镜望之如春玉山迥立明眸白晳玉润珠辉气刚而毅色粹而仁前贤诗词气纒霜匣满清如玉壶冰汝阳真天人玉府标孤映飘飘神仙气符采照沧溟裴公有仙标珠玉照乘光列宿炳辉光野鹤无俗质韩侯冰玉人风采铄云烟冰壶贮秋水华岳峰尖见秋隼炯如清冰出万壑皎如玉树临风前紫芝眉宇倾一座冰壶水镜明秋霜清冰一片光照人四六警语度量厯代事实容卿辈数百汪汪万顷波淳徳君子莫涯其量此中最难测丹青难状含垢匿瑕庄重寡言人莫窥其际吞云梦八九羣书精语乌可究其津涯湛乎若海若登太华临溟渤诗词彭蠡秋连万里江四六警语力量厯代事实围棊游陟何须壁后置人子仪单骑见虏段秀实解郭晞军变刘畴吹笳皇朝事实鼻息如雷以静镇蜀下马三唿措天下泰山之安羣书精语斡坤轴撼干枢天地之内指麾无前屹屹中定为天一柱长辔利䇿横制宇宙据长河擘太华断鳌补天干坤为之坱轧障百川而东之前贤诗词赤手揽犀象万牛挽不前四六警语志气厯代事实丈夫当雄飞丈夫当扫除天下丈夫生当封侯湖海豪气安能久事笔砚投笔何能作博士何至作章句儒安用毛锥子丈夫当功济四海丈夫当以功业闻男儿当横行天下乘风破浪有饮马河洛志题桥柱不乘使车不出闗取金印如斗大扪虱而谈当世羣书精语借风云以为气钓大鳌者不投取鱼之饵气盖全吴气盖风云纳隂山于寸眸杰然盖天下之人而出万物之上前贤诗词长劒倚天外先据要路津气冲看劒匣丈夫四方志为君洗干坤长鲸吞九州使君意气凌青霄我欲蓬莱顶上行抟摇直上九万里相期凌紫氛唿吸走百川叱咤开帝业跨海斩长鲸澄清洛阳水肝胆一古劒排云叫阊阖劲气沮金石欲钓千尺流天地入胷臆胷吞百川流壮志吞鸿鹄有气干牛斗岸帻揖天子四溟作胷臆登科记里是闲名意气与日争光辉一吐千丈气要斩长鲸为万段麾斥八极隘九州眼髙四海空无人志气逐吴钩四六警语誉望厯代事实人中龙登龙门汝南月旦评得声梁楚间暴公子威名山人索价髙小冠杜大冠杜兰菊异芬声闻梁楚间山东翕然称郑庄甚得名誉于朝廷一世龙门深源如苍生何见管夷吾江左管夷吾今之人望唐邕是金城出入系国安危为天下安危士归重称赞皇公称曲江公元鲁山斗南一人名震四夷天下浩然归重唐第一人言行天下为准的为风流宗堂堂领袖儒家惟有孟子天下为称首谈论者所宗海内共推一人门地人物当世第一太学推颂不敢与齿先生为天下士吾不及苏君名声籍甚采荣商山闻望与此山俱传有公辅之望流声垂名草木知名海内大儒之望皇朝事实一韩一范戎狄畏公名天下贤者曰君实辽夏问公起居子瞻有盛名君实实过其名苏门四学士学者宗二宋称先生知为胡公田野号司马相公羣书精语日月俱悬鬼神争奥昭昭若三辰之丽天日月不息师表常尊千载独步惟一人生民以来未有如夫子崒乎泰山不足为髙于人见欧阳公万世所共尊天下所共𫝊声出区宇名流海内齐名字于天地扬声紫微金声玉振寥亮区宇兰桂有芬美声塞宇宙令闻显于无穷名称垂于竹帛养声誉于衆多之口流声实于天朝赫然千载厥声赫赫髙韵冠于一时茂实葳㽔际天知徳音擅美流誉何以得此声于天壤之间荣闻日流名声随风而流后进承望声光金玉在佩前贤诗词流声馥秋兰名与天壤俱髙名动京师名流袭兰麝才名天下首髙价骋琳琅名声逼扬马名与日月悬鸑鷟有时鸣二十声辉赫籍籍名更香名香播兰蕙诸葛大名垂宇宙逢人问孔融到处逢人説项斯能使香名满人耳四六警语翰苑新书前集巻六十七翰苑新书前集卷六十八钦定四库全书翰苑新书前集卷六十八颂徳学问厯代事实五总龟九经库五经库书仓学府幕府书厨鼠狱鸡碑栁箧子观外家之语好读外家传学盘孟诸书太乙下观博极羣书䌷石室金匮之书贯穿经传五经纵横儒家文林武库武库五兵博物洽闻五经笥五经指南王氏青箱陆公书厨古事问仲舒儒林先生作方言多识典故盘旋周孔庭宇下帷三年十五年不窥园游京师读未见书假直祕书熊胆助勤穿壁引光积思经籍为世大儒専思三都赋左氏癖心醉六经韦编三絶殿中无双折角解颐春秋之意在二子説经铿铿得风雅之㫖世称大儒五经无双解经不穷一经説百余万言黄金不如一经皇朝事实潜心圣言课治经史无书不通记问该博百氏之书无不通书无不通羣书精语并包书林收百氏之阙文奇辞奥㫖靡不通达若太仓之蓄崇山之载武库则矛㦸森然茹古含今沈潜训义磨礲事业驰骛乎书林口不絶吟手不停披独旁捜而逺绍弋志书林耘情义圃以道为饮以文为食昼夜何曽知停息之时前贤诗词屡益兰膏灯独抱遗经究终始尔腹为箧笥惟有文字五千巻撑肠拄腹文字五千卷学如富贾在博收文学穰穰囷仓稠四六警语发端记问厯代事实一见辄诵一览能识一目弗忘举目究㫖四海若指诸掌读书不过三复一览千言篇帙了辨如响一过诵千言识亡书三箧口对兵事练习军书黙识兵簿皇朝事实一閲不再读前贤诗词过眼不再读文章厯代事实字挟风霜授五色笔笔头生花文瑞朝廷下笔雾散造五凤楼手五典笙簧五经鼓吹一片宫商文阵雄师文章司命文章宿老文中虎绣虎燕许大手笔笔力扛鼎衙官屈宋奴仆命骚干将莫邪正始之音海涵地负龙翔凤跃日光玉洁茹古涵今入神出天穿天心出月胁潘江机海捕长蛇骑生马王杨卢骆卓然为一时冠八义手六丁下取中和之气字字作金声翰动如飞倚马作文芒寒色正思若涌泉絶妙好辞作者之表纸墨为贵海内文宗有相如扬雄风文无加㸃崇巖峭壁天下无双机杼一家握珠抱玉𤣥圃积玉驰屈宋鞭扬马下笔言语妙天下愈风檄作金石声洛阳纸贵流闻河朔京师纸贵宫体得江山助主盟在元白应声成文有典诰风文檄一时推许絶去翰墨畦径皇朝事实独步当世雄浑瓌伟英气和气挥翰如飞雄健气骨一代文豪成一家言以文学名世动笔如飞有西汉风文擅天下羣书精语锦心绣口沈浸醲都含英咀华劲气沮金石文彩燿于玉石下笔鸾凤之文播芳蕤之馥馥潄六艺之芳润卿云黼黻河汉与日月俱垂峻如嵩华盛如江河与典谟接轸玉佩琼琚寂寥短章舂容大篇凌轹风骚超轶今古笔端肤寸膏润天下秋涛瑞锦文悬日月字动烟霞华国如云汉之章四六之作起自徐庾谈笑樽俎舒卷风云絶去刀尺浑然天质追还正始前贤诗词金薤垂琳琅簸弄明月珠天葩吐奇芬笔落惊风雨下笔如有神陶潜仰后尘摛藻如春华摛藻掞天庭摛藻艳春华思逐风云上英辞润金石笔涌江山气气劘屈贾垒风雅蔼孤骞髙价越璠玙波澜独老成雄笔映千古词林有根柢洒落赋清制文传天下口落笔生锦绣文章蔑曹谢文如翻水成铿锵发金石精神驱五兵髙词嫓皇坟春云生纸上袖中兰茝薫天池待凤凰星斗焕文章仙笔驱造化手抉云汉分天章笔阵独扫千人军挥毫落纸如云烟凌云健笔意纵横屈平词赋悬日月髙浪驾天输不尽箧中文字絶无伦人间无价是文章文章似锦意如虹笔补造化天无功词人咳唾成珠玉落笔文章天下知笔端犹自斡千钧舌有风雷笔有神文字江河万古流四六警语颖悟厯代事实对诸老未言读书五行并下弱冠慷慨风宇条畅有成人之度龙驹凤雏一坐颜囘少有重名有栋梁器追步惠连赋方圆动静幼有成人之风赋髙轩过名震一时风流之冠暗诵六经朋字未正清通简要天下无双皇朝事实语古今成败席上赋诗下笔辄成文章羣书精语山东之英妙弱冠流芳鹄子有青云之意神气特出等夷少年崭然见头角前贤诗词骅骝作驹已汗血以我似班杨秀气冲牛斗骨清年少双眼冰少年壮盛日千里四六警语清廉厯代事实真清清白吏清尚书选一大钱受茶一串单车就路合浦还珠悬鱼饮马投钱不取州钱使泽潞不受币使西域不受异物器物一无所受不以苞苴污家捜犀珍投江中代还乘止一马唯饮呉水受纸百番廉白无厚蓄公清如水皇朝事实无田宅园邸所至有冰蘗声市白集为恨荆温二公不殖货利羣书精语圭玉无瑕冰壑照人洁白而物莫能污冰蘗自规前贤诗词清如玉壶冰千寻见底清清能律贪夫官清马骨髙彻底心清水共虚清髙万丈底四六警语正直厯代事实正色立朝古之遗直面折人之过志懐霜雪国之龟宝不茍合不取容不受私语不受私谒语不及私不阿当世我知子知不附中朝介然不羣非为弄臣不屈牛仙客李下无蹊径正人无待于助劲特无所依耿介之士一介不取皇朝事实至清至直至勇大雅大忠未尝折颜色屈语论未尝一至贵人之门羣书精语虽一毫而莫取黄河一直青松万仞松柏不受令于霜雪独鹤不羣孤松无柯如断山絶巘刚态毅状铁肠石心前贤诗词信行直如弦岳立冠人曹行髙无汚真古瑟无俗韵坚姿映松柏桂枝生自直直如朱丝绳直声犹在履声中四六警语忠鲠厯代事实额扣龙墀愿赐劒斩佞臣谏御楼船朕有过未尝不面言欲壊相麻谏舞胡鸣玉皇朝事实鱼头公羣书精语蹇蹇匪躬气藴逆鳞色形匪躬纳忠为争臣之表正拂时病磨切贵近谏舌切切忤龙鳞蹈虎尾前贤诗词还追强项名四六警语恬退厯代事实无心图富贵避贤者路何能羁宦数千里闲居于洛推分澹如以山水自娯三宜休浮沈为自安计五不可仕松菊主人皇朝事实髙士难致礼招不见尚廉退劝风俗甄录静退屡召不起羣书精语左絃右壶以自放前贤诗词长揖归田庐凤阁鸾台路事了拂衣去秋光都似宦情薄四六警语翰苑新书前集卷六十八翰苑新书前集卷六十九钦定四库全书翰苑新书前集卷六十九荐辟厯代事实举管库七十家荐白屋六十家大士贡名贡之天朝荐人起家推毂士齿牙余论李膺奇林宗钟皓识陈寔羊陟荐赵壹下车辟文举鸷鸟不如一鹗对扬紫庭珥笔丹墀论道紫宫増辉日月白首一节御二龙于长途桃李悉在公门拔十得五不进不休一字拔人卿我辈人不纳不止笔疏三十人辟荀孔甄拔三十人罗温石表留幕府三返乃应辟为属诸府交辟奏辟幕府乞火曹相国皇朝事实荐韩维静退更荐范仲淹荐晦庵以诗荐张载讲学以荐贤为务荐荥公自代荐张王以激风俗以无书荐知名十余人许公荐包拯李文正荐王文正祁公荐之翰十科求遗材吕相囊中古灵为藁自叙法不敢私不为已利羣书精语玉无翼而飞夜光之璧显价于和氏翼灵凤于苍梧犹金玉生于沙砾生其羽翼长其光价汲引之恵如帆得风玉不韬辉兰无沈馨窃窃焉欲俎豆予于贤人之间骥遇孙阳而得代借説于先达之口士非玉璧谈者为价朝拔其尤暮拔其尤奇宝横道侧厚地无际之阳春宰相不辱焉而荐之天子孜孜以进良士为己任前贤诗词寒谷借吹嘘韶光如见借谁当假毛羽自愧扫门士浮云亦有梯青冥送吹嘘惟待吹嘘送上天可能全忘未燃灰遗簪坠履应留念荷衣欲出却徘徊四六警语以上并荐举颂徳以上并谢举以上并谢辟翰苑新书前集卷六十九翰苑新书前集卷七十钦定四库全书翰苑新书前集卷七十干请厯代事实愿备一药石铅刀一割脱颖囊中和璧连城铸金为莫耶铅刀一断借势王公髙自称誉上书自鬻零雨待云兴皇朝事实上书求荐勤职所以求知羣书精语一经品题便作佳士分斗水济濡沫之枯鳞顾盼曲流剪拂増价匠石之睨伯乐之顾非言之难为聴而识之者难遇遑遑乎四海无所归惴惴焉不得出大贤之门下是惧所屈伸乎知已连城之珍俟楚文而进时致座侧使进其所有前贤诗词傥遇拂拭恩愿君垂採摘春风半张纸相知不相荐丞相旧知为学苦枯朽犹能出菌芝愿辱太守荐无盐烦刻画四六警语处幕干荐因人干荐再干几得而失求辟求援厯代事实辙鱼升斗水之活穽虎摇尾羣书精语一举手转之清波持长绠出之千仞援之幽穷推之髙显吹律召东风以薰之援衆溺于坎深之下斗水济濡沫之枯鳞蹈水火者之求免坠井者求出踣者謼而求拯无扳聮之势进相援也退相拯也外无蚍蜉蚁子之援出谷罕求声之援攀骥逸而无由起废者二前贤诗词余波期救涸遗簪莫弃捐谁为乞火人遗簪坠耳应留念可能全忘未燃灰亲交可攀援乡曲无知巳孤云独无依四六警语陈情厯代事实愿生入玉门闗先狗马填沟壑欲仕困于无津羣书精语蚊蚋负山鹰鹯逐鸟草木贱躯乌鸟微志霄汉益髙泥尘永弃负辠沦伏声锁迹灭蝼蚁之诚难达场藿向阳辄思自効辠积如山命轻如发前贤诗词终随松柏耐风霜终欲回身寂寞滨刍狗何劳收已陈辩谤厯代事实为之辩理飞语大节白于世薏苡之谮羣书精语无信人之言予岂好辩哉刺心以自明傲宰相傲翰林非狂惑丧心之人困于口舌不能自明孔墨不能免谗作诗以絶谗人罔极巷伯伤谗巧言伤谗巧言易信孤愤难伸诋诃万端衆口相咻有口难诉前贤诗词巧语屡曽遭薏苡四六警语湔洗羣书精语息我黥而补我劓振拔泥涂枯骨复被肉洗刷疵垢宣畅湮郁入汤之禽复假羽毛尘洗天波回霜收电拔泥涂之久辱枯条与秋兰垂芳出泥腾霄从骨生肉提拔出泥吹嘘生翅抆拭旧痕湔洗前过育丰肌于朽骨折胁膑脚之伦得自拂饰前贤诗词恩波起涸鳞洗拔出泥滓重云开朗照圣代也知无弃物莫敎狼籍浑沙泥长使贱泥沙四六警语受知厯代事实知我者鲍子知人号席公知人之鉴当为南州冠冕荆州老从事庇其宇下士为知巳死羣书精语骥鸣知巳一顾而马价十倍骥遇孙阳而得代骐骥长鸣卢狗悲号良工知和宝巧冶知干将未有如卢公之知我称于天下曰知巳辱知辱爱受容受察特达而相知者千载之一遇受徳者不待成身吕望之鼓刀甯戚之讴歌知巳如麻不患不显前贤诗词桐遇知音已半燋圭璧无卞和四六警语收录厯代事实正吾药笼中物羣书精语大为柱梁小为檝楔大木为杗细木为桷义负偃植各安所施虽有丝麻无弃菅蒯葑菲不以下体而不採材之短者栋梁资其峻尺寸之材无所弃曲轮直桷各适于用占小善者率以录使之各尽其才架羣材立清庙杞梓连抱良工不弃洪纎曲直各有所施前贤诗词大匠无弃材常思抡羣才四六警语託庇厯代事实倚以为北道主人依日月之末光羣书精语厦屋帡幪大厦成而燕雀相贺凤凰巢于阿阁巨鱼纵大壑如晨风之郁北林鱼得水而游庇身有地霜雁託于秋风社鼷屋鼠稷蜂不攻社鼠不熏贺其得贤主人前贤诗词归鸟赴乔林多栖百丈松鱼乐在陂池飞燕巢君屋何处堪託身一榻偶依陈太守瓦影䕃龟鱼安得广厦千万间髙飞燕雀贺新成四六警语感恩厯代事实国士遇我以国士报解衣推食造门谢恩羣书精语一言之誉一面之荣元造曲成大明私照再造生涯天实为徳自顶至踵功归造化咳唾为恩盼睐成饰千载一逢生繁华于枯荑荣庆岂生一身而已摩顶至趾岂足上酬穷鳞得西江之水六律变幽谷之寒戴巨鳌之山未如恩重卵翼不自于他门油乎若春泽之浸功无铢两恩有岳山遗簪以故而见收负山载岳未足胜荷所谓生死而肉骨也中心藏之何日忘之再造之恩垂露在手清风入怀前贤诗词恩光到敝庐涸熘沾濡沫提携増善价荣过苏秦佩印归别感生成太昊功白首垂丝荷不遗青眼感遭逢受恩多是旧诗篇四六警语翰苑新书前集卷七十翰苑新书后集上卷一钦定四库全书翰苑新书后集上卷一登极歴代事实龙飞马渡履至尊居得致抚运乗时大寳正符归神器定寳位体元居正膺箓受图恢圣绪统宸极握符阐珍系统接绪干龙晋马讴歌归舜符命兴唐居正阳维新命万物覩圣千载应期御天立极膺万国之珍接千岁之统总朕师作神主为民父母受命天人法五始之要垂万世之基聪明嗣位厯数在躬迈时康不世出据坤灵位天德圣膺天启位以德兴得位得禄作君作师承天心正王位天地交泰雷雨作解㑹朝诸侯尊为天子正干刚凝鼎命应天顺人创业垂统神圣应期天人叶顺瑞符玉册膺期启圣正始受命膺天统陟帝位有王者符践天子位汜水涂山正统辨方声教所加英威之震和天人愿为臣妾皇朝新事五纬聚奎一日重晕土德瑞岁星明号涣万里色授六服投弓纵马束衽正冠职供岁时躬膺厯数立太平之基降寛恤之诏闻直言孚实惠前贤诗词文以虎变黄龙逶陀干清坤夷仁谐日月事对起句警句结句翰苑新书后集上卷一翰苑新书后集上卷二钦定四库全书翰苑新书后集上卷二逊位歴代事实受禅与贤尚德推贤摄位行政总朕师陟元后荐天作土解重负建大公传子利民得人而传授政乃试躬厯数继统业利天下举圣人考绩发诚巽朕位受文祖相授可托皇朝新事髙蹈尧舜有惭汤武断自朕意不徇臣谋举授成业光膺永世仰副传授之意敢忘付托之恩事对起聨警聨结聨上尊号歴代事实都显号复徽猷功之表道之极显美休明实为上仪昭示来载取正于经更益乃议神武圣文表成功昭盛徳定议象徳必得其名无穷之闻通侯已尊诸将上议至尊殊号极美大名副天地宗社之心上睿神文武之号膺受显册比拟盛功配德昭功蜚英腾茂称之至尊传之无穷皇朝事实体天法道钦文聪武增益尊名铺张至德三上乃许五表不从事对起聨警聨结聨翰苑新书后集上卷二翰苑新书后集上卷三钦定四库全书翰苑新书后集上卷三圣节歴代事实电绕枢星贯月姚墟华渚云气如车神光明室赤龙盘栋玉鸡衔珠流星乙日星精日角五麟七凤紫光照室白气充庭皇朝事实星如连珠赤光满室异香经宿产芝四十二年紫微小星事对起聮警聨结聨庆夀歴代事实昌炽长生箕翼华嵩举万年觞庆千秋节八千春秋四百甲子献椒花种桃实无疆有永称万歳与九龄铜狄玉柸置酒奉觞前贤诗词舞堦亿万春与天齐事对起聨警聮结聫翰苑新书后集上卷三翰苑新书后集上卷四钦定四库全书翰苑新书后集上卷四立后妃歴代事实淑哲忧勤令德徽音正淑窈窕有娀太姒降妫迎渭配天地正宫闱卷耳无私闗雎乐得脩教幽闲风之始政之端前贤诗词内训穆清贵荣教起闱房二妃三母起聮警聮结聮皇后歴代事实有正淑之行无险诐之心能诵易从受经帅九宾行四教节俭尊敬隂教懿德女则妇道敬师傅多子孙进贤好德脱簪佩玉皇朝新事纳后嫁女正宫闱多才惠起聫立后贺皇太后受册中聫结聫立后贺太后皇太后歴代事实周姜马后三母二妃絶奢淫备徳行膺圣姿厉内职躬履节俭性顺柔雍选重徳辅太子进夀礼如家人定策临朝观书采古徽音尊号允恭庄敬受经书多徳政抑外家正内朝为盛天子训有古后妃风金根玉辂璇宫椒房皇朝新事奖忠直正宫闱尽母道辅圣徳女中尧舜今世任姒崑山玉丽水金此盛德事持制不下理家不预外庭金匮藏书母以子贵社稷之福起聮上尊号册皇孙贺登极中聮结聮公主歴代事实肃雝孝睦给车服食租赋动循矩法使知俭啬沁园湖阳帝子王姬梅粧兰陵玉带铁簪事姑如母为子求郎择配门阀光艳天下前贤诗词歌舞平阳第沁水园中好物华席临大女贵警聫翰苑新书后集上卷四翰苑新书后集上卷五钦定四库全书翰苑新书后集上卷五诞皇太子歴代事实为世嫡立禖祝燕禖熊梦前星弥月葛藟椒聊太任姜嫄穆穆绳绳储宫甲观吞日流星人生卜士负事对起聨警聫结聨皇太子歴代事实视膳问安抚军监国主震承干星重日近授经喜学仁孝英伟嗜鱼乗马鹤禁虎闱龙楼鹤驾哲王以为师名儒以为傅省侍膳食习游道德万邦属心四人为辅赐以帝范养成徳器前星少海皇朝新事择良善正人辅之元良箴资善记讲书治国训之师保文行为友记论入学歌唿相庆承华之诲中外相贺面戒戏笑前贤诗词圣贤仁孝况生知渊黙雷声匕鬯尊前星色正光芒逺真将三代齐长久晓瞻金辂问龙楼起聮中聮受册建王结聨立太子贺皇后建储歴代事实邦本国栋主器承祧储君副主鹤禁龙楼克哲克明以长以贵君之适王之贰尊宗庙重社稷青葢车朱明服前星少阳日重光天授圣出震承干天下之本元良之寄慈仁贤德皇朝新事选聡明刚正之材继宗庙社稷之重录皇子以慰羣情擢宗室以备储位系人心塞天变为万世之计系四方之心选遴宗室教育宫闱事对起聨警聫结聨皇子冠礼歴代事实嘉事元服皮弁章甫告神祭祚三加一献举动之节昭明之服尊人伦象天数敬名芘躬嘉礼成人服备礼始介景福正容体警聨翰苑新书后集上卷五翰苑新书后集上卷六钦定四库全书翰苑新书后集上卷六改元歴代事实顺天正厯始年立号建元始起长星见更始获白麟得寳鼎封泰山太初天汉太始发号天凤神爵体元居正物所从始气之始皇朝新事神灵感召元丰纪年天圣改元勿用旧号改寳元为康定取慕商周尊朝廷钱文书号事对起聨警聨结聨元㑹歴代事实庆㑹受朝景福惟新汉仪受图籍陪朝贺藩国奉聘兽樽晨贺万国咸亨庭燎正旦大㑹文物充庭设华灯雪瑞百福夏正庆夀百华照晓读令布政羔贽嘉㑹献贽奉璋太极殿说经夺席中华门排正仗名贤诗词祥烟雉扇开天临玉几日照金鸡佳气满楼台星驻冕旒山唿圣夀万方懽抃休气氤氲千官喜赐辛盘玉署金銮吉日惟良献贺帝里桦烛寳马占堤事对起聨警聮结聮翰苑新书后集上卷六翰苑新书后集上卷七钦定四库全书翰苑新书后集上卷七元旦歴代事实夏寅改正周物充庭履端更始朔旦端月月吉始和元正肇祚元节年幡微阳首祚颂椒爆竹日徃月来礼具乐举丝鸡綵雀月正嵗朝时之元嵗之朝颂松柏饮屠酥名贤诗词序开新厯椒花颂阊阖临黄道新旧桃符柏酒新阳献羽觞辛盘图鷰磔鸡斗柄囘花树犹缄緑红缕堆盘梅花景色呈新年入手立春歴代事实青圭苍精条风至葭灰飞传丝菜剪綵花敬始谨微行庆施惠綵胜绣楣苍帝青阳招揺东指农祥晨正鞭春牛剪綵燕名贤诗词佩左符綵燕綵幡新剪红菜甲花牋春虫玉烛献嵗宜春腊尽星囘梅花柳色翠管银钩金花綵胜春衣春盘事对起聮警聮结聨冬至歴代事实月璧星珠北斗日南书云物视日晷灵台缇室贡茅吹葭一阳三极亚朝佳节初阳章月日永阳来隂极阳升添线贡袜履庆泰交黄钟绣线阳生雷复迎日视朝奏乐迎祥列烛炬翫氷条七日阳来八风序立名贤诗词缇室阳囘地底葭飞阳比君子阳景穷隂变一阳放梅舒柳老去襟懐坐索琴衣兰雪称觞云阙事对起聨警聨结聫翰苑新书后集上卷七翰苑新书后集上卷八钦定四库全书翰苑新书后集上卷八郊祀歴代事实苍璧紫坛绀幄采席执圭璧用陶匏用骍启蛰事帝合神用辛主日圜丘吉土明天道报地功敬天命礼皇神拜贶䝉嘉见黄龙获白麟神光集精气感则天数祈农事贵诚尚质报本反始金轩玉器特牲羣鹤舞云门设皇邸六銮万骑见五畤宾八乡帝王重事神祗大功祝嘏报功配天象日隂阳顺风雨节工歌物备笾豆有数玉帛载升尺二寸圭旂十二旒见天人之交尊祖考之义南郊歴代事实迎夏祭天就阳拜日正火德司阳事设丘定位配天正阳嵗一郊国七里北郊歴代事实后土神州隂位方丘雨师地灵六里郊八变乐歌太簇舞咸池三垓四陛圭有邸土为坛用黝牲饰黑服万方和气十刻神光合祭歴代事实璧琮玉帛主王者令祠官亲享合祀茧栗藁稭定礼成命皇朝新事法祖俭约为民祈福屏去荤茹不侈郊礼夜月澄爽日丽星明进礼圗阅故事名贤诗词星斗垂光霜露凝感万方和气四海懽心龙常玉轫龙驾凤笙淑气光风黄麾朱节委贶纷纶神光相烛翔紫烟敬明祀肃虎贲躬奉严蠲事对南郊北郊起聮警聮结聨翰苑新书后集上卷八翰苑新书后集上卷九钦定四库全书翰苑新书后集上卷九明堂歴代事实合宫太室蒿宫茅屋𤣥堂重屋通神灵调元气尊祖朝侯扬缉熈颁制度五室九筵调八风祀五帝象天地法隂阳出教化正四时崇礼行政聴朔配天交神向明而治备物以荐行王政明天道为民极和天人汶上学南阳馆南乡兴太平宣皇风威仪盛美严禋宗祀仪天矩地不綵不质辉皇仪钦肸蠁脩粢盛絜俎醢皇朝事实太宗周之文王遵经升配名贤诗词劔佩相摩貂冕交辉郁金酒苍玉孔阳多福事对起聨警聨结聨翰苑新书后集上卷九翰苑新书后集上卷十钦定四库全书翰苑新书后集上卷十驾幸歴代事实观礼讲经行乡饮观释奠东序西郊鼔钟于乐车驾亲临临雍拜老承师问道警昕鼓示皮弁乐正习舞博士明经圜桥亿万踵堂八千卜禘感化吉日皇朝新事置学舍讲周易崇化厉贤赐服授官览三礼图学校人才所出进退从祀之臣事对起聮幸学幸祕省警聫幸学幸祕省结聨幸学幸祕省借田歴代事实南郊乙地祈社劝农青辂朱纮率耕脩制三推二美驾仓龙祠太牢粢盛谷敛农祥晨正天子之教诸侯之养迎和气应协风芝车草仪黛耜为天下先事对起句警句结句翰苑新书后集上卷十翰苑新书后集上卷十一钦定四库全书翰苑新书后集上卷十一恢复歴代事实复神州光宗社清北原还旧都为晋土复禹绩神器重耀王室再造兴洪祚清旧京接汉绪两都再复二圣重欢收河南清冀北秉武节躬戎服攘夷绍业复见官军剪齐灭蔡归侵疆复大业皇朝新事复九世讐亲征歴代事实秉武节躬戎服赏祖载主秉旄麾属櫜鞬自将亲勒何忧不克四征弗庭虏在目中皇朝新事亲征太原臣等効死敌不难破奏捷歴代事实执讯献俘三捷八克破荆下齐获丑奏公献于社告于庙服金甲陈铁骑露布捷书三日成功一月在泮献馘皇朝新事中国胜捷可称战功十三励以忠义喜捷诗名贤诗词鹤唳风声戎命须臾貔貅百万壶浆争聴鼔鼙音一夜旌旄光烛地讲和歴代事实通使交隣屈膝受事交臂请和五利两全和戎国之福使者以谕请缨致缯搢绅守皇朝新事泾原乞和经营和好誓书不加献字遣使纳欵事对起聫恢复亲征警聨恢复亲征奏捷讲和结聨恢复亲征奏捷翰苑新书后集上卷十一翰苑新书后集上卷十二钦定四库全书翰苑新书后集上卷十二恤刑歴代事实哀敬明清恻隠哀矜中正三刺五覆忍断趾无鞭背矜恕申严依轻议法喜寛用刑举寃狱上繋囚先王重罚君子尽心撤乐减膳推心恻物枉直咸申大小必察尚德寛仁不幸伤之无轻用也皇朝事实寛仁多恕活人者为劳绩狱官尤须遴择恤刑诏书初夏申警给衣薪炭称钦䘏汤沐示恩事对警聨狱空歴代事实出系三千断狱数百无寃刑出囚系极功至治蒿满衙门草生囹圄民咸服吏亡邪囹圄空虚狱讼止息不犯有司几致刑措皇朝事实叹息称异寃抑得伸专事钦䘏决狱感晴决刑乃雨事对警聨肆赦歴代事实厉精更始感泣思奋布徳音昭仁恕除瑕涤秽驿马星流贯索夜见布信显义诏衔木凤赦植金鸡乌啼蝇集释无辜纾多难改行自新洗心更始广天地施雷雨作解庆溢寰区蠲逋负出系囚全性命掌三宥正五过景星见珍物出甘露降银印玉玺皇朝新事赦求㝠祐赦仁如天召和气求民瘼询民利病澄清宿弊布湛恩绥区夏名贤诗词书报天中籥动圜狴九泉开白日三元降紫泥万家春三嵗礼事对起聮警聨结聨翰苑新书后集上卷十二翰苑新书后集上卷十三钦定四库全书翰苑新书后集上卷十三祥瑞歴代事实鱼入舟乌流屋和气天休白麟赤㕍万年玉册九茎金芝天气清静神光显着功茂徳盛家给人足休气并臻应徳䝉福福物毕至醴泉甘露事对警聨玉玺歴代事实龟纽螭文缀朱英纡黄组受命传国出江宁得宜阳乌足螭头兽纽刻白玉封紫泥警聨庆云歴代事实属龙随马瑞气非烟百工歌贤人隠纪事名官郁郁漫漫为瑞呈祥金枝玉叶采色浮空黄气抱日太平之应轮囷而歌名贤诗词笼日衬霞圣治昌时祥辉景星歴代事实耀天助月天暒月盛舒光连气出有道聚贤人美瑞休祥出房翼生晦明元气之英有徳之庆警聫瑞雪歴代事实玉花瑞叶麰迎三白花为六出方圭圆璧五谷之精六花之瑞遗蝗入地舞鹤下檐名贤诗词丰年瑞清都琼蘂瑶台玉蘂丰年消息种玉警聨甘露歴代事实寳瓮铜盘金茎琼爵滋液厥壤沆瀣为粮天地合隂阳和着草木降林园晨降宵凝丰草仗木脂凝饴美天瑞天酒状若细雪前贤诗词甘醴云牙瑞露警聨醴泉歴代事实涌出滂流流唐清室荣枯藁愈痼疾吐液至渊地出俊又在官警聨灵芝歴代事实瑞应秀敷九茎三秀煌煌蔓蔓延英殿甘泉宫贤愚知瑞宗庙荐歌元气复都神光照殿晨敷日茂天开地成产金茎含玉秀孙绰赋嵇康诗前贤诗词灵根盘错寳叶蝉聮警聨嘉禾歴代事实同颖共穗实圆味美六穗一茎何道而臻和声之应出宁朔生中牟太平之瑞富安之应警聨麟凤歴代事实木精竹实兽之伯羽之美含仁览徳获西狩集东海一角五章步中䂓首戴徳书春秋鸣朝阳信而应礼仁也喻贤衔书絶笔仪仪翙翙臻圃冲霄狼蹄麕身鸡冠燕喙兴九韶祠五畤作歌调律跄跄濯濯音中律吕食惟琅玕五采九苞元枵之精王者之瑞顺之实和之极循循幽闲飞集名贤诗词五色羽集南岳羞羣鸟雀照影龙门趾定声和仁兽雏好来仪翰苑新书后集上卷十三翰苑新书后集上卷十四钦定四库全书翰苑新书后集上卷十四进文字皇朝事实取要语钖嘉名昭星斗为龟鑑进讲义明经旨藏属籍讲正史法禹汤致尧舜献箴金华进讲寳训绘图以授金匮之藏正心诚意脩已安人深益治道养成圣性脩身治人法善戒恶进春秋解録中庸篇咸平御集开寳通礼太平御览文苑英华模范成书图画故事脩实録纂寳训仪秦之术无益文武之法常守着经武要畧进资治通鑑诚于奉天醇正明白置之座右藏于书府事对警聨贡方物歴代事实任土职方制法定赋五物九贡齿毛皮革球琳琅玕农任耕工饬材衡以山虞以泽荆之大龟梁之织皮菁茅橘柚助黄金献白环明珠文甲通犀翠羽献瓜授官贡茘置传尺天入贡万国贡珍考图数贡航海梯山皇朝新事戒禽荒虑渔夺不厌菲食却献珍味戒艰难免烦扰勿献珍禽焉用绣佛事对警聨贡银绢贡银翰苑新书后集上卷十四翰苑新书后集上卷十五钦定四库全书翰苑新书后集上卷十五逊谢歴代事实逊诚美德召不受官乞囘所授不夺其志举茂才不应荐长者自代速官谤协羣情不拜拾遗敢辱髙位固辞舍人不就太祝善为辞焉无能为也九辟不就再召固辞埋车轮置印绶韩起愿上赵武陈平逊谢周勃不愿为郎以病辞郡皇朝新事上还相事乞解机政上表恳辞抽身求去嗜退难能不足胜任一再逊官屡辞召命起聨内除辞表并通用叅政相并相枢覃恩少保少保少傅史官已上通用外除辞表通用内除谢表礼书兼学士吏书兼学士礼书兼侍读戸书工书礼侍戸侍外除谢表帅并提刑广漕漕提举总监司通用留守京尹京尹守中聨自叙已上并通用枢使宰相脩史提举提刑泉使漕总领帅帅守太守结聨内除辞表内除谢表外除谢表府尹总领提刑漕使庾使庾使迁转起聨通用玉牒大拜捕盗转官救荒转官帅守接句通用中聮调兵自叙结聨翰苑新书后集上卷十五翰苑新书后集上卷十六钦定四库全书翰苑新书后集上卷十六进封歴代事实惟三列五山河之誓土田之钖命下国裂名都劝功厉世丹书赤牒践侯位钖土姓割地分土崇徳因才车马器服黼黻冕旒赐级尚齿褒德赏勲使自择齐先封为酇罔及恶德以劝有功执玉析珪使当其实不可以私容贤士予善人自叙鸣玉续貂取非其人不次之位德不副位能不称官皇朝事实食邑十二爵国朝五等之爵爵位役使事对起聨警聮已上并系明堂进封结聨加职起聨警聨端明殿结聨乞外任歴代事实纯愿试郡绩求为丞愿治一方出补二息洪州别驾淮南节度博士求令近臣典州求外职弃太常皇朝新事茍全素履不任劳剧宠禄过分重难不辞不贪宠于进退以全臣子之名节坚欲乞郡屡请补外警聮翰苑新书后集上卷十六翰苑新书后集上卷十七钦定四库全书翰苑新书后集上卷十七叙复歴代事实复为仆射还拜议郎补过复位免死召官召为将军思拜刺史赦魏尚复孔光复平章事拜司刑卿师古宜留孟明何罪皇朝新事遣使问劳下诏收复生者蒙恩死者被泽才气过人忠义许国召言事之臣复讲筵之职起聮警聨结聨谪降歴代事实长沙太傅江州司马张説诗禹钖赋无愠色事直道名不衰诗益婉失鲁司冦贬潮刺史安贫乐道免官归田家不受缣门可设罗皇朝新事初无廊庙之贵相从溪涧之间单骑南去万仞壁立置经起楼看书饮水儿童知都督酋长称贤宰何愧嵩山之隠盛传玉局之仙为人爱慕如此平生忠义无愧一室萧然万里何堪前贤诗词趂赋梅花看山採药百谪风流去国身轻萍梗才名何堪谪宦识校书郎同凫㕍侣多才为累着书辩谤姦谀骨寒独立敢言懐抱分明警聨自叙结聮宫祠起聨自叙结聮致仕起聨中聫结聨及第警聨结聨翰苑新书后集上卷十七翰苑新书后集上卷十八钦定四库全书翰苑新书后集上巻十八赐厯日歴代事实颁邦国布政事诏读颁示读令行政揆时施教受诸侯聴太庙居卿㡳日治厯明时重始録事综数尚时袭三正立五行以为民极敬授人时课清台作皇极日官平厯天子告朔皇朝新事正天时治民事考定新旧测验疏密申饬讨论考验得失起聨中聨结聨赐书翰歴代事实景龙获瑞灵龟有图洒金銮写琬琰美燧赐铭嘉奂题赞仙毫圣墨翔鸾威凤赋三杰赐万国家藏数函纸写一通视草垂萌飞白赐碑谏君以笔遣使赐诗丽天垂露结雾霏烟鸾凤变态烟云呈姿皇朝新事赐书玉堂之庐飞白琳宫之榜藏之名山图于讲殿刻之金石赐于丘园赐明良庆㑹之字取国家齐治之义神笔竒奥懿翰发扬天纵精妙睿制发舒戒骄厉亷澄神静虑赐王褒颂书陆机赋轻云蔽月㳺丝萦柳前贤诗词鸾囘龙变御札轴动星辰珍藏万世起聨中聨结联赐衣马歴代事实着功德赐侯伯乗马钖韩辂服赐晋命服拜衣赐骊解貂劝有徳赐大功衮绣骊黄钖予服乗安且吉兮何以赠之皇朝新事遣使赐之亦卿力也黄金名马真珠蟠龙起聨中聨结聨赐衣袄歴代事实安且燠敝改为赐卫公旌文惠五采九章章身称德典命司裘解衣藏袴皇朝新亊降袄以备赏功赐服以向儒学赐锦袄前贤诗词终身荷圣情锦衣犹带御炉香警聨赐笏带歴代事实玉寳万钉家传三世赐以题诗命取讲易㕍衔威仪豸荐愤烈内府之珍满床之荣黄银红玉立朝指日比玉献骨班瑞钖鞶择与李绛解赐全忠十有三玉重积一榻赐裴度送如晦卿家甘棠卫公故物标仪条臆结纽收袵笏不可挫带则有余分金赐玉皇朝新事儒门美事御服赐劳名贤诗词八寳相衬锦袍对扬资指画珍重传三世悬金鱼垂玉珮吴钩警聫翰苑新书后集上卷十八翰苑新书后集上卷十九钦定四库全书翰苑新书后集上巻十九赐宴饮歴代事实鹿鸣鱼藻殽烝昌歜折俎加笾花萼楼武成殿诏饮太学赐宴曲江式燕以乐不醉无归皇朝新事闻喜曲江赐宴琼林侍钧天玉皇赐御席金器和诗钓鱼及第赐宴前贤诗词天宴碧霞浆丝管侍重瞳戴了宫花赋了诗警聫进徽宗实录赐宴谢同上赐生饩歴代事实致礼孔戣赐养长孺赐牵必畜宰夫司仪加士鞅赐匡衡羊酒旁引事舜牛羊畜伋犬马鼎象大烹晋马蕃钖嘉鱼与贤鹿鸣将意警聨赐礼物歴代事实玉五㲄璧一双章有德着善政几杖车马黼黻冕旒币帛将意车服以庸赏金分玉拜衣赐履文被瑞锦金钩珠劒紫艾绶青羔裘皇朝新事论事无避有节可嘉特赐贤劳加宠勲旧送归金莲召赐银器警聫赐汤药歴代事实剪须苦口攻病痊痾赐钟乳进狶苓丹砂乌喙药石芎䓖拜受有喜亲和诏医皇朝新事遣医灼艾出关赐药袖赐丹砂前贤诗词绛雪𤣥霜青精好颜黄独为命警聨赐第宅歴代事实更诸爽垲赐以壮丽为求胜地诏受大第请更晏子诏赐霍光皇朝新事赏劝天下赐励风俗感动义士推赏将臣前贤诗词无地起楼台大芘贤士皆懽颜潭潭府中居长安城中央警聫诏奖歴代事实优诏褒羙熟知起居有臣如此厥功茂焉辞皆切直帝深嘉羙任官不名拜傅甚宠尺诏拜球数函赐靖加恩诚宜治行尤异褒德录能皇朝新事显忠尚德贵老优贤勉留方正之士嘉叹忠义之臣称赏竒才赐予异恩警聨翰苑新书后集上卷十九翰苑新书后集上卷二十钦定四库全书翰苑新书后集上卷二十贺表新式登极贺今上皇帝登寳位表李梅亭具位臣姓某言恭覩诏书皇帝陛下登寳位者佑下民而作君仰膺帝命有大德而得位俯顺人心重明既升万民咸覩华夷闿泽社稷奠安臣某实懽实忭顿首顿首恭惟皇帝陛下睿哲生知缉熙丕显南面譲者五道允备于亲贤西向逊者三躬难逃于厯数由刚徤中正纯粹之首出致讴歌讼狱朝觐之皆归臣昔忝禁涂今拘谪籍天与则与知符文帝之大横日新又新愿诵成王之小毖臣无任瞻天望圣激切屏营之至谨奉表陈贺以闻贺皇帝登极眞西山炎正中兴适际百年之盛真人继作聿新万宇之瞻河海晏清玑衡明润恭惟皇帝陛下天开睿哲神授英竒朱邸宣猷已慰亿兆人之望大横应卜嗣承十三圣之休祗遹文谟仰承慈极紫宸南靣时聆任姒之徽音长乐东朝日致闵曽之德孝以副遗大投艰之託以昭继志述事之功臣逖守价藩欣逢景运班聫近侍莫陪兽舞之庭身接遐甿共仰龙飞之造贺皇帝登极陈篔牕厯数承尧禆千嵗皇图之正讴歌归舜焕一时帝位之新庙社鼎安寰区泰定窃以百年南渡四世中兴继体守文之功固永扶于基绪拨乱反正之畧将浸复于土疆人未占以有孚天不言而善应是生上圣以开重明恭惟皇帝陛下性德靖渊几神濬哲韬除外邸隠然天日之姿出入内朝允矣宗祊之望共识五马之渡谁知六龙之潜迨此承祧决于与子合夷夏之无外庆帝王之有真伫歌周宣复古之诗併拟元结齐天之颂含齿之衆企足以湏臣猥守京畿欣逢御极风云从而万物覩已丕耸于八垠日月照而四时行幸先辉于三辅贺皇帝登极王格斋皇天佑宋洊逢揖逊之朝大人继离益茂延鸿之业华夷胥悦天人太和恭惟皇帝陛下圣敬日跻聪明时宪克勤克俭不矜夏禹之能乃圣乃神广运唐尧之德自毓元良之望允若神天之心属黄屋之倦勤顾青宫而与子臣邻环拱率百官若帝之初典礼交修辑五瑞如器乃复于皇声实横絶古今臣逺守偏州亲见盛羙虽莫陪朝着对扬天子之休苐嘉与邦人讴歌吾君之子贺今上皇帝登极王松厯数在躬嗣登大寳天人助顺喜属昌期十行之温诏初颁四海之欢声允洽恭惟皇帝陛下元良夙禀仁孝彰闻付託得人膺慈皇之眷简讴歌归子罄逺俗以皆徕聿观万化之新用侈累朝之庆臣适持漕节兼摄郡符仰瞻北阙之班聫阻陪旅贺嘉与南闽之父老颙望泰平临御贺皇帝御正殿方秋崖天临南面于赫当阳星拱北辰惟皇建极离丽于恭黙无为之后干行于始初观政之时恭惟皇帝濬哲睿明广渊齐圣三年无改父道谦未处于法宫一德克享天心涣已新于大号时乘龙御当宁虎门臣越在侯藩瞻言帝座朝既盈矣勤劳愿警于鸡鸣夜如何其箴羙莫陪于鸾哕贺皇帝御正殿洪平斋阊阖之开皇道旷修日御之仪钩陈之衞紫垣肇正辰居之象万邦星拱百辟云从恭惟皇帝陛下继体守文宅中图大讲朝元之典册方重于建储循大厯之规礼将严于享帝适逢纯吉首饬常居俨负扆以端临肃奉圭而入觐屹壮泰山之势欢传嵩岳之唿臣心切倾葵职縻分竹愿借方寸之地莫遂就尧不违咫尺之天惟知戴舜贺皇帝御福宁殿李梅亭祕殿鼎新昭鸿名而日掲宸居离丽肃龙御以天临风来南面之薫星拱北辰之所恭惟皇帝陛下体元居正图大宅中福庶民以是训之彛宁万国以惟和之政尽力致孝既卑夏禹之宫修政攘夷复考宣王之室栋取诸壮蔀转而丰鸾声既便于观旂鹤驾仍通于问寝诞敷文徳聿观舞羽于两阶载纉武功式燕跻堂之万夀臣摄麾黔鄙驰梦清都四海为家更愿绸缪于牖户万民安宅益坚壮丽之山河逊位贺皇帝逊位王格斋恭黙思道乃倦于勤付託得人亟授以政再见唐虞之相继力行曽闵之所难恭惟皇帝陛下道塞堪舆仁覃动植退藏于宻盖与天而为徒憷惕以兴宁以位而为乐世廓廓以无事功巍巍而不居遽兴周康释冕之心且笃长乐问安之孝允恭克让莫匪循尧惟一执中复以命禹蔽自九重之志光于二典之书某出守偏州获闻盛典曽是隆兴之进士敢忘藜藿向日之心愿祝圣人之遐龄少致犬马恋轩之意圣节贺圣节朱晦庵黄屋非心茂对重明之运玉巵为夀聿临载育之辰庆洽中天欢腾广域恭惟皇帝陛下至仁被世盛徳在躬立圣政九百五条行尧之道履帝位三十六载荐舜于天得圣人时心至愉而形至佚为天子父贵无敌而冨无伦既申命之用休宜降年之有永臣钦逢盛旦假守偏城即云气而望蓬莱阻陪拜手观泰元之授神䇿徒切倾心贺圣节朱晦庵盛德当阳光启重熙之运羣心就日乐推归羙之诚有开绕电之祥敢罄祈天之祷恭惟皇帝陛下庆流有衍德合无疆膺厯数以在躬垂衣裳而致治接黄帝推筴迎日之统以莫不増过周家定鼎卜年之期自今其始臣承流支郡幸际昌辰鳌忭千官班阻趋于文石嵩唿万嵗祝敢后于华封贺圣节史文昌穹昊储休光辅万亿年之祚圣神间世适符五百嵗之期蔼佳气于干坤溢欢声于朝野恭惟皇帝陛下河清应运电绕降祥俭勤本于性资忠厚循乎家法福全洪范符周后之歴年䇲受泰元迈汉家之永世与天齐乆如日方升臣职守藩符籍通禁槖晓望五云之彩阻班贺于西清夜占列宿之文喜辉腾于南极贺圣节方秋崖惟天敷五正渊献之孟陬闻岳唿三増泰元之神䇲星枢明润海宇清夷恭惟皇帝受命溥将跻民仁夀华夏蛮貊罔不率登兹太平国家闲暇及是时所其无逸祥开甲观春在寅堦臣幸假熊冯甞陪兽舞河千里一曲虽逺京师亥二首六身但忻嵗纪贺圣节方巨山神授甲子五百嵗而圣人生天闿昌辰万斯年而景命仆惟皇建极申命用休恭惟皇帝乃武乃文惟精惟一内之中国外之夷狄讫是多盘言为尚书事为春秋动无过举于时假乐式际诞弥臣假守军符瞻言宸扆唐相上千秋录莫陪嵩岳之唿卢山有五老人共致华封之祝贺瑞庆圣节危巽斋数盈良月正天地之清明瑞纪流虹极山河而辉映臣工忭舞海表欢唿恭惟皇帝心广慈仁化行恭俭光启重离之运庆申初度之辰克全尧舜之聪明相𫝊一道将复文武之境土绍开中兴臣再拜皇华恭逢诞节五云影转望切近于蓬莱万嵗声𫝊祝实同于嵩岳贺天基节李梅亭正月始和观象越二三之日皇天眷命飞龙乘九五之时百禄是宜四方来贺恭惟皇帝聪明渊懿笃实辉光体干之元首庶物而宁万国乘震以出转一气而开八荒瑞夙应于虹流厯诞増于凤纪臣仰瞻北极遥颂南山蜀道青天身况居于蜀檄华阳墨水祝请效于华封贺天基节刘后村祝尧观华甲辰式衍于万龄自周至丰乙未肇迎于六日虹流纪庆鳌忭均欢恭惟皇帝徽柔懿恭发强刚毅新三十一年之政符世祖之清明受千八百国之朝彰武王之继述诞弥厥月长发其祥臣輓粟罔功采荼非据不俟驾固将朝也尚留西海之濵能归羙以报上焉窃谓南山之雅贺天基节李梅亭虞帝生于甲子衍鼎盛之春秋周伯见扵丙丁丽离明之日月俶开犒晏肇听嵩唿恭惟皇帝陛下圣神武文刚徤笃实五百庆千秋之节博观金鑑之篇三朝受四海之图始御玉觞之享混九州而共贯敛五福以诞敷臣将指雪边倾心日表祠鸡蜀道粗知蜀父老之情归马华山尤切华封人之祝贺天基节方乌山龙尾伏辰当良月肃清霜之后虹祥流渚适真人下丹极之期鼎祚山安衢謡海溢恭惟皇帝陛下泽覃万宇统接千龄纳物象于熙和含生丰泰成治功于简易取法干坤日升月恒风行雷动寅畏自度于昭享国之祥静乐难名益见为仁之夀臣拱瞻极北留系周南豹尾云垂苐驰神于汉殿虎彛霞泛等祝筭于华封贺重明节黄竹坡九月肃霜诞纪生商之节四方来贺同倾戴舜之心介景福以维新标昌期于无极山川荐瑞夷夏均欢恭惟皇帝陛下厯数在躬聪明时宪恩覃万宇跻仁夀以无遗守在四夷戢干戈而不杀德既侔于天地夀自等于山河迨兹诞日之临茂㩁天休之至臣亲逢盛旦阻守偏州捧汉殿之觞莫陪近列上尧封之祝徒有遐心贺重明节王格斋占长发之祥具晓天休申命之意授泰元之䇿殆非人力所致之符亶时载夙之辰对越无疆之庆恭惟陛下聪明天纵圣敬日跻受汉岳之三唿荅扬景命敛箕畴之五福敷钖庶民矧时慈闱并受遐祉我百尔九十何啻梦龄之期心一臣三千同致后天之祝照临所暨忭蹈攸同臣身堕江湖名在簮槖望蓬莱之云气虽莫陪鸳鹭之班奉瑄玉于竹宫幸获祝干坤之筭册后贺册皇后李梅亭上圣尽伦懋建生民之极中闱正位益隆王化之基册命惟新舆情胥庆臣窃以易十八变上干坤而下咸恒诗三百篇经夫妇以成孝敬合由天作治自家齐恭惟皇帝陛下时敏身修日严亲养爰及姜女思豳七月之艰难娶于涂山纉禹八年之勤俭式涓谷旦肇正璇宫湏承尧母之颜降于妫汭兹考宣王之室因是谢人邦之荣懐民以宁一臣倾心葵日属耳椒风乏曹植之材安敢献母仪之颂考张华之作但知诵帝则之歌皇太后同听政贺皇后赵南塘膺干符而廸畏方绎睿思隆坤极以仰成益彰圣孝令修庭户泽畅垓埏窃以昔贤君之履帝图躬要道以顺天下西京如文景武东都若明章和莫不归尊内朝取决初政恭惟皇帝陛下哲聪养晦兢业致䖍追先皇之鉅恩欲报罔极禀太母之诚训未占有孚左右率从小大允若所谓敬其亲则万人悦仁于家而一国兴言举斯心治指诸掌臣冒乗驷𫝊阻造龙墀不获望穆穆荐羞之容厠跄跄蹈舞之列瞻企诵跃倍越等伦贺册皇后陈篔牕涣号枫宸进贤椒掖俨若长秋之正位翕然广厦之欢声恭惟皇帝陛下道妙无伦治崇有夲化行宫壸固欲形王者之风养备庭闱又将教天下之孝爰及希年之称庆乃涓谷旦以升华仰奉亲欢俯垂民极臣分光宗翰听命治朝喜日月之齐明祝干坤之并夀贺册皇后傅伯夀离日丽天休益緜于寳祚轩星着象位宜正于璇宫大册涣扬羣情欣忭恭惟皇帝陛下懋昭圣徳克谨化源念宵旰忧勤妙干万几之务而夙夜警戒实关中壸之贤爰登天作之良用即坤承之重新二南之风教掲四海之仪刑臣假守潜藩钦闻盛典以妇道率下既追羙于葛覃愿圣人多男尚伸䖍于华祝册妃贺皇帝册妃陈篔牕帝庭读册妃掖陞华家治孔彰邦图申固恭惟皇帝陛下恩由亲始德自近推肇风化于寰区人伦丕正俨仪刑于宫壸嫔则具修爰遵慈训之严用陟鸿名之贵佐日之照普天所瞻臣夙忝近宗幸逢盛事知隂教之渐达贺阳德之愈亨诞皇子贺皇帝诞皇子赵南塘太簇发春适叶泰通之运髙禖享德诞开震索之祥告语自天讙謡载路臣闻君子永祚关寳命之睠懐圣人多男出舆情之颂望厥占惟旧乃应在今恭惟皇帝陛下与道合冲以仁为凖膏泽浃乎黎庶其和可知馨香感于神明何福不降肆丕釐于女士果笃庆于王家灵源滋长磐石増固臣比修庾职近摄刑台既骏奔有百执事之分故旅贺不一书而足贺皇帝诞皇子王格斋穹祇隤祉将延洪过厯之占弓韣应祈庸对越承祧之任事关九庙懽动四方恭惟皇帝陛下灵承天心骏惠祖武民胥嘉靖皆效华封之祝尧神无怨恫靡俟髙禖之祠汉笃生元子式应熙辰某不谓凋年见此遐福身虽老矣子孙与有于荣懐心实忻然手足不知其舞蹈贺皇帝诞皇子李梅亭斗掲柄扵子躔式对履长之庆星重晖于甲观肇开震索之祥社稷安荣华夷闿怿臣窃以封人祝华愿惟在于多男帝子生商命诞膺于百禄矧春秋鼎盛之际重日月离丽之明有道之长无思不服恭惟皇帝陛下孝型四海仁育羣生怡怡愉愉爱敬尽九重之养诜诜蛰蛰治安隆千嵗之基斯干咏朱芾之宜长乐増綵衣之喜臣滥纡郡绂阻缀庭绅歌本支百世之诗知不遗于周士献父母万年之颂尚窃附于唐人贺皇帝诞皇子周山房重明继照聿开有永之期一索得男肇启无疆之庆华夷蒙福臣庶交欣臣闻葛藟施于条枚固关于迓续世嫡主乎匕鬯尤切于继承矧当春秋鼎盛之时诞降岐嶷夙成之器恭惟皇帝陛下迪用吉康寳行慈俭事上帝而不大声色惠宗工而时罔怨恫既安乐于神祇宜申钖于祚嗣臣鱼符出守兽舞无阶恭闻玉叶之敷弥觉葵心之向才非方朔重陈禖祀之文志切华封三上圣人之祝贺皇帝诞皇子陈篔牕席庆燕禖钟祥熊梦宗祊盛事海宇欢声恭惟皇帝陛下宏绍平基绎宣洪业干而称父甫踰御极之五年震以得男适近书云之一日瑞气既浮于宫壸慈颜足称于庆闱臣幸际殊恩恭被盛羙愿嗣穆穆皇皇之咏且赓绳绳蛰蛰之诗建储贺皇帝册皇子王格斋春宫贰极有开震索之祥寳册扬庭庸鼔巽申之号庆关九庙风动四方皇帝陛下尧大难名舜恭允塞天职覆地职载莫喻休功月重轮星重晖益图大计眷乃承祧之重居无在傅之勤爰㳙选于刚辰俾光膺于殊礼临轩出令示一人有庆之符主鬯得人兆万世无疆之福照临所迨颂咏惟均臣昔参绮皓之㳺今辱严除之侍灵源暨逺子孙与有于荣懐忭悃发中手足不知其舞蹈贺皇帝册太子应松湖庆钟烈祖仁贤见十世之孙本立皇家宗社衍万年之绪侈盛仪于朱芾涣新渥于绿绨皇帝陛下祇遹燕谋増光鸿烈以长子主器受之震所繋匪轻为天下得人谓之仁维公是选懋㨂金枝之秀诞飏玉册之华攷礼订名固已遵嘉祐绍兴之令典问安视膳益同讲建隆开寳之闳规臣邈戍荒陬耸传盛事歌乐府重轮之日幸託照临奉玉关都䕶之觞莫陪抃蹈贺皇帝册皇子应松湖璇源毓庆独超百世之本支寳册飏辉遵奏两朝之典宪㳙辰见庙主鬯承祧皇帝陛下智临作君纯干为父志厪业业用申天命之休礼重亲亲尤为人道之极上以尊祖而亲族下以固本而宁邦左右前后皆正人教已严于资善贤圣仁孝闻天下位即峻于承华臣忝庶邦之侯莫陪抃蹈诵吾君之子徒剧讴歌郊祀贺郊祀礼成李梅亭灵承上帝拜况于郊敷钖厥民并受其福备成熙事薫叶嘉生恭惟皇帝陛下翼翼小心显显令德气和感天地之应百谷用成兵寝极帝王之功四方无侮肇称濶典诞举吉仪泰畤八觚肃圆丘而蒇事细书一札抚方夏以湛恩臣滥守麾符阻趋笾豆共给楚贡粗慙缩酒之茅造託湘流莫对受釐之席贺郊祀礼成王格斋严恭自度罄丹扆之纯诚緼豫为纷辑紫坛之熙事四方来贺万福攸同叶气塞乎堪舆欢声揺乎海岳皇帝陛下聪明时宪圣敬日跻肇亲万化之原敷钖庶民之福外烽息警人皆耒耜之甿秋稼登场家有仓箱之积载念降康之自聿严报本之祠多士骏奔賛丕天之鉅典千童罗舞陈昭代之弥文咸秩百神大赉四海臣久违北阙隔在西陲㳙选休成幸获再逢于盛际肃雝显相莫繇一覩于祲容苐偕扶杖之民同沭漏泉之泽明堂贺明堂礼成牟存斋天子接千嵗之统诞受丕基明堂度九尺之筵备成熙事下民祗若上帝时㰴恭惟皇帝陛下受命溥将承谟丕显因五福之照大享崑崙得万国之欢何虞玁狁辑我将之伊嘏立尔极于烝民臣尚执干戈阻趋笾豆虽縻无疆之德莫陪多士之聫贺明堂礼成李梅亭至治馨香备成熙事湛恩汪濊敷钖庶民上下统和华夷闿怿恭惟皇帝陛下治民祗惧受命溥将鉴天明地察之严屡修羙报思祖功宗德之大尤谨精禋肆因万寳之成肇举九筵之典髙灵下堕和气上腾臣乆逺阙庭莫奔笾豆落霞秋水身縻刺史之左符广乐钧天梦绕总章之右个贺明堂礼成方秋崖大享季秋修伊嘏我将之典陈常时夏絶此疆尔界之分万国欢心三灵响答臣窃以物本天人本祖夙严昭配之禋圣飨帝孝飨亲必具馨香之德不惟四海以职来祭亦有五原奉珍愿臣以此蒇八陛之祠兹实为千载之遇恭惟皇帝陛下严恭寅畏齐圣广渊万物盛多慕成康致治之羙十年教训图髙文宿愤之摅时靡有争无思不服逺懐盖基于近悦神福殆出于人和臣旧缀骏奔今司侯牧多士济济遥瞻清庙之肃雝征夫诜诜惟谨皇华之咨度贺明堂礼成李梅亭垂拱南面夙陶万国之驩平秩西成载蒇九筵之享下民祗若上帝时歆臣窃观洛诰称秩元祀之文实维成周诞保七年之日思文后稷既歌尔极之诗伊嘏文王复举我将之典乃今异世与古同符恭惟皇帝陛下濬哲文明严恭寅畏寛裕足有容也坐澄沧海之波神武而不杀夫潜息潢池之警肆合祛于路寝用均福扵寰区臣滥守封疆阻趋笾豆总章衢室谅益尽天下之心夜郎䍧牱亦知教诸侯之孝贺明堂礼成刘后村中辛㳙吉聿崇三嵗之禋上帝享成丕拥一人之庆干坤昭贶宇县欢腾恭惟皇帝陛下治极守成礼严报本调元布政尚存黄帝之规严父配天肆举周人之典精诚格于穹壤叶气徧于幅员臣分阃攸拘侍祠伊阻前宣室之席絶企清光扈甘泉之车犹存昨梦肆赦贺肆赦王格斋厯数在躬仆万年之景命雷雨作解洽四表之欢心凡蒙一洗之恩皆囿重熙之化恭惟皇帝陛下圣由天纵德乃日新毓徳春宫恪谨文王之视膳非心黄屋适逢虞舜之倦勤勉承不再之言嗣守无疆之厯睠兹有衆孰非夀皇所养之民咸与为春俾沭嗣圣惟新之泽爰推旷荡之典以答遐迩之心恢然天地之施生鼓以风雷之号令臣叨守下郡与宣宏恩躬遇继离之明不私临照喜偕扶杖之老相与讴歌贺肆赦王格斋蒇仪吉土敬共三嵗之祠肆𤯝端门敷钖庶民之福涣发风雷之号沛为雨露之仁凡在照临举同庆赖窃攷圣人之飨帝盖承天意以惠民隤祉发祥具获灵明之博贶赦过宥罪是覃汪濊之湛恩恭惟皇帝陛下道冒堪舆恩柔动植边鄙不耸皆为来王来享之人年谷顺成复见多黍多稌之世爰对一阳之律载祗八陛之坛昭升于天聿严熙事有秩斯祜燕及函生臣堕在逺方获逢盛举莫陪多士执笾豆以骏奔苐与逺民想笙镛而兽舞玉玺贺玉玺赵南塘明王谨德来异域之贡珍博士辩文审先朝之藏玺九賔咸庆百辟交欢臣闻三献俘而商受球五畤郊而汉荐璧固天休之是荷亦人力之可营未有大吕陈于元英弗烦兵取遗珠得于赤水靡待使求绰然云物之返初出诸逺夷之效顺如今剙见实古鲜伦兹盖恭遇皇帝陛下诞保民彜丕承祖烈忠诚盛乎内未甞贵货而尚功干戈省厥躬所务尊贤而隆礼故干位深居于宸极而坤珍昭受于嵗端玉检金泥蒐祥符之令典龙车凤翥侈绍圣之龎恩观申命之又新披故都之遄复臣职縻藩邸梦绕觚稜舞干羽于阶虽阻对扬于景铄却走马以粪更祈追蹟于淳风贺玉玺赵南塘天道左旋炎图复振皇威北畅珍物遄归元正㑹朝普率唿抃伏以海岳所产惟玉禀阳宗庙之传以玺守位元帝得之兴晋祚光武因之洪汉京恭惟皇帝陛下席累圣之休受一谦之益以时和嵗丰为上瑞以兵寝刑措为极功田租弛民羣生莫不安业皮币事敌逺国亦且懐仁故弗賔之海隅皆愿属于疆吏函封逺致不知何国之白环篆刻孔彰咸曰宁王之大寳故府之藏既入神州之复可知臣病解枢机勉之藩服觞称万夀自怜遂隔于庆仪品列三金犹幸获共于贡职改元贺改元郑雪巖纂图抚运应羲爻九五之占涣号纪年体麟笔一元之意布宣无外鼓舞惟均恭惟皇帝陛下光绍燕谋丕膺鸿业谓持盈守成之责虽率旧章而视始正本之规实观新政深惟累朝履位之寳一本三代立国之仁庆积自身福覃于下合二者之古训标万纪之徽称重定干坤复开宇宙臣猥叨三辅首拜十行序叶璇玑已见九重之居正名垂玉歴更同庶国之承休贺改元戴象麓继体纂图大千龄之接统改元纪事示万宇之同文纶綍诞膺华夷胥庆恭惟皇帝陛下聪明天纵仁孝生知惟问安亲得于大原故纪嵗亦师于成宪于疆于理念绍兴恢复之难浸明浸昌继淳熙隆平之治集兹二羙用纪初元臣迹系龙川神驰象魏莫预在廷之列徒倾拱北之心逺暨朔南一浑中和之教近占名数聿符亿万之年贺端平改元李梅亭政出九重丕承二祖之烈数周六十肇新万物之元天开休命之申日永宣光之甲恭惟皇帝陛下缉熙正学总揽大权涵育羣生务文景养民之政导迎和气出禹汤罪已之言思端拱信服于西戎及咸平威伸于北狄鱼鱼雅雅享有道之长蛰蛰绳绳衍多男之庆裒两朝之羙号开万世之丕图臣滥缀使轺䖍宣宸綍审已正统更愿法五始之春秋改定告元行见袭百蛮于冠带元㑹贺元㑹李梅亭元㑹蒇仪仗入龙楼之晓孟陬占象歴新凤纪之编夷夏来同堪舆协庆恭惟皇帝陛下乘干之徤出震而亨孝备爱钦浃三宫之和气书颁寛大转四海之仁风于万斯年自今以始臣乆违班着俶布藩条春见曰朝徒想北辰之拱闰余成嵗敢稽东作之平元正贺元正王臞轩春王正月肇称献嵗之仪天子万年増衍泰元之策永膺多福敷钖庶民恭惟皇帝陛下道体泰亨徳仪震动太嵗在酉民益富于酒浆休命用申化愈张于琴瑟嘉与林林之衆茂臻啿啿之祺臣承惠守藩驰心恋阙读离骚赋既逢湘水之孟陬奉寛大书愿布楚乡之农事贺元正方秋崖春王三朝抚五辰于庶绩天子万夀转一气于八荒睿智有临隂阳交泰恭惟皇帝陛下刚徤笃实徽柔懿恭受命惟七年光已宣于文武班瑞于羣后和将在于唐虞与物为春体元以长臣滥乘一障甫至三荣明目逹聪但遥想兽樽之酌举首奋翼无因陪凫舄之朝贺元正魏鹤山重光之配单阏嵗旅哲王摄提之正孟陬月临簇达履端于始长发其祥恭惟皇帝陛下天纵聪明日新刚徤纂尧之绪严羲仲分命之咨行夏之时成伯禹八年之烈甄陶万化域壔八荒臣叨守鱼凫阻班燕贺三里之城七里之郭幸毕土功五畆之桑百畆之田当劭农事贺元正李梅亭嵗在阏逢三日先甲律中太簇万物出寅兹惟行夏之时孰非就尧之日恭惟皇帝陛下湛恩汪濊受命溥将三光全寒暑平愈加寅畏五谷熟人民育益厚抚摩玉衡占七政之齐木铎谨百官之徇履端于始受禄于天臣承惠守藩驰心望阙孟春之月为端月有开皇道之端长沙之星曰夀星请祝圣人之夀贺元正赵南塘正月始和着于甲令三朝大㑹盛在寅杓惟圣宪天如春泽物恭惟皇帝陛下储神蠖濩受命穆清井钺参旗戢师干而不试箕风毕雨被丰泽以惟均肇乘苍陆之规増受紫坛之筴臣望京浸逺恋阙滋深周卫设九賔之胪莫陪下列甘泉受羣吏之计惟咏昌期贺元正陈篔牕鳯厯归余已两逢于纪閠龙躔更始且六际于颁春帝德诞敷民和丕应恭惟皇帝陛下体元居正图大宅中天地交而万物通时方叶泰风雨时而百姓足嵗复屡丰属临祈谷之佳辰仍叶献椒之盛旦如山如阜无古无今臣幸忝宗祊与朝阊阖一阳熊梦已蚤占男子之祥五日虹流但预祝圣人之夀冬至贺冬至刘后村昴星正冬式敬尧时之授辛日书至允符鲁观之占凡居有截之区均效无疆之祝恭惟皇帝陛下刚徤中正濬哲文明受六年五服之朝惟新厥德对七日一阳之复长发其祥嘉与函生同跻夀域臣滥分菟竹越在蚕丛嶰谷地寒讵望葭莩之动夜郎溪暖惟知葵藿之倾贺冬至李梅亭七年而得摄提契元封之至日八能之合前殿阐大极之治朝睿智有临福禄来萃恭惟皇帝陛下聪明渊懿刚徤粹精问寝龙楼谨冬温之定省䟽恩鳯检广春育之涵濡迎神䇿于泰元薫嘉生之叶气臣宅西乘障拱北倾心自顾孤桐难旅周官之琴瑟幸舒一线当图蜀郡之袴襦贺冬至真西山羲观天象验至日于地雷尧授人时正仲冬于星昴叶时五纪庆集一人恭惟皇帝陛下固结民心延洪帝命推策二十载肇迎寳鼎之祥卜世八百年长进云门之奏一阳来复万夀无疆臣承惠守藩驰神唿岳长沙地湿气敢望于吹葭化国日长心但同于倾藿贺冬至陈篔牕璇杓揷子复初见于天心玉厯标冬观首书于云物欢腾四表庆辑九重恭惟皇帝陛下发育功深裁成道妙御图六稔乆迎化日之舒长课歴万年又兆阳春之骀荡属唐宫之添线称舜殿之垂裳不老干坤无穷宇宙臣叨陪近属欣际大君喜溢汉觞共仰龙颜之粹穆福緜周鼎庶同麟趾之阜安祥瑞贺雪黄竹坡同云蔽野甫占寒气之升浮玉飞英爰表丰年之瑞事关扈正喜彻龙颜恭惟皇帝陛下绥靖嘉师弥纶神化潜天而天潜地而地罔间幽深曰雨而雨曰𤾉而𤾉同施阖辟时属三冬之序祥开六出之霙委积徘徊凝寳光于鳷鹊氛氲散漫接云气于蓬莱袪疠疾于崇朝启丰穰于嗣嵗虽均覆帱实頼裁成臣等俯愧燮调勉图报称列贤才于庶位无昼卧洛阳之人激士气扵三军有夜入蔡州之志奏㨗贺収北土赵南塘一旅栖虞乆郁复讐之志偏师克蔡倐収残冦之功河岳谧清雷风驩动窃惟启之勦扈氏尽召六卿武之逐匈奴亲率万骑矧肃慎之遗裔自靖康而积仇冯恃两河緜跨累世涂炭我黔庶席卷我衣冠气夺上灵势徧中土茍知懐忠抱义孰不殒身痛心以为何时得殄此贼而今乃貔虎弗烦于顕讨鲸鲵坐却于严诛五旬而併举燕城一月而三献戎㨗其剪暴除乱如拉枯拾遗夐无前俦可谓大庆方厥根横长百年芟夷之弗能及其焰将消一日扑灭而已尽繄惟天助顾岂人谋此盖恭遇皇帝陛下英畧通神仁声懐逺御得其道能令夷貊之率从吿成厥功遂刷髙文之宿愤方将紫盖备太常之驾绛衣陈司𨽻之仪趣先修奉于洛阳杂耕于渭上中兴丕绪允属昌期臣等汗马靡劳云龙何幸受命而拜万夀既式辟于汉疆移军而复两京尚继刋于浯颂贺蜀道诛馘吴曦黄竹坡边臣负固敢萌僣叛之心圣筭伐谋亟正诛夷之典方檄书于巴蜀已函首于京师天理昭明人心闿豫窃以干坤设位定尊卑而不易春秋立法驭臣子以至严倘懐獍之凶难逭鲸鲵之戮盖神人之共愤抑覆载之不容蠢尔逆曦敢萌乱畧惟爵赏之异数既封殖于尔家载于旂常具纪前人之烈畀之节钺爰及不肖之孤金帛子女充牣其庭山川土田皈章尔宇曽无寸效少答殊恩乃包藏其祸心欲跳梁于井干举关内喉襟之地剪为盗区强汉中冠带之民悉令胡服犯天下之大戒此人情之必诛剖贪惏之豕心聊快三军之怒献突梯之䑕首各陈一体之功复见官仪来告宗庙恭惟皇帝陛下修攘御宇勤俭守邦临民忠嘉所谓父生而师教流泽汪濊是诚春育而海涵惟兹昏迷自冒典宪既正藁街之罪坐令栈道之安外摄蛮夷内惩姦慝臣等叨居迩列莫賛明谟苐忻僣乱之平行见规恢之复隗嚣既败知建武之中兴刘辟成禽颂元和之圣德贺诛吴曦危㢲斋河山有誓敢尔负恩天地不容竟兹授首人神愤雪海宇欢同恭惟皇帝绍开中兴布宣圣武三军协力事方急于规恢一夫当关志乃谋于窃据公连逺域欲悖太阳以所守匪亲而化为豺狼谓无天道见无礼于君而诛如鸟雀宁变人心不劳尺兵遂膏斋斧平刘辟于蜀本元和圣德之明除子璋于绵岂成都勐将之力臣叨聫近属假守神臯自谓露布之驰不知屐齿之折大开明堂之朝贺深慰清庙之宣扬恢复代宣司贺复泗州应松湖十乘启行诞播顺天之罚一城得隽首归舆地之图壮士气于前茅惮皇灵于破竹山河开辟夷夏欢唿窃惟大义之鼓行尤贵先声之响应汉数百战由下沛以迎降汤十一征盖自葛而始载矧泗水之名郡本都梁之故城鸡犬相闻乆渴旱霓之望豺狼肆噬可稽时雨之师肆搴帜以先登果倒戈而效顺民皆安堵市不易廛破淮北之藩篱诸道并进扼山东之门户万里长驱陛下黙运神机于昭圣武过师枕席之上救民水火之中曰徯后后来苏争持牛酒有不战战必胜行洗甲兵臣肃奉庙谟董司戎律铺淮濆而彻境土已观因垒之降伐玁狁以奏肤功竚见犂庭之举翰苑新书后集上卷二十翰苑新书后集上卷二十一钦定四库全书翰苑新书后集上卷二十一贺表太上皇帝贺太上皇天申节孙养晦道妙先天参元功于太极祥开绕电蟠喜气于大廷合有衆之欢心赞无疆之盛福恭惟陛下躬持慈寳黙运化枢巍乎其成复大业于艰难之始为而不有授丕图于揖逊之间神明黙相其夀康品彚莫名其造化天休昭受既开与九之龄月吉诞弥咸致唿三之祝臣身縻持节心切望云万夀称觞莫缀班聫之近八荒开域愿同仁夀之跻贺太上皇天申节周山房虹渚夕流驷星朝见三宫萃聚重开鳯纪之编九牧葵倾幸见河清之㑹恭惟太上皇帝倦勤授禹允哲如尧裕后承先已毕圣人之事凝神御气方从造物者游春秋当与于天齐甲子岂容于数计臣州麾出守廷贺无因望綵仗于云霄遐想龙楼之盛诵冈陵于天保莫伸虎拜之诚贺太上皇天申节周山房星流虹渚弥月不迟寝问龙楼与天齐夀瑶图増羡函夏均懽恭惟太上皇帝非心黄屋如脱屣而去之置之未央今为父乃贵尔属凤纪诞弥之节乃麟书大有之年鱼钥才通拥三宫之瑶佩露囊来献映双掌之金茎如日之升自今以始臣分符乘障率舞无阶望日下之鹓鸾莫陪柏宴指云间之箕翼愿祝椿龄重明节贺太上皇王格斋心一臣三千愿纪嘉名于盛际我百尔九十盖申景命于前规时哉索震之辰展也继离之义陛下循尧立极蹈舜倦勤绥眉夀而及皇天克昌厥后贻孙谋而燕翼子无疆惟休迨聿崇虹渚之符兹益见龙楼之庆臣与闻盛典邈在外康录千秋于九龄之书曽未有金鑑之作唿万嵗于两仪之宴㑹当见颉利之擒庆寿贺太上皇寿七十孙养晦皇图授圣绵寳厯于万年帝梦与龄开夀编于七袠侈熙朝之盛事溢万宇之欢声臣闻有永降年自天祈命大德必夀从古而然千二百嵗而不衰盖修身之有道百二十刻以为度徒増漏以爲期于皇上圣之临度越前王之懿授神器于雍熙之日心懐脱屣之髙备至养于康强之时年及纵心之适非祈祷而径跻于上夀不导引而自籍于长生亘古未闻于今创见恭惟陛下诚参化育道妙希夷为天下得人尽付讴歌之启与造物为有将犹陶铸于尧在天心眷顾以方隆致睿算増崇而未已演二首六身之数仰符基命之辰㑹三统九章之元将衍后天之算恩纶新至孝治有光臣持节南州驰神北阙称觞汉殿身虽逺于鹓行祝夀尧封心敢忘于虎拜贺太上皇寿七十胡铨人生七十符古来稀有之年威仪三千举旷世絶无之典神天荐祉家国均休恭惟太上皇帝妙契放勲道齐穹昊行仁以德盖一本于性成偃武修文更两全于经纬向用五福敷钖庶民臣叨禄殊庭希踪文陛一人有庆遥瞻北阙之尊万夀无疆愿效南山之祝上尊号贺太上皇德寿宫尊号孙逢吉皇图天覆体妙道于法宫圣孝日严播徽称于显册庆緜宗社荣被缙绅臣闻干坤覆育之仁尽万物而莫报帝王传授之懿旷百世而乃逢仰惟嗣圣之隆方申达孝之养为天子父乃知贵礼越常尊使圣人夀而曰辞义当恳请尽润色讨论之美极铺张扬厉之休举此旷仪肇于今日恭惟太上皇帝陛下道心精一德祚灵长观万化于混元之宫措一世于华胥之国大器有託増隆丕图成功不居斯享上夀属钦崇于大报用䖍纪于鸿名曰放勲曰重华视若稽而与并于濮鈆于祝栗极惟冒以丕单典礼载崇休符有赫臣叨分鱼契切仰龙墀颂唐宗二圣之欢揄扬美报接汉家千嵗之统鼓舞升平诞皇孙贺太上皇帝周山房尊归于父超居太极之先子又生孙燕及后昆之裕华夷闿泽宗社奠安臣闻统正者系必隆德盛者流斯逺繇施泽及民之已乆故储休钖美之无穷尊号皇帝在宥六朞脱屣大寳贻谋之永无愧于丰芑受祉之多隂施于条枚既濬茂于庆源遂緜延于继绪臣假守一障受恩三朝逖闻驲骑之吉音遐想龙楼之喜气商孙其丽愿歌万亿之诗尧夀独髙更上八千之祝贺太上皇帝王格斋圣人退藏于宻决焉与子之谋上帝申命用休胙以抱孙之喜人胥相庆情不自胜陛下文显丕谟汤垂后裕巍巍荡荡自晦则天之功名穆穆皇皇诞启宜君之孙子笃生岐嶷之质益固延洪之基永孚邦休显有祖烈臣官縻荷橐职在祝釐无疆惟休岂但为熙朝之贺丕显亦世又以假后裔之灵贺太上皇帝赵南塘皇穹钖祚帝子生孙涓日告祥溥天赖庆臣闻半圭朱芾梦占最吉者男甲观画堂眷爱莫隆乎祖非廸休而纯佑曷施祉于延洪恭惟皇帝陛下泽及胎麛仁渐苞体薫太和以消羣慝昭懋德而裕后昆盘石建宗九庙之灵既格椒条蕃实重闱之喜可知臣託附公㣲遭逢熙盛虽原隰四骊之驾何敢遐心廼本支百世之𫝊惟深善颂贺太上皇后太皇后皇太后表式皇帝登极贺太皇后王格斋尧父舜子増光虞典之书文德武功推本思齐之圣允极敷天之养式彰文母之尊欢声所覃薄海如一皇太后仰承宸极俯尽坤仪寳老氏之俭慈率先九御流关雎之风化追配二南当上圣之倦勤挈洪图而与子地无私载顾岂以九州四海而自居天有常亲将俾之万有千嵗而未艾此举之懿古人所无臣属守郡符与闻盛事亦老吾老以陶钖类之风匪今斯今长致后天之祝贺皇太后赵南塘干旋坤转大䇿定于禁中山髙日昇重明照乎天下万邦改观百辟承风恭惟皇太后陛下徳为圣人功施冲子再拜压纽隂独察其休符五色补天衆莫窥其妙用决㡬于眇緜之顷运化于坱圠之间神器不揺景命有仆臣叨官旧服幸际新朝制房闼而晏然已仰政权之重载旌旗而祗见方观孝治之隆贺皇太后陈篔牎母仪四海共瞻坤极之崇躬御九重兼领干刚之断陛闱増重宗社延休惟我朝履位之盛时有慈扆垂帘之故事章献在禧圣之际徳望懿纯宣仁居丰祐之间治称超絶惟百年之乆旷今一日以重光恭惟皇太后陛下俪美中兴宅心内治如天之运定拊御于六龙挟日以升并照临于万象兹被徽名之赫实持大化之元岂惟侈千秋椒掖之荣抑以緜万世萝图之盛臣神京假守圣世亲逢嗣大姒之音已见周邦之喜称长乐之制更观汉室之隆皇帝临御贺皇太后方秋崖天子当阳奋扬刚德圣人在宥丕显慈谟若时东朝拥佑之休笃棐南面尊临之大恭惟皇太后睿文而聪智渊静而含宏御于家邦独一审求之治施于孙子于昭传国之功继序其皇有室大竞臣叨分郡寄企想朝仪庭燎因以箴之敢忘美报思齐所以圣也惟嗣徽音册寳号贺寿明皇太后方秋崖断鳌而立四极于皇拥佑之勲乘龙而御万邦诞辑归尊之册文所以圣民无能名臣闻洛书阐于龟畴九五福而曰寿河图着于牺画重两离而继明独兼二者之华徽有仆万年之熙洽恭惟皇太后濬猷渊靖秉喆懿恭挈神器而置诸安为天下母洗道心而藏于宻与造物游编之诗书施于孙子臣亲逢盛际乆颂康衢巍乎成功既补娲皇之石昭哉嗣服永娱长乐之钟夀成尊号贺太皇后应松湖流徽彤管盈汗青女史之书纪号雕珉冠大紫仙都之籍尊母仪而无上宣孝治以有光殿下嫓德娥英宻着虞嫔之懿传芳任姒克媚周姜之思鍊五色以补天毓重明而梦日载笃曽孙之庆深隆祖后之尊显册穹巍祲仪舄奕上夀中夀不夀为三夀萃多祉以日増大书特书屡书不一书侈弥文之嵗讲贺太皇后应松湖重闱介寿耸瞻瑶极之紫仙显号推崇上冠玉清之丹籍祲容焜耀茀祉骈蕃殿下离丽重明坤载万物德谐烈祖早釐降以嫔虞庆笃文孙终贻谋而与启厯数衍仍云之系蓬莱宴日月之长荧煌彤管之书赫奕洪徽之盛慈颜不老孝治有光诵思齐思媚之诗逺继周太任之躅纪长乐长信之制俯卑汉太后之宫听政贺皇太后同听政赦书真西山坤元正位方知长乐之尊夬号扬庭广肆端门之赦华夷均被宇宙一新恭惟皇太后陛下懿质配天徽音丽极妇仪克谨乆嫔虞帝之明母后独髙宜有文王之盛俶忧勤而共政首旷荡以施恩臣滥分铜虎之符获拜金鸡之诏属车豹尾莫陪汉殿之班卷耳关雎但诵周南之化册妃贺皇太后陈篔牕仪图淑哲助掖圣明命出庭闱庆緜宗社恭惟皇太后陛下夙髙内治丕着母仪聫太极以尊居虽藏于宻稽四星之下照宜㕘厥华爰廸柬于庶嫔以跻荣于亚后六宫环忭四海交欣臣属忝近支耸闻大册敢辑颂声于广厦以绵庆祉于东朝诞皇子贺皇太后陈篔牕穹昊储祥元良毓秀庆新南面喜洽东朝恭惟皇太后陛下履德静専頥神冲澹授基图于圣子巳安视膳之荣启兆眹扵文孙遂廸含饴之爱既前星之发耀宜慈极之増崇臣久荷洪休欣逢盛事敬祝母子万年之夀永观本支百世之强贺太上皇后王格斋月无私照方助成与子之谋星有重晖乃不负弄孙之愿庆关七庙福萃重亲殿下应地无疆后天不老周姜思媚驯致武王之生有娀方将是开相土之烈亲见神孙之岐嶷郅隆寳祚之炽昌臣堕在山林践修香火不但起华封之意请祝圣人又将歌周颂之篇亦右文母改元贺皇太后陈篔牕位严太极有开纂绍之春秋命播初元数载君临之日月星流一札风动四方恭惟皇太后陛下道盛虞嫔徳隆文母万几同总丕崇正始之规七政均齐茂建更新之化聿新嗣嵗重定纪年洪惟开寳之初施及庆元之际虽间取扵一义未兼着于两端兹按先猷实为后法臣滥尘京绂拱读宸纶始陈拥右之功已备形于推美终述辅成之善当益谨于布宣冬至贺皇太后陈篔牕环三年而纪闰天序肇开冠正月以书元人和始畅福流海宇庆辑庭闱恭惟皇太后陛下道合希夷神函虚静仁心似日乆扶旰食之忧勤和气如春甫廸含饴之嘉庆属三百六旬交㑹之际正七十二候权舆之初共随玉陛之尊永介瑶池之寿臣退循蒙穉夙拱坤宁仰文昌殿之崇深陈仪有俶想长乐宫之缥缈受福无疆翰苑新书后集上卷二十一翰苑新书后集上卷二十二钦定四库全书翰苑新书后集上卷二十二上皇帝表奏请请皇帝御正殿复常膳黄竹坡万旅戒严顷勤劳扵边戍九重轸念尚贬损于朝仪惟盛德之动天故殊方之听命敢输诚悃兾复彛章臣等入词窃以虞舜之征有苖文王之伐玁狁非圣神之黩武由夷狄之乱华及其畏慕而孔怀则亦纵释而不问恭惟皇帝陛下天开圣断智辑人谋痛九庙之荆榛弔两河之涂炭且事之皮币终莫厌于贪惏其诘尔戎兵以修予之疆理念王师之在道适塞事之方兴惟干戈省厥躬敢深居而自佚犹刍豢悦我口视平日以奚安然节解怀破竹之忧宵遁有曳柴之慑尽驱逺敌亟返穷荒流徙既还疆场如旧伏望皇帝陛下灵承眷命祗答吁言既观平定之期愿复崇髙之典金吾焕伏列㑹弁以如星玉食充庖示皇王之惟辟进文字进大学衍义真西山汗竹虽勤何补圣经之奥食芹欲献误䝉天语之温以十年纂集之功欣一旦遭逢之幸惟大学设八条之教为人君立万世之程首以格物致知示穷理乃正心之本推之齐家治国见修身为及物之原曽子之传独得其宗程氏以来大明厥旨迨师儒之继出有章句之昭垂臣少所服膺晚而知趣谓渊源逺矣实东鲁教人之徽音而纲目粲然乃南面临民之要道曩叨侍从论思之列适当姦䛕蒙蔽之时念将开广于聪明惟有发挥于经术使吾君之心炳如白日于天下之理洞若秋毫虽共鲧杂进扵虞朝岂魑魅能逃于禹鼎不量菲薄欲效编摩遽罹三至之䜛徒结九重之恋既投闲而置散因极意于研精畎畆不忘君每惓惓于报上藩墙皆置笔㡬兀兀以穷年首缀圣贤性命道徳之言旁采古今治乱安危之迹必提其要皆聚此书凡诸老先生之讲明粗加该括于君子小人之情状尤极形容载瞻海岳之崇深期效涓埃之裨补兹盖恭遇皇帝陛下干旋坤转日就月将于缉熙单厥心基命遹隆于成后念终始典于学逊志克迈于商宗方将切磋琢磨而笃于自修定静安虑而进于能得事欲明于本末理期贯于精粗适粹成编冒尘清燕止其所止愿益加止善之功新以又新更推作新民之化进光宗御集王格斋云汉为章莫閟寳储之彩风雷作号俾繙金匮之藏勒成一经昭示万世窃以圣人肆笔初何意于成书天下观文乃有功于范俗繄隆昭代遹骏先猷恭诏编摩之臣彚列昭回之次焕然可述施及无疆恭惟光宗皇帝学富月将圣髙天纵得书之体得言之解上掩百王如日之升如月之恒下饰万物畴昔燕闲之御从容翰墨之亲周文郁郁乎宏贲盈成之治虞书浑浑尔丕昭精一之传陛下声欲广文道能继禹作者之谓圣敢忘继志述事之心得其所以书洞见经天纬地之妙肆命臣工而纂辑载扬帝典之光华缃帙缥囊寳为大训赤文緑字皆聚此书臣等猥以謏闻膺兹隆旨玩嵗愒日空殚浅见于管闚血指汗颜深觉圣言之天逺进重修七司令王格斋制而用之谓之法所期合古而便今变而通之存乎时当亦举偏而救弊立为成宪允属昌辰肆令亿兆之心具晓画一之意窃以着为律疏为令要皆所以范民作者圣述者明亦共图于经世必揭便观之象用陶不倦之民以时纂修为世检柙陛下尧纲具举舜法可传左规右矩前凖后䋲以为民极详法畧则本数末度则有司存粤从寳厯之绍承咸仰圣谟之宏逺五服薄四海臂使指而毕从八御统万民网在纲而不紊犹恐弊生于所忽殆将功败于已成爰制诏于臣邻俾科条于令甲布在方䇿允釐百工凫居鴈聚之浩繁同归扵治金科玉律之明白可举而行勒成一代之书用示九围之式臣等赋材谫薄庀职凌兢继晷穷年空玩嵗日而何补奉命承教乃得圣王而为师虽幸及于奏篇犹未知于免戾进嘉泰颂诗应松湖巍峩丹禁上瞻帝极之严绘画紫清曷冩天容之妙披殚窘短陨越兢惶窃观自昔帝王之功虽卓荦俊伟而不可及必得名世文学之士益铺张润色以垂无穷载之简册则炳炳如丹播之管絃则洋洋盈耳商之猗那周之清庙固已跨越千古而巍乎汉之燕然唐之磨崖抑欲追倣三代之作者于昭骏命肇启鸿休闲仪已七于六经懿铄可三于二典何人笔老载赓庆厯之诗有士管窥僣陈嘉泰之颂陛下清静𤣥黙濬哲温恭丕嘉继照之祥端抚重熙之运茅茹彚征于清列芝葩秀产扵斋房稽古右文屈翠华于璧水蒐兵耀武赫黄钺于辕门倬彼云汉昭回于天作绘星辰彰施于色维今台阁实士渊林顾未有镂白玉以告名山汗青竹以绚华藻缺焉鉅典薄若舆情臣猥以謏闻亲逢旷举傚穆如之作颂輙斐然而成章冒贡穹隆退慙骫骳虽摐金戛玉无庸瓦釜之雷鸣然击壤歌衢共和箫韶之兽舞缴进御书墨本御书宗学碑进墨本方秋崖倬彼云章峻极麟黉之表刻之琬琰昭回象纬之光奉墨本以进呈觉神毫之飞动臣闻惟圣有作与天为徒故虽笔札之间罔测机缄之妙无以钟王之陋跂我宸奎要皆舜禹之传形诸心画八法具严于摹勒一毫不失于本真恭惟皇帝德以日新学以时敏声为律身为度夙成神圣之资河出图洛出书尽阐干坤之秘肆璇题之巨匾焕瑶号之灵晖有开斯文用作尔寳臣恭想万几之暇乙览思皇夫子生民以来未如今日宗盟异姓为后敢负吾君缴进旱伤赈恤御笔碑本施养浩圣训丁宁曲轸救菑之念天心昭格聿开助顺之祥刋琬琰以为章凟冕旒而冒贡窃以君有常道戒在畏天民之至情切于望嵗十雨五风之协非智数之可求九潦七旱之灾虽圣贤且不免至若令之人而人应祷于天而天从在前古以为难扵盛时而亲见恭惟陛下爱民恻怛求治焦劳惜帑庾之藏惟赈饥则倾廪而无靳戒发肤之毁至为民则剪爪而不辞属一方之旱伤劳九重之宵旰谓和致祥而乖致异应每在人故言如丝而出如纶咎先责已精诚所感叶气嘉生农力扵艰饱簔笠一犂之雨嵗今其有蔼郊原万顷之云往时沟壑之捐今日袴襦之咏害既多而利益广忧之切而喜弥深臣叨领使华宠颁宸札侈赐式劖扵药石飞函敢奏于摹篇窥翔龙跃凤之文既钦承扵大训革佩犊𢃄牛之俗庶勉効于寸长进贡荣州进贡䌷斑布李梅亭屏西方之僰莫输蝼蚁之忱沤东门之麻窃效狐狸之织愧精麤之不度肃恭敬以来将恭惟皇帝居上不骄取民有制念彼褐夫之褐成于红女之红质匪橦华纬以绀緅之饰文非具锦比诸黄润之筒是虽蜀产之微俾效齐官之戏臣承流天角修贡土毛大衞文之衣当退明扵侯度褒公孙之被愿谨简于贤人外国修贡占城国王修贡唐仲友僻处海隅久被王灵之宠逺地方物聿修臣职之恭輙剡奏封上干典属窃以越裳重译闻盛德而归周槃木献歌怀至仁而颂汉惟一人笃近而举逺故百蛮慕义而向风况小邦虽介遐陬在昔日盖为列郡象林画邑甞归舆地之图铜柱分疆尚着伏波之蹟乐推中土多有歴年方艺祖开基首骏奔而来贺迨累朝继照亦踵至而贡珍嘉种助于丰年竒兽充乎上苑每荷蓼萧之泽灼知葵藿之心颁诏綍以丁宁钖乘黄而蕃庶臣欣逢兴运切抚故封文照分辉聊偷安于蚁垤尧天在望乃趋贺于龙庭敢陈任土之仪少効包茅之入恭惟皇帝仁同一视道合三无舞干羽于两阶诞敷帝徳执玉帛者万国咸造王庭岂止绥哀牢而开永昌方将发西戎而抚交趾容光必照不遗僻陋之区岐道有夷属在要荒之服臣占风服化就日驰诚涉万里之瀛波苐勤输荩梦九重之钧奏徒恨戴盆誓殚绵薄之忠永答龎洪之施辞表宰执辞免辞免左相方秋崖囊封上奏未穆巖瞻纶㫖中颁莫回渊听但置相者九重之独断而窃位者衆论之共讥盖以宰相岂序进之官庙堂非茍安之地讵容老朽仰累熙朝臣恭惟神圣之励精思与士夫而更始宸奎申饬焕于庆厯开天章之时谟训丁宁绳以绍兴及干道之武振权纲于亲擢洗习俗之淫朋殆望治于期月之间将救弊于波澜之倒此臣邻之忧责方重匪王佐之器能孰堪而臣齿发已衰股肱何取耻君不及尧舜自揣臣愚当魏叹无萧曹曷称上意既力陈于逊牍乃尚閟于俞音敢以固辞㫁非所据伏望皇帝亟还巽命别採师言令出惟行宁若图终之愈官不必备亦奚虚左之嫌再辞免方秋崖使珰将指不违咫尺之威宰铉非才难避再三之渎凛乎临谷尚此循墙臣闻天生不世出之兴王时则得非常之哲辅惟尹咸有一德粤繇心腹之同惟说命总百官黙契精神之表兹所谓风云之㑹用能成霖雨之功夫何聪明独冠扵羣伦乃以庸儒进持于魁柄股肱之堕体貌谓何伏念臣起自孤寒生而拙直今老无能为也屡陈闲退之私德輶鲜克举之曷任燮调之寄则将焉用宁勿固辞伏望皇帝怜臣下愚而不移察臣中立而不倚虽询兹黄发神圣殊知然投以赤心治安长策愿趣还扵成涣庻允穆于佥谐辞免㕘知政事洪平斋旷职北门未遑引疾进班东府乃误显除殊旨骤颁瘁躬罔措伏念臣爱君有志经世无方顷奉诏以朝趋甞指天而黙誓摧頺华发幸逢千载之良时突兀丹心愿以一身而奉国下固不敢诡随而规利上亦不敢矫激而近名倘諌行言听于当世小有补焉则朝论夕思在微臣不啻足矣既侍闲燕深蒙简知欲退三留每从容于天语细书一札或安假于云章政使縻捐未足报称而或取荣太过未耄先衰自竢事扵文闱旋疲神于賔谒风邪凑至言动俱妨虽祈予告之思尚负养疴之愧俶闻异数滋震危衷仰惟上圣之励精宜得伟能而共政使臣筋体无苦犹当审分而固辞况臣灾疾方挺其敢贪荣而冒受伏望皇帝照临忱隠恻孱庸亟取寝于新纶俾姑仍于旧贯缾罍未溢少纾末路之颠踦药石有瘳尚竭余忠扵献纳辞免参知政事洪平斋使珰狎至方战越于新班诏札鼎来未允俞于微悃危侔临谷辞廹循墙伏念臣弱羽不可髙飞驽驾焉能逺适入朝见嫉防市虎之相侵忧国无闻笑井蛙之奚算自参宥画益负空餐忽叨制渥之私俾预政途之列倘贪荣而不惧必获戾以何逃伏望皇帝陛下责实循名量材受任怜孤踪之安用寝茂命扵已行别选异能式隆上治督视辞免枢使方秋崖边圉绎骚敢惮师干之役枢庭宥宻难叨使范之华用荐沥于愚衷觊终回于聪听伏念臣屡更烦使曽蔑微劳维有之是以似之窃愧西平之子今老矣无能为矣盍投南岳之隂封章凡几上而乞骸时事每一思而掩涕适此交驰于羽檄讵容髙卧扵巖廊矧帷幄之无筹孰执其咎既甲兵之有问当诿之谁将慷慨以请行肯趦趄而避事惟是仍政涂之机柄陟使领于神枢过窃宠荣实踰涯分恐非在师之吉有乖受任之心伏望皇帝穆然周思赫以独断念四郊多垒非人臣媒利禄之时使五大在边岂圣主驭英雄之畧无嫌反汗俾遂牢辞再辞免方秋崖事君之谊唯命东西董戍之权以人轻重初不在班聫之峻陟使之溢涯分而疾顚未格四聪用忘三凟伏念臣锱铢之福易极缾罍之量已盈虽一夫向隅为已忧何堪任大今四郊多垒则臣辱敢复辞难故枕戈不惮于驱驰而出綍过优于假借若稽督视厥有故常在绍兴时则义问以知院行在隆兴时则汪澈以㕘政往要皆下丞相之一等安得与同日而并除臣实何人輙干公议伏望皇帝亟収涣汗以绎师虞惟明主可与言当无负出师之表仍旧贯何必改觊仰循列圣之规又辞免方秋崖体貌虽殊洊披十行之诏等夷必辨寕干三凟之诛伏念臣受任非才叨荣过分机庭使领维均承弼之兼官政柄参釐实下台衡之一等矧总师干之试可班礼蕝之崇伏望皇帝亟还明纶昭示丕榘座为起舆为下盖独隆一相之仪车既攻马既同是以整六师之训臣何敢尔天必从之宰执辞免外除代衞㕘政辞免知福州李梅亭易地非才輙控告归之请自天有命备宣均逸之恩虽当祗诵于尧言犹兾趋销扵汉印伏念臣强颜一出屈指五年顷守湘濵既无善状迨移江右亦愧空餐洊甞丐祠未蒙赐允十事九律之是守姦猾怨之再衰三竭而不休颠隮必矣诚知乐土今在全闽至因元㑹以选矦尤且清朝之重逺然臣欲遂卧疴之愿何必复贪坐啸之荣环辙而卒老于行虽皆王事御马者不穷其力是出君仁伏望皇帝洞鉴忱诚収回成命别求良吏俾之表东海之民姑待病夫退而祝南山之夀侍从辞免辞免刑部尚书方秋崖梱寄四年屡勤旰食玺封一札乃陟秋卿大惊羣听之公愈重孤踪之惧㫁非所据故敢以辞臣憬彼裔夷久为边患每念主忧臣辱之谊夫岂文恬武嬉之时忽赐诏以东来趣提师而西援譬之捧漏罋而沃焦釡敢姑徐徐恨不殪封豕而斩长蛇至今郁郁犹幸蔡城之雪夜自惊淝水之风声盖守臣百战而却之尊乃勇耳其将士三军之劳也书何力焉乌可贪天以为功所谓因人而成事此而僣赏谁不厚非伏念臣有安边之志而无守边之才有忧时之心而无济时之䇿虽驱驰之老矣惟称塞之茫然宜若黜幽敢图进倖兼昨尘于邃阁已骤躐扵崇阶岂有才陞直学士之班又复遽行大司冦之职兹为异数恐负洪私伏望圣慈广访佥谐亟収误奨毋以文昌之华近付之外服之妄庸如免疾颠誓当忠报董侍郎再辞召命李梅亭忱词上彻兾寝召音温诏下颁未攽俞㫖敢输悃愊再凟威颜伏念臣本出常才滥叨重寄使之牧养犹可诡于民庸责以规恢实未娴于将畧自戎帅殒身扵疾战致逺敌忘命于长驱果若人言谓必失鱼凫之国常有天幸乃遂殄蛇豕之妖然此冦得至腹心之间使斯民重罹肝脑之苦虽云幸胜何足赎愆王言大哉固有悯劳之语臣罪多矣尚何选表之云伏望皇帝㫁自干刚収回涣号倘念殱渠魁之微绩未忍加诛愿乞御魑魅之余生姑令置散庶师言之可穆亦愚分之少安侍从辞免外除何尚书辞免除职与郡李梅亭引年吁天期于从欲畀职分土犹是误恩敢忘三渎之嫌更乞重申之命伏念臣壮犹无用耄复奚为深虞簮笔于甘泉妨贤者路故愿挂冠于神武为圣人氓若加寳阁之隆名且领铜符之重寄是丐闲而就剧且未退而得迁借令齿宿而意新犹当知足矧复心灰而形藁难更强颜伏望皇帝曲徇忱诚収回成涣放牛归马使迳返扵山林飞鸟泳鱼终不离于天地辞免内除辞免大府寺丞方秋崖提师西援偶退贼扵孤城赐诏东来骤进丞扵外府虽懋赏者国家之典然尽忠者臣子之常何有劳能先承奖赉臣曽㣲他技实起诸生间尝诵儒先长者之绪余亦羞与武夫徤将之等伍廹扵师友其义在三愤此戎夷有死无二乃者鞑窥淮甸兵震江流窃忧丙枕之莫遑况复庚牌之甚遽譬之奉漏瓮而沃焦釡敢姑徐徐恨不殪封豕而斩长蛇至今鬰鬰所幸蔡城之雪夜大惊淝水之风声迄解重围尽犇羣丑此盖将士三军之力与夫守臣百战之功臣则奚为而冒斯宠伏望圣慈深念君臣之谊殆犹父子之间干蛊者职分之当然能家者勲劳之焉取亟赐转圜之听毋嫌反汗之言辞免提举文字辞免提举国史㑹要玉牒要略方秋崖賛化钧陶一无可取提纲笔削四者难并方此恳辞讵容忝冒伏念臣懐铅抱椠本起诸生当轴秉钧宁堪守相自慙文墨莫补汗青史有三长与闻虽乆虑无一得典领何堪伏望圣慈毋循故常趣还成涣将令简册罔愧诗书辞免起复起复知州方秋崖缞墨临戎事非彛典诏泥假守情骇误恩幸生孝治之朝敢干名教之罪三纲所系九顿以辞伏念臣本自诸生粗闻大训金革之事无辟其如礼何血气之属有知矧伊人矣乆慨隙驹之过相传胡马之惊时则师友责之以急难重以军旅诿之于忧患力战岘山之北载驱淮浦之东盖尝揆之此心已不容于清议然犹诿曰王事之孔棘亦奚忍于私亲之独懐匪以谋身庶其借口今乃班之匠簿付以州麾登堂而宣上德音孰为教化下车而问民疾苦自愧简书岂惟不肖之孤见非有识之士言观忠孝恐累圣朝伏望皇帝笃叙彛伦诞修人纪矜臣报亲之日短难胜风木之悲察臣事国之时长未憾桑榆之晚毋嫌反汗何吝转圜变礼岂盛世之常苐深感叹终制者圣王之则别効奔驰翰苑新书后集上卷二十二翰苑新书后集上卷二十三钦定四库全书翰苑新书后集上卷二十三谢表新式登极赦谢今上皇帝登极肆赦表陈篔牕具位臣某月某日准逓到某月某日皇帝陛下登寳位赦书某谨率僚属望阙遥谢奉行讫者干旋坤转正龙御于治朝雷厉风飞侈鸿恩于薄海为民更始与国同休臣某诚惶诚惧顿首顿首恭惟皇帝陛下绍广文声继隆禹绪谓孝者百行之首方力倡于九重而仁为四端之先宜丕宣于六合矧羲驭中天之始正寰区就日之初要使有生咸归不杀爰大敷于旷荡以尽削于滋章臣滥守周畿俶瞻魏阙金鸡初植已共传寛大之书铜虎乆分当诞布哀矜之诏臣无任瞻天望圣激切屏营之至谨奉表陈谢以闻明堂赦谢明堂肆赦李梅亭至治馨香备成熙事湛恩汪濊敷钖庶民沛解泽以旁流徧坤垠而纯被恭惟皇帝陛下灵承景命薫叶嘉生重屋九筵蒇文武配天之礼十行一札布禹汤罪已之言盪垢涤瑕渐仁摩义臣滥分铜兽阻听金鸡唿万嵗者三莫克仰观于萐莆袭六艺而七但知载咏于蓼萧谢明堂肆赦李梅亭重屋精禋降百祥于作善端门肆赦敛五福以钖民行苇恩深蓼萧泽广恭惟皇帝陛下侧身修行至诚感神伐崇崇降无复昆夷之难侵蔡蔡溃皆知王祭之供迄用熙成靡懐专向爰作雷雨之解用脱桎梏之䝉臣滥缀将输敢稽宣布五刑有赦知无嘉石之囚万国驩心愿谨总章之访谢明堂肆赦刘后村重屋肇禋迄成熙典端闱肆𤯝诞布寛书大号一传驩声四起恭惟皇帝陛下正位凝命畏天爱民谓三嵗亲祠既示精䖍之意而万方何罪爰推旷荡之恩禁网悉清幅员胥抃臣肃聆诏㫖寅奉藩条佩玉麟之符虽慙共理霈金鸡之泽庸广至仁玉寳赦谢玉寳赦赵南塘大寳藏珍礼仪既备端门设跸庆赐遂行弗图献嵗之元乃获自天之祐恭惟皇帝陛下统承先烈运㑹中兴营丘以东举城而来附穷髪之北款塞而乞盟戎衣不试于一兵庙器坐还于万里螭文压纽増永镇扵山川虹气薄霄重泰和于雨露爰朌渥泽用叶嘉祥汤德解其网罗下皆翔舞虞恩动乎筦籥孰不鼓歌臣幸甚鲰生陶于圣化何敢賛汾隂之寳躐厠大夫所愿覩山东之癃懽迎司𨽻颁朔谢宣赐厯日李梅亭干统天而用九敬授人时巽申命扵先三以前民用成书诞布率土均驩恭惟皇帝有孚惠心无疆大厯纂尧之绪肇新景子之元数舜之功甫底抚辰之绩昭兹凤纪赉及侯藩臣承乏镇南蒙恩颁朔万斯年佑万斯年佐未能扬厉于歌诗五百里甸五百里侯所愿宣明扵声教谢宣赐厯日李梅亭改元以顺天道昭然祖武之䋲命厯以授人时谨乃侯邦之度清台朌课黔鄙知荣恭惟皇帝陛下禹数在躬周年协卜修金木水火土谷九叙惟歌证雨𤾉寒燠风时五年而定和欲均于玉烛赐爰广扵玺书臣涉笔负丞挈瓶假守觐四岳羣牧虽知无预于㑹朝通九夷八蛮亦冀悉沾于正朔谢宣赐厯日刘后村閠定四时方谨嵗华之始王大一统尤严厯法之颁声教所加观瞻丕改恭惟皇帝陛下握符御极正事承天有甘石以歩占星躔交灿命羲和而出纳日驭顺行肆令同宇之间皆覩清台之制臣敢不窃推疏宻式广布宣正月始和匪特观于象魏三时不害冀兼足于扈农谢宣赐厯日陈篔牕承尧之运正玉衡稽騐之初行夏之时又寳厯布宣之始聿前民用共体君仁窃以先天后天之文首陈羲易出日纳日之制肇载龟书盖圣帝明王奉若之原非淫巫瞽史步占之具恭惟皇帝陛下道严居正治本探端谓析因夷隩之宜莫难齐者民事而弦望晦朔之度莫易失者时㡬肆令课宻之书庸表更新之治臣承流辇毂拜赐阙庭一之日以攽行已先外服万斯年而统御长拱中宸谢宣赐厯日赵南塘钦崇天道有严占步之司敬授人时爰启析因之序不忘逺外均被荣懐恭惟皇帝陛下侔德上图储精太始诚心感格按星土以辨方和气薫蒸调雨旸而应度叶用五辰之纪聿观庶绩之凝臣敢不广布主恩益共乃职察藏蓄而预备用阜民生省耕敛而不违俾知帝力谢宣赐厯日赵南塘尧厯诞颁式重授民之制夏时谨始咸均正朔之加拜赐为荣抚躬知愧恭惟皇帝陛下妙㕘元化道育羣生闰月定四时靡差纒度三农生九谷庶保丰穰爰钖成书以开嗣嵗臣敢不恪共乃职广布上恩夷隩析因勿夺人为之序作讹成易罔知帝力之深谢赐厯日应松湖课宻清台孰测调元之妙诏颁紫禁举知作事之经恪侯度以遵彜耸神工之更始陛下甄陶神化橐籥太和嵗㑹攷成惟日月时无易天心克享烈风雷雨弗迷布令明堂赐书方国臣叨承眷渥钦奉寛条议贷和春岂但遂草木羣生之乐授衣流火惟思谨农桑七月之诗御书谢赐御书张九龄千秋金鑑録故事真西山节值千秋輙献刍荛之论恩攽一札获瞻奎璧之光俯拜难胜袭藏有耀伏念臣惭无寸技幸际两朝昔瑞庆方临甞豫陈永命之戒今天基甫届敬复摅曼夀之言盖谓丝囊效贡之徒勤不若丹扆献箴之有补经帏入侍天语垂褒观惓惓进说之辞知爱君之意既下轩墀之拜甫还蓬藋之居赐云章一人几类迩英之故事上金镜五卷有取开元之争臣不图蝼蚁之微骤覩龙鸾之妙兹盖恭遇皇帝陛下性全渊懿学懋缉熙博攷旧闻审万古忠邪之判缅懐遗直系一时治乱之分爰洒宸毫以励臣节臣猥繇愚拙误沐褒嘉百禄是宜敢苐述商颂降生之瑞三宗可法愿益遵周书无逸之规谢赐御书常武诗方秋崖于赫王师整我修戎之政倬彼云汉有嘉立武之章昭圣训之丁宁寓神毫而申饬臣曩欲驱驰于斯世盖甞复熟于是诗窃以为天生五材虽治不能㤀战武有七德于文则为止戈其曰因以戒然亦殆有所谓矣味匪绍匪游之㫖绎不畱不处之辞知王者不嘉兵维陈行而省徐土惟荩臣能弭患遄执讯以铺淮濆故六师曾不淹时而三事为之就绪必有程伯休父之辈克成周室中兴之功臣实何人敢当此赐兹盖恭遇皇帝以昭回之光饰万物以温柔之教行三军修政事以攘夷伊欲皇威之振遣戍役以守国用勤奎画之垂仰止鸾翔苐从驽劣臣敢不寳为大训誓报殊恩匈奴不灭何以家为敢惮东征之役王事多难维其棘矣觊寛北顾之忧思不负于先王苐无忘于召穆永言忠激临发涕零谢赐御书太学崇化堂武学立武堂牌文武未坠于地乆恢两学之规云汉于昭于天肇启千龄之遇寳轴下宸奎之四荣光勤宵雅之三窃以国家叠矩重规左庠右序冩诸琬琰覃睿思于孔圣之经炳若丹青御神毫于乐毅之论皆极一时之崇奨未如今日之表章踵堂者八千余仰东壁日星之照圜门盖亿万计拱北辰翰墨之辉诸生如近于帝尊百世难名于道化此盖恭遇皇帝神文经纬圣学缉熙崇化而风四方亲接素王之统立武而有七徳聿思大老之归乃肆笔以成书粲在天之垂象振古未有惟帝为能臣等适列虞庠恭承羲画昭回之光下饬诞扬为铎之声咫尺之威不违更绎止戈之义御赐谢赐衣𢃄方秋崖恩言狎至聿髙鸣玉之班命服斯皇更佩环金之饰有华枯朽难称荣光伏念臣家本绨袍起从韦带半生贫苦谁怜身世之寒一念囏虞久觉腰围之减分归寻于短褐何堪系于精镠敢意微躯荐叨误渥此盖恭遇皇帝陛下仁足以衣被四海智足以约束羣才文帝亲御弋绨盛徳蔑加于恭俭光皇自解佩绶茂恩不替于贤能乃钖身章于昭眷赉臣敢不书绅图报束衽懐慙又改为兮不叹无衣之七亦足敬也庶逃终禠之三谢赐衣带黄竹坡官严三服宠分在笥之珍金列九环増贲垂绅之饰恩荣下逮愚陋难胜伏念臣韦布诸生冠裳末绪衣既敝而予改徒望前贤带不下而道存苐遵往训敢意身章之饰鼎来官服之间受再命以疏荣俾知安吉围万钉而在列稍异观瞻臣敢不饬已惟厪禔身加谨解而衣我敢忘报上之诚束以立朝益励匪躬之节谢赐冬衣黄竹坡日月丽天肃气潜回于豳律衣裳在笥匪颁爰及于周行身轻一毫恩重九鼎恭惟皇帝陛下裁成二气覆冒羣工车服所彰不称讵容于赤芾贤能是好改为宁吝于缁衣深虞无褐以御冬勿使索裘于已晚币颁内府宠及外庭臣等敢不佩服光华缄藏恩惠当令军士共懐挟纩之恩亦使将臣同励解衣之赐谢赐玉带应松湖璇源衍庆猥超裂地之封瑶陛分珍滥沐通天之渥焜煌下照伛偻难胜窃以寳玉之展于亲允严国典鞶厉之昭其数莫重身章缅攷青编无如苍箓麟经纪传夏璜特畀于鲁公马史垂芳衞寳併贻于康叔虽侈瑰竒之赐未闻佩服之华畴若熈朝诞加殊宠如臣者琐才如线鑛质多瑕翠琰飏徽缀洪支于绵帙黄金袭印奠檇李以苴茅外洽温如之仁内积悸兮之警切磋无玷愧洪奥之文章被服有仪谢河间之儒雅敢萌异数误逮微踪攽一札于中宸玺书璀璨出万钉于内府瑶彩陆离鼎来圭璧之辉贲及碔砆之陋恩光有烂绚宁王红玉之明属籍本踈迈衞公于阗之赐缔观虹璞深腼鹈梁陛下缜栗笃亲粹温睦族宗英追琢俱粲然其可观磐石藩维岂垂之而如队种西崑之羣玉表东平之十围晶荧盭绶之传照映翠緌之饰独羞驽钝上玷龙光臣敢不磨励一心战兢三褫韫而藏诸匵亶逾褒衮之荣束以立于朝敢替书绅之戒谢赐衣带鞍马黄竹坡惟笥分珍爰饰精镠之焕在垧辍驭更朌沃辔之华恩宠荐加孱愚曷称伏念臣学裘无补晞骥未能州县徒劳苐戒茧丝之刻功名寖晚敢贻缰𤨏之讥顷沐圣知荐汚朝着岂谓眞除于近列更蒙例赐于瑰竒安且吉兮表致身于官服非敢后也使䇿足于荣途眇然庸虚冒钖宠渥恭遇皇帝垂裳御统市骏求才好贤如锱衣深念敝予之意临民若朽索洞明驭下之方丕赫宠灵有华衰晚臣敢不扫除温饱之志鞭䇿驽钝之资束以立朝要使可言于賔客纵而之道或能有补于驱驰谢赐衣带鞍马刘后村芜辞奚取掌中禁之丝纶殊渥有加辍尚方之服御宠绥攸逮捧戴曷胜伏念臣繿缕寒踪虺隤暮齿向也钖之鞶带竟招三褫之尤政惟范我驰驱未有一禽之获敢图朽质复玷恩光兹盖伏遇皇帝藩饰治功揽収威柄解衣以待士尤感于招徕持䇿而临材一归于驾驭不然衰悴曷致轻肥臣绵力虽疲丹心犹在愿言补衮辅时政之阙遗未忍执鞭求此生之富贵谢赐衣带鞍马方秋崖袭衣寳带有腼梁鹈鞗革镂钖更分廐驷扵粲服乘之赉何知俯偻之蒙伏念臣寒故恋于绨袍驽不堪于羁勒矍铄哉是翁也老矣奚为逢掖者儒服与退然何有每念牛衣之泣卧居慙马革之褁归敢意宠光荣兹衰朽此盖恭遇皇帝藩饰百度鞭笞四夷武王之一戎衣将辑宁于华夏文帝之千里马必驾驭于英雄顾惟何人亦攽异数臣敢不曳娄图报犇走服劳要之襋之好人服之苐乏弥缝之用瘏矣痡矣云何吁矣恐贻负乘之讥谢赐衣带鞍马真西山翰苑词林方对涣恩之渥尚方天廐至惊晋钖之蕃际遇何功服乘有耀伏念臣少无缘饰老益虺隤衣敝緼袍冀无慙于季路御款段马窃自慕于少游岂图承乏于銮坡猥获分珍于玉陛鵰锦之文焕烂申以七环龙媒之骨权竒华之六辔兹盖恭遇皇帝陛下服惟命德爵以驭臣念其跨清切之班故俾冒轻肥之宠舜裳五色惭微禆补之长燕骏千金愿广招徕之意御札戒饬不许进兵谢赐金器方秋崖奂宸奎于瑶札备极丁宁出御府之珍奁更加申钖于以轸忧边锁于以増重帅藩祇诵尧言曷胜周赉伏念臣赖先臣之忠教敢际上圣之殊知适当亡寇之初凛有邻鞑之惧比连衡于襄梱欲进扼于潼关一臂不随班征苖之师而憾无及衆口可铄录追戎之罪而死有余惟炳然丹许国之衷叹老矣白忧时之发秋防又逼夜寐靡遑用勤云汉之章儆备风寒之䖏天子明见万里训辞切中于事机有道守在四夷经理实关于世运夫何遭遇重以匪颁此盖恭遇皇帝以造化为心以天下为度纠纠雄㫁丕昭对玺之恩洋洋圣谟宻授钉金之略永惟出綍宁勿书绅臣谨当奉以周旋务为持重不谓进无敢进尚思固圉之谋置诸安则为安毋忘赐器之日谢赐银合夏药李梅亭矦服剖符敢惮熏心之暑恩纶分寳载攽苦口之良瞑眩用瘳鬰陶有忸伏念臣初无善状洊守雄藩去湖即江渐近莼鲈之境玩嵗愒月甚惭竹马之童气方溽于伏庚恩忽疏于令甲鼎丹分饵鋈白作奁南土尔居自乏双金之贡西山无极猥瞻五色之光兹盖伏遇皇帝陛下动惟厥时予驭其幸凉生殿阁每思云汉之侧身地接衡庐更虞山薮之藏疾速置邮而传命隆体貌以励亷臣敢不谨视一人之仁各思尺寸之爱谢赐夏药刘后村阃寄无功载履炎衡之序驿驰有诏肆颁尚药之珍稽首拜嘉拊心知愧伏念臣初无逺略误总中枢卧䕶壶头敢发堕鸢之叹躬驰塞上粗亲汗马之劳曲荷渊衷俯稽暑令奁实节宣之剂玺封披拂之言兹盖伏遇皇帝陛下丕赫军容宻延国脉谓连营暴露久分边靣之忧虽广内髙寒尚轸人间之热故加钖予用示眷怜臣敢不祗服宠荣力扶衰懦上推德意同战士之苦甘下广仁风问苍生之蘓息谢赐银合腊药李梅亭细书赐郡正临大蜡之辰上药攽庭就贲中金之器拜承恩㫖顿失寒颜伏念臣假守蛮荆驰心象魏赐金所以褒循吏愧治状之蔑如和药所以活功臣慙劳能之无有嵗怱怱而遒尽皇剡剡以扬灵珍剂芬馨似出蓬莱之采镣奁焜燿有光兰菊之华兹盖伏遇皇帝陛下加惠旧臣宠华逺服念长沙之湿河鱼之疾柰何饮上池之清廐驹之病起矣臣仰体好生之德誓殚尽瘁之年谢赐腊药刘后村嵗华纪腊愧颛阃之素餐诏语如春钖尚方之珍剂宠绥攸逮捧戴难胜伏念臣薄技易穷孤忠自信边城传柝仅能䕶于风寒战士荷戈恨莫同其甘苦属当凝凛上轸眷兹函封一札之文奁贮万金之药兹盖伏遇皇帝陛下博求利病勤拊疮痍念王事之独劳不遑宁处慨君子之于役如何勿思肆颁服饵之良俾竭驰驱之力臣敢不坚凝晚节衘荷天恩君赐必甞既切康宁之福民劳小愒盍思苏息之期翰苑新书后集上卷二十三翰苑新书后集上卷二十四钦定四库全书翰苑新书后集上卷二十四谢表内除谢宣召眞西山来从南服未宣民政之劳召寘北扉猥被宸纶之宠光生里巷荣动簮绅窃观列圣之用人惟待词臣而加礼盖于言语文章之外责其论思献纳之忠或虽忤㫖而暂闲终必弃瑕而复用修除翰苑在环滁出守之余轼侍禁廷亦赤壁归来之后岂非加嵗月则其文老涉变患则其虑长乃登邃严以备顾问如臣者才华弗竞戅拙自将掌先皇内制者六年每慙越俎迨陛下初元之再命竟许循墙以驱驰州县之频且放废山林之久见闻寖少艺业益荒结茅屋于云邉已甘终老瞻玉堂于天上若隔前生敢云白首之重来误辱清衷之亲简获玷乆虚之选㡬成三入之荣兹盖恭遇皇帝陛下肆笔成文解絃更化志孚羣听欲下山东之书念在邉陲或访河西之事必有端良之彦以充供奉之班奚取臣愚俾承人乏臣敢不益坚晚节思答隆知赐宫锦而嘉草诏之能虽非敢望即金镜而摘任贤之要知所自期谢除学士刘后村视相如之草既趋侍于鳌扉读倚相之书复进陪于虎观宠光特异慙惧交深伏念臣猥以鲰生奋于下土少而掌制曽莫施润色之功老矣谈经冀有补缉熙之学人或讥其迂濶上独察其朴忠迹似牧之方一麾于江海才非应氏乃三入于承明当九重新政化之初而两制极文章之选鸿笔固资于摛掞鲠言尤赖于论思歴攷名臣具存故实陆贽扵诏书之外每上奏篇欧修虽帖子之微不忘规諌臣何为者心窃慕之兹盖伏遇皇帝陛下汤德又新尧文有焕震雷划地蛰虫各动于真机杲日中天萤爝奚施于末照顾容孤士滥长禁林臣敢不图报隆知勉殚薄技念官为学士岂无时政之可言倘号曰私人则匪微臣之素志谢除内翰兼侍读真西山天子重儒臣方恢文治翰林逼华盖遽冒恩光兼陪劝讲之聫曷副选抡之意睠唐室之崇内相至号私人惟圣朝之得臣脩名真学士岂独文章扫五季之陋抑亦论諌有四贤之称凡厥封囊具陈时病至于举笔犹寓忠规懐哉若人允矣名世伏念臣爱君有素典诰非常曩自中秘书乆摄承明之直晚繇太常伯躐升供奉之班伏观内史钖命之词专举至和得贤之羙顾改元更始虽嵗月之略同而为官择人则材能之夐异一字之褒大宠千钧之重难胜兹盖恭遇皇帝陛下寅畏克对于天心恭俭一如于仁祖砥平诸夏式图大竞之勲畦种羣贤将侈无穷之用故虽庸琐亦汗凝严臣敢不刻意斯文勉肩所职变饰章绘句之习岂薄技之能堪以救时行道为贤尚前猷之可仰谢除礼书兼学士周必大宗伯缀文昌之座已髙曵履之班翰林依华盖之星向玷演纶之直当圣王谨持于公器独遇臣常愧于私人臣窃考自古豪英之才旋观当今文学之士或抑厌草茅之下或陆沉州县之中瞻城南尺五之天致身无路想玉阶方寸之地通籍㡬人况乎出入禁严周旋侍从论思献纳日迩清光衣被服乘嵗叨徽数向匪负一时之望安能符衆论之公如臣者学不足以知方才不足以应务家壁四立丼为穷陋之民君门九重敢起跻攀之念而臣亲逢圣作首奉诏除简知特厚于儒臣奨擢徧更于华贯官益崇而效寡禄愈富而报微左降固宜右迁何有恐拜便蕃之命叠加优异之恩帅属春官光贰卿之旧次摛文禁苑添四命之新荣焕寳带以章身饰绣鞯而华骏正使实兼数品尚虞称塞之难矧伊初乏寸长何意超踰之甚周章就列俯仰懐慙此盖伏遇皇帝陛下道协舜华志恢禹迹明明在上虽洞照于羣情浩浩其天每包涵于万类宁稍捐于爵秩恐或弃于菲葑遂致凡才亦尘显仕臣敢不悉其思虑称是宠褒号令文章期助汉家之制讨论润色勉晞郑国之贤茍逭素餐岂醻𤣥造权戸书谢眞西山十连窃宠愧藩阃之罔功一札遄归叨地官之晋长班躐陪于践斗惧深重于履氷伏念臣素守朴忠滥膺迪简曩被初元之召首跻迩服之荣自退屏于山林浸逖违于轩陛忧时之发益白恨去国之十年恋阙之心如丹敢㤀君于一饭间䝉起废再玷承流皁盖分符氊复还于旧物青㝠授钺绣行忝扵故乡曾坐席之未温忽赐环之已及方躬揽宏开于公道而彚征毕萃于羣贤敢图孤迹之漂流亦辱清朝之记录且民部周司徒之任岂惟稽户口之版图顾尚书古纳言之官盖实专喉舌之枢要误拜演纶之渥冒陞曳履之华退省驽疲曷胜蚊负兹盖恭遇皇帝陛下干刚天徤畜德日新亲庶政以励精大明黜陟临百官而昭德洞别忠邪念臣甞参紫槖之聫知臣粗励素丝之节趣还近缀俾侍清光臣敢不期称隆私勉坚初志生财有道虽惭源流本末之知事君非欺愿竭献纳论思之效除刑部尚书谢方秋崖祈父王之爪牙乆负临边之寄尚书国之喉舌遽尘司宪之班恳避无从叨踰已甚臣窃以班固志刑法兼存兵甲之缮修臯陶作士师曰惟冦贼之姦宄盖二者相为于表里而四夷正赖于鞭笞乃咨分梱之臣与闻司臬之事繄此责则重矣非其人而谓何伏念臣受国厚恩遭时多事当其南牧既不能折遐冲以寝敌谋戒尔西征复不能殱羣丑以敌王忾维蛇豕之宵遁尚狐兔之昼嘷奚有微劳肆兹懋渥此盖恭遇皇帝以并包立皇极以惩劝兴人心谓赏僣及淫固难私于八柄然功疑惟重顾何爱于一官遂令孤外之踪亦玷文昌之选臣敢不相为甞胆独有捐躯屈突通不习文已莫辞于宪部马伏波虽已老誓当死于边城除兵书谢杨茨野地当太白莫宣帅阃之劳官冒文昌仍忝宫僚之选戴洪私之优渥扬小已以徊徨揣分踰涯懐慙非据窃以六卿分职属严兵政之条明万国本元湏赖贤才之辅翼其责甚重匪人则轻伏念臣蹟起孤生家余朴学早由州县而平进甘处常流继蒙朝廷之误知遂尘法从旋拜恩于天陛俾承乏于坤维镇安人心焉有方平之智略裁制事变复无张咏之威名苐思自竭于一时敢惮遐征于万里神驰北阙长同江水之朝身在西州莫致雪山之重顷荷宸旒之异眷峻陞寳阁之崇资虚辱褒嘉曾微称塞六年去国弗遑梦寐之宁百念婴懐顿觉形容之改兹趋严召得遂生还文石再登遽躐五兵之掌承华重到切同三令之班兼三任以奚堪凛寸心而殊悸况力不待年而衰减而心因虑以耗伤纵勉强以难胜惟凌兢而退避甫彻愚衷之恳款重勤睿㫖之丁宁涣汗莫回震惊无措兹盖恭遇皇帝陛下烛照四海器使羣工知臣艰险之备甞赐之収擢悯臣踪迹之久外假以宠光但虞谫薄之小材曷受便蕃之异数臣敢不誓坚晚节愈励壮心储被悉谙虽愧姚崇之强记衣冠有伟敢陪绮里之清游除礼侍谢真西山龙飞九五幸逢真主之兴驿召再三俾造迩臣之列职亲地邃恩鉅人微臣窃惟国势之重轻率视人材之聚散王多吉士则若鸣凤之集梧桐朝有直臣则若勐兽之衡藜藿和声闻而妖声自息正气胜而邪气罔干是以元祐首年尽起诸老隆兴初政毕萃羣贤正途既开治象可卜于赫盛旦遹追先猷宜得白首耆艾之英以重清时献纳之选伏念臣学虽志道材弗渝人忝一第于庆元临轩之初缀三馆于嘉定改絃之始鳌扉久直曽微华国之文螭陛屡前徒抱爱君之志越从予节洊易守藩尚期宣室之席前忽痛鼎湖之弓堕羲轮东出方薄海之仰瞻汉札西来先时髦而収召身未登于词掖班已躐于仪曹金华玉堂假儒臣之荣宠兰台石室窥太史之秘藏自惟何人叨此殊奨兹盖恭遇皇帝陛下德全纯懿学务缉熙念皇天后土之鉴临居懐兢畏察君子小人之消长实兆兴衰谓臣虽无适用之材知臣粗有勿欺之节擢跻迩服许贡微忠臣敢不戒在茍容期于羙报惟礼可以为国愿广晏婴之言非道不敢陈前窃效孟轲之敬除吏侍兼给事中谢眞西山贰卿之职尤重于天官两省之班特髙于夕拜荣甚九重之擢扬渝数器之陈伏念臣早忤贵权晚逢亲政每谓永嘉之末无复微言不图贞观之初乐闻直諌旋繇乌府擢拜鳯池虽弗居击抟之官犹欲举封还之职然而精神未能感悟议论无所建明车辚辚马萧萧苦口莫囬于轻举印累累绶若若病躯徒愧于久留屡阖戸以抗章亦扣墀而还笏未拜玉音之俞允反䝉御笔之超除铨部文书犹章程之可守银台封驳岂风力之克堪而况翰苑词林经筵史观名臣森列柰何越俎而代庖髙位疾颠实恐负乘而致冦上无以称答荡荡干坤之造下无以慰塞悠悠风尘之谈祗服宠荣倍深忧畏兹盖伏遇皇帝陛下舜风旁达尧哲周知蛊壊一新更胶柱不调之化福威自出収太阿倒授之权察臣无党援之私冀臣有论思之助臣敢不深维简在益自勉旃不改丹心常若端平之初节勿污青史庶为元祐之全人谢兼侍讲真西山执法南䑓冒司雄剧侍经西学猥玷清华深慙问辨之卑无补缉熙之盛拜恩宠甚拊已缺然惟圣朝经逺立国之模得先王董正治官之意谓台纲虽止于法律而治原实本于艺文盖排击是非仅救正于已行之后而研精经籍将图回于未发之先故令言事之臣俾预经筵之列立法如此择人可知伏念臣性本颛䝉学有踈略窥陈编而浩叹莫渉津涯读圣人之遗书仅存糟粕敢奉清闲之燕以陪诵说之班兹盖恭遇皇帝陛下取法两仪潜心三圣谓易无思不动曲尽弥纶惟学厥修乃来敢㤀鑚仰肆令宏博之彦共究精微之书如臣何人亦冒兹选臣敢不仰祗圣训俯究师承庶通三画之灵尽屏九师之异观天文察地理岂惟形象之占内君子外小人益广忠邪之辨劝讲转东宫讲春秋谢转官孙养浩虎闱劝讲曩叨入侍之华麟史彻章猥预赏劳之典拜恩优渥抚已凌兢窃惟四系之书昭着一王之法笔削之㫖经圣作而乃公疑信之传迨世逺而益甚洪惟昭代兴起斯文当诸禁之清闲萃儒先而讲绎如臣不敏滥职其间褒贬之严岂易发明扵千载诵说之舛安能俾益于多闻矧惟元良夙禀岐嶷得师自已陈五传以奚疑求益于人愧一辞之莫措岂伊误宠遂及罔功恭惟陛下聪明宪天法度稽古建立国本因图万世之安遴选官僚分绎一经之趣迨今累月甫奏终篇靡拘官守之移例沐恩章之钖臣敢不勉思自竭期称所蒙职在祥刑虽司存之已异心知许国誓忠报之不移知贡举谢谢御札戒谕知举以下眞西山礼闱程士慙无氷鑑之明宸扆崇儒焕有奎章之赐丁宁备至震越靡皇惟本朝设科以来视前代得材为盛自顷人心之销蚀浸令文气之浇浮号明经者涉猎而莫探其原称能赋者雕镌而或昧于圣不图今日复返古风恭惟皇帝陛下躬揽权纲思皇多士菁莪在沼已彰乐育之能采芑于田益昭新羙之意爰显敬于诏㫖俾精攷于贤书要观器识之宏匪徇词章之缛龙翔鳯翥昭回饰物之光鱼跃鸢飞鼓舞作人之赐臣等祗承明训恪谨守司崇雅黜浮期复唐文之盛论秀升俊庶㡬周道之公谢御札戒谕知举以下方秋崖思皇多士俾呈甲乙之科遐不作人诞布丁宁之训昭囘云汉飞跃天渊臣等洪惟国家有道之长进士得人为盛崇雅正黜浮诞悉繇鉴裁之精先器识后艺文岂但度程之合故以忠厚之论则有若臣轼以混成之赋则有若臣曽盖主司既择于名儒宜贡部不孤于隆㫖岂伊臣等可称上心此盖恭遇皇帝思格丕平敷求哲乂方政化更而贤路辟遹观厥成既俊良登而治具张无竞维烈用勤肆笔申饬持衡臣敢不仰揆宸衷旁捜衆彦凿凿乎如糓粟之用斯谓实才炳炳焉若日星之垂敢㤀明诏谢抚谕诏书表刘后村敌渝信誓爰兴细栁之屯帝有恩言申念采薇之戍命传急驿散动连营窃以边马南侵谓齐盟之可弃王师北伐乃大谊之当然由圣朝每示于包荒故敌国敢从而干纪一自天申之震果令贼胆之寒始欲肆于鲸吞俄已闻于星散伏念臣误当阃寄实董戎轺所惜者可为之事机所愤者不雪之讐耻𫝊檄而英豪丕应调兵而将吏无譁义士出竒䤋首渠而献㨗遗黎效顺举城邑以愿归国势既尊人心咸奋我疆我理方期旧境之复还靡室靡家尚恐征夫之况瘁植骄阳之藴暑拜温诏以如春兹盖恭遇皇帝陛下刚与时行勇由天钖谓戎车四牡乆暴露于边头故细札十行示激昻于士气荡然发号闻者属心臣敢不肃奉睿谟徧孚羣听拊循意切岂惟感动于武夫渗漉恩深尚有愿观之癃老翰苑新书后集上巻二十四翰苑新书后集上卷二十五钦定四库全书翰苑新书后集上卷二十五谢表谢外除除枢使兼知政事督视军马方巨山假钺而督诸军曾微威望进班而聨二府有腼恩徽制书不许于辞难任事凛如于履薄臣闻自昔艰难之㑹聿求经济之材使尽䕶于戎昭用借筹于庙胜故能出入将相注意安危内外修攘文武兼资学力则有若臣浚之刚大智名则有若臣鼎之髙明必维斯人殆称主意如臣者器不足以堪时用才不足以烛事机仲淹胷中之百万兵何能为役富弼河朔之十三䇿多见谓愚徒以父教之忠仰頼圣治之误遂跻两地倐粤再朞适军符飞羽之秋敢安驽劣顾幕府重师之任曷称鹰扬兹盖恭遇皇帝施转干坤辑寕海宇非贤罔乂谨一日万几之微无竞维人干三军五兵之运肆令愚陋张我皇威臣敢不遵奉明谟布昭圣武惟当鞠躬而后已其责在臣若夫成功则不知惟天祚宋枢使督视兼知建康府方巨山峻班宥府出董戎旃宅牧陪都併司宫钥遡炎蒸而于迈觊忧顾之少寛遄次军门具宣庙算臣闻应事变者不遑寕处视师征者焉有定居硕长江合上下之流风寒非一惟钟阜据东南之㑹形胜犹存俾于此以建牙殆犹身之使臂仰切明谟之指授孰堪多事之驱驰有若臣愚寕逃渊鉴意者乃圣乃神之英主方折箠而挞四夷虽以不文不武之具臣可授钺而䕶诸将肃将帝命已视师干兹盖恭遇皇帝独㫁睿谋兼收羣策谓明威可畏讵容蛇豕之妖今厄运当销自应佛狸之䜟顾如臣等足办邉防臣敢不夙夜靡遑东西于役纵无逺见料军容万里之情岂乏孤忠运帷幄一筹之胜邹给事除潭帅李梅亭抚桂筦之封了无善状谋荆潭之帅又玷恩除晋邃直于奎文蒙趣行之玺命循墻靡获问路疾驱俶见士民䖍宣徳意伏念臣赋材不腆取数已多青𤨏追随日何禆于三接朱轓旋转星坐閲于一周未满戍于池阳寻改辕于岭表徒守无华之悃愊曾微可纪之功名愿将母以投闲幸蒙恩而受代讵意升班于文合复令分阃于武安惟长沙千里之平寄隆岳牧而洞庭九州之大责重藩垣前此委两社之间否则取六官之长讵容谫薄猥偹使令兹盖伏遇皇帝任官惟贤试臣以职大懐小畏封疆已复于东秦近悦逺来保障仍先于南楚俾承嘉惠往抚疲甿臣敢不祗遹教条明将惠泽材全而能鉅难希开镇之杨凭功少而势踈愿效称忠之吴苪郭帅谢到任周山房衔命睦邻慨神臯之未复叨恩分阃愧将畧之非长属立表之有期恐循墻而莫避輙趍营坞谨视印符伏念臣五世逢辰三朝缀仕始由涓賛误简渊衷列衞诸才竟负阜陵之殊遇属櫜入侍旋陪文陛之信臣既中外之屡更亦偏禆之洊歴窃挂弓而图报尚横草之末酬每思鳯翔勲伐之旌犹藏盟府及读马革死邉之传恐坠祖风数战閲以无多诡州麾而自试方候戌葵之次敢图细栁之行惟秋浦之上流控长淮之一靣地形峻峙前瞻庐寿之战区天堑横陈中节荆吴之声援邉烽乆息家累日增非深识兵势之人孰当警急欲少贾敌场之气尚费拊循藐下臣而无闻冒中权而有惧陛下博收戎佐靡间位名既分宿望以责成犹欲后来之辈出知臣虽乏汾阳之贵气谓臣乆闻陇右之家声因其能忠谨以自将遂假以事权而躐授臣敢不勉思跗注载缉犀渠志在死绥虽未得犯难忘生之所师如挟纩当使有捐躯徇国之心倘尺寸之幸成庶涓埃之少答潼川路安抚到任方鹤山王三钖命误新渥于松阶国十为连忝旧封于梓部莫俞巽牍敢后寅车伏念臣才不适时学惟事道际遇两朝之乆践扬三纪之间为诗遗王名曰鸱鸮夲期救乱取彼譛人投畀豺虎遑恤忧䜛尚凭髙庙之神灵更頼天王之明圣返湘累之初服释楚絷之南冠讫俾生还誓言死报矧又授钺于赤甲白盐之下予麾于玉堂金壁之间犹未厌于宸心复洊颁于阃寄地连巴益分四千石虎竹之符江接䍧渝理十六载龟琴之梦维时多故歴变方新民夷有侏儒獶杂之难齐郡国有赤子龙蛇之未定而民力张弓之莫弛邉氛煽燎之方扬岂惟鹈在梁之羞抑亦蚊负山之惧厥惟冒忝实出㑹逢兹盖恭遇皇帝陛下徳歌九功明见万里畅皇威于海岱允矣东渐污庙算于岷嶓睠焉西顾谓南维之絶徼寔北定之良图念及微忠复加隆委臣敢不修其可愿钦乃攸司销带牛佩犊之风导之务本坚使马如羊之誓亷以安邉江东漕到任谢真西山两螭夹峙乆㸃近班四牡载驰叨分剧部假中秘隆儒之宠为外台将指之光望过所期感深以惕伏念臣材非适用幸有逢辰属汉庭更化之初首唐室登瀛之选金銮夜直承宻命者六朞玉陛晨趋对清光于再稔凡吮墨濡毫之任皆振缨峩弁其间吏责旣稀愿优繇于近列生恩未报应眷恋于本朝其如亲闱喜惧之年当谨人子温清之职輙援公辅辞翰林之请庶几潘岳奉版舆之欢分太守之符曰需成命出少府之节遽冒殊恩懐章而过军门閲宿而临封部敬卜中和之节重宣寛大之书轺𫝊初驰旄倪争覩谓朝廷所以辍柱下之史盖圣主将以惠江左之民因博採于风謡颇究知其疾苦以垂罄之家而困追需之目以屡丰之嵗而多流徙之人官无足证之簿书里有难平之徭役文移星火不胜胥史之诛求牒诉丘山半为租赋之烦重兴言及此勿救可乎輙殚朝夕之谘诹兼可公私之缓急赋难遽省盍渐捐赋外之征民未易蘓当先去民间之蠧切自量其緜薄恐终负于选抡兹盖伏遇皇帝洪造曲成大明博照念臣志存将母俾获便于㫖甘念臣学本爱人欲稍观其政事肆加邃职仍畀重权臣敢不以阜俗为阜财之方以悦民为悦亲之本灌输所仰媿无鞭算之能樽节是先敬佩玉音之训成都漕到任李梅亭守蟇頥之江乡㒺功攸御用龙节于泽国受命将输忱辞方切于循墻便㫖必令其叱驭驱驰非据踧踖知惭臣切惟大学生财义利是辨小雅遣使忠信为先顾在衍鱼凫实为狼狈粟非天雨古难转粟以上天钱不鬼输今岂有钱而使鬼必尽诹谋咨度之智斯知疾舒衆寡之源伏念臣实不中声学未闻道去国十暑乆违阊阖之风起家一寒再戍蓬婆之雪误连四千石之重初乏万分一之功岂图由列雉之城就令濡四牡之辔轻车熟路敢言周道之逶迟数罟洿池适值益州之疲弊外欲给貔貅之任内当闵鸿雁之饥此岂驽材堪任骊驾兹盖伏遇皇帝明见万里聪冠群伦凯未北旋轸岷峨之悽怆眷深西顾急江汉之经营肆令刍狗之陈叶济天人之运臣敢不谨身率吏节用使民穿窬无羞恶之心当奉六条之察登揽有澄清之志庻几一路之安湖北宪到任王格斋剖符起废已媿侥踰持节观风又叨临遣星言于迈夙次所临伏念臣草芥人微斗筲器小绅笏二十载何有寸功风波千万端止欠一死曩丞棘寺出守山城䜛言骤兴政坐过客厨传之故公论旣定复见中天日月之明方拜命于州麾忽䟽荣于使指惟是重湖之外实连三楚之区民杂蛮徭地控邉鎻渺焉蒲泽之深阻甚者潢池之绎骚自非酌寛勐之宜是必负澄清之寄有如抗拙曷称使令兹盖恭遇皇帝陛下蹈舜好生传汤祝网欲妙按临之选以将钦恤之仁谓使过贤于使功将观后效而聼讼不如无讼何必能声臣敢不循行郊原延见父老道上徳意俾各懐自爱之心问民戚休勿使有多暴之俗湖南仓到任刘后村郡绂乆纡拙勤无补使华就遣简记有加引避弗俞冒荣滋愧臣瞻言湖外越在楚南绵地广故民瘼难知去天逺故吏奸易肆必借搴帷之询访庻寛负扆之顾忧如臣者起自寠儒见称朴学方其盛壮乆沉常调之中及此暮衰始踵英躔之后甫离鹓序旋守鴈峯刍牧之心惓惓至切茧丝之计㫁㫁不为閲下考之再书廹偏亲之大耋方谋词廪猥建廋台惟熈寕创置之严况嘉定选除之遴旣慙材薄复恐望轻卿典偏州尚拊循之可勉今亷一道岂罢软之克堪兹盖伏遇皇帝陛下加惠黎元励精政治博求忠信俾咨原隰之间一视遐荒若处畿甸之内顾容驽钝亦忝驰驱臣敢不宣布诏条推原徳意虽无风采令山岳之动揺尚竭心思访闾阎之疾苦林奎部谢除浙西仓陈篔牕飞龙天上正筹肤使之良驾牡日邉猥及漫郎之陋足驰驱而易徧力负荷以难胜敬禀庙谟恪趋台治伏念臣江湖坠绪庠校下陈早嵗激昂亦有癯儒之志中年淟泪几为俗吏之归惟先皇加惠于草莱虽一令亦尘于葑菲自贰以守繇丞而郎洎停风木之悲复玷握兰之宠光灵过矣报称缺然正思返实于丘园讵意升华于原隰睠言右浙寔号内畿煮海萧踈徒作鲸波之宅围田纷错几为鱼鳖之邻徇民之便则上令不行倚法以行则下情易骇必也两全之济庻乎百谪之寛方圣君临御之初且哲辅蒐扬之始盍陈范辔以重汉轺胡为四軰之除寔在一人之数皇帝陛下鼎新庶政器使百工载严更出迭入之规尤遴激浊扬清之选谓臣尝分侯服粗谙州县之事宜知臣洊厠周行熟识朝廷之志虑不深尤于驽钝故骤假于鸿私臣敢不祗奉六条力蠲百蠧念御极宅尊之日尤观风问俗之时正已正人岂一用芟锄之力足民足国庻永为休养之图淮东仓到任刘后村偏郡剖符蔑着守邉之绩公朝出节就叨司库之除问官吏以兢心读训辞而感涕伏念臣单平一介坎壈数竒承先世清白之传慕古人忠孝之节务为软熟旣恐负于初心稍自激昂乃见非于流俗积有风波之揺荡每蒙天日之照知甘屏伏于一丘偶推迁于三郡虽书生乗障无可喜之功名然圣世和戎亦粗严于疆埸俟竟金汤之役即寻香火之縁忽拜误恩骤将隆指维淮左熬波之利军国所资自海陵竭泽以来公私皆病姑仍旧贯则无奋起之渐少有新意则涉更张之嫌凌杂米盐尚恐秋毫之难析驰驱原隰更虞风力之弗强深哉简㧞之恩凛若旷瘝之惧伏遇皇帝陛下鼎新百度甄别羣工察臣当官而行不知强御之可畏谓臣在外之乆庻几险阻之备尝顷焉服奔走之劳或者究阜通之策遂由支垒俾涖外台臣敢不祗对龙光勉殚驽钝虽素无心计可洞识于源流惟不为身谋庶少禆于涓露泉州守到任谢真西山荡节九州观风何有桐城千里假宠过优俶见吏民敬宣诏㫖伏念臣性资戅拙学术迂踈入侍禁林徒守勿欺之节出使乗传曾微可録之劳每惭虚负于明恩敢谓更叨于剧寄泉虽名镇古号乐郊其奈近嵗以来浸非昔日之比征㩁大苛而蛮琛罕至涝伤相继而农亩寡收宗支之廪倍增郡帑之储赤立银溢于山者亡有嵗为旁郡而代输粟生于地者几何日伺邻邦之转饷嗸嗸乎鞭扑之苦盻盻焉帆樯之来凡兹数端尤为深病顾虽一旦不可寕居切自揣于庸虗凛莫知其称塞兹盖幸遇皇帝陛下烛临万国器使百工念臣笃于事亲期欲便㫖甘之奉知臣严于律已或能销贪鄙之风进邃职以奨行钖温纶而加勉臣敢不钦承异渥誓答隆知亷平而吏民敬焉虽莫望汉人之政忠信则蛮貊行也愿恪遵孔圣之言再任泉州守谢真西山奉柌居里每勤北极之瞻进职守藩复忝南州之寄甫临旧服恪布寛条臣闻天道至仁风霆无竟日之怒圣君大度山林鲜终弃之材韩安国起于徒中栁宗元用于贬所皆为长吏盖值明时微臣乏汉唐二子之能陛下守祖宗万年之法昨者金华之入侍温然玉色之下询曷甞因谏以罪人自媿格君之无术方抨弹交上独亮狄山之愚迨需宥一颁尽洗元成之玷何啬于议罸而乐于用恩庸见九重之夲心不忍一眚而弃物旣班次对又秩殊庭没齿饭蔬夫亦何憾建牙作屏则非所期敢图朱轓皂盖之华仍涖紫帽清源之境念昔先帝付臣此州玩愒三年不闻善最侵寻半世复见遗民属当公私凋敝之余不胜上下煎熬之急七邑而二为煨烬十室而九乏盖藏禁旅云屯军饷每难于宿饱宗藩日茂俸缗半出于凿空自省迂踈难为经理兹盖恭遇皇帝陛下道心渊静徳性昭融不以䛕説为爱君故畧臣撄鳞之谴不以聚歛为体国故取臣求牧之长畀以旧封责其来效臣昔犹将母今独擕孥禄弗逮于养亲志惟颛于报上拊摩疮痏兾邦人生意之复还培漑夲根为圣朝元气之一助广东仓到任谢刘后村起废察州从天而下便私易地遵海而南具布汉条初行粤俗臣切稽使指备载圣经君之遣臣也有光华臣之报君也以忠信今百端之供亿殆徧国中余一发之本根独惟岭外方且籴舟之发衔尾差钞之取及肤空熈丰以来之储增绍淳未尽之额使贾生而及见哀痛若何虽刘晏之复生变通安出乃如臣者岂其任哉尝试弦歌本宓贱言游之绪论迨分符竹追阳城元结之遗风乆闲退而里居尤阔踈于时务疚心徒切着手实难惟有清修革彼篚苞之类讵意谬巧取诸荷箬之间民生或不自聊臣死奚足塞责矧郡邑之三风犹炽与闾门之五瘴未蘓曾是人微欲其身率兹盖伏遇皇帝陛下记功忘过舍短録长谓一男子妄上书本縁爱主属见大夫无可使遂取充员庶令荒逺之情悉逹靖渊之聼臣敢不褰帷而访草奏以闻惟无瑕者戮人必先已责以不贪者为寳可戢吏饕知袁州到任谢刘后村遭啧言而去国自屏空山奉明诏以典州且叨善治已临封域具布诏条臣本起鲰生最为拙宦偶逢总揽遂忝旁招猥尘公府之僚尝奉便朝之对莫施萤爝裨日月之清明虽批龙鳞觉雷霆之开霁惟小臣之孤立恃明主以少安及速抨弹尚蒙涵贷支离赋粟方此养瘉象罔得珠俄而起废唯袁为郡旧名安静之区与盗比邻今亦孤危之地城空无补兵少且孱以妄庸谬分千里之忧恐仓卒难待一朝之变而况别慈颜于膝下魂梦屡惊旅只影于天涯宦游奚乐徒有君亲之一念若为忠孝之两全兹盖伏遇皇帝陛下奋发主威作新吏治谓多垒艰难之际务求民安凡録屏临遣之人率由圣择乃如臣等亦在数中臣敢不厚培本根申画圻守长江之险与我共愿为强敌之防四境不治如之何此则微臣之罪知荣州到任谢李梅亭佐黔巫之东鄙将及戌瓜守巴僰之南安滥叨符竹出幕十年之未乆循墻三命之唯恭冒象马以牵江跨犍䍧而入境皆知圣主清衷之一视故令愚臣白首以重来伏念臣殖学拙踈赋材褊浅耗精神于场屋得弗偿劳疲筋力于尘埃衰不待老顷繇故府入纠成均韩愈补苴奚益茫茫之坠郑虔轗轲难培衮衮之登乆去国以奉祠辱起家而贰郡敢意三刀之梦蜀复令五月而渡泸维今荣隐之邦实昔夜郎之壤贰耕火种矛浙劔炊嵗计经营之租无六千斛郡仰斥卤之羡已五百年此因刻木之花销致辱前茒之根括熏䑕不嫌于穹窒夺牛反甚于蹊田凡昔留州悉令送使无复斗升水之贷存活介鳞纵得二千䂖之良终成狼狈岂其庸谬堪此奉承兹盖伏遇皇帝陛下政在飬民仁不异逺虽蓬婆雪外之戌万里轸忧与长安日邉之州同时并命殆念和义孤墉之陋未正绍熈潜邸之名三年弄印而印刓四辈代庖而庖竭破凡削例不待张咏荐李畋之来㧞滞振淹盖法艺祖任王明之意臣敢不谨身率下节用爱人臣饮冰食蘗以自将勿为义疚傥求牧与刍而不得甘俟罪归知邵武军到任谢方秋崖以栁易播尚误寛恩自浙入闽已祗逺戍感叹圣朝之仁厚矜容臣子之戅愚伏念臣守刚而乏沉潜学朴而少涵飬事人以直道岂今世之能容得封如曲钩亦生平之不取惟知公是未觉昨非粤从督议之参商出守庐山之僻小可以悔矣郑商人之环何必争抑有疑焉楚齐侯之地不相及夫奚湖广之饟所具析江东之守臣不能忍于一慙已自甘于三黜为臣惧者皆曰南阳帝亲惟天知之乃谓东朝公事第与更其符竹亦不俟于𤓰时兹盖伏遇皇帝陛下徧覆无私容光必照天下事惟其是而已何间贱微我之心亦有曲者乎一惟端直故虽肺腑之请曾靡毫釐之差肆令危踪无失故步臣敢不仰凭公溥益励直方毋虐焭独而畏髙明安用前车之鉴与致平理而销愁叹勉为后效之圗知均州到任谢应松湖承乏贰车仅觧洪都之组分忧一障猥临紫塞之冲戴星厪百舍之驰就日仰九重之邃置身地僻引睇天髙伏念臣迟钝无堪朴忠自许束书璧水恩深乐育之莪射䇿玉墀滥折清香之桂踪迹虽沉于州县精诚敢外于阙廷慈皇龙御之初论事偶陞于一秩禁从鹗书之荐不才洊沗于十科夫何坎壈于数竒动輙﨑岖于寸进出禆㑹府甫及戍𤓰入扣脩门遽叨剖竹小垒拜朱轓之命大明簉丹扆之期从容钖对之温抃蹈观光之喜云天尺五退慙临遣之荣道里数千恍记驰驱之旧俶憇骏奔之邮传敬宣鸿博之诏条藐是陋区介于絶徼兵屯单弱萃瓦合之貔貅井邑萧踈杂山居之鹿涂艰通贾帑乏宿储三年四易于守臣百计一无于巧画谁言孱𤨏亦玷选抡皇帝陛下继照文明折冲神武守衞中国谨采薇外治之防朝㑹诸侯饬车攻内修之政役要荒于臂指严控扼于咽喉精柬老成误膺委寄臣敢不鞭驽䇿钝整蠧绥残頼上威灵震詟氊裘之境道王徳意拊安鸠聚之甿知楚州到任谢应松湖十年宿衞愧无横草之劳千里藩宣误玷分符之宠戴星比驭诹日眡龟览观雄劲之山川屹立崔嵬之雉堞萋迷烟水慨清河之战场惨澹风云想淮隂之大将自昔形格而势禁于今民悴以兵骄非借通明奚为经理伏念臣驰驱行伍扞御封陲福艾竒龎初乏燕颔封侯之相慷慨奋厉空懐马革褁尸之心敢期琐琐之鹖冠上简煌煌之龙衮擢繇偏校入侍周庐玉陛九重扈宸居之蠖濩冰河万里使絶域之氍毹夷险一诚䯈脏孤立惟睿算肃清于荒徼俾近臣镇抚于逺甿谁谓孱虗亦膺委寄皇帝陛下羁縻四裔襟带八荒丹青之信甚明靡使敌情之叵测赤白之囊未警首严邉琐之科条信臣早戍封陲必娴外御念臣乆陪环列能体上心宠颁尺一之书俾纡丈二之组臣敢不辑绥瘵瘠弹压躁嚣执弓矢而属犍櫜敢轻言于行阵明烽燧而严斥堠惟谨固于封圻转官除职谢谢转大中大夫分阃罔功虞典尚寛于幽黜拜官甚宠汉恩特示于超迁䟽渥虽优循涯有腼臣窃考本朝之定制尤严四品之文阶秩视谏大夫亶为髙选官非真法从不可序升政须耆旧之人始称褒崇之数如臣者素无事业误简眷知入扈跸于九宸出总戎于四路际风云之㑹曾微横草之功累日月之劳徒起取禾之诮通班浸峻论报滋难兹盖恭遇皇帝陛下徳极照临政先综覈三载考绩尚存隆古之遗八柄驭臣庸作羣工之劝遂令冗迹亦玷迩聫臣敢不祗若纶言誓殚绵力身居外服虽莫陪禁近之游力守孤忠庶无忝论思之职捕获海宼谢转官真西山铜竹分符实任九重之託菅蒲彻警幸臻千里之安逭责已忧叨荣寔惧伏念臣材非敏㨗志切抚摩田里熈熈粗喜桴鼓之息波涛汹汹忽闻舟楫之惊念非逆折其萌芽将恐难图于滋蔓恊兵民而进讨頼将士之宣勤怙衆陆梁始犹出柙之兕望风披靡卒为游釜之鱼讫凭借于天威遂肃清于海服效非循吏敢期汉玺之褒名在大夫俾晋唐阶之峻退循非据莫获终辞兹盖恭遇皇帝陛下明照无私功疑惟重可以与可以无与姑从励世之权简厥修简或不修庸示驭臣之柄顾虽驽怯敢昧激昂受赏无名愧贻讥于鹈翼报恩有地誓轻死于鸿毛转寳章阁学士方秋崖邉城分阃曾莫画于一筹邃阁进班乃併跻于二秩几措躬之无地靡容力以回天臣歴观古者封疆之臣皆有隐若藩垣之势邓训校尉耳而鲜卑不南牧舒翰将佐耳而朝廷无西忧彼何人斯有为若是而臣见谓碌碌徒抱区区咨愬裕由乃父功窃愧西平之子惟边鄙为中国患每勤北顾之思慨氛祲之奈何易星霜其屡矣虽褁革之言犹在然枕戈之志未酬奚有壮猷骤叨误渥兹盖恭遇皇帝兼收羣䇿共济多艰采薇歌以遣之每兴懐于戍役菁莪能乐育也谅拊脾于人材故恩寕失之过优诏弗俞于终逊若为称塞无负遭逢臣敢不竭御侮之谋佩折冲之训执千而衞社稷思见干坤之清夷挽河而洗甲兵允頼君王之神武除华文合直学士谢方秋崖守塞何禆骤班妫合循墻莫避祗服尧言欲更陈一得之愚惧有凟四聪之聼臣观近嵗旄头之彗痛诸邉兵气之纒尺箠以笞共愤强夷之猾夏寸隂可惜盍收羣䇿以防秋乃今疆埸之间夐隔朝廷之远脉络不实精神自疲叹内诅而外讧维其棘矣虽朝奏而暮报尚窃迟之胡为书檄之交驰竟令嵗月之虗老兴言及此误事谓何若然则寓直于西清亦奚以解忧于北顾矧若臣者本无能为毛锥子安用哉乆有从戎之悔黔驴技止此耳曾微分阃之劳故四年东征而无以宣皇明羣丑南牧而无以遏乱畧正慙公议乃玷殊褒兹盖恭遇皇帝以神武驭英豪以忠厚用刑赏慨事㑹之无极虑莫先于儆风寒念人才之实艰爱之甚于䕶元气肆颁涣汗靡徇巽章臣昨已丐骸苐深刻骨未先狗马填沟壑敢忘报国之忠其友麀鹿侣渔樵恐误临遣之寄江西漕除直秘阁谢施飬浩掌计外台念救菑之何益陞华延阁惊涣宠之非常恩出自天感深跼地伏念臣资深学浅致远才踈早际㑹于昌期遂叨陈于烦使问钱谷之入禆稼政以奚劳图田里之安剖竹符而罔效方切旷官之惧洊分澄按之权藐是火维之区适此未饥之变腰鎌所刈登无乐嵗之三胠箧相仍窘出平时之倍一心黾勉数月支持上惟广于圣恩下率先于僚属天心助顺既五风十雨之不愆穑事有秋岂千仓万箱之足计畴昔剑刀之佩祗今襦袴之謡皆明君矜䘏之功何小臣奉行之力而乃叨膺异数进陟崇班以荒政十二而聚民愧酬庸之焉有乃取禾三百而不稼徒冒赏以为惭伏遇皇帝徳本好生道存兼济焦劳黄屋以百姓之心为心拯恤黔黎后天下之乐而乐廼眷此邦之旱尤深当宁之思推厥本原吏之责尔形于纶綍已若使然迨兹安集之期懋尔绥懐之赏有如驽钝亦被龙光臣敢不体上忧勤与民休息灾流行而代有敢恃常丰备先具而积多当图后效除端明殿学士淮东制置大使谢方秋崖青㝠授钺适遵庙筭之长紫殿通班骤峻使名之大曾未寛于忧顾乃诞示于荣懐乆矣循墻惴如临谷臣惟端殿所以待儒学大阃所以重威权顾自愧于谀闻莫逺稽于前载言观帝綍谓复家氊寕知不肖之孤所谓无能为役盖以先臣繇科第出臣则不过司勲之赏官先臣以物望闻臣则不过守边之庸吏况五年于外役殆四鄙之皆惊其如瞑目而有知何所施颜而下见世选劳予不掩善允谓误恩考作室子弗肯堂乆孤先训今者臣父建大阃于十年无尘之后而臣非乆任臣父荣端殿于九原莫起之余而臣则身亲勤劳不及者遭际过之学问无闻者清华已甚此盖伏遇皇帝以天保采薇治内外以洪范皇极克刚柔惟干戈省厥躬乆切焦心之虑遣将率衞中国每勤拊髀之思迄使微臣越膺异数臣谨无忘尝胆永矢捐躯朝廷有自治之期其偷安之为戒黎庶具道隆之望知隠愿之非虚对越明谟有如皦日除寳谟阁学士知泉州李梅亭老臣纳禄勤大造之曲成邃阁升华分雄藩而出守带宜褫而或钖衣旣敝而改为有渥一麾恪共三命伏念臣去天虽近来日无多洊干不得谢之恩力控致为臣之请鸿鴈髙举已絶望于稻梁牛羊下来难更求于刍牧敢意冕旒之邃曲怜簪履之遗温洛寳储增贲严凝之直清源巨镇俾需更戍之期仍分在笥之裳益耀还乡之绶于臣侈矣何日忘之所慙大耋之侵恐负细书之赐兹盖恭遇皇帝陛下仁不遗旧恩欲成终郡守选用贤良顾资已老之龚遂学士足为光宠反加吿去之知章虽非为官而择人殆于飬亷而励俗臣敢不磨礲晚节佩服宸恩桑隂几何誓不忘于倾日𤓰期而往愿卒聼其引年除阁学知潭州李梅亭解组外藩屡控陈情之请晋班内阁仍叨改秩之恩冒伸伛偻之再三难咈颜威之咫尺纶言已布绵力奚堪伏念臣材弱弗张资凡不颕嵗縻月费已成四十九之非君宠母恩未有万分一之报徒以南陔之相戒难乎西广之乆留力于匄祠志在出岭敢意躐跻于美职复令假守于名邦湖广之壤三千夙称清絶之地瀛洲之士十八上通碧落之天矧超阶级之崇殆非堵墻之冗岂繄踈拙可称选抡兹盖伏遇皇帝陛下眷厚近臣恩隆远服念臣一麾之出守洊歴嵗华察臣四国之于蕃粗谙民事特峻西清之秩更图南土之居俾谐便飬之私兼课承流之效臣敢不思酬简注勉策疲庸超迁而至大中贾谊何辞于湘水光宠而兼学士知章终愿于鑑湖加职谢谢加龙制因任王格斋分阃㒺功恐坐黜幽之典出纶有命忽叨进律之除是何宜斥而反迁借甚以荣而为惧牢辞不获重拜靡皇伏念臣早窃儒科晚尘禁从民曹经幄殊深非据之慙松径菊篱屡起归休之梦偶值龟城之谋帅俾承芝诏以充员属干戈甫定之余而杼轴已空之乆虽勤拙相补里闾稍稍安之然衰病交侵精力骎骎矣方上祝釐之请敢图钖命之荣误恩俄被于龙光宠秩载腾于鳯检榦方锦里已寛庭特之诛候对松阶更冠寳储之首陛下天临广宇子视逺民察知几案之小材寔维簪履之旧物虽政拙自注下考仅输抚字之劳而赏疑所以广恩式彰忠厚之意但臣驽材素下䑕技已穷深虞末路之艰併使前功之废臣敢不益鞭其末图谨厥终抖擞精神勿蹈亏功之戒逍遥田里终期从欲之仁谢加直学士再任王格斋遐陬分阃践更乆过于𤓰期邃阁陞班申命复烦于芝检山川如旧宠渥维新循墻力控于陈辞出綍莫廻于成涣伏读温诏益震危衷伏念臣结约无竒侵寻已老入持禁槖论思莫效于嘉猷出帅藩方抚字第勤于拙政方凋瘵疮痍之未服嗟劳徕安集之良难虽几案麄材或谓颇堪于烦使而蒲栁弱质其如已廹于凋年曩甞力控于封章止愿退安于闲散乃俾解装而承乏且蒙进律以䟽荣日往月来倐已复周于嵗籥心勦形瘵惟忧浸蹈于官箴投诚方切于丐归有识咸讥其已晚敢谓峻除于寳扆居然就抚于油幢深虞併废于前功无以仰承于睿渥陛下天临百辟器使羣工欲使蚕丛鱼凫之区如在丰镐鄠杜之侧肆绥逺服重简渊衷谓道州之考何长姑令抚字而许丞之聋不去可免送迎亶时頽堕之踪假此斯须之宠臣敢不恭承明命罄竭谫材老马力疲末路分甘于伏枥穷猿意廹归心苐切于投林明堂加邑谢袁安抚加食邑谢陈篔牎事紫坛甫洽骏奔之喜䟽恩黄屋骤膺龙命之华分地云初戴天敢后伏念臣一叨内甸再遇总章时当龙位之方升新忝鸡翘之末缀虽陪荐玉莫相鸣銮敢图五等之封与被十行之诏皇帝合秩礼重并侑诚深宗祀明堂不独言邦家之典受釐宣室亦欲均臣庶之欢燕及守京亦霑胙土言功无有拜赐已多秩䂖二千旣合率先于侯度取㕓三百尚思补报于君恩降职祠谢谢降直学士刘后村愚臣引咎甘寘严科圣主隆寛稍裁华职危踪甫定感涕横流伏念臣以踈庸之才当董统之寄奉玉音之临遣专欲息民凡绵力之经营第惟固圉一从索敌再入浮光势旣披猖事诚危急念全躯保妻子之计夫谁不能然以贼遗君父之忧于臣何忍况制阃有便宜之㫖而兵家有牵制之谋指授之初预戒其贪功而倖胜文移所至毎令见可而知难边头皆奏于肤功京口独违于节度及师溃肆城之下以身当淮左之锋寝息不遑须发皆白席藁私室抗章公朝谓马谡败于祁山亮先贬等任福败于好水琦亦夺官彼元老以犹然臣何人而自恕矧欲谢三军之衆靡容恤一已之私惧方凛于冰渊戮宜加于萧斧讫从寛典亶出异恩兹盖恭遇皇帝率作事功丕昭赏罸愤神州之责盍归王衍之诸人誓殽陵之师不弃孟明之一眚故加薄谴庸示至公臣敢不坚守孤忠痛思往咎佩大易匪躬之训固莫辞难味先民陈力之言终当知止赵龙图落宫观谢方秋崖囊封自劾分投荒裔之居纶音载颁仅削直庭之秩感寛恩之天大陨孤涕以雨如臣本乏脩能误叨重寄有死耳不可屈毎思马革而褁之今老矣无能为岂知鼯技之穷已粤临岘首遄警旄头俾环城余靺鞨之腥痛列郡化䕫之宅祸一至于此极身百战以何裨頼国之威彼酋其遁而臣材不足以御衆智不足以察姦羝羊触藩尚骇塞垣之未靖虎兕出柙讵图家贼之难防变忽起于萧墻势竟隳于屏翰擢发以数噬脐莫追思昔先臣乆兹分阃析薪㒺克负荷孰云泉壤之无知稽田旣勤敷菑切叹金汤之安在谓且赐属镂而肆市不然御魑魅于九夷敢意清朝曲从轻典此盖恭遇皇帝仁深在宥徳洽好生意若曰美及子孙盍稽八议幸天以贼遗君父姑缓五刑讫囘物论以并包用贷微躯于显戮臣敢不省厥諐于羇旅终其老于累囚念死有余辜莫寝逆雏之梗化倘生无以报当为厉鬼以灭讐叙复叙复元官真西山瞽言触宪宜坐锢于终身庆泽流徽廼悉还于旧物幸逾始望恩出更生伏念臣昔缀周行尝洿内直花甎昼日乆承寕考之恩苍梧暮云忽洒茂陵之血属际飞龙之运首叨驰驿之招念非忘身何以报国欲勉图初政之助庶无辱先皇之知而臣学泥古陈识乖时变无袁盎之慷慨有汲黯之戅愚圣君非不受言臣自踈于开导国人皆称有罪上独示于矜容弗贬潮阳之八千仅夺骈邑之三百出昼如孟子岂懐悻悻之私在亩若刘生徒抱拳拳之意虽欲磨鈆而自效终虞复玷于孔艰遽颁紫诏之新尽澡丹书之旧秩仍元士班视迩臣闲馆珍台愧更偷于廪禄钧天广乐恍如侍于威颜人皆谓荣臣独知惧兹盖恭遇皇帝陛下聪明天纵圣敬日跻方东朝丕衍于脩龄而南面躬临于旷典导民以教旣洽四海之欢与物为春忍视一隅之泣释覊魂于幽穸返逐客于囚山爰及颛蒙亦皆牵复臣敢不淬磨宿志湔涤曩愆犬马之飬无他惟笃爱君之义江湖之身虽远敢忘在阙之心复元官职宫观谢方鹤山七年流落幸全投裔之躯三命便蕃併赋祝釐之廪望不及此得之若惊臣赋资颛蒙闻道狷浅自玷言语侍从之列期効论思献纳之忠而识闇不足以周事情才踈不足以济时用况卧疴之旣乆宜公论之不容白简霜严已甘大僇皇图天广特沛寛恩仅从三褫之科姑寘五谿之表虽江连楚蜀无瘴鸢跕跕之忧然地控蛮猺犹有暴虎兢兢之虑忽自天而有命俾便道以过家尽复元阶实踰始望况申荣于书殿又假宠于祠宫事光流闻时谓剙见兹盖恭遇皇帝陛下德侔覆载智烛幽深悯臣㫁㫁无他昔有负薪之忧察臣悾悾自守尝输曲突之忠粤从祭泽之洊颁已动圣心之遐轸上东朝之寿下春日之寛书肆命元臣式商大赉臣誓坚晚节益励后图今为牛羊求牧刍已荷更生之造未先狗马塡沟壑畴非报徳之期谢复寳谟阁学士刘后村罪当贬等奉以周旋恩不踰时复其玷缺拊躬感涕读诏汗颜臣昨者愤敌凭陵出师牵挠偶边将有偾军之咎在兵家存责帅之文急自列以伏辜终不忘于敌忾贾率连营之吏士纠齐诸寨之民丁分道邀遮阻山鏖击我方乗胜旣献䤋之屡闻贼耻无功尚游魂而不去臣亲提突骑往抚颜行将背水以夹攻使踦轮之勿返黠酋先遁僇免鲸鲵残党继奔散如鸟兽然后患方长而未竟顾薄材已试而可知衆口难调亲年笃老忧国之心如灼论兵之鬓已霜方陈累疏以丐闲乃用微劳而牵复兹盖伏遇皇帝陛下操持威柄综覈治功谓事有至难寕保用兵之利钝念臣无他技粗尝在外之险艰还其笔槖之班责以桑榆之效臣敢不深思大计益谨后图观过知仁允蹈圣人之明训鞠躬尽力仰希前哲之盛心翰苑新书后集上卷二十五翰苑新书后集上卷二十六钦定四库全书翰苑新书后集上卷二十六贺牋皇太子贺东宫刘后村国严常祀载循重屋之规帝享纯诚爰辑储闱之庆恭惟皇太子殿下望隆贰极仪亚至尊事天不以文旣成熈典受祉施于子宜介鸿休臣幸际昌辰适縻外服陪奉璋之彦莫簉迩聨瞻主鬯之贤第祈景贶元旦贺正旦施飬浩鳯厯颁春饯余寒于北陆龙楼催晓介异祉于东宫恭惟殿下盛徳渊冲懿文日就礼严定省时甫毕于冬温学自缉熈功又申于春诵肇更嵗律茂对天庥少海波澄恊祥风之解冻洊雷地奋催好雨之知时臣将漕西江驰神甲观门森鸡㦸方新桃板之题酒酌兽樽莫儗椒花之颂贺正旦刘后村春阳萌动肇纪王正储极邃严是膺帝祉欢腾㝢县庆属宗祧恭惟殿下廸徳温文挺姿英晤鸡鸣问寝仁孝之誉日隆鹤禁谈经学问之功时敏兹临华嵗茂介繁禧臣分阃攸拘造庭伊阻丹墀设仗莫观元日之仪青地称觞隃睇前星之曜贺元正李梅亭尧年起丙载新鳯厯之颁夏正建寅仰恊龙杓之指万邦以正百禄是遒恭惟皇太子殿下贤智夙成温文天禀春囘嶰谷刚潜苍震之亨日出隅夷柔丽黄离之吉履端于始长发其祥臣旧忝储寮今叨蕃牧后天下而乐滥假宠于虎闱布正月之和逺驰神于象魏贺元正应松湖太簇宣和騐飞葭之应律少阳拱极粲若木以交辉山河囬一气之春厯数衍万年之庆殿下干九四之潜德震一索之长男问寝鸡鸣紫禁耐烟花之绕賔贤鸿翼皓眉峙柏雪之坚光生青辂之旂欢溢苍龙之阙臣滥分竹使逖䕃丛霄初日纪乎星躔遥认前星之照仁风翔乎海表孰非少海之波至节贺冬至李梅亭黄钟恊律七日验于复来青辂发祥万物由乎震出式裒蕃祉茂对新阳恭惟皇太子殿下海润星辉金声玉裕行一物而得三善储德克岐奏六佾而建九旗礼容有奕履此应长之候昭哉滋至之休臣假守熊湘阻趋鹤禁合八能于汉殿阻陪北阙之趋袭九辩于楚词请祝东皇之寿贺冬至刘后村缇室吹灰迎长伊始青宫主鬯受祉维新和溢殿闱欢腾㝢县殿下性根仁孝学造髙明入侍严宸常谨鸡鸣之问出亲端士遹观鸿翼之成对阳德之方亨庆天休之滋至臣隃瞻鹤禁属绾麟符赓辉润之歌虽慙词藻赋冈陵之什愿祝寿祺生日董侍郎贺东宫李梅亭十四月而生尧实开昌运八百国之歌启允属休期庆衍宗祊驩腾寰海恭惟皇太子殿下聪明时宪圣敬日跻震一索而亨是为天地之长子离重明而照孰窥日月之容光兹临载育之辰益衍永膺之福臣滥分阃寄莫旅庭趋敬与六十州之民仰瞻银阙共祝八千嵗之寿永绍瑶图谢牋皇太子除官谢何尚书除刑侍李梅亭刑曹剧部贰职非轻法从真除参聨甚宠况加盛服仍束精镠拜使便蕃拊躬震叠伏念臣力绵材薄嵗暮日斜旧陪碧落之班屡玷清华之选一笑微生于偃月十年甘老于卧云岂意余龄复还旧缀狐裘破碎囊持紫以谓何鹤骨支离腰围黄而不称请循侥冒亶有寅缘兹盖伏遇殿下粹徳玉温凝姿海润贤孝仁圣闻天下未始自骄左右前后皆正人尤勤博采故令蒲质得傅枫宸臣敢不祗服宠光对扬休命论思献纳期殚入吿之忠恻怛哀矜仰体好生之德转官谢东宫谢转大中大夫刘后村谫材分阃未补一毫优诏迁官骤登四品命俶颁于丹陛恩宻戴于青宫伏念臣奋迹单寒逢辰休显入持紫槖何补论思出建碧油更慙风望属㑹吏铨之课猥升法从之阶兹盖伏遇皇太子殿下廸性温文挺姿明睿承颜广内恪修问寝之恭聼事严宸宻賛求才之治肆令踈逖亦簉髙华迹逺甘泉空缀严吾之列心依少海莫陪园绮之游郊祀转官谢衞参政转官谢李梅亭圜坛八陛钖福庻民方岳诸侯进官一列併爰田而增衍遡少海以知归伏念臣一去賔阶六周嵗籥髙飞鸿鹄寕资羽翼之功行中鸾和莫効箴谋之助况南浮于湘水徒东望于瑶山恭闻肆类之休遥想百神之享敢图赉予若是骈蕃此盖伏遇皇太子殿下相祀紫坛䟽恩赤县悟南阳之牍夙亶聪明记东海之名弗遗故旧昭兹异数施及孤踪臣敢不祗服恩言益图美报贾谊自伤其无状旣见受釐吴芮势踈而最忠尚希着令明堂加恩谢吴县开国伯加食邑谢刘后村职居藩屛阻侍亲祠恩钖土田例沾余馂省躬负愧稽首拜嘉臣载考熈朝尤隆宗祀凡在合宫之列宜均宣室之釐而臣方奉藩条亦叨祭泽爵每陞而渐峻禄已厚而弥增兹盖伏遇皇太子殿下学进多闻政由参决深宫主鬯恪恭膳寝之仪重屋贰觞宻侑馨香之荐故朌惠术俾衍真租臣敢不勉竭微劳少酬洪赐班超䕶塞方当固圉之时张翰思吴未有归田之日讲经转官谢讲春秋转官谢施飬浩释麟经之奥㫖甫及终篇録马走之微劳例加华秩拜恩甚腆抚已若惊伏念臣性本颛愚学惭固陋昨簉元僚之属获䌷比事之书日系之文念措辞而安敢月将之学自逢原而有余徒殚诵説之云何有涓埃之补况更嵗乆甫幸彻章旣易司存亦叨懋赏所谓因人成事何止贪天之功伏遇殿下性本生知教由早谕研笔削之旨自得于心备讲读之官不忘于学凡自经帷之启及今赏典之行悉本賛成祗慙忝冒臣敢不益鞭其后思称所蒙旣学而师不劳但钦异禀善赏而人多劝誓竭孤忠谪降谢降直学士谢刘后村䟽陈往咎自请抵辜诏黜隆名尚令任责云天施大渊谷愧深伏念臣早荷国恩晚分阃寄我固守睦邻之信彼屡兴犯塞之师势旣蔓延法当牵制师行危道虽将帅之非才责在元戎顾偏裨之何罪亟披诚款自列諐尤恐不免于严诛乃仅裁于华职兹盖伏遇皇太子殿下力裨圣㫁宻辅阳刚谓邦有常刑岂容屈法然时方多事不忍废才示以薄惩俾之内讼臣敢不深思旣往预戒未然寻香火之縁方伸前请收桑榆之效恐负初心叙复谢复寳谟阁学士谢刘后村扣阍自疏仅黜隆名扞塞何功忽还旧观凌兢拜命跼蹐懐慙伏念臣昨縁边将之踈力引中权之咎尚寛万死止裁笔槖之班自奋一行果夺旃裘之气始蜂屯而不去俄兽散而遂空亭障解严耕桑安业旣竭节徇国家之事始抗章陈母子之情所兾归休乃令牵复兹盖伏遇皇太子殿下谨修储徳参决政机谓治世赏刑不容偏废然兵家利钝非可逆知弃已往之瑕疵録后来之劳效臣敢不益思振励期称宠荣读誓殽之书未忘前过陈出师之表永愧先贤贺皇后笺圣节贺皇后方乌山华渚呈祥适际太平之运椒涂衍庆丕昭坤顺之符喜动六宫和熏万宇恭惟皇后殿下瑞钟梦月功嫓补天以儆戒相成功靡渝于九变以勤俭为徳治果格于三登光辅圣躬永膺帝祉臣摄承斗垒阻造星聨颂亿万年王休莫罄南山之祝想二十七世妇徒瞻西内之仪册后贺皇后受册李梅亭枫宸发册涣号扬庭椒殿升贤坤仪正位喜溢六宫之表欢腾四海之濵恭惟皇后殿下配徳河洲发祥沙麓赤城秀气大邦夙表于俔天白雪咏髙厚徳寔宜于配地庆长秋之定序均圅夏以蒙休臣耸闻三瞿之升喜极六鳌之抃施于中谷萋萋谅感于葛覃陟彼髙冈采采敢布于卷耳上尊号贺寿成皇后赵南塘圣皇发册帝后同升鉅典吿成家邦具庆臣闻天胙光徳世有哲王必得乎亲廼立厥配旣作之合宜正其名恭惟皇太后殿下椒徳温芳兰猷茂悦肇霛沙麓瑞已应于造舟䴡美河洲祥仍开于考室隂化乆裨于海润柔仪允恊于阃慈属舜志之承尧阐文谟而命武干父坤母旣登太极之尊日君月妃遂继重离之照国风有本孝治维新臣为郡罔功逢辰窃幸想礼容之祲盛鳯亦来仪诵诗雅之齐徽麟其出应玉玺贺皇后赵南塘戎方献寳大陈元㑹之仪祖庙纳珍永钖万年之胙祥开㝢县庆溢宫闱恭惟皇后殿下道顺而体方徳隆而志降黼黻不乱执瓉俨其思齐宫啇相宣珮珩中乎肆夏日月之光璧合干坤之贶鼎来赤舄觐王庭燎无晏朝之失𤣥圭授帝涂山有内助之功臣欣託宗盟幸逢盛旦虽铺闳休镂玉牒老将至云然陟髙冈懐金罍遐不谓矣诞皇子贺皇后陈篔牕坤元底顺昭格三灵之休震索发祥上闗九庙之庆照临攸曁抃蹈丕同殿下外惠宗正内隆隂教神罔时怨有开熊梦之占天惟显思于赫龟图之福乆肇元良之望寔覃岐嶷之资邦永孚于休民亦职有利臣职虽在外喜则由衷稽首汉殿之觞虽莫参于鹓缀倾耳尧门之瑞实深激于葵心贺皇后周山房前星见象灿腾干璧之辉吉梦维熊恊应坤闱之庆泽流寰海喜溢彤庭臣闻世胙之长允借本支之茂然诞弥于甲观渡江多在于初潜若震夙于内朝自昔几成于濶典昊穹钖命河岳炳灵有开继序之皇肇启元良之粹皇后配天作合克嗣于徽音飞日入懐果钟于正嫡神祗底豫庙社奠安臣邈戍偏州阻陪近缀輙倾葵向仰渎椒涂率九嫔以祀髙媒已格衆多之兆生三月而见外寝遹观岐嶷之成贺皇后赵南塘后宫告庆昭坤载之含宏甲观书祥壮皇基之赫奕羣生幸甚咸曰休哉恭惟皇后殿下齐休轩图嗣音京室寛柔以教贯鱼之宠惟均福禄遂成鳦鸟之祠旋应帝心式慰母道益隆臣服在廪人摄承臬事聼诸舆诵振振尚报于赓歌各以职言仆仆何嫌于亟拜贺皇后赵南塘藩邸承休献熊罴之吉兆宫闱受祉应麟鳯之昌期凡在载持皆惟抃蹈恭惟皇后殿下坤裳袭美雅瑟流徽而色而康人隂蒙其惠泽以似以续天显报之福祥秀发孙枝庆钟慈极倬灵潢之衍派绵寳胙于隆基臣幸对亨嘉属官逺外卜日以告元祀虽莫陪宗祝之仪采诗而诵多男犹得效使臣之职贺皇后赵南塘王假有家薫太和而保合帝降之福衍多祚于绵洪凡具识知敷同抃蹈恭惟皇后殿下流谦而节施顺比以类从大吕賛阳之功百嘉均鬯小星逮下之徳六寝具孚故当肆通交泰之期而获迓续延光之报神灵孚豫符应闿明臣逺省民风侧聆国庆望鸡冠之列衞莫簉清班赋螽羽之卒章徒倾善颂冬至代贺皇后方乌山圣人御极方开九变之符太史授时新騐一阳之气暖囘葭室喜溢椒涂恭惟皇后殿下徳齐姜任名俪贾马以臣道奉宸极未天明而脱簮以女功仪后庭候日长而添线履兹复反至矣坤承臣假守南州阻趋西内时和不害方占五物之书刚长自今恭致多男之祝翰苑新书后集上卷二十六翰苑新书后集下卷一钦定四库全书翰苑新书后集下卷一类姓赵姓纂事实金城图玉界尺负重致逺社稷臣一琴一鹤一身为胆风骨秀爽丈夫雄飞杞梓发奸擿伏举七十家夏日冬日铁面御史冯姓纂事实东邻骐骥廊庙所称当世器重聪明贤智奋翼渑池道徳彬彬健令忠臣之门熊姓纂事实诚心金石清静通介不为利谄正色立朝宗姓纂事实愿乘长风有儒者风小儿学士龚姓纂事实两龚卖刀买犊洁已自守风姿端雅洪姓纂事实殚洽开豁忠贯日月兄弟词科吏不肆欺钟姓纂事实至徳可师好学慕古作汉藩辅寒松比操九辟不就翁姓纂事实诗咏槐花该博能文江姓纂事实燕赵奇士江左驰声不受请谒辞采清赡梦五色笔搢绅先生后进之美龎姓纂事实有宰相器当展骥足非卿不能成功皮姓纂事实机悟风神作七爱诗施姓纂事实明闲吏职论经石渠韦姓纂事实敎子一经清化着名少有器望雅性清俭鵰鹗特立鳯阁舎人才当大用郇公五云人之杞梓卢姓纂事实才兼文武风气謇谔后进风流卢郎佳器当朝正色吏称清白赋月蚀诗居官清节朱姓纂事实富贵归故乡攀折殿槛宾客满门淑人君子清白之士才兼文武政在寛简金山玉海心腹之寄志尚恢博淡泊絶俗儒学决科紫阳先生徐姓纂事实义不茍取相见之晚南州髙士清雅特立清浊贤圣江表虎臣一佳吏部清白着称风亭月观千里骐骥天上玉麒麟虞姓纂事实白璧黄金槃根错节讲学不倦学甚丹青嵗寒不移清㢘太守辞章清劲胡姓纂事实治令有声清恐人知风采瓌润清贫守道隽辩强敏布衣召见长才健笔余姓纂事实孝义里三使北戎苏姓纂事实长我王国佩六国印图形麟阁二天良二千石闲彻清宻思若涌泉风度凝粹名动京师逺大之器吴姓纂事实在徳不在险隠若一敌国白首一节酌泉赋诗文体清拔号良史强学博辨识面台官中林兰蕙于姓纂事实子孙有兴古之名将世执贞节文武之寄嗜学不厌嵇姓纂事实龙章鳯姿鸡羣野鹤倪姓纂事实政清净博学能文翰苑新书后集下卷一翰苑新书后集下卷二钦定四库全书翰苑新书后集下卷二类姓裴姓纂事实言谈林薮后进领袖玉山照人清白流誉雅有器识容仪醖借政务清简器局峻整注想元老梅姓纂事实登文石陛资性纯厚经明行脩雷姓纂事实胶漆之交王佐之才崔姓纂事实沈沦典籍甚有威望清厉显名常悬蒲鞭博闻强识忠臣孝子鲠正髙风千里驹清风逺着江表所称三箧五车号为清吏金瓯覆名一门孝友风致整峻为文雄深陈姓纂事实五世其昌闺门雝和忠孝之美良史之才海内文宗西山结庐南州奇士清过马援屡诏不起士之宗师笃学有识作庆老堂诗咏墨梅屦满户外秦姓纂事实万石秦氏箪瓢蓬户文丽思深荀姓纂事实社稷之卫荀氏八龙人之师表洛中之英雅好文学辛姓纂事实虎臣之俊枕借六经种栁甄姓纂事实以文雅称送金称善文姓纂事实文翁兴学卿真忠臣洛社耆英文学知名袁姓纂事实政号严明人服其清文章絶美謇谔宗臣奕叶忠鲠樊姓纂事实壮士排闼励志儒术孙姓纂事实掷地金声援笔为文埋蛇可谓谊臣书楼今之贾谊减灶节介气勇雍容风议潄石枕流读书抚琴誓不改节处官平直不惮犯忤博涉经史文藻宏丽谈辩锋生道徳经术韩姓纂事实国士无双渊深有谋志节髙洁江表虎臣王佐之才太山北斗好古嗜学风骨秀异愿识荆州官様文章桓姓纂事实温恭醖借行避御史明经笃行奇骨英物潘姓纂事实才名冠世玉质金相天才过人茂松清泉颜姓纂事实诗若锦绣立朝正色御史雨钱姓纂事实风流儒雅简静俊逸过人玉带毬马赋逺山诗喜草𨽻萧姓纂事实依日月之光古社稷臣结绶贞文先生介为良守国之元老名重一时疾风劲草八业宰相姚姓纂事实清俭鲠直少有髙名奏决如流仁者之勇使吏尽清包姓纂事实奉已俭约钖以几杖曹姓纂事实归鲁侵地清静宁一千里驹善属词赋达学通识涉猎羣书气质淳厚清介㢘谨诚心自誓亲手和药臣不生还文得古风翰苑新书后集下卷二翰苑新书后集下卷三钦定四库全书翰苑新书后集下卷三类姓髙姓纂事实一代伟器龙准豹颈吏畏威风治尚文雅功名自许刻石纪功毛姓纂事实脱颖囊中衣锦荣乡嵗寒松标何姓纂事实精研六经国之宗臣一代伟人独立不羣清公第一正色叱贼罗姓纂事实忠烈果毅江左之秀政教简易时为名儒杨姓纂事实博极羣书闗西夫子为清白吏公辅之节忠清欵亮我家龙文英杰之表周室忠臣文章风格姜姓纂事实衣锦还乡梁姓纂事实诗书自娱有儒者风王姓纂事实尊为忠臣真汉相王佐之才凫舄双飞公辅之量一世龙门江左夷吾东牀坦腹管中窥豹西山爽气神仙中人扇枕温被一时秀彦中兴第一江东独步风流隽望相门有相老罴当道斗酒学士王杨卢骆真宰相器万马驻足天子门生张姓纂事实借箸画筹执节不屈麦穗两岐国之良臣为世虎臣有大臣节𢎞雅英秀峭耸霜崖当官清白论事囘天廊庙之才献金鑑録鸣珂里文武兼资节谊嵗寒草木知名烟波钓徒章姓纂事实天之君子风骨必贵清忠端重以尽臣节康姓纂事实寛和长厚六深可畏常姓纂事实带经而鉏研综五经为设乡校黄姓纂事实政称神明若千顷陂辩慧对日江夏黄童独立物表瑰玮之文唐姓纂事实金城汤池有将帅才博涉经史心若铁石程姓纂事实好施喜士立操方严厉已竭节为诸儒倡彭姓纂事实恬退之士拱立不动丁姓纂事实易以东矣学义精明清约守道邢姓纂事实为政清静政清刑肃有长者风雕虫独步一代模楷屈已好士曾姓纂事实名闻天下风流醖借刘姓纂事实讲经石渠蒲鞭示辱珪璋之质一钱太守辅翼机事正色立朝竭诚奉国枕戈待旦十部从事北州名族玉润澜清有古人风出尘白鹤儒雅博洽日食一升北门学士管箫之亚诗有神䕶宿姦敛迹周姓纂事实谔谔之臣敦厚可任少有名誉五经纵横文武筹略竹帛功名神彩秀彻有公辅器貂蝉兠鍪心膂之寄征命不就状貌雄伟聴断明审学行知名落魄不羁邹姓纂事实明月夜光才学知名琴之象政楼姓纂事实操节清白常依名节游姓纂事实为政清简师友渊源翰苑新书后集下卷三翰苑新书后集下卷四钦定四库全书翰苑新书后集下卷四类姓侯姓纂事实遮使者车清忠守约人敬其才有政绩好书任姓纂事实君仁臣直名子为任居今行古为政清省刚烈疾恶林姓纂事实林藴辩给轩冕非吾乐为诗孤峭践履圣贤严姓纂事实厌直承明不事权贵足加帝腹有清㢘称资质轩秀詹姓纂事实忠臣忠节董姓纂事实古之良史下帷讲诵枹鼓不鸣世之奇士孔姓纂事实后有逹人以起其家赐灵寿杖力行清㓗累世通家印龟左顾经学深博草莱不剪后生准的制东都赋日记千言负二宜去守节清苦疾恶若雠座右止水神清韵逺李姓纂事实才气无双当世第一守藏室之史有国士风李氏为辅清约率下登龙门志操介特军中长者腹中鳞甲以孝谨闻刚正直言此佳士也容貌魁伟千里驹结发从宦骐驎鳯凰挂书牛角通敏有识度不作章句儒贤长城剪须和药慷慨风节文武才略奇童神清爽拔景星鳯凰有海内名山判不移八砖学士当轴秉权中兴第一文章有体疾风知劲草雪夜平蔡古良将风时号三俊日角珠庭谪仙古锦囊瑰迈奇古许姓纂事实月旦评五经无双英才伟士文不加㸃吕姓纂事实六韬学识英博忠笃亮直直气谠言宰相之才器识逺大公辅之器杜姓纂事实清静好古前召后杜闭门扫轨智名勇功博览经籍廊庙之器少有风槩清白为名有王佐才百纸参军情致豪迈屈宋衙官情不忘君阮姓纂事实青眼竹林之游笃志经籍为政简惠鲍姓纂事实号为神父面如冠玉马姓纂事实薏苡见谮白眉最长好立名节鸾鳯冲霄图象凌烟伏波之裔为政爱民贾姓纂事实通达国体语妙天下将相之器吏不敢反贾氏二虎真刺史器望甚伟文称苏贾父子继美今之颇牧终身不欺夏姓纂事实真将相器蒋姓纂事实兼资文武社稷之器良二千石综该羣籍世称良笔栁姓纂事实社稷之臣圣之清栁氏二龙衣锦还乡江汉英灵襄阳水镜国之龟宝清名第一知军戎万里情清有父风笔谏雄深雅健翰苑新书后集下卷四翰苑新书后集下卷五钦定四库全书翰苑新书后集下卷五类姓耿姓纂事实累叶功名有将帅才试治一郡沈姓纂事实折节好学政声大着风采稜岸博物洽闻有良史才范姓纂事实绨袍故人称陶朱公揽辔澄清廉泉让水发摘若神文武全材西贼破胆宋姓纂事实其人如玉王佐才吏无敢犯诗夺锦袍谦恭下士名将不能过魏姓纂事实恭俭孝悌结草之报豪强畏服人之领袖词藻清华折节读书为政清静有祖风烈耐久朋真宰相傅姓纂事实台阁生风下马露布顾姓纂事实吾家骐驎昼日垂帘笏击奸臣卫姓纂事实居官如家一台二妙珠玉在侧冰清玉润蔡姓纂事实金印紫绶为人主师学通五经望风畏惮平世三公万世竹帛戴姓纂事实大戴小戴解经不穷独步天下清直其人段姓纂事实抗节虏廷真将军以笏击贼晏姓纂事实行为恭敏贵如寒士邵姓纂事实博览经史真国之器孝悌忠信谢姓纂事实社稷元龟涖政清肃一坐颜囘公辅之望芝兰玉树封胡竭末神情散朗江左第一不屈小郡文章清丽池塘春草超宗鳯毛蓝田生玉芳兰竟体李诗谢赋华姓纂事实精于养性为政清静清贞履素江表欢心孝子乡邓姓纂事实垂名竹帛邓侯不留郑姓纂事实名震京师常推毂士尚书履声置云母屏吾道东矣清白遗子孙自许功名不交世俗号清吏称直臣貌温气劲经术该深七松处士人瑞郑䖍三絶俊迈不羣孟姓纂事实济河焚舟去珠复还无书不览双珠之美马头太守寛惠着名冦姓纂事实愿借一年有宰相器野水孤舟真宰相才富姓纂事实北京三杰王佐才窦姓纂事实如左右手一空朔庭镂燕然石政称清白窦氏五龙廖姓纂事实北郭先生楚之良才陆姓纂事实名声籍甚为国忘身海隅肃清文章冠世龙驹鳯雏体道清纯嵗寒松栢景倩真清为忘年交不负所学祝姓纂事实英才杰出卓姓纂事实称为通儒毕姓纂事实有国士风燃薪读书葛姓纂事实慷慨过人博闻深洽郭姓纂事实先从隗始服章有徳髙车出闗京师蒙福名震京师博学髙才量才称职推诚抚御不质名氏社稷之臣中书二十四考猨臂虎口赋诗东郊石姓纂事实石碏纯臣号万石君闺门雍睦冬裘夏葛中目成功面赐金带狄姓纂事实沧海遗珠斗南一人望之如神薛姓纂事实居州善士谋王断国习诗着名国士第一风度峻整心膂为寄真人父母秋毫无犯明珠兼乘河东三鳯喜得虓将三箭天山叶姓纂事实文华清丽清徳愈光司马姓纂事实奏赋凌云有良史材抑强扶弱折节待士忠信孝友宇文姓纂事实以信御人有将帅才继立忠节欧阳姓纂事实欧阳氏学称龙虎牓名冠天下自号醉翁道徳文章博贯经史诸葛姓纂事实特立刚直天下奇才蓝田生玉政绩第一扬清厉俗皇甫姓纂事实规为名将博综典籍深沈雅量不羁之才上官姓纂事实接武夔龙翰苑新书后集下卷五翰苑新书后集下卷六钦定四库全书翰苑新书后集下卷六发举建置沿革歴代事实天府登名乡塾贡士撤棘踏槐鹄袍鹗荐诏吏民与计偕由州县曰乡贡白纸新煳朱衣暗㸃兴贤取士献贤能之书询乡曲之誉始置进士科遣诣相国府鹿鸣蚁战鹗翥鳌头旁引雁塔鹏程鵾鹏击水鵰鹗在天黄绢好辞青钱中选龙虎牓步蟾宫皇朝新事博求俊乂革去浮华恶险怪成风以文行为首戒徇私请煳名豪杰之士由科目而进经术之朴胜浮诞之工前贤诗词罄宇闻风献艺来春蚕食叶折桂一枝先许我嵗贡乡曲英起聮再举周易周礼中聮结聮词科建置沿革歴代事实时称内相功号中兴特立风采温厚文辞罢文场之宠责囘纥之惭可谓奇才无愧古风皇朝新事忠孝可嘉议论不下拔萃服勤试杂文兼博学为十二体分三日试举笔辄谏挥翰如飞法科歴代事实常选常科求人之本警聮宏词科入学太学歴代事实辟雍成均国庠黉宇雍水圆池鼓笥踵堂承师问道升俊崇儒习学生业増弟子员八千人亿万计执经问难鼓箧逊业誾誾秋秋洋洋济济离经辨志观善相摩皇朝新事待次而入加礼以劝警聮翰苑新书后集下卷六翰苑新书别集卷一钦定四库全书翰苑新书别集卷一札子上安抚陈待制戴象麓某伏以中冬殷月爱日开明恭惟某官俶开帅垣鼎新教令一路忻跃三辰翊扶台候动止万福某谨三薰沐申庆函于籖府仰祈垂鉴某顿首斋坛敢再上燕頥之俦窃惟昭代正人为天地立心为国家寿元气观复之静视履之祥存我者盖所以厚苍生也卷卷劼毖茵慿之请某一饭必祝某迩者恭审出綍大庭开藩㑹府军民恃以存活上寛西顾之隐忧道化得于源流佥谓北山之有子凡叨覆照舞蹈不知矧属鞭驱懽忻何若某距踊三百某恭以某官鸿名重望鉅业闳休日月衆目雷霆衆听虽儿童走卒皆知戴咏初不待乎才俊满前道古今而誉盛德者况某下吏方事鞭䇿之初惟知以直道事上安敢饰为謏辞佞语以自诒斥谴用是不敢惟先生鉴其愚直而畧之某互乡小子伏自违侍道德之尊动阅八载为养逐禄于尘埃捶楚中自揆庸鄙无他惟知罄竭寸赤期以不获罪于细民而已向者筮尉信丰误蒙麾使令辟试兹邑又值疮残之际民物煎熬五载爬梳技已穷矣健令莫措书生柰何淑后之图未知攸济天开竒遇栖身照临寛以一分则何啻拜万分之赐矣某无任战灼忱祷之至某不辟犯严僣躐申恳向者恭遇授钺开藩之始礼合负弩先驱适值告谒东归无繇俯伏道左拱听新令贽函通名之敬亦併臯缓罪当万坐然事上礼也骈俪俚文不敢以后期废冐昧渎倘沐原贷而览掷之某荣甚幸甚某揆分有严不敢僣申层霄列仙之恭庀职微𦕈又不敢冐祈崇台约束之日惟先庚教条三肃请命上李安抚戴象麓某伏以维辰良月肇序穑寳登丰恭惟某官麟符肃重帝倚长城干端坤倪缤纷荐祉台候动止万福某谨东向百拜薰祓泓颖控忱于籖府仰祈鉴省某仰惟一道保釐之寄九重眷倚之深雉堞百城宅命师帅一饭必祝神共听之衣袵之节鼎几之彞百龢自孚某谨不敢赘某稽首道德重望如泰符丽天其去几千万级况江右为州十一而斗邑又邈在梅边英躔愈穹可望而不可迩向者恭审高牙建府礼合申羾笺函约束有严迟囘不敢心旌揺曳徒剧尊詹某恭以某官道契前脩望压流俗一襟和气如春风熈霁而廉顽立懦则与烈日争严千古在前万世在后北斗以南公实一人而已周旋中外所至倾心汲直在朝淮南谋寝颍川奏最次公遄归九重倾注履声久矣十连建牧暂劳于南纶音沓来跬步枢辅则霖雨之赐不特西山南浦一方之私也某谨泚笔以嗣庆牍某迂疎有素伉直无竒灯火半生仅叨末第急于禄养冐注尉曹尸素二朞邈无寸绩误叨台檄摄邑南康承乏未几遽蒙申辟朝命未下忽罹家艰解职方归又准台命力奏起复恳辞弗获忍死奉命惟是才薄不堪负乗甫逾浃旬邻冦复作邑遭再燬民复流离所在为墟瓦砾弥望加以贑城一变皇皇愈不自安某自揆无他惟一身与民相倚为命茍一毫有补公家有利百姓惟力是视幸而廨宇粗尔剙立民居粗尔妥安靖循其繇皆镇抚一路之赐也某何有焉敢谓至仁在上与天无私化钧一陶遐不忍弃不求识面不待先容独以微劳申剡于上一语重千钧之力两员收金璧之珍顾某何人特辱兹选出于公举真为千载竒逢誓以终身留作一段佳话所恨职縻下邑无繇躬控谢忱姑冩寸丹敬慿尺墨某下情不胜感激归依之至仰乞台照某虮蝨小官尘坌姓氏事尊之初讵可无以自贽牵课俪语披露摧谢万一之忱倘沐台慈霁威鉴诚荣佩千亿某揆分崇严不敢躐申台闳福履之恭庀职微𦕈又不容僣请大府约束之日进退皇惕伏乞矜原上判府聂贰卿戴象麓某伏以中和纪节农扈观春恭惟某官紫禁名流黄堂静治彤宸垂眷苍旻荐加台候动止万福某吉蠲泓颖瞻望铃斋冐昧申忱乞垂省録某仰惟㦸卫䆳严幙府简重天相耆德台斗森罗矧巖望与郁孤而比崇恩波共贑水以长衍祝颂謏语某不敢赘尘某恭惟某官章天奎璧镇地嵩衡凛凛千丈松不见节目森森五兵库亦纳锥芒暂违禁闼之严出镇藩方之重以蒙泉而渗漉千里以泰道而振拔羣才如天运一元雷动六合不惟蠖伸蛰奋各遂生生之乐而虫鸣螽跃亦兴毣毣之思歌转上闻诏由中出奋庸而熈帝载爕理而亮天功此中外之所属望也非某私徯某一介小官犇走车尘马足之下跪达牙纛儵更岁籥自揆堕身尘埃箠楚中以下邑而视大府如平地之望霄汉邈无津梯可假以诣泰阶盈尺之地禀命令而受约束惟切翘首台躔常若道德之光实照临之某不胜荣幸某迂愚无用自知甚明以半世蒲竹之勤衫色方青以双亲桑榆之景鬓华尽白备员一尉阅月将朞横道无先容之资出谷罕求声之援邈在僚厎寸进之阶无繇所入俸微三釡之计弗给分之安也谁其念之某官大度包荒至仁兼爱霈层霄之膏泽虽墝埆而亦霑运大匠之神斤虽侏儒而不弃凡当世之士经品题被容接者莫不收名定价于龙门况某辱在属吏一人之数哉洗手奉公饮氷厉行决不敢以负所学冒躐陈情某不胜战慄跼蹐之至某行识卑迂文词简斐既不能为昌黎三书之献又不能致鬷蔑一言之知擎拳寸心骈俪寸幅倘蒙钖之电览沐以春温其为忻荣永矢铭篆某载惟一介庇贱分守有截不敢百拜僣申藕花庭院氷雪方壶列仙羣玉之门伏恐属邑合有约束事件仰乞下干黄提刑求合尖戴象麓某窃以夏律将中暑气渐烈恭惟某官玉节倚天威惠绰着天迪民咏台候动止万福某谨蠲洁雪番九顿首奏记籖府以寓南埜小吏瓣香之敬干溷邃严伏深兢灼仰冀鉴在某窃谓大贤君子一身与和气周流则起居动作皆百顺之所形见于以咨询于以澄按何徃而非钖福庶民之极者下吏不胜至愿惟劼毖功名之身式如玉如金以遄鸾坡鳯掖之召某恭以某官天付斯文之宗主身任当世之安危自绾铜章纡墨绶之时己屹然为禹门一砥柱矣潢池之波不得而动揺緑林之雾不得而昏塞则坐之庙堂声色不动而精神折冲谈笑不劳而尊俎决胜江右偏壤岂容久留十一州五十四县之民则霈泽矣而四海未霖雨也西枢东府虚位以须某尚能歌有功见知之雅某窃伏惟念当此英雄豪杰辰星落落之秋而一代之伟人有如某官皆人所愿执鞭望履者而或以势分隔或以微贱羞终莫获仰瞻使星之末光于霄汉之上则其目极皇华心遶翠节当如何其敬企耶维北斗昕夕仰止容光尚新必照某无能不才十手所措惟有朱愚白朴尽其责于民朝夕惴惴然惟恐一毫获戾不容不益加畏焉幸甚𤓰代近在六月误蒙台慈不以小吏之愚且拙而听民乞留之请特与诸司列衔剡上先生所以成就之意𢎞矣然行止非人代者已瞠乎其后所不获终事先生天也日夕心口交誓倘此身未填沟壑无非图报称效奔走之日伏惟亮之某三山儒素寡援少与格之以世道之风波则一番荐墨念不到此有幸自天前绣使叶先生奏辟今任与免职司常员一纸今岁之春又蒙本军剡荐一章比者躬诣宪台面禀城筑之役初非有乞浆之意而诘朝春风之章恍从天下事出望外实天畀之也第祢生之鹗尚欠其一石建之马书五乃成九仞为山恐亏一篑聚沙成塔全在合尖仰祈台慈垂怜孤寒特与成就则衔荷恩纪宁有诣极某拳拳不胜顶踵归依之至上江提举牟存斋某伏以木令维新芳意于牣恭惟某官燕香侯度龙节使华玉笥有歌璇霄委贶台候动止万福某已雪吏腕修敬贤士大之礼更不敢以分画件具为恭先乞台照某家三山之隂凝睇呉天名胜如林侨札罕遇徃岁别太白东游九畹芷兰有香满国盖尝歛袵起敬而伫立祗伏以拜下风几若造物者之靳靳山见㤗华水见黄河而犹以为未见君子不几旷半生乎某钦以某官一代伟流海内寡二问学如总龟驺牙浩博且富文章如美玉之脱乎璞质大圭之登乎藻借夐然不羣而盛心古道行止有常进退有度又不啻奏丝桐于笋笛之表屹罍洗于盆盎之中而高出流俗也靴霜待漏步武骎骎迫霄汉乃翻然为巨庐赋归栁见羞崑蓬有如此者士风不竞久矣所以砥柱頽波转移世道者一世之望有攸属而江西以来风流衣被文学之照映气类之欣合又蔼然与岳麓相颉颃其规橅气象盖有在于咨度蕃宣之外也旂常钟鼎何足为公道哉某﨑岖歴落举世一人且衣冠中最晚后叨第癸未今二十春时事驱之流落至此诵少陵天呉紫鳯之句盖不胜其憔悴也汗青悠缅别乗叨踪揆其人恰相埒而诸公辄举手相贺不贺其半刺而贺其得师也夫以平生愿执鞭靮之心乃今昕夕丈席幸可量哉侨寄北峯屏息以俟时不敢躁代者谂以𤓰熟进之退之所当俟命于大府推是其触事面墙实无一可以事君子公庇而私识之切有望于今日某已拂䇿诹龟膏车秣马图展望尘之拜侍觌且有日矣不腆彞敬之外辄先勒此以布腹心干渎威尊伏纸兢惕余祈百鍊庄倪七襄郑粲晋归碧落之班某𨽻也不敢躐申潭府列仙之问恐浙西有驱䇿事某敢禀承翰苑新书别集卷一翰苑新书别集卷二钦定四库全书翰苑新书别集卷二札贺新江西帅卫参政方铁庵某中冬谨月飞霜凝晓恭惟某官望尊承弼命钖保釐列雉向风百神交职台候动止万福某斋宿而后裁书东向行府又百拜而后敢进仰乞台鉴某载羾钧用属辰之请敬陈邦人来莫之谣望紫气亘天则曰是有福星来照临此土也闻好风东来则相告语曰是又吾东君也牙纛所向江灵候迎纱笼之身在在次舎某爱助小忠更为百万生灵恭致辅养黄庭之祷某兹审诏予重臣判大督府种棠蔽芾旧俗熈然骑竹驩迎吾父至矣惟洪都为中兴重地辅弼偃马者固有之其勲名赫奕相望先后则李忠定赵忠简皆一至故老所闻也大参政相公实再镇故老所见也某一小吏亦幸以其身亲焉採一世之公论与一道之颂声以自及其一身之师慕与其际遇缉为俪语尘涴威尊犯分有诛乞赐矜赦某仰惟某官声名在华夷功烈在彞鼎其规模宏濶精神运用则在百世之上虽当世士能言之然念淳熈亲䇿储宰相以辅圣后固欲其朝夕王所也十年鳯池自有故实羣虎守关孤舟横渡一出则十年斩马事定善刀亟藏久十年则十年不啻也午桥野服几若忘世退思巖中宁能忘君以时推之则当为苍生起矣未坐之庙堂以收垂绅缙笏之功乃授之棨㦸以访佩玉鸣銮之旧腹心之谋与一臂孰急天欲平治巖瞻其舎诸某家世于莆居最僻生最晚自儿童时则知有司马公矣尝与四方人物共游于钧播中又常与七聚编氓受㕓于赐履中顾泰阶尺地犹天之不可阶升也逐禄章江于水则见西江于山则见洪崖意其犹有雄浑杰特于此而未之满于人则见真右史今又得见大参相公真所谓洪河泰山不可以斗斛寻文计子由年虽少亦既见欧阳公矣及见韩公而后谓之尽天下之大观引领公衮以日为年某一妄庸人至不足数彻名初贽贱请具陈年二十年乙丑奏赋劔津冷泮以冗见称居闲歳久有书不读识见短浅暗于时事随羣计属甫逾一年双亲谆饬毋茍禄养疲精案牍仅守故常飞輓大计一筹不画学之不讲面墙固宜愿得大儒端拜而事公相分阃实天钖逢位貌穹崇缩不敢进然本朝诸老尝接后进矣大参政相公先生尤以斯世人才为念某不足道而世之沈伏下僚者多矣欲望钧慈怜其不可砭之愚察其不欲茍之志丰殖而振德之此某与善类所望大庇寒士也婴突控沥退听战悸某谨畏冠屦之分不敢扺冒僣申钧闳云阶月地福禄之恭百吏仰首以听油幢之号令某请预牛马走之数贺新江西帅曽参政方铁庵某王春端月淑气扶舆恭惟某官戒严大纛荣御华轩四履欢迎百灵奔凑钧候静作万福某谨注薰曳茧羾贺大籖府婴触威重悸不自宁某岁元日望斗牛间有紫气烨烨然兹为何祥既而魁台临焉年貌孰若起居何如之问四海所同而西民独以为夸某语之曰斯鼎也将为天下调斯衮也将为公归考某恭审起之东山命之南国鼎来十乗襟带增雄雷动三军旗旌改色咸曰重臣实来防春无虑矣某观昔之勲业最着者赵忠简以副枢至李忠定揆也相继经理整兹城池团结军匠而阃之规抚始立增重上流造舟教战而江之门戸始壮不宁惟是蕲黄可撽事关邻路则请可行盖守虽在江必节制行于江之外而后可守今画江而已又有柄分文恬武熈习以为常真右史昔尝有言于斯谓九帅皆可以治兵为先而帅江右者尤当以治兵为急欲增团结之数推行之诸道练兵求将或曰多事未一年沿江震恐其言果验则辛已岁也前此蕲黄日报平安自二城再葺之后不复报矣彼之血脉不属吾之措置日缓公一代硕辅君相倚重惟所经画真屹然长城也某拙于俪词仅能以绍兴帅洪之事献为一道言耳若夫为一世谋则又推而为庆厯嘉祐焉辱巖电之一照覆酱瓿以亦甘某洪惟仁祖临御六年始䇿士于庭犹主上之庆元也太史奏五色云现韩忠献当之今某官则上之忠献有大学识有大力量有大气节皆与之同兹镇江右又与出使陜右同以今揆前事则差难七百里江面少费经画顾脉络关系则事有大于一面者静观天下安危之势熟察人心向背之机釐正中国外夷之体平持君子小人之衡具有成式歴歴素定非尝试用人之国者天若胙宋垂绅缙笏措安泰山何逊乎韩魏公乃邦国之光非闾里之耀虽然吾侪小人私切相语以为闽乡荣某居莆晚出岁乙亥秋调阙修门亲击登庸衔袖谒枢府其既进而退也若属之目得一眄于疑似犹使人不忘况真蒙頋遇耶今使于此靡不奔走玉帐下而某去有日独其烱烱皈向为苍生望太平则不在朝夕见者后某学迂而识不具得官十九年海上之羝犹乳独青衫自如出泮佐台无补漕画凛凛土偶推去何之入畿欤无平戎之䇿可献还山欤无负郭之田可耕营营亲养迤逦选坑所望于世者甚狭但愿公相行道四方霖雨某亦一物也倘兼收并蓄岂竹头木屑之不如惟先生念之某揆分有则不敢躐等申潭府钧眷兴居之问且挑担欲行不敢具文请封部要束之目贺江西帅真右史方铁庵某冬谨孟月和泄小春恭惟某官云来十乗风动百城定省燕喜神示骏奔台候动止万福某差辰治书隃詹行府仰阖贺床乞赐纾槛某窃望紫气间有光属天父老举首曰福星至矣牙纛所向江灵候迎然人一身负荷天地而茵慿致祷特出于一道之私祝潘舆之行乐诵鲁诗之炽昌者煜如也某敢随万喙之后而贡爱助之忠某恭审出纶紫宸授钺洪都论撰独穹于祕殿保釐增重于潜藩非君相后天下以为心亦岳牧用词人之故事春酣阖郡电走先声某耳听除音虑在斯世但既为江右一属吏当为江右十一城生灵庆不腆俪语例申贺忱意所激发狂不择言婴突有诛退而拱竢某仰惟某官有司马公硕望敌畏其名如陆宣公奏议家有其书虽当世能言之士不能賛一语况某乎切尝妄谓自绍圣后士大夫出入兆国家安危矣南渡涵养毎激必裂今日之事未至于激者殆天意也先生正色立朝言中几微始则羣而惊中则侧而伺久则翕而服然君侧无人子思不安淮南寝谋汲黯亦出江之东泉之南外庸彰灼羣心无异论岂犹以为未足而求多于方面耶今一方肃清百度脩举先生之意可自得于湖山三边未靖残敌犹鬬先王之道实未行于朝廷畴昔奏对之语歴歴蓍龟靡一不验倘有以冦公不在中书为问者似未知所答天欲平治舎我其谁盖国人日望之某莆川一士姓字湮晦去秋之杪因道温陵僣掣斋铃宣慈不鄙与其进赐之坐宠以馈而十五年前劒溪幕府匆匆之一谒尚辱轸记始惊叹大人君子所以收拾人物者虽细不遗而某非其人也且感且奋禀违余岁小夫竿椟缩不敢前而觇出处以为国之轻重者不在有识者后烱烱归向某山林鄙野辍耕漫仕无趍时合变之长有固陋不通之癖乙丑尘忝今十五年仅尝冷宦于镡津余尽食贫之岁月居闲废学自弃谁尤天分最啬吏事尤甚计台列属奚欠一寒良月三日甫交贱守以辨则讷以画则疎惕然四顾适有幸㑹洪儒开阃获𨽻走趋父师在前随事书绅平生竒遇唯此时为甚仰冀熏慈𢎞造就之恩以为晚学之依推钖类之仁以遂双亲之养顶踵蒙赐权舆自今不负门墙当见他日伏丐矜体某揆分有严不敢躐越申问行轩萱闱蓬岛寿祺纯嘏之问百吏仰首以听先庚之约束某愿执厠役之下陈贺陈安抚戴象麓某伏以六月维夏一雨先秋恭惟某官荷槖新荣藻旒深眷制垣增重神卫愈严台候动止万福某薰香涤颕百拜申庆茸纛之下伏祈鉴省某仰惟天欲惠顾于一路为百城宅生之寄必有一代宗工出应时望福星所次在在皆春颂德歌功融为百顺讵容小夫赘祷仰乞氷照某恭审钖命巖宸即真法从舆情胥悦瑰望愈隆某辱在陶镕尤深鼓舞伏惟庆惬某下情无任雀跃之至某恭惟某官斯民元气前辈盛心自任以当世之事功悉本诸圣门之学力所养者皆诸老先生之未到所施者真仁人君子之未能氷鑑无心清彻牛斗阳春有脚遍满江闽暨出领于洪都益见知于丹扆适巨冦久为于民患而数年未即于天诛帝曰尚劳朕忧佥曰莫如公可久诏自天而甫下单车即日以载驰果见擒贼于不一月之间未有收功如今日之捷宜颁异渥即正贰卿然上方寤寐真儒克复旧物以成中兴第一之举匪伊一札起䕶诸将又非南浦西山所能留者某敢以天下之所期望者輙因庆福而私布之某区区申庆无以自见僣课俪语唐突匠师倘辱霁威一展而掷之万斯荣幸某翘首紫府翠蓬大婘邈在霄汉不敢僣申即日福履何如之敬钦想休祥融液中外攸同某伏恐下邑合有颁下教条谨百拜三肃以请贺郑建漕寳谟阁陞运使方乌山某伏以仲夏之月薰风微凉恭惟某官使节更新列城改观九重眷倚两仪荐休台候动止万福某薰祓函牍贽名贺庥伏俟裁幸某钦惟肤使鉅人事权山重新纶初播川岳动摇干阳坤隂效职顺事尚何书生惠序之请为某敢畧某兹者恭审陞华寓直增重使名天上星躔喜部封之不改人间风采凛条教之一新凡在照临同兹抃蹈恭惟欢庆某恭以某官仁义道德为时儒宗器能政理为今吏师其所阅歴所践敡皆表表焉自植立非必以家世为重者广受并拜安𤣥内举衆论归向久矣慊焉不居视麾节如钧鼎履原隰如庙朝圣天子嘉惠逺人俯徇雅志崇阶显秩即地授之其为七闽计甚厚顾如中外之望何吕氏有夷简韩氏有忠彦此我朝故事也衮且归矣惟日俟之某匪佞某每念濒海一寒托身坱圠中异顾深知似有宿昔所幸言守縻不获时时自进于琴瑟书册之前后尝坐明道春风之和日窃子酸福星之照其为蒙芘徼福固非八州泛泛僚属比也倾心墙仞何尝一夕不哦维北斗之诗某官冷如氷自春风披拂一番便觉枯荄朽枿顿有生意长无郑䖍之骂友无孝先之嘲自非当世鉅公重人顾遇主盟于其上鲜不免矣今使指益重巨䕃如天某聿备桃李数中不必壮士自然颜色惟有益自脩饬庶几万一他日不为品题之累某之所以报称知己者在此词语狂狷惟先生实怜而抚之某辱在门馆下陈礼合禀求台檄躬诣堦墀谒贺分不可越谨课俪语一通仰干丞史是亦惓惓之义耳倘经电瞩掷去万幸某自揆么微不敢僣申相闳随轩钧辑之问共想由中及外新祉鼎来樵水委令某虽无能役敬当端笏禀听贺萧宫讲着郎自仓除宪使方铁庵某冬行成岁雪喜先春恭惟某官条令聿新光华益逺帝眷神依台候动止万福某有斋乃心薰祓庆牍以请于典籖仰祈省鉴某已肃龟列申调燕羞吉星后先唯予直指是瞻平反足以娯寿毋隂德足以种子孙则身之福祉可知列鼎重裀不待为门人爱助之祷某恭审司庾䇿勲祥刑易节提封不改眷意实深方江民有菜色特诏持节循行郡国为之发仓廪蠲租赋寛和籴元气渐复又虑十一郡扬抑之间岂无含茹授以绣斧其併为疏剔之民不饥矣不寃矣使事有指劳还之日将朝而问一岁钱谷几何问一岁决狱几何相业于是乎出此上意也天下公言也某仰惟某官学问有用而体则具议论甚高而实可行其经纶当世规橅宏伟要使一民一物咸与并生非固嫉恶太甚者然其立朝也适当消长之机其握节也若与薰莸者对易为君子谋夬之刚决可也㤗之包荒亦可也独至于比之匪人或疑乎伤其当谨审也如此先生其必有以处之某短启驰贺亦三致意焉蒙电鉴幸甚某禀违英簜之下阅日滋久小夫竿牍阙焉不嗣望列宿之躔与使星之次芒寒色正凛凛在目某不材佐幙丝粟无补窃云天之巨芘倖满已多蒙陶铸之大恩受知未报尚欠浮屠之颖恐为沉陆之踪卫大参虽有宿诺未之敢必来岁治归躬造台下控露谢悃敢乞併照某虽为门下士师闳崇严望之如天人不敢躐等申问某尚为部内吏霜台肇建合有新约束敢不恪听行下贺瑞州游知府汤息庵某伏以瑞霙饯腊粉荔迎年恭惟某官卫㦸凝香歌𥜗溢喜穹垠棐扈台候动止万福某寅饰缄鱼晋尾贺燕首蕲省览某载惟循良迪化品彚宅生瑞日祥云缉为纯嘏葆龢毓粹无俟于祈某敢畧某恭审涂芝钖睠剖竹咨贤画鹿夹轓甫涖江西之道院银龟开籕聿新天上之恩光伏惟庆惬钦以某官清猷济美粹学传家以见闻殚洽简当宁之知以道德风流蔼在廷之誉入仪朝序出懋民庸粤摄贰于扈卿盍践修于世职胡然高举弥轸睠怀姑慿熊轼以起家伫涣鳯纶而趣觐某何幸拭目某宓从暌逖娄阅羲舒奏记无繇仰高唯切讵期天幸兹窃邻辉引脰双旌忭弗自制某出山成误分垒奚堪补苴爬梳凛殚伎俩洊申词请竟閟俞音玩愒包羞凄其归梦尚几河润倘以璧全某因庆及斯慿楮增愧某讲信交邻捧贺有䞇辄纫俪椟钦寘首笺斐拙弗工垂粲斯荷某皇恐端拜申诇台闳寳辑伏想啿祺茂介与岁俱新秀江喻令丐勿剪弃贺瑞州游太守陈寺丞某伏以青阳中御好雨催耕恭惟某官铜虎疏荣衮龙倚眷民懐神僎台候动止万福某露芗雪手奏记籖丞䖍祈丙在某仰惟圣天子属意牧守俾之名儒惠此高安非庸选也晨香夕灯祝公福寿者十万戸不欠某矣祈鼎茵焉用赘某恭审森陛涂芝专城剖竹古称道院以事简而民醇今得贤侯宜政平而讼理双旌绚采五袴兴谣钦以某官经国宏材康时硕彦家学紫阳之流派吏事颍川之声名式观侯度之修行见真儒之效公卿表选于此权舆豹尾鸡翘故家旧物遹观伟绩光绍前猷伫来黄纸之好音端为青氊而出色某何幸亲见某犹记曩昔闽中曾侍先翁从槖之谈笑从是晋谒潭居又得一再参觐第未识麒麟之瑞抱此一欠有年矣讵图明公来镇斗郡三𨽻氓编天实相之维梓必恭但拳拳诵周人之什某投闲自分与世相忘泉石结盟似觉成癖託身地主窃稍祠宫真蝗粟也去秋浪游赤璧徐访雪堂想坡老之风流慨周郎之英发俯仰宇宙感慨古今兴尽言归复寻枌社一㕓受芘知有苏天之可依某深窃自贺抑以为邦民贺某修贽以文礼也纫缉骈俪焚玉㽔以进之芜颣不工唐突是婴某皇恐顿首端拜申问黄堂仙辑寅想尊尊幼幼简简穰穰淮头岂无委令愿奉鞭影贺瑞州游知府陈寺正某伏以四月维夏梅雨留蒸恭惟某官攽治方新民歌来暮御屏简记神物䕶持台候动止万福某蠲吉裁书以赘彻贺厦之私仰祈采瞩某闻贤候履封之初叶气欢声融液百瑞歛则为一身之福散而为千里之和申颂彞恭有言则渎然区区爱助未能自已更乞顺乗朱炜精练黄庭前膺尺一催班之宠某恭谂疏荣天陛移镇星江春脚肆临下情胥怿恭惟某官本家学以治民用儒术而饰吏半生歴四塞声猷既跻二令以为荣盍簉六卿而分列顷游试关决之手上素知牧养之材爰命剖符重烦易地两州之民争迎于境上我州如斗独得而私之第虞未黔突之余即有不俟驾之召某忆记癸夘之岁学制劒水适在使星照临之下蒙芘实多迩后萍蓬宦海无从一拜下风以控谢忱岂期千骑颁春慨临山郡某辱在受㕓日与老穉同戴二天覆焘之赐喜倍等伦属縻偏垒莫充望尘展敬躬致开阃之贺仰止丽谯形留神徃某谫材试郡了无善状甫书初考善后尤难倘蒙不赐鄙夷推所以治民之方而教之俾逃于戾曷胜厚幸某梦遶家山何日赋归去来首图伏谒宾墀以展维桑之恭某慿楮拳切某贽敬之始非文无以见意纫缉数语少露依向辱一眄而置之覆瓿焉未为不遇某仰止燕寝凝香之缉神仙其居福祉之来河汉无极盱江虽陋岂无堪攽驱䇿拱聆行下贺游太守新鄂州辛料院某伏以春先侵腊岁事将圆恭惟某官双旌有辉千里望泽三神具依台候动止万福某吉蠲毫楮申候籖曹仰祈鉴在某载惟汉制选朝士补郡国守相选刺史入为三公其任至不轻也节宣之请固小夫之庸敬然集一身之福推之以福生民福军国福君亲皆自此基焉敢告二御倍万加意某幸甚岁在庚子豫章锁闱获拜立玉之标聆霏屑之诲蒙轸念先君子嘉定间湖右抠趋先太师之契至不薄也惟是猪龙有异迥隔升沉匆匆违拜倒指十有五稔矣台斗益高徒厪山仰某恭审飞纶中禁起牧名城望实素孚耄倪交庆仰惟欢忭钦以某官德履之粹然学问之渊然才识政事之卓然方今人物不落第二矧陟敡滋久风采着闻外而牧养之勲内而羽仪之望青天白日奴𨽻皆知为清且明矣瑞民何幸得此贤侯不待酌樽中之緑问山川之灵驾轻就熟课最朞年二十五星之郎位八十一乗之属车于皇召纶必命公矣又焉用佞某社栎才樗闰杨命薄五到兰闱一官牢落备歴辛勤披身荆邑之间丞郡桐乡之地误蒙化地轸记俾分料武昌祗戍之期近在春仲羽檄交驰之秋转饷为急鈆钝无庸岂堪一割辱念国事之重脉络本司特有以教警之不胜至幸僣越有言临楮兢惕某敛袵翰墨宗工已非一日芜辞俚语讵容妄进然维桑之敬舍是无以自见短启不文辱赐电彻荣耀过于褒衮某缅想蓬山阆苑玉佩霞裾瑞霭缤纷庆事演迤洪州或有委戒毋敢不恭贺瑞州游知府王吉守某窃以洪钧一转万象皆春恭惟某官风泊两轓涂歌五袴神荐新釐台候动止万福某敬饬茧番闯侯燕寝惟司籖者优容之某载惟尽性以賛化育致中和以位天地皆吾儒实身之心学讲明工深力到黄庭卫生之请非圣哲书不敢以䙝某伏审疏恩宸陛歛惠瑞阳条教诞敷棠隂已蔽某阻逺未由于面贺缄辞敬拜于手书具体而微惟録其意某恭以某官氷壶水镜之胸次孤峰峭壁之词华所操己见于立朝出守始所以行志自诗书仁义中流出膏泽以福高安之民曽日月之几何已恩波之不尽鼎来银信催度玉墀政恐江西道院未能久留朝天步武也某耳温誉谞如斗杓芒寒可仰而不可即追念徃岁获侍同朝独以未披宿雾徒劳我思突兀高牙又一骧首某才非适用样弗入时得州于公私掇拾之余百孔千疮随补随罅未能寡过凛凛旷瘝幸迩隣辉可亲柯则况有滕事齐之便愿沾楚及晋之波乡风皈依布露髣髴某企遡游焉息焉之仙辑邈在霏烟缥缈间福英禄华积中发外预有凡委式克钦承贺瑞守游寺丞江西赵宪某伏以青阳开动生意无边恭惟某官煜然旌麾煖被襦袴台候动止万福某雪手杼贺併酢恭先窃幸流盻某闻诸山谷之赋有曰制菡萏以为裳酿清泠以为酌盖为高安二千石设也五马专城兹在兹地不敢外是以賛二御某伏审皂盖偃藩锦砂濡印宣化有淑观风预荣有如某官师友之源仕宦之谱惟祖惟父盖家传而守之共理惟良复以幸康庐者幸锦水安得如结辈者十数参错天下为邦伯哉选表公卿舎是何适某强颜驾牡九阅月蓂兵刑事重正赖肘掖之助丹砂九转铸铁成金俾句呉之墟无有私鬬而教讼者蒙成不其侈欤俪语寂寥始以写意匪投也某临楮皇恐拜问黄堂珠璧之眷计想自天钖羡罄无不宜或恐司存有委唯所以命翰苑新书别集卷二翰苑新书别集卷三钦定四库全书翰苑新书别集卷三札通程内翰方壶山某伏以孟夏谨月恭惟某官旗纛戒严徳望填压神天拱卫台候动止万福某敬熏沐九顿首奏记戏下仰乞财幸某申诇彞仪已严右剡比辰麦秋清润暑气未炎不谂召用何似钦惟道德词章之老蕃宣屏翰之望动息之顷安危所关敢乞体璪旒之眷厚永给之奉对扬环召归秉事枢某毣某兹者窃审冠班奎阁作牧潜藩温诏趣行仁声载路伏深欢忭某待罪道傍县令行当鞠躬歛板盘辟雅拜于车尘马足之间引领前旌无羽飞肉某恭以某官龙章鳯姿之表足以仪刑百辟地负海涵之学足以贯穿千古日光玉洁之辞足以羽翊六经先帝简㧞以遗陛下二十年来朝廷大议论大典册皆出其笔他学士傍观而已昔陆宣公秉笔于奉天苏长公代言于元祐汪龙溪视章于建炎皆于翰墨之间有以服天下之心皷天下之动大雅不作非我公其谁继之今兹抗章勇退巖颜毅色不以三公易其介凛然有古大臣出䖏进退之风矣皇上勉留数四雅志莫囘便朝引对龙光宻勿识者以此觇鱼水之眷素厚风云之运方开建虽巨藩安能郁郁久居者归衮衣宣青麻某何幸拭目某海滨贱士少于方册𫝊诵夫子之辞章壮从缙绅讲贯贤人之德业居常积泰山北斗之瞻思一快景星鳯凰之观而不可得敢谓高牙大纛来式南邦遂获以附庸小吏受察于使天之下永言际遇云胡不喜某莆之鄙人祖父皆奋寒苦歴清望至某失学始不能世其家北游江淮南骛岭海偶然脱选以格试县实在四通八达之衢羣嘲衆笑之地某戴星治事饮冰律已两考又七阅月矣末路兢兢愈危愈惧一旦天惠仁牧来照临之方且与百里髦倪游咏歌舞于祥风庆云之内岂非幸欤至于保全覆护之请当开府建牙之始仁行如春威行如秋某敢私祷以干大戮惟阁下裁哀之某公守綦贱不敢申贡行府瑶辑福履之问伏恐属邑有驱䇿事件乞赐行下通杨左司方秋崖某伏以风露双清秋宇如拭恭惟某官雍腴郎省翊亮宰涂吉卫纷纶台候动止万福某雪研薰毫敢专拜羽忱于典记者某谓帝遴硕贤调娯鼎实嘘呵元气笙镛至和寳令循彞谨毋庸渎某仰惟先正太师以甘盘旧学金玉睿明未究经纶上意有属某官济美巍科舒翘清路懐香武部承耀辰阶绍兴天子谓学为宰相者匪公则谁显相吉辛緑绨褒擢以丕昭前人光某尚亲见之某三生机縁叨尾题雁飘茵堕砌终然分殊山翠蒙宻无从以只字入地城分也匪嫚也容光必照焉某生无媚骨与世少谐七稔耕云百念俱冷分麾缩戍莫遂祈闲有㫖趣行冐然祗役自矢冰蘖谨䕶本根苐揣狷迂未知攸淑每念小孙某滥次童科阶荣仕版阳和粲笔成始成终菌干桐枝生意弥满縁是徼福俾我熈台游泳九霄雨露中某知免夫某寒涉蛩吻讵应晋紊钧韶然舎是无以旌悃愊流电垂灼亿秭其荣某仰只琼楼玉宇云气高寒敢替不敢问偏垒百骩惟命之恭通隆兴帅曹吏部方壶山某伏以闰余谨月霁景留春恭惟某官坐镇方岳帅表彻侯帝眷神依台候动止万福某一介吏属贽敬齐钺之下必薰祓而后敢前仰祈财鉴某闻元气在身犹忠贤之在国也寸肤无不爱而培养则有所当先者自公之西寛上忧顾四肢强矣愿进内君子之说以强国脉某既以公譬之国愿公以国而爱其身某近观有叩天氏阍者剧论当世人物惟某官为第一质之卿士採之国是如出一口非一人之私言也盖学问准的于圣贤而伦不诡名节着明于事功而虑更深汉上之变湘中之冦蜀边之扰谈笑底定是特一班忠言至计欲吐更多千里见王及畿而返出镇江右又复踰年人心勃然遂激而为叩阍之书者金蒙古相形和战守未定欲决国论问谁可相无如公者敬请促装某僻居于莆望康庐精舎有一世大儒在焉家贫且逺无说裹粮说屦戸外麾节徜徉畴不有遇独未得如半山事韩于杨后山事坡于颖懐此有年乃令以计属一寒奔走玉帐下召还有日贱成在秋或者末至之已迟凛乎趋承之靡及某拙根于天赋学无所师承乙丑叨尘忝需冷次七年劒学侥满又需今次四年闲之日不自力仕而学则已疎餽饷责殷禆賛谋啬奉二老以就养喜元帅之有依曳组白事与列属俱执经问疑以诸生见教警提撕倘自今始是明公一日之留宁不为贱子一生之幸某通明之初合一庄毫素以极其尊敬之意束于牍制短启将诚语言不工自速诛絶倘经电瞥没齿余荣某惕畏株守不敢僣申使闳崑阆之婘即日如天之福伏恐莆中有笔䇿件某歛袵而听要束通王安抚刘后村某伏以仲秋谨月恭惟某官阃钺尊严威鬯仁洽穹厚昭贶台候动止万福某敬薰祓再拜奏记戏下伏祈财幸某爱取小忠辄忘重出比辰积雨初收风露不爽不谂台用何似钦惟道德之老慈惠之师与物为春与天为徒固已备乎中和之气不导引而寿矣世俗膳服之祷某谨不敢賛一辞某窃以某官有管仲乐毅之才故豪杰仰其高有贾谊陆贽之学故拘儒服其通有汲黯张昭之节故谄子惮其严立乎本朝道合则留不合则去嗜名义如饴蜜弃荣利如涕唾二十年来旧人日少明府执牛耳独主齐盟可谓魁礨骨骾之臣矣深惟今日局面至急担子至重非阁下发大愿力有大气魄谁与领此闽疆乐土愿无淹留某拭目以观衮归某侧闻侍郎于八州五十县属吏教之而已未尝诛谴也董之而已未尝操切也有慈父严师之意焉某于此时获叨明社与里胥亭长同受约束于大都督府顾非幸焉引领辕门且喜且惧某儿时便蒙赏音岁月几何忽焉老人北戍淮南度岭髪秃齿落所成何事其羞辱知已甚矣道傍剧邑宜得健令某罢輭不胜任一可虑孤危不自保二可虑衡此二虑欲前复郄然终不免一出仰恃侍即镇物如山容物如天岂不欲庇一门下士乎至于佩孔门学爱之训味盖公清静之言推广元帅诗书礼乐之化则某不敢不勉某事上之始法当通名惟是笔砚废放文义鄙浅必为帐下儿所嗤倘蒙重仁俯赐览瞩某幸孰甚焉某退循分守不敢申贡使闳尊眷福履之问某伏恐下邑有一切驱筴恭请攽下通巩漕权帅方壶山某伏以矩秋得正穑寳告成恭惟某官双组荧煌列城震竦天维显思台候动止万福某行矣伏谒敢洁涤旅羾庆于记府僣祈电瞩某再申诇礼隃述颂声阃之十连即台之一道不加富也而事权则加重欢谣则弥鬯观风亭上襟带堂中同一主人有川后山君之隤祉何饔人綡子之足云某恭审外台底绩中㫖疏荣就兼督府之权益壮洪都之势伏惟欢庆窃观中朝人物所谓卓然俊伟者萃在江西方曹公之镇于此先生之漕于此同时皆以右侍郎至人曰两吏部也今帅以簮槖陞矣先生兼节钺而佩之蜚輓之功既高保釐之绩弥着丛此外庸入当筹幄次则来以三铨召以二卿轨辙具在盖视曹公有过无不及也非独以国之论云然某日者饰固陋之辞展趋承之敬属吏礼也陂量容涵不抵于地幸矣报之书愈幸矣珠玉頫赐又讲施报幸出望外拜赐而惊传观已遍袭藏不朽今复弗揆纫缉俪词修贺则宜洊渎有罪某居贫日久携扶颇难逺骑踵门瓜期徃戍仰体薰慈矜念其属之意尽室皈感以中秋后三日问涂行行及忆观瞻道德依倚声光真副不空此生之愿然久闲骤出进趋朴野语言拙讷不能逃台参之一见必矣虽曰久心厥职岂能自效所长预恐旷瘝仰祈容覆有请至再伏纸凌兢某以卑事高仰视使闳自有等威不敢凌躐而贡起居之问某自闽涉江将入部内窃视条教某用敢薰祓以请要束之颁通王运使刘后村某伏以孟秋谨月恭惟某官弭节行台风采竦动后皇简相台候动止万福某敬薰沐拜手登名主书伏乞财幸某申诇彞仪具严右染比辰秋气尚浅余暑未清不审台用何似敢丐体藻旒之眷厚裀鼎之奉对越严召入登要津某忱扣某恭惟某官以忠孝传家以才业发身以力量运用斯世明足以发摘而养之以晦刚足以击断而发之以和临郡国则着甘棠之爱立朝廷则负乔木之望盖管葛之器识荀贾之谋知龚黄之政事王谢之文献悉兼之矣辍从华省奉使全闽八州数十县吏民畏之爱之如秋霜严而春旦温也瞻之仰之如福星临而乔岳镇也上方图囘一新号召四出趣归禁近超秉事枢有元祐鼻祖之衣钵在某非敢为䛕某少窥方册尊慕奕叶之忠节壮从缙绅讲贯当世之大名仰观宫墙邈在霄汉陆沉下士未观鳯星乃今作吏一行没阶而赴望尘而拜将自此始非天侈其逄乎请言幸㑹喜惧交并某家世莆田老人大父皆由寒苦自奋某不肖不能绍先某一介小吏僣越通名之始谨齐沐牵谓短启少贽下忱尘滓太清芜丑汗下辱赐览掷荣感万分某不胜皇惧之至某揆分穹巖不敢僣申随轩蓬方列仙之敬庀职微𦕈又不敢请先庚之令惟教条颁新所以惠幸下邑者某俯伏三肃俟命通呉运使戴象麓某伏以春用季琯雨足江犂恭惟某官俶建计台仍开帅阃玉旒寛顾三辰賛襄台候动止万福某谨斋明拜手薰祓裁牋东望星轺少伸卷卷燕贺之礼仰祈矜体某钦惟圣天子惠顾江右百万元元借重儒魁出司邦饷福星所舎一路皆春丛祉隤祥弗祷自辑某一介小吏谨不敢以律袭彞语尘溷茵慿之下仰乞涵贷某恭审某官疏恩天陛总饷星台拜诏即行单骑赴军民之望受知最厚双龟兼台阃之雄教令方新吏民交忭伏惟庆惬某不才贱吏学制偏陬属受容受察之初实与一道耄穉同此鼓舞仰乞矜察某恭以某官中庸之学自明而诚刚大之气配义与道所养者得周程正大之学问亶自家传故发而皆孔孟经济之事功蔚为世用遂以海内寡二之学而收人间第一之科自寳劒之发新硎如轻车之驾熟路出宣汉诏入簉周行秉撰祕储旋讨论于史院进陪铨部复宻賛于枢庭方贵腾日月之名盍蚤上星辰之履帝念江西数郡久罹兵旱之余公实斗南一人暂出虚危之分外给貔貅之万灶内安鸿雁之羣居为朕寛南顾之忧少苏鲋辙即日涣东归之诏行觌龙光某敢以中外所期徯者輙于尘幅之末私布之某皇汗僣越某皇恐小官事尊之初礼合为小启贽贱名于函席之前约束有严不敢冐昧进退维谷仰乞矜原某尘坌小吏景慕魁斗在天可望而不可迎不图天畀竒遇获预鞭䇿使令之末荣幸何如第以生长孤寒禀受庸拙业儒无术试吏罔功区区自揣仅有一寸愚丹小廉小谨律身恤民以报国家终始不替而已惟是学制无谱善后尤艰方此凛然而忻际先生持节洪都以幸一路玉振金声何啻大镛之在东序俾一命以上皆得假春容之声以警所不逮先生之惠后学𢎞矣某拳拳归向之切某私窃自庆以下邑而申大府起居之恭以属吏而请崇台驱䇿之目皆僣也某併用不敢惟先庚教条某谨百拜以请命下翰苑新书别集卷三翰苑新书别集卷四钦定四库全书翰苑新书别集卷四札代与曾参政方秋崖某伏以天地兑说稻雨欲凉恭惟某官訏谟帝庭妙参元化岿然旧德格于皇天海宇阜康六气以序钧候动止万福某窃惟一德元老端笏嵓廊恢张时邕天同神比风云之㑹与国匹休隂凝阳和要不出爕理之囿惟圣天子仪图黄髪方以二典三谟之盛仰之宗工敢愿公相爱不赀之身如金如钖如圭如璧以毕能事云某仰惟皇上奋发英武旋干转坤隂霾划开洗光日月爰立旧弼尽出独断于惟公相优游緑野复出而与二三大臣缉熈元功八荒一云物一苏醒声气之感天地开除内前宣麻缙绅举笏相庆某身在逺外遡魁衮以自快盖上以为朝廷之贺而下以为吾父母国之贺某笔凡墨陋安能藻绘文字賛颂对天之休窃谓公相自韦布时抱吾夫子仁义之泽礼乐之具对延英铺绎之胪句初传太史奏日中五色盖以极天下选矣黑头秉政霖雨渗漉而乃卷岱宗之泽御风骑气与造物者游圣化一心中外日夜徯大老来归为国蓍蔡中台焜燿太平之期可跂矣某庶几见之某畎亩爱居以谓皇上养聪晦明于不作不知藴积浑融更十寒暑一旦动盪振拂驾风鞭霆有不及掩耳者皇乎休哉非汉宣帝唐太宗所能跂己方今收召衆隽拔茅彚征大阳朝升羣慝自伏然小人为国病犹痈疽之为身患羸豕蹢躅金柅系之小人之势孤矣而童牛之牿欲剪于始萌否则安知其不狙伺于吾旁乎狐既获矣隼既射矣若遽然不虞则伏戎于莽升其高陵彼将伺间而乗也伏惟公相坚持之以至天下之泰某尝谓国家讲恢复之说余百年于此蠢兹雠敌天怒神怨亦既脑余吾髓沙慕矣敌何为者狐鼠昼嘷意者不能不少勤丙夜忧顾某尝攷北戎自唐僖宗时随朱耶赤心讨叛勋盖咸通之九年十年也厥后李鵶儿又以北兵复京师则其鸷悍残忍见于中国亦且三百四五十年事㑹之来无有终极百余载间灭辽灭金而今兹又将灭鞑某虽不敏尚能磨浯溪之石作大唐中兴颂以歌圣君贤相事业某至不肖方公相以天地为炉人人物物尽归槖籥徃者望赤舄于翘材之馆六符烨然不图分絶百僚而所以慰借之者甚宠九鼎一言自云霄飞下某庸有以借手于经畧监丞调䕶此来丕载陶镕之赐有懐感激浩荡如江某分邑万山间井落数家聚耳气象苇然无以大异于岭云关雪之外初见父老未知何以抚摩凋瘵上恃镕冶端有化工大钧无垠万象春气某区区归倚之心云天在上某仰止钧庭迥在峻极岂敢冐昧自干不韪之诛惟当恪恭官箴以无负驱筴代与乔枢宻方秋崖某伏以天地委和玉霙凝瑞恭惟某官訏谟基宥开张时邕道叶干心永绥宗社钧候动止万福某窃惟隂阳宻移于八极之表其机缄斡旋实在上宰道化之妙一身自有天地方将采明堂月令使天下不出爕理之囿于消息何有某窥见洪造如此某尝谓君臣㑹逢之际盖有天人交感于其间精神一堂无疆惟休是为天下之泰岂偶然哉相公一德元老格于皇天典册扬庭正位枢极都俞吁咈与参天下大政伏想纶言诞告公门省戸缙绅喁喁举笏相贺吾道幸甚某尝叹士局于用至不知兵必有文武之兼迺能自任以重吾夫子粹然礼乐之宗主而夹谷之㑹声光烨如此固儒者能事也然则叠两命以踵拜中外知有为之秋矣金銮草麻亟正魁轴某尚切迟之某恭以文明之世礼乐之用粲然实维一二真儒缉熈大典倚欤休兹六气以序三光以齐亦既绳金而缕玉矣永惟经济之畧具见于洋洋大对之初盖上不负天子下不负所学吾宋之陆宣公也某窃有比拟僣不容诛某穷居读书尝窃有叹以为四译无百年之运国家有十世之讐事㑹方来天怒神怨旌麾所指噍类靡遗则既报我祖宗在天之灵绥我中原遗黎之望矣此皆相公宻勿天造执神之机运动天枢洗此氛翳迺知真宰弥缝宻妙决非苍生所能测识甚盛甚休某翦翦謏闻知诵相公之书余三十年盖大父尚书辱出相公榜下士方仗慿慈恩之旧沐浴华晖独某坱圠之中不翅草芥执贽而望赤舄如隔云霄六符之光照耀参井某惟有屏息某仰惟大钧之播无间洪纎一气所春芽甲自遂某是以得不弃于化造之外然以虮蝨微贱坐通名氏于光范门时谓之僣交代受迓于紫垣而为之大者不能修鸱合之敬时谓之慢僣与慢皆罪也而与其慢也宁僣某俯伏惟谨某惟分絶峻极岂当冐昧不韪寅想天枢崇邃维石巖巖与国同休式燕禔福某牛马走之力不足以奉骩今誓当靖共无负器使代与史督相方秋崖某伏以韶光之半春老丹荑恭惟某官入觐于王都俞清燕笔参政秉尽䕶师千钧候动止万福某遡江而东敢以显册扬庭为天下贺某尝读唐宰相世系其间铭彞镂鼎盖有不再传者惟元勲巨德有大勲劳于王家则名卿材大夫徃徃萃于其门殆天意也天固生之必固相之此某所以不敢请节宣于茵慿之有司者某惟圣天子厉精图治盖将六五帝而四三王临御于今其朝于伊训夕于臯谟者郁如也乃睠西顾则有袖周公大平之书而越在外服者边鄙于何而宁谧庙社于何而尊安必如龟卜烛照而一二数矣驰四辈而驿召之至则对中秘之庭漏下十数刻君臣之遇于斯为盛蜀先主之与诸葛武侯其劣诸某闻古者文武无二事孔子也而有夹谷之㑹周公也而有东山之诗其巍巍煌煌至今光于简册者真儒之效如此皇上作文侯之命付相公以天下大政而使之尽䕶诸将意固有在也盖唐之讨淮蔡四年矣帝有恩言相度来宣则开明堂以坐治之耳锋猬斧螳实非盛德事伏惟诗书之所渗漉仁义之所渐磨要皆吾圣人六经之用也甚盛甚休某五年于淮鼯鼠之技穷矣时当多事使吾君北顾而隐忧则繄谁之罪也虽不以贼遗君父凛凛此心而折箠以笞羌夷挽河以洗兵甲其将且奈何哉日夜冀投之兵樊以毋败乃公事某自制下之日尝东望拜手而言曰维天维祖宗克相有宋世祚名辅愚不肖似如某者何幸亲见盛举谨件副墨如左盖上以为宗社之幸而下以幸吾私也某于德门尊大人之婘抑子姓耳敢不敬问起居状而请其所以条约者代与史参政方秋崖某伏以春之莫矣雨逗花寒恭惟某官从容基宥之庭参决钧衡之务神天闿怿华夏底宁钧候动止万福某谨遡泰阶六符端笏以谢典史氏某惟天以宋克肖其德诞开熈明笃生英儒与世立极将使以太平六典礼乐皇家覃及龙荒沐浴帝泽是为有宋迓续亿万年无彊之休命咨尔司鼎为国棐共某恭以皇上英武睿明慨然南面而叹志未尝不在中原也旄头尘彗羽檄骚骚夜披舆地图问天下何时定久矣乃睠西顾驿召一贤发册临轩晋参国秉士大夫动色相贺以为越卫两王前日未既之功名端待今日举明主于三代开寿域于八荒在此举矣某盖尝操觚为国家贺某愚且不学所不敢忘者先公教忠之训耳遭时艰棘鼯鼠之技易穷颛阃者谁乃使君大夫其旴食也受诏西援幸解重围然退省其私且不足以谢过而奚功之云忽奉纶函顾以大司冦印绶褒借而宠光之恭惟皇上风厉之恩相公荐进之造际天蟠地不可殚纪抑某非其人也惟有惴恐某昨陈免牍且述君臣大谊犹子事父孰有以干蛊为劳绩能家邀功赏者乎天一从之期得请而后已夫是以不敢摅其感刻之万分一从门下吏以谢不图五云之朶春韶与俱虽淮山介在边寒顿有生意某也则惟颡之泚某惟二三执政大臣也典章文物夐絶百僚骈俪四六之文殷勤五七之体不宜谦逊于边外之一边吏谓当重绨十袭悉上送于中涓而某惧其渎也永寳之以为子孙藏某仰止钧门何啻隔弱水三万里九霞飞佩同燕春祺若曰启居何如某奚僣之敢代与史大参方秋崖某伏以惟暮之春霁景韶秀恭惟某官妙参基宥道叶干心谟明弼谐与宋立极钧候动止万福某谨件画以谢翘材之掌书记惟六符委光焉某恭以表采隂阳佐天子以洪范九畴者二三大臣道化之运也若曰列鼎自重云者滋赘然越王卫王之所授受荆人楚人之所戴慕要皆以无前之伟绩仰成真儒相公宜爱不赀之躯以毕能事某迺者闻皇上夜坐宣室慨然有久不见贾生之思驿飞庚牌外数千里召公于黄鹤入对中秘相得甚懽一都一俞而天下事定矣其将作臯谟说命为万世开大平覃及穷荒同我文轨盖伊尹自任之重如此地天之泰在兹一举甚盛甚休某惟姬公作周六典实凫鹥既醉极盛之时也文中子窥见其精微以为治家治国治天下具是书矣如有用我者朞月而可今几百年才遇公相坐于廊庙出冢宰之绪余以与吾君上下其议论一转移间而干清坤夷已见治象粲然复兴惜不令王仲淹见之有嘅其叹某边吏耳无故而进班承明纶綍之颁大惊羣听此虽圣主激昂之微意明公荐进之盛心顾惟书殿隆名所以极儒生稽古之荣酬大臣久次之劳而某也何人乃在兹选一命而伛再命而偻三命而俯循墙而走其奚冐昧之敢某退自揆度既无以仰当恩除对扬天子之休命则不得辄羾其名氏以声区区感谢之万分一礼也敢图相公畧位貌于不有洒翰墨以相先荣光烨然如自天落某谨重绨十袭而识之曰世世子孙其永保之某遡詹中台惟有屏息敬愿老先生眉寿无有害与国匹休燕及翠蓬同一禔福代与李参政方秋崖某伏以天地兑悦平秩西成恭惟某官祗召自东入参大政百揆时序钧候动止万福某敢三肃为天下贺某惟公相表采隂阳妙賛元化盖将以齐三光序六气而工宰所繇出也若曰爕调鼎鼐云者不当彻闻政事堂之右圣天子眷求旧德垂拱仰成以茂建无穷之丕基敢愿与国匹休毕此能事某闻圣人以天下为度同此一仁彼其悍然执兵以与我从事于边鄙则犹四体百骸肤革之不仁者也虽其痛切于身且不忍断而殊之天生裔夷为中国限即有侵凌薰染蟠际然亦天民之同具智灵者耳其于父母之懐盖怜之而不忍怒公相启吾君以圣人之度宻契天心从容机庭都俞吁咈久矣锋车辄觐图任旧人孚告未终缙绅相庆曰社稷无彊之福其在兹乎愿少须㬰观两阶干羽之舞某试尝论君臣㑹遇盖有天人交感于其间张留成侯䄂黄石公书论他人辄不领而汉高皇帝独㑹以心此岂非神授者耶公相起蜀西南上见谓晚意若曰自三苏公不作西州英杰之气扶舆郁积余百年前日未既之功名端待今日八荒霖雨望平治于期月之间内前宣麻正位台鼎眷思久已定矣甚盛甚休某落边州者越数年望天上羣公于觚稜之云表何啻隔弱水三万里读公相除拜之册辄与士大夫相贺然犹不得执贽以望赤舄而借席间函丈之地条其所以守边者惟有飞梦不间泬寥某每思维扬枕江揵淮为古都㑹中兴百余载帅藩者凡几人而戎马骚骚民之疮痍未瘳也濠流如线深厉浅揭虽屹然故垒盖亦未易恃以无恐朝思夕虑凡力之所及者惟日不足今既十七八备矣亦惟庙堂切切根本之计当以次第条上某恭以对敡休命之始机孔殷边琐琐一有司不宜用小夫竿牍以渎门下舍人然有德进而朝廷尊中外无不喜悦辄拾舆人之诵如此惟造化翕受之代与赵大参方秋崖某伏以天地既春草木欣豫恭惟某官缉釐阃制玉帐靖严有伟麟符兵民夷怿钧候动止万福某维天维祖宗克相有宋笃生元勲咨尔岳灵夙夜受职其将冀宣帝泽与国同休某敢问所以调鼎护茵者某恭审显膺月制诞告多方峻跻秘殿之班增重留都之势若稽彞典式对宗儒实维富文忠之绥北庭范文正之抚西徼有此异数加以大称自非勲德与侔不在兹选制除之日干清坤夷某敬愿公相肃禀庙谟益殚忠荩某仰惟国家以深仁厚泽渗漉函夏如天覆焘以养以容而维彼不譓负恃揺毒参旗井钺肆戮鲸鲵江淮不波安乐含哺者繄谁之功深惟郓讙之所以来归蛮荆之所以自服盖用儒之效如此所谓德在生民功在宗社勒之彞鼎书之旗常者不胜载也某思与天下颂之某每读汉史见所谓山河带砺之盟未尝不喟然叹曰嗟乎已薄矣绛灌武夫鸣劒其习气耳使胷中有古今何至是张留候人杰也退然一山泽癯意者圮上老人之书未可遽谓黄石兵法子房之与韩彭英卢异者如此伏惟公相沉潜乎义理奋发乎功名诗书所传了然在目某僣诵汉事以布其爱助之区区某一贱有司在坱圠中不啻肖翘之细退自惟念公相虽礼均宰揆夐絶百僚然大无不包惟所翕受者大臣之能事也某用是以斐墨黯钧造某仰止九霞飞佩屏息以之其若奔走趋承之心有如皦日代与度侍郎方秋崖某伏以秋云之澹桂壑香寒恭惟某官礼乐熈朝黼藻王度忠加启沃有相荩臣台候动止万福某遡风泰阶之符飞越轇轕某闻君子用易之泰消息一身隂凝阳和不出吾囿惟绳金镂玉方鸣国家无疆之丕休其锵九龙簨以声之适当今日犹觊金玉体府丹青太平某惟皇上张汉天声复周土宇北穷碣石西尽流沙干清坤夷一统无外方将挽天河以洗兵甲包虎皮而藏之诞开文明缉熈容典中礼和乐以节以序上下蟠际春融雨濡喙息跂行沐浴膏泽猗欤休兹时则我秩宗制作之妙已其咨尔伯维帝之休某尝谓三苏公不作西州英灵之气扶舆磅礴郁积余百年蜿蜿蜒蜒萃为瓌粹笔精墨妙掞国之华翳鳯骑麟仪我万玉惟藻旒凝邃左臯右䕫簮槖荷囊去两地仅一武每大除拜之册荐绅耸闻鸱合岿然夙莫延竚某摧頺甚矣亦惟依依一日之知恃以自壮仙凡梦断如误入武林源一望九霞飞珮终堕尘土囘首阆风三万里矣汗漫之游未知不举手以谢卢敖否某领邑丛山之底数家聚耳顾风作浪涌于海同波极目茫然孰我维檝敢寅縁先契缉其芜陋之辞端笏以告下执事某敢想蓬仙玉辑怡燕佳凉琳琅琼琚中表夷怿若有可备马牛走者共恪以之与王吏部方秋崖某伏以作噩之春干元用九恭惟某官于皇㦸卫以先启行山川骏奔台候动止万福某敢拜稽首敬为里父老迎候于前驱者某惟君诸侯以天子明命宅牧作藩麾符在行神百受职某不胜大愿愿用易之泰康济吾身以及于吾民某闻之昌黎公歙大州也刺史尊官也地望之重于今余三百年矣戏下驾蓬莱之云气薄太微之星宿而辱临之制下之日所谓至清之氷大好之山相与动色自得意若曰继自今田里其无愁叹之声乎某于是不以贺执事之得州而贺州之得执事也某亦既以贺矣氓有进而言者曰吾州久凋瘵非复唐旧今兹岁比不入微君侯其谁抚摩之而天球河图宜在东序恐君侯不吾州之屑也贝宫胎寒弄明月天纲下罩一日收某犹愿少徐之某徃年缀末班幸甚得望匿犀于万玉之表曾几何日夐隔仙凡举手而谢卢敖第闻笙鹤之音隐隐在青冥间耳某氓也奚其攀附之敢某一生狷介与世少谐乃从军谘丐祠猥亦予垒荷锄耕舎夫须袯襫固无恙也颍川得黄霸氓将卖劒买牛我有二天实同此幸某日与耘夫荛子处无能为言新使君之来笔荒砚芜书所以后若其谂大婘则僭越启凡役则妄庸某谨畧代与范祭酒前人某伏以维莫之春緑气深窈恭惟某官道尊师氏流化三雍帝所睠加台候动止万福某敢肃拜以为斯道贺某闻天之生贤也不数则其备有九德爕和隂阳一身之间自有所谓造化者在某不复敢为寻常竿牍之问尘滓听思永惟圣天子所以设簴之意甚宠敬愿金玉体府式对穆清某惟汉唐以来老师宿儒以训故专门者百数十家其尤大彰明者不过毛郑孔贾二三子而章句之凿去道逾逺盖至本朝濂洛之学取洙泗之日月而洗濯之于是孟轲氏以后之传始有所统逮今又百几何年矣圣上一旦以大司成趣公于虞庠讵曰月书季攷羣多士以角侮圣言之时文哉开人心于九法欲斁之余续斯道于六隂既剥之后意吾君之望国子先生者如此某辄诵所闻某身落边头望羣公骑麒麟翳鳯凰于碧落之外盖不啻隔蓬莱三万里也属时艰难赤白囊驰道上者羽相及敌负戎马定躁我长淮夜筹军书率午漏下十刻比晓则䇿马箠驰四郊矣以故管记无庇贱名氏士不幸当边鄙之风寒又不幸遭时事之荆棘掎笔三叹某技止此耳岌岌然自危之以为财竭而府库空兵寡而营垒空民流而田野空向使贾太傅生此时不知几流涕几恸哭也朝奏而暮报可窃以为迟而脉络不贯通手足不运掉为边臣者且奈何哉执事与二三大臣弥缝宻勿亦得无寒心于此否某愿与闻某四年于淮忧时之发已班班然雪矣追数其过司败所不贷也而上恩误及进直西清章七八辞不得已而后拜宠褒之渥与天无极然所以御冦者不在是某才轻责重夙夜惟艰某寅想九霞飞佩之仙郁穆于阆风者裕如也某不敢以请而敬问其所以条委者代与丁察院方秋崖某伏以天地之肃蓐收司声恭惟某官鹗立朝端霜凝台简谠言鲠论炳炳如丹台候动止万福某遡风乌府敢条其所以为朝廷贺者某闻国有蓍蔡山川空藏隂凝阳和上下蟠际将使蹇蹇谔谔为纪为纲以寿我宋亿万年无疆之休胹鼎芼羮愿少加之意天下幸甚某窃惟皇上养聪晦明一瞬十载渊嘿高拱无声无臭殆如春霆久蛰发则奋厉震迅不及掩耳隂云解驳大明划开干清坤夷纎埃不翳于是曩时城狐社鼠仗马辕驹一洗而空之盖欧阳余蔡之在言路也宗社灵长繄此盛学某伏惟刚大之气充塞天地不吐不茹雷厉风飞汲直在庭奸胆惊落皂囊数十疏剀切上当帝心意若曰有李勉而朝廷尊是知天下不可一日无儒者之论正色山立内阳外隂此吾宋之一泰也顾惟经济底藴尧薰舜酿谟明弼谐有政路在某退自惟念上厉精如汉宣帝欲㝢内无一愁叹之声偃室宓堂维卓维鲁祈虽斗辟县意必在海涵春育中某何如人敢辱铜墨若曰安问狐狸庶其免矣栢台在望毛立骨寒某往年望瑶玉之光如五云绚烂非烟非雾流景浮空泥蟠天飞惟有屏息区区依慿一日之雅矜以为荣染翰操觚晋干台制某贱有司耳其于九霞飞珮夐隔仙凡惟当祇畏简书奔走先后代与袁大监前人某伏以天地既春草木欣豫恭惟某官使华焜燿对敡帝休台制靖深台候动止万福某敢不端笏为吾道贺某观頥之象窃谓起居以养形消息以养气操存以养德賛育以养人则所谓金玉体府为国保绥此吾党至愿惟少加之意某望紫垣奎璧之间荣光烨然占者曰是谓魁躔将有以鸿笔丽藻陶镕帝皇舒翘扬英玉我王度者出未几而皇帝御集英殿亲擢公为第一在廷荐绅举笏相贺曰今之董仲舒也盖几何年于此矣某惟有䖍敬某恭审茂服帝俞缉釐匠事併载董狐之笔入刋司马之书伏惟欢忭某窃观祖宗盛时凡上所亲擢者时谓储相不十数年间告庭大拜不自意公今日而以缮监召也然则所喜者端人登朝衆正其彚征乎某岂胜延跂某以世禄得官一俗吏耳然逮事先尚书见其训诲诸父得闻慈湖絜斋两先生之学即其书而读之者有年矣某官以慈湖之的传嗣絜斋之道响其以吾道自任当世不一二数某安得执御以騐吾心之本灵本明者某奔走节下于今两考而余幸而大父于先正有同朝之喜季父于执事有同年之盟抑人有言长于伯乐之廐生于匠石之囿而不见取则信为不材下乗矣惟先生拊之使荐绅大夫目之曰是尝登蒙斋之门某倚以为重某属吏也不敢上仙辑之问条教所及某愿趋承代与蔡总帅方秋崖某伏以秋声未凉稻花晚秀恭惟某官于皇玉节风耸江淮台制靖严清宁翊亮台候动止万福某盥瀹神识九顿首而致禀函于节下某窃惟天生鸿硕体备四时嘘吸卷舒盖与造物者相为周流隂凝阳和罔有不若某属吏也其敢赘以请于鼎䄄之司存者某闻之诸老徃年紫垣奎璧之间荣光烨然占者曰是谓魁躔将有以鸿笔丽藻舒翘扬英者出未几而尚书乃为南省第一太未羣盗所谓必蔡司直来我辈洗兵归田庐者盖文昌的传也某之生晚不逮事文昌何其遭逄犹辱在乎崇台牛马走之下列遡詹符采惟有屏息某窃谓国家深仁厚泽渗漉函夏如天覆焘以养以容而孽芽其间负恃揺毒我师北指亦惟脑沙幕髓余吾矣今兹强敌新与为隣不能不上勤丙夜忧顾辍名德以总饟意固有在然天下不以是望公也小之则紫霄玉清笔宣皇泽大之则太微天柱神㑹帝谟惟天子之休命某碌碌不武亦尝操觚弄翰相与逐鹿场屋间而藐然一青衫不能以文墨取归而眡吾词林之衣钵颜其甲矣一官落南化碧之腥犹在不图班引得瞻天日之光分邑穷山凛若渊谷维我献简公之训忠肃公之节为子若孙者不敢忘伏惟抚存之盛心嘉前人之忠而丕覆之某其何幸某贽名之初谨件副墨如左敬至而无文语庄而不绮肃使者而祝之曰庶其彻于电巖乎盖其恭且敬如此某仰止蓬翠如隔云霄寅想琼玉因依芝兰郁穆下邑凡役觊禀成模代与何总卿方秋崖某伏以南风之薰水花姢碧恭惟某官妙干吾国如汉萧何有斐冀宣台候动止万福某谨三肃复命于典史氏某惟王人握数路财赋盈虚之柄盖国之命脉系焉山君海王时节启处调胹鼎鼐作宋寳臣则区区善颂云者庸何赘某畴昔之日有荐绅大夫峩然缨其冠而前贺者曰朝廷驿召何少卿为西总矣少卿负一世之望蚤游边城知军戎万里情而才又非刘晏辈所敢望当今貔貅野宿日增灶未已也士饱而歌马腾于槽以相我皇上麾荆南之幡而灭此敌者其不在少卿乎某得之师言敢不以告某东梱也公西总也壤地之相去固有间矣脉络所在则痒痾疾痛举切吾身遭时多艰事㑹无极所谓同舟风波胡越相救犹左右手之日也敬愿节下毋彼毋我以克成共济之勲俾某得自附旗常竹帛之间抑何幸甚某所自庆幸者然耳独闻之道路则谓一代伟人当从容万玉之班吾君上下其议论四辈其在行矣盖期其入者曰式遄其归而觊其留者曰毋以我公归兮此二说也而一说也繇后之说则某之私某四年于淮忧时之发几雪矣敌负戎马足信然有饮江之心此何如时而使不武若某者以身当之赖天之灵宗社之福徃徃不得志于我靡夙靡夜磨砺以须亦惟忠于国家者之所教诲某辑舆人之诵如左而告于门下舎人曰蓬壶其惟袭庆乎芜城其无委役乎谨拜手以请与李国正方秋崖某伏以湖山春老花雨未晴恭惟某官对扬殊纶办严入觐吾道增重台候动止万福某敢不敬与诸儒同一引领某惟君子以吾心为太极以吾身为干坤其动静阖辟盖有妙造化而难知者则凡所以存爕理寄经纶于一寝饭间某焉用祷某闻国家以科目取士其上三人者多不十年取卿相文章事业磊磊掀天地而执事者独䄂晁董之䇿三入幕而未休岂冲天惊人固在不蜚不鸣之后耶某实与荐绅大夫歛祍焉某比读除纶窃审妙简魁彦入为师儒辟雍斤斤如熈春台而风舞雩也闻之道路上方拊髀而叹以为公等安在何相见之晚必将贮之鸡翘豹尾取以自近意者其金华朝夕说书乎某恐非二三子所能留也某记望匿犀之年当是绍定元二间与全监抵掌谈兵处也老我未脱场屋而台座之礼乐三千字亦尚留竒胷于今几何年适相值于太学人生㑹合之难如此留落不偶姑置之某徃年佐淮东军以口语触前宰相之怒三年牛下盖已谓休此生矣乃春弓旌四出亦与招徕不学无文倚席负负惟下执之所以教某其书绅某贱且卑不图金薤琳琅骈四俪六而赐之书卷锦鲸还之则所不敢乃盥薇露焚琼㽔而告之曰前驱将以何日次脩门乎某将望尘以拜与叶秘书方秋崖某伏以春臯雨足泽泽农蓑恭惟某官夙戒屏星克佐藩辅台候动止万福某敢不敬为父兄子弟贺某伏想题舆戾止练水皆春仁声洋洋山意翔舞其所以调娯鼎烹者惟谨某用不以黯侍巾栉者某惟歙虽偏小然古称大好山水州也骚人墨客其寄竒寓逸犹在晴岚㬉翠之间执事以东璧一星辱临之此邦其何幸某闻礼部第一人自当不出帝城取卿相岂有翺翔羣玉之府校雠太微之庭而犹以半刺史分风月乎名在御屏㑹且召矣某自别行在所无何以忧归去冬外除亦尝一望翘材馆矣枯枿难春亟返吾故鉏烟耕雨我有二天则亦未为不遇某拜手敬想年家尊大之辑流庆演迤彧彧蓁蓁某亦恐麦坡桑陇之外诹爰民瘼惟所以命代与江西陈漕方秋崖某伏以春野雨深俶载东作恭惟某官肆殚忠荩玉节于皇元穹冀宣台候动止万福某谨遡江而西兴敬于侍御者某寅想西山南浦之春云暖而乍寒雨新而骤霁所以调胹饔膳者眡时益加谨伏惟将明隆指之暇少垂意焉以幸佥瞩某窃惟圣天子奋发英武独运黼谟干端坤倪轩豁呈露其敷玉㽔于丹扆锵瑶佩于文墀皆端士也荐绅相目以为搴华崑圃氷碧藻曜如先生者不二三数飞驿自东奉尺一诏而归有日矣故不敢道萧何关中故事以请于节下某睇詹璇极仰斗宿之光寒拜手稽首而起敬者蹙踖如也盖自昨岁贽诇于筦记者今复见春风矣眡吾箧衍有琅画在时一薰炉而读之如侍函丈某不武书满者余半年至今迓代者三盖其初为堕甑再为弃帷而今所与交承者又在岭之南曰曲江三千里而遥虽其疾驱而至恐入夏秋之交末路煎熬虚老岁月惟先生幸教某敢问师门蓬仙之眷恭惟燕喜洪郁兰玉翘秀某门弟子也非僣某伏恐巖邑有可备驱䇿者某奔走先后代与高漕方秋崖某伏以霖雨霈如稻畦苏醒恭惟某官使华焜燿风耸江壖台纲靖深天所开右台候动止万福某谨端笏为朝廷贺某闻之曰通天下一气耳烂为庆云粲为景星流为醴泉瀼为甘露而其在人者是为盛德君子盖天地之至和也某愿节下葆此至和以幸一道某窃惟国家如天覆焘丕臣万方彼强者敌乃自甘于范囿之外愿天悔祸亦既犂其庭扫其穴而寝处其地矣然新敌挟方张之毒侵我边邻中原忧未歇也貔貅野宿万灶云屯使吾儒胷次有甲兵则鞭笞之易耳夫是以屈六辔而东之某用不敢荐闻鄼候关中故事某思蜀士惟无出出则器能政理卓然如诸葛武候躬耕南阳而天下事固已龟卜烛照于草庐中矣方节下以西州第一人入对延英漏下十刻盖上见谓晚也愿及大有为之时建立磊磊掀天地事业磨浯溪之石椽笔大书以传无穷某与拭目焉某尝攷彼部自唐僖宗时从朱耶赤心讨叛勋盖咸通之九年十年也朱耶赤心即五代唐庄宗之祖曰李国昌其后李鵶儿又以彼兵复京师则其鸷悍残忍于今三百四五十年矣事㑹之来无有终极百余载间灭辽灭金而今兹又将灭彼伏惟飞輓之暇所以讨论其故者详某辄赘言之以禆幕府末议某不肖似盖自去年之八月巳及戌𤓰代者每参差一至于此今所与代者又在岭以南迓人之徃几何时计当压境矣某虽旦夕去客其讵容简于祝某载以崇台岌案某视九霞飞珮天人也惟有屡息教条所及某犹觊趋承代与方提刑方秋崖某伏以梧风既秋以暑滋武恭惟某官皇皇麾节民以清嘉丹笔流春高厚申钖台候动止万福某敢斋宿奏记瞻遡使垣以冐闻于典史氏某窃惟天地扶舆之气钟禀人英负隂抱阳和粹流浃顾惟斯人爱助之意犹觊冀宣天緈金玉鼎饔一道幸甚某恭读国史见寛大之书为民而下者十八九未尝不叹曰我朝以仁立国期于无刑非惟万宇皆春沐浴帝泽而际天所覆罔有一夫之向隅者吾君之心其天之心乎夫是以揭节平反屈六辔而东之尧有臯陶好生之德洽民薰为泰平布在谟典甚盛甚休某闻蓬莱隔弱水三万里风引孤帆而去莫近翠云此某所以未能簸弄明月之珠颉颃飞霞之珮也然尝从荐绅大夫后知其琳琅翰墨搴秀瑶林使鞭鳯笞鸾羽仪万玉谓当朝元圃而夕崑崙矣緑绨夜下尚切迟之某闻惟兵与刑自相表里冦贼奸宄盖作士者事也班孟坚志刑而不志兵亦窃取之矣玉山藩辅一卒嚣讙禽狝而兽薙之无难者皇帝若曰公有甘棠在焉移镇燕凝将纷然骑竹马而迎于境何以弄潢池之兵为恭惟庙谟天运神化某以世禄得官一俗吏耳然雪窻灯火之梦未寒也身堕岭云之外衣屦瘴腥朝家怜其艰辛赐以班改自谋不审分邑万山间地瘠而民贫未易摩抚二天丕覆敢不件副墨以修告至之恭某仰止翠瀛如在璇极属邑令有屏息而已若以职事奔走洗手敬承代与王提举方秋崖某伏以金穉而柔凉宇未肃恭惟某官香凝清燕玉节于皇庾台靖严百尔宣冀台候动止万福某端拜为斯民贺某闻盛德君子者天地合气隂阳委和其神渊澄其德至简其犹觊凝情涤虑混和天倪使国有宗儒黼黻河汉岂惟善类之幸某窃惟圣天子膏泽㝢内如岁之春迺者下寛恤之书所以爱养元元者至纎悉也根蟊节蠧疏剔刬除当宁慨然犹以常平使者为重意若曰俗吏富国既而国富而民贫国贫而民亦贫矣其能均齐敛散以寿我宋千亿年无疆之命脉者其惟吾儒乎夫是以屈六辔而东之甚盛甚休某望紫垣奎璧之间荣光烨然占者曰是谓文明将有以鸿笔丽藻陶镕帝皇舒翘扬英金玉王度者出未几而皇帝御集英殿亲擢多士公时虽在第五而廷绅之相贺者曰杜牧之乃为第五人何为不廷魁也盖几年于此矣某惟有䖍仰某以世禄仕藐然一俗吏耳顾雪屋之灯书味固无恙而诸父词林之衣钵其牙籖之揷架者犹足以玉我为也迺碌碌不武落其家声断梗漂流堕在梅花关月之外仅以自脱法当班改而为县忝冐来此则气象苇然无以大冀于岭南聚落心之忧矣脐噬谓何某闻之荐绅大夫以为天下无可为之邑正使阳城复出亦付之六太息而已涤龟伊昉敢于告至之书而道其所然者伏惟节下加我献简公之勤劳王家悯我忠肃公之杀身不辱而施及其后人则幸矣某犹桑梓也辄私布之某埃壒贱微望蓬莱隔弱水三万里此非尘凡名氏所敢渎惟条教之及某也趋承代与赵判宗方秋崖某伏以霁景融春俶载农事恭惟某官殊庭怡逸愿天之情皇明受釐台候动止万福某斋宿奏记惟高凝幸鉴其衷某切惟天地合气隂阳委和其神渊澄其德玉润犹觊凝情涤虑混和天倪使国有老臣廉贪立懦则岂惟善类之幸某辱在子姪事尊有彞谓当晨省鼎烹昬定茵寝于此心犹以为慢顾惟爵一德一齿一兼天下达尊之三而某也卑且贱其敢以书疏之数为礼某闻士大夫养恬其馆逸想自闲门下之士则必称道裴晋公绿野之游与谢太传为苍生而起故事以致其归慕之万分一若某则以为出处无愧进退裕如使天下闻伯夷之风一洗贪竞其有补于世教孰多某窃深叹仰某试此巖邑不自意两考而余鼠技既穷百短呈露强弩之末如鲁缟何安得老先生一言为我鍼砭朝夕以冀某其书诸绅某幸甚辱与賛府公同寅亦既假宠矣天启佳晤乃今又得以秕糠之政累吾明府公雅好爱重夫岂人只鲤庭诗礼某实与闻之以口语心庶㡬自幸得以一拜灵寿之杖某䞇诇翠蓬之辑具严令判县禀函中矣某奚渎之敢茍有以教之唯所以命与南康游太守许子良某伏以明庶风来生意开动恭惟某官千骑春随惠气劘拂百神给扶台候动止万福某三薰三沐裁贽牍修属邑下吏之敬凛惧不敏某窃聆朱轓皂盖之东江头骑竹儿童懽于而声喜于而色莫不曰仁贤刺史之来天之所以福此郡也五世人浮岚煗翠间亦且开颜一笑相迎温乎其和可知矣某焉用赘某恭惟圣天子丙夜不安枕惟元元本根宅生是究是图谓康庐壤地虽偪小实朱夫子道化之邦数十百年间遗风余韵要有以继续是用分命我公移轮涖止千里之民幸矣敢再拜贺钦以某官当今文献家宇内之士翘首想望不翅泰山北斗之尊朝夕论思日月献纳皆上所注意以道得民小试儒效政平讼理不占以孚匪伊选所表为公卿丕展先正经纶之藴使天下知有乔木世臣顾不韪欤敬重拜贺某无能为役早得从文肃公徐先生贤父子㳺迨今在门人弟子列毎聆议论人物未尝不推名门为斯世冠冕某所愿观贤人光耀闻一言以自壮者有时矣低头吏鞅几负初心乃今何幸遂获备太史公牛马走引领下风此生不虚矣某为吏非才辱知诸老先生望外脱选亦谓得百里地或可少行其学道爱人之志前年冬到官适承弊壊垢玩之余逋赋纠役嚚讼谩不可訾省而促中小性又不习为耐眶劬躬单力为之爬梳徒有好尽之累竟亦何益县官分罢去久矣台郡廉其无他既寛儆之又从而褒扬之用未满讁敢谓际逢又得事道德宗工奉令承教非造物惠硕而何语心自夸距跃三百某俶贡贱氏名非文莫之输冩何敢以庸谬废袚涤簿书之尘课俪语一通百拜持献击辕鼓缶于黄钟大吕之侧惟唐突是惧某仰首云霄珠联璧合祥光炳炳然知为德宇之符不敢僣躐申问敬奔奏后先属令贱也约束颁下无敢不恭与南康守游寺丞余总领某窃以巧云障秋明河炯夜伏惟某官易地分符初令已熟神百其相台候动止万福某惟建邦选侯眡印朌教在江山清絶之境拥堪舆滋至之休不暇賛祈居然泰定世俗赘请宜用畧之某泝流而西徒积扬澜左里之思真可望而不可到也自朝至昃恨肉乂某钦以某官鸳班才彦龙扆眷知上雍冯狨合在司马吾丘之列半铜佩虎何止信臣杜诗之俦微发凝香画㦸之吟健赏擘开青崃之景席不待煖纶已随朌甚盛甚盛某东淮饷领虚老周朞北阙敷纶滥陞汉省辞不获命惧浮于荣无非余映之可依更虞善后之当力尚期厦广以迄玉成拜叩拜祷某已办谢襞遽枉华牋粲然横陈虹烛元傺焚香䖍受庄报有彞又负潦卤之慊耳等惟体鉴某伏恐京口使令惟命是恭与缪路钤方秋崖某伏以韶风已暄丹荑成緑恭惟某官肃将戎旅于穆和旌休有冀宣台候动止万福某谨歛袵以贽名氏某雅闻姓畧为国虎臣调胹鼎饔必有踊跃后先者诵黄庭二景之章稽洪范五福之畴某何庸赘某与东加士友潄瀹芳润者有年独执事䄂司马穰苴之书小游塞上虽声光如斗欠此一识毎谈当世隽杰某岂胜驰敬某闻之荐绅大夫以为瑶林骞秀妙墨琳琅圯上老人乃以一篇相授受于夜半囊兠㦸纛长我魏师此固在旦夕间抑灵砂圭刀换骨仙去又将泛八月之槎间讯广寒之玉蜍也某敬竚某家新安万山之底退然一腐儒耳虽魁漕闱冠别省擢甲科而此区区者何益于世异时请学士赋诗脉退此贼政恐不满高明之一笑某尚其勉之某遡风醉亭飞无六翮大梱不知其无似留画帷筹毛锥子安用哉实深感叹今幸得请其相从于林霏巖瞑之外有日矣惟玉帐严靖俾二三子得安意于学宫即某受赐某向者辱洒翰先之开阖一再谨件其感且谢者如左九霞飞珮寅想郁穆翠蓬此有刋委敢请与李司户方秋崖某伏以苹花风老寒入雁声恭惟某官式对皇明元穹委贶台候动止万福某谨三肃以复筦记者某观頥之象切以为吾身自有天地所谓五鼎芍药两箱氍毺者抑外也敬畧某闻执事声在楚东久矣春风辇路天幸辱分氊题之晖墨妙琳琅落我襟袖假其叹矣有懐玉人某惟士方穷时望一第意其跨元圃登崑崙也而事有大谬不然乃今知耳如执事孤锵文响手拾汉科今几年何始为穷边户曹掾则某辈龊龊者其寘之勿复道某谓今三连越在边鄙抑圣朝旧服也休明之世犹使蛮貊衣冠而忍置吾赤子之涂炭乎然则屈之民版愿无鄙夷某癯然一书生于幕府无能为役借筹帅屏安用毛锥子为塞草秋黄边事孔棘如吾徒者要当束之高阁请竢太平何以教之某敢不绅佩某伏想年家尊大之婘郁穆翠蓬如有骩役于芜城唯所以命代与浦城鹿宰方秋崖某伏以秋云逗雨桂壑香寒恭惟某官仁洽雉郊琴意阁暇元穹钖羡台候动止万福某敢不为里父老贺某观頥之象曰山下有雷以山之生物而雷蛰之则根荄芽甲怒长而拔起君子盖不独以自养焉养其身以养人某犹愿少加之意某比读除目切覩遄飞凫舄临吾父母之邦和气先驱山亦翔舞汉制郎官上应列宿出宰百里其委寄至不轻也闻之东西行者宓贱之堂昼帘閴静而耕雨之蓑荷月之锄皆自得于歌谣之外某旣稔政声矣某自儿时闻宻令为三公故事此固近世无有然延英晓殿鹓鹭雝雝琅珮琼裾在帝左右如公辈盖已简注凝旒矣孰谓玉瓉黄流之醲郁氷壶朱絃之劲清迺犹未在钟吕间耶式遄其归仪我班着某徃年官越幸甚辱在寅恭代庖秋曹又忝交承之契一间何濶盖自前之岁贽讯以来今兹几缺然雪溪之舟兰亭之褉未尝不堕清梦也某倚笔飞趋某谬庸无似试邑穷山之间民贫岁饥百短呈露亦惟畴昔教训无斁无忘今幸已书满代者来暮去心已驰然犹未知下里门之日也田彼南山吾实受㕓焉岂无他人莫如我契旧某窃以为请某寅想仙蓬之聚兰玉因依燕此佳凉多祺蓁彧未行有骩颙觊刋垂代与姚判簿方秋崖某伏以麦之秋矣风日清微恭惟某官舆卫在行启处嘉靖台候动止万福某敢不为前驱贺某切惟吾身在造化之囿不息则悠久自强则精明此子素学也惟跋履劳勚某犹觊于鼎饪留情某闻之孙子严其言曰高士不为主簿而大夫君以寳为可士安得独自高某意此公栖身枳棘间而胷次之萧萧者超然尘埃之外矣伏惟执事以劒津之光寒乃惠然辱临之继自今英材馆增九鼎重矣某谨拜手延竚某尝与有识共谈天下士叹科目之陋以为重厚典刑如执事者其落笔为文章犹能掞国之华迺独屈之南廊试耶或者天将大其声名如董体仁故事则黄阁紫枢无不可者某盖已诵言于甲椟矣某思昔夜窻之诲如信宿耳栩栩清梦笑谈琅琳曾不自知其几何年矣试邑青山之县𤓰熟而不得去意者天之所以惠佳晤也前辈老成人必有苦语以相鍼砭某肃襟竢之某为邑长于斯今始五日京兆耳不图谦下俪翰相先谨条其所以感且愧如书然不能詶执讯者万分一某其知罪某寅想九霞玉辑郁穆惟嘉百尔委条式颙刋晓与赵仙尉方秋崖某伏以一雨勒寒花事未竞恭惟某官仁声先路民舞以歌台候动止万福某敢不引领某维柯台山水妙天下真仙所故家凝英育竒多为赵玉所几为鼎茵少留意某读国史见先正赵清献公正色立朝至号为铁面御史未尝不歛袵三肃思见其人而不得思见其子孙乔木蔚然惟有瞻敬某惟台座黄钟大吕之函和清庙朱絃之劲直酸寒溧尉小屈矣意者云入古㕔攻欠孟东野诗耳鸂鶒飞下君宁肯留某田家作劳晚事科举抑区区者适为祟牛衣犹温啧有烦言归寻月鉏舍者争席如使村无犬吠某与受其赐某见苏长公道清献公居有溪石松竹之胜东南高士多从之游意甚慕之不识他日辍耕许从容梅屋听话故家遗俗否某用敢以其名闻某窃想羣仙天飞环珮氷玉某氓也敢僣兴居翰苑新书别集卷四翰苑新书别集卷五钦定四库全书翰苑新书别集卷五札子谢张参政方秋崖某伏以金秩序玉宇旉凉共惟某官衮绣聨辉钧枢对掌圣神睠倚穹垕给符钧候止万福某熏香端拜寅控忱悰仰祈鍳詧某切谓千龄庆㑹一徳交孚保合太和缉熈景福寳躬勺令有喙焉容某谨屏息某恭以某官以正学结睿知以清猷仪善类间两社而为辅持衆美以效君舆望具孚天允穆谅九筵之莫玉领百辟以奉璋遂正元台溥绥緜宇某加与旄倪拭目以登平某烟雨扶犂凄其七稔小夫竿牍何从尘滓黄合之邃迺若泰阶华晖被于品彚倾翘寸臆宵寐以之某梦冷钧天拙甘农亩叨恩偏垒偶缩戍期抗请丐祠趋行有命嘘枯知自挈累遄征谨䕶本根兾殚驽钝唯是狷姿寡合弱植易揺尚倚焘容庻几尺寸某勉思称塞誓有捐縻某犇奏征埃以八月四日恪祗贱役隃詹光范摧谢何繇谨缉俪辞輙鸣悃愊辱赐粲掷亿秭为荣某仰止紫府邃崇霞裾缥缈仙凡夐隔诇问匪恭恐有骫驱拱聼札下谢丁枢宻前人某伏以金颢平分碧虗如拭共惟某官弥纶天縡施转斗枢明睿睠慿穹示恊右钧候动止曼福某薫芗端笏寅控悰忱仰蕲委鍳某切谓明良千载庆㑹一堂玉烛四时笙镛庻彚頥珍葆粹无待赘云某谨屏息某恭以某官以粹亮结主知以和平主国论粤仪两社宻賛九宸嵗闿寳稲之祥邉献红旗之㨗风俗新媺纲纪赫张竚陟钧衡贤于夣卜某虽笔陋墨凡尚能赓一䕫一卨之颂某牛背夕阳凄其七稔分严礼絶之地何从以咫墨尘滓廼若泰阶六符辉烛动植某倾翘寸臆宵寐以之某夣冷钧天拙甘农亩叨恩偏垒偶缩戍期抗请丐祠趋行有命嘘枯知自挈累于征谨䕶本根觊殚驽钝惟是狷姿鲜合弱植易揺尚倚帡容庻迯旷戾某勉旃称塞誓有捐縻某犇奏征埃以八月四日恪祗贱役隃詹光范摧谢何繇谨缉俪辞輙鸣悃愊辱赐电粲亿秭其荣某仰止紫府邃崇霞𥚑缥缈仙凡夐隔诇问匪恭恐有骫驱拱听札下谢林中书方秋崖某伏以序正金凉浮碧宇共惟某官禁叠绶从槖彯林缨神圣睠慿穹示棐侑台候动止曼福某寅只墨申控寸忱仰蕲丙鍳某切谓弥纶词掖运动化权隂凝阳龢孰出吾囿寳躬勺令请祗为繁某屏息某仰惟某官鸿笔䴡藻陶镕帝皇舒翘扬英金玉王度盖肩欧苏而辈韩范者厥今穆卜吉辛合宫展采峩峩奉璋显相熈事将繇内相正位东垣黄麻告庭巖詹丕耸某尚切迟之某牛背夕阳凄其七稔小夫竿椟不敢入帝城匪嫚也廼若泰偕六符辉被庻彚某夙宵詹遡瓣香勤卷某梦冷觚稜分甘农亩叨恩偏叠偶缩戍期丐祠弗俞趋行有㫖嘘枯知自挈累于征第揣狷迂若为称塞尚祈容焘庻诡豪分某临楮及兹负芒甚某犇走征埃甫祗贱役摧谢之愊躬叙何繇僣缉俪辞唐突兢惕辱赐粲电亿秭其荣某敬以蘂珠缥缈琼佩缤纷仙凡夐殊诇申则躐恐有驱册拱听晓攽谢邵给事方秋崖某伏以金颢秩平碧虗澄爽共惟某官望尊执简宠垒批纶神圣睠慿穹示给卫台候止曼福某寅蠲只墨申羾寸忱仰蕲委鍳某切谓地峻螭头班聮鳯沼清光罙近冲气为和勺令玉躬无俟于祝某谨屏息某仰惟某官以粹举结主知以魁望仪朝序顷跻𦂳路偹罄党言遄陟清涂就颛论驳才足以制国事经纶之本识足以灼人才消长之机秩祀吉辛肃雝显相䟽恩旁午只天中枢羽翼瑶圗芬芳汗简某枚举盛事某分席鸥沙七其稔矣只字不敢入帝城分也非嫚也廼若柱史一星光连台斗某与樵牧旦旦詹依某梦冷觚稜分甘置散叨恩偏垒偶缩戍期丐祠弗俞趋行有命嘘枯知自挈累于征正愳狷庸若为称塞尚祈容帱庻诡豪分某临禇及兹负芒𢥠甚某犇走征埃甫祗贱役权谢悃愊躬叙何繇僣缉俪辞唐突兢栗辱赐流电亿秭其荣某敬以蘂珠缥缈葱珮晶荧仙凡夐殊诇申则躐恐有驱册拱听晓攽谢章直院前人某宓以金天云澹古桂龡香共惟某官雉监跻华鳌䨾垒绂清宁拱侑台候止万福某谨斋明盛服羾忱于典记者某谓羽仪禁路只尺天光嘘呵奉龢何迪匪吉闲珍葆粹有喙奚容某谨屏息某洪惟紫皇聿新治化号令风雷所以鼓天下之动玉堂挥翰手匪魁垒愽硕谁宜为某官雅望瑞时懿文华国横经资善懋绩缮工简在渊𠂻笔宣帝泽合宫殿壁法驾执縘内相跻荣槐㕔增重某尚切迟之某牛背七稔絶意人间只字不敢入帝城分也匪嫚也迺若穹躔䴡天辉烛品彚实与樵夫荛子同一詹遡某狷介不耦分合投闲㤙予偏州偶然缩戍亟申祠请叨㫖趋行驰驱服劳嘘扬知自第虞踈拙靡称循良王所有贤海内蒙福某知免矣某枯莎寒蛩讵应輙溷韺韶之奏然舍是无以立诚流电赐烛亿秭其荣某仰止庆霄缥缈仙珮缤纷敢賛而弗敢问属有骫拱俟晓攽谢朱殿院方秋崖某伏以颢金秩序鴈背风髙共惟某官肃立副端兼荣邃幄九宸眷倚三极拱扶台候止曼福某寅蠲咫牍庸控寸忱仰蕲闗彻某切谓豸冠穹峻鹭羽髙华清明在躬寒暑受令頥珍葆粹无竢诵言某谨弗敢渎某恭以圣天子厉精责实以新内修外攘之政迺得冠伟光明之彦跻登龙墀以植纪纲某官以至公汲善类以直气纠官邪开张时雍坚凝国纶吉辛相祀奠玉熈成独歩班心径颛朝面某尚切迟之某牛背夕阳凄其七稔帝城书问何敢昌驰迺若英躔䴡天有目共覩某与樵牧旦旦倾翘某梦冷觚稜分甘农亩叨恩偏垒偶缩戍期抗请丐祠趋行有命嘘枯知自挈累于征正惧狷庸莫能称塞尚祈帡焘傥获璧还某搦管及兹负芒𢥠甚某尘土装懐已祗贱役摧谢之悃躬叙无繇僣缉纚辞唐突粲电辱赐覧掷亿秭斯荣某敬以九霄缥缈羣玉晶莹仙凡夐殊申诇为躐恐有驱䇿拱听晓攽谢谢右司方秋崖某伏以金秩序风露旉凉共惟某官综理都曹弥缝化轴纷其吉卫台候止曼福某谨熏香雪颕羾忱于典记者某谓晋跻台佐客近天光补衮亮工助鼎和味实躬循彛贽矣某奚敢渎某恭诵绍兴英主睿训曰都司学为宰相者也某官乔木之家猗兰斯馥登庸衣钵厥有亲传学之素矣廼今理内御外纲领中书开忱布公权衡宰路帝嘉乃绩法从资贤伫践世官以辉先烈某尚切迟之某犹记泰阶六符委照三十二莲峯之地玉川茅屋家被华辉虽踈逖已来只字不敢入帝城而日与樵牧咏歌棠爱今如昨也仰丐矜体某狷不通方泉石七稔一麾缩戍亟笺祠廪上未忍弃有㫖趋行絜累于征祗役云俶行所幸玉季旧㳺善化有可取不矧庆云英露辉覆而润泽之乎某知免矣某寒落凄蛩不当以紊韶濩然舍是无以立诚流电垂灼亿秭其幸某仰止琼楼玉宇云气髙寒诇问为躐属垒骫役惟命之共谢大帅制使陈留守戴象麓某伏以矩令平分金天爽豁共惟某官帅垣山立宫钥穹严华夷具瞻天人森衞台候动止万福某三熏九顿东向百拜㓗蠲泓颕裁书申谢于星鬬之下鍳在为荣某初筮惟谨副墨嗣申仰惟天以一世宗劢相我国家道义养浩精神折冲福禄无穷与国匹休嵩髙烝民之诗某卷卷瓣香䖍祀某门墻旧吏里社寒生兹者恭承使阃驿遣邮筒于此月十二日夜戍时逓奏牍一通举某堪充陞陟到任使某盥手剪蜡焚香启缄亟拜亟受铭心感佩当已谨具公状申闻伏乞台照某尝谓荐举良法古者以为陞擢人才之阶后世反为私狥人情之地取士不观其实绩随势转移荐人不攷于平时取决左右从古如此非今而然恭以某官诗书元帅人物宗师布公道开诚心不存形迹举贤才赦小过旡弃踈㣲收拾时髦于袋箧之中攷核实能于履绂之际有所誉者得于己试心乎爱矣不以为遐悉出精神心术之感通不容文字言语之干请所以至㣲且贱如某者亦蒙甄陶曲赐收録希旷之遇今古所旡感极肺肝㤙生骨肉某无任忻愉激厉之至某九年学制五技告穷寸歩跻攀迁乔敢望末涂难阻息肩旡繇赖有此天特为之地秋风万里既首腾一鹗之飞春日载阳又诈信尺蠖之屈何修得此欲报若何自此愈当永肩一心一以报国家一以报知遇虽糜捐不避二天在上幸鍳临之某素知先生以公道荐贤不容私谢某心以直道事上亦不敢效尤苐称谢有礼不可虗短启贽诚芜拙拘不腆宗匠一赐覧掷荣幸万斯某揆分崇严不敢僣申崇鬬珠星列纬之恭庀职㣲𦕈又不敢请约束驱册之目惟有勉修职业以期无负师门夙夜匪懈伏乞台炤交事谢江提举牟存斋某伏以桐奏徽薫梅收余润共惟某官使叶望重郎署班髙九重傒来三灵助顺台候起居亿福某寓忱觚牍申敬籖曹淟涊弗庄婴坫是惧某诇省之彛前列攸谨属薫絃之初奏谅铃索之多闲愿冲毖于泰和用叨服于休宠式推家学以显儒庸某钦以某官以古人心为今世眼抉开宇宙千年之秘天相鹭洲拈出江山一叚之竒人钦鸿笔端系人才之气脉实为政化之精神英荡辅函周爰咨度兰香盈掾趣奏明光如闻黼座之深知又在玉堂之儤直少需出綍式想缙绅某逺㳺谩赋近戍已濒衣裳主晋国之盟常遵坛令璧乗假虞人之道已视篆文虽拘涓选之辰尤切凌兢之惧幸怜来绂蹉跎之迹太展锦衾覆露之私告至之初抒忱以既某以贱事贵岂敢简彛因文见情具严副墨谨以下俚巴滛之曲奏之中天韶濩之前批笔之间汗颜可掬倘蒙矜贷实所恳祈某敬问尊公某官共惟幙府髙华绣綵辉映云霞缥缈之集风雨怡愢之间偹福所覃真乐有味某伏恐道涂或有委使力所得勉敢不敬承翰苑新书别集卷五翰苑新书别集卷六钦定四库全书翰苑新书别集卷六札子代回何侍郎方秋崖某伏以緑隂清美云助麦寒恭惟某官㦸卫靖严民以嘉赖上帝宥宻台候动止万福某谨墨笔以黩燕凝之暇某观頥之象乃知一身之间自有宇宙爕调妙用盖与造化者同功约而归之则不出于鼎饪外某敢愿戏下少留之意某惟经济之学尧舜吾君宻勿论思不当一日去上旁近也常为郡虽离天才尺五抑何至骑麒麟翳凤凰而辱临之寸懐春风物物生意东西行者诵袴襦之謡相踵某敢寄声为父老贺某每谓皇上厉精如汉宣帝而嘉与诸儒论天下事左臯右契绅佩斤斤万玉之班盖已极一世之选孰有画治安䇿如贾太傅而乆外者耶宣室竚思闻已趣四軰召矣时事孔棘愿为上痛哭流涕太息而言之海内其受赐某冉冉将老而嫠帏之忧丝棼顾瞻江山有嘅其叹緑波黯别曽嵗月之几何皷角相闻仅隔此一衣带水然赤白嚢羽相及一书亦未暇也戏下不督过之而相问劳如此某敢歌伐木之诗以拜某四年淮阃鼯技已穷敌为封豕长蛇荐食上国天不悔祸岌岌然自危之丐骸之章凡几上而几郄矣同舟遇风之时中流一壶之赐某不旡望某伏想蓬翠之集佩明月者天人也某不敢问起居状而请事于将命者代囘王都丞方秋崖某伏以梧风已秋碧宙如洗恭惟某官银莬有伟偃䕶龙潜天棐靖共台候动止万福某谨寄声为南州父老贺某惟寳婺之秀扬光斗牛䔍生儒英栋干吾国敢愿采明堂月令以爕调一身之隂阳山川百示予曰有先后某自㢘车使江上尝得属櫜鞬具鞾袴以迎候于风涛浩𣺌之间不自意一世伟人乃能相与握手出肺肝以共谈天下事忧国之泪衣襟尚寒某时则目送归艎倒指奏事榻前之日想像上问江防利病使者聚米为山谷处应荅如响天颜喜动将以安危二柄付之不谓事乃有大谬不然也抑古语有去不难无以见君子某试尝谓武夷当天下胜絶处而西山老子之阙里也都丞以衣钵的𫝊拥麾其乡孰瞻孰仪有像在堂然则以诗书泽斯民者盖老先生之枌榆而贤刺史之甘棠乎幸少安之天子有诏某䑕技穷矣旡以分上顾忧于皇丝纶班我端殿亦安知先翁十年邉𤨏盖身后始得之岂其不肖之孤克迈前人之宠巽椟行得请敬避贺言之三舍某伏想㦸卫飞琼之佩郁穆仙壸踈逖者不敢僣起居而惟请所条委者代囘蔡緫乡方秋崖某伏以春袭仲阳雨寒犹峭恭惟某官緫司舆赋宏济中兴神扈辑谐台候动止曼福某谨三肃以拜将命者之辱某试尝倚平山栏槛望治城在烟雨有旡之间未尝不喟然叹曰长江天堑有管夷吾在焉山君海王其必为吾国寳之某是以有节宣鼎食之请某惟宋有天下三百余年于此矣圣圣相授共守一仁雨恬春熈乃有孽芽其间者敌负戎马足併吞穷荒封豕旡厌荐食上国遭时多事至以馈饷劳吾儒宗然中郎礼乐之家名父文章之印使之从容帝所谟明弼谐蠢彼裔夷必将相戒以毋生事开邉隙而奚南牧之敢某日望之某闻李牧之守鴈门匈奴不近赵邉者十数年盖老熊当道之势如此今兹谁实颛阃而淮流上下草木震惊西援肥河所谓奉漏瓮沃焦釡不足以喻其急敌骑宵遁亦将士之劳耳书何力之有焉忽奉诏函授以大司冦印绶再上免牍期必得请而后已有来庆问某避之三舍某限此一衣带水鴈云杳茫江山愁予嘅其叹矣顾今人物寥落思济囏难者能几人举眼而视八荒愿承下风以请曷日佳晤顾所懐某维缥缈楼居者天人也香深翠水九霞飘萧燕及崑台同一禔福某邈在邉鄙何当敬奉使令鞭弭以须敢告执御囘赵寺丞方秋崖某伏以麦之秋矣风日清妍恭惟建牙于藩宣布寛大天人闿怿台候动止万福某涤笔沧浪之水挹萝月而写之惟清某私切惟念郡刺史佩二千石印绶绥宁一邦而某也带笭箵于鸥邉卧袯襫于牛下则野人也奚其茵慿之敢问某屏废林壑且十稔于当世士大夫遥遥乎蓬莱之隔弱水也然碧宙寥泬月明在天林密山深亦被光景某盖尝㵼浩露而搴长风矣某惟执事先生家有周公之履舄庙有山甫之鼎彛其气吞余子而盖当世也退然素士方且与枯藁为春风以幽隠作皓月此其尺度未易量也是以有衮衣兮无以我公归兮某未敢以诵者邦人之私耳某穷老不学所谓悻直而无涵养之功径率而无矫楺之力岩居穴处化为猿猱政坐鬼擘口耳天所以与我者如此恬然安之山北山南挂书牛角而读某与受其赐某旧常学氓事大夫之礼矣遣一介之使奉咫尺之书迎候前驱唯所进退者此其常也乃今负罪引慝潜幽而伏深固不得与荐绅比率然以名闻恐执讯者之斥其黩则林慙旡尽而涧媿不歇也某如之何而可某日与芸夫荛子安乐耕桑切闻寛之一分折劵而捐之者动为緍钱数十百万相与賛叹诵言爱民抑不知其能下士又如此也何物小子鄙在山林不吾书而吾先之非自学问中来不我怒亦不我屈矣某拜手书诸绅囘冯提刑方秋崖某维春以雨霪农事未竞恭惟某官以书平凖民所宅生笃棐斯皇台候止万福某谨拜手修名于典史氏某闻康庐天下胜处生其间则髙者为隠逸又髙者为神仙不得独当竒也必有提一笔福苍生者飜然出此山中咨尔山灵其敬乃职某维天方祚宋所以眷命用懋者政在屡豊年一诗耳故虽百脉皆病元气犹存此执事者髙枕而卧也乃嵗比不入民方采西山之薇岚翠轩窻岂公独乐时耶鲜于福星为尔一出自江以西某何幸某尝切有叹谓何蕃为六馆诸生时声名已猎猎北斗南矣一经科目卧余子百尺楼下使骑麒麟翳鳯凰而上顾独不得与上界官府等伍耶时来则为之宁不我与某儿时学于里之东臯识厚斋癯然山泽之儒也壮嵗仕于淮浙之东西识二季轩然湖海之豪也于名门独不见最良白眉耳假守来此则已掲节而西尚徼福贤父子令兄弟间惠然教我某与世少可所至赋归去来始裴晋公督九节度之师择廷臣自从而某在其选莫之可以雅意本朝也至然后请置散造化者不得已出麾郑公之乡嵗月几何不自意及惟爱其桑梓以施及其谬守某知免夫某惟霄汉之台氷玉之御非踈贱者所得问起居何如也若此山之左花右竹则䕶眎旡敢不谨囘南康太守㳺寺丞赵松壑某伏以朱衡云杪红镜开炎恭惟某官双旌有华五袴流咏閟昭显相台候动止万福某谨濡子墨祗复主籖首几纡省某如左之仪饰矣载惟良二千石福十万家福之所基歛于身者可知矣调氷紾绤之请敢得以畧某耳饮霆声不知几氷暑未酬轻封万戸之愿斗山仰止实劳我心巧縁有开朅来饷道获缔寅盟遡风不觉屐齿之折某仰惟某官人物粹㓗玉壶氷清履行孤髙锦亭栢古蚤以正学敡于明时振武鹓鹭行乆缔冕旒非常之眷绩凝棘路荣剖竹符地重瑞阳式𢎞蕃宣之畧简静平易铸顽成仁革珥笔之浇风乐耕耒之常业山谷所赋今亲见之伫膺玺札之褒入继槖班之武某处奉珎祠正便苕溪盟鸥之趣误恩下逮畀以东道饟事之重控辞弗获冐为是来司存赤立事事筑底凛然未知所以为淑后之方惟兾轸念同舟共圗叶济鄙免旷戾徼福孔多冯禇宣心矜体是幸某方圗染记以露谢忱俪玉骈珠首厪委况拓棼控酢厓约一莞为荣某皇恐申问黄堂羣玉之辑伏计一和所召百禄是遒赤栁骫需供俟攽晓囘㳺太守赵崇洁某伏以秧畴足雨荷屋唫风恭惟某官森㦸凝香十同自化三极炳扶台候动止万福某九顿此首蒇籖房之敬肃丐訾省某闻之司牧民者吹之喣之拊手摩之不专为一身计也区区饔寝之祝故得以畧某畴昨深耕栝岭幸甚获与白𫝊草堂賔客之数甘棠勿翦至今与里中儿和习之盖十年犹一日也古之所去见思者其谓是欤某仰惟某官亲接伊水一脉之𫝊兼备孔门四科之美行鹓序鹭朝望岿然展骥冯能民庸借甚江西道院暂借汲重卧治之选所表为公卿有地节之故事在某习闲成癖荣望已灰误踏班行荐更玷葛容䑓何地宥府何曹以若人而居之其非据也甚矣厥有药石之诲愿无金玉其音夙託廛氓必蒙矜念某尺笺申共寅之谢礼也软红眯目遂堕因循璀璨双缄恍从天落情文谦缛若施之事大者然凛弗克当永以为好斐兮占报不敌所蒙其何适非辠某粤轶加拜申敬黄堂星聚翠阆云深繇里暨邉储祥汇祉是间委役无敢不恭囘南康㳺太守饶左司某伏以夏至纪月巽二迎薫恭惟某官画㦸更新条教简靖环境欢舞台候动止万福某辄驰尺书为两州之民折𠂻归留之请某惟五马所次百神洋洋易地皆然旡徃不利饔綵谬敬可畧某恭审自天易镇诹日临民两贤交驰千里胥庆仰惟某官早出惠利夙丝讲闻其应物也如止水之无心其布政也如阳春之有脚拟㸔三峯之秀却从五老之㳺其在康庐号江东神仙之郡则近道矣盖河南髙第之家足光前修耸观后効某乌㡌黄尘辰入酉出闻有书函自浮岚暖翠中来者亟拜亟读谦光烂垂六俪聨珠何为至我细绎不称卷锦以归某力已竭伎已穷但欲从君问青云白石之趣既非强助唯唯奚禆行复引吁天之䟽某伏想金芙蓉观中烟雾怱欝亭亭玉立香逺益清不成亦福某恐有委于修门岂旡白鹤飞来之便囘判府㳺南康方秋崖某伏以菊将秋老鴈带寒归恭惟某官风熙雨濡润泽千里神比天同台候动止万福某薫祓素书以复将命者惟中㳙史所裁某闻参同一书子朱子尝加之意造化有炉果身外事乎身钦惠于一方福也輙歌鲁侯千嵗之诗以送之某敬以某官丹山碧水之所储与胸襟洒落益以风月再分之而后懐太守之章也近舍樵城逺易庐阜岂王渊三崃非有武夷曲二之清香不足与于此欤马鬃一滴愿亟霈之紫槖青氊将探手可复某移郡而与郑乡为隣一幸也得替而有名家为代二幸也幸不及者交臂失之不能亲儆紫马而已虽然未一月而两荐名氏何幸如之某技短才拙视英游非觧先着一鞭取樵所弃竹马姑曰塞上翁毋失可矣居前诮糠粃相倚媿兼葭每三复欧公语则成山无一事可告某平时则谓栁子非以抽对为巧也执事者耻之矣对秋风之破屋而懐广厦独无杜陵之叹欤眼前突兀恨不身化为云某惟堂堂大婘森列乎云阶月地之间尊穉序列何福不除至于覊靮所从尚以诲之鞭筴为宠回隆兴谢府教方铁庵某冬行逾半阳欲离潜恭惟某官宏开綘帐絃诵洋然灵脩相只台候动止万福某噼一牋以酬先施伏祈鍳在某望斗牛间若有閟其光者岂非文星至而引避乎吉耀实从靡祥不舍何以节宣彛祷为某乙亥冬握手钱塘各携一逺坎归计前日事而转眄七霜已堕梦境若倒指而推团司齿拜之集又梦之夣也江乡比肩机縁岂偶寻春隔面断不其然某恭审来司鲁泮实主齐盟尊年丈文雄行粹少有大学声壮而两仕非儒官不就其必有乐乎此府庠之外又有湖堂然在府者曷尝不谈性命在湖者曷尝不语科举㑹其归而导其入师儒事也领䄂成均教亦如是请以今卜某䕶漕篆至宜春留百五十五日侧聆贺上之期不得与诸客俱者势也今与其长俱还矣迂踈拙僻无补幕画不复自言执事见之矣见而不以教且告仆将得以有辞某兹领诲汗有俪语焉若施之素昩者踌躇累日不敢不併酬幸勿哂其拙某端拜申问年家大眷恭惟福英禄华耆孺演迤既晋㑹矣何敢请具文委回黄机察方乌山某伏以清和之月新暑已祥恭惟某官政学夷犹华问甚伟相维未只台候动止万福某薫祓柔讷仰复谦施伏几詧省某闻佳士胜流所至有碧纱笼拥䕶复虽居尘土中餐沆瀣跨冯蒙自若也茵鼎彛恭毋庸翋食烟火人语某敬以某官名家之英士林之秀自当䇿足储华超取显美䄂手未试诸公爱之若琪璧然陪珠履之上㳺列翘林之重客固其宜也一閧之市不几委竒寳于道旁乎然府公今代鉅人其所识察选择当有意义得非欲借玉雪以一洗湫隘之尘耶扶揺在望谅非淹此留也某钦祝某耳饫香名浩有嵗月山川悠𬗟瞻际旡从不圗一朝得遂平生慕用之意执鞭为御固所愿焉如之何而勿喜某兀兀穷年弊精神于萤窻雪案问其所得者皆虗名而不切于实用以格分教市井屠㳓之軰皆足以得之政尔偶然不足贵也惟是触热一来得与公等完交论文何异濯清风而沃冷泉寂寞中独赖有此耳良朝暇日不鄙过从忘形到尔汝相与同襟期少陵郑老不得专此乐矣愿望愿望某行役及境方闻执事太守㳺子兹揆分不敢以姓名自通先施堕前不敏愧罪渉笔以谢略其文而取其意足矣某僣易端拜申问随轩珤眷伏惟由堂徂序均介休祺闲㕔有可备委令者敢请囘本司吕运管方炽庵某伏以轸之方中氷霜稿野恭惟某露祓首涂先声敷鬯江灵奔台候动止万福某三薫九顿晋记于主书者伏祈钖擥某观飬生之经多矣而揆时韵序则自吕令出宜採当蒙之説顺阳气之生充其身之和散为一道之和某也賛而不祷某恭审天綍中颁星轺上介賛百万计之娩画沸十一城之欢声仰惟某官材名当世少双阀閲中朝第一与国终始者几相倡道东南非一人丕扬贤声绰有伟绩合阶而上尚迂此行谓西江观风之王人乃吾家丽泽之髙第将见宾主谈笑之顷少行师友畴昔之言尽展宏施要湏显擢某少之日知有两申公家世矣稍知读书惟太史是朝是夕近逰江乡又知筠有大愚叟一叚话今又得其玉委如执事者非惟既见之将日趋走其旁观瞻典刑叩请源委大喜过望某一官十五年冷官之考三闲居之嵗乆啜菽亲旁与世不接十月三日又见其身之为计属也一长一短徬徨四顾祗事之初贤车适至惟入公家则有使长入私舍则有亲长均之事长若父与兄仅见迯骂俾得视梓人之色执兹役而趋以底于成如我元僚之赐子弟有请长者宜许之某切惟迓骑遣行之时仆也未至一牋燕贺不得与同列俱至既也又不能专价而驰隆施行之珠至侈甚牵课庆谢不敏不工併二罪而责之夫奚辞某晋越加拜后问行轩珤聚自天钖羡河汉旡极恐有委役请于前驱回司马司理方乌山某伏以南风之薫槐昼清润恭惟某官候骑鼎来平反声沸吉卫鳞袭台候动止万福某熏祓柔讷奉迎先驱伏俟裁幸某仰惟名家伟人游戏官辙存养于潜虗得法出入于通鑑自随世俗茵鼎腐辞某无所容喙某恭审𤓰期熟戍李掾趋行吏民欣犴狱之清台郡傒家贤之至伏惟欢庆某敬以某官文武渊源之所渐濡器度才识之所植立自许簮绂便是地位中人屑二州县似不惮烦意其重厚难进谦晦不伐盖家法也朝家谨于庻狱非格髙者不在此选俛于一得非于门愈大之兆耶亟通金闺还赐寳笏某尚几亲见某半生景仰闻家不在儿童走卒役山川寥阔亲炙无从不圗以文学掾获尾英㳺见未见闻未闻将自是如谓戸外之屐不折者非情也日夕倾企某一生肮脏寡谐尤不晓场屋举子捷径亦不失一第再青家氊忝倖甚矣倚席止一年有竒骂郑䖍嘲邉韶之声幸不到耳然自揣瓠落决非可以追时好取世资者昔者先正其于待人处己事君立朝具有本末闻孙是以谳议之暇某不敏尚愿有请于下执某僻处空山与时邈不相接忽闻前旌压境亟课俪语自通姓名定落人后震掷而原省之某幸甚某揆分尚新不敢僣申随轩眷聚福履之问伏想辙迹所迎茀祉骈蕃新治恐有委令某不敢以冷官为辞回赵知録方乌山某伏以囘风痴云商量欲雪恭惟某官纲纪名都先声载路清宁显相台候动止万福某熏祓竿牍仰闯贺床伏祈詧省某钦惟天家英隽来自日邉次舍所临呵䕶鳞袭遡江度岭浓霜戒晴爱日转燠即天相也膳服赘祷何庸多谈某兹者恭审选胜卸鞍㳙刚涤籕千里耸观于佳掾一城骇叹于神君舆言相懽幕下增重伏惟賛庆某敬以某官神明之超然信厚之蔼然博洽之充然储书天禄阁献乐三雍宫则其选也曲江宴集嵗行且再周矣犹在州县间何耶纠郡虽号都曹在执事居之则为俯就抑轻车熟路不嫌更展三昧手浮屠颕合则徐行于前者固所以𦂳擢于后也某何幸拭目某异时廛隠王城距霅上一衣带水好事者轻车小舫暇日过从不踈里中胜㳺多获詹际雅闻名徳欲见旡繇何圗兹今有此并合殆佛家所谓宿昔縁耶喜见颜间自贺欲舞某才不瘉人以格分教朅来倚席幸与士友相安无栁子厚所谓拂耳搔心之事惟是狂名乆着实行未孚肯心虽勤绵力不逮先逹名子见事多渉世乆忠焉能勿诲乎不揆下风敛衽忱情某乆徯车尘方脩贽礼居僻侦伺不的竟为记室所先亟抒贺忱且谢隆施不敏负罪伏惟台慈实寛假之某僣易端拜申问使闳随轩瑶辑伏想由堂徂序佥拥新祺冷㕔委官令闻命请自今始囘交代叶判县刘后村某伏以四月维夏暑风清㣲恭惟某官政成岩邑民誉蔼然灵脩森介台候动止万福某熏祓拜手登名记室仰乞裁幸某寒暄庸敬前萷惟谨比辰梅潦初收不稔台用何似钦惟民之父母神所劳相更冀顺百里之望四时之和以对荐书以辂召节某诚敬某敬以某官靖退之风㢘约之操望之如振鹭白圭殆非尘土中人东阳壮哉县异时人望而畏执事为之三年有成未尝击断而豪强退聴无所综练而事物自理盖其悃愊无华似刘方髙简无欲似元紫芝至于盐筴赋板绰有余裕虽圣门由求不能过也上方收召羣贤褒表循吏觧印入觐必为清望官矣某不佞某服膺名徳愿执鞭为御之日乆矣山川间之厥路无由适有天幸获继芳躅快景星之覩託云来之好乃自今始遥遡风髙喜而不寐某少时妄喜功名二十年间浮江淮放浪岭海时命大谬始欲入山读书然世故轇轕隠事未谐去春集注欲拟兹阙人皆曰是不可向迩或又曰今明府整顿一畨昔之难者转而为易矣愚意遂决然才短智钝视阁下无能为役凛焉它日败阙是虞所恃良法美意悉可循守嘉言善话不吝启发万一借手䝉成以不为交承之羞抑门墻之赐也敢布腹心惟执事实圗利之某屏居村疃戍期尚賖未获踵门先辱华翰廼知髙谊度越古人某不敏甚矣斐然短牋姑以见执贽之恭致负荆之谢笔砚乆废言语不工倘垂覧瞩幸甚过望某皇恐僣越端拜申问使闳尊大之眷伏惟徳星所聚和气致祥田舍恐有使令拱聴镌晓回新黄判丞刘后村某伏以暮春之月天朗气清恭惟某官骑气鼎来贵名日起灵修森介台候动止万福某敬奏记于主书切几鍳省某暄凉彛敬己肃右染比辰未谂台用复奚似敢乞为器业之重珍䕶次舍对越荐敡至扣某枌榆错壤挹芳名于方册间亦有年矣前此常恨未及及一靣敢谓试吏于兹遂有同寅之幸承颜接词自今日始遥睇前驱预切折跃某切以某官自其在塲屋时已负重名每一篇出士林𫝊冩为纸贵置之红药紫薇之畔夫岂不冝顾来拂蓝田壁记耶新天子方留意翰墨驰情文赋必有吹嘘送上者某钦迟某不量谫薄冒试剧邑赋讼浩繁台府迫近凛然有不胜任之忧贤者此来休戚同丼苦切必有以扶持而箴切之某庻乎其知免矣通贽之始僣布腹心惶恐死罪某兹承𤓰戍有日方圗修敬过沐谦光先贻华问不腆短启姑叙好雅非所以论文也傥垂电覧荣幸孰甚某僣越再拜敬问台闳珤眷伏惟自天钖羡如日方升邑中预有骫愿垂䥴晓回李判簿方秋崖某伏以春酣雾景花栁事殷恭惟某官老成典刑惠我巖邑有严有翼台候动止万福某敢拜手以复典史者为里父老贺某闻动静吾干坤也唿吸吾隂阳也君子用易之泰消息一身盖造化之委和具焉鼎烹养贤惟左右者之宏其用某得之父兄之言曰自尔去民亩为士伍贤大夫之屈吾乡者仅若而人有来枳栖真古仇覧惜尔之交一臂而失也遡瞻家山有嘅其叹某惟孔子先簿正大训凛然孙实所谓士安得自髙盖犹未足与语此执事笔扛龙文百斛之鼎手探凤巢五色之丹繇他人观之谓当跨阆风登崑崙而乃肯以朱墨最僻县或者吾夫子之意与何以荐闻厥有董徳元故事某识字田夫耳归眡吾故牛衣未寒诸公不相知留佐军者三年矣敢谓忆松江之鲈而来乃复跨杨州之鹤而去从古所叹行或使然某有茅半间比邻明月今烬矣人或以为王参元贺然相攸瓦砾中心怛兮贤哉大夫宁无恻于此用敢介吾翁之旧以请某踈逺也望九霞飞珮之仙惟有䖍敬若曰奉区册云者某惟力之眡回㤗宁张县尉方乌山某伏以夏既初望天气清和恭惟某官司警花城先声籍甚相维天只台候动止万福某谨斋宿登名于主书吏伏俟裁幸某钦惟伟人家于三十六洞天之下扶舆清淑与生俱生燠金凉茵无庸荐食烟火语某兹者恭审趣戍觧鞍㳙辰涤籕吏民改观田里懽唿伏惟賛庆某恭以某官士林之秀学者之师其博习也可仪儒馆其练歴也可陪国论明庭上对柄人物者盖思所处愿觧鹄袍纡黄绶虽曰资格贵然然非所以旌宿学也抑前贤不卑此官谓与民最亲可以行志及物勉于一来意或在是鸂鶒告祥鹗荐且交上某惟有拭某从少父兄宦逰于建丹山碧水贤豪多获交际歛袵下风浩有嵗月不圗兹今谐既见之愿于是云萍增一板矣如之何勿喜某孤苦百罹甫收一第以格分教非犯好为戒也幸甚常僚实维前一軰人攷徳问业将于是乎在然执事方有百里乡邻之托不知可以数奉从容否也兴懐及此不胜卷卷某引领前旌方欲以姓名自通不意乃为记室所先遂堕不敏率课俪语且贺且谢知不足以辱甓幸发一笑某皇恐僣易申问随轩使眷伏惟由中及外序拥休嘉冷㕔有可使令愿禀要束翰苑新书别集卷六翰苑新书别集卷七钦定四库全书翰苑新书别集卷七奏状辞免兼直学士院刘后村臣今月二十四日恭凖尚书省札子偹奉圣㫖刘某兼太常少卿兼直学士院者宠光洊至谫薄曷任伏念臣随召节而起家携束书而诣阙误叨奖擢不俟对扬深惟九重特达之知岂非千龄稀阔之遇退而自揣凛乎未安与其忘分量贻笑于市朝孰若以情实自归于君父盖颂台之弄印俾文馆而代庖故府有旧典礼经之存同列有议郎愽士之助尚堪黾勉仰奉使令至如禁林以待宗匠亿负时望石介乃改其文车犬冠制科韩琦尚难其进于皇圣上尤重词臣比年以来久虚此选又况燕间珥笔煌煌云汉之章英俊如林粲粲奎星之聚宁无大手可望末光臣曩摄賛书了无新意旁观莫掩已试可知加以三年不治笔研之余一病仅延喘息之后遗编乆废未暇温寻残锦无多安能润色倘贪荣进而冒受将为明时而起羞欲望睿慈俯矜愚悃映藜阁上姑令读未见之书视草禁中宜改属能言之士所兼太常少卿臣已择日前去供职外有直学士院恩命乞赐寝免冐黩天威臣下情无任恐惧之至辞免兼崇政殿説书刘后村臣今月初四日恭凖尚书省札子偹奉御笔刘某王撝并兼崇政殿説书者涣渥㳺朌震惊靡措切惟旃厦乃陈善闭邪之地朝廷多通今博古之儒曽谓䛕闻廼叨新擢伏念某少虽专苦晚益惰荒顷逢负扆之知尝尾执经之列自愧鲰生之浅陋莫迯圣主之髙明方王求多闻既旁延于鸿硕意愚有一得俾重侍于燕闲然而念旧者君父之仁量力者臣子之义倘滥陪于诵説将奚补于缉熈敬望睿慈收还误宠姑容末学安芸馆之校雠别选髦誉备金华之顾问所有恩命未敢祗受辞免除起居舍人刘后村照对臣凖十月三日省札备奉御笔除臣起居舍人者俶朌奎画交战危衷伏念臣近以衰残輙求休致露章虽切天聴愈髙适值朔祭有严恭谢已迫遂勉竭骏奔之力庻几逭瘝旷之诛止竢礼成复伸忱悃忽叨涣渥良剧震惊切惟振鹭之羣尤重立螭之选平生夣想所不及一旦遭逢而躐升既贻昭代乏才之羞亦为明主知人之累而况臣半朞在列八䟽乞骸心勦力疲辞穷理极设若为卿监则频数引去擢记注则徘徊复留是懐利以事君且矫情而罔上纵圣恩寛其鼎镬之戮然公议甚于斧钺之严蒙此恶名䘮其素守庸敢沥肺肝之恳非姑为文具之辞欲望睿慈特垂渊听察臣前请寝臣新除俾挂衣冠归寻医药实出君父终始生全之赐所有恩命未敢祗受辞免陞兼侍讲刘后村照对臣今月十九日伏凖尚书省札子三省同奉御笔刘某陞兼侍讲者涣渥俶朌震惊罔措切以经惟所系綦重讲席之选寖髙昔专处法从近臣后参用諌官御史非博洽之前軰必直谅之端人如臣者记诵荒踈敷陈短拙荷冕旒之宠奖侍旃厦之燕闲所习鲰生章句训诂之言不过口耳其于圣主缉熈光明之学奚补毫芒显黜乃其分宜骤迁出于望表陪诸老先生之末犹恐不堪列前师后诵之间孰云其可倘或昧循墙之义必将累当宁之知欲望睿慈俯矜愚惘姑令朴学少安夕説之聨别东名儒俾效辰猷之告所有恩命臣未敢祇受辞免除秘书监申省状刘后村照对某凖枢宻院逓到存字号黒牌皮筒十年十二月初一日省札一道三省同奉圣㫖除某秘书监曰下前来供职某叨承诏礼超长仙蓬愿暮景之摧颓被新荣而战骇伏念某向者受知君父接武美髦预东观之讨论摄西垣之封驳诛巨姦而奋笔螳螂之臂独当卖明主以求名犬马之心不忍义存补益事已挽回尚责词臣而求全似为权相而报忿终南回首觚稜常绕于夣魂楚泽行吟玉座未忘其名姓升朝班于金掌将使指而绣行及累然㐮黪之中复访以汗青之事孤恩至比抆涕何言枕块之礼难终予环之命随至遂繇草野重领石渠而某幽忧三年沉痼九死召不俟驾固威命之莫违弹未成声觉余哀之犹在况位置髙则必招天下之公议辞受审廼不为名教之罪人輙控异函冒干化治欲望敷陈危悃寝免除书倘未容挂神武之衣冠亦姑俾奉祠官之香火某旡任俯伏俟命之至伏候指挥正月十七日三省同奉圣㫖不允再辞免兼直学士院申省状刘后村某近具奏辞免兼直学士院今月二十七日伏凖尚书省札子偹奉圣㫖不允者俞音尚閟忱悃未孚遂忘再渎之诛冀动四聦之听切以摛文地邃视草才难思澁则起春江上水之讥词羌则贻拙匠血指之笑如某者兼有二患了无一长倘以山林小家数之文施诸朝廷大典册之用设有非常除拜不测传宣勅使倐临院吏傍趣一辞莫措百丑具呈非徒烖身抑且辱国此先朝张方平所以有当自量度之戒而近世叶适所以必力辞兼直之除矧如后学之么㣲莫企前修之万一刳肝沥请顿首固辞欲望敷陈亟行寝免绳枢草舍愧非修凤之才金马玉堂别选提鳌之手所有恩命未敢祗受再辞免兼崇政殿説书申省状前人某今月初七日凖尚书省札子以某辞免兼崇政殿説书恭奉圣㫖不允者某昨陈引避之忱未奉曰俞之诏虽外贪于光宠然内省于空踈当明师在广厦之时奚庸末至诵君德由经筵之语安敢冒居欲望朝廷特为敷奏别选通经之士仰禆典学之功所有恩命未敢祗受再辞免修史申省状刘后村某近具奏辞免任责修纂四朝志𫝊等续凖尚书省札子偹奉圣㫖不允者未奉帝俞㳺陈愚悃伏念某奋身凢品受上异知㧞诸米塩簿书之麄官寘之言语文字之华选使赴汤蹈火亦报礼之当然况弄翰濡毫乃平生之至乐岂不贪承威命趋就㳙埃顾中兴业鉅而功崇信史事大而体重宜属当世铺张闳休之大手仰副明主缉熈鸿烈之盛心而某旧闻既荒宿恙复作虽欲起趋执简之列其如方困采薪之忧伏忱矢词扣阍沥请欲望矜其廹切赐以敷陈别柬三长之通儒共成一代之鉅典再辞免新除起居舍人申省状前人照对某凖初五日省札以某辞免新除起居舍人恩命奉圣㫖不允者重念某所抱沉疴已详累䟽才非扬亿不敢为阳翟之行官似知章止欲乞镜湖而去眷留未替㧞擢有加属斋居决事之辰叨柱史记言之选居常旋晕于侍立之际难素乏建明恐直前之职旷而况力甚驽而已竭居非驷之能追倘昧牢辞伹贪荣进及物议并兴而攻诋虽圣恩不得而保全欲望朝廷特为敷奏寝免新渥放还故山某旡任席槀竢命之至辞免除右文殿修撰知建宁府申省状照对某二月初七日凖省札奉圣㫖除某右文殿修撰知建宁府者抆拭骤加省循増悸伏念某昨者自量朽拙难玷清华六丐退闲两求休致不能决裂徒积悔尤及烦霜简之暴扬尚辱奎文之揜覆进无路以报明主归旡辞以白先人朝夕思惟渊氷兢战至如陞华贴职起废守藩非朝廷胜流则中外宿望今畀之被谴汰归之冗士若待夫以礼去就之近臣实孤危晚暮灾身之媒亦始初清明除目之累盖尝熟计惟有固辞皆流出胷中之言非漫为高上之语欲望公朝俯怜切力赐敷陈挂洪景之衣冠或未令于谢事收买臣之印绶姑俾遂于视釐所有前件恩命未敢祗受某下情无任俯伏俟命之至辞免暂权福建路转运副使申省状刘后村照对某三月二十四日凖省札奉圣㫖某时暂兼权福建路转运副使者起废过优省愆知惧重念某乆抱负薪之疾幸返故栖力辞剖竹之荣庻安晚节惟明主深哀小臣之流落而公朝不忍一士之弃捐巽牍甫驰除书㳺至转输一道宣布六条仰稽庆歴淳熈之盛时有若蔡㐮林枅之前軰凛然清介对此宠光今以衰惫饰巾之人责之激昻揽辔之事况漕计非书生之素讲且乡嫌在令甲之尤严虽曰暂兼亦难冒受揣量至审伛偻固辞欲望朝廷特为敷奏姑令暮景改寻香火之盟别选时髦増重节麾之寄所有前件恩命未敢祗受辞免右文殿修撰提举亳州明道宫申省状刘后村照对某伏凖省札勅刘某依旧右文殿修撰提举毫州明道宫者伏念某昨者召归当旧相之末斥去在诸人之先每责己以省愆尤杜门而畏祸圣朝更化贤揆奋庸垂绅之流举笏以贺既不敢献徂徕之颂亦未尝通元城之书上恩偶畀以节麾物议遂疑其鑚刺㳺烦抨劾切中隠㣲祛终朝黜未塞责盖无状名姓常汚人齿牙对扬者加邪説攘臂之名封驳者极佥人秉笔之诋外积衆毁内无𠂻言幸逢真主之英明夷攷累臣之平素忽叨华职且领丛祠磨玷蔑闻还毡太骤岂不贪朝廷之荣宠恐又费君父之保全欲望钧慈特为敷奏反汗亟收于前命余龄庻免于后灾某无任席藁俟命之至所有恩命未敢祗受辞免除都大坑冶申省状刘后村照对某十月初六日伏凖省札奉圣㫖某依旧聀除江淮等路都大提㸃坑冶铸钱公事者除书骤下感涕交零伏念某顷以空踈列于华近廹招徕而后至遭弹射而先归絶笔不作子公之书饭蔬终无伯氏之怨阅嵗华之四易值钧播之一新元夫臣人予环相继前侯故将复玷者多至如耄矣之夫亦忝使乎之选切听道途之传説皆言君相之怜才初旡先容遽出新命而某病根犹在年事向髙更衆毁不直一钱之余退安田舍当明时欲捄五铢之弊责在铸官徒泥方穿讵通圜法倘辞受之际不审则旷瘝之悔奚追欲望敷陈亟行寝免择时髦而临遣俾晚节之保全所有前件恩命未敢祗受代范丞相乞退闲方秋崖臣屡贡封章丐从罢免圣恩天大委曲谕留臣夙夜忧惶衰病増剧政恐溘先朝露上累圣明盖以陛下实英睿有为之君而臣亦不肯为顽钝无耻之軰若陛下优容不断臣遂偃蹇自如君臣之间胥失之矣兼臣昨蒙内引即已跪辞岂有今日违离清光明日出入禁近其为举措殊失观瞻每出城闗輙宣恩㫖待罪于外厥路无繇臣今只得卧病杜门祈天从欲中书庻务难以与闻臣已截自某日虽常程文书一切不敢书押外跼蹐俟命必得请而后已陛下不早赐处分却恐以次臣辅未免尚避嫌疑必致彼此因循稽壅朝政今何时也而可以臣费日乎成断少迟愈重臣罪陛下虽欲寛其雷霆之怒而不可得矣伏望陛下怜臣之齿发已朽察臣之肝胆无欺前后奏陈必留圣抱若不上勤省忆真成偹礼之为罔上之诛岂容茍免臣不胜大愿愿赐骸骨归田里使去位一日而填沟壑臣瞑目无所憾矣烦黩天威臣无任恐惧怔营祈哀竢命之至又方秋崖臣猥以衰残之年廹于危笃之疾求骸骨偹沥肺肝方幸天意哀怜奎章开允恩隆眷厚感极涕零而臣犹有区区之愚不胜缕缕之黩切以臣禀赋迂拙遭逢圣明乆汚清朝遂登元宰顾㣲臣之谨畏惟陛下之简知外此无长自量甚审既遂山林之衰老已为天地之生成而乃峻以文阶冠于书殿优逰直馆宻勿经帷凢徃前归老之大臣无今此便蕃之异数人将不恕臣亦何颜伏望圣慈尽免殊恩曲矜晚节但令闲退即是宠荣所有特转两官恩命臣不敢祗受外欲乞别降指挥许归田里臣不胜云云代赵参政丐祠方秋崖臣輙控危𠂻仰尘睿听臣闻君臣相与惟以真情命义之间盖有大戒其知进而不知退则天下之大戒谓何欲言而不敢言则臣子之真情安在臣今恳请天实鍳临盖以臣本之脩能仅堪烦使当分梱东淮之日忽叨恩西府之除自以授任于领兵谓宜闻命而就道第亟祗于召綍宁敢与于事权倘得至冕旒之前便当乞骸骨而去不圗未回天听啧有人言是以惴恐而控闻苍黄而逺逝当时言者之有劾至谓㣲臣之无君及兹化瑟之更偶与招旌之数则其趋走岂敢次且臣虽至愚极知非㩀直以君臣之大义不可终絶于阙庭天地之隆恩不可委弃于草野黾勉一至荏苒两年其若庸材不迯圣鍳今齿髪日以迟暮筋力日以疲驽课其功能负此嵗月欲望圣慈察臣之孤立寡与怜臣之朴直无他凢兹祈尽出真实俾归田里以毕年龄则君臣之真情以孚其命义之大戒以着在臣某为有进退之分在陛下为有终始之恩一遂所祈两极其至惟陛下幸垂听焉臣无任激切祈天俟命之至南康军丐祠前人某輙控愚忱仰干钧听某蒙恩假守待罪踰时适当凋瘵之余殊费补苴之力帑廪几于赤立须发为之白纷事事荒残殆难措手日日整葺良以焦心乆欲控丐祠之章或又拘满嵗之典趑趄不勇跼蹐靡遑忽有得于传闻实不胜其幸㑹某今月十八日㩀邸报内一项知南康军方岳与新知邵武军㳺孝严两易其任某治郡无状法当汰归得报易麾尚从礼遣此虽庙堂委曲之意政契田里便安之私除已截日不敢治事外欲望特赐敷奏别赋丛祠某只候省札到交割与以次官一靣起离前路听候指挥申省乞祠方秋崖某昨蒙公朝起之牛舍分以鱼符近次无旬月之淹邻壌无蹄轮之役非不感圣恩之寛大戴元宰之生成而某赋性寡谐与时多迕虽大君以天为度必不以一𤯝雠匹夫而微躬无地可容自当终此生编民伍倘不量而冐昧恐益重其颠隮比以近降指挥已尝被受今闻遣迓敢勿控辞欲望特赐敷奏仍畀丛祠以安孤迹进银状前人斗枢瑶月式笃商生尺地寸天遹修禹贡前件物有邦之式厥赋惟中仁夀八荒不寳褭蹄之品玉帛万国但欣虹渚之祥翰苑新书别集卷七翰苑新书别集卷八钦定四库全书翰苑新书别集卷八致语天基钖宴方秋崖伏以聪明而作元后天开甲观之祥富夀以祝圣人春洽乙飞之旦罄四海唿三之颂上万年第一之觞恭惟皇帝如日华晖如乹粹徤用衆君子裂隂霾而划开更一化元洗阳光于晦蚀言观左臯䕫右稷契直欲驾唐虞轶商周得新日新而又新有赫太平之象道大天大而亦大于昭震夙之符嘉与涵生共陶熈旦臣亲逢圣世雅习治音击壌有歌望云以奏春緑晴融太液池好风都在万年枝宫墻璆玉韶音逺合殿珠环晓漏迟天近六龙扶翠辇云深五凤挟瑶池镐京长启需云宴先奏端平第一诗玉母望阙方秋崖伏以嵗重光而开景运海岱同春河一清而生圣人干坤齐夀华星流渚霁色浮空恭惟皇帝乃圣乃神惟精惟一仁义既効隂阳和五谷登金华已平邉鄙宁四夷服农桑万里书轨一家洪惟龙御以来无此鳦飞之盛庆弥普率颂洽盈成律八十一寸则一分又定闰余之厯筭二万三千有三百遹临亥首之期申命用休惟皇建极臣等生逢尧舜世习师㐮敢倾魏阙之心肃奏康衢之诵晓跸初催上夀班东风连夜致人间九重春醉金鸾殿万嵗声幽碧玉环大地山河年谷熟太平日月羽书闲明朝第一畨花吉併与琼幡下虎闗天基节当筵致语方乌山丽正门前夀庆兕觥之祝熈春台畔恩荣燕席之开光近九街懽腾千里恭惟某官二镡秀气双井名家乆腾康海之謡天为启齿再拥专城之重云自无心以笑谈风月之余来管领星辰之聚丈夫当为真耳讵容樵水之留侯王亦有种乎行袭荷囊之后提刑司直伦魁望閲肤使清名弓矢旗旄未觉玉闗之人老园林钟皷若为珂里之身间便对三朝趣仪九列提举寳谟笔工地草秀袭堦兰福徳瑞时向迭奏埙箎之和长庚烟晓今独当衣钵之𫝊新秩罙髙旧氊焉往济济寓公之接武彬彬时彦之盍簪㑹福地之羣仙听钧天之方舞恍对端门之晓移来禁苑之春满座祥风谁道天上人间之隔来年今日回为栁邉花底之游仰对周筵僣歌郢曲晓日金门气郁葱人间万里緫祥风再登况遇三登盛独乐何如衆乐同行有玉觞陪迩列岂无金鑑洞遗忠天恩年夀何分别尽在簮花舞蹈中宴徐大参方壸山闽分紫槖新锦里之行春礼重皇华张绮筵而十夜丹山伟观一道雄声恭惟某官名盖八纮道闗四气学问术业浑沦姬孔之规模议论典刑活脱富韩之人物所谓百年能几见何止通江第一流繇桂府以召归陟松陌而深峻万钟千驷莫移家食之心一马二童殊渇都人之望履声未到黼眷愈深恍听乐于钧天命开藩于福地万钉寳带视真文昌十丈牙旗作大元帅建碧油幢于甲第罗红帕首于午桥忆昔端平号小元祐尝以七闽之重镇畀诸一代之真儒旋上政涂未𢎞相业今时望复归于南浦若明入即向之西山宜当圣天子眷注之隆又究老先生经纶之志富贵归故乡岂为乐才俊道盛徳岂为夸霖雨四方端系苍生之福分髙风万古好㸔黄阁之声名麻汗芬芳棣华辉映我都运朅来弭节亲见涤符昔託好门墙见谓金兰之友今相望台阃皆在桑梓之邦岂不望我公归姑且为闽人贺酌同心酒哦有兴诗又见鲜于公事坡仙于定武㑹如欧阳子记忠献之相州吹拍俚歌笙箫盛事麟符乆合换貂蝉又向乡邦拥十年眼赤腰黄天宠泽颜红鬓緑地神仙极知画绣堪行染见説宵衣正渴贤好事还殊门外路人看四軰下翩翩宴湖南赵帅刘后村撤山前之薇戍方巻㨗旗访江上之棠隂忽闻归骑延为薄具以屈髙轩恭惟某官峻特而洁清沈潜而刚毅生长古灵之里甚似前修从㳺勉斋之门见称嫡子真吾徒之畏友亦近世之名卿清标洗五岭之贪风妙筭扫重湖之妖祲集衿佩于凋零之后多所讲明营金汤于谈笑之间一何神速方名垂于竹帛廼兴动于林泉鲁望江湖散人公虽甚适更生宗室遗老上必见思㑹有锋车径归禁槖我知郡编修吏部交㳺最蚤聚散靡常晚继踵于前规复借光于邻绩暂驻函闗之紫气同凝燕寝之清香把酒而登云山小休午暑聮鞍而㳺雪皷尚约秋风輙以心声寓于口号长劔髙冠有骇机平生受用一深衣鸢方跕跕水中堕鸿已冥冥天外飞离索畧慿巵酒诉淹畱却羡角巾归祝公小住为佳耳莫与江邉父老违提刑曽寳章宴陈安抚陈侍郎乐语郑雪巖玉帐总戎顺天行讨绣衣持斧易地欣逢十行诞布除书八境顿增和气好是戈矛整暇不妨樽爼从容坐折遐冲动收胜筭恭惟知府安抚节制江西广南福建兵马侍郎位望隆赫宇量恢洪贾傅治安大息书无非先见武侯前后出师表可谓孤忠淮壖尽获于风寒闽峤悉除于氛祲合展经纶之大手尚烦镇抚于崇牙井钺参旌属宣威于南浦奎章璧画式借重于西清未露毫芒早为卓絶愤逋诛之窟兎尚假息于釡鱼命提三路之屯妙运万全之路憇棠犹在思北山贤守之来骑竹争迎喜东阁郎君之至尅期奏凯指日召环我提刑判府郎制寳章乆矣受知偶焉摄乏驾舟于波涛之上此念则均揽辔于原隰之间肯安乎逸奉兵民之二印还师帅之一门稚耋欢唿后先辉映实为盛事爰秩初筵对酒崆峒但觉江山改观勒功浯水㑹看笳皷归来某忝列伶工获瞻华集敢裒舆颂上对台堦听得敷纶天上头二星交㑹玉虹流风生三路军容壮春到双江喜气浮谈笑预知传露布劝酬只恐促更筹㑹看印佩黄金斗肯羡当年定逺侯安抚陈侍郎宴曽提刑致语郑雪巖使斧宣直指之威来驰骐𫝊帅垣陈无敌之武相㑹燕江等是为民盛心恭成勤王伟绩有前茅之先虑宜列豆以交欢恭惟知府安抚节制江西广南福建兵马侍郎地位穹岩天姿挺特鸰原并秀借甚四杰聨名之称貂裘相承未数万石传家之眷帝眷北斗南之隆望公开大江西之崇台六辔在手如丝三军归心挟纩埙伯氏箎仲氏声援翕随东周公西召公股肱夹辅均轸推车之助尽寛当馈之忧我安抚制师侍郎百鍊旡非刚一身浑是胆每耻匹夫不被固欲好生弗与此贼俱存未能去杀愤烟瘴之尘未洗喜英雄之见畧同少延肤使之临大作吾军之气玉虹对酒莫辞鹦鹉盃之深金阙上功相映麒麟阁之画某等叨居乐部预奏凯歌上对华筵仰陪清笑恰好莺花一半春福星相㑹贑江濵丈人师吉符前䜟肤使心同扫旧尘看劔引盃宜酩酊轻裘缓带倍精神从今浄洗天河甲有诏催归两重臣彭知军宴交代都运陈寳章郑雪巖六辔载驰已戒皇华之礼乐一麾来守少陈祖帐之容仪亲莫亲兮旧告新乐莫乐兮小比大賔筵初秩侯度交欢恭惟都运寳章郎中名重如山心清如水康节先生不作皱眉事噐量尽寛司马文正每务顾影行跬歩不错仕宦三纪始终一诚自公南来寛上西顾尘清郑苇隂满召棠政本慈祥十万戸隂受其福里无愁叹二千石真调惟良乃眷奏功就加督餫福星临斗牛之分云汉聮奎璧之储红旗捉贼黄纸除书声不求于赫赫画栋飞云朱帘卷雨君非羡于渠渠虽仁人初不计功然天子必报有徳自六品以至一品径登二十四相考中书皆一天此独二天未忘五百里侯封旧地薄从设席未罄攀辕判府从槖世臣止堂家学牛刀暂割聮兴十室之弦歌骥足少淹乆賛一台之计画秋行湘水冬渉横江来分岭畔之竹符共被日邉之纶綍喜寻贤辙黙契盛心作于萧规守于曹随民歌清一前有召父后有杜母政绍中和靣奉六条治无二致情相得而势分畧味既合而和乐同小攀行色之怱怱尽是满懐之拍拍𫝊盃莫放山色难留归兴浓调鼎可知梅花预报新春好某等叨陈伶伎获对台阶敢缉民謡敬陈乐语使轺严戒皷逢逢熊轼颁春到此邦炳炳福星临一道融融爱日照横江断霞秋日闲飞鹜荒草寒烟不吠厖台府交欢同一体从今俗返古淳龎衆门生宴都运陈寳章乐语郑雪巖皇华遣使臣以礼时异常仪弟子事先生有年欣逢盛事盍簮交贺望履生辉厚意肃将初筵斯秩某官卓龚今代老佛前身昌黎伯名重泰山亲传正学司马公脚踏实地不务虗声万变无越此诚三朞积成一信乆稽熊轼坐镇鱼城民迁善与日惟新天助顺乃秋亦有尘消渤海人歌二千石之良计上甘泉帝谓十一州之最爰嘉抚字就命咨询不劳原隰之驱驰已遍山川之䟦渉由偏州而升刺史旧典常闻自属郡而登漕䑓此邦昉见况宠以圗书之峻品益増其㢘访之大权除目一颁颂声四起南浦飞云西山卷雨放懐画栋珠帘北门视草东观藏云平歩黄扉青𤨏阖座衆官公门桃李匠石楩楠不欲效季良愿效伯髙源流有自一举得石洪再得温造臭味畧同恭捧螺盘前趋燕寝谓孔明之器识宁乆转输知黄覇之寛和必为辅相恐攀辕之怱遽异挥尘之从容侍琴瑟于席前奏笙簧于堂下橙黄橘緑一年好景之时梅粉枫丹十月小春之候可谓四难并之㑹宜奉三逹尊之欢言话雍雍威仪抑抑更长賸烧千炬烛十分满泛鹦鹉杯天上频翻五色文一蹴竟登鸾凤阙某等叨陈伶伎获对台堦敢采歌謡敬陈韵语红尘驿走大江西御笔亲除湿紫泥就徙福星临一道敷为膏雨遍羣黎粟刍妙干多新畧桃李重栽满旧蹊指日论功升劔履未央赐燕月璇题宴江检详牟存斋绣衣立綵服趋俯拾省郎之选玉露繁金天豁漫为司马之行不敢赓东坡㸃绛唇所愿赋李贺髙轩过意不在酒文以足言恭惟判府提举检详揽星湾之炳灵空雎漠之藻绘焚香读易得伏羲先天之心皷瑟咏沂有曾㸃莫春之乐耻作三代而下人物直求六经向上工夫去国身轻势有如于飘叶在家饭淡人莫揜于余芳几年冷面世无知一片古心人不识令孤斟于北斗俄共理于西江文通五色笔重来尚记永明脚迹公着戏綵堂无恙犹存元祐歌诗从前麾节岂无人似此衣冠能有几天全是乐人艳其荣矧兹一男子之行补此四先生之坐抉开宇宙千年秘恍如濂伊洙泗之游拈出江山一叚竒便是雎岳嵩庐之様鸾皇之车先戒虎豹之啄己空紫界宫墻且听鸡人𫝊漏箭翰林华盖又将鲸力破沧溟通判校勘半刺佐州六条受察黒貂裘敝昔慙阁笔于馆中白鹭州横今幸题舆于戏下初非展骥徒赘画蛇所忻丞壁之方书犹及仙舟之求驾名位不同而礼秩亦异敢要龙节之来斯徳音无爽而夀考不忘愿奉兕觥之跻彼己尽洗热烘烘之暑气好与谈活泼泼之话头鸎出谷后精神鱼跃渊时气象匪由强勉直是相闗莫教北海酒樽空用当南丰香瓣敬庐陵风月三千指未问醉围吏部文章一百年行抒逺用欲资一粲更咏七言神螺卷雨入田畴留得公堂一片秋天上已催郎署去人间难挽使华留莫嫌仲举题舆晚犹及东坡秉烛游易在虎皮公在坐试开寳箧为人谋同张倅宴吴吉州牟存斋汉吴公治平之行称第一流欧阳子文物之乡非寻常郡人与山川颃颉天开賔主逢迎新府肇开初筵肆秩恭惟判府编修清防水刷健笔芒寒星时动少微烛擅古括缙云之秀世不乏季子卓为濮阳渤海之宗声名鞭翠凤以参前歩武驷玉虬而直上载武畧编摩之笔望重紫扉惹文昌奏对之香班通碧落舟迎神山而引却香随燕寝以清凝寳气腾空乆跃龙津之劔神光照水终还螺浦之珠曽未挟于尧蓂已有光于汉竹望狄公飞云处好音时到于家庭登江武戏綵堂俚话重新于州宅世无此乐人艶其荣红粧执乐白粲连墻渐复承平之旧观赤羽晓晴金榜射日储胥献纳之迩聨而我两府判乆矣仰髙幸兹事长岷峨万里心寒孤矫之鸿江汉十年影断未归之鴈甚媿成都双玉笋来寻湓浦百花亭不圗无蠏之州获际画熊之轼人欲和别乗清风之曲我惟诵栖枝明月之诗至后日长且喜剥阳之尽盪夜来云冻不妨需燕之式张笑其索于梅花舞偏低于杨栁琵琶好听未须湿司马之衫肴菽杂陈政好尽醉翁之酒姑烦乐指申介夀眉挥万字饮千钟不沗文章之太守荐三花裁五色㑹征岳牧之词臣某等滥厠斋优获观鲁燕輙陈口号上賛颜行新阳葭琯已浮灰昨夜珠从合浦回晓日鸾旂新竹契春风龙炙古兰陔青原别岛㪺丹酒碧落仙人醉玉梅来嵗五更三㸃入直迎红药㸔苍苔邵武宴交代权郡方秋崖半刺史行刺史岂惟风月之分今将军故将军共喜星辰之聚碧玉环收霖雨黄金印领山川欢奉壶觞相传衣钵恭惟交代书潜牺极劔跃龙津江夏之才无双㓜余有此竒志颕川之政第一今何为乎假侯𤓰时近在一日间芝字飞从九天下小徐王觐有为民留谓且握手出肺肝尚邀隂赐其将与帝作喉舌于赫阳光我知郡式开我龟乃发尔爵念生平之少可无今此之佳逢举扇障西风公毋多问持盃劝北斗夜未渠央畧驻皓歌试听舆诵谁作山城三日霖老天自识两贤心樵溪留得琴龟住庐阜飞来笙鹤音纶绶泥香千里共袴襦春暖一盃深薫风辇路重携手夜对金銮月满襟赵制使宴吴宣参方秋崖飞书谕蜀未跨锦衣之荣击楫渡江匪恋绨袍之旧抵掌而谈当世事知心者有我軰人要共清并塞之烟尘初不为今宵之风月恭惟某官秀出于鱼凫蚕丛之国俨立于䕫龙鹓鹭之班口伐可汗汉廷旡出右者泥封函谷齐国其庻几乎上加殿西角头世有老东坡手咨尔王佐宣我皇威安邉境成功名不再举矣识时务在俊杰思一诣之春生淮海之楼光动斗牛之宿我某官情深鸣玉谊重㫁金江国几离亭邀渊明于半道宇宙一杯酒饯相如于故乡少停皓齿之歌各吐壮懐之畧搀河而洗兵甲想忠义之相期折箠以笞𦍑夷当笑谈而自却敢陈俚颂共徯隽功二老风襟了不羣笑谈自可却尘氛词臣旧奏平淮雅里老今传谕蜀文吴国隠然如一敌赵邉足以张三军莫辞整顿干坤酒㨗羽飞来共䇿勲宴吉倅王实之刘后村瀛洲学士为江卿半刺之行句曲山人惜亲友中年之别将秣马膏车而去矣廼杀鸡为黍以留之恭惟某官志节日烈而霜严文章水漏而山出声名蚤着不数黄香之无双科目小低犹压杜牧之第五元化孕此五百年之间气同軰立于九万里之下风每以直道而事人未尝曲学以阿世朱云折槛诸公慙请劔之言杨子哭廷千载壮裂麻之举一叶身轻何去之勇六丁力尽而挽不回有谪仙人骏马名姬豪放之风无杜陵老残杯铃悲辛之态仲卿妻安牛衣之俭超宗子真鳯毛之竒下而一障上而公卿㑹应入手征以諌官许以宰相尚且掉头拥通徳而着书命便了而沽酒丽人歌陶秀实邮亭之曲好事绘韩熈载夜宴之圗贺客盈门劝展骥而为别驾长官分席叹无蠏而占监州想像醉翁澹庵之劲节髙风收拾平园诚斋之残篇㫁槀觉此行之不恶然小住而亦佳方今圗回一新号召四出加璧而延故老将行申公之言前席而访逐臣必奉贾生之对岂容州佐屡屈天仙况头㕔廼吾乡两相之迭为而鼻祖云异日二郎之必做闭门而投车辖莫惜尽欢笼街而筑沙堤伫㸔大拜风云之㑹朞月犹迟我崇禧吏部少同受业于河汾晚共寻盟于咨社辞暴公子之绣斧未敢披襟听白司马之琵琶何须掩袂素蒙鲍叔之知已讵忍卜商之离羣肯顾茅堂不嫌草具南辕北辙车轮惯见于别离东主西賔翰墨未妨于游戯俯陈下俚仰献初筵去国还山忽十朞㸔人着尽几枰棋碧鸡金马非吾事白鹭青原欠子诗鲁国两生肯行否海濵一老莫来迟暮云春树嗟脩阻得句从今举向谁郡武宴瞿通判方秋崖天子使来监汝共管溪山使君于此不凡且谈风月醉我一壶玉熈然千里春恭惟府判大音函胡老气硉兀罨画溪无邉烟雨尽有佳游退思嵓不尽经纶聊复小试未必一官落拍只今半刺翶翔长史虽老宰相材何当骥展丈夫安能州别驾遄已雄飞而我知郡及尔同寮幸兹合席西风䆉稏不妨无蠏有监州北斗䦨干何惜吹龙将进酒待歌舆诵夸与樵人肯驾缇屏入古樵熈春山更緑岧嶤人如第二泉清冷路亦无多秋泬寥碧色玻瓈供笑语黄云䆉稏入歌謡山城斗大能留否见説弓旌有特招宴黄状元大任史权府金榜新状元独赏琼林花市绣衣旧使者相逢碧水舟山魁星交映福星今夕不知何夕百年盛事一郡驩声恭惟某官天马风标云龙气局笔下五十絃锦瑟胷中三万轴牙籖出武夷之仙峯盘空云气接金华之嫡𣲖满壑风声明经卑左氏公梁射䇿压公孙晁董骊髭争摘鸡口先鸣姓名千佛塔头歩武三神山顶飘然遡紫拖青客可是依红泛緑人五色云香已騐抡魁之符懴三台星见好恢公相之规模我知府某官劔外陈人湖邉隠士晚得一衫而出蜀星驰两节以落南靣首少年三五时也曽効东涂西抹举目青云九万里岂思北运南抟幸逢蓬岛神仙细説杏园旧话玉壶㶑灔翠䄂蹁跹我軰非偶相逢这㑹莫辞一醉杨栁楼心吹夜月试问海棠沉香亭角醉春风吹冷芍药强哉俚语上侑清欢月色花光正可人笙歌㑹处喜津津跨鳌海上文章客揽辔天隅礼乐臣丹碧屏前三月暮玻瓈杯里一团春暂听紫燕黄鹂语更捧红云侍玉宸南康宴考试官方秋崖思皇多士伟制诏之賔贤作者七人实文章之司命甫尔彻棘幸哉识荆敢敬奉于壶觞切愿闻其衡鍳恭惟主文胷罗斗宿手抉天章五经纷纶取青紫而芥拾地八韵晷刻补造化而声摩空乃持玉界尺以裁量无复古战场之遗失监试与闻选事获并英游烦弹压于秋风谅属厌于春藻日五色而不迷过眼酒一尊而细与论文尚有黄华可无清句庐山谁与主丈盟入得光芒北斗星笔可补天亲奏赋芥如拾地乆明经诸贤等是良眉白五色难迷老眼青来嵗不妨连举送编排详定又彤庭郡武宴进士方秋崖碧玉环中诗书多士黄金榜下礼乐两生乡闾荣锦绣之还郡国圗衣冠之盛恭惟两新恩礼园书种艺圃文芳摛藻掞天庭初启九闗之钥挂㠶拾海月共航八月之槎新题鴈以来归觉诏鸦之犹湿春山一脉㫁者续之泰阶六符今其再矣自此书林动星斗直从科目上公台而我知郡幸挹天香偶为地主招邀先軰未忘三五少年时风厉后来㸔取一科新进士栁色共宫𫀆緑重莲灯与舞䄂红酣雪儿词妙绛都春云毋屏留仙客醉敢陈𦍑句聊侑绮谈礼乐当年鲁两生一经科目共春城数回地脉中兴相文动天家正奏名诏墨泥香题处湿恩𫀆草色坐中明莫嫌老守衰迟甚曾向慈㤙顶上行建府戊午鹿鸣宴叶西涧伏以侯邦贡士共登天府之贤书二席燕賔喜遇春官之座主秩初筵之爼豆侈盛事于衣冠恭惟诸省元先軰经富緫龟赋工校猎渊源问学腹载考亭之书藻火文章神授山房之笔踏槐花而程艺穿杨叶以奏功蝥弧先登一人当百鹗书中隽八十加三合计闱学馆之英羣胄子宗枝之秀衆科盛矣一举裒然宫使知院大资大参相公天下逹尊国中元老进为伊吕功社稷泽生民退友松乔身江湖心魏阙四海觇其出处九重想其遄归平地神仙聊作紫微之引领翘材人物终期黄合之转钧观使判府侍郎有迁固才𫝊朱李学平岩领啸不妨饮山緑以哦诗禁闼子环行见佩水苍而入侍判府工部郎中受斋贤子省戸望郎諌笏犹存上记名臣之风烈深衣独乐士知前軰之典刑观使提举告院郎中才美硕肤襟懐光睿虎符龙节所至有良吏之声宫锦渔簔非晚归侍臣之列判府武𫝊郎中九秋直干千顷澄波舟薄蓬莱平上玉溪之月骑喧竹马催颁壶峤之春常簿郎中松节髙寒棣华竞爽访麻源之三谷聊复拂衣横野渡之孤舟正湏作楫秘合郎中北手梧竹东序钟镛公休侍温国之旁从容洛社晦叔祉吕蒙之美大小申公都运监丞郎中庆歴丞相之家皇华使臣之节木牛给饷已髙诸侯之勋名金马直庐行踵二苏之歩武提举资讲郎中诸儒北斗一道福星义实仁声兼有春生秋肃之气直言正色宜在朝论夕思之班判府集撰侍郎笔槖从臣词章岳牧氷壶秋日镕为西涧之清魁极台符下照东瓯之分为诸贤之劝驾食上佐以礼賔编衣紫绶之相辉蓝䄂银袍之交映指沙圎之佳䜟送天上之飞翰皷瑟吹笙此日升歌于苹野传衣付钵明年同宴于琼林輙献伶歌以铺吉语黄堂燕衎盛衣冠人道魁星照建安多士权衡推月旦一畨桃李属春官升歌鸣鹿陪樽爼好与溟鹏挿羽翰发䇿致身须正学功名乆逺要人㸔翰苑新书别集卷八翰苑新书别集卷九钦定四库全书翰苑新书别集卷九朱表明堂大礼前于天庆观启建预告上九位五岳四渎道场满散朱表一通刘后村伏以宗祈练日将讲缛仪先事告期冀歆精意谅天心之眷顾相嵗事之丰登祀典用成皇图有永明堂大礼礼毕于天庆观启建告谢满散朱表一通伏以奉秬鬯以精禋已蒙嘉应荐苹蘩而昭答庸罄微忱伏愿帝鉴孔昭天休滋至九扈奏金穰之喜四时调玉烛之和表文明堂礼毕奏谢诸陵攒宫表文刘后村伏以蒇词周寝备芬芬苾苾之仪徼福汉陵瞻郁郁葱葱之气威灵如在禋祀克成仰先烈以兴怀荐微忱而摧谢青词明堂大礼前于天庆观启建预吿上九位五岳四渎道场青词七通系一词刘后村伏以刚日载㳙将展仪于宗祀先期加谨敢徼福于髙穹俯竭精䖍仰祈隲相普钖丰年之庆迄臻熙典之成大乙宫启建明堂大礼预告祈晴道场满散设醮一千二百分位青词一首刘后村伏以秩祀杪秋将告䖍于重屋先期浃日敢徼福于殊庭今太史之龟筮叶从若有司之笾豆已戒惟隂晴之未定盖夙夜之靡宁寅羾緑章仰祈苍昊伏愿瓣香上格列宿下临圎魄中天映黄流而同色霁华丽晓俨玉路之无尘制司上元青词方秋崖一元始万物肃迎九炁之临五福赐庶民丕对三阳之泰延淑式瞻于玉境蠲诚诞启夫琼书臣惟此淮濆介于边圉螭头云集屡惊鸿鴈之居虿尾毒揺未撤貔貅之戍正恐废犂锄于春亩愿言洗兵甲于天河爰率彛章敷闻恳款敢望歛时景贶睠我昌期岂惟淮海之东桑麻如旧将使闗河之北草木皆宁此臣至诚惟天善应上元建醮青词戴象麓嵗开新序天兴物以为春节届上元吏为民而祈福痛兹南埜三载冦经加以西畴连年旱歉幸上帝深哀其无告而去嵗特畀之有秋民有一饱而懽吏免百忧之责觉今新嵗渐复旧时天赐之休人何不报忻值银灯之夕肃陈玉笈之仪上答帝休下祈民贶伏愿玉清钖羡璇极垂慈百里风同各安士农工商之业五乡日靖永消水火盗贼之虞督视府开府青词方秋崖王事靡盬遡炎暑以徂征帝命不违假祥颷而有请惟皇祚宋昭假顺天伏念臣本乏脩能误膺烦使躐跻两地自知鼯䑕之技穷起视三陲但觉风鹤之惊屡使宸扆未安于丙枕在庙堂敢诿于甲兵乃将威命以董师遄即陪都而开府盖以主忧臣辱事不可以辞难然当内阻外讧材岂堪于任重惟列圣涵濡之泽至厚惟皇天顾諟之命寖隆虽臣之愚有相之道用冐闻于上帝其笃祐于我家天徳好生帝心悔祸兵以不杀为武毋惊羽檄之尘国之大事在戎克固金汤之业凡臣所乞罔敢以私淮东制司黄箓青词方秋崖冦为不道长淮厌锋镝之腥梱寄非材属部失金汤之固痛念生灵之涂炭曷伸寃恨于幽泉流涕其滂捬膺何及臣惟滁支郡当贼要冲心窃危之形势实难于固守䟽闻屡矣规模盍亟于移屯曾微初是之什三犹觊自存于万一憬彼熊罴之南下尽驱牙爪以东侵𤓰城骤合于重围守将誓言于死鬬夫何飞石适㑹麾军星霣中营谁则为之主者云崩坚垒天乎尚忍言哉此繇制帅之驽庸坐致兵民于鱼肉敢忘宜荐少塞哀摧伏愿简在穆清愍兹荼毒忠魂如在足令守虎豹之闗羣姓何辜罔俾滞鼪鼯之野大轸好生之徳亟开悔祸之期广东仓入宅青词刘后村起家一出甚矣劳生乗传载驰幸而善逹輙陈悃素曷叩昊苍伏念臣乆分退藏忽叨临遣白头慈母老恋家山黄吻小児疾留道路虽百指檀栾而无恙然寸心陨获而靡宁兹选刚辰将趋公宇爰举祓除之典冀垂覆帱之仁恭愿悯此艰勤钖之福顺新书方急若为寛比屋之叹愁旧学云何夫岂在全家之饱煖誓殚薄力仰答厚恩建天香醮青词戴象麓尺地安居窃九重之天庇炉烟致敬焚一片之心香物虽薄而凟尊意实存于报本仰祈帝鍳俯察愚𠂻赦其动作之愆钖以保全之福常情不知止足愈有愈求惟臣但愿平安无灾无难景献邸生日青词方秋崖七月流火聿临初度之期五福钖民式迩中元之庆用延景御肃启明神伏念臣世系麟宗恩荣鹊印自顶及踵罔非君父之仁以口语心莫报干坤之造永懐际遇敢廸斋明伏愿昊极溥临寰区嘉靖文王本支百世休有烈光上帝监观四方自求伊祐惟忠惟孝不震不腾福国生日青词刘后村嵗华已晚不胜喜惧之情天听甚卑辄沥精诚之祷伏念臣妾颓然衰景届此始生虽瞻视之逾昏尚筋骸之可勉老者祝哽祝噎粗适㫖甘常情欲安欲生矧侵耄耋敬慿緑奏輙沥丹忱伏愿矜此余龄钖之晚福斑衣杂沓凊温相踵于髙堂锦诰便蕃汤沐更封于大国太夫人生日青词刘后村人羡乆生顾余龄而自慨天无私覆然善愿之必从伏念臣妾某早染世尘晚耽禅悦骎骎耄耋乆不出于乡闾碌碌诸儿粗能当于门戸㫖甘无阙汤熨少停人以为衰老之荣己则有满盈之惧兹因诞日敬叩髙穹伏愿鍳此精䖍畀之夀嘏大国赐汤沐切冀新恩百年曰期頥庻延暮景乙卯后村生日青词刘后村采薪之忧命悬一瞬勿药之喜恩等再生假以余龄仁哉洪造伏念臣某宦情已薄年事寖髙去国为农圃之归罢祠絶庖廪之继尚为病挠可见身灾穷则唿天尝呻吟而号痛斋可事帝果奋起于沉绵不揆蝼螘之微輙羞豺獭之报伏望神祗叶佑星曜顺行屏岐伯之书少停汤熨拜𢎞景之䟽遂挂衣冠赵端明为兄保安青词方秋崖兄弟急难真切鹡鸰之念天地明察岂遗蝼螘之诚庸肃叩于穹隆輙吁闻其疾痛伏念臣长兄具官臣某摧頽一老遭罹百忧丘嫂丧明乆有进蛴之惧女姪夭折不胜䑛犊之悲良用感伤积成衰病忽有来于使者若将属其子然读且惊疑逺难候问永惟手足之谊重亟欲腹心之疾瘳敢以祈禳庻其康复伏愿大垂仁育少鍳友恭惟有三荆更借桑榆之暖谁不百嵗觊回草木之春祈雨青词六月十三日戴象麓六月不雨农望嵗以深忧三日为霖吏率民而哀请合衆忱而再凟兾帝意之一回伏念臣某等各无寸长全仰一稔柰縁谬政遂召干𤾉自前月以至今苦旱魃之为虐云欲幕天而吹散雨才洒地而卷空虽间沐于沾濡终未蒙于优渥敬陈雷醮䖍叩天阍伏愿璇极垂慈玉真赐悯速回颷驭使南箕不可簸扬立勅雨师挽西江以救辙涸祈雨青词戴象麓吏惭无状致时雨之愆期民实何辜叩神天而请命痛惟彫邑率多旱田土髙仰而无源穂方吐而未实政资膏润怱苦旱干农如倒垂吏莫逃责若迟之五日而雨不至则茫然一嵗之计皆空丰荒只决于旦夕之间利害全资于肤寸之泽为势甚亟惟天赐潾钖以甘霖救其残命重念数年之转徙仅此相安全资三日之沾濡俾之一饱江东祈雨青词刘后村嗟我农夫苦亢阳之为沴惟皇上帝忍膏泽之尚屯俯陈憷惕之情仰渎穹窿之听伏念臣自入疆而采访知编戸之创痍数口之家鲜能宿饱一年之计尤仰早收方弥望以如云忽兼旬而渴雨深恐孑遗之黎庻不能自振于俭荒惟暑气之藴隆欲流金石彼原田之秀实将化堇荼列城若处于焚惔近境才蒙于霑洒倘悭后惠必废前劳合一路之哀鸣叫九阍而上诉伏惟矜其诚至赐以感通若润泽之敢不尽微臣之职俾滂沱矣庻几全大造之功谢雨青词戴象麓闵时不雨屡干鸿造之私降监自天叠拜龙湫之泽虽真宰未尝责报然愚情敢不知归伏念臣某试邑罔功频年遭旱每投诚于三井常得请于九阍至神如响之从甘霔随车而至兹复蒙于加霈庸敬谢于元功伏愿璇极垂慈玉京赐悯幸令南埜既沾润泽之仁继此西成更觊始终之惠祈晴青词吴雨嵓十月纳稼乃乆阻于积隂上帝鍳民望特回于洪造曲赦干和之罪普垂乃粒之恩伏念臣等忧国愿丰以食为命睠今嵗谷多不稔半已青空而初冬雨复害成又将黒腐栖畆殆几于坐视腰鎌直待于连晴愿令天日之清明收藏俱便庶无田里之愁叹饥馑潜消里社禳灾刘后村思患而豫防人情至切不言而善应天听甚卑廼率耄倪共祈穹昊伏念自冬至腊厥证常旸风日燥刚水泉干涸连甍接栋深虞沴气之行曲突徙薪思弭融风之变俗相恐动古有禬禳懐凛凛之深忧遂嗸嗸而上愬伏愿钖皇极之福念民生之艰驱疠鬼之妖咸跻仁夀逐毕方之恠永息惊譌为二姪追荐惠州弟刘后村丹旐言旋陟岵怆十旬之隔赤章哀吁扣阍冀一念之通伏念臣等先父臣某奋自孤童安于拙宦补孝子循兰陔之什乆矣栖迟慕前贤守欎林之风过于清苦凢今日寸地把茅之茍有皆平生节衣缩食之所营云胡夏鵩之妖莫起河鱼之疾野吏之亭长在父老共悲善和之宅依然主人不返雨降露濡动辄悽怆水浮陆走幸无震惊敢伸人子之情敬采道家之説伏愿回干坤之大造鍳草土之微忱逝者如斯夫欲承颜而永诀魂兮归来些宁与魄以俱沉脱离幽隂周㳺冲汉赛愿回荐青词戴象麓百年中诀痛深去后之思一念未偿代毕生前之愿敬殚诚赤仰渎穹苍伏念臣某亡室某人曩因懐姙之初尝许保胎之善所冀诞弥十月人欲天从岂期㓙变一朝子亡母断叫唿无地哀诉惟天恐日前之誓未偿致身死之魂犹殢敬为还赛少助超升伏愿上圣垂慈列真肆宥三官罢对顿消黒簿之愆八景超生蚤注朱陵之籍翰苑新书别集卷九翰苑新书别集卷十钦定四库全书翰苑新书别集卷十䟽语天基圣节道观启建方秋崖聦明而作元后有开绕电之祥富夀以祝圣人肃奏望云之请春融蘂笈天賛萝圗皇帝伏愿道迈崆峒世緜郏鄏洛书五十六字休符丕赫于龟文天皇万八千年厯数莫穷于凤纪天基圣节僧寺启建方秋崖法王真子为世界主天开夣日之符大地衆生礼毗耶身人致望云之祝𢎞敷玉偈丕賛金轮皇帝伏愿如不动尊获无量夀南阎浮提北鬰单越尽被尧仁大周沙界细入微尘难穷舜歴天基圣节启建刘后村秦腊俶临将及春回之候夏正甫建有开震出之祥敢倾葵藿之心仰祝春松之筭伏愿皇帝陛下夀齐箕翼福等冈陵崑丘王母之桃靡烦来献海上安期之枣不必逺求皇太后圣节启建戴象麓日占南陆千龄开夣月之祥星拱东朝百拜祝齐天之夀蒇仪㭝典賛庆昌时夀明皇太后陛下伏愿齐光北辰悟妙西竺千百佛里比侔无量夀如来亿万年中拥佑当今新天子天基圣节道观满散方秋崖王者大一统肇新纪鳯之元中国有至仁诞启流虹之旦懽腾羽玉颂浃云璈恭愿如日之升与天无极九五福曰夀曰富遹符华祝之三八千嵗为春为秋长燕嵩唿之万天基圣节满散刘后村春王正月方欣木徳之回天子万年式庆萝圗之永罄舆情之懽抃祝睿筭之延洪伏愿皇帝如日之升体干之健豳人为酒告农扈之屡丰都护奉觞喜邉𤇺之早息天基圣节僧寺满散方秋崖现在佛作人天师遹新寳歴长夀王等虗无界光启瑶枢香深圆玉之春云丽侧金之瑞恭愿尽未来世居无上尊圜天为盖而方地舆悉归禹㑹大海运墨而须弥笔莫纪尧年进功徳䟽刘后村昊苍眷命聿开王者之兴臣子爱君均愿圣人之夀輙慿善颂仰賛脩龄恭惟皇帝陛下保大定功无为恭己大徳者名位必得光绍鸿圗善治则福禄日来骈臻景贶夀庆满散方秋崖风薫慈极天开必夀之期云丽殊庭人献无疆之祝锵琼璈而上立遡珠蘂以嵩唿皇太后恭愿道迈希夷心㳺清净芝翻玉圃莫穷物外之春秋桃熟瑶池不息人间之雨露天基圣节放生方秋崖惟我宋其仁如天鱼跃鸢飞俱入华胥之国凤仪兽舞嘉娱长乐之朝于万斯年自今以始祈雪䟽语戴象麓某神窃惟冬序常旸雪不时若凶咎之证盖在来年民有疫疠之忧农有旱蝗之虑二者皆令之责也惟神血食兹土宁不均任此责乎愿从三腊之时早见六花之瑞则令之与神庶无愧矣就灵巖祈雨䟽吴雨巖种不入土比常时之旱不同心切望云合一镇之辞致祷惟我佛不违于本誓念此方皈敬者几年隂雨膏之要必满盈而后可大命近止不容感应之更迟祈雨䟽戴象麓六月不雨最切农忧三日为霖全资天泽痛惟彫弊之邑屡当劫燬之余今虽奠居犹多艰食惟望今嵗之小稔以救余生之倒垂况兹近郭之田亦多早熟之稻谷垂头而将实民枵腹以待餐忽旱暵之弥旬恐秋成之失望民茍弗食吏将畴依爰沥控于丹诚乞垂怜于赤子钖以霡霖苏其焦枯俾早穗之既坚仍晚苖之俱茂穷阎委巷茍或免于啼号下吏小官庶少逃于忧责就罗巖祈雨䟽㳺时斋旱不苦祷而雨恩屡拜于二天魃为虐惔如焚忧复深于七月哀吁稽望霓之首谆勤拳叩地之诚伏念某等列井受㕓聚庐托处生计顷残于红首年饥复困于黒肤两遭时变正不聊生三遇天灾岂能堪命自入夏拆龟畴之兆至开秋息垤鹳之鸣石且泉枯日如火烈早稻所取空于无粒晚禾之命危亦悬丝触目啣酸痛心若割况邻里均蒙于时注独此邦未沐于天恩胡宁瘨我于至斯所恃皈投之有所更三日不雨可知嗣嵗之饥是八月飞霜尤惨前秋之祸仰瞻灵岳夙眷敝乡合庶信之精䖍遣二生而躬祷伏愿金华驾鹤玉洞唿龙飞云驾掣风軿速流雨泽鞭雷车揺电帜尽泻天河闵予瘠土之民转作丰年之象谢雨䟽方秋崖五月而种不入正愆梅潦之黄一雨而苖则兴己喜稼云之緑灵飨斯答嘉泽惟均曰雨曰𤾉曰燠曰寒曰风曰时愿调玉烛既种既戒既方既皁既坚既好迄至金穣祈晴䟽吴雨巖嵗本不稔粒食可忧雨复妨收人情益恐青空者既已絶腰鎌之望黄熟者又未有登场之期垂成若更害成小歉必至大歉率吁衆慼敬叩佛慈急扫隂云大开天日及时刈获俾无禾耳之灾伤庶表神灵大副农心之恳欵祈晴䟽十月收禾次还愿併祈晴戴象麓十月获稻一年之计所闗乆雨妨农八口之家奚望况艰歉不堪于去歳而收成全仰于今冬柰积潦之连绵阻及时之收刈禾浸淫而生耳农憔悴以焦心尝贽瓣香恪陈净愿虽荷皇天之感格日脚方晴奈何宿霭之隂沉云头复雨彷徨无措老弱奚归兹衆赛于无因庸再伸于前恳伏望神心垂悯佛眼回光岩谷隂消开一天之霁色仓箱日入腾万戸之驩声祈晴䟽方秋崖六月之雨则书虽云志喜三日为霖以往宁不懐忧于以见造化之难其何厌民情之渎伏愿隂云觧驳阳光开晴过则为灾未害金乌之赫休其时若遄归石燕之飞谢晴䟽方秋崖自春徂夏每虞隂沴之淫维麦有秋式对阳光之赫敢忘归贶肃以荐嘉蚕事毕而田事兴己庆年丰之喜割者晴而耕者雨尚邀时若之休代祈男子䟽戴象麓窃以天上麒麟数载未符于吉夣人间龙凤何时方见于喜祥孟轲兴不孝之辞伯道起无儿之叹切效尼山之祷冀储崧岳之灵云云昴宿遗精诞萧何而安汉长庚入夣生李白以扶唐伫㸔照室之祥即获㺯璋之庆英姿同伏湛禀容貌以堂堂余庆若徐卿生公侯而衮衮许佛愿赛还䟽戴象麓伏以人圎颅而方趾生长皆天日饱食以煖衣依归有地虽大造未尝责报然凢情岂不知恩伏念某形骸寓宇宙之间顶踵皆干坤之赐苐人愚若不自觉而日用岂能无非才投谢过之诚果获降康之祐一年安靖八口齐全心铭篆以难磨身粉虀而莫报敬㳙吉日薄赛前因庻慿圎满之功终沐保全之惠伏愿人人有庆目前之老穉团栾日日无虞意外之灾屯觧释其为感幸罔罄敷宣尉司弓级就本尉庙许佛愿乞保捕冦还愿戴象麓正直为神肯许隂邪之肆侮慈悲惟佛岂容杀戮之张威才控恳祈即蒙矜闵于军阵恐怖之中而能施无畏使草木恍惚之状而皆化为兵羣兇飇除百姓堵按隂功所获如此人心敢昧依归爰㳙吉辰敬赛前愿伏愿豺狼屏迹自今永无烽火之虞鸿鴈安居至老不见兵革之事现前人口等咸乞保全以上父母官更祈庇祐翰苑新书别集卷十翰苑新书别集卷十一钦定四库全书翰苑新书别集卷十一册文朝享太庙圣祖天尊大帝刘后村伏以物本乎天人本乎祖维帝之盛有光羲农垂裳之化合宫之制千载而下犹想其风庆源既衍施及冲𦕈兹卜季秋蒇事国阳启佑后人迓续休命祖宗帝后刘后村伏以猗欤我家以圣继圣帝徳之盛若古勋华后范之懿曰女尧舜遗此艰大集于菲凉属修宗祀前期以告洋洋如在神之格思亦既受祉施于孙子昊天上帝刘后村伏以帝监四方眷宋不释惟徳是辅讵天我私农扈有积邉烽息警笃匪人力真宰之功仰观星象俯练时日曷谓大飨亦惟小心其亿万年对越景命皇地祗伏以莫厚于坤故能载物王者母事自古则然生齿虽蕃地道亦敏都人足食嵗事垂成后土之功与天同大兹卜素商肇修宗祈廼荐黄琮以徼终惠太祖皇帝刘后村伏以天厌五季真人勃兴黄钺一麾僣垒电扫实开有宋无穷之基创造孔艰揖逊不有帝庸眷顾诒万子孙作宪累朝蒇事重屋曷敢不恭威灵在天太宗皇帝刘后村伏以圣矣熈陵舜受尧禅六合一家偃伯崇儒以武戡乱以仁立国轶汉跨唐与周比隆曽孙纂承惧徳弗类属严大报敢荐微忱诒谋既逺流庆未艾宁宗皇帝刘后村伏以于皇圣考侔徳舜文宵衣之勒澣服之俭天辅有徳民懐有仁𦕈予冲子羔墻如见付託之重大惧弗当属修宗祀严父配帝赫赫濯濯实照临之祝文明堂大礼修整雅饰太庙大殿并四祖殿合用吉时奏告神御还殿刘后村伏以练日精禋前期藻饰迨兹竣事将以妥灵维列圣之顾歆鍳冲人之寅奉正奉安刘后村伏以有司饰设奕奕孔新列圣威灵洋洋如在刚辰允协神御廼安佑我后人成兹熙事仲秋潮旺祭告南渎大江昭灵孚应威徳博济王一首刘后村伏以一马渡江六龙驻浙惟天设险拱护行阙川后波臣受职于朝璧靡沉河弩不射潮兹卜季秋聿修大报徼福尔神前期以告从祀五庙一首忠武英烈灵衞显圣王灵济显佑威烈昭顺王英烈王忠应协贶圣佑公善应安济孚佑显卫侯刘后村伏以六飞省方百神受职涛江无波如行枕席农亩有秋相安耕织维彼小民谒焉必获矧国大祀敢不以白捍我金隄相我寳穑既成熈事亦永血食满散五岳四渎二首刘后村伏以国家大飨预㳙刚辰川岳灵祇首列祀典属将蒇事敢不告䖍相我缛仪冀神隂赐明堂大礼分诣祭告九宫贵神刘后村伏以国之大祀卜用刚日天之贵神祭有常仪即坛而享以徼灵贶既相熈事且祈丰年分祭太社太稷二首刘后村伏以自古建国莫重于社着在祀典有屋而坛雨𤾉必谒况乎禋类敬奉牲币且谢且祈分祭后土勾龙氏后稷氏刘后村伏以三歳大报咸秩百神惟勾龙氏有功万世乃饬祀典寅奉㓗粢愿相嵗事溥歌华黍明堂大礼前二日朝献景灵宫分诣祖宗帝后一首刘后村伏以㳙刚毖祀先事告期将礼有严方奉周京之笾豆孝思尤切仰瞻汉庙之衣冠尚启后人迄成熙典明堂礼毕祭谢岳渎一首刘后村伏以比选吉辛肇修宗祀寅畏严恭之念可质幽明蒙鸿嶫峨之神若通肸蠁逮兹成礼敢不荐忱明堂大礼毕告谢五岳四渎刘后村伏以属者大飨徧于羣神爰及熈成莫非隲相竭精忱而摧谢冀肹蠁之顾歆督视府拜学方秋崖某待罪二府不能宣皇威遏冦虐以上勤天子之忧顾乃发大号俾出视师任重力绵夙夜惧弗克胜任惟古受成于学献馘于泮兵固非司马法也圣门大训具在六经昔者尝窃闻之某不敢诿曰军旅之事未之学谒学刘后村昔者圣门弟子莫不以治邑为难况今之邑尤难于夫子之时某之才不足进于弟子之列特以格法来领民社其何以慰塞是邦父兄耆旧之心哉抑权力虽轻法令虽宻若夫离于理而背于训者某不忍为也况夫子巍然临之乎帅幕谒学方秋崖某祗惟先圣之言曰军旅之事未之学也而某何人敢賛筹幄其敬率圣训勉哉维忠除漕谒学刘后村戍乆而士不饱籴多而民艰食今日上下之通患也上既妙选常平使者专任籴事复使某就补漕臣之乏忧深责重上何以裕国下何以寛民哉昔者闻诸夫子曰百姓不足君孰与足某力之所及不敢不勉谒文公刘后村呜虖巍巍文公宋之夫子翼翼考亭建之阙里竹林肃肃下有精庐于此授徒于此着书后千百年过者必式拜俯洒扫邑令之职昔祀于寝今迁于堂配以髙弟皦如兹觞谒韩文公刘后村呜虖先生立身之名节垂世之文章史臣比之山斗不可学也至于出牧潮袁二州之人皆奉尝之至今则某愿师谒濂溪祠刘后村本朝至熙宁间事始多而法稍宻矣先生于是时奉使岭外能使遗民奉尝之至今此后学之所当师法也诗不云乎谁谓华髙企其齐而祝文清公㳺黙斋杨大雷惟公伊川之后何其棼棼乎吾视蔡悲之幸其有御史焉南轩之后何其泯泯乎吾视韩伤之幸其有先生焉故先生之道脉最的师传最正其髙明而宻察者简而文也其刚劲而脩㓗者圣之清也一黙所诣与曽参之唯同科一诚之㑹与颜氏之勉同梦学宫翼如遗像俨如笾豆秩如典刑炳如某谨率诸生以共灌献肃如也谒诸庙方秋崖某蒙恩假守盖与尔明神分职于是邦使曲如钩浊如泥而贪如狼某则罪矣尔明神其殛去之时雨旸平寒暑使物不疵疠而年谷丰熟则将谁责而可某亦不敢不以告谒诸庙刘后村国家秩祀百神选任羣吏凢以为民也吏无愧于民斯无愧于神矣神有徳于民斯有徳于吏矣某与神皆当勉之敢告诸庙祈雨刘后村某于兹守土荷神之休四封之内良苖满野渉旬不雨已觉亢干一稔之望在民甚切常𤾉之咎在吏甚恐瓣香稽首神其格斯油然沛然以相嵗事诸庙祈雨方秋崖中夏大雩月令也相彼南畆维其龟矣有芃者苗亦既萎矣吁嗟雩兮雨其时也城隍祈雨戴象麓吏以三年滥宰斯邑神以累世血食此邦嵗之丰㓙吏与神均任其责矧今早田既穗一雨顿愆虽吏之过亦神之羞敢以诚告于神亟请于帝大霈甘霖相我丰年则吏之与神其责塞矣诸庙再祷刘后村某属以庚子祷于祠下爰及癸夘天瓢翻㵼一溉之余旱苗小苏俄复开霁焦卷如初连朝雨意风吹云阁咎孰执哉由吏德薄不腆牲币既格且祈愿续前功神亦有依诸庙谢雨刘后村某垂去祷雨人哂其迂神独愿歆如鼓应枹甘霔逹旦焦卷者甦膴膴原田今饴昔荼乍使愁叹转为歌唿神功昭昭汝忘之乎巵酒不腆神必我孚诸庙祈晴刘后村呜唿昔者雨祷而止田倍熟民大喜曽几日雨不休民皇皇喜者忧民无辜咎在吏神其忍亏一篑决云雾舒阳光民歌舞神乐康庵山祈晴刘后村呜虖谷自布种下秧以至于秀实其成之艰矣农自于耜举趾以至于刈获其致之劳矣忽雨不止坐妨收藏呜虖成之艰致之劳者岂不甚可惜乎天乎神乎忍为之乎某悯农夫之勤苦悼小民之怨咨耳檐熘如闻啼号目嘉糓如割心髄奔走羣望未臻嘉应惟神受百年血食之奉主一方雨𤾉之权用敢躬谒祠下稽首祈哀神其驱扫隂雾轩露霁华既全嵗功亦活民命诸庙谢晴刘后村呜虖秋冬之交兼旬隂霾坐忧嘉谷化为荒莱惟神之仁谓民孔哀歛云归岫杲日昭回场圃之间欢声如雷晴本愆期雨不为灾神于吾民真有恩哉廼挹涧泉注此一杯盖竹庙谢晴刘后村九月庚辰至于乙未霪雨不止几败嵗事某恐惧斋祓乞灵于神升车而檐熘止出郭而宇气清趋庙而午雾开返舍而暮霞出如是旬浃霁毕被野田里相庆场圃毕功呜虖神所以庙食吾邑歴数百年如一日者岂偶然哉不腆巵酒敬答灵贶焚黄祝文寳庆乙酉刘后村先君之没十有三年不肖孤克庄皇皇恤恤行路万里始忝朝籍而赠先君三品呜虖所以显扬其亲者如此可谓㣲矣虽然国恩也君命也先君之教也不敢不告绍定戊子刘后村今上初郊诏加先君一品惟中年不肖孤克庄试邑秩满始奉纶命归白松楸夫君恩未易报先训未易承也敢不惧哉绍定辛卯刘后村去秋天子有事于明堂加惠溥率无间幽隠克庄虽触罪奉祠犹得以追荣先君呜虖罔极之恩不可报己往之过不可追方来之善犹可勉也惟忠惟孝可答君父敢奉新命以告绍定癸巳刘后村廼者明禋礼成祭泽优渥小大之臣皆得以荣其亲于是先君复进两秩夫官至二品其仪与物亦稍异矣岂非圣王之隆恩先君之盛徳乎克庄等敬奉所谓晕锦网袋者白之松楸嘉熙丁酉刘后村去秋禋祀先君以三子陞朝进秩二等明年冬克庄免官还里克逊懐诏过家克刚方忝邑寄命埜恭奉制书白于墓下自官制行而特进为丞相官宠光之萃戸门极其厚矣忠孝以报君父可不勉乎嘉熈己亥刘后村亚保古之三孤今之一品仕而致身于此者几何人哉没而絫官至此者又几何人哉拜朝廷之优恩与门戸之积庆敬奉纶言白之松楸淳祐癸卯刘后村国家于祭泽无所靳于赠典有所止师臣极品不可以复加矣然音容之隔一世矣宰上之木参天矣诸孤或仕或止燎黄者七始拜今命宠光之隆异嵗月之乆长虽荣也抑所以为惧也惟忠惟孝盍各勉旃淳祐己酉刘后村去秋禋霈吾母自魏封齐纶言及门已不及见呜虖若子若孙谓迎锦诰拜于膝下安知乃奉宻章燎于原头即逝者有知必歆君命呜唿痛哉端平乙未刘后村粤者国有庆典中外命妇序进有差而君蚤夭独不见及兹以祭泽始霑再命夫死生契阔人世之至痛也存没哀荣朝廷之异恩也日吉时良燎黄于阡君其敬以答休宠淳祐癸卯刘后村属者禋祀上有异恩加惠羣臣及其妻息忆甫沗初补宜人加三命于是西楼宰木已拱呜虖白日长夜之诀余固己沉恨于一生矣照天漏泉之泽君得无少慰于九原淳祐己酉刘后村顷侍旃厦祀礼彻章窃奉纶言进秩元士虽不旋踵去国然祭泽之行无间中外明府登膴仕恭人加封爵呜虖父子夫妇蒙被国恩如此将何以为报哉敢告翰苑新书别集卷十一翰苑新书别集卷十二钦定四库全书翰苑新书别集巻十二祭文祭晦庵朱文公墓文赵庸斋唐石九峯兮矫如龙㳺峰下寒泉兮玉脂浮浮中有盖世翁兮一丘翁不见兮焉求陈四书兮翁在此亦既见兮九峯山水竭吾力兮不能忘金风吹松兮琅琅溪并峯兮石啮足角巾露衣兮来荐秋菊穷源兮大林谷古木千章兮珮鸣锵锵仙人来兮紫阳视世扰扰兮圣哲皇皇昔可诣兮云一壑来日大难兮九原又不可依归云读吾书兮犹自可乐尚飨祭杜丞相方秋崖呜唿天下不见司马文正之忠清粹徳兮于今百六十有二年世道之升降凡几人材之消长凢几盖有不胜其然者矣而公方起从海滨共更化絃一时之儿童走卒亦皆论名氏兮而都人士之攀縁相登争覩其仪形者亦皆咨嗟太息以为甚矣其似文正也是何退然山泽之儒臞如列仙上方举国以聴焉而四方颙颙延颈跂踵以望太平之期兮奈何乎心勦神疲于应物其胷中之所欲为者曾㣲江河之一㳙虽移疾者屡然犹国有蓍龟士有砥柱若不见其运动兮而君子恃之以无恐小人詟焉而莫前今夬矣而未遇复矣而未泰兮政升降消长之一机也而公乃骑箕尾而舍旃将恐上心漠然于此矣而元衮亦无与相弥缝兮凢吾党之所扼腕者固匪人之所垂涎天下之势方如驾漏舟于风涛浩𣺌之冲兮忽檝摧而维絶则旁观之损神亦不自觉其失声而唿天试尝评之公之与文正其清介同其公忠同其夙夜尽瘁以遗其身者无不同兮独秉国不及于踰年而青苗助役之来前然而青山流水居无五亩之园以独乐花木之秀野而艺风烟兮则公之贫又似乎差贤意公之心使朝廷清明常如今日不至于变恠杂出舞䲡鳝而号狐狸兮羌瞑目于九泉古所谓死而后己者其公之谓兮吾为天下悲而已矣不自知其涕涟祭郑丞相文刘后村曩遭诗祸几置䑓狱公在𤨏闼力觧当轴端平爰立擢太尉掾思堂宻询翘馆燕见嗟我于公合非势利相赏文字相勉道义丙申之斥流落稍乆书来慰借期我无垢丙午之斥冐雪祖道自方田画期我邹浩再相五年我卧空谷初辞弓旌继罹风木晚迫而起公愈贵重岂无愈筦犹冀採用我欲白事公罕揖客光范之门累月扫迹乞骸挂冠疏至八九匪曰㓗身实惧濡首他人受知一身而止我衔公恩昆弟父子百口託公只手卵翼一日无公羣臂弹弋衆方廹切诃骂佛祖我独迂缓援引马吕劝容直言劝收善类为皷邪説为懐私意及条故事及进宻䟽为徼后福为沽虗誉或云范公稍恠守道亦曰涑水欲逐坡老匪公厌倦实我穷薄白简诛心青云失脚尚意汾阳考二十四且谓潞国夀九十二万一他日访公于鄮午桥酒邉半山驴后忆初出昼飞椠惜别宁料此行遂与公诀旧学之尊上宰之贵黼扆辍朝玉钺卓地而况诸生视公犹父山川脩阻不克奔赴公来现身公去振臂公无生灭我有荣悴举世攻诋独公嗟惜严光狂态刘蕡风疾邪説私意则己顺受虗誉安在后福奚有惟今之人尤工论议先以为合后即为贰呜唿剖胷出心刮眦见血公昔当国容有未察舍之则藏死而后己公今在天其知之矣祭㳺丞相文刘后村于惟圣宋名相比肩莱公英伟或惜其学之未至涑水纯粹或疑其才之稍偏堂堂克斋庶几于全其师㫖后溪之宻付其家训忠公之嫡传其论谏古人之遗直其文章天下之至言其温如春其重如山其虗如谷其静如渊寳绍之初己抱负䕫卨之望端嘉而后遂伯仲韩富之间方爰立皆伏其徳量既退处犹问其貌年倘斯世之欲治盍再秉乎化权意归衮之有日忽骑箕而登天凄善类之相弔致遗恨于逝川惜当国之尤浅竟赍志于重泉使乆居于弼谐且傍无与挠牵其立政与造事必揜后而光前呜唿此谓之爱公可也要未为知公者焉祁国梁溪仅三数月上印而去不失为贤茍为不然虽乆且专潞公晚节出涕于落旄钺槐相遗命祝发以易貂蝉孰如我公得闲于亡恙之日辞宠于未厌之先于心无一毫之馁矣是气塞两间而浩然宜乎生荷重名殁钖美谥勒之钟鼎垂之简言念昔者甲午初元麟寺枢府两相周旋每嘉史草亦奖奏篇公既登庸我复招延十年乆斥一日骤迁举典故之稀阔越尺度之拘挛虽薄材慙于韩陆然昭代炳乎淳干在廷断断独公惓惓曾不旋踵局面覆翻公去廊庙我归田园去夏浪出宿痾沉绵作书诀公尚洒答牋我犹偷生公为飞仙士懐一饭矧出陶甄道之云逺阻哭墓阡些诔卑薾莼鲫酸寒追记丙午摄乏掖垣偶偕竹湖访公畱连合词劝公时事实难方欲为国立太平之基岂可使身无一日之安公拱手曰某有去尔子各勉旃其词之严色之毅吾二人者退而叹曰此其所以为果山欤呜虖公与竹湖莫起九原我着斯言以俟史官祭蔡参政文吕雨巖天运难测天意难明朱夫子卒于庚申而公薨于己未甲子甫一周哲人之萎者二天运竟何如耶翁季师友之并自季公至公子孙父子也而处其道不为不行而亦未得以尽行其道天意竟何如耶惟公徳业人主知之士大夫知之儿童走卒知之而某早辱公知亦自谓知公之万一者盖衆寳皆有光惟大圭拱璧之光莹而不为荧荧之光衆乐皆有声惟金钟大镛之声和而不为嘒嘒之声故公之才不矜小能而可以尊主庇民开物成务是为有徳之才公之言不骋逰辞而可以悟主觉民诏今传后是为有徳之言平时如不胜衣而其勇可以婴逆鳞唾虎怒天下之勇莫能加焉是为有徳之勇三学儒士称为宗师四海善类目为宗主而未尝沽之以取名恋阙之心如丹去国之身似叶而未尝矫之以为节荷蒉未必知孔夫子之心尹氏尤不知孟子之志心之可知者有限而公之不可知者无穷浑然盖公之学以诚乆为造道之极致以知行为进道之两轮其成徳若此故某尝谓东坡言君实如麟如凤朱子言明道如祥云如丼雨公之谓也山川几年之钟萃国家几年之涵养而又家学几年之流传师友几年之磨琢而后至斯而遽止于斯耶呜唿痛哉学传诸老而若虗位至执政而若无公亦何憾于死盖自今年孟春之椠以至未薨十日之书自若其死者屡矣曵杖之歌奠楹之梦夫子独与赐言而他人不得闻呜唿痛哉某辱公门墙深自植立梁木其壊榱桷何为而今而后可以推琴而絶絃矣公之言何日而忘予之悲何时而已三年心䘮莫报知已祭蔡大参文李畏斋导河之源积石崑崙始汪洋而大肆益广逺而奫沄惟公家世西山之孙文简考亭之门既克积者累世乃发挥乎乆轩行谊足以为缙绅之望道徳足以动冕旒之尊作于其政则炎天之风旱嵗之雨见乎其容则秋月之皎春阳之温正色朝端则姦邪为之屏息祥刑外服则民自以为不寃故其进也善类皆从而㧞茹其退也多士皆从而举幡公虽逺避乎权势肥遯于丘园而今有识之属望谓当賛化而调元夫胡山颓而梁壊而典刑之莫存某辱公心腹之知感公道义之言絮酒不得致千里之奠缄辞莫能挽三闾之魂嗟九原兮不作孰纲纪于斯文祭蔡大参文叶西涧山頺木壊哲人其萎此非人事之细故端有闗世道之盛衰文公既没学出多岐髙者驰幻诞之説拘者泥文义之疑矫者窃形似以盖空中之质恠者饰艰深以文浅近之辞不有耆英孰挈纲维惟公以西山九峯为祖为父节斋觉轩为师合全体与大用于实践救善类之脉于濒危一语弗酬接淅而驰故道合则黄扉紫闼重金而叠组不合则庐峯云谷幅帽而深衣何苍生之无福而天不愸一老之遗某依公通徳閲嵗将朞昔赋明月而慨千里之隔今望数舍而无一㑹之期痛死生之永诀庸殄瘁以兴悲刍酹荐忱匪哭吾私祭蔡大参文汤东涧呜唿我登公门近甫踰月樽爼笑言欢犹未灭曷为转头遽成死别骇讣书之倐来为恸哭而摧裂哀哉一见之顷乃为千古之别呜唿惟公襟懐阳春志操玉雪身处穷时国虑深切引𥚑廷争中尝激烈拂衣逺逝晚更勇决而笑傲东山之野犹壁立南都之鐡天胡不相于斯文遽殒此堂堂之襟舄尝诵王㑹稽之语曰人物方𦕈然而蔡公遂如此令人气短而心折顷徒视为常言今乃知其愁絶嗟人生克终之甚难必盖棺而公论始别公虽不尽究其壮猷天已竟全其大节持此见西山与考亭庻有借手而无愧色虽公髙明独怜戅拙念乆敬之情深抚近别而悲彻自闻公薨一饭再噎强书苦懐驰溯心折老泪如倾何暇笔舌祭魏参政文方秋崖呜唿蜀自三苏公不作于今几何年兮予尝意其水恧而山羞天地之秘寳韬光剷彩郁屈而不平兮故其发也勃焉而有斐君子特立于西州学探邃古之奥文洗时俗之陋而浩然于胷中者自一宇宙兮盖蹴训故之囿而姬孔之与游以其精㣲者治身以其粗浅者治世是心固将尧舜吾君民兮而不知一苇杭之何以障百川于横流彼谁其秉国之钧如重隂且霾日月为之晦𡨕兮而矫然独鹤之嘹唳乃欲空百鸟之喧啾抱遗经于荒遐之裔乐斯道于寂寞之滨者与嵗月而相忘兮亦既筑山房于白鹤之麓而眠云卧雪吟风醉月侃侃乎其无物外之忧但遨嬉于翰墨之林而秦篆汉籀流落人间者太山一毫芒兮至其妙于心则伏羲以前之大易而笔扵书则获麟以后之春秋忽云翳之划开豁中天之大夜下尺一趣诸老以来归兮人固以为适当太平之期愿观徳化之成而衆君子之聚在本朝者殆将人稷契而身伊周厯览比嵗诸贤之志各欲出其力以救斯世之沦胥兮而彼苍者天岂其不欲平治耶胡驾言中道而摧辀西山其頺而天目之老晋陵之魁亦相继而凋落兮独吾白鹤山人在而且犹旁睨如棊之局孤闲横水之舟然庻几其可以系中外之望以待天人之定兮而复乗云气骑箕尾𣺌松江以上征而不为苍生其少留畴昔之夜谒公南徐曰衆讙之不可息而予亦信以为然兮及今见之则慨叹其为李西平之子而嘉奖其为异于臧宫马武之俦人生倾意气耳故令闻公之䘮昼喟而夜吁兮而况朝失元老士失宗儒其将付斯世于悠悠乃作白鹤之些曰白鹤飞兮山之幽梳雪羽兮风飕飕时不与兮吾谁尤白鹤兮河之洲苏台杳兮云正愁唳华表兮天知否路哭祭真西山文刘后村呜唿先生属疾闻者赍咨上对近臣玉色不怡丞相移书千里迎毉下至闾巷妇女童儿皆曰哲人必介夀祺云何一夕去而骑箕在昔范公方古卨䕫晚登政府不至冢司学者至今致恨于斯然其谟画畧已设施先生视彼则尤可悲平生修方未试刀圭谓天无意斯文在兹谓天有意一老不遗太平之望竟复何时礼乐之兴百年待谁呜唿昔者之来大带深衣都人聚观公归何迟今者之还丹旐素帷都人相弔公去安之矧二三子乆从吾师要绖执绋于礼则宜属畏简书仅至江湄覆此一觞恸置以辞呜唿哀哉祭虚斋赵端明文刘后村才非果难难于全媺胜流髙虚下调麤鄙公则异体庶物兼该以理揆事以徳胜才磜㓂破樵郡邑无主公握两拳御万豺虎鄞卒反侧公徃建牙宥胁枭畔肃然无譁公甚柔懦公不严酷惟㢘惟恕羣狡詟服入系金狨出佩玉麟王曰遄归余无亲臣延和己见缉熙故事箕哆民怨木妖国敝发明节卦规切斜封公每造膝天为改容流传万口照映千载谓余不信有谏草在凢今公卿贵则捐书公老愈勤甚于癯儒易通一书开辟未有不知公者曰公洛叟既彻乙覧黙契宸𠂻比于伊川未尝不同造物所靳非权与位至于学识独不轻畀公所造诣通𤣥入神非惟人媢亦恐天嗔昨贺蒲轮劝坚鐡壁必不获已迫而再出当世要务不宜三缄儿女恩怨姑寘勿谈答书系节君真爱我传闻开嵗稍亲药裹心谓㣲恙不为深灾方作笺谂廼以讣来呜唿干方之畧元凯叔子寻㣲之功康成辅嗣或者期公主眷时名今其徃矣议论必平呜唿少小相与晚尤缱绻人亦有言聃非同传属纩遗墨何共谆谆宰上之题累吾故人我已七袠公小二嵗白首哭公宁非倒置我才虽竭尚可作碑唿公不起孰知我悲祭游勉之侍郎文刘后村于惟游氏逺矣渊源御史授业河南之门爰及黙斋学于南轩公稍后出以篪和埙兄之贤季师之嫡孙匪曰菁华先植本根嘉定之末端平之元犯雷霆威进药石言麟莫覊系凤肯啄吞或劝少贬腐鼠吓鹓法从非责方面非尊絫诏上雍频䟽扣阍身不敢私君不可谖本懐止足矧迫耄惛力请得谢冥冥髙鶱一区之宅五亩之园徙倚茂宻掬弄潺湲名臣欲尽一老仅存品其清操徐穉陈蕃订其细行管宁邴原昔仕鸣珂公不其每奉谈尘亦同酒樽公晚东归我适南辕坎壈百谪入伏丘樊挛痺偏枯併阙寒温耳闻山頽泪如河翻殄瘁情深哀诔词繁空赋离骚安能招魂呜唿哀哉祭杜尚书文方秋崖凤城岧嶤湖山春只月戸云房惬幽人只有癯者仙编纶巾只左吾诗书右菰莼只藐予过之孰主宾只偕一道士郑子真只诗以吾盟不吾嗔只月穷星回几何是只槖兠㦸纛来宣旬只铭常勒鼎粲经纶只文昌太㣲履星辰只天飞泥蟠邈无垠只驾朱两轓适予闽只公既乗云骑麒麟只聿其祥琴迅羲轮只敢拜稽首诔慿茵只植象环金俨绥绅只斚緑彝黄荐吾醇只列星在天杳音尘只诗情不磨黯湖漘只祭李秘监文刘后村龟山于京文定于桧初敬终朞倐我进退督之未相以诵自盖荐三十士徃徃名辈公当是时固尝峩豸居中几何旋踵斥外尔欲为者我不傅㑹我自立者尔焉能浼忆与鐡庵博覧奏对于故纸中驰骋千载不着名氏独现光怪此必洞斋衆伏且骇奈何斯人留落岭海彰施藻火被之嵓濑戛击金石散为竽籁挑抉虫鱼形诸笺觧家有论着国无华采士为时惜年不公待呜唿疾病则乱魏傁昏愦嵗晚语谬谢傅殂背公将易箦遗偈痛快譬之虗空岂有成壊我尝评公精博英迈诗学卜衞文律崔蔡自昔党议为缙绅害知我罪我以俟万代嗟同门生凋零谁在执别魂销闻讣惊瞶老语谆谵聊冩悲慨祭林武博文刘后村我尝三入劝讲代言君无一字及于脩门又尝三黜贵权嗔怒人畏𫝊染君愈亲附念我暮齿谅我心忠馈药起疾贻书击蒙衆方排我荆舒杨墨君顾以为卿云甫白世故险巇人心堑坑晚欲託君患难死生昨枉缄题恠非自札酸风吹讣白日永诀西山之门存者几人又弱一个莫赎百身呜唿学可谋断仅教胄子才可匡时困衡叠至得禄几何闲輙数朞寄巢萧寺火輙随之彼陨获者烜赫其闾分剂于君独啬祝釐不饱营矣家尤萧然始翁诵殁负骨归窆后师梦奠守死背徇义勇不可当今谁䘏孤谁求赴䘮卜用何山𦵏以何日礼有匍匐老无筋力诔不尽哀哭不成声英爽如生岂隔幽明祭郑常博文刘后村呜唿自汉以来士以艺取童而习者不出科举抄诵帖括絺绘雕虫刍狥既陈印之空空君则异是网罗贯穿手不释卷亦不退转衆作萎尔君独老苍它人衰竭君愈激昻早列西山文字之箓中之秀岩笔削之局使之腾上皷舞雷风炎绍汪綦干淳周洪挟负竒崛寡谐多迂暂牧揭阳俄讁潢浦谈滞周南甫客瀼西帝曰巫阳女下招之岂无汾阳力援太白九虎守闗一鸿避弋葺履道宅繙善和书苇间孤榜花外小车君房言语李邕碑板彼昏不见世有具眼在昔老师髙第诜诜嵗月电徃存不数人前诔洞斋未平幽愤奈何又传苔泉凶问辛亥之役我扶羸躯心颇羡君红颊白发弃我而先理不可诘竒字谁问疑义谁质扁舟来访翰墨尚鲜束刍徃弔筋力已愆天实孤我殱同学者退老西河仅一商也平生苦心为书满家传之福郊或付侯芭我迫頽龄涕不濡目故交欲尽如何勿哭祭徐知郡文方秋崖始予栖迟如桐未丝璞未规也㸑者之有则其竒也公顾曰嘻非熊非罴非虎貔独已知也风櫺暑池髙论灾义夜龙骊走蛟螭也予起锄犂归袖谓非羣儿我蓍龟也曽几何参差而我心期鐡与磁也嵗其物换星簮盍勿迟于宦之岐或并驰也昔我来思有传者谁公之萎也我心则疑天实生猗竟何为也风鬛雾鬐长鸣之逵孰与覊也烦剧之治如理棼丝愈劂剂也老笔听辞如水之澌潮之滋也落落松姿秀目踈眉宜也立之入墀则麟仪仪凤师师也奈何乎噫濂溪终翩者旗回鴈之陲古驿悲也时方偲偲也嵗则一朞凶问我贻涕涟而也曰阡有碑小作名勿辞也朋友道隳絮酒则醨谁其骊也长夜𣺌弥晤言如箎今已而也下亭之祠有扈江篱尚荐词也祭岳武穆方秋崖神京鳞介腥衣裳三精雾塞天无光鼪啼鼯啸纷披猖中分宇宙何肺肠谁其与者沦纲常受计于敌扼我吭王心凛凛天苍苍以次束缚归朝堂自南自北语已偿焉用与寇为斧斨为雠报仇胡不臧至今淮堑为河湟每观王传心摧伤怒发为立胆为张皇畀予邑于祈阊闻王有像西山冈欲徃从之㓗予觞简书之严不我遑今且去此何敢忘牲肥酒香差日良金戈鐡马山茫茫祭致政徐君文方乌山某敬以生刍之奠祭于近故致政徐君之墓而言曰呜唿甲辰之嵗余触祸机归扣君门麻鞋布衣君笑且迎握手劳苦通夕纵谈具我鸡黍别去五载中心藏之逺闻君讣弔不时呜唿古人感激一饭昔者圣师脱骖旧馆余独何为恝然死生恃有此心可通幽冥拙思之文敢铭君墓不传于今或俟于后持此报君于古庻几君可起乎来歆一巵祭雪村处士文方乌山宋淳祐壬子二月甲戌雪村处士杜君清友卒于寝越三日庚戌友人莆田方某以生刍之奠哭之曰予来几一年始识君与君㑹亦不过一再君死閲三日始知之而不自知其哀之深恸之乆者也君为诗人不臞而腴常期君以贵君为世家不富而贫常期君以逺今也身不得一命年不满五十哀人生之无㩀恸神理之既絶是何浅薄抑至斯极昔者期君尝序君诗今者哭君遂撰墓碑浮宫之梅君手所移梅存人亡如之何其勿悲尚享祭郑伯举文戴象麓呜唿蕉隍鹿得䘮真反覆白牛犊祸福苦倚伏宾王才贵肩已鸢贾傅未几舍先鵩伤哉好物不坚牢造化小儿一何酷吁嗟今之人名缰苦覊束到底竟成空羊亡两臧谷惟兄独超然笑傲升斗禄本期徜徉乎此生夫何白驹之隙一箭速吁嗟今之人利锥太犇逐所竞皆毫芒蜗战几蛮触惟兄独恬然稍闲便濯足本期偃仰乎此身夫何黄梁之炊一夣熟吁嗟今之人心机空劳碌捭阖相戈矛狙诈百鬼谷惟兄独坦然畧不事邉幅本期寛闲乎此心夫河海沤之灭一瞬倐以兄之子职恭亲恩笃扇枕古黄香辍羮老颍叔自宜斑尔衣餟尔菽以尽百年之欢睦夫何慈闱八十正春风子舍俄惊日月促天理苦颠寘塞马不为福呜唿悲矣乎发星星泪簌簌前年失子正伤弓岂堪此来又埋玉黄昏寂寞倚门时人闻哭声谁不哭妇惸惸中途苦脱辐千古断弦哀鸾胶竟莫续弟悽悽谁共舂此粟首尾救急难鸰原弔影独子哀哀废篇感莪蓼依木苦无枝乌号上空屋呜唿悲则悲矣某年以葭莩之亲盟亦桑梓之乡曲痛一别之不回嗟百身之何赎追徃事于一时尚宛然而在目敞南楼宴朋族漉黄花之乌巾烧海棠之银烛持蟹螯舞鸲鹆耳热拊缶而唿呜呜慇懃劝我盃中醁已矣乎今无孔北海欲举此酒将谁属风月闲主人欵客唿童仆设榻向窓纱一片纹楸三百六一子五千万布鸦三㸃两㸃又落鹄忽然西南风拍手大笑惊起邉韶腹已矣乎今无谢东山欲对此碁将谁属野渡横舟落霞孤鹜有时得句动诗毫满纸风云黒骊龙珠纵横草颠旭半天韵落人间压倒池塘春草緑已矣乎今无孟东野欲和此诗将谁属伯举兄休休旅亭人生一旅宿自古本无千嵗翁年登鬼録荣与辱碁一局浮与沉酒一斛古今兴亡来生涯此外形骸皆藁木生何足喜死何足哀区区涕泗皆流俗翰苑新书别集巻十二翰苑新书续集卷一钦定四库全书翰苑新书续集卷一丞相类贺郑太傅再入相郑雪巖伏审廷宣白麻垣崇黄发圣人能内外无患图任必周君子立邦家太平登庸惟旧翕受十益朋龟之助预觇一时治象之新万化仰成四方无侮窃谓天下安注意相人主职在任贤帝念时艰公仍宅揆曰疏附曰奔奏分命股肱孰主张孰纲维允资心膂不待梦卜久孚观瞻恭惟某官忠恕而行直方且大正坚林下见一之操何计槐邉达三之尊勇退急流不容髙卧正观夹辅初政不负秦府眷知景祐再入中书依然天圣劲直起司马公于独乐园之内付谢太傅总诸节镇之权若岸诞登则作舟航若苗来苏则为霖雨中兴所属佥望方深同寅协恭和衷直追盛世赓歌之美开诚布公广益岂使前人独美之専若大医王之识病鍼砭不浪施如古善奕之对棊着数弗轻下畴不共庆㑹合风云之盛方幸重见整顿干坤之功某虀盐陈人鑪鞴旧物公西华问方六七十之对昔侍诲言蘧伯玉知四十九年之非今才梦觉景翳翳以将入车皇皇而何之老骥脱牢盆叨恩己过假牛充马运失职奚疑其谁尼之非人力也长夜漫漫而不寐甫田忉忉而隠忧傥朽木可雕未必中轮舆之选若弊刍无用祇望结香火之縁大厦贺成一巢私托贺史丞相除太傅李梅亭师臣巽命帝傅升班七十从心公亦何心于极品三千同徳独髙崇徳之绍勲叶朱衣介帻之祥増黄耳玉铉之重窃以傅者傅之徳义不惟其官惟其人臣哉臣作股肱罕有是父有是子若西京厚王陵之宠及东都旌卓茂之年虽加衡紞以鞶缨俱匪箕裘之鼎鼐于皇孝庙旧学越王当淳熈丙午之夀上皇以正月戊子而进亚父今専槐之正位有乔木之世臣父子一家两两齐三台之色君臣千载重重聚四纪之间贲然緑绨之新复此青氊之旧恭惟某官清和而任直大以方禹以功臯以谟遹全絶徳綘之果霍之勇难以修能无敌知儒者之真可久见贤人之徳一柱障黄河之决两手洗白日之光三登二十七年万机几千百变内除狗䑕旋安鸿雁之居外率熊罴显筑鲸鲵之观风震雨凌而栋梁自若火炎水润而鼎实各调盖享天心非要人爵陶侃之指纹贯彻犹三逊以滋髙丁固之松梦留连甘十年之不调上念慈闱之训日思元老之功无官酬公维师尚父犹坚谦抑力反涣扬姑隆絶席之班式举载舆之典虹明带玉龟顾印金备衮冕之上仪増衣冠之盛事改容而礼论道以经平淮用八千兵更酬谢𫝊苍生之志辞齐封三万户㑹寻留侯黄石之盟某久累播钧遐瞻巖石耸聴上卷之一命阻陪潭府之三才斐然成章是以有庆乗雪邉之节𫝊无因拜夀杖之尊窥天上之阶符愿长辅化枢之运贺史丞相除太傅李梅亭显拜师臣荣跻帝傅圣人惟能飨帝复归美于重闱太宰以礼佐王併加恩于一命实清庙之盛典非元老之私荣昔周家既立三事之官在成王犹遴仲父之选始命姬旦以其师保万民继用毕髙以其弼亮四世自兹以徃称此惟艰若西京之迁王陵与东都之宠邓禹虽称异数实饰虚文惟我孝庙之盛时夙敬越王之旧学奉巵为夀驩既洽于两宫絶席隆师秩爰登于一品畴昔鲤趋于学礼只今虎拜以扬休千载君臣聚见四十年之内一家父子併成二万石之荣与国咸休生民未有恭惟某官鼎彛旧学柱石世臣惟说总百官力賛事神之勿黩暨汤有一徳首明立爱之惟亲相仪南至之郊蒇敬东朝之册克禋克祀敷皇极而钖厥庶民得禄得名受介福而于其王母二难具美三逊滋髙既力避于维垣亦何辞于命衮日月如璧映玉佩之鱼垂天地为鑪铸金章而龟顾一相主乎内几年淹九棘之班三公惟其人今日正専槐之面是故旧物青氊之赤舄尤觉明公黄阁之黒头行开茅土之封式对山河之誓某夙勤甄録耸聴邮音虽箝尾在虺蜮之区然驰心贺燕雀之厦宣麻缀文徳之聴身隔重湖揲蓍攷武冈之占公宜百禄贺郑少师郑雪巖恭审涓吉宣麻敷恩升棘贰公𢎞化一通横寳带之辉崇徳报功六纛畀锦乡之节劝经氊上授室国中异数便蕃羣瞻耸动若稽昭代率重元勲潞公以维垣而陪讲筵忠献以本镇而膺受钺或为内相而侈带围之咏或由旧学而赐京第之居是皆昭一时非常之恩未有备今日极盛之典恭惟某官沉潜而有略真实而无华不知三公之为尊依然寒素如见一介之有技纳之陂汪忧国形癯爱君心赤方更张于新化爰图任于旧人非道不陈王前与与如也斯谋惟我后徳賛賛襄哉业之隆者酬必隆眷之厚者施亦厚此礼非诸臣之敢望惟上知我公之独深非但劝当世之至忠又将贻后王之丕则赓歌相戒元首明哉股肱良哉难老为期受命长矣茀禄康矣某自游环璧久囿大钧闻盛事之巍煌倍舆情而欣抃乗当时之驿传适缀称觞望武公之威仪就加举笏永言颂咏罔既编摩贺郑丞相除少师刘后村登冠贰公褒崇元老孤旜茸纛恨无官之可酬甲第殊庭欲有谋焉则就帝学赖缉熈之益身章焕佩服之珍载籍罕闻搢绅相庆窃稽列圣待勋旧之典非无上公领使弼之荣然潞国贵极维垣不过河阳之鈇钺紫巖位尊𢎞化亦惟长乐之麾幢乃如致身为帝王之师赐履于父母之国度越先朝之故实眷存昭代之耆英则自生民以来未有我公之懿恭惟某官道隆而徳骏业广而功崇粤从挟龙而飞天忠劳鲜俪不待审象而求野望实已孚劢相端平挽回元祐至今庙堂经济之老皆昔翘馆招延之余十年羡衣锦之归一旦就安车之聘尔则告后方欲咨君陈之猷予其明农未可遂周公之志乃超三少之秩乃拥元戎之旄腰方玉以垂绅卜新图而考室问祈招于子革靡所不知设醴酒于穆生久而愈敬虽熈宁遇师臣之厚迨阜陵眷旧学之深以昔准今有隆无杀钖公千嵗重赓纯嘏之诗以王万年光辅太平之业某属驰轺𫝊耸聴制麻方千贽之满前顾一笺之独后老文学为歌颂愧非仆之所堪辞将相作神仙愿于公而有献贺史丞相除少师李梅亭巽避公槐升魁师棘万世策定盍径跻万石之班三台色齐乃退位三孤之长寸心如此千载无之恭惟某官厚大而裕和端凝而洪毅周拜乎前鲁拜乎后迈韦平父子之荣陟格于帝尹格于天续尧舜君民之业自开禧之末一麾九日相嘉定之治十有七年于我如浮云心本游于淡泊用汝作霖雨身爰佩于安危既难挽鼎湖之龙乃力洗咸池之日周勃之诛吕迎代尚观望于军情霍光之拥昭立宣几动揺于庭议未有独运于掌上不烦执事之颜行为天下得人与生民立极导凭几之命而晏然仍几辅垂帘之政而遄已彻帘三边絶赤白之囊万国布黄朱之乗风雷屏息日月重光宜神圣建道徳之师见辅弼为社稷之寳比播维垣之命允孚巖石之瞻乃执撝谦力囘成涣弗敢基命定命正倚弼谐若曰父师少师何拘等级姑冠班于洪化即颛面以经邦坤载物而承天盖得下裳之吉鼎以木而巽火实存上铉之虚九重尊李泌以先生四海戴子仪为尚父黄河如带山如砺岂惟难拒于公珪青櫺有洞石有牕恐合绍开于王社某夙勤坏冶自抵简书泥涂久隔于朝绅梦寐尚随于贺臆輙凭鱼茧之素恭布燕雀之私亮天地而弼一人谅益基无穷之闻理隂阳而遂万物尚祈泽不获之夫贺史丞相除少师杨诚斋巽避公槐升魁孤棘奋庸而宅百揆辅茂陵十八载之隆平寅亮而弼一人开寳庆亿万年之晏粲明良交际动植均驩恭惟某官徳鉅才全器闳用博累世躬行于忠孝四朝身佩于安危河决平原力挽百川而注海风揺夏屋独髙一柱以擎天尽返齐疆全归赵璧金瓯闲暇从容作商野之霖玉几导扬谈笑取虞渊之日与生民而立极为天下以得人九夷八蛮服整顿干坤之手两宫二圣知扶持社稷之心肆畴巖石之瞻亟出维垣之命甫扬成涣遽执撝谦重违再命三命之共甫转父师少师之拜元圭衮冕尚犹恨无官以酬公夏篆通旃夫岂以辞荣而邀上惟枫陛比隆于皇祖则茅封仰绍于先王西平有子我有臣垂光简册周公拜前鲁拜后济美鼎彛某自分泥涂夙蒙甄冶毫釐千里既自投丹笔之书首尾八年未易复白圭之玷兹复坦明之制但増踊跃之私黄麻之似六经自此尚观于蕃钖洪钧之转一气更祈俯振于余生贺郑丞相除少师方秋崖进陟师垣诞分使钺钖带御府身垂追琢之章开第神京天睠相攸之乐伏惟某官伊尹先觉周公多材日就月将缉熈圣学于无极干旋坤转运动化工而不知凛吾道之在三宜恩徽之莫二某欣闻播告与被光华国有师臣是为治道之元气君无过举将跻斯世于太平贺史丞相除少傅李梅亭雄麻涣命孤棘升班相尧之功已书二十八载之半𢎞周之化始介三公九卿之间取之甚严简在则厚恭惟某官直方而大智勇且仁海晏河清借整顿干坤之手天明地察鉴经纶社稷之心奏琴瑟改絃之功賛七鬯主器之治进律固加于有徳酬公真限于无官矧如拔去凶邪收洪范福威之柄且复芟夷烦乱整素王笔削之功是皆非常之原宜受不次之赏犹且固辞于専面姑令明陟于贰公惟时亚保之休盖古司空之选若稽汉制専司万乗之晏私其在周官实任两仪之寅亮聊丕昭于蕃钖岂尽荅于元勲昔魏王再相于淳熈首升此职故髙宗独称于徳夀谓无几人爰正师垣宏开夀域尚式周公之猷训惟其有之是以似之以觐文王之耿光心乎爱矣遐不谓矣某忻逢盛典倍激懽悰歌芘士之诗敢忘燕雀之贺厦作得贤之颂或怜蟋蟀之吟秋贺郑丞相除少傅方秋崖合宫展采宣室均釐时则有若甘盘尊为帝傅念已封之曲阜併衍公圭岂伊恵馂之彛允注凝旒之意伏惟某官以经纶典圣学以缉熈賛皇猷从容访道之庭独隆体貌敷钖配天之泽备极荣懐某欣读纶言輙修贺幅虽布衣之愿于张良足矣永懐自牧之谦然衮职有阙惟山甫补之未称多闻之益是为舆诵等冀监融贺郑丞相除少傅刘后村细旃彻卷孤棘冠班知我惟春秋既畅尊王之㫖弼予亮天地遂登亚傅之崇简册有光缙绅相庆惟纲常之大义具笔削之一经曰子曰人辨内夏外夷之分书叛书杀诛乱臣贼子之心迨本朝之名儒扫诸家之谀论然而孙明复所着莫小试于庆厯胡文定之说不尽行于绍兴孰若旧学之宗工躬阐素王之本指爰切劘于后徳亦扶植于国经恭惟某官以伊吕王佐之才抗乔松物表之志江湖逺引共髙严子之羊裘廊庙重来依旧孔明之鱼水首延登于保辅俾入侍于燕闲宻勿龙光敷陈麟史以天理之二字蔽圣经于一言将使夫窃寳玉大弓之徒皆凛然畏斧钺华衮之笔莫如我敬王者已毕遗编兹予其明农哉欲寻初志乃陟司徒之极品乃荒句践之昔封方留公旦以经邦未许甘盘之遯野傅以徳义老成尤重于典刑缉于光明终始有资于斆学重提化笔峻拜师垣某侧聆制麻几折屐齿子无曲学素鄙平津之从师帝顺下风长即广成而问道贺史丞相除少傅杨诚斋册命元勲序升孤傅三少特揖虽均为贰公之官四夷咸賔见时乃万世之绩君臣叶庆朝野交驩恭惟某官明允而笃诚洪深而肃括调政化不调之琴瑟续古今难续之鼎彛中书十五秋得贤人可久之徳辟国数百里复宁王有指之疆迄今大寳之还讵止小球之受盖帝王盛徳之必颂独颂献琛而春秋常事之不书特书得玉然皆出鲁公之力庸并垂周室之休敢图古风复见今日宜亟正専槐之面乃姑循次棘之阶功臣封爵山河式观继世少傅寅亮天地讵足酬庸某全託一陶获归三径龟鱼窃新亭之䕃亦有肺肠燕雀贺大厦之成恨无羽翼贺史丞相除少傅林克斋大廷扬纬亚保陟班尧舜典谟之篇𫝊信式昭于帝范韦平父子之懿疏荣亟践于世官体貌隆崇见闻闿怿窃谓琴瑟必改絃乃鼓顾更化之宜先璠玙由琢器而成念作经之尤重惟庆厯大臣尝条陈于救弊而元祐正史亦订正于辨诬矧伟绩之兼全宜徽章之特异恭惟某官精忠天禀粹学家𫝊器量浑深色不形于喜愠规模广大身独佩于安危曩仪禁近之聨已袖转旋之手首除元恶遂柄繁机蒐猎羣英路广开于衆正燮调元气年遄格于屡丰内振朝纲外恢边琐观化慰山东之老信威清淮北之氛爰賛决于清衷肆緜休于元嗣积勲庸其甚茂避荣宠而不居眷言系日之成书实刋琬琰彼乃贪天而载伪几变丹青提纲资笔削之公芟秽着燕贻之实方尔寳储之奉载加华渥之颁秩以贰公式是百辟垂万世至公之轨迁累年不拜之官文丕显武丕承启佑益彰于有典周拜前鲁拜后登跻即踵于维垣谅何官之可酬惟与国而无极某欣聆麻制属领花城缅惟翘馆之多才莫陪旅贺曽是化钧之一物尚冀陶成贺郑丞相加少保郑雪巖恭审廷播黄麻轮迎赤舄尊甘盘而思旧学彰圣性之益明召潞公而登经筵见治功之先定重开兴运有相斯文恭惟某官先生心与天通学造圣处任天下重无非阿衡乐道之真为王者师早得黄石𫝊书之妙驾风涛于既济歛云雨以若无不为林下之无人共讶山中之有相虽得丘园之趣岂忘魏阙之忠如有谋焉则就之肯终浩然而归也上渴典刑之想时当鼎轴之虚图任旧人宠加异数挺緑竹之操复见武公之威仪上金鑑之书逺迈唐臣之风节鳯新五纪虎拜万年某随仗称觞观光遄衮太平有象适当泰道之亨华发元龟翕受益朋之助修辞申祷舞手咏归贺钱丞相加少保陈篔牕显诏元臣荣跻亚保传家而为硕辅信槐棘之罕闻去国而有殊褒又枌榆之创见尊荣庙社开辟江山窃以知进知退者所以为名节之全善始善终者所以为宠灵之备厯观徃事多愧此言或朶頥钟鼎而不为闲适之人或掉臂山林而无复便蕃之渥臣既懐利君亦少恩但思缔合于一时遑恤讥评于千载必圣贤之胥遇能道徳以相求可去则去既不较于升沉当褒而褒亦岂问其出处爰有方来之纶綍及乎告老之轩裳自古无多如今寡二某官唐元凯之器度汉韦平之勲庸早步黄扉诚欲扶于民命晚投緑野正不系于身谋盖阳和已播则有收歛之时而雷雨既行则有蛰藏之日天运犹尔公心可知方将蝉蜕嚣尘鸿㝠寥邈自适于逍遥之境永游乎安利之渊奈盛名愈抑而愈髙故圣主弥踈而弥睠惟朝纲肃静则思更化之人惟边报安宁则念和戎之客虽其既去尚拟重来亦何爱于褒恩不少伸于别绪愿以九重之此意与夫六合之具瞻储养神明调娱气序使日月伴其不老而干坤与之俱闲或再位于元台抑亦公之余事某曩懐附鳯比获登龙忽𫝊异诏之丁宁切倍常情之唿舞但忻寰海见眀良天合之情肯为乡闾草世俗雷同之贺永惟䖍颂不在多言贺郑相除少保醴泉观使兼侍读刘后村起贤濵海领使祥源图任旧人拜召公而为保若稽古道命倚相以读书麻卷初𫝊缙绅相贺厯攷帝王之世犹隆师傅之恩商宗之于甘盘曰台旧学汉祖之于严子云朕故人或遯荒野而见思或钓桐江而彊起所以示后世人主进修之法所以倡学士大夫名节之风久矣寂寥伟哉遇合恭惟某官有尹躬之一徳集孔氏之大成嘉定初潜实赖绮园之力端平总揽首当莘渭之求一变有涑水之风独立少汲公之党容身无地知我者天上印而还中书角巾而即东路曲江感秋扇之喻逺避隼猜魏公喜昼锦之归冷看蝶閙属者朝更政化辟作福威区别忠邪顾瞻表着羣公环列类非昔者之亲臣一老独存方且岿然于下国百辟迎安车之至九重慰仄席之思谓莫繁乎一日万机之劳莫要乎三坟五典之道嘉与鸿硕相亲燕闲弼予一人遂冠班于孤棘益者三友时开卷于细旃内家赐圣制而开御筵太史奏客星之近帝座宠光鲜俪迈史梁两揆之荣典故具存踵申潞二公之拜某久孤拔擢积困谤伤人或谓之非辜自不知其何罪厚诬石介因以撼于富公巧诋舜钦本欲倾于祁国不敢发涂穷之叹庶几有天定之时久疎翘馆之起居忽听大廷之播告仆方养母讵宜起隠于终南公素怜才倘许逃归于阳翟贺史丞相父太师魏王追封越王李梅亭加册元勲配祠清庙考十八侯定位之次惟萧盖侑于祭廷应五百年异姓之封于越肇开于封土遂吾相显亲之愿彰我皇念旧之恩宗社同休华夷胥怿恭惟先正大丞相文恵师王始终三纪师保万民汤于伊尹盖学而臣之克同一徳舜举臯陶不仁者逺矣允叶重华宜侑食以匹休曽易名之未称思股肱于甘露想形貌于凌烟一卷之书必立师矧实先朝之旧学七世之庙可观徳谁踰烈祖之老臣彻彼土疆傧尔笾豆惟冒丕单称徳峻加茅胙之分兹予大享先王永配椒馨之荐丕昭异数夐掩前闻伏遇少保枢使大丞相国公克享天心善继人志故国非谓乔木盖倚世臣成绩纪于太常以昭先烈用宏兹贲曰笃不忘某世沐殊恩身逢盛事属婴美疢莫陪东阁之賔畴允大邦窃颂西平之子贺丞相加恩洪平斋昕朝涣号揆路加恩立天官冢宰以佐王秩崇旧衮钖土田附庸而为辅赋衍新畬体貌増隆股肱有喜恭惟丞相国公先生眀昭日月道际天渊其万物皆备反身而诚则得孟轲之𫝊其一夫不获时予之辜则任伊尹之重敬行以简柔动也刚崑崙擘而力有余泰山压而色不变第知为国宁复顾家龙蛇驱而放之菹朝廷清矣鸿雁飞而集于泽天下安之立太极之四维定洊雷之一索主上悉心而委计都人稽首以留行甫更纯吉之仪已验嘉祥之应腊中瑞雪十分秀麦之连云春半膏霖一望早秧之刺水妙调元于鼎铉潜制胜于帷筹步陟文阶申陪书社汉则夏侯以説礼而召拜唐则李靖以録功而食封尚论昔人未如今日中国授室万户奚足道哉大师维垣三公惟其人尔干坤攸相社稷之光某炉鞴寒灰甄陶顽鑛耸聴潭府之疏渥预知无爵之酬勲必有宗工续宰相世繋之表第同野老诵庆厯圣徳之诗贺史丞相眀堂加恩刘后村播告大廷褒崇真宰类于上帝聿稽宗祀之文相维辟公爰侈冢司之渥非止衍戸畬之入盖益隆岩石之瞻典册一新缙绅交庆伏惟某官功存社稷运际风云绰然应变守文之才巍乎经体賛元之学维圣主敬天之意一本至诚自清朝更化以来四成熈事凡举行于缛礼皆典领于首台日者蒇大享之仪㳙中辛之吉月星明概干坤清夷奠玉而神祇顾歆合侑而祖宗昭格法驾寳路肃临清庙之豆笾朱芾葱珩于赫上公之冕服以至御楼肆眚称跸还宫祭泽流行天颜开喜厥有显相之効恨无可酬之官荒大国之封岂推奄鲁纪中书之考其永相唐茂对龙光宻扶龟祚某属縻符钥快覩制麻彻申伯之田钦聆异渥入平津之阁莫缀贺賔贺史丞相转光禄进封鲁国公王格斋孚号大廷疏荣显渥刺经作制勒成颢噩之书胙土苴茅奄有龟䝉之境仍稽故典峻陟文阶金章式焕于民瞻采地増陪于邑入命册一下懽声四驰某官道冒古初功存社稷洪钧转一气干坤日就于清夷庶绩抚五辰星宿亦为之明润自賛解弦之化益隆调鼎之勲年谷顺成和气旁行于农畆逺人咸慕夕烽不到于邉城坐令薄海内外之人如在先朝全盛之世爰辍秉钧之暇定为画一之规合古便今可通行于万世举纲提要以明示于黎元爰涓选于良辰庸彻闻于黼扆肆覃茂赏载荅显庸登进厥民在王庭俾闻播告永弼乃后于彛宪勿替钦承嗣膺维师尚父之尊有光先正保衡之烈某心驰恩地迹滞侯藩灵丹就而鸡犬俱仙敢萌荣望大厦成而燕雀交贺空激抃悰颂咏弥勤科条莫既贺郑右相兼枢使进光禄李梅亭登庸旧学揆序元台能自得师谨厥终而唯始爰立作相置诸右以辅台兼总钧枢屹隆柱石恭惟某官两仪间气四海真儒淡乎如列仙之癯杰然为万夫之特虀盐太学四赋接古诗之流芹藻泮宫三崃避词源之水领袖贯九经之库范模徧双字之宫虎观螭坳司存雨露麟台鳌禁皷舞风雷杞人忧天驭方危于六马虞渊取日功卓冠于五龙学焉而后臣之政不足与间也况苞苴贿赂独不入沂公之门且鼎鼐楼台抑未闻寇相之第衆浩然其归重公持此以安归天下无如召公久当相成王之左生民未有夫子今乃得伊尹之时然万世永赖乃可谓功使匹夫不获焉能无耻予惟克迈乃训千载一时天之降任是人百年几见万国鱼头正有闗于己任十年凤沼亦何足为公荣见伊吕而失萧曹则知管晏之卑矣跻英卫而逊王魏此岂房杜之细耶愿荷栋桴力光竹帛某一寒戍雪十暑饮氷昔周旋康成之间夙亲氊坐且班次巨君之下实认履声今闻宣黄麻之六经适尚盘青泥之九折缁衣三章知不遗于寸善洪钧一气亦何间于八荒子献相国书乎徃愬底虞于逢怒君遣使臣礼也终更愿听其亟还贺右丞相还朝刘后村入觐宸旒进居鼎席举咎繇于右甫平猾夏之忧归周公于东遂究经邦之业缙绅相庆竹帛有光恭惟某官负命世之大才建丕天之伟绩八陵一抔土之愤至此少伸九世不戴天之讐旷然一洗及新邻之崛起殆举国之莫当衆方顾影以偷生公独奋身而敌忾执讯获俘于百战暴衣露盖者九年建纛亲行淮浦收十全之胜扬帆直上汉江无一㸃之浑虽大臣之谊曽靡告劳然明主之眷有不容释宻勿延英之对煇煌文徳之麻昔髙孝两朝方修攘之并举若吕张二相皆出入之迭更法此成规付之魁柄方将迓续景命挽囘危机收泮涣已离之人材作懦衰不武之士气蔡方既定式遄裴令之归江左何忧尚有夷吾之在某缪叨刺部隃聴告廷矧甞蒙华衮一字之褒岂能无浓墨大书之喜海涵春育耸闻东阁之开地老天荒自笑南辕之左贺端平相正元台郑雪巖厯开休运位正元台外廷宣麻倾耳动色以相贺薄海闻命举手加额以交懽矧辱眷知若为欣跃窃以建隆肇立家法中令擢自文臣累圣守是道相𫝊诸儒谓大纲甚正稽前朝秉轴以至于今日而当代全功可数者几人凡铭鼎彛而被絃歌视昔猷而无媿必嘘海岱而出云雨耻匹夫之不霑既非浅中狭量所能又岂不学无术可致是宜商宗之良弼必命甘盘之旧臣恭惟某官先生肃括而𢎞深髙明而博厚玉立耸而山斗倾仰崖略峻而轩裳具瞻退然不争不矜之风功能孰较进有嘉谋嘉猷之告启沃良多久烦共掌于政机爰命晋登于魁辅否则能替人皆知补衮之忠和而不同上独味调羮之手身千一难逢之会志五三至治之隆号令甫新精采立异吾道方泰善类同升谓黩货无厌申三风十愆之戒念挟书已甚开四门百揆之公八柄诏王如雷震惊万类含春闻风兴起然新一时之观聴易而回积年之玩弛难必白去副封乃地节揽权之正更预防中出循庆厯更化之规献纳论思各尽言扬激驳弹击母使迹避以此成久大之业足以致安强之威何忧乎狐䑕之弄兵何惧乎鲸鲵之肆毒本立如是谁能御之正当力行好事之时厉精昔日重悯泽壅下流之久永命祈天允属宗工式孚佥徯欲放美陈而规寓不知位卑而言髙将望端平上相之纪功凌烟无及庶几中兴百年之养士环璧有光某学校旧生门墙下士梅闗分校已幸璧全油幕賛筹误䝉罗致方思寇弭奚暇已谋尘埃险阻以备尝俎豆战陈之兼问苦无劳绩累叨公车之露章谅入钧陶曽玷中书之记籍聆金瓯之名焕望黄阁以神驰久不通书敢冀元城异除之宠尚能浓墨重赓徂徕圣徳之诗虽匏繋以莫前喜厦成而有托贺杜丞相郑雪巖天下安注意相宸断惟明人主职在用贤寰宇推服唐任如晦宋得祁公允若合符其应如响恭惟某官气养刚大学主敬诚由室暗屋漏为工夫跬步不错以道逺器重为己任力量可知道义重利禄不足言名节髙责望亦甚至敬观出处端繋重轻实虚寳鼎之调爰验金瓯之契左右可国人可然后用之龟筮从卿士从谓大同也取诸舆议简在上心势如奕棋正在初着事类筑室可无成规自绍定端平之更张迄嘉熈淳祐之经理方其改絃而调瑟甚欲图安何异操舟而遇风莫知底止今积弊愈难于前日而丛委尽萃于我公此姬公吐哺以求贤而武侯开心以广助惟公则有万能一惟信则无徃不孚向有言而道不行括囊而去今正己而物自格絜矩则同善始非难有本如是庶几读书而为相不负我祖之贻谋某梓里诸生桃蹊旧物爱之深者情甚切祈之至者言不腴幸备驱驰敢私坱圠无语赓徂徕之颂立诚献富公之书台山増八千丈髙与有荣耀中书厯二十四考亲见兴隆无任勤拳于昭景铄贺游丞相郑雪巖恭审涣发大号震竦羣瞻当馈而思萧何久虚右席和羮而命𫝊说简自上心式昭选用之公已卜清明之象恭惟某官明通而公溥直大而刚方气凛岷峨克振家声之忠孝源寻濓洛相𫝊道脉之精微方盘旋两地之崇有运动三极之妙自任以重正期致君如阿衡浩然而归无复为王留孟子逮作福作威之惟辟必立政立事之得人孰不期大老之来谓即慰苍生之望尚迟一嵗乃正三台天将开平治之机上自发英明之断羣疑顿释百志惟熈以今艰难多事之余有此闲暇片时之幸如操舟中流同心以济如推车峻坂协力以登罔俾前修独専盛美边事属右相人材属左相未容张赵之强分典故问东㕔文学问西㕔当合韩欧而为一既勲庸之已定何事业之不成某久忝乗轺兹逢当轴上未央之夀爰方启行聴文徳之麻云胡不喜有懐衔袖敢尾贺𥚑贺郑丞相洪平斋扬廷涣号宅揆奋庸天开圣人揭大明于积隂之后帝赉良弼兴霖雨于久旱之余九鼎尊强万殊闿怿切以庆厯之进杜正献尽革弊端元祐之相司马公力回正论凡其变则通通则久本乎定而静静而安圣上始亲于万机朝家大整于百度追还盛观允属真儒恭惟某官秉粹而履方造博而守约黄裳文在中也道𫝊徃圣之宗缁衣弊又为兮身繋衆贤之脉蚤劝初潜之学蔚为大任之储渊源养䝉羽翼出震六龙御天而万物覩依乗最先九鳌负地而四极安扶植更力肆増隆于上眷亟入賛于中枢宻勿引𥚑雍容补衮避权逺势初无富贵之心合意运筹自契明良之会覆金瓯其久矣登玉铉焉迟之播一朝希濶之麻开几年壅塞之路昔妖星示变除旧之兆已萌今瑞雪应期作新之庆斯卜两全文武之宪独斡中和之机惟国事总总乎方殷而民食喁喁然更切决否泰之消长在干坤之转旋平轻重于一舟丕展济川之略寄安危于八柱迄成支厦之功以福华夷以夀社稷某霜途易蹶氷谷难春夙蒙鉴赏之殊快覩延登之盛调元有道坐培上甲子之休播物无垠早吐雌丙申之气贺范左相刘后村断自宸衷付之魁柄惟辟作威作福方亲揽于大权有臣同徳同心爰超居于端揆识者相庆翕然同词于惟华宗厥有名宰忠宣当元祐之世不主一偏觉民在建炎之初有功再造惜也经纶之日浅甚哉遇合之际难孰如我公自结明主十载雷声之渊黙一朝地辟而天开国其庶几政将焉徃恭惟某官禀元化之精粹蹈圣人之中庸贵处庙堂臞如山泽其秉心诚实故君子咸附其蓄徳深厚故小人不疑属者诸公欲手版下新亭之拜时惟元老独举扇障武昌之尘然后太阿之柄还然后九鼎之势重十全无遗虑矣一变犹反手然斯谋斯猷惟君陈之告我朕梦朕卜以汝説而赉予必能容折槛之人必不罪举幡之士必开宻网必革副封必斥絶𢎞羊张汤必追还阳城陆贽鲁安得削隠然儒无敌之功吴未可图良以彼有人之故绵基图于箕翼纪勋绩于旂常某流落十年侵寻六袠福建子是恶既不可以逃乡江西社盛行又无从而入𣲖已分为农而没世忽逢知己之秉钧敢云茅拔而彚征不觉籁鸣而机动希文得政岂无守道之献诗司马当朝不待器之之通问贺杜右相刘后村涣发制麻晋登揆席朕梦朕卜聿开帝赉之祥汝翼汝为其代天工之旷宗祧増重亷陛益尊在昔昭陵有臣祁国内则寝斜封之请谒外则为清议之主盟学馆颂歌与希文而对秉宫闱严惮云杜某之郄还流𫝊千万世号为端人寂寥二百年谁可继者伟矣元台之拜凛然大节之同恭惟某官禀河岳之英有莘渭之望充塞天地不屈孟氏之至刚临履渊氷孰知曽子之大勇尝叱义府于仗下亦责平津于上前自公辞髙位而洁身举世顺下风而俯首秦无客子居然擅国事于闗中晋有伟人何至移朝权于姑熟属宸扆收太阿之柄而昕朝虚岩石之瞻辍玉食而深思覆金瓯而未决昭告昊天上帝厥有休符谋及卿士庶民咸无异论付以机衡之重趣其衮绣之归夫既为书类所宗又将受公议之责必也法先贤如秤之喻念前辈平舟之言起岩穴遗材退刀笔小吏弛筦𣙜以纾民力寛尺度以取士心澶渊采石之战功指期可俟梁谿紫岩之相业视昔有光某去国十年脱身万里盖尝使粤烦六丈之一勾不幸产闽遭半山之三字敢意平生知已一旦奋庸岂云附翼以攀鳞庶可扬眉而吐气作梦得问钧之赋文笔久衰诵如晦犹天之言暮龄有托贺陈右相陆笠泽廷飏大号位冠羣公识者咨嗟益信道行之有命闻而兴起共知天定之胜人某尝因故老之言窃考昭陵之治干坤大度固兼容而罔间日月之照实无隠而弗临小人虽有倖进而善类常多诐论亦或抵巇而公议终胜故士屡折而复振谤既久而自消谔谔昌言天下诵道辅仲淹之直昭昭成绩史臣书韩琦富弼之贤固尝端拜于遗风岂意亲逢于盛旦恭惟某官名盖当代材髙古人瑰伟之器足以遗大而投艰精微之学足以任重而道逺方孤论折羣邪之鋭盖一身为衆正之宗徇国忘家惟天知我论去草者絶其本宜无失于事机及驱龙而放之菹果不动于声色卓矣回天之力孰曰拔山之难积此茂勲降时大任岂独明公视嘉祐之良弼初无间然亦惟圣主享仁祖之治功殆其自此某孤逺一介违离累年登李膺之舟恍如昨梦游公孙之合尚觊兹时代贺史丞相陈篔牕妙拣元勲进持魁柄虽黄麻同日犹分左辅右弼之名然青简几年及见前作后述之盛洋溢天人之喜婘连家国之荣窃以何世无才落落罕调羮之手自古有相滔滔多覆餗之人岂独道乖端由器小乃若以三寸舌定国中之是否以七尺身任海内之安危当其论思献纳之时已足震耀假以辅相弥缝之日自应恢余衆忻汗竹之新犹恨登槐之晚某官髙明而庄重肃括而洪深定大事于胷中九牛莫撼挺成谋于物表羣蛰未知早仪紫禁之班聨入预青宫之谋画宻毗威断立去兇邪扫四天之氛翳而擎出太阳卷百川之狂澜而歛还大海盖禄产既殒共知为綘侯之功而禹山既除宜首用弱翁之相人方矜艳我乃韬藏迨翺翔乎四辅之聨始奋扬乎百揆之命深惟今日固异徃年牛放野而马归山兵革已寝鸟逐风而鱼衍壑英豪方兴独于衆人可喜之中而有君子深忧之处难保者和议易玩者边防积储已竭则当明裕国之方流离方殷岂可无足民之术凡此数事赖公三思必不激以不随乃可久而可大况昔日师垣之底藴望此时宰路之发明天下归心吾君拱手某身縻下垒命寄中台闻大雅之得时知太平之有日洪钧之转一气本正大以无私广厦之芘万间愿恢洪于乐造贺陈右相杨诚斋登庸正人使宅次辅非难得宰相之位进贤则其国安不必问太平之期用公则其效敏天有所待世或未知恭惟某官续洙泗以后之渊源追唐虞未逺之人物动容貌以肃天下皆已趋风举夷夏而置胷中了如观火召来两地亦既三年所挟愈大而合愈难求去者坚而留者衆深观其守道之如许不付之大事而其谁用之小迟是以国人懐不满之意试之既效然后明主有必信之心右席久虚君子是荷宜有逺略用宏隽功治道无他止在一正君之妙举敌人易与终将九顿首于大庭某自知其迂敢速于售抱贾谊积薪之疏空有狂言哦少陵看镜之诗真成半老独恃知已不虚此生北道之秉洪钧岂谓千龄之遇东阁之来衆彦未应一士之遗贺赵丞相孙养晦诞扬明綍宠拜元台国用真儒自无敌于天下朝更几相今始协于衆心巖陛尊严华夷闿怿某官智周事变道贯精微硬语盘空独唱出万人之上贵名揭日横飞絶四海之间感会风云披陈药石上有恢复中原之志公懐燮调元化之才烛万里之敌情谋无不胜参期月之国论治己小成既简在于帝心爰进専于国柄方将修明法度考核人材新兵纪于骄惰自肆之余皷士气于委靡不振之日国今相司马矣顿使氊裘之惊吾其为东周乎会看版图之复某叨持使节逺企台躔诵説命之三书敢以为致君之贺续车攻之一雅又将诵却敌之勲贺郑丞相王臞轩庭扬大号材用真儒亲授编书而为帝师素孚人望不出都门而登相位复振家声枢轴尊严朝野闿怿言念执事位签书之日尝效狂夫献一得之愚谓今犹五府之协谋有可诿者设或为一相之居内则何以哉得君如此其専报国盍思所称自顾瞽言之太讦曲蒙渊量之优容及夫氷山见日以消融斗柄当天而炳焕犹以浅末而料𢎞深之见正恐濡忍而无夬决之谋乃纾徐容与以俟之其光明俊伟者多矣此而不贺厥又何需向也望之以直而去朝廷汲黯以戆而离禁阙今起忠良于散地聘耆旧于遐陬向也元载以苞苴之富而肥家林甫以溪壑之慾而典选今斥贪夫而弗齿洗旧染以维新向也挟权贵以劾伦魁何止文昌之覔举因驵侩以营荐剡殆类鸿都之鬻官今痛惩已徃之奸申饬方来之禁如医王之治废疾半剂而甦如国手之捄危枰一着即活恭惟某官道包万类忠贯三精方其游太学表率诸生之时已有坐庙堂进退百官之望甘盘旧学何心霖雨之期南阳故人亲际风云之会由方寸恬淡一介弗取故定力坚凝万变莫揺有洗日之功而上不疑有回天之论而世不骇大耐官职门庭贺客之寂如贵极人臣山泽臞儒之自若凡端平大政之施设有庆厯诸老之典刑朝絶壬人蛮夷率服边无债帅淮蔡底平时贤方动色以相夸不肖尚私忧而过计盖善始固可喜而谨终为尤艰元祐甫九年事体转而为绍圣嘉定未数载识者虑其如宣和伏惟深思君子小人消长之机宻察中国外夷兴衰之会必隄防宻则邪慝不能害正必根本壮则精神自可折冲惟几惟康其难其谨缉绩美意常如正观初治之年恢拓旧疆斯济建武中天之业某猥以拙直最辱知怜身縻选调以固穷书比衆人而独后向来狷介不屑依偃月之堂老去颂歌或可入齐天之石贺汤右相周平园鹓序班庭耸闻大号凤池宅揆首属真儒万邦新巖石之瞻九庙壮覆盂之势王民皥皥喜色欣欣窃以君莫大于知人国尤难于置相惟髙宗之得说若尹躬之暨汤非天私我有商佑于一徳梦帝赉予良弼正于四方岂惟占卿士之从亦复契神祗之望自时厥后振古如兹逮皇家开不拔之基将二百载凡公府错非常之辅余八十人观祖宗功徳之隆知辅弼賛襄之盛方上圣励精于今日实羣公叶力之昌期适虚右拂之辨章有待清朝之英杰眷注久矣延登在斯恭惟某官九徳备躬千龄应运渊渟岳峙凛汉相之威仪玉式金相妙臯谟之述作粤濯缨而入仕即结绶以登畿常近城南尺五之天不离玉阶方寸之地备宻访于北门之邃总神几于西府之严言仁义于前第见钦王之孟子顺谋猷于外谁知告后之君陈及闻颛面以正朝始信同心而合意昔汉既尊于康鼎至唐亦重于郑覃皆以儒宗结夫帝眷进擢遂居于台路委蛇靡出于修门伟治世之登庸掩前闻而増贲而况沙隄甫筑玉烛遽调正炎威稍兆于常旸俄膏泽有开于丰嵗天瑞示汝霖之作宫童讹徳雨之唿方且致主华勋跻时仁夀如太公宜生见而知者岂管仲晏子可复许哉与国咸休固亿万斯年之允赖钖公纯嘏何二十四考之足云某椎钝亡堪涂穷已甚次逺需于泮水贫屡贷于监河幸大钧方播于无垠肆小子或容于有造借之春色倘参桃李之浓隂报以嵗寒敢废松筠之劲节贺陈左相杨诚斋陞自揆路宅乃首台惟上相之颛面正朝虚焉已久非天下之鉅人长徳膺此者谁厥声既覃所暨咸耸某官喜怒不形于色安危自任于身如太山乔岳之靖深无为而人自仰若和风庆云之气象不肃而物已孚登庸有期经济方懋观其恢张万化之意固非卤莽一切之图民亦有言得无委付之未尽上既厯试是用尊信而愈隆告于大廷陟以左席虽庙堂之维旧而风采之一新魁柄不分岂复有牵而莫可同列既叶犹曰无助而何为正君在初拔士宜博民之贫者无富国将之胜者无败军朝廷治而四海从华夏强而百蛮服古未有改言之似迂置干坤一掷之中世岂不为之快然帝王万全之举公必有处于斯某顷以狂言最䝉殊遇乃至延誉于西府相与荐进于严宸事有作难退而靖竢今两贤合处而并相此其时哉当大钧所播而不春信乎命矣贺留右相王格斋大廷涣号亚辅疏荣士劢相我国家岂轻其选王寘诸其左右今得其人纶言一颁国势益壮某官道隆而徳备才鉅而能全解牛十九年而殊不更刀熘雨四十围而曽无改节不为俗学再还庆厯嘉祐之风自结主知早侍上清虚皇之侧舍人様光生于鹓鹭尚书履径上于星辰入殚论思献纳之忠出课慈恵循良之最随其所到休有可书朱帘卷雨画栋飞云尽领洪都之胜连峯去天枯松倚壁不辞蜀道之难召诸天梯石栈之间参乃钧府枢庭之贰载调元化益峻岩瞻盖方其左朱轓之时已系苍生之望迨此右臯陶之选皆叹白麻之迟风雷之号一𫝊天人之心交喜不动声色固己见嵗时无易百谷用成益究设施要当使钟簴不移庙貌如故某寸长何有一障是乗嘉与阖境之人同囿洪钧之化使民安田里其孰非吾君吾相之恩虽政拙催科殆必免大谴大诃之域贺李丞相汪龙溪躬被䇿书进居丞弼精忠贯日正二仪倾侧之中凛气横秋挥万骑笑谈之顷国须贤立天为时生恭惟某官厚徳镇浮英材经逺得文武弛张之枢要独运胷中明古今治乱之渊源不専纸上爰自践之始每勤献纳之忠老成尚有于典刑天下想闻其风采昨属殊邻之扰上贻当宁之忧夕烽既彻于甘泉清跸将游于汾水唯公夙夜与国存亡挺身六品之卑抗议九重之邃留家誓死鑱血书词销大变于胚胎转危机于唿吸洎干戈之息战援桴鼓以登陴义动三军人皆奋死气吞异国敌辄请盟身虽九陨而一生国则崇朝而再造既名髙而衆媢乃䜛就而身危士讼公寃亟举幡而集阙下帝从民望令免胄以见国人荐经艰危益见竒伟方主上清明于今日实邦家希濶之昌期欲衆贤同建于事功非雅望孰为于师表将万世维持之是赖何一时康济之足言某久托在闲欣闻盛事虽无縁于旅进旅退陪賔客之后尘岂不能大书特书续山林之野史贺钱右相黄云溪妙简前旒升跻上衮得君行政已更万化之原颛面正朝兼总五兵之本裔夷欣抃宗祏尊安恭惟某官明允笃诚直方刚大自任以重镇如负海之六鳌独立不移屹若擎天之一柱顷东府同寅之日适北边兆衅之秋人无异辞咸曰击之为便公独长虑诵言明其不然使忠诚果信于一时则嘉靖岂待于兹嵗再还丞弼独运神谟拔去元凶曽靡动于声色收召故老与共起于事功然后立国本以安人心修戎好以息兵祸伊小试之既效则大用其可知果擢元台用昭伟绩仍兼荣于帷幄益増重于庙堂载观出纶之辰弥空其雪迨质扶杖之老欢声如雷则知天人之黙符其必国家之浸盛不惟虚左以有待正恐无官之可酬某得诸所闻喜而欲舞未容敛板即趋光范之门第切懐铅愿继徂徕之颂贺郑丞相真西山御紫宸朝登黄阁老人主师宜为宰相用尊𫝊道之功政事本实在中书允赖佐王之学四门肃穆八表靖夷盖闻国之将兴皆好臣其受教时则有伊尹成汤所以格皇天吾不如子房髙祖所以成帝业惟今爰立眂昔匹休恭惟某官河岳英姿泗沂正𣲖方事初九潜龙之始已兆半千遇合之期六鳌负圆峤之山屹惊涛而不动五龙夹虞渊之日升层汉以大明伟运量宇宙之材参谋谟廊庙之寄宻勿尽言而几弗露从容应变而道不穷当雷霆久蛰之余有天地重开之象坐黼扆而亲聴断如古哲王用金瓯而覆姓名维予旧学夜刻博山之印朝宣文徳之麻信宿未逾规模立变进贤去佞俨如庆厯之颂诗剔蠧濯汚快哉元祐之条贯和气回而天为飞雪贪风息而人乐饮氷闾阎知苏醒之期朝野起昇平之望致君于尧舜之上郑公固所优为行政若管晏之卑孟子岂其或比尽抒硕画丕慰岩瞻某滥窃州符久陶化冶方登崇于百揆首超擢于十连但诉公道之伸敢矜私己之遇虽莫陪东阁竒士少禆康济之谋当敬率南方诸侯恪奉作新之诏贺游丞相刘后村播告辨朝延登真宰人主之职论相上方注倚于儒宗大人为能格君公素讲明于心学明良胥会今昔罕逢歴观莘渭王佐以来因叹汉唐相业之陋𢎞谈经而阿世崇挟术以捄时彼哉杂霸之浅图无上自售责以敬王之大节非乃所知是必道术得圣经贤𫝊之精微谋谟与伊训说命相表里素负海内苍黔之望始膺陛下梦卜之求恭惟某官钟间气于岷峨沂大原于闗洛穷理尽性至命有作圣之功夫责难陈善闭邪积回天之力量每独立当雷霆之怒亦苦口进药石之言其告于旃厦也先大本大经其着于廊庙也皆仁心仁闻久矣有登庸之意决于辞宥宻之时裕陵敬光谓它人虽推弗去仁祖用弼以近习莫知其名扬于廷而宣麻立乎朝者举笏盖先诸老而予环者上之眷后羣公而当轴者公之谦兹天命人心去留之本源亦君徳世道转移之机栝本气实则客𤯝去初着误则末势分艰哉列圣之经营重矣一身之负荷在典午末复存赖王谢之两贤洎建炎初再造亦赵张之二老以今准昔异世同符固将享武公之年何止书汾阳之考某顷田间之负耒期阁下之秉钧不图残年真有今日非谓托身于元化庶几拭目于太平章句才衰无复徂徕之歌颂㫖甘情切但思阳翟之逃归贺郑丞相魏鹤山出命九重登庸二府崇甘盘之旧学着调鼎之新功方兹地节亲政之年赫然天章责治之意丕平所感端命维休窃观易道之㣲无如时义之大玩理于会通之分沈几于变化之神方处时之未然宁藏器以有待故干在下则潜龙勿用屯其膏则乗马班如或需于沙或需于泥或贲其须或贲其趾或且安于坎坎或退守于谦谦脱事会之方来岂几微之可失故坤之三以时而发复之四惟道是从解既得中着有徃夙吉之戒益虽居下实利用大作之时井而汔至有羸瓶之凶豫而勿疑为盍簮之得尝原天地之运化以验古今之屈伸何示人之昭昭而聴我之藐藐盖狃于前失者闇大体而安于小成者乏逺图敢因师友之旧闻仰賛朝廷之先务窃惟仁哲亲政之始实踵章宣称制之余皆静观者十年而奋发于一日然而或以更张为一代之兴辟或以踵误生百年之厉阶乃知听断之初实系安危之判矧一二日万几之沓至乃四十年大柄之倒持士习于放利皇恤其他俗忲于积威不知有上典章浸泯亷耻蔑闻不及今解絃而速更将自后噬脐而无及拟効涓尘之报敢修固陋之辞且三省有造令出令之殊自王蔡擅朝以后重在都司而三省之属不能制其可否二府有同班合班之异自秦韩専国以来恶人异已而二府之事未尝更相是非尚书特奉命之司胡为有先勾之笔都堂为聚议之所何者开略入之端台谏耳目之官但见书名于纸尾给舍喉舌之寄未闻驳正于词头于是有韩卢俱毙之嘲有时被伍伯之谤又其甚者请终言之翰苑受命于禁中掖垣代言于阁下今或先数旬而呈藁断旡杨大年因三让而求归或后累月而草词亦非刘原父以九制而被遇凡曰论思之彦例䝉献纳之讥目善类为好名指直言为归过于是禁廷宣召经幄留身二史直前百官轮对帅守监司之陛奏臣民庶士之匦封例曰具文习成结舌火既燃而强寝疾已剧而忌医彼躬处休莫肯念乱河北列二十四郡独无忠臣云南丧数十万师反以捷告奚暇为事君安社稷之虑大抵皆全躯保妻子之臣幸积曀之划劙值大明之临照剥之无咎一阳久处于五隂之间刚长乃穷一隂宜决于五阳之末于皇盛举久属通儒恭惟某官精诚足以虑微訏谟足以经逺有嘉谋而告于内尚周臣良显之风持衆美以效之君得唐相弥缝之用虽光尘之外合而氷蘖之独持自建学于中兴既阅年之九十岂无大科异等由此而致通显亦有文人才士随世以就功名然而章章乎正大之名卓卓乎亷隅之行揆之亲见夐若前闻是膺一徳之求絶出羣臣之右当轴处中曽几何日拔奸扶善已若而人子仪彻乐黎干减驺莫匪精忠之观感承宗削地韩𢎞讨贼咸钦处分之得宜某尚陈狂瞽之言仰賛盛明之政公卿幸得遭遇不胜王阳长策之忧经制有所持循切陈贾傅太息之请以是知我罪我惟公进之退之贺郑丞相刘后村制麻播告揆席登崇太𫝊曰三公特宠初潜之旧人主论一相尽收旁落之权政出庙堂庆流宗祏尝慨君臣之际莫难心徳之同或亲事法宫莫望其末光或低视殿霤不荅于一语风云之会不契岩石之瞻浸轻所以季然问仲由冉求谓具臣矣必若孟子论伊尹管仲先受学焉恭惟某官手挟龙飞力扶鳌断初元一变粹然用洓水之规模嵗晚重来见者异潞公之年貌上欲托国者屡矣公輙乞身而避之徜徉孤山梦寐一壑属甘泉之烽踵至而延英之议背驰临朝不怡当馈太息徳望隆重能折辽夏之骄心事和平孰云洛蜀之党艰矣政事堂之任屹然灵光殿之存谢傅未起之谓何甘盘欲遯而不可必有以易置壊局斡回危机扶天下之纪纲文章系中国之衣冠礼乐问朝问左右咸无异言惟天惟祖宗克享一徳方将开紫盖之运然后从赤松之游某进触悔尤退安义命每佩临别承君之训不通平生元城之书然犹聴避新麾超加美职託孤危于大化勉忠孝于暮年昔诵狼跋之诗常思归于公旦今被羊裘而钓安敢累于君房贺董丞相刘后村播告辨朝登崇真宰敬王惟我非道不陈于前梦帝赉予爰立而致诸右福流宗祏喜溢堪舆尝合炎绍诸老而观莫如赵张二公之懿良由沿闗洛而遡洙泗续先儒絶学之传故能膺戎狄而惩荆舒开有宋中天之业万古有光于史册百年复见于矩堂恭惟某官藴两朝开济之心兼四代礼乐之事胄出于江都相素渐三策之敷陈生后于武夷翁实受四书之付托所谓识其大者讵肯斵而小之临边号文武威风之臣在廷为魁礨骨骾之老与二豸俱去灶婢亦惊及一马重来都人太息遂升廊庙厯秉钧枢敌无佛貍饮江之谋国有勐虎在山之势属者改调胶柱宻覆金瓯孰克享天心孰能熈帝载孰尊王贱霸发明春秋一统之言孰脩身齐家践履大学九经之序或朶頥以䑛丹鼎上注意而出白麻垂绅之流举笏以贺必开泰道以聚人才之涣散必建皇极以平国论之党偏必正朝廷以及百官必合宫府而为一体昔思轲生末造不为时君所知房魏开太平莫奉明主之问仰惟今天子之圣辅以大宗师之贤如公遭逢亘古稀濶某五穷不去百毁所归上书而雪孝章昔有北海纳官而赎李白今无汾阳闻英衮之颛朝与老农而击壌乞黥刖以成后史事有不然刻金石而颂中兴老犹堪勉所为欣抃莫罄揄扬贺丞相起复洪平斋恭审孚号扬庭移忠体国奋庸而熈帝载独严鼎铉之司不战而屈人兵更妙斗枢之运两宫倚重万宇均懽窃以同天下之忧者不当先一己之忧达圣人之节者乌可徇匹夫之节故论相尤难于应变而显亲莫大于扬名髙庙之图任旧人虽夺情而不惮阜陵之简求元辅亦变礼之是行闗两朝胥会之期垂百世无穷之誉越在今日有光前人恭惟某官节劲而气和材全而徳备是父之有是子不特大韦平之世家吾相之与吾君可谓得伊吕之王佐任重九鳌之负地功髙一柱之擎天尽扫妖氛力扶元气退小人而进君子迄成去四凶之功弱私室而强公家盖有堕三都之意俾外蕃之夺气知中国之有人用能成召陵之盟于以息甘泉之警九庙壮覆盂之势万方耸岩石之瞻股肱良哉纳君徳于无过之地羽翼成矣贻孙谋于有道之长方注意于盐梅遽𫝊悲于风木孝思虽切睿简尤深当馈而叹无萧曹天子久为之虚伫奉书而召致园绮储君日望其遄归三命俯于谦谦终吉之余四辈趣于迟迟吾行之顷欲强谢公之起更图申伯之居爰入觐于天光庸进専于魁柄嘉谋谠论周旋父子一堂之间文徳武功维持帝王万世之业腹心惟旧体貌加新遹图康济之勲丕展经纶之学调玉烛之四气已观大旱之作霖陈泰阶之六符便验上台之齐色某影沉非地梦断钧天委心下吏之尘埃倾耳上公之典策知太平之可冀识吾道之将行厚徳元勲复覩淳熈之相业浓墨大字愿赓庆厯之歌诗忻颂惟深仰摩罔究贺史丞相起复林克斋涣发制纶宠还宰枋改絃而图善治夙资辅弼之良虚席以俟来归益副倚毘之助天人闿怿朝野尊依窃谓有万之几职先论相在三之义孝可移忠故大臣以体国为心自前代有夺情之典载稽徃哲莫着本朝若开国之元勲与中兴之名辅属当多故适阻私艰类皆遭变以从权遂克建功而造业自更新于万化实倚重于一贤虽云底效于小康固有欲为而未究惟武丁得傅说命朝夕启乃心使太祖无元龄如左右失其手宜膺图任尽越拘挛恭惟某官天禀精忠家𫝊粹学遭时遇主周旋笔槖之聮徇国忘躯扬厉旂常之绩振皇纲于弛堕奠神器于阽危内则翼元良以正万邦外则续懽盟而成五利肆由两地亟践中台方寄任于济川俄茹情于陟屺深切凝旒之眷式遄赐第之归备咨访于燕闲意犹未广正仪刑于衮职民具尔瞻使名均总于鸿枢师表推髙于鹤禁事崇业鉅任重责専方将乗盛际于风云励有为之日月抑羣枉而开衆正建大政以兴太平兼曽闵之所无显名永世揜韦平之未至继踵维垣某迹虽逖于崇墉心焉依于大造划聆大号倍激私衷播物无私倘备赋形之数奉羮有感更希钖类之仁贺史丞相起复李梅亭起跻上衮併领元枢家事虽勤讵可辞于王事国容既肃爰兼整于军容宗社奠安华夷震服窃以人臣名世之盛者固宜独佩于安危天子举国而聴焉岂容或去于左右如房元龄夺服于贞观之际若赵韩王复位于建隆之间时则宇县迄平邦家底定非有干戈抢攘之事与夫疆埸骚动之虞正惟朝廷恃以稽疑社稷因之倚重所谓同徳惟一伊尹乃格于天岂无它人虽百曹参何补于汉故一时必图旧而共政而二公亦移孝以为忠况若主威虽振而体统未明国蠧既除而姦宄未戢天变洊臻而未弭民力久困而未甦此岂具臣可以克相自非才若擎天之八柱力如负海之六鳌精诚一心励翼庶务则何以结异眷于黄屋夺至情于素冠廷有賛书国无异论恭惟某官徳崇而业鉅学博而用周功烈在人岂管晏之可许规模所至及周召而乃留早繇禁涂独賛宻议祛邪崇俊决大疑于立谈之间偃武修文兴长利于旋踵之顷国本安固人心敉宁弼谐未几经济方懋甫正台衡之位俄纒风木之悲中扆深懐竣讫㐮于大事左貂荐遣爰趣复于宰司厥今为政之当先大率如前之所述虽无伯禽金革之事当资𫝊说舟楫之才至若边备弛于通和邦财空于横费名为更化而士夫趋向之莫一实欲䘏民而州县奉行之不䖍此其次焉又有大者必也羣工百执守法度而不变外戚近习保富贵而有终城社无所容其姦庙堂当得行其政孰出身而办此顾舍公其谁哉此四海所以具瞻正九重所以虚竚任天下之重幸瞻赤舄之来为帝者之师伫复青氊之旧要使一门勲业之盛有光千载简册之𫝊某夙出洪钧钦聆涣号睠畴昔已蒙于百诺谅伊匪定沐于一陶歌杜陵之诗愿永依于广厦为魏公之客岂复出于它门贺史丞相从吉加官林执善徙月复常自天涣渥黄麻宣制増品秩于鼎司赤舄造朝新威仪于宰路华夷𫝊诵亷陛尊崇切谓大臣佩安危于一身孝移忠而两尽盛旦会明良于千载家与国以均休方素冠迄制于礼经宜丹扆加荣于命数某官孤忠贯日一徳格天明允笃诚世济舒敳之美谋谟果断才兼房杜之长剪羣姦于原燎之余定衆志于波頽之末还福威于皇极干清坤夷正基本于元良星晖海润光于前列酬以何官亟宅揆以奋熈遄夺情于艰疚入则左饘右粥端思卢垩之中出则搢笏垂绅纡画庙堂之上来隽髦而济济销奸宄于㝠㝠汉塞柝沉周京枕奠丕慰蒸黎之衆迄成清静之规驹过隙以如驰甫更吉制鱼有水而相得庸侈徽恩登进穹阶申陪腴赋隆师模于副贰崇事柄于钧枢固尝先天下之忧而忧岂以穷人爵之贵为贵一二日之几毋旷共成兢业之功八百年之厯过期永贲休明之运某划聆成涣倍激懽悰才俊满前第遡风于东阁阳春无外会报暖于北枝翰苑新书续集卷一翰苑新书续集卷二钦定四库全书翰苑新书续集卷二参政类贺刘枢宻兼参政郑雪巖伏审三朝播告元老登庸泰之初九拔茅彚征亨嘉之会蹇之六二匪躬尽节安强所基两地増崇普天胥庆斗枢司帝旁之运台躔主天下之平龟筮卿士是谓大同作内吉作外吉左右国人皆曰可用在朝和在野和任黄发斯无愆副苍生所共仰恭惟某官风稜素望骨鲠赤忠包括诸儒家之文粹然一出于正周旋三谏官之位卓乎莫拟其伦栽者培之善有所资倾者覆之恶无所避中庸至徳鲜能久矣圣贤絶学庶有继乎昔孟子去齐岂无为王留者今周公归洛自今立政共之况正元朝士之无多宜庆厯相臣之有取是闗国体可验天心乃赓载歌其应如响丙魏同心辅政夫复何忧殷周中兴得人于斯为盛某缪分边障喜聴邮𫝊久望东家夫子之门惟有南丰瓣香之敬己相司马敢废当路知已之书愿效王褒以续圣主得贤之颂其为欣忭罔既编摩贺卫参政除端明洪平斋通班邃殿诏禄殊庭两地穹崇耸龙头之宿望九天清閟开麟趾之隆名号涣路朝驩胪函夏恭惟某官气夷履粹行峻识周济天下而起八代之衰莫穷韩子之学正人心以承三圣之作不下孟氏之功顷妖祲之方张肆頽波而俱靡腰多服艾手独搴兰便面障西风之尘若将凂已掉头随东海之雾似欲终身此志虽造物之为徒吾道实苍生之司命为时强起与国同忧堕三都而却莱人屏四凶以御魑魅山岳可以揺动天日为之开明益契渊衷晋参机秉辑和戎之福太山巩国势之四维定翼子之谋少海衍仙源之重润力扶皇极期建太平然张琴瑟于不调之余而投药石于既惫之后所伤多矣欲变难哉矧如一秦之复生縦使九舜而莫治宁为落落乌肯容容莼鲈送逸兴于三髙花木引清风于独乐心清如水名重如山回观垂手帖耳以相从乃至血指汗颜之不暇见几我早得计畴多天道有时而好还国是既久而自定特异清朝之礼尽还旧弼之恩儒生万数之有荣独备玉宸之问作者七人之相对少留珍馆之闲公于枋用以何求人谓衮归之有渐昔焉洗日今则望霖𫝊诏令于蘂珠耸闻学士之拜待漏声于丹凤共徯相君之来某夙出钧陶久旱泉布赤舄几几东山嗟姬旦之居緑竹猗猗淇澳望武公之入扬庭有喜贺厦尤深贺陈枢宻兼参政郑雪巖恭审元龟登任治象作新仁人用国日明増重五岳之本儒者在朝増美弼成万化之基断自渊衷欢𫝊天下恭惟某官诚明之学文武之资一片盛心对越天地而无愧平生大节突兀山岳而不移笑傲林泉歛藏云雨希乎贤圣者问学工夫无止法志于道义者事业富贵不足言天将启中兴之机公难坚勇退之愿观者环堵人喜君实重来责以推车上倚希文独至未踰旬浃悉有钧枢召我而岂徒哉今时则易然也以尧舜君民而自任其在兹乎使周程体用之大眀断可识矣某受知惟旧窃庇方新趋未央殿而奉觞忻闻涣号庆天章阁之给相幸见太平望衮非遥祓牋斯恪贺李参政洪平斋伏以瞻泰阶之六符独重钧衡之望遡井络之万里近依衮绣之光方揽辔以问津爰拜尘而起敬恭惟某官道明如日名震若霆濬濂溪之源直至孔颜师友之际嗣巽巖之学何止迁固父子之间天付之以江汉之灵世仰之如嵩华之镇蚤发西崑之轫径参东府之机妙调胹于国论之变迁隂转移于君心之趋向屏四凶而不用招十献以方来时人未免贪天之功君子遂有避地之志嗟哉狼跋行矣鸿冥善类既失其指南䜛夫可投之有北云无心而出岫固知富贵之为轻水有时而回渊惟聴是非之自定坐安赤舄尽复青氊繄否泰之相乗实干坤之所相独乐园之自逸难淹君实之留天章合之一开即徯郑公之用某短于汲绠拙甚筭鞭羊肠世路之自怜虫臂生涯之谁托跂宫墙之数仞喜厦屋之万间扫舍人之门辱肯容于归倚入翘材之馆愿终荷于生成贺李参政方秋崖诞扬制册参秉政机当圣贤驰骛之时聿思元老觊道徳安强之效迄底丕平简在帝心于皇庙论恭惟某官养其气以刚大尊所闻而髙明姚崇应变而宋璟守文兼负经纶之藴元龄善谋而如晦能断克成综核之功自纉武于枢庭茂结知于宸极明良千载仁义一言伊欲天下皆尧舜之民政以胷中有孔周之学会羽檄适忧于丙枕宜锋车趣驾于庚牌王曰归哉旧弼为中朝之望天其或者太平当今日之期遄观介圭入陪台衮共徯巨川之济式隆巖石之瞻泰阶同符间两社以为公辅神器増重有一徳以享天心倾聴白麻登延黄合某亲逢盛事思见熈辰甲兵之问不至庙堂盖边臣之至愿忠信之言可行蛮貊惟公相之所为嘉与涵生悉归陶冶贺章参政陈篔牕涣发册书晋陪国论基命于夙夜宥宻之地久资制胜之筹明政于国家闲暇之时今倚同寅之助精神胥契体貌益隆窃以陈泰阶之六符名独崇于槐府拱北极者四辅实参扈于枫宸惟道全徳备足以衡石万几惟实大声宏足以笙镛羣动人方拱手天亦开颜笃生魁礨之英丕辅昇平之治恭惟某官爽邦哲匠间世真儒挺繁霜大雪之严襟懐浩荡挹霁月光风之胜气节峥嵘垂视氷山矻存砥柱卒以安刘之畧助成诛霍之谋化瑟既更宪纲独秉旋预黄屋股肱之托进陪紫枢心腹之谋案边琐以科条孜孜于䕶风寒之处讨军实而申儆汲汲于未隂雨之时坐成道徳之安强端出规模之宏逺肆畴庸于黼扆亟参秉于钧衡稽武王之四人官不必备视汉庭之诸老多奚以为便当架明堂之柱以峙不拔之基讵容卷大厦之材而郁未施之泽时几天与事业云兴坐恢三五六经载籍之传逺迈二十四考中书之懿某尝于比日获拜下风甫安缚竹之居忽聆拜麻之命摩娑朽钝附丽休明天实助其飞腾人尽为之鼓舞䑕肝虽薄亦追随坱圠之中鸱尾方崇但怅望云霄之上贺周参政杨诚斋敷钖明纶丕釐大政会云龙于千载王素识其精忠排虎豹于九闗人始知其定力和气布濩浮云豁清窃以圣贤之遇合相须为最难而功名之进为欲速则不达陆贽论谏之久晚乃被于延登元稹私交之多终不逃于罢免与其别驱横骛以售媚灶之策孰若孤立一意以俟当阳之知进也无朋居之不怍恭惟某官盛名播于九牧孤忠耿于一天玉札丹砂之良可用而续千载之脉天球河图之瑞不言而为万乗之珍两去国而其节为最髙三入朝而其进无所挟以止水清明之鑑而铨叙羣品以补天造化之笔而裁成帝坟勇退益坚眷留愈笃道大故万钟不以婴其志天定故羣邪无所肆其䜛泰山巖巖自足帡幪于万宇中台两两又将胶轕于三辰维今太平之基在我自治之策建道徳之辅则元气实收謇谔之助则衆晛消考覈军实以察其名存实亡之欺寛阜民力以救夫上溢下漏之失凡经纬之宻勿皆次第而推行鉴谟烈于祖宗坐跻庆厯嘉祐之治书勲名于竹帛将播嵩髙韩奕之诗某喜中兴之有期知真儒之无敌干坤既正觉山川宇宙之顿新霖雨来苏想草木昆虫之咸喜輙冒摅于狂瞽思有补于髙眀愿寛不韪之诛少借曲成之造贺李参政危巽斋伏审显膺诏綍分縡政机方甲兵之问至庙堂孰为经济而股肱之寄在忠力式副登庸势重朝廷驩均海宇惟天朝之立武必台辅之有人冦公用而北使兴谁是之言司马相而辽人有生事之戒盖大阿出匣物莫敢干而勐虎在山藿为不採精神聚会风采耸闻故王朝方选于金瓯谅敌国已失其七筯自非伟望曷称畴咨恭惟某官学富天人量兼海岳英标照世氷壶玉衡悬清秋硕徳居朝天球河图在东序属时多故应变无穷人皆言见夷吾夫复何忧帝亦谓倚裴度足以破贼乃宅百揆底定四方济时之相岂易得哉中兴之功可立俟矣惟公懋徳为国逺谋上安千龄宗社之基下固四海生灵之命况云腾万灶方日费于千金而天设长江䕶风寒者数处储峙正急守备尚单何所取财何所取兵早定澶渊之策何时当诛何时当决亟摧羌部之锋愿推枕戈待旦之心以捄厝火积薪之势黄合宻筹于逺略黒头尽了于俊功使浓墨大字作为歌诗勒石崖而不朽更金匮石室藏之盟誓等泰砺以长存某侧闻秉钧不知折屐昔望林中而止渴已慰尘心今逢天上之和羮必均鸿施敬共俟命恳欵书辞贺汪参政周平园竣事行营奋庸旧弼徐方不囘而归休父酬朞年节制之功衮职有阙而补樊侯賛万世保衡之业宸心所属民誉则同恭惟某官恵和忠肃而极之以诚敏达清明而笃之以学望其风采凛名世之巨材发以词章惊前人之逸驾惟是规恢之大固宜进用之难天方祐于我家帝亲知其国士拔之册府付以宪台凡上前献替之嘉谋皆天下安危之至计适文王有玁狁之难正切焦劳顾李愬帅邓随之兵尚虚统督一言辰告千里暑行虽逆顺不同敌有当亡之理然强羸相絶我无必胜之资况驱荆襄不教之民中控吴蜀相望之势衆方乌合敌则鸱张甲战而乙乃还北攻而东已急指麾诸将激劝羣雄赤帜二千亟囘于韩信精兵三万几获于左贤敌兵由是以大奔故地乗时而渐复人惟求旧既望实之久孚赏不踰时亦勲庸之当报兹惟古谊抑有成橅盗灭甘陵彦博入登于宰席使来西夏仲淹归賛于枢庭不图仁祖之前闻乃至绍兴而复见某辱知甚厚在冶有初上马从军揣己昔惭于不武懐铅抱椠期公力致于昇平贺郑佥书除参政兼太子賔客李梅亭显用正人进参大政试之宥宻已折冲樽俎之间倚以弼谐必销患庙堂之上一贤得路四海倾心恭惟某官清任以和直方而大扬休山立粹为廊庙之珍地负海涵凛有社稷之器来从百里甫阅七年徧仪清切之司弥积均𢎞之望果由枢筦遂賛政机作天子之股肱兼储皇之羽翼惟公懋徳相我受民式新鼎鼐之调益永旂常之载某属拘郡组莫旅賔綦千万间之欢颜既深贺厦三十幅之共毂尤庆得舆贺乔枢宻除参政兼知院杨诚斋晋用真儒升参大政运筹决胜久注意于安危当轴处中仍兼资于文武用人如此通国驩然恭惟某官广渊而笃诚髙明而博厚好学本孔颜之学用心乃禹稷之心非仁义不陈于前雨露夙深于献纳有谋猷则顺于外风霆不显其流形翊賛斗枢燮和天縡折冲尊俎鲸鲵服京观之刑申画郊圻鳞介慕衣裳之会然南北两朝不能一统由东西二府分作两涂今内治外治交急之时乃政柄兵柄合谋之日宜崇夙夜宥宻之任并策旦夕丞弼之功苏民力之中干囘夷情之内奰建久安之势而成长治之业杜羣枉之涂而开衆正之门嵗大旱而作霖启沃良资于傅説天未隂而彻土绸缪允赖于周公邦其永孚于休公有无穷之闻某云边輓粟雪里闻麻回思太学之十年尝侍司成之丈席今三贤方施政于天下必无不获之夫縦四牡非有功之使臣愿鉴懐归之悃贺陈参政方秋崖正位东府本兵西枢方吾君奋大有为之资明明独断咨我公以不世出之畧翼翼同心有伟纶函陟兹衡弼恭惟某官刚大而养以直髙明而克以柔决千里于帷幄之间凛乎人杰玩百蛮于掌股之上张我天声用简在于帝心肆参持于国枋具瞻罙耸注意斯皇某恪守宗藩莫趋材馆文事有武备遹观儒者之功圣主得贤臣切聴舆人之颂贺钱参政除资学赴经筵危巽斋伏审丝纶趣召衮绣遄归任四海之安危正有资于忠力辞上天之富贵乃宻賛于谋谟夷夏耸闻社稷増重恭惟某官温恭天禀忠孝家𫝊正色立朝天球河图在东序英标照世冰壶玉衡垂清秋遂賛枢机晋参钧轴属在议论纷纭之际正资老成持重之言方万牛挽而首不囘孰明其智及六鳌去而山为动始识其忠姑暂镇于北门已速归于东海公乃丐以闲居之适上亦髙其鹤髪之年留用其谋不烦以政陞班月殿极平生儒者之荣劝讲金华如古昔师臣之重用禆大计以济中兴令五日一至朝堂实外倚潞公之任重欲大辽毋开边隙恐再劳司马之居中某自聴赐环不知折屐上既为于国贺下亦庆于己知昔处枌榆尝叨预君侯之劝驾继司芹藻亦尝因舍人而扫门应怜久冷之姓名必有嘘枯之造化腹心敬布顶踵知归广厦万间已复湖上龟鱼之䕃丹砂九转早成鼎边鸡犬之仙贺俞枢宻兼参政李梅亭鼎升兵本晋预政机立武有常将见五原之欵塞用儒无敌更观三后之叶心膺一时稠叠之荣契千载明良之会恭惟某官材宜王佐智可帝师自其不辞小官之时己负将降大任之器夙夜宥宻甫参帷幄之筹干坤清夷益结冕旒之眷既兼资于文武盍并注于安危爰命宗工式兼亚相上帝将复髙祖徳坐令赵璧之还皇天既付中国民岂但齐疆之复惟股肱之寄在忠力则道徳之威成安强邦其永孚于休公有无穷之闻某夙䝉揃拂竟自沈𡨕直柄当权恐不吝曲成之陶冶近畿入幕固未为逺去于门墙贺王参政王格斋光膺宸渥参秉政机黄屋勌勤岂皇暇世间之庶务紫芝钖命乃登庸天下之正人岂非燕翼子之谋莫先求哲人之举臣有十乱武惟用此而有余才如八元尧自相之而何害倘用儒之己尽如释负以无忧允惟我公能任是责恭惟某官才全而能鉅志大而气刚酹柱献栋梁之规人为之惧披腹呈琅玕之藴天亮其忠粤从甘泉持槖之时已有傅岩调鼎之望暂劳分阃旋促赐环方班聴履上星辰之聮遽参济川用舟楫之地进则云骤用犹恨迟然而受隆委于两朝下丞相之一等虽羣贤并命期共赓股肱庶事之歌然舆论所宗乃独任春秋贤者之责元气曷壮隂沴孰消樽俎笑谈何以折遐冲于千里之逺日月献纳必将举明主于三代之隆在此位而不为于他人而何望尚惟自任以佐丕平某雅尝辱知而不敢私贺所愿获见勲烈有如青史之所书则虽堕在江湖至于黄馘以何憾贺龚参政杨诚斋畴咨正人参秉大政虽天佑于有宋将开平治之期惟后非乎我公不在弼谐之选罔曰一贤之寡己底万邦之孚恭惟某官表粹而里之刚人今而道之古所立卓尔皆诗书未作之传举而措之非秦汉已还之业顷在谏省人谓氷霜及临帅藩民称父母观者异视吾惟一初然抗疏宸居排羣小于不用之处而救荒江介活百城于既死之中虽云绪余独不隽伟人望欲逃而莫可上心既用而乃驩将阶两地之严遂冠三能之极抑天下无难疗之病惟药者有宜先之方傥苦口之贮储则元气之充实此执事平生之所挟岂今日得时而不为某旧供走趋雅辱知遇归欤空谷方锄三径之荒仰止庆霄忽觉五云之逺贺陈佥书除参政兼同知李梅亭升参大政复翊洪枢仲子之辞三公夫固轻千钟之禄曲逆之出六计终当遂万物之仁一贤得舆多士举笏恭惟某官直方而大智勇且仁早取麟角之科夙负鳌头之望读孔章之檄严严经国之文卧元龙之楼耿耿济时之畧四国茂蕃宣之绩六条髙澄按之功登山有得于徐行乗舟惟恐其偏重禁中颇牧鼓舞号令之风雷氊上唐虞缉熈光明之日月迄由翰苑进陟机庭尊俎折冲京观正鲸鲵之戮郊圻申画介胄无虮蝨之生立武事以有常显真儒之无敌今南北分庭和战未一则东西二府谋议必同爰借前疑后丞之功入摅经文纬武之智迩人安逺人至忧民正急于忧边大臣法小臣㢘正己不难于正物相尊等耳时来为之无谓于我如浮云当念迨天之未雨不遐有佐无竞维人某学既拙疎法当憔悴十暑自安于絺葛一寒谁与之绨袍昔周旋元方之间亦欲学屠龙之技今疲敝益州之役良难见流马之功忻闻黄麻之六经合入绣衣之九罭燕雀贺厦卷帘必念其差池蟋蟀鸣秋墐户愿徐于穹窒贺留参政孙养晦晋参大政兼贰洪枢会精神于一堂帝嘉道合总文武之二柄人叹才难綍命既新巖瞻増峻某官自任以重力行近仁开济经纶主于中者素定运量酬酢应于外而不穷颙卬听履之班整暇筹边之畧视逺民如畿甸惟恐或伤惜国用如家资靡容轻费俭朴创惊于侈俗声华追继于前修肆嘉叱驭之勲召典本兵之柄所挟者大人莫窥其端倪所守甚坚上自知其诚确遂登四辅入賛万几今天下之积弊相仍由君子之任责者鲜志在忧国或首䑕之多违心乎爱君于逆鳞而乃惮事论其是非而先以谤议为畏人论其贤否而乃拘亲故之嫌富贵在天名节在己律身不可以自赦惟天有时而相遭公今延登衆所属望先声俭简行将囘风俗于侈靡之余素守沖和必能协国论于嫌疑之际懋建同归之治缉成相逊之风使弥缝品节无异意以相违则广大髙明歴万变而无弊即奋熈于端揆用闿怿于羣心伏念某苓术旧储涧薖贱迹昔屡勤于推毂今尚困于胶舟侧闻登庸乐在收用曩狥乞醯之请犹有望于谒隣今司播物之权夫何拒于跃冶翘翘肝肺恋恋门墙贺周参政杨诚斋畴咨儒英参秉机政欲治者无多术不过用天下正人之宗选衆而得我公岂复有国人遗恨之处善类忻合隆平绍开恭惟某官道徳函三之原文𫝊袭六之统湛然厚躬宏度之凝逺孰知有百鍊之至刚崒乎孤忠直节之髙寒中乃备四时之和气当衆正缀旒之日倚一贤砥柱之功于今延登或谓迟缓抑尝厯选于贤圣未始轻试于进为顾其道显晦之如何岂其身淹速之是计故莘渭布衣而陟三事莫之或非若夷䕫终身而效一官则又谁怼季世浸薄古风不归至于一游说之间便萌取卿相之意岂有平日不为当世之所许乃欲任人之事权彼其初心惟以无位而为忧不思既得之愧怍今执事致身于台斗而旷懐寄梦于江湖平生两禁之裴回五载六官之濡滞迨其气磅礴充积而极其盛维岳峻天举斯民咨嗟叹息而屈其淹如防制水上心雪释涣号雷行酌彼公言置诸近弼然后谈者罔不翕如嘉哉吾道之亨曷曰嵗时之晚即奋熈于端揆用膏饫于羣心某老矣倦飞已焉荣望盖伏枥久忘于千里独巢林尚恋于一枝曩者或人之得醯乞诸邻而后获今焉为母而请粟与之釡以何难此其欣欣之独私岂与悠悠者为比贺宣参政王臞轩申命真儒颛参大政公辅间于两社徳因服而益彰天子必有四邻官惟人而后备制书诞布欢颂交驰恭惟某官忠结主知道先民觉泰山乔岳无运动之迹人䝉润而不知祥风和气以长养为心物有生而自遂与其参夙夜宥宻之寄不若策旦夕承弼之功臣哉孰重于邻哉贤者固识其大者今海内之事势若火未然公主上之信臣知风之自夷情外狡民力中干即戎七年而无休息之期拓地千里而无坚凝之术使能定未保其能应则所忧将重于所欣实赖同心同徳之臣亟合羣策羣力之助收草茅之公议而用之邦国推槐棘之和气而达诸闾阎非常之功待非常之人无穷之基有无穷之闻某﨑岖巢幕冒昧扫门山甫举之莫助之故妄陈于千虑原宪贫也非病也讵敢冀于一陶贺曽参政林执善擢从枢莞晋贰政机授钺于征有为王留行者秉钧而处俾知国有人焉彼此无适莫之私去来有轻重之系窃谓安注意相危注意将时固有于险夷大不在边细不在庭理当明于缓急矧今多事无竞维人有腹心之託则臂指自随由根本之强则精神遐畅与其有一韩有一范第相语于军中孰若用于鲁用于周可无敌于天下某官𢎞深而鲠亮缜栗而髙明执政二三股肱夙炳斗枢之象蟠胷十万兵甲独髙帷幄之筹属氛祲之未清奋精忠而不顾肃将王命崇建使名合表里于江淮徯青㝠之斧钺然而和敌必由修政折冲何必临边帝方推毂而图任益専公用作栋而扶持攸切且残敌匿形而奄至凡列城闭壁以自全彼则腹背无忧我则手足俱露原兹积弊是岂一端由平时大抵喜静而幸安在今日何啻救焚而拯溺向使涖师在外犹嫌请事于咸阳兹焉当轴居中自可宣威于沙漠某逖𫝊成命倍激懽悰敢重烦于播钧惟思禆于海岳爱仲山而莫助喜正子之优为措置西事莫如在庙堂固己契吕申公之精识戒勑疆吏谨勿开边隙行当踵司马相之清名上宣参政王臞轩丞弼地严手握量材之尺度孤寒路狭身归播物之陶钧惟大儒为吾党所宗故孺子以是心而至輙陈梗槩上渎尊明窃以周公下白屋之礼衰郑国歌缁衣之风废凡懐才而抱艺皆无地以託身攷汉史于元朔地节之间曰儒相则孙𢎞魏相而已然仲舒不用而用张汤之酷吏望之不荐而荐龚徳之乐工故西都两百年非无材能而执政二三人莫为宗主小不自爱则甘心田蚡之客大则旡耻则俛首石显之门使善类至于失身亦当国不能旡责惟我本朝之诸老有古王佐之盛心文穆取人材多夹袋之所蓄元献待寒士至樽酒以相欢祁公用则所举必名世流司马出则其徒有行道志或荐能于选调或引类于经筵盖祖宗擢台辅于儒科叶心共济故人物皆国家之伟器同气相求每三叹于前芳幸一逢于今日恭惟某官学到圣处气涵天和尔雅文章瑞麟掣黄金之钥伦魁誉望威凤仪白玉之声通今博古以为髙尊主庇民而自任始者銮坡给札之对后来琐闼批勅之词鲠论危言凛凛主张于国是忠肝义胆昭昭对越于天心旋陟政涂预参谹议髙着眼力审时观变之虑深竖起嵴梁扶颠持危之责重翊太阳而东出领衆星而北朝宁王寳龟列圣在天而相佑我家柱石重臣悉力以维持方将启沃上心缉熈帝学收召端人正士恢张美化宏纲于小毖求助之时为车攻复古之计此勲既集无官可酬罔俾前朝専美鱼头之参政将繇亚相径跻鸱尾之三公伏念某殖学代耕卖文为活顷奉昕庭之对空臆尽言不知书生之疎转喉触讳甘输三筹而不悔仅窃一命以进身谩游莲池茍奉菽水岂无膏沐耻为妾妇之容才奉㫖甘遽夺阿㜷之养春秋之窀穸已毕霜露之憷惕犹新杜曲之田无以给桑麻河汾之庐不足庇风雨乃勉趋于京辇本拟注于铨曹以阙少员多需次如河清之俟而家贫累重阖门有辙涸之虞不量力而乞浆敢希荣于吐哺虽素于左右初无介绍然见之方册不昧平生倘以气类而相怜庶乎枯藁之立振驽材无取将何禆一代之经纶骏骨先收亦足励四方之寒畯贺娄参政黄云溪妙简中宸峻跻亚相枢廷基宥曽制墨之未干政府同寅俄恩纶之狎至虽庙堂之维旧而风采之又新朝廷益尊天下胥贺某官髙文衍逺厚徳镇浮自生民以来无如尼父任天下之重莫若阿衡蚤亲天子之光已覩舍人之様属羣邪之张袂吁衆正之缀旒翩然斜飞澹若荣进涛澜澎湃之际砥柱不移雪霜彫瘁之余孤标乃见肆举予环之召旋跻曳履之班曽未踰时已跻两地握五兵之本方资决胜之谋观万化之原式寄弼谐之任今国步方宁而边遽弛柝民财既竭而官尚椎肌诸屯创残之余尺籍虚存而军实未覈列郡饥馑之后斛谷翔涌而粒食浸艰旷土当议于营屯骁卒盍思于驾驭此为政之大者惟执事其图之有谐其须益懋乃举贺雷参政杨诚斋妙简中宸峻迁亚相一台正而朝廷治方观风采之新元首明而股肱良亟正弼谐之任适当九重更化之始首膺两社执政之除国用正人士无异论恭惟某官英猷经逺雅量镇浮道本心传发挥中庸大学之奥文推手笔涂改生民清庙之篇逆长风而孤骞干层霄而直上西省演纶之妙东台批勑之忠广厦细旃半夜前席见诸谋王断国之际妙有旋干转坤之功此其畴咨不应臯缓升华独坐曽制墨之未干晋位同寅果恩纶之狎至然官髙故其责必重眷渥则其望必隆要宏厥施以副斯企方今主威仅振权尤戒于多门敌好且成币勿増于常嵗所谓大政无越于斯若不早图有侮而已洪惟阁下素定胷中会当尽行其所言毋谓有牵而莫可掀揭天地要将大纪于旂常感会风云可但立登于鼎鼐贺袁参政杨诚斋简隆宸陛序陟政涂耀神武折遐冲既资庙筭建太平兴大政式借弼谐纶綍竦𫝊绅緌胥庆恭惟某官直方刚大广博精深道徳所宗孰不知泰山北斗之仰文章之作盖取法三代两汉之余早繇郎省之华旋被侯藩之寄辰猷入告方司雨露之边夜席俄前遽蹑星辰之上比课坤维之绩亟疏涣汗之恩盖自琴鹤出蜀以来咸徯舟楫济川之久甫听尚书之履又懐会稽之章惟其持方以入圆是以难进而易退迨复青氊之旧荐膺黄纸之除宥府同寅曽未干于诏墨宰廷賛化果正拜于册书仰涵养之素深谅规模之先定中台虚席职已总于机衡颛面正朝位伫登于魁柄某甫介行李钦聆制麻属婴采薪之忧致稽削牍之敬尚忆拜公于郑乡之日颇辱称誉其萧寺之题暨再入于修门遂屡瞻于翘槖乃至闲曹之常伯尤蒙刮目于旅人今两贤皆升于宗工而一介陆沉于邑债贺郑参政陈篔牕显奉制函进参魁柄差丞相之一等未妨体貌之隆预天子之万机实号股肱之近海内幸甚国势岿然窃以自古邦家莫先疑弼优游无为之际则庸人株守而有余振厉有为之时则大雅茹连而不足维强敌久闻于奔迸而吾民间苦于征营欲预障于客邪且精调于元气非得博礨光明之彦孰为深长久大之思邮置一𫝊衣冠胥庆恭惟某官镇邦八寳毓秀三山非尧舜不敢陈有孟子敬王之志虽伊管未能过负贾生通国之才蚤繇神圣之知徧歴清华之贯于是非邪正之际每谨其㣲故治乱安危之间所闗者重孤忠霜凛羣枉晛消旋畴上坡耳目之勲进预右府腹心之托樽俎从容而下自为之震耸枢机周宻而外莫测其弥缝逺俾渠酋惊失匕筯属久虚于四辅遂峻陟于二公莫难得者盛壮之风云最易失者清明之日月由列院累迁而至此未越五年自公朝更化以迨今已踰十载放逺俗儒之鼓吹陶冶大雅之笙韶宜疾其驱以行所学某縻身分竹引脰翘材敢僣序曲江之题乃久累大钧之播属闻诏綍倍跃心旌所恨无庸愧汉室循良之𫝊犹能自力听虞朝喜起之歌翰苑新书续集卷二翰苑新书续集卷三钦定四库全书翰苑新书续集卷三枢使类贺吴参政兼同知郑雪巖恭审入践政涂参持枢筦知公为苍生起方诵明道先生之诗遮道请相公留嘉聴元祐圣朝之诏已卜太平之象允符先见之龟股肱惟人朝廷交庆恭惟某官人物宗主朝着典刑用之行舍之藏合时中之仕止出则轻入则重闗天下之安危上思中原柱石臣命以天子汤沐邑宻迩冕旒之眷式遄衮舄之归如赵忠简之帅会稽召登台铉如虞雍公之位政府兼运斗枢厥今否泰消长之机正在干坤转旋之力此闗世运允属我公身黄扉者四人岂较决科之贵夀洪钧之一气坐收宅揆之功某耸听公归敬为国贺上天章之对方将立致于升平草景徳之麻何得复求于梦卜登龙迹阻贺燕情微贺吴枢宻郑雪巖恭审涣发大号晋掌洪枢选于衆而举臯陶不仁者逺求诸梦而得傅説爰立匪伊龟筮卿士既协从左右国人皆曰可佥望所属中兴可期恭惟某官道正而知权谋深而能断三己三仕无喜愠汪汪万顷之莫涯一出一处闗重轻挺挺泰山而屹立欧文忠不言文章以政事为急苏内翰不矜科目以气节为髙公兼有之人无及矣逮险阻艰难之徧歴宜弥纶辅相之共推于今何时非贤匪乂如运舟龙门而志宜一如推车羊肠而力贵齐胡为平河北贼易去朋党难或者浩叹犹幸使淮南人畏有戅直在闻而来归欲恢立武之基爰重本兵之柄五色祥符胪唱知韩忠献藴相业所闗十年身到凤池较王沂公入中书已晚胷中一着局面万全欲强本朝必用儒者不有君子其能国乎某虀盐陈人桃李旧种司马迁有四方万里之志久已心灰蘧伯玉知四十九年之非今才梦觉景翳翳以将入车皇皇而何之病骥之脱牢盆叨恩己过假牛之代马运失职固宜其谁尼之非人力也长夜漫漫而不昧甫田骄骄而隠忧如朽木可雕恐莫中轮舆之选若弊刍无用祇愿结香火之縁大厦贺成一巢私托贺王枢宻郑雪巖恭审涣发大号晋掌洪枢选于衆而举臯陶不仁者逺求诸梦而得傅説爰立匪伊龟筮卿士既协从左右国人皆曰可佥望所属中兴可期恭惟某官考亭遗风勉斋正脉和不流中不倚道与之俱用则行舍则藏时然后仕三纪出入一节始终谁知乌之雌雄同声满座独辨鹿之真伪正色立朝使彼立仗之马皆瘖借此炳国之龟先见括囊无咎空谷寤言安石既与人同忧司马难置身独乐惟是悯时甚切肯为更化一来熟察理乱于指顾间难乎袖手歴陈治安于涕流顷闻者寒心帝嘉其无朋比之风公展也有经纶之畧胷中一着局面万全陕之东陜之西既分其责阃之外阃之内孰提其纲允赖前筹坐销后患真儒斯无敌者吾国其庶几乎某受业虀盐托根桃李陈古灵有三十三人之荐曽忝名扬蘧伯玉知四十九年之非今才梦觉贺徐枢宻方壶山恭审涣命亲臣晋陪宥府朝廷轻重以相人期当左辖之虚天下安危在边上尤遴西枢之寄用儒无敌为国其几恭惟某官命世大才爽邦硕辅开诚布公之学无党无偏忠君忧国之心不阿不激自峻槖阶之拜愈深黼座之知毋舍朕之语甚亲大用卿之意已决我闻命下殆与神谋方今赤白囊之驰最闗赭黄繖之虑国中无务农积谷之䇿何止四空境上有荷甲执兵之人几成五大金瓯之缺陷非一铜盘之来徃难凭惟精神可以折冲惟英俊可以强本仁义形势道徳安强使敌国闻而畏之则天下安可待矣文富人望行大播于雄麻韩吕世家定増光于汗竹某登门惟旧庇厦尤新其喜可知何翅孟轲之闻乐正继今以徃请效元城之事温公慕望意长掞裁词短贺余佥枢方秋崖进班书殿纉武机庭昔太平兴国之间石元懿始以佥枢为政地粤初改承明之号宋宣献实以儒术参禁林併兹二者之荣賛我万几之宻恭惟某官甘盘诸老之旧学庆厯四谏之世家江左自有夷吾翕闻舆诵中国必相司马久负巖瞻矧当羽檄之驰允赖筹帷之胜谅君王之神武叹时事之艰难孰寛顾忧请缨系单于之颈亦曰仁义制梃挞秦楚之兵无竞维人不遐有佐乃列二三之同徳力扶九五之中兴视如手足视如腹心盖甚称于上意用作舟楫用作霖雨其时亮于天工某嘉与边氓愿闻国论侯谁在矣岂遽弃绨袍之故情跂予望之亦欲附旂常之旧绩敢告执讯惟懐永图贺薛枢使李梅亭颛席紫枢均茵黄阁仲虺居薛宜登左揆之虚臯陶谟虞还倚右平之重有常立武无竞维人恭惟某官学可帝师才堪王佐智周万物炳蓍龟先见之明节贯四时凛松栢后凋之操周旋三省两省之椽练达一日二日之机合文武以兼资佩安危而注意熈帝载宅百揆民具尔瞻掌邦政统六师军则谁与式端兵本専领使权匈奴欵塞五原固出干羽之舞子房决胜千里正须帷幄之筹帝曰钦哉相尊等耳山有木而工则度姑令雍侯之先封河如带而国永存实自薛公之上计伫膺帝眷径位宰衡某夙累一陶尚驱六辔輓武侯原上之粟觉心瘵而形疲闻文徳殿下之麻虚身留而神徃贺任佥书刘后村扬号广庭登贤宥府国于天地谁能去于五兵儒在朝廷重岂惟于九鼎师言无间人望有归恭惟某官学本思轲道侔禹稷眉山谏臣之后乔木犹存考亭先生之徒灵光独在九重赏其靖退四海推为老成语妙天下而耻于文鸣智周世务而不以才显赫然英断付以事枢方今羣情厌兵强敌在境切思古义大春秋九世之雠抑恐后贤重河洛百年之责公必有以处此衆方从而观焉见管夷吾何忧人有凭借闻乐正子为政国其庶几某迹久登门情深贺厦留观东阁莫陪多士之游生入玉闗颇动暮年之兴通何枢宻陈篔牕布衣半世无阶光范之门蓝绶一朝寄径中台之重虽大造本无逺迩而㣲生自有戚休矢心汗竹之辞拜手翘材之敬某官三朝元弼百代真儒盛徳洪勋镂刻旂常而不尽全名劲节斡旋大华以有余伟干道之标名迄庆元之辅政简自烈祖授之神孙惟其特立于氷山未泮之时是以勇退于玉铉将登之日内而紫枢黄阁既不足为公荣外而画㦸碧幢又安能究公业一更琴瑟四建弓旌尽期大老之归周不数弱翁之相汉牢辞驿召甘老燕闲盖大雅之济八荒如大虚之鼓万象散为霖雨固无非被泽之夫贮作云烟要亦有不知之润苍坡昼永緑野春深居多谋国之区未是忘君之处数昔四辅于今几人巨川之济何迟巖石之瞻孰重处温公于西洛徒贻四海九州之嗟用孔子为东周行追五帝三王之业伏念某与世枘凿惟书价僎闚瓮里之干坤蚤尝入梦数笼中之日月但觉惊魂谓应草扬子之𤣥便可送冯唐之白晚沾一第已泣双亲凄其吏鞅之身失此儒酸之步固知簿书期会总是道塲箠楚尘埃非皆恶境奈小己未谙于奔走企宗工以为之依归人皆慕公知见之香天忽假我文章之印知平津侯之开东阁固己非卫绾石庆之俦遇裴晋公之居午桥或可备梦得乐天之数永言狂僣仰觊矜寛上史同知杨茨野显被宸纶荣膺宥府天相以士前星已应于重晖公位于朝斗极亦为之増焕佥曰得贤之若此可占更化之易然某官续洙泗未絶之源有莘渭不刋之谱昔孝庙初潜于龙跃孰扶日之将升先太师独助于鸿飞卒擎天而有立勲在社稷学传堦庭故笑氷山之顿髙未尝倚重独屹砥柱而不动讵肯同流宁裴回于藏室殿砌之间而雍容于从槖丈观之列迨趋承于朱邸得白发于清忠柄臣竟除大胜东海萧生之疏储宫旋定不待商山老人之来功光于前徳复于位班虽迁于听履眷方重于垂旒任同股肱亟賛枢省之机宻力假羽翼更侍承辇之燕闲巍乎正人当此大任方观雨降而云出已觉干清而坤夷耸闻其名孰不畏服贺王枢使周平园明诏扬廷元枢正位有常立武基圣神宥宻之谋无竞维人成邦国安强之势真儒益进多士交欢恭惟某官道本诚明气全刚大诗书执礼六经皆务于雅言直谅多闻万乗素推于益友骞翔久矣誉闻蔼然词掖鸾坡大册髙文之独步经帷工尹昌言正议之日闻自陟机庭愈扩庙畧留侯佐汉功髙三杰之中裴度辅唐名播四夷之外拥轺出使仗节来归有折冲御难之勲无伐善施劳之失况三军五兵之运久此宣猷宜一行十札之书兹焉进长宠数式隆于当宁恩章尤异于在廷既用仲尼固知天下之无敌非如汲黯但使淮南之寝谋某夙荷恩怜欣闻册拜宏开材馆知多贺厦之人邈处栁营独阻登门之愿贺曽礼书除佥书兼太子賔客李梅亭登延骏望翊賛鸿枢増寳鼎九九之安国因人重齐泰阶两两之色魁与台连廊庙得贤华夷胥庆恭惟某官造道自得经徳不回一举首登固有荣进之素定孤忠自立宜畀英俊之并游眷既厚于两宫名益髙于九牧果登宥府仍冠储寮时来则为之伫正久虚之宰席年不可及也谅多仰羡于端门民无不获之夫公有无穷之闻某逖闻成命倍动懽颜孤鹜落霞正窃垂天之芘六鳌抃地莫殚贺厦之悰贺郑佥枢兼参政林克斋显播制纶擢登枢筦冠七人而论事夙简上心合二柄以图庸兼陪大政国势増重佥言允谐窃以稷契之言谓忠实并五臣之列王魏之谏以直亦崇参预之名矧惟圣朝丕广言路当庆厯元祐之盛际尤奖争臣若名公硕辅之相望多由此选肆畴雅望克辈前修某官人物六馆之英议论诸老之右清标范俗烱圭璧之无瑕厚徳镇浮载华岳而不重早由最课爰寘周行搢绅诵言不作谏官必作御史当路器赏谓有圣君斯有贤臣果明目于柏台遄告猷于蒲省宻勿金华之侍仪刑紫槖之班柱后恵文初不専于纠折陈前仁义惟克尽于箴规宜膺钖命之三庸陟本兵之贰运帷筹而决胜岂惟折千里之冲熈帝载以奋庸行即处百僚之长某比传显册属逖崇墉卧疾漳濵愧尺缄之独后运竒堂上倘寸画之兼收上薛枢宻王臞轩宥宻地严手握量才之尺度孤寒路狭身归播物之陶钧况当龙兴虎啸之初輙动虫鸣螽跃之想敬陈梗槩上渎尊明窃惟右府本兵之权实分宰相荐贤之责如天圣之晏元献如元祐之范忠宣维时二圣之临朝图任元枢而共政晏待寒士至樽酒以尽欢范储人才如槖艾而理病琦仲淹首䝉汲引轼汝砺俱入荐闻后皆为数世名臣此可见二公相业每读国史而窃叹不谓明时之亲逢恭惟某官四海宗工两朝元老魁磊英竒之气可塞堪舆嬉戏怒骂之文皆入金石自为州县小官之日已有经理当世之心不縁介绍以立朝直以精忠而许国剸裁邦用耻为管晏浅近之功恢拓中原出于王谢经营之表每当事机之有肯綮处以谈笑而无留难先朝决意大用之近比如公一人耳髙着眼力察时观变之虑深竖起嵴梁扶倾持危之任重斡斗枢而北运扶日毂以东升汉无百参其于时事以何缺宋得一薛庶几王所之有人方将启沃上心缉熈帝学收召端人正士恢张美化宏纲于小毖求助之时为车攻复古之计此勲既集何官可酬首揆尚虚伫正面槐之位修名不朽留为汗竹之𫝊伏念某植学代耕卖文为活顷奉昕庭之对空臆尽言不知书生之疎转喉触讳甘输三筹而不悔仅窃一命以进身谩游莲池茍奉菽水岂无膏沐耻为妾妇之容才奉㫖甘遽夺阿㜷之养春秋之窀穸已毕霜露之憷惕犹新杜曲之田无以给桑麻河汾之庐不足庇风雨乃勉趋于京辇本拟注于铨曹以阙少员多需次如河清之俟而家贫累重阖门有辙涸之虞不量力而乞浆敢希荣于吐哺谋之心口而有祷愿以气类而相怜倘留夹袋之名当露锥囊之颕自知甚审将何禆一代之经纶借励其余亦足勉四方之寒畯贺程同知李梅亭登庸儒宗陪辅兵本绸缪牖戸及国家闲暇之时典领枢机基夙夜宥宻之命军民心恊边圉胆寒恭惟某官峻禀扶舆清储沆瀣何蕃初入于太学共知仁义之必流下恵不卑于小官岂以佚遗而或怨扬歴劳人之州县从容范我之驰驱迨作牧于闽山寖简知于魏阙䌷书史观昭回云汉之章批敕琐闱鼓舞风雷之令迄由东省进贰西枢惟春秋九世之雠固将酬于千古然干坤一掷之举不如出于万全愿思无竞之维人益务有常而立武运帷幄而决胜千里正赖叶心亮天地而弼予一人即观颛面某陇西冷裔江右庸儒顷作㕓氓正出蓝田老槐之下兹为幕客讵忘丰水有芑之仁所未知鼎鼐之新果犹念罏锤之旧燕雀之贺大厦岂忧凌雨而震风乌鹊之遶何枝尚托稀星于明月贺史同知杨诚斋枢廷贰政储宷兼荣运帷幄之谋谟今乃得汉廷之三杰为羽翼以调䕶不待致商山之四人冕旒注意以惟深缙绅动色而相贺遐荒震叠庙祏尊安窃以由宗伯以任鸿枢固九重之异恩以执政而相鹤禁则累朝之旷典如李文定兼官于天禧之季与王沂公总职于干兴之间旋畴承华之勲皆正宰衡之位是惟盛美允属伟人久矣罕闻复兹剏见某官道尊而徳备器博而用周雅望具孚隠然故国之乔木大疑立决信若格人之元龟比由贰卿独賛秘策振主威以去君侧之恶正国本以安天下之心使羣邪见晛而自消百蛮闻风而知畏丕哉此举谁欤之功俄晋筦于五兵仍搴华于六傅叠三组以有赫信一时之至荣然勲髙故其报必隆而位尊则其责亦重了先正未为之业会观衣钵之亲𫝊垂后世不朽之名要使旂常之永纪某受姿苦窳涉世迂疎辛勤半生乃玷奉常之第荏苒十载甫脱步兵之厨扬雄方被于吹嘘灌婴独肆其谗毁退省羁单之迹已頽荣进之心会明时杜羣枉之门而执事成万间之厦敢持顽鑛试问大钧谓走也寡耦而数竒且时哉难得而易失昂霄耸壑己为清庙之栋梁枯枿朽株愿与公门之桃李贺薛佥书极赐出身登政府应松湖恭审荣陞端殿佥賛宥廷以特异之睠而钖儒科固己髙韦布胪𫝊之选以经纶之材而应期运尤足壮枢机决胜之谋显渥荧煌舆瞻赫奕窃以十五年更化既深日积月累之功四七际中兴茂对地辟天开之会闗河响应燕赵云从盖真有绍兴干道所未有之机宜可成髙庙孝宗所未成之志英俊风云之胶轕君臣宵旰以图回然而残敌游魂更偷假息逺方通译叵测野心龙蛇交鬬而未休鹬蚌相持而孰决淮甸之冦兵屡却莫戢窥觎山东之故疆再归尚虞畔涣繄欲展规恢之大计岂容徇尝试之浅谋要必任贤使能而为强本之图脩车备械而饬治内之政时至则进而未则谨守敌来则却而去则勿追待吾事力之既强俟彼机会之自应然后据建瓴之势以令天下乗破竹之威以定中原一混车书再正钟簴以其时则可矣茍舍我其谁哉某官学足以逺辈古人气足以尽吞余子材足以拨繁治剧智足以料逺中微天之所赋人不能争人之所期己亦自信审观世变固己洞然于胷中握总事权端可运之于掌上宻勿乎鱼水云龙之契徊旋乎鸡翘豹尾之聫几年聴履于星躔久俟文昌之上相一旦撷芳于月窟遂为天子之门生宠之异则望必深待之隆则实宜副凡而南渡诸贤未毕之勲业北方数处迭起之姦雄方来事㑹之无穷纷出议论之不一斟酌洞明其肯綮经画不失其毫釐姑养鋭于万全徐策勲于一举此善类以颙颙而共望在长才亦恢恢而有余带砺功名方兴未艾鼎槐爵位平进何难某耿耿寸心悠悠谩仕目觇列戍蚤游歴于朔陲身系遐陬晚飘零于南徼每切私忧而过计輙忘冒进以狂言冲障雾于苍莽之濵方且行吟于泽畔望枢宿于碧霄之上无从旅贺于泰阶颂咏徒廑编摩曷既贺郑枢宻王臞轩擢用儒宗参持枢筦地巖鳌岭被三字之恩荣春近凤池跨十年而身到廷绅歆慕公衮増华窃以宥宻之司安危所寄长贰虽分于四等纲维同主于五符或累年濡滞而竟不迁或久任剧烦而后得拜未有春入北扉之直冬陞西府之崇虽执政犹吾之股肱庙谟均预然惟卿为朕之心腹圣语尤亲恭惟某官气质得于天成出处闗于世运温纯尔雅追还姚姒之文章重厚端凝不作汉唐之人物先皇帝用之而未尽新天子学焉而后臣龙邸䇿勲光洗咸池之日螭坳记事宻依香案之云翠帷犯风雪以谈经青琐凛氷霜而封𠡠方知制诰之有属非老文学其谁为乃以一条氷之衔付之五色云之手方当多事屡经夜响之铃绦非比平时卧看日移于砖影发徳音若时雨起诏草如飞泉作宋一经同气三代久简知于旒冕就宠畀于枢机得君如此其専报国将何以称在昔君子任至重则愈忧立人本朝道不行而为耻矧图回于初政尤倚仗于近臣圣徳方新如美玉之未琢事机多壅如积水之不流何尝罪言人不敢言居多避事谁肯任事间有舛政面是之而背违岂无正人心忌之而貌敬化嘉橘之种而成枳歛祥鸾之翼以为鸡此于元气之有伤所以外邪之交作一胫如腰一指如股难以屈伸五大在边五细在庭莫权轻重我既每事之示弱彼亦谓吾之无人惟公忧国之忠寘位本兵之地昔中书未有冦忠愍若得为辞今吾国已相司马公岂容生事必欲正本最患尚同召不悦周之留而何害为周房能用杜之断而未尝忌杜相辩如争相与如昵和气不伤见恶必遏见善必扬至公无我一正君而国定四维张而令行訏谟造命于一堂精神折冲于千里机会最易以蹉跌嵗时每畏于因循今犹曰五府之合谋有可诿者设或为一相之处内则何以哉某叨出师门喜揺心斾阻贺梦符于凝碧更期名在于汗青郑公劝仁义之行愿言加意王褒庆圣贤之遇因颂献规盖出于忠遂忘其僣贺俞佥书李梅亭使北道而简僚曽玷网罗之旧翊西枢而基命兹逢鼎鼐之新徃年身未可以许人今日士固伸于知已輙修燕雀贺厦之敬併吐蟋蟀唫秋之懐恭惟某官背负天风胷吞云梦自其克勤小物于州县已具可以大受之规模二螭坳处之记言一麾乃出千骑上头之赋政再命兹共回囘紫槖之间谔谔青蒲之上露门昼讲缉熈日月之光明琐闼夕趋鼓舞风雷之号令廷臣无出右者天子居然器之迄自东台峻跻西府九天涣号简二三执政之股肱两地升贤系亿兆生灵之肝脑有常立武无竞维人春秋九世之雠固将必报匈奴百年之运未有不亡今虎貙交噬之已深计蚌鹬相持之不久下䇿莫危于浪战上兵实贵于伐谋在帝王之万举万全固求耆定然疆场之一彼一此正欠坚凝幸而及闲暇之时亟宜定修攘之计取乱侮亡兼弱也时则易然同寅协恭和衷哉政将焉徃洪钧既转于一气黄麻即似于六经伏念某拓落一官嵚﨑万状才固自知其无似命亦可叹其不犹瞻白日于举头遭海风而引去上青天而仰脇窘崃水之倒流甫欲钓锦江之鱼乃忽骑将军之马二年劒外寸步矛头徒令虮蝨介胄之生安得貂蝉兜鍪之出兹归身于司败望干禄于有司适值大君子之登庸不胜小丈夫之距跃士曰时哉相君实皆举笏以相驩谁其识之有欧阳辱卷帘之有素愿烦啄抱稍养翅翎乐兮乐在相知更傍谁家之门戸迟之迟而又久正须大匠之锤罏上郑佥书王臞轩扫轨杜门三复白圭而省咎问钧无路载瞻紫府以陈情依凭知己之私开写由衷之恳伏念某少粗有志壮不如人身穷几误于儒冠才短仅如于僧发着从事之衫于湘水空怅云飞索儒林之米于京城顿惊日近皇皇救过断断无竒自从制阃之为僚未免入宫而见妬所幸龙门在望鹗板叨名九州四海之同年独私垂眄一颂六箴之奏藁最荷赏音亦尝立危疑之冲乃隂赐调䕶之力託身有所满意无虞当临轩策士之初偶备数校文之末明天子在上固为下之宜忠卿大夫出言每悦人之讃已独执草茅之见或相矛盾其间喜蕡之直恶郃之谀收迪之误黜边之凿大事从长不能委其规矩准䋲他人有心驱而纳诸罟擭陷穽指韩愈以为傲目朱游以为狂乃入风闻遽遭沙汰一贤见妬初非衆口之铄金竒祸横生正坐匹夫之懐璧下失升斗之禄上负庙堂之知满船载月以空归歌缶仰天而太息虽含沙之见射固有招之然近器之䑕且投嘻其甚矣天寒日暮雪虐风饕平生故人谁念其穷执政大臣独惜某去亲洒淋漓之妙墨极言寃枉之幽情声同相应气同相求升沉何间达观所举穷观所主逺大胥期自衔恩纪以来不觉光隂之度安贫食蘗引咎吹虀宁忍以父生师教之身自弃于主圣臣贤之世何其久也必有以也恐下石之未休将欲张之必固翕之望旋钧之有力兹盖伏遇某官学问自诚而入气质得圣之和忠贯三精出应风云之嘉会身登四近俨然山泽之臞儒刮眼以别人才折腰以见下吏夹袋所録皆将禆相业之经纶遗簮虽微讵忍为旁人之收拾某老之将至持此安归固知富贵之在天亦欲尺寸之及物孤寒寡援宜其徃愬于师门狷介不容或者得觇于世道非恃如公之雅量无以发仆之狂言极力生成倘动察父哲兄之念立身名节誓坚孤臣孽子之心贺楼同知黄云溪宸陛号孚机廷序进升华基宥曽诏墨之未干晋位同寅俄纶言之狎至虽斗枢之惟旧而风采之又新朝着益尊边人相戒某官累朝硕徳间世真儒古学精深洞究九流之要髙文雅健力扶八代之衰早简眷于丹衷即追趋于青琐属兇徒之蠧宠假利势以招权人皆趦趄折而入于媚灶乞墦之渐公独慷慨凛然见于批勑涂诏之时宁捩手以飜羮即掉头而去国欹枕第观于儿戏投簮已息于宦游迨天道之好还乃上志之先定听星辰之履方叠组于北门运帷幄之谋寻本兵于西府虽台衡自此升矣然公论尚切迟之爰疏宠于九天肆増崇于两地今国步虽若仅息而边备不可弭忘沿江诸屯尺籍虚存而军实未覈雄淮列壁斛谷翔踊而廪给无从旷土当议于屯营骁卒盍思于驾驭在执事既当于重任则图功匪属于他人有谐其须益懋乃举参百揆四岳之列姑借弼谐冠三公六符之班即専柄用伫恢鸿业永相昌辉某钦聆告廷几欲折屐绕檐倦翼方忻大厦之崇成断谷枯荄亟借小春之发育贺雷知院黄云溪疏恩宸陛冠位机廷圣贤相逢方更张于万化文武兼用肆兼总于五兵两地得人四夷禠气某官髙文行逺厚徳镇浮自生民以来无如尼父任天下之重有若保衡蚤亲天子之光即覩舍人之様旋登禁甬罄朝夕之论思力賛宻谋新风雷之号令既兇徒之拔去斯要路之穏登青琐催班甫拜丹墀之诏綘驺清道又宜独坐之威爰简眷于九重俄进跻于二府踰年于此庶政惟新肆専庙胜之威兼倚弼谐之地今国步方安而边遽弛柝民财既竭而官尚椎肌诸屯创残之余尺籍虚存而军实未覈列郡饥馑之后斛谷翔踊而粒食浸艰旷土当议于屯营骁卒盍思于驾驭在执事既専于贰柄则图功匪属于他人贺薛佥书杨诚斋显膺上第进贰洪枢道徳之威诚安强有常立武股肱之寄在忠力无竞维人涣号再扬师虞允穆恭惟某官风猷肤敏宇量浚明才刃立解于千牛岂踌躇于肯綮意匠洗空于万马宁惨淡于斯须辅造化而不言正朝廷于既治星辰听履久勤朝夕之论思雨露赐袍遂参夙夜之宥宻汉用三杰运筹允借于子房舜有四邻舞羽实资于伯益遹观伟绩追配前闻某滥厠冗员获瞻盛事帝王之兴建辅弼固知时亮于天工甲兵之问至庙堂更愿勿穷于国力贺陈同知周平园简求八座延拜四邻用掌祀之鸿儒付本兵之大柄盖六艺成于夫子可辟莱俘而一编授于留侯卒筹汉幄何尝弗闻军旅之事夫岂不全智勇之名必惟其人乃振斯道恭惟某官沉谋先物古道造微令闻施诸身多士之所楷式嘉猷告于后近臣以为表仪演丝纶于掖垣成羽翼于望苑逮兹图任翕尔佥谐正卿五世之昌已昭祖烈丞相六竒之计行阐家声某託契有初辱知良厚属充贠于郡国昉依芘于庙堂贺楼佥书黄云溪涣宠九天升华两地聴履星辰之上夙已焕于氷衔运筹帷幄之中今甫聨于斗极属闻多士之论犹叹十年之迟象纬宣明氊裘震叠恭惟某官三朝元老百世鉅儒妙学造微发挥中庸大学之懿髙文行逺涂改生民清庙之篇蚤利见于飞龙遂洗空于凡马演纶西掖批勑东台属元兇方兆于胚胎而孤忠独挫其牙角既甘心于贾祸乃决意于投闲一违槖座之班五赋琳宫之禄故山寂歴虽安泉石之居丹阙岧嶤难阻风云之会甫归班于四禁俄冠位于六卿曽未淹辰遂间两社今和议虽可成而邻犹难测敌师虽少郄而备不可忘必训兵选将而授以规模积谷坚城而磨以嵗月垣墉固则暴客莫措气体实则外邪莫干此虽书生之常谈是乃古人之上策切惟阁下素定胷中要𢎞厥施勿负所志机庭宻运直将倾海以洗甲兵揆路在虚行见济川而作舟楫上谢郑枢宻戴象麓父母鲁邦稽首通徳门之望宗师韩斗倾心翘才馆之归矧叨恩造于南宫又辱年盟于东阁侥忝履簮之旧物僣干罏锤之全功某官道徳周程人品文富大名照今古斗魁第一宿天枢实践道圣贤佛中八九分地位所养者得孔孟诗书之学力故发而皆尧舜君民之事功窃观本朝慨论先哲自状元作宰相从昔固多以纯徳为名臣如公盖少合宋元宪诸贤而论独王沂公一代其人厚徳镇一世之浮雅量纳八荒之大学术纯正为王者师风度简凝得大臣体旷古未有继今其谁独我公可以比肩其风流此天下所以翘首而日望伫膺大拜即印前猷某𦕈然书生冒此邑寄每叹孤寒之无援惟知职业之自修七八年汩汩火坑头今老矣九十母垂垂丝髪人孰怜之靖惟里社之寒荄曽是门墙之旧植乡达尊在上倘不距于皈投穷书生何能敢自甘于暴弃顿首百拜引脰一鸣愿垂雨露之天俾脱风波之地葑菲毋以下体既忝生成桃李尽在公门更祈终始翰苑新书续集卷三翰苑新书续集卷四钦定四库全书翰苑新书续集卷四给舍类上郑给事王臞轩诺仕京畿为碧油幢之下吏主盟寒畯有青琐闼之正人昔荐墨之未干今师门之孔迩仓皇告至俯伏投诚窃以贵贱之分固殊气分之投亦寡君乗车我戴笠命实不犹子鼓瑟王好竽物难茍合悠悠古道汩汩頽波或已隔面于紫陌之春谁肯动心于绨袍之旧焉有如夕郎之贵显尚犹记暮子之姓名同心皆四海之人独私眷顾十年无一枝之信不责疎狂吹嘘已送于上天植立且期于异日嵗云莫矣讶瓜戍之来迟予日望之见乡人而輙问俯念梁园之后至曲为材馆之先容如许殷勤实难胜荷伏念某晚窃一第继罹百忧头颅如许而心自怜髀肉已消而名未立岂不汲汲于仕胡为迟迟其行盖囘思捧檄之时哺乌望絶况未有应门之嗣䑛犊情钟加之聚粮之难重以负薪之疾何其久也止或尼之驽马颇困于修程今方税驾去燕来寻于旧垒好为卷帘兹葢伏遇某官古大臣之盛心新天子之旧学黄扉丹地凛杜公封驳之词广厦细旃负范相温纯之气结知宻勿跬步登庸乃力逊于轩墀真大耐于官职久负儒者给事中之望行展魁然真宰辅之才尊主庇民以存心用闗宗社荐贤报国必有后庆衍子孙某是以不愿出于他门惟亟投于大造一力成就三生遭逢桃李无言所望先华而后实松筠有节誓当老壮以穷坚贺董给事中正除郑雪巖恭审诞敷宸札真拜夕郎善计天下察纪纲莫切银台之清要以强本朝进英隽首召金城之老成化新于王春开泰之初道复于世运亨屯之日善类相庆斯文愈尊恭惟侍讲修史给事矩堂先生肃括而昭融刚方而正直士皆明经术宁无徇饰吏之虚文公深探道原独恃为立心之实地投之繁剧而不扰处之危险而不辞志伊尹之志知无不为乐颜子之乐静有自得身兼全于数器口不絶于四书外裔闻令公之名京师迎司马之至上良厌脂韦之习官莫难喉舌之司张文定之封还诏书何待制之缴囘勑㫖去古未逺此风不多渔竭泽谁实使之狐依城末如何已俗流垢翫殆非一日风裁纠正可无若人助八柄之驭羣臣陈三徳而建皇极元祐范忠宣之入辅干道梁文靖之登庸皆由此官罔俾専美忠思贯日岂以名位而多人论足囘天所冀福威之惟辟学力所独到者国脉其庶几乎某假守近畿欣逢盛事此时涂勅不避共推真宰相之风累世积弊欲言将趣天章阁之对得诸公论非曰私祈贺许给事洪平斋恭审畴绩辰猷跻荣夕拜葳蕤豹尾方看翠驾之常从突兀龙头又喜黄扉之身到名昭于日欢动如雷恭惟某官北斗星枢西州云锦追两都之作见相如司马迁之善鸣负三代之英与闳夭散宜生而争列论事则义形于色临机则胆大如身逺近为之革心华夏得以増气自宜补天子之衮胡为着侍臣之冠揭精鑑以题材重细氊而劝学言无不售道匪虚行进居管辖之司坐振纪纲之治若李藩之批还制勅与魏相之白去副封能大其官未几而相此事寂寞之久矣我公慷慨以当之聊屈画黄重门下驳违之寄便应进紫属中书造命之权某抢头炉鞴之中刮眦丝纶之下图南无路自甘从控地之飞穷北欲春当大费囘天之力既深闿泽尤切归投贺陈给事周平园疏恩西掖进位东台由天子谏诤之臣居门下封驳之任昔补阙拾遗之义世所讲闻今扬敕还诏之风士方耸聴言责无替师虞允谐窃以肇自圣朝作新官制黄门首冠后省事専出纳之司青琐故号夕郎职典枢宻之地焕身章之贲饰昭从槖之辉光诏令施行许稽参其利病人才进退可抗论其正邪议论或异则宰辅不敢専㫖意所否则制命得以格此裕陵董正之深意为神孙经逺之贻谋非待真儒不在盛选虽任重而职大亦爵髙而忧深恭惟某官秉徳温恭执心夷粹学精纯而闳肆吮六艺之芳腴文雅健而雄深接两都之步武蚤膺眷简备歴清华妩媚若魏元成得七人之大意博赡如韦处厚振五学之流风惟志合而道同故谏行而言听民生蒙膏泽之润国本赖元气之强徊翔侍从之班涵养公台之器况张公之论事易以回天而山甫之永懐妙于补衮行颁制綍趣秉政机亟爰立而处中副具瞻于端右某少而多病衰不待年意气已頽学问几落念五年之去国方万里以入夷感太行之云飞长途将母悸西山之日薄囘首惊心伏惟一面特达之知岂无今日夤縁之望倘借吹嘘之力俾逃瘴疠之乡庶因钖类之恩少解知年之惧愿稍从于内徙曽何觊于里言顾平生为君子之儒岂以穷通而易此使流俗知国士之报更观夷险之何如贺侍讲刘给事洪平斋恭审妙简彤宸峻跻青琐李藩有宰相器独推论驳之公留侯为帝者师更罄缉熈之益出命惟允贺声相髙恭惟某官端重而疏明温纯而闳裕文以气胜滔滔乎长江大河道与时行昭昭然青天白日负海宇之硕望立朝廷之要津谏则必行刚亦不吐尽洗顷时仗下马之习复见前辈殿上虎之风进殚禁路之论思坐管选曹之综覈方搴华于飞翠已借重于画黄经济之才有所试矣涂归之任何以假为爰専给省之司仍劝经筵之读中书造令而门下审覆以振起于朝纲崇政进説而迩英讨论以开明于圣学吾君立于无过之地今日有此太平之基揺玉珮之珩璜入批敕尾被衮衣之黼黻趣立班头某闗决无庸知怜最久缅想辰猷之告耸闻夕拜之真昼日承恩己喜枌榆之改观春风转律自期桃李之成隂賛抃惟深栞摩罔既贺邹中书黄云溪申颁凤诏趣占鳌头西掖抡材荣哉一佛之出世东朝辅徳贤于四人之従游虚负以须近比所罕窃惟中书造命之地与夫元良谕道之官必深厚训辞足以助风雷之鼓舞端方行谊足以正朝廷之起居非简厥修曷兼兹选今得当世挥翰之妙手曽是曩时执经之旧人肆疏叠组之荣大惬垂绅之论某官名推寡二识造函三操履无瑕如大玉夷玉之粹文章有体若黄钟应钟之和识者叹其有前辈之风望而知其为逺到之器蚤游蓬馆徧歴笋班不于羣枉以少卑乃向急流而勇退竹符敛恵聊为八境之游英荡观风旋佩六条之寄稽其所至昭哉可书公心虽无中外之殊舆议则有淹翔之恨属庶政更张之日正羣髦列布之时匪伊璇魁尚淹玉节緑绨方底四辈载驰紫微青宫一朝并命上圣虚心于当宁羣公企足于脩门将大任斯在此行矣名垂青史要流千载之清芬身到黄扉复见一时之竒伟某顷以客见颇䝉心期嘉其衔袖之文真知音者报以褒衮之宠若敌已然观古人待士之勤盖今日如公者少粤去师门之逺可堪客路之艰举世悠悠若为道合壮懐烱烱端向谁开歘聆命召以来归殆且喜深而欲舞敢驰尺牍试问大钧进蘧伯玉而退子瑕已聆盛事舍皇甫湜而取居易敢有妄心但徯南衙之正朝愿留东阁以观士惓惓有祷缕缕奚殚贺中书曽礼侍洪平斋恭审晋贰春官仍跻内史紫荷挈处光揺万玉之班红药翻时风动五花之判有国所重斯文之荣恭惟某官晁董声名伊臯事业得三光五岳未分之气务养其源读八索九丘以来之书莫穷所学自出入东北之万里即周旋左右之两藩澹若无营安于平进天子期以壮行之未艾国人恨其大用之犹迟方闻批敕尾之风又见还词头之举新人文之制作妙储徳之调成况紫㣲阁下之黄昏正瑞栁庭前之春色命自天而三钖材与地以双清诏下山东人自投兵而太息礼行长乐士无击柱以纷挐少重禁途即登沙路某夙依霄䕃耸揖氷衔身到凤凰池喜动十年之咏志在麒麟阁愿扶万世之功贺庄少卿除中书李梅亭优诏上卿正班内史北门视草谓当进学士之班西掖拜真聊复示舍人之様斯文増气有识倾心某官蓄学醇明掞材鉅丽沈浸醲郁盖下逮于庄骚雅健雄深无足多之崔蔡尽兼两制已四三年号令鼓舞风雷亦云多矣献纳司存雨露莫若専之浓薫班马之香髙振绮园之翼有伟用儒之效会当秉国之钧某假守鱼凫阻陪燕雀碧梧幕府幸稍安雪外之城红药主人倘或念天涯之客贺黄秘监除中书舍人杨诚斋中宸涣号内史升贤三神在海上之山久勤摄领一佛出人间之世遂见真除纶綍有光绅緌胥庆某官材猷肤硕学术醇深探周情孔思之微渊源千载发宋艳班香之祕脍炙四方亲结龙扆之知聿新凤阁之様辞达而已矣要必见圣人之情才难不其然盖欲极天下之选得君为重纬国以文好对紫㣲草尺书而招賛普却登黄阁提一笔以福苍生某耸聴除音阻陪贺厦千门栁色谁怜刍狗之陈人万里草堂遥想槐龙之新影贺聂舍人子述真西山恭审龙墀疏渥螭陛陞华记乗舆言动之微有严载笔察台省事几之要兼赖举纲成命一颁懽声四浃伏惟某官崑凤上瑞洼骥名流学探古今百圣之𫝊智料天地万物之变粤登宰旅久賛王明善化翕然更张威令为之振肃果被凝旒之眷晋膺汗简之司君举必书风采冞増于柱下朕志先定姓名已覆于瓯中某耸听除音几欲舞手属阻将输之寄莫与凫趋敬修固陋之辞用伸燕贺贺余大卿除中书兼右司除戸侍尹京李梅亭帝重词臣公迁阁老裁缝云雾便应拜学士之真鼓舞雷风更尽展舍人之様紫微炳焕黄道开明某官忠肃而恵和博习而修洁清姿秀骨下独鹤于人间厚徳长材载六鳌于海上心醉六经之酿郁目营四海之溺饥文人多不䕶文细行易亏于大徳宰士固习为宰逺图或夺于近功惟公超然过人逺矣弥纶两省标表九卿久兼内史之賛书兹正中书之三字惟天子之义范曰制以圣人之情见乎辞扶山东之癃恋汉恩而忍死回河朔之悍存唐祚于几亡一札可复于隗嚣尺书足招于賛普不但取九制一挥之敏亦非専四骈六俪之工俾万姓咸曰大哉则一字不容易也衣冠盛事夙尊八叶之科翰墨大勲讵止五花之判既敷华而纬国行迪哲以爽邦文章于道未为尊风斯在下矣富贵乃吾所自有时来则为之某顷侍同朝且依邻壁韩非老子又尝共𫝊公叔大夫讵望同升范叔一寒哀之命也不哀之命也杜陵十暑可以言欤未可以言欤闻耻纳沟亦尝推毂上界足官府断不希鸡犬之仙散人拜江湖愿径入鱼鰕之侣翰苑类贺楼内翰陈篔牕孚号龙庭跻荣鳌禁天子不见贾谊久劳宣室之思内相今得敬舆再观兴元之诏儒宗吐气士类伸眉某官道𣲖羲皇学源周孔笔端精爽嘘元气以翕三光胷次沖融浑大虚而涵万象昔居铨部已迩政途惟不辱于权臣以败吾圉乃笑扶于夀母早出都门心同野水之清闲声撼半天之霹雳盖狐狸腥臊之际始伤去凤之孤鶱惟鹰鹯刀俎之余始识冥鸿之髙蹈十年一坐万事皆还吾何辱以何荣彼自成而自毁爰惟旧徳首畀新除七寳林中不觉踵谪僊之荣遇八塼道上岂徒揜学士之前闻要令天下悉诵于尧言且使山东皆泣于汉制矧惟今日不似徃年惟流民凋俗之荒凉正期劳来惟走卒征夫之憔悴亦合拊存上以宣前旒总揽之公下以示左祍懐柔之政悉资翰墨以发光荣坐收汗竹之竒勋立迓登槐之伟业某服膺兹久引脰冞深空叹半世之读书未许片时之觌徳兹聆命綍倍跃心旌贤哲攀龙已集周家之大老治平有象倚观汉室之中兴贺髙内翰黄竹坡简自上心荣陞内相张皇我武偃泰一之灵旗崇大训词逼翰林之华盖籖邮所暨庆抃惟均恭惟某官神韵孤髙道襟沖邃极礼乐文章之选真言语侍从之臣弥纶特盛于三朝制作独髙于一世践敡之盛事特绪余车马所陈士歆稽古宜龙光之焕宠属鳌禁以摛词要令海㝢之氓倾听山东之诏虽日取制诰方深思王某之文然用作盐梅想已兆傅巖之梦跻登贤业穏上亨衢某伏读邸书敬伸颂语恨坐拘于符竹阻面庆于门墙歌大业而颂浯溪擅当今之文学草尺书而招賛普继前辈以风流贺程内翰方秋崖中朝孚号内相得贤天秩有经上星辰之峻絶人文作诰宣云汉之昭回置邮星驰寰宇风动洪惟翰长正自元丰不兼他官独秉鸿笔爰有坡公之大手即逢哲庙之初元俟对东门拜太皇之嘉劳读文清夜称先帝之遗恩然由学士而文昌者见谓平迁唯自文昌而学士者必膺大用言念久虚之擢以待非常之才必尔雅足以追三代之风正大足以竦羣方之聴有公辅器为帝王师仰惟某官产龙溪作牧之邦得野处代言之体渊源有自探易道之精微典重其辞泝国初而该洽召从肤使选至侍臣盖宁皇留遗于圣明故宗伯又司于贡举而况尊亲长乐发策天安欲修缛仪端借英藻以成继志述事以兆经体賛元肆因累年内外之命书俾处今日深严之正座如刘瑑承择一今日之㫖如叚公诧不离内庭之荣用包荒未遽遐遗宁采菲不嫌下体干旋坤转幸陶一气之周流风震雨凌长託万间之广大贺黄尚书除内翰洪平斋冠班宪部演诰銮坡丹笔参平旧识珮声之鸣玉朱衣引对新催烛影之揺金纶綍一𫝊簮绅胥抃恭惟某官名髙晁董器重臯䕫文章为一代所宗独全三光五岳之气学问自六经而出不数诸子百家之书蚤仪持槖之班妙简凝旒之眷深得己重物轻之理坐观彼消此长之机谓国命纷纷岂不欲缨冠而救而世情落落曽未若善刃而藏忽逢天日之明复见岫云之出访书禹穴弭节蓬莱虽士夫望季子之来归而父老爱鲁侯之燕喜趣正爽鸠之位仍趋金马之庐花暖步砖栁迷归院妙写坦明之制还追浑噩之风得禁中颇牧于方来置柱后恵文于不用遡紫霄而直上方枕斗魁指黄阁以夷登即成霖雨某久迷鹅眼逺睇鳌头扶杖徃观相与聴后元之诏令如茅斯拔愿言作庆厯之歌诗贺洪内翰兼吏书周平园进仪内相仍长中台夕对金莲结丝絇而承圣问晨趋玉笋曳革履而领从官自非兼孔氏之四科安得被贺公之两命切以翰林迫华盖素号禁严文昌映紫㣲是司喉舌自昔法天而分职于今弄印以抡材繄国名儒膺时遴选既兼官之俱称宜上象之交辉某官学富家传材优天授徧观流畧岂徒穷九丘八索之渊源洞察几㣲固已熟五狄六戎之利害早振平台之响即符宣室之思誉满朝端譬之凤凰芝草以为美瑞才周世用非如儒生学士之有偏长三入修门九迁华贯帝王之制坦然明白浸扬闻于西垣道徳之威成乎安强亦宣劳于右府式畴久次宜畀殊迁自丞郎而入北门考院规而无儤由佐贰而升太宰即选部以有光一时𫝊陆贽之诏书多士赖山公之启事矧如先正久暴大忠半世龙庭犹握尚书之节浃旬鸾禁莫真学士之除幸天定者亦能胜人故善积者必有余庆是开贤胄来践世官继处内廷踵賛皇之盛事并经常伯掩谢氏之前闻行由供奉之班入簉疑丞之列某虽登门之日晚辱解榻之意浓赍阀求官方愧旅进于马牛之走扼姦伸滞遽闻便列于雁鹜之行曽未叙于感悰会来陪于贺客道古今而誉盛徳非以为䛕褁章服而揖上官是云借手贺林直院王臞轩枫陛疏荣槐㕔进直丝纶独掌更无他学士之除簮绂一新咸贺老先生之遇继有是诏居然即真切以词命之出于禁林轻重实闗于国体矧当多事屡惊夜响之铃绦岂比平时卧看日移于塼影慰抚河北则大手笔可同于徳裕调发闗西则凡号令宜付之逊能起诏草若涌泉惟陆相始当于机务发徳音如时雨必韦公乃福于生人求如在昔之前修庶可当上之遴选举世所望非公其谁恭惟某官学力与天相融声名无地可着笔有活法珠走于盘而不出于盘派接古文氷生于水而尤寒于水凡名山大川之伟观与浮屠老子之靓居皆藻饰以雄词尽脍炙于衆口帝谓琳琅散落至烦雷电之取将孰如琬琰编摩要与日星而争耀乃攽天㫖宠畀氷衔吏部二百年之文已归中禁瀛洲十八士之选皆避一头比者演西鄙之恩言下中原之捷布脱畧骈俪表里诗书孤鳯凰倐尔一鸣顿惊衆聴飞龙马为之増气矧在班行伫看正阁老之名旋即陟台司之位某李蹊晚出莲幕逺逰自闻涣号之攽实倍等伦之喜乗槎无便遥瞻仙岭之浮鳌贺厦有心愿附玉堂之喜鹊贺直院陈兵侍洪平斋恭审雍畤归班銮坡陟序壮猷经武定堂下之孙吴妙畧纬文得禁中之颇牧荣哉稽古展也逢时恭惟某官徳静而庄学醇以博纵横经库甲乙丙丁四部之书驰骤词垣天地风雷八方之阵诸儒为之折北斯世得其指南捷上蓬莱径排阊阖宁违时而徇义不屈道以伸身一薛莫留百参奚益玉锁掣而麒麟出亦既许年琼箫奏而凤凰来正在此日畴民庸于海峤趣王觐于京华宻勿论思雍容儤直佩荷囊之新渥寻莲炬之旧游以精神驱五兵之材以号令鼓万物之气莫测韬钤之深祕但闻盘诘之严明白玉堂前梅报春风之信紫宸殿里槐移昼日之隂某尘壒埋头氷条照眼喜际戢櫜之盛复窥灏噩之遗藜杖相唿共听山东之诏琇莹在望第赓淇澳之诗悉意归依无辞敷叙贺颜中书除直院林克斋瞻华盖紫垣之象森若丽天诵玉堂青琐之文昭然揭日此岂无心于门宇固尝骧首于闾阎迷途分隔于青㝠枯枿自偏于和气帝城辽絶不敢寄鱼鸿之书诏墨便蕃无由伸燕雀之贺兹僣驰于尺牍輙首贽于寸诚某官名声重于朝廷言语妙于天下摘髭异级冠亿万之生徒振翮亨衢际半千之休运璧水聴晨招之诲青藜观夜照之书共期鳯沼于十年俄息天池于六月趣上江圻之节来陪宣室之釐锦窠复擅于望郎玉镂尤髙于少列惟禁林之寓直异时多属于迩聨而词掖之陞华故事类由于承摄有若蜚英而腾茂是宜超授以直除绾黄麻紫诰之荣俱优两制䌷金匮石室之藴袭作一经举天下能事乃独兼而施之凡在廷诸公莫有出其右者衆心所属大用可期天路肇开接武贤闗之相地灵夙着増光盛事之图某藐是驽庸偶同臭味以初心之向慕方拭目于清明短翅栖迟知鷃鹏之有量神丹㸃化倘鸡犬之同升史掖类贺黄左史洪平斋恭审骑省畴庸螭坳振武立雷霆之下屡闻劘砺以责难司雨露之边更许直前而论事维新厥命不失其言恭惟某官瑞应魁衡声摩奎壁得三光五岳未分之气务养其源读八索九丘有用之书莫穷所学夙着六君子之望坐追三谏臣之风黒白既分丹青自炳圣朝举无缺事可少缓于箴规人主蔑有戯言正欲明于记注进跻左墄宻侍前旒移畴昔皂囊剀切之诚示此日青史简严之笔夹玉皇之香案共钦稽古之荣筑宰相之沙堤伫究济时之业某久依霄䕃耸揖氷衔白发相欺南国自嗟于留滞青云可附河东有待于吹嘘贺聂左史李梅亭中宸涣号左侍升贤夹立螭头均为清切进携龙角愈近凝严彰清朝选用之公示君子登庸之渐某官材全而业鉅学广而闻多秀出班行固已芒寒而色正凛然气节不为义疚而利回五年省闼之弥纶万里户庭之清晏赖舍人之解事为天子而记言绩用孔殷序迁惟允楚左史之能读八索盖储倚相之材唐中禁之用第一流亦为议政之地佳传相期于千载修名剰跨于数公某逺落鱼凫阻陪燕雀甚愧丈人厚顷尝闻所闻而来屡为丞相言是有得不得之命灔滪既令其胆破岷峨亦使之眼髙望五云多处之星早登魁辅倩万里桥边之水聊送客心贺聂左史杨诚斋南衙涣号东史升贤虽君举必书均号司存之切而王置诸左益知位置之亲正人登崇善类鼓舞某官负材有用蓄学不赀健步丰材连六鳌于海上清标秀质下独鹤于云间五年宻賛于宰司庶绩自凝于道揆螭头坳处久称解事之舍人龙尾道中遂进读书之倚相柱下之光可继瓯中之姓有人某最辱挈提尤深距跃归心羽翼已久懐石涧之泉余论齿牙更幸及玉闗之老贺黄左史王臞轩擢自谏坡升于史掖婴龙鳞而论事方仰髙风立螭首以记言要烦直笔官由人重国以儒荣某官学洞本根文刋枝叶心斋穏坐澹无辱以无荣道阈独跻歘有张而有弛早逢圣问几冠贤科人皆健其不凡公独以为细事然古人之得时遇主亦惟其节义之素髙贤者之忧国爱君夫岂以声名而为悦试观十七年之宦业不出五千卷之本心早上青蒲已光白简然与其叩墀折槛以雪一时之愤又不若操觚秉牍以留万古之芳爰涣徳音俾颛书法地渐近则国之闗系甚重官更髙则人之徯望必深亟恢广济之图上副简求之意某念年一第连月冷曹恍惚征魂不到鳣堂之精邃支离病骨徒谙萤案之凄凉所欣知已之显庸或可对人而诵説上圣主贤臣之颂已知相得之欢占小徃大来之爻亦有彚征之望贺徐左史陈篔牕乌府畴庸螭蚴正位南司五院方严执法于殿中东极一星复擅典书于柱下俯仰尽吾皇之睠后先皆儒者之荣越在观瞻孰非抃舞某官声倾左淛文起东瓯心正意诚之功夙讲明于韦布任重道逺之器独简记于冕旒顷由别院之声名径主一台之风宪盖孝庙抡材之意至此复明而熈朝更化之规于斯为盛道洽政治言聴谏行坐令衆正之伸眉具俾羣姦之禠魄念排击之效有如此者则经纶之望人其舍诸云胡出纶暂使载笔永惟四海理乱之本实系九重言动之间若弩有牙如车斯輹虽尧舜居上无明争显谏之劳然佚狐在前有隂警潜规之助铺陈久大绘画升平要令荧煌垂汗简之华然后卓荦纪面槐之业某丹丘下士泮水陈人永言今时抗走之身曽是徃日奔趋之数始容附鳯何殊孔氏之铸颜终媿卧龙有负徐公之举葛穷通有分出没何言但因君子之得舆切想古人之推毂一拜一起虽阻陪门䦨賔客之游三沐三熏犹及效道路歌謡之献贺林殿院除左史洪平斋恭审台端畴绩左墄跻荣红云之近玉皇独耸螭头之望黄道之开阊阖仍催豹尾之班帝宠便蕃儒流歆艳恭惟某官韶鸣凤跃春暖鲸㳺西湖处士之风姿夐出尘埃之外东坡先生之学问妙传翰墨之间琼𥚑不俟于疾趋玉斧自全于巧斵政絃初改釐席遽前峩峩黒豸之威稜凛凛皂鵰之风采彼谓之穷竒梼杌既扫殄而不留此有若闳天散生故登庸之未艾峻跻记注妙絶版曹扈甘泉之跸则入内以告猷对紫宸之仗则直前而奏事虽敛锋而抨击尤抗节于论思无徃而不得其言有懐而悉见于用一星之曰柱史姑䌷石室之藏六符之验泰阶即上沙堤之路某技殚圜府志系仞墙甫闻振武于持荷已信垂光于汗竹草河东之赋方倾心吹送之恩袭春秋之经更拭目谨严之笔贺留右史洪平斋恭审席前涣渥柱下升班承明之有直庐方步八砖之日紫宸之夹香案更依一朶之云国典増华儒绅动色恭惟某官气涵江汉名压华崧自八索九丘以来书皆有用视五诰三盘而上文可同风况于运堂上之竒兵莫不出胷中之武库陟鳌坡而视草逰鹤禁以谈经以天下非常之才当朝廷甚重之选酌之不竭沛然有余甫看五凤之齐飞又见双螭之屹立濡珥彤之笔而书九重之言动续汗青之简以垂四方之辉光但知人与地以俱清谁识天生贤而间出舍人收封事开函爰近于御筵明公独妙年扈圣即登于黄阁某凋心斗垒决眦氷衔乌鹊南飞自喜卜巢之有託马牛下走何当捧砚以相从贺李右史方秋崖涣发龙纶晋登螭陛尧言布于天下宜载典谟迁史藏之名山无慙笔削兹实帝王之盛岂惟儒学之荣某官如乐九韶如鼎万斛韬涵雅训盖平生无未见之书刋落尘言有古人所不到之妙尝读梅亭之藁喧𫝊薇省之诗所谓洗万马而空之直欲障百川而东耳乃夹侍玉皇之香案俾共䌷金匮之祕文陈洪范九畴宻賛吾皇之圣作春秋一蓺袭为有宋之经伟哉真儒成此信史某瞻斗以北与江俱东虽莫陪鸳鹭班肃上賔荣之贺傥得与牛马走愿窥帝典之晖贺真右史陈篔牕枫宸涣号柱史升华峻直北扉矫矫麻头之健笔摛毫右陛英英简上之清风叠组孔嘉垂绅丕耸窃以唐虞虽逺都俞具载于典谟班马不生笔削允资于记注折旋螭首咫尺龙颜必有袭六为七之功足载登三咸五之治某官名喧宇宙气压岱嵩玉质金相允矣文章之正印氷悬雪跨凛然节义之大闲以布韦寡二之姿擅科目叠双之选阔步亨轨横飞隽躔不俛首以随时每抗颜而白事贾生通达气少和平仲舒渊源言多迂濶惟我公之謦欬中有国之膏肓以此猷为移而笔削必能发挥神圣有公是公非之权判白奸回无乍贤乍佞之惑直声九鼎正气千寻上而国家宗社之荣下而海㝢生灵之庆某懐人万里在天一方僣评当今文物之豪实为近世班行之冠虽云持槖岂能酬逐日之威名必也秉钧庶及见摩云之功业贺魏右史危巽斋恩涣席前班髙柱下祕书不是监昔有是言右史用名流实聨法从除音诞布欢颂沸腾某官北斗天枢西川石笋等五诰三盘而上文可同规自八索九丘以来书皆有用不随时而俱靡自与道以偕行几年嗟蜀道之难一旦觉长安之近龙墀入觐蔚为华国之儒鸡舌含香快吐济时之畧惟斯文之未坠知上眷之益隆礼乐司存冠九卿之妙选蓬莱身到总三馆之清流才与地以双清命自天而三钖屈司记注以阐才猷振乃家声厥有故实论事闿切遹追唐相之遗风致主厉精伫见汉臣之治行某自惭末学无补明时每闻闳议之轩昂但觉懦𠂻之警策适观峻擢益倍欢悰玉立双螭已喜端人之得路符分半虎更祈厚徳之包荒贺张右史林克斋出綍中宸记言右陛久専譔録映太乙之青藜晋直邃严侍玉皇之香案班仪益峻邦典増华窃惟简册之所𫝊实兆起居之有注设官之始昔分掌于动言纂事则同间常归之着作载笔今聨于侍从问津多出于承明某官学际天人文追盘诰金门射策收汉殿之甲科石室䌷书徧唐家之四部有若熈明之盛典尤多翰墨之隽功果擢侍于丹墀益纉功于青简立螭头号二史是惟天子之近臣起柱下位三公自有君家之故事某逺聆吉语倍切懽情人于同年亦有情夙荷眷知之旧士别三日当刮眼更祈眄睐之新贺曽右史兼修史杨茨野天钖宠荣地分清切班聨两省清光宻侍于螭坳才擅三长丽藻仍修于麟史正人进用斯道有光某官笔补干坤名揭日月指世陈政真贾谊陆䞇之复生射䇿决科于仲舒孙𢎞乎何有自游兰台芸阁之地即䌷金匮石室之书忽请一麾而遽行不与羣飞而竞逐旋陟郎闱之清显复司省闼之弥纶骞翔已逼于云霄献纳兹承于雨露事直前而无隠备殚忠赤之懐经垂后而不穷兼任汗青之责职因人重眷示上优观极东一星之明既符斯选则魁下三台之象可必其占某乗𫝊滞留聴邮鼓舞缅想纡紫拖朱之盛莫厠贺賔空陈抽黄对白之辞恭陈庆牍有懐忻颂莫既敷陈翰苑新书续集卷四翰苑新书续集卷五钦定四库全书翰苑新书续集卷五台谏类贺大谏真西山帝眷上坡诏升左省侍讲华光殿禆圣学之缉熈拜疏延英门罄忠规之剀切班聨益峻风采一新窃以国有直臣淮南之谋自寝朝无姦党河北之盗易平盖边虞虽警不足忧而骨骾乏人为可惧载仰仁皇之世方兴西夏之师谋议前陈孰匪急御戎之务聪明逺览独首増论事之官由其纪纲立而百度修所以根本强而四夷服维今盛学与昔匹休恭惟某官道出羲皇学根洙泗笔补造化岂东京才子之可伦策陈天人为西都大廷之首冠朱弦比直玉鑑侔清册府累年不改安恬之操谏垣期嵗独髙謇谔之风志存家门而不近名诚竭朝廷而无遗虑属方多事尤赖告猷拾禁闼之遗己无惭于长孺补衮职之阙顾谁越于仲山眷倚不移观瞻増重方将纾长策以康国步矢良謩而沃帝心扶公道之脉于将微建太平之基于弗坠翕然衆望属在我公要当遗万世之安岂特撤四郊之警某方疲逺役侧聴除音有诤臣七人端为明时而喜唿太平万嵗倚新盛事之观贺黄大谏真西山简自中宸擢居正谏接龙簉鹭已髙御史之班翳凤骑麟更耸争臣之望公朝鼎重佞俗氷消恭惟某官徳器端凝学力闳逺能定能应而涵养熟不矫不激而刚正存吕大防擢副端由上所举范祖禹居讲席为论甚明辅导既多褒迁岂后明陟冠七人之首劝讲沃九重之心反覆尽言田钖为朕汲黯匪伊爰立𫝊说乃予阿衡某耸聴除音几欲舞手贺大谏李寳学杨诚斋丕褒诏峻陟隆名昔抗论谏垣绰有古诤臣之烈今陞华奎阁亟聨真学士之班帝思孤节之无朋人羡精忠之有报窃以当国论是非之未定见人才邪正之不同君子志在忧时岂惮尽言之触祸小人心乎趋利第思阿意以徼荣孰知天理之好还殆匪人情之可料导谀者未必获福咎徒塞于两仪守正者未必罹殃名自流于百世若昔可攷于今益明方孽臣盗据于朝权欲私室久颛于国柄罔知胜筭运筹策于幄中轻出躁谋动干戈于邦内顾衆口同然而和附岂本心若是之颠冥秖縁富贵之念深遑恤生灵之祸惨惟公逺虑为上极陈虽懐魏徴之忠戒征辽水竟坐汲生之戅绌守淮阳越既漏师浸成误国恢谋马邑莫逃首事之诛鲧殛羽山旋正朋姦之典凡曩出矢言之争皆令䝉徽数之加睠一佞而一忠果孰得而孰失载睹纶恩之布咸新公道之亨恭惟某官秉姿松篁为世蓍蔡立朝二纪几尝阅于崄夷报国一心曽弗移于燥湿衆方驹促公独鳯鸣惟知效献替于当时何意被宠荣于后日迨此忠谋之既验凛乎节槩之逾光恩命狎临舆情知劝某竦瞻殊渥深激懦衷喜圣朝有赏谏之风不惭于古庶天下増敢言之气其自于今贺郑大谏陈篔牕畴庸横榻正位上坡白简含霜稔着埋轮之望青蒲映日峻跻入阁之班播告扬庭歌謡盈路窃以国家之事惟宰相可行谏官可言纪纲之司乃君子所恃小人所畏世道云翳人情日偷靡闻谔谔之昌竞取容容之福以依阿淟涊为圆熟以慷慨激发为迂狂不思名称之谓何乃忍波流而至是谁一举手惟三折肱某官学洞索丘量涵海岳移治外之功以治内粲然经国之猷推正心之学以正君卓尔尊朝之望横飞直上特立独行峥嵘五院之名声宻勿九重之意睠惟激浊扬清之际与献可替否之间有重有轻孰先孰后爰缀材于排击俾一意于论思深惟古人謇谔之风不若后世烦苛之甚韩愈之讥阳子首陈时政之瘠肥卢仝之歌孟公独问民生之苏息盖事以大原为急而言以切中为竒讵尚支离以滋惶惑虽大雅自有成画在宵人姑以效愚某观古多贤疑今罕遇何意读开元之报恍如歌庆厯之诗喜在胷中溢于言外见明目达聪之日己知天地之重开想犯颜逆耳之风罙觉云雷之加壮嗣闻褒制别贡庆牋贺谢司谏刘后村龙墀涣号骑省升贤司谏七品官未足为范君之贺法筵第一义皆耸聴荥阳之言当宁虚襟在廷举笏窃以君子之论常见微而知着天下之理有必至而固然与其荡沃于已焦烂之余孰若芟夷于未滋蔓之始既寝了翁之谏疏孰敢婴老蔡之锋使行献可之弹文世岂受金陵之祸瞻言前哲复见令公恭惟某官禀岷峨之精英传闗洛之本统顷居言责尤着直声属时督阃外之臣切慕下石头之举向微安石皆倒持手板之人赖有阳城倡裂壊白麻之语虽忤触贵权之怒矣然保全名节而去之及此更张幡然号召于惟列圣每亲除耳目之官厥后柄臣始私用腹心之客云汉之章朝擢风霜之语夕𫝊昔未尝望车拜金谷之尘今果能露布破铜山之贼然而质肃论灯笼锦或讥后遂无闻道乡谏瑶华宫乃云事不止此宁一发之为快当百鍊而愈刚公卿幸得遭时其可孤于明主谏官如此言事宁不贺于太平遂自大坡进持魁柄某素无实用浪得虚声陶写性情时宰疑麦葵之谤将明伦纪台端有粟布之弹粤从尹氏之秉均莫晓累臣之得辠不图衰朽复备使令良由端人得君之初兴念寒士失职之久尚能奋发赓徂徕圣徳之诗无复狂愚作韩子谏臣之论贺董司谏李梅亭进司补阙仍侍迩英责重寄隆益可告嘉猷于后谋从言聴转当下膏泽于民朝野喧然宗社幸甚恭惟某官所养刚大而道中庸人方此重而彼轻公独以退而为进廷臣无出右者天子居然器之拔自州麾徧仪朝着亟拜拾遗之命仍陪劝诵之聨缉日月之光良多启沃犯雷霆之怒大有激扬不卖直以取名惟格王而正事简在中扆遂升左垣考司谏七品官之阶虽云序进然大人一正君之事正属司存今目前无必至之忧而天下有未形之患戎心外狡民力中干天文变怪而难谌人才卑少而不竞民保于信而信屡爽位守以仁而仁不流吏惰且贪兵虚仍脆无非事者请先大者之图彼何人斯尤愿办之之早自古建久安之势成长治之业莫若杜羣枉之路开衆正之门国人曰贤左右皆曰贤无使滞淹之久君心以正逺近一以正切防浸润之行阃内阃外不容二心宫中府中当为一体舍豺问貍则民不服如鹰逐雀则君自尊察嫠妇之私忧囘仓公于惊走庶淮南知惮于汲黯而昌黎无惑于阳城名节皎然芬芳多矣富贵乃吾所有何足计哉忠良得路之难切宜念此某当献嘉颂顾进苦辞盖有感平日之知不敢作细人之爱诸公不喜生语柔则茹之善人能受尽言遐不谓矣尚欲作石守道纪徳之颂幸勿还李师中落韵之诗贺汤司谏刘后村孚号于廷名官以谏圣朝无阙事不待批于龙鳞天子有争臣尤急闻于骨骾识者相庆翕然同辞恭惟国朝参考唐制莫要于御史府莫清于供奉官诵岑参杜甫之诗日趋东省拜阳城仲舒之疏时守延英向非一代之名流曷副九重之妙选恭惟某官渊乎似道浩然至刚栖迟乐衡泌之间徴起遇风云之会公每抗论幸明主可为诲言衆亦望风意山人不乐名利援礼以杜家臣之僣奋笔以诛世卿之萌谓君然后有反坫塞门谓盗岂容窃大弓寳玉郑公所上百奏莫不切心陆生每着一篇必蒙称善后宫敬惮于质肃贵珰欲避于淳夫乃冠伏蒲之清班以旌折槛之直气有若仲山甫之补衮方嘉赖之欲如种明逸之拂衣胡可得已行陟大坡之峻径跻两地之尊某侧聴出纶不知折屐幸有要津为吾辈之盟主敢以晚节累平生之故人献徂徕圣徳之诗尚能勉强作韩子谏臣之论无复激昻贺郑正言除司谏王格斋就陟谏垣顿増国重皂囊奏疏尚参两省之聨黄纸除书遂正七阶之品人徯仁言之博士知元气之还賛书一传舆言具穆某官修名盖代厚徳镇浮黄钟大镛殆非近世之人物光风霁月绰有前辈之风流孤忠上简于龙光清贯亟跻于鹭序冠峩豸角隂见晛而已消手批龙鳞木从绳而自直属时睿哲渴想忠规乃眷廷绅孰任尽言之责肆扬诏綍延登已试之英即畴底绩之庸行正告廷之命某猥分阃寄遥聴除音闻鸣凤于朝阳岂为私贺寄双鱼于尺素宜激忭悰贺郑正言洪平斋恭审钖命龙墀升华骑省风生白笔已振朝纲于更化之余日抗皂囊更纳君徳于无过之地扶持衆正引翼太平恭惟某官清庙朱絃紫坛苍壁昌黎之薫酿涵浸大放厥辞敬舆之恳切剀深不负所学寄政事于破竹自解之势缀功名于取果既熟之时方观春雉之驯即快秋鸿之渐捷登要路力挽頺波惟辨君子小人之分以为天下后世之鉴然而抨弹于出言如綍之后孰若弥缝于纳君自牖之初爰取冠豸之威径上批鳞之奏能使心正而笔自正是谓言行而道亦行疏列屏风复见郑公之论谏功成衮职即看山甫之登庸某委命穷坑归心渠厦晋适逢于昼接泰还喜于阳来禆帝右之谋猷方幸新除于永叔言民生之利害敢祈勿逊于希文贺葛正言杨诚斋孚号大廷拾遗谏省古者所以责难于丕后非舜不陈今代岂无敢言之正人如尊乃勇闻者兴起跃如驩欣恭惟某官议论通乎古今名实孚于上下以星翻汉回之光采作新斯文以山髙水深之风流照映当世诹儒先于三馆俾廷争于四聪方圣天子从谏如流之秋曷尝罪夫言者惟谏大夫忧国若渴之志可曰无其时哉扶皇极于将微䕶善类于既弱倘元气无不实之处则外敌亦何强之云即冠上坡用怿寰海某少而自好晚乃早衰诵鵞经鸡檄之言十年于此想龙章鳯姿之伟一觌何从贺董秘丞除正言王格斋光奉制纶擢居谏省道山委竹帛已尽䌷四库之书阊阖呈琅玕乃进立七臣之列帝虚心而垂聴人侧耳以耸闻涣号一传师虞具穆某官髙文作古奥学造微着玉杯繁露之书渊源逺甚繙金匮石室之作誉处翕然肆畴册府之英无出儒宗之右鹏搏羊角虽莫量迈徃之程鳯鸣朝阳要先展格心之业谅悉摅于贤韫以入告于辰猷坐令州县之民如在祖宗之世君子有所恃小人有所忌蔚为百辟之仪谏官可尽言宰相可尽行即兼二者之美扬庭之宠指日以须某雅辱旧游喜闻佳语贺厦欲同于燕雀莫造下风寄书逺託于鳞鸿未殚抃悃贺蒋谏议方秋崖简自中宸擢居正谏粤跻横榻得李勉而朝廷始尊陡上大坡用仲淹而士夫相贺盖以久持天下之正其必能格君心之非永惟治乱之端在小人与君子此其消长之道非宰相则谏官肆吾祖宗立国以来洗尽秦汉讳言之习聴纳之盛载籍所无是知累朝熈洽之休正赖诸老箴规之力兹实主上用公之至意岂但先生执政之𦂳头恭惟某官质坚百鍊而愈精节贯四时而不改仕者皆严惮黯已消落胆之姦帝曰无以易尧当有沃心之论切窥圣徳时宪天聪虽艰难有甚于丝棼而恭俭本无于衮阙惟是外则桀骜不臣之国久矣鸱张内则嘂讙不靖之兵敢于狙诈事孰大于此者时其条而上之非仁义不陈于前可使主忧而臣辱有谋猷入告于后所愿干清而坤夷某越在边城莫瞻朝着称庆厯者曰四谏尚能赓徂徕之诗今阳城号为一贤何待作昌黎之论敢无动色倾聴嘉言贺侍御洪平斋榻前承渥柱里升班物情大旱之余适苏霖雨天象太微之次首应法星九重侈知人之明四海享任贤之福窃以两仪具清明广大之体万物钟扶舆磅礴之灵得其中和者为景星为鳯皇全其刚正者为屈轶为獬豸况千古之间气生一朝之伟人如伯夷圣之清如孟轲勇于义用能任天子耳目之寄于以夀皇家气脉之传恭惟某官步趋圣贤冠冕道徳旁蹊捷径不求少室之山絶岸孤峯坐阅瞿唐之浪顾环辙之久矣终览辉而下之簮笔乌台伏蒲骑省上不为危言而骇聴下不为矫节以沽名惟致辨于君子小人之间而防㣲于宦官女子之际外邪不入元气自充以培社稷无疆之休以兆国家中兴之象深缔邃严之眷进颛雄剧之权堂堂不挠为儒宗谋猷惟旧行行且止避御史风采又新然而一论列闗吾道之盛衰一建明系斯民之休戚时虽无阙事或可言士夫懐寡亷鲜耻之风将帅乏趋事赴功之志战守之规模靡定赏罚之纲纪未张斜封尚费于调停横歛更多于朘削惟正人用则国势重于黄钟九鼎惟公道行则人心安于泰山四维此皆前日之己言抑亦于今之最急愿伸谹议迄济丕平当令文靖之警君复闻于世毋使清献之论事専美于前狂斐一鸣陨越万坐贺柴侍御汪龙溪妙简宸衷宠司邦宪独坐之长御史久虚不除横榻之亚中司此选甚茂朝有正士人无异言恭惟某官徳齿朝之达尊忠亮国之司直分南台之纠察威望日隆賛东阁之辨章弥纶嵗久金百鍊而不渝其操玉三献而所售者真磅礴名途尽阅炎凉之变安恬世味不希富贵之荣惟精忠素简于上心故除目雅孚于羣议以详练之老而纠弹于万务以清明之徳而表率于百寮羣隂见晛而消百度从绳则正勐兽之卫藜藿有以知朝廷之尊和羮之作盐梅殆将斡钧衡之造某滥纡两组来长五溪忽闻播告之修私喜仁贤之用羣情无壅幸非阳朔讳言之朝盛事可歌当继庆厯得贤之颂贺黄侍御杨诚斋皇咨上坡位専横榻属者进格君非之论九重亦为之回天移而为纠官邪之司羣枉自然而见晛此非平日之素焉得崇朝之孚恭惟某官以海内寡二之辞章收天下第一之科目彼于权门炙手可热之日竭蹷而趋及闻髙贤掉臂不顾之风其颡有泚逮公道之既白知寸心之独丹廷争未几台端益峻士有攸挟恨无所施静而观流涕太息之书孰不以古人而自许起而当君子小人之会其无负夙志者几希今圣主既求惟木之绳在执事必为作金之砺即畴孤立之操遂登独座之崇某自分摧隤何辞漂泊瞻乌柏府晚乃依茂䕃之余振鹭栁沟梦不到末行之旧贺郑侍御刘后村涣号广庭晋班横榻古所云法家拂士莫如争臣今不置大夫中丞遂长御史賛书初下舆论交归夷攷昔贤有居是职峩冠叱李义府仗下皆惊草奏劾博陆侯廷中咸肃久矣二公之不作去之千载而若存恭惟某官有孟氏养气之刚有曽子守约之勇不繇一介之助自结九重之知属者国有世卿朝多私党士登光范但知章蔡之恩公立上坡首抗邹陈之疏曰厚俗以教慈孝曰命相以杜觊觎然后君臣之分严然后父子之伦叙然后九鼎之势重然后太阿之柄还餍鲍鱼于臭腐之余在诸人易搏勐虎于咆哮之际为执事难兹拜杂端以旌忠直必有以消弭异时反覆之患必有以坚凝前日挽回之功既三院之徧更风稜尤峻由中司而大用典故则然益进昌言永扶兴运某属叨乗𫝊耸聴置邮在古灵藁中幸早陪于末坐拜延英门外独阻贺于太平贺林侍御方秋崖出纶西掖执宪南床天子明明用臯陶而不仁者逺矣王臣蹇蹇如行父见无礼者诛之兹得一贤重増九鼎恭惟某官二典三谟之学问五音六律之辞章观经世之宏规虽伊管未能逺过读责难之确论非仁义不敢前陈适当不讳之朝久立得言之地接武䕫龙簉羽鹓鹭缀赤墀供奉之班当道豺狼安问狐狸凛白笔抨弹之志使颜跖忠邪之莫辨虽尧舜聪明而奈何矧今士习之媮未明国是之定倖门如䑕穴而不可塞弊事如猬毛而不可为外之则强敌之鸱张内之则骄兵之狙诈勿用小人必乱邦也谁当共济于艰难不有君子其能国乎时则渴闻于忠谠愿言宻勿悉意敷云庶几囘事变于危急之秋或可观徳化于须臾之顷某逖居边琐欣诵宸纶有争臣者七人遄底臯谟之绩举明主于三代愿闻説命之篇敢不濡毫以需染牍贺彭侍御方壶山恭审疏纶北阙司宪南床王无亲臣久倚孤忠之助汝长御史亶由独断之明朝廷肃然夷夏幸甚恭惟某官英英器度凛凛风猷正学正言蔚有前辈流之様古心古貌肯为今世俗之粧徧仪清切之班自结睿明之眷果登𦂳地乃侍邃帷圣上严之如賔师海内恃以为王傅侧闻论奏皆大建明判正邪之状于陛前截然界限策和战之情于塞外了若蔡蓍嘻阵脚之屡揺啧局面之几换有若乌府抨弹之任最系观瞻非得鲠直魁垒之臣谁能镇压权益尊而望益耸位益峻而言益髙身名之重若山宗社之安如鼎伫由横榻即对颛朝某滥此观风恍然披雾既与善夫而相庆又欣小己之有依木牛流马之庸果哉难矣法龙筵象之义行且观焉抃蹈罙深染濡靡竟贺徐殿院朱湛卢亲笔九天峻班三院日就于学素宻启于尧心时然后言肆増明于舜目朝有谔士人无异辞钦惟某官有得于圣人之书博通乎当世之务权门烈火不随炙手之羣广厦细旃实賛励精之治虽守今而据古亦指事以陈情比及三年曽改絃之未久独观万化仍胶柱之难调朝行夕移甲可乙否张旃遣饵囊赤白以加多履畆赋缗币重轻而莫捄佥议新政更思旧人昔曽击而去之常预忧于鹏入今何来而集此尚与进于蝇营兹台谏之一更意纪纲之渐变出任斯责可谓当仁调停之初范相讵知有是理乱之决蜀公岂欺我哉侧闻课月之章深戒履霜之渐惟强有力克成厥终勉思元祐之难可令再误允保端平之美相与俱荣某维梓真情拔茅溢喜正言曲学敢请择于攸宜多病不才尚小烦于并案贺徐殿院洪平斋恭审显膺宸綍荣副台端宣政殿之衣冠夙重抨弹之寄观象门之步武益尊纠察之权朝廷以清天下之庆恭惟某官南州硕望东鲁鉅儒一倡音遗豁如黄钟大吕之奏万仞壁立耸然孤峯絶岸之风国人同辞而曰贤天子一见而恨晚方振缨于列邸即珥笔于要津䕶君子如䕶元气而不使动揺去小人若去恶草而惟恐滋蔓开泰长否消之运收干清坤夷之功然议论必欲万世之可书而纪纲不容一日之或弛既堂堂峩豸于乌府爰进进簉鹓于赤墀露劾滋多霜威増凛铁面御史之气象今复见焉鱼头叅政之勲名斯在下矣某寄身宪节拭目恩纶鵰鹗之在秋天喜有顺风之便燕雀之贺厦屋知无凌雨之虞贺谢殿院刘后村出綍枫宸提纲栢府古者国有拂士莫如谏争之臣故事台无长官尤重杂端之任賛书初下舆望翕归自昔明目达聪之朝必用犯颜敢谏之士有希文永叔实开天圣庆厯之太平无元城了翁谁为元祐建中之命脉伟矣执事今日之拜凛然羣公先正之风恭惟某官养孟氏之至刚闻曽子之大勇顷峩豸角亲捋虎须举扇障元规之尘安能凂我裂麻沮延龄之相不亦壮哉自拂䄂觚稜之边径诛茅庐峯之下属者负扆收倒持之柄临朝思曲突之言趣归迩英俄擢补阙论蔡新州于题车盖亭之后孰不力攻弹王金陵于入政事堂之初尤其先见丹心不改素论愈坚贵珰咸惮于淳夫掖庭知有于质肃皆谓霜稜之劲宜居风宪之雄观三院之壁题姓名可考由中司而棅任典故则然益进昌言永扶皇极某属叨乗𫝊耸聴置邮在古灵藁中何幸获陪于下客贺延英门外自嗟不及于武人贺郑察院洪平斋恭审丹禁疏恩乌台振武隂邪尽屏天日为之开明风采一新山岳至于揺动圣朝以重善类焉依恭惟某官玉尺端方金茎澄爽学穷根柢早𫝊书𢃄草之劳词吐英华屡应笔头花之梦曷鸣弦而奏最即飞舄以摩空人皆为阗然竞进之图已则有澹若无营之志靖待功名之自至坐膺宠数以尤殊拔诸复逆之班置在纠绳之地久无此举今见其人消朋党于未萌奚难去河北之贼补缺遗于无迹斯足寝淮南之谋盖当正人当路之时自有勐虎在山之势始独持于白简即对引于朱衣某耸聴除音亦兴懦志触邪一角问宁及于狐狸栖迹万间贺尤深于燕雀贺刘察院刘后村涣号枫宸升贤柏府昔饥乌久噤虚峩獬豸之冠今鸣凤一闻尽革蜩螗之响福流宗祏喜动搢绅窃以人臣不可受恩于私门君子必蚤有誉于天下永叔责髙司谏犹在馆中了翁忤章雷州方为博士宁逺作夷陵之役不肯登绍圣之舟故一朝擢拜于争臣而万代仰瞻其名节不图今日复见若人恭惟某官充直刚大之浩然兼知仁勇之三者顷陪英俊进列师儒委质为臣畴昔非氷山之客拂衣去国始终为全璧之人处之外服而甚安饵以美官而不顾自执事为冥鸿之举而诸贤效仗马之瘖圣断赫然既亲揽太阿之柄公言验矣悔不行曲突之谋遂除𦂳官俾究前论衆竞遭时而建策独思拔本以塞源况龙象之共观何狐狸之足问去恶如去草势惟恐其蔓延擒贼先擒王公有如于摧陷翕然伏第一义之竒伟继此有数百篇之开陈旧史谓谏如丹青是必本原于仁义前辈云事皆尘土特留久逺之功名不惟霜简之凝行见辰猷之告某羇孤一介闲废半生方寳绍间竒祸胚胎于诗案在端嘉际深文掎摭其奏篇及一相之颛朝又五年而在野不图衰暮复忝驱驰良由端人得君之初兴念寒畯失职之久忝子骏福星之选愧无补于明时赓徂徕圣徳之诗或可陈于薄技贺江察院刘后村出纶中禁执简内台昔虎豹守九闗无怪盈庭之嘿今凤凰翔千仞耸闻瑞世之明堂陛益尊搢绅相庆恭惟国家𫝊十四圣亲擢台谏多第一流庆厯之去夏公首登欧蔡建中之变子厚亦用邹陈当时诵其言语为蓍龟后世仰其名节如山岳继先贤而挺出舍执事其谁归恭惟某官擅九牧之名为诸儒之倡出新义于系辞十翼之外研极几深追古文于先秦两汉之间芟夷陈腐顷在端嘉之际早陪贤隽之游使其雅意于本朝久矣先居于此座几年流落不肯登绍圣之舟同志凋零独屹立南都之壁属者朝更大化上记孤忠甫对龙颜径峩豸角谓金陵虽去奈其徒之䕶法实繁况老蔡尚存恐所仆之党碑复立观奏篇予夺抑扬之际繋世道理乱安危之分必不容八元四凶之同朝必不与六卿三家而共国必真有昔人存赵之策必深思前辈祚宋之言奉白简以闻即提纲于三院宣黄麻而拜行絶席于百僚焜燿一时芬芳千载某曩接䕫龙之武颇蒙管鲍之知契濶十期颠连百谪岂料穷途之不死获观贤路之复亨访凝之于匡庐山中怅莫从于名胜贺阳城于延英门下曽不若于武人第如氷蹟之危幸托霜稜之峻固知范老不嫌守道之狂言孰谓邹公犹待承君之开説贺盛察院真西山诞攽芝检分纠柏台言路置六察官实司公道之脉圣朝用一正士可立太平之基汉诏风驰周行霜凛伏惟某官英姿挺特素节髙严卓尔不羣行庶几乎大雅睟然见面望而知为吉人自豋百辟之聨浸结九宸之婘容台礼乐甫参议论之官宪府纪纲亟任抨弹之寄方将龟镜国家之治乱泾渭天下之是非为正论之指南斥憸朋于有北坐令海内如庆厯嘉祐之隆平肯使吴中独敬舆希文之専美某曩陪骏武夙仰贤猷切聴鳯鸣深为清时而喜敢同燕贺独司大厦之成贺金察院杨诚斋光被宸恩擢司风宪雷行凤检方进登天下之正人霜肃乌台俾尽吐胷中之素藴虽俯从于人望实断自于天衷邮传欢动于四方国重顿増于九鼎某官髙文作古雅望镇浮庖丁之刀十九年绰有余地孔明之栢二千尺谁识苦心政所去而见思材无施而不可顷自流钱之府徃仪振鹭之羣子衿青青士有文武兼资之畧王臣蹇蹇帝思风节不挠之英遂承渥于枫宸俾察亷于栢寺邪朋屏迹雪见晛而自消善类宁居虎在山而不採顾念虽资于弹劾亦难久屈于徊翔风采凛然今已杜羣枉之门而开衆正之路钧衡近止行当建万世之策而举三代之隆某猥以诸生伏读明诏身虽老矣恐无芝菌蒸出之祥心则欣然犹有鸡犬俱仙之望贺王寺丞除察院李梅亭峻擢容台进司纠院明天子厉精之日争覩亲除真御史遴选其人迄符衆望风云感会山岳动揺恭惟某官心斡九秋文燄万丈摘髭名第不应州县之徒劳策足要津共拟公侯之必复坚车大舰每难于进光风霁月既久则明上欲求忠臣之尊念无易太常之肃严霜烈日如令铸九鼎以察姦缝雾裁云行即登三堂而草制某久违枫陛闻进荩臣行行且止而避骢莫陪旅贺皇皇者华之维络愿以汰归贺洪郎中除察院李梅亭亲擢郎潜进司台察十年去国安泉石之膏肓一札起家任朝廷之耳目公无欣戚邦有荣懐恭惟某官行守宫庭道深壸奥养以刚大独扛百斛之龙文出其绪余连中八科之麟角惟其守専而退勇是以任重而进难社下之肉既均寻拜䕶军之曲逆治中之足未展顾令乗障于隂平仪粉省以归班封皂囊而论事囘天有力方将批径尺之鳞偃月生疑已不容立仗之马曽令考功一出息之顷遂见拾遗九鑚火之明星既坼于中台席遂前于半夜甫登表着径拜里行獬豸触邪难置豺狼而不问鹰隼始击尤闗龙象之共观耸闻破头已足落胆刋九山涤九川陂九泽通地气以上腾辟四门明四目达四聪发天光而下济此真御史矣岂忧匈奴哉铸金鼎以图姦不难调鼎察玉衡而齐政然后保衡某一寒漕氷六暑戍雪将返闾阎而曝日喜闻台阁之生风鵰鹗之在秋天倘或寛于西击乌鹊之绕夜月愿姑聴其南飞代通丁察院方秋崖伏以地接蒲田之近雅识行秘书天开栢府之严凛有真御史方时仗马辱我台乌伟哉朝阳之鸣破此昼冥之晦恭惟某官藴蓍蔡先见之明而发之勇挺松柏后凋之操而守之坚粤自易东共推斗北接武䕫龙簉羽鹓鹭有嘉坤六二之直方当道豺狼安问狐狸聿逢干九五之刚健谓颜跖忠邪之莫辨虽尧舜聪明而奈何幸隂霾之划开赫阳光于晦蚀试甞读宥府编摩之两疏已条上皇家纲纪之一端矧乗骢当不讳之朝而冠豸立敢言之地想惊𫝊为殿上虎羣小人歛迹避之彼局促如辕下驹有识者寒心久矣地天之泰堂陛自孚然魏郑公为良臣不愿忠臣何烦弹击抑鲁仲连非国士迺天下士遄奉都俞某遭逢熈明传诵謇谔学锦制于琴瑟更张之后讵曰斗辟县而不为如茧丝于杼轴空荒之余夫岂肃政台之所许清议之畏赤立奚忧每自赋先生铁作肝之诗其敢为此翁身是胆之事傥取缙绅之公论不废绨袍之故情虽笔陋墨凡尚能作石徂徕圣徳之颂使山揺岳动亦将着韩昌黎谏臣之书翘想风猷慄如霜凛翰苑新书续集卷五翰苑新书续集卷六钦定四库全书翰苑新书续集卷六六部类贺汪尚书兼太子詹事戴象麓涣被明纶晋陞华职冡卿闻望权衡北斗之司宫尹风猷羽翼东朝之重増荣两地交庆一天窃以尚书端右之清班詹事承华之极选诠量晋品仅山公其人翊辅汉储一綘侯而已矧惟兼职必属全才某官直道仪朝忠规华国胷中全三光五岳之英气笔下驱千兵万马之雄文陈论披肝久结知于日月经纶贮腹未余试于风雷绪余仅见于大司空节目畧施于春宗伯非大敡厯曷罄谋猷亟入铨衡曵履星辰之上伫参机柄秉钧霖雨之中某辱知最先闻命増抃恨戴星于下邑阻披雾于上京一纸忱辞大厦成而燕雀贺㣲躬私恋灵丹就而鸡犬空贺章尚书杨诚斋申命秩宗正班宰伯春官六十立之长以维専曲礼三千待其人而后举有隆图任兹遂真除恭惟某官重徳镇浮清规厉俗中流砥柱百壬夙避其锋野水孤舟六丁莫措其手伟云山之舒卷闗天下之重轻迨兹改絃复此持槖坚车大艎安徐而后进光风霁月逾久而益明粤从贰卿实典三礼振自古寅清之职还斯民子谅之心不惟和上下而治神人盖将经国家而定社稷兹引星辰而上益髙日月之依武徳间有谠言忠无不报贞观初践台斗理有固然某阻作凫趋但深鳌抃小草有逺志懐哉并世之医和大厦无弃材盍以与闻于匠石贺邹尚书朱湛卢十行屡诏一节始趋居礼乐之司对扬休命论唐虞之际克广徳心尚有典刑以定社稷恭惟某官集殿伦魁之旧正元朝士之英技断断猗无他心怦怦兮谅直迺者访落之始尝従招隠之求为王留行深惜凤鸾之去与波俱出遽寻鸥鹭之闲虽兰桨以逍遥亦桂山而憭慄变而更化羣髦士以响臻问诸在朝独侍臣之零落犹以一誉而一毁至烦三沐以三熏奏篇尽长太息之忱前席兴久不见之叹喜其未老恵然寔来明堂九筵方严恭而自度秩宗三礼贯幽显以相通窃原降福之由多自尚贤之佑今则朋比消长议论嘐声干戈未解于淮襄轺𫝊难凭于沙漠衆所属望莫若耆英夙夜惟寅是为燮理之本春秋具对岂徒灾异之陈某旧托门阑今乗边障城吹画角已厌聴于少陵人老玉闗谅兴怜于定逺贺任尚书兼给事李梅亭晋长冬官复兼夕闼国有六典孰如事典之优闲命出一人实頼舍人之驳正况跻中庶尤简上知某官胷湛秋霜笔翻春潦献纳日月仁义陈于王前鼓舞风雷言语妙于天下久典三礼既谐兆民畴若予工併任涂归之责乃在吾禁就兼翼賛之华忠既结于两官名益髙于九牧投珠委地必有清平尚书之言批勅回天更观儒者给事之效既剂髙冯之药石即羮傅説之盐梅某耸闻除音喜至满面君子得舆民所载也岂但收稽古之功衮职有阙我仪图之知必称纳言之任若方朔之饿欲死与杜陵之冻且僵不知命而且鸣且号亦无耻矣其洁己之与进与退惟所命之贺史尚书黄云溪肆颁显宠叠拜异恩上帝简知既峻秩宗之任前星肇正式兼端尹之荣典礼文述作之司妙道徳辅导之选总此二职焕乎一时若昔师垣逮事髙庙擢登禁甬有加献纳之劳晋掌储闱允开揖逊之美位继登于钧轴勲用勒于鼎彛事掩前闻庆垂后裔天欲畀今日以绍兴淳熈之治时则以元子兼槖座宫宷之崇开于宗祧若合符节某官道尊而徳备器博而量宏雅望具孚隠然故国之乔木大疑立决信若格人之元龟比繇贰卿独賛秘策振主势以去君侧之恶立国本以安天下之心使憸人壊植而散羣召故老谋事而补阙丕哉此举谁欤之功爰率属于南宫仍简僚于东邸今周雅虽备而邦仪未肃秦府既辟而賔筵尚虚是以军法威严之不行正人左右之或缺在干羽有解围之理而庄岳戒傅说之咻言之若迂理不可缓矧惟先正绰有成规其在择利行之勿谓姑徐云尔必有成绩要将大书于旂常从此登庸可但亲𫝊于衣钵某受姿呰窳涉世濶疎辛勤半生乃玷奉常之第荏苒十载甫脱步兵之厨扬雄方借于吹嘘綘侯独肆其谗毁退省羁单之迹已頽荣进之心会明时杜羣枉之门而执事成万间之厦倘舍此而不告将持是以安归愿于论思调䕶之时赐以提撕振拔之力如其不採何伤幽谷之芝兰孰有无言能作恩门之桃李贺许侍郎除权书洪平斋恭审真除钖宠容典搴华礼乐之对丹墀夙着鳌头之望阊阖之开黄道直趋豹尾之班儒绅絶稽古之荣制綍侈得人之庆恭惟某官气陵华岳学导岷江对太乙之青藜牙籖尽读夹玉皇之香案彤笔屡书抗旃修聘以遐征骈屋聚观而太息勇行以义胆大于身张中国之威以折其谋沮强敌之图以夺其气复寻玉帛尽洗甲兵丹书藻饰于人文金玉修明于王度方隆制作不替论思谓中书之务未清毋以簿书期会而为急而天下之弊自若何止钱谷决狱之可忧必揆守之兼明庶纪纲之一振言闗国体筹合上心使命冢宰而统百官无以易此况作秩宗而典三礼何以假为益新緜蕞之仪亟应引麻之䜟某凋心尘鞅刮目氷衔记臭味于兰同付襟期于栢恱五铢赤仄谁能㸃铁以成金九转丹砂尚冀夺胎而换骨贺李吏书方秋崖恭审光奉賛书峻登文部思皇多士聿生综核之朝无竞维人式董铨衡之选国有公是人能诵言恭惟蔚然臯䕫之谟洋乎鼌董之对金华劝讲非尧舜之道则不陈玉匮缄辞编诗书之册而无愧茂昭帝简备极儒荣乃颛四选之权独处六曹之长咸造在庭而褎为首已推名世之贤仰惟前代而训厥官遄正冢司之拜某欣传邮置敢后牋函谅藻镜之余闲流电巖之迅瞩嗣闻除目庸快夙心贺吏部刘尚书林克斋简在宸衷擢司铨部文昌之为八座均列职于中台天官之首六卿实晋班于太宰搢绅相庆流品可清某官人物一代之英论议诸老之右渊源正学则以孔孟为折衷慷慨大节则非尧舜不陈前粤从䇿步于云霄久已垂名于宇宙驱车而西度卬坂意自许昔为孝子今为忠臣奉诏而东过洛都人皆谓不作谏官必作御史果登霜台之六察遄长天子之七臣申儆官邪茂明国是复劝露门之讲合峻甘泉之班咨若予工作帝之喉舌兼司祈父为王之爪牙繙经依咫尺之天积望在弥缝之地维今四选实昔三铨仕版莫盛于此时孰当任责治人何有于弊法亡以易公抑贤业厯试而益张岂上意骤用之不可观泰阶之接武无非启事之山公伫揆路之持衡复见佐时之伊尹某切聆除目倍喜常情猥将指于闽中莫贺成于宇下望尚书之履于星辰之上煜煜其光仰吏部之门如山斗之髙惓惓有请贺洪内相兼吏部周平园进仪内相仍长中台夕对金莲结丝絇而承圣问晨趋玉笋曳华履而领从官自非兼孔氏之四科安得被贺公之两命窃以翰林迫华盖素号禁严文昌映紫微是司喉舌自昔法天而分职于今弄印以抡才繄国名儒膺时遴选既兼官之俱称宜上象之交辉恭惟某官学富家传材优天授徧观流畧岂徒穷九丘八索之渊源洞察几微固已熟五狄六戎之利害早振平台之响即符宣室之思誉满朝端譬之凤皇芝草以为美瑞才周世用非如儒生文士之有偏长三入修门九迁华贯帝王之制坦然明白寖扬闻于西垣道徳之威成乎安强亦宣劳于右府式畴久次宜畀殊迁自丞郎而入北门考院规而无儤由佐贰而陞太宰即选部以有光一时传陆贽之诏书多士赖山公之启事矧如先正久暴大忠半世龙庭犹握尚书之节浃旬鳌禁莫真学士之除幸天定者亦能胜人故善积者必有余庆是开贤胄来践世官继处内庭踵賛皇之盛事并经常伯掩谢氏之前闻行由供奉之班入簉疑丞之列某虽登门之日晚辱解榻之意浓赍阀求官方愧旅进于马牛之走扼姦伸滞遽闻便列于雁鹜之行曽未叙于感悰会来陪于贺客道古今而誉盛徳非以为䛕褁章服而揖上官是云借手代贺户部赵尚书方巨山恭审进长地官増重天府六卿紫槖民部虽繁三辅黄图神京愈肃有伟纶函之播于昭黼座之知恭惟奕矣银潢粹然玉璞言语妙天下鲁诸儒何以尚之智略辏上前汉廷臣无出右者诞缉九畿之政宻聨八座之晖欲还春意于地舆岂析秋毫于户版尚书为国喉舌允釐帝辇之浩繁执政犹吾股肱遄仰台垣之峻极某想闻昼接倾徯辰猷聿瞻听履之班窃有弹冠之喜敢忘传鲤如对匿犀贺兵部张尚书黄竹坡恭审祇奉賛书峻陞常伯官仪如旧诘修禹迹之兵风采聿新倾聴汉庭之履邮传所暨庆抃惟均恭惟某官识判眇绵气涵刚大藴三代廊庙之具负两朝开济之资行夏乗商而放郑声得为邦之礼乐降周迄孔而成王道具今日之经纶自登名躔休有华问持甘泉扈从之槖非舜不陈立延英谏诤之班如尊廼勇果膺眷命首畀彛章爪牙居祈父之司喉舌总汉官之重峻文昌之八座聊少偃于灵旗占泰阶之六符即进叅于鬷假某逖闻成命窃借容光倾聴壮猷读诸葛出师之表亟符善颂歌武公入相之诗代贺兵部许尚书方秋崖恭审涣周诰晋陟夏卿祈父王之爪牙盍釐九法尚书帝之喉舌式综五兵国有人焉民胥恱矣恭惟笔扫单于之万骑胷吞禹贡之九河挹翰林主人俨入花甎之直列文昌司马聿髙荷槖之班遭时多艰属望尤切若曰用真儒而天下无敌其惟进有徳而朝廷自尊得颇牧于禁中今何忧乎蛇豕玩羌氐于掌上将自靖夫鲸鲵言观伟绩之无前咸曰褒纶之已后某得之传诵私以忻愉式遄孤凤之晖敢贽双鱼之素有言粗浅莫既精微贺刑部李尚书杨诚斋懋对庭扬典司邦臬识郑公之履帝欣大雅之重来画虞氏之冠人谓古今之间出班行虽旧命数孔新咸曰一召之光华可卜三登之气象某官人间钟吕天上埙箎衍奥闳深迈表里轲雄之作光明俊伟挟规摹周召之才蚤腾上于要华已发舒于谅直为王喉舌近帝股肱方将飊腾乎紫枢黄阁之聫乃独驰逐乎皂盖朱幡之寄自是三州之疲瘵合舞春风谁知六合之寛闲少稽霖雨肆嘉逺业还寘近班深惟国宪之重轻允系生民之休戚上方钦恤下每滋章徒有诏以挂墙竟无路以空圄吾必正本根于朝廷之近洗去烦苛庶几奠条枚于郡邑之遥嘘成乐易此圣天子焦心之际在大司冦转掌之间伫沈贯索之妖穏辅结绳之治发挥忠荩补塞休明某昨以飘蓬久依䕃樾十稔尘埃之扑面一朝惊喜之装懐夫岂偶然若有相者自知衰落已甘搨翼于坐隅倘未沈埋尚愿託身于门下代贺刑部曽尚书陈篔牕涣宠宸庭升华宪部十行题雁谁能领袖于论思一日爽鸠自可嘘呵于愁叹扬庭有喜通国谓然窃以舜命九官莫重明刑而弼教穆存三后必先降典以折民盖阳舒隂惨之㣲差则春杀秋生之逈判慨俗吏烦苛之政出羽鑚皮闻真儒忠厚之风信眉吐气恭惟庶子尚书文穿月脇名埒斗魁以贾生通达之才夙负无双之誉诵董子髙明之语早收第一之科亟开云路之岧嶤徧歴氷衔之清切盖稽古之力人共惊嗟而济时之心公独祇畏惟上有蓼萧及海之意而下无茂草鞠扉之风何择非人惟明克允肆特疏于天宠俾进总于秋卿匪徒刋汉室之九章抑欲副尧心之三宥自古有徳有才之士每以无时无命为忧或栖迟老死而志不少伸或淟涊晚成而业弗大振洪惟间气亶曰罕俦伫恢光明俊伟之图以迓博逺灵长之庆某身縻小垒神遡崇墉命忽聆于褒迁情倍深于抃跃效刘氏蒲鞭之政诚自愧于疎材体周家肺石之仁庶𢎞宣于徳意贺工部刘尚书黄竹坡恩纶拜宠起部陞华帝曰畴若垂哉擢典汝工之职汉庭谁如卿者遂陞常伯之班朝登伟人士载嘉颂恭惟某官天球不琢玉井无波学有渊源倒彭蠡三江之势事无盘错倚丰城双劒之锋蚤登名躔休有华问处宪府抨弹之地得勉益尊立延英谏诤之班如尊乃勇懋展经纶之业见谓通明之材信湖山之炳灵有槐鼎之相继爰膺眷命申畀彛章出纳居喉舌之司技巧陋元成之世圣人作百工之事政少借于研思文昌峻八座之躔行即参于鬷假某落南寝久窃芘居多兹闻君子之得舆輙效小夫之贡牍蟠木为万乗之器必资根柢之容祥金跃大冶之炉敢作镆鎁之想贺工部戴尚书陈篔牕涣宠宸庭升华起部望崇九㝢信可若于予工位近三台行进熈于帝戴吾党徯诗书之润斯民见仁义之勲某官文起东嘉名尊大戴君子教若时雨旁洽焦枯学者仰如太山坐镇浮薄退而𫝊道授业进则尊主庇民身有去来心无得丧晚际圣神之遇备扬清切之班寘彼周行左右爪牙之助纳于储寀荧煌羽翼之勲天相斯文公为元气肆密颁于昼接俾特进于冬卿盖圣主以下济为亨而贤者以中行为吉徃时讲习固非空言今日发挥尤观实用既不为阨穷之孔孟当慨慕烜赫之臯䕫侧聴殊恩以酬伟绩某羁于百拙酿此一寒絶嗟尘思之填膺长忆清言之在耳忽聆播告不觉驩唿但使有生尽入霖雨甄陶之内庶几后死亦归春风鼓舞之中矢心而陈硚足以望贺工部刘尚书杨诚斋涣号凝旒晋班曳履嵳峩天堑乆劳一面之蕃宣密勿冬官遂长重瞳之献纳正人居内公道増崇窃以六职之有百工官本沿于姬室八座之次二府权莫重于本朝厥选不轻视人为重岂惟制取创物发和弓垂矢之规摹抑欲道在致君増周鼎商盘之气象除目一下举手交忻某官天壤蜚英山川炳瑞敬王如孟子非仁义不陈于前告后若君陈有谋猷乃顺于外当神圣改弦之旦正英雄入彀之初直上清华丕宣久大方拜夕有光于左闼而班春洊屈于鉅邦须发早皤知为民庸之故胆肝尚武益坚帝简之新肆趣觐于燕间遂首跻于鸡槖非特赖二老归周之力又欲观四皓事汉之风矧今君臣遇合之隆讙若兄弟惓连之盛功名富贵已知前定于徃年气节勲猷益识后凋于此日某凄凉旅琐蹭蹬儒酸尝猥䝉国士之知敢浪作涂人之颂百畆树蕙已甘独了于啼号四海调梅所愿大恢于发育贺宇文大卿除权户侍洪平斋恭审涣渥词垣陞华版部出范蠡计然之半策用之不穷数邺侯刘晏之诸公作者可及亨衢相照禁路何荣恭惟某官业鉅而材周器闳而学邃有是父有是子名殆满于四夷难为兄难为弟望俱隆于一世以忠义为𫝊家之学于谋猷见忧国之心权衡三尺之平培埴九农之扈卿月方升于霄汉使星已照于穹庐旄节生风旃裘禠气相与叹名臣之有后宁容谓中国之无人归对龙颜进聨豹尾方钱谷出入之问或踌躇于庙堂而簿书期会之文且旁午于郡县既无贯朽红腐之积讵免黄放白催之风痛嗟眼下之疮忍缩袖间之手利权允当心计惟明盖将甦民瘼于膏肓之余是必计国用于源流之地上皇祐计会之録聊假筭鞭作庆厯圣徳之诗径烦补衮某抢头炉鞴掣肘文移耸闻君子之得舆深喜苍生之蒙福一枝乌鹊尚容借林樾之隂中驾驽骀更冀寛辔衔之力贺何礼侍黄竹坡恭审诞播明纶荣跻法从惟王使掌邦礼方新周典之修咨伯汝作秩宗遂正虞廷之命籖邮所暨庆抃惟均恭惟某官一代竒才三光异禀真秦汉以来絶无而仅有以臯䕫之业独负而力行议论不羣飘若驷马轻车之路清明可敬烱如凝风寒露之氷践敭中外之途懋着声猷之逺驾锦车于甸服结葱佩于朝行使符轺传之交驰卿月郎星之俱焕果膺异顾申畀徽章俾賛贰于容台仍讨论于册府少须制作陈泰阶之六符即庆登庸聨文昌之三相某为州无状窃芘居多兹闻纶綍之行深有帡幪之託想甚都之车骑阻造賔筵驰不腆之书词仰承记室贺赵制置除兵侍李梅亭显册宗藩升卿武部司马掌九伐之法外益重于中权元戎先十乗之行逺式遄于近列𫝊闻四海忻怿一词某官迪徳硕肤负材瓌特献宗英之礼乐卓尔不羣谋元帅于诗书飘然无敌文武作万邦之宪精神折千里之冲三百㕓兮窃笑无功之禄利十八年矣备尝在外之艰难自殄鲸鲵之妖滋夺沙尘之气兹膺天宠迄拜夏卿奖三军以定中原聿观伟绩间两社而辅公室伫接前芳某治任方归闻报失喜知有功则必恱见无徳之不酬锦城虽乐不如早还益増西望绣裳无所于汝信处更伫东归贺王舍人除工侍洪平斋恭审召自外台跻之起部香案螭头之侧曽珥笔以直前属车豹尾之间还结絇而径上有贤如此为国庶几恭惟某官鲠亮不回坚刚有守作辨奸之论以王衍卢杞合为一人陈圣徳之诗与欧阳余靖号称三谏蜚英声而磨斗厉直气以生风皂囊屡上于清明更化之初赤帜独立于頽靡成俗之地不合则去有待而行起家以二千石之真沿江如百万师之重方易皇华之节又封紫诏之泥身有行藏道无信诎上恨用君之不早公言舎我以其谁进参𤣥武之司适应遒人之徇要令艺事亦效工箴轮人得以议堂上之书膳宰至于举席间之觯自相先于献可奚仅止于精能数其上之三人久负公卿之望处乎内有一相亟应宰辅之求某夙附青云尚沦白水弔沙洲之影辱怜夜月之孤鸿贺厦屋之成愿入春风之双燕弹冠自喜濡墨奚殚贺戴詹事除工侍洪平斋恭审龙光涣渥雉正跻荣北斗之戴文昌特重五材之饬前星之拱太极迄终三善之成吾国庶几斯文幸甚恭惟某官四海模楷三朝典刑取之逢其原发明中庸大学之藴粹然一于正涂改清庙生民之诗惟溥博渊泉之出以时故仕止久速之当其可罄论思于紫禁専弹肃于青宫洋洋春诵而夏弦进进月将而日就储君可谓得其师矣天子又欲亲而友之峻升元武之班益耸宫端之望傅之徳义犹冶凫㮚段之攻金教以诗书亦梓匠轮舆之就木于曳履输忠之暇开养䝉作圣之功舜既咨尧商其命説某团栾故步踊跃新观在冶在钧幸不为化工之弃物为榱为桷愿终归匠石之抡材燕贺惟深鱼缄莫写贺江陵赵制置除工侍杨诚斋优诏元戎升卿起部司空用以宠旧荆之牧未曰殊恩贵人不待入长安之城亶为异数中权増壮上眷弥深某官气直而温材𢎞以毅禀衡山扶舆之积人知钟骏岳之神师葵轩正大之𫝊天使夀熊湘之学闻善若决疾恶如风粤从使指之肤出领制垣之重姦贪胆落洗空当道之豺狼边圉心寒惊遁绕枝之乌鹊寛九重顾既四三年江左见导无忧固将大用北门非准不可未免小留惟无敌知儒者之真况有功见贤人之久徒得君重使若予工豹尾鸡翘献纳上司于雨露熊旂犀节啴啍外震于雷霆营垒旗帜初无所更朝野人士皆为之庆洞庭彭蠡可但为分北之区广汉江沱盖亦繋二南之化况占云祲当䕶风寒窃窥徃年根本宜固之言及读近日事业无穷之奏万国玉帛岂甘安王业之偏百年丘墟亦贵度时贤之力愿谨郊圻之申画姑思牖户之绸缪中兴当用实材更访英豪于物外上策莫如自治合商得失于禇中与民守之吾庸多矣朝廷已深知治行岂但仪簮槖之班牙纛不足为公荣要当勉旂常之绩某虽无学术知有忠贤顷捧辟书輙干賔谒不縁介绍䝉称人品之髙寻困忧恫又为地主之累今者寻磨驴之步爰兹修贺燕之恭登楼而忆仲宣岂但感凋零之迹下堂而执鬷蔑或许倾结约之心贺工部朱侍郎戴象麓擢大司农登少常伯考亭垂世人知斯道之尊起部抡材天眷先儒之后善类有喜佥言均懽恭惟某官禀三阳之纯受六学之正鲁庭闻礼皆桑麻谷粟之言庐阜分符承礼乐诗书之泽物格理至言𫝊天通逢圣代之表章首诸家而擢用两攽侯度洊领使华以曩时农扈之周旋兆今日共工之副介亦有伊水之裔葵轩之孙丽泽芝兰象山柯叶皆被钧天之宠数独推禁路之论思仰惟累朝雅重先正虽不试太平之事业已首陈大学之条章施之父子君臣森然本末先后播千万代有十余书遭际重明阐家藏而告后权舆大任扶国是以兴邦某无所取材蹔焉陟阃不唯乡党之故賸喜丝纶之攽时方务殷警切外治责难之恭陈善之敬亮宻勿于冕旒临事而惧好谋而成愿恪恭于师旅贺曽侍郎戴象麓荣拜制纶真除从槖紫薇兼直焕号令于风雷白鹤分聨増润辉于星海得贤为庆稽古有荣切以铨曹为天下之权衡卿贰尤朝中之纲辖矧东储亲宻古号三公同班而西掖清华时谓一佛出世能兼是职亦几何人某官山斗英标圭璋粹望非但文学人物当今之第一抑将勲猷事业为世之少双自发沖天惊人之声名已着谋王断国之方畧记言螭陛谕徳虎闱随所践为之焜燿宜益隆于殊眷亟鼎拜于峻除斗中之贵为文昌已亚尚书之座魁下之星曰台宿伫班宰相之聫某久沐眷知越深忻喜恨縻下邑阻拜后尘依芘鹊枝末路效恋轩之马驰缄燕厦后时惭失旦之鸡代贺魏侍郎方秋崖伏审涣书賛进贰宪曹民自得于湖山久奏吴门之最帝慨思于人物趣归汉殿之班岂得详刑斯皇殊綍某不胜燕贺敢后鱼𫝊致治几成康坐想措刑之盛使君为尧舜谅懐济世之忠无斁颂言切惟监在代贺赵侍郎方秋崖伏审光奉紫泥之诏入践白云之司天地之徳曰生庶几刑措祖宗以仁相授谨简郎潜乃睠麟宗咨平犴狱恭惟玉瓒黄流之酿郁氷壶朱絃之劲清繇浙以西有羡间平之经术维斗之北于皇齐鲁之福星正兹大厦之贺成遄以小秋而召去民曰夺吾父矣帝其得贤臣焉独提丹笔之春已传吕命径荷紫囊之槖聿矢臯谟某蚤所倾心喜而舞手赠以芍药敢不书子张之绅报之琼瑶久欲聴郑崇之履轻芹尘渎别楮昈陈贺陈尚书除吏部仍兼内翰李梅亭峻长六卿増崇八座惟王有成绩纪于日月之常命汝作纳言引此星辰之履仍専鳌禁増重鸡翘某官学哜道真器函天粹絶识洗空于凡马全才立解于千牛积江汉经营之劳有河山带砺之烈允文允武立徳立功还颇牧于禁中悍卒回心于读诏讲唐虞于氊上顽民聴命于舞干兹膺典选之升始是奋庸之渐文昌垂象实为上将上相之躔武帐前龟行有为保为师之命暂烦长文制九品之任行见曲逆遂万物之宜某未解漕氷正驰驿务闻尚书之践台斗或垂念于孤槎聴散人之拜江湖早归身于三径贺侍左赵郎中黄竹坡出綍枫宸褰裳兰省恩章狎至旁聨列宿之光风采聿新进典三铨之重本支擢秀舆颂交欢惟一时属籍之英负四代礼乐之器植立见于议论风流播于简编早膺清切之除见谓通明之器琱戈钖盾聊分畿节之荣簟茀错衡爰促介圭之觐亟纡宸眷分典铨曹少仪粉省之班正即甘泉之从倚观贤业髙揜前闻某託芘云初修词敢后读元和三十七之疏猥玷同升賛虞庭一二日之机第覩掀举容趋賔榻以既贺悰贺钱郎中洪平斋恭审疏恩清禁陟序粉闱衣绣春归留甘棠之蔽芾给绫夜直对嘉木之婆娑吏道以惩士论惟允恭惟某官学闗百圣名塞两间长江大河之行地中无若笔头之润金城汤池之在天下尽归胷次之竒每恨蜀诸葛之不复生而谓楚三闾之为可吊逰观所至感慨良多方闻华节之平反又趣介圭之入觐龙颜喜动鸡舌香浮首惩武功爵级之过多坐使司马材官之各当拜赤管隃麋之赐未足为荣草紫泥玉玺之封即应有命某旧聨朝袂今堕吏尘风飘水浮梦舞江头之逆旅天髙星逺心降省眼之英游代贺马郎中方秋崖伏审进班郎省敷训藩房以六经淑天揖之亲以九式均地官之赋初𫝊除目允穆师言恭惟五常白眉一时巨擘言议如周而有草茅之气功名如援而无薏苡之疑乃珥笔于华轩乃为模于朱邸简知之渥宠数斯皇弥纶岂久于郎潜献纳遄跻于禁从某同僚厚甚闻命跃如敢忘芹美之羞庸致厦成之贺贺冯架阁黄云溪疏恩九陛列属六官宦路收声早结玉宸之眷朝行接武暂司金匮之藏伫嗣拜于芝纶即峻跻于兰省某钦聆成命倍激驩悰亟擘柔牋姑驰诚于记室继修漫刺庸展庆于賔闳诵咏之私敷陈罔既代贺吴架阁杨诚斋起自珍祠入司故府人登龙断孰知静退之风公不蝇营宜有登崇之命恭惟某官器资庄裕徳履淑均读数万言信一第之直溷子阅三十载犹屡荐而不入官兹回香火之功名来主文书之几阁假途数月发轫九衢某有幸协恭先勤遣记匪我言耄实惭堂下之斵轮及尔同寮知免䄂间之缩手代回黄架阁李梅亭涣奉新纶晋司故府俎豆军旅之事允借通材文学礼义之官亶为妙选恭惟某官蟠书拄腹取第摘髭祭灶一同有珞珞琭琭之气随轺万里无乖乖剌剌之情流声实于朝廷主文书于几阁更培风力㑹决云衢某何与推贤过勤委翰投我木李莫输论报之情期君蟠桃姑写愿忠之意代回薛架阁刘后村涣奉新纶晋司故籍文书盈于几爱莫助之牒诉装其懐今知免矣恭惟某官河东鸑鷟冀北麒麟自中隽于文闱即舒翘于侯泮鸱枭未集豺虎已多车辚辚马萧萧君谁与守印累累绶若若吾不徒行宜哉荐扬有此除宠伫宪章之明习即台阁之飞腾某甚愧滥巾猥勤衔䄂居州在宋真足为王所之贤夫子却齐愿更观儒者之效翰苑新书续集卷六翰苑新书续集卷七钦定四库全书翰苑新书续集卷七经筵类贺蔡侍郎陞侍读洪平斋畴绩典铨升班进读视玉堂之草逺追三盘五诰之遗説金华之书尽洗诸子百家之陋天将大任道不虚行恭惟某官学包九流声满六合气刚大则当今之孟子文雅健则后代之子长功名聴其自来荣贵付之素定不肯疾趋于半武惟知傲睨于羣飞数年逺龙尾之阶一日上鳌头之禁春翻红药夜对金莲方王言独鼓于风雷而人物更精于氷鑑欲重北扉之直仍陪西学之游尧舜汲汲仲尼皇皇所贵为王者之事虞夏浑浑商书灏灏直期续圣人之𫝊于从容暇豫之时有谘访讨论之益凝旒罙简重席逾多若昔邢昺在咸平之间与吾坡仙处元祐之始皆华盖有翰林之逼而细氊惟广厦之居不图今焉复见作者地禁度花砖之日天低垂画衮之云亶为六籍之光庸振诸儒之气宠唐臣于三侍咸知稽古之荣取汉相于一言伫究经邦之业某系心玉峙决眦氷衔虽怜㸃铁之难成不觉弹冠而自喜结栁而送穷鬼又惊嵗律之推移折梅而寄故人正待春风之披拂贺两谏官兼侍读洪平斋恭审恩涣纶闱道尊经幄有谋告后独髙骑省之风以媺诏王益重虎门之望百家退聴六籍増光恭惟某官两都纯儒三代遗直立言垂世周情孔思之源流引义正君伊训説命之表里春映玉墀之度夜严金钥之聴念治世或有厝火积薪之忧而忠臣可无纳约自牖之术进补缉熈之学欲留光大之勲不特奏三千牍以为多方且夺五十席而未已虞夏浑浑商书灏灏坐而论之尧舜汲汲仲尼皇皇盛蔑加矣从而补衮于以迓衡某愒日是虞闻风亦起细旃之上徒闻讲师三昧之功函席之间莫奉孺子一编之教贺章中丞兼侍读杨诚斋出綍枫宸専席栢寺御史五院风宪独倚以提纲太㣲四星景纬亦为之动色一台肃若羣聴耸然某官文章两京学术六艺藴蓄至富如泰山乔岳之所藏议论不穷真长江大河之无极自宦途之鸿渐旋朝路之鹏骞学省枢庭之徜徉册府宪台之容与衆徯九迁而未快自乞一麾而遽行王尊之乍佞乍贤何有于我子文之无喜无愠一聴之天公论以久而自明徳望因退而愈重再趋天阙荣陟月聨黄麻似经争𫝊内外制之温润清鉴如镜莫欺左右铨之精明兹钖龙光首居豸列慨念解瑟更张之始尚懐置器安危之忧虽诸老登朝咸喜盈廷之鸾凤然羣枉侧目正须抟物之鹰鹯要须䕶君子而排小人自足尊中国而折外裔载观近辙例为二三执政之阶即正宰衡光辅五百兴王之运某误恩分节失喜速邮故武追随梦不到鸳行之末私悰踊跃书聊宣燕贺之诚贺礼部黄尚书兼侍读陈篔牕简自大君升之常伯仪曹清切出先鸿硕之讨论经幄森严入预燕闲之启沃荧煌叠组鼓舞垂绅某窃以夷䕫不生礼乐之事几废禇马间出讲论之名始尊作新四海之人文缉熈九重之圣学是为妙选岂属凡才俶观大老之攀龙已卜中兴之有象恭惟蓍龟先见松栢后凋轇轕懿文钟三光五岳之气本原正学麾诸子百家之流自其衮衮以登台谓可骎骎而托国能于衆醉保此独醒杖藜归去之田园咳唾倘来之冠冕曲髙寡和道大难容迨明圣而改弦引耆英而入彀甫陪献纳又屈藩宣虽共知试外之材终不若居中之耀惟公用国如珠在渊不矜其迹而有无限之辉不显其庸而有弗知之润公所树立世之表仪伫培大用之规模以究晚成之勋业某问影林杪举头云间不知鹊喜之何频尽説鸿飞之方健三已三仕岂足为公意之重轻一嵗一圻盖亦系斯文之通塞趋向虽晚依祷惟深贺钟侍郎除左侍郎兼中书及侍讲李梅亭大君涣号小宰升贤三铨审官尤重左曹之衡尺一佛出世仍兼右掖之丝纶碧落弥髙紫微増焕恭惟某官目营四海胷着千年闗百圣于寸心不夷不恵而愿孔子之学扫千军于独笔非韩非孟而成欧阳之文云雷十载之经纶江汉六年之方泳怒鹏既击凡马皆空蜕骨地仙直上蓬莱瀛洲之岛彯缨天策徧仪承明金马之庭尧醲舜醺最宜为诰班香宋艳安敢比材非道不陈于前在庭无出其右日献月纳亦有嘉谋年除嵗迁士无异论四辅既备命史佚以记言五礼有庸咨伯夷而降典露门重席星户鸣珂缉熈有赖于仔肩左右宜咨于汝翼掌六典之贰更追裴马之踪遂万物之宜即接䕫龙之武某夙蒙推挽竟自颠隮今堕孤云落照之边谁复髙山流水之赏江梅尚难于寄驿海棕讵易以移栽然蓬户雪边十暑碎杜陵之葛在玉堂天上一寒望范叔之袍代贺李侍郎除在京宫观兼侍读王格斋伏审光奉纶言归侍经幄久矣去国其何以慰苍生之心幡然赐环稍足以生善类之气盖公论乃今而后定殆揆路继此而延登侧闻除书几至曲踊恭惟某官统𫝊洙泗秀出岷峨圣人不生岂在乎弟子之列大雅既熄当求之古人之中尽繙金匮之藏有光玉振之响气直养而无害材何施而不宜顷由简知入跻禁近有能典朕三礼是资寅直之诚尔尚弼予一人绰有论思之益曲髙难和道大不容纳履星辰之间把麾江湖之外显曹僻郡未尝干喜愠之懐缃帙缥囊初不废校雠之课渊乎于道而益进淡然与世以相忘其如治状之上闻不容造物之我舍钖以芝检归诸笋班奉琳宫之縁宛在上清虚皇之侧劝迩英之讲迪以合宫衢室之初行将登庸大慰佥属某为品甚下辱知独深堕在尘埃米盐之中限以云泥闗山之隔伏读賛命喜倍等伦邮置相望喜连意舒辞之易达戍瓜伊迩将考徳论业之有期颂咏滋深科条莫究史馆类贺李大着洪平斋策勋东观正位承明惟此官乃侍从之阶故今代以选抡为重昔人之进者固多矣蜀士之资者可攷焉淳夫在元祐之时庄叔当绍兴之末皆厯大着作之任遂为修记注之官以公之才何彼之愧承天未老固无乳媪之讥孙绰可称允谓文人之冠矧惟鉅美方萃髙门父子并兼史官古今无此荣遇盖谈迁未始聨事而彪固亦非同时崔骃三世相承止于𫝊业应奉五叶不絶姑曰承家岂若无异论于三𫝊之中施隔屏于一堂之上行并仪于禁路实増焕于周行某冒直玉堂尝勤藻翰以为行庆超迁之命是故少稽酬荅之言今虽愧于后时窃自欣于先见即期展谒聊复纾诚宫教类贺聂宫教李梅亭畴庸军计分教宫藩王事我独贤劳恬然终嵗仁人谊不谋利展也自今除目一𫝊满口交庆恭惟某官蓄学有裕掞材不赀人见其五兵之精神孰窥其一劒之肝胆长沙射鸭袖不足以回旋郴岭割鸡气益髙而磅礴甫通班笋又宰盘根取美最以来朝纷交章之至阙诸公之登台省盍息吾黔此士之落江湖真令人瘿为州别驾去国期年皇帝曰嘻谁会廪人之出丞相言是莫如国士之追方当楮币新旧之交承颇觉中外人情之讧阻公能调益民得懋迁茂丕绩于帝庭进嘉谋于王府㑹计当而已昔専出纳之司诵説云乎哉今乃范模之职于皇列邸肇建明师髙帝子孙固有殊人之龙种梁王賔客岂徒受简于兎园必明礼义亷耻之原使知君臣父子之实庶淮南知惮汲黯而东海亦敬王尊此外功名时来则为之耳向来学问公乌得无情哉某辱知颇深闻报失喜行行骢马孰不知尺五之去天戢戢鱼头讵敢乞斗升而活我翰苑新书续集卷七翰苑新书续集卷八钦定四库全书翰苑新书续集卷八宰属类贺程右司方秋崖伏审三节星驰九闗天近每慨吾乡之气数谁在帝傍有如我公之声光亦劳使𫝊久当召矣无以归兮谅自兹不出于都城将尽还大好之山水若文昌若内翰不曰同姓为近乎有丞相有枢臣则固易地皆然耳窃幸明公之衮衮顿曰吾郡之寥寥某未免乡人欣闻邸报君命召不竢驾敢问行期帝赉弼用作霖遄观制可代贺王右司方壶山伏审丕承帝简宻賛宰衡子大夫入觐王庭巍冠儒科之一左右司学为丞相进聨台宿之三式负重名兹惟妙选窃仰省曹之丛委适遭时事之艰难边檄縦横而有桀骜之裔夷京辇尊严而有荡焚之孽火庙堂相语宗社为懐是动经济之忧允赖弥纶之畧天将平治时乃畴咨恭惟文续古余学到圣处以贤良三䇿而为举首人快覩先起徒步数年而取封侯上见嗟晚聿班台佐岂久郎潜歴观政路之聨每补侍臣之缺思皇宠渥遄即禁涂某闻誉处之甚都读除书而相贺天下自此宁矣知省闼之有人主上注意倚之想巖廊之无日其为欣颂莫既藴悰代贺傅右司方秋崖伏审涣发宸纶晋登台辖左右司学为丞相圣训有之天下事皆在都曹职任隆矣惟此名家之彦足为有国之华恭惟忠义相𫝊诗书自许思昔乃祖膝不屈于穹庐至今裔夷胆尚寒于旄节此殆唐第一人之李揆岂惟汉十九年之子卿天实鍳之代有闻者顾此艰难之会孰釐丛委之司乃睠誉髦佐吾元老宻勿巖廊之邃相业在兹清华禁槖之严师言具瞻某猥分边阃遥企朝班遄览阳晖幸际孤鳯凰之瑞愿受隂赐敢忘双鲤鱼之书代贺韩检正方秋崖伏审涣发纶函晋陪政路与大臣上下其议论相业在焉惟吾儒明习于典章国是定矣永言雅望简在清衷恭惟忠义相𫝊风流是似惟先生佐中兴之运有大勲劳繄皇穹嘉贯日之精生贤辅佐言语妙于天下智畧凑于上前属时多艰光賛元老断国论而谋王体惟克弥纶腾茂实而蜚英声遄观经济行践禁途之邃睠言宠渥之新某切仰令猷忻闻成命圣贤相逢张治具不在兹乎日月献纳为侍臣无出右者敬修庆牍式竢賛书枢属类贺胡检详洪平斋恭审疏宠词垣参华宥府枢机周宻务讲帝王之逺图精神折冲与闻军国之大政懽若相庆同然一辞恭惟某官玉尺端方金茎明爽文章余事六一居士之典刑忠义大闲澹庵先生之气象曽百年几见之犹少虽一日九迁而未多步武几廷编摩时政事殆如于烛照谋何啻于渊深引而进之帷幄之中坐而筹之樽俎之上扼奸有术制变无形相君恨推毂之何迟天子欲虚襟而尽聴试胷中之武库况有丹心冠头上之进贤雅宜緑鬓某久沉白水幸附青云话台上之情未入春风之双燕弔沙头之影尚怜夜月之孤鸿代贺黄检详方秋崖伏审宻勿庙谟讨论基命赤白囊之旁午渴闻帷幄之筹东西府之同寅増重岩廊之势一贤进矣四达翕如恭惟正大而裕和髙明而肃括文能附衆武能威敌无竞维人退思补过进思尽忠不遐有佐帝曰边方之未靖卿其枢极之是陪庶以賛万几之㣲且将制千里之难盖真儒用而天下无敌何忧灌莽之羣今有徳进而朝廷益尊遄接䕫龙之武某逖闻出綍喜欲振缨足食足兵皆愿受其隂赐且耕且战惟肃禀于成谟代胡尚书回赵编修李梅亭二日栗烈寒但感于寘氷五云郁纷文乃工于翻水物将其意愧在于肝恭惟某官有伟宗英入陪庙筭驾轻就熟问津槐棘之荣嘘枯吹生假宠桑蓬之贱粲然骈俪幸此衰迟郭令二十四考之书此言何为至我鲁侯万有千嵗之颂所有更以赠君翰苑新书续集卷八翰苑新书续集卷九钦定四库全书翰苑新书续集卷九寺监类贺吕宗卿方秋崖恭审擢从乌府董正麟宗上帝鉴观四方独系隆于我宋文王本支百世思笃叙于吾儒乃咨蹇蹇之王臣纠合振振之公姓是皆法从有伟名卿非熊非罴非虎非貙公望久矣如圭如璧如金如钖人快覩之式颙诏草之频増我社枌之重某喜于贺厦出则无车犹未免乡人岂惟可太息者六耻独为君子所赖有达尊之三敢不弹冠伫兹聴履贺王祕监除宗卿洪平斋恭审东观策勲西垣振武金枝光里寖髙九棘之班红药香中独妙五花之判朝廷盛选儒者至荣恭惟某官学根六经文起八代富贵傥来之物于我浮云神明对越之心有如皦日万事水流而不竞孤标山立以难移天不虚生世宁多见方领羣仙于天上忽出一佛于人间对薇阁之黄昏挹银河之清泚言足以动武夫感泣之志行足以率公子信厚之风一举轩昻诸公辟易度玉墀而升金掌人谓囘翔首龙榜而到凤池上方乡用亟跻近辅丕建太平某辱轸心期忻传手笔惊人好句曽闻御柳之飞花满地清隂尚想掖梧之依䕃贺岳总领除大卿李梅亭四牡奏最九扈升班王人不微夙序诸侯之上臣卿虽少有光八使之间边面欢然帝心简在某官天材敏劭地望穹华满腹精神解千牛之肯綮撑肠文字空万马之踌躇岂惟建武功臣之家亦习开元供奉之曲久将饷指仍领价藩盍归乎来遂登龙尾见知则悦聊进豹袪卿不同乎暂掌九功之贰侯谁在矣亟庸一札之招某共饮玻璃未觌珪玠视诸故府龙猪窃幸于同宫于彼新田燕雀敢稽于贺厦贺赵左司兼农卿杨诚斋宰延旌掾农扈为卿隣笔槖之髙华属车待选相钧陶之亭育左辖懋功増鼎味之燮调益稼畴之丰美丝言骏发绵㝢懽腾恭惟某官以笃行遗风守元臣懿范肃雍义聚蔼然礼乐诗书博厚才全恢若器能政理有渊涵之大受无表襮之自矜审订仪文勾稽委积叠正雉官之规矩两参麟谱之图书宻勿本兵从容柱史以至位穑臣之长莫非陪庙造之功既圆西行之机仍婉东曺之画洪惟黄阁自是青氊常时耳目见闻无非国体今日谋谟左右小试家传万务正则天地四时得其平一言仁则华夏羣生被其泽此时参决前日讲论明习古今之典章深涵宰相之器度善类惜庆元之去国谮者斐兮老黎喜忠定之有人幸哉如此伫从九列平贰六官才聴履以上星复济舟而作雨某渺然葑菲玷此节符曽无边琐之劳猥冒匠丞之渥一来古戍四閲春晖岂利涉能于大川由里言重于镇鼎深虞玩愒益谨驰驱山纳薮藏窃有包荒之赖雨凌风震当无翛尾之吟甫控贺言辄伸私悃贺黄帅除大理少卿李梅亭晋卿丛棘升帅前茅乗八月之槎既瞻相于斗柄囘二星之部仍典领于参旗四履欢然重临幸甚恭惟某官负材明允蓄德硕肤奫沄澄深得龙津炳灵之秀扶舆郁积继龟山正学之传久留金马之坊妙斡木牛之运中兼阃制外憺戎昭逺略折冲南人不复反矣从臣虚位东征以公归兮然河内竞借于寇恂宜闗中复留于萧相峻升金掌併总玉钤公去公来信有闗于轻重时行时止俱不失其光明共羡班景倩登仙之除咸有乐正子为卿之喜伫尽䕶于诸将遂进长于六官某凄其一寒去此十暑未问五马二毛之无用最觉孤鸿独影之可怜矧熬波之素封今扫地而赤立水旱重蓼虫之苦风景増莼鲙之悲所幸颍川黄霸之复来或察夜郎李白之可念老牛䑛犊谁敢论瓜葛之连孤凤求凰或亦备苹蘩之荐代贺黄少卿方秋崖伏审升华䆳阁临镇雄藩无愧六一翁方过闾而式干木乃闻二三子至守阙而留阳城是何伟哉有余荣矣独念某聿亲讲部遽逺师资老耼出函谷闗怅莫瞻于紫气马融上广成颂徒结恋于绛帷无斁倾驰庶几在鉴贺曹常卿方秋崖某伏读赞书谂跻宗伯文章宿老宁久法冠礼乐清卿有华儒几盖所谓景星凤凰之瑞夫岂乐秋天鵰鹗之威乃咨秩宗新我颂典当使文物声明之盛无慙太平经制之书上意则然吾道幸甚某出无僮马作隔颅犀招诸生齐鲁之间则俎豆闻之矣致吾君尧舜之上岂玉帛云乎哉嗣有纶音奚为绵蕝代贺袁太监方秋崖恭审涣发纶函晋陞缮监帝曰兹维师匠入䌷金匮之书时则有若儒宗无负玉墀之对夫以海内寡二之学蚤收天下第一之科十年而到凤池窃以为晚五工之居雉正其谓斯何独喜端人之登可为清朝而贺恭惟绪守洁斋之训亲得慈湖之传吾之心即周孔之心曽何求于纸上所谓道非尧舜之道不以陈于王前方其发诸词章初无意于科目九万里而风在下奚计脩程三千字而日未斜特其余事出用于世欲行所言苐观使指之详明夫岂儒效之迂濶乗轺而讲荒政溺由己溺饥由已饥驻车而谈圣经仁者谓仁知者谓知洪惟箕翼之魁宿端是青齐之福星盖其所懐之春或者不言而化人皆惮汲黯此声在江之东上不见贾生有诏自天而下若曰咸五登三欲帝万世卿其袭六为七作宋一经不然营缮之劳曷尽弥纶之藴某不量其戆敢诵所闻窃惟古之共工皆有闗于世变如制度之先朴将风俗之再淳作大匠箴而献诸朝尚何容喙读梓人传而知为相所愿留情贺范秘监朱湛卢奉上温诏贰中祕书蓬莱道山自是神仙之宅金匮石室肆发天地之藏仍陪经幄之游益信儒绅之贵有光吾道久惬佥言某官制行粹精秉心谅直崇论宏议率不诡于圣人殚见洽闻皆习传于前辈廼于风日不到之处更閲平生未读之书頥其髙明培所植立弼就缉熈之学对扬启沃之休在昔伊川常以尊严师道自重其侍哲庙惟以涵养气质为先方今圣君尽选贤德既出御于早朝之退且独亲于晚讲之专人百已千莫先郛于衆説甲可乙否间潜鼓于迩言战和杂进于王韩朋比渐分于牛李国势若此大非寻常无事之时君子居之必有正大格非之实可使端平之美不还元祐之醇某柏恱真情兰同切喜弱水不到苐遥望于得天小山久留知漫劳于招隠贺赵祕书洪平斋恭审妙简上心晋跻中秘典勾龙之嗣既开茅土之尊对太乙之光爰上木天之峻诸儒相诧公族増强恭惟某官神采珠星丰姿玉雪辑羣书而奏七畧文恢恢而有余献雅乐而对三雍论洒洒而不倦蔚为朝望期大家传昔焉天知姬旦之为忠今则人喜臧孙之有后通郊丘之典礼占社稷之灵长身到西崑手摩东壁在汉则数典校之刘向至唐亦推寓直之李邕时乃见之道将行矣聊问津于藏室即布武于甘泉某交讯虽勤望尘犹阻少府水衡之积官事徒痴蓬莱方丈之游仙风可想贺叶祕书方秋崖窃谂宣室兴思道山入直独提麟笔兼史氏之三长寖近鳌扉异𤣥都之再至每叹南省第一人之选胡为东藩半刺史之淹盍归乎来公论则尔恨见之晚上意可知兹特起于借涂㑹立登于要路某辱居榜下每在谈间石渠天禄之得人为斯文喜巖暝林霏之留我有老圃存敢窃问于行期容重陈于别悃代贺髙祕书方秋崖伏审纶綍起家旌旄载道帝读蓬莱集叹其久去于紫薇天开㑹稽图何至独私于緑野妙有春风之句雅宜烟雨之楼恭惟学该玉府之森藏笔卷银河而倒泻舒翘扬英轇轕宇宙二十八宿之罗胸疏条缉纬贯穿古今千数百年之在目上帝自留而论譔太乙下观其校讐袭六为七作一经无纸上已陈之语自甲至丁凢四库皆腹中有本之书方片云游物外之心俄半夜动席前之问径乗剡雪坐啸栝山此所谓行秘书耶昔公安在如欲用真学士者舍我其谁某髪种种以惊秋意寥寥其厄闰虽乏葢公清浄之助当驱儿童立马以迎郊如闻王褒中和之章喜与父老买牛而耕墅贺王校书杨诚斋西垣出命东观升华太学博士之闗久劳领袖道家羣玉之府式借校讐纶綍竦传簪缨胥庆某官星芒色正雪调声希纵横三千字而日未斜早已魁于多士扶揺九万里而风在下奚独后于诸公退然垂绅之中肯发积薪之叹迨䌷书之虚席翕舆议之归公肆蠲给札之科峻擢登瀛之列载惟册府夙号清流日给大官地居广内无钱谷米盐之靡宻絶簿书期㑹之烦劳他人得之诩作仕途之速化大贤处此谅明职守之当然稽流畧之浩繁殚向雄之博洽㑹闻盛举爰踵前脩青藜下临当有来于太乙黄扉身得定无待于十年某钦聆置邮几欲折屐蓬莱弱水虽可望而不可亲草茅书生敢以规而不以颂贺胡校书周平园擢秀西州分光东壁英髦在列馆阁増辉窃观汉朝初显蜀士盖山川钟英杰之气故郡国产俊明之材惜文华之有余而道义之或缺王褒待诏止第颂于离宫何武习歌空罢归于宣室谕意僰中者文斥边之过校书天禄者贻投阁之羞既何补于国家亦见轻于乡里慨前规之无取嘉盛世之有人恭惟某官质厚而气清学醇而文丽箫应雅铿尔咸韶之音圭璋璧琮温其郊庙之器比逺祈于驲召苦小试于闳才因古三流喻今一体极论忧勤之要兼明利害之原谓守相皆得其人则兵民两获其利愿天子以清闲之燕俾羣臣言成败之机岂徒宁辑于坤维自可规恢于宇县奏篇甫上茂渥遄颁聊假道于校讐即问津于华要某幸叨发策喜际登瀛辱坠贶于长篇实铭藏于厚意属縁移疾致缓驰笺尚惟髙明有以原恕贺安太使男除将作监丞王格斋伏审东阁新除监丞光奉宸恩擢承戎监采衣赞画夙肩带砺之盟紫涣疏荣入簉鹓鸿之列葢否运值将终之㑹方朝廷为必胜之谋凢而脩车马偹器械之防畀诸扶日月整干坤之胄恭惟某官道闗百圣忠贯三辰方介胄易我衣裳孰殱逆党幸芝兰生我庭砌同决大谋迄茂建于国功遂挽囘于人极虽荣跻于京秩殊未满于舆评逮乗半刺之车蔚为千里之福既已无施而不可岂应待次而后升此岳牧所以极口而荐扬谈士所以扼腕而叹息公论累年而后白除书一旦而乃来西平有子我有臣姑陞华于武监周公拜前鲁拜后行俱干于正机某託在所临忻闻是举焉依庇廕久哦少陵广厦之篇愿假须臾更赋郑武缁衣之什抃蹈云极宣陈莫殚贺韩寺丞方秋崖伏审出纶中禁提舶外䑓闻庙堂选士大夫之亷惟君侯可念郡国夺慈父母之爱如吾民何故其依恋者私情所以庆快者公道独喜紫阳之大振必为黄而小留某三径已荒二天犹在想乡人卧辙共思烟簔雨笠之春然举世贪泉敢为浪舶风舧之贺代贺刘寺丞刘后村伏审夙戒麾符俨临㦸卫呈琅玕呌阊阖正聨星宿之班羞崑崙薄蓬莱自求山水之郡此名此德甚盛甚休恭惟玉簨黄钟之函和瑶瑟朱弦之挺直虽不为表襮于议论之际要自有公是非顾未尝标置于名氏之间此所谓真道学早策勲于翰墨乃课最于簿书州县之职徒劳人洊出郎官之宰贤能之举不待次尚参计相之宾凢晋权万货之经与钧㑹百工之给皆未究其所藴何厥闻之甚都龙左角为天田肆升华于九扈骖右騑者刺史讫自託于一麾上若曰古君子之儒时则入汉循吏之传以去帝城不逺耳冀润九里而及京师然岂君相之意哉乃先一州而后天下闻有迅召愿无疾驱某自守其迂见谓之拙思昔中牟之化今已在七不堪之中正复阳城之生亦付之六太息而已过不自料勇为此来一用其策之平平两书其考之下下有人民有社稷久矣厚颜为保障为茧丝凛乎掣肘公既至止吾知免夫披云雾而观青天敢忘贺厦为草木而到君地或可逢春代贺余寺丞方秋崖伏审捷音西上除目东来雪夜驰至蔡城不专美于李愬风声走入淝水今复见于谢安否则孤城其殆哉吾有此客亦重矣盖自敌已近边而凌中夏所谓嫠不恤纬而忧宗周孰撄其锋徒得卖降之健将愈肆其毒久轻效死之无人既残浮光而逞焉若曰安丰特易耳气吞坚壁夜合重围不量氊裘鋭入之谋直有靴尖蹴破之意惧亡无日却敌者谁自非某官以国之荩臣为今之儒帅共话对床之风雨屡吐壮懐誓清并塞之烟尘辄张怒髪则何以脱生灵于噤口挫强敌之雄心上嘉乃勲休有成命某作为凯乐颙徯班师宁失智髙虽头颅之可辨尽逊郄克何肝胆之相知式对丝纶勉旃竹帛贺刘正字周平园光膺宸检进列英躔除音甫颁士类胥悦窃以词章既敏初何待于考观气业已成尚奚资于涵养然圣世重典常之守抑仕途荣馆阁之登故先小试于禁林然后横翔于册府恭惟某官誉髙全蜀文中甲科有用之才所居可纪无穷之闻随日以升昨万里以赐环指三雍而振翼朝推俊乂人叹博闻始颿弱水之风即扈甘泉之驾况审官进秩已渐于亨衢而庆赉及亲又符于孝治荐绅改观家国同休某猥预荣观过勤逊谢给相如之札欲为力以何施美崔氏之庄在贪功而岂敢代贺陈常博方秋崖伏审擢从学省峻立颂台八索九丘之书既重讲席五礼六乐之教其佐秩宗均为极儒者之荣所谓妙天下之选某属闻诲范欣覩除纶夙夜寅清尚借藩房之重日月献纳有开禁槖之华于穆绪言庶几纡监学官类贺杨国録林克斋昼承三接晨诲诸生帝问严安恨见之晚士仰李渤快覩之先斯文有光吾党増气钦惟昭代截若彛章至于拔擢茂异之伦则必度越寻常之外然而由选曹而登文石此事罕传拔外官而议璧流近今间见天其或者道将行欤朝暮取一人焉而羣遂空东北归二老者而子焉徃亶惟盛事卓掩前闻某官负三十年之文声振一二邦之教铎数虞庠之人物畴若老成尽汉廷之公卿皆出荐口建白果登于华贯明扬立至于要津某逖奉除音喜逾常等陪细雨檐花之酌岂能忘情记琐牕红药之词今近乎䜟代囘李国录李梅亭知贤不早聊剡需章委质相先足鸣谦德不知所报藏弆为荣恭惟某官殖学精深摛文鉅丽早飞英于学省即中隽于儒科固知几阁之文书难屈朝廷之翰墨为数旬客已光文学掌故之聨无几何时果见国子先生之入比者公车之牍岂其私室之恩过辱临存更勤巽谢某无能报国惟有荐贤凭丰隆愬飞亷虽寄声之已晚登阆风歴阊阖犹刮目以相期囘李国正方秋崖简知帝扆纠正贤闗日有五色而胪句传盖几年于此矣珍潜九渊而骊珠在乃一日而收之聿来结绶之期更觉出纶之晚恭惟某官楚东杰特斗北雄魁手抉云汉而分天章士皆辟易腹披琅玕而呌阊阖帝亦惊嗟故虽居季孟之间要不在王卢之后所谓荣进之素定夫何流落之数竒窃意凤池不十年而身到乃今乌幕凢几过而羣空惟其恬然自乐而无决起蓬藋之心是以或者相知而有扶揺沧溟之势遹观前席峻极除书某起从田间序进馆下曩以笔墨为祟久遭丞相之嗔今亦诗书不灵颇贻弟子之笑每思洁己何幸同寅似是故人恍记车中之半面不几失子曽闻堂下之一言愿疾尔驱慰兹久间代囘曽国正杨诚斋晋司乐正益重儒官盈几阁之文书久勤作主申庠序之孝弟兹遂得师恭惟某官赋敌凌云文成翻水排空直上合盛之白玉之堂取势斜飞亦宜在青藜之馆兹以文学之掌故入为国子之先生竚德成而教尊必言扬而事举某过勤投璧愧乏报琼化民成俗由学乎仪图莫助传道授业解惑也窃幸自强院辖类代囘龚告院李梅亭畴庸外辖服采中朝乃积乃仓乃粮久勤囘谒如丝如纶如綍盍赖主张恭惟某官学本家传美由世济京邑翼翼恬于风月之分江汉浮浮裕此丘山之积进掌四司之告出专一札之文谅不俟驾而行必有勿药之喜某凄其肮脏久此蹒跚已腾二宜去之章足以行矣犹及再相别而去顾不幸哉代囘万俟检院李梅亭涣奉明纶晋司理匦导人使谏圣上实千载之逢命汝纳言堂下无万里之隔恭惟某官世济其美德浮于言练详台合之仪服袭庙堂之学积劳于外益闳其中果腾列剡之章入掌四方之牍告嘉谟于后应无不得其言下膏泽于民亦有无穷之闻某未遑燕贺先辱鱼笺驱飞亷而寄声恍已迷于昨梦排阊阖而披腹犹有望于朝阳代囘史文思李梅亭率其属以僝功慙于尸位简乃僚而剡奏幸甚得贤公义宜然私谢何也恭惟某官早收名第晚步选阶鹡鸰在原固不私诏王之爵禄鸿㕍于野宁当废治世之羽仪兹聮事之偶同难见善而不举惟是四六之惠则贻方寸之慙某非曰纳交聊复借重子若无言几失子幸暮取之拔尤君家所有更赠君无嵗寒而易叶代囘赵文思李梅亭率属共工已愧荐贤之不武陈篇奏记更勤博我之以文恭惟某官天𣲖甚清人门具庆辕驹奏步自是千里之竒方鸠僝功未脱七阶之选察其实歴当以名闻某不胜匹雏滥长五雉同官为僚之义固已尽心为善最乐之功更期勉力翰苑新书续集卷九翰苑新书续集卷十钦定四库全书翰苑新书续集卷十督相类贺史督相方秋崖伏审参持国柄董䕶戎昭江左有夷吾而复何忧正资妙畧中国相司马而毋生事坐折遐冲天启圣心睠维王佐恭惟济时以治安之策致主以太平之书南郑相北郑相而谱世家岂特衣冠之盛大冯君小冯君而难兄弟并闗社稷之休荐绅窃仰其经纶旒冕渴闻其论议夜下庚牌之召席前丙枕之安庙谟独断于一言国势重増于九鼎予惟克迈乃训己罄嘉猷天将降任是人遂陪政路肆飏大册兼综全师盖宰相外抚四夷允赖精神之运惟天子明见万里迄成道德之威遄徯公归丕承帝赉某猥縻梱寄莫簉庭班瞻彼熊旂徒有执干戈之志已穷鼯技愿赓洗兵甲之诗是开休显之期式庆明良之㑹通史督相王臞轩牙纛行边已近临淮之垒櫜鞬请事遄趋相国之门于穆巖瞻有如江水恭惟某官忠贯金石勲勒鼎彛世推八行之儒岂但资兼于文武家传三相之印皆能身佩于安危慨兹不道之外戎敢尔荐为于蛇豕玁狁孔炽我是用急吾君正切于顾忧匈奴不灭何以家为诸将尽烦于指授乃约束江神而东下将镇安淮甸以北征讙传豹尾之车増我龙蟠之气以牙璋开大幕府想父老之聚观俾金陵为小朝廷闻敌人之耸动在此一举聿宁八荒某曩缘逈隔于边头今幸相望于江面辅赞弥缝藏诸用惟恐衮衣之归发踪指示着其功愿决筹帷之胜敢忘军礼恪禀庙谟囘史督相方秋崖伏以边城分梱曽微赤羽之劳书殿通班忽峻紫宸之宠无因至此何德以堪岂有方辞太常伯之除而廼骤跻真学士之冠已控陈于免牍滋愧负于贺言伏念某本乏脩能误膺重寄敌已近边而凌中夏端繇䕶塞之非人嫠不䘏纬而忧宗周窃愤临淮之多垒使宸扆莫安于丙枕趣兵符亟下于庚牌如有老熊当道之威安得佛貍窥江之事兴言及是厥咎安归顾虽遄走于虎貔抑己大惊于鸿㕍慨烟火万里之气象几不聊生抚山河两戒之舆图可为痛哭思欲自拘于司败孰云荐被于赞书躐登麟趾之华愈重狐氷之惧兹盖某官润泽以霖雨之手包涵于云梦之胸以其介圭入觐于王自任天下之重得诸傅巖爰立作相每叹人材之难微如腹背之毛亦玷齿牙之论然端殿所以昭异数而大梱所以重中权顾惟何人敢当兹选某抗章之恳得请为期人欲天必从之谅无勤于再命波及君之余也觊乃赞于一词是谓玉成敢忘环报制帅类贺京湖贾制使除端明两淮大使知扬州郑雪巖运应黄旂班陞紫绶江汉之浒上嘉召公南国之功淮海维扬今命谢傅北城之镇威声所至号令増明恭惟某官诗书儒家忠勲名阀虎生三日有食牛之气天分素髙鵾化重溟抟运鹏之风地步特异真一世之雄也有四海之志焉量涵湖海屑与诗人文士共游名重丘山不恃王公大人为贵广羊叔子十年之备足萧酇侯千里之粮送目风寒不过数处倒指气节曽几何人如公闻命未尝辞难自上独断又烦出镇少驻衮衣之遄召晋加政府之隆名愿观整暇之规大展修攘之志俾长淮尽归于经畧凢宿将皆受于指唿王室尊安边氛扫荡贾文元除为大学士上意可觇吕忠穆迁自经置司中书径入式观盛事大慰佥祈某梓里陈人竹符假守归田未获正虞五技之穷贺厦知依喜有万间之托无能执鞭助甚有慙晋鄙之邻尚备秉笔书恐可效浯溪之纪其惟赞咏罔既编摩贺刘制置方秋崖伏审疏宠帝廷䕶师天堑秦大夫掌北门之管岂惟増重于麟符汉髙皇无西顾之忧正欲信威于虎落伟哉纶綍播在缙绅恭惟气涵湖湘手抉河汉崇诗书而谋帅肯同儒生迂濶之谈脩政事以中兴屡当边鄙艰难之㑹繄爟烽之孔炽肆蛇豕之无厌蠢不自量直欲投鞭而渡耳嘅其叹兮谁当折箠而笞之乃睠时贤诞分梱制坐想旌旗之改观讫令草木之知名江左有夷吾今无患矣中国相司马不在兹乎某投分之深闻风以喜隔一带之水尚怜予范叔之绨袍下十行之书恐归尔周公之衮绣贺杜制置方秋崖伏审进班司府分梱藩垣谢𤣥成淝水之勲彼酋其遯裴度任淮西之寄我武维扬谅草木之皆兵徯闗河之入贡恭惟以少陵之诗名而自比于稷契以阿房之赋手而髙论于唐虞精神之折遐冲不愆于素谋虑之憺勍敌克壮其猷故能全孤城于百战之余于此见真儒为万人之杰既勒铭于丹地乃授钺于青㝠顾惟风尘澒洞之秋要有意气激昻之暇平居推赤心而置人腹其孰不懐缓急蹈白刅则得士情何战弗克矧天意之灭敌适嵗星之照吴国岂赖盟兵无撤警惟事事备乃其无患愿修军旅之定规言人人殊则罔成功更极宾僚之髙选聿观伟业丕对殊褒某密迩邻光讙传帝赉闑以内闑以外喜尽寄于爪牙陜以东陜以西愿相依于唇齿贺李制帅方秋崖恭惟诞开制梱居守留台南浦云飞虎节占使星之动北门天近麟符分卿月之晖于皇玉垒之威増重金陵之势帝意若曰时分顾忧盗亦吾民何至带牛而圜起邉有勍敌几欲牧马而内窥使长江得人如孤罴之据深丛则絶漠之域宁匪兕而率旷野继我宗彦维时人英恭惟风神肖老耼之仙文物孕长庚之秀维弼画河朔十三策每慨然于俎豆雍容之时而敢为小范有胸中百万兵虽投之于羽檄交驰之地而不乱粤从鹓陛出拥蜺旌遂令落霞飞鹜之墟蔑有明月吠厖之警乃睠陪京之重通司留钥之严俾尽䕶于列营谅耸闻于遐裔蠢彼小丑耳当折箠而笞之如吾中原何且传檄而定矣用底碧幢之绩遄观赤舄之华江左有夷吾而复何忧久归朝望中国相司马而无生事已折敌谋皇矣吾儒伟哉此举某属闻纶綍如拜麾旄人一天我独二天觊重啖安期之枣行百里半九十里适将熟楚戍之瓜宁少俟于须臾幸无忘于畴昔贺尚书李制置刘后村昕廷出命天堑宣威九十年王气郁葱莫重居留之守数千里风寒冲要尽提表里之封疏恩冠学士之班涓吉建元戎之纛名闻强敌势在本朝窃以冦莱公之镇北门契丹服其望重范文正之理西夏元昊惧而胆寒使方面隠然有人则吾圉坐以无事在昔建业实今陪京清宫以待翠华督军而假黄钺緑沈金锁帐环百万之精兵帕首腰刀庭列诸屯之大将近者之事异乎所闻削堦级之常仪讲苞苴之私觌屈主帅节旄之重接偏禆杯酒之欢避亷颇而引车嘻其甚矣骄灌夫而骂坐谁之过欤是必清徳足以服其贪惏之心威名足以折其桀骜之气使元和愬武郊迎裴度之来若南渡张韩罗下魏公之拜庶纪律严而名分正号令一而赏罚行此虽书生之大言可禆幕府之末议况江左一隅之生聚恃淮南两路之蔽遮今也久虚旷土而不耕多筑空城而难守逃亡窃发或保光丰之间觇谍不明莫知泗夀之事遣聘屡通于邉境闭闗不纳于流民凢此数端言之短气肆天子奋英明而推毂而我公亦慷慨以登坛方恢宗祏之逺图非讲门䦨之私贺某官名满九牧气塞两间文武有威风缙绅无出其右缓急属大事社稷所恃以安勲名着于纳刀讨贼之时谠论见于正色立朝之日画江絶栈狭小孙刘之规模富国强兵鄙夷管晏之功利言言大义凛凛精忠人方献饵敌之谋公独抗出师之表皮币犬马珠玉何异借寇兵而资盗粮筚路篮缕山林方将儆国人而讨军实朝廷重于九鼎君相倚如泰山寳带万钉已峻真文昌之拜牙旗十丈有光大元帅之行奉夀母之潘舆携诸郎于谢墅覧前古六朝之形势陋过江诸人之经营何止问冶城而访新亭不必筑濡须而守涡口龙蟠钟阜行将扈跸以东征马饮长江永絶投鞭而南下少试平戎之策遂成辟国之勲兵事节度付公允借中权之整天下安危注意方当左辖之虚环召继来衮归不逺某早依俭府久出膺门上光范之书初无梦想诵子虚之赋屡荐姓名力启化钧使霑禄米书思方切谁复怜庄舄之吟豪气虽衰未忍作楚囚之泣公方纪旂常之成绩仆亦思竹帛之附名非敢为栖栖乞食之容庶少施飒飒草檄之手斩名王而衅鼓纵莫随瀚海之师镌大字以磨崖请继作浯溪之颂贺沿海赵制置杨诚斋恭审宸廷作命制闑澄威公衣锦以居乡四辈趣朝于魏阙士持㦸而失伍一言靖患于萧墙海水无波天颜有喜恭惟某官髙明而杰特沈厚而疏通睨天下之英才孰出其右运胸中之武库所向无前江淮十年旗鼓百战指画断匈奴之臂谈笑取郅支之头大勲赫奕于旂常静乐婆娑于泉石时方多事吾岂久闲蜀国何茫然超一琴于清献乡邻有鬬者惊三箭于将军方按辔以拊循亟投戈而罗拜匪洛社公台有赖疑潢池兵弄未休吏皆趋廷帝且避席灔堆如象焉用泛东吴之艘渭水非熊亟入运西枢之柄息烽烟于边鄙壮磐石于邦家某江国晚生天街末士登龙门而未遂运骊驾以何堪连读緑绨耸瞻紫气晋公之貌孰似庶谐道右之迎大农之谷几何庸上闗中之计其于庆倚莫既编摩贺聂侍郎除制置李梅亭跻班禹合宅牧蜀都辍言语从侍之臣尽䕶诸将借文武威风之帅式遏四夷涣号风行坤垠雷动恭惟某官气嘘海岱胸湛氷霜善刀游肯綮之间全牛立解意匠淡经营之表凢马坐空惟其日千里而有余是以嵗九迁而无歉鸾䑓凤阁积弥缝辅赞之功螭陛鸡翘𢎞献纳论思之益上矜逺服中遣近臣弄印无以易尧爰峻西清之职披图指以示禹俾图北伐之功惟真学士象十二月之班而大府帅总六十州之重玁狁匪茹须方叔之壮猷皇帝曰嘻命崇文而奉诏不但洗岷峨之怆又将荡秦陇之妖玉垒既安金瓯必启某五年承乏百技已穷赖公为父老而来许我託子孙之契田间索栗看即腾新尹之夸门外种瓜便可遂故侯之隠贺张魏公除宣抚杨诚斋召升亚傅命抚征师太上皇非不知耆德之深留遗嗣圣新天子欲尽复中原之旧首擢我公于皇彼天将降是任必有所试使大其成彰之于大夫破斧之时凛其不折启之于族庖更刀之后用则无前厥惟相之夫岂人只恭惟某官道德之温如玉忠义之明于霜扶炎祚而置诸安皆本其力遭谗邪之壅于上益増其光一饭不忘于君尊四海惟愁于公老今而复起时正可为仰涵养之素优谅规模之先定辩幕孰智斋坛孰才形势于何而居强敌情若为而得实民之奠安将有日国之恢复必有期得一韩以在军中倚而须庆歴之捷卷三秦而取天下当不使汉髙之淹然后布大册之焜煌冠维师之崇极归相兴运纳民隆平某于役载奔置邮以告喜不能语岂特以知己之进庸义动于心端复为本朝而欣贺贺宇文宣抚除阁学黄云溪宣阃畴庸昕廷疏宠伸威方靣久烦太常伯之尊进律穹班庸跻真学士之职丝纶诞布绅绂均欢某官望隆本朝誉满当世周旋班署已闻革履之声镇抚淮襄果破氊裘之胆洪勲伟甚舆论翕然粤从简眷于严宸峻若官称于名合虽论功莫及未殚褒报之仪然竣事来归即正登庸之位某剽聆成命喜激懦衷飞燕翩翩正驰情于厦屋绣鞯隠隠伫缓步于沙隄贺董制使除金陵郑雪巖召环西掖甫登豹尾之班䕶钥北门复镇龙蟠之地令公天予周道日明命布朝廷威振华夏恭惟某官步步踏实存存闲邪日所为夜可焚香初无暗事战则胜祭必受福常有敬心当粤人之交攻受陪都之重寄盖谓同舟而共济何患推车之不行入罄孤忠已得公道集衆长之意载加深虑又恐草野生敌国之忧知非艰行惟艰防有患故无患为国家有道中庸九经行以诚攘外侮无他采薇三诗先自治此则真儒事业足为长治规模蔡谟谓混六合济苍生非时贤之敢望王吉请为万世建长策岂俗吏之能为舍我谁哉属之子矣所繋甚大尚望力行某良厌官痴粗知师説一麾出守已攀夫子之墙四牡兼华尚在太公之履耳闻踊跃心喜依归倘有腹心之言何敢自黙自令指臂之运尤当敬承炯炯欲陈拳拳未竟囘荆湖赵制置刘后村西清寓职幸聮中禁之班南纪宣威密倚上游之重昔尝沗同寅之事契今共分一面之顾忧江汉相望正如唇齿边陲是急未布腹心辱贻翰之相先愧脩词之不敏某官康时志大经世才周歴块过都扫清冀野之北离羣絶类独步衡湘以南自结九重之知不阶尺寸之援褰帷出使一道澄清缓带临边累年靖谧属者敌来犯塞公不顾身陈宣王复古之诗读诸葛出师之表英概凛凛宁退保一隅之偏义旗堂堂有北向中原之意戎马既退汉波随清由渚宫而趋樊城已张先势经碛卤而絶大漠行纪隽功某久缀槖班冒当阃寄自抵司存之始即闻警报之来枝梧至艰罅漏方濶每念风寒之宜䕶讵容脉络之不通有来好音协济兹事瞻羊公于岘首阻趋铃阁之严依刘表于荆州窃有寳邻之幸到任上赵制置朱湛卢西道囘车易乗一障东藩制阃广庇万间荒残之余风寒尤甚适我乃愿得其所依皇皇者华尝望洛陵之气离离彼黍因过汴京之宫得再拜于膝前取一言于堂下太史公牛马走不能从焉北平王龙虎人未尝忘也乃小垒三家之市瞻元戎五丈之旗托茂䕃以栖迟慿英声而激烈今知幸矣天实畀之恭惟某官憺国威名传家节概平生劲气干云汉以上征一片壮心勒燕然而后已粤从南渡隔絶中原惟宗大尹欲速渡河与张魏公敢屡抗敌前汪黄之见沮后秦史之力排睠焉兴懐为之太息旦夕偏安之运天意应旋累朝正统之𫝊人所共属比成师之顺动本大义之当然诸葛七擒非逆知于利钝孟明一眚终足霸于惧思若其披攘荆榛汛扫陵庙𢷬空狐兎之穴殴去蚊蟁之羣能令遗黎尚皇灵之有望不使后代谓本朝之无人此其不言之功必有能辩之者今则朔风犹劲太白益髙莫予荓蜂先除淮海之螫非我族类更静青徐之氛庶丕集于殊勋用光传于不朽某已疲行役力请丛祠未尝有材莫赦搜林之斧靡遑宁处仍叨并塞之麾固催科拙政之宜先尤备御大经之当请况在宇下得咸与以维新若内沟中愿恭承于嘉惠代上李制使方秋崖䑛鼎余五色之丹曽附淮南之鸡犬弃车下千金之骨不遗冀北之驽骀敢陈眉目之画更借齿牙之论盖待以国士则虽至于再且至于三而何嫌亦岂无他人谓特知其一未知其二而奚取莫若参苓之旧又观桃李之新窃仰睠慈宁以渎告伏念某苦无竒气亦有壮心举眼视八荒緑髪已霜蓬之短折腰为五斗青衫半荷叶之枯然虽碌碌州县之间未肯琐琐簿书而止思昔兰亭之禊遄熏药笼之芬予不负丞丞亦不负予惟倚春风之信鸟能择木木岂能择鸟久栖明月之枝公为此来时已自庆窃以为两地之相望皆适在二天之所临意其造物之与谋或者功名之见逼安用不鸣之雁觊抟已化之鲲恭惟转洪钧而万象春持清议而一诺重方出而将入而相其纪之旂常而勒之鼎彛虽耕者农战者兵皆歌于田野而贺于军旅凢百奔走愿一品题乃若生识韩荆州曽到花边之洞安得近舍皇甫湜他寻李下之蹊亟以此懐布之明聴予取予求而不厌讵曰前日之是今日之非自弃自暴而弗陈则恐不失之渎而失之悔请推盛德傥赐真知通安制使洪平斋伏以乗传西征窥卧龙之事业抠衣北面请流马之规模遥引睇于戎垣预彻忱于籖府恭惟某官望髙熊耳气压峨嵋观圣人之道自孟轲辟杨墨仁义而不作任天下之重如伊尹集夷惠清和而大成节可寄命而託孤志惟忘身而徇国属蜀有汉之变于汉无蜀之形人皆波流公独壁立定羣疑于履虎决大计于投龟慷慨北军左袒之唿笑谈匈奴右臂之断一清井络重立坤维寖髙方面之功増重股肱之寄其收拾人材则号称小朝廷之盛其镇抚蛮徼则知有天可汗之尊边闲万骑之秋风野足一犁之春雨屹然玉垒倚若金城功昭日月之旌常名固山河之带砺官虽两大徳则一谦陜以西召公主之小屈碧幢之驻斗以南仁杰而已即看黄阁之登某晚景侵寻宦途勃窣方折腰就再麾之役又蠒足为万里之游喜密拱于使天幸曲成于恩地泝灔滪之三崃未足惊魂栖邓林之一枝庶安孤影通安大使王格斋身无功状难久汚鹓鹭之班帝有恩言俾徃牧鱼凫之国出国门而东骛歴吉日以遐征惟遥瞻大幕府之宣威窃自比小诸侯之述职䝉尘庶其免矣驰敬其敢后乎恭叩和门具陈忱悃伏念某学不适用材亡踰人身类蠧鱼生死不离于文字心如斥鷃飞抢在止于枋榆不图宦牒之推移浸被朝端之任使谋猷何有误寘属车豹尾之间志愿无他已作闲馆珍台之梦偶值坤维之谋帅专承巽命以充员靖言差择之所由非有劳能之可录意其温恭有恪必能寅奉于教条察其悃愊无华或可惠绥于田里肆加临遣俾备驰驱自知不称于所䝉其若牢辞之弗获某官受天间气为国重臣手剪逆俦带砺遂盟于伟绩身当强敌金汤不在于长城相时社稷之大勲式简冕旒之隆眷徒得君重託西陲半壁之天行以公归扶黄道重轮之日尚怜孤拙曲借优容隂雨之膏黍苗深切沾濡之望广厦之庇寒士不胜归倚之私通吴制置杨诚斋拔处士于洛北岂徒茍尺寸而逺来遇先生于石丘可冀布腹心而后别惜也孤踪之萍梗居然良晤之参辰独惟执讯之恭可效愿忠之悃某官学穷百圣望冠诸儒超然壮猷撃南溟三千水而直上恢乎旷度吞云梦八九泽而有余傥非事变之繁兴孰信真儒之可用方北敌长驱之日微公几至于寒心迨西陲甫定之初所涖急还于奠枕惟己之所蓄者厚故措诸事业而无难惟人之所信者深故不动声色而自服兹显庸之茂着承温诏以趣还切聆里言将有巨用某庸虚一介坎壈百罹雕虫篆刻乃壮夫之不为既已无遭于塲屋豫章橘柚非老人所宜种又将絶望于荣途顾尝参诸老之后尘未忍为乡人以没世书宁稀价颇欲为后世之传句不惊人殆有甚市朝之辱自断此生之永已不期当世之误知才赋支离十束之薪旋辟阮瞻三语之掾求刍饮水平生无温饱之心毁瓦画墁何策塞旷瘝之责身虽縻于笼槛梦已堕于枌榆所望我公尽究贤人之逺业庶容仆辈归作昇平之幸民繋恋惟深名言莫既通董制置李梅亭十乗启行既孤剡牍三年过隙又玷招罗曽微晓畅之才可答频烦之顾疾驱行李徃役前茅伏念某学馁而材芜气凋而力腐少年妄意颇懐竹帛之功名半世拙谋未了布韦之事业强为禄仕直坐饥驱诸公贵人间欲出其门下古来此物自当弃之道傍独衔国士之知积愧丈人之厚因同邑而荐严助自古有之未下车而辟慈明此恩莫甚穷人命薄中道忧归劳心慱慱钻火顿惊于三蛰达官衮衮刺天难附于羣飞止或尼之㑹且归矣骇置邮之有命仍尊选以见招惟两喜多溢美之言故再鼓囘愈淡之聴奏函朝彻俞音夕颁荀文若之不进不休今宁愧古闵仲叔之且喜且惧宠实若惊兹盖伏遇某官以社稷臣为诗书帅留泰阶台符之步抚坤垠井络之民去来闗雪山之重轻出入系蜀道之难易公镇踰嵗月共期裴相之来归小队出郊垧复喜严公之再驻羣彦固多于集幙匹夫犹耻于纳沟龟放长江使认重来之路燕寻故垒复窥新卷之帘岂但显不遗故旧之仁亦足觇杂进巧拙之量其敢不循其顶踵铭在肺肝谨无负有志斯世之言仍每守图利大夫之戒忽骑将军马难希处士之壮懐直钓锦江鱼敢学拾遗之懒性通淮东赵大使吴荆溪抚劒悲歌谁信古心之激烈驱车逺迈幸逢人杰以归依庾台之画诺虽卑连帅之统临奚间既叨所部不是宜曹某官气盖诸公名喧八极忠肝义胆挈日月以悬氷霜妙畧沈㡬役鬼神而簸风雨粤自先正卓为宗臣保三边奠枕之安壮万里长城之势肆令有子亶号象贤当兇渠抢扰之秋正内地危疑之日衆人却顾不胜绕指之柔一马直前独奋捐躯之勇迄鲸鲵之就戮举鸿雁以安居禁直从班未大酬于伟烈侯藩制阃犹曲倚于深筹养锐以须乗机而动纵未复闗河之境土犹应洗淮蔡之腥羶使大勲着于旂常而盛名光乎竹帛岂惟我公之素愿固亦寰海所共期乃知爵位之穹隆要是英雄之绪末某尘容易老凢骨难仙空读古书尚真诠之未悟浪谈世事岂腐力以能任滥陪肤使之末僚偶出公朝之误奖念疆埸之多事欲闾阎之少苏非洞明歛散之权恐坐失㓙荒之备自惭庸鲁何补咨诹惟仰借于庇休庶粗逃于瘝旷通融民食倘无流离沟壑之忧保䕶人和即是捍蔽封疆之本通李制置朱湛卢分楚服以殿藩冒膺宠数控吴都而制阃近接声光星聮轸埜以在天水㑹江流而宗海志同气合牋徃神驰某官伊吕佐王之才班马传家之学淮壖八议篇篇玉鑑之秋帝学一书字字金茎之露曩游碧落宻侍清光抉云汉分天章将上规于典制呈琅玕呌阊阖请下採于刍言身归岷峨名满宇宙除以外庸之绩总此要冲之权昔天下曺刘走马跳兵之地廼禁中颇牧轻裘缓带其间根本内强风寒外䕶若周公瑾之方略与陶士行之经营使人慨兴千载之思惟公岂在二人之下江山如旧㫁无乌鹊之南飞宛洛可依尚使熊罴之北走将益恢于上策以共济于中兴某旧辱深知今惭并命在珠侧而我秽幸邻照之见分其波及者君余愧上游之不逮翰苑新书续集卷十翰苑新书续集卷十一钦定四库全书翰苑新书续集卷十一经畧类贺广西胡经畧除待制真西山新朝涣号次对升华千载风云荣事权于桂管九天雨露进班序于松堦纪先皇方面之臣仪光庙图书之府钺幢増重岭海均懽恭惟某官百年砥柱之家三相栋梁之产周流事物曽无错节盘根并济恩威自是轻裘缓带隂清棠部爱满桃源歛江湖之激浊扬清为水镜之旌妍别丑流连钟阜馈饷金城上卿之调度舂容边锁之风寒严密畀二十四州之广袤襟制百蛮极数千万里之茫洋琛航九贡镇以无事熈然不惊寻丹洞之胜游燕黄庭之内景兹者龙飞南面鲲化北溟风行诞布于十行山立遥登于两禁伟先朝之忠简立大节于艰难宗庙社稷黙焉有扶天地神明临之在上遐迩动色阜陵念功报之未见其涯留以克昌厥后仲兮驲召聴履上星伯也阃分簪笔持槖常棣相映汗青有光思魏征则用魏謩宁论今古竒韩愈当先韩㑹岂但文章况元祐已新初年则长公宜大宗伯何妨夹辅矧曰同朝某被服典刑倾驰嵗月惟吏鞅牵聮于疆埸而尘襟汩没于节麾责萃其躬事多于髪汔无涓熘可掩驽疲顾因牡驾之频年廼许雉工之涉笔云垂覆露波及品题身託万间奚止咏欢颜于风雨心期一节誓将凌晏嵗之氷霜通唐经畧刘后村奄四封而赐履咸仰威稜踰五岭以乗轺适依节制辄干六纛冐贽一牋某官识极精微气涵刚大太阿出匣孰敢拟其锋铓老柏参天略无傍于枝榦靡繇援手自简上心顷峩豸角之初屡聴凤鸣之举言及乗舆事闗廊庙安知疏入而迹危心存魏阙身在江湖不以名髙而色喜甫建台于江介俄开阃于峤南龙戸马人竞来衙谒蚌胎翠羽暂免搜求一时之饕吏革心千古之贪泉刷耻昔者广平之入寻践台司迨夫君严之归亦登左辖伫观新涣夐掩旧闻某久矣荷锄偶然易节居里每勤于存问起家亦自于吹嘘属兹涤籀之初窃有抠衣之喜譬蝇附骥虽莫企于腾骧若骖从舆庶粗知于向背通唐经畧王臞轩诵诸葛出师之表久起敬于油幢为毛义捧檄之游行备员于鹾局士莫重乎始进天固使之有依三薰竿牍之恭百拜旌麾之下某官出处之节皦如日忠孝之心通乎天笔下无一㸃尘埃富大苏之文采胸中有百万兵甲负小范之经纶惟中原久沦汚于腥膻而残敌尚陆梁于疆埸士狃于东南之懦习皆讳战而喜和公熟于西北之事情谓有进而无退止楚囚之泣而作其气焚石勒之币而挫其锋仗大节以临边驰一封而诣阙忠诚愤发可质列圣在天之灵大计坚凝将有两河拓地之喜未逾旬而来四方之豪杰不终日而易万人之衣装捷凯载涂羣雄禠气其如功髙而人见忌名大而世莫容方𢎞愬协谋俱受晋公之节制及鱼程反间遽收郭令之兵权浩然袖手以来归识者抚膺而太息然公论常如日月一食何伤而雅志已在烟霞欲留莫可帝思南峤之最逺诏以元戎而启行幡然以轰雷闪电之威歛而为阳春膏雨之惠坐閲黄湾之落木足助吟哦笑饮石门之贪泉不移清介鲸波恬静龙戸驩唿兼理民将畧之长皆平生学力之验人望之在执事万口同辞天意如欲中兴十行亟召逺则宋广平之登辅相近则蒋颖叔之任枢机留衣钵以相传纪旂常而可待伏念某闻道最晚赋才甚凉弓冶承家期复青氊于再世草茅对策滥收黄甲之乙科教忠方勉于过庭遭难何堪于陟岵意造物乗除之有数使世縁涉歴以稍深谋养斗升七稔寒饥之既苦失身筦库一官猥屑而亦甘不图初筮之遭逢乃得大贤而师事惟是𫝊癖书痴之素习拙于笏画鞭算之良筹誓当自拔于浊流不敢取尤于清议服盐车垂两耳姑强颜陪属吏于此时镌浯石纪万年愿执笔从先生于异日囘广西李经略李梅亭荷囊辍直桂管分符靴刀列郡之迎古称大府襦袴万家之喜今在细侯仁气南驱善声东迤某官通材治剧厚徳镇浮财货本末源流早振地官之职侍从论思献纳晚深天扆之知遽厌承明之庐归拜散人之号时方多事公未可闲谋帅须贤起家甚宠若卫公之镇抚九十六郡与袭志之都督二十八年能安越人莫非李姓宜其苖裔复此蕃宣顾恐青罗白玉之江山难驻黄阁紫枢之步武某龙钟已久燕贺无由䕫府竹枝之歌既成昨梦汉节梅花之句愿寄故人安抚类贺赵安抚郑雪巖伏以鸣武城之絃歌昔栖燕厦被皇华之礼乐今傍麟符密借吹嘘再谐际遇十连作帅一道登车相望帝畿实同王事贤者在上引其类协恭和衷使臣受命周于询以小比大虽由熟路实丐余波恭惟某官圣代吏师宗盟元老春生秋肃藏神武于不杀之中干转坤旋杜祸患于未形之始缿筩不设而情得钩距无施而姦销权衡百物之低昂准则九农之赋歛人谓多多而益办帝嘉休休而有容歴数京兆尹以来谁能并美只恐太常伯之任未足酬劳某久辱眷知洊䝉汲引逢人説项顾何取于师门为国举张曾不移于荐藁方常平之弄印合佥论以廷敡思不复见夀昌公私多病谓莫如召杜杞咨度非难顾有沗于甄收偶不期而符合虽大造弗私于小物亦先生垂意于旧僚念激浊扬清固京畿之甚急然移风易俗岂庸儒之所能幸召公之憩棠尚存而潘令之种花未逺得所依矣广而充之有光于原隰间备宣上意流化自京师始敬拜下风辄贡谢书莫酬贺语贺杜安抚方秋崖伏审涣发纶函晋登藩岳勲业聿髙于淝水声威诞播于淮壖恭惟国之荩臣今之儒帅崇诗书説礼乐窥圣域之妙而探其心安边境立功名闗武夫之口而夺之气此所谓有用之学赖以济多囏之时故虽鼪鼯之夜嘷顿惊风鹤而宵遁肆颁一札増重十连帝曰俞哉有夷吾而何患功亦伟矣召季布而可知某闻命云初溯风以喜两淮犹左右手正资运掉之劳九重披舆地图更竚经纶之畧敢因庆幅以赞壮猷贺任枢密帅福建李梅亭元老得闲价藩出牧道古今而誉盛德既将相之兼资至将相而归故乡在古今而有几遹观全德足立懦夫某官辅世真儒爽邦良弼春风沂水夙卑游夏之渊源界雪岷山更陋卿云之河汉早克勤于小物晚服在于大僚非仁义莫陈于前有谋猷乃顺于外虽风霆不显流形之迹然天地能知体国之心用兵数年拓地万里畴若予采方当颛面以正槐民具尔瞻何遽剖符而分竹拂衣勇甚怀绶忻然问之徃来皆云昔疾而今愈决于去就足窥衆醉而独醒为之兆兆足行奠而发发必中全闽乡部祕殿政涂寻某丘童子之钓游聴去时儿女之笳鼓所贵于天下士者动静不失其光明岂不诚大丈夫哉进退一归于礼义不负所学是在我公林下有人少伴越地禽鱼之乐橘中未老尚见商山鸿鹄之飞某夙累公知敬为国贺江空而嵗月晚载歌百年几见之诗水烦而鳞介劳更致列城一陶之请贺黄侍郎帅福建黄云溪力辞禁门出殿帅阃十乗自天而下实辍言语侍从之臣七闽在国之南今得诗书礼乐之帅爰进松阶之直用光竹使之符麾帜遥临旄倪咸喜某官学博而道大行厉而气清渊识过人禀蓍龟之先见孤标映世俨松柏之后彫险夷遍歴于两途湿燥靡渝于一致顷当飞龙之始早登冠豸之司属元恶之专朝排之心苦提孤身而去国闻者胆寒迨圣化之改絃副宸衷之侧席召登九列旋置六聮政使少留穿延和之队仗胡为勇去分长乐之左符睠八州之提封视诸道为乐土肆升次对益表优贤镇抚余闲未妨挹三山而覔句便蕃异数㑹看趂両地之催班某早以受㕓阻于贺厦惭无好语敢赓岳牧用询人之诗庶几异时愿作圣主得贤臣之颂贺陈待制帅江西戴象麓光奉王纶大开帅阃整顿吾闽之天地方笳鼓之归来洗清江右之风尘又旌麾之暂出踊跃吏民之喜欢唿父母之来恭惟某官横水孤舟擎天一柱事业皆自六经出得北山先生家学之源流人物若以三国言真南阳老子王佐之才畧笔下不私一毫赏罚胸中莫知几万甲兵未暇以小小设施者言之请举其彰彰勲绩之大者嵗在己丑盗起潢池闻诸父老之言自有此汀邵未甞有此寇或者颠危之际若无我招捕则亦无我民福星一路之歌謡生佛万家之香火然能以身任朝廷责誓不以贼为君父忧有是骏功盍登鸿辅帝念江西数郡凢几罹兵旱之灾卿实斗南一人姑徃任军民之寄一札朝下单车夕驰界上有此我杜公非汝杜公之争军中谓今小范老非大范老之比方其压境首诛八九渠兇譬诸奕棋此最第一髙着典刑既正风采可知它盗自束手以愿降汚吏亦革心而退聴蛇虎之害既去鸿鴈之居自安不劳指麾悉就条理民何幸甚天实怜之星分翼轸地接衡庐幸早了一方之规画川用舟楫旱作霖雨即大施四海之经纶某𣺌然书生冒此邑寄每叹孤寒之无援惟知职业之自脩几畨心火之忧焦头惊半白三叹人生之遇合眼孰囘青兹幸遭临照之天是真获依栖之地苐当大帅涓吉开藩之际适值小吏谒告还舍之时既不能负弩以先驱且併与庆函而后至兹方还戍惧莫逃愆江湖之听凫雁去来仰祈涵肓天渊各遂鸢鱼飞跃尤赖作成贺陈招捕除提刑兼安抚王臞轩龙门髙峻屡容寒畯之攀麟序荒凉复受使华之察岂造物怜其困踬使末路有此遭逢敬饬墨卿晋干籖帅恭惟某官清融氷柱峻拔斗杓古堂夫子之云孙学问有本北山先生之嫡嗣名节传家方当杲日未东之时已有伊吾以北之志披肝许国掉舌筹边雪衣貂裘慷慨办太原之檄风声鹤唳笑谈却淮甸之兵草木知其威名邉裔问其年貌属当鼪鼯之为梗羣然鸿㕍之离居嗟懦俗之脂韦仗元戎之斧钺毅然以身任朝廷责誓不以贼为君父忧卯受命辰即行有崇文之勇决申上奏寅报可从充国之便宜南州严保障之雄西师习号令之素如毉王之治废疾半剂而苏如国手之救危枰一着即活凯奏纷纭而载路夀祠突兀以连云上甚念功就畀以绣衣之命时方谋帅复假之牙纛之权兵刑之脉络相通台府之风稜益壮所以寛宵衣之顾虑岂徒夸昼锦之荧煌如闻边头交驰露布知取胜而莫知持胜易纳降而未易处降安保今日饥鹰之来归不如向者勐兽之反噬旧讐将殄新敌方张当趣公入觐之时要佐宋中兴之烈济时方畧已优南渡之诸贤盖世功名便了北方之大事伏念某老之将至锐者已磨一罹语穽以来三阅嵗筩之久士不得志宜追誓墓之风贫能驱人至草问钧之赋无力可因于热属抗颜甘就于冷官若何免蜀雪之嘲所恃有苏天之庇腐儒无用宜束髙阁以待太平来事可为将磨石崖而颂大业贺江西李安抚戴象麓荣迁外府宠寄元戎内阁陞华光射斗魁之次南昌申命春生帝子之都瓌望愈隆舆情胥庆某官人物琳琅于昭代家声仪表于端朝老成重厚如倚泰山而坐平原洞达疏通若驾轻车而就熟路自跻膴仕屡展壮猷惟好儒之君以未能得天下英才为朝廷羞惟忧国之士以不获行圣人实学为终身恨独我公者真其人哉入接武于䕫龙分宵旰九重之寄出齐驱于申虎控兵民一路之权恩威已遍于西江冠冕直通于南极何封疆之不改俾牙纛之重新惟草木素熟于威名故江山不劳于指顾科条洊布畏爱愈孚位列九卿复参华于朝着职严内直益増重于帅连恐未究于蕃宣已浸隆于委寄朱帘画栋喜闻图任于旧人衮衣绣裳行见扬休于天子某久叨属吏又出师门覩帅垣叠拜于玺书恨滕阁莫陪于珠履一邑如斗再依大邦节制之雄尺素有书少效小夫竿牍之敬其为称贺难尽编摩贺给事邹帅王轩緑底借纶红牙易阃烦公䕶太子久焉思羽翼之功借君重淮阳示以归禁闼之渐湘灵起舞岳后前驱恭惟某官道传亚圣大贤之心文续先秦古书之脉虎榜首登凤池身到固地位之宜然鳌头宠重鹤发恩深尤人生之鲜俪付科名于余事守节谊之大闲方鼠穴权门趋者成市而螭㘭直笔屹然如山及调更化之絃时方多事独卫出疆之璧义不辞难入还班行进掌封驳谁不批𠡠鲜有如何郯之力争因此结知故每见殷浩而辄喜居中未久丐外即行国事日新比贞观初年而何若君子一去觉开元朝士之无多心恋阙以常丹髪忧边而渐白惟有甘棠之蔽芾逺到海头最宜丛桂之婆娑久留春脚驩声无地可着最课为天简知太史夜占喜长沙之星见行人朝发趣衡岳之云开寳阁陞大学士之班辎重奉太夫人之养衆皆争先而称贺仆知大用之有阶盖当盛衰消长之交未决和战依违之策春秋复讐之义大乃素学之欲行英俊在朝则本强正善类之所属有以中书何无寇公为问者当以吾国即相司马而答之初立本竒更好黄花之晚节倘来不计直垂汗竹之芳名伏念某读书不多合世更寡比奉槐枫之对空臆尽言不知草茅之疎转喉触讳甘输三筹而不悔仅沗一命以进身冬已及于瓜期夏方趋于莲幕始仕曰筮或者即初而觇终事长必忠安敢以顺而为正竦闻元帅来镇此方幸以邻壤之诸生得为油幢之末吏虽素于左右本无介绍然见之方策不昧平生况进士题名既接凤雏之武而小人有母敢希燕喜之荣倘推老吾老幼吾幼之心当无中不中才不才之间曲怜臭味俾托帡幪待我不以衆人倘少垂于英盼因主可以信客窃自激于懦衷贺左史林侍郎出帅戴象麓光奉恩纶重开幕府图书晋秩跻西清次对之星班牙纛益光増南浦朝来之云气封圻仍旧号令转新某官身负两仪量包九㝢声名独立斗魁第一曰天枢福慧双巖佛中八九分地位所养者得孔孟圣贤之定力故发而皆臯夔翊辅之宏模粤从更化以来暨于嗣服之始孤忠贯日一手补天上屡形宣室之恩公未薄淮阳之治再三吐握陈使君之旧榻无尘十万歌謡常观察之爱碑重揭方拟衣归周之衮奈苦攀借寇之辕歌转上闻诏由中出乃睠画栋珠帘之旧迹载烦金华玉笋之儒英星分翼轸地接衡庐顿増气象旱作霖雨川用舟楫行㑹云龙某昔沗门生出冶铸陶成之下兹叨属吏在车尘马足之间况生乎吾乡父母之邦又幸甚年家子姪之列并四者美为一身荣机㑹鼎来精神益倍礼因燕贺情露乌栖瞻东壁之星恨未际仙槎之便激西江之水愿少苏涸辙之枯上福建王帅刘后村叔子名髙小烦裘带渊明食少聊复絃歌隃瞻棨㦸之严冐贽笺题之敬某官三朝耆俊万古人豪行世雄文若鲸鱼之掣海立朝正色犹勐虎之在山当庆元则不合于庆元至嘉定则弗容于嘉定中年勇退有君实晦叔之风晚节后凋负元城了翁之望客传诗句史载谏书开白傅之草堂追逺公之莲社生天成佛亦惟寓意于彼宗临水登山真若忘情于斯世肆我宁考粤今嗣皇畀畿郡之麾符钖全闽之鈇钺以君子长者之道待其士以大慈平等之法视其民海波不惊年谷告熟然而梁栋挠矣忧大厦之将颠风涛渺然横孤舟而未渡上观天意下酌民言翊炎运于方兴舍明公其谁望某曲卷拥肿潦倒麄疎少慕功名盖尝中夜起舞晚更忧患恨不十年读书退然羡妄校之封侯已矣为农夫而没世追记儿童之日早䝉国士之知岂谓白头始纡墨绶道傍易楮若为称过客之情廷下裹盐未免行贾人之事而又巍巍大府凛凛诸台常诃责于符移之中不寛假于绳墨之外自投汤火甘守门墙倘眷衰陈稍笃绨袍之念尚殚勤拙不为美锦之伤上福建杨帅刘后村谋帅大藩仰止十连之重效官小邑𦕈然一尉之卑问戍役以凌兢望威风而震慴俯羞短贽仰闯髙牙某官学贯天人名垂宇宙秉心谅直凛乎若朱丝绳制行方严截然如玉界尺生六一居士之故里荷诚斋先生之嫡传翰墨风流单行于世间文章政事并有乎家法入登朝路未尝辞金谷之尘出守辅藩决不饮苕溪之水旋繇章贡易镇番禺布阳和于溪峒创残之余扇清风于岭海炎热之地凢所至郡千钟之厚禄迨其归山一叶之扁舟郎署促还共叹冯唐之皓首诏书数下莫囘巢父之掉头属者全闽难于作牧既欲寛明主宵旰之虑未免囘执事山林之心遂乗单车来建六纛通都大邑无奸伏得容其间百姓三军有父师之临其上仁如时雨之泽物威若霜风之摧枯尊名教以厚民彛唱文风以起士气施之郡国既令渤海之民安置之朝廷可使淮南之谋寝㑹看召节入秉事枢某齿幼名微才庸识暗先人大父有未复之青氊志士仁人颇兴哀于葛帔自叹类景升之子谁曽闻蔡充之儿既莫绍于箕裘又何辞于箠楚然而髙堂垂白环堵屡空非敢为此身干禄之谋庶几效昔人负米之义隃瞻旌纛预畏简书裹章服而拜上官行披符采受约束而诣大府一聴指唿通杨安抚危巽斋疏荣中禁移镇上流晓行湘水之春想难攀于旧辙日赏岘山之景喜已近于来音拜履未皇驰笺径达恭惟某官千龄异禀四海芳名得于忠孝之传加以渊源之学政方流于花县声已达于枫宸属多垒之为忧至夺情而强起虎符竹使甫临镇于近边鹤唳风声已飞传于逺帅过师枕席之上折冲樽俎之间底定武功升华戎监忽逺长安之日去开衡岳之云平李悝之籴以备凶荒明臯陶之刑以肃姦宄红旗破贼既飞捷于九天黄麻似经知告廷之即日适以封疆之虑尚勤斧钺之临惟是襄州甲于京介最风寒之要处实天险之奥区属时伤创之甫宁如人尫羸之方起气脉正资于䕶养精神未暇于饰脩比问甲兵既非晋人之犀利旋观营垒亦非诸葛之规模望公之车以日为嵗得李牧而为守匈奴岂足忧哉有充国以屯边羌人不敢动矣上既寛于北顾公即庆于东归镇抚有余经纶何限某适官期之甫及服吏役以维新白鹿陂头猥赞碧油之寄青牛闗外忽𫝊紫气之临遥瞻行李之光深切望梅之意有河阳之幕以致温造虽愧非材勒淮西之碑以颂晋公已思濡笔通待制辛帅林克斋畴庸北固易镇南昌棠舍隂浓不改江山之旧松堦望峻载观㦸纛之新先声鼎来阖郡欲舞顾趋承于末属尤感发于私衷盖谓自三光五岳之气分叹英豪其有几更四圣百年之治定慨功业之良难早聆季子之来归衆喜夷吾之复见使表饵得行其策则规恢岂俟于今方期父老之椎牛开闗持劳岂谓儿童之竹马夹道候迎抑九重深轸于此方乃三钖重勤于老手某官蓄雄刚之至徳负超卓之竒才九卿髙惟月之班四国徧于蕃之绩惟是胸中之湖海飘然与造物者游发为笔下之波澜殆非食烟火人语脱略轩裳之迹逍遥巖壑之姿然而当世望其有为吾君引以自近旋由次对荐畀辅藩居中则可寝谋于淮南捍外则尚何忧于江左维咽喉之内地实襟带于上流眷顾周行见大夫无可使者仪图宿望一敌国岂不隠然不妨玉节之重临伫聴金瓯之有命某低徊一第连蹇半生素亡踰人矧未更事猥玷公朝之荐口重惭计幙之素餐今逢十乗之启行欣託二天之覆露岂若秦之视越瘠曽不动心倘如晋之用楚材或堪为役通湖南叶帅王轩辍文昌之座以帅藩稍缓召归之命着从事之衫而入幕得为末至之宾以明公一日之去留卜贱子终身之遇否仕莫重乎始进天固使之有依某官气大而养以刚道髙而立于独渠渠孝行每兴感于蓼莪皦皦科名曽収功于药市守命义之大节为出处之宏图凫舄横飞鸳行増重考容台三千礼司蕝甚严为册府第一官采芸有咏方在开禧嘉定之际是为君子小人之交一贤峩豸以当前衆正得舆而交贺直声大振雷轰电撃于奸未去之先元气不伤风恬雨霁于事已定之后䌷秘书于金匮石室导正学于广厦细旃履声上迫于云霄斧绣下临于闽阃利源竭矣谁能寛之一分仁人耻之不待去于三宿此举盈廷之色动未曽前席之恩深爰屈台斗之光俯照沙星之分潭府甚淳古分少陵岳麓之清客堂喜空凉和吏部湘州之句政成而棠隂密讼简而缿筩稀然当逺郊营垒之相望岂容明堂梁栋之小用占诸道之奏最隠若长城左一席之久虚行膺显册伏念某晚未见道穷坐为儒百战蚁酣敢望锥囊之先露一朝胪唱滥叨铛脚之后尘父氊尚青而复还母髪已白而待养若以茍禄仕则仅可漫不知幕办者谓何幸以部封下之旧民而为油幢底之新吏始仕曰筮或者即初而觇终事长必忠焉敢以顺而为正惟矜其臭味之似而许以帡幪之归庶逭官箴可谐亲养乌公鈇钺之下倘见礼于温生和相衣钵之传窃有心于范质凟尊冐昧拊已凌兢通建康帅张尚书周山房隆堂执讯甚惭妄冐以求知外学策名更惧庸虚而受察窃以十国连帅之重下视九品文学之卑敢以平生半面之私而后竿牍小夫之敬某官勲劳奕世文献在躬凢绍兴讨伐之规图与衡岳讲论之宗旨公既得之于亲授志在肯堂天复大之以全才刃游余地而又逊却乎三事之位而惟恐身早贵周旋乎二纪之余而能以事鍊心春秋未髙而望已隆是非纷起而人不忌窃观地位殆为时生今百年之否运将衰而四世之国讐未雪忍使中原之父老遗恨故国之世臣昔景略之孙尚存异代犹迎于灞上迨渭南之星已殒返旗足退于魏人伫观帅钺之策勋即自石头而受册某未能卒业已迫为亲方齿髪尚壮之时不知有已特科举非工之习何以教人自知非敢为人师所恃亦有执事在闻诸道路屡辱齿牙方今名能半出题品岂伊拱把亦误轩衡涸辙枯鱼聊借斗升之水託根小草敢登桃李之塲通王安抚真西山钖之旄钺寄以藩垣天子惠顾全闽肆辍西清近臣之贵元戎肇开幕府聿新南郊逺服之瞻麾帜精明鼓角讙亮某官清明庄栗博大魁闳接河汾夫子之传未殊源派攷㑹稽先贤之传可嗣风流早以材大夫而为真御史晁生有志欲复井田之遗孟子陈言首明经界之畧恩被玺书之一札泽流寳婺之万年孔门惟有冉求可使治赋唐世独称行俭名曰知人亦既兼擅其能谓当亟付以政三山非它镇比系国重轻九重俾我公行问民疴痒观临遣光华之特盛盖寻常牧守之所无淑旂绥章式重韩侯之钖精金古器庸贲竒章之贤倚颁一日之寛条立召八州之和气赤子潢池之盗方幸晏宁黄头辑濯之师久稽整饬狐兔虽定于狡穴鲸鲵时掉于惊波要当无事之时豫戒不虞之备澄清一道皆犹枕席上之安张皇六师更赖帷幄中之画某頽然暮景来此旧邦属政苛勐虎之余有泽竭无鱼之叹吏称其职民安其业自愧未能实告于府情信于州方将有待仰帅牙之俶建与儿齿以均欢公其肯效越人安视秦人之瘠我亦自同晋国愿分楚国之波通福建安抚李尚书方壶山笋班聴履尝亲槖座之光枌部搴帷密倚帅垣之重行驱车而于役谨削牍以通名恭惟某官四海耆英両朝魁彦中年突起兀北面之老苍晚节后彫炯西邉之太白自更化瑟径上言坡衆骛成羣立万年而不动羣喑已痼耸一凤之孤鸣考其为谏官为御史以来略无结宰相结人主之意晦叔虽介甫所厚安可嘱以私淳夫受温公之知岂不言其过柏操凛然而不改荷囊舍我以安归人方期文靖之登庸朝已惮忠定之严整竟由迩缀出牧价藩俄勤宣室之思亟促曺装之入顾辈流已少宁复着笔砚其间况风景渐殊不忍见山河之异萧然凂视于黄阁归哉聊拥于碧幢睠言闽都古号㑹府弓刀鞾袴有华属郡之仪钟鼓园林常沾清时之乐抚兹雅俗展也元戎仰惟今皇最倚黄发典刑之训有如执事所谓白首魁垒之臣道行孰能止之时来恐不免耳靡须席煖即聴衮归某无梦鹓行已盟鸥社某丘某水某树乐方适于山中我任我辇我车命忽来于天上循墙不获叱驭敢稽念荃蕙不芳向自植者犹浅而薜茘䝉耻今一出之何轻幸逢开府之新倘念承欢之旧周原六辔遣以礼负愧皇华卫公八秩相于朝请赋緑竹中丹所藴副墨难殚通招捕安抚陈待制郑雪巗十连开府载倚真儒半水脩文聿新旧俗九霄纶綍一道仪刑威徳逺加精采特异窃谓有大识见则有大力量有大议论则有大功名先零之服预决于金城上图之时淮蔡之清不在于雪夜衔枚之际先定其胜如照烛辨白黑不蹶其趋如轻车驾平夷信驰骛抢攘非时贤所能而𢎞济艰难乃哲人之事天开圣化岳生鉅公虽当太平极治之时不无外夷小盗之警得一郑公而辽戎无虑有一文正而元昊何虞平益乱而整暇有余缚吴冦而声色不动干将莫犯盘砥愈坚是为客邪消弭之方无损夀禄延长之脉此全才出于斯世而百年可数者几人肯使前修独专盛美恭惟某官闗天地之运为廊庙之竒北山家学首传性命文章之理一贯东嘉水心髙弟德行政事之科两优总角结交无非老苍同时并游不敢侪伍识者已期武侯于髙卧见者咸喜夷吾而无忧始居乌幕以前筹动无遗策退处周行而入告进有嘉谋祇见谔谔尽言岂觊容容后福纵逍遥空谷之徃亦眷恋丹阙之深移孝为忠鞠躬尽力节履险而后见机识时而可投敬观前后表出师所陈何止治安策太息而已非剀切囘天之甚力将舒徐救溺以徒劳帝为増屯公能作气效收掌上敌在目中空其穴巢矢之京观方三路警闻于司寇俱未忘宵旰之思惟七闽功书于太常宜特被褒嘉之诏事豫则立言无不酬展也大成卓乎逺见愤兹余蠢偃然逋诛又移建水之旌麾来领洪都之斧钺通班紫槖聊重建坛到眼珠帘不妨缓带戢止残暴殄戮兇邪决非小小规模自是挺挺风烈先声丕赫逆酋请降征西比行玺书随下居东非久衮舄还归要令四海之永清奚但十州之嘉靖某幼而孤苦壮也辛勤恨不得诸老先生之宗空形梦见幸窃聴宿儒名师之诲稍悟指归顷尝一得于公闱䝉録片长于优等心铭深感口诵弗违半生仰慕于龙门昔无阶而披雾三载讫辞于氊席今有路以依云顾荆棘险阻之备尝而俎豆战阵之兼问鹗正飞而误送鸟已倦而知还欲和荒屋苍苔之诗宁起映水红蕖之想徘徊需代进退懐疑如不可辞尚托刺史二天之庇或从其便即趋夫子数仞之墙立义精专陈词肤浅翰苑新书续集卷十一翰苑新书续集卷十二钦定四库全书翰苑新书续集卷十二总领类贺吴縂侍方秋崖伏审虎节建台龟符眡籀大小冯之相代岂惟图盛事于衣冠东西总之迭为兹用分顾忧于旒扆有美江山之第一共嘉国士之无双波神胥舞于鹢舟春气肇开于鹊印歌謡载道想续劖常棣之碑香火满城当对写凌烟之像斯民乐只于帝念哉某朋友同伦兄弟异姓愿言思伯访戴之兴勃然岂无他人依刘之志遂矣式徯锵琼之珮晤言浮玉之山追数平生莫踰此喜贺吴总侍方秋崖恭审进班东壁仍镇南徐吴如大夫者几人慨其叹矣楚与足下有旧故维日望之纷然骑竹之儿童贺此憩棠之父老恭惟抱经济之具负魁磊之声使吾君使吾民举之三代难为兄难为弟时则两苏久腾铁瓮之謡才上玉阶之奏髙论轗轲吾何慊于此哉人言转移乃今知其忠耳岂但青氊之复遄膺丹扆之思某嘉与缙绅诵言纶綍邦人迎拜喜郭细侯之再来边吏讙传岂司马公之未相久矣扼腕少焉论心贺杨縂领李梅亭升贤九列总赋两川无踰老成久望甲寅之报厥有成命足寛庚癸之忧除目一传满口交庆某官资𢎞且毅器博而周解十二牛而有余才固髙于一世繋千驷马而弗视气亦盖于诸公天使之为入蜀之星人以此卜擒酋之月知彼知己汉中方务于养民擒贼擒王许下几为之避地徒縁食乏遂致师还皇欲我公身任此事爰峻上卿之拜俾专计相之权金掌月升光无不烛玉闗夜闭守或有余聊寛西顾之忧即聴东归之命某耸闻出綍窃喜得舆敢问迟之迟长恐遭羣吠之怪可以速则速幸即遄四牡之驱贺梁总领郑雪巖奏课饷台疏荣召节外府辍九卿之班列既壮边声中书斡万化之本原晋裨国论仰窥睿旨厥有闳謩盖以儒者谈兵深戒乎尝试古人料敌必觇其密微方百年彼运之积衰而四海人心之咸奋武夫抵鸣劒之掌儒生冲怒髪之冠威可逺加莫不引领而望矣兵难遥度愿借前箸以筹之争自竭于腹心迄未得其要领浅谋者既龌龊而不足聴大言者又漫漶而适为夸上既厌之慨老成之长虑天其或者开景运之中兴某官魁闳卓荦之才冲逺博硕之器雄名籍甚羞崐崘薄蓬莱重德岿然载华岳振河海乗传皇华之隰飞蒭细柳之营自江输淮以达京师钱流地上聚米为谷以陈形势敌在目中凢其鸱张奔突鸷悍之形狼子野心狙诈之状与夫斥堠控扼之险要糗粮储峙之赢虚皆笏画鞭筭之余如烛照数计之熟严助奉三年之计最入奏甘泉柳浑知万里之戎情宜在吾禁以按歴封陲之成算为从容帷幄之运筹堂上有竒兵赞庙谟而决庙胜海内想风采繇宰椽而登宰司某兀坐冷曹耸聆温诏月明乌遶未知何枝之可依霜凛钟鸣窃効同声之相应贺淮西赵总卿洪平斋恭审疏荣中禁总饷外台卿月独升光动九农之扈使星转曜欢腾万灶之屯纶綍一颁荐绅交庆恭惟某官至刚以直大雅不羣赤手而搏蛟螭其才不可及矣壮志之骑鸿鹄虽老未尝衰焉居然出入之具宜投之烦剧而不乱眷深帝扆名重宗磐属西北兵端之既开而东南民力之易竭还定虽勤于鸿㕍转输莫给于貔貅张頥可忧束手无策非得当今之刘晏安能追古之酇侯上深叹于才难弄印久矣公不辞于重任披襟当之晋升九躐之华益耸百城之望游刅运解牛之志着鞭策流马之功强兵富国之图小烦供亿致主泽民之业即罄论思某自嗟久堕于吏尘犹记旧聮于朝绩耸闻除目倍切忻悰千里相望有春树暮云之想万间可托何震风凌雨之虞贺黄运使除总领李梅亭内跻郎省外总饷台西宾出幙之十年遂专主席东漕下车之三月尽总赋舆人歆钖命之蕃上恨用公之晚某官器资凝逺业履端温言行夙择乎中庸名实久孚于上下顷嵗红巾之变折冲白刅之间数进忠规刈葵惟恐其放手纵无恩泽徙薪岂下于焦头共推江夏之无双再试颍川之第一维驹维骐维骆暂纡苞栩之飞如熊如罴如貔孰饱樵苏之爨帝咨衆望佥曰公宜王人下视于诸侯有严天节郎官上应于列宿肯歴土山政令先庚而已孚军民旁午以相贺田里愁恨叹息久矣周知财货本末源流尤皆宿讲皮不存则毛将安傅唇既亡则齿得无寒欲兵食兼足之沛然在制阃同心而已尔既无间秦越之肥瘠何难图韩范之功名某百无一能亿或屡中顷进总领甚称之语盖在咨诹周爰之初兹聆除目之颁岂胜顿足之喜惟荣之嵗租无五千斛而使所月解近七万缗昨赖管煎抱卖之赢用补大科带补之欠近困井迁之后难施箕敛之苛在小郡官兵既多空膓而大司符移尚理虚额巧但施于有麫穷莫甚于无锥与物为春望公如嵗今夕饮者恩明日按者法正赖故人观察急于赋刺史私于民愿哀老子上宋总领刘后村峙粮京口隃瞻郎宿之髙窃廪边头骤出使天之下前此苐勤于恭梓今焉偶迫于及瓜敢饬讷词僭干严分某官髙明而密察峻整而疎通家擅雄词固已统𫝊而行世门多隂徳是宜贵显之有人自垂髫负秀颖之名未弱冠陈治安之策小却而纡黄绶一鼓而俘緑林幕辩风生决滞牍于红莲之府琴鸣昼静访断碑于黄木之湾人方望阙而来公又监州而去亦既老其才业矧兹磨以嵗时鹭翿来仪誉出汉廷之右鱼符作牧政如严濑之清值朝更圜法之初而吏奉新书之峻方胶胶扰扰价莫售于国中乃暴暴源源钱独流于地上盖有功之懋赏岂何自以为郎惟六飞驻吴㑹以来而万灶宿徐方之戍虽酒可饮兵可用几侔西北之精然戈载戢弓载櫜坐竭东南之力自昔难于肤使乃今得此通儒逆知财货之低昻洞了簿书之縁絶盖心平气定常龙见而雷声故事至物来若龟卜而烛照少待柳营之饱即趋荷禁之清某承学无闻縁恩入仕头颅如许合耕负郭之田园身世孑然誓守先人之丘墓笑覔官之聊尔使折狱以何堪戍减两期路行万里已难追于塞马又几厄于渊鱼饥阻耒阳酒炙谁存于杜老行吟楚泽衣冠略似于屈原未定心魂来趋官次敢恃枌榆之故趣趋竿牍之恭所务期㑹簿书窃自悲其冗贱无乃隣里乡党或少借于声光通胡总卿周山房待问广廷误䝉题品庀官半水获奉教条方以书生来依大芘敢谓学校不同有司辄摅钦企之情布见拙陋之语某官清夷而不挠简塞而能通虽即之也温初非刻意尚行然定而后应未尝吐刚茹柔泛观人才各擅器品法士亢于检局通人失在濶疎岂无偏长不可翕受乃若器博足以融衆美力厚可以折羣轻方其晦养于册府之中以至杰立于纪纲之地文采缜深而不轻衒露是非纷起而独守正中仍使吾身无暴赫之名欲俾天下被和平之福此斯世之所罕恐重任之必归胡为玉堂鼎铉之才尚司金谷甲兵之寄有此地位必副时须愿为世道而自强自副师言之归重某志向甚拙艺业无闻绕舍栽棃浸忘嵗月为亲捧檄适在帡幪不图遭逢有此幸㑹惟士之初进如木之初生非有託于养成则亦易于蹙拔尚期保惠获寡悔尤茍获逃庠序之讥庶不负门墙之赐通王总领王臞轩疏恩万里移饷六师时急转输既已实闗中之粟兹严守卫又将丰塞下之储欣传棨㦸之来敢后缄縢之敬恭惟某官成都石笋东序河图被天孙云锦之裳文成五色植太乙青藜之杖学富羣经身径上于青云心皦如于白日方逆臣之僭叛见烈士之忠诚涅白不缁虽赴公山之召徉狂以去未夷箕子之明此一息之从违实三巴之向背倘当时之乏此则今日之维何及观于足兵足食之间尤可验守道守官之际义如当赴驰峻坂之轻车事不可从屹中流之砥柱维孟子有塞乎天地之气所以浩然信汲黯可谓乎社稷之臣其以直耳夷攷平生之节操已知他日之勲名常操天下之赢赀特其寄径均节邦中之财用正尔知津宁候席温即观纶召某旧惭白屋尝共丹梯望诸公台省之登一何逺矣知此事江湖之落谅亦慨然敢以贫身累于恩造王人序诸侯之上孰不归依同年虽四海之人少希甄异其惟恳欵罔既敷宣通四川王总领李梅亭企郎宿之周天夙瞻景曜望使星于蜀野行挹余光同是天涯莫非王事欲抒方寸之悃可无咫尺之书恭惟某官器度崇谹典型炳蔚江左风流之后代不乏人襄阳耆旧之家世济其美恬于再转翩若一麾日近长安谓即登于金马天通蜀道又出䕶于木牛惟闗中餽饷之功实海内安危之本樵苏后爨今多宿饱之师弩矢前驱古有昼行之美行咏劳还之四牡伫观趣侍于六飞某起家单平䝉恩优渥立朝已滥况尘六典之卿试郡犹惭辄冒十连之帅周环四顾冐昧一来惟方国奉十行之书妄希宣布谅王人序诸侯之上亦愿将明代通吴总卿方秋崖伏以遡魁躔于斗北于皇吾道之华分巖邑于江东幸甚使天之近仰荣光之下属贽弱翰之未遑如责以世俗事大之恭当已获门墙废礼之罪敢不自讼道其所懐恭惟某官由孟氏之后而得其传出汉廷之右而夺之气大对陈天人之槩内之治中国而外之治逺夷此声扬梁楚之间上不负天子而下不负所学自其褎然子大夫之首固已辈诸名卿相之流方排阊阖呈琅玕之竒乃羞崑崙薄蓬莱而去盖以有事于边圉小烦出总于军储士饱而歌勇自百倍敌归相戒誓毋再来岂但使钱谷甲兵之问不至庙堂于此见忠信笃敬之士可行蛮貊王人叙诸侯之上虽曰无以易尧贤者为邦家之光正恐思不见贾某所归戴者敢诵言之切以昔者孔融对李膺之门犹叙先世夫子与老之契矧今事㑹何幸亲逢三千字而日未斜大父尝窥于竑议九万里而风在下吾翁亦并于英游睠言再世之逢雅有一日之好则其依向讵不窃深爱其人者爱屋上之乌况复子孙之在观吾政而观桑下之雉所恃父兄之知代囘何总领方秋崖伏以两梱东西殆犹虞虢之唇齿一江南北宁分胡越之町畦翩其飞翰之临喜甚同舟之济恭惟某官有六馆举幡之勇无万钱下箸之奢早嵗边城意此敌在目中矣十年总计过吾军如席上然适当供输困乏之秋独斡财赋盈虚之妙矧时事莫囏于边遽在人情过虑于国贫谓云屯万灶而杕杜无期虽日费千金而樵苏后爨掣肘至此痛心奈何故闑外制之将军徒有强兵之请彼舟中自为敌国类多足食之争于帝念哉惟公试可盖以天下之财为天下用夫何忧乎兵兴如有此数之出则此数存正不妨于经费已验之效无竞惟人愿佐中兴之勲归相太平之治某四年于役五技其穷一车以北一车以南安得共班荆之语衆狙皆喜衆狙皆怒亦每思赋芧之艰属闻纶綍之诞颁嘉与缙绅而相贺秦视越人之瘠举世皆然晋及楚君之余匪公谁望有賖言面敢布腹心代囘湖广赵总领李梅亭畴庸外府进位上卿礼乐光华既茂明于调度货财平准兹益重于事权除目一颁舆言胥穆某官持心信厚临事浚明恭懿笃诚继髙阳之才子切磋磨琢蹈卫国之武公扬歴弥深声华甚重兹肃将于使指俾总视于军储曽不淹时已闻奏最爰进四大夫之禄仍斡半天下之赢是亦平迁行有峻擢某末由旅贺例辱巽牋卿不同乎已升华于𤣥冕公归无所㑹加宠于绣裳代囘淮西赵总卿李梅亭陞卿九扈给餽列屯人在日边恩荣昼锦之遣钱流地上师有宿饱之期下车云初载路相庆某官直温而肃括明敏而疏通早练达于民庸嗣讲明于邦计懋转输之绩飞不尽翰持经济之材翔而后集属边防之小定惟粮道之孔艰爰兴前席之思久不见贾复念弄印而授无以易尧庸疏报羔之荣俾専流马之运序王人于诸侯之上姑驱驰数月之间求宰相于宗室之中㑹凌厉九人之后某託交惟旧话别方新闯伺眡龟正欲致燕省之贺勤渠专骑乃先辱鲤鱼之书徒华巾笥之藏莫遂襜褕之报都大类贺坑冶都大司方乌山擢自辅藩改司泉府一奏日边之最圣徳久孚半提天下之封使名加大舆情胥属儒效必优恭惟某官生庐山之下而挹其髙近濓溪之居而得其正去之千载固将㑹洙泗之传觉以一心抑又契象山之妙册勲文阵擢冠礼闱即典教于頖宫继升华于学省讲道于髪引千钧之际日耀羣迷谈经于坐夺重席之时氷融衆难斯文允属善类攸归权势不能挽之来利禄不能诱之去盖尝慷慨而极陈当世之务不以扞格而遂易平生之言属者分符俄而易镇朝方严于楮令郡恐失于民心平时既切于抚摩一旦忍施于科抑及闻改擢悉愿攀留卧之辙下者何其多送之境上者何其逺细数㑹稽之父老今殆过之自开太末之山川古未见此遂夺袴襦之爱来司寳货之权浴铁之泉寖枯採铜之山已竭海道难防于渗漏姦民弗禁于鉟销縻几孔方成一阿堵以裕民之心而裕国必权轻重之宜推铸金之术而铸人竚究经纶之大某猥由璧水滥窃儒科属峒冦之披猖敢于梗化俄宪台之辟致因以奏功徒自笑于弃繻乃更叨于通籍男邦学制垂解组于膏火之中督府出征俾奉檄于烟尘之际筹边适逢于改辙佐郡曷称于题舆版曺有山积之逋州县无天雨之赋若为施设庶免旷鳏岂期幸㑹之来获𨽻按临之下龙门三级沗尝攀附于遐踪燕厦万间愿託帡幪之大庇贺提㸃坑冶俞郎中陈篔牕正朝涣号圜府升华举刺史九路之天全归临照以君人四海之地半入甄陶弄印无以易尧起家使之拜敞亶云妙柬大慰佥谐某官德宇闳深量陂汪洋干将莫邪之气上冲斗牛黄钟大吕之音中涵韶濩久低徊于州县旋腾踔于班行输写瑰竒发挥忠荩自令干霄直上赞中禁之谋猷而独贴水斜飞试外台之勲绩盖由圜法正输上忧散之易而歛之难徒有日星之宪积者寡而用者衆谁怜天地之藏田野已为之颦眉庙堂几至于束手欲办乃事其惟我公昔王夷甫耻而不言自是清虚之论而贾洛阳以此进谏未妨通达之称惟彻上彻下而不失之拘则入细入麤而各由其理固知猥冗不碍孤髙欲观他年造劒之炉是即今日铸金之冶某违离滋久懐恋罙深霜雪欺头已阻攀于轨躅尘埃扑面又弗惯于书题敢云守垒之微叨𨽻使轺之下虽蹈仁咏义之念乐与人同而薰和染教之思无如我旧愿垂洪芘以幸孤生贺川秦茶马魏戸部王臞轩显陟台郎总提廏政文昌六部地方见谓之剧曺武骑万营天府复专于隆委禄因徳诏材与事宜某官心平而气和人今而学古公侯子孙之必复固有世臣名义鬼神之难欺实由家学琮璧不雕而自贵鸾和随动而有声屹立夔人之藩篱何翅晋阳之保障俭以足用节而爱人迄转上闻首膺表选握兰依乌之位内陪从于太微摘茗市骏之司外分节于少府职任昔分而今合事权滋重以不轻一洗空万古之凢㑹旋云锦六经济三尺之法归近天颜轻破睡正浓之歌行试思无邪之学某苦惭驽骨复饮蟇頥王良后造父先亦有驰驱之志汲黯戅寛饶勐恐非採掇之才通史都大林克斋拥骑经涂辱轸朋簪之旧剖符叠组欣依使节之光虽司存分两地之遥然巨庇喜二天之近敬驰尺牍先贽寸忱某官家世象近魁三人物今称第一积庆实绵于锦绣雅懐不在于绮纨架上万牙籖一读不再胸中五色线小出无前激昻尤奋于事功谈笑可空于盘错自畴庸于贰郡屡疏宠于十行实简清衷肆临巨镇贤良选用固将解渤海之佩刀功绩垂成谓可折东山之屐齿沮谋者孰袖手何言方为五亩园独乐之游复膺二千石共理之寄河东吾股肱郡未逺邦畿番君得江湖心已称理效矧冶铸莫饶于吴越而提封几遍于东南伫观地上之钱流即聴日边之玺召某受才甚下赋分多竒顷迄役于计台尝洿名于书府属当逃谷讵意起家寮底一官随行逐队江臯十载自西徂东赓伐木之诗夫岂若秦之视越仰皇华之使或容罗石以致温代通四川赵茶马戴象麓分巴徼之旌旗滥膺守土占益州之分野知有使星欣窃庇之自今愧脩词之已晩恭惟某官风猷凝逺天韵宏深博极羣书太乙之藜相照文焰万丈长庚之梦不虚借未陈周召之诗书亦宜献间平之礼乐恬为丞之再转甘出守之一麾刻铜虎之符洊扬美最䕶木牛之饷益茂肤功谓宜运海以抟鹏又使摘山而市骏周原之荼膴膴包以缃奁鲁垧之马駉駉烂如云锦岂容黔突行有紫泥某顽顿之资疎卤于事将指以出滥持天子之节旄无功而还不得月氐之要领敢意冐升于荷槖且令假守于铜梁有如凌兢何以全度东西之瞻使节傥未赋于旋归前后之间清尘尚有余于同味囘史都大李梅亭光奉宸纶真除使节方千里而赋政久歛惠于一州圜九府以通财遂褰华于数路某官人门有伟风调不凢番君得江湖之心不但蕃宣之绩史公引漳邺之利更髙城筑之功暂司坯冶之权洞识货财之本恩隆正任使以大名地上流钱㑹当裕子母之积阶前生玉行将继叔父之风某密託邻光逺依厦庇六辔如组未皇瞻原隰之华万物为铜益愿楙陶镕之业代囘张茶马李梅亭奏最蕃宣易司𣙜牧卧云而逼象纬荣分东壁之光摘山而市骏蹄益固西秦之圉某官味甘苦永心秉塞渊出乗两腋之清风已亲法驾勒囘中道之奔电归扞渴羌兹扬春山之旗久拥东方之骑非环非玦上有双鸾载驰载驱驾彼四牡取月团三百片之羡包以缃奁供天子十二闲之须烂如云锦竚颁凤诏趣扈龙旗某有味溪芽无心天驷烹玉浇过秦之论徒抱渴尘籋云作徕汉之歌更观逸足提舶类通提举魏市舶郑雪巖锦缆牙樯暂督邦珍之贡朱轓皂盖获依邻壁之辉寸心跃如尺椟敬止恭惟某官爽邦哲匠瑞世竒才懐郑公仁义之言家声故在立汉世中兴之业相学有𫝊至今吾五峯三市之民犹诵公半刺十同之政谦恭下士恳切忧民洎簉清班益隆雅望辍工监勾稽之职洗桐城愁叹之声民欲借恂帝思见贾自合歴阶而上矣奚为弭节以来斯惟邦计之方殷故利权之攸寄飞艎逐浪报合浦之珠还贡寳充庭侈南夷之琛献乗轺底绩荷槖指期某未习民庸猥承郡寄正自面墙于不学得无血指于旁观尚惟聮事之心时赐免戾之教惟余波及晋肯分渗漉之恩庶小国间齐获遂依归之愿通赵舶使王轩翠节光华竦望宗英于霄汉青衫蓝缕分甘苍氏之尘埃几年引脰以仰髙一旦澡身而受察敬慿子墨徃白帅籖恭惟某官纫芳兰而自馨挺灵芝之独秀追河间于千载后得礼乐之盛心梦太白于三生前传文章之正印既收巍第不辍灯火虽在素官全似布韦为蓝田哦竹之游清哉官况试河阳栽花之手籍甚风流此虽绪余独不俊伟继尝慿轼无端溪只砚之归才一拥幡觉滨水甘棠之满得地小而亦可行志去天逺而随即畴庸眷海舶之一司闗水衡之大计惟帝遴选烦公一来亷平而吏民安焉鲸波不动忠信而蛮貊行矣琛贡交通合浦之珠既去复还石门之泉不易其介大而国用盈虚之制即此权舆次而版曹出纳之权归其掌握行有召命以重此台伏念某闻道未深涉世尚浅读书发愤期收再世之青氊射策决科滥窃一名于黄甲方习趋庭之训遽罹陟岵之忧谋养斗升七稔饥寒之所牿强颜筦库一官猥屑而亦甘惟不武之书生殊弗闲于吏事祇恐斗筲之器难逃氷镜之前念伯父曽沗交承夙有通家之好则贱子虽无介绍此为借手之阶倘以臭味之略同庶几眄睐之稍异服盐车而垂两耳愿殚驽力之劳得广厦之庇万间可遂欢颜之託通林泉使方秋崖伏以寳冶腾晖切仰韩文公之斗铜章课政有开苏刺史之天可无传鲤之书告以眡龟之日恭惟某官五凤楼之巨笔九龙簨之大镛繇孔壁汲冡先秦古书以来口授若决云梦凢周诰殷盘庄骚太史所录手抉以分天章要是道山神仙之流尽絶人间烟火之气何至屈临于圜府聴其久去于方壶仰窥上心断有深意谓朝廷㩁山泽之利繄欲上足国而下足民惟君子知财货之源能使轻权母而重权子俗吏念不到此吾儒容可忽诸如其推铸金以铸人即所谓范模而范世三节召矣一陶冶之某鹿鹿无竒鱼鱼自守六题十二体故家之衣钵犹存五车数万言矮牕之灯火良苦廼郁郁而居此岂区区之所期粤自落南几于败北偶脱黄茅之瘴通班紫禁之云竟分邑于山间如置身于井底飞尚方之舄敢以硎新而扰为有造化之炉毋曰鑛顽而弃去通王泉使洪平斋伏以帅阃畴庸冶台陟宠行行且止而避御史威望素髙皇皇者华而遣使臣利权増重八鸾莅止百雉耸观恭惟某官气直而刚学纯且博垂大名于方策之上殆四十年表清规于搢绅之间才一二数入簉翔鸿之序进升峩豸之班当澜倒之冲而定力不移有壁立之风而危言自信人方玩积薪之势公独为曲突之谋发巨奸于间不容穟之时制大变于危如累卵之势尽夺羣邪之气复开衆正之涂雍齿且侯鲁连已去吾在汶上矣谁为留行君薄淮阳耶不妨卧治方寛北顾又趣东来阐天地之藏于笑谈运造化之功于掌握不劳笏画自见钱流虽心计之长正难其人然风采之着宁久于此立九府之圜法小施槖籥之功陈六符之泰阶即试陶钧之手某自甘独冷共笑太清久矣获从诸公之游今焉幸际一世之望倘许执经而问难庶几就道以渐摩江左之见夷吾何难富国汝南之有颜子正赖铸人钦向惟多铺张罔究囘聂提舶李梅亭肃驾星轺总司海舶舳舻千里有无得以懋迁胡越一家内外服其平准是为肤使允属通材某官世济象贤早腾燕誉青氊旧物盍旋北斗之枢画㦸凝香晩试南交之宅不严而化所去见思惟是岭陬久资碇税扶胥黄木习亷介之具孚银瓮白环纷贡珍之并入贪泉酌水已知吴隠之心祥飈送颿伫应孔戣之召某卜邻有幸贺厦已稽六秬五羊难续游仙之梦尺书双鲤空慙寄驿之情囘赵提舶李梅亭奏课分符乗轺司舶候风入贡固尝聚蛮越之珍酌水献箴要当试夷齐之饮闻君亷甚职此宜哉某官蔚若宗英济之世美再试絃歌之政所去见思一陶襦袴之功不严而治惟时岭外交货浪中然商贾算至舟车汉非得已若犀珠贿及仆𨽻唐已病之今大夫不务富其家则行旅必愿出于市得人如此通国称之某虽縻于兹行引而去露萤不暖安得照十二乗之车樯燕语留旋复答咫尺书之使翰苑新书续集卷十二翰苑新书续集卷十三钦定四库全书翰苑新书续集卷十三漕使类贺尹漕方秋崖伏审备才匠监将指神臯萧相国转漕闗中盍为根本之计范孟博澄清天下莫先辇毂之间上意则然师言惟允某藐兹宗邸恃有使轺我独二天无忘麟趾之仁厚畿方千里但瞻牡辔之光华无斁颂言等祈涵在贺郑漕王臞轩矫首计台蔼五色庆云之瑞抗颜宗校依一道德星之辉敬饬墨卿晋干籖帅某官学到圣处气涵天和文献犹存籍甚南方之大郑经纶未了付之东阁之名郎方在盛年已负逺畧三仕为令锦每制而愈鲜千里监州舆一题而増重入司奏邸遄贰理庭袖中有医国方舌底有氷人语不为枉寻直尺而屈甘请髙牙大纛而行剖竹两藩甘棠婆娑而笼昼司泉九路李蹊拍塞以酣春召以潜郎迫于热地使其道之少贬顾何官之不为去矣莫留重歌今袴迨其再入即复旧氊芳菲菲兮弥章道落落兮难合虽以此起诸贤之爱敬然亦能来羣儿之中伤晚节自是而益香物论翕然而归重七闽善地属有弄兵之虞一札起家来任登车之寄策勲煮摘将指转输足食而又足兵易节而不易地褰帷问俗出只手以活民揽辔澄清炯双眸而察吏甚盛之事不一能言之类皆知惟是国事日新善类星聚如公德望宜还簪笔之班副上眷知行聴履声之近伏念某癖惟嗜古様不入时射策广廷徒有空臆尽言之直校文列陛乃罹疾声大唿之谗一从沙汰而归三閲嵗华之久朅来倚席寒甚无氊靖惟外邸之冷官实𨽻皇华之末属见闻甚浅易招雪日之嘲名实未孚凛有风霜之惧此因假道幸甚登门误䝉倒屣之迎宛似抠衣之旧谅怜气类必赐提撕持一瓣香愿定价墙屏之下有三品笔觊叨居香案之前心旌所期舌笔莫罄贺髙运使方秋崖伏审辍自鹓墀诞分虎节引星辰于碧落有开蜀道之天将礼乐之皇华不逺长安之日窃窥帝意深有庙谟若曰当宁思古名臣其惟武侯为时王佐每读出师之表无惭伊训之书虽吴魏自裂而三分岂汉贼可岐而两立草庐所藴竹简莫传盖卧龙之蛰匪徒然繄流马之运其小者乃睠西土而凛有遗迹寛予北顾者讵无若人幸今天道之好还大快人情之共愤何止扼吭而拊其背已焚老上之庭恨不食肉而寝其皮爰戮防风之骨然亡彼之未几方邻此之可忧试尝以唐书与五代史而攷之其见于中国亦三百年而余矣既鲸吞以相啗曽蚕食之无厌如使狂骋于封域之间奚啻鼾睡于卧榻之侧吾恐患方深耳见谓一秦之复生公其起而图之从无百参而何缺若然则朝家之委寄夫岂惟使者之将输闻之缙绅伟哉纶綍恭惟道山蓬莱之胸次楚泽云梦之笔端当其排阊阖而呈琅玕信已跨崑崙而餐沆瀣廼烦视草出以飞刍意者复周土宇而兴六月之师其必张汉天声而决千里之胜饱吾貔貅取彼鲸鲵折尺箠而笞之不留贼以遗君父无只轮之返者迄安边而立功名使鼎湖弓劒之藏与渭上衣冠之庙正气开而天地辟兵氛扫而河洛清则多多益办之勲皆陈陈相因之助以故诵言乎诸葛不复比数于萧何某布所闻匪为之佞逢此盛举未尝不叹曰江左之有夷吾迟之几何将亦相戒以中国之相司马惟扺掌而谈天下之事岂折腰而及吾身之私其若翘瞻莫殚忻颂贺李运使李梅亭起家将漕揭节济湘旧令尹之双凫甫去十五年之近部刺史之四牡今察二千石而来民距跃以争迎公驰驱其何惮某官笃诚而明允简要而清通言行择君子之中庸徳业得贤人之久大十年出幕孰居行营司马之前万里封侯乃在诸妄校尉之后勇扑望郎之被出褰肤使之帷爰从緑波青草之间尽览赤甲白盐之胜金掌甫升于卿月玉钤又属之将星与其食武昌之鱼又看种柳不若蜡永嘉之屐少待戍瓜有懐清絶之大招复赋皇华之小雅暮卷西山之雨晓行湘水之春洞庭无波聊䕶木牛之运牂牁为郡欢知竹马之迎有功见知不逺伊迩某强颜佐郡伛指终更非有海沂之功可歌别驾岂谓潇湘之地又逢故人偶闻报之不先惭奏记之已晚倘怜秋水长天之共且善助之庶安清风明月之分㑹且归矣贺曾运使戴象麓光宸命荣领计台两载钦刑已深种平反之福一朝移节又暂烦飞輓之劳喜依芘之又新岂驰牋之敢后某官名家贵胄间世鉅贤济济侯门迭奏埙箎之美雍雍仕路俱䝉旒冕之知海宇覩之如景星庆云国家寳之犹黄琮苍璧万顷胸襟之波量四时徳宇之天和惟平生鄙腐儒之空谈故所学极古人之逺到自司邦宪务合人情吏固多奸自屏声而退聴民岂无瘼皆吐气以获伸既施利器于盘根宜驾轻车于熟路然自贑川而北久陶忠厚之风由洪都以南尤任转输之重载念祥刑之已久缅懐将漕之尤艰与其以此付之它人孰若举而属之已效按临虽旧宠数惟新暂迟校芸视草之功少视飞刍輓粟之任欲了边头之万灶须烦马上之一鞭不妨时访西山赓画栋朱帘之句行即诏归北阙伴紫薇红药之吟某备数一同强颜三仕虽茧丝保障粗知当务之先奈狱讼催科莫逭有司之责幸际福星之移次深懐明月以栖枝即今位牛斗之墟已深归向非晩归凤池之上尤望陶钧贺湖北游运使真西山涣纶将漕叠组分符皂葢乗边久简宸衷之聴皇华揽辔肆严麾节之荣眷倚弥隆训辞増宠某官识优致逺才裕剸烦传西洛之正宗学问遥承于先哲嗣南轩之洪派见闻复接于难兄粤题岘首之屏洊剖边头之竹风生画㦸天屹长城陈樽俎之折冲搤氊裘而裭魄驰金城而上方畧勋多戎索之恢披银台而连奏书绩茂蕃方之剡亟膺异渥趣驾輶车士知宿饱之有期人谓胜形之増重处客而赋鹦鹉未妨领略于江山入对而随孔鸾看即褰翔于轩陛某暌逺丰度荏苒嵗年谬膺外阃之雄实接上游之势羽毛自出愿希及晋之余唇齿相依更切全虞之望贺广西宪得郡除漕刘后村涣发纶音鼎新轺传由霜台而绾铜虎方歌襦袴于康乐之城辍星麾而问木牛又总舟车于都督之府荧煌礼乐倾动衣冠窃惟圣天子每当馈以念民必得大肤使中持衡而体国波平不激山立莫移然后能周知田家补疮剜肉之勤庶几不肯为俗吏剥髓椎肌之事熟视弄印谁为朕行遐思剖符莫如公可宜亟辞于皂盖遂加赐之锦袍凝然惠和医此凋瘵恭惟某官千载风流之人物一家心学之门庭团和气坐春风冲襟可掬懐连城佩明月至宝不琱辉映弟兄之斯文发施圣贤之所藴既平反于玉节盍劝讲于金华而且访卢肇读书之台凝香森㦸谢韩愈把麾之职輓粟飞刍何绰着于外庸尚小賖于中召岂洪都素号于襟带而潢池方寝于干戈宿重兵万灶之分屯更期净洗竭民力百年之供亿颇觉煎熬宜夺二千石郡太守之印章复领一十州部使者之绣斧渗漏樽节岂规规流地之钱调度通融非屑屑雨天之粟即亷平之两字底绩用之万全澄清天下而术不疎文靖已竒于公素邅运闗中而用常足酇侯即相于髙皇某愚不似人戅难徇俗少年刻志未甘相如山泽之癯积忧熏心无复元龙湖海之气彫敝武城之邑疮痍单父之民纵敏手以何为况拙材之如许忽聴福星之移次喜知明月之安枝盖素闻平时爱士之心可预知今日察吏之意率然贺语允也欢悰使臣之遣逺而有光切想闾阎之鼓舞儒生之病博而寡要尚祈厦屋之帡幪贺余运使除焕章阁陞副使郑雪巖伏以汉邅同寅获尾冬烝之除目尧章晋直尚分日甸之余辉自懐乗负之羞喜有厦成之托恭惟某官性天圭璧门地钧衡充然寛大以能容静而有守投之繁剧而不乱来则能名录浙右谘询之劳付闗中转输之计宫禁缮脩之莫㑹自昔惟难州县𣙜酤之既移于今岂易公能妙干上所深嘉武监褒崇爰有丝纶之焕宸旒简记尚迟劔履之升重以使权加之寳直欹枕朝鸡之唱未逺天颜接武仪凤之班仍聮帝辅某受知己久窃庇又新幸夀昌之籴粗登无冦恂之才可借正如倦鸟忽尔傍龙同日拜恩亦沗一时之升擢观风受察尚私千里之照临贺诸葛提刑除漕使刘后村妙选名儒就陞计使虽三山父老惜郎宿之暂移然七聚生灵幸福星之未改统临所暨抃蹈惟均某官气塞两间名髙九牧地负海涵之气贯串百家日光玉洁之文流传万口科目足以发身而易退难进才业足以用世而深藏若虚晚遇先皇寖陪羣彦登车湖峤凛白芷之风馨囘首阙廷怅苍梧之云逺属者睿明继照耆旧具思乃从故楚之区来按全闽之境闻其风旨则善良吐气挹其标致则鄙薄革心于和气祥云之中有严霜烈日之意兹移使指就驾漕车得非煑摘利饶转输权重上于盐铁之论有感方欲变通公于王伯之辨素严必知取予深辟富强之説痛惩聚敛之人养基本以厚黎元捐锥刀以惠啇贾承风问俗脩明此日之皇华足国裕民讲贯它时之相业伫看环召式辂衮归某猥以孤生试兹剧邑虽终年劳苦无赫赫之可书然一念拊摩有苍苍之在上日者躬负弩矢郊迎绣衣初乏先容颇垂异顾方念寒踪之奚託所欣春脚之潜囘繄昔教条谨遵承于下邑矧今命脉实操制于上台矫首云天委身造化愿悯负山之力少推煮海之波企渊明归去之风岂胜有愧处孟博澄清之下或可无忧贺曽守除江西漕使王臞轩陞班奎阁持节霜台壶峤耄倪方卧清白史君之辙郁孤泉石欢迎皇华使者之车召命鼎来上意可卜某官家有相谱学为儒宗大笔如椽挹紫㡌扶舆之气片心止水贮金茎沆瀣之清凢所植立设施见谓光明俊伟惟莆千里私我二天禹稷饥溺之思歴千里如一日召杜父母之政合万口无异辞试举其凢可放而数亷足以律贪而起懦敏足以剸剧而理繁聴断公则大姓不得以朘细民保障严则他盗不足以闯吾圉出缗于帑代输十万户之租峙粟于仓永遗千百年之利以至増益学廪表章贡闱每加惠于章缝可遗芳于简牍士勒碑而载美民肖像以立祠佥愿借冦恂之一年无阶而可又安得元结之数辈吐气者多炷南丰之香而祝长年爇浮屠之灯而无虚夕归装何有人知鹤料之萧条福果不差天遣麟儿之抱送好语流传于乐职芳名登録于御屏就畀大藩遄攽英簜二州争祁公于治境俱繋人心一道得鲜于为福星可觇天意盖巨镇莫如于江右而弄兵未解于潢池帝念民劳欲复佩犊带牛之俗公持使指立伸断蛟剸兕之威兵刑之重寄有归台府之大权増重先声震叠夙驾驰驱授馘献俘谈笑了一方之事策勲饮至从容归四近之班某倚席宗庠托身徳宇属有采薪之疾致稽拂茧之恭然受助不后于小人谅知遇必原其细过檐花细雨谩为苜蓿之愁吟檄草飞风空羡芙蓉之妙选上赵运使刘后村长淮遣使少迂华省之望郎支郡柬僚误及逺方之寒士尝牢辞而不获祇严命以亟行隃瞻双节之威冐致一牋之敬某官疏通而密察宏毅而裕和读鸿寳之书见闻洽甚生麟趾之世信厚蔼然早讲学于河汾且溯源于伊洛四海共推于名胜一门独擅于弟兄至今天台赤城之区视昔河间东平之国风云凌厉孰不期射策之初嵗月逶迤犹待课鸣絃之最及上更于圣化方下览于德辉谓陪豹尾之间乃剖鱼符而去果颁召札趣泽觐圭徧履清华久负丞郎之望并游英俊半登供奉之班属淮更凋敝之余而帝遴澄清之选亟濡六辔徃建两台方固藩篱凛若边防之未弛已空杼轴萧然民力之可哀谅衣绣之光华首褰帷而廉按修明斥堠赈贷俭荒内安鸿㕍之离居外使马牛之被野周原诹度顾何惮于载驰汉殿论思行有光于三入某为儒不力入仕以恩少也读书亦欲激昂而自见壮而涉事方知迂濶之难行又况忧患之所耗亡疾疢之所侵蚀已决买山之策苦陈誓墓之言长牓注官甘守闽中之次大钧播物俾为塞上之行了无骑鹤之资几有𦵏鱼之厄罄生涯之漂荡环幼稚之啼号未定惊魂来趣贱守自揣拙疎之极不逃临察之公虽安边境立功名固大禆于庙算而悉聪明致忠爱冀少助于平反上赵都运王轩先世同曲江之集桂籍犹香末僚依近水之台莲池有润行澡躬而受察先泚笔以通名恭惟某官尊主庇民之盛心通今博古之正学徳容冲粹翔凤仪白玉之㲈文律森严瑞麟掣黄金之钥二纪斜飞于州县一朝入对于班聨縂籍仙源益茂帝宗之枝叶赞筹台佐养成相业之规模盘礴乎雉监稼卿雠正乎芸籖缥帙多閲义理大有建明属主计于京畿旋陞华于杰阁东南之力竭矣上下焦熬西北之事纷然符移旁午仰十五州之岁计赡数百万之军储缓之则徃徃乏需急之则元元告瘁今士夫清谈之弊胥溺波流明执事体国之忠可与天对每当事机之有肯綮处以谈笑而无留难鞭不算而足国裕民辔一揽而澄清激浊京师大计之先定境土再复之可期给饷第一功行封莫先于萧相弄印凢几月熟视无易于赵尧况登先忠定于初元自有我宁宗之故事伏念某性天不颖家地最寒少而熊胆之苦尝壮也羊肠之饱歴文闱鏖战被体百创昕陛策名避人三舍初入星沙之幕遽罹风木之忧既不及亲何乐一行作吏早知有命悔不十年读书行将赞画于帅垣自愧未闲于宦谱狷介成癖鳏旷莫逃念台府本同体之戚休而僚属如一家之子弟况叔敖之后今且困谁实念之而山公既在汝不孤赖有此耳谅在高谊必为动心庇覆之以矞云甘露之光奖借之以大吕黄钟之重茍垂金铸庶可玉成事长必恭如在察父哲兄之侧进身有望或叨门人小子之荣词短意长形留神徃通王运使刘后村皇华望重极霄汉之尊严墨绶官卑近风霜而震慴行矣熟瓜而问戍悚然席藁以登名恭惟某官宣慈而惠和辩智而闳达昔在元祐比明道庆歴之隆于惟枢臣为君实晦叔之党去之千载犹有生气奋乎百世可兴懦夫至今谏书具列国史鲁臧孙之后盖有闻人唐郑公之孙克有前烈而况种花者再剖竹至三累迁李庭两入兰省纵未斡旋于魁柄亦宜扈从于属车昨属公朝惠顾七闽之乐土暂烦郎使出为一路之福星无疾声急唿于戸庭有隂功隐徳于田里威摇山岳而未尝轻发明烛毫末而不忍尽施每窃闻舆人之言谓深得奉使之体新天子不世之主方欲中兴士大夫如公之才岂容外处风云之㑹刻漏以须伏念某见摈名塲尝游边地慕安期生之画策始亦谈兵尚鲁仲连之为人已而拂袖因营水菽聊欲絃歌俗尚气而轻生官恃盐而为命务为急急既不便于民间如付悠悠又恐亏于公上凢崇台之操纵闗下邑之惨舒非少推煑海之波安得有负山之力虽断无异政能臻驯雉之祥当恪守寛条深戒烹鲜之扰惓惓之至缕缕莫殚通张运使李梅亭饮水西江未及瞻舍人之様披云南岳行当参都之台欲提聋丞上累肤使寸丹炯若尺素布之恭惟某官心契九秋眼髙四海周情孔思探凤髓以调胶宋艶班香拔鲸牙于刺手早司存于雨露既感㑹于风云厌承明之庐人共期于三立岿灵光之殿天实相其独存聊歌小雅之皇华来领大招之清絶上原下隰拓长沙千里之平重江复湖䕶洞庭九州之大齿髪未凋于计相腹心当属于留侯岂舍王哉今召君矣伏念某蝉聮成纪凫徙临川家故一寒无蚍蜉蚁子之援官仍独冷有骊驹狗曲之嘲归寻黄独之苗甘老青精之饭猥䝉文石之陛俾读武冈之铭自非使者之汝容转恐丞哉之余负乡人见孺子之入谅亦恻于仁心长史无宰相之才讵敢干于荐口通陈使王轩庾台奏最计传陞华昔长沙星聚之年翘英金甲今衡岳云开之旦増焕绣衣因縁三纪之符鼓舞百城之下敢裁吉语敬候前驱某官表粹而里则刚人今而道实古出处语黙安行大易之中清任和时见谓圣人之耦及值明昌之更化不縁介绍以立朝士如羣蚁之慕羶皇皇人爵公若飞鸿之避弋落落权门不然胡勇退于中流而乃甘斜飞于外补重湖千里在天一方发廪赈民思虑周详于田里乗轺察吏精神镇压于山川欢声溢于道路之口碑实政纪于山林之野史时适转输之择使重其权乃重其人上知歛散之有方易其节不易其地惟是嵗饥人困川竭谷虚节以制而弗伤财乃执事平时之素学不歛民而足用度亦前贤此地之遗规惟人心既久于相孚虽皇华未至而先喜福星照耀非一道之宜私时雨沾濡又四方之属望伏念某癖惟嗜古様不入时每持直道以事人安敢大言而忤世诸大夫之唯而周舍之谔见者忌之一齐人之𫝊而衆楚之咻嘻其甚矣方未见先生而亲炙深有疑或者之肆谗及三薰三沐以来前荷载笑载言而加拊既有师门之归倚何虞宦路之险巇寒士之依主人倘许一瓣香之请小人之有老母庶谐三釡粟之谋通陈漕使方秋崖伏以遡函丈之席无日不仰于绪谈奉咫尺之书此意独驰于清梦谅记韩门之弟子自羞吴下之阿䝉每间华除有懐雅望虽莫激西江之水洗此倾思惟具瞻北斗之躔为之赞喜恭惟某官骨格金茎之露精神玉壶之氷吸沆瀣而餐朝霞几欲絶人间烟火之气被明月而佩寳璐要自是天上神仙之流方其驾蟾蜍而飞固已抟鵾鹏而上有用之学无施不能铜虎符竹使符两入三刀之梦木牛运流马运载歌万灶之屯谅迄外庸式遄中诏出骀荡经馺娑华涂在步武之间呌阊阖呈琅玕髙论妙语言之外佥所瞩者身其见之某肝鬲无竒头颅如许夜读寒之雪有负初心晓看前山之云居懐惭色虽了痴儿之事不几俗吏之为事先生于兹有年恍记马融之绛帐见似人跫然而喜宁忘范叔之绨袍通两浙运使朱都承刘后村投身吏职问谱山隂引领使华有庐汾曲室迩独思于人逺波及犹冀于君余三沐含芳一牋奏敬某官以神峰之隽加朗月之如科斗字屋壁藏独传文献莵首射俎豆礼犹有典型鄙王福畤续诗书之亡小邵伯温集见闻之録有功絶学是似前人庆元党禁则卷而懐嘉定化更则翔而集将有达者仰盛徳之传家其在兹乎为斯文而吐气而乃舟引而去辙环于行几年不到于钧天一节近趋于几日方经济图维之有赖何论思献纳之足云某徒抱浮名不偿实用少时祖逖尝有北清中原之心中岁羲之欲为东游沧海之计耕钓有林泉之趣絃歌为菽水而行昔过考亭故居尝登武夷精舍徘徊如至阙里梦寐想见文公岂知髙山仰止之邦乃为有锦使制之地生刍一束断可脩蟇陵之恭玉海千寻独恨阻鲤庭之识非敢叙大父老人之旧好盍愿闻先生长者之绪言辄持空函以代古贽世情甚薄谁肯怜瓠叶之交髙谊未寒尤垂轸练裙之子囘潼川提刑权转运谢太博李梅亭守蔽芾之甘棠正疑谪满歌逶迟之苞栩敢冐恩除甚惭不菑而畬又权无面之饼亟从控避猥辱褒期恭惟某官心和而气平人今而学古源流自康乐之裔洒落有宣逺之风招馆下之诸生讵訾狶苓之进展治中之别驾不辞骥足之淹寻牧宅于两川俱腾歌于五袴手提文柄心造化炉礼乐逺而光华遂驱双节师旅因之饥馑全出一陶兹暂寻香火之闲宁得敛云霄之歩重珪叠组已观游刅之恢然截镫留鞭共看发硎之新若伫遄四牡径从六飞某已愧代庖讵堪乗传折杨而和白雪愿亟赋于归哉转粟之上青天冀别求于能者宪使类贺新浙西陈宪郑雪巖恭审身辞禁闼勇退急流诏起林泉趣来近甸式表玉旒之眷注俾持绣斧之光华一札初传八州交庆恭惟某官志大而气直学博而用周接东家师友之源流尽扫支离之习究上世帝王之轨范独寻精一之归累先诸子鸣径登千佛选仕不择地志欲康时方召酇侯给饷谓不絶也无留孟子归志而后浩然方当淮濆辙涸之时岂是野渡舟横之日有来翔凤衆贤聚于本朝岂使白驹伊人藏于空谷姑令将指非久持刑整故步于云霄依清光于日月某姿禀虽异出处畧同终嵗虀盐共聴五更之鸣铎一时领袖获随三舍以弹冠犹记相㑹于铁瓮城头曽约同寅于姑苏台上旧吟尚在宿愿方酬思末路之维艰喜故人之相遇重来越俎羞棠隂之尚存有好断金想兰心之未替望尘有喜展牍驰情贺浙西王宪洪平斋恭审文奎寓直宪节升华江上拥麾已见波涛之帖息日边衣绣更观山岳之动揺一道生风万殊吐气恭惟某官学髙柱史望重甘泉东坡六君子之游恨不全于此世庆歴三谏官之列记曽见于斯人迅雷破柱而不惊秋月照潭而自许虽时移而多变终道大以难容付万事于醉眼之中发一笑于尘容之外静观頽浪独能立砥柱于中流出镇要津但见横孤舟于野渡有非常之人物胡不在于朝廷宜诸公包血指之羞而天子思沃心之助扳援自近临遣有光紫甸持平要使星沈于贯索清朝振武已看云接于蓬莱少焉归奉万年之觞自此遂前半夜之席径烦补衮坐底迓衡某尘冗埋头文移掣肘化金无策五铢赤仄之几何䑛鼎有縁一粒丹砂而已足弹冠自喜削牍难宣贺江东谯宪真西山中诏起家外台抗节民懐遗爱昔尝敷惠泽于畿东帝睠旧人兹俾按祥刑于江左寛条一布属部交欣某官敏识造微英猷迈徃班香宋艶文推行逺之工夷清惠和行有适中之懿自拾巍峩之第亟仪清切之聨七寺为丞朝论称其端靖九江作牧政声播于歌謡自陞兰省之髙华旋縂瑶编之笔削禁途甚迩方共徯于平登风操独髙乃径成于勇退盖志本及人而谋身则缓故官虽在外而行道则同星辉婺女之躔霜肃㑹稽之野暂奉真祠之佚良深当宁之思吴越之壤八九州咸属按临之㑹云汉之章千万轴重新寓直之光愿无缓于平反庶不妨于趋觐某揆能甚下席宠过频八年鹓序之游六稔鳌坡之直愧大恩之难报乞偏郡以自程敢谓纶音骤攽使指外庸何有内省靡宁同梦钧天曽未忘于曩契并驱原隰愿无靳于良规贺江西胡宪洪平斋恭审縂权督铎兼命亭刑墨绖从军久合古人之变礼绣衣照里亶为此日之恩荣叠组有光同袍増庆恭惟某官爽邦哲匠名世故家仲连义不帝夫秦而强中国臧孙宜有后于鲁以劝善人手欲擘崐崘太华之山气可吞洞庭彭蠡之水官所居而辄大民于去以常思蔼然以儒饰吏之风卓尔移孝为忠之志属潢池之子尚偷活于弄兵而新居之民久告囏于和籴调征方急转饷非轻惟卿大夫不胜桑梓之忧知圣天子欲弭萑蒲之警起司飞輓坐领平反昔尝闻过家上冡之荣乃今覩就第建台之宠士惟我公而张胆贼闻此举以寒心岂惟饱大军于蓐食之秋抑亦托平民于颠连之地戸庭出令已知策流马之勲草木助威伫见革带牛之俗好聮棣蕚同挈荷囊某旧亦有连顷尝受察自堕在火坑之苦待唤囘寒谷之春拂拭尘冠喜有九芝之诏追随贺履恨无一苇之航贺潼川李宪除䕫宪洪平斋自天出綍易地褰帷家人有严君焉旧膺此选皇华遣使臣也今世其官虽曰因避亲之嫌亦见善继人之志夔藩幸甚梓部骇然某官器重以周材宏且毅与人忠而执事敬见善明而用心刚四国于蕃茂甘棠之蔽芾六辔如组讶苞栩之倭迟曽未煖席之间倐有改辕之命惟西蜀之门戸倚三崃为咽吭昔先正保衡于此展澄清之志今命汝大正庶乎体钦恤之心遥知叱驭而驱之㑹有解印而去者忠信缺矣蓄积缺矣暂劳霜节之驰钱谷几何断狱几何伫对九宸之问某方依云覆忽报星移虽难留有脚之阳春然尚冀欢颜于广厦送我而入楚泽固犹恨逺山之遮思君而下渝州㑹问讯清溪之发其为忻怿罔既编摩贺寺丞陈提刑郑雪巖肃褒制来按祥刑内通玉笋之班丞聨月寺外秉绣衣之斧节建霜台方一道福星之临如六月甘雨之切先声所至佥望已苏恭惟某官清冷于氷量寛如海六竒赞画追戸牖之密谋九叶流芳踵古灵之旧学不求梯援独立巖棱涉歴江淮表里之区谙究荆襄便宜之事功成制幕梦发州刀亲提百万衆熊罴之师尽䕶十一州斗牛之镇传檄而定易地皆然就加按察之权将底辑宁之效师失厥律民被其殃天子遣皇华岂但咨询而已明公肃王命正观方略所先蔓固贵于预图器亦虞于所忌子孔欲着载籍国侨去之而衆心向安斐豹请焚丹书宣子从之而勇夫竭节必恭权义可正纪纲马首是瞻狙诈作使惟沈几于掌运之际自消患于指顾之间昌黎一入而镇州平令公载驱而囘纥拜不有君子其能国乎必用真儒斯无敌者茂凝绩用益固简知如某本是书生岂闲武事未除鸮集良难木铎之宣适值鸱张岂顾席氊之冷不免弧矢之为备敢云俎豆则尝闻所幸六辔启涂万物吐气登车澄清天下请自近邦行部课试诸生首迎都骑心之所藴言则难宣贺陈宪平冦戴象麓螭蚴钖命龙节陞华奏捷至三喜悉平于羣丑论功第一宜峻陟于穹班涂咏交欢䑓治愈焕某官精神秋水谈笑春风暗合兵书料贼而如料敌指麾介士擒寇而必擒王筹策定于樽俎雍容之间号令行于赏罸分明之际风走十八滩之晓镜净潢池天囘一十郡之春劔耕緑野捷书未上朝论耸闻更生几百万之穷民冕旒喜动接武八十一之元士绣斧光増苐师中之钖未偿厥功必席前之问始究所学外劳如许宁淹原隰之载驰中召沓来行见朝廷之大用某身羁雷邑心绕霜台侧聆恩褒喜倍伦等盍先驰于庆牍愧邈在于遐陬首用先生作栋梁此日发西江之轫不以下体采葑菲异时归东阁之钧贺曽提刑王轩疏恩緑绨宣威绣斧清白史君之徳政方播湘城皇华使者之风声复行闽部敬裁吉牍晋溷贺床某官粹学本于家庭大名垂于宇宙堂堂先正余庆歴元祐之典刑籍籍二难有玉局宛丘之标致春秋方富名字已香曩者重湖之滨窘于潢池之警孤城危甚飞书走檄之载涂半刺屹然缓带轻裘而弭变亦既十万家之䝉福居然二千石之即真笳鼓申威岳后波神之震叠袴襦咏徳稗官野史之流传惟时七聚之区正简五刑之寄乃烦名胜来此平反适恶子之诪张倡偷儿之啸聚周诹所至雷轰电掣于令下之初奏凯而旋风恬雨霁于事定之后况南国之棠隂虽旧而西山之茸纛方新士民素习于教条台府相为于脉络马范之善政如兄弟特姓不同于张以隂德遗子孙于今复见夜垒顿清于刁斗昼庭可卧于桁杨仆虽至愚切有过计今之所谓民贼多长恶而不悛上而茍有仁人盍去病之所在必欲革带牛之习当先惩硕鼠之贪至如白粲之价浸穹牢盆之罔太密此实召戎之本谅闗忧国之懐谳狱暇时访南丰道山之墨刻还班有日复西清法从之青氊伏念某様不入时癖惟嗜古殿庐校艺疎狂贻怒于要官宗邸横经习懒见嘲于羣弟方企崇台而受察惭无寸援以为容畴昔先君曾出龙飞之榜中间贱子获陪㕍序之游傥以臭味而垂怜庶几饮啄之无恐有三品笔谁无收名定价之思持一瓣香敢作嘘枯吹生之想贺叶都钤权宪戴象麓光奉宸纶肃将使指凝香画㦸方歌二千石牧守之良持斧绣衣又借十一州兵民之重星临所暨风动攸同某官人品富韩渊源姬孔黄钟大吕之气韵谹隠雷霆明珠拱璧之文章浑涵星斗议论有诸老典刑者在事业皆六经学问中来自西山老先生推毂以荐贤而东阁诸鉅公交口而推重起从郑里来抚贑川士饱而歌马腾于槽旌旗改观时和且丰农狎于野襦袴兴謡姓名既柬于御屏恩宠果颁于褒玺帝谓江西数郡屡罹寇燬之余公实斗南一人宜任平反之寄民何幸甚天实福之奸氓想觌德以卖刀贪吏将闻风而解绶苐恐九重之思贾未容百姓之借恂挽升斗以救鲋枯莫展澄清之志整劔履而趋鹓列即登禁近之华某朴矣亡庸推之不去试邑无谱鼯鼠之技五穷顾影畴依乌鹊之枝三绕嗟畏涂之歴久而末路之尤艰际㑹自天帡幪有地寛其辔勒闲其筋力幸栖身徳宇之余引之康庄脱之泥涂更引首化钧之内通叶宪使戴象麓东壁清躔暂领绣衣之斧南昌小吏喜依玉节之麾誓以身归大造之陶镕沥此胆于细夫之竿牍犯严造次竢命凌兢某官学老而文雄人今而道古真才瑞世炳炳六泰阶之昭符劲节凌霄巖巗九华峰之钟秀所养者得孔孟圣贤之定力故发而皆夔卨逺大之竒勲自登龙虎之上游遄展骅骝之隽轨三异奏庸于花县十行促觐于枫庭纶院焕扬官无冗爵计司丰衍军不乏需当明天子不讳之时居大丈夫敢言之地嘉谋告后凤鸣于冈而梧桐以生正色立朝虎勐在山而藜藿不採望峻囘天之力华陞惟月之聨方观要路之横翔胡乃急流之勇退盖天欲救细民于积年之涸辙故上特畀大贤以十道之祥刑除命甫驰列城交竦豪黠私相顾而丧魄闾阎得一笑以伸眉苏孺文果不受故人之私范孟博真有清天下之志虽江右搃十一州之地愿驻褰帷恐朝廷不三五日之间别颁褒玺某蜉蝣小用刍狗弃材家贫而笑饘粥之无田技拙而借诗书以为业聚徒庠序饱二十年学舍之虀盐负米朝晡奉八十歳亲庭之菽水虽鹗板屡升之捷奈龙门万丈之髙迨于癸未之春始玷慈恩之列仕不择禄急于为亲苐一尉如线之微而衆务棼丝之集矧兹剧邑之重尤非谫材所堪倘无归向于中宁免谴诃之及幸戴二天之在上庶几一日之能安河汉瞻星渐喜近荧煌之座楼台得月愿永依临照之光通曾宪使戴象麓纶音钖命绣指陞华人徯公来争致南丰瓣香之敬天怜民困俾沾西江斗水之波一路得贤万物吐气顿首申庆函之礼披心写属吏之欢某官学老而文雄人今而道古一贯家传之衣钵百年相种之簪缨忠孝萃在一门时谓徳星聚才猷出当世公实庐山髙时策足于亨涂即蜚声于隽轨州县特小施而已规模有逺到者焉宜十行促觐于日边胡六辔尚驰于江右帝懐此土凢几罹兵旱之灾公乃福星姑暂出虚危之分威声所至风采顿新穷寇自束手以愿降汚吏亦革心而退聴蛇鼠之害既去鸿㕍之居自安不劳指麾悉就条理民何幸甚天实福之登孟博之居行遂澄清之志前宣室之席即膺召问之荣某𦕈然书生冐兹邑寄每叹孤寒之无援惟知职业之自修其奈迂疎鼠技已穷于五伊谁凭恃鹊枝空绕者三幸天开临照之明俾日席帡幪之赐益加勉励庶免谴呵念福泉均父母邦尝窃河润百里海润千里之芘今职守属部封下复叨人有一天独有二天之仁通赵宪王臞轩衣直指之绣以建台矧是宗盟之长着从事之衫而入幕最为吏属之卑几年引脰以仰髙一旦澡身而受察仓皇执贽俯伛通名某官禀气至刚观道于独追河间于千载后得礼乐之盛心梦太白于三生前传文章之正印既收科第不辍灯火虽处公族全似布韦谩以绪余见之施设固尝慿轼甘棠参韩木之千寻才一拥幡归槖无端溪之只石在我者大而地无小每官皆清而人推髙司邸泉南遗爱𣺌洛阳之水剖符湖右驩声开衡岳之云方人物之眇然如执事者有几歴事三纪而无朝蹟知荣进之心轻连拜数州而驾輶车况祥刑之寄重与其枉尺直寻其道屈孰若髙牙大纛其志行持论于三尺外而不苛得情于五覆中而不喜圜扉昼掩贯索夜沈汉廷尉活人者千今视之而倍蓰唐宗室为相者九将去此以登庸伏念某殖学代耕卖文为活大廷对策妄陈忧国之孤忠末第书名何惜避人之三舍冬已迫于瓜戌夏方依于莲池惟知直道以事人不敢茍禄而养母昔居隣壤犹懐髙山仰止之思今跂使华敢作明河可亲之想如闻雅量徧喜吾侪倘稍赐以寛容庶茍逃于瘝旷筦库七十家之荐雅知赵文子之怜才厦屋千万间之依窃喜杜少陵之有託通章提刑刘后村绣衣望重屹立霜台墨绶权轻谬分雷地辱在通家之子弟素钦当世之儒先问戍云初登名惟谨某官气涵刚大识造精微烈日严霜皜皜立身之洁光风霁月温温接物之和究观平生卓立髙节举世由旁蹊而进惟公遵大路而行流滞曲台岂甘为野外之蕝栖迟郎舍不肯咏观中之桃自拂衣去乎日边而仗节徧乎天下京畿震悚湖峤肃清平揖权豪不识汉将军之贵奏绳将相稍锄唐节度之强向使谋谟乎庙堂奚止动揺乎山岳然且数临大府复使全闽风生按问之条春属平反之笔至明而养以晦若寛其实则严君遣使臣虽曰逺方之䝉福国无君子可胜善类之寒心伫践禁途还扶世道靖念某稍通章句不切事情少在兵门尝秉陈琳之檄笔晚临林下始为杜牧之罪言昨授男封盖谋亲养岂意公私扫地忧积如山何止赴汤蹈火之危预起向若望洋之叹追惟先世岂无托子之交赖有明公独任恤孤之责且絜提其同气必容覆于微踪虽隠然而有忧犹恃此以不恐既为汉令敢言弩矢之羞尝学孔门窃慕絃歌之意通刘提刑李梅亭丹墀赐对绣斧详刑君遣使臣固光华于在逺狱为司命必明谨而不留一贤观风万物吐气某官器涵方重识抱浚明胸中风月之无边一尘不染笔下源泉之不择万斛而赢顷厌承明出将英簜以九畿施邦正天不违颜障百川囘狂澜海为缩足顾退须于棨㦸复出驾于轺轩司长沙千里之平惟良折狱澄洞庭九州之大何择非人从知察小大之情必不容上下其手周爰咨度即开衡岳之云慨然澄清何愧沧浪之水所恐思贤于宣室还当问路于修门某起家一寒去国三暑强颜倚席昔慙洛下之生箝尾对墙今补黔中之佐虽云二郡正𨽻六条亷不掩聋敢叹丞哉之余负戅今成癖亦惟使者之汝容通方提刑方秋崖伏以绣衣而立云汉聿瞻使者之星墨绶而走尘埃窃叹郎官之宰虽逈有天渊之隔方将戴日月而行敢以名闻通其懐仰恭惟某官周雅壮猷之老唐诗元勲者流当其挥玉麈于宗藩固已锵琼裾于帝扆胡为豻谳迺辍鹓班曰古者有徳惟刑必吾儒然后知此矧我朝以仁立国于民生若恐伤之径烦丹笔之春尽布紫泥之㫖然金科奉九重之敬䘏而玉山有一卒之呌讙繄我甘棠勤公行李持斧而捕盗贼想闻暴公子之威名骑竹而走儿童复见郭细侯之故事少驻凝香之寝难稽聴履之朝某徒抱区区见谓碌碌昔我世父窃意为生马之驹许以象贤乃画成类狗之虎归眂词林之衣钵无忘家世之箕裘粤自落南几于败北尉溧阳而吟借家具宁免郊寒令彭泽而赋归去来欲从陶隠偶脱瘴烟之澁勒尚惊风雨之漂揺方自拔于选阶曽何知于县谱邑而谓之债邑盖亦望而骇然民皆可为良民或相安于拙者亦惟绵薄退惧锦伤一妇不织一夫不耕虽废农桑之课五刑有服五流有宅尚邀鞠草之仁通李提刑郑雪巖伏以锦㠶泊洪流已周咨访绣衣兼画㦸今易澄清天子弄印匪轻使臣召环适至尤资风采尽扫瘴尘一闻令公宣威无复苖民逆命恭惟某官眼空四海量广八荒曰文曰武可以全才学书学劔不为小用百篇落笔不减太白风流万卷填胸宛似邺侯韵度锋芒小试颖絶卓称崃开桂阳已小巨川之能济巢空宁化安有蔓草之不除笑谈折冲整暇止武于赫绩用累见褒嘉内聨寳阁之荣班外作金城之良翰畨禺失律何足烦流马之通潢池弄兵其谁慰涸鱼之渴先声所至佥望已孚西贼闻之皆惊南人自此不反眷铃府实接于三路而宪台时置于双江山川峻激致人性五方之不侔溪峒险巇有习俗百年而未化比隣相刃同里为讐少昧曲突徙薪之防便起烈焰燎原之祸仅虽安集未底坚凝为国深长谋之在公指麾间耳今之事㑹迭有正以望实为先宣帝闻东海萧生召归欲壮本朝之势仁考以南粤襄公可任永图百年之安只恐恢复基图不容淹留旌节豪杰为时出请赓少陵整顿干坤之诗功业如山髙愿继元结镌磨石崖之颂某滥吹油幕之下窃庇云宇之多所愿执鞭正切生平之慕乃获为御得陪执事之先胸中之梗槩欲陈纸上之繁芜难写以分言之则云泥势隔以道论之则草木味同惟大贤之有容庶小夫之自信已䝉躧履不特设乌大夫之罗虽乏运筹尚冀全蔺相如之璧其为倚向罔既编摩囘丘提刑方秋崖某昨以行告宜若礼然乃勤界玉之题逺致兼金之赆可以予可以无予此奚为司府之颁谋之臧谋之不臧或正坐浮家之诮噬脐何及拜手惟惭盖以却则不恭夫岂受之而是泛剡曲夜深之雪已借一㠶遡江东日暮之云莫殚万绪竢趋辇毂肃羾缄縢囘黄提刑方秋崖歌赤壁赋曽识史君之不凢移碧玉环宁知老子之可笑要是荆州牧之赐使为郑公乡而来恭惟星辰光寒风月洒落未了竹楼之记聿来桂管之春乃节乃麾倦游屡矣某丘某水燕处昭然虽宁作赤城之老仙恐未容緑野之闲处落落难合公亦坐恶圆耶飘飘不羣是岂能乞巧者天且定矣帝于念哉某一生草茅百事土苴昔者同韩非之传戾契谓何今又避庾公之尘牵率至此顾不能刺刺作婢子语夫然故时时触权贵人咄哉是行岂其得已治齐舍盖幸清净之可师以柳易刘想荒余之已甚翰苑新书续集卷十三翰苑新书续集卷十四钦定四库全书翰苑新书续集卷十四仓使类贺留仓使吕公着擢从需霅任重使闽昕殿促朝认乗轺之风采庾台恢建带衔袖之天香上叹贾以忻然吏闻滂而凛若有光临遣幸甚同寅恭惟某官浮石清流烂柯仙品传家逺业皆自岀于机缄盖世通才独善藏于芒刅粮审迭更于中外农祥妙着于勾稽半竹攸分甘棠勿翦帝兴懐于先正民未逺于去思爰畀所临庶几是似虽曰肱股之郡聊为衣钵之符然而治剧剸繁已彰殊效孰若观风问俗庸广周咨固不待于汎宅浮家则全借之摘山煮水睠惟南峤微逺尺天生齿寔蕃官箴少弛皇华风动俗预想于澄清宣室夜䦨旨亲承于密勿送之礼乐于彼隰原移今日之留中为后来之入侍某昨经崇闬获际髙标殷如金石之声兹犹梦想幸甚栎樗之质更得因依惭驰传之甫宁正飞刍之未达出多于入见不逮闻况如诹民核部之难又在通楮规盐之外王事靡盬傥惠顾于同舟徳音不遐愿拱闻于避席贺曽仓使洪平斋恭审词纶涣宠庾节升华鸣履而上星辰夙仰望郎之宿衣绣而立霄汉耸观肤使之风民皆欢声物有生意恭惟某官学问正大典刑老成袭南丰之箕裘宜益大于数世之后传东莱之衣钵早推髙于诸公之间建安卓荦之才名正始风流之人物翛然自得澹若无营利足餂人竞嗜刀头之蜜术能医国独藏肘后之方一敛武于粉闱久寄情于緑野手弄鑑湖之明月胸吞禹穴之晴云琴本无弦句常有眼固可傲造物于静中之地然岂置苍生于度外之时夙驾起家薄言问俗乃睠江东之故国方移河内之穷民夺路殍于乌鸢虽识仁人之志空窖藏于雀鼠奈多黠吏之奸惟能正一道之利权斯可夀羣生之命脉皇华揽辔姑驰四牡之闲闲禁角鸣鞘即扈六飞之耳耳某虫氷见解萤雪生涯嵗月消磨影堕羣飞之末襟期倾倒气衰再鼓之余独冷自甘一寒谁念不图采藻之乐遽托憩棠之隂俗客不来刮目对芝山之晓儿童相约归心咏沂水之春贺陈仓使王臞轩辍从郎省出建庾台帝曰湖南九州之民其生寡遂公为江左诸贤之望冝徃周诹岳后拥英簜以前驱湘灵闻先声而起舞某官道髙而立于独器厚而养以和学易通神三画曾吞于天上着书拟圣六丁屡下于人间虽塲屋之文而金石可镌科第之后而灯火不辍徘徊州县绵歴嵗时所至皆清而人推髙在我者大而官无小及时更化乃肯立朝鸣铎璧流恍忆炉亭之旧横经朱邸平分讲幄之功着庭凛直笔于秋霜省眼阅人材于氷镜但从平进立要路之津以何难惟不茍同辞光范之门而径去间有动色而咨惜谁能为王而留行与其圆枘方凿扞格于中孰若髙牙大纛从容于外况在衡湘之地重哉金谷之权属弄印者踰时乃出纶而临遣东南之力竭矣上下焦熬西北之事纷然江湖唇齿为时一出寛上隠忧褰惟皆起废之方揽辔即折冲之畧必有伟举以竦羣观富贵浮云固万钟之不屑苍生霖雨非一道之得私伏念某学古多拘与时寡合比奉昕庭之对空臆尽言不知书生之疎转喉触讳甘输三筹而不悔仅窃一命以进身来傍莲池茍营菽水始仕曰筮或者即初而觇终事长必忠焉敢以顺而为正才疎而意广位卑而言髙不惟同列疾视其旁甚至上官亦嫌其讦所幸乡先生之出使得称门弟子以通名谅䝉轸念于遗簪必不兴疑于投杼俾谐钟釡之养敢昧丘山之恩中人以下皆恶林宗正不免耳国士之遇如有智伯尚庶几焉贺陈仓使王臞轩出纶阊阖乗𫝊蒸湘屏风录良刺史之名就陞英簜安舆奉太夫人之养増耀輶轩部民舞手以交欢属吏举杯而相贺某官道髙而立于独器厚而养以冲乡党一篇之中从容践履中庸千载之学出入诚明虽塲屋之文而金石可镌自科第之后而灯火不辍徘徊州县绵歴嵗时所至皆清而人推髙在我者大而地无小及改絃而更化乃泽笏以立朝不縁介绍而结眷知肯事诡随而同流俗属时有边陲之警自赞参谋长揖出光范之门了无靳色早奏勲于淝水旋坐啸于衡阳蔼然政声得之道路字民则催科宁拙拊士则甘苦与同思溺由溺思饥由饥红粟活万人之命曰𤾉而𤾉曰雨而雨苍穹感一念之诚以至延宾客则北海之樽不空待寮佐则南楼之兴不浅醉墨豪吞于星濑新诗清迫于雪车舞綵袖于春舆遂蔡端明便亲之念鸣木铎于石鼓寻朱紫阳讲道之盟岂近世俗吏之能为皆平日学力之小试阖城卧辙人心直愿借留因地建台天意曲为从欲惟是嵗荒民困川竭谷虚公将以施一州者而惠九州人亦以试前日者而信今日还岘而粟可贱乃贤相之遗规用悝而年不饥亦常平之始事必遵家法以寛帝忧隂徳无边耆夀合延于鹤髪清朝有命宴诗将驾于龙津伏念某学古多拘与时寡偶昔吐危言而对策以讦见排今持直道以事人似狂未醒才疎而意广位卑而言髙幸甚以隣境之书生晩乃为崇台之属吏先世同文靖之第一榜得人贱子登元礼之门通家有旧傥轸薄云之念冀洪覆露之私事长必恭伫俟察父哲兄之教将母来谂愿推仁人君子之心贺王仓使王臞轩辍班郎省司庾辅畿太平宰相之家声青氊犹旧皇华使臣之风采翠节一新岳后前驱江灵起舞窃谓将指于三辅莫重常平之一司粤自比年亶为遴选东南之力竭矣帑藏焦熬西北之事纷然符移旁午况当水潦饥馑之后尤多沟壑流离之忧观风而得伟人未春而有和气某官章天奎璧镇地嵩衡八龙竞跃于云津俱称相种一凤独仪于天表见谓人豪垂陞舍选以策勋力逊孤寒而敛步游戏文章之三昧呈露政事之一班赤县字民河润均京师之福屏星监郡海康奏邦国之功入缀周行不趋捷径朱轓出守追还乐职之驩謡白鹿崇儒唤起炉亭之旧梦无何奏最有诏召归鸡舌之香方薰豹尾之班在迩人皆为之怂慂公独付之笑谈一节请行六丁莫挽维先文定于此祥刑平反一语之仁全活万人之命功徳如是祥祉如是虽隔贤声刑狱几何钱谷㡬何素闲相业世道隘甚人物𦕈然四牡载驰少驾轻车于熟路三槐无恙归留一柱于明堂伏念某家地单平性天䝉瞀二载身依于緑水一朝望断于白云壮气索然见谓如鸡之已木亲荣已矣何心有鹿之在蕉需次忍贫卖文为活幕府戍期之已及书生宦谱之未闲惟台府本同体之戚休而僚属如一家之子弟教诲之以药其失提挈之以玉于成是所望于尊明庶少逃于瘝旷一台近水余波傥及于莲池小草出山和气愿囘于黍律通王提举李梅亭抗章引外揭节司平正士去朝四海之疑未释望郎问俗三湘之幸则多况以部刺史之天来临旧令尹之地民信之矣帝念在兹某官天韵崇谹风猷肤硕学问广大日光玉洁而蛟翔志气清明烛照数计而龟卜早提邑最入践朝行徧仪清选而人讶其迟立登要路而公不之领古之君子宁可禄歉而气丰今之谋人讵恤身进而徳退拂衣勇甚揽辔慨然载歌小雅之皇华复愿大招之清絶我闻在昔三异具见于一同民到于今五善固忻于重拜所虞驲召靡俟㕍囘某去国三年起家二郡瞻霄汉之佳士昔䝉或輓以或推逢潇湘之故人今乃受容而受察偶甫至丞哉之壁末由望使者之车文儒申申既喜迎柳公之不逺武冈矫矫亦几见王导而无忧通王提举刘后村天惠七闽褰帷而至地环百里伤锦是忧拊氷蹟以自危凛霜威之难犯敢陈固陋以凟髙明某官经明而行脩徳盛而仁熟草元之作可方扬雄寻微之功不减辅嗣盖其经纬乎皇帝王霸之学固已驰骋于学校科举之时文献足以接前脩策画足以定大事把臂入章泉之社抗礼分水心之庭奉盘而推要是吾侪之盟主持劵而取宜为天下之美官奈何稍繇博士议郎寖迁郡国守相静观时事宁无忧宗周之心勤抚细民不见薄淮阳之意厥今勃兴睿圣并揽英豪方欲人之作新故选使而按察然而以言乎内则脉病已久以言乎外则尾大可忧世无排难解纷之才坐视至此公有捄焚拯溺之志徐行可乎天将开平治之期上必付图囘之柄讵容遐壤久借福星某少不勉旃今何为者横戈出塞悼徃日之狂图筑室反耕付此生于定命迫于养志遂尔折腰以麄疎无所用之才当败壊不可为之处未尝习事使治剧以拨烦不善生财欲斡无而为有按临之下汰免则宜昔尝拜紫气于路旁今仰视皇华于天上虽车笠之顿异尚辔衔之小寛如缁衣兮不足辱好贤之数言墨绶者傥为霁行部之威通王仓使方秋崖伏以占使者之星粲魁躔于斗北愧郎官之宿分凋邑于江东睠言出岫之云共饮入闽之水闻里父老私相语矣谓乡先生其必怜之恭惟某官妙摛玉兔之毫几跨金鳌之背方赐对于蓬莱殿虽阿房赋第五而名益髙如起草于明光宫则词林世少双而文有体当其呈琅玕而呌阊阖谓已朝阆风而夕崑崙胡为勇去于笋班迺肯平攽于粟庾意者皇华之遣简于清燕之闲若曰欲聚民毋聚财何俗吏之念不到此自昔有弊人无弊法惟通儒则仁在其中窃尝窥萧平原详试之才真不负贾太傅治安之策民岂无瘼公其有瘳苐闻芝宇之香遄直花塼之暖敢端此笏引睇于庭某技止黔驴璞如郑鼠三战犇北灯寒几絶于韦编一官落南衫老半枯于荷叶每赋澁勒槟榔之雾雨偶脱萧条茅苇之瘴烟迄班引于严宸复驱来于债县至则数家聚耳坐想吾民之穷知者几何人哉谁怜作邑之苦幸枌榆之相望岂桃李之不言于彼髙岗而凤凰鸣虽逈殊于寥寞既成大厦而燕雀贺将自乐于栖迟仰黩盛心不任腼面通徐仓使林克斋藩屏畴庸攽綍从天而下庾台将指持节被江以东兹九重引近之有光且一道平颁之攸赖风声戾止观聴翕然矧缀属于下陈辄贽名于尺纳某官双溪擢秀六馆蜚英煌煌华国之文科第直俯拾尔磊磊济时之畧州县岂足留之姓名果彻于凝旒步武顿开于亨轨擢由金耀式是璧流给札玉台织天孙之云锦讐书天禄登道家之蓬莱属九虎之启扉俄三刀之入梦淮邦草木巳稔识于威名江国生灵慨每罹于干溢畀之英簜被以光华廪粟腐红兹暂司于敛聚槖荷持紫伫入侍于邃严某才下亡庸命竒寡偶莲泛莫禆于寸画瓜时已上于更书划聆濡辔之来正值俶装之际愿承约束栖燕幕以奚安或假夤縁登龙门其自始通徐提举王臞轩辍班郎省掌委闽都公道宏开方覩凤阁舍人之様遐氓何幸驩迎轺轩使者之来敬饬墨卿晋干籖帅某官清凌氷柱峻埒斗杓去南州孺子于千年典刑犹在得慈湖先生之一派传授最亲更閲理义之多从容出处之际久于补外晩乃立朝繙帙仙蓬夜对青藜之杖横经玉邸朝吟苜蓿之盘发挥石室之袐储歴锦窠之清选使其道之少贬则何官之不为昌言谔谔而不茍同直节堂堂而难登进仕之巧者争趋金汤许史之门公独凛然自修召杜龚黄之政以安定之学淑于千里故苕溪之最彻于九重果钖召环重登紧地不屑枉寻而茍合径持英簜以遐征维时七聚之区适当多事之日震叠揺撼者方定流离荡析者未归白粲价翔谁与发仓于河内牢盆禁密殆几为穽于国中硕鼠之贪不除带牛之习难革谅已闗于诹度必可释于顾忧矧圣朝聴断之方新诸老牵聨而向用有以中书何无寇公为问者当以吾国即相司马而答之磊砢乔松合作栋梁之用芬芳汗竹要垂宇宙之名伏念某读书不多谐世又寡殿庐校艺疎狂贻怒于要官宗邸横经习懒见嘲于羣弟抚壮心而犹在处逆境而甚安念昔为尹幕之游幸尝下宗师之拜曾谓强颜于冷席复从受察于崇台人怜蹭蹬之何堪天使遭逢之甚巧提撕之以巨力教诲之以雅言庶乎孤寒得所凭借有三品笔谁无收名定价之思持一瓣香敢作嘘枯吹生之想通提举李监簿戴象麓拜命璪旒陞华玉节帝念江西数郡率多室垂磬腹隠雷之氓公实斗南一人宜散钱流地粟雨天之惠九重妙简一路欢謡披心属吏之恭顿首庆函之上某官民之父母学者宗师胸中三光五岳之气全笔下六经诸子之学粹一襟闲雅旷然野渡之横舟衆妄洗除澹乎止水之在坐所养者孔孟圣贤之学力故用则尧舜君民之事功至今南丰昭武之父老相与言虽古中牟颍川之治行不是过盍趣入鹓班之觐胡尚劳骃辔之驰天怜民贫兹土几罹于兵旱人徯公久福星爰出于虚危再三念艰食之穷氓第一讲常平之荒政岁熟则贵籴人饥则平粜天地此心冬暖无号寒年丰无啼饥父母其徳下车未及两月之久阖部已拜几分之寛欢唿行路之口碑歌诵治人之手段民何幸甚天实福之挽起西江愿早徧鲋辙斗升之水召还北阙即近依龙颜咫尺之天某𦕈然书生冐此邑寄加之寇燬继以旱荒艰阻备尝鼠技嗟已穷于五孤寒谁援鹊枝空自遶者三幸天开临照之明俾日窃帡幪之庇苐当肤使涓吉建台之日适值小吏谒告还舍之时既不能负弩以先驱且併与羾函而后至仅方祇戍惧莫逃愆江湖不计凫㕍去来仰祈涵育天渊各遂鸢鱼飞跃尤赖作成通福建李提举方壶山蹑迹鹓鸾尝望魁躔之色叨荣牡骆得亲使节之华平生素见许以襟期聨事又相闗于脉络喜而不寐辞以见情恭惟某官贯日忠精弥天声价夺龙头而贾余勇早尝空冀北之羣执牛耳而主齐盟今见推斗南之一顷乡邻之有鬬入帷幄以赞谟迄今五羊之境安全借六鳌之名重其出处进退之际乃理乱安危所闗遂上蓬山胸着青藜之刘向至跻粉省眼空皓首之冯唐斡魁柄姑少迟之扈属车岂不可者属时皇上惠顾闽中闳四方霖雨之恩普一道福星之照公举刺而吏贪之墨洗薄征敛而民力之赪苏凛然如大行台讙焉号真刺史然而时尚多故事有至难百年之局面转危诸贤之国手可想力不𢎞固无以胜此任用未尽亦何以责其功世道如斯公等安在竚繇肤使径拜头㕔永留槐位之芬芳大究菊坡之事业某去国三暑锢身一寒懒再乞于镜湖欲永寻于盘谷忽叨乗𫝊莫许循墙顾筋力之支离且聪明之殚浅非得使者体何为驰原隰之车政恐好事人欲勒囘山林之驾幸是观风之部最为近水之台甘苦必均休戚必同有无相通缓急相应与故人饮虽非亷访之所宜为君予僚惟愿箴规之乐告上王提举方秋崖课桑麻于属邑幸而有蘓刺史之天讯桃李于年家宁不为李将军之地倘可置之牙颊是用布其腹心盖以昔者孔融登元礼之门犹叙先世夫子与老耼之契矧予两叔同此一科爱其人者及屋上之乌肯相忘于子姓察吾政而异儿傍之雉已难揜于先生然则攀附者虽私情而其提挈者乃公道不知僭矣请具陈之伏念某藐然孤踪窃有微志家惟故书耳未能寒灯火之盟儿薄吾泽耶竟以堕尘埃之吏至郁郁而居此岂区区之所期举眼视八荒緑鬂已霜蓬之短折腰为五斗青衫几荷叶之枯自得邑于山间如置身于井底参差两政荏苒四年意者有待而然否则既归之久莫非王事我独劳也诸公尝借之齿牙岂无他人胡不比焉父执实为之眉目安用不鸣之㕍自同旅汎之凫恭惟所懐如春风其道即元气方落笔于蓬莱殿虽阿房赋第五而名益髙如起草于明光宫则词林世少双而文有体此学者之斗北为儒家之指南士有一经于品题语亦十倍其精彩敢忘精白自误雌黄但愿生识韩荆州盖久已倾心于门墙师弟子之数安得近舍皇甫湜使无以借口于荐绅士大夫之间窃仰盛心必垂明听囘冯提举方秋崖草木之同吾味方将式干木之闾宇宙之有此山乃莫挹浮丘之袂但指隠居之处所留为他日之绪谈恭惟某官亲传太极之图妙得先天之易江东独步今有大冯魁下一星共推宿老亦既几年于兹矣尚驰六辔而去之意者嘻笑怒骂而成文章自负无虚于名下如使趦趄嗫嚅而处富贵亦盍浩然乎山中细书聊为夫苍生平准何嫌于红腐民方囏食忍独爱南山之云帝有恩言其为激西江之水姑勿罪嵗今行召卿某谬悠其人漫浪而仕奈何命也尽信书如无书归去来兮子非我安知我自返蓬蒿之径屡寻香火之盟竟为此行殊不自意慨山人去而猿鹤怨谁与晤言使嘉木秀而禽鸟鸣敢无葑菲囘胡提举李梅亭䜣合守符载驰使节田里之无愁恨已茂民庸原隰之有光华宜膺君选恭惟某官器姿凝逺徳履端深迎寒露置玉壶挠而不浊懐连城佩寳璐即之也温有华左轓详试右翊敛严濑钓竿之手将赋归来摘武夷粟粒之牙犹烦料理龙光甚渥牡辔如濡君乗使者车民知免矣诏诣行在所予日望之方欲通咫尺之书乃先勤四六之惠某老未得谢命作纳言不善斵而汗颜稍麾即去望持斧之直指更勉其駈代囘湖南杨仓使杨诚斋显陞簿正改贲使华国方贪贤使服班行之上民尤望赐故资原隰之驱昼绣分光宵衣寛顾恭惟某官性资寛栗材具硕肤观其不惮州县之劳固知必为庙廊之器两着捍城之绩去则见思一罹枕块之悲毅然执礼既毕祥琴之御爰膺戎器之除适是重湖年饥而用不足加之诸洞地大而蘖易牙欲其澄清知所敛散非辍寛闲通敏之士难课还定安集之功四牡载驰万物吐气突不黔席不煖了无偷安避事之情居有仓行有粮㑹见节用爱人之学某贺我选厥逢人説斯暮见吴山有老大徒伤悲之感晓行湘水愿功名垂久逺之㸔外宗正类贺新南宗王臞轩领镇房山司宗睢邸伯父心在王室自宜与四辅以通班天属生值圣时爰与第一人而为长洁蠲吉椟登进贺床某官学问得圣处之工夫文章有作者之风骨淳熙之末射策耿魁宿之芒寒嘉定而后还班屹灵光之独在忠勤一节佐佑两朝以经文纬武之长材任观化宣风之重寄居庸巨镇价藩扬六纛之威薇省华阶跬步眡三台之秩圣化方新于调瑟宗盟尤重于维城欲信厚之风成宜训齐之遴选维时族老方坚恋阙之心帝有恩言亟下建台之命地位穹则事权増重力量大则教令易孚㑹见文昭武穆之英益习沛易楚诗之化惟时通国之望正在同姓之卿卫社稷则无如朱虚之精忠尊朝廷则孰过李勉之德量鈇钺方欣于南下衮衣已趣于东归天下达尊有三师言允穆宗室为相者九前轨可寻罔俾忠定之贤专美绍兴之始伏念某癖惟嗜古様不入时对策广廷徒有空臆尽言之直校文列陛乃罹疾声大唿之谗来倚席以何颜叹无氊而独冷见闻甚浅易招雪日之嘲骄贵与居凛有风霜之惧所幸耆英之至止庶几晩末之有依教诲之以雅言提撕之以巨力一时遭际几刼修来仙李蟠根固可使猗兰之蕃茂小草有志亦期附丛桂之芬芳通南外宗使王臞轩敛袵诗坛久剽古锦囊之誉横经宗校获依青藜杖之光敬饬墨卿晋干籖帅某官道探圣赜气涵天和学问工夫穷西洛横渠儒先之祕出处气节有庆歴元祐君子之风鼓琴着书以自娱焚香读骚而有味游戏翰墨咳唾珠玑舂容正始之典刑洒落晩唐之标致以此饰吏其诸异人壮县蜚声棠隂清风之未改京畿主画蓉池緑水之犹香遄入缀于周行得与闻于国计使其少贬立要路之津以何难惟不茍同辞光范之门而径去人叹横舟于野渡公惟砥柱于中流稽阁题舆问讯笼鹅之沼丰湖剖竹啸歌白鹤之巖嘉名上录于御屏优诏分司于仙籍清节足以亷贪而起懦厚徳足以雅俗而镇浮司舶则氷蘗以自持领郡则茧丝之不急岂特武穆文昭之裔屹若维城抑令召父杜母之謡驩然载路惟是举国之望正在同姓之卿首揆久虚己入金瓯之简记脩名不朽留为玉牒之芬芳伏念某様不入时癖惟嗜古一第十六年之久歴官余三考之书帝城风月之无边方思赞画宦海波涛之叵测啧有烦言然浸润之由来皆疎狂之自取天子临轩而策寒畯从臣簪笔以主文衡衆皆阿意以曲从己独执方而不变或校短抡长于程尺之下未免有之谓大声疾唿于廷陛之间亦何至此一归蓬荜三易葛裘肆求宗邸之冷官随得翘材之化笔所谓寒儒活计者此耳其为炎官热属者笑之顾才疎无事长之能而学浅犯为师之戒幸偕棣蕚聫南宫进士之名况在松㕔识东阁郎君之贵爱以及所不爱中也养其不中正有望于儒宗庶息嘲于士友收名定价倘䝉大戊子之知嘘枯吹生自贺雌甲辰之遇通西外宗使杨诚斋弭节西台正仰长庚之次舍司文南邸获分太乙之光辉敬饬墨卿晋干籖帅某官清凌沆瀣和毓均倪学问工夫穷伊洛横渠儒先之祕出处气节有庆厯元祐君子之风早从文屋以策勋旋歴宦途而恬退春风凫舄清闲鸣单父之琴夜雪貂裘慷慨办太原之檄耻皇皇于人爵甘落落于权门徧试民庸不留朝蹟舂陵监郡平分濓溪霁月之华炎岭拜州肯受石门贪泉之汚实政纪山林之野史隂功溢道路之口碑嘉名已录于屏风褒诏分司于仙籍昔逺今近上方注意以用公内重外轻公亦何心于择地然而风涛如此人物𦕈然卫社稷则无如朱虚之精忠尊朝廷则孰过李勉之徳量所谓通国之望正在同姓之卿难兄法从之旧氊好为出色宗相登庸之传钵重见调元伏念某様不入时癖惟嗜古一第十六年之久歴官余三考之书帝城风月之无边方来赞诺宦海波涛之叵测啧有烦言然浸润之由来皆疎狂之自取天子临轩以策寒畯从臣簪笔以主文衡衆皆阿意以取容己独执方而不变或校短抡长于程尺之下未免有之谓大声疾唿于廷陛之前亦何至此一归蓬荜三易葛裘肆求宗邸之冷官随得翘材之化笔所谓寒儒活计者此耳其为炎官热属者笑之学殖久荒冐犯为师之戒心茅滋塞殊无事长之能顷幞被以东归拟抠衣而北面久羁逆旅莫候前驱襟期虽企于门墙名实未孚于左右惟告戒之以药其失而提撕之以玉于成敬薰心香愿假邻烛近而皇甫逺而居易既次第以捜求北曰石洪南曰温生敢觊觎于罗致通西宗赵司直方壶山仕东平之乡久亲丈席依西宗之邸容试絃歌入闽收宗族之书知公唱理义之学翕然相贺前此未闻某官燕邸诸孙文公髙弟五天精舍超然公子其间四书深衣匪独勉斋之授教自博而入约仕将行其所知立朝精神治郡保鄣乃有凭国城社夺民田畴疏亟上闻白叟为之吐气侯舍我去黄冦出而噬人节相传以为髙论不售而奚乐恬然闭户久乃司宗小试而人屈之私淑乃吾愿也中庸旨趣昔者亲闻之师麟趾衆多更以告语其族向同歆异白放贺竒悉揉而惟正之从知偏者非材之过宗室知道此风汉晋所无师保相王吾国周唐之迈某游浙奚遇登门独荣退后堕山邑之穷翻忆职宗庠之旧欲前若絷敢质所闻武城以爱人称季宰以治赋升是文学未始不适用然政事非轻于分科使二子而生于今则一世之论必异乃如愚见终不愿健令之名更请诲言或庶几圣门之意谆谆毋吝切切有祈通西外赵判宗危巽斋属尊麟趾率归纠合之中郡畀龙溪幸与照临之侧敬修词命下通姓名恭惟某官毓庆璇源分辉寳叶气和而守正学博而用闳文采宣明宛在刘向李邕之右议论濬发深得晦翁濓溪之传名隠隠以雷霆仕骎骎乎霄汉入司天宪民自谓于不寃出绾邦符政复多于遗爱爰以东平之善遂司西外之盟磐石一强维城増重伫膺紫诏趣侍凝旒岂无他人孰若金枝之秀不有君子谁叅玉铉之崇某未习民庸猥承郡寄正自面墙于不学得无血指于旁观尚推合治之心时赐免戾之教河润千里岂无及晋之波厦广万间是亦屏周之意囘西外赵知宗陈篔牕驾牡罔功暂叨承摄传鱼有烂猥辱褒扬味谦挹以难胜拊疎庸而知愧某官诸姬为近大雅不羣左戚右贤伟独髙于今世文经武纬殆逺过于古人有嘉磐石之英暂典维城之彦地分南服天简中宸旋钖宠于㕍行益増崇于麟趾尧先睦族久资纠正之才周重强宗即荷便蕃之渥某一之已甚二者何堪森繁剧之满前凛忧危之填臆胡能全璧但屈指于言归尚借断金式倾心于赐诲囘西外赵知宗林克斋大君有命申攽宠渥之新伯臣司宗无越耆英之旧方属籍视仪之始亦侯邦借润之初某官胄出神明学通今古论议冠诸宗室夙擅白眉老成尚有典刑今推黄耉燕闲虽暇涵养益休鸿寳之方自竒谪仙之诗无敌矧年髙而徳劭且属近而行尊典周室之宗盟宜洊司于麟趾爲刘氏之祭酒行入对于龙光某正尔依仁欣焉闻命敢谓别裾之未久遽䝉染翰以相先一日有似于三秋怅阻置杯之教两地匪遥于千里幸分邻烛之辉代囘西外赵知宗李梅亭疏诏东平展亲西外王曰叔父立爱始于家邦汝作秩宗受祉施于孙子棣华韡韡瓜瓞绵绵恭惟某官大雅不羣为善最乐箴规磨琢蹈卫武之流风忠义轮囷粲刘向之封事庸专纠合之任助成睦族之仁周之宗盟谁若滕侯之长唐之宰相岂遗徳裕之贤某侧聴涣扬未遑旅贺召伯分治谅信如麟趾之诗长卿倦游愧莫续兔园之赋代囘西外赵知宗李梅亭小宰立班愧星辰之曳履大宗维翰贻月露之连编虽过乎情良感此意恭惟某官忱恂有守信厚不浮主天揖同姓之聨肃然纠合尽日宣三徳之敬莫不浚明虽云为善之居家尤乐推贤而报国有华新渥猥及陈人某司臬亡庸共工甚沗虎拜稽首愿观蕃钖之荣龙作纳言已惧旷官之辱翰苑新书续集卷十四翰苑新书续集卷十五钦定四库全书翰苑新书续集卷十五京尹类附留守类贺赵京尹王臞轩羽仪卿士弹压帝城人望翕然知尹京之有赵上心简在果弄印以授尧辇毂肃清绅緌交贺某官学精六典名冠两科文章太白老之瑰竒气节朱虚侯之耿介早登华贯屡献皂囊肘后有医国方舌厎作氷人语不能枉尺为清要地而少畱甘请一麾指潇洒亭而径去随上辅畿之最入陞台佐之华振领挈裘纠正列曹之淑慝调胹助鼎习为宰相之经纶新天子居然器之先宁皇留以遗我眷王畿之千里畀帅阃之十连少尹旧游囘首平分于风月神京新领致身已逼于云霄行将摄鴈鹜之玩而以威绳狐鼠之奸而以法寛一分之民力散八郡之阳和箫鼓行春驩迓碧油之元帅钧衡虚左伫看緑鬓之中书伏念某浅学得皮赤穷到骨初筮经行于湘水聊尔栖身至今怅望于衡云不堪囘首十二载未书于三考两千里来効于微官直道事人安敢肆幕中之辩刚肠嫉吏不能依纸尾之书幸曽出元枢之门墙犹未入羣憸之陷穽敢期机㑹获事仁贤受容受察之方新一喜一惧之交集切倾心于教诲更借力于提撕谁为之先倘少异衆人之待当忠于主其忍效妾妇之容贺戸侍袁京尹王臞轩申命地官正名法从审国家之大计独任剸裁因都会之奥区増严弹压甫涣先皇之雨露亟开圣代之风云两禁驩荣三辅燕喜某官神几而杰识风裁以威仪不动如山法古大臣之魁垒至明似镜烛今天下之隠忧推京兆之无双总扈农之至剧不移尹正竟贰民曺莫窥泛应之竒爰被真除之宠窃观前代间得真材将大用以成格天之功必歴试而观医国之手惟拨烦暇豫有无不治之规模则康济恢洪皆可与权之事业是以经纶宰相不于章句书生故元和之崔由戸侍而登天圣之刘自开封以拜然特一器匪兼二难惟公萃省府以并为其事葢古今之罕俪问三司则使副之职兼举言十国则豪强之风自衰光前絶后之勲缓笑微吟之日渡江能几明弼可占贤君方需于贤臣圣主留遗于圣子攀鳞附翼俨为天縡之储作雨济川伫副巖瞻之祝某微踪并塞频嵗驱轺刍与牧以奚劳匠负丞而有擢俯慙吏鞅曷造廷绅良由託万间以镇凌雨之揺吹六律以鼓潜阳之动自传命綍如擢心旌知公望之皆归卜畴庸而预喜崧岳之函万象或免伶俜泰阶之正六符终依造化贺戸侍袁京尹王臞轩民曺奏最卿贰为真经赋独裁裕三司之大计神京仍领宁十国之奥区庙朝一倚于论思省赋两优于烦剧师言交畅天宠又新某官以巖廊之材恢山岳之望抽闗启钥㑹融千古之经纶挈领提纲神妙百为之操纵用明以恕济正于权通礼乐之渊微赞谋谟之宥密范围羣玉犀利五兵推京兆之无双总扈农而有要不移尹正就亚司徒欲酬甚伟之功姑拜真除之渥盖纵横泛应事几者难为智而雍容坐镇雅俗者易为贤夫孰无堂上之书鲜或中经首之㑹惟批却导窽之际游刅发硎则临机制变之秋决河注海所以断大疑立大务必非取常士用常谋仰窥责实之规摹预卜济时之勋业周流罔滞安静不移内如千仞之转圜外若百雉之按堵一洗清谈废事之弊尽革叔世好名之风聴履上星辰不能以寸济旱作霖雨惟乃之休某樗栎无庸节麾久寄猥玷匠丞之权又升计指之将良由托万间而庇旁风鸣六律以温寒谷其如技竭不胜务殷虽故步之可寻岂后艰之必济瞻云霄望河汉倘终覆露之私贯嵗月傲氷霜誓守坚凝之操贺赵尚书再留京尹方乌山辍临边阃留卫神臯盖京师诸夏之本根所宜先固而公族王室之枝叶当务亲承故荐屈于尹釐以内资于经理青氊复旧紫槖増荣某官振振之英温温其徳言语妙天下机轴一家风采动朝端羽仪百辟气吞八九云梦腹有数万甲兵惟冕旒独厚于眷知故辇毂夙资于弹压方其始至已知游刅之有余比及重来尤觉轻车之就熟惠极羽鳞之及姦无毫髪之容清不可干宁免求全之毁久而自定益彰难掩之名况当规恢大业之秋可乏经济中原之手果异数徃控上流然大臣不可暑行未容逺役知淮阳徒得君重孰与内轻因存司雨露之边而聴履星辰之上驩传三辅岂惟竹马之争迎职复司空允谓承明之三入展儒者已试之效佐君王内治之规国本一强皇威自逺夷吾在江左今复奚忧萧何镇闗中终观能用某谫焉故吏凄其冷官昔一见遽违有负千里投公之意今已暌再遇岂无三语为掾之阶信幸㑹之自天知命通之有日趋承方快自贺良多广厦万间喜复湖上龟鱼之䕃丹砂九转乞成鼎边鸡犬之仙通袁京尹王臞轩昕廷对策滥陪玉笋之门生畿甸効官复玷红莲之幕府三薫子墨百拜帅籖恭惟某官一代宗师四海硕德挺身任重六鳌背上之擎山定力镇浮万马羣中而驻足自佐京国至位文昌华途清要者几何英辙周旋之殆遍赞筹台佐异时相业之胚胎瑑美仙源一代帝坟之润色容与功名之㑹更閲理义之多逺畧济时振起过江诸贤之弱精忠许国对越在天列圣之灵尹正神京荣跻班使东南之力竭矣帑藏焦熬西北之事纷然符移旁午戚畹贵臣之盘据豪民巨姓之根连得地大而虽可囘旋去天近而尤难展布今之君子悠悠画饼之空谈付以事机徃徃蜡鞭之无用任国重寄如公几人当纷纭澒洞之冲每闲暇笑谈而办辇毂之下必先弹压与列郡殊钱谷之问不至庙堂有地官在如闻访落欲即登庸若刘沆在天圣初自尹而入为相然张敞为京兆最继后者难其人屈壮猷旬月之间积苍生霖雨之望世道隘甚人物𦕈然首揆久虚行看黄麻之宣布修名不朽要垂汗竹之芬芳伏念某殖学代耕卖文为活比奉槐枫之对空臆尽言不知草茅之疎转喉触讳向非借九鼎之力当不止三筹之输副本既不上于中书贱刺亦羞通于知己及星沙之赞画俄风木之衔忧年踰四十以无闻于颜有腼禄纵三千而弗及此怅何穷人怜十载之栖迟天畀一朝之遭遇低头入幕教条必惟命之恭触事面墙宦学赖得师之益寛为程而督责大出力以提撕庶几遗簪堕履之微或有大吕黄钟之重横寳在道敢祈袁相国之知倒屣出门自贺王仲宣之遇留守类贺陈丞相判建康杨诚斋畴咨上宰居守陪京一相揭日月之光俯江淮而下烛万乗分旌旗之半俾夷夏之耸观某官至学潜天孤忠贯日惟其凝然之风度歴万变而不揺是以坐之于庙堂则四海之自治岂时变之难合乃身退而愈髙赤舄来朝俨二童而及马苍生相贺幸两鬓之未霜方倚訏谟之深以输旦夕之弼如其留钥毋易耆英保釐东郊如毕公卧䕶北门如裴度暂大金陵之纛即青王氏之氊某违离门墙荏苒嵗月不自意其末路得再见于清华贺张魏公判建康杨诚斋制诏旧徳藩宣陪京留丞相于闗中深託本根之重用真儒于天下大新朝野之瞻某官学术咸三道原贯一得仁者之静应羣动而不穷叅化育之诚聴万物之自遂补天而莫见其妙洗日而不言其功顾德裕何负于敏中乃元稹自憎于裴度忧以王室居江湖而未忘乐乎韦编言洙泗而无间人仰傅巖之雨天开衡岳之云帝予右之已恨不早公其来上勿徐其驱姑烦东土之保釐暂倚北门之卧䕶干旋坤转方用夏以变夷风辉日舒要整军而经武仰惟勲德之元老素定国家之逺谋诸将震于威名百蛮问其容貌正赖指纵迄成扫清安石其如苍生何已快老成之起司马复相中国矣伫观书赞之新某自负荒凉恭承覆载丈席之侍玉振每得而闻尺书之论金縢今近乎䜟太守类贺平江赵守洪平斋恭审课最周藩班升晓阁奎躔新度视文昌公座之尊磐石旧封増扶风三辅之重旄倪欢抃麾帜精明恭惟某官行整而气醇材周而学䆳九霄玉露抗仙掌于建章柏梁之间万里银潢泛灵槎于黄河崑崙之表天不虚生于龙种人皆想见于麟仪洗京洛之缁尘访江湖之竒观为民司命与国分忧庆朔堂前细转春风之有脚滕王阁下横陈秋水之无波上方深思肺腑之臣公乃近牧股肱之郡势强宗翰福及王畿趣下诏以召叅争遮途而借冦爰进𢎞璧天球之直又为清香画㦸之留昔者房乔首冠瀛洲十八人之选今焉黄覇独髙颖川二千石之功有开入相之基即鬯致君之业某埋头尘驾寄命恩闳顷尝曳裾于天府之游辱赐推毂于公车之辟奈迫倚门之望徒厪飞骑之追朅来东楚之平反耸聴西清之显耀起而舞手知所属心月朗虎丘临照何分于疆界氷寒燕谷生成早转于陶钧倘借余波终归大庇贺真州洪守刘后村伏审申钖玺书荣分符竹迎銮置郡旧称江左之雄藩当宁选侯暂屈朝中之名胜甫先声之入境已和气之满城矧肆走趋敢稽迎候某官风规髙洁宇量崇深蹈名义之大闲袭文章之正印忠宣仗节何慙归汉之苏卿文惠秉钧不减过江之王导玉带枢臣之硕画金莲翰长之雄词亶惟明公克肖先烈顷陪髦士鹭振振以于飞既览德辉凤缥缥而髙逝歛青云之逸步寻緑野之旧游㑹在廷渇见于严徐而中禁叹无于颇牧亟颁一札趣建两轓庙论忧边方急防秋之计家传许国宁为择地之谋迺眷吾州号为重镇虽长江天堑夸汹涌之波涛然数处风寒合绸缪于戸牖谅规模之素定使精采之一新泽中之鸿鴈奠居帐下之貔貅禀令前旌所指乐哉皂葢之行春左辖久虚行矣青氊之复旧某读书虽苦涉事至迂耕汾曲之田可支饘粥遮长安之日误弃钓竿本深入于闽中忽逺移于塞上倦游已久念自放于一丘泥古不通了莫谙于三尺窃承开府预恐旷官倘尚寛震慴之威庶获举平反之职哀矜勿喜盖其少小之所闻深刻寡恩谅亦君侯之不喜贺池州焦守郑雪巖伏以君辞天陛剖竹齐安我徃日畿乗轺浙水虽似燕鸿之相避讵容鱼鲤之未将同年得无情乎交隣胡可废也恭惟某官为廷唱首本儒者流授一编书才优王佐学万人敌气压将家出入禁闼之中拱揖冕旒之侧密承师钖昭布外庸壮长江之波涛谁思饮马宣朝廷之徳化旁及离鸿直追令公威名岂羡营平军册某同登龙虎榜久别鹓鹭行觌面莫疎知心已久聊慿尺楮少将末路之敬恭行造双旌共话当年之涂抹望风増喜有语莫殚贺瑞州游守辛鄂州恭审一札涂芝五符分竹卷珠帘之雨怅别日之何多颁锦江之春幸趋风之未逺湖山改色牙纛増辉恭惟某官卓尔烛微英标映世武夷之峰峭拔心迹双清紫阳之学渊源父祖一脉彯缨膴仕驱驾荣涂才无施而不宜治所至而輙最升华旧府列属容台化北溟之鲲荐乗泥轼集议堂之凤载拥朱轓岂康庐彭蠡之能淹宜尧陛虞廷之迅召勾稽棘寺简在枫宸进陟三丞已密邻于要路归寻一壑何勇退于急流世共仰山斗之文公合整云霄之武西江道院南服名邦聿求二千石之良以广十万户之福丝纶天落襦袴春融铸顽成仁岂俟涪翁之语安老懐少益明夫子之心选表可期入觐伊迩某家旧受㕓于宇下身今寓迹于邻封顾方需次以杜门侧聴涓刚而开府马策不进燕贺未遑遐瞻碧落之堂如隔蓬莱之水裁小夫之竿椟聊致敬恭有先人之田庐尚依帡庇皈心徒切营吻亡竒贺瑞州游守汤息庵恭审凤诏起家鱼书领郡簪盍徳星之社夙幸论交槎通灵汉之津兹欣遡润辄慿寄鴈寅庆拂龟钦惟某官精识际天懿文振古典刑是似英英御史之名家悃愊无华继继黙斋之的嗣早腾清贯寖简皇明金耀主书旋赞奉常之礼乐缇舆敛惠洊驰刺史之旌麾洎棘路之跻聫叅稼卿而进贰氊还可竢鸿去弥髙属勤宣室之思首遴御屏之选宠分半竹来访瑞芝云出无心睨偃松而懐古春如有脚俯翠樾以供唫襦袴咏歌鼓角讙亮赋成道院信眉父老之相安圭觐禁墀拭目公侯之复始某凄其假守久矣懐归歘聆盈耳之謡亟饬建牙之贺襟期维旧辉暎方新虞虢唇齿之依相望接畛游夏渊源之素尚丐余波向咏维深染濡则浅贺瑞州游守陈乗之芝检攽香竹符疏宠昔居乌府尝登名侍从之门今受滕㕓又覩新使君之政未展望尘之拜敢稽贺椟之恭钦惟某官天韵宏深风猷凝逺家传诗礼学宗东鲁之师门盛衣冠人诵西平之子典刑是似誉处俱扬一通籍于金闺遄进班于玉笋华参省架谨簿书文籍之藏班陟社司明礼乐典章之故自为丞之再转旋出守而一麾六鳌方载于瀛洲五马又驱于蜀水眷兹斗垒着此星躔制菡萏酌清泠赋韵尚传于山谷垂天虹度云巘诗篇犹忆于诚斋矧今道院之主人来自武夷之仙洞百万戸䝉福已闻襦袴之謡十二旒简知伫复囊氊之旧某壮行漫仕老去投闲思觚稜之重游恍如昨梦玩珍台之真乐颇遂初心託身䝉地主之恩共社有年丰之乐偶然浪出访寻坡老之雪堂久矣懐归愿傍召公之棠舍编摩语浅赞颂情深贺镇江守傅侍郎洪平斋恭审自天钖命易地建藩紫槖声华共识西清之法从碧幢号令鼎来北固之主人旄倪欢唿鼓角喧亮恭惟某官姓名日月气节华崧文轹商周可谓昌黎之笃道言称尧舜无如孟子之敬王早䝉濩蠖之知徧歴髙华之选每于器能政理见所举不以富贵利达动其心蓄之弥明翔而后集爰径登于禁路遂独立于谏坡秉节如中流砥柱之不移遇事虽惊雷破硠而不慑善类倚之而増气佥人闻之而寒心倦从豹尾之游愿奉龙潜之最民庸幸甚国论谓何潇洒玉清无限爱棠之父老周遭铁瓮有来骑竹之儿童矧此名邦为今要地控天堑于万里烟涛之际拱日畿于五云霄汉之间知谋帅之良难喜得公而为重好是天球琰琬翻奎壁之祥光不妨羽扇纶巾挹金焦之胜概聊屈掌北门之钥即归斡西府之枢某税驾未能植牙在望尚想楼头望眼归两淮形势之图还思江上一尊吊三国英雄之志贺建宁守王侍郎王臞轩禁庐厌直帝綍疏荣待对松堦涖宁庙藏书之府剖符竹使在阜陵潜邸之邦单车一来千里胥庆某官西州人物前辈风流抉云汉之章最宜为诰摆雷硠之笔得所以言入而论思出则藩翰丹山碧水本全闽第一之州靺鞈褆衣分徒列连营之伍属汀邵之煽变剙招捕以兼司继命庶官成骤重骤轻之势肆胎竒祸于一嚬一笑之微至烦水西浒之兵入戡火城中之难收拾余烬归为长雄増灶取赢几千人矣筹沙唱饱其屡空乎邬既富于黄金权遂倾于皂盖以至不掉殆将倒悬惠然肯来有豹尾鸡翘之彦齐之以礼詟狼贪羊狠之骄不踰晷刻之间遽复承平之旧淮阳非薄长孺已蔼治声朝廷深知弱翁即趋严召某宻逃空谷背缚衡门有事西畴方耦受㕓之父老不知东骑莫随骑竹之儿童得之所闻喜而不寐桑麻影里愿观仁政之浓桃李光中庶养病身之佚贺太守谢刑部王轩伏审陞华寳宇移镇玉山碧草緑波殊郁憩棠之父老朱幡皂盖已歌骑竹之儿童安得一语借冦君于帝前正恐两州争杜公于境上去思之极喜跃伊何恭惟书府斗牛相门星凤梦池塘之草家自有于诗声鄙堦砌之兰世共推于儒杰思昔先正时维巨公使吾君为尧舜之君今犹被于宗社以所学皆周孔之学端复存其子孙独先生自取之亷有识者见谓之屈屡乞一麾而去遄飞五袴之謡方兹蹈徳而咏仁奈何夺此以与彼虽未觉云霄之逈已顿惊分野之殊恐开藩之未间不俟驾而归觐前有召父后有杜母赖抚摩凋瘵之余坐而尧言进而舜趋竚献纳熈恬之盛某猥误衮褒之辱每虞锦制之伤鸣凤凰于髙冈式徯九苞之瑞世抟鲲鹏于溟海莫随六翮之培风贺太守刘寺丞方秋崖伏审夙戒麾符俨临㦸卫呈琅玕呌阊阖正聫星宿之班羞崑崙薄蓬莱自求山水之郡此名此徳甚盛甚休恭惟玉簨黄钟之函和瑶瑟朱絃之挺直虽不为表暴于议论之际要自有公是非顾未尝标置于名氏之间此所谓真道学早策勋于翰墨乃课最于簿书州县之职徒劳人洊出郎官之宰贤能之举不待次尚参计相之宾凢晋权万货之经与均㑹百工之给皆未究其所藴何厥闻之甚都龙左角为天田肆陞华于九扈骖右騑者刺史讫自诡于一麾上若曰古君子之儒时则入汉循吏之传以去帝城不逺耳冀润九里而及京师然岂君相之意哉乃先一州而后天下闻有迅召愿无疾驱某自守其迂见谓之拙思昔中牟之化今已在七不堪之中正复阳城之生亦付之六太息而已过不自料勇为此来一用其策之平平两书其考之下下有人民有社稷久矣厚颜为保障为茧丝凛乎掣肘公既至止吾知免夫披云雾而覩青天敢忘贺厦为草木而到君地或可逢春上丰真州刘后村奉幕府之文书昔尝依于麾下主功曺之刀笔今复入于彀中何所取材居然䝉幸敢饬牋题之陋僭干棨㦸之严某官直气蟠空清规照世单传名节实惟元祐之故家尚友英豪见谓北方之学者卓尔门庭之自立耻于蹊径之旁通顷从国老之招出赞戎昭之重箭已传于瓜步烽遽彻于甘泉衆议画江恐投鞭而饮胡马公方乗塞独移书以折佛狸迨息肩载续于旧盟乃絶口不谈于前事晩繇半刺徃建两幡方此憩棠已尽销于嚚讼政惟拔薤遂见忌于强宗一簔径上于渔舟四壁了无于鹤料叹滔滔之皆是而皦皦之难全赖朝廷之深知属疆埸之有事誓江慷慨天知祖逖之精忠对垒雍容人伏羊公之雅量方且外招流附内拊凋残大而经画于中原小则蔽遮于吾圉倘来富贵谅久付于浮云不朽功名定有光于信史某顷繇禄仕早误赏音性不通方动与世人而寡合衆皆欲杀独䝉执事之怜才初不吏于朱云每待延于枚叟愧酬知之无地乃抱痛以不天空使时贤见诮景升之子岂无先友谁怜嵇绍之孤买山之兴甚浓誓墓之词良苦昨聆剖竹漫意弹冠苐归闽者累年无入淛之一字当趋事赴功之际自审濶疎矧操心虑患之余顿忘精锐不图狂简尚挂辟书庙堂知出于无私士友或疑其不称拊丹心而感慨常中夕以激昻懐燕昭市骨之恩慕豫子漆身之报然某戴星即路触热泝滩值涨潦之奔狂骇风㠶之沦覆已偕十口下从河伯之居偶有扁舟来起湘累之死幼稚仅逃于鱼𦵏衣冠盖甚于悬鹑况生涯尽化于波涛而性命仅存于丝髪进已资身之无策退将避事之有嫌却返敝庐共卧牛衣之疾重寻来路自怜㕍影之孤漫挥衰涕以泣岐未觉惊魂之守舍今者既趋京毂密迩丽谯度已耗之心思决不堪于事任何以举贱有司之职得无辱大君子之知簿书之间类非所能恐上烦于程督箠楚之下何求不得窃有意于平反茍不愧心是为报德通建宁叶尚书刘后村长六官于禁近昔衔选授之恩倡九牧以蕃宣今玷附庸之数世未有不难之县令身独逢易事之府公敢饰鄙词以干严分恭惟某官髙明而密察博大而崇深畴昔并游尚及接干道淳熈之彦平生孤立不知有熙宁元祐之朋自为谏官御史以来至居方伯连帅之任惜善类如卫头目爱吾民若养体肤议令则欲寛一分理财则欲捐末利君实视副枢之贵莫肯次迁富公当新法之行独云不晓至今瓯粤衡湘之境皆有召杜龚黄之思逮宁考之末年召耆英于迩列灼知圣意欲付事枢未及覆于金瓯忽巳冯于玉几羣公翊戴瞻龙气以云从一老傍徨抱乌号而雨泣露章力请天语莫囘遂繇喉舌之司来镇股肱之郡其出处语黙之际皆理乱安危所关黄髪番番焉可舍朝廷而去赤舄几几终当遄廊庙之归某号为狂生名在恶子臂红旗于塞上力战无功叱黄犊于田间躬耕不饱加以亲头雪白先绪灰寒顷于吏部以覔官适直明公之典选诵句百僚之上即日知名割炙衆宾之中满堂动色特捐大邑俾字小民盖有爱当世人材之心岂专为通家子弟之故然而曩收虚誉今课实能强颜读城旦之书恶乎折狱流涕秉牢盆之笔何以生财虽素为大尹所知恐不免督邮之辱凛氷渊之战内骇汤镬之临前尚赖涵容少寛憷迫以茧丝为喻必能味尹铎之言倘刍牧不求安敢逃距心之罪陈情之始空臆以言通兴化范太守王臞轩出纶阊阖作屏壶山范老十万兵于胸中时方倚重元结数百辈在天下民其少甦闯上日之匪遥企下风而起敬恭惟某官清凌氷柱峻埒斗杓月旦题评元方季方之行谊天庠模楷大陆小陆之文章讲学遍诸老之参着书作千载之计属权姦之当国纷竞习之移人一世澜趋相与染曺蜍之沫二难壁立断不污元规之尘纫兰自馨食蘗有味迨圣化已新调瑟而衆贤交起弹冠所挟者髙尤难于进谓宁得小国寡民以行志不愿为枉寻直尺以留中惟莆称诗书礼乐之邦久焉弄印以公为忠信慈惠之长宜此分符旌麾未肃前驱襦袴已歌来暮吏狃于政弱而垢玩民困于军兴之诛求剜肉医疮甚矣羣生之寡遂酣歌常舞几于一国之若狂所望独立使君之来以为一方疲甿之幸仁必有勇严以济寛使乡无打门索钱之胥则家有左饘右粥之乐然而世道隘甚人物𦕈然此独何时横济川之舟于野渡行且有诏起擎天之柱于明堂某为儒而迂入仕而拙愚戅既见排于绍定疎狂复不合于端平窃禄祠庭已自分烟霞之疾赘丞邻郡初何心风月之分惟平生于方册以服膺乃一旦𨽻治封而亲炙必有订顽砭愚之诲以为鍼膏起废之方嘉与斯民新沐循良之徳化更祈暇日拱闻经济之绪余通漳守郑左司王轩缀班蓬观稔闻尚书曳履之声窃稍丛祠敢作刺史题舆之望偶叨恩而起闲散得帅属以奉教条敬饬墨卿敢干籖帅恭惟某官清凌氷柱峻埒斗杓昔在元枢不作汉唐之人物笃生令子克绍韩吕之世家方在盛年见称伟器容与功名之㑹更閲理义之多正色立朝舌底吐氷人之语一麾出守毫端宣泽物之仁奈西风之尘一髙而东山之兴莫遏着书平屋讲学专门卷之而懐已并复斋之髙躅充然有得诚如西山之荐章及圣化新琴瑟之调宜名胜应弓旌而起繇郎闱之隽武叅枢掾之宏谟习明先朝之典章荡涤累年之垢玩形之论建多所施行献可有先见之明方为时出龟山又不合而去正坐名髙贤者进退之非轻世道污隆之所繋比兴思于侧席亟有命以起家眷言清漳之名区宜有通儒之报政旌麾至止襦袴蔼然崇教尚文振起紫阳之坠绪蠲租减赋举行竹隠之寛条惟是时事日新善类星散朔党洛党之论横起南军北军之变未销此独何时横济川之舟于野渡行且有诏起擎天之柱于明堂某徒有苦心本无甜舌戆拙既不容于绍定疎狂复见斥于端平耕具钓竿已分烟霞之痼疾箳星泥轼何心风月之平分独幸以邑子而事乡尊况复以书生而师素宦必有订顽砭愚之教以为鍼膏起废之方嘉与同僚钦奉循良之政令愿言暇日拱闻经济之绪余通南劔守游郎中刘后村问县谱于山隂方懐忧责瞻耆英于洛社喜识典刑以半生薫炙之心寓一纸干麾之敬恭惟某官任重而道逺源深以流长以游先生之故家从朱文公于精舍方执经讲河汾之曲髙弟固多及逢掖立鲁门之东一儒而已早着勲名于荆汉晩陪议论于朝廷观其谔谔以昌言岂不凛凛而可畏千羊皮不如一狐之腋百鸟羣忽见孤凤之鸣疏传而灶婢出惊自去而画工图绘着之廊庙真如太史所云在彼涧阿深得考槃之乐属逢初政起牧邻邦得丧付之无心出处莫不有义过里门而下慕恬侯之谦恭露印绶于懐笑买臣之肤浅靡待藩条之布伫闻驿召之来某潦倒不堪嵚﨑可笑醉登广武尝妄议于英雄病卧壶头始囘思于乡里亦既买山而隐矣乃如有物以败之而况邑介通衢身居谤府若之何而施设可以免于悔尤如公之贤举国所敬虽不至言游之室颇思避齐相之堂法令为师敢袭汉儒之卑论诗书执礼庶闻夫子之雅言通吉州史太守洪平斋伏以访小范老子之旧游愧承遗俗望六一先生之故国喜在下风辄抒削椟之恭庸㸃制铃之聴恭惟某官丰规峻整气度深闳鼎盛一门独抱富贵不移之志澜翻万卷欲乗功名自至之机气吞牛斗以何髙手格象犀而甚勇半千逢运四十专城清香凝寝以无心白粲连樯而满眼羣儿相贺欢传太守之中和万马不嘶耸动元戎之号令隠如敌国倚若泰山要驱沸鼎之游鱼悉解佩刀而买犊谢安之屐欲折亟收败贼之功魏证之笏尚存益振传家之烈某侵寻老景鞅掌偏州登陆有四明旧矣声闻于东越滙泽为彭蠡今焉𣲖接于西江念其臭味之同假以帡幪之託庶几知免尤切倾依通迓欧阳太守洪平斋伏以涣发緑绨鼎来皂葢六一先生之家法在觉斯民小范老子之藩条复见今日欢传骑竹风动采芹恭惟某官气明且清识逺而粹揽天地之秀于笔下沛若涌泉纳古今之变于胸中燎如观火志不求于速化事惟应于无心用能大其所居之官于以培此有用之业问津三辅迂径五溪陶蛮蜑为礼义之邦洗炎障为清凉之境方返南州之斾又分东国之符乃睠螺洲旁连蠡泽汉潘君忠烈之可想唐鲁公典刑之具存近观两年至易三守出则振使星之风采入则耀郎宿之光芒盛事可书芳尘有继庆朔堂之坐啸雅称凝香紫宸阁之趋班即看鸣玉某虀盐风味灯火生涯十庐占天目之阳夙依乔木倚席噉芝山之麓行挹甘棠喜后学之知宗望先驱而起敬力张是道端属其人沂水咏归首肯与舞雩之曾㸃鲁宫莅止更期颂修泮之僖公通新贑州叶守戴象麓伏审光膺凤检荣领虎符真馆优贤久叹老成之去国侯藩择牧深嘉镇抚之得人都邑均庥舆情胥庆恭惟某官斯民元气前辈盛心风云饱溢于壮懐岳渎间钟其伟器进退周旋而可度艰难险阻之不渝清絶一尘炯若木兰之坠露文追五色皎然玉树之临风温乎廊庙之珍允矣搢绅之表时方期于霖雨公乃抗于浮云信知士夫进退之难独得古人出处之大髙标山峙素履渊澄然杖屦东山之风为先生则甚髙矣而升斗西江之水如细民之久望何帅垣方力荐之初天子叹相见之晩亟下枫宸之命即分竹使之符十八滩之上流素称名郡二千石之重寄兹得真儒伫观渤海卖刀之勲即膺宣室前席之问某乡闾晩出州县谫才属除目之初传动乡心而増喜一邑如斗幸依东藩千骑之雄尺素驰书少羾南丰一瓣之敬其为颂咏罔既编摩通丁太守牟存斋玉座畴咨金邮迅喜闲台泮奂方将穷胜事于园林统府浩瀼乃幸屈价人于藩翰紫马西来而捧拥青罗东首以徯迎敢后鳞函式前鹭翿恭惟某官星沙上瑞天柱髙标文章五色锦之脱机光夺日月器量万斛舟之转柁势压波涛平生自诡于民庸时望积闗于朝着京之西蜀之表从容前箸之借筹淮之东江之南掩冉除麾之交映俄主书于金耀旋持正于玉条总夏官司武之权七兵有秩览苍箓考工之记五雉惟修步武峻穷功言炳蔚以韩吏部斗山之望叅裴丞相淮蔡之军方共占胜气于赤云已同奏捷书于清昼天知一节霜掲六丝华表鹤归久矣认令威之城郭草庐龙卧岂容闲诸葛之扇巾合展翮于鹏图俄移轮于熊轼粤惟吉水实号奥都式乔木之庐山尚带醉翁之文墨诵连樯之句世夸传苏子之风流蔚然诸老典刑之邦着此当代文章之手璪旒念念惠顾逺民步屧村村争夸新尹玉符䜣合竹马驩迎近事日存已揭使华之様逺猷心渴谅虚从槖之班某鈆椠罔功缇屏非据昔寄巢雪外固尝窃大幕府之庇休今别驾治中又获际古诸侯之节度将幸识荆之有日孰云御李之无从君子忧道不忧贫巳跃跃志得舆之喜国人望公如望嵗毋徐徐为缓辔之行代通南劔守徐兵部方乌山帝懐望郡诏选伦魁恰则十年合身坐池边之凤却来千里觉光揺津底之龙谨饬鱼缄徃迎骑足恭惟某官忱恂而毅庄栗以温论议崇谹不沗董子孙𢎞之对渊源深逺甞游陈方康成之间由其三塲非为喫着之谋是以九迁不出丞郎之选允哉任重而道逺何其勇退而守专睠镡川之名都为㦸寝之胜处今暂屈六鳌之彦岂徒荣五马之观名节竒芬访了斋翁之手笔问学坠绪续龟山老之心灯时则优哉游哉志其大者逺者明教化而采鲁侯之藻平狱讼而种召伯之棠和气溢而歌麦两岐巨姓驯而拔薤一本无愧经史之纪载又特事业之绪余百年几见之声名立矣千载不朽者官职云乎执事勉之斯文幸甚某蝗粟无补牡驾胡为竒哉八郡之同寅森若三星之相望况辉躔其尤迩切华润以滋多安敢强颜搴帷裳于上坐徒能洗耳来襦袴之新謡欣幸方深掞濡靡竟囘新守陈刘后村当宁抡才专城作牧乡邦相望新懐㑹稽太守之章父老来迎如见国子先生之面稍修书札以候节麾恭惟某官书读五车辞倾三崃朗陵荀有文若视元凯而有光靖恭扬生敬之方屈马而无愧冠三舍俊造之选号七闽文章之家衆由径以疾趋独盈科而后进佐陪京之留钥风月洊分牧思陵之潜藩瘴烟一洗盖趣召吾丘而奉计顾重烦韦守之凝香眷此邦人种何福德鸿硕照临之未逺象贤选择以重来昔尚父报政于齐何其疾矣国侨遗爱于郑谁其嗣之未有上冡过家拜㕔眡事光复周公之旧宇増培召伯之憩棠歴观旧史所书鲜如今日之懿谱端明之丹茘可继先贤对舍人之紫薇莫须公等某坐虚名之过实为衆毁之求全岌岌之踪甚危狺狺之吠未息身离禁苑永孤明主之知名列党碑尤当累臣之罪自嗟垂暮偶未溘先躬诗书以教子孙力田园以奉公上闻双旌之孔迩扶一杖而起迎太守宾懽犹记鸣禽之同乐郎君官贵恐难行马之重窥囘新守赵寺丞刘后村温诏趣行轻装赴镇闽峤有壶公之胜宅牧不轻邦人望结辈之来闻风相庆可无尺牍以候双旌恭惟某官讲贯于家庭切磋于师友黄巖万家之邑蔼若诵弦西桥诸赵之贤尤其冠冕廼如执事克肖前人其践履则司直奉常其施设则省郎中祕三载令君之勤恤百年父老之去思洎擢廷绅盖旌县谱为丞再转少留宜列宿之可攀乞郡三章勇去虽六丁而莫挽莆本乐土守多名卿属此俭荒加之供亿遣防江之戍卫募入水之佽飞西北之事㑹无穷东南之膏血已竭国有三空之患孰不懐于隠忧民受一分之寛公盍念于斯语靡容席煖即有玺褒某妄想灰寒颠毛雪白昔过鸣琴之境尝接绪言今为负耒之民已寻初服闻涓上日喜托余龄骑竹迎细侯固难入小儿之队寻花访野老尚能和大尹之诗折屐之深濡毫罔既答乡守潘宫教刘后村遴选名儒出临雅俗邦人欣欣相告久属望于英声使君徐徐其行孰不歌于来暮亟驰尺牍徃候双旌恭惟某官禀奎昴之精英钟山川之清淑盖诸老并生于寳婺而伟人多出于华宗成公席下所闻终身实践柱史殿上之叱千古直声既尽读善和之书且单传丽泽之学不由介绍自致清华东观羣儒推蔡邕尤知汉事太学诸生曰韩愈宜为人师厌辇毂之纷华爱桐庐之潇洒衆歌别驾诏遣追锋长孺廷之直臣有足惮者梁王上之介弟遂使傅之但尝为朱邸之宾鲜不在乌台之选视犹凂己义不呈身对扬咫尺之威枚数中外之事痛哭陈治安之策天为动颜长揖出光范之门士有愧色莆方弄印帝命剖符俗无浇淳治有粹駮昔郑人尝病鄊校之议自孟子巳形巨室之言惟清可律懦顽惟理可屈权势不必参伍以问牛马当如中孚之及豚鱼小国寡民未究师儒之施设圣君贤相方褒牧守之循良煖席未皇予环不逺某干淳旧族海峤孤生四纪驱驰人知其文俗吏一朝际遇上擢以清望官紊进士任子之品流妨文人才士之涂辙以兹蔽罪良所甘心乃若腾乐羊之谤书殆未见张华之谏草衆怒欲加于丹颈寛恩独念其白头获以残年安于故里闻拥麾之且至将扶杖以愿观仆视彼徐穉任棠则慊然侯贤于陈蕃龎参也逺甚庶因暇日可聴绪言悬车而示子孙不容缓矣灌园以奉公上尚可勉旃囘瑞守游寺丞赵提刑奉天子诏分刺史符制菡萏于劔池古称道院憩甘棠于南国今得仁侯受幸突来协寅有幸某官丹山英气翠竹髙标周程问学之传挺然祖烈严徐侍从之选籍甚父风以阀閲之贵游尚州县之歴试顷守星渚治颍川欲俾我民之寛幸有若士者在一札载颁于禁掖两轓洊驾于髙安善推所为不劳而治老手便剧郡想凝画㦸之香雅意在本朝行复青氊之旧某无堪诹隰有愧空囹忽闻军将之打门喜得词人之居牧江山千里虽未快眉宇之瞻台郡一家所愿为臂指之应亹亹欲谢草草是惭囘游瑞州赵崇洁裁容台损益之仪仅知从长载宥府编摩之笔猥使兼官中懐沗窃之羞外借推扬之重恭惟某官风猷凝逺地望髙华祖烈有传浚源流于伊水父书早读开步武于甘泉得诸服袭者不凢随所发挥而愈伟盍繇棘寺晋仪帝左右之班自诡竹符嘉惠江东西之境方渤海甫下车之始为髙安洗珥笔之诬闾阎风草之不惊田野耕桑之自乐维其时矣适当五月报政之期归我公兮迅辂一札成文之宠某非材共二取数过多甚惭谢牍之鲁臯过辱庆函之郑重俎豆军旅之事皆所未闻簿书期㑹之间愿言共济情真皈倚语絶栞敷囘游瑞州马裕斋甘泉从臣之真方拜误恩于神甸瀛洲学士之直忽叨隆委于陪都沗切亡堪游扬有自愧谢言之未控惊庆语之先驰某官达识周才逺心旷度建中御史之裔代有闻人紫阳夫子之乡地钟间气几更出长而入治不知内重而外轻属驾朱轓肯临翠樾制劔池菡萏之服名誉亦香叅愚山檐葡之林丰标自洁郡真成乎道院民胥得于湖山昔四岳而今颍川固尔公尔侯之表先一州而后天下岂吾君吾相之心㑹有召环趣登禁甬某师干初试边遽适殷江隔东西愿借斗升之水礼尚来徃先交咫尺之书归侍无央铺张不尽上游瑞州金之炎中兴南渡久闻御史之家薄宦西江猥沗诸侯之客自贺茆芹之生意宛同花木之向阳闯燕寝以斋心差鳞缄而曝敬恭惟某官标凝霁月襟贮清秋生武夷洞中之天百年文献立伊川门外之雪一脉渊源膏馥三万轴之牙籖曲调五十絃之锦瑟其立也独故进退出处一付诸天所养者深故穷达得丧不易其操名髙见忌道大难容圣朝非不用人矧是名门之旧君子岂容去国苦于公论之无芥视荣华叶轻去就帝念江南之右瑞为望郡之雄胜槩翠微曽着钟离飞墨之蹟先贤清节犹带醉翁吟笔之香而况锦水市河福地已符于佳䜟芦鞭席㡌天街近喝于状元宜此拥麾暂焉税驾一琴至止五袴懽如出佛手以救度衆生试仙方而甦醒羣命前召后杜吾于明公见之左禹右臯是特分内事尔伏念某金华晩学璧沼陈人初窃一官颇负鸡出笼之喜坐迟逺次复懐鸠控地之羞人共叹其淹囘己独安于恬退徒以欲报罔极之德正当既喜且惧之年俶聴报瓜亟驱行李拜二苏之遗像挹三刘之髙风虽决无倚席之疎或难逭在城之刺孰为道地我有使天夜雨青灯祗分郑广文之独冷暇时铃阁拱聴朱夫子之的传钻向方深栞摩不足上游瑞守王监库国用充于外府绩茂赞丞库官辱在底僚礼端趋事立下风而起肃滴晨露以笺忱容徳如天布心有地某官大林乔梓衆芳兰荃问学光游氏朱氏相传之灯人物方韩公范公齐驱之驾雍容大雅长记先君子之典型奕烨令名可谓士大夫之融显自异清风而飞舄渐阶丹地以彯缨好溪不妨风月之游星渚㑹是江山之主公道大明于棘路庶政宜禆于穑臣古井自止无波之心长松益茂凌霜之色髙安称道院正须山谷之大书欧阳为寺丞已召初僚而草制自参寺事克当上心监临借以分劳出纳确然奉法为国家惜货币之积如山象父祖贤侍从之除有日伏念某才拘尺短心力寸耕曾踵美续闻之无称视学古入官而有愧属皇上轸及先臣之留笏而相国忍困人子于负薪指钞引以受官期筦库之储士纵许望尘入局之拜奈速触事面墙之讥徼福先公得师宗匠誓将勤而补拙庶矜愚而爱能情知有所托身髙飞恨不挿羽观道徳聴教诲偶同退之为吏之逢相启告慕慇懃苐慊武侯集忠之益拳拳所寓㗲㗲奚殚通游瑞州吴雨巖里中一别慨辕辙之差池江上相逢幸节麾之聮合翩然云翰贲此风㠶恭惟某官明茂凝姿惠和毓徳祖风未逺亲接元公正公之传家学相承又济黙斋受斋之美既源流之甚正宜标致之不凢班笋屡催上恩浓甚观桃懒咏时论韪之多幸劔池丹井之民久借皂葢朱幡之䕃简静柳武陵之政清亷张职方其人中和乐职宣布之诗已闗上聴侍从论思献纳之选即踵前芳某久已勌游冐当分遣守三尺法岂能小大之得情改一封轺顾使东西之惟命揣已若为而称任同寅正喜于得贤数及瓜而代之期去何疾也念维梓必恭之谊能勿诲乎心之精微辞不宣鬯翰苑新书续集卷十五翰苑新书续集卷十六钦定四库全书翰苑新书续集卷十六通判类贺徽倅叶校书方秋崖伏审夙驾缇屏聿临练带新安之山水大要好识行袐书别驾之风月平分岂但半刺史聊复尔耳能久此乎恭惟独抱遗经追配古作故能夺多士之气取象魁三盖尝登太微之庭去天尺五胡以获麟之笔而监无蠏之州如闻此来有欲为王留行者虽曰小屈焉能使予不遇哉顾䌷金匮之藏亟侍玉皇之案某柳桥一别苫块三年素鞸已终曽索长安之米青山无恙竟囘剡曲之舟自怜黍谷之难春能到草堂之几日隔曲江之面几若避于燕鸿寄盛山之诗尚相忘于鸥鹭贺处州詹通判陈篔牕十行枫陛半刺括山当圣君重外之时谁属佩刀之赠屈贤者治中之任行观岸帻之吟和气先春驩謡不夜某官气涵钓濑学派象山鼻祖当年成绩具藏于勲府耳孙此日正传不号于名家人方炫鬻以致身我独盘旋而却步两颛剧县惠利川流一佐名城声华风动佥期大用合有衷言属逢黄霸之作州又枉孔恂于监郡馨香二妙覆罩一同甫传授御之环临已觉旄倪之鼎沸上方吁俊公合舒翘虽迩遐不系于戚休然出入颇闗于轻重题舆闲暇固共知逸思之长推毂纷纶行即聴褒音之渥某家无长物室有余书甚思菽水之怡愉无奈木风之萧瑟少焉豪勇眼边仅脱于千愁中也惰慵意外方叨于一第末哉行李壈若负芒盖平时未惯于讨论则今日孰为之慿借忧劳百日幸㑹二天精神未浃于春阳肝胆已披于夜月非四海习凿齿岂能引领于古风遇百里龎士元或可伸眉于此日脱免于戾敢昧所归上贑州周府判戴象麓伏以地控二川喜际名流之分月官卑一尉幸阶属吏之趋风方图伸敛板之恭乌敢缓贽函之礼编摩尺墨披沥寸丹恭惟某官嵩岳佑贤霅川毓秀捕龙蛇抟虎豹瓌语惊人骑麒麟翳凤凰清标照物搴帷桂苑濶步华涂锦刀奏最于男邦泥轼驰声于侯国当促侍九重之禁胡复烦半刺之才盖海沂资康乂之功而岳牧借保釐之助江山借重章贡之桴鼓不鸣风月供吟郁孤之台榭益焕福被千里謡兴十同虽邦人愿少借于王祥然天子已深思于贾谊跨九万里扶揺之运伫快鹏图驾四千石别乗之车讵淹骥足某醯鸡小见刍狗弃材家贫而笑饘粥之无由技拙而借诗书以为业云云通邵武黄府判方乌山雅望监州羡公有蠏谫材入泮愧我无氊行託迹于箳篁亟登名于朝椟恭惟某官江夏无双之家世山谷第一之词章早仕昭明文选之邦窥千里之老笔行徧子美吟号之地富一部之全诗迨莲泛近乎日边盍笋班归于天上诸公贵人之荐视若凂焉别驾长史之官取何亷也维兹樵水介在闽江郡斗大虽不足囘旋俗升平亦差堪行乐想平章于风月聊管领于溪山展骥治中缇轼之权増重列鹓广内紫囊之钵安归某拙而无竒弱不自植子云少作空令衆口之传浩然长吟多有转困其志虑薪米裘葛愁其心肠看花之乐转希采芹之行良谬何以慰诸生之望幸而事通守之贤夜雨檐花敢作郑老冷官之叹石泉松雪倘陪白公佳境之游依向方深掞裁靡竟通临安颜府判王臞轩杨柳江头早跂云霄之华閲芙蓉幕下晩依风月之清光公如喜见于乡人仆敢自附于邑子裁书寄㕍指日登龙恭惟某官峻揭斗标清凌氷柱有祖余烈宛然棠笏之犹新读父一经应是籯金之不羡早已结水苍而缀朝列必欲书淡墨而续世科衆作蝉鸣威凤乃仪于玉籥文塲蜗饵巨鳞肯上于银钩主司避出于一头神人为揺其隆鼻直上宜薇阶之侍斜飞亦蓬岛之游尚于京辇以监州见谓名流之借径屏星漫尔不妨题别驾之舆台斗灿然重见曳尚书之履发挥逺业振起家声伏念某地寒无媒天赋不腆万言一杯水少而空费于精神十步九太行壮也才收于科第偶圆得鹿之梦免读相牛之经平生耿耿者犹存与时落落乎难合初筮经行于湘水聊尔栖身至今怅望于衡云不堪囘首京幕戍期之已迫书生宦谱之未闲赖有伟人曲从乡谊箴规之以药其失提挈之以玉于成仕大国从英俊之游此心则喜事长官如父兄之侧惟命之恭通潭州吴通判李梅亭歌海沂之别驾无路事贤咏临邑之卑栖涓辰效役敢以尺书之敬彻于再拜之先恭惟某官地望穹华人门峻特冠切云带长铗夙超四姓之侯佩明月懐连城要是万人之敌舒翘緑水展足赤城盍归乎来何去之速峻温洛荣河之直分清风明月之平邦国不空足表监州之绩公侯必复益先着令之忠卧而治之行且召矣某﨑岖白战漫浪朱勾不卑小官宁免尘埃之箠楚当诣大府尚希风雨之帡幪通建宁叶西判倅刘后村守相之官谓之按察子男之国责以拊摩隃瞻半刺之尊曷贽一笺之敬某官文配古作经为人师世无仲尼不在弟子之列后有扬子必好太𤣥之书凢平生学问之所通多徃昔儒先之未发素行孚而士论定新义出而纸价髙晩自江湖来游学省羣仙指㸃宜顺风进蓬莱之舟丞相挽留乃拂袖去平津之阁系以千驷而不顾挽之万牛而莫回暂管领于溪山且平章于风月然而别驾长史恐有待于贤才国子先生乌可凂以吏事伫膺号召入近禁严伏念某见摈儒家尝谋边事短衣射虎不愿万戸侯之封精舍读书寛作二十年之计因髙堂之有母求小邑以谋身近采传闻始知败壊未尝读律既非几案之才素不言钱安得锥刀之智自量之审何恃而前岂无矫强自勉之心深虑罢软不胜之谴虽世无冷镬咸嗟作县之难倘府有急符尚赖监州之庇通福州郑府判刘后村通家累世素钦月旦之评作吏一行密窃星屏之庇非有善事上官之智宁无喜见似人之心问戍云初登名惟谨某官清规济世峻阀摩穹学问源流龙首亲传于衣钵风流醖籍鸿枢近袭于箕裘自衣綵以游殊廷迨纵靶而登荣路婉婉赞外台之画翩翩题别驾之舆岂逖矣海沂骥展复须于详试意岿然闽部鲤趋尝记于旧游民方深郑子产之思公真是房太尉之子又况昔司族邸今赞宗藩流风善政未久犹存多士国人皆有矜式问讯西湖之柳色哉培南国之棠隂惟先世有旂裳之勲而执事真台阁之彦岂容缇轼久劳州县之间㑹取青氊重复公侯之始某学焉不力仕也以忠陟岵恩深悟徃日轩裳之梦循陔养切嗟暮年菽水之贫将谋就于斗升非自营于尺寸然尉在百僚之底顾身无一技之长伥伥造前凛凛淑后幸通守有枌榆之契庶下僚寛箠楚之忧虽貌是互乡之童无与进者然生于通德之里终有赖焉或免于愆弗忘乎报通汀州陈府判方壶山半刺入闽渐近父母之国孤生试邑谬称子男之邦僭彻司涓行趋前轼某官笔秉金管印传玉堂学相承于博宏屡尝鏖战文不下于伯季姑逊先登最有可观屹然自立筦库亦足以隠庭除或闻其哦凫舄翩然鹓行必矣京秩既七计考平亦监州光范不一呈身特为变法坐啸淮之幕徐题鄞丘之舆考之史书从唐裴冑而后近而壁记仅郭功父之名孰大此官宜増显士望云楼上多吟风月之篇拜相岗前请实山川之䜟某南来公族西外寒生一官为亲所恨养亲之短三仕佐长岂堪为长于斯望浅自疑传望殊异柄之去邑久矣民之眎令蔑如是固在人谁实为地栖伏三山之日久讲闻贰乗之谊髙窃计似人必念枌榆之旧俾少行志相安篁竹之氓依归更深伏谒乃请通何通判王臞轩槐庭相种平分霁月于软红莲幕陈人行挹清氷于瑶碧裁书寄㕍指日登龙恭惟某官千英万俊之才名累相重侯之阀阅束以簪裳而不住力于翰墨以策勲衆作蝉鸣威凤乃仪于玉钥文塲蜗饵巨鳞肯上于银钩主司避出于一头神人为掩其隆鼻盍即布云霄之武乃肯涴州县之尘笑谈鸣偃室之絃霜凝牛刅慷慨辨太原之檄雪满貂裘人皆怂慂于要津公独夷犹而缓步星屏一驾日笋増辉题别驾之舆即蜚声于紫禁寳甘棠之笏行出色于青氊伏念某地寒无媒天赋不腆偶圆得鹿之梦获脱相牛之经平生耿耿者犹存与时落落乎难合初筮经行于湘水聊尔栖身至今怅望于衡云不堪囘首京幕戍期之已迫书生宦谱之未闲赖昭代之伟人必垂情于同类箴规之以药其失提挈之以玉于成仕大国从英俊之游此心则喜事长官如父兄之侧惟命之恭通陈通判王轩半刺位穹素负题舆之望广文官冷曽无繋马之阶仆因邑子以通名公见乡人而必喜恭惟某官乔木叅天之阀閲灵芝瑞世之才名文惠家庆图乃士夫之共慕夷简宰相器为伯父之见期萃师友于家庭对圣贤于方策学之优乃出而仕人之美有甚于门凢所设施孰不竒伟有剧县谱江淮之草木知名真上幕宾闽粤之山川入句荐书载路夙驾入京相君握手以愿留执事掉头而不顾爰眷刺桐之郡旧为恭梓之乡佩印监州容与星屏之乐过家上冡辉昼锦之荣壶公改色以驩迎海沂兴謡而载美以长才而展骥足以厚徳而镇麟宗报政未及于期年奏最已优于一道行吟紫㡌见称别驾之风流入觐丹墀伫接文昌之步武有如某者见谓斐然对策广廷徒有空臆尽言之直校文列陛乃罹疾声大唿之谗漫寻宗邸之文盟姑便家山之问信朅来倚席寒甚无氊幸先世之夤縁託年家之契好必䝉刮目毋有遐心祇恐衮衮台阁之登不容攀附所谓渠渠夏屋之庇正赖帡幪通韩府判林克斋名藩半刺夙懐仰德之诚宾幕具员预有依仁之幸虽鷃鹏之分异然草木之味同辄以寸诚寓于尺牍某官宗城挺秀隽域蜚英早奋亨涂九万里风斯在下亟腾最绩十二牛刅若发硎固尝被交上公车之章胡乃屈治中别驾之任睠言巨镇实控上流纲条全借于赞裨谈笑可空于盘错齐山秋浦不妨风月平分汉席夜釐行即云霄直上某受才甚下赋分多竒顷迄役于计台尝汚名于书府属当逃谷讵意起家十载皇皇进寸退尺长江浩浩自西徂东造之姑咏于盎粮敢云骋下白也愿陪于尊酒时与论文囘诸郡通判方乌山逆鳞罪大分一壑之归耕驾牡命优奉六条而同俗愧乏单车之风采乃烦别驾之情文得之悚然匪以报也恭惟某官才猷粹美器韵宏深管领溪山付政事于游戏吟哦风月特翰墨之绪余暂监无蟹之州有华展骥之望姑令平进万戸侯何足道哉若曰斜飞三千里斯在下矣愿宏逺识式究雄图某触热亟行观风何取传檄虽笑相如之陋埋轮亦无孟博之豪使臣礼乐有光岂敢惮驰驱之力长史议论为职倘闻相规益之言三复深藏七襄莫报囘兴化军江通判方乌山乗轺误涣仆未免于乡人衔袖鸣谦君所见者今我不敏于谢盖讷于言恭惟某官胄绪岧嶤才猷徽妙游戏政事非俗吏所能为嬉笑文章皆风人之託物姑少淹于骥足终须上于龙头为怜流落之余骤有光华之宠当行道迟迟之际动故人恋恋之情苐某不能深藏大是浪出过里门而屈方师石庆之谦恭埋亭驿之轮那复范滂之慷慨囘兴化军赵通判方乌山伏审缩次葵丘平分莆垒亲贤望重合班广内之羣鹓宦达趣亷又作治中之别驾先施宠甚后贺慊然恭惟某官龙种殊常凤毛济美钟笠泽山川之秀望之蔚然挹鑑湖氷雪之香冽其清矣忆监州于镡水蔼奏最于屏星行矣十州依然半刺仕固系于工拙理亦有于乗除八面湖山少借平章之手九街禁路便为清切之官某分窃滕㕓偶居汉部揽辔倦矣况用之乡人焉题舆勉旃敢告于执事者薄言问讯不究掞裁囘台州章通判郑雪巖伏以挹氷壶于姑苏暑消六月驾星屏于仙陆祥应三台邂逅适我愿兮离合非偶然也门方罗雀书乃寄鸿公定不凢人应骇见恭惟某官风规楚楚天宇融融扁舟徃来饱挹湖山之清絶环辙游宦熟谙闾里之艰难于今正当攘外出车之时斯人可淹治中别驾之选仕不择地志欲济时沧海赤城岂在栖月标霞之乐海云山涧正望作雨润物之功何幸受㕓亦霑余泽某幸脱重负倦还旧巢无事不到城闉有恃可安田里丈夫之展骥足岂久此乎渔父之寻鸥盟良可託也倚观报政相踵驰缄囘于通判郑雪岩谷口烟霞我方轻去边头风月君欲平分忽焉相㑹异乡恍然如在同里喜可知矣报何如其恭惟某官吾社竒男髙门秀种少从令公征伐早着骏声胡为士元声名尚迟骥足旷懐絶俗有句惊人自谓投笔取万戸侯居然题舆游一沙渚舍鱼而取熊掌相去几何维鸠而居鹊巢其来已久尘生虚席雨暗重茅旷闻泥轼驱驰安有星屏气象人所弃者公乃惠然得非天诱其衷密假风寒之助只虞借迳即便趣装某作别五年阻脩尽纸䪹闻传命谓凤凰之斜飞堪笑分符若鸥鹭之有约望霓甘澍涤暑清风何碍赋诗望眼江山之外正须共话折冲樽俎之间净扫斋庐肃迎车斾囘米通判方秋崖我有此客亟剡公车国自得人何烦私谢但喜皆山之妙聿来别乗之贤恭惟某官寳晋闻孙芗林宅相矍铄哉是翁也觉气格之老苍富贵者骄人乎独宦情之寂歴秋水芙蓉之共泛嵗寒松柏之后凋既频摄于军符盍迳纡于郡绶是区区者不予畀何以假为吾遑遑乎欲何之敬闻命矣孰为轩轾更辱缄縢某自返屠羊已传展骥故人书断絶但仰庐山之髙半刺已翺翔亦笑醉亭之旧囘髙通判方秋崖父老何自为郎起而予郡天子使来监汝伟甚题舆曽分风月之平共倚江山之重恭惟某官三苏公之翁季四蜀郡之精英航灔滪而东南本朝无出右者旁觚稜而上下别驾宁可再乎岂不以吾民之袴襦政欲为此邦之襟带春台乐只秋觐遄哉不俟驾行亦颇哀老子否径排闼入得毋呵醉尉耶盖以某生而草茅老于荆棘耕寛闲钓寂寞吾亦自安其天履巉巗披䝉茸道之不行也命岂意白云之深处有来黄纸之除书辞不获而敢前谁则恃而不恐有监州而无蟹何乐于予得尺素而烹鱼以喜为惧未尽山林之习气尚惟襟度之包荒囘添差李通判方秋崖伏以昌黎所刺州冐然至只赞皇此佐郡若将凂焉乐莫乐同寅之依可不可长庚之即有来俪玉无与报琼恭惟某官仙李其根崇兰斯馥是父是子忠孝萃于一家乃武乃文经纶兼乎数器居幄帷而运筹策安边境以立功名振振鹭翰盘盘骥足甫咏山头之白纻又寻水上之红云意廼翁宅南土以董师而当宁起西平之有子俾徃而侍以佐于蕃綵皇皇兮莱子之衣绶若若乎乌公之幙国寛忧顾皇曰来归魏公入宣公除光近比周拜前鲁拜后丕轶前闻某生地燥刚禀天狷直敢南阳帝亲之问有真是非耦西畴野老而耕无它望想凄其七稔偶此一麾笺忱莫遂于祈闲趣戍洊叨于申命山水其郡分风月而三之江湖此天为雨露则一耳所希缄迪以惬襟期门合作龙梦懐方元英之句崑丘覩鸣凤神交李太白之仙县旌自揺净茧难写囘漳倅王武博真西山分菟符于旧服自惧陈人展骥足于邻封时惟名士所遭幸矣何喜如之伏惟某官淮海余芳河汾正𣲖文章出己机轴胶轕星辰人物如古璧圭辉华郊庙越繇右学出贰左符盖幼学壮行之心期于泽物故难进易退之节卓尔过人竚上印于龙江即演纶于凤阁某婆娑故步警惕后图枵然空乏之余丛此衆多之望天枝増衍每虞廪饩之不时禁旅分屯动忧船粟之弗继惧莫称藩符之寄仍幸依邻烛之辉毋效秦人坐视越人之瘠愿同晋国获分秦国之波代施倅囘邵州王倅李梅亭裹缇命驾引绶露章湖南二郡之豪雄今称第一江右诸王之竒俊愿屈平分下车之初载路相庆恭惟某官典刑炳蔚才谞浚明楩楠大夏之材久于耸壑瑚琏清庙之器何乃润山满期留中还又补外厥为澬水尚存渔父之沧浪匪直海沂可养公台之度量飞腾由此翘企竢之某再转无庸同寅有幸託交承于隔政不但为潇湘之故人话契濶于期年浑未隔京华之旧梦问两鸿鹄谅归诏之鼎来遗双鲤鱼觉报章之不腆翰苑新书续集卷十六翰苑新书续集卷十七钦定四库全书翰苑新书续集卷十七诸干官类通广西萧机宜刘后村瞻萧傅之门素钦前辈佐乌公之府获事元僚属当问戌之年敢废登名之礼恭惟某官天才髙迈世徳深长禀大参刚介之姿得文昌浑厚之气吐词奕奕允兼燕许之能落笔骎骎不减钟王之妙烨然华问际此明时盍侍红云一朶之边乃客梅花万里之外然而山川清淑幕府尊严典刑足以领袖诸贤嚬笑足以惨舒一道乃如公子素驰魏阙之心将有神仙共引蓬莱之路径登禁槖袭取家氊某迹比蓬飘命过纸薄枕戈塞上竟无获级之功负耒田间已作终身之计不图帅壸使奉辟书以平生懐见贤之心于此日有事长之幸吾从先进方愿学于歩趋子所雅言尚曲垂于警诲通福建余运管刘后村光奉赞书来参计幕陪輶轩而问俗咸仰元僚执蒲谷以临民叨居属部敢贽干麾之敬冐尘督察之威某官气禀清英品流髙胜勲名事业绍熈丞相之冡孙文献典刑嘉定从臣之犹子粤自麒麟之堕地共期鵰鹗之在天而乃于简编灯火以究心视钟鼎旂裳而若凂两台赞画俱为名公之所知百里承流殆以寒士而自处己书邑最尚诡民庸葢全闽煑摘之利饶而大澄清之权重有如上介必拣时髦方将持大体于言议风旨之间何至亲细务于米盐钱谷之末侧闻公子素驰魏阙之心将有神仙共引蓬莱之路某早孤鲜援漫仕不谐偶脱选坑冐当剧邑终年勤苦无赫赫之可书一念抚摩有苍苍之在上然命脉实闗于鹾运而主盟全借于帷筹忻闻名辈之临倘笃通家之好虽无善政敢希堂上之絃傥有危机尚赖幕中之辩通吴运干方壶山肺腑懿亲雅称上台之佐本支疎属敢辞下邑之卑闻名久之脩贽礼也某官富甚天分产于后家嗜好清脩一癯儒而自牧封闭骄吝羣公子之所难屡尝尘鞅之亲兹就礼罗之致兴言七聚亦饷三边转输不至于乏兴根本宜加于密䕶入幕能辩有石处士之风居朝推贤维舄小君之美某半生自力三任靡成一领荷衫戛乎身计数间茅屋强以县名民瘠可怜政苛奚忍幸趋节下得输覆䕶之情将堕山间竭尽推摩之力所为皈向不尽编摩通廖提干陈篔牕栖足雷封恐不惯勾稽之冗举头星幕尚能陪谈笑之余虽疆圻未半于九州想光采亦分于百里辄因行役敬布悃忱某官忠荩传家恢竒范俗祥麟一角经赤水以蜚英威凤九苞向丹山而吐秀妙年发闻盛旦舒翘哦松之韵何如泛莲之名籍甚盍跻紫槖屈佐皇华有嘉分幙之荣逈迈同堂之乐佐铸金之冶已多锻鍊之精问造物之炉必有陶镕之妙竚闻推毂躐践登畿某末第强颜卑官失志从昔简编之上颇殚厥心于今箠楚之间敢负所学平侧千巖之窦凄凉一水之滨虽云甚穷亦曰多幸眼边朱墨固难踪迹于崇台舌里𤣥黄尚足拄撑于矮屋囘史机宜李梅亭识嵇父于未仙如敬人中之鹤见徐卿之有子真成地上之麟辱贻秋月之两章尤服春云之多态恭惟某官材为国瑞学有家传手敏八义亦欲吹嘘而送上眼迷五色竟难摸索于暗中不妨利吾器以俟时行即溉其根而食实斯文如女有正色安用自怜我相夫子非癯仙即腾善价某方谋下榻闻偶税郊兹勤连璧之临咸有聫珠之赠寸田耕不尽益信任忠敏之诗二季对相望诳有欧阳子之识囘王计议方秋崖伏审峻陪梱议増重藩符彼敌何能为当不负圯上之学今计将安出其必吐胸中之竒愿闻一言聿宁四履盖韩愈政慙幕辩赖留侯肯辱帷筹中有尺素书敬佩烹鲤鱼之赠报之青玉案尚赓洗兵马之诗侯其勉之行胥告矣囘舒计议方秋崖归去来兮乃司故府聊复尔耳又赞戎垣䲳如燕垒之寻喜甚鸥盟之在恭惟某官儒而韬畧语亦诗骚左手取印右手执干戈夙负儿时之志上马杀贼下马草露布适羞我辈之颜久画诺于油幢每誓清于氊帐楚氛甚恶莫先摩垒之忧汉军皆惊可后登坛之拜某怆闻边羽徯聴帷筹今我来思自笑衫青之依旧侯谁在矣未应头白之如新愿无遐心相与近虑囘张制机方秋崖公车飞剡帅阃借筹人物𣺌然窃叹四郊之多垒时事如此孰为万里之长城兹得一贤重増九鼎恭惟某官以燕公大手之笔传谷城老父之书儒者乃知兵乎用能决千里之胜丈夫当为真耳岂惟记三箧之亡试尝慨披舆地之图固已熟攷华夷之势彼乌乎强吾乌乎弱战何为胜守何为坚了然胸中殆犹烛照而龟卜运诸掌上宁虑秋髙而马肥有伟弓旌之招式徯甲兵之洗政恐青油谭笑虽贺得贤主人然有紫禁烟花讵久稽天下士某逝言已去于思复来前度刘郎絶叹桃花之老我秋风张翰终懐莼菜之可人又将赋归去来兮之辞亦姑作居无几何之计功名付公等相期久逺之看烟水有吾庐倘遂寛闲之适愿言载色共话此心囘朱制干方秋崖思鲈解去奈何主金耀之书骑鹤复来奚以赞玉垣之画独喜尉僚之君子率皆冀部之故人夙已㑹心叹其晤语恭惟某官辩足以折五鹿忠足以集千乌幕府翺翔信有琼花之诗债边城骚屑小迂玉笋之仙班谁言官阁之梅㡬老山庄之橘赖吾此客増重元戎小却盛之白玉堂闻且召矣古云乐者青油幕宁久居乎某曩搴芙蓉味同草木许身何愚而自比稷契恐贻笑大方之家同官尽俊而偏善柳刘不妨囘俗士之驾岂其久要而我遐遗囘艾制干郑雪巖伏以国事以同寅最重脉络相闗古语谓先施为难气义可上胡然䝉此何以致斯某官毫端无尘麈尾飞屑老于学问富贵曽何足言志在功名器识是诚逺到世道寖下人才良难湓浦初罗老子之兴不薄钟山再㑹元戎之约愈坚絜矩必同造车黙合此是飞腾之路决于遇合之机某归兴甚浓俞音尚閟念虎骐之共二愧熊鱼之得兼图终方艰有恃无恐虽未识面已同吾夫子之门谅必知心肯为李将军之地不敏之愧有言莫酬囘耿制属李梅亭重客及隍缺于逺肃髙文衔袖厚甚先施恭惟某官山立清标渊囘懿学暂试三语之掾迄无一夫之寃兹被制梱之知俯按荒城之陋某谐再觌仍拜属辞徒深巾衍之藏莫效襜褕之报囘任制参方秋崖伏以四郊多垒辱在吾曺万里长城莫如贤士今得识时之俊杰庶几济世之艰难伏惟某官早游羣公之间无与诸任而齿千年鹤帐饱谙世故之涛澜半夜鸡声愁絶边头之风雨未觉据鞍之老宁忘横槊之竒虽饭一盂蔬一盘何求于世然车几两马几匹共叹其贤用以礼罗望于筹幄某拜命之辱陈义甚髙无外敬正士而甘受佞人则闻之矣彼善事上官而无失名誉窃亦鄙之敢无脩容式遄胥训囘许总干郑雪巖倾盖相逢耸聴礼乐纵横之对䄂珍再访又聆珠玉骈俪之竒见余亦多如公者少恭惟某官胸襟磊磊意气飘飘补河东三箧之亡口能成诵效终军长襦之弃身不辞难宜运堂上之筹尚草边头之檄闻鸡起舞非将军油幕之能淹上马赋诗有元帅钺坛之素识肯投祢刺不鄙吴门顾如所求亦何敢靳所幸投机于兔过之后莫能备数于鹗荐之初不可挽留又徒惜别尚絅服子思之训愿效一言垂槖复刘龚之书愧无多赠囘杜帅干方秋崖迕荆州牧不虞两易之隃入郑公乡何幸二难之识聿来鲤对素知凤毛恭惟诗赋樊川衣冠杜曲繄昔元帅大寛北顾之忧谁其内谋见谓西平之子已报氊裘之遁去夫何衰绖之斩然能事亲则能事君难移此孝可夺帅不可夺志是谓之忠礼制以终恩言有伟某不能忌器又复移家以玉渊易碧玉之环未知孰胜使朱绂共丹朱其毂老我何堪囘刘抚干李梅亭先庚有命焉知贤才而举之髙甲为郎何见公等之晩也冐然剡入无以谢为恭惟某官学超人羣辞窥天巧一第直溷子政有贵于晩成屡荐不入官亦何慊于同队假以嵗月矫焉云霄某得于所闻言之不怍烛之武老矣无能为矣一力告休仲山甫举之爱莫助之万祈雪白囘吴运干郑雪巖楚人亡弓楚人得弓弓犹在也秦王求璧秦王还璧璧何损乎结浮屠千尺之尖皆大钧一转之力莫非定分谁敢饕功伏惟某官天分甚髙旦评早着明月之珠夜光之璧其价素髙台阶之槐朝阳之桐厥产也异欧阳公在朝江右无遗士叔孙通制礼鲁国召诸生子不自言予何敢隐甫彻泰阶之聴遽囘阳谷之春失若惊得若惊若有神相出乎尔反乎尔是岂人谋某自揆何人能致此客近舍皇甫本亦何心不举仲淹乌能无愧兹闻橘枳之异地敢言桃李之吾门何以谢为但多助喜有来俪语曷当二生之虚称尚待合辞庶几三益之我有其交也道不假于言囘洪运管方乌山埋轮无力自叹吾衰涉笔得贤差强人意有来华问仰感盛心敬惟某官衣钵文章箕裘轩冕风仪如许雅宜缀玉笋于班头荣进湛然顾乃搴芙蓉于木末积而不发用也必宏维计垣闗闽都之大纲而元寮号幕府之髙选吾乃有此客岂不足欤公要为何官㑹且升矣少赞木牛之运即荣金马之游某久矣闭关忽焉乗传揽辔而筋骸散搴帷而耳目疎全赖时贤共襄老子吾何适莫俱为座上之宾事有是非毋惜幕中之辩囘吴发干郑雪巖闻而知见而知自古难齐所好朝举一暮举一于今并拔其尤喜得双鵰尽空凢马嗟乎人心之有异尚病于天下之无全材夷之清惠之和未许之任由也果求也艺罕进于仁非圣贤责人以难乃春秋求贤者备其纯如玉有好断金必有异焉岂茍同者某官龙川之门酷似东莱之乡好脩久矣文晏之深知肯举他人而近舍况乎苏曾之臭味适获我心之所求不约而同何勤于谢岂但蘧伯玉无独善之耻要亦臧文仲免窃位之讥尝对人言徒借君重鱼熊皆我所欲也何幸得兼蛟龙岂池中物乎行看致逺从三所与有万可觇囘朱提干方乌山我行周道曩记时贤君入邻台谒称佳客有来华问仰感盛心恭惟某官六馆英游九州望士解褐袍而径出观者堵墙设绛帐以宏开俨然重席便合吟哦于红药却来採摘于云芽所谓伊人有能留于此土不有君子孰为重于本朝靡待鹗飞式观鹏运某久于耕钓忽尔轩轺叹衣锦之何荣欲埋轮而无力秦肥而视越瘠子亦何心晋用而皆楚材吾将有请匆匆野次草草椟仪囘本司赵提干郑雪巖偶兼摄周使臣之辔于我难胜不待设乌大夫之罗得公为重何忧共二已遇益三某官知达圆机才优鞭筭周询民瘼正望举尔所知灼见利源要在熟之而已幕中既有此客席上可张吾军只恐五鹗齐飞难留子驾尤喜䨇鱼先遗实获吾心非人能为亦天借助某未能寡过所赖辅仁幸同寅恭必有规警自今每事必访有好断金如能遗覆得中何啻获璧姑此占复莫既欲言囘浙西潘提干郑雪岩棣华楚楚已识二难车辙皇皇再逢三益自天借助易地相逢凢我同盟皆吾臭味某官一㸃浩气五色瑞躔礼乐纵横由绍兴而后未有此对议论剀切自寳庆以来皆所难言直者必伸偏其自反肯来赞画相观而善必多夫岂驾虚先行其言可信吾将徃矣君无弃焉某拙固无竒愚非自用多闻阙疑多见阙殆以友辅仁周爰咨诹周爰咨询虚心求隠傥得一贤之谔谔已胜多士之容容有好断金何啻获璧只恐趣九霄之步不可延留尚或为数月之淹庶䝉善告率尔裁报谅乎相孚囘常平吴提干郑雪岩伏以价邓名门久腾芳于椒畹造洪上幕早通籍于金闺何能増髙所欲推美敬以某官家有文献世笃忠纯耻为金张许史之流典刑不坠雅好游夏由求之问政学俱优甚惭随衆游扬无足为君轩轾固将连茹自知有沗于拔茅苐欲添花未识可禆于制锦其为赞咏罔既敷宣囘张节干郑雪岩丈夫有四方之志夫岂好游吾子逺千里而来何必曰利必将教我何以谢君伏惟某官笔下澜翻胸中泉涌未应投笔捷步登坛当自明经唾手拾芥敬览四六之髙作谅匪寻常之浅才我朝设科公卿皆自此出先儒立教英俊岂肯他求貂蝉夫岂尽出兠鍪毛锥未必不胜刀劒与其临渊而羡也孰若待贾而沽诸如某既不足依初无可数杀贼奴佩金印非我头颅草麻制登玉堂无此骨相抗尘可鄙引类未能空谷闻声他乡识面喜可知也报将何其污渎辱蛟龙恐成枉访髙岗鸣鸾凤夫岂久淹归而求之有余裕矣代囘新成都赵帐干李梅亭计幕借材鼎来主画邮筒闻报方欲贡书猥勤下问之先殊感髙情之厚恭惟某官世济其美父教之忠材刅有余解全牛而不顿智囊无底洗凢马而可空是宜即复于青氊不谓尚淹于墨绶惟兹軵正重宾筵惠然肯来协赞皇皇之辔出其所学行丰暴暴之材不俟章交㑹应召用某冐焉行险甫此依仁及同君子之寮亶为幸㑹所媿小夫之牍不尽倾期与陈运干刘后村外台参画早策足于髙华支郡诘囚方失身于冗贱久愿执鞭于平日何期扳劒于下风仰凟崇深俯陈短浅某官受材卓尔诣理泓然发圣经贤传之微首为儒唱兼墨客骚人之体早以文名惟今日之东嘉比盛时之西洛有如巨擘合觐清光乃掌檄于侯藩复泛莲于京国士犹聚蚁方扰扰以慕羶公若髙鸿独冥㝠而避弋方圣朝之固圉赞肤使以建台何至役精神于簿书要当压纷难于樽俎细旃广厦政未横金华之经古木画墙亦合给玉堂之札斯文有望夫子何心某涉世至迂承家不竞菜羮陋巷粗安贫者之常丹灶草堂雅有终焉之志因出营于亲釡偶来踏于京尘既谋邻境以需瓜甘学老人之种橘云何销印莫追失马之还及此拏舟几有𦵏鱼之阨亲友赞休休之策上官移急急之符顾未暇于招魂又岂谙于析律尚喜出庇临之下庶亲承教诏之余虽无堂下之言可裨采择设有幕中之辩窃冀优容与李检法刘后村某官清姿山立杰作金声胸次包涵驰骋上通乎千载笔端櫽括机杼自成于一家既不卑栖枳之官复去作依莲之客久合并飞于东马云何尚伍于邹枚上方右文公岂左宦顷侧闻于庙论颇属意于边防谓虞廷司士之官刑已惩于猾夏而鲁人长勺之战狱尤贵于察情少屈儒英徃参臬事非止借宾僚之啸诺盖将助肤使之平反法三尺安出哉为旁参于古义活千人有封者行且验于隂功翰苑新书续集卷十七翰苑新书续集卷十八钦定四库全书翰苑新书续集卷十八职曹官类贺林佥判孙养晦占斗牛而辨次最重潜藩肃车马以遵途来参婉画敢因风而赞善将指日以䝉成某官学本家传美由世济翠竹碧梧之韵流风具存红莲緑水之游清名夙着又屈临于督府将借重于宾筵惩抱椟之欺在其佥拟察録囚之过力为平反行踵召音聿脩故事某创员已赘赞画不长技本无它敢籓篱而自隔事当从长惟影响之相随通临安赵佥判李梅亭天府元僚亦既入芙蓉之幕氷台末属何幸託桃李之场谓已纳交遂忘执贽敢图衔袖之礼适重敛袵之慙恭惟某官卓尔宗英济之世美平氏之与韦氏仅闻阀阅之传周公之谓鲁公宜袭勲劳之旧俯试一同之治迄腾三异之声故国葢有世臣借未取苴茅之赏他人不如同姓自应聮棠棣之辉顾甘佥舍之劳来借神臯之润云飞川泳是为近咫尺之天海运风抟行即撃三千之水某滥尘吏底缺效恭先倒着白接䍦所愧反躬之未称报之青玉案更慙出吻之无竒通曾佥判方壶山西外诸生着小冠而趋邑南丰一瓣瞻大幕以归心亟拜短笺敢祈巨庇某官负才卓荦有文抡魁涂庆元之朝衣独无㸃汚持嘉定之从橐惜不少留付清苦于诸郎已颉颃于一世积粟肥越泛莲在汀郡大治难今也坐啸山深俗犷转如素驯孰通上下之情中有谟谋之彦留望此府名已满羣公之间合荐于朝上亦记名臣之后某此生迂甚所至𣺌然一第为亲犹恨养亲之短三仕佐长岂堪为长于斯以未脱选之身治至难调之俗缓不及事急将病民幼诵圣言窃有慕于学爱公居幕府幸少寛其文书所为依皈莫究濡染通郑推官方壶山钖燕琼林共嚼红绫之饼割鸡杭邑获依緑水之莲恃此二同勇于一徃某官文启夕秀誉髙旦评汉两司农以来明经不坠闽四先生之后克世其传移孝于官为儒而吏勾书聴讼局于有司入幕运谋无所不统有客如此舆人诵之谷口辍耕既屑诸侯之聘尚书有履併还先世之声某久相游从出輙牢落聴闻已熟言之徒费于齿牙冐昧兹来甚矣自投于鼎镬令之失权奚自邑之治赋何先途人浪告以传闻幕府稔谙于利病稍还旧观密求振起之方全望大僚毋吝始终之庇情虽挟故分益羾牋通刘司理孙养晦试三语之掾夙髙望府之称调再转之丞姑取循陔之便一封驰敬千里定交某官才刅敏明量陂澄拓英灵颖脱光已射于斗牛翰墨天成力可排于风雨未促席前之对来司柱后之文一念平反哀矜于所喜三章清简洗濯于不寃公既多治狱之寛天岂靳活人之报某却于操瑟来此对松寒鸥鹭之盟已大违于雅志程凫鹜之进岂无赖于忠规先此恳祈为之倾倒与赵判官刘后村塞垣窃粟𦕈然天掾之卑幕府泛莲仰止元僚之重既束装而至境敢脩贽以及门某官文成一家书破万卷昔庆歴之盛清献见谓于名臣由建炎以来忠简独称于贤相亶惟望族早决隽科宜冀北之扫空何周南之留滞侧闻当宁方急备边属者专城既精求于颇牧有如后乗宜首载于邹枚谅婉婉以赞筹且飒飒而草檄少施余智立策隽功宾主登临何但勒丰碑于岘首神仙指㸃又将引归路于蓬莱某涉世至迂承家不竞菜羮陋巷粗安贫者之常丹灶草堂雅有终焉之志因出营于亲釡偶来踏于京尘既谋邻境以需瓜甘学老人之种橘云何销印莫追失马之还及此拏舟几有𦵏鱼之阨亲友赞休休之策上官移急急之符顾未暇于招魂又岂谙于析律尚喜出庇临之下庶亲承教诏之余虽无堂下之言可禆采择设有幕中之辩窃冀优容与张察推刘后村幕下东僚事权至重道傍试邑忧责匪轻属当受察之初辄讲通名之礼恭惟某官天才竒逸世绪清华覩玉树琅玕之标觉我形秽挹金茎沆瀣之气使人意消以庾谢之风流加曺刘之才思夫何恬退尚此滞留盖初潜之地素髙故上介之选亦遴窃闻公子素驰魏阙之心将有神仙共引蓬莱之路某功名事左耕钓趣渊攀龙附凤而化侯王彼皆有命烹羊炰羔而作伏腊聊以忘忧昨沗封男盖谋将母直谓煎熬已极採药莫施不胜临深履薄之危预起向若望洋之叹惟公谈笑系俗戚休虽县谱未详恐剸裁之不及然藩条具在茍遵守则有余与鲍知録刘后村府僚体峻无若都曺县令材难矧居孔道方席统临之芘敢脩词候之仪恭惟某官隽声满乎东南奥学得于方寸吾观华胄世出竒才溶以诗名家照之文入选至若府君之髙致尤为前辈之美谈不赢其身必在吾子惟其恬退尚尔滞留所谓马曺难久稽于足下岂无狗监能力荐于上前某潦倒无堪清狂自喜运笔飒飒少从幕府之游击缶乌乌晩识田家之乐昨谋将母妄意封男岂知来继于煎熬深恐上烦于督察先觉于后觉宁无警悟之言吾翁即迺翁倘念从游之契贺黄知録方乌山君坐热曺能令公喜我居冷席反教人为就托寅恭亟薫子墨恭惟某官云天阀峻月旦评香无沗厥家肯屑为于禄仕尚论其世宜超取于美官少休警捕之劳来作纪纲之掾録事言是太守至为改容参军资髙诸曺不敢平面然而位不踰徳官未称人樵水之阳岂能容于此客笋班之武行且亢于其宗纠郡佳哉通闺末矣某少空自喜壮竟无竒道不脩而文有名人皆疵汝技虚富而家愈窘天实厌之偶不失于家氊讵敢当于教席方将取友何幸为僚譬草木之臭味同与其洁也维桑梓必恭敬止深有望焉忻慕方深谈裁莫既与杨司戸方乌山恭惟某官邦之耆哲士者宿师有子云浮沈之思学根于识无盈川绮丽之作道泽其文亦既策一科之荣乃自试三语之掾得非深厌浮竞辈所以宁为措大官然而经明行脩宜居馆学意新齿宿宜谋庙朝公虽不为利禄之图时岂无任人物之责职称品要姑匽薄念珠之㕔上用老成即遨游羣玉之府囘田佥判戴象麓三年脱手拟棹孤舟而赋归去来再任从头愧打五鼓而反推不去庆缄何腆谢语莫醻伏念某晩出书生素疎吏事幸依仁于郑里粗逃责于虞箴下考三书自笑己穷于鼠技上恩再命岂堪复弄于牛刀勉强以视斯民终始谁为之地伏惟某官名门梧凤仁里耆龟陈太丘在乡争讼不愿他决王彦方居里盗贼咸畏其知所发皆老成重厚之谋诚有补抚摩惠养之政喜去门墙之不逺当图药石之时亲每事公心亦有意楚子文之无喜惟公终惠庶不孤汉延夀之见留染报虽勤愿言莫既囘费佥判李梅亭易地借材诘朝入幕迁于乔木可见主人之相知陟彼髙冈良劳君子之于役恭惟某官典刑胜士文献故家子弟欲其自佳不显亦世公侯必复其始无竞维人暂兹泛緑以依红行矣纡青而拖紫某滥乗一障正窘百罹忻闻主画之良将有䝉成之托集思广益何幸承贤者之来同寅协恭所望有忠焉之诲囘汪兼佥郑雪巖辰乎辰乎何来迟抗懐甚壮时哉时哉当其可有志竟成聊峩弁以假涂宜取青而拾芥某官儒冠事业官様文章虽买臣之仕少淹然张仪之舌犹在非弃班笔直将戸列封侯羞伍哙徒预拟名阶计籍携归赵璧夺得楚弓菊花开向重阳谁云较晩桃浪煖正三月决胜如期某识面虽新赏音若旧幕中若有此客已张吾军沙堤上应台躔行先多士大开笑口实获我心囘曺节推郑雪岩张公荣进素定何待荐扬韩子谓已深知岂容辞逊聊借君重以为我荣伏惟某官学有渊源文穷根柢六馆正色早知同流合污之非决策两科略无东涂西抹之态有识推敬并游厚颜力易抟风仕不择地毫芒少试步武不凢某冐为此来宛如有约得议曺王生在幕吾复何忧有处士石洪为媒人方不弃平沙之㕍已聚旧社之鸥可寒毋足増髙适恐有玷丁丁伐木神其聴之和且平采采盈筐心乎好之喜不寐相期者逺遹观厥成囘魏察推郑雪岩信在言前鸥盟敢背春囘腊里鹗表竟飞君欠合尖余宜备数伏惟某官淮人质直汉吏循良方今之立功名三边为重吾子之负才气一第可嘉任重之材当厚扶持致逺之器宜自爱䕶更坚所守当大其成某奉尺五符逢二三友幕中之辩有异席上之珍可遗约之嵗寒于以露荐由之果求之艺从政夫何有哉惠之和夷之清立节有如此者相期之意有味斯言囘新赵判官方秋崖子及吾门恍庐山其昨梦君望此府寻秀水之胜游乐哉斯逢宁不予助伏惟某官祥麟质粹题㕍名香爱莲同者何人肯涴出朱而入墨思棠而况其子共欣泛緑以依红何幸驹苑之竒来赞雌堂之老某甫宅乃牧辱贶以书清于玉壶氷㑹言近只赠我锦绣段何以报之论心匪遥竢面併谢囘车判官王轩秋菊有佳色何意为州春山多胜游方幸从事无若羮莼之梦已告熟瓜之期伏惟某官驾千秋而有声囊数萤而自照观所到处不骚国则诗乡翩其归来繇辟雍而册府独念雌堂之老守失兹辩幕之竒人某生而草茅久矣荆棘大丈夫有芒角政坐此愚文章士妙语言愿以为颂犹及半面共论此心囘杨推官方秋崖柳生吾肘何意乎人世间竹剖尔符所赖者贤从事曽识庐山之面幸同君子之寮伏惟某官清乎玉谿之英确然铁砚之志依芙蓉幕画诺甚髙颛翰墨林腾踏非晩㑹齐飞于五凤将迅召于一䕫某生而草茅老矣荆棘别去十寒暑但嗟今我之衰聿来双缄藤喜有故人之在使予坐笑时乃之休囘郑推官危巽斋三刀为州幸戍期之涓吉一贤在幕喜王事之协恭尺书冩心千里对面伏惟某官璠玙伟望枢纽名家游刅发新硎畧无凝滞啖蔗入佳境宁复淹囘闻赞画之从容谅古今之练达伫腾荐剡径上夷途某久矣知名于焉聮事念痒疴之举切悉已周知况脉络之相闗可忘忠吿囘魏知録刘后村都曺赞画固殊蛮府之参军驿使传书首访漆园之傲吏肃容而读舞手不知恭惟某官有是天才辅以学力昔大君子策勲翰墨之塲以甲科郎标名忠义之传丹桂之芳传子羽林之典録孤粤从妙龄已着华问至今岊江之俗犹言少府之清曷不登畿肯来纠郡阮生趋府信知语掾之独贤龚守还朝㑹与议曹而同拜某身投巖壑景薄崦嵫夫何幕下之名流尚记漳滨之病叟铿鍧雅奏粉黛丑颜子宁不嗣音我老既难趋于宾谒余方有公事君忙未必喜于客来聊课芜词少酬藻思囘郭知録李梅亭对北堂之马耳自昔通家问南山之凤雏乃今补掾贻书勤甚唤梦凄然恭惟某官诗礼磨礲典刑服袭饮氷食蘗不忘先训之勤敛板折腰犹待纠曹之次三语之机相契五章之剡何难某星且拱辰日将入酉伏波床下敢当盛意之勤渠子陵台边或恐归舟之邂逅囘权知録方秋崖久于家食岂御牧材孰与郡谋有纪纲掾窃自意雌堂之幸必毋忘鞠城之铭伏惟某官南渡故家东滙竒气于今几代尚余贸肃之风有友五人行着通明之籍天报之福世传以忠某生而草茅老矣荆棘忽相从于春水同君子寮使毋至于秋荼则执事责行矣胥晤敢无脩容囘黄司理方秋崖雌黄多暇无笔脑风犴狱皆春有墨曺在亦颇哀于老子勿尽诿于斯人伏惟某官楚东之英斗北之望惟刑其恤能尽心者吾儒乎非知之艰谅反手而仁民矣遄飞五凤何负一夔某生而草茅老矣荆棘忽相从于春水同君子寮使毋至于秋荼则执事责行矣胥晤敢无脩容囘司马司理方乌山芹宫聊耳有慙方山子之风李掾佳哉况是洓水翁之裔亟薫子墨祗叙寅恭恭惟某官仕学两优人门俪美昔元祐相方卨夔伊傅而无慙繄司马家何王谢崔卢之足道肖其风烈在此云礽文献染濡之深典章阅习之久便合对殿陛而纳甘棠之笏奈何屑州县而制芙蓉之裳然而积多者报丰施遐者登骤盛徳百世之祀岂欺我哉能活千人者封行将见矣伫由樵水径上笋班某寡与世偕甘居人下一行作吏嗟本志之已非独欠为师抚平生而自笑讵图寂寞获接贤豪君子若人岂曰三尺法而已达者之后谨奉一瓣香以从依倚方新掞裁靡竟囘赵司法方秋崖昌黎坐处宁容祈下之病夫山谷诗中曽识𡊮州之司法惠而好我翩其有书某官宛为国珍所谓赵玉以三尺从事已薄矣政赖仁言得五章荐进其归乎式遄班引遡㳂已久骞迅必髙某生而草茅老矣荆棘忽相从于春水同君子寮使毋至于秋荼则执事责惟刑之恤时乃之休囘赵司戸方秋崖毛髪衰残孰为民长生齿繁息是在版曹岂无仁人之言告以此邦之瘼伏惟某官诗书厚泽忠义故家当日四夷詟澹菴之一疏至今几代茂世阅于诸孙谅交公车之章遂着通闺之籍某少所谐可久于废闲何意惊猿忽相从于绣水聿来烹鲤思亟奉于绪言敢无脩容行矣胥晤囘李司戸方秋崖吾榜得人最盛喜并英游淮南从事多贤雅闻精选公望久矣我心写兮恭惟某官世传仙学之根家有甘棠之笏逐兔斸广寒桂妙秋月以摛毫跃马看长安花鄙春风之得意肯聴边头之鼓角小试胸中之甲兵蠢尔蛮荆为大邦讐是亦儒绅之耻越厥疆土肆于先王愿言民版之繁某平沈半生晚得一第鳣堂夜午甘同郑老之襟期㕍塞秋寒何补乌公之幕府叹毛锥子其安用寻遂初赋而欲归适千里者喜见似人肯隔同年之面烹双鱼而中有尺素觊论畴昔之心翰苑新书续集卷十八翰苑新书续集卷十九钦定四库全书翰苑新书续集卷十九教官类贺台州髙教授陈篔牕显奉涂芝荣司采藻越王山上仰文星炳烂之光刘郎洞边有教雨沈浓之润虽阘茸未谐于凤覩而掀昻已想于鸢飞敬以寸忱陈之尺剡某官精神灏噩咳唾春秋畴昔飞鸣在贾谊见称之嵗是何濡滞倍释之不调之年虽久屈而伸者斯道之常然以退为进者君子之学有孤风特操故能嵗寒而柏后彫有隆寛大和故若水流而心不竞迨险阻艰难之歴尽乃功名富贵之鼎来勿谓冷官犹胜俗吏矧此邦号学者之冀北而得师乃儒流之指南唤起惰偷挽囘醇雅佩衿晨入青青乱和玙之云灯火夜陈耿耿映栖楼之月斯文有立吾道自尊只虞促召于老成不使久安于恬适某已疲文织颇悟道耕鞭志萤牕甚欲尾前脩之故纵程鹏海则已为余子所先命压头其奈何笑视舌而徒在幸昔日黄堂之奖予乃累年绛帐之顾知拔之布韦畀以领袖虽公论尚䝉于见録而私懐祗极于自怜幸有宗工为之真镜韩魏公之知永叔或比以昌黎而无疑陈后山之徳南丰虽更遇东坡而莫夺永言祈向不既编摩上贑川黄教授戴象麓枌杜聮隂曽拜鲁山之眉宇花封叨警复依阙里之肩墙喜将趋丈席之隅乌敢缓尺牋之敬恭惟某官士林冠冕名阀珪璋胸中三光五岳之浑全笔下千兵万马之驰骋冲和丰度籍甚山谷先生之清标典雅词章宛然白石夫子之丛稿早游校庠序之地优居俊选造之流谓宜濶步于蓬莱尚尔囘翔于芹泮睠惟章贡之地素号文物之邦非郑老之道出羲皇曷居氊席必董生之学探游夏始下经帷暂烦绛帐之临以慰青衿之愿巍然养望不妨赋檐花夜雨之诗展也逢时当即播阶药春风之咏某竹蒲素习桑梓晩生滥叨一第之微仅慰双亲之望不耻折腰而作尉惟知俯首以事贤千里微踪幸迩郑乡之仁庇一分余润仰祈鲁泮之恩波依向有余揄扬不足通交代王教授方乌山鳣集告祥少驻木天之轨鲤烹得信言脂樵水之车安能有式于大夫国人独善受教于先生长者敬裁短讷徃贽崇严恭惟某官羲献家风畤郊世谱举幡而闭空舍主士者之齐盟搢笏而诵阿房为词人之独步意其杰出必也怒飞曽谓广寒之仙不嫌独冷之职以采藻采芹之乐地寓刈蒌刈楚之盛心閲歴眼髙友其邦士之仁者作成意濶得夫英才而育之絃歌之最冠于瓯闽衿佩之盛侔于邹鲁厥今上崇文治相用耆儒凢一时清望之官多六馆知名之士况后学仰之如北斗宜诸公推之于青云滴露研朱暂了灯牕之课凌青遡紫穏为渠观之游添成美谈突过近比某少孤多难未老先衰方为举子时通国吠宗元之雪及对大廷后夫人笑刘蕡之风自合为收声息影之图乃辄居召閙取谤之地姑禄仕耳如教法何念童年及从诸老游而执事乃我丈人行何止踵芳规之遗后尚将徼大惠以居中冐然以前恃此无恐慕金茎之髙趣奈驱于贫闻辅嗣之微言倘医吾俗其为依向莫究掞裁通兴化许教授方乌山钖命枫宸横经莆泮曾到广寒之髙处桂籍犹香不嫌独冷而此来芹宫何幸文章増气衿佩属心恭惟某官胸着千年眼空九有山川气王是生殊尤杰特之人师友功深耻为揣摩迎合之学速化若淹于骥足奋飞行夺于龙头人亦有言将放京官通判之例公则求志仅注方国博士以归观其不卑小官所以养成大器甫锦旋于行李俄檄报于缩瓜非天之欲相道欤是邦也信得师矣维莆介福泉之郡乃古称邹鲁之乡其如此年寖失旧观羣数十士而饭争怒若讐列十三斋以居荒凉如驿屈衣冠而侪厮𨽻之伍化弦诵而粘墙壁之文学职祇以媚贵权月课反以便贩鬻遂令佳士各懐鄙夷学校之心至使儒宫殆成斵丧人材之地叹采藻之风安在视鞠蔬之世几希虽轮奂之更新奈污染之滋甚不图海峤暂屈天仙固尝改絃易辙为之何特角词习艺而已喻于利必使喻于义化其习莫若化其心使昌黎之笑无从而孝先之嘲不作相接仁义少生氊坐之光素定功名必验凤池之梦某谫材陋识单见浅闻学造小成非不闲家庭之训年几而立依然习场屋之文何期沈利欲之波乃及识师儒之様黄饭白袍亦识可耻缟衣綦巾岂不自娱融之徒有数百人岂敢侪于髙第㸃之撰异二三子倘时聴于雅言狂简词穷皈依心切代通兴化陈教授方乌山恭审迂轨蓬山横经莆泮人士数百辈久钦重席之声才名三十年尚作无氊之客在先生可谓屈矣而斯文抑何幸耶不能借客卿以鸣胡取在弟子之列恭惟某官士林威凤学海老龙观其不诡于圣人类是师友孔孟使之可行于天下定是妾妇仪秦粤从身跻膴仕以来不知世有速化之事后来举子固多分竹以乗轺向日门生久已持荷而簪笔嗟诸公之衮衮任此士之𠖇㝠特立独行固其官之拓落难进易退然此道则光明虽陋邦介在福泉而多士号称邹鲁孰羞吾党顿失旧规盃饭脔肉之微争如讐敌季课月程之际谤甚丘山庸庸者流滔滔皆是岂无佳士类有鄙夷学校之心遂使文宫反为斵丧人材之地叹采藻之风安在视鞠蔬之世几希不图溺利欲之波乃及识师儒之様是必讲明经术而文风古整顿规矩而士习淳渊源醖借足以仪型议论风旨可以淑艾使孝先之嘲不作而昌黎之笑无从居广文馆为人师何妨独冷有羣玉山待公等即上太清某笔砚腐儒箕裘末裔勉勉小成之学徒有此心骎骎而立之年竟成何事幸逢哲匠得齿诸生岂敢较课试之得失而计廪稍之有无实喜观道徳于前后而听议论于左右黄饭白袍之留滞自亦耻之缟衣綦巾之逶迤可与进否其为狂简不尽依归通李教授方壶山随羣上苑偶同鴈序之登学制穷山幸广鸮林之䕃傥扳援之肯许毋清浊之太分某官地占四明门聮三秀父如龙兄如虎伯吹埙仲吹箎舍选积优胪传髙唱斯皆造物之至靳多取世间之美名深夜辩经至彻声于四外同时载道各分教于一方公所辱临汀为稍僻其质淳告以善道其体陋鼓之雄词相望三州就最士风之懿行聚两学不逃家论之公某本是北人生于西外逢塲不勇宜堕冗流请邑无名自怜左计浑成俗吏慙见师儒令尹仁矣乎未敢子文之信前言戏之耳愿求夫子之褒先羾尺牋行趋丈席通武冈陈教授李梅亭造託湘流疑已就碧油之幙延縁巫水乃闻还绛帐之纱愧执讯之已稽盍通名而告至恭惟某官学探千载文擅一家声摩殿前曽三诵阿房之赋礼罗幙下顾载歌泮水之诗兹闻交章行即陛觐紫星好学正尔恢天网之收黄阁收贤㑹亟劝露门之讲州县徒劳人耳将相宁有种乎某垂老无闻甚愚不肖向者诲诸生于馆下要是牛溲兹焉试别驾之治中亦非骥足不曰丞哉之余负亦惟善者之吾师倘谐半面之期亦胜交臂之失监州无蠏恐非直杯水之官广文有氊幸或作数旬之客通权教蔡佥判方秋崖挹芝眉于鹤府曽论师学之同扬木舌于鳣堂式借賔僚之重得君为代告我以情盖将绸缪朋友之交其必脱畧世俗之外云胡不喜久已相知恭惟某官得中郎之异书摛君谟之妙墨尝袖周官而独徃岂惟识河汾王氏之传欲起汉儒而与言当尽得洙泗圣门之藴方其披琅玕以呌阊阖谓宜跨元圃而登崑崙奚为环滁山水之间肯寻欧阳文字之乐依芙蓉于俭幕漫穿从事之衫采芹藻于鲁宫每重博士之席于以见斯文之寄其或舍吾曺而谁遄有玺函置之渠观某粤从雨别坐想风期思昔老先生几眼空于四海每评诸弟子仅齿及于数人顾惟见收于犇北之余亦曽未快其图南之适推一夔于别省鸡失旦而始鸣侪八恺于甲科鸿遇风而犹却孰为幸㑹辱在交承有嘉益友之分深敢叹广文之官冷山行六七里想未寒鸥鹭之鸣云飞九万程恐莫企鵾鹏之化愿闻一语谨已三薰囘蔡教授郑雪巖起家与郡方虞保障之难在泮得人却喜寅恭之共有来飞翰良佩髙情伏惟某官以文发身有志行道平生问学将发挥事业之间到手功名却肯驻尘沙之地豪芒少试逺大可觇宁患荆舒之莫惩自见莱人之坐却一贤而制外侮夫复何忧千里而遇故人若为之喜某自量老钝已分退闲方懐江东日暮之思忽共塞北风寒之䕶班荆而论时事方切于懐撃楫而清中原谅同此志率尔具报莫既欲言囘方教授方秋崖得乎天子为诸侯胡然易播岂无他人我同姓幸甚识荆方抱遗经更容通谱恭惟眼空四海胸着千年佩明月冠切云幼余好此竒服排阆风倚阊阖蹇谁留兮中洲岂其碧玉之环自可青藜之杖何讵焚砚差间读书二三子以我为隠乎言观芹泮九万里则风在下矣径上蓬峦某及尔为僚所愿则学何与韩同姓为近而况宗盟颜子禹易地皆然敢忘经训囘程教授方秋崖某顽不可镌愚而自用视人之溺真若同舟之遇风谓我何求宁知隣国之为壑遽见劾于贾傅颇无负于庐君虽失一老兵得一老兵意庙堂不以为罪矣然违吾崔子又吾崔子舍田园亦将安归乎有来贺言无斁感着囘本军吴教授戴象麓伏审疏荣芝检典教芹宫学道爱人虽尝佩圣门之教以经饰吏今幸覩师匠之模帝遣公来天为仆设恭惟某官治声第一经术少双以心传曽子之心所学得颜氏之学题千佛经而早驰隽轨作三语掾而蔚有休称方种徳以钦刑又助君而明教盖张南浦之风猷如在而周濓溪之衣钵尚存暂借文衡上续道脉小子皆有造乐依鑪锤之功先生自此升大作栋梁之用不待煖席伫见予环某朴矣无庸冐焉学制从事俎豆而困于军旅劳心保障而加之蠒丝嗟哉鼠技之已穷幸甚鳣堂之伊迩全资甄就庶获璧全一卷之书必立师愿安承教十室之邑使为宰或可图终颂祝之私编摩罔既囘白教授李梅亭下车闻庠序之教亟欲引贤积阅限铨选之文甫能剡奏是亦公举何费属辞恭惟某官行无疵瑕学有源委繋堂下之马安能郁郁以久居钓海上之鳌行即飘飘而髙举聊助鼓旗之譟何勤珠璧之投某爱莫助之颜之厚矣引鼎不程其力聊复露章推毂有味其言更祈强学囘王教授李梅亭八公同辰推荐贤之毂一第溷子寒坐客之氊辄用名闻何勤私谢恭惟某官粉省佳士词塲隽人何蕃貌不任其心而名焯焯仲舒言有用于世其对洋洋鸮既集于泮林凤当巢于阿阁平昌足矣况有李翺之言翁归不私何害山阳之託吾徒得君重耳子亦来见我乎某过辱临存更勤贲况扈甘泉之八十一乗殊愧所䝉登凌烟者二十四人更期自勉囘陈教授危巽斋一马二童方谋趋郡双鱼尺素遽辱贻缄下问烨然髙情厚甚伏惟某官虞庠隽选汉殿英游懐明月佩连城久翔文价朝天津夕西极合在周行顾迂芸阁之贤再职芹宫之教惟今闽粤之地若古洙泗之郊有来学校之英率是山川之秀咏归沂水共推夫子之循循腾上云衢行继诸公之衮衮某屏藩所寄政教是兼倘田里有愁叹之声敢忘己责使城阙无佻达之习则赖陶成囘泉州陈教授真西山泉山缺守猥及陈人頖水有师夙称名士所遭幸矣何喜如之某曩自乗轺来叨分竹仅守孔门节爱之训曽微汉吏牧养之材二千石之分忧昔已惭于理效十六年而申命今复被于恩光当民生憔悴之余与郡计殚残之后刅恢恢而余地犹费支吾技断断以亡他若何经理倘非赖僚友多门之益未易副圣明使过之求伏惟某官直谅之资通明之识必有讲画以助设施社稷人民正欲观于为学文章政事勿自限于殊途囘沈教授刘后村牛驾出闗久慕周柱史之去鳣堂开卷不知汉博士之来曽执贽之未遑辱顾庐之甚宠恭惟某官今之巨擘古之誉髦心鄙雕虫之文世守感麟之笔仲尼既殁昭垂衮斧于策书介甫何为诋曰断烂之朝报絶学传东周之耆哲微言接西洛之大儒诞启孙枝相辉奕叶惟三传束阁上之久深探遗经当诸生立馆下之初愿闻精论避席而请堵墙以观必有以新啖陆训诂之陈言扫舒𢎞科举之陋习岂惟逢掖共尊明复之书将见细旃亦读康侯之传某少才涉猎晚益惰荒禁漏宫莲徃事类优塲之散长锄短笠暮年为老圃之归属逄开绛帐之时恨不在青衿之列朋逺来学时习良惬素心我不徃子嗣音宁忘私淑与卜京教王臞轩正坐横经公方见士于芹泮低头入幕仆来依人之莲池宦游清浊之虽殊官期先后之不逺敬裁鲤素徃白鳣堂恭惟某官早以文鸣纷其内美胸次贮氷壶之瑶璧笔端垂金薤之琳琅学易通神三画曽吞于天上着书拟圣六丁屡下于人间舍选芬芳科名岌嶪直上宜薇阶之侍斜飞亦藜阁之游惟神京学校之崇在天子辟雍之侧天下攀鳞附翼之士多游其间年来凌青遡紫之班皆由此选必得哲匠以主斯文肘后良方不惟授诸生速化之术心中有印抑将续正学未坠之传多士填然附之先生自此升矣夹袋之纪人物简注方新台阁之继诸公经纶可展某辛苦一第间闗十年读相牛之经分甘袯襫圆得鹿之梦误缀簪裳平生耿耿者犹存与时落落乎难合初筮经行于湘水正欲娱亲至今怅望于衡云不堪囘首京幕戍期之已迫书生宦谱之未闲若何免司败诛所恃有师儒在短才有限岂堪飘风草檄之忙暇日游从共和细雨檐花之句与潭州施教授王臞轩正坐横经公方有味于芹泮低头入幕仆来依人之莲池与其谐㕍鹭于簿书之尘孰若从鱼鸢于名教之乐固知清浊不等所喜臭味则同某官早以文鸣纷其内美词坛驰骋见称一钓之连鳌舍选芬芳端是三年之走马亦既振铎于信水便合濶步于道山相君掺袂以愿留执事掉头而不住复挈绛帐来幸青衿登邺侯之堂而访遗书沈酣今古酌醽醁之酒而发孤唱弹压山川风斤一运而成弃材丹砂九转而苏废疾谁不愿荐居然青剡之鼎来人亦有言贮以玉堂而后快如某者弱惟殖学贫亦卖文词塲曾被于百疮仅收末效宦海方航于一第未识前津虽平生之书癖难医恐从此为吏氛所蚀有师儒可以亲炙庶么么得所依归想从容教戒之余皆画诺笑谈之助书生习懒岂堪飘风草檄之忙暇日从游共和细雨檐花之句与真州陈教授刘后村诘禁圜扉愧浮沈于俗吏横经泮水喜亲炙于胜流行矣抠衣斐然通贽某官褆身肃括造理精微读九丘八索之书学尤博古黜诸子百家之説意在尊经早颉颃多士之邦复遭值右文之世借使玉堂之小却亦当金马之斜飞曽谓冷官尚淹先达政惟俎豆乃军旅之宜闻设有甲兵以仁义而可挞谅讲明之不辍致鄙暴之自销稍变鞠蔬复令采藻士有所式先生何恨于氊寒道之将行夫子岂容于席煖某承家不竞涉世至迂耕汾上之田可支饘粥遮长安之日误弃钓竿妻孥当丰岁而啼饥士友问何官而触热预薰心于丹笔徒矫首于绛帷赋王粲之从军虽无才思过子云而问字幸有师资翰苑新书续集卷十九翰苑新书续集卷二十钦定四库全书翰苑新书续集巻二十县宰类通王知县方秋崖天各一涯几费池塘之春梦地方百里适分邻壁之夜光矧同班飞太史之凫敬慿椟传故人之鲤时其后矣喜则跫然恭惟某官落霞孤鹜之词英惊云游龙之墨妙斗以南斗以北独髙奎宿之躔江之西江之东两赞使星之幙曩闻画诺备极拊摩于以知寳婺之源赖有此玉山之秀昼帘之寂夜戸自恬大夫曰贤何乃奏瑶琴于五柳之县天子有诏尔其锵琼裾于万笋之班某一拜以还几年于此方买犊丛山之底谁念吾民之最穷想停骖野驿之寒曾入君侯之太息敢不三沐愿闻一言尧舜为吾君民毋忧掣肘鲁衞之政兄弟翳欲比肩翘企金相庶几玉我通赵知县方秋崖搴绣衣之幕快覩匿犀绾墨绶之章聿来仪凤恍星辰之在望曽日月之几何恭惟某官早游诸老之间深造吾道之妙以所学乃孔周之学要不在乎文墨议论之工谓此心即尧舜之心自可寄以社稷人民之重曩窥画诺备极抚摩揽辔而志澄清虽古人无及者下车而问疾苦岂今日独忘之于以知凋邑之有瘳私窃与吾民而相贺愿言飞骑式徯交龟某五技已穷百为皆谬田芜而荒菊径但欲赋归去来兮之辞县古而出槐根讵敢作居无几何之计彼有成于堕甑仆方窘于胶舟歘闻鸾鹄之掀腾信知骐骥之超越旧令尹必告新令尹谅不胜父母之仁今将军安问故将军所觊笃子孙之契惟日为嵗遡风有懐通傅知县方秋崖见督邮而束带久矣渊明之赋归趣舍人而治装是何叔度之来暮凢三易人而及此既五閲月而跂予岂辛苦之未偿殆夤縁之有待敢贽鲤书之讯式遄凫舄之飞恭惟某官身荷骏声家传鸿绪丈夫四方志尚不厌乎蛮烟瘴雨之间才名三十年自超出于光风霁月之表试令言游之室已操宓贱之琴何以假当为真此犹轻车之就熟路惟其有是以似岂特利器之遇盘根小迟五柳之隂趣下九芝之检某猿猱性野鼯鼠技穷髙山拥县青曽不浓于归兴春水䕶田緑亦安有于去思屡幞被以问涂旋挈家而还邸吾且自厌人其谓何岂不懐归畏此简书窃有交龟之喜道之云逺瞻彼日月愿闻秣马之期通赵知县方秋崖巖巗塞邑公方勇弃于及瓜仆仆脩途谁使不遑于择木遹观取舍夐有贤愚敢致一行之书愿闻数语之诲恭惟某官鑑湖氷雪禹穴风烟自同余子之卑不受诸公之力初河阳辟温造欲取一人而拔其尤然颍川留冦恂重违百姓而诺其请窃髙雅操无负仁声传闻桃李之春熈想见桁杨之雨卧白日少王事相忘扣角之歌青山在县门真可弹琴而治有令如此其民自醇遥知私语于柳隂惟恐遄颁于芝墨某多幸覩朝阳之凤同班飞太史之凫顾邑在万山间所谓人弃而我取抑身堕百僚底亦惟大黠而小痴失脚于兹噬脐何及必苦李也始信君侯之眼髙有甘棠焉知为吾民而眉蹙如曰教之制锦则予敢不书绅望美人兮一方庶几玉我共明月于千里翘企金相通宋知县真西山河阳之花满县将播仁风玉川之屋数间行依徳宇载念论交之始可稽候讯之恭伏惟某官器识疏通丰神凝秀渊源有自广平之风烈未衰文献相承元祐之家声如在早登岿第茂鬯芳猷寳镇瑑圭无瑕可指黄钟大吕随叩辄鸣更于馆殿之才来尹山川之县百里而恢牛刀未展宏摹一武而上乌台定循近辙某猥惭迂谬方幸退藏徒与老农共负耒为氓之喜愧无宿学辱过门问字之勤通崇仁曾知县李梅亭晓行湘水我方寻欵乃之歌春静巴山君来赋蒍于之曲非钓鲂之厚味漫致鲤于长须恭惟某官忠恕传家伦魁世业恢恢游刅如锥之处囊中在在彯缨皆罗而致幙下适通玉籍屈绾铜章预避谭公之维私不去贑水之可厉维寳唐之褊邑固麻谷之旧都锦制此来绣行甚宠改邑不改井易地则然有土此有财得人焉耳奉潘舆其孔迩驰魏阙以非遥某两鬂白纷只身墨隠昨班文石不能诲馆下之诸生今戍武冈幸不失黔中之上佐出昼尚迟于三日受滕愿託于一㕓操韩子赤县之权肯妄干于薄少荒郑䖍苍苔之屋尚见芘其归来通长汀黄知县方壶山三山福地聚庐而居千里鄞江分邑以理然而实异得以条陈材有智愚境分大小京秩之权穹而选人易与相门之望重而宗子则轻况又来至而不先与乎僻左而非近相去霄壤逺甚并称子男得乎某官质本天成美亦世济儒服醖借不坠家声胸襟玲珑无非县谱沛乎易矣有以觇之献羡司征百乗之赋何有蜚声贰令一同之主可知果以最闻孚于衆聴不嫉顽而攘敓者息不留讼而凶嚣亦消孰疑长汀之民难化以理或问庄定之后谁登于朝郎选方虚公归则重某半生良苦一第可怜更十九年虽羝亦乳凢再三仕如鱼上竿曾未闯于金闺谁实驱之鼎镬业已失计寘诸勿言寄声杭境之民望来毋遽促膝槐堂之上求教乃行槩见于词毋孤所望与蔡知县方乌山有美种花烦公谷璧薄言采藻荒我茅田行徼惠于琴堂敬登名于籖室恭惟某官负魁豪之学生仙圣之乡耻虫篆之文辞自期甚逺擢龙飞之科第所立素髙有如云霄濶步之初宜在风日不到之处既栖矮屋又肖何曺逮再聴于胪𫝊盍径跻于鹓列华亭鹤唳方忻近尺五之天叶县凫飞乃愿易一同之地吏惊神令民咏慈君有昼帘寂寂之清无朝鼓冬冬之谤然而牛刀施于鸡肋骥足旋于蚁封闻诸庙朝方旌褒于三异由此台省将容与而九迁棠隂佳哉樵水重矣某稍知自勉竟不能竒京兆闻浪仙之诗名非其好也内廷嗔风汉之对语顺而受之一科何补于遗余本志自怜其变化得温所业幸冷其官安敢招诸生而诲焉所喜事大夫之贤者列后堂之声乐素乏豪名闻武城之絃歌恐有愧色中丹所藴副墨具陈囘浦城赵知县方乌山琐闱奏捷琴谱生辉猗佳王孙已接鹓鹭行之武业进士举更希龙虎榜之荣旗铃四驰绅笏相庆伏惟某官祥麟一角威凤九苞途辙甚夷见谓金科之彦鍜鍊良苦未忘铁砚之心暂闲百牛之刀来酣万蚁之战聊哉操笔易甚探囊功名逺到之必然富贵相逼乃如此竚飞凫舄大展鸿图某方赖寅恭却成荐送辱投珠之甚侈愧报玖之未能比拜恩纶复厪贺牍何哉簿书烦委之内有此翰墨游戏之功鲸锦遣归谅亦喜逢于具眼骑装行戒勉旃径取于𠡠头徯望之私染濡莫既囘仙游兴化两县宰方乌山慕龎徳公之髙未尝至邑无范孟博之誉误俾登车有来味言深仞髙谊敬惟某官琴调甚雅锦制无瑕读书松竹林良多暇日种花桃李县已满清阴只俟雉驯即看凫入某旧闻其学今见而知之武城闻絃歌君想自期于言偃发蜀道负弩矢我独耻效于相如徒深巾笥之藏莫效襜褕之报囘宜春刘知县方秋崖郡国选侯何为及我江山带郭所幸近公苐令琴意之春岂胜㦸衞之望伏望某官卓尔循吏异乎俗儒懐南丰之瓣香久无续者诗西江之别派不在兹乎遄观凫舄之飞近有豸冠之例某少所谐可久于废闲何意惊猿忽相从于春水聿来烹鲤知自寂于昼帘惟不扰以治之则无似之赐矣囘分宜陈知县方秋崖言秣其马仆方鼎来有翩者凫公乃解去所谓交一臂而失犹幸及半面之春伏惟某官粹然天球陈在庙琏诚斋先生之宅相必昌于时季方难兄之故家奚为乎县整整三载之绩平平六院之除某生而草茅老矣荆棘忽相从于僚友则契所懐顾已上于更书何见之晩窃愿有请无庸遽归囘萍乡赵知县方秋崖山林深密何自为州更㸃分明幸哉有尹聿有来于藻翰胡犹靳于药言伏惟某官三十年之薾云二千尺其熘雨落霞孤鹜谁则诗之朝天双凫䲳其飞矣自有入台之近例何言作县之古难某生而草茅老矣荆棘忽相从于春水及尔同僚惟自静于昼帘乃所愿学有锦之制毋玉尔音囘沈知县方秋崖云飞凫舄春治雉郊事大夫之贤坐想弹琴而治去父母之国何当骑竹而迎逺哉遥遥于以负负恭惟某官豪端苕霅之秀胸襟湖海之豪孤啸风烟未觉休文之诗痩独醒尘滓宁甘东老之书贫纵不盛之白玉之堂奚至屈此青山之县民瘼极矣吏奸奈何如使倒持太阿而授之焉用若发新硎之为者一牛横笛苐令安雨外之耕五凤涂芝政恐有日边之召愿言公尹留惠疲氓某起从田间寘之幕底边城吹角毛锥顾安用哉茅屋生苔老生亦欲归耳自笑儒冠之误每思农畆之荒望美人兮一涯庶几玉我共明月于千里翘企金相囘黄知县王轩齐飞五凤趣驾双凫相传紫槖之家直聴履而上耳不鄙青山之县欲弹琴而治之觉松竹之自矜与草莱而相贺恭惟某官家声江夏人杰洪都左图右史之徃来无虚名下南浦西山之朝暮尽在胸中故尝出其绪余所至为之特立谓且破拘挛之格便当趋禁近之班茧丝乎保障乎方轸垂旒之念野马也尘埃也亦烦制锦之材然而四辖六院之除多在一同五月之最民望攸属公行勿迟某自尘一科不啻十稔拙于涉世曽掌故之几何放以还山烦惠文之弹去今既久淹于耕雨亦无复烦于问天但得县公如汉吏之循则与里老共滕氓之幸看山无笏或容野服而迎种树有书倘遂巖栖之託其非公事宁敢私陈囘许知县方秋崖璧琮缫借己后公车之章金薤琳琅更勤私室之谢苐惊作者伏读快哉恭惟某官落落乎千丈松昻昻然九臯鹤不肯趦趄嗫嚅而处富贵颇亦嘻笑怒骂而成文章忽赋砚山之诗岂坐蓝田之记县官极不和耳曽奚伤子雨之名小生欲相吏耶政恐犯朱云之诮夫何唾玉于穆断金某退省其私焉能为有虽是翁不足与竟事翩其去之谓同僚未尝闻知人过之逺矣不知狂斐敢拜重勤囘髙知县方秋崖胥告教胥保惠多幸同寅如升髙如陟遐文章旁午公岂欠此仆其慊然恭惟某官声揺西州秀出南斗脩水壮哉县如丝之棼明府我辈人迎刅而解朝天近只数日去之某甚矣贪贤亡何惨别草木同味亦聊致区区之心桃李不言又奚烦缕缕之谢读之面热毋尔盟寒囘萧知县方秋崖迕荆州牧政坐平生之草茅移郑公乡方窃绪余于薤水明以告我闻斯行之恭惟三舍源流五经鼓吹泽甘棠笏极知雪案之尚寒弹单父琴聊与云山而小驻谅不待齐丘之瓜及已相传汉玺之芝香东海生雅意本朝今行召矣髙皇帝能用人杰可复许乎某生而恶圆至则遇坎戮扬干之仆纵不得中行而与之避庾公之尘乃率老夫而至此愿言提耳敢勿开心囘胡知县郑雪巖出宰山水县仰羡展勤久游翰墨塲自惭分教属鸮林之未集致鲤素之稽迟敢谓谦词先勤损墨恭惟某官学有源委性率本真日光玉洁之文四举何淹于礼部锋藏电掣之手大名已播于民曺自宜谋谟于庙堂胡乃栖迟于州县屈虞诩于朝歌之徃盘错可知得尹铎为晋阳之行保障有赖逮险阻艰难之歴尽乃功名富贵之鼎来勿谓徒劳自应超异如某来从环璧偶掌泮宫以古心读古人书寖非故习仕今时虑今世事空有隠忧闻君无煖席之时起我作同舟之梦春囘雷土波及斗城焉用牛刀已着寛柔之效㑹飞凫舄共修文字之盟占报恨迟有懐莫罄囘赵知县郑雪巖今年春早已减风寒百里雷轰顿囘地暖人谁借问公定不凢某官布象云初割鸡聊戏柳梢緑浅梅英红少几度欢娱麦岐秀发秧颖青芽一畨念虑了却劝农公事端为得趣良辰只恐栽花已催飞舄某幸逢知己何待卜隣不遐金玉之音决非常调认得芝兰之味賸有余香良荷先施甚惭不敏囘兴国汤权县郑雪巖忽承明月之投知为髙作虽未清风之揖已快素心久扑尘埃若临氷雪恭惟某官铿铿逸韵楚楚英标文落人间皆谓得渊源之正诗雄江右谅不求絺绘之工永谐韶濩声尽洗笙笛耳白璧宜荐之清庙碧梧当植之䆳庭岂伊烟瘴杳蔼之区可寓风月逍遥之兴毋嫌迂步要亦假涂斯立真文丞㑹遇昌黎之刮目泽民非俗吏岂无坡老之赏音当今舍公谁哉必有为王言者某偶来赞画兹幸正名对雨髙歌曾惯无氊之冷燃灯草檄岂其入幕之长有好断金其人如玉想署㕍鹜行之暇聊试割刀不妨鸥鹭盟之寻敢忘寄鲤何时觌面共我论心囘永福知县刘后村受河阳之书币甚矣懐惭闻武城之絃歌凛然起敬相望数舍敬削一牋恭惟某官气盖羣公眼空余子谈笑自方于管乐纵横暗合于孙吴大学诸生咸服摛文之敏集英进士共推对策之髙早决胜于文塲久宣劳于戎幕当敌运衰微之际乃人才奋发之秋岂有时髦屑亲民事候双凫于巖邑未免淹翔收八骏于天闲伫看腾踏某顷辞阃属自乞祠宫嗟菽水之屡空迫弓旌而复出赧颜至此清议谓何吾尝同僚既託金兰之契子明告我愿闻药石之规囘建阳交代叶宰刘后村男邦执璧棠已成隂老圃扶鉏瓜犹未熟曽是见大夫之使及于新令尹之门敢扫空疎以脩好雅恭惟某官渊乎似道黙然知言鸣鹤在隂有唱必有和祥麟见获以德不以形粤自名登膴仕以来不知世有速化之事居常曰义与命讵肯以身狥人晩诣公车惊委贽青衫之敝晨趋广殿瞻临轩黄繖之开惟徐行乃执事之素心而须入亦先朝之良法虽为今吏尚有古风鞭笞尽弛而令行钩距不施而情得以己之诚待物之诈操此之简应彼之繁盖有得乎盖公清静之言且暗合于阳城抚字之説讼筒寂寂泉布源源通邑大都过客必谈于佳政深山穷谷逢人亦诧于长官颇闻百姓之爱公惟恐一朝之去我未容青史独书驯雉之祥将有緑绨来趣飞凫之入某刚介不媚藁干无华少以功名自期慨然投笔晩知富贵有命退而读书贫未弃官格当为邑顷采道傍之謡诵参以见闻窃欣阁下之规模易于循守惟恃此以无恐遂居之而不疑飞来花县之书惊破茅檐之梦嵗不我与岂敢即于晏安秋以为期幸小寛于趣迫囘江隂何知县李梅亭道纸上之轩昻皆我辈语就暗中而摸索乃鲁东家有味其言不知所贺恭惟某官人门具美天分仍髙日食万钱盍追随于伯父地方百里何局促于子男聊继益昌之功名即见中牟之除宠某日之夕矣人谓斯何乗兴而来渐有囘船之意同姓为近空余推毂之情囘交代王知县戴象麓趣严星驾来莅雷封措大规摹正自笑割鸡之拙神仙步武何幸报飞凫之来望风忽拜于鱼缄涓日喜交于龟篆仰酬先辱俯愧后期恭惟某官气节因歴练而益髙学问以老成而愈博宿干坤于胸次戸牖玲珑喷河海于舌端波澜汗漫宜自珠曺之掾即聮玉笋之班尚以梦笔之才试此制锦之手跨劔阁之鸟道收拾山川于子长周游歴览之中试武城之牛刀发越絃歌于言偃学道爱人之素况此㕍居之莫集与夫雉堞之未全末后未了工夫尽足施补衮之妙手将来出新意思或可盖扬糠之拙才不妨访坡老之蹟于独秀亭前更与弹羿妃之月于八桂堂上追囘礼乐总归和气㸃检江山尽作太平孰后孰先且低囘于章浦以趋以走行促上于瀛洲某造次鲜华痴黠各半莫能傲米五斗宜彭泽之未归徒尔饱饭一升或山阴之粗治黔驴之技止此鲈鱼之兴悠哉终兹三年去以两月忽拜缄縢之宠转浓菊径之思全赖匿瑕庶无洗垢敢期求旧行托契于子孙何以告新愿推仁如父母悰懐易感骈俪难周囘贑县张知县孙养晦嫓二水以名城古为望郡分十同而置邑贑乃旧郊方旧尹之及瓜趣明公之行李来之何暮欢不自胜某官寛厚而不流静庄而有守平生才力游刅而发新硎晩嵗功名啖蔗而入佳境尚拘新制来字逺民人有常言以未脱选之为苦士方改秩又叹作邑之为难求办事则伤于民专守法则拂于上计无能出或者援例而取之下有所持又将以罪而去矣在今日尧舜之世而未免此患虽前代卓鲁之出而亦安所施晔然通材临此壮县凢衆人之所病皆谈笑而尽得之假期年而有为其召擢无可疑者某尚縻越俎未遂同舟小子不知所裁莫报长牋之施大事则从其长姑为他日之图情有相忘言之无恐代见泰宁赵知县戴象麓省亲千里来依仇簿之鸾栖借誉一言获拜乔仙之凫舄梦寐几年之附骥寅縁一日之登龙窃幸自天知归有地恭惟某官帝室石麟之种仙源彩凤之姿密迩日云偏承雨露声猷掀宇宙直不减千里驹之才文彩瑞朝廷自是赋五色日之手合在学士八砖之地暂持郎官百里之权下车未播于政声前席首加于士类满城桃李尽劳门下之栽培一介芝苓亦愿笼中之收拾伏念某迹穷株兎见小醯鸡春秋郡泮之虀盐朝夕亲庭之菽水穷年钻故纸仅窥豹之一斑寸晷试陈文屡战蜗之两角未肯退焚舟之志聊且为负米之行假途孔文举之通家倾盖赵平原之半面念表叔沗邑曺之末获事周旋而婶氏亦公族之华无非缱绻机㑹之来非偶帡幪之託何如冷灰愿借于吹嘘断木冀为之润色况寸效未收于蓝緑而归程欲趂于槐黄寒谷微枯所欠几分之和气天潢余润愿分一㸃之恩波翰苑新书续集卷二十翰苑新书续集卷二十一钦定四库全书翰苑新书续集卷二十一县寮类县丞通宁乡陈县丞李梅亭武功之丞简靖久矣沐芳临邑之簿卑栖兹焉假䕃敢以尺书之敬进于再拜之先恭惟某官逺抱甚都壮猷孔硕清明志气胸中风月之无边沈浸文章笔下源泉之不竭盍径要津之立顾淹赞邑之留凤凰自下而升髙聊复尔耳㕍鹜钳左而摘右端使然哉双陆之势无休九万之程斯下某﨑岖副墨漫浪勾朱士安得自髙妄欲比邻之託余方有公事愿闻扫溉之吟与李县丞方乌山赞府望髙聊对蓝田之竹闲㕔食少坐荒茅屋之苔行矣熟瓜斐然削椟恭惟某官笔精墨妙学广问多生于西山之乡渊源甚逺苦矣南宫之战精锐不衰竟脱白袍遂纡黄绶睠焉樵水迩甚枌乡日哦两松之间地仅一岭之隔官箴霜凛丞政不聋判笔风生识谁得噤然以博习寛通之素加之淹翔练歴之深鹗表交飞当路争先于胜彦鹓行平入中朝况用于老成宜有里言俾仪表着某少豪自喜长拙无竒诗得浪仙之名非其好也策遭风汉之目泰然安之偶不失于家氊讵敢当于教席以嫌不可否丞之设端使然哉相与问襟期今而后吾知免矣心之依倚辞不究宣囘宁海陈县丞郑雪巖素结鱼缄荣生驹谷得阳公司业寄字良慰交情知蓝田文丞其人皆吾臭味予方问菊君乃哦松幸受一㕓有光三径恭惟某官清源望地颍川德星不坠家世典刑绰然已试断无世俗崖岸郁乎可观正当旱暵之余有望亷平之政争钳纸尾坐照机心遡流必㑹其源克念厥绍下车先求其类取友必端以若所为可觇逺到某归田已晩入林颇深滥巾招隠之山囘辙争名之府谁能备问定是不凢赋归去之词亦何暇巾车之命赓来迟之句恨不居竹马之先聊谢先施自愧不敏囘诸县丞方秋崖久卧秋崖何心剖竹忽临春水属耳哦松翩其藻翰之来胡不药言之告有如粹秀当在清华予不负丞丞负予尚题崔壁我匪即人人即我谅溢祢章某生而草茅老矣荆棘忽有同寅之喜庶无己亥之讹以颂不规则非所望囘张县丞方秋崖野叟何人忽临绣水大夫贤者适在锦乡天所以惠幸其无能君于是盘旋而未出伏惟某官粹矣赵玉宛其国珍本文章家自有乃翁之科目为神仙吏已先诸子之计偕梅隠髙哉瓜期近只某寂无世念忽奉恩除老子从牛背上来未知为政素书自鱼腹中至曽靡赠言以颂不规则非所望囘赵县丞方秋崖汉竹分符属吏纷之旁午楚䓑涉笔欣宗彦之同寅蜚椟粲如驱车至只迺睠瑞麟之秀盍仪玉鹭之班予不负丞丞何负予姑吟松署主固择客客亦择主谅溢荐书某志䕶本根味均草木我愧元英子矣幸山水之相知君非聊复翁耶傥箴规之乐告薄言占复窃幸丙融囘赵县丞刘后村蓝田千竹喜入吟边杨子一㕓适在宇下虽若燕鸿之避雅闻笙鹤之音恭惟某官胸有层峦身爲磐石提笔秋风之战鵰已叠双袖笏樵溪之游鸿方渐陆脱或肯排云而嘂阊阖安知不跨海而望蓬莱资歴拘之叹息久矣世岂舍我姑徐徐六月之飞丞不负予宁郁郁千山之底式遄荐墨不次除纶某久卧秋崖偶尘璧水开缄见谏议之面三印斜封论文献开府之诗一樽何日有懐注仰无斁戢藏囘赵县丞方壶山诞书政最休有颂声辱在滕㕓衰绖讵容于旅贺不图祢刺华裾乃肯于临存既莫迎玉矩之先其敢拜氷条之直輙上还于记府当别簉于宾闳囘李县丞方壶山夙戒曺装言归郑里哦松近只徯崔壁之新题折柳黯然有滕㕓之遗爱某未终素鞞徒怅锦㠶惟诸大夫共集于离筵俾不肖孤难参于卧辙我之懐兮愿餐金鼎之和王曰归哉遄簉玉班之峻囘何县丞王臞轩出纶枫陛涉笔槐㕔顷仕帝京早识三何之风味兹游佛国重陪二令之吟哦展贺辠迟先施倒置某官人温如玉名重于山钟淑气于七公五相之门蜚大声于千英万俊之薮策勲塲屋逊封胡羣弟之先登对策殿庐皆晁董诸贤之忠告倒蔗渐逢佳境寒花剰有晩香露政事之一班发文章之三昧金滩鸂鶒之舞方尔呈祥蓝田㕍鹜之行又还寄径况今棣蕚正位栢台诸公推挽之亨途荐墨纷纶乎盈箧已不即人人即已争愿赏音余不负丞丞负余行将召擢如某迂濶与时背驰赞画京畿自掇中都官之怒谈经宗校莫逃贵公子之嘲所幸知己之来必有相规之益既见君子则喜敬在下风不与执事同心有如皦日囘丁县丞王臞轩命钖芝函权分谷璧㕍鹜以行进方惊贰令之威鲤鱼从逺来忽拜尺书之宠先施倒置函谢反迟某官续昌黎似经之文生江淹梦笔之地负乡先生之望私淑者多奏子大夫之篇成功则一倒蔗既逢于佳境寒花賸有于晩香俯为涉笔之游来赞鸣絃之化哦蓝田之松而有味纫楚泽之兰以自馨余不负丞丞负余能使花封之重己不即人人即己趣归柳院之班如某其人何庸于世少徒有志文塲亲被于百疮壮不如人宦海才航于一苇朅来莲幕密迩槐亭不徒降识君子之心且有见似乡人之喜州县徒劳耳俱未免俯仰于人富贵何有哉要相期逺大之业囘建阳黄县丞刘后村俶戒行装荣趋华次理红药碧苔之咏宜属雅才为老槐鉅竹而来足知髙致方将聫事敢后脩词恭惟某官爽气横秋贵名揭日文盟素定布韦敢不心降赋草一传塲屋为之纸贵既擢太常之第盍为文馆之游然犹作吏一行为丞再转在君子所养者可谓厚矣任人物之责者能无愧乎给札而赋上林㑹有闗于荐口草书而招赞普行入掌于词头某猥以散才领此剧处方有旷官之惧忻闻赞府之来阙政必规君之惠非所敢望也署名惟谨丞之设岂端使然哉囘钱塘赵县丞李梅亭余方有公事鼎来赤县之官曺我未免乡人益愧白头之幕府有勤执讯敢阙报章恭惟某官卓尔不羣飘然无敌寻玉清洞中之字己书㑹计之功展钱塘江上之图更动吟哦之兴手版暂烦于画地觚稜何逺于去天某辙鲋孤踪磨牛陈迹喜似人于千里况辱託于枌榆虽异事而同僚尚不遗于葑菲囘富阳赵县丞李梅亭倚使者之车笑痴儿之未了题丞哉之壁闻公子之鼎来未果脩词先勤执讯恭惟某官五潢龙种千里驹材早宣采棒之威坐获緑林之赏㕍鹜箝行而平立端使然哉凤凰自下而升髙恐不免耳某强名入幕正愧面墙赤县官曺喜依仁之有幸黄尘衣㡌或分荫之自今代囘宣仁张县丞李梅亭升陟一章何能借重谦勤尺牍又复拜嘉其文固是粲然此礼畧之可也恭惟某官清余家法敏有吏材翠竹深林久已观于停峙老槐古县兹良费于吟哦无俟书来亦当剡入未见分毫之补又勤四六之贻某辞璧未能报琼又乏楼台近水奈何秋月之䦨干桃李成蹊伫见春风之披拂主簿通刘主簿戴象麓学制罔功粗喜及瓜之近同寅有幸暂烦栖枳之劳未贡柔缄先䝉珍染恭惟某官螺川作者蟾苑仙才生六一公之乡邦见推翘楚擅二万人之塲屋允谓英竒经国之文色正而芒寒名家之学源深而流逺既喜得亲传之衣钵必能大旌表之门闾虽已久于闻风顾何迟于披雾然自奋身于兰省便当策足于蓬山姑少淹记注之才大其器识不惮领勾稽之职抚此凋残愿推平生学道之心共致百里字民之政某戴星无补积日徒劳邑遭再燬之余民觉无聊之甚惟茧丝保障粗达其宜故狱讼货财难裁以法曽抚摩之敢惮幸疲瘵之少苏其如末路之尤难政赖同寮之相勉天开幸㑹果谐访戴之盟日借祥光行有依刘之便其为占谢莫罄愿言通宁乡蔡主簿李梅亭望俊躔于淮海知敬儒先问邅道于洞庭偶从误后貂不足而狗续鸿髙举而燕来及未治任可无执讯恭惟某官负材鸿硕蓄学骏厖中郎典刑晩亦宜于东观客卿富贵久盍见于西秦吾道非耶公等安在跨扬州之鹤安得自髙麾湘水之蛟能令公喜方今汉廷之老用矣敢问吴㑹之意何如某志大心劳材疏意拙一科不补欲钓鳌而未能五技易穷觉屠龙之无用所赖鸾凤之先戒栖枳何如无谓牛羊之下来求刍而止尚託子孙之契欲穷师友之源向来一瓣曽南丰苦难并世安知四海习凿齿不胜读书与冯主簿方乌山士得自髙何妨矮屋官名独冷惟有泮宫昉此内交斐然通贽恭惟某官天赋甚厚地望素髙西京循礼之家岂其苖裔本朝伦魁之彦逺矣源流靡须十上之劳竟取一科之宠虽曰卑栖于枳棘且忻密接于枌榆长欣季贺之盛名争为署剡士闻凿齿之绪论胜似读书然而官未称人位不踰德四十为主簿未足为淹三人至宰司曽有是比聊尔勾朱而入墨行方遡紫以凌青某习于箕裘腐矣鈆椠少鸣塲屋耻为举子之文晩对殿廷尝入狂生之目薄言采藻乃幸识荆反教人为惟夫子今而后免能令公喜微执事吾谁与归依倚方深敷陈罔竟囘新赵主簿戴象麓光奉纶言荣司簿正古号章江剧邑政资佐理之长材公乃仙潢英游幸借勾稽之敏手天畀寅恭之㑹日深跂望之懐敬饬庆忱仰酬光辱恭惟某官帝苑一角麟之瑞士林九苞凤之竒学问得源流太乙吹夜藜之烛文章妙机轴天孙织云锦之裳繇素藴于茂猷宜亟跻于膴仕合直上校讐之府何尚烦管辖之司大材盖无施而不宜逺到亦自近而后至暂兹栖棘少淹仇览之鸾行矣蜚英即快祢衡之鹗某儒生不武邑寄奚堪鼠技嗟己五穷驽才岂宜再驾以小己之自揣舍大贤其畴依忻幸此来预喜兰金之託扶持厥后全资药石之规占谢虽勤编摩罔既囘诸县主簿方秋崖颜厚如甲聿来逺江衷和同寅乃有羽簿幸肯依于藻翰胡犹靳于药言有如隽声当在华贯髙人屈居此得无矮屋之打头诸公争致之必有雄墨之落手某宛其老矣何以教之岂乏仁人之言频攻谬守之阙不规而颂匪仆攸闻囘王主簿刘后村与逸少友恍昨梦于樵川共阿戎谈谂乐游于䓑水有来颛翰深仞睠懐敬惟清霜紫电之竒盍遡绀雾红尘而上胡然矮屋屈此髙标交二㕁之间喜而不寐爱小王之帖藏以为荣亟此占詶切祈丙詧囘赵主簿王臞轩麟黉分夜雪之灯未寒草梦鱼素递春风之讯适近枳栖跂重论畴昔之心喜不隔同年之面恭惟某官声光如斗气韵欲仙小奚佩古锦囊吟尽风樯之骚句太乙然青藜杖读残寳苑之秘书久已腾淡墨之晖何至试勾朱之最云深晓殿盍随鹓鹭之行花动春城式快鸾凤之翥竚颁瑶札仪我银潢某拙则未除资亦不改弓韬一尉樗栎之材何堪砚老半生虀盐之味故在抵掌岂甘于俗吏折腰犹迕于世情群然厖吠之狺中以蜂虿之毒官事未易了此无已太康吾道其果非耶奚为敢愠延觊金兰之好惠垂玉薤之规野梅吹江路之香尚须佳话山雨话炉亭之旧重挹清芬囘李主簿方秋崖青山拥县有嘉栖枳之鸾緑水䕶田谁记去家之鹤幸来瑶字如见玉人恭惟某官辈行则鲁灵光器韵则禹神鼎盖谪仙人之苖裔无敌于诗何飞将军之声名不侯如故安有学者之北斗屈于进士之南廊帝曰嗟哉公等何见晚也仕其漫耳髙人亦主簿耶苐闻乡曲之诵言少纾田里之愁叹幸无忘于铁砚许重对于金銮立登政涂厥有故事某起从袯襫几化兠鍪多病每思故庐曽莫逐毕方之祟此曺宜束髙阁何当低太白之芒乃思耀金之书仍赞玉垣之画其谁归我所欠识公万戸韩荆州今之眡昔一诣习凿齿秋以为期断金则同报琼焉有囘沈主簿方秋崖夙戒曺装遄趋俭幕猥辱驱车于委巷谓当祖道于邮亭属有负薪之忧徒切望尘之叹愿遵暑律佳御凉彛倚须五月之报成驩传四辈之召入囘连主簿王实斋某闻衣冠化强暴政在吾侪议论无瑕疵甚慙公牍岂有朝廷之令甲不行田里之萌丁如公诪张当寘王化之外耳使民梗戾何以官府之设为嗟缪守其可欺挟危言而相恐君且休矣聴囘载雪之舟义以正之愿谨揺山之笔囘吴主簿郑雪巖闻贵公子名已知一日千里摄部刺史职相遇二难同时薄効荐言何勤选谢某官宗庙瑚琏阶庭玉芝樊川赋诗嘉其秀异城南就学勉以勤渠断非矮屋栖迟㑹见亨涂奋迅某幸可员备何待子言平时礼乐之观不劳歴骋异日治平之最可想光昭所期力行聊寓谆复囘余主簿郑雪巖有来鸾凤之音闻于空谷不靳鲤鱼之惠贻及幽人渴方望云胜于得雨施先及我何以酬君伏惟某官璧水名流柯山相种览德辉于千仞翔而集之访仙隠于三贤今犹古也勿以簿书勾稽之末实主絃歌启发之机羞作弹筝肯羡秋风之一曲缅懐揺铎未忘寒灯之五更肯寻同盟是真臭味某虽未识面已先知心沗受㕓而为氓非公事不造邑扬雄之居甚僻问字有谁习公之来可依读书胜我愿见君子罔有遐心囘沈主簿刘后村仆为陋邑敢谓种花君自脩门肯来栖枳乃脩短贽以候先驱恭惟某官性行淑均文理密察周旋公府无刀笔之刻深驰骋蓺林有灯牕之勤苦逺游闽峤深厌京尘如暂主于簿书即入还于省闼某服劳未久聫事方新若俗吏之所为非所望也过长官而议事倘有意乎囘林主簿危巽斋太守自谓滥叨分竹之荣主簿何如逺致维桑之敬钦哉髙谊报以何辞伏惟某官钟圆山漳水之竒似芸峤蓬壶之彦岂应短簿而滞长身日对康庐把酒趂勾稽之暇暂游星堰坐曺推赞画之良莫叹低徊即观识擢某皤然一老愧此双旌既有幸以依仁顷复谐于识面骊龙塘畔曽为倚马之留鹦鹉洲前徒结栖鸾之想拳拳颂祷㗲㗲奚殚囘赵主簿黄竹坡仰唐室之宗英有如贺白拜子云之笔札下视应刘鼎来先施之谦行接同寅之好某官金茎孕秀玉叶传芳再战而搴旗气已无于前敌一命而佐邑贤不辞于小官甘从卑飞无愧髙士然下邑之佐皆为幕府宾客之须明公此来何必簿书期㑹之应少望此府即华其归某寖负束书冐承巖邑非假左右提携之助必有进退溪谷之忧百亩之田五亩之桑愧夙无于善政七年之病三年之艾端有借于忠规囘建阳叶主簿陈篔牕判神京之袂勐忆笑谈分徳里之符独悭晤对未辨栖鸾之问遽贻烹鲤之书敬用铭心不能去手某官邓林老干崑峤素珍入耳声名迈唐室何蕃之传到头梯级迟汉廷董子之科惟大器之晚成虽不容其何病毋谓一官之踯躅实阶万里之扶揺勉事勾稽薄占经济某逺携陋学游食此邦半月客程喜乍休于行役十年郡俗疑顿改于见闻渴想警规以寛旷戾欲诣习主簿奈何踪迹之差池囘念郑广文勿替襟期之倾倒囘武冈黄主簿李梅亭深丛见孤罴曽聴阿房之读逺方遗双鲤来司临邑之曹可谓闻音而跫然抑讶何见之晚也恭惟某官源委深厚波澜老成颍川第一之功固起甚亷之簿江夏无双之学盖观未见之书暂须矮屋以擡头即快要津之策足某罔功教胄承乏佐州聋丞尚可送迎倘或免督邮之逐短簿能令喜怒何幸同君子之僚代囘庐陵严主簿李梅亭老夫耄矣不堪再鼓之衰主簿何如犹致一牋之贺恐孤厚意聊且报章恭惟某官派分钓濑之清文似漆园之壮骅骝开道㑹即秣天山之禾鸾凤冲霄姑少栖人间之枳交章载路増秩匪朝赠我明月珠可见多时之簸弄乞君飞霞珮㑹看万里之颉颃某髙卧北牕却遮西日软红可厌敢长恋属车之尘坚白争鸣惟欲据藁梧而瞑谋归决矣因谢及之代囘吴主簿李梅亭昭诬辨谤方欲贺君比事属辞何为至我恭惟某官居官能大遇事直前象有齿以焚身古今如此鼠无牙而速讼事理固然幸疑似之既明将功名之自致暂蹶霜蹄未为失何必尤人勿讳泥抗乃良规愿观进徳县尉通宁乡李仙尉李梅亭一行作吏祭灶鬼以媚饥同官为僚祷尉仙而徼福可无牋记先布姓名恭惟某官机量浚明风猷肤敏千里之马骐骥顾服盐车九罭之鱼鳟鲂合登庙鼎郁郁赤墀之志匆匆采棒之行茅舍之聴鸡声孰非王事花村之无犬吠即是民庸人怜横水之孤舟谁识倚天之长劔乗除必尔翘跂俟之某不自力田辄谋耕禄家贫亲老诚有待于斗升官小职轻亦欲伸其尺寸然平生之短朱墨须寮友之助丹青傥念卑栖难倚掣鳌之钓犹能拍浪请陪射鸭之弓与朱仙尉方乌山践梅子真之职虽吏实仙哦郑广文之诗何官太冷及瓜之戍削椟通名恭惟某官峻阀摩穹清规照世名卿显相赫奕代之旂裳阿大中郎萃满门之麾节自见麒麟之堕地共期驹骥之越都胡以锦衣纡于黄绶太守加礼固此聡明尉耶一郡皆惊谓真断决手也然而故国必有乔木思人而况甘棠闻诸庙朝方褒録世家之后如此人物宁淹留吏隠之间信鸂鶒之呈祥亟鸳鸾之就列某为儒而腐以才则疎黄卷对圣贤本不作科名之想丹墀陈礼乐尝极言权律之非虽今触讳于转喉敢叹射眉而中目既与世忤反教人为维桑梓必恭今乃获瞻于玉树譬草木同味或来共聴于檐花依倚方深掞裁靡竟囘泰宁张仙尉方乌山瓜戍告期花城司警南宫日上恩荣纸上之鸦北部一行喜动滩头之鶒亟裁柔讷徃候刚辰恭惟某官器度端凝渊源深逺千古武夷山之麓钟此英灵间年横渠老之门盖其苖裔早上甘泉之计晚栖苦贡之塲以老将军视前进士朱买臣之富贵维其时哉孟东野之酸寒此何官也薄游雷地行上云天某贸然来思无可师者不意寒氊之旧及观采棒之新为君子僚方缔金兰之好我丈人行傥闻药石之言依倚方深掞裁靡竟囘诸县仙尉方秋崖聿来竹使老已頽然有美梅曺讯其翩只得为僚而甚幸何以颂而不规有如髙凝当在华近尉仙吏也小烦射鸭之弓吾何人哉亦抉怒猊之石某苦无髙论政赖仁言还观五云之飞曽微片语之及岂不屑教则予所慙囘赵仙尉王臞轩野叟何人忽临绣水大夫贤者适在锦乡天所以惠幸其无能君于是盘旋而未出伏惟某官粹然赵玉宛其国珍本文章家自有乃翁之科目为神仙吏已先诸子之计偕梅隠甚髙瓜期近只某寂无世念忽奉恩除老子从牛背上来未知为政素书自鱼腹中至曽靡赠言以诵不规则非所望囘朱仙尉王实斋传吴市之隠梅讙然傍午倚鲁宫而采藻幸甚同寅辱鱼腹之递缄喜马蹄之压境占辞已晚有腼谓何恭惟某官笔下波澜之老成胸中丘壑之洒落将军百战胡为看市人之先封兄弟二难颇亦怪大夫之后殿黄绢吐辞之絶妙青衫入手而未甘谓当缀天上星辰之班乃复堕人间神仙之吏鼠辈相目此其聪明尉耶鹓序有言且为清望官矣某泥古之学背时而驰读贤于十从事之书知同臭味赋不愿万戸侯之句快覩光尘囘赵仙尉方秋崖趣舍人装隠神仙吏一琴一鹤故有家风八友八龙雅闻誉处胡郁刺䲔之手小烦射鸭之弓恭惟某官氷雪照人风烟满抱衢故太末也尽揽烂柯之竒尉其真仙乎式瞻乔木之古虽溧水欠孟郊之句顾吴门有梅福之书奚事弓刀少迂涂辙髙眠田里北部今无狐貍重酹江山西台当有鸂鶒某拙于涉世放以还山杞未棘而菊未莎吾耕劳只荷为衣兮兰为佩公望久之得毋脩容则降既见囘王仙尉方秋崖飘飘仙吏宁隠穷山冉冉老农有来妙墨彼美双溪之秀可忘三迳之荒恭惟某官诗书典刑家世文献问讯淳熈之相印嵗月几何起分寳婺之天章江山故在何意解牛之刅小迂射鸭之弓盖鵾鹏九万之程始从足下想鸂鶒一双之瑞已在目中某且然得州决矣学圃尔杞尔菊继今无吠月之惊某水某丘谁与共耕云之乐尚駈徤犊伏覩匿犀囘胡仙尉戴象麓以乡曲英作神仙吏日华五色亦何负摩空之赋声春渌一篙且不隔扬澜之水镜瓜时近只梅屋跫然共惟某官根柢词林铿锵文响㸃头无据岂其黄卷之误人烧尾不殊共是青衫之入手倘盟铁砚重对金銮某百事不如一科亡补驾言出守倘遂赋庐山之髙及尔同寮何幸际吴门之隠囘南东邓仙尉郑雪巖再寻仙隠到江水之发源忽坠云笺光泮池之分席闻莺鸣之有侣觉㕍影以非孤恭惟某官抱经寻遗博传匪僻一第何足溷者如颖处囊诸公亦大竒之若珍在席更加所养将大厥成宜平步于云霄尚却行于雷土儒者之效已试南昌曽见于蜚声君子所存者神西贼必为之破胆少俟鸂滩之瑞即膺凤阁之除某久困虀盐薄采芹茆梅花再见莫寄故人瓜戍前闻喜逢新友不嫌独冷已有相辉勲业方来谅不笑人之寂寂襟期与共㑹须对酒于沈沈觌面匪遥定盟可待囘莆田方仙尉郑雪巖少而好赋曽闻莆水之名家礼以为罗今傍崆峒之仙隠本吾臭味先此惠音陈义蔼然劳谦过矣伏惟某官文有机轴学绍源流视子云相如之同工既正而则比屈原宋玉之变雅终和且平蔼然孤峯卓乎逺器自应抟扶揺而上也犹且览德辉而下之不妨赓楼头八境之篇姑且藏胸中一锋之用由是通金闺之籍谁能淹綵棒之威某久向梅门忽求莲幕嘤嘤求友之助丁丁伐木之声虽有同寅曷如共志风裁纠弹之暇频访吾庐日旰筹画之余亟迎子驾尽损世俗之好是为道义之真囘何仙尉郑雪巖夜光之璧暗投初非具眼秋风之鞭先着允合佥言敢袭品题以为己力人方自讳公定不凢恭惟某官圆机钩深脩绠汲古深造画前之妙形为纸上之竒滴露研朱莫非穷理草𤣥飞白黙有知音葢将得趣以忘筌岂但明经而拾芥同塲俱北讙言有司之得人此易既东果见斯文之遇主唱先羣士气张吾军固尝日诵项斯恨未面逄杜甫有来飞骑曽不鄙于警曺方欲访鸿辱先施于记府劳谦过矣陈义蔼然某甫离寒氊却从油幕简编卷舒之乐无复故吾狱讼禆赞之难其谁玉汝兹有足恃将何以规臭味既同宜必罄腹心之告真情相与愿尽捐笑貌之恭虽未卜于亲承其敢忘于永好囘沈仙尉戴象麓疏恩芝检司警梅闗喜瓜戍之方新依辉伊始矧枌盟之维旧増抃尤深方奏记之是图遽飞笺之首及一谦过矣三复欣然恭惟某官间世鉅才济时伟器传名门之衣钵为清庙之璠玙歛三光五岳之气于胸中散六蓻百家之书于笔下籍甚雷霆谹隠之誉粹然风月光霁之标处富贵而不矜犹玉加藻遇事物而无滞如矢发机宜首沐于异恩遂亟跻于膴仕便合待金门之诏尚须宣采棒之威盖抉隠摧奸小试神仙之手而安民定国终须刚正之才暂焉游刅之何劳行矣赐环之在道某滥兹学制愧甚亡竒鼠技嗟已五穷驽才岂堪更驾方深图于善后幸欣际于同寅多事婴心全赖兰金之託一缄拜手仰来药石之规占谢虽勤编摩罔既囘包仙尉刘后村题名杏苑昔沗年家问戍花村今聫王事方缔无穷之好敢修不腆之辞恭惟某官胄绪清华品流髙胜萤牕雪几有寒士之素风麈尾唾壶无贵游之豪态惟今人物莫盛永嘉有宗工巨儒唱天下之文章有故家遗俗接中朝之闻见况如吾子克肖乃翁宜掇髭而拾青氊尚頫首而纡黄绶萑蒲迹扫桑梓隂成田里无虞宛若太平之官府云霄有路宁为下界之神仙某以蕞尔材当壮哉邑明所以烛情伪颇觉瞀昏敏所以集事功顾慙迂缓不待服勤于官守预知传笑于吏民侧闻少府之贤矧有通家之契君子不党宁翕翕以徇人同官为寮尚谆谆而告我囘赵仙尉刘后村俶戒行装荣趋华次风流公子肯为隠吏而来老钝长官喜得贤僚之助敢驰短贽以候前驱某官世徳深长天才竒逸生麟趾之世信厚蔼然读鸿寳之书见闻洽甚顾贵名之方起何常调之小淹然而邑素浩繁路居冲要桴鼓之声虽息带刀之俗自如必借精明始能填压灞陵呵猎谅难凂于英才清庙圭璋行入仪于华贯某方怜寡助窃喜同寅念时事方殷未遂渊明之归去傥公余多暇愿从东野之裴囘囘刘仙尉王臞轩莲池水緑方为异乡异客之游梅市风清喜有同年同官之好未办赫蹏而展庆遽䝉緑绮之贻音某官天分本髙月评増重世有甘棠之笏家法典刑人如濯柳之标风流醖借自摘髭而登上第合策足而践华途胡以格拘来为吏隠五色棒定优于巡徼一县花必预于栽培早晩好音喜报鸂鶒滩流之瑞权舆大用顿増云龙阀閲之光伏念某读书不多谐世更寡忤时对策方输黄甲之三筹窃禄养亲何补碧油之一画既素无巧宦之谱又不为时様之粧正赖同盟时赐忠告州县徒劳耳俱未免俯仰于人富贵何有哉要相期逺大之业囘善化黄仙尉李梅亭习委吏之㑹计正尔卑栖闻飞仙之遨游超然髙隠方图执讯先辱飞牋恭惟某官文献名流典刑胜士为公室辅家夙近于魁三有伯父风学谅求于己百顾纡涂辙小试弓刀河西之尉凄凉不常厥邑湖南之地清絶幸疾其驱行即交章亟剡辟某㝠心祭灶迫命代厨短主簿髯参军总无闗于喜怒餐落英饮坠露愿同广于离骚囘僊居石仙尉陈篔牕霜雪欺头讵堪兵事烟云到眼恍觌仙标荷髙谊之相先媿短函之独后某官性天清昶门第髙华挺秀虞庠共伟青钱之万选扬英汉殿少迟丹桂之一枝契濶晩成低徊小试遂以稽山之隽异屈于安洲之凄凉叠组方新固若得鱼而取掌扬缨维旧雅应附凤以攀鳞㑹见甄升以酬藴蓄某蹉跎书劔蹭蹬功名惟安分以无华亦强颜而有腼渇想儒冠之矩度以为武弁之声光丁获识于字书毋贻姗笑寅获同于王事共结绸缪翰苑新书续集卷二十一翰苑新书续集卷二十二钦定四库全书翰苑新书续集卷二十二监官类贺史监税王臞轩疏渥宸廷司征畿甸毗陵地近不妨时戏于綵衣韦曲天低尤便日亲于衮绣洁蠲吉椟尘彻贺床某官敏莫能追秀无可拣名父之子名子之父椿桂同芳难兄之弟难弟之兄芝兰竞秀不以膏粱而习贵力于翰墨以策勲肯为筦库之官来养经纶之业惟大农泉布之经费系中都闗市之常征豪家戚畹之互作梯媒猾吏富商之相为囊槖徃徃濶疎于巨蠧区区捆摭于细氓公定不然方勇除于衆弊民亦劳止必能寛之一分力量大则志可行名实孚则人自服多行好事正在妙年仁者安仁立使苍生之蘓息相门出相行看华辙之飞腾如某其人见迂于世朅来入京兆之幕了不作时様之粧援寡力微满眼莫为之地道才疎气直知心惟有于老天所幸名胜之可依必出宦谱以忠告道同气合何当陪暇日之游施早报迟仅免作隔年之债谢吴监镇郑雪巖君已金闺通籍何待荐扬人如玉树在庭畴不赞庆与所当举岂俟有求要是明扬何劳私谢某官名父之子世家之英台阁本末源流匪劳学治簿书监临期㑹要是假涂必取青氊乃光紫槖某偶然摄事遂获寻盟天上麒麟儿喜名门之有继日边龙虎榜看盛事之相聮尚宜勉之永为好也囘林监仓王臞轩宸衷出纶帅藩司庾见者谓名卿之子肯此盘旋今而后仓氏之官不为冗滥稽迟展庆倒置先施某官胄子英游清时伟望唿吸三山之秀气发为词源崔嵬双阙之家声不断书种讲闻素宦之谱佩服教忠之言翩然斜飞来此小试盖乗田有职虽素王犹屑为之而治粟名官以国士亦尝亲此毋轻出纳可养经纶况当疆埸之多虞正倚积贮以为命自今红腐必无年饥用不足之忧不日緑绨趣奉嵗入谷几何之对有如某者见谓斐然仰破屋以哦诗呕肝不悔俯大廷而对策空臆尽言收科输鼎甲之三筹入幕乏锥囊之一颖比于江西访芝兰之友谓于门下为瓜葛之亲略相先后以之官或可牵连而託契岂无暇日共观邺侯三万轴之藏祇恐匪朝已预文子七十家之荐囘程监仓林克斋京尘眯目可胜河阳别行客之懐庾幕栖身幸有潇湘逢故人之喜辱笃年盟之旧猥䝉云翰之先髙义凛然私衷恻若某官妙参道阃雄压文坛夙传洛学之源流俯掇汉科之第一霜蹄得路洗凢马而一空溟翼垂云抟风鹏而直上佥论早期于逺到冲襟不厌于卑栖兵食足于斯尝服圣言之旨㑹计当而已何妨委吏之为矧控带于上流正倚毗于大手饱貔貅百万衆自令列壁之精明举筦库七十家即被公朝之甄擢某受才甚下赋分多竒自屏迹于丘樊已㝠心于造物讵意起家而赞画遂令末路之得朋退之姑咏于盎粮敢云骋辩白也愿陪于樽酒时与论文囘李都仓陈篔牕同乡擢第尝聨八士之中内甸效官又玷双员之末叠此多幸光其一寒正步武之有期何飞文之首辱某官经郛宏博德㝢邃深胸中牙籖三万轴之储笔下锦瑟五十絃之奏出其小小科名已如摘髭办彼多多功业何啻唾手胡为煮海辄碍通津官由浊以见清事即小以观大倚闻推毂即迓飞腾某一别何遥重逢已慕心如髪短已不问于行藏材与齿疎更未谙于出纳幸逢雅故为作朋竂驱其埃壒之悰扇以清明之𦦨叹一日机縁之寡知己几何欲三千忧责之寛因人而已囘徐监酒方秋崖南州髙士何意糟丘东里先生适眠瓮牖契我属餍之久得君醖借之竒伏惟某官郎官之清贤人之粹才酣八斗人言凤穴之雏心醉六经谁谓鹖冠之若稽觞政适畅诗情岂欲事椎破垆之为方将养尔作麴蘖之用金龟解换盖谪仙人玉螘沈㝠有醉乡记聊复遣君之且去恐烦天子之唿来某自笑湘累之醒政坐鲁国之薄身名不如一杯酒何幸饮醇拍浮得满百斛船倘容问字囘奚监酒方秋崖粤起鳣堂小留虎帐谈笑青油幕安用腐儒飞堕碧云牋甚慙乡友此岂醉翁之误我政恐空山之怨人不曰师乎何嫌广文之冷拔其尤者孰云处士之良尚邀枌社之春毋靳药言之益囘喻监酒黄竹坡髙懐如许姑笑傲于琼林撝谦自将方鼎来于云翰恭惟某官圭璋其胄金玉其相抱负异能久矣千人之秀飞腾茂实籍甚诸公之间岂能步兵之厨乃置清庙之器良醖可恋暂烦𣙜酤之谋要津立登遄被清华之选某折腰漫尔闻名蔼如兹乗脩途发轫之来将遂剧谈挥尘之便何时得出禁酒国曽征傲世之人累麴便筑糟丘台行致谪僊之客囘黄监酒王臞轩出纶天陛董醴日畿碧油九鼎之重言辟书甚宠良醖三升之可恋官况最清展庆辠迟先施倒置某官沈酣周孔糟粕庄骚毓秀九华钟清淑中和之并泝源双井得风流醖借之深妙三昧于文章露一班于政事家传青白不随世味之酸醎宦业芬芳䞉得名流之脍炙惟神臯𣙜酤之利闗大农经赋之须逢麴车口流涎人皆图于倖得饮醇酎心自醉帅独念于旧交厥选至荣其言可味正可品圣清而贤浊不妨笑人醉而我醒名下无虚人暂乐仙壶之日月樽前有此客行班紫汉之星辰某之迂疎世所姗笑吟诗无用生涯不直于一杯遂禄何求亲养已辜于三釡朅来宾幕不入时粧所幸名胜之来遂託寅恭之末既见君子则喜敢在下风不与执事同心有如白水囘叙州茶帛张监库李梅亭海上八月之仙槎昔幸逢于博望山下十年之老石今再遇于谷城凄其一梦之惊愧此尺笺之贶恭惟某官风标靖重器识端温近世名卿畴若乃翁之清介当家奥学定存似是之典型纡余入幕之宾协相摘山之画春风萱草承燕喜之慈颜秋露兰芽已蝉聮于宦牒伫观济美还入旁招某叨领蟇頥获迎鹢首见名驹之汗血良慰故情懐野鹤于未仙还悲徃事囘赵船场李梅亭巨川作楫夙知家学之髙野水横舟谩借时材之重袖长笺而见畀搔短髪以懐慙恭惟某官籍甚宗英蔚然相种若射有志已穿鵰鹗于西风其钓维何行掣鲸鱼于东海顾屈箕裘之学暂司刳剡之功当斧斤闲暇之时聊聴数声之鹤唳文字芳鲜之绩即看万斛之龙骧某巢幕非材滥巾有登天而攀蜀道昔逢崃水之倒流航海而遡斗门今觉村船之逆上幸百闻之一见及异事而同竂胡越叶心何况不殊于臭味魁台齐色尚期勉继于芳馨囘新添差赵监押杨诚斋懦缓无庸滥分寄郡戎昭且整将倚宗英贻书粲然陈谊厚甚大有勤于四六感益倍于寻常恭惟某官胄出文昭学深武畧振振麟定夙髙趾角之仁肃肃免罝合任腹心之选以斗州之甚褊辱天族之肯来桴鼓不惊藩维自壮某获叨聨事将幸分忧察闾里之姦邪愿无犬吠冠宗室之议论庶欵燕谈囘髙监税李巡检李梅亭区区荐士盖採公言亹亹陈牋何勤私谢所愿激昻于事业庶无孤负于品题报不成章言不尽意囘龚监狱李梅亭怀湘屈之清来隠城池之上闻楚龚之洁实在邦域之中方图羾牋已沐注记恭惟某官器资肤敏业履端方清淑炳衡岳之灵忠信挺巫嶓之秀学欧阳子端是百年能几见之人师昌黎公愿有四举乃一得之叹谓髙登于云路乃勇退于急流洊奉真祠益彰雅操宁与骐骥将与鸡鹜甘从考涧之槃小不虺蜮大不鲸鲵可见在山之润红药犹堪于傍砌青蒲㑹报于裹轮某拙不渝人狷弗谐世诲诸生于馆下以冗见治试别驾于人中何卑敢惮正拟编蒲之暇欵求拔薤之规居是邦事其大夫愿依贤者举进士吾为同业能勿诲乎囘薛监库刘后村别阿䝉于吴下尚记风标忆李白于江东至形梦想每逢交旧必问夫君忽闻马首之来不知屐齿之折恭惟某官心期磊磈气宇英华所学山髙而海深其文天清而水止有是美质生于名家自常州为多士之宗至端明任天下之重文献之盛渊源所渐讨论古今叅订师友涵养之到语不雕刻而工体验之精事皆迎刅而解吾党寳之如拱璧诸公挽之于青云曷韬其光乃隠于酒意者览别都之形胜因而攷六代之废兴登山临水以抒其文辞枕曲借糟以寄其豪放然而时尚多故义难旁观人物𦕈然公等安在何来之暮实获我心某本自倦游漫来应辟恳切空长于忧虑暗疎每濶于事情急书交驰旧学都废方兹懐友何幸为僚买邻而卜居庶偿初志登髙而弔古倘许并游翰苑新书续集卷二十二翰苑新书续集卷二十三钦定四库全书翰苑新书续集卷二十三武臣类贺郭殿帅知扬州应松湖奏最殿巖总戎边阃煌煌金节方拱扶斗极于紫霄黄道之间猎猎神旗忽镇压江淮于绛节碧幢之下禀奉九天之睿筭憺宣万里之皇灵驩动辕门和薫比屋窃以羽林握天军之要斋坛肃大将之威入则陛㦸周庐壮七萃八屯之卫出则雕戈钖盾颛五侯九伯之征周条侯以太尉而将三十六军遂平七国霍骠姚以司马而领十四万骑果克匈奴于戏圣朝遐参汉制皇祐之平交广狄武襄宣抚于荆湖元丰之拓熈河郭宣徽总制于泾陜率繇禁列出殿帅垣而况山西之将家无出汾阳之华裔中书二十四考独盛前朝南渡七八十年罙隆奕叶列第交施于棨㦸丰功踵刻于鼎彛赫然芝检之新藐是棠隂之旧一门将相未数北平之祖孙三世威名可继庆州之父子某官虎视龙骧之勇鸾翔鹄峙之姿聮勾陈而扈太微懋便蕃于睠渥封姑胥而临瀚海素慷慨于功名方敌运之衰残轸庙谟之经画念虽坐筹玉帐可折遐冲不如驰至金城亲上方略属兹谋帅无以易公辍还尹而作元戎上意盖深于北顾总劲兵而莅大府先声倍詟于朔陲鸣劔抵掌以睨闗河犁庭𢷬穴以墟沙漠勒燕然之石垂之万年挈舆地之图还之九庙与国无极视祖有光某肮脏书生萧疎冷职铜花欲蚀凛秋水之劔芒铁砚未穿淬毛锥之笔阵逖瞻幕府愿曳宾裾摧越河之锋方耸聴刘琨劝进之表献平淮之雅愧莫赓唐人皇武之诗贺张总管真西山伏审䕶细柳之屯屈司亚旅告及瓜之戍愧辱先施载戢髙情可稽报椟恭惟某官深雄而有立整暇而善谋横槊赋诗雅闲儒术轻裘缓带克绍家声锵鸣宾闼之聨清肃胪传之句自违九陛数总五符顾我连营已改旌旗之色抑君隽武㑹看旄节之传某甚幸同寅巳欣快覩典型犹在仍寻射圃之盟气槩相亲预寄烹鱼之素与薛都总王臞轩为红莲幕之游陪诸从事望细柳营之䆳有真将军文武虽曰殊途彼此皆为王事行将之戍敢不通名某官声名烛于氷天忠义贯于霜日家传韬畧不求纸上之孙吴神授智谋自有胸中之方虎八面才何施不可万人敌所向无前中外洊更劳庸茂着董卫兵之戍长车駈蜀道以不辞剖宣化之符清节比鄂湖而相应便合斋坛而大拜乃烦专钺于遐陬方今边正飞尘敌犹假息三箭而天山定行扬家世之风一举而朔庭空㑹见国讐之雪茂宣皇畧径陟殿巖如某其人见谓不武虽有清中原之志其奈才疎不图为宦海之游获交人杰帐下愿预闻于露布坐间幸无厌于緑衣气概茍同形迹可畧闻鸡声而起舞又焉用腐儒为铭麟阁而赞功庶几从执事后通周太尉洪平斋伏以近长安之日记陪天上之游对江东之云健想军中之乐无从抵掌祇有倾心恭惟某官气禀西山声揺赤壁号万人之敌名在伏波翰墨之塲当八面之锋勇过晏子樽俎之畧中国襟喉之既固外蕃心胆之自寒况以真将军坚壁之余风而奉太夫人安舆之一笑忠孝两尽若是艰哉文武兼资特其细尔功既髙于敌忾赏未称于酬劳拥中权于天堑之阳懐逺算于祁连之北虽讲止戈之武不忘撃楫之心江汉草木之知名坐底三边之静山河带砺之申誓亟膺两镇之荣某榆荚生涯菊花归梦月明鹊绕每思赓横槊之诗秋髙马肥敢后寄加餐之字囘缪路钤方秋崖䕶戎虎帐遡太微上将之光分教鳣堂笑广文先生之冷抑何幸甚相与驩然恭惟某官妙入尉缭子之书浩投定逺侯之笔一丸泥封函谷虽有其志而无时半段枪撃单于当夺之气而挫锐盖今邻徼几欲乱华乃者长驱汉水之滨直𢷬樊城之险非岘首之屹尔则江面其殆哉伊迩秋风已无暇日不留贼以遗君父亟运帷筹誓安边而立功名诞分斋钺某璞如郑鼠技止黔驴推别省之一夔偶见收于犇北侪甲科之八恺曽未快其图南何知经席之重独喜戎旃之近灯寒夜雨共谈儒者之兵字老春苔更访醉翁之墨行瞻立玉式契断金囘苏路钤黄竹坡上有恩言孰可堪于将相公由人望遂出縂于兵钤英声四驰士气百倍敢驰片削敬候前驱某官忠义自将勲名未艾禀山西之劲气用则无前读济北之遗书言皆可绩宜大摅于英略尚屈总于外营风闪朱旗坐弭龙编之警雨抛金锁少安虎帐之闲苐两河属望之深恨九庙扫清之晩登贤有日成效可期西取闗山四十州当快唐人之诵益封将军五千戸即聆汉诏之颁某猥以非才试兹剧邑将及瓜期之戍喜闻行李之来大劒长枪自笑毛锥之陋短衣疋马愿从羽猎之游囘列路分洪平斋客子懐归已作吴山之清梦将军出戍忽传楚水之先声幸甚逢迎居然慰满恭惟某官元戎戚畹绍圣将家班超投笔之功名欲酬壮志马援据鞍之意气自负长材独恃沈深之谋共谓老成之器屈临一道坐䕶诸戎春风散入于柳营夜月尽空于蒲泽小烦骐聊驰椟轴之间伫看貂蝉遂出兠鍪之上某便期满去还喜鼎来绛帐倦游敢起无氊之叹碧幢多暇尚陪横槊之吟囘谭都巡王臞轩制军者司马之法不恭自有常刑禁暴者连帅之威为属惟知从长初无丝粟之力忽辱琼瑰之投窃谓博奕无所用心戏谑反以为虐刁逵坐赤族于马柳慕容卜大事于蒲神博银鎗之营中未几召衅反钟离之卢子宁有几人于王法在所不容彼狂卒胡为冐犯牧猪奴戏耳况敢当公庭而咆哮执鼠辈尸之盖断自元戎之霹雳为有公在何谢我为某官东国大夫之故家延康学士之遗直序春秋于吴寇始平之际奏凯九重读左传于延安方战之时才当八面乃淹警逻未展经纶行膺宸綍之颁即据殿巖之任兹小人狃积习之弊故一旦启玩侮之谋已正典刑立伸威令权实由于大府恩敢受于私家遇悍卒于微行莫损裴晋公之逺到抱遗经以请质何当玉川子之辱临囘李巡辖刘后村斥堠之司古以为重絃歌之寄今之所轻辄修告至之辞以叙同寅之雅恭惟某官沈雄天禀慷慨自期慕亷颇李牧之风为孙武吴起之学十里一置五里一堠姑烦巡徼之劳万人曰俊千人曰英㑹展规恢之畧某偶叨民社实接官曺将军乃肯临臣非敢望也夫子明以告我方有赖焉囘武官方秋崖某伏奉札翰良仞盛心官无卑髙职业则一勉旃寅协式副所期略此占酬等几纡监谢戴将使李梅亭邂逅适愿已幸识荆悾愡装懐未遑访戴既感轻身先匹夫之意复有一纸贤十部之荣某官天分轶羣人门济美翼扶九万里决应海运于南溟腹笥五千家暂隠天枢之北落勇早闻于六馆阵独扫于千军㑹当定一霸于蝥弧何难连八科之麟角衮明日月更看黄榜之新履上星辰始是青氊之旧某旧交羣从今识清标闻元方季方之齐名亦既见止从延君少君而受礼更幸进之翰苑新书续集卷二十三翰苑新书续集卷二十四钦定四库全书翰苑新书续集卷二十四寄居类通曾大参王臞轩鸿胪赐第曽私一气之钧麟校司文复迩三台之府敬凭卿墨僭凟帅籖窃以乡莫重于达尊士要亲于前辈魏公居昼锦之日问业有徒迂叟处独乐之时及门者衆而况德师一代位冠百僚如东鲁之有泰山咸瞻峻极如泗洲之有大圣共仰威光曽谓竒穷得此遭遇恭惟某官名垂宇宙勲在鼎彛大廷为举首之奏篇输忠恳切宁庙得力行之一説飨国灵长昔宣靖有位而文无称及南丰有文而位不显惟耳孙之间出视鼻祖以増光方在盛年徧仪华贯入则参国钧之重出而扬宣幕之威虽愬帅邓颜帅陈赖元臣之徃视然范公西杜公北宜君子之永叹其道不同难相为谋见几而作不俟终日等轩裳于物外卷兵甲于胸中维时新君眷懐旧弼十连借重晓行湘水之春一壑来归暮卷西山之雨雅意午桥之行乐何心寅陛之押班闲擎天之柱于匠林横济川之舟于野渡自谋则善人望谓何方国事之日新而善类之星散名节頽而莫为之振起议论胜而罕见之施行向焉夸嘉橘之栽未几成枳甚者悔芳兰之佩甘化为茅惟元气之受伤致外邪之交作天欲平乎天下相复出于相门柄用有期巖瞻正切南渡诸贤出处之节孰盛名公西墅十年着述之书併归国史伏念某癖惟嗜古様不入时对策广廷徒有空臆尽言之直校文列陛乃罹疾声大唿之谗比求宗邸之冷官随得翘林之化笔未能适道敢好为师幸大州本父母之邦而年家沗子弟之列告戒之以药其失提撕之以玉于成既有儒宗以依归可免生徒之謿谤函丈前之教诲倘许抠趋夹袋内之姓名冀叨收録通费参政李梅亭分小队于少城将安问政倚鉅人之长德行可庇身请裁吾党之斐然来事是邦之贤者恭惟某官赋姿肃括蹈行中庸长卿吞云梦之胸岂以八九而芥蒂太白空岷峨之眼尚余一万之琳琅简上帝心为公室辅固已重清庙九九之鼎谓当应泰阶两两之符乃甘松菊之主人暂作园林之胜事道之将行也命天将降任是人伫一马二童之来増六鳌三极之重公有无穷之闻民无不获之夫某薾然枣昏重以木讷躐冐清华之选遂尘碧落之班所期乞一障之乗讵敢作三刀之梦惟是夙仰翘材之馆乃今得依通德之乡避正堂而舍盖公定难屈致置盂水以教任守尚幸告忠通王侍郎王臞轩少而抱椠久瞻魁宿于璇霄壮也弹冠行覩德星于珂里虽素于左右殊无介绍然见之方册不昧平生敬饬讷词僭干严分恭惟某官任重而道之逺表粹而里则刚方在韦布之时已负缙绅之望紫府㸃头碧云章句号阆苑之谪仙素王喜色黄甲科名协湘川之佳䜟剔蠧芸馆含香锦闱翠节朱轓几沛黍苖之雨紫薇红药曽依香案之云方为禁从以小留乃厌承明而丐去十连为帅力蘓凋瘵之氓五岭皆炎变作清凉之境胡然为衆所忌正坐其名太髙一壑来归六丁莫挽髪为忧边而半白心思报国以常丹冦公不入中书莫答氊裘之问裴相方游緑野其如柱石之衰伫下纶音径司国柄伏念某弱惟殖学贫只卖文固尝感慨于事功其奈间闗于塲屋大廷对策妄陈忧国之孤忠末第书名何惜避人之三舍来傍莲池而谩仕已惊瓜戍之过期胡迟其来盖恐素官之无谱或赞其决以有达尊之可师惟愿矜怜臭味之同庶有终始帡幪之託俾遂亲养得逭官箴杨仪之无材力之可称正深廪廪宓子贱待老成而后决尤切拳拳代董制帅通许侍郎刘阁学李梅亭石㘭和墨躐升献纳之班玉垒分符更冐蕃宣之寄岿然地重蕞尔人微实惟邻寳之依敢废书函之敬恭惟某官清时硕德名世真儒惟其特立而独行造道自得故能难进而易退经德不囘至今犹侍臣之冠歴年赐方伯之履在外则植旗旄罗弓矢公岂此荣其功之铭鼎彛被絃歌士诚有望伫起几安之舄亟驰介大之圭某见谓疎庸误䝉简注愿乗一障岂能堪十乗之行纵驾两轓何敢作三刀之梦冐焉叱驭愿在执鞭嗟逺道胡为来哉孰寛胁息居是邦事其贤者载慰心期代通易尚书朱湛卢候长沙之星惭叨分阃望尚书之斗喜在鸣珂已脂辖以首涂亟擘牋而抒敬某官轮囷奥学绚烂髙文红锦赐袍登仙掖銮坡之上紫荷持槖在属车豹尾之中颉颃飞霞簸弄明月方欲作郊祀之歌以粉饰礼乐抑且规帝王之制而裁成典坟忽观苍狗之浮云尽付黄粱于昨梦诗书之教鴂舌天令变于娵姬吟咏之落乌蛮人竞传于欸乃骑鲸故去跨鹤俄还窃惟平生讨论述作之工实得前日寂寞闲寛之力崑崙碣石细笺禹贡之山川乡遂井田増释周官之制度已骤腾于纸贵颇传习于经生向使黄扉紫闼而益显其身安得玉佩琼琚以大为不朽殆天心之有属岂世俗所能知舒卷随时宁久箧中之团扇论思有诏即还坐上之青氊某猥以庸才洊膺重寄继常侍湖南之咏自顾非才聴任公戸下之规愿安承教通留舍人王臞轩挟策免园早诵词塲之制横经麟序晩依相阀之华半生企峻于云霄不日挹清于氷玉语心自贺羾贽为容敬惟某官学贯天人名垂宇宙以尊主庇民为己任以通今博古为儒宗文人才士各有偏长鲜兼十体之美大科异等已为难事况出三台之门方在青春徧仪华贯銮坡挥翰非他学士之可言螭陛濡毫有古良史之遗直片语不合勇去莫留行吟康乐之池塘选胜郁孤之台榭大节固足起庸夫之懦髙名亦能来羣儿之谗壮嵗风云如豪鹰俊鹘之直上中年泉石与晓猿夜鹤以相从逃名而名自归遯世而世莫舍虽欲全韩魏公之节自爱晩香然未及范景仁之年求闲太早窃窥大贤之出处以卜世道之污隆深刻坚珉揭诸葛出师之一表短章大韵有杜陵恋阙之丹心今日幸公道之渐开诸贤多即家而起用离而复合否者将通相复出于相门系时人望天欲平乎天下以我公归伏念某様不入时癖惟嗜古学类醯鸡之在瓮仕如鲇鱼之上竿帝城风月之无边方思赞画宦海波涛之叵测啧有烦言不能追誓墓之风聊复草问钧之赋朅来倚席寒甚无氊所幸鸿儒之可师一洗鲰生之陋习聆函丈前之教诲以淑诸生偹夹袋内之姓名敢期他日通留经畧王臞轩西洛耆英啸傲三台之府南宗冷宦依栖数仞之墙先上日以通名望下风而起敬窃以先达之于后进世族之于素门势分固殊投合亦寡惟元城之在宋问业有徒与了翁之居淮及门者衆而况三朝元老之嫡嗣一代人物之宗师稍有识知皆思归向恭惟某官文章奎璧徳望华嵩忠孝通乎神明出处闗于世运故国谓有乔木称到于今后人犹爱甘棠何况其子方春秋之鼎盛歴中外以游扬郎省陞华风采耀鸣珂之列虏庭出使笑谈获全璧之归持麾把节于湘中易地建台于江右仁心抚字山林野史之屡书隂德平反道路口碑之交诵开十连之帅阃屹百粤之长城惠行而龙戸驩唿威肃而鲸波恬静奈外地去天之逺而浮云蔽日之明一壑来归六丁莫挽盖韩吕家传之清白素所服而金汤势焰之薫蒸耻于炙手劲草当疾风而不改寒花于晚节以尤香种树山中白傅倡风流于九老植槐庭下晋公传事业于二郎傲睨轩裳追随觞咏胜事园林清时钟鼓如许清闲上天将相平地神仙孰为轻重此固衣冠之羡慕其如旒冕之简懐欲副巖瞻行柄用伏念某癖惟嗜古様不入时对策广廷徒有空臆尽言之直校文列陛乃罹疾声大唿之谗比求宗邸之冷官随得翘材之化笔未能适道敢好为师幸大州本父母之邦而年家忝子弟之列诱掖之以药其失推輓之以玉于成既有耆德以依归庶免生徒之謿讪熏和染教期为王孙公子之范模举滞拔淹全赖察父哲兄之提挈囘云台刘中散方乌山瞻耆英于洛社夙仰髙风遣皇华于周原行亲绪论未敢登名于记室辱先寄讯于书邮一谦甚光三复以喜恭惟某官汉廷尊宿鲁国灵光道传本统派接圣贤脉络一家之学问泽施生民功存社稷弓裘累世之忠勲源逺则波深根固而叶茂恭惟执事克称闻家饱更中外之践敡多识后先之文献盍仪笔槖爰踵旂裳不拔虞陛之夔龙乃作商山之鸿鹄怡愉雝肃子孙则其典刑嬉游婆娑里巷得所矜式前哲益少时事孔艰当得老成以备黄耉咨诹之训睠言名望岂非白首魁垒之臣少安蘂级之游即聴蒲轮之召某久于耕钓忽尔轩轺颇有好事人欲勒囘山林之驾非得使者体若为驰原隰之车犹幸薄游实依通德致天子之命虽难起龚老于田中事大夫之贤且喜拜龎公于床下囘谢大博王臞轩叨阃寄于湘川方承嘉惠问卿材于楚国知有英贤息肩行李之初眯目簿书之里鼎来芳翰彩绚骈珠跫然谷音折我屐齿某官韵邻玉鉴气轶金茎云锦织裳不用人间之刀尺昭华截琯自调天上之声音大名髙唱于句胪小却合盛之銮省桥圜璧水方惠然而肯来舟近蓬山乃薄之而不即少息风鹏之翼以深雾豹之文挹浮丘拍洪崖当挽逺于逸驾入骀盪出馺娑亟归近于清光某官居今傍于鼋鼍日课半亲于㕍鹜賸喜风骚之彦暂留游钓之乡美人隔水秋娟娟傥破少陵之愿客子入门月皎皎尚倾山谷之懐囘衆寄居官李梅亭杨南平牟涪州侯茂州蒲运管再命专城甚慙愒日六条察郡误玷观风所幸依长者之墙用是揽慨然之辔曽脩辞之不敏辱委贽之相先恭惟某官文武兼资循良可纪器博而周才𢎞以毅洵美且仁柔嘉维则笔力挟岷词源倒崃作为黼黻卿云河汉之无穷粲然琳琅李杜光艶之固在有怜弄峨眉之月讵能应益部之星财匪鬼输安得有钱而使鬼粟非天雨若为转粟以上天匪借大家之牛车难沃小雅之牡辔某自知负乗更愧赠刀大夫俨然造焉既知感矣是邦事其贤者能勿诲乎囘杨宰已赴官刘后村谩称竹使寻元晦之旧游欲访草元问子云之安在尚稽展觌聊写谢忱伏惟某官妙深湛之思笃圣哲之好粹然家学卓尔时名射策决科蚤对丹墀之问鸣絃制锦尚为巖邑之淹想陶柳之方浓而楚骚之已续声传囘㕍焉用牛刀目送飞凫即聮鹓序某滥兹假守渇甚见贤孰云㑹面之难失于交臂之顷明月千里徒勤怅望之私置水一盂犹幸诲言之及囘黄尉刘后村逺宦问津来徃寓公之贽髙懐感旧先贻新令之书佩此劳谦悚然摧谢恭惟某官雄文行逺卓识际空生了翁之里故其气髙游文公之乡故其学粹久矣见推于月旦宜其立致于云霄乃屈脩程尚须逺戍乗龙有喜又何妨秦赘之嘲振鹭于飞行且接周行之彦某散材无用漫仕不谐少从幕府之游下笔飒飒晩识田家之乐拊缶乌乌非就男封盖谋亲养岂谓继煎熬之后若为施捄药之方接壤而居君想熟知其利病避堂以舍仆方有赖于箴规翰苑新书续集巻二十四翰苑新书续集卷二十五钦定四库全书翰苑新书续集卷二十五学职类谢永州郑学谕李梅亭一听履声已喜似人之见载披手笔更钦博我之文得非所蒙愿窃有复恭惟某官学探圣渎秀出愚溪穷司农之经谅皆殚洽客广文之舍大似淹囘伫即摘髭亟其奋翼某不能教冑有负转丞傥簿书狱讼之余其交以道则道德性命之理当诵所闻谢张学谕李梅亭吟墻竹之公事自分丞聋闻泮林之好音还成伎痒亟裁四六就谢万分恭惟某官气韵淑均风猷肤敏寻西塞桃花之鳜岂其河鲤之逢思东吴莼菜之鲈行矣溟鲲之化无厌俗情之傲赘即观乡赋之㧞尤某聊尔治中奚劳贺上膺何如昔已无可取之楷模籍也抱能尚可相从于闾里囘吴学正李梅亭洗尘土之袍未遑请益披月露之牍良佩鸣谦藏以为荣报于何有恭惟某官风猷凝逺天韵淑均炳扶舆磅礴之灵富诘屈聱牙之学生九辩九歌之地岂自隔于脩门挟八战八克之能将差强于敌国四六且工于骈俪三千足想于纵横某有幸依仁过勤委贽故将军之雌伏难言李广之无双新进士之龙飞惟祝吴公之第一囘张学正方秋崖某与滁人逰琐琐愧一经之陋有贤者在琅琅记三箧之遗蔚然秀峯得此益友伏惟某官秉家传于黄石换仙骨于赤松两上乡书毎为子大夫之首几年侯頖久倾衆朋友之心惟领袖之非难必纪纲之自肃子帅以正何嫌乎同队之鱼人得而轻则必有败羣之马欲觇所学奚止于文愿言淡墨之题式快蜚黄之迅某官知其拙见谓之迂冠者五六人遄共诗书之乐山行六七里喜闻翰墨之香不颂而规乃予所望囘徐学正方秋崖某思乐采芹访醉亭之遗墨相从汗竹有虚榻之老儒窃喜多闻敢问竒字恭惟某官深蔚琅琊之秀铿锵璆玉之声真将军而不侯信文章之无据妄校尉而得隽岂遭遇之有时苐观双鲤鱼之书深识孤凤凰之瑞知吾心不可为功名累谓此学未易以言语求所见略同起敬无斁屈陪后进正赖老成人之典刑翘跂前脩勿慙古君子之操履某奚师之敢匪友莫交费此公余恐已孤门外之尺雪谈到圣处当胥晤席间之丈函遐想金相庶几玉我囘曹直学郑雪巖某采芹藻之香何幸相从于衆楚挹芝兰之秀孰云无缺于百参睠然裁缄喜甚折屐伏惟某官妙六义四始之㫖遗一唱三叹之音献贤能之书于王有嘉荐鹗升俊秀之士于学増重堂鳣惟此子衿言观领袖必操履之正者岂辞章而已哉识字几何惊巽言之太甚持身惟谨喜兊説以相资式遄甲乙之科少售辛勤之志某蚤逰诸老自守一癯学不讲德不脩敬佩圣言于洙泗年相若道相似毎慙师説于昌黎何以见规竦然改听囘赵校正郑雪巖某问讯二三子雅闻赵日之温缅懐六一翁遄奉郇云之丽士气振矣我心写兮伏惟某官兰猗猗而自香菊鲜鲜而独秀少日雕虫之赋慨壮夫之不为今者伯鱼之诗几古人之可到靖惟吾道匪在陈言葢此心即尧舜之心其所学必周孔之学儒之谓贵君岂茍云若徒疲精于摛章绘句之间何以得意于含英咀华之外斯文闗百圣之统觊明辨之盛名题千佛之经特余事耳某了无器局奚以范模人之患在为师其惟歛袵古之学者为已当共书绅深幸得朋无忘规我囘薛集正方壶山某幸甚论交睠然辱问师道不立久矣以我奚为人心所存者何惟子之勉如但优于分数正恐失之毫釐见所见闻所闻是之审耳德其德道其道亦焉取斯不曰文乎又其细者囘刘学録王实斋某得刘公一纸书知为畏友笑边生五经笥敢曰吾师愿从山水之间共寻文字之乐伏惟某官刋落训故深绎典坟岁贡乡曲英已快云天之横鹗妙在言语外当为学海之老龙若徒撷其葩华恐自枯于根本正不必泥古人之糟粕甚至于以箕子为荄滋言观训诰誓命之文要识唐虞成周之际庶乎有得奚患无闻某技止黔驴璞如郑鼠锵晦菴之遗响敬佩赠言访醉翁之旧逰倚需投分尚邀倾倒相与发挥囘丁学録方秋崖某薄言采藻甚慙斗北之魁孰与艺芳乃得易东之彦于乐泮水美哉儒风伏惟某官孤锵雅颂之音遄佩文章之印秋天两鹗行辈终无以易尧寒夜聚萤问学当期于肖孔如曰呫毕而已何啻滛哇之为诗正而葩言掇其实溢为翰墨岂琐琐于虫鱼深入性情勿㝠㝠于蟫蠧审尔则一第之溷子将又有三年之惊人某奚有师资喜于友直胸中国子监此言何为及我哉心在醉翁亭暇日相与谈经耳报琼焉祷母玉尔音囘茍学谕方秋崖某兹奉翰题如闻谈绪读瑞芝记有嘉张孝子之门遡惨栢亭愿识鲁臧孙之后傥无忝于乃祖足增重于吾儒科目区区胡为叹造物之儿戏节谊凛凛当不负故家之父书惟其勉之行胥告矣回蒋学谕方秋崖某辱书感甚启读竦然见一刺史即周孔之曽何幅尺非大丈夫无赵孟者枉以直寻其孰敢当抑子之过求之方册愿毋忘灯火之一寒安得圆机亦欲扣风烟之三迳言之喋喋意则拳拳囘李学谕郑雪巖吾子少而好赋早已升堂独学陋而寡闻不量掌泮忽景星之快覩承明月之暗投不鄙而来适谐所愿恭惟某人绠汲文𣲖颕脱尘编谅应皎皎以弗汚故多落落而难合㫖趣甚逺要追作者之风步骤不凡肯堕诸人之后未离豹隐犹混鸡羣尚歛挹其有余将琢磨而求益买臣行膺富贵当可之时相如足比风骚岂终于困某已疲织组聊寄跧蹄凡少年涉猎之为皆大道穿凿之病方期取正于韩袭和于李岂徒折艶于屈薫香于班斐然而成复之有愧谨毋足学恐成刻鹄之非归有余师当悟飞鸢之乐囘彭学賔李梅亭观国之賔顾出习乡之齿爱人以德何勤博我之文一缄恵然三复感甚恭惟某官夙充岳贡见谓楚材子佩明经讵肯受安昌之荐籛铿好古祗欲为孔子之徒行膺拾芥之科宁久采芹之客某自慙学落更愧名浮忧则违之赖不失黔中之上佐士之仁者当或怜泽畔之大夫囘曹学賔方秋崖某辱书恳恳荷意渠渠有老成人愿言苦口虽前进士亦所甘心乃独嗟鬓底之霜犹未参门外之雪作賔于学岂曰佚老云乎哉求道于经匪惟戒得而已矣敬当洗耳毋惮费辞回周纠弹方秋崖某辱教之及荷意甚厪纠岂易然是谓一学之风宪身率先耳毋羞诸子之月评跂相观于俎豆之间要自得于翰墨之外功名入手何哉足以为重轻岁月到头勉矣择之于贤否匪伊胥晤共话所懐囘汤掌仪方秋崖某猥辱长牋备闻髙谊师道不古今直章句之云儒行无他亦曰纲常而已嘉与吾党深跂前脩抑抑威仪子勿俄于侧弁衮衮台省吾何歉于无氊少须拱揖之间觇见藏修之益囘何掌服方秋崖某荷君雅意贻我长牋君子其正衣冠礼在司服吾身不愿文绣言可书绅求之名义之间岂直出纳而已行胥告矣将不下带而存审尔勉㫋遄且振缨而起聊以为报率然有慙回姚掌膳方秋崖某未见芝眉遽勤藻翰饭蔬食而乐乃屈司饔懐箪瓢之忧不几糜廪葢有餔啜者可为嘅叹焉瞻彼炊烟羣然而至何哉接淅翩矣其归幸以此而告之是亦君之职也囘崔掌器方秋崖某兹奉音邮如获晤语礼藏于器无徒曰俎豆之间情见乎辞已相知笔墨之外审自期止于富贵则所学奚以纲常君苐安之轩冕倘来耳吾茍可矣山川其舍诸敢以此言复之司听囘蒋司书方秋崖某区区何似挈挈此来胜已之士与㳺岂无爱助非圣之书不读喜有司存庋而藏之职在是矣如识拜六经之义孰敢取携少须从诸子之间共为寻绎略兹占报莫既愿言囘蒋教谕方秋崖某暂留乌幕翘想鳣堂凡我友朋辱寄好音于尺素咨尔庠序已铭雅意于寸丹何当袖司马穰苴之书共讲伐单于可汗之略多文以为富式竚逢辰患行不能修岂无知已如但穿杨之技恐辜采藻之诗囘徐斋谕某滥尘经席端奉书函患在好为师已切式微之叹未有不须友敬歌伐木之章敢致赠言因以报贶挑达而云挑闼岂真误欤弄璋而写弄麞恐贻讥矣幸毋惮蝇头之细更详稽马尾之讹回学职刘后村求民之瘼方思百里之忧友士之仁必考一乡之善有来华问良慰素心伏惟省元学逺有源才髙无敌余子莫不辟易避秋赋之先登主司无乃冬烘致春闱之未捷顾修名之方起何一第之足云某偶试絃歌复亲衿佩逢临卭之客仆敢不共熏晋鄙之人子宜自勉囘学职方壶山长邑于斯曰师则吾岂敢入邦而问愿友其士之仁初疑甚荒喜有足语某人学该千古行表诸生乐长才于鱼泉恬未肯仕跨巨翼于鹏海怒而奋飞亦使丛桂之科名知有上杭之人物某行闯县境欣聆书声为儒通今勉策勲于寸铁自我作古当大刻于坚珉幸以吾言勉诸同志翰苑新书续集卷二十五翰苑新书续集卷二十六钦定四库全书翰苑新书续集卷二十六贺正类贺嗣秀王正李梅亭斗携龙角又颁羲仲之春雪满兎园请赋梁王之夀恭惟某官宗藩明德政路崇班庆袭璇源黙应璇玑之运寳分玉带益调玉烛之和宜从桃苇之辰丕介椿松之祉某愧无善颂可贺履端曵邹阳之裾方规旅进授司马之简更佩谦光贺史丞相正李梅亭凤纪更端复对戊寅之厯龙躔囘次又新甲乙之司时维元勲坐膺纯嘏恭惟某官勲髙王室忠简帝心以道德而位三公应千载明良之运理隂阳而遂万物成十年生聚之功宜诞受于春祺用永扶于皇极某一违钧范五见岁华身在西陲阻效椒觞之祝神驰东阁辄输竹简之诚贺周丞相正黄竹坡玉烛调元和式归于燕谷铜仪观象序爰正于夏时有如耆英茂介繁祉恭惟某官三朝元老百世宗师收歛化工如四时之成岁照临乡国先一气以囘春惟贤业之对时宜天休之滋至某滥纡尺组託芘万间行伸再拜之私先上一牋之敬受天之福惟日不足敢伸善颂之词履新之庆与卿等同倾覩上公之礼贺丞相正方乌山凤厯瑞颁鸿钧气转皥皇用事换新岁之韶光魁宰调元迎太平之嘉㑹三阳郁勃万宇光辉恭惟某官伊吕门风禹臯地位同气庆一堂之聚光辅干龙包荒来四海之英助成泰象刚辰茂对纯嘏骈臻某叨备承流恍惊改岁煌煌衮绣莫陪班见之仪楚楚旌麾重拜陶成之造欲仰禆于燮理尚勉布于中和贺郑参政曽枢宻正李梅亭三阳交泰验正月之始和五福照临瞻辅星而有耀宜介简穰之庆用彰弼亮之功恭惟某官德协春温气排冬凛参赞陶钧之化允釐百工沈潜帷幄之谋折冲千里宜对青规之旦亟登黄阁之荣某一自西来五逢朔易吴蜀万里末由称夀于椒觞萧曹同心所愿垂光于竹帛代魏邸贺政府陈篔牎麟笔书元繄万化循环之本羲爻画泰属三阳彚进之初时维两地之崇翕受层霄之祉某官望隆硕辅道备真儒行夏之时翊九重于密勿班春之令扇八表于冲融属三百六旬交㑹之初正二十四考权舆之始倚登玉铉永辅璪旒某忝缀近宗幸依闳覆颂椒有喜阻陪贺斚之争先削牍无文惟祝化炉之不老代皇弟贺西府陈篔牕元日为三朔肇迎更始之辰闰月定四时俶正归余之候裒是履端之殊祉夀于宥密之耆英某官格帝道尊亮天业楙风生帷幄朋来借箸之筹雾霁边陲一定止戈之略属临谷旦共纪椿龄谓久居四辅之间宜髙致六符之上首扶干健永迓泰亨某夙玷近藩切依洪化栢椒惟旧虽阻陪献岁之仪桃李方新尚慨望逢春之渥贺史侍郎真西山六琯吹葭肇和气于严凝之旦一麾分竹正雅歌于闲暇之时与造化以同流致休祥之具介恭惟某官蝉聨望阀豹尾髙班葢世声名已见昭垂于日月济时勲业尚须整顿于干坤宜继袭于家氊犹屈临于侯服袴襦流咏稔闻奏最之良鼎鼐登庸端借调元之妙某受㕓治境窃禄真祠亚岁荐祥莫预霞觞之捧公堂称夀第凭霜茧之修颂咏惟深染濡罔既贺程内翰真西山地称潜府最雄南服之山川天惠仁侯来布东皇之德泽和声交播茀祉自臻恭惟某官以道德人为文章牧政先爱养霈然膏雨之苏枯令肃贪残迅若震霆之起蛰即宣化承流之施设见调元宰物之规模愿协泰交亟归鼎辅坐使蒸菌之藁亦蒙吹律之春某适以扄门莫繇贺厦饮屠酥而醉已同农亩之人称兕觥而跻莫上公堂之夀贺制置安抚李梅亭太岁在辛令豫孚于三甲吉日维戊春先抚于五辰相维玉帐之筹对越璇玑之运恭惟某官川流敦化山立扬休仁行而春为青规而圜万物刚养其气转洪钧以夀八荒聊赋顾兎追龙蛇之诗更均蚕丛及鱼凫之福问讯梅边之味亟催花底之朝某辱芘陈人尚栖故垒千林有喜固忻卷贺燕之帘三径就荒已愿返屠羊之肆贺诸司正李梅亭庚寅孟陬六十龄之复见甲子朔旦四五纪之罕逢其在皇皇之华宜膺简简之福恭惟某官德潜天粹政播民和圆万物以青规之仁厥临孔惠转八荒于洪钧之气其泰大来盘既颂于椒花户益蟠于桃实某得州斗絶触绪氷寒多且㫖㫖且多不敢贡茆柴之酿炽而昌昌而炽但知祝椿栢之祺颂徯惟深敷陈罔既贺监司正王臞轩日月初躔星纪复囘于赤奋地天交泰云墟益播于青阳时惟六辔之华茂辑百嘉之庆恭惟某官德潜刚克道配阳休绣斧旍旂暂劝楚乡之农事瑶车玉车犬还逢湘水之孟陬仁风转蕙以汎兰善类㧞茅而连茹某三年黔佐万斛缁尘破崖岸而为文丞讵复敢喧于枥马瞻原隰之有华使尚祈出送于土牛贺赵运使正郑雪巖寳厯授时当五年之再闰皇华将命宜一岁以九迁天地属开泰之辰贤哲集非常之庆恭惟某官博厚寛大明允笃诚仲尼元气颜子春生亲得西山之丰韵广平阳和成季爱日散为南浦之嘉祥不待原隰之驱驰尽达闾阎之幽隐雷震林而启羣蛰雨田毛而乐寛征一转洪钧増华翠节瑞书太史光腾使者一星诏下紫微召对文昌八座某薄言采茆莫效持椒已幸鲁东家数仞之依敢効曽南丰瓣香之敬檐花夜雨未忧独冷之氊沂水春风愿鼓咏归之瑟望云矫首伏楮驰神贺曾提刑年戴象麓伏以纪协岁月日星元气四时之更始刑布邦国都鄙福躔一路之増光肃对昌期恪陈善颂恭惟某官精神月霁节操氷清翦恶锄奸荡涤五阴而剥尽缓囚恤狱宣导三阳之泰和人人熈郁孤之台物物秀崆峒之野不特苏尔民于凋瘵抑将夀吾国于灵长百雉风行无愧汉六条之举一门鼎盛亟登周四辅之聨某久戴二天欣逢元日迹虽縻于霄壤心实系于星霜种李栽桃自幸日栖于鸿庇颂椒铭栢愿言天赐于龟龄颂咏之私编摩罔既贺彭提刑年戴象麓伏以厯象日月星辰元气四时之肇始刑布邦国都鄙福躔一路之増光恪对初元肃陈善颂恭惟某官精神月霁节操氷清寛泽滂流潢浦久霑于雨露先声轰隐曲江新播于雷霆暂移天上之台符来秉人间之使节民喜伸眉之有日吏皆重足于寒氷绣斧风驰行试丹书之笔丝纶日近即趋紫槖之聨某久戴二天欣逢元日迹虽縻于霄壤心实系于霜台种李栽桃幸忝一株之旧物颂椒铭栢賸祈千岁之修龄颂咏罙深编摩罔既贺提刑年戴象麓伏以龙躔肇岁凤厯颁春皇帝甲午改元重见淳熈盛时之事君子衆阳交泰载歌庆厯圣德之诗维时间生与国同庆恭惟某官气钟五岳德备四时素深天扆之知暂屈星轺之寄雷风新令扫除溪峒之穷阴雨露至仁转作江山之和气兹顺临于华籥宜懋辑于蕃禧一雪兆丰年已庆来牟之瑞九天扬涣号伫观茅茹之征某方依夏屋之新倐见春规之转夀斚莫伸于椒颂庆函辄赞于芜辞遵守新条乌敢怠农桑之劝课归依大冶所愿同桃李之栽培颂咏维新敷宣罔既贺王知府年戴象麓岁更凤琯一年时令之从头春到鱼城千里阳和之有脚鸿禧懋辑燕贺维勤恭惟某官胸襟叔度渊陂标表濓溪霁月昻昻令闻山斗具瞻隐隐先声雷霆衆听㕓氓相庆倾心膏雨之霑刻吏竦闻重足渊氷之立踊跃道涂之喜懽唿父母之来矧谷旦之肇新宜藩釐之茂介开藩指日虽欢迎朱斾之临出綍自天恐又下紫泥之召某行依夏屋倐覩春规末繇申栢颂之忱姑僣饬楮生之敬牛鞭将动愿承课教于农桑鸿芘焉依尤望栽培于桃李其为颂咏罔既敷宣贺叶都钤年戴象麓岁更凤琯一年时令之从头春满虎城千里阳和之有脚鸿禧懋辑燕贺维勤恭惟某官吾道宗师斯民命脉充圣贤涵养之定力布帝王惠恤之寛条日课农耕麦秀崆峒之野风和兵垒柳环章贡之城矧当麟经谨始之初宜叶龟画大来之吉分符剖竹暂烦抚字之劳簪笔持荷行簉论思之列某方依夏屋倐转春规无阶栢颂以称觞敬饬楮生而贽礼牛鞭将动有年喜验于农祥鸿庇焉依指日愿归于化冶其为颂咏罔既敷陈贺通判年戴象麓厯日颁元忻际三阳之泰屏星増重楙膺百福之升式对昌辰恪陈善颂恭惟某官炳炳文章之凤振振信厚之麟闻望颙卬胸襟冲粹共仰泰山北斗平分霁月光风属凤纪之更新宜龙光之鼎至歌腾康海想骥足之难淹诏下自天伫鹏程之直上某幸依夏屋倐转春规无阶修敬于夀觞谨用披诚于庆牍春生别驾薫陶分属邑之辉日奉瓣香耆艾颂閟宫之咏贺检法年戴象麓正月一日为元凤厯谨圣人之始下干上坤曰泰龟爻占君子之亨宜对刚辰茂膺新祉恭惟某官气钟温厚性备中和青天共指其至明緑水尚烦于共泛德随日进事与春新茅茹相连増吾道之光于初长椒觞再举夀斯文之脉于无穷某诚系崇墉身縻小邑履端举正贺忱方阻于面陈搦管裁牋善颂徒勤于心拜其余皈向罔既编摩通州府年书方秋崖阊阖开黄道聿新凤厯之元燕寝凝清香诞辑虎符之瑞春融蔟管颂浃椒盘某官气函玉烛之和识造玑衡之妙昔无襦而今袴汗青遄纪于竹书言如丝而出纶泥紫已涂于芝字地天之泰朝野所需某三见娵訾一归坱圠云深㦸卫谅鸣璆蚁泛之春日转觚稜觊锵珮鸡人之晓中和之咏熈皥惟钧通判方秋崖春皇抚宇宙聿新凤厯之元霁色满干坤诞辑熊轓之瑞云酣蔟管香沁椒盘某官气涵玉烛之和识造玑衡之妙治中半刺史喜光风霁月之平分新安古富州觉练水屏山之増丽于皇涣渥式对泰亨某三见娵訾一归坱圠暖融泥轼谅鸣璆蚁泛之春晴转觚稜觊锵佩鸡人之晓康沂之咏属邑惟钧教授方秋崖春皇抚㝢宙聿新五凤之元霁色满干坤诞辑三鳣之瑞云酣蔟管香沁椒盘某官发括山烟雨之竒浥石门洞天之秀捕龙蛇搏虎豹骇观昌黎竒怪之文骑麒麟翳凤凰雅有周公太平之略猗欤紫綍美彼青规某遥遡匿犀敢忘传鲤先生自此升矣春浮栢叶之觞馆下立而诲之云丽槐隂之市衷丹所属楮素奚殚幕职方秋崖经谓一为元瑶厯更新于蔟管阳内三为泰琼琚盛集于莲池时若青规诞敡紫綍某官识造玑衡之妙气函玉烛之和幕府粹精不妨寻练水屏山之胜江城寥泬岂久稽粉闱琐闼之逰肆及正阳焕流春泽某陆沉僚底三易岁端浮蚁沁栢叶之香莫尘燕厦朝马踏梅花之月遄觐鹓墀其若衷丹难穷楮素囘景献邸贺正方秋崖岁纪旃䝉丕对一元之始晨趋阊阖有开万象之春于穆青阳介时朱邸恭惟制行信厚秉心塞渊识参羲易之占履而后泰学谨麟经之法正次于王与宗国以同休交地天而钖羡某尝陪讲席敢后庆函阙矣晤言恍三山之如旧尚其问学与六籍以维新囘吴总侍年书方秋崖风转青旂肇布王春之令天开紫槖诞敷帝皥之仁遹有蕃釐介兹茂德某官星避南斗笔囘东风才名当世之少双上虚伫之久矣江山天下之第一民歌舞者再焉及此端辰聿来异数盍簪而喧枥马想忻奉于潘舆飞墨而落诏鵶竚趣归于汉殿某又逢糓旦载颂椒盘北固楼台正隔涛江之雪东皇宇宙幸连淮海之云愿言节宣昭受涣渥惟精调于鼎食斯亟慰于巖瞻回王知军年书方秋崖青旗催晓遹新凤厯之端皂葢班春诞辑虎符之瑞某官庆流㦸卫恩浃边城式遄尺一之需懋对内三之泰某滥尘乌幕肃奉鱼书遥瞻竹使之华已后椒花之颂荅程府教贺正方秋崖岁在作噩天开用九之干正于孟陬春洽内三之泰聿来墨沼起我笔峯恭惟有祕画前无虚名下骑长鲸而访白将薄逰芹水之宫驾飞凤以凌清当径上芸香之阁横经何日用易一元某云卧草亭风传椒颂千金裘五花马莫酬尊酒之细论尺素书双鲤鱼但愧美人之逺意囘潘宰方秋崖阊阖天高苍箓开而一元始河阳地暖洪钧转而万象春维时履端既多受祉某官大蔟之动孟陬之和妙弹单父之琴遄归凫舄径造承明之殿亲发兽樽某自放还山久不蓄帻夀之栢酒无手版之倒持写以竹书有背芒之若负囘学职士人贺正李梅亭杓㰎龙角魁枕参维气转洪钧岁躔益部其在藻芹之秀聿观茅茹之连恭惟某人文艶春葩香浮秋桂百步杨叶不难雕鹗之穿三月桃花即看鵾鹏之化不负旦评之望即先天老之题某方欲修辞先勤委贽习乡上齿何幸陪庠序之申重席説经尚几见贤能之献贺瑞守游寺丞正胡提干当天地交泰之日嶰竹囘春广雨露渗漉之天盘椒沸颂均𢎞十万户之乐赞咏二千石之良某官山立扬休川流敦化幕院有勿剪之木増光乔木之故家劒池多可制之荷行复紫荷之盛事裒碧落堂之瑞以及物推皇极主之福以钖民接咏驩谣深农亩春耕之耒来年此日带帝庭夕燎之香某囿迹洪蒙贺稽盘辟拜丹井清泠之赐有味山谷之言歌黄髪燕喜之诗但祝鲁公之夀贺瑞守游寺丞正王监税青规俶序占岁事之从头紫陌朝天庆阳春之有脚蒸出双眉之喜薫为一气之和某官资禀粹冲德全温厚农桑千里屡驰白鹿之车纶綍十行催扈苍龙之驾行膺举接茂对泰交月寺归班光动録屏之姓字春旗簇仗荣跻持槖之清华某幸际履端深懐旅宅望五云于黄道莫由铭栢以颂椒转一气于洪钧更觊㧞茅而连茹囘瑞守㳺寺丞正厉制使采胜攽春喜併椒柈之贺朱轓閲岁丰培棠舍之阴顺履昌期茂迎新渥某官资涵玉粹智协规圆燕寝凝清香兵卫久森于画㦸阊阖开黄道衣冠行拜于紫宸某未饬庆缄先勤寄驿愧无妙语和调觞赐栢之诗行簉穹班侍罗帕𫝊柑之宴翰苑新书续集卷二十六翰苑新书续集卷二十七钦定四库全书翰苑新书续集卷二十七贺冬类贺丞相冬方秋崖荔挺芸生一阳初复柳舒梅放万象皆春有皇播物之仁尽入迎圭之景某官识参造化德备中和衆正用而小人消君臣胥庆羣隂退而吾道长天地开除一气洪钧八荒夀域某藐为宗翰莫望台符坱圠无垠但觉观台之云暖太平有象永依化国之日长贺丞相冬方秋崖天地开除一阳生而羣隂蛰国家闲暇衆正进而万象春某官行孔之春学颜之复经纶天縡有开刚长之休阖辟神机尽屏私邪之沴皇明所烛景福来同某藐是宗莩莫瞻台极春浮缇室已先南北之枝云烂衮衣徒跂东西之府枢府冬方秋崖日行北陆六琯初飞云丽西枢五兵不试于皇亚岁克相明时某官舒为庆云温如爱景颜氏之复萌动一阳孔圣之时㑹逢千载与国无极对天之休某免牍未俞庆函敢后耄之及矣惟有赋归歌以讯之亟其爰立善颂无斁德音不瑕宰执冬方秋崖晓奏观台苍箓纪五云之瑞暖回宫壁洪钧转一气之春维时元臣克受蕃祉某官履日月之㑹见天地之心坐庙堂而进退百官尽消羣慝斡造化而开张万物潜复初阳茂迎爱景之长有衍丕图之庆某属分梱寄遥企阶符天子之宰通神明谅臻纯嘏太平之期当今日式对亨嘉侍从冬方秋崖霁景浮空云纪鲁台之瑞初阳袭筦春囘邹谷之寒有伟禁班丕承帝赉某官苍玉粹秀黄钟函和择一中庸消羣慝于六隂之极与衆君子致亨期于七日之间嘉此迎长既多受祉某谬将使指莫贺賔荣煖入孤根已动扬州之梅兴晓传殊渥喜闻词掖之芝香贺提刑冬戴象麓周厯颁新忻际一阳之复汉轺倚重懋迎百福之升式对昌期恪陈善颂恭惟某官气钟博大德韫中和霁月精神允矣朝廷之瑞福星华采熈然原隰之春矧当律动于黄钟转觉光生于绣斧日添纹线已催补衮之工夫春上暖枝行继调羹之手段某叨庇二天之久遭时七日之来愧阻奉于夀巵辄敬申于庆牍荐绅竞慕孔北海愿事大贤瓣香敬祝曽南丰俾膺多福其为颂咏罔既编摩贺提刑陈寺丞冬郑雪巖阳来七日可觇道长之机治应期年已着风清之效黄钟一动绣节増明恭惟某官气养直刚学根纯正文腾五色交辉云物之书祥令信四时允合岁功之有序自六辔如丝之在手觉三军挟纩以归心筹宻运于户庭之间情自得于江山之外霜露无非教岂专肃杀之威天地大曰生中寓孳萌之德空冦巢于乗雪振王旅以如雷羣隂力排万彚气吐茂对复亨之盛豫占鼎辅之华某分教无能受知特异孤根培植喜逢梅岭之先春暖律吹嘘顿释芹池之独冷沁月毫而展敬望云宇以驰神贺运使冬戴象麓祥开周厯日同至朔之谓章光动汉轺星出虚危而为福正人天相阴类氷消幸适际于昌辰爰恪陈于善颂恭惟某官以六经泽行四时春天念江西十州罹兵火之灾帝遣斗南一人活生灵之命雷风不终日扫除溪峒之穷隂霜雪有至仁转作江山之叶气爱日属履长之始福星増临照之华天意有开人事可卜日添纹线已催补衮之工夫春上暖枝行试调羹之手段某奔驰小吏鼓舞令辰阻陪夀斚之旁辄効庆函之上荐绅竞慕孔北海何幸祢生䝉被明公之知瓣香敬祝曽南丰当効后山尊事前辈之意其为颂咏罔既敷宣贺黄运使冬李梅亭斗北中而建子厯肇应于周郊日南至而逢辛书允符于鲁观维时英节茂拥休祺恭惟某官德配阳刚气排冬凛氷解漕下既晓行湘水之春雷复地中即夜对宣室之席谅应四分之牛晷坐齐七政于龙魁某材乏线长分甘车副傥怜紫陌看花曽缀于马蹄虽在黔山吹黍固希于凤律刘徽州冬书方秋崖雷在地中复葭飞缇室之书子为天之正梅浥练溪之煖懽腾燕寝颂浃鲸尊某官声名黄钟之和文物清台之瑞朝崑崙夕𤣥圃岂但曰一二千石之良左浮丘右洪崖乃肯赋三十六峯之秀于穆袴襦之最有来纶綍之褒坐而尧言进而舜趋已觉觚稜之天近前有召父后有杜母何知㦸卫之日长某式对亨期丕承刚德纪汉宫之迎至屡惊节物之峥嵘吹邹律以破寒更探阳和之消息其为瞻咏苐剧藴悰贺彭知军冬戴象麓日运玑衡忻际一阳之复星聨麾节茂膺百福之升式对昌辰恪陈善颂恭惟某官以六经泽行四时春二千石循良方徧作南安之化雨十四州证察又散为陈广之恩波属迎爱日之长尤焕福星之采梅闗春早已漏息于南枝芝检星驰伫趣装于北阙某久席二天之芘欣逢七日之来称觞上刺史之堂怅无六翮吮墨奏小夫之牍徒有一忱愧与贺并意非言尽贺瑞守㳺寺丞冬陈袁州黄道迎曦景騐周圭之羡锦川宅牧香凝韦㦸之清裒是珍祺萃于华旦某官气涵刚大德毓粹温簪绂蝉聮色复青氊之暖袴襦欢溢辉扬绣线之长小至标辰大来揖庆某偶叨分土倐见书云寳烛扬辉幸借富邻之映瑶觥阻奉敢申彞礼之恭贺瑞守㳺寺丞冬雷临江黄钟律底开生生化化之机锦水江边集简简穰穰之福和薫田里歌溢袴襦某官性禀慈祥躬行寛大朱轓整暇惠敷爱日之温画㦸光辉令布清霜之肃茂对葭灰之应即催荷槖之持某谬领州符将周岁籥幸叨邻封之芘敢不知归喜添宫线之长末繇趋贺贺瑞守㳺寺丞冬陈登至望同辰云薄翠微之晓阳和动地天开碧落之春维承流师帅之尊膺自天戬谷之庆某官温如圭日清彻壶氷田里无叹声已洽袴襦之爱朝廷知治行伫攽金玺之褒昌期喜报于阳来盛德益嫓于刚长某栖迟百里鼓舞二天指八百之长年遥祝凝香之燕寝咏五更之三㸃即闻接武于鹓行贺瑞守㳺寺丞冬陈袁州五色晓书俶献鲁台之瑞双旌夙驾清凝韦㦸之香谅对刚辰裒膺繁祉恭惟某官秉姿端亮毓德粹温转寒燠于根荄恩孚而洽权低昻于土炭政适其平挺荔标时涂芝䟽宠丈三日近遥知宫线之添尺五天低趣侍宸旒之邃某阻持夀斚已肃庆函乳酒之下青云良深戢惠浄茧之明玉雪滋媿报襄亟具禀詶仰祈矜察贺瑞守游寺丞冬陈袁州周圭测景日増一线之辉韦㦸凝香春入双旌之煖维时良牧萃只繁禧某官毓德阳明秉心氷洁天培硕果腾茂实于禁林昼永爱棠浃欢声于铃阁竚趣鹓行之入峻跻鸡槖之华某蹟绊铜符光依寳烛侈贡仪于黄袜又际刚辰庸寓敬于乌丝莫殚贺悃贺游瑞州包宏斋昴星以正仲冬喜逢亚岁屏风之録御史茂介殊休气应六雄和薫千里某官霜皮黛色玉壶清氷内寛外明适森㦸凝香之趣政平讼理沸昔襦今袴之谣兹占日南至之祥即侍天北极之坐某偶兼漕輓幸託寅恭遥瞻符竹之光无繇面㑹聊寄驿梅之信第剧心驰贺游瑞州赵运干六雄应律喜逢刚长之辰五马生辉茂集大来之庆颂声洋溢和气周流某官清映雪车光澄月璧黄堂昼永运阳开隂阖之机画㦸香凝收时和岁丰之效煖囘寒谷人乐熈台兹占云物之祥即见天光之近某自惭短线仰赞漕氷遥企竹符莫遂捧觞之愿寓忱竿牍聊存献履之仪末究贺悰等祈矜照囘寺丞㳺太守贺冬蔡久轩三辰珠璧方新汉史之占千里车轓宜有鲁侯之颂伏惟某官飞雪应枹鼔之政清氷照琳琅之姿吹律六雄已转袴襦之暖司仪三揖想懐圭黻之连一阳初动于复来五马即膺于晋钖某何裨枢筦况拜函笺公事少而诸县丰自息祁寒之怨衆宾欢而太守醉遥知美景之并端此控申切觊丙鉴回寺丞㳺太守贺冬陈袁州凤筦迎和瑞纪五云之旦虎符凝最欢腾千里之春已颛庆牍之驰过辱蜚牋之况某官贵名日起盛德阳升正色立朝凛凛氷霜之操深仁宅牧生生天地之心鹿毂开祥鹓行趣觐某光依邻映道喜朋来献黄袜以践长尝殚彞颂祓乌丝而寓敬曷报更施感戢维深编摩则浅贺权府冬真西山气应候台动初阳之一画光生使传腾瑞彩于二星睠迺鉅贤诞膺纯佑恭惟某官慈祥笃厚博大醇明发于一念之仁散作七闽之福倚须褒玺入侍凝旒某方此掩闗稽于贺厦茅檐昼卧但欣化日之长棠舍春浓更借仁风之播贺叶都钤冬戴象麓凤厯迎长忻际一阳之复虎符倚重懋膺百福之升式对昌辰恪陈善颂恭惟某官以六经泽行四时春推寛慈恺悌之仁通天为一顺消息盈虚之理与时作新属当爱日之初长愈觉福星之増焕景添纹线已催补衮之工夫春上暖枝行试调羹之手段某叨庇二天之久遭时七日之来愧阻奉于夀巵辄敬伸于庆牍荐绅竞慕孔北海愿事大贤瓣香敬祝曽南丰俾膺多福其为颂咏罔既编摩贺本军赵通判冬戴象麓天统肇初喜戒书云之候星屏借重倍増分月之光福生有基朋来无咎恭惟某官仙源间瑞昭代竒英推慈祥寛大之仁通天为一顺消息盈虚之理与时作新属占迎日之祥宜辑自天之祐挥洒风烟之兴暖随彩笔以潜囘歌咏海沂之康声与黄钟而迭应况先得梅闗之信宜即膺芝检之华某小邑备员大贤依芘称栢觞而介夀莫遂凫趋修竿牍以驰诚少伸燕贺情深颂祷辞约敷宣贺史通判冬李梅亭葭律浮灰候临小至棘评佐狱庆叶大来逺莫捧于兕觥诚敢输于鱼素恭惟某官气钟温厚德迪中和杰然骥展之材监此龙潜之邸鹦鹉盃鸬鹚杓满介夀祺孔雀扇麒麟符即仪禁甬某袜材线短泥轼氷寒乃分之宜讵敢耻狐貉之侧惟邻是卜尚祈分灯烛之光贺寓公冬真西山一阳潜复于黄宫肇迎修景八座观頥于緑野茂对亨辰宜有蕃禧来符盛旦恭惟某官气全刚大体备中和蚤簉列于严徐宻裨旒扆晚寻盟于绮甪髙蹈林泉既全葢代之名宜获自天之祐灰飞葭琯甫占纹线之添诏下蒲轮倚被衮衣之钖某叨荣分竹窃芘鸣珂望夫子之宫墻未皇趋庆赞贤人之德业敢后修辞代通李制帅冬书方秋崖雷在地中复日増绣璧之红子为天之正春丽油幢之碧若时龙綍式对麟符某官声名黄钟之和文物清台之瑞长啸而却敌骑喜鲸海之波澄髙卧而䕶国门觉蜺旌之云暖方勒勲于汗竹肆委贶于浮葭琱戈淑旗其视尔师鼯鼠已消于隂慝𤣥衮赤舄入趋王觐凤凰遄览于阳晖某偶出师墻遥瞻帅钺纪汉宫之迎至屡惊节物之峥嵘吹邹律以破寒难既襟期之磊磈其为系颂第剧藴悰代通吴总卿冬书方秋崖子为天之正日届南躔之景雷在地中复春连北斗之魁喜缇室之律囘觉总台之云丽某官天人三策礼乐百年方排阊阖呈琅玕之竒鹓鹭集九霄之晓迺羞崑崙薄蓬莱而去貔貅饱万灶之烟要不为纸上已陈之言姑将试胸中有用之学鼯鼠尽消于隂慝聿逢刚长之休鳯凰遄览于阳晖式对亨嘉之㑹某遥瞻卿月丕戴使天吹邹律以破寒觊放梅梢之煖朝汉宫而迎至倚飞芝字之香其若颂言莫殚襟抱囘杨郡王冬方秋崖日躔北陆肇正天元春入南阳聿连帝畹黄宫浮暖紫极流晖某官一气之和五云之瑞为国元舅自牧以谦得易初爻不逺而复皇明所烛景福来同某久欲垂车未遑削牍华星字字猥奉函书鬓雪茎茎苐惊节物囘荣邸冬书方秋崖日长宫壁已浮葭律之春天近蕃房有韡棣华之鄂裒时之对与国同休某有事紫坛未瞻翠水忽枉五云之翰谦以先之又添一卷之书复其亨矣囘景献邸冬书方秋崖一阳萌动缇室春浮万象张开藩房天近有伟亨嘉之㑹聿开刚长之期某官自牧以谦不逺而复温其赵日歛为可爱之阳和倬彼鲁云要是太平之瑞气对天之佑与国同休某近别讲台遥瞻宗翰景长宫壁喜添一卷之书暖入圭躔茂钖百朋之祉代囘诸邸冬书方秋崖倬彼鲁云必书为瑞温其赵日可爱如春维时宗盟自天茀禄某官土圭之正玉琯之和于嗟麟兮式时公姓衆维鱼矣裒对天休福履绥之君子乐只某明农未遂介夀无繇节物峥嵘苐惊老朽文章尔雅徒负褒荣不敏之辞何足以谢代囘程监丞冬李梅亭灰浮缇缦新北台太史之占云卧衣裳添南极老人之夀共惟某官襟懐霜洁谈笑春温未老得闲饱味桑榆之暖久静思动伫仪槐棘之班某莫捧兕觥过勤鱼素蒲萄一㪷知公不为于凉州嶰竹数声在我顿忘其寒谷囘朱髙邮冬书方秋崖云深鲁观喜浮葭管之寒春浥秦沙已逼梅梢之煖亨嘉之㑹刚长维休某官声名黄钟之和人物清台之瑞前有召父后有杜母何知㦸卫之日长坐而尧言进而舜趋但觉觚稜之天近有伟袴襦之最式遄纶綍之褒某辱以鲤书浮之螘瓮有香摇玉苐惊节物之峥嵘其谊断金莫既襟期之磊砢囘丘运使冬书方秋崖绣壁春融有永汉宫之日缇函晓袭聿飞郇翰之云佩雅意之相先愧颂言之已后此葢某官文成唾玉谊重断金惠我双鲤鱼共善甘芬之错落出唿五花马苐惊节物之峥嵘囘浙西王提举冬李梅亭和叔正冬伯赵司至仪图道长之庆允属阳休之贤伏惟某官清彻氷壶和钟玉琯送之礼乐不离尺五之天任以公卿即近丈三之日某无由面贺例辱手笺烹鱼得书莫报五云之体拂龟端策但占七日之爻囘潘宰冬书方秋崖鲁台书至聿来七日之亨潘县囘春已上三年之最维时纶检式对缇葭某官有氷其相如日可爱暖入丈三之景颂如之何径排尺五之天㑹且归矣某放还山墅久典朝衣裹章服揖上官要非闲居者之事登灵台认云物已候见尚方之归敢修记室之辞徃代扫门之礼囘光泽宰冬方乌山暖囘葭室占日至于史官喜动花城美风流之令尹维时麟趾介此鸿休恭惟某官标致层氷胸懐爱日一家和气光生天上之棣华百里欢声青入门前之柳色对阳刚之初复伫凫舄之趣归某当此先春嘻其犹冷折梅花而送使空感盛心祝若木之聨辉慙无善颂函归使驿寓讯便鸿莫称先施伏祈寛照囘泰宁宰贺冬方乌山阳生七日验葭室之气囘地占一雷觉花城之春早维时贤尹介此休祺恭惟某官色线才华黄钟气度琴无俗韵真棃岭之家声笔有清吟得梅花之句法伫由刚长即庆彚征某方叹冷氊忽䝉温纩沉沉而动春酌怅阻并㳺寂寂而拨寒灰曷酬嘉惠囘王主簿贺冬方乌山阳囘葭室和满花城喜动太夫人庆板舆之具至名闻家主簿纷庆牍之争先宜对刚辰茂膺繁祉恭惟某官家𫝊姱节仕正妙年人言德度之粹温光风霁月我见丰标之凝峻寒露清氷既候飞葭宁淹栖枳某嘻其独冷慙此先春祭灶而请比邻若为孤我升堂而拜夀母惟有羡君亟具禀酬伏几鉴察回乡官学职贺冬李梅亭听六日四分之凤律又见新阳咏五更三㸃之鸳行已迷旧梦兹勤善颂但愧过情恭惟某官语染芸香气薫葭琯登观以望自堪织云汉之章闭闗而居亦足验地雷之卦某寸材线短百念氷寒井底之阳未囘若为观复江上之容独老良感相亲翰苑新书续集卷二十七翰苑新书续集卷二十八钦定四库全书翰苑新书续集卷二十八贽见类见丞相王臞轩齿尘埃之下吏夙感大恩拜云汉之上台辄裁小牍戴德有丘山之重修辞无月露之工斐然摇豪滂若流汗伏念某妄庸晚进艰苦早孤念昔先人固尝拜龙虎之榜不腆后嗣何敢吐蜗蚓之科然徒用外家之恩幸得尘下士之列顶踵实归于陶铸肺肝尝切于镂铭甘辞曹掾之优聊适步兵之隐经礼三百亦尝偕计吏之行进士五千独未中太常之第犹䝉藏疾获遂养痾侵寻二考之书濩落再命之计然念长伯乐之廐茍不自鸣纵或抱和氏之珍谁其见赏敢伸九顿首之请併祈一转手之仁恭惟某官直大以方清和而任时则有若伊陟实继阿衡之觉先公其惟时成周足迈伯禽之拜后积十六载更弦之化收七十城凭轼之功营东豳西烦整顿干坤之手燕南越北知扶持宗社之心方将恢万世之基益广开衆正之路有如门下桃李之数或堪笼中参术之储是能容之非敢望也尚念某难留氷幕盍返糟丘一气之转洪钧倘拜成终之赐万间之庇寒士敢忘报国之心上任中书杨诚斋披云汉之天章夙见舍人之様勒山林之俗驾来瞻学士之真极知大匠之门难饬小夫之牍顾无借手辄用引吭窃闻师儒并世之难类有今古殊时之叹韩昌黎之于太白漫夜梦以昼思陈后山之于大苏恨江空而岁晚今有文章之伯实在邦域之中公求士甚士之求公既闻命矣后视今犹今之视昔盍徃拜之伏念某气懦弗张骨凡难换一科十年之不补愧在无闻半通五两之甚甘止于为养曽几何日竟失所天陷眦腐膺仅能逃死磨肌戛骨奚暇送穷祥琴翕忽以成声尘甑睢盱而望赐心口相语但欲从小宰之铨面目可憎未敢作大钧之问惟是忍见贤之渇所当修觌德之恭或闻庸下之姓名已辱暗中之摸索逢人必项斯之説几于神比而天同伴直难浩然之唿特以职亲而地禁仰髙山之景行感流水之赏音乐莫乐兮相知安有又傲翰林之理见所见而后去姑慰不愿封侯之心恭惟某官学冠儒缨道航圣渎家故雄于四蜀谁敢齿于诸任骑鲸暂驻于九龙振鬛遂喑于万马周情孔思心传先圣之不传宋艶班香文到古人之未到久于详试昨乃遄归士则快于覩先帝已嗟于见晚能典朕礼咨伯直清肯从吾儿烦君调䕶玉堂草罢又吟红药之翻金匮䌷余还对紫薇之伴彼智効一官而不足此身兼数器而有余人望一条之氷其容已肃公傍九霄之月所乐不存岂非为天子之私人实持公议行且作清庙之近弼尤佩逺忧今外敌讧阻之时正中国图囘之日天地亦大矣保邦当在于未危人物方眇然求才不嫌于太广与其待仓猝而市三年之艾不若及闲暇而滋九畹之兰时来为之天下幸甚某藐无可贽辄诵所闻幽桂遗榛管厎敢累犯严之口江梅托桃李但欲薰自洁之香上傅侍郎刘后村卜江左之兴衰久闗衆望数襄阳之耆旧今有几人公方与造物者㳺我欲顺下风而请切以士茍有志皆知名节之可尊生不同时毎恨先贤之已逺览范滂之传至太息以兴思闻杜乔之风想生气之犹在至若嗣正始诸公之絶唱主过江多士之齐盟葢凛然尚有于典刑乃前此未承于謦欬良以服膺之切非为炙手而来恭惟某官一代宗师三朝夀隽精忠谅节可居周堪刘向之间谠论危言不在陆贽阳城之下顿簪諌笔垂秉事枢而乃预忧十常侍之弄权歴指七贵人之盗宠一壑径归之甚勇六丁力挽而不囘政坐名髙未许卷而避世假令耄及犹当杖以造朝况才之壮而意之新年弥髙而德弥邵圣上攽緑绨之诏国人伫赤舄之还既彷徨懐宗周之忧尚终始抱东山之志举世之人皆浊惟我独清天下之父来归其子焉徃愿趣蒲轮之入径跻鼎席之荣伏念某实类癯儒名为胄子读书万卷颇驰骋于古人泣血三年尽变移其故质忧哀愤恚之所侵蚀疾疢思虑之所耗昏何辜于天亟夺其父素琴絃絶谁怜中散之孤邻笛声哀忍诵山阳之赋敢意髙贤之鸡絮尚临委巷之雀罗得非悯泉下之人昔尝忝座上之客危衷易感悲涕无从顷瞻紫气之来念快景星之覩维先生长者实晚学之指归矧大父老人有乡来之雅素倘或予互乡之洁必少慰若敖之䰟进之于琴瑟书册之前诲之以洒扫应对之事纵未窥于阃奥终不畔于门墻誓墓之余非敢望山公之启事抠衣而进所冀闻夫子之文章上魏运使李梅亭闻宇宙之大名如瞻乔岳抱江湖之渇梦今在下风乏绍介以为容修辞诚而求见某闻士之任重固不止独善其身儒者道髙先当知有贵于己若靡然断趾以适屦必至于䑛痔以求车操行既卑国家何頼虽有卷舒之际不为燥湿所移如苏文忠之违熈丰亦不茍同于元祐若刘忠肃之恶章蔡然非强附于伊川是名蜀珍可重赵鼎观公气象视古等伦兹故赋明月乌鹊之诗亟欲快景星凤皇之覩恭惟某官眼髙四海胸着千年汉相有真宜居萧曹丙吉之冠郑公所愿葢在稷契臯陶之良当炙手可热之时凛掉头不住之节长卿甫还于巴路元济已叛于蔡城神山可巢固自薄蓬莱而不即欃枪未落必欲借荆楚以同功虽卒成孺子之名然已立懦夫之志一麾而出十暑于兹囘视独对三千字之人谁肯甘顿十九年之刃万牛不能囘丘山之重四牡又复勤原隰之驰要路在前聊养韩忠献之器荣进素定何必王文正之门然海内所以属望于公葢天下尚有可为之事幸昌其志以济斯民惟功名当久逺之看则富贵乃绪余之事如某者居贫甚肆从仕难任失汗漫九垓之期分甘控地遂侏儒一囊之俸岂必钻天乃逺随黄鹄之梯葢愿事碧鸡之使虽神索于大巫之侧当气苏于君子之前嗟逺道胡为来哉幸将在此居是邦事其贤者倘或许之上杨诚斋杨茨野生于泗水尚未得夫子之门仰若泰山久欲造韩公之室苐自顾学焉而未竟虽愿拜长者而无从念一代之数人今惟此老纷四方之多慕况在是邦敬三沐以来前恨半生之已后恭惟某官惟古之好以道而鸣𫝊紫巖之法衣源源诚学振庐陵之遗响续续文盟顷居于朝独行其志刚直自许葢舜云禹云而皆然公正无私纵洛党川党而不入屡逼云霄而遽下径寻泉石以归休故名满八区而人愈尊才髙一世而衆不忌泛观近事有感前修出处固殊孰能忘东山之兴去就稍易未免污西风之尘谁欤挂冠若此完璧但使金章玉句之妙脍炙古今自探干端坤倪之微緜络天地是岂容儿辈之觉姑且遂老子之闲然而寳阁宠加锋车促召繄造物之不舍顾吾道之何如为我强起无或惮勤竟力辞于明诏惟有早退可以全节已久誓于此心岂葵藿不倾于大阳抑黄花自香于秋晚拂扶桑而折若木共看日景之舒长薄蓬莱而羞崑崙聊作地仙之萧散伏念某头颅如许心志可知虽四下二中亦欲修后山瓣香之供而寸长尺短何由备东坡铺席之装有劳梦寐于十年未吐胸懐之半语兹叨末第实窃余波当修贽谢乡先生之初辄执屦从门弟子之役自怜小草之逺志曷试洪钟之微撞傥幸从容谓有如子之爱我何敢觊望或甚于士之求公拳拳所陈亹亹莫既见赵茶马李梅亭访火井于临卭偶逃水厄望星槎于仙汉行拜月题慰江湖渇梦之深瞻原隰华镳之沃伏念某地寒而根浅年运而骨髙斟酌胸中固欠可人之风味局促辕下粗知范我之驰驱与其包裹供权倖之钻不若蹭蹬任风尘之老况乏挥毫之百斛固应病颡之十年懒问蓬莱羣仙之司遂叱卭徕九折之驭其甘如荠岂必衆尝言刈其蒌愿为君御恭惟某官云龙气局天骥风标架屋桃源三椀浇五千之卷乘轺僰道一雄将十万之雌却笑前丁后蔡之笼加安得超范轩栾之缴绕加臭味而厚賔客漫令䇿兎褐之功画骨相而遗毛皮谅必察骊黄之外如某者不持圭璧未洗袴袍特窘城南晏食之谋遂入冀北暮取之数味已输于第一价敢望于倍三草茶无赖空有名敢妄希于湔祓塞马未必不为福或可备于走趋谒杨诚斋黄竹坡纪天下之逹尊今孰先于耆旧备邻封之小吏将求望于声光引舟小次于郊圻载贽庸趋于宾榻或者片言之宠慰此半生之勤恭惟某官道主齐盟文𫝊正印舞两骖而逺驾欲掲商以厉周褊余子而不为可蠛唐而蠓汉俨清班而玉立载华问以川流有如德业之尊不数践扬之盛议论所到孰为君子孰为小人表里无瑕不负天子不负所学凛然进退之节光于熈洽之朝避富贵于急流续明哲之余响昔东坡慕香山之老终莫遂于初心欧公归颍水之滨动毎懐于故国未有壮年辞名位之宠独以盛德耀乡闾之间寄花竹之迷藏卷波澜于篇什天相名德诸福毕来人无间言百年几见虽国中万钟之赋禄初无欲富之心然天上二老之须人谅有思贤之诏某门闾晚出蓬藋卑飞结髪读书愚而信甚折腰为米贫则谋踈将祗服于觕官迺经从于仙隐仰泰山北斗之誉方求登吏部之门赋雪车氷柱之诗敢望出玉川之右翰苑新书续集卷二十八翰苑新书续集卷二十九钦定四库全书翰苑新书续集卷二十九谢荐举类谢聂侍郎荐举状戴象麓荐状云伏以二年巖邑分甘梅隐之凄凉一秩公车言重荷囊之论荐荣甚初官之破白恍如再第之取青方目惊一鹗之书复手捧双螭之翰椿松为之动色桃李自此生辉扪心知归稽首以谢窃以向阳之木毎易于为春郁涧之松最难于见日地势之逺近既判人情之取舍亦然故迹不在阁下之庭虽昌黎未免于疑信而言必近堂上之听斯騣蔑获预于提撕矧荐举之选甚艰而职令之员尤狭因循近日奔竞成风下之人急于求故惟任私情而不恤于公论上之人艰于应故止及近地而无暇于逺方乃若破去拘挛之见而一付以公务求质实之才而不遗乎逺此则寒畯中千百幸也其在当路不一二见之如某者﨑岖半生侥倖一第窃禄以迎侍亲老菽水亦甘洁已而佩服官箴蘖氷自厉故处身数百里外常凛然如临大府之前虽守官一二年间欲自此以行平生之志祗自谨于修饬初不求于闻知敢期王公大人于采访之中独取小官下吏于疎逺之地古道自任今人所难细观华路之褒扬实倍它人之伦等举词多两句而止今则二十字特书而最荣常例以照牒为先兹焉合一通奏状而俱发似此眷遇异乎寻常誓当终身敬事斯语佩力学奋身之训则他日当无负于所学诵能官得誉之言则异时在无旷于厥官政欲助其长则思匪懈于公勤事欲得其平则愿益精于剖决恪守四知之戒备殚千虑之愚庶弗辜推毂之恩或可为啣环之地兹葢伏遇某官清朝元老正学宗师东省西枢参赞经纶之寄重出藩入从论思抚字之功全既出为天子拯此方沟壑之民必预比人才为异日钧陶之用遂令嵬琐亦预选抡某敢不勉奋孤踪力坚晚节持一念不欺之学为异时永誓之图自顾何人既辱玷山公之启当思许国谨毋荒陆氏之庄过此以还未知所措谢制使陈侍郎陞陟状戴象麓位穹势邈制垣天上之森严地逺人微荐墨云边之蜚堕出于梦所不到恍然惊而且疑况时当疆场多事之秋乃逺念弩矢一介之吏遭际如此报称谓何窃以从臣司荐举之权者至不轻小吏䝉特达之知者真罕见人情昵亲近而略踈逺月先得于近水之楼台世道重权要而薄孤寒春少到于穷隂之山谷流俗靡靡皆是公道寥寥可知若夫识见度越于寻常之中慷慨脱略于绳墨之外以志气精神相感召以勲名事业相激昻旷然大造之公心不以地之逺近而隔絶屹然泰山之定力不以势之冷热而转移此则前辈收拾人才之宏模真是寒士遭逢知己之竒㑹伏念某秉刀力小补葺艺穷九年邑债之忧煎头惊半白三叹人生之遇合眼孰囘青仰䝉荷槖之垂怜俯念荜门之无援秋风万里首吹健鹗之横空春日载阳复许迁莺之出谷自顾么微之迹何当陟举之章䑕技已穷于通敏老成而何有驽材垂惫恐更歴繁难而莫堪此何足齿于师门而乃辱书于荐牍母子相对语以感泣公侯信有时而遭逢兹葢伏遇某官声满华夷功在宗社文足经天武足纬地国尔忘家公尔忘私枢宻累辞前辈一温公而已尚书五逊今代独先生而髙以此见有志于事业而无心于功名然且不恃已之髙明而取人之朴直遂令二千里之小吏亦叨十六字之华褒某敢不洁已官箴铭膺师训葢立身莫重于立名节惟报国乃所以报已知无左右为先容独我公素知其孤直曰先后有御侮誓此身永效于驱驰摧谢弥深铭感罔既谢陈提刑举员戴象麓台路荐人褒语重千钧之力邑僚叨命举员收双璧之珍愧百无于寸能忽一举而两得事踰分外声溢情涯窃以士沉选调者甚多法限荐员而凡五平原之鹗止于一昔人犹以为竒都尉之鸱中其双兹事真为希有信王公大人一言之重实门生下吏终身之占如某者所託地寒其禀天拙淟涊百僚之底尘埃一命之余三年兵火之忧煎头惊半白孤宦选坑之汩没眼孰囘青岂期穷途尚有生意仅四书于下考已双减于选官初破天荒固大府吹之力终为地道实上台成就之功自今乐马经一顾之余顿觉乔凫去九霄而近若兹荣幸岂偶遭逢兹葢伏遇某官前辈盛心斯民元气兼爱而及所弗爱以中也养其不中凡属生成不使一物失所至于选举尤恐寸长或遗不求识面而荐贤惟务得人而助国遂令庸琐亦预陶镕某敢不稽首师门皈心化冶葢立身莫重于立名节不负国斯能不负己知耿耿此心皦皦如日鹏图尚逺扶摇方半于云程虎画未成㸃画全资于化笔染濡字短归向情深谢本军王太守陞陟状戴象麓学制非长政自笑割鸡之拙陟明无取忽误䝉荐鹗之褒百拜受恩万分知感窃惟朝廷选官之目非一士夫进身之阶凡三入仕则希求三削之闗陞经任则侥觊五员之京剡迨至选坑之甫脱又图陟状以求陞人心固似乎得陇望蜀之无厌格法实攷其积日累月之所受茍或舍于兹路则欲进而无阶奈当路能自任公道者希而寒士毎有沉下僚之叹齿骎骎其将暮志怅怅以畴依仓庚载鸣岂不欲出于幽谷迁于乔木骐骥垂老谁肯为㧞之泥涂引之康庄自谓此身空负余年不图晚景复有生意伏念某负乗力小补葺技穷几年落脚于盗区头惊半雪一旦脱身于选海梦若登天退而自揣蔑然得此不啻足矣方幸窃照临之庇何敢求陞陟之荣况碌碌之才亡竒而闷闷之政何取书痴无济于用岂知以儒饰吏之方才具且非所长安有除盗抚民之效误辱师门之过听发为荐牍之华褒夜璧明珠恍从天下寒荄冻甲便觉春囘遭际信有其时铭佩敢忘所自兹葢伏遇某官斯文柱石公道权衡下车虽切于爱民推毂尤先于㧞士官吏惟考其职任之修否左右不容于人言之毁誉荐人必祷于天仰见无容私之意发剡且涓以日欲为保终吉之图此前辈博大之盛心真后学遭逢之至幸遂令庸缪亦忝奖提某敢不佩服官箴盘铭师训念立身莫重于立名节惟报国乃所以报已知一表吹扬何幸预祢生之荐终身激厉其敢荒陆氏之庄谢彭守举陞擢戴象麓下车未数月首飞荐鹗之章推毂凡三人独抱续貂之愧事出望外恍如梦中窃以小官孰不希上位之知当路能自任公道者少下之待上也以静张师德固不宜两造文正之门上之举下也以公刘元城亦岂求一识了翁之面此古之道诚今所难岂意未陈堂下之言遽辱收为笼中之物尽絶私情之请一惟直道是行卓乎前辈之盛心诚哉今日之希遇伏念某习文技短学制才踈几年兵火之忧煎戴星无补孤宦选坑之汩没登岸何时况如内外陞擢之褒前后希求者衆揣已之陋惟分之安固知求则得之弗求焉得之然非不欲言也葢不敢言也讵谓大贤之特达力为公论之扶持举贤才曰焉知贤才而举之求童䝉初匪待童䝉而求我恐终日弗获其一故首疏特荐者三士以为荣已则有愧侯泮横经之伟望邻封制锦之全才所举固谓之得人不才何足以充数弗使寸长之或弃益知大冶之无私兹葢伏遇某官霁月标清髙风激懦自开藩而问民俗首吐哺以纳人才持正论如权衡虽以泰山压累卵之势非才不举鉴人物如氷镜纵若毛嫱混宿瘤之中其妍自形不容左右之毁誉惟视职业之修否遂令庸琐亦预品题某敢不稽首师门归心化冶葢立身莫重于立名节不负国斯能无负己知耿耿此心皦皦如日无心而得此至寳信谓之竒探骨而报以衔环毋忘所举编摩字短归向情深谢叶提刑荐举状戴象麓歛衽乡达尊曽未下龙门之拜备员邑小吏乃误䝉鹗表之褒不求识面以荐人真是无心于接物希旷之遇寻常所无尝谓在上位而司造化之权者固不轻居下僚而䝉特逹之知者真罕见荐部内士如汉直指犹须亲见其人选门下客若赵平原亦必面闻其语类皆有待于辞色承接之顷未闻黙契于精神感召之中独惟孙抃先生素不识吴中复而荐中复至若元城老子未尝见陈了翁而举了翁一段风流真为佳话百年人物谁踵前闻不图末学小生获见今日盛事伏念某读书弗逹试邑非长几年兵火之忧煎头惊半白三叹人生之遇合眼孰囘青袖无刘公半纸之书朝乏元礼通家之契甘此穷途之无援幸而当路之有人然慕相如之贤而更名相如虽坚此志奈居颜子之国而不识颜子未遂平生既无半面之殊知敢有一毫之他望伟甚王公之特见旷然前辈之盛心荐人不必识其人好善惟恐遗其善郑重第一章之剡光辉十六字之褒尹何之锦伤实多岂积学之优而从政谢令之鼓推不去奚作邑之久而宣劳谫尔踈庸冐兹明陟循省罔知所自遭逢信有其时兹葢伏遇某官学者宗师民之父母自下车而访风俗首推毂以荐人才左右不容于人言之毁誉官吏惟考其职业之修否逺臣观所主非观所为主西山之荐墨犹香贤士举所知亦举所不知南埜之恩波均润侥觎至此称塞若何某敢不佩服官箴盘铭师训念立身莫重于立名节惟报国乃所以报已知一力提撕何幸出郑公之毂终身激励其敢荒陆氏之庄谢本军陈知府举改官状戴象麓顷叨荐墨幸两蠲京剡之员俄拜诺金又再许年章之赐褒举三命感激万分窃以士沉选调者甚多法重举员而凡五寻常侥倖得其一自以为遭际之荣造化成就至于三此则真希旷之遇叠兹异数必也实才茍非其人曷称兹选如某者负乘力小补葺技穷三年兵火之忧煎头惊半白孤宦选坑之汩没眼孰囘青岂期穷途犹有生意仅四书于下考已三获于荐员且不倚他人之门墙皆尽出一手之陶冶旷古无比幸今见之兹葢伏遇某官学者宗师民之父母自下车而问风俗首推毂以荐人才属邑为令者三曽无遐弃洪钧播物如一俱欲陶成遂俾谫庸屡叨题品破再员之白方喜再丘而为陶许一纸之春又觉三足而成鼎虽一鹗尚迟之数月而后至然双凫觉去之九霄而非遥一岁之间三拜其赐竒遇如此誓报谓何某敢不稽首恩门服膺师训佩强敏之褒语益加激昻诵优裕之诲言敢辞繁细葢立已莫重于立名检必报国斯谓之报已知耿耿此心皦皦如日横江露白喜闻鴈报于秋音庾岭梅开早乞驿𫝊于春信其为感佩罔既编摩谢彭黄堂举改官状戴象麓右某启伏凖使帖举某改官亲民任使者鸦翻春雪方误䝉褒衮之华鹗送秋章又预拜诺金之赐化冶斡旋之力重师门成就之功深百拜周章万分荣感窃以荐一路固欲㧞于人才得失两岐亦有闗于造化垂成遽壊几嗟荐福之碑已失复全或反相如之璧信于中自有消长乗除之理而在上实司转移阖辟之权茍或得乗大非偶尔如某者媻跚不武拙讷无文百不逮人一惟安分欲动叔向之听既乏蜡言要求子公之书又无蚁援甘听此身于造物敢萌荣望于穷途惟老天不弃于孤寒故今日欣逢于特达方自下车之始洊䝉推毂之仁荐以序陞俾之出幽谷而迁乔木还之京剡甚矣障百川而囘狂澜虽云终定者天然果孰为之地兹葢伏遇某官斯文元气前辈盛心品类曲成不使一物失所羣才并举惟恐片长或遗知某之愚无他肠念某之拙无谬巧许之一纸重若千钧定力底柱而不摇公论持衡而平决两全所欲衆叹其公某敢不稽首恩门服膺师训行修何有期以经明民服未能勉之政理仍佩抚摩之诲以为续效之图益励初心庶䝉终惠吹嘘借便双凫欲近于云程消息指期一鴈伫𫝊于春信其为感咏罔既编摩干黄仓求合尖戴象麓三年刻楮勤劳无补于事功一篑成山培植全归于造化僣凭子墨敬写寅丹窃谓最难脱选者荐剡之五员未易全功者合尖之一纸行九十里而路方半末步尤艰錬五色石而天乃全化工谁补欲卜终身之地全凭末着之功伏念某质直无文媻跚不武牛刀冐试鼠技转穷几年兵火之忧煎头惊半白孤宦选坑之汩没眼孰囘青幸台府备知数载之微劳申朝省为减两员之举削继而黄堂太守特畀以春风之荐墨比者绣斧先生复钖之秋月之华章扪心自揣以奚堪刻志惟知于自勉第惟书石建之马仅四足而未全画曹生之蝇只一㸃而立就必王公大人为之全其美庶末学小子得以成厥终恭惟某官一世龙门九霄鹏运气足以俯吞余子才足以平揖古人道德足以庇一路之民志意足以来四方之士犹且张幕府之罗以礼客推公车之毂而荐贤乔木千章拱汉殿栢梁之秀滋兰九畹撷楚骚香草之芳真人物之梯航诚文儒之匠石平生道德之师表岂无人哉一时礼乐之光华莫如公者敢冀兴怜于就满无令缺望于垂成某寸心跃如尺牍敬止虽非向阳花木之品或似积薪所望移根桃李之场即看结果其为归倚罔既敷殚上判府张侍郎求小状戴象麓佩弓刀而事上官樗栎固知无用依门墻而为下士桃李岂容不言窃惟大贤无所不容必谓孺子为或可教所以辄效东方穷书生之自鬻庶几或䝉北海贤太守之一言俯露皈依仰蕲收録窃以大海号巨㑹不以涓滴而弗纳于中枯株无先容惟自植立以求用于世此古之道于今其谁惟居上位者能不畏权势而念寒微故在下列者莫不修职业以称知遇况至微之初筮尤莫重于闗陞求者动以百千得之仅止一二然士之仕犹女之择嫁茍踰墻而钻穴隙则皆贱之而御者乘比射者且羞虽得禽而若丘陵亦弗为也必得持天下之正然后决终身之依恭惟某官罗星斗胸扶日月手入则补帝衮而吐五色线豹尾班穹出则夀民脉而运九转丹虎城泽满葢将扶翊绍兴嘉定之政化网罗庆厯元祐之人才持公道如权衡虽以泰山压累卵之势非材不举鉴人物如氷镜纵若毛嫱溷宿瘤之中其妍自形傥于今日不効瓦釜之鸣是终此生甘为破甑之弃伏念某醯鸡见小刍狗用陈家贫而叹饘粥之无由技拙而借诗书以为地几年课社灯前之冷淡虀盐屡荐贤书客里之间闗桂玉自分齐鼓之衰已再敢期秦舟之㨗在三凄然一尉之微藐甚百僚之㡳遵循师训佩服官箴加之㷀㷀八帙之亲过庭有父倚门有母重以累累五穷之祟啼饥如妻号寒如儿虽酌隐之之泉而弗贪以心自誓然解少陵之衣而屡典此意谁怜幸洊经大府驱策之间已灼见小吏清苦之节然与其缄黙而抱憔悴之态又孰若感激而布披露之衷伏望陶万象之类于大钧囘一㸃之春于寒谷鹗飞荐墨若辱吹而上之于九天蛇抱灵珠敢不勉而图之于一日谢吴履斋京状合尖郑雪巖一世龙门无阶可谒九霄鹗表有路径通非左右亲宻之言借其揄扬无期功强近之亲资其声援端由豁达许遂依归当于古人中求之信乎一代能几也窃以人物之公举嗟乎贤者之良难幕府之着王文公韩魏国目若无覩贰车之有周夫子赵清献耳初未闻而况云泥居地之弗齐日月覆盆之不照安得未脩櫑具如素识面甫扣角声不待论心直下品题増百倍价暗中摸索似十分真此岂俗眼所能意者禅灯独续如某者学期有用才实非长皇皇欲安之姑安职守耿耿而不寐徒共人忧坐氊愧甚空餐入幕惭无赞画斥鷃卑飞不离丛棘跛驴窘步安望修涂善始非难固多推毂成终有待欠一合尖尺书之墨未干大钧之公曲就䝉恩殊异抚已曷胜恭惟某官负时显名膺国重任所志者大何施不宜一台振纲万物吐气武侯资共助非一岂但为转漕之规魏成荐可师者三已足窥相国之量夫包荒不遐遗者吾道之泰然遯世而无闷者君子之常人谁无欲进之心患知音之罕值公独得周询之实不待挟而有求使部使者皆有此风则圣天子何忧难治某喜有所遇肯报以私奉常入则礼仪幸䝉汲引许相进登辅弼或备使令立义精专陈词肤浅翰苑新书续集卷二十九翰苑新书续集卷三十钦定四库全书翰苑新书续集卷三十荐举类谢杜制置露荐郑雪巖边障风寒阳和不到制垣露荐晚景増光品题与诸老不侔绳削至大贤始定是深知已良用铭心伏念某噬啜道腴寂寥世味霜降木落复归本根水尽岩稜已见涯涘脚步稍务稳实心地从来坦夷以车造车出户皆同执柯伐柯其则不逺谓事上不忠何以使下若存心非恕徒详治人兹其为道用舍行藏而与俱是吾愿学造次颠沛而不离空空何所有孟浪久已骇闻平平亦无竒老成然后识破恭惟某官先生目力大异度量甚寛老医知天下病源鍼砭不错善奕识古来局面着数元先惟其识歴危险洞彻机闗故能辨别真伪不差毫髪傥得一诺实荣终身尚当力行无负指诲落花安用雨方思松菊之归来古栢已参天乃许藤萝之依附允为话説莫既编摩谢可斋陈先生五度露荐郑雪巖再到龙门可笑十年之迂滞累飞鹗表重劳五度之吹嘘虽氷谷之暖难囘而春风之扇愈力逮岁月栽培之久加雨露长养之深所谓曲成未知当可窃以不进不休者大贤怜才之意则止则仕者小物酌时之宜傥始终有所依归而行藏从其用舍然听其言信其行未久而渝孰若视所由察所安莫得而掩此赵韩王拾碎纸以补进而狄梁公形荐笔而不移无法可𫝊造车黙合若某者赘员幕下抠衣席前步亦步趋亦趋但囿范模之内久则久速则速安能器度之新幸为河汾诸生已入古灵旧藁所期进德庶几全人若慕子贡之纷华是不受命如为冉求之聚歛斯亦可攻得之时暂以难慿要以岁寒而后见不谓缁衣之好敝予又改造兮叠赐华衮之荣复之不能厌也似名过予亦本深知兹者伏遇某官安由性天稳踏实地一清到底懦夫立贪夫亷万仞摩空吉人喜小人惧善善恶恶去取定是是非非褒贬明咸服昭代可斋之名不在庆厯监司之下惟帅以正孰敢不正将举所知以及未知某愧无分寸之跻攀乃荷再三之提掇有此竒遇更复何求幸随文子之同升曷胜厚意惟知籍辈之不叛誓将终身中心所藏有言亦浅谢陈提刑举状郑雪巖经年夜雨谁怜泮茆之清一日春风忽破庾梅之白邮筒飞坠奏牍光摇竞看大使之文书乃覩小夫之姓字不爽订金之诺竟叨褒衮之荣品题十六字以甚严铭刻千万言而不足窃谓先朝立荐举之法是乃累圣开功名之涂不谓昔者网罗英物之公转为后来周旋人情之具求而得也弗求则不得也倖门既开贤者与之不贤者亦与之滥竽宁免柳下惠之阨卑官臧文仲不能引绛老人之困泥涂晋赵武弗及知养成一世奔竞之流遂致四维操履之玷故临难无竭节之守而居官多旷位之愆在承平犹以为非况艰难乌乎曰可自匪孤风之卓立夫岂頽波之易囘激扬之间趋向所决若某者心固勤而德弗进齿寖宿而意不新虽闻先生长者之言粗知古道然滞经生学士之业犹汩虚文顿懐绣组之慙欲求耕猎之实偶投足于尘埃之地莫安心于礼义之容衿佩竞趋于城隅丝竹不闻于堂上乡邻有鬭犹缨冠而徃救门外之冦敢据席以偷安当同舟遇风之时出位不顾奋执戈卫社之勇非学而能义有当然功非所计在泮水献馘幸依鲁僖之贤息潢池弄兵尽出龚公之化曾非一介若有寸长寡其过而未能无所学之可取胡得之于物论併举以为已荣兹者伏遇某官先生崖畧甚髙户庭无壅登车有天下之志允借澄清推毂追古人之风不由请谒元使君当路万物吐气乌大夫秉钺多士㧞尤致使妄庸亦䝉收録某敢不益加砥砺无负陶镕拜官公朝谢恩私门敬奉羊侯之所戒遇非衆人待以国士当图豫子之未能感激无穷敷宣曷既谢李提刑特荐郑雪巖无六出竒何补三年之风宪下一转语增光九度之露章虽寒谷之暖难囘而春风之吹愈力但深感激何计行藏窃谓选于衆举臯陶旷古之竒遇知其贤阨下惠叔世之私心君子亦有党乎贤者不能免也谁求龟助遐想鹤鸣子不自言吾几失之蹉过觌面公等安在相见晚矣莫有为容抱膝长吟寤言不寐如泽民之事坡老追于既去若茂叔之遇清献审于重来安得躧履以接不疑建台而先郭隗此其越拘挛之见所以立久大之勲幸亲逢之喜可知矣如某者志在行古才不逮今固非矫矫以出尘亦岂营营而求福中庸难守深恐执一无权爵禄可辞稍期明道正义两任终始七年因循为所必为止于当止泮水献馘聊欲分忧宪属宣劳未能逃旷操斧以候匠石之麾指执鞭以随王良之后先所愿班师亦因解戍苦无他技知已者多敢饕天功为力之有未尝经营于分表咸欲推輓于王前不谓十月之留又独二天之庇亲提化笔援出泥涂文约而义精辞严而意切自量绵薄曷称吹嘘兹者伏遇某官以儒谈兵明刑弼教登车肃物障百川而东之横槊赋诗真一世之雄也合运判花之手乃扬破竹之威规模素定于胷中方畧昭示于掌上西贼尽平不忧君父可谓孤忠南方已定从事中原用苏衆望方且折节下士虚心使能遂致匏虚亦䝉菲采喜为李君御宁无恋轩之情幸受叔皮知益勉报国之义信如日皦当见岁寒谢特荐郑雪巖荐才报国仰窥大贤之盛心与郡起家俯拜公朝之成命有为之地震闻自天安敢控辞虚负吹送窃谓方今事功之未立意者考绩名实之少差忌者畏人脩此庸夫之通患浩然养吾性真守道者安行故不结左右如即墨大夫者希而弗辜任使惟曹彬一人而已使当时毁誉之莫察则有司黜陟之非公彼齐王奚自而兴邦我艺祖于何而立极度居中有大主宰故于物无一偏枯与其宻赞严凝总核之精曽又未若坚定明扬之切赵韩王拾碎纸以进终悟上心狄梁公叠荐墨不移果堪大任寥寥此意寂寂无闻乃亲见之何可当也伏念某菰蒲冷地樗栎凡资欲寡其过而未能多上于人则不敢草木同味屡䝉当世名公之见推薰莸异居忽有达巷党人之相值孟轲欲行道而子敖以为简充国愿息兵而武贤独不然顾是非未有久而不明然行藏安于悠然顺适不谓蹶熟涂之马可偕护大泽之龙褒衮虽荣负山为惧馁刚大之气安能塞天地之间非卓异之才岂足备江淮之选风寒凛凛氷履兢兢当勉驽庸以称鹗表兹葢恭遇某官先生任天之付得圣之清抱姬公六典之遗编志懐中古续元祐诸儒之正脉力振斯文急流孤航震风巨栋进则谋王断国退则足饷安邦粹然诚明可以对越窃闻开藩之措置无非折冲之便宜马勇腾槽鸿归得所然且广收忠益深虑逸遗去阙孤忠㧞茅十士自慙无毛遂一颕之可取乃亦预孔门四科之并收苐切凌兢莫图报称开未能信何以仕忽忝分符虎帅以听孰不从钦承推毂莫难知已岂易酬恩谢提刑曾寳章供职郑雪巖半水三年幸终分教一台二玅何待赘员虽大造无不包容然小才自量进退敢期罗致亦併甄收既喜且惊苐虞弗称恭惟某官衮衣华阀绣斧重臣四牡载驰原隰之初六条已达闾阎之隐春生秋杀元气无偏霜横雪明风采顿异谓刑狱失入深防摇撼之弊而冦盗肆出必开生养之门令简易从民偷可革方且有大能谦不矜不伐思与共济爰咨爰询是岂迂踈蹇浅之流能有訏谟唯诺之助如某者枵如魏瓠钝若冀锥未离庠序氷席之寒曷居油幕犹滞简编露朱之滴安识兵筹兹前政误以吹嘘宜明府从而简汰乃予其进将观厥成岂得人犹记澹台而知已不遗侯喜达复观其所举亲不失其可因某敢不涤虑脩辞鞠躬奉职叔皮之举子产要为公室之谋师道之事南丰敢后瓣香之敬期不负于所学斯足报于至公谢戴兵侍荐郎洪平斋圜府服劳已久断钧天之梦公车露剡欲使陪丹地之逰虽骨凡无僊去之縁而春到有物荣之意不有所相孰开其逢洪惟郎选之清髙贵得人才之瑰特正伦之百姓有益何慙魏相之知阮咸之万物莫移不负山涛之荐况属公朝之诏举讵容下吏之名闻如某者歛武周行堕身俗驾访严陵故人之迹毎懐把钓之风听沧浪孺子之歌还起濯缨之兴方脱手于茧丝之外又抢头于炉鞲之中当上下交病之时问子母相权之术朱出墨入亦既劳止黄榜紫标其能几何囘思天下之旧逰独弔江头之孤影老将至矣谁实怜之繄吾道之主盟惟我公之具眼方列宿有或虚之次而青云皆可进之涂知己之深收人所弃假以王衍雌黄之论期之冯唐垂白之秋逢麴车而流涎孰能无一日之望过屠门而大嚼聊足快平生之心顾骨相之本寒又头颅之如许久隔蓬莱之弱水忽逢河汉之灵槎虽不容见弹以求鸮亦庶几覆蕉而得鹿沛然而纵巨壑适丁其时重之而为泰山实在此举穷通委命俛仰知恩兹葢伏遇某官直哉惟清渊乎似道挺挺儒流之荀孟堂堂禁路之严徐不战而屈人兵宻赞绥懐之畧贻谋而燕翼子更髙调护之功毎思正主而庇民无若进贤而报国遂闻推毂亦许滥竽某敢不励志四维精心九品读古灵之藁莫酬汲引之功持后山之香徒抱归依之敬谢泉使荐洪平斋虎鼠不齐几多属吏熊鱼兼得独一门生异哉知己之深荣矣终身之託尝观古人推贤之道因得君子引类之心仁杰之举柬之屡称其宰相之器萧何之荐韩信数谓其大将之才言不厌频用然后已毎叹此风之寖逺不图今日之犹存如某者真是孤寒甘从独冷过辱诸公之殊遇特开寸进之常涂着从事之衫固知有分给尚书之札犹叹无因忽闻一鹗之横飞复许六鳌之连掣俾与政事文学之秀者庶及英华精鋭以用之兹葢伏遇某官范世清规铸人妙学以脩明公道而自任如月行天以涵育人才而为心如川赴海最怜氷底之芹藻首撷水边之芷荃始终三年盻睐一意方曵德音之赤舄更收旧物之青氊是必有父兄之宿縁所以蒙子弟之至爱某敢不力守狂狷之行多读圣贤之书陈古灵䟽名以闻未知所报赵韩王缀奏而进更大其成国士自期墨卿莫既干庄仓荐举失名铁砚闗心莫续盘洲之地脉绣衣具眼好开泮水之天荒虽离竒了无先事之容而啐啄或有同时之理不孤此志端系其逢昔者东坡之门卓然北斗之望惟斯文之宗主尽在是故当世之豪杰皆归之陈后山之在徐尝赋稻田待公秧之句黄山谷之㳺魏亦哦小草有逺志之诗皆由郡文学之臣自负墨客卿之列品题一出声价倍増遂令四学士之名等华岳而俱重以至六君子之选与星日以并垂此风无传吾道谁属必宗正鉅儒之继作则文人才士之争趋轩轾系于一言荣辱着于万世赐之印可得所归依伏念某骨相郊寒性资参鲁付悲歌于长铗毎思盾鼻之文成甘活计于短檠自喜床头之易在重亲白髪一第青衫将媻跚于箠楚之尘又展转于虀盐之社两需𤓰熟七见梅春访三洪之谱于故国之中拜一范之像于公堂之上枕湖光而醒梦何嫌书懒望之嘲餐山色以疗饥敢为饭不足之叹顾此游之不恶知其命之将通道日中明使星下烛宗武精文选之理谓休覔于綵衣渊明读山海之经俾顾言于春酒凡博我以文之意皆教之为善之忠矧当行部见学官之时得与抠衣侍先生之数权舆有主料理无难虽殿奔策马之不前然见弹求鸮之贵早尽驱穷鬼坐待东君兹葢恭遇某官明堂一柱之材大吕九鼎之器流辟雍之道德翺翔洙泗之间䌷秘府之图书步武蓬莱之顶斜飞背日夙驾观风以胷中之镜而照世吏之百奸以肘后之方而起疲民于九殒且力扶于公议毎乐得于英髦已多桃李之芬芳肯使茆芹之冷落遂忘跃冶有觊赏音能为㸃头收拾侯邦之下客想应借手追随相馆之翘材祷恳惟深铺陈莫既代谢陞陟方秋崖十室必有忠信锦制何功一字严于春秋衮褒甚宠不图今日复见古风毎观世道之波流窃叹人情之澜倒一鵰挟兎则必子公帝城之书五羊易牛猥曰孔融通家之契势利之合习俗所同故天下无公是非惟视缄幐之巨力虽常情有私好恶难记绨袍之故人矧如虮蝨之官旁乏蚍蜉之援未及识荆之半面且微蟠木之先容傥然取之猗欤盛矣顾某碌碌徒抱区区葢尝从诸老之㳺未甘为俗吏之事簿书耳狱讼耳固已在七不堪之间保障乎茧丝乎直付之六太息而已曽何材谞而有声称岂闻堂下之言遂取沟中之断剡驰雄墨绅佩雌黄月明而乌鹊依岂待绕枝之三匝水撃而鵾鹏化是为运海于一飞此葢恭遇某官如古人之特达而急于贤慨公道之寂寥而立于独耻胁肩而进者宁取吕毉山人以为髙市骏骨以先之不縁谏议书信而后予共推盛德有激懦衷某敢不自庆所遭勉思其至一经品题便作佳士敢辱已知毋失名誉善事上官不为私谢第持家训仰报师门代谢荐举方秋崖戴刺史之二天秋踰𤓰戍得将军之一诺春在桃蹊庶其无锦制之伤否则奚衮褒之宠于以借口敢无铭心葢闻吾侪私相谓之辞毎叹天下无可为之邑簿书耳狱讼耳固已在七不堪之间保障乎茧丝乎直付之六太息而止况复堕鼎汤之沸安得彻壶氷之清凡其戴星而来例皆数日而去茍赦其不闲教训而免于罪戾为幸已多遽许以备着勤劳而达夫政经则吾岂敢有如某者仅若而人抑尝观循吏传之所书未甘与流俗徒而为伍慨鲁恭不可见已邈乎乳雉之仁然武城亦奚为哉莞尔割鸡之笑一用其拙三年而余人谓斯何戒尔西征之行李侯谁在矣有吾东道之主人眼惊雄墨之飞颡泚雌黄之过此葢恭遇某官妙探㧞茅之易无忘采菲之诗一气抟而天下皆春随试洪钧之转九里润而京师䝉福豫储丹扆之求虽微袜线之材亦轸袴襦之念藐兹去尹辱在诸生某敢不祗此溢言作其懦志去之日如始至谨以书子张之绅矜于人曰已知何啻执李膺之御谢曽大参举陞陟刘后村下吏无堪瞠若由求之后上公过听齿诸㳺夏之间懐髙谊而涕横读褒词而汗出窃以自下求上由古及今千贽朋来竞趋冡宰三书亟献莫睹相君若夫素无一迹于门墻又乏片言于左右骤辱辅臣之论荐岂非寒士之遭逢伏念某格调卑凡行能谫薄文不足以决科发策武不足以斩馘执俘画策兵间坐失风云之㑹读书林下不知岁月之深因髙堂之有亲求小邑以养志欺松桂诱岩壑难逃旧友之嘲禇衣冠伍田畴莫弭舆人之谤敢图英衮暂驻髙牙忆昨负弩先驱抠衣上谒方伏道旁而屏息乃虚座右而起迎立谈之余削藁以荐且无鞶帨可当华国之褒岂有絃歌仰副爱人之誉靡借乎齿牙之助殆得之眉睫之间自顾何人谬膺兹举此葢伏遇某官名垂宇宙学贯天人笑谈而坐黄扉万邦为宪吐握而下白屋多士归心遂使灰寒亦叨钧播某敢不益思磨砺勿玷品题一饭必酬安敢忘大臣之德瓣香敬荐当有如释氏所云谢李殿院举陞陟失名託迹龙门久衔顾遇露章乌府新出品题俯陈感惧之情仰荅生成之德窃考祖宗之盛际有如韩范之巨贤皆着直声并居言责虽是非褒贬外存风宪之大纲然涵养栽培隂夀国家之元气故治效为本朝之冠而人材被数世之余恭惟明公追配前哲其抨劾也霜威之凌厉其吹嘘也春意之发生必有胜流乃当兹举如某者㓜耽章句壮喜功名颇习闻于徃行前言亦受教于君子长者饥寒遂禄非如处士之伦䕃补得官浪有文人之目丱角聆先君之训秋毫皆吾相之恩幸脱选坑来为壮邑畧无教化继圣门之絃歌但有语言为仇家之组织谤諠都市命系庖厨此寃未明虽死不瞑頼宪长力扶于善类察孤生忝出于故家首辩谗诬复加论荐天下有道庶人不议特欲惩利口之夫衆人欲杀吾意怜才初弗罪属文之士味褒词之假借与亲札之丁宁岂非挈出于机穽之中又且推挽于云霄之上观瞻顿改踪迹稍安兹葢伏遇某官振肃台纲主张国是禀庄简刚方之操心固嫉邪陪东莱讲贯之余议常近厚囘藁木寒灰于既死起逰魂白骨而再生易殒微躯难酬洪造某敢不益求实学永熄空言崇雅黜浮深悟斯文之体首公竭节不为执事之羞谢曽参政荐举王臞轩起亚相于午桥行将入觐荐謏儒于寅陛转以上闻趣装如是其匆匆推毂胡为而汲汲仰窥盛意俯激愚忠窃以魏公用则所举皆正直人司马相则其徒行经济学或㧞才于选调或引类于经筵葢昼锦堂啸咏之时毎询才品而耆英㑹徜徉之际常访人才况当圣主之励精方召大臣于闲散必也捜罗俊杰使之驰骛事功如某者徒有苦心本无媚骨青衫素髪消磨十八载之光阴黄卷短檠感慨千百年之理乱但见与世而枘凿不为随人之桔橰来吟苜蓿之盘正在槐棘之里岂无蚍蜉之援可以攀跻自顾麋鹿之羣甘于恬退宁方为皁耻曲而侯不知何取于髙明乃至垂情于寒畯岂必求乃予至有如程子之所规故敷奏以言犹愈知仲淹而不荐品题髙而无实以称力量大而有请必行兹葢伏遇某官忠贯臣邻名在彞鼎盛年勇退不依偃月之堂晚节益香好在灵光之殿上有意北方之经理公岂宜西墅之夷犹江左有管夷吾何忧得于亲见齐国用乐正子为政诚所喜闻方将録夹袋以储才乃先使锥囊之露颕某誓坚素守图报洪知焉有文章得预元祐科名之列尚存气节要赓庆厯圣德之诗谢京尹举荐王臞轩垂登政途预闻大计回顾幕府犹有遗贤乃亟上于荐书颇见骇于衆听谓如某者独何人斯技既背时宦又无谱尽忠所事妄希一雁之鸣直情而行久犯羣狙之怒才踈而意广位卑而言髙徒恃方寸之无他不枉尺寻而茍合直钩落落分甘月满于空船翠袖怦怦谁念天寒而倚竹宁人不顾耻已自谋此心常质之神明一语不谋之妻子敢谓袁公箧椟之寳尚叹未盈顾如王俭豫樟之材忍令终弃不求而获始闻为疑及观宠誉之过情乃谓持论之不慑伏读至此感叹久之昔尝以子大夫之对而见褒兹又以老门生之名而併録裴度贤相犹忌刘蕡之直言曲江名臣且嫌严挺之苦劲今执事屡优容于一介其德量殆逺过于二公兹葢伏遇某官昔大臣之盛心新天子之良弼八年京兆棠隂正浓一时门人李蹊几满悬镜于此妍丑凡閲几人落笔之余精神在末一㸃不必论非聃之同传姑自喜晏范之全交某力尊所闻自许不叛敢望先华而后实惟当老壮以穷坚三十年读书幸已入士林之目千百人执贽毋忘下白屋之心谢瑞州㳺守举陞陟陈判县自入春风已借露光于桃李行将期月忽嘘云气于蓬莱敢期躐等以升髙殆类因难而成巧葢所有寸心之素久已开半眼之青一军皆惊百倍増价伏念某天涯倦翼氷壑寄躯弹铗而歌客竹湖之门二十载命吕者律倒芝堂之屣能几人凡于今差不混于泥涂皆曩昔获受知于名胜诸老争令其备数三仕遽脱于选坑载惟括郡之坐曹讵拟芥舟之作主方荐函之睨目有别乗之为容慨䝉援笔之挈提歘见插翰之吹送矧成始成终之意尚觉垂垂故不进不休之心于焉继继领邑甚陋庇厦则崇吏如糜而官如酲水益深而火益热正赋握于强牙之手譁风插于珥笔之头但知私情公法之两途颇识抚字催科之一脉主张是纲维是我其逢独有之天茧丝乎保障乎走也有奉行之地寛之衔勒领其条陈未忘车尘马足之余情尚録尚方凫舄之微绩非有王沂公之厚德何以镇浮若为丰令尹之平衡奚其为政似玉而荐玙璠于宗庙凡羽而进孔鸾之僊班庸人之风采顿扬佳士之品题増重一夸翦锦八字如丹夤縁端自于三生造就匪由于一日兹葢伏遇某官𫝊受斋之文印续考亭之心灯至大至刚直气磅礴乎宇宙彼斧彼斵羣才监裁于凖绳故凡体统之相闗不出腹心之敷告有如岁举必卑民庸不为挟贵之所移要使宣劳之用劝伟兹明陟猥及寒踪某敢不砥砺初心坚凝晚节春晖被寸草难忘发育之恩秋风卷重茅终頼帡幪之赐其为摧谢罔究染濡谢瑞州㳺守举状赵司理伏以立师门之夜雪久幸执鞭分道院之春风误叨推毂出谷喜天荒之破酌泉知地脉之归窃惟莫难遇者职业之殊知不可忘者始终之定力欧阳公之援寒士吹扬毋靳于先容吕文穆之收遗才予夺靡移于浮议讵图今日重见古风伏念某谱牒微宗掾曹末𨽻桁杨听讼素餐深负于汗颜案牍服勤青顾独蒙于刮目动恪持于㢘谨期仰副于驱驰比于北海之荐章恭拜季君之重诺尾忻骥附首玷鹗蜚焦桐亲际于赏音藁木顿囘于生意性资晦钝曷当明敏之称政术迂庸奚有䟽通之实词侈褒于华衮价増重于黄金情出侥觎畴为汲引兹葢恭遇某官受斋先生之的𣲖考亭夫子之正𫝊掌握衡平凝定不摇于素守胷中镜静是非悉付于至公燃斯文未烬之灯夀吾道如线之脉翘材馆上盍调鼎铉以秉钧瑞芝堂中小试丹砂而㸃鐡遂令顽鑛亦累化炉某敢不口以语心顶而至踵台成基于篑土当知发轫之功恩重踰于泰山誓効啣环之报情深摧谢词讷铺棻谢方秋崕举闗陞方乌山学馆百余生方慙矜式法筵第一义忽辱品题极知草木臭味之同不意桃李成蹊之速将何以谢请诵所闻窃以古称际遇之难事有差排之巧志元客颍所事者范公无已仕徐适逢于坡老声气偶一时之求应风俗流百世之诵𫝊公求士甚士求公世若此者葢少后视今犹今视昔言有大而非夸伏念某四壁寒家一箪贱士异时诸老共忧张童子之速成壮岁中朝多讼盛孝章之久屈独于涉歴之久雅好深沉之思谓后千载而生立于末当知求其始舍六经之外离乎道岂得谓之文毎欲尽洗诞谩乖离之谈不揆妄有张皇幽眇之志艾轩公之自出慙无杨恽之书考亭老之旧𫝊空守侯芭之业人咸谓之迂濶已亦知其谬愆岂不登名于一科然非讲学之大㫖禄及已乖于养志官闲幸可以读书数生平而自怜独欠是为师耳谈古谊而谁听有笑曰欺予哉不图寛闲寂寞之濵获事磊砢魁闳之彦吾宗有此何必通北海之家当世眇然所愿作南丰之仆方俟弓矢旗旄之暇自力琴瑟诗书之前非敢借左右以为容庶几附尺寸于不朽讵意名未书于録牒剡已上于公车蠡测謏闻品以源流之学虫雕故态目为根柢之词始望岂及此乎爱人恐不当尔曩谓森严之麟史苦于无褒今知岌嶪之龙门时乎可御非惟脱颕更喜合尖兹葢恭遇某官山斗重名干坤间气妙墨精笔涂改生民清庙之诗只字片言追逐檀弓糓梁之体尤多竒节独抱古心卷懐九天黼黻之光立变一郡旌旗之色兴言僚底辱在谱中何国士之足云葢孺子之可教堂堦系马畧无官长骂之忧讲坐集鳣忽有先生升之贺绛帐殷黄钟之韵青衿喧华衮之词使政尔岂不良嘉意诱之欲其至是飞来子墨行启齿于日边唤起𤣥英且㸃头于地下某敢不讲磨旧学䌷绎新评元老自期断不辱眉山之系彦章晚志式堪记相国之堂益坚岁寒以荅造化谢袁仓使举闗陞方乌山绛帐职微氊慙独冷缁衣意重鹗有双飞曽谓今时见此差事衆诵传而夸讶独感叹而激昻窃以赏好之荣今古所艶百斤金不如一季布之诺十从事不若一刘公之书葢深知异顾之难逢片言只字而已足未有公车交上奏牍朋来人间有得兼之熊鱼天边见作对之鸿鹄怜才至此从古难之仆未有闻何以当大书特书不一之宠公非为赐抑有感先进后进相负之言岂可语俗人耶此真我知己已伏念某鈆椠学子箕裘世家少日荷衣雅为皇甫湜韩退之所器壮年挟册犹及陈元方郑康成之间其所闻者多陈编迂濶之谈其所行者类世俗悯笑之事始惊中排而迄未定才踈意广而竟何成分把锄以耕空山误裹饭而入大屋献凡遭于两刖输不知其几筹幸可以语朋辈而无慙素未尝倚科名以自重朅来昭武谬号广文黙数生平独欠是为师耳时谈古道有笑曰欺余哉心之拳拳者不衰人亦靡靡其相信长无骂郑生不嘲边一辈流之变化纷然穷措大之生活止是有手不乞脩门之濶扁何梦敢到当路之荐书曽谓方元英笔砚既尘之余尚在袁相国箧椟未满之数璀璨翰云之五朶辉华秋月之两章目王勃为天才期元龄以国器牙籖尘积䝉强博之佳评古锦色残借雄浑之虚誉青黄绚烂文绣叠重世固有比邻接膝而不相知今畧无介绍先容而有此遇得非相马有不在于牡骊或者好龙姑且求其貌似永懐深矣不称奈何兹葢伏遇某官学综九流才兼数器践敭华要当今宗元礼之楷模物色竒豪所在有山公之启事借台阁生风之武侈门闾炫昼之行逺而八郡之官僚近则一州之宾佐平日察之如龟卜烛照之熟一旦罩而归毛举缕数之中至如孤生尤为殊遇南州进士非素亲指画之师满堂美人乃曲有因成之意端的龙门之御森严麟史之褒人或未能一焉已则兼斯二者莫名幸㑹定是因縁某敢不深体盛心自盟古谊乐府双南金之报若大施之为酬释氏一瓣香所云毕此生而后已其为铭镂莫竟磨研谢卫参帅举闗陞李梅亭小子狂简之成章无能为役大钧坱圠而播物有味其言幸辱备于使令亦足谓之遭遇不应论荐宁累吹嘘伏念某受质亡竒望世亦狭童而强学粗知万物之皆尘壮不如人纵得一科而何补舍对白抽黄之业为出朱入墨之谋人言栖枳之官决无鸾凤渠知求刍之志固异马牛不图贾子之泛湘偶际召公之分陜望尘投谒孰非夹道以疾驰歛袵敷词独念此君之小异令以竿牍小夫之智效于诗书元帅之前一年于兹五技穷矣可以止则止方愿返于屠羊莫之为而为骇忽劳于荐鹗亟尝输欵愿且避贤岂期刺史之天决为将军之地识字有数敢当淹博之称了事亦痴宁有䟽通之实非相国赐之大礼之过讵至是耶使天下洋然动于然来其必由此古之所以求士今者于是见公恭惟某官身佩安危力闗造化儿童之诵君实久佚丘园外裔之问潞公暂司管钥察湖南之从事欲冀北之空羣虽有丝麻且扬糠粃意者耻匹夫之不获欲其收多士以攸奔无以我公亟展伊周之业岂惟委吏得专文武之功某既累公知宁当自弃少留东阁难掩人言魏勃之庸更遶南枝或备臣客马周之对谢曽运使槃举闗陞李梅亭墨绶主书苦乏曵裾之誉绣衣察吏忽承推毂之言况下考之甫书曽微劳之未効便辱吹嘘之送允为特逹之知伏念某何足控抟不堪位置抱鉏犂而饿空谷乃无端以读书裹章服而揖上官还不习于为吏邂逅六条之察吉蠲一瓣之香祝瓯窭而操豚蹄不夸而狭见丸弹而求鸮炙匪躁斯狂不谓苏天尚为李地灯花夜报奏藁朝驰诵説云乎顾谓文章之典雅㑹计而已反称政术之䟽通难当一字之褒乃辱八珍之犒小草之有逺志但欲深根老芋之为茯神谁欺精鉴伏遇某官家传忠恕嫡嗣文清洊畴剖竹之庸继着握兰之望濡辔而驰原隰疑若小然听履而上星辰恐不免耳尚念斗升之嚵嚼若为分寸之跻攀目其貌耳其言虽乏同进之交誉知其主信其客姑令从事以流声鹗荐一飞马价三倍某虽无以报敢辱所知始与箠楚辞傥遂少陵脱身之愿尚烦左右笔请歌昌黎荐士之诗谢林提举举闗陞李梅亭抱㑹计之簿书安知鳌钓瞻光华之礼乐忽拜鹗书曾微扳援之縁何自听闻之误伏念某性徒嗜古学不前人寻坠绪之茫茫我之懐矣踵常途之役役谁者念之坐违汗漫之期遂逐侏儒之饱主簿四十亦知邓禹之笑人公车三千岂乏郑庄之荐士未有不求而得者吾非恶此而逃之马失之痩士失之贫其来已久牂生于奥鹑生于突彼各有由甘心妄校尉之行间絶意诸贵人之门下忽绣斧之问俗如缁衣之好贤察之进旅之间宠以闗陞之剡妄庸人耳顾称履行之端详诵説云乎反谓词章之典雅一字已荣于华衮八音何有于爰居其求士甚士之求公公无愧古不即人而人自即我我则腼颜伏遇某官歛经济材揽澄清辔衆人皆醉揩醒眼以旁观万物走圆改方心而不忍念天地之大矣惧人物之眇然顾以毛髪丝粟之长悉在权度锱铢之内有如龌龊亦与吹嘘惟今之谋人念不到此虽古之肤使何以加诸某敢不䇿不肖身为必报计马价既増于三倍驴技更勉于一鸣大夫荐人与之大夫固无是事国士待我报以国士惟既厥心谢董侍郎举状李梅亭随骠骑之幕滥备执鞭剡公车之章遽䝉推毂心感恩于破白面抱媿而发红伏念某禀生多艰从宦尤拙贵人令其出门下既不喜于走趋大夫罗而致幕中亦倍勤于收拾岂谓半年之内复为千里之行治法征谋纷纷未定幕谟檄笔碌碌无竒然白日实照其精诚则赤云可占于胜气况值匈奴百年之运必复春秋九世之仇飐犀札而咤牦旄在此行矣封龙额而猎麟脚切有望焉曽未输横草之劳何遽辱采苹之荐乏吴下阿䝉之学顾曰淹该无江南子布之词反云典丽禆益之功甚寡奖予之实何多兹葢伏遇某官以社稷臣为诗书帅孤忠可贯于日月至诚足达于天渊一龟一琴人皆望清献之出万牛万瓮贼必待崇文之擒伫观十乗之行大作三军之气系单于之颈慰祖宗在天之灵犂匈奴之庭为蛮夷猾夏之戒于以侈旂常之绩归而述鼎鼐之勲凡在红莲緑水之间必入赤箭青芝之用某敢不力磨其钝图称所䝉插羽铭山敢衒文章之小技冶金伐石愿歌竹帛之大功谢魏运使举状李梅亭据地承颜非有豚蹄之祝为天启齿迺蒙虫臂之收劳军将之打门发函书而惊坐难道今人之不古但虞吾党之累公伏念某于道无闻甚愚不肖毎思名教之乐地何必事功亦知富贵之浮云不如贫贱徒縁一第之末强为三釜之谋中罹弗洎之悲甚悔未信之仕以风为解遂囘蓬岛之舟斡流而迁径泛瞿唐之崃既元戎所自辟于天子非先生敢图利于大夫缀锦城雪岭之观未容黔突厠天水祁山之役滥佐青油方深国事之忧遑复身谋之恤车轮四角何敢累推毂之人夏屋万间亦莫认卷帘之处敢谓诚心之倾倒竟烦强箭之吹嘘兹葢伏遇某官学者泰山国之元气年不可及宁妨待天下之清时来则为终必得圣人之任引扁舟于蓬岛閲十暑于岷山人疑魁枕参首之僚公无瓶居井眉之悔卿自用卿法吾亲属吾思骇闻渡泸之行倏罹陟岵之变故者无失其故未能致唁于生刍诛之不可胜诛敢望嘘枯于死草忽辱遗我双鱼之宠见贻驾彼四牡之章性落质凡顾谓识髙而韵邃气凋力腐反云才赡而意新近功缺然逺业安在初不敢冀缁衣之改何为过蒙华衮之褒师鲁之从事陜西容有知之而弗荐永叔之退居颍上乃虞贤者之不闻所忻吾道之有归岂独小人之受赐某不知所报当勉其顽气象未可攀但感幽桂榛菅之荐岁月坐成晚尚託江梅桃李之香谢邹运使举状李梅亭王事靡盬未敢懐归使臣见知忽叨论荐况沐成终之赐尤衔引重之恩伏念某蠢蠢随行狙狙何算少始知学亦有立功立言之心壮不如人已作为贫为养之仕偏亲弗洎百念顿消汉庭诸公漫惜斯人之憔悴鲁国男子自知吾意之蹉跎引船既逺于蓬莱鼓枻试观于灔滪沐浴而戒行李人谓斯何饥渇之歌采薇岁亦阳止虽连收乗矢之发恐未免一篑之亏岂无他人欲令出其门下不有君子宁可弃之道傍兹蒙四牡之章遂足五豝之数在绣衣六条之察定匪狥私然华衮一字之褒却疑过实葢经邦本诸政事而纬国取于文章㳺夏求赐之异科虽孔门而难备董贾龚黄之殊传在汉世而罕全自视歉然前言戏耳士固伸于知己葢非摇尾而后怜德不待于成身却合铭心而自厉兹葢伏遇某官人今而心古行峻而气平分阃乗轺欲辙环于四海扬金歛璞真鑑别于九流尚烦入蜀之心来卜擒渠之月子午之竒可出但当保戊巳之屯甲寅之报未来何以寛庚癸之唿尚屈填抚闗中之手且图转输渭上之功谅思人物之眇然仅有征夫之迩止劒外之官易冷聊借吹嘘幕中之辩非倾谩加收録某敢不稍镌嬾习谨佩味言号门生而知恩例欲自同于蛇雀报国士之遇我誓当小异于马牛谢卫参帅特荐李梅亭周公还贽仅收三士之材毛遂备贤辄在一人之数不求而获其得也荣窃惟范蜀公之封章七辈皆为名胜吕文靖之宾客三朝頼其仪刑殆劢相国家之功自旁招俊乂而始然主择客客择主亦各有宜故公求士士求公苦难相值裴晋公于韩愈至公仅使之就闲欧阳子于圣俞素交乃忘于推荐况在疎贱何与品题某殖学多荒赋姿不颕偶缀一科之底强为三釜之谋入墨出朱职甚安于祭灶依红泛緑梦不到于辕门敢图前茅采及下菲迨今数月无补报于丝毫未始一言乞跻攀于方寸小人属餍而已非恶此而逃之大钧坱圠无垠果何脩而得此欲使尘埃之吏进为馆学之储受德者不待成身感知而已尽已者谓之确论揣分谓何伏遇某官以社稷臣为诗书帅傅説之辅台德宜楫巨川君陈之和厥中暂藩王室式笃缁衣之好庸为夹袋之藏故令驽才亦玷鹗表某敢不激昻大节感刻异知诸侯荐人与之诸侯固无是理国士遇我报以国士请事斯言谢曽安抚特荐李梅亭伏蒙钧慈露章特荐者窃以仪曹论秀旧累殊知帅阃举能今叨亚选负留连之藻鑑辱根柢于朽株施重人轻感深言浅伏念某不堪位置何足控抟少而耻有道之贱贫冐焉干禄壮欲行所知之学问愚不适时今难望不龟之封聊尔监无蠏之郡由贰摄长无儋石之储晏然粗亷且平信蛮貊之邦行矣初无词藻何有声名周公欺我哉还贽仅收之三士韩愈亦人耳愿忠岂后于百官滥吹其间循涯而惧兹葢伏遇某官爽邦良弼命世元臣暂勤分竹于武安共徯听麻于文德晓行夜醉已开南岳之云暮卷朝飞又作西山之雨虽自湖入海是亦东归之兆然望魁与台亟还北落之枢庶不战可屈于人兵见用儒无敌于天下一庄荒甚亦思向花木之阳半刺芬然讵意入苹蘩之荐维昔武侯之一表实同説命之三篇首焉推向宠之淑均继则举费祎之忠实今以二难并之美而併一不肖之身自视欿然公言过矣然士固伸于知已则德岂待于成身诸侯荐人与之诸侯久无是事国士遇我报以国士当厉乃心某敢不刬磢钝顽鞭磨庸惰号门生而不知恩者非人也讵敢弭忘视匹夫不获其所者若推之更祈终惠其为感槩罔既棻宣谢林寺丞特荐李梅亭素韠御祥梦空懐于故宇绣衣荐士选犹及于陈人暌离恍隔于累年屯蹇既濵于九死迺䝉记忆尚送吹嘘始而惊疑终则慙惧人弃而已独取此心定异于常情今无而古则闻兹事实闗于世道非言可谢于礼敢违伏念某命固不犹材亦无似湘滨憔悴安得自髙蜀道嘻嘘固为亲屈彼苍有罚莫白此心棘人栾栾劳心忉忉幸而终制逹官纷纷诸公衮衮谁实恤孤忽闻一节之趋尝及十夫之献漫令厠九人之后材难不其然至谓冠一路之贤吾斯未能信岂固识骊黄之外怜其困牛皂之间人谓斯何公言过矣旧㳺门下既已玷一株之桃今去笼中乃犹取三年之艾恩沦于髓媿益其肝兹葢伏遇某官德与春和气如秋杳方淳熈之杂然并进固不乏于时材惟简肃之老而愈刚实见称于圣主今贤者识其大者葢有之是以似之不然再转而为丞谁能忘已而无愠徧持使簜始入郎闱君不行兮夷犹羌难得而覼缕广帅之重唐制已然上弄印以选贤公闻命而就道何恙弗已尽兴则归得之传闻似恐昔疾而今愈恬于出处岂非人醉而我醒然天下之所少者非材则海滨之来归者有日劢相我国谨简乃僚勉令进进不已之人皆动于于然来之意某敢不请事斯语力勉其顽德不待于成身岂但叙柳河东之感士固伸于知己自当发韩昌黎之狂翰苑新书续集巻三十翰苑新书续集卷三十一钦定四库全书翰苑新书续集巻三十一举自代类谢李尚书举自代方乌山将指轺轩殊负锦游之愧露章槖座有华衮字之褒其知我哉莫累公否若稽前哲深感盛心介为时论所喧雅见称于永叔轼䧟深文之久独受荐于景仁葢深知从古之难逢而衆恶非贤之莫察岂特接连于气类固将扶植于孤危伏念某质弱气卑才凡识闇少也处乡党之际但见恂恂老而仕朝廷之间亦非谔谔徒以处得言之职冐而犯不韪之愆并㳺吐舌以相惊旁观摇手以为讳天王明圣何难亮佛骨之忠人言沸腾皆欲抵鬼薪之罚一朝沙汰四署山囚兢兢然畏威敢怒之懐孳孳焉省躬补过之义虽石犹生我何所病诸而腻能汚人谁与比者曽谓近臣之荐口顾先逺士之危踪力不胜衣目为刚毅学仅识字品以深醇乃若忠贤之褒尤非鄙拙所称尚衆议之未息何时论之交归欲俎豆予可谓取人之勇不瑕疵汝得无乖俗之嫌诵妙语之吹嘘起懦衷之激烈兹葢伏遇某官道先民觉学通圣涯绪纶微言衣钵闗河之𣲖髙文大册箕裘匮室之储慨念时贤谁同心事向来论建惟闽蜀之人多尔后挤排几岭海之祸作特借妄言之士用彰不讳之仁论思之选清华安用此物春秋之志微显实揽我心某既入品题敬求攀附未应泯黙铭宥坐之铜人尚頼饬修望南都之铁汉过此以徃莫知所裁谢聂阁学举自代刘后村门人愿学岂必如师阁老鸣谦以为胜已衆讶题评之误独衔器遇之深昔者虞廷䕫龙交逊至于晋国韩赵相先汉魏以还公卿初拜太尉让官于处士司徒避位于逸民虽先王贵贵之分严岂容躐等而前辈贤贤之意笃不惮屈身粤若本朝最为近古从槖始除之三日公车许上于一人事既繋于观瞻势难轻于许可如某者品流至冗名论复卑蚤从薄宦以驱驰颇辱诸公之辟召素无才用安敢望于羣贤因好文辞遂见轻于识者亦欲以事功而自勉庶几乎华实之相兼然而新誉未孚狂名久着已絶望于一时之君子乃见知于两制之近臣先朝设科目以抡材首叨剡上陛下发德音而访落复入彀中属者冠直西清出蕃南国絫絫抗循墻之疏惓惓温推毂之言窃意燕昭姑惟始隗孰云夫子乃不如囘凡执事所以荐扬非不肖所能负荷兹葢伏遇某官柬知列圣宣力四方物色竒材任韩范功名之责作成后秀主欧苏文字之盟仆方仰其弥髙公则欲其速肖某敢不益坚微尚仰副深期第恐下愚企上智以相逺讵容弟子与先生而并行不赀之恩必死以报谢洪中书举自代刘后村访梅东阁尝陪庾幙之㳺起草西垣忽有虞廷之逊惟公此举非仆所堪窃以斯文之衰至于今日而极规规制朴类慙作者之风寂寂薇花未识舍人之様方天子属丝纶于阁下而国人观衮斧于笔端岂无宜为诰之才猥举不能言之士伏念某少狂自喜晚悔莫追谤訾之言盈廷权贵之嗔如屋雪霜贸贸于麦茂以何伤风雨凄凄独鸡鸣而不已偶际清明之始稍留剥落之余顷随出塞之旌旗获侍平山之樽俎慕颜渊之附骥宁不思齐叹老子之犹龙居然难企而况有累年之离索无一字之干摩王杨在位贡禹弹冠虽赖故人之引类禆谌为命子产润色讵容拙者之措辞谓尝摘艶以熏香欲使运斤而代斵任章初上传説皆惊太白眼髙固以扫空于海内浩然肩耸若为携入于禁中徒感盛心恐孤精鉴兹葢伏遇某官金声而玉振地负而海涵扶纲常于寳庆之奏篇判忠佞于端平之諌纸脩名姱节惟斗南之一人杰作雄文亦江东之独步尚引扶于后进力吹送于明时而某学既荒芜材尤衰落惟勉平生之大节妄希执事之余风非复少年启夕秀于未振庶几它日知寒松之后凋谢余中书举自代刘后村塞垣草檄尝论管鲍之交禁掖演纶忽有䕫龙之逊怜才至矣量已缺然恭惟三字之除荣于一佛之出本朝之大诏令聿新当世之观瞻天子用老舍人一洗斯文之卑陋所谓当仁而不让夫何有大而能谦拟非其伦或得以议伏念某粤从少日辱在下风边地苦寒共被听芜城之柝江风甚恶聨鞍登𤓰步之舟始欣鹏鷃之偶同俄叹龙猪之相逺我生白木鑱已为农圃之归郎对紫薇花真有仙凡之隔况记室久踈于书札乃公车忽上其姓名岂尝就梓匠之规欲使代玉人之琢行人子羽东里子产仰辞令之独工翰林主人子墨客卿必才名之相埒乃若蹇蹄非汗血之骏宿瘤异捧心之妍虽钦济济之风实抱空空之愧兹葢伏遇某官文根义理学泝本源谋国事了若蓍龟爱人才过于珠璧谓㧞茅而进适君子之道亨傥伐木不歌恐友朋之义缺因同袍之一念借华衮之片言而某旧闻既荒新意絶少立马挥制难希作者之余风附骥显名徒有平生之壮志谢阁学王侍郎举自代刘后村寳度优贤姑慰国人之望公车引类迺䝉阁老之知所愧衰年曷堪盛举自唐虞之命元凯至汉魏之册公卿伯益作朕虞乃欲让于朱虎华歆拜太尉亦乞授于管宁洪惟本朝荐代之规尚存古人相逊之意况公之褒贬严甚而士之轩轾系焉如某芳犹菲菲髪已种种向来言语类楚接舆之狂老去形骸有哀骀它之恶逢人莫不掩鼻通国无与立谈避谤深藏贪荣浪出念正始世尝闻中朝之金声数元祐人仅见南都之铁壁运之隆替有公等在意所予夺而天下从何取于两端空空之夫欲进之九官济济之列岂憎妩媚宁予麤踈兹葢伏遇某官性学穷乎天渊直声动乎穹壤坐虎皮阐新义士所乐闻执牛耳主齐盟孰敢不听亦犹欧称子美坡奖介夫求全实难取节亦可某年侵耳顺事与心违囘首故栖未免负钟山移文之媿乞骸早退庶不为古灵荐槀之羞谢王侍郎举自代刘后村登贤禁槖有大勲劳引类公车不遗故旧吹嘘所及晚暮奚堪歴观昔贤有处髙位虽得舆而无愧犹推毂而不休或评陆逊之才名宜为已代或表钱徽之年辈谓在臣前遐哉遗风盛矣兹举伏念某入山林而不宻迫钟漏而犹行好事𫝊讹记三五少年之作傍观责备笑六十老翁所为不能埋轮而立声名葢尝上䟽而乞骸骨惟论交之再世况受业之同门听辅嗣之金声亲陪麈尾得右军之茧纸常珤箧中车笠之势久分胶漆之情不改属者宠嘉荣旧登陟论思运流马以饷边扈属车而上雍仰盛世䕫龙之逊必允佥谐先平生管鲍之交惧非确论兹葢伏遇某官提老师之文印𫝊召父之心灯谓人物眇然深起乏材之叹悯朋友缺矣首歌伐木之章既信复疑以荣为愧某摧頺暮齿感慨盛心尼父夷吾岂果不如于农马退之东野愿为相逐之云龙举科目类谢㳺枢宻举顾问科郑雪巖荐状云昌黎伯仰之山斗咸愿登门绛县人困于泥涂谁能推毂况化钧坱圠之始正善类鼔舞之辰鹗表髙飞鱼渊下跃窃以元祐十科之设虑有遗珠春秋一字之褒荣甚华衮蒐罗之目犹旧选㧞之意则殊或谓爱礼以存羊未必按图而得马然而万户侯未敌荆州之一见百斤金不如季布之片言士以经品题而为佳人岂知穷达则有命已入古灵之藁虽晦而彰未登六一之堂有生亦忝乃知共贵莫重得名故鬼神犹得而悭宜王公不轻所予若某者志欲行古道才不逮今人在学二十年师之友之谨其择莅官七八载国尔公尔忘其劳敢云了官事则付痴儿而欲饕天功以为己力泮宫献馘实鲁僖公之化行宪幙明刑亦暴公子之职举载戢弄潢之警上寛当宁之忧误蒙诸公之见知反谓议曹之可取头颅如许岂望好官脚色旋添但夸举主自分赓武城之一曲未尝投光范之三书所幸得大贤而依归已足慰平生之寂寞逢人説项毎推许议论职业之间极力铸颜乃挈置文学政事之上德之弗修荒落已甚问则弗知应对安能将玉于成犹金就冶吹嘘若此报称谓何兹者恭遇某官忠孝之家道德之望岷峨之下相继老泉东坡述作之大全濓溪以前直寻子思孟轲传授之极至寒月照潭而自许巨浸立柱之不移攅眉时事之方殷冷眼俗流之相激帝谓李藩批勑绰有真宰相之风公如仲淹领铨确守百官图之献匪求人助自结主知登庸宥宻之联启沃严凝之地爰取吕文穆夹袋之记以新司马公更化之规一语褒扬百倍声价某铭篆盛赐佩服终身中外相应义理之文肯效不根之方朔明良赓歌典谟之作愿随迈种之臯陶酬洪造之无垠惟所学之不负谢傅侍郎举着述刘后村瞻耆英于洛社尝听绪余荐墨客于汉廷误䝉印可常恐终身之抱璞乃蒙具眼之赏音谊重嘘枯感深出涕窃以洙泗之盛始分设教之科汉唐以来代有能言之士然眺董名儒而不免科举之累若燕许大手而惟工台阁之辞才之难全古所共叹暨我本朝之盛际森然诸老之名家六一之文唱于汉东宛陵之诗鸣于庆厯未几一变遂宗王氏之新经厥后横流别出江西之宗𣲖正大之理破于穿凿浑厚之体溢为尖新有如命世之宗工方绍斯文之正统岂伊孤陋亦玷品题伏念某家故为儒㓜尝承学善和书卷颇窥上世之旧藏杜曲桑麻粗有先人之薄业自执手周南之后多卧疾漳濵之时念顷为举子之词章屡不合主司之程度既无用于斯世遂专攻乎古文凡匜铭鼎识之聱牙若冡刻山鑱之竒怪大易之系闗雎之乱太史所録离骚所吟匹马扬州动戍鼔城笳之感蹇驴钟阜多故宫废苑之游毎发于羁旅行役之间未脱乎山林草野之气尚恐俗人之窃笑云何哲匠之见推谓其有记览之功怜其抱刻苦之意期之以讨论修饰之事借之以温润典裁之褒知已则深揆才不称兹葢伏遇某官名塞宇宙识穷天渊标致崒乎山岳之髙文词协乎律吕之正闻諌议之伏阁愿拜阳亢宗论公孙如发䝉独惮汲长孺进有百篇之论疏退无一饭之忘君粤从为緑野之逰了不作黄阁之梦独有怜才之一念未尝弃士之寸长某敢不激烈铭知专精讲学文章小技敢于世俗以求名节谊大闲愿以师门而为法谢聂侍郎举着述刘后村南亩明农未尝涉学西清荐士见谓能言隃闻露奏之新深恐风𫝊之误窃以才思乃天之最吝文章自古以难工或擅一长罕兼衆妙龙筋凤髓要非根理义之言蝉噪吟不足鸣家庭之盛是必尽通其体要始能仰副乎品题如某者少也精思壮而麤使衆方论于功级独窃着于罪言曲突徙薪莫悟主人之听懐鍼槖艾甘受庸医之名因屏处于空荒颇自娱于淡泊缺书脱简古文竒字追徃日之遗忘通邑大都名山巨川忆平生之㳺歴尽以胷中之郁结发于笔下之淋漓然多得之呻吟佔毕之余非可施于润色讨论之际敢图副墨过诵雄文辱阁老之见知恨鄙人之不称兹葢伏遇某官经纶业鉅献纳班髙羽扇麾军固已吞敌人之气角巾还第不忘忧天下之心将建大功亦收小技某敢不稍温故牍力企前修桂伐膏煎深悟虚名之累霜降水涸少求实学之归持此酬知庶乎无愧谢胡礼侍卫举着述刘后村䕫龙之选国之英华㳺夏之科士所歆艶忽承异奖宁允衆言自前世多篇翰之才至本朝重性命之学谈经者几欲废史穷理者罕能修辞苏程徃日之隙深朱吕末年之论异有如哲匠方融液于胷中何取謏儒亦招徕于门下伏念某闇于见事病在信书毎言名教之中自有乐地及处利禄之际则如怯夫验世变之推移攷人文之合散风饕雪虐常笃守其所闻岩居川观颇自鸣其不遇曽是穷愁幽忧之作逹于言语侍从之臣品狷介为洁脩目枯干为清润固知先逹欲士子之成名终恐后生议我公之泛爱旁观莫掩内省亦疑兹葢伏遇某官研极几深接扶统绪当气节頽靡之后凤鸣朝阳于耆旧凋零之余玉振江表谓微言之几熄至小技而并收某敢不佩服新知切偲旧学虽居颜巷尚自勉于圣贤傥畔韩门岂不慙于师友谢赵仓院举文华方壶山千里骑驴甫逰京国一封荐鹗至自明台以文为名则仆岂敢自孔门分科之后而汉世取士于兹今则加详搜于己仕侍臣谓之着述㢘使命以文华梁苑登名号儒荣之极至齐竽异好观时尚则不然黠者以治赋推健者以乗边显词科久厄荐目可知纷公车之交腾束髙阁其奚怪妙参造化不应衆作之多歴数宗工所立一人而已中垒未成书于藜阁谪仙未应制于金銮坐名髙而莫之容几技成而无所试吾徒乃掌帝制宜汗尔颜先生反教人为有笑于列虽工奚售况实未能然或预其品题抑所期者久逺如某者长在淳熈之后僻居遐峤之濵无明师良友授以规模无洪河泰山博其闻见识字畧期于项籍作文难示于张昭少也气豪误入主司之听言之耳热可胜举子之羞欧阳始读于古书明允尽焚其旧藁七年一宦再仕四方倚雷潭而招演仙登滕阁以宾帝子沈酣乎先秦两汉泛滥乎诸子百家步骤驱驰初疑下笔之易芬华剥落渐觉用工之难有歃血以司盟敢持香而归敬抠趋节下称奖座中慨然定以京员否犹佳其题目其状俗岂能考古谊其言浅奚足鬯事情貌取而失之昔者明戒辞逹而已矣似焉实非辱哲匠之见推听俗人之旁议荐上林于天子骤以名闻宿浩然于玉堂留为后遇既欣得托然亦窃疑昔之有作奚其稠计其用心非不苦如壑中潦如草上萤洙泗有云文学则须余力伊洛亦谓文人便无足观孰能永其𫝊哉吾尝闻之师矣伏遇某官先生言妙天下精诣古人有本如斯熟考亭之素讲以气为主凛庆元之直声泽之以道其根深发之以节其芬逺合三者以行世视四海若无人借后生以名誉或疑多可稽前辈之法度大抵皆然遂使佳评轻施陋质某敢不深践实地匪徒空言宁使议韩自文章所愿学谨毋效柳至出处则费辞傥其有闻附以不朽代南康章丞谢陈宪举科目郑雪巖许舜蒙黄相国之见容过称㢘吏斯立得韩昌黎之推与有忝文丞幸遇名公之品题足慰暮年之牢落敢因华衮宠褒之语以谢缁衣乐好之心窃谓学所以美身文所以贯道人而不学所蔽者愚言而未文其行弗逺奈何狥口耳以求末者潢潦之竭摘枝叶以为华者牺樽之灾自孟子既没其传无宗自班固以下所作不论必学有师承斯本原之足取必文追古作斯闗键之足言茍非若人者流徒玷设科之意如某者青衫下吏皓首癯生当其可之谓时已负三纪穷年之志不知老之将至顿觉五十九岁之非既慨㓜学而壮行安能博文而约礼固宜没齿于泉石之下然犹煳口于斗升之微空桑之奏好者希太羹之调味已薄世所鄙者公何取焉兹葢伏遇某官官清氷壶名重泰岳卓有祖烈踵古灵翰墨之遗酷似外家追文安着述之旧其为学也非经生章句之学其为文也非词人絺绘之文胷中罗星宿纬干坤笔下嘘海岱出云雨方且不以已长而自足毎嘉衆善以兼容人之技若自有之彼能是足为良矣肆令陈腐亦发新荣某敢不守之愈坚磨而不磷常夜以思不如学肯倒行日暮之涂纵身将隐安用文尚能纪天齐之石其为感篆罔既编摩翰苑新书续集卷三十一翰苑新书续集卷三十二钦定四库全书翰苑新书续集卷三十二谢到任类南康到任谢庙堂方秋崖一麾江海敢图缩戍之期三迳林丘莫遂投闲之请言秣其马式开我龟敢告至于钧衡请具陈于竿牍伏念某受命于独许身何愚蠧鱼之癖不除信书成误麋鹿之性故野与世絶踈但知恶元子之圆宁解乞天孙之巧汲黯妄发或者亦多惮之李广数竒不过不得侯耳无可奈何幕中之辩盍归乎来谷口之耕径削牍以丐祠幸出纶而予垒樵牧既还其处所禽鱼皆觉其欢欣方将娱忧舒悲一发于诗政自伏隩潜深无闗于世使穆生去弗果安知不楚市之钳彼和氏泣奚为曽未毁荆山之璞乃趣齐丘之戍已传张翰之归诏恩弗许于辞行心口自为之相语晦庵徃矣宁复诗人庐山髙哉妙絶天下将不负平生之目且饱观老子之书兹葢伏遇以立道统为帝师以聚人材为相业当端平琴瑟更张之始律吕调而正声谐及淳祐鱼龙杂袭之余雷霆轰而羣隂蛰天开一泰公得衆贤不惟中朝无梼杌饕餮之俦亦欲方国有渤海颕川之政还观近者厥亦伟哉谓先儒所藏书存而俗吏乃败人意周濓溪几𫝊至此毎常思貂续之难范文正一笔勾之何枿去狼贪之勇遂承人乏夫岂材堪某敢不近戒覆车逺窥徃躅第渔取适遭于竭泽恐书痴无救于陋风杞菊赋成未免有唿先生称太守之诮兰亭帖在葢备闻以着廷还郎省之言其永寳之非敢望也两易邵武军谢庙堂方秋崖同舟遇风其敢视人之溺邻国为壑不虞接吏之遥脱非覆帱以如天谁与转移而易地某知自矣请具陈之伏念某穷且益坚愚而自用当汲黯之妄发不能为性命而忍须臾虽李广之数竒未尝以屈辱而遽摧阻故知有是非不知有利害毋得罪㷀独宁得辠髙明平生所为毎坐如此㑹守庐山之荒垒正临滙泽之重湖飞棹舳舻惟餫舟之凑集隳突阛阓甚羣盗之歗唿毎挺刃以骇吾民至杀人而尸诸市可为太息莫敢孰何岂图雄霸之风乃见清平之世此而不戢乱亦非难痛绳治之真是驱龙蛇而搏虎豹稍惩艾矣幸无舞鳅鳝而号狐狸独有湖广之纲梢敢据康庐之石闸薄人于险竟致漂沦吁天何辜有来赴愬然则为之长者得不追而㧞之夫奚杰黠吏之单辞已触权贵人之盛怒冠虽弊不以苴履人谓斯何水之激可使在山虑不及此其所谓之体统实可骇于文移纵自卧上床使君卧下床未除豪气然君处北海寡人处南海胡涉吾疆骤腾劾奏之章重费并包之度此葢伏遇某官以皇极容受以大明照临谓尔湖广谓我江东了然汉地里之志劾此邻邦劾彼朝士岌乎唐藩镇之忧于其不得已之中示以聊复尔之意蔽自宻运薄言对移失一老兵得一老兵初无伤于毫髪待以国士报以国士敢敬布其腹心尚念某草茅之习固然萍梗之踪方定若曰统临之部本无界限之分恐郡国难而朝廷处之亦难既江东可则福建奚其不可畏首畏尾吾身余几谁云天地之寛何簔何笠尔牧来思孰与山林之宻敢因摧谢併以恳祈邵武军到任谢庙堂方秋崖以播易柳尽出寛恩自江入闽已纾逺戍虽曰老生之直谅备知吾相之曲成庶几此声坐以无事葢樵外之为郡多风波之悍民问马及羊莫施钩距带牛佩犊动以兵争固尝弄锄梃而贻丙枕之忧至令解纲纽而无甲令之惧真喜则人怒则兽之处属方有于小惊迨车如栖马如狗之来乃亡何而自定岂龚遂能安渤海之盗岂汲黯能寝淮南之谋事有偶然况如某者徒以柔不茹刚不吐或严惮之若夫用之行舍之藏孰主张是比触权贵人之怒已歌归去来之词或曰自近移逺宜若贬然讵容坚卧如使以退为进是为过矣必毋留行冐焉此来吁岂得已不图狂狷乃有声梁楚之间或可辑宁俾无异鲁邹之俗闻知道路相与舆言无犯有司是尝折南阳帝亲者颇哀老子其将如痴儿官事何幸此危踪转而安迹此葢伏遇某官以六经熈帝载以三代育人材不得中行而与之宁使负草茅之气吾见君子斯可矣毋令坐口语之愆乃陶坱圠之钧不失邯郸之步某敢不愈坚苦节无纵诡随所恃本朝清明直为壮而曲为老罔使初心变化前日是而今日非惟有拊摩是为称塞代陈真州到任谢丞相刘后村叨临乡垒甫窃便安改戍边州俄分忧责衔知愈重图报滋难伏念某顷以书生㳺于戎幕攀鳞附翼固无竒伟之功骑虎握须颇习艰危之事过蒙大造俯録微劳一脱选坑再尘朝序及烦言攻击歴疏徃日之愆尚一力保全冀获它时之用昨辞堂檄遽假郡符遂过庭学礼之心有闭阁凝香之趣岂谓误恩沓至除目洊颁试之锋镝交驰之冲寘之城池必守之处父兮生我谁独无人子之情国尔忘家安敢废王臣之谊况作成于平居闲暇之际固责望于一旦缓急之秋葢闻命而饮氷遂携孥而触热兹临闗塞已见吏民祖逖枕戈不忘愤发伏波曵足尚自激昻然而兵少备多财狭费濶无赏罚何以作士气失恩信何以收人心傥凭庙谋克济国事兹葢伏遇某官勲髙浴日德盛格天网罗收人物之英鼓舞赴功名之㑹察某佩严君之训粗识义方谓某受国士之知必懐恩地终慙谫薄恐累陶镕某敢不稍鬯皇威益蒐军实成败利钝虽难覩于目前祸福死生葢当寘之度外太守到任谢丞相李梅亭边郡负丞愧何功于涉笔中朝改牧命以次而设麾虽时暂以从权亦日虞于非据重感大造陶镕之赐敢废小吏竿牍之恭伏念某全抱迂踈倍勤抆拭广文轗轲既保全茅屋之归半刺翺翔又减缩葵丘之代无蟹易嫌于监郡不犀敢望于封侯方图下考之书恪布中涓之谢日居乏使故侯揽辔以疾驱夜枕不安新尹懐章而未上勤庙堂之轸念虑狱市之扰奸姑令副贰之车且护方寸之印鹑兮胡瞻于不猎马也讵可以守闲正使五日京兆之间亦有千里宅生之寄科𤨏边吏非䝉真汉相之知申画郊圻安得假齐王之命兹者伏遇某官得圣之任为帝者师万亿年敬天之休岂止书郭中令之考五百岁名世者出葢欲𫝊孟轲氏之宗更新绍定之初元遴选神爵之良吏谓友邦必立之亚旅正欲充虚幸督邮未逐于聋丞不妨借听虽小人乗器终于必夺然大钧播物允矣无垠某敢不三思而行一日必葺虽慙尸祝越樽俎而代庖人之劳当籍吏民封府库以待将军之至荣州到任谢丞相李梅亭佐黔巫之东鄙甘半刺之翺翔守巴𤏡之南荣累一陶之坯冶幕府十年之未久角巾两火之可逃间闗半期辛苦万状甫兹领事率尔裁牋伏念某才不瘉人学徒泥古招诸生于馆下几毁于随处别驾之治中无材可展姑俟及瓜之代式遄行李之归敢图分铜兽之符猥使展石龟之印惟义和之僻壤实光庙之潜藩升军开府独未沾恩视邦选侯率多就近葢民田岁租止五千石而公使年计仅六百缗财非鬼输全仰作咸之润郡资井养讵堪竭泽之渔比縁花破于皂胥今遂草薙而赤立欲俾寻常之外顿増十万之输数罟入池宁保四郊之无扰强弩射市但嗟薄命之先穿上下交征公私可痛弗获于上不可治也欲加之罪其无辞乎恭惟某官师保万民弼亮四世天欲吾君继夀皇之圣帝赉我公绍忠定之勲禹以功臯以谟遹全絶德绛之果霍之勇抑又余收不惟垂绅正笏而措泰山之安且复守志厉操而抗浮云之节勤劳二纪无寸晷之敢休恳避三公至累年而不受戒谨恐惧之如此炽昌耆艾以固然周公仰而思之不迷勤教伊尹圣之任也尤务旁招肆令愚儒来効凋郡尚念某进退维谷兢战履氷思庶民所以安恐有负十行之赐得一事可自罢庶几免百谪之盈辄修谢上之缄併控申中之悃眉州到任谢丞相李梅亭乗荣隐之障方幸终更分通义之符滥叨详试适值宾贤而观国遂令主试于坤文既撤棘围遂趋瓜戍伏念某赋资蹇浅触事坎艰学术荒卑弗知深造之以道技能谫薄又非适用之谓才出幕十年一登文石奉祠三载半刺武冈曽未满秩之间倐奉専城之宠跨犍牂之徼命与仇谋求牛羊之刍心劳政拙得以理去不自意全丙穴维舟径欲归耕于谷口庚书𫝊置顾令改牧于峩眉惟是四蜀之封疆重在三苏之乡国然好文而慕权势至今余西汉之风其事守如古君臣近世异北墉之记比縁兵溃转觉民流厥既献贤能之书甫及理愁恨之叹伋去谁守犹幸滴博之云收超愿乞归孰念玉闗之人老兹葢伏遇某官箕裘辅弼趾角君臣精神峻乔岳之瞻谈笑回狂澜之倒大钧播物实细别于九流直柄当权亦曲成于万物尤念一寒之蹇剥已成十暑之暌离更以一麾试之再皷某敢不谨固封守宣布中和前江陵后𢎞农讵能及刘昆之政治南阳如上蔡仰在中召父之规感悚惟深敷陈罔既运使到任谢政府洪平斋平𣙜服劳戒夙征于行部转输易命寻故步于提封等归造化之生成惯见山川之迎送力緜任剧恩重忧深伏念某涉道未宏谋生更拙回首三十年之科级犹是故吾寄身数千里之宦逰徒为逆旅野鹤孤云之情性蛮烟瘴雨之形容偶借便于飞凫遂问津于振鹭寒肩自耸饱谙太学之虀盐病眼生花羞对道山之竹帛人诮上车而不落天教引棹以先回来片影于日边折寸衷于江表频年骚绎空嗟石壕吏之诗在处萧条忍听新店民之语矧加旱赤何以陈红不堪剜肉以医疮肯使椎肤而剥髓虽笃抚摩之念曽微歛散之功梦魂已久入于刀头风采尚何施于弩末不移泽国就建计台官僚知疾恶之襟期父老识周咨之面目宠诚为过寄实非轻石头上下之云屯张頥皆是楚尾东西之露积倒指无多既无促办之才徒重乏兴之叹然自一坐儒冠之误而乃两叨使节之华必有宗工与为道地恭惟某官天民先觉故国世臣股肱良哉奕奕臯䕫之事业羽翼成矣堂堂园绮之衣冠迄成安静和平之基益讲劳来还定之政轸万方之疾苦选百吏之循良念司马公用鲜于以福齐鲁之区而王文正命薛奎以寛江淮之力凡俾供于飞輓非欲巧于催科爰及庸虚亦䝉差择某敢不力鞭驽驾期荅鸿私平日读书仅得节用爱人之语自今从政当思裕民足国之图安抚到任谢任参政李梅亭舆轿隃岭方营三径之谋鼔枻浮湘又玷十连之寄在相国知之至矣殆乡人善者好之昉涖事之云初岂修辞其敢后恭惟某官人今而心古气劲而貌和学问渊源得尊主庇民之道绪余土苴为开物成务之才自翊辅于天枢迄规恢于土宇晋参大政益播壮猷天将降任是人庸释高文之宿愤予惟克迈乃训共观周召之同心某分阃罔功归田已幸敢意跻班于延阁更令承惠于价藩惟是清淑扶舆之区尚多愁恨叹息之俗䑕穷已甚蚉负奚堪必先逹之士为之前焉既感里言之赐有刺史之荣无其难者尚祈终惠之私漳州到任谢宰相危巽斋老境向衰敢冀三刀之梦隆恩起废忽分千里之符尘已遂于涤龟书敢稽于繋雁伏念某家本寒素分守迍邅壮年虽窃于文科三纪犹沉于选调日斜西崦将絶望于荣途天到尽头忽回光于末路仰逢钧造擢寘周行璧水蓬山猥玷清流之选璇源粉省洊叨兼职之荣乞循更迭以便私又遂始终之从欲不知积咎竟速烦言畏此简书殆若凝刀之在颈生我父母复思囓臂以痛心免大谴诃示小惩戒继获起家而为郡又令便道以之官今入境以班条且按图而视牒地邻于广虽居闽岭之穷州创于唐实割潮阳之半似是青氊之旧知劳黄阁之思岂伊宵人有此荣遇兹葢伏遇某官洪深而肃括恭敬而温文已能大周公之勲又将过汾阳之考虑一夫之不获如有隐忧故曲艺之兼收咸归器使遂令猥𤨏亦忝布宣某敢不仰体鸿私务安海峤惟食其食则事其事斯谓官常若乐其乐不忧其忧实干邦纪誓殚驽力仰荅鸿恩过此以还未知攸措知髙邮到任谢郑丞相朱湛卢顷辞东第徃视西师骆辔晨征倐踰苕霅虎符夜下易涖秦邮身随只影之孤日越九秋之六甫交贱职宣谕勑书戴白垂髫逃空虚而出听荒城断垒渐笑语以迎门不图乱离复见官府知中朝之恤难与外服以更生复之虚庸久焉闲散自解絃而善治始结绶以登畿出相洛陵入奏便殿妄论中原之向背歴陈前事之是非虽彼敌之骤暴强殆天亡者欲方今之言战守徃身任之兹乗障以实来类请缨而自効登陴一望积水四环南渡之初与楚俱必争之地北盟而后于淮为稍富之邦蘖芽其间蹉跌至此佳兵所处垂磬可知痌瘝疲氓跂霑涸辙之润布告德意屡摅挟纩之言矧青徐野之相望有赤白囊之狎至官无遗镞人尽销兵采薇征夫语惯飞于㧞剑集木归羽心易动于伤弓将道之政齐之刑然急则忿恩则肆戍楼云静戒𫝊警之无讹里门旦开觉惊魂之渐定兹葢伏遇某官訏谟经逺长虑销萌沿边四十万之屯载懐饥渇在廷初十三之议黙识短长疆场之间风寒其获既芟稂莠深惜本根肆求柔立之人力任拊摩之责遂容么么获备指令赤子龙蛇当平治于弗顺乌喙参术敢错迕于攸施亟营固圉之方尚逭筹边之顾得任谢丞相方秋崖丐归田里本为出幕之谋需次江城更冐分麾之宠茍有以借口而去岂不胜强颜之多即日就涂再旬抵舍相国之赐大矣今者其谓斯何亦曰求仁而得仁庶几可止而则止葢如某者戅以为直执而无权始为建议而背之不忠未解公孙之诈与人商论而不能下气自取昌黎之穷傥非一转于化钧将必重罹于谤焰吾在汶上矣今奚费于移文君薄淮阳耶敢更陈于免牍太守解任谢丞相李梅亭补上佐以罔功叨书下考摄边城而非据又遂合符䖍控谢于太钧併修辞于小牍伏念某至愚不肖多病早衰壮不如人纷两髦之已雪老而无子寒百念以成氷徒依突兀之万间尚获翺翔于半刺夜听紞如之五鼓颇似官蛙晓闻欵乃之一声便如野鹿偶挈瓶之缺守暂越俎以代庖敢言田里便无于叹愁似觉蛮貊可行其忠信浅有蒲莲深有葭苇小不虺蜮大不鲸鲵胡瞻尔庭人固宜其鹑突此非子坐自亦愧于象贤幸新尹之鼎来许陈人之屏退竹斋药灶尚堪清风明月之分桂棹兰舟已梦秋水长天之共满秩虽无于多日庇身尚假于一云恭惟某官直大以方清和而任天以宁皇同符于光庙帝赉我公济美于越王继今文子文孙宜用汝而作霖雨乃立太师太傅真于我而如浮云竟回涣汗之扬可见谦撝之确邴侯病瘉合从隂德以受封富公年髙固有本朝之故事谅益耻匹夫之不获必思遂万物以攸宜尚念某何足控抟不堪位置鸡壅也豕苓也亦尝累药笼之收鼠肝乎虫臂乎斯固任化罏之运其为颂祷罔既编摩徽州到任谢丞相汪龙溪误膺明诏擢领偏城地接行朝葢今日股肱之郡世聮编籍乃平生父母之邦起废恩深明荣媿甚伏念某一从去国十见周星投迹异州谁复过门而问字疲精断简徒知仰屋以着书敢图三钖之余仍假一麾之便遵涂挟日入境班春城郭重来疑千载去家之鹤交㳺半在或一时同队之鱼退省惘然曷为臻此惟蟠木离竒之成器由大钧坱圠以无垠兹葢伏遇某官间世真儒中兴名相坐筹帷幄收四方人物之英端委庙堂复万里舆图之旧俯怜衰朽久事退藏爰力挽于江湖俾再临于民社寻童子钓逰之处虽就荒芜望先人丘墓之墟已寛梦寐幸上恩之稍慰宜民瘼之深求某敢不专务拊循仰分忧顾褰帷问俗姑荣衣锦之归上冡还家终冀挥金之乐翰苑新书续集巻三十二翰苑新书续集卷三十三钦定四库全书翰苑新书续集卷三十三通交代类通交代吉府教郑雪巖流泮池采茆之仁余波犹及咏庾岭折梅之句一笑相逢方裁书凭鴈足之传忽命使拜鱼缄之宠闻音有喜矢德弗谖恭惟某官以天觉而先斯民由乡秀而升太学富董子潜心之业同志皆逊一头献贾生太息之书有识莫不三叹方翺逰庠序之内已轩轰宇宙之间既先千佛题合上羣仙府乃分横浦之师席将寻濓溪之道源适有佩犊之风良难集鸮之化一麾而莱夷却片语而镇州平乃知忠信之言蛮貊可行孰谓俎豆则闻军旅未学以重诲而立馆下自足感人使正色而在朝端何难折侮先生自此升矣吾道将行也欤伏念某自昔受知于今承乏緑漪亭下固常继领袖之光青衿座隅又复循范模之正亲莫亲于故人之缱绻乐莫乐于异乡之合并以旧告新有恃无恐对君樽酒行足慰江东之云遗我寒氊宁有吠粤南之雪片心所向短韵难宣通交代王府教方乌山鳣集告祥少驻木天之轨鲤烹得信言脂樵水之车安能有式于大夫国人独喜受教于先生长者敬裁短述徃贽崇严恭惟某官羲献家风畸郊世谱举幡而闭空舍主士子之齐盟搢笏而诵阿房为词人之独步意其杰出必也怒飞曽谓广寒之仙不嫌独冷之职以采藻采芹之乐地寓刈蒌刈楚之盛心閲歴眼髙友其邦士之仁者作成意濶得夫英材而育之弦诵之最冠于瓯闽衿佩之盛侔于邹鲁厥今上崇文治相用耆儒凡一时清望之官多六馆知名之士况后学仰之如北斗宜诸公推之于青云滴露研朱暂了灯忩之课凌青遡紫稳为渠观之逰添成美谈突过近此某少孤多难未老先衰方为学子时通国吠宗元之雪及对大廷后夫人笑刘蕡之风自合为收声息影之图乃辄居召閙取谤之地姑禄仕耳如教法何念童年及从诸老㳺而执事乃我丈人行何止踵芳规之遗后尚将徼大惠以居中冒然以前恃此无恐慕金茎之髙趣奈驱于贫闻辅嗣之微言傥医我俗其为依向莫究掞裁通知县交代周山房疏荣帝宠出宰王封俯慙瘝旷之余行借交承之庇顾平昔慕用之已久又子孙託契之云初盍修鄙辞致敬下𨽻某官奕世钟美受才絶人颂美中兴骇羣公而惊叹诗追古始擅作者之风流追观祖宗登用人物之时盍居台馆储蓄英材之地安用一律以待长材葢君子仕不辞卑姑假此小邦以自试抑下邑民弊已久天其使贤尹之来临某之不才谬兹代匮尝以为百里之地是乃古人之欲得岂有于三年之内常忧已志之不伸非事之本末不同则人之才力有待伏惟鉴拙者之已久思志行之孔艰泥古则踈必有可通之律度徇今已陋又将小出其规模庶几当世不以作邑为难岂特小人独被善后之赐通交代曹上杭方壶山选人学制或有弔其失身公子在前吾何嫌于交臂託契兹始持书以闻某官粹根天资挺有风烈昔者两社之寄𢎞济多艰宜哉三世之昌亶食旧德初领户口之籍尝探岭头之梅炽甚声名畀之民社种桃娱母对竹读书谓邑介于蹊径之多而民如其山川之峭抚摩之不必以健显感泣者相率而挽留似闻上台颇念世交之旧宏开翘馆久需县最之来赴阙岁除为杭佳话某自怜百拙可笑一官苦弗求人亦莫肯顾屡尝佐邑岂不知难谁驱之而冒为规讲若以具在迅速朝装之去幸又随曹扶持男璧而来预知全赵靳或未告请则必言通交代王运管林克斋胶庠㳺息怅鸿燕之去来计幕交承託金兰于出处虽未接颜辞之末已相忘道术之中扬粃愧前贽缄敢后某官望髙六馆声满中州学自名家接河汾之流𣲖文无馁气窥海若之波澜走马舍选方窃迟之摘髭科第直差易尔固将为于木铎思乐采芹便合贮之玉堂最宜视草胡然㢘取犹此斜飞姑寄径于红莲緑水之逰遂増重于东海西山之胜入幕乃有此士岂专辰入酉退之勤搢绅莫不知名倚观朝奏暮召之宠某皇皇半世矻矻一科逐步随行缺然赞画玩时愒日久矣妨贤兹不逺于及𤓰冀匪徐于行李同门同志敢忘朋友之先贤孰主孰宾期结子孙之永好与交代江司理刘后村邻境注官方嗟失马边州除吏误使续貂烦出命之逶迤欲通名而缩瑟某官品流英迈胄绪髙华世有闻人逺矣衣冠之盛家𫝊俭德凛然氷蘗之清谓宜玉立于班行何乃泥蟠于州县可片言以折洞知狱吏之欺活千人者封行见门闾之大闻当诣阙别庆登畿某甘向闽中忽移塞上青袍行路谁怜杜老之贫白浪沉舟几殉彭咸之死甚矣穷途之可叹坐于荣路以有妨法令为师方未知淑后之计药石爱我必无靳告新之言代董侍郎回聂制置李梅亭聮镳北阙不得同父母之邦分阃西垂兹又託子孙之契顿足欲舞盥手修辞恭惟某官节凛松筠识髙蓍蔡有谋猷则顺于外孰窥省闼之功非仁义不陈于前亲结冕旒之眷兹峻登瀛之步载驰谕蜀之车骑火照山红奏功易迩雪岭界天白借重方深伫展壮猷进膺显册某久于蚊负甚矣鼠穷糠粃在前安得有告新之政山薮藏疾尚或希议故之恩翰苑新书续集卷三十三翰苑新书续集卷三十四钦定四库全书翰苑新书续集卷三十四内任除授类除左相回谢史丞相周平园庙廷右地久矣躐居天道左旋兹焉序进内循忝冒祗益兢惶伏念某才无他长愚乃自信毎见轻于流辈独倚重于儒先慰荐揄扬殆非一日疑丞辅弼遂越十年在斥免以当然乃超踰之滋甚腼颜外着感臆中深此葢伏遇某官盛德被躬至仁及物以厚风俗夀民生之脉以进人才坚邦国之基天维监于忱诚身自安于荣禄肆推余䕃俯逮孤踪某方欲驰词已勤枉问占东垣之上相有慙垂象之光望南极之老人但致延年之祝代吏部朱侍郎谢丞相陈篔牕㕘五材之训饬摄事无庸陪四选之㕘裁真除有耀焜鸿私之下被拊驽质以増慙伏念某才术迂踈器使窳薄父书蚤读虽知激烈于古心吏事晚更未足跻攀于时用独以大钧之曲播遂令小器之先盈凡所践更畴非躐越自先帝改絃之旦巳玷班聮至圣皇御极之辰遂跻禁从颠末为地恩意如天俾徼福于前人且増光于后裔葢风厉之道则已至矣而报称之实尚觉缺如敢图涣渥于大君遂使升华于小宰深惟三铨衡石之重实擅九流刀尺之权左稷契而右臯䕫正逢连茹之㑹前马裴而后卢李始絶市𤓰之嫌愚实不灵恍至兹极恭惟某官元勋不宰妙造无垠有一德而享天心世济周家之大老总庶职以称上意身扶汉室之中兴念斯文之气脉未灰而吾道之支离如线眷言宿老施及孤生顾未黜而反升实以荣而为惧某敢不体昔日𫝊家之训为此时报国之恩皮里阳秋敢自谓称量之审胷中水鑑当勉殚铨总之公傥不愧于小心庶仰酬于大造代魏兵部了翁除编修检讨谢丞相李梅亭郎省真除叨缀夏官之属史闱假宠仍䌷东观之书曾微共二之材况冒兼三之寄一陶厚甚重拜悚然窃以兵书之在史家近分四种文章之有武备古号二涂故长枪大劒虽有毛锥之嘲而乱臣贼子难免麟笔之惧欲兼美职宜属全材如某者见谓迂踈藐无操挟少徒志科名之茍得壮始知事业之无穷顷因去蓬岛之船甘回泛瞿塘之棹既徧尘于藩阃亦逰驾于轺轩州县十七年讵曰期年之去国水陆八千里宁论千里而见王敢图三朝之㑹同倐蒙一札之收召义难俟驾礼合造朝甫入觐于朶云遄进班于列宿载惟文昌之务尤严武部之司葢五材民并用之古无去兵之理而多垒士之耻也今当整旅之时矧不崇朝之间兼缀编年之职昔扬雄经岁余之待诏仅试郎员至韩愈愿年老而着书尚辞史事蛙固难于语海蚊讵可以负山共惟某官柱石九筵权衡庶彚合臯陶合稷契天知许国之心若伊陟若巫咸人仰𫝊家之学调十五载更絃之化收七十城凭轼之功虽当百志之惟熈益思九德之咸事必欲与天地以相似不容委人物以眇然猥挈孤踪亦汚髙选某敢不勉思厥职惟既乃心乏姚崇奏决之材恐空尘于戎部成魏收直笔之愿当图勉于策书除秘书省谢丞相方秋崖子来几日慨懐归去之辞礼絶百僚敢意褒荣之字妙钧播于坱圠粲神光之陆离永言藏之可谓遇矣伏念某起于樵牧僻在山林古心古貌而读古书自忘其拙圆行圆言而应圆物要匪所长故虽碌碌以亡竒亦毎落落而难合不自意扬州之役谁其娱老子之知季鹰因莼菜而难还方且泣数行下何逊为梅花而再徃则已难顷刻留顾女无丑好而见妒者事之常心有是非而顿异者机之骇吾亦从此逝矣径寻三迳之盟未尝过而问焉恍隔十年之梦嗟短檠其永弃倚长铗而不弹㑹班文德以听麻知董戎昭而受钺长者絶子子絶长者有邀元亮于道中将军负腹腹负将军欲致石洪于幕下衆人固不识也夫子可复许乎独自伤惊饵之鱼今安用乗轩之鹤政恐重烦于指目亦尝尽布其腹心迺勤翰墨之光坚如金石之约岂两鲁生不至固亦博士之所羞彼一范増何如未必楚王之能用至于谮忌之入不逃忖度之私葢上宾自有郗超谅下客难容毛遂次不用言大不行道我则奚为向以国士今以衆人是殆宜去深监覆前之辙亟回兴尽之舟既与世以无縁因抗章而有请谓径卧一丘而已足初不失于屠羊惟曲成万物而不遗将复充于振鹭粲然云朶来自日边将令论着于道山仍畀升华于郎省夫何为者有移光范之书止或尼之倍费化钧之铸仰窥妙画莫赞元工兹葢恭遇学足以为帝者师言足以为天下法治象如一阳之复迄回厄运于熈平兵氛无半燧之惊坐寘边陲于宁乂念中国外蕃盛衰之变在君子小人进退之间故凡夹袋之捜罗至饬缇函而酬酢重念某已上有司之廪禄久稽幕府之文书纵微我公厌薄之心宁免等辈嫌疑之迹天地寛如有碍方知行路之难田园芜胡不归终觊还山之乐敢因谢幅併控恳悰代钟监丞除秘书省着作佐郎谢丞相李梅亭涉笔胶庠正觉丞哉之负滥竽册府复叨儒者之荣蜕凡骨于髙明耸危肝而感激切以图书之府实通天上之星辰英隽所躔不受人间之天日未能免俗何自为郎左太冲之赋三都求始此职岑文本之奏二颂乃称是官况黄道日月之明值紫皇春秋之富锵韶钧而蔚虎凤迈汉九流充栋梁而汗马牛过唐四库职固邻于书蠧名亦近于郎乌是为清资宜擢素望伏念某楚狂一介郑重半生世科不补于遗余家学仅传于淡泊三仕甘广文之冷若将终焉一朝㧞从事之尤聊复尔耳敢意大钧之播真无钝鑛之遗因其就须入之章华之以不次之擢籍田之芟载柞既沐三熏博士之冗不治更荣再转但欲乞治中而去讵敢窥广内之藏蓬弱风波敢望接三神之武虀盐朝暮初无送五鬼之文忽从米廪之间骤缀兰台之属孰主张是遂跻登兹伏念某官命世真儒爽邦哲辅载万物以坤元之厚调百度于鼎实之和李赞皇五十四岁而相君其年如父王文正一十八载之当国惟德之符方宏翕受之规莫广旁招之路有怜冗散亦玷超迁某敢不读未见之书求多闻之友总一百三家之略益深稽古之功摭五三载籍之遗或上得贤之颂除校书谢丞相真西山上翰林主人之对缪贡刍言陪瀛洲学士之班遽陈华选拜恩宠甚拊已矍然窃以圣朝重英俊之储册府萃图书之富匪特养其资望葢将充乃见闻使旁捜博览优㳺文史之清庶潜省黙观磨礲器质之美观作人之有道殆与天而同功故沚莪既盛于一时而丰芑尚遗于数世大者光明魁垒足以翼邦家小者靖重端方可以善风俗深嗟流弊浸异前规育才之意视以具文庇职其间指为借迳至有身居儒馆心别骛于髙华名在书林手弗亲于雠校鄙习相仍而莫悟清途㳂是以返轻力回此风政赖今日不有魁竒之彦孰堪采择之公如某者冥顽不灵孤苦自奋蚤服师资之训粗知学问之方连岁科名似未忘于进取平生志愿端不在于轻肥偶玷班行坐縻廪稍瞽宗殷学无补斯文博士秦官何禆末议虽本为贫而漫仕未尝枉道以求伸胡然误恩陟是清贯重念脱身于场屋益思鋭意于简编然家无邺侯插架之藏徒日发董子下帷之愤今将徜徉东观凌厉西崑閲河图寳训人间希有之珍窥金匮石室歴代不传之祕刋订譌谬含咀英华庶几因文字以窥圣贤之用心夫岂假梯媒以为富贵之张本昔扬雄之居天禄葢二三世而不徙官而韦述之在集贤亦四十年而后卒业故能发挥大业焜耀方来此前脩之所已行而小子之所愿学迄成微志有赖洪私兹葢幸遇某官直道不回孤忠自许觝排羣枉已去虞朝之四凶汲引衆髦常思孟氏之三乐至如不佞亦在兼收且令身逺于尘埃得以神交于篇牍期待过矣铭感何如某敢不淬磨新功寻绎旧业丹铅事㸃勘可勿殚是正之劳金石无磷缁尚克守初终之节除国子録谢丞相李梅亭金耀庀司愧乏主书之最璧流选属叨升纠事之聮非有清资而致然夫何素望之及此一陶厚甚三省矍然窃以化民成俗由学乎其来已古授业传道解惑也必惟其贤况风化之本原尤国人之矜式虽居小职亦选鉅儒在元祐间实用张横渠之辈至绍圣末亦取㳺建安之流此岂庸虚所能称塞伏念某禀姿苦窳殖学疎芜小人可以小知无广大髙明之见大慙谓之大好乃琐碎俳偶之辞矧至四五十之无闻重感三千钟之弗洎两鬓已雪百念皆氷敢意登畿获齿筦库陈人无用茍安掌故之踪名士满前讵堪首善之职忽䝉分席莫遂循墻有先达者为之前尚恐后生之可畏占小善者必以録益知大播之无垠伏遇某官柱石九筵权衡百度粉米山藻之色别㑹以衮章盐梅水火之味殊饪之鼎实虽当青衿刺学之后不替缁衣好贤之心有怜蠧鱼之専俾致螟蛉之祝天位与共天职是岂出王公之私人患好为人师特恐犯圣贤之戒某敢不益磨行检加饬礼维惩创孝先之昼眠追随昌黎之晨入命汝教胄岂徒教小技之文章匪我求䝉愿勉求放心之学问除祕书郎谢丞相危巽斋教分麟族正懐非座之惭恩畀鹿车遽冒超凡之宠陶镕至此铭篆若何窃惟歴于清班无若翺翔于中祕人间风日不到处海上神仙皆在焉读平生未见之书为儒者至荣之选谫焉若某何自为郎已惊鬓髪之星霜更愧形骸之土木有鸿其造而蝨其间白玉为堂洗尘踪之飘堕青藜照字觉老眼之増明了无朱墨之应酬差有丹铅之㸃勘细熏螺甲小破龙团人言养望之林不婴以职自谓清心之地盍省其躬葢处之佚者其责深待之优者其望重一丝不络马欣度日于闲中千里问途主索追风于足下倘优㳺而弗念则储蓄以何为纵稽报德之期宜识受恩之日兹葢恭遇某官代天元气为世宗工傅鼎盐梅孰识均调之妙狄门桃李不为种植之私故广生成下至庸琐某敢不益鞭钝质仰副殊知弱水三万里之遥已蒙汲引瀛洲十八士之直当究讨论过此以还未知所措除武谕谢丞相危巽斋边幕终更方肃巖瞻之敬胶庠滥吹遽䝉钧播之慈晚节有逢懦衷尤激昔髙庙之圣欲恢于寳宇故武成之教实视于辟雍讲明正在于兵机谕导乃参之文士葢壮者修孝弟忠信斯可挞秦元戎閲礼乐诗书故能强晋惟平居积摩义渐仁之习则临事有捐躯殉节之臣教所设以如斯材非通而孰称如某者性资蒙陋学植榛芜策名仕籍几三十年窃稍县官才六七载青衫勃窣半成霜叶之枯白髪萧踈但觉雪根之长幸辱知于大造未终弃于明时重登桃李之门果入参苓之笼俾离尘滓晋觌光荣以其俎豆之仪励彼干戈之学越鸡伏鹄卵初应笑其弗能蜾臝负螟蛉终当期于自化退惟其故曷以得斯兹葢伏遇某官学擅青氊家𫝊黄阁意常存于精白身独任于安危同德三千孰有勲劳之旧除吏八百了无亲故之私如日月之照临乗风云之际㑹孜孜政理惓惓人才取寳于山闵道间之横弃市骏之骨懐廐下之长鸣故使么微亦归镕冶某敢不誓坚素守期答洪恩延见生徒宣昭德意鸠起控地既得同庄叟之逍遥鸢飞戾天尚均被周家之长育除将作监直华文阁谢丞相刘后村郡绂使华十年迭试朝班阁职一旦骤迁私毫无蹊径之扳縁顶踵出庙堂之启拟伏念某虚名作从实践有惭周旋陈元方郑康成之间恍绪言之犹记交懽丞相平太尉勃之际非呐舌之所能粤从公府掾之免归长为田舍翁而无憾然犹左符西泝单𫝊南驰上察孤忠毎欲赦虞翻之罪朝无死友居多谗韩愈之人一招一麾屡起屡仆属元台之提笔由散地而驾轺发擿技穷终匪当道埋轮之手平安信逺不胜髙堂扇枕之情叩阍陈宜去之言席藁拜弗俞之诏乃若陞华班序寓直图书曩梯登九天之难今帆借一风之便谓孟博顷尝出使慨然登车念扬雄久不徙官老于执㦸讵敢望此日翘阁开东之礼庶几为异时墓道征西之题向非吾相之犹天谁与鲰生而为地兹葢伏遇某官卫武公之抑鲁仪休之㢘陛下谅其至公血诚海内目为鉅人长德上道揆下法守国之所赖以永存恩已出怨谁归士或不知其宻启遂令枯朽亦沾光华然某将母不遑容身无所暴子蒙绣衣之遣岂不贪荣贺监以黄冠而归终期得请代江淮陈制干除监丞谢丞相李梅亭乌幕充员方骤通于闺籍雉工列属更躐造于朝绅不三閲月之间乃两承天之宠感恩踰分拊已増慙窃惟国朝立法之至公人材循序而后进欲其脱选必限以六考而举以五员至若转丞非内之羣院则外之诸郡纵有特颁之殊渥亦难尽越于常规葢须得百年几见之人乃可称一岁九迁之命讵容异数猥及凡材如某者禀质颛䝉赋材迂滞蚤记教忠之训未知造道之方摘句分章粗耻空谈而无用陈力就列岂敢大言以为欺容貌不能以胜衣智略何有于凑辐适英主际中兴之运而遗黎懐内附之思遂令白面之书生徃贽碧幢之元帅虽戎政无能为役然君命宁敢辞难齐人归疆正可闵离离之黍周行多士讵容伐坎坎之檀敢图禀议之来洊沐超迁之宠甫离七阶之选遽参贰监之聮家人葢有严君昔居是职痴儿未了公事乃世此官既材能不及于中庸又名实未孚于上下挈提至此称塞谓何恭惟某官命世宗工爽邦硕辅积十五年秉钧之绩成七十城凭轼之功谓明王立政惟人当广开于涂辙而宰相代天理物难纯用于规绳将收度外之材用作边隅之气必使䝉臯比以出姑为买马骨之谋故畧等夷特加简㧞某敢不仰衔恩意退激懦衷指心誓报于宠灵临事益思于忠力得人朝廷得人幕下无愧石洪温造之流遇我国士遇我衆人明辨中行智伯之报除宗簿谢丞相刘后村奉亲还里自酬乌哺之私被命造朝早缀鹓行之末奔驰就列俯仰懐慙窃以世道之消长不常人物之㑹通絶少范欧兴庆厯之文治莫引用于圣俞马吕致元祐之诸贤独见遗于无已况更晚辈敢望前修伏念某学荒于嬉年运而徃书无成而劒又去悼少日之狂图道不脩而文有名犯昔人之深忌顷惩飞语尽扫空言时于断简以研寻稍见髙贤之㫖趣爱令伯陈情之表流出胷中喜渊明归去之词冩诸座右岂图晚暮忽际休明虽遣巫咸而下招其如太史之留滞犹着朝籍且参阃谋好事揶揄已有移文于逋客故人规祝愿无图利于大夫迨兹将暮之移亟有祠廷之请葢鹤髪久相安于半菽而鹪巢止愿借于一枝乃念衡泌之栖迟示朝廷之收拾谷莺初出恍惊迁木之荣海燕暂来深认卷帘之意非上相适奋庸于廊庙则孤生必终老于山林兹葢伏遇某官以帝者师为天下宰更圣化于胶柱不调之后还主柄于太阿倒持之余进君子退小人毎致严禾莠之辨开诚心布公道亦不废草茅之言遂使畸人忝陪髦士某受知至此图报茫然虽资以事君粗识移忠之大义然不遑将母终希钖类之深仁代除军器簿谢方秋崖班聮廷理俾共赞于边筹簿最司兵忽骤还于朝着何过听之及是感误知而凛如伏念某蚤繇诸生偶窃末第遭时多事顾毛锥子安用哉不学少文葢黔驴技止此耳徒以叔舅适当于梱寄得同子姓参典于军书毎慙区区纸上之传焉有婉婉幕中之画纵或因人而成事其敢贪天以为功展我甥兮孰云无忌之酷似有吾道在自甘李广之数竒惟公朝欲増于制垣故内幕亦屡膺于宸綍启刑书而庶中正未遑入佐于法卿除戎器而戒不虞乃复叨居于短簿况伯舅长锜栏之务在一时为氷玉之荣虽自为谋殆无过此兹葢恭遇某官以吾身为世道之标凖以吾心为人物之权衡妙干一元措天下为四维之固兼收羣䇿举明主于三代之隆曽微葑菲之遗于乐菁莪之育致兹冗散亦被生成某敢不服此厚恩勉旃逺器弓人为弓而矢人为矢将技艺之咸精智者谓智而仁者谓仁惟钧陶之独运行瞻光范尽布轮囷除礼兵部架阁添差制干谢丞相方秋崖赞画戎垣恍失邯郸之步策名故府又为淮海之逰江山未厌于逢迎岁月几何其契濶一陶厚矣再驾矍然伏念某蠧简故贫牛衣犹煖半畦夜雨甘自随黄犊之鑱两鬓秋风已不作青衫之梦等辈迫之于塲屋词章奚有于度程亦惟山林鄙野之人未解世俗媕婀之语宁为鸡口虽别闱先诸子之鸣几上龙头而当路斥老生之戆时已不偶今其谓何故方解袯襫于田间未免化兠鍪于塞上毎懐士雅风涛作击檝之声窃愤元颜沙草瘗筹边之骨顾频年之多事岂吾国而无人乃飞尘余靺鞨之腥而凄雨啸䕫魖之鬼宁复烟火万里之气象祗伤山河两戒之图书恨无能为惟有痛哭谓此曹宜束髙阁请竢泰平矧多病欲归故庐自知坎壈夫何误渥仍赞旧知与闻典故之藏増重宾僚之遣繄错节盘根之无取然轻车熟路之可寻芍药扬州叹已老三生之杜牧桃花春观笑重来前度之刘郎大哉坱圠之中容此么微之贱兹葢恭遇某官以帝典熈庶绩以皇极受羣材日月亭午而无余隂已开治象天地既交而成泰道尽入钧衡念穷边有北玁狁之忧属大梱重东诸侯之寄遂使菁莪之乐育又勤棫朴之能官某敢不夙夜在公东西唯命文书盈于几阁固非庸陋之堪任胜算运于筹帷式觊艰难之共济庶洒腐儒之耻用酬真相之知除架阁谢丞相李梅亭十年出幕迷旧迹于新蹊一气转钧纳陈人于故府㧞之喧嚣倥偬之役赋以栖迟偃仰之间蜕凡骨以渐轻耸危肝而知感窃以周九职之任既重司书唐六典之分已存掌故至若版曹之籍专之金耀之藏在昔时特曰筦库之官至圣世则为储材之地栽培拱把备震风凌雨之帡幪追琢玙璠供方泽圆丘之琮璧岂应庸下偶玷选中伏念某质窳无竒学落不殖少时磊磈尚抱风云之壮懐中岁蹉跎稍除湖海之豪气漫焉未能信之仕已是不足畏之年生辰挹斗而扬箕竟失余而得少奴星结柳而送鬼奈驱去以复还周行万里之闗山复累一陶之坯冶马伏辕而蜷局直为仰秣之谋燕巢幕以差池猥沐卷帘之顾南宫攷艺滥厠使令东阁望尘曾微恳祷忽使接绅緌之武遽令司几阁之文蝇头牛腰姑备朝廷之遗忘鼠牙雀角仅防胥吏之谩欺白日青春了无公事黄帘緑幕宛是儒生非大钧妙播物之仁则小人无得舆之理兹葢伏遇某官经邦硕德济世元勲窃窥尧舜君民之心岂数韦平父子之业寳鼎九庙以衣裳之㑹金城四方于樽俎之前𤣥龄入相二十三年求贤则如一日吉甫荐士三十余辈流泽葢在异时顾惟孤贱之踪亦缀收罗之数某敢不温寻宿学讨理初心商财贿计班资恐孤德懋懋官之意厉㢘耻行礼义图报先觉觉后之恩代谢除华文阁直学士方秋崖分阃边城蔑闻治状进班䆳阁猥玷除书葢恳切而牢辞者凡六章其趑趄而未遑者余半载终莫回于成涣亦窃虑于渎䝉虽李广数竒正不羡侯于校尉然汲黯妄发或疑敢薄于淮阳蚤夜以思进退维谷正恐酬恩之无所复虞留令之有诛宜贬而褒以荣为惧伏念某马齿加长鼯技已穷匈奴不灭何以家为报国之心犹铁王事多难维其棘矣忧时之髪欲银旋观兵气之纒可骇羽书之急孰谓司马之息夏六月于征盍求羣䇿以防秋寸隂是惜今乃脉络之不贯安得精神之自强内阻外讧事已至此朝奏暮报人尚迟之胡为书檄之交驰竟令岁月之虚老思虑所及梦寐亦惊若然则进直于西清亦奚以少寛于北顾言观纶綍有腼缙绅兹盖伏遇某官妙造化之权公刑赏之柄陈十事以坚帝意首及人材有一德以享天心力扶世运进言之暇劝上勿遗使非意之侥踰迄不容于控避某已上丐骸之请难忘刻骨之铭一夫向隅为主忧岂敢懐于畎亩四郊多垒则臣辱慨徒死于封疆除秘书监谢丞相刘后村余哀未释遂空萱草之堂新渥骤加俾长芸香之阁身独先诸人而起废衆皆云元老之怜才伏念某忝干道之故家陪端平之髦士百僚之上荷丈人于甫甚真四海之人谓相国知愈之至然而动多跋㚄凡几招麾去来不翅双凫乗鴈之微晚暮乃逢一马二童之入放翁赐第葢旧学闲燕之言嘉叟掌纶尤先朝稀濶之典虽明扬于睿画实宻启于细旃方置身漂摇而未安类有物驱逐而使去及夫再调鼎铉重遣弓旌子欲养亲不留诵斯言而永慨臣虽老卿尚少嗟此念之久灰敢图英衮之精明俯记祥琴之岁月黄纸犹湿青氊复还谓瀛洲学士之登昔已𫝊为佳话如镜湖狂客之去岂宜见于盛时力推挽于陈人使追随于羣彦兹葢伏遇某官阳休而山立春育而海涵给札而来广馆阁储才之意乗槎者衆洗渠观无人之讥虽已为丘壑之谋尚唤起钧天之梦而某目眵头白心在力疲外窃殊荣中包厚愧映藜而校天禄顾博洽之有慙戴花而老洛阳或风流之可继翰苑新书续集卷三十四翰苑新书续集卷三十五钦定四库全书翰苑新书续集卷三十五外任代谢除端明殿学士淮东制置大使方秋崖伏以赤囊旁午兵氛未靖于穷边紫殿陞华军纪聿严于大梱此固庙谟之宏逺其如物望之卑凡既莫遂于悃辞不得已而昭受敢告吾相恐负已知葢闻祖宗之盛时已分文武而异辙储书禁殿所以优崇笃学之儒授钺元戎所以假借驭军之柄岂有俗吏而班之中祕岂有庸材而被以大名顾天下安天下危两注之意然闑以内闑以外一惟其人藐是微踪畴当重寄伏念某头颅欲老肝鬲未伸对越一心虽誓不以贼而遗君父驱驰五载乃未能安边而立功名间者援师之西㨗报倒戈之北是殆因人而成事其敢贪天以为功夫何异数之便蕃抑重微躬之惕厉思昔先考遇知宁皇凛有威名犹加大于十稔无尘之地奋繇科第仅遗荣于九原莫起之余岂伊不肖之孤克迈前人之睠此葢伏遇某官爱人材如䕶元气兴治化如播大钧非道不陈于前惟天保采薇之次第有谋入告于后皆车攻杕杜之规模葢尝欲釐百工而庶绩熈岂但曰整六师而四夷服顾瞻东鄙幸御北风故宁就録焦头之劳毋或久勤拊髀之叹致兹庸𤨏亦误褒纶某敢不永矢捐躯无忘尝胆惟上策莫如于自治畴非借箸之时彼逺人何有于常强但励枕戈之志忠愤所激临鉴在兹代李制置谢丞相刘后村御戎弗绩上孤东阁之知抗䟽自言稍绌西清之职恩归造化愧溢心颜伏念某猥以薄材当兹重任知主上兼爱南北宁忍开边知庙堂不问甲兵专谋保境我虽守信敌自败盟首挫其淮右之锋复断彼山东之臂期岁于此疆陲粗安豺狼无厌未饱其所欲蜂虿有毒已驱而复来睥睨六闗䖍刘两郡葢神人之共愤岂臣子之敢安事许便宜固有已颁之隆指法当牵制讵容不出于偏师文移但戒以浅攻吏士辄从而深入泗城败挠淮东绎骚决千里之筹既无胜筭责三军之帅厥有常刑徒以敌尚在边身方扞塞念辞难之未可姑引咎以自归上援街亭次稽好水使伏欧刀之戮亦所甘心止裁簪槖之班宁非轻典信矣公朝之寛大深哉吾相之保全兹葢伏遇某官新美治功秉持宪度谓赏罚军国之纪必合至公然胜负兵家之常无庸深咎况以自归于司败特为少屈于刑章仅抑隆名尚叨旧寄某敢不坚凝初志惩艾徃愆建大将之鼓旗敢妨贤路奉祠宫之香火终託化钧代李制置复学士谢丞相刘后村边防尽瘁久无可纪之功庙论悯劳骤复已鑴之职衔恩至矣图报缺然伏念某昨为牵挠之师庶伐跳梁之计徼功深入虽由偏将之轻指踪不明亦是中权之失既席藁引旷官之罪尚奋拳励讨贼之心勉吏士以功名作民兵之勇气始因城而陈金汤据险以莫窥及仰塞而攻矢石乗髙而并击冦犹在境身自督军但知竭许国之丹心不敢顾倚门之白髪我师气奋将四面以穷追彼衆谍知乃一宵而潜遁葢却敌乃庙堂之筭而平淮皆将士之劳某材不足以分北顾之忧功不足以救东隅之失亲年晼晚毎于色养以多违衆口纷纭动以空言而责备屡请祝釐于闲散汔烦当轴之保全还学士之真班出上公之洪造某官訏谟闳大德量崇深谓天下之才实难察阃外之事匪易崇文平蜀由黄裳力援于中充国击羌赖魏相独是其説若国论不为之宗主则人情何自而奋强假复玷之新荣图折冲之来效某敢不益殚薄技少塞厚恩方丞相忧边安敢惜驰驱之力然小人有母冀终怜甘㫖之情除判潭州谢史太师周平园钟陵起镇畏贝锦以辞行楚甸分麾还青氊而假宠上恩山岳孤迹渊氷窃念某久矣贪荣几于患失积妨贤于政地纷召怨于周行向非仰恃者天且有隂为之地自应窜斥敢望全存何期频岁之间叠拜除书之下湘波浩荡许以承流奎殿穹窿容其通籍固出圣神之眷宁无培植之功兹葢伏遇某官致主勲髙经邦道广虽荣归于故里毎轸记于陈人谅因入觐以嘘枯遂借里言而起废然某年龄已暮政术未知备孟子达尊者三尚复为臣之致况孔戣宜去者二敢当自助之留姑少副于宸衷即勉追于贤躅庶无负平日髙山之仰亦不辜异时流水之知代谢除华文阁直学士方秋崖分阃边城蔑闻治状进班䆳阁忽玷除书葢悃切而牢辞者凡六章其趑趄而未遑者余半载终莫囘于成涣亦窃虑于凟蒙虽李广数竒正不羡侯于校尉然汲黯妄发或疑敢薄于淮阳蚤夜以思进退维谷正恐酬恩之无所复虞留令之有诛冝贬乃褒以荣为惧伏念某马齿加长鼯技已穷匈奴不灭何以家为报国之心犹铁王事多难维其棘矣忧时之髪欲银旋观兵气之纒可骇羽书之急孰谓司马之息夏六月于征盍来羣䇿以防秋寸隂是惜今乃脉络之不贯安得精神之自强内阻外讧事已至此朝奏暮报人尚迟之胡为书檄之交驰竟令岁月之虚老思虑所及梦寐亦惊若然则进直于西清亦奚以少寛于北顾言观纶綍有腼缙绅兹葢伏遇某官妙造化之权公刑赏之柄陈十事以坚帝意首及人材有一德以享天心力扶世运进言之暇劝上勿遗使非意之侥踰迄不容于控避某已上丐骸之请难忘刻骨之铭一夫向隅为主忧岂敢懐于畎亩四郊多垒则臣辱慨徒死于封疆代潭州邹帅谢丞相李梅亭守藩漓水莫奏肤公分阃湘流又承嘉惠仍进壁奎之直益华翼轸之旁知勤洪造之甄陶敢废小夫之竿牍恭惟某官干坤间气社稷世臣一日万几殚辅赞弥缝之力九州四海知亲附镇抚之心故齐人章章有侵疆之归而魏地紏紏方乐郊之适非用儒无敌于天下何不战可屈于人兵惟公克成厥终永息四夷之警俾予从欲以治允为万世之功况方半二十四考之书讵容专五三六经之美某久违东阁幸宅南交徒以奉萱草之亲难于恋梅花之外所祈便养径归绵上之田亦欲投闲稍养漳滨之疾岂意大钧之坱圠复容小袖之囘旋爵禄两崇敢但袭荆潭之唱和中和并布庶无伤衡岳之扶舆除隆兴帅谢丞相真西山治郡无功遽躐分于帅阃进班有命仍峻直于殿庐以儒绅被遇之荣繇公衮见知之素伏念某曩縁薄技获玷周行职在禁严思事君之无隐官非谏诤乃论事以不休意虽本于纳忠迹或邻于出位明良在上独知魏绾之亡他宠数相仍絶异贾生之不遇入则侍枫宸而参内命出则持簜节而守专城积有侥逾漫亡称塞兹由平海改镇洪都其地则三江五湖襟带之区其位则方伯连率鈇钺之寄在昔所重于今尤难吉水崆峒有未驯之犷俗富池湓浦有当阨之要冲兹皆必至之忧宜谨将然之备而人情阻于侥倖军政弛于因循尺籍伍符之师或供他役百叠千屯之长类处凡材虽幸存督府之名未始修元戎之职盍畴耆哲稍畀事权训卒治兵若曹王臯之在唐室缮城修备若李相纲之佐中兴岂惟固一道之扞防抑亦壮两淮之声援退循驽怯曷称使令恭惟某官论道庙堂折冲枕席威伸万里外夷既惮于有人虑及四方内地亦严于置帅孰云妙简猥及迂儒某敢不志慕古人心存王室鸣鸾佩玉敢穷歌舞之娱运甓投樗益励恭勤之节江东赈济无罪可待谢丞相真西山巧语上闻方抗章而自列隆恩下逮况赦过以不诛捧诏凌兢拊躬感惕某本惭通敏徒抱濶疎入侍轩墀毎见玉色忧民之切出乗使簿复观玺书恤下之频誓竭驽材祗承德意属江左并罹于旱暵而桐川尤惨于彫残蒙赈赡之特优惧奉行之弗称夙宵一念民饥奚啻于己饥经画百为王事殆同于家事所冀推仁恩而均被靡遑顾文法以自营须当原隰驱驰之时备观田野焦熬之实欲籴则人苦青蚨之寡欲济则官无红粟之储抑立视其死欤既有负求刍之托茍利专之可也又难逃矫制之刑与其失职以偷安宁若殒身而任责勉効便宜之举亟蒙问可之音顾小臣敢越于拘挛见盛世素行于寛大是乃彰朝廷之美何至干堂陛之严以王命而赒民囏本其所职贪天功而为己力焉有此心岂虞止棘之谗乃出剖符之守情状深藏而叵测有愧先知语言妄发以不伦本无足辨荷天日照临之赫免风波沦陷之危兹葢伏遇某官以至公而秉化钧以深仁而培邦本谓羣臣之善亦王之善齐人尝有格言而衆职之功乃相之功柳子诚为确论凡悉力以禆荒政乃尽忠以报公朝肯令谮愬之得行驯致是非之易位特加全䕶俾逭谴诃某敢不仰佩洪私益坚素守除福建漕谢乔平章方壶山去国食祠甫满镜湖之考起家予节俾荣壶峤之行铭心知宻启之功揣分有踰涯之惧敬裁副墨少叙中丹伏念某本无技能何足位置值清时之更瑟纷髦士之弹冠幸从羇旅以登朝惟有靖共之在位吕端拙钝朝士皆目以煳涂邹浩寛平朋侪或疑其隐黙何图误渥骤被亲除念不为宰相则为諌官亦平居之所欲茍上畏天刑下畏人祸将得罪于此心不揆狂愚稍殚底藴亦颇増损时贤之论非有忖量明主之心上方从諌以如流已实积诚之未至所期寤意乃类转喉岂无婴龙颔之疑又拜立螭头之宠辞受之间不自决裂进退之义殊欠分明低囘久之愧负多矣毎沥恳忱而祈去辄䝉造化之苦留感时事以自惊果人言之弗恕其在汉法合坐非宜言之诛使遇唐宗犹得不可赦之罪尚寛斧锧俾食斗升佩吾君吾相之生成寻某水某丘而藏伏未湔旧戾忽冒新荣将枌部之转输峻木天之论撰负弩而除道路平生素陋于相如埋轮而止驿亭今日妄希于孟博徒惭小已莫报大恩兹葢伏遇某官柄国亲臣经邦魁宰友尚父阿衡于千载夀皆过于百年合晋公郭令而一人功永垂于万古捐身当社稷之治乱动足系世道之重轻未能释风云之劳特将寛宵旰之虑閲朝家局面之屡变独人才气脉之仅存方将扶植于己穷忍使孤危而不保起之流落假以光华第某不能深藏大是浪出无健力何以任澄清之寄无巧筭何以优餽饷之功虚烦陶成必误器使维骐维骊维骆维驹知难胜使者之华非熊非罴非虎非彲愿亟正师臣之拜谢李丞相方壶山拜镜湖之号甫满食祠荣绣社之行误叨予节自怜小器倍费大钧敬牋草野之危衷上凟翘材之穹听伏念某品流最俗位置素卑蚤岁受知不过言语文字之习中朝借誉亦惟米盐金谷之长凡妄意于弹冠一归功于推毂稍加显㧞积愧侥踰退之只宜着于儒黉子云分当老于天禄不图误听骤被亲除力不胜衣假以抨弹之任语难出口责其绳纠之忠将何尺寸之能少効万分之报独少也讲文于师友谓此非闲慢之官曹方思敬王而与言岂敢量出而后入积诚未入寤意转难狂若仲淹真负晏公之荐戆如苏轼几贻安道之危赖深知其无他非大过则不弃两年玩愒一力保全竟冒非宜言之诛当得不可赦之罪犹援之于虀粉欲谋尔以稻粱隐吏山中几于响絶故人山上屡以书来据藁得眠者甚安饭䟽没齿其何憾未湔旧戾忽被新荣将输假枌部之光论撰峻木天之直无子骏所长之一技与君谟相望于百年宠踰晋吏之起家华甚汉人之上冡可仕可止亦了了以奚疑不进不休乃卷卷而至此兹葢伏遇某官擎天柱石医国参苓防佞幸杜私门深絶鱼仇之祸抑诡怪畅皇极潜销牛李之萌兴念孤危久沦冗散逆鳞大罪金鸡已赐于赦除驾牡麤官木牛诚资其转饷所以寓衮职之补岂徒曰布衣之私第某三凟是虞一出太骤上䙝干于名器下愧负于简书有刺史之名无刺史之难敢发郢州之叹知丈人之真愧丈人之厚空哦清渭之诗除成都漕就任谢史丞相李梅亭再命典州愧偏城之玩愒六条遣使玷本道之转输不由推毂之功全出转钧之赐恩隆顶踵感激肺肝窃以益部夙系使星星讵知其陨石成都旧称陆海海乌料其扬尘葢自利路之荒残寻至潼川之剽掠督责惟深于西道劬劳良惨于北山巧妇尸之尚难责无麫之饼老农惰甚若为取不稼之禾伏念某多病下材至愚极陋少年躁妄夏虫语氷而不知中岁险艰吴牛见月以犹喘进既乏犬鸡之効退已孤鸥鹭之盟天宇浮眉尚青眼逢迎之旧雪山到面惊白头彼此之新比闻骊驾之虚大有鹗书之荐蜀人题柱颇荣弩矢之前驱吴客思莼恐负樵苏之后㸑骇采葑于下体孰蟠木之先容人则择官官则择人上恩异甚用者不才才者不用外议谓何此葢伏遇某官柱石九筵权衡六幕熈帝载使宅百揆燮和歴三纪之间立太傅兹惟三公辞逊閲十年之久葢欲复文武之境然后受周毕之封帝王出万全率由先正旧典之式春秋大一统迄还宁人有指之疆率土莫非王民皇天既付中国始由孤棘出正颛槐窥于我如浮云之心岂贪富贵有迨天未隂雨之责尚克绸缪眷言黑水之惟梁正窘青天之转粟飞刍既急刻楮尤艰知其熟鱼凫之㳺念其无蚍蜉之援特加识察俾効驰驱某敢不思广咨诹力图任负三十钟致一石无敢辞难百亩分食九人亦当加念惟知黾勉皇恤驽庸流马木牛倘可息民而休士豢龟笼鹤终希置散以投闲广东漕谢二相刘后村俾司敛散绩效未臻就领转输事权加重极寒畯光华之选出元台启拟之恩窃以圣门有取治赋之才俗吏乌知理财之义我朝擢用必更西北之漕臣先正丁宁深叹东南之民力矧今极壊视昔倍难上欲图寸效以禆公家下欲寛一分以苏遐峤自顾己陈之刍狗岂能重试于木牛伏念某胶守旧闻愧无新智辱翘材之汲引衔使命以驱驰氷蘗持身米盐涤虑毁家以纾楚难景行有惭汎舟而救晋饥秋毫无助一迁甚宠内省若惊葢周子之旧逰与芮公之遗爱海山寂寞几经冠葢之徃来田里穷空曽是轺车之循歴何以佐湟中之籴何以供江上之屯荷贤宰相之生成惧贱有司之败缺兹葢伏遇某官并收髦俊𢎞济艰难谓百费繁兴餽輓方资于主计意诸生苦节锱铢可补于大农终恐薄材上孤烦使某敢不恪共官守仰答已知范公一笔之勾傥未捐于大造后山瓣香之敬誓永毕于此生江东宪谢郑太保刘后村故里逃谗犹赐散人之号公朝起废复乗使者之车被黄纸之新荣出缁衣之初意伏念某拙于谐俗病在信书作太𤣥如鼠坻犹然苦思奏子虚由狗监非所乐闻未尝掉鞅而先时辈之鞭岂愿立的以来天下之射顷值真儒之当国获陪髦士之在廷朝犹诵杜甫于百僚夕有坠宗元于千仞虞人之旌毎至辄有物以尼之乌获之绠莫施判此生之休矣不图暮景重际明时周大老盍亦归乎鲁诸生无未行者虽已荷锄而在亩例叨出节以起家羣嘲衆骂之身不无惩创再衰三竭之气未易激昻虽勉奉直指而行深恐为翘材之累恭惟某官有安阳叟之大有涑水翁之诚上苦留公讵容舍上而归士或负己终无厌士之意兴懐旧掾久伏空山昔位置入宫未免召蛾眉之妒今驱驰于隰苐令服马足之劳特假皇华以安孤蹟某敢不恫瘝求瘼平恕谳疑遇事风生非复少年之材健养亲日短终祈造命之哀怜除江东宪谢丞相刘后村置之闲散避飞语之中伤送以光华出翘材之启拟衆咸羡孤生之晚遇谁知费元化之曲成伏念某洊忝弓旌辄投罟擭怡然膝下戏披莱子之綵衣久矣梦中夺去江生之色笔力耕以给公上闭闗而絶交游世皆云东野诗寒误身至此客或谓君房语妙摇手止之有一丘可以老焉虽万户不与易也敢谓朝报登庸之麻制夕颁抆拭之除书见车马以惊猜着衣裳而颠倒厥今圣君贤相亦既㧞茅而彚征自昔志士仁人岂若系匏而不食顿忘驽劣遂䇿驱驰然奏谳繁而耳目不能周封圻广而足迹多未至田里有呻吟顦顇之态郡邑少忠厚岂弟之风毎隐于心为之颦眉欲绳以法多所掣肘固知当国择子骏而遣行终恐不才烦希文之勾去兹葢伏遇某官有伊训説命之学兼房谋杜断之长手玉尺以量材躬衮衣而下士已起归周之大老尚招在鲁之诸生念其昔忝班行与䕫龙之武接察其粗经原隰意农马之智专特畀皇华以荣晚节某敢不感公朝之起废体列圣之好生刺史奉问俗之六条顾激扬之安出冡宰操诏王之八柄傥黜免之小寛除祕撰闽宪谢丞相刘后村白髪奉亲安于緜隐皇华遣使荣甚绣行向非大臣之育材谁念小人之有母赧颜承乏稽首归恩伏念某属者重来出于屡荐由任子钖科第若隆兴宠务观之时不旬日掌赞书用元祐待坡翁之事仆无他缪巧以速化公有大力量以曲成方举国勇于去凶而当宁听其谢事词臣援綦叔厚请暴扬老桧之姦言者疑曽子开而忿嫉新州之意孤明主殊常之遇累师臣平昔之知一自退藏数为启拟灵均去国至烦上帝之下招禹钖得州难强大人而俱徃遂进隆名于中秘就陈臬事于外台庭闱喜而加餐乡井诧其创见叱驭为忠臣囘车为孝子慨两全之实难按事者刺史饮酒者故人要并行而不悖服劳伊始辱命是忧兹葢伏遇某官赤舄之归方新缁衣之好逾笃温公除吏莫荣子骏京东之行文正怜才不夺大年阳翟之志恩侔卵翼报蔑毫釐某敢不采问风谣平反幽枉谕指蜀道素鄙相如之夸囘首渭濵不无杜老之恋广东提举谢李丞相刘后村祝釐西华久从隐者之逰易节南州忽忝使乎之选光生原隰恩出庙堂踰峤以南去天尤逺先朝将指居多馆学之名流近岁擢材稍用米盐之能吏未覩研桑之新智先隳氷蘗之素风向非遇儒相之登庸何以㧞书生而临遣伏念某粗谙吏事亦畏官箴建上吏民犹记绾县章之日江西父老皆知解郡印之时顷遭柱后之弹文追咎榻前之对语荷睿明之洞照幸腰领之获全三载退藏贫贱返緼袍之旧一朝抆拭姓名出夹袋之中深惟卵翼之恩难酬欲以毫髪之劳自见既抵司存之始乃知责任之难贑客横行増筴之符方急岭民贵籴泛舟之役未休操守则失人心谬愆则误国事鸿私所被蚉负莫胜兹葢伏遇某官德享天心功熈帝载内统百官而拱极外严十使之观风谓昔者熙宁尝处濓溪之老及后乎元祐必使子骏其人意其闻师説之绪余或可希前修之万一某敢不疚心求瘼洗手奉公使臣逺有光华既误䝉于推择丞相毋拘文法或愿効于驱驰代改除淮东仓谢丞相刘后村乗塞三年初无治状观风一路忽忝除书戴洪造之生成拊丹衷而感慨伏念某起家孤立涉世寡谐耻干流俗之虚名窃慕古人之大节岂不有激昻之志勇于敢为惟其欠妩媚之姿动而得谤已灰心于绂冕甘屏迹于山林㑹公朝记奔走之劳而圣世开孤寒之路一分半刺三剖左符治郡功名既乏龚黄之最守边威望又慙羊陆之风属谨备于边陲粗宣勤于城堡皆臣子当为之事何足自言受君相非常之恩未容引去忽繇支垒躐建外台侧闻鼎铉之间属意牢盆之事法方有弊莫调琴瑟之胶絃时岂无材少出箜篌之妙指夫何临遣及此踈庸以理财则未识于源流以按部则弗强于风采选抡既逮若为醻东阁之知综覈方严恐莫逭西曹之责荷丘山之施重图涓露之报难兹葢伏遇某官翕受羣才博开公道内修法度统成周之百官外採风谣择开元之十使顾如朽质尤费大钧察其断断之无他怜其落落之难合假之以长养成就之力取之于排斥摈弃之余遂使孤踪骤将隆指某敢不稍寻积弊仰答至公方科𤨏忧边断无期㑹之不报以便宜从事尚祈文法之稍寛代湖南提举就任谢丞相刘后村久临支郡汰免为宜就建外台超踰已甚孤子乏他人之助始终出吾相之恩伏念某奋自羇单号称迂缓素拘牵于绳墨颇练习于米盐辰不再来蚤失投机之㑹老之将至始逢解瑟之辰然误蒙㧞擢以来曽未有建明而去自收朝蹟愈累化工甫须临汝之瓜遽剖衡阳之竹抚摩生聚粗竭区区玩愒岁时终无赫赫又况庭闱耄矣乡井邈然方深懐土之思乃冒观风之寄由属郡径分于小节葢微生毎託于大陶谓尝宣牧守之劳庶几知奉使之体静言湖外夐隔日边民方困岁歉而苦饥吏或谓天髙而肆虐既尸庾事盍为敛散之储况拥皇华敢废咨诹之谊沐宠光之特异凛责任之难堪伏遇某官开国功髙格天业鉅区分诸道用开元贤相之规选择职司犹庆厯名臣之意夫何鄙朴亦奉使令某敢不退省所䝉恪共乃职固无竒节用酬当轴之知窃慕先贤妄有登车之志再任制干入蜀谢丞相李梅亭遮日而走长安几穿破履登天而攀蜀道忽得旧氊知坱圠之无垠难趑趄而不进辄修贽见併吐谢衷伏念某肮脏亡竒睢盱有志一科不补堕身沟渎之寻常万物皆尘亡意简编之尺寸繇顷年之从辟抵中道而遭艰跨海涉湖痛尤未定扪参歴井梦不敢寻故因祥除甘就部阙适于西清之衆论许为东阁而一言遂令索米之人或动乞浆之兴乞璞而售干璞谁适为容翘材以待大材汝非所及犹赖益州之元德尚思吴下之阿蒙罗而致之兆足行矣几葬鱼腹固尝囘孝子之车又过羊肠益合叱忠臣之驭窃闻殿西之顾颇及云南之师要是四垒之可忧殆非一端而遽止虽託重固在诗书之帅然㧞尤宜得文武之才置诸邹枚之间葢有祎允之任岂应庸下可在选中伏遇某官身佩安危功存开济独挥九日再为天地以立心八荒一云复令山泽之通气行政如彼其久乐不存焉当今舍我其谁圣之任也粤从更化专务调元三阶既平元首有股肱之喜五湖方扰中国无疥癣之忧然欲折千里之冲是必开衆正之路得人朝廷得人幕下宁有重轻诚死城郭诚死封疆要加储养如有所试俾勉此行某敢不体认一陶攀縁九折堪其事者谓之力借莫酬相国之知逺而使之观其忠讵敢作衆人之报除将作监簿兼福建参议谢丞相刘后村趣装就道方移君命之严有籍于朝兼领军谘之任恩归廊庙喜动庭闱伏念某忝出故家常从薄宦少日妄希于节士中年逺避于弋人于处幽篁分此生之永弃焉得谖草聊暇日以忘忧虽絶望于华涂犹守死于善道属者氷山摧而杲日出沙堤筑而台星明交璧帛于道涂委弓旌于巖穴有盍归之二老无难致之两生病客梦回初听钧天之奏累臣魂断忽有修门之招未呈身于政事之堂已䇿名于表着之地而况福莆接壤参佐禄优禹钖母子可以俱行尚平婚嫁可以渐毕惟昔脱乌台之祸尽出生成矧今辱黄阁之知不由绍介受恩罔极取数过多兹葢伏遇某官独秉国钧载调化瑟乐克得政善人咸愿其有为杨绾当朝天下云何而不喜已并致台莱之彦犹不遗菅蒯之材某稽首钧陶委身坱圠成书无日空嗟太史之滞留懐贽有年终望周公之吐握除淮西总领谢丞相郑雪巖江淮财赋正勤帝顾之忧学校虀盐匪称王官之选天朝建遣星夜趣行始未至金城之时莫能踰度今已涉太行之地斯识路难敢吐胸臆言之此谓膏肓病也粤观四所浸歴百年蜀墟亏陷既不复知淮甸流离大为可虑昔则籴塞上之糓以给塞下之食今则运江南之米以供江南之屯泛舟巢湖以餽合淝直道真河而越满浦鲸波几转殆犹十步九折而上青天蠧费百端何止千里十钟而得一石况纲解因于诸州之逋负兼牢盆窘于今日之变更两军蔑有于经常一麫全资于科降按图而骏可索事犹庶几守株而兔不来计将安出卢扁之医望且走矣卫霍之将政自纷然坐虚数而责实逋截后纲而补前欠但知増灶之为喜不念竭泽之可忧百夫食千夫名正坐昔人之戒生劵添熟劵在可堪他日之需更加新楮之全支益重近忧之太甚仓敖筑底仅存两月之积储符匣愆期动是半年之徃返通国皆难为之患如霖非可任之才沙洲之鴈已飞风寒何补盐车之骥久困日旬徒劳甫辞増秩以罔功忽拜出纶而易节使华将指加荣白面之书生郎署系衔如在粉墻之省户宠至渥也责亦重焉虽继于亷明不扰之余成规足守然既是支吾不行之所绵力尤难既到手以莫辞须尽心而加勉为今之䇿近譬诸身必脉络之流通强形易立若首尾之扞格神力难施刘士安可以利者兴而害者除赵营平得以寅日奏而申日报上下相应主张有人殆如形声与影响之相随尝若昏暮求水火之必得庶能展布获报眷知兹葢恭惟某官精神折冲度量容物扶持天步于阳九之㑹把握局面于隂六之交主北事则以富公该东㕔则问康靖敛名务实不闻宰相之有权广益集思但欲清朝之无过念西北之戍未彻虑东南之力已穷析利𣙜盐尽扫𢎞羊之刻备边足食惟循陆贽之谋知某乃夹袋之姓名録某以书生之气习遂从㧞擢俾効驱驰某敢不克尽小亷誓酬大造总领称上意未敢萌徼福之私出纳谓有司当先革习欺之弊言如皦日福芘矞云除福帅谢丞相真西山公道天开适登庸于上相全闽地大俾承乏于元戎责重负山惧深临谷伏念某衡茅孤学泓颕小材两朝三纪之遭逢久尘华近一节四麾之敭歴洊试剧烦秋毫未报于上恩霜鬓已催于暮景重临作屏甫幸及期郡计殚于囊括席卷之余苦为支柱民力困于泽竭林焚之后曲费拊循顷蒙祠牒之岁颁粗给宗藩之月廪遂力蠲于苛敛斯少裕于罢甿虽生意之浸还曾初心之未究敢谓浮云蔽日之久忽闻迅霆奋地之鸣羣枉杜衆正开内既新于黜陟长官平太守好外亦妙于选抡迺于斯时有此殊渥青衫幕府犹忆旧逰白面书生安知戎事顾属部创夷之未复考比年俶扰之所繇政茍安和宁有骇舆之马吏无侵枉谁为㳺釡之鱼虽幸胜之所伤多矣非疢疾已瘳之可贺而根元尚惫之宜忧身为列郡之凖程天作斯民之保障职虽当勉力恐难胜兹葢恭遇某官以厚重镇国家以公忠安社稷力裨二圣英明之断尽洗积年贪浊之风元凯举而去凶人奚惭于古裴韦相而无债帅其始自今兴懐遐逺之邦欲均休息之泽而某以乡闾为之牧当子弟视其人素志茍行讵有禁闼淮阳之间遗风可仰愿惟颕川渤海之师皎然丹衷如此白日除宪谢宰相刘后村五岭南归分窃黄冠之号大江东去骤叨绣斧之华爰正周原具宣汉诏山川风物实惟庆元丞相之乡父老童儿能会嘉祐使臣之政侥荣甚矣图报缺然伏念某累误弓旌尚贪升斗怡然膝下戏披莱子之綵衣久矣梦中夺去江生之色笔帐无鹤怨野有雀罗借子公力入帝城念不到此门君房语妙天下手屡止之有一丘可以老焉虽万户不与易也忽颁台𫝊俾察江濡闻车马以惊猜着衣裳而颠倒独念圣君贤相更万化而一新所谓孝子忠臣难二义之两得不量迟缓仰奉使令登车觉意气之衰析律惧聪明之浅自念繇诸生而推择所宜知庶狱之哀矜平反则有以白其大人式敬则可以长我王国虽慙汉史以清令而为师窃慕畨君俾江湖之相悦澄清何有坱圠焉依兹葢伏遇某官以公道秉国钧以定力调化瑟内之议论既尽革𢎞阳之风外而循行宜妙选范张之辈兴言下士乃识上公鹓鹭之羣挽之虽不能寸驽马之智老矣尚堪一行既不改于寸心姑俾奏于直指第怜白首有负缁衣某敢不钦恤祥刑共承明德尽心以究民瘼谨身而恤吏奸虽有百欧脩岂足望韩公之后安得数子骏其敢忘温国之言少答殊私即还旧服除守谢史丞相刘后村丛祠丐满懒暮乞于镜湖单𫝊疏荣俾昼行于锦里光生闾巷恩出庙堂伏念某羇旅登朝迂踈去国杂端论罪欲加斧锧之诛一相隆寛尚俾斗升之食江湖迹晦朝市志荒此退士之有盟已散人之无勅忽闻予节莫遂循墻髙卧已便着衣裳而颠倒好闲成癖闻车马以惊猜虽木天论撰之职优而枌部将输之寄重昔在庆厯君谟有气节声粤至淳熈子方以亷介选皆乡人之善者岂俗吏之云乎曽谓么微亦叨临遣兹葢伏遇某官盐梅家学乔木世臣陜而东是任周公茂着旂常之绩河以南旋为晋土式遄衮绣之归方将翕受敷施而来羣才忍以小过微文而弃一士收之流俗假以光华某敢不宣布教条讲求民瘼责功能之来效赎狂瞽之徃愆相国知予当若何而报称王事靡盬其敢惮于驱驰过此以还罔知攸措外除除潮倅谢丞相刘后村服劳试邑甫从南亩之归需次佐州俾便北堂之养顶踵悉䝉恩于吾相丝毫不假力于他人恭惟元台大布公道虽治边防治水利并收一世之才然为孝子为忠臣各遂匹夫之志辄陈词而力请荷宰物之曲成复念某海峤寒生江淮薄官兴公建议深疑大举之非徐庶念亲不胜方寸之乱因退食祝融之禄寻起从桂管之招遂离选条忝有民社适居孔道宁免游士过客谤伤之谈毎见老农具言圣君贤相安静之意属者满葵丘之戍法当扫光范之门顾内无莱妻中岁抱断絃之痛矧上有陶母暮年须扇枕之人自怜暮命之屯隃发大陶之问空函朝达除目夕颁非大臣有哀穷悼屈之心则孤士无超资越格之理山川清淑想韩木之犹存驿路坦夷觉潘舆之可徃族戚喜官期之近交游夸廪入之优始虑楚人之亡弓俄报塞翁之得马丘山施重草芥命轻兹葢恭遇某官夹日元臣擎天老手处伊尹周公未尝处之事力量有余为赵普韩琦不能为之功声色弗动广搜罗于夹袋尤轸念于绨袍谓先人忝更化之都司而贱息亦翘材之末至因其悃请宠以便安某再世衔知三生图报一艺者庸小善者録岂不希大造之甄陶终养日短尽节日长尚可备异时之驱䇿除吉倅谢丞相刘后村送穷无路遂至吁天起废佐州且为择地光生里巷恩出庙堂窃以薄命者书生之常乐育者大臣之责当杜韩两公之相实旷古之罕逢然苏尹二子之寃皆终身而莫雪若夫旧愆未掩新奖已加纳之于春育海涵之中收之于霜降水涸之后我公此举前哲所难伏念某少也不才长而无述侍察父悊兄之侧非不渐濡慕善人君子之名亦思矫揉终以操脩未至毁誉莫调身久落于江湖谤常宣于朝市贤者不与品量为浮薄之归文人相轻掎摭及语言之末凡此皆童䝉之过失积而为老大之悔尤屏穷巷者五期食丛祠者再考独念吾君吾相未尝求备于一夫某水某丘讵忍忘懐于斯世望翘材而稽首凭筦记以陈情负郭无田所仰给者代耕之禄小人有母宜见怜于孝治之朝然上公之机务至繁且下走之姓名难记敢图英晤曲轸沉沦嘘谷底之寒荄囘笔端之春意昔投闲置散已行白简之言今悔过知非复畀青氊之旧宠以治中之近次处之江右之名邦捧除目以兢荣拊孤踪而感涕兹葢伏遇某官勋藏盟府泽被生民持国论如权衡之平爱人材无菅蒯之弃并收髦俊皆有猷有守之伦尚恐逸遗开使过使愚之路终慙玷缺倍费陶镕某敢不永戴洪私益坚素守仕澹菴诚斋之里所愿服膺诵清渭南山之诗未忘囘首除武冈通判谢丞相李梅亭散人细满干续食于本朝宰物曲成特转丞于支郡讵能希展足之骥頼未废病颡之驹愧溢情颜感踰分愿伏念某平沉庸俗全抱拙踈骨相既屯乏云雷经纶之学丘园自贲非河汉黼黻之文猥䝉养士之仁滥缀教胄之属经笥之嘲未发谤箧之恶已盈先生学虽勤言虽多誉难酬毁相国礼之过知之至罪止从疑俾奉丛祠实为寛典掘云而破嵽嵲独寻黄独之苗乗月而弄潺湲饱饮红泉之水倐三周于岁籥冒一问于化甄兹䝉天恩俾贰斗垒都梁乐土巫水旧嶓崇宁㧞县而升军仅百余岁嘉定揠佥而置倅方一二员及瓜之戌虽遥种漆之谋有待无为龙蛇思为赤子当賛郡条小不虺蜮太不鲸鲵仰凭国力恭惟某官得圣之任为帝者师父子继世三公迈史丹仕汉朝之绩明良庆会六字绍越王辅孝庙之勲盐梅水火鼎实惟和粉米绣絺衮章亦别存竹头于舸舰拾桐尾而宫商念椎钝之无他叹陆沉之已久日月出矣时雨降矣将令万物之得宜江汉濯之秋阳暴之宁忍匹夫之不获因其素出于门下始之姑试于治中某敢不涤濯其心靖共尔位思称屏星之重图为杯水之消鱼尾既赪讵敢急斗升于东海乌头可白倘或怜三匝于南枝代卫太社新除袁州倅谢丞相李梅亭徼恩改秩谊难社下之留乞阙养亲许待治中之次川薮密藏其污疾帡幪曲免其震凌终始生成后先超躐全出大钧坱圠之造请陈小子狂简之章伏念某天巧素悭地寒寡狭父书是读愿载续于世科门䕃可羞空屡偕于计吏﨑岖三仕踸踔七阶独䝉公相之悯怜不翅子姪之覆育燕巢于幕方欣得近于楼台鱼潜在渊敢望上浮于池沼乃辱缀太常之属亟令脱小宰之铨计校平生擢髪固难于数罪跻攀分寸吹毛宜速于求疵牵牛自分于夺牛失马敢期于得马适严君之引疾从神圉而祝釐懐眷恋庭闱之情欲甘啜菽愿出宰山水之县少徯及𤓰忽蒙一陶之仁超陞半刺之任宜春多胜葢具见韩昌黎之诗尔袁得贤亦足考李泰伯之记讵应伐辐猥玷题舆㧞之沸汤烈火之中分以清风明月之寄子来几日我有二天伏遇某官心契禹臯道侔伊吕书汾阳二十四考事方半于古人取河朔一百余州功已髙于今日璇玑宻运而屡跻丰稔寳玉来归而重见泰平时惟万世永赖之功尚耻一夫不被其泽老老㓜㓜皆重费于保全子子孙孙将若为而报称某敢不铭恩镂膂图报誓心肉骨之卵翼之可坐须于泥轼吹嘘是披拂是尚终托于化炉翰苑新书续集卷三十五翰苑新书续集卷三十六钦定四库全书翰苑新书续集卷三十六辟置类谢提刑陈龙图辟添差提干郑雪巖古灵藁中衮字屡䝉于题品姑苏台上绣衣重覩于光华方将繇邑吏以趋承乃复以幕僚而收録际遇得此欣抃若何辄脩尺楮之恭预致前茅之敬恭惟某官学精而识逺道大而器闳湛然百虑之无营真是一清之到底和风霁月善类心归烈日秋霜贪夫股栗曩将帝命出镇古䖍诛三叛人活万家命天地之纲常一正军国之纪律复张至今崆峒之民长记甘棠之政五上归田之请富贵如有浼焉两奉召节而来旬月不能留也荐更帅阃外障江涛人谓公归必处献纳论思之地心与道会乃甘寛闲寂寞之乡若将终身独髙晚节虽子房之逰欲与赤松友然安石不起其如苍生何敷陈奏牍之忠嘉发越经筵之讲读援文宣太宗之治体龟鑑方来指邓石士及之奸臣鍼砭受病贤俊击节憸谀厚颜郎省而有此风吾国庶増元气眷惟右浙实辅内畿适当饥馑之余而有流离之衆道路攘夺之习寖炽林墟啸聚之声未沉帝曰孰为朕行佥谓无如公者揽范君辔狐鼠不待澄清埋张纲轮豺狼亦为退避昭示好恶奚难辑宁甫驾骐驹已安鸿鴈虽仁人不以计功为念然朝廷必待有德方尊少为数月之畱即登两地之近某愚而多戅老矣无成方忧锦制之有伤忽蒙罗致之如昨摩娑旧物沐浴新恩难莫难于机㑹之再逢乐莫乐于道义之相与将军座下马当不劳鞭䇿而后行丈人屋上乌恐可免唾骂而使去某敢不激扬新意酬报厚知步亦步趋亦趋何幸从先生之后速则速久则久敬当遵明命而前心之精微言则肤浅谢陈提刑奏辟节干郑雪巖士为知己用岂以利言官非为人谋出于公举有如此意复见于今是诚大造之无私第恐小才之弗称夫欲监司自择其属窃闻先正尝建斯言郭裴之恢拓中兴凡奔走者皆有唐非常士韩范之经略西事预议论者亦我朝第一流虽员不必备贵精于选抡然人不易知或求之亲故将洗凡而涤陋必选衆而㧞尤况节制一司实尊其任而辟举旷典久阙乃僚傥易㧞茅恐负推毂如某者学古粗力涉世多艰二纪虀盐磨礲未了三年芹茆险阻备尝念置身蛮烟瘴雨之隣幸举头光风霁月之近未有一日之雅获先衆人而知十六字衮绣之褒首䝉破白数百言丹青之奏再玷扬清罗而致之玉于成也良难遭际可比寻常兹者伏遇某官一片盛心两间浩气举天下嗜好不足动其志故胷中识见孰能蔽其明相与以道合相与以义言氷寒一室不可以势夺不可以利诱壁立万层遂能成人所难成之功益坚行吾所独行之操虽急流而勇退虑包荒之或遗陆生获进陈户牖之前匪为近计子皮乃举郑国侨于后欲为永图先生逺虑可谓忠哉吾侪小人何足膺此某敢不勉思卓立无负深期惭匪造洪行入乌公之幕岂为湜籍尚须韩子之箴心之铭藏言则肤浅谢陈制帅辟制干不赴郑雪巖士为知己用敢以他辞官非为人谋出于公举寥寥古意眷眷旧生行或使之止有尼者傥非广度之深烛其被大罪而曷逃是用陈情辄干典记窃以汉之得人昉见公车之汲引晋之分牧始有幕府之招延郭裴佐佑中兴共功名者皆当世不羣士韩范经略西事任议论者亦本朝第一流而况地在昔帝王州运当一华夷统挺生人杰追辈元勋叱咤风生鞭笞雷扫指顾之顷踊跃而趋是岂拥肿可备斧斤亦非脂韦能入炉韛明府眼空四海陪都肩骈异材不谓荷囊入奏之初乃取桃蹊旧培之末纵使怯懦岂无激昻安得唿之而不来宁有作之而不应其必有以决非自安伏念某三十年负笈求师三千里采芹分教足践乎蒲泽潢池之上身依乎蛮烟瘴雨之隣以古志读古书常苦谈河之病仕危邦处危事但多出位之忧恍如舟叶之遇风何暇檐花之对雨孤生本无可取当路误有见知幸逢龚少卿之贤议曹得行其计遂使隽不疑之谒绣使特俾之留虽就乌大夫之罗犹在齐太公之履崑崙已破固咸戴狄枢使之恩畨禺不安又方切余襄公之虑行迟迟而未决车皇皇而若何楚之有才晋实用之无非余泽燕之筑台隗将至矣何待来年愿舒徐数月之期行奔走二天之下兹者恭承判府留守安抚制帅侍郎先生两仪间气一片盛心匈奴尚存私不顾室家烈烈丈夫之忠胆盗贼既灭忧不遗君父堂堂国士之髙风百年可数几人一代诚为独步条陈鲠论无非方略之可行喜动龙颜曽谓谟谋之未有眷之隆者其责重任之专者其望深此公之建坛必大网罗而士之弹冠亦求鞭策是得依归之便况逢成就之机将进趑趄是何濡滞已以吾马有絷其驹未能随濬川媒稽崆峒之日暮必期为李君御望建邺之秋来立义精専陈词肤浅谢李制置辟充制干刘后村视师江左方宣阃外之威试吏边头骤入幕中之选未条陈于半策已剡上于辟书恩大难酬人微弗称敢贽一牋之陋僣干六纛之严窃考自昔王公之门毎收一时名俊之士应刘在邺邹马㳺梁况将图不世之功名是必合衆人之谋议乌大夫既招石处士复致温生之才裴晋公已用韩退之兼采柏耆之策或聘自巖穴或奋自布韦在上者极柬㧞之公在下者无附丽之贬诚以其人之贤否系乎此府之观瞻倘无补事功何取座上客之满如不工词赋或为帐下儿所轻由此论之艰其选矣如某者志虽刻苦材极濶踈十载光隂尽销磨于纸上千年治乱空感慨于胷中噬脐痛和议之非流涕念复讐之事中縁忧患巳自誓于墓门晚迫饥寒复逺逰于塞上天荒地老雪虐风饕老校退卒之所见闻敝裘羸马之所经歴乗边愤激亦尝妄论于兵机许国慨慷未忍忘情于世事会元帅大开于幕府而诸贤毕入于礼罗虎啸风从鹤鸣子和孰不动弹冠之喜乃特烦折简之唿珠履满前已有先登之客褐衣入见许陪后至之賔似怜弃掷于道旁欲使走趋于麾下特逹上公车之奏慇懃移光范之书寘诸清流亦既有枭鸾之愧参以前辈必难逃虎鼠之嘲矧是妄庸暗于机事草陈琳之檄思苦钝迟吟王粲之诗语多凄婉非有丝毫之实用恐孤卵翼之深恩兹葢伏遇某官身荷安危资兼文武汉廷惟汲黯他人等乎发䝉江左有夷吾诸贤为之收泣出临方面则军情帖伏入对便朝则天语宠褒威行而草木知名令下而旌旗变色然羊公威德可无岘首之宾僚庾亮风流必有南楼之参佐初开玉帐首筑金台惟藻鑑之下素明故履屐之间皆当终慙冗琐亦忝招徕某敢不刻骨铭知戴星赴辟虽风声鹤唳莫输微力于行间然狗吠鸡鸣愿竭小忠于门下中丹所藴副墨未纾赴广西辟谢胡帅刘后村山泽之癯何心于进丘园之聘无德以堪未报旧知更衔新惠伏念某粗闻理道亦喜功名当圣哲之骛驰纷侯王之变化岁年将晚宁无老骥之心时命不谐遂有冥鸿之志浮沉闾巷交侣渔樵散髪采薇以养生灌园织屦以自食敢期辟召误及沉沦既馈金以治任复折简以谕指念髙堂乏滫髓之奉谓陋巷有箪瓢之忧不其馁而可以仕矣然而谋之妻子诚寂寂以难堪畏我友朋葢迟迟而未徃及申再命始勇一行昔梦绕其山川今身逰于图画道南丰临川之里望玉笥丹霞之云弔赋鵩之故墟览葬鱼之遗迹涉江而宾帝子登岳而款祝融穷诡异瑰竒之观忘羇旅飘泊之感此生何幸所得已多兹葢伏遇某官鈇钺一临弓镞四出岂无胜彦聚幙下而谋焉尚有幽人自水涯而起者顾方逺引亦忝旁招某敢不懐此深恩竭其浅虑共游兔苑虽慙蜀客之才不省马槽当矫晋人之弊谢京尹差权教王臞轩随羣幕府愧无賛长之谋共二京庠冒犯为师之戒十载李蹊之犹旧一朝芹水之复春士论荣之德念深矣惟王畿之学校近天子之辟雍爰自迩年尤为遴选矧当大比尤异常时英俊满门皆愿卿大夫之劝驾师儒有阙讵容妄男子之代庖如某者位置最卑迂踈尤甚十一载未盈于两考二千里来效于微官碧油幢下之多才如鳞斯集白面书生之不武乃蝨其间累月于兹一筹莫画燕燕休息岂不谓之素餐断断无他正宜束之髙阁独于朱墨应酬之暇犹及丹铅校勘之功忽蒙金管之特书俾即璜宫而代匮岂以遗簪之与堕履曽出门墻故由浊渭而入清泾独私造化嘉与吾党获预斯文兔园活计之久踈依然入梦鸮泮好音之见遗应者同声靖言思之孰主张是兹葢伏遇某官经纶道大康济功髙七八年尹衆大之都几万户拜生成之德拯饥救溺善推禹稷之盛心摘伏发奸不用赵张之小智虚懐以接僚属刮眼而念孤寒致使么微屡经题品某敢不誓坚素履用答洪知人之患在好为师自知过分友既信乃可获上益务尽心谢制置辟帅干不就王臞轩精舍聚徒方逺需于瓜戍制垣有命将収置于李蹊得此于常人不足多受知于名世何其幸敬裁尺楮徃白前茅伏念某様不合时癖惟嗜古初入緑水芙蓉之幕实在芳洲杜若之乡不知其他惟忠所事惨惨劬劳燕燕休息敢叹不均皓皓易污皦皦难全幸犹免谤奈遭家之不造遽衔恤以来归不能誓墓而坚宿心竟复入京而干微禄系匏已久食蘗良甘黄甲同年半已乗风云之会青灯共夜依然为山泽之臞敢谓元戎特贻嘉命将罗而致之幕使锥之露于囊谁为髙明之欺有此特逹之眷兹葢伏遇某官出处之节皦如日忠孝之诚通于天方在妙年已负逺略宁皇㧞以常调付以边城嗣圣赏其隽功陞之帅阃䕶风云者十载凛氷雪之寸心居无一念之忘君入具八珍而将母属残敌釡鱼之假息而强藩槛虎之犹哮义不顾身风鹤助谢𤣥之㨗士皆用命江淮知万福之名犹不忘寸长片善之搜罗葢将兆登明选公之事业致令么么亦玷品题某窃谓人岂不自知才各有所限吟诗固不能却贼作檄亦未必愈头弱不胜衣而岂解驱驰闇不睹墻而莫知机变况自上求下虽君子之盛心而以身许人亦小夫之难事张文昌所以有节妇之叹陈后山所以有薄命之吟非敢以双明珠而见还惟别拾一瓣香而致敬欲望察其由衷之恳寝其飞辟之书力赐保全少寛诃谴公脩程未艾四方皆愿于攀鳞仆来日犹多万里尚期于附骥代谢招捕陈宪辟差王臞轩警曹满戍曽叨荐墨之荣赞府政员又拜辟书之宠百尺楼许之攀附三品笔极其光华畴不谓逢凛所以报窃以在上位者贵举贤而报国居下僚者必择主以託身曩时鉅公多入古灵先生之荐藁近世名士半出北山夫子之门墻惟奕代之儒宗有克家之风烈属时多事兼司一道之兵刑雅志澄清坐閲八州之人物行台开大幕府选吏如小朝廷谓将邑当兵戈之余而贰令分民社之寄鸱鸮之室多毁鸿鴈之居未安亲民固系于长官振职尤资于邑佐非智不足以剸烦治剧非仁不足以醒暍泽枯曽谓小材得居是选伏念某朱愚昧道白朴持身韦教一经努力箕裘之学孟邻三徙厚颜纨袴之謿坐踰甲癸之十霜才仕东南之一尉当三考垂书之日有四郊多垒之忧星驰驿道之铃月洗江城之柝风尘正动惟知痩怯于豺狼夜睫不交安得梦飞于鸂䳵方为山之亏贵幸近水之有台姓名得上于剡章荣耀顿生于末路岁聿云莫将趋吏部以覔官道阻且长独念宵人之有母迟迟西上挈挈南归敢图轸念于遗簪即俾充员而占笔察父哲兄之念子弟未必如斯门生故吏之遇主人云胡不喜一力成就三生结来兹葢伏遇某官尊主庇民之盛心开物成务之多识方在壮岁已负逺图夜雪貂裘慷慨办太原之檄秋风铁骑笑谈却沙漠之兵由其更閲礼义之多所以容与功名之㑹方闽有黄巾之为梗起公于缞墨以从戎碧油运整暇之筹不差尺寸绣斧兼平反之任益重威权貔貅鼔行狗鼠褫气凯㨗纷纶而载路夀祠突兀以连云人物今正眇然事变有大此者强藩悍镇反状已萌逹官要人束手无䇿必有问礼习书之元帅方成雅歌投壶之隽功力为王言得借君重天下安得数结已交口于南州军中须有一韩始寒心于西贼预蓄英豪而待用胡为嵬𤨏之兼收某敢不自勉孱庸力图报称士于知己虽披荆棘以不辞余不负丞已对松槐而有誓代谢赵京兆辟凖遣方乌山赘员唐府倐逾瓜及之期辟属汉庭遂玷莲游之衆最讶谋身之巧独衔知己之深亟奉贽以趋庭仍低头而入幕伏念某赋姿不韵殖学又荒折桂未偿固己负先君之训负米求仕尚不免慈母之懐荷大尹之兼收怜小人之为养以龙断之贱役厠乌府之后尘庸庸效纸尾之书寂寂无幙中之辩辱灼知其底藴佀葢喜其靖共审臬事虚席之余俾谫材越俎而代聪明殚浅居懐不读律之惭议论濶踈空抱多活人之意亦曰举斯心耳岂必得其情乎甲可乙否之万端辰入酉出者半载我独贤劳也敢少怠于寅恭士者窃笑之谓此非于子产屡欲返屠羊之肆庶稍便䑛犊之情迄贪恋于恩私尚低囘于禄食岂敢谓我公之盛德尚未忘下走之微劳一矢空囘疑可止而可久万钧愈重乃不进而不休始忻出谷而迁乔今乃得陇而望蜀昔安道开河汤之阃苦言乃致于子由富公视并州之师臣力莫辟于师鲁何图幸㑹有此曲成非大贤有嘘枯吹生之功则底僚无超资越格之理安能效国士之报所愿死执事之门兹葢伏遇某官有召毕之元勲兼尹张之能事冡宰司徒之重印累累其相摩扶风冯翊之雄刀恢恢而不顿岂有出其右者乃欲择而使之遂使孤生得陪下客某敢不仰师万一期补毫分甘㫖所以慰倚门之思丑拙想不招入宫之妬幸甚三为属吏矣似是结宿生之縁勤子一至他人乎固恃为终身之託感深言浅词拙情真翰苑新书续集卷三十六翰苑新书续集卷三十七钦定四库全书翰苑新书续集卷三十七宣赐类贺史丞相赐玉带王臞轩御手钖鞶公躬环玉立大勲辞上赏无官可酬分圣佩畀元臣䟽宠尤厚寳英旁烛鼎铉交光恭惟某官经理干坤计安宗社丽正于黄道万世之功告成大赉于𤣥圭千古之勋永合稽累朝之典故优元老之恩荣产自阗河之间琢成崑岗之片光浮九陛贵称十围萃川精虹气之祥非山黒水苍之比彼裴相眎师淮蔡仅赐通天唯越王佐命阜陵用酬补衮推万钉之寳璐映再世之貂蝉眷出非常赐由亲解相太庙之飨则宻辉瓉鬯赞天安之册则相焜瑶编目击而道已存心小而容有悸垂如队垂如厉日朝朱履之旁俾尔夀俾尔昌身迈黄河之永某方严备御莫赋颂歌不同典瑞之班仪分采缫更想立朝之束朋贺泰阶贺黄制置赐金帯李梅亭分阃畴庸钖鞶䟽宠三品百鍊焜煌内府之朌万钉九环褒表中权之劲不勤使请弥觉道存恭惟某官追琢其相柔惠以直言忠信行笃敬学素得于书绅极髙明道中庸强何虞于袵革上嘉羊祜轻裘之缓欲厉田单仗锸之横肆分紫磨之真昭示黄河之信为兵餽之何不受从革作辛匪伊垂之则有余在师中吉向来衆口之铄曽不累月而销赐尔通天略吐胷中之十万用汝作砺便看腰下之两重某耸听夬扬阻陪旅贺寛营平先零之漕倘免裹尸赐赞皇于阗之珍尚祈拭目贺魏侍郎赐金带赐玺褒贤横金増秩书盈于阁进思纬国之文华带钖之鞶昭示立朝之宾客登庸有渐宠钖非常恭惟某官根柢六经光芒五纬忠信笃敬学素得于书绅髙明中庸强何闗于袵革一笑微生于偃月十年良耻于倚氷上应念徙薪之言人望还采薇之帅姑朌芝检仍进松班申钖九镮谁曰有常而循故庚金百錬式彰从革之作辛垂则有余服之无斁褭蹏麟趾不由郿坞之贮储凤阁鸾台端属赵家之世界无勤使请更觉道存横平安之金不难破狄解武侯之带宁久渡泸衮以公归砺资汝作某耸闻邮报窃贺厦成两赤重黄自异佩芄兰之叶千红万紫宁能对松栢之柯颂咏惟深敷宣罔既代囘嗣秀王谢赐玉带扬庭涣号分寳展亲追琢其章璀璨簪绅之长浸润而泽彰施衮绣之光恭惟某官德懋璇源望储琳馆合宫荐瑞恪遵圭邸之恭御府阐珍宁假玉人之琢万钉错落六服焜煌某未能造朝犹稽走贺扬休屹立更勤珠璧之投病骨难堪莫办琼瑶之报被召类贺胡经畧被召王臞轩抵乗汉驿趣觐尧天八桂攀辕难驻松堦之彦九重侧席倚输荷槖之忠旌二十四郡之外庸去十有三年而再驾想慕风采流传恩光于赫圣皇励精初政任用旧德典刑新朝氷天炎海之蜿蜒仰勤梦寐宣室未央之缥缈倚重论思恭惟某官百年故家四世耆德虽至公大义泽渊深以流长然真才实能器魁礨而用博福州部以各再仪省曹之至三俨逢多事之秋久裕名卿之饟谈笑励士从容实边上方图冦恂之功公自诡郑权之牧棠初合䕃棣亦隣辉徭长蛮君岁谨梯航之贡圉人太仆日传驵骏之来波涛肃静以无尘雨露便蕃而候对邦之司直王曰还归虽颕濵之位偶先于文忠而翰苑之贤实自于元宪席前半夜纶矢大昕睹笏思人喜魏謩之有风烈釐圭钖祉歌召穆之敏戎公同是似之褒嘉占爰立之兆眹某窃懐先契敬顺下风有如葑菲之姿早冒节麾之选讫无五技持报万分既丞匠以叨升漕之荣复旋踵而被为郎之渥侥逾已甚吹借有阶忻朝奕奕之韩预赫巖巖之尹鵾鹏直上无丛霄峻絶之疑燕雀卑栖有大厦帡幪之託贺交代制置吴侍郎赴召王恪斋光膺诏绂宠赐召环託坤维半壁之天久矣宣劳于外服申巽命三庚之日趣令归觐于中宸故民虽切于去思寰海实期于均福某官德尊一代望葢羣公问学得其真𫝊殆南轩晦庵之未死文章特其余事亦庐陵南丰之复生歴观所到之践扬皆本平时之讲习酬酢万变诚敬一心顷西陲俶扰之余正南面顾忧之际凛凛栗栗若覆坠潜消反侧之情娟娟哇哇期弃捐复返团栾之乐其効有如此者非公谁实任之既焯着于显庸宜晋膺于巨用爰俾介圭而入觐竚闻上席之屡前衮衣归我公兮咸喜正人之得路中国相司马矣抑令强敌之革心扬于大庭在于不日某猥辱朝廷之临遣俾相先后以践更峩然缨冠而来虽为国人而赞喜瞠若絶尘之后独詹隽轨以懐惭炯炯乃衷呫呫莫究贺赵总卿被召危巽斋名从总饷晋贰司戎阳气潜囘方应地中之律诏书适至径归天上之班是为君子之泰亨亦信丈人而师吉恭惟某官神储崧岳𣲖别天潢蚤闲台阁之仪自致功名之㑹心无求而亷洁与水争清智不用而髙明如玉自照率兹以徃转而上闻首进掌于匦函至荣司于圜府要路已联于卿月遐方乃望于福星暂屈王人出将使指足食足兵而民已信再驰再驱而谋以询宜四牡荣使臣之来而前席有君王之问爰下紫泥之检且颁黄纸之除折柳武昌门知己动朝天之意议槐尚书省又将𫝊入相之声某辱在末僚适当逺戍方幸栖身于幕下忽闻振翼于云间岂燕鸿来徃之不齐实鹏鷃小大之各异我公自东山归矣可想夷涂学者以北斗仰之尚希回照贺丁侍郎被召入国门黄竹坡恭审某官光奉恩纶荣肦召节朱轓熊轼暂烦汉竹之分𤣥衮镂金爰钖梁山之觐惟崇论宏议久孚于羣听故隆恩异数独冠于诸公甘泉虚持槖之班宣室耸受釐之问遂径跻于宥宻益克壮于谋猷某幸出门䦨喜朌纶告敢载驰于小牍庸敬候于前茅天上正须人稳接䕫龙之武眼前见此屋第深燕雀之依亟露贺悰仰蕲台察贺宇文尚书被召黄云溪宣阃策勲宸廷趣觐长城万里久寛西顾之忧细札十行肆发东归之诏𫝊闻迩逖耸动观瞻某官厚德镇浮闳材经逺传家服忠义之懿立朝殚献纳之规比晋位于文昌徃抚师于方面虏见汾阳而下拜贼闻魏国而寒心兹缘事以畴庸果䟽恩而赐召望君如岁已足慰于国人用汝作霖伫爰立于王左某剽聆成命倍激欢悰子墨惟勤聊驰诚于记室前旌不逺尚迎谒于脩门守赴召谢五府洪平斋假守何功敢作钧天之梦公朝有命还寻丹地之游惟大钧曾无弃物之心故微枿亦有逢时之幸扪襟知愧拜手感恩伏念某鈆椠一官萍蓬半世渭水秋风之况味随处皆谐蛮烟瘴雨之形容至今未洗顷媻姗于画省慵褦襶于炎门遂至嗾獒竟成退鹢适际屏四凶之恶朅来访一范之遗移河内之民居仅安于鸿鴈攻蒲泽之盗戮幸肆于鲸鲵初无善状之可书惟有朴忠之自许忽霈丛霄之泽趣还列宿之躔虽欲循墻不容俟驾自怜烛武已成老去之头颅谁谓冯唐又得本来之面目靖惟忝冒尽出生成兹葢恭遇某官功满旂常望尊柱石忧治世而佐明主德自见于格天进君子而退小人贤不闻于遗野念此周南之滞迹録其江左之微劳遂俾斗筲亦归槖籥某敢不勉循素履图称隆知丹笔参平无使衔寃于谳狱青绫入直不忘尽瘁于公家铭德惟深吐辞莫究翰苑新书续集卷三十七翰苑新书续集卷三十八钦定四库全书翰苑新书续集卷三十八迁转类和籴转朝议大夫谢丞相郑雪巖给馈饷镇闗中权尊上相以转输守河内劳念微臣虽赏典举彞典而行然特恩非泛恩之比靖惟超躐莫遂控辞歴观立国以来毎重备边之计昔也入中刍粟之办爵以募民今则露外仓廪之储责之分牧虽下之正义者不谋其利而上之施恩者示劝于人尽出陶镕其何称塞如某者无他材智但守朴愚滥因任于吴松仍护漕于淮浙黔驴五技既竭何有意新驽马十驾不前讵堪载重纵有乃积乃仓之备仅知大何大谴之逃傥进二阶曷当异数兹葢恭遇某官兼三王施四事诏八柄驭羣臣王丞相问米价之平真识大体文正公知民力之竭足见仁心谓能斗量之持平不籍鞭笞之办事示新褒劝勉旧驱驰某敢不谨守成规仰酬大造老夫无能为役志千里而乏千里之才使臣敢不拜嘉留一日则尽一日之职控忱以谢誓报所知平海冦转秩谢政府真西山铜竹分符实任九重之託管符撤警幸臻千里之安逭责已优叨荣为惧伏念某材非敏健志切抚摩田里熈熈粗喜鼓桴之息波涛汹汹忽闻舟楫之惊念非逆折其萌芽将恐难图于滋蔓协兵民而进讨頼将士之宣勤怙衆陆梁始犹出柙之兕望风披靡卒为逰釜之鱼迄凭借于国威遂肃清于海服惭非循吏敢期汉玺之褒名在大夫俾陟唐阶之峻退循非据莫获终辞兹葢恭遇某官伟业济时宏模复古可以予可以无予姑从励世之权简厥脩简或不脩宻赞驭臣之柄虽云驽怯敢昧激昻爵及罔功愧贻讥于鹈翼心期报上誓轻死于鸿毛明堂加恩代谢丞相刘后村熈事告成方懋享天之德价藩承乏误叨加地之恩尽出洪私敢云旧典窃以禋祭之事国家所严讨论于博士议郎典领于厖臣硕辅献金于庙环列通侯执玉在庭森联羣后于以侈天子亲祠之礼助辟公显相之劳此在邦彞盍推祭泽如某者心存阙北迹滞周南昔虽扈跸于禁严今阻奉璋于左右上千万岁之夀莫称都护之觞取三百㕓之禾空起诗人之刺敢期馂惠申钖纶言超加田赋之多躐取公侯之亚兹葢恭遇某官功存寅亮道妙燮调类上帝禋六宗粲若礼文之备统百官均四海巍乎相业之髙致此优恩施于外服某敢不退循忝窃图报知怜清塞上之尘方慿妙筭动吴中之兴冀察归心代董侍郎转官谢三府李梅亭守闗山之戍愧乏殊勲序岁月之劳偎升华秩无功报上有愧积中伏念某一出西陲六逢朔易惟是穷日之力粗守封疆不敢贪天之功辄侥爵赏兹䝉恩纪俯録年劳揆厥所元岂无其自恭惟某官翼扶万化器使羣工天地为炉毎曲成于万物山泽藏垢岂求备于一夫致此孤纵亦叨异数誓殚驽力仰荅鸿休改官类谢彭黄堂举改官戴象麓鸦翻春墨方误蒙褒衮之华鹗送秋章又预拜诺金之赐化治斡旋之力重师门成就之功深百拜周章万分荣感窃以荐一路固欲㧞于人才得失两岐亦有闗于造化垂成遽壊几嗟荐福之碑已失复全或反相如之璧信于中自有消长乗除之理而在上实司转移阖辟之权茍或得之大非偶尔如某者槃跚不武拙纳无文百不逮人一惟安分欲动叔向之听既乏蜡言要求子公之书又无蚁援甘听此身于造物敢萌荣望于穷途惟老天下弃于孤寒故今日欣逢于特达方自下车之始洊䝉推毂之仁荐以序陞俾之出幽谷而迁乔木还之京剡甚矣障百川而回狂澜虽云终定由天然果孰为之地兹葢伏遇某官斯文元气前辈盛心品类曲成不使一物失所羣才并举惟恐片长或遗知某之愚无他肠念某之拙无谬巧许之一纸重若千钧定力底柱而不揺公论持衡而平决两全所欲衆叹其公某敢不稽首恩门服膺师训行脩何有期以经明民服未能勉之政理仍佩抚摩之诲以为续效之图益励初心庶蒙终惠吹嘘借便双凫欲近于云程消息指期一鴈伫传于秋信其为感咏罔既编摩改官谢丞相刘后村从戎劳浅自请食祠宰物恩深尚容脱选将服勤于墨绶敬叙感于黄扉伏念某出自羇单进非科第衆谙时务独胶古谊以不通世实重才乃抱空言而求售顷为阃属偶在兵间未尝有臧宫马武之心不过任陈琳阮瑀之事方边头之告警草檄居多及江上之解严拂衣径去力求南岳归养北堂毎云臣罪之当诛敢诿吾谋之不用既草遂初之赋甘事退藏未脩光范之书先蒙轸记起问散而参油幕㧞卑冗而通金闺返屈原憔悴之魂免史谈留滞之叹名为铨法实出化钧兹葢恭遇某官新美治功秉持宪度更化而后始知本朝之尊过江以来未有今日之懿其心平故待人恕其量广故容物多虽已汰归竟叨拈出某敢不益鞭退惰少葢拙踈讲学读书惧大邑大官之谤恤民奉法报吾君吾相之恩谢制置李尚书举改官刘后村边事方殷莫禆末议身谋甚巧先取荐书施重如山报轻乎羽方今河洛有逰魂假息之虑边境有被甲执兵之人太常伯出将明威大行台尽护诸将云合四路之才隽响赴一时之事功或开堑甃城或募兵买马或躬履矢石行阵之下或辙环亭障堡戍之间或采粟实边或部粮出塞惟有荐扬之一路以为奔走之微权但尝为我宣劳皆难使之觖望曾谓朝廷之公举乃先幕府之私人伏念某年事未深举力尤浅少妄作功名之想勇于敢为间亦有草茅之言髙而不切与人落落而难合持此伥伥而安归追随弓旌出入帷幄大不能赞谋议之决细不能亲几案之劳半载而强一筹不画羣心久郁思奋独耿耿以隐忧他人不已于行乃燕燕而居息方主臣之不暇荷国士之见知银笔之词歉焉弗称金闺之籍借此可通坐妨孤寒大费提挈此葢伏遇某官典刑重德开济老臣比管仲乐毅辈人有是大志去孔明公瑾千载得其盛心欲尽取一代之才相与建万世之策至如狂简亦忝作成某敢不努力斯文尽忠所事公如山海虽无补于髙深士至岁寒方可观其操守茍无变节是不辱知谢胡总领举改官刘后村醉翁之门固非一士长公之客不过数人葢出于品题之公岂专以畴昔之故事惊薄俗谊激丹心尝谓鲁国之男子不生开元之老监难作怜才之举旷古所无一号文人则曰无足观不幸年少则曰未更事毁贾谊为新学目朱㳺为狂生故狷介难合之人多老朽不遇于世其或博收寒畯絶出拘挛卓然有真是非主之以大力量在弟子之列固所甘心死执事之门亦将无悔伏念某生虽欠识前辈才亦可逮今人其如命乖所向事左少时辛苦献赋无成末路凄凉吟诗有味欲退守城南之先墓且力耕汾曲之薄田爱嵇康絶交之书念少㳺平生之语荷明公之懐旧虑先业之失传鞾袴从军自是麤官之分弓旌聘士误居辟客之中竟孤大恩永愧清议居常抱此耿耿独頼察其区区范叔之袍未忘穆生之醴常设褒以华衮㧞之选坑文浅思卑谓清华其何敢才绵力薄恐赑屃之难胜恩重丘山命轻丝髪此葢伏遇某官力行古道大芘斯文凡挟贵挟力而求皆避三舍视举讐举子之事如出一人言念孤生稍为旧物昔居门下其迹甚亲今弃路傍于情不忍非有金张许史之助俾居郊岛湜籍之间某敢不感激盛心讲求坠学以国士之故遇我誓可保于岁寒号门生而不知恩是自期于天日心之所藴言不能敷谢巩漕破白举改官方壶山士元之部数千里独奉教于目前平原之客十九人晚露锥于门下烨然褒语贲此濡踪公举何以谢为深感则其言纳窃以议论以久自定品题之始实难荐希文而用之昉于元献援老苏者衆矣倡则欧阳求名世以闿其端凡属吏谁无是望有人于此为品则凡居乐厩中其实下乗执𣆀门役又未逾年公车剡牍之遽腾当路闻风而致语既非徒私其客亦足以观斯人或有出地堑之时端赖破天荒之手伏念某赋材不类涉世未深为举子时苦论荐员之弊从大夫后习闻寒畯之难重为时忧然非身歴忆昨冷宦辱知羣公问先容则咸无焉意小削或应如是始自山出朅来江逰计相髙明运新致于流马幕宾参错贤后来之双凫辰入之劳甚微岁举所系者大率尔衘袖笑而㸃头谁信直钩之鱼已蜚荐表之鹗感古道犹行于今世愧陋躬难载于华言曰融粹岂拙之异名语通明非痴于了事所习书生之文耳奚足量长但见乡善者好之何敢掠美窃窥公意最爱属僚亦知多誉之过情姑借先声而行世观元瑾所以问柳子所以答曰颕客唱其行崔公唱其文须两人提掇而互彰今一举发挥于诸善予之太厚受者何安伏遇某官爱君忠诚论事慷慨咨诹民瘼按周原而载驱收拾人才备汉使之还报虽眼髙而所入者少然道合则其知也深䌷寻十六字之好词结裹二三年之荐目譬当空垂镜妍媸凡閲几人及写照传神精采在后一㸃荣亦甚矣仆实当之谓受知之后尤难有微玷则衆所指某不孤特逹深自好脩更假学问磨礲之功増益师诲要令名节芬芳之士大书门人言之若迂久而乃验翰苑新书续集卷三十八翰苑新书续集卷三十九钦定四库全书翰苑新书续集卷三十九宫观类除仙都观谢丞相刘后村杂端论罪已寛饕餮之刑君相原情复赋支离之粟饥肠雷止感涕雨流伏念某顷縁宰邑之劳忝待佐州之次忽遭重劾枚数平生凡流传逹耳目之司皆深切中肺肝之隐杯铛败德忘父师典训之言笔墨劝滛为名教罪人之首而又忽彼风愆之戒丽于宫墨之诛茍尔心之无瑕奚此言之至我初𫝊白简慈亲动饷鲊之疑还着青袍㓜女泣佩鱼之去惟列圣至仁而立国况大臣内恕以及人居常念孤危之踪弗忍加疑似之戮昔斐豹最为贱𨽻不忘力洗于丹书龟蒙自号散人殊匪名书于黄敕今也渐轻刑寺之籍猥备祠官之员公朝恻然无终身永弃之心天下知其有改过自新之路佩并包之大德懐若挞之深羞兹葢伏遇某官巍乎立伊周之功魁然有韩富之量谓风宪若雷霆之于物宁无击搏之威而庙堂体天地以为心常主发生之德遂捐闲廪俾奉髙堂某敢不衔戢陶镕精勤香火祝南山之万夀用此酬恩陈泰阶之六符自伤无路除玉局观谢二相刘后村背师罪大自速台评钖类恩深尚叨祠廪进退两闗于伦纪保全一出于陶钧伏念某以常调之庸才际初元之景运招徕未久位置稍髙由光范进身非借助金张之比及延和赐对有交懽平勃之言心迹甚明奏篇犹在然而从老师而偕出恋明主而独留欲相送于南阳之阡絷维不果当归老于西河之上驰骛未遑旧府因而起杀公之嘲故交讶其乏死友之谊按陈卿之事百数子夏之罪三衆破胆而怖风霜之威独披襟以受春秋之责晨收华纽夕驾短辕署眉山翁之旧衔返老莱子之初服行吟泽畔略无怨灵脩之词囘首渭濵终有懐大臣之意兹葢伏遇某官忠存王室心契上穹事有大疑汝则谋及庶人卿士人之彦圣容之保我子孙黎民当凤麟毕呈祥瑞之时如凫鴈岂系少多之数姑捐圭撮俾奉㫖甘某敢不稽首归恩铭膺悔过珠履而陪上客无复观东阁之竒黄冠而还故乡犹愿祝南箕之夀除云台观谢丞相刘后村草茅触讳凛若科条君相包荒付之圭撮得非望及感与涕俱伏念某起佔毕之诸生陪钦翘之末列诵句百僚之上岂易逢哉为妇两姑之间有难言者每欲洁身而去辄为造命所留愧非韩驹徐俯之伦将有米芾陆㳺之拟集贤堵墻之士莫不耸观昭阳学舞之人居然相妬竟挤去国俄起典州舍朝市之喧啾就江湖之空旷岂谓甫磨新玷又坐宿愆属火后之纷纭咎日前之狂瞽尔有猷告后徒懐野老之食芹臣不宻失身顾昧先贤之焚草昔董相洩奏篇而几死京房漏对语而抵辜绳以峻文戮犹轻典今乃端居故里守周燮之东冈赐号散人分陈抟之西华饥寒顿解危惧稍安向非元宰之陶镕孰援孤生于韲粉兹葢伏遇某官以周大老为汉宗臣只手扶干坤之倾确乎任重片语解雷霆之怒了不费辞遂使累臣尚叨冗秩然某身十年而三黜肠一日而九回屡费保全自伤穷薄已分衡茅之下送老一生愿于香火之间祝公千岁除崇禧观谢丞相刘后村乌台数罪乞寝弓旌黄阁怜才俾依香火辱知至此负愧何言伏念某曩在端平滥陪英隽迁枢庭之未属逢翘馆之并开虽五尺童皆知旦奭之不悦无三寸舌能令平勃之交驩鼎味失和弹文归咎然亦屡经赦宥频奉使令起废刺袁驱逐靡温于坐席引嫌使粤淹留甘落于节旄属魁柄之有归察孤根之无援当朝延誉驰驿趣行帝遣巫阳归兮入脩门些衆排子厚挤之又下石焉退惭不肖之躯上累至公之举言言擢髪字字切身虫篆留心固已浮华而少实鹤书动色未能宠辱之不惊独当国休休其有容顾在廷断断而不可坐隔蓬莱之云气卧游句曲之洞天歴观古人尤重伦纪东西惟命既难叱驭以驱驰左右服勤尚可垂鱼而定省非元宰曲为之全护则微臣岂获于便安兹葢伏遇某官有扶颠之勲劳有包荒之德度三吐三握共知好士之盛心一是一非悉付无情之公议犹赋三钟之粟俾娱九袠之亲以示大臣之育才以明孝子之钖类某心非土木质委甄陶黄纸除书已荣途之絶念白衣効命倘末路之见收再除崇禧观谢丞相刘后村用士之招方懐危惧退人以礼犹切便安大为知己之羞永负终身之媿伏念某素无科第稍渉艺文昔尚髫垂诸老诵髙轩之过今将耳顺夫人知古锦之残葢尝内陪公府掾之英㳺外叨部刺史之华遣婚嫁幸而粗毕耕钓足以自娱于何躁图又起妄念白鸥没万里谁信已忘之机金鸡赦九州常抱不原之罪而况瘴乡驰驿元㑹起家经玉尺之裁量出金口之启拟汉省中之语逺不及知唐观里之诗近无所作三缄防口殆若瘖者五采设色其如瞽何岂料深藏遂烦重劾曩尝持劵求柳子厚所居之官兹又披襟当王介甫力辞之职十手之所共指百喙奚以自文上则伤大臣乐育之心下则辱先人义方之训虽云擢髪尚尔全躯兹葢伏遇某官望重于山心平如秤谓富公晚辅庆厯莫明守道之诬迨越王初相隆兴几坐放翁之累不以怜才之故废夫执法之公大费保全曲为末减某敢不噬脐惩艾稽首皈依瞻彼天渊各遂鸢鱼之飞跃譬之江海岂为凫鴈而少多欲报钧陶苐勤香火复右文殿脩撰提举明道宫谢相刘后村贵权交口议汝瑕疵君相包荒复其玷缺捧黄书而惊悸揽雪涕之滂沱伏念某顷逐弓旌辄陈蠡管士或攻上躬以为直切懐食芹之小忠衆皆诋旧傅以立名独感翳桑之一饭固非委曲迁就以求合庶几从容讽议而挽回及羣喙之纷纭惧本心之迷缪间因论建稍自激昻谓乳臭小子为法从羞谓墨勑斜封非盛世事谓杜祁公号称贤相惟不久于中书谓李公择可为版曹何必拘于能吏以至直前之宻奏力陈复出之隐忧宁焚藁而畏人知欲还笏而致君事召归于善类散羣之后固莫噬脐逐去于元老亡恙之时曷尝濡尾夫何薄命屡有啧言既奉身而归犹吠声未已尧夫深藏元祐役法之议付之忘言了翁虚作四明改过之书谁其知我赖元宰念钦翘之旧察累臣遭谣诼之诬由其孤立壹意而行素无党援较之两来三变之类似有等差鞶褫尚新氊还甚速兹葢伏遇某官东山公之华绪紫巖相之后身以孤忠结圣主之知举而託国以一谦得天下之士鲜不及门乃如癃残亦借光宠某颠毛霜皜荣念氷澌笔研俱焚无复有藏山之史犂锄稍倦犹能为击壤之歌除明道祠谢丞相刘后村龂龂不可既遯于荒皇皇何之复归于亳丑矣暴扬之恶仁哉启拟之言伏念某曩叨词臣谬掌书命间尝断臂不草屡封还而力争向使运笔如飞必根着而勿去迨累徴而后至复三黜而径归以暮龄垂尽之身受浮议无穷之责谓大年厚莱相敢不披襟而当诬子开党新州似非平心之论况専攻沧洲过阙之䟽不参考四明改过之书妬由入宫而生事待葢棺而定敢意公初当国仆首起家或奉白简以闻请诛无赦谁曰缁衣之敝改造如初自笑衰陈饱谙闲散凡九祝帝老之夀亦三典老儋之祠已迫崦嵫尚劳坱圠兹葢伏遇某官持至公以诏黜陟建大中以平党偏谓古者之待老更有祝鲠祝饐之礼念孤生之絶庖廪推继肉继粟之恩茍贪饮啄之便私宁免钝顽而鲜耻某身谋已决官薄宜休陪平津阁之㳺既无路矣可神武门之奏终有望焉致政类回并贺史太保谢致仕周平园交贡封章恳还官政升上公之秩序荒全魏之土田在耆儒则崇止足之风于圣主则极褒崇之礼典册既下简编有光君臣之间可谓两得中外之衆固宜交懽恭惟某官进道渊深宅心广大学无不通故见之着述者多而益辨气有所养故施之事为者久而益新两持一相之权歴践三孤之贵视物犹己爱憎泯然毋我负人忠恕多矣是宜夀考康宁而天不靳功名终始而人不疑逮辞宠利以弗居愈觉身名之俱泰召公为保虽厥位之已同尚父维师顾其年之未至况旧勤于分陜恐终佐于伐商某蚤託甄陶喜扬纶綍非敢缓厦成之贺谓当循廷谢之规今覩宸章果符舆望惟是先施之辱宁无倒置之慙迎拜匪遥欣愉更切贺周少傅致仕勇退莫囘䟽荣益宠推较近世谓当班文富之间瞻言髙风乃忽在羲黄之上虽君相叹息而惜其去然猿鹤欢舞而候其归携持全名照映千古恭惟某官勲在彞鼎名满华夷方堂堂当国之秋极蹇蹇匪躬之操格天扶日了无一节之诡随破斧缺斨始有后来之汹涌人方愿去子髙之胄公乃遂挂神武之冠从容緑野之逰缱绻赤松之约方将骑牛涧壑尽领故山之云烟争席渔樵不署曩时之爵里世如果有仙者公独非其人欤某立弟子行且三十载昔者在青云之表自怜无附骥之阶今兹遇紫气之祥苐欲上着书之请囘陈丞相谢致仕周平园连章请老优诏闵劳执玉帛于新班位隆亚傅易茅封于旧镇地统故乡仍秘殿之大名极宗工之异数缙绅创见夷夏乐闻恭惟某官德博而裕于才器闳而沖于用以奥学雄文冠多士以忠言直节居大僚为善未尝近名而声誉之归不可遏事君未尝枉道而爵禄之至不可辞周旋钧枢弼亮神圣谋断兼乎房杜都俞踵乎臯䕫粤去庙堂屡临藩屏力方刚而抗䟽欲追六一之髙风年甫及而挂冠迄遂祁公之雅志优游里第涵泳天真二疏宾客之相娱万石子孙之甚谨谦备六爻之吉悔吝不生夀居五福之先康强未艾在前辈或难于尽善惟哲人独享其全功然而尚父之佐武王潞公之师元祐皆来归之既老岂得谢之可居公固无心上犹有望某敬懐知己喜听𫝊家顾希骥以未能思执鞭而甚切仰勤荣问徒激懦衷寒力方凝燕超多助冀益调于鼎食永丕耸于民瞻贺傅侍郎挂冠刘后村出綍褒贤抗章谢事翛然逺引屡辞加璧之招浩乎莫留竟遂拂衣之志事光竹帛喜动林泉窃以出处之间雍容者少永叔避关弓之害由此乞身祁公惩一网之危退而请老若乃朝廷寳之如龟玉国人仰之如凤皇有园林钟鼓之娱无风波机穽之迫曰贵曰夀未能或之先何嫌何疑致为臣而去某官古之遗直王之荩臣方马邑之谋始开首云勿击使延英之谏见听岂不太平由平生言论风㫖而观皆当世理乱安危之故白头一节髙卧十年公虽勇于入山士尚占其出岫今也深惟可止之义奏疏益频苦执宜休之言诏书莫夺卓哉此举近者所无使君相重名节之人为国家倡亷退之俗文阶三品奎阁九重于以表而出之异乎求而得者诸郎鼎贵并行皂葢之春甲第锦归重话乌衣之旧品题乎一草一木徜徉乎某水某丘物外之趣转深天下之望愈重岿然下国独余一老之存贤哉大夫可继二臣而去某素懐景行幸覩遗荣当举世之横流闻清风而起立朝无耆旧谁能乞孔戣之留身是散人或可为老𣆀之役翰苑新书续集卷三十九翰苑新书续集卷四十钦定四库全书翰苑新书续集卷四十杂谢类谢杜尚书撰告词郑雪巖太守字民实出论思之力王言作命又加润色之功取沟断而青黄掲制垣以明白作懦夫之意气张王国之灵威于彼蕃宣若何砥砺恭惟某官一佛出世百川同宗名节揆以太山而増髙典刑岿然灵光而独立忠诚自许有帝临其上无贰之心正论不疑负岳揺于旁弗动之气在端平而不倒端平之孤帜在嘉熈而勇退嘉熈之急流借公髙风续国元气甫为苍生而分牧又指黄山而赋归仕为敬王孟子难辞于有疾召因更化司马何妨其复来使世道尚可以扶持而君子岂轻为去就一百官图之献闗人才之消长一五花笔之判系民生之戚休文昌喉舌之司曾何心于贵显执政股肱之寄将注意于安危吾宋庶几乡邦亦重某必恭维梓其臭如兰撰杖屦以从泰山之逰未遂徂徕之志愿执笔砚以陪翰林之侍方慕南丰之步趋仅听数月之朝鸡忽剖双江之铜虎岁冉冉而将老车皇皇而何之载驰啸竹之乡渐逺对薇之地深惧乱绳之理乃䝉华衮之褒某敢不铭佩终身韦弦临事饮亷泉而辈节士访通天而举逸民俗易弄锄师正以律虽未闲将略断不为陇西之羞傥无负月评或克称汝南之誉以此克己是为酬恩谢应内翰告词郑雪巖率西水浒绣衣宣三辅之威拱北上头彩笔写九霄之意昭囘饰物简严示人周爰咨询焕有荣耀范滂登车澄天下因汉诏而节愈髙杜杞易地为监司非尧言而名不显信春秋一字之宠发雨露大造之恩傥在褒嘉若何报称伏念某少蒙长育晚歴艰难何尝有才猥多知己未能寡过尝自省身方觉伯玉四十九年之非甚鄙冉求方六七十之对稍安进退何计行藏惟圣天子不弃孤踪使旧使臣复将明命吴门三入周辔载驰为治不在多言与民相安一信虽未闻解印绶而去者亦庶几易刀剑而化之是皆陆相剀切居中正欲结辈布满于外自分亦拥肿耳何取而青黄之兹葢恭遇某官德本乎诚文贯乎道一语不妄迂叟实地工夫大全并传攻媿作家手段悉从学力亲结主知领两制而长翰林嘉祐共尊欧阳子荣偏亲而登政路淳熈特相史师王明公兼而有之儒者荣无越此方且德盛而心愈下爵尊而色不骄见有技若己好之乐为善与人同矣训辞深厚追典诰何以对扬国家闲暇明政刑所祈宁壹庸加砥砺无负甄陶谢陈中书行词郑雪巖玺书勉励二千石晋钖有三彩笔铺张五色云巽申至再掲帝制之明白取沟水而青黄虽喜而惊以荣为惧窃以汉号几于三代唐文追乎六经观两都四百余年循吏之名参四善二十七最治功之课乃知史氏之实録皆纪王言之曰俞擅翰墨似相如掌丝纶如居易皆极一时之妙选遂成千古之美谈昭囘云汉之章华丽春秋之衮一介蒙此终身荣之有若皓纷曷堪绘饰某壮而不武老矣何能无经术可称况敢比岳牧词人之用以粟刍为急乌能逃簿书俗吏之讥职思其忧功非所计愧一钱太守之氷洁缮监曷叨少百日制诰之风流锦窠有忝诏季布仍归于东郡以冦恂姑借于颕川犹玷焕章阁之屡迁重烦舍人様之二妙相逢出世一佛如有私我二天昔刘莘老入自仪曹有南丰之草诰及许春卿进陞计职乃岐公之命词顾某何人辱公鉅笔欲还本来面目嘉与着意形容披拂尘埃发舒光彩望蓬莱固有弱水之隔歌沧浪且幸濯缨之清虽曰素知亦几过予兹者伏遇某官学有根柢言皆典刑抑抑威仪叶赞秩宗之掌礼傅傅德义又培翼子之贻谋帝特嘉清润穆肃之词章人共伟献纳论思之事业编摩信史是非定矣品量人物荣辱系焉某惭非龚召之蕃宣莫称常杨之黼黻只虞齿宿未必意新如籴足湟中捧此诏増漕臣之重若赋归林下携斯文为野老之夸有感无穷永言不足谢陈侍郎序文郑雪巖吾党斐然成章技止此耳夫子约我以礼表而出之不遐金玉之音増重蒲葵之价窃谓昌黎作原道不顾人之笑者子云草太𤣥待同己而好之是知落笔之非难要遇赏音之不易如某者粗守师説深耻文俳未能忘言其敢舍无名之朴匪求造语初不离固有之真泛观汗青述作以来肯袭坚白同异之怪弟子事先生有年矣可谓深知拙工得大匠而师之亦粗有立毎恐子贡多言之失敢觊曾参一贯之𫝊喟然与之何以得此恭惟某官先生古灵之𣲖文安之甥事业古人清之圣任之圣词章前辈则可为法可为如太医王用药识本草良材若法眼藏𫝊灯扫葛藤公案妍丑莫逃于心鑑重轻能决于公衡似某骩骳无足观荷公齿牙不忍弃孔颜更相誉人固知气味之同欧苏获并称我独荷挈提之赐有言莫尽此意无穷谢髙参政文集序郑雪巖春秋只字之褒荣甚文绣月露一篇之谢愧匪琼瑶牛角之歌甫成凤珠之吐随下窃以仲尼辞摄相于鲁而正六籍孟子避当路于齐而着七篇故有文学难疑答问之流本乎道合彼挟权谋术数坚白之辈徒以利言皆因其时各言所志如某者老而好学无所取材匠石睨而不收拥肿拳曲而莫适于用王良过而弗问拘挛跌薄而无效于驰然而丑妇自色尽洗朱铅画工无竒不作魑魅固异不鸣而立杖抑耻素餐而伏盐终日埋头簿书期㑹之中此心无味翰墨㳺戏之乐尚记少时之狂简未离古朴之胚腪谁启蔀蒙遽叨印可兹葢恭遇某官辞荣卿相寻侣江湖对药阶面槐庭只作紫霄之清梦燠茅檐凉竹簟要同緑野之髙风尽繙平生已读之书不厌吾党能言之类遂令乗传亦获登堂欢然有恩赠之以语序以发濓溪之赋深荷砭愚酒欲载子云之居尚期问字一忱铭刻十袭珍藏谢省试参详林员外送行序引王臞轩升堂拜知己之恩绨袍已敝入邸辱赠言之宠华衮非荣竦观挥洒于云烟深惧取将于雷电书绅起敬藏笥为珍窃以遇合之难古今所叹必大人君子喜士素根于天性故后生晚进委身愿出于门墻况有如师生名位之絶严鲜能略世俗礼文而相接必有卓荦不羣之彦方受特逹殊常之知如某者地寒无媒天赋不腆少而有志耻随余子以浮沉壮不如人安得名公之印可曩縁行役得拜宗师出名骏之图以华其归洒飞鸾之笔以饰其陋口共心语愿託身炉鞲之间人欲天从果定价权衡之下尝懐漫刺以晋谒辄辱阍人之见辞自䝉恩钖第以来至束担言归之日念不违函丈而径去将归白庭闱以何辞甫尔抠衣便蒙倒屣畀以名章之奖借増其行色之光辉得此于常人不足夸受知于名世何其幸韩昌黎送牛堪登第之序至忘师道之尊苏东坡谢范公校文之书或动乡人之喜久无此事今在我公某官前辈典刑斯文宗匠流落人间之述作特泰山一毫芒之微提携天下之孤寒有大厦千万间之庇致令么么辱在品题某敢不尊其所闻勤乎未学文章末技粗承交臂之传节谊大闲当励立身之戒谢陈侍郎立县学续登科记并书王臞轩赐袍文陛躐居桂籍之上游瑑美乡庠重费荷囊之妙墨人览光而惊讶已拜赐以凌兢窃以周制既逺于宾贤唐科莫荣于进士旧莆阳实维一县始𨽻于刺桐之州翁承赞为第四人时目以探花之使至我朝而为郡以多士而得名或立鳌头或称龙腹科固多于居甲名未见于列丁必有异能方叨此选如某者才踈不韵学浅无根少尝有志于功名壮乃自怜于踸踔卖文为活浪传铮狡之虚声作赋逐贫嬴得椰榆之一笑聚子衿而授业从农圃以谋耕倐惊骨骼之已成渐觉头颅之如许再偕秋计始缀春官辈试昕庭勇陈奏牍空臆尽言而无隐转喉触讳之不知虽清朝许罄其愚忠而时好或讥其过许及竦胪传之听果输鼎甲之先射杨叶者数千人皆始期于巧中隔蓬莱凡三万里恨未学于飞行亲望固得以少寛友论犹为之不满惟是自知量力之审焉敢有怨胜己之心及竒迹之来归荷逹尊之奖借濡墨发挥于妙藻命乡植立于坚珉援引前修激昻晚学金如山莫偿一字之直亶谓至珍丹㸃铁而费九转之功岂非荣遇某官受天间气作地行仙㳺戏词林执千古文章之印周旋禁路极三朝簪绂之荣身如一叶之轻名有九鼎之重沧浪把钓冷看举世之浮沉云岫岸巾一付无心于出处纫蕙兰而覔句餐杞菊以怡颜十三人之㑹洛阳孰比潞公之耆夀九十岁而为周相行看卫武之经纶将天下善类所赖依归而乡曲寒畯先叨齿録某敢不勉所未至闻之斯行誓坚素节之氷霜无负髙评于月旦仕惟行义决不为温饱之谋实必副名当敬佩丁宁之训谢陈侍郎写娱亲堂扁及作记王臞轩小堂掲扁已勤法从之特书大笔纪文尤动阿㜷之喜色春顿生于萱草荣併及于棣华莫称所蒙亦祗以愧窃以事亲之道养志为难束髪读书早系倚门之望裹粮应举谁无捧檄之思使偶惬于所期亦安敢以为足所谓欲报罔极之德正在既喜且惧之年伏念某少读父书长遵母训夜半起和于熊胆清苦备尝壮年徧歴于羊肠嵚崎可笑谬叨末第粗副亲懐鸡黍致餐窃慕茅容之朴车轩迎养将谐潘岳之欢少答乌慈敢言燕喜曽谓儒宗之过听洊贻词藻以宠褒既善其起家显亲于此时又望其致君泽民于异日缔观所赐不惟蓬荜之华有味其言将为桑梓之劝某官清时夀俊前辈典刑勇退中流为洛下耆英之冠喜㧞后进司汝南月旦之评致使妄庸屡蒙奖借某敢不敬遵教㫖益励操脩有逹尊三莫称品题之宠惟大戒二愿遵命义之闲谢赵侍郎送自着易説语孟洪范老子解老人杖青藜方策勲于羣籍孺子拜黄石乃受教于一编幸见人间未见之书如得天下难得之寳斯文増气后学有师恭惟某官一代宗工三朝夀隽出处名节朱虚侯卫社稷之忠㳺戏文词太白老鸣国家之盛身握陪京之管钥秩崇广内之图书毎于凝香森㦸之间不废滴露研朱之乐神机一泄六丁曽下于雾中人爻已通三画併吞于天上谓羲文孔子无二道合京费王弼为一人训易而以神融发千百余年之闗键得意而忘言象付六十四卦于筌蹄既精研六籍之原乃大放羣书之作于洪范则首及君臣之正分于中庸则先明忠恕之同源浑融一贯于胷中脱略诸家于纸上读论语如赵中令愿致太平谈孟子异王荆公耻规近利造好学力行之地位下精义入神之工夫上而续伊洛之正传下亦窥柱史之衆妙夫子言文章性道又得而闻元帅閲礼乐诗书于今亲见着述尤多于丁部敷陈上逹于乙观吟六艺之文披百氏之编大儒事业举三代之隆建万世之䇿宰相规模某猥以謏闻共承大德非桂树聨芳于二陆而莲池踵美于季方鉅策髙文方进彻细旃之上牙籖缥帙何縁到圭窦之中方精神昬耗于吏尘使心目开明于理窟既获多闻而又多见未识异人先得异书心爱太𤣥莫预弟子侯芭之列手编文集愿书门人李汉之名谢郑少卿并求字説方乌山皇钖嘉名华逺臣之行役公勤小物训孺子以成人不图流落之余乃有殊尤之遇窃以半千之㑹圣贤同德在三之义君父与师何哉庸陋之一身被此生成之大造冠而名名而字亦少长之当然士希圣圣希天乃遭逢之至是伏念某生而庸鄙长也嵚﨑父教之忠大义粗闲于大戒君使以礼一招旋继以一麾忽遭天日之明兴念山林之迹由徒中而超㧞分塞外之顾忧举临轩册遣之仪膺便殿对扬之宠已辞金阙忽奉玉音渊乎济下之光询以得名之义子同生而文在手亲实命之士㑹逐而归于朝上之赐也遂拜衮褒之新渥俾更髫丱之旧唿不以隐疾不以山川是乃更生之日用之朝廷用之军旅敢忘自竭之忠况是真儒侈于后学当鱼水相逢之㑹勤螟蛉示诲之恩字而祝之期之逺甚益重激昻之志若为报称之图兹葢伏遇某官建安汤叟之大勲踏涑水翁之实地竹帛所载丹青所画已巍巍乎无能名埃尘之积涓滴之流亦休休焉若己出纳诸坱圠坯冶连于伯仲埙箎遂使都梁假守之踪得称玉山先生之字然文之为用也大矣岂眇然不学者能之仰惟庇民尊主之元臣已着经天纬地之成效既敛其精神心术以运化复推其绪余土苴者教人某幸被恩蒙复申忱请字必有説具见先儒方册之间赠之以言是在上公椽笔之下愿亟偿于季诺或少借以孔褒庶几佩服以终身仰称宠光之初意先觉后觉于今舍公其谁归父师少师母曰夫我则不暇望赐之切得请乃行先君得遗表恩谢丞相刘后村书生薄命仅登持槖之班圣世深仁特厚挂冠之典萃此哀荣于黄壤録其孤露之白丁涕感路人恩归吾相窃谓化钧之造命譬犹真宰之无私名器非力之可求脩短验人之所积倘履仁洁行而天报之不丰则悼屈哀穷亦人情之难废此有国劝惩之攸系况我朝忠厚之相承谓叔孙不封何以旌亷吏之世使成季无后宁不沮善人之心痛念先君旧由冷族少日罕逢于一饱中年备厌于百罹当边𤨏之初开预枢庭之末议毎曰佳兵之危殆奈何当路之排挤箭满真杨亟有张氊之遣烽𫝊通泰偪为乗𫝊之行念既堕于穽中恐不终于牖下晚际真儒之柄用独怜寒士之途穷收之流落摈弃之余置之津要华近之选侧闻庙论或当推择以守边幸忝侍臣非不激昻而体国岂料未愆之膂力遽成不起之膏肓凄其拖绅之言茫乎结草之报而又无百金之储贮有千指之号啼非公朝曲轸于内沟则私室将从而转壑慨然日榻宠以輀车不但重泉假铭旌之官职併令二息续弓冶之世家稍招巫阳之魂不馁若敖之鬼故虽九殒莫答万分兹葢恭遇某官伟量容人至公无我解瑟脩祖宗之故事櫜弓活南北之生灵既就大功尚收羣䇿孤寒执贽未厌千人之多笑语满堂不忍一夫之泣追记西曹之旧掾尝陪东阁之下宾虽志业之未伸与论思之尚浅然物有葢帷之赐以饰其终于人轸簪履之情务从其厚肆颁䘏典俯逮衰宗某敢不寻许国之初心体䘏孤之美意所愿尽节以报君亲不敢全躯而顾妻子九原可作恨未酬国士之知一饱必偿安敢忘大臣之德受告谢程中书刘后村滥长鸠工适当鸿笔寓河洛图书之直臬事有光掞卿云黼黻之文纶言甚宠曽谓至愚之质併加溢美之褒歴观西掖之雄辞无出东坡之巨擘衮钺一语风雷四方凡五采之彰施葢万口之传诵侯利建由江左宪臣而进擢范子竒以将作大匠而召还非两制如金石之不刋则二人与草木而俱腐厥今汉诏复出蜀珍如某者久息影而深藏忽强颜而浪出孔戣负二宜去奚待人言嵇康有七不堪惧婴世患至若躐升华序骤畀隆名身縻牡驾驹辔之间敕经凤阁鸾台而下念其江湖流落之久饰以云汉昭囘之光昔灵均自言有衆女之余嫉虞翻遗恨无一人之已知讵意孤生亲逢殊奖良由笔端之予夺当不待身后而议论公驱驰顿觉于光华舞蹈不知其呜咽兹葢伏遇某官国之龟玉学者斗山文辞独行于朝廷言议可着之廊庙盛德大业为歌颂其谁宜䞉馥残膏被沾丐者多矣緑绨初下皓首尤荣然某亲年愈髙宦情亦薄上书而乞骸骨庶几得竭力于㫖甘函诏以示子孙焉敢委大惠于草莽谢潘使君乐语刘后村七十翁尚扶杖而嬉及亲德化二千石有掣铃之客爰秩初筵屈符竹之尊严为桑蓬之光宠共惟某官在醇儒之日有循吏之风于前辈满腔恻隐之言终身是践凡世吏奋髯武谲之事一毫不为粮栖亩而有余雨随车而辄应由公方寸使郡治平如子产然岂独郑人之母有许行者愿为滕君之民兴念希年俯为卜夜拥韦郎之画㦸光杜老之草堂山间明月江上清风固闲人之共有竹里行厨花边立马乃田舎之所无雄辞传播于亲朋盛事夸张于樵牧某了无新意徒愧老饕感烈士之暮年壮心未已愿先生之眉夀余沥见分荅乡守赵寺丞乐语刘后村把茅送老愧非洛社之耆英画㦸行春俾预梁园之賔客初筵甚设晚景有光恭惟某官前辈典刑故家文献闻絃歌于百里孔门亟称陈雅乐于三雍汉庭推重甫布宣于明诏首存问于髙年加边之礼隆祝饐之谊古腐儒之飡麤粝烹雌常㸑于扊扅君子之酒㫖多飨鷃奚烦于钟鼔谓其缀于蛾眉之末引而进之荷槖之间位置太髙观瞻未允託伶人之善颂觉野叟之厚颜某口诵心惟齿衰才尽续老饕之赋窃比坡翁作公䜩之诗难追子建囘乡郡乐语刘后村藩条俶布方欣受许子之㕓乡论素卑乃特下陈蕃之榻窃味伶伦之好语仰慙牧守之盛心昔者诸侯尤待寓公一国必有善士任棠隐者龎参候门而还林逋诗人李及冲雪而访皆以道义为轻重岂计官资之崇卑何况黄堂初开华䜩衆观位置愚自剂量龎眉多洛社之耆英蹑踵皆汉廷之隽茂居常合席讵容前之是后之非独享加笾则是有其一慢其二荷君侯之伟度察野叟之真情兹葢伏遇某官六馆儒宗两京循吏伯禽奄龟蒙之北无忝周公曹参避齐相之堂以俟葢老班春属尔来暮蔼然兴懐严考之遗民俾陪太守之下客凤皇见颕川郡必有玺书鶢鶋集鲁东门奚烦钟鼔虽不敢传夸于邦域然谨当付受于子孙序乡饮之仪仆获观于古礼记醉翁之乐公自有于雄文谢惠诗文类谢张秀才惠诗周平园逺屈髙轩宠贻长韵情文厚甚虽非衰朽之敢当词采灿然足见藏脩之有素莫展报琼之好空勤垂槖之归愧感在中敷陈难尽谢后村刘吏部作诗䟦方乌山肃拜诲缄宠贻䟦语愚生堕学谩为蚓窍之吟哲匠误知特有牺樽之饰粲夜光于弊牖蔼喜气于寒冬为赐甚宏何言可谢窃以弟子之如师最少宗工之持论常严苏公深器于庭坚尚有失鹏鲸之诮韩子结知于皇甫至形摭粪壤之嘲葢窥墻仅可以及肩而观海自难于为水若夫抠趋尚浅种绩又微乃抆拭以长者之言欲位置于古人之后其弃瑕略秽也失之恕其屈齿忘势也过于谦衆疑麟史之无褒何以得此独思骥尾之可附傥在是乎伏念某㓜亦知书长而多难荒幽迷塞耗肝肺于悲号困乏空无弊精神于犇走仅有一㸃清明之气间存百忧侵蚀之余立古今学术之末而思其初攷子史议论之流而折诸圣草根木杪察荣悴之态鸟窠蚁穴验消长之机谓理义文章同出一原悲孔贾苏程之牴角学问事功本非二物叹尹杨张赵之参辰稽其合散发其秘藏平其党偏融其同异明知尊让前辈之意亦足振㧞流俗之中念贫贱既未易居而着述又须待老故时取咏歌之体而略鸣见趣之私疑寛衣广幅之少工较薄练轻缣而粗胜当衆哇而奏雅谁其听之遡大川而独航我之劳矣幸逢宗匠实在通家虽孤髙卧百尺之楼而汲引当千寻之绠方求印证果辱品题维昔钟山之大儒酷爱广陵之一士品等至列于孔孟词华讵数于晁秦乃用见方岂能无媿前言戏耳不必智者而后知小子朂哉亦足因之而自励兹葢伏遇某官斯文嫡嗣承学统盟早懐韩碑柳雅之豪气吞诸老晚得孔思周情之秘文亚六经渺观耆旧之益希深念丽滛之滋炽由其雅欲挽囘风俗之弊所以极奖不工文墨之人然观人乃圣贤之至难知已有父子而未尽释氏重传衣之事道家严校箓之科况羣儒方竞仰于弥髙则贱子曷预知于速肖而某力犹可勉齿幸未衰今将山经地志穷诡异之观帝典皇坟加浸酿之力极其变以豳风七月致其深于离骚九歌或者庶几尚可被弦歌而荐郊庙絶无万一不失钓寂寞而耕寛门上以荅师门之知下以具诗社之体赠我锦绣深藏足遗于云车着主衣裳叛去有如于天日其为感发不易名言谢赵簿携文见过黄竹坡束薪煮石方问隐于莵裘拄笏看云乃鼎来于骑气自访诛茅之径有懐伐木之章于今无之此意厚甚恭惟某官学传源委习洗膏梁姓名浮槐桂之香文字写江河之壮有如乡邑乃屈卿材疲民幸识于好官髙士肯为于主簿下车无几流誉甚休数唐宰相之科多由属籍如汉东平之懿宜在王庭行有里言径跻贤业某困而后学老矣无堪兹为草堂之谋葢避金隄之决敢迂髙斾来贲穷櫩柱杖看花已觉马蹄之近金环压辔恍惊龙种之殊更烦楚客之琼琚不数鲁弓之绣质叹词高而寡和愧礼厚以非才奏瓠子之歌㑹还依于公庇贻木𤓰之赠恨莫报于珍投谢周秘校惠梅诗李梅亭丛桂移文问周伦之好在官梅动兴笑何逊之重来非吾之故人耶所见者今我也恭惟某官城市大隐山泽真癯拍洪崖挹浮丘疑逰八极召邹生延枚叟又客诸侯兹辱顾存未遑迎肃终然不可口过勤黄山谷之诗殊不类其人殆似宋广平之赋某甚安斗食焉用鼎羹月落参横荷唤起罗浮之梦水边雪后愿更续和靖之篇囘吴教授投启和诗伏勤巧思见和拙诗细窥秋月之两章备见春云之多态迫斯可以见矣敢疑识靣之迟忠焉能勿诲乎安用过情之誉谢曹直学喜雨诗伏以瘨我以旱良窘望云有志乎民辱书喜雨徒切诵清风之穆未遑和白雪之髙谢张秘校投诗蒙以契家之旧赠之佳句之新昔人三百篇世寡和矣古诗十九首君突过之但深巾笥之藏莫效襜褕之报翰苑新书续集卷四十翰苑新书续集卷四十一钦定四库全书翰苑新书续集卷四十一科举类发举谢颜教授方乌山乡邦校艺屡先余子之鸣冑监策勲遂玷主司之选衆咸称于具眼私倍切于铭心窃以庠序科目之制既殊教养选用之方亦异家自为学人无常师季有攷月有书殆匪进身之路言以庸艺以举多非肄业之流故豪杰俯视学校而不来惟疎庸幸有场屋之可觊若夫印可幸蒙于大匠明扬不出于若人真为乡曲之美谈非讲师生之私谢伏念某全昧世事粗有天姿少也诵书见称孺子之可教长而能赋深疑壮夫之不为逮研穷理义之味深觉驰骋科名之事浅欲絶意于利乐且用力乎圣贤念大父以经学登考亭之堂中岁已恬于进取家君以词赋为莆中之望衰年未免于竒穷诗书之绪转寒户门之担至重勉追时好终愧初心兹逢宾诏之来羣集都城之下以緼袍之极陋与纨袴以争先方懐鼓瑟之疑忽有得卢之喜齐飞并驾人推两陆之弟兄前引后从世拟三苏之父子为荣多矣是孰使之兹葢伏遇某官太学名流圣门嫡𣲖以负荷斯文为己任以汲引后进为盛心粤从贽见之初即辱赏音之重犹记告别特厪赠言谓作文不必求竒莫先平易谓得名最患太早当自矜持使非先生长者之曲成安得门人小子之有造某敢不少图寸进仰答已知得进士归未足报相期之意到圣人处尽可为不朽之恩代族弟谢乡举方乌山家庭课学不殊同队之鱼乡里抡才遂与嘉賔之鹿骇所罕见得之若惊窃惟自有三载之科程老尽四方之豪杰升沉一诿之命得失似制乎天故观前辈逺大功名率皆早岁奋飞于场屋七岁神童者贾丞相十八岁状头者汪端明卓乎伟哉噫其鲜矣伏念某原夫初学伊吾小生兰茁其芽人颇怜其秀慧笋根虽稚衆皆意其抽萌葢自大父辟家塾以教儿孙伯祖有园池以接宾友三世推为善人长者一里称以闻家鉅宗严君两预于荐书群从聨登于监学乃如孺子亦有家风眼看举子之踏槐兴动少年之折桂立万蚁之障畧无怖容捧一鹗之书未是差事靖言侥冒谁实作成兹葢伏遇某官西州儒宗广延魁彦士曰时哉遇司马谁无愿休之心谁其主之有欧阳足想育才之乐焚香之拜温温劝驾之言方计吏之与偕至小子而有造某敢不志其逺者学以成之曲江题名敢遽动心于荣进互乡洁己方将听命于抠趋不知所裁非以为谢代赵丞谢解方秋崖哦竹笑丞哉之负几羞澁于父书踏槐随举子之忙或揶揄其儿戏敢意鹄头之选偶分麟趾之晖窃伏思惟适有侥倖昔我皇祖笃叙宗盟迺睠箕裘易染膏梁之习俾同韦布自取翰墨之功此岂直角无用之文亦因以观平生之藴如曰志于得耳则吾夫何慊哉葢场屋所以假涂宁忝有唐之科目谓辞章特其余事况复神尧之子孙凡我银潢无忘铁砚如某者襟灵不韵骨相最凡雨寒几落于檐花所未传者家学衫老半枯于荷叶亦多鄙其世恩泽祖笏以未甘弹儒冠而良苦虽技止雕虫之巧然功慙画虎之难意者丹成而九返其魂胡为璞献而三刖其足场屋恍惊于昨梦诏书又逼于秋风战岂屡北耶雪案之灯故在吾亦欲东耳云衢之兴甚髙勇于请行幸而得隽此葢恭遇金玉右文之化丹青左戚之儒德裕不喜决科肯为诡论王结欲除任子深厌庸流迺从㬰于棘闱滥吹嘘于竽奏某敢不挈蒐旧业就绪初心击水而抟扶摇如借鹏程之翼排云而呌阊阖敢婴骊颔之鳞代汪表姪谢解方秋崖圣天子新瑞平之政饬士习者再三卿大夫登贤能之书推礼经于第一凛有卢前之愧喜无牛后之嘲何德堪之为倖多矣试尝谓士生尧舜之世谁不欲身致晁董之科矧惟琴瑟之更张岂复笙竽之杂袭风飞雷厉汉札十行地辟天开唐文一变迺酌计偕之额聿囘儒学之心于然而来卓乎其杰犹共逐中原之鹿人人自谓得之至独为前列之龟区区祗有慙耳顾如某者仅若而人结髪从诸公逰切攷太平之典束书有四方志愿为君子之儒虽极知文举之才踈未易诋洛阳之年少一灯夜雪两战秋风思昔故家起鱼龙而洗日繄我季父有鵰鹗之在天寥乎相业之无传幸而书种之不絶贾予余勇与衆先登孰云扬秕之前或叹穿杨之巧邑有故事人多诵言谓畴昔当甲午之元尝魁北斗以春秋无已亥之误遄冠南宫意其气数之循环俾此功名之破的兹葢恭遇蜀文公之教化今韩愈之声光抉云汉分天章涵浸诗书之泽呈琅玕呌阊阖醲薫翰墨之香言观才屈宋而道羲黄将使家臯䕫而人稷契玉我文明之治锵然熈洽之朝有嘉燕凝不知螽跃迄致辽东之献亦空冀北之羣某敢不连㧞茅之征乗破竹之势鸟之鸷累百数而不如鹗已先雌伏之卑鲲之大几千里而化为鹏遄借雄风之便丹衷所属赤牍奚殚再荐谢太守王臞轩少而好赋尝见齿于贤书壮当封侯尚何颜于文屋偶辱明有司之选重书新进士之名况弟子之贤于师既叨首荐而他人不如同父又获联名人称之以为美谈已当之独有惭色伏念某箕裘晚出门户早衰缀文几至呕肝苦学惟知尝胆十年以前之志岂信富贵之在天累战不利之余方知穷达之有命开门授业仰屋着书谓若无所用于一时亦将垂不朽于千载属槐花之迫目徒觉激昻认杨叶之旧穿未知中否赋不工于吐凤墨误㸃以成蝇设非以后场而见收几乎为文衡之所弃荆山之璞获售合浦之珠复还亲望因得以少寛朋旧亦怜其才遇靖言侥倖亶有夤縁某官宗主斯文之盟作成多士之气治平有第一誉已彻公车举送余四十人亲为劝驾致令么么再预甄收某敢不益加驽钝之鞭勉赴功名之㑹天其或者道之行欤鴈序聨飞伫见齐名于鴈塔龙门髙透未知谁占于龙头发解魁谢游守罗公夀祖孙三世俱横牛角之经父子十年两占鳌头之选家传魁脉喜动重闱得之不难荣则过甚眷今瑞郡为古儒邦掲风节之标有三刘在得文章之印自二苏来江山之秀发愈竒河水之连通已验煌煌名世继继有人冠南省而位西枢先正之声光可接上紫微而魁黄榜前科之步武方新天贡初増地望弥耸欲续科名之记要须乡曲之英如某者蕞尔弱龄谫焉末学状婴孩而谈性命腼颜涑水之言事科举而背圣贤刻意象山之戒虽微资禀敢废工夫自十五六岁来已深慕圣人之学生十有九年矣亦颇能竒气之文惧世业之未昌鞭苦心而自励侍慈亲于精舍跻圣之真从季父于黉宫穷经之奥但求以学古人而行古道敢便谓工时文而要时官漫浪词塲之㳺薄言观者侥倖贤书之献非曰能之敢图小生斯学之无庸乃误执事大人之见赏洛阳年少之贾谊姓名虽荐于吴公大名举子之张覃文行盍先于冦凖乃积薪之居上若扬粃之在前顾揣分以奚堪只为亲而自喜椿一株之未老桂已重芳梨百果之所宗樝何敢比岁令方更于十暑魁躔竟萃于一门庭砌有辉里闾共庆先生惊叹而避路谓有此郎小子谈笑而覔封端在此举靖惟侥冒决有遭逢兹葢恭遇某官先生昭代儒真清时魁杰河南𣲖脉聿为程氏之光泰北声名谁似韩公之盛凛凛庙廊之器洋洋雅颂之音自凌厉于穹华即蜚腾于英茂民庸甚伟䞉遗爱于甘棠朝蹟尤髙早陞班于玉笋合从碧落径启黄扉乃分锦水之符来续涪翁之赋慈祥一意政化双行䕶善类如䕶碧圭爱人才如爱桐梓主盟吾道増重斯文振扬举子之精神扶植伦魁之气数遂令晚末亦累甄陶某敢不激昻初心磨厉素志发沉潜之义理圆逺大之勲名望癸丑之龙头一筹自许题丙辰之鴈塔重庆为荣过此以还不知所措发漕解谢㳺瑞守邓林覔举敕绫拂拭曾经于象管较文漕棘吹嘘偶玷于鹗书兹邓仲华之得效寸名皆游伯始之不为曲笔足未登于画㦸身已在于洪钧窃谓漕举以收乡曲之遗才登仕以待门馆之佳士故祖宗官之为宰相之客在干淳阶此得名儒者流自我皇大开进取之门而吾党竞借功名之径虽富民居多以赀而入然贫士亦或假韶以鸣三年大比之兴贤数路得人之为盛如某者学徒泥古好毎悖今又看诸父之擢科芥如拾地长试有司而求举梯若登天亦尝反观其失意之文未始大戾于中程之作时未来而姑顺定有知髙山流水之音志愈挫而亦坚终不改上林甘泉之技濩落半生之煮字崎万里之束书俗人笑其享弊箒之千金识者知其懐连城之双璧脱迹东华之软土犯身南粤之瘴云梅花雪片之冬深偶逢青眼桂子天香之秋老其奈白身尽倾十余岁之笔耕以取三尺绫之试具艰难图此庶几解额之稍寛侥觊得之聊奉慈颜之一笑既得护身符而旅试必须大手笔之标题适方依仁道院之州遂获问字籖房之舍幸造物谅其穷之久俾假涂繇此选而升余甘齿颊之囘已输崖蜜髙飞羽翮之举莫御海鸿兹葢伏遇判府寺丞郎中先生名世故家清门伟望一麾作守樵川星渚之去思再转为丞农扈夏卿之分赞未厌竹符之畀而为芝瑞之来遂令客寓之踪亦拜主盟之力某敢不益励钝足随试别头集英斜日之丹墀倘叨赐对髙安朝天之旧路愿看归班感激维深敷宣罔既发漕举谢㳺守简应和摸索暗中幸与江西之进士吹嘘送上敢忘北道之主人由大钧播物无垠而数路得人为盛谨裁四六祗谢万分窃惟圣朝所以开公选之途士子所以应奉试之举公卿大夫多由是出寒畯下士宜向此求然乡郡之额毎甚狭而难升虽豪杰之士有不能以自见不失荆山之璞则遗沧海之珠幸九天寛雨露之恩而平地有云霄之步学优登仕千取百不为不多名玷荐贤十其数惟精惟一非谓籍龚黄之多赀而纾国计正欲得干淳之名士以应时需上方以是而招徕下亦由之而进取如应和者颇自卓然毎欲以古心而读古书不肯为时文以媚时好夜灯对简方寸圣贤晓镜览颜少年勲业念绫纸敕文偶倖以探筹而得则黄钟大吕或可杂滥竽之吹方酣蚁战于棘闱果荐鹗书于菊榜况三兄三举既发轫于己酉之科一漕一乡复聨芳于壬子之岁鴈序等秋风之赐马头同雪絮之春初匪偶然有自来矣某官受天间气为世真儒身考亭夫子之乡家定夫先生之学早荣阶于计吏即晋接于华津幕泛莲红宻勿筹帷之䆳槖持荷紫雍容府寺之班盍径立于公槐尚屈分于符竹士挹涧堂之润人知道院之文化未及期政已成颂乃当紫诏兴贤之际而降黄堂劝驾之忱遂令沟中之弃才亦收㸑下之焦尾某敢不着鞭逸驾砺锷新硎精八吟叉手之文励三日别头之战姓名题鴈塔魁标映堂吏之书兄弟跃龙津同榜皆状元之选囘安庆发举士人郑雪巖荐士观诸侯之能岁贡当从于乡郡权时讲大比之礼宾兴乃属于制垣正有媿焉何勤谢也某官沐浴文翁之遗化生长周郎之比邻脱迹于兵戈之余举目有江山之异学书学劒深识三边便宜于胷中习赋习经非弄斯文浮华于笔下是谓贤者能者诚宜爵之禄之扁舟徃来于长江已听雪絮马前之曲聨骑遨逰于阆苑遂赋红杏龙头之诗某徒忝分符有惭劝驾已知璧在秦城而名重将见玉出崑山而价髙式微式微胡不归宁久鸿鴈流离之所类我类我久则肖速乗蒲卢变化之机心之所期言不能尽回新发举进士戴象麓望重月评名登天府此举得人多矣快哉五凤之齐飞谬人若己得之喜甚双凫之欲舞斯文之庆阖邑所同恭惟省元罗斗心胷凌云志气几年萤雪万里鹏风果中三物贤能之选闾里为之动色庠序有以増光以数考之东井五星之交聚得时行矣南山七日之难淹某滥宰郑乡喜观祢荐然此特文章之小效将大施勲业之宏规且辱投珠若为报玖打鼓推不去何强颜须待于来年衣锦早归来要拭目一观于盛事甚为庆抃罔既敷宣回建宁府翁解魁方壶山荣都虎榜髙剡鹗书久矣潜心究遗经之三传裒然举首加元士之二人无预传衣何为衔袖恭惟某人为春秋学异章句儒三万六千言之用心务推研于纸外二百四十年之行事多感慨于胷中鸷将击则伏深鵰久困则飞怒气骨如许定非常调之流具眼相逢当认魁文之様前程万里来岁双元某取友未能贡贤何幸遥认银袍之立鹄侣谷梁家且看金榜之登龙必公孙子亟致多谢尚不一书回㳺监元方壶山得隽虎闱聨芳鹗剡名家文献多生谢砌之兰文苑声华五折燕山之桂光生闾里庆溢堦庭有来衔袖之书想动弹冠之喜伏惟某人箕裘粹学衣钵髙科为㳺先生之闻孙典刑可想生朱文公之寓里趣操更髙固当用力于圣贤尤欲策勲于名第谅其游戏觚墨之际固已凌跨纨袴之流逺到讵可量哉一第直易事耳伫枫宸之大对伴荷槖以増辉某无预传衣胡勤投璧鹏程万里幸相勉以脩名龙首三人定不输于他手回熊解魁方秋崖籍甚文名老熊当道褎然举首凡马空羣得圣人笔削之心重乡老宾兴之选恭惟妙探絶学独抱遗经谁不黜伯而尊王是陈言耳或者褒子而贬父如名义何放出一头了无衆手以此战何不克得臣将寓目焉惟不矜莫与争晋覇在此行矣回二名陈大猷衆人逐鹿何有何亡老手射鵰毎发毎中虽曹参之第二知李广之无双恭惟熟讲中庸卓为茂异许孟容有礼学典章多所裁之公孙𢎞举贤良郡国无以易也迄援枹而再鼔又㧞帜以先登鹿洞古而聘君来莫如之子鼍洲圆而状元出其在此行回发解第三名刘复项羽敌万不亦壮哉荀伯在三几少屈矣叹伏老苍之笔惊嗟英妙之年恭惟赋声摩空诗才论斗文章有气意其与庐山髙学问藏身乃亦如椰子大于此见士之秀何必曰老而成勉旃此行逐兔斫广寒之桂毋曰得意跃马看长安之花回饶解元谢解方乌山以月旦评上秋风榜怒飞几千里久矣为致逺之图训解三万言今始蒙稽古之力徒得君重何谢我为恭惟某人口吐雄辞胷蟠奥义谓楚倚相读九丘八索岂不迂哉笑韩昌黎规五诰三盘空自苦耳踏槐充赋拾芥成名见説古文已尽窥于孔壁勿云朴学行即对于汉庭某愧冗不治徒爱莫助从今北望耸看龙虎之荣观尚俟南归细问科斗之竒字第惭后贺不称先施回叶解元谢解方乌山桂殿传香棘闱奏㨗所谓明素王之志惟春秋乎繇此附青云之名何富贵也鹄袍争羡虎牓有光恭惟某人为今儒宗得古书法范寗解何休学外别出竒功胡氏传伊川序中黙窥精意鋭于再鼓夺此先筹庆元鸿枢欣有光于同业熈宁龙首㑹立见于亢宗某无可传衣曷厪衔袖自夸摸索曩尝见子之一斑敢祝飞腾慎勿避人之三舍回漕举傅梦登方秋崖遡江左右数路得人入洛弟兄一门盛事虽是漕闱之荐送亦増乡守之光荣恭维特妙羲经且工虫篆文高霞鹜又飞卷浦之云气压斗牛要作筑之雨乃从借迳亟与计偕几千仞庐山髙孰倾三崃五百人进士第今见二难回漕举傅士龙方秋崖读庐山髙雅闻誉处登滕王阁亟与计偕恭喜傅巖之一家併取丰城之双劔恭惟不随人后径到画前仕有为贫吾何嫌于覔举学知不足自谓欠于读书但即斯言可觇逺到一江左右已驰异路之声华二难弟兄定作同年之期集回进书免举刘均方秋崖表闻北阙籍在南宫画㫖持招当有程伊川之故事呈身自赞岂縁苏明允之权书伏惟超诣先天茂明大学皆有论着辛勤尽得其精微悉上进呈乙览实为之嘉叹乃免繇于乡赋俾迳造于礼闱用则行舍则藏毋忘经训招之来麾之去肯堕时流庶知鹿洞之有人亦俾鼍洲之増气回免举王子和方秋崖秋横鹗表先我着鞭工歌鹿鸣待予劝驾曽共半窓之灯火愿言一夜之风雷恭惟自挟六官蚤游诸老三箭而天山定未害巧迟一举而朔庭空今当凯㨗要使故交之亲见迄留盛事于此行顾天下之事若积薪吾无患矣虽君子之交淡如水予日望之及第类代状元及第谢东宫赵南塘大夫而有孝弟闻必使为辅翼之具葢玉质之既粹则金声之迺遐凡以言扬繇其教染故郡国举茂异之等而乡闾献贤能之书多士以宁得人为盛允赖元良之正聿来黎献之共兹钖第于丹墀宜荐诚于青禁伏念某等材奚足算技亦无他徒知畎亩之爱君遂欲草茅而言事荷两朝之率育丁三岁之比兴辄妄试于有司不自量其无学见闻甚陋乌覩朝廷之宜悃愊则忠庶尽臣子之义方惧猥尘于宸览岂其佥预于胪传宠冒实多拜嘉敢后雅崇经术敬接儒宗讲就将于闲燕之清赞涵泳于雍熈之治振洊雷之隆响有鸢皆飞扬少海之余波何鲲不化遂令孱品亦玷贤科某等谨当允蹈初言笃持晚节射天门之䇿得之若惊望甲观之光敢不重拜丙戌期集所代亚魁上知奉程内翰治易郑雪巖滴露研朱尚作蝇头之注磨煤书淡忽聮鳌首之名虽弗利于好竽抑无虞于按剑葢难莫难于遇主乐莫乐于知音如是际逢若何报称窃以马图出而文字见蠧简烦而科目兴不谓上世开物之书反为后来干禄之具自世更三古人更三圣厄秦犹见于全经奈师自一説学自一家涉汉交持于异议天开我宋时生鉅儒自开基首访于孔堂故命讲爰先于羲画探索赜隐钩穷渊深陈图南悟其㡬有李穆抽闗而启键周濓溪酌其妙有张程反本以寻源义理㑹其精微辞章凖其竒法葢有闗于世教岂徒擅于文塲况六阳御干之时正重明丽离之始不惟祖元德以保合又将观人文而化成虽当元黙思治之朝不废选举扬言之典必务得文体之厚实斯克反古朴之胚腪茍非其人有负此意如某者韦编未絶铁砚欲销旅食京华微咏杜少陵辛酸之句足遍天下曽无太史公髙迈之风竒竒似怪非求人知落落难合不与时偶户外之屦虽满甑中之尘自如两捉月以得蟾复遇风而退鹢有来问学得吾道以能东反欲移文访故山之在北已自甘于草芥岂望收于桑榆未尝有一日之长何以次羣英之冠慊然懐媿得之若惊兹者伏遇某官名重泰山脚踏实地潜虚太元论造微妙于象数之先太极经世书得㫖趣于筌蹄之外文章自为一家法道德卓为诸儒宗风节回衆流而独航议论为四方而立的当宁欲新于士检诏公仍付于文衡宋奉常再领省闱取王元之等皆知名士欧内翰兼知贡籍降苏子瞻亚疑是门生固知无明月之暗投自恐乏阳春之寡和肆蒙采取倍切凌兢某敢不味坤爻直内之辞酬泰道包荒之量上期不负于天子下将无叛于师门改箕子为荄兹宁袭专门之陋因周象识典礼庶通治国之方一经品题永以铭刻丙戌期集所代亚魁谢㕘详周司业郑雪岩诵先生进学之规愿为籍辈听吾榜得人之语媿在卢前进以公衡荣幸华衮敢因展敬庸谨修辞窃以师道立而善人多教法备而英才出斯文非自为之髙下君子诚黙提其重轻胡安定之掌成均始识体用之政欧阳公之司礼部痛排险怪之非风日清晏而凤皇和鸣雷霆震惊而狐鼠詟伏唐文至正元而三变汉化逮建元而一新道不虚行人为宗主上规姚姒之混混下摩韩柳之苍苍以乗百年兴起之机尽扫积习委靡之弊庶光首选无忝言扬如某者韦编一书铁檠三尺青衿受业或驰籍甚之声皓首穷经自起纷如之叹抱荆山之璞自侪于泣卞弹空桑之瑟不工于求齐曽无元谭竒所作以流行但有冯宿见其文而叹息方将从鹿豕于天台泉石之下安望化鵾鹏于霄汉风云之间岂谓彩笔之吹生亦许枯根之向暖过眼无五色之可取㸃头有一字以为褒未知性学而蒙理致之称素乏风骨而辱雄健之予胡忝师诲以为己荣兹葢伏遇某官心学精微性资冲粹以旧逰之冠带鸣于乐之鼔钟沃之周情孔思之文尽霑賸馥赓以文王虞氏之操黙动真机道足以为诸儒宗言足以为当世则转移三光五岳之气剖断诸子百家之偏歛以铸颜喟然予㸃绳墨既定楹桷兼收致使瓠虚亦能颕出某老当益壮凛然不彫耻为温饱之图勉竭忠孝之节经品题作佳士滥居举子之先懐仁义事吾君愿罄平生之学以兹铭德罔既镕辞谢殿试编排官聂侍郎王臞轩数父执于慈恩之塔稀若晨星称门生于通德之乡恍如霄汉昔登堂不果恐涉私谢今假道径去又将何辞僣饬尺笺仰干丈席恭惟某官日未东即收于巍第江以西莫着其大名诗社挥毫妙思源泉之出地昕庭抗疏精忠皦日之有天不由介绍而结主知径躐清华而登从槖剸裁邦用鄙夷管晏之近功经畧中原隘小孙刘之故画详审乎事机之㑹更閲乎义理之多谓如根本之先强则于恢拓也可待葢知彼不知己皆料敌之浅谋而能发又能收迺济时之逺畧属北方之警未息而西州之变复兴人方忧蜀道之难公徃为雪山之重至则事权之牵制加之饥卒之跳梁身持尺檄以直前惟知死节神叱的卢之一跃遂获生还浮言何伤乎日月之明雅志已抗于烟霞之表携诸郎于谢墅㑹名胜于午桥耆英之㑹狄公方春秋之未艾中国即相司马宁朝暮之少淹伏念某殖学代耕卖文为活元龙湖海之气少也勃乎司马山川之㳺今其倦矣为有阿㜷之养谩从举子之劳两玷乡书一尘春榜迨奉广廷之对空臆尽言不知书生之踈转喉触讳痛国论之未一悯边衅之方开惜诸将多陷䜛言迺援子仪之事议宰相当存大体恐贻王吉之讥虽清朝许竭其愚忠而时论或讥其太讦发矢将穿于杨叶及的辄差乗舟已迫于蓬莱为风引去向非借九鼎之力当不止三筹之输副本既不上于中书贱刺亦羞通于光范至谢知己皆后衆人俯仰何心升沉付分谓今得斗粟之禄可以无饥岂不胜布衣之时难乎一饱兹迫瓜期之戍方登荷槖之门如亮其今日之来非为炙手当赐以片言之诲庶使书绅此身已託大冶之中他日冀轸遗簪之念但不负于所学是为报于异知虽秃千毫莫殚一感及第谢太守邓林射䇿太狂堕枫宸之末第脩辞徃谢贽竹使之彞恭虽位置之无堪然陶成之有日伏念某植姿颇戅抱识良偏少也读书常慕昔人之慷慨壮而覔举毎羞今世之诡随迄龃龉以难投遂﨑岖而徧走玉龙洞里曽穷天下之瓌观金鲫池旁屡览日边之胜槩不肯録录何为栖栖瞻言诸父之收科妄期尅复偶荷名流之知己相与维持常携三尺之绫晋扣千钧之笔既䝉飘洒更沐吹嘘俾寄迳于氷台遂登书于天府竟成借手冒中别头又从紫闼以试文方许丹墀之奉对念一生之所学何可负君昧万死以极言但知爱国攻上身而稍力谨储教以为先䜛夫女谒之当防戚里官阉之宜抑上而凤阁毋久付于具臣次则乌台盍悉求于端士凡有辞而皆讦然非道则不陈披腹效忠自哂杜园之贾谊殚心论事孰知丰旅之马周司衡鑑者媚之彻冕旒而难已甚安殿后讵复争先弓矢纷披孏角殿廷之射艺科条杂沓倦呈铨锁之刑书谁能躁求姑且静退卷懐黄牒甘迟吏部之差归着蓝衫聊奉慈闱之粲已为侥倖亶出坯镕兹葢恭遇某官伊洛渊源龚黄政事以寛慈绥百姓鼓盪春风以义理淑诸生霑濡化雨皂葢朱轮再书于上考紫纶丹綍佥徯于中除遂使朱愚亦题墨淡某敢不秉持素守増益未能挹瑞彩于金芝已借此时之披拂峻清班于玉笋尚祈他日之提撕皈倚冞深敷宣罔既回郑状元真西山胪传玉陛名冠璇魁自庆元屡䇿大庭孰若今日四门之辟虽长乐昔多首选未闻同时三俊之登鲠论获伸鹓行相庆恭惟某官正学传心本洙泗之旧妙龄发闻有杨晏之风适九重侧席以思贤迺千里弹冠而应诏歴陈伟论深究大原谓治乱安危之势不常要致察于己回之始而便嬖昵近之私易感当预防于未兆之先惓惓殚忧国之忠凿凿尽适时之用昌言天下之事无讳有司亲结人主之知褎为举首夫既擅儒林之荣观正须踵前辈之髙风昔吕文穆之事熈陵若王沂公之相仁庙科名岌嶪既独步于一时功业光明复可传于万世伊谁俪美允属当仁身到黄扉自是荣涂之素定名标青史要观盛烈于无穷某学本空疎识非超卓群多士而试以艺选抡虽预于司存取一人焉㧞其尤裁择端由于上意猥先枉驾辱贶长牋苐深蕲望之情莫既敷陈之愫回孙榜眼真西山璧水蜚英夙髙士望玉阶上对果亚伦魁新六馆之荣观壮七闽之盛事恭惟某官清标絶俗劲气横秋学探精微期欲造圣人之奥身居穷约常懐忧天下之心饬躬允蹈于规绳抗志弗渝于金石比承清问独罄丹衷铺张主德隆替之由力辨国论是非之正虽明白峭直不为媚俗之言而温厚深醇自得告君之体衆共称于卓伟公特出于绪余夫既都儒者之至荣要必慕古人之盛节昔仁皇帝旁搜于多士若韩魏公擢在于二人顾科第之相同不知其几而勲名之有烂独到于今愿恢他日之逺图罔俾前脩之专美某滥陪较艺钦诵奏篇以直言取人葢当宁留心之方切得名士报国在有司何力之足云猥先枉驾之临申贲长牋之况念友直友谅既素辱于心期不以颂以规其敢忘于古谊回马探花王臞轩钖第彤墀陞华鼎甲马名千里轩昻御榻之前鳌戴三山缥缈仙蓬之上辅畿得隽士族称荣恭惟某官笔鼓风雷胸吞云梦居乡必择宛然一鹤之清风得姓最华借甚雄虹之加颂日未东而荐书屡上冀以北而声价推髙迺于再驾以成功坐使羣英之褫气属当初政尤重临轩中庸大学之书方垂咨问圣贤实理之用独善敷陈发西洛之正传绎考亭之大义识微见逺忧治危明佥谓刘蕡空臆之言出于董子潜心之业龙津一跃三十喜骨骼之成鹏翼髙骞九万抟扶揺而上翌日报泥金之帖双亲倾药玉之杯一经教子以有功羣儿祝身而愿学榜花姓字已开浮石之加祥汗竹功名更看伏波之大节某竦观伟对深叹忠言未皇展庆于赫蹏迺辱迂临于油幕绣段之遗侈矣琼琚之报慊然当年之射鹄头笑我班随于龙尾一举而登虎榜期公身到于凤池翰苑新书续集卷四十一翰苑新书续集卷四十二钦定四库全书翰苑新书续集卷四十二生辰类贺景献邸方秋崖天潢毓秀宗祜流晖驾鹤而朝中元先校长生之箓牵牛而临七夕已传乞巧之文併借良辰诞弥厥月某官谦以自牧卓尔不羣钟鼎神尧之子孙了无贵介冠冕宗周之族姓雅有好修葢其禀间气于长庚固己得异书于太乙钖之难老仪我睦亲某叨与讲论窃深赞颂富贵莫如进德尚迪前人之光清浄可以延年是为仁者之夀贺张参政杨诚斋日逢弧矢年迓松椿有是君有是臣亶谓千龄之盛旦俾尔昌俾尔艾长观八月之清秋乐事骈阗驩声环匝某官储精髙岳毓秀苕川硕画元勋久増光于政府沉机深识独轸念于边庭虽一时议论之靡谐奈百世声名之益壮云霾既扫日月方明爰诞告于治朝以宠还于书殿独兹均佚共以为疑与其抱髙明之节而枕石潄流岂若舒久郁之才而兴云出雨亟符梦燕入相衮龙发舒未究之才猷扬厉无前之勋业某比闻褒渥帅羾庆缄犯颜宜掇于深辜藏疾已钦于雅度报章下逮餽礼有加坐令山房岑絶之区如得洞府珍竒之玩有懐铭刻无语发扬属逢诞日之临敬拜长年之祝捧觞称夀虽不能陪賔客之尘䑛鼎得仙犹足以解尘埃之缚贺赵文昌方秋崖五纬丽天一佛出世用作霖雨是生朱纬之辰穆如清风尽涤沧溟之暑祥开弥月允属休期某官器博而用周体庄而履粹右扶风左冯翊辇毂为清前左雄右山涛铨衡倚重维天间气钟此鉅公共嘉降岳之辰有伟如川之颂而某恪共谒制莫控庆悰披蕊笈而汎莲舟可想仙家之日月焚玉㽔而盥薇露苐瞻公姓之鼎彞谢余提举贺生辰郑雪巖手种甘棠之隂十年三到口诵蓼莪之句初度又逢荷公髙情畀余善颂某岁冉冉以将至车皇皇其何之幸遇聨台崇笃断金之好重烦移具奏宣戞玉之音适当膏泽之及时宜有阳春之寡和诚不偶尔似有相之匪为夀祺相对老翁之一笑尚期乐事同欢农亩之三登欣荷惟深敷宣罔既谢刘右司贺生辰郑雪岩倦马载驰谁云就熟分龙适纪又值初生问甘棠之䕃尚存诵蓼莪之诗有感言以赠也爱而夀之恭惟某官价重斯文交崇同类访子云而问字宅仅一区共坡翁而论文书藏万卷偶对黄金膏雨之霈遂赋白雪阳春之歌匪曰维祺俾开笑口数绛县人之甲子老自不知闻大庭氏之官商和而焉敢其为感佩罔既敷宣谢衆官贺生辰郑雪岩倦马载驰谁云就熟分龙适纪又值初生访甘棠之䕃尚存诵蓼莪之诗増感岂谓同寅之髙谊有怜甲子之余年相对黄金膏雨之应时遂赋白雪阳春之寡和诚不偶尔似有相之匪为夀祺聊发老翁之一笑尚期乐事同欢农亩之三登欣荷之私敷宣罔既囘丘漕贺生日方秋崖揆予初度频惊潘鬓之霜惠我好音忽堕郢歌之雪厥有嘉篚烂其盈门谊则重于断金荣更深于倚玉属兹多事繄我何心岂有边檄之飞驰正此师干之征调而乃尚记垂弧之日不为解甲之图今何如时但欲卷锦鲸而还耳辞不获命勉其烹素鲤而藏之回徐国録刘后村吾衰也久矣抚初度而自惊岁晏孰华予独交情之未厌特纾丽藻以饰朽株共惟某官思欲凌云文如翻水谓故旧茍无大故胡忍弃遗念老姿非复少年强为涂抹所惭丑质不称好辞文一字绡一缣莫酬珍贶匮十重巾十袭苐谨寳藏回王臞轩贺生日方乌山老成羇逰已断六弧之梦故人逺访先驰双鲤之书惟愁空谷之足音折子过门之屐齿良郑重甚如悚愧何恭惟李白谪仙徐邈清圣五湖三江之气落落不衰万马千兵之文堂堂可畏虽笔端之春丽尤交谊之岁寒毎逢贱生必赠好语政切彼美一方之望乃倾不逺千里而来水沉似盈尺之苓地粟如当𤓰之菜复奏一阕真成三竒某愧无雪儿可歌留与云孙为寳清兴不浅幸勿回子猷之舟浊世可怜安得望王乔之履回瑞守贺生日康务本养弗逮亲方切蓼莪之劬瘁贵而好礼忽垂金薤之琳瑯愧甚循涯感深击节某官身谐律度才叶宫商不矜棨㦸之尊惠然懐袖賸荐罇罍之具乐只衔盃靖省衰迟末由称塞七襄愧乏羞吟琼玖之诗十袭为荣留作子孙之寳情深愧恧词浅敷陈回方教蒙仲刘后村老色上面空惭弧矢之垂太音希声忽听韶箾之奏斐然藻丽贲此衰迟某官胷次氷清毫端泉涌虽多识王翰李邕知名之士然尚记孔融祢衡忘年之交时制新腔遂成故事老夫耄矣无能为也莫少称于衮褒美人赠我何以报之苐谨藏于巾袭囘太守游讷斋贺生日杨监簿五十八翁正白傅堪嗟之日万有千岁借鲁侯俾夀之词温然阳春华此迟暮某官黄钟调古白雪才清汉吏悃愊之无华孔门文学之克绍摩挲铜狄伟意气之相期刻画无盐溢情文之于粲某未皇反璧有愧报琼理三径之荒老之将至云尔受一㕓之庇爱之能勿劳乎囘黄都丞贺生日方乌山搴帷无力负愧桑蓬衔袖过情有华虀臼阳春寡和肆夏清辞恭惟某官眼底标髙胷中韵胜啸诺为一方之重使君真不凡歌謡沸千里之声太守能同乐似怜迟暮幸接恩光赠以黄石公之秘文或者方山子之仙分某跃然圭诵深矣珍藏岂不自知耶恐孤盛意愿切有复也便是明朝囘吴郎中刘后村老夫无能为忽焉耄矣乡人之善者惠然好之拊初度而失惊闻片言以自壮共惟某官人之麟凤学者斗山负当代少双之才居大廷第一之选封平津拜丞相彼哉公孙之阿谀相江都徙胶西甚矣董生之亷直力行古道尤笃故交兴懐淳熈之遗民曽是贞元之朝士烹鲤而得有素书之甚勤笼鹅而归无黄庭之可换髙情郑重暮齿光华某稽首登嘉雄懐铭惠七十欲不踰矩愿永佩于圣言五年以长比肩焉敢当为兄事回吴总侍贺生辰方秋崖熊旗西援未知解印之期骊曲东来尚记垂弧之旦交情厚甚时事奈何葢一夫向隅为主忧而四郊多垒则臣辱盍共图于尝胆顾何有于赏心骇观厥篚之华愧负临边之寄卷锦衾而还客始觉和平具朱綅以膺戎敢云耆艾囘徐监簿刘后村蓬矢以射四方负壮心而永慨朱絃之音一唱惊俚耳之未闻藻思过褒苍颜改观恭惟某官气沮金石笔驱风霆不衮衮于诸公迺频频于国学以史官荣韩愈孰云宰相之知将科第放刘蕡大触贵人之怒弃荣官如粪土重交友如天伦援引过江之二贤宠加穷谷之一叟某虚蒙湔祓自觉摧颓七十古来稀久相传于斯语百年浑是醉敢不举于君觞囘赵仓贺生日方乌山蓼莪废咏安知刚卯之临皇华有行尚移受辛之赠欲还鲸锦又酖龙珠恭惟某官卷织云孙懐修月斧揽辔发丹山之道丰度如神发廪继青社之风歌謡正沸却送善颂以辉頽龄某珍藏甚深琼报何有老色上面方愁桃李之笑人媚语熏心安得药石而生我回叶寺丞刘后村七十古来稀已践暮春之境一篇三致意喜闻唱叹之音奖借过情衰陈増气恭惟某官临风玉树承露金茎素负大厯才子之名尝在贞元朝士之列沉酣古制可追芝房寳鼎之歌游戏新腔不减花间香奁之作念病翁之晚景借贫女之隙光某心愧暗投谊难虚受痴年偶长获接洛英之㳺俚耳微聋徒听郢人之曲回太守游工部贺生日赵制机男子桑弧方动蓼莪之感外孙虀臼遽䝉华藻之褒挹郡将之谦光増㕓氓之贲饰恭惟某官气钟清淑学极渊源惟𣲖接乎考亭洙泗之波况心传乎受斋伊洛之脉胷襟锦绣允为岳牧之词人欬唾珠玑亶谓文章之太守宜白雪阳春之寡和有朱絃清庙之遗音节对菊英许共餐于初度行吟桂粟俾覔药于长生腆矣赠言伟哉髙谊某袭藏笥箧写入宫商虽家乏雪儿莫称黄堂之曲然市多墨客竞传乐府之腔摧谢罙深敷宣罔既回张倅刘后村病叟归田不记劬劳之旦故人监郡忽贻要眇之音托之新腔华此暮齿恭惟某官风韵濯濯之柳辞章蔼蔼之云同时宰中牟宰宻县之流竞着鞭而速化岁晚相江都相胶西而去独佩玉而徐行挺然松栢后凋之姿念兹蒲柳先零之质特絃庙瑟加贲门弧分风月之笑谈起烟霞之痼疾乐府有将雏凤真堪补旧谱之遗贫家无啭春莺竟虚辱词人之惠欲伸铭激不觉嗫嚅回钟倅贺生日方乌山男子桑蓬叹卯君之已老外孙虀臼猗乙乗之多情圭复再三珍藏什袭恭惟某官兄之难弟吏者鉅师堂堂相国之风期清标似玉亹亹中郎之手法健笔如山稍试活人之一斑深得摛翰之三昧惠而好我何以报君某自抚頽龄永懐盛意宦情聊尔盍还方山子之古冠人世几何请覔钟离翁之仙诀其余心曲悉俟面陈回卓教刘后村老夫耄矣与时好而背驰士者笑之独乡情之未弃鑑韶钧之入听觉弧矢之有光某人文选青钱名标黄甲举幡而集阙下不亦壮哉衣锦而还故乡可谓荣矣尚且念陈人之华髪按曲子之新腔仆匪郢人愧莫和阳春之唱君如许劭得无累月旦之评既録副以深藏聊搜枯而催谢回王教庚刘后村养亲不洎岂胜年运而徃之悲越邑相存足见岁寒后凋之谊宠加至矣衰暮慊然恭惟某官交道素隆词锋尤隽昔郑老客寒无氊之际尝忝过从今翟公门可张罗之时犹相记忆嘉惠始生之日逺贻絶妙之词虽贫家素乏于雪儿不能巧啭然同社岂无于墨客可共赏音佩德罙深含毫莫写回莆田黄宰刘后村柱下史休官幸退藏于暮景县大夫好礼首存问于髙年自愧衰頽上烦记忆某官武城之调甚古山隂之谱最优辱绛老于泥涂深惩晋鄙之失遗杜陵以酒炙尤见耒阳之贤念野叟之垂弧命帑人而实篚几于塞屋何止充庖苐鹡鸰之悲痛方新况熊鱼之取舍宜辨退之羊玉川鲤安敢累君侯之清安期枣张公梨已足为宾客之宠区区摧谢缕缕费词回兴化张宰刘后村阁中刘更生耄矣误藜灯之照天上张公子烨然挥椽笔之辞记忆良勤衰残有腼某官宜给汉廷之礼暂鸣单父之琴问綘县老人年深念泥涂之辱续襄阳耆旧传颇参州里之评自制新腔以华暮景君不惜过情之誉人将起泛爱之讥某虚负襟期苐知巾袭南有箕北有斗常叹二星之乗除愈为云郊为龙安得四方而追逐辄凭恶札少答珍投回丁尉刘后村人生七十稀已践暮迟之景古诗三百首忽聆风雅之音某华髪生光汗颜拜贶恭惟某官骚坛巨臂艺苑英髦浏亮精微之文源流诸父嘻笑怒骂之作脍炙一时分张墨客之賸残假借陈人之枯藁某仅能朗诵深愧暗投续禹钖前度看花之诗自嗟老矣诵令威何不学仙之句窃有感焉回真直阁贺生日方乌山髪种种矣安知初度之临芳菲菲兮莫住韶光之去懐哉良友赠以妙歌恭惟某官标韵峻清趣操竒异饱闻诸老之议论浩乎沛然尽交当代之豪英亲其善者似怜今我尝事老师故爱之欲其生使闻者可以起某卷还不敢藏去甚荣空谷有可食之苖难堪维命仙房多不死之药请钖刀圭略叙谢私专容侍见回士友方秋崖某面痩头斑四十正当乐天谪宦之年口张角奋三星行直韩子生成之宿方倦锄而荷月畴把酒以问天胡为黄绢㓜妇之受辛肯记绛县老人之甲子甚慙善颂于富贵何有哉有斐谢言亦贫贱骄人耳翰苑新书续集卷四十二翰苑新书卷三十卷三十类书类翰苑新书别集卷三十类书类翰苑新书别集翰苑新书卷九卷九类书类翰苑新书别集卷九类书类翰苑新书别集卷九类书类翰苑新书别集卷九类书类翰苑新书别集翰苑新书卷三十九卷三十九类书类翰苑新书别集卷三十九类书类翰苑新书别集翰苑新书卷五十八卷五十八类书类翰苑新书别集翰苑新书卷五十六卷五十六类书类翰苑新书别集翰苑新书卷四十九卷四十九类书类翰苑新书别集翰苑新书卷四十六卷四十六类书类翰苑新书别集翰苑新书卷四十八卷四十八类书类翰苑新书别集翰苑新书卷三十三卷三十三类书类翰苑新书别集卷三十三类书类翰苑新书别集翰苑新书卷三十七卷三十七类书类翰苑新书别集卷三十七类书类翰苑新书别集翰苑新书卷三十一卷三十一类书类翰苑新书别集卷三十一类书类翰苑新书别集翰苑新书卷七卷七类书类翰苑新书别集卷七类书类翰苑新书别集卷七类书类翰苑新书别集卷七类书类翰苑新书别集翰苑新书卷一卷一类书类翰苑新书别集卷一类书类翰苑新书别集卷一类书类翰苑新书别集卷一类书类翰苑新书别集翰苑新书卷三十四卷三十四类书类翰苑新书别集卷三十四类书类翰苑新书别集翰苑新书卷四卷四类书类翰苑新书别集卷四类书类翰苑新书别集卷四类书类翰苑新书别集卷四类书类翰苑新书别集翰苑新书卷七十卷七十类书类翰苑新书别集翰苑新书卷三卷三类书类翰苑新书别集卷三类书类翰苑新书别集卷三类书类翰苑新书别集卷三类书类翰苑新书别集翰苑新书卷六十卷六十类书类翰苑新书别集翰苑新书卷十八卷十八类书类翰苑新书别集卷十八类书类翰苑新书别集卷十八类书类翰苑新书别集翰苑新书卷十六卷十六类书类翰苑新书别集卷十六类书类翰苑新书别集卷十六类书类翰苑新书别集翰苑新书卷六十六卷六十六类书类翰苑新书别集翰苑新书卷六十八卷六十八类书类翰苑新书别集翰苑新书卷五卷五类书类翰苑新书别集卷五类书类翰苑新书别集卷五类书类翰苑新书别集卷五类书类翰苑新书别集翰苑新书卷三十五卷三十五类书类翰苑新书别集卷三十五类书类翰苑新书别集翰苑新书卷二卷二类书类翰苑新书别集卷二类书类翰苑新书别集卷二类书类翰苑新书别集卷二类书类翰苑新书别集翰苑新书卷三十二卷三十二类书类翰苑新书别集卷三十二类书类翰苑新书别集翰苑新书卷二十八卷二十八类书类翰苑新书别集卷二十八类书类翰苑新书别集翰苑新书卷二十六卷二十六类书类翰苑新书别集卷二十六类书类翰苑新书别集卷二十六类书类翰苑新书别集翰苑新书卷五十九卷五十九类书类翰苑新书别集翰苑新书卷二十五卷二十五类书类翰苑新书别集卷二十五类书类翰苑新书别集卷二十五类书类翰苑新书别集翰苑新书卷三十八卷三十八类书类翰苑新书别集卷三十八类书类翰苑新书别集翰苑新书卷六卷六类书类翰苑新书别集卷六类书类翰苑新书别集卷六类书类翰苑新书别集卷六类书类翰苑新书别集翰苑新书卷八卷八类书类翰苑新书别集卷八类书类翰苑新书别集卷八类书类翰苑新书别集卷八类书类翰苑新书别集翰苑新书卷三十六卷三十六类书类翰苑新书别集卷三十六类书类翰苑新书别集翰苑新书卷二十二卷二十二类书类翰苑新书别集卷二十二类书类翰苑新书别集卷二十二类书类翰苑新书别集翰苑新书卷四十七卷四十七类书类翰苑新书别集翰苑新书卷六十五卷六十五类书类翰苑新书别集翰苑新书卷十二卷十二类书类翰苑新书别集卷十二类书类翰苑新书别集卷十二类书类翰苑新书别集卷十二类书类翰苑新书别集翰苑新书卷四十卷四十类书类翰苑新书别集卷四十类书类翰苑新书别集翰苑新书卷六十二卷六十二类书类翰苑新书别集翰苑新书卷十五卷十五类书类翰苑新书别集卷十五类书类翰苑新书别集卷十五类书类翰苑新书别集翰苑新书卷四十三卷四十三类书类翰苑新书别集翰苑新书卷四十一卷四十一类书类翰苑新书别集卷四十一类书类翰苑新书别集翰苑新书卷十卷十类书类翰苑新书别集卷十类书类翰苑新书别集卷十类书类翰苑新书别集卷十类书类翰苑新书别集翰苑新书卷二十四卷二十四类书类翰苑新书别集卷二十四类书类翰苑新书别集卷二十四类书类翰苑新书别集翰苑新书卷五十卷五十类书类翰苑新书别集翰苑新书卷五十三卷五十三类书类翰苑新书别集翰苑新书卷二十卷二十类书类翰苑新书别集卷二十类书类翰苑新书别集卷二十类书类翰苑新书别集翰苑新书卷五十七卷五十七类书类翰苑新书别集翰苑新书卷五十一卷五十一类书类翰苑新书别集翰苑新书卷六十四卷六十四类书类翰苑新书别集翰苑新书卷十四卷十四类书类翰苑新书别集卷十四类书类翰苑新书别集卷十四类书类翰苑新书别集翰苑新书卷五十四卷五十四类书类翰苑新书别集翰苑新书卷二十七卷二十七类书类翰苑新书别集卷二十七类书类翰苑新书别集翰苑新书卷二十一卷二十一类书类翰苑新书别集卷二十一类书类翰苑新书别集卷二十一类书类翰苑新书别集翰苑新书卷二十三卷二十三类书类翰苑新书别集卷二十三类书类翰苑新书别集卷二十三类书类翰苑新书别集翰苑新书卷十一卷十一类书类翰苑新书别集卷十一类书类翰苑新书别集卷十一类书类翰苑新书别集卷十一类书类翰苑新书别集翰苑新书卷十七卷十七类书类翰苑新书别集卷十七类书类翰苑新书别集卷十七类书类翰苑新书别集翰苑新书卷十三卷十三类书类翰苑新书别集卷十三类书类翰苑新书别集卷十三类书类翰苑新书别集翰苑新书卷四十二卷四十二类书类翰苑新书别集卷四十二类书类翰苑新书卷六十三卷六十三类书类翰苑新书别集翰苑新书卷六十七卷六十七类书类翰苑新书别集翰苑新书卷六十一卷六十一类书类翰苑新书别集翰苑新书卷二十九卷二十九类书类翰苑新书别集卷二十九类书类翰苑新书别集翰苑新书卷五十五卷五十五类书类翰苑新书别集翰苑新书卷五十二卷五十二类书类翰苑新书别集翰苑新书卷六十九卷六十九类书类翰苑新书别集翰苑新书卷四十四卷四十四类书类翰苑新书别集翰苑新书卷四十五卷四十五类书类翰苑新书别集翰苑新书卷十九卷十九类书类翰苑新书别集卷十九类书类翰苑新书别集卷十九类书类翰苑新书别集