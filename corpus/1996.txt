记纂渊海提要钦定四库全书子部十一记纂渊海类书类提要等谨案记纂渊海一百卷宋潘自牧撰据浙江通志自牧金华人庆元元年进士官龙㳺令此本题曰教授盖其着书时所居官也是书分门𨽻事与诸家畧同惟一百卷中叙天道者五卷叙地理者二十卷叙人事者六十四卷叙物类者仅十一卷详其大而畧其细与他类书小异其郡县一部以临安为首盖据南渡割裂之余而五岭两川之后更及开封诸府存东京全盛之旧亦与方舆胜览诸书删淮以北不载者体例有殊其中性行议论诸部子目未免琐碎然亦不失为赅备也此本刻于万厯己夘原本卷首自牧名后题有中宪大夫大名府知府前监察御史东鲁王嘉宾补遗字则亦如陈禹谟之改北堂书钞已非自牧之旧又陈文燧序称其先世求之闽蜀得其前编周流吴越复购后编此本不分前后编盖复经合併益失其真序文称中叶零替蠧鱼残缺戊寅冬承乏畿南公暇谬为补註剥落太甚者属别驾蔡公司理顾公学博吴君采辑诸书补阙序次一日示诸太守越峯王公邑令吴君愿捐奉梓之云云以其卷首列名考之别驾蔡公为大名府通判蔡之竒司理顾公为推官顾尔行学博呉君则有府学训导吴腾龙魏县教谕呉嶙二人不知谁指邑令呉君为南乐县知县吴定太守王公当即嘉宾是补此书者为文燧及蔡之竒等三人嘉宾特为刋板未尝操笔与题名亦互相牴牾盖明人书帕之本称校称补率随意填刻姓名不足为亦不足为异其出自谁手无庸究诘要其根柢则固宋人之旧帙耳干隆四十六年三月恭校上总纂官纪昀陆钖熊孙士毅总校官陆费墀刻记纂渊海序刻记纂渊海序太史公曰学者载籍极博犹考信于六艺云夫六艺尚矣顾輓近世离合雕缋食宋氏余餲以博甲乙第则可以方韩毛戴郑则滥觞祇涂学士耳目耳一旦释故筞登朝复东西南北或不暇蒐百代之薮即蒐而柱下所藏或不少槩见即见矣而惠子五车纷如岂胜徙代舍也则恶在其能博极哉故述家者兴其人则如刘叅军徐散骑欧阳率更其编则经史子传错其用发善机则开檐展卷古道照颜其资不可缺也博士弟子展纸濡颖镕意铸词仰天阁笔而不能成章则悔其积学之晩迨其既仕则簿牍琐冗尘纷纠纒上之树勋䇿㫖希髙慕大考镜一差不免效颦学步之过次则摸稜两可得丧交驰又次则堕行㝠㝠机械闭护其意念蒸蒸皇皇万起万㓕当此之时取圣贤故牍而讽诵䌷绎之印证先哲神逰太清投氷熄火方寸烱然与圣贤之心旷世孚格而三事九列轻若一毛即使震撼击撞排山岳而膺霆电其刚大不少馁焉则不惟定志凝神莫过于书而昔人所谓至乐者真在是矣使书而可废则臧逢世求刺尾以书班史杨司谏佣集贤以便稽閲欧阳文忠居夷陵时求汉史不得輙考吏牍以镜得失穷一生心力而不倦者岂其疲精于腐䑕蠧鱼之资而为是迂缓不切之事哉自昭明聚精于汉选宋帝撷秀于英华杜氏覈例于通典好古修文之士至今便之苐挈纲者不详撮要者不愽且专主採摭而无禆劝惩母怪乎博物者縁以为资而志道者谓其索然无余味也有宋金华潘自牧氏性既嗜古学亦遡源研思殚力彚集全书命曰记纂渊海自干坤法象之理皇王帝霸之绪礼乐刑政之辨草木昆虫人物事变之纪文井蛙疑焉河伯叹之矣陈大夫由名御史出秉魏宪梓其书魏博大夫家临川临川九渊旧乡故多谭一贯者乃是书藏大夫家百年且大夫至不三月亟亟焉梓所谓考六艺而博极非耶余代大夫至则释爼豆议军旅盖十九废书一日手其编咨咨叹焉曰当世卿大夫修夏商之业具曰文胜而词赋则墨儒多阙不称即两都山川宫观礼乐兵车姬姜端冕祯祥之茂未有一赋之者谓腹笥何何令来学前无徃哲㫖哉编也愿捐俸梓之成分为门若干条若干卷若干盖数十年未竟之绪而焕然大备矣夫先人有志后裔弗成非孝也家有和璧秘而弗广非仁也非仁非孝非夫也自牧民采辑于数百年之久而先祖父得之则传者在先祖父先祖父访缀于十世之久而子孙得之则传者在我子孙借令惜劳省费不能公之天下谓先祖父何今是编既成烂然拱璧譬诸灵泉浩淼渴者思饮嘉生畅茂饥者可㸑也学士大夫溯流穷源剥华嚅实由经籍子史以归仁义道德之懿自渣滓糟粕以要精神心术之㑹甲乙雌黄立我正鹄释回増美身体神㑹处则为一世闻人出则为经天实学则经籍子史皆我註脚䆳古圣哲所以垂世立教者于吾人有实济而剪綵醸蜜蔚为词章又卑鄙不足言矣虽然珠玑玳瑁贵矣而不可衣食布帛菽粟可衣食矣而不能必斯人之各足取不禁用不竭随其分量所及而各适于用者书也遗簮见收宝于珠玉断简复续贵于天球昔人六籍之堂万卷之架固惓惓然恐手泽之坠而未必非公世觉人之心也余祖辈不敢冺自牧公之传而余不敢冺先辈之志继绍之心得借诸公以自効而越峯诸公捐俸梓集嘉惠万世则公已公物之心亦有所寄以不朽其自所慰者因甚于予之慰其先人者也把玩是编者其尚念之哉万厯己卯孟夏吉旦赐进士第整饰大名等处兵备河南按察司副使前河南道监察御史临川陈文燧书序记纂渊海序夫多识不如一贯宣圣与端木氏论之详矣彼忘书三箧了诵无遗借閲市肆过目成诵其所建树多贻讥于后世而暗合道妙者腹稿书囊且贤于读书不识字之軰则载借蘧庐圣人不屑雕虫末技岂壮夫为之哉然前言徃行大畜多识而不学无术之诮又若不病其玩物䘮志者是何以故也盖人生㝢内上自皇初下穷万禩判然若风马牛不相及而其善善恶恶泾渭不淆即万禩如出同堂刓觚裂轨之徒靡所不至夜气清明检㸃旦昼輙愧汗不能自遏盖天则之明不容冺耳所恃以区较臧否激则渔猎备矣于乎此率涂之人立起而渔猎者耶抑为周览经𫝊者航渊海乎且韩愈一代作者而称纪事纂言唯钩提是竞扬雄则雕虫耻之自二论狎出蒐罗驰骋之士与着一家言言各屈信龙蛇若廼缙绅先生更抗手而尊一贯曰赐氏固病博矣然则夫子焉学而识防风氏之骨肃慎氏之楛矢䕫龙罔象羵羊之秘恠若河汉无极耶且窥孔门者即博士家言童习而斑白不敢废何独废博学欲黜类苑以下书籍令刘徐其人一生当游夏无论文学其多识鸟兽草木之名亦何渠尽见黜也语有之善识者譬善货殖谷纑旄石漆丝姜桂柟梓瑇瑁齿革连钖旃裘之类靡不韫匵岂必鞶鑑舒鼎而藏垂棘而寳哉故宋潘子犹然俭诸氏而饶益之世母必齐梁晋魏秦汉春秋事母必庙彛国典言母必邹枚迁固屈宋左国老荘盈耳者张夺目者陈书成而命之曰纪纂渊海有味乎其渊海也而经籍子史诗赋风骚变而外国盗贼水火灾沴㣲而医卜农圃稗官小説莫不具陈而其因事别类因人証事治政之纯疵人品之髙下行谊之淑慝心术之忠邪华衮斧钺凛凛可畏盖兼经史之义而集诸书之大成者也余先世强恕公牧石诸公求之闽蜀得其前编周流吴越复购后编寳玩盖几百年所矣中叶有志续蠧鱼残缺余自通籍时业有志续之践更南北竟无完书今戊寅冬承乏畿南公暇谬为补註剥落太甚者属别驾蔡公司理顾公学博吴君采辑诸书补缺序次一日示诸太守越峯王公邑令吴君则皆唯唯曰后启班固左思嚣嚣上世也孰为我封魏卢柟之墓讨其乡岂复有赋沧海者乎且诏之曰陈大夫书出丰玉荒谷积恣而所贸布矣太守滕阳王君梓既竣入谓不佞故不佞稍扬扢云尔诸诠次卷帙不载载大夫自序中万厯己夘中秋日赐进士第中宪大夫整饬大名等处兵备河南按察司副使前奉𠡠提督云南学校巡按直𨽻福建江西道监察御史勾余胡维新书刻记纂渊海名氏刻记纂渊海名氏宋教授金华潘自牧纂集明中宪大夫大名府知府前监察御史东鲁王嘉賔补遗奉政大夫同知济郡王之辅承徳郎通判蜀郡蔡呈竒金华王三钖文林郎推官吴兴顾尔行编次奉训大夫州知州新添丘东昌元城县知县上党窦杰南乐县知县邺郡吴定清丰县知县汉阳尹应元内黄县知县晋阳孙继先魏县知县东莱原一魁濬县知县河东任养心滑县知县东莱刘师鲁东明县知县灵壁徐学礼长垣县知县大梁邉有猷校正府学训导关中吴腾龙魏县教谕毘陵吴嶙同校记纂渊海卷一钦定四库全书记纂渊海卷一宋潘自牧撰混元部太极经易有太极是生两仪疏云老子道生一此太极是也夫礼必本于太一子有物混成先天地生太易者未见气也太初者气之始也太始者形之始也太素者质之始也气形质具而未相离故曰浑沦𤣥牝之门是谓天地之根未有天地自古以固存神鬼神帝生天生地在太极之先而不为髙在六极之下而不为深太初有无无有无名一之所起有一而未形儵与忽时相与遇于混沌之地混沌待之甚善儵与忽谋报混沌之徳曰人皆有七窍以视聴食息此独无有尝试凿之日凿一窍七日而混沌死天地未形冯冯翼翼洞洞故曰大昭天地未剖隂阳未判四时未分万象未生汪然平静寂然澄清莫见其形古未有天地之时唯象无形窈窈𡨕𡨕芒芠漠闵澒蒙鸿洞莫知其门太极初搆清浊始分夫子其与太极合徳神道并行乎史太极元气函三为一太极中央元气故为黄钟太极运三辰五星于上经元一以统始易太极之首也太极者混沌之时曚昧未分日月含其辉八卦隠其神天地混其始圣人藏其真传记太极形质已具气形之初谓之太始先有太初后有太始形兆既成名曰太素浑浑相连视之不见聴之不闻集邃古之初孰传道之上下未形何由考之太易之始太初之先冯冯沉沉奋搏无端太极之先两仪始分有沈而奥有浮而清览太极之初化嘉太极之开元太极剖判造化权舆太极之始混沌未分在昔太初𤣥黄混并混沌鸿蒙兆眹未形易谓之太极春秋谓之元老子谓之道无极之极漭弥非垠本始之茫诞者传焉鸿灵幽纷曷可言焉混沌无形气奚从生两仪元一是能分太极焉得离本朝无极而太极太极动而生阳动极而静静而生隂静极复动一动一静互为其根分隂分阳两仪立焉阳变隂合而生水火木金土五气顺布四时行焉五行一隂阳也隂阳一太极也太极本无极也道为太极又曰心为太极弄丸余暇时往时来自注云丸谓太极分而言之一物各具一太极也合而言之万物统体一太极也太极只是天地万物之理在天地则天地中有太极在万物则万物中各有太极太极只是箇极好至善底道理人人有一太极物物有一太极太极便是性动静隂阳是心金木水火土是仁义礼智信化生万物是万事不言无极则太极同于一物而不足为万化根本不言太极则无极沦于空寂而不能为万化根本昆仑大无外旁薄下深广隂阳无停机寒暑互来往皇羲古神圣妙契一俯仰不待窥马图人文已宣朗混然一理贯昭晰非象罔珍重无极翁为我重指掌吾观隂阳化升降八纮中前瞻既无始后际那有终至理谅斯存万世与今同谁言混沌死幻语惊盲聋造化经干道变化各正性命天地变化草木蕃可以賛天地之化育则可与天地参矣子造化者其巧妙其功深造化之所始者谓之生子来有病将死子犁往问之与之语曰造化又将奚以汝为将奚以汝适以汝为䑕肝乎以汝为虫臂乎大冶铸金金踊跃曰我且必为镆鎁夫大冶必以为不祥之金今一犯人之形而曰人耳人耳夫造化者必以为不祥之人今一以天地为大鑪以造化为大冶恶乎往而不可哉许由谓意而子曰夫尧既已黥汝以仁义而劓汝以是非矣意而子曰庸讵知夫造化者之不息我黥补我劓使我乗成以随先生耶万物皆出于机皆入于机造化者之攫援物也譬犹陶人之埏埴也史制作侔造化含元包一甄陶品类五气陶铸万物流形传记上知造物无物而下知物物之自造也集大钧播物坱圠无垠天地为鑪造化为工隂阳为炭万物为铜太极造化权舆造化为工匠天地为陶钧洪钧陶万类八荒开夀域一气转鸿钧茫茫大造间钧陶力大哉本朝造化无情不择物神工自炉鞴造化何如童子戏未识造物意茫然同一炉炉鎚一手赋形殊造物无心莫怨渠细㸔造物真无物春到江南花自开元气经天地絪緼万物化醇易有太极疏云元气混而为一是太初太一也孟春天气下降地气上腾天气上腾地气下降夫礼必本于太一注云太一元气也天地严凝之气始于西南而盛于西北此天地之尊严气也此天地之义气也天地温厚之气始于东北而盛于东南此天地之盛徳气也此天地之仁气也子太易者未见气也太初者气之始也伏羲得之以袭气母注云取元气之本道始生虚廓虚廓生宇宙宇宙生元气人禀二仪之气天者统元气焉史至治之世天地之气合以生风天地之风气正十二律定黄钟纪元气之谓律黄者中之色故阳气施种于黄泉孳萌万物为六气元也故以黄色名元气焉元气转三统五行于下太极元气函三为一极中也元始也行于十二辰元气剖判刚柔始分清浊未位明帝升灵台望元气助顺元气含养庶类斗斟酌元气运平四时天地者生万物以资始冲气以为和原元气之本求天地之根候天地之气以知四时寒暑元气者天地之始万物之所王政之大端王政莫先于安人故安人则隂阳和隂阳和则天地平天地平则元气正调元气治隂阳和元气睦人伦元者气之始也传记元气初分重浊为地万物所陈列也两仪未分其气混沌元气无形汹汹蒙蒙嵗在摄提元气肈始天地者元气之所生万物之所自焉地者元气生万物之祖也元者包含道徳搆掩干坤橐籥元气有巨灵者偏得元神之道故与言气一时生混沌丽山氏分布元气各生次序产生山谷崐崙山上有金台玉阙亦元气之所合天帝之居治处集元气始化大者含元气纎者入无伦混元运物流不处兮茫茫元气谁知其终皓天元气也皓然而已无他物焉含元气之絪緼禀元气于灵和大象无形元气为母杳兮冥兮陶冶衆有元气氤氲二仪开辟龎昧革化惟元气存浑然而中处者世谓之元气元气大痈痔也本朝干道成男坤道成女二气交感化生万物隂阳经一隂一阳之谓道隂阳不测之谓神隂阳合徳而刚柔有体分隂分阳迭用柔刚以天产作隂徳以地产作阳徳以隂阳为端隂阳相摩天地相盪天地䜣合隂阳相得冬无愆阳夏无伏隂独隂不生独阳不生独天不生三合然后生子隂阳同度曰道春夏秋冬隂阳之推移也时之短长隂阳之利用也日夜之易隂阳之化也万物负隂而抱阳冲气以为和能隂能阳能柔能刚天地之道非隂则阳隂阳相照相盖相治冦莫大于隂阳无所逃于天地之间隂阳大化风雨博施万物各得其和以生各得其养以成含隂吐阳而万物和同者徳也天地之袭精为隂阳隂阳和而万物生隂阳之陶化万物史阳常居大夏而以生育长养为事隂常居大冬而积于空虚不用之处以此见天之任徳不任刑也天地设位垂日月分隂阳定四时列五行以示圣人阳施其气隂化成物隂阳调和万物咸得其宜隂阳和调物乃茂成阳以博施为徳隂以不専为义隂阳和则天地平元气正和隂阳以养物传记四时隂阳者万物之根本也隂阳者天地之道也万物之纲纪变化之父母生之本始神明之府也隂阳和万物序集明明闇闇惟时何为隂阳三合何本何化一隂一阳天地之方稷契逢天人隂阳仍骄蹇隂阳相主客天行失其度隂气来干阳本朝太极动而生阳动极而静静而生隂静极复动一动一静互为其根分隂分阳两仪立焉天以阳生万物以隂成万物五行隂阳隂阳太极四时运行万物终始混兮辟兮其无穷兮无极之前隂含阳也有象之后阳分隂也本一气也生则为阳消则为隂阳主辟而出隂主翕而入隂阳之精互藏其宅五行部五行经天一地二天三地四天五地六天七地八天九地十水火金木土谷惟修有扈氏威侮五行鲧陻洪水汨陈其五行一曰水二曰火三曰木四曰金五曰土疏云天一生水地二生火天三生木地四生金天五生土此其生数也地六成水天七成火地八成木天九成金地十成土谓之成数也水曰润下火曰炎上木曰曲直金曰从革土爰稼穑润下作咸炎上作苦曲直作酸从革作辛稼穑作甘或审曲面势以饬五材播五行于四时人者五行之秀气人者五行之端也圣人五行以为质先王道五常之行天生五材民并用之地有五行用其五行子黄帝立五行以正天命木与木相摩则燃金与火相守则流水生木木生火火生土土生金金生水子生母曰义母生子曰保子母相得曰専母胜子曰制子胜母曰困火热而水灭之金刚而火销之木强而斧伐之水流而土遏之唯造化者物莫能胜也木生于亥壮于卯死于未三辰皆木也火生于寅壮于午死于戌三辰皆火也土生于午壮于戌死于寅三辰皆土也金生于巳壮于酉死于丑三辰皆金也水生于申壮于子死于辰三辰皆水也五行不相沴则王者可以制礼史五常五行之象黄帝得土徳黄龙地螾见夏得木徳青龙止于郊草木畅茂商得金徳银自山溢周得火徳有赤乌之符秦文公出猎获黒龙此其水徳之瑞公孙臣上书曰始秦得水徳今汉受之当得土徳土徳之应黄龙见后三嵗黄龙见成纪刘向父子以为庖牺始受水徳其后以水传子而汉得火徳故髙祖始起神母夜号着赤帝之符汉代秦继周木生火为火徳五行者五常之形气也五行异位千变万化繁育庶类五行见象于天也为五星分位于地也为五方行于四时也为五徳禀于人也为五常播于音律为五声发于文章为五色而揔其精气之用谓之五行洪范九畴其説不相附属而刘向为五行传乃取五事皇极庶征附于五行以为八事皆属五行欤传记黄帝问曰太虚寥廓五运回薄衰盛不同损益相从愿闻平气何如而名也岐伯曰木曰敷和火曰升明土曰备化金曰审平水曰静顺帝曰其不及奈何岐伯曰木曰委和火曰伏明土曰卑监金曰从革水曰涸流帝曰太过何谓岐伯曰木曰发生火曰赫曦土曰敦阜金曰坚成水曰流行天有五行水火金木土分时化育以成万物其禅谓之五帝古之王者易代改号取法五行太昊配木炎帝配火黄帝配土少昊配金颛帝配水其次以所行之次转相承也尧以火徳王色尚黄舜以土徳王色尚青夏后氏以金徳王色尚黒殷人以水徳王色尚白周人以木徳王色尚赤勾芒为木正祝融为火正蓐收为金正𤣥𡨕为水正后土为土正地之五成所以生殖也先王以土与金木水火杂以成百物五行者天地之性火日外景金水内景木为青龙火为朱雀土为勾陈金为白虎水为𤣥武本朝阳变隂合而生水火木金土五气顺布四时行焉五行之生也各一其性木曰曲直能既曲而反申也金曰从革一从革而不能自反也水火气也故炎上润下与隂阳升降土不能得而制焉木金者土之华实也其性有水火之杂故木之为物水渍则生火燃而不能离也盖得土之浮华于水火之交也金之为物得火之精于土之燥得水之精于土之濡故水火相待而不害铄之反流而不耗盖得土之精实于水火之际也土者物之所以成始而成终也地之质也化之终也水火之所以升降物兼体而不遗也五行者质具于地而气形于天者也以气而语其行之序则曰金水木火土而木火阳也金水隂也以质而语其生之序则曰水火木金土而水木阳也火金隂也五行虽各一其性然一物又各具五行之理水经地中有水师地上有水比水洊至习坎山上有水蹇泽无水困木上有水井风行水上涣泽上有水节水流而不盈坎者水也正北方之卦也润万物者莫润乎水坎为水沟渎人无于水监禹平水土扬之水沔彼流水朝宗于海稻人以潴蓄水以防止水萍氏掌国之水禁匠人善沟者水潄之善防者水滛之水曰清涤孟秋完隄防以备水潦孟冬盛徳在水水无当于五色五色不得弗章水烦则鱼鼈不大今夫水一勺之多及其不测鼋鼍蛟龙鱼鼈生焉货财殖焉水易狎而难亲也易以溺人潢污行潦之水颛顼氏以水纪故为水官而水名知者乐水子水之就下沛然谁能御之沧浪之水清兮可以濯我缨沧浪之水浊兮可以濯我足徐子曰仲尼亟称于水曰水哉水哉何取于水也孟子曰源泉混混不舍昼夜盈科而后进放乎四海有本者如是水信无分于东西无分于上下乎今夫水搏而跃之可使过颡激而行之可使在山是岂水之性哉观于海者难为水观水有术必观其澜水者地之血气如筋脉之通流者也水万物之凖也上善若水水善利万物而不争处衆人之所恶故几于道矣水天下之至柔驰骋天下之至刚孔子观于吕梁悬水三十仭流沬三十里长于水而安于水性也白公曰若以石投水如何孔子曰吴之善㳺者能取之曰若以水投水如何孔子曰淄渑之合易牙尝而知之白公曰人固不可与㣲言也人莫鑑于流水而鑑于止水水净则明烛须眉平中准大匠取法焉水之性不杂则清莫动则平郁闭而不流亦不能清水之积也不厚则负大舟也无力覆杯水于坳堂之上则芥为之舟置杯焉则胶水浅而舟大也秋水时至百川灌河泾流之大两涘渚涯之间不辨牛马积水成渊蛟龙生焉水能载舟亦能覆舟其万折也必东水至平端不倾心术如此象圣人譬如盘水正错而勿动则湛浊其下而清在上是以见须眉而察理矣孔子见大水必观焉曰夫水柔而无为也似徳其浩浩乎不屈似有道其赴百仭之谷不惧似勇主量必平似法盈不求溉似正发源必东似志水之性乗势而行乗衰而流向冬则凝而为氷向春则泮而为水上天则为雨露下地则为润泽万物不得不生百事不得不成水可循而不可毁女娲积芦灰以止淫水水下流而不争先故疾而不徐满而后进者其水乎水避碍则通乎海水有四徳沐浴羣生流通万物仁也扬清激浊荡去滓秽安也柔而难犯弱而难胜勇也导江疏河恶盈流谦智也方折者有玉圆折者有珠清者有黄金龙渊有玉英史九黎乱徳颛帝受之金生水故为水徳又曰汤伐桀金生水故为水徳颛帝乗坎执权司冬注云水为智智者谋谋者重故为权郑崇曰臣心如水水性下流人所用灌溉者也简宗庙不祷祠废祭祀逆天时则水不润下郊祀天地祷祈神祗谨其斋戒致其严敬至发号施令亦顺天时如此则水得其性矣孔若思座右置止水一石明自足意赵轨受诏入朝父老送之曰公清如水请酌一杯水奉饯郦道元歴览竒书注水经唐新丰鹦鹉谷水清世𫝊云此水清天下平古者水官不失职则能辨味与色潜而出合而更分皆能识之传记水者天地之包幕五行之始焉水之为言隂化沾濡𤣥洲涧水如蜜服之长生浮天载地髙下无不至万物无不润髙前之山有水甚寒而清帝台之浆水也非水无以准万里之平非水无以通逺任重也临淄牛山下有女水齐人谚曰世治则女水流世乱则女水竭魏贾有苍头尝令乗小艇于黄河中接河源水以酿酒名崑崙觞酒之芳味世中所絶取若下水以酿酒醇美俗称若下酒楚水第一晋水最下濉涣水其波文皆五色名文章水又曰续水唐祕书省中水最佳名祕水谷帘水在庐山披嵓而下陆鸿渐第其水为天下第一山水上江水次井水下刘伯刍以杨子江为第一惠山石泉第二虎丘寺井第三丹阳寺井第四扬州大明寺井第五松江第六淮水第七李秀卿以庐山康王谷水第一惠山石泉第二蕲州兰溪石下水第三扇子崃虾蟇口水第四虎丘寺井第五庐山招贤寺方桥潭第六杨子江南零水第七洪州西南瀑布第八桐栢淮源第九庐山龙池山顶水第十丹阳寺井第十一扬州大明寺井第十二汉江中零水第十三玉虚洞香溪水第十四武关西水第十五松江水第十六天台千丈瀑布第十七柳州圆泉第十八严陵滩水第十九雪水第二十集承液而生云雨涌凝而为甘泉委输而作四海决导而流百川水懐珠而川媚空水共澄鲜秋水共长天一色长流玉琴声緑水解人意为余西北流谁道此水广狭如一匹练水色倒空青流水无情去水色緑且明令人思镜湖水影弄月色清光奈愁何乃是天镜中分明尽相似碧色动柴门春水船如天上坐琉璃漫汗泛舟入冯夷撃鼓羣龙趋湘妃汉女出歌舞逺水兼天净清涟曳水衣水流心不竞湍驶风醒酒秋水清无底湍围亦腾声浩浩浮秋浸碧熘滴玲珑映波铺逺锦水碧无尘埃蔽空素彩列激浪寒光聚的皪沈珠渊锵鸣捐珮浦本朝坎水也一始于中有生之最先者也引流清派分春水弄春沙清涟对女郎水天本虚静云收风波止始见天水性晩宿南溪上森如水国秋细细龙鳞生乱石冯夷窟宅非梁栋小风吹水碧鳞开积雨浮舟减石鳞共坐船中那得见干坤浮水水浮空水作玉虹流水性固自清不清或挠之系闷岂无罗带水流水无心自入池堂中隠几人心与水俱凉渐㸔逺水緑生漪差向清漪照病颜垂饵得清甘可嚥不可潄金沙玉砾灿可数古镜寳奁寒不动山下碧流清似银水光㶑灔如浮碧千寻挂云阙万顷含风湾㣲风不起镜面平泗水茫茫鸭头緑瑠璃百顷水仙家梦临秋江水鱼鰕避窥瞰栖迟林丘下欲濯无尘缨至洁而纳污此水真君师春水瓜头緑火经天与火同人火在天上大有山下有火贲泽中有火革木上有火鼎山上有火旅燥万物者莫熯乎火离为火火炎崑㟠玉石俱焚天吏逸徳烈于勐火若火之燎于原予若观火无若火始𦦨𦦨如火烈烈则莫我敢曷宫正春秋以木铎修火禁司爟掌行火之政令四时变国火以救时疾季春出火民咸从之季秋内火民亦如之注云春取榆柳之火夏取枣杏之火季夏取桑柘之火秋取柞楢之火冬取槐檀之火司烜氏中春以木铎修火禁于国中孟夏盛徳在火仲夏无用火南方后圣有作修火之利范金合土以炮以燔以烹以炙季春出火为焚也夫兵犹火也弗戢将自焚也古之火正或食于心或食于味以出内火炎帝氏以火纪故为火师而火名钻燧改火子舜使益掌火益烈山泽而焚之若火之始然赵襄子狩于中山借芿燔林有一人自石壁中出从烬上下襄子问奚道而处石奚道而入火其人曰奚物而谓石奚物而谓火日月出矣而爝火不息指穷于为薪火传也利害相摩生火甚多衆人焚和月固不胜火施薪若一火就燥也顺风纵火紫芝与萧艾俱尽火攻有五一曰火人二曰火积三曰火辎四曰火库五曰火坠史颛帝命火正黎司地武王渡河有火复于王屋流为乌神农氏作以火承木故为炎帝又曰尧封于唐木生火故为火徳火南方扬光辉为明者也其于王者南面向明而治汉承尧运旗帜尚赤叶于火徳炎帝承离执衡司夏注云火为礼礼者齐齐者平故为衡火者阳之精也火性炎上人所用烹饪者也弃法律逐功臣杀太子以妾为妻则火不炎上贤佞分别官人有事率由旧章敬重功勲殊别适庶如此则火得其性矣陈蕃等上疏曰火极隂之变也前始春而狱刑惨故火不炎上荀爽曰火生于木木盛于火其徳为教其象在易之离在地为火在天为日夏则火王其精在天温煖之气养生百木王劭上表请变火曰在晋时有人以洛阳火渡江者世世事之火色变青今温酒及炙肉用石炭木炭火竹火草火麻荄火气味各不同以此推之新火旧火理应有异火为威徳唐时清明赐火传记燧人为燧皇以火纪物黎为髙辛氏炎正以淳耀笃大天明地徳光照四海故名之曰祝融火之为言化也阳气用事万物变化火阳也君之象也连浑府有火井炎气上昇以草焚之则烟腾火发故名焚台宛渠国夜则琢然石以代日光火大如粟辉耀一室燧明国有火树名燧木有鸟名鸮啄树则灿然火出岱山之东有圆渊孟夏月水常腾沸人掘地得焦石如炭往往有火焉火林山有火兽似䑕毛长二三寸绩之可为火浣布崌山有鸟如鸮而赤身白首名曰窃指可以卫火厌火国人首兽身火出口中冶师陶安公数行火术一旦散上紫色冲天湏臾朱雀止冶上曰安公安公冶与天通七月七日迎汝以赤龙龙至安公骑之东南而上葛仙翁与客谈话时天寒公因吐气火赫然从口中出客皆减衣积油万石则自然生火南方有炎火山四月生火十二月火灭草木皆生枝条至火然草木叶落取此木以为薪然之不尽以其皮绩之为火浣布神丘有火穴光照千里阳燧以铜为之形如镜照物则景倒向日生火譬如鑚火两木相因火出木尽灰飞烟灭如取萤火烧须弥山终不能着沩山禅师参百丈师百丈云汝拨鑪中有火否师拨云无百丈深拨得少火以示之师发悟礼谢集陶公矍铄呵赤电回禄睢盱扬紫烟邻火夜深明炉存火似红皇甫补官古陆浑时当大冬泽干源山狂谷狠相吐吞风怒不休何轩轩摆磨出火以自燔有声夜中惊莫原天跳地踔颠干坤赫赫上照穷崖垠截然髙周烧四垣神焦鬼烂无逃门逺火明连艘火晶燥露滋起来望南山山火烧山田㣲红久如灭短熖复相连本朝鑚木取火谓火生于木非也两木相戛用力极则阳生金以石相轧则有火非特木也问四时取火何为季夏又取一畨曰土王于未月故取之烧向之空山隂穷火自生风鸣烧入空城响五行居四时维火盛南讹照山炬火落惊猿野竹爆哀声幽桂飘寃芬悲同秋照蟹快若夏撩蚊始知一炬力烧尽狐兔羣火牛入燕垒燧象奔吴军火灾见灾异部水火经水流湿火就燥水火相息水在火上既济火在水上未济水火不相射水火相逮烹人以给水火之齐大祝执明水火而号祝挈壶氏皆以水火守之大司冦祀五帝则奉其明水火司烜氏掌火以燧取明火于日以鉴取明水于月祭祀共明水明火画缋之事水以龙火以圜水之于民也亲而不尊火尊而不亲子产曰夫火烈民望而畏之故鲜死焉水懦弱民狎而翫之则多死焉民之于仁也甚于水火水火吾见蹈而死者矣未见蹈仁而死者也子如水益深如火益热犹以一杯水救一车薪之火也民非水火不生活圣人治天下使有菽粟如水火民之所急莫急于水火古之真人入水不濡入火不热水中有火乃焚大槐水火不积则辉润不博有气水火而无生今夫水之胜火亦明矣然釡鬵间之水煎沸竭尽其上而火得炽盛于下水失其所以为胜者矣藁竹有火弗鑚不然土中有水弗掘无泉粟得水湿而热甑得火燥而液水中有火火中有水积阳之热气生火积隂之寒气为水水测之而益深穷之而益逺火用之而弥明宿之而弥壮烟生于火而烟郁火氷生于水而氷遏水故烟㣲而火盛氷泮而水通火炎上而受制于水水趍下而得志于火史黄帝节用水火水火者隂阳之余气也赵绰为隋齐州别驾水火不与民交拯民于水火之中措之于袵席之上王义方曰天子置公卿大夫欲其水火之济盐梅相成𫝊记禹象物天地故水无沈气火无灾燀火发于宻水洩于深水性宜冷而有华阳温泉犹曰水冷冷者多也火性宜热而有萧丘寒熖犹曰火热热者多也金钖之性一也以五月丙午日中铸为阳燧以十一月壬子夜半铸为隂燧则就日月出火出水手执阳燧日前求火手执方诸承月中水集女丁妇壬传世婚一朝结雠奈后昆本朝水隂根阳火阳根隂有温泉而无寒火隂能从阳而阳不能从隂也阳先隂故水先成隂后阳故火后成水者火之地火者水之气火生于无水生于有火内暗而外明故离阳在外火之用用外也水外暗而内明故坎阳在内水之用用内也阳陷于隂为水附于隂为火火中虚暗离中之隂也水中虚明坎中之阳也火中有黒阳中隂也水外黒而中明者隂中之阳也故水谓之阳火谓之隂亦得丁女真水妃寒山便火耘坎离更休旺木经泽灭木大过木道乃行地中生木升山上有木渐鸿渐于木乗木有功也乗木舟虚也斲木为耜楺木为耒刳木为舟剡木为楫断木为杵弦木为弧剡木为矢巽为木其于木也为坚多心其于木也为坚多节其于木也为科上藁随山刋木兖州厥木惟条扬州厥木惟乔若颠木之有由蘖惟木从绳则正大木斯拔南有樛木南有乔木伐木丁丁譬彼壊木荏苒柔木山虞仲冬斩阳木仲夏斩隂木柞氏夏日至令刋阳木而火之冬日至令剥隂木而水之攻木之工七轮舆弓庐匠车梓孟夏盛徳在木善问者如攻坚木先其易者后其节目山有木工则度之鸟择木木岂能择鸟子斧斤以时入山林材木不可胜用也縁木求鱼为巨室则必使工师求大木工师得大木则王喜以为能胜其任也匠人斲而小之则王怒以为不胜其任矣牛山之木尝美矣以其郊于大国也斧斤伐之可以为美乎是其日夜之所息雨露之所润非无萌蘖之生焉牛羊又从而牧之是以若彼濯濯也方寸之木可使髙于岑楼合抱之木生于毫末匠石之齐见栎社树其大蔽牛絜之百围曰散木也以为舟则沈以为棺椁则速腐以为器则速毁以为门户则液樠以为柱则蠧是不材之木也故能若是之夀栎社见梦曰散人又恶知散木南伯子綦见大木焉曰此必有异材夫仰而视其细枝则拳曲而不可以为栋梁俯而视其大根则轴解而不可以为棺椁咶其叶则口烂而为伤嗅之则使人狂酲三日而不已曰此果不材之木也以至于如此其大也荘子行山见大木枝叶茂盛採木者止其傍而不取也问其故曰无所可用荘子曰此木以不材得终其天年匠人曰我善治木曲者中钩直者应绳林木茂而斧斤至焉木成䕃而羣鸟息焉玉在山而木润构木必待隠木括揉矫然后直木直中绳揉以为轮其曲中规虽有藁暴不复挺者揉使之然也工人断木而成器廊庙之材盖非一木之枝贤王之用人也犹巧工之制木也大者以为舟航柱梁小者以为楫楔修者以为櫩榱短者以为侏儒枅栌木方茂盛终日採而不知秋风下霜一夕而殚春木之芚兮止于下渐于上木生蝎蝎盛而木枯史庖牺继天而王为百王元首徳始于木故为帝太昊颛帝所建帝喾受之青阳元嚻之孙水生木故为木徳号曰髙辛武王伐纣水生木故为木徳震在东方为春为木也太皥乗震执规司春注云木为仁仁主生生者圆故为规揉曲木者不累日蟠木根柢轮囷离竒而为万乗器者以左右先为之容也田猎不宿饮食不享出入不节夺民农时及有姦谋则木不曲直田狩有三駈之制饮食有享献之礼出入有名使民以时务在劝农桑谋在安百姓如此则木得其性矣干云蔽日之木起于青葱甄琛上表曰凡使人工坚木者必为之择良斧南方顿逊国有酒树似安石榴取花汁停杯中数日成酒美而醉人贞观中山南献木连理玲珑交错有同罗木大厯十二年郭逺获瑞木有文曰天下太平献之唐太宗尝玩禁中木曰嘉木也传记木冒也冒地而生东方之行密山上多丹木实如饴食之不饥玉膏灌丹木建木在弱水上上有九欘下有九衢少室山有木名帝休黄华黒实服之不怒南荒中如何之树三百年作花五百年作实金刀剖之则饴食之得地仙佷山有异木人无见其朽者其名千嵗明光殿前有长生树二株聚窟洲有返魂树伐其根心于玉釜中煑取汁煎之令可丸死尸在地闻气乃活瘣木符娄注云为木病无枝条三株树生赤水之上东方朔从西那国得风声木十枝实如细珠风吹枝如玉声元光五年起夀福灵坛种垂龙之木其枝似龙体倒垂亦曰倾虹树亦曰珠枝树集木欣欣而向荣木既繁而后緑夫大木为杗细木为桷欂栌侏儒椳闑扂楔各得其宜施以成室者匠氏之工也诘匠氏之不以杙为楹晋之北山有异材梓匠工师恒用之为宫室求大木者皆归焉直木忌先伐树古青萝悬树杂日易隠古木尽入苍梧云䕶堤盘古木林木在庭户宻榦叠苍翠枯木生龙鳞老树饱经霜寒木叠旌斾山木抱云稠忩前两好树衆叶光薿薿秋风一披拂䇿䇿鸣不已瑠璃翦木叶老树无枝叶风霜不复侵腹穿人可过皮剥蚁还寻寄托惟朝菌依投絶暮禽犹堪持改火未肯但空心髙树临清池清隂自可庇榦有千年竦珠树玲珑隔翠㣲本朝枯根老脉冬不发遶树百匝空徘徊庭树忽改色秋风动其枝翠树郁如弄芬芳弄嘉月翠緑相森茂春荣忽已衰夏月换初秀古木卧山腰危根老盘石老枿乱发争春妍清霜一夕零衆木少坚劲散木支离得自全交柯蚴蟉欲相纒不须更説能鸣鴈要以空中得尽年因嗟大不为梁栋又嗟贱不为薪槱穉杉戢戢三千本且作凌云合抱㸔树林幽翠满山谷拱把不知数㑹当出千寻木鸣端自语金经二人同心其利断金金作赎刑厥贡惟金三品若金用汝作砺大辂南金职方氏东南曰扬州其利金钖大司冦入钧金束矢于朝然后聴之职金入其金钖于兵器之府考工记吴粤之金钖铄金以为刃攻金之工六筑冶凫㮚段桃筑氏执下齐冶氏执上齐凫氏为声㮚氏为量段氏为鏄桃氏为刃㮚氏改煎金钖则不耗天子之六工曰金工孟秋盛徳在金内金示和也贡金九牧子金声而玉振之也金声也者始条理也汤以荘山之金禹以歴山之金赎民之卖子者葛卢山发而出金蚩尤取之为劒铠雍狐山发而出金蚩尤取以为㦸尧之治天下也犹金之在鑪恣冶者之所铸齐人有欲金者清旦适鬻金之所因攫其金而去吏捕得之问曰人皆在焉子攫人之金何故对曰取金之时不见人惟见金大冶铸金金踊跃曰我且必为镆鎁夫大冶必以为不祥之金金之性沈託之于舟则浮舜藏千金于崭严之山所以塞贪鄙之心也觌君子者问铸人不问铸金荆南丽水之中生金史虞夏之币金有三品或白或黄或赤或钱或布或刀或龟贝武帝时有司言金有三等又造金钖为白金范蠡居家则致千金少昊黄帝之子土生金故为金徳号曰金天氏颛帝五世生鲧鲧生禹舜嬗以天下土生金故为金徳金西方万物既成杀气之始也文帝作露台召匠计之直百金上曰百金中人十家之产也少昊乗兊执矩司秋注云金为义义者成成者方故为矩好战攻轻百姓饰城郭侵边城则金不从革出军行师把旄杖钺誓士衆抗威武动静应谊説以犯难民忘其死如此则金得其性矣金之为言禁也言秋时万物隂气所禁止物也太宗谓魏征曰公独不见金在鑛何足贵耶善冶锻而为器人乃寳之朕方自比于金以卿为良匠而加砺焉传记衆口铄金金有五色西方之行也金者少隂有中和之性体性坚刚半隂半阳五音为商五常为义五事为言非土不成衆口铄金者在五行二曰火五事二曰言言与火宜故曰铄金延陵季子见遗金于路唿牧者取之牧者曰何子居之髙而视之下也类君子而言野也有君不臣有友不友当暑衣裘吾岂取金者乎集惟金三品扬越作贡五材之珍是谓国用沈其质兮五材或厥耀其光兮六府以修蓐收肃金气爽气金天豁大暑运金刚铿如撞羣金金神所司刑本朝金气与髙明倾家取乐不论命散尽黄金如转烛邬里金多曷足凭土经百谷草木丽乎土安土敦乎仁惟荒度土功任土作贡禹敷土兾州厥土惟白壤兖州厥土黒坟青州厥土白坟徐州厥土赤埴坟厥贡惟土五色扬荆州厥土惟涂泥豫州厥土惟壤下土坟垆梁州厥土青黎雍州厥土惟黄壤庶土交正钖土姓自服于土中适彼乐土彻我疆土禹敷下土方大司徒以土㑹之法辨五地之物生以土宜之法辨十有二土之名物以土均之法辨五物九等考工记凝土以为器天子之六府曰司土天子之六工曰土工无旷土中央土因吉土以飨帝于郊社祭土而主隂气也土敝则草木不长地一撮土之多凡土功龙见而毕务公子重耳过卫乞食于野人野人与之块子犯曰天赐也注云得土有国之祥子九层之台起于累土今夫百昌皆生于土而反于土如土委地贵土食之本也积土成山而风云生焉史公孙臣言汉得土徳黄帝氏作火生土故曰土徳虞帝之系曰颛帝生穷蝉五世生瞽瞍瞽瞍生舜尧嬗以天下火生土故为土徳辟土植谷曰农爰稼作土顺位称坤孕金成徳履艮为尊黄帝乗坤艮执绳司下土土者中央之部治宫室饰台榭白淫乱犯亲戚侮父兄则稼穑不成宫庙大小髙卑有制后夫人媵妾多少进退有度九族亲疏长幼有序如此则土得其性矣传记土吐也吐生物也土所以王四季者何木非土不生火非土不荣金非土不成水非土不髙集禹之力献功降省下土方农祥晨正土膏脉起九土星分本朝中央土寄王之説非也五行之气分王四时然于中央在季夏之末者八卦之作坤在西南西南致养之道在离兊之间离兊即金火也是以在季夏之末土寄王四季每季皆十八日是土计七十二日其它四行分四时亦各得七十二日共成三百六十日也记纂渊海卷一记纂渊海卷二钦定四库全书记纂渊海卷二宋潘自牧撰天文部天经大哉干元万物资始乃统天时乗六龙以御天天道下济而光明观乎天文以察时变天道亏盈而益谦天垂象见吉凶乃命羲和钦若昊天天有显道厥类惟彰惟天惠民惟辟奉天天监在下有命既集天难谌斯不易惟王敬之敬之天惟显思天不爱道气如白虹天也子天之道其犹张弓乎髙者抑之下者举之有余者损之不足者补之天得一以清清轻者上为天故天职生覆窈然无际天道自㑹漠然无分天道自运天之苍苍其正色耶道与之貎天与之形恶得不谓之人天道运而无所积故万物成天行有常不为尧存不为桀亡应之以治则吉天不为人之恶寒也而辍冬或问天曰吾于天而见无为之为矣或问彫刻衆形者匪天与曰以其不彫刻也如物刻而彫之焉得力而给诸旷哉大乎独能成其天史天者羣物之祖也故徧覆包含而无所殊秦穆公梦至帝所观钧天广乐帝钖之以䇿秦遂大昌陶侃梦生八翼飞而上天天门九重比登其八惟一门不得入阍者以杖撃之因坠地折其左翼及寤犹痛吴使张温来聘温问秦宓曰天有头乎宓曰有之温曰在何方宓曰诗云乃睠西顾以此推之头在西方温曰天有耳乎宓曰天处髙而聴卑诗云鹤鸣于九臯声闻于天若其无耳何以聴之温曰天有足乎宓曰诗云天步艰难若其无足何以步之温曰天有姓乎宓曰姓刘曰何以知之宓曰其子姓刘以此知之范仲淹倅陈州时郡守召道士奏章五更乃起守问今夕奏章何其久也曰方出天门观放明年进士榜以故稽留问状元何姓曰姓王名下二字黒涂旁注一字逺不可辨及明春状元乃王拱夀御笔改为王拱辰传记天员如倚盖地方如棊局天旁转半在地上半在地下日月本东行天西旋入于海牵之以西如蚁行磨上磨左旋蚁右行磨疾蚁迟不得不西天形如鸡子天大地小表里有水地乗气而立载水而浮天运如车毂之运哀公曰敢问何贵乎天道也子思曰贵其不已如日月东西相从而不已是天道也不闭其久是天道也无为而成是天道也已成而明是天道也天聪明也圣人得之天垂象也圣人则之不言而信不怒而威验之衡轴考之枢轴春为苍天夏为昊天秋为旻天冬为上天东曰昊天东南曰阳天南曰炎天西南曰朱天西曰成天西北曰幽天北曰𤣥天东北曰变天中央曰钧天九天之际曰九垠九天之外次曰九陔天去地二亿一万六千七百八十一里半度地之厚与天髙等天南北相去二亿三万三千五十七里二十五步东西短减四步集玉珰缄札何由达万里云罗一鴈飞𤣥象成文列宿有章三辰烛曜五纬重光衆星迁而环极招摇运而指方白虎时据于参昴青龙垂尾于心房𤣥龟匿首于女虚朱鸟奋翼于轸张垣屏络绎而珠连三台差池而雁行轩辕华布而曲列摄提鼎峙而相望天行一何健日月无髙踪百川皆赴海三辰回泰蒙祭地肆瘗郊天致烟气升太一精沦九泉至敬不文明徳惟鲜混成发粹大道含元兴于物祖首自肧浑分泰阶而立极光曜魄以司尊悬两明而必照列五纬而无言驱驭隂阳裁成风雨叶干位而凝化建坤仪而作辅本朝容成造厯大挠创辰龙集有次星纪乃分日经日月之道贞明者也日月丽乎天寅宾出日协时月正日日之方中日出有曜冕而朝日东门之外冯相氏冬夏致日日南则景短多暑日北则景长多寒子宋有田夫曝日谓妻曰负日之暄人莫知之以献吾君王者敬日白驹过隙日出于旸谷浴于咸池拂于扶桑是谓晨明日出地上明照四海史晋帝命王导共坐导辞曰若太阳下同万物苍生何由仰照晋明帝幼而聪哲元帝宠爱之年数嵗尝置膝前属长安使来帝因问之曰日与长安孰近对曰长安近不闻人从日边来居然可知也明日宴羣臣又问之对曰日近上失色曰何乃异间者之言乎对曰举目则见日未闻举目而见长安也帝竒之日者人君之象故有是对汉明帝为太子乐人作歌四章以賛太子之徳一曰日宣重光唐李程为翰林院学士程性懒日过八砖乃至号八砖学士传记扶桑在碧海中树长数千丈一千余围两干同根更相依倚是以名扶桑有客登岱岳絶顶行四十里以伺日出久之星斗渐稀东望如平地天际已明其下则暗又久之明处有山数峯如卧牛车盖之状星斗尽不见其下尚暗初意日自明处出又久之自大暗中日轮涌出正红色腾起数十丈至明处全无光其下亦尚暗方诸山真人皆唿日为圆罗耀外国人唿日为濯罗耀桃都山有大树有天鸡日出即鸣天下鸡皆鸣集羲和冬驭近愁畏日车翻火轮飞出客心惊夜半起下视溟波衔日轮金雅既腾翥六合俄清新吚喔天鸡鸣扶桑色昕昕赤波千万里涌出黄金轮金乌海底初飞来杲杲冬日出照我屋南隅负暄闭目坐和风生肌肤初似饮醇醪又如执屠苏外融百骸畅中适一念无旷然忘所在心与空虚俱月经坎为月月以为量月者三日则成魄三月则成时是以礼有三让建国必立三卿三宾者政教之本礼之大参也大数取法于月卿士惟月月之从星则以风雨月离于毕俾滂沱矣子月者太隂之精月精生水故月盛而潮大方诸见月则津而为水方诸隂燧大蛤也向月则水生月中有物者山河影也其空处海影史月者象隂之长妃后大臣象月立夏夏至行南方赤道曰南陆立秋秋分行西方白道曰西陆立冬冬至行北方黒道曰北陆分则同道至则相过天文志云月有九行如日有九道也汉武帝起俯月台下穿池登台眺月影入池中使宫人乗舟弄月因名影娥池唐明皇八月望日逰月宫见天府牓曰广寒清虚之府少前见素娥十余人皆乘白鸾舞于桂下冬至后月养魄于广寒宫传记杨炯浑天仪赋云月也者羣隂之纪上天之使异姓之王后妃之事日犹火月犹水火则施光水则含影月光生于日所照魄生于日所蔽当日则光盈近日则明尽政太平则月圆而多辉政昇平则月清而明月羣隂之本望则蚌蛤实羣隂盈晦则蚌蛤虚羣隂揫炎洲仙山有逺飞鸡朝往夕还衔月中桂实归于南土故北方无桂南方当月路江东诸处每于路衢得集初无征鴈已无蝉百尺楼南水接天青女素娥俱耐冷月中霜里鬬婵娟斜汉左界北陆南躔白露暎空素月流天澄江涵皓月水影若浮天风来如可泛流急不成圆昨三五兮既满今二八兮将缺浮云褰兮收泛滥明舒照兮殊皎洁舟子夜离家开船望月华山明疑有雪岸白不闗沙天汉㸔珠蚌星桥视桂花灰飞重晕缺蓂落独轮斜露濯清辉苦风飘素影寒本朝山下白云横匹素水中明月卧浮图玉斧修成寳月团月边仍有女乗鸾青𡨕风露非人世鬓乱钗横特地寒星经庶民惟星月离于毕俾滂沱矣东有启明西有长庚晥彼牵牛不以服箱定之方中作于楚宫子鲸鱼死而彗星出政失于春嵗星盈缩政失于夏荧惑逆行政失于秋太白出入无常政失于冬辰星不効其乡四守主赏罚骑箕尾比于列宿史五星者天之五佐为经纬见伏有时所过赢缩有度魁斗下三星两两相比者名曰三能也色齐则君臣和北斗天之喉舌尚书陛下喉舌也斟酌元气运平四时仲尼曰吾闻尧率舜逰首山观河渚有五老飞为流星上入昴齐有彗星公欲禳之严陵少与光武为友帝登极物色陵至京师夜与共卧陵以足加帝腹太史奏客星犯帝座甚急帝曰朕与故人子陵共卧耳周伯老子王蓬絮国皇温星皆客星也传记文耀丽乎天其动者有七日者阳精之宗月者隂精之宗五星五行之精天根见而水涸苍龙连蜷于左白虎勐据于右朱雀奋翼于前灵龟圏嵴于后黄龙轩辕于中则轩辕一星与苍龙白虎朱雀𤣥武四兽为五矣轩辕为权太㣲为衡𤣥枵齐之分星纪吴越之分析木之津燕之分大火宋之分夀星郑之分鹑尾楚之分鹑火周之分鹑首秦之分实沈魏之分大梁赵之分降娄鲁之分訾娵卫之分雷电在室南霹雳在雷电南云雨在霹雳南土工吏在壁西南盖雷公电姥云将雨师与霹雳宿吏皆北方水宿之精而娵訾为人门故其神栖焉集天上何所有歴歴种白榆瑞动星光照化穆月轮重庶征膺祉箓将以賛时雍团团素月浄翛翛夕景清谷泉惊暗石风松动夜声被衣出荆户蹑履步山楹欣覩明堂亮喜见太阶平觜参犹可识牛女尚分明更移斗柄转夜久天河横徘徊不能寐参差几种情阳精去南陆大曜始西流夕风凄谢暑夜气应清秋重门月已映严城漏渐修临风出累树度月蔽层楼灵河隔神女仙辔动星牛玉衡指栋落瑶光对幌留徒知仰阊阖乗槎未有由旦秋炎景暮初弦月彩新清风涤暑气文露浄嚣尘荡雾销轻縠鲜云卷夕鳞休光灼前曜瑞彩接重轮縁情摛圣藻并作命徐陈宿草诚渝滥吹嘘偶缙绅天文岂易述徒知仰北辰歴歴东井舎昭昭右掖垣云际龙文出池中鸟色翻流晖下月露坠影入河源方知颍川集别有太丘门北极传记大中之道在天为北辰在地为人君北极第一星主月太子也第二星主日帝王也第三星主五星庶子也北极四星曰四辅所以辅佐北极而出度授政也集北极转文昌五星传记五星同色天下偃兵百姓宁昌春风秋雨冬寒夏暑五星色白圜为丧旱赤圜为兵青圜为忧水黒圜为疾多死黄圜则吉赤角犯我城黄角地之争白角哭泣之声青角兵忧黒角则水嵗星主角亢氐房心尾箕荧惑主井鬼栁星张翼轸镇星主东井太白主奎娄胃昴毕觜参辰星主斗牛女虚危室壁史汉元年冬十月五星聚东井天寳九载五星聚于尾箕占曰有徳则庆无徳则殃四星聚者有四汉平帝元始四年四星聚柳张后有王莽赤眉之乱而光武复兴晋懐永嘉六年四星聚牛女后有刘聪石勒之乱而元帝复兴汉献初平元年四星聚心又聚箕尾后有董卓暴乱黄巾黒山炽扰而魏武迎帝都许兖豫遂定建元二十二年四星聚二十五年魏文受禅义熙二年四星各一聚而宋有天下夀星传记老人一星名狐南一曰南极常以秋分之日见于丙春分之夕没于丁狼北有大星曰南极老人星每见治安不见兵起常以秋分之时候于南郊王者承天则老人星临其国集今宵南极外结托老人星风经风从虎休征曰圣时风若咎征曰蒙恒风若大风有隧前有尘埃则载鸣鸢君子之徳风小人之徳草草上之风必偃藏氷以时春无凄风周公居东二年天大雷电以风禾尽偃大木斯拔王启金滕之书迎周公天乃反风禾尽起子大块噫气其名为风物类之相应𤣥妙深㣲论辨不能解故东风至而酒沈溢注酒沈清酌酒也末物下沈木味酸酸风入酒故酢而沈者沸鹏抟扶摇而直上九万里扶摇风也虎啸而谷风生大王之雄风庶人之雌风飘风不终朝拔木之风必千里也子列子御风而行泠泠然旬有五日而反史舜作五絃之琴以歌南风曰南风之薰兮解吾民之愠兮楚襄王逰于兰台之宫宋玉侍有风飒然而至王披襟而当之曰快哉此风寡人所与庶人共者耶玉对曰此独大王之风耳庶人安得而共之夫风生于地起于青苹之末盛怒于土囊之口縁于太山之阿舞于松栢之下徘徊于桂椒之间翺翔于激水之上然后徉徜中庭北上玉堂清清泠泠发明耳目宁体便人此所谓大王之雄风王曰善哉项王围汉王三匝于是大风从西北来折木发屋扬石楚军大乱汉王乃得与数十骑遁去孝武坐未央前殿天新雨东方朔屈指独语上问之对曰殿后栢上有鹊立桂枝上东向而鸣视之果然问朔何以知之对曰此以人事知之风从东方来鹊尾长傍风则顺背风则蹶必当顺风而立是以知也汉武帝天汉三年月氐国献神香使者曰国占东风入律百旬不休青云干吕经月不散意中国有好道之君故来贡汉武帝秋风辞曰秋风起兮白云飞草木黄落兮鴈南归汎楼船兮济汾河横中流兮扬素波风萧萧兮易水寒壮士一去兮不复还髙渐离撃筑和之为壮声则士髪冲冠为哀声则士皆流泪传记易纬曰八节之风谓之八风立春条风至春分明庶风至立夏清明风至夏至景风至立秋凉风至秋分阊阖风至立冬不周风至冬至广莫风至尔雅云东风曰谷风南风曰凯风西风曰泰风北风曰凉风暴风从上下曰頽从下上曰飇亦曰扶摇回风曰飘日出而风曰暴隂而风曰曀风而雨土曰霾月令云疾风曰盲风广雅云大风风俗通曰勐风曰颲凉风曰浏㣲风曰飉小风曰飕小风从孔来曰䫼太平之世风不摇条开甲破萌而已至治之世风不鸣条火见而清风戒寒集故君徳喻其靡草风人假以为名及其勐势将奋夹云结隂洪气郁拂殷雷发音勃然鼓作拂髙凌深天无澄景岭无停林六鹢为之退飞万窍为之哀吟亦有飘泠之气不疾不徐颲颲㣲扇亹亹清舒王乔以之控鹄列子以之乗虚萧条起闗塞摇飏下蓬瀛拂林花乱彩响谷鸟分声披云罗影散汎水织文生劳歌大风曲威加四海清楼上起朝粧风花下砌傍入镜先飘粉翻彩好染香度舞飞长袖𫝊歌共绕梁欲因吹少女还将拂大王可闻不可见能重复能轻镜前飘落粉琴上响余声金风起燕观翠竹夹梁池翻花疑凤下飏水佀龙移带露依深叶飘寒入劲枝聊因万籁响讵待伶伦吹肃肃凉景生加我林壑清驱烟入阃户卷雾出山楹去来固无迹动息如有情日落山水静为君起松声萧萧度阊阖习习下庭闱花蝶自飘舞兰蕙先光辉樯乌正举翼退鹢已惊飞方从列子御更逐浮云归天地寥廓谁相待日月虚乗九万风大热去酷吏清风来故人雨经云行雨施品物流形润万物者莫大乎雨用汝作霖雨休征曰肃时雨若兴雨祁祁灵雨既零以祈甘雨以介我稷黍以谷我士女土润溽暑大雨时行子云不待簇而雨雨者为云乎五政顺时春雨乃来四海之云凑千里之雨至黒蜧居潜泉将雨则跃朱鼈浮波上必大雨太平之时雨不破块浸茎润叶而已神农治天下欲雨则至五日为行雨两旬为谷两旬五日为时雨万物咸利故谓之神雨史周公之时越裳氏来朝曰天无烈风滛雨其意中国有圣人乎百里嵩为徐州刺史每出巡处甘雨辄㴻郑洪为淮隂太守行春随车致雨袁安为楚相辨疑狱活千人甘雨滂沛嵗大丰稔晋束晢为人请雨三日而雨注衆称其能通神明颜真卿迁监察御史时辨理五原狱遂大雨郡人唿为御史雨传记隂阳和而为雨雨者天地之施也雨者神浆可挹雨三日已上曰霖久雨曰霪暴雨曰冻雨时雨曰㴻雨雨与雪杂曰霰疾雨曰骤雨徐雨曰零雨雨久曰苦雨雨晴曰霁雨昼晴曰启雨水曰潦雨春曰榆荚雨夏至前曰梅雨六月曰濯枝雨八月曰豆花雨触石而起肤寸而合不崇朝而徧雨乎天下者惟泰山之云尔春雨甲子赤地千里夏雨甲子乗船如市秋雨甲子禾头生耳冬雨甲子鹳巢下地夷陵有隂阳石隂石常润阳石常燥旱则鞭隂石必雨雨久鞭阳石则止太平之世五日一风十日一雨集和风吹緑野梅雨洒芳田新流添旧涧宿雾足朝烟鴈湿行无次花沾色更鲜对此丰登嵗披襟弄五絃油云隂御道膏雨润公田陇麦沾逾翠山花湿更燃濯枝林杏发润叶渚蒲生丝入纶言喜花依锦字明空蒙如薄雾散漫似轻埃风轻不动叶雨细未沾衣入楼如雾散拂马似尘飞落照依山尽浮凉带雨来重云出飞电髙栋响行雷洒树轻花发滴沼细萍开涧满新流浊山霑积翠浓风起还吹燕云来本送龙风鸳藏近渚雨燕集深条片云头上黒应是雨催诗好雨知时节当春乃发生随风潜入夜润物细无声雷声忽送千峯雨花气浑如百和香湛湛长江去𡨕𡨕细雨来深夜沈沈动春酌灯前细雨檐花落巢燕髙飞尽林花润色分小雨晨光内初来叶上闻雾交才洒地风逆旋随云暂起柴荆色轻霑鸟兽羣麝香山一半亭午未全分西北云膏起东南雨足来灵童出海见神女向山回斜影风前合圆纹水上开十旬无破块九土信康哉蓬莱一水通云气阊阖千门度雨声润气凝柱础繁声注瓦沟暗流忩不晓凉引簟先秋珠帘暮卷西山雨云经云行雨施天下平也云从龙风从虎圣人作而万物覩云雷屯君子以经纶山川出云上天同云雨雪雰雰倬彼云汉为章于天保章氏以五云之物辨吉凶阳聚为云舜将兴黄云升堂汤将兴白云入房子天油然作云云者为雨乎黄帝得之以登云天山云草莽水云鱼鳞旱云烟火涔云波水史汉武帝至泰山封禅其夜有白云起封中汉髙祖隠于芒砀山泽间吕后与人俱求常得之髙祖怪问后曰季所居上常有云气文王遇姜公于渭阳灼然如披云见白日恍若开雾而覩青天司马相如奏大人赋天子大説飘飘有凌云之气㳺天地之间传记若烟非烟若云非云郁郁纷纷萧索轮囷是谓卿云卿云之见喜气也舜时景云见作歌曰卿云烂兮糺漫漫楚襄王逰于云梦之台望髙唐观上有云气须㬰之间变化无穷王曰此何气也曰所谓朝云也昔先王常逰髙唐昼寝梦一妇人曰妾巫山之女也为髙唐之客闻君逰髙唐愿荐寝席王因幸之去而辞曰妾在巫山之阳也髙丘之阻朝为行云暮为行雨朝朝暮暮阳台之下旦视之如言故为立庙号曰朝云冬至初阳云出箕如树之状立春少阳云出房如积氷春分正阳云出轸如白鹄谷雨太阳云出张如车盖立夏初隂云出觜赤如珠夏至少隂云如水波寒露正隂云如冠缨霜降太隂云出上如羊下如蟠石韩云如布楚云如日周云如轮秦云如美人天子升崐崙封丰隆之葬郭璞云丰隆筮师御云得大壮封遂为雷师按楚词则以丰隆为云师飞亷为风伯屏翳为雨师集山中何所有陇上多白云只可自怡悦不堪持寄君一片孤云逐处飞东西终日竟何依傍人莫道能为雨惟恨青山未得归英气大梁国郁郁必书台碧落从龙起青山触石来官名光邃古盖影耿尘埃飞感髙歌发威加四海回片片飞来静可闲楼头江上复前山飘零尽日不归去帖破青山万里天荆王枕上元无梦莫枉阳台一片云傍花初㸃缀覆苑更峥嵘画栋朝飞南浦云珠帘暮卷西山雨岭云春沮洳江月夜晴明本朝云从钟山起却入钟山去借问山中人云今在何处风力引云行玉马水光连日动金蛇雷经震来虩震惊百里动万物者莫疾乎雷仲春之月日夜分雷乃发声仲秋之月雷乃收声天地解而雷雨作雷雨作而百谷草木皆甲拆子非雷非霆隠隠谹谹疾雷破山风振海而不能惊春夏之有雷霆也或发而振破巨石裂大木而残之草木岂有非常之罪哉彼岂有惩于物也史柳公权元和末止建州山寺中夜半觉门外喧阗因潜于忩中见数人运斤造雷车如画图者久之一嚏气忽斗暗失其人两目遂昏焉蔡顺母平生畏雷自亡后每有雷震顺輙环冡泣曰顺在此刘曜从刘元海猎于四山遇雨止树下迅雷震树旁人莫不颠仆曜神色自若元海异之曰此吾家千里驹也传记青阳之肇化兮陶万殊于天壤结郁蒸以成雷兮鼓訇輘之逸响惊蛰虫于始作兮惧逺迩之异象雷于天地为长子以其万物为出入也雷二月出地百八十日雷出则万物出八月入地百八十日雷入则万物入入则除害出则兴利人君之象也内侍李舜举家曽为暴雷所震其堂之西室雷火自忩间出赫然出檐人以为堂屋已焚皆出避之及雷止其舎宛然墙壁忩纸皆黔有一木格其中杂贮诸器其漆器银釦者银悉镕流在地漆器曽不燋灼有一寳刀极坚钢就刀室中镕为汁而室亦俨然人必谓雷当先焚草木然后流金石今乃金石皆烁而草木无一燬者非人情所测集闲人倚柱笑雷公又向深山霹怪松必若有苏天下志何如惊起武侯龙陌上冬干泣老农天留甘雨付春工阿香急试雷霆手莫放人间有起龙本朝谁将神斧破顽隂地裂山开鬼失林我愿君王法天造早施雄断答羣心已外浮云更外身区区雷电若为神山头只作婴儿㸔无限人间失箸人电子电激气也以为鞭策隂气伏重泉之下上通于天隂阳分争故为电良将如收电可见不可追丰隆轩其震霆列缺晔其照夜注丰隆雷公列缺电也史王戎视日不眩目烂烂若巖中电传记春秋公羊传云有声曰雷无声曰电电殄也乍见则殄灭也霹雳列缺吐火施鞭鲁隠公元年大雨震电周之三日夏之正月雷常闻于地中电未可见而大雨震电此阳气之失其节集电尾烧空黒云脚飞银线惊电夜舒光电光时掣紫金蛇余霞张锦幛轻电闪红绡恐天时之代序兮耀灵曅而西征霜经霜隂阳之气也隂气胜则凝而为霜履霜坚氷至纠纠葛屦可以履霜霜露既降君子履之必有悽怆之心霜既降则百工休乃命有司曰寒气总至民力不堪其皆入室子马蹄可以践霜雪青女出以降霜註青女霜神也又髙诱云青女乃青腰玉女司霜雪者邹衍事燕惠王尽其忠贞左右譛之王弃衍乃仰哭感天霜降史汉武帝元光四年陨霜杀草木自是征伐四夷师出三十余年元帝永光元年三月陨霜杀桑九月二日陨霜杀稼天下大饥是时石显用事琴操履霜者伯竒之所作也伯竒者尹吉甫之子也甫聴其后妻之言疑其孝子伯竒遂逐之伯竒编水荷而衣之采花而食之清朝履霜而自伤无罪见放逐乃援琴而鼓之传记王者顺天行诛以成肃杀之威若政令苛则夏下霜诛伐不行则冬霜不杀草京房易传云诛不原情其霜附木不下地不教而诛其霜反在草下集仲秋边风起孤蓬卷霜垠晓霜枫叶丹夕曛岚气隂金祇暮律尽玉女暝氛归孕冷随钟彻飘华逐劒飞一夜新霜着瓦轻芭蕉心折败荷倾耐寒惟有东篱菊金叶初开晓更清十暑岷山葛三霜楚户砧原野生暮蔼堦墀散夕霏徘徊总严气怅望沦清辉平台寒月色池水怆风威疑隂同徂夜逓鴈独归飞雪经雨雪其滂雨雪载涂上天同云雨雪雰雰雨雪瀌瀌见晛曰消天地积隂温则为雨寒则为雪今我来思雨雪霏霏孟春行冬令则水潦为败雪霜大挚子至秋三月青女乃出以降霜雪藐姑射之山有神人容肤若氷雪齐景公时雨雪三日公被狐白裘见晏子曰不寒晏子曰古之贤君饱而知饥暖而知寒公悟乃脱裘发粟与饥寒者东郭先生衣敝履不完行雪中履有上无下足尽践地天寒既至霜雪既降吾是以知松栢之茂也史唐韦斌每朝㑹不敢离立笑言㑹大雪在廷者皆振裾更立斌不徙足雪甚几至没靴西王母进上药有𤣥霜绛雪汉时长安雪数尺牛马毛寒缩如猬安居贫大雪丈余洛阳令过安门径无行迹谓已死入见安僵卧问奚不出安曰大雪人皆乏食不宜干人令贤之遂举为孝亷汉髙帝自将兵击匈奴冬大寒雨雪士卒堕指者十二三苏武使虏单于幽武置大窖中絶不与饮食天雨雪武卧囓雪与旃毛并咽之数日不死匈奴以为神郢善歌者始为下里巴人之曲和者数千中为阳阿採菱和者百人既而歌阳春白雪和者数人其曲弥髙其和弥寡传记春秋元命苞云隂凝为雪北风雨雪天子逰黄台之丘驾于苹泽日中大寒北风雨雪有冻人天子作黄竹诗三章河洛之神名曰宓妃髣髴兮若轻云之蔽月飘飖兮若流风之回雪又赵飞燕𫝊飞燕体轻宛转如流风回雪卫君重裘坐见路有负樵而哭者问之对曰雪下衣薄卫君惧见于色曰为君而不知民孰以君我乃捐金出粟以赈贫穷谢安冬日集儿女讲论文义俄而雪骤公曰白雪纷纷何所似兄子朗儿曰撒盐空中差可拟兄女道藴曰未若柳絮因风起集盈尺则呈瑞于丰年踰丈则表沴于隂徳细玉罗纹下碧霄杜门颜巷落偏饶巢居只恐髙柯折旅客愁闻去路遥撅冻野蔬和粉重扫庭松叶带酥烧寒忩呵笔寻诗句一片飞来纸上销有田皆种玉无树不开花班扇难裁素曹衣讵比麻鵞归逸少宅鹤满令威家寂寞门扉掩依稀履迹斜人疑迷麪市马似困盐车重重玉宇三千界一一琼干十二楼断蓬飘叶卷黄沙只有千林䰒松花应为王孙朝上国珠幢玉节与排衙巧剪银花乱轻飞玉叶狂本朝宋大明中元日雪花降右将军谢荘下殿雪集衣白上以为瑞赋诗太祖一日大雪夜叩赵普门普出帝立风雪中曰已约晋王矣已而太宗至共于普堂中设重裀地坐炽炭烧肉普妻行酒帝以嫂唿之普从容问曰夜久寒甚陛下何以出帝曰吾睡不着一榻之外皆他人家也故来见卿普曰南征北伐今其时矣遂定下江南䇿㳺杨初见伊川伊川瞑目而坐二子侍立既觉顾谓曰贤辈尚在此乎日既晩且休矣及出门门外之雪深一尺冻合玉楼寒起粟光摇银海眩生花遗蝗入地应千尺宿麦连云有几家老病自嗟诗力退空吟氷柱忆刘义露经孟秋之月凉风至白露降蒹葭苍苍白露为霜湛湛露斯匪阳不晞厌浥行露英英白云露彼菅茅子天地相合以降甘露人莫之令而似均又晋书云王者敬养耆老则甘露降而松栢受之尊贤容衆则竹苇受之春食朝霞日始欲出赤黄气也夏食正阳南方日中气也秋食沦隂日没以后赤黄气也冬饮沆瀣北方夜半之气也并天地𤣥黄之气是谓六气方诸取露于月注云方诸大蛤隂极者藐姑射之山有神人焉不食五谷吸风饮露史帝作承露铜盘上有仙人掌擎玉盃以取云表之露明帝铸承露盘茎长十二丈立于芳林园甘露乃降传记宗元得韩愈所寄诗先以蔷薇露灌手然后读夫形见者莫如髙物不朽者莫如金气之清者莫如露盛之安者莫如盘乃诏有司铸铜盘建于芳林园𢎞农邓绍八月旦入莱山採药见一童子执五綵囊求栢叶上露露皆如珠满囊中问之答云赤松子先生取之明眼言终便失所在今人常以八月旦作囊相遗是也集漱朝露之清流隠柔桑之稠叶朝饮木兰之坠露夕餐秋菊之落英玉闗寒气早金塘秋色归汎掌光逾浄添河滴尚㣲变霜凝晓液承月委圆辉别有吴台上应湿楚臣衣窃以河荣洛变授社于勋华𤣥玉素鳞降灵于汤武其间㣲禽弱草改状移形夜宿朝云星光动色皆以照临下土发挥帝载千祀一致隔代同符滴沥明光苑葳㽔泣竹丛玉垂丹棘上珠湛緑荷中夜警千年鹤朝零七月风愿凝仙掌上长奉未央宫秋荷一滴露清夜坠𤣥天仙人掌冷三天露玉女忩虚五夜风凝花珠错落缀叶碧玲珑玉堦生白露夜久侵罗袜秋露白如玉团团下庭緑氷经初六履霜坚氷至象曰履霜坚氷隂始凝也季冬之月氷方盛水泽腹坚是月也命取氷以入二之日凿氷沖沖三之日纳于凌隂四之日其蚤献羔祭韭凌人掌氷正嵗十有二月令斩氷三其凌古者日在北陆而藏氷西陆朝觌而出之其藏氷也深山穷谷固隂沍寒于是乎取之夫氷以风壮而以风出祭寒而藏之献羔而启之子行积氷之皑皑兮清泉沍而不流巧冶不能销木良工不能琢氷老成子学幻于尹文先能翻校四时夏造氷叶公子髙曰吾朝受命而夕饮氷覩瓶中之氷知天下之寒史永徽二年十一月隂雾凝冻封树木数日不解刘向以为木少阳此人将有害则隂气胁木先寒故得雨而氷亦谓之树介光武南驰闻王郎兵在后至滹沱河候吏还曰河水流澌无船不可济令王霸往视之霸还诡曰氷坚可渡官属喜比至河河氷亦合乃令霸䕶渡未毕数骑而氷解光武曰王霸权以济事殆天瑞也晋慕容晃上书言躬征郭逺假陛下之精神威灵乃结氷凌行海中三百余里初齐文宣时周人常惧齐兵之西渡恒以冬月守河椎氷及武成即位朝政渐紊齐人椎氷惧周师之逼或劝进士张彖谒杨国忠曰见之富贵可立图彖曰君辈倚杨右相如泰山吾以为氷山耳若皎日既出君辈得无失所恃乎遂隠居嵩山晋王祥性至孝继母朱氏尝欲生鱼时天寒氷冻祥释衣将剖氷求之氷忽自解双鲤跃出传记积氷曰凌氷壮曰冻氷流曰凘氷解曰泮逸人王休居太白山每冬取溪氷琢其精莹者煑建茗供宾客集碎如坠琼方截璐粉壁生寒象筵布玉壶纨扇亦玲珑坐有丽人色俱素清如玉壶氷檐动玉壶氷开氷动玉壶雪后排檐挺银竹敢望君恩玉井氷渴饮月窟氷饥餐天上雪担囊行採薪斧氷持作糜飞雪断道氷成梁霞集青霞起而照天望海楼明照晓霞䕶江隄白踏平沙晨霞朝可餐桐林带晨霞朝霞迎白日仰首漱朝霞青轩秘晩霞晩霞飞处散朱晖海风吹断暮天霞楼角红绡一缕霞余霞散成绮余霞明逺川残霞照髙阁落霞沈緑绮丹霞夹明月赤霞动金光云霞冠秋岭万里洞中朝玉帝九光霞内宿仙坛水光浮日出霞彩映江飞烟集凉烟兮冒江烟光凝而暮山紫村烟对浦沙汀烟轻冉冉水烟通迳草夜长檐熘寒无寝日晏厨烟湿未炊春风掩映千门柳晓色凄凉万井烟梨花千树雪杨叶万条烟本朝午鸡声不到蝉林栢子烟中静拥衾雾经仲冬行夏令则氛雾㝠𡨕子积水上溢则为雾隂阳之气乱则为雾云雾四起则时多隠士与善人逰如行雾中虽不濡湿潜自有润飞龙乗云腾蛇逰雾史武帝葬武陵芳香之气异常积于坟埏之间如大雾髙祖困于平城之围大雾三日河南张楷字公超性好道术能作五里雾学其术者填塞如市故云雾市时闗西人裴优亦能作三里雾自以为不如往从学之楷避不见王肃张衡马均俱冒重雾行一人无恙一人病一人死问其故无恙者曰我饮酒病者饱食死者空腹𫝊记黄帝与蚩尤战于涿鹿九战不胜黄帝归于太山三日三夜大雾𡨕𡨕有一妇人人首鸟形黄帝稽首再拜伏不敢起妇人曰吾所谓𤣥女者子欲何问黄帝曰小子欲万战万胜万隠万匿首当何从起陶答子仕陶三年名誉不兴家产三倍其妻谏曰夫子能薄而官大无功而家昌是婴害积殃也妾闻南山有𤣥豹雾雨七日不下食欲以泽其衣毛成其文章故藏以避害今君有此宁不无后患乎韩佽在桂州妖贼封盈能为数里雾尅期将攻桂州有紫气者我必胜至日果紫气如疋帛自山亘于州城白气直冲之紫气遂散天忽大雾至午稍开霁树滴下同人如沐集七条开早陌五里闇朝氛带楼凝海气含盖似浮云秋晨海雾重职事凌晨出浩浩含元天溶溶洒明日才㸔含鬓白稍见沾衣密导骑全不分郊树都如失霏㣲误嘘吸肤腠生寒栗当归饮一盃庶用蠲此疾氤氲起洞壑遥裔匝平畴乍似含龙剑还疑映蜃楼拂林随雨密度迥带烟浮方谢公超步终从彦辅逰三晨生逺雾五里暗城闉从风疑细雨映日似逰尘乍若飞烟散时如佳气新不妨鸣树鸟能蔽摘花人曹公迷梦泽汉帝出平城涿野妖氛静丹山霁色明类烟飞稍重方雨散还轻倘入非熊繇宁思𤣥豹情虹经螮蝀在东莫之敢指子天二气则成虹史汉灵帝时有黒气堕北宫温明殿东庭中黒如车盖腾起奋迅长十余丈其貌似龙上问蔡邕对曰此天投蜺也荆轲欲往刺秦王精诚感天白虹贯日齐威公时虹贯牛山管仲谏无近妃宫传记黄帝占军决曰攻城有虹从外南方入饮城中者从虹攻之胜白虹遶城不匝从虹所在乃撃之世传虹能入溪涧饮水信然尝见夕虹下涧中饮者两头皆垂涧中使人过涧隔虹对立相去数丈之间如隔绡縠自西望东则见立涧之东向西则为日光所烁晋陵薛愿义熙初有虹饮其釜澳噏响便竭愿辇酒灌之随投随咽便吐金满器于是灾弊日祛而丰富数臻孔子作春秋孝经告备于天赤虹自上而下化为黄玉集江虹明逺饮崃雨带余飞安得五彩虹架天作长桥纡余带星渚窈窕架天浔空因壮士见还共美人沈逸势含良玉神光藻瑞金独留长剑彩终负昔贤心天河经倬彼云汉维天有汉监亦有光子河汉沍而不能寒天河从北极分为两头至于南极随天而转入地下过传记天汉起东方经尾箕之间谓之汉津乃分为二道至天津下而合西南行至七星南而没星者元气之英水之精也气发而升精华上浮宛转随流名曰天河一曰云汉衆星出焉旧説天河与海通有居海上者每年八月有浮槎来赍一年粮乗之奄至一处望见妇人织一丈夫牵牛渚次饮之此人即问何处答曰君可诣蜀问严君平此人还问君平君平曰某年月有客星犯斗牛即此人到天河也有人寻河源见妇人浣纱问之曰此天河也乃与一石而归问严君平君平曰此织女支机石也集八月凉风天气晶万里无云河汉明昏见南楼清且浅晓落西山纵复横洛阳城阙天中起长河夜夜千门里复道连甍共敝亏画堂琼户特相宜云母帐前初泛滥水晶帘外转逶迤倬彼昭回如练白复出东城接西陌南北征人去不归谁家今夜捣寒衣鸳鸯机上疎萤度乌鹊桥边一鴈飞鴈飞萤度愁难歇坐见明河渐㣲没已能舒卷任浮云不惜光辉让明月明河可望不可亲安得乗槎一问津更将织女支机石还访成都卖卜人常时任显晦秋至最分明纵被㣲云掩终能永夜清含星动双阙伴月落边城牛女年年渡何曽风浪生昭昭清汉晖灿灿光天步安得壮士挽天河浄洗甲兵长不用云汉西流夜未央牵牛织女遥相望河汉清且浅相去复几许盈盈一水间脉脉不得语初旭红可染明河澹如扫嵗时部春经万物出乎震分命羲仲宅𤾉谷平秩东作日中星鸟以殷仲春每嵗孟春遒人以木铎徇于路春日迟迟采蘩祁祁春日载阳有鸣仓庚孟春之月日在营室律中大簇仲春之月日在奎律中夹钟季春之月日在胃律中姑洗其日甲乙其帝太皥其神勾芒其虫鳞其音角其数八其味酸其臭羶其祀户祭先脾天子迎春于东郊布徳和令行庆施惠下及兆民春王正月子衆人熙熙如享太牢如登春台斗柄东指而天下皆春春为忠万物咸遂忠之至也孟春之月君子聴朝论爵赏二月之夕女夷鼓歌以司天和孟春之月天子服八风水注取露铜盘中以鸟鸣春古之为政者非春无以布徳和令行庆施惠养幼小省囹圄赐贫穷礼贤者史炀帝西苑宫秋冬木凋令剪綵为花叶缀条上景若阳春宋璟人谓其为有脚阳春言所至之处如阳春及物也方春时和草木羣生皆有以自乐而吾百姓莫之省忧其议所以赈贷之元魏黎季明曰招摇东指天下识其春方春生养万物莩甲宜助萌阳以育时物明皇尝遇二月坐小殿栁杏将吐叹曰对此景物岂可不与判断之唿髙力士取羯鼔纵击一曲名春光好回顾栁杏皆发笑曰不唤我作天公可乎正月者嵗之始王者则天之象因时之序宜开发徳号爵贤命士流寛大之泽垂仁厚之恩传记方春东作布徳之元阳气开发养导万物春退贪残进柔良卹幼孤赈不足求隠士则万物应节而生嫁娶以春和也天地交通万物始生气在春佩苍璧开嵗发春百卉含英春曰芳春青春阳春三春九春景曰媚景和景韶景时曰良时嘉时芳时辰曰良辰嘉辰芳辰节曰华节芳节良节嘉节韶节淑节仲春月令时和气清王睢鼓翼仓庚和鸣交颈颉颃闗闗嘤嘤天受二年腊将逰上苑遣诏曰明朝逰上苑火急报春知花须连夜发莫待晓风吹凌晨名花布苑秋风起愁尽人间白髪人集闻道春还未相识走傍寒梅探消息昨夜东风入武阳陌头杨栁黄金色红入桃花嫩青归栁叶新望乡应未已四海尚风尘侵凌雪色还萱草漏泄春光有栁条春每归兮花开花已阑兮春改叹长河之流春送驰波于东海春不留兮时已失老衰飒而情逾极恨不得挂长绳于青天系西飞之白日习习兮春风岸栁动兮渚花落春冉冉其将昼予何为而不乐昼静疎帘燕语频双双鬭雀动堦尘柴扉日暮随风揜落尽闲花不见人草树知春不及归百般红紫鬬芳菲杨花榆筴无才思惟解漫天作雪飞独倚阑干玩野塘俄惊节物老春光緑杨隂密莺将懒红杏枝空蝶不忙诗思谩沿芳草逺茶瓯㣲带落花香寒随穷律变春逐鸟声开初风飘带栁晓雪间花梅碧林青旧竹緑沼翠新苔芝田初鴈去绮树未莺来春风本自竒杨栁最相宜栁条恒着地杨花好上吹风色翻露文雪花上空碧花蝶来未已山光暧将夕沐乗闲豫清晨步北林池日影飞花殿风文积草池凤楼通夜敞虬辇望春移花轻蝶乱仙人杏叶密莺喧帝女桑飞云阁上春应至明月楼中夜未央本朝春云漠漠雪欲落东风和冷惊罗幕渐看逺水緑生漪未放小桃红入蕚新年变物华春意已堪嘉霁色初含栁余寒尚勒花风丝飞荡漾林鸟弄交加轻花细叶满林端昨夜春风晩色寒黄鸟不堪愁里聴緑杨宜向雨中㸔夏经日月运行一寒一暑申命羲叔宅南交平秩南讹敬致日永星火以正仲夏四月维夏六月徂暑夏之日孟夏之月日在毕律中中吕仲夏之月日在东井律中㽔宾季夏之月日在栁律中林钟其日丙丁其帝炎帝其神祝融其虫羽其音征其数七其味苦其臭焦其祀灶祭先肺天子迎夏于南郊以赏封诸侯庆赐遂行无不欣説子斗柄南指而天下皆夏立夏之日服𤣥氷丸或飞雪散及六壬六癸符则不热大旱金石流土山焦九暑至时雨乃降五谷百果乃登阳常居大夏以生育长养为事夏政不失则时雨降炎风之野赤帝祝融之所司史浮甘瓜于清泉沈朱李于寒水元载有紫龙髯拂水晶为柄拂之清泠有声夜则蚊蚋不敢近李徳裕为相方盛暑宴宾以金盘贮水浸白龙皮置坐凄然都无暑气太宗欲幸九成宫马周上疏谓上皇留热处温凊之义臣所未安太宗善其言髙宗夏宴以葡萄赐宰相学士从行给翔鳞马帝赋诗学士属和传记龙见而雩作迎风观寒露台以避暑陶潜夏月髙卧北忩清风飒至自谓羲皇上人吴勐性至孝儿时父母边卧夏多蚊蚋集身受之不敺恐蚊蚋去及父母也何子平事父孝年六十有孺子之慕夏避清凉汉长安巧工丁缓作七轮扇连续七轮大皆径丈一人运之满堂寒唐文宗与柳公权聨句文宗曰人皆苦炎热我爱夏日长权曰薰风自南来殿阁生㣲凉集清江一曲抱村流长夏江村事事幽炎威不到轩忩外冷气常存枕簟中竹深留客处荷净纳凉时我有江隂竹能令朱夏寒緑树隂浓夏日长楼台倒影入池塘水晶帘动㣲风起满架蔷薇一院香生物趍功日夜流园林才夏麦先秋緑隂黄鸟北忩簟付与来禽安石榴竹粉千腰白桃皮半缬红荷翻紫盖摇波面蒲蓄青刀挿水湄和风穆而扇物麦含露而飞芒上无纎云下无㣲风积歊蒸于帘栊流烦溽于园籞阳风淟其长扇火云赫而四举节序遇徂炎兹宵在三伏凭轩伫凉气中筵倦烦燠寂寞对空牕清疎临夜竹虫音乱阶草萤光绕庭木帘月度斜辉风花起余馥髙天澄逺色秋气入蝉声出帘飞小鷰映户落残花舞衫飘细縠歌扇掩轻纱风还池色定月晩树隂多本朝白水满塘双鹭下緑杨深处一蝉鸣院僻帘深昼景虚轻风时见动竿乌池中緑满鱼留子庭下隂多燕引雏雨后㸔儿争坠果天晴因客曝残书幽栖未免牵尘界身世相忘在酒壶雕玉押帘上轻縠笼虚门井汲铅华水扇织鸳鸯文回雪舞凉殿甘露洗空緑罗袖从回翔香汗沾寳粟春蒲猎猎弄轻柔欲立蜻蜓不自由五月临平山下路藕花无数满汀洲河汉㣲明星乍稀碧莲香湿袭人衣夜凉如水琉璃滑自起开牕放月归秋经説言乎兊兊正秋也万物之所説也分命和仲宅西曰昧谷寅饯纳日平秩西成宵中星虚以殷仲秋秋日凄凄百卉俱腓孟秋之月日在翼律中夷则仲秋之月日在角律中南吕季秋之月日在房律中无射其日庚辛其帝少皥其神蓐收其虫毛其音商其数九其味辛其臭腥其祀门祭先肝天子迎秋于西郊赏军师武人入朝乃命将帅选士厉兵简练俊杰専任有功以征不义以明好恶顺彼逺方子斗柄西指而天下皆秋秋者隂气始下故万物生西成立谷谓之大秋秋三月以庚辛之日发五政一曰禁博塞二曰无见五兵之刄三曰慎旅农趍聚收四曰补缺塞圻修垣墙谨门闾五曰敬时五谷之皆入也丛兰欲茂秋风败之秋则万寳告成言天地以万物为寳秋肃也万物莫不肃敬礼之至也史尧为天子尝秋日梦白帝遗以乌啄子其母曰扶桑升髙丘白帝上有云如虎感已乃生臯陶秋风和则商声调序移玉律气应金商朱异除中书郎时秋日始拜有飞蝉正集异武冠上时咸谓蝉珥之兆孙寳为京兆尹秋日署侯文为东部督邮勅曰今鹰隼始击当从王气取姦恶以成严霜之诛袁宏孤贫运租自业谢尚时镇牛渚秋夜乗月泛江㑹宏在舫中讽咏遣问得其咏史之作尚邀至舟与谈至旦不寝自此名誉日盛李陵云穷秋九月塞外草衰胡笳互动牧马悲鸣吟啸成羣边声四起徳宗秋日出畋有寒色顾谓左右曰九月犹衫十月而袍不为顺时朕欲改月谓何左右称善李程独曰𤣥宗着月令十月始裘不可改帝矍然止李适云凡天子飨㑹逰豫唯宰相及学士得从秋登慈恩浮图献菊花酒称夀传记驷见而陨霜火见而秋风戒寒少昊乗兊执矩司夀日行白道曰西陆谓之秋秋者西方金行之气周秦秋日遣輶轩採异俗方言藏之秘府平固县覆笥山上有湖中有石鴈每至秋飞鸣如候时仲秋甲戍天子东逰次雀梁蠧书羽陵贾佩兰宫中八月四日出雕房北户竹林下围棊胜者终年有福汉武尝以秋日泛灵鶂舟于淋池以香金为钩缩纽丝为纶丹鲤为饵钓得白蛟付大官为鲊肉紫骨青香美无伦唐宫人丽娟善歌尝唱回风曲庭叶翻落如秋张季鹰在洛见秋风起因思莼菜羮鲈鱼鲙曰人生贵适志耳明皇制秋风髙曲每奏之则清风徐来树叶交坠唐宫中每至秋时妃妾以金笼闭蟋蟀置枕函畔夜聴其声庶民之家皆效之也秋曰三秋九秋首秋上秋肇秋兰秋暮秋末秋秒秋景曰朗景澄景清景时曰凄辰霜辰节曰素节商节蒲栁之质望秋先零壮士悲秋感隂气也𢎞农邓绍八月朝入华山见一童子以五色綵囊盛取栢叶下露云赤松先生取以明目今八月朝作眼明囊象此也集云髙气静露凝衣野草变色茎叶稀鸣蜩抱木鴈南飞晓烟茅舍月初日枣林霜观四时之代序对三秋之爽节云既浄而天髙潦将收而水洁凝珠露之凄冷镜青山之滉澈鷰运幕而巢空鴈笃羣而行絶爽气澄兰沼秋风动桂林露凝千片玉菊散一丛金日岫髙低影云空㸃缀隂蓬瀛不可望泉石且娱心菊散金风起荷疎玉露圆将秋数行鴈离夏几林蝉云凝愁半岭露碎缬髙天还似成都望直见蛾眉前秋光凝翠岭凉吹肃离宫荷疎圆盖缺树冷半帷空侧阵移鸿影圆花钉菊丛摅懐俗尘外髙眺白云中烟生遥岸隠月落半崖隂连山惊鸟乱隔岫断猿吟山亭秋已满巖牖凉风度疎兰尚染烟残菊犹承露古石衣新苔新巢封古树歴览情无极只尺轮光暮肃肃簟上寒凄凄帐里清物色延暮思霜露遍朝荣露浓山气冷风急蝉声哀鸟撃初移树鱼寒欲隠苔断雾时通日残云尚作雷湿庭凝坠露抟风卷落槐日气斜还冷云峰晩更霾玉树凉风举金塘细草萎叶落商飈观鸿归明月池迎寒桂酒熟含雾菊花垂凄风移汉筑流水入虞琴云飞送断鴈月上浄疎林林树千霜积山宫四序寒蝉急知秋早莺疎觉夏阑怡神紫气外凝睇白云端本朝清溪流过碧山头空水澄鲜一色秋隔断红尘三十里白云红叶两悠悠轻风卷纎云碧汉磨青铜坐久襟袖凉皎月升天东至若金气方劲清风戒寒严霜举侯文之职飞蝉集朱异之冠露始滋于园菊风已败于丛兰冬经劳乎坎坎者水也正北方之卦也万物之所归也申命和叔宅朔方曰幽都平在朔易日短星昴以正仲冬冬日烈烈飘风发发孟冬之月日在尾律中应钟仲冬之月日在斗律中黄钟季冬之月日在婺律中大吕其日壬癸其帝颛顼其神𤣥𡨕其虫介其音羽其数六其味咸其臭朽其祀行祭先肾天子迎冬于北郊固封疆备边境完要塞谨闗梁塞徯径辛亥朔日南至公视朔遂登观台以望子隂常居大冬斗柄北指而天下皆冬烛龙在鴈门北藏于委羽之山不见日其神人面龙身而无足以冬至之日始数四十九冬尽春始教民鑚燧墐灶所以夀人也景公时雨雪三日公衣狐白之裘谓晏子曰天下不寒何也晏子曰贤君饱知人饥温知人寒公曰善遂出衣发粟以与饥贫者君子斋戒处心掩身身欲宁去声色禁嗜欲安形性静以待隂阳之定楚荘王对雪披裘当户曰我犹寒彼百姓宾客甚矣乃使巡国中求无居宿絶粮者赈之国人大悦史汉髙祖既定天下叔孙通定朝仪于是羣臣朝十月于长乐宫中尊卑次序诸侯王以下莫不震恐帝曰吾今知皇帝之贵也钟离意辟为大司徒掾诏部送徒诣河内时冬寒徒病不能行路过𢎞农辄移属县使作徒衣县不得已与之上书言状意亦具以闻光武得奏以见霸曰君所使掾何乃仁于用心诚良吏也黄香身执勤苦冬无袴而事亲极滋味后汉虞诩祖父经为郡县狱吏案法平正寛恕冬月上囚状尝流涕随之每称曰东海于公髙为里门而其子定国卒至丞相吾决囚六十年矣虽不及于公其庶几乎子孙何忧不为九卿耶故字诩曰升卿诩仕至尚书令传记冬中也物方藏于中也阳盛则吁舒万物而养之外隂盛则唿吸万物而藏之内故曰唿吸者隂阳之交接万物之始终东方朔年十三学读书三冬文史足用寳云溪有僧舍盛冬若客至不燃薪火烧香一炷满室如春人归更收余烬京师十月朔沃酒炙脔肉于炉中围坐饮啗谓之煖炉汉代十月十五日以豚酒入灵女之庙撃筑奏上弦曲连臂踏地歌赤凤来巫俗也董遇好学人从学者遇云当先读书百遍而义自见学者云苦难无日遇曰当以三余冬者嵗之余雨者晴之余夜者日之余刘殷曾祖母王氏盛冬思堇殷时九嵗乃往泽中恸哭忽若有人云止声殷即收泪视地有堇因得斛余归何凤为建安太守物不敢忤伏腊每放囚还家依期而返唐髙祖冬幸新丰歴白鹿观上骊山赐浴汤池给香粉泽帝赋诗学士皆属和邴原就师学三冬讲孝经论语齐孝子王虚之庭中杨梅树隆冬三实又每夜所居白光如烛墓左树奈一冬三实时人咸以为孝感所致集嘉南洲之炎徳兮丽桂树之冬荣乗鄂渚而反顾兮欵秋冬之绪风冽冽冬日肃肃祁寒潜鳞在川归鴈在轩四气回周节庆代停万国同休庶尹羣和奉爵升朝我有嘉礼式宴百寮绵邈冬霄永凛厉寒气升离叶向晨落长风振条兴夜静轻响起天清月晖澄寒氷盈渠结素霜竟栏凝冬深栁条落雪后桂枝残星明雾色尽天白鴈行单云飞乍想阁氷结逺疑纨晩橘隠重屏枯藤带迥竿岳隂连氷气山峯添月寒洞庭门未掩金壶漏已催曛烟生涧曲暗色起林隈雪花无有蔕氷镜不安台月影含氷冻风声凄夜寒江海波涛壮崤嶂坂险难景移风度改日至晷回换眇眇负霜鹤皎皎带云雁长河结琅玕层氷如玉岸早景烟霜面初寒鸟雀愁诗成遣谁和还是寄苏州节序部元旦经元者善之长也先王体元以居正旭日始旦天子乃以元日祈谷于上帝命乐正习舞履端于始举正于中子邯郸民正月旦献鸠于赵简子简子赏之客问故简子曰正旦放生示有恩也客曰民知君欲放之故竞捕之伤者衆矣君欲生之不若禁民勿捕捕而放之恩过不相补春月饮酒茹葱以通五脏史元日立仗百官皆备宰相方至列烛五六百炬谓之火城宰相至衆皆避之吴隠之为牧守冬月无被乃披絮魏武帝用汉仪元日百官上夀设白兽尊于殿庭能献直言者则发此尊饮酒案礼白兽尊乃北齐之遗失也上施白兽盖后代所为示忌惮也传记王羲之月仪书曰日往月来元正首祚太簇告辰㣲阳始布罄无不宜和神养素正月一日天中节㑹之辰献夀之日昔有人居草庵之中每嵗除夕遗里闾药一贴令囊浸井中至元日取水置于酒樽名曰屠苏酒合家饮之不瘟疫履端元日正始之初士于是日设礼乐荣耳目之观汉髙长乐宫成制羣臣朝贺仪武帝改夏正元日庆贺始此玉烛寳典曰正月为端月尚书大传云夏以平明为朔殷以鸡鸣为朔周以夜半为朔白虎通曰正朔有三何本天有三统谓之三㣲月也三㣲者何谓也阳气始施黄泉万物始动㣲而未着集初嵗元祚吉日惟良乃为嘉㑹宴此髙堂衣裳鲜洁黼黻𤣥黄珍膳杂沓充溢圆方俯视文轩仰瞻华梁愿保兹善千载为常欢笑尽娱乐哉未央皇室荣贵夀考无疆朱庭容卫肃青天春气明朝光动劒彩长阶分珮声和风起天露严气销氷井索索枝木柔厌厌漏犹永履端初启节长苑命髙筵肆夏喧金奏重润响朱絃春光催栁色日彩照槐烟㣲臣同滥吹谬得仰钧天旋穹周回三朔肇建青阳散辉澄景载涣淑哉虚花爰採爰献圣容映之永夀于万正朝辟恶酒新年长命盃栢叶随铭至椒花逐颂来聊开栢叶酒试奠五辛盘金薄图神燕朱泥却鬼丸年光悲掷旧景色喜呈新欲曙九衢人更多千条香烛照星河今朝始见金吾贵车马纵横避玉珂天仗宵严建羽旄春云送色晓鸡号金鑪香动螭头暗玉佩声来雉尾髙戎服上趍承北极儒冠列侍映东曹太平时节身难遇郎署何须叹二毛鸣佩随鹓鹭登阶见冕旒无能裨圣代何事别沧州间夜贫还醉浮名老渐羞鳯城春欲晚郎吏一同游苇桃犹在户椒栢已称觞嵗每风先应朝回日渐长星河犹在整朝衣逺望天门再拜归本朝堆盘红缕细茵蔯巧与椒花两鬬新竹马异时宁信老土牛明日莫辞春爆竹声中一嵗除春风送煖入屠苏千门万户曈曈日总把新桃换旧符立春经先立春三日太史谒之天子曰某日立春盛徳在木天子乃亲帅三公九卿诸侯大夫以迎春于东郊史取宜阳金门竹为管河内葭草为灰以候阳气玉泉记以葭莩灰实律之端气至则灰飞唐景龙四年正月八日立春上令侍臣迎春内出綵花树人赐一枝令学士赋诗唐制立春赐三省官綵胜各有差传记立春之日士夫之家剪綵为小幡谓之春幡或悬于家人之头或缀于花枝之下又剪为春蝶春钱春胜以为戏立春前五日并造土牛耕夫犂具于大门之外是日黎明有司为坛以祭先农官吏各具綵仗环撃牛者三所以示劝耕之意立春前一日开封府进春牛入禁中鞭春开封祥符两县置春牛于府前至日絶早府僚打春府前百姓皆卖小春牛集春日春盘细生菜忽忆两京梅发时盘出髙门行白玉菜传纎手送青丝北陆凝隂尽千门淑气新年年金殿里寳字贴宜春春衣不用蕙兰薰领縁无烦刺绣纹曽在蚕宫亲织就方知缕缕尽辛勤圣主终朝亲万几燕居専事养希夷千门永昼春岑寂不用车前挿竹枝朝来煮菜往鞭牛已觉江边雪意休习习东风收雨脚暄暄晓日绽云头尊前未放梅花老鬓上先㸔栁带柔及取春花时一醉莫教沈瘦更清秋烟添栁色㸔犹浅鸟踏梅花落已频本朝太平兴国二年冬县司以春牛呈知府就大门外安排荐以香灯酒果其芒儿塐之颇精同判王洗马晦伯虑有损阙移寘㕔上知府程给事之谓同判曰某虽不才忝为刺史且芒儿者耕垦之人不应上㕔将来恐村夫辈或有不揆耳至甲午果有顺贼之变仙家日月本长闲送腊迎春亦偶然翠管银钩传故事金花綵胜作新年元宵史隋栁彧见都邑百姓每至正月十五日作角觝戏上奏曰京邑爰及外州每以正月望夜充阶塞陌鸣鼓聒天燎炬照地人带兽面男为女服竭资破产竞此一时请并禁断上可其奏唐朝正月十五夜许三夜夜行其寺观街巷灯明若昼山棚髙百余尺神龙以后复加严饬士女无不夜逰车马塞路有足不蹑地浮行数十步者隋文帝时元胄为右卫大将军尝正月十五日帝与近臣登髙时元胄下直驰诏召之及见谓曰公与外人登髙未若就朕也唐睿宗先天二年正月十五十六夜于京安福门外作灯轮髙二十丈衣以锦绮饰以金银燃五万盏灯竖之如花树宫女千数衣罗绮曳锦绣耀珠翠施香粉妙简长安万年少女妇千余人衣服花钗婢子亦称是于灯轮下踏歌三日欢乐之极未始有之开元十八年正月朢日帝谓叶天师曰四方之盛此夕何处极丽对曰天下无踰于广陵帝曰何术以观之师曰可俄而虹桥起于殿前师奏桥成但无回顾于是帝步而上太真及髙力士黄幡绰乐官数人从行俄顷已到广陵寺观陈设之盛灯火之光照灼其殿士女华丽皆仰望曰仙人现于五色云中帝大悦师曰请勅伶官奏霓裳羽衣一曲后数日广陵果奏开元初正月朢夜𤣥宗移仗上阳宫以观灯焉结搆綵楼三十余间金翠珠玉间厠其内楼髙百五十尺㣲风所触锵然成韵以灯为龙螭豹腾掷之状叶法善曰影灯之盛固无比矣然西凉府今夕之灯亦亚于此𤣥宗欲一往曰此易耳令𤣥宗闭目已在霄汉俄而及地既覩影灯连亘数十里𤣥宗乃回𤣥宗于凉州以镂铁如意贳酒翌日命中使验之非谬明皇幸上阳宫夜新畨一曲明夕正月十五日潜逰忽闻酒楼上有笛奏前夕所畨曲密捕笛者诘之自云其夕于天津桥上翫月闻宫中奏曲爱其声遂以𤓰画谱记之即长安少年李謩也传记今州里风俗朢日祭门先以杨栁枝挿门随杨栁枝所指仍以酒脯饮食及豆粥揷着而祭之正月十五作膏粥以祠门户汉家祀太一以昏时祠到明集火树银花合星桥铁鏁开暗尘随马去明月逐人来㳺骑皆秾李行歌尽落梅金吾不禁夜玉漏莫相催玉漏银壶且莫催铁闗金鏁彻明开谁家见月能闲坐何处闻灯不㸔来神灯佛火百轮张刻像图形七寳装影里如闻金口诀空中似散玉毫光金勒银鞍控紫骝玉轮朱幰驾青牛骖驔始散城东曲倐忽还逢南陌头星回河汉月将㣲露洒烟飘灯渐稀犹惜路傍歌舞处踟蹰相顾不能归月色灯光满帝都香车寳辇隘通衢身闲不覩中兴盛羞逐乡人赛紫姑本朝雪消华月满仙台万烛当楼寳扇开双凤云中扶辇下六鳌海上驾山来镐京春酒霑周宴汾水秋风陋汉才一曲升平人尽乐君王又进紫霞盃髙列千峯寳炬森端门方喜翠华临宸逰不为三元夜乐事还同万衆心天上清光留此夕人间和气阁春隂要知尽庆华封祝四十余年惠爱深薄雪初销野未耕卖薪买酒㸔升平吾君勤俭倡优拙自是丰年歌笑声天醉笙歌外风香罗绮余云归万年树月满九重城中和节史唐徳宗欲以二月名节李泌请以二月朔为中和节遂诏备三令节时数传记民间以青囊成百谷瓜果种相遗号为献生子里闾酿酒谓宜春酒集殿前来日中和节连夜琼林散舞衣传服所司分蜡烛监开金锁放人归社日史里中社陈平为宰分肉甚均父老曰善陈孺子之为宰乎曰嗟乎使平得宰天下亦如是肉矣传记天子大社以五色土为坛封诸侯者取方面土苴以白茅授之各以其方色以立社于其国故谓之授茅土集社实隂祇稷惟谷先伯德方将时号共工厥有才子实曰勾龙陶唐救灾决河疏江弃亦播殖作乂万邦克配二祀以报勲庸鵞湖山下稻梁肥㹠穽鸡栖对掩扉桑柘影斜春社散家家扶得醉人归田家遭社日邀我尝春酒几㸃社翁雨一畨花信风社雨报年丰初语燕雏知社日习飞鹰隼识秋风寒食传记冬至后一百五日有疾风甚雨谓之寒食介子推三月五日为火所焚国人哀之每嵗春暮为不举火谓之禁烟犯之则雨雹伤田周举迁并州刺史初太原一郡旧俗以介子推焚骸有龙忌之禁至其月咸言神灵不乐举火一月寒食莫敢烟爨嵗多死者举到州作弔书置子推之庙言盛寒去火残损民命非贤者意今则三日而已宣示愚民使还温食风俗顿革集初过寒食一百六店舍无烟宫树緑念奴覔得又连催特勅宫中许燃烛春城无处不飞花寒食东风御栁斜日暮汉宫传蜡烛青烟散入五侯家莺娇燕黠弄风烟士女儿童满野田草色浅深围幄幕花枝上下逐秋千云浓云淡半隂春禁火天时欲洒尘花艳有枝还怕雨栁烟无赖尚熏人画毬轻蹴壶中地綵索髙飞掌上身一路緑莎东郭外也寛情抱也伤神马上逢寒食途中属暮春可怜江浦望不见洛桥人清明传记唐朝清明取榆栁之火以赐近臣顺阳气也明皇乐民间清明节鬬鸡戏及即位治鸡坊索长安雄鸡金尾铁距髙冠昻尾千数养于鸡坊选六军小儿五百使教饲之时贾昌为五百小儿长太子甚爱幸之金帛之赐日至其家又云明皇以乙酉生而喜鬬鸡是兆乱之象也京师清明之日四野如市芳树之下园圃之内罗列杯盘互相酬劝都城之歌儿舞女遍亭台抵暮而归集早是伤春暮雨天可堪芳草更芊芊内官初赐清明火上相闲分白打钱紫陌乱嘶红叱拨緑杨髙影画秋千逰人记得承平事暗喜风光似昔年村落清明近秋千稚女夸春隂妨栁絮月黒见梨花白鸟窥鱼网青帘认酒家幽栖虽自适交友在京华清明千万家处处是年华榆栁芳辰火梧桐今日花祭祠结云骑逰陌拥春车惆怅田郎去原回烟树斜上已传记按周礼女巫掌嵗时以祓除疾病禊者洁也故于水上盥洁之也已者祉也邪疾已去祈介祉也上已于流水上洗濯祓除去宿垢谓之祓禊郑国之俗上已于溱洧之上招魂续魄秉兰草祓除不祥华林园中千金堤上作两铜龙相向吐水以注天泉池通御沟中池阳上巳日妇女以荠花㸃油祝而洒之水中若成龙凤花卉之状则吉谓之油花卜集东出千金堰西临鴈鹜陂㳺丝映空转髙杨拂地垂緑帻文照耀紫燕光陆离清晨饯伊水薄暮宿兰池卜洛成周地浮盃上已筵鬬鸡寒食下走马射堂前翠浪有声黄繖动春风无力綵旌垂三月三日天气新长安水边多丽人桃花生玉涧栁叶暗金沟帷宫对广掖层殿迩髙岑风旗争曳影卓午共生隂树花初堕蔕池荷欲吐心野花飘御座河栁拂天杯日晩迎祥处笙镛下帝台是日也天朗气清惠风和畅仰观宇宙之大俯察品类之盛所以逰目骋懐足以极视聴之娱信可乐也立夏经是月也以立夏先立夏三日太史谒之天子曰某日立夏盛徳在火天子乃斋立夏之日天子亲帅三公九卿大夫以迎夏南郊集长风始飘阁叠云才吐岭麦天晨气润槐夏午隂清端午𫝊记五月五日午时为天中节五月五日为地腊五帝校定生人罪福外滋万类内延年夀此日可谢罪求福移易官爵祭祀先祖朱明启节五月五日以兰汤沐浴洛阳端午作术羮艾酒端午刻菖蒲为人或葫芦形带之辟邪端午以菰叶裹粘米谓之角黍盖取隂阳包裹之义或云亦为屈原恐蛟龙夺之以五采线纒饭投水中遂袭云是日命舟楫拯之至今为竞渡之戏又越地𫝊云起于勾践桃印本汉制以止恶气今世端午以采缯篆符相问遗亦以置屏帐门户五月五日集繋五綵缯谓之辟兵五月五日以采丝繋臂谓之续命缕俗説能益人夀算一名辟兵缯一名条脱五月盖屋令人头秃唐嵗时节物五月五日有百索粽子端午赐百索为夀索朱索悬门止恶气汉令郡国捕枭五月五日为羮赐百官以恶鸟故食之也又云止妬五月五日取蟾蜍可已恶疽疮抱朴子云蟾蜍千年生角项下丹书八字五月五日午时取隂干百日以其足画地即为流水鸜鹆人多养之五月五日去其舌尖则能语天寳二年诸陵常以五月五日荐衣扇晋谢灵运须美临刑施为南海祗洹寺维摩像须中宗朝安乐公主五日鬬百草欲广异物令驰驿取之又恐为他得因翦弃其余胡广本姓黄以五月五日生父母恶之藏之葫芦弃之河流人收养之长有盛名父母欲取之广以为背所生则害义背所养则忘恩两无所归託葫芦而生因姓胡名广后登三司孝女曹娥㑹稽上虞人父旴能絃歌为巫祝汉安二年五月五日于县江沂涛迎神溺死不得尸娥年十四乃沿江号哭昼夜不絶声旬有七日遂投江而死三日后与父尸俱出俗忌五月产子田文五月五日生父令勿举母私举文长启父曰不举五日子何父曰及户损父文曰受命于天岂户邪若尔何不髙之夫谁能及父心知其贤后封孟尝君王凤以五月五日生宫中端午造粉团角黍贮盘中以小角弓射之中者得食都市盛行此戏太宗五日谓长孙无忌杨师道曰五日旧俗必用服翫相贺朕今各贺君飞白扇二枚庶动清风以扬美徳天寳中扬州进水心镜背有盘龙先有老人自称为龙䕶之铸镜所三日开户已失所在镜匠吕辉移炉以五月五日于扬子江心铸之背龙颇异后大旱祀之乃大雨重五日午时有雨则急聴一竿竹节中必有神水沥取獭肝为丸治心腹积聚端午以艾为虎形至有如黒豆大者或剪綵为小虎粘艾叶戴之集宫衣亦有名端午被恩荣细葛含风软香罗叠雪轻意内称长短终身荷圣情佳辰共喜沐兰汤毒令何须採艾禳但得臯陶调鼎鼐自然灾沴变休祥折花竞鲜彩拭露染芳津含娇起斜盼歛笑动㣲嚬献珰依洛浦懐珮似江滨须待恩光接中夜奉衣巾麦凉殊未毕蜩鸣早欲闻喧林尚黄鸟浮天已白云辟兵书鬼字神印题灵文因想苍梧郡兹日祀陈君伏日传记四时代谢皆以相生立春木代水水生木立夏火代木木生火立冬水代金金生水至于立秋以金代火金畏火故至庚日必伏庚者金也秦徳公始为伏祠伏日进汤饼名为辟恶夏侯湛大暑赋曰三伏相仍徂暑彤彤上无纎云下无㣲风扶桑赩以増燌大火晔其南升三伏焦暑元阳重授轻飇不扇纎云不覆伏日诏赐从官肉太官日晏不来东方朔独拔劒割肉谓同官曰伏者当蚤归请受赐即懐肉去太官奏之朔入上问之朔免冠谢曰朔来受赐不待诏何无礼也拔劒割肉一何壮也割之不多又何亷也归遗细君又何仁也上笑曰使先生自责乃反自誉复赐酒一石肉百斤杨氏子弟每至伏中取大氷使匠琢成山周围于宴席间座右虽酒酣而各有寒色亦有挟纩者其骄贵如此又以氷镂凤兽之状以送王公家氷以药固之可数日不消溃集南陆迎脩景朱明送末垂初伏启新节隆暑方赫曦朝想庆云兴夕迟白日移挥汗辞中宇登城临清池凉风自逺集轻衫随风吹露圃曜华果通衢列髙椅立秋经七月流火九月授衣先立秋三日太史谒之天子曰某日立秋盛徳在金天子亲帅三公九卿诸侯大夫以迎秋于西郊子西方之极三色之山石成金室饮气之民不死之野少皥蓐收之所司者万二千里秋为矩矩者所以矩万物也义者成成者方故为矩也孟秋始朔仲秋始内一叶落天下知秋壮士悲秋感隂气也史夏尽炎气㣲火息凉风至立秋之日夜漏未尽五刻迎气于西郊汉家授御史多于立秋盖以风霜始严鹰隼初撃也立秋日祭兽王者以此日猎兽祭宗庙冀州北八月朔作饮食为媵其俗曰媵兽𫝊记秋为隂中万物以成立秋之日凉风至后五日白露降后五日寒蜩鸣凉风不至国无严政白露不降民多欬病寒蜩不鸣人臣力争立秋祀黄帝乐奏黄钟歌西颢舞云翘京师立秋男女皆翦楸叶戴之卖者盈市集秋风兮萧萧舒芳兮振条袅袅兮秋风洞庭兮木叶下皇天平分四时兮切独悲此凛秋白露既下降百草兮淹离被此梧楸泬㵳兮天髙而气清寂寥兮潦收而水清始惊三伏尽又遇立秋时露綵朝还冷云峰晩更竒陇香禾半熟原迥草㣲衰幸好清光裒安仁谩起悲律变新秋至萧条自此初花酣莲报谢叶在栁成疎淡日非云映清风似雨余卷帷凉暗度迎扇暑先除草尽多翻燕波澄下露鱼今朝散骑省作赋兴何如秋色入林红黯淡日光穿竹翠玲珑扇生犹泛暑片气忽生秋本朝郊园暑退秋光满㸃滴髙梧似漏长风定小轩无落叶秋虫相对吐青丝溪声连竹韵野色混秋光白露斯零寒蝉则鸣络纬悲啼蟋蟀宵征鹰隼方撃司裘率职见一叶而可知观万物之成实七夕经跂彼织女终日七襄虽则七襄不成报章晥彼牵牛不以服箱子乌鹊填河而度织女邀而祀者幸与之巧史汉綵女常以七月七日穿针于开襟楼太液池西有汉武帝曝衣楼七月七夕宫女出后衣曝之道武帝七月七夕生于参合殿织染署七月七日祭杼天寳宫中七夕以锦綵结成楼殿髙百丈可容数十人陈花果酒炙设坐具以祀牛女二星嫔妃各执九孔针五色线向月穿之过者为得巧动清商之曲宴乐达旦士民皆效之齐武帝起层城观七月七日宫人多登之穿针世谓之穿针楼开元中帝与妃子每至七夕夜在华清宫宴时宫女各以蜘蛛内之小金盒中至晓开视蛛丝稀密以为得巧之多少民间效焉七夕妇人结綵楼七孔针陈𤓰果于庭中以乞巧有蟢子网于𤓰上则以为得巧传记天河之西有星煌煌与参俱出谓之牵牛天河之东有星㣲㣲在氐之下谓之织女世谓双星洛阳人间乞巧造明星酒装同心缯七月七日西王母降帝庭东方朔于朱雀忩中窥之母以桃七枚献帝曰此桃一千年生花一千年结实指方朔云此儿三偷桃矣王子乔见桓良曰告我家七月七日待我于缑氏山头至时乗白鹤在山顶望之不得即举手谢时人而去陶安公者六安铸冶师有朱雀止冶上曰安公安公冶与天通七月七日迎汝赤龙后龙至安公骑之上昇蔡州蔡氏七夕乞巧忽见流星坠筵中明日𤓰上得金梭自是巧思益进景帝梦髙祖谓己曰王美人生子可名为彘以乙酉年七月七日旦生武帝于猗兰殿𤣥宗与贵妃避暑骊山宫夜半妃独侍上上与誓曰愿世世为夫妇如牵牛织女也郭子仪至银州夜见天上軿车绣幄中有美女自空而下子仪拜祝云今七月七日必是织女降临愿赐长夀富贵女笑云大富贵亦夀考后如女言集云汉有灵匹弥年阙相从遐川阻昵爱脩渚旷清容弄杼不成藻耸辔骛前踪昔离秋已雨今聚夕无风倾河易回干欵情难久悰沃若灵驾旋寂寥云幄空留情顾华寝遥心逐奔龙白露含明月青云断绛河天街七襄转阙道二神过袨服锵环佩香筵拂绮罗年年今夜尽机杼别情多闻道寻源使从天北路回牵牛去几许宛马至今来青鸟西来秋院宇碧云南度夜楼台七月七日长生殿夜半无人私语时此日六军同驻马当时七夕笑牵牛银烛秋光冷画屏轻罗小扇扑流萤天阶夜色凉如水卧㸔牵牛织女星本朝若乃云汉灵匹见于七夕阮巷矜绨锦之衣魏宫怆琉璃之笔或张云锦之帷或履𤣥琼之舄道武则参合分祥汉帝则猗兰告吉层城嬉戏开襟宴适西母则青鸟傍侍窦后则神光照室亦有针穿七孔灯燃九㣲命五龙之驾临百子之池登舜山而骋望侍𤣥圃以裁诗陶安骑龙而遐骛子乔乗鹤而难追中元子日月㑹于鹑尾而斗建申之辰招摇指申史代宗信浮屠七月望日宫中造盂兰盆缀饰镠琲设髙祖以下七圣位幡节衣服皆具自禁内分诣道佛祠兢吹鼓角奔走相属开寳四年七月中元节京城张灯𫝊记七月十五日中元之日地官校勾搜选人间分别善恶诸大圣衆普诣宫中简定传録作𤣥都大醮珍竒异物幢幡寳盖精膳饮食献诸圣衆道士于其日夜讲诵是经目连以钵盛饭往饷其母食未入口化成火炭遂大呌白佛佛言汝母罪重非汝一人所禁何当须十方衆僧威神之力以七月十五日供养十方大徳佛母乃得脱集灯前飞入玉阶虫未卧先闻半夜钟看即中元斋日到白盘金线绣真容本朝壬戌之秋七月既望苏子与客泛舟游于赤壁之下清风徐来水波不兴诵明月之诗歌窈窕之章野迥云归尽山髙日上迟暗萤依露草惊鹊遶风枝素影随波逺新凉与酒宜中秋经天子春朝日秋夕月朝日以朝夕月以夕中春昼撃土鼓吹豳雅以逆暑中秋夜迎寒亦如之子天子以八月之望与诸侯并往观涛于广陵之曲江史苏颋与李乂对掌纶诰八月十五日夜于禁中直宿诸学士翫月备文酒之宴时长天无云月色如昼苏曰清光可爱何用灯烛何中正登第卜人赠之诗云三字来时月正圆一麾从此出秦闗何后以八月十五日授知制诰言事忤㫖出秦州明皇与太真法静八月望日逰月宫少顷见龙楼雉堞金阙玉扉冷气逼人后西川奏其夕有天乐过传记中秋月有光则是嵗珠多长庆中八月十五日有人翫月见林中光烛天视之见一金背虾蟇武夷山神号武夷君一日语村人曰汝等以八月十五日㑹山顶是日毕集闻空中人声不见其形须臾乐响亦但见乐器赵知㣲有道术中秋积隂不解㣲曰可备酒殽登天柱峯翫月既出门天色开霁及登峯月色如昼比下山凄风苦雨隂晦如故唐太和中周生善道术中秋客至周曰我能挈月置懐袖中因取绳梯驾之命闭目良久忽天黒仰视无云俄唿曰至矣手举其衣出月寸许一室尽明寒入肌骨集待月东临月正圆广庭无树草无烟中秋云静出沧海半夜露寒当碧天轮影渐移金殿外镜光犹挂玉楼前莫辞达曙殷勤望一坠西岩又隔年桂影中秋特地圆况当余闰魄澄鲜因懐胜赏初经月免使诗人叹隔年满目飞明镜归心折大刀转蓬行地逺攀桂仰天髙水路凝霜雪林栖见羽毛此时瞻白兔直欲数秋毫本朝把酒氷壶接胜逰今年喜不负中秋暮云收尽溢清寒银汉无声转玉盘此生此夜不常好明月明年何处㸔长风迅扫太空云银汉无声斗柄横秋到今朝三五半月于此夜十分明玉露金波不可孤相瞻今夕定何如万顷波光天上下两山秋色月东南一年明月在中秋数日隂云不奈愁忽喜新晴转书室极知清夜照歌楼重九经九月肃霜菊有黄花子摇落肃杀申严百刑史孟嘉为桓温参军九月九日从温逰龙山有风吹嘉帽落温令孙盛作文相嘲嘉即答之其辞甚美贞元四年诏以九月九日令百寮追赏为乐宋武帝在彭城九日登项羽戏马台至今相承为故事宁康三年重九日上讲孝经谢安侍坐𫝊记重九日折茱萸以揷首辟除恶气重九日佩茱萸令人长夀重阳尚食糕以枣为之或加以栗都人相遗重九日採菊花与茯苓松脂久服令人不老王勃重九过钟陵都督大宴滕王阁宿命其壻吴子章作序因出纸笔遍请客至勃不辞少顷成文坐客大骇陶潜九日无酒坐东篱摘菊盈把未几王𢎞遣白衣送酒便即酣饮袁师徳其父名髙重九日不忍食糕润州鹤林寺有杜鹃花或见女子红裳艳粧逰花下人谓花神也周寳镇浙江谓道士殷七七曰鹤林寺花可开到重九乎曰可乃前二日往女子来谓曰今为道者开之至日烂熳明皇重阳日猎沙苑射中飞鴈带箭西南去益州道观有道士寄寓忽持此箭归因挂于壁书云十年箭主到此付之后明皇幸蜀至观乃见箭集餐秋菊之落英时维九月序属三秋潦水尽而寒潭清烟光凝而暮山紫九日东篱採菊英白衣遥见眼能明陶令自有盃中物一段风流可得成江涵秋影鴈初飞与客携壶上翠㣲尘世难逢开口笑菊花须揷满头归台上霜威凌草木军中杀气傍旌旗为报使君多泛菊更将絃管醉东篱羞将短髪还吹帽笑倩旁人为正冠坐开桑叶酒来把菊花枝天宇清霜浄公堂宿雾披寒花开已尽菊蕋独盈枝丹羽下髙阁黄花垂古城本朝黄花一盃酒白髪几重阳天边今日又重阳陇树红飞鴈呌霜来日预期扶宿酒未应篱菊减秋香龙山戏马赏秋光多少新诗入锦囊一持旌节出五见菊花开飇馆轻霜拂曙袍糗餈花饮鬬分曹刘郎不敢题糕字空负诗中一世豪立冬经冬祁寒小民亦曰怨咨亦以御冬冬之夜天气上腾地气下降闭塞而成冬鲁公叔出奔卫三年而复之使以十月入曰良月也就盈数焉子冬取槐檀之火以风鸣冬史颜斐为京兆尹课民常输租时车牛各致薪两束为冬寒氷炙笔砚晋武帝即位时年十三四冬天昼日不着复衣但着单绢衫五六重夜则累茵重蓐谢公云体宜令有常陛下昼过冷夜过热非摄养之术帝曰夜静故也谢公叹曰上明理不减先帝宋太祖冬月坐朝堂着紫貂裘帽因念西征将士之寒解以遗之传记越王念复吴雠卧则借之以蓼足寒则渍之以水冬则抱氷范乔有盗砍其树为柴乔知之盗者愧而还柴乔曰取柴故与父母相懽尔何愧乎遂不受第五伦母老不能迎事宦邸每至腊日尝悲恋垂涕王祥事继母至孝母疾思食鱼时冬月氷坚不可得祥解衣卧氷上少时氷开双鲤跃出集阳和㣲弱隂气竭海冻不流绵絮折倚天松骨冷背日海云髙淮上人推槖闗中客赠袍坐闻西牀琴冻折两三絃劲气方凝酒清威正折绵髙吟瘦马冲残雪逺㸔孤鸿入断云长风入短袖纳手如懐氷夜久雪猿啼岳岭梦回清月上梅花长洲暮雪藏渔舍野市寒风飏酒旗本朝破屋仰见星忩风冷如锼北风飘飘天作恶枯林已久叶可落寒威入夜益亷纎酒瓮炉牀亦戒严履此𤣥英感兹阳月知盛徳之在水慨穷隂之杀节冬至经雷在地中复先王以至日闭闗商旅不行复其见天地之心乎反复其道七日来复天行也一之日于耜僖公五年辛亥朔日南至公既视朝遂登观台以望是月也日短至阴阳争诸生荡芸始生荔挺出蚯蚓结麋角解水泉动子阳气潜萌于黄钟之宫冬至子之半千嵗之日至可坐而致也史魏晋冬至日受万国及百僚称贺曹植冬至献袜履所以迎福履长魏武帝元丰元年十一月甲子朔旦冬至五星如连珠宦者淳于陵渠覆太初歴晦朔望最宻五星如连珠传记十一月建子周之正月冬至日南景极长隂阳日月万物之始律当黄钟其管最长故有履长之贺冬至朝贺享祀皆如元日之仪冬至日阳气起君道长故贺黄帝得寳鼎神䇿是嵗己酉朔日冬至得天之纪终而复始调律者度竹为管芦莩为灰列之九闭之中漠然无动寂然无声纎尘不形冬至夜半黄钟以应汉宫中美人刺绣者率以冬至后日添一线唐开元冬至大雪檐熘结为氷条妃子使侍儿敲二枝㸔玩帝问何物妃子笑曰妾玩氷筯集千载昌期一阳嘉节四方交泰万物昭苏柔荔迎时萋芳筠应节馥景移风度改日至晷迁换眇眇负霜鹤皎皎带云鴈天宫初动磬缇室已飞灰暮风吹竹起阳云覆石来折氷开茘色除雪出兰栽慙无宋玉辨滥吹楚王台依稀和气排冬严已就长日辞长夜新阳气候未全佳尚纵寒威压嵗华赖有椒觞供卯酒不妨和雪㸔梅花本朝忽然夜半一声雷万户千门次第开井底㣲阳尚未回萧萧寒雨湿孤荄至日观书不几行梅梢横月欲昏黄汉宫红影无人见未必能添一线长乃若周正在候履长伊始闭芦灰而潜应黄钟获寳鼎而自当天纪腊经二之日栗烈天子乃蜡百神于南郊祈年于天宗腊先祖史秦惠文公十二年初腊始皇三十一年更名腊曰嘉平沛国陈咸为廷尉监王莽簒位还家杜门不出莽改易汉法令及腊日咸曰我先祖何知王氏腊乎萧炅李林甫所引不知书尝与严挺之言称蒸尝伏腊乃为伏猎挺之白九龄曰省中有伏猎侍郎乎腊日赐北门学士口脂盛以碧缕牙筒传记陈脩家贫为吏恒食干糒每至腊僵仆不起同僚饮食请不肯往其志操如此韩卓陈留人腊日奴窃食祭其先人卓义其心即日免之隂子方腊日晨炊而灶君形见子方再拜受庆家有黄羊因以祀之自是暴至巨富故后世尝以腊日祀灶郑𤣥年十二随母还家正腊宴㑹同列十余人皆盛饰闲适𤣥独漠然曰此非我志东京十二月初八日作浴佛㑹并送七寳五味粥谓之腊八粥集解水迎流结凝熘垂帘霣人欣八蜡畅谁知嵗聿尽凝寒迫清祀有酒宴嘉平宿心何所道借此慰中情严冬惨切寒气凛冽不用东风𤣥冥掌雪本朝嘉平之节祭本伊耆索飨有戴纪之祀问贺有徐氏之仪鸣楚鼓以逐疫出土牛而应时景兴慕子鱼之徳鲁公旌母师之礼嵗除经嵗聿云莫日月其除日穷于次月穷于纪星回于天嵗且更始子驱疫疠之鬼谓之逐除蜀风俗晩嵗相餽谓之餽嵗酒食相邀谓别嵗除夕达旦不眠谓之守嵗史贞观初天下乂安时属除夜太宗盛饰宫掖明设灯烛大奏乐歌乃延萧后观之后曰隋主淫侈每除夜殿前设火山数十爇沈香数车火光暗则以甲煎沃之㷔起数丈香闻数十里𫝊记立冬前腊一日大傩击鼔用侲子百二十人逐疫李畋隣人为山魈所祟畋谓隣人曰汝于除夕庭中爆竹隣人然其言妖遂止贾岛尝以嵗除取一年所得诗稿祭以酒酺曰劳吾精神以是补之汉武巡狩河间得美女两手皆拳即钩弋夫人也后人于除嵗为藏钩之戏始此集故乡今夜思千里霜鬓明朝又一年嵗隂穷暮纪献节启新芳冬尽今宵促年开明日长雪消出镜水梅散入风香对此懽终宴倾壶待曙光暮景斜芳殿年华丽绮宫寒辞去冬雪暖带入春风阶馥舒梅素盘花卷烛红共观新故嵗迎送一宵中四时运灰管一夕变冬春送寒余雪尽迎嵗早梅新嵗序已云殚春心不自安聊开栢叶酒试荐五辛盘金薄图神鴈朱泥印鬼丸梅花应可折惜为雪中㸔故年随夜尽初春逐晓生方验从军乐饮至入西京金吾除夜进傩名画挎朱衣四队行院院烧灯如白日沈香火里坐吹笙一年将尽夜万里未归人莫辞今夕醉应是隔年期本朝宦薄惟名在年华与鬓新桃符诗句好恐动徃来人海内春还满江南砚不氷题诗饯残嵗钟鼔报晨兴北风吹雪四更初嘉瑞天教及嵗除半屠苏犹未举灯前小草写桃符城中爆竹已残更朔吹飜江意未平比量旧嵗聊堪喜流转殊方又可惊明日岳阳楼上去岛烟湖雾㸔春生漏箭更筹日夜催万牛不挽白驹回梅花雪片嵗除尽萱草柳芽春鼎来腊残画角东风里春到梅花小雪边殷勤守此嵗来嵗复何如测候部测日经羲仲宅嵎夷曰旸谷寅宾出日和仲宅西曰昧谷寅饯纳日揆之以日作于楚室度其夕阳大司徒以土圭之法测土深正日景以求地中日南则景短多暑日北则景长多寒日东则景夕多风日西则景朝多隂夏至日景尺有五寸谓之地中典瑞土圭以致四时日月封国则以土地冯相氏冬夏致日土方氏掌土圭之法以致日景玉人土圭尺有五寸以致日以土地匠人建国水地以县置𣙗以县眡以景为规识日出之景与日入之景昼参诸日中之景夜考之极星以正朝夕史黄帝迎日推策日光道夏至至于东井北近极故晷短立八尺之表而晷影长尺五寸八分冬至至于牵牛逺极故晷长立八尺之表而晷景长丈三尺一寸四分春秋分日在娄角去极中而晷中立八尺之表而晷景长七尺三寸六分天子殿中用玉律十二灵台用竹律六十候日如其厯立表仪以校日景周礼日至之景尺有五寸谓之地中郑𤣥説土圭之长尺有五寸以夏至之日立八尺之表其景与土圭等谓之地中今颍川阳城地也郑𤣥云凡日景于地千里而差一寸景尺有五寸者南戴日下万五千里也以此推之日当去其下地八万里矣日邪射阳城则天径之半也天体圆如弹丸地处天之半而阳城为中则日春秋冬夏昏明昼夜去阳城皆等无盈缩矣故知从日射阳城为天径之半也以勾股法言之一万五千里勾也立八极万里股也从日邪射阳城弦也以勾股求弦法入之得八万一千三百九十四里三十步五尺三寸六分天径之半而地上去天之数也倍之得十六万二千七百八十八里六十一步四尺七寸二分此天径之数也以周率乗之径率约之得五十一万三千六百八十七里六十八步一尺八寸二分周天之数也袁充奏隋兴以后日景渐长曰周官以土圭之法正日影日至之影尺有五寸郑𤣥曰冬至之影一丈三尺今十六年夏至之影短于旧影五分十七年冬至之影短于旧影三寸七分日去极近则影短而日长去极逺则影长而日短行内道则去极近行外道则去极逺京房别对曰太平日行上道中平行次道霸世行下道伏惟大隋启运影短日长振古未之有也梁武帝天监中祖暅造八尺铜表揆测日景至大同十年大史令虞又用九尺表格江左之景太史监南宫説择河南平地设水准绳墨植表而以引度之自滑台始白马夏至之晷尺五寸七分又南百九十八里余得浚仪岳台晷尺五寸三分又南百六十七里得扶沟晷尺四寸四分又南百六十里余得上蔡武津晷尺三寸六分半大率五百二十六里余晷差二寸余而旧説王畿千里影差一寸妄矣原古人所以步圭影之意将以节宣和气辅相物宜不在于辰次之周径其所以重厯数之意将欲恭授人时钦若干象不在于浑盖之是非若乃述无稽之法于视聴之所不及则君子当阙疑而不议也传记冬至之日植八尺之表日中视其晷晷如度者嵗美人和不则嵗恶人惑僧一行造黄道游仪以进御制游仪铭付太史监将向灵台上用以测候分遣太史官驰驿往安南朗兖等州测候日影同以二分二至之日午时量日影皆数年方定集立土圭以步厯土圭酌干坤本朝周大司徒立八尺之表度夏至日中之景尺有五寸谓之地中地中者非地体之中乃其地得寒暑风雨之中凡日行黄道每嵗有差地中亦当随而转移故周在洛邑汉在颍川阳城唐在汴州浚仪日月升降三万里之中此是主黄道相去逺近而言立八尺之表以候尺有五寸之景寸当千里则尺有五寸却是三万里之半日去表有逺近故景之长短为可验也测圭知日永占天经观乎天文以察时变仰以观于天文天垂象见吉凶圣人象之仰则观象于天厯象日月星辰冯相氏掌十有二嵗十有二月十有二辰二十有八星之位辨其叙事以㑹天位保章氏掌天星以志星辰日月之变动孟春命太史司天日月星辰之行天子有日官诸侯有日御子以天占天或问星有甘石如何曰在徳不在星史颛帝乃命南正重司天以属神火正黎司地以属民尧复遂重黎之后立羲和之官明时正度昔之𫝊天数者髙辛之前重黎于唐虞羲和有夏昆吾殷商巫咸周室史佚苌𢎞于宋子韦郑则禆灶在齐甘公楚唐昧赵尹臯魏石申夫臯唐甘石其占验凌杂米盐东方朔愿陈泰阶六符以观天变刘向夜观星宿或达旦不寐谓天文难以相晓臣虽图上愿赐清燕之间指图陈状张衡善机巧尤致思于天文隂阳歴算张衡天文之妙冠絶一代所着灵宪浑仪畧具辰曜之本李郃善河图风星之学郎顗父宗善风角星算能望气占候吉凶顗少传父业昼研精义夜占星度裴楷善天文隂阳之术髙允博通经史天文术数诏允集天文灾异允依洪范𫝊天文志撮其事要畧其文辞凡为八篇崔浩善占天文常置铜铤于酢器中夜有所见即以铤画纸作字以记其异唐兴太史李淳风浮图一行尤称精博李淳风明步天歴算于占候吉凶若节契诗人所谓婚礼土功必候天星春秋书日食星变𫝊载诸国所占次舍伏见逆顺周礼测景求中分星辨国妖祥察候至汉以后星经厯法皆出于数术之学本朝南郑有李郃得妙甘公书夜坐指流星惊倒两使车候气经眡祲掌十煇之法以观妖祥辨吉凶一曰祲二曰象三曰䥴四曰监五曰闇六曰瞢七曰弥八曰叙九曰隮十曰想注云祲隂阳气相侵也象者如赤鸟也䥴谓日旁气四面反向如煇状也监云气临日也闇日月食也瞢日月瞢瞢无光也弥者白虹弥天也叙者云有次序如山在日上也隮者升气也想者辉光也郑𤣥谓䥴者日旁气刺日也监冠弭也弥气贯日也隮虹也想杂气有似可形想也僖五年日南至公登观台以望而书昭二十年日南至梓慎望氛史金寳上皆有气海旁蜃气象楼台广埜气成宫阙然云气各象其山川人民所聚积秦始皇曰东南有天子气于是东游以厌之范増劝项羽击沛公曰臣使人望其气皆为龙成五采此天子气也望气者苏伯阿至南阳望见舂陵郭曰气佳哉郁郁葱葱瑞气一曰庆云若烟非烟若云非云郁郁芬芬萧索轮菌亦曰景云此喜气也太平之应二曰归邪如星非星如云非云或曰星有两赤上向有盖下连见必有归国者三曰昌光赤如龙状圣人起帝授终则见妖气一曰虹蜺日旁气也二曰䍧云如狗赤色长尾天子气内赤外黄或如城门隠隠在气雾中或如华盖在气雾中或如龙马或杂色郁郁衡天者此皆帝王气也勐将之气如龙如勐兽或如火烟之状或曰如粉沸或如火光之状或如山林竹木或上黒下赤状如黒旌或如张弩或如尘埃此皆勐将之气也凡军胜之气如堤如坂前后磨地或如火光或如山堤山上若林木将士骁勇或如人持斧向敌或如蛇举首向敌或气如覆舟云如牵牛或有云如鬬鸡赤白相随在气中或发黄气皆将士精勇凡负气如马肝色或如死灰色或类偃盖或类偃鱼或黒气如壊山堕车上名曰营头之气或如羣羊羣猪在气中此衰气也或如悬依如人相随或纷纷如转蓬或如扬灰或云如卷席如匹布乱穰者皆为败证气如击手如人卧如双蛇如飞鸟如决堤垣如壊屋如惊鹿相逐如两鸡相向此皆为败军之气也凡坚城之上或青云黄云临城皆有大喜庆凡候气之法初出时若云非云若雾非雾髣髴若可见初出森森然在桑榆上髙五六尺者是千五百里外平视则千里举目望则五百里仰瞻中天即百里内平望桑榆间二千里登髙而望下属治者三千里敌在东日出候之在南日中候之在西日入候之在北夜半候之𫝊记帝王将兴嘉气出尧祇徳匪懈万民欣和沈璧于河休气四塞王者和隂阳序万物则休气充塞麻衣和尚善望气李守正叛河中周太祖亲征麻衣语赵韩王曰李侍中安得久其城下有三天子气未几城陷时周世宗与本朝太祖从行山气多男泽气多女水气多喑风气多聋木气多伛石气多力险气多瘿暑气多残云气多夀谷气多痺丘气多尫衍气多仁陵气多贪本朝医家有五运六气之术大则候天地之变寒暑风雨水旱螟蝗率家有法小则人之衆庶亦随气运盛衰今人不知所用胶于定法故其术不验假令厥隂用事其嵗多风民病湿泄岂溥天之下皆多风溥天之民皆病湿泄耶相风经保章氏以十有二风察天地之和乖别妖祥注云十有二辰皆有风吹其律以知和乖疏云风惟有八以当八卦八节云十二风者则干之风渐九月坤之风渐六月艮之风十二月巽之风八月故清明节次云清明风立夏复云清明风是清明主三月复主四月则其余四维之风主两月可知子故终身𨽻于人譬若綄之从风也注云綄音缓候风者也世所谓五两史汉魏鲜候正月旦决大风风从东南来大旱西南小旱西方有兵西北丰成北方中嵗东北为上嵗东方大水东南疾疫张衡造候风地动仪长沙王懿孙俨献相风乌𫝊记帝与娥皇汎于海上以桂枝为表结芳茅为旍刻玉为鸠置于表端今之相风此遗像也长安宫南灵台上有相风乌或云此乌遇千里风乃动候风之羽楚人曰五两宫中置长竿挂五色旌缀以金铃占风候谓之相风旌宫中悬碎玉片于檐间风摇为环佩声谓之占风铎集驷马驾相风蔟蔟淮隂市竹楼縁岸上好日起樯竿乌飞惊五两今日转船头金乌指西北烟波与春草千里同一色仪象经在璇玑玉衡以齐七政疏云玑衡者玑为转运衡为横箫运玑使动于上以衡望之示王者正天文之器汉谓之浑天仪者是也子或问浑天曰洛下闳营之鲜于妄人度之耿中丞象之几几乎莫之能违也问盖天曰盖哉盖哉未几史张衡研覈隂阳妙尽璇玑作正浑天仪着灵宪算纲论言甚详张平子作铜浑仪于密室中以漏水转之令伺之者闭户而唱之其伺之者以告灵台之观天者曰璇玑所加某星始见某星已中某星今没皆如合符也崔子玉为其碑铭曰数术穷天地制作侔造化髙才伟艺与神合契春秋文曜钩云唐尧即位羲和立浑仪此则仪象之设其来逺矣暨汉太初洛下闳鲜于妄人耿夀昌等造圆仪以考厯度后至和帝时贾逵又加黄道至顺帝时张衡又制浑象具内外规南北极黄赤道列二十四气二十八宿中外星宫及日月五纬以漏水转之星中出没与天相应又转瑞轮蓂荚于阶下随月盈虚依厯开落其后陆绩亦造浑象至吴时王蕃传刘洪范象厯依其法而制浑仪张衡造候风地动仪以精铜铸之圆径八尺盖合隆起形如酒罇中有都柱傍施闗发机外八龙首各衔铜丸下有蟾蜍张口承之其牙机巧制皆隠在罇中如有地震则罇动机发龙吐丸而蟾蜍衔之一龙发机而七首不动寻知方面乃知震动之所在曽一龙发机而不动咸怪其无证数日驿至果地动陇西于是皆服其神妙古言天者三家一曰盖天二曰宣夜三曰浑天蔡邕言宣夜之学絶无师法周髀术数具存考验天文多所违失惟浑天近得其情今候台所用铜仪则其法也七八尺圆体而具天地之形以正黄道以行日月以步五纬精㣲深妙百代不易之道也蔡邕所谓周髀者即盖天之説也宣夜之书惟汉郄萌记先师相传云宋髙祖克长安得古铜浑仪诏太史令钱乐之更铸浑仪径六尺八分以水转之昏明中星与天相应运转者为玑持平者为衡璇玑中而星未中为急急则日过其度月不及其宿璇玑未中而星中为舒舒则日不及其度月过其宿璇玑中而星中为调调则风雨时吴时葛衡明逹天官改作浑天使地居于天中以机动之天动而地止上应晷度则乐之所放术也贞观七年李淳风造候仪成其制以铜为之表里三重下据凖基状如十字末树鼈足以张四表焉第一名曰六合仪第二名三辰仪第三名四游仪𤣥宗诏一行与梁令瓉等更铸浑天铜仪圆天之象具列宿赤道及周天度数注水激轮令其自转一昼夜而天运周铜铁渐澁藏集贤院张说铸铜为仪圆以象天上具列宿赤道周天度数注水激轮令其自运一日一夜天转一周又别立一周辂络在天外缀以日月令得运行每转一匝日行一度月行十三度十九分度之七凡二十九转有余而日月㑹三百六十五转而行匝仍置木柜以为地平令仪半在地上半在地下又立二木人每刻击鼓每刻击钟机械皆藏柜中𫝊记据璇玑以观天运则天地之动未足怪也昔记天体者有三浑仪莫知其始书以齐七政盖浑体也二曰宣夜夏殷之法也三曰周髀周人志周人所𫝊也近世复有四术一曰方天兴于王充二曰昕天起于姚信三曰穹天开于虞昺皆臆断浮説不足观也唯浑天之事证验不疑玑衡即今浑仪古者以玉为之集爰造兹器考正星度尧配璇玑玉衡以齐七政舜继以成六徳隋迁寳鼎唐在玑衡将步天路用定灵轨部之以三门张之以八纪验之以衡轴考之以枢机三十五宫以羣生之系命一十二次当下土之封畿本朝思训所作浑仪起为楼阁之状数层髙丈余以木偶人为七直神摇铃撞钟击鼓及十二神自持时牌循环而出并着日月星象皆须仰视其机转之用俱隠楼中观其制畧颇有开元遗象盖天之学唯唐一行知其与浑天不异盖天之法如绘象止得其半浑天之法如塑像方得其全尧之厯象日星盖天法也舜之璇玑玉衡浑天法也浑法宻于盖天创意者尚畧述作者愈详也宣夜人虽非之窃谓作者不为无见但论述者失其本㫖尔前代之论天体者曰如弹丸曰如鸡子曰如倚盖曰如蚁磨要之皆不外夫浑天之制夫浑天者状如弹丸是也所谓如鸡子者谓天包地外如鸡子之白地居天内如鸡子之黄此盖论天包乎地内外周宻之意耳言不尽意故以鸡子为喻特取其内外之相包未甞言天之体形如鸡子之长也如倚盖者谓天之中央在人之北形如倚盖然此乃论北极所在为天之中云耳言不尽意故以倚盖为喻特取夫列宿之拱极如盖之张列于旁而凑其中耳未甞言天如盖之形北狭而南广有北而无南也如蚁磨者谓天道西行而最速七政东行而最迟天运如磨七政如蚁七政东行以其行迟故天带之而西没此论七政与天相运之意耳言不尽意故喻以蚁还磨焉盖取其运行迟速之相若固未尝言天体如磨之平旋自东而南自西而北也浑天之制状如弹丸以言其内外之则兼取乎鸡子以言其天中所在则兼取乎倚盖以言其七政与天相运而迟速则兼取乎蚁磨可谓详且备矣刻漏经挈壶氏不能掌其职焉挈壶氏凡军事县壶以序聚柝以水火守之分以日夜及冬则以火爨鼎水而沸之而沃之史立晷仪辨刻漏张衡漏水转浑天仪制曰以铜为器再叠差置实以清水下各开孔以玉虬吐漏水入两壶右为夜左为昼孔壶为漏浮箭为刻下漏数刻以考中星昏明生焉太史霍融上言官刻漏率九日増减一刻不与天相应或时差至二刻半不如夏厯密乃诏用夏厯漏刻随日南北为长短光武诏曰漏水以节时分定昏明宋何承天改刻漏用二十五箭隋文帝每鸡人伺漏𫝊籖于殿中者令投籖于阶石上鎗然有声云吾虽得眠亦令惊觉隋耿询作马上刻漏世称其妙刻漏者测天地正仪象之本也汉武帝考定星厯刻漏以追天度隋炀帝造马上刻漏以从行辨时刻揆日晷耿询作古敧器以漏水注之宇文恺作候影分箭上水方器置于东都干阳殿前鼓下司辰拂菻国楼中悬一大金秤以金丸十二枚属于衡端以候日之十二时焉为一金人立于侧每至一时其金丸輙落铿然发声引唱以纪日时毫釐无失徳宗延英召对虽大臣率漏下二三刻止韦渠牟每奏事輙五六刻乃罢宪宗延英议论漏下率五六刻方退传记漏以铜盛水刻节昼夜百刻刻漏之作肇于轩辕宣于夏商之代殷䕫刻漏为器三重圆皆径尺差立于方舆踟蹰之上为金龙口吐水转注入踟蹰经纬之中盖上铸金人为司辰具衣冠以两手执箭以铜为渇鸟以引器中水以银龙口中吐之以玉壶玉管流珠马上奔驰行漏掌漏官曰壶郎孝武置刻漏史越僧僧彻得莲花漏于庐山𫝊江西观察使韦丹初恵逺以山中不知更漏乃取铜叶制器状如莲华置盆水上底孔漏水半之则沉每昼夜十二沉为行道之节释慧要尤长巧思山中无刻漏乃于泉水中立十二叶芙蓉因流波转以定十二时晷景无差焉烧香知夜刻烛歛更集今之官漏出自㑹稽注云旧漏本山隂令曹丕所造灵虬承注隂虫吐吸倐忽往来鬼神出入㣲若抽茧逝若激电铜史司刻金徒抱箭载𫝊唿之节揆景测辰金筒方圆之制飞流吐纳之规金壶启夕钥银箭金壶漏水多灵虬𫝊夕箭丁丁暖漏滴花影催入景阳人不知唯可琼籖报天曙鼍鼓沈沈虬水咽本朝漏刻之法有水秤以木为衡衡上刻疏之曰天河其广长容水箭箭有四以木为之长三尺有五寸着时刻更㸃纳于天河中昼夜更用之天圣八年燕肃上莲华漏法其制琢石为四分之壶剡木为四分之箭以测十二辰二十四气四隅十干洎百刻分布昼夜成四十八箭其箭一气一易二十四气各有昼夜故四十八箭又为水匮置铜渴乌引水下注铜荷中揷石壶旁铜荷承水自荷茄中熘泻入壶壶上当中为金莲华覆之华心有窍容箭下揷箭首与莲心平渴乌漏下水入壶一分浮箭上涌一分至于登刻盈时皆如之天地之寒暑日月之晦明浑沦旁礴于三十万七千里之外而不能逃三尺之箭五斗之缾凡使为吏者如缾之受水不过其量如水之浮箭不失其平如箭之升降视水之上下降不为辱升不为荣则民将靡然心服而寄我以死生矣午漏声初转风传禁漏过孤城夜漏门老人无睡漏声长夜长耿耿添漏壶纵饮谁能问挈壶特许门传钥那知箭起莲记纂渊海卷二记纂渊海卷三钦定四库全书记纂渊海卷三宋潘自牧撰律厯部律吕经同律度量衡律和声予欲闻六律五声八音大司乐以六律六同五声五音大合乐大师掌六律六同以合隂阳之声阳声黄钟太簇姑洗㽔賔夷则无射隂声大吕应钟南吕函钟小吕夹钟掌执同律以听军声而诏吉凶典同掌六律六同之和五声六律十二管还相为宫也为六律七音八风九歌以相成也子师旷之聪不以六律不能正五音圣人既竭耳力焉继之以六律正五音䕫合六律调五音一律而生五音十二律而为六十音因六六之六六三十六故三百六十日以当一嵗之日律厯之数天地之道也或问交五声十二律或雅或郑何也曰中正则雅多哇则郑帝轩候凤鸣以调律史王者制事立法物度轨则一禀于六律六律为万事根本焉其于兵械尤所重故云望敌知吉凶闻声考胜负武王伐纣吹律聴声律十有二阳六为律隂六为吕律以统气类物吕以旅阳宣气黄帝使伶伦自大夏之西崑崙之隂取竹之嶰谷生其窍厚均者断两节间而吹之以为黄钟之宫制十有二筩以聴凤之鸣其雄鸣为六雌鸣亦六比黄钟之宫而皆可以生之黄钟之长九寸三分损一下生林钟参分林钟益一上生太簇参分太簇损一下生南吕参分南吕益一上生姑洗参分沽洗损一下生应钟参分应钟益一上生蕤賔参分蕤賔损一下生大吕参分大吕益一上生夷则参分夷则损一下生夹钟参分夹钟益一上生无射参分无射损一下生中吕参分律用铜者铜为物之至精不为燥湿寒暑变其节不为风雨暴露改其形介然有常有似士君子之行是以用铜也武帝以李延年为协律都尉畧论律吕以合八音之调伏羲作易纪隂阳之初以为律法以六十律分朞之日截管为律吹以考声纪斗气効物类五音生于隂阳分为十二律转生六十天効以景地効以响即律也天子常以冬夏至候钟律冬至阳气应则乐均清景极长黄钟通土炭轻而衡仰夏至隂气应则乐均浊景极短㽔賔通土炭重而衡低候气之法布缇缦室中以木为案每律各一内庳外髙从其方位加律其上以葭莩灰抑其内端案厯而候之气至者灰去明帝升灵䑓吹时律观物变黄帝作律以玉为管长尺六寸为十二月音西王母献舜以昭华之琯以玉为之取其体犹润也律之始造以竹为管取其自然圎虚也神道广大妙本于隂阳形气精微义先于律吕遂八风而宣九徳和大乐而成政道律之为言法也言阳气始生各有法也吕之为言助也所以助隂成阳也荀朂以杜䕫所制律吕乖错乃制古尺作新律吕以调声韵荀朂作新律笛十二枚以调律吕而雅乐正然论者犹谓朂暗觧时阮咸妙达八音论者谓之神解咸尝心讥朂新律声髙近哀思不合中和朂以为异已乃出咸为始平相后有田父得周时玉尺朂以校已所治钟鼓金石丝竹皆短于一米于是伏咸之妙郑译牛𢎞辛彦之之徒依京房六十律因而六之为三百六十律以一律为七音音为之调凡十二律为八十四调吕才制尺十二枚长短与律黙契始求声者以律而造律者以黍自一黍之广积而为分寸一黍之多积而为龠合一黍之重积而为铢两此造律之本也故为之长短之法而着之于度为之多少之法而着之于量为之轻重之法而着之于权衡又总其法而着之于数使其分寸龠合铢两皆起于黄钟然后律度量衡相为表里四者既同而声必至而后乐可作矣传记律谓之分注云律管可以分气景王问律于伶州鸠对曰古之神瞽考中声而量之以制度律均钟百官轨仪平之以六成于十二天之道也圣人截十二管察八音之清浊谓之律吕命吕者律吹律定姓以记其族燕有黍谷地美而寒不生五谷邹衍吹律而温气至梁武帝素善音律遂自制四器唐张文收截竹为律吹之备旋宫之义隋文帝取律吕实葭灰以候气问于牛𢎞对曰灰飞半出为和气全出为勐气不出为衰气集寒谷丰黍吹律以暖之聴清浊五声之和然后制为钟律律比崑崙竹惜无协律者窈𦕈絃吾诗本朝太祖毎谓雅乐声近于哀思因诏和岘依古法别造新尺并黄钟九寸管令工人校其声果下于王朴所定管一律寻又内降羊头山秬黍累尺校律亦相符合自此雅音和畅李照所造钟磬当时只是将太府寺布帛尺一面定法其尺约长王朴尺三寸使朝廷以不法之器荐见郊庙只如照所定黄钟之管乃是南吕陪磬旧黄钟九寸正磬却降在大簇夹钟之间律之分寸既定便当埋管候气以騐其应否至于播之五声二变而为六十调者乃其余耳候气之説盖埋管虽相近而自管之长短入地深浅有不同故气之应有先后耳非以方位而为先后也衆絃排律吕金石次第名黄钟经大司乐奏黄钟以祀天神太师阳声黄钟注云黄钟子之气也十一月建焉㮚氏为量其声中黄钟之宫中央土律中黄钟之宫注云黄钟之宫最长也仲冬律中黄钟注云黄钟者律之始也九寸子师文鼔琴当夏而叩羽絃以召黄钟霜雪交下川地暴沍黄钟者钟已黄也黄钟以生之注云黄钟为音律之本史黄钟者阳气钟黄泉而出也黄钟长八寸七分一宫五声之本生于黄钟之律黄钟者黄者中之色君之服也钟者种也天之中数五五为声声上宫五声莫大焉地之中数六六为律律有形有色色上黄五色莫盛焉故阳气施种于黄泉孳萌万物为六气元也以黄色名元气律者着宫声也宫以九唱六变动不居周流六虚始于子在十一月十一月干之初九阳气伏于地下始着为一万物萌动种于太隂故黄钟为天统律长九寸九者所以究极中和为万物元也黄钟纪元气之谓律太极中央元气故为黄钟其实一龠以其长自乘故八十一为日法所以生权衡度量礼乐之所繇出也隂阳相生自黄钟始黄钟初九律之首阳之变也阳生隂曰下生隂生阳曰上生上生不得过黄钟之清浊下生不得及黄钟之实伏羲作易纪阳气之初为律法建日冬至之声以黄钟之宫黄钟应天之数而长九寸冬至黄钟之音调君道得黄者隂阳之中色也或曰冬至徳气为土土色黄故曰黄钟黄钟者天子之宫伶伦断竹长三寸九分而吹之以为黄钟之宫曰含少初隋用黄钟一宫惟击一钟其十一钟设而不击谓之哑钟唐张文収乃断竹为十二律与孝孙吹调五钟叩之而应由是十二钟皆用太常缺黄钟铸不能成李嗣真逢车有铎声甚丽曰宫声也取以归振以空地若有应者掘之得钟衆乐遂和传记黄钟所以宣养六气九徳也皇甫直临小池弹琵琶本黄钟而声入㽔賔弹于他处则黄钟也因夜复弹于池上觉有物击水如鱼跃遂竭池索之得铁一片乃方响㽔賔铁也集黄钟毁弃瓦釡雷鸣林钟经大司乐歌函钟以祭山川注云函钟一名林钟太师隂声函钟注云林钟未之气也六月建焉季夏律中林钟注云林钟者黄钟之所生也长六寸季武子以其所得于齐之兵作林钟而铭鲁功焉子林钟者引而止也史林钟者言万物就死气林林然林钟长五寸七分四角林君也言隂气受任助㽔賔君主种物使长大楙盛也位于未在六月六月坤之初六隂气受任于太阳继养化柔万物生长楙之于未令种刚强大故林钟为地统律长六寸六者所以含阳之施楙之于六合之内令刚柔有体也林钟吕之首隂之变也传记林钟和展百事俾莫不任肃纯恪也林者茂也盛也六月物皆茂盛积于林野故谓林钟又林衆也言万物成就种类衆盛也太簇经大司乐奏太簇以祀地示太师阳声太簇注云太簇寅之气也正月建焉孟春律中太簇注云太簇者林钟之所生也长八寸子太簇者簇而未出也史泰簇者言万物簇生也太簇长七寸七分二角太簇簇奏也言阳气大奏地而达物也位于寅在正月正月干之九三万物棣通族出于寅人奉而成之仁以养之义以行之令万物各得其理寅木也为仁其声商也为义故太簇为人统律长八寸象八卦宓羲氏之所以顺天地通神明类万物之情也簇者簇也谓万物随于阳气太簇而生也传记太簇所以金奏賛阳出滞也南吕经大司乐歌南吕以祀四望太师隂声南吕注云南吕酉之气也八月建焉仲秋律中南吕注云南吕者太簇之所生也长五寸三分寸之一子师文鼔琴当春而叩商絃以召南吕凉风忽至草木茂实南吕者任包大也史南吕者言阳气之旅入藏也南吕长四寸七分八征南任也言阳气旅助夷则任成万物也位于酉在八月南者任也谓时物皆秀有懐任之象也传记南吕賛阳秀也注云荣而不实曰秀南任也隂任阳事助成万物八月物皆含秀懐吐之象隂任阳功助阳成功也姑洗经大司乐奏姑洗以祀四望太师阳声姑洗注云姑洗辰之气也三月建焉季春律中姑洗注云姑洗者南吕之所生也长七寸九分寸之一子姑洗者陈去而新来也史姑洗者言万物洗生姑洗长六寸七分羽姑洗洁也言阳气洗物姑洁之也位于辰在三月姑枯也洗濯也谓物生新洁洗除其枯改柯易叶也传记姑洗所以修洁百物考神纳賔也注云姑洁也洗濯也考合也言百物修洁故用之飨宴可以合神纳賔也应钟经大司乐歌应钟以祭地示太师隂声应钟注云应钟亥之气也十月建焉孟冬律中应钟注云应钟者姑洗之所生也长四寸二十七分寸之二十子应钟者应其钟也史应钟者阳气之应不用事也应钟长四寸二分三分二羽应钟言隂气应无射该藏万物而杂阳阂种也位于亥在十月应者和也谓嵗功皆应和阳功收而聚之也传记应钟均利器用俾应复也㽔賔经大司乐奏㽔賔以祭山川太师阳声㽔賔注云㽔賔午之气也五月建焉仲夏律中㽔賔注云㽔賔者应钟之所生也长六寸八十一分寸之二十六子师文鼓琴及冬而扣徴絃以激㽔賔阳光炽烈坚氷立散㽔賔者安而服之也史㽔賔者言隂气㓜少故曰㽔痿阳不用事故曰賔㽔賔长五寸六分三分一㽔继也賔导也言阳始导隂气使继养物也位于午在五月㽔葳㽔垂下貎也賔敬也谓时阳气下降隂气始起相賔敬也传记㽔賔所以安靖神人献酬交酢也皇甫直得方响蕤賔铁大吕经大司乐歌大吕以祀天神太师隂声大吕注云大吕丑之气也十二月建焉季冬律中大吕注云大吕者㽔賔之所生也长八寸二百四十三分寸之百四子大吕者旅旅而去也史大吕长七寸五分三分一吕旅也言隂大旅助黄钟宣气而牙物也位于丑在十二月吕助也谓阳气方生隂气助也大吕者皇后之位传记大吕助宣物也夷则经大司乐奏夷则以享先妣太师阳声夷则注云夷则申之气也七月建焉孟秋律中夷则注云夷则者大吕之所生也长五寸七百二十九分寸之四百五十一子夷则者易其则也史夷则言隂气之贼万物也夷则长五寸四分三分二商则法也言阳气正法度而使隂气夷当伤之物也位于申在七月夷平也谓万物将成平均皆有法则也传记夷则者所以咏歌九则平民无贰也注云言万物既成可法则也故可咏歌九功之则使民无疑贰也七月万物将成平均结实皆有法则故谓之夷则一云夷者伤之义言秋之时万物始被刑法而伤其性故以为名夹钟经大司乐歌夹钟以享先祖太师隂声夹钟注云夹钟夘之气也二月建焉仲春律中夹钟注云夹钟者夷则之所生长七寸二千一百八十七分寸之千七十五子师文鼓琴及秋而叩角絃以激夹钟温风徐回草木发荣夹钟者种始荚也史夹钟者言隂阳相夹厠也夹钟长六寸一分三分一夹钟言隂夹助太簇宣四方之气而出种物也位于夘在二月夹佐也谓时物尚未尽出隂徳佐阳而出物也传记夹钟出四隙之细也注云出四时之间气微细者四时之气皆始于春故夹钟出四时之气也夹者孚甲也言万物孚夹钟类分也无射经大司乐奏无射以享先祖太师阳声无射注云无射戍之气也九月建焉季秋律中无射注云无射者夹钟之所生长四寸六千五百六十一分寸之六千五百二十四天王将铸无射伶州鸠曰王其以心疾死乎夫乐天子之职也夫音乐之舆也而钟音之器也天子省风以作乐器以钟之舆以行之小者不窕大者不槬则和于物物和则嘉成故和声入于耳而藏于心心亿则乐窕则不咸槬则不容心是以感感实生疾今钟槬矣王心弗堪其能久乎子无射者入无厌也史无射者隂气盛用事阳气无余也无射长四寸四分三分一射厌也言阳气䆒物而使隂气毕剥落之终而复始亡厌射也位于戍在九月射者出也言时阳气上升万物收藏无复出也传记无射所以宣布哲人之令徳示民轨仪也注云九月干上九也阳气上升收藏万物无得见者可徧布前哲之令徳示民导法射终也言万物随阳而复又随阳而起无有终极故以为名中吕经大司乐歌小吕以享先妣注云小吕一名中吕太师隂声小吕注云中吕已之气也四月建焉孟夏律中中吕注云中吕者无射之所生长六寸万九千六百八十三分寸之万二千九百七十四子中吕者中充大也史中吕者言万物尽旅而西行也中吕长五寸九分三分二徴中吕言微隂始起未成着于其中旅助姑洗宣气齐物也位于已在四月阳下生隂隂上生阳终于中吕十二律毕矣吕助也谓阳气盛长隂助成功也传记中吕宣中气也度量经同律度量衡内宰凡建国出其度量淳制质人同其度量合方氏一其度量大行人十有一嵗同度量仲春日夜分则同度量周公颁度量而天下大服立权度量宫室得其度量鼎得其象正度量夷民者也谨权量审法度子法制度量王者典宪也仲春令闗市同度量仲秋一度量法者天下之度量也史同律度量衡所以齐逺近立民信也审度嘉量以临兆民凡律度量衡用铜者名自名也所以同天下而齐风俗也度量所以禁暴止邪也律度量衡公私不同所宜一之律度量衡相用为表里使得律者可以制度量衡因度量衡亦可以制律也太史卿以二法权物量度权衡也传记先王之铸钟也律度量衡于是乎生集齐律度量衡使天下咸得其用人曰明我者舜也齐我者舜也资我者舜也本朝皇祐中阮逸胡瑗累黍定尺始欲合其量也然竟于权不合上党之黍其色至乌其形圎重用为度量决不徒然止以时有水旱之差地有肥瘠之异取黍大小必得其中故伊川先生曰欲度量权衡之得其正必自律起以律管定尺盖凖乎天地也秬黍积数在先王时惟此适与度量合故可用也今或不然形有长短所以起度也受有多寡所以生量也物有轻重所以用权也是器也皆凖之上党羊头山之秬黍焉以之测幽隐之情以之达精微之理推三光之运则不失其度通八音之变则可召其和以辨上下则有品以分隆杀则有节度经典瑞璧羡以起度玉人璧羡度尺好三寸以为度司空执度度地用器兵革不中度不粥于市子度然后知长短史禹声为律身为度度者分寸丈尺引也所以度夫长短也本起黄钟之长以子谷秬黍中者一黍之广度之九十分黄钟之长一为一分十分为寸十寸为尺十尺为丈十丈为引而五度审矣其法用铜髙一寸广二寸长一丈而分寸丈尺存焉用竹为引髙一分广六分长十丈其方法矩髙广之数隂阳之象也分者自三微而成着可分别也寸者忖也尺者蒦也丈者张也引者信也夫度者别于分忖于寸蒦于尺张于丈信于引引者信天下也体有长短检之以度则不失毫釐本朝自唐昭宗时雅乐亡散至后周时王朴重定尺度太祖朝又诏和岘以景表尺重加磨治稍令声下昨縁景祐二年燕肃始乞修正乐器其时只得王朴律准又与王朴所定律尺律管参騐音韵而燕肃只据律准与钟磬见声按定髙下即是太常旧乐比王朴时已自不同况和岘减定后又经景徳中李宗谔一次修饰至燕肃凡经三度磨鑢然俱不先立尺度律准所以后来无处根正法度音律周尺也者先儒考其制脗合者不一至宋景文公得隋大业中尺十五等独以周尺为之本以考诸尺韩忠献嘉祐累黍二其一亦与周尺合苟以是定尺又以是参定权量如挈裘而振其领其顺者不可胜数也量经㮚氏为量深尺内方尺而圎其外其实一鬴其臋一寸其实一豆其耳三寸其实一升重一钧其声中黄律之宫槩而不税其铭曰时文思索允臻其极嘉量既成以观四国永启厥后兹器惟则齐旧四量豆区釡钟四升为豆各自其四以登于釡釡十则钟陈氏三量皆登一焉钟乃大矣以家量贷而以公量收之子为之斗斛以量之则并与斗斛而窃之史量者龠合升斗斛也所以量多少也本起于黄钟之龠用度数审其容以子谷秬黍中者千有二百实其龠以井水准其槩十龠为合十合为升十升为斗十斗为斛而五量嘉矣其法用铜方尺而圎其外旁有庣焉其上为斛其下为斗左耳为升右耳为合龠其状似爵以縻爵禄上三下二参天两地圜而函方左一右二隂阳之象也其圜象规其重一钧备气物之数合万有一千五百二十声中黄钟始于黄钟而反覆焉君制器之象也龠者黄钟律之实也跃微动气而生物也合者合龠之量也升者登合之量也斗者聚升之量也斛者角斗平多少之量也夫量者跃于龠合于合登于升聚于斗角于斛也量有轻重平以权衡物有多少受以量物有多少受之以量则不失圭撮传记黄帝设五量集黄帝一统类齐制器相欺也为之斗斛以信之本朝二龠为合注云谓二十四铢皇祐新乐圗曰今令文误作十龠为合合方一寸深一寸六分六釐积一千六百二十分升方三寸深一寸八分积一万六千二百分斗方六寸深四寸五分积十六万二千分迥用周尺依考工记造鬴却用本草千金方法以兔丝子九两为升实容六十四升兎丝之秤盖用开通钱十为七十二铢者是故周汉晋之尺本草千金方之升周礼之鬴唐书志之权四物不相谋而相合若符契然皇祐龠合升斗以今太府寺见行升斗较之二升九合一龠弱得太府寺升一升二斗九升五合得太府寺斗一斗林亿等较本草千金方曰药升方作上径一寸下径六分深八分盖龠法也权衡经称物平施巽称而隠巽以行权轮人权之以眂其轻重之均也㮚氏为量不耗然后权之玉人驵琮五寸宗后以为权驵琮七寸鼻寸有半寸天子以为权仲春日夜分则钧衡石正权概仲秋日夜分则平权衡正钧石下齐如权衡者以安志而平心也可与立未可与权子权然后知轻重执中无权犹执一也权衡者所以视轻重也为之权衡以称之则并与权衡而窃之权物而称用圣人备道全美是垂天下之权衡也道者古今之正权也衡所以知轻重衡石称垂者所以为平也衡者平之至也衡不正则重垂于仰而人以为轻轻垂于俛而人以为重公平者职之行也衡之为度也缓而不后平而不怨施而不徳弔而不责常平民禄以继不足权之为度也急而不盈杀而不割诚信以必坚悫以固衡之于左右无私轻重故可以为平谨于权衡审乎轻重足以治其境内矣史参为衡石优劣之垂在于权衡非徒低昻之差乃钧铢之觉也衡平也权垂也衡所以佐权而均物平轻重也其道如底以见准之正绳之直左旋见规右折见矩其在天也佐助璇玑斟酌建指以齐七政故曰玉衡权者铢两斤钧石也所以称物平施知轻重也本起于黄钟之重一龠重千二百黍重十二铢两之为两二十四铢为两十六两为斤三十斤为钧四钧为石忖为十八易十八变之象也五权之制以义立之以物钧之其余小大之差以轻重为宜圜而环之令之四倍好者周旋无端周而复始无穷也已铢者物繇忽微始至于成着可殊异也两者两黄钟律之重也二十四铢而成两者二十四气之象也斤者明也三百八十四铢易二篇之爻隂阳变动之象也十六两成斤者四时乘四方之象钧者钧也阳施其气隂化其物皆得其成就平均也权与物均重万一千五百二十铢当万物之数也四百八十两者六旬行八节之象也三十斤成钧者一月之象也石者大也权之大者也始于铢两于两明于斤均于钧终于石物终石大也四钧为石者四时之象也重百二十钧者十二月之象也终于十二辰而复于子黄钟之象也千九百二十两者隂阳之数也三百八十四爻者五行之象也四万六千八十铢者万一千五百二十物厯四时之象也而嵗功成就五权谨矣赵石勒得圎石状如水碓铭曰律权石重四钧同律度量衡量有轻重平以权衡则不失黍絫帝曰天下之势犹持衡然此首重则彼尾轻矣赏罚之驭衆犹权衡之于轻重也传记垂之者权也平之者衡也本朝唐铸开元通寳钱积十钱重一两计一千重六斤四两苏冕曰今钱为古秤七铢以上比古五铢钱则加重二铢以上迥谓一大两为七十二铢即一钱为七铢畸十分铢之一则所谓三两为大两者可无疑矣规矩经轮人规之以眂其圜也万之以眂其匡也舆人为车圜者中规方者中矩古之君子必佩玉周旋中规折旋中矩规沔水规宣王也注云规者正圜之器矩君子有絜矩之道七十而从心所欲不踰矩子离娄之明公输子之巧不以规矩不能成方圎圣人既竭目力焉继之以规矩准绳以为方圎平直规矩方圎之至也梓匠轮舆能与人规矩不能使人巧奚仲之为车器也方圎曲直皆中规矩钩绳造父学御旋曲中规矩工倕旋而盖规矩指与物化而不以心稽陶者曰我善治埴圜者中规方者中矩匠石曰我善治木勾者中钩直者应绳夫埴木之性岂欲中规矩钩绳哉设规矩陈绳墨便备用君子不如工人无规矩虽奚仲不能以定方圆规矩一行而不易常一而不邪方行而不流一日行之万世𫝊之而以无为为之规矩钩绳者巧之具也而非所以巧也规矩事之制也贤王用人犹制木规矩方圎各有所施规之为度也转而不获圎而不垸优而不纵广大以寛矩之为度也肃而不悖刚而不愦取而无怨内而无害威厉而不慑令行而不废如委己以从人虽有规矩焉得而用之大器其犹规矩准绳乎先自治然后治人之谓大器天圎不中规地方不中矩矩五寸之矩尽天下之方史禹左准绳右规矩哲王规矩干坤汉兴破觚为圜大汉中兴破矩为圜集固时俗之工巧兮偭规矩而改错规天矩地木之就规矩在梓匠轮舆重规叠矩准绳经准㮚氏为量权之然后准之绳巽为绳直惟木从绳则正其绳则直子法者人生之准绳也为平者准也为直者绳也若夫不在准绳之中可以为平直者此不共之术也绳之为度也直而不争修而不穷久而不弊逺而不忘与天地得与神明合所欲则得所恶则忘自古及今不可移正厥徳孔宓广大以容衆是故上帝以为物宗准之为度也平而不险均而不阿广大以容寛裕以和柔而不刚鋭而不挫流而不滞易而不秽发通而有纪周宻而不泄准平而不失万物皆平民无险谋怨恶不生是故上帝以为物平无准绳虽鲁班不能以定曲直准水平准中大匠取法焉程者物之准绳大匠不为拙工改废绳墨造父学御进退履绳待钩绳而正者是削其性也以绳墨自给而备世之急木受绳则直绳者直之至引绳以持曲直绳墨之起为不直也度已以绳足以为天下法则矣绳正于上木直于下绳之于内外无私曲直故可以为正史孝文以仁义为准贤才之畜于国犹巧匠之待绳墨也集背绳墨以追曲兮竞周容以为度何时俗之工巧兮背绳而改错使离娄督绳公输削墨五则经衡诚悬不可欺以轻重绳墨诚陈不可欺以曲直规矩诚设不可欺以方圎古者深衣以应规矩绳权衡规矩取其无私绳取其直权衡取其平子天为绳地为准春为规夏为衡秋为矩冬为权绳者所以绳万物也准者所以准万物也规者所以圎万物也衡者所以平万物也矩者所以方万物也权者所以权万物也史规圜矩方权重衡平准绳嘉量探赜索隠钩深致逺权与物钧而生衡衡运规生规圜生矩矩方生绳绳直生准准正则平衡而均权矣是为五则规者所以规圜器械令得其类也矩者所以矩方器械令不失其形也规矩相须隂阳位序圜方乃成准者所以揆平取正也绳者上下端直经纬相通也准绳连体权衡合徳百工由焉以定法式太隂者北方北伏也阳气伏于下于时为冬冬终也物冬藏乃可称水润下知者谋谋者重故为权也太阳者南方南任也阳气任养物于时为夏夏假也物假大乃宣平火炎上礼者齐齐者平故为衡也少隂者西方西迁也隂气迁落物于时为秋秋揫也物揫敛乃成熟金从革改更也义者成成者方故为矩也少阳者东方东动也阳气动物于时为春春蠢也物蠢生乃动运木曲直仁者生生者圜故为规也中央者隂阳之内四方之中经纬通达乃能端直于时为四季土稼穑蕃息信者诚诚者直故为绳也五则揆物有轻重圜方正直隂阳之义四时四方之体五常五行之象厥法有品各顺其方而应其行今广延羣儒博谋讲道修明旧典同律审度嘉量平衡均权正准直绳立于五则备数和声以利兆民太昊乘震执规司春炎帝乘离执衡司夏少昊乘兑执矩司秋颛帝乘坎执权司冬黄帝乘坤艮执绳司下土厯经泽中有火革君子以治厯明时厯象日月星辰敬授人时帝曰来禹天之厯数在尔躬四五纪五曰厯数太史正嵗年以序事颁之于官府及都鄙注云中数曰嵗朔数曰年䟽云一年二十四气皆节气在前中气在后节气一名朔气中气匝则为嵗朔气匝则为年先王之正时也履端于始序则不愆举正于中民则不惑归余于终事则不悖㐮二十七年冬十一月朔日有食之辰在申司厯过也哀十二年冬十二月螽仲尼曰火伏而后蛰者毕今火犹西流司厯过也少皥氏以鸟名官凤鸟氏律正也𤣥鸟氏司分者也伯赵氏司至者也青鸟氏司启者也丹鸟氏司闭者也尧曰咨尔舜天之厯数在尔躬子黄帝之治天下节四时之度正律厯之数史容成氏始造律厯髙辛厯日月而迎送之周过其厯秦不及期黄帝考定星厯建立五行起消息正闰余少皥氏之衰也九黎乱徳颛帝受之乃命南正重司天以属神命北正黎司地以属民其后三苗服九黎之徳故二官咸废所职而厯数失序尧复逐重黎之后而立羲和之官明时正度申戒文祖云天之厯数在尔躬舜亦以命禹今上即位招致方士唐都分其天部而巴落下闳运筭转厯然后日辰之度与夏正同乃改元诏以七年为太初元年三代既没史官丧纪故其所纪有黄帝颛帝夏商周及鲁厯秦兼天下颇推五胜而自以获水徳乃以十月为正汉兴袭秦正朔以张苍言用颛帝厯至武帝元封七年公孙卿壶遂司马迁等言厯纪废壊遂诏卿遂迁等议造汉厯乃以前歴上元太初四千六百一十七嵗至于元封元年复得阏逢摄提格之数中冬十一月甲子朔夜半冬至日月在建星太嵗在子已得太初本星度新正乃选方士唐都分天部落下闳运筭转厯其法以律起厯曰律容一龠积八十一寸则一日之分也与邓平所治同于是皆观新星度日月行更以推筭如闳平法一月之日二十九日八十一分日之四十三廼诏迁用邓平所造八十一分律厯罢废尤䟽逺者十七家复使宦者淳于陵渠复覆太初厯晦朔弦望皆最宻日月如合璧五星如连珠元凤三年张夀王言隂阳不调更厯之过也诏与丞相御史大将军右将军史各一人杂候上林清台课诸厯踈宻凡十一家太初厯第一徐万且徐禹治太初厯亦第一夀王及李信治黄帝调厯课皆踈濶孝成世刘向总六律列是非作五纪论向子歆究其微妙作三统厯自文公闰月不告朔百有余年莫能正厯数王莽令太史推三万六千嵗厯纪六嵗一改元汉初用乙夘厯至武帝始作太初厯武帝更建太初改元易朔行夏之正自太初元年始用三统厯施行百有余年考其行日有退无进月有进无退章帝知其错缪召治厯编䜣李梵等及能术者课校诸厯以为四分厯元和中刘洪造干象法方于太初四分转精宻矣黄帝经纬厯数然后天歩有常则风后之力也黄帝使羲和占日常仪占月鬼臾区占星气伶伦造律吕大挠造甲子𨽻首作筭数容成综斯六术考定气象谓之调厯三代世有日官日官司厯仲尼每于朔闰发文盖因以宣明厯数也宋文帝元嘉二十一年何承天撰元嘉新厯初魏入中原用景初厯世祖克沮渠氏得元始厯时人以为宻是嵗始行之延昌中李业兴为戊子元厯上之齐文㐮引李业兴为中外府咨议参军业兴乃造化宫行棊厯以五百为章四千四十为蔀九百八十七为分还以己未为元始终相推不复移转与今厯法术不同至于气序交分景度盈缩不异也东魏以正元厯浸差命李业兴更加修正以甲子为元号曰兴元厯隋张胄𤣥改定新厯言前厯差一日谓厯法与古不同者三事其超古独异者有七事唐贞观十四年十一月甲子朔冬至时戊寅厯以癸亥为朔李淳风表称古厯分日起于子半今嵗甲子朔冬至而故太史令傅仁均减余稍多子初为朔遂差三刻用乖天正请更加考定衆议以仁均定朔微差淳风推校精宻请如淳风议王勃尝作大唐千嵗厯开元九年诏僧一行作新厯推大衍数立术以应之较经史所书气朔日名宿度可考者皆合十五年草成而一行卒诏张説与陈𤣥景等次为厯术七篇畧例一篇厯议十篇自太初至麟徳厯二十三家与天虽近而未宻也至一行宻矣其倚数立法固无以易也后世虽有改作者皆依倣而已其一厯本议曰大衍为天地之枢如环之无端盖律厯之大纪也厯法尚矣其要在于候天地之气以知四时寒暑而仰察天日月星辰之行运以相参合而已唐始终二百九十余年而厯八改初髙祖曰戊寅元厯髙宗曰麟徳甲子元厯𤣥宗曰开元太衍厯代宗曰寳应五纪厯徳宗曰建中正元厯宪宗曰元和观象厯穆宗曰长庆宣明厯至昭宗曰景福崇元厯而止矣五代之初因唐之故用崇元厯至晋髙祖马重绩始更造新厯不复古推上元甲子冬至七曜之㑹而起唐天寳十四载乙未为上元用正月雨水为气首初唐曹士为以显庆五年为上元雨水为嵗首号符天厯秪行于民间而重绩遂施于朝廷号调元厯然行之五年輙差不可用而复用崇元厯周广顺中王处讷私撰明元厯民间又有万分厯西蜀有永昌厯南唐有齐政厯五代厯家可攷见者止于此周世宗诏王朴定大厯设通经统三法以嵗轨离交朔望周变率䇿之数歩日月五星为钦天厯传记神农因嘉禾八穂乃作穂书用颁时令周羣尝学山中忽有白猿化为老人而至授羣厯书一卷乃黄帝而下厯日也自黄帝颛帝下逮三王治厯十有一家考课损益各有变衰邢和璞曰汉之落下闳造太初厯云后八百嵗当差一日则有圣人定之今年期毕矣而一行造大衍厯正其差谬则落下闳之言信矣集璇籥环玑凤司肇律畴昔神农始治农功正节气审寒温以为早晩之期故立厯日阶蓂朝开宫槐夜卷正我长厯同符大衍千年圣厯遐本朝吕奉天奏臣考唐尧即位之年嵗在丙子凡三千三百一年矣成汤既没太甲元年始有十二月乙丑朔旦冬至至武王伐商之年正月辛夘朔二十八日戊午二月五日甲子昧爽又康王十二年六月戊辰朔三日庚午朏从太甲元年距今至道二年凡二千七百三十二年今起商王小甲七年十一月甲申朔旦冬至自此毎七十六年得一朔旦冬至乃古厯一蔀也黄帝起元用辛夘厯颛帝用乙夘厯虞用戊午厯夏用丙寅厯商用甲寅厯周用丁巳厯鲁用庚子厯秦用乙夘厯汉用太初厯四分厯三统厯魏用黄初厯景初厯晋用元始厯北元万分厯宋用大明厯元嘉厯齐用天保厯同章厯正象厯后魏用兴和厯正元厯正象厯梁用大同厯干象厯永昌厯后周用天和厯丙寅厯明元厯隋用甲子厯开皇厯皇极厯大业厯唐用戊庚厯麟徳厯神龙厯大衍厯元和厯观象厯长庆宣明厯寳应厯正元厯景福崇元厯晋天福用调元厯周显徳用钦天厯本朝太祖用应天厯太宗用干元厯真宗用宜天厯仁宗用崇天厯英宗用明天厯已而复用崇天厯厯家筭气只筭得到日月星辰运行处上圗去更筭不得季通説当初造厯便合并天运所差之度都筭在里庶㡬厯可以正而不差今人只管説天之运行有差造厯以求合乎天以厯愈差元不知天如何㑹差自是运行合当如此又云天之所运无常日月星辰行度疾徐自是不齐使我之法能运乎天而不为天之所运则其踈宻迟速过不及之间厯可推而不失矣康节厯十二万九千六百分节正须知凤厯新太史颁时令闰法经归竒于扐以象闰五嵗再闰故再扐而后挂以闰月定四时成嵗太史闰月诏王居门终月闰月则阖门左扉立于其中文元年闰三月非礼也先王之正时也履端于始举正于中归余于终文六年闰月不告朔非礼也闰以正时时以作事事以厚生生民之道于是乎在矣不告闰朔弃时政也何以为民哀二十七年冬十一月朔日有食之辰在申司厯过也再失闰矣闰是丛残之数非月之正也史三苗服九黎之徳故重黎二官咸废所职而闰余乖次秦正以十月闰厯度余未能睹其真也厯数以闰正天地之中鲁厯不正以闰余一之嵗为蔀首自文公闰月不告朔至此百余年莫能正厯数并终嵗为十九易穷则变是为闰法传曰归余于终事则不悖此圣王之重闰也朔不得中是为闰月言隂阳虽交不得中不生故以日法乘闰法是为统嵗闰月无中气而北斗斜指两辰之间所以异于他月也五嵗再闰天道乃备天地之灵犹五载以成其化况人道哉其在闰交际以朔御之合二终以起闰余张纯奏曰三年一闰天气小备五年再闰天气大备故五年一禘传记三年一闰以起纪注云纪法也三年加以一闰以㑹成嵗也梧桐一边有六叶有闰则十三叶视之则知闰集嵗重先年重时七十二候回环推天官玉琯灰剩飞今嵗何长来嵗迟王母移桃献天子羲氏和氏迃龙辔本朝嵗有十二月月有三十日三百六十者一嵗之常数也故日与天㑹而多五日九百四十分日之二百三十五者为气盈月与日㑹而少五日九百四十分日之五百九十二者为朔虚合气盈朔虚而余生焉故一嵗不尽十日九百四十分日之八百二十七三嵗一闰则三十二日九百四十分日之六百单一而有余五嵗再闰则五十四日九百四十分日之三百五而不足十有九嵗七闰则气朔分齐是为一章也只有黄杨厄闰年正朔经有扈氏怠弃三正一之日觱发注云周正月二之日栗烈注云商正月三之日于耜注云夏正月圣人南面而听天下改正朔易服色隠元年春王周正月注云言周以别夏殷行夏之时史王者易姓受命必慎始初改正朔夏正以正月殷正以十二月周正以十一月盖三王之正若循环穷则反本天下有道则不失纪序无道则正朔不行于诸侯秦正以十月色上黒其于三正也黄钟子为天正林钟未之冲丑为地正太簇寅为人正倪寛与愽士等议曰帝王必改正朔易服色所以明受命于天也推传序文则今夏时也火出于夏为三月商为四月周为五月夏数得天四时之正也三代各据一统明三统常合而迭为首登降三统之首周还五行之道也故三五相包而生天统之正始生于子半日萌色赤地统受之于丑初日肇化而黄至丑半日牙化而白人统受之于寅初日孽成而黒至寅半日生成而青天施复于子地化自丑毕于辰人生自寅成于申故厯数三统天以甲子地以甲辰人以甲申孟仲季迭用为统首三统之微既着而五行自青始三辰之合于三统也日合于天统月合于地统斗合于人统武帝初用夏正以正月为嵗首故改元为太初也有司议曰单于非正朔所加三代之盛胡越不与受正朔冬至之节阳气始萌故十一月天以为正周以为春十二月阳气上通地以为正商以为春十三月阳气已至天地已交万物皆出蛰虫始振人以为正夏以为春三微成着以通三统周以天元殷以地元夏以人元注云三微三正也言十一月阳气始施万物动于黄泉之下微而未着其色皆赤赤者阳气故周以天正为嵗色尚赤夜半为朔十二月万物始牙色白白者隂气故殷以地元为正色尚白鸡鸣为朔十三月万物始达其色皆黒人得知功以展其业故夏以人正为嵗色尚黒平旦为朔故曰三微景初元年有司奏以魏得地统宜以建丑之月为正夫改正朔谓夏建寅商建丑周建子此三王相袭之道也传记十一月干之初九其位在子天气始起生隂阳之化故子为天统六月坤之初六其位在未隂受阳化故十二月为地统正月干之九三万物凑出于地人奉而成之故寅为人统王者受命必改正朔明上受之于天下受之于人所以变易民心革其耳目以助化也天道左旋改正者右行何也改正者非改天道也但改日月耳武后永昌元年十一月建子为嵗首后复用夏正肃宗上元二年用建子为正三年还以今正月为嵗首矣集革正朔为天下始班正朔于八荒朔望弦晦经太史颁告朔于邦国天子聴朔于南门之外诸侯皮弁以听朔于太庙僖五年正月辛亥朔公既视朔遂登观䑓以望而书文六年闰月不告朔弃时政也十六年公四不视朔天子告朔于诸侯诸侯受于祢庙礼也朔有事则书晦虽有事不书甲乙者厯之纪晦朔者日月之存㑹日食不可以不存晦朔晦朔须甲乙而可推子贡欲去告朔之饩羊子曰赐也尔爱其羊我爱其礼子朝菌不知晦朔月未望则载魄于西既望则终魄于东史汉兴用颛顼厯晦朔月见弦望满亏非是武帝诏造汉厯追二十八宿相距于四方举终以定朔晦分至躔离弦望宦者淳于陵渠覆太初厯晦朔弦望皆最宻鲜于妄人请与治厯麻光等杂候日月晦朔弦望弦为绳墨望为君徳晦朔知始终元和元年太初去天益逺晦朔弦望差天一日章帝召治厯编䜣李梵等综校其状而䜣梵以为十一月当先大欲以合朔弦望而晦朔失实行之未期章帝考之经䜟以问䜣梵等以为月当先小据春秋书朔不书晦者朔必有明晦不朔必在其月也即先大则一月再朔后月无朔日月相推日舒月速当其同谓之合朔舒先速后近一逺三谓之弦相去为衡分天之中谓之望以速及舒光尽体伏谓之晦永元中复令史官以九道法候弦望騐之无有差失弦望伏见者厯数之纲纪也课弦望于两仪朔为朝㑹之首圣厯元年制毎月一日于明堂行告朔之礼传记尧阶有草生庭名曰蓂荚尧观之以知晦朔月朔见东方曰朒晦见西方曰朓弦月半之名也若张弓弦也望月满之名也日月相望日月中分谓之弦日月相望谓之望日月合宿谓之晦月望则蚌蛤实而羣隂盈月晦则蚌蛤虚而羣隂废集朔有告饩之文晦朔如循环月盈已见魄本朝三日第一节之中月生明之时也盖始受一阳之光为震而昏见于西方庚地八日第二节之中月上弦之时受二阳之光为兑而昏见于南方丁地十五日第三节之中月既望之时全受日光盛满而昏见于东方之甲地是为干体十六日第四节之始也始受下一隂为巽而成魄以平旦而没于西方辛地二十三日第五节之中复生中一隂为艮而下弦以平旦而没于南方丙地三十日第六节之终全变为坤而光尽体伏于西北一月六节既尽而禅于后月复生震卦云上弦是月盈及一半如弓之上弦下弦是月亏了一半如弓之下弦以天之围言之上下弦明日月相㸔皆分天之一十榦经挟日而敛之注云从甲至癸谓之挟硩簇氏以方书十日之号孟春仲春季春其日甲乙孟夏仲夏季夏其日丙丁中央土其日戊己孟秋仲秋季秋其日庚辛孟冬仲冬季冬其日壬癸天有十日先甲三日后甲三日日用甲用日之始也仲春上丁命乐正习舞释菜仲丁命乐正习舞季秋上丁命乐正入学习吹吉日惟戊先庚三日后庚三日郊之用辛也䟽云以冬至阳气新用事故用辛也昭二十七年七月上辛大雩季秋又雩史甲者言万物剖符甲而出也乙者言万物生轧轧也丙者言阳道着明丁者言万物之丁壮也庚者言隂气更万物辛者言万物之新生壬之为言任也言阳气任养万物于下也癸之为言揆也言万物可揆度也出甲于甲奋轧于乙明炳于丙大盛于丁丰楙于戊理纪于己敛更于庚悉新于辛懐任于壬陈揆于癸日有六甲注云六甲之中惟甲寅无子甲巳为角乙庚为商丙辛为征丁壬为羽戊癸为宫传记太嵗在甲曰阏逢在乙曰旃蒙在丙曰柔兆在丁曰强圉在戊曰着雍在己曰屠维在庚曰上章在辛曰重光在壬曰𤣥黓在癸曰昭阳月在甲曰毕在乙曰橘在丙曰修在丁曰圉在戊曰厉在己曰则在庚曰窒在辛曰塞在壬曰终在癸曰极大挠作甲子五刚甲丙戊庚壬五柔乙丁己辛癸青帝生子而曰甲乙甲乙东方木赤帝生子而曰丙丁丙丁南方火黄帝生子而曰戊己戊己中央土白帝生子而曰庚辛庚辛西方金黒帝生子而曰壬癸壬癸北方水见于时而生物者乙与庚合春则有榆青而白不失金木之色辛与丙合秋则有枣白而赤不失金火之色已与甲合夏末秋初有𤓰青而黄不失土木之色丁与壬合夏则有椹赤而黑不失水火之色癸与戊合冬则有橘黒而黄不失水土之色天上三竒乙丙丁地下三竒甲戊庚丙加甲名飞鸟跌穴甲加丙名青龙回首戊孟知祥曰上戊之辰时俗所重不可废也诸欲止宿安营避病去害者当用真人闭六戊之法道家忌六戊日不入靖烧香戊己燕作窠避戊己集仙官勅六丁雷电下取将女丁妇壬传世婚十二支经冯相氏掌十有二辰以㑹天位硩簇氏以方书十二辰之号天之大数不过十二亥嵗在豕韦之次注亥也子子午夘酉为二绳丑寅辰巳未申戌亥为四钩帝张四维运之以斗指寅则万物螾夘则茂茂然辰则振之也巳则生巳定也午忤也未昧也申者申之也酉者饱也戌者灭也亥者阂也子者滋也丑者纽也史子者滋也言万物滋于下也丑者纽也言阳气在上未条万物厄纽未敢出寅言万物始生螾然也夘之为言茂也言万物茂也辰者言万物之蜄也巳者言阳气之巳尽也午者隂阳交未者言万物皆成有滋味也申者言隂用事申贼万物酉者万物之老也戌者言万物尽灭亥者该也言阳气藏于下故该也太极元气函三为一行于十二辰始动于子参之于丑得三又参之于寅得九又参之于夘得二十七又参之于辰得八十一又参之于巳得二百四十三又参之于午得七百二十九又参之于未得二千一百八十七又参之于申得六千五百六十一又参之于酉得万九千六百八十三又参之于戌得五万九千四十九又参之于亥得十七万七千一百四十七此隂阳合徳气钟于子化生万物者也故孳萌于子纽牙于丑引达于寅冒茆于卯振美于辰巳盛于巳咢布于午昧薆于未申坚于申留熟于酉毕入于戌该阂于亥故隂阳之施化万物之终始既类依于律吕又经厯于日辰而变化之情可见矣六律六吕而十二辰立矣甲辰有五子注云六丁惟甲寅无子制礼上物不过十二天之大数也天统之正始于子半地化自丑毕于辰人生自寅成于申子者孳也谓阳气至此更孳生也丑者纽也言终始之制故以纽结为名寅者津也谓生物之津涂也夘者茂也言阳气生而孳茂也辰者振也谓时物振动而长也巳者起也物至此时毕尽而起也午者长也大也言万物皆长大也未者味也言万物向成有滋味也申者身也言万物身体皆成就也酉者犹也谓时物皆犹缩也戌者灭也谓时物皆度灭也亥者劾也言时隂气劾杀万物也传记太嵗在寅曰摄提格在夘曰单阏在辰曰执徐在巳曰大荒落在午曰敦牂在未曰恊洽在申曰涒滩在酉曰作噩在戌曰阉茂在亥曰大渊献在子曰困敦在丑曰赤奋若少阳见寅寅者演也卯者茂也辰震也太阳见于巳巳者物必起午物满未味也少隂见于申申者身也酉老物收敛戌者灭也太隂见于亥亥者仰也子者孳也丑者纽也日以统辰如君统臣也辰属月故月上系天也其斗之星夜随天左旋各指十二辰之位谓之斗建亦名月建闰月则指十二辰之间子𤣥枵丑星纪寅析木夘大火辰夀星巳鹑尾午鹑火未鹑首申实沈酉大梁戌降娄亥娵訾子寳瓶丑磨蝎寅人马卯天蝎辰天秤已双女午狮子未巨蟹申隂阳酉金牛戌白羊亥双鱼天罡辰将太乙巳将胜光午将小吉未将传送申将从魁酉将河魁戌将登明亥将神后子将大吉丑将功曹寅将太冲夘将记纂渊海卷三记纂渊海卷四钦定四库全书记纂渊海卷四宋潘自牧撰祥瑞部芝草史汉武帝元封二年诏甘泉宫中产芝九茎连叶作芝房之歌芝房歌云斋房产草九茎连叶宫童効异披圗按谍𤣥气之精回复此都蔓蔓日茂芝成灵华宣帝神爵元年诏金芝九茎产于函徳殿铜池中明帝永平十七年芝草生殿前章帝建初三年零陵献芝草五年同章和元年诏芝草之类嵗月不絶顺帝时临城县生紫芝武帝时㐮阳获紫芝隋文帝开皇十九年朱雀等十六门生芝草唐太宗贞观十七年安礼门御榻产灵芝五茎又太子寝室中产紫草十四茎并为龙兴凤翥之形又滁州言所部川源徧生芝草𤣥宗天寳中有玉芝产于大同殿之柱础一本两茎神光照于殿肃宗上元中延英殿御座生玉芝一茎三花御制玉灵芝诗张九龄母丧有紫芝产座侧传记王者慈仁则紫芝生食之令人延年王者宠近耆老养有道则芝荚生摇光则陵山𤣥芝生王者徳至草木则芝草生汉桓帝时芝草生中黄藏府唐贞观十九年李树生芝英赤盖紫光色鲜丽肃宗上元二年皇后奏含晖院生金芝梁大同九年金芝二十八茎生平水署少府卿萧介以闻王者徳至于山则芝实茂黄帝以五芝为房宫食芝延年不终与真人同汉建初三年零陵泉陵县女子博宁宅内生芝草五本茎叶紫色芝草一年三花食之令人眉夀度世栽紫芝者其栽如豆集武帝之世芝房寳鼎之歌荐于郊庙魏文帝青龙元年神芝产于长平之习阳许昌𢎞农中郎蒋充奉表以闻其色丹紫其质光耀上别为三榦分为九枝散为三十六茎妥绥连属有似珊瑚之状考圗按谱盖美乎前代矣濯灵芝于朱柯玉芝含秀而晨敷煌煌灵芝一年三秀蓂荚史蓂荚生于阶下随月盈亏依厯开落传记尧时瑞草号蓂荚生于阶下每朔日生一叶月半至十五叶自十五日已后日落一叶月终而尽落月小尽则余一叶厌而不落蓂荚者叶圆而五色一名厯荚圣明之瑞也周公辅幼主不矜则蓂荚生周公作乐而治蓂荚生老人星临国则蓂荚生箕星得则蓂荚生王者徳至于地则蓂荚生按孝经説古太平蓂荚生阶其味酸王者取以调味后以醯醢代之黄帝之时有蓂荚者瑞草也葢神灵之嘉应也王者考厯得其分度则蓂生于阶荚者树名也连理木史汉武帝幸雍得竒木枝旁出复合上异之终军曰衆枝内附示无外也殆将有削左衽而蒙化者明帝永平十七年树枝内附西南夷慕义贡献西域诸国遣子入待宋文帝元嘉中有谷栎二树连理盩厔县献连理树植之宫庭贞观十八年山南献木连理交错玲珑有同罗目一丈之榦并枝者二十余所又二十一年玉华宫李树连理隔濶合枝传记王者徳化洽八方合为一家则木连理王者不失民心则木连理王者徳至草木则木连理连理者或枝还合或两树合拱集皇树嘉徳风靡云披有木连理别榦同枝将承大同应天之规司空咸宁王尹蒲之七年连理生于河之东邑野夫来告且曰吾不知古殆气之交畅也维吾王之徳交畅者有五殊本连理之柯同荣异陇之禾吾徯之产兹土也久矣愿记颂词长言之于康衢颂曰木何为兮此祥洵厥美兮在吾王愿封植兮永固俾斯人兮不忘朱草子太清之世四时不失其序日月扬光五星循轨则朱草生朱草状似小桑才长三四尺枝叶皆赤茎如珊瑚生名山岭石之下刻之汁流如血以玉及金石银投其中立可为丸泥以金投其中名曰金浆以玉投之名曰玉浆服之皆长生也圣人至徳上及太清下及太宁中及万灵则朱草生史光武时朱草生于水涯武帝时朱草生传记朱草百草之精也圣人之徳无所不至则生又曰王者徳无所不通四方有歌咏之声王者徳下究地之原则朱草生帝命周公践祚朱草畅生文命咸得俊乂在官则朱草在郊尧徳清平比隆伏羲故朱草生郊君乘火而王其政讼平则地生朱草王者徳洽于地则朱草生食之令人不老枢星正则朱草生君劝农事无夺民时使之嵗不过三日行什一之税进经术之士开通障塞恩及草木则朱草生王者徳至草木则朱草生朱草赤色也可以染绛别成黼黻之服则为尊卑之差魏文帝欲受禅朱草生于文昌殿侧嘉禾经唐叔得禾异畆同颖献诸天子王命唐叔归周公于东作归禾周公既得命禾旅天子之命作嘉禾诞降嘉种维秬维秠维穈维芑史宣帝元康四年嘉谷𤣥稷降于郡国安帝时九真嘉禾生五百六十本七百六十八穂鲁恭拜中牟令嘉禾生恭便坐庭中魏文帝欲受禅郡国三嘉禾生㑹稽南始平言嘉禾生明年改元曰嘉禾元帝初借藁草悉成禾文帝时醴湖生嘉禾一茎九穂元嘉三十五年嘉禾生华林园十株七百穂孝武帝大明元年嘉禾生清暑殿鸱尾中一株六穂武帝时固始县嘉禾一茎六穂新蔡县又获一茎九穂一茎七穂开元十九年扬州奏鲁生稲二百一十五顷再稻一千八百顷其粒与常稻无异太子生之嵗豫州献嘉禾乃更名豫宣宗大中二年福建进瑞粟十五茎茎有五六穂郭子仪言宁朔县界荒地十五里有黒禾谷出徧地扫尽经宿复生其禾圎实味甘美臣以为天启圣主先瑞百谷故汉称雨粟周颂来牟岂若瑞禾自出家给人足盖陛下务本重农之应也传记嘉禾五谷之长盛徳之精也文者则异本而同秀质者则同本而异秀此夏殷时嘉禾也周时嘉禾三本同穂贯桑而生其穂盈箱生于唐叔之国以献周公曰此嘉禾也太和气之所生焉此文王之徳乃献文王之庙成王有苗异畆同穂王召周公问之对曰三苗为一穂抑天下其和为一乎嘉禾茎长五尺三十五穂神农作耒耜天应以嘉禾绥五器明五礼则五禾应以大丰人君乘土而王其政昇平则嘉谷并生尧时嘉禾七茎连三十五穂璇生得嘉禾液王者徳至于地则嘉禾生光武生于济阳县舍时有嘉禾一茎九穂县境大熟因名曰秀章帝时嘉禾嘉麦日月不絶梁大同六年始平献嘉禾一茎十七穂嘉禾者大禾之为美瑞者也王者徳盛则嘉禾生嘉禾者仁卉也其大盈箱一稃二米国政质则同本而异颖国政文则同颖而异本集嘉禾六穂我穑曷蓄共穂之禾史不絶书嘉谷顺成灵贶昭格天人合应遐迩植物知仁祥圗应圣灵岳不愆于賛佑燕谷用遂于生成丰稔既均知朔南之被泽休嘉克叶见天地之同和六穂慙称于汉臣异亩耻书于周典丰年经乃亦有秋嵗则大熟华黍时和年丰宜黍稷也牧人乃梦衆维鱼矣大人占之实维丰年自古有年曽孙之稼如茨如梁曽孙之庾如坻如京乃求千斯仓乃求万斯箱绥万邦屡丰年丰年秋冬报也丰年多黍多稌亦有髙廪获之挃挃积之栗栗其崇如墉其比如栉自今以始嵗其有自天降康丰年穣穣顺丰年鲁桓公冬有年注云五谷皆熟为有年也公羊传曰仅有年也宣公冬大有年注云五谷大熟为大有年公羊传曰大丰年也三时不害而民和年丰也昔周饥克殷而年丰譬如农夫是穮是蓘虽有饥馑必有丰年国无道而年谷和熟天赞之也鲜不五稔子乐嵗终身饱乐嵗粒米狼戾富嵗子弟多赖风雨常均年谷常丰使物不疵疠而年熟谷寒暑和节而五谷以时熟黄帝之治天下风雨节五谷登嵗时熟而不凶嵗星所居而五谷丰昌史五星不失行则年用丰昌文帝时天下殷富粟至十余钱是以元年膏雨降五谷登此天所以相陛下也武帝元鼎五年诏巡祭后土以祈丰年景星歌云上天布施后土成穣穣丰年四时荣甘露降五谷登此和之至也宣帝元康四年比年丰谷石五钱百姓安之嵗数丰稔谷至石五钱农人少利诏上帝之祠朕亲奉祀为百姓获丰年焉以四时祠江海为天下祈丰年焉光武建武三年野谷旅登麻菽尤盛明帝永平九年大有年十年诏昔嵗五谷登衍今兹蚕麦足収其赦天下十二年嵗比登稔百姓殷富粟斛三十章帝诏増脩羣祀以祈丰年嵗星守心年谷丰斗覆丰穣唐太宗贞观初户不及三百万绢一匹易粟一斗至四年米斗四五钱人行数千里不赍粮民物蕃息五六年频嵗丰稔一匹绢易粟十余斛𤣥宗海内富实米斗之价十一二青齐间斗才三钱集忧国愿年丰本朝有年秋屡实惟幸嵗之穣兹惠岂人力非徒给租调且可销盗贼从今洁鬴廪相与饱麰麦至治臻无事年丰乐有成丰年气候和年丰千里无夜惊嘉瑞奏丰年归田仍值嵗丰穣老农亦岂知帝力听我歌此丰年诗相随箫鼔乐丰年此生已觉各无事今嵗仍逢大有年圣功恵我丰年食未有涓埃可报名堆塲结藁騐丰年劝相秋郊开稔熟麦秀知春力时和騐嵗丰麒麟经黄帝时麒麟在囿麟之趾振振公子吁嗟麟兮西狩获麟天不爱道地不爱寳人不爱情故麟在郊薮子麒麟夀千嵗叔孙氏子鉏商获麟以为不祥王者好生故麒麟逰其郊野麟者𤣥枵之兽隂之精也徳能致之其精毕至麟之为灵昭昭也史刳胎杀夭则麟不至也章帝时麟五十一见终军从幸雍获白麟一角五蹄吕光入姑臧时麟见百兽从之光以为瑞晋愍帝时有白麒麟神玺出于江宁其文曰长夀万年齐中兴二年宣城内凿井得镂麒麟一枚蜀王建武成元年麟见璧州永平二年麟见文州三年麟见永泰四年麟见昌州天祐二年有兽入吴兴一角而麟趾传记麟水精也鬭则日无光麒麟麕身牛尾含仁懐义音中律吕歩中规矩不履生虫不践生草牡曰麒牝曰麟王者之嘉瑞也麟牡鸣曰逰圣牝鸣曰归和夏鸣曰扶㓜秋鸣曰养缓麟一角明海内共一主也麟生于火㳺于土故修其母致其子五行之精王濬平吴被谤上表曰夫勐兽当涂麒麟恐惧孔子夜梦丰沛有赤烟颜回子贡徃观之至楚西北范氏之庙有刍儿麟伏其前折左足束薪而覆之孔子发薪下麟视孔子趋而往蒙其耳吐三卷书孔子精而读之大道盛兮麟凤逰今非其时兮来何求麟兮麟兮我心忧使麒麟可得系而羁兮又何以异乎犬羊皇矣大角降生灵兽视明礼修麒麟来孚春秋既书尔来告就庶士鉏商获诸西狩懿哉麒麟惟兽之伯屏营唐日帝尧保禄天作圣帝享兹万国㳺必择地翔而后出徳无不王为之折服早闻黄阁画麒麟衆中见毛骨犹是麒麟儿本朝麟有趾而不踶仁哉麟哉有角而不抵仁哉麟哉有额而不触仁哉麟哉今之人一朝之忿以触人灭身辱亲呜唿人中有兽兽中有人矣驺虞经吁嗟乎驺虞武王克殷后散军郊射左射貍首右射驺虞子白虎黑文不践生草不食生物也驺虞之化行则人伦正朝廷治庶类蕃殖蒐田以时则王道成矣史汉宣帝时东立宗庙告祠仁兽衔肉致于殿前神雀元年诏曰南郡获白虎朕之不明震于珍物宋元嘉十六年琅邪有虎从驺虞驺虞吾不知其何物也贾谊以谓驺者文王之囿虞者虞官也然则以之为兽者其出于近世之説乎传记驺虞如虎五色尾长于身日行千里人君有至信之徳则应之女华之妃曰扶始升丘见白虎其上有云感以生咎繇文王拘羑里散宜生等得白虎以献纣免西伯之难前蜀永平三年驺虞见璧山有二鹿随之集驺虞不折生草茎驺虞不虚来般般之兽乐我君囿白质黒章其仪可嘉旼旼穆穆君子之态盖闻其声今亲其来厥涂靡踪天瑞之征孟山有兽仁心为质有道则见非时不出獬豸子尧时有獬廌缉其尾为帝帐史侯思止髙元礼宻教曰上不次用人如问君不识字宜对獬廌不学而能触邪陛下用人安事识字无何后问思止以对后大悦獬廌神竒之兽一名任法状如羊古者决讼令之以触不直黄帝时有遗者帝问何食饮曰食荐春夏处水泽秋冬处松栢传记东北荒中有兽如牛一角尾青四足如熊见人鬬则触不直闻人论则咋不正名獬豸一名任法兽獬豸神羊也殿中侍御史朝㑹乘马具服戴黒豸升殿𤣥宗时富平县产一神羊肉角当顶白毛上捧议者以为獬豸凤凰经箫韶九成凤凰来仪凤凰鸣矣于彼髙冈梧桐生矣于彼朝阳翙翙鸾声羽虫三百六十而凤凰为之长子少皡之立也凤鸟适至故为鸟师凤鹑火禽阳之精徳能致之其精毕至昔者三皇凤至于庭三代凤至于门周室凤至于泽南方有鸟名鹓雏非梧桐不栖非竹实不食非醴泉不饮鸾鸟似凤而白缨闻乐则节而舞至则国安宁史黄帝服斋于宫中有大鸟备五色文巢于阿阁尧敷政七十载凤凰来巢舜好生恶杀凤凰巢其树文王凤鸣于岐山汉武帝时神爵集郡县因改元神爵宣帝祀后土鸾鸟集长乐宫韩瑗与禇遂良相继去内外以言为讳帝造奉天宫御史李善感始上䟽极言时人谓之凤鸣朝阳传记周昭王以青鸟之毛为二裘后人得之片羽则准千金石季龙皇后有诏书五色纸着凤口中衔之扬雄着太𤣥梦吐白凤萧史与其妻㺯玉吹箫于凤凰台引凤凰至夫妇乘之飞去薛元敬与收及徳音齐名世称河东三凤凤有六象头象天目象日背象月翼象风足象地尾象纬其徳九苞其文五采明皇逰月宫见素娥皆皓衣乘白鸾舞于大桂下集晨逰紫雾夕饮𤣥霜资长风以举翰戾天衢而逺翔西翥则烟氛閟色东飞则日月腾光神鸾垂玉音朝鸣崑崙丘夕饮砥柱湍归飞海路逺独宿天霜寒鸾乃凤之族翺翔紫云霓文章辉五色栖在琼树枝灵凤託髙梧凌风何翩翩凤飞九千仞五章备綵珍一毛生凤鹓朝餐琅玕实夕饮玉池津本朝应升中而降止览徳辉而下之尝逰郊薮讵集藩篱则有扬雄之吐萧史之吹赏僧绰之戯夺荀朂之池记纂渊海卷四记纂渊海卷五钦定四库全书记纂渊海卷五宋潘自牧撰灾异部灾异经古有夏先后方懋厥徳罔有天灾伊陟相太戊亳有祥桑谷共生于朝髙宗祭成汤有飞雉升鼎耳而雊髙宗肜日越有雊雉曰咎征天大雷电以风禾尽偃大木斯拔日月告凶不用其行烨烨震电不宁不令百川沸腾山冢崒崩髙岸为谷深谷为陵哀今之人胡憯莫惩宣王遇灾而惧侧身修行欲消去之保章氏命乖别之妖祥以诏救政孟春行夏令则雨水不时草木早落国时有恐行秋令则其民大疫猋风暴雨总至藜莠蓬蒿并兴行冬令则水潦为败雪霜大挚首种不入仲春行秋令则其国大水寒气总至冦戎来征行冬令则阳气不胜麦乃不熟民多相掠行夏令则国乃大旱煖气早来虫螟为害季春行冬令则寒气时发草木皆肃国有大恐行夏令则人多疾疫时雨不降山林不収行秋令则天多沉隂淫雨早降兵革并起孟夏行秋令则苦雨数来五谷不滋四鄙入保行冬令则草木早枯后乃大水败其城郭行春令则蝗虫为灾暴风来格秀草不实仲夏行冬令则雹冻伤谷道路不通暴兵来至行春令则五谷晩熟百螣时起其国乃饥行秋令则草木零落果实早成民殃于疫季夏行春令则谷实鲜落国多风欬民乃迁徙行秋令则丘隰水潦禾稼不熟乃多女灾行冬令则风寒不时鹰隼早鸷四鄙入保孟秋行冬令则隂气太胜介虫败谷戎兵乃来行春令则其国乃旱阳气复还五谷无实行夏令则其国多火灾寒热不节民多疟疾仲秋行春令则秋雨不降草木生荣国乃有恐行夏令则其国乃旱蛰虫不藏五谷复生行冬令则风灾数起収雷先行草木早死季秋行夏令则其国大水冬藏殃败民多鼽嚏行冬令则国多盗贼边境不宁土地分裂行春令则煖风来至民气懈惰师兴不居孟冬行春令则冻闭不宻地气上泄民多流亡行夏令则国多暴风方冬不寒蛰虫复出行秋令则雪霜不时小兵时起土地侵削仲冬行夏令则其国乃旱氛雾冥冥雷乃发声行秋令则天时雨汁𤓰瓠不成国有大兵行春令则蝗虫为败水泉咸竭民多疥疠季冬行秋令则白露早降介虫为妖四鄙入保行春令则胎夭多伤国多固疾命之曰逆行夏令则水潦败国时雪不降氷冻消释沙麓崩梁山崩无氷陨石于宋五六鹢退飞过宋都十二月陨霜不杀草李梅实雨水氷十月陨霜杀菽齐侯田于贝丘见大豕从者曰公子彭生也公怒射之豕人立而啼初内蛇与外蛇鬬于郑南门中内蛇死六年而厉公入申繻曰妖由人兴也人无衅焉妖不自作人弃常则妖兴晋文公卒殡于曲沃柩有声如牛有蛇出自泉宫入于国如先君之数石言于晋魏榆晋侯问于师旷对曰作事不时怨讟动于民则有非言之物而言王子朝用成周之寳珪于河津人得诸河上隂不佞拘得玉者取其玉将卖之则为石有鸜鹆来巢师已曰吾闻童謡有之曰鸜之鹆之公出辱之鸜鹆之羽公在外野往馈之马鸜鹆跦跦公在干侯征褰与襦鸜鹆之巢逺哉遥遥裯父丧劳宋父以骄鸜鹆鸜鹆往歌来哭是年昭公孙于齐楚王有疾是嵗有云如衆赤乌夹日以飞周太史曰其当王身乎若禜之可移于令尹司马王曰除腹心之疾而置诸股肱何益遂弗禜天反时为灾地反物为妖人反徳为乱乱则妖生史凡天变过度乃占国君强大有徳者昌弱小饰诈者亡太上修徳其次修政其次修救其次修禳国家将有失道之败而天乃先出灾异以谴告之不知自省天出怪异以警惧之尚不知变而伤败乃至汉惠帝宜阳雨血汉武帝建元四年有风赤雨血汉成帝即位封五舅其日黄雾四塞哀帝时山阳雨血大者如钱小者如麻夫灾变之发皆所以明教戒也惟率礼修徳可以胜之晋愍帝建兴二年雾着人如墨晋孝武帝京都地生毛后魏世宗正始二年夜隂雾四塞初黒后赤梁武帝大同元年雨土二年又雨黄尘如雪览之盈掬梁大同二年雨灰色黄梁简文帝时雨黄沙隋文帝开皇六年京师雨毛如马尾君子见其变则知天之所谴告恐惧修省而已唐太宗贞观八年陇右山崩大蛇屡见虞世南曰妖不胜徳惟务徳可以销变传记武王伐殷得二大夫问曰殷有妖乎其一人曰有殷国尝雨石六月雨雪其一人曰是非殷国之大妖也殷君喜杀人喜以人饴虎喜割人心喜杀孕妇喜杀人之父孤人之子喜刑祸喜以信为欺欺者为忠喜田猎毕弋走狗饰马喜修池䑓宫室喜为酒池糟丘喜听䜛用誉无功赏无罪诛此殷国之妖也赵简子问于翟封余曰吾闻翟雨谷三日雨血三日牛生马马生牛信乎对曰此非翟之灾也其君㓜弱其大臣比党以求爵禄其百官肆断而无常其政令不竟而数改此其妖也燕伐齐齐愍王出走楚使淖齿救齐淖齿谓王曰夫千乘博昌间地方数百里雨血霑衣嬴博之地拆至泉有人当阙而哭求之不得王悉知之乎王曰不知淖齿曰天地人皆以告矣而王不知何得无诛遂杀愍王天灾地妖所以警人主也梦寐证怪所以儆人臣也灾妖不胜善政怪梦不胜善行貌之不恭厥咎狂厥极恶时则有龟孽鸡祸言之不从厥咎僣厥极忧时则有诗妖介虫之孽时则有犬祸视之不明厥咎豫厥极疾时则有草妖倮虫之孽聴之不聪厥咎急厥极贫时则有鼓妖豕祸思之不睿厥咎雺厥极凶短折时则有脂夜之妖时则有华孽牛祸皇之不极厥咎雺厥极弱时则有射妖龙蛇之孽时则有马祸时则有日月乱行星辰逆行凡有所害谓之灾无所害而异于常谓之异日食经乃季秋月朔辰弗集于房瞽奏鼓啬夫驰庶人走注云集合也不合则日食可知十月之交朔日辛卯日有食之亦孔之丑此日而食于何不臧男教不修阳事不得谪见于天日为之食是故日食则天子素服而修六官之职荡天下之阳事日有食之日有食之既庄公十五年六月辛未朔日有食之鼓用牲于社非常也注云非常鼔之月长厯推辛未实七月朔置闰失所故致月错惟正月之朔慝未作日有食之于是乎用币于社伐鼓于朝注云正月夏之四月周之六月而传云惟者明此月非正阳月也士文伯曰国无政不用善则自取谪于日月之灾梓慎曰二至二分日有食之不为灾日月之行也分同道也至相过也其他月则为灾阳不克也日有食之以朱丝禜社或曰胁之或曰为暗恐犯之故禜之社者土地之主日者土地之精上敷于天而犯日故朱丝禜之助阳抑隂天子救日置五麾陈五兵五鼓诸侯置三兵三鼓大夫击柝凡有声皆阳事也以厌隂气也日月之食人皆见之更也人皆仰之子麒麟鬬则日月食史日者徳也故日蚀则修徳汉文帝二年日有食之诏曰人主不徳布政不均则天示之灾以戒不治乃谪见于天罪孰大焉其悉思朕之过失元帝永平二年日蚀诏气邪嵗増侵犯太阳哀帝初鲍宣上书今日蚀于三始陛下深自内责避正殿举直言求过失天心同人心人心悦则天意得矣廼正月辛丑朔日有食之变见三朝之㑹上天聪明苟无其事变不虚生臣闻师曰天佑与王者故灾异数见以谴告之若不畏惧有以塞除而轻忽简诬则凶罚加焉黄琬祖父香为魏郡守时日蚀而京师不见魏郡乃表日蚀之状帝问日蚀多少香久而无对琬年六嵗在傍曰何不言日蚀之余如月之初遂用其言答诏刘宠郑𢎞徐昉赵喜虞延并为三事以日蚀免官唐𤣥宗开元二年二月朔太史奏太阳应亏不亏姚崇表贺集陛下敬畏天命克已修身自辰至巳当亏不亏转见明朗本朝仁宗康定元年皇祐元年嘉祐四年神宗临宁元年皆正旦日食赫赫初出咸池中浴光洗迹生天东不觉有物来晦昧团圎一片如顽铜前时虾蟇食尔妃天下戢戢无有忠责骂四方谁胆大仰头愤愤惟卢仝老鸦居处已自穏三足鼎峙何乖慵而今有嘴不能噪而今有爪不能攻任㸔怪物翳天眼方且省事保尔躬日月与物固无恶应由此鸟招祸凶月食经月盈则食彼月而食则维其常妇顺不修隂事不得谪见于天月为之食故月食则后素服而修六宫之职荡天下之隂事子月望日夺其光月十五日与日相望东西中絶则月食夺光也史晋永嘉元年月蚀赤如血传记秦胡亥立日月薄蚀荧惑袭月月蚀后自提鼓阶前把槌击鼓者三中良人诸御者宫人皆击柝救之月已食后乃入斋服素缟三日不从乐以应其祥集烂银盘从海底出出来照我茅屋东天色绀滑凝不流氷光交贯寒曈昽初疑白莲花浮出龙王宫八月十五夜比并不可双此时怪事发有物吞食来轮中轮如壮士斧斫壊桂似雪山风拉摧百錬镜照见胆平地埋寒灰火龙珠飞出脑却入蛤蚌胎搥环破璧眼㸔尽当天一搭如煤炲磨灭踪迹须臾间便似万古不可开本朝有婢上堂来白我事可惊天如青玻瓈月若黒水精时当十分圎只见一寸明主妇煎饼去小儿敲镜声此虽浅近意乃重补救情夜深兎窟出衆星随西倾星变经荘七年夏恒星不见夜明也星陨如雨与雨偕也僖十六年陨石于宋五陨星也文十四年有星孛入于北斗周内史曰不及七年宋齐晋之君皆将死乱昭十年有星出于婺女禆灶曰七日戊子晋侯将死十七年有星孛于大辰西及汉申须曰彗所以除旧布新也二十六年齐有彗星齐侯使禳之晏子曰无益也天之有彗也以除秽也君无秽徳又何禳焉若徳之秽禳之何益子鲸鱼死而彗星出史五星五星所行合散犯守厯陵鬬蚀彗孛飞流皆隂之精本于地而发于天也孝昭元始中太白入太微太微者天庭也法曰国恐有诛建始四年荧惑踰嵗星占曰荧惑与嵗星鬬有病君饥嵗而后旱伤麦民食榆皮绥和二年荧惑守心丞相翟方进欲塞灾异自杀彗孛秦始皇十五年彗星四见长或竟天汉武元封元年有星茀于东井后十余日有星茀于三能望气王朔言候独见其星出如瓠有司皆曰陛下封禅天其报徳星云哀帝建平二年彗星出牵牛献帝建安二十三年彗星晨见东方日夕出西方天狗天狗状如大奔星有声其下止地类狗破军杀将孝昭元年牂云如狗赤色长尾三枚成帝绥和元年天有星隠如雷声有流星如缶长十余丈郡国皆言为王者失势诸侯起伯之异哀帝建平元年有物着天白广如一疋布西南行声如雷一刻止曰天狗北齐孝昭皇建二年天狗下于郿山于其下讲武厌之帝将至有兎惊马坠死炀帝大业十二年有大流星如斗出王良阁道声如頽墻其日又有大流星如瓮出羽林有声枉矢枉矢类大流星蛇行而苍黒望之如有毛羽晋武帝元康四年枉矢北行竟天之半齐东昏侯永光三年枉矢昼见西方长十余丈蚩尤旗蚩尤之旗类彗而后曲象旗见则王者征伐四方魏嘉平四年白气经天司马景王问王肃肃曰此蚩尤之旗也东南其乱乎营头晋惠帝太和二年星昼流矢北下光变有声如雷占曰为营首其下有大乱流血传记五星人君不仁春杀无辜则嵗星失度人君薄恩无义懦弱不胜任则太白失度人君内无仁义外多华饰则镇星辰星失度彗孛彗星为欃枪彗星者天之旗五星散为五色之彗赤彗火精如火耀长七尺彗星在北斗祸大起在三台臣害君在太微君害臣在天狱诸侯作祸彗行所指其国大恶天狗太白散为天狗主候兵七国之兵战扵梁地故天狗先降梁叠见以其象也狗者守御之也所降以惑守御也金门之山有赤犬名曰天狗其所下者起兵两敌相望其云气如牛马状头低尾仰曰天狗勿与战也枉矢辰星散为枉矢流所射刑诛枉矢者弓矢之象也枉矢之所触天下之所伐灭亡之象也枉矢或南或北无聚衆伐战国蚩尤旗荧惑散为蚩尤旗主惑乱蚩尤冢在东郡夀张县阙乡城中髙七丈民常十月祠之有赤气出如绛名曰蚩尤旗雷变经秋大熟未获天大雷电以风震电不宁不令隠九年春大雨震电公羊传云记异也僖十五年震夷伯之庙左传云于是展氏有隠慝焉史晋荘伯八年无云而雷秦二世时无云而雷是嵗陈胜起兵天下乱汉昭帝五年十一月大雷震成帝元初元年夏无云而雷光耀四照昏乃止安帝永初六年十月郡国大雷延光四年十月郡国凡三十雷桓帝建和三年雷震宪陵寝屋献帝初平四年无云而雷呉孙亮建兴初十二月大风雷晋惠帝太安二年八月天中裂为二无云而雷后魏太祖天赐六年震天安殿东序帝恶之以冲车攻殿东西两序屋毁之隋文帝开皇十二年无云而雷唐太宗贞观十一年震干元殿前槐树传记人君制用节度即风雷以节暴行威福即雷霆杀人人君行政事民不恐惧故致洊雷之变天冬雷地必震教令挠则冬雷民饥臣僣奢下犯主则雷电击朝霹雳击于宫殿者妃后争政王言不从革而秋多霹雳霹雳者金气也其音商故应之集巫山冬可怪昨夜有奔雷龙蛇不成蛰天地划争回雨雹经大雨雹季武子问于申丰曰雹可御乎对曰圣人在上无雹虽有不为灾古者日在北陆而藏兵西陆朝觌而出之今藏川池之氷弃而不用风不越而杀雷不发而震雹之为灾谁能御之子景帝二年秋雨雹大者五寸永初三年夏河中县大雨雹如杯桊大或如斗杀畜牲雉兎折树木史周孝王七年厉王生冬大雹牛马死江汉俱冻汉武元封三年冬雨雹大如马首宣帝大始中山阳济阳雨雹如鸡子深二尺五寸杀飞鸟牛马皆死成帝时楚国雨雹大如斧飞鸟死王莽时雨雹杀牛羊安帝初元四年郡国三雨雹大如鸡子杀六畜献帝初平四年扶风雹大如升杀人晋武帝时五月雨雹伤禾麦壊屋惠帝时六月雨雹深三尺元帝时风雹杀人明帝时京师大雨雹燕雀死穆帝时六月雨雹大如升宋元嘉三十年盱眙雨雹大如鸡子梁武帝大通年四月雨雹陈宣帝大建二年六月大雨雹十年四月又大雨雹传记阳之专气为雹隂之专气为霰盛阳雨水温煖而汤热隂气胁之不得入则转而为雹雹下尽树木枝害五谷者君赋敛刻民汉文帝后元年雨雹如桃李深三尺刘居中至嵩山有大蜥蜴数百人以食食之一日聚绕水盆边各就取水才入口即吐雹俄顷累累满地忽震雷一声起皆失去明日人言昨午雨雹大作乃知蜥蜴所为本朝熈宁中河州雨雹大者如鸡卵小者如莲芡或如人头耳目口鼻皆具无异镌刻次年王师平河州蕃戎授首者甚衆岂克胜之符预告耶地震经地震南宫极震苌𢎞谓刘文公曰周之亡也其三川震今西王之大臣亦震天弃之也东王必大克史周幽王二年三川震太史伯阳甫曰周将亡矣昔伊洛竭而夏亡河竭而商亡今周如二代之季其川源又塞塞必竭川竭山崩国亡之证也鲁文公九年地震刘向以为周㐮王失道楚穆王商臣杀父成王臣下强盛将动为害鲁㐮公十六年地震其后崔氏专齐栾盈专晋良霄倾郑阍杀呉子燕逐其君楚灭陈蔡昭公十九年地震刘向以为是时季氏将有逐君之变昭公三十三年地震刘向以为是时周景王崩刘子单子立王子勐尹氏立王子朝哀公二年地震仲尼见弃而季氏强汉惠帝时地震陇西压四百余家武帝时地震压杀人宣帝时地震河南以东四十九郡北海瑯琊壊祖宗庙城郭杀六千人后又京师地震至北边郡国三十余壊城郭杀四百余人元帝建昭四年蓝田地震沙石流拥潭水安陵岸崩拥水逆流光武时地震裂和帝时郡国十三地震顺帝时频地震岸崩及地陷冲帝时京师地震三郡沙拥土裂桓帝时京师地震又震宪陵寝屋灵帝时地震海水溢又震鸿都府门献帝时雍州地频震魏明帝时京师地震揺动屋瓦晋武帝时频嵗地震惠帝元康四年郡国地震淮南洪水出或山崩地陷壊城府杀百余人元帝大兴元年频地震或水涌山崩杀人宋孝武大明元年地震有声自河北来鲁郡山揺地动彭城女墻四百八十丈坠屋倾兖州地裂泉涌二年不已梁武太清二年侯景举兵反于豫州登坛㰱血之地震三年地再震隋文帝开皇二十年废太子勇以晋王广为皇太子将册之夜烈风大雪地震山崩人舎多壊杀人传记地动隂有余周文王寝病五日而地动东西南北不出国郊百吏皆请曰臣闻地之动为主也羣臣皆悲曰请移之兴事动衆以増国城文王曰我必有罪故天示此罚我今动衆以増国城是重吾罪不可无㡬瘳疾也本朝民甍函鼓舞禁堞强崩离坐骇市声死立怖人足踦坦途重车偾急𫝊壮马欹陵阜动抚手砾块当扬箕停汚且乱浪僵木无静枝衆喙不暇息杳嶂惊欲飞踊搭撼铎碎安流荡舟疲倒壶丧午漏颠巢骇眠鸱居人眩眸子行客劳触儿南北顿儵忽西东播戎夷衆蛰不安土羣毛难丽皮惊者去靡所朴或如见挤轰雷下檐瓦决玉倾仓粢双颠太室吻四跃宸庭螭万宇变旋室百城如转机念此大菑患必由政瑕疵水菑经汤汤洪水方割荡荡懐山㐮陵浩浩滔天下民其咨洚水警予洪水滔天浩浩懐山㐮陵下民昏垫鲧堙洪水洪水茫茫大水凡平原出水为大水宋大水公使弔焉曰天作淫雨害于粢盛若之何不弔对曰孤实不敬天降之灾又以为君忧拜命之辱子当尧之时洪水横流汎滥于天下水逆行汎滥于中国蛇龙居之民无所定下者为巢上者为营窟古者水为民害禹凿龙门辟伊阙平治水土使民得陆处往古之时四极废九州裂水浩漾而不息于是女娲积芦灰以止淫水史秦武王三年渭水赤三日昭王三十四年渭水大水三日髙后三年汉中南郡河阳大水流数万家山东被水灾民多饥乏于是天子遣使虚郡国仓廪以赈贫昭帝诏廼者民被水灾颇匮于食朕虚仓廪使使者赈乏桓帝永兴三年彭城泗水溢流永夀元年洛水溢至津城门漂流人物献帝建安二年汉水溢害人物公沙穆锐思洛下推歩之术永夀元年大水三辅以东无不漂没穆明晓占候乃预告令民姓徙居髙地故𢎞农人独得免灾任文公巴郡人也为治中从事时天大旱白刺史曰五月一日当有大水其变卒至不可防救宜令民吏预为其备刺史不聴文公独储大船百姓颇有防者其日旱烈至日中云起须臾雨至晡时湔水涌起十余丈突壊庐舎所害数千人建武十年雒水出造津城门或欲筑塞之陈宣谏曰昔王尊正身金堤水退况圣主耶言未絶而水去传记君湎于酒淫于色贤人潜国家危厥异流水赤哀帝延平六年河东河化为血元初二年颍川㐮城临水化为血不流集洪泉极深何以窴之天网浡潏为凋为瘵洪涛澜汗万里无际长波涾湤迤延八裔秋隂欺白日泥潦不少干河隄决东都老弱随惊湍䟽决须有頼懐㐮信可畏尧唿大水浸十日不惜万国赤子鱼头生暮宿投民村髙处水半扉篙舟入其家暝闻屋中唏本朝方夏潦之流也云蒸雨洩雷电发越江湖为一后土冐没舟行城郭鱼龙入室岂知下土人水涝没襟裾出门愁浩𣺌闭户恐为潴墻壁豁四达幸家无贮储压溺委性命焉能顾圗书乃知生尧时未免忧为鱼扰扰泥淖中无异鸭与猪我行都是退之诗真有人家水半扉千顷桑麻在船底空余石髪挂鱼衣车马无复见纷纷操栰榔新秋忽已晴九陌尚汪洋不知京国喧谓是江湖乡龙卷鱼虾并雨落人随鸡犬上墻眠坐观入市卷闾井吏民走尽余王尊入城相对如夣寐我亦幸免为鱼鼋束湿炊悬釡翻床补壊壁火灾经若火之燎于原不可向迩其犹可扑灭齐大灾西宫灾成周宣榭火左传曰人火之也凡火人火曰火天火曰灾新宫灾三日哭宋灾陈灾宋卫陈郑灾雉门及两观灾桓宫僖宫灾亳社灾㐮九年宋灾乐喜为司城伯氏司里火所未至彻小屋涂大屋陈畚挶具绠缶备水器量轻重蓄水潦积土涂巡丈城缮守备表火道祝宗用马于四墉祀盘庚于西门之外晋侯问于士弱曰吾闻之宋灾于是乎知有天道何故对曰古之火正或食于心或食于咮以出内火是故咮为鹑火心为大火陶唐氏之火正阏伯居商丘祀大火而火纪时焉相土因之故商主大火商人閲其祸败之衅必始于火是以日知其有天道也三十年或叫于宋太庙曰譆譆出出鸟鸣于亳社如曰譆譆甲午宋大灾宋伯姬卒待姆也昭十七年有星孛于大辰西及汉申须曰彗所以除旧布新也今除于火火出必布焉诸侯其有火灾乎梓慎曰徃年吾见之是其证也火出而见今兹火出而章其居火也必矣若火作其在宋卫陈郑乎宋大辰之虚也陈太皥之虗也郑祝融之虚也皆火房也星孛及汉汉水祥也卫颛帝之虚也故为帝丘其星为大水水火之牡也其以丙子若壬午作乎水火所以合也郑禆灶言于子产曰宋卫陈郑将同日火若我用瓘斚玉瓉郑必不火子产弗与十八年五月火始昏见丙子风梓慎曰是谓融风火之始也七日其火作乎壬午宋衞陈郑皆火禆灶曰不用吾言郑又将火子产曰天道逺人道迩灶焉知天道是亦多言矣岂不或信遂不与亦不复火火作之明日禳火于𤣥冥回禄祈于四鄘哀三年司铎火火踰公宫桓僖灾南宫敬叔至命周人出御书子服景伯至命宰人出礼书校人乘马巾车脂辖百官备府库谨守官人肃给济濡帷幕郁攸从之蒙葺公室自太庙始外内以悛公父文伯至命校人驾乘车季桓子至御公立于象魏之外命救火者伤人则止财可为也命藏象魏曰旧章不可忘也富父槐至曰无备而官办者犹拾沈也于是乎去表之藁道还公宫孔子在陈闻火曰其桓僖乎子失火而遇雨失火则不幸遇雨则幸也故祸中有福趋夫救火者汲水而赴之或以瓮瓴或以盆盂其方员鋭椭不同盛水各异其于灭火均也史汉武时河内失火烧千余家上使汲黯视之晋太子遹惠帝长子也宫中尝夜失火武帝登楼望之太子时五嵗牵帝裾入闇中曰暮夜仓卒宜备非常不宜令照见人也帝由是竒之武库火张华惧变列兵固守然后救之累代之寳及汉祖斩蛇剑王莽头孔子履等尽焚焉佛圗澄尝与石季龙升中䑓澄忽惊曰幽州当火灾仍取酒噀之久而笑曰救已得矣季龙遣騐幽州云火从西门起西南骤雨灭之雨亦颇有酒气传记古初遭父䘮未葬隣人失火及初舍棺不可移冐火伏棺上火乃灭晋平公藏寳之䑓烧救火三日三夜乃胜之公子晏贺曰臣闻王者藏于天下诸侯藏于百姓农夫藏于囷庾商贾藏于箧匮今百姓乏于外而赋歛无已皇天降灾是君之福也刘昆为江陵令民有火灾昆向火叩头即霈然下雨郑𤣥年十七在家见大风起诣县曰某时当有火灾宜祭爟神广设禁备时火果起而不为害栾巴为尚书正朔大㑹巴得酒不饮西南噀之有诏问巴巴曰臣本县成都都市大失火故因酒为雨以灭火驿至果如其言糜竺尝从洛阳归有好新妇从求寄载行二十余里谢竺曰我天使也当往烧东海糜竺家感君见载故以相语君快去我缓行竺乃急行达家使出财物日中而火大发集永州多火灾人无安处老弱燔死晨不爨夜不烛盖类物为之者讹言相惊云怪鸟莫实其状山海经云有鸟如鹤一足赤文白嘴其名曰毕方见则其邑有譌火若今火者其可谓譌欤而人有以鸟传者其毕方欤遂令邑中状而圗之禳而磔之为之文而逐之朝储清以聫邃兮夕荡覆而为灰焚伤羸老兮炭死童孩呌号隳突兮戸骇人哀袒夫狂走兮倏忽往来郁收孽暴兮混合恢台民气不舒兮僵踣颠頽休炊息燎兮反覆灰煤门甍晦黒兮启伺奸回中宵焚九庙云汉为之红讹火急生煅本朝半夜人唿急横空火气浮天遥殊不辨风急已难収暁入陈仓县犹余卖酒楼烟煤已狼籍吏卒尚呀咻旱暵经僣常𤾉若旱既太甚藴隆虫虫旱既太甚则不可推旱既太甚则不可沮赫赫炎炎云我无所旱既太甚涤涤山川旱魃为虐如惔如焚旱既太甚黾勉畏去胡宁瘨我以旱不知其故如彼嵗旱草不溃茂舞师教皇舞帅而舞旱暵之事司巫若国大旱则帅巫而舞雩女巫旱暵则舞雩嵗旱缪公召县子而问焉曰天久无雨吾欲暴尫而奚若曰天则不雨而暴人之疾子虐无乃不可乎然则吾欲暴巫而奚若曰天则不雨而望之愚妇人于已求之母乃已䟽乎徙市则奚若曰天子崩巷市七日诸侯薨巷市三日为之徙市不亦可乎大旱不雨自十二月不雨至于秋七月自正月不雨至于秋七月僖三年自十月不雨至于五月不雨旱不为灾也二十一年大旱公欲焚巫尫臧文仲曰非旱备也脩城郭贬食省用务穑劝分此其务也巫尫何为天欲杀之则如勿生若能为旱焚之滋甚衞大旱卜有事于山川不吉甯庄子曰昔周饥克殷而年丰今邢方无道诸侯无伯天其或者欲使卫讨邢乎师兴而雨郑大旱使屠系有事于桑山斩其木不雨子产曰有事于山艺山林也而斩其木其罪大矣夺之官邑闵雨者有志乎民者也子七八月之间旱则苗稿矣若大旱之望云霓也若大旱之望雨也大旱金石流土山焦汤之救旱也素车白马布衣身婴白茅以身为牲晋平公使师旷奏清角师旷不得已而鼓一奏之有云从西北方起再奏之大风起大雨随之晋国大旱赤地三年史共和十四年大旱火焚其屋伯和簒立故有大旱武帝元封年夏旱公孙卿曰黄帝时封则天旱干封三年上乃下诏曰天旱意干封乎宣帝本始三年夏大旱东西数千里东海有妇养姑甚谨姑自经死姑女告吏云妇杀我母于公争之不能得太守竟论杀孝妇郡中枯旱三年献帝兴平元年秋三辅旱人相噉食晋永嘉初大旱河洛汉皆可渉晋元帝斩淳于伯于建康市刑者以刀拭柱血皆上流于是大旱三年宋孝武时频嵗大旱人饥死者十有六七隋炀帝时大旱人疫死者如山宪宗时江淮浙东旱遣使分道赈贷传记水干土则大旱旱之言悍也骄阳蹇所至也南方有人长二三尺袒身而目在顶上走行如风名曰魃所见之国大旱齐大旱景公欲祠灵山晏子曰夫灵山以石为身以草木为毛髪天不雨髪将焦身将热彼独不欲雨乎祠之何益公曰吾欲祠河伯可乎晏子曰河伯以水为国以鱼鼈为民天久旱百川将竭国亡民将灭矣彼独不欲雨乎祠之何益公曰奈何晏子曰公试避宫殿曝露与山河共忧其幸而雨景公曝露三日果大雨嵗旱旱草先生旱草者蒺蔾也汤大旱七年雒川竭煎沙烂石于是祀山川祝曰政不节与民失职与苞苴行与䜛夫昌与宫室崇与女谒盛与何不雨之甚也集旱有三曰天旱国旱人旱曷为天旱蹇阳肆㐫下土祗谨虽六七嵗黎民不饥曷为国旱君道炽灾徳涸仁枯贪风暴气蒸为时疠曷为人旱邦毁其政吏贼其行千里人心燥不为隂夫天旱求诸仁仁洽而时丰国旱求诸徳徳润而泽流人旱求诸政政清而俗阜今货逰于上刑黯于下百姓焦愁结成狠暑所谓人旱也邦守不清其政而逮龙贷雨于何可兾乎维兹之旱兮其谁之由我知其端兮风伯是尤山升云兮泽上气雷鞭车兮电摇雨寖寖兮欲坠风伯怒兮云不得止云屏屏兮吹使醨之气将交兮吹使离之铄之使气不得化寒之使云不得施昔闻草木焦今覩沙石烂退藏恨雨师健歩闻旱魃前圣欲焚巫武王亲救暍真龙意寂寞土梗空俯偻暴尫成前闻鞭巫非稽古本朝方炎夏之隆蒸兮闵时泽之不濡冦乘时而行虐兮盗威烈乎阳乌驾毕方而骖荧惑兮回禄为其前驱烬所及于一燎兮何有瓦石与璠玙丰隆致其微隂兮飞亷荡覆而无余野曈曈而扬尘兮何萧艾之纷敷应龙矫首于下泽兮仅自免于藁枯鸟呀咮而忘飞兮兽逃穴而深居旱野渴天泽安得梦随霹雳车马上倾倒天瓢翻我来秋日午旱久石床温安得云如盖能令雨㵼盆嵗旱泉水竭枯萍粘破块未须丘垤占鸣鹳只要朝廷起卧龙蝗螟经去其螟螣及其蟊贼无害我田穉田祖有神秉畀炎火螟螽有蜚蝝生文三年雨螽于宋坠而死也雨螽于宋外灾不书此何以书灾甚也其灾甚柰何茅茨尽也史汉平帝时蝗诏使者捕蝗人能捕蝗诣吏者以石斗受钱鲁恭为中牟令蝗不入境宋均为九江守山阳楚沛多蝗至九江輙散贞观间京畿旱蝗食稼唐太宗在苑中掇蝗欲吞之曰宁食吾之肺肠是嵗蝗不为患开元山东大蝗姚崇奏请捕蝗卢懐慎以为杀蝗太多恐伤和气崇曰昔楚王吞蛭而愈疾孙叔敖杀蛇而获福今蝗幸可驱若縦之谷且尽如百姓何若使杀蝗有祸崇请当之传记食苗曰螟食叶曰螣食根曰蟊食节曰贼蝗螽也一曰蝻一名蝝蝗虫腹下有梵字马援为武陵守郡有蝗化为鱼虾集始自两河及三辅荐食如蚕飞似鱼本朝祥符九年飞蝗过京城执政有袖死蝗上进者于是率百官贺王旦不可于是二府方奏事飞蝗蔽天上曰使百官方贺而蝗若此岂不为天下笑耶赵抃守青州时山东旱有蝗自青齐来及境遇风退飞堕水而尽蝇头出土不急捕羽翼已就功难施只惊羣飞自天下不究生子由山陂官书立法空太峻吏愚畏罚反自欺盖藏十不敢申一上心虽恻何由知不如寛法择良令告蝗不隠捕以时今苗因捕虽践死明嵗犹免为蝝灾去年夏旱秋不雨海畔居民余咸苦今年春煖欲生蝝地上戢戢多于土预忧一旦开两翅口吻如蜂那肯吐前时渡江过呉越布阵横空如项羽农夫拱手但垂泣人力区区固难御扑縁騣尾困牛马啗啮衣服穿房户坐观不救亦何心秉畀炎火传自古荷锄散掘谁敢后得米济饥还少补饥荒经帝曰弃黎民阻饥汝后稷播时百谷暨稷播奏庶艰食鲜食古者国有凶则杀礼而多昏㑹男女之无夫家者所以育人民也王曰于乎何辜今之人天降丧乱饥馑荐臻大司徒以荒政十有二聚万民一曰散利二曰薄征三曰缓刑四曰弛力五曰舍禁六曰去㡬七曰省礼八曰杀哀九曰蕃乐十曰多昏十一曰索鬼神十二曰除盗贼嵗凶年谷不登君膳不祭肺马不食谷驰道不除祭事不县大夫不食粱士饮酒不乐荘二十八年大无麦禾臧孙辰告籴于齐公羊传曰君子之为国也必有三年之委一年不熟告籴饥也饥大饥一谷不升谓之歉二谷不升谓之饥三谷不升谓之馑四谷不升谓之荒五谷不升谓之大祲子梁恵王曰河内凶则移其民于河东移其粟于河内河东凶亦然凶年免于死亡凶年饥嵗君之民老弱转乎沟壑壮者散而之四方者㡬千人矣凶嵗子弟多暴史河内贫人伤水患万余家父子相食臣谨以便宜持节发河内仓廪以赈贫民武帝元鼎二年闗东饿死者千数诏下巴蜀之粟致之江陵有赈捄饥民免其戹者具举以闻宣帝本始四年诏今嵗不登遣使者赈贷困乏元帝诏嵗比灾害民有菜色下诏吏虚仓廪开府库赈救唐𤣥宗秋雨害稼京师饥裴耀卿曰陛下可遣重臣分道赈饥传记谷不熟为饥蔬不熟为馑果不熟为荒仍饥为荐集传闻闾里问赤子弃渠沟持男易斗粟掉臂莫肯酬我时出衢路饿莩何其稠亲逢道死者伫立久咿嚘归舎不能食有如鱼挂钩本朝景祐二年呉中大饥范文正公镇浙西发粟募民以饷监司劾公不恤荒公乃自序所以晏㳺兴造皆欲以有余之财以恵贫者工技服力之人仰食于公私者日无虑万数荒政之施莫此为大赵清献知越州两浙旱蝗米价踊贵诸州皆禁増米价公独榜衢路令有米者増价籴之于是米商辐凑米价更贱民无饥死者富郑公知郓州自郓移青㑹河朔大水民流京东择所部丰稔三州劝民出粟得十五万斛益以官廪随所在贮之得公私庐舍十余万间散处其人凡活五十万人募而为兵又万余人杭州大旱苏公轼请于朝免本路上供米三之一故米不翔贵复得赐度牒百易米以救饥者活者甚衆老农释耒叹泪入饥肠痛饥火烧肠作牛吼不知待得秋成否愿君五袴手拈此半菽魂曽活万人宁望报祗求五亩却归耕兼并闭囷廪一粒不肯分伺待官粟空腾价邀吾民坐视既不可禁之亦纷纭疫疠经天方荐瘥丧乱𢎞多四时皆有疠疾春时有痟首疾夏时有痒疥疾秋时有疟寒疾冬时有嗽上气疾以禬民之丧礼大礼则不举疠疾不降民不夭札子使物不疵疠史秦始皇三年虫起东方蔽天而下年为大疫哀帝永初六年大疫疫者邪乱之气所生延光四年京师大疫有絶门者桓帝元康元年正月京都大疫二月九月庐江乂疫献帝建安二十二年大疫魏文帝黄初四年宛许大疫死者万数明帝青龙二年四月大疫三年京师大疫传记人主好聚敛则人多疫死颛顼氏有三子亡而为疫鬼集屑屑水帝魂谢谢无余辉如何不肖子尚奋疟鬼威诅师毒口牙舌作霹雳飞符师㺯刀笔丹墨交横挥本朝遂令邪风伺间隙潜中瘟疫于民氓记纂渊海卷五记纂渊海卷六钦定四库全书记纂渊海卷六宋潘自牧撰地理部地经至哉坤元万物资生乃顺承天坤厚载物德合无疆地势坤君子以厚德载物不习无不利地道光也地道无成而代有终也俯以察于地理俯则观法于地观鸟兽之文与地之宜坤者地也万物皆致养焉大司徒掌天下土地之图周知九州地域广轮之数辨其山林川泽丘陵坟衍原隰之名物地秉隂窍于山川地载万物地载神气今夫地一撮土之多及其广厚载华岳而不重振河海而不洩万物载焉如地之无不载也子地载而无弃故安而不动莫不生植地者万物之本原诸生之根苑也女娲断鳌足以立四极夫大块载我以气劳我以形佚我以老息我以死阖四海之内东西二万八千里南北二万六千里禹乃使大章歩自东极至于西极二亿三万三千五百里七十五歩使竖亥歩自北极至于南极二亿三万三千五百里七十歩九州之外乃有八殥自东北方曰大泽曰无通东方曰大渚曰少海东南方曰具区曰元泽南方曰大梦曰浩泽西南方曰渚资曰丹泽西方曰九区曰泉泽西北方曰大夏曰海泽北方曰大冥曰寒泽八殥之外乃有八纮自东北方曰和丘曰荒土东方曰棘林曰桑野东南方曰大穷曰衆安南方曰都广曰反戸西南方曰焦侥曰炎土西方曰金丘曰沃野西北方曰一目曰沙所北方曰积氷曰委羽八纮之外乃有八极自东北方曰方土之山曰苍门东方曰东极之山曰开明之门东南方曰波母之山曰阳门南方曰南极之山曰暑门西南方曰编驹之山曰白门西方曰西极之山曰阊阖之门西北方曰不周之山曰幽都之门北方曰北极之山曰寒门地形者所以穷南北之脩极东西之广经山陵之形区山谷之居列山川之数规逺近之路使人通逹周备地者统元形焉非止丘陵山川之谓也史萧何入秦收图书藏之以此沛公具知天下阸塞戸口以何得秦图书也光武披地图指示邓禹曰天下郡国如是今始得其一裴秀作地域图十八篇奏之地图之体有六一曰分率所以辨广轮之度也二曰准望所以正彼此之体也三曰道里所以正所由之数也四曰髙下五曰方邪六曰迂直此三者各因地而制以校夷险之数也传记东至于泰逺西至于邠国南至于濮铅北至于祝栗谓之四极觚竹北戸西王母日下谓之四荒九夷八狄七戎六蛮谓之四海地者易也言养物怀任交易变化含吐应节故其立字土力于乙者为地地东西为纬南北为经山为积德川为积刑地有四游常动而不止譬如人在大舟中闭牖而坐舟行不觉也地有三千六百轴地者万物之祖元气所由生也地以川为脉草木为毛土为肉石为骨九地者一为沙泥二泽浼三沚崖四下田五中田六上田七下山八中山九上山费长房有神术能缩地脉千里聚在目前放之复如旧集八柱何当东南何亏康回凭怒地何故以东南倾东西南北其脩孰多南北顺其衍几何奈何以弹丸地而囷太平之民哉删百代之弊综羣言之首繁而不乱疎而不漏才识以润之丹青以炳之使嗜学之徒未披文而见义不由户而覩奥斯乃训导之明也穷地而述举世而载事极洪纎理通微昧混一家文轨张大国之襟带覈人物之虚实总山川之要㑹表皇威之有截明王道之无外斯乃功用之大也见苍梧涂山则思舜禹䘏民之艰覩穷荒大漠则悟秦汉劳师之弊览齐墟晋壤则想桓文勤王之霸观洞庭荆门则知苗蜀恃险之败王者于是明乎得失诸侯于是鉴乎兴替斯又惩劝之道也上帝既剖混沌氏以支节为山岳以肠胃为江河一旦虑其掀然而兴则下无生类矣于是孕铜于山泽滓鱼盐于江河俾后人攻取将有以苦混沌之灵而致其不起也呜唿混沌氏则不起而人力殚焉地形连海尽俯入裂厚坤杀气南行动坤轴开地当天险五方乱风土百种分锄耕稍疑地脉断本朝弹丸黒子之地沈僴问何谓四游朱文公曰谓地之四游升降不过三万里非谓天地中间相去止三万里也春游过东三万里夏游过南三万里秋游过西三万里冬游过北三万里今厯家筭数如此以土圭测之皆合僴曰譬以大盆盛水而以虚器浮其中四邉定四方若器浮过东三寸以一寸折万里则去西三寸亦如地之浮于水上蹉过东方三万里则逺去西方三万里矣南北亦然然则冬夏昼夜长短非日晷出没之所为乃地之游转四方而然尔曰然不有万物殊岂知方舆大地理山川隔摇荡山川失维陬区区魏中梁一米谁雌雄泰山秋毫两无穷鉅细本出形相中大千起灭一尘里未知颃颉谁雌雄门浮一区尔真妄果安在垂慈世人眼俯仰了大块山经地中有山谦山附于地剥天下有山遯兼山艮艮为山封十有二山随山刋木随山濬川九山刋旅景山与京我徂东山节彼南山陟彼北山谓山葢卑为冈为陵莫髙匪山髙山仰止信彼南山维禹甸之帝省其山奕奕梁山维禹甸之天作髙山太王荒之于皇时周陟其髙山陟彼景山山虞掌山林之禁令山出器车今夫山一卷石之多及其广大草木生之禽兽居之寳藏兴焉子孔子登东山而小鲁登泰山而小天下山不辞土石故能成其大渤海之东有大壑焉其中有五山曰岱舆圆峤方壶瀛洲蓬莱五山之根无所连着帝命禺强使巨鳌十五举首而戴之五山始峙而不动而龙伯之国有大人举足不盈数歩而暨五山之所一钓而连六鳌于是岱舆圆峤二山沈于大海大行王屋二山本在冀州之南河阳之北北山愚公年九十面山而居惩出入之迂也聚族而谋曰吾与汝毕力平险可乎妻曰焉置土石曰投诸渤海之尾遂率子孙荷担者三夫邻人孀妻有遗男往助之寒暑易节始一反焉河曲智叟曰甚矣汝之不慧以残年余力曽不能毁山之一毛如大行王屋何愚公曰汝心之固曽不如孀妻弱子虽我之死有子存焉子子孙孙无穷匮也而山不加増何苦而不平操蛇之神闻之告之于帝帝感其诚命夸娥氏负二山一厝朔东一厝雍南自此冀之南汉之隂无陇断焉不登髙山不知天之髙也积土成山而风云兴焉玉在山而木润丘陵学山而不至乎山史黄帝披山通道登丸山及岱宗西至于崆峒登鸡头南至于江登熊湘逐荤粥合符釡山而邑于涿鹿之阿自威宣燕昭使人入海求蓬莱方丈瀛洲三神山诸仙人及不死之药皆在焉未至望之如云临之风輙引去终莫能至余南登庐山观禹疏九江遂至于㑹稽太湟上姑苏望五湖东闚洛汭大邳逆河行淮泗济漯洛渠西瞻蜀之岷山及离堆北自龙门至于朔方禹廵狩至㑹稽而崩因葬焉上有孔穴民间云禹入此穴严子陵隠于富春山谢安栖迟东山放情丘壑每游赏必以妓从羊祜与从事邹润甫登岘山垂泣曰自有宇宙有此山由来贤达胜士登此逺望者多意皆湮灭无闻润甫对曰明公德冠四海令闻令望当与此山俱桓沖谓王徽之曰卿在府日久比当相料理徽之初不酬答直髙视以手扳拄颐云西山朝来致有爽气耳谢灵运好登山尝着木屐上山则去前齿下山则去后齿卢藏用始隠终南山晩乃徇权利司马承祯尝召至阙下藏用指终南山曰此中大有佳处祯曰以仆视之此乃仕宦之捷径耳传记山者土之聚也山三袭陟再成英一成坯山大而髙崧山小而髙峯鋭而髙峤卑而大扈小而衆岿小山岌大山峘属者峄独者蜀上正章宛中隆山嵴冈未及上翠㣲山顶冢如防者盛峦山嶞重甗隒左右有岸厒大山宫小山霍小山别大山鲜山絶陉多小石磝多大石礜山上有水埒山豄无所通谿石戴土谓之崔嵬土戴石为砠山夹水涧陵夹水澞山有穴为曲山西曰夕阳山东曰朝阳土山多云铁山多石大凡天下名山五千三百七十居地大凡六万四千五十六里地之东西二万八千里南北二万六千里出水者八千里受水者八千里出铜之山四千六十出铁之山三千六百九十青丘之山其阳多土其隂多青艧天下名山八而三在蛮夷五在中国五百嵗天下名山一开开时金玉涌出山之为言宣也含泽布气调五神也终南山一名地肺中有石室灵芝终南一名太一闵文衍思九华山图于白绫半臂号九华半臂骊山有饭禄泉金沙洞玉蘂峯骊山筝殿侧有魏泉堂碑其石莹彻玻瓈石之碑也王烈入太行山见石中有青泥流出烈取抟之随手坚凝气味如粳米饭按仙经云此石髓服之寿与天地齐李球游五台山山中有风穴球坠焉引者曰此山道家紫府洞也五峯之上皆积四海竒寳以镇峯顶亦如茅山洞镇以安息之金墉城之寳春山襍玉环水香琼以固上真之宅荆山为地雌上为轩辕室宋武登八公山刘安故台曰城郭如匹帛之绕丛花也云县有君山大风雨后闻管絃声其山谓之仙宫崆峒山有三其一在临洮一在安定一在汝州天为蜀王生五丁力士能徙山南方有国土名为胜乐其国有山名曰妙峯大小洞天并见前集集青阳县南有子山山髙数千丈有九峯如莲花太史公南游畧而不书虽灵仙徃复而赋咏无闻予乃削其旧号加以九华之目诗云妙有三分气灵山开九华天河挂緑水绣出九芙蓉昔予仰太华以为此外无竒爱女几荆山以为此外无秀今见九华始悼前言之容易也歌云竒峯一见惊魂魄意想鸿炉始开辟疑是九龙夭矫欲攀天忽逢霹雳一声化为石北上太行山艰哉何巍巍羊肠坂诘屈车轮为之摧苍山何郁盘飞阁凌上清昔者先王游髙唐梦一妇人曰妾巫山之女也为髙唐之客妾在巫山之阳髙丘之阻旦为朝云暮为行雨散雨收夕台行云卷神帐巫山十二郁苍苍片石亭亭号女郎晓雾乍开疑卷幔山花欲谢似残粧十二峯前落照㣲髙唐宫暗坐迷归朝云暮雨长相接犹自君王恨见稀从有精灵得徃来狖轭鼯轩亦颠陨兹岭复巑岏分区奠淮服东限瑯琊台西距孟诸陆云代之间有灵山焉与竺干鹫岭角立相望其山则盘纡岪郁隆崇嵂崒岑崟参差日月蔽亏山逼画屏新稠叠千万峯相连入云去川岳涵余清寒山饶积翠蓝岑竦天壁突兀如鲸额奔蹙横澄潭势吞落星石积雪曜隂崖飞流敧阳壑参差逺天际缥渺晴霞外叠峯碍河汉秀岭横牛斗一重一掩吾肺腑山鸟山花吾友于润聚金碧气却畧罗峻屏大山蟠嵌根清最陪跻攀傲睨俯峭壁崇冈相枕带那知根无鬼神藏已觉气与嵩华敌遥峯出寸碧公乎真爱山看山相连夕犹嫌山在眼不得着脚歴天空浮脩眉积翠浮㶑灔始疑负灵鳌逈穷两仪际髙出万象表海畔尖山似劒铓秋来处处割愁肠若为化得身千亿散上峯头望故乡槛前山翠茂陵眉本朝鴈荡山永嘉郡其峯巖峦峒皆平地耸起竒秀之状也甲于天下而谢灵运在永嘉穷访山水发于吟咏无一字及鴈荡山者唐时诗人皆不言及盖徃时为灌木丛宻掩蔽不见至真宗朝造应宫伐木为楹始得此也温州鴈荡山祥符中因造玉清宫伐山取材有人见之按西域书阿罗汉诺矩罗居震亘东南大海际鴈荡山芙蓉峯龙湫唐僧贯休为诺矩罗赞有鴈荡经行云漠漠龙湫宴坐雨蒙蒙之句此山南有芙蓉峯山顶有大池相传以为鴈荡下有二潭水以为龙湫又有经行峡宴坐峯皆后人以贯休名之也始余赴中山连日风埃未尝了了见大行也今将适岭表过临城道中天气肃然西南草木皆可数忽悟笑曰余南迁其必返乎此退之衡山之祥也西登大行岭北望清凉山晴空浮五髻晻蔼乡云间老杜诗云翠屏宜晩对东坡云羊元居山当戸山峯竒秀每据筠床终日笑傲或偃卧谓客曰此翠屏宜晩对爽人心目颜鲁公名其隠山为翠屏须知我是爱山者无一诗中不説山睡余敧枕看山横雪裹山峦开晓幌烟岚互明灭㸃缀若图屏山气无四时人去山自緑山横天地苍茫外江上孤峯蔽緑萝县楼终日对嵯峨巉巉起絶壁苍翠非刻镂遥岑耸孤出可爱欣欲就㑹须乗醉携佳客踏雪来观羣玉峯岛屿松门数里长悬崖对起碧峯双南山郁蒨旧可爱千仭巉巖如刻削林枯山瘦失颜色我意岂能无寂寞千巖万壑响松桧悬崖巨石飞流淙江上山兮海上峯蔼清苍兮香巑丛霞飞雾散兮青空天思削兮壁立于鸿蒙悬崖磴絶兮险且穷穿云渡水兮忽得路而不知其几重中有平田广谷兮与世隔絶犹有太古之遗风泉甘土肥兮鸟兽雝雝其人麋鹿兮既夀而豊不见人间之几时兮但见草木华落为秋冬循上得胜游冐晓穷幽邃操戈畏炳彪回峯乱嶂郁参差云外髙人世得知山髙惜人力十歩輙一憩却立浮云端俯视万井丽槎牙乱峯合晃荡絶壁横何人守蓬莱夜半失左股浮山若鹏蹲忽展垂天羽根株互连络崖峤争吞吐方其欲化时天匠磨月斧帝觞分余沥山骨醉后土峯峦尚开阖涧谷犹唿舞青山满墻头髧鬌几云髻青山偃蹇如髙人常时不肯入官府髙人自与山有素不待招邀满庭戸收览竒秀得十五强饮且为山作主山向吾曹分外清路转山腰足未移水清石瘦便能竒直视无前气吐虹五湖三岛在胷中树暗草深人静处卷帘敧枕卧看山云间耸孤翠脚力尽时山更好莫将有限趂无穷崖崩路絶𤣥鸟去惟有乔木搀天长峩峩两烟鬟古镜开新妆山中亦何有木老石头顽正頼天日光涧谷纷烂斑南山有佳色无人空自竒清诗为题品草木变芬菲青山自遶廊不要买山钱梯山上巉絶俯视惊谽谺无价青山为我赊我昔曽为径山客至今诗笔余山色君住此山三十年妙语应须得山骨山髙无风松自响误认石齿号惊湍含晖亭上望东溟凌霄峯头把南岳每逢佳士与名山何异枯杨便马疥今朝偶上法华岭縦观始觉人寰隘携琴已寻壑载酒复经丘青山若无素偃蹇不相亲横看成岭侧成峯逺近髙低各不同不识庐山真靣目只縁身在此山中岳经咨四岳奠髙山大川注云髙山五岳考制度于四岳诸侯各朝于方岳般巡狩而祀四岳河海也嶞山乔岳及河乔岳大宗伯以血祭祭五岳天子祭名山五岳视三公维岳䧏神生甫及申维申及甫为周之翰此文武之徳也山岳则配天子山有岳而且大者衆人所不能踰也舜一歳而巡五岳国不费而民不劳史五岳四渎节宣云雨地有山岳以宣其气者也岳者灵气之所宅山岳磊落而罗峙爰登方岳封禅勒成五岳秦王谓尉迟敬德曰公之心如山岳然韦思谦曰御史出使若不动摇山岳诚旷职耳集岳脩贡兮川效珍禀山岳之孕灵峩峩崇岳吐符䧏神险资岳灵激神岳之嶈嶈峻岳之崇冈兮地有五岳维天之柱自三光五岳之气分凝赤耸山岳五岳祭秩比三公四方环镇嵩当中髙岳前嵂崒东岳泰山经嵗二月东巡狩至于岱宗泰山巖巖鲁邦所瞻兖州其山镇曰岱山孔子歌曰泰山其頽乎齐人将有事于泰山必先有事于配休郑伯请释泰山之祀而祀周公以泰山之祊易许田郑伯使宛来归祊不祀泰山也触石而出肤寸而合不崇朝遍雨天下者惟泰山云尔季氏旅于泰山子曰曽谓泰山不如林放乎子挟泰山以超北海泰山之于丘垤类也孔子登泰山而小天下孔子游泰山见荣启期泰山之容巍巍然髙望之千里不见埵堁逺之故也逐兽者目不见泰山升东岳而后知衆山之峛崺也况介丘乎史秦始皇上泰山风雨暴至休于树下因封其树为五大夫李斯上秦皇书曰泰山不辞土壤故能成其大泰山若砺蔺相如名重泰山封禅七十二王惟黄帝得上泰山封泰山一名岱宗五岳之长王者易姓告代之处也武帝封泰山白云起封中太始二年诏泰山见黄金方将増泰山之封加梁父之髙天下之安犹泰山而四维之也泰山之髙不嶕峣不能浡滃云雨㪚歊蒸光武建武三十二年柴望登封泰山禅如梁隂以承灵瑞太宗遣杜正伦行泰山七十二君坛迹𤣥宗诏张説撰封禅坛颂刻之泰山自韩愈殁天下仰之如泰山北斗云传记泰山为东岳泰山一曰天孙天帝之孙也主召人䰟魄岱者代也东方万物始交代之处泰山盘道屈曲而上凡五十余盘经小天门大天门西巖为仙人石门东巖为介丘东南巖为日观鸡一鸣时见日出黄河去泰山二百余里祠所望黄河如带泰山南有庙悉种柏大者十五六围相传汉武所种岱宗石室中上下悬絶其中金牀玉几东岱亦曰泰山梁岳即泰山也岱宗之洞周回三千里名曰三宫空洞之天集崒乎泰山不足为髙四月上泰山石平御道开六龙过万壑涧谷随萦回北眺㠋嶂竒倾崖向东摧洞门闭石扇地底兴云雷天门一长啸万里清风来旷然小宇宙弃世何悠哉平明登日观举手开云闗黄河从西来窈窕入逺山凭崖览八极目尽长空闲岱宗夫如何齐鲁青未了造化钟神秀隂阳割昏晓盪胷生层云决眦入飞鸟㑹当凌絶顶一览衆山小东岳云峯起本朝岱宗已在眼一徃继前躅天门四十里夜看扶桑浴回头望彭城大海浮一粟南岳衡山经五月南巡狩至于南岳岷山之阳至于衡山荆州其山镇曰衡山史刘璘之尝採药至衡山深入忘返见有一涧水水南有二石囷一开一闭水深广不得过遇伐薪人问径得还或説囷中皆仙灵方药璘之欲更索不复知处也李泌畏祸愿隠衡山诏给三品禄赐隠士服为置室庐传记霍山为南岳衡山一名嵝衡山南岳也至黄帝乃以灊霍二山为副禹伤父功不成乃巡衡山血马以祭之忽梦𤣥夷苍水使者谓禹曰欲得我山神书者齐焉齐三日遂获金简玉字之书得治水之要汉武南巡以衡山逺道隔江汉乃徙南岳之祭于庐江灊山朱陵之灵台大虚之寳洞赤帝馆其岭祝融宅其阳自湘川至长沙九向九背然后不见衡山有三峰极秀一名芙蓉峯最为竦杰自非清霁之朝不可望见峯上有泉飞𣲖如一幅绢分映青林直注山下朱陵之灵坛太虚之寳洞当翼轸之宿度应玑衡故曰衡山有五峯曰紫盖曰宻云曰祝融曰天柱曰石廪湘东姚祖经衡山望巖下数少年并执笔作书未至百歩少年相与飞飏遗一纸书字字皆鸟迹衡山有三峯一曰紫盖每见有双白鹤回翔其上二曰石囷下有石室三曰芙蓉上有飞泉集衡翟磊落以连镇五岳于中州衡山最逺南方之山巍然髙而大者百数独衡山为宗最逺而独为宗其神必灵衡山苍苍入紫冥下看南极老人星南岳配朱鸟秩礼自百王歘吸领地仙鸿洞半焱方祝融五峯尊峯峯次低昻紫盖独不朝争长嶪相望南岳据江湖委舟湘流往观南岳云壁覃覃穹林悠擢山僧爱山出无期俗士牵俗来何时祝融峯下一回首即是此生长别离火维地荒足妖怪天假神柄专其雄喷云泄雾藏半腹虽有絶顶谁能穷我来正逢秋雨节隂气晦昧无清风潜心黙祷若有应岂非正直能感通须臾静扫衆峯出仰见突兀撑青空紫盖连延接天柱石廪腾掷堆祝融嵝山尖神禹碑字青石赤形摹竒东南倚盖卑维岳资柱石前当祝融居上拂朱鸟翮青冥结精气磅礴宣地脉还闻肤寸隂能致弥天泽本朝不见祝融峯还泝潇湘去我来万里驾长风絶壑层云许盪胷浊酒三杯豪气发朗吟飞下祝融峯衡岳千仭起祝融一峯髙羣山畏突兀奔走如曺逃扪天滑清壁俯壑崩银涛所恨无十犗一掣了六鳌西岳华山经八月西巡狩至于西岳西倾朱圉鸟鼠至于太华南至于华隂归马于华山之阳豫州其山镇曰华山史秦始皇践华山为城始皇三十六年郑客至华隂望见素甲白马从山上下知其非人道左止而待之遂持璧与郑客曰为我遗镐池明年祖龙死张楷能为五里雾所居成市徙华山有公超雾市传记华山为西岳邓绍入华山见童子以五綵囊盛柏叶露山顶有池生千叶莲花服之羽化因曰华山太华之山削成而四方其髙五千仭其广千里华山中顶石龟侧有飞磴逹背见玉女祠有五石臼号曰玉女洗头盆太华少华故曰二华华山三峯西方少隂用事万物生华故曰华山毛女在华隂山中猎师世世见之体生毛自言秦始皇宫人唿子先夀百余歳临去唿酒家妪令急装便有仙人持二毛狗来因各骑之乃龙也上华隂山尝于山大唿言子先酒母在此集西岳太华之首峯有五崖比壑破巖而列自下逺而望之偶为掌形旧俗土记之传者皆曰昔河自积石出而南流既越龙门遂弭南驰者千数百里折波左旋将走东溟连山塞之壅不得去有巨灵于此力擘而剖其中拓而北者为首阳絶而南者为太华河自此洩茫洋下驰故其掌迹犹存巨灵之迹也余往观曰诞哉此説乎夫所谓神者非人也其动无声其行无迹若形而无象若色而无色㧞山剖泽而不见其作鼔风奔水而不见其力视不可察名不可及故推而谓之神焉有神之作力而有人之迹乎李白登华山落鴈峯曰此山最髙唿吸之气想通帝座矣恨不持谢朓惊人诗来搔首问青天耳谅少昊之下都即蓐収之别馆西岳出浮云积气在太清连天拟黛色百里遥青冥西岳峥嵘何壮哉黄河如丝天际来巨灵咆哮擘两山洪波喷流射东海三峯耸立如欲摧翠崖丹谷髙掌开白帝金精运元气石作莲花云作台太华三芙蓉明星玉女峯西岳峻嶒耸处尊诸峯罗列似儿孙安得仙人九节杖拄到玉女洗头盆车箱入谷无归路箭栝通天有一门稍待秋风凉冷后髙寻白帝问真源前轩頽返照巉絶华岳赤太华峯头玉井莲开花十丈藕如船冷比雪霜甘比蜜一片入口沉疴痊我欲求之不惮逺青壁无路难夤縁安得凭梯上摘实下种七泽根株连灵踪露指爪杀气见稜角本朝李肇国史补载韩愈游华山穷极幽险心悸目眩不能下发狂号哭投书与家人别华隂令百计取之方能下沈颜作赘书以为肇妄载岂有贤者轻命如此余观之赠张籍诗云洛邑得休告华山穷絶陉倚巖睨海浪引袖拂天星日驾此回辖金神所司刑泉绅拖修白石劒攒髙青磴藓达拳跼梯飇飐伶俜悔狂已咋齿垂戒仍镌铭则知肇记为信然沈颜为妄辩也无为子尝以事过华山重几日饮酒莲花峯上北岳恒山经十有一月朔巡狩至于北岳太行恒山至于碣石并州其山镇曰恒山子其山北临代南俯赵东接河海之间早生而晩杀五谷之所蕃熟四种五获焉恒山之蛇名曰率然一身而两头击其一头则一头至击其中则两头皆至史赵简子谓诸子曰吾藏寳符于恒山中徃者立为后诸子竞往无所得无恤曰常山临代代可取也简子曰是知符矣传记恒山为北岳北方为恒恒者常也隂终阳始其道常乆故曰恒山常山髙三千九百丈上方三千里慕容隽恒山上得璧七十二昌容者常山道士自称殷女食蓬蔂根往来山下见者二百余年颜色如二十许人集大哉兹岳殊于衆山嵩华乃跼其近甸衡岱不踰于方域孰与夫包括绵长经纶中外外夷有四昴宿主胡则延袤以限之中郡有五寳符在岱则髙襄以临之其顶也上扶干门黒帝之宫观其足也下捺坤轴𤣥神之都府岂止噼冀魏截幽燕拒洪河撑大海鸿洞合沓半天下之襟带嵯峨巉巗一宇宙之标格者也中岳嵩山经崧髙维岳峻极于天维岳䧏神生甫及申史汉武帝诏曰朕有事华山至于中岳翌日亲登崇崧御史乗属在庙傍吏卒咸闻唿万嵗者三登礼罔不答其令祠官加増太室祠禁无伐其草木以山下三百戸为之奉邑名曰崇崧则天改嵩山为神岳李渤隠少室山以右拾遗召谢不起传记中央之岳居四方之中而髙故曰嵩山其山三十六峯东曰太室西曰少室嵩其总名也谓之室者以其下各有石室焉岳之西北一峯号望都峯天气清暖即望见洛阳东北一峯号鸡鸣五更之初便见日出东龙门之南有许由山髙大自絶其北有颍水尧聘许由处周灵王太子晋遇浮丘公接上嵩山嵩髙山北有大穴尝有人误坠穴中同辈投食坠者得之为寻穴而行计可十许日忽旷然见明又有草屋中有二人对奕局下有一杯自饮坠者告以饥渇棊者曰可饮此坠者饮之气力十倍半年许乃出自蜀中归洛下问张华华曰此仙馆所饮者玉浆也所食者龙穴石髓也集嵩山有神人焦錬师不知何许妇人也尝胎息絶谷居无室庐游行若飞倐忽万里世或传其入东海登蓬莱竟亦不能测其徃也元丹丘爱神仙朝饮颍泉之清流暮还嵩岑之紫烟三十六峯长周旋蹑星虹身骑飞龙耳生风横河践海与天通我知尔游心无穷本朝嵩峯三十六终日对髙阁隂晴无朝暮紫气尝浮泊雄然九州中气象压寥廓亦尝歩其巅培塿视四岳始疑茫昧初混沌死镌凿神功夜催就万仭成一削尤竒十二峯隠见入冥邈顾瞻但徘徊想像逢绰约嵩山近可爱泉石吾已诺终朝有幽人白首老云壑荆巫惜遐荒诡怪杳难邈况逢秋雨霁浓染新翠濯峯端上明月且可留幽酌嵩峯三十六苍翠争耸出嵩岚久不见寒碧更潺颜假山经青州厥贡怪石为山九仭功亏一篑维石巖巖渐渐之石子宋之愚人得燕石而藏之以为寳客见之掩口而笑曰此燕石也其与瓦甓不殊史魏明帝凿太行之石英採谷城之文石起景阳山于芳林园公卿以下莫不展力帝躬自握土以率之到溉居近淮水斋前山池有竒礓石长一丈六尺梁武帝戯与赌之并礼记一部溉并输焉石即迁置华林园宴殿前所谓到公石也薛元超转中书舎人𢎞文馆学士省中有盘石其祖道衡常据以草制元超每见輙泫然流涕有人获洛水白石而赤文者献阙下曰此石赤心故以献李昭德叱曰洛水余石岂尽能反邪㧞野古有川曰康干河断松投之三年輙化为石色苍致然脉理犹在世谓康干石唐庄宗朝张全义为四镇节度有监军尝得李德裕平泉醒酒石德裕孙延古因託全义复求之监军忿然曰自黄巢乱后洛阳园宅无复能守岂独平泉一石哉全义尝在巢贼中以为讥已大怒笞杀之传记流洲在西海中上多积石名为昆吾石白乐天作牛竒章石记曰公嗜石以甲乙丙丁为品太为上罗浮次之天竺又次之余为下李德裕居平泉山诫子弟记曰鬻平泉者非吾子孙也以平泉一石与人者非佳子弟也李棻好竒有异石髙二尺许嵌硿可爱每至未时节其气出于石穴中若烟云之状因目之为未石陶渊明所居粟里两山间中有大石仰视𤣥瀑可坐十人号醉石华山掌其石如人肉色每太阳对照则见之暮则渐隠不见王维辋川林下坐用雷门四老石灯灭则石中钻火集涣若奔云错若置棊怒者虎鬬企者鸟厉抉其穴则鼻口相呀搜其根则蹄股交峙环行卒愕疑若搏噬有盘㘭秀出如灵丘鲜云者有端险挺立如真官神人者有缜润削成如珪瓒者有㢘稜鋭刿如劒㦸者乂有如虬如鳯若跧若动将翔将踊如鬼如兽若行若聚将竦将鬬风烈雨晦之夕洞穴开若欱云歕雷嶷嶷然有可望而畏之者烟霁景丽之旦巖㠋霮䨴若拂岚扑黛霭霭然有可狎而翫之者三山五岳百洞千壑覼缕簇缩尽在其中百仭一拳千里一瞬坐而得之客从山来遗我盘石员平腻滑广袤六尺质凝云白文坼烟碧莓苔有斑麋鹿无迹置之竹下风扫露滴坐待禅僧眠留醉客清冷可爱肢体甚适便是白家夏天床席震泽生竒石沉潜得地灵初辞水府出犹带龙宫腥发自江湖国采荣卿相庭从风夏云势上汉古槎形拂拭鱼鳞见铿锵玉韵聆烟波含宿润苔藓助新青嵌穴狐雏貎纎铓虫篆铭潺颜傲林薄飞动向雷霆错落复崔嵬苍然玉一堆峰骈仙掌出罅坼劒门开峭顶髙危矣蟠根下壮哉精神欺竹树气色压亭台隠起磷磷状凝成瑟瑟肧㢘稜露锋刃清越叩琼瑰岌嶪形将动嵬峩势欲摧竒应连鬼怪灵合蓄风雷黛润霑新雨斑明㸃古苔未应栖鸟雀不肯染尘埃尖削琅玕笋洼剜玛瑙罍海神移碣石画嶂簇天台烟翠三秋色波涛万古痕削成青玉片截断碧云根回头问双石能伴老夫否石虽不能言许我为三友三能为刺史饭水复食蘗唯向天竺山取得两片石此抵有千金无乃伤清白南曺小司冦舅累土为山一篑盈尺嵚崟婵娟宛有尘外数致诗云一篑功盈尺三峯意出羣望中疑在野幽处欲生云江间饶竒石嵑怪石走当轩乍骈罗随势忽开坼有洞若神剜有巖类天划终朝巖洞间歌吹宴亲戚孰谓衡霍竒近在王侯宅湖嵌费携擎本朝兖王作假山翊善姚垣曰不见假山惟见血山皆生民膏血所成时太宗为诸王作假山闻语而罢吴仲庻守金陵梦三举子求哀曰若不垂佑明日当为煨烬矣公甚异之诘旦兵马司状申乞烧三丑石为灰供脩造用公遂悟敕寺僧爱䕶焉政和间零陵县贡一巨石舟载至京师毁水门楼以入千夫舁之不能动裕陵亲洒宸翰云庆云万态竒峯仍以金带一条挂其上遂即可移顷刻至苑中余家有三峯余爱之非徒爱其似山而又有所感焉非徒爱之而又有所敬焉余见中峯魁岸倨肆意气端重若有以服其旁之二峯二峯庄栗刻削凛不可犯虽其势服于中峯而岌然决无阿附意吁可敬也夫其亦有所感也夫新霜夜落秋雨残有石露出寒溪垠苔昏虫食禽鸟啄出没溪水秋复春溪邉老翁生长见疑我来视何殷勤爱之远徙入幽谷曵以三犊载两轮行穿城中罢市看但惊可怪谁复珍荒烟野草埋没久洗以石窦清冷泉朱栏緑竹相掩映选致佳处当南轩南轩旁列千万峯曽未有此竒嶙峋乃知异物世所少万金争买传几人匠智无遗巧天形穷幽探谓我爱山者为山列前檐頽垣不数尺万崄由心潜或开如断碧或呀若谺或长随靡迤或瘦露空嵌险穴亏杳杳髙屏立巉巉后出忽孤耸羣卉沓相参宛若气融结突如鬼镌鑱岂知几席间百态生浓纎甘露寺有石如羊相传谓之狼石云诸葛孔明坐其上与孙仲谋论曺公也诗曰狼石卧庭下穹窿状伏羱谢安所居有石一株尝倚杖相对吟啸终日忘归北齐谢洙名之为玉笋峯唐栁公权榜其亭曰独秀峯杜诗云倚杖㸔孤石至扬州获二石其一緑色冈峦迤逦有穴达于背其一正白可鉴渍以盆水置几案间李正臣蓄异石九峯玲珑宛转若牕櫺然予欲以百金买之与仇池为偶名之曰壶中九华且以诗纪之诗云念我仇池太清絶百金来买碧玲珑仆所藏仇池石希代之寳也诗云海石来珠宫秀色如蛾緑坡陁尺寸间宛转陵蛮足连娟二华顶空洞三茅腹初疑仇池化又恐瀛洲蹙殷勤峤南使馈饷扬州牧盛以髙丽盆荐以文登玉灵璧出石多似图刘氏园中有一株独反覆可观作麋鹿可宛颈状东坡居士欲得之乃画临华阁壁作丑石风竹主人喜乃以遗之忽从尘埃中来对氷雪颜瘦骨扶凛凛苍根漱潺潺但当对石饮万事付等闲石屛出零阳白鹤山绍兴间有宗子于水中得一石光采绚异其文若峯峦耸秀浑然天成自是石工凿取益衆烟云雪月之景波澜龙鳯之象虽巧画者莫臻其妙米芾知无为军初入州廨见立石颇竒喜曰此足以当吾拜命取袍笏拜之每唿曰石丈记纂渊海卷六记纂渊海卷七钦定四库全书记纂渊海卷七宋潘自牧撰地理部海经予决九川距四海海濵广斥江汉朝宗于海四海㑹同东渐于海声教讫于四海沔彼流水朝宗于海东不尽东海道不行乗桴浮于海子挟泰山以超北海禹掘地而注之海观于海者难为水海不辞水故能就其深渤海之东有大壑焉实为无底之谷名曰归虚八纮九野之水天汉之流莫不注之而无増无减焉南溟者天池也南海之帝为儵北海之帝为忽谆芒遇苑风于东海之濵苑风曰子将奚之曰将之大壑曰奚为焉曰夫大壑之为物也注焉而不满酌焉而不竭吾将游焉井蛙不可以语于海天下之水莫大于海万川归之不知何时止而不盈尾闾泄之不知何时已而不虚春秋不变水旱不知计四海之在天地间也不似礨空之在大泽乎计中国之在海内不似稊米之在太仓乎千里之逺不足以举其大千仭之髙不足以极其深禹之时十年九潦而水弗为加益汤之时八年七旱而崖不为加损海不辞东流大之至也积水谓之海浮沧海而后知江河之恶沱也况枯泽乎百川学海而至于海浩浩之海济楼船之力也欤水避碍则至于海史中国名曰赤县神州有大瀛海环其外以蠡测海海濒遐逺不霑圣化海沆漭而四周王融作海赋以示顾恺之恺之曰此赋实超𤣥虚但恨不道盐耳即注曰漉沙搆白熬波出素积雪仲春飞霜暑路传记海晦也主引晦浊其水黒而晦中国者天下八十一分之一有海环之如此者九瀛海环之总曰八极凡四海通谓之禆海禆海之外复有瀛海环之扶桑在碧海之中有蓬莱山周回五十里其海水色正黒谓之冥海无风而洪波百丈惟飞仙能到有鸟名精卫昔赤帝之女游乎东海溺死其神化为精卫常取西山之木石以填东海天地四方皆有海水相通地在其中葢无几也四海之外皆复有海东海共称渤海义谓之沧海南海之别有涨海西海之东有青海北海之别有瀚海东有碧海广狭与东海等水不咸苦正作碧色扶桑在碧海中树长数千丈一千余围两榦同根更相依倚是以名扶桑沃焦在碧海之东有石濶四万里厚四万里居百川之下尾故又名曰尾闾东海波声如雷海中水遇隂晦波如燃火满海以物击之迸散如星火有月即不复见木𤣥虚海赋云隂火潜燃岂谓此乎麻姑谓王方平曰自接待以来见东海三变为桑田向到蓬莱水乃浅于徃者畧半也岂复为陵乎方平曰东海行复扬尘耳海有八德一渐深二不穷底三广无涯四出珍珠寳五大身衆生所居六无増减七同咸味八不宿尸海有三德一曰深广无边二曰清凈不受襍秽三曰藏积无量珍寳菩萨之德义同海也海有五德一澄浄不受尸二多出妙寳三大龙㴻雨沛如车轴受而不溢四风日不能竭五渊深不测不受毁戒之尸出恵明之寳集波如连山乍合乍散嘘吸百川洗涤淮汉大明㩠辔于金枢之穴翔阳逸骇于扶桑之津南澰朱崖北洒天墟东演析木西薄青徐经涂瀴溟万万有余吐云霓含龙鱼隠鲲鳞潜灵居岂徒积太颠之寳贝兴随侯之明珠包干之奥括坤之区惟神是宅亦祇是庐何竒不有何怪不储茫茫积流含形内虚旷哉坎德卑以自居𢎞往纳来以宗以都品物类生何有何无吐星出日天与水际总衆流而臣下为百谷之君王今夫大海其东无东其西无西其北无北其南无南旦则浴日而出之夜则韬列星涵太隂扬隂火珠寳之光以为明其尘霾之杂不处也必泊之西澨故其大也深也洁也光明也无我若者大海盪泊兮颠倒日月鱼龙倾侧兮神怪隳突沧茫无形兮往来遽卒隂阳开阖兮气雾滃渤奔螭出抃兮翔鹏振舞天吴九首兮更笑迭怒垂涎闪舌兮挥霍旁午东极倾海流不属冺冺超忽纷盪沃殆而一跌兮沸入汤谷舳舻霏觧捎若木海若啬货号风雷巨鳌颔首丘山頽猖狂震翻九垓海于天地间为物最鉅鲸鹏之大虾蠏之细无不容归以生以食川后时安流天吴静不发扬帆采石华挂席拾海月委输百谷归朝宗万川溢分空碧雾晴连州彩云宻古来海寒多天风白波连山倒蓬壶长鲸喷涌不可渉抚心茫茫泪如珠吾曽弄海水清浅嗟三变四溟扬洪波巨海纳百川凭髙逺登览直下见溟渤溟涨鲸波动胡为慕大鲸輙拟偃溟渤浩荡乗沧溟本朝登州海市时有云气如宫室台观人物车马歴歴可见谓之海市欧公使河朔过髙唐县夜有鬼神自空中过人马之声可辨父老云二十年前昼过亦彷彿见人物谓之海市赵忠简公谪朱崖浮海而南张帆早行见波涛间红旗靡靡极目不断唿问舟人舟人摇手令勿语急入舟被髪持刃出蓬皆割其舌出血滴水戒使臣闭目坐船内顷间舟人相唿曰更生更生乃言曰朝来所见盖巨䲡也所谓旗者其鬛耳始知百川归因有含容德吾闻海之大物类无穷极潜竒兴贝寳万状不一识眇观交瀛海坐咏谈天翁天外黒风吹海立东海如碧环西北卷登莱云光与山色直到三山回我观大瀛海巨津与天并九州居其间无异蛇盘镜海静蛟鼍出海若东来气吐霓黄浊归大壑渎经奠髙山大川注云大川曰渎司仪天子冬礼四渎于北郊四渎视诸侯子川有渎仲尼之道犹四渎也经营中国终入大海舍舟航而济乎渎者末矣史中国川源以百数莫着于四渎东井南垣之东四星四渎江河淮济之精也川渎浩瀚而分流百川海渎万里交通渎之为言独也不因余水独能赴海传记江河淮济为四渎四渎者发源注海者也四渎何以视诸侯能通百川于海能出云雨其德甚美四渎之源最髙而长从髙注下其流激峻河经河出图九河既道至于龙门西河导河积石至于龙门南至于华隂东至于底柱又东至于孟津东过洛汭至于大伾北过洚水至于大陆又北播为九河同为逆河入于海河水弥弥河水浼浼谁谓河广一苇杭之谁谓河广曽不容刀河水清且涟猗河水清且直猗河水清且沦猗不敢冯河兖州其川河泲晋人将有事于河必先有事于滹沱三王之祭川也皆先河而后海俟河之清人夀几何子禹疏九河秋水时至百川灌河泾流之大两涘渚崖之间不辨牛马于是河伯欣然自喜以天下之美为尽在已顺流而东行至于北海东面而视不见水端河伯始旋其面目望洋向西而叹曰吾非至于子之门则殆矣吾长见笑于大方之家河水出崑崙东北陬贯东海入禹所导积石山禹为民剔河而导九岐河水九折河下龙门流驶竹箭驷马追不可及史禹以为河所从来者髙水湍悍难以行平地数为败乃厮二渠以引其河北载之髙地过洚水至于大陆播为九河汉文帝时河决酸枣东溃金隄武帝元光中河决于瓠子东南注鉅野通于淮泗天子使汲黯郑当时兴人徒塞之輙复坏自河决瓠子二十余年天子乃使汲仁郭昌发卒数万人塞之于是天子自临决河沈白马玉璧于河令羣臣从官皆负薪寘决河天子悼功之不成乃作歌曰瓠子决兮将奈何皓皓旰旰兮闾殚为河殚为河兮地不得宁功无已时兮吾山平为我谓河伯兮何不仁汜滥不止兮愁吾人啮桑浮兮淮泗满乆不反兮水维缓于是卒塞瓠子筑宫其上名曰宣房宫吴起为魏西河守武侯浮西河而下中流顾谓起曰美哉山河之固此魏国之寳也起曰在德不在险秦皇更名河曰德水黄河为带武帝元光三年河水决濮阳汎郡十六发卒十万救决河起龙渊宫汉武帝曰河乃大禹之所道也圣人作事为万世功通于神明冯逡言禹非不爱民力以地形有势故穿九河中国川源以百数莫着于四渎而河为宗元帝时河决清河灵鸣犊口而屯氏河絶成帝时河决所灌之郡河隄使者王延世使塞三十六日河隄成以五年为河平元年谷永以为河中国之经渎圣王兴则出图书王道废则竭絶三河在天地之中三河未澄河润九里襄楷上书按春秋以来自古帝王未有河清者也河者诸侯之位清者属阳浊者属隂所当浊而反清者隂欲为阳诸侯欲为帝也大禹观于浊河而受緑字周保定二年青州黄河变清十里镜彻龟兹国南三百里有大河东流号计戍水即黄河也唐肃宗干元二年岚州合河闗河三十里清如井水四日而变朱全忠聚裴枢等及朝士贬官者三十余人于白马驿一夕尽杀之投尸于河初李振屡举不中第故深疾缙绅之士言于全忠曰此辈尝自谓清流宜投之黄河使为浊流全忠笑而従之河源所出至于阗外为三东曰白玉河西曰緑玉河又西曰乌玉河三河皆有玉而色异传记河出崑崙虚色白百里一小曲千里一曲一直九河一曰徒骇二曰太史三曰马颊四曰覆釡五曰胡蘓六曰简七曰洁八曰钩盘九曰鬲津崑崙三层号曰天柱实河源水之灵府砥柱山禹凿之以通河河水分流包山而过见水中若柱然崑崙山河水出焉至葱岭山于阗国复分流岐山合而东流黄河十二月各有水名正月名凌解水二月三月名桃花水四月名麦黄水五月名𤓰蔓水六月名山水七八月名荻苖水九月名登髙水十月名复槽水十一月十二月名蹙凌水河氷始合妖狐先听方得渡言狐欲渡水先听无水声而后过河者经天亘地之水河水清而天下平河者水之伯上应天河圣人受命瑞必先于河黄河千年一清圣王之大瑞舜与三公临河黄龙负图出置舜前以黄金为绳白玉为检武王沈璧而荣光塞河赵王政以白璧沈河有黒公从河出谓政曰祖龙来受天寳帝王将起河水先清清变白白变赤赤变黒黒变黄各三日也魏贾锵接黄河源水以酿酒集与女游兮九河冲风起兮水横波乗水车兮荷盖驾两龙兮骖螭登崑崙兮四望心飞扬兮浩荡日将暮兮怅忘归惟极浦兮寤怀鱼鳞屋兮龙堂紫贝阙兮朱宫灵何为兮水中乗白鼋兮逐文鱼与女游兮河之渚流澌纷兮将来下子交手兮东行送美人兮南浦波滔滔兮来迎鱼鳞鳞兮媵予辉辉洪河家国之濵襟带晋衞领袖齐秦鸿流导积石惊浪下龙门仙槎不辨处沈璧想犹存览百川之𢎞壮兮莫尚美于黄河潜崑崙之峻极兮出积石之嵯峨登龙门而南游兮拂华隂与曲阿凌砥柱而激湍兮踰汭洛而扬波黄河西来决崑崙咆哮万里触龙门黄河之水天上来奔流到海不复回鸣鞭走马凌黄河㧞劒四顾惊茫然欲渡黄河氷塞川洪河凌竞不可以径渡水龙鳞鳞兮难容船谁开崑崙源流出混沌河积雨飞作风惊龙喷为波解通银汉应须曲才到崑崙便不清髙祖誓拟衣带小仙人占斗客槎轻本朝张骞使大夏虽号为穷河源实不见河徒见两水从葱岭于阗合流入于蒲昌海即以其所出水便谓之河其实不知西南羌中实自有河今吐蕃中河自西南数千里向北流见于积石山相连又吐蕃自言崑崙在国之西南则河之所出也由是观之则河出于崑崙明矣张骞遂以葱岭于阗二水为河而太史公班固遂有张骞穷河源恶观所谓崑崙之説岂其诚然也河决三门合四水径流万里东输海巩洛之山夹而峙河来啮山作沙觜山形迤逦若奔避河益汹汹怒而詈舟师弭楫不以帆顷刻奔过不及视盖闻河源出崑崙其山上髙大无际自髙泻下若激箭一曲一直一千里湍雄冲急乃迸溢其势不得不愁耳前嵗河怒惊滑民浸瀬洋洋淫不止滑人奔走若锋骇河伯视之以为戯河水激箭险谁言航苇游坚氷驰马渡伏浪卷沙流树落惊樵岸湍奔忽改州凿龙饶退鲤涨潦不分牛河伯方夸若灵涡自舞冯无言赠君有长叹美哉河水空洋洋江经三江既入江汉朝宗于海岷山导江东别为沱又东至于澧过九江至于东陵东迤北㑹于汇东为中江入于海美化行乎江汉之域江之永矣不可方思江有汜江有渚江有沱滔滔江汉南国之纪江汉浮浮江汉汤汤如江如汉荆州其川江汉扬州其川三江江汉淮漳楚之望也子江汉以濯之禹决汝汉排淮泗而注之江江出岷山东流絶汉江汉以为池史岷山为大江至九江为中江至徐陵为北江伍子胥奔吴至江江上有渔父乗船乃渡之子胥既渡解其劒曰此剑直百金以与父父曰楚国之法得伍子胥者爵执珪岂图百金劒耶不受魏文帝伐吴至长江见波涛汹涌叹曰固天所以限南北也遂归吴歩骘表云魏人图江东多作布囊欲以盛沙塞江孙权曰此江与开辟俱生宁可以沙囊塞每读此表令人大笑晋祖逖渡江至中流击楫而誓曰祖逖不能清中原而复济者有如此江隋文帝谓髙颎曰我为百姓父母岂可限一衣带水不拯之乎命亟作战船使投柹于江隋杨素帅水军东下陈后主谓侍臣曰彼何为者邪孔范曰长江天堑古以为限隔南北今日虏军岂能飞渡邪传记江贡也所出珍物可献贡也江水始出岷山其源可以滥觞及其至于江津不舫楫不避风不可以渉楚昭王渡江有物大如斗圆而赤直触王舟王遣使之鲁问孔子孔子曰此萍实也可剖而食之童謡云楚王渡江得萍实大如斗赤如日剖而食之甜如蜜禹济江黄龙负舟禹仰天叹曰吾受命于天竭力以养民死命也余何忧于龙焉龙俛首曵尾而逝江至浔阳分为九道一白乌江二蚌江三乌土江四嘉靡江五畎江六源江七廪江八提江九菌江集令沅湘兮无波使江水兮安流吞江纳汉惟岷山之导江初发源于滥觞冲巫崃以迅激跻江津而起涨极泓量而海运状滔天以淼茫总括汉泗兼包淮湘并吞沅澧吸引睢漳源二分于崌崃流九派乎浔阳注五湖以漫漭灌三江而漰沛滈汗六州之域经营炎景之外所以作限于华裔壮天地之险介唿吸万里吐纳灵潮激逸势以前驱乃鼓怒而作涛长波浃渫峻湍崔嵬盘涡谷转凌涛山頽澄江净如练春江壮风涛江路一悠哉滔滔九派来逺潭昏似雾前浦沸成雷风摇蜀棘下日照楚萍开长江万里清长江流寒声孤帆逺影碧山尽惟见长江天际流江色緑且明茫茫与天平横江西望阻西秦汉水东连扬子津白浪如山那可渡狂风愁杀峭帆人江歛洲渚出鱼龙寂寞秋江冷江光隠见鼋鼍窟江间波浪兼天涌寒江动碧虚江从月窟来春江不可渡二月已风涛峡险江惊急登楼况有江江清心可莹湛湛长江去江汉虽云广乗舟波无艰江作青罗带澄江抱青湾江流曲似九回肠大江吞天去澄练横秋洙本朝秋江湛已清西江之水何悠哉经歴灨口险且回余波拗怒犹涵澹渀涛激浪常喧豗有时夜上滕王阁月照净练无纎埃江如自天倾长江连楚蜀万派泻东南与君饮酒细论文酒酣访古江之坟仲谋公瑾不须弔一酹波神英烈魂清江萦山碧玉环浩荡长江赴沧海此生长江三万顷只应明月照环空笑看江水拍天流春江緑涨蒲萄醅犹喜大江同一味故应千里共清甘我家峨眉隂与子同一邦相望六十里共饮玻瓈江日暮江空烟水寒注目长江天际流出门一笑大江横淮经导淮自桐柏东㑹于泗沂东入于海淮沂其乂淮水汤汤淮水湝湝淮有三洲率彼淮浦青州其川淮泗橘逾淮而北为枳子禹排淮泗而注之江史汉武招徕南瓯事两粤江淮之间萧然烦费矣元封五年诏朕巡荆扬辑江淮物唐第五琦曰赋之所出以江淮为渊传记淮围也围绕扬州北界东至海也淮水出南阳桐柏山其源涌出复潜流三十里然后长骛雀入于淮为蜃淮水东经淮隂县韩信钓于此处禹治水至桐柏获淮涡水神名曰无支祁形如猕猴力踰九象禹乃命庚申制之遂鎻于龟山之下淮水乃安庄周见道牛蹄中有鲋鱼焉太息谓周曰我尚可活也周曰须我为汝诣楚王决江淮以漑汝鲋鱼曰今命在盆盎之中尔乃为我见楚王决江淮以漑我汝即索我于枯鱼之肆矣集从王师以南征兮浮淮水而遐逝背浊浦之曲流兮望马丘之髙澨泛洪橹于中潮兮飞轻舟乎濵济建衆樯以成林兮譬无山之树艺淮水不絶波澜髙清淮无波平如席淮之水舒舒淮水出桐柏本朝梁武帝欲以淮水灌夀阳乃作浮山堰于钟离冶铁器数万斤益以薪石沈之踰年乃合魏人患之果徙夀阳戍未几淮暴涨堰坏有声如雷水之怪妖蔽流而下死者数十万人初镇星犯天江而堰成退舎而坏呜唿异哉淮之水淮之水春风吹春风洗青于蓝緑染指鱼不来鸥不起㶑㶑灔灔天尽头祗见孤帆不见舟残阳欲落未落处尽是人间今古愁春风淮水浪峥嵘长淮渐落见洲渚长淮乆无风放意弄清快青派连淮上好在长淮水十年三徃来济经导沇水东流为济入于河溢为荥东出于陶丘北又东至于菏又东北㑹于汶又北东入于海济有深渉有弥济盈济盈不濡轨鹦鹆不踰济兖州其川河泲幽州同郑伯之车偾于济子禹瀹济漯而注之海济水通和宜麦史唐髙宗问许敬宗曰天下洪流巨谷不载祀典济甚细而在四渎何哉对曰渎之言独也不因余水独能赴海者也济虽细独而尊也传记济济也言源出河北济河而南也济者齐也齐其度量也济水出河东垣县王屋山初名沇水东出温县始名济水又东南流入河与河并流过成臯溢出为荥济水自大伾入河与河水鬬而东流集温方涌瑞沇源导济引流通沧实侔四体作润岱垧含云吐醴渊波湛湛川风弥弥浊河终不汚清济汉沔经嶓冢导漾东流为汉又东为沧浪之水过三澨至于大别南入于江东汇泽为彭蠡东为北江入于海汉广文德所及也汉之广矣不可泳思楚国汉水以为池蔡昭侯为两佩与两裘以如楚献一裘一佩于昭王子常欲之留之三年蔡侯归及汉执玉而沈曰余所有济汉而南者有如大川子禹决汝汉而注之江汉出嶓冢史周昭王南巡守渉汉坏溺死传记汉水出陇坻道县嶓冢山初名漾水东流至武都沮县始为汉水东南至葭萌与羌水合至江夏安陆县名沔水故有汉沔之名郑交甫过汉臯遇二女妖服佩两珠交甫与之言曰愿请子之珮二女解珮与交甫怀之而去十歩探之则亡矣二女亦不见沔水东经嵩山下有潭杜元凯作两碑述己功一碑在岘山一碑沉此潭中曰千载之后何知不深谷为陵沔水有蛟为害邓遐守襄阳㧞剑入水截蛟数段流血水丹蛟患遂息集汉江一带碧流长两岸春风起緑杨借问胶船何处没欲停兰棹祀昭王东流既渳渳南纪信滔滔水激沉碑岸波骇弄珠臯含星映浅石浮盖下渀涛樯乌相背发塞鴈一行鸣南纪连铜柱西江接锦城泾渭经泾属渭汭导渭自鸟鼠同穴东㑹于澧又东㑹于泾又东过漆沮入于河泾以渭浊湜湜其沚雍州其川泾汭其浸渭洛泾晋侯伐秦秦人毒泾上流师人多死渭秦康公赠送文公于渭之阳子渭水多力宜黍史泾秦二世夣白虎囓左骖卜泾为祟乃齐望夷宫而欲祀之武帝时赵中大夫白公奏穿渠引泾水溉田名白渠人得其饶歌曰田于何所池阳谷口郑国在前白渠起后举锸为云决渠为雨泾水一石其泥数斗且溉且粪长我禾黍衣食京师亿万之口渭西伯将出猎卜之曰所获非龙非螭非熊非罴所获霸王之辅于是西伯猎果遇太公于渭之阳西伯曰吾太公望子乆矣故号之曰太公望与俱载归立为师秦始皇复道向阿房宫渡渭属之咸阳张释之为廷尉汉文帝出中渭桥有人从桥下走乘舆马惊使骑捕属廷尉释之奏犯跸当罚金武帝元光六年穿漕渠通渭传记泾渭洛为闗中三川泾渭合流二百里清浊不襍泾周㳟王游于泾上宻康公从有三女奔之其母曰必致之王康公不许一年恭王灭宻韩闻秦之好兴利欲罢之无令东伐乃使水工郑国间説秦令凿泾自中山西控瓠口为渠溉田渭汉都渭南开北阙以临渭始皇都咸阳渭水贯都以象天汉汉武帝时张寛从祀甘泉至渭桥有女子浴于渭水乳长七尺上怪问之女曰帝后第七车知我所来时张寛在第七车对曰天星主祭祀者斋戒不洁则女人见渭水有忖留神与鲁班语班令其出忖留曰我貎丑卿善图物容我不能出班拱手曰出头见我忖留乃出首班以脚画地忖留觉之便还没水项仲山饮马渭水日以三钱偿之陈季卿覊栖辇下常访僧于青龙寺遇僧他适因憇于煖阁中有终南山翁方拥炉而坐东壁有寰瀛图季卿叹曰得自渭泛河济江达于家亦不悔无成而归翁乃命僧童折阶前一竹叶作舟置图中渭水上季卿熟视恍若登舟旬余至家复登叶舟泛江至青龙寺见山翁尚拥褐而坐集泾秦有水犄汨泥淖挠混沙砾视之分寸眙若睨壁浅深险易昧昧不觌乃合清渭以自彰秽迹故其名曰浊泾导源经陇坂属汭贯瀛都下濑波常急廻圻熘亦纾毒流秦卒毙泥粪汉田腴独有迷津客怀归轸暮途渭故国流清渭清渭无情极愁时独向东渭北春天树清渭东流剑阁深渭源奔鸟穴轻澜起客亭浅浅满涧响荡荡竟川鸣潘生称运石冯子听波声斜去临天半横来对始平合流应不杂方知性本清本朝清渭无心映泾浊泾渭清混洛经洛出书导洛自熊耳东北㑹于涧瀍又东㑹于伊又东北入于河太康畋于有洛之表昆弟五人须于洛汭天乃钖禹洪范九畴注云天与禹洛出书神龟负文有数至九禹因第之以成九类我乃卜涧水东瀍水西惟洛食我又卜瀍水东亦惟洛食瞻彼洛矣维水泱泱豫州其川荥雒子洛水轻利而宜禾洛出猎山史武帝穿渠引洛水岸善崩乃凿井深四十余丈徃徃为井井下相通行水李膺郭林宗泛舟洛水望之者以为仙舟黄帝生于元扈洛水之上有鳯凰衔图置帝前以黄金为匣传记洛之为言绎也绎光耀也洛字或作雒初汉火行忌水故雒去水而加佳魏为土行水得土而流土得水而柔故去佳而加水洛水出京兆上洛县冢岭山王者盛德之应洛水先温九日乃寒五日变为五色帝王将起河洛龙见首黒者人正白者地正赤者天正黄帝游洛水之上始得图书汤沈璧于洛乃获黄鱼黒玉之瑞武王沈璧于河至日旰青云浮洛灵王二十二年谷洛鬬将毁王宫伊洛竭而夏亡秦买之山洛水出焉东注于河其中有藻玉洛水底有礜石集余从京师言归东藩北过伊阙越轘辕经通谷凌景山容与乎阳林流盼乎洛川覩一丽人于巖之畔乃援御者而告之曰彼何人斯若斯之艳也御者对曰臣闻河洛之神名宓妃君王所见毋乃是乎湖子夫歴阳之都一夕化而为湖勇力圣知与不肖者同命无遗説也史三苖氏左洞庭右彭蠡德义不修舜灭之陈训少学天文时钱塘湖开或言天下当太平青葢入洛孙皓以问训训对曰臣能望气不逹湖开塞退告友曰青葢入洛将有舆榇衘璧之事非吉祥也㑹稽太守孟顗事佛精悫而为谢灵运所轻东郭有回踵湖灵运求决以为田顗坚执不与又求始宁岯崲湖为田顗又固执灵运谓顗非存利民正虑决湖多害生民言论毁伤遂搆雠隙禇无量家近临平湖湖中有龙鬬倾里闬就观之无量时年十二读书晏然不动传记湖池也湖大陂也湖曰都四靣流渎所隈都也由拳县秦时长水县始皇时童謡曰城门有血城当陷没有妪闻之朝徃窥门门将欲縳之妪言其故后门将以犬血涂门妪见血走去忽有大水遂沦为湖怀北县有蒋公湖先代有祭祀祈请者湖輙下大鱼与之华容县东南有云梦泽一名巴丘湖交州有湖去合浦四十里毎隂雨日见有铜船出水上以鸡酒为祭便大获鱼若此礼不设唯得牛粪桓冲为江州刺史遣人周行庐山冀遇灵异既陟崇巘有一湖中有赤鳞鱼使者渇极欲饮有羣白鳞鱼张鬐向之使者不敢饮龙目湖秦王东游观地势云有天子气使赭衣凿湖中长冈使断因改为丹徒梁武帝望京岘山盘纡似龙掘其右为湖润州遏坡有为湖名龙目湖子英常于湖捕鱼得赤鲤持归以谷养之一年遂生角趐鱼云迎汝子英骑之即乘风雨腾而上天髙沙湖昔陶侃㣲时丧母有二客来弔化为双白鹤飞去后因以为名曲阿出名酒皆云后湖水所酿故醇烈也今按湖水上承丹徒陈骊覆船山马林溪水色白味甘铜船湖马援铸铜船五只一留此湖中四只将过海征林邑巢湖即古巢县一日江涨港有巨鱼合县食之有一老姥独不食遇老叟曰此吾子也汝独不食吾厚报汝若东门石龟目出城当陷姥日往视有稚子讶之姥以实告稚子以朱传龟目姥见而急出城有青衣童子曰吾龙之子也乃引姥登山城遂陷为湖焉集夫差姑苏台东有丹湖万顷内有金银塘陆贾新语曰舜藏黄金于巉巖之下捐珠玉于五湖之泉以塞淫邪之路李白汎沔州郎官湖诗序云白迁夜郎遇故人尚书郎张渭出使夏口沔州牧杜公汉阳宰王公觞于江城之南湖张公曰此湖古来贤豪游者非一而枉践佳景寂寥无闻夫子可为我标之嘉名以传不朽因自举酒酹水曰郎官湖亦犹郑囿之有仆射陂也诗云郎官爱此水因号郎官湖风流若未灭名与此山俱湖濶数千里湖光摇碧山南湖秋水夜无烟耐尔乘流直上天明湖映天光彻底见秋色湖清霜镜晓湖色春光凈客船隠见清湖隂湖水林风相与清养拙江湖外湖日落江明本朝重湖乱水緑渺渺平湖碧玉田平湖十顷碧琉璃此生定向江湖老投老江湖终不失太湖经震泽底定扬州其泽薮曰具区其浸五湖传记句践灭吴谓范蠡曰吾将与子分国而有之蠡曰君行令臣行意乃乗扁舟浮五湖而不返太湖一名震泽一名笠泽一名洞庭按张勃吴录五湖者太湖之别名以其周行五百余里故以五湖为名或説以太湖射渎湖上湖洮湖滆湖为五湖按国语吴越战于五湖直在笠泽一湖中战耳则知或説非也夏至前三五日吴都太湖中白鱼向湖北浅水菰蒲之上产子民得採之湖是仙人浮玉之北堂震泽中洞庭山有洞穴深百余尺仰公误堕洞中至一龙宫下有青泥昼夜常明饥食青泥味若粳米饭记得归路得出事闻梁武帝帝问杰公公曰此洞穴有四支一通洞庭湖西岸一通蜀道青衣浦北岸一通浮罗两山间大谿一通枯桑岛东集平湖旷复逺髙榭峻而危终当游五湖濯足沧浪泉本朝作隄捍外非吾事闲送苕溪入太湖朅来震泽都如梦只有苕溪可倚楼三万六千顷湖浸海内田逢山方得地见月始知天南国吞将尽东溟势欲连何当洒为雨无处不豊年杳杳波涛閲古今四无邉际莫知深润通晓月为清露气入霜天作瞑隂笠泽鱼肥人鲙玉洞庭柑熟客分金风烟触目相招引聊为停桡一楚吟洞庭湖经九江孔殷过九江至于敷浅原过九江至于东陵传记青草湖一名洞庭湖巴陵南有青草湖周回数百里日月出没其中湖南有青草山故因以为名洞庭亦谓之太湖在巴陵郡洞庭湖西岸有沙洲堆阜隆起即青草庙下一湖之内中有此洲南名青草北名洞庭所谓重湖也湘江北流至岳阳达蜀江夏潦后蜀江涨遏住湘波溢为洞庭凡数百里而君山宛在水中湖南马希范入觐庄宗曰湖南有洞庭其波无际是乎希范曰陛下南巡此湖不足饮马唐桞毅应举下第还至泾阳见一妇人牧羊毅诘之对曰妾洞庭龙君小女嫁泾川次子夫婿厌薄黜以至此闻君将还吴欲以一书寄托君至洞庭橘社击树三发当有应者毅如其教俄有武夫出于波间掲水指路引毅以至其宫见一人被紫衣执青珪因取书进之洞庭君览毕泣曰老夫之罪不谨鉴听须臾宫中皆恸哭忽有赤龙长万余尺擘天飞去俄而红粧笑语中有一人白齿蛾眉君笑谓毅曰泾水之囚人至矣明日宴毅于凝碧宫毅辞归赠遗甚厚毅娶卢氏女生一子踰月笑谓毅曰余即洞庭君之女也遂相与归洞庭莫知其迹有商人过青草湖遇湖君得如愿乃一少婢也集袅袅兮秋风洞庭波兮木叶下洞庭西望楚江分水尽南天不见云且就洞庭赊月色将船买酒白云边洞庭湖西秋月辉淡扫明湖开玉镜丹青画出是君山帝子潇湘去不还空余秋草洞庭间鲛室围青草龙堆拥白沙护江盘古木迎棹舞神鸦破浪南风正回樯畏日斜湖光与天逺直欲泛仙槎洞庭犹在目青草续为名驿边沙旧白湖外草新青湖濶兼云雾昔闻洞庭水今上岳阳楼春近岳阳湖青青洞庭湖东浮沧海脣君山可避暑况此采白苹洞庭九州间厥大谁与让南维羣崖水北注何奔放潴为七百里吞纳名殊状湖光秋月两相和潭靣无风镜未磨遥望洞庭山木翠白银盘里一青螺楚望何苍然层澜七百里孤城寄逺目一泻无穷已荡漾浮天盖回环宣地理积涨在三秋混成非一水冬游见清浅春望多洲沚云锦逺沙明风烟青草靡明月出中央青天絶纎滓素光淡无际緑净平如砥本朝南康宜在彭蠡九江敷浅原之间疑晁氏九江东陵之説以为巴陵洞庭者为可信盖江流自澧而东即至洞庭而巴陵又在洞庭之东也若谓九江即今江州之地即其下少东便合彭蠡之口不应言至东陵然后东迤北㑹于汇也敷浅原即今庐阜德安县敷阳山正在庐山之西南故谓之敷阳洞庭青草渺无际出没鱼龙聚飞沉日月连几处云藏寺千家月在船卧闻岳阳城里钟湖光上下天水融中以日月分西东荆湘沅鼎澧合沓五水流气凌云梦吞八九欲与溟渤争雌雄有时风浪战城西何啻渔阳万鼔鼙彭蠡湖经彭蠡既猪东汇泽为彭蠡东迤北㑹于汇史庐山有神与人语言能令宫亭湖分风船行举帆相逢栾巴为豫章太守神不复作声传记宫亭即彭蠡泽也谓之彭泽湖一名汇泽宫亭湖庙神甚有灵验能使湖中分风而船南北彭蠡湖在浔阳县东南湖心有大孤山按郡国志彭蠡湖周回四百五十里内有石髙数十丈大禹刻其石以纪功焉又有乞乌随船行舟人掷抟饭接之髙下不失一粒集人乘海上月帆落湖中天彭蠡将天合本朝茫茫彭蠡春无地白浪春风湿天际东西捩柂万舟回千岁老蛟时出戱少年轻事镇南来水怒如山帆正开中流蜿蜒见嵴尾观者胆堕予方咍衣冠今日龙山路庙下沽酒山前住老矣安能学佽飞买田欲弃江湖去千越亭前越风起湖入鄱阳三百里晓来一雨洗新秋身在江东图画里西湖集放水漑田每减一寸可漑十五顷可无凶嵗孤山寺北贾亭西水靣初平云脚低最爱湖东行不足緑杨隂里白沙隄烟波淡荡摇空碧楼殿参差倚夕阳到岸请君回首望蓬莱宫在海中央郊外迎人月湖边醒酒风谁留使君饮红竹在舟中借问连宵直南省何如尽日醉西湖排比管絃行翠袖指麾船舫㸃红旌慢牵好向湖心去恰似菱花镜上行湖上春来似画图乱峯围绕水平铺松排山面千种翠月㸃波心一颗珠緑藤隂里铺歌席红藕花中泊妓船本朝唐长庆中白居易为刺史方是时西湖漑田千余顷及钱氏置捞湖兵士千人日夜开浚自国初以来稍废不治水涸草生渐成葑田熈宁中臣通判本州则湖之葑合者盖十二三年至今才十六七年之间遂塞其半更二十年无西湖矣使杭无西湖如人之去眉目岂复为人乎长忆西湖胜鑑湖春波千顷碧如铺行挽秋风入剡溪为君先醉西湖月门前碧浪家家海树上青山寺寺云一川风露荷花晓六月蓬瀛燕坐凉西湖直西子烟树㸃眉目昨夜风月清梦到西湖上吴侬生长湖山曲唿吸湖光饮山緑不论世外隠君子佣儿贩妇皆氷玉夏潦涨湖深更幽西风落木芙蓉秋飞雪闇天云拂地新蒲出水栁映洲湖上四时看不足惟有人生飘若浮菰蒲无邉水茫茫荷花夜开风露香渐见灯明出逺寺更待月黒看湖光水光㶑滟晴偏好山色空蒙雨亦竒欲把西湖比西子淡粧浓抹总相宜琼瑶百顷水仙家风净湖平响钓车寂歴踈松欹晩照伶俜寒蝶抱秋花水天相映淡溶溶隔水青天无数重白鸟背人秋自逺苍烟和树晩来浓春水净于僧眼碧晩山浓似佛头青鑑湖史贺知章请为道士还乡里诏赐鑑湖剡川一曲传记后汉㑹稽太守马臻创立镜湖筑塘蓄水可丈余田又髙海丈余若水少则洩湖溉田如水多则闸湖洩田中水入海所以无凶年创湖之始多淹塜宅有千余人怨诉于台臻遂被刑于市及台中遣使按鞫验籍皆是先死亡之人名山隂南湖萦带郊郭白水翠巖互相映发有若图画集山隂路上行如在镜中游镜湖三百里菡萏发荷花五月西施採人观隘若耶灵汜桥前百里镜石帆山掩五云溪镜水无风也自波君在镜湖西半住四明山下莫经春门前几箇採莲女欲泊兰舟无主人本朝湖光如鑑月如珪月下湖中两桨飞鹤氅四垂氷骨响夜深疑自广寒归记纂渊海卷七记纂渊海卷八钦定四库全书记纂渊海卷八宋潘自牧撰地理部潮子月之精生水是以月盛则潮涛大潮水从天边来一月之中天再东再西故潮再大再小也夏时日居南宿而天髙一万五千里故夏潮大也冬时日居北宿而天卑一万五千里故冬潮小也春日居东宿故春潮渐起也秋日居西宿故秋潮渐减也天河从北极分为两条至于南极两河随天转入地下过而下水相得又与海水合三水相荡而天转之故激涌而成潮水史开平四年武肃王钱氏始筑捍海塘在候潮通江门之外潮水昼夜冲击版筑不就因命强弩数百以射潮头乂致祷于胥山祠既而潮水避钱塘东击西陵遂成隄岸传记朝曰潮夕曰汐大夫种伏剑而死葬于国之西山伍子胥从海上穿山胁而持种去与之俱浮于海故前潮水者伍子胥也后潮水者大夫种也伍子胥谏吴王而死戒其子曰以鸱夷裹吾尸投江中吾当朝暮乘潮以观吴之败自是海门山潮头汹涌有见子胥乘素车白马在潮头之中因立庙以祠焉鲸鲵出穴则水溢为潮苕溪在余杭夹岸多苕花相传古有尹公者有异术此水或潮至今日暮则风生水长数寸号为尹公潮移风县有潮鸡鸣长且清如吹角海潮至则鸣早潮上晩潮下两水相合谓之沓潮髙丽图经云潮汐徃来应期不爽为天地之至信古人尝论之在山海经以为海䲡出入之度浮屠书以为神龙之变化窦叔蒙海峤志以为水随之盈亏卢肇海潮赋以为日出于海冲击而成王充论衡以为水者地之血脉随气进退卒未之尽大抵天依水水承地而一元之气升降于太空之中地乘水力以自持与元气升降方其气升而地沉则海水溢而为潮及其气降而地浮则海水缩而为汐一昼一夜隂阳之气凡再升再降故一日之间潮汐皆再焉且昼即天上而言之天体西转日月东行自朔而徃月速渐东至于渐迟而潮亦应之以迟于昼故昼潮自朔后迭差而入于夜此所以一日午时二日午末三日未时四日未末五日申时六日申末七日酉时八日酉末也至夜即海下而言之天体东转日月西行自朔而徃月速渐西至于渐迟而潮亦应之以迟于夜故夜潮自朔后迭复而入于昼此所以一日子时二日子末三日丑时四日丑末五日寅时六日寅末七日卯时八日卯末也以时有交变气有盛衰而浙潮亦因之为大小当卯酉之月则隂阳之交也气以交而盛故潮之大也独异于余月当朔望之后则天地之变也气以变而盛故潮之大也独异于余日集将以八月之望往观乎广陵之曲江江水逆流海水上潮其始起也洪淋淋兮若白鹭之下翔其少进也浩浩溰溰如素车白马帷盖之张其波涌而云乱也扰扰焉如三军之腾装其旁作而奔起也飘飘焉如轻车之勒兵侯波奋振合战于借借之口鸟不及飞鱼不及回兽不及走此天下怪异诡观也注云侯波阳侯之波也借借盖地名云唿吸万里吐纳灵潮自然徃复或夕或朝潮水定可信风潮争汹涌神怪何翕忽浪打天门石壁开海神来过恶风回浙江八月何如此潮似连山喷雪来春潮带雨晩来急屯门积日无风飇沧波不归成沓潮轰如鞭石矻且揺亘空欲驾鼋鼍桥惊湍蹙缩悍而骄大陵髙岸失岧嶤八月涛声吼地来头髙数丈触山回须臾却入海门去卷起沙堆似雪堆谩道徃来存大信也知反覆向平流本朝潮之涨退海非増减盖月之所临则水往从之月临卯酉则水涨乎东西月临子午则潮平乎南北太隂西没之期常缓于日三刻有竒潮之日缓其期率亦如是自朔至望常缓一夜潮自望至晦复缓一昼潮朔望前后月行差疾故晦前三日潮势长朔后三日潮势极大望亦如之月弦之际其行差迟故潮之去来亦合沓不尽盈虚消息一之于月隂阳之所以分也夫春夏昼潮常大秋冬夜潮常大盖春为阳中秋为隂中嵗之有春秋犹月之有朔望也故潮之极涨常在春秋之中涛之极大常在朔望之后此又天地之常数也势雄驱岛屿声怒战貔貅北客观犹惧吴儿弄弗忧子胥忠义者无覆巨川舟宁非天吐纳长逐月亏盈暴怒中秋势雄豪半夜声海上涛头一线来楼头指顾雪成堆从今潮上君须上更看银山十二回江神河伯两醯鸡海若东来气吐霓安得夫差水犀手三千强弩射潮低万人鼔噪慑吴侬犹似浮江老阿童欲识潮头髙几许越山无数浪花中八月十八潮壮观天下无鲲鹏水击三千里组练长驱十万夫红旗青盖互明灭黒沙白浪相吞屠再见潮头涌玉轮烦君久驻浙江春豪气正与潮争怒夜潮流向月中看吴儿生长狎涛囦冐利轻生不自怜波涛传记塞漏舟而轻阳侯之波则舟覆也龟鼍鱼鼈不可胜记蹙波为城遏浪为池集凌阳侯之素波兮岂吾累之独见许沧溟涌波涛观涛壮天险涛白雪山来江中白浪如银屋髙浪蹴天浮岸风翻夕浪幔卷浪花浮积隂带奔涛风浪与云平春风洪涛壮江间波浪兼天涌鼍作鲸吞不复知恶风白浪何嗟及逆浪风帆急一泻百里翻云涛愤涛气尚盛风波无程期所忧动不测翻云波泱渀侬是怕浪儿饮则拜浪婆满江秋浪碧参差本朝波涛卷海倾送我长芦舟一叶笑看雪浪满衣巾髙谈破巨浪坐看百步鸣飞涛白浪横江起槎牙似雪城涛雷殷白昼一听秋涛万古音我已横江击素波月清放舟舫万里渺云涛惊涛破山风动地疾如万骑千里来气压三江五湖上突兀重重浪轰豗处处雷川经利涉大川予决九川九川涤源若济巨川若游大川如川之方至百川沸腾如川之流万夫有川川上有路扬州其川三江荆州其川江汉豫州其川荥雒青州其川淮泗兖州幽州其川河泲雍州其川泾汭冀州其川漳并州其川虖池呕夷两山之间必有川焉川壅为泽子在川上曰逝者如斯夫子百川灌河川虽曲而通如海则由诸百川学海而至于海川有防顺则便逆则否者其惟川乎百川异源皆归于海史禹抑洪水九川既䟽禹乘四载百川是导贾逊言大川无防大川难禁制壅防百川各顺从其性无复灌溉则百川流行治土而防其川犹止儿啼而塞其口岂不遽止然其死可立而待也王道公正脩明则百川脉理络通惧满溢则思江海而下百川传记川壅而溃伤民必多是故为川者决之使导川气之导也川无舟梁阳失而在隂川源必塞川为积刑后汉郑𢎞夜宿采石酿牧川逢故人无酒乃以钱投水中共饮尽夕皆得大醉因更名沉酿川集譬之水也通之斯为川焉水怀珠而川媚水积成川载澜载清百川派别归海而㑹嘘吸百川障百川而东之清川含藻景百川赴巨海溪传记文中子隠白牛溪吴故宫有香水溪云西子浴处五云溪即若耶溪徐浩恶其名而改之李白与孔巢父韩准裴政张叔明陶沔居徂徕山日沉饮号竹溪六逸田游巖爱夷陵青溪上庐其侧集闽有水生毒雾厉气故其名曰恶溪溪虽莫利于世而清莹秀澈锵鸣金石能使愚者喜笑眷慕而不能去也地当东溪之上名其溪曰蒙溪将以蒙昧也明月出髙岑清溪澄素光溪水桃花流溪即镜中回却羡双溪解北流清溪清我心水色异诸水清溪胜桐庐水木有佳色我爱溪水闲乘流兴无极溪行衣自湿溪边春事幽碧溪揺艇濶溪喧獭趂鱼洗药浣花溪几时陪羽猎应指钓璜溪蔼蔼溪流漫马头溪深不可厉南溪亦清驶冰溪时咽絶本朝一溪春水碧涟漪野岸溪几曲隔谷闻溪声寻溪渡横岭百仭寒溪漱不知溪源来逺近但见流出山中花便应筑室苕溪上荷叶遮门水浸阶又试曹溪一勺甘溪流变春酒与我相賔主絶壁寒溪吼应同栁州栁要使愚溪画日净东溪照清泚溪光自古无人画凭仗新诗与写成寻溪水溅裳远法师居庐山下送客无贵贱不过虎溪而与陆道士行过虎溪数百歩大笑而别溪毛乱锦缬故园溪友脍腹腴涧经于以采蘩于涧之中于以采苹南涧之濵夹其皇涧遡其过涧史刘牢之为慕容垂所击败绩䇿马跃五丈涧得脱陶𢎞景于茅山立馆移居积金东涧传记何徴君多游灵寳院涵星涧集碧涧虽多雨涧水空山道涧寒人欲到本朝断涧横荒堡北临白云涧幽涧初生草隂风生涧壑渊经或跃在渊不利渉大川入于渊也若将陨于深渊若渉渊水或潜在渊如临深渊鱼跃于渊渊泉如渊子渊者衆物之所生也能深而不能涸则沉玉至鲵旋之潘为渊止水之潘为渊流水之潘为渊滥水之潘为渊沃水之潘为渊汜水之潘为渊雍水之潘为渊汧水之潘为渊肥水之潘为渊舜以天下让其友北人无择北人无择自投清泠之渊千金之珠必在九重之渊积水成渊而蛟龙生焉九珽之渊直寸指以测渊沉灵甲于𤣥渊以违钻灼之灾史临渊羡鱼不若退而结网取日虞渊传记月宫有蘂渊今秦不可知之国也犹不测之渊也东海之外有甘山者甘水出焉主甘渊集澹乎若深渊之靓呀周池而成渊清渊洋洋夕纳景于虞渊伫重渊以育鳞灵湖之渊黒蜧跃重渊回渊可比心譬之水也塞之斯为渊焉潭传记唐𤣥宗置麴精潭砌以银砖泥以石粉贮三辰酒一万车以赐当制学士等集崇其台延其槛行其泉于髙者而坠之潭有声潨然尤与中秋观月为宜于以见天之髙气之逈孰使予乐居夷而忘故土者非兹潭也欤春潭漾月辉潭落天上星石门喷作金沙潭回作玉镜潭澄明洗心魂百尺金潭照云日行尽绿苔潭转幽百顷风潭上万里桥南宅百花潭北庄非铸复非镕泓澄忽此逢鱼虾不用避秪是照蛟龙本朝潭养千年蜕骨龙碧潭风定影涵虚北潭新涨緑空余緑潭水尚带余春色至今清夜梦犹遶北潭北茫茫夜潭静皎皎秋月湾清潭百尺皎无泥潭静写衰客何以娱嘉客潭水洗君心滩濑史严子陵披羊裘钓泽中后人名其钓处为严陵濑传记羊肠虎臂江中滩名集水之反流者为渇渇上与南馆髙嶂合下与百家滩合其中重洲小溪澄潭浅渚间厠曲折闻説金华渡东连五百滩三门横峻滩曲折走波澜石惊虎伏起水状龙萦盘何慙七里濑使我欲垂竿白波若卷雪侧石不容舠白鹭拳一足月明秋水寒人惊远飞去直向使君滩终焉减滩濑暂喜息蛟螭浩浩复汤汤滩声抑更扬奔流疑掣电惊浪似浮霜梦觉灯生晕宵残雨送凉如何连晓语秪是説家乡本朝为画龙门八节滩待向伊川买泉石野水穿沙自作滩汀洲经淮有三洲传记水中可居曰洲春皇者伏羲之别号所居之都有华胥之洲河涧王兎园中有鹤洲凫渚涪州有锦绣洲大寳洲种种法华充满其中歘已宴玉洲集采芳洲兮杜若搴汀洲兮杜若沙明瞰前洲白鹭洲前月天明送客回桑落洲渚连江敛洲渚出汀洲稍踈散风景开怏悒日出州渚净金犊近兰汀望郎临大郡佳句洒丹青应自丘迟宅仍过栁恽汀鸿归杜若洲本朝寻芳谢朓洲自渐红鹰侣争集稲梁洲隄岸经髙岸为谷以防止水善防者水淫之修利隄防故以旧防为无用坏之者必有水败史决通隄防汉文帝时河决酸枣溃金隄隄防之作近起战国壅防百川各以自利韦丹筑隄捍江长十二里裴耀卿徙宣州大水河防坏耀卿躬护作役有诏陟官耀卿弗即宣而抚巡饬厉愈急隄成发诏而去人为立碑颂德传记凡拜相府县载沙填路自私第至于子城东街名曰沙堤集周以金隄树以栁把朝发襄阳城暮至大隄宿岸曲迷后浦岸去酒船遥帖石防隤岸护隄盘古木天衔楚岸纡地濶平沙岸枫岸叠青岑逺岸秋沙白荻岸如秋水絶岸风威动峻岸复万寻樱桃永巷垂杨岸将泥红蓼岸本朝槎危欲欹岸碕岸接芳溪中渡桥边十里隄青山石岸东日落大隄平新洛霜余两岸隆断岸通横水井经井改邑不改井无丧无得往来井井汔至亦未繘井羸其缾凶巽乎水而上水井井养而不穷也木上有水井初六井泥不食旧井无禽九二井谷射鲋九三井渫不食可用汲六四井甃无咎九五井洌寒泉食上六井収勿幕井德之地也井居其所而迁井以辨义井道不可不革塞井夷灶宰我问曰仁者虽告之曰井有仁焉其从之也子瞽瞍使浚井出从而揜之有为者辟若掘井掘井九轫而不及泉犹为弃井也子贡见一丈人方将为圃畦凿隧而入井抱瓮而出灌搰搰然用力甚劳而见功寡井蛙不可以语于海者拘于虚也子独不闻乎埳井之蛙乎跳梁乎井干之上入休乎缺甃之崖甘井先竭短绠不可以汲井深之泉伯益作井而黄龙登余祖尝为临沅令此县民夀考或百嵗或八九十嵗疑其井水殊赤乃试掘井左右得古人埋丹砂数千斛是以饮其水而得夀史武帝凿井深者四十余丈往往为井井下相通行水朱博为御史大夫时御史府吏舎百余区井水皆竭长老异之耿恭于城中穿井十五丈不得水乃整衣向井再拜有顷水泉涌出龎俭凿井得铜单极之䋁断干注云䋁古绠字单尽也干者交木井上以为栏者也断干为汲索所契伤也夏至日浚井改水晋元帝太兴初㑹稽人于井中得一钟上有古文十八字郭璞曰王者之作必有灵符阮瞻尝羣行冐热渇甚逆旅有井衆竞趋之瞻独逡巡在后饮者毕乃进鲍靓年五嵗语父母云本是曲阳李家儿九嵗堕井死其父母访问皆验后园凿井银作床金瓶素绠汲寒浆隋兵入城陈后主跳于井襄州有昭王井传言汲者死人虽渇困不敢视韩朝宗移书谢神自是饮者无恙人更号韩公井汉耿恭故井久涸李嗣业祷之泉复出王鉷以寳钿为井干引泉激霤号为雨亭传记井清也泉之清洁者也井者法也节也言法制居人令节其饮食无穷端也尧时老人击壤歌曰凿井而饮天下之美者崑崙之井井上种桃花落井不祥井神曰吹箫女子蘓仙公辞母曰明年天下疾疫庭中井水檐边橘树可以代养井水一升橘叶一枝可疗一人来年果疫母以井水及橘叶救之无不愈王涯庭穿一井合玉为柜天下寳玉投置于中汲其水饮之未几枭戮其骨肉色并如金河涧王琛置玉井金干以五色缋为绳绿珠井在白州双角山下昔梁氏之女有容貎石季伦以真珠三斛买之耆老传云汲饮此井者诞女必多美丽闾里以美色无益于时遂以巨石镇之后虽产女端严则七窍四肢多不完具月支有井色如酒因名酒井霍仙鸣别墅在龙门一室之中开七井皆以雕镂木盘覆之夏月坐其上七井生凉不知暑气魏明帝九龙殿前为玉井绮栏集观缾之居居井之湄处髙临深动常近危体象圜川下贯五仭既处湼而不淄又磨之而不磷穿重壤之千仭兮创玉甃之百节营之不日既浚既渫潜流炤炤寒泉冽冽含七德以几道兮尽衆善而莫伐坐井观天而曰天小者非天小也寒井落梧桐前有寒泉井聊可莹心神玲珑映玉槛澄澈写银床帝力终何有机心庻此忘浪动灌婴井玉床金井氷峥嵘写水落井中同泉岂殊波桓公名已古废井曽未竭石甃冷苍苔寒泉湛孤月晨冻不爨井有井朱夏时辘轳冻阶戺隂井敲铜缾露井冻银床暗汲石底井风吹青井芹长懐贾傅井依然砚寒金井水应同王粲宅留井岘山前注云今属襄阳人唿为仲宣井贾谊宅中今始见葛洪山下昔曽窥玉转温丝牵晓水玉罂汲水花桐井青丝沉水如云影红丝穿露珠帘冷百尺哑哑下纎绠玉虎牵丝汲井回本朝美井不日汲何由发清甘当门冽碧井洗我两足泥待凿平江百尺井要分清暑一壶氷云岸有浅井玉醴常半寻窈窕山前井泉通伏涧清夜寻三尺井渇饮半瓯玉晨瓶得雪乳暮瓮停氷湍一勺亦天赐曲肱有余欢井好能氷齿古甃磨翠壁松根百尺井两绠飞凈绿龙井白泉甘余乳辘轳绳断井深碧铜瓶一掬寒煮茗寒泉井短绠徒施巧终然莫汲深泉经山下出泉蒙寒泉之食中正也爰有寒泉在浚之下毖彼泉水亦流于淇泉源在左冽彼下泉莫浚匪泉相彼泉水载清载浊泉流既清觱沸槛泉逝彼百泉观其流泉无饮我泉我泉我池如彼泉流无沦胥以败泉之竭矣不云自中仲冬水泉动子原泉混混泉之始达孔子过于盗泉渇矣而不饮曽子立廉不饮盗泉史泉流灌浸所以育五谷李广利行军无水㧞剑刺山飞泉涌出广州有贪泉前后饮者怀无厌之欲呉隠之酌而饮之赋诗曰古人云此水一㰱怀千金试使夷齐饮终当不易心潘师正居逍遥谷髙宗召问所须对曰茂林清泉臣所须杨朝晟师次方渠水乏有青蛇降险下走水从而流朝晟使筑防环之有诏命泉曰应圣传记宋范百年谒明帝帝言及广州贪泉因问曰卿州复有此水否答曰梁州惟有文川武乡㢘泉让水李德裕在中书不饮京城水悉用惠山泉时有水逓之号有僧曰水逓有损盛德京师昊天观后一眼泉与惠山水脉相通因取称量与惠山等乃罢水逓强村有水方寸许人欲取之唱浪淘沙一曲即得一盃味大甘冷因名乐音泉集余闻荆州玉泉寺近青溪诸山山洞徃徃有乳窟中有玉泉交流中有白蝙蝠千嵗之后体如白雪盖饮乳水而长生也前有寒泉井聊可莹心神惜彼落日暮幽此寒泉清倚树听流泉飞泉挂碧峯悲泉共幽咽奔泉溅水珠泉声带玉琴冻泉倚细石石泉流暗壁石间见海眼天畔萦水府竹竿接嵌窦引注来鸟道山稠隘石泉山驿醒心泉出泉枯栁眼汲引嵗月古通竹熘涓涓泉音玉淙琤泄乳交巖脉清泉洁尘襟泉绅拖脩白居然鳞介不能容石眼环环水一钟悬泉粲成帘罗注无时休韵磬叩凝碧锵锵彻岩幽引泉开故窦本朝赵德麟曰王仲至谓余云吾尝奉使过仇池有九十九泉万山环之可以避世如桃源使君能爱客朝夕弄山泉翁欢不待丝与竹把酒终日听泉声飞泉熘垂绠石乳滴空窦灵泉吐巖侧安得白玉琴写之朱丝绳卧闻乳石淙熘响疑是香林八节声山泉响夜琴史君自有林泉趣不用笙簧乱水声隂精分月窟水味标茶录最爱泉鸣涧初尝渇入喉遂名参寥泉可濯幽人襟石泉解娱客琴筑鸣空山或为云汹涌或作线㫁续或鸣空洞中杂佩间琴筑或流苍石缝宛转龙鳯蹙卧听空阶环玦响消破亭中万斛泉山泉宅龙蜃平地流膏乳寒泉比吉士清浊在其心龙井白泉甘胜乳云梦泽南君子泉水无名字托人贤昨日寄书至坐想参寥泉此泉如此公遇物作清妍温泉传记秦始皇至骊山与神女游而忤其㫖神女唾之遂生疮始皇怖谢神女为出温泉而洗除凡水源有石硫黄其泉则温或云神人所暖主疗人疾绍兴山出温泉可以瀹鸡句容县吴续塘有湖水半冷半热皆有鱼交入辄死江乘县有泉半温半冷共出一壑鸡龙山涧中朝夕涌泉溢出时刻不差号为潮泉常如沸汤汉水南有温泉其热可熟鸡子未至二十里即望见白气冲天庐山主簿山下有温泉冬夏常热天寳六载更温泉曰华清宫汤上于华清新建一汤禄山以玉鱼龙凫鴈石梁石莲花以献上命陈于汤中解衣将入龙鱼凫雁皆奋鳞举翼状若飞动上因恐却之集观温泉浴神井伟温涛之若焚暄波起兹源鸡头温水鲁汤神泉不㸑自沸热若焦然烂毛瀹卵煮绢濯鲜挺此温谷骊山之隂白礜上彻丹砂下沉玉甃煖兮温泉溢隂阳结炎炭造化开灵泉沸珠跃清月皎镜涵空天零叶翻红万树霜玉莲开蘃暖泉香行云不下朝元阁一曲淋铃泪数行骊岫飞泉泛暖香九龙呵䕶玉莲房华清源中礜石汤徘徊百鳯随君王本朝过水北十余里得白水山山行一里许得佛迹院院中涌二泉其东所谓汤泉其西雪如也吾意汤泉在天地间自为一类受性本然不必有待然后温也凡物各求其类而水性犹耿介得其类则虽数万里而伏流相通非其类则横絶径过十字旁午而不相入故二泉之间不能容寻常而炎凉特异如此泓泓涓涓莫虞嵗年不火而燠其名汤泉呜唿岂非荧惑莅于上邪烛龙隠于中邪旁通咸池日驭之所经邪幽精沉魄隂偿其负邪丹砂黄硫金石之气酷悍之所激邪德有常仁惠公而浃寒凝海兮不氷旱焦山兮不竭以沭则髪泽以颒则肤悦其羡流冗浸捐弃于沟壑者犹能灌蔬稻之畦已牛马之渇此又何其然耶东坡所记汤泉秦州之骆谷渝州之陈氏山居秦君之所赋东城及康庐汝水尉氏骊山后谪居惠州游白水山佛迹巖浴于汤泉凡有十八矣余之所见新安之黄山闽中之剑浦亦有其二矣第汤泉多作硫黄气浴之则袭人肌肤惟骊山是礜石泉黄山是朱砂泉郁攸火山烈觱沸汤泉注岂惟渇兽骇坐使痴儿怖安能长鱼鼈仅可燖狐兎石龙有口口无根自在流泉谁吐吞若信衆生本无垢此泉何处覔寒温瀑布传记唐宣宗㣲时以武宗忌之逐出为僧与黄蘗禅师同观瀑布黄蘗得一聨云千岩万壑不辞劳逺看方知出处髙宣宗续之曰溪涧岂能留得住终归大海作波涛王者气象可见也集洒流湿行云溅沫惊飞鸟雷吼何喷薄箭驰入窈窕飞湍瀑流争喧豗砯崖转石万壑雷日照香炉生紫烟遥看瀑布挂长川飞流直下三千丈疑是银河落九天西登香炉峯南见瀑布水挂流三千丈喷壑数十里歘如飞雷来隠若白虹起海风吹不断江月照还空飞珠散轻雾流沫拂穿石云门吼瀑泉悬瀑垂天绅宴喜亭记曰其瀑曰振鹭之瀑言容也又曰秩秩之瀑言德也皛皛掷岩端洁光如可把琼枝折不㫁雪片晴犹下石坚激清响叶动水余洒前时明月中见是银河泻飞流透嵌隙喷洒如丝棼含晕迎初旭翻光破夕曛余波遶石去碎响隔溪闻郄望琼沙际逶迤见脉分本朝世传徐凝瀑布诗云瀑布瀑布千丈直雷奔入江无暂息万古长如白练飞一条界破青山色此至为尘陋又伪作乐天称美此句有赛不得之语乐天虽渉浅易然岂至是哉乃戱作絶句云帝遣银河一派垂古来惟有谪仙词飞流溅沫知多少不为徐凝洗恶诗春岩响瀑泉灵源何太髙北斗想可挹凌日五光直逗云千仭急白虹下涧饮寒劒倚天立闪电不得瞬长雷无敢蛰万丈岩崖折一道林峦湿险逼飞鸟坠冷洒山鬼泣须当截海去浊流不相入擘开青玉崃飞出两白龙乱沫散霜雪古潭揺青空余流滑无声快泻双石谼吾闻泰山石积日穿残熘况此百雷霆万世与石鬬长输不尽溪欲满无底窦跳波翻潜鱼震响落飞狖玉渊神龙近云雨乱晴昼崩腾复璀璨佳丽更雄伟势从三梁外影落明镜里倐至走长蛇提来翻素雪声雄万霹雳势倒千墆嵲陂经彼泽之陂史楚孙叔敖作期思陂灌雩娄之野号芍陂汝南有鸿隙陂翟方进以数溢为害奏罢之王莽时枯旱郡中追怨乃作童謡曰坏陂谁翟子威饭我豆食羮芋魁反乎覆陂当复谁言者两黄鹄后邓晨为守复脩所坏陂周燮有先人草庐结于冈畔下有陂田尝服勤以自给宗族更劝之曰君独何为守东冈之陂乎郭林宗曰黄叔度汪汪若千顷波澄之不清淆之不浊费长房遇壶公几得道不成长房辞归翁与一竹杖曰骑此则自至矣长房骑竹杖到家弃葛陂中顾视乃龙也邓艾于楚州开白水陂灌田又筑塘四十九所传记郑敬立吏隠居于蚁陂之阳以渔钓自娱集或火云爇天旱魃为虐歊蒸瘅怒蛟龙逭诛而翠潋摇岸澄澜洗月溶溶浩浩独落天光顺势导流犹润百里则灌畦浮塍平嵗之溉千顷岂为多哉岑参兄弟皆好竒携我逺来游渼陂天地黯惨忽异色波涛万顷堆琉璃琉璃汗漫泛舟入事殊兴极忧思集鼍作鲸吞不复知恶风白浪何嗟及半陂已南纯浸山应为西陂好金钱罄一餐饭抄云子白𤓰嚼水精寒陂塘五月秋陂泽遶回旋天清黄子坡陂水寒更緑本朝程明道摄上元邑盛夏陂塘大决法当言之府府禀于漕然后计功调役先生曰如是苖藁矣救民获罪所不辞也遂发民塞之汴水浊流自生民以来不以种稲今欲陂而清之万顷之稻必用千顷之陂一岁一淤三嵗而满矣乐哉朱君障灵隄导鄢及蛮兴衆陂水落陂光淡破陂漏水不耐旱人力未至求天全焦陂上与长淮通秋来不见渼陂岑千里诗盟忽重寻沟洫经坎为沟渎濬畎浍巨川筑城伊淢遂人凡治野夫间有遂十夫有沟百夫有洫千夫有浍稻人以潴蓄水以防止水以沟荡水以遂均水以列舎水以浍泻水雍氏掌沟渎浍池之禁司险设国之五沟五浍匠人为沟洫广尺深尺谓之甽田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仭谓之浍凡沟逆地阞谓之不行凡沟必因水势善沟者水潄之季春开导沟渎禹卑宫室而尽力乎沟洫子雨集沟浍皆盈其涸也可立而待也江湖鳣鲔非沟洫所容史禹致费于沟洫禹䟽沟洫荥阳下引东南为鸿沟召信臣为南阳太守开导沟渎数十处以广灌溉歳増至三万顷和帝诏曰隄防沟渠所以助顺地理令刺史二千石其随宜䟽导鲍昱为汝南太守郡多陂池嵗嵗缺坏乃作梁石洫水常饶足溉田倍多传记宻雨溟沐润于枯渎长安御沟谓之杨沟谓植髙杨于其上也又曰羊沟谓羊喜觝触垣墙故为沟以隔之集彼寻常之污渎兮岂容吞舟之鱼遶堤龙骨冷拂岸鸭头香秋水通沟洫清沟映污渠潢潦无根源朝满夕已除君独居沟上沟浊萍青青沟声通苑急本朝隣注涌沟窦街流溢庭除直度千人沟下有㣲凉泫伏蛙号蚓沟渎空暗熘入沟塍河渠史禹以河所从来髙难以行平地乃穿二渠以引其河韩闻秦好兴事欲罢之毋令东伐乃使水工郑国间説秦令凿泾水自中山西邸瓠口为渠三百余里欲以溉田中作而觉秦欲杀郑国郑国曰始臣为间然渠成亦秦之利也秦以为然卒使就渠因命曰郑国渠武帝时郑当时为大司农言曰引渭穿渠起长安并南山下至河三百余里径易漕而渠下民田万余顷又可得以溉田天子以为然令水工徐伯表发卒穿漕渠三歳而通其后河东守番系言穿渠引汾溉皮氏汾隂下引河溉汾隂蒲坂下度可得五千顷天子发卒作渠田数嵗河移徙渠不利其后人有上书欲通褒斜道及漕事下御史汤天子拜汤子卬为汉中守发数万人作褒斜道果便近而水湍石不可漕其后庄熊罴言临晋民愿穿洛以溉重泉以东万余顷于是发卒万余人穿渠自徴引洛水至商颜下穿渠得龙骨故名龙首渠西门豹为邺令凿十二渠引河水灌田倪寛奏请穿凿六辅渠以益溉郑国髙卬之田太始二年赵中大夫白公复奏穿渠引泾水溉田四千五百余顷因名曰白渠民得其饶歌之曰田于何所池阳谷口郑国在前白渠起后举锸为云决渠为雨史起为邺令引漳水溉邺以富魏之河内民歌曰终古舄卤兮生稻梁宣帝地节中郭昌乃穿渠直东泾东郡界中不令北曲渠通利百姓安之哀帝时何武奏多穿漕渠于冀州地使民得以溉田分杀水怒虽非圣人法然亦救败术也明帝十二年修汴渠十三年渠成安帝元初二年诏修理西门豹所分漳水为支渠以溉民田二月诏脩理旧渠通利水道以溉公私田马援所过穿渠以利其民贾侯为豫州通运渠二百里所谓贾侯渠薛胄为兖州刺史城东沂泗二水合而南流胄决令西注陂泽尽为良田民号豊兖渠开皇中郭衍开漕渠闗中頼之名富人渠唐髙宗时长孙祥奏言昔郑国白渠溉田四万余顷今为富商大贾竞造碾硙渠流梗澁止溉万顷请修营以便百姓开元初诏决三辅渠时王主权家皆旁渠立硙李元纮敕史尽废之民頼其恩杜亚拜淮南节度使至则治漕渠夹隄髙卬田因得灌溉人皆悦赖温造为朗州刺史开化乡渠溉田二千顷号右史渠彊循迁雍州司户教人承水浸田号彊公渠薛大鼎迁沧州刺史无棣渠久塞大鼎复治属海民歌曰新沟通舟楫利属沧海鱼盐至李听徙灵盐节度部有光禄渠听即引渠溉塞下地千余顷传记汉灵帝西域所献因墀香煮为浴汤宫人以之沐浴使余汁入渠名曰流香渠延携为幽州刺史范阳郡有旧沈渠废败多时携自度水形营造溉田万余顷汝阳王琏取云梦石甃泛春渠以蓄酒集君乃崑崙渠籍乃岭头泷墙下春渠入禁沟渠氷初破满渠浮凤池近日长光暖流到渠时更不流本朝汴水首受黄河每嵗自春及冬常淤河口均调水势止深六尺以通行重载为准太宗诏汴河嵗运江淮米五千百万斛以济京师金河本京水其源曰祝龙泉过中牟名曰金水国初始遣使浚治惠民河与蔡河一水即闵河也建隆元年始命陈承昭督丁夫遵闵河自新郑与蔡水合贯京师南歴陈颍达夀春以通淮右舟楫相继商贾毕至都下利之于是以西南为闵河东南为蔡河至开寳六年始改闵河为惠民河广济河自都城歴曺济及郓旧云五丈河开寳六年诏改今名齐州太守政之暇凿渠开沼䟽清涟鸣渠夹路何潺潺明年共看决渠水饥饱在我宁闗天灔灔春渠长秦収郑渠成市门行清渠郊经同人于郊王朝至于商郊牧野王出郊书命君陈分正东郊命毕公保釐东郊申画郊圻适彼乐郊在浚之郊二曰四郊之赋注云四郊去国百里遂士掌四郊注云其地则距王城百里以外至二百里载师近郊之地逺郊之地注云五十里为近郊百里为逺郊小宗伯兆五帝于四郊四郊多垒子齐景公出舎于郊适莾苍者三餐而返注云莾苍近郊之邑史东方帝太昊青灵句芒畤于东郊兆南方帝炎帝赤灵祝融畤于南郊兆西方帝少昊白灵蓐収畤于西郊兆北方帝颛帝黒灵𤣥冥畤于北郊兆中央帝黄灵后土畤于长安城之末兆传记邑外谓之郊郊外谓之牧賔至于近郊张行时税舎于北郊今还至此正其故行服以俟君命敬也逺郊之内有候馆可以小休止卿出郊劳注聘礼曰賔至近郊使卿用束帛劳之集四郊多白杨城上俯江郊西郊向草堂西川供客眼惟有此江郊老夫有如此不异在郊垧新凉入郊墟本朝行行渐乐郊一雨郊圻回秋色满郊原千里郊原正如画正宜携酒望晴川偶作郊原十日游未应回首厌笼囚郊原注目日青深野经同人于野上古穴居而野处野无遗贤君子在野汤与桀战于鸣条之野髙宗梦傅説使百工营求诸野説筑傅巖之野惟肖台小子旧学于甘盘既乃遯于荒野武王放牛于桃林之野逺送于野我行其野叔适野劬劳于野至于艽野京师之野在垧之野体国经野司㑹以九赋之法令田野之财用小司徒井牧其田野遂人掌邦之野注云郊外曰野旅师掌聚野之耡粟委人掌敛野之赋县士掌野注云谓地距王城二百里外至三百里子伊尹耕于有莘之野尧治天下五十五年不知治欤不治欤问之在野在野不知黄帝张咸池之乐于洞庭之野史黄帝与蚩尤战于涿鹿之野与炎帝战于坂泉之野黄帝画埜分州尧舜逺四佞而放诸野舜万物和于野叔孙通为绵蕞野外习之文帝诏曰朕亲率天下之民而野不加辟宣帝牛马被野唐太宗牛马被野商旅野宿焉传记鲁有大野十薮集春晩緑野秀原野旷超缅竹风连野色野濶天清无战声原野转萧瑟地卑荒野大旷野怀咫尺回身视緑野惨淡如荒泽秋野日踈芜碧水春风野外昏平野入青徐在野兴清深土膏释原野野静停风威迥野恣窥临迩连野緑逺混天碧本朝平野见南山山明雪野晴日落原野晦雨过西城野色侵瘦野一刀田野旷觉天穹平野容回顾野润风光秀野旷低归鸟村墟传记岭南谓村市为墟千村万落生荆把卜宅楚村墟逺村信荒僻孤村春水生农务村村急緑荷包饭趂虚人按经脩道具依様买山村注云马髙唐为御史大夫将置宅命画工图其状戒所使曰依此様买之得草緑杨村海虚争翡翠溪逻鬬芙蓉注云新州有翡翠虚芙蓉本朝木落孤村迥携杖村落去淡淡烟村逺烟火动村落行行玩村落犹有小船来买饼喜闻墟落在山前水遶数家村林薮经太宰九曰薮以富得民四曰薮牧养蓄鸟兽大司徒辨其山林之名物林衡掌巡林麓之禁令山虞掌山林之政令司险周知山林之阻设国之五沟五涂而树之林仲春毋焚山林山麓以时入而不禁山薮藏疾山林薮泽之利与民共之子斧斤以时入山林夸父不量力欲追日景道渇而死弃其杖尸膏肉所浸生邓林邓林弥广数千里鹪鹩巢于深林不过一枝孔子游缁帷之林幽兰生于深林不以无人而不芳史山林薮泽各以肥饶多少为差山泽先帝熂炉养种竹木杂果为林採者听不追夺传记古之长民者不崇薮薮物之归也山林薮泽足以备财用则寳之汝应观此逝多林以佛威神广无际一切庄严皆示现十方法界悉充满文殊师利菩萨住庄严幢娑罗林中説法洞𤣥宫内有空青之林七寳浴池八骞之林山林竒处乃欲界之仙都集巢许山林志山林引兴长林廻硖角来林响飕飕交林茂鸟知归林僻来人少苦乏大药资山林迹如扫出宰山水县读书松竹林本朝髙林野阜相回环林枯山瘦失颜色老去山林犹梦想霜林散烟鬟老觉山林可避人正须麋鹿与同羣回看幽径遶双林谷经入于幽谷幽不明也宅㬂夷曰旸谷宅西曰昧谷施于中谷出自幽谷在彼空谷髙岸为谷深谷为陵子谷得一以盈渤海之东有大壑焉实维无底之谷史周之成康川谷不塞石崇有别馆在河阳之金谷传记邹衍在燕谷吹律而阳气生至今名黍谷鸟氏倮谷量牛马倮人名也韦嗣立退居新丰山中宗尝幸其居名所居为灵源幽居集谿谷巉岩望山谷之嵯峨幽谷嶜岑深沟嵌岩而为谷太行之阳有盘谷友人李愿居之宴喜亭记曰其石谷曰谦受之谷言德也其土谷曰黄金之谷言容也氷谷明且秀煖气变寒谷空谷宜秋清行歌入谷口路尽无人跻谷口樵归唱愚公野谷村幽居在空谷有谷禾黍稠传道东柯谷深藏十数家白谷㑹深游本朝时时度深谷徃徃得佳景山势抱幽谷一径﨑岖入谷中过春深谷尚花开涧谷自深暧入谷惊蒙宻谷映竹栏秀小语辄响谷深谷下窈窕洞史章夏卿晩嵗署其居曰大隠洞传记庐山有白鹿洞鱼朝㤙有洞房四壁夹安琉璃板中贮江水及萍藻诸色鱼虾号鱼藻洞集薛景梅为道州刺史得异境于近郊有石穹然如夏屋因名其地曰含辉洞常闻玉泉山山洞多乳窟洞门闭石扇地底兴云雷洞门无锁钥俗客不曽来岩洞幽深门不锁乳肥春洞生鹅管紫洞香风吹碧桃本朝魏野居陕府之东郊凿土为室曰乐天洞四字丹青万仭崖神清之洞锁楼台洞门常起烟霞洞穴傍穿透谿谷不辞携被岩底眠洞口云深夜无月居处部都邑经文王受命有此武功既伐于崇作邑于丰盘庚五迁将徙亳殷我乃卜涧水东瀍水西惟洛食商邑翼翼四方之极史刘敬説上都闗中上疑之左右大臣皆山东人多劝上都洛阳曰东有成皐西有崤渑背河向洛其固亦足恃也张良曰洛阳虽有此固其中小不过数百里地薄四面受敌此非用武之国夫闗中左崤函右陇蜀沃野千里南有巴蜀之饶北有胡苑之利阻三面而守独以一面东制诸侯此所谓金城千里天府之国也传记春秋左氏传曰凡邑有宗庙先君之主曰都无曰邑伏羲都陈神农亦都陈又营曲阜黄帝都涿鹿或曰都有熊少昊都穷桑颛顼都髙阳帝喾都亳一曰都髙辛尧始封于唐后徙晋阳即帝位都平阳舜都蒲坂禹本封于夏为夏伯及舜禅都平阳或在安邑汤都亳至仲丁迁嚣河亶甲居相祖乙居耿及盘庚五迁复南都亳之殷地周文王都酆武王都镐周公相成王以酆镐偏处西方方贡不均乃营洛邑成王即洛邑建明堂朝诸侯复还酆镐至幽王为犬戎所杀平王东迁乃居洛邑及敬王时又迁成周秦非子始封于秦后都咸阳汉都长安东观汉记曰光武中兴都洛阳又于南阳置南都三国时魏畧云魏以长安谯许昌邺洛阳为五都吴志云吴都鄂后迁建业蜀志云蜀都成都晋书云晋都洛阳至永嘉南居建康秦皇兼天下都咸阳渭水贯都以象天汉横桥南度以法牵牛朕闻践华固德百二称乎建瓴卜洛归仁七百崇乎定鼎是以控膏腴于天府启黄图于渭濵襟沃壤于王城摛緑宇于河渚市朝之城丽皇州之九纬丹紫之原邈神臯之千里二京之盛其来自昔此都在兹宇宙通赋贡于四方交乎风雨均朝宗于万国集汉之西都在于雍州实曰长安左据函谷二崤之阻表以太华终南之山右界褒斜陇首之险带以洪河泾渭之川华实之毛则九州之上腴焉防御之阻则天下之奥区焉是故横被六合三成帝畿周以龙兴秦以虎眂及至大汉受命而都之也仰悟东井之精俯协河图之灵奉春建䇿留侯演成天人合应以发皇明乃眷西顾实维作京寻歴代之规兆仍险塞之自然被崑崙之洪流据伊洛之双川挟成臯之嵓阻扶二崤之崇山砥柱回波缀于后三涂太室结于前镇以嵩髙乔岳峻极于天于显乐都既丽且康陪京之南居汉之阳割周楚之丰壤跨荆豫而为疆体爽垲之闲敞纷郁郁其难详尔其地势则武闗闗其西桐栢掲其东流沧浪而为隍廓方城以为墉汤谷涌其后济水荡其西推濑引湍三方是通夫蜀都者盖兆基于上代开国于中古廓灵闗而为门包玉垒而为宇带二江之双流枕峩嵋之重阻水陆所凑兼六合而交㑹也京洛信名都佳丽拟蓬壶九华彫玳瑁百福上椒涂黄金络騕褭莲花装鹿卢咸言仪服盛全盛执金吾宪章殚礼乐容服备车徒回銮入酆镐从跸度枌榆冉冉年和变迟迟节物徂余花照玉李细叶翦珪梧朝夕万国凑海㑹百川输画野通淮泗星躔应斗牛玉牒宏图表黄旗美气浮三分开霸业万里宅神州髙台临茂苑飞阁跨澄流江涛如素盖海气似珠楼吴趋自有乐还似镜中游城郭经哲夫成城公侯干城宗子维城无俾城坏周礼曰日至之晨尺有五寸谓之地中天地之所合也四时之所交也乃建王国焉子三里之城七里之郭管子曰内为之城外为之郭鲧作九仭之城呉越春秋鲧筑城以卫君造郭以守民此城郭之始也崑崙山有増城九重其髙一万一千一百一十里孔子谓颜回曰家贫居卑胡不仕乎颜回答曰不愿仕回有郭外之田五十亩足以给饘粥足以给丝麻鼓琴足以自乐回不愿仕也传记公羊传注曰天子之城千雉髙七雉公侯百雉髙五雉曰干城言不敢自専御于天子也月令每嵗孟秋之月补城郭仲秋之月筑城郭左传曰计丈数揣髙卑度厚薄仭沟洫物土方议逺迩量事期计徒庸虑材用书糇粮以令役此筑城之义也始皇奋六代之余烈振长䇿而御宇内践华为城因河为池集崪若断岸矗似长云制磁石以御冲煳頳壤而飞文观阶扄之固䕶传万祀而一君出入三代五百余载竟𤓰剖而豆分藻扄黼帐歌台舞阁之基璇渊碧树弋林钓渚之馆吴蔡齐秦之声鱼龙爵马之玩皆薫歇烬灭烟沉响絶东都妙姝南国丽人汉渚水初緑江南草复黄日照蒲心煖风吹梅树香湛淡水成文参差树交影长门久已闭离宫一何静细草縁玉堦髙枝䕃桐井日落征途逺怅然临古城頺墉寒雀集荒堞晩乌惊萧森灌木上迢逓孤烟生霞景焕余照露气澄晩清秋风转摇落此志安可平天险匪登地险丘陵帝王设险干坤是承宫经上古穴居而野处后世圣人易之以宫室上栋下宇以待风雨盖取诸大壮命士以上父子皆异宫儒有一亩之宫环堵之室史建章长乐宫皆辇道相属悬栋飞阁不由径路髙祖七年至长安萧何脩未央宫汉武帝巡省五岳禋祀丰备故立宫其下号曰集灵宫武帝置夀宫张羽旗以礼神君传记昔黄帝有合宫尧有二宫撝宫汤有镳宫周有蒿宫郑宫春宫秦有蕲年宫信宫梁山宫汉有长乐宫未央宫沛宫林光宫甘泉宫龙泉宫首山宫明光宫五柞宫万嵗宫池阳宫蒲陶宫竹宫夀宫建章宫黄山宫太一宫思子宫夜光宫棠梨宫扶荔宫桂宫鼎湖宫宜春宫谷口宫望僊宫通天宫后汉有南宫北宫胡桃宫魏有邺宫吴有太初宫昭明宫亦犹天文之有紫宫文昌及五宫神仙之有金玉琉璃宫矣河图曰瑶光贯月感女妪于幽房之宫生黒帝集轶凌隂之地室过谷阳之増城回天门而鳯举蹑黄帝之明庭冠髙山而为居乘崑崙而为宫案轩辕之旧处居北辰之闗中背共工之幽都向炎神之祝融縁石阙之天梯桂木杂而成行芳肸蠁之依棐鸾孔飞而翺翔遥看云雾中刻桷映丹红珠帘通晓日金华拂夜风欲知歌管处来过安乐宫玉烛调秋气金舆歴旧宫还如过白水更似入新丰秋潭清晩菊寒井落踈桐举杯延故老令闻歌大风新宫实壮哉云里望楼台迢逓翔鵾仰连翩贺客来重栏寒露宿丹井夏莲开砌石披新锦梁花画早梅欲知安乐盛歌管杂尘埃圣祖神杰尧踪汉烈岳峻雄图天张武节坠命既升霸畧将骋清渭走烽浊河献警恃峭剑闗凭深桂岭彛章委阙礼乐沉河极压倾构引溺危波尽物称瑞穷灵委和𤣥精翼日丹羽巢阿殿史明德马皇后尝有不安时在敬法殿东厢上令太夫人及兄弟得入见之洛阳宫殿簿曰太极殿近含章殿传记苍颉篇曰殿大堂也商周以前其名不载按史记秦九尺二百歩一立楼去城中二丈五尺乱之所由生者皆在流遁大构架兴宫室延楼栈道鸡栖井干檦木欂栌以相支持木巧之饰此遁于木也更始帝到长安其大臣辟除东宫之事为下所非笑但为小卫楼半城而居之以是知其将相非萧曺之俦也史武帝时方士言黄帝为五城十二楼以候神人魏有丽谯越有飞翼汉有井干武帝立井干楼髙五十丈张华善天文解望气元康初尝与鄱阳雷孔章共夜登楼而见一气起牛斗间华谓孔章曰此何气也对曰其寳剑乎朝日百官班于殿庭左右循使二人分涖于钟鼓楼下集有都城之百雉加层楼之五寻从明王以登游聊暇日以娱心鸣鸠拂羽于桑榆游凫濯翅于素波牧竖吟啸于阡陌舟人鼔栧而扬歌百寮云集从坐华台嘉肴满爼㫖酒盈杯谈三坟与五典释圣哲之所裁回首望长安千里怀三益顾惟慙入楚殊私等申白西阻水潦収昭立霜露积龙门不可见空慕凌霜栢台经经始灵台经之营之庶民攻之不日成之可以居髙明可以逺眺望可以升山陵可以处台榭散鹿台之财惟宫室台榭陂池侈服以残害于尔万姓天子有三台灵台以观天文时台以观四时施化囿台以观鸟兽鱼鼈诸侯卑不得观天文无灵台但有时台囿台也子虽有台池鸟兽岂能独乐哉九层之台起于累土尸子曰瑶台九累而尧白屋史武帝升望月台南端有三鸭羣飞俄而下台帝悦之至夕鸭宿台端范蠡起游台于怪山以为灵台仰观天文候日月之变怪传记案山海经有轩辕台帝尧台帝舜台其后夏有璇台钧台殷有鹿台南单台周有灵台重璧台秦有章台鳯皇台望海台琅琊台汉有栢梁台渐台神明台八风台思子台后汉有云台魏有铜雀台金台氷井台凌云台南巡台九华台吴有钓台晋有崇天台织室台此其畧也白虎通曰天子立灵台所以考天人之际察隂阳之㑹揆星度之验景公与晏子游少海登柏寝之台望其国曰美哉堂堂乎楚灵王为章华之台与伍举登焉曰台美夫对曰先君庄王为匏居之台髙不过望国氛大不过容晏豆民不废时务官不易朝常今君为此台民罢财尽数年而成诸侯莫至若君谓此美楚其殆矣楚灵王作干溪之台五百仭之髙欲登浮云窥天文史记云寡妇清先得丹穴而擅其利数叶家亦不訾清寡妇也能守其业用财以自卫不见犯秦皇帝以为贞妇为筑女怀清台集从明君而嬉游聊登台以娯情见天府之广开观圣德之所营建髙台之嵯峩浮双阙乎泰清仰沖天之单观连飞阁乎西城临漳川之长流望衆果之滋荣仰春风之和穆听百鸟之悲鸣天功怛其既立家愿得而双呈扬仁化于宇宙尽肃恭于上京虽桓文之为盛岂足方乎圣明休矣美矣惠泽逺畅翼佐皇家宁彼四方同天地之矩量齐日月之晖光鲁国观遗殿韩城想旧台仲宣原湿满子建悲风来夏莲犹反植秋牕尚左开图云仍熘雨书石即生苔莲披香稍上月明光正来离鹄将云散飞花似雪回遥思休林友前牕夜夜开周氏旧居惟汉袭因崇台嶆㠂上碍苍云垂示亿载俾率旧章人循其行而国其昌堂经天子之堂九尺诸侯七尺大夫五尺士三尺书大𫝊云天子之堂髙九雉公侯七雉伯子男五雉堂上接武堂下歩武子置杯水于㘭堂之上则芥为之舟殷人曰阳馆周人曰明堂堂髙数仭榱题数尺今歩者一日百里之情通堂上有事一月而君不闻歩者百日万里之情通门庭有事周年而君不闻此谓逺于万里也史刘聪嘉平三年廷尉陈元达极谏聪怒将斩之聪时逍遥园李中堂元逹抱堂下树呌曰臣所言社稷之计聪勉听之于是易李中堂为愧贤堂传记墨子称尧舜堂髙三尺武王入殷登堂见美玉曰谁之玉或曰诸侯之玉也王取而归之天下闻之曰王㢘于财矣汉武有玉堂去地十二丈光武生有赤光堂中尽明如昼灵帝造万金堂于西园魏名臣奏有翦吴堂有魏茅堂晋宫阙名有尧母堂永光堂长夀堂在郡国鲁城北有孔子学堂蜀有文翁讲堂北海有郑𤣥儒林讲堂永康县有缙云堂费北有积弩堂崑崙山有光碧堂集树中天之华阙豊冠山之朱堂览黄图之栋宇规紫宸于太清何面势之胶葛信不日之经营仰一时之壮丽跨万古之威灵吐触石之竒色混髙台之旧名若乃三阶八戸百柱千楹莹以玉琇饰以金英緑芰悬插红蕖倒生于时木叶声寒壸人唱静承露擎虚相风昭逈天子乃下辇开䜩出豫娱神文悬日月思革风尘寔附鳯之多幸愧屠龙之不真宅子天子宅千亩诸侯百亩大夫以下里舎九亩封衡宇百华中书监裕之子也轻财好施年十余嵗见一老父荷担于路引归问之父曰宣子一饭着名春秋宜给宅一区奴一口日供赡以终其年裕髙其志而従之史夏侯婴以太仆事惠帝髙后德婴之脱孝惠鲁元于下邑间乃赐婴北第第一曰近我以尊异之张放以公主子取皇后弟平恩侯嘉女成帝赐甲第哀帝为董贤起大第北阙下窦氏一公两侯三公主四二千石相与并代自祖及孙官府邸宅相望传记戴延之西征记曰蒲坂城外有舜宅瀬乡记云谯城西有老子宅汉书云鲁有孔子宅水经注云齐城北门外有晏婴宅荆州记云宛有伍子胥宅秭归县有屈原宅义阳安昌有汉光武宅宅亦曰第言有甲乙之次第也一曰出不由里门面大道者名曰第爵虽列侯食邑不满万户不得作第其舎在里中皆不称第集新豊停翠辇谯邑驻鸣笳园荒一径㫁台古半阶斜前池消旧水昔树发今花一朝辞此地四海遂成家翫竹春前笋惊花雪后梅青山殊可对黄卷复时开乗春行故里徐歩採芳莲迳毁悲仇仲林残忆巨源见桐犹识井看栁尚知门花落空难徧鸎啼静易喧无人访语黙何处叙寒温鸟散茅檐静云披涧户斜未如灵光轮奂睢阳爽垲北连城阙有似甄侯之宅东望市鄽荣深豫章之门昔狼望未平冠军辞第义范苍生道格时雍自昔爰止于焉龙盘躬耕西亩永啸东峦迹逸中林神凝严端库藏经武库军府甲兵所聚非邑非里不可以处梓慎登大庭氏之库以望子汤武破桀纣海内无患筑五库藏五兵史汉髙祖七年萧何立东阙前殿武库又更始至长安御府帑藏武库皆安堵如故传记凡安国治民从近制逺者必先实之故天有天库藏府之星王者审五库之量一曰车库二曰兵库三曰祭器库四曰乐库五曰宴器库或曰王者藏于天下诸侯藏于百姓农夫藏于囷庾商贾藏于箧匮刍荛论曰国之称富者在乎豊民非独谓府库盈仓廪实也且府库盈仓廪实非上天所降皆取之于民民困国虚矣集搏噬爪牙锋距之先毒螫芒刺矛矢以存圣人垂象五兵已陈有财无义惟家之殃无爱粪土以毁五常门经成性存存道义之门迺立臯门臯门有亢迺立应门应门将将重门击柝以待暴客盖取诸豫賔于四门四门穆穆衡门之下可以栖迟夫士出入君门由闑右不践阈凡与客入者每门让于客客至于寝门则主人请入为席主人入门而右客入门而左子𤣥牝之门义路也礼门也惟君子能由是路出入是门也𤣥之又𤣥衆妙之门周文王作玉门言以玉餙也东北方土山曰苍门东南方曰波母之山曰阳门南极之山曰西暑门史成帝为太子谨慎初居桂宫上急召太子出楼门不敢絶驰道传记神兽门东至云龙风虎之门衡栿之上皆刻云龙风虎之状洛阳有万春门千秋门内至禁省为殿门外出大道为掖门王行幸设车宫辕门帷宫旌门无宫则供人门司门掌授管键以启闭国门闬城外郭内之里门也阎里中门也阓市外门也长安有宣平门万秋门横门东都有宣德门礼成门青绮门章义门仁夀门夀城门又有章城门直城门洛城门洛阳有上西门广阳门津门小苑门开阳门中东门上东门司马门北阙门𤣥武门南掖门北掖门东掖门西掖门止车门南端门金门九龙门山虎门春兴门青琐门金商门云龙门神武门宜秋门又有大夏门长春门朱明门集汉家一统轨济济万国朝飞缨拂薄雾轻辇逐晨飇槐衢映緑綟日彩丽金貂此时叅待诏谁复想渔樵门之设张为宅表㑹纳善闲邪击柝防害惟王建国配彼太㣲大君有命髙明启扉良辰是简枚卜无违彫梁乃架绮翼斯飞六龙杳杳九重巍巍居宸纳祐就日垂衣一人有庆四海爰归墻壁经峻宇雕墻不学墻面人而不为周南召南其犹正墻面而立也与子人有倚孔子之墻絃郑卫之声诵庄韩之书舜作室筑墻茨屋令人皆知去巖穴各有家室传记西北裔外大夏山有宫以黄金为墻南方裔外罔明山有宫以赤石为墻西南裔外老夀山有宫以黄铜为墻东南裔外阓青山有宫以青石为墻西方裔外西明山有宫以白石为墻大秦国以瑠璃为墻鲁恭王欲坏孔子旧宅于壁中得古文经传司马相如家成都徒空四壁又赵媫妤居昭阳舎殿壁带徃徃为黄金缸琅琊王京好宫室理殿馆壁带饰以金银汉省中皆胡粉涂壁画古烈士则其事也其名墻有雕墻髙墻缭垣长崇垣壁有粉壁红壁琼壁银壁诸侯垣墻有黝垩之色无丹青之彩苑囿传记昔先王之为苑囿台池也足以观望劳形而已矣非好俭节乎性也故周有灵囿国游汉有上林乐游博望黄山后汉有鸿德毕圭灵崑广成诸苑晋有平乐鹿子桑梓诸苑或曰囿有林池所以御灾也其余莫非谷土及其衰也驰骋游猎以夺人之时而劳人之力也务苑囿之大不恤农时所以强国富人者盖此谓也其名苑有天苑禁苑上苑囿有君囿灵囿上囿文帝为太子立思贤苑以招賔客西京杂记戻太子既冠就宫为立博望苑使通賔客集玉台极百尺银树起千寻水流冠盖影风扬歌吹音踟蹰怜拾翠顾歩惜遗氛日落庭光转方幰屡移隂寒烟惨髙树凝露变轻萝泽葵犹带荇池竹尚侵荷秋风徒自急无复白云歌馆驿经适子之馆兮见人弗能馆不问其所舎晋师三日馆谷子仁义先王之蘧庐蘧庐舎一宿而去遇夫人之来使必公馆而罗羞万国之㑹四夷之来皆就诸侯之馆史郑庄置驿以筵賔客文帝诏太仆凡遗财余马皆给传置宣帝诏吏或饰厨传称过使客以取名誉元帝幸长杨射熊馆布车骑大猎杨雄作赋以谏公孙𢎞为相起馆开东阁以延贤人郑当时置驿马日郊迎賔客传记刘讽夜投空馆有三女郎至歌曰明月清风良宵㑹同已而有黄衣人至皆惊散明日拾得翠钗数只刘元尝宿驿中夜闻歌声明旦有题楹间云爹娘送我青枫根不记青枫几回落当时手制衣上花今日为灰不堪着陶谷使江南厓岸甚峻韩熈载遣歌姬秦弱兰假为驿卒女诱之遂絶谨独之戒作风光好以赠集临驿卷缇幕外堂接绣衣水上鹄已去亭中鸟又鸣晩泊水邉驿栁塘初起风蛙鸣蒲叶下鱼入稻花中孤亭凌喷薄万井逼舂容山险风烟合天寒橘柚垂岸风翻夕浪舟雪洒寒灯道路经一达谓之道路二达谓之岐旁三达谓之剧旁四逹谓之衢五逹谓之康六逹谓之庄七逹谓之剧骖八逹谓之崇期九逹谓之逵庙中路谓之唐唐途谓之陈匠人营国国中九经九纬经涂九轨环涂七轨野涂五轨合方氏掌逹天下道路至于四畿凡道路之舟车辇毂者叙而行之凡有节者及有爵者至则为之辟禁野之横行径踰者集江移林岸㣲巖深烟袖复嵗严摧磴草午寒散乔木萦回夕颷卷蹉跎晩云伏岂慕淄宫梧方辞兎园竹业冠迁夏功踰入秦时惟大畜象及同人惠雨方霤蝉枝独春帝徳惟厚皇恩甚深观乎禹迹见我尧心市经神农氏日中为市致天下之人聚天下之货交易而退各得其所盖取诸噬嗑凡建国佐后立市设其次置其叙正其肆陈其货贿出其度量淳制祭之以阴礼司市掌市之治教政刑量度禁令以次叙分地而经市以陈肆辨物而平市以政令禁物靡而均市以商贾阜财而行布大市日昃而市百族为主朝市朝时而市商贾为主夕市夕时而市贩夫贩妇为主传记市恃也言交易而退恃以不匮也市亦谓之市井言人至市有所鬻卖者当于井上洗濯令香洁然后到市也市巷谓之阛市门谓之阓巷谓门市中空地谓之㕓市楼谓之旗亭集惟市之由兴自炎帝之所创聚货财以利用等厮事之莫尚尔乃巷列千所罗居百族街衢相望连栋接屋则能目语额瞬动頞塞鼻谈智于尺寸之间窥窬于分毫之利旗亭出御道游目暂回车既非随栁舞聊思索枯鱼因龟识季主傍酒见相如日中人已合黄昏故未踈桥经造舟为梁不显其光子泽梁无禁嵗十一月徒杠成十二月舆梁成史张良尝游下邳圯上有一老父衣褐至良所直堕其履圯下顾谓良孺子可取履良因长跪授之父以足纳履笑云作速来云孺子可教髙丽国侍婢有器如鸡子来下之有身生子名东明东明善射王恐其害国欲杀之东明走至淹水以弓击水鱼鼈浮为桥既渡鱼鼈觧散公孙述大司马田戎将兵下江开至南郡据浮桥于江水吴汉锯絶横桥大破之传记楚人谓桥为圯凡桥有木梁石梁舟梁谓浮桥即诗所谓造舟为梁者也周文王造舟于渭秦公子鍼奔晋造舟于河秦都咸阳渭水贯都造渭桥及横桥南渡长乐宫汉作便桥趋茂陵并跨渭以木为梁汉又作霸桥以石为梁集曲岸非千里桥斜异七星暂低逢辇度还髙值浪惊水摇文鹢动缆转锦花萦逺近随轮影轻重应人行秦王金作柱汉帝玉为梁仙人飞徃易道士出归难东流仰天汉南渡似牵牛长堤通甬道飞梁跨造舟使者开金堰太守拥河流广陵候涛水荆峡望阳侯波生从故舶沙涨涌新洲天星识辨对检玉应沉钩空悦浮云赋非复採莲讴春舟鹦鹉色流水桃花香星精逢汉帝钓叟遇周王平隄石岸直髙堰栁林长羡言杜元凯河桥独举觞闗史孟尝君夜半至函谷闗闗秦法鸡鸣出客孟尝君恐追至客有居下坐者能为鸡鸣遂发传出食顷追果至东方朔得神马一匹髙九尺武帝问朔是何兽也朔曰此王母乗灵光之辇以适东王公之舎税此马于芝田臣之王公之坛因骑绕日三匝此马入汉闗门犹未掩传记汉地志天文两河间有天闗梁司闗掌国货之节以听闗市故有闗市之赋案春秋时有闗门以察行李鲁有六闗楚有昭闗秦地西有陇闗东有函谷闗临晋闗南有峣闗武闗为闗中汉兴都闗中置闗都尉以察伪游用传出入汉文除闗无用传汉景复置用传汉武时杨仆征南越有功耻为闗外人为徙函谷闗于新安汉洛阳四闗东成臯闗南伊阙闗西函谷闗北孟津闗集崤函称地险襟带壮两京霜峯直临道氷河曲绕城古木参差影寒猿㫁续声冠盖徃来合风尘朝夕惊髙谈先马渡伪晓预鸡鸣弃繻怀逺志封泥负壮情縦有真人气安知名不名武闗设地险游客好邅回将军天上落童子弃繻来挥汗成云雨车马飏尘埃鸡鸣不可信天晓莫先开陇云低不散黄河咽复流闗山多道里相接几重愁秋风起函谷朔气动河山偃松千岭上杂雨二陵间𤣥云愁广隰日落惨重闗此时飘紫气应诏真人还敛辔遵龙汉衔凄度玉闗今日流沙外垂涕念生还秦郊平旧险周德眷遗黎始闻清夜柝俄见落封泥物色来无限津途去不迷空亭谁问马闗戍但鸣鸡山月寒弥浄河风晓更凄赠言杨伯起非复是闗西记纂渊海卷八记纂渊海卷九钦定四库全书记纂渊海卷九宋潘自牧撰郡县部两浙西路临安府行在所宁海军节度浙西路安抚司两浙转运司郡号余杭宁海杭州钱塘武林天目临平府沿革牵牛婺女呉地斗分野禹贡扬州之域春秋越国西境战国属楚地秦汉属㑹稽郡东汉顺帝以后属扬州呉郡三国増置呉兴郡陈置钱塘郡隋废郡置杭州大业废州置余杭郡唐武德杭州属江南道天寳改余杭郡升镇海军节度五代呉越王钱氏都之县沿革仁和本汉钱塘县属㑹稽郡东汉废之其地有临平湖自汉末秽塞呉孙皓天玺元年湖开晋复置钱塘县属呉地陈置钱塘郡隋开皇平陈自余杭徙州治此五代石晋避讳改曰钱江后别置钱塘与钱江分治钱塘本汉钱塘县地五代析钱江爲钱塘县余杭秦始皇南逰至浙江水波恶乃西百二十里从狭中渡因置余杭县汉属㑹稽郡东汉属呉郡三国以后属呉兴郡隋置杭州于此后乃徙治钱塘唐属杭州临安本汉余杭县地呉分置临水县属呉郡后属呉兴晋武改曰临安隋废之唐武德复临水县𨽻潜州后省入于潜垂拱中复置临安县属杭州五代后梁改曰安国伪唐置衣锦军县属焉富阳本汉富春县属㑹稽郡东汉属呉郡呉孙权置安东郡晋避皇后讳改曰富阳隋属余杭郡唐属杭州于潜本汉于朁县属丹阳郡呉寳鼎元年属呉兴隋属余杭郡爲于灊县唐武德七年置潜州领于潜临水二县八年州废属杭州新城本汉富春县地呉置新城县寻废之晋咸和中复置隋平陈省入钱塘后复置唐武德废之永淳复置属杭州五代后梁改曰新登县呉越王分临安县地置南新塲盐官本汉海盐县地有盐官呉王煮海之地呉置盐官县属呉郡隋属余杭郡唐属杭州武德七年省入钱塘贞观四年复置昌化本汉于朁县地唐垂拱二年析于朁置紫溪县万嵗通天改曰武龙神龙改曰唐山大歴省之长庆复置五代后梁改曰金昌后唐同光复故名石晋改曰横山形胜西湖在城西周囬三十里元祐间东坡重开筑堤其上号苏公堤孤山在湖中独立一峯林和靖隠居所南髙峯在南山石坞烟霞山后北髙峯在灵隠山后与南髙峯顶皆有古塔飞来峯在灵隠寺前晋咸和中有僧曰是中天竺国灵鹫山不知何年飞来乃创灵隠寺灵隠寺在九里松之西三天竺在灵隠之西冷泉亭在灵隠寺前飞来峯下胥山在城中即呉山也有泉在山北龙山在城南十里龙井在夀山院六和塔在龙山下浙江亭在江下雷峯塔在西湖南山之黄皮园烟霞洞在钱塘南十六里风水洞在钱塘之杨林慈恩院水乐洞在烟霞岭下彗日峯在净慈寺巨石山在钱塘县南三里九里松在西湖上九仙山在临安县百丈山在昌化县一名潜山千顷山在新城县西北六十里赤松山在富阳县东九里娥眉山在城中鳯凰山在城中下瞰大江黄鹤山在仁和县东北白鹿山在余杭县循虎巖在洞霄宫蜕龙洞在新城县西十八里保叔塔在西湖大佛头之上净慈寺在南山头洞霄宫在余杭县南十八里紫盖山在余杭县爲第三十三小洞天天目山在临安县爲第三十四小洞天人物汉严光富春人光武徴之不仕耕于富春山呉孙坚富春人晋禇陶钱塘人年十二作鸥鸟水硙二赋唐禇亮钱塘人瀛洲学士遂良父罗隠新城人呉越王钱镠临安人皇朝钱维演仕至使相林逋结庐西湖之孤山沈括钱塘人明歴数周邦彦字美成钱塘人进汴都赋号清真居士张九成绍兴二年抡魁集万株松树青山上十里沙堤明月中望海楼邉照晩霞䕶江堤白踏晴沙涛声夜入伍员庙柳色春藏苏小家遶郭荷花三十里拂城松树一千株梦儿亭古传名谢教妓楼新道姓苏山名天竺堆青岱湖号钱塘泻緑江三年闷闷在余杭曽为梅花醉几塲伍相庙边繁似雪孤山园里䴡如粧踏随逰骑心长惜折赠佳人手亦香笙歌缥缈虗空里风月依稀梦想间吏稀秋税毕客㪚晩庭空霁后当楼月潮来满座风北郭沙堤尾西湖石岸头外邑宵济渔浦泽暮及富春郭本朝太平兴国元年呉越王纳土爲杭州余杭郡淳化五年改宁海军额绍兴驻跸改曰临安府太平兴国四年改钱江爲仁和太平兴国三年改衣锦军爲顺化军县曰临安五年废郡以临安县属杭州太平兴国四年复置新城县淳化五年以南新场置昭德县寻改南新县熈宁五年省入新城太平兴国四年改横山县曰昌化地有湖山美西南第一州怪石苍崖映翠霞梅花踈瘦正横斜得因祀事来寻胜试探春风第一花梦遶呉山却月廊白梅卢橘觉犹香海门浸坤轴湖尾抱云巘葱葱城郭丽淡淡烟村逺惆怅沙河十里春一番花鸟一番新沙河灯火照山红歌吹喧喧笑语中十里珠帘半上钩朝见呉山横暮见呉山从呉山故多态转侧爲君容天外黒风吹海立浙东飞雨过江来林峦腊雪千家水城郭春风二月花万屋相夸漆与丹笑歌长在绮罗间綵船春戏城邉水画烛秋寻寺里山缭绕峯峦饶野色参差楼阁起晴烟湖光争照山间寺江浪遥连海外天武林天下竒㢲亭景中絶暑月芙蓉秋月涛截断风光三百里神都魏阙移郊域龙飞鳯舞来呉山外邑我昔常爲径山客至今诗笔余山色师住此山三十年妙语应须得仙骨问牒知秦过㸔山识禹功古邑居民半海涛风巖水洞旧闻名只隔山溪夜不行虎移泉眼趂行脚龙作浪花供抚掌含晖亭上望东溟凌霄峯头挹南岳人行山顶半天上舟遶溪流乱石中平江府平江军节度浙西路提刑司提举司郡号呉郡苏州呉㑹姑苏勾呉夫椒府沿革呉地斗分野星纪之次禹贡扬州之域周封㤗伯于此春秋呉国所都爲越勾践所灭楚伐越取之秦置㑹稽郡汉髙祖爲荆国十二年复爲㑹稽郡复属扬州东汉顺帝永建四年分浙江以西置呉郡三国时呉郡与呉兴丹阳爲三呉晋以后爲呉郡陈置呉州隋平陈改曰苏州大业初爲呉州寻爲呉郡唐蘓州呉郡属江南爲东道採访使治所南唐陞爲中呉军节度县沿革吴县㤗伯奔荆蛮居之秦置㑹稽郡汉髙帝以封呉王濞国除复爲㑹稽郡呉县东汉顺帝置呉郡治此唐苏州所治长洲本汉呉县地呉封长沙王果于此唐万嵗通天元年析呉县置长洲县在州郭与呉县分治崑山本汉㑹稽郡娄县东汉属呉郡梁大同元年分娄县置崑山县隋平陈省之开皇十八年复置唐属苏州常熟本汉呉县地晋分呉县置海虞县属呉郡成帝又置南沙县属晋陵郡梁分置常熟县及信义郡隋平陈徙常熟于南沙省海虞南沙入焉唐属苏州呉江本春秋竺泽地汉属呉县后梁开平三年钱镠奏于松江置呉江县嘉定本崑山县地嘉定十年知府赵彦橚提刑王棐奏崑山县地界濶逺其东濒海多盗祈割崑山县就练祈要㑹之地置立县治以嘉定爲名从之形胜太湖在呉县南禹贡谓之震泽周官尔雅谓之具区史记国语谓之五湖劒池在长洲县虎丘山胥门伍子胥家于此后以諌死命抉其目垂于此门观越兵之入呉江源出太湖一名松江又名松陵江又名笠泽胥山在呉县西崑山在县西北陆机陆云生于此时人比之崑山出玉因以名焉林屋山在太湖水中爲第九大洞天鹤市在阊阖门外鱼城在呉县鸡陂呉王养鸡之所鸭城在呉县呉王养鸭之所豨巷在呉县东南蠡塘在长洲界鹿湖在呉县下华山在呉县西顶上有池生千叶莲花姑苏山在呉县西有姑苏台洞庭山在太湖中海隅山在常熟县灵巖山在呉县西南明圣湖在呉县南湖中有金牛常见鳯凰山在呉县西南马鞍山在崑山县西北有静济侯庙人物呉公子季札呉人言偃孔门弟子范蠡平呉扁舟泛五湖不返甪里先生呉人隠商山汉严助朱买臣后汉陆续怀橘遗母呉陆逊陆抗晋陆机陆云生崑山县张翰爲齐王曹掾思故乡莼鲈唐陆德明着释文陆龟蒙自号江湖㪚人张旭善草书酒中八仙陆贽相德宗以直諌着名皇朝范文正公米元章善书集山泽多藏育土风清且嘉㤗伯导仁风仲雍扬其波髣髴谷水阳婉娈崑山隂八族未足侈四姓实名家崑山积琼玉夜月红甘树秋风白藕花水通山寺笙歌去骑过红桥劒㦸随花邉妓引寻香径月下僧留宿劒池黄鹂巷口莺欲语乌鹊桥头冰未消緑浪东西南北水红栏三百九十桥长洲花緑柳万树齐云楼春酒一杯阊门晓严旗鼓出臯桥夕閙船舫回馆娃宫深春色长乌鹊桥髙秋夜凉茂苑绮罗佳丽地女湖桃李艶阳春半酣凭槛起四顾七堰八门六十坊远近髙低寺间出东西南北桥相望姑苏台榭倚苍霭太湖山水含清光版图十万戸兵籍五千人阖闾城碧铺秋草乌鹊桥红带夕阳处处楼台飘管吹家家门外泊舟航云埋虎寺山藏色月耀娃宫水放光山川表明丽湖海吞大荒荒台麋鹿争新草空苑凫鸥占浅沙阊门柳色烟中树茂苑莺声雨后春广庭遥对旧娃宫竹岛萝溪委曲通茂苑台池低槛外太湖鱼鸟彻池中烟水呉都郭阊门架碧流緑杨浅深巷青翰往来舟朱户十万室丹楹百尺楼水光摇极浦草色辨长洲本朝太平兴国改曰平江军政和三年陞爲府宁宗増嘉定一县白傅林塘传畵去呉王花草入诗来醉眼朦胧覔归路松江烟晩鎻踈林呉兴溪山兴未穷又扶衰病过垂虹浮天自古东南水送客今朝西北风梵客江山供逸兴呉王风月属髙才季鹰死后无归客江上鲈鱼不直钱笠泽鲈肥人脍玉洞庭柑熟客分金昨夜虎丘山上望一轮明月照苏州浪迹姑苏人不管春风吹笛酒家楼嘉兴府郡号嘉禾檇李秀州华亭府沿革呉地斗分野星纪之次禹贡扬州之域春秋呉越分境于此呉亡属越楚灭越取之秦汉属㑹稽郡东汉以后属呉郡隋唐属苏州五代石晋天福四年钱元瓘奏置秀州县沿革嘉兴本春秋檇李地吴之南境秦为长水县改曰由拳汉属㑹稽郡东汉属呉郡呉时有嘉禾生改为禾兴后避讳改嘉兴宋省之唐武德复置属苏州八年省入呉县贞观八年复置五代属杭州呉越钱元瓘置秀州于此华亭本春秋呉子夀梦所筑秦为娄县地汉属㑹稽郡东汉属呉郡唐天寳十年析嘉兴县置华亭县属苏州五代呉越属秀州海塩本春秋越地秦置海塩县属㑹稽郡东汉属呉郡顺帝时县陷为当湖乃移治今所宋省之唐景云二年分嘉兴复置属苏州先天元年省之开元五年复置五代呉越属秀州崇德本春秋越北境三国时呉嘉兴县地五代呉越析嘉兴九乡置县因崇德乡为名属秀州形胜胥山在嘉兴县东南于山在华亭县崑山在华亭县西二十三里苏秀二州之境也殳山在嘉禾县南金山在华亭县东南当湖在海塩县北柘湖在华亭县南瑁湖在华亭鹤坡在华亭县东北地出鹤俗谓之鹤窠陆机临刑有华亭鹤唳之叹谓此也海塩县北有孔子宅寒穴在华亭竹屿山在华亭县东南海中陆寳山在华亭县北金城山在华亭县南金粟山在海塩白龙洞在华亭县云横山顶白蚬湖在华亭县西白牛村在华亭金牛山在海塩县西南金鱼院在嘉兴县西北有金鱼池养鱼池在府城外蟠龙塘在华亭县东北鳯凰山在华亭县鸳鸯湖即郡之南湖鸬鹚湖在海塩县西羔羊堰在崇德县西龙吟寺鳯鸣院在崇德县西北人物汉朱买臣葬亭湾在嘉兴县北吴陆逊陆抗陆凯墓在华亭县西北陆续为郁林守归泛海舟轻以石镇之号郁林石唐陆贽一云呉郡嘉兴人皇朝陈令举应贤良科仁宗䇿之为第一集三茆凉波渔蕝动五茸春草雉媒娇云藏野寺分金刹月在江楼倚玉箫陆机西没洛阳城呉国春风草又生惆怅月中千嵗鹤夜来犹自唳华亭本朝政和七年以秀州爲嘉禾郡庆元元年陞嘉兴府震泽析酲千树橘华亭惊梦九臯禽郡楼晴日东西望几处甘棠接翠隂古壕凿出明月见楼阁飞来毫影中野色更无山隔断天光直与水相通溪藏畵舫青纹接人在荷花碧玉丛天濶冰壶净溪平玉鑑寒卷帘看晓色鸥鸟并襕干路接张泾近塘连谷水长一声清鹤唳片月在沧浪烟波万里浮舟国云木华亭鹤唳乡月移宫阙下银潢碧转栏干万顷光我是水晶宫里客倚栏犹自羡沧浪清入栏干酒易醒春风杨柳几沙汀平波抵得潇湘濶只欠峯螺数㸃青两浙西路镇江府镇江军节度淮东总领司郡号丹阳京口朱方北固丹徒润州府沿革呉地斗分野或云在斗牛之间禹贡扬州之域春秋地属呉战国属越后属楚秦属㑹稽及鄣二郡汉髙祖以封荆王刘贾后属㑹稽及丹阳二郡后汉属呉郡及丹阳郡呉孙权初置丹徒后徙都仍置京督以镇焉晋平呉置毗陵郡永嘉后多侨置州郡于此宋置南东海郡及南徐州梁曰南兰陵郡至陈并爲镇隋贺若弼袭陷之遂灭陈亦曰京口开皇十五年置润州大业废之属江都郡唐武德复置润州天寳曰丹阳郡建中陞为镇海军节度属江南道永泰后为浙西观察使治所县沿革丹徒本春秋呉国朱方之地后名谷阳秦时望气者言此有天子气乃使朱衣三千斵之故曰丹徒汉为㑹稽丹徒县东汉属呉郡呉孙权镇此曰京城嘉禾三年改曰武进晋置毗陵县太康二年分曲阿之延陵乡置延陵县三年复以武进县为丹徒于曲阿引置武进县今其县属常州宋置南东海郡及南徐州隋开皇省丹徒入延陵十五年置润州以润甫为名大业属江都郡唐武德以延陵县地复置丹徒润州治焉丹阳按通典云比普唐置延陵县非古之延陵今晋陵县是也又非隋之延陵隋所置丹徒即其地秦时为云阳县或言有天子气始皇凿此坑以败其势截直道使可曲故改名曲阿汉属㑹稽郡东汉属呉郡晋属毘陵县隋属江都局皆名曲阿县唐武德三年置云州三年置延陵县属茅州后属蒋州五年改云州曰简州八年皆废属润州天寳元年改曲阿曰丹阳金坛本汉曲阿县地隋大业末盗起土人保聚因为金山县李子通置茅州唐初属茅州后属蒋州武德州废置金山入延陵垂拱四年复立改名金坛属润州形胜金山在城东南扬子江中本名浮玉山上有金山寺焦山在江中与金山相去十五里茅山在金坛县西十五里即华阳第八洞天也与建康句容县接境莲陂在县西八里灵山在城南香山在城西龙池在丹徒家山下马潭在城鳗井在甘露寺鹘山在金山后头陀巖即金山山巅之穴道士山在城东北玉乳泉在广福院鐡瓮城唐周寳所筑青龙山在金坛县南黄鹤山在城西南有鹤林寺白兎山在城东南龙头山在城东南半里马迹山在城东南三十余里丹阳山多赤柳緑水桥在府治之西人物呉韦昭尝撰呉书晋祖逖击楫誓清中原刘穆之内总朝政外供军旅目覧词讼手答牋书宋檀道济唱筹量沙以却敌梁江淹对䇿上第唐桓彦范武后时诛张易之复唐室皇朝邵亢应制科呉叔编太平御覧文苑英华太平广记苏颂本泉之晋江人薨葬于润子孙因家焉曽肇为翰林学士兄布为相遂草制焉陈东靖康中以太学生屡上书言时政后忤将相死髙宗赠秘阁修撰且禄其亲三人集南城连地险北顾临水侧深潭下无底髙岸长不测旧屿石若构新洲花似织南山寂歴风飈发半夜青崖吐明月地接三茅岭江迎伍子涛土山京口峻鐡瓮郡城牢怅望南徐登北固迢遥西塞恨东夜惊潮没鸬鹚堰朝㸔日出芙蓉楼海遶重山江抱城隋家宫苑此分明谢朓诗中佳丽地夫差传里水犀军城髙鐡瓮横强弩栁暗朱楼多梦云丹阳北固是呉关畵出楼台云水间本朝开寳八年陞为镇江军政和三年陞为府熈宁五年省延陵入丹阳为镇崒然天立镇中流雄跨东南二百州琴院坐听江寺磬歌楼吟见海山霞楼台断崖上地窄天水寛一覧吞数州山长江漫漫刘氏宅邉霜竹老戴公山下野桃香云间鐡瓮近青天缥缈飞甍百尺连几番画角催红日无事沧洲起白烟云藏北固山头寺烟锁南徐水际楼金山寺近尘埃絶鐡瓮城髙气象雄安吉州郡号苕水呉兴苕州霅州苕霅州沿革分野于震泽具区之间于辰曰丑次曰星纪宿曰斗牛禹贡扬州之域又防风氏之国春秋属呉后属越战国属楚秦属㑹稽及鄣郡汉㑹稽丹阳二郡境东汉属呉郡呉孙皓分置呉兴郡梁绍泰元年为震州陈复为呉郡隋仁夀中置湖州大业废之属余杭呉郡唐武德复置湖州天寳曰呉兴郡属江南道五代后周陞为宣德军节度县沿革乌程本禹贡震泽今太湖是也左传楚伐呉至衡山即其地秦置乌程县汉属㑹稽东汉属呉郡呉置呉兴郡治昭庆军节度北梁为震州隋为湖州大业废之唐复置湖州治此归安本汉乌程县地本朝析置安吉本汉丹阳郡故鄣县东汉中平二年分故鄣之南乡置安吉县属丹阳晋𨽻呉兴郡梁陈属陈废郡隋平陈省入宣城郡绥安县义宁二年沈法兴复置唐武德平法兴属桃州七年省入长城麟德元年复置属州治此长兴本春秋呉阖闾使弟夫槩居此秦为鄣郡故城在县西南八十里汉为乌程故鄣县地晋武帝置长城县属呉兴郡隋省长城又省故鄣入宣城郡绥安县仁夀复置长城属呉郡后沈法兴置长兴唐武德更立经州又改雄州七年废之属湖州后梁避讳改长兴德清本汉乌程县晋为武康县地唐天授析武康置武原县景云改为临溪天寳改德清武康本防风氏之国汉为乌程县之余不乡呉分余不乡置永康县晋改永康又改武康属呉兴隋废之仁夀二年复置属余杭郡大业宋李子通置安州又曰武州唐武德平子通七年州废属湖州天授二年置武康县后梁属杭州形胜太湖一名震泽一名连接四郡界西湖在长兴县东溪在乌程县东南何山在乌程县南谢塘在乌程县西金潭在长兴寳溪在归安响山在武康西霅溪在乌程东南苕溪在乌程南箬溪在长兴南龙湾在乌程西北蠡山在德清东北金石山在安吉碧玉潭在武康西紫花涧在长兴西北白苹洲在霅溪东白鹤山在乌程西北黄龙洞在乌程兰茝畹在长兴西南人物陈髙祖呉兴三余人宋沈庆之武康人唐陆羽着茶经孟郊与韩文公为忘形交皇朝叶清臣掌内外制叶梦得乌程县人号石林集汀洲採白苹日暮江南春骆驼桥下苹风起鹦鹉杯中箬下春不是苕溪厌㸔月天涯有程云树凉何意汀洲剩风雨白苹今日似潇湘顾渚山邉郡溪将罨画遥逺㸔城郭外今在水云中西阁归何晚东呉兴未穷茶香紫笋露州逈白苹风金罍几许乌程酒鹤放闲吟把蟹螯本朝景佑元年陞湖州为昭庆军寳庆二年改安吉州太平兴国七年析乌程县地为归安县太平兴国四年以杭州武康县属湖州苕溪清浅霅溪斜碧玉含光照万家争似碧澜堂上望踈踈烟树莫汀洲便应筑室苕溪上菏叶侵门水侵阶环城三十里处处皆竒絶蒲莲浩如海时见舟一叶插旗蒲柳市伐鼓水云乡何如大舰日髙眠一枕清风过苕霅闻有弁山何处是君为四面意求㸔乌程霜稻袭人香酿作春光霅水光天目山前緑浸裾碧澜堂下㸔衔舻湖中橘林新着霜溪上苕花正浮雪顾渚茶芽白于齿梅溪木瓜红胜颊常州郡号阳羡呉墟毘陵晋陵延陵武进慧山州沿革须女之分星纪之次于辰在丑禹贡扬州之域春秋属呉战国属越后属楚秦汉属㑹稽东汉属呉郡呉分㑹稽之无钖以西为屯田置典农校尉晋太康二年省校尉属毘陵郡惠帝改晋陵郡隋平陈废郡置常州于常熟县后常熟𨽻苏州移常州于晋陵县大业复为毘陵郡唐武德复置常州天寳曰晋陵郡县沿革晋陵本延陵春秋呉季札居邑汉为㑹稽毘陵县东汉属呉郡晋属毘陵郡后郡县俱改为晋陵隋为晋陵县属毘陵郡唐改𨽻常州武进本汉㑹稽曲阿县地晋太康二年分丹徒曲阿置武进县属毘陵梁改兰陵属南兰陵郡隋省入曲阿属江都郡唐武德三年复武进县贞观八年省入晋陵垂拱二年复置与晋陵分治无钖本呉太伯始居之地曰勾呉战国楚申君城之以自为都邑汉为㑹稽无钖县东汉属呉郡呉废之晋太康元年复置属毘陵郡宋以后属晋陵郡隋属毘陵唐属常州宜兴本汉㑹稽阳羡县东汉属呉郡呉属呉兴郡晋惠帝分阳羡置义兴郡隋平陈郡废改阳羡为义兴属常州唐武德七年置阳南兴州八年州废县属常州形胜劒井葛仙翁驻马之地金泉在宜兴县西南蠡渎范蠡所开蛟山在武进县西章山真山童山顾山君山国山俱在宜兴南岳在宜兴产茶太湖在州东一百里慧山去无钖县七里白鹤溪在武进县西白马洞在宜兴其南有张公洞金鹤峯在宜兴北金牛潭玉女潭在宜兴张公山惠山寺泉为天下第二人物晋周处射虎斩蛟折节为善顾恺之无钖人谢安重之唐崔羣隠居毘陵韩文公重之皇朝张铸姪昷之并以光禄卿致仕号东西二卿邹浩以直諌两被窜丰稷首论蔡京之恶大观三年毘陵贡士五十三人实冠诸郡熈丰癸丑邵林首登天府邵刚冠南宫余中为抡魁一榜三魁尽出兹邑集依微呉苑树迢逓晋陵城阳羡溪声今骇人洞庭山翠晩凝神天子须尝阳羡茶百草不敢先开花浊浪势奔呉苑急踈钟声出慧山寒他年雪中棹阳羡访吾庐一壑风烟阳羡里桂凝秋露添金液茗折春芽汎玉英苇坡竹坞情无限闲语毘陵问社陵本朝太平兴国元年改义兴县为宜兴惠山泉下土如濡阳羡溪头米胜珠毘陵髙士钖为骨陆子遗味泉冰齿久闻阳羡溪山好颇与渊明性分宜严州遂安军节度郡号新定严陵钓台桐庐桐江桐川白雉州沿革斗牛分野禹贡扬州之域春秋属呉战国属越后属楚秦㑹稽及鄣郡地汉㑹稽丹阳县地东汉属呉郡呉分属新都郡晋属呉郡及新安郡隋平陈废郡仁夀三年置睦州大业改为遂安郡唐武德七年为东睦州八年改睦州天寳曰新定郡属江南道县沿革建德本汉富春县地属㑹稽郡呉置建德县属呉郡隋省为镇入东阳郡呉宁县唐武德七年复置七年省入桐庐雉山永淳复置万嵗通天自雉山徙州治此淳安本汉歙县地属丹阳郡梁置新安郡隋废为新安县大业改县曰雉山置遂安郡治此唐文明元年复曰新安开元改遂淳永贞改清溪桐庐本汉富春县地有严子陵钓台呉分置桐庐县属呉郡隋平陈废之仁夀复置属睦州唐武德置严州于此七年州废属睦州分水本汉富春县地呉为桐庐县地唐武德四年増置名分水县属睦州七年省之如意元年复置更名武盛神龙复名分水遂安本汉丹阳郡歙县地呉分置新定县属新都郡晋太康元年改遂安属新安郡隋平陈废之仁夀复置属遂安郡唐属睦州夀昌本汉富春县地呉分置新昌县晋太康元年改夀昌属呉郡后废之唐永昌元年分雉山复置载初元年省之神龙复置属睦州形胜新安江出自歙州过州南东流五里与浙江合钓台严子陵坐钓之所下瞰严陵瀬上接七里滩交岸是锦峯绣岭有钓台书院有泉甚甘美为天下第十九泉桐江在桐庐县北源出天目山流入浙江龙井在遂安雉山在遂安县西一里金牛山在桐庐西金鸡巖在夀昌西马目山在州西南马鞍山在芙蓉湖西人物东汉严子陵与光武为友不事耕于富春山今钓台是其隠处唐方干隠钓台东白云源皇朝周大雅亲丧庐墓赵林奏改其乡曰至孝江公望极论时事坐废终身詹良臣郡人为缙云尉方腊起骂贼死之集清溪清我心水色异诸水借问新安江见底何如此流水声中视公事寒山影里见人家城枕溪流浅更斜丽谯连带邑人家春潮撼动莺花郭秋雨闭藏砧杵村江濶桐庐岸山深建德城钓台目观严子瀬想属仕公钓严子瀬髙秋浪白水禽飞尽钓舟还苍翠云峯开俗眼泓澄烟水涤尘襟谁将道业为芳饵钓得髙名直至今本朝宣和初陞新定郡为建德军节度三年改严州又改清溪县曰淳安桐庐属杭州太平兴国三年𨽻州集水截三呉秀山当百粤秋碧泉千脉㵼金钩名是东南俗阜州玉水声中寒濯笔石楠香里夜衔杯钓台汉庭来见一羊裘黙黙俄归钓旧舟迹似磻溪应有待世无西伯可能留地包六合网英豪一箇鸿㝠惜羽毛世祖功臣三十六云台争似钓台髙能令汉家重九鼎桐江波上一丝风世主本无天下量严陵那得钓鱼矶归隠桐江知几春静㸔浮世一沤尘此心是处元无着误说持竿作钓名江隂军郡号澄川澄江暨州暨阳军县沿革呉地斗分野须女之次禹贡扬州之域汉为毘陵县之漑阳乡晋置暨阳县属毗陵郡梁太平二年置江隂郡江隂县隋平陈废郡以县属常州唐武德三年置暨州并析置暨阳利城二县九年废州以江隂属常州而省二县五代南唐立江隂军以县属焉形胜蛟山在县东二十里螺洲在县东十五里暨阳湖中青山在县西有干将铸炉九所黄山在县北其峯名席㡌香山在县东呉遣美人採香于此故有採香径鳯凰山在县东鹦鹉堆在夏港白鹿山在县东白龙山在县南有白龙洞观音砺在由里山之南弥勒弯在贪山西人物呉季札逊位耕于芙蓉湖西马鞍山楚春申君黄歇封江南令申浦黄山耿以为名皇朝葛宻自号草堂逸老葛惟肖五嵗能属文集万室邉江次孤城对海安朝霞晴作雨湿气晩生寒苔色侵衣袂潮浪上井栏虹分阳羡雨浪隔广陵春树列巢滩鹤乡多钓浦人本朝淳化元年废江隂军以县属常州三年复置熈宁四年又废之绍兴复置集城上城隍古境中城邉山色翠屏风鱼虾接海随时足稻米连湖逐嵗丰泰伯人民堪教育春申沟港可疏通去无珠履为上賔进船申浦忆春申江田挿秧鹁鸠雨幽网得鱼云母鳞战国干戈礼义隳延陵髙节救固衰当时若嗣诸侯位后世谁传十字碑绍兴府镇东军节度浙东路安抚司提刑司提举司郡号秦望越都㑹稽鑑湖越絶越国兰司府沿革粤地星纪之次牵牛婺女之分野禹贡扬州之域春秋越国所都楚灭越取之秦汉属㑹稽郡东汉顺帝分浙江以西为呉郡浙江以东为㑹稽郡置山隂县梁兼置东阳州陈废州寻复置隋平陈改曰呉州大业改越州复曰㑹稽郡唐为越州天寳复为㑹稽郡升为镇东军节度属江南道后为浙东观察使治所五代时属呉越王钱氏县沿革㑹稽夏少康封庶子杼于此其后为越王允常秦置山隂县汉属㑹稽郡东汉顺帝以后为郡治至南朝析山隂县为㑹稽县隋平陈废山隂入㑹稽县为㑹稽郡治唐武德析置山隂山隂自秦置县汉以后属㑹稽郡东汉为郡治隋平陈废之唐武德七年析㑹稽置八年省之垂拱二年复置与㑹稽县分治嵊县本汉㑹稽剡县唐武德四年立嵊州六年废州以县属越州诸暨本越王允常之故邑国语曰勾无秦置诸暨县汉以后属㑹稽郡唐属越州余姚本汉㑹稽郡余姚县隋省入勾章县唐武德四年复置又置余州七年废州以县属越州萧山本汉㑹稽郡余暨县呉改曰永兴隋省入㑹稽县唐仪鳯二年复置永兴县天寳改曰萧山上虞自汉置县属㑹稽郡隋省入㑹稽县唐贞元中复析置上虞县新昌本汉会稽剡县地五代呉越王钱镠始析置形胜禹穴在㑹稽山旧经系之宛委山里人以为阳明洞即是也舜井象田在上虞西北虞山在余姚舜避丹朱之地涂山在山隂县西北禹㑹诸侯之地㑹稽山在州西二十里隔浙江与呉山对峙大禹陵在㑹稽山禹狩江南上苖山㑹计诸侯死而葬焉阳明山在山阳县为第十小洞天金庭山在嵊县为第二十七小洞天白水翠巖寒溪温泉在镜湖西暑月则冷冬月则温山隂在㑹稽山北有兰亭王右军上已所游龙井龙泉在余姚渔浦在萧山西龟山在府东南桃源在嵊县南刘晨阮肇所居梅溪梅湖在余姚茅岘在㑹稽东南一名玉笥山有香炉峯兰渚在山隂西南萧山在县西嶀山嵊山在嵊县歴山在余姚舜所耕也若耶山若耶溪在㑹稽县东醪河在府西勾践投醪于此浣纱石在若耶溪西施浣纱于此镜湖在㑹稽县后蜀马臻所开铸浦在若耶溪欧冶子铸神劒之所玉架山在山隂县金罍井在上虞县真珠泉在㑹稽少微山人物汉严子陵本余姚人王充上虞人着论衡呉虞翻余姚人魏嵇康其先上虞人竹林七贤晋戴逵字安道王子猷雪夜访之谢安及子𤣥山隂人王羲之㑹兰亭子献之皆以善书着名唐虞世南善王右军书贺知章请为道士明皇赐镜湖剡川一曲皇朝杜衍㑹稽人封还内降孙沔㑹稽人不肯读张皇妃追册陆佃受经于王安石而不附新法陈过庭死于边庭石公弼劾蔡京论秦桧章皆十余上王公衮盗刼其母墓狱成而盗不死公衮手杀之黄汝楫遇方腊犯境以所藏金帛赎士梦神告以天赐五子科第后果然集州城萦遶拂云堆照水嵇山满目来四面常时对屏障一家终日在楼台星河影向檐头落鼓角声从地底回我是玉皇香案吏谪居犹得小蓬莱浣渚逢新艳兰亭识旧题山经秦地望垒辨越王栖灵汜桥横百里镜石㠶山掩五云溪百里油盆镜河水千峰钿朶㑹稽山墨池吟嗜学丹井羡登真山耸翠㣲连郡阁地临沧海接灵鳌镜里湖山若画屏山隂道士如相识应写黄庭换白鹅人从月邉去舟在空中行遥闻㑹稽美一弄若耶水万壑与千巖峥嵘镜湖里帝闻临㶚涘禹穴枕江干门掩右军余水石路横诸谢旧烟霞越女天下白镜湖五月凉剡溪藴秀异欲罢不能忘千峯排碧落双涧合清涟本朝绍兴初以潜藩改越州为绍兴府宣和三年改剡县为嵊县集越絶谿山第一州尽图城郭几淹留亭余内史流觞水路入仙人取箭山越山长青水长白越人长家山水国秋渚涵容碧秋山刷眼青排头烟树老扑面水风腥上瀬复下瀬长亭仍短亭夜船明月好客梦满流萤船撑鑑湖月路指沃洲云数擘断云秦岭晓一声寒鴈鑑湖秋平湖来万壑翠岫列千门市井鱼盐合居人绣组繁爲问玉堂香案吏蓬莱何似水晶宫卧龙蟠屈半东州万室鳞鳞枕上流燕集蓬山雨过凉鑑湖何独负知章万家桃李春风国两羣旌旗昼锦乡庆元府奉国军节度沿海制置司郡号明州四明鄞州奉化郡奉国军府沿革粤地星纪之次牵牛婺女之分野禹贡扬州之域春秋越地战国楚地秦以后属㑹稽郡隋初属越州后属㑹稽郡唐开元二十六年採访使齐澣奏以越州鄮县置明州天寳曰余姚郡属江南道后梁陞为望海军节度县沿革鄞县本汉㑹稽郡鄮县及鄞县鄞故城今在县东南又勾章县故城在鄞县西隋平陈省鄞鄮二县入勾章属㑹稽郡唐武德以勾章置鄞州八年复为鄮县属越州省勾章入鄮县开元置明州又析置翁山县大歴省之五代更鄮县为鄞县奉化本汉鄮县地唐开元二十六年析鄮县初置慈溪本汉勾章县地唐开元二十六年初置定海本汉勾章县地后梁开平三年钱镠奏置初曰望海后改今名象山本汉鄞县地唐神龙二年分台州宁海及鄮县置象山县属台州广德二年改𨽻明州昌国本汉鄞县地本朝熈宁析置县初置形胜四明山在州西八十里有四角各生一种木皆不杂焉第九小洞天五台山在鄞县有开元寺石磊山五马山在慈溪九峯在昌国银山在鄞县西南金沙在阿育王山象山在东海上龙潭在鄞县十里鄮山在鄞县东峯上有佛左足迹十道慈溪在县南三十里三过山在慈溪县南三蕚山在象山南海中六十里有三峯名三仙岛广德湖在鄞县雪窦山在奉化县西天童山在鄞县普济湖在慈溪天门山在象山县金鸡山在定海之海门鸣鹤山在慈溪西北桃花山在昌国东南昔安期生以醉墨洒于石上遂成桃花四明在鄞县双石如笋野花丛生其上杜䳌鸣时烂若霞锦国朝祖宗遏宻皆三年不荣花范镇诗云鼎湖龙去苍髯断三载丛花不记春人物皇朝舒亶慈溪人初尉临海民有使酒逐其叔之妻者亶执之不服而断其首投劾而去留诗于壁曰一锋不断流渠首千古焉知将相才自号亦乐居士杨适慈溪人隠居大隠山号大隠居士丰稷鄞县人言王安石不可知制诰徽宗朝首言蔡京之罪又论章子厚误国请辨宣仁诬谤及神宗实録不可乱以王安石日録沈起鄞县人监真州转般仓因父疾委官归侍为有司所劾仁宗释之史浩为普安郡王府教授有扶日之功集四明有狂客风流贺李真长安一相见唿我谪仙人瑶台含雾星辰满仙峤浮空岛屿㣲有花有酒有笙歌其奈难逄亲故何近海饶风春足雨白须太守闷时多本朝以明州为奉化郡建隆三年改奉化军庆元元年以潜藩陞庆元府神宗置昌国县集日宫移向月宫栽染得娇红入面来多谢春风扬雨露丹心一一为君开鄞江鲜鱼白如银玉盘千里紫丝莼旁人指㸃此何许云是四明真乐处此乐为民非为身始自集贤钱使君四明旧説南湖好嵗久频涯变涂潦建旟一日得贤侯千里江山真再造最思东山春树霭更忆东湖秋水波明朝城郭画中传尚记西亭一舣船葺成世界三千景占得鹏天九万风宴豆四时喧画鼓逰人两岸跨长虹他年若数东南胜湏作蓬莱第一宫势压平湖四靣佳好风明月是生涯鲸鲵背上浮三岛菡蓞香中放两衙风月逢知己湖山得主人四明山水东南表海鳌背上三千岛丽谯髙逼斗牛寒一曲梅花万家晓早晩渡船潮有信往来鸥鸟客无心蓬岛云长在桃源客不迷金澄沙底水龙卧井边风海近春蒸湿湖灵夜放光千山有影螺垂地一水无人镜照人蓬阁红堪制澜池静不流大白崭岩几百尺仙人一去无消息笙歌自满萧郎宅琴鹤空随贺老船危亭髙处倚岩隈西望昌海浪回山戴鳌头天外出水浮䲡穴地中来台州郡号回浦仙居临海天台章安黄岩丹丘赤城州沿革南斗须女之分上应台星禹贡扬州之域春秋战国皆越地秦属闽中郡汉东瓯地后属㑹稽郡南部都尉治此呉建中置临海郡梁为赤城郡隋平陈废郡属处州后属永嘉郡唐武德四年置台州天寳曰临海郡属江南道县沿革临海本汉㑹稽郡回浦县地东汉改章安县呉分置临海郡晋亦为临海郡治隋改章安曰临海县属永嘉郡唐武德四年复増置章安八年省之黄岩唐上元二年分临海置永宁县属台州天授元年改今名宁海本汉㑹稽郡鄞县地晋永和三年置宁海县属临海郡隋省之唐武德四年析临海复置七年省之永昌初又置天台本东汉章安县地呉分置始平县晋太康元年改曰始丰属临海郡陈至德九年徙郡于此隋平陈废郡以其县入临海唐武德四年复置始丰八年省之贞观复置上元改曰唐兴后梁改曰天台后唐改唐兴石晋改台兴仙居晋永和三年分始丰南乡置乐安县属临海郡隋开皇九年废之唐武德析临海复置八年省之上元二年又置五代改为永安形胜天台山在天台县西一百一十里天姥峯在天台西北一峯孤秀峭峻与天台相对天门山在宁海县北天柱山在宁海县西其南有黄水峯丹霞洞在天台观东北葛仙翁炼丹处丹霞小洞在天台县北黄巖山在黄岩县神仙王方平所号黄岩溪出焉丹崖山在黄岩县南崖石皆赤丹青泉在宁海天庆观白岩山白鹤山白鹄山皆在临海白峤山白龙潭皆在宁海赤城与瀑布号为二竒国清寺与齐州灵岩荆州玉泉润州栖霞号为四絶金山在黄岩上鋭下濶宛若金字银山在天台日山在临溪西云岩在临海东灵岩在黄岩县北又名鹫峯后有飞瀑瑞峯在仙居委羽山在黄岩县为第二大洞天赤城山在天台县为第六大洞天括苍山在天台县为第十大洞天葢竹山在黄岩县为第十九小洞天夀星岩摘星巖阆风台在宁海景星巖在仙居刘阮洞麻姑巖在天台人物梁庾肩吾隠居号天台逸民皇朝杨蟠临海人有文号章安集郭琮黄岩人絶晕醴三十年以祈母夀诏表门闾余元卿黄岩人宣和冦乱负母而逃仰天誓曰若全我母当焚身以报冦定欲偿前誓母止之乃燃一指节妇陈氏夫亡有欲夺其志者引刀欲刭姑亟夺之乃免事父母姑舅至孝诏表门闾集天台隔三山风浪无晨暮台州地濶海㝠㝠云外长和岛屿青天台山最髙动蹑赤城霞缅寻沧海趣近爱赤城好上逼青天髙俯临沧海大鸡鸣见日出每与神仙㑹来去赤城中逍遥白云外莓苔异人间瀑布作空界遂登天台望衆壑皆嶙峋夜宿最髙顶举头㸔星辰光茫相照烛南北争罗陈天台隣四明华顶髙百越门标赤城华楼栖沧海月凭髙登遶览直下见溟渤云垂大鹏翻波动巨鳌没风涛争汹涌神怪何翕忽五峯转日色百里竹松声愿将花赠天台女留取刘郎到夜归路入仙溪气象清垂邉树石中行雾昏不见西陵岸风急先闻瀑布声逺近常时皆药气髙低无处不泉声寻花洞里连春醉望海楼中彻晓吟本朝建隆元年以台兴县复为天台县景德四年以永安县为仙居县集天台琼台标竒状赤城瀑布悬千丈明年採药天台去更欲题诗满浙东穹窿台岳压重溟中起青鸳接福庭赤城霞标云半中巖扉洞戸凌太空台岭攀仙桂桃源访旧花水流玉洞桃花出风过星坛桂子飘天台峻极横海濵金庭紫洞多真人四郭青山连市合一江寒水抱城斜赤城山下万人家隠隠烟霄隔海霞石上仙书皆鸟迹盃中佛供荐天花赤城道逺霞明画瀑布声寒月照氷记纂渊海卷九记纂渊海卷十钦定四库全书记纂渊海卷十宋潘自牧撰郡县部两浙东路温州郡号东瓯鴈荡东嘉永嘉东海州沿革斗牛须女之分野星纪之次禹贡扬州之域春秋战国并属越秦属闽中郡汉属㑹稽郡呉属临海郡晋明帝太宁元年置永嘉郡隋平陈废郡属处州大业复永嘉郡唐武德五年置永嘉州贞观废之属括州上元元年置温州天寳曰水嘉郡石晋陞靖海军节度县沿革永嘉本汉东瓯国惠帝封闽君睡为东越王都此后为闽越所攻国徙东淮之间此为治县地东汉改治县为章安县以县之东瓯乡置永寕县属㑹稽郡呉属临海郡晋置永嘉郡于此隋平陈废郡改永嘉县大业属永嘉郡唐初置嘉州后属括州上元为温州治所平阳晋太康元年分安固南横屿屯置始阳县后改横阳属临海郡太宁改属永嘉郡宋省之唐武德复置横阳属东嘉州贞观省之大足元年析安固复置属温州后梁改曰平阳瑞安本东汉章安县地呉置罗阳县又改安阳晋改安固属临海郡太宁属永嘉郡隋省之唐武德复置属永嘉州贞观属括州上元属温州五代改曰瑞安乐清晋孝武分永宁县置乐城县属永嘉郡隋废之唐武德复置属东嘉州七年省之载初复置属温州五代改曰乐清形胜东山一名海坛山去子城西南二里西山去城三里为永嘉登覧之胜趣西湖在州南一里南塘在鴈山之南道敬亭山在鴈池之南思逺楼瞰㑹昌湖龙潭在瑞安东北象浦鹿岩在乐清鴈池在敬亭西鴈南荡在平阳县北鳯凰岩在平阳之鳯林乡石马岩在瑞安之崇泰乡石龟池在榕城洞前白鹤山在乐清有白鹤寺仙岩山在瑞安东北仙坛山在平阳东㑹昌湖在州西南飞霞洞在积谷山明月洞在平阳罗浮山在州北八里华葢山在永嘉县为第十八小洞天自应山以下潭有八自玉女而下洞有九在永嘉归仁乡人物皇朝王景山发明景衡作儒志一编为永嘉开山祖林石元丰间不为新经独以春秋教授乡里王公彦元符末上书论司马光无罪中宫废立事禁锢二十余年刘安节与弟安上俱从伊川学周行已从伊川学戴述与弟迅俱以文学称号二戴又有戴溪号岷隠先生陈侃至孝五世同居诏表门闾陈鹏飞字少南林艾轩称为宇宙中第一辈王十朋绍兴抡魁陈傅良号止斋先生蔡幼学弱冠于春魁秋魁兰宫叶适号水心先生集䟽峯抗髙馆对岭临回谿池塘生春草园栁变鸣禽莓莓兰渚急藐藐苔岭髙石室贯林陬飞泉发山椒衆山遥对酒孤屿共题诗东瓯传旧俗风日江邉好孤屿亭何处天涯水气中本朝太平兴国三年降靖海军额政和七年陞应道军额建炎罢之洞中花木何曽老月畔楼台转更寒不知康乐后池草几逥春一片繁花海上头从来唤作小杭州水如棊局分香陌山似屏风遶画楼思逺城南曲西岑今渡头緑觞春送酒红烛夜行舟鴈山新入春逰眼却笑平生未见山东海独来观出日石桥先去踏长虹净名庵下灵巖路峻壁层崖半倚空我爱老僧年八十一生常在翠屏中婺州保宁军节度郡号东阳金华婺女寳婺双溪武胜军州沿革粤地星纪之次牵牛婺女之分野禹贡扬州之域春秋战国皆属越秦以后属㑹稽郡汉西部都尉治此呉孙皓寳鼎元年分置东阳郡梁置金华郡陈置缙州隋平陈置婺州大业为东阳郡唐武德置婺州天寳曰东阳郡属江南道石晋陞武胜军节度县沿革金华本汉㑹稽乌伤县地东汉初平三年分乌伤南乡置长山县呉为东阳郡治梁置金华郡隋置州改长山县为呉宁开皇十二年改东阳十八年改金华东阳本汉乌伤县地唐垂拱二年分义乌县初置隋改旧东阳县为名义乌本汉乌伤县属㑹稽郡呉以后属东阳郡唐武德四年置绸州并析置华川县七年废州省华川改乌伤为义乌县兰溪本金华县地唐咸亨五年析金华西置兰溪临浙江永康本汉乌伤县地呉赤乌中分乌伤县上浦初置属东阳郡唐武德置丽州八年废州以其县属婺州武义本汉乌伤县地唐天授二年分永康西界置武义县改曰武成天祐年复名武义浦江唐天寳十三年分义乌兰溪及杭州富阳置浦阳县后改曰浦江形胜双溪在州前有八咏楼三山在义乌县东山之北三峯耸立四井郭璞所凿曰富井贵井贫井贱井富贵二井人竞饮之金华山有金华洞亦名三洞在金华县为第三十六小洞天金山绣川在义乌县铜山谷水在金华县兰溪在县南流入东阳江梅溪在兰溪龙山在金华虎峯豹山在东阳石室山在永康东北二穴相通石巖在金华巖下有洞白云洞在东阳紫㣲巖在金华石鹅巖在武义其侧有金鸡巖人物汉颜乌父亡负土成塜乌衔土助之其吻皆伤因名乌伤县呉斯敦父伟罪当死乞以身代呉王赦伟罪仍表其闾晋许孜人号所居为孝顺里梁何千龄四世同居旌表门闾唐张志和金华人自称烟波钓徒皇朝宗泽义乌人靖康起兵勤王东莱吕祖谦中词科陈亮武康人上孝宗万言书言恢复后中抡魁集明月双溪水春风八咏楼径入梅花桥双溪纳归潮若㠶金华岸赤松若可招天清婺女出土厚绛人多黛色晴峯云外出縠纹江水县前流江天婺女分风月隠侯诗东阳本是佳山水何况曽经沈隠侯化得郡人好吟咏如今县令亦风流本朝淳化元年改保宁军节度集大野几星分婺女清风万古感颜乌天下东阳山水国星分寳婺斗牛区休文诗债满东呉八咏篇章意思殊见説当年清瘦甚不知全为苦吟无水通南国三千里气压江城十四州东阳美山水知子本风流稍去何平叔还追沈隠侯末繇金华郡抽还石室书衢州郡号三衢西安太末太蔑姑蔑信安郡州沿革星纪之次牵牛须女之分禹贡扬州之域春秋为越西鄙秦属㑹稽郡汉为㑹稽郡太末县呉东阳郡地晋为东阳郡信安郡唐武德四年析婺州之信安置衢州六年没于辅公祐州遂废垂拱二年复置天寳曰信安郡属江南道五代属呉越钱氏县沿革西安本春秋越国姑蔑之地汉为太末县地东汉初平三年析置新安属㑹稽郡呉又分新安置定阳县晋太康元年改曰信安属东阳郡宋省定阳县入信安唐武德置衢州治此又置定阳寻省之如意元年析龙丘置盈川县元和省之咸通中改信安为西安江山唐武德四年析信安初置须安县八年省之永昌元年复置五代呉越改为江山县龙游本姑蔑地秦以后为太末县属㑹稽呉以后属东阳隋平陈省太末入东阳郡长山县唐武德四年复置太末又置谷州治之八年并省入信安贞观复置更名龙丘𨽻婺州垂拱改属衢州呉越改名龙游常山亦汉太末县地咸亨三年析信安初置属婺州垂拱二年𨽻衢州干元间属信州寻又来属开化本常山县地本朝初置形胜龟峯在郡治后鳯山在西山之溪源鸡岩在山上水帘在江山仙居院前仙霞岭在江山甚髙峻烟萝洞在江山县南三里头有赵清献留题有三石峯景星冈乃黄在战塲烂柯山在西安一名石室山又名石桥山乃清霞第八洞天浮葢山在江山西南有山洞石壁容车山在常山北有碧玉莲花二洞紫㣲山翠微山在西安翠光山在龙游江郎山在江山县南有三峯屹立下有江郎神洞山在县东三十里顶有大湖多巨鱼青云洞白云岩在江山碧云洞在西安鸟石山在龙游近逝两界人物晋王质以樵者入山见二童子对奕以所持斧置坐童子曰汝斧柯烂矣质归乡里云已百嵗齐徐伯珍兄弟四人皆白首唿为四皓皇朝赵抃谥清献公御书旌表忠孝之家又有徐惠諲郑崇徐知新三人与公号邑中四孝周沂自号白云先生清献甚敬之周颕江山人从胡安定学以行义称毛㮚为歙之士曹睦冦攻城不降骂贼遇害徐揆游太学靖康中上书责敌人遂遇害方允武为宜兴巡检与金人战死于梅岭徐徽言为晋军守城陷抗敌而死集灵境偶一集洞天碧云上烂柯遗迹处羽客何由访仙界一日内人间千嵗穷双棊未变局万物皆为空樵客返归路斧柯烂从风惟余石桥在犹自凌丹虹浮石潭邉停五马望涛楼上得双鱼本朝宣和三年改龙游县曰盈川后复故干德三年置开化塲太平兴国六年陞为县集轩外长溪溪外山卷帘空旷水云间髙斋有问如何乐清夜安眠白昼闲晴波一片如铺锦浮石江心彻底清对岸烟林双佛寺隔滩风笛一渔村西望柯山正蔚蓝衢州只在此山南却愁路尽风犹剧回纳清风与破㠶天上楼台山上寺云邉钟鼓月邉僧四时爽气来无际一㸃红尘到不能处州郡号括苍古括缙云括州州沿革呉地斗分野上应牵牛之宿下当少阳之位处士星见禹贡扬州之域春秋战国并属越秦属㑹稽郡汉东瓯地后属㑹稽呉属临海郡晋太宁后永嘉郡隋平陈置处州十二年改为括州后废属永嘉郡唐武德复置括州天寳曰缙云郡大厯避讳改今名属江南道县沿革丽水本汉回浦县地东汉章安县地呉临海郡松阳县地晋属临海又属永嘉隋平陈分松阳东界置括苍县为处州治所唐大厯十四年改今名松阳本汉回浦县地呉置松阳县属临海郡晋初属临海后属永嘉唐武德中置松州八年废州属括州呉越钱氏改曰长松又曰白龙遂昌本汉太末县地东汉建安十三年置遂昌县属㑹稽郡呉赤乌二年改平昌县晋太康元年复名遂昌属东阳郡宋省而复置唐武德八年省入松阳景云二年复置龙泉本晋遂昌松阳二县地唐干元二年析置缙云本隋括苍县地唐万嵗登封元年析置属括州青田亦隋括苍县地唐景云二年析置庆元本龙泉之松源乡吏侍胡絃奏置形胜锦坊在通坊门内多莳桃银岭在遂昌抵婺州境镜岩在缙云亦名仙水洞鼎湖在仙都山顶双溪在遂昌三峯在丽水曰灵峯翠峯岑峯三岩在丽水曰清虗白云晨曦小括山州治在其上仙都山在缙云有玉虗宫为第二十九小洞天青田山在青田县为第三十小洞天缙云在丽水县豫章山龙泉湖在龙泉县石门山在青田县谢灵运题诗于此紫极宫在遂昌瑞山下緑岩洞在丽水有石洞三金龙洞在玉虗宫后石马山在龙泉石龟峯在青田白马山在丽水黄鹤岭在龙泉人物皇朝周启明赐号处州居士何处中登甲科官至太宰呉村居太学号八儁季陵靖康之变迁九庙神主至行在李洞丽水人洪再陷郡父没于冦洞随官军收复得杀其父者手刃之呉安国充金国贺正使敌欲胁降之终不屈赵文泽六嵗丧父庐墓有羣䑕衔花白鹤来巢之异杨富老七嵗丧父庐墓感乌鹊来巢木生连理祝公明父子死国集青溪道士人不识上天下天鹤一只洞门深锁碧牕寒滴露研朱㸃周易登台阁瀑布声中閲簿书黄帝旌旗去不回空余片石碧崔嵬有时风卷鼎湖浪散作晴天雨㸃来杉萝色里缙云川谷滩石门最可观福州威武军节度福建安抚司提刑司西外宗正司郡号三山福唐闽中七闽闽山合沙长乐郡福山闽越州沿革星纪之次斗牛须女之分禹贡扬州之域春秋七闽地战国越地楚灭越子孙分散或居闽地秦闽中郡汉髙帝五年闽越王都此武帝时闽越反国除以其地为治县属㑹稽郡呉分属建安郡晋太康三年立晋安郡陈兼立闽州后改曰丰州隋平陈废郡改曰泉州太业初曰闽州后废州立建安郡唐武德六年曰泉州贞观属江南道景云二年曰闽州开元十三年改福州天寳曰长乐郡后陞都督府威武军节度唐末闽王所据石晋时入呉越钱氏后周改彰武军县沿革闽县本汉闽越王无诸所都后为冶县属㑹稽郡又名东冶县东汉为侯官都尉后又分二部此为东郡呉属建安郡晋立晋安郡又置原丰县以为郡治南朝省原丰入东侯官隋开皇废郡改县曰原丰十二年更今名立建安郡治此唐置闽州治此侯官亦属东汉侯官都尉呉属建安郡晋为侯官县属晋安郡南朝因东侯官而省原丰入此隋改曰原丰唐武德六年复置侯官与闽分治郭下八年省之长安二年析闽复置元和初省之五年又置福清唐圣厯二年析长乐置万安县天寳元年改曰福唐县后梁改曰永昌后唐同光初复故石晋天福又改南台后改福清县懐安太平兴国五年析闽县置长溪本晋温麻县地唐武德六年析置寻省入连江长安二年复置温麻县天寳初复名长溪福安今上淳祐间析长溪县置连江本汉冶县地晋太康三年以温麻船屯置温麻县属晋安郡唐武德六年析闽地徙置连江之北改为连江县古田唐永泰二年析侯官尤溪初置元和志云开元二十九年置长乐唐武德六年析闽置新宁县寻更名长乐元和三年省之五年复置永福唐永泰二年开山洞置永泰县本朝始更今名闽清本唐侯官地贞观二年置梅溪场后梁干化二年王审知于梅溪场置闽清县罗源本唐连江县地太中元年置罗源场后唐长兴四年置永贞县宁德唐开成中分长溪古田置盛德场五代王审知陞宁德县形胜雪峯在侯官多积雪有寺名崇圣院僧真觉得道于此宗风甚盛汤泉在宁德外汤院地多温泉闽山去州一里名乌石山福山在州西十八里上有神人见必有福鳯山龟山在宁德螺江在侯官龟湖在长溪三山在城中白闽山九仙山越王山三方峙立芙蓉洞在懐安有芙蓉院旃檀林在长溪古有十竒此居其首榴花洞在闽县东山桃花洲在宁德鹤林宫霍幢山在长溪为第一小洞天玉融山在福清水晶宫在州三里西湖上十二峯在福清县大姥山三十六峯在长溪县九仙山在闽县人物唐周处士不从黄巢遇害邦人祠之皇朝许将嘉祐抡魁臣僚奏乞发司马光墓将独无言哲宗问之对曰发人之墓非盛德事乃不发陈襄乞罢青苗贬斥王介甫吕惠卿以谢天下郑侠神宗时天久不雨侠上书极论新法刘彛从胡安定学有七经中义行于世黄龟年上䟽论秦桧以莽卓方之集云海访瓯闽风涛泊岛濵暂辞鸳路出蓬瀛忽拥貔貅镇粤城闽岭晓云迎皂葢建溪秋树映红旌雨匀紫菊丛丛蘂风弄红蕉叶叶声北畔是山南畔海祗堪图画不堪行风云㑹处千层直日月中时八面明本朝太平兴国元年属两浙西南路二年复曰威武军雍熈二年改浙西南路为福建路太宗置懐安县今上置福安县崇宁元年更永泰县为永福县天禧五年更永贞县为永昌县干兴元年又更为罗源县集瓯越东南美田肥果价饶万户管絃春卖酒三山钟鼔晓参禅晓风云展千重嶂夜塔灯传万㸃星潮田种稻重收谷山路逢人半是僧城里三山千簇寺夜间七塔万枝灯七闽天东南羣山号殊絶其中长乐郡佳丽比呉越日出朝可攀地温冬不雪低回倾北斗突兀起东闽泉近榴花深洞口亭开狮子旧峯头八州旗色天边出三馆芸香海上留建宁府建宁军节度福建转运司提举司郡号建安富沙建州丹山建宁武夷浮溪府沿革星纪须女之分禹贡扬州之域春秋七闽地战国闽越人所居秦闽中郡地汉㑹稽郡冶县地呉永安三年分置建安郡陈属闽州后又属丰州隋平陈废郡属泉州大业初改泉州为闽州又改曰建安郡唐武德四年立建州天寳曰建安郡属江南道唐末闽王所据陞镇武军节度石晋时入南唐改永安军又改忠义军后降军事县沿革建安本越王勾践冶铸所汉诛闽越以余民为冶县属㑹稽后汉分为东南二部都尉此为东侯官之地呉孙䇿置建安县以为郡治隋废郡属泉州州废属建安郡唐立建州治此瓯宁治平三年析建安建阳浦城置瓯宁县与建安分治郭下熈宁三年省之元祐四年复置建阳呉分建安地置建平县晋太康中改曰建阳属建安郡隋废之入建安县唐武德四年复入八年省入建安垂拱中又置浦城本汉东侯官之北乡汉末置汉兴县呉改曰呉兴属建安郡宋省之隋末复置唐武德改为唐兴后省入建安载初元年复置天授改曰武宁神龙复为唐兴天寳改今名崇安本建阳县地南唐保大九年置崇安场本朝置县政和本福州宁德县关𨽻镇咸平五年陞为县𨽻建州政和五年改今名松溪本建安县地南唐保大中析置形胜武夷山在崇安县南第十六小洞天有三十六峯九曲水冲祐观玉清洞在水西天庆观司命真君之府龙山在浦城县西龙井在崇安县西北狮子岩在瓯宁县西鸡巖与武夷相对五峯在崇安东名金鹅莲花湖石畬廪凢五峯万石在府之北津滩瀬多石瑞岩在崇安扣氷和尚道场云谷在建阳西北庐峯之巅后创庐峯书院白鹤山在府城东灵鹫山在瓯宁鳯凰山在府城东北五龙山在建阳十五里百丈岩在松溪县东马氏女仙上昇处龙首山在城西三里虎头岩在建安金井坑在崇安日照水如金色寳葢洲在建阳县人物梁顾野王撰建安地记又撰玉篇舆地志皇朝章得象为相亲戚子弟皆抑而不进杨徽之太宗称为周世忠臣叶济端拱初廷试第一杨亿以童子召对后为翰林学士陈升之言路以直道自任相神宗阮逸与布衣胡瑗同召校定乐律陈师钖与陈瓘同论蔡京号二陈周武仲论童贯蔡攸之罪谪黄州陈轩元祐廷试第二人先是进士列于亭下脱白服緑轩衣如悬鹑上解黄衣赐之自此为例㳺酢二程门人胡安国着春秋传谥文定长子寅号致堂着读史管见次子宪号籍溪少子宏号五峯皆有盛名朱熹歙之新安人寓居建阳考亭明伊洛之学赠太师谥文公集汉廷初拜建安侯天子临轩寄所忧从此向南无限路双旌已去水悠悠棠䕃犹在建溪磎此去那论是与非若见白头须尽敬恐曽江岸识胡威崆峒一派泻苍烟长揖丹丘逐水仙云树杳㝠通上界峯峦回合下闽川只得流霞酒一杯空中箫鼓当时回武夷洞里生毛竹老尽曽孙更不来六幅轻绡画建溪刺桐花下路髙低分明记得曽行处秪欠猿声与鸟啼本朝端拱元年昇建宁军龙兴元年以潜藩陞府英宗初置瓯宁县淳化五年陞崇安场为县徽宗朝改闗𨽻县为政和县集建溪富竒伟叶氏方隠沦武夷山上有仙灵山下寒流曲曲清欲识箇中竒絶处櫂歌闲听两三声灵岳标真谍孤峯入紫云藤萝暗山穴猿鸟骇人羣白道千年在悬流万壑分汉坛秋藓駮曽祀武夷君烟霭谩呈千様巧松篁长贡四时新泉州平海军节度市舶司南外宗正司郡号清源平海温陵晋水晋安晋江泉山州沿革星纪之次斗牛之分禹贡扬州之域春秋七闽地战国越人所居秦闽中郡汉闽越国武帝以后属㑹稽呉属建安郡晋属晋安郡南朝置南安郡隋平陈废郡属泉州大业改泉州为闽州又改为建安郡唐初属泉州圣厯二年立武荣州三年废之大观元年复武荣州景云三年改泉州曰闽州而武荣州更名泉州天寳曰清源郡唐末闽王所据石晋时附南唐陞清源军节度县沿革晋江唐开元八年析南安县初置而自南安徙州治此南安三国时呉置东安县晋改曰晋安属晋安郡南朝置南安郡隋平陈废郡改南安县属泉州唐武德五年置丰州贞观废之属泉州圣厯立武荣州治此后改为泉州徙治晋江同安晋初置县属晋安郡南朝省之唐贞元十九年分南安地置大同场唐末闽王复置同安县惠安太平兴国六年析晋安初置永春本唐南安县地长庆二年置桃林场唐末闽王初置永春县清溪五代时南唐初置德化闽王初置属福州后汉干祐三年改属泉州形胜泉山郡之主山也又名北山晋江在县南一里城山在惠安状若连城龟巖欧阳詹读书于此龙湖在晋江鳯池在惠安石鼓山在永春县其状如鼓鸣则降雨金钗山有梁文靖公读书堂在下锦田山在惠安金鸡山在南海黄龙江在郡西乌石巖在清溪正旦石声雷震紫㡌山郡之前案也清源洞在泉山之岭人物唐欧阳詹与韩愈等联第詹为榜眼皆天下选时人号龙虎榜林藴西川节推刘辟反使人抽劒磨其项以胁服之藴叱曰死即死我项岂是汝砥石耶林攒母亡庐墓有白鸟来甘露降诏作二阙于墓前皇朝钱熈太宗朝进四夷来王赋万余言曽公亮精于法令典故苏颂为南京留守推官杜衍一见器之陈察蔡京欲妻以女察力拒之宣和使金国不拜遂杀之集古木闽州道驱羸落照间投村碍野水问店隔荒山云山百越路市井上州人执玉来朝远还珠入贡频北地三年偶寓家枳篱茅屋共桑麻本朝太平兴国三年改平海军节度太宗置惠安县集闽岭天南表清源第一州蛇冈蹑龟背虾屿据龙头泉州人稠山谷瘠虽欲就耕无地辟州南有海浩无穷每嵗造舟通异域水清山秀传温陵有如水浚山峥嵘漳州郡号长春龙巖清漳漳浦龙溪南州州沿革星纪之次斗牛之分禹贡扬州之域春秋七闽地战国越人所居秦闽中郡地汉闽越国武帝以后属㑹稽郡地呉属建安郡晋属晋安郡隋建安郡龙溪县地唐垂拱二年析福州西南境置漳州天寳漳浦郡属江南道唐末闽王所有石晋入南唐县沿革龙溪梁初置县属南安郡隋属泉州唐初属泉州圣武二年属武荣州开元二十九年改属漳州干元二年自李澳川徙州城治此漳浦唐垂拱二年初置为漳州治所开元四年州徙治李澳川二十九年省懐恩入焉龙岩唐开元二十四年初置属汀州大厯十二年改属本州长泰南唐初置属泉州本朝改属本州形胜东湖在州东郭西湖泉极甘美可辟瘴疠九龙山山下有水名九龙泉九龙江因九龙戏江而得名九龙山在漳浦梁山在漳浦县闽中之望也筯山在龙溪县隂晦则闻吹箫之声鼓鸣山在长泰县每风雨晦㝠常闻鼓声仙亭巖在岐山观音岩在龙溪琼瑶台在清凉院贡珠门因祥符中渔者得珠以贡改城北门曰贡珠门人物唐周匡物读书于天城山唐世漳之登第者自周氏兄弟始本朝李亨伯年踰耳顺即上疏挂冠集风候已知同岭北雪山仍喜似终南孤髙齐帝石潇洒晋亭峯漳州悲远道地理极东瓯境旷穷山外城标涨海头漳溪郡有佳山水仙客因之作胜游怪石千峯耸晴巘枯槎百尺拥寒流溪山竹树亦清幽廋岭东邉吏隠州本朝太平兴国五年以泉之长泰县改属漳州集闽山到漳穷地甚南越错珍足海物味其厚不为薄章举马甲柱果已轻羊酪蕉黄荔子丹又胜祖梨酢春山是处箨龙新不似清凉緑笋珍蛮烟渔火接鲸波树树花枝处处歌况是天涯好行乐莫教憔悴鬓霜多福建路南劒州郡号劒津延平劒浦顺昌尤溪镡州州沿革星纪须女之分禹贡扬州之域春秋七闽地战国越人所居秦闽中地汉闽越国后属㑹稽呉属建安郡唐武德三年为延平军后废为镇地属建福汀三州南唐保大四年置延平军六年昇为劒州亦曰劒浦郡县沿革劒浦本晋延平县地属建安郡南唐置延平军及劒浦延平县后为劒州初治延平从徙治劒浦而省延平入焉将乐呉永安三年置建安郡宋省之唐武德五年析邵武复置属抚州七年省之垂拱四年析邵武及故绥城地复置属建州元和三年省之五年复置尤溪唐开元二十五年开山洞置属福州南唐保大六年改𨽻劒州沙县本晋延平县南乡地宋置沙村县属建安郡后省之唐武德四年置沙县属建州后省入建安永徽六年复置大歴十二年属汀州南唐改𨽻劒州顺昌唐景福二年于将乐县置将水镇寻改为永顺场南唐置顺昌县形胜东溪来自建州西溪来自邵武至州城下二水合流劒津在劒浦县晋雷焕掘得双劒其一与张华留一自佩华被诛失劒所在其后焕之子持劒行延平津忽跃出堕水使人投水取之但见两龙仙山在尤溪境内有二佛岭在顺昌双溪一名双髻山在尤溪县北七峯在顺昌玉华洞在将乐县其隂有寳华洞仙灵山在将乐县西华乡梅仙山在顺昌衍仙山在劒浦衍客昇仙之处藏劒崃在尤溪鸣铙山在将乐君子峯在顺昌西太史溪在沙县七峯之下李纲谪官居此黄龙洲在城东春水后视沙之多寡以卜丰歉灵龟洞在顺昌东南龙头岩在顺昌山水胜槩一目尽之虎头巖在将乐有石门自山下通山顶金泉山在将乐县南赤松洞在顺昌县之西峯人物五代廖居素仕南唐以骤諌不听服朝衣冠立死井中陈陶有诗数百篇皇朝黄冕中元丰抡魁陈世卿东都事畧入循良传陈瓘着尊尧集以论蔡京罢杨时从二程游号龟山先生罗荐可靖康中为髙邮理伪赦至荐可不肯拜数日而建炎赦至邓肃居太学初京师艮岳成肃上诗规諌诏屏逐之靖康召为正言曹辅中词科张邦昌僭位胁公视事公以死自誓廖纲为中丞不附秦桧曰枉道徇人非吾志也集双溪分二崃万古水溶溶彩气衣常动精灵日少逢延平津路水溶溶峭壁危岑一万重昨夜七星潭底见分明神劒化为龙想像精灵欲见难通津一去水漫漫空余昔日凌霜色长与澄潭生昼寒风前摧折千年劒岩下空澄万古潭双劒已成龙化去两溪相并水归南本朝太平兴国四年以利路有劒州故加南字以别异之其年以劒州将乐县𨽻南劒州集㸔取黄龙沙斗起满城歌吹入丰年峥嵘南揖展旗山旗故相临缥缈间雷动满城春不去龙鸣今日劒湏还汀州郡号长汀鄞江上杭新罗临汀宁化州沿革星纪之次斗牛之分禹贡扬州之域春秋七闽地战国越人所居秦闽中地汉闽越国武帝以后属㑹稽呉属建安郡晋属晋安郡隋属建安郡唐开元二十四年开抚福二州山洞置汀州天寳元年曰临汀郡属江南道唐末闽王据石晋时附南唐后改南州县沿革长汀本晋晋安郡新罗县唐开元末东置长汀县治新罗大歴四年徙治白石宁化唐武德初置黄连县天寳元年改今名属汀州上杭本长汀之上杭场本朝置县武平本长汀之武平场本朝置县清流本朝析长汀宁化置莲城本朝析古田乡六里置形胜金山在上杭县西玉泉在长汀东南流为瀑布南山在州南一里屹然如屏梁山在武平县东上有仙巖有天莲池覆釜石翠峯在长汀东南二老峯在州城东双石峭立三仙山在莲城七峯岩在清流万斛泉在宁化苍玉洞在临汀东禅寺前白云山在莲城灵洞山在武平下有灵石汤泉大洞三十六小洞二十八灵隠洞在宁化有圣水桃竹野花异草灵峯巖灵鳌洞在清流石燕岩在城南七里鸡笼山在长汀狮子巖在长汀东南定光佛初振钖于此南安巖在武平定光佛尝栖于此金乳泉定光佛卓钖处玉华洞在清流东北人物唐伍正已为中丞时正人为邪佞所挤者必救之皇朝罗彧扈从真宗至澶渊集为郡暂辞双鳯阙全家远过九龙滩地僻寻常来客少刺桐花发共谁㸔本朝干德四年改南州为汀州临汀郡淳化五年升为汀州府后复置州集神仙之府名鸡笼千寻碧玉障寒空秀色凌风入城郭半街晓日金蒙蒙山前千里入青苍猿鸟声中建道塲日转竹隂侵阁冷水流花片过门香截断苍山有尺崖峥嵘相倚洞门开天生祗隔红尘路不碍浮云自往来谁跨崇墉更起楼卷帘平视四山头田间草暖牛唿犊叶底巢成鹊避鸠我爱汀州好山川秀所钟阁前横潏水亭畔列竒峯楼外青山似故人雨余山色净无尘青山依旧人还老一片离愁挂晩春邵武军郡号昭武樵川军沿革星纪之次牛女分野禹贡扬州之域周七闽地秦属闽中郡汉为冶县地东汉为东侯官县地属㑹稽郡三国呉于此置昭武县属建安郡晋改县为邵武隋平陈县废寻复置属抚州唐改属建州县沿革邵武本汉东侯官县地呉置昭武县晋改邵武县又改邵阳县刘宋复为邵武县隋属抚州唐析置绥城县后省入属建州光泽本邵武县地泰宁本绥城县地唐置归化场南唐升为归化县建宁本呉建安郡将乐县地唐末置义宁军寻废为永宁镇南唐陞为建宁县形胜龙湖山在府西絶岭有龙湖泉下有寳乘院天池山在城东顶有池方广数畆白鹿山在城东唐樊鍊丹筑台于此乘白鹿而去鸡鸣山在府东乌君山在光泽县东秦汉间有徐仲于此山採药遇仙妃多假鸟皮为羽飞走上下道人峯在城八十里其山屹立为羣山之冠七台山在城东百里髙峯峭壁动逾千丈与顺昌县接境熈春山跨城西隅有熈春台㑹景亭为郡登髙之所石鼔岭在城东有石如鼔旁有神祠楼曰平翠太守方泽作记金山在城北号天马山万峯岭在城北三里九龙井在天庆观大沩泉在光孝寺后樵溪自城西南经城中入大溪旗山在城西北二十里状若旌旗钟石在泰宁县龙潭在城东五十里龙鬪在城西二十五里龙湖在城西六十里有龙井圆觉禅师道塲大干在龙湖之下有惠应祠士人多谒灵于此鹤冲山在城东二十里白鹿山在城东北十五里王仙岭在建宁县罗汉岩在邵武县寳灵巖甘露巖圣水巖皆在泰宁县瑞丰巖与罗汉丹霞二巖鼎峙中有五百金罗汉人物唐黄桓居母丧庐墓侧三年产芝草诏表门闾张臣籛母丧庐墓十三年诏蠲其赋役皇朝上官凝调铜陵尉官满父老送至境上馈药数器发之皆白金也追而反之髙照任䖍州司理时郡有盗驱胁良民捕者利赏诬以真盗照察其枉出系者百余人呉处厚有青箱集行于世李纲为宣和名相谥忠定有梁谿集行于世叶祖洽上官均熈宁初以䇿廷试祖洽擢为第一均亚之先是郡城有瑞榴一株士人视所实之数以为登科之信是嵗双实于本末又有附枝而双实者黄仲初中抡魁以有官人屈居其次谥简肃赠端明邹应龙以春秋中抡魁李方子从朱文公游嘉定廷试第三人号果斋本朝太平兴国五年以建州邵武县立邵武军以建州归化建宁两县𨽻焉六年析邵武县置光泽县元祐元年改归化县为泰宁县集溪上千峯碧玉环瞰溪台榭紫云间鸟啼花落非人世似在金鳌背上山城南城北草如茵緑水青山眼界新更问樵溪何处是满城桃李万家春天钟秀气魁文陛地涌仙源接武夷邦人游冶处尽在月轮中柳緑藏樵市桃红覆酒家营古杳难寻白石山灵惭未识乌君笋供四序庖相继酒酿多年饮易醺桂华嵗嵗吐秋风香满溪城十里中江上腊梅村人家半掩门夕阳连野色落叶破烟痕吾闽山水州佳丽发于郡中有登髙山迥与蓬莱肖万家鸡犬环四面城池绕木老天苍苍天低云杳杳讼庭无事意徘徊长啸西风满酒盃溪上小楼秋色里一畨新鴈趂云来天惠樵阳岂厚哉文翁旌斾两囬来地回仙岛风光别人在春台笑语温事简民淳知帝力时和嵗稔荷天恩帘卷虗明十二栏翛然身世出人间怪来拾得无尘句放出云屏几叠山江南烟雨蔽征轮行近樵阳景渐真鸟语乍闻如夣寐林光初见长精神鳯凰台上山吞月白鹭洲邉水接天兴化军郡号莆阳莆田莆口太平军军沿革星纪之次斗牛之分禹贡扬州之域春秋七闽地战国越人所居秦闽中郡汉闽越国武帝以后属㑹稽呉属建安郡晋属晋安郡南朝置南安郡隋属泉州唐析泉州置丰州后废丰州置武荣州又更武荣州曰泉州本朝以泉州之游洋百文镇置太平军寻改兴化军县沿革莆田隋开皇中置县属泉州寻省入南安县唐武德五年析南安复置属丰州州废属泉州本朝立兴化军治此仙游唐圣歴二年析莆田置清源县属泉州天寳元年更今名本朝改𨽻兴化兴化本朝析莆田初置形胜陈岩山在莆田北一名莲化峯有石洞崑崙山在莆田山顶有蟹井铜鼎山在仙游东南金钟潭在兴化县一名金溪栖真巖在太平院之东山之东有伏蠎巖迎仙溪在莆田文笔峯钖杖泉俱在仙游梅峯在城松岭在莆田西北金山在莆田东南钟湖在兴化县东圣泉在仙游亦号龙井汤泉在莆田牛头岭在兴化县北虎丘巖在壶公山旁象玉峯狮子峯在兴化紫霄岩在莆田白巖山在仙游人物唐郑元弼昭宗朝献白巖集十巻黄滔有泉山秀句集二十巻皇朝方谨言丁谓之贬遣谨言籍其家得士大夫书悉焚之徐福仁宗赐号沖晦处士蔡襄以直諌着名与欧余王号为四諌行书第一小楷第二草书第三陈烈髙卧七闽屡诏不起与蔡君谟同砚席黄绛改名隠守国子司业取王氏经版火之蔡传君谟之曾孙年四十五即告老编所居室为世隠云林沖之从使敌庭不屈方轸论蔡京睥睨宗社陈次升坐乞留陈瓘湔洗邹浩除名元骏陈淬皆莆田人建炎初骂敌遇害林光朝号艾轩先生集双旌牧清源冷㸔壶公翠本朝太平兴国五年立太平军后改今名其年以泉之仙游县改𨽻本军又置兴化县集一方文武魁天下万里英雄入彀中层峦髙与赤霄通节嵗欢娯衆庻同庭有美音非独乐㑹当炎处自清风山川胜势栏干下井径追游月色中私赏编民居客在使君樽酒未应空共乐台前花木深登临当暑豁衣襟红垂荔子千家熟翠掩篔筜十畆隂老退已寻居士服清欢时伴醉翁吟凭栏四望丰年稼差慰平生忧国心若把东闽比西洛可将陈紫敌姚黄江南东路建康府建康军节度江东安抚司江淮制置司兼行宫留守江东转运司总领所都统制司侍卫军马行司郡号金陵秣陵建业台城古昇东府江宁府沿革呉地斗分野星纪之次禹贡扬州之域春秋呉地战国越地后属楚号金陵秦始皇改秣陵属鄣郡汉属丹阳郡呉孙权自京口徙都此改名建业晋平呉于此置丹阳郡建兴初改为建康东晋元帝都此宋齐梁陈因焉隋平陈废郡更于石头城置蒋州大业为丹阳郡唐武德二年置扬州七年改蒋州八年复为扬州九年徙州于江都以其地属润州贞观七年复为扬州治所至德中置江宁郡干元元年改昇州为浙西节度使治所上元二年州废三年复置五代时呉杨行宻有其地武义二年改为金陵府天福三年为江宁府南唐李昇据之县沿革上元战国时楚金陵邑秦政改秣陵属鄣郡又置江乘县汉置秣陵江乘丹阳湖熟四县并属丹阳郡呉改秣陵为建邺都之省江乘湖熟县晋太康元年复建业曰秣陵为郡治分置临江县二年改临江曰江宁三年分淮水北别置建邺县复江乘湖熟及丹阳并属丹阳郡后避讳改秣陵为建康治于京邑梁大同元年置同夏县省江乘湖熟二县隋省秣陵建康同夏丹阳四县入江宁属丹阳郡唐武德三年改江宁曰归化寻又改曰金陵属蒋州八年改曰白下属润州贞观九年复曰江宁至德置郡而废县干元初复江宁置昇州上元二年改为上元县属润州光启属昇州江宁晋太康元年分秣陵置临江县二年更名江宁唐至德置郡而废县干元复置上元废之以其地改置上元县南唐分上元南十九乡当涂北二乡复置江宁县句容汉初置属丹阳郡隋属江都唐武德三年置茅州七年废之属蒋州九年属润州干元属昇州溧水本汉丹阳郡溧阳县地隋开皇中析溧阳丹阳县地置溧水县属蒋州大业属丹阳郡唐武德三年属扬州九年属宣州干元属昇州州废还宣州光啔属昇州溧阳秦初置县汉属丹阳郡元封中又置永平县寻废之呉省溧阳复置永平县寻改曰永安晋复置溧阳县改永安曰永世属丹阳惠帝又分置平陵县与永世属义兴郡宋省平陵永世入溧阳隋开皇十八年省入溧水县唐武德三年分江宁溧水地复置属扬州九年属宣州干元属昇州州废还宣州光啔属昇州形胜茅山在句容县系第八大洞天又名句曲晋茅君得道于此中有万夀宫崇禧观玉晨观升伯宫昇元观崇夀观华阳宫干元观祠宇宫天圣观栖真观五云观抱元观清真观太平观钟山在上元县系第二十一小洞天良常山在句容县系第三十二小洞天龙山在江宁县旧名岩山蟹浦在城西北桂岭在钟山之南草堂周颙初隠居后出仕孔稚圭作北山移文假草堂之灵以讥之松泉郡万宗泉阳山有汤泉六穴金城去城三十五里呉所筑银湖在城南七十里竹里山在句容县北花林市去城三十五里牛头山在江宁龙尾山在句容石城洞在城西玉柱洞在句容积金峯叠玉山衔珠山皆在句容乌衣巷在秦淮之南有朱雀桥千佛岭在景德栖霞寺八功德水在钟山东仙几山在句容东南仙人台在幕府山西人物晋纪聸薛兼入洛张华称为黄金梁陶𢎞景号山中宰相本朝樊若水献造浮桥渡江之计太祖用之杨德逢号湖隂先生集壮哉帝王居江南佳丽地金陵帝王州飞甍夹驰道垂杨䕃御沟旗亭出御道游目暂回车南国更数世北湖方十洲天清华林苑日晏景阳楼地即帝玉宅山为龙虎盘金陵空壮观天堑静波澜苑方秦地少山似洛阳多古殿呉花草深宫晋绮罗初发临沧观醉栖征虏楼龙盘虎踞帝王州帝子金陵访古丘春风试暖昭阳殿明月还过鳷鹊楼台倾鳷鹊观宫没鳯凰楼别殿思清暑芳园罢乐游钟山抱金陵覇气昔腾发朝来朱雀门暮宿白鹭洲鳯凰台上鳯凰游鳯去台空江自流呉宫花草埋幽径晋国衣冠成古丘山围故国周遭在潮打空城寂寞回淮水东邉旧时月夜深还过女墻来朱雀桥邉野草花乌衣巷口夕阳斜旧时王谢堂前燕飞入寻常百姓家潮满石城渚日斜征虏亭玉山京口峻鐡瓮郡城牢城台六代近豪华结绮临春事最奢万戸千门成野草只缘一曲后庭花还依水光殿更起月华楼南朝四百八十寺多少楼台烟雨中虎丘踞西江钟山临北湖𤣥武湖中玉漏催鸡鸣埭口绣𥜗回谁言琼树朝朝见不及金莲歩歩来风回建邺秋归寺月满秦淮夜到船石燕拂云晴亦雨江豚翻浪夜还风本朝开寳八年克江宁改为昇州天禧二年复为江宁府建康军节度治上元江宁二县建炎三年诏以潜藩改建康府绍兴七年驻跸明年置留守集一气东南王斗牛祖龙潜为子孙忧金陵地脉何曾断不觉真人己姓刘镇物高情济世才欲随猿鹤老巖隈山花处处红粧面髣髴如初拥骑来峯多巧障日江远欲浮天江令苍苔围故宅谢家语燕集华堂先生笑语江南事秪有青山绕建康洲围淮口江形狭亭上石头月色多鱼上晩潮沙市合鸦啼寒树石城昬猿惊鹤怨不知处虎踞龙盘空见山此君亭后青苍玉别后何曽寄一声想见秦淮堂下月西风吹浪拍隄平饶州江东路提刑司都大提㸃坑冶司郡号番阳鄱江楚东呉州鄱水余干州沿革星纪之次牵牛须女之分禹贡扬州之域春秋属楚后属呉战国属越后属楚秦属九江郡汉属豫章郡呉孙权置鄱阳郡梁増置呉州陈废呉州隋平陈废郡改为饶州大业复为鄱阳郡唐武德曰饶州天寳曰鄱阳郡属江南道县沿革鄱阳本春秋楚国番邑呉取之秦曰番阳汉属豫章后汉番字加邑为鄱阳县呉置鄱阳郡又置广昌县晋以广晋为郡治鄱阳属焉梁省广晋县隋以鄱阳县为郡治唐武德复置广晋八年省入鄱阳余干本春秋越国西境干越地汉为余汗县属豫章晋属鄱阳隋开皇九年去水存干名曰余干唐属饶州武德四年分置玉亭长城二县寻复省之浮梁本汉番阳县地唐武德四年析鄱阳置新平县八年省之开元复置名新昌天寳改名浮梁乐平本汉余汗县地东汉灵帝置县以南临安江北接平林因曰乐平呉为乐安县宋省之唐武德四年复置乐平县属饶州九年省之寻复置德兴本唐乐平县地有银山上元二年置塲监南唐因场置德兴县安仁本汉余汗县地本朝析置形胜鄱阳湖本禹贡之彭蠡泽中有鄱阳山因以为名其湖绵亘数百里鄱江水自鄱阳及浮梁余干乐平三县水合为鄱江过城下入彭蠡湖雪溪在安仁月岩在乐平风穴在浮梁之鳯游巖螺洲在鄱阳亦名鼈洲龙溪在德兴亦名浮溪玉巖在安仁虎巖之下银山在德兴琼圃在鄱阳县西内有琼花洪巖在乐平东北有天井巖风巖桐木巖冷水巖而洪巖最着有石屋南北相通尧山在鄱阳西尧时洚水避难者居之玉石台在安仁北琵琶洲在余干南莲花峯在浮梁又名五峯又名五花峯梅花巖在乐平东有井有田有灶有池皆石也万石巖在安仁百花洲在鄱阳县东石狮岭在安仁玉马山在余干黄龙山在景德镇白鹿山在鄱阳县东观音巖罗汉巖山人城皆在安仁仙阁山在鄱阳县人物汉文翁宅在州东百里晋陶侃鄱阳人后徙居浔阳唐戴叔伦本润州人后于东湖卜居皇朝彭汝砺言兵不可付中人神宗斥之汝砺拱立不动少间复言弟汝方知衢州方腊陷城骂贼而死程振死金人之祸谥节愍王藻中兴入翰苑有龙溪集行于世洪浩奉使北边不屈赵善应合飬百口人无间言其子汝愚为国元勲集银生楚山曲金生鄱溪濵南人弃农业求之多苦辛饶阳因富得州名不谓农桑别有营日暖持箱依茗荚天隂把火入银坑江寒鱼动枪旗影山晩云和鼓角声太守能诗兼爱静西楼见月几篇成鄱阳盛事闻难比千里连连是稻畦山寺去时通水路郡图开处是诗题芜城陌上春风别干越亭邉嵗暮逢琵琶洲上人行絶干越亭中客思多本朝开寳八年析余干置安仁场端拱初陞为县集余水之干越之鄙筑基相对琵琶尾琵琶日日有秋声鴈过洞庭风入苇庆朔堂前花自栽便移官去未曽开年年忆着成离恨只托春风管领来楼殿冠崔嵬灵芝安在哉云飞过江去花落入城来朝渡滕溪霜落后夜过翚岭月明中云壑酿成千嶂雨风苹吹老一汀秋一章免奏鸟衔茶惠及饶民几万家遗老至今懐德政为余谈此屡咨嗟风吹燕语落檐间底事惊回梦里闲説与旁人都未信杖藜携酒㸔芝山池州江东路提举司郡号池阳齐山秋浦九华州沿革呉地斗分野禹贡扬州之域春秋属呉战国属越后属楚秦属鄣郡汉为丹阳郡石城县地晋属宣城郡梁属南陵郡隋属宣城郡唐武德四年析宣州置池州贞观废之永泰元年复置通典作秋浦郡元和志作池阳郡五代地入呉杨氏后为南唐所有县沿革贵池本汉丹阳郡石城县晋属宣城郡梁属南陵郡昭明太子以其水鱼美故封其水曰贵池隋开皇九年废石城入宣州南陵县十九年置秋浦县属宣州唐初置池州州废属宣州后复为池州治五代时呉杨溥改贵池县青阳呉赤乌中置临城县属丹阳郡晋属宣城郡隋省入南陵县唐天寳元年析置青阳县属宣州永泰二年属池州光化元年属昇州五代时呉属江宁府本朝改𨽻池州铜陵本梁南陵县地唐析置义安县属宣州寻废义安为铜官南唐置铜陵县属江宁府本朝属昇州寻改𨽻池州建德本汉石城县地唐至德元年析鄱阳秋浦二县地置至德县属江州干元元年属饶州永泰属池州五代时呉杨溥改今名石埭本汉石城县地吴初析置晋废之梁大同三年复置隋省入南陵唐永泰中析青阳秋浦置治古石埭城属池州东流本汉豫章郡彭泽县地唐㑹昌初置东流场南唐置县属江州本朝改𨽻池州形胜九华山在青阳县界五松山在铜陵齐山在贵池五里叶山在铜陵秋浦在提举司葢山在石埭桃源在建德梅根莲峯皆在铜陵碧云峯在青阳紫霞洞在建德白云洞在贵池玉镜潭在秋浦金碧洞在贵池仲尼巖在建德又名水帘巖葛仙坛在建德留山絶顶待月溪即贵池迎春洞在建德狮子峯燕儿峯金山寳山皆在铜陵人物唐费冠卿登第母卒遂隠九华山王季友及第归顾云与杜荀鹤殷文圭同肄业九华杜荀鹤有诗名自号九华山人何澄粹号青阳孝子金地藏新罗国王之子也隠于九华集千千石楠树万万女贞林山山白鵰满涧涧白猿吟秋浦长似秋萧条使人愁秋浦千重岭水车岭最竒寒水秋浦月肠断玉关情妙有分二气灵山开九华弄水亭前溪飐灔翠绡舞绮席草芊芊紫岚峯伍伍况是昭明食鱼郡不妨闲掷钓璜钩九㸃好山楼上畵两行髙柳雨中烟本朝开寳八年以昇州青阳铜陵三县属池州太平兴国三年以江州东流县改属池州江南东路宁国府宁国军节度郡号宣城宛陵宣州宁国军府沿革呉地斗分野星纪之次于辰在丑禹贡扬州之域春秋属呉战国属越后属楚秦属鄣郡汉初属江都元封三年为丹阳郡呉以丹阳郡为重镇晋徙丹阳郡于建邺而以其地置宣城郡隋改宣州后复为宣城郡唐武德曰宣州天寳曰宣城郡属江南道为宣歙观察治所五代时呉杨氏陞为宁国军节度本朝昇府县沿革宣城本汉丹阳郡治宛陵县呉増置懐安县隋改宛陵曰宣城仍为郡治而省懐安入焉南陵本春秋鹊岸地汉为丹阳之春谷县亦宣城县地东汉省宣城晋属宣城郡复置宣城县孝武改春谷为阳谷后省之梁于春谷置南陵县及南陵郡陈置北江州隋平陈州郡并废属宣城郡唐武德属池州州废改𨽻宣州泾县本汉丹阳郡之泾县陵阳县呉又増置安呉县晋属宣城郡成帝改陵阳曰广陵宋以泾安呉二县属宣城而省广陵隋省安呉入泾县唐武德置南徐州寻更名猷州八年州废改𨽻宣州宁国本汉宛陵县地呉析置宁国县晋属宣城郡隋省入宣城县唐武德复置六年省之天寳又置旌德本汉泾县地唐寳应二年析太平县置太平本汉泾县地唐天寳十一年析当涂泾县置大歴省之永泰复置形胜黄山在太平县黄帝与浮丘仙炼丹于此青溪在宣城桂山在泾县栢山在南陵鳯山在泾县成周时鳯翔于此凫山在旌德窦令君二女化青凫仙去陵阳山在宣城有三峯承流山在泾县窦子明隠于此敬亭山稽亭山皆在宣城照亭山在宛陵北玉龙山在泾县形如半月白鹤池在太平县仙坛侧人物晋瞿硎先生隠居宣城文春山唐元处士杨处士皇朝邵拙有文曰庐岳集凌䇿仕至中丞为时名臣梅尧臣有文曰宛陵集刘琦论王安石言行乖戾得贬徐勣元祐党人周紫芝有太仓稊米集集山积陵阳阻溪流春谷泉云中辨江树天际识归舟渔浦南陵郭人家春谷溪相看两不厌只有敬亭山稠叠千万峯相连入云去溪流琴髙水石耸麻姑坛锦石照碧山两边白鹭鸶上有琴髙水下有陵阳祠洗心句溪月清耳敬亭猿两水夹明镜双桥落彩虹山宜谢公屐洲称柳家诗本朝干道三年以孝宗潜藩昇宣州为宁国府集晓渡藤溪霜落后夜过翚岭月明中江山谢守髙吟地风月朱公故里情晩楼明宛水春骑簇昭亭仲蔚蓬蒿宅宣城诗句中昭亭扶春入畵㦸句溪洗月供吟盃槛外长江练不收忩中列岫眉初印太平州郡号当涂芜湖姑熟于湖州沿革呉地斗分野禹贡扬州之域春秋属呉战国属越后属楚秦属鄣郡汉初属江都后属丹阳晋以其地置宣城郡五代时南唐析置新和州又为雄远军本朝改平南军又改太平州县沿革当涂本汉丹阳县地今有晋阳镇晋分置于湖县成帝以淮南当涂流民寓居乃侨立当涂县以治之又侨立淮南郡治于湖以当涂属焉南朝废丹阳隋废淮南郡及于湖县以当涂属丹阳郡唐武德三年置南豫州八年废之属宣州干元属昇州上元复属宣州南唐置雄逺军于此县芜湖本汉丹阳郡芜湖县晋太康属宣城郡兴宁初为郡治宁康二年侨立襄垣县寄治芜湖后属淮南郡隋省入当涂县南唐析当涂复置属江宁府本朝初属宣州后属太平州繁昌本汉春谷县地晋永嘉侨立繁昌县于此属淮南郡隋省入当涂南唐析南陵复置属昇州本朝初属宣州后属太平州形胜黄山在当涂浮丘翁牧鸡于此青山在当涂谢朓筑室于山南丹湖在当涂龙山在当涂鸣兹在芜湖采石山在当涂其险甲于东南浮丘山在繁昌一名隠玉山望夫山在当涂有望夫石慈姥山在当涂有慈姥竹可为箫管牛渚矶在当涂北有燃犀浦虎槛州在繁昌荆山在芜湖卞和得玉之所人物唐陶大举与徐敬业战败之皇朝郭祥正自号谢公山人石待问蜀人卒于芜湖山谷书其墓曰有宋贤良方正九谪不悔自下劘上眉山石公之墓集积水照赪霞髙台望归翼平原周逺近连汀见纡直宅近青山同谢朓门随碧柳是陶潜海潮南去过浔阳牛渚由来险莫当横江欲渡风波恶一水牵连万里长星罗牛渚夕风退鹢舟迟耒阳山下伤工部采石江边弔翰林两地荒坟各三尺却成闲解写君心本朝开寳八年改平南军以芜湖繁昌二县属宣州太平兴国三年陞太平州治当涂县以芜湖繁昌二县改𨽻本州集豺塘春水緑泱泱谢市烟深柳线长卷㡌夕阳留不住好风将雨过梅塘石崩废井谢公宅龟仆断碣长庚坟牛渚对峙凌歊台长江倒柱天门开有时浪止皓月满琉璃宇宙无纎埃㠶墻隠隠鸟飞没渔歌细细天邉来信州郡号上饶广信灵山玉溪龙虎饶江铅山州沿革呉地斗分野禹贡扬州之域春秋战国属越后属楚秦属九江郡汉属豫章郡呉以后属鄱阳郡唐干元元年析饶州之弋阳衢州之常山玉山及建抚二州之地置信州后改曰上饶郡县沿革上饶本秦鄱阳县地呉初置县晋省之宋复置属鄱阳隋省之唐武德复置七年省入弋阳干元置信州复上饶县玉山本隋东阳郡信安县地唐证圣二年析常山须江弋阳置玉山县属衢州干元改属信州弋阳本汉豫章郡余干县地呉分余干东界立葛阳县属鄱阳郡隋改弋阳属饶州唐干元改属信州贵溪唐永泰元年析弋阳置属信州铅山本上饶弋阳二县地南唐初置场后升为铅山县永丰本弋阳县永丰里之地唐干元析上饶置属信州元和省为镇本朝复置形胜玉山本名懐玉山其水为玉溪铅山在县东北有寳山相连出铜灵山在上饶有葛仙坛丹灶仙巖在贵溪去龙虎山二里云洞在州南月岩在上饶西有穴空洞望之如月鹅湖在铅山大义禅师道塲山下数里有石泉色如碧玉象山在贵溪陆荆门结庐其上龙虎山在贵溪张道陵所居处鬼谷山在贵溪第十五小洞天灵鹫山在永丰有光相洞了头岩在弋阳章岩在弋阳下有僧舍人物皇朝刘煇嘉祐抡魁郑抡靖康知同州死于金兵赐愍节庙张宪擢江东总管妖贼王则陷城死焉汪应辰绍兴抡魁陈康伯绍兴名相集家在故林呉楚间氷为溪水玉为山地僻山深古上饶土风贫薄道程遥鹅湖山下稻粱肥豚穽鸡栖对掩扉上饶多胜景樽酒不应同本朝淳化五年以寳丰镇为寳丰县景祐二年省之康定初复置庆歴省入弋阳开寳以铅山县直𨽻京师后改属信州熈宁七年以永丰镇为县集郭外流溪溪外山山峯长在白云间水晶掣盘盂水莹产郊甸鸣筝斵桐梓雕节杂寳绚有药化铅铜方士多服炼大面山中採药逥了头岩畔覔诗来云洞㸔云坐月岩和月留原来是野叟强唤作知州徽州郡号新安歙浦古歙黟歙祁门州沿革呉地斗分野星纪之次禹贡扬州之域春秋属呉战国属越后属楚秦属鄣郡汉属丹阳郡呉分置新都郡晋改新安郡隋平陈废歙州大业置新安郡唐武德曰歙州天寳曰新安郡县沿革歙县秦时初置汉属丹阳郡呉孙权置始新县及新都郡晋太康改新安郡治始新县歙属焉南朝省始新入歙隋平陈废歙开皇复置属歙州休宁本汉歙县地呉孙权分置休阳县属新都郡晋武帝改海宁县属新安郡隋开皇改为休宁属婺州大业置新安郡治此唐永泰分置归德县大歴省之祁门本汉黟县地唐代宗析黟县及饶川浮梁初置婺源本呉休阳县地唐开元析置绩溪本秦歙县地梁大通置梁安县后废之唐永徽分歙置北野县后改绩溪黟县本汉旧县属丹阳郡晋属新安郡隋废之开皇十一年复置𨽻宣州十二年属歙州形胜黄山在歙县旧名黟山有许君洞赤岭在祁门北祁山在祁门东北有乳泉婺水遶婺源三面朱砂汤在黄山第四峯下紫金山在歙县东莲峯洞在婺源有大石室芙蓉岭在婺源东鳯凰山在歙县尝有鳯来集翡翠岩在绩溪东北石龙洞在休宁西苍龙在婺源北休宁西溪有四十七瀬小华山有三十六峯二十四洞人物唐萧瑀太宗赐诗云疾风知劲草板荡识忠臣汪华封灵济王庙忠显皇朝谢泌荐王文正公旦查道性慈孝吕溱寳元抡魁黄葆光奏蔡京开僭拟之路得谪朱松号韦斋晦翁先生之父汪延美号汪长者詹惠明其父鬬杀人乞以身代父罪集桃花流水杳然去别有天地非人间南忆新安郡千山带夕阳断猿知夜久秋草助江长野云如火照行尘㑹渎溪邉去问津本朝宣和三年改新安郡曰徽州集春风吹起箨龙儿戢戢满山人不知黄山向晚入轩翠黟水含春遶郡流几处楼台皆枕水四周城郭半围山南康军郡号康庐星渚星子五老滙泽军沿革呉地斗分野禹贡扬州之域春秋战国属楚秦属九江郡汉属豫章郡晋分属浔阳郡隋属九江豫章二郡唐为江洪二州地五代为呉杨氏所有本朝置军县沿革星子本汉彭泽县地五代时呉杨氏为德化县之星子镇本朝置县建昌本汉海昏县及艾县地属豫章郡东汉永元置建昌县中平置永修县又置新呉县建安又分置西安县晋改西安为豫章县永嘉省海昏县隋开皇省永修豫章新呉艾四县入建昌属洪州唐武德置南昌州又分置龙安永修新呉三县八年州废属洪州三县亦省入焉本朝置军以建昌来属都昌本汉彭泽县地晋属浔阳郡唐武德五年置都昌县属洪州八年州废𨽻江州本朝置郡来属形胜庐山去城北十五里系第八小洞天有石门山石井泉鸣鹤峯紫霄峯紫芝田铁船峯凌霄峯双劒峯三崃桥瀑布水五老峯九叠峯木瓜岩彭蠡湖一名宫亭湖又名鄱阳湖在城东南珠溪在都昌玉涧在城北罗汉台下鸡笼山在屏风山旁下有潮泉鳯栖山在建昌龟穴山在都昌白鹿洞唐李渤所隠朱文公守南康为洞主黄龙山去城三十里凌云峯在城东落星石在湖中有福星院欧山在建昌欧岌先生得道于此苏山在都昌昔道士苏耽居此人物周武王时匡俗兄弟七人结庐隠居因号庐山晋翟道四世隠庐山号浔阳四隠唐熊仁瞻母䘮庐墓侧旌表门闾李渤隠居白鹿洞后徙少室皇朝刘涣隠庐山欧阳公赋庐山髙以遗之其子恕着通鑑外纪洪文甫六世义居旌表门闾集倚石攀萝歇病身青笻竹杖白纱巾他时畵出庐山鄣犹是香炉峯上人轻烟冐庐峯飞湍洒星湾庐山东南五老峯青天削出金芙蓉九江秀色可揽结吾将此地云巢松九星山下煎茶别五老峯头覔寺居本朝太平兴国三年置星子县七年置军属江西以洪州建昌县江州都昌县来属本军绍兴以南康改属江东集三崃桥邉春见雪落星寺里暮闻钟海兽擎山出彭蠡玉龙衔水下康庐买山不问钱多少只对庐山第一峯万顷波心露一拳不知星落是何年岩岩匡俗先生庐其下宫亭水所都北辰九阙隔云雨南极一星在江湖月明如昼九江水天静无云五老峯五老髙闲不入城闲轩肯就使君迎坐中莫㸔闲賔客物外新成六弟兄广德军郡号桐源桐川桐汭军沿革呉地斗分野禹贡扬州之域春秋属呉战国属越后属楚秦属鄣郡汉属丹阳郡晋属宣城郡梁置大梁郡又改陈留郡隋废郡属宣州南唐属昇州本朝置军县沿革广德汉鸿嘉二年以为广德国封中山靖王之后晋置广德县梁置郡治此又分置石封县隋废郡改石封为绥安而省广德入焉属宣城郡唐至德改绥安为广德属宣州南唐属昇州本朝置郡治此建平本广德县之郎歩镇本朝置县形胜桐源山在军南八十里桐汭水在广德西五十里灵山泉石甲于一军祠山在军西五里有张王祠军治三峯拱其前溪流枕其后民淳事简号为江东道院人物皇朝张介隠居城北何大圭年十八魁南宫李彭年以父母没于兵火蔬食终身旌表门闾倪涛议燕云事左迁有诗文号阳凌集本朝太平兴国四年置广德军治广德县端拱元年以广德之郎歩镇为建平县集一川花柳拥雕栏浓緑浮空四面山茶煮鸦山雪满瓯我有集仙经始在劳君一到为重修记纂渊海卷十记纂渊海卷十一钦定四库全书记纂渊海卷十一宋潘自牧撰郡县部江南西路江州定江军节度江西路安抚司沿江制置司郡号浔阳九江定江彭泽盆城敷浅湖口湓浦定江军州沿革斗牛之分禹贡荆扬二州之域春秋吴楚之境战国楚地秦九江郡地汉庐江豫章二郡地吴庐江武昌二郡地晋惠帝置浔阳郡初治豫章成帝移地寻阳兼置江州隋大业改九江郡唐江州浔阳郡属江南道五代为吴杨氏之地南唐李氏陞奉化军节度县沿革徳化本汉庐江郡浔阳县又豫章郡柴桑县吴浔阳属蕲春郡柴桑属武昌郡晋复属庐江永兴以二县置浔阳郡咸康中自豫章徙江州治此义熙省浔阳入柴桑县梁又立汝南县隋废汝南柴桑二县立浔阳县开皇改曰彭蠡大业改湓城唐武徳复曰浔别析置湓城寻废之南唐改今名徳安本汉豫章郡歴阳县地又云柴桑县地晋属鄱阳郡南朝省之五代吴顺义七年置徳安县瑞昌本汉柴桑县地唐建中置赤乌场南唐置瑞昌县湖口本汉浔阳县地唐武徳湖口鎭南唐陞为县彭泽本禹贡彭蠡泽之西汉置彭泽县属豫章晋永嘉属浔阳郡元帝又置上甲县义熙省之宋省彭泽后复置梁置太康郡隋平陈郡县并废置龙城县开皇复曰彭泽唐武徳置浩州又置乐城县八年州废属江州形胜庐山在徳化县山之南即南康军濓溪在州南以周茂叔隠居得名有书院大孤山在徳化县小孤山在彭泽县龙溪在徳化龙泉在庐山鹤问湖在徳化西蛾眉洲在彭泽县东柴桑山在徳化西南梧桐岭在瑞昌东南石鼓山在徳安西北石钟山在湖口玉峯洞在瑞昌金阙岩正对天子阵彭蠡湖在徳化县东人物晋陶侃周访为友陶潜着五栁先生传以自况周续之刘遗民与陶潜为浔阳三隠唐元结自号瀼溪浪士皇朝周敦頥本道州人后隠居濓溪上李受李东之告老英宗命朝士赋诗送之时以比汉二疏义门陈氏在徳化县太宗曰真良臣也陈兢十四世同居集攀巖照石镜牵叶入松门三江事多往九𣲖理空存浪生湓浦千层雪云起炉峯一炷烟庐峯连刻削湓浦带萦纡楼阁宜宾客江山入好诗大江寒见底康山青倚天深夜湓浦月平旦庐峯烟湓浦逺横帘幕外庐山清落酒盃中欲识九回肠断处浔阳逺水九条分本朝江州旧属江东路绍兴改𨽻西路陞定江军节度今上移置帅司扵此兼沿江制置集山为匡仙传旧姓溪因亷士得清名愿持一勺去南海直使贪泉千古清浔阳欲归田彭泽先解绶有琴何必弦无诗不言酒秋黄篱下菊春绿门前栁夜泊浔阳宿酒楼琵琶亭畔荻花秋云收鸟没事已往月白风清江自流隆兴府郡号南昌豫章洪都丰城鎭南洪井章郡府沿革斗分野又云星分翼轸禹贡扬州之域春秋楚东境吴西境战国属楚秦九江郡地汉淮南国分置豫章郡晋元康兼置江州治此后移治武昌浔阳隋平陈废郡置洪州大业复为豫章郡唐曰洪州天宝曰豫章郡为江南西道採访使治所咸通陞鎭南军节度南唐改南昌府曰南郡县沿革南昌本秦九江郡南部汉髙帝置为郡治东汉置县陈分置西昌县隋开皇改南昌为豫章县大业复名南昌后废之唐武徳置南昌县置孙州六州复置豫章县后州废省南昌宝应改豫章曰钟陵贞元又改南昌新建本东汉南昌县地陈分置西昌县大业废之唐武徳五年复置属孙州八年州县并废本朝置新建县奉新本汉海昏县地东汉置新吴县隋省入建昌唐永淳复置南唐改为奉新县丰城本南昌县地吴分置富城县属豫章郡晋太康改富城曰丰城梁改属巴山郡隋省之开皇复置广丰县后避讳复为丰城唐改曰吴臯寻复故分宁本汉豫章郡艾县地东汉建安分置西安县隋省艾县入建昌唐贞元析武宁置分宁县武宁本海昏艾县地东汉建安中孙权分置西安县晋太康改豫宁县隋省入建昌唐长安复置武宁县景云改豫宁宝应复今名靖安本东汉建昌县地唐广眀分置靖安县五代吴杨氏废为场南唐复置进贤本汉南昌县地晋武帝分置钟陵县隋废之唐武徳复置八年废为进贤鎭入南昌本朝陞为县形胜滕王阁在城西唐髙祖子滕王元婴所建潘公园本宋齐丘园潘修真建清逸楼号一郡之胜西山在新建县西大江之外许吴真君上昇之处系第十二小洞天南山在分宁县东湖在郡东南凤山在分宁多灵草龙湫在丰城有石可琢砚劒池在丰城铁柱子在城南许真君铸以鎭蛟龙风雨山在南昌日月湖在进贤北冷暖水在分宁西二泉相去数尺玉隆观在新建县界旧名逰帷观金钟湖在天宝洞上投书渚在石头渡即殷洪乔投书处磨劒池在分宁东许真君磨劒扵此人物汉徐穉字孺子陈蕃在郡特设一榻礼之晋许真君名逊斩蛟而昇天吴真君名勐师事许君飞昇唐谢小娥嫁段居正死扵盗小娥能报讐见唐书列女传本朝陈恕号真塩铁使其子执中赵庶眀宝元间上书言赵元旻必叛黄亚夫生子庭坚号山谷先生潘淳师事山谷自称谷口小隠集南昌城郭枕江烟漳水悠悠浪拍天芳草绿遮仙子宅落花红衬贾人船城楼枕南浦日夕顾西山丹井今犹在洪崖乆不还洪崖枕上秋月明野客枕底漳江清蓬壶宫阙不可梦一一入楼归鴈声云归洪井枚柯敛水下漳江气色麄滕阁丹青倚漳江碧玉奔本朝军额因唐隆兴元年以潜藩昇隆兴府太平兴国六年析南昌县置新建县与南昌分治崇宁二年昇进贤鎭为县集南昌为郡好楼阁枕江湄地暖春生早山寒日下迟千里名城楚上逰穴劔龙藏匣池仙羽作裳分野遗荆俗经纶属汉疆蒲轮徐孺子锦幄许旌阳劒芒冲夜气阁影动秋涛贑州昭信军节度江西路提刑司郡号章贡贑水贡山彭水聂都昭信军南康郡州沿革星纪之分禹贡扬州之域春秋百越地战国属楚秦九江郡地汉豫章郡雩都贑县地东汉孙䇿置庐陵郡地属焉吴孙皓置庐陵南部晋太康置南康郡元康属江州宋为南康国齐以后复为郡隋废郡置䖍州大业复曰南康郡唐为处州属江南道后为南康郡五代地入吴杨氏及南唐李氏后唐陞昭信军节度县沿革贑县汉初置属豫章东汉孙䇿属庐陵吴为南部都尉治又置平阳县晋置南康郡更平阳曰平固宋属南康国后省平固为鎭隋改贑县曰南康县为䖍州治大业复名贑宁都本汉贑县地吴置揭阳县寳鼎改阳都县晋改宁都属南康郡后省之宋复置宁都大眀析置䖍化县后省之隋改宁都曰䖍化本朝复曰宁都兴国本汉贑县地本朝析置信丰本汉贑县地隋为南唐县地唐永淳分置南安县天寳改今名雩都汉髙帝置县属豫章郡东汉末属庐陵郡吴属庐陵南部晋属南康郡宋复省之隋复置属䖍州瑞金本汉雩都县地唐天祐置瑞金监南唐陞县㑹昌本汉雩都县地本朝析置石城本汉贑县地唐为䖍化县地五代吴杨氏置场南唐陞县安逺本汉雩都县地梁大同置县属南康郡隋省入雩都唐贞元复置属䖍州龙南本汉南埜县地晋为晋安县属晋安郡隋废之五代吴杨氏置龙南场南唐陞县形胜章贡二水合为贑水崆山在二水间又名崆峒山郁孤台在其南望阙台在其北皂盖楼白鹤台在左右亷泉在光孝寺灵湖在兴国之清徳乡玉房山在贑县又名赤石山有玉房琼室金精山洞中有金床玉枕龙翕穴在贑县昔有女道士丘氏上昇马祖巖在贑县马祖禅师栖扵此金鸡山在雩都金鲫池在州人物唐钟绍京繇十代孙工书世号小钟性孝王竒能诗真宗赐第有诗云不拜春官为座主亲逢天子作门生孙立节不肯为条例司属官谢陟眀母䘮未葬邻屋失火恸哭卧柩上里人共舁以免曾准知公安县火烧民居准以身捍之而风返火灭胡埜为婺州教授死扵冦难赠奉议郎尹天民升贡上庠学舎称为尹夫子集贑石三百里沿洄千嶂间沸声常浩浩溅势亦潺潺石城夸窈窕花县更风流本朝军额仍旧绍兴改贑州改䖍化县复为宁都县太平兴国八年以敛江鎭置兴国县析九州鎭置㑹昌县宣和中改龙南县曰䖍南绍兴复旧集翠峯郁然起惟此山独孤筑台山之巅郁孤名以唿穷江足楼阁危压斗牛墟贑山遶左右庾岭前﨑岖望阙址其后北向日月都章川贡川结襟带梅岭桂岭来朝宗日丽崆峒晓风酣章贡秋贑水雨已涨亷泉春未流抚州江西路提举司郡号临川临汝金谿灵秀峩峯石廪州沿革星纪之分禹贡扬州之域春秋吴境战国属楚秦九江郡地汉豫章郡南昌南城县地吴分置临川郡梁属临川巴山二郡隋置抚州大业曰临川郡唐属江南道五代吴杨氏陞为昭武军节度后属南唐本朝为抚州削军额县沿革临川本汉南昌县地东汉永元置临汝县吴孙亮扵此置临川郡又分置西平县晋改西平为西丰梁分北境置定川县隋置州改临汝为临川省西丰定川入焉崇仁本汉南城县地东汉临汝县地吴置巴丘县属庐陵郡又置新建县属临川郡梁改巴丘为巴山及置巴山郡隋郡县俱废置崇仁县属抚州宜黄梁初置县属巴山郡隋省入崇仁县唐武徳复置八年废之本朝开寳中伪唐以宜黄场置县金谿本临川县地五代后周置金谿场本朝陞县乐安本崇仁县地本朝析置形胜灵谷在州东南为江南名山峩峯在临川有书院玉笥山寳盖山俱在崇仁金谿水铜斗山灵秀山皆在金谿卧氷池在城东乃王祥卧氷之所试茗泉在翠云院鳌头山象眼山皆在乐安凤台山在宜黄华盖山在崇仁号江南絶顶人物五代乐史初仕江南后归朝举进士尝编寰宇纪皇朝晏殊七嵗属文仕至相谥元献王安石封荆国公王安国荆公之弟也与兄议论不合邓考甫应诏上书言新法必乱天下欧阳澈建炎与陈东伏阙上书极言时事为时相诬陷被诛李泰伯以文学名扵时复斋陆九龄象山陆九渊皆有学行名世集铜陵映碧涧石磴泻红泉本朝开宝四年平江南削昭武军额淳化五年以金谿场置县绍兴十五年析崇仁置乐安县集古郡饶风光名园号金柅翠帷管絃三市晓画堂烟雨五峯秋吉州郡号吉水庐陵庐水安成龙须吉阳州沿革星纪鹑尾及斗牛女翼轸之次禹贡扬州之域春秋百越地战国属楚秦九江郡汉豫章郡地东汉末孙䇿分置庐陵郡吴寳鼎又置安成郡隋二郡俱废置吉州大业为庐陵郡唐武徳置吉州天寳曰庐陵郡属江南道五代初属吴杨氏后入南唐县沿革庐陵属汉豫章郡东汉永元置石阳县隋改石阳曰庐陵为吉州治所废西昌入太和县吉水吴初置吉阳县属庐陵郡隋省入庐陵南唐置吉水县一云本朝初置安福本汉豫章郡安平县及长沙国安成县东汉永元改安平为平都吴置安成郡治平都而安成属焉晋改安成曰安复隋废郡改安复为安成省平都入焉开皇又改安复属吉州寻改安福唐武德置𨽻州安福𨽻焉七年州废属吉州太和本汉豫章郡庐陵县地东汉末置庐陵郡改曰西昌吴又置东昌县隋省东昌改西昌为太和属吉州唐武徳置南平州八年州废属吉州龙泉本汉庐陵县地吴置新兴县属庐陵郡晋改曰遂兴隋省入太和五代吴杨氏析太和什善鎭置龙泉场后周陞为县永新本汉庐陵县地吴置永新县属庐陵郡寳鼎属安成郡隋省入太和唐武徳复置属南平州后省之显庆复置属吉州永丰本汉庐陵县地吴置兴平阳城二县属庐陵郡晋改阳城曰阳丰梁以兴平属巴山郡隋省二县入庐陵本朝置永丰县万安本汉庐陵县地吴为新兴县地五代吴杨氏龙泉县地南唐置万安鎭本朝陞县形胜东山在城东南西峯在城西南南山在吉水西北东湖在安福东南日冈圎广如日月冈状若偃月在吉水县相距五里仁山在郡西义山在太和一名玉山文溪在太和西武溪与文溪相对金山在龙泉西北银山在县东二山为龙之角又山顶二塔为双笔登科岭在太和西北折桂山在龙泉县东化龙池在龙泉览翠阁人物皇朝欧阳修以文章道徳髙天下自号六一居士刘沆相仁宗首请立储嗣彭思永抗疏极论张尧佐董端逸称白须御史欧阳询靖康上书极论割地事死扵金兵葛敏修元符上书言邪佞坐废扵家萧汝士知长汀县不奉行新法以疾求解职而去杨邦乂骂敌而死谥忠襄赐褒忠庙额胡铨上书斥王伦秦桧孙近得谪自号澹菴居士杨万里诚斋先生周必大孝宗时名相自号平园老叟本朝至和元年以报恩鎭置永丰县熙宁四年陞万安鎭为县宣和三年改龙泉曰泉江县绍兴元年复旧名集为爱江西物物佳作诗长向北人夸青林霜日换枫叶白水秋风吹稻花酿酒烹鸡留醉客鸣机织苎遍山家异时黄鲁直尝赋青原诗今日青原山名与星斗垂庐陵地控䖍与洪孤城斗絶吴楚东鹭洲盘地轴螺浦泻天津江濶吞章贡原长接广闽义山山下有灵泉泉号聪眀自古传四百年中三出相不才何幸继前贤金陵与庐陵俱有白鹭洲相望万里江中同一水流江南西路袁州郡号宜春袁江康乐安成宜阳袁山仰山钟山州沿革斗分野星纪之次禹贡扬州之域春秋吴地战国属楚秦九江郡地汉豫章郡宜春县地吴安成郡地隋开皇置袁州大业曰宜春郡唐为袁州属江南道天宝曰宜春郡五代初属吴杨氏后属南唐李氏县沿革宜春汉属豫章郡吴寳鼎后属安成郡晋改宜阳县隋复置宜春为袁州治萍乡本汉宜春县地吴置萍乡县属安成郡隋开皇属袁州分宜本汉宜春县地本朝析置万载本髙安县地吴黄武中置阳乐县晋太康改康乐属豫章郡南朝省之唐武徳五年复置阳乐县属靖州八年州废省入髙安五代吴顺义元年置熟载县属洪州南唐属筠州本朝改𨽻袁州形胜西有卢氏弋林东有彭氏钓渚袁山在州东北昔髙士袁京居之谢山在万载县北谢贡君飞昇之处震山在州东仰山在州南髙耸万轫不可登陟只可仰观雷塘在州东北栁集有雷塘祷雨文风洞在分宜银山在万载钟山在州东温泉距州南三十里可熟鸡卵寒泉在萍乡东罗霄山杨岐山在萍乡盘龙山在州南有蟠龙寺望凤山在州西北马鞍山鸡笼山皆在州东玉溪洞在城外半里银山洞在万载县西鸣玉池在州治之西卓劒泉在万载县西九曲水在城南百丈山在宜春人物黄绾廖洪以孝行着杨鸿袁福以义门显彭云郑谷进退合道卢肇黄颇文章着名集莫以宜春逺江山在胜逰地小州狭赋税及时民安吏循闾里无事水与荆巫接山通邬郢长秀水东奔彭蠡泽萍川西注洞庭波故里仙才若相问一春攀桂两重枝本朝雍熙元年以宜春安仁鎭置分宜县开寳八年以万载𨽻袁州宣和改曰建成绍兴复故名集只今头上半儒冠谁肯公庭弄舌端试问毛锥将底用夺标他日万人㸔湿湿岭云生竹箘冥冥江雨熟杨梅瑞州郡号髙安八叠飞山钟口斜口黄蘖州沿革斗分野禹贡扬州之域春秋吴地后入越战国楚地秦九江郡地汉豫章郡建城县隋属洪州唐武徳五年置靖州七年改米州又改筠州八年州废属洪州五代地入吴杨氏南唐复置筠州本朝避讳改今名县沿革髙安汉髙帝置建成县后汉灵帝分置上蔡县吴又置阳乐县晋太康元年改上蔡为望蔡阳乐为康乐隋废望蔡康乐入建城属洪州唐置靖州改建城为髙安县州废属洪州南唐置筠州治此上髙本髙安县上髙鎭南唐昇元中以鎭为场属洪州保大十年陞为县新昌三国时吴置宜丰县晋属豫章郡太元末废县梁复置隋开皇废入建城唐属髙安县地本朝置新昌县形胜西岭北岭在新昌东北皆为竒观龙冈在州西凤山在郡北锦江在州南金石在上髙县学前深潭中濯湖在新昌许真君濯衣处热泉在髙安生物投之即烂琴岭在髙安县南上有仙人足迹劒池在州圃后李仙磨劒之池浮云山在髙安张惠感沖举之地飞霞山在髙安西吴真君炼丹处黄凤岭在上髙县西白象石在髙安西南昔王子乔驾白象来逰象化为石龙化山在州西上蔡门外鸡鸣峯在髙安炼丹井磨劒池在郡治后圃燃石出髙安以水灌之则熟着鼎其上可以熟物炭石出髙安色黑碎之如炭人物晋黄辅有髙行其子仁览师许真君得仙唐廖洪父母亡捧土为坟结草庐居敕旌表门闾宋练数世同居旌表门闾曹渭姚旦应八行科蔡经国词学亷茂科晏庭俊陈化成陈友直熊能军谋宏逺科黄子淳眀法科李思元应贤良科卢肇唐状元沈郴以才名惊世易延庆以徳行称皇朝赵师眀及子彦若相继为内相本朝宝庆二年以御名改曰瑞州太平兴国三年以髙安监歩鎭置新昌县集惟瑞为州夙号江西之道院贯蜀之水允为锦里之主人案牍稀疎意自闲郡庭十日无断决建昌军郡号旴江建武军山麻姑南城军沿革斗分野星纪之次禹贡扬州之域春秋吴南境战国属楚秦九江郡地汉豫章南城县地吴孙亮分置临川郡治南城晋改南城曰新城东晋复旧隋废郡置抚州大业曰临川郡唐复置抚州南唐置建武军本朝改今名县沿革南城汉髙帝分豫章南境置县属豫章郡吴属临川郡又置永城县隋省入南城属抚州大业属临川郡唐属抚州武徳五年分置永城东兴二县七年省之南唐为建武军治所南丰吴太平二年置县属临川郡隋废入南城唐景云复置先天省之开元又置属抚州本朝来属新城绍兴八年分南城县初置广昌绍兴八年析南丰县南境初置形胜南山在南丰县南一名军山南潭在南丰县南台之下䜟云南潭沙上南丰出相麻姑山在南城西南有仙都观系第二十八小洞天仙人岩在南城中有仙骨存焉仙人峯在广昌五藏巖与仙人巖相对双秀峯在广昌东百丈岭在南丰九曲水在新城伏虎洞在南城之南飞鸢岭在新城之东丹霞洞在麻姑山西白云山在新城金龙潭在麻姑山上金龟湖在五藏巖上人物皇朝曾致尧数上书言事太宗竒之其第五子易占生孙巩布吕南公好为古文自号灌园先生蔡柟以诗着江西宗𣲖自称云壑道人朱轼少从曾子固学有子三人入太学取髙第邓温伯从李泰伯学后入玉堂集愿学麻姑长不死时观沧海变桑田建昌江水县门前立马教人唤渡船忽似逺年归蔡处草风沙雨渭河边云盖青山龙卧处日临丹洞鹤归时本朝太平兴国四年改建武军为建昌军淳化二年以抚州南丰县改𨽻本军髙宗初置新城广昌二县集军垒近仙山麻姑第三谷灵运诗亦存鲁公记可读麻姑岧嶤青挿天瀑布奔腾千仭悬星坛突兀倚絶壁平原太师有铭镌临江军郡号渝水新喻淦水玉笥军沿革吴地斗分野禹贡扬州之域春秋属吴战国楚地秦九江郡地汉豫章郡建城新淦二县地吴安成豫章二郡地隋豫章宜春庐陵三郡地唐属洪吉袁三州五代初属吴杨氏后入南唐李氏本朝置军县沿革清江本汉建城新淦二县地唐武徳改建城为髙安置靖州改米州又改筠州寻废之南唐析髙安新喻新淦地扵萧滩鎭置清江县属洪州保大属筠州本朝置军治此新淦本汉豫章县新淦县隋废庐陵郡唐属吉州本朝置军来属新喻本汉豫章郡宜春县地吴置新喻县寳鼎属安成郡隋开皇郡县并废十八年置县属袁州本朝置军来属形胜合皂山在新淦县北为神仙之收馆山形如合山色如皂玉笥山在新淦县南为第十七小洞天寳林山在新淦南有天长寺龙冈在城南象山在新淦县南黄金山黄金水皆在新淦县西南碧玉池在玉笥山上人物五代陈乔南唐枢使建康不守死焉朝廷诏改葬邓佑擢童科弟吉三礼科因改所居为扬名乡双秀里皇朝孙冕擢第甫及引年拂衣归九华刘式自江南入朝歴华要长子立本特㫖出身次立言立徳立礼相继登第刘敞有公是集行扵世弟攽与温公同编通鑑有公非集行扵世孔延之孔子四十七世孙登庆厯第萧贺与其弟贯贲同登祥符进士从姪注亦登第与侬智髙战有功李大有宣和末兴勤王之师李邈死金国谥曰忠壮本朝淳化三年置临江军治清江县以吉州新淦袁州新喻改属焉集葛峯相对为文笔萧水回环当墨池涪翁句摘江山胜赵令亭髙星斗寒万叠逺山青未了一江流水意无穷水似人清光滴眼山随天逺翠浮眉长教眼对葛峯碧便觉胸如楚泽宽摘出涪翁诗里画展开贺老鑑中秋兴国军郡号磁湖阳新富川大冶军沿革分野界扵吴头楚尾之间禹贡扬州之域春秋战国楚地秦南郡地汉江夏郡地吴属武昌郡隋属鄂州大业属江夏郡唐属鄂州本朝析鄂州置军县沿革永兴本汉江夏郡鄂县地吴孙权改鄂县为武昌别置阳新县为武昌郡东晋析置永兴县隋改阳新曰富川省永兴入焉十八年改富川曰永兴属鄂州本朝置郡治此大冶本唐鄂州武昌县地天佑为青山场本朝置大冶县初属鄂州后属兴国军通山本永兴县地南唐置县属鄂州本朝置军来属形胜瑶山在大冶县有醉吟窝玉洞在永兴荆山观旁是卞和取玉处㑹仙巖在通山县朝真洞在通山县东北凤栖巖在永兴龙鬬巖在通山县九宫山之后大泉洞在大冶县东西二洞相对大城山在通山张平子隠此九宫山在通山县西南千仭山武昌记云其山髙万丈黄龙洲在富池大江中白雉山在大冶县人物皇朝有吴中复仁宗书铁御史三字赐之兄几复弟嗣复聨名登第子立礼为御史直言不避有父风烈弟则礼应贤良科盛子充亲䘮庐墓乡曲称孝集西塞长云尽南湖片月斜西塞山前白鹭飞桃花流水鳜鱼肥本朝太平兴国二年析鄂州永兴县置永兴军三年改兴国军干徳五年以鄂州武昌县青山场置大冶县太平兴国置军以鄂州大冶通山二县改𨽻本军绍兴四年废通山县为鎭属永兴五年复置集溪上青山三百叠快马轻衫来一抹倚山修竹有人家横上青泉知我渴满目江山富一堂公余身在水云乡眼中十里是烟波天遣江山助子多自是玉堂挥翰手不应此处乆懐坡看尽吴头楚尾山不嫌心似鸟知还可怜樽爼登临处正在烟霞杳霭间酒甲江南聊可醉山横楚尾恨无诗富川置治湖山中胜气环聚称清雄富川郡治居髙闲万顷平湖几案间南安军郡号大庾上㳺上犹南埜军沿革星纪之分禹贡扬州之域春秋百越地战国楚地秦九江郡地汉豫章郡地吴属庐陵南部晋属南康郡及庐陵郡隋南康郡地唐䖍州地五代地入吴杨氏后属南唐李氏本朝置军县沿革大庾唐神龙元年析南康县初置属䖍州本朝置军治此南康本汉豫章郡南埜县地吴析置南安县属庐陵南部晋改南康县属南康郡南埜属庐陵郡宋改南康曰贑县南野亦属南康郡后省为南野鎭复改南康县唐属䖍州本朝置军来属南安本南康县地五代吴杨氏置上㳺场南唐陞为上㳺县属䖍州本朝置军来属后改今名形胜梅岭即大庾岭其上多梅秦守五岭此其一也又上犹县一岭亦曰梅岭谷山在县东上有池水有五色鱼风洞在上犹风出其中月谷在上犹石障山白鹤岭在大庾县东有蔡仙井青龙冈在大庾东北玉枕山在郡正北盖主山也石笋峯在上犹龙凤山上犹之主山有龙凤飞舞状双鹤山在大庾西南有神龙居之人溷其井龙化双鹤飞去卓钖泉放钵石在大庾云封寺人物皇朝何大正为上庠三杰之一田辟号大隠居士子姪登第及得恩者凡七人杨大明亲䘮庐墓三年蓄鸡司晨为狸所捕越夕狸震死集折梅逢驿使寄与陇头人江南无所有聊赠一枝春回头渐觉长安逺有意须令瀚海清本朝淳化元年置南安军治大庾县以䖍州南康上犹二县改隶本军嘉定改上犹为南安县集创得幽亭近岭梅緑隂名好称仙才四边山色檐头出一带泉声竹里来两州南北䕶梅关尽日人行石壁间路当岭表初通处地占江西最上头诗人尝说岭头梅徃徃春风自此来我到岭头都不见空将春梦又空回岭云夏变梅蒸早越贾秋藏桂蠧多淮阳东路扬州淮南节度淮东安抚司制置司郡号江都维扬淮海南兖䢴沟广陵吴州州沿革斗牛之分星纪之次禹贡扬州之域春秋属吴越战国属楚秦九江郡广陵郡汉初为荆国后又为江都又为广陵国东汉为广陵郡三国魏为重鎭别置寿春为扬州后吴取之东晋青兖二州都督鎭此宋置广陵郡文帝兼置南兖州北齐改东广州陈复曰南兖州后周改吴州隋改为扬州改寿春旧扬州为寿州大业为江都郡唐武徳曰南兖州七年曰䢴州九年曰扬州属淮南道天寳曰广陵郡至徳为淮南节度干元复曰扬州五代初为扬行宻所据后李氏取之周显徳中又取之县沿革江都本秦广陵县汉为广陵国之江都县广陵县宋改广陵为江阳县北齐置广陵江阳二郡隋扵江都为郡治废广陵郡改广陵县曰䢴江大业复曰江阳为江都郡治后省入江都唐为扬州治贞观复置江阳县后改广陵本朝省入江都泰兴本汉临淮郡海陵县地五代时南唐析置泰兴县属泰州本朝改属扬州形胜𤓰州在江都南海濵云祖逖击楫之地花市在开眀桥之间平山堂在大眀寺侧鎭淮楼在南城上大铜山在江都西北吴王濞铸钱之所大仪鎭在州西北戱马台在广陵鬬鸡台放萤苑见牧诗茱萸滩在江阳东北玉蘂花在后土祠王元之更名琼花人物后汉刘瑜举贤良方正魏陈琳太祖爱其才尝苦头风读琳所作翕然而起曰此愈我病隋来护儿平陈封荣国公唐来济护儿之子也泣諌立武后得贬李善注五臣文选其子雝号为书簏李彦博广陵达士皇朝徐铉与韩熙载齐名弟锴编方舆记晏孝广女为敌所得二十年卒不能犯敌人皆义之孙洙举贤良李易进士第一名集故人西辞黄鹤楼烟花三月下扬州孤帆逺影碧空尽惟见长江天际流雄藩本帝都逰士多俊贤夹河树郁郁华馆十里连雄藩鎭楚郊地势郁岧嶤落花逐流水共到茱萸湾寒潮落𤓰歩秋色上芜城芜城西眺极沧流漠漠春烟暗树楼𤓰歩早潮吞建业䔉山晴日照扬州日落龙门外早潮𤓰歩前后王何以鉴前王请㸔隋堤亡国树二十四桥眀月夜玉人何处教吹箫秋风放萤苑春草鬬鸡台广陵实佳丽隋季此为京八方称辐辏五达如砥平取履桥边啼鸟唤钓璜溪畔落花初入郭楼台出郭船红楼日日栁年年君王忍把平陈业只换雷塘数畆田本朝熙宁五年省广陵县入江都干徳三年移鎭泰兴县扵柴墟鎭属泰州宣和四年来属绍兴初属泰州十二年复来属集二十四桥千歩栁春风十里卷珠帘上连牛斗参天濶下带江淮据广平野无佩犊子府有骑鹤仙扬州云液却如酥东南淮海维扬州国士无双秦少㳺栋宇髙眀古寺间尽收佳处入雕栏山浮海北青螺逺天转江南碧玉寛照海旌旛秋色里激天鼔吹月眀中江淮天设险星斗地分维眞州淮东转运司郡号仪真迎銮白沙建安州沿革斗牛之分星纪之次禹贡扬州之域春秋属吴战国楚地秦属九江郡汉广陵国地东汉广陵郡地三国属魏宋属广陵郡南兖州北齐属广东州周属吴州隋初属扬州后属江都郡唐属扬州南唐以永贞县地置迎銮鎭本朝置建安军后改眞州县沿革扬子本汉江都县地唐永淳析置扬子县属扬州后改永贞县本朝来属后改旧名六合本春秋楚之堂邑汉为临淮郡堂邑县东汉广陵郡三国初属魏后属吴晋元康置堂邑郡安帝改置秦郡后又别立尉氏县北齐兼置秦州后周改曰方州改郡曰六合隋废郡改尉氏为六合县省堂邑入焉大业州废属江都唐武徳分置石梁县属方州贞观州废省石梁以六合属扬州本朝来属形胜六合即定山也旧名六峯曰寒山曰狮子曰双鸡曰芙蓉曰髙妙曰石人山有三泉曰虎跑曰真珠曰白鼍独山在竹鎭三山在竹鎭曰巴山曰麝香曰盘石横山丫山方山在扬子县三山鼎峙娥眉山在六合东北玛瑙涧在灵巖山灵巖山在扬子县西灵湖堰在州南长芦寺旧在长芦鎭后徙扵滁口山之东芳草涧在六合县人物陈吴眀彻决策北征大破齐师皇朝蔡嶷魁天下不肯与蔡京通谱陈次升为给事中蔡京除参政力駮词头刘湜其子大中仕至执政以议和不恊补外淮南三善士皆在真州之扬子曰杜君徐君征君集维舟至长芦日送烟云髙摇扇对酒楼把袂持蟹螯骏马淮南客归时引望新江声六合暮楚色万家春本朝干徳三年扵扬州永贞县之迎銮鎭置永安军雍熙二年以永贞县来属大中祥符六年改为真州改永贞为扬子县属焉至道二年以扬州六合县来属集潮落淮风怒不收昇州一日到真州多情杨栁能青眼底事风涛亦白头涛翻鹭羽连天白山叠屛风到海清江淮一郡㑹金山只隔水特复听晨钟水归𤓰歩小船下秣陵多泰州淮东路提刑司提举司郡号泰兴海陵吴陵如臯州沿革斗牛之分星纪之次禹贡扬州之域春秋属吴战国属楚秦九江郡地汉临淮郡地晋属广陵郡安帝分置海陵郡隋废郡属江都郡唐武徳置吴州七年废之属扬州唐末杨行宻立海陵制置院南唐陞为泰州县沿革海陵属汉临淮郡东汉省之晋复置属广陵郡安帝置海陵郡隋废郡属江都唐武徳改县曰吴州七年州废复故名南唐置泰州治此如皐本汉广陵郡地晋安帝置宁海如臯二县隋省如臯入宁海属扬州唐太和析海陵五乡置如臯场属扬州南唐陞为县属泰州形胜凤凰台在扬子城南昔有凤凰集此凤凰池在资福院鸡雀湖在海陵东金牛池在妙智观前罗浮山在海陵泽薮中望之如浮天目山在海陵有双井相对蒋之竒扵井中得金龙玉璧三十六七星井八字桥在城内九十九湾在如臯又名逰龙河人物皇朝许元其孝弟着扵三世胡瑗以布衣召论乐为湖学教官学者尊之为安定先生王维熙当侬智髙叛时官吏坐弃城当死者数十人维熙悉奏免之子觌两以论时事得谪安置周麟之中词科班冠玉笋本朝集唐世碑犹在髙丽鼔半穿一学许周查三仕周陈唐东南沧海郡幕府清风堂徳星一㑹聚直有千载光境土连江徼人家压海隅更无尘土当轩起只有松萝遶槛生沙鹭窥吟榻风蝉入坐隅云昏迷候馆树缺辨江潮香粳吹熟泰州红苣甲莼丝放箸空通州郡号静海横江海门崇州崇川州沿革星土分野歴代地理并同泰州南唐置静海制置院周世宗克淮南陞静海军寻改通州县沿革静海周世宗析海陵之东境置县海门周世宗以东州鎭置县形胜琅山本名狼山在静海有五山相连属又名五狼山军山在海江之际紫石巖在狼山緑漪亭在郡治南布洲旧是大海其中涨沙后为布洲场今为金沙场东布洲旧是海屿因布机流至沙上得名布洲夹在静海县南潮势如箭激人物皇朝呉及仁宗时擢为諌官姚原道仕至吉州守黄鲁直志其墓张日用见郑獬竒之即妻以女獬果魁多士张次山日用之子也包孝肃公荐扵朝崔泾号放生公本朝天圣元年改通州曰崇州明道二年复故集通为州极淮之南矩江海之濵其地舄卤而瘠无丝粟之饶其民苦窳而贫有鱼盐之利濒海江南通闽越北通齐鲁民以鱼盐为业门外海涛奔铁骑槛前山背拥金鳌狼山五峯竒下压淮堧郡中有佛图居沿巅数百仭海腹藏吴楚天枢转斗牛夜分惊日浴潮落见鲸逰郡僻山尤逺尘喧与世违水横观鴈度天静见龙归一线横大江千螺簇层峦空外飞鸟没烟中片帆还初日光㣲天尚瞑暮潮声落地先秋亳州集庆军节度郡号沛国豫州䝉城谯郡州沿革禹贡豫州之域春秋属陈楚战国属宋秦砀县地汉沛郡地东汉沛国兼豫州刺史治魏置谯郡元魏兼立南兖州后周改亳州隋复为谯郡唐曰谯州贞观更名亳州属河南道天寳曰谯郡干元复曰亳州县沿革谯县春秋焦夷地谯即焦也汉为谯县属沛郡东汉为豫州治魏置郡元魏置小黄县及陈留郡以谯为亳治隋改小黄曰谯县城父本春秋焦夷地夷即城父也汉为城父县属沛郡东汉属汝南郡晋属谯郡宋曰浚仪隋改曰城父五代后梁改为焦夷后唐复故䝉城本汉山桑县属沛郡东汉属汝南郡魏属谯郡元魏置涡州及涡阳县兼置南谯郡梁改涡州曰西徐州东魏曰谯州隋废郡改涡阳县为肥水大业改曰山桑属谯郡唐属亳州天寳改今名酇梁置睢州扵竹邑隋废竹邑入符篱属彭城郡唐置州治焉蕲县本秦县名汉为沛郡蕲县及龙亢县东汉属沛国晋属谯郡宋为郡治齐为北谯郡元魏改蕲曰蕲城梁置蕲郡北齐复置州又扵龙亢置龙郡隋废郡复为蕲县省龙亢入焉属彭城郡唐属宿州临涣梁置临涣郡北齐废郡隋属谯郡唐武徳置北谯州贞观废之属亳州后改属宿州虹县本汉沛郡虹及夏丘县东汉虹县属沛夏丘属下邳晋后皆废之北齐复置夏丘县及郡兼置潼州后周改州为宋州县曰晋陵隋州郡并废复曰夏丘属下邳郡唐武徳置仁州又析夏丘置虹县六年省夏丘贞观州废属泗州元和改属宿州灵璧本虹县地本朝析置形胜嵇山在临涣县睢水在灵壁县项羽破汉军扵灵壁东睢水为之不流集去年冬来此主人与余有故哀其穷居余扵符离睢上本朝大中祥符七年以临涣县属亳州天祐元年复属宿州元祐七年陞灵壁鎭为县海州郡号东海朐山郯郡瑯琊龙沮曲阳州沿革禹贡徐州之域春秋鲁东境战国属楚秦属薛郡后分为郯郡汉改郯为东海郡东汉置徐州宋侨立青冀二州梁置南北二青州后入元魏东魏立海州隋废郡大业废州为东海郡唐武徳复曰海州属河南道天寳曰东海郡干元复为海州县沿革朐山本秦朐县地汉属东海郡宋省之梁置招逺县元魏复为朐县又置瑯琊郡后周郡县俱名朐山隋为东海郡治唐属海州武徳置龙沮曲阳县八年省入懐仁本汉东海郡祝其利成二县宋省二县梁置南北二青州治此东魏置义塘郡及懐仁县隋废郡属东海郡唐武徳时改置新乐县六年改新乐曰祝其八年省入懐仁沐阳本汉东海郡厚丘县宋省之梁置潼阳郡东魏改曰沐阳郡及置懐文县后周改沐阳郡隋大业臧君相据此为沐州唐武徳置厚丘县八年省为鎭沐阳县总章属泗州咸亨来属东海本汉瑯琊郡贑榆县地东汉属东海郡晋废贑榆县宋置东海县及郡又侨置青州元魏改海州废县立临海鎭置广饶县后周复置东海县隋开皇废东海县及郡仁寿改广饶曰东海属海州唐武徳置环州并置青山石城贑榆三县八年州废省三县以东海来属五代省入朐山为东海监形胜秦东门在朐山县海上羽山在懐仁县禹贡曰䝉羽舜殛鲧扵此祝其在懐仁县一名夹谷孔子扵此却莱人兵郁州山在东海县一名苍梧山俗传自苍梧徙来上有南方株木郁林在东海县四面环海齐田横所保也本朝开寳三年复以东海监为东海县泗州郡号徐国泗水下邳临淮徐城州沿革禹贡徐州之域春秋属徐战国属吴秦泗水郡地汉临淮郡地东汉下邳国地兼置徐州晋属临淮郡元魏属下邳郡梁置髙平郡又置济隂郡隋废郡属泗濠二州后以泗州为下邳郡唐曰泗州属河南道天寳为临淮郡县沿革临淮本春秋徐国汉临淮郡下相僮二县地晋省僮县后下相亦废梁置髙平郡东魏又置髙平县隋改髙平县曰徐城本朝建隆三年省徐城入临淮县淮南东路滁州郡号永阳全椒滁阳临滁滁城滁上清流州沿革吴地斗分野禹贡扬州之域春秋属吴战国属楚秦九江郡地晋淮南郡地宋置新昌郡梁置南谯州北齐改郡为临滁后周改曰北谯隋废郡改南谯曰滁州废属江都唐武徳复滁州天寳曰永阳郡干元复曰滁州属淮南道县沿革清流本汉全椒县属九江郡晋属淮南郡元魏置顿丘县及新昌郡北齐为南谯州治隋开皇改滁州废郡为新昌郡后改曰清流大业州废属江都唐置滁州治此来安本汉九江郡全椒县地隋江都郡清流县地唐景隆析置永阳县属滁州后改名来安全椒本汉九江郡全椒阜陵二县地晋属淮南郡后废阜陵梁置北谯县及郡北齐改县曰临滁后周复曰北谯隋开皇废郡改县曰滁水大业复曰全椒属江都形胜金山在清流县西醉翁亭在瑯琊山欧阳公作记茶仙亭在瑯琊寺曾肇作记瑯琊山在清流有瑯琊洞玻瓈泉又名六一泉真珠泉在幽栖菴前逰者抚掌则泉若跳珠紫薇泉在瑯琊山旧名幽谷乌山在来安白石洞在全椒有石如观音黑龙山在全椒山巅有黑龙寺玉溪即滁水也花山在全椒县北菱溪在清流白鹤洞在醉翁亭东卧龙山在全椒有卧龙庵回马岭在醉翁亭南桃花洞在清流梅子山在来安偃月洞在龙蟠山归云洞在瑯琊山人物唐邢文伟以直諌东宫着名皇朝张洎南唐人太祖朝为参政吴蔚为临淮尉青苖法行蔚施行得宜民以不扰茅革五子登科徐徽自号独山居士编滁阳歴集茍与龄䘮母庐墓有草芝瑞旌表门闾集古国羣舒地前当桐柏关烟绵江上雨稠叠楚南山吏散合门掩鸟鸣山郡中数家砧杵秋山下一郡榛荆寒雨中本朝集环滁皆山也其西南诸峯林壑尤美望之蔚然深秀者瑯琊也山行六七里渐闻水声潺潺而泻出乎两峯之间者酿泉也峯回路转有亭翼然临扵泉上者醉翁亭也作之者谁山之僧曰智僊也名之者谁太守自谓也淮边永阳郡人物自熙熙瑯琊山色遶城池醉卧懐嵩楼腊月滁州始觉寒年丰嵗暮郡斋闲官供好酒何忧雪天与新诗合㸔山连袤复岧嶤峯峦驾泬寥流名自东晋积翠满南谯弊邑亦何有青山遶城楼石丑骇溪怪水竒瞰龙湫滁山殊絶滁水深空巖悲风夜吹林山熘白玉垂清琴一写万仭源莫寻滁阳幽谷抱山斜我凿清泉手种花故事流𫝊父老说世人今作画图夸瑯琊倚天色苍翠逊泉落石声玲珑夜雨暗添西涧水春风开徧北楼花庶子泉寒澄雅思阳氷篆古足清心淮安军郡号山阳淮隂射阳楚州州沿革星纪牵牛之分禹贡扬州之域春秋战国属楚秦九江郡地汉属临淮郡广陵国东汉广陵郡下邳国地晋为临淮广陵二郡东晋为重鎭安帝置山阳郡元魏置淮隂郡东魏改为淮州隋开皇立楚州大业属江都郡唐武徳曰东楚州八年曰楚州属淮南道天寳曰淮隂郡干元复曰楚州后唐陞顺化军节度后废之县沿革山阳本汉临淮郡射阳县东汉下邳国后属广陵晋置山阳郡改射阳曰山阳县隋置楚州大业属江都臧君相窃据曰东楚州唐去东字以山阳县属焉盐城本汉临淮郡盐渎县东汉属广陵晋安帝改盐陵郡北齐置射阳郡陈改曰盐城郡隋开皇废郡属江都郡大业盗韦彻据之置射州及射阳安乐新安三县唐武徳收复废其州县复置盐城以𨽻焉南唐割属泰州淮隂本汉临淮郡淮隂县东汉属下邳郡晋广陵郡治元魏置淮隂郡东魏改淮州北齐置懐恩县后周改寿张隋改淮隂后州省县入山阳唐干封复置属楚州形胜紫极宫在城尝有神仙留题白水塘在淮隂邓艾所修金牛冈在山阳铁柱冈在盐城北桃花浪在山阳永丰村杏花村在望云门外捍海堰在盐城南射阳湖在山阳县东南茶坡在山阳蓼涧在淮隂人物汉韩信淮隂人今县东有漂母家信所寄食也枚乗枚臯并淮隂人陈容隋臧洪为东郡丞袁绍杀洪容死之三国歩隲代陆逊为丞相犹手不释书王粲与建安七子之数皇朝苏师旦与侬智髙战死赠光禄卿徐积从胡瑗学谥节孝处士张耒从东坡学刘晟以气概名乡里为叛臣刘晏所杀衞抃精扵歴术集山阳郭里无潮野水自向新桥鱼网平铺荇叶鹭鸶闲歩稻苖家在枚臯旧宅边竹轩晴与楚墻连芰荷香透垂鞭袖杨栁风横闻笛船城碍十洲烟路鹤寺临千顷夕阳川楚泽雪初霁楚城春欲归淮清变寒色逺树含清晖万顷水田连郭秀四时烟月应淮清本朝开寳九年以盐城县还属楚州寳庆以逆全之乱降楚州为淮安军集云梦何须伪出逰遭谗尤得故乡侯平生萧相真知己何事偏同女子谋良将未得用几人能赏音恩难忘一饭报肯惜千金旧俗喜出胯后时空愧心至今重风义庙食配淮隂寳应州郡号安宜州沿革星土分野歴代地理并同淮安军寳庆三年以䝉国进寳玺诏年谷屡丰雨旸时若可谓受寳之应其以寳应县陞寳应州县沿革寳应本汉寳陵国平安县东汉属广陵郡魏邓艾筑石鼈城以营田晋省平安县宋置安宜县梁置阳平郡及陈筦郡隋废郡属江都郡唐武徳以县置沧州州废属楚州上元以获定国寳十三枚改元寳应因改县名本朝寳庆置州治此形胜云山在城西南百二十里有龙潭箕山在城东六十里兰亭院在城东王野村白水陂在州西八十里邓艾所立白马湖在州北十五里石鼈城在县西八十里得寳冈女尼真如所居也按神寳记云真如忽见皂衣引见天帝出寳授之令达扵天子肃宗疾甚召代宗立为皇太子曰今天赐寳获扵楚州天祚汝也即日以寳应纪年云金钗涧在城西射阳阜东临射阳湖本朝集雪楼当日动清寒渭水梁山鸟外看闻说徳宗曾到此吟诗不敢倚栏干半升浊酒试莼羮贱买鱼虾已厌烹浅水依蒲有船过淡烟笼月更人行髙邮州郡号髙沙广业承州䢴州军沿革分野同扬州禹贡扬州之域春秋吴地战国楚地秦九江郡地汉属广陵国东汉属广陵郡晋属临淮郡宋属广陵郡梁置广业郡后改神农郡隋废郡属扬州大业属江都郡唐属扬州五代地入吴杨氏后入南唐后周取之本朝置军县沿革髙邮秦初置县汉属广陵吴省之晋复置属临淮郡宋属广陵郡梁分为竹塘三归二县隋属扬州本朝置军治焉兴化本汉临淮郡海陵县地五代吴杨氏置兴化县属扬州南唐属泰州本朝来属形胜孤山在兴化县东南五湖离城六十里七里湖离城二十七里千人湖在兴化緑杨湖在城南三十里黄蒲堰在兴化捍海堰在兴化平淮堰在髙邮李吉甫所筑人物皇朝崔希甫者有文武才号重金御史孙正臣孙辛老号孙龙图乔执中与孙辛老秦少㳺齐名号曰三贤秦观字少㳺习制科有文号淮海集弟秦觌有诗名集九陌黄尘乌㡌底五湖春水白鸥前吾乡如覆盂地据扬楚嵴环以万顷湖粘天无四壁髙邮西北多巨湖累累相贯如连珠一川风雨髙邮夜玉麈清谈画鹢州三十六湖水所潴其间尤大为五湖中间可以置邮戌隠然髙阜如覆盂一州斗大君休笑国士秦郎此故乡招信军郡号盱眙龟山泗口军沿革鹑尾星纪之次女牛之间禹贡扬州之域春秋吴地战国楚地秦属九江郡汉属临淮郡东汉属下邳国三国魏地晋属临淮郡义熙置盱眙郡宋徙置南兖州梁属兖州魏又置盱眙郡北齐废郡属淮州陈置北谯州寻废之周复为郡隋废郡属扬州大业属江都郡唐武徳置西楚州八年废之属楚州五代初入吴后入南唐周取之本朝置军县沿革盱眙秦初置县汉属临淮郡为都尉治东汉属下邳国晋置盱眙郡北齐复为县属淮州周复为郡隋为盱眙县属江都唐初属西楚州领一县八年属楚州光宅改建中县寻复故名后属泗州本朝初属楚州后来属天长本汉广陵国广陵县地隋江都郡六合髙邮县地唐天寳置千秋县属扬州寻更名天长南唐置建武军周平江淮改雄州招信本汉临淮郡淮陵县后汉属下邳国晋属临淮郡宋改睢陵县侨置济隂郡北齐徙徐州治此改池南县陈复为睢陵周改招义县隋废郡大业改化眀县属钟离郡杨益徳窃据又置济隂郡唐武徳析置睢陵县属濠州寻改化眀曰招义省睢陵贞观省济陵入招义属濠州形胜东山在郡治东东溪在都梁山东五里龟山在盱眙禹锁水神巫支祁处驴湖在天长玉环山在招信县玻瓈泉在第一都山之下寳积山在郡南与都梁山相接三台山在招信县南五台山又名龟山三石洞在报恩寺后三洞相连九头山在城南有九丘七眼泉在古离宫之西南有流盃池人物汉武渉项羽使之说韩信三国陈矫相魏文帝宋王彭父母䘮为人作砖以葬皇朝杨玠老举孝㢘不就朱夀昌有孝节刘位靖康中率衆勤王集养䝉分四渎习坎奠三荆徙帝留余地封王表旧城本朝以泗州盱眙县属楚州干徳还泗州绍兴十二年属天长军寻置盱眙郡治此绍定间北国守将合纳买住来降诏改为招信军我太祖初平江南改雄州为天长军治天长县至道二年废军属扬州建炎复陞军绍兴废属扬州十二年又陞军寻废为县属盱眙军干徳元年以濠州招义县属泗州太平兴国改招信县绍兴改𨽻盱眙军集红尘欲碍龟山出白浪空分汴水来清淮浊汴争强雄龟山下閟支祁宫东风淮声鸣万古山头孤塔藏烟雾尘埃可洗忧可豁待我一勺玻瓈泉疑是盱眙郭门外月眀帆席过清淮云收鴈塔初晴影月照龟山午夜光七眼泉邉无一念一襟披尽晩来风肠断龟山离别处夕阳孤塔自崔嵬亭耸东南第一山登临身在白云间市楼斜日红髙下客艇轻波緑往还涟水军郡号厹犹襄贲金城军县沿革禹贡扬州之域汉临淮郡厹犹县地东汉省厹犹县宋东海郡及襄贲县扵此后魏为海安郡废郡改襄贲县为涟水属东海郡唐武徳以县置涟州并金城县贞观州废省金城以涟水属泗州总章属楚州咸亨复属泗州后又属楚州本朝太平兴国三年建涟水军熙宁五年废军以县属楚州元祐二年复置军记纂渊海卷十一记纂渊海卷十二钦定四库全书记纂渊海卷十二宋潘自牧撰郡县部淮南西路庐州保信军节度淮西路安抚司制置司转运司郡号合肥庐江肥水南豫徳胜军保信军州沿革吴地斗分野禹贡扬州之域春秋舒国徐取之楚又取之战国属楚秦九江郡地汉庐江九江二郡地魏为扬州治晋淮南庐江二郡地宋齐为庐江郡梁置汝隂郡又改南豫州寻改合州隋开皇改庐州大业为庐江郡唐属淮南道后唐改长兴陞昭顺军节度周改保信军县沿革合肥本汉九江郡合肥县晋属淮南郡梁改汝隂县及置汝隂郡隋废郡改合肥县置庐州治焉梁县本汉浚遒县属九江郡晋属淮南郡东晋改慎县东魏置平梁郡陈改梁郡隋废郡以慎州属庐州舒城本春秋舒国楚灭之汉置庐江郡治舒县晋后废县唐开元析合肥庐江置舒城县形胜潜山州治所据巢湖龙潭在梁县治后鹊岸在舒城春秋吴人败楚扵此金城河在合肥西金沙滩在藏舟浦铁索涧金斗城皆在合肥三角山在舒城四顶山在合肥东南桃城鎭在舒城县北花家城在舒城西旧名竹子市龙舒山在舒城有龙舒水龙眠山鹿起山在舒城金牛山在合肥金鸡潭在舒城人物范增为项羽谋臣文翁化巴蜀好文雅左慈有神术吴周瑜破曹操扵赤壁晋陶侃惜分隂唐万敬儒三世同居两赐旌表皇朝马亮漕西川王均反主将诛戮得亮救免者千数包拯守本州不少屈法天下号曰包家李公麟博学好古集胜境天然别精蓝入画图一山分四顶三面瞰平湖本朝孝宗朝以御名改慎县为梁县集沃壤欲包淮甸尽坚城尤抱蜀山回栁塘春水藏舟浦兰若秋风教弩台晴湖列逺岫万叠来骏奔横入小蜀冈金友依玉昆肥川胜赏冠他州浦口扬舲得俊逰梅雨正肥江国路苹风未破洞庭秋蜀山回出千螺秀肥水长萦一带回犹合金城藏后浦不惟铜雀起楼台花岛可怜春自媚栁洲遥觉月微眀无为军淮西路提刑司提举司郡号庐江居巢巢州军沿革星土分野歴代地理并同庐州本朝置军县沿革无为本汉庐江郡襄安县梁改蕲县隋复为襄安属庐江郡唐为巢县本朝析置无为县为军治巢县本古南巢地春秋羣舒之邑汉为庐江郡居巢县三国属吴后废之晋复置属庐江郡隋省入襄安县唐武徳置巢州七年州废改襄安为巢县属庐州本朝置军来属庐江本汉庐江郡龙舒县南齐改庐江县梁置湘州北齐废之隋废郡𨽻庐州义兴移治扵石梁东南唐景隆移治扵今所本朝置军来属形胜杏山在巢县梅山见左传楚师伐郑右回梅山栭山在庐江巢山在巢县本名道山巢湖在巢县西一名焦湖孔台在巢县云宣圣与羣弟子憇息扵此吕泉在石膏山下云吕仙卓剑而泉涌出三公山九卿山在庐江县佛足山在无为县西仙女洞在庐江有仙女台锦緑溪在城内七寳山在巢县为西关濡须山为东关人物东汉毛义以孝行称皇朝杨杰自号无为子有无为集二十五卷贾易辨韩忠彦援立之功焦蹈元丰魁天下士王之道与兄之义之深同登科名其所居堂曰三桂堂本朝太平兴国三年以巢县之无为鎭置无为军以庐州巢县庐江县来属熙宁三年析巢庐江二县置无为县治郭下集荻迸短芽淝水暖荷浮圎叶漅湖清此楼此景他州无山川形胜吞三吴惟慿诗老写竒胜纵有画笔难工夫此楼此景他州无天髙水濶连平芜緑杨深处杏花发日暖数声山鹧鸪山横大秀一峯髙水隔平湖千里遥林霭波光秀可餐登临都付一亭间坐违世事尘埃逺静入湖山日月闲对岸莺花迷阆苑隔烟洲溆砌蓬山习池胜事无多只负襄阳倒载还寿春府忠正军节度郡号寿春下蔡寿州忠正军府沿革禹贡扬州之域战国属楚秦九江郡汉髙帝为淮南国武帝复九江郡治寿春县东汉兼置扬州三国属魏晋武帝改九江郡为淮南郡宋齐兼置豫州元魏曰扬州梁曰南豫州东魏曰扬州陈曰豫州后周曰扬州隋开皇改寿州治寿春县置总管府大业为淮南郡唐寿州治寿容县天寳曰寿春郡属淮南道后唐陞忠正军节度周显徳徙治颍州之下蔡本朝陞府县沿革下蔡本春秋州来国汉为沛郡下蔡县东汉属九江郡晋置淮南郡梁置汴郡北齐废之隋属汝隂郡唐武徳改淮州县寻复故又置涡州八年州废属颍州五代周世宗徙州治此霍邱本春秋蓼国汉为庐江郡松滋县梁置安丰郡东魏废之隋置霍邱县属寿州唐武徳以松滋霍邱二县置蓼州七年省松滋州废属寿州神功曰武昌景云复故名形胜寿春合肥受南北皮革鲍木之输亦一都㑹也南引汝颍之利东连吴㑹之富北接梁宋平途不过七百里西接陈许水陆不出千里外有江湖之阻内有淮淝之固龙泉之坂良田万顷舒六之贡利尽南越崃石山颍水淮水在下蔡丰津在霍邱八公山在寿春有隠室石井人物秦甘罗年十二为泰上卿皇朝吕夷简及子公着皆为名相集不见华胥梦空闻下蔡迷本朝州郡军额并仍前代政和六年陞寿春府集珠履缤纷宴寿阳栏干横出白云傍小艇鬬垂凹鼻钓佳人尤学小梅粧安庆府安庆军节度旧提刑司郡号灊山同安舒皖皖城徳庆桐乡府沿革星纪之次斗分野禹贡扬州之域春秋羣舒地楚取之战国属楚秦九江郡地汉庐江郡地三国属魏孙权克皖城以为重鎭晋安帝置晋熙郡梁兼置豫州后改晋州北齐改江州陈又改晋州隋开皇废郡置熙州大业为同安郡唐武徳为东安州五年为舒州天寳曰同安郡至徳为盛唐郡后复故属江南道五代吴及南唐有之本朝陞府县沿革懐宁本汉庐江郡皖县晋永嘉后废之安帝复置懐宁县为晋熙郡治隋初置熙州后为同安郡治唐改舒州治此桐城本春秋桐国汉为庐江郡枞阳县东汉省之宋置隂安县属晋熙郡梁复置枞阳县郡隂安属焉隋开皇废郡省隂安以枞阳属熙州十八年改同安县唐属舒州至徳更今名宿松本汉皖县地梁置髙塘郡隋开皇废为县属熙州十八年改今名唐武徳置严州州废来属望江本汉皖县地晋安帝置新冶县属晋熙郡陈置大雷郡隋开皇废郡改曰义乡十八年改望江属熙州唐武徳置髙州寻改智州州废属严州严州来属太湖本汉皖县地宋置太湖县属晋熙郡齐置龙安郡陈废之复属晋熙郡隋改县曰晋熙后复名太湖属熙州唐属舒州形胜灊山在懐宁西北上有三峯一曰天柱二曰灊山三曰皖山灊水出焉为第十四小洞天南岳汉武帝以衡山遥逺移祭灊山遂为南岳龙吟岩虎啸岩皆在灊山左右龙井在真源宫虎井在中炼丹山三祖山在郡西北有干元寺七公山在皖山南百子山在懐宁县东万嵗峯在玉照峯北多智山在懐宁县北桃花港去司真洞五里菊花港在懐宁东北桑落洲在宿松县南麟角峯在皖山顶虎头岩在懐宁北龙眠山在桐城西北凤栖山在太湖县东南玉龙洞在州北七十里金鸡石在真源宫后水晶洞在天柱寺中琼瑶宫在灊山西玛瑙山在太湖北白云山在太湖东丹霞峯至皖山二里人物汉朱邑守东海治行第一南史河尚之子孙多文人仕皆显达皇朝王珪为相张汉卿为兴国管库与太守论事不合即和陶潜归去来辞大书扵印纸而去集疎钟天柱寺细雨皖溪船县好也知临皖水官闲应得㸔灊峯灊岳积苍翠皖溪生素波本朝政和五年陞徳庆军节度绍兴十七年改安庆军集一水碧罗裁缭绕万峯苍玉刻孱岩独秀司命峯衆立逊髙寒松竹二乔宅雪霜三祖山碧水苍山照眼青始知朱邑爱桐城此山富山水自昔少园池主簿峯髙昔所见司空山深初未㳺白水十丈瀑吴塘千顷波林依玉照逺云为石盆留虎头玉照南北岭麟角石盆三两峯三百六旬了无事二十七峯常对门横舟千古枞阳水一径从容达观台北崃逺连南崃险小龙峻逼大龙髙势参吴楚分作鎭向同安地胜尘寰隔天深洞府宽位将衡岳献根与霍山蟠日转香炉暖风清玉照寒石楼平郡堞天柱倚云端禅临祖师塔山接左慈坛𤣥宗曽立庙汉武亦鸣銮蕲州蕲春郡防御郡号蕲春蕲水蕲阳南晋州沿革楚地翼轸之分禹贡扬州之域春秋战国属楚秦九江郡地汉江夏郡地三国属魏吴取之置蕲县晋废之属弋阳郡惠帝属西阳郡孝武属新蔡郡宋属西阳郡南齐置齐昌郡北齐置雍州陈为江州后周改蕲州隋开皇置总管府大业为蕲春郡唐属淮南道县沿革蕲春属汉江夏郡呉为郡治晋属弋阳寻改蕲阳梁改县曰蕲水北齐改蕲阳隋复曰蕲春与蕲水并属蕲春郡唐为蕲春治武徳省蕲水入焉蕲水本汉蕲春县地宋置浠水县及永安郡梁置罗田县及义城郡隋废郡以二县属蕲州唐武徳改浠水曰兰溪省罗田县天寳改今名罗田本汉蕲春县地梁置义成郡隋废为罗田县唐武徳省之本朝复置广济本汉蕲春县地唐武徳析蕲春置永宁县天寳改今名黄梅本汉蕲春县地晋元帝置新蔡郡及永兴县隋改新蔡又改今名属蕲州形胜静眀山在州东有神祠徳章山在黄梅县东天柱峯在黄梅县北月顶山在蕲水县西四祖山大医禅师道塲五祖山人满禅师道塲皆在黄梅县杨梅岭在黄梅县黄梅山在县北石龟山石龙陂在广济县玉镜山在蕲水玉虹泉在罗田金仙山在广济龙平山在黄梅县凤栖山在蕲水人物林敏功弟敏修隠居不仕世号二林龎安时喜读书治病有竒功呉神绍兴间以布衣上书王玠骂叛臣孔彦周全家遇害集笛愁春尽梅花里潭冷秋生薤叶中兰溪春尽碧泱泱映水兰花雨后香楚国大夫憔悴日应寻此路去潇湘蕲水城西向北㸔桃花落尽栁花残朱旗半卷山川小白马连钱草树寒本朝元祐八年以石桥鎭陞为罗田县绍兴五年废为鎭寻复置集胜地初无一㸃埃水晶城里小瑶台环岸栁弄碧云合浮岛莲分翠盖来甃石封苔百尺深试尝茶味少知音唯余半夜泉中月留得先生一片心霁容态栁藏桥欲到险头寻怪石夜来春雨涨前溪淮南西路和州歴阳郡防御旧提举司郡号歴阳濡须乌江东城南豫州沿革天文南斗魁下禹贡扬州之域春秋战国属楚秦九江郡地汉末为扬州刺史治三国吴重鎭呉属淮南郡永兴分置歴阳郡宋兼置南豫州北齐置和州隋开皇废郡大业废州复歴阳郡唐武徳改和州天寳曰歴阳郡属淮南道县沿革歴阳秦初置县属九江郡汉为都尉治东汉为刺史治晋初属淮南郡后属歴阳郡北齐置和州隋唐为州治含山本汉歴阳县地东汉末孙权置濡须坞晋元帝置龙亢县后周省入歴阳唐武徳析置含山县八年废之长安复置更曰武寿神龙复曰含山乌江本秦东城之乌江亭汉属九江郡晋置乌江县属淮南歴阳二郡梁置江都郡北齐改齐江郡陈改临江郡后周改同江郡隋开皇废郡以县属和州大业为歴阳郡治唐属和州形胜𤣥元有台彭铿有洞名山曰鸡笼名坞曰濡须异有皿阃祥有沸井扬山在歴阳南桃坞在紫极观梁山在歴阳南滁河在歴阳北濡须山在含山西濡须水出焉乌江浦在县东即亭长舣舟欲渡项羽处白石山在歴阳山下有洞黄龙城在乌江县白马河在歴阳六合山在歴阳又名方山八公山在城北千秋涧在歴阳歴阳山在县西北四十里华阳山在含山县北有华阳洞人物梁昌义之守钟陵亢元英之师唐何蕃当朱泚反时诸生将从乱蕃正色叱之张籍善为古诗与韩文公逰皇朝沈立熙宁间力言邪正有识嗟服彭思永眀道先生之妇翁也熙宁间论朋党魏矼劝髙宗亲征乞罢讲和二字张邵建炎使敌议论不屈留十九年时以埓苏武沈文通张孝祥皆魁多士钱藻登第又中材识兼茂科丘鄜登第又中博学宏词科蒋子春以士人骂敌死何宋英绍兴布衣上书言敌必渝盟集一夕为湖地千年列郡名覇王迷路处亚父所封城沸井今无涌乌江旧有名土台逰柱史石室隠彭铿曹操祠犹在濡须坞未平沙浦王浑鎭沧州谢守城望夫人化石梦帝日还营湖鱼香胜肉官酒重于饧鸡笼为石颗龟眼入泥坑山状鸡笼攅翠黛水通滴沥落氷崖谁知内隠神仙宅金叠云房玉琢堦本朝盘堆白玉鲈鱼美手擘黄金蟹殻肥山扼平湖蓄不东地分南北指撝中二关形势千年壮三国英雄一笑空堂成相业思三老山揖仙风对八公濠州钟离郡团练郡号钟离濠梁涂山临濠州沿革吴地斗分野禹贡扬州之域春秋钟离子国楚取之吴又取之吴亡属楚秦九江郡地晋属淮南郡安帝置钟离郡齐兼置北徐州北齐改西楚州隋开皇废郡置濠州大业为钟离郡唐武徳曰濠州天寳曰钟离郡干元曰濠州元和改从河属河南道县沿革钟离本古涂山地汉九江郡当涂钟离二县晋属淮南郡后置钟离郡北齐改当涂为马头县置荆山县隋废郡马头曰涂山属濠州置钟离县唐武徳省涂山入焉定逺本汉九江郡曲阳东城二县又有古隂陵城东汉扵隂陵县为九江郡治而曲阳加西字晋三县并属淮南郡梁改东城曰定逺置临濠郡北齐改广安省西曲阳入焉隂陵废之隋废郡属濠州仁寿改县曰临濠唐武徳复名定逺形胜涂山在钟离县西禹会诸侯处漆园在定逺庄子吏隠之地濠梁即河水在城下庄子与惠子观鱼处杏山在钟离县南韭山在定逺东北观鱼台在钟离县西即庄周台也梦蝶港在州城之梦蝶坊华盖山在定逺南水帘洞在清流门外寳公山银坑岭在定逺金子冈云母山钟乳山石膏山皆在钟山人物战国庄子为䝉漆园吏三国鲁肃仕吴为横江将军皇朝郭延泽传写书籍至万卷号为书藏集紫蔓青条覆酒壶落水时与竹风俱归来自负花前醉笑向㳺鱼问乐无逺岫碧光合长淮清𣲖连院藏归鸟寺钟到落帆船涂山来去熟唯是马蹄知本朝欲将同异校锱铢肝胆犹能楚越如若信万殊归一理子今知我我知鱼常怪刘伶死便埋岂伊忘死未忘骸乌鸢夺得与蝼蚁谁信先生无此怀自得庄生乐观鱼近碧濠触萍时破鬛防饵不投刀粉翅何妨化頳鳞更乐观涂山二剑利淮水十浆寒郭家书藏旧焚香数尽书来宅已荒梦蝶坊中人不见昔年门馆倍凄凉光州光山军节度郡号浮光固始光山定城仙居南郢浍州州沿革楚地翼轸之分禹贡扬州之域春秋黄弦二国楚灭之战国属楚秦九江郡地汉汝南江夏二郡地魏分置弋阳郡梁宋置光州东魏复为弋阳郡北齐置南郢州后周置淮南郡隋弋阳郡唐光州弋阳郡属淮南道县沿革定城本春秋黄国汉汝南郡弋阳县魏属弋阳郡东魏为郡治北齐置南郢州后废为南北二弋阳县又省北弋阳又改为定城后周为淮南郡治隋废郡属弋阳县唐武徳置弦州贞观州废来属太极徙州治此固始本古蒋国汉汝南寖县及期思县东汉更寖曰固始晋属汝隂郡期思属弋阳郡宋置包信县梁改固始为蓼县废期思扵包信置义成郡及建州北齐复以蓼为固始废建州为新蔡郡周改置浍州陈置邉城郡隋废浍州以固始属弋阳郡改包信曰殷城废邉城为期思县唐固始殷城并属光州废期思光山本汉江夏郡西阳县魏属弋阳郡晋为郡治梁置光州及光城郡隋开皇废郡置光山县大业为弋阳郡治唐徙光州置定城仙居本春秋弦国汉江夏郡车犬县晋属弋阳郡宋分车犬置乐安县梁置宋安郡宋安光城二县隋省梁郡县入乐安属弋阳郡唐武徳析乐安置宋安为谷州治贞观省入改今名形胜梅林山杏子河在固始东西龙门在定城大小灌水在固始金浆涧在固始大苏山铁林山在固始弋场山在光山县浄居山在固始南龙潭山鴈塞山皆在固始仙人洞在光山圣人泽佛子院仙居山皆在固始人物春秋虞丘相楚之处士孙叔敖为楚令尹虞丘相荐之齐杨愔为名相五代闽王王审知皇朝司马光生光山驿今有祠堂本朝建隆元年改殷城为商城县后省为鎭入固始宣和初陞光山军额集弋阳信夷旷深在乱山中惟此仙人杏特盛苍臣功我来小小郡爱此髙髙台前对篬筤竹万竿球琳材黄子山川遗故国弋阳烟雾共空台潢河遶出郡城楼楼枕潢南城上头天濶星连翼轸分地长川带汉淮流百年京邑天邉在一㸃弋山烟际浮野陂衰草凄荒城千里浮光㸃太清不与衆山为伴侣自然八面露峥嵘荆榛千里古黄国此景葱菁浮烟岚佩兰浮者今何在炼杏山翁去不还黄州郡号齐安黄冈黄城黄陂赤壁州沿革楚地翼轸分野禹贡扬州之域春秋黄国境战国属楚汉髙帝置江夏郡魏为重鎭后入吴晋初属弋阳郡后属西阳郡南齐分置齐安郡北齐兼置衡州陈废州后周复置隋改黄州大业为永安郡唐黄州齐安郡初属江南后属淮南道县沿革黄冈战国楚徙相君扵此汉西陵县为江夏郡治又邾县晋并属弋阳郡后废邾县北齐置南安县及齐安郡隋废郡改黄冈县置黄州治此又有木兰县唐省木兰入黄冈黄陂本汉西陵县地东汉末为黄城鎭北齐置南司州后周置黄陂县改南司曰黄州隋属永安郡唐武徳置南司州寻以黄陂来属麻城本汉西陵县地梁置信安县东汉置定州后周改亭州隋废州改麻城县属黄州唐武徳复亭州八年废州来属元和省麻城县建中复置形胜松湖在黄陂竹楼在城上王元之作记赤壁在江濵东坡作赋乌林近赤壁赤山在黄冈春风岭在麻城甘露山在黄陂十胜景在城山有仙女台仙女洞㸔花台龙潭瀑水崖龙仙源亭马头泉师姑台仰天窝七丈山在黄冈三角山九螺山在麻城人物皇朝程珦寓居黄陂生二子即二程先生潘大临潘大观皆有诗名何颉之自号樗叟陈慥自号龙丘东坡谪黄州与之逰集一夜风吹竹连江雨送秋可怜赤壁争雄处唯有簔翁坐钓鱼本朝诗情不负齐安郡杜牧当年与我齐山州过夏如山寺销尽机尘见道心淮甸为内地黄冈压上㳺南篇司马青衫湿北句郎官白髪生堪与江黄永传唱离骚经外此歌声长江遶郭知鱼美好竹连山觉笋香黄州小郡夹谿谷茅屋数间依竹苇一别临平山上塔五年云梦泽南州云梦泽南君子泉水无名字托人贤异时小杜髙眠地几向秋风听楚江缥渺烟中渔父桨坡陀山上使君衙地据淮西尽江吞石壁宽安丰军郡号六安六蓼八公芍陂寿阳军沿革吴地斗分野禹贡扬州之域春秋六国楚灭之秦九江郡治汉为六安国东汉属庐江郡魏置安丰郡梁增置陈留郡隋废郡属寿州大业属淮南郡唐属寿州本朝置军县沿革安丰本汉六蓼阳泉安丰四县地东汉庐江郡晋但存六县余三县悉省之南朝废六县梁置安丰郡及县又侨置陈留郡隋废郡以安丰属淮南郡本朝置郡治此寿春本春秋楚邑秦置九江郡汉淮南国后为九江郡治东汉扬州刺史九江郡并治此晋淮南郡治后改寿阳县宋复为寿春县梁置豫州陈为扬州隋开皇为寿州治大业淮南郡治唐寿州治周世宗徙寿州治下蔡而县属焉本朝置军来属六安本汉庐江郡潜县及六安国安丰县晋省潜县梁徙安丰县扵郡治扵此置霍州及岳安郡县北齐州废隋废郡改岳安为霍山县属庐州唐武徳置霍州并析置应城潜城二县贞观州县并废以霍山属寿州开元改盛唐县天寳又别置霍山县本朝废之改盛唐为六安县形胜霍山即天柱山也尔雅云霍山为南岳蓼城在安丰即春秋蓼国芍陂在安丰东三公山在六安八公山在寿春符坚战败见其草木皆为人兵九公山在六安安阳山在阳泉安丰二县之间盛唐山在六安黄闾山青冈城皆在寿春人物汉英布六安人臯陶之后梅福寿春人得仙召信臣见循吏传民号为召父魏胡质胡威父子清谨名誉着闻唐龎严举贤良第一李兴父疾自刃股肉以馈父父死捧土就坟诏表门闾集风猎红旗入寿春满城歌舞向朱轮八公山下清淮水千骑尘中白面人遥知用兵处多在八公山日夕烟波那可道寿阳西去水无穷本朝开寳初省霍山县为鎭入盛唐四年改六安县绍兴十二年陞安丰县为军以寿春寿州六安二县来属集三辅亡秦期可必八公草木势将回地分三楚尝为茅土之强山号八公终京西南路襄阳府山南东道节度京西湖北两路安抚司京湖制置司京西转运司提刑司提举司都统制司郡号汉水邓城荆山临汉梁山襄汉樊城府沿革楚地翼轸之分禹贡豫州之域春秋战国属楚秦南郡之北界汉属南阳南郡魏置襄阳郡为重鎭晋兼置荆州东晋侨置雍州宋割荆州置雍州西魏改襄州隋开皇废郡大业废州复置郡唐武徳曰襄州为山南东道节度本朝陞州来属县沿革襄阳本古樊城春秋鄾邓之国汉属南郡及南阳郡魏属襄阳后立樊城县东晋侨置雍州邓城县后废入樊城后周省樊城入安养曰临汉贞元移治古邓复改曰邓城本朝省入襄阳谷城本春秋谷伯秦属南阳郡汉筑阳县隂县鄼县之城晋孝武置义成县属义成郡宋以筑阳置扶风郡隂鄼属广平郡梁置饶阳县属义城郡后周省鄼县余并属襄阳隋省筑阳饶阳改隂县曰隂城开皇改义城曰谷城唐贞观省隂城入焉宜城本春秋鄀国楚城后都之秦南郡之北部汉南郡都改三县惠帝改鄢曰宜城魏置襄阳郡三县属焉晋安帝析置乐乡县属武宁宋改宜城为莘山郡又置畧阳县梁置率道县西魏改莘山曰汉南畧阳曰上洪隋并属襄州大业乐乡属竟陵唐贞观省上洪汉南入率道以乐乡还属襄州天寳改率道曰宜城后周省乐乡入焉南漳本荆豫二州之境春秋卢戎周秦伊庐地汉中庐山都临沮三县魏临沮山都属襄阳郡中庐属南阳郡晋分临沮置上黄县属襄阳梁属中庐置穰县西魏置重阳废穰县又置义清周改重阳曰思安省山都隋改思安曰南漳唐武徳析南漳置荆山贞观省南漳入义清开元徙荆山扵故南漳改今名形胜岘山去城十里羊祜所逰荆南在南漳西北有石室云卞和宅谷山在谷城西北檀溪在城西南蜀先主乗的卢一跃而过九岛山八叠山在南漳百丈山在襄阳南鹿门山在宜城东北马窟山汉时有马出焉人物战国宋玉汉王逸注楚词马良兄弟五人谚曰马氏五常白眉最良龎徳公隠岘山三国龎统即徳公之从子也徳公称为凤雏杨颙为诸葛亮主簿张悌相吴晋平吴死之习凿齿博学洽闻唐张东之相武后匡复唐室孟浩然隠鹿门山栁浑料吐蕃必败盟已而果然尹嗣宗子怦孙恭先曾孙仁恕皆有孝行荆公诗云四叶表门唐尹氏皇朝胡旦魁天下张士逊拜相魏恭不受章子厚官范宗尹直言擢为相集汉池水如带巫山云似盖一望沮漳水宁思江海会醉中来习氏梦里忆襄王宅毁仍思凤碑存更忆羊蜀相吟安在羊公碣已磨宛宛樊池岸悠悠汉水波访古登髙岘慿髙眺襄中天晴逺峯出水落塞沙空弄珠见逰女醉里懐山公岘山临汉江水绿沙如雪上有堕泪碑青苔乆磨灭且醉习家池莫㸔堕泪碑山翁欲上马笑杀襄阳儿不厌楚山路稀怜汉水清津头习氏宅江上夫人城夜入橘花宿朝穿枫叶行云敛荆门近江平岘首低襄阳九里郭楼雉连云树商路雪开旌斾逺楚堤梅发驿亭春襄阳风景由来好重与江山作主人清思汉水上凉忆岘山巅吾家碑不昧王粲并依然汉水碧扵天南荆廓然秀庐罗遵古俗鄢郢迷昔囿自从宋玉贤特立冠耆旧离骚既日月九辨即列岫卓哉悲秋辞合在风雅右岘山思驻马汉水忆回舟丹壑尝如霁青林不换秋控带荆门逺飘浮汉水长江波眀楚甸山色夺荆岑本朝宣和元年陞襄州为襄阳府太平兴国元年改义清县曰中庐绍兴七年省入南漳绍兴五年省邓城县入襄阳集莫沉杜预闲碑石判倒山翁醉接离襄阳春㳺乐何许岘山之阳汉江浦使君朱斾来翻翻人道使君如羊杜习家池畔思前事逰女江边想弄珠檀溪春水长青蒲溪上行人问的卢连天汉水鸭头春乐府铜鞮艶曲新岘首重寻碑堕泪习池还指客横鞭逃亡已觉依刘表寒畯应须礼浩然邓州武胜军节度郡号南阳宣化州沿革禹贡豫州之域春秋邓国地后并扵楚战国属韩寻属秦又属楚秦以后为南阳郡晋南阳国及顺阳义阳二国境宋齐为南阳郡后魏兼置荆州西魏为重鎭隋改邓州大业复为南阳郡唐邓州南阳郡后梁陞宣化军后唐改威胜后周改武胜县沿革穰县春秋楚邑战国秦取之汉穰朝阳新野冠军湼阳五县地并属南阳东汉以冠军之北境置临濑县晋穰及朝阳属义阳郡惠帝置新野郡后废朝阳元魏以穰为南阳郡治为荆州刺史治又置新城县西魏改临湍县后周废新野郡隋开皇改新野县属南阳改湼阳曰课阳以临湍为新城唐贞观省冠军湼阳入穰县干元省新野天寳又改新城为临湍五代后汉改临湍曰临濑本朝省入穰县南阳本春秋申国秦置宛县后属南阳郡汉宛博望安衆杜衍育阳雉西鄂七县之地并属南阳郡东汉省杜衍县晋省安衆育阳又废博望元魏置上陌县改雉曰北雉省西鄂孝文置向成县后周并宛上陌连名上宛隋改上宛为南阳向成属育阳郡唐属邓相唐末省向成入南阳内乡本春秋楚白羽地后改为析蕲固商于邑汉析及丹水二县属𢎞农郡郦县属南阳郡东汉三县并属南阳晋析及丹水属顺阳郡郦属南阳郡元魏置析阳郡西魏改为中乡郡又置南漳郡扵郦县地隋改中乡曰内乡属析阳郡废菊潭为县省丹水入内乡唐内乡菊潭属郑州五代后周省菊潭入内乡为鎭浙川亦析白羽之地东汉为南乡县魏置南乡郡晋改顺阳郡后析阳南乡皆废五代后周复置淅川属邓州顺阳属汉南阳郡哀帝改博山东汉属顺阳国晋属顺阳郡西魏析置郑县寻改为清乡后周省顺阳入焉隋废复为顺阳其后省入内乡为鎭本朝复置县形胜丹水城在淅川县抱朴子云丹水出丹鱼先夏至十日夜祠之鱼浮水上赤光如火网而取之割其血以涂足可以歩行水上紫山在南阳县梅溪松岭皆在南乡菖蒲潭在穰县东南金龟潭博望城即汉张骞封处张衡宅有读书堂又有邓禹宅人物汉邓禹中兴元勲邓𢎞守南阳着治绩条教法度为后所述召信臣守南阳号为召父杜诗守南阳语曰前有召父后有杜母羊续守南阳府丞献其生鱼续悬之扵庭刘宽守南阳吏民有过但用蒲鞭示辱而已鲍徳守南阳吏民爱说号为神父本朝建隆初省临瀬县入穰县太平兴国六年以顺阳鎭复为县随州崇信军节度郡号汉东随阳随国州沿革韩地角亢氐分野禹贡荆豫之域春秋随国战国属楚秦以后属南阳郡晋属义阳郡惠帝置随郡西魏置并州后号随州隋废州置汉东舂陵二郡唐并为随州汉东郡县沿革随县本春秋随厉二国楚灭随为县汉属南阳郡晋属义阳后置随郡梁置曲阳郡西魏置随州南齐分置安化县西魏改新化后周改光化隋置汉东郡光化属焉唐随光化二县属随州本朝省光化唐城本春秋唐国汉为舂陵县之上唐乡东汉属章陵县晋属安昌县后置上唐县后魏曰厥西置义阳郡后改肆州县曰下溠隋改县曰唐城后省入枣阳唐开元复置属随州五代梁晋皆尝改为汉东后复故应山本汉南阳郡随县地又东汉江夏平春县地宋平春属义阳郡后省之西魏置平靖县属平靖郡隋大业废郡改置应山县属安陆郡省平靖入焉本朝改隷随州形胜寿山在州东北仙丘在州南龙坡在州北鼋潭在州东铁城山在唐城县北金庭洞在桐柏山西南大洪山在州西南慈忍灵尊者道塲大紫山在州东北大义山居民有义故名三钟山在随县东北三堆状若覆钟双泉山有七寳泉珊瑚泉随城山在州南唐城山在唐城县仙城山在州东南人物春秋季梁随国贤臣后汉周章谏太守谒窦宪皇朝宋绶诏试学士院与父臯同在馆阁世以为荣连舜賔有隠徳乡里恱服二子相继登第刘陆进士第二人坐元祐之党谪安州集彼美汉东国川藏眀月辉行行指汉东暂喜言笑同雨雪离江上蒹葭在梦中九十九冈遥天寒雪未销鸥翻汉浦风波急鴈下郧溪雾雨深本朝干徳五年陞崇义军节度太平兴国改崇信熙宁五年省光化县为鎭入随县嘉定年间割徳安府应山县入随州集城上春光莺语乱城下烟波风拍岸诗筒相逐到随城练句挥毫老益精诗到随州更老成江山为助笔纵横随为西楚南郡颇富山水涢水带西城城髙敞郡亭城隅楼榭与云平城下流溪见底清云山连楚塞夏水暗随城随州九十九重山安得乡人住此间随州西南多竒峰争髙竞秀无终穷衆山迤逦渐行尽始见独尊惟大洪厥涢双水抱城隅髙谊前闻季大夫九十九冈风俗厚人人况已握灵珠均州武当军节度郡号武当邹城始平郧乡齐兴丰则州沿革秦韩之交角亢氐东井之分野禹贡豫州之域春秋麋国战国属韩秦属南阳汉属南阳汉中二郡魏属南乡郡晋属顺阳郡宋后置武当郡齐侨置始平郡寻改齐兴兼置兴州后周改丰州隋废郡改均州大业州废属淅阳郡唐义宁置均州贞观废之属淅川八年复置武当军县沿革武当属汉南阳郡魏南乡郡晋顺阳郡后置武当郡隋治均州州废属淅阳郡唐复属均州郧乡本春秋麋国汉钖县长利县地属汉中郡东汉省长利魏属魏兴郡晋复置长利县太康改钖县为郧乡东置南上洛郡西魏改丰利郡析钖县置丰利县后周废郡隋以丰利属西域唐属均州本朝省丰利形胜武当山在县南二百里中有一峯名参岭峯上有三十六巖天柱山在郧乡上有三石门飞仙徃来寳盖山在郧乡金锁岭在武当山落㡌峯乃戴将军上昇落㡌扵此兠鍪山在郧乡三生石在武当县千龄州在郧乡一名沧浪州人物皇朝陈抟号希夷先生隠扵武当山后乃居华山集我生本似逺行客况是乱离多病身经山渉水向何处㸔见竹林禅定人本朝宣和元年陞武当节度干徳省丰利县入郧乡集万事若在手百年聊称情他时南岳去记得此巖名苏壁留诗志何大可怜泰华老图南我爱武当好将军曾得道蜕举入云霄髙岑名落㡌记纂渊海卷十二记纂渊海卷十三钦定四库全书记纂渊海卷十三宋潘自牧撰郡县部京西南路房州保康军节度郡号房陵防渚上庸白马庸国竹山州沿革楚地翼轸分野鹑尾之次禹贡梁州之域春秋麋庸二国战国属楚秦以后属汉中郡魏置新城郡晋新城上庸二郡梁立岐州后魏改光迁国后周改迁州隋大业废州为房陵郡唐武德曰迁州又于竹山县置房州贞观废迁州移治房陵为房陵郡县沿革房陵汉属汉中郡东汉属新城郡后魏分置大洪县后周改永清改房陵县为光迁唐贞观改光迁曰房陵为房州治本朝省永清入焉竹山本古庸国汉为汉中郡上庸县魏分置上庸郡南朝废之梁置安城新丰二县西魏改安城曰竹山置罗州改新丰为上庸后周改孔阳隋改罗州曰房州孔阳复曰上庸唐贞观徙房州治房陵一县属焉本朝省上庸入竹山形胜方城山在竹山县东左传云楚国方城以为城庸城山在竹山县西旧名垂鼓山龙祗山在竹山县南云王若冲于此昇天鸡鸣山马息山马盘山马塞山皆在房陵横鞍山与庸城山相连建鼓山烂柯山覆船山停舟山皆在房陵鳯溪鳌水在竹山青峯赤崖白谷皆在房陵又房陵有三十四山三十五溪见寰宇记人物周尹吉甫有庙在城西房之人尹姓为多后汉黄香有至孝名集惟君固房陵节诚贯古今本朝雍熈三年升保宁军节度开宝中省永清上庸二县有客常谈解散川偶因晴景到山前溪流似镜清无底石壁如门翠挿天夜气结成三洞雨春渠饮尽一川田临行始觉房陵好更欲迟留住一年度险聊凭九节杖凌虚来谒三花岩女娲山下少人行涧谷声中一鸟鸣房陵郡僻皆山川竹山更在房西偏道由房城絶险阻髙崖峻岭相绵延十里平郊连郡堞一溪清水溉民田郢州富水郡防御郡号富水石城效郢郢都州沿革楚分野鹑尾之次禹贡职方皆荆州之域春秋战国属楚秦属南郡汉属江夏郡晋竟陵郡地梁属南司北新二州西魏属安州后周置石城郡兼置郢州隋废州置竟陵安陆二郡唐武德置温州又置郢州州废𨽻部州贞观废温州复郢州天宝曰富水郡县沿革长寿本汉江夏郡竟陵县地晋元康分江夏西部置竟陵郡治此宋置长夀县属竟陵后周置石城郡长夀𨽻焉唐属郢州京山本汉江夏郡云杜安陆二县地东汉置富水镇于南新市县地晋置新阳县梁置新州梁宁郡西魏改角陵改南新市为富水县置富水郡隋改角陵曰京山属安陆郡唐武德以京山富水置温州贞观州废属郢州本朝省富水入京山形胜石城在长夀县羊祜镇荆州立石城以为固今港源出樠木山内方山又名章山西魏于此立郡京源山在京山县东武陵山又名樠木山七宝山五华山多宝潭皆在京山县龙鳯港在城南鹤池在长夀鳯凰池在京山宝香山在长夀县北人物春秋申包胥吴伐楚入郢包胥求救于秦哭七日七夜不絶声战国宋玉师事屈原唐陆羽庐于太门山乃旧京山县境唐书以为复州竟陵人非也集郢客吟白雪遗响飞青天徒劳歌此曲举世谁为传诚为巴人唱和者乃数千吞声何足道叹息空凄然雪中梅下与谁期梅雪相兼一万枝若是石城无艇子莫愁乡自有愁时石城昔为莫愁乡莫愁魂散石城荒江人依旧棹江岸江岸还飞双鸳鸯故郢生秋草寒江淡落晖赖得竟陵守时闻建安吟赠别折楚芳楚芳摇衣襟白雪楼中一望乡青山簇簇水茫茫本朝干德三年省富水县折杨黄华笑者多阳春白雪和者少知音四海有几人况乃区区郢中小石城目断空残照白雪非人只丽谯阳春楼侧春方到白雪楼邉雪未残三崃云烟绕郢水两川风月接荆门苍茫遗珮怜交甫零落清歌送莫愁伤心白雪阳春丽极目朝云暮雨非村近莫愁连竹场人歌楚些下苹洲唐州郡号淮安泌阳泌水方城桐柏州沿革禹贡豫州之域春秋属楚战国属韩秦以后属南阳郡元魏置东荆州西魏改淮州为重镇隋改显州州废置淮安郡唐武德曰显州贞观改唐州天宝曰淮安郡天祐曰泌州五代后唐复旧名石晋又为泌州后汉仍旧县沿革泌阳本汉南阳郡舞隂平氏二县地晋改平氏为西平氏属义阳郡复置汉广郡元魏置石马县隋置舂陵郡废汉广以平氏属淮安郡唐属唐州贞观省石马入湖阳开元复置天宝改泌阳天祐州自比阳徙治于此改泌州后复故湖阳本春秋蓼国汉为南阳郡湖阳棘阳二县晋并省之元魏复湖阳置西淮安郡及南襄州后郡废改州为南平州西魏改昇州又改湖州后周改置昇平郡隋开皇废仁夀改昇州州废以湖阳属舂陵郡唐属唐州比阳本汉南阳郡舞隂县地元魏置阳平县及东荆州西魏改淮州又分置江夏郡寻废为戍隋开皇为显州改阳平为饶良以江夏戍为慈丘县大业改饶良为比阳县唐二县属显州贞观属唐州五代后周省慈丘入比阳桐柏本汉南阳郡平氏县地梁置义乡县及华州上川郡西魏改淮州后改纯州寻废之隋废郡改县曰桐柏唐武德属纯州贞观州废属唐州方城本汉南阳郡堵阳及叶二县也晋后皆废西魏置方城县及襄邑郡隋属淯阳郡唐武德属兆澧州贞观属唐州形胜泌水在泌阳县南方城山自比阳至方城县相比连百里桐柏山在桐柏县淮水出焉黄城山在方城县西沮溺耦耕之所有水东注乃子路问津之处西唐山在泌阳髙鳯隠居鷰子山在泌阳醴水源出桐柏山太湖在比阳县天目山蠙珠潭在桐柏县又隋开皇中置蠙珠观本朝开宝五年省平氏县入泌阳光化军郡号酇城隂国隂城军县沿革韩地角亢氐分野禹贡豫州之域汉为南阳郡隂酇二县晋置顺阳郡治酇县西魏治酇城郡后周郡废属襄州省酇入隂县隋曰隂城县属㐮阳郡唐后省隂城入谷城属襄州本朝干德三年以旧谷城地置光化军及干德县熙宁军废县属襄州后复旧形胜固封山在城西北本名崇山小江河在城西北四十里朱寨河在城东六十里孟楼河在城东北五十里温水河在城南三里五百洲在城西南四里白河在城东南一百五十里泌河地理同与白河对人物汉萧何就封于此有庙在城内皇朝张士逊为宰相石衆有文十卷名沧浪集本朝绍兴十一年复置光化军领光化县又以光化军为通化军其后逆亮叛盟复为军县如初层楼压清汉初上便忘归夕霭藏平野晴烟漏翠微城昬晩鸦集江静野鸥飞何日赋招隐行吟傍钓矶谷伯故国鄼侯所封虽曰小邦实为要地枣阳军郡号棘阳白水舂陵军县沿革本汉南阳郡蔡阳舂陵二县东汉改舂陵为章陵晋属义阳郡后废之置广昌县及广昌郡又舂陵置安昌郡元魏置南荆州西魏改昌州隋开皇废二郡仁夀改广昌曰枣阳大业置舂陵郡唐武德废郡改昌州为唐州省唐州清覃入此贞观省舂陵县入焉又以枣阳属隋州本朝升枣阳军治枣阳县形胜纪山在城南一百五十里霸山自随州拨𨽻枣阳资山在州北刘白河发源于白水牡丹山在县南白水山白河所出也有光武庙赤眉山在县东北甘泉山在县东北地肥而水甘狮子山在县南石虎山一名东石虎山又有西石虎山四望山团石山皆在县东北人物汉岑彭光武功臣岑熈尚安帝妹涅阳公主魏邓艾平蜀唐岑文本孙峰羲荆湖南路潭州武安军节度湖南安抚司转运司郡号长沙湘城临湘湘州武安军州沿革鹑尾之次翼轸之度长沙自有一星在轸中古三苖国之地禹贡荆州之域春秋战国属楚秦置长沙郡汉髙帝为长沙国东汉长沙郡吴分置衡阳郡晋兼置湘州寻废之宋复置湘州隋置潭州大业废为长沙郡唐武德曰潭州贞观属江南道天寳曰长沙郡中和升钦化军节度景福改武安军节度五代马殷据之为长沙府后入南唐李氏县沿革长沙秦以青阳地置湘县汉为临湘县东汉为长沙郡治宋为国齐以后为郡治隋为潭州治改临湘县曰长沙善化本汉临湘县地本朝析置衡山南岳之地汉为湘南县地吴析置衡阳县及置衡阳郡晋改曰衡山县属衡阳郡隋属潭州神龙属衡州石晋属潭州后复属衡州本朝改属潭州安化本汉益阳县地本朝析置醴陵本汉临湘县地东汉置醴陵县属长沙郡隋省入长沙县唐武德复置攸县本汉长沙国地东汉属长沙郡南齐属湘东郡陈改为攸水县隋省入湘潭后复置唐武德置云州贞观州废属衡州后梁属潭州后又属衡州本朝来属湘乡本汉湘南县之湘乡东汉置县属零陵郡吴属衡阳郡晋为郡治隋省入衡阳县属长沙郡唐武德复置属潭州湘潭本汉湘南地为长沙国东汉属长沙郡吴属衡阳郡梁废湘南县而置湘潭县隋属衡山郡唐元和属潭州益阳本汉属长沙国东汉属长沙郡吴属衡阳郡隋属长沙郡唐属潭州浏阳本汉临湘县地吴置浏阳县属长沙郡隋废为归仁镇入长沙县唐景龙复置属潭州湘隂春秋罗国秦罗县属长沙郡汉属长沙国东汉分置汉昌县吴改汉昌曰吴昌并属长沙郡宋元徽析置湘隂县属湘东郡梁置罗州及岳阳郡二县属焉陈废置州隋平陈罗县岳州省湘隂入岳阳寻改岳阳为湘隂省吴昌入罗县唐武德省罗县入湘隂属岳州本朝改𨽻潭州宁乡本汉益阳县地吴分置新阳县属衡阳郡晋改为新康隋省入益阳县唐武德复置新康属潭州七年省之本朝置宁乡县形胜南岳衡山在县西第三小洞天大围山在醴陵县第十三小洞天洞阳山在长沙县系第二十四小洞天洞庭湖青草湖岳麓山在衡阳之足有书院系御书扁额龙山犀峰皆在湘乡鸾山鳯岭皆在攸县虬渊在醴陵山中有洞穴玉潭在宁乡有镇金井在长沙醴泉在醴陵盐井在湘乡清风崃在岳麓寺下明月山在醴陵玉笥山在湘隂金简峰在南岳小庐山在益阳大沩山在宁乡王乔山丁仙山在安化浮丘山在益阳人物楚屈原忠而被放投汨罗以死着离骚诸赋汉古初为长沙孝子蜀蒋琬为广都长诸葛亮称为社稷之器唐欧阳询善书皇朝朱昻与其弟协俱请老时人荣之比汉二䟽丁儁四世同处旌表门闾瞿景鸿累世同居旌表门闾徐伟有八子号徐氏八龙谭世勣以张邦昌僭位不食而死张栻槐公之子南轩先生靖康之变谭延康以节闻寇敌之来孙方武以义显集征鞍穷郢路归棹入湘流两邉枫作岸数处橘为洲风清长沙浦霜空云梦田湘水回九曲衡山望五峰夜醉长沙酒晓行湘水春秋晓岳増翠风髙湖涌波楚岫千峰翠湘潭一叶黄长沙十里平胜地犹在险班竹泣舜妇青湘弔楚臣湘泪浅深滋竹色楚歌重叠怨兰丛本朝干德元年削军额端拱复武安军干德三年以长沙县常丰塲置县开宝省之绍圣四年析长沙置善化县分治郭下干德三年以衡州衡山县𨽻潭州淳化二年还衡州四年来属熈宁六年分益阳湘乡地置安化县干徳三年以衡州攸县𨽻潭州绍兴三年以益阳县属鼎州寻复故淳化四年以岳州湘隂县𨽻潭州太平兴国二年以长沙县玉潭镇置宁乡县洞庭青草渺无际天柱紫盖森欲动绕郭白云衡岳近满㠶明月洞庭秋宁知城东路有此梅万株近坡与逺岭玉立同一区衡州湖南路提刑司提举司郡号衡山衡阳湘东临蒸鴈峰耒阳衡湘岣嵝州沿革鹑尾之次翼轸之分禹贡荆州之域春秋战国属楚秦属长沙郡汉属长沙国又分属桂阳零陵二郡东汉属长沙零陵二郡吴置湘东郡宋为湘东郡梁置衡州隋大业为衡山郡唐初为衡州属江南道天宝为衡阳郡五代地入楚马氏后入南唐县沿革衡阳本汉长沙国酃县及零陵郡钟武县东汉改钟武为重安县吴置湘东郡及临蒸县晋省酃县入临蒸县陈析临蒸东乡置新城县隋改临蒸曰衡阳县为衡州治开皇废新城重安入焉大业复置二县唐武德复以衡阳为临蒸七年省重安县开元改衡阳为州治茶陵本属汉长沙国东汉属长沙郡晋属湘东郡南齐属潭州隋废入湘潭县属衡州唐武德析攸县复置属云南州贞观州废省茶陵县圣厯复置石晋时地入马氏建天䇿府析属潭州本朝改属衡耒阳秦初置县属长沙汉髙帝割长沙南境立桂阳郡耒阳属焉东汉为桂阳郡治梁属东衡州梁陈简移县治在鳌山口隋改曰耒隂唐武德复旧治仍曰耒阳常宁本秦耒阳县地汉属桂阳郡吴分置新宁县晋属湘东郡隋𨽻衡州唐开元徙宜江天宝更今名安仁本衡山县安仁镇地五代时后唐析宜阳熊耳两乡置安仁塲本朝置县酃县本汉茶陵县地本朝析置形胜南岳在衡阳县北东巖在合江亭东白云峰在南岳下有龙潭碧云峰在州城南云盖峰在耒阳东北云阜山在衡阳西舜南巡经此吐雾峰与白云峰相连朝日峰在屏障山下梅浦水在衡阳东桃源溪出云阳五洞狮子巖在耒阳西熊耳山在安仁东南人物三国刘巴诸葛亮荐为左将军唐李寛中于寻真观剏石鼔书院皇朝本士正讲学于石鼔集江亭枕湘江蒸水㑹其左瞰临眇空阔緑净不可唾片㠶在栁岸通郭前衡阳春兴不知凡几首衡阳纸价顿能髙猿到夜深啼岳麓鴈知春近别衡阳回鴈峰前鴈春回尽却回耒水波纹细湘江竹叶轻临蒸且莫叹炎方为报秋来鴈几行本朝以茶陵县属衡州绍兴九年升茶陵郡后复为县干德三年升安仁塲为县咸平五年析衡阳衡山二县地以益之嘉定四年置酃县于临洣之地曾观工部集中载赤沙湖衡阳春暖鴈飞过兠率雨昬龙战稀兠率一峰傍林开见宝幢鸟行髙避县山骨下连江宝庆府郡号邵阳邵陵敏州沃阳府沿革楚分于辰在已禹贡荆州之域春秋战国属楚秦属长沙郡汉属长沙国及零陵郡东汉属长沙零陵二郡吴孙皓分置邵陵郡属荆州晋懹帝属湘州义熈属荆州宋齐梁并属邵陵国隋废郡属潭州唐置南梁州贞观改邵州天寳曰邵阳郡属江南道五代地入马氏又入南唐又入周行逢本朝升府县沿革邵阳本汉长沙国昭陵县东汉别置昭阳县属零陵郡吴置邵陵郡又置髙平县属焉晋改昭陵县曰邵陵又改昭阳曰邵阳属邵陵郡宋并邵陵入邵阳移郡治此又省髙平入焉隋废郡属湘州唐武德复邵陵县七年省入邵阳新化熈宁六年收复梅山置新化县形胜梅山在新化县杏冈在南隅龙山介于二邑之间秀峰四出熊山黄帝所登龙池在新化之文仙山濓泉在通道坊因周茂叔摄郡得名甘泉在倅㕔法华台在东山絶顶一郡之胜槩也文竹山有石床紫极宫在城西北青阳洞在新化青云洞在新化熊胆山下青山洞在新化北人物皇朝聂致尧邦人列举孝行节义十事闻于朝旌表其门金彦号为义门金氏举孝亷为天下第一李杰洞明先生之子也帅湖南由邵阳拜松楸本朝寳庆元年以濳藩升宝庆府神宗初置新化县冬叶扶踈碧繖团溪山环郭莫穷端苍芷溪烟映霭山翛然城角起天端澬水西来兼邵水龙山横鹜际梅山更如何处覔桃源此地端疑小洞天旧置义庄赒族党新持使节拜松楸清湘楼晩挥金上明月池开衣锦游郴州郡号桂阳灵夀宜章郴义緑水庐阳州沿革翼轸之分野禹贡荆州之域春秋战国属楚秦属长沙郡汉髙帝置桂阳郡三国郡归蜀后割归吴隋置郴州大业复桂阳郡唐置郴州天宝曰桂阳郡属江南道五代地入马氏县沿革郴县汉髙帝置桂阳郡治郴县歴代因之隋置郴州治焉桂阳本汉郴县地东晋分置汝城县属桂阳郡陈改为庐阳县及置庐阳郡隋废郡以庐阳县属郴州唐天寳改义昌县后唐改郴义县本朝更今名宜章隋大业末萧铣析郴置义章县唐武德七年省之八年复置属郴州本朝更今名永兴本汉桂阳郡便县宋省之陈复置隋入省郴县唐开元置安陵县天寳改髙亭县本朝更今名资兴本汉郴县地东汉置汉宁县属桂阳郡吴改阳安县晋改晋宁县隋省之后复置晋兴县唐贞观省之咸亨置资兴县属郴州五代废为寨本朝复置桂东本汉郴县地本朝析桂阳置形胜灵夀山在郴县有石室产钟乳洞灵山在桂阳东有洞穴苏仙山在郴县东北苏耽学道于此武丁冈在郴县西南仙人成武丁葬此桂水在郴县西南合耒阳水橘井在苏仙宅宝云山宝盖山在郴县东玉履石在宜章县东白鹿洞在苏仙山口白豹山在永兴县西白豹水出焉龙宫滩韩昌黎有诗螺溪水在郴县西万嵗山即灵夀山千秋水出焉羣玉林在宜章县人物东汉胡腾坐窦武死行丧禁锢晋谷俭举茂才不仕唐孟琯着岭南异物志刘瞻唐史称其行已终始全洁皇朝曹靖见山谷文集有曹侯善政颂集故乡临桂水今复渺星河飘飘桂水游怅望苍梧暮郴州颇凉冷橘井尚凄清山作劒攒江㵼镜扁舟斗转疾于飞游鳞出䧟浦唳鹤遶仙岑风起三湘浪云生万里隂地尽湘南戌山分桂北林火云三月合石路九疑深本朝太平兴国元年改郴义县为桂阳义章县为宜章熈宁六年改髙亭县为永兴嘉定四年平倭冦析郴县两乡于青要置资兴县析桂阳于土村置桂东县橘井苏仙宅茶经陆羽泉郴江常自遶郴山为谁流下潇湘去石桥歩月公居后橘井烹茶我在先郴山足竒变其水清复美荆湖南路道州郡号春陵九疑江华营道营阳州沿革楚越之分翼轸之墟禹贡荆州之域春秋战国属楚秦属长沙郡汉属长沙国及零陵郡苍梧郡东汉属零陵苍梧郡三国初属蜀后属吴晋属零陵郡穆帝分置营阳郡梁改永阳郡隋废郡属永州大业属零陵郡唐武德置营州又加南字贞观改道州寻废之上元复置天宝曰江华郡属江南道五代地入马氏又入南唐后周行逢又有之县沿革营道本汉零陵郡营道县晋置营阳郡梁永阳郡隋属永州零陵郡唐武德置州治此天寳改𢎞道县本朝复旧名永明本汉零陵郡营浦县晋属营阳郡南朝分置营阳县梁改郡县皆曰永阳隋废郡省营浦入永阳属零陵郡唐贞观省入营道天授复永阳属道州天宝更今名江华本汉苍梧郡冯乘县地吴属临贺郡隋属零陵郡唐武德析置江华县属营州贞观属永州上元属道州文明改云汉县神龙复故名宁逺本汉零陵郡泠道县吴增置舂陵县东晋属营阳郡梁陈属永阳郡隋省泠道入营道而徙营道于泠道又省舂陵入焉属永州唐武德徙营道于州城乃于此地置唐兴县属营州贞观属道州天宝改曰延唐大厯又析延唐置大厯县属道州后梁改延唐曰延昌后唐复故石晋改曰延喜本朝改今名形胜九疑山在营道县北九山相似行者疑惑故名九疑舜所葬也为第二十三小洞天五如石在江北岸左右前后及登石巅皆相似故名五如元结创五如亭七胜泉在五如石间天门山天柱山在宁逺含晖巖在营道县又名含晖洞阳华巖在江华县又名阳华洞紫虚洞在宁逺又名紏巖碧虚洞在宁逺又名无为洞驾鹤峰在州学三元亭之前惊兎山在城东人物唐何坚韩文公有序送之李季秀代宗时处士皇朝周尧卿称笃行君子周辅成濓溪之父也周敦頥字茂叔号濓溪先生着太极图通书黄太史称其胸中洒落有光风霁月气象二程事之皆为大儒集九疑山深几千里峰谷崎岖人不到山中旧有姥仙家十里飞泉遶丹灶零陵郡北湘水东浯溪形胜潘洞中零桂佳山水吾闻九疑好夙志今欲伸九疑深路遶山回木落天晴猿正哀江华胜事接湘濵千里湖山入兴新本朝建隆三年复以𢎞道县为营道干德三年改延喜县曰宁逺省大厯县入焉熙宁五年省永明县为镇入营道元祐二年复置定王此地元卑湿义帝江山最上游云断苍梧竟不归江邉古庙鎻朱扉山川不为兴亡改风月应怜感慨非永州郡号零陵潇湘浯溪泉陵东安州沿革翼轸之分野禹贡荆州之域春秋楚之南境战国楚地秦属长沙郡汉属长沙国零陵郡武帝元鼎六年置三国初属蜀后入吴隋开皇废郡置永州后又曰零陵郡唐置永州天宝曰零陵郡属江南道五代初马氏有之县沿革零陵本汉零陵郡之泉陵县东汉为零陵郡治晋惠帝分置应阳县隋置州改泉陵县为零陵而省应阳入焉东安本汉泉陵县地本朝析置祁阳本汉泉陵县地吴分置祁阳县又置永昌县隋省二县入零陵郡唐武德复置祁阳属永州贞观初废之四年复置形胜湘水在零陵县北其水至清两岸石壁髙者不啻千丈潇水在零陵县南三十步至道州境合湘水黄溪在州北九十里栁文有记丹岸在州南百里石色如丹愚溪在州西一里栁子厚名之贤水在州南秦时贤士周正实居之西山在零陵西东丘在龙兴寺钴鉧潭在州西五里杨栁源在县北白鹤山在祁阳黄龙岭在州北人物汉郑产为白土啬夫劝百姓勿杀子代出口钱因更名白土为更生乡三国蒋琬为蜀丞相黄盖赤璧之役建䇿火攻唐史青上书自荐五歩成诗唐杰号唐孝子皇朝路振试巵言日出赋陈亨伯靖康死虏中蒋纬杨诚斋为作传集潇湘水国旁鼋鼍湘水永州路水碧山崒兀古木暗鱼潭隂云起龙窟朝阳嵓下湘水深朝阳洞口寒泉清日晴潇湘渚云断岣嵝岑欵乃一声湘水緑残臈泛舟何处好最多吟兴是潇湘本朝雍熈元年以零陵县之东安塲置县牕外秋声湘瑟怨槛前行色楚㠶飞零陵郡北云㠶落信美台前江月明二江明月九峰云云月堂中希静人芙蕖池浅蛙迎雨钴鉧潭空马送春青玻瓈盆挿千峰湘江山青无古今何处拭目穷表里太平飞阁暂登临朝阳不闻皂盖下愚溪但有古木隂湘江佳致在浯溪元结雄文向此题想得后人无以继髙名长与白云齐水部胸中星斗文太师笔下蛟龙字鲁君笔端昭日月次山书法得春秋地老天荒元子宅烟霏雾锁鲁公碑元颜文字照浯溪神物于今常护持岸邉尚有堪磨处留刻中兴第二碑全州郡号清湘潇湘湘源三湘州沿革楚地翼轸之分野禹贡荆州之西境历代地理并同永州五代石晋天福置全州县沿革清湘本汉零陵郡兆阳县地隋省兆阳置湘源县属零陵郡唐属永州五代马氏改今名后置全州治此灌阳本汉零陵郡零陵县地吴分置观阳隋省入湘源大业萧铣置灌阳县属永州唐武德省之上元复置石晋置州灌阳属焉形胜湘水在其北漓水在其南黄华山在湘源青田巖在清湘巖净水在灌阳冻青水玉髄泉在清湘龙川山在灌阳龙隐巖狮子巖华严巖波斯巖皆在清湘人物皇朝朱孝诚母卒结庵坟域冬笋生瑞竹以盖其坟其后郡守碣孝诚之墓曰朱孝子墓其子扬善又于墓侧为庵以守其孙浩以母多病终身不娶不饮酒食肉蒋举居母丧结庐坟侧芝生于拳石诏旌表门闾集残阳楚水畔独弔舜时人不及庙前草至今江上春本朝南北东西几万峰郡城如在画屏中何人截断湘妃竹半醮秋江作钓筒岭开蛮壤断北路下湘川緑水纹如染丹枫色欲燃湘是相分义漓为离别名眷彼湘源之逺实惟岭管之衡风生化于中区郡境亘于南粤武冈军郡号都梁夫夷武强武攸军沿革楚地翼轸之分禹贡荆州之域歴代地理并同宝庆府本朝置军县沿革武冈本汉零陵郡都梁县吴属邵陵郡晋武帝分都梁置武冈县又别置建兴县属邵阳郡宋省武冈入都梁又省建兴隋省都梁入长沙郡邵阳县后复置武攸县唐武徳改武攸曰武冈又置建兴县属南梁州后属邵州七年省建兴入武冈本朝置武冈军治焉新宁本汉零陵郡夫夷县吴属邵陵郡隋省入长沙郡邵阳县五代地入于溪蛮本朝收复置新宁县绥宁本溪峒地本朝置县形胜日华山月华山在武冈之云山明月池深百丈见底寳方山在济川门外有八严洞金城山在武冈县界金洞驿在绥宁县紫阳山有周谏议读书堂沧浪水屈原见渔父处投龙洞在云山放鹤坡梁崔穆于此罗得二鹤放之得玉璧一双芙蓉洞在绥宁县蔷薇水见类要都梁山在县东一百三十里武冈因汉伐五溪蛮保此冈故曰武冈左右二冈对峙人物五代邓处讷为邵州刺史㑹节度使闵育为周岳所杀处讷兴兵问罪攻岳斩之皇朝周仪为嘉祐名臣集黔山之巑巫水之磻愿铭武冈以慰我心本朝崇宁四年以郡州疆境广漠析武冈绥宁二县置武冈军熈宁七年得洞蛮徽州之地建莳竹县属邵州元丰六年废之崇宁二年复置为绥宁县属武冈军又临口亦化外琴州之地崇宁四年置临冈县绍兴省入绥宁复为寨绍兴二十五年收复晩洞徭杨再兴所据地置新宁县属武冈军控制溪洞弹压诸蛮疆境阔户口繁市井稠宻商旅往还楚际南壤元㝠无所不统杏花洞大路﨑岖曾见千年石斛奴试问金城山里事只言仙境似蓬壶杏花坞接投龙洞瀑溅苍崖鹤骨寒黛染峰峦水染蓝右分湖北左湖南前江后岭通云气万壑千林送雨声山中八洞列天巧于此觑谁谓宝方小方是洞天数桂阳郡号平阳蓝山南平小桂郡军沿革楚分野于辰在已禹贡荆州之域歴代地理并同郴州本朝置军县沿革平阳本汉桂阳郡郴县地晋置桂阳县属平阳郡陈郡县俱废隋大业末萧铣复置唐武德十年省之八年复置属郴州五代废之本朝复置𨽻桂阳蓝山本汉桂阳郡南平县地宋省之唐咸亨复置属郴州天寳改今名本朝改属桂阳临武本汉桂阳郡临武县隋属郴州唐如意改曰隆武神龙复旧名五代废之本朝复置属桂阳形胜蓝岭在平阳跨蓝山县界蓝山在本县鑑湖在军治盛夏不涸丰湖源岀宝积山前金粟巖在临武西北寳山庙在军治西芙蓉山在城西下有蒙泉杨梅山在临武鹿头山在东门狮子巖在平阳白竹冈下襄阳山华隂山晋平山皆在蓝山县人物晋谷俭为甘卓所举耻州少士试髙第除郎中唐刘景擢第刘禹钖以诗送之皇朝叶盖以赋魁上庠见者目为南瑞黄照隣为职方郎中有读书堂在郡西二里邦人号曰职方岩集秦云连天海相接桂水横烟不可涉千里枫林烟雨深无朝无暮有猿吟本朝天禧元年置桂阳监复置平阳县治郭下绍兴三年升桂阳郡复置临武县𨽻焉景德元年以郴州蓝山县𨽻桂阳监一从投迹三湘外两度登髙五岭间岭开越峤通交趾路转荆门入九疑鹿头屹立青疑染龙渡横飞势欲来官中逐月催租税不征谷帛只征银记纂渊海卷十三记纂渊海卷十四钦定四库全书记纂渊海卷十四宋潘自牧撰郡县部荆湖北路江陵府荆南节度湖北路安抚司郡号荆州南郡郢都渚宫龙山临山公安石首府沿革楚地翼轸分野鹑尾之次禹贡荆州之域春秋楚都战国楚地秦置南郡汉髙帝临江郡复为南郡景帝临江国复为南郡武帝置荆州三国初归蜀后属吴晋改新郡寻复为南郡又分置南平郡梁元帝都此西魏以封后梁置江陵总管府陈置荆州于公安隋大业为南郡唐武德为荆州贞观属山南道为督都府天宝江陵郡上元升府贞元为荆南节度五代髙季梁据之本朝为江陵府江陵郡县沿革江陵本秦南郡之临江县汉景帝改江陵为郡治又置郢县东汉省郢入江陵西魏属江陵总管府周因之隋为荆州治唐为江陵府治公安本汉武陵郡之孱陵县蜀先主名其地曰公安晋属南平郡又置江安县南朝改江安为公安陈于此置荆州隋省孱陵入公安属南郡别置孱县属澧州唐为江陵府公安县潜江本汉江陵县地本朝析置监利本汉南郡华容县吴置监利县寻省之晋太康复置属巴陵郡怀帝属成都郡又増置丰都县愍帝省丰都入监利仍属南郡宋属巴陵郡隋属沔阳郡唐属复州后梁属江陵府松滋本汉南郡髙城县地东汉省之晋于此侨立松滋县南朝并属河南东郡隋废郡属荆州唐属江陵府枝江属汉南郡魏属临江郡吴以后属南郡唐属江陵府上元分置长宁县寻省枝江入焉大厯复置枝江而省长宁入焉石首本汉华容县地晋置石首县南朝省之唐武德复置属荆州形胜龙山在江陵孟嘉登髙吹㡌处虎山在龙山西虎洲在公安与龙穴相对金堤在江陵之灵溪玉湖在江陵县东鸡鬬山在松滋虎渡堤在大江南岸梅平洞在松滋县西上有石洞可容数百人桃源洞在府城东南青杨山在松滋青杨湖在濳江赤湖城在江陵碧涧溪在松滋有碧涧寺人物三国霍峻守薛萌城先主招之曰头可弃城不可得石伟孙休时仕至光禄勲吴平佯狂不受晋爵南史刘之遴八嵗能属文公虬曰此儿必兴吾宗庾曼倩早有令誉庾域小有名梁文帝美其才曰荆南杞梓唐俞文俊武后时新丰山移文俊上书言女主居阳位故山变为灾后怒流岭南皇朝李尧言李立言李竦同时致仕号挂冠三李朱昻朱协兄弟致仕赐宴玉津园号渚宫二䟽唐介为御史论事不屈孙伟自号七泽老渔乐京熈宁中不肯行助役法弃官而去集江村竹树多于草山路尘埃半是云东弥夏首濶西拒门壮府中丞相阁江上使君滩此府雄且沃骄凌尽戈矛江陵城西三月尾花不见桃惟见李汉水照天碧楚山挿云青江陵珠比橘宜阳酒似饧帘幕青山巫峡雨烟开碧树渚宫秋江陵道途逺楚俗云水青楚地八千里槃桓此都㑹巍峩数里城逺水相映带本朝淳熈元年改荆南府寻复改江陵府干德三年以汉江陵县地置潜江县以汉华容县地置建宁县熈宁六年省入石首元祐元年复置崇宁五年复省建炎初升公安县为公安府寻复为县纪南遥望水城寛水色天光混一般大抵江乡足诗景咏吟如把画圗㸔自有碧江无限好荆州佳景不须山地连云夣泽人在水晶宫两岸垂杨遮虎渡一畨青草覆龙洲地连云夣水无邉天断夷陵欲尽山曾是刘虬髙饮地不知何处扣𤣥关武昌府武昌军节度沿江制置副使司湖北转运司湖广总领所都统制司郡号东鄂鄂渚渚宫沙阳夏纳夏口鲁口府沿革翼轸之分鹑尾之次禹贡荆州之域春秋战国属楚秦属南郡汉属江夏郡三国初属魏后入吴孙权分置武昌郡都此晋武昌郡东晋末武昌江夏二郡地宋置郢州治江夏梁分置上隽郡及州寻废州隋废郡改鄂州大业时为江夏郡唐为鄂州贞观属江南道天寳为江夏郡元和升武昌军额五代地入吴杨氏南唐李氏县沿革江夏本汉江夏郡沙羡县吴初属武昌郡后省之晋太康复置咸和中侨置汝南郡孝武省沙羡义熈以汝南县属江夏隋置鄂州改县曰江夏崇阳本汉长沙郡下隽县宋属巴陵郡梁置上隽郡陈改隽州寻复为郡隋废郡省县入蒲圻唐天寳分蒲圻置唐年县后梁改临夏吴杨氏改宗阳南唐复为唐年石晋改临江本朝改今名武昌本秦鄂县𨽻南郡汉属江夏郡吴孙权改武昌都置武昌郡后迁都建业晋太康増置鄂县东晋为江州治宋二县并属武昌郡齐又侨置义宁县寻废之隋属鄂州省鄂县入武昌后置城塘县大业废之本朝置郡后复废之蒲圻本汉沙羡县地晋太康初置属长沙郡宋元嘉属巴陵郡孝建属江夏郡隋属鄂州咸宁本江夏之南境唐大厯置永安镇南唐升县属鄂州本朝改今名通城本汉下隽县地唐元和置通城镇本朝升县嘉鱼本汉沙羡县地晋太康徙置沙阳县属武昌郡宋元嘉属巴陵郡孝建属江夏郡梁置沙州寻废之隋省沙阳入蒲圻南唐置嘉鱼属鄂州形胜夏口在荆江之中正对沔夏首夏水之首江之汜也灒山在咸宁县南山如展旗静山在江夏县东半面山在江夏东半面产草木八分山在江夏东南水流分如分字有八分湖八分院赤壁山在蒲圻吴周瑜焚曹公舡处白望山在咸宁县西鳯凰山在江夏县北鹦鹉洲在城西南祢衡遇害处黄龙山在通城黄鹄山在江夏龟湖山在嘉鱼西南龙洞山在通城县南寳盖山在通城东铜盘堤在咸宁南人物吴孟宗至孝母嗜冬笋宗入林哀叹笋为之出晋孟嘉征西大将军唐李善注文选子李邕为北海太守号李北海李鄘邕之从孙吐突承璀荐之引疾辞位元结制大唐中兴颂皇朝冯京进士第一人李宗孟年十一召试两掖陈卓有田五千而兄之田止一千愿合戸而同之集乘鄂渚而反顾兮款秋冬之绪风过夏首而西浮兮顾龙门而不见浮鄂渚而驾言背夏首以窘逝落㠶黄鹄之浦藏船鹦鹉之洲我且为君搥碎黄鹤楼君亦为吾𢷬却鹦鹉洲赤壁争雄如夣里且须歌舞寛离愁路指鳯凰山北云衣霑鹦鹉洲边雨江邉黄鹤古时楼劳置华筵待我游楚思苍茫云水冷商音清脆管絃秋白花浪溅头陀寺红叶林笼鹦鹉洲总是平生未行处醉来堪赏醒堪愁本朝开寳八年改临江县为崇阳县景德四年改永安县为咸宁县熙宁五年升通城镇为县元丰八年属岳州元祐七年来属绍兴五年废为镇十七年复置嘉定十五年升武昌县为夀昌军绍定复为县属鄂州孤烟汉川树长笛武昌人鹤楼试望晴霞断鹦渚行吟緑蕙香鹦洲有客弔芳草黄鹤无人吹落梅但见石城多草木定知江夏乆兴亡黄鹤楼鹦鹉洲碧水欲合天自浮芳草无情春亦秋祢衡白骨瘗何处曹王旧曲无人收常德府常德军节度湖北提刑司提举司郡号武陵鼎水桃源临沅黔中府沿革翼轸鹑尾之次禹贡荆州之域春秋属楚战国楚黔中地秦黔中郡汉髙帝改武陵郡三国初入蜀后入吴梁置武州后改沅州隋废郡改朗州大业复武陵郡唐武德曰朗州天宝曰武陵郡属江南道后周升武平军本朝改鼎州县沿革武陵汉武陵郡索临沅二县以索为郡治东汉临沅为郡治阳嘉更索曰汉夀为荆州刺史治魏徙荆州治江陵吴改汉夀曰吴夀晋复名汉夀隋治朗州改临沅曰武陵省汉夀入焉桃源东汉治沅南县属武陵郡隋省入武陵本朝析置桃源县龙阳本汉索县地吴初置县歴代并属武陵郡沅江本汉长沙国益阳县地梁置重华县隋改安乐后改沅江属岳州唐干寕改桥江五代属朗州本朝复曰沅江形胜朗水在武陵县沅水经武陵南注洞庭桃源晋时渔人尝至其地见秦时隐者今为第三十五小洞天橘洲在龙阳县吴李衡植柑其上号木奴千头天门山岩中有书数千卷人不可取风门山在武陵龙泉池在府东龙岩山在武陵三嵴茅九觔鼈并产沅江人物虞善卷舜逊以天下不受今有坛在柱山蜀廖立孔明称为楚之良才吴潘濬以五千兵擒蛮人樊伷梁伍安盆撰武陵地理纪皇朝陈阳举八行不就集西汉开支郡南朝号戚藩四封当列宿百雉俯清沅茗拆苍溪秀苹生枉渚暄沈约台榭故李衡墟落存沅江清悠悠连山郁岑寂星象承鸟翼蛮陬想犬牙俚人祠竹节仙洞闭桃花北渚弔灵均长岑思亭伯昔日狂秦事可嗟直驱鸡犬入桃花至今不出烟溪口万古潺湲二水斜雾暗烟浓草色新一畨流水满溪春可怜渔父重来访只见桃花不见人本朝建隆削武平军额大中祥符改鼎州政和升常德军额隆兴升府干德元年析武陵置桃源县复以桥江为沅江县属岳州后改𨽻常德武陵控扼五溪猺路入京城万国朝石柜雄排沅水势浮圗髙耸接云霄丹砂井涌三泉脉玉带河横六画桥曲台风月德山云夣想中间今几春臣葬江鱼终爱楚民逃花洞不思秦锁断桃源一窟春避秦日月无归处花片已随山下水云层虚锁洞中春德安府安逺军节度郡号安陆环岳安逺郧州安州府沿革翼轸分野禹贡荆州之域春秋郧国楚灭之战国楚地秦属南郡汉髙帝分置江夏郡三国初属魏中属吴后又属魏宋分置安陆郡梁置南司州寻废西魏置安州总管府周置郧州及安陆郡隋废郡为安州大业复安陆郡唐武德改安州后为大督都府属淮南道天宝曰安陆郡贞元为奉义军节度后罢后唐升安逺军本朝升府县沿革安陆县属汉江夏郡晋为郡治宋安陆郡梁南司州西魏安州隋安陆郡唐安州皆治此云夣本汉江夏郡治西陵县西魏置云夣县属城阳郡隋为安陵郡应城本汉江夏郡云杜县地西魏置应城县属阳城郡隋大业改应阳属安陆郡唐武德复故名属安陆州省入云夣大和复置天祐复改应阳后唐复曰应城孝感本汉安陆县地宋置孝昌县属江夏郡梁置永阳县及应州西魏置岳州及岳山郡后周并省隋开皇废郡梁置永阳以孝昌属安州永阳为吉阳唐武德置环州及澴阳县州废省澴阳入孝昌来属寳应属沔州又归安州元和省孝昌入云夣省吉阳入应山后皆复置后唐改孝昌为孝感本朝省吉阳入焉形胜铁城山石柱山在府北石梁山在府西北石岩山在府南石牛潭金龙涧在府西北四望山九堫山八境岩在孝感县紫金山在府西北碧玉亭在府南珍珠坡在云夣县人物楚鬬谷于菟即令尹子文东汉黄香号江夏黄童子黄琼为太尉黄琬琼之孙唐许绍与唐髙祖同学皇朝郑獬魁多士宋庠宋祁寓居安陆文学冠世天下谓之二宋王德臣有註和杜诗及尘史郭赞为上蔡令金人入不屈死集遥送扁舟安陆郡天邉何处穆陵关还把余杯重相劝不堪秋草背郧城暮雨不知涢口处春风只到穆陵西本朝宣和元年以神宗潜藩升徳安府开宝二年省吉阳县入孝感熈宁二年省云夣县入安陆元祐复置安陆号方镇江邉无事州郧川夣泽地古迹堪词求白兆桃花岩翰林栖此丘紫金髙处是鳌头独负华堂几百秋形势平吞北梦泽规模雄峙南司州白兆山光相掩映紫金气象转深幽楼在浮云缥缈间浮云破处见朱栏山光对入郧城紫溪影横飞夣泽寒荆湖北路岳州岳阳军节度郡号巴陵巴川岳阳华容罗水洞庭州沿革楚分翼轸之次禹贡荆州之域三苖之地春秋战国属楚秦以后属长沙郡三国初入蜀后归吴晋元康置建昌郡咸康省之宋元嘉置巴陵郡梁兼置巴州隋废郡改岳州大业改罗州后为巴陵郡唐武德巴州六年改岳州天宝曰巴陵郡五代入楚马氏县沿革巴陵本汉长沙郡下隽县地晋太康置巴陵县宋置巴陵郡治梁为巴州治隋为巴陵郡治华容本汉武陵郡孱陵县地晋武置南安县属南平郡隋改华容县属岳州唐垂拱改容城神龙复故平江本汉长沙郡罗县地东汉置汉昌县吴改曰吴昌隋省入罗县属巴陵郡唐省罗入湘隂神龙分湘隂置昌江县属岳州后唐改今名临湘本晋巴陵县之王朝塲本朝置县形胜君山在洞庭湖中帝之二女居之曰湘君湘夫人湘水至清虽深见底洞庭湖云夣泽云在江北夣在江南紫阁山见杜牧诗赤亭湖在华容县玉笥山在湘隂屈原于此九歌词金船洞在平江岳阳楼下瞰洞庭洞庭山幕阜山在平江为第二十五小洞天道岩山梅仙山仙郎洞仙女岩皆在平江石龙洞在临湘界中玉猴山在华容界昌江山在平江境仙人艾君居之有石坛芙蓉池金线洞飞仙石温泉山有别出山凡五曰天岳天柱雷台雷公幕府人物唐以来隐君子郑田二刘山人嵇处士刘长卿李频王昌龄郑谷黄诰登熈宁第李平西登元符第靖康中与李纲奏守御之策集三湘沦洞庭七泽蔼荆牧清晨登巴陵周覧无不极山青灭逺树水緑无寒烟风清长沙浦霜空云夣田帝子潇湘去不还空余秋草洞庭间淡扫明湖开玉镜丹青画出是君山楼观岳阳尽川回洞庭开鴈引愁心去山啣好月来西泛平湖尽差参入乱山东瞻岳阳郡汗漫太虗间江国踰千里山城近百层云梦夕阳愁里色洞庭春浪坐来声夜䌫洞庭舟丛芮才可傍明登岳阳楼辉焕朝日亮湖光秋色两相和潭靣无风镜未磨遥望洞庭山木翠白银盘里一青螺本朝宣和二年升岳阳军额绍兴二十五年改纯州华容军三十一年复旧淳化四年升王朝塲为王朝县至道改临湘县欹枕夜听潇湘雨扶笻秋望洞庭山满川风月独凭栏绾结湘娥十二鬟可惜不当湖水靣银山堆里看青山一境并吞云夣国四时闲澹洞庭天万里山川寛眼界两湖风月送天涯澧州郡号澧阳澧水澧陵澹澧松门石门州沿革翼轸鹑尾之次禹贡荆州之域春秋战国属楚秦属黔中郡汉属武陵郡吴孙休置天门郡晋安帝侨置南义阳郡隋废郡置松州寻改澧州大业为澧阳郡唐属江南道五代地入楚马氏县沿革澧阳本汉武陵郡零阳县地晋太康分置澧阳县属天门郡宋省之隋复置为郡治安乡本汉武陵郡孱陵县地东汉分置作唐县亦汉夀县地晋置南平郡治作唐宋置义阳郡隋改作唐为孱陵又置安乡县并属澧州唐贞观省孱陵入安乡石门本汉零阳县地吴置天门郡隋废郡置石门县慈利本汉零阳县吴又置溇中县晋置天门郡治零阳后省溇中南朝又省零阳周置衡州隋开皇复置零阳后改慈利又于衡州置崇义县改衡州曰崇州大业州废唐二县属澧州麟德省崇义入慈利形胜澧水在澧阳县南崇山即放驩兠之所兼泉在大同山汤泉在慈利有三处独浮山在澧阳浮丘子修道于此层步山在石门雷山洞在慈利张宗洞之侧仙女洞在石门紫和山之阳鸳鸯浦在慈利鸜鹆湖在澧阳天门山一名嵩梁山在慈利有六十峰石桂城在慈利黄石山在石门赤崖山赤松城白公城皆在慈利人物春秋白善将军不从白公之乱申鸣以孝闻后相楚杀白公晋车武子聚萤读书唐李羣玉放怀丘壑吟咏性情集望涔阳兮极浦遗余珮兮澧浦秋原被兰叶春渚涨桃花芳意怅摇落兰芷谢汀洲濡毫乱写湘江月本朝忠以申鸣着学有车公优外挹兰江水下俯仙明洲读书谓羣玉探药思浮丘况得子厚语谓冠南汉州沅州郡号潭阳黔阳龙标沅陵州沿革鹑尾楚分禹贡荆州之域春秋战国楚地秦黔中郡地汉以后武陵郡地梁陈属沅陵郡隋属辰州唐贞观以辰之龙标县置巫州天授改沅州开元复曰巫州天寳曰潭阳郡大厯改叙州衰没于溪峒县沿革卢阳本汉武陵郡无阳县晋置舞阳县宋省之梁州唐垂拱析麻阳县地置龙门县属辰州先天析龙标置潭阳县属叙州并废本朝置卢阳县属沅州麻阳唐武德分沅溪辰溪初置属辰州又为锦州招谕县后废之本朝以麻阳来属黔阳本汉武陵郡镡城县地宋省之唐贞观置朗溪县属叙州后废为黔江城本朝复升为黔阳县形胜沅水在黔阳㵲水在卢阳龙溪在镇江寨犀溪在卢阳界鵶井出朱砂花山竹山在卢阳金斗崖在黔阳锦州渡在麻阳双髻峰在卢阳七宝山在黔阳龙井洞在卢阳有三洞曰龙井干井小井大浴洞在黔阳集令沅湘兮无波沅有芷兮澧有兰沅湘万里秋杨花落尽子规啼闻说龙标过五溪我亦甘心寄明月随君直到夜郎西叙浦潭阳隔楚山离樽不用起愁颜南浦逢君岭外还沅溪更逺洞庭山沅水罗纹海燕回栁条牵恨到荆台定知行路春愁里故郢城邉见落梅本朝熈宁七年收复兼得唐锦奖二州地置沅州治卢阳县今镇江铺乃龙标县龙门铺乃唐龙同县以辰州麻阳县来属先是端拱三年复置招谕县属辰州至是亦属焉八年省入麻阳今锦州寨乃唐锦州元丰三年升黔江城为黔阳县来属草暖闻鸣鹿江清对饮猿何时一樽酒重上谢公轩辰州郡号辰阳辰溪溆浦义陵卢溪巫黔州沿革翼轸鹑尾之次禹贡荆州之域春秋属楚战国秦取之置黔中郡汉武陵郡三国初入蜀后归吴陈置沅陵郡隋废郡置辰州大业复沅陵郡唐置辰州天宝曰卢溪郡属江南道五代地入楚马氏县沿革沅陵本汉武陵郡沅陵酉阳二县地晋后废酉阳陈置郡隋为辰州治所溆浦本汉武陵郡义陵县地东汉省义陵唐武德分辰溪置溆浦县辰溪本汉武陵郡辰阳县晋省之宋复置梁又置建昌县及南阳废建昌隋改辰阳曰辰溪改南阳郡为夀州又改充州大业废之属沅陵郡唐属辰州卢溪本汉沅陵县地梁置卢州隋废之后萧铣置卢溪县唐武德属辰州形胜五溪为雄溪樠溪酉溪潕溪辰溪辰水出三吴山卢水在卢溪县西沅水在辰溪县酉水在州西北溆水在溆浦县紫山在州西南丹湍在沅溪君山漱㳘山怡容山皆在沅陵髙明山溆浦有髙明涧光明山在沅陵大酉山在沅陵为第二十六小洞天紫溪山在溆浦青浪滩在沅陵龙门山出朱砂龙池洞在溆浦半月湾在辰溪明月山在沅陵明月洞在溆浦集朝发枉陼兮夕宿辰阳入溆浦而邅回卢溪郡南夜泊舟夜闻南崖羌戎讴滔滔武陵一何深鸟飞不渡兽不能临嗟哉武溪多毒滛本朝六月五溪邉溪深气象偏昼隂疑雨后乆冷觉秋先栈倚临崖石竿通隔岭泉草芾人朝醉畬田夜火明採金人簇青莎岸射虎兵围黄叶林瞿柏庭之石碑可读马伏波之铜柱犹存靖州郡号诚州州沿革鹑尾楚分秦属黔中郡汉属武陵郡武帝䍧牱郡唐为夷播叙三州之境五代马希范有地后周称徽诚二州皇朝十洞豪长杨通蕴送欵内附县沿革永平本沅州贯堡寨地有云叙州地㑹同昔在狼江寨之上通道本唐之旧置县基莫知其名形胜飞山在州北俗唿为胜山沅江出西南畨界九叠山山势盘纡九峰相次六王溪在永平贯堡寨多星江在通道县芙蓉江来自湖南菖蒲与武冈之岭绥宁分界侍郎山佛子岭皆在州南寳溪在城东北一玉山潭水㑹于渠河入于郎江福湖峰在州南旺溪山在㑹同县鸡公县本唐旧县今属永平通道一县分界九溪十湖本朝太平兴国五年杨通宝来贡朝廷以为诚州刺史熈宁九年收复元丰四年置诚州元祐二年降为渠阳军寻废为寨五年复置诚崇宁二年改名靖州元丰六年置渠阳县为州治崇宁改永平县置三江县寻改为㑹同县以罗䝉县为通道县荆湖北路崃州郡号夷陵西陵三崃夷山夷都州沿革鹑尾之次禹贡荆州之域春秋战国属楚秦汉属南郡魏分置临江郡蜀改宜都郡吴以后因之梁兼置宜州西魏改拓州后周改硖州隋大业为夷陵郡唐武德改崃州自下牢戍徙治步阐垒天寳曰夷陵郡属山南道五代髙季兴有其地县沿革夷陵属秦南郡汉为都尉治东汉建中属新城郡魏为临江郡治蜀宜都郡吴改曰西陵为重镇晋太康复曰夷陵为宜都郡治梁宜州西魏拓州周硖州皆治焉隋置郡又分长阳置巴山县属清江郡后省之唐置州复置巴山县属睦州贞观来属天寳日省入长阳五代髙氏复置巴山县本朝省之宜都本秦南郡夷道县属宜都郡治此宋析宜道置宜昌县属宜都郡陈析置宜都县属南荆州隋开皇废郡省宜都入宜昌属江陵府大业夷道属夷陵郡唐武德改宜昌曰宜都以二县置江州六年曰东松州贞观州废省宜道入宜都属崃州长阳本汉武陵郡佷山县东汉属南郡蜀吴以后皆属宜都郡晋太康改兴山后复故梁属宜州西魏属拓州陈属南荆州又置盐水县及亭州隋开皇改长阳县属江陵府九年置睦州寻废又改亭州为庸州又废为清江郡后郡徙而省盐水唐武德复置睦州并盐水八年州废省盐水入长阳属东松州贞观州废来属逺安本汉临沮县地东晋沮阳地义熈分置髙安县及汶阳郡后周改髙安曰逺安隋废郡属崃州形胜丹山在逺安县清江在宜都县龙角山在长阳羊肠山在宜都虎牙山在夷陵狼尾滩在蜀江羊门山在宜都鹿溪山在逺安黄牛崃白狗崃在夷陵金龙洞在逺安鬼谷子隐处西陵崃在夷陵三崃之一也松门山兰亭洞皆在逺安荆门山在宜都桃李洞在逺安隂阳石在长阳琮峥谷在夷陵人物五代李景威死节南平太祖称其忠臣厚䘏其家皇朝何参不求闻达欧阳公重之胡勉建炎初集豪勇破贼钟相斩二渠魁龚鼎摄夷陵令击刘超有功集春水月崃来浮舟望安极正见桃花浪依然锦江色江色绿且明茫茫与天平逶迤巴山尽遥曳楚云行黄牛来势泻山川叠日孤舟逐寸前雷电夜惊猿落树波涛秋恐客离船盘涡迸入空虚地断壁髙分缭绕天多少旅人经此过一生䰟夣拍潺湲鹿角真走险狼头如䟦胡白狗斜临宂黄牛更在东逺山朝白帝深水谒夷陵万丈赤幢潭底日一条白练崃中天神女台云闲缭绕使君滩水急潺湲上有万仭山下有千丈水苍苍两崖间阔狭容一苇两崖开尽水回环一叶才过石罅间楚客莫言山势险世人心更险于山本朝开宝以崃州𨽻京师咸平中属湖北路开宝八年省巴山县入夷陵为巴山寨未臈梅先发经霜叶不凋时节同荆俗民风载楚謡西陵山水天下佳愁烟苦雾少芳菲野卉蛮花鬬红紫醉里人归芳草渡夣中船下武牙滩江水逺流千古恨崃云长作四时容枫落楚江寒岸静月髙巫崃夜猿哀三遗洞里寻遗迹坐喜亭前足雅歌归州郡号巴东秭归建平䕫国州沿革翼轸分野禹贡荆州之域春秋䕫子国楚灭之秦汉属南郡三国先入蜀后归吴永安属建平郡晋属荆州齐属巴州梁属信州后周置秭归郡隋开皇初郡废县仍曰秭归属信州唐武德分䕫置归州天寳曰巴东郡属山南东道五代地入南平髙氏县沿革秭归属汉南郡吴属建平郡后周置秭归郡改县曰长宁隋废为秭归县属信州唐为归州治巴东本汉巫县地宋置归乡县属建平郡梁置信陵郡后周废郡改归乡曰乐乡隋改巴东属信州唐武德来属兴山本秭归县地吴置兴山县属建平郡宋省之周武帝置髙阳县宣帝省之唐武德析秭归复置兴山属归州形胜四通山在兴山有四径可上三游洞即龙昌洞蒋槩彭德纯周茂叔同游得名三闾山屈原所居八学士山在秭归桐木山在巴东莲花滩枣子林在秭归竒石山在兴山破石山滑石滩在秭归鸡笼山在巴东龙湫洞在秭归螺玉山螺金山在巴东县北金字山在巴东玉虚洞在兴山朱雀山在秭归青羊溪在巴东人物楚屈原忠而被逐着离骚赋宋玉师事屈原梁严植之撰吉凶礼仪注皇朝谭述尝参山谷先生万俟卨绍兴参政集宋玉归州宅云通白帝城若道士无英俊才何得山有屈原宅若道巫山女麤丑何得上有昭君村羣山万壑赴荆门生长明妃尚有村一去紫台连朔漠独留青冢向黄昏巫女庙花红似粉昭君村柳翠于眉巫山暮足霑花雨楚水春多逆浪风本朝开宝归州直𨽻京师咸平属湖北建炎属䕫路绍兴复故寻又属䕫路淳熈复故熈宁年兴属秭归元祐复置晩日寒天过秭归况经宋玉悲秋处不特秋悲冬亦悲熊绎旧城空竹丛归州山穷林薄不肥沃生尔穹庐天万里汉宫无色复州郡号竟陵建兴江沙景陵州沿革翼轸鹑尾之次禹贡荆州之域春秋战国楚地秦属南郡汉属江夏郡三国初属魏晋元康分置竟陵郡南齐分置遂安左郡梁又置沔阳郡改遂安左郡为建安西魏改光川郡置郢州后周改复州隋开皇废郡为复州大业改沔州又改沔阳郡唐武徳为复州贞观属山南道天宝为竟陵郡后梁升武威军县沿革景陵本汉江夏郡竟陵县晋元康置竟陵郡治霄城县竟陵属焉南齐以霄城属遂安左郡梁省竟陵以霄城属建安郡西魏属光川郡周改霄城为竟陵属复州隋开皇为复州治仁夀徙治建兴唐初为州治贞观徙治沔阳后梁为州晋天福改县曰景陵玉沙本汉江夏郡云杜县晋元康属竟陵郡梁分置沔阳县及郡西魏改沔阳曰建兴废云杜县隋大业改建兴曰沔阳徙沔阳郡治焉唐武德属复州贞观为州治后梁徙治竟陵以为属邑本朝置玉沙县省沔阳入焉形胜三澨水见禹贡澨三阳湖在玉沙曰朝阳南阳水阳五华山在竟陵东採桑村撒花台皆在竟陵白鹭湖在玉沙白螺在竟陵大隠林小隐林在沔阳人物唐陆羽号竟陵子皇朝张徽能诗有沧浪集弟张征七持使节八部郡府张嘉言为学谕敌犯景陵郡不屈自沉于水同室六人俱死集羡尔优游正少年竟陵烟月佀吴天车螯近岸无妨取舴艋随风不费牵处处路傍千顷稻家家门外一渠莲千羡万羡西江水曽见竟陵城下来本朝熈宁六年废复州以景陵县属安州元祐复置州治景陵干德二年置玉沙县属江陵至道来属宝元省沔阳入玉沙熈宁州废省县为镇入江陵监利县元祐复玉沙县属江陵寻又来属西风袅袅木飕飕身在江湖北岸州自古楚人词最好为君重赋竟陵秋水际疑逢陆文学草间恐有鬬于菟云夣泽南古竟陵登临聚景在幽亭几重湛湛波湖緑万叠隂隂桑柘青汉阳军郡号沔阳汉津古沔军沿革翼轸分野禹贡荆州之域春秋属郧楚取之秦属南郡汉属江夏郡三国初属魏后属吴梁属沔阳郡后周属复州隋属沔阳郡置沔州天宝曰汉阳郡建中废之寻复宝厯又废地属岳州后周置汉阳军县沿革汉阳本汉安陆县地汉末三国沔口县地东晋置沌县陈省之隋开皇置汉津县属复州大业改今名唐初置沔州后废属鄂州后周置军治此汉川本安陆县地梁置梁安县西魏改魏安寻改汊川周改甑山隋属沔阳郡后废甑山唐武德析汉阳置汊川县属沔州后属鄂州后周属安州本朝来属形胜却月城在县北三里却月湖在汉川鳯栖山在军治北鸡鸣镇在汉川西仙濳山一名九真山又名五嵗山大小别山小军山皆在汉阳梁城山在郡治东北一名鲁山石潭山在汉阳桃花洞在钟秀门外菖蒲洞在汉阳集汉阳抱青山飞楼映㐮渚白云蔽黄鹤緑树藏鹦鹉南湖秋月白王宰夜相邀锦帐郎官醉罗衣舞女娇汉阳渡口兰为舟汉阳城下多酒楼本朝熈宁四年废汉阳军以县属鄂州元祐复置太平兴国二年改汊川县为汉川来属熈宁废为镇元祐复置西来汉水接江流大别山邉旧沔州春到夕阳无尽兴一行飞鹭下汀洲郎官湖上郎官游只都闲客生闲愁烟波荡漾四五顷风月凄凉三百秋荆门军郡号长林荆岑军沿革星土分野历代地理并同江陵府五代髙季兴置军治当阳县沿革长林本汉江陵县地宋置长林长宁二县隋省长林又改长宁曰长陵属江陵府唐武德置基州及章山县州废章山𨽻郢州八年省章山入长林析正元置荆门县后省之本朝徙军治此当阳汉属南郡又为临沮县晋临沮属襄阳宋二县并属南郡后梁置平州又置安居县废临沮隋开皇置玉州未几州郡并废属江陵府后改安居曰昭丘大业改荆台后废之唐武德置平州复临沮县又名玉州州废属荆州省临沮形胜綵水出紫盖山下丹溪在当阳北龙川鳯川在当阳南七星潭在长林三星山在当阳龙尾山狼尾山在长林虎牙山在城西南香罏山熨斗陂劒池皆在当阳磨劒山在长林秦王磨劒处鉄山接逺安县界玉泉在当阳县南人物唐郑谷居白社皇朝唐介为谏官朱震号汉上先生有易集指途跻楚望策马傍荆岑荆门控三巴斜分汉水横湘山山青水緑荆门间飞烟纪南城尘土荆门间本朝开宝五年仍置军初治当阳改置长林熈宁废元祐复紫盖亭亭绣荆渚股分綵水穿林莽綵川紫岫洗诗愁指㸃荆门路烟云半有无信阳军郡号义阳申国平氏军沿革鹑尾之分禹贡荆豫之域春秋申国楚灭之秦属南阳郡汉南阳江夏郡晋义阳江夏郡宋置宋安郡兼置司州梁为北司州后魏改郢州周改申州隋大业改义州寻为义阳郡唐淮南道本朝降为军县沿革信阳本汉南阳郡平氏县地又江夏郡钟武鄳二县地东汉省钟武魏分平氏置义阳县晋义阳属义阳郡鄳属江夏郡宋改义阳县曰平阳置宋安郡治北齐改鄳为齐安置齐安郡隋复改义阳改齐安为钟山并属义阳郡本朝省钟山改今名罗山本汉鄳县地北齐置髙安县隋开皇废之后复置罗山县属义阳郡唐武德置南罗州州废属申州形胜羊山在郡东北鹊山鱼陂在罗山县武阳关在军南义阳山在军东石壁潭在信阳石城山在军东南三角山在军南八十里九曲河在军南仙君港在军西佛圗山在罗山钟山在县西南金山在军南霸山于诸山最为髙大人物蜀费祎代蒋琬为大将军晋孟嘉史以为鄳人皇朝舒继明与伪齐战死集城邉一水抱城流城外羣山拥郡楼本朝开宝九年改义阳军省钟山罗山入义阳县太平兴国军县并改为信阳复置罗山县羣山设关险髙屋昼多隂晴岚度丘壑踈草上衣襟记纂渊海卷十四记纂渊海卷十五钦定四库全书记纂渊海卷十五宋潘自牧撰郡县部广南东路广州清海军节度广东经略安抚司转运司提举司市舶司郡号番禺五羊南海清海东筦州沿革牵牛婺女之次越分野禹贡扬州之域春秋百越地秦汉南海郡东汉建安鱼立交州寻废之吴分立广州晋为州治隋废郡改番州大业复南海郡唐武德立广州贞观为都督府开元为岭南道天宝为南海郡干宁升清海军五代南汉刘隠所有县沿革南海本秦南海郡番禺县地东汉交州吴广州皆治此隋改番禺曰南海为州治唐因之五代刘隐分置咸宁常康二县本朝省之番禺秦初置县至隋改南海唐长安于江南洲上别置番禺分置郭下清逺本汉南海郡中宿县地晋属始兴郡梁立西衡州改县为清逺郡隋废清逺为县属广州増城本番禺县地东汉初析置晋成帝分立东官郡宋齐仍属南海隋废郡以县属广州怀集本汉南海郡四㑹县地又苍梧郡封阳地晋于四㑹地置怀化县属新㑹郡宋齐属南海齐于封阳地置洊安县隋省二县后复置怀集县属广州唐武德立威州并置兴平霍清威成三县贞观州废省三县入怀集又置洊安县开元省永固县入怀集至德改洊安为洊水本朝省之东筦本汉博罗县地隋置宝安属番州唐至德更今名属广州新㑹本汉番禺县地晋恭帝置新㑹县及郡隋废郡为封州改允州又改冈州大业州废属南海郡唐武德冈州析置封平封乐复二县正观州县并废寻复立冈州开元州废以新㑹属广州香山本香山鎭在唐南海番禺东筦新㑹之境本朝昇县形胜番山在南禺山在北金山在新㑹宝山在东筦亷山在清逺西贪泉在番禺西崑山在新㑹上有天井崙山在新㑹有白龙池浴日亭在扶胥镇南连天观在提举司五羊城在南海县昔有五仙人骑五色羊至此九龙泉在白云山琵琶洲在南海东珊瑚洲在东筦南珊瑚井在浮丘山鳯凰岩在东筦鹧鸪峰在増城人物唐区丹从学韩文公五代何泽为洛阳令谏唐庄宗好猎罗威事母至孝黄舒事母至孝人目其居曰参里皇朝冯元中甲科能通五经集番禺军府盛欲说暂停杯盖海旗幢出连天观阁开衙时龙戸集上日马人来风静鶢鶋隐官亷蚌蛤回县楼重蜃气邑里襍鲛人海暗三山雨江明五岭春雾遶龙川暗山连象郡遥连天浪静长鲸息映日颿多宝舶来五羊城在蜃楼邉墨绶缒腰正少年山静不应闻屈鸟草深从使翳贪泉居人爱近沉珠浦候吏多来拾翠洲番禺万里路逺客片㠶过盛府依横海荒祠拜伏波本朝开寳五年省咸宁当康二县入南海废番禺省洊水入怀集废东筦入增城六年复置东筦皇祐三年复置番禺县绍兴二十二年升香山镇为县千年日照珍珠市万瓦烟生碧玉城山海是为中国藏梯航尤见外夷情客听潮鸡迷早夜人瞻飓母识隂晴番禺二月尾落花已无春惟有蔷薇水衣襟四时薰岸邉天影随潮入楼上春容带雨来韶州广东路提刑司郡号曲江始兴韶石广兴武溪州沿革星土同广州春秋百越地战国属楚秦南海郡地汉桂阳郡地吴分立始兴郡属交州宋改广兴郡齐复始兴梁萧勃置东衡州隋开皇改韶州十一年废入广州唐武德立番州寻改东衡州贞观曰韶州属岭南道天宝曰始兴郡五代卢光稠据之后入南汉县沿革曲江县汉属桂阳郡吴属始兴晋为郡治隋初置韶州后属南海郡唐韶州治翁源本汉浈阳县地梁萧勃分置翁源县陈又立清逺郡属广州隋废郡寻省之唐武德复置属洭州贞观州废来属乐昌本汉曲江县地梁置梁花县又分置平石县隋省平石氏梁花属广州后更今名唐武德来属仁化本汉曲江县地唐垂拱析置属广州后来属福建本曲江翁源地本朝析置乳源本曲江乐昌地本朝析置形胜浮山在州东北蹑之地动曲江乃浈水武水合而曲抱州域芙蓉峰在州西莲花山在州南松𣲖水在翁源棃溪水在曲江宝石山在州南锦石岩锦石溪在仁化越王山在州北天王岭在南峰山下灵池在山翁源灵溪水灵君山在乐昌曹溪宣溪灵溪水皆在曲江吴溪水在仁化韶石在曲江二石相峙如双闾昌山在乐昌有竒石人物唐张九龄名相号曲江公皇朝余静以直谏着名王陶官至度支郎中五子应举三人一榜中选萧雅萧雄萧维兄弟俱𨽻上庠登第邓戡子堂孙弼三世登第谭必应童子举集交趾丹砂重韶州白葛轻炎海韶州牧风流汉署郎曲江山水闻来乆恐不知名访倍难愿借圗经将入界毎逢佳处便开看南行踰六旬始下乐昌泷恶不可言状船石相冲撞行舟傍越岑窈窕越溪深水闇先秋冷山晴当昼隂本朝开宝五年省仁化入乐昌咸平复置崇宁元年以岺水塲置福建县干道二年置乳源县韶州南国镇灵踪传自曩双阙倚天秀一迳寻云上沄沄曲江水天借九秋色楼台飞半空秀气盘韶石首参虞舜叩韶石次谒六祖登南华羣岑合势曲江头二水交流夹一州地有九㠜清淑气人无五岭郁蒸愁肇庆府肇庆军节度郡号信女髙要端溪四㑹兴庆府沿革星土同广州春秋百越地秦南海郡地汉苍梧郡地宋齐属南海陈立髙要郡隋废郡立端州大业信女安郡唐端州属岭南道五代南海所有县沿革髙要属苍梧郡晋置平兴县属新宁郡宋齐属南海又置平兴郡梁又置梁秦县及郡陈立髙要郡隋端州置髙要县改梁秦省入平兴为清泰又置博林县唐武德寻复置清泰贞观省博林入髙要省清泰入平兴本朝并省平兴四㑹秦初置县汉属南海郡宋分置化蒙县属绥建郡隋二县属广州唐武德立南绥州二县属焉观更名浈州州废属广州本朝省化蒙入四㑹来属形胜石室山在髙要又名嵩台山号神仙下都石涧山在四㑹烂柯山在髙要老香山在废平兴县西端溪山有五色香水端溪水在髙要龙子岭狮子冈鳯头冈在四㑹牛鼻山在始昌端溪子石砚可値千金有赤白黄色㸃者谓之鸜鹆眼脉理黄者谓之金线纹人物皇朝梁顺孙两贡辟雍第谭维寅中梁榜乙科黄执矩从胡致堂张南轩游集端州石匠巧如神踏磨刀割紫云端州江口连云处始信哀猿伤客心本朝元符三年升兴庆军节度政和升兴庆府重和改肇庆府肇庆军开宝五年省平兴县入髙要六年省化蒙县入四㑹熈宁六年以四㑹属端州包孝肃守端州嵗满不持一砚归知君今向端溪去愿助清风泛怒涛端州正在双崃间石室嵩台压孤垒新江自南来西与端江汇屹然鹄奔亭遗音垂千载德庆府永庆军节度郡号端山开阳泷水晋康灵阳罗田府沿革牛女分野春秋百越地秦属南海郡汉属苍梧郡晋穆帝分立晋康郡梁别立开阳等郡置双州隋废诸郡属端州大业改双州为泷州州废属信安永熈二郡唐武德立泷又立南康州寻废贞观置康州天宝曰晋康郡泷州曰开阳郡并属岭南道五代南溪所有县沿革端溪县属汉苍梧郡晋立晋康郡宋又置乐城都城安遂三县梁置建州广熈郡于安遂县隋端溪乐城并属端州信安郡都城县属苍梧郡安遂县属永熈郡唐武德立南康州治端溪省端州之抚纳入焉至德改安遂曰晋康与乐城都城皆属康州后改乐城曰恱城本朝省诸县入端溪泷水本端溪县地宋置永熈县梁置开阳平原罗阳三郡三县隋废三郡以三县属泷州开皇改平原曰泷水罗阳曰正义又置安南县大业以泷水立永熈郡而省开阳正义入焉又省永安入永熈唐武德立泷州复置开阳正义寻省正义又析置安南与永熈属南建州五年更永熈曰永宁贞观改南建曰药州州废以南安永宁属泷州天宝改永宁曰建水至德改安南曰镇南本朝省诸县入泷水形胜思耆山在端溪县思容水思㑹洞在泷水髙良山平定山在端溪正仪洞在泷水灵溪水碌溪水在端溪灵阳山在泷水三洲巖在端溪三石一名三奠石云卓洞云际山在泷水集与子避地西康州洞庭相逢十二秋本朝开宝五年废康州入端州省恱城晋康都城三县入端溪属端州寻复置康州治端溪县六年废泷州入康州省建水镇南开阳三县入泷州属焉隆兴初德庆府岩岩清峙指仙洞之宛然皓皓恩波与䍧江而共逺居东广之上游为中兴之濳邸英德府郡号臯石浛光真阳府沿革牛女分野春秋百越地战国属楚秦南海郡地汉属桂阳郡吴属始兴郡梁立衡州及阳山郡隋废郡改洭州州废属广州复洭州贞观州废属广州立南汉县沿革眞阳本汉桂阳郡浈阳县吴以后属始兴隋省入曲江后复置曰真阳唐初属洭州贞观复曰浈阳属广州南汉英州治此浛光本汉桂阳郡含洭县吴以后属始兴梁治衡州阳山郡隋改州州废属广州唐置洭州治此州废属广州本朝改今名来属形胜银山在真阳有银江琅溪在县南通天岩碧落洞在州西相去二三里㴠晖谷有飞霞岭栖云洞濳灵洞晞阳岛夣弼岩在州南鸣絃峰下真阳崃在真阳东南芙蓉山在州西莲花峰在鸣絃峰前桃花洞在含晖谷后娥眉冈熊耳岭皆在浛光人物皇朝石汝砺问学淹该冯安上父子登科郑敦义知潮阳上书极论市翠羽黄牛革事诏转一官郑准刘纬入元祐党籍吴其妻谭氏守节骂贼而死本朝宣和三年赐名真阳郡今为英德府干兴元年改浈阳曰真阳为英州治开宝四年改广州含晖为浛光县𨽻连州六年来属越林多蔽天黄柑襍丹橘万室通酿酤抚逺无禁律醉去不须钱醒来弄琴瑟郡官不患无供给支与真阳几石山昔仙风冉冉数千载碧落之洞天今佳气五百年濳龙之福地惠州郡号博罗海丰寅山河源州沿革星纪之次春秋百越地以后属南海郡宋秦齐属南海东筦二郡隋立循州大业州废立龙川郡唐武德曰循州天宝曰海丰郡属岭南道汉改祯州别立循州于北境县沿革归善本汉南海郡博罗县地宋置归善县隋立循州及龙川郡治唐析置龙川县贞观省入南汉改祯州治此河源本汉龙川县地齐置河源县隋属循州又省新丰县开皇改曰休吉大业省入唐武德析置石城县观省入南汉属祯州博罗县属汉南海郡隋属循州唐析置罗阳县贞观省入南汉属祯州海丰宋初置县属东筦郡隋置循州唐武德析置陆安县观省入南汉属祯州形胜罗山在博罗浮山云是蓬莱一岛尧时洪水浮来合而为一故名罗浮有聚霞蜂飞云坛锦秀峰金沙洞瑇瑁山瑶石台香峰亭钵盂峰刀子峰石臼洞阿耨池罗汉岩佛迹岩通天岩㑹仙峰抛毬峰黄龙洞碧鸡山朱明洞凢四百三十二峰系第七大洞天丰湖在郡城西有㸃翠溪漱玉滩平逺台孤屿亭平湖阁荔枝圃鳌峰亭人物皇朝古初之国初充赋梅蟠擢元丰第张宋乡绍兴以春秋魁多士集君言罗浮上容易见九垠渐髙元气壮汹涌来翼身夜宿最髙峰瞻空浩无隣海黒天宇旷星辰来逼人本朝天禧五年改祯州为惠州治归善浮山若鹏蹲忽展垂天羽罗浮山下四时春卢橘杨梅次第新日啖荔枝三百颗不妨长作岭南人赤鱼白蟹筯屡下黄柑緑橘笾常加糖霜不待蜀客寄荔枝未信闽人夸近闻更有丰湖好环匝亭台映洲岛野叟忘机鸥鹭闲寒潭无浪蛟龙老广南东路循州郡号龙川兴宁曲宁长乐海丰州沿革星纪牵牛之次春秋百越地战国楚地秦以后南海郡龙川县地晋穆帝分属永平郡宋齐南海东筦二郡隋属循州州废属龙川郡唐属循州南汉改循州为祯州而析州之北境别立循州于此县沿革龙川秦以后属南海郡晋穆帝置雷乡县属永平郡宋以后属东筦郡废雷乡隋属循州开皇省入河源县唐天授置雷乡县属循州南汉改龙川县置州治此兴宁本龙川县地晋置兴宁县属东筦郡隋属龙川郡唐属循州贞观省齐昌县入焉长乐本兴宁县地本朝析置形胜龙川昔有龙穿地而出即穴流泉因以名县蚌湖鴈池在兴宁白鹿山在龙川有白鹿洞龙潭鳄湖在龙川白云洞在州北白石巖在兴宁白鷴山在州北霍山在龙川东峰峦凡三百六十按山在州正南石楼峰在霍山石泉井在龙川人物唐韦昌明隐罗浮山五代罗孟郊官至翰林茆屋数间曰翰林堂旁有池号罗公涤砚池集越井遗封尉陀旧壤龙川平海牛岭参本朝国初曰海丰郡宣和改博罗郡熈宁四年置长乐县绍兴六年省十九年复宣和三年改龙川为雷乡县绍兴复故尉陀城下两重阳白酒黄鸡意自长昔我迁龙川不见平生人倾囊买破屋风雨芘病身颀然一道士野鹤堕鸡羣飞鸣闾巷中稍与季子亲晓登丞相岭暮宿翰林堂连州郡号湟水熈平连山阳山小桂州沿革翼轸分野禹贡荆州之域春秋百越地战国属楚秦长沙郡南境汉属桂阳郡吴晋属始兴郡宋明帝立宋安郡后废属广兴郡齐复置始兴梁立阳山郡隋置连州大业改熈平郡唐武县复连州天宝曰连山郡属江南道五代初入马氏后入南汉县沿革桂阳县属桂阳郡吴以后属始兴梁置阳山郡隋唐连州治阳山本汉阳山侯国属桂阳郡东汉省之晋复置县属始兴郡宋属广兴梁属阳山郡隋属熈平郡唐属连州连山本桂阳县地梁武帝析置广惠县隋开皇改广泽属连州仁夀改今名形胜桂岭在桂阳县北桂水出于桂岭潮泉在桂阳与潮候相应乳穴凡三十七所栁文有乳穴记桂林山在桂阳相灵山桃泉山二桃水源所出龙宫滩韩文有诗鵞岗山在桂阳巍峩山在连山安乐水在阳山静禅山在桂阳北廖真人于此上昇集陆有丘陵之险虎豹之虞水有江流悍急横波之石亷利侔劒㦸舟上下失势破碎沦没者徃徃有之出宰山水县读书松竹林哀猿醒俗耳清泉洁尘襟青竹时黙钓白云日幽寻剡中若问连州事惟有青山尽不如连州何连连接天碧岑崟南连衡岳其清粹秀爽之气钟为胜槩贤杰继出退之雄文露天巧梦得清新挥秀格迨今声名三百年文字山川相辉赫潮州郡号潮阳鳯城鳄渚掲阳海阳义安州沿革牵牛分野禹贡扬州之域春秋七闽地战国越人所居秦南海郡地汉初属南越后南海郡晋东筦郡安帝分立义安郡梁立东扬州改曰瀛州陈废之隋立潮州大业徙为义安郡唐武德曰潮州天宝曰潮阳郡属岭南道五代南汉据之县沿革海阳本汉南海郡掲阳县地晋属南海县为义安郡治隋郡县俱废后复海阳县置潮州潮阳本汉掲阳县地晋安帝分东筦郡置潮阳县属义安郡隋属潮州唐未㣲省之先天复置揭阳县汉属南海郡晋废之本朝复置形胜韩山与州治相对山在潮阳东吴在韩山后西霸萦遶于州之太平桥下鳯水在鳯凰山下鳄溪旧名恶溪韩文公为文逐鳄鱼处九侯山在海阳子山在掲阳桑浦山与州相对梅溪水在潮阳亭在州治韩木邦人视其花之繁稀以卜登科之祥人物唐赵德韩文公置乡校命之为师皇朝林巽应材识兼茂科以忤权贵有司不敢收林从周登进士其族列于衣冠者十七人许由其族为文武官者总三十八人吴复古道之士陈希伋经明行脩举第一人集恶溪瘴毒聚雷霆常汹汹鳄鱼如大船牙眼怖杀侬州南数十里有海无天地飓风有时作掀簸真差事本朝宣和六年析海阳县光德太平怀德三乡置掲阳县潮阳山水东南竒鱼船城郭民雍熈当时为撰𤣥帝碑而今风俗邹鲁为休嗟城邑住天荒已得仙枝耀故乡从此方舆载人物海邉邹鲁是潮阳梅州郡号程江西阳程乡敬州州沿革牵牛之分禹贡扬州之域春秋七闽地战国属越秦南海郡地汉初属南海郡晋初属东筦郡后属义安隋属潮州大业属义安郡唐属潮州南汉立敬州本朝改梅州县沿革程乡本揭阳县地南齐初置县属义安郡隋省复置属潮州南汉于此立敬州形胜程江在州西北七十里曽井泉甘而冷能愈瘴疾东岩西岩在州左右耸翠峰在州南西阳山西阳水在程乡百花洲在城南两水间䜟云百花洲尾齐州前此地出状元人物程皎不知何代人为乡里所推重古成之登雍熈第本朝开宝四年改敬州曰梅州熈宁六年废以县入潮州元丰复置治程乡县宣和为义安郡程皎当年一匹夫不操三尺正羣愚片言能使争心息万里江山性与俱市小山城寂船稀野渡忙金暄梅蕋日玉冷草根霜一行谁栽十里梅下临溪水恰齐开此行便是无官守只为梅花也合来新州郡号新宁新昌新口封水龙水州沿革星土同广州春秋百越地秦属南海郡汉属合浦郡晋属苍梧郡穆帝分立新宁郡梁立新州隋废郡大业废州属信安郡唐武德复新州天宝曰新昌郡后改新兴郡属岭南道五代属南汉县沿革新兴本汉合浦郡临允县地晋穆帝置新宁县后改新兴宋置义宁县属新㑹郡梁立新州于新兴县隋义宁属广州大业新州废以新兴属信安郡又有索卢县省入焉唐新兴为新州治武德析置索卢县新昌单牒永顺四县后省新昌单牒干元又省索卢义兴属广州本朝省永顺义宁入新兴形胜天露山在州东南甲于诸山之上云秀山在州东宝盖山在州西宝冠山在州东南宝峰山瑞峰山在州北思龙山思龙水在城南叠蛇山在信安西南金山银山在信安铁岭在州西北锦山在州南集海虚争翡翠溪逻鬬芙蓉波浑未辨鱼龙迹雾暗宁知蚌鹬心夜傍归舟望渔父一溪风雨两岩隂本朝开宝五年省永顺县入新兴又省义宁六年复置太平兴国改义宁曰信安熈宁省入元祐复置绍圣省为镇仁义桥邉杨栁斜洗亭冈畔种桑麻龙山水绕祖师塔夏院云埋宰相家十仙园里寻常到恰似桃源一洞花封州郡号封溪南静临封封川州沿革星纪之次春秋百越地秦南海郡地汉苍梧郡地晋穆帝分属晋康郡梁分立梁信郡及成州隋改封州大业为苍梧郡唐武德立封州天宝临封郡属岭南道五代南汉据之县沿革封川本汉广信县为苍梧郡治东汉交州刺史治晋苍梧晋康郡梁为梁信郡治梁信县又置封兴县隋改封川大业省封兴入焉为苍梧郡治唐为封州治武德复置封兴后省之开建本汉苍梧郡封阳县地吴属临贺郡宋分置开建县立宋建郡郡废属临庆国梁立南静郡隋废郡属连州后省之唐武德复置开建来属形胜东山去城一里西山州治隔江忠谠山在开建北忠谠水出焉丰夀山在州东灵溪在州北灵洲在封川西泽锦山月台山蟠龙山在坊场乡风溪水在州南金镂村有莫状元读书堂有龙吟水麒麟山白马山在州东人物汉陈钦治左氏传唐莫宣卿状元登第南汉刘隐起封州据有南海本朝开宝五年省开建县入封川六年复置秋冬三酿酒风景四时花守官员吏隐惟放日髙衙岭中蕉子国海上荔枝庄民有百年夀家存十嵗粮东山画屏展北阜翠蚌驯我爱临封好从来礼义乡垣墉角占楼台近城郭心藏洞府深南雄州郡号保昌大庾溱水州沿革牛女之分春秋百越地战国属楚秦南海郡地汉属豫章郡吴属始兴郡宋改广兴郡齐复曰始兴郡陈属东衡州隋属广南海郡唐属韶州南汉立雄州县沿革保昌唐析始兴县置浈昌县属韶州南汉为雄州治始兴本汉豫章郡南野县治又云南海县治吴属南康郡孙皓分置始兴县属始兴郡一云置斜阶县齐改县曰正阶梁复曰始兴立安逺郡陈置东衡州隋废郡属广州唐属韶州本朝来属形胜桂山在始兴多桂树梅庾即大岭又有小庾岭龟湖山在城南东龙泉井在州北丹鳯山在始兴县西霹雳泉在庾岭大鉴禅师卓钖遗迹玲珑岩在始兴县南仙女岩在州东北罗汉洞在州东天桂峰在始兴县西脩仁水在城南斜阶水在始兴县南人物皇朝邓戒邓辟兄弟聨名登科顾希甫及其子襄相继登第谭涣举八行冯应之入元祐党籍本朝开宝四年以河北有雄州加南字又避讳改浈昌为保昌县以韶州始兴𨽻焉宣和二年为保昌郡集凌江清浅遶城流庾岭南邉第一州惟有梅花传逺信只慿萱草缓离忧岭分东越封疆阔天限中原气象雄鱼跃元无溪靣冻雪光散作岭头梅恩州郡号南陵阳春恩平西平杜陵富林州沿革斗牛之分春秋百越地秦属南海郡汉属合浦郡吴属吴兴郡齐立齐郡梁立桂岭阳春二郡隋废郡属髙州后属髙凉郡唐武德立春州又析置勤州贞观立恩州天宝改恩州曰恩平郡春州曰南陵郡勤州曰雪浮郡并岭南道本朝废勤春二州县沿革阳江本汉髙凉县地晋海安县地又西平县属髙兴郡后省之齐分立齐安郡及县梁又置杜陵县入杜陵郡隋废二郡以县属南州开皇改齐安曰海安杜陵曰杜原大业置阳江县唐武德又置西平县改海安曰齐安杜原曰杜陵贞观以西平𨽻恩州以齐安杜陵来属至德改齐安曰恩平大顺徙治恩平畨西平入焉后又徙治阳江县本朝併省恩陵杜陵二县阳春本汉髙凉县允吾县地宋于允吾地置龙潭县后改铜陵梁于髙凉地立阳春郡陈増置阳春县隋阳春属髙凉郡铜梁属信安郡唐武德以阳春置春州及流南西城县又以铜陵置勤州及富林县天宝又置罗水县属春州省西城县本朝废勤春二州併省其县形胜鸾山在阳春鹄山在罗水县界罗领山罗琴山在阳江罗黄山罗鳯水在阳春翠鸟山在阳江金鸡石在州西北龙龟山为南服之冠鳯凰山有鳯凰巢其上或云此州穴也鹦鹉山在县西南崑崙山在古杜陵县北崆峒山出石乳石林有自然楼台本朝开宝五年废勤春二州省恩平杜陵二县入阳江省富林入铜陵以罗水流南二县来属六年省流南罗水入阳春寻复置春州以阳春铜陵二县属焉祥符废春州以县属新州天禧复春州庆厯恩州加南字熈宁又废春州以阳春来属而省铜陵入焉集井邑峰峦叠郡城新台髙峙见南溟海澜震荡连空白星渎朝宗彻底清山为翠涛涌潮拓碧天开西山排闼来周遭似翠环初疑金谷岭元是鉄坑山人言兹地恶我爱碧孱颜兹地山皆石他山盖不如固非从此出疑是补天余下漏一拳小髙凌千级虚竒章应未见名不到中书桂州静江军节度广西经略安抚司转运司提刑司提举司郡号桂林桂府始安桂州临桂郡沿革翼轸之分鹑尾之次禹贡荆州之域春秋百越地战国属楚秦属桂林郡汉属零陵苍梧二郡吴立始安郡宋明帝改始建国齐复梁兼立桂州大业复始安郡唐立桂州为大都督府属岭南道天宝曰始安郡天顺升静江军节度五代入楚马氏后入南汉县沿革临桂本汉零陵郡始安县吴始安郡治梁桂州治唐析始安县置福禄纯化二县贞观省福禄更始安曰临桂永真更纯化曰恭化后唐更慕化本朝省入临桂兴安本汉始安县地唐武德析置临源县大厯改全义石晋时马氏奏立漙州改县为德昌后复曰全义本朝废漙州更今名灵川本汉始安县地唐龙朔析置阳朔本汉始安县地梁初析置唐属桂州武德置归义县正观省入荔浦汉置属苍梧郡吴属始安郡仍析置永丰县梁废之唐武德立荔州又分阳朔置永丰县属昭州正观废荔州以荔浦永丰属桂州长庆更永丰曰永后梁又改永宁本朝省入荔浦永福本汉始安县地唐武德析置脩仁本汉荔浦县地吴置建陆县属苍梧郡宋末属始建国齐梁陈属始安郡隋属桂州唐武德属荔州贞观立晏州州废来属长庆更今名理定本汉始安县地隋置兴安县大业省唐武德复置又置宣风县贞观省之至德改兴安曰理定义宁本汉始安县地石晋析临川初置古县本汉始安县地唐干宁析置恭化形胜尧山在城东北舜山在城北桂林一名八桂又名八柱言八桂成柱也桂水又名桂江荔水一名荔江漓山在城南居漓水之阳独秀山在城西北七宝山在南沙阿林龙蟠山在兴安龙隐岩在水东七星山龙门山在阳朔鳯巢山在永福白龙洞在南溪白鹤山在阳朔有白鹤洞绣山洞在新林驿北丹崖峰金泉山在阳朔银江水在灵川栖霞洞在七星峰下凌霄峰在阳朔隐山六洞曰朝阳夕阳平华北牖嘉莲白雀人物王世则中进士第一淳化中以言储贰谪象州集我所思兮在桂林欲往从之兮湘水深南州实炎德桂树凌寒山五岭皆炎热宜人独桂林城窄山将压江寛地共浮西南通絶域东北有髙楼神护青枫岸龙移白石湫苍苍森八桂兹地在湘南江作青罗带山如碧玉篸戸输多翠羽家自种黄柑山水衙门外旌旗楼堞中遥闻桂水遶城隅城上江山满画图为问訾家州畔月清秋拟许醉狂无碧桂水连海苍梧云满山本朝绍兴以潜藩升静江府嘉祐六年省慕化县入临桂干德元年废漙州以全义县来属太平兴国改兴安县熈宁四年省永宁县入荔浦为镇元祐复绍圣省入熈宁四年省修仁县入荔浦元丰复大观二年以古县属融州三年复𨽻集桂岭花光纷似雪荔江波色緑于苔旧色扫开浪拍雾新诗装就桂林春相离水色秋前老独秀岚光霁后匀青罗江水碧连山城在山光水色间朝游七星岩暮上千山观东西两竒絶势略岭海半桂林二十四岩洞杖屦十年供醉游山接衡湘多胜记湖如杭颕共佳名容州宁逺军节度郡号容管普宁绣城容州铜州南流州沿革星纪牵牛之次春秋百越地秦属象郡汉属南越后属合浦郁林二郡东汉属合浦郡宋置南流郡后废之隋为合浦水平二郡唐武德立铜州贞观改容州天宝曰普宁郡属岭南道南汉升宁逺军额县沿革普宁本汉合浦郡合浦县及郁林郡阿林县地晋为阿林县梁置隂石县及郡隋废郡改隂石曰奉化又置安民县寻改宁民又改奉化为普宁并属永平郡阿林属郁林郡唐武德普宁属永州又分置渭龙县贞观改宁民为欣道来属元和州徙治普宁先是武德析阿林县置吊林罗二县置林州六年改绣州天宝曰常林郡本朝并省入普宁北流本汉合浦县地隋初置县属合浦郡唐武德置铜州治此又分置陵城县又武德置扶莱县属窦州又置罗办县属罗州干封以二县置东峩州总章改禺州置峩石县天宝曰温水郡本朝併省入北流陆川本汉合浦县地隋开皇初置县唐开元来属又武德置龙化河南二县属罗州又置龙豪温水二县属田州后龙化属办州温水属禺州大厯以四县置顺州天寳曰顺义郡本朝并省入陆川形胜金山在陆州绣江在普宁都峤山第二十小洞天白石山第二十一小洞天勾漏山第二十二小洞天牛峰山在普宁鹤洞山龙化水在陆川都窦山在普宁太容山在州西北鸣石山峩石山在陆川本石山在普宁集容州几十里直傍青天崖池北含烟瑶草短万松亭下清风满普宁都护军威重九驿梯航塞要津十二铜鱼尊画㦸三千崖角拥朱轮逺惭勾漏令不得问丹砂鹢鸟冲龙浪犀渠拂岭云本朝开宝二年废绣禺顺三州入容州省渭龙欣道二县又废绣州常林阿林罗绣三县并入普宁省陵城县入废禺州峩石扶莱罗办三县并入北流又废顺州龙化温水河南龙豪四县入陆川浪经蛟浦阔山入鬼门寒天涯已惯经人日归路犹欣过鬼门一年勾漏守寻尽洞中天佛记卢藏用仙坛葛稚川醒心西掖水烧眼碧池莲我岂无新事诗碑与酒泉问津勾漏山散䇿寳圭洞羣峰罗翠屏环合无缺空石盘与丹灶遗迹可扪弄邕州建武军节度管内安抚都监郡号永宁南晋宣化晋兴邕管和山州沿革星纪牵牛之次古越地秦属桂林郡汉属郁林郡东晋分置晋兴郡隋废郡属尹州大业属郁州郁林郡唐武德立南晋州贞观改邕州天宝曰朗宁郡属岭南道南汉升建武军节度县沿革宣化本汉领方县地晋置晋兴郡隋废为县寻改宣化县唐为州治武德析置朗宁县又置如和县属钦州景龙来属干元开山峒立思笼县本朝并省入宣化武缘本汉领方县地晋置晋兴县隋置武缘县属尹州废晋兴大业又废武缘唐武德并复置干元开山峒立封陵县本朝并省入武缘形胜道人山在城东三百里公母山在左江永平寨之东崐崘山在宣化县东有崐崙关镆鎁山在武缘县南铜柱汉马援所铸银瓮仙人所遗人或上山观之则失其处及下则复见之武号山在城南都砻山在州西北罗秀山在宣化县北人物皇朝石鑑举进士说诸蛮不附侬智髙有功集龙约海船行有力象隈铜柱卧成㾗分野穷禹画人烟过虞循本朝开宝五年省朗宁思笼二县入宣化省封陵入武缘更晋兴曰乐昌景祐二年省如和入宣化省乐昌入武缘玺书行絶域铜柱入中原玉簪峰顶共登仙铜柱溪头再得贤深入侬黄左右溪溪邉得比嵗寒枝五十溪洲五寨城广宣恩诏谕蛮情少希铜马式老厌玉门关再获金城之固几还铜柱之封宜州郡号宜山龙水龙江忻城粤州州沿革粤地牵牛分野秦属象郡汉属郁林郡唐置粤州天宝改龙水郡干元曰粤州干符改宜州县沿革龙水唐与州同置及置崖州东玺二县后省之干封置洛封县属栁州元和改曰洛曺本朝省入龙水忻城秦属象郡唐覊縻芝忻州领五县归恩州领五县纡州领六县本朝并省入忻城天河唐与州同置思恩唐贞观开生蛮置环州及思恩县本朝废州以县来属河池本朝覊縻智州本朝来属形胜日山在城东月山在城西三元坊以冯京殿省解俱第一四贤堂取冯京黄山谷赵清献吕兖公以名之髙峰山陆猿仙所隠叠石山在思恩县龙德山在天河县西鵞溪水在河池县南马山溪在河池县西人物皇朝冯京解殿三元何旦与东坡游区革与山谷游本朝庆厯三年废芝忻归恩纡三州入宜州以其十六县地併入忻城来属淳化元年以栁州洛曺县来属嘉祐省之熈宁废怀逺军古阳述昆二县入龙水宣和改曰宜山后复故大观三年以天河县属融州后复故熈宁八年废环州以思恩县来属徙治带溪寨省镇宁州礼丹县入焉元丰复旧治治平二年以智州河池县来属又省富刀县入焉青山通象郡白浪下灵渠融州清逺军节度郡号融水罗水融江清逺州沿革牛女之分或曰翼轸春秋百越地秦属桂林郡汉属郁林郡吴晋属桂林郡齐置齐熈黄水二郡梁置东宁州隋开皇改融州大业废之属始安郡唐复融州天宝曰融水郡属岭南道五代地入南汉县沿革融水本汉郁林郡潭中县齐置齐熈县及郡又置临䍧黄水二县隋改齐熈曰义熈大业省二县入焉属始安郡唐武德置州析置临䍧黄水安修三县六年改义熈曰融水贞观省安修天宝省黄水临䍧置武阳本朝省入懐逺怀逺本朝初置形胜丹溪在融水西清潭在州南真仙岩在州南五里老人岩在城西五里灵夀溪本老君以丹投水中饮此者得夀仙女山近朱栏铺朱砂山玉华洞在融水西北玉江水在怀逺县西宝溪水在融水县界铜鼓山石门山并在城西本朝政和二年升清逺军节度开宝二年分桂州珠川峒地置罗城县熈宁省罗城武陵二县入融水绍兴四年废平州为王口寨役于此置怀逺县集溪僧过此说山公游遍真仙洞府中乳石崖邉得灵草可能封褁寄山翁融水奥区潭中旧壤山居谷聚控并海之蛮夷地大物荒据列城之襟带象州象郡防御郡号阳水建陵阳夀象山郁水川沿革翼轸鹑尾之次春秋百越地秦属桂林郡汉属郁林吴晋属桂林陈置象郡隋为象州后属始安郡唐武德复象州天宝曰象郡属岭南道五代地入南汉县沿革阳夀本汉潭中县地吴分立桂林郡陈立象郡置阳夀淮阳二县隋开皇改淮阳为阳宁大业省入阳夀又有西宁县省入桂林县唐武德置州析桂林置武德西宁二县又置武化县属封州又置长封与武化并属晏州州废来属后省西宁武德长封三县贞观治武化大厯治阳夀南汉废武化来賔本汉中留县地唐干封置来賔县及严州又置归化县天宝改州为循德郡本朝并省入来賔武僊本汉中留县地隋置桂林县属始安郡唐武德析置武僊县干封省桂林入焉形胜象山在阳夀鹿山在阳夀上有鹿池龙洞在来賔仙岩在武僊灵泉在阳夀圣塘去城百里石山髙峻人莫能登金峰山在来賔鉄崃山铜鼓山皆在武僊六祖岩在西山寺后八德泉在报恩寺仙人山在武僊仙女岩去城七十里人物皇朝栗大用应童科谢洪谢泽兄弟笃学集青山海上无城郭惟有松排出象州本朝开宝七年废严州入象州省归化县入来賔元祐元年复置武化崇宁废入阳夀集象郡虽云逺王郡各有宜踈梅香度水瘦竹笋穿篱坐待百卉芳春风兼四时谁云岭外皆炎热此是西南第一州地控百蛮疆连五岭顾兹象郡邈在狼荒建此象台邈在骆越贵州怀泽郡防御郡号西骆瓯越马度怀泽州沿革牛女之分古荒裔之地春秋西骆瓯越之地秦时属桂林郡汉属郁林郡梁置定州后加南字隋改尹州又曰郁州寻改郁林郡唐武德立南尹州置总管府贞观改贵州天宝曰怀泽郡属岭南道五代地入南汉县沿革郁林本汉郁林郡广郁县吴改隂平县晋改郁平县宋析置怀泽县隋开皇又置马度县大业省怀泽唐置州治郁平县复怀泽又置潮水县改马度为马岭贞观省马岭天宝复置名义山本朝併省入郁林形胜东山南山西山北山分峙四面龙形山在州南龙腹水在城北马岭山在州西北龙石山见类要文章岭在旧县南宜贵山显朝冈皆在州北金箱山在义山乡北石室山见类要双清阁在州学南七星岩在南山人物皇朝梁诏至孝东坡为题其母墓亭额曰甘露林瑞松坡俞仲昌髙蹈之士本朝孝宗升贵州防御开宝四年改郁平为郁林五年省怀泽义山潮水入焉集二十四峰尖参差列郡南半空擎梵宇絶岭寄僧龛白云来去本无踪占定仙山四六峰试上髙楼望怀泽暮云千朶碧连天昭州郡号平乐龙平昭潭蒙山开江州沿革牛女之分春秋古越地秦属桂林郡汉属苍梧郡吴属始安郡宋属始建国齐以后属始安隋属桂州大业属始安郡唐武徳立乐州贞观改昭州天宝曰平乐郡属岭南道五代马氏有之后入南汉县沿革平乐本汉荔浦县地吴分置平乐县属始安郡晋穆帝又置永平县及郡隋废郡为藤州大业复永平郡唐平乐为州治永平属藤州武德置沙亭县贞观省之以永平来属本朝省永平恭城唐武德析置平乐立山隋置隋化县属始安郡唐武德增置纯义县并属荔州寻改隋化曰立山又置钦政东区二县以四县置南㳟州贞观改蒙州后省钦政天寳改蒙山郡永贞改纯义县曰正义本朝省诸县入立山昭平本汉临贺勐陵二县地梁于临贺地置南静郡龙平县于勐陵地置开江郡县又置静州安乐博劳二县隋废二郡増置开化县大业废州并属始安郡省开江归化安乐博劳四县唐武德以龙平置静州复四县寻以开江属梧州余三县废贞观改富州开江来属天宝曰开江郡又置思勤县长庆改开江曰马江本朝并省入龙平后改昭平形胜日巖山在平乐甘岩山在恭城古迷山又名古眉罗浮山在立山银殿山在恭城玉臼泉在昭平龙岳峰在平乐骆雍水在立山昭潭在江中州名取此人物皇朝周渭国初献下岭表之䇿其妻为莫节妇韩廻官至太子中舎集桂水春犹早昭川日正西虎当官路鬬猿上驿楼啼假守昭平郡当门桂水清海遥稀蚌迹崃近足滩声崃束江盘天影随轻船只下几危机初晴古木猿三呌未晩隂崖日半规篁竹数家何处县清溪一曲几篇诗输税地全无菽麦入城人半是渔樵本朝开宝五年废富州省永平县入平乐省马江思勤二县入龙平来属太平兴国改正义县曰蒙山熈宁五年废蒙州省蒙山东区二县入立山来属八年以龙平改属梧州元丰还属山平梧州郡号桂江苍梧广信戎城州沿革牛女之分百越之地秦属桂林郡汉属南越元帝置苍梧郡东汉建安置交州治后废隋改封州大业属苍梧郡唐武德置梧州天宝曰苍梧郡属岭南道五代初入马氏后入南汉县沿革苍梧本汉广信县为苍梧治又勐陵县东汉交州刺史治勐陵属焉梁置遂城县又置豪静县及武城县陈曰逍遥郡隋改广信县曰苍梧属封州省勐陵入豪静属桂州改遂城曰戎城属滕州萧铣增置勐陵县唐苍梧豪静属静州置绥越县属贺州后置梧州治苍梧以四县来属贞观豪静绥越光化马般以戎城勐陵属桂州后又来属本朝并省入苍梧形胜火山夜见时如火烧状氷井在州东北系龙洲在州七里一名十里洲浮洲伏虎岩在州东五十里思化洲思恨洲在州西思良山在州北双龙洞在州东北名贤水在州北人物后汉陈元明左氏春秋汉之三陈奕世盛以文学称吴之六士一门併为二千石皇朝潘盎骂侬贼死集随风舟不定今夜到苍梧客泪有时有猿声无处无身经火山热颜入瘴乡销本朝开宝五年省勐陵戎城二县入苍梧六年复戎城熈宁省郁郁苍梧海上山蓬莱方丈有无间九疑连绵属衡湘苍梧独在天一方孤城吹角烟树里落月未落江茫茫南极苍梧郡江山号胜游海天晴动水崃月夜随舟崃口苍梧郡城依南斗魁氷井有泓闲潄玉火山无𦦨谩生烟吟拾江邉金翠羽醉骑海上玉麟腰清谈试茗游氷井至乐观鱼出槛桥藤州郡号感义永平岑溪镡津镡江古藤州沿革牵牛之分古百越之地秦属南海郡汉苍梧郡地晋穆帝置永平郡隋改藤州大业复永平郡唐武德曰藤州天宝曰感义郡属岭南道五代地入南汉县沿革镡津本汉苍梧郡勐陵县地晋置永平郡梁置安基县及建陵郡隋増置隋安贺川淳民三县并属藤州唐武徳改淳民曰感义贞观省隋安贺川置镡津县为州治又置宁风县为鷰州置治新乐县属焉鷰州废二县来属后省新乐天宝改安基曰安昌至德改义昌本朝并省入镡津岑溪本汉勐陵端溪二县地陈于勐陵地置永业郡隋废为县属永熈郡唐武德析置龙城义城县又于端溪地置连城县并属南义州后去南字天宝曰连城郡至德改龙城曰岑溪后又省义安本朝并省入岑溪形胜镡山劒江在镡津县龙襄水在废南仪州龙形砧在岑溪山形如砧赤水山白沙湾镃鑪山铅宂山罗幔山俱在镡津秀峰山七峰山俱在岑溪本朝开宝四年废藤州入窦州五年省感义宁风义昌三县入镡津六年复南义州省永业连城入岑溪太平兴国改南义曰南仪熈宁废南仪以岑溪来属集松如迁客老酒似使君淳系舟藤城下弄月镡江滨江月夜夜好云山朝朝新闭门覔句陈无已对客挥毫秦少游正字不知温饱未西风吹泪古藤州浔州郡号浔江浔水桂平郁江大賔陵江州沿革牛女之分古百越地秦属桂林郡汉属郁林郡一云合浦郡地梁为桂平郡隋废为县属尹州大业属郁州郁林郡唐置浔州后废复置天宝改浔江郡属岭南道五代地入南汉县沿革桂平本汉郁林郡治南山县又阿林县地梁置桂平郡及县隋开皇废郡以县属南尹州又置宣化县后置大賔县属藤州大业省宣化唐初大賔改属南尹州武德五年属鷰州又置皇化县属绣州贞观又置江陵县以四县置州台桂平寻省江陵本朝并省入桂平平南本汉勐陵布山三县地宋于勐陵置武林县属永平郡隋属藤州又分置随建县唐武德置大川县属鷰州贞观置平南西平归正大同四县并武林㤗川置龚州以随建来属后省㤗川归正太平又置阳建寻改阳川属焉天寳曰临江郡永隆又析龚蒙象三州地置思唐州及武郎平原二县长庆改平原曰思和五代石晋改思唐曰思化南汉复旧龚州为南汉所有本朝并省入平南形胜浔江在桂平县北郁江在州南罗影山罗叶水罗绣墟铜鼓滩玉泉台皆在桂州鳯巢山狮子冈在州西龙门滩在浔江石莺山在旧龚石鹿山在桂平独秀峰在州南白石山侧三清岩在西山包髻冈在州五里横眉水在桂平人物五代梁嵩南汉状元因蠲丁赋郡人立庙今白马庙是也皇朝陈坦然平贼有功本朝开宝五年废浔州入贵州改思化州曰思明寻废之省思和县入武郎属龚州省皇化大賔二县入桂平六年复置浔州省武林随建大同阳川四县入平南嘉祐又省武郎入焉绍兴废龚州以平南来属集三里之城𣺌大荒两江横截壮金汤唐家设险今犹在圣代増陴虑更长孤鹜去邉天浩𣺌万家穷处水湾环岭外此州为道院风烟殊弗类南蛮栁州郡号罗池龙城栁城象县陇江栁江州沿革牛女之分古百越地秦属桂林郡汉属郁林郡吴以后属桂林隋置象大业废属始安郡唐武德立昆州又改南昆贞观改栁州天宝曰龙城郡属岭南五代地入南汉县沿革马平本汉潭中县地吴属桂林郡隋析桂林县地置马平县属象州州废属始安郡唐为栁州治武德又置新平文安县寻改文安曰乐沙正观省之又置崖山县后并省入马平洛容本汉潭中县地宋置象郡隋废为象县属始安郡唐正观置洛容县永徽属严州天授属栁州总章象县来属本朝省之栁城本汉潭中县地梁置龙州龙城县隋废州以县属始安郡唐复龙州增置栁岭县正观废龙州省栁岭以龙城来属本朝更今名形胜古州治在浔水南有双山夹道曰背石山有支川其东曰龙壁下多秀石可观南絶水有山上下若一曰甑山其南且西曰驾鹤山南有山正方而崇曰屏山其西曰四姥山又西曰仙弈之山始登者得石可秤可弈石鱼山全石其形如立鱼灵泉在山麓雷鸣西奔雷山两崖皆东西雷水出焉蓄崖中曰雷塘人物唐白耸败贼有功邦人为之立祠皇朝宋士尧与侬智髙战甘翔为岭右擢第之始张亚卿两擢第集鵞之山兮栁之水桂树团团兮白石齿齿栁州栁刺史种栁栁江邉好作思人树惭无惠化传山城雨过百花尽榕叶满庭莺乱啼青箬裹塩归洞客緑荷包饭趂虚人鵞毛御腊缝山罽鸡骨占年拜水神林邑东回山似㦸䍧牱南下水如汤山腹雨晴添象迹潭心日暖长蛟涎惊风乱飐芙蓉水宻雨斜侵薜荔墙岭树重遮千里目江流曲似九回肠本朝景德三年改龙城县曰栁城大观属融州寻复故嘉祐四年省象县入洛容人事少陵诗外见人烟子厚记中行鵞山夏晓云漫郭龙壁春隂水抹川子厚才名甲有唐謪官分得荔枝乡罗池水尽黄柑死独有空碑在画堂賔州郡号岭方思干瑯瑘澄州思刚安城州沿革牛女之分或曰翼轸古越地秦属桂林郡汉属郁林郡梁置岭方郡隋废属尹州大业属郁州郁林郡唐贞观置賔州天宝曰安城郡属岭南道县沿革岭方县汉属郁林郡都尉治又广郁县地梁置郡治此又于广郁地置安城郡隋废郡以岭方安城二县属郁林郡唐武德属南方州仍置瑯瑘思干二县贞观祈三县及南尹州安城县置賔州后省思干至徳改安城为保城本朝省入岭方迁江县本属覊縻思刚州本朝来属上林本汉岭方县地唐武德析置上林县及南方州又置无虞止戈二县及析栁州置贺水县俱属焉贞观改澄州本朝废之省诸县入上林形胜钱山宝水在岭方龙水在上林虎岩在迁江马潭在州泉镆铘山在上林明镜湖去州三十五里双髻山中子山皆在迁江葛仙岩在州西卢仙岩在迁江人物唐韦厥开拓化外诏领澄州刺史皇朝梁仲保与侬贼战死今有梁太尉庙李安靣半黒蛮人号鉄靣将军廖世英自号逃禅居士本朝开宝五年废賔州省瑯琊保城二县入岭方废澄州省止戈无虞贺水三县入上林并𨽻邕州六年二州并复端拱二年废澄州以上林来属天禧四年废思刚州以迁江县来属集賔州在何处为子上栖霞何处登临好城楼对万山安城太守知邉计菡萏花中阅水兵广右开炎服思刚置县衙羁縻唐世及正朔汉朝加乡分今贺水邑𨽻古瑯琊泉脉通明镜封邻接镆鎁横州郡号乌巖永定宁浦简阳从化州沿革牛女之分春秋骆越地秦属桂林郡汉属郁林合浦二郡吴析置宁浦郡梁分置简阳郡隋废二郡立简州开皇改缘州大业州废属郁林郡唐立南简州贞观改横州天宝曰宁浦郡属岭南道五代地入南汉县沿革宁浦本汉广郁髙梁二县地吴于髙凉置宁浦县及郡梁又立简阳岭山二郡陈于广郁置乐阳郡隋开皇为简州治大业废属郁林郡又废乐阳郡为县废岭山郡为岭县后改乐阳曰乐山岭县曰岭山唐横州治宁浦县武德析置蒙泽淳风二县以乐山来属贞观省䝉泽岭山永贞改淳风曰从化本朝省入宁浦永淳本秦桂林郡地汉岭方县地唐武徳立淳州治永定县天宝曰永定郡干元复曰淳州永贞改蛮州并省武罗灵竹二县本朝并省入永淳形胜秋风江桂榜山在永定县南宝盖山登髙岭在宁浦鳯凰巖在城东鸬鹚滩在宁浦震龙山在州北飞龙山龙牙山龙镇山在宁浦龙章山鱼流山在永定秀林山在宁浦洪崖山在城南本朝开宝五年废蛮州省武罗灵竹二县入永定来属省从化乐山二县入宁浦熈宁四年省永定入焉元祐复置永定崇宁改永淳集万叠山围城堞古一湾江抱海槎浮羣岭中推古钵尊山川罗列掌中存亭台突兀圣婆庙丘垤逶迤山子村秀出城南是宝华翠㣲深处衲僧家出郭扶笻上翠屏却从云隙望莎城化州郡号龙化陵水髙兴罗水吴川石龙陵罗州沿革牛女之分春秋越地秦属象郡汉初属南越后属合浦郡东汉分属髙兴郡吴晋属髙凉郡宋立罗州隋末废属髙凉郡唐武德析置罗州又置南石州贞观改辩州天宝改罗州为招义郡辩州为陵水郡干元复为州朱全忠改辩州为勲州后复故五代地入南汉县沿革石龙本汉合浦郡髙凉县地隋置石龙县属罗州州废属髙凉郡唐武德为罗州治又析置陵罗慈亷罗肥三县罗州徙治以四县属辩州贞观省慈亷罗肥本朝省陵罗吴川本汉髙凉县治宋置吴川县属髙凉郡唐武德析石龙置招义零渌二县与吴川皆属罗州天宝改招义曰干水本朝并省入吴川石城本汉髙凉县地宋檀道济筑石城立罗州隋废之唐武德析石龙置石城县复罗州后罗州自石龙徙治此天宝改石城曰亷江形胜石龙冈在州西南鳯凰井在城南龙化水在罗州界石城冈在旧亷江塲北有石城水石头山在石龙县西招义山在废县西北近信山在吴川西北铜冈山在石龙东北人物鞠杲吴川进士上入党籍集罗川带郭古南州陵水环城小庾楼云淡青山无过鴈雨涵丹荔集鸣鸠本朝开宝五年废罗州入辩州省陵罗县入石龙省陵渌干水石城三县入吴川太平兴国改辩州曰化州干道复置石城县髙州郡号髙凉电白西平潘山怀徳潭峩永熈州沿革牛女之分古百越地秦属南海郡汉初属南越后合浦东汉兼属苍梧桓帝立髙兴郡吴置髙凉郡梁析置髙州隋复为髙凉郡又为永熈郡地唐复髙州为都督府永徽析置恩潘二州天宝曰髙凉郡干元曰髙州五代地入南汉县沿革电白本汉髙凉县地晋安宁县地梁置电白连江二郡又置凉封县及南巴郡陈于安宁地置务德县隋废电白连江为县又改凉封为义封并属髙凉郡大业省义封改务德为良德属永熈郡唐武德三县并属髙州开元改连江曰保安至德改保宁州初自髙凉徙治良德大厯又徙电白信宜本汉苍梧郡端溪县地晋分置晋康郡梁置良德县及郡陈于晋康立信义郡隋废为县又废染德郡后改良德县曰怀德属泷州又省信义入焉唐武德立南扶州于怀德寻复置信义徙南扶治焉又分信义置潭峩特亮二县贞观更名窦州天宝曰怀德郡本朝并省诸县废窦州茂名本春秋西瓯地汉髙凉县地梁置南巴郡隋开皇分置茂名县属罗州废南巴郡大业废南巴县及罗州以茂名属髙州唐武德置南岩州复南巴县析茂名置潘水县贞观茂名属南岩州又改潘州州废入髙州后析潘水置毛山县寻废潘水永徽以茂名南巴毛山复置潘州开元改毛山曰潘水天宝改州曰南潘郡本朝并省入茂名形胜毛山在旧县东毛女隐此潘山在茂名东潘希古炼丹处云岫山在信宜北雾岭岗在茂名南画龙山在信宜北皓鸾山在信宜西龙湫山在郡东龙湫井龙湾井在电白百禄山在茂名千嵗山在电白信义水在信宜特亮江在茂名人物皇朝梁楚摄亷传白令扞贼遇害陈夀瞽目索涂送母葬两目顿明李周士两举乡荐有诗名本朝开宝五年废潘州入髙州省良德保宁二县入电白省南巴潘水二县入茂名七年省窦州怀德潭峩特亮三县入信义太平兴国改信宜景德废髙州入窦州三年复置熈宁废窦州入髙州以信宜来属巧妙四山云岫合要龙双甑月灯明记纂渊海卷十五记纂渊海卷十六钦定四库全书记纂渊海卷十六宋潘自牧撰郡县部广南西路雷州郡号海康惊雷徐闻铁把合州州沿革斗牛之分古越地秦属象郡汉合浦郡徐闻县地梁置合州后改南合州隋曰合州大业废属合浦郡唐武徳复南合州为徐闻郡贞观改东合州又改雷州天宝曰海康郡属岭南道五代地入南汉县沿革海康本汉徐闻县地梁立南合州隋开皇置海康县大业属合浦郡唐复置州治此遂溪本汉徐闻县地南齐置椹县隋置铁把县后改椹县曰椹川并属合浦郡唐武徳属南合州观属雷州后省二县置遂溪县徐闻汉初置县齐改曰齐康县置郡隋废郡改县曰隋康观复汉置旧名形胜擎雷山在海康县被雷震成水曰惊雷水思灵岛在海乌蛇山在海康老鵶州抵琼州界四里虎头山英髙山徒㑹山螺冈鹿洲卵洲皆在海康又雷州春夏多雷秋日则伏地中其形如彘人取而食之人物皇朝呉国鑑为太庙斋郎苏子由贬雷州为创一小阁鑑坐编管本朝开宝四年省遂溪徐闻二县入海康干道复置徐闻绍兴复置遂溪集百尺危楼四逺明人従鳌背戏沧溟干坤到处皆在目山海何人更作经死诵怜忠愍生还喜子由荒祠连旧宅几见白云秋更说此州竒特事冦公归后二苏来钦州郡号宁越钦水安京钦江灵山南宾州沿革牵牛星纪之次古越地秦象郡地汉属合浦郡宋分置宋夀郡梁兼置安州隋废郡改安州曰钦州大业改宁越郡唐置钦州析置玉田南亭州贞观州废天宝曰宁越郡干元曰钦州五代地入南汉县沿革安逺本汉合浦县地梁分宋夀郡置安京郡隋废为县属钦州唐改保京县本朝更今名灵山本汉合浦县地宋置宋夀宋广二郡隋废宋广为新化县宋夀为钦江县开皇改新化曰内亭又置南賔县后又置遵化县唐初治钦江武徳以南賔置玉州以内亭遵化置南亭州观州废并来属后更南賔曰灵山自钦江徙治焉本朝徙置安逺形胜三山在安远南五湖在州城外罗浮山在州西北三海岩在灵山县境日岩月岩龟岩醉石卧石并在江濵人物唐寗悌原修国史以直笔忤㫖致仕皇朝黄涣建炎死于王事本朝开宝五年省钦江内亭遵化三县入灵山景徳三年更保京县名安逺集僧怜海石为碁子客惧蛮雷作酒杯商夸合浦珠胎贱民乐占城稻米丰火炬影沈江岸北潮声流过郡城东三石禊桥春㑹永五湖吟舫夜归迟宁越佳山水廉州郡号合浦珠官禄川合州珠池州沿革牛女之分百越地秦属象郡汉合浦郡呉改珠官郡后复故宋兼置越州及临瘴郡隋废郡大业改越州为禄州寻改合州又改合浦郡唐武徳复越州又置姜州贞观改越州曰廉州废姜州入焉天宝曰合浦郡属岭南道五代地入南汉县沿革合浦本汉合浦县治呉珠官晋合浦宋以后越州唐廉州皆置此武徳置安昌髙城大廉等县属焉又置梁州及封山东罗蔡龙等县观置珠池县寻废姜州以县来属省安昌珠池入合浦髙城入蔡龙干元后又废东罗本朝省入合浦石康本汉欝林郡治隋末萧铣分兴徳县置安乐县唐观省安乐干封重置属欝林州调露割横贵二州地置岩州及石岩髙城思封三县永隆以安乐𨽻岩州天宝曰安乐郡至徳改常乐郡更安乐县为常乐以岩州为常乐州本朝并省置石康县形胜明月溪緑云溪在合浦五黄山昔樵夫见五人黄冠谈笑于此百良山在合浦象鼻山在合浦狼头山在九域志本朝开宝五年废常乐州入廉州以常乐思封髙城石岩四县地併慱龟零渌盐埸置石康县来属省封山蔡龙大廉入合浦太平兴国废廉州以海门镇置太平军省合浦入石康咸平复置廉州治合浦集合浦还珠旧有亭使君方似古人清沙中蚌蛤胎常满潭㡳蛟龙睡不惊昔时孟太守忠信行海隅不贼蚌蛤胎水底多还珠欝林州郡号尹州寒山西瓯建宁南流兴业州沿革牛女分野一云翼轸古蛮夷地春秋西瓯地秦置桂林郡又象郡地汉平南越为欝林合浦二郡地梁置定州改南定州陈置石南郡隋废郡改尹州大业改欝林寻又为郡唐武徳置牢州永淳置党州麟徳置欝州干封改欝林州天宝改定州宁林欝林二郡属岭南五代地入南汉县沿革南流本汉合浦郡合浦县地梁置定川县隋废郡以县属合州开皇置南流县寻废唐武徳置义州贞观复南流又以潘之定川及置岩川𨽻焉改牢州永淳置党州抚康善劳善文宁仁安宁懐义福阳古符八县寻割仁安以下四县立平琴州至徳更仁安曰容山后废平琴入党州省善文宁仁福阳古符四县本朝并省入南流兴业本陈石南郡隋废为县属欝林郡萧铣併置兴徳县唐观石南属贵州麟徳置欝州于此又析置兴业潭栗县及欝林兴徳属焉干封徙置欝林县建中省石南入兴业徙州治焉又省潭栗愽白本汉合浦县地隋置南昌县属合浦郡唐析置南州愽白周罗建宁三县治愽白县寻改白州后以南昌来属本朝併省入博白形胜凝雾山飞云山紫阳岩緑秀岭陵青山愽白溪凤飞山龙蟠山马骑山皆在愽白县万石山在兴业万禄山在愽白东斗山在旧州东南斗山在旧州南铜鼓山在南流铜鼔潭在愽白五龙山在南流六熊山在愽白本朝开宝五年省鬰林兴徳入兴业县废白州省周罗建宁南昌入愽白𨽻廉州七年复立白州废牢党二州省抚康善劳容山懐义定州宕川皆入南流来属至道二年自兴业徙州治南流政和废白州后复置绍兴又废白州以县来属集日将先圣诗书教暂作文翁守鬰林南流底处所绛帐居尊严汉令班南海蛮兵避鬰林天涯柱分界徼外贡输金坐失姦臣意难明报国心一棺忠勇骨漂泊瘴江深贺州郡号贺山贺水临贺桂岭临庆州沿革星纪鹑尾之次秦属南海郡汉属苍梧郡呉分立临贺郡宋改临庆国齐复临贺郡隋废郡为贺州大业废属始安郡唐武徳置贺州绥越郡天宝曰临贺郡五代马氏有之后入南汉县沿革临贺汉属苍梧郡又封阳县呉以临贺为郡治封阳属焉隋立贺州大业废属始安郡省临贺置绥越荡山二县寻皆省封阳属苍梧郡唐复临贺县为州治封阳来属天宝置荡山县本朝并入临贺富川汉属苍梧郡又冯乗县地隋富川属贺州始安郡冯乘属零陵郡唐武徳二县来属天宝改富川曰富永后复故桂岭本汉临贺县地呉置建兴县属临贺郡晋改兴安隋更今名属熈平郡唐武徳来属形胜橘山在临贺桂山在桂岭龙溪山在富川龙门滩至州城八里白云山碧云岩仙溪水灵溪水皆在富川钖溪水在临贺银殿山在富川甑山州西髙千余丈临贺岭五岭之一也人物皇朝毛温交冦窃发温以主簿紏土豪战胜挫贼毛士毅为石城令李接反士毅战死毛埙居䘮毁瘠十年不调林动献本政书十五篇五轮受荐宪台俄以争狱事还其荐章岳飞为中兴名将本朝贺州初𨽻广东大观改𨽻西路开宝四年省封阳荡山县入临贺省冯乗入富川集贺州城西丹甑山一亭摇挿紫云间龙墀让䇿名犹在鹤驭临风去不还羽客朝元地遗坛古树中炼成丹灶在骑去鹤巢空琼州靖海军节度郡号曽口靖海琼山容琼州沿革牛女之分南裔蛮夷之地汉珠崖郡地武帝置珠崖儋耳二郡后皆废东汉置珠崖县属合浦郡呉改珠崖郡晋废之梁立崖州隋大业更珠崖郡唐初为崖州贞观析置琼州后废又置天宝改琼山郡属岭南五代地入南汉县沿革琼山本汉瑇瑁曋都二县地隋置颜卢县属珠崖郡大业于曋都地置舎城县唐武徳于舎城置崖州颜卢属焉贞观改颜城后于瑁瑇地置琼山县为郡州治析置甑口颜罗容琼三县开元省颜城贞观省容琼入琼山属崖州五代省甑口颜罗本朝废崖州以县来属澄迈本汉茍中县地隋大业置澄迈县属珠崖郡唐属崖州文昌本汉紫具县地唐武徳置平昌县属崖州贞观更今名临髙唐武徳分平昌县置临机县属崖州贞观来属开元更今名乐㑹唐显庆初置属琼州形胜琼山白玉乃奉化乡二村名澄迈山在本县毗耶山在临髙隂阳山在乐㑹云露山在琼山西南三坑水在文昌五指山在临髙七星山在琼山紫具苍钖山在文昌人物皇朝姜唐佐従东坡学陈孚従宋公贯之学郡人得进士出身自孚始杜介之真纯野逸有隠士风王进庆事母至孝本朝开宝五年废旧崖州以舎城澄迈文昌三县来属熈宁省舎城入琼山大观三年以乐㑹县属万安军寻复故政和元年升靖海军节度集适従琼管鱼龙窟秀出羊城翰墨场苍海何曽断地脉白袍端合破天荒琼崖千里环海底民夷错居古相蒙方壶蓬莱此别宫峻灵独立秀且雄为帝守宝甚严恭昌化军郡号儋耳宜伦毗耶昭山伦江南崖军沿革星土同琼州汉武置儋耳郡梁属崖州隋珠崖郡治大业分置儋耳郡唐武徳立儋州天宝改昌化郡属岭南五代地入南汉县沿革宜伦本汉儋耳郡地隋义伦县为珠崖郡治唐武徳置儋州本朝废为县昌化本汉至来县地隋大业置昌化县属珠崖郡唐武徳来属贞观析置吉安县干元省之感恩本汉九说儋耳二县地隋大业改今名又置毗善县并属珠崖郡唐武徳来属更毗善曰富罗干元立洛场县南汉省富罗本朝并省入感恩形胜昭山在宜伦明山二石如人形号兄弟石乳泉在天庆观东坡有赋相泉赵相所凿徳义山黎晓山黎毗山皆在宜伦黎虞山在感恩黎母山黎粉山见寰宇记人物皇朝王霄以贡士住辟雍王公辅晓天文东坡甚重之本朝太平兴国改义伦县曰宜伦省洛场县熈宁六年降儋州为昌化军省昌化县入宜伦又省感恩县元丰复置二县绍兴五年废军入琼州十三年复置集竒峰望黎母何异松与邙飞泉㵼万仞舞鹤双低昂芋魁傥可饱无肉亦奚伤不用长愁挂月村㯽榔生子竹成孙潮声卷海千峰雨月色侵门满地霜儋耳道中还可乐东坡安用叹穷途万安军郡号万宁万全陵水赤陇金山军沿革星土同琼州隋属珠崖郡唐贞观属琼州后属崖州龙朔立万安州天宝曰万安郡至徳改万全郡属岭南五代地入南汉县沿革万宁本汉紫具县地唐贞观置万安富云博辽三县属琼州后属崖州龙朔万安州治此开元省治陵水至徳改万安曰万全贞元复故名又自陵水徙治焉本朝改今名陵水本汉临振县地隋大业治县唐初属振州后来属开元为州治后复迁形胜南山灵山声山在陵水金仙水在万宁北金牛岭在城西北赤龙山在万安东南清溪水在万宁县北独洲山在城东南双女石在城南本朝熈宁六年改为万安军改万全县为万宁省富阳博辽二县入焉七年省陵水县入万宁元丰复置绍兴五年废军属琼州十三年复置集万安无市井斗水寛百忧天低瘴云重地薄海气浮吉阳军郡号延徳宁逺朱崖临振军沿革星土同琼州汉朱崖郡及临振县隋大业置临振郡唐武徳改振州宁逺郡天宝曰延徳郡属岭南五代地入南汉县沿革宁逺县隋大业分临振郡置县属珠崖郡寻割属临振郡又置延徳临川二县唐贞观分宁逺置吉阳县永徽分吉阳置洛屯县并属振州治宁逺本朝并省入宁逺形胜育黎山育黎水落岛山落猿水皆在宁逺军石船在南岭之南石盘去城十三里可坐十客黎峩山临川水藤桥水皆在吉阳县澄岛山见寰宇记人物皇朝裴瑑晋公之十四代孙赵丞相为作家谱陈中孚及其子适皆以平贼有劳相继知昌化军胡澹庵为作记集独上江亭望帝京鸟飞犹见半年程碧山也恐人归去百匝千遭遶郡城本朝开宝五年更曰崖州是谓新崖州省延徳临川落屯三县入焉熈宁六年降为珠崖军省宁逺吉阳为临川藤桥二县后又置宁逺绍兴五年废郡属琼州十二年更置吉阳军程途何啻一万里户口都无二百家且作白衣菩萨观海边孤絶补陀山梦里分明见黎母生前定合到朱耶平生不识澥渤岛入海要看蓬莱山成都府路彭州郡号蒙阳彭门天彭弥蒙小郫天水东益九陇州沿革秦地鹑首井鬼之分禹贡梁州职方雍州之域秦汉属蜀郡晋桓温置宁蜀郡梁置东益州西魏置夭水郡后周州废置九陇郡隋开皇废郡仁夀置蒙州大业废之蜀郡唐武徳复蒙州贞观废之垂拱置彭州属劒南道天宝曰汉阳郡县沿革九陇本汉蜀郡繁县地晋置晋夀县属梓橦郡后周改九陇县及郡隋初置蒙州州废属蜀郡唐武徳置蒙州贞观属益州垂拱为彭州治崇宁唐仪凤析九陇导江郫县置唐昌县属益州垂拱来属长夀改周昌神龙复故后梁改归化县后唐复为唐昌石晋改彭山后复故本朝更今名蒙阳唐仪凤析九陇新都新繁什邡雒县置垂拱来属形胜九陇山一名九峯曰伏陇豆陇秋陇奔马陇走龙陇骆驼陇千秋陇较车陇横檐陇在九陇县北两岐山在九陇县大隋山有景徳寺神照禅师所居中隋山在大隋之后小彭阳以彭门牡丹得名小成都昔有樵人逐鹿入石穴见邑屋连接问是何处人荅云小成都也天彭山以彭祖出入此山因号彭门天敕山天徳山在九陇县北白鹿山白马泉在蒙阳县葛璝山在九陇县葛仙化弥蒙水在蒙阳县玎珰崖在崇宁县人物皇朝胡锑国初召赴阙不愿仕陈脩自号市隠居士集蜀路江干窄彭门地理长天彭信方隅城势诚斗絶湖水欲平官舎好茶征初复讼氓稀绵州郡号巴西金山左绵涪江绵水州沿革秦地鹑首之次禹贡梁州职方雍州之域秦属蜀郡汉属广汉郡蜀属梓橦县晋以后属梓橦巴西二郡西魏兼置潼州隋开皇废郡改绵州大业改金山郡唐武徳复绵州天宝曰巴西郡属劒南道县沿革巴西本汉广汉郡涪县西魏改巴西县隋置金山郡唐置绵州彰明本汉涪县地东汉永元置汉昌县属巴西郡蜀初属宕渠郡寻废郡属巴西郡惠帝分属宕渠郡西魏改县曰昌隆隋属金山唐先天改县曰昌明后唐改今名魏城本汉涪县地晋西魏置县属隋金山郡唐属绵州罗江本汉涪县地晋置万安县后移于潺亭改潺亭县西魏复曰万安置万安郡隋废郡属金山郡唐属绵州天宝改今名盐泉本汉涪县地唐武徳析置魏城形胜金山在巴西县罗江两水相蹙成罗纹因以名县富乐山在巴西县东廉逊水在彰明县戴天山流霞山皆在彰明明月山仙云山在巴西县涪水在彰明潺水在罗江县天池山在州北天仓洞在彰明玉盆山在魏城西石磬山与戴天山相接龙池山蚌溪水在罗江县龙䑓山在废西昌县太笔山灵台山在彰明髙灵山在魏城县人物汉涪翁着针经脉法蜀杜微武侯招之拜为谏议大夫宋范桓年对明帝曰臣居廉逊之间梁李膺有辩才武帝问今李膺何如昔李膺对曰昔李膺事桓灵之主今李膺逢尧舜之君唐李白生于涪州陈该对䇿中髙第皇朝苏协始居左绵二子易简易直孙舜钦李余年十三诣吏代母死因自杀任子宣应贤良科着古涪志冯因年六十致仕景尚景卨雍陟雍尧俞扬师孟皆元符上书入邪等集绵州州府何磊落显庆年中越王作孤城西北髙起楼碧瓦朱甍照城郭本朝三川㑹合遶城下巴字体势何盘盘却疑天工勑水帝戏冩鸟迹倾波澜怅望古来廉逊国晩晴烟树只悠悠磊落人为磊落州滕王阁望越王楼蒲萄酒緑似江流夜宴唐家帝子楼山従劒外呈天险树徧巴西送客愁富乐之名谁所留建安年中刘豫州拥兵入蜀万貔貅孱璋送国来迎头炙如巴山酒如浮富乐之名此其由汉州郡号广汉鴈江房湖徳阳绵竹鹿头州沿革秦地井鬼分野禹贡梁州职方雍州之域秦属蜀郡汉属广汉郡东汉又为益州刺史治晋置新都郡宋齐为广汉晋熈二郡隋废之属蜀郡唐初属益州垂拱分雒县汉置州属劒南道县沿革雒县汉属广汉郡东汉广汉晋新都宋齐广汉皆为郡治改雒县名广汉隋属蜀郡开皇改绵竹县大业复为雒县什邡汉属广汉郡晋属新都郡后周为方亭县隋省之唐武徳析雒县置什邡属汉州绵竹汉属广汉郡晋属新都郡隆安置晋熈郡周改县名晋熈隋废郡后改县曰孝水大业复曰绵竹唐武徳属蒙州贞观州废属彭州垂拱来属徳阳本汉绵竹县地东汉析置徳阳县后周废之唐武徳分雒县复置属益州埀拱来属形胜房湖本唐房琯所凿凡数百畆洲岛囘环国朝咸平又开南湖泄西湖余波以入焉章山在什邡县西绵水在雒县东孝泉在徳阳县西昔郭华以父䘮明泣告上天泉出其庭以濯父目明复如初圣水在徳阳马鞍山金匮山翠屏山在绵竹宝峯山在什邡跃鲤泉在徳阳昔姜诗至孝所感沈犀桥在郡北玉妃溪在绵竹玉女泉在什邡赤涂山紫岩山十将山万斛山皆在绵竹金鴈津在雒县西白鱼水即沈犀桥水人物汉严君平一云广汉人李业不受公孙述之聘饮毒死刘宠号一钱太守姜诗以孝感双鲤之应蜀秦泌先主辟之为従事西魏邓刺史十世同居旌表其门皇朝宇文之邵上书乞选监司不报弃官不仕杨绘论王安石补外张纮举茂才异等子张咸召试贤良为第一孙张浚中兴名相曽孙张栻号南轩先生集鹿头何亭亭俯见千里豁木落汉川夜西湖垂月钩旌旗环外次舟楫泛中流结宇依囘渚水中信可居三伏气不蒸四逹暑自沮北来初入汉州城郭邑楼台触目惊松桂影中旌斾色芰荷风里管弦声凤沼才能尽余思凿西湖本朝西湖深锁一溪云风景幽闲少到人天外楼台常贮月水边花木别留春房公昔漂泊置酒此鸣琴人事有忧乐山光无古今广汉有姜子孝悌行里闾赤眉虽豺虎弛兵过其墟至今空清泉无复双鲤鱼桥边金作鴈湖上酒为鵞卭州郡号临卭火井卭崃斜江蒲江州沿革秦地井鬼之分禹贡梁州职方雍州之域秦以后属蜀郡宋齐属晋康郡卭州西魏属临卭郡隋开皇废郡大业废州复郡唐武徳置卭州临卭郡县沿革临卭县汉属蜀郡西魏置临卭郡又分置临汉县属蒲源郡隋开皇废郡省临溪大业改雅州为临卭县以县属焉唐复置临溪并属卭州显庆州自依政徙治此太和以临溪属巂州后复故依政本汉临卭县地西魏置卭州及依政县隋大业州废属临卭郡唐初卭州治此后徙治临卭安仁本汉临卭县地唐武徳析临卭依政置县贞观省咸亨复大邑本汉蜀郡江源县地唐咸亨析益州之晋原置蒲江本汉临卭县地西魏置广定县及蒲源郡隋开皇废郡仁夀改曰蒲江属临卭郡唐属卭州太和属隽州后复故火井本汉临卭县地后周置火井镇大业升为县属临卭郡唐属卭州形胜山曰卭崃浸曰卭水渊曰卭池毛曰卭竹金堤铁山在临卭火井在本县铜官山邓通所封金釜井等有八出盐课白鹤山在城西八里有白鹤台鹤鸣山虎擘泉在大邑西四明山七盘山九岫山七星井皆在临卭三瀑泉在雾山青霞幛碧玉潭皆山中处人物汉司马相如今临卭有琴台及文君井三国甘宁仕呉为折冲将军唐梁震耻为髙季兴所留终身不称官爵皇朝李公泰仕至起居舎人常安民为御史子常同亦为言官忤㫖补外陈賔号白衣御史黄昴秦桧当国上党言二十篇桧怒欲擒杀之杜国宝数千里求其父以归李侨崇陵不豫久阙过宫公上疏乞以所得官资囘赠二亲以感动上意集火井沈荧于幽泉髙爓飞扇于天垂我爱铜官乐千年未拟还要须囘舞袖拂尽五松山本朝熈宁五年省临溪县入临卭平日兰溪隠春云蕙帐眠定应猿鹤在归去尽芦鞭先生宴坐西湖曲水上青山削寒玉日光浮动山影来酿作一湖春酒緑仰穷胡老栖神地俯压张公钓矶黎州郡号沈黎筰都洪源汉源州沿革井鬼之分禹贡梁州职方雍州之域秦汉属蜀郡东晋李特据蜀置汉源郡后周开越隽置黎州隋秦夀置登州大业州废属临卭郡唐武徳复登州后废之大足元年置黎州神龙废开元复天宝曰洪源郡属劒南道县沿革汉源本汉蜀郡旄牛县地隋大业置汉源县唐武徳増置阳山以二县立登州州废属雅州贞观属巂州永徽复属雅州仪凤分汉源置飞越县大足以三县置黎州天宝改阳山为通圣五代省飞越入汉源形胜九折坂在卭崃山乃王尊叱驭处三里碉一名三碉城卭崃山在州北笋筤山在州西北通望山在大渡河南飞越山在废县西北飞水山在州东北铜山城在洪源县西北宝葢山在梵音水之东试劒山在汉源镇之西北弹琴谷在州西北和尚山在州东北道士峯在龙池山之右仙人洞去州五十里本朝庆厯七年省通望县入汉源集絶塞卭崃外偏城越隽东山含初夏雪林偃夕阳风乔木千年帝与龄世𫝊裁植自神僧卭崃古道惊险絶我行更遭连日雪縦观自古得竒胜未审底处为九折简州成都府路雅州郡号卢山雅安汉嘉蒙山严道蔡蒙州沿革井鬼之分禹贡梁州职方雍州之域秦汉属蜀郡东汉属蜀郡蜀国三国先主属汉嘉郡晋永嘉没于獠西魏开生獠置蒙山郡属卭州隋废郡置雅州大业废为临卭郡唐武徳复曰雅州天宝曰卢山郡属劒南道县沿革严道秦初置县汉属蜀郡三国属汉嘉郡西魏置蒙山郡改县曰始阳隋废郡改始阳曰蒙山大业复曰严道置临卭郡唐雅州治初置蒙阳等五县寻省之卢山本汉蜀郡青衣县地及灵关道属越巂隋置卢山镇仁夀升县属临卭郡唐属雅州初置灵关县后省之仪凤置大渡县长安省之名山本汉青衣县地西魏置蒙山县隋改始阳曰蒙山而改蒙山曰名山属临卭郡唐属雅州贞元曰汉源后复故百丈本严道县地唐武徳置百丈镇贞观升县荣经本严道县地唐武徳析置形胜其山蔡蒙其关卭崃百丈山去本县十五里九折坡在荣经县三堆山在州治南灵关山在卢山县北雷泉山在姜城东金船山在卢山大崃中罗带水在卢金马崃金鸡山在严道金鵞池在卢山北凤凰山麒麟渡在严道鹿池龙潭在荣经县铜山在百丈东邓通铸钱地银山在百丈西南金穴在严道之金沙镇人物汉髙頥其弟君实子文玉一门三举孝廉五代王承肇魏王宗侃之子也皇朝曹光实为国破贼为亲报仇曹明光实之従子也李顺之乱攻复雅州景自芳以二月二十日作寒食至今人依之号景村寒食何大受元祐党人集琴里知闻维緑水茶中故旧是蒙山本朝熈宁五年省百丈县入名山元祐复置鵞浑开性凿龙洞隔凡尘江声卷出风雷去山色携将图画来岩前雨过仙台迥洞口云归药灶闲旧谱最称蒙顶味露芽云液胜醍醐茂州郡号通化冉駹汶山茂林汶川南㑹铁豹州沿革秦地井鬼之分禹贡梁州职方雍州之域秦冉駹国汉武开置汶山郡地节罢属蜀郡东汉灵帝复汶山郡梁置绳州及北部郡后周改汶山汶川郡隋废郡改蜀州寻改㑹州大业曰汶山郡唐武徳曰㑹州寻加南字贞观改茂州属劒南道天宝曰通化郡县沿革汶山本汉汶山郡汶江湔氏三县地郡废属蜀郡东汉复置郡及汶山县晋置广阳郡省汶山梁置百部郡隋仁夀改广阳曰汶山为郡治唐置茂州汶川本汉绵虒广柔二县地初属汶山寻𨽻蜀郡东汉以广柔属汶山郡晋省绵虒后废广柔后周置汶川县隋属汶山郡唐属茂州形胜汶山即禹贡岷山也在列鵞村江水出焉汶江出岷山为大江玉垒山在汶山县东玉轮山玉轮江在县北石镜山在汶山县龙泉山在汶山县南有龙湫龙溪水引入城内居民汲饮五福泉在州治五味山出五味子铁豹岭即岷山集雪岭防秋急绳桥战胜迟暮倚高楼对雪峯僧来不语自鸣钟孤城返照红将歛近市浮烟翠且浓本朝熈宁九年即汶川县治置威戎军使矧石纽大禹之所宅本冉駹西汉而后通贡赋无三品之金覊縻近十州之獠云迷夏禹従前宅雪压姜维最后城山上浮云城上色江边羗角水中声威州郡号维川维城薛城州沿革秦地井鬼之分古冉駹国汉武帝开汶山郡后属蜀郡唐武徳于姜维故城置维州领金山定廉二县贞观废之二年复立为覊縻州麟徳始为正州天宝曰维州郡后没于吐蕃太和中守将悉怛谋以州归李徳裕受之为牛僧儒所沮复弃之大中三年杜悰收复县沿革保宁本冉駹地隋开皇讨羗以其地置薛城戍大业没于羗唐武徳置维州自姜维故城徙治此及置薛城盐城县永徽省盐城后改薛曰保宁通化本汉广柔县地周置石门镇隋开皇置金川县后改通化属汶山郡后废唐咸亨置小封县后复今名初属茂州后属维州形胜雪山在保宁县西南积雪不消乳川与雪山相连花崖山在保宁北蒲溪桥在保宁东骆驼山在保宁西牛犂山平谷水后谷水皆在保宁北集窻含西岭千秋雪门泊东呉万里船本朝景祐三年以京递发维州文书误至维因改名威州隆州郡号仁夀南隆仙井陵井隆山州沿革秦地井鬼之分禹贡梁州职方雍州之域秦属蜀郡汉属犍为郡武阳县晋置西城戍梁置懐仁郡后周置陵州隋大业置陵山郡唐武徳复陵州天宝曰仁夀郡县沿革仁夀本汉武阳县之东境晋置西城戍梁置懐仁郡西魏以西戍置晋宁县周置州治焉隋开皇废郡改晋宁曰仁夀大业置隆山郡唐为陵州治井研本汉武阳县治东晋置西阳郡西魏置蒲亭县隋改井研县开皇析置始建县属陵州贵平本汉蜀郡广都县地西魏置和仁郡及贵平平井可昙三县周废可昙平井隋废郡贵平县自和仁城移治鹿川大业省籍县入焉属陵州籍县本汉武阳县地后周置籍县隋省入贵平唐永徽复置形胜前距汉嘉后距广都栋牛鞞在其东鼎鼻崌崃在其西大小龙渊沙色如金东嵎西嵎山相对郡治居其中麟山龟山凤山皆在井研佛岩山在仁夀吕公洞在井研其地号吕村玉屏山在城西玉渊池金仓山金萃山香云山皆在仁夀紫云洞在郡西仁夀水在本县慈孝村在籍县走龙山在贵平来凤山在井研龙岩山去郡四十里龙臯水在二溪镇人物皇朝牟永钲与贼王均战死范雍官至枢宻使黄千陈祐李新元祐党人冯时及其弟昕靖康皆以忠义死国俞汝砺张邦昌僣位挂衣冠去自号扪膝先生员与宗㑹虏使不拜何㮚状元为相死于国与兄棠弟榘号为三凤虞允文中兴功臣本朝咸平五年省始建县入井研熈宁元年废陵州为陵井监以贵平籍二县大观改仙井监隆兴元年升为隆州干道复置二县集江边乱石赤如赭陵阳正在千山头自喜吾懐已虚白三隅山色更清平三山高峭拔鼎峙各争䧺秀气钟英物衣冠属盛平云山髙阁倚危墻晩意无穷在渺茫极望不知云几许满空惟见雁交相永康军郡号干徳中名赤城西山灌州永安军沿革井鬼之分汉以后属蜀郡唐属彭蜀二郡本朝置军县沿革导江本汉蜀郡郫县绵递二县地蜀置都安县属汶山郡后周改县曰汶山隋改茂州广阳县曰汶山而此县废唐武徳置盘龙县寻改导江自灌口移治今属益州后属蒙州贞观复属益州改曰灌宁垂拱属彭州开元复曰导江本朝置军来属青城本汉江源县地齐武帝置齐基郡后周改青城县属犍为郡隋属蜀郡唐垂拱属蜀州开元去水为青城县本朝置军来属形胜白沙一百八景青城三十六峯青城山在本县之北有八大洞应八景七十二小洞应七十二候为第五大洞天赤城山在长生观后赤崖山皂江水白沙水玉垒山玉环池皆在导江县宝园山在青城县蚕崖开本李氷作大偃以溉诸县三石人立水中刻曰水刻不至足盛不没腰蟇頥山在青城县石天地在常道观北石日月在延庆观东皆天师设此与鬼为誓天池山在岷山天彭山在导江县人物五代何昭翰遇钓者相携入青城山不知所之本朝谯定深于易学后隠青城山何涣乡贡礼部逮廷试俱第一何抡上舎及第后中词学兼茂才科刘渭入元符党籍张及崇宁上书乞复司马光官爵谢发乡贡为举首五子固田因圆囦迭魁太学称西州五凤姚平仲与谯定为青城二隠士集竹覆青城合江从灌口来蚕崖铁马痩灌口米船稀自为青城客不唾青城地为爱丈人山丹梯近幽意蜀西南山千万重仙经最说青城峯青城岭岑倚空碧逺压峩眉吞劒壁本朝干徳四年置永安军治灌口镇以彭州导江蜀州青城一县来属熈宁郡废元祐复置云霞揖神仙烟火认城郭青城山绕上清宫靣面看成第一峯午夜林蛮御斗柄半天楼观锁青容一百八景蟠絶三十六峯面环短笻穿白云直入孤峯顶下看六时崖前临七折岭仙人有宫号储福藏在千山万山曲十丈牡丹如锦盖人间姚魏却争春石泉军郡号金川神泉军沿革井鬼之分禹贡梁州职方雍州之域秦蜀郡地汉属广汉郡地东汉属汶山郡晋属汶山巴西郡后周属汶州隋属汶山金山郡唐属茂州绵州本朝置军县沿革石泉本汉汶山汉柔二县地后周汶州汶山县地隋开皇置金川县属㑹州仁夀改通化县唐分汶山地置石泉县与通化县并属茂州五代废通化本朝置军来属龙安本汉广汉郡涪县地晋桓温置益昌晋兴二县属巴西郡西魏省晋兴后周又置金山县隋省益昌入金山属金山郡唐武徳改曰龙安属绵州永淳増置西昌县本朝省之神泉本汉涪县地晋侨置西充国以县属巴西郡隋属金山郡开皇改今名唐属绵州本朝置军来属形胜赤溪在神泉县黒水在石泉县神泉在西平池饮者愈疾醴泉在龙安县玉峯山银线潭在神泉县白马津白半冈松岭山茶川水皆在龙安县三面山五顶山在石泉县人物王仲华以直谏闻于时本朝熈宁九年以茂州石泉县属绵州政和七年置石泉军治此熈宁五年省西昌县为镇入龙安政和置军以绵之龙安神泉二县来属政和改龙安曰安昌后复故记纂渊海卷十六记纂渊海卷十七钦定四库全书记纂渊海卷十七宋潘自牧撰郡县部京畿路开封府郡号大梁陈留汴梁郡沿革禹贡兖豫二州之域天文角亢分野春秋郑衞陈三国之境战国魏都于此号为大梁秦为三川郡地汉为陈留郡地晋改为陈留国东魏废国置梁州及陈留开封二郡北齐以开封省入陈留郡后周改梁州为汴州隋初废陈留郡州如故大业初废州以其地併入荥阳大梁颍川等郡唐武徳初于此置汴州天宝初复改为陈留郡干元初又为汴州兴元初自宋州徙宣武军于此五代梁都于此号为东京置开封府后唐复为汴州及宣武军晋汉周皆为东京开封府县沿革开封本郑衞陈三国地五代梁置开封祥符附郭汉为浚仪县属陈留郡魏晋以后皆因之东魏于此置梁州后周改汴州隋废陈留郡以县属郑州唐于此置汴州以开封县省入寻复旧本朝初改祥符尉氏在府城南本春秋郑大夫尉氏之邑秦始置尉氏县汉属陈留郡晋及后魏因之北齐省隋复置属许州后属颍川郡唐属洧川后属汴州本朝属开封陈留在府城东古有莘城春秋为留地属郑后为陈所併故曰陈留秦始置陈留县汉为陈留郡治晋末郡县皆废隋初复置属宋州后属梁郡唐初属杞州又改属汴州五代属开封雍丘古雍国黄帝之后殷周皆以封夏后为杞国汉置雍丘县属陈留郡后魏属阳夏郡隋初置杞州大业初废州以县属梁郡唐复置杞州寻废五代晋时改杞县汉周至本朝仍曰雍丘封丘本古封父国汉始置封丘县属陈留郡寻析置平丘县晋省平丘以县属陈留国后魏入酸枣县寻复置北齐省隋复置属滑州后属东郡唐属汴州五代属开封本朝仍旧中牟本春秋郑邑汉始置县属河南郡晋属荥阳郡后魏省寻复置东魏増置广武郡后周徙县治圃田城隋初废郡改县曰内牟属郑州后又徙旧治唐复改中牟县并置牟州寻罢州以县属管州龙朔初属郑州五代梁属开封府唐属郑州本朝属开封阳武秦为博浪沙地汉始置阳武县属河南郡晋属荥阳郡东魏属广武郡北齐省隋复置属荥阳郡唐属郑州五代属开封府本朝仍旧延津本春秋郑之廪延战国尝为韩所都秦复置酸枣县汉属陈留郡后魏併入小黄后复置属东郡北齐併入南燕县隋初复析置酸枣县属滑州大业初属荥阳郡唐复属滑州五代梁属开封府本朝改延津县长垣本春秋时卫之匡邑秦属陈留郡汉置长垣县王莽改曰长固后汉复旧晋属陈留国后魏属东郡隋改为匡城县唐因之五代梁晋复为长垣属开封府后唐复改匡城县本朝初复长垣东明本汉东昏县王莽改曰东明东汉复曰东昏本朝初置东明县扶沟本汉旧县属淮阳国以小扶亭有洧水之沟因名东汉属陈留郡晋省后魏复置东魏属许昌郡隋属颍川郡唐于此置北陈州寻废以县属洧州后属许州五代梁属开封府本朝仍旧鄢陵春秋郑邑郑伯克段于鄢即此战国谓之安陵汉始置鄢陵县属颍川郡东魏属许昌郡北齐省入许昌县隋复置属许州唐因之本朝属开封府考城本周之戴国春秋时郑取之改名谷城秦置甾县汉属梁国东汉始改考城属陈留郡晋省后魏置考阳县北齐又改为城安县属济隂郡隋复为考城县属宋州唐置梁州寻废以县属曹州五代晋汉属开封府本朝属拱州后仍属开封府太康本夏太康所筑城汉置阳夏县属淮阳国东汉属陈国晋属梁国后魏置阳夏郡隋改县曰太康属匡城郡复置阳夏郡改县曰匡城县隋末废唐初复置属陈州五代梁属开封府本朝属拱州咸平本汉陈留扶沟二县地本朝初始置通许镇咸平中陞为咸平县属开封府形胜夷山在府南以山平夷故名黒山在封丘县北曹操断袁术粮道处彭祖冈在鄢陵县北上有彭祖墓黄河在府城北黄池在封丘县南春秋公㑹呉子于黄池即此逍遥宫在陈留县南汴宫在府城内望京楼在府城西葵丘在考城县梁园在府城东南平台在府城东南封台在府城南玉津园在府城南夷门即府城东门侯嬴为夷门监即此琼林苑在府城西青陵台在封丘县界宜春苑在府城内卫灵公祠在长垣县东北蘧伯玉墓在长垣县南鹤城在长垣县西卫懿公飬鹤处栖城在长垣县西邯郸伐卫取漆即此蒲邑在长垣县治子路为蒲宰即此龙城在长垣县东龙逢所居之处上有墓及祠韩宫在延津县景灵宫在府城内中有艺祖以下御容昇平楼在府城内乃宫中观宴之所莲花楼在府城内三槐堂在府城内王佑手植三槐即此拱奎堂在府治信陵台在府城内本魏公子无忌胜游之地奉天台在府治内本祭天之所平台在府东梁园内本古列仙吹台迎秋台在府城内扶台在扶沟县治程颢所筑百花台在府城内明道祠在扶沟县治博浪城在府城北即张良击秦始皇处同乐园在府东陈桥驿在府城北即宋太祖为衆所拥处人物周蘧伯玉长垣人为卫贤大夫孔子尝主其家寗越中牟人发愤好学齐威公师事之田基中牟人不从佛肸之叛楚王髙其义召以为司徒尉缭子尉氏人着兵书五卷号尉缭子公子无忌号信陵君仁而下士食客常三千人侯嬴郡人为夷门监公子无忌延为上客朱亥郡人有力侯嬴荐之魏公子击杀晋鄙夺兵破秦汉陈平阳武人佐髙祖定天下六出竒计官至丞相封曲逆侯栾布郡人尝客彭越髙帝义之后以功封鄃侯张苍阳武人着律例以功封北平侯晋刘昆东昏人初为江陵令后迁𢎞农太守俱有善政有反风灭火虎北渡河之异庾亮鄢陵人风骨峻整仕为散骑常侍南北朝江淹考城人少孤採薪养母仕齐梁累官御史中丞江湛考城人以孝闻为太子舎人唐刘仁轨尉氏人家贫读书仕为陈仓尉累迁尚书左仆射韦思谦阳武人八歳丧母以孝闻举进士累官中书门下三品皇朝李穆阳武人性至孝举进士累官太子中允沈伦太康人讲学自给初仕给事中累官右仆射宋准雍丘人举进士除校书郎文词清雅为世所重袁逢吉鄢陵人四歳能诵尔雅孝经七歳兼通论语尚书开宝中擢三传第王徳延东昬人素谨慎事太祖真宗官至东京都廵检集望诸列国之相汉主尚求其后夷吾霸者之臣魏君犹礼其墓况乎正直之道迈青松而孤絶忠勇之标掩白玉而振彩者哉妇姑城南风雨秋妇姑城中人独愁陵阳佳地昔年逺谢朓青山李白楼气酣登吹台懐古视平芜芒砀云一去鴈鹜空相唿荒台森荆杞蒙笼无上路传是古人迹阮公甞啸处青陵台畔日光斜万古真魂倚暮霞偷随栁絮到城外行过水西闻子规春到三陵淑气和雪初消䖏翠嵯峨梅花未知开多少䇿杖携壶试一过本朝祥符二年改浚仪县为祥符宣和三年改纣王城为青阳城政和七年改酸枣为延津建隆元年改正城县为鹤丘后改长垣干徳元年改东昏镇为东明县崇宁四年以考城太康𨽻拱州大观四年废州二县复来𨽻京畿宣和二年复以太康𨽻拱州六年仍𨽻京畿咸平三年以通许镇置咸平县梁园歌舞足风流美酒如刀解断愁忆得承平多乐事夜深灯火上樊楼嘉节难逢真上已赐筵荣入小瀛洲宜春旧台沼日暮一登临解带行苍藓移鞍坐緑隂树疎鸣鸟逺水净落花深京东东路青州郡号齐郡北海州沿革天文虚危分野禹贡青州之域周礼正东曰青州葢以土居少阳其色青故以名州武王封太公望于此为齐国秦置齐郡汉分置北海郡属青州东汉为齐北海乐安三国地以青州治临淄魏为益都城晋为齐乐安二国地安帝时广陵侨立南青州故于青州加北字刘宋省南青州乃去北字仍曰青州后魏治东阳又改益都郡后周改为齐郡隋复为青州寻改北海郡唐为青州本朝改镇海郡县沿革益都本汉广县地东汉为益都晋时前赵筑广固城夀光古斟灌氏地汉置夀光县临朐本齐伯氏骈邑汉置临朐县博兴周薄姑地汉为博昌县千乗古广饶地东汉属乐安临淄本齐国营邱地东汉置临淄县形胜云门山在州城南顶中有通穴如门可容百余人逺望如悬镜旁有黒龙洞及石井尧山在州城西因尧巡狩所登故名牛山在临淄县南齐景公登牛山顾其国而叹曰美哉国乎即此灵山在临朐县东齐大旱景公欲祀灵山即此大岘山在临朐县东南宋武帝伐南燕度大岘山上有穆灵闗沂山在临朐县南周礼职方氏青州其山镇曰沂山亦名泰山汉武帝曽祀于此水帘洞在云门山之隂海在安乐县东范公泉在州城西门外范仲淹知青州有惠政详溪侧出醴泉人以范公目之人物列国王烛齐人屡諌愍王不聼乐毅破齐欲以烛为将封万家不従卒死节田单临淄人多智习兵守莒用火牛之计败燕师复齐七十余城鲁仲连义不帝秦不受平原君千金之赐孔顺称为天下髙士汉周堪元帝时擢光禄勲领尚书事帝以师傅见重唐房𤣥龄贯综坟籍年十八举进士従太宗征伐独收人物置幕府后进尚书左仆射居宰相与杜如晦同心辅政唐世首称皇朝王曽少孤鞠于仲父乡贡礼部廷对皆第一真宗时累官叅知政事正色立朝不附王钦若与丁谓朝廷倚以为重后拜平章事封沂国公集力能排南山文能絶地纪境接青畴俯瞰获麟之野山开翠屺斜连辨马之峯晩登龙门山直上一千尺絶顶弥孤耸盘途几倾侧阳巘灵芝秀隂崖仙乳滴岱宗复如何齐鲁青未了㑹当凌絶顶一览衆山小天门一长啸万里清风来本朝建隆三年以北海县置军淳化五年改军名庆厯三年初置京东东路安抚使试扫北台看马耳未随埋没有双尖孤云落日在马耳照耀金碧开烟鬟霜风收緑锦万顷水云秋海气朝成市山光晩对楼人行桑下路日上海边山轩冕非吾志霜风犯客颜密州郡号髙宻州沿革天文虚危分野禹贡青州之域后魏于此置髙宻郡北齐省入东武县唐置宻州本朝为防御州开宝五年陞为安化军县沿革诸城本鲁诸邑汉置诸县属瑯琊郡地晋属东莞郡隋改为诸城县安丘古渠丘地汉置安丘县莒古莒子国汉置莒县髙宻本齐晏平仲封邑汉置髙宻县胶西本春秋介国地汉为黔陬县形胜雨罗山在安邱县西上有云气罗布天必雨常山在州西南歳旱祷雨輙应卢山在州东南秦人卢敖之所从遁上有卢敖洞圣灯岩九仙山在诸城县西南竒秀不减鴈荡浮来山在莒州西春秋书莒人盟于浮来即此孝源泉在莒北唐孝子孙既庐母墓醴泉出墓侧因名砺阜山在髙宻县西产砺石铁撅山在胶西西南胶水发源于此石臼岛在胶西正南海中天泽泉在胶西南三十里九穴泊在髙宻县西北人物汉甄宇习严氏春秋教授常数百人梁丘贺从京房授易官至少府图形麟阁南北朝刘勰好学撰文心雕龙臧荣绪纯笃好学括东西晋为一书纪録志𫝊五代孙晟仕唐为着作郎后为周世宗所获欲杀之临刑神色怡然南望拜曰臣惟以死报国皇朝王子舆举进士为主簿精敏吏事歴官谏议大夫杨光辅有学行国子丞致仕韩晋卿以明经中第歴官州县称为循良第一集营丘负海曲沃野爽且平洪川控海济崇山入髙㝠十洲云雾逺三山波浪髙长澜疑浴日连岛类奔涛洪波回地轴孤屿映云光落日惊涛上浮天骇浪长髙髙至天门日观近可攀本朝元祐三年以板桥镇为胶西县兼临海军使鴈入寒云惊晓角鸡鸣沧海浴朝暾长天极目无飞鸟积雪生光射落辉晴明风日家家柳髙下楼台处处山冻合玉楼寒起栗光摇银海眩生花遗蝗入地应千尺宿麦连云有几家五更晓色来书幌夜半寒声落画檐济南府郡号济南郡沿革禹贡青州之域天文危分野春秋战国併为齐地秦属齐郡汉初属齐国文帝分治济南国景帝改为济南郡东汉仍为国俱治东平陵晋移治歴城刘宋割青州西部于此侨立冀州后魏改为齐州兼置济南郡隋初罢郡存州后改为齐郡唐复为齐州天宝初改为临淄郡寻改为济南郡干元初复为齐州皇朝陞为兴徳军又陞为济南府县沿革歴城古齐歴下城汉置歴城县禹城周为祝国唐改为禹城县章丘春秋时为齐髙堂邑隋改为章丘县长清本汉卢县地隋置长清县临邑本镇旧县废形胜歴山在府南即舜耕处九河故道在禹城舜祠在府城南祠下有井奎山在府城西上有神祠龙洞山在府城东南下有黒龙潭盘龙山龙堂洞俱在章丘县境趵突泉在府城西云庄在府西中有云锦池鹿角闗在临邑县北灵巖寺在长清县方山上世𫝊佛图澄卓钖之地圣井在章丘县南白云湖在章丘县西杜康泉在舜祠西庑下芙蓉堤在文庙东人物周公晳哀不仕家臣孔子贤之汉伏胜秦博士汉文帝时年九十𫝊尚书二十九篇公玉带武帝时进黄帝明堂图上从之终军博学能文年十八选为博士累擢谏议大夫后使南越王䜣武帝时暴胜之荐为右扶风守后昭帝时代田千秋为相封宜春侯唐秦琼事髙祖破尉迟敬徳帝赐黄金瓶杜伏威以淮南地归唐拜太子太保皇朝冯瓉以䕃补秘书郎累官集贤院学士李冠以文学称与王樵贾同齐名着东臯集二十卷廉复有隠徳为世所重治平间刺史王才叔荐之不起集齐都实坤徳之膏腴为神州之奥府其川渎则洪河洋洋发源崑崙惊波沛厉浮沬扬奔南望无垠北顾无鄂东藩驻皂葢北渚凌清河海右此亭古济南名士多云山已发兴玉佩仍当歌修竹不受暑交流空涌波藴真惬所遇落日将如何修檐䡾䡾皆成隂行尽松篁一径深好鸟自飞还自下白云无事亦无心客来但饮平阳酒衙退常携靖节琴本朝景徳中以章丘县置清平军熈宁二年废军至道二年徙长清城于刺榆建隆元年河决临邑城壊三年移治孙耿镇政和元年陞为望杨柳娉婷緑荷华旖旎红鱼游华叶底人在鑑湖中太白拈春酒轻衣受晩风龟蒙与凫绎只隔片云东东楼喜奉连枝㑹南陌愁为落叶分城隅緑水明秋日海上青山隔暮云沂州郡号瑯琊州沿革本禹贡徐兖二国之境天文奎娄分野秦汉晋皆为瑯琊地后魏以此置北徐州后周改沂州以城临沂水故名隋改州为瑯琊郡唐复沂州天宝初改瑯琊郡干元初复为沂州本朝因之县沿革临沂在沂州境内隋置临邑县乗春秋时国地汉为峄县沂水周为郓邑隋改为沂水县费古费国地春秋时为鲁季孙氏之邑新泰本汉泰山郡晋泰始中置新泰县形胜爱古山在州北金雀山在州西南大利冶山在临沂县西南路旁有巨铁二块在地中君山在乗县北八十里上有池深数丈水无盈涸望仙山在沂水县西中有望仙桥蒙山在费县西北孔子登东山小鲁处龙亭山在新泰东下有龙池沂水发源尼山下沧浪渊在承县北即孟子所引沧浪之水处泽笔池在沂水县城内王羲之曝书堂前玉泉在新泰县北水色如玉王祥河在峄县北即卧氷跃鲤处人物汉匡衡博学能文累官太子少傅拜相封乐乡侯晋王祥性至孝初为别驾政化大行后拜太保进公爵王导识量清逺为江东名相号曰江左夷吾王羲之善书为古今之冠南北朝王肃博涉经史有大志屡立战功累官散骑常侍王智深为南齐大司马参军撰宋纪三十卷唐颜师古颜子三十七世孙校定经史註西汉书修五礼上王㑹图颜杲卿讨禄山被执抗节而死颜真卿杲従弟奉命谕禄山不屈被害皇朝赵隣几好学能文常作禹别九州赋万余言集清跸临溟涨巨海望滔滔神游藐姑射睿藻冠风骚徒然虽观海何以効涓毫淮泥泗水地梁父汶阳东别路青骊逺离樽緑蚁空柳寒凋宻翠棠晩落疎红别后相思曲悽断入琴风春山临渤海征旅辍晨装囘瞰卢龙塞斜瞻肃慎乡北廵非汉后东兴异秦皇搴旗羽林客䟦距少年塲本朝唐武徳五年以沂水新泰莒置莒州贞观八年州废以新泰属沂州瑯琊郡本朝因之东州几日倦征轩千骑骖驔白草原山巅危搆倚蓬莱水濶风长一快哉天地涵容百川入晨昏浮动雨潮来旸谷朝迎日丹霞射海楼云随华表鹤风送日南舟孤岛烟中树平波槛外流登州郡号东平州沿革天女危分野禹贡青州之域古为斟寻国唐虞时为隅夷地春秋时为牟子国战国属齐秦为齐郡地汉属东郡后魏析东莱郡于黄县东中郎故城置东牟郡隋初废郡置牟州大业初州废唐复置牟州治牟平又置登州治文登贞观间二州俱废如意初复置登州于牟平县神龙间徙治蓬莱县天宝改州为东牟郡干元初复为登州属河南道本朝属京都路县沿革蓬莱本汉东莱郡武帝于此望海中蓬莱山因筑城故名文登本古不夜城北齐始置文登县黄县汉旧县牟平本汉东牟县唐改为牟平形胜丹崖山在州城北上有蓬莱阁田横山在州城西田横与其徒五百人栖此天山在蓬莱县东下有洞冬夏水滴如漏文登山在文登县东秦始皇招集文士登此山论功颂徳芦山在黄县西晋芦童子因食茯苓昇仙故名大崑崙山在牟平县东麻姑常于此修道沙门岛在州城西海牛岛在文登县北海在州四面于春夏遥见水面有城郭市井人马往来之状土人谓之海市人物周淳于髠博学强纪号称辨士秦淳于越髠之后以谏知名汉李忠以好礼修整称刘宠为㑹稽太守有一钱之誉刘岱宠之弟虚己爱物为士人所重刘繇与兄岱齐名太史慈尚义善射为孔融所重三国刘基繇之子史称为国之良士唐淳于雍髠之后武徳中拜登州刺史皇朝淳于雍髠之后早年乞养王旦称其纯孝李常性鲠直太守榜其闾曰遗直坊集逺水翻如岸遥山倒似云方知小姑射谁复语临汾浮天迥无岸涵灵固非一委输百谷归朝宗万川溢披襟眺沧海凭轼望春芳登髙临巨壑不知十万里云岛相接连风涛无极已断涛还共合连浪或时分本朝建隆三年于县置北海军置昌邑县隷之干徳三年陞为潍州东方云海空复空羣仙出没空明中荡摇浮世生万象岂有贝阙藏珠宫心知所见皆幻影敢以耳目烦神工重楼翠阜出晓霜异事惊倒百歳翁莱州郡号东莱州沿革天文危分野禹贡青州之域古莱夷地春秋为莱子国齐侯迁莱子于郳在国之东故曰东莱秦属齐郡汉始析置东莱郡置掖县属青州东汉徙治黄县晋改东莱国刘宋仍改为郡徙治曲城后魏分青州置光州领东莱郡同治于掖隋初罢郡改光州为莱州后复为东莱郡唐为莱州天宝初改东莱郡干元初复为莱州本朝属京东东路县沿革掖本汉旧县为东汉旧治莱阳本汉东莱郡之昌阳县地五代唐改为莱阳县胶水本春秋介国地魏置胶州取境内胶水为名即墨本齐国地以其地临墨水故名形胜福山禄山俱在州城西北相峙产温石大基山在掖县东松竹华卉为一郡最五龙山在莱阳南下有五水相合流入海小邾山在胶水南错水由此入海如姑山在即墨西南上有神祠即汉九祠之所万歳河在州城东秦皇汉武皆祷于此掖河在掖县东北流入海胶水源发铁橛山墨水源发平度州人物汉葢公善治黄老曹参师事之司马均隠居教授不应辟举晋刘毅有孝行励清节甞论中正之法有八损刘暾毅之子正直有父风唐蒋钦绪工文词擢进士第事中宗守正不阿蒋沇钦绪子博学有名以孝亷授洛阳尉皇朝王景累破契丹加太保封平原郡王蔡齐举进士第一真宗见之曰得人矣召执金吾给上驺以宠之集仙气凝三岭和风扇八荒拂潮云布色穿浪日舒光照眼花分綵迷云鴈断行洪涛经变野翠岛屡成桑之罘思汉帝碣石想秦皇仲连轻齐纪子牟恋魏阙古来海寒多天风白波连山倒蓬壶苍茫空泛日四顾絶人烟半侵中华岸旁通异域船岛间应有国波外恐无天欲作乗槎客翻然去隔年本朝嘉定十三年贾渉取莱为防御郡至道三年以莱属淮阳军熈宁七年以莱为东路东州负海圻风物老依依歳晩鵶来少天寒鴈过稀莫笑东州太守顽三齐人物旧安闲荷气夜凉生枕席水声秋醉入帘帏一㠶千里空囬首寂寞船窻祇自知潍州郡号潍水州沿革天文危分野禹贡青州之域秦属齐郡汉为下宻县属胶东国韩信战潍水正在此隋改北海县唐置潍州治北海县寻废州以县属青州本朝建北海军寻复为潍州县沿革北海汉置平度县属东莱郡东汉置胶东郡属北海县昌邑汉为都昌县本朝置昌邑县昌乐汉为营陵县地本朝改为昌乐县形胜塔山在州东南丹河发源于此擂鼓山在州南白浪河发源于此几山在县西南山形如几陆山在昌邑县南汉霍光食邑于此孤山在昌乐县东上有夷齐庙白浪河在州东唐窦琰甞引水开田东丹河在北海县塔山下芙蓉泉在昌邑营丘城在昌乐县东即太公受封之地人物五代韩熈载唐进士才气俊逸江左号韩夫子徐问真有道术与欧苏善汉孙賔硕倜傥好竒节为京兆虎牙都尉隋杜松赟性刚烈重名义为石门队正不降贼而死皇朝滕中正有才干累官谏议大夫二子𤣥钖𤣥晏并举进士孙祖徳以进士为吏部侍郎世称鲠直刘阒尝从文彦博讨具州贼战功第一呉奎举五经为叅知政事买田为义庄卒之日家无余赀集分空碧雾晴连洲彩云宻欣同夫子观深愧𤣥虚笔月晕天风雾不开海鲸东蹙百川逥霏烟泛济浦緑草启河汀画裳晨应月文战曙分星八月涛声动地来头髙数丈触山逥湏臾却入海门去卷起沙堆似雪堆本朝建隆三年以青州北海县建为北海军又置昌邑县隷之干徳三年陞为潍州又増昌乐县为上州团练葱茏晓光开旋转余华㺯下马成野酌佳哉谁与共倚轩盈以长啸兮袂轻举而飞翻极千里于一瞬兮寄无尽于云烟忽云散于城邑兮徂清夜之既䦨惟所往而乐易兮此其所以为超然淄州郡号淄川州沿革天文危分野禹贡青州之域周为淄州之境春秋战国属齐隋置淄州后周废唐初改淄州本朝因之县沿革淄川本汉盘阳县属济南郡东汉属齐国晋省隋置淄州后周废唐复置本朝因之长山本汉济南郡于陵县地刘宋于此置广川郡北齐改东平郡隋废郡改为长山县唐初属邹州后属淄州本朝因之邹平本古邹侯国汉置邹平县属济南郡晋为邹县属乐安国后废唐复置属淄州本朝因之髙苑古苑墻地汉置髙苑县隋改曰㑹城寻复唐属邹州州罢以县属淄州本朝仍旧形胜梓橦山在州东上有鬼谷洞夹谷山在淄川西即齐鲁㑹盟之处长白山在长山县西南髙二千九百尺周六十里上有醴泉寺即范仲淹读书处太湖山在长白山南上有石室并败漆船记云尧时物也虎头崖在邹平县南商山在髙苑县东髙云洞在州东苍龙崃在淄州县西古蒲台秦皇筑之以望海蓬莱宫台上紫蒲系马蒲生盘如系马之状人物春秋管仲相桓公成霸业晏子齐景公相显于诸侯汉张轨仕陇右家无余财藏书数百卷唐段志𤣥资质伟岸以骁果为秦王所识房𤣥龄事太宗为名宰相皇朝麻仲英博学有孝行乡评重之韩琦荐为国子助教贾同举进士王钦若方贵盛欲致之不往石昂好学不仕节度使符习髙其行赵师民九歳能文举进士为国子直讲上劝讲箴后迁刑部郎中有集二十卷集积流横地纪䟽派引天潢横万里而极海兮頽风浩其四起歇鞍憩古木解带挂横枝歌鼓川上亭曲度神飈吹云归碧海夕鴈没青天时试登髙而望逺极云海之微茫云物不隠象三山共分明奈何疾风怒忽若基柱倾海水虽无心洪溥亦相惊深沉百丈洞海底那知不有蛟龙蟠本朝景徳三年以髙苑置宣化军熈宁三年废军复为县隷州新荷出水双飞鹜乔木成隂百转莺载酒未妨佳客醉凭髙仍见老农耕公退留賔夸酒美睡余欹枕看山青淮阳军郡号下邳军县沿革天文斗牛分野禹贡扬州之域本徐州下邳县后汉为下邳梁为武州唐置邳州后属泗州又属徐州下邳县宿迁春秋时钟吾子国依宿国所迁地秦置下相县汉又置犹县晋置宿豫郡后魏属南徐州东魏属东楚州后周属泗州隋置下邳郡唐改为宿迁县形胜葛峄山在郡城西禹贡峄阳孤桐谓出此山之南磬石山在郡城西南上有石其声清亮可为磬禹贡泗濵浮磬即此山所出者黄石山在下邳城北上有黄石公庙铁佛山在下邳城北上有三铁佛马陵山在宿迁县北髙阜状若马陵峒峿山在宿迁县北上有石洞镌七真象旧黄河在郡城南武河在下邳城西北下入黄河氾水在宿迁县界下邳城在郡治东魏武招吕布于下邳即此圯桥在下邳东南即黄石公授张良素书之所人物汉严延年宣帝时为侍御史劾奏霍光朝廷肃然敬惮之翼奉元帝以诸儒荐徴待诏数言事天子敬焉陈球举孝亷累官侍御史周纡为洛阳令下车先问大姓主名五代沈赟事晋为祁州刺史契丹䧟城守节而死皇朝刘福以功累官雄州防御使为政简易人咸徳之集初语燕雏知社日习飞鹰隼识秋风波摇珠树千寻㧞山凿金陵万仞空江汉曽为客相遇每醉还浮云一别后流水十年间片雨楚云暮千家淮水秋开帘见芳草送客上春洲请问山中桂王孙几度游过淮芳草歇千里又来归野水呉山出家林越鸟飞荷香随去棹梅雨湿征衣无数沧州客如君达者稀本朝太平兴国七年以下邳宿迁二县建淮阳军元丰初改属京都西路身如𫝊舎任西东夜卧荒邮四壁空乡梦渐生灯影外客愁多在雨声中淮南火后居民少河北兵前战鼓雄万里别离心正苦帛书何必寄归鸿千年事与浮云去想见留侯次是非丈夫出身佐明主用舎行藏要自知应天府郡号睢阳府沿革天文角亢分野本古商丘汤所都亳邑地周封微子于此为宋国春秋郑卫陈三国之境秦为碣郡地汉为睢阳县属梁国又置宋州改县曰宋城大业初改州曰梁郡唐初曰宋后为睢阳郡五代梁置宣武军唐改归徳军本朝升为南京应天府县沿革宁陵本古葛伯地又为寗城宋城㣲子所封之地谷熟古宋襄氏邑唐省入谷熟卞邑战国时为下邑地汉置县楚丘朝歌故城在今卫州卫县虞城本古虞国即禹封商均之地形胜南湖在府城南上有苏辙记甘露岭在宁陵县西隋文帝幸岱至此因甘露降故名圣水井在宁陵县长乐乡漆沟在府城北春秋陨石于宋即此妙孝亭在州境内苏东坡题榜秦观诗帝喾庙在府城东微子庙在府城西庄子祠在府城东双忠庙在府城东祀唐张廵许远亳城在府城东契父都亳即此人物唐魏元忠髙宗时吐畨㓂边上封事言命将治兵之要累官御史中丞郑惟忠天授中以制举召见对武后言甚切直程袁师事母以孝闻母殁负土筑坟有白狼黄蛇之异曹华出戎伍而动必以礼士大夫重之皇朝楚昭辅有才干陈桥推戴时遣入京安母后累官枢宻事刘希古博通经史累官叅知政事贵显不减寒素刘蒙叟希古之子为太常少卿所註有五运甲子诸书李惟清开宝中以三史解谒涪陵尉累官京西转运使戚同父㓜孤养祖母以孝闻通五经门人号坚素先生集暮雨投闗郡春风别帝城东西殊不远朝夕待佳声晩泊水边驿栁塘初起风蛙鸣蒲叶下雨入稻花中千里河烟直青枫夹岸长草市迎江货津桥税海商摇落深知宋玉悲风流儒雅亦吾师江山故宅空文藻云雨荒台岂梦思客路徧逢雨香山不入楼故园桃李月伊水向东流本朝至道中为京东路景徳三年升为应天府祥符七年建为南京夜半恩纶出汉宫朝家虚席待燕公春风已徧湖山外元气还归鼎鼐中緑野染成延昼永乱红吹尽放春归雪与春归落嵗前晓开庭树有余妍杨花朴朴白漫地蛱蝶纷纷飞满天曽读前书笑古今耻随流俗信浮沈终期直道扶元化敢为虚名役片心袭庆府郡号鲁郡府沿革天文奎娄分野禹贡徐兖二州之域春秋时为鲁国武王封伯禽于曲阜为鲁公本朝为泰宁军节度升袭庆府县沿革瑕汉置瑕丘县属山阳郡奉符汉为奉髙及博县地属太山郡泗水古下明国春秋时为鲁卞邑龚隋置瑕丘县仙源神农少昊徙都之地周武王以封周公旦莱芜春秋时为夹谷地汉置莱芜县邹周时为邾国鲁缪公改为邹形胜泰山在府西南尼丘山在曲阜县东颜母祷于此山而生孔子仙人山在莱芜县南安期生修炼于此颜母山与尼山相对上有圣井四基山在邹县东上有孟子墓凫山在邹县西南其阳有伏羲庙昌平山在邹县北孔子生昌平乡即此龟山在泗水东仙源县有庆源河孔子宅瞿相圃穷桑大庭氏之车泗水在泗水县北其南为洙水即孔子讲学处颜子井在曲阜县内断机台在邹县西有孟母教孟子处陋巷在颜子庙前阙里在武城内杏坛在武城境内鲁壁在孔子宅内手植桧在孔庙大成门北宣圣手植者也人物周柳下恵圣之和孔子圣之时颜囬亚圣闵子骞以徳行称曽参学𫝊一贯冉雍冉求宰予子贡林放樊迟有若申枨公西赤南宫适宓不齐皆圣门髙弟孔鲤孔子之子孔伋孔子之孙秦孔鲋孔子九世孙汉孔贞孔子十世孙髙堂生甞论礼学仕为博士孔安国孔子十二世孙夏侯胜通尚书及洪范五行𫝊丙吉宣帝为相知大体朱云直谏折槛孔融孔子二十世孙晋孔衍孔子二十二世孙南北朝孔鲜孔子二十六世孙皇朝孔宜孔子四十四世孙孔道辅孔子四十九世孙颜复颜子四十八世孙集地犹邹氏邑宅即鲁王宫叹凤嗟身否伤麟怨道穷今看两楹奠尚与梦时同造化钟神秀隂阳割昏晓浮云连海岱平野入青徐孤嶂秦碑在荒城鲁殿余城隅緑水明秋日海上青山隔暮云圣人久已矣游夏遥相望日出见阙里山平知汶阳孔圣家邹鲁儒风蔼典坟龙骧过旧宅凤徳咏余芬入庙神如在升堂乐似闻縁知一王法今日待明君凭崖揽八极目尽长空䦨鲁客抱白鹤别余往泰山初行若片云杳在青崖间本朝大观四年以瑕丘县为瑕县政和八年升为袭庆府祥符五年改曲阜为仙源祥符元年改奉符为泰安军开宝五年奉符移治岱京镇大观四年以龚丘县为龚县熈宁五年省为镇入仙源鸟去苍烟古木人归緑野孤舟信美虽非吾土消忧且湏登楼溪田雨足禾先熟海树风高叶易秋踈傅闾里询故老秦皇车驾想东游发典谟训诰之义振金石丝竹之声如天地兮否而复泰如日月兮晦而复明函丈従容问且酬展才无不至公侯谁如曽㸃推鸣瑟独对春风咏未休曲阜兮遗墟先师兮阙里神髣髴兮如在涕潺湲兮不已穷天地兮一人掲日月而照临徐州郡号彭城州沿革天文房心分野禹贡徐州之域古大彭之国春秋为宋地战国属楚秦置彭城县属泗水郡项羽自立为西楚霸王都于此汉改泗水为沛郡又立楚国知徐州宣帝改为彭城郡晋武帝于淮南侨立徐州安帝时分淮北曰北徐州刘宋改北徐州曰徐州而加淮南曰南徐州后魏于徐州仍立彭城郡隋开皇初郡废复为徐州大业初改为彭城郡唐置徐州天宝初复改徐州郡后升武宁军县沿革彭城本古大彭氏之国秦置彭城县汉改为彭城郡晋改徐州后魏仍立彭城郡隋初郡废唐置彭城属徐州本朝因之沛本古福阳国地秦置沛县属泗水郡汉改泗水为沛郡迁治项而沛县如故晋属沛国刘宋属徐州北齐省隋复置彭城唐以广戚县省入本朝因之萧本萧国汉为萧县属沛国晋因之隋初属徐州寻改为龙城县大业初复为萧县属彭城郡歴唐五代本朝并属徐州丰秦为沛县之丰邑属泗水郡汉以丰为县属沛郡北齐属永昌郡隋属彭城郡唐本朝并属徐州滕古小邾子国秦属薛郡汉置蕃县属鲁国北齐废隋改为滕县属彭城郡寻陞为滕郡唐复为滕郡属徐州本朝因之形胜彭城山在州城东上有二大字云龙山在州城东南有项羽及宋武戏马台大泽在丰县东即汉高祖微时隠居处厌气台秦始皇所筑斩蛇沟在丰县西汉高祖斩蛇处桃山在滕县东南上有微子墓抱犊山在滕县南雾猪泉在滕县南苏轼祈雨于此沛宫在沛县西有汉高置酒之所汉祖故宅在丰县中人物汉萧何辅高祖功第一封酇侯王陵平诸吕之难封安国侯樊哙定三秦封舞阳侯申屠嘉为御史大夫责邓通无人臣礼朝廷敬惮之周昌为御史大夫有功封汾隂侯周勃诛诸吕封绛侯周亚夫为将有纪律文帝称为真将军姜肱处兄弟友爱桓帝命画工图其形三国刘隗少有文翰累迁散骑常侍唐刘知几博恰文学举进士为凤阁舎人註史通内外四十九篇皇朝李若谷少孤性至孝举进士累官参知政事颜大初颜子四十七世孙博学俊逸举进士累官国子监说书所着有朱南子凫绎集集晓乗征骑带犀渠又是都门送别初莲府望髙秦御史柳营官重汉尚书斩蛇泽畔风烟晩戏马台前草木疎尺组挂身何用说古来名利尽丘墟世途非一险俗虑各千结有客步大方驱车独迷辙故人韩与李逸轮双皎洁徐方国号在元戎天下杰祢生投刺游王粲吟诗谒高情无遗照朗抱开晓月本朝元丰元年割彭城郡属京都西路行人欲去还徘徊刘项英雄安在哉人间俯仰易陈迹闻身健在须衔杯水胫多长短林枝有直横韩信祠堂古谁将跨下平雨过短亭云㫁续莺啼髙柳路西东吕梁水注千寻险大泽龙归万古空记纂渊海卷十七记纂渊海卷十八钦定四库全书记纂渊海卷十八宋潘自牧撰郡县部京东西路兴仁府郡号济隂府沿革天文奎娄分野禹贡属豫州之域昔唐尧所居在周为曹国之地周武王封弟振铎为曹国战国属齐汉为济隂郡晋为济阳郡后周改为曹州隋改为济隂郡唐复为曹州天宝初改济隂郡干元初复为曹州五代晋置威信军周改彰信军本朝为兴仁府县沿革济隂本汉济隂郡之定陶地隋置济隂县唐徙曹州本朝置济隂为附郭宛亭唐为寃句县本朝改为苑亭乗氏古乗丘在唐为县南华在唐为县本朝𨽻河南路而宛亭乗氏南华三县皆为黄河水渰废形胜曹南山在济隂县南一百里春秋盟于曹南是也三艐亭在济隂县之东北景山在州东四十里废楚丘城北卫文公徙居楚丘测日影于此髣山在州十五里乃曹国十五世葬地汜水在府西南三十里汉高帝即位汜水之阳在此菏泽在府境内禹贡导菏泽被孟潴又济水东至于菏大祢沟在府界内诗出宿于泲饮饯于祢披云楼在济隂北上有陈师道记三贤堂在济隂北旧城内中塑范蠡魏冉魏相像髣山庙在县东上祀曹叔振铎翰林王禹偁有碑漆园城在济隂西北庄周为漆园吏即此济阳城在济隂县西南光武诞于此盘庚村在济隂东南旧有盘庚祠受命坛在济隂东南汉髙祖受命于此沙沟在南华境内上有庄周钓台寃句城在宛亭境内庄周为吏之所阿谷水在济隂郡东孔子至此见处子佩瑱是也人物战国范蠡既雪㑹稽之耻变姓名为陶朱公扁舟游五湖汉魏相事宣帝为高平侯唐李勣事太宗为功臣后图形凌烟阁王雄膂力絶人功授歙州总管贾敦頥歴任数州刺史每入朝敝车羸马人不知其为刺史刘晏事𤣥宗时八嵗献颂拜度支郎中累迁同中书门下平章事皇朝张齐贤太祖幸西都以布衣献䇿上还与太宗曰幸西都惟得一张齐贤太宗朝累官吏部侍郎同平章事任仲正举进士累官参知政事任仲师仲正弟举进士累官枢宻副使太子太傅王博文年十六善属文举进士累官枢宻院事刘潜少有大志举进士知蓬莱县闻母死一痛遂絶其妻哭潜亦死时人称为孝义集词藻世𫝊平子赋园林人比郑公乡门前坠叶浮秋水篱外寒华待夕阳浦外野风吹入户窻中晓月早知秋沧江一望通千里画角三声起百忧天眷君陈久在东归朝人看大司空黄河岸畔常无事沧海东边独有功已变畏途成雅俗仍过旧里揖秋风一门累叶凌烟阁次第仪刑汉上公淮月未明先倚槛海云初起更维舟本朝靖国元年赐军曰兴仁军崇宁元年升为兴仁府大观二年升为都督府政和元年罢都督为府淮岑日对朱槛出江岫云齐碧瓦浮墟落耕桑公恺悌杯觞谈笑客风流一曲平芜连古树半分残日带明霞促辔数残更似闻鸡一鸣春风马上梦沙路月中行笳鼓逺多思衣裘寒始轻稍知田父穏灯火闭柴荆东平府郡号东平府沿革天文奎娄分野禹贡青兖二州之域秦属砀郡又为薛郡地汉为东平国取禹贡有东原底平之义后为济东国又改大河郡东汉仍为东平国后魏为东平郡后周置鲁州隋置郓州后改东平郡唐复郓州天宝初复改东平郡元和中置天平军本朝徙治国故城后复改为东平府县沿革须城春秋时为须句国战国属宋阳谷春秋时齐地僖公与齐宋江黄㑹于阳谷即此中都古厥国春秋时为鲁中都地夀张春秋时为良邑汉为夀张县东阿春秋时齐柯邑汉置东阿县平隂齐地春秋鲁襄公㑹诸侯伐齐齐侯御诸平隂即此形胜瓠山在府北上有汉东平王墓蚕尾山在府北有唐蘓原明诗记凤山在须城北骚人墨客题咏甚多金螺山在须城东采山在中都县东上有草木望之若五采碻磝山在东阿县南即檀道济唱筹量沙之所石门山在平隂西上有石门东西相向孔子山在平隂南上有孔子教书堂梁山在夀张县南汉梁武王葬于此济河在中都县北禹贡济水即此南旺湖在中都县南梁山泺在郡西中有黒风洞栢公沟在须城境内管仲井在东阿县城内阿胶井在阳谷县东煮革为胶可以愈疾古长城在平隂县北人物三国刘桢以文章见重于魏文帝号建安七子晋刘卞由县吏累迁州刺史魏浚为度支校尉永嘉末东保河隂所得谷麦悉献于河隂南北朝刘兆安贫乐道三徴博士皆不就唐程知节从太宗东征以功封宿国公张公艺九世同居髙祖幸其宅书忍字百余以献五代王彦章性忠烈事梁为招讨使后被唐执不屈自杀追赠太师王朴举进士献安边䇿累官户部侍郎皇朝马伸举进士为西京法曹从伊川学常自谓朝闻道夕死可矣集玉壶挈美酒送别强为欢大火南星月长郊北路滩殷王期负鼎汶水起垂竿莫学东山卧参差老谢安广武城边逢暮春汶阳归客泪沾巾落花寂寂啼山鸟杨柳青青渡水人吾兄诗酒继陶君试宰中都天下闻东楼喜奉连枝㑹南陌愁为落叶分城隅緑水明秋日海上青山隔暮云追问何时㑹要我以阳春望慕结不解贻尔新诗文勉哉修令徳北面自宠珍君侯多壮思文雅纵横飞亭亭山上松瑟瑟谷中风风声一何盛松枝一何劲氷霜正惨悽终嵗常端正岂不罗凝寒松栢有本性凤凰集南岳徘徊孤竹根于心有不厌奋翅凌紫氛岂不常勤苦羞与黄雀群何时当来仪将须圣明君本朝庆厯三年初置京东西路安抚使大观九年升大都督府政和四年移安抚使于应天府宣和九年改为东平府阳谷县景徳中徙孟店玉轴牙籖焕宝幢籍伸侍列映秋光宴开芸阁儒风盛坐对蓬山逸兴长适兴野情惬千山髙复低好风随处改幽迳独行迷济州郡号东鲁州沿革天文奎娄分野禹贡徐兖二州之域春秋时为鲁国战国属宋秦属东郡汉属山阳郡晋为高平刘宋属济北郡后魏置济州隋改为济北郡唐初复为济州后废五代周复置济州本朝因之县沿革鉅野禹贡大野既潴即此地汉置鉅野县任城古任国大皥之后所封地金乡古缗国郓城本鲁地汉为夀良县形胜两城山在州南金乡山在鉅野南上有石洞十余丈鉅野泽在县东南池在州境李白酒楼在州城南讲文亭在金乡县学获麟台在鉅野县东即鲁哀公狩获麟处落凤台在鉅野县南朝天桥在州北女娲陵在州境内人物汉周仁以医见景帝拜郎中令郑均好义笃实官至尚书章帝重之东巡幸其第何休精研六经世无及之者晋魏舒对䇿登第为冀州刺史以简恵称后拜司徒郗鑑为车骑将军辅少主誓赴国难以功拜司徒郗隆为尚书左丞有直谅匪躬之节百寮敬惮南北朝檀超好文学自比晋郗超事南齐为博士兼左丞皇朝翟守素太宗时为天雄军兵马钤辖知太名府事性寛仁谨慎所至有政绩王禹偁九嵗能文举进士尝献端拱箴及御戎十䇿累官学士着文集五十余卷子嘉祐为馆职嘉言举进士曽孙份仕至户部侍郎晁补之才气俊逸苏东坡爱之举进士官至京兆府有文集荣諲举进士官广东路转运使常作栈道以通往来李邴举进士累官学士苗刘作乱邴责贼当以大义后拜叅知政事集秋水通沟洫城隅集小船晩凉看洗马森木乱鸣蝉菱熟经时雨蒲荒八月天晨朝白露降遥忆旧青氊身着紫衣趋阙下口衔丹诏出闗东蝉声驿路秋山里草色河桥落照中欲报东山客开闗扫白云不到东山久蔷薇㡬度花白云还自散明月落谁家初谓鹊山近宁知湖水遥此行殊访戴自可缓归桡东林送客处月出白猿啼笑别龙山逺何必过虎溪本朝靖康二年髙宗自济入川流为潴鉅野濶水色天容两开豁山随水逺势奔腾骏马西来衔辔脱山前云水散不收坐看水末来归舟台边昨夜西风来壮游羁宦心悠哉岂无琼艘百柂载春色堤中可以忘形骸寒林残日欲栖乌壁里青灯乍有无单州郡号济阳州沿革天文奎娄分野禹贡徐兖二州之域汉为县属山阳郡东路为侯国晋属济阳郡后魏置北济隂郡隋初废郡以县属戴州大业初州罢以县属曹州唐属宋州后自砀山县徙辉州治此五代唐改为单州本朝因之县沿革单父本鲁单父邑汉为县砀山秦置砀郡及县汉于县置梁园东汉迁治下邑而改为砀山县武城汉旧县属山阳郡鱼台春秋时鲁棠邑隠公观鱼于棠即此形胜栖霞山在州东世𫝊梁孝王甞游此吕井在单父东俗𫝊吕仙公到此黄良泉在鱼台县东北泉从石窦涌出梁山在砀山县境内观鱼台在鱼台县北隠公与戎㑹盟于此鸡鸣台在鱼台东半月台在单县东百灵山在州北孝武治园囿于此二贤祠在单县琴台上祀宓子贱巫马期湖陵城在鱼台县东汉沛公攻湖陵即此人物周澹台灭明行不由径非公事未甞见邑宰汉吕公善于风鑑识汉髙于微时以女妻之即吕后也三国崔琰少朴讷好击劒年三十就郑𤣥学仕魏为别驾南北朝崔彧有才学官至冀州别驾崔悛有文学初为魏散骑侍郎加骠骑大将军唐李师中举进士厯青兖二州有政绩官至团练使龎籍举进士屡上书言事切中时弊后官至侍郎谥庄敏皇朝马黙仕至宝文阁待制父老颂其为政爱民集陶人有逸兴不与常人俱筑台像半月回向髙城隅对酒与山云商飈起寒梧秋山入逺海虹石旷平芜水色緑且明令人思镜湖终当过江去爱此暂踟蹰白玉仙台古丹丘别望遥山川乱云气台榭入烟霄鹤舞千年树虹飞百尺桥还逢赤松子天路坐相邀香阁东山下烟花象外幽悬灯千嶂夕卷幔五湖秋画壁余鸿鴈纱窻宿斗牛更疑天路近梦与白云游春水经梁宋晴山入海沂莫愁东路逺四牡正騑騑本朝建隆元年升为团练亭馆连城敌谢家四时园色鬬明霞窻迎西渭封侯竹地接东隣隠士𤓰淮海风涛真有道麒麟图画岂无时今朝有客𫝊河尹是处逢人说项斯汉公事业比阿衡纯用诗书致太平它日何人颂功徳至今嘲笑亦诸生濮州郡号濮阳州沿革天文危室分野禹贡兖州之域古颛顼之墟曰帝丘夏为昆吾氏所居春秋卫成公迁都此地汉置鄄城县属济隂郡东汉末于此置兖州晋徙置濮阳郡隋置濮州寻废唐复置天宝初为濮阳郡干元初复为濮州县沿革鄄城古颛顼之域汉置鄄城县雷泽亦颛顼之域在州境内本夏泽以其有雷神故名临濮春秋邑汉属范县范晋大夫士㑹之邑形胜歴山在州东南舜耕之所上有舜祠黄河在州东南黒龙潭在范县南潭有龙能兴云雨钓台在鄄城东南即庄子钓鱼处陈台在鄄城东北魏曹子建封鄄城侯于此筑台读书仲山甫墓在雷泽旧县西北闵子骞墓在范县南姚墟在州南舜生于姚墟即此顾城在范县东南诗云韦顾既伐即此廪邱在范县东春秋齐乌余以廪邱奔晋即此雷泽城在州东南鲁西门在范县东北旧有石门乃鲁卫之郊后为里人所废人物战国孙膑孙武子之后善兵法为齐大将汉汲黯性忠直为东海太守武帝称其为社稷臣三国呉隠之博涉文史为中书侍郎有清操尝至广州不饮贪泉之水唐王元感擢明经髙第所撰凡数十篇魏知古称其为五经指南杜暹五世同居事继母孝累官西安大都䕶封魏县侯杜鸿渐暹族子肃宗朝因禄山大乱劝上幸灵武后拜相吴凑徳宗初为福建观察使又为京兆尹后迁兵部尚书本朝李廸少从栁开学开称其为公辅器举进士第一累官资政殿大学士张咏太宗时进士两知益州威恵及民迁礼部尚书有文集十卷髙弁举进士性孝友为文章多祖六经着帝则三篇行于世马元方以进士累迁户部判官尝上言方春民贫请预贷库钱至冬夏以绢输官其法行之公私俱便徐起举进士累迁徐州转运使觅富民出米赈急全活甚衆李及之廸子登第通判安肃军后以大中大夫致仕尝着君臣规諌八十卷集青春行役去悠悠一曲汀蒲濮水流正见途中龟曵尾令人特地感庄周拂汉星旗转分霄日羽明将追㑹阜迹更勒岱宗铭林戈咽济岸鼍鼓震河庭叶箭凌寒矫乌弓望晓惊黄鸟翩翩杨柳垂春风送客使人悲怨别自惊千里外论交却忆十年时云开汶水孤㠶逺路遶梁山匹马迟此地従来可乗兴留君不住益凄其吾爱元紫芝清介如伯夷三年鲁山民丰稔不暂饥三年鲁山吏清慎各自持只饮鲁山泉只採鲁山薇一室氷蘗苦四逺声光飞本朝大观中升为濮州波函雷泽棹雨足歴山耕位卑松在涧俸薄菜经霜迳拥寒荷緑门横古木苍冠缨尘已满未敢濯沧浪秋天廖廓使星明光动山东七十城玉署文章厌闲冷绣衣风采试澄清人随白鴈霜前到诗绕青山马上程拱州保庆军郡号东辅军县沿革天文角亢分野禹贡兖豫二州之域春秋郑魏陈三国之地战国魏都于此秦为三川郡地汉为陈留郡地晋改为陈留国隋初废陈留郡併州以其地併入荥阳梁颍川等郡本朝置拱州保庆军襄邑古朱襄氏邑春秋时为陈株野地柘城汉属淮阳国以邑有柘沟故名形胜首山在襄邑县南黄帝甞游首山即此仙翁山在襄邑县西南上有葛仙翁道庵蛟龙池在襄邑县北郑大水龙鬬于城门外即此徐君墓在襄邑北即季札挂劒处葵丘在州治东春秋诸侯㑹盟于此人物三国梁翼事魏累迁下邳令所至有政声皇朝常思徳累官左神武大将军常従曹彬北征不利左右皆愧思徳独整戎伍誓与主帅同死太宗闻之深嘉奖郭贽干徳中进士累官叅知政事常对太宗曰臣惟以愚直报上郑雍进士甲科累官御史中丞以资政殿学士知陈州许翰举进士通经术正直不挠累官资政殿学士所着有论语解春秋传集旅客三秋至层城一望开楚山横地出汉水接天回冠葢非新里章华即旧台有池风景异归路满尘埃周楚仍连接川原乍屈盘云垂天不暖尘涨雪犹干印绶归台室旌旗别将坛欲知迎候盛骑火万里攅昨夜轻隂结夕霏城南十里有香泥初闻山鸟惊新弄遥见林花识旧蹊荡桨逺従芳草渡垫巾还傍緑杨堤本朝崇庆建为拱州大观四年废拱州复为襄邑县宣和二年罢辅郡月临风林静斗垂霜夜清疎灯隔树小暗水歴船鸣学字声形苦䌷书卜筑轻此身南北惯随处有平生欲雪日易晩不风寒更清崩桥㫁官道积水入宫城屏翳野初烧降丘民弩耕三月宫桃满上林林花千蕚费春心叶公城外襄河北一树无人色更深广济军郡号济隂郡县沿革天文奎娄分野禹贡徐兖二州之域春秋时为鲁国战国属楚秦置定陶县汉初封彭越为梁王都此属济隂国宣帝时为定陶县后魏为西尧州治隋属济隂郡唐属曹州寻降为镇本朝置广济军定陶本尧所居故名陶丘形胜髣山在郡北乃曹国十五世葬地积壤之髙彷彿如山故名蠡湖在定陶西南俗𫝊为范蠡飬鱼之所济堤在定陶县境内即故济水堤也梁王台在定陶县东世𫝊为汉梁王之台鲁太史墓在定陶县陶丘之颠陶朱公墓在定陶治北刚城在定陶县境内即鲁国之阐邑戚姬村在定陶北汉戚夫人生此孝子村在定陶北里人孟昌宗割股养母之地人物汉魏相少举贤良为茂陵令后拜御史大夫言霍氏骄放宜削其权及入相白去副封以防壅蔽三国董昭事魏常上疏谏末流之弊后拜司徒皇朝王能事太宗于晋邸及即位迁殿前左班都虞候真宗时累迁彰信军节度赠太尉刘潜少举进士歴知蓬莱闻母丧恸哭遂絶时人以孝称之集我歌白云倚窻牖尔闻其声但囘首长风吹月渡海来遥劝仙人一杯酒举觞酬尧尧可闻何不令臯拥篲横八极直上青天挥浮云尧没三千嵗青松古庙存秋波落泗水海色明徂徕执政方持法明君无此心闾阎河润上井邑海云深本朝干徳元年置法运务开宝元年改转运司太平兴国二年建为军四年割漕澶濮济四州地复置县以𨽻焉熈宁四年废军以定陶县𨽻曹州元祐元年复为军促辔数残更似闻鸡一鸣春风马上梦沙路月中行笳鼓逺多思衣裘寒始轻稍知田父穏灯火闭柴荆灯火匆匆出定陶囘看永济日初髙似闻空舎鸟乌乐更觉荒陂人马劳记纂渊海卷十八记纂渊海卷十九钦定四库全书记纂渊海卷十九宋潘自牧撰郡县部京西北路河南府郡号三川郡沿革天文栁分野禹贡豫州之域武王克商定鼎于郏鄏成王营洛为王城下都至平王自镐京东迁乃居王城秦置三川县汉置河南郡东汉都于此置河南尹兼置司𨽻三国魏置司州晋亦都此置河南尹司州如故苻秦改为豫州刘宋仍置司州后魏改为洛州孝文自代徙都之又改司州亦为河南尹东魏改司州为洛州改河南尹为河南郡西魏又改为司州北齐为洛州周为东京隋初罢郡为洛州炀帝徙都于此改豫州寻改河南郡唐初复为洛州置都督府开元初开河南府髙宗以此为乐都光宅初改神都神龙初复为乐都天寳初又改东京五代梁为西都唐改东都晋改西京本朝因之县沿革河南本成周地秦属三川郡汉为河南郡治洛阳以地居洛水之上故名莽改宜阳东汉改雒阳隋迁郡治河南县併移县于城中唐神龙初改洛阳为永昌本朝初河南洛阳二县併置熈宁中省洛阳入河南偃师本帝喾所都之地商有三亳成汤居西亳即此后盘庚亦徙都改号曰殷周武王伐纣还息偃师后遂名颍阳本夏伦国汉置县属颍川巩周巩伯邑惠公封少子班于巩是为东周汉时置巩县宻本古宻国汉时置县新安春秋时西周地秦名新安汉置新安县福昌周为召伯聼讼之所汉为宜阳县地魏析置甘棠县唐改曰福昌本朝因之伊本古伊阙地汉置陆浑县隋改伊州寻废唐置伊阳县本朝改伊县渑池本韩地后属秦汉置渑池县属𢎞农西魏属河南郡后周属同轨郡唐初属陜州贞观初徙今治本朝因之永宁汉为渑池县之西境属𢎞农郡西魏属宜阳郡隋改永宁县唐移鹿桥属洛州本朝属河南府夀安本后魏甘棠县隋改今名登封禹避舜之子于阳城即此汉置阳城崇髙二县属颍川晋属河南郡唐初属嵩州寻改嵩阳曰登封本朝属河南府形胜北邙山在府城北绵亘四百余里东汉诸陵及唐宋名臣墓皆在此伊阙山在府城西南大禹䟽龙门伊水出焉八将山在河南县西唐尉迟敬徳与单雄信等八将战此遂以名山箕山在登封东许由洗耳于此委粟山在洛阳城东魏明帝营为圆丘至今形制尚在首阳山在偃师县黒云山在巩县西昔成汤于此祷旱輙应嵩山在登封县北五岳之中岳也汉武帝祠中岳闻神唿万嵗者三即此天坛山在永宁县西四十里坛上有仙灯王母祠慕容山昔慕容垂屯兵于此桓王山在渑池县北上有周桓王庙鬼谷在登封县北有苏秦授业处洛水在永宁县界禹治水神龟负书出此回溪冯异与赤眉战处空桑涧伊尹产于此石渠在府城有文彦愽宅温泉在府城南冬温夏凉夹马营在府城东宋太祖所生处独乐园在府城南白乐天宅赵普宅曹彬宅富弼宅安乐窝俱在府城内人物商伊尹耕莘野乐尧舜之道汤聘为相周申伯有惠直徳乃宣王元舅仲山甫克全懿徳周宣王中兴贤臣汉贾谊少有俊才文帝时上治安策后为长沙太傅郭贺光武时尚书令有殊政显宗赐以三公服卜式武帝时输粟助边赐爵闗内侯杜宻少有大志为司徒胡广所辟迁北海相与李膺齐名三国郄正家贫好学事蜀汉为秘书多所匡救元文遥有王佐才仕北齐累迁尚书左仆射隋元巖好读书以名节自许仕周为御史大夫唐长孙无忌晟之子佐太宗定天下功第一元徳秀为鲁山令有清操士论髙之卢仝号玉川子尝为月蚀诗以讥元和逆党韩愈重之韦应物性髙㓗工诗累官苏州刺史有集十卷元稹举制科第一官至膳部贠外郎诗与白居易齐名五代桑惟翰举进士尝着日出扶桑赋以见志后拜相皇朝刘温叟性清介拜御史中丞吕蒙正太宗时举进士第一三居相位封许国公种放七嵗能文奉母隐终南山累诏不起后拜工部侍郎赠尚书不娶无子以姪过𢎞为嗣钱若水举进士善决疑狱累官集贤院学士范雍中进士第为治平恕累官资政殿学士富弼仁宗时举茂才庆厯中再使契丹以成和议拜枢宻使尹洙博学深于春秋举进士累迁起居舎人倡为古文以矫时弊程颢生而秀爽举进士専尚徳化熈宁初为御史理刑论新法不合遂去以道学鸣世称明道先生程頥少有高识非礼不动仁宗时上䟽欲黜世俗之论以王道为心哲宗时擢崇政殿説书与兄颢倡明道学世称伊川先生邵雍号尧夫精数学着皇极经世书邵伯温雍子以荐授大名府助教着皇极经世解司马光神宗时累官枢宻使天下称为真宰相集途出梁宋郊道由周郑间前登阳城路日夕望三川步出上东门北望首阳岑下有採薇士上有嘉树林握手出都门驾言适京师岂不懐旧庐惆怅与子辞丽日作髙歌清觞䜩华池出城车骑次诸侯坐领图书见督邮绕郭桑麻通汉口满川风景接襄州髙城鸟过方催夜废垒蝉鸣不待秋闻説元规偏爱月知君长得伴登楼蕙叶青青花乱开少年趋府下蓬莱甘泉未厌扬雄赋吏道何荣贾谊才开云种玉嫌山浅渡海传书怪鹤迟隂洞石幢㣲有字古坛松树半无枝春城月出人皆醉野戍花深马去迟寄声报尔山翁到今日河南胜昔时本朝熈宁五年省洛阳入河南元祐二年复景徳四年升永安为县庆厯二年废偃师四年复熈宁五年省入缑氏八年复庆厯二年废颍阳为镇四年复熈宁五年省入登封元祐二年复崇宁四年割宻县𨽻郑州宣和二年还𨽻府熈宁五年省福昌入夀安元祐元年复为县熈宁五年废伊县为镇六年改𨽻伊阳景佑四年改铁门镇为渑池庆厯三年废夀安为镇四年复开寳元年移河清治白陂镇熈宁八年闰四月置铁监西来洛水遶崧髙野店荒村换市朝千古兴亡几春梦只将闲话付渔樵玉光照夜开新冢剑气沉沙古战塲金谷更谁夸富丽铜驼无处问兴亡颍昌府郡号许昌郡沿革天文角亢分野周为许国秦属颍川郡汉为韩国寻置许县属颍川郡东汉末献帝都于此曹魏改为许昌晋徙颍川郡治此北齐于此置南郑州后周改许州五代梁置匡国军唐改忠武军本朝升为颍昌府县沿革长社秦属颍川唐改长社县郾城本古郾子国汉置郾城县阳翟郑柳邑汉改阳翟长葛本春秋郑邑宋人伐郑取长葛即此临颍汉旧县以在颍水之上故名舞阳汉旧县以在舞水之上故名郏县本春秋时郑地汉置郏县形胜禹山在颍县南下有禹庙石梁河在临颍北西湖在府西北龙华井在府城北灵池在长葛县西亦名葛仙池世传葛𤣥寓居于此梅花堂在府北宋苏轼建上有轼咏梅花诗徳星亭在府西上有荀叔故宅溵亭在郾城南裴度讨吴元济时建聼水亭在府西湖上宋苏轼卜宅其南上有苏辙诗灌台在郡城南汉颍隂侯灌婴故宅尚书台在临颍县东汉马融尝讲书于上故名唐髙宗于此閲兵更名讲武台张飞祠在郡境内七先生祠在郡学祀宋时周敦颐程颢颐张载司马光邵雍朱熹髙阳里在府城内汉荀叔所居闗公故宅在郡城内一宅两院今有祠在焉十八盘山在武阳县南凤翅山在郏县西上有灵泉舞水泉在舞阳县东南泉涌若舞龙池在郏县西上有龙洞鄼侯庙在舞阳县治唐太宗庙在郏县东北人物周颍考叔纯孝以孝感庄公张子称其钖类秦吕不韦为秦相作月令着十二纪并吕氏春秋汉贾山孝文时上书劝纳諌名曰至言晁错以文学为太常掌故迁太子家令号智嚢灌夫性孝谊尝为父报讐后为淮阳太守韩延年袭父爵封成安侯伐匃奴以战死王霸从光武为王郎所逼言冰坚可渡后以功封淮阳侯祭遵以军功封颍阳侯光武称其忧国奉公臧宫从光武征伐有功封朗陵侯姚期素重信义以功封安成侯王常以功封山桑侯郭躬少习法律累官至廷尉决狱多从轻恕陈实为太邱长以徳化人盗贼皆愧服之钟皓以笃行称九辟公府皆不就李昙性至孝隐居养母桓帝以安车𤣥纁徴之不起三国陈羣寔孙事汉为侍御史晋钟雅好学有才智为御史中丞百僚惮之褚裒少有盛名人谓皮里春秋累官镇北将军唐郭孝恪少有竒节以功迁上柱国王求礼为御史直言不阿时相朝廷重之皇朝焦继勲为右金吾盗贼屏息吴虔裕为右千牛卫上将军朝廷眷爱孙甫少好学举进士多所建明有文集唐史行于世程戡举进士安重习事治不近名累官端明殿学士常禹钖举进士试身言书判第一着文集甚衆何中立进士及第累官枢宻院学士清介家无余资孙永擢进士累官吏部尚书与人交终身无怨尤田况举贤良方正累迁翰林侍读学士太子少傅着好名朋党二论曹勋以恩补承信郎从徽宗北迁多着劳効累官太尉集出碛清沙漠还家拜羽林风霜臣节苦嵗月主恩深为语西河使知余报国心梁王昔全盛賔客复多才悠悠一千年陈迹惟髙台寂寞向秋草悲风千里来梁苑白日暮梁山秋草时君王不可见修竹令人悲九月桑叶尽寒风鸣树枝仙官欲住九龙潭毛节朱幡倚石龛山压天中半天上洞穿江底出江南瀑布杉松常带雨夕阳彩翠忽成岚借问迎来双白鹤已曽衡岳送苏耽髙馆张灯酒复清夜深残月雁归声只言啼鸟堪求侣无那春风欲送行黄河曲里沙为岸白马津邉桞向城莫怨他乡暂离别知君到处有逢迎一樽酒尽青山暮千里书回碧树秋日落逺波惊宿雁风吹轻浪起眠鸥舞阳亲友谁相念潘岳闲居欲白头本朝元丰三年升为府崇宁四年为南辅郡𨽻京畿大观四年罢政和四年复为辅郡𨽻京畿宣和三年复罢辅郡依旧𨽻京西北路熈宁四年省许昌县为镇中元间以郏𨽻汝州崇宁四年来𨽻颍州宴开芸阁儒风盛坐对蓬山逸兴长臂健尚嫌弓力软眼明犹识阵云髙庭前昨夜秋风起羞见团花旧战袍贾谊书成动两汉谢安人笑起东山前途去觉云天近旧隐回思水石闲去国正逢梁苑雪探春先得洛城花楼台紫府神君馆松石平泉太尉家辅藩重地岂容授任之轻睿主优恩曲遂及私之便郑州郡号荥阳州沿革天文角亢分野古髙辛氏火正祝融之墟禹贡兖豫二州之域周为虢郐之地郑武公与平王东迁武公灭两国而迁都焉后郑为韩所灭韩又徙都之其东境属魏秦属三川郡汉属河南郡后汉因之分置荥阳郡后魏为东恒农郡东魏置广武郡后周置荥州后改为郑州隋置管州炀帝初复为郑州寻废州置荥阳郡唐因之属河南道梁为防御以原武中牟二县属开封府本朝为奉国军节度县沿革管城本周地武王封管叔于此荥泽古泽名春秋卫侯及翟人战于荥泽即此原武汉县属河南郡新郑周封黄帝后于此为郐国荥阳古东虢国春秋为郑京城形胜梅山在州西南春秋楚蒍子冯率师侵费滑还驻于此黒阳山在原武县北黄河经其下邢山在新郑南上有子产墓抱獐山在新郑西上有驻节台具茨山在新郑西南黄帝受神芝图録于此上有轩辕避暑洞灵源山在荥阳县西其间产灵芝石菌石髄紫菊徃徃人闻长啸之声汴河在荥阳县大周山下金水河在州境郑水在州东溉田千余顷灵仙井在荥阳县南尝有龙见此夕阳楼在荥阳境内郑庄公祠在荥阳县东子产庙在新郑县西裴度祠在新郑县北许衡祠在新郑县学吕蒙正墓王曽墓曽公亮墓俱在新郑县境内轩辕丘在新郑县境黄帝生此人物周子皮为郑大夫尝以政授子产烛之武秦伐郑武奉郑伯命説而罢之郑侨为郑卿孔子称其有君子之道四焉子太叔继子产为政民甚徳之列御㓂学本黄帝老子着书十余万言汉任安守正不阿权贵服虔有俊才着书甚多累官九江太守晋潘岳少颕敏号为竒童子累官中书令南北朝郑鲜之性刚直仕为御史权倖惮之累官尚书仆射郑义为尧州太守表荐士类时论多之郑绍绪仕梁为安丰令有能名累迁卫将军隋刘祐开皇初为大都督善占候所着兵书甚多唐郑善果仕唐为检校大理卿奉法持正朝野知名娄师徳举进士与人无竞尝云唾面自干累官将相李日知进士及第为司刑丞独尚寛平累官刑部尚书郑虔为广文馆博士居官贫约且善书畵𤣥宗称其为三絶郑潜曜性至孝母代国长公主寝疾潜曜刺血为书祷神愿以身代后尚临晋公主官至光禄卿郑珣瑜少孤躬耕养母为宋城尉严重人不敢干以私累官同平章事郑絪㓜有竒志擢进士累官太子太保守道寡欲世以耆徳称之郑余庆絪从子举进士性亷介歴事四朝其禄皆赈亲济急累官同平章事郑肃学有根本举进士挺挺有大臣节累官平章事郑棨善诗文举进士累官中书门下平章事皇朝梁周翰十嵗能属文累官大名尹天雄军节度使李及举进士性清介喜荐下吏官至御史中丞盛陶举进士弹劾不避权倖史称其有大节孙固举进士石介以公辅期之累官门下侍郎张逸举进士歴知数县囚无寃抑民多便之集花明桞暗绕天愁上进重城更上楼欲问归鸿何处去不知身世自悠悠朝与周人辞暮投郑人宿他乡絶俦侣孤客亲僮仆宛洛望不见秋霜晦平陆田父草际归村童雨中牧虫丝机杼鸣雀喧禾黍熟九陌逢君又别离行云别鹤本无期望嵩楼上留相见看过花开花落时蕙叶青青花乱开少年趋府下蓬莱甘泉未厌扬雄赋吏道何荣贾谊才苍苔满字土埋碑风雨销魂色欲頽曽向图经中旧见谁人知是蔡邕碑画船载酒及芳辰宰相园林潩水濵凫旂虎符剖不得却将清影付贤人我扶黄云去京阙挂席欲进波连山天长水濶厌逺渉访古始及平台间本朝熈宁五年废州以管城新郑𨽻开封府省荥阳荥泽县为镇入管城原武县为镇入阳武元丰八年复州元祐元年还旧节复以荥阳荥泽为县与滑州并𨽻京西路崇宁四年建为西辅大观四年罢辅郡政和四年复宣和二年罢昨日凭髙向西望满川烟桞雨蒙蒙台上望城下迢遥知㡬寻湖光隐隐见多碍栁烟深解𢃄行苍藓移鞍坐緑隂树踈啼鸟逺苑静落花深无复増修事君王惜费金生为男子偶昌辰安乐窝中富贵身大字冩诗夸壮健小杯饮酒惜清醇山川澄净初经雨草木暄妍正遇春造化工夫精妙处都宜分付与闲人垂杨冉冉临清籞细草茸茸覆路沙长闭园门人不入禁渠流出雨残花滑州郡号滑台州沿革天文营室东壁分野禹贡豫州之域春秋时属卫战国亦属卫其西境属魏秦汉置东郡晋为陈留濮阳二国宋武平河南置尧州以为边镇后属后魏亦为东郡隋初置杞州后为滑州又改为尧州寻废尧州置东郡唐为滑州本朝因之县沿革白马春秋卫国漕邑狄灭卫卫人立戴公庐于漕即此韦城本古豕韦国胙城古胙国周公封别子为胙伯即此形胜鲋鰅山在州境山海经云颛顼葬其阳九嫔葬其隂白马山在白马县东北水经云昔有白马羣行山上悲鸣则河决驰走则山崩狗嵴山在郡西北其地出狗嵴草天台山在白马西昔河决于此今有长堤尚存滑河在州境内即黄河故道鲧堤在州西鲧治水所筑瓠子堤在州西南汉武所筑大堤在白马县东东西堤在韦城境内新堤在胙城境内平阳城在故韦城春秋时孔悝为蒯瞶所逐载伯姬于平阳即此滑台城即故郑廪延邑述征记云登滑台西北望太行山白鹿岩王莽岭冠于衆山表也逯明垒在州东石虎将逯明所筑也王铁鎗砦在白马县东有欧阳修画像记沙店在韦城西南向固城在白马西北唐置都督府其南有坑数处每坑可匿千人世传为伏兵之所京观在韦城北汉翟义起兵讨王莽为莽所灭筑台于此白马津在白马县境汉郦生所称守白马之津即此灵昌津在白马境内周十余里人获菰蒲之利帝喾陵颛顼陵并在州东北上山之阳自唐以来天子嵗祀之滑伯墓在州境惠子塜在州东即梁恵王相也颜良塜在白马县鱼池店北闗云长刺颜良葬此尧祠在州西上有白敏中记豢龙庙古豢龙氏祀处也上有司马光祷雨文河侯祠即汉王尊欲以身填金堤之处贾魏公庙在白马北仁风楼在韦城境内袁宏所筑遗趾尚存潇湘亭在白马县境内人物三国程昱有智畧事魏拜卫尉封安乡侯唐崔日用擢进士第佐临淄王平韦氏之难屡賛大计官至户部尚书崔宗之性好学与李白杜甫以文相知崔日知少孤贫力学以明经进至兵部贠外郎尝平谯王重福之变以功加银青光禄大夫殿中少监四迁京兆尹封安平侯李元纮初为宗正卿性介直时太平公主与民争碾硙元纮㫁令还民且署其判曰南山可移判不可摇累官太子少傅皇朝王昭素有学行徴为国子博士上问治世养身之术对曰治世莫如爱民养身莫如寡慾朝廷爱其言遂书于几集谒帝承明庐逝将归旧疆清晨发皇邑日夕过首阳伊洛广且深欲济川无梁汎舟越洪涛怨彼东路长顾瞻恋城阙引领情内伤荆魏多壮士宛洛富少年意气深自许肯事郡邑权白马津头春日迟沙洲归雁拂旌旗将军发白马旌节渡黄河一扫清大漠咆虎戢金戈滑台门外见淇水眼前流黄河曲里沙为岸白马津邉栁向城棠梨宫里瞻龙衮细栁营前着豹裘想到滑台桑叶落黄河东注杏园秋青丝玉勒康侯马孟水金堤滑伯城本朝太平兴国初改武成军节度熈宁五年废州县并𨽻开封府元丰四年复旧县复来𨽻元祐元年还旧节度汀洲出没丛花短波浪澄虚两岸平前圣事迹君今似不愧当年画舫名谟明乆合分三府治剧聊须试一方孟州郡号孟津州沿革天文室壁分野禹贡冀豫二州之域商为畿内地周初为三监及弼鄘卫地春秋属晋为河阳战国属魏为河雍汉为河南县元魏始筑城于此北齐置河阳闗隋仍为河阳县属淮州唐初改大基县后复为河阳县属河南府后升孟州本朝置三城节度使县沿革河阳春秋时晋邑以在河之阳故名济源周为原地以济水发源故名温周为苏忿生之封邑汉为温县汜水古东虢国地春秋时为郑巖又名虎牢河隂秦置平隂县在广武山王屋本周召公邑后周置县形胜紫金山在州西其地宜麦唐太宗尝田猎于此华盖峯在济源县西前有阳台宫天坛山在济源西山上旦夕有五色影夜有仙灯即唐司马承祯得道之所盘谷在济源北唐李愿隐居之所济渎在温县西北流入黄河淇水在五台山东万艘潭在河阳县治温泉在州城北夏凉冬温畜鱼池在州城内旧贡黄鱼鲊出此神农涧在温县境相传神农采药至此敖山在河隂西北秦时敖氏筑仓于上三山在氾水界上有三峯故名鸿沟在河隂东即汉椘分界处伯牛冈在氾水县上有冉伯牛庙氾水源出汜县流入黄河厄井在氾水县东南汉髙曾逃难于此瀑布泉在济源东北尧池在州西北太师堂在孟县治文彦愽以太师致仕居此九曲山在氾水县西二里顶上有吕布城王屋山在济源县西北百里以山形如王者车盖故名人物汉石奋以孝谨称官至二千石景帝号奋为万石君虽齐鲁诸儒皆自以为不及蔡义以明经给事大将军幕府昭帝召见説诗恱之擢光禄大夫傅喜傅太后从弟好学有志行成帝选为太子庶子后迁大司马封髙武侯张𤣥少习颜氏春秋与瑯琊徐业语大惊曰今日相遭真解蒙矣三国司马懿少有竒节博学洽闻汉末兵乱慨然有忧天下之志南北朝司马楚之晋宗室少有英气独折节待士常爽笃志好学五经百家多所研究州郡辟命皆不就教授门徒七百余人号儒林先生赵黙魏献文时为选部尚书当官谨饬进爵河内公累功进爵为王谧康子司马子如东魏丞相髙欢入洛以为大行台尚书司马筠㓜通经史明三礼为暨阳令有清标入为尚书丞唐王智兴少骁鋭累有战功歴迁侍御史后又平贼加尚书左仆射裴休藴借能文章书有体法举贤良为监察御史操守严正后入相张庭珪慷慨有志举进士累迁监察御史黄门侍郎皇朝史杭宣和末为代州沿邉安抚使城被危唿二子稽古稽哲突围力战而死李伯宗举进士歴大理卿执法平恕赠光禄大夫傅察端重有特操登进士第蔡京欲妻以女察拒之常奉命出使不屈而死赠徽猷阁侍制傅伯成察之孙少从朱熹学登进士第累官集英殿侍制陈芳一门十四世同居三百年孝义为时人所重仕为大理丞诏旌其门集兵符闗帝阙天策动将军塞静胡笳彻沙明楚练分风旂翻翼影霜剑转龙文白羽摇如月青山㫁若云烟踈疑卷幔尘灭似消氛投笔懐班业临戎想顾勲还应雪汉耻持此报明君孔山刀剑立沁水龙蛇走愿随天子天坛上闲与仙人扫落花夜分光见日院静逺闻笙日夕隂云起登城望洪河川气冐山岭惊涛激巖阿归鸟映兰畤游鱼动圆波依水类浮萍倚松似悬萝昔向都邑游今掌河朔徭登城眷南顾凯风扬㣲绡洪流何浩荡修芒郁岧嶤谁谓晋京逺室迩身实辽独立苍茫残照外落花飞絮㸃人衣星斗半沉苍翠色红霞逺照海涛分折松晓拂天坛雪投简寒窥玉洞云絶顶樵廻人不见深林磬度鸟应闻本朝政和二年改孟州为济源郡熈宁五年省氾水入河隂元丰二年复置大中祥符四年改虎牢闗曰行庆熙宁五年王屋河南来𨽻晓日都门飐旗旌晩风铙吹入三城知公再为苍生起不是寻常刺史行南指嵩髙北太行大河中出贯灵长君王不恃金汤险自有仁恩结万方氾水鸿沟椘汉间跳兵走马百重山如河咫尺商于地便有园公绮季闲下马入枋口漾船汎碧溪雪消山骨瘦风急浪头低脩竹𢃄藩篱百禽鸣朝暾仰视浮云作俯窥流水奔相望有盘谷李愿故居存蔡州郡号汝南州沿革天文角亢氐分野禹贡豫州之域古吕国春秋时沈蔡二国战国时为楚魏二国之境秦属颍川郡汉髙置汝南郡后汉因之魏晋亦曰汝南郡刘宋因之兼置豫州以为重镇后魏置豫州东魏置行台后周置总管府后改曰舒州寻复曰豫州其后改洛州为豫州以此为溱州寻改曰蔡州后置汝南郡隋初郡废炀帝初复置汝南郡唐为豫州寳应初仍为蔡州本朝因之为淮康军节度使县沿革汝阳周为沈国地汉置汝阳县上蔡古蔡国周武王封弟蔡叔度于蔡汉置上蔡县新蔡古吕国春秋时蔡平侯徙都于此故曰新蔡褒信本汉偃县地刘宋改曰褒信遂平本春秋房子国后魏改遂平新息春秋为息侯国汉为新息确山本春秋江国本朝改确山真阳本汉慎阳县隋改曰真阳西平古栢子国汉置西平县平舆春秋沈子国汉置县形胜天中山在汝阳县北以在天地之中故名确山在确山县南晋何曽见山有臼杵自动有声寻失其所嵖岈山在遂平县西中有洞可深入昔李观及吴元济战嵖岈即此蔡冈在上蔡县西光武井在上蔡县东上有光武台玉梁渠在新息县西北隋尝濬以溉田蔡沟在上蔡县西南古有蔡河即此神沟在遂平县西北有古岳庙髙皇台在确山县东汉髙皇所筑光武台在上蔡县东北汉光武所筑月旦里在汝阳县东汉许劭兄弟所居故名二孝庄在汝阳县西汉孝子蔡顺董永所居人物周曹䘏孔子徒乐道明义唐𤣥宗赠曹伯漆雕开志不安于小成夫子恱之秦冉学孔门徳艺有成唐𤣥宗赠彭衙伯吴公文帝时守河南治平天下第一徴为廷尉翟方进以射策甲科为郎迁丞相司直举劾甚切直朝廷惮之蔡顺以至孝称出求薪母噬指顺即心动母终平生畏雷顺輙环塜泣曰顺在此郑敬与同郡郅恽隐于弋阳山中恽志在从政喟然叹曰天生俊士以为人也子从我为伊吕乎将为巢由而父老尧舜乎敬曰吾足矣戴凭举明经尝在御前讲经羣臣无能难之者王琳性孝友十余嵗遭乱守父母柩不去其弟季为贼所获欲杀琳愿以身代贼矜而释之袁安性清介尝客洛阳后举孝亷累迁司徒薛包性孝友事继母甚谨与诸弟分财多推让陈蕃性俭浄处家不脩饰尝曰大丈夫当扫除天下安事一室黄宪举孝亷时人比其为颜子袁闳安之𤣥孙若身脩节累徴不应延熹末党士起闳潜居土室十八年袁忠闳之弟初为沛相以清介称及时乱浮海投交趾许劭少重名节好品题人物人称其为月旦评晋周访好周穷乏家无余财元帝加为镇东将军唐周墀举进士属词髙古文宗雅重之累官尚书右仆射皇朝孙何笃学嗜古十五能文举进士第一知制诰着述甚多孙仅何之弟举进士第一兄弟连魁天下时人荣之累官集贤院学士谢良佐学于程门伊川尝称叹其善淑已为好学集行乏憇余驾依然见汝坟洛川方罢雪髙嶂见静云輙曵半空褏溶溶五色分西掖梧桐树空留一院隂艰难归故里去住损春心宫殿青门隔云山紫萝深人生五马贵莫使二毛侵汝南晨鸡喔喔鸣城头鼔角音和平路傍老人忆旧事相与感激皆泪零天涯流落两丘土玉树并揜佳城中举杯三酹不忍去万木飒飒击秋空康乐宠词客清霄意无穷徴文北山外借月南楼中千里愁併尽一樽欢暂同本朝大中祥符五年始改确山县属淮康军政和间升蔡州为陆海军节度京尘无处可轩眉照面淮濵喜自知风里麦苖连地起雨中杨桞𢃄烟垂北阙望南山明岚杂紫烟树遶芳堤外桥横落照前更小亭栏花正好尽荒台榭景才真淮宁府郡号淮阳郡沿革天文角亢分野禹贡豫州之域昔庖羲氏所都曰大吴之墟周初封舜后妫满于此以备三恪为陈国楚灭为县楚顷襄王自郢徙于此战国时为椘魏二国之境秦属颍川郡汉汝南郡淮阳国之地后汉亦同晋为汝南郡梁国二境地兼置豫州后魏置陈郡又置北扬州北齐改北扬州为信州隋置陈州炀帝初州废置淮阳郡唐为陈州或为淮阳郡属河南道领县六梁以太康属开封府晋为镇安军节度本朝为淮宁府县沿革宛丘陈国都有东门池又有固陵汉髙追项羽处项城本槐坊店项羽所筑商水本汉汝阳县地本朝改商水县西华汉为长平西华二县地秦省长平本朝置西华南顿古顿子国后通于陈南徙故曰南顿又光武父刘钦为南顿令故名形胜西铭山在府西北即张子作西铭处长白山在太康县东北山形长大甚秀宜山在西华县南耸翠为一县之望顿山在项城县北即古顿子城鸣井在郡东以物投下声应如钟东门池在府东诗曰东门之池可以沤麻即此五梁沟在府西南上有五桥陈佗沟在府北世传陈公子佗所开章华台在商水县西北椘灵王所筑光武台在南顿境光武幸南顿所筑望湖台在郡之西园下临湖水清涟可望伏羲庙在郡境内陈胡公墓在郡城北濠水尝啮其趾见有铁锢之俗谓之铁墓北池在商水城北东流逹于淮汲黯墓在郡城东柳城在西华南即女娲氏之都长平城在西华县东互乡在商水县境内即互乡童子见孔子之处桑落在郡界即孔子絶粮处固陵在郡城西北即汉髙灭项羽处人物周洩冶灵公时为大夫以諌而死逢滑尝劝陈侯不赴椘召其词甚直朝臣重之司城贞子仕陈为大夫孔子尝主其家颛孙师孔门髙弟曽子称其为难能后世封为陈伯进宛邱侯原宪亦孔门髙弟狷介安贫孔子贤之秦陈余好儒术秦时变姓名为里监门后自立为代王汉郑当时武帝时为内史以贵下人当时贤之蔡衍少明经讲授以礼让化乡里后举孝亷累官冀州刺史应顺举孝亷事后母至孝庭中忽生异树人以为孝感所致十子皆有才名蔡𤣥通五经门徒千余人官至侍中应奉性聪慧读书五行俱下为司𨽻校尉守正不阿党事起称疾而退应劭奉之子举孝亷为太山守曹操专政劭弃官归作春秋㫁狱又着汉礼仪应玚顺六世孙以文学名识治体仕魏为五官将应璩玚之弟好学善属文仕魏官至侍中应贞璩之子有文学官至散骑常侍晋王隐少好学不交势力元帝时为着作郎令撰国史应詹璩之曽孙以才艺文章知名当世仕为太子舎人封观阳侯应𤣥詹之子嗣官至散骑常侍应诞𤣥之弟有气干歴六郡太守龙骧将军唐殷侑通经术以五经及第官至刑部尚书赵凖重义气尝平黄巢之难以功封中书门下平章事五代符彦卿善骑射有谋谦恭下士以功封魏国公皇朝乔维岳性恬退举进士明习吏事赠兵部侍郎万适喜学问精于老子书自号遣𤣥子不求仕进着述甚富姚仲孙蚤孤事继母孝擢进士官至龙图阁学士谢文蔚进士甲科累官集英殿脩撰知济州上疏言臣下推行新法榜笞禁锢民受其虐集项王气盖世紫电明双瞳唿吸八千人提行起江东赤精斩白蛇叱咤入闗中椘灭无英图汉兴有竒功按剑清八极归酣歌大风卷帘山对酒上马雪沾衣却向嫖姚幕翩翩去若飞泉声喧暗竹草色引长堤故道青山在新田緑树齐松胶黏琥珀筠粉扑琅玕云收少室初晴雨桞拂中桥晩渡津种桞开河为胜游隄前常使路人愁隂埋野色万条思翠束寒声千里秋本朝初为陈州宣和元年升为淮宁府建隆间避宣祖讳改溵为商水县熙宁八年省南顿为镇入商水项城二县元祐元年复沟中流水已成尘沟畔荒凉起暮云大抵华夷湏一统可能天地更平分宛城桞色遮归骑蔡水苹香恋去舟自是天心劳木铎岂闗陈国有愚臣汝州郡号临汝州沿革天文张分野禹贡豫州之域周为王畿地春秋戎蛮子邑战国属韩后属魏秦属三川郡汉为河南郡三国魏属舞阳郡晋属河南襄城二郡后魏属汝北鲁阳二郡东魏置北荆州后周改曰和州隋改汝州以汝水为名寻改㐮城郡治承休县唐复为汝州天寳初改州为临汝郡干元初复为汝州五代因之县沿革梁古梁国城汉改为梁县㐮城本春秋郑氾地周襄王出居于此故名叶古应子国春秋为楚地迁许于叶即此鲁山春秋时为郑邑汉为鲁阳县寳丰本汉郏城县地唐析置龙兴县形胜风穴山在汝州东北上有风穴及吴公洞读书庵令武山在㐮城县西上有令武将军祠黄城山在叶县北即子路问津处鹿台山在州北有台状若蹲鹿灶君山在州西南上有普济庙以祀灶君云梦山在梁县西南相传鬼谷子脩道处旁有水帘洞崆峒山在州西南黄帝问道于广成子即此处今有广成墓鸣臯山在州西南上有唐清暑宫香山在梁县东南上有寺塔天池石梁鲁山在鲁县东高出羣山为一邑巨镇尧山在鲁山县西上有尧祠太史湖在州境内王素所濬为一郡之胜广成泽在州西广成子所居之地旁有汉所立广成苑巢父井在梁县西旁有巢由庙马跑泉在梁县东昔汉武渇马跑地而得此泉故名温汤泉在州西南唐武后尝幸此旁有武后流杯池并碑石颜鲁公祠在州治东人物上古广成子隐居脩炼或云得道飞昇汉张宗邓禹荐为偏将军诸将服其勇累迁大中大夫唐韩伯俞性至孝有过母挞之泣母怪而问之曰挞之不痛知母衰矣是以泣也元结少聪悟举进士歴官监察御史撰大唐中兴颂马燧姿度魁杰李抱玉表为陇州刺史屡立大功封北平郡王王虔休有才艺李抱真以币招之授兵马使累功封同昌郡王五代张仁谦初为晋兵马都监后平李继筠授象州刺史皇朝㓂瑊举进士授遂州推官讨平溪蛮累官枢宻直学士吴㡬复登进士第为太学直讲歴仕内外官至秘阁沈宣性至孝𦵏父母不塞墓附棺而卧同妻负土筑坟旌表其门集望嵩楼上忽相见看过花开花落时晨登歇马岭遥望伏牛山孤出羣峰首熊罴元气间回看巴路在云间寒食离家麦熟还日暮数峯青似染商人説是汝州山务闲惟印吏公退只棊僧药鼎初寒火书龛欲夜灯汝水无浊波汝山饶竒石大贤为此郡佳士来如积本朝政和四年赐军额熙宁五年省寳丰为镇入鲁山元祐元年复宣和二年改为寳丰县临汝旧邦陪京近辅姬文之化所及首载声诗地官之籍攸分实繁兵赋土多巖险民或惰游置使劝农抑为令典分条察俗盖有新书我欲龙泉观夜月崆峒烟雨阻人行临汝城中春雪消望嵩楼上对岧嶤记纂渊海卷十九记纂渊海卷二十钦定四库全书记纂渊海卷二十宋潘自牧撰郡县部河北东路大名府郡号天雄郡沿革禹贡冀兖二州之域天文室壁分野本商旧都周封武庚于此春秋为晋地战国为魏卫二国之境秦属东郡汉置魏郡治东汉分魏郡为东西部置都尉魏置阳平郡晋因之刘宋尝置东阳平郡前燕于此置贵乡郡寻省后周置魏州隋改州为武阳郡唐武徳中复为魏州治贞观初置都督府龙朔初改为冀中咸亨中复为魏州天寳初改为魏郡属河北道魏博节度治此干元初复为魏州号曰天雄军县沿革元城春秋时沙麓地汉置元城县莘春秋卫地隋置莘县大名本汉贵乡地五代唐改为广晋县汉改大名县内黄殷河亶甲居相春秋时襄公㑹于柯皆此地汉置内黄县成安本春秋晋干侯地后魏置成安县魏周时地名洹水战国时为魏武侯别郡汉置魏县舘陶本春秋晋㓂氏邑汉置舘陶县临清本汉清源县地后魏置临清县夏津本汉鄃县唐为夏津县清平本汉清阳县地隋改为清平县冠氏本春秋晋冠氏邑隋置冠氏县宗城本汉广宗县隋改宗城县形胜沙麓山在府东春秋沙麓崩晋史卜之后六百年当生圣母后汉王翁孺一门二后果应此兆惬山在大名县北汉王延世于此筑丘塞河惬人心故名弇山在莘县北山有显仁庙左传齐闾丘婴出奔于弇即此博望冈在内黄县东南其上髙平可逺望也陶山在舘陶县南禹贡导水东至舘陶即此琉璃井在临清西南甃以琉璃泉甚清烈成安君庙在成安治西北祠陈余于此鄃城在夏津县界汉封吕陀栾布为鄃侯皆此地黄河故道在舘陶西南汉河决于舘陶即此漳河在元城西南其流冲浊迁徙不常卫河在府南其流颇清骑僊楼喜雨亭雪香亭晩香亭许公亭归雁亭望春亭百花坞东园梨园并在府治金堤在府东延袤千余里汉时筑以障河者人物汉冯杨宣帝时为𢎞农太守有八子皆为二千石人号万石君家盖寛饶以明经为郡文学举方正对䇿髙第奉公不避权要终司𨽻校尉杜邺为荆州刺史政寛厚元夀初以贵戚封侯冯勤杨曽孙光武时为郎中精勤进忠赐爵闗内侯栾巴博通经典有技术为永昌太守尝噀酒救成都之火其事竒验晋束晳性寡欲不营赀产举孝亷茂才皆不就太康中旱为邑人请雨雨三日如注官至尚书郎唐沈佺期举进士为脩文舘学士弟全交全宁皆有文学郭震少有逸材为太学生常捐钱四十万助贫人之丧年十八举进士后封代国公栢良器少有异质王奂常称额似临淮王面似颜平原后为将年二十四身经战阵六十二次以功封平原王图形凌烟阁张万福三世明经少学骑射徳宗朝拜濠州刺史尝因阳城等论事大言曰朝廷有直臣官至左金吾将军图形凌烟阁皇朝李继勲性质直初加检校太尉累迁至同平章事弟继偓亦武勇官至都指挥使曹翰少为小吏从太祖太宗征伐四方皆有大功歴千牛卫上将军栁开幼警悟豪勇举进士歴官诸州皆有政绩太宗以文臣有武畧擢知宁邉军有着书行世刘安世登进士第不就选从司马光学问尽心行已之要光教之以诚自不妄语始调洛州司法歴台諌言事刚直时人目之为殿上虎尝自叹曰吾欲为元祐全人见司马光于地下集百代功勲一日成三年五度换双旌闲来不对人论战难处长时自请行旗下可闻诛败将阵头多是用强兵当朝面受新恩去为报妖星不教生功成谁不拥藩方富贵还须是本乡汉家箫鼔空流水魏国山河半夕阳魁宿绚光临分野台星焕彩烛名都汉家东郡国唐代义成军日月干坤里山河晋魏分一书褒美徳九钖賛殊勲二杰今安在西山空白云本朝庆厯二年建为北京八年始置大名府路熙宁六年省大名县为镇入元城治政和六年徙大名县治为南乐镇熙宁六年省洹水县为镇入成安熙寕五年省永济为镇入舘陶熙寕二年割博平县𨽻清平熙寕五年省临清为镇以宗城县入长河终嵗足悲风亭古台荒半倚空惟有燕归时最早栁含㣲緑杏粘红东风杨栁杏花飞曽伴先生酒一巵前軰风流那复见小亭烟雨谩相思沙麓百战塲舄卤不敏树开徳府镇宁军节度郡号澶渊郡沿革天文室壁分野禹贡冀兖二州之域春秋时地名澶渊属卫秦为东郡地汉为顿邱县地属魏郡晋为顿丘郡及魏郡地隋为东郡及武阳郡地唐置澶州又分置澶水县贞观中废州以县属魏州后复置五代晋陞镇宁军本朝陞为开徳府县沿革濮阳古颛顼之墟曰帝丘晋徙治濮阳观城本古之观国隋改观城县临河以地近黄河故名清丰古顿丘地唐改为清丰县以孝子张清丰故名卫南以地在卫水之南朝城本春秋卫国东北地唐改为朝城以县东有古庙古城故名南乐本汉乐昌县五代唐改南乐县形胜洪洋山在郡东南秀丽崚嶒为一郡之望卫阳山在府东南居卫之阳秋山在清丰县西山海经云帝喾塟于此山淇水在临河东南绵丽太行而东入于海澶水在清丰西伏流至古繁水城西南谓之繁泉御井泉在府治南放鹤池在观城境相传卫灵公养鹤之所二贤堂在朝城县境上有臧洪陈荣祠人物上古苍颉生而神圣有四目始制文字以代结䋲之政汉索卢放以尚书教授子弟千余人光武徴为諌议大夫数献忠谠成公蕳家世二千石与周馥齐名官至散骑常侍南北朝李崇性寛厚有谋事魏为荆州刺史氐人作乱讨平之累迁徐州大都督董徴身长七尺博通经史事魏四门小学博士教授诸王累迁光禄大夫隋华秋家贫佣赁以养母母终负土成坟郡县以事闻旌表之唐张公瑾贞观初为代州都督有惠政南霁云同张廵守睢阳城陥死节皇朝陈兴事太宗屡从征伐斩获甚衆官至都指挥使陈琰进士及第累官监察御史父丧哀毁墓上生连理枝孝感所致赵延进从太宗讨幽州以督造战具有功迁大将军张田登进士第以欧阳脩荐通判广信军歴知数州政有贤绩常作歛忠堂绘古清刺史像日夕拜之官至龙图阁学士集南星中大火将子涉清淇西林映㣲月征斾空自持碧潭去已逺瑶华折遗谁君问辽阳戍摇摇天际旗古塔对河堧长林幽淇口溟漫望云海萧条聼风水蚕农有时节田野无闲人临水狎渔商望山怀隐伦野寺荒台晩天寒古木悲空阶有鸟迹犹似造书时本朝建寕四年建为北辅五年陞为辅郡宣和二年罢辅郡仍𨽻河北东路皇祐元年省观城入濮阳四年复庆厯四年徙清丰县治徳清军即县置军使𨽻州熙寕六年省顿邱入清丰崇寕四年以朝城南乐来𨽻开徳府祖帐飘扬堤栁邉北来飞盖复翩翩追随不忍轻言别回首城楼没晩烟能吏于今少春令及此行英雄余战伐犴狱寄亷平沧州横海军节度郡号景城郡沿革天文箕尾分野禹贡冀州之域春秋战国时为燕齐二国境汉置渤海郡治浮阳东汉徙治南皮晋为渤海国宋为渤海郡后魏置沧州隋为渤海郡治阳信地后徙治清池唐改沧州天寳初改景城郡干元初复为沧州唐末置义昌军五代梁为顺化军唐改横海军本朝省长芦入渭地县沿革清池汉渤海郡地隋改为清池县无棣本春秋无棣邑汉属渤海郡塩山本汉髙城县隋置浮水县寻改塩山县以地有塩山故名乐陵周时为齐北境汉为阳信县地属渤海郡隋置乐陵县南皮本汉旧县因章武有北皮亭故此曰南皮形胜箧山在塩山县东南四十里一名峡山塩山在县东南以地产塩故名汉武台在盐山县相传汉武帝所筑燕友台在南皮县东魏文帝筑台于此以燕友故名观台在南皮县曹操擒袁谭处浮河在州南浮水之阳毛河在州西南东北入海汤通河在清池县东唐开元中开尹吉甫墓在南皮县西三十里赵武灵王墓在州城东南有庙隽不疑墓在南皮县东南木门城在州西北春秋魏侯弟鱄出奔晋托于木门即此丱兮城在塩山县东北秦始皇发童男女千人至海求蓬莱仙因筑此城五垒城在清池县西南汉宣帝封河间献王子雍为景城侯五子分居城中俗唿五垒城盟亭在州境内燕齐二国常结盟于此鐡狮子在州城内开元寺五代周世宗时所铸人物汉鲍宣好学汉成帝朝举孝亷为郎官至諌议大夫以直忤宰相下廷尉太学儒生救者千余人巴肃值窦武谋诛宦官遇害甚多肃自诣县死贾琮立碑记之隽不疑治春秋为郡文学进退必以礼昭帝时擢京兆尹吏民敬其威信其母甚贤常教戒故不疑为吏严而不残晋石苞雅旷有智而容仪伟丽累官大司马其子崇为脩武令有能名财业丰积室宇宏丽庖膳穷水陆之珍南北朝李铉家素贫常春夏务农秋冬入学从李用仁受毛诗尚书北齐时迁国子博士唐髙适𤣥宗时举有道科官至諌议大夫负气敢言权近侧目五十始学诗即工传布甚广贾耽天寳中举明经迁汾州刺史政有异绩累官尚书同平章事耽嗜观书老益勤尤悉地里世谓淳徳有常者皇朝索相开寳举进士释褐郓州司理叅军州有大狱千五百人相按鞫事随以白抚爱闾阎兴利革弊民甚便之张知白同中书平章事在位重名器无毫髪之私虽贵显清约如寒士张凝少勇武倜傥为殿前都虞候善抚士卒赏赐多以犒师家无余赀赠章徳军节度集自叹马卿长𢃄病还嗟李广未封侯棠梨宫里瞻龙衮细柳营前着豹裘芳草伴人还易老落花随水亦东流山当睥睨常多雨地接潇湘畏及秋惟羡君为周柱史手持黄纸到沧州本朝熙寕四年省饶安县为镇入清池政和二年改巷姑曰海清治平中徙无棣县治保顺军即县治置军使𨽻州熙寕二年徙乐陵治咸平郡熙宁六年省临津县入南皮解组沧溟畔擕家紫翠间地临双巷胜天与两年闲茅屋静闻雨竹篱疎见山沧城近河嵗増隄防犹惧奔溢矧妄有开凿乎潇水悠悠天际来夹江古木抱山廻栅中人物不满把日晏市散多苍苔九嶷巉天古云埋遥想帝子龙车回荒湾野水气象古高林翠阜相回环新篁抽筒添夏影老卉乱发争春妍一麾新命古三齐白首沧州愿已违轩冕从来为外物山川信美独思归长天极目无飞鸟积雪生光射落晖冀州郡号信都州沿革天文昴毕分野禹贡冀州之域春秋晋东阳地秦属鉅鹿郡汉为信都县立信都国于此景帝时改广川国后复信都国东汉名安平国后置冀州治此晋改长乐国后魏改长乐郡隋为信都郡唐改冀州寻改魏州后复旧名天寳初改信都郡干元初复冀州治信都县本朝増置武安军县沿革信都春秋时晋东阳地汉𨽻信都国蓚汉脩县隋改为蓨县南宫本汉旧县隋属冀州枣强本汉旧县其地枣木强盛故名武邑汉旧县北齐废晋置武邑县衡水汉信都国桃县地隋属冀州形胜枣山在州城武强山在武强县境内汉置县取此义紫薇山在信都东北洚水在州治北百花楼在州治东避暑亭在信都西郊卖浆台在枣强县北相传姜太公未遇时卖浆于此棘津城在枣强县境内左传晋荀吴率师涉自棘津即此观津城在武邑县东南即赵国封乐毅处扶栁城在县西即刘植据城以迎世祖处桃城在州西北南亭在南宫县汉光武遇大雨入此亭冯异邓禹抱薪爇火对灶燎衣即此人物周吕望隐东海闻文王善养老来归佐武王取天下封太师却缺晋大夫芮之子穷居耨于野其妻馈之相敬如宾臼季见之言诸文公用为下军大夫复与之冀为采邑因以为氏汉董仲舒为汉大儒武帝时上天人三策南北朝蘓侃少涉猎书传事南齐为冠军参军深自刻励为髙帝委用刘兰年三十始受学遂以儒学名聚徒二百人长于左氏精博经史为儒者所宗孟信家贫寒从孝武入朝官至陈州太守尚寛和居官清介室无余赀隋孙万夀幼学五经博涉子史善属文隋初拜豫章王长史有文集十三卷唐苏定方太宗时为将有功平三国皆生执其主累迁幽州都督孔颕逹孔子三十二世孙日记千余言善属文累官国子祭酒纂五经正义其子志孙惠俱为司业时人美之葛文逺博涉羣书尤精春秋太宗时与十八学士之选其宗人文懿亦以儒学称时号为二葛苏安恒武后时尝上书劝太后归政于太子且曰天下者髙祖太宗之天下非李氏不王时论称之杜景俭性严正举明经中第为司刑丞与来俊臣同治狱时人称之曰遇杜者生遇来者死累官同平章事武后称其为真宰相刘幽求举制科为朝邑尉尝恨桓彦范不诛武三思以为必有后患果如其言官至中书三品田神功初为县吏后以破贼有功累迁太子太师且事亲至孝官至司徒孔巢父孔子三十七世孙少力学荐为叅军徳宗时与李白韩凖裴政张叔明陶渑号竹溪六逸皇朝荆嗣祖为晋州兵马钤辖嗣以应募累立战功太宗时迁都指挥使傅思让有力善射以破契丹功四迁容州观察使田况少卓荦有大志举进士甲科尝上治邉十四事李濬父超有隂徳濬举进士为御史屡上言事台中称直后擢枢宻直学士集鱼下碧潭当镜跃鸟还青嶂拂屛飞去时未免人来往欲买严公旧钓矶初年三十拜将军近代英䧺独未闻向国报恩心比石辞天作镇气凌云逆风走马貂裘卷望塞悬弧雁阵分空拥节麾从此去安西大破犬羊羣赤羽千夫膳黄河十月氷横行沙漠外神速至今称燕赵悲歌士相逢剧孟家寸心言不尽前路日将斜双旌汉飞将万里独横戈春色临闗尽黄云出塞多鼔鼙悲絶漠烽戍隔长河想到隂山路天骄已请和本朝庆厯八年陞武安军节度皇祐四年升新河镇为县废南宫六年省新河为镇入焉熙宁元年省枣强入信都十年复置莫嫌此垒是邉州试聼山河説上游帐下文书三幕府马前鞾靺五诸侯王藩故社经徐国侠窟余风觧报仇四十年来民缓𢃄使君何事不轻裘地凉宜牧马塞近惯调兵为寄井泉石老来思目明河间府瀛海军节度郡号河间瀛海郡沿革天文禹贡冀州之域箕尾分野春秋时为晋乐阳地战国时为燕赵齐三国之境秦为鉅鹿上谷二郡地汉置河间国东汉入信都和帝时复旧后魏于乐城县立瀛州后置河间郡隋罢郡置瀛州大业初改为河间郡唐改瀛州天寳初仍为河间干元初复为瀛州五代晋初入辽周复取之本朝陞为河间府县沿革河间周为唐叔封邑汉为周乡侯国魏置河间县乐夀本隋乐城县唐改乐夀东城在河间县本汉束州县隋置东城县形胜瀛台在郡城东南髙五丈四望极逺其下有濠水之沠高阳台在河间县东与瀛台相望天王台在郡城门内上有古殿坛并像毛公书院在河间县尊福乡祀汉毛苌下有苌墓束州城在河间县如林乡武垣城在郡西南汉武帝初廵狩至此望气者言有异女访之得赵氏以为钩弋夫人麴义垒在河间东汉公孙瓉破黄巾遣人来此为令袁绍令麴义攻之即此毛精垒在河间县因有毛苌宅故名人物汉刘辅汉宗室举孝亷擢諌议大夫成帝欲立赵倢伃为后封倢伃父为列侯辅上疏言腐木不可以为柱卑人不可以为主上怒系狱羣臣救之得减死邢颙举孝亷司徒聘之皆不就时人称之曰徳行堂堂后仕魏迁尚书仆射南北朝马敬徳好儒术北齐时宣至都授国子助教寻陞为祭酒朝廷师事之信都芳少习筭书尝集五经筭事及古今乐事为书又聚浑天欹器以诸巧艺称杨庆祖𤣥父刚并以至孝驰名庆美姿仪颇涉书记郡举孝亷庆以事养不就母有疾不解𢃄者七旬母卒哀毁骨立负土成坟北齐旌表其门隋授平阳太守卒年八十五隋尹式博学善属文仁夀中官至汉王记室其族人正卿彦卿俱有俊才并显于世刘善经博物洽闻歴官太子舎人着述甚富卢大翼七嵗日诵数千言州里号神童既长博综羣书隐林虑山中授业者自逺方来其所言天文事多应验炀帝重之唐张濬汎知书史官至度支贠外黄巢作乱僖宗召拜諌议大夫时王敬武欲臣贼濬喻以君臣大义且谓诸将曰何不共诛大盗奉迎天子敬武愧服贼平拜中书门下平章事皇朝张昭十嵗诵书数万言及长博洽经史太祖时拜吏部尚书岭南平遣使就卧疾处问献俘礼昭可否以对皆有证据时人服其该博李璘因契丹犯邉陈友妄杀璘父及家属三人后报父仇手刄友而不遁去朝廷壮而释之张悫元祐中进士累迁龙图阁学士都转运使髙宗为大元帅诸道勤王悫飞輓踵道闻二帝北狩极言中原不可一日无君又募民合力抗敌在朝谔谔有大臣节及卒朝廷称为古之遗直权邦彦崇寕中以上舎登第累官签枢宻院事尝献十议以图中兴着书十卷号瀛海残编集王子賔仙去飘飖跨鹤飞徒闻沧海变不见白云归鸟归沙有迹帆过浪无痕仓卒滹沱渡如何便合氷非干权济事天佐汉中兴我恨身不翼飞腾上蓬瀛烟霞壁立水溶溶路转崖囬旦暮中鸂鶒畏人沉涧底山羊投石挂巖松星河似向檐前落鼔角惊从地底廻夜乆潮侵岸天寒月近城绕郭烟岚新雨后满山楼阁上灯初人声晓动千门辟海色霄涵万象虚浮槎万里过沧溟徧礼名山适性灵深夜降龙潭水黒新秋放鹤野田青沙村好处多逢寺山叶红时觉胜春层城𣺌𣺌人伤别芳草凄凄客倦游平乐旧欢收不得更凭飞梦到瀛洲北登渤海岛回首秦东门谁尸造物功凿此天池源秦帝曾经此登临异飞翻扬旌百神㑹望日羣山奔徐福意何成羡门徒空言惟见石桥足千年潮水痕本朝至道二年以高阳𨽻顺安军太平兴国元年改名高阳闗庆厯八年始置高阳闗路安抚使大观二年陞为府赐军额夙有沧洲趣云扃梦㡬廻临深疑地尽望逺觉天开月涌氷轮出涛翻雪阵来无机同海客鸥鸟莫相猜潮蹙三山岛烟横万里沙蜃楼春作市鼍鼔暮催衙一曲水仙操片帆渔父家愽州愽平郡防御郡号博平州沿革天文禹贡兖州之域危室分野春秋时齐西鄙聊摄地战国为魏齐赵三国之境秦汉为东郡地曹魏𨽻平原郡晋因之刘宋尝置魏郡后魏置南冀州及平原郡治聊城未几州废隋初郡废后置博州太业初州废唐初复置天寳初改博平郡干元初复为博州县沿革聊城本春秋时聊摄地秦置聊城县属东郡汉因之魏晋俱属平原郡北齐改属济州隋初属平原郡寻于此置博州唐为博州治五代周省武水县入焉髙唐本春秋齐之髙唐邑汉始置县属平原郡唐改为髙唐县属博州堂邑本汉发干清二县地属东郡隋时于此置堂邑县博平本齐愽陵邑汉为博平县形胜茌山在州东汉茌平县治㑹通河在州东南漯河在髙唐县西鸣犊河在髙唐南汉河决于鸣犊即此玉环井在聊城县西南井中有白石如玉凿其中浑然有井甃望岳楼在郡东北可登以望岱岳四知堂在堂邑县治緑云亭在郡西北晋文公台在博平地相𫝊晋文公自狄奔齐桓公以女妻之即此东方朔庙在髙唐县北郑元操祠在堂邑治高阳氏陵墓在郡西北陵前有圣水井旱祷雨即应燕子塜在博平县东汉吴王及七国反齐王不同谋而被杀后有燕子衔泥置塜上故名㣲子城在县北相传㣲子常封于此古聊城在本县西北昔燕既㧞聊城田单攻之不下鲁仲连射书以谕其将乃自杀即此麒麟碣在郡学内载乡贤淳于髠等三十人賛取汉麒麟阁意而名人物汉刘瓆太原太守常以直言坐罪陈蕃上疏力救不免天下寃之三国华歆性清介事魏为御史累迁太尉朝廷所赐悉以赈亲族而清贫自守晋王鍳少以文笔着称初为瑯琊国侍郎拜驸马与弟涛及弟子戭并有才名刘寔好学博通今古以世多进趋乃谦逊着崇让论以矫之累官太𫝊以列侯就第赐几杖不朝刘智寔之弟有兄风少贫窭每负薪自给诵读不辍仕为颕川太守迁至尚书太常着述行世南北朝刘昭幼清警既长勤学属文事梁卒于剡令所着有后汉等书百余卷子刘縚亦好学位尚书唐崔元畧登进士第官至节度使弟元式中书门下平章事张镐魁梧有大志仕至中书侍郎同平章事亷介不殖赀产论议有体天下称为旧徳云崔贤素有髙志造诣深逺尤善诗歌初擢进士又中宏词科迁侍御史特立风采官至秘书监皇朝昝居润性明敏有节概仕检校太尉张逊初辅左班殿直从征太原迁副使官至枢宻子敏中次子虚中俱为显秩亷公谔为莱芜令民歌曰甑釡生尘鱼境内安以乐昔闻范史云今见亷公谔累官司农少卿刘谦曽祖直以淳厚闻有盗其衣者既得亦不问谦为保定军节度使尝上言邉城早寒请六月给冬衣后以为例孙奭幼师里中王辙辙门人数百皆从奭问经以九经及第为莒县主簿累官龙图阁待制时上好天书奭曰天何言哉岂有书也上优容之集新花临御陌春色起天园河间献某语斯道愧能论香浮欝金酒烟绕凤凰樽㣲风飏清管轻雨发陈根吾家青萍剑操割有余闲往来紏二邑此去何时还鞍马月桥南光辉岐路间贤豪相追随却到栖霞山津头却望后湖岸别处已隔东山云本朝淳化三年河决移治于孝武渡熙宁二年割明灵砦𨽻博州早发东阿县暮宿髙唐州哲人逹㡬㣲志士懐隐忧山河已歴歴天地空悠悠髙唐不是那髙唐风物由来各异乡若向此中望云雨只应愁杀椘襄王野桥西望见髙唐城上依稀塔影长方朔古碑堆蔓草晋文遗庙废残阳依依逺树秋烟㫁漠漠平沙故垒荒棣州郡号乐安州沿革天文危分野禹贡青州之域秦为齐郡地汉为平原渤海二郡地三国魏分置乐陵郡晋为乐安乐陵二国地隋置棣州治阳信县后罢唐复置乐陵天寳改为乐安郡干元初复为州五代梁徙治东南本朝复徙于此县沿革厌次本棣州地属乐陵唐又移治厌次后省厌次入乐安州商河本汉县属平原郡又为后魏千乘郡隰沃县地北齐省隰沃入商河后废隋复置商河县阳信本汉县属渤海郡本朝属棣州形胜谢恩台在州南二里千乘城在阳信县西博昌城在阳信县瑗城在阳信县亦名连城王莾更名东顺亭马岭城在阳信东南北魏移厌次于此黄巾寨在阳信东北曹操领兖州刺史追黄巾精兵三十万屯此地故名狼邱冢在阳信东南相𫝊薛仁贵征东时憩此野火将燃有一狼以身取水展草火至而熄富平城在阳信东南汉张延夀钖封之邑广野轩在州东南隅亷颇墓在州境上有祠蔺相如墓在阳信县东商河在县南索河在州南淤为平壤民获桑麻之利人物唐任敬臣五嵗丧母哀毁过制七嵗问父英曰若何可报母英曰扬名显亲乃刻志从学十六举秀才又三年举孝亷授正字父亡数痛絶继母曰儿不胜丧谓孝可乎敬臣勉进饘粥累官𢎞文舘学士五代李愚好学善属文梁时举进士宏词科后仕唐拜翰林学士从郭崇韬伐蜀有功累迁中书侍郎同平章事愚为相欲遵古法以创礼请颁六典示百司作乡饮酒礼皇朝张令铎少贫勇力太祖时迁都虞候征李筠有功为震宁军节度使太祖弟光美娶其女自谓从军三十年大小四十战未尝妄杀一人张凝少武勇太宗在藩邸闻其名以为天䧺军都监真宗时率兵击契丹为贼所执其子昭逺从行即单骑突入阵中掖凝以出左右披靡累迁灵州安抚使大破契丹集日之升也浴海而丽天岳之峻也切汉而临邉登髙者以致九霄之上爱景者欲在万人之先千嵓瑞色思効祗以凝升万壑春云欲入封而空上水入北湖去舟从南浦回遥看鸡山转却似送人来野亭逼湖水歇马髙林间鼍吼风披浪鱼跳日映山本朝建隆二年升为团练又为防御大中祥符八年移治阳信县界城隅荒僻地潇洒一时虚雅有林泉乐闲同郊野居小园春自好幽径客来疎不学樊迟稼虞卿喜着书杨桞巧含烟景合芙蓉争𢃄露华开城头山色相围坐眼底波声四面来湖靣平随水靣长碧天垂影入清光一川风露荷花晓六月蓬瀛蒸坐凉春隂桞絮不能飞雨足蒲芽緑正肥莫州郡号文安州沿革天文箕尾分野禹贡冀州之域汉为鄚县隋属瀛州唐置鄚州改鄚为莫本朝因之县沿革任丘本汉鄚州地属涿郡汉平帝使中郎将任丘城此因名任丘县形胜白马峰在州境其状如马桂巖在任丘县境巖多桂木濡水在鄚州西左传齐侯伐燕盟于濡水即此水在任丘县西易水在任丘西西流合滹沱而逹于海掘鲤淀在任丘东南唐志言鄚州有九十九淀此其一也长丰渠在任丘县西北渠可溉田鱼君陂在任丘县境开元中县令鱼思贤开故名虞丘台在任丘县北相传汉吾丘夀王读书于此吾虞声相近故讹为虞丘云长桑君庙在州城东即扁鹊师扁鹊庙在长桑君庙西颛顼城在州东北即颛顼所造谒城在任丘南汉桓帝崩太后使窦武迎灵帝羣臣谒于此故名高廓城在鄚州西南二十六里汉宣帝封河间献王子为高廓侯即此长丰城在任丘北六十里本秦汉利丰县北齐废唐复置因县北有长丰故名扁鹊故宅在鄚州东门外有药王祖业庄神臼在任丘南三十里邢子昂三郡志臼受一石二斗晋有沙门移于寺经宿血满其中移于旧所复浄如洗人物汉张敏鄚人少好学举孝亷四迁尚书多所建明张超鄚人有文行汉灵帝时从车骑将军朱隽讨黄巾有功为别部司马着赋颂笺檄等文又善草书世多寳之三国张郃鄚人为魏偏将军立功颇多封都乡侯南北朝邢祐鄚人少有学知名于时仕魏至成平侯子产举秀才除着作郎从子蚪尚书殿中郎蚪有二子臧为乐安内史有吏政召为黄门侍郎张羡鄚人好学仕周累官司成大夫甚为当时所重黎景熈鄚州人性强记以学行闻仕周拜着作郎仪同三司隋张煚羡子好学有父风仕周歴膳部大夫进爵为伯皇朝邢昺鄚人应九经擢上第歴官刑部尚书集渚烟空翠合滩月碎江流澧浦无芳草沧波有钓舟山晚云和雪汀寒月映霜由来濯缨处渔父爱沧浪一官成白首万里寄沧州乆被浮名累能无愧海鸥坐歇青松晩行吟白日长人烟隔水见草气入林香空城流水在荒驿旧村稀秋日平原上虫鸣桑叶飞位高汤左相权总汉诸侯不改周南化仍分赵北忧双旌过易水千骑入幽州塞草连天暮邉风动地秋无因陪逺道结束佩吴钩本朝丰宁六年省长丰县镇又省鄚县入任邱元祐二年复鄚县寻罢又为镇潮声半夜来寒渚夜色深秋照旧牕一峯孤起势崔巍秀色拖蓝入酒盃灵药已从清路得平湖尝泛宿云回翰林明月舟中过司马虚亭竹外开我亦退公思蜡屐㑹看归路野人来雄州郡号易阳州沿革天文尾箕兼昴毕分野禹贡冀州之域本汉易县属涿郡后汉属河间国晋改为易城县后魏属上谷郡北齐省入鄚县隋属河间郡唐初于此置北义州贞观六年州废八年复置归义县属州五代初置瓦桥闗周为雄州本朝因之县沿革归信周时雄州地本朝置归信县容城汉旧县属涿郡东汉省唐初名容城形胜大雄山在州西高峙数十丈小䧺山在大䧺山左多竒峯有甘泉出焉雄河在归信县南东入海均乐亭在州治旧名望山亭瓦桥闗在州境为三闗之一三台城在容城县境昔燕魏分易水为戒筑三台以耀武亚谷城在归信县西汉景帝封降王卢它为亚谷侯即此易京城在州境南临水汉公孙瓉所筑人物南北朝陈竒魏人少孤奉母至孝博通经史尤精于易常非郑𤣥马融解经失㫖后补秘书高允称其非凡学可及皇朝赵信归信人景徳中为隰州兵马累功迁龙神四厢都指挥使歴知数州刚强自负喜谋轻财衆乐为用赵珣信之子工骑射仕至显官赵瑜珣之弟与兄齐名亦至显官赵璞瑜之弟亦英伟知名当世集北地寒应苦南庭戍不归雨雪闗山暗风霜草木稀登高望燕代日夕生夏云司徒拥精甲誓将除国氛易水南邉是白沟北人为界海东头虽无壮士节与世亦殊伦髙盼邈四海豪右何足陈东逾辽海北滹沱星象风云喜色和紫气闗临天地濶黄金台贮俊贤多本朝政和三年赐郡名曰易阳建隆四年复置阳城古闗衰栁聚寒鸦驻马城头日影斜犹去西楼二千里行人到此莫思家马头今日过中都到得䧺州更有书道路莫愁音问少天寒沙漠雁全疎济曲笛声出禁墻邉城一聼醉千觞明朝便是南归客已觉身依日月傍客行相聚且一醉不见越人空古邱覇州郡号永清州沿革天文箕尾分野禹贡冀州之域本秦上谷郡地汉属渤海郡后汉属广阳郡晋属章武国隋初属瀛州后属涿郡唐属幽州后改为永清县即益津闗也后周克复益津闗始置霸州县沿革文安汉旧县唐属覇州大城汉东平舒县五代周属霸州形胜莫金山在州城东南南山在州城东其山乔松脩竹周匝十数里内有台榭为一郡之望雁头山在州城东南巨马河在州南自直沽入于海文安潭在县北髙桥淀在霸州东周延三十里安信城左州东古为峪口闗圻城在州东杨彦朗屯兵于此以拒契丹广陵城在文安县西北人物汉周堪宣帝时论经石渠惟堪最高元帝时与萧望之并领尚书以师傅见尊重后迁太子太傅南北朝周惠逹文安人后周文帝时进爵为公兼尚书仆射谦退下人喜㧞良士当时重之皇朝张晖大城人太祖时从征泽潞并蜀躬抚士卒人忘其劳集雨露从邉起旌旗上陇遥暮天沙漠漠空碛马萧萧塞路随河水闗城外栁条和戎先罢战知胜霍嫖姚云静妖星落秋高塞马肥据鞍雄剑动摇笔羽书飞方期成献凯歌舞共春晖五原烽火急六郡羽书催氷状飞狐冷霜浓候雁哀将军朝受钺战士夜啣枚紫塞金河里葱山鐡勒隈燕郊芳嵗晚残雪动邉城露重寳刀湿沙虚金鼔鸣本朝政和三年赐郡曰永清景祐二年废永清入文安元丰四年割鹿角砦𨽻信安军政和三年改刘家窝砦曰安平阿翁曰仁孝雁头曰和宁喜涡曰喜安重闗深鎻白云收天际诸峯黛色流北枕龙沙通絶漠南临凤阙壮神州烟生睥睨千巖晓露湿芙蓉万壑秋王气自应成五彩龙文长傍日光浮乱山环合疑无路小径萦廻长傍溪徳州郡号平原州沿革天文危分野禹贡青州之域本齐郡地汉析置平原郡治平原县东汉晋魏俱为平原国后魏改为郡又置安徳郡隋置徳州属平原郡唐置徳州寻改平原郡干元初复为徳州治安徳县五代晋移治长河县本朝移治安徳县沿革安徳本夏鬲侯国汉为平昌县唐改为徳安本朝省为安徳平原汉置县为平原郡治晋属平原国后魏徙置聊城而以县属清州寻属安徳郡又改属徳州形胜望逺台在平原县平原岭可望百余里安徳城在徳州境汉所置卫河在州城西经河间界入海广川楼在州境内陈公堤在州东南北底大海董子读书台在徳州境内基山在安徳西二十里笃马河在州城东龙泉井在安徳县寺内其水甘㓗虽大旱不竭黒水潭在安徳县西望之其水如黛上有龙王庙长魁台在安徳县东观莲台在安徳西相𫝊昔刘闗张至此见池莲盛开筑台起楼东方朔画像賛在平原县治内晋夏侯湛譔唐颜真卿书人物汉东方朔平原人武帝时上书称㫖待诏金马门迁大中大夫给事中高诩平原人世𫝊鲁诗以清操知名光武徴拜大司农成翊世平原人好学明道术除尚书正色立朝百寮敬惮三国管辂平原人明周易精天文每言輙应晋刘寔平原人博通古今累官吏部郎叅相国军事南北朝刘杳平原人伯怀珍父怀慰皆至显宦杳博综羣书事梁官至尚书左丞着书甚多明亮平原人有识干仕魏迁阳平太守清白爱人甚有惠政皇朝张雍安徳人开寳中进士累官右諌议大夫尚书右丞莅事勤恪集㑹賔座粝食而已单煦平原人举进士歴数州皆有政绩累迁光禄卿集柴门岂㫁施行马鲁酒那堪醉近臣頼有军中遗令在犹将谈笑对风尘秋日平原路虫鸣桑叶飞江涵秋影雁初飞与客擕壶上翠㣲尘世难逢开口笑菊花湏揷满头归古往今来只如此牛山何必泪沾衣天接海门秋水色烟笼隋苑暮钟声本朝景祐二年废安陵县入将陵又后割属永静军熈宁六年省徳平县为镇入安徳栁摇楚舘牵新恨花落吴宫忆旧游渇想和羮梅已熟饥思进饭麦初收青徐气接川原秀常碣风连草木薫平原太守颜真卿长安天子不知名一朝渔阳动鼓大河以北无坚城君家兄弟奋戈起一十七郡连夏盟公死于今六百年精忠赫赫雷行天濵州郡号渤海州沿革天文危分野禹贡青州之域春秋时齐地晋属乐陵国隋属渤海郡唐属乐安郡五代唐置𣙜盐务汉改赡国军周改滨州治渤海县县沿革渤海本汉之溼沃县地隋废县置永利镇唐置渤海县招安亦汉溼沃县地唐置渤海县本朝改为招安县形胜东海在州及渤海招安境秦台在州东北高八丈周回二百步秦始皇东游筑此以望海茅焦台在州治东焦事秦以諌显乆山在招安县东北七十里秦始皇筑以镇海人物秦公晳哀齐人不仕家臣孔子贤之茅蕉始皇时直諌迁太后于雍始皇悟子母复合如初皇朝胡旦渤海人少有俊才太宗时举进士累官秘书少监刘蒙渤海人耻为辞赋后举遗逸试第一知胡阳县时行免役法即投劾而去门人称为正思先生集珠寳之光以明尘霾之杂不处九天之云下垂四海之水皆立海神来过恶风廻浪打天门石壁开本朝大观二年赐渤海郡名祥符五年废蒲台县庆厯三年升招安镇为县熈寕六年省为镇入渤海元丰二年复为县云破孤峯出潮平两浆飞东溟看月上西渡认僧归鱼龙临海窟鸡犬隔淮圻草色迷千古波声荡四围废兴怀霸业融结想天机浩浩羣流㑹沉沉百恠依横风吹雨入楼斜壮观应湏好句夸雨过潮平江海碧电光时掣紫金蛇恩州永平军节度周为防御郡号清河州沿革天文胃昴毕分野禹贡兖冀二州之域春秋时属齐其后属晋七国时属赵秦为鉅鹿郡汉分置清河郡后汉为清河国晋因之后魏北齐并为清河郡后周兼置贝州隋初郡废炀帝初复置清河郡而废州唐为清河郡属河北道本朝因之县沿革清河汉县唐属贝州天寳元年改州为清河郡县仍属焉武城本七国时赵封平原君地歴亭隋开皇十六年置属清河郡形胜西山在州西四十里津期在州南二十里溢涸无常不通舟楫絃歌台在武城县西上有子游祠隂山在州境林木深阻孙伏伽墓在武城东北鄃城属清河在夏津县界汉封吕陀栾布为鄃侯即此四女树在州西北五十里有古槐俗传四女同植人物澹台灭明武城人子游称其行不由径非公事不见邑宰汉赵苞东武城人灵帝时为辽西大守遣使迎母及妻子道值鲜卑刼质苞率衆御之㓂出母以示母曰毋亏忠义苞遂力战母妻为贼所害及塟母讫苞曰食禄而避难非忠也杀母以全义非孝也遂呕血死崔琰东武城人少朴讷好击剑年三十九乃从郑𤣥学初从袁绍寻归曹操为尚书三国崔林武城人为政多推诚存大体仕魏为幽州刺史迁至司空南北朝崔宏东武城人林六世孙少有俊才号冀州神童崔浩宏子博极羣书识天文歴官着作郎崔逞琰五世孙好学有文才仕慕容暐补着作郎崔彧逞曽孙善医术性仁恕官至冀州别驾崔休逞𤣥孙公平清洁甚得时誉仕魏歴幽青二州刺史以清白着称张彛东武城人性公强有风槩歴覧经史仕魏散骑常侍后为安西将军崔亮琰之后为吏部尚书奏为格制以停觧日月为㫁后世贤愚同滞自亮始崔光清河鄃人好学昼耕夜诵仕魏为中书博士撰国书孝文称其才曰浩浩如黄河东注今日之文宗也崔鸿光从子博综经史官至平州刺史崔灵恩武城人编习五经尤精三礼三传为国子愽士授徒数百儒者论天执浑盖之説恩立义以浑盖为一张晏之彛之孙仕北齐官至刺史百姓为制清徳颂以扬之唐孙伏伽武城人武徳初上言三事髙祖为侍御史太宗时累迁大理少卿崔隠甫以亷洁自守累官刑部尚书崔羣累官吏部尚书崔邠三世同居累官吏部尚书其弟郾郇郸郾中进士第官礼部尚书郸中进士第文宗末同平章事宣宗为一门孝友题其斋居曰徳星堂皇朝田祚清河人十世同居张美清河人事周世宗为枢宻承㫖因征淮南有功升左骁卫上将军集鲁客多归兴居人怅别情雨余衫袖冷风惹马蹄轻余亦东蒙客怜君如弟兄醉眠秋共被擕手月同行入门髙兴发侍立小童清落景开寒杵屯云对古城不愿论簮笏悠悠沧海情本朝初为节度庆厯八年改州名罢节度端拱元年徙治清河治永宁镇淳化五年徙今治熈宁四年省清阳县入焉至和元年废漳县入歴亭释褐来城武始知为政难每签逃户状羞作字人官古砌緑苔徧荒城草木寒拂榻惊巢燕陈书起蚁蛾永静军郡号景州军县沿革天文箕尾分野禹贡冀州之域本汉景城侯国后置渤海郡隋开皇初废唐复置观州治弓髙贞观中州废贞元初始置景州再废复置东光县五代周改定逺军本朝改永静军东光本汉旧县属渤海郡后魏徙渤海郡治此隋初郡废置州大业州罢属平原郡以安陵县省入唐属沧州贞元初改属景州五代周以弓髙县省入本朝入永静军治将陵本隋旧县属平原郡唐属徳州本朝属景州阜城汉旧县属渤海郡本朝改名阜城形胜卢师谷在郡东天胎山在东光县南临靳河刘麟河在阜城县北因伪齐刘豫子麟为名胡卢河在阜城县西北即衡漳之别名有王莽故河在永济渠在东光西其深莫测千顷洼在郡东凡河决即导入此渠民免水患董子书院在郡广川镇祀董仲舒华阳亭在阜城相𫝊晋嵇康尝学琴于此胡苏亭在东光境以古河为名广川台在郡治东髙三丈上有董子祠周亚夫庙在郡西亚夫封条侯即此地弓髙城在郡东北汉封韩増为龙额侯今有龙额村即此简子城在阜城县东赵蕳子所筑澹台故居在故城县西董家里在郡西即仲舒下帷读书处人物汉董仲舒治春秋三年不窥园度越诸子为汉醇儒隋公孙景茂阜城人博涉书史时称书库迁西州刺史教化大行吏民思之刘炫郡人闭户读书十年不出奉勅同脩国史旋直门下省唐袁恕巳东光人歴官司刑少卿与诛二张以功封郡王其孙袁髙擢进士为给事中论卢杞当国朝廷壮之王晙郡人明经擢第除殿中侍御史授桂川都督皇朝周萤郡人习知水利累官杭州都监迁知枢宻院学士刘挚东光人登进士第为御史神宗朝上书请辨君子小人又论常平免役法十害官至中书舎人刘甲挚之子举进士累迁国史编脩后拜寳谟阁学士昼之所为夜必书之名曰自鉴集亲友送予迈挥泪广川隂抚膺解擕手永叹结遗音吴岫雨来溪鸟浴楚江云暗岭猿吟野人宁忆沧洲畔㑹待吹嘘定至音本朝太平兴国六年以军直属京淳化元年以冀州阜城来属景徳元年改军名景祐元年移将陵于长河镇嘉祐八年省阜城为镇入东光熈宁十年复为县瀛洲归去琅玕长月朗风薫十二楼霜㪚月明谁㸃缀天容海色本澄清记纂渊海卷二十记纂渊海卷二十一钦定四库全书记纂渊海卷二十一宋潘自牧撰郡县部河北西路真定府天威军郡号常山郡沿革天文昴毕分野禹贡冀州之域周为并州地春秋为鲜虞国战国属赵秦为鉅鹿郡地汉初置恒山郡后避讳改曰常山武帝置真定国常山属焉东汉建武间併真定属常山国魏复为郡晋因之治真定后魏移治真定又复移治安乐垒后周于郡置恒山隋废郡存州大业间省州以县属高阳郡唐复置恒州开元间改恒州郡置大都督府元和中改镇州后升成徳军节度五代时梁改武顺军唐复成徳军后又为镇州晋改顺徳军汉复成徳军周改为镇州本朝为真定府成徳军节度县沿革真定本战国楚之东垣邑汉改为真定县属常山郡藳城汉旧县属真定国本朝因之栾城本春秋晋栾武子封邑东汉置栾城县元氏本赵公子元之封邑汉置元氏县属常山郡井陉汉旧县属常山郡获鹿本战国赵之石邑唐改名获鹿𨽻恒州平山本春秋晋之蒲邑唐改为平山县属恒州行唐隋割真定地置行唐县汉属常山国灵夀本战国时中山国地汉置灵夀县形胜抱犊山在府西南昔韩信伐赵持赤帜登山而望即此横山在真定县南剑山在井陉县东其形似剑云凤山在井陉东北神山在井陉县东射挅山在井陉县东南秦将王剪伐赵下井陉于此射挅苍巖山在井陉县东上有海山龙堂西屏山在获鹿县西高耸为一郡竒景神巖山在元氏西南无极山在元氏县西有汉时碑封龙山在元氏西北楸山在灵夀县西北上多楸树东林山在平山县北上有千佛堂玉女山在行唐县北试剑石在元氏县境唐郭元振得寳剑即此滹沱河在武城南为九河第一流天宁阁在府治东高一百三十尺中有铜铸观音像栾武台在栾城县境晋大夫栾武子所筑白鹿台在平山县西汉武帝登此有白鹿至故名淮隂侯庙在获鹿县西王滹南祠在藁城县学董王赵三氏勲阀子弟祀其师王若虚麦饭亭在滹沱河冯异进麦饭于光武即此人物周郄縠行唐人悦礼乐敦诗书常为晋文公将中军列国乐毅灵夀人燕昭王以为亚卿伐齐下七十余城汉李左车行唐人韩信用其策下燕齐诸城田叔井陉人常荐孟舒朝廷称其知人三国赵云真定人为汉昭烈将累树竒功封永昌亭侯南北朝张彫武中山人通五经尤明三𫝊弟子就业者以百数事北齐迁平原太守隋李知本元氏人愽学性孝友子孙百数庭无间言大业末盗贼过闾不入相戒曰无犯义门唐倪若水藳城人擢进士尝为汴州刺史政尚清浄累官尚书右丞刘禹钖中山人擢进士宏词科累官集贤直学士刘栖楚真定人累官右拾遗常諌敬宗游畋碎首玉阶帝为动容皇朝髙怀徳常山人从太祖征泽潞及扬州以功封冀国公曹彬灵夀人太祖命为都监伐蜀回囊中惟图书而已及下江南不妄杀一人以功封鲁国公曹璨彬长子习知韬畧屡战有功授同平章事曹玮彬第三子沉勇有谋通春秋三𫝊年十九举措老成累立战功为都指挥使贾昌朝获鹿人登进士为崇政殿説书拜中书门下平章事集光武经营业未兴王郎兵革暂凭陵须知后汉功臣力不及滹沱一片氷肃气闗河暮屯烟部落晴旂彩秋烧去甲色夜光横吾闻中山相乃属放麑翁孤兽犹不忍况以奉君终士喜击中鼔虏疑闻后钲无私乃时雨不杀是天声寒逾博望塞春燕隗嚣城外使戎心伏旁资帝道平本朝开寳六年废九门石邑二县端拱初以鼓城𨽻祁州淳化九年以束鹿𨽻深州庆厯八年初置真定府路安抚使统真定府磁相邢赵洺六州熈宁六年省井陉入获鹿平山八年复置徙治天武军即县治置军使𨽻府有天威军小作口王家谷二砦熈宁六年省灵夀为镇入行唐八年复没赤陉飞吴二砦万人背水亦书意独驱市人收万全君不见滹沱流澌车折轴公孙仓皇送豆粥湿薪破灶自燎衣饥时顿解刘文叔身经戎马心逾壮天入风霜气更豪横槊赋诗男子事征西谁为谢诸曹夷门一把平安火定遂恒山候骑来破赵降燕汉业成兎亡良犬日图烹功盖一时诚不灭恨埋千古欲谁明相州郡号邺郡州沿革天文室壁分野禹贡冀州之域商河亶甲居相即此春秋为晋之东阳地战国为魏之邺地秦为上党邯郸二郡地汉置魏郡治邺东汉末冀州徙治邺魏曹操受封于此后称为邺都晋仍为魏郡属冀州后赵石虎前燕慕容隽并都之后魏于此置相州东魏静帝徙都之改曰司州北齐武帝又都之改为清都尹后周复改为相州及魏郡治安阳隋初置郡为相州大业初复改魏郡唐为相州天寳初改邺郡干元初复为相州五代梁置昭徳军节度晋改彰徳军本朝复相州属河北道县沿革安阳本纣都之地左传羛阳即此秦更名安阳汤隂古羑里地战国为魏汤隂地汉置汤隂县临漳县本邺地魏文侯始封于此晋改为临漳县林虑县本汉隆虑县属河北郡后汉改林虑县形胜韩陵山在郡东北魏高欢破尔朱荣于此蒙赉山在郡西南魏孝文帝迁洛阳颁赉衆臣因名龙山在郡西魏都𫝊虎涧龙山即此铜山在安阳西北山旧产铜鲁山在安阳西北相传春秋时鲁般居其下髙望山在安阳西北飞凤山在汤隂县西其形似凤浅山在汤隂县西南与太行山相接鹤山在汤隂县西昔有双鹤栖其上东崓山在临漳西南东魏高澄于此凿池以为游玩之所太行山在林虑县西羣山一带为中州巨镇黄华山在林虑西上有仙人楼玉女台鲁般门下有黄华谷瀑布泉隆虑山在林虑西北有竒景玉泉山在林虑西南有泉清㓗如玉将军山在林虑西南昔齐侯伐晋驻兵于此龙井昔晋孙登常医病龙即痊龙穿此井以报登㧞剑泉在郡西韩琦以剑揷地泉水涌出九华宫在临漳县西后赵石虎所建紫陌宫披云楼逍遥楼玳瑁楼俱在临漳县治皆石虎所建昼锦堂在郡治北韩琦以宰相判乡郡建于居地欧阳修记蔡襄碑尚存忘机堂醉白堂俱在府治双桂堂在汤隂县㑹盟亭在洹水上狎鸥亭观鱼亭俱在忘机堂前广嵴亭在府治东乐山亭在林虑西登此亭以望西山歴歴可指五松亭在林虑县西铜雀台在临漳西曹操所筑中悬大铜雀高一丈五尺其瓦可以为砚尧庙在府城汤庙在林虑县文王庙在汤隂县张骞庙岳飞庙扁鹊墓俱在汤隂县曹操疑塜在讲武城外太甲旧都在郡西南羑里在汤隂县魏徴宅在安阳县浣衣里在汤隂县境晋嵇绍血溅御衣在此浣之人物汉霍谞邺人为北海相常言梁冀専权桓帝嘉其忠焉魏桓安阳人朝廷召之不应举世称高之杜乔林虑人少举孝㢘迁南郡太守东海相梁冀専权正色不挠卒为所害晋邵续安阳人愽覧经史初为成都王叅军后为乐陵太守累官冀州刺史南北朝孔伯恭邺人事魏累官镇乐将军唐傅奕邺人仕为太史丞常上书诋浮图法戴胄安阳人为秦王府叅军犯颜諌诤迁尚书左丞叅知政事杜正伦相州人初置文学舘魏徴荐其才累迁中书侍郎杜羔正伦孙举进士性至孝官至工部尚书皇朝韩国华安阳人举进士性纯直累官左司諌子珫赐进士出身琚璩琦并进士及第韩琦国华子弱冠举进士方唱名太史奏五色云见歴仕中外朝廷倚重封魏国公韩忠彦琦子举进士初为枢宻丞拜右仆射数进谠言大有忠益封仪国公岳飞汤隂人少负气节好左氏春秋誓以忠义报国为秦桧所害追封鄂王谥武穆集礼乐儒家子英豪燕赵风鸣琴当理邑走马却从戎白刄千夫辟黄金四海同邺州新骑满魏帝旧台空望阙应怀恋遭时贵立功朝光耀庭雪宿冻聚池寒正色临㕔事疑词定笔端魏帝当年铜雀台黄花深映菊丛开金凤隣铜雀漳河望邺城士苦形骸黒林踈鸟兽稀那堪往来戍恨解邺城围本朝熈宁五年省氷和县入安阳宣和二年以汤隂县𨽻濬州寻复𨽻相州熈宁五年省邺县入临漳甘棠犹茂应存爱植栁堪惊近过围鱼游藻间适物性月沉波底发禅机迁莺贺燕翩翩集嘉树甘棠次第春黄昏日傍霜台落緑树人穿废苑行白首三朝社稷臣壶浆夹道拥如云金貂争看真宰相竹马犹迎旧使君中山府郡号博陵郡沿革天文昴毕分野禹贡冀州之域汉为中山郡后改中山国魏改定州晋慕容垂都地隋改博陵郡唐改定州天寳初改博陵郡干元初复为定州建中间改义武郡节度本朝改定武军政和间陞中山府县沿革安喜汉中山郡地后魏属定州本朝陞州为府以安喜附焉无极本汉毋极县唐武后时改毋作无曲阳汉置上曲阳县以在太行之阳转曲处故名唐汉常山国地本朝改为县望都亦汉常山国本朝置县新乐汉新市县属中山国本朝因之北平汉蓟州地李广出猎暮遇石以为虎射之没羽即此形胜嘉山在州西唐郭子仪败史思明于此少容山在曲阳殷女昌容隐居之所上有八㑹寺利民侯祠恒山在曲阳西北恒为北岳盖五岳之一也辰星主焉双岭山在唐县西北水豆巖在曲阳西北上有潄玉亭并苏轼书浮休二大字雪浪石在郡文庙前状如雪浪凿石盆为芙蓉形以盛之沙河在新乐西南东流入海黒水在郡界地深而不流閲古堂在郡治后园韩琦率武定时建傍书歴代良守将事绩凡六十条问山堂在无极县境内春露亭在新乐县南义台在新乐县南燕慕容麟战于义台即此倒马闗在郡西龙泉关在曲阳县西韩魏公祠在文庙西苏东坡祠在郡境内尧城在郡东北固城在郡城东相传禹治水所筑苦陉城在无极县东魏李克为中山相知县吏之贪而免之人物南北朝魏季景曲阳人博学有文才仕魏为中书侍郎家无余财所着文笔二百卷魏钊曲阳人博涉羣书仕齐为建忠将军子长贤博涉经史为着作郎隋魏澹季景子世业文章仕为礼部侍郎唐张行诚郡人少师刘兹兹称其器宇方正宰相才也高宗补侍御史崔𤣥晖郡人武后时为天官侍郎后封博陵郡王李百药郡人七嵗能文魏立为鳯阁舎人与裴炎结交能保终始号耐乆朋阳城郡人徳宗召拜諌议大夫后迁国子司业崔湜郡人举进士累官中书令与弟液澄从兄涖并以文学显甄济无极人知禄山将叛隐居不仕后肃宗召为太子舎人五代杜审琦郡人昆弟五人世以积善闻其妹即太祖母昭宪太后太祖赠审琦神武大将军诸子弟并姪显于朝皇朝刘斌郡人性至孝尝手仞父讐朝廷义之释其罪王安中曲阳人进士及第累官翰林院学士尚书左丞所着书七十余卷集对敌六竒峯临戎八阵张旌旃朝朔气笳吹夜邉声坐觉烟尘扫秋风古北平王师非乐战之子慎甲兵海气侵南部邉风扫北平天开还白日风动散晴云纨扇情初㫁黄花兴欲醺月浪冲天天宇湿凉蝉落尽水星入但闻北斗声回环不见长河水清浅戍楼吹角起征鸿猎猎寒旌背晚风千里暮烟愁不尽一川秋草恨无穷本朝建隆元年以易北平併来属太平兴国军改武定军节度本定州庆厯八年始置定州路安抚使统保定深祁安肃顺安永宁八州政和三年升为府改赐郡名曰中山孤云落日在马耳照耀金碧开烟鬟太行西来万马屯势压岱岳争䧺尊飞狐上党天下嵴半掩落日先黄昬画师争摹雪浪势天工不见雪斧痕中山䧺北邉地得要害扼烽警昔未彻民日困兵革中山古战国杀气浮高牙信徳府郡号鉅鹿襄国郡沿革天文昴分野禹贡冀州之域周为邢国地后属晋战国属赵秦置信都县属鉅鹿郡项羽改襄国汉属鉅鹿常山二郡及赵广平二国晋时为石勒所据石虎改置襄国后魏改为襄国县后周仍为襄国郡隋初废郡以县属洺州开皇中置邢州大业初复襄国郡唐初为邢州置总管府天寳初改鉅鹿郡武徳初复为邢州五代梁为保义军节度唐改安国军本朝升为信徳府县沿革邢台秦信都县地本朝改邢台县沙河本隋龙冈县地后分龙冈南境置沙河县任本春秋时晋张县地汉置任县尧山春秋时晋栢人邑战国及汉为县属赵国唐改尧山县平乡本汉廮陶县地后魏改平乡内丘本汉常山郡之中丘县晋陞中丘郡隋改为内丘县南和汉旧县属广平国东汉属鉅鹿郡鉅鹿本汉鉅鹿郡隋置鉅鹿县属赵州唐改属邢州本朝仍旧形胜仙翁山在府城北唐时张果常止栖其上雷公山在府西上有雷公庙百花山在府西南甚崇峻石门山在邢台县石勒遣石季龙据石门即此汤山在沙河北有汤泉可以愈疾上有石室尧山在县西北相𫝊尧时封于此上有尧祠蓬鹊山在内丘西相𫝊扁鹊採药于此百泉水在府东南水自平地出其脉甚多圣井相𫝊张果在此地掘井冬夏不渇仙井在南和北其水与平地深不可测上有庙温泉在沙河北四时常温洗肠源在内丘县西昔有高僧曽于此洗肠苏秦亭在沙河西秦送张仪入秦即此沙丘台在平乡县东秦皇东廵崩于此豫让桥在府北豫让刺赵襄子伏此桥下铜马祠在鉅鹿北祠汉光武郭巨庙在内丘县东金堤村祖乙都书传祖乙迁于邢即今府城是也人物汉路温舒鉅鹿人累官临淮太守治有异绩侯芭鉅鹿人少力学壮游四方从扬雄受太𤣥独得其㫖张禹襄国人性笃厚节俭举孝㢘初拜扬州刺史转兖州刺史以清平称孟敏鉅鹿人性刚直隐居不仕尝客居太原荷甑堕地弗顾而去郭㤗见而竒之时苖鉅鹿人性清介为夀春令驾牛车至县后生一犊及去任留其犊谓父老曰是尔土所生也晋张賔内丘人愽学有大节尝自谓智筭不亚子房南北朝游雅任人魏太武时与高允俱知名累官太子太傅隋游元少聪敏仕周歴夀春令有能名奉使黎阳督运杨𤣥感作逆元以正言谕之为所囚不屈而死唐李嗣真邢台人举明经直𢎞文舘与刘献臣徐昭少有名号三少武后尝问以储贰事对曰程婴杵臼存赵孤古人嘉之后悟中宗乃得安李之恺邢台人愽学性恭慎宋璟常师之李怀逺邢台人少孤嗜学擢四科第累官同平章事宋璟南和人耿介有大节武帝时为凤阁舎人遇事直言不顾利害𤣥宗时为中兴贤相首称柴守礼尧山人妹为周太祖后无子以守礼之子为子是为世宗守礼徙居洛阳终世宗之世未尝至京苐以元舅礼之皇朝陈荐沙河人举进士为华阳尉韩琦称其亷于进勇于退嫌疑间毫髪不处进资政殿学士集紫塞流沙北云遮襄国天邉去树遶漳河地底来絃管变成山鸟弄绮罗留作野花开两岸严风吹玉树一滩明月照银沙昨縁秦苦赵来往大梁频回首覧燕赵春生两河间雨歇清林润烟空緑野闲雁塞秋声逺龙沙云路迷本朝宣和元年升为府治宣和二年改龙冈县为邢台熈宁六年省平乡县为镇入鉅鹿元祐元年复熈宁六年省尧山县入内丘元祐元年复熈宁五年省任县为镇入南和元祐元年复太行秾秀霜洗尽全赵规模天凿成帝与天同大天存帝亦存桑麻通絶徼箫鼔出深村水至孤亭合山居列岫尊尚余土堦意樵牧践篱藩火枯襄子残铜斗土蚀平原旧玉簮宫闭沙丘空有雀兵吞函谷已如蚕濬州郡号濬川州沿革天文室壁分野禹贡冀兖二州之域本春秋卫邑汉为黎阳县属魏郡晋省后魏置黎阳郡及黎州隋初州郡皆废寻复置黎州大业初废以县属汲郡唐复置黎州贞观中州废以县属卫州五代晋置濬州本朝改为通利军熈宁初改黎阳政和间升濬州本朝因之县沿革卫本春秋卫邑汉属魏郡本朝属濬州黎阳亦春秋卫邑魏置黎阳郡本朝改黎阳形胜善化山在州西北三十五里上有三峯如鼎峙西有龙洞大伾山在州东二里髙四十丈峯峦㧞秀禹贡导河即此浮丘山在州西南三里峯巘三层傍有故城后䧟为湖紫金山在卫县东北五里相𫝊玉女修真于其上傍有玉女观凤凰山在卫县故河东岸相𫝊有凤凰即此黒山在黎阳西北八十里其色苍黒九州要记黒子居此採茯苓食之夀五百嵗陈家山在黒山西下临淇水髙二十仭昔陈氏居此同山在州西南十五里武王伐纣诸侯㑹同于此故名卫河在县境与洪漳滹沱等河至直沽入海黎水在黎阳境内长丰泊在州西南二十里按地志天下水名泊者二此其一也鹿台在州西五十里武王散鹿台之财即此杏花台在大伾山西高二十丈黎阳津又名白马津汉郦食其所谓守白马之山即此比干墓在州境子贡墓在州东枋头在州西南八十五里淇水之北魏曹操于此筑堰以障漕渠人物春秋端木赐卫黎阳人圣门高弟封黎侯北宫文子卫人相卫侯如楚见令尹圉无威仪而知其不能善终后果如其言孔圉卫人为大夫善治宾客孔子称其敏而好学公叔枝卫人为大夫卫君称其有三善谥曰贞恵文子史鱼卫大夫孔子称其直太叔仪卫人有识见知寗喜之败果如其言公孙免余诛寗氏有功献公赐之食邑辞不受晋桑虞黎阳人有沉识性至孝年十四丧父哀毁过礼五世同居人皆重之皇朝李载黎阳人少苦学登进士吕夷简入相荐其材累官六州以寛厚称集隔河见桑柘蔼蔼黎阳川望望行渐逺孤峯凌云烟九廻纾白浪一半在青天气肃晴空外光翻晓日边魏都城里游从熟才子斋中止泊多去日緑杨垂紫陌归时白草映黄河新诗不觉千廻咏古镜曽经一向磨惆怅心思滑台北满杯浓酒与愁和本朝端拱元年以滑州黎阳县为军天圣元年改通利军为安利四年以卫州卫县𨽻军熈宁三年废为县𨽻卫州元祐元年改为军政和五年陞为州号濬川军节度熈宁六年废卫县为镇入黎阳后复精诚皎于日发出为忠词千古存遗像翻为谄子嗤巖扄岚气深石像苔花冷日送伾山云扶桑散初景隂含烟雨重影落溪潭深斐然武公徳卫风有遗音怀州郡号河内州沿革天文室壁分野禹贡冀州覃怀之地商为畿内地周初为三监及弼鄘卫地后属晋战国时又为魏郑卫三国地秦为三川河南二郡之北境汉初为殷国隋改河内郡晋为河内汲二郡地后魏置怀州兼置河内郡隋初郡罢州存大业初废州复置河南郡唐初置怀州治野王城天寳初改为河内郡干元初复为怀州属河北道本朝属河北西路县沿革河内春秋野王邑汉为野王县属河内郡晋复为郡隋改河内县修武商寗邑武王伐纣陈兵于寗故曰修武汉置修武县武陟春秋晋怀邑汉为懐县隋置武陟县形胜太行山在郡城北二十里马头山在郡西北三十里上有石柱鐡环相传洪水怀山时民系舟于此明月山在怀州城东北四十里其山高峻可登眺金伞山在怀州城东北五十余里其巖絶壁可爱嵇山在脩武县北五十里嵇康尝居其下温峪山在修武县北五十里峭壁千仭悬瀑下注㑹而为黒白二龙潭鳯凰山在脩武北六十里熙宁间凤集于此六真山在修武北二十里即六真子脩道之所上有六真洞沁河在郡北二里源出沁州穿太行逹济源神井在郡城东北其水㓗而味甘望岳楼在郡内高百尺为一郡胜槩迎风楼在河内县甘泉阁在修武县下有井泉香而美人物汉赵子河内人受诗学于韩婴生徒甚盛蔡茂河内懐人以儒学显试博士迁侍中清俭匪懈乐崧河内人天性朴直常为郎独直台上家贫无衾帝入台见而嘉之召大官赐朝夕餐歴官南阳太守卫飒修武人家贫好学随师无粮尝佣以自给建武初除侍御史迁桂阳太守理恤民事居官治家有规程丁兰河内人性至孝丧母刻木像事之若生隣人张叔醉詈母像以杖击其首兰归像色若有不怿询知之即奋击张叔吏捕兰像为之垂泣郡守嘉其孝通神明奏之诏图其形张范修武人性恬静徴命无所就三国司马芝河内人避乱于荆州躬耕守节后仕魏为广平令迁阳平太守所在有绩赐爵闗内侯常林河内人年七嵗父党造门问伯先在否汝何不拜林曰临子字父何拜之有长益知名歴官刺史封高阳郡侯晋山涛河内怀人少与阮籍为竹林友后为吏部尚书甄㧞人物时人谓之山公启事向秀河内怀人清悟有逺识与嵇康亲善仕至黄门侍郎散骑常侍南北朝张蒲修武人父翚在后燕为兵部尚书以清芳称蒲少有父风仕至尚书左丞后迁相州刺史隋张衡河内人幼怀志向有骨鲠风仕为御史大夫唐韩愈修武北南阳城人七嵗读书能日记数万言及长尽通六经百家之学擢进士第累官刑部侍郎着书甚多学者仰之为太山北斗李商隐举进士调𢎞农尉又中㧞萃科补太子博士诗文竒迈世号其诗为西崑体五代卢亿河内人少笃学以孝弟闻歴晋汉周累官𢎞文舘学士皇朝卢多逊举进士太宗时拜中书侍郎穆衍河内人累官龙图阁学士尝从韩琦宣抚陕西遇庆卒溃乱衍母在耀州卒知衍名不敢近集地盘山入海河绕国连天晨严九折度暮戒六军行日御驰中道风师太清气色烟犹喜恩光草木荣顺动三光注登临万象悬俛观河内邑平指洛阳川徳重周王问歌轻汉后𫝊环绕两峯间盘回廓山腹甘泉注肥畴茂草映修竹势阻絶喧譁巖深易潜伏本朝建隆六年陞为团练俄为防御熈宁六年省武徳县为镇入河内省修武县为镇入武陟元祐元年复山如削玉水涵秋人在氷壶月底游雪消山骨瘦风定浪头低数里复登岸羣贤同杖藜一𣲖山光倾翠巘暮春逐景最堪酬长剑并弹霜气肃白虹半折秋云高濯缨洗耳更何处世利回看轻鸿毛卫州郡号汲郡州沿革天文室壁分野禹贡冀州之域本殷纣所都朝歌之地周武王克殷分其北为弼南为鄘东为卫后封康叔于卫春秋时弼鄘入之战国属魏秦属河东郡汉为汲县地属河内郡曹魏置朝歌郡属冀州晋改汲郡后魏徙郡治枋头城而于此置义州后周改卫州隋大业初改汲郡唐武徳初复义州寻改卫州天寳初复汲郡干元初复为卫州属河北道县沿革汲本殷牧野之地汉置汲县新乡唐初属义州卫属卫州获嘉本殷之寗邑地秦为修武地属三川郡汉武幸缑氏至汲县得南越相吕嘉首因置县名获嘉共城古共伯之国春秋併于卫汉置共县隋改为共城形胜霖落山在郡城西北三十里上有香泉寺古浮图仙翁山在郡西二十里上有葛仙翁祠苍山在郡西北四十里谷口有黒龙潭深不可测同盟山在获嘉东北周武王与诸侯盟于此苏门山在共城北七里晋孙登隐此玉柱山在共城北五十里有石柱高三丈卫河在郡北一里东入大名府斮胫河在共城东纣斮朝涉之胫即此圣水池在汲县北上有张骞庙太公泉在汲县西二十五里上有吕望庙百门泉源出苏门山泉通百道故名卫风曰泉源在左淇水在右即此上有威惠王祠并清辉殿七贤泉源出共城县凡城在共城县西南二十里周公子凡伯封此牧野在郡城南周武王伐纣陈师即此朝歌邑在郡境内即殷旧都七贤乡即晋时竹林七贤之地邀月楼飞云楼警严楼俱在郡治挹翠楼筠溪轩俱在共城县内太公台武王筑此拜太公望为尚父故名共台在共城治内台髙一丈五尺上有亭共姜守节之所君子村在郡西蘧伯玉居于此安乐窝在共城县西北邵康节所寓处人物汉向栩朝歌人少卓越举孝亷贤良有道皆不就后特徴拜赵相又拜侍中立朝正色百官惮之三国杨俊获嘉人举茂材为安陵令迁南阳太守宣徳教吏民称之南北朝李彪卫国人少孤贫有大志仕魏官至御史不避权倖文帝唿为李生而不名李昶彪之孙年十嵗作明堂赋当时竒之后官至临黄县公唐谢偃卫人贞观初对策高第歴高陵主簿后屡上赋称㫖时人称为谢赋甄济卫州人少孤好学天寳中为安禄山掌书记察禄山有异志托疾求归后禄山刼之起济不从贼平迁着作郎兼侍御史甄逢济之子幼孤贫躬耕读书因父名不得在国史诣京自言由是父子俱显名于世高郢卫州人九嵗能文其父伯祥为好畤尉安禄山反将杀之郢尚幼解衣请代贼义并释之后举进士官至同平章事掌制诰家无留稿人问之曰王言不可藏于私家卒赠太子太保髙定郢之子七嵗读汤誓跪问父曰柰何以臣伐君郢曰应天顺人何云伐耶对曰用命赏于祖不用命戮于社是顺人乎郢异之仕至京兆府参军皇朝魏仁溥汲人幼孤贫周世宗时官至集贤殿学士太宗初进为右仆射为人谨厚时称长者魏咸熈仁漙之子性仁孝仕为屯田郎中常㑹宾客家僮覆案碎器客皆惊谔咸熙色不变其寛厚若此魏咸信熙之弟初授春坊舎人尚公主后以御契丹有功拜彰徳军节度使集扬芬紫烟上垂綵緑云中春吹回白日霜歌落塞鸿忆昔征南府内游君家东阁最淹留共相聮句尝侵夜次第看花直到秋想思前路㡬回首满眼青山过卫州自爱新梅好行寻一径斜不教人扫石恐损落来花周王甲子旦汉后徳阳宫洒瑞天庭里惊秋御苑中氛氲生浩气䬃杳舞回风宸藻光盈尺𢋫歌乐嵗丰洛北风花树江南彩鹢舟芳生蕙兰草春入凤凰楼春风野岸名花发一道帆樯尽御烟日临秋草广山接逺天㣲岸叶随波尽沙云与鸟飞本朝熈宁六年废新乡为镇入汲县元祐二年复天圣四年自怀州来𨽻获嘉先生自卫客西畿乐道安闲絶世机贯穿百代尝探古吟咏千篇亦造㣲客求墨妙多擕卷天为诗豪剰借春千章古木隈崖寺一㸃清光守障灯君王不恃金汤险自有仁恩结万方洺州郡号广平武安州沿革天文昴分野禹贡冀州之域春秋属晋战国属赵秦为邯郸郡地汉初置广平国后周改置洺州隋改为武安郡唐初改为洺州天寳初改广平郡干元初复为洺州本朝属河北道县沿革永年本春秋曲梁地汉为曲梁县属广平国东汉属鉅鹿郡晋属广平郡隋改广平为永年县属武安郡唐属洺州本朝以临洺县省入肥乡本汉邯郸蒲县地曹魏置肥乡县属广平郡晋因之隋属洺州本朝仍旧平恩本周之甘泉市秦为晋县汉为信城县属清河郡晋改清河县唐复为贝州五代时晋置永清军节度本朝改为平恩鸡泽春秋盟于鸡泽即此汉为广平县地隋于广平城置鸡泽县大业初省唐复置自后县治累迁而名不改曲周本汉旧县属广平国后魏改曲安县属广平郡隋属洺州本朝因之形胜聪明山在州西六十里上有神庙狗山在州西七十里山顶有狗迹因名唐太宗讨刘黒闼建垒于此天台山在肥乡西南上有夀亭侯庙浮丘山在肥乡南四里鸡泽在县境石家河在肥乡东南五里滏水在州南五里永济渠在平恩西北十里隋炀帝征辽时命名董塘坡在曲周西北晋刘牢之北救符丕追慕容垂于董塘泉即此人物三国朱灵平恩人从曹操征伐有功文帝禅位封俞侯晋程卫曲周人刘毅闻其名辟为都官从事在朝正色难犯名振逺迩南北朝冯道振洺州人事母以孝闻郡召为主簿不就闻梁文帝起兵率乡人从之为骁骑将军攻战有功进爵为伯唐程名振平恩人仕为永宁令太宗征辽尝召问方畧名振辨对甚详太宗称为竒士军中号为名将冯仁海鸡泽人事亲居丧有志行为乡人所称郭守素鸡泽人与冯仁海齐名同载唐书孝友𫝊五代霍存曲周人善骑射仕梁累官曹州刺史兼诸军都指挥使皇朝解晖洺州人屡从征伐身先士卒金创徧体时称骁将以功迁马步军副都头元逹鸡泽人善射𨽻太宗帐下累迁北面行营都部署交士大夫能折节尽礼人以是称之孟元洺州人性谨愿善读书仕为真定路钤辖讨贼有功累官合门祗侯荣州刺史李若水曲周人以十舎登第为太学博士金人侵边若水大骂不屈遂遇害谥忠愍集畛封连故赵庐井𢃄清漳蔓草縁闗隅修杨夹广津万山盘礴全流环汇本朝建隆元年陞广平郡为防御熙宁三年省曲周为镇入鸡泽六年省临洺县为镇入永年元祐二年曲周临洺复为县寻复为镇四年曲周鸡泽依旧别为两县漠漠春风里茸茸緑未齐平田鸦散啄深树马迎嘶千年㡬度河山改空指遗台是赵家地入河流曲天随日去低髙城已在眼聊复解轻赍洺州秋雨后幽胜可供闲野泉来竹底危磴入云间尚记登高㑹重嵓细车班深州郡号饶阳州沿革天文昴毕分野禹贡冀州之域本汉下博县地属信都国晋属安平国隋属信都郡开皇中始置深州治安平县后废唐复置深州于饶阳后移治陆泽五代周始徙治下博本朝改下博曰静安县沿革束鹿本汉郳县地属鉅鹿郡北齐改曰安国县隋于此置安定县属定州开皇中改为鹿城县唐初属深州天厯中改为束鹿县本朝仍旧安平本汉旧县属涿郡晋置博陵国北齐为博陵郡治隋置深州后省州以县属博陵郡唐又置深州本朝因之饶阳本汉旧县属涿郡隋属瀛川唐为深州治所本朝仍属深州武强汉为武隧县地属河间国晋析置武强县属长乐国唐属深州后属冀州本朝属深州形胜武强山在武强县境内汉置县取此紫金山在深州北五十里即旧捍水隄嵗乆頽败惟存二阜巉然屹立束鹿巖在束鹿县北外隘内广可容千余人滹沱河在束鹿南三十里饶河在饶阳县西南汉置县取此鸦儿河在束鹿南十里人物汉崔骃安平人愽学有才时荐其宿徳大儒迁济北相官至尚书崔琦安平人文章博通梁冀行多不轨琦作外戚箴以讽冀隂使人害之晋冯沈安平人博涉经史仕魏为魏郡太守入晋累迁御史中丞隋孙万夀武强人博渉子史善属文隋初徴拜豫章王长史有文集十三卷崔頥安平人七嵗能属文开皇初射䇿髙第居母忧水浆不入口五日后奉诏与诸儒撰区宇图志唐张进饶阳人少负竒质有胆气唐初谋擒刘黒闼以功授开府仪同三司张鷟深州人少聪慧絶伦为文下笔辄成举进士累官学士时称其文犹青铜钱万选万中人号为青钱学士魏知古深州人幼有才雅擢进士第后拜黄门侍郎皇朝周仁美深州人开寳中征契丹有功累官右班都知戍环州李昉饶阳人和厚多恕不念旧恶太宗尝称为善人君子李宗谔昉第三子七嵗能文举进士累官翰林院学士事继母以孝闻与弟宗谅友爱所着有文集次子昭述赐进士官至尚书从子昭遘能文授舘阁校理累官工部郎中集村落人家起曙烟凌霄危度至今𫝊本朝太平兴国七年以深州𨽻静安郡雍熙二年废三年又废四年复置改今治芜蒌问古亭春入饶阳城豆粥君王逺壶浆刺史迎磁州郡号滏阳州沿革天文室壁分野禹贡冀州之域本秦邯郸郡地汉为魏郡武安县地后魏析置临水县后周割临水置滏阳县及成安郡隋罢郡于滏阳置磁州后罢唐改为惠州后复为磁州县沿革滏阳本汉邯郸郡地后周置以其在滏水之南故名邯郸本战国时赵都秦为邯郸郡汉废郡为县武安汉置属魏郡曹魏属广平郡隋属武安郡唐初属洺州后属磁州本朝因之形胜贺兰山在州西北四十里紫山在邯郸县西北三十里尝有紫气赵奢封于此粟山在武安东十二里相传白起拒赵亷颇于此积粟山上玉峯山在武安西南二十里有白石如玉鼔山在武安南二十里亦名滏山上有二石如鼔鸣则兵起声闻数百里磁山在武安西南三十里土产磁石州名取此滏水源出磁州涌沸如汤白龟泉在武安东北上有庙龟见即雨吕仙祠在邯郸东二十里即卢生遇吕仙处王郎城在邯郸西三里光武时诈称成帝子卜者王郎所筑周昌墓在滏阳县境内即汉御史大夫前有祠蔺相如墓在邯郸县境内人物列国李同邯郸人同赵平原君与秦战却秦兵同战死封其父为侯刘劭邯郸人魏文帝时为尚书郎授诏集五经羣书凡所着作皆寓讽諌又有人物志行于世赐爵闗内侯唐王及善邯郸人以父爵钖邢国公为人清正有大臣节崔𤣥亮磁州人举进士为监察御史清介自持朝廷推为宿望皇朝韩令坤武安人有才畧为天平军节度加侍卫同平章事屡立竒功韩令赟武安人少有勇力仕为都校防御使屡立战功赠侍中子崇训官至太傅崇业官至大将军蔡审廷武安人善骑射初授冀州刺史从征太原训练士卒甚整后为镇州兵马都钤辖苏寀滏阳人擢进士第尝使契丹闻英宗晏驾遂彻乐不饮燕累官给事中知审刑院长于刑名受诏奖张君平滏阳人以父承训与契丹战没平屡战功迁右班殿直后治河迁钤辖子拱为河隂判嗣其父秩集客从长安来驱马邯郸道秦兵益围邯郸急魏王不救平原君子真河朔尉邑里𢃄清漳春草迎袍色晴花拂绶香兵符刼晋鄙匕首刺秦人报士非无胆高堂念有亲邯郸城南游侠子自矜生长邯郸里千塲纵博家仍富几处酬恩身不死云起龙沙暗木落雁行秋轻生狥知己非是为身谋五陵豪俊多买酒黄金贱挥剑邯郸市走马梁王苑家住丛台下门前漳水流唤人呈楚舞借客试吴钩本朝武和三年改作磁州熈宁六年省昭徳县为镇入滏阳数㸃寒峯拥翠岚丛台日落见漳南回仙逆旅今存否世上黄梁梦正酣邯郸居民苦坐甑大梁公子思要君朝别邺中人暮走邯郸道邯郸今日题诗客犹是黄梁梦里人祁州郡号蒲隂州沿革天文尾箕兼昴毕分野禹贡冀州之域本汉中山国安国县地晋属博陵郡北齐省隋置义丰县属博陵郡唐改为立节县神龙初复曰义丰属定州景福初于此置祁州本朝改蒲隂县县沿革蒲隂春秋时曲阳城地隋为义丰县唐置祁州宋改蒲隂县鼔城本汉涿郡地本朝置鼔城县深泽本汉旧县属涿郡东汉属安平国晋属博陵后魏因之隋属定州唐因之本朝省入鼔城形胜鼔城山在县境广谷大川春月有声相唿应清漳水在鼔城境滹沱河在危渡口光武为赤眉所追驰至滹沱吏言水深无舟上使王霸视之乃言氷坚可渡渡毕冰解因名沙河在州西南十里东入易水磁河在州西南二十里东流入海八角井在深泽县西其水大旱不渇一名龙井人物皇朝卢之翰少笃学家贫太宗朝登第歴迁殿中丞通判洺州契丹入㓂决漳御河以固城敌不能攻召还歴西京转运副使建议导潩河入于淮逹许州以便漕运齐恢蒲隂人唐宰相映之裔登进士第通判陈州临政简约州人爱之韩琦荐其贤擢太子左谕徳神宗时以天章阁待制知相州召紏察在京刑狱集佳人擕瑟漳河晓壮士悲歌易水秋本朝端拱初以镇州鼔城来属景徳元年移治于定州蒲隂以无极𨽻定州熈宁六年省深泽县为镇入鼔城元祐元年复置庆源府郡号赵郡郡沿革天文昴毕分野禹贡冀州之域春秋属晋国战国属赵秦为邯郸鉅鹿二郡地汉初立赵国治邯郸县晋亦为赵国治房子后魏废国为赵郡治平棘北齐置赵州隋置滦州后改为赵州大业初改赵郡仍治平棘唐复为赵州治栢乡县寻复治平棘天寳初改赵郡后复为赵州本朝置庆源府县沿革平棘春秋时晋地战国属赵后魏置平棘宁晋春秋晋杨氏邑汉属鉅鹿郡晋为廮陶唐改宁晋临城战国属赵为房子县唐改临城县髙邑本晋鄗邑汉为鄗县属常山郡光武改为髙邑隆平本汉广阿县隋为象城唐为昭庆本朝为隆平栢乡本春秋晋鄗邑地隋置栢乡賛皇东汉高邑县属常山国隋置賛皇取山为名形胜檀山在賛皇县东十里髙百余丈周穆王尝驻跸于此五马山在賛皇东十里上有五石马故名賛皇山在县西南十里高百余丈县名取此十八盘山在賛皇六十里上下十有八盘龙井在州北思贤堂在隆平县治西祀宓子贱卓茂鲁恭环山亭在賛皇治西环亭皆山故名望台在州东南汉时耿弇筑此以望光武千秋台在髙邑南二里汉光武至鄗因诸将请筑台遗趾犹存安济桥在州南五里洨河上即大石桥昔张果尝骑驴过此河踏迹尚存永通桥在州西清平河上槐水桥在栢乡县六里汉光武庙在栢乡县北十五里内有石人唐祖陵在隆平县南十五里唐祖宣皇帝塟此象城在隆平县三十五里舜弟象尝居于此人物南北朝李灵平棘人魏道武时以才俊被徴拜中书博士累官洛州刺史赠鉅鹿郡公李顺灵从父弟多计策仕魏征伐有功赐爵平棘子李璨灵之弟仕魏为中书郎以定淮北功赐爵始丰侯子二元茂宣茂曾孙名槩俱有文学李谧孝伯从孙十嵗丧父哀毁动人事兄极恭十三通诗书厯数乡人以神童号之魏文徴拜着作郎不就赐号贞静处士隋李徳饶璨四世孙好学有至性仕为监察御史唐李思行州人髙祖起兵时以賛大议受左统军累功迁嘉州刺史乐安郡公李素立髙邑人擢监察御史有犯法不至死者髙祖欲杀之素立坚执不可帝嘉纳之累爵髙邑侯李峤賛皇人十五通五经举进士任给事尝辨狄仁杰寃狱李华賛皇人举进士累官吏部贠外郎李翺州人中进士第初为国子博士尝面斥宰相李逢吉之过后拜諌议大夫李吉甫栖筠子为翰林院学士擢中书侍郎引荐贤士时称贤相李绛賛皇人举进士官翰林学士后与李吉甫同相甚鲠直献宗称为真宰相李徳裕吉甫子初为翰林学士曽上丹扆六箴后拜封卫国公皇朝宋绶平棘人性孝谨清介擢进士累官资政殿学士叅知政事李京州人中进士第迁监察御史数上书言事切直王徳用州人累功迁集庆军节度使名闻四夷时号黒王相公郭谘平棘人举进士𨽻殿中丞尝陈治水御戎之䇿时论伟之集夜渡浊河津衣中剑满身昨縁秦苦楚来往大梁频黄云同入塞白首独还家天官动将星汉地桞条青万里鸣刁斗三军出井陉忘身辞凤阙报国取龙廷不学书生辈窻中老一经本朝大观三年陞为大藩崇宁四年赐军额宣和元年陞为府熈宁六年省隆平县为镇入临城元祐元年复熈宁五年省栢乡賛皇二县为镇入高邑元祐元年皆复川原落落曙光开四顾山河亦快哉歴代迁闗河雁风吹寒秋保州郡号上谷清苑州沿革天文尾箕兼昴毕分野禹贡冀州之域战国时属赵秦为上谷鉅鹿二郡地汉为涿郡及信都中山国地晋属范阳髙阳中山安平河间国后魏为乐浪北平上谷郡地隋属上谷博陵河间三郡始于此置清苑县唐时其地属莫定满瀛等州五代晋割属契丹于此置秦州后移州治蒲城而旧州仍为清苑县本朝即县置保塞军县沿革保塞本汉樊舆县属涿郡北齐省入永宁军隋改为清苑县属河间郡以境内有清苑河故名唐属莫州五代因之本朝改保塞县形胜郎山在郡西北五十里其峯尖鋭如削松山在保塞县西北七十里山多松树每风雨摗之若笙簧然百花屿在郡城西北九十里髙数仭百花繁盛清苑河在保塞县西二里遶城南北至东合流入黄狗窊石桥河在郡城南梁河在郡城东三十里东流入于海莲花池在郡治南中有看花亭龙井在郡城南相传有龙居焉龙泉井在郡东北八十里相传井甃于秦汉时后人浚井得观音像及水瓶因水常泛溢立观音祠镇之横翠楼在郡东万卷楼在郡治内临漪亭在郡内澄澜荡漾帘户疏越鱼泳鸟翔虽城市嚣嚣而得三湘七泽之乐髙阳城在郡东南七十里相𫝊颛顼所筑人物皇朝孙友行莫州保塞人常聚衆郎山屡败契丹仕汉周累官定州留后本朝加同平章事迁左龙武军大将军孙全照友行姪以廕补殿直从田仲进击贼有功后败契丹累加检校工部尚书刘涣文质子有才气遇事敢为天圣中上疏请太后还政寻通判磁州累官工部尚书弟沪有智畧仕至西路都廵检张玉郡人𨽻狄青麾下善用铁简仁宗称为真勇将从征侬知髙有功河北三十七将推玉为第一后为马步军都虞候集北风鸣晚角雨雪塞云低夜救龙城急朝焚虏帐空汗马牧秋月疲卒卧霜风塞外虏尘飞频年出武威死生随王剑辛苦向金㣲本朝建隆初置保塞军太平兴国六年建为州政和三年赐郡名曰清苑太平兴国八年析马州蒲城之南境入保塞我行保州塞御河直其东山川犹有灵佳气何欝葱顾我巾车囚乘风转秋蓬办香欲往拜惆怅临长空记纂渊海卷二十一记纂渊海卷二十二钦定四库全书记纂渊海卷二十二宋潘自牧撰郡县部燕山府路燕山府郡号广阳燕山郡沿革天文尾箕分野禹贡冀州之域周置幽州武王封尧后于蓟封召公于燕即此秦为上谷渔阳二郡地汉初为燕国又分置涿郡元凤初改为广阳郡东汉省广阳合上谷永光初复立广阳郡三国魏为燕国晋改范阳国后周改置燕及范阳二郡兼立总管于幽州唐改州为范阳郡干元初复为幽州辽陞幽州为南京幽都府后改幽都为析津府本朝宣和中改燕山府县沿革析津本秦蓟县地属上谷郡汉至唐皆仍旧辽改为析津昌平汉为军都县属上谷郡晋为昌平县本朝仍旧良乡春秋时燕中都地汉为良乡县潞秦属渔阳郡汉置潞县武清汉雍奴县𨽻渔阳郡属燕国天寳初改为武清县安次汉旧县唐武徳间移治石梁永清本秦上谷郡地汉属渤海郡唐改为永清县香河本武清县地辽于新仓置𣙜盐院因居民聚集遂置香河县漷隂汉泉州县地属渔阳辽改为漷隂县本朝因之形胜天寿山在府北一百里羣峰耸㧞为一郡之胜槩西山在府西三十里为太行山之首玉泉山在府西北上有芙蓉殿韩家山在府西上有韩延夀墓仰山在府西七十里中有平顶如莲花傍有五峰上多禅刹西湖山在府西一百里下有溪潭因名绵山在昌平县东十二里上有古道塲玉𢃄山在昌平东北山腰有白石若𢃄故名燕山在府东自西山一𢃄迤逦东来延袤数百里抵海岸分水岭在府西诸水至此分而为二摘星岭在府西髙入云霄吕公巖在玉泉山相𫝊吕仙往来处弹琴崃在居庸闗中水流石罅声若弹琴海子在府西三里汪洋如海中有芰荷鸥毛可玩西湖在玉泉山下环湖十里为一郡之胜观太湖在府西南傍有二泉涌出经冬不冻玉河流出郡城东南注大通河卢沟河在府西南亦曰小黄河榆河源出昌平县黄花镇河自塞外流入琉璃河在良乡南即古圣水延芳淀在漷隂西广数百畆中多菱芡鱼鴈九龙池在天寿山西南泉出九穴銮石为龙吻水万桞崖在府南铜马门在旧燕城东南隅即古蓟城门居庸闗在府北一百二十里天津闗在良乡县北白杨口在昌平县西黄花镇在昌平东北九十里乐毅墓在良乡南三里窦禹钧墓在府西二十里人物周左伯桃羊角哀燕山人二人为友闻楚王善待士同入楚值雨雪粮少伯桃饿死哀至楚为上大夫乃厚塟伯桃秦蔡泽燕山人战国𢎞辩智士尝劝应侯以成功当退秦王与语悦拜客卿寻为相汉韩婴郡人文帝时为愽士作韩诗内外𫝊韩延寿郡人为吏崇礼义好古教化所至令行禁止为天下最冦恂昌平人光武时为偏将军有牧民御衆之才拜为颍川太守当迁百姓遮道曰愿复借冦君一年后封雍奴侯图形云台南北朝张曜昌平人仕北齐以清白称歴官尚书右丞隋慕容三蔵郡人聪慧多武畧仕为廓州刺吏招纳流亡百姓襁负日至唐卢照隣郡人与王杨骆四人以文章齐名号为四杰刘怦昌平人为范阳禆将积功至䧺武军使后迁涿州刺史蔡廷玉昌平人朱泚为幽州节度使谋不轨廷玉不从被囚将杀之廷玉对曰不杀我公得名杀我我得名泚不能屈待之如初髙崇文郡人七世不异居髙霞寓郡人五世不异居尝从髙崇文擒刘辟有功拜彭州刺史刘蕡昌平人明春秋擢进士第文宗时举贤良方正士对策専论亲近嬖倖言极切直遂被黜时论称屈扈䝉安次人少以文学名仕周为右拾遗知制诰其从弟载为翰林学士并掌内外制时号二扈皇朝吕余庆安次人重厚简易事太祖以幕府旧僚参预大政歴知数州官至尚书左丞宋琪郡人举进士太祖时为左补阙累迁同平章事进仆射吕端余庆弟事太祖累官大理少卿后为相持重识大体子藩蔚蔼皆仕于朝孙诲登进士第累官御史中丞集十月北风燕草黄燕人马饱弓力强虎皮裁鞍鵰羽箭射杀隂山双白狼儿童能走马妇女亦腰弓鴈山横岱北狐塞接云中勿使燕然上惟留汉将功阵去金河冷书归玉塞寒隂云兴巖侧悲风鸣树端燕䑓一去客心惊笳鼓喧喧汉将营万里寒光生积雪三邉曙色动危旌寒深沙草白都䕶领燕兵放火烧奚帐分旗筑汉城本朝宣和四年改燕京为燕山府又改郡曰广阳节度曰永清军燕山如长蛇千里限夷汉首冲西山麓尾挂东海岸㑹当挽天河洗此生齿万万里鉏耰接塞垣幽燕桑叶暗川原草自冈长暮驿賖朔风终日起平沙黄金䑓下古燕都潭碧渊沦粉堞隅邉日照人如月色野风吹草似泉声涿州郡号涿鹿郡沿革天文尾箕分野禹贡冀州之域春秋战国皆燕之涿邑秦为上谷郡地汉置涿郡曹魏改为范阳郡晋改为范阳国后魏复为范阳郡隋为涿郡唐初废郡为范阳县属幽州大厯中又于县置涿州辽置永泰军本朝改为涿水郡县沿革范阳春秋战国为燕之涿邑唐置范阳县归义本汉易县地唐置归义县本朝改归信固安本汉方城县属广阳国后属涿郡新城本汉新昌侯国属涿郡形胜独鹿山在州城西十五里下有鹿鸣泽石虎山在州城西上有二石其形如虎龙安山在州城西北五十里时有云气腾绕宛若龙然白沟河在新城南淇沟在州西南督亢陂燕太子使荆轲赍督亢图即此今有督亢亭月池在州西南广三顷其形如月展䑓在州西南燕昭王尝展礼于此华阳䑓在州境燕太子丹与樊将军置酒华阳馆出羙人竒马即此袁天纲墓在州东北浮落冈楼桑村在州西南即汉昭烈故居东南旧有桑髙五丈如车盖然人异之因号其里曰楼桑南三里有郦亭即后魏郦道元故居也人物汉蒯彻范阳人楚汉説士卢植郡人刚毅有大节官至尚书董卓欲废立植抗义不从彭伯称其为海内大儒三国张飞郡人与闗云长辅昭烈时称万人敌封西乡侯晋张华范阳人学业优愽賛伐吴功成封广武侯南北朝郦道元郡人仕魏为御史中丞执法清烈为时所忌遣为闗右大使註水经四十卷隋祖君彦范阳人有才学李宻礼重之唐卢承庆范阳人学博才辨累官至户部尚书贾岛范阳人举进士有诗名累官司戸五代张藏英范阳人后唐末举族为贼孙居道所害藏英袭杀居道以祭其父母时称为孝子后屡败契丹官至瀛州团练使窦禹钧范阳人有隂徳事周累官谏议大夫五子皆登进士时号为燕山五桂皇朝窦仪禹钧子学问优愽官至礼部尚书窦俨仪弟好贤乐善累官礼部侍郎其弟侃官起居郎儞叅知政事僖左补阙子姪八人俱显于朝董遵诲范阳人太祖命守邉畨汉悦附上尝觧所服盘龙服以赐之邵雍范阳人髙明英迈迁居河南事李之才洞见天地古今事变遂衍宓羲先天之旨着皇极经世诸书程子称为振古之豪杰张世杰范阳人有忠义累官至保康军节度使后死国难集胡风吹朔雪千里度龙山度闗行照月乗障坐消烟鞞鼓鼋鼍振旌旗鸟兽悬由来词翰简今见勒燕然方消塞北祲还静漠南尘本朝宣和四年金将郭药师以州降赐名曰涿水陞威胜军节度我瞻涿鹿野古来战蚩尤轩辕此立极玉泉朝诸侯旷野风多劲涿州沙上望桑干鞍马春风特地寒楼桑大树翠缤纷鳯鸟鸣时曽一闻合使本支垂百世讵知功业只三分燕山窦十郎教子以义方灵椿一株老丹桂五枝芳谁将家集过幽都每被行人问大苏莫把文章动蛮貊恐妨谈笑卧江湖檀州郡号宻云白檀郡沿革天文尾箕分野禹贡冀州之域秦汉时为渔阳郡地后魏置宻云郡领白檀要阳宻阳三县兼置安州后周改安州曰𤣥州隋置檀州后改安乐郡唐为檀州辽为武威军本朝号为檀州县沿革宻云本秦汉渔阳郡地五代时魏置宻云县行唐本真定旧地秦割为南行唐县后魏去南字为行唐县形胜宻云山在县南十五里昔燕赵伏兵于此大获辽衆白檀山在县南山阳古有白檀故名曹操歴白檀破乌丸于栁城即此雾灵山在宻云县东北山拥祥光如雾每于六月六日现栢山在行唐西北三十里上有古栢大数十围栢上有鉄环相𫝊窦建徳椓以系马者箕山在行唐西北其峰若箕形相𫝊许由隠此上有许由墓弃瓢巖洗耳溪巢父问答碑毘山在行唐西北四十里峰峦若列屏障相𫝊毘卢佛化身之所上有禅刹挂甲谷在宻乡东北杨彦朗北征尝挂甲于此广水在宻云东北道人溪在宻云东北告河在行唐县南倒马闗水在行唐东二十里古北口在宻云北一百二十里峩嵋山塞在宻云东北杨令公祠在古北口共城在檀州乃舜流共工于幽州之地人物周郄縠行唐人赵衰称其説礼乐敦诗书知御兵之道晋文公使作元帅将三军南北朝鲜于世荣郡人沉敏有器干事北齐为太子太傅周武帝入代遗以寳噐不受后被执不屈而死五代赵玉郡人尝客沧州依节度使吕兖刘守光破沧州尽戮兖亲属玉负兖之子琦逃至太原后琦仕后唐官至兵部侍郎时人以玉能存吕氏之孤皆称其义皇朝髙彦晖渔阳人太祖时从王师伐蜀为先锋又讨王师雄之难力战而死集闽烽指荆闗代马属幽燕横海咸飞骑絶汉皆控弦箫鼓流汉飔旌甲被边霜疾风冲塞起沙砾自飘扬接镝赴阵首卷甲起行前征路出穷邉孤吟傍戍烟河光深荡塞碛色逈连天本朝宣和四年金人以州来归赐名曰横山陞镇逺军节度行祠寂寞寄闗门野草犹知避血痕驱驰本为中原用尝享能令异域尊乱山环合疑无路小迳萦回长傍溪髣髴夣中寻蜀道兴州东谷鳯州西平州郡号孤竹北平卢龙郡沿革天文尾分野禹贡冀州之域初虞分冀州东北为营州即此商为孤竹国周属幽州春秋时为山戎肥子二国地秦为辽西右北平二郡地汉末为公孙度所据魏改卢龙郡北燕置平州及乐浪郡后魏改乐浪为北平郡隋改为平州后废州为郡唐后改为平州天寳初改为北平郡干元初复为平州五代唐为辽兴郡本朝为平州县沿革卢龙古肥子国汉为肥如县属辽西郡开皇中省肥如入新昌后为卢龙郡治唐武徳初移平州治此改为卢龙县石城东汉为海阳县地晋属辽西郡后魏因之隋唐为北平平州之境五代时始析其地置石城马城本卢龙地唐开元中析置马城县形胜阳山在州东南峯峦髙耸下多溪谷西有李广射虎石双子山在州西山有孤竹长君之墓其西北马鞭山有孤竹少君墓团子山在州西北有孤竹次君之墓横山在马城西四里下有深潭石井射虎石在州南八里汉李广夜出见虎弯弓射之至没羽比明乃知为石海在郡南一百六十里东连辽东西抵直沽谯楼井在郡治南每天将雨有气自井中出扶苏井在马城泉甚甘羙秦太子扶苏北筑长城尝驻此汤泉在郡北桃林口闗在卢龙县北伯夷叔齐庙在旧州治西漆河之濵人物商伯夷叔齐孤竹君二子兄弟让国逃之首阳采薇以食武王伐纣扣马而谏纣灭耻食周粟饿死首阳之下南北朝段永石城人孝武时讨贼有功拜平东将军唐田𢎞正卢龙人忠孝畏慎为魏博节度使封沂国公周寳卢龙人仕武宗为工部尚书后以功封汝南郡王皇朝郭琼卢龙人太祖时领军卫上将军尊礼儒士孜孜乐善盖武臣之贤者也姚丙斌卢龙人为庆州刺史在郡十数年西夏不敢犯塞号为姚大虫子承賛为合门祗候死于阵承鍳殿中丞集塞漠风沙外邉城雨雪间辽水三千里卢龙数万山不知马骨伤寒水惟见龙城起暮云莫卖卢龙塞归邀麟阁名石城昔为莫愁乡莫愁魂散石城荒本朝宣和四年赐郡名渔阳陞抚宁节度五年辽将张觉据州来䧏寻为金所破逊国同来访圣谟适观争国誓师徒耻生汤武干戈日宁死唐虞揖譲区大义充身安是饿清魂有所未应无始终天地无前后名骨虽双此行孤易州郡号遂武郡沿革天文尾箕兼昴毕分野禹贡冀州之域秦为上谷郡汉为涿郡故安易县地隋置易州大业初罢州置昌黎郡寻改为上谷郡唐初复为易州天寳初置上谷郡干元初复为易州辽置髙阳军本朝号为遂武郡县沿革易水本秦上谷郡地汉为涿郡本朝置为易水县涞水本汉涿郡遒县地后周置永阳县后改涞水县容城本汉旧县属涿郡唐属易州本朝因之形胜龙迹山在州城西南石上有仙人及龙迹西麓有坑大如车轮中有四穴春则风东出夏出南秋出西冬出北龙宫山在涞水县西北三十里中有石洞泉水汇石井中大宁山在易水西中有大宁寺五回岭在州西南委折五回下望层山若蚁垤然星月巖在州城西山顶有二穴望之隠然如星月状黄金䑓在易州东南燕昭王所筑置千金于䑓以延天下士故名石兽冈在州城西南上有石似虎易水在县境县名取此涞水在县东北三十里雷溪在州西南即徐河上流滩石湍急声闻数里若雷鸣然五龙池在州西北燕昭王引山泉注池栽莲建亭于上以为游观之所马跑泉在州东北唐太宗征辽驻跸于此马跑地出泉故名五华楼在州治即燕候云物䑓候䑓在州治周武王所筑为日者占候之所王公䑓在州东南燕昭王所筑乐毅剧辛邹衍尝游于此处仙䑓在州境燕平曽学仙于此吟诗䑓在州大宁山五代冯道吟诗于此紫荆闗在州西八十里歴代为扼塞之所燕昭王庙在州东南二十里四贤祠在易水傍祠郭隗乐毅剧辛邹衍樊将军庙在州西即秦樊于期古燕国在州东南广袤六十里召公之后都于此武阳城在州东南故燕之下都也三䑓城在容城县燕魏分易水为界筑三䑓登䧏以耀武人物周郭隗郡人昭王招贤隗曰必欲致士先从隗始昭王筑宫师事之未几乐毅等诸贤俱归燕遂併强齐隗之力也田光郡人不慕仕进为人智深而勇太子丹闻其贤愿与之交与图国事光曰臣闻骐骥盛壮之时一日而驰千里及其衰老驽马先之今太子闻光盛壮之时不知臣精已消亡矣因荐荆轲太子曰愿先生勿泄也光出而叹曰夫为行而使人疑之非节侠也遂自刎以明不言集雄髪指危冠勐气冲长缨饮饯易水上四座列群英荆轲饮燕市酒酣气益震此地别燕丹壮髪上冲冠匹马东归羡知己燕王䑓上结交新长虹贯白日易水急寒风洛阳为易水嵩岳是燕山俗变羌胡语人多沙塞颜谁言行游近张掖至幽州饥食首阳薇渴饮易水流双旌过易水千骑入幽州塞草连天暮邉风动地秋本朝雍熈四年陷于契丹宣和四年金人以州来归赐郡名曰遂武防御荆轲一去不复返易水东流无尽期燕山不改色易水无新声谁知数尺䑓中有万古情中有学仙䑓燕平欲升天林壑少佳色风雷有清秋太行千万里潇湘横中洲郭君自举先羣豪乐生独歩超凡曹酬恩一雪伯国耻建功并倚云天髙郭隗独为天下始乐生还自魏中来齐城下后谗夫起易水歌长壮士哀蓟州郡号广川郡沿革天文尾箕分野禹贡冀州之域本秦汉渔阳郡魏晋属幽州隋初徙𤣥州于此后复置渔阳郡唐置蓟州取古蓟门闗以名天寳初改渔阳郡干元初复为蓟州本朝改广川县沿革渔阳本汉旧县属渔阳郡后废唐为渔阳县之大王镇三河本汉临泃县地唐析潞县地置三河县属幽州以地近七渡鲍丘临泃三水故名玉田本春秋无终国地汉为无终县魏属渔阳郡后省唐复置属幽州后改为玉田县因汉杨雍伯种石得玉故名形胜崆峒山在州东北五里黄帝尝问道于崆峒山上有府君庙存焉盘山在州西北山北数峯陡絶桃花山在州西南魏志渔阳有桃花山即此甘泉山在州西北七十里山下有泉极甘羙故名瑞屏山在渔阳县北二十里连峯耸㧞秀若列屏碣山在渔阳县东峰峦峭峻林谷深䆳华山在三河县北三十里上出花斑石圣水山在三河县西北上有圣水可愈眼疾城山在渔阳县东山中平如城有石室仅容一人栖卧相𫝊孙真人修行于此徐无山在玉田县东北后汉田畴避难于此小泉山在玉田县东北三十里有泉出石罅间故名无终山在玉田东北三十里乃古无终子国金泉河在州城北龙池河在州南周村河在渔阳县西光沙泉在玉田南溪涧中泉涌沙而出碎若飞雪人物三国徐邈州人仕魏歴谯相平阳安平太守所在着称后为梁州刺史风化大行累官司空晋刘沉州人博学好古仕至侍中喜荐贤士为时所重南北朝平恒州人为幽州别驾亷贞寡慾衣食常不足后迁秘书丞平鍳郡人少聪敏有豪侠气以军功累迁㐮州刺史后迁懐州筑城以防冦城内井竭鍳衣冠而祝泉即涌出唐鲁炅州人至襄邓节度使后以御贼有功封岐国公五代李承约郡人后唐明宗拜为陉州节度使见毛璋谕以祸福璋即从之明宗大悦迁黔南节度使累官左卫上将军皇朝赵普州人仕太祖初为掌书记后拜相又相太宗拜太师追封韩王许骧州人风骨秀异十三能文善辞赋与吕䝉正齐名擢进士歴御史中丞用法寛恕时称仁厚长者杨崇勲州人知兵法真宗时为郡牧使仁宗时拜同平章事判定州集北登蓟丘望求古轩辕䑓应龙已不见牧马空黄埃鴈足牵情逺渔阳入望频征戍在桑干年年蓟水寒去嵗荆南梅似雪今年蓟北雪如梅邉镇戍歌连日动京城燎火彻明开沙场烽火侵胡月海畔云山拥蓟城少小虽非投笔吏论功直欲请长缨李相将军拥蓟门白头惟有赤心存惆怅秦城送独归蓟门烟树逺依依今朝蓟城北又见塞鸿飞沙塞碍飞蓬禄山北筑雄武城本朝宣和四年金人以州来归赐郡名曰广川团练七年金人破之十载归来对故山山光依旧白云间不湏更读元通偈始信人间是夣间楼外青山半斜阳寒鸦翻墨㸃林霜景州郡号滦川郡沿革天文尾箕分野禹贡冀州之域本春秋无终国地汉为右北平之境唐于此置马监及铁冶居民稍聚因置遵化县清安军本朝号滦川郡县沿革春秋时为无终国地汉置遵化县形胜南龙山在州南八里北又有北龙山两山相望蜿蜒如龙明月山在遵化西南清风山在县南髙三百余仭五峯山在县东北山磅礴突起五峯三䑓山在县东北其山盘曲三层磨䑓山在县南四十里山髙耸顶圆如磨五里河在州北五里梨河在县西南大喜峰口在县北龙门在县南十里山间上合下开髙六丈许水自悬崖倾泻而下轰然若雷石门在县西北山势峭絶汉张纯叛灵帝遣将征之即此人物汉田畴郡人董卓之乱率亲族隠居徐无山躬耕飬亲曹魏时屡徴不出后文帝髙其义赐从孙闗内侯晋阳骛郡人器识沉逺始为平州别驾屡献安时强国之术后以太尉致仕南北朝阳尼郡人博通羣籍仕魏为幽州中正朝廷尝命其举贤尼乃举其子朝廷称其不蔽贤集白云初下天山外浮云直向五原间残日沉鵰外惊蓬到马前风卷常山阵笳喧细桞营吴师惊燧象燕将警奔牛若使三邉定当封万里侯朝见马岭黄沙合夕望龙城阵云鲜庭中竒树已堪攀塞外征人殊未还本朝宣和四年金人以州来归赐郡名曰滦川军使记纂渊海卷二十二记纂渊海卷二十三钦定四库全书记纂渊海卷二十三宋潘自牧撰郡县部河东路太原府郡号晋阳太原冀宁郡沿革天文参井分野禹贡冀州之域舜初以冀州地广分置并州后复省入冀周置并州成王封弟叔虞于此为唐国春秋时为晋国战国时属赵秦置太原郡治晋阳汉兼置并州东汉末省并入冀三国魏复置并州改太原郡为国晋为刘渊所据后没于石勒后魏仍为太原郡后周置并州总管府隋初郡废大业初罢州为太原郡唐为并州后置大都督府开元中改并州为太原府属河东道天寳初加号北京五代时唐为西京又改北京本朝为太原府太原郡河东节度县沿革阳曲本秦太原郡狼孟县汉置阳曲县本朝因之太谷本晋大夫阳处父邑隋改为太谷县以县西有大谷故名本朝仍旧榆次春秋时晋魏榆邑汉置榆次县夀阳春秋时晋马首邑晋始置夀阳县盂本春秋时仇犹国晋为大夫盂丙邑名曰㿻交城本汉晋阳县西境隋始置交城县因县界有古交石城故名文水春秋时为晋平陵邑魏置受阳县隋改曰文水取县西文谷水为名祁春秋时晋大夫祁氏邑汉为祁县清源春秋时晋地名清源又名梗阳隋置清源县以水为名平晋周唐叔虞始封之地秦置晋阳县本朝以县为平晋军寻罢军为县形胜亭子山在府北三十里下有桃花三洞乃白翺读书处石尖山在府城西六十里有孤石立于汾水侧髙十余丈罕山在府城东北五十里榆次县北比诸山独为壮丽系舟山在府城北九十里禹治水系舟其上故名石室山在平晋县西南七十里上有石室壁间篆字人莫能测鳯凰山在太谷县南十里相传拓䟦珪时鳯见此仇犹山在盂县北七里上有仇犹君庙藏山在盂县北五十里相传程婴公孙杵臼藏赵孤处上有二人庙隠泉山在文水县西南二十五里卜子夏退老西河之上即此旁有子夏室汾河在府西二里晋水在平晋县西南二十里即智伯遏水以灌赵城者夀水河在夀阳县西二里孔河出交城县北一百二十里晋阳宫在故唐城内春秋时董安于理晋阳公宫即此至今宫殿甚多筹邉楼在府治内冯京守太原时所建天门关在府城北四十里隋炀帝所开石岭闗在府城东北一百二十里马陵闗在马岭伏马闗在盂县东北七十里榆枣闗在盂县东一百一十里赤桥在平晋县西南台骀庙在平晋县境祀金天氏之子汉文帝庙在阳曲东北诸葛孔明庙在太谷县陶唐城在清源县俗谓之姚城唐城即平晋城治本唐叔虞子燮父徙都之所人物周狐突晋大夫怀公初立突之子从重耳公令突召之不从而死狐偃突之子相文公伯天下其功甚多公孙杵臼程婴二人皆赵朔客保全赵氏孤儿后世贤之汉常惠平晋人武帝时随苏武使匈奴留十余年始归朝廷嘉其忠勤拜光禄大夫郇越平晋人明经饬行举孝廉茂才以病去官散其家财千余万以赡九族显名当世温序平晋人为侍御史迁护羌校尉为隗嚣将所执迫令从已序誓不贪生伏劒而死王允郡人家世仕宦郭林宗见而竒之以为王佐才累官豫州刺史王烈郡人少师陈寔以孝友称乡里有争讼质于烈咸服三国郭淮阳曲人举孝廉事魏屡立战功累迁征西将军都督雍梁诸军事孙资平晋人曹操聘之不应荀彧常称曰北州贤智惟孙彦龙耳王昶晋阳人事魏累官兖州刺史赐爵闗内侯常为书程教子弟方严温恢祁人举孝廉事魏为侍中子六人并知名世号六龙晋温羡恢之孙少聪敏拜豫州刺史以功封大陵县公郭奕阳曲人少负重名山涛称其髙简有雅量官至尚书王浑昶长子迁徐州刺史破吴有功官至司徒郭澄之阳曲人少有才思相刘裕封南丰侯王承济之子弱冠知名为东海太守政尚清浄为中兴名臣第一王述澄之子幼孤事母以孝闻时为临海太守累官尚书令王坦之述之子少与郄超俱负重名封安北将军弟袆之尚德阳公主歴中书侍郎温峤羡从子愽学能文拜大将军为刘琨所礼讨除叛乱皆峤之谋累迁开府仪同三司南北朝王𤣥谟祁人事宋为彭城太守迁豫州刺史加都督唐温大雅祁人髙祖时定仪典拜黄门侍郎礼部尚书封黎国公弟彦愽累官中书令彦将以功封清河郡公武攸绪文水人武后之兄武后专制攸绪弃官归隠终身不仕狄仁杰平晋人举明经常登太山见白云曰吾亲舎其下怅望久之后劝武后归政太子人称其取日虞渊斗南一人累官平章事封梁国公王维平晋人举进士第一善诗常因禄山反伤感有百僚何日再朝天之句官至尚书右丞武元衡为御史中丞德宗称其为真宰相噐后拜相其弟儒衡亦髙雅官至戸部左侍郎温造姿表魁杰初为殿中侍御史劾李祐违制进马祐曰吾胆落于温御史皇朝杨业平晋人屡立战功时号为杨无敌屡败契丹卒赠太尉唿延赞平晋人以积功累官至康州团练使集塞外悲风切交河氷已结潮海百重波隂山千里雪逈戍危烽火层峦引髙节金阙九层鄙蓬莱之已陋玉楼千仭耻崑阆之非竒落月低于桂筵流星起于珠树霜威出塞早云色渡河秋夣遶邉城月心飞故国楼思归若汾水无日不悠悠隂壑生虚籁月林散清影天阙象纬逼云卧衣裳冷还㩦堂邸向并州将相兼权是武侯时难独当天下事功成却进手中筹再三陈乞炉烟里前后分张玉桉头解放角鹰逐塞鸟能将代马猎秋田山头野火寒多烧露里孤峰湿作烟邑传榆石在路遶晋山微别意方萧瑟新秋一叶飞本朝太平兴国四年平刘继元降为𦂳州军事毁其城移治于榆次又废太原县以平定乐平二县属平定军交城属大通监七年移治唐明监旧领河东路经畧安抚使元丰为次府大观元年陞大都督府开寳元年自大通监来𨽻交城熙宁三年废晋平入阳曲政和五年复并州自古多豪杰战争五代㡬百年天开地阖真主出犹须再驾方凯旋并人昔游晋水上清澈照耀涵朱颜晋水今入并州里稻花漠漠浇平田风噼面疑裂冻粘髭有声太阳过午暗暮雪照人明沙平寛似海鵰逺立如人絶域居中土多年息塞尘隆徳府郡号上党郡沿革天文参井分野禹贡冀州之域商时为黎国书曰西伯戡黎即此后为赤狄潞子婴儿复立黎国战国初为韩之别都后属赵秦置上党郡治长子晋徙治潞县后周始置潞州领上党襄垣二郡隋初郡废大业初改州为上党郡併置上党县唐复为潞州天寳初改上党郡干元初复为潞州后置昭义军节度属河东道五代时梁改匡义军唐改安义军晋复昭义军本朝改昭德军后陞为隆德府县沿革上党商时为黎国地秦置上党郡本朝为上党县屯留春秋晋余吾邑又名屯留汉置县襄垣秦始置县属上党以赵襄子所筑故名潞城本春秋时潞子婴儿国晋灭之汉置潞县后魏改刈陵县隋初废后置潞城县壶闗本黎国地春秋时属晋汉始置壶闗县长子本周史辛甲所封之地左传晋人执卫行人石买于长子即此汉置长子县涉古沙侯国地汉置漠县后因漳水人民徒涉遂名涉县黎城古黎侯国隋始置黎城县形胜壶闗山在郡城东南十三里山形似壶汉于此置闗栢谷山在郡城东北十三里与太行山相连山多栢树五龙山在上党东南二十五里时有五色云见于此上有五龙祠雄山在上党城东六十里比诸山特为雄壮故名紫云山在长子县东四十里唐明皇濳于潞重九日与群臣登山见有紫云气故名疑山在屯留县西十里魏孝文帝幸潞见此山有伏龙疑而不进其后唐𤣥宗自潞入盖其应也鹿台山在襄垣县南二十里羊肠坂在壶闗东南一百六十里盘曲如羊肠绛水出盘秀山下神农井在羊头山后即神农得嘉谷处长平闗在长子南四十里即秦白起坑赵卒四十万处吾峪闗在黎城北二十里丹朱城在长子县治尧子丹朱所筑微子城在潞城东十五里殷微子所封之处黎侯城在黎城东南三十里春秋荀侯灭潞立黎侯即此人物周豫让上党人为智伯臣简子灭智氏让为报仇不忘国士之遇汉冯奉世上党人学春秋善兵法韩曾举为卫侯使击莎车威震西域赐爵闗内侯冯野王奉世次子为陇西太守以治行髙入为左冯翊迁大鸿胪鲍永屯留人性至孝更始中迁尚书仆射行大将军以破青犊功封中阳侯晋续威上党人愽览经籍仕为东安太守有治绩南北朝尧暄长子人羙貌恭慎仕魏累官大司农三子二孙俱膺显职唐苗晋卿壶闗人举进士累官中书舎人知吏部后为魏郡太守政化大行肃宗时拜左相皇朝李崇矩上党人有志行乡里推服平泽潞征扬州皆有功累官太傅张延通潞城人性颕悟有才干初为通使舎人歴官兵马都监李处耘上党人初𨽻太祖帐下临机决事谋无不中后以功迁枢宻副使李继昌崇矩子性谨厚官至连州刺史李继隆处耘子善骑射征伐四方皆有功累迁镇安军节度使集倚天长剑截云孤报国纵横见丈夫五载登坛真宰相九重分阃正司徒曽闻转战平坚冦共说题诗笑腐儒料敌知㡬在方寸不劳心力讲隂符鼓角因风飘朔气旌旗映水发秋光河源收地心犹壮笑向天西万里霜天晴红帜当山满日暮清笳入塞长年少功髙人最羙汉家坛树月苍苍悠悠卷斾旗饮马出长城寒沙连骑迹朔吹断邉声胡笳清玉塞羌笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立盛德雄名逺近知功髙先乞守藩维衔恩暂遣分龙节署勅还同在凤池天子亲临楼上送朝官齐出道傍辞明年塞北清藩落应起生祠请立碑本朝太平兴国初改昭德旧领河东路兵马钤辖兼提举泽晋绛州威胜军屯驻伯本城兵马巡检事本潞州监中靖国元年改为军崇宁三年陞为府仍还昭德旧节天圣三年徙黎城于涉之东南白马驿熙宁五年省入潞城县元祐元年复地形西控三秦逺河势南吞二华秋晋魏兵争一春梦汉唐坛祀几荒丘披圗弔古令人慨不必重登鹳雀楼秦兵伏甲武安西赵将非材战士擕千里阵云沉晓日万家屋瓦震秋鼙平阳府郡号平阳河东晋宁郡沿革天文觜参分野禹贡冀州之域尧都平阳即此以其地在平水之阳故名春秋属晋战国属韩后属赵秦汉皆为河东郡地三国魏始置平阳郡晋仍旧后赵兼置东雍州孝昌中改唐州建义初又改晋州隋改郡曰平河寻废郡为州大业初改临汾郡义宁初复改平阳郡唐改为晋州天寳初改平阳郡干元初复为晋州五代梁置定昌军节度改建雄军节度本朝州军仍旧政和中陞州为平阳府县沿革临汾本汉旧县属河东郡晋改曰临汾县洪洞春秋时杨侯国隋改为洪洞县以镇为名襄陵本晋大夫郄犨食邑以襄公陵在此故名神山本汉河东郡唐武徳中始析置浮山县寻改神山县赵城周穆王封造父之地春秋时赵简子居之隋为霍邑地后乃分置赵城县汾西本汉彘县地后魏置汾西郡隋初改为汾西县霍邑禹贡岳阳即此地隋置霍邑县以霍山为名冀氏汉河东郡地后魏置冀氏县岳阳亦汉河东郡地禹贡岳阳即此和川本后魏义宁县隋改为和川县后废唐复置本朝因之形胜平山在郡城西南二十五里即姑射山之支也平水出焉卧虎山在府城东三里以形似名石孔山在郡城西三十五里九孔相通深不可测姑射山在郡城西五十里上有姑射莲花二洞即庄子所谓有神人居焉者三磴山在襄陵县西南十五里上有龙祠崇山在襄陵县东四十五里山顶有塔并卧龙祠南尧山在神山县东八里上有尧祠浮山在神山西六十里相传洪水时随水消长故名霍山在县东南三十里为冀州之镇秦王岭在神山县东北四十里唐太宗为秦王时至此故名下有秦王庙太平闗在襄陵县南三十五里豫让桥在赵城南十里即豫让为智伯报仇处伏羲庙在赵城南十里尧庙在郡城南伯益庙在尧庙西臯陶墓在洪洞南三十里人物周师服晋人穆侯时为贤大夫荀息晋人献公时请假道于虞以伐虢后死太子之难郄芮献公时为大夫食邑于冀士蒍献公时为大夫赵夙毕万献公时大将俱有竒功卜偃献公时上大夫荀息伐虢偃知必胜当时贤之里克献公时贤大夫献纳甚多介之推文公出亡时相随有功栾枝事文公为大夫将下军赵衰让之为卿鉏麑晋之力士也灵公令杀赵宣子麑不从触槐而死祁奚为晋中军尉尝荐其子以自代当时称其不避嫌灵辄家贫有守尝报宣子一饭之德当时义之董狐晋史官直书不讳郄犨灵公时为贤大夫与郄志郄竒并号三郄魏颗魏武子之子尝尊其父治命不杀其妾后蒙显报师旷善审音为音律之祖张仪善游说显于六国蔺相如仕赵为舎人奉璧入秦秦王不能屈当时壮之汉纪信赵城人项羽围汉王急信以身代晋邓攸襄陵人永嘉之乱弃子负姪元帝时为吴郡太守甚清介累迁尚书右仆射皇朝邢昺神山人精于易太宗召为国子监丞后至学士郭纯洪洞人中进士官至宣德郎长于史学温公称其有迁固才集姑射聊长望平阳遂宛然舜耕余草木禹凿旧山川魏武中流处轩辕问道回长堤春树发髙掌曙云开龙负王舟渡人占仙气来河津会日月天仗役风雷东顾重闗尽西驰万国陪遥闻股肱郡元首咏康哉东咏唐虞迹西观周汉尘山河非国寳明主爱忠臣胡来不觉潼闗隘龙起犹闻晋水清大始之气有清浊结浊为山浚清为岳其山维臣其岳维君惟南之镇曰霍为尊豫让酬恩嵗已深髙名不朽到如今年年桥上行人过谁有当时国士心本朝建雄军节度政和六年陞为府熙宁五年废慈州乡宁县分𨽻襄陵熙宁五年省赵城为镇𨽻洪洞元丰三年复为县太平兴国六年废沁州以县来属和川熙宁五年省为镇入冀氏元祐元年复为县人言洞府是龙宫升降随波与海通共坐船中那得见干坤浮水水浮空晨鸡三唱未开闗留滞行人更解鞍却上月明髙处立晓风吹面作清寒鹿走中原两虎争荥阳围觧事堪惊当时㧞劒论功者失口何人说纪生西山万古壮陪京一日汾流入废城浩浩市声争晓集畇畇原隰但秋耕晋公老去诗仍在越石亡来恨未平千尺浮图暮烟底瓦盆浊酒为谁倾绛州郡号绛阳郡沿革天文觜分野禹贡冀州之域春秋时属晋即故绛与新田之郡后属魏汉为河东郡临汾县地魏属平阳郡后魏置正平郡并置东雄州治栢壁后周改为绛州徙治玉璧隋初郡废徙州治东雍州城后改绛郡治正平唐复为绛州本朝仍旧县沿革正平春秋时晋绛地隋置正平属绛州曲沃春秋时晋文侯弟成师封沃即此后魏始置曲沃县太平本汉河东郡临汾县地后魏始置太平县以在太平故闗城故名翼城春秋时晋绛邑后更曰翼隋改为翼城县稷山春秋晋侯治兵于稷即此隋为稷山县以山为名绛县春秋为晋都汉为绛县因县有绛山故名垣曲即周召分陜之处汉为垣县地本朝改为垣曲县形胜九原山在州西北三十里昔赵文子与叔向观于九原即此稷山在县南五十里后稷播谷于此太隂山在绛县东南十里崖壁峭絶日景不到故名绛山在县西北二十五里太行山在县东十里折腰山在垣曲北七十里山有铜冶绛水在绛县西智伯言绛水可灌安邑即此圣水井在绛县西三十里有疾者饮之常愈鼔堆泉泉上有堆如覆釡履之有声如鼓傍有圣母祠舜井在垣曲县北五十里有舜祠桐乡城在曲沃县西南四十里伊尹放太甲于桐即此唐城在翼城县南十五里成王封太叔即此东圃在翼城治东北内有阜民㕔锦江邀月叠翠五栁亭绛守居园池在州治北内引鼔堆泉为大池中建泗涟亭旁植竹木花栁郡守憩息于此廉城在稷山县西南十二里为后周重镇魏王思政刺并州所筑九层台在太平东南二十五里按说苑晋献公筑九层台即此子竒垒秦王姚兴遣弟子竒为征虏将军所筑稷王城在县西三十里故址微存绛侯封邑在绛县西二十里汉周勃所封之地亳城在垣曲西十二里昔成汤于此誓衆葛城在垣曲西南五里即葛伯所居之地古阳壶城在垣曲南二里瞽瞍冢在垣曲东北六十里后稷墓在稷山南五十里人物南北朝杨正平人少豪侠仕后魏拜伏波将军后以功封侯唐裴守真稷山人举进士六科连中官太常愽士后为宁州刺史民怀其政卒赠戸部尚书子余中明经累官冀州刺史有惠政次耀卿擢童子科累官京兆尹拜同平章事尹知章翼城人少梦人持斧凿其心惊寤从此志虑开明贯彻六经为世通儒官太常愽士擢礼部员外郎髙秀岩稷山人以击吐蕃授万福府别将累迁戸部尚书安史之乱与李郭同援社稷有大功裴佶稷山人举进士第授补阙请讨李怀光及阻用卢杞言甚切直后代韦士文为黔中观察使夷部帖服累官工部尚书皇朝裴济稷山人耀卿之后屡征大敌俱有功后赠镇江军节度张会元翼城人举进士不第乃隠居教授造就人才甚多张观绛县人中服勤词学科第一后擢御史集万里横戈探虎穴三盃㧞劒舞龙泉城开周京转闗河陜祁连稍观汾水曲俄指绛台前发迹来南海长鸣向北州匈奴犹未灭画地取封侯塞垣通碣石虏阵抵祁连相思在万里明月不长悬阵去金河冷书归玉塞寒带月凌空易迷烟退浦难将军大斾扫狂童选诏文臣赞武功暂逐虎牙临故绛逺含鸡舌过新丰匈奴犹未灭魏绛复从戎怅别三河道言追六郡雄本朝熙宁五年废慈州以乡宁县分𨽻太平稷山尝闻绍述绛守居偶来登览周四隅异哉樊子恠可吁心欲独出太古初自此两河间寂寂无戎备卒闲喜夜歌将老贪春睡盛时文化无烽火玉壁闗头月满山泽州郡号髙平州沿革天文觜参分野禹贡冀州之域春秋属晋战国属韩后属赵秦为上党郡髙都县地汉为上党河东东郡地后魏置建兴郡治髙都城兼置建州北齐又置长平髙都二郡后周并为髙平郡隋废郡改建州为泽州治丹川县大业初废州置长平郡唐初复改置建州又于髙平县置盖州寻废建州徙盖州治晋城县又置泽州治端氏县贞观初废盖州而以泽州治晋城天寳初为髙平郡干元初复为泽州会昌初置河阳府本朝属河南道县沿革晋城唐析丹川为州附郭县后以丹川盖城二县省入髙平本战国赵长平地汉置泫氏县后魏属长平郡北齐改髙平县阳城本汉河东郡濩泽县唐天寳初改为阳城县端氏史记赵韩魏三家分晋封晋君之子于端氏汉为端氏县属河东郡本朝属泽州陵川本汉泫氏县地隋属泽州因县境陵阜环列故名沁水汉旧县属河内郡隋置沁水县属泽州形胜司马山在州城北十里上有晋司马懿祠太行山在州东南三十里天池岭在州城东三十七里上有二石门可容千人晋常设寨备兵岳神山在州西四十里上有天仙洞石人山在州城东南十里太行山巅其石类人形故名上有龙潭金峰山在髙平县三里上有凌烟寺头颅山在髙平西五里秦白起坑赵降卒四十万后人收葬于此居民祀之羊头山在髙平东北三十里神农尝五谷于此今有黍二畔其南隂地黍白其北阳地黍红因之以定黄钟金门山在髙平北五里当赵营垒之门其地赤色日照如金韩王山在髙平县乃县之主山也其山独髙上有平地数亩昔秦围韩王于此故名走马岭在髙平县西北十里出铁矿米山在髙平北十里赵将廉颇军长平积米于此故名悬壶山在髙平西南二十五里上有悬壶真人祠马武山在灵川县东五十里汉马武常屯兵于此史山在阳城县东北三十里产铁析城山在阳城境七十五里下有神池其深莫测即成汤祷雨处空仓山在沁水东一百四十里秦白起诡运置仓以绐赵括嘉润池在州北十里上建庙人有祷者以香纸投池诚则沉不诚则浮雷泽在阳城西北十里墨子谓舜渔于雷泽即此神农井在羊头山下义井在陵川西二十里其地少井里人以次而汲无敢紊者温泉在州南铜鞮城在州南四十里本晋大夫羊舌赤邑掷笔台在州南三十五里相传慧逺禅师隠此着涅槃经成掷其笔曰若䟽义契理笔当驻空已而果然宣圣回车辙在州南四十五里孔子将入晋闻赵简子杀贤大夫窦鸣犊舜华至此回车有遗迹存桑林在阳城西南五十里成汤祷雨于此其地至今多桑人物汉原臣髙平人常为谷口令方古循吏陈龟泫氏人举孝廉累迁京兆尹南北朝徐招髙平人少好法律仕元魏以功进爵为侯檀翥髙平人好读书工文雅善鼓琴为世所重官中书舎人封髙唐子蔡袭髙平人仕魏为齐安都守后从孝武西征赐爵平舒县伯子祐少有大志事母以孝闻仕魏为都督后以功封苌乡县伯田𢎞髙平人慷慨有谋畧事周累迁骠骑大将军五代段思恭州人仕周为左司员外郎赵振陵川人性淳厚父殁哀感三年人称其孝赀产尽让兄好周贫乏喜施药尝遇异人言其有隂德后二子安时安荣皆状元及第皇朝宋太初晋城人举进士为大理评事累官御史中丞都转运使以善政闻刘义叟晋城人欧阳修荐其学术试大理评事终于崇文馆检校李异髙平人精韵学长子林举进士次子森发解苐一森子长曼幼年登第曼子长伯畴髙才能文次中立又登第祖孙袭箕裘之业一门最盛集闗河三晋路賔从五原人孤戍云通海平沙雪度春酬恩㸔玉劒何处有烟尘浩𣺌浸云根烟岚出逺村望水知柔性㸔山欲断魂积气冲长岛浮光溢大川十年通大汉万里出长平寒日生戈劒隂云拂斾旌饥乌啼旧垒疲马恋空城本朝旧设天井闗于晋城县靖康元年改名雄定闗千里驱车陟太行秋风髙拂鬓丝凉闗当天井闻灵籁路出羊肠绕大荒此子徒能读父书兵降始信蔺相如却令后代承家者每到长平诫覆车西山万古壮陪京一日汾流入废城浩浩市声争晓集畇畇原隰但秋耕晋公老去诗仍在越石亡来恨未平闗河迢递绕黄沙惨惨隂风塞栁斜代州郡号鴈门郡沿革天文参井分野禹贡冀州之域春秋时晋地后属赵秦为鴈门郡汉治隂舘即此地三国魏徙鴈门南度句注治广武县后周移肆州治此隋初郡废置代州及改广武曰鴈门县大业中改州为鴈门郡唐改代州天寳初改鴈门郡干元初复为代州本朝因之县沿革鴈门春秋时晋地赵秦为鴈门郡隋改鴈门县崞汉旧县属鴈门郡五台本汉虑虒县属太原郡隋改为五台县因山以为名繁峙汉旧县属鴈门郡后魏置繁峙郡后周郡县并废唐移今治本朝因之形胜舜山在州东南十五里上有舜井并庙牛斗山在州西北三十五里上有七峯如北斗夏屋山在州东北三十里赵襄子登夏屋诱代王使厨人操铜斗击杀之遂有代地山中有兽形如莵相负共行白仁岩在州西北四十里上有石塔并说法台定心石棋枰石下有五井鴈门山在州东北三十五里代谷在州境内凤凰山在州南三十里相传仁夀二年凤见于此上有来仪观并升仙凤栖二处旁有诸洞孙真人鍊丹于此山在县西二十里上有神庙天涯山在县东南四十里上有石鼓神祠将军山在县东南七十五里上有神庙庙前石上有马蹄迹秦戏山在繁峙县东北一百二十五里滹沱源出此圣钟山在五台县境内上有胜迹二十二处五台山在县东北一百四十里上有五峯髙出云表山中圆光不时呈现洗参池在州境世传仙人尝于此洗药饮虎池在州北滹沱河源出繁峙县八角井在州城内龙跃泉在州西北二十五里平地涌出旧传濳通燕京之天池豹突泉在鴈门闗西北流出塞广武城在州西汉髙帝械系娄敬于此薄村在州东北三十里即汉文帝母薄太后所葬之地断景树在州城西汉文帝当迎立时犹豫不决卧于树下遂寝日过树景不移今建白杨庙即此树也卤城在繁峙东相传每朝隮云雾中呈现楼堞门内似有人马现则多雨丰年之兆说法台在五台县西北三里人物晋莫含繁峙人有才能初为叅军后封闗中侯郝隆县人累世同居诏复其家觧叔谦鴈门人母有疾夜祷闻空中云须丁公藤可痊谦遂得丁公藤为酒饮之果愈周续之鴈门人年十二从太守范甯受业通五经五纬后隠庐山与刘遗民陶渊明谓之浔阳三隠隋杨义臣州人有将畧为朔州总管受御甲之赐有功进礼部尚书唐茹汝升州人为仆射郡有水灾汝升祭之水不泛溢里人慕其德立庙祀之五代史建瑭鴈门人仕晋为先锋破敌有功累官贝相二州刺史皇朝杨震县人弓马絶伦讨方腊有功迁知麟州杨存中震子少警敏诵书日数百言为人魁梧宣和末应募击贼屡立竒功封同安郡王集髙山代郡东接燕鴈门胡人家近邉觧放胡鹰逐塞鸟能将代马猎秋田氷壮飞狐冷霜浓候鴈哀将军朝受钺战士夜衔枚汉南春色到滹沱邉栁青青塞马多万里江山今不闭汉家频许郅支和孤城天北畔絶域海西楼后殿函闗尽前旌鴈塞通本朝景德二年废唐林县旧置沿邉安抚司晴空鴈起云邉塞夕照人归郭外村骅骝欣得路鸿鴈惜离群木落黄华露城低紫塞云凤山可是生来巧堪与南楼作画屏忻州郡号定襄州沿革天文参井分野禹贡冀州之域春秋属晋后分属赵秦属太原郡汉为太原之阳曲县地东汉末于此置新兴郡治九原郡晋改为晋昌县后魏置肆州治秀容城后周徙肆州于鴈门郡隋初复立新兴郡及云州后改郡为忻州取界内忻水为名大业中废云州及忻州以其地入楼烦郡唐复置新兴郡领秀容县寻复为忻州又置定襄县天寳中改定襄郡干元初复为忻州属河东路县沿革秀容后魏肆州治此县后周徙州治鴈门县定襄本汉阳曲地东汉末既移其民于太原近界置定襄县以处塞下遗民入新兴郡魏晋因之隋省定襄入秀容县唐复置属忻州本朝因之形胜九原山在州城西髙九仭又名九龙冈独担山在州西南二十里出云母石上有山神庙广峪山在州东南二十里中有石巖广三丈建黉堂有神像钟乳山在州西北三十里双峰并峙程侯山在秀容县北四十里因春秋程婴得名陀罗山在州西北四十里髙僧文殊曽游于此上有足迹忻口山在州北五十里昔汉髙祖出平城之围还师次此六军忻然故名云中山在州西北五十里下有谷云中水所出圣阜山在定襄东北一十里石上有仙人二手迹一足迹旁有温泉丛蒙山在定襄南二十五里山甚髙春夏云气相接即雨居士山在定襄东南二十五里下有石室昔魏宗室居此人物南北朝薛云州人性嗜学不乐仕进隠于覆舟山皇朝贺惟忠定襄人性刚果知书晓兵法初授易州刺史兼易定祁等州都巡检捍卫有功名震北邉辅超州人勇悍有力初平上党迁内直都知又征太原攀垒先登太宗喜其勇赐锦袍银带累官莱州团练使刘易州人性介烈博学好古喜谈兵法韩琦知定州上其所着春秋论授太学助教不就姚氏二女定襄姚廷玉女随父官山东会贼衆破城被获二女义不受辱投水而死刘晏妻张氏州人晏早卒张氏年二十一守节四十年旌表其门温钟妻乔氏定襄人年二十二夫卒养亲抚子始终一节集溪邉残垒空云水山上孤城对驿楼孤峯耸翠连三晋凿开混沌露元气散布森罗弥梵天云外无时不闲在楼居何处得超然本朝熙宁五年省定襄入秀容元祐元年定襄复为县百里行㸔层巘出五峯坐见彩云舒四时利泽霑群品谁识杨枝一洒余平吞岭海烟波濶逺接天池宇宙寛汾州郡号西河郡沿革禹贡冀州之域天文参分野春秋时属晋战国时属赵秦汉皆为太原郡地三国魏置西河郡治兹氏县晋为西河国后魏置汾州治蒲子城后移治西河北齐改置南朔州后周改为介州隋初郡废大业中州废复为西河郡治隰城县唐初改浩州寻改汾州天寳初改西河郡干元初复为汾州属河东道本朝因之县沿革西河本汉太原郡兹氏县地魏始置中阳县属西河郡隋属汾州唐贞观初改西河平遥本汉平陶县属太原郡晋属太原国后魏以太武名焘改平遥县隋属介休唐属太原本朝因之介休本晋大夫弥牟邑秦为介休县以介山为名灵石本汉太原郡介休县地隋开皇中巡幸傍汾水开道得瑞石有文曰大道永吉故名孝义本汉太原郡兹氏县地后魏置永安县隋属汾州唐改孝义县因县人郑兴有孝义故名形胜羊头山在州西北十五里状类之故名万戸山在州西二十里髙八十丈尧时洪水诸山皆没惟此山不没所济者万戸故名白彪山在州西北三十里昔有驺虞见此故名石婆神山在西河县西北三十里旧传此山无水有老妪日逺汲以济人没后置祠祀之比干山在州西北一百里昔比干筑城于此石室山在州西三十里麻衣仙姑尝隠此上有仙姑洞谒泉山在州西北四十里上有汤泉子夏尝居此介山在介休县东二十五里以介子推隠此故名汾河在州东二十五里㧞戳泉在介休县东北二十里昔单雄信与尉迟敬德战于此挿戳于地㧞戳遂出此泉仁义河在灵石县四十里引渠溉田民称便焉禁火台在州城内寒食祭介之推于此仙槐树在州治西年久朽枯有异人投药其中后复畅茂黄华老人石刻在州儒学内字甚遒劲老人姓王名廷筠人物周介之推从晋文公出亡周旋艰险十九年文公即位赏从者推不言禄禄亦不及推遂隠于緜山汉郭㤗介休人禁党锢时诸贤被祸㤗独全晋王延西河人九岁丧母哀毁踰礼善事继母至孝官至尚书左丞南北朝郭文恭平遥人后魏时为太平令年踰七十䘮母过哀负土筑坟后旌表唐郑兴州人幼有至性父卒食不入口者三日母病侍汤药七日不觧带刲股为羮以进母疾遂愈朝廷闻之表所居之里曰孝义宋之问善词章弱冠直习仪舘武后召从臣赋诗之问诗超于衆夺东方虬锦袍赐之问辛云京州人世为将家子斩馘常冠诸军迁太常卿后以功授开府仪同三司封金城郡王薛能州人举进士官至工部尚书长于诗有文集十卷行于世五代薛融平遥人以文学知名晋髙祖镇太原融为观察使累迁尚书右丞皇朝辛仲甫孝义人初拜左补阙太祖常求文武全材赵普以仲甫对后为参知政事文彦博介休人进士及第初仕翼城榆次令后歴事四朝出将入相五十余年与富弼齐名累官至太师封潞国公狄青州人风骨竒伟善骑射初为延州指挥使讨元昊四年间大小二十战八中流矢人唿为狄天使又平侬智髙累立大功拜枢宻使集汾水晋山今古梦夕阳无语重徘徊少年初带印汾上又经过兴逸横汾体恩波作颂才梦遶邉城月心飞故国楼思归若汾水无日不悠悠风霜臣节苦岁月主恩深为语西河使知余报国心单于莫近塞都护欲临邉漠驿驰烟火胡沙泛水泉去年六月西河西本朝太平兴国元年改孝义为中阳后复为孝义熙宁五年省为镇入介休元祐元年复汾流水合黄流浊霍岳山摩华岳低汉家亭起向汾隂俯瞰中流百尺深昔日遗基微有迹多年古栢自成林介休山下两闲人来访汾阳旧使君明日却归尘外去一双白鹤上青云辽州郡号乐平州沿革天文参井分野禹贡冀州之域春秋时属晋战国初属韩后属赵秦属上党郡地汉为涅县地属上党郡晋属乐平郡后魏置辽阳县隋改置辽山县属辽州大业州废唐初复置辽州治乐平县寻移治辽山改为箕州先天初又改仪州中和间复曰辽州天寳初为乐平郡干元初复为仪州五代梁复改辽州本朝因之县沿革辽山本晋地隋改辽山县和顺本春秋晋大夫梁余子食邑汉为上党郡地晋属乐平北齐为榆县隋始改为和顺因界内有和顺城故名榆社本汉上党郡涅县地晋为武乡县地隋始置榆社县平城本晋乐平郡城本朝省平城和顺二县为镇入辽山县形胜辽阳山在州城东三里县名以此箕山在州城东南七十里上有石室壁间多古竒文字紫羊山在辽山县东二十里石鼓岭在和顺县南三十里上有石鼓夫子岭在和顺县境一百里人传孔子周流至此孙膑坡在和顺西一百二十里西接马陵闗即孙膑伏兵处千畆泉在州南三十里穴中涌出灌溉甚多韩信寨在和顺县即信破赵处鹿苑在和顺县西二里赵襄子尝养鹿于此古寨在榆社县东南二里旁有洞自古土人备兵于此人物五代王中立榆社人事晋为潞州节度使累立战功卒封韩王皇朝薛超州人少有勇力干德应募为虎捷卒伐蜀有功补虞候太宗时迁天武指挥使又从征太原及御契丹迁神卫军都校后领澄州团练使集二十逐嫖姚胡兵逺戍辽雪迷经塞月氷壮渡河朝燕郊芳嵗晩残雪动邉城四月青草合辽阳春水生青海闻传箭天山报合围山河空逺道乡国自鸣砧巷有千家月人无万里心沙填孤障角烧断故闗碑风急旌旗断涂长铠马疲少觧孙吴法家本幽并儿马色经寒惨鵰声带晩悲本朝熙宁七年州废省平城和顺二县为镇入辽山县𨽻平定军省榆社县为镇入威胜军武乡县元丰八年复置州县镇并复来𨽻元祐元年复置和顺榆社平城县惆怅黄榆故山路碧天回首鴈南飞辞蓟北春初动路出辽阳雪未消驿堠狼烟寒报警邉城戍火夜传刀横吹催春酒重裘隔夜霜氷开不防御青草满辽阳隰州郡号大宁州沿革禹贡冀州之域天文觜参分野春秋时晋蒲地战国时属魏为西河地秦属河东郡汉为河东郡蒲子县晋时刘渊据此后魏改长夀县后周于此置汾州及龙泉郡隋初废郡改西汾州寻改隰州及改县曰隰川大业初复为龙泉郡唐初复为隰川后改大宁郡干元初复为隰州本朝仍旧县沿革隰川在州西宣化坊今改置布政分司温泉在州北二百里本后魏新城县唐于县东南三十里置北隰州及温泉县蒲春秋时晋蒲城汉为河东郡蒲子县地周末废又置蒲子县隋以蒲子移治县东北大宁初改为蒲县大宁汉为河东郡北屈县地始改大宁县隋初废唐初置中州及大宁县贞观初以县属隰州石楼本晋屈产泉建地汉为西河郡土军县地隋初改石楼县唐初于县置西徳州贞观初省州以县属东和州后又废东和以县属隰州永和本汉河东郡孤讘县地后魏废唐贞观初以县属隰州形胜蒲子山在州东北五十里世传为尧之师蒲伊子隠处五鹿山在州东七十里上有五鹿大夫庙白衣山在州东三十五里有白衣居士藏于此妙楼山在州北七十里内有石室前有龙池水泉冬夏不竭黄云山在石楼县东六十里翠金山在石楼县南三十里上有台骀神庙团圆山在石楼西北三十里上有汉髙祖庙翠屏山在蒲县西南山势圆耸上有经阁双山在永和县东南两峯并秀故名楼山在永和县两山相对其形如楼捕狐山在大宁县北三十五里上有捕狐神祠仙芝谷在永和县北五里尝产芝草故名第一河在崃流经蒲县西至大宁县界入河龙子湫在隰州南十里亦名瀑布泉尝有龙见故名灵液池在永和县东南仙芝坊明月泉在州北八里苍崖之下崖上白石如月影落泉中故名屈产泉在石楼县东南晋时有马饮此泉而生龙驹崖上有晋公子庙人物周栾枝事文公为大夫将下军赵衰让之为卿灵輙永和人赵宣子田于首山舎于翳桑见辄饥食之辄舎其半问其故请以遗母因厚待之后公伏甲攻宣子辄倒㦸以御公徒而免之晋韦忠隰州人少慷慨有志武帝朝为镇西大将军讨叛者矢尽不屈而死李矩初领河东太守时饥矩悉心抚恤百姓赖焉后封平阳侯唐敬晖隰州人累官侍中留守长安以治干闻诛二张迎复中宗以功封平阳侯吕諲第进士肃宗拜御史中丞所陈事皆纳出为江陵尹治有威惠民歌咏之五代刘训永和人仕唐至彰武军节度丹阳等州观察使后封开国侯本朝赵友隰州人七世同居真宗时特加旌表仍蠲其课调侯仲良大宁人学宗孔孟时人欲馆仲良者仲良见其家壁垂佛像几积佛书即去之朱子称其学清白劲正赵鼎蒲人崇宁中进士随髙宗南渡累官殿中侍御史集黄云随寳鼎紫气逐真人东咏唐虞迹西观周汉尘胡人南牧马汉将日征兵雾重寳刀湿沙虚金鼔鸣本朝熙宁五年以温泉大宁石楼𨽻隰州即县治吉乡军使元祐元年复吉乡军为隰州平沙细草散羊牛一簇征人在戍楼功髙宁在我阵没与招魂塞色干戈采军容喜气屯威胜军郡号铜鞮义宁阳城军县沿革天文参分野禹贡冀州之域春秋晋铜鞮地战国属韩后属赵秦汉皆上党郡地魏晋因之后魏置义宁郡隋初郡废置沁州治沁源县大业初罢州为沁源县属上党郡义宁初复置义宁郡唐初复为沁州属河东路天寳初改阳城郡干元初复为沁州本朝于铜鞮县界置威胜军武乡本汉涅县地属上党郡晋始置武乡县后魏去武字改乡县隋初属潞州唐仍名武乡县本朝𨽻威胜军沁源本汉谷逺县地后魏置沁源县大业初废州后属上党郡唐初复置沁州属阳城郡本朝改沁源县绵上在州城北七十里本后魏阳城县隋改曰甲水县后废形胜龟山在州城西北五里以形似故名尧山在州城西三十里铜鞮山在州城南四十里西有石梯山琴泉山在沁源县东下有灵泉绵山在沁源县北相传介之推自焚之所有庙在焉鞞山在武乡县西相传石勒微时于此闻鞞铎之声故名沁河在沁源县城东青龙河在沁源县东涅水在武乡县西寒泉在沁源县北五十里人物晋石勒武乡人生有豪志后因晋乱起兵割据都襄国自称赵王李熹铜鞮人少有髙行累辞征辟初仕晋拜御史中丞当官正色百僚震肃后仕魏为太子太傅迁尚书仆射五代郭延鲁绵上人父饶仕晋为沁州刺史延鲁累迁鄜州刺史廉平自励民甚頼之秩满州人遮道攀号当时父子以善政闻集君不见铜鞮观数里城池已芜蔓君不见虒祈宫几重台榭亦微蒙赤日欲落岘山西倒着接䍦花下迷襄阳小儿齐拍手拦街争唱白铜鞮襄阳行乐处歌舞白铜鞮江城囘渌水花月使人迷本朝太平兴国三年于潞州铜鞮县乱栁石围中建为军太平兴国初铜鞮与武乡自潞州来𨽻熙宁七年废辽州以榆社县为镇入武乡太平兴国六年废沁州为沁源县寳元二年绵上自大通监来𨽻威胜庆厯六年徙置军西北大觉寺地岢岚军郡号居顺军县沿革天文参井分野禹贡冀州之域本春秋晋地后为楼烦胡所据赵灭楼烦以为邑秦置县属太原郡汉为汾阳县曹魏属新兴郡后魏于此置岚州因山为名隋为岢岚镇属楼烦郡唐置岢岚军及岚谷县本朝因之形胜长城山在军东三里乏马岭在郡东巨麓山在岚谷县西南上多松又名万松岭雪山在郡北东西二山对峙霸王山在军北七十里岢岚山在军北一百里髙二千丈十里巖在军东十里形如飞檐黄岘山在岚谷县西铜鼔山在县南四十里旧有铜皷双松山在军北上有双松大万山在军西南六十里岚漪河源出县东西流入黄河蔚汾河在岚谷县南大贤河在县南四十里人物皇朝王中立郡人博学强记家富于财待賔客丰腆而自奉甚俭妻死不再娶亦不就举居一室如衲僧数年乃出人觉其谈吐诗翰异常问之不言晩年易名云鹤自号拟栩集绕郭烟岚新雨后满山楼阁上灯初将军分虎竹战士卧龙沙邉月随弓影胡霜拂劒花本朝太平兴国五年以岚州岚谷县𨽻为军熙宁三年废岚州元丰六年复置烟岚一簇峙崔巍到此令人心自灰上有神仙不知姓洞门闲倚白云开烟岚自古人难画逺即深深近却无日斜汾沁催驿马雪暗岢岚传酒盃塞上金汤惟粟粒胷中水镜是人才劝课农桑真有道折冲樽俎不临边宪州郡号汾源州沿革天文参井分野禹贡冀州之域本汉汾隂县地属太原郡东汉末废入九原县隋为岢岚县寻改汾源县大业间改为静乐县属楼烦郡唐于县置管州后废以县属岚州本朝咸平中置静乐军寻废军徙宪州治县沿革静乐本汉汾阳县地隋大业中改静乐县形胜天柱山在静乐县南后魏天柱将军尔朱荣过此故名马头山在静乐县南上有魏文帝庙黒风山在静乐县西北山侧有一窍秋冬出黑风上有神祠石崃山在静乐北晋人假道于虞在此周公山在县西相传宇文周巡狩至此故名人物任𤣥妻刘氏静乐人年十八而寡励志守节姑欲夺其志刘自刎几死后数年夫弟隂受富室聘刘度不能全竟自缢集夜吟闗月静秋望塞云髙促驾逾三水长驱望五原天街分斗极地理接楼烦戍古秋尘冷沙寒宿雾繁本朝咸平五年移治静乐军县遂废军又废熙宁三年废宪州为静乐县𨽻岚州十年复宪州仍领静乐县政和五年赐郡名慈州郡号文成州沿革天文觜参分野禹贡冀州之域春秋时晋屈邑即公子夷吾所居汉为北屈县属河东郡魏属平阳郡后魏置定阳郡及定阳县东魏置南汾州后周改汾州后齐改西汾州隋改耿州及改定阳为吉昌乡大业初置文成郡唐置南汾州治吉昌后改慈州复改文成郡又为慈州本朝熙宁中州罢以县属隰州寻置吉乡军复慈州形胜挂甲山在州南昔尉迟恭过此挂甲包山在州东风山在州境有穴如车轮风气萧瑟壶口山在州西禹贡既载壶口即此孟门山在州西明珠山在州东北清水河在州北流入黄河耿城在州南殷祖乙迁耿即此姚襄城在州西乃周齐交争之地人物唐崔元亮州人擢进士第初为驾部员外郎清慎自持每迁官必退让朝廷推为夙望后官至虢州刺史集絶塞隂无草平沙去尽天下营㸔斗建传号信狼烟五道分兵去孤军百战塲本朝熙宁五年废州以吉乡𨽻隰州即县治置吉乡军使仍省文成为镇𨽻焉又以乡宁𨽻晋州襄陵县元祐元年改吉乡军为慈州平定军郡号西阳军沿革天文参井分野禹贡冀州之域春秋时晋地秦属太原上党二郡汉为上艾县地东汉属恒山国晋属乐平郡后魏为西阳郡改上艾曰石艾县隋属辽州后属太原郡唐属辽州后属并州又改为广阳县本朝改为平定军县沿革平定本春秋晋地本朝为平定县乐平本汉沾县地晋置乐平郡本朝为乐平县形胜鹊山在州西北上有扁鹊庙冠山在州西南其形似冠嘉山在州西以草木畅茂故名白鸡山在州东北上有晋王庙蒲台山在平定县西上产蒲浮化山在平定东上有女娲庙石马山在乐平县西松子山在乐平县南孔子巖在乐平县东上有孔子颜曽遗像郗家泊在州北上有昭济圣母祠灵应池在州西上有神应王庙泽发水源出平定县平地穴起下赴絶涧悬流千尺石瓮潭在乐平县东上覆巨石深不可测承天镇在州北流盃池在州南郡人修褉之所人物皇朝常延信乐平人歴襄邓等州都巡检着伟绩任山乐平人有大志不仕作通纪并井田图尝应召言事富弼厚遇之集再宿殊鹞舎相㸔独鹊山斾沾新雨过鸟逐暮云还弯弓辞汉月挿羽破天骄阵觧星芒尽营空海雾消本朝太平兴国二年以镇州广阳砦建为军四年以并州平定二县来属太平兴国四年改平定县冠山移得近城头记纂渊海卷二十三记纂渊海卷二十四钦定四库全书记纂渊海卷二十四宋潘自牧撰郡县部云中府路云中府郡号云中大同军节度郡沿革天文昴毕分野禹贡冀州之域虞周属并州春秋时北狄所居战国属赵秦为云中鴈门代郡地东汉末郡废三国魏属新兴郡晋改属鴈门后魏徙都平城置司州牧及置代尹又置北恒州后周并废隋以其地属代朔云三州唐初复置北恒州治云中县寻废开元中置云州天寳初改云中郡干元初复为云州五代唐以云州置大同军节度本朝为云中府县沿革大同周大同川地战国赵置云中县汉为鴈门郡平城地辽置大同县懐仁本秦云中县地辽始析云中为怀仁宣宁本宣德县地后改宣宁白登本长清县地后改白登平池本秦汉平城县后改平池形胜白登山在府城东上有白登台即匈奴围汉髙处大寳山在府城北下有古城即汉武原郡官山在大同县西北上有九十九泉流入黑河金龙山在怀仁县西南双化岭在府城西盘据百余里上有古寺遗迹海子在怀仁县东其西北有泉深不可测桑干河在府城南源出洪涛山下流入卢沟河君子津在古东胜州界汉时有大贾赍金行至此死津长为埋之后其子至悉金付之因名李陵台在府城西北王昭君墓在郡境人物隋杜彦云中人性勇果善骑射初封公后平陈进位柱国五代折从阮云中人世为大族仕后唐为刺史歴周汉节度四镇卒赠中书令皇朝李汉云中人初为齐州防御使有善政后迁观察使毕士安云中人登进士累官参知政事集汉下白登道胡窥青海湾阃外传三畧云中冀一平闻道云中使乘骢往复还河兵守阳日塞虏失隂山夜月降𦍑泪秋风老将心朝䟦青陂道暮上白登台家在孤云落照间州人已上鴈门闗凭君为报平安信方是云中第一山百万精兵倾紫塞几多枯骨委黄沙塞垣通碣石虏阵抵祁连本朝宣和二年始得云中府雄临絶塞风霜古寒逼新春草木踈古来险阻邉陲地威震边陲万里惊环珮䰟归千里月琵琶声起黒山秋旌旗影动胡尘没笳鼔声寒塞月明垒原青照白登山弥陇连天麦浪寒青冢埋魂知不返翠崖遗迹为谁留应州郡号神武州沿革天文昴毕分野禹贡冀州之域古唐国地战国属赵为代郡地秦为隂舘县属鴈门郡汉因之东汉末废后魏属神武郡北齐改属太平郡后周郡废置隂城隋废唐置金城以县置应州以龙首鴈门二山南北相应故名县沿革金城本古唐国地唐置金城县山隂秦为鴈门郡隂舘县地后改山隂县形胜龙首山在县北山之南跨云中鴈门山在州南与龙首山相应翠微山在金城县境香峯山在金城县南复宿山在山隂县南黄花山在山隂县北金凤井在州治相传李克用生时有金凤自井中飞出三冈四镇俱在州境人物五代安重诲州人唐昭宗时官至中书令尽忠补过人皆称焉周宻州人仕晋歴三镇节度后仕周累官太子太师皇朝李重诲金城人初补邓州指挥后以功陞招安制置使集古戍依重险髙楼见五凉山根盘驿道河水浸城墻汗马牧秋月疲卒卧霜风仍闻左贤王更欲围云中月落云沙黑风回草木腥岧嶤试一临虏骑附城隂不辨风尘色安知天地心门开边月近战苦阵云深旦夕更楼上遥闻横笛音但使龙城飞将在不教胡马度阴山本朝宣和五年契丹将苏京以州来降清晨铁骑临长河短箫齐和班师歌过桥咫尺入金城满市居拥笑声多朔州郡号马邑州沿革天文昴毕分野禹贡冀州之域战国地属燕秦为代鴈门二郡地汉为马邑县地属鴈门郡东汉末废后魏置平齐郡隋为神武县地属马邑郡唐废后置河隂县地属应州县沿革鄯阳本秦马邑县地北齐置招逺县隋改为鄯阳县马邑本秦县属鴈门郡北齐属广安郡隋初郡废以县省入鄯阳唐置马邑县形胜翠峰山在州西南上有石佛洞燕京山在州西南上有天池东灵山在州西上有台亭神武尖山在鄯阳境元姬山在马邑境居延川在朔州北一名居延泽汉苏武常困于此泽天德山在州北汉李陵行军至此洪涛山在马邑县西下有桑干河神庙紫金山在马邑县南髙二十里连亘数百里太和岭在马邑县东上有寨鲁台在马邑县西北唐李靖筑此观星鴈门闗在马邑县东南七十里人物南北朝斛律金县人善骑射仕至汾州刺史以功封咸阳郡王唐尉迟恭鄯阳人有战功累封鄂国公五代周德威马邑人唐庄宗时累官平章政事安重荣州人善骑射晋髙祖时受武节拜成德军节度皇朝党进马邑人从征太原以功歴忠武军节度集北游幽朔城凉野多险艰俯入穷谷底仰陟髙山盘髙秋登寒山南望马邑州翠峰入青冥揽胜此勾留苏武魂销汉使前古祠髙树两茫然云边鴈断胡天月陇上羊归塞草烟鼓角因风飘朔气旌旗映水发秋光白头苏属国握节几时还士卒并持苏武节酋魁莫作李陵㸔本朝宣和五年契丹守将韩正以州来降朔风刮面岁华遒闲拥丰貂一倚楼四野冻云随地合九河清浪着天流尝闻朔北寒尤甚已见黄河可过车驲骑骎骎持汉节邉风惨惨听胡笳蔚州郡号代国州沿革天文昴毕分野禹贡冀州之域春秋时属晋战国属赵秦置代县属代郡汉封代王于此为代国东汉末废后魏于此置灵丘郡后周兼治蔚州隋郡废州存大业初州废唐复置蔚州治灵丘至德初改安邉郡后复为蔚州形胜九宫山在州东五台山在州东玉屏山在州西倒刺山在州东襄山在州北胡芦河在州城北煖泉在州西其水夏凉冬煖金箔泉在州境莲花泉在州东北镇边楼在州境隘门闗在州西南代王城在州东汉文帝封代即此飞狐口在州境人物唐侯仲庄为定武将军有功累加冠军将军集飞狐白日晩瀚海愁云生家居五原上征战是平尘独负山西勇谁当塞上行须识苦寒士莫矜狐白温郭外秋声急城边月色残胡马如云屯越骑亦星罗飞锋无絶影鸣镝自相和本朝宣和五年契丹守将陈翊以州来降云度飞狐絶险天围紫塞髙寒西北天低五顶髙茫茫松海露浑源州郡号代郡州沿革天文毕昴分野禹贡冀州之域战国时属赵代郡秦属鴈门郡汉为平舒崞二县地属鴈门代郡东汉末废后魏属神武郡隋属鴈门郡唐置浑源州以川为名形胜恒山在州南二十里即北岳也髙侵霄汉舜北巡狩即此翠屏山在州栢山之南华丽似翠屏然五峯山在州东五峯如削畵锦山在州西封龙山在州南浑源川在州西南滙为大泽中有孤石髙丈余上有神祠孙膑山在州南因上有孙膑寨故名人物汉范升郡人九岁通孝经长习易教授生徒光武朝拜议郎迁博士南北朝燕凤博综经史为代王长史叅决国事皇朝刘撝州人举进士仕至石州刺史苏保衡州人举进士累官参知政事刘仲亨妻田氏亨卒氏年二旬余遂自经事闻旌表其门集水岭人无迹氷合足鴈声风旂翻翼影霜剑转龙文絶壁千寻孤峯万仞寳符临代邦之羙灵蛇表阵势之竒铄石七年无以亏其大含波九载不能损其髙本朝双鲤附书常不逹两萍浮海偶相逢燕南落日车分辙代北春风酒满钟无定河邉路风髙雪洒春山云吞吐翠微中淡翠深青一万重陜西永兴军路京兆府郡号永兴安西郡沿革天文井鬼分野禹贡雍州之域周为王畿地秦置内史以领闗中汉初置渭南郡寻罢郡复置内史景帝分置左右内史此为右内史武帝改京兆尹与左冯翊右扶风为三辅东汉于此置雍州寻罢三国魏改尹为守晋置雍州理京兆未几为刘石姚苻所据后魏仍置雍州西魏后周皆置京兆尹隋初置雍州寻改为京兆郡唐初复为雍州又改京兆郡寻复雍州开元初改京兆府自周秦汉晋西魏及周隋唐并都于此唐末为佑国军五代梁改永平军后唐复为京兆府晋改曰晋昌汉改曰永兴本朝仍京兆府属永兴军县沿革长安秦因古地名曰长安汉都闗中始置为县樊川本汉万年县地本朝置樊川县鄠本夏时扈国汉置鄠县蓝田本秦旧县其地出玉故名咸阳本秦旧县其地在山南水北故名泾阳本秦旧县以居泾水之北故名栎阳本秦县汉髙帝初都此髙阳秦旧县亦名怀德城兴平本周太丘地唐置兴平军寻改为县临潼周为骊戎国本朝为临潼县醴泉本汉左冯翊谷口县地隋置醴泉县武功后稷所封地秦置武功县干祐秦为内史地亦在长安之干隅故名形胜龙首山在府城北长六十里终南山在府城南产玉石金银铜铁上有神祠太一山在终南山南上揷云霄骊山在临潼县东南金斧山在骊山东南金山在蓝田县南上有风后庙七盘山在蓝田县南峣山在蓝田县南峣闗之名取此甘泉山在泾阳县西北太白山在武功县南上多积雪望之皓然子午谷在府城南细栁原在昆明池南上林苑凝碧池在唐禁苑中通灵台在甘泉宫鱼藻池在唐禁苑中渼陂在鄠县西长信宫在咸阳县境阿房宫在咸阳县东望夷宫在泾阳县东未央宫在府城西北长乐宫在府城西北建章宫在府城西北甘泉宫在泾阳县大明宫在府城东北华清宫在骊山天禄阁在未央宫沉香亭在兴庆宫造书台在长安县西即仓颉造书处灵台在鄠县东栢梁台在未央宫北蓝田闗在县东南霸桥在府城东五帝庙在长安东汉唐诸陵俱在郡境梨园在通化门外五丈原在武功县西马嵬坡在兴平西鸿门坂温泉俱在骊山太液池曲江池俱在郡境人物上古仓颉黄帝时人始造书契周壤驷赤秦人孔门弟子汉魏尚兴平人为云中太守匈奴不敢犯塞宋𢎞长安人以清介着闻封宣平侯景丹栎阳人以功封栎阳侯图形云台晋挚虞长安人才学通愽歴官秘书监唐屈突通长安人以功官至兵部尚书封国公刘文静咸阳人赞太祖起义兵官至吏部尚书李大亮泾阳人有文武才畧官至工部尚书殷开山鄠县人从太宗征伐有功仕至吏部尚书图形凌烟苏世长武功人为谏议大夫使突厥争礼不屈朝廷壮之韩休长安人举贤良峭直敢言官至太子少师韩滉休子刚直明吏事为江淮转运使封晋国公杜黄裳樊川人讨蜀有功累官同平章事后封邠国公杜牧樊川人善属文第进士累官史舘修撰韩渥樊川人善诗累官学士承㫖皇朝吕大防蓝田人登进士累官左仆射其兄大忠弟大钧大临俱显于朝苏昞武功人为程子门人初仕太常后坐党籍编管饶州李涛樊川人工诗官至户部侍郎集指麾八荒定怀柔万国夷梯山盛入欵驾海亦来思长乐宵钟尽明光晓奏催千条弱栁垂青鎻百啭流莺遶建章莺归汉苑柳花映杜陵烟金阙晓钟开万户玉阶仙仗拥千官秋槐叶落空宫里凝碧池头奏管絃长安回望日宸御六龙还遥瞻太白雪喜近武功天大明均照物小丑未宁边国相台衡重元戎庙畧宣鸟下緑芜秦苑夕蝉鸣黄叶汉宫秋风随玉辇笙歌逈云卷珠帘劒斾髙本朝大观元年陞大都督府旧领永兴军路安抚使宣和二年诏永兴军守臣等衔不用军额称京兆府佳气犹能想郁葱云间双阙峙苍龙春风十里霸陵树晓月一声长乐钟小苑花开红漠漠曲江波涨碧溶溶眼前叠嶂青如画借问南山共几峯地形西控三秦逺河势南吞二华秋门外兵尘涨秦楚水邉烟景似湖湘双峯髙耸大河旁自古函闗一战塲共说河山雄百二不堪屈指筭兴亡贪㸔终南山色好不知红日下前峯河中府郡号河东郡沿革天文觜参分野禹贡冀州之域古为虞舜都春秋时属晋为蒲坂地秦属河东郡汉为蒲城县地后魏置河东郡兼置秦州后周改蒲州隋初郡废州存大业初改河东郡治河东县唐改蒲州属河东道开元中改河中府陞中都寻罢都复为蒲州天寳初改河东郡干元初复为蒲州寻改河中府五代梁置䕶国军节度本朝仍旧属陜西路县沿革河东古为舜都本春秋晋蒲坂地隋置河东县临晋春秋晋桑泉地秦筑垒以临晋地因名临晋唐天寳中置临晋县猗氏古郇国地文王子所封汉置猗氏县虞乡春秋为晋之觧梁城战国属魏汉为觧县属河东郡后魏析置安定县西魏改曰南觧县属绥化郡隋改虞乡县万泉本汉河东郡汾隂县地隋属河东郡唐武德中置万泉县龙门古耿国殷王祖乙所都春秋时属晋秦置皮氏县汉属河东郡魏晋皆属平阳郡后魏改龙门县荣河古纶地为夏后少康邑战国时为魏汾隂地汉置汾隂县属河东郡晋时刘渊省入蒲坂县后魏复置汾隂县隋属河东郡唐初属秦州寻改属蒲州开元中改寳鼎县本朝真宗祀汾隂改曰荣河县形胜中条山在州东南上有桃花𤣥女二洞及谷口苍龙等泉首阳山在州东南即禹贡雷首山伯夷叔齐隠此上有夷齐墓并庙歴山在州南即舜耕处五老山在临晋县西南龙门山在县西即禹凿通黄河处喷雪巖在觧州南有泉喷出洁白如雪黄河在州西门外入河南境汾河在河津县境妫汭水在州北尧釐降二女于妫汭即此地舜井在州东南大度闗在州西门外风陵闗在州南禹门渡在龙门县西成汤陵在荣河县北蒲坂在州东虞坂在终条山吕洞宾宅在州东南尚有纯阳宫人物汉司马迁龙门人十岁诵古文后为太史令作史记胡建河东人为渭城令甚有治声南北朝乐逊猗氏人明五经仕周官至扬州刺史隋王通龙门人笃学常奏太平十二策后居河汾着书甚多唐裴寂州人太祖朝累迁尚书左仆射拜司空赠河东郡公张𤣥素虞乡人太宗时为侍御史尝谏上治洛阳宫魏征叹其有回天之力王勃通之孙六岁善文后对䇿髙第兄弟四人皆登进士五代裴迪河东人精于簿书仕梁太祖称其协赞之功皇朝董孝章州人十世同居真宗嘉奖之薛颜万泉人举三礼中第累迁给事中薛向颜之孙干局絶人歴知数州皆有能声集独见鱼龙气长令烟雨寒千龛道傍古一鸟沙上白夜泉发清响寒渚生微波东流自朝暮千载空云山闲云扬钖仗落日低金绳水田秋鴈下山寺夜钟深不如波上棹还弄山中月风来未渡水日暮更㸔山蒲坂横临晋华芝晓望秦闗城雄地险桥路託天津白日依山尽黄河入海流欲穷千里目更上一层楼逈临飞鸟上髙出世尘间天势围平野河流入断山地险闗逾壮天平镇尚雄春来津树合月落戍楼空寂寞首阳山白云空复多苍苔归地骨皓首采薇歌山路犹南属河源自北流晩风连朔气新月照邉秋灶火通军壁烽烟上戍楼龙庭但苦战燕颔㑹封侯本朝大中祥符中以荣河为庆成军熙宁三年省西河县六年省永乐县为镇入河东荣河旧𨽻庆成军熙宁元年废以荣河𨽻府即县治置军使䟽凿年来道路通行人万古翠微中南山山寺题诗满一字何曽到禹功蒲坂东来通猗顿桑泉南下接虞乡劝课农桑诚有道折冲樽俎不临邉老来深喜到乡州三纪光隂若梦游今日恬愉君赐重白云庵洞许过留觧州郡号觧梁郡沿革天文觜参分野禹贡冀州之域春秋为晋之觧梁城战国属魏汉为觧县属河东郡后魏析置安定县西魏改曰南觧县属绥化郡隋改为虞乡县属蒲州唐初改曰觧县贞观初省入虞乡后复置属河中府五代汉始置觧州治觧县本朝属河东路复改陜西路县沿革解县本春秋晋之觧梁城战国属魏汉为觧县属河东郡后魏析置安定县西魏改南觧县属绥化郡隋改为虞乡唐初改觧县闻喜春秋晋曲沃县地秦改为左邑属河东郡汉武帝经邑之桐乡闻破南粤因名闻喜县安邑禹营安邑即此地春秋时为晋境后属魏秦汉为安邑县形胜擅道山在州南与中条山相接玉钩山在安邑县东北状如玉钩阳山在闻喜县东南山产铜上有殷汤庙白径岭在州东南路通陜州姚暹泉在觧县北黒龙潭在安邑县南深不可测上有龙池宫盐池在州境虞坂在中条山伯乐逢骐骥困盐车即此石门在州东南白径岭人物汉裴潜闻喜人仕为代郡守匈奴詟服后为尚书令三国闗侯觧人仕蜀先主称万人敌拜前将军假节钺威震华夷常刺颜良报効曹公有国士风后封夀亭侯晋裴頠愽学稽古初为国子祭酒累迁尚书侍中衞瓘蚤以孝称仕魏为散骑常侍后进位太保一门人物甚盛南北朝柳崇州人后魏时举秀才髙第歴尚书郎中累迁河中守隋裴矩博涉经史仕为吏部侍郎唐薛收道衡子初为秦王府主簿后以功封汾隂县男裴行俭闻喜人举明经有知人之鑑后拜相柳宗元觧人文章卓伟第进士博学宏词科拜监察御史有文集行于世裴度闻喜人举进士累官中书侍郎讨平淮蔡封晋国公皇朝赵鼎闻喜人举进士累官殿中侍御史迁御史中丞与秦桧论和议不合谪岭南不食而卒赠太傅丰国公集悠悠虞坂路欹斜迟日和风簇野花未省孙阳身没后几多骐骥困盐车钟鼓严更曙山河野望通鸣鸾下蒲坂飞斾入秦中条山苍河水黄浪波纷纷去松栢在山冈威加塞北寒来早恩入河源冻合迟本朝东北岭髙明月晓西南川逺夕阳多地饶胜槩连灵岳民足丰年借绿波中条山下王官谷草木烟霞景物幽坐中爽气长飘洒天际浮云任去留陜州大都督府郡号𢎞农郡沿革天文柳分野禹贡豫州之域周为虢国地王季子虢仲封于此周召分治东西以陜为界即此春秋时属晋后属韩韩㓕入秦汉置陜县为𢎞农郡治魏晋因之后魏始置陜州隋大业初州废以县属河南郡后复置𢎞农郡唐初复为陜州天寳初改陜府干元初改陜郡昭宗时陞为唐兴府哀宗初置保义军本朝改保平军后为陜州县沿革陜本周虢国地春秋时属晋后属韩汉置陜县平陆春秋虞国地战国属魏汉属河东郡后魏置河北郡唐天寳初因开漕渎得古劒有篆文曰平陆故名夏本禹所都之地汉为安邑县境后魏改为夏县以禹旧都故名灵寳本秦函谷闗地汉置𢎞农县魏晋因之隋属虢郡唐天宝初得宝符于古函谷闗故名芮城本魏国附庸春秋时芮伯居此后周改芮城县湖城本汉湖县地属京兆因津以名阌乡本汉阌乡地后周置阌乡郡隋废郡为阌乡县形胜砥柱山在州东黄河中上有三门禹凿以通河流者岘山在灵宝县东荆山在阌乡县南昔轩辕黄帝铸鼎于此砥柱峯在平陆东南世传老子炼丹于此傅巖在平陆县东即傅说隠处龙泉在芮城县北旁有五龙祠墨池在州境汉张芝好书所居池水尽黑遗迹尚存阿对井在阌乡县西南汉杨震家童引泉灌蔬故名九龙泉在阌乡县南泉有九窟上阳宫在阌乡境翠微宫在灵宝县北绣岭宫在州西南西楼在州境三鳣堂在州境杨震教书处草堂在州境魏野所居真宗常画圗以观望气台在州境春秋时闗令尹见有紫气后老子乘青牛过此鸡鸣台在灵宝县治孟尝君过闗之处望仙台在州西汉文帝筑此以望河上公大阳闗在州西硖石闗在州东潼闗在阌乡县西女娲陵在阌乡县境人物商傅说平陆人髙宗贤相周段干木芮城人魏文侯之师文侯过其闾必式晋王濬湖城人家世二千石以平吴有功累加大将军唐姚崇州人少尚气节初授蒲州叅军后拜相封梁国公张齐贤州人初为太常奉礼郎论礼制合古义累迁谏议大夫五代髙季兴州人梁初拜荆南节度使后以功封渤海王皇朝魏野陜县人隠居清介号草堂居士累征不就司马光州人举进士累官端明殿学士着述甚多赠太师封温国公王继勲州人初授道州刺史有武功陞行营都监集六载抽毫侍禁闱顶压三门险根随九曲深撑天形突兀逐浪势浮沉五陵年少如相问阿对泉头一布衣春草萋萋春水绿野棠开尽飘香玉绣岭宫前鹤髪翁犹唱开元太平曲秋来无覔处直上郡西楼侯门草满罝寒兔浴浦沙深见塞鸿疑有女娥西望处上阳烟树正秋风本朝太平兴国初改宝平军旧兼提举商虢州兵马巡检事咸宁四年省湖城县入灵宝元丰元年复置太平兴国三年自虢州与湖城二县来𨽻阌乡昼睡方浓向竹斋柴门日午尚慵开惊回一觉游仙梦村巷传唿宰相来古人惟恃衆心城何事秦皇苦好兵本设函闗禁奸诈不知半夜有鸡鸣西祀东封今已毕这回好伴赤松游好去上天辞富贵却来平地作神仙幽居帝画㸔苍山绿水依然是不独青编事业存商州郡号上洛郡沿革天文井鬼分野禹贡雍州之域本契始封地周为豫州之境春秋属晋后属秦汉于此置上洛县属𢎞农郡晋置上洛郡后魏置洛州后周改为商州取古商于地为名隋复为上洛郡唐初复为商州天宝初为上洛郡干元初复商州属闗内道本朝属永兴军路县沿革上洛本契始封地周为豫州之境春秋属晋后属秦汉置上洛县属𢎞农郡洛南春秋时晋上洛地汉为上洛县地晋析置拒阳县寻省后魏复置隋初属商州寻改曰洛南县以在洛水之南故名丰阳本古商州地以在丰水之南故名形胜髙东山在州西南以其髙于东山故名熊耳山在州西以形似名商洛山在州东即四皓隠处竹山在上洛东南丹水所出𤣥扈山在洛南县西北世传黄帝时有凤衔图至此帝拜受之武闗在州东李彦仙祠在州境上有忠烈祠四皓墓在州西前有祠冢岭山在州南洛水所出人物秦东园公绮里季夏黄公甪里先生避秦不仕隠居商山号为商山四皓后汉髙祖欲废太子吕后命张良请四人至随太子见髙祖髙祖谓戚夫人曰我欲废之彼四人者羽翼已成不可易也太子遂安集鸡声茅店月人迹板桥霜商岭东西路欲分两间茅屋一溪云和如春晩静如秋五月商山是胜游当昼火云生不得一溪分作万重流明朝从此辞君去独出商闗路渐长近逢商路客知尔坐南塘四皓卧云处千秋叠藓生昼烟笼涧黑残雪逼林明秦法未兴鸿已去汉储将废凤还来自是无人有归意白云长在水潺潺本为留侯慕赤松汉庭方识紫芝翁萧何只解追韩信岂得虚当第一功本朝属永宁军路髙宗时秦桧力主和议割商与金二车何处搔蓬鬓九日樽前见菊花南秦地煖花开早比至春初已数畨逺别秦城万里游乱山髙下入商州闗门不鎻寒溪水一夜潺潺送客愁宫址蔓生草洞门低枕泉废兴人目撃何处是神仙举步髙登天渐近回头下阚胆先寒虢州郡号雄虢郡沿革天文柳分野禹贡豫州之域周封虢仲于此汉为𢎞农郡治魏置洛安郡西魏为义川郡隋初改为虢州唐徙州治𢎞农五代及本朝俱为虢州县沿革卢氏本莘国旧地汉因卢敖得仙始置卢氏属𢎞农郡晋属上洛郡后魏置洛安郡西魏改义川郡隋初改虢州皆治卢氏唐徙州治𢎞农五代及本朝俱属虢州虢畧本𢎞农地本朝置虢畧形胜观音山在卢氏县西有观音祠小青山在卢氏县西产青碌抱犊山在州东南山极髙峻昔人多避兵于此老君山在州东南相传老子修道于此上有丹灶丹井东涧水在州北断宻涧在卢氏县东北盛彦师斩李宻处传道堂在卢氏县治西北有孔子曾子塑像虢仲庙在卢氏县东北人物唐张士贵卢氏人善左右射从髙祖征贼有功进爵虢国公梁文贞虢州人少从军守邉逮还亲已亡自伤不得养即穿圹为门晨夕汛扫庐墓喑黙三十年家人有问书文以对有甘露降茔木白兔驯扰县令刻石记之杨虞卿虢州人第进士博学宏词累官御史穆宗时上䟽极谏累迁𢎞文馆学士集邠王玉笛三更咽虢国金车十里香征尘暗河洛二陜震鼓鼙行军在函谷两度闻莺啼闻君欲朝天驷马临道嘶因懐陈溪老最忆南峯缁柳亸莺娇花复殷红亭緑酒送君还到来函谷愁中月归去磻溪梦里山本朝熙宁二年以西京伊阳县栾川治𨽻卢氏建隆初改𢎞农为常农至道三年改虢略熙宁四年省五城县为镇入虢略枝脉逺连荆楚外峰峦真出斗牛间丹崖彩凤频栖止紫气青軿任往还闗树晩苍苍长安近夕阳回风醒别酒细雨湿行装习战邉尘黑防秋塞草黄同州郡号冯翊郡沿革天文井鬼分野禹贡雍州之域周为大茘国秦为内史地汉初置河上郡三国魏为冯翊郡西魏改为同州取禹贡沣水攸同之义隋罢州复置冯翊郡唐初复为同州治冯翊县天宝初复为冯翊郡五代梁改忠武军后唐复旧本朝改定国军属永兴路县沿革冯翊本秦内史地汉置河上郡后为左内史本朝改为冯翊县属同州朝邑春秋时为蒲闗战国魏筑城于此汉为临晋县地晋为冯翊郡治后魏分置南五泉县西魏改朝邑县以据朝坂故名唐改河西县属河中府大厯初复曰朝邑属同州本朝因之郃阳古莘国地汉始置郃阳县属左冯翊以在郃水之阳故名五代梁属河中府本朝属同州澄城春秋时晋北徴地汉始置征县后误征为澄后魏置澄城郡隋初罢郡以县属同州唐初析置长宁县五代梁属河中府后唐复属同州本朝仍旧白水春秋时名彭衙秦置白水县以南临白水故名汉为粟邑县后魏改为白水县复置白水郡隋初罢郡以县属同州韩城古韩梁二国地晋为少梁邑秦更名夏阳县汉为夏阳县地属冯翊郡隋始析置韩城县以古韩城为名唐初置西韩州贞观间州罢以县属同州本朝因之形胜龙门山在韩城县东禹贡导河至龙门乳罗山在郃阳县南俗传尝有人过此山拾一卵置箱中后化为蛇复还此山名其蛇曰乳罗故山因以名风谷山在澄城县西北山有风洞麓有风伯祠小秦山在白水县西北相传自古形势阻隔后秦王过此山而兵不得行秦王下拜其山自崩郃水在郃阳县西北诗曰在郃之阳即此遇仙桥在州西俗传冦准少时遇仙人于此蒲津闗在朝邑县东黄河岸闗下有鉄牛渡人物南北朝吉翰冯翊人参宋武帝中军事清谨勤正为武帝所知累迁徐州刺史冦隽冯翊人有识量好学仕魏累官司马出为梁州刺史有善政种种可稽后又为洛州刺史隋杨伯丑冯翊人好读易隠于华山文帝召与语无所答赐衣服舍之而去唐严譔朝邑人武后时为详审使平活八百余人后拜右散骑常侍皇朝雷德骧郃阳人中进士为磁州刺史后歴官工部侍郎杨克让冯翊人初为西川转运副使蜀人怀其善政后知广州张昇韩城人举进士忠谨清直仁宗时累官至枢宻使集千载遗踪寄薜萝沛公乡里汉山河长陵亦是闲丘陇异日谁知与仲多君不见左辅白沙白如水缭以周墻百余里苑中騋牝三千匹丰草青青寒不萎承华东署三分务履道西驰七过春龙门泉石香山月早晩同游报一期山入白楼沙苑暮潮生沧海野塘春本朝熙宁四年省夏阳县为镇入郃阳元祐二年置铸钱监于韩城䟽凿年采道路通行人万古翠微中南山山寺题诗满一字何曽到禹功层崖摩苍穹四月号隂风大河三门险神禹万世功华州郡号华隂郡沿革天文井鬼分野禹贡雍州之域秦为内史地汉魏晋并为京兆𢎞农二郡地后魏置华山郡又改东雍州西魏改为华州隋省后置华山郡唐复为华州垂拱初改太州天宝初改华阳郡后复为华州干宁中升兴徳府又为镇国军五代梁改为威化军唐复置为镇国军本朝改为镇潼军县沿革郑即郑桓公封邑秦为县后周移于西南九里隋又移于华州城内蒲城本汉重泉县属冯翊郡后魏于此置南白水县西魏始改蒲城县唐改奉先县属京兆府天祐间复属同州五代时属京兆本朝初属同州寻复蒲城县华隂战国属魏为隂晋地秦改曰宁秦汉始置华隂县以在华山之隂故名唐分置潼津县寻省入华隂本朝仍旧渭南汉新丰县地苻秦始置渭南县属京兆府后魏改南新丰县及置渭南郡西魏复渭南县后周属雍州唐复属华州本朝因之形胜太华山在华隂县南十里即西岳也少华山在州南东连太华山𤣥象山在渭南县东南三十里尧山在蒲城县北二十里相传尧洪水时诸山尽没独此山若浮故名金粟山在蒲城县东北山有碎石若金粟然白堂山在蒲城东北秦白起立寨于此故名蟠龙原在蒲城西三十里唐明皇游此见云雾中有黄龙状乃于下得石状似蟠龙因名敷水在州东南姜泉在渭南县城内金氏陂在渭南县南二十里汉昭帝以金日磾有功赐此陂潼闗在华隂县东四十里歴代皆为要地人物汉杨震华隂人明经博览时称为闗西夫子五十始仕歴郡守拜太尉居官清白以四知却金刘寛华隂人性寛仁初守南阳以蒲鞭为朴后拜太尉封侯隋杨素华隂人数进平陈之䇿累加上柱国封公唐张仁愿下邽人有文武才为洛州长史盗不入境后封韩国公郭子仪郑县人讨安史之乱功居第一封汾阳王八子四孙皆以才显杨绾华隂人性至孝大厯中拜相制下朝士相贺奢侈者靡然改行白居易下邽人博学工诗初为左拾遗调江州司马与元稹同名时号元白后官至刑部尚书皇朝冦准下邽人年十九举进士初知同州又判永兴军尽心民事后拜相契丹入冦决䇿幸澶州后封莱公蒋偕郑县人性至孝父病尝割股以疗举进士数上书论邉事累官忠州刺史韩丕郑县人幼孤贫读书刻苦举进士第初拜右谏议大夫守正不阿后为翰林学士集函谷称地险襟带壮神京西岳峥嵘何壮哉黄河如丝天际来西岳崚嶒耸处尊诸峯罗列似儿孙遶街流渺渺夹砌树隂隂瀑流莲岳顶河注华山根少华中峯寺髙秋衆景归地连秦塞起河隔晋山微云断岳莲临大路天晴宫柳暗长春天地併功开帝宅山河相凑表龙门借问潼闗吏修闗还备胡连云列战格飞鸟不能踰岧峣大华俯咸京天外三峯削不成河山北枕秦闗险驿路西连汉畤平本朝建隆初为镇国军节度皇祐五年改镇潼军节度开宝四年改奉先县为蒲城建隆中自京兆𨽻同州天禧四年自同州来𨽻华州熙宁六年省渭南为镇入郑元丰元年复为县旧自京兆府来𨽻华州应被华山髙士笑天真䘮尽得浮名山色满庭供画障松声万壑即琴絃野花红作阵溪水绿成行㧞地三峯冷翠微落岩飞瀑喷珠玑十丈玉莲秋不谢半楞掌月昼还飞今日星驰劒南去回头惭愧华山云华山宫殿白云封不见当年打睡翁空闻华山名未始见颜色经年但醉宜城酒千里谁担华岳图耀州郡号华原威德郡沿革天文井鬼分野禹贡雍州之域秦为内史地汉为祋祤县地后魏置北雍州隋为宜君郡治华原县唐废置不一天祐初置耀州建义胜军五代梁改曰崇州及改静胜军唐初复改为耀州又名顺义军本朝初复为威义军又改威德军县沿革华原本秦内史地汉为祋祤县唐置耀州属华原县富平本汉旧县属北地郡治后周属冯翊郡隋初属雍州唐又徙治义亭五代梁属耀州本朝仍旧三原本汉池阳县地晋时苻秦置三原护军以其地在清酆原孟侯原白鹿原间故名唐置三原县属耀州本朝因之云阳本汉昭帝所置唐废同官本汉祋祤县地秦置铜官护军以川为名后魏罢军为铜官县属北地郡后周改曰同官县属宜州唐属耀州本朝仍旧形胜土门山在州东南四里中断如门磬玉山在州东五里山出青石可以为磬鑑山在州东年丰则山中有光如鑑尧门山在三原西北三十里其山两合如门荆山在富平西南禹贡荆岐既旅即此万斛山在富平东北山有石形如斗斛者以万数中山在富平县汉武帝获宝鼎于汾隂荐之甘泉鼎至中山有黄气盖焉郑国在富平县南二十里人物汉宣秉云阳人少修髙节光武初拜御史中丞后拜大司徒唐李靖三原人姿貌魁竒贞观初出将入相封卫国公圗形凌烟韩瑗三原人博学晓吏事永徽中为侍中王后之废褚遂良之贬瑗力谏不纳乞归田里柳公绰华原人性孝友平生不读非圣之书初补校书郎尝奏箴以讽宪宗游畋累迁检校左仆射其弟公权举进士为侍书学士穆宗时尝以笔谏累官学士承㫖以太子太保致仕皇朝刘长孺耀州人为签书博州判官㕔公事刘豫僭号长孺以书谕以祸福豫怒囚之百日终不屈集宫悬一听华原石君心遂忘封疆臣磬襄入海去不归长安市人为乐师华原磬与泗滨石清浊两声谁得知压河连华势巉巗鸟没云归一望间杨仆移闗三百里可能全是为荆山北上惟土门连天走穷谷本朝开宝五年为威义军节度太平兴国初改威德军荆山已去华山来日出潼闗四扇开清平军郡号盩厔郡沿革天文井鬼分野禹贡雍州之域本汉旧县属右扶风山曲曰盩水曲曰厔故以为名后周徙县于鄠县西北而于此置恒州后置周南郡隋初以县属京兆唐改宜夀县至德初复为盩厔县天复初属凤翔府本朝因之县沿革终南本汉盩厔县地东汉省晋复置唐改为终南县属凤翔府本朝因之形胜终南山在县南三十里石楼山在县东峯峦层叠如楼沉岭在县南五十里汉姜维出师经沉岭即此玉女洞在县西南洞门旁有飞泉味甚佳饮可愈疾芒谷在县东南谷中有汉马融读书石室处五郡城在县东旧说有义兄弟五人共居此城人物汉陈遵终南人哀帝末以功封旧威侯性好客每㑹客取客车辖投井中南北朝韦孝寛终南人沉敏和正涉猎经史西魏为淅阳郡守有政术后以功进大司空上柱国皇朝赵瞻盩厔人第进士歴知万泉夏县皆有善政累迁同知枢宻院事集洪河清渭天池濬太白终南地轴横祥云辉映汉宫紫春光绣画秦川明野日初晴麦陇分竹园村巷鹿成群贪㸔终南山色好不知红日下前峯本朝大观元年陞为军复置终南县𨽻京兆府清平军使兼知终南县古观正依林麓断居民来说水泉甘乱谿赴渭争趋北飞鸟迎山不复南谁知南山下取水亦置符古人辨淄渑皎若鹤与凫延安府郡号上郡金明郡沿革天文井鬼分野禹贡雍州之域春秋时白翟所居秦属上郡汉初属翟国寻属上郡东汉时郡邑俱废晋陷于戎后魏以为统万镇未几置金明郡又改东夏州后改为延州取延水为名隋初仍为州大业改延安郡唐初复为延州天宝初改延安郡干元初复延州五代梁置忠义军节度后唐改彰武军本朝初仍为延州属鄜延路元祐中陞为延安府县沿革肤施本秦旧县属上郡三国魏废隋复置本朝属延安府延川本秦临河地汉属朔方郡隋改为延川县取界内延川为名唐属延州又析置安民县后改曰延水本朝省延水县入焉延长本秦汉肤施县地后魏置广安县唐改为延安县属延州本朝属延安府门山周宣帝分汾州云巖二县地置门山县汉唐并本朝因之临真本汉髙奴地后魏置县唐本朝因之甘泉本汉上郡雕隂县地唐置伏陆县天宝改甘泉县鄜州本朝属延安府形胜嘉岭山在府东南形势髙峻伏龙山在府北以形似名雕隂山在甘泉县南山多土穴为鹰雕所居温泉山在甘泉县南下有温泉青眉山在延川县西北后魏时有土蕃青眉簇居此牡丹山在府南屏山在延长县治南其形如屏独战山在延长东北山险峻一人独战可以当千潄玉巖在延长东其中可容百人泉出如练延水在府东门外延利渠在府城南龙尾水在肤施县北柳湖在府城南甘泉在甘泉县南岩谷中飞流激下炀帝游此饮而甘之人物皇朝李继周郡人太宗时以功迁殿直后讨西夏累功迁成州刺史韩世忠郡人目瞬如电鸷勇絶伦从髙宗南渡以功封咸安郡王张宗颜郡人父吉为泾原将解宣威城围死之宗颜补官累迁崇定宁承宣使刘豫入冦宗颜自泗州为张浚继遇刘猊大破之卒谥庄敏集雕隂寒食足游人金凤罗衣湿麝薰一株豪渥人争赏宁似延安花满山逺近随风香馥郁髙低迎目锦斓斑本朝元祐四年陞延州为府熙宁五年省丰林县为镇熙宁八年省延水县为镇入焉种柳穿湖后延安盛可游逺怀忘泽国真赏即瀛州枝分清浅流纵横贯城市还如恩在人润泽无终既烟云常带雨草树不知春暮烟凝塞上候火落天涯鄜州郡号洛交郡沿革天文井鬼分野禹贡雍州之域本秦汉上郡地晋置吉城镇后魏于镇置东秦州又改为北华州后改为鄜州隋罢州置鄜城郡唐复为鄜州天宝初改洛交郡后置保大军节度干元初仍为鄜州本朝于州置康定军县沿革宜川本秦汉上郡地后魏置义川县周改为丹阳县隋复义川后改丹阳郡唐改为丹州县属焉本朝改为宜川县形胜樱桃山在州南上多樱桃树龟山在州西以形似名凤翅山在宜川东以形似名云岩山在宜川北山形重叠如云孟门山在宜川北黄河中流库利山在宜川县境开元坡在州北汾川在宜川北东流入黄河三川水在州南保大楼在州内唐时建鄜畤在州治秦穆公梦大蛇止鄜畤因此立畤尘玉亭在州内二贤祠在州内祀杜甫范仲淹浑瑊祠在宜川境内长城在州西南秦时所筑库锅在宜川西北蕃之人香火同此杜甫宅在州南人物唐杜甫襄阳人后寓鄜州为右拾遗善诗为古今絶唱法天本天竺摩伽陀国僧也寓居鄜州太祖召见赐紫方袍崔仲芳筑城于鄜州有功集三川会合古鄜州纡绂来寛宵旰忧静守化条无一事东风独上夕阳楼花落尘中玉堕泥香魂应上窈娘堤欲知此恨无穷处长倩城乌夜夜啼开元坡下日初斜拜扫归来走钿车三川不可到归路晩山稠落鴈浮寒水饥乌栖戍楼今夜鄜州月闺中只独看小会三川碧漾波雕隂人唱採菱歌本朝太平兴国中改义川为宜川以鄜州废威宁县入焉熙宁三年省汾川县七年省云巖县为镇八年析同州韩城县新丰乡并入宜川两载鄜城着小冠一台髙筑地平寛向阳花木齐教放天下无春似此间貔虎有威开玉帐犬戎无战挂金钲坊州中部军州事郡沿革天文井鬼分野禹贡雍州之域本汉左冯翊翟道地隋属上郡唐置坊州本朝仍旧县沿革中部本汉冯翊郡地渠楼中部都尉治此姚秦置中部郡后魏改中部县大统中改曰内部隋属上郡唐复改中部县本朝因之宜君本汉左冯翊祋祤县地苻秦置宜君护军后魏改为宜君县及置宜君郡隋为宜州唐州县俱废后复置县属坊州本朝因之形胜桥山在州东北其山下水通如桥状即轩辕皇帝葬衣冠之所玉仙山在中部县西时有仙人往来于此石堂山在中部县治西北周穆王命驾六骏之马造父为御南征朔野陞于太行即此玉华山在宜君县西上有玉华宫东移泉在中部县东轩辕思饮扬子江水因得此泉其味如之上有黄帝庙并石碣存滴珠泉在中部县西南一里石岸下滴水如珠太子山在宜君县东南相传扶苏猎于此凤凰谷在宜君县南谷中有地九顷许有五色雀见故名人物上古轩辕黄帝生坊州秦文公居坊州皇朝杨偕中部人举进士性刚而忠朴上䟽论时政甚切累迁翰林侍读学士集天空絶塞闻边鴈叶尽孤村见夜灯本朝熙宁元年省西平县为镇入宜君秋声不见黄花色崖峩泉通一窍清恰似宫壶沉漏夜还如阁雨滴檐声琼珠寒併苔痕滑玉露朝晞草色轻绥德军郡号上郡郡沿革天文井鬼分野禹贡雍州之域本秦上郡地号阳周汉为鵰隂县地晋为赫连勃勃所居后魏于此置上郡又分置绥州隋改为上州大业初废雕隂郡唐为绥州天宝中改上郡干元初复改为绥州本朝元符初置绥德军县沿革清涧本故寛州旧地康定初置为清涧城属延安府后置清涧县属绥德军米脂本延川郡地宝元中置米脂寨元丰中改寨为城属绥德军形胜䟽属山在军境昔上帝桎贰负之臣于䟽属即此笔架山在清涧县西无定河在清涧东呜咽泉李广寨孤山寨开元堡扶苏墓嵯峨山雕山共有二十余处俱在军境满堂川在州东宋女将杨满堂在此屯兵大理河在州西北本朝种放复绥州夜渡大理河即此呜咽泉在州南三里即秦太子扶苏自缢处黑水河在青涧县一百里银川闗在米脂县西流金河在县南每岁居民引以灌田其利如金故名人物唐张平髙绥州人从髙祖平京城累授左领军将军封萧国公皇朝李浩绥州人通兵法以破侬智髙为广西都监后官至副都总管髙永能清涧人勇力善射从种谔取绥州五战皆㨗后至团练使李永竒清涧人性忠贞不从金人叛家属二百口遇害集雕隂无树水南流雉堞连云古帝州明妃去日花应笑蔡琰归来鬓已秋举国贤良尽泪垂扶苏屈死戍邉时至今谷口泉呜咽犹似当年恨李斯一曲单于暮风起扶苏城上月如钩本朝熙宁三年收复唐绥州废为城𨽻延州元丰七年以延州米脂等六城砦𨽻绥德城元符二年改为军天下精兵掌握间便宜长啸入秦闗奈何伏劒区区死不辨书从赵李奸庆阳府郡号安化郡沿革天文井鬼分野禹贡雍州之域周之先不窋所居号北豳春秋时为义渠戎国秦以其地属北地郡汉因之东汉至晋复陷于戎后魏置朔州后周废隋置庆州后改为𢎞化郡唐初复为庆州天宝初改安化郡至德初改曰顺化干元初复为庆州陞安定军五代梁改武静军本朝仍为庆州县沿革安化周春秋战国时为义渠戎国秦为北地部汉为郁郅县属北地郡王莽改曰功着东汉晋俱废后魏后周皆为镇隋置合水县唐初改合川县后改改化县又改安化县又改顺化县本朝为安化县合水秦属北地郡汉为归德县魏置蔚州及华池县后周州县俱废隋置合水县以建水北川相合故名唐置合川县又析置蟠交县后省合川入𢎞化又改蟠交曰合水五代省合水入乐蟠本朝复置合水县以华池乐蟠二县省入彭原本唐宁州地天宝初改彭原郡属闗内道治彭原县本朝熙宁二年来𨽻庆阳形胜景山在府城西上多竒木怪石及獐鹿猿猱之属太白山在府城北黑水河发源于此子午山在合水县东绵亘八百余里黄帝葬衣冠处马岭在安化一名箭栝山汉之牧马地上有果实猿鸟岩洞幽邃东河在府城东来自沙漠西河在府城西来自环河白马川在府城西白豹川在府城北玉梅川在府合水县东凤川在合水东北中多鸥鹭春月游赏可爱平戎川在合水东北灵沟水在府城北华池水在合水县东玉泉在合水县西圣公泉在合水县治能愈百病上有亭宝泉在合水县北鹅池在府治东盐池在府城北有二池大者週八十里小者週二十七里花马池在府城北週围四十三里与马槽孛罗滥泥锅底等池皆相近红栁池在府北週围二十五里石沟池在其西莲华池在其东安化楼在府城内临川阁在府内柔逺亭在府城傍西有寨驿马闗在府城南横山寨在府境怀威寨在城东天固堡在彭原县南不窋冢在府城东碑久剥落尚有片石傅介子墓在府西范仲淹祠在府城内郭子仪墓在合水县东灵武城在府境唐列圣碑在合水县北人物上古岐伯郡人黄帝尝与论医有素问难经行于世夏不窋后稷之子居邠为周之祖汉公孙昆邪郡人为陇西太守以功封平曲侯公孙贺昆邪孙为骑士后以功封南窌侯子敬声代为太仆并居卿位傅介子郡人使大宛斩楼兰有功封义阳侯甘延夀郡人善骑射初为郎后奉使西域斩郅支单于封义城侯皇朝张吉合水人初为淮安镇守烽卒夏人执之使绐城中降吉不从死之事闻赠内殿崇班又录其子王庶郡人举进士知保定县后为鄜延经畧使累立战功集山股逗飞泉泓澄傍巖石乱垂寒玉条碎洒珍珠滴北川涧水河南流邑治因名几百秋龙武新军深驻辇芙蓉别殿谩焚香血战干坤赤气迷日月黄近贺中兴主神兵动朔方黄沙百战穿金甲不破楼兰终不还边雪藏行径林风透卧衣灵州听晓角客馆未开扉髙居在幽岭人得见时稀写箓扃虚白寻僧到翠㣲太白山中寺师居㝡上方猎人偷佛火栎鼠戏禅牀定久衣尘积行稀径草长有谁来问法林杪过残阳本朝建隆元年陞团练干德元年复为军事政和七年陞为节度宣和七年改庆州为府陜右号名郡庆阳乃雄镇临柎多时才结搆甚闳峻城端耸华阁千里归一瞬不窋陵庙存其傍接烽烬人家住深崦檐瓦俯可认陶穴尚遗风前书自传信俯窥鹅池泉窕黑深万仭黄流缭如带潄激似湍迅地险诚在兹贼骑安可近维庆有祠邦民式思庆山可夷兹堂巍巍阿兄两持庆州节十年麒麟地上行邠州郡号新平郡沿革天文井鬼分野禹贡雍州之域古西戎地后公刘所居为豳国地秦属内史汉为右扶风北地安定三郡地东汉置新平郡治漆县后魏置南豳州后废北豳州去南字隋省豳州义宁初复新平郡唐复豳州寻改邠州天宝初复新平郡干元初复邠州陞静难军本朝属永兴路县沿革新平本汉漆县后魏置白土县隋改新平本朝因之宜禄在州城西后魏置县本朝因之三水西汉末三水人卢芳据此吴汉击之不克即此县也定平本定安县地唐初析置此县属邠州后属宁州本朝属邠州淳化本汉冯翊郡之云阳县本朝淳化中始析县之黎阳镇置淳化形胜紫微山在州西南上有屯兵砦夀山在州境内顶平有茂林修竹之胜石门山在淳化县北六十里山有石如门万夀湫在三水县北二十里唐大厯间因风雷而成金泉在淳化县东南世传目昏者洗之可明履迹在州南门外相传为姜嫄履巨人迹处宜禄川在宜禄县内人物唐侯君集三水人以才雄称从太宗征伐有功平髙昌刻石纪功而还封潞国公圗形凌烟皇朝张舜民新平人善为文中进士元祐初司马光荐其才器秀异刚直敢言召为御史后为吏部侍郎张确宜禄人元祐中进士宣和中判杭州后知隆德军以不降金死节钦宗悲哀之赠述古殿学士集终岁山川路生涯竟若何艰难为客惯贫贱受恩多暮角飘残韵寒流起夕波悬愁茂陵宅喜色又相过同游漆沮后已是十年余几度曾相梦何时定得书月髙城影尽霜重栁条踈且对樽前酒千般想未如本朝熙宁五年以定平县𨽻宁州政和七年自宁州来𨽻淳化四年陞耀州云阳黎国镇为淳化县烹葵剥枣古年丰莫管时殊俗自同太守召农须勉听从今再愿颂邠风南邠地胜少与侔我来时与诸君游飞泉六月鸣琅球桃花两处夹泾流宁州郡号彭原郡沿革天文井鬼分野禹贡雍州之域本公刘邑秦置义渠县始皇时为北地郡汉为泥阳县地后魏于此置华州又改邠州西魏改宁州隋改北地郡唐为宁州又改彭原郡本朝复为宁州县沿革定安魏置州内本朝因之襄乐本汉襄洛县后魏改曰襄乐尝于此置燕州真宁本汉阳周县地属上郡后魏于此置泥阳惠涉二护军隋改为罗川县属宁州唐天寳初于此获玉真人像更名真宁县本朝仍旧形胜抚琴山在真宁治南唐𤣥宗梦群仙处山畔有洞风来有声彷彿若琴音故名罗山在真宁县唐天宝初尝获玉真人像二十七于此横岭在州东一百里盖子午山别阜也安定巖在州西岩壑如泼黛石可以镌砚画山石在州境石上有文粲然若战马状无异画圗故名珊瑚川在州西旁有龙祠金沙泉在州城南其水有沙如金狄仁杰庙在州内唐垂拱中建人物三国傅嘏州人介子六世孙弱冠知名仕魏为河南尹累迁尚书右仆射后以功封阳平侯晋傅咸州人识性明悟累官御史中丞时称其直皇朝李彦仙州人有大志靖康初应募勤王以功授石壕尉屡败强敌后以孤城无援投河而死赠新武军节度使集澄波涵万象明镜泻天色有时乗月来赏咏还自适本朝宣和元年赐军额一语唤回鹦鹉梦九霄夺得凤雏还荒坟寂寞临官道清逈孤髙重太山醴州郡号奉天郡沿革天文井鬼分野禹贡雍州之域秦为内史地汉为左冯翊之池阳县地晋属扶风郡后魏为咸阳郡宁县地隋改宁为醴泉属京兆郡唐析醴泉等五县地置奉天县又置干州五代梁为威胜军唐复为干州属凤翔府本朝罢政和中复置改为醴州县沿革奉犬秦内史地汉属左冯翊晋属扶风后魏为宁县隋改醴泉唐置奉天县永夀在州城北九十里古豳国地汉为右扶风之漆县地后魏置广夀县后周改永夀县隋省入新平县唐复析置神龙中属京兆府景龙初复属邠州本朝属醴州武功在州城西南六十里古为邰国后稷所封地秦孝公始置武功县后魏改羙阳县又置武功郡后周俱省寻复置武功县醴泉在州城东七十五里本汉左冯翊谷口县地东汉及晋为池阳县后魏改宁县隋改醴泉县因后周醴泉宫为名唐初析置温秀县后省入醴泉本朝割属醴州好畤在州东七里本汉县后周省本朝复置形胜梁山在州北五里古公亶父踰梁山至岐下即此烈山在永夀县三里上有烈山神祠明月山在永夀县西南九十里夜望之如月明故名峗山在永夀县西南九十里其山巍然故名武将山在醴泉县西北十八里九嵕山在醴泉县西北六十里髙百余丈承阳山在醴泉西北五十里左右有水合流上有唐太宗昭陵太白山在武功县南九十里山极髙上恒积雪望之皓然军行不得鸣皷鸣则疾风暴雨立至上有洞名十一洞天又有横云如瀑布则澍雨上有太白湫有神龙歳旱祷雨多应武功山在武功县南一百里北连太白山巖巍秀杰五丈原在武功西南七十里即诸葛亮屯兵处醴泉在醴泉县东南二十里泉涌出味如醴良沟泉在武功北十五里引以溉田邑民赖之吕公泉在永夀县庆善宫在武功南十八里穆陵闗在永夀南四里窦女墓在州北二十里人物南北朝苏绰武功人博物多通为宇文泰行台郎中周惠达称其有王佐才官至度支尚书唐刘文静武功人有大志与太宗谋起义后为民部尚书苏世长武功人初拜谏议大夫后使突厥争礼不屈朝廷壮之苏良嗣世长子官至太常苏源明武功人工文辞累官国子司业赵隠奉天人父死朱泚之难庐墓十余年不应召后擢第拜相皇朝游师雄武功人学于张载第进士累迁直龙图阁集太白何苍苍星辰上森列去天三百尺邈尔与世絶西上太白峯夕阳穷登攀太白与我语为我开天闗举首可近月前行若无山一别武功去何时复见还县去帝城逺为官与隠齐马随山鹿放鸡杂野禽栖移花兼蝶至买石得云绕小市柴薪贵贫家砧杵闲山宜冲雪上诗好带风吟吏来山鸟散酒熟野人过岐路荒城少烟霞逺县多引水逺通涧叠山髙过城闭门风雨里落叶与阶齐夜犬因风吠邻鸡带雨鸣移山入院宅种竹上城墻惊蝶移花蘂游蜂带蜜香扫舎惊巢燕寻方落壁鱼长忆深山下深居遂性情遥瞻太白雪喜近武功天居枕江沱北情悬渭曲西陇色澄秋月边声入战鼙本朝熙宁五年废干州以奉天还𨽻京兆府政和七年复以县为州更名醴南阳尚隠起龙盘五丈星流大将坛图分八阵遗沙石表歴千秋见肺肝记纂渊海卷二十四记纂渊海卷二十五钦定四库全书记纂渊海卷二十五宋潘自牧撰郡县部秦鳯路秦州郡号天水郡沿革天水井鬼分野禹贡雍州之域本西戎地周孝王封非子于此秦属陇西郡汉置天水郡治平襄魏置秦州晋改汉阳为天水郡治上邽寻废复置秦州宋齐复为天水郡隋废郡为秦州大业初复为天水郡唐初复置为秦州天寳初改为天水郡干元初复为秦州后移治成纪本朝因之县沿革成纪本伏羲氏所生之地汉置县属天水郡晋以后皆因之天水唐置县后废本朝复置清水本汉旧县属天水郡晋属畧阳郡后魏分畧阳置清水郡寻废隋属天水郡唐初置邽州于清水城寻废州以县属秦州本朝仍旧伏羌本冀戎地秦武公伏冀戎置冀县东汉于此置汉阳郡晋属天水郡后魏改当亭县后周改冀城县隋改为伏羌县兼置伏州寻废州以县属秦州本朝为伏羌县属秦州形胜麦积山在州东南九十里状如麦积岳平山在州西南上有龙王庙闗山在清水县东即龙山也石皷山在伏羌县南山有石皷不撃自鸣鸣则兵起大像山在伏羌县西南上有石佛像寳盖山在清水县北仙泉岭在州东南其土中常出药丸色黒相传服之可以疗病赤谷在州西南十二里铁堂崃在天水东五里崃有石笋清翠清水在清水县境县因以名马跑泉在州东四十里唐尉迟敬徳与畨将战士卒罢敬徳马忽跑出泉昇仙台在州西南世传老子于此昇仙瑞应寺在麦积山上隗嚣宫在州东北杜甫草堂在州东五十里人物周石作蜀成纪人孔子弟子唐赠石邑伯汉纪信成纪人项羽围汉王荥阳信诳楚汉王得脱羽烧杀信李广成纪人文帝时击匈奴以功为散骑常侍武帝时为北平太守匈奴畏之号飞将军隗嚣天水人素有名好经书又谦恭下士名震四州三国姜维天水人仕昭烈累迁征西将军封平襄侯唐李白成纪人唐宗室性倜傥善诗歌才思飘逸天寳初为翰林有诗集三十卷皇朝尹崇珂天水人为淄州刺史有善政后以功迁保信军节度使刘仲武成纪人资貌雄伟累官东上阁门使以功累迁泸川军节度使张俊成纪人好骑射负才气政和中以讨河朔羣冦为都指挥使后以功累迁太傅封清河郡王集麝香眠石竹鹦鹉啄金桃自开茅屋趣只想竹窓眠归谷山云起侵篱涧水悬晨发赤谷亭艰险方自兹崃形藏堂隍壁色立积鉄秦州城北寺胜迹隗嚣宫月明垂叶露云色度溪风本朝建隆中酋长上波了献地为伏羌砦属清水县熈宁三年为伏羌城属秦州路入青松翠霭间斜阳倒影下溪湾重台犹在碧山层想象真仙为勉登清甘一派古祠边昨日亲烹小鳯团却恨黄陵无品目烦君精鍳为当㸔凤翔府郡号扶风岐阳郡沿革天文井鬼分野禹贡雍州之域周为岐周地春秋战国为秦地始皇并天下以属内史汉初更内史名中地郡后复故景帝分属右内史武帝更曰右扶风与京兆左冯翊为三辅三国魏为扶风郡晋为秦国后魏置平秦郡又于郡东置雍城镇后改镇为岐州西魏为岐阳郡隋初为岐州大业初改为扶风郡唐初复为岐州天寳初改扶风郡至徳初改鳯翔郡寻改鳯翔府号西京宝应间罢京名属闗内道五代时属关西道本朝仍为府属秦鳯路县沿革天兴春秋时为故雍秦置雍县汉属右扶风唐析置天兴县改省鳯翔属天兴岐山古岐周地汉为雍县地唐时移治不一本朝属鳯翔府扶风周为岐阳镇汉为羙阳县地唐贞观中改为扶风县本朝仍旧郿本秦县汉属右扶风西魏郿城县唐改为郿县属鳯翔府本朝因之寳鸡本秦陈仓县汉属右扶风唐至徳初因秦文公获石鸡之异改为寳鸡县本朝因之麟逰本汉右扶风之杜阳地隋置鳯栖郡寻因获白麟更名麟逰县唐初废郡为麟州贞观初州废以县属鳯翔府本朝因之普润本汉漆县地隋为普润县唐并本朝仍旧形胜岐山在岐山县东北文王时鳯鸣岐山即此雍山在府西北雍水所出故名梁山在岐山东太王去邠踰梁山即此陈仓山在寳鸡东南上有石类山鸡晨鸣山头声闻三十里茂陵山在扶风东北林壑秀美汉末马超居此鸣鳯山在麟游西旧传常有鳯鸣其上周原在岐山东北诗曰周原膴膴即此青峰山在寳鸡东南峰峦苍翠故名龙尾坡在岐山东郑畋尝破巢兵于此磻溪石在寳鸡东南即周太公钓处渭河在寳鸡县治东湖在府治东鱼龙川在府境润徳泉在岐山西北相传时平则流乱则竭九成宫在麟逰县西本隋仁夀宫唐太宗脩以避暑更名九成宫石鼻寨在寳鸡东诸葛亮所筑以拒郝昭人物周周公旦岐山人生有圣徳辅成王制礼作乐召公奭辅武王定天下又辅成王以成圣治白起郿人善用兵秦昭王用为左庶长战胜攻取后封武安君汉井丹郿人通五经善谈论隠居不仕当世髙之南北朝苏孝慈扶风人少沉谨有器局为中侍上士后以功进位开府爵灵水县公唐杨炎天兴人性至孝父丧庐墓号慕时切有紫芝白雀之祥诏表其闾唐徳宗时拜相皇朝张载郿人举进士为神州司法召为崇文殿校书同知太常礼院与执政不合告归居横渠教人以礼闗西之士翕然宗之所着有东铭西铭正蒙诸书张戬载弟笃行不茍为一时师表闗中称为二张集西京无暑气夏景似清秋江山通蜀国日月近神州水落鱼龙夜苍山入百里岸断如杵臼层宫凭风回岌嶪土囊口立神扶栋梁凿翠开戸牖其阳产灵芝其隂宿牛斗关山陵旦开石路无尘埃重门临去壑连栋起崇隈本朝干徳初置崇信县淳化中割崇信属仪州熈宁五年废干州以好畴县来𨽻闻昔周道兴翠鳯栖孤岚飞鸣饮此水照影弄毵毵扶风古三辅政事岂汝谙聊为湖上饮一纵醉后谈闻道磻溪石犹存渭水头苍崖虽有迹大钓本无钩山头孤月耿犹在石上寒波暁更喧翠鳯旧依山硉兀清泉长与世穷通此台一覧秦川水不待传经意已空陇州郡号汧阳郡沿革天文井鬼分野禹贡雍州之域周为岐陇之地春秋属秦国秦并天下属内史汉为汧县属右扶风西魏改陇州因山为名后周省入岐州寻复置隋省入扶风郡复置陇东郡唐改汧阳郡后复为陇州治汧源县本朝属凤翔路县沿革汧源在陇州治东南后魏为汧隂县隋改曰汧源唐本朝并为州附郭县汧阳本汉隃糜县地属右扶风后周置汧阳郡及县以古汧水之阳故名寻废郡以县属陇州唐本朝仍旧吴山本汉隃麋县地后魏置长蛇县隋改吴山县唐改华山县寻复旧本朝因之陇安本唐汧阳县地本朝置陇安县形胜陇山在州西北六十里山髙而长其顶有泉吴岳山在州南比诸山最秀异顶有龙湫小陇山在县西岩障髙峻不通轨辙龙盘山在吴山县东南为一州之胜西秦山在陇安北内有秦王试劒崖景福山在陇州西北亦名龙门山卧虎山在汧阳东以形似名天池沟在汧阳东水流不涸珍珠泉在汧阳南泉涌如珠故名汧阳阁在汧阳县治陇亭在山旁八卦亭在州西北有仙人钟离权洞宾遗迹苦寒亭在州西人物周非子汧阳人伯益之后善养马为孝王主马于汧渭之间马大蕃息秦使叙嬴氏之祀汉郭钦州人哀帝时为丞相以㢘直名唐段秀实汧阳人征讨有功累拜泾原节度使赠太尉集吴岳晓光连翠巘我所思兮在汉阳欲往从之陇坂长汧水悠悠去似絣逺山如画翠眉横僧寻野渡归吴岳鴈带斜阳入渭城秦陇无人塞草腥将军一去泣空营汉家天子东巡狩行到江南又起兵忆昨逰陇坂髙秋视吴岳本朝熈宁八年改秦州定邉砦为陇西镇𨽻县开寳二年析汧阳县四乡置陇安县冻云凝白雪漫漫不是寒亭分外寒六月大雹天不雨请君来此凭䦨干陇山如碧环缺处苍崖开当年造物手办此何神哉鳯州郡号河池郡沿革天文井鬼翼轸分野禹贡梁雍二州之域春秋时氐羌所居秦为陇西郡地汉为故道河池二县后魏于此置梁泉县西魏改为鳯州隋废州置河池郡唐初复鳯州天寳初改河池郡干元初复为鳯州五代时蜀置武兴军本朝仍为鳯州县沿革梁泉本氐羌故地秦为陇西郡汉为故道县后魏置梁泉又更名凉泉寻复为梁泉河池春秋时氐羌所居秦为陇西郡地汉为河池县属武都郡晋䧟于氐羌后魏置广化郡及县隋初郡废以县属鳯州仁夀初复名河池县本朝因之两当本汉故道县地属武都郡晋䧟于氐羌后魏置两当郡及县因界内两当水为名隋废郡以县属鳯州本朝因之形胜鳯凰山在州东鳯凰尝栖此紫栢山在州东南上有一十七洞异人多隐于此南岐山在州南上有竹云洞内有湫池君子山在州西南上有灵惠庙御爱山在州东北唐徳宗巡幸至此爱玩故名豆积山在州北上有不老泉仙人洞唐张果之隠处一名遯迹山文子谷唐僖宗幸蜀至此武休闗在州东马岭闗画眉关大散川黄花川斜谷河鸣玉泉连云栈桥并在州境和尚原在州东即吴玠败乌珠处铁山在河池县东南天门山在河池东南伶伦山在河池南天池山在河池南青泥山在河池南木皮岭在河池西银椿崖在河池东北金莲洞在河池西髙数十仭首阳洞在卧龙山畔仇池石在天池山仙人闗在河池东小河闗在河池南嘉陵江在河池南忠义水在河池南鸑鷟山在两当县东上有登真洞董真峪在两当东南上有真人庵分水岭在两当县东狮子川在两当县境人物皇朝文彦博邠州人㣲时寓居两当县富民郇氏之家教授生徒邵雍河南人尝寓居鳯州集寒城朝烟积山谷落叶赤隂风千里来吹汝江上宅溪从沮水流嶓岭接青泥入劒天首路栗亭西尚想鳯凰村南登木皮岭艰险不易论始知五岳外别有他山尊山城薄酒不堪饮劝君且吸杯中月杨栁垂青丝风动入飞盖古时应是山头水自古流来江路深借问嘉陵江水湄东川东去尔西之凿崖泄奔湍称古神禹蹟本朝干徳五年降防御为团练开寳五年移河池治故镇至道元年移两当治唐乡镇里数三千七百余两当冬夜宿中途举朝五往来西蜀还有区区似我无猿啼鬼迷店马噤飞石铺啸歌山水重当日蒙尘极险艰正由苍翠强开颜吾皇髙拱巖廊上只爱生灵不爱山不是当时经御爱此山还与衆山同豆积更名为遯迹西康麦积合如何我携此石归袖中有仇池鸟去林自空云移山不碍塞目烟岑宻都城若天外阶州郡号武都郡沿革天文井鬼分野禹贡雍州之域战国时白马氐居焉汉武为武都郡魏置武阶郡改置武州唐为行州后复立武州更名曰阶州本朝初𨽻秦鳯路县沿革福津本后魏覆津县属武阶郡隋属武州唐改曰福津本朝因之将利本后魏石门县西魏改安育后周又改今名唐武州治于此形胜石鸡山在州东有石鸡神庙盘堤山在州东南近有盘堤城鳯凰山在州东南汉世曾有鳯凰栖其上有鳯凰台鹿玉山在州东山下溪中水潄石如玉故名仇池山在州西北四面壁立峭絶醉仙崖在州南连鳯凰山东柯谷在州东南唐杜甫姪佐居此裴公湖在州西南隅唐刺史裴守真所剏杜甫故居在州东人物皇朝牛皓福津人仕为川陜宣抚后死节人称其忠义丁焴福津人为人刚直不受私谒累官至大府少卿嘉定间为利州路安抚使吏民信服集传道东柯谷深崖数十家对门藤盖瓦映竹水穿沙亭亭鳯凰台北对西康州西伯今寂寞鳯台亦悠悠徘徊虎穴上面势龙泓头停骑龙潭云囘首虎崖石彩鳯舒双翼宛然半巖间万古仇池穴潜通小有天本朝髙倚青㝠揖酒星小崖谁作醉仙形从来天地为衾枕应笑人间有独醒对面好峯横翠幕绕城垂桞拂清涟玉井响侵狮子洞万丈潭邉万丈山山根一窦落飞泉玉绳自我题巖石留作人间美事传势将玉绳齐位据金野窄渭州郡号陇西郡沿革天文井鬼分野禹贡雍州之域春秋为朝那故地秦属北地郡汉析置安定郡治髙平晋徙治临泾后魏于潘原县置武州属太平郡后周属原州隋治安定县又析置平凉郡唐初置原州元和中以原州平凉县置行渭州后䧟于吐蕃中和间复置本朝为泾原路县沿革平凉本汉朝那泾阳二县地东汉省泾阳入朝那晋因之后魏废为长城县地后周复置朝那县隋改平凉县潘原本汉隂盘县地唐天寳初置潘原县五代周以武州省入本朝属渭州安化本春秋战国义渠戎国秦为北地郡地汉为郁郅县东汉晋俱废后魏后周皆为镇隋置合水县唐改河州县天寳初改安化县又改顺化县本朝复为安化崇信本唐李元谅所筑城屯军名崇信本朝初始置崇信县属鳯翔府淳化初改属仪州后州废以县属渭州华亭本秦陇西郡地后魏始筑城置镇隋置华亭县唐省入陇州汧渭县五代唐时以废县属义州后周复置华亭县本朝废州以县属渭州形胜天坛山在州北崆峒山在州西上有问道宫黄帝问道于广成子即此笄头山在崆峒山西望家山断万山五马山俱在崇信县西王母山义山齐山晶然山飞鳯山俱在华亭县境广成子洞弹筝峡在州西风吹流水如弹筝声武村水䇿底水臙脂水俱在华亭县西巖泉在崆峒山下琉璃泉在崆峒山上人物汉皇甫规郡人为中郎将讨平先零诸种后自以耻不与党上䟽士论重之皇甫嵩规兄子少有文武志以破黄巾功拜太尉三国皇甫谧嵩曾孙博综典籍时号为𤣥晏先生晋皇甫重州人性沉果有才用为司空张华所知仕至新平太守皇朝郭执中华亭人累官枢宻承㫖言事切直不阿后以功累迁新安郡王集凉州四邉沙浩浩汉家无人开旧道万户楼台临渭水五陵花桞满秦川双双擕弹来金市两两鸣鞭上渭桥鬬鸡过渭水走马向闗东晨过弹筝崃马足凌兢行双壁隠灵曜莫能知晦明河流空积石山路绕崆峒君恩如可报龙劒有雌雄本朝政和七年陞为节度旧置泾原路经畧安抚使统仪州等四州熈宁五年废仪州元祐元年增置西安州崇宁三年又以熈河路舍州来属大观三年又増置懐徳军崆峒一何髙崛起干坤辟峻极倚杳㝠峥嵘亘今昔笄头旧传名闗塞曾控扼复闻广成子不为外虑役至今洞犹存峭壁宛遗迹西巖水泓澄洳洳縁罅隙泾州郡号安定郡沿革天文井鬼分野禹贡雍州之域秦属北地郡汉晋皆属安定郡后魏始置泾州取泾水为名隋大业初改安定郡安定县唐复为泾州改县为保定县天寳初改州为安定郡后复为泾州本朝改彰化军县沿革保定本汉安定县东汉省后魏置泾州县唐改保定县本朝因之灵台古宻须之国汉为北地即鹑觚县地隋析置灵台县取文王作灵台之意后省入鹑觚唐复置本朝仍旧良原隋置属安定郡唐本朝俱属泾州长武本乌氏国地本朝范仲淹奏差宋良等部领番汉军马往泾州长武寨把隘即此形胜笔峰山在州南树林隂宻回中山在州西上有王母宫汉武帝求神仙于此苍山在灵台县东南林木苍翠保巖山在灵台县东南三十里山势峭抜回旋百折共池在州北诗侵阮徂共即此翠屏山在平凉县南一里上有石如珠一名垂珠峰人物汉梁统州人性刚毅精法制更始召拜酒泉太守封陵乡侯南北朝邓彦海安定人性真洁博览羣书长于易武定中擢为尚书唐牛仙客灵台县人初为县小吏后以功迁洮州司马累迁工部尚书牛僧孺灵台人性鲠直不阿初为监察御史后累官𢎞文舘大学士皇朝刘惟辅州人以同州观察使为熈河副总管后死节赠昭化节度使号忠烈集雪下阳闗路人稀陇戌头白草三冬色黄云万里秋九光飞鞅志何遥千载灵踪隔綘霄汉殿杳沉青鸟信崑丘谁听白云謡林峦尚锁空台舘城邑全非旧市朝遮虏黄云断烧羌白草空朔野长城闭河源旧路通本朝太平兴国元年改彰化军节度咸平四年陞长武寨为长武县五年省为砦属保定县大观三年复以砦为县最髙翠屏山举手星可摘珠石信团圞羣峯森劔㦸相传雷雨收片片归云白此去陟参云危栈愈踧踖㑹景亦可喜周顾忘倦罢原州郡号平凉郡沿革天文井鬼分野禹贡雍州之域本秦北地郡地汉为安定郡之髙平县东汉永初间废后魏置髙平镇后为太平郡兼置原州隋初废郡州如故大业间废州为髙平郡唐初为原州后改平凉郡干元初复原州本朝置镇戎军县沿革临泾本汉县晋安定郡治此唐属泾州本朝属原州彭阳本汉旧县属安定郡后魏属原州隋废唐置义丰县本朝复曰彭阳形胜潜夫山在州北东汉王符隠此玉山在州东山多白石隂雨之夜明艳如玉雉头山在州西状如雉头金佛崃在州东上有金粧佛和戎原在临泾县南蒲水在州北三水在州东北水流三𣲖㑹归一川萧闗在州西北汉文帝时匈奴入萧闗即此石桥在州玉山之下有巨石横亘名仙人石桥俗唿为仙人着碁台人物三国胡奋临泾人从司马懿伐辽东以功封夏阳子累迁散骑常侍南北朝胡国珍临泾人少好学雅尚清俭太和中袭父爵为武始侯后封安定郡公席阐文临泾人幼孤贫渉猎书史仕南齐为雍州刺史有能名冬至悉放狱中囚依期而至后封湘西侯皇朝胡顺之州人举进士尝上书宰相乞太后还政仁宗嘉其忠迁尚书范仲淹爱其才集夫戌萧闗妾在吴西风吹妾妾忧夫一行书信千行泪寒到君邉衣到无出得萧闗北儒衣不称身旋闻受降日歌舞入萧闗本朝太平兴国初改义丰为彭阳至道三年自寕州来隶来观金佛崃如入玉门闗石桥跨两岫野叟尝逺跖旁有枰碁处云是神仙奕熈州郡号临洮郡沿革天文井鬼分野禹贡雍州之域春秋战国西羌所居秦置陇西郡汉因之晋析置狄道郡刘宋置武始郡后魏置临洮郡后周废隋复置后改金城郡唐天寳初置临川寳应初陷于吐蕃号武胜军本朝为镇洮军寻改熈州县沿革狄道本汉置县为陇西郡治晋属狄道郡后魏至隋县不改唐析置临川县属兰州又别置安乐县后废本朝始置狄道县形胜岳麓山在州东西平山在州西寳鼎山在州西卧龙山抹邦山碧井山幞头山莲花山常家山黎紫山马寒山黒石山西倾山崆峒山俱在州境麝香坡在州西南洮河东崆河三岔河抺邦河打壁河结河邦金川玉润泉石井泉三岔关打壁峪闗八角关十八盘关分水岭闗摩云岭闗俱在州境夀亭侯庙在州东长城在州北鸣鹤城三足城俱在州界吐蕃所筑人物汉辛庆忌狄道人举茂才为郎中迁车骑将军其父武贤为酒泉太守人皆以为虎臣朝廷重之晋辛勉狄道人慱学有清操为侍中洛阳陷时刘聪欲以为光禄大夫固辞又赐酒米不受辛恭靖狄道人为河南太守姚兴冦城固守百余日后城陥厉色不屈安帝嘉奖𤣥请为咨议叅军辛谧狄道人为散骑常侍长安陷刘聦拜官不受后不食而卒李舍狄道人举孝㢘官至都督南北朝辛渊狄道人为骁骑将军以义烈见称兄弟祖孙相继皆博雅有义声唐李袭誉狄道人通敏有识度皇朝王渊州人善骑射破诸羌有功又轻财好义累加少保谥㐮愍髙子孺狄道人知兰州金人陥兰州骂冦不屈而死集玉闗西路出临洮风卷邉尘入马毛寺寺院中无竹栁家家壁上有弓刀惟怜战士垂金甲未许逰人着白袍深巷独吟秋色里平原一望戍楼髙莽莽万重山孤城山谷间无风云出塞不夜月临闗马蹄穿欲尽貂裘故转寒层氷横九折积石凌七盘本朝熈寕五年收复武胜军改为熈州初置熈州路安抚使统五州后谓兰州改为兰㑹元祐改熈河兰㑹路为熈河兰岷路元符复故㑹州既割属泾原又改为熈河兰廓路宣和又改熈河湟廓路又改湟州为乐州又改为熈河兰乐路寻复改为熈河兰廓路秦王筑城何太愚天实亡秦非北胡一朝祸起萧墻内渭水咸阳不复都帝家将军勇无敌谋如转圜心匪席精城动天天不格凿空借筹皆硕画岂知洮河宜种稻此去凉州皆白麦女桑被野水泉甘吴儿力耕秦妇织熈州欢娱军事息天王圣明丞相直河州郡号安乡郡沿革天文井鬼分野禹贡雍州之域秦属陇西郡汉为大夏枹罕二县地属陇西金城二郡晋属晋兴郡符秦始置河州隋改为枹罕郡唐复为河州天寳初改为安昌郡本朝复为河州安乡郡县沿革宁河本寕河寨本朝崇寕中陞为县形胜积石山在河西北二十里禹贡导河积石至于龙门即此雪山在州西南一百五十里四时有雪山之石如骨露鳯凰山在州东形如鳯凰古号河州为鳯林郡者因此黄河上渡在积石路人物南北朝念贤河州人少有大志嗜学魏永熈间官至都督秦河二州刺史进爵安定郡公本朝熙宁六年收复安乡为河州熈寕八年置枹罕县九年省崇寕四年陞寕河砦为县华夷分壤处雪岭白嵯峨万古消难尽三秋积又多寒光欺夏日素彩烁天河自笑经过客相㸔鬓易皤巩州郡号陇西天水汉阳郡沿革天文井鬼分野禹贡雍州之域春秋战国时为羌戎所居秦属陇西郡汉为天水郡东汉为汉阳郡及陇西郡地魏为陇西南安二郡后魏为陇西南安安阳三郡兼置渭州隋废南安郡复置陇西郡唐武徳元年置渭州天寳元年改陇西郡本朝改巩州县沿革陇西本汉之天水郡地唐为陇西县本朝立古渭寨元祐中复置陇西县宁逺本唐陇西县地本朝置宁逺寨崇宁中陞为县形胜仁夀山在州城南马鹿山在州南四围崖甚险西山在州西广汉水所出广吴山在宁逺县西有广吴堡故城在焉石门山在宁逺县东北斗山在寕逺县南渭水在州城北六泉在州东南乞伏国仁率骑兵袭鲜卑三部于六泉即此人物汉龎徳陇西人初平中从马腾击反羌有功累官中郎将封都亭侯南北朝李叔仁陇西人骁健有武力仕魏征讨有功迁扬州刺史封陈郡公官终大都督唐李揆陇西人性警敏善文章干元中进礼部侍郎同平章事善奏对帝曰卿门地人物文章当世第一时称三絶李中敏陇西人举进士性刚峭与杜牧李甘善善文辞太和中旱中敏上䟽陈时政得失文宗嘉纳之皇朝王君万宁逺人以殿中侍为秦鳯指挥使积功擢熈河路钤辖累官副总管集陇西将军号都䕶楼兰校尉称嫖姚囬风吹雨渭城西细草新花踏作泥借问陇西行何当驱马征草合前迷路云浓后暗城汉国临清渭京城枕蜀河望极闗山逺秋深烟雾多陇陂常无极苍山望不穷花开緑野雾莺啭紫岩风本朝熈宁五年以秦州古渭砦为军崇寕三年陞为州元祐五年増置陇西县崇寕三年陞永寕砦为县又陞宁逺砦为县秋色满秦川登临渭水邉极浦涵秋月孤㠶没逺烟陇云连塞起渭水入关流渭水秋天白骊山晩照红霜雪满归鬓干坤犹转蓬岷州郡号和政西和郡沿革天文井鬼分野禹贡雍州之域周为西羌地秦为临洮县䝉恬筑长城始于此西汉魏晋俱因之西魏始置岷州以南有岷山故名隋以其地置临洮县义寕二年复置岷州唐仍为岷州和政郡后陷于吐蕃本朝收复置岷州县沿革祐川本西魏溢乐县地后周置基城县唐改为祐川后没于吐蕃本朝改为大潭长道本后魏上禄县地隋改为长道唐天寳末废后复置本朝属岷州形胜岷山在州北洮水经其下夏禹见长人受黒玉书于此遮阳山在州东板寕山贵清山人投山俱在州东金童山桦林山露骨山崆峒山冷落山分水岭阔博山氆氇岭摩云岭俱在州境贤隠山旧有三阁姚大师读书于此仙人崖九天圣母石洞宣泽大王石洞黒水龙王石洞八龙神王石洞俱在州境芸叟洞下有溪张舜民尝游此良恭河临江河布衫川平泉金紫池俱在州境珎珠池嵗旱祷雨有应千丈潭在遮阳山下人物皇朝马堃州人一家父叔兄弟皆以忠勇为名将堃以六郡镇抚使守咸淳府元将杨文安与堃同里谕使降元堃不从文安乃列栅攻城潜遣勇士蹑云梯宵登斩关纳外兵堃悉力向战死之马塈堃弟抚诸蛮治关隘皆有条理邉陲晏然后留静江元将隅里海牙以兵夹攻三月使人招降不屈后城破塈率死士向战被执杀之断其首犹握拳大奋起立踰时方仆集重嵠既下潄峻岭亦上干陇头闻戍鼓岭外咽飞湍瑟瑟松风急苍苍山月团塞云多断续边日少光辉警急烽常报传闻檄屡飞已喜皇威清海岱还期仙杖过崆峒伯夷窜首阳老耼伏柱史放神青云外絶迹穷山里凝霜凋朱颜寒泉伤玉趾归来安所期与物齐终始雄叔意同芸叟观本朝熈宁六年复和政军为州崇寕三年复唐县为祐川建隆三年合良㳟大潭两镇置县𨽻秦州熈宁七年自秦州来𨽻又以长道县自秦州来𨽻楼外青山半夕阳寒鸦翻墨㸃林霜平河细草三千里一笛西风人断肠一江白浪摩云岭万树青松闾井河常子枕眠髙卧处月明人唱定羌歌河湟形胜压西陲忽觉连营列汉旗天子坐筹星两两将军解佩印累累兰州郡号金城郡沿革天文井鬼分野禹贡雍州之域秦为陇西郡地汉置金城郡东汉省入陇西郡隋初废郡为兰州大业初废州置金城郡唐复置兰州天寳初改金城郡干元初复为兰州本朝置兰泉县县沿革兰泉本在西羗地隋置五泉县本朝崇寕间始置兰泉县为兰州治形胜兰臯山在州南乃州之望山也栁沟山在州东南有沟亦名栁沟白石山在州东南以山多白石故名九州台山在州南其形峭㧞直上如台登之可以望逺摩云岭在州南其髙峻入云中故名东冈坡在兰泉县东二十五里相传唐太宗获禇亮于此金城闗在州北二里黄河北岸黄河在州北五里阿干河在州西神泉在州西俗唿为狮跑泉水深莫测遇旱祷雨多应万眼泉在州东北泉涌甚多可资灌溉人物唐辛云京州人有胆决以擒生斩馘常冠诸军积功授开府仪同三司右仆射同平章事浑释之州人有才武世为本州都督从朔方军战功居多累迁开府仪同三司封宁朔郡王浑瑊释之子年十一善骑射后勇冠三军从郭子仪复两京积功官至检校尚书右仆射同平章事集莫把阿胶向北倾此中天意固难明解通银汉应须曲才出崑崙便不清三年南渉河源水西出崑崙万里余金城闗上晩徘徊一笑凭栏望眼开丹硖重重抱地险黄河滚滚自天来金城宫阙耸岧嶤形势由来胜虎牢一水自天归大海两山从地挿层霄本朝元丰四年収复金城军为州崇寕三年置兰泉为倚郭金城闗上望臯兰岭势根磐复遶环石磴盘云到上头风髙五月已惊秋金城天险控邉关有客慿髙落照间粉堞鸦啼风满树碧潭鱼跃水平滩戍楼筑向石巖间俯瞰河流九曲湾人自玉门来上国地从紫塞设重闗记纂渊海卷二十五记纂渊海卷二十六钦定四库全书记纂渊海卷二十六宋潘自牧撰职官部三公经节彼南山维石巖巖赫赫师尹民具尔瞻兹惟三公论道经邦燮理隂阳官不必备惟其人春秋汉含孶曰举三公象五岳史汉丙吉出逢牛喘吉问牛行几里或以讥吉吉曰方春少阳用事恐有所伤害三公典调和隂阳职当忧成帝时何武建言国之辅佐必得贤圣然犹天之三光备三公官各有分职宜建三公官汲黯责𢎞位三公俸禄甚多然为布被此诈也上问𢎞𢎞谢曰有之夫以三公为布被诚餙诈以钓名萧望之言三公任非其人则三光为之不明今嵗首日月失光咎在臣等晋诸葛恢为临沂令名亚王导庾亮谓曰明府当作黒头三公晋王戎虽位总鼎司而委事僚宷间乘小马从便门而出逰见者不知为三公也三公叅议国家之大事置府僚三公佐天子平邦国理隂阳无所不统传记三公崇号为上公东汉以后常曰上公其后或置或废大抵无所统职至后魏特称三师以正其名正一品然非道德崇重不居其位无其人则阙之三公无官有人然后充之舜于尧伊尹之于汤周公召公之于周是也周成王立三公而六官不必备惟其人以书传考之皆兼领六卿未尝特置也三公之任鼎足承君不有建明固守无以居位汉哀平间始尊师傅之位虽明天子必有所师法荀爽为三公食不过一肉惟脱粟饭安帝朝陈忠上疏曰三公称曰冢宰王者改容而礼在舆为下御坐为起入则参对而议政事出则监察而量是非杨震明经愽览不应州郡礼辟后有鹳雀衔三鳣鱼坠堂下都讲取鱼进曰蛇鳣卿大夫服之象也数三法三台也先生自此升矣后位三公丁固梦松生其腹上谓人曰松字十八公也后十八嵗吾其为公乎卒如梦焉集道协陶钧力恩囘日月光一言归社稷九命备圭璋五云多䖏是三台明君越羲轩元老坐三台一为公与相潭潭府中居公望冠巖廊钟鼎勲庸大天设三光以昭明天子立三公以明理故公卿者四海之表仪神化之丹青本朝政和二年诏曰太师太傅太保此古三公之官为宰相之任今为三师然古无三师之称合依三代为三公官不必备惟其人为宰相之任若除三公即为宰相靖康末诏依元丰故事以仆射为宰相三公止为阶官不复与三省之政焉昔师尚父秉旄仗钺犹未告老此诸葛元逊所以屈张昭素也而卫武公百年犹箴儆于国曰无以我老耄而舎我此左史倚相所以诲申公也义重股肱望隆堂陛奥廉逺则堂陛峻股肱逸则元首安宠辞上宰归荣故乡兼两镇之节旄备三公之典䇿太师经太师维垣维师尚父时维鹰扬天子礼乐是经学业不祛凡是之属太师训礼尹氏太师维周之氐秉国之均四方是维天子是毗俾民不迷史元帝即位萧望之周堪本以师傅见尊重后诏御史国之将兴尊师而重傅前将军萧望之傅朕八年道以经术厥功茂焉其赐爵关内侯给事中首三公之职太师居上隋髙祖受禅李穆来朝髙祖降坐礼之拜太师賛拜不名子孙虽襁褓悉拜仪同一门执象笏者百余人贵盛当时无比颜真卿德宗立拜太师立朝正色刚而有礼賛云晩节偃蹇为姦臣所挤毅然之气折而不阻可谓忠矣裴度拜太师平章事事四朝以全德始终及殁天下莫不思其风烈传记文王得尚父于磻溪以为师太师孔光道术通明宜居四辅职导帝躬太师金章紫绶位上太傅唐置太师以师范一人仪刑四海冯道为太师以旧德自䖏然当世之士无贤愚皆仰道为元老而喜为之称誉集文武成功后居为百辟师善教邈无迹其流在民心君㸔鲁太师庙食犹至今冠三公之首为四逸之仪周宠元勲任先吕尚汉崇硕德选在孔光本朝国初之制以太师太保太傅为三师淳化二年遣右正言张康赍太师赵普生辰器币鞍马就西京赐之故事非同平章无生辰国信之例上以普勲旧故特异其礼文彦博有赴阙司马公言若令以正太师平章军国政事亦足以尊老成矣遂诏一月两赴经筵六日一入朝至都堂商量事器深宏逹业茂经纶弛张文武之才出入将相之任太傅经天子不惠于庻人不信于诸侯不戒于戎事凡是之属太傅之任去太师审父子君臣之道以示之少师奉世子以观太傅之德而审喻之太傅在前史后汉胡广字伯始为太傅年八十四练逹事体明解朝章虽无謇直之风屡有补阙之益明帝以邓禹元功拜为太傅进见东向甚见尊宠和帝即位㓜弱以邓彪有髙名海内归仁召为太傅百官总已以听之恩宠之隆莫与为比后汉张禹拜太傅録尚书事刘苍以殇帝㓜育欲令重臣居禁内乃诏禹舎宫中给帷帐牀褥太官朝夕进食五日归府毎賛与三公絶席钟繇为太傅明帝曰三公者一代之伟人也兼华歆王朗而言后魏淮阳王欣大统中为太傅文帝谓欣曰王欣为太傅再为太师自古人臣未闻有此例欣逊谢而已传记后汉有太傅上公一人掌以善道无常职世祖即位卓茂以德行见拔时年七十余拜太傅赐几杖周成王即位周公毕公并为太傅晋悼公知士贞子之师博闻宣惠于教也使为太傅灵帝朝以陈蕃为太傅与胡广叅録尚书事陈蕃志欲芟夷阉宦以清本朝逹奚武拜太傅贱时好华饰及居重位不理威仪行常单马门不施㦸常昼揜一扇或谓武曰公位冠羣后功盖一代出入仪卫不称具瞻何轻率若是武曰且天下未平国恩未报安事威仪乎言者慙而退集吾爱白乐天逸才生自然谁谓辞翰器乃是经济贤贤相谢世运壮图因事止髙揖七州外拂衣五湖里负孺子之图饰縁鹤之鼎军威重于䕶将国礼贵于塞门不以九族囘心意不以百代负国家所期陛下与北极同尊朝廷与南山等固本朝绍兴十一年少师枢宻使济国公张浚除太傅进封广国公张士逊上章请老就拜太傅进封邓国公致仕宰相谢事自士逊始也就第十年而薨寿八十士逊归老号退傅启国于邓范仲淹适守邓州士逊还乡仲淹置酒髙会明日士逊复置会挥金甚盛时人荣之増其帝傅之崇太保经王躬是保太保乃作旅獒用训于王史周成王时召公为太保汉平帝元始元年始置太保光武中兴时省魏置太保以郑冲为之位在二司之上王祥拜太保诏曰耆艾元老髙行清粹朕所倚毗以崇道𢎞化晋汝南王亮为録尚书与太保卫瓘对掌朝政晋诏太保何曽曰翼賛先皇光济帝业传记太保所以训䕶人主导以德义者也太保古官商太甲时伊尹为太保汉平帝用王莽为之晋武初以王祥为太保进爵为公加置七官职孔纬进兼太保时天武都头李顺节疏暴人也以浙西节度使兼平章事䑓吏白已谢当班见百官纬判止之明日顺节盛服至则无班怏怏去它日见纬以为言纬曰固疑公见望也且百辟卿士天子廷臣班见宰相以宰相为之长公提天武健儿据堂授礼安平子欲用之去都头乃可顺节慙缩不敢言天寳以前唯以其官赠窦季谋一人而已集诏出未央宫登坛拜总戎上公周保傅辅相汉司空司勲宰其鸿烈典册备其徽章山甫式列羣之功纪绩庙器庄叔匡成献之难昭德彛鼎危劲之节贯四序而愈秀坚真之操经百鍊而无销珠角应期山庭表德出忠入孝自家刑国人物冠冕彛章表则任属屯警官联枢侍行部六条议班三史本朝天禧元年司徒平章事王旦王元巖同日降制加太保熈宁元年潞国公文彦博守太保兼侍中再任彦博辞太保止受所加封再任从之绍兴十年少保万夀观使兼三镇节度使刘光世除太保俾陞帝保秩乃冠千公卿眷言公保宣力维多明公身为天下大老诚有忧国之心不当俯及细务愿以此意为上一言使幽险之情得以上逹则天下之言皆明公之言而明目逹聪感召和气皆明公之功矣太尉史太尉秦官汉因之金印紫绶掌武事髙祖曰周勃重厚少文安刘必勃可令为太尉后以左袒安刘冲帝诏曰李固忠直不挠有史鱼风其以固为太尉传记后汉张颢见一鹊坠地化为石椎破得金印曰忠孝侯印颢奏闻藏之秘府后至太尉唐置太尉为武阶之首景帝置太尉尊与丞相等集天官冢宰庻僚之率师钖有帝命虞作尉爰叶台极爰平国域天监有汉诞生元辅代作三事勲在王府本朝循歴代之制以太尉与司徒司空并为三公政和时罢之复周制以太师太傅太保为三公少师少傅少保为三孤以太尉本秦主兵官定为武阶之首正一品在节度使之上居执政之次司徒经司徒掌建邦土地之图人民之数周知九州地域帝曰契女作司徒敬敷五教在寛掌邦教敷五典扰兆民乃诏司徒俾立室家史汉光武拜邓禹为司徒䇿曰禹与朕谋谟帷幄决胜千里今授印绶封鄼侯袁安为司徒毎朝㑹忧念王室未尝不流涕杜洗兵马行司徒清鍳悬明镜指李光弼也传记尧时舜为司徒舜摄帝位命禹为司徒秦置丞相省司徒汉初因之后汉大司徒主徒衆教以礼义凡国有大疑大事与太尉同魏华歆为司徒家无儋石之储诏曰司徒国之儁老今大官重膳而司徒蔬食甚无谓也特赐歆及妻男等衣服集天监在下仁德是兴乃立司徒治兹黎蒸人具尔瞻四方是维干干夕惕靡怠靡违敬敷五教九德咸事啬人用章黔甿是富本朝宋置司徒金章紫绶进贤三梁冠佩山𤣥玉掌治民事郊祀则省牲视涤濯大丧安梓宫凡四方功课嵗尽则奏其殿最而行赏罚亦与丞相并置宋宰相吕夷简诏特守司徒三表恳让上令録诏书颁天下知朝廷有退让之臣司空经掌邦土居四民时地利舜命禹作司空曰汝平水土惟时懋哉乃召司空史少昊氏以鸟名官鸤鸠氏司空也史后汉牟融为司徒数有忠言章帝䇿曰司徒典职六年特加太尉徐邈为司空叹曰三公论道之官无其人则缺安以老病参之固辞不拜及没后制赐故司空邈谷二千石钱四十万房𤣥龄进司空仍总朝政固辞帝遣使诏曰逊诚美德也然国家相眷赖乆一日去良弼如亡左右手顾公筋力未衰勿多辞王思礼代李光弼为河洛节度副使从平禄山守东京上元元年加司空自武德以来三公不居宰辅惟思礼而已长孙无忌进司空知门下尚书省平章军国重事髙士廉口陈以外戚位三公嫌议者谓天子以私后家帝曰朕任官必以才不者虽亲若襄邑王神符不妄授若才虽仇如魏徴不弃也诏曰五帝后夏禹得咎繇为三王祖齐威得管仲为五伯长朕得公遂定天下公其勿逊天寳十三载册拜杨国忠为司空其日雨止集当归马之朝奉鸤鸠之职分制五服划为万国乃立司空厥惟是职本朝宋制进贤三梁冠佩山𤣥玉掌治水土祠祀掌扫除乐器大丧掌将校复土歴代皆有之至后周为冬官谓之大司空风力肃明器质恢杰掌平土之司升文昌之任大司马史汉初不置武帝元狩四年初罢太尉置大司马以冠将军之号霍光以大司马大将军辅政武帝又令大将军骠骑将军皆有大司马之号宣帝地节三年置大司马不冠将军亦无印绶官属成帝绥和元年初赐大司马金印紫绶置官属禄比丞相去将军哀帝建平二年复去大司马印绶官属冠军如故元夀二年复赐大司马印绶置官属去将军位在司徒上始置时议者以汉有军候千人司马官故加大王莽居摄以汉乃无小司徒而定司马司空之号并加大后汉光武建武二十七年省大司马以太尉代之故常与太尉迭置不并列至灵帝末始置焉魏文帝黄初二年复置大司马以曹仁居之而太尉如故则太尉大司马大将军各自为官位在三司上武冠绛朝服金章紫绶佩山𤣥玉与大将军同本朝唯元嘉中用彭城王义康为之冠玉与晋同少师经贰公𢎞化寅亮天地弼予一人传记天子燕业及其学左右之习诡其师荅诸侯遇大臣不知文雅之词法语之道简文小诵不博习此少师之责本朝绍兴九年以节度使韩世忠除少师十年少傅节度使张浚除少师二十八年少傅节度使杨存中除少师孝宗即位九月少傅四川宣抚使呉嶙除少师隆兴二年授特进尚书右仆射兼枢宻使张浚可罢右仆射特进少师保信军节度使判福州以浚自劾求去故也极贰公之位叙少傅史天子居处出入不以礼衣冠冠带不以制御器列侧不以度采服从好不以章忿悦不以义予夺不以节此少傅之责也髙祖欲易太子张良为画计曰上所不能致者四人今能卑词厚礼请以为客时从入朝亦一助也及黥布反良説上以太子监关中兵上谓子房虽疾彊令傅太子以良行少傅事及破布归上欲易太子及晏置酒太子侍四人者从上怪问之四人各言姓名帝大惊曰烦公卒调䕶太子太子竟不易者皆良招四皓力也本朝绍兴六年节度使张浚除少傅绍兴三十二年孝宗即位张浚封魏国公浚以枢宻使授都督江淮军马入朝奏事继有是命𤣥衮赤舄进次傅之崇名少保史天子居处燕私安而易乐而躭饮食不时醉饱不节寝起早晏无常玩好器弄无制此少保之责也本朝绍兴元年少保右仆射吕頥浩罢少保除特进先是頥浩言少保之官自陛下临御未尝轻授望追寝成命除一阶官故有是诏至七年三月自镇南军节度使开府仪同三司充浙西安抚制置大使兼知临安府始除少保绍兴九年六月武胜定国军节度使岳飞除少保左右丞相经允釐百工庻绩咸熈帝曰畴咨若时登庸实惟阿衡实左右商王爰立作相置诸王左右若济巨川用汝作舟楫若嵗大旱用汝作霖雨衮职有阙惟仲山甫补之帝曰臣作朕股肱耳目元首明哉股肱良哉庻事康哉史黄帝得六相而天下治舜命宅百揆成汤始置二相以伊尹为右相仲虺为左相周成王时召公为保周公为师相成王为左右周公位冢宰正百工又作六典冢宰掌邦治统百官均四海史汉髙帝即位置丞相孝惠髙后置左右丞相魏黄初元年改为司徒后复置又有相国晋罢丞相唐世宰名犹不正初以三省长官中书令侍中尚书令共议朝政此宰相职也其后以太宗尝为尚书令臣下避不敢居其职由是仆射为尚书省长官与侍中中书令号为宰相品位既崇不欲轻授常以它官居宰相而假以它官张嘉贞天子欲用而忘其名谓韦抗曰朕常记其风操而忘名因閲表疏遂得其名周勃为右丞相问勃一嵗决狱㡬何勃谢不知问钱谷一嵗出入㡬何又谢不知上问陈平曰各有主者上曰君主何事曰宰相者上佐天子理隂阳顺四时下遂万物之宜外镇四夷诸侯内抚百姓使卿大夫各任其职丙吉代魏相为丞相上寛大好礼让掾吏有罪赃不称职终无所案验萧何薨曹参闻之告舎人曰趣治行吾且入相使者果召参代何为相事无所变更遵何之约束百姓歌之曰萧何为法较若画一曹参代之守而勿失载其清静民以宁谧公孙𢎞为汉丞相开东阁以招贤汉制常以列侯为相唯公孙𢎞登相位乃封为平津侯其后为故事先主即帝位䇿亮为丞相曰丞相其辅朕之阙助宣重光以昭明天下评曰亮之为国也抚百姓示仪轨约官职从权制开诚心布公道可谓识治之良才隋髙颎有文武之大畧明逹政务朝野倾仰识者以为真宰相晋王导为丞相桓彛见导观其治事还谓周顗曰向见江左夷吾不复忧矣张説与姚崇有隙崇病谓其子曰我死张説来弔汝具陈吾生平服玩列于前如説属目即举以献之因以神道碑为请若得即模刻以示外此人见服玩若不顾则吾族无遗类矣及崇死子如其言説来果属目焉去后即以献之遂求所为文説许之故其碑曰一柱承天髙明之位列四时成嵗亭毒之功深后説悔来索则碑已横刻矣説叹曰死姚崇犹能算生张説后譛不行张柬之姚崇为灵武军使后诏举外司可为相者崇曰张柬之沉厚有谋能㫁大事其人老惟亟用即日召见拜同鳯阁鸾䑓平章事张九龄为相谔谔有大臣节房杜当方为相时天下新定䑓阁制度宪物率二人讨裁毎议事帝所如晦长于㫁而𤣥龄善谋二人深相知故同心济谋以左右帝当世语良相必曰房杜陆䞇为相所言皆指帝短或规其太过对曰吾上不负天子下不负所学唐𤣥宗命相皆先御书其名置案上会太子入侍上举金瓯覆其名而告之曰此宰相名也房𤣥龄为相十五年以权宠隆极累表辞位帝遣使谓曰逊诚美德也国家相眷赖乆一日去卿如亡左右手唐废帝欲择宰相问于左右皆言卢文纪及姚顗有人望废帝因悉书清望官内琉璃瓶中夜焚香祝天以筯挟之首得文纪欣然相之传记秦悼武二年始置丞相官樗里疾与丼茂为左右丞相陈又置相国位丞相上并为赠官自晋魏以来宰相但以它官或阙不置间者自为尊崇之位多非其人臣之职其真宰相者不必居此官也隋文帝自大丞相后周遂置内史纳言是为宰相亦有它官参与焉唐同中书门下三品及平章事知政事参知机务参与政事及平章军国重事之名是也武后龙朔元年改侍中为左相中书令为右相尚书仆射为文昌后复改易丞相王商国家之柱石臣也其人守正不诎节神龙元年大水宋务光上书今霖雨即闭坊门故里人唿坊门为宰相谓能节宣风雨天工人代乃是虚设唐自武德以来宰相寛厚以陆象先为标首词翰以姚元崇为标首词学以张説为标首决遣以张义正为标首太宗谓房𤣥龄曰公为仆射当广朕耳目助访贤才比閲讼牒日数百岂暇求人哉乃勅细务属左右丞大关仆射仆射裴遵庆母皇甫氏少时常持经经函中有小珊瑚树异时忽有小龙骨一具立于侧时人以为裴氏祥上元中遵庆遂居宰府毎元日冬至大朝百官已集而宰相方至珂伞列烛多至数百炬谓之火城宰相火城至则衆皆㓕烛以避之集我爱房与杜魁然真宰辅黄阁三十年清风亿万古大厦须异材廊庙非庸器一战文塲拔赵旗便调金鼎佐无为旱嵗天教作霖雨明时帝用补山龙霖雨思贤佐丹青忆老臣应图逢骏马惊代得麒麟沙汰江河浊调和鼎鼐新左辖频虚位今年得旧儒相门韦氏在汉臣颂经术十年紫殿掌洪钧出入三朝一品身文帝宠深陪雉尾武皇恩厚宴龙津林舘经春瑞气浮当时曽约相车逰清如氷玉重如山百辟严趋礼絶班强虏外闻应破胆平人常见尽开颜平生五色线愿补舜衣裳上熈陛下覆帱之恩下遂羣生性命之理以正百度以和四时澄其源而清其流统于一而应于万假三事之崇允万夫之望故韩信以丞相击魏樊哙以相国伐燕克成茂功抑有前典玉鼎昇黄阁金章谒紫宸本朝元祐初司马公相乃请令三省合班奏事分省治事自绍圣以后皆因之时议者谓门下相凡事既同进呈则不应自驳以行之命是省审之不可废也蔡京以太师总领三省号公相废尚书侍中中书令为左辅右弼亦虚而不除改左右仆射仍兼两省侍郎靖康中何文缜将拜相乃先为仆射呉正仲当制更为丞相不从建炎三年吕元直初相议者请併三省干道二年十二月诏改左右仆射为左右丞相冦莱公当国真宗有澶渊之幸而能左右天子不动如山却敌国保宗庙天下谓之大忠吕端为相持重识大体毎奏对同列多异议公罕所建明一日内出手札戒曰令中书事必经吕端详酌乃得闻奏吕䝉正为相遇事敢言上嘉其无隠元祐元年司马光言窃见文彦博沉敏有谋畧知国家治体能断大事功効显着此天下所共知也熈宁初富弼再相神宗首问边事公曰臣愚以为首当推恩惠布德泽二十年未可道着用兵二字上问所当先如何公曰阜安宇内为先王旦在相位乆外无疆场之虞兵革不用海内富实羣工百司各得其职故天下称为贤相韩琦为相十年当仁宗末朝廷多故公临大节处危疑茍利国家知无不为故能光辅三后大济艰难坐置天下于大宁公之力也王曽毅然大节身系安危朝廷有道青春好门馆无私白日长有官居鼎鼐无地起楼䑓风定晓园蝴蝶閙雨余春圃桔橰闲平章事史杜祐拜检校司空同中书门下平章事嵗余乞致仕诏三五日一入中书平章政事祐毎进见天子尊礼之官而不名裴度太和四年诏进司徒平章军国重事三五日一入中书状貎不踰中人而神观爽迈操守坚正善占对名震四夷贞观八年仆射李靖以疾辞位诏疾小愈三两日一至中书门下平章事平章之名盖始于此宋璟罢帝欲用张嘉贞而忘其名夜诏韦抗曰朕尝记其风操今为北方大将姓张而复名向夜半因观文臣表奏而得其名遂以为平章事传记裴冕肃宗至扶风召赴行在拜左相代宗立诏摄冢宰固辞以疾乞间日入政事堂帝优之听入阁不趋为御小延英召对郑綮毎以诗託讽中人有诵于上前者昭宗意其有藴未尽因有司上班簿遂署其名曰可礼部侍郎同中书门下平章事集金铉重名银章贵服本朝元祐中置以文彦博太师吕公着守司空相继为之序宰臣上所以处老成硕德特命以宠之也或称平章军国重事或称同平章军国事五日或两日一朝非朝日不至都堂其后蔡京王黼以太师总三省事三日一朝赴都堂治事开禧元年韩侂胄拜平章讨论典礼乃以平章军国事为名盖省重事则所预者广去同字则所任者专边事起乃命一日一朝省印亦归其第宰相不复知印其后贾似道专权窃位日乆尊崇日隆位又在丞相上矣参知政事史魏文帝即位刘放孙孜转为左右丞参掌机密评曰刘放文翰孙孜勤谨并管喉舌权闻当时后魏古弼太武时为尚书令参知政事方欲奏除减苑囿遇太武与刘树围棋弼碎树头殴其背大武竒弼公直皆可其奏以与百姓隋蘓威宇文述裴矩裴藴卢世基参掌朝政时人称为五贵蘓威与髙颎参掌朝政威见宫中门银为幔钩因盛陈节俭之美以喻上上为改容雕饰旧物悉命除毁唐崔日用参机务制曰宜缉台阶之政唐魏徴知门下省事诏朝章国典参议得失他日宴羣臣帝曰纳忠谏正朕违为国家长利徴而已虽古名臣亦何以加亲解佩刀以赐唐萧瑀复参预朝政帝曰武德季太上皇有废立议瑀于尔时不以利憷死惧社稷臣也因赐诗曰疾风知劲草板荡识忠臣又曰公守道耿介古无以过然善恶太明或有时而失瑀顿首谢曰既蒙教又许以忠亮虽死日犹生年也魏徴与杜淹等以秘书监参预朝政上问徴与诸葛亮孰贤帝曰蹈履仁义以弼朕躬致之尧舜虽亮无以抗传记唐魏徴字元诚贞观三年以秘书监参预朝政于是帝即位四年嵗㫁死罪二十九㡬致刑措米斗三钱天下大治蛮夷君长袭衣冠带刀宿卫东薄海南踰岭户阖不闭行旅不赍粮取给于道帝谓羣臣曰此徴劝我行仁义之效矣唐戴胄为吏部尚书参预朝政太宗尝谓羣臣戴胄于我无骨肉之亲但其清直厉行情深体国事有机要无不以闻所以官爵酬厥劳耳魏徴参预朝政帝曰人言徴举动疎慢我见其妩媚耳对曰陛下导臣使言臣敢不数批逆鳞哉唐薛稷迁黄门侍郎参知机务与崔日用数争事于帝前唐杨师道拜侍中参预朝政礼遇宠渥性周慎未尝语禁省事集春还上林苑花满洛阳城黄枢万物俾预訏谟俾参政论允叶羣心雍容陪大政宻勿賛鸿钧在朝但觉民瞻耸参政从知国势髙政事资参决枢机赖典司显奉宸纶宠参陪国论公由君子之道以相天下则宜不为逺近易虑不以亲疎改施如天之无不帱而施之各以其命之所宜如地之无不载而生之各以其性之所有彼常人之心区区好忮而自私不恕己以及物者岂足以量之耶伏惟阁下垂听而念焉使天下士无复思古之君子而乐出乎阁下之时而又使常人之观阁下者不能量也岂非君子之所愿而乐焉者乎冐凟威尊不任惶恐之至欲饵金钩深未逹磻溪须问钓鱼人本朝干德二年太祖已相赵普畏其专将择官以为副而难其名称召陶谷问曰下丞相一等为何官对曰唐为参知机务参知政事今可用之遂命薛居正吕余庆为参知政事仍令不押班不知印不升政事堂止令就宣徽使㕔上视事殿廷别设塼位于宰相后勅尾书衔降宰相数字月俸杂给半之盖帝意未欲令居正等名与普齐也开寳六年诏参政薛居正等于都堂议公事又诏中书门下押班知印宜令与居正等同知雍熈四年御史宣文德殿常朝百官皆有塼位唯参知政事未有诏令依位排砌至道元年诏参政与宰相分日知印押正衙其塼位先异宜合为一并得升都堂二年诏自今参知政事不知印押班塼位列宰相后不升政事堂然押勅齐衔行并马至今不易参政行丞相事多不踰年淳熈初叶孟钖龚实之行丞相近三年言者以为懐私加俸许深甫为参政命陈勉之兼权又除袁起巖盖三员也亦国朝所未有嘉定初命雷季仲娄彦发楼大防亦三员遂为故事枢宻院史唐以宦官为之初不置司局但有屋三楹贮文书而已其职掌惟承受表奏于内中进呈若人主有所分处则宣付中书门下施行后梁革唐世宦官之弊开平元年改枢宻院为崇政院其备顾问参谋议于中则有之未始专行事于外也晋天福中以桑维翰知枢宻院事四年废枢宻院以刘处谦兼枢宻奏议多不称㫖及处谦丁内忧遂废院传记唐庄宗同光元年复以崇政院为枢宻院复唐枢宻之名然权侔于宰相矣后世因之遂分为二文事任宰相武事任枢宻枢宻之名既重而宰相自此失其职唐张居翰掖庭令张从政之养子同光中为枢宻伪蜀王衍既降诏迁其族于洛阳行及秦川时关东已乱庄宗虑衍为变遣中官驰骑赍诏杀之诏王衍一行并宜杀戮其诏已经书时居翰在宻地覆视其诏乃揩去行字改为家字及衍就戮于秦川驿止族其近属而已其伪官及从行者尚千余人皆免其枉滥居翰力也集用禁林之老典温省之务甫参筹于帷幄承班秩于室家仍冠中书日愧素餐叠䝉圣训敢不竭股肱之力北极之躔筦于神务二昉之府倚以老成本朝枢宻院与中书对持文武二柄号为二府国初循唐制即中书之北置枢宻院元丰改制遂变于中书西置淳化三年复以张逊知院事显德六年范质王溥并参知枢宻院事本朝亦有院枢宻院但行东院事印李纲知枢宻院奏云祖宗法枢宻院事掌兵籍虎符枢宻使史唐代宗永泰中置枢宻使晋复置枢宻院以桑维翰为使事无巨细一以委任之数月之间百度浸理庄宗朝郭崇韬为枢宻使崇韬既位极人臣权兼内外谋猷献纳必尽忠规内外翕然称之梁之崇政使乃唐枢宻之职盖出纳之任也至梁始用士人其备顾问参谋议于中则有之未始专行事于外也至崇韬重诲为之始复唐枢宻之名然权侔宰相矣后世因之遂分为二传记安重诲为枢宻使在位六年以佐命功臣处机宻之任事无大小皆所参决后唐枢宻使凢东西院二员旧例枢宻未带使相省不宣麻至周太祖初潜歴试是任乃宣制于公朝宣麻自周太祖始田况拜枢宻使天下颙颙视为宰相以望太平集自賛襄于衮职宜总领于星枢赐曽公亮诏宜冠联于枢省赐孙固诏位登枢宥之冠本朝枢宻使国初首命赵韩王普焉号称二府礼遇无间毎朝奏事共中书先后上所言两不相知祖宗亦赖此以闻异同用分宰相之权韩世忠除枢宻使上谓世忠曰朕付卿等以枢府本兵之权甚大卿宜合为一心勿分彼此则兵利全而莫之能御顾如乌珠者又何足扫除乎至道三年以镇海节度曹彬兼侍中充枢宻使文彦博除枢宻使制乃位冠于中枢枢宻副使传记熈宁中韩泽迁枢宻副使神宗问天下遗利公对求遗利莫若尽地力退具疏以谓害农之弊莫甚于差役请委从䑓谏集议韩琦为枢宻副使两府合班奏事琦必尽言虽属中书琦亦对上陈其实同列尤不悦上独识之曰韩琦性直王文忠公尧臣为枢宻副使持法守正以身任天下事在位六年废职脩举皆有条理欧阳公脩为枢宻副使公在兵府与曽鲁公取天下兵数及三路屯戍多少地里逺近更为图籍凢边防乆阙屯戍者必加蒐补吕公着拜枢宻副使初自河阳入朝都人环观相谓曰此公还朝百姓之幸也至是士民相庆既受命出殿门武夫卫卒皆欢忭咨叹使相本朝枢宻使带相印为枢相自后唐始国初魏仁浦以宰相兼枢宻使后罢庆厯二年二边用兵富弼言边事系国安危国初范质王溥以宰相兼参知枢宻事今兵兴宜令宰相兼领仁宗然之建炎四年以宰相范宗尹兼知枢宻院罢御营以其事归枢宻院绍兴二十五年诏曰比縁军兴令宰相兼枢宻使典掌机务今边事已定可依祖宗故更不兼领庆厯二年上曰枢宻非古官未欲遽改止令中书同议宻院事惟仲淹弼一䕫一契天实赉予予其敢忽曰衍汝来汝予黄发汝掌枢府兵政无蹶知院史晋天福初桑维翰以翰林学士尚书礼部侍郎知枢宻院知院之名始此本朝国初不置淳化二年枢使王显出镇始以张逊知枢宻院事知枢宻院同知院并正二品知院掌佐天子执兵政而同知院为之副凡边防军务常与三省分班禀奏事于体要则宰相执政官合奏李谘为知枢宻院事谘性明逹周知世务佐枢府抑侥倖号为称职李纲以右丞被命枢筦奏云伏䝉圣恩除知枢宻院事以被命鸿枢专统兵机宜得魁竒英伟之人以居其任同知史周显德六年命司徒平章范质礼部尚书王溥并参知枢宻院本朝初不置淳化二年王显出镇张士逊知枢宻院事始以温仲舒冦凖同知院同知之名自此始也元丰官制行废使副存同知绍兴中髙宗以本兵之地事权宜重依祖宗故事置枢宻使而知院同知院亦仍旧由是并除向敏中同知枢宻院明辨有才畧处事敏速枢宻之任专主谋议至于西北二边道路斥堠走集之所莫不周知吕公着复同知枢宻院神宗手诏曰顾在廷之人有可以託中外腹心之寄均皇家休戚之重无逾卿者可亟起视事元祐中赵瞻拜同知院事制賛一人之休必资耆德握万兵之本爰赖旧臣盖知其要者可以应务而不穷乆于事者可以临机而无惑宜赖故臣賛翊洪枢签书本朝签书无正员为使之贰太平兴国四年石熈载以枢宻直学士签书院事签书之名自此始也景德三年韩崇训检校太傅马知节为检校太保并签枢宻院事天禧四年以华州观察使为宣徽北院使镇国军留后签书枢宻院事签书兼藩镇自此始也冯拯签书枢宻院事真宗访以边事拯谓备边之要当湏扼襟喉据险隘以制敌之冲若于保州威虏间依徐河以布陈裹粮其势足以决胜太平兴国四年石元懿始以枢宻直学士佥书院事同签本朝枢宻院旧制无同签书枢宻院事者治平中始有以郭逵为之元丰官制行使副签书并罢惟存同知太平兴国八年张司空齐贤王公沔并以谏议大夫同签书枢宻院事签书大抵以处资浅之人若签书一经亲祠方进同知及枢副若武臣擢预国政只除同签书承㫖本朝熈宁五年以尚书比部员外郎曽孝寛充史馆脩撰兼都承㫖文馆兼领自孝寛始刘安世作都承㫖待制范相纯仁之出由安世草疏已而复拜吕相大防遂拟安世真定宣仁难之吕云刘安世曽言范纯仁今既复用宜少避之宣仁曰今既不作言事官自不相妨毎崇政殿临决庶务则承㫖侍立殿前侍卫司奏事则承㫖受而读之右府管天下之机务而承㫖左右参总焉陪辅帷幄以承宻㫖枢机之地亲承宻㫖虽在副介亦湏得人检详本朝检详之职古无之国初熈宁四年诏以编脩经武要畧官四人王存陈侗陈奉世蘓液检详枢宻院诸房文字礼遇视中书检正官元丰三年诏定置三员及改官制检详官寻罢干道二年诏枢宻检详系掌朝廷机要文字不许出谒賔客吕大忠检详枢宻院吏兵房文字令典义勇枢机大忠言养兵猥衆国用日匮汉之屯田唐之府兵善法也弓箭手近于屯田义勇近于府兵择用一焉兵屯可省矣绍兴三十一年完颜亮渝盟时洪文敏公迈任枢宻院检详宰相传㫖令撰书诏榜檄编脩官本朝编脩之职古无之庆厯四年史馆王洙承㫖单士宁编脩例册编脩之名自此始熈宁三年以馆职王存顾临等同编经武要畧兼删定诸房例册王铚权枢宻院编脩纂集祖宗兵制书成上览之称善命改京官赐名枢廷备检编脩官随事置无定员以本院官兼者不入衘神宗朝除周萃枢宻院编脩官制曰枢宻之府自祖宗以来防患持危应变之大计与夫将相议论之臣宻谋要䇿皆具于此而文书贸乱淆杂而无纪纲故择能臣次第之尚书省史汉灵帝时谓之中䑓唐龙朔二年改尚书省为中䑓北齐尚书省谓之都省亦谓之北省张安世拜大司马车骑将军领尚书事职典枢机以谨慎周宻而自着张禹録尚书毎朝会与三公絶席章帝以太傅赵熹太尉牟融録尚书事尚书有録自熹始汉制遂以为常唐制尚书省都堂居中左右分于司堂东西凢二十四司分曹共理尚书百官之本国家枢机李固疏北斗天之枢机尚书为陛下之枢机晋宗室会稽王道子及世子元显并録尚书事时道子为东録元显为西録本朝太平兴国中徙于利仁坊孟昶旧第颇为宏丽中设都堂左右司左右丞郎中员外郎㕔东西廊分设尚书侍郎㕔事二郎中员外㕔事六掌施行判命举省内纲纪程式受付六曹文书听内外辞诉奏御史失职考百官府之治以诏废置赏罚绍圣二年诏在京官所受传宣内降随事申尚书省又诏尚都省弹奏监察御史纠不当者尚书令史尚书令一人正二品掌典领百官其制有六尚书后汉衆务悉归尚书三公但受成事而已尚书令主赞奏事总领纪纲无所不统与司𨽻校尉御史中丞朝会皆专席而坐京师号曰三独坐故公为令仆射者朝会不陛奏事天子封禅则尚书令奉玉牒检兼藏封之礼传记武德中太宗初为秦王尝亲其职仪刑端揆郭子仪至自泾阳恩赉崇缛进拜尚书令恳辞不听诏趋诣省视事百官往庆勅射士五百骑执㦸宠卫子仪确让且言太宗尝践此官故累圣旷而不置皇太子为雍王定关东乃得授渠可畏私孝臣隳大典帝不获已许之其所让付史馆汉侯霸为尚书令时朝廷少旧臣霸明习故事收录遗文集总百揆之得失管王政之开辟出纳王命敷奏万机属职万机总任百揆邦国政治盖出于中枢朝廷纪纲尽归于会府本朝淳化三年升在三师上掌佐天子议大政奉所出命令而行之其属有六曹凢庻务皆命而决之凢官府之纪纲程式无不总焉大事三省通议则同执政官合班小事尚书省独议则同仆射丞分班论奏若事由中书门下而有失当应奏者亦如之左右仆射史秦官汉因之自侍中尚书博士郎皆有之古者重武官有土射以督课成帝建始元年初置尚书五人以一人为仆射主封门掌授廪假钱谷龙朔二年改左右仆射曰左右匡政光宅元年曰文昌左右相开元年曰左右丞相天寳元年复徐宣左仆射加侍中车驾幸许昌宣总留事帝还主司奏呈文书帝曰吾与仆射何异也房𤣥龄进尚书左仆射帝曰公为仆射当助朕广耳目访贤才比闻閲牒讼日数百岂暇求人哉乃勅细务属左右丞大事闗仆射杜如晦进位尚书右仆射仍领选与房𤣥龄共筦朝政引士贤者下不肖咸得职当时浩然归重传记建安中以执金吾荣邵为尚书左仆射仆射有左右自此始也王常为左仆射常堕车时人谓之堕车仆射周颢为左仆射深识危乱常饮酒醉三日不醒时人谓之三日仆射裴遵度以右仆射后知选事朝廷优其老听就第注官时以为荣李绛寳厯初拜尚书左仆射绛伟仪质俊以直道进退望冠于一时贤不肖大分屡为䜛邪所中裴均元和三年入为尚书右仆射上日唱授按送印皆尚书郎为之文武四品五品郎官御史拜廷下御史中丞左右丞升阶荅拜时以为礼太重集端揆之司枢机之重尚书令总领衆务举持纲目仆射贰之诚为崇重本朝制左右仆射掌佐天子议大政二令之职与三省长官皆为宰相之任元丰官制行不置侍中中书令以左仆射兼门下侍郎右仆射兼中书侍郎行侍中中书令职事寄禄为时进中书令史中书省令二人正二品佐天子执大政而总判省事隋中书令为侍中知政事遂为宰相之职唐开元改紫薇令髙允为中书令魏文帝重之不名称为令公房𤣥龄太宗即位为中书令第功班赏以如晦等功第一余皆以次叙封拜郭子仪为中书令二十四考以身为天下安危张九龄为中书令时天长节百官多献珍异惟九龄进金镜録五卷传记晋和峤为令荀朂为监不同居峤嫉朂邪谄先登车席而坐不容朂又乃引备车监令异车自此始也呉隲为中书令父亮为尚书令毎朝会帝以云母屏风隔其坐也薛元超帝尝宴诸王召元超与从容谓曰任卿中书宁借多人哉议拜中书令长孙无忌检校中书令犹知门下省帝欲立昭仪为后无忌固言不可本朝国初官制未定异姓未有兼中书令者太祖太宗时加中书令者惟赵普一人普加中书令再四恳辞上手诏曰开国旧勲惟卿一人毋自固避中书省正一品以检校官兼中书令谓之使相中书舎人史魏置中书通事舎人东晋省以中书侍郎一人直西省即侍郎兼其职而掌其诏命傅昭为中书通事舎人时居此职者皆权倾天下独昭廉静无所干预器服率陋帝闻之赐漆合烛盘勅曰卿有古风故赐以古物商冯为中书舎人列上玉事虞世南拜内史舎人栁顾博学罕所推许至是与世南相见叹曰海内当共推此一人传记汉尚书郎直宿建礼门奏事明光殿下笔为诏诰出语为诰令乃今中书舎人也唐武德三年改中书舎人置六员自永淳以来天下文章道德䑓阁髦彦无不以文章逹故中书舎人为文士之极任朝廷之盛选诸官莫比焉唐杨绾为中书舎人故事舎人年乆者为合老其公廨杂料独取五之四绾悉均给之魏魏收兼中舎与温子升邢子才齐誉世称三才集丝纶阁下文章静钟皷楼中刻漏长独坐黄昏谁是伴紫薇花对紫薇郎西掖重云关禁置北山踈雨㸃朝衣干门栁色连烟锁三殿花香入紫薇西掖深沉大帝居紫薇西省掌文书天堦启钥趋朝后侍史焚香起草初緑松窻对鳯池开履迹衣香遍上台天意皆从紫毫出宸心尽向紫烟来非时玉案呈宣㫖毎日金堦谢赐囘今年寒食夜西省鳯池头诚知视草贵未免对花愁本朝中书舎人为所迁官实不任职复置知制诰及直舎人院故事入西阁皆中书召试制诰三篇惟梁周翰不召试而授焉其后薛映梁鼎杨亿陈尧佐欧阳修亦如此例元丰五年曽巩陆佃并试中书舎人自是始正官名中书侍郎史侍郎二人正三品掌贰令之职朝廷大政参政焉于志宁为中书侍郎太宗常宴近臣问志宁豫宴安在有司奏勅召三品志宁品第四帝悟特诏豫宴裴潜风神髙迈为中书侍郎出入禁门见者皆肃然改容王琚始为中书侍郎母居洛阳来京师让琚曰尔家上世皆州县职今汝无攻城野战劳以谄佞取容海内切齿吾恐汝家坟墓无人复扫除也琚卒不免传记魏明帝诏举中书侍郎为吏部尚书卢毓曰得人与不卢生耳举选莫取名名如畵作饼不可啖毓举韩暨敦笃至行帝乃用之刘祎之擢中书侍郎同三品是时诏令丛繁祎之思致华敏裁可占授少选可待也本朝宋制侍郎掌贰令之职参议大政授所宜诏㫖而奉行之官制行以尚书右仆射兼又别置侍郎以代参知政事建炎初复改侍郎为参政记纂渊海卷二十六记纂渊海卷二十七钦定四库全书记纂渊海卷二十七宋潘自牧撰职官部吏部经惟玉建国辨方正位体国经野设官分职以为民极乃立天官冢宰使率其属而掌邦治以佐王均邦国治官之属大宰卿一人夏书曰赋纳以言明试以功车服以庸史汉初置尚书有常侍曹主公卿事后汉改为吏曹主选举祠祀后又有选部宋武帝大明二年分吏部尚书置二人唐自贞观以前尚书掌五品选事至景云元年宋璟为尚书始通其选而分掌之因为常例开元以前诸司之官兼知政事自开元以来宰相多兼领兵部事传记汉成帝置列曹尚书四人其一曰常侍曹灵帝改吏部为选部魏改选部为吏部后周依周六官置大冢宰卿隋复曰吏部唐改选部龙朔间改为司列咸亨初复旧光宅改吏部为天官神龙初复旧天寳初改为文部至徳初复旧掌文官选举总判吏部司勲司封考功四曹事集胷中无氷鑑敢当吏部铨东西两汉左雄孤絶于前南北二晋山涛莫续于后性藏于貌才隠于心楚越无以况其逈殊山川未足方其险阻汉置天曹魏仍东掾毛孝光以清公见美卢子若以贞固任职本朝吏部掌文武官吏选试拟註资任迁叙䕃补考课之政令封爵䇿勲赏罚殿最之法本部长贰及所𨽻郎官其属有曰司封曰司勲曰考功凡官十有三尚书一人侍郎一人郎中员外郎尚书选二人侍郎选各一人司封司勲考功各一人吏部尚书经天官太宰掌建邦之六典以佐王治邦国冢宰掌邦理统百官均四海召公奭为太保兼领冢宰之职史吏曹尚书典选举祠祀属三公曹灵帝末梁鹄为选部尚书魏陈羣为尚书制九品官人之法毛玠为吏部尚书无敢好衣美食者魏武叹曰孤之法不如毛尚书令使吏部用心如玠风俗之易不难毛玠雅亮公正在官清恪其典选举抑阿党于时四海翕然莫不励行汪湛为吏部尚书家甚贫不营私财馈饷盈门无所受隋牛𢎞为吏部尚书其选举先徳行而后文才进用多称軄吏唐杜如晦摄吏部尚书与房𤣥龄共执朝政引荐贤士崔琰委授铨衡总齐清议十有余年文武羣才多所明拔朝廷归美天下称平崔洪为吏部尚书举用甄明门无私谒开元十八年裴光庭兼吏部尚书作循资格贤愚一槩萧蒿以为非奏罢之太宗尝语吏部尚书李清臣曰吏部掌铨衡閲人多宜以名闻清臣乃取百余人第为徳行政事文学议论四等以进韦巨源以吏部尚书同中书门下三品时要官缺执政以次用其亲巨源秉笔当除十人皆诸宰相近属传记吏部尚书周之天官卿也魏改选部为吏部専掌选职右于诸曹尚书宋置二吏部尚书齐魏皆曰吏部尚书自汉及魏授此职者咸云吏部尚书若授诸曹尚书直云尚书然此官歴代班序常尊不与诸曹同也邓攸为吏部尚书牧马于家庭妻息素食不受一钱于人山涛为吏部尚书所奏甄拔人物各有题目时称山公启事裴頠称嵇绍曰延祖领选可使天下无遗才袁昻雅有人鑑游处翫杂为吏部尚书梁帝谓曰齐明帝用卿为黒头尚书我用卿为白头尚书徐勉为吏部尚书居选官尝门人夜集客有求詹事官勉正色答曰今夕止可谈风月不宜及公事时人服其无私唐吏部尚书总判吏部司封司勲考成四曹事魏知古姚崇所引及同列稍轻之出摄吏部尚书崇二子在洛通饷遗请託知古归悉以闻集掌文武二选之法而奉行其制命天官冢宰之崇文昌选部之重天官之任人物所宗以拨烦治剧之才行激浊扬清之政合左右之聨归簿领者凡六十案举文武之士在考覈者逾二万员射䇿之初既无失于正鹄抡材之际必有适于轮辕当垂拱之朝实资共理奉持衡之职必在至公钟士季曰裴楷清通王戎简要乐彦辅雍容自守当时恨其寡誉山巨源意在拔竒不免与世浮沉邓攸牧马家庭何益止竞之操卞壸如含瓦石未闻检裁之功昔舜举禹咎繇而隽乂在官汤举阿衡而不仁流屏无谓隠㣲废公任私无好自専违衆取怨易贵好爵书慎官人官不可妄授軄不可闇受能者养之致福不能者弊之招咎汉置五曹方今六尚魏隆八座拟古六卿近喻喉舌逺譬枢斗本朝张昭为尚书独掌京官七品元丰官制行以审官东院归吏部尚书左选审官西院归吏部尚书右选拟考其阀閲以定可否凡选授封爵功赏课最之事皆所歴郎官验实而后判成焉若有疑不能决则禀议于尚书省即应论奏与郎官同上殿建炎六年诏惟吏部备官余长贰互置入朝登用而抗论极言不以利害之私少有回屈士论益以归重进位于辅相之列则所资于天下之才者益衆而所进退于天下之才者益重吏部侍郎经小宰之职史裴楷为吏部侍郎风神髙迈容仪俊爽时谓之玉山照人吏部侍郎髙孝基鑑赏机悟清谨絶伦房𤣥龄杜如晦与选孝基特加赏异后以为知人陆彦师为吏侍隋承周制官无清浊彦师在职凡所任人颇甄别于士庶吕元膺拜吏部侍郎正色立朝有合宰望处事裁宜人服其有体髙冯为吏部侍郎凡所铨综时称平允太宗赐金背镜一面以表其精鍳焉裴行俭马载为吏部侍郎同时典选十余年甚有能名时人称为裴马卢从愿睿宗时拜吏部侍郎中宗之后选司颇失纪纲从愿精心调理大称平允李朝隐同时典选时人称曰吏部前有裴马后有卢李韦陟常任吏部侍郎有一致仕官叙五品陟判之曰青毡展庆曾不立班朱绂承荣无宜卧拜时推其强直传记隋炀帝三年始置以二尚书之职六品以下铨补多归之唐武徳初因隋旧制吏部尚书掌六品七品选侍郎铨掌八品九品选李至逺知郎中时有选人姓刁又有王元忠并被放乃宻与令史相知减其㸃画刁改为丁王改为士议授官后即添成文字至逺一覧便曰今年铨覆万人总职姓名安有丁士姓者此必刁某也省内以为神明后擢侍郎唐选部流内六品以下官是为铨衡之任凡初仕进者无不仰属李至逺知选吏肃然歛手时人号曰李下无蹊温彦博迁检校吏部侍郎彦愽欲汰择士类寡行不能厌衆讼牒盈庭时议烦讥韦𢎞景累迁吏部侍郎铨总平允贵幸惮其严不敢私谒集辩论官材澄汰流品用解枢机之务必居衡镜之职掌铨衡之品藻宜叙九流持衡留藻鑑听履上星辰南宫吾故人白马金盘陀雄笔用千古见贤心靡他吏部古之天官而侍郎小宰之职俞天官四铨总覈人物澄清流品本朝选人属流内铨小使臣属三班院元丰官制行以流内铨归吏部侍郎左选初置二员苏颂左选李承之右选夫以天官之贰制夏卿之选部书烦重条格纷委茍非其人则士之失职而无告者多矣吏部掌典选举至于所属之官有行封爵议勲庸稽功课之事咸以咨焉侍郎实贰其长可不重哉吏部郎中史山涛举阮咸为吏部郎中曰清直寡欲万物不能移也顾宪之为吏部郎中其祖凯之尝为吏部于庭中植嘉树曰吾为宪之植耳后果为此职宋张绩迁吏部郎裴子野曰张吏部有喉舌之任已恨其晩齐庾果之司空刘勔寄之稍迁吏部郎中叅选大事阮放为吏部郎铨掌之任甚有称誉王僧绰为吏部郎叅掌大选究识流品谙悉人物抜才举能咸得其分传记唐吏部郎中有二人龙朔二年改为司列大夫咸亨光宅神龙改复一人掌考天下文吏之班秩品命一人掌小选未入仕而吏京司㕘复分九品道谓之行署其应选之人以未入九流故谓之流外铨后汉郑𢎞为仆射奏议台职任尊而赏薄人无乐者诸吏部补二千石自此始也后汉吏部郎中典剧多超迁者集铨衡庶品歴选賔僚序簿书以别淑慝择刀笔以决臧否剖疑析滞挥翰如流选部以清繄公是赖参我六典冠于诸曹六官之属选曹郎首之歴代以来选诸曹郎之中其践履乆考第髙加以有气局律度者迁焉本朝元丰官制行置吏部郎中四人尚书选二人侍郎选各一人参掌选事而分治之凡序位有品选官有格分任有軄寓禄有阶皆以事稽考审核其状质成于长贰而后行焉建炎三年诏三选各一员员外郎史吏部员外郎二人掌文选以三铨之法官天下之才其投试铨注与流内畧同谓之小选唐吏部郎中二㕔先小铨次格式员外郎二㕔先南曹次废置旧説吏部为省眼韦陟字商衡为吏部员外郎是曹在南宫为眉目在选士为司命公执直笔问簿书纷掌盘错一瞬而剖韩滉迁吏部员外性强直明吏事在南曹五年簿最详致裴遵度迁吏部员外天寳中九流辐凑㑹府遵度敏识强记精覈时称吏事第一传记吏部贠外郎掌选院谓之六曹刘崇望转吏部员外郎崔安潜为吏部尚书崇望判南曹涤除夙弊复清选部唐牛徽迁吏部员外郎干符中选曹猥滥吏为奸弊毎岁选人四千余人徽直刚时为起清由是铨叙称正能否旌别物议称之集吏部信才杰文锋振竒响调与金石谐思逐风云上才盛居东之任礼处司南之重髙选髦士以分剧曹吏部提英鑑片善蒙采録今日君先捧紫泥本朝凡郎官并用知府资序以上人充未及者为员外郎建炎四年诏权摄天差郎官并罢初进拟第云吏部郎官及拟先身细衔始直书尚书吏部郎中或员外郎主管尚书某选主管侍郎某选自此相承不改干道元年诏今后非曾任监司守臣不除郎官着为令自是舘学寺监臣拘碍资格迁除不行郎曹缺员但得兼摄即外补间有不次推用者则自二着躐升二史以至从列其自外召为郎则资级髙不数月必序进卿少而郎有正员者少矣司封郎中史柳公权为司封员外郎入奏帝曰见卿笔蹟久矣因问用笔法权曰心正则笔正乃可法矣杨凝为司封员外郎直声彰闻贞观中韦孝武为主爵郎中与兄弟同省时号三列宿司封郎中掌封命朝㑹钖予之级爵凢九等爵齐置主爵郎中一人隋曰主爵郎中宋为司封郎中参堂官封叙赠之事凡事之可否与司勲通决于尚书侍郎传记晋文公执叙以正其官註云执叙主爵之官汉尚书有封爵之任而无其官冯勒字韦伯光武以为郎中给事尚书使典诸候封事勒量功次轻重国土逺近地势丰薄不相踰越莫不厌伏焉自是封爵之制非勒不定晋尚书有左右主客曹北齐河清中改为主爵置郎中一人属吏部主封爵之事隋初为主爵侍郎炀帝改为主爵郎武徳初为主爵郎中龙朔二年改为司封大夫咸亨元年复旧光宅元年为司封郎中掌封爵皇之枝族及诸亲内外命妇告身及道士女官等天寳八载十一月勑道士女官籍每十载一造永为常式集封爵之恩施于内外国之典也主以郎吏宠秩甚优渥以宠左曹之秩用优主爵之名阮咸贞洁屡荐未登陆亮忠心裁居殿职自非季重清识李毅恬正则何以区分管库式鍳胥吏本朝司封判司事一人以无軄事朝官充凡封爵之制一出于中书本司但掌定谥先期解本部赴集而已元丰官制行郎中员外郎始实行本司事初除王祖道为司封郎中参掌官封叙赠之事凡宗室赐官授官亲王内外命妇以下封爵诸亲保任其宗属陞朝官褒赠其要皆例焉司勲郎中史周官有司勲上士二人凡有功者司勲诏之后周夏官有司勲一人掌功勲之赏隋文帝置司勲侍郎炀帝改为司勲郎武徳初为司勲郎中龙朔元年改为司勲大夫咸亨二年复故掌邦国官人之勲级凡勲有十二等十二转有功之人合授勲官者皆委之覆定然后奏拟传记张九龄迁司勲员外郎张说谓人曰后来词人称首张循宪荐张加正奏对偘偘武后恱擢循宪司勲郎中酬其得人时人谓功状盈几郎吏不决加正为详处廷无留牒本朝赵忠简公鼎字元镇公为司勲郎官乃言自安石用事肆为纷更祖宗之法扫地而生民始病今安石犹配享庙廷而京党未族何以收人心而致和气哉陈文正公康伯字长卿自公为卿时为司勲郎官秦桧方擅事公雅有素乃澹然其中桧虽称公静重常越用他人公不以为意在省五年始为军器监赵宗儒再迁司勲员外郎贞元六年领考功事自至徳后考绩失实内外悉考中上殿最混淆至宗儒黜陟详当无所回惮司书本司无所掌元丰官制行郎中员外郎始实行本司事初除穆洵为参赏勲掌事凡勲十有二级自上柱国至武骑尉自从七品推而上之至正三品三岁一迁必因其除授以加之凡赏格皆设于此以逆其至焉若事应赏从其所𨽻之司考实以报其制命隆兴诏省并司勲郎中以司封郎中兼领考功郎中史考功定课郑瀚为考功员外郎刺史有驰迫人吏上言政绩请刋石纪者瀚探得其情条索廉使巧迹遂露人服其敏识考功郎中掌文武百官功过善恶之绩考法凡百司之长岁较其属功过善恶九等又令衆官读之流内之官叙以四善善状之外有二十七最穆宗即位召李渤为考功郎校定京官考不避权倖皆行黜陟宋之问善为五言诗当时无能出其右者景龙中为考功郎中唐中宗増置修文舘学士择朝中文学之士之问与薛稷等首膺其荐时以为荣传记汉元帝时京房作考功课吏之法然其軄不在尚书至光武改尚书三公曹主岁书考课课诸州郡唐龙朔改为司绩大夫咸亨复旧裴谞迁考功郎中代宗幸陜谞徒挟考功南曹即赴行王信字成之权考功郎有选人张公选初一年免铨至是改秩吏妄引复令柅之公钩察其故吏怖服又有三属七实碍式吏受赂为道地赵衞公为工书以嘱公持弗听已而转临天官阅畨成牍拊掌愧叹嗟谢不已至白于上前他日上谓尚书蔡滉曰考功得王信铨曹遂清逻者私相指为神明集称意新官又少年秋清身健好凉天有意嫌兵部专心望考功谁知脚蹭蹬却落省墻东主羣吏之课而议其诛赏郎列三台任属九重计羣吏之治而明黜陟之法台郎典引列于左曹本朝以七事考监司一曰举官当否二曰劝课农桑增垦田畴三曰户口増损四曰兴利除害五曰事失案察六曰较正刑狱七曰盗贼多寡以四善三最考守令徳义有闻清谨明着公平可称恪谨匪懈为四善讼狱无寃催科不扰为治事之最农桑垦辟水利兴修为劝课之最屏除姦盗人获安处赈恤困穷不致流移为抚养之最通善最分三等五事为上二事为中余为下若能否尤着则别为优劣以诏黜陟户部经惟王建国辨方正位体国经野设官分职以为民极乃立地官司徒使帅其属而掌邦教以佐王安扰邦国史汉置尚书郎四人其一人主财帛委输至魏文帝置度支尚书等专掌军国支计而晋有度支皆主筭也宋齐度支尚书领度支金部仓部起部四曹度支统度支仓部左户右户金部库部六曹后周置大司徒一人如周礼之制隋初有度支尚书则并后周民部之軄开皇三年改度支为民部传记显庆元年改户部为度支龙朔二年改度支尚书为司元太常伯咸亨元年复为户部尚书初户部居礼部之后武后改置天地四时之官以户部为地官自是遂居礼部前神龙元年复置地官总判户部度支金部仓部事集掌司徒之邦教制民曹之地征总事帅属居其要㑹干时通才始可典领翼翼版圗以辨九州之地英英㑹府实总万事之机尚书统庶书官人承法宪本朝户部判官事一人以两制以上充凡户口田产钱谷食货之政令皆归于三司本曹但受天下之土贡㑹陈于庭而已元丰改官制罢三司归户部左右曹而三司之名始冺矣户部掌天下人民钱谷之政令贡赋征役之事以版籍考户口之登耗以税赋待军国之岁计以土贡辨郡县之物宜以征𣙜抑兼并而生调度以孝义婚姻继嗣之道和人心以田务券责之理直民讼凡此归于左曹以常平之法平丰凶以义仓赈济之法救饥馑恤艰厄以丰田水务稼穑以教民劝酬勤劳省科歛凡此皆归之右曹其属有三曰度支上供俸赐及邦国经度㑹计之事𨽻焉曰金部货贿出纳之制及权衡度量之令𨽻焉曰仓部凡国之仓廪储积及给受之事𨽻焉旧三司使即今尚书旧三司副使即今侍郎其权发遣副使即今权侍郎旧三司判官推官即今郎中员外郎之任也户部尚书经大司徒之职掌建邦土地之图与其人民之数以佐王安扰邦国以天下土地之图周知九州之地域广轮之数辨其山林川泽丘陵原隰之名物而辨其邦国都鄙之数制其畿疆而沟封之史魏文帝置度支尚书专掌军国之计朝议以征讨未息动须节量及明帝嗣欲用安平王帝问左右曰有兄风否答曰似兄帝曰吾得司马懿一人复何忧转度支尚书杜预为度支尚书内以利人外以救边备物置用济当时之益者五十余条晋吴隠之为度支尚书以竹篷为屛风坐无毡席后迁中领军清俭不改毎月所得禄才留身粮余悉分赈亲族传记长孙平开皇三年为度支尚书见天下州县多罹水旱百姓不给奏令民间毎秋加出粟麦壹石以下贫富为差等储之闾里以备凶年名曰义仓郑善果为民部尚书制与裴寂等十人毎奏事及侍立并令升殿与从兄元璹在其数时以为荣刘溉为左民尚书溉美风仪善容止所至以清白自脩性又率俭不好声色唐髙宗以窦徳𤣥旧臣自殿中少监为御史大夫岁中迁司元大常伯又任十余人皆帝自择集及领地官且司邦赋㑹稽事剧出纳孔殷投利刃以皆虚委丝棼而必理徭赋职贡之方经费赒给之算亦总地卿尝㑹计而经国纪纲式叙征赋益饶地官理财能制轻重本朝初除安焘为户部尚书国初以天下财计归之三司本部无职掌止置判簿事一人以两制以上充以受天下上贡元㑹陈于庭元丰正官名始并归户部掌天下人户土地钱谷之政令贡赋征役之事尚书掌军国用度财赋出纳州县废置升降凡四司所治之事侍郎员外郎参领之独左曹事弗预专𨽻所掌侍郎若事属本曹而歴郡县监司不能直则受其讼焉大享祀荐馔则尚书奉爼饮彻之朝㑹则奉贡物阙则侍郎摄行元祐元年门下侍郎司马光欲令户部尚书兼领左右曹而旧三司财用事有在五曹寺监者并归户部则利权归一诏尚书省立法左右曹钱谷尚书兼总使周知其数量入为出而制国用焉户部侍郎经掌土地之圗史后周依周官隋炀帝置民部侍郎唐因之后改曰户部龙朔二年改为司元少常伯咸宁元年复为户部侍郎韦表㣲为中书舍人俄拜户部侍郎职如故时自长庆寳厯国家比多变故凡在翰林例无满岁由是表㣲自监察六七年间秩正二卿备承恩渥盛于一时杨玚歴户部侍郎尝召宰相大臣议天下户版延英殿玚言利病尤详帝咨赏于是宇文融建言检括户口玚执不便融方贵诸卿缄黙唯唯独玚抗议故出华州刺史李绛迁户部侍郎判本司帝以户部俱有献而绛独无何哉答曰凡方镇有地则有赋或啬用度易羡余以为献臣乃为陛下谨出纳焉有羡赢哉若以为献是徙东库物实西库进官物结私恩帝矍然传记唐太宗问卢承庆歴代户口多少之数承庆叙夏以后迄周隋皆有依据王彦威开成初为户侍判度支彦威于儒该邃亦善吏事但经总财用出入米盐非所长也潘孟阳权知户部侍郎诏驰驿江淮视财赋孟阳恃气豪倨所至招金钱多补吏誉望大䘮李元絃歴工兵吏三侍郎上令宰臣及公卿以下精择堪为户部者多有荐元絃者乃拜户部侍郎元絃因条奏人间利害及时议得失以奏之上大悦因赐衣一副桞约字元礼权户部侍郎感激奋励悉力尽言凡利病皆执奏以进集昔年内署振雄辞今日东都结去思宫女犹传洞箫赋国人先録衮衣诗华昌却复文昌伍别鹤重归太乙池想到金门侍称籍一时惊喜见风仪下制民产上经国用地官之贰实参总焉地官之职邦教是先选华国以从人望地卿之贰爰委典司理财先示于简廉利物毎惩其聚敛体道履仁外和内敏清而容物善不近名从容礼乐之间特达珪璋之表选贤与能于今虽重择才均赋自古尤难往慎乃司以服加命本朝户部之职皆归三司元丰官制行户部始总邦计置侍郎二员左曹五案右曹五案左曹除陈安石右曹除李定绍兴四年七月诏户部侍郎二员通治左右曹职事以权吏部侍郎刘岑有请故有是命户部郎中史汉尚书郎一人主户口垦田吴张温为户曹郎魏有左民郎曹晋兼制右民郎曹东晋而下民部曹唐为郎中髙宗改为户部龙朔为司元大夫后复故掌户口土田赋役贡献蠲免优复婣婚继嗣之事以男女之黄小中丁老为帐籍以永业口分园宅均其土田以租庸调歛其物以九等定天下之户以为尚书侍郎之贰其后以诸行郎官判钱谷而户部度支郎官失其职矣传记武儒衡迁户部郎时皇甫镈以宰相领度支剥下益上乃上䟽论列儒衡气岸髙雅韦维字文纪为户部郎中善裁剖时员外郎宋之问善诗故称户部二妙唐虞纶为户部郎中有诗名于贞元中与李端司空曙之徒名贞元十子形于圗画以美其名髙构转民部郎中时有叔姪争嫡尚书省不能断朝臣之议不决构㫁而合理上以为能劳之曰我闻尚书郎中上应列宿观卿才识方之古人之言信矣集员外由来美郎中望不优宁知粉署里翻作土山头参我地官之属首于时俊之科郎官皆为清秩本朝国朝淳化中户部郎中张郁父正仕至户部侍郎世尚儒学号书楼张家绍兴中专置提举帐司总天下帐状以户部左曹郎官兼之右曹岁具常平钱物总数毎秋季具册以闻初置主管左右曹总称户部郎官绍兴七年闫彦昭以太府寺丞兼左曹郎官绍兴三十二年徐康正除左曹郎官自是相承不改又诏户部事有可疑难裁决者许长贰与衆郎官聚议文字皆令连书有定议然后付本曹行员外郎史隋文帝置员外郎炀帝改承务郎唐武徳三年复为员外郎唐户部与吏部邻司吏郎移牒令户部列棘以备交通吕太一为户部员外郎答曰眷彼吏部铨总之司当须简要清通何必设篱树棘裴向为渭阳县令奏课第一朝廷闻其理行擢为户部员外郎狄仁杰荐子光嗣为员外郎涖事有声集千里归程三伏天官新身健马翩翩行冲赤日加餐饭上到青云穏着鞭唯求员外置不应列星文掌户口赋役之事为尚书侍郎之贰本朝员外郎掌分曹治事建炎三年诏省併郎曹惟户部五司以职事烦剧不併仍各置一员刘禹钖检校户部郎中干池盐于蒲脩牢盆谨衡石煎和既精饴散乃盈商通而荐至吏惧而循法民不维网而国用益饶岁杪㑹其所入赢羡什百诏下褒其能度支郎中史汉有度支侍郎即郎中之任也歴魏晋宋齐并有度支郎中梁隋为侍郎开皇三年改度支尚书为民部尚书唐因焉崔仁师为度支郎中尝奏度支财物奏数千言手不执本太宗怪之令杜正伦赍本与仁师对唱一无差殊太宗大竒之张濬为度支郎中黄巢将逼闗辅濬託疾请吿侍其母挈族避乱商州贼犯京师僖宗出幸途无供顿衞军不得食濬隂令李康献糗饵数百骡纲军士始得食僖宗乃召康阁卿为县令安操心及此对曰臣为尘吏安敢有此进献张濬郎中教臣也帝异之传记唐龙朔中改度支郎中为司度大夫咸亨复旧苏弁授度支郎中副知度支事仍命立于正郎之首有副知之名自苏弁始也狄梁公以度支之司天下利害部常阙人求之未得乃自职之寳应元年正月刘宴为户部侍郎度支使二年二月韩滉以宰相加度支使五月二日豆参为中书侍郎平章事度支使自后虽无亦有他官判集位参计㑹职绾度支鸣鹤登朝含鸡伏省转筯之敏未见称竒聚米之能无闻播美张仓之善筭国用讵肯留情冯勤之力计军储曾何介意年支国用为政之嘉猷岁计军储邦家之要务本朝参掌计度军国之用量贡赋税租之入以为出干道四年置㑹稽都籍度支掌之裁减吏额置五十人淳熈十三年又减四人徐宗説在度支㑹右曹金部皆缺官因令兼领三曹金谷纎悉之地而宗説素有心计于天下经费出入盈缩之数莫不通知老吏为之歛手参掌计度天下之经费以贡赋租税之入而为之出小事则拟画大事则谘其长财物多寡之数物生丰约之宜司徒之曹典贰为重金部郎中经掌凡金玉钖石丹青之戒令史魏尚书有金部郎歴代多有之北齐金部主裁量尺度内外诸库藏文帐隋祖孝徴荐卢昌衡为尚书金部郎毎谓人曰吾用卢子均为尚书郎真无愧幽明矣隋初为金部侍郎炀帝除侍郎唐武徳中加中字龙朔二年改金部为司珍大夫咸亨初复旧掌库藏金寳货物权度尺量等事自开元三年置铸钱使皆以他官为之传记汉置尚书郎四人其一主财帛委输盖金部郎曹之任也建中初罢盐铁等天下钱谷委金部仓郎中书门下拣两司郎官准格式调掌萧颕士终于扬州功曹子存为金部郎中有直谅功曹之风魏晋宋齐后魏北齐并有金部郎梁陈隋为侍郎炀帝但曰郎唐因之武徳三年加中字龙朔中为司珍大夫咸亨复天寳改司金郎中至徳初复旧集大寳曰位夏陈纳贡之书聚人曰财汉有藏钱之府莫不取之以道用之以时不役人以奉身不遣人以供国自鹿台重赋东夏为墟鸿都卖官西园成市掌库藏出纳之节金寳财货之用权衡度量之制皆总其文籍而颁其节制本朝金部郎参掌天下给纳之泉币计其岁之所输归于受藏之府以待邦国之用勾考平准市舶𣙜易商税香茶盐矾之数以周知其登耗视岁额盈亏而为之赏罚王师愈召除金部郎中数召对言事上孝宗赐书曰比闻奏对颇及治道之具而未详也尚有可禆政体而宜于今者亟复条奏其眷待之渥一时在廷之臣莫得望焉仓部郎中经廪人掌九谷之数以待国之匪颁赒赐稍食以岁之上下数邦国以知足否以诏国用以昭年之凶丰史孟简为仓部郎王叔文为户部侍郎简为其属中立正色凝然不附魏晋而下皆有仓部郎中梁陈为侍郎宋齐以度支尚书领之后魏有太仓尚书后周有司仓下大夫隋初制仓部侍郎炀帝止曰仓部郎唐武徳三年加中字龙朔二年改司庾大夫咸亨复天寳为司储郎中至徳复传记唐毕諴为仓部郎中事要家势人以仓驾二曹为辱諴沛然如处美官无言宰相知之迁职方郎中兼侍御史掌天下储库出纳租税禄粮仓廪之事集出纳必恡有司之常贰上下之价则茫昧者受敝杂苦良之货则豪右者受赢惟一惟公乃㒺不同惟平惟实乃㒺不吉参掌国之仓塲储积及其给受之事本朝仓部判司事一人以无职事充凡仓庾受纳租税出给廪禄之事皆归三司而别置提㸃仓塲官以督察本司初除韩正彦焉建炎三年诏罢司农寺本寺诸仓塲事务𨽻仓部绍兴三年复旧岁漕东南粟六百万石以实中都兹用命汝以廪人之职惟当于㑹计则无旷尔官记纂渊海卷二十七记纂渊海卷二十八钦定四库全书记纂渊海卷二十八宋潘自牧撰职官部礼部经典朕三礼汝作秩宗大宗伯之职掌建邦天神人鬼地祇之礼以佐王保邦国史汉成帝置尚书五人其四曰客曹主外国夷狄事后汉尚书吏部兼掌齐祀亦其职分魏尚书有祠部曹及晋江左有祠部尚书掌庙祧之礼常与右仆射通职不常置以右仆射摄之歴代皆与右仆射通职后周置春官卿又有礼部后改礼部为宗伯又春官之属有典命后改典命为大司礼俄改大司礼复为礼部谓之礼部大夫至隋置礼部尚书唐因之龙朔中改为司礼大常伯光宅中为春官尚书传记祠部尚书领祠部仪曹二曹齐梁陈皆有祠部尚书后魏为仪曹尚书北齐祠部尚书统祠部主客虞部屯田起部五曹又有仪曹主吉凶礼制属殿中尚书后周置春官卿又有礼部而不言职事后改礼部为宗伯又春官之属有典命掌内外九族之差及玉帛衣服之令沙门道士之法总判祠部礼部膳部主客事韦受进位礼部尚书帝问所以振灾邀福者对曰宋景公以善言退法星三舎汉文除秘祝勅有司祭而不祈此二君皆受自至之福书美前史如失德以却灾媚神以求助神而有知且因以谴也时帝不徳故託以为讽集逮及贞观初尚书践台斗大舜委于伯夷分敕六卿成王任于彤伯建兹嵗首寔曰春官惇叙九族之亲钦若五常之教天祀地郊之典率具宏纲朝日夕月之仪撮其机要居礼乐之司必资明备本朝礼部判部事二人以两制及带职朝官以上充凡礼仪之事悉归于太常礼院而贡举之政领于知贡举本曹但掌制科举人补奏太庙社斋郎室长掌座都省集议百官谢贺表章诸司申举祥瑞出纳内外牌印之事而兼领贡院焉元丰改制职掌如旧凡礼乐有所损益小事则同太常寺大事则集侍从或百官议定以闻若有事于南北郊明堂籍田禘祫太庙荐享景灵宫酌献陵园及行朝贡庆贺晏乐之礼则承诏举其仪物尚书经宗伯掌礼典以和邦国以统百官以谐万民史前期戒有司辨具即上册寳及封册礼命亦如之凡天下选士具注于籍至三嵗贡举考验无冐滥乃听预试凡大礼生辰后妃亲王以下所推之恩公主下嫁宗室冠昏䘮𦵏之制及赐旌节章服冠帔旌表孝行之法例皆主行之大祥瑞则朔参官诣阁门表贺余于嵗终条奏其属有三曰祠部礼典医政道释祠庙之事𨽻焉曰主客蕃国朝贡及国信礼物之事𨽻焉曰膳部牲酒膳羞宴设给赐之事𨽻焉尚书主礼乐祭享贡举之政令而侍郎为之贰郎中员外郎参领之时虽正名尚书犹未除人传记后魏孝文征马圏留宋弁兼祠部尚书摄行兵事曰国之大事惟祀与戎故令卿摄二曹唐陈叔达初建成元吉疾害太宗隂行譛毁髙祖惑其言将有贬责叔达固諌乃止太宗时拜礼部尚书劳之曰武徳间公有谠言故以报卿李刚字文纪仕隋官不进筮之得鼎卦筮人曰君当为卿辅代易乃如志至唐终礼部尚书集擢登宗伯之曹上应文昌之位典礼之于有司非人莫济秩宗之于省户其选则髙俎豆之议着为典常牋奏之文𫝊为口实秩清任重时儒所贵不次之位也本朝礼部掌国之礼乐祭祀朝㑹燕享学校贡举之政令祭之名有三天神曰祀地祇曰祭宗庙曰享又有大祀中祀小祀之别币玉牲牢器服各从其等凡雅乐以六律六同合隂阳之声为乐律金石丝竹匏土革木为乐器宫架八佾特架六佾分武文先后之序为乐舞其所定仪注以旧章参考其当否上尚书省册寳及封册命礼亦如之侍郎经小宗伯之职掌建国之神位史炀帝初置礼部侍郎唐因之龙朔中为司礼少常伯掌䇿试贡举及斋郎𢎞崇国子生等事旧制考功员外郎典贡举开元中李昻为进士李权所诋朝议以考功位轻不足以临多士次年遂以礼部尚书掌焉唐栁璟字徳辉为礼部侍郎为人寛信好接士称人长游其门者他日皆显于世贺知章从太常少卿迁礼部侍郎兼授学士宰臣源侍中曰学士侍郎孰为美燕公曰侍郎自唐以来为衣冠之华选履歴清要望实具美者居之然终是具员之吏学士者藴扬班之词彩兼游夏之文学始可处之无愧二美之中此为愈也传记礼部侍郎周之春官小宗伯也唐龙朔中改为司礼咸亨复旧范质年二十举进士时翰林学士和凝权知贡举凝平生以宰辅自期登第姓名在十三及览质文卷知非常人亦以质为第十三人塲屋间谓之𫝊衣钵言若禅宗之相𫝊授也其后凝既登庸不十年质亦大拜集贰宗伯之掌礼典诸侯之贡士可使典礼以和神人可使考文以第俊秀岂惟神人之和兼举孝秀之目一时文柄举属公典郊祀之礼献贤能之书本朝刘正夫除礼部侍郎彗见求直言正夫条奏时政十余事大畧重名器轻赋歛戢干戈节赐予选人材惜民力鉴祖宗成宪谨持盈守成之道徽宗嘉纳之侍郎奏中严外辨同省牲及亲视馔腥熟之节祼受瓉奉槃嵗祀昊天上帝祭皇地祇与尚书迭为亚献祭大社大稷神州地祇则迭为初献祀九宫贵神五帝感生帝朝日夕月蜡祭东西方亦如之绍兴七年礼部置侍郎二员隆兴元年诏除尚书不常置外礼部侍郎置一员郎中史隋礼部曹置侍郎一人炀帝除侍字文考仪曹唐因之武徳初改为礼部郎中龙朔二年改为司礼大夫咸亨初复旧其后曹名或改而官号不易掌礼乐学校仪式制度衣冠符印表疏册命祥瑞铺舎丧𦵏赠赙及宫人等孔易为齐尚书仪曹郎屡箴阙礼多见信纳上谓王俭曰孔易真所谓仪曹也梁武帝问徐勉求一有学艺解朝仪者为尚书仪曹郎勉曰孔休源识见清通详练故事帝即日除仪曹郎每建议访问前事休源即以所通记随机断决曽无疑滞吏部任昉常谓之孔独诵传记郎中一人周官春官四师下大夫亦颇同今任魏尚书有仪曹郎掌凶礼制歴代多有例在吏部郎中篇刘杳博综羣书为仪曹郎仆射徐勉以台阁大仪専委杳焉李翺为礼部郎中性峭鲠论议无所属见宰相李逢吉面斥其过失唐薛稷字嗣道为礼部郎中以辞章自名集南宫舎人士林髙选太㣲之星郎位甚近宗伯之属礼为司清赐笔礼闱进席天台之属仪曹之任实借文雄郎吏之选必资时秀容台是则仙闼咸推本朝元丰郎中参领礼乐祭祀朝㑹宴享学校贡举之事有所损益则审订以次谘决凡庆㑹若谢掌撰表文与祠部主客膳部并列为四建炎三年倂省郎曹礼部领主客祠部领膳部隆兴元年复诏礼部祠部一员兼领自是併行四司之事矣通置吏五十四人礼部元丰官制行谓之名表郎官别有印曰名表郎印员外郎史礼部员外郎讲议制度损益仪物审覆有司所上之状而质于尚书省大朝㑹则尚书奏藩国贡物庆贺若谢则员外郎分撰表文唐李班为殿中侍御史宰相韦处厚曰清庙之器岂撃搏才乎除礼部员外郎崔澹举止秀峙谓玉而冠者为礼部员外郎当时士夫以流品相尚推名徳者为之首刘禹钖栁文序子厚以文章称首入为尚书礼部员外郎栁子厚文章卓伟传记唐韦叔夏授礼部员外郎则天将享明堂受制与当时大儒撰定仪注衆咸推服之刘禹钖为礼部员外郎方与日者从容段文昌入谒既去日者谓禹钖曰员外须待十年之后此客入相方转正曹郎耳自是禹钖失意连受外官十余年文昌入相方除禹钖礼部郎中集仙步徐徐整羽衣小仪澄澹转中仪桦飘红烬趋朝路兰纵清香宿省时彩笔烟云供不足纶闱鸾鳯讶来迟自怜孤宦谁相念祷祝空吟一首诗惟此礼部公寒泉甃旧井滴此乆羸瓶召还汲脩绠本朝礼部员外郎领礼乐祭祀朝㑹宴享学校贡举之事并损益仪物审覆有司所上之状汪大猷字仲加除礼部员外郎南宫名表一出士林称诵之祠部郎中史东晋而下逮于北齐皆有祠部郎后周春官府有典祠中大夫隋有祠部郎唐改为郎中龙朔中改为禋大夫后复故徐邈为祠部上言南北郊及言明堂宗庙毁建言皆有证后魏裴修兼祠部郎中每有疑议修撰斟酌咸有故事周舍博学精义理梁武帝召拜祠部郎中损益礼仪多自舍出传记唐开元十一年改祠部为职祠至德初复旧自天寳六载及至徳三年常置祠部使以他官为之晋改立太庙挚虞为祠部郎职其事许允之字之竒才应礼乐擢为祠部郎谢沈为祠部郎有史才集祠部唿为氷㕔言其清且冷也祭以事神人道之极也祠曹所领体莫重焉仰承宗庙懐祗䖍又随急诏朝天去本朝祠部判司事一人以无职事朝官充凡祠祀享祭皆𨽻太常礼院而天文刻漏归于司天监本司但掌祠祭尽日休暇今受诸州僧尼道士女官童行之籍给剃度受戒文牒而已元丰改制郎中员外郎始实行本司事陈古灵先生襄字述古判尚书祠部时译经僧法䕶遗表度十僧赵槩奏列子庙三年度道士襄皆执奏不行兵部经四曰夏官其属六十掌邦政史唐兵部尚书一人侍郎二人掌武选地图车马甲械之政其属有四一曰兵部二曰职方三曰驾部四曰库部凡将出征告庙授斧钺军不从令大将军専决还日具上其罪传记魏始置五兵尚书谓中兵外兵骑兵别兵都兵也晋太康分中外兵各为左右宋五兵唯领中兵外兵二曹大明省昇明复置齐梁陈皆有之后魏为七兵北齐为五兵后周大司马其属有兵部中大夫小兵部下大夫隋之兵部统兵部职方驾部库部四曹唐因之龙朔改司戎咸亨复旧光宅改夏官神龙复故天寳改武部至徳复故掌天下兵卫武官选授之政令凡军师戍卒之籍山川要害之图廐牧甲仗之数本朝兵部判部事一人凡兵籍武官军师卒戎之政令悉归于枢宻院其选授小者又归于二班本曹但掌三驾仪仗卤簿字图释奠武成王庙及武举事嵗终以义勇弓箭手寨兵之数上于朝元丰惟民兵马政权隷枢宻院武官铨选并归吏部五年诏应縁义勇保甲事并隷枢宻院其余民兵悉隷兵部建炎三年併卫尉寺归兵部兵部尚书经矧惟若畴圻父薄违司马掌邦政统六师平邦国祈父予王之爪牙乃立夏官司马使帅其属而掌邦政以佐王平邦国大司马之职掌建邦之九法以佐王平邦国以九伐之法正邦国雎鸠氏司马也史黄帝夏官为缙云姚崇三为宰相兼兵部尚书屯戍斥堠士马储械无不谙记卢承庆检校兵部尚书知五品选辞曰选事在尚书臣掌之为出位帝曰朕信卿卿何不自信李辅国为兵部尚书南省视事使武士戎装夹道王起为兵部尚书文宗数访逮时政起因积雨愿寛逐臣李懐逺除兵部尚书虽乆居荣位而弥尚简率常乗欵段马左仆射豆卢钦望曰何不买骏马乘之答曰此马幸免惊蹶何暇别求朱崔为兵部尚书自得岐路必当大用封川多方沮之传记兵部尚书周官夏官卿也魏置五兵尚书后魏置七兵尚书周置大司马卿隋改兵部尚书唐龙朔改司戎太常伯咸亨复光宅改夏官尚书神龙复天寳改武部尚书至徳复大司马者武官也大总武事训马为武者取其健行成王时毕公为三公兼领司马之职黄帝坐𤣥扈之楼上与大司马容光临观鳯凰之至宋司马名司武晋号五兵周称九法集缉熈九法董正六师恭守戎曹训齐武部简稽之务军国是殷周之九法歴代用焉故夏官之重事位乆虚惟兹夏官实掌戎政卿长夏官本朝尚书掌武举地图车辇甲械之政令而侍郎为之贰凡军民以民籍统隷者阅习按试选募迁补文昌七兵之秩夏官掌武超进崇资掌国五兵叨进中台之秩中台政事所出兵部司马之任夏官古卿武选隷于天官兵部摠于枢辅故司马之职独省文书周礼命卿司马掌国征之事兵部侍郎经小司马之职史唐太宗以杨𢎞礼有文武材擢为兵部侍郎入参机务出统衆攻战太宗曰越公儿郎故有家风矣杨𢎞武为司戎少常伯髙宗尝诮曰尔在戎司授官多非其材𢎞武曰臣妻刚悍此其所属不敢违以讽帝用后言帝笑不罪蒋伸为兵部侍郎宣宗每见必咨天下得失伸言比来爵赏稍易人日偷帝愕然曰偷则乱矣伸曰非遽乱但人有觊心乱由是生帝嗟叹未几拜相云传记隋置兵部侍郎唐因之龙朔为司戎少常伯光宅为夏官侍郎后复故旧制一员总章加一员周官夏官小司马中大夫也韩臯资质重厚有大臣器卢元辅端清介正能绍其祖奕崔湜为兵部侍郎父挹为礼部侍郎父子同为南省副贰集祈父之贰夏卿之亚惟兹夏官实贰兵政简稽调补今方其时司马贰卿佐平邦国入亚六卿共行司马之法出膺九命俱受元戎之律本朝六卿之亚皆髙选也而夏官实主武事还贰祈父用均尔劳司戎亚卿夏卿之贰典干于七兵惟是夏卿之亚兵部郎中史兵部郎中二员一员掌判帐及天下武官之阶品衞府之名数一员掌判簿以总军戎差遣之名数魏徴荐杜正伦擢兵部员外郎太宗劳之曰朕举贤者非朕独私以能益百姓也裴光庭转兵部郎中在职公务修整衆所叹服姚崇为夏官郎中契丹扰河北兵檄丛进崇剖决如流张嘉贞为兵部员外郎时功状盈几郎吏不能决嘉贞为详处不阅旬廷无稽牒卢奕所歴有称传记魏五兵晋七兵皆置郎中隋初为兵部侍郎炀帝除侍字又改兵曹郎唐武徳改兵部郎中龙朔改司戎大夫咸亨光宅神龙随曹改复周大司马属官军司马下大夫之任也掌武职勲官三衙及兵士簿书朝集禄赐假告差发武职告身之事集既忝夏官之属夏官之剧既参戎事之殷擢受五兵之部司武之属重于文昌兵部郎中二员一在侍从不居外省本朝本曹所治之事郎中员外郎参掌之七兵之曹郎吏之选甚宠姑宠七兵之秩用服一台之华外兵之员夏卿首曹中台妙选往践五兵之属夏卿之属职方郎中经职方氏掌天下之图以掌天下之地乃辨九州之国使同贯利史职方郎中员外郎掌地图城隍镇戍烽候防人道路之逺近及四夷归化之事传记隋开皇置职方侍郎炀帝去侍字唐加中字龙朔改司城大夫咸亨复隋开皇置职方员外郎炀帝改承务郎唐复旧龙朔咸亨随曹改复本朝职方掌受诸州图及图经建炎三年以兵部郎兼职方驾部郎中经夏官舆司马史隋辛公义为驾部郎勾检马牧所获十余万疋帝嘉曰唯我公义奉国竭忠毕諴为驾部员外郎故事以仓驾二部为辱諴沛然如处美官崔元亮为驾部员外郎清谨介特澹如也传记周夏官之属有舆司马校人牧师巾车皆驾部之本也魏晋尚书有驾部郎宋属左民尚书齐北魏与北齐并曰驾部郎中隋曰侍郎属兵部炀帝除侍字唐武徳加中字龙朔改司舆大夫咸亨复天寳改司驾至徳复中行刑户不博前行驾库集从容管剧每识通而理当惟有南宫老驾兄本朝驾部判司事一人舆辇车乗隷于太仆传驿给受一出于枢宻院廐牧之政总于羣牧司本司无所掌元丰改制郎中员外郎始实行本司事参掌舆辇车马驿置廐牧之事大礼则戒有司具五辂建炎併太仆寺归驾库舆马辇乗之奉邮驿牧圉之治中台要务主以郎官擢司舆马之政库部郎中史库部郎中员外郎掌戎器卤簿仪仗孔若思迁库部郎中持一石止水满于座右以示有止足之意传记周礼夏官有司甲胄弓矢今库部郎中之任也魏始置库部郎晋以后有郎中隋初为库部侍郎炀帝去侍字唐武徳加中字龙朔改司库大夫咸亨复周礼夏官有司兵后周有小武藏大夫盖员外郎之任也隋开皇置炀帝为承务郎唐为库部员外郎龙朔以来随曹改复本朝驾库二部皆无所掌建炎三年以驾部兼库部甲胄弓矢之器乘舆卤簿之式武藏之任郎选甚髙刑部经五曰秋官其属六十掌邦刑史刑部尚书一人侍郎二人掌律令刑法之政徒隷校覆谳禁之事其属有四一曰刑部二曰都官三曰比部四曰司门传记汉成帝尚书初置二千石曹主郡国二千石又置三公曹主㫁狱光武改三公曹主嵗尽考课诸州郡政二千石曹掌中都官水火盗贼辞讼罪法亦谓之贼曹重于诸曹魏置尚书都官郎佐督军事晋以三公尚书掌刑狱宋三公比部主刑法又置都官尚书主军事刑狱隋开皇改都官为刑部统都官刑部比部司门四曹唐因之龙朔改司刑咸亨复武后改秋官神龙复天寳改宪部至徳复本朝刑部判部事二人淳化以刑部覆大辟案増置审刑院凡四方以具狱来上则谳于审刑院大中祥符置纠察在京刑狱司元丰并倂归刑部五年官制行刑部始得専其官刑部尚书经司冦苏公式敬尔由狱以长我王国司冦掌邦政诘奸慝刑暴乱乃立秋官司冦使帅其属而掌邦禁以佐王刑邦国大司冦之职掌建邦之三典以佐王刑邦国诘四方司冦正刑明辟以聴狱讼聴之于棘木之下以狱之成告于王大司冦以其成从质于天子莒太子仆来奔季文子使司冦出诸境子为司冦将盗是务去爽鸠氏司冦也史黄帝秋官为白云羊侃为都官尚书宦者张僧𦙍候侃侃曰我牀非阉人所坐竟不前之时论美其贞正刘祥道迁司刑太常伯每覆大狱必歔欷累叹奏决之日为之不食李适之拜刑部尚书夜则宴赏昼决公务庭无留事崔祐甫为刑书帝欲相之问曰牛仙客可与语卿尝见否曰未也他日又问对如初帝乃不用賛曰严挺之拒宰相不肯见李林甫崔祐甫违诏不屈牛仙客信刚者乎二人坐是皆不得相彼亦各申其志也颜真卿为检校刑书元载请百官凡欲论事必先白长官长官白宰相然后闻奏真卿上疏曰天寳后李林甫威权日盛羣臣不先咨宰相辄奏事不过託以他故中伤独不敢明约百司令先白宰相如今日之事旷古未有陛下不早觉悟渐成孤立矣其激切如此于是中人争冩内本布于外屈突通为刑书自以不习文故辞改工部传记刑部尚书周礼之秋官卿也晋依汉置三公尚书宋始置都官尚书皆掌刑狱齐以后皆置后周置大司冦卿隋初曰都官尚书开皇改刑部尚书唐因之龙朔改司刑太常伯咸亨复光宅改秋官尚书神龙复天寳改司宪至徳复总制刑部比司事掌其三典诘彼四方集弼我五教掌兹三典秋卿恤刑事无枉挠绍蔽芾于讴謡尽侀成于法理超司秋典国之二柄在徳与刑邦之三典惟清与慎大舜有钦恤之言穆王有哀矜之教爽鸠之为司冦务在择人臯陶之作士师期于致理本朝尚书掌天下刑狱之政令而侍郎郎中员外郎分治其事设官八刀职以司臬事望峻天台仍忝刑官之重秋官古卿中台八座典司邦禁淑问之臣掌秋官西火清曹丹笔平刑爰副一人之钦䘏刑部侍郎经小司冦之职掌外朝之政以致万民而询焉史刑部侍郎阙唐太宗令执政妙择其人奏皆不可曰朕得其人矣往者李道裕议张亮反形未具此言当矣遂授之狄仁杰荐张柬之宰相材召为洛州司马仁杰曰臣荐宰相而为司马非用也乃授司刑少卿迁秋官侍郎韩愈为刑侍宪宗遣使迎佛骨入禁中愈上表谏王播转刑侍精于法律法寺议谳科条繁杂播备举格条置之座右凡有详决疾速如神僚属叹服刘瑑转刑侍选制勅可用者议其轻重成一家书号大中统类奏行之传记隋炀帝置刑部侍郎唐因之龙朔改为司刑少常伯光宅为秋官侍郎天寳为宪部侍郎掌律令刑名覆案大理及诸州应奏之事周之秋官小司冦中大夫也唐有大狱即命御史中丞刑部侍郎大理卿充谓之大三司使寳歴初宣中书以諌议大夫刘栖楚为刑侍丞宣郎授自此始秋卿之贰佐平邦宪集俾践白云之司当宣室受谳之际思满堂饮酒之言予曰罪尔勿罪予曰寛尔勿寛擢亚秋官贰于刑谳本朝吕公孺元祐初为刑侍原庙亡珠系治甚乆公孺言殿中主者不一前后代者未尝以服御相授且讳日宫嫔往还如织岂可指意吏卒狱虽具顾非圣裁不可上深以为然秩贰秋官参执邦典秋官亚卿峻贰秋卿刑部郎中史郎中员外郎掌律法按覆大理及天下奏谳为尚书侍郎之贰令狐峘大厯中为刑部员外郎上疏諌山陵事诏答曰古之遗直何以加焉杜景佺为员外郎守法不挠传记晋宋齐并以三公郎曹掌刑狱置郎中一人隋初省三公曹置形部曹侍郎一人炀帝除侍字又改宪部郎唐因之武徳改郎中龙朔改司刑大夫咸亨光宅神龙并随曹改复周礼有士师下大夫盖郎中之任魏有定科郎晋贾充定律令以裴楷为之唐有大狱以刑部员外郎御史大夫理寺官为之以决疑谓之小三司使杜牧顷于宰执求小仪又求小秋不遂秋官之属中行刑户不博前行驾部集亟则失情缓则留狱深则碍恕纵则生姦惟是四者持刑之难自居殿中能察非法连鞫庶狱多叶平允加以温敏静专可当是选一嵗之狱决在秋冬今方其时宜敬乃职书曰庶狱庶事予罔敢知此乃周文王之政以理天下也惟狱惟事㑹于南宫求郎之难岂敢轻易今者各有所授皆为清秩刑官属郎守法争兢不阿本朝至道初张昱为刑部员外郎西川安抚奏授昱知雅州上以省郎之重不欲换他职故进秩加赐令服而遣刑者所以助治圣人尤谨中台参综郎选甚髙宜正秋台之聨进丞郎之务丹笔议刑国纲作重白云司职人命是悬都官郎中经司隷掌五隷之法史都官郎中员外郎掌俘隷簿录给衣粮医药而理其诉冤韦温奏曰国朝以来都官最为清选不可以赏能吏传记汉置司隷校尉其属有都官从事一人掌中都官不法因以名官后汉又改二千石曹掌中都官水火贼盗魏晋宋齐都官郎中并掌京师非为得失事后周置司隷掌诸奴男女男子入于罪隷女子入于舂饎之事隋都官侍郎犹掌非违得失开皇改都官尚书曰刑部其都官郎曹遂改掌簿录配没官私奴婢唐因之武徳加中字龙朔改司仆大夫咸亨复故裴秀奏事曰都曹二千石曹司国宪内掌京畿诘姦聴讼外总邉境嵇含牋曰今都官中兵三曹郎昼督征战夜还治事省中司都官屯田虞部主客皆闲简无事谚曰司门都官屯田水部入省不数后行祠屯不博中行都门集故薛尚书能李员外频尝郎都官皆一时骚雅宗师都官之曹振盛于此余早年请益实受深知今忝此官复是正秩十伦创制舆台之号肇兴百隷裁䂓僮仆之名斯着苍头卑贱匪子宻之封侯㸃面轻㣲殊季珪之贵胄本朝都官判司事一人无所掌元丰改制郎中员外郎始实行本司事参掌徙流配隷及吏籍之事列四案郑谷诗名盛于唐末号灵台编世但称郑都官诗梅圣俞官至都官刘原父戯之曰圣俞官止此昔有郑都官今有梅都官命尔司仆擢之秋聨典我隷士进秋台者以都隷为峻司隷秋联比部郎中史何损奏许都之贼魏明竒之擢为比部郎唐徳宗知武元衡才名召授比部员外郎裴延龄奏京兆府妄破用钱谷请令比部勾覆传记魏尚书有比部曹晋因之宋比部主法制齐梁陈皆有北齐掌诏书律令勾检等事后周曰计部中大夫隋为比部侍郎炀帝除侍字唐加中字龙朔改司计大夫咸亨复天寳改司计至徳复掌内外诸司公廨及公私债负徒役工程赃物帐及勾用度物比部得廊下食以饮从者号壮盘杜牧顷于宰执求小仪小秋皆不遂尝梦人谓曰辞春不及秋昆脚与皆头后果得比部员外集郎于㑹司位膺列宿职在勾司藴籍为郎乆魁梧秉哲尊词华倾后辈风雅蔼孤骞本朝比部判司事一人无所掌自治平至熈宁初凡四年而未勾考帐已逾十有二万钱帛刍粟亏损不可胜数遂置提举帐司领之元丰官制行釐其事归比部郎中员外郎始实行本司事列五案比部掌勾稽天下文簿周官宰夫所谓乗其财用之出入也内外经费之任总于勾考之司惟是㑹计勾考之事命汝聴之稍升比计之曹比勾剧曹进司计于中台司门郎中经司门掌授管键以启闭国门史郎中员外郎掌门关出入之籍及阑遗之物传记周礼大司徒属官有司门下大夫后周依周官隋开皇置司门侍郎炀帝去侍字唐加中字龙朔改司门大夫咸亨复周礼有司门上士后周有小司门上士隋置员外郎炀帝改承务郎唐武徳复故掌门籍关栈及道路所阑遗物之事工部经六曰冬官其属六十掌邦事史唐工部尚书一人侍郎二人掌山泽屯田工匠诸司之事其属有四一曰工部二曰屯田三曰虞部四曰水部传记汉成帝尚书有民曹主凡吏民上书光武改民曹主缮修功作盐池园苑晋宋有起部每营宗庙宫室则惟置之北齐起部亦掌工造属祠部后周有冬官大司空卿掌五材九范之法其属有工部中大夫掌百工之籍而理其禁令至隋乃有工部尚书唐因之龙朔改为司平咸亨复武后改为冬官神龙复縂判工部屯田虞部水部事本朝工部判部事一人凡城池土木工役程式皆隷三司修造案本曹无所掌元丰官制行掌百工山泽沟洫屯田之政令绍兴三年併少府监归工部以文思院属焉盖缮修兴造程衆艺饰五材国家之务不可以不属之其人今中台起曹实践其任矧屯田虞衡平水之职莫不隷焉工部尚书经舜曰咨四岳有能奋庸熈帝之载使宅百揆亮采惠畴佥曰伯禹作司空帝曰畴若予工佥曰垂哉帝曰俞咨垂汝共工宏父定辟司空掌邦土居四民时地利国有六职百工与居一焉审曲面势以饬五材以辨民器谓之百工鸤鸠氏司空也五雉为五工正史黄帝冬官为墨云长孙平为工部尚书名为称职唐阎立本代兄立徳为工部尚书兄弟相代为八座时人荣之郑善果为工部尚书正身奉法甚着荣绩子休烈为工部尚书不治产业乐贤下善推毂士甚衆李大亮为工部尚书惟忠谨外若不能言而内刚烈不可干非其义传记工部尚书周之冬官卿也后周置大司空卿隋开皇始置工部尚书唐龙朔改司平太常伯光宅改冬官尚书司空事官掌监百官者也五材是宜百工惟叙城郭都邑合其规士农工商得其所集冬卿命职汝徃钦哉掌我邦工谨兹艺事程品之重有若百工号令之先尤难六职尚书汉公卿也言动可否属人耳目固不专于率四属程百工修位于冬官而已平百官之上书饬五材以辨器非国之髦硕详于典制则不可以综事训工建明理本也位当𤣥武之官职在司空之任虞舜之代伯禹统其班周成之朝毛公处其地本朝冬卿常伯中台起曹训匠建事工部侍郎史帝问苏颋有工部侍郎得中书侍郎者乎对曰陛下任贤惟所命何资之计李栖筠为工部侍郎魁然有宰相望传记隋炀帝改置工部侍郎唐因之龙朔改司平少常伯咸亨复光宅神龙并随曹改复周之冬官小司空中大夫也集百工惟时命汝典制起曹书殿兼而委之本朝共工之贰饬五材程匠事冬官宠列俾介厥司冬卿之贰冬官之贰方此得人畴若予工汝为已试擢贰事官畴若予工汝往为允纪纲缮修之次杜塞淫巧之作工部郎中史起部郎不常置掌城池土木之工役程式蒋系迁工部员外郎又迁郎中兼史职宰相宋申钖为北军罗织罪在不测系与谏官崔元亮泣谏玉阶之下申钖方减死时论称之传记晋宋齐皆有起部郎中梁陈改置起部侍郎隋初为工部侍郎炀帝除侍字改起部唐武徳改工部郎中龙朔改司平大夫咸亨复光宅神龙并随曹改复周礼司空属官下大夫即郎中之任也掌兴造工匠诸公廨舎宇五行纸笔之事开元以后位卑名着者杜工部集不才名位晩敢恨省郎迟本朝宫室城隍程匠度材之事郎于起部其选甚髙中台起曹郎选尤重郎吏令之髙选工官号为剧曹冬卿之属屯田郎中史隋初屯田郎兼掌仪式传记汉尚书郎四人其一主户口垦田盖屯田之始也魏有丰部郎曹晋始置屯田郎中东晋宋齐并左民郎中兼知屯田事陈隋并为侍郎炀帝曰屯田郎唐龙朔为司田大夫后复故掌天下屯田及在京文武职田诸司公廨田以品给焉后行祠屯不博中行都门闲简无事八省不数集出军西域我君谋之屯田北假我君获之本朝屯田判司事一人凡屯田之政隷三司本司无所掌元丰改制郎中员外郎始实行本司事参掌营屯田官庄塘泺学校职分之田及其租入元祐改入户部崇宁复中兴间除率屯戍之兵服畎亩之事郎于中台统其政令台郎初拜以垦曹为任俾擢垦屯之曹垦屯冬属虞部郎中经帝曰畴若予上下草木鸟兽佥曰益哉帝曰俞咨益汝作朕虞山虞掌山林之政令泽虞掌国泽之政令史郎中员外郎掌京都衢閧苑囿山泽草木及百官蕃客时蔬薪炭供顿畋猎之事传记周礼有山虞泽虞盖虞部之职也魏始有虞部郎中晋因之宋齐省梁陈为侍郎隋炀帝去侍字唐加中字龙朔为司虞大夫咸亨复虞部员外郎隋炀帝为承务郎唐复故龙朔咸亨随曹改复本朝虞部无所掌蒐田以时泽梁有禁虞衡之守所以遂嘉生参化育水部郎中经川衡掌巡川泽之禁令史郎中员外郎掌津济舩舻渠梁隄堰沟洫渔捕运漕碾硙之事传记后周冬官有司水中大夫隋文帝为水部侍郎炀帝去侍字唐加中字龙朔改司水大夫咸亨复后周冬官有小司水上士则员外之任也隋置水部员外郎炀帝改承务郎唐复故龙朔咸亨随曹改复集省中官最美无似水曹郎本朝水部无所掌六部监门本朝绍兴二年诏置六部监门官一员选陞朝文臣有才力人充仍令六部长贰奏差序位请给依寺监丞掌司门钥之严六部架阁本朝元丰有六曹架阁库崇宁元年何执中请置库架阁命官涖之是时六曹皆建立大观三年罢内吏部令司封余部六曹郎官管勾政和三年六曹依旧置管勾架阁库官宣和罢绍兴三年立六部架阁库十五年诏复置官吏户部各差一员礼兵部共一员刑工部共一员旧制官库其司置于六部之内或遇其废则以郎省兼之否则以兼六部监门兼之迨于绍兴寺监簿正官俱复然后始置司于外一也旧制金耀门文书库多藏三司帐籍三司今版曹也自铨曹而下储藏帐籍之所未之闻焉其后置六部架阁官大抵成案留部二年然后畀而藏之又八年则入之金耀金耀无复曩日则悉藏于架阁库二也二者不同而至于诸曹二十四司之文书尽归储蓄以待有用则今犹昔也其任以周司书汉掌故记纂渊海卷二十八记纂渊海卷二十九钦定四库全书记纂渊海卷二十九宋潘自牧撰职官部门下侍中史门下省侍中二人正二品掌出纳帝命相礼仪凡国家之务与中书令参总而颛判省事武徳元年改侍中曰纳言三年曰侍中龙朔六年改门下省曰东台侍中曰左相魏徴为侍中尚书省滞讼不法者诏徴平治徴素不习法但存大体处事以情人人悦服进郑国公传记晋嵇劭为侍中王师败百官皆奔惟劭不去被害于帝侧血湔御衣及定左右欲浣之帝曰此嵇侍中血令勿去也晋吴郡陆仲元晋太尉玩曾孙也自玩至仲元四代为侍中时人方之金张二族也张文瓘后拜侍中兼太子宾客职司奏议悉心纠驳帝故委之或时有疾他宰相奏事帝必问与文瓘议未若不者曰往共筹之或曰已议则皆报可集貂蝉之贵金貂之宠入侍帝帷出负国玺本朝制侍中掌佐天子大政审中外出纳之事自建隆至熈宁拜侍中才五人虽有他官兼领而实不任其事官制行以左仆射兼以下侍郎行侍中职则置侍郎以佐之侍郎史门下侍郎二人正三品掌侍中之职龙朔二年改黄门侍郎曰东台侍郎武后垂拱元年曰鸾台侍郎天寳元年曰门下侍郎崔元综长夀中迁鸾台侍郎勤于政事每在中书必束带至晩未尝休偃张廷珪迁黄门侍郎御史蒋挺以监决杖刑稍轻朝堂杖之廷珪奏曰御史宪司清望耳目之官有犯当杀即杀当流即流不可决杖士可杀不可辱也议者以廷珪之言为是传记汉成帝拜张禹少子于牀下为黄门侍郎魏夏侯𤣥为黄门侍郎与皇后弟毛曾同坐𤣥耻之明帝恨之左迁羽林监张华为黄门侍郎博览图籍四海之内若指掌千门万户画地而成李义改黄门侍郎制勅不便辄駮正贵幸有求官者睿宗曰朕非有靳但李义不可故耳本朝制侍郎掌贰侍中之职省中外出纳之事元丰官制行以尚书左仆射兼复置门下侍郎一员以代叅知政事中兴后宰相罢兼复改门下侍郎为叅知政事给事中史给事黄门侍郎掌侍从左右关通中外及诸王朝见于殿中引王就坐汉书仪曰黄门属黄门令日暮入对青琐门拜名曰夕郎萧望之汉元帝诏曰望之傅朕八年厥功懋焉可赐爵关内侯给事中賛曰身为儒宗有辅佐之能近古社稷臣也晋武帝诏燕王陈劭清正亷洁博通六籍宜在左右以敦儒训可给事中传记李渤拜给事中孤特自持不茍合于世人谓之沽直屡以言斥而婞直不少衰守节者尚之孔戣为给事中江西观察使李少和坐贬狱寝不下崔易简杀从父兄戣乃慷慨论正贬少和杀易简张元素迁给事中太宗诏发卒修洛阳宫元素上书谏之宋璟叹曰张公论事有回天之力可谓仁人之言其利溥哉李峤迁给事中时酷吏来俊臣搆陷狄仁杰则天使峤与大理少卿李徳裕等覆其狱峤乃与徳裕等列其枉状由是忤㫖集禁里疎钟官舎晩省中啼鸟吏人稀晨揺玉佩登金殿夕奉天书拜琐闱鸳鹭簪裾上龙尾蓬莱宫殿压鳌头夕郎夜直吟仙掖天乐和声下禁楼琐闼昔年司制诰共嘉文藻类相如本朝淳化四年以右谏议大夫魏庠知制诰柴成务同知给事中事凡制勅有所不便宜准故事封驳九年诏停废知给事封驳公事自是始以封驳司隷银台向敏中张咏兼以枢宻直学士领之时并代都部署张永徳笞小校至死诏按其罪张咏封还诏书不从散骑常侍史秦置散骑又置中常侍后汉省散骑而中常侍改用宦者孟达字子度自蜀降魏魏文帝善达之姿才容观以为散骑常侍傅𤣥为散骑常侍与皇甫陶俱掌直谏华峤字叔骏加散骑常侍班同中书寺为内台中书散骑着作及歴理音律天文数术两省文章门下撰集皆典常统之本朝散骑常侍不常置谏议起居司谏正言皆付两省班籍通谓之两省官谏议大夫经保氏掌諌王恶师氏掌以媺诏王尔有嘉谋嘉猷则入告尔后史秦置谏大夫掌论议多至数十人汉武帝元狩中更置后汉増为谏议大夫前汉王褒益州刺史王襄奏褒有轶才乃徴褒既至诏褒作圣主得贤臣颂擢为諌大夫贡禹以明经洁行着闻元帝召为谏大夫虚己问以政事刘向以行修饬擢为谏大夫元帝即位与萧望之同心辅政盖寛饶对䇿髙第帝迁谏大夫数上疏谏后奏对事上以寛饶怨谤下其书谏议大夫郑昌愍伤寛饶忠直忧国上书讼寛饶罪曰臣以谏为名不敢不言褚遂良迁谏议大夫兼知起居事帝尝怪舜造漆器禹雕其俎谏者十余不止小物何必尔耶遂良曰雕琢害力农纂组伤女工奢侈之始危亡之渐也漆器不止必金为之金又不止必玉为之故谏者救其源及其横流则无复事矣帝咨美之王珪太宗召为谏议大夫帝尝曰正主遇邪臣不可以致治正臣事邪主亦不可以致治唯君臣同徳则海内安朕虽不徳诸公数相谏正庶致天下于平珪乃进曰古者天子有诤臣七人谏不用则相继以死今陛下开圣徳收采刍言臣愿竭狂瞽传记唐龙朔二年改谏议大夫为正谏大夫后又置谏议大夫开元以来废正谏大夫复谏议大夫贞元四年分为左右右隷中书元和元年勅左谏议大夫宜去左字其右谏议大夫四员汉武帝因集置谏大夫皆名儒宿徳为之陈陶拜谏议大夫灵帝时上疏言宦官云臣恨不列稷契伊周之徒而与龙逢比干为俦元和六年御史中丞窦易直奏谏议大夫至拾遗御史中丞至殿中侍御史兼为供奉官唐文宗尝于便殿召栁公权论事切直忤㫖周墀为之惴慄公权词气益坚上徐谓之曰朕知舎人不合却作谏议以卿论事有诤臣之风今擢谏议大夫魏郑公徴字元诚太宗拜谏议大夫日益亲厚或引至卧内访天下事公亦自以不世遇乃展尽底藴无所隠凡三百余奏无不剀切当帝心者集谏省新登正直臣万方惊喜捧丝纶则知天子明如日肯放淮南髙卧人盛世千龄合宗工四海瞻徳望完圭角仪刑状陛亷耳目之官献纳之地献可替否司谏尽忠当休明之代居言用之司职司谏议朝夕论思出入讨论本朝真宗天禧元年诏两省置官六员不兼职务三年以李虚己为谏议大夫充职其后员阙不补天圣初上封者以为言诏以孔延鲁刘随并为右正言而谏大夫兼他职犹故也靖康元年诏台谏天子耳目之官宰执不当荐举当出亲擢立为定制中兴之初因旧制设左右谏议大夫司谏正言属门下中书建炎二年诏谏议大夫下隷两省别置局于后省之侧许与两省官相见议事以登闻检鼓院专隷焉庆歴三年田况言谏诤之臣不得日奉朝请臣在谏院每闻一事皆诸处采问比及论列或至后时今若令谏官日奉朝请则可以日闻朝廷之事矣诏每日赴内朝数共工之罪不蔽尧聪辨垣平之诈益彰汉徳司谏史韦温为补阙时宋申钖被诬温昌言曰丞相操履有所不宜斥乃奸人陷之吾等谏官岂避一时之雷霆而致贤君贤相蒙过恶之名耶因率同列伏阁切争之唐文宗以魏謩迁司谏尝言于宰相曰太宗得徴参裨阙失弼成圣政我今得謩于疑似之间必能极谏庶几处于无过之地命于状内备述谏疏激切诏中书为之辞也卢景亮迁右补阙朱泚反劝徳宗曰罪已不至则感人不深帝然之志意崒然与穆质同在谏诤地书数上鲠亮无所回传记唐武后垂拱中置左右补阙左右拾遗二官以掌供奉讽谏开元以来尤为清选左属门下右属中书舒元褒疏遗补官秩虽卑乃陛下侍臣也郑余庆子澣为右补阙献疏切直余庆入朝宪宗问曰卿之令子朕之直臣可更相加贺遂迁舎人李泌为相请罢置补阙拾遗徳宗虽不从亦不以授人故谏司唯韩章归登而已集献纳开东观君王问长卿皂雕寒始急天马老能行驷马归城阙双凫去海门还从清切禁再沐圣朝恩吾君英睿相君贤其那寰区未晏然明日翠华春殿下不知何语可闻天朕闻衮职有阙仲山甫补之盖所以节宣天子之嗜慾而弥缝其不至者也我国家设司谏署以神明其耳目凡在兹选实难其人避人焚谏草骑马欲鸡栖本朝端拱元年改左右补阙为左右司谏左右拾遗为左右正言是时太宗欲令谏官修职故诏改其官诏曰补阙拾遗位居谏省荣践清华之列是为献纳之司朝廷之得失须论刑政之烦苛必举宜更旧号特立新名后亦有兼他官不供谏职者韩魏公为右司谏王沂公见公论事切直有本末喜谓公曰比年台谏官多畏避为自安计不则激发近名如君固不负所职谏官宜如此江公望居司谏言君臣一体人君元首也左右大臣股肱也谏官御史耳目也股肱不力则百事隳耳目不明则四方塞一体病则元首为之不康是职也何可轻付哉正言史唐王仲舒拜左拾遗徳宗相裴延龄与阳城交章言不可受后入阁帝顾曰是岂王仲舒耶唐刘栖楚为拾遗敬宗畋游坐朝晩栖楚出班以额叩墀苦谏李邕少知名长安内史李峤等荐邕词髙行直堪为谏诤之官召拜右拾遗唐柏耆志健而望髙急于立名谒裴度愿以一节掉舌下王承宗乃以左拾遗往承宗献徳隷二州以二子入质直擢拾遗由是声振一时传记拾遗立𦂳以其行立在北省之次献可替否也唐通事舎人宣语多不知书至宣读辄失句读故用拾遗别句低声以助之谓把麻元和元年元稹为左拾遗稹性锋鋭见事风生既居谏垣不欲碌碌自滞事无不言唐左拾遗张方国每朝政有失便抗疏论精神昻然进不惧死明皇尝曰张方国忠贤人也唐宋璟劾张昌宗等反状武后不应李邕为拾遗立殿下大言曰璟所陈社稷大计陛下当聴后乃可璟奏白居易后对殿中论执强梗帝未喻辄进曰陛下误矣帝变色谓李绛曰是子我自拔擢乃敢尔集聨步趋丹陛分曹限紫㣲晓随天仗入暮惹御香归圣朝无阙事自觉谏书稀初升諌署是真仙浪透桃花十五年判事有花皆可录谏书无草岂求名本朝天禧二年左正言刘烨请今言事许升殿面对从之天禧元年始诏两省置谏官六员不兼他职考所言以为殿最首擢鲁宗道与刘烨为右正言先是谏官请须繇阁门进又罕得到者宗道请面论事而奏进遂为故事夏侯嘉正传尝使巴陵作洞庭赋太宗知其名召为左正言韩宪肃公绛除右正言时大臣佐佑时政务循故事公一日奏言政事当出圣㫁上曰屡有人言朕少㫁台谏官见有未便但言来不惮追改也起居郎史唐郑朗为起居郎文宗谓宰臣曰云云时朗执笔螭头下宰臣退上谓朗曰适所议论卿记录未吾试观之朗曰臣执笔所记便名为史故事不可取观帝曰朕恐常时闲语不关理体垂诸将来切以为耻异日临朝庶几少改何妨一见以诫丑言朗遂进之唐贞观有事泰山褚遂良为起居郎谏罢封禅之事郑仁表为起居郎文章俊拔自谓门第人物文章俱美尝曰天瑞有五色云人瑞有郑仁表传记起居郎掌录天子之动作法度以修记事之史凡记事之制以事系日以日系月以月系时以时系年必时书其朔日甲乙以纪歴数典礼文物以考制度迁拜恩赏以劝善诛伐黜免以惩恶季终则受之于国史焉集含章复记言清秩称当年㸃笔非常笔朝天又近天风神何藴借张绪正当年端简炉烟里濡毫御案邉本朝初修起居郎而彭乗在迁中上指乗曰此老儒也雅有恬退名无以易之及召见谕曰卿先朝旧人乆补外未尝自言对曰臣生孤逺自谅其分敢过有所望耶上嘉之元丰蔡京起居郎其弟卞为右史兄弟并入侍立士林竦羡登闻鼓院史古者朝有诽谤之木敢谏之鼓所以通治道而来谏者也唐武后垂拱置肺石函神龙元年九重严邃非呌阍之可闻万邦遐旷因表疏而方达其有冤未申投匦唐太宗建登闻之鼓于时在朝无缺政四海无疲人不遗聴览其击登闻鼓者委金吾将军收进不得辄有伤损亦不须令人拥遮禁止其理匦使但任投匦人移表状于匦中依常进来不须留副本并妄有止遏本朝国初曰司鼔以内臣掌之鼓在宣徳门南街北廊至道三年命太子中书王济勾当鼓司用朝臣勾当自此始景徳四年诏改为登闻鼓院掌诸上书而进之以达万人之情隷司正言凡文武臣寮合门无例通进文字并先经登闻鼓院进状未经鼓院者不得受接建炎元年因旧置局于阙门之前三年专隷检院苏轼登闻鼓院英宗在藩闻轼名欲以唐故事召入翰林宰相韩珂曰苏轼之才逺大之器天下之士莫不畏慕降伏皆欲其进用然不若朝廷培养而后用也及试之论复入三等得直史馆景徳二年改鼓司为登闻鼓院即命周起溢安惠判院㑹十月赐近臣锦袍特预之检院经以肺石达穷民史大厯十四年诏天下寃滞于朝堂受词推决尚未尽者聴挝登闻鼓田钖字表圣入判登闻检院因夀宁节献诗二十韵太宗和赐上东封书翌日命知制诰集献纳司存雨露邉地分清切任才贤舎人退食收封事宫女开函近御筵达下情于上天儆王言于有位本朝雍熈元年改匦为检景徳四年改为登闻检院命枢宻直学士张咏判隷谏议大夫掌受文武官及士民章奏表疏凡言朝政得失公私利害军期机宻陈其恩赏理雪冤滥及竒方异术皆受以通达凡进状者先鼓院若为所抑则诣检院淳化三年置理检校于干元门之西北廊以知制诰钱若水领之复唐制也至道三年废天圣七年上因读唐史见匦函达下民冤枉之事乃谓左右曰天下九州之大岂无冤枉之人若至京师检院鼓院理雪者必是州县吏提㸃刑狱转运使不能理雪又若不为申理则赤子无告矣乃置匦函専命御史丞为理检使以分纪中兴之初因旧制置局于阙门之前建炎三年専隷諌院创治所于和宁移置居双阙之左官诰院本朝国初于右掖门置院四司诰身案并集于此以备中书除改本司郎官各主其事淳化五年始専置官司于省内凡官诰各以本司诰身印之文臣用吏部武臣用兵部王公命妇用司封加勲用司勲掌文武官将校诰身及封赠官诰院提举一人以知制诰充判院一人以带职朝官充元丰五年行官制文武告身属吏部蕃官告属兵部封赠及命妇告属司封加勲并将校告属司勲官诰院四部告身案及隷人随事隷本部七年併司封司勲诰身案入吏部预书库收掌崇宁四年吏部専制造官诰局五年罢命尚书右选主管大观元年复置寻改为官诰院仍隷左右司三年复罢归吏部政和三年六月诏依旧置官诰院差官三员主管少府监铸印记吏部制造诰身案记为文中兴以来因仍不改王介甫用事议论素异还朝置之官诰院介甫欲变更科举上疑焉公议上上悟曰吾故疑此得轼议释然矣审计院本朝国朝以三司使总邦计司各有院以秉中外钱谷出入之政盖㑹计之府也淳化三年始用户部使樊知古奏剔其冗籍役别为院置官専领之以聴稍食之要贰置院之初特掌骑兵徒兵给受之数犹未及诸司也元丰三年合步骑两院为一遂以其一主诸司自宫禁朝廷下至斗食佐使凡赋禄者以式法审其名数而稽其辞名者唯郊赐给已乃审禄有疑予则诏以法凡四方之计籍上于大农则逆其㑹凡有司议调度㑹赋出则讽焉设员二曰左右聴分案六史八人旧为诸军诸司专勾建炎元年避髙宗御讳改诸军诸司审计司绍兴五年臣寮言臣切惟国家之赋禄以粮审为关键粮审之勘给以法令为承式辛次膺监诸司审计司未尝登权要以参知政事孟庾被诏荐其才遂召对是日除驾部员外郎粮料院本朝国朝仍旧制以三司大将军为督粮料使自开寳六年以着作佐郎陆光范充改用京官自此始太平兴国五年分诸司马军步军为三院八年以马军步军合为一院雍熈四年命供奉官陈处讳勾当诸司粮料供奉官曾祚勾当马步军粮料自后复分马部军为两院或以诸司使副分主之端拱二年复以京朝官主之中兴以来行在有诸军诸司粮料院镇江建康有分差诸军粮料院鄂州有分差户部粮料院四川总所有分差户部鱼关粮料院分差利州户部粮料院文思院本朝太平兴国三年置学造金银犀玉工巧之物金彩绘素粧钿之餙以供舆辇册寳法物及凡器服之用隷少府监熈宁三年诏文思院两界监官立定文臣一员武臣一员并朝廷选差其内侍勾当官并罢绍兴三年诏少府监并归文思院其上下界监官从工部辟差工部言所辖文思院旧分上下界监官三员内一员文臣系京朝官上界造作金银珠玉下界造作铜铁竹木杂料欲依旧分为上下界从之隆兴三年诏并礼物局入文思院左藏库经掌邦国之赋入辨其财用之物而执其总以贰官府都鄙之财入之数以逆邦国之赋用凡受财者受其贰令而书之传记内库曰御府更始至长安御府帑藏皆按堵如故唐𤣥宗诏公卿百寮观左藏库货币山积唐徳宗琼林大盈库本朝左藏止一库置使领焉太平兴国三年分为二库淳化三年分置左右藏各二库四年废右併入左政和六年修建新库以东西库为名中兴因仍东西库各以文臣监武臣同监其东币帛之属在焉其西金银丝纩之属在焉绍兴二十七年诏户部于辖下丞簿内选一员兼充左藏库提辖官此提辖所由始也孝宗即位诏将御前桩管激赏库拨归左藏库以左藏南库为名进奏院史唐藩镇皆置邸京师以大将主之谓之上都留后大厯十二年改为上都知进奏院官苏舜钦字子美仲淹荐其才监进奏院本朝旧制皆本州镇补人为进奏官其军监塲务转运司则差知后官则副知掌之逐州就京师各置进奏院太平兴国六年诸州罢知后之名简知后官得李楚等百五十人并充进奏官命供奉官张文粲提辖诸道进奏院秘书监史魏武帝置秘书令典尚书奏事文帝置中书令而秘书改令为监掌艺文图籍之事初属少府自王肃为监乃不属其兰台亦藏书籍而御史掌之晋武帝以秘书并入中书省其秘书制作之局不废恵帝复别置秘书监并统着作局掌三阁图书自是秘书之府始居于外传记晋荀朂领秘书监汲郡冢中得竹书朂自撰次时缺文多所证明荀勉与张华依刘向别录整治书籍以为中经晋惠帝永平诏曰秘书考校古今监理经籍虞世南为校书监太宗引之谈论及古今帝王行政得失必存规讽唐贺知章授秘书监自号四明狂客晋温峤举荀崧为书监曰国史之典将以明得失之迹谓之录录使一代之典焕然可观散骑常侍崧文质彬彬思义通博宜掌秘奥集天禄图书府芸籖嵗曝频幡经穷藏室赐㑹集儒绅顾陆髙标好钟王妙入神司无椠俗吏来预石渠宾晏窦追儒雅簮缨成礼容中天开璧府左海见鳌峰汉简陈三馆湘图焕九重紫薇方思敏十吏笔能供暂阻蓬莱客终为大海人先生去上芸香阁阁老新峩豸角冠留取幽人卧空谷一川风月要人㸔祖饯衣冠满道周此行谁与话端由心知不作功名计只为苍生未敢休本朝太平兴国二年始建崇文院昭文馆史馆集贤馆皆总为崇文院及端拱初建秘阁亦在崇文院中淳化元年诏秘阁次三馆秘书省仍隷京百司时秘书虽有监少监丞郎校书郎正字着作郎佐皆以为寄禄官常带出入即官至秘书监有特令供职者有以他官兼领者有以判秘阁官兼者真宗以杨徽之兼秘书监召谢便殿命坐屏左右上劳问乆之且曰图书之府清静无事可以养性也张齐贤改秘书监致仕常出谒其子曰昔贺秘监以道士服东归㑹稽大人盍衣羽服以优游何必更事请谒齐贤曰且作白头老秘书而眠何必学贺监作流沙之服时以为名言秘书郎史晋掌中外三阁经书校阅譌误谓之郎中武帝分秘书图籍为甲乙丙丁四部经书覆校阙遗正定脱误使秘书郎中四人各掌其一王敬𢎞为秘书郎敬𢎞求为奉朝请与书曰秘书有限故有竞朝请无限故无竞吾欲处汝无竞之地文帝许之李素立武徳初以亲丧解起受七品清要有司拟雍州司户参军帝曰要而不清复拟秘书郎帝曰清而不要乃授侍御史后魏髙谧有文武才度除秘书郎谧以坟典残阙奏广访郡邑大加缮写由是图籍稍以审正传记齐梁末多以贵游子弟为之无其才实北齐又谓之郎中隋祖讳中除中字唐分判校写工程龙朔中改为兰台郎咸亨复旧后汉马融有俊才为秘书郎中诣东观典校秘书时儒士以为文徳可兴武功宜废遂寝蒐狩之礼战陈之法融上广成颂以讽谏忤㫖滞于东观十年不得调后在东观着述马融才髙博洽为世通儒晋中兴书王谧弱冠与王绥齐名除秘书郎集飞腾知有䇿意度不无伸渐阶羣振鹭入学诲螟蛉清省宜寒夜仙才称独吟蘼芜与丹桂竒心复竒骨已蔽苍龙门又影鳯凰阙本朝秘书郎张阐忠肃公时秦桧用事每除台谏必以其耳目知阐乆以喜论事一日㣲讽阐谓当入台阐曰丞相茍见知张阐老死足矣桧黙然由是罢去彭忠肃公龟年号正堂除秘书郎时传召姜特立公白丞相留公恐非虚传既而果然留公引李绛事求退公率同馆论奏且勉枢廷争之遂寝着作郎史汉东京图书悉在东观故使名儒直东观撰述国史谓之着作东观皆以他官盖有着作之任而未为官员也明帝大和中始置着作郎官隷中书省专掌国史后有置佐着作郎亦属中书省秘书监自调补之陆士衡以文学为秘书监虞濬所请为着作郎议晋书限㫁传记晋孙绰为廷尉卿领着作绰少以文学称一时文士绰为之冠晋束晢元康四年除着作郎着作西观撰晋书三帝纪及十志张载作蒙汜赋大仆传𤣥见其赋叹息以车迎载言谈尽日载遂作赋起家徴为着作郎又作剑阁铭世以为能除着作郎集夫子静且直雍容时卷舒华盖荣煌天帝座蓬莱缥缈道家山子亦东南珍价重不可筭本朝国初为寄禄官元丰正名始实有职掌修纂日歴祭祀祝辞则着作郎佐之王安中自号初寮先生政和中以文学知名除宗学博士有密荐于上者除着作左郎李邴字汉老元祐名士与晁张为徒尝为柱史邴才学能世其家政和末除书局迁着作郎校书郎史汉之兰台及后汉东观皆藏书之室当时文学之士使讐校于其中故有校书之职初汉成帝已命光禄大夫刘向于天禄阁校经传诸子诗赋步兵校尉任宏校方伎诸永夫扬雄等亦典校于其中后以兰台置令史又选他官入东观皆令典校秘书或撰述传记盖有校书之任而未为官也故以郎居其任则谓之校书郎传记唐房𤣥龄校讐秘书省髙孝基谓裴矩曰仆观人多矣未有如此郎者当为国器但恨不见其耸壑昻霄前汉刘向字子政迁光禄大夫向方精于诗书观古文诏诰领校中秘书荣阳郑君诸父诸兄或解巾以司雠校或决科而登馆殿集小富从来慰所望青衫叙进校书郎相公勲业已乆着孙子门阑尝有光我观李校书超迈有古风谈道屡入㣲闭门长蓬蓬渍墨窜旧史磨丹註前经艺苑手秘寳文堂耳惊霆本朝初为寄禄官元丰正名始实有职掌编缉校正定其脱误则校书郎主之建炎初罢绍兴复置又参酌旧制必召试学士院而后命之郑鑑试馆职上问今合除何官龚茂良对曰前此学官召试徃徃止除正字上曰可除校书郎赏尽其言因曰䇿中所言或是或非大率剀切不易正字史后汉桓帝初置秘书监掌图书古今文字考合同异其后监令掌图籍之纪监述作之事不复専文字之任矣今之正字盖令监之遗职校书之通制歴代无闻齐集书省有正书秘书省有正字集杜老趋严诏徐行及坐时端能几字正敢恨十年迟益畏金根缪宁辞温媪讥况来忧畏㫁不尽鹿门期城南晁正字国器无等双翠木隂隂白玉堂老来方此试文章宫檐日永挥毫罢闲拂尘埃㸔画墻频忧伤㸃窜窃恐误流传改易文辞正増加字数全本朝晏元献公殊年十三真宗面试诗赋疑其宿构明日再试文采愈美上大竒之即除秘书省正字令于龙图阁读石悉政和初试中宏词除馆职四六之文有气燄而务竒怪为诗清逸有橘林集十卷杨亿字大年以童子召对试诗赋五篇下笔立成太宗叹异以为秘书省正字制曰汝方在髫龄不烦师训精爽神助文字生知越景絶尘一日千里予有望于汝也韩昫自布衣有诗名前辈称许之政和初诣阙上书召试中书特命以官除秘书省正字言者论其进不由科举责为筦库范祖禹司马光辟同编修资治通鑑书成上章称荐而祖禹安恬静黙若将终身除秘书省正字史馆经国史明乎得失之迹外史掌四方之志小史掌邦国之志董狐古之良史也书法不隠子吾见列国春秋子吾观迁固而下述作何其纷纷乎子谓陈夀有志于史依大义而削异端史之失自迁固始记繁而志寡子谓荀悦史乎失矣史太史公谓子迁曰予先周室之太史也自上世尝显功名于虞夏汝复为太史则续吾祖矣迁悉论先人所以旧闻不敢阙卒三嵗而迁为太史䌷史记石室金匮之书述陶唐以来至于麟止封迁后为史通子注云以迁世无史官通于古今自刘向扬雄博极羣书皆称迁有良史之才服其善叙事理辩而不华质而不俚其文直其事核不虚美不隠恶故谓实录迁文直而事覈固文赡而事详二班懐文裁成帝坟比良迁董兼丽卿云荀悦依左氏传体为汉纪三十篇辞约事详论辩多美陈夀撰三国志叙事有良史才丁仪丁廙有盛名于魏夀谓其子曰可覔千斛米见与当为尊公作佳传子不与之竟不为立传魏收曰愿得直笔东观早出魏书魏收修国史得杨休之助因曰无以谢徳当为卿作佳传尔朱荣于魏为贼魏收以髙氏出自尔朱且纳荣子金故减其恶而増其善于是衆口喧然号为秽史朱敬则兼修国史乃请髙史官选以求名才韦安石閲其藁叹曰董狐何以加世人不知史官权重宰相但能制生人史官兼制生死刘知几字子𤣥召至京师领史事时宰相韦巨源萧至忠等皆领监修子𤣥奏记求罢因为至忠言五不可曰古之国史皆出一家未闻籍功于衆今使司取士滋多人自为荀袁家自为政骏每记一事载一言则阁笔相视含毫不㫁头白可期汗青无日子𤣥着史通内外四十九篇徐坚读之叹曰为史氏者宜署此座右也郑惟忠尝问自古文士多史才少何耶子𤣥对曰史有三长才学识世罕兼之故史才少吴兢叙事简核号良史韦述撰武徳以来国史文约事详萧颖士以为谯周陈夀之流蒋偕三世踵修国史世称良笔刘元济修国史尝曰史官善恶必书言成轨范使骄主贼臣惧此权顾轻哉而班生受金陈夀求米仆乃视如浮云尔沈既济撰建中实录体裁精髙史官自黄帝有之夏商太史周太史小史内史外史而侯国亦置秦有太史令汉至武帝始置以司马谈为之谈卒子迁嗣宣帝以其官为令行太史公文书修撰之职以它官领于是太史之官唯知占候而已王莽改置柱下五史后汉至隋唯魏明太和中史职隷中书其余多隷秘书唐武徳初因隋制属秘书省着作局贞观移史馆于门下省宰相监修自是着作始罢史职史官掌修国史凡天地日月之祥山川封域之分昭穆继代之序礼乐师旅之事诛赏兴废之政皆本于起居典籍有国之明训渊林晋天福四年史馆奏职居刋削事系编修合举旧章冀为常典六年赵莹奏歴览故事史册之重委在正人编修之官择诸髦士刻于玉版藏于金匮与天地相终刘向父子世典史籍国史之兴将明得失使一代之典焕然可观明乎国史所以𢎞阐大猷观乎人文所以化成天下自非钩深学海囊括词林盛周公之典谟悬仲尼之日月则何以纂叙鸿业䌷史䇿之徽烈俾垂作范之规用成不刋之典惩劝教化在于春秋错综裁成必归良直以中枢之余力得东观之全才修明简䇿惟尔之休裁成义例之条垂褒贬于国书资刋削之能伫讨论之美总史官之㣲婉比良迁董稽合异同裁成褒贬掌东观阳秋之重迁紫㣲皇极之位总简书刋集之司官当喉舌职重阳秋本朝监修国史以宰相为以修撰直馆检讨无常员掌修日歴及典司图籍之事凡史别置院于宣徽北院之东以藏之谓之编修院天圣修真宗史欲重其任降勅宰相为提举参政枢副为修史元丰改官制日歴隷国史案每修前朝国史实录则别置国史实录院以首相提举元祐复置国史院隷门下省明年又置国史院修撰兼知院事绍圣复以国史院归秘书省中兴节秘书省复建史馆以修神宗哲宗两朝实录绍兴五年又移史馆于省之侧别为一所以増重其事至九年修徽宗实录乃即史馆开实录院明年以未修正史诏罢史馆併为实录院而着作局唯修纂日歴吴育直史馆文司雅甚擢自先帝列职史筵提举国史本朝干兴元年命监修国史冯拯专切提举监修天圣五年宰臣王曾提举监修真宗实录修两朝史时王旦未领监修故特受诏监修国史国朝旧以宰相为之修日歴也故常带他衔若修先朝正史则别置编修院宰相为提举绍兴二十九年诏国史院宰臣提举干道元年诏参政虞允文兼权提举修三朝国史中兴以来参政兼提举始此监修国史史刘知几陈五不可传记北齐诏魏收撰史又诏平原王髙隆之总监之书名而已唐太宗以宰相监修国史及以他官兼领唐制宰相四人内一人带监修国史职太宗以梁陈齐周隋并未有书乃命学士分修使秘书监魏徴总知其务凡有賛论徴多预焉龙朔中许敬宗以太子少师增前作唐史成百卷总统史任集举而则书用存有法书而不法是谓空言盖褒贬之重权也自非经术文雅进修徳业出忠入孝匡俗佐时为朕寳臣有邦良辅者孰可综覈班纪发挥苍籀掌邦国之事明惩劝之道是以政骏𢎞简茂先博物爰自重臣式膺兼领监综史氏润色大猷史阁要重近代以来率命相臣总统其务主张惩劝总领典坟必使书法弥精动契春秋之㫖兼刋综之荣践黄枢之峻级总青简之刋修本朝史馆有监修皆宰相兼领开寳中薛居正以参政监修自后参政亦有管勾修国史者不尝置至道三年修太宗实录宰臣吕端虽带监修国史而不预焉其后重修太祖实录遂诏吕端与钱若水等同修端罢相李沆继成焉景徳二年毕士安卒遂命参政王旦权领史馆事实为监修国史之职庆厯三年吕夷简罢相带监修国史优延老臣也监修国史自元丰王珪后宰辅皆不入衘中兴之六年命吕頥浩兼提举修国史当时国史但指日歴頥浩引元祐故事并及正史自是首相即兼监修绍兴二十六年沈该万俟卨并为左右仆射始分监修提举为二至今因之国史修撰史吴兢才堪论撰诏直史馆修国史蒋乂外祖吴兢位史官乂幼从外家学得其书该综羣籍有史才李翺转史馆修撰以史官纪事不实奏曰臣得秉笔以记注为职夫劝善惩恶正言直笔史官之任今善恶皆取行状谥议盖行状多虚美今请但指事实直载事功传记唐初令狐徳棻请修近代史遂命修撰名始于此贞观以宰相涖修撰天寳后他官兼史职者曰史馆修撰初入为直馆大中废直馆二员增修撰四人分掌四季马融三入东观汉代称荣张华再典史官晋朝推美牛亨问彤管何也答曰史官载事用彤管以记事贞元十一年史馆修撰张荐为左谏议大夫修撰如故裴延龄言于上曰谏议大夫论朝廷得失之官史臣修撰书朝廷得失之事则领史职者不宜为谏议迁秘书少监太和六年以王彦威杨汉公苏涤裴休并充史馆修撰故事史官不过三员两员至是四人并命时论深以为非晋天福六年诏曰眷言笔削宜属英髦集可使执简列为史官记事书法必无所拘立词措意有班马之风窜定阙文裁成义类此仲尼春秋之职业也其可上下心手于爱恶是非乎臣适执笔隷太史凡史氏褒贬大法春秋已备之矣后之作者在据事迹实录实录则善恶自见矣然此非浅陋偷惰者所能就况褒贬邪夫为史者不有人祸则有天刑岂可不畏惧而轻为之哉逺取南朝贵公子重修东观帝王书当时载笔窥金匮暇日登楼到石渠本朝史馆有修撰以他官兼领取最上一员判馆事大中祥符后领修撰者湏两省五品以上方掌修撰元丰官制行国史隷秘书省元祐中就门下省置局号国史院绍圣初复还秘书省旧有修撰官改为修国史绍兴初实录国史皆寓史馆后罢史馆遇修实录即置实录院遇修国史即置国史院二十八年置院修神宗哲宗徽宗正史修史一人同修史二人编修官二人太宗言杨徽之操履无玷州县非其所长置之馆殿正得其宜太宗曰史才甚难在乎善恶必书务摭实而去爱憎斯为良史苏颂以为五朝正国史二圣编年出宋敏求父子手笔亦儒者盛事淳化元年以梁周翰为史馆修撰从翰林学士朱白等荐其有良史之才属刋集于国典讨论一代之善恶而撰次之国史检讨官本朝淳化二年以郭延泽董元亨并为史馆检讨至和二年诏今后检讨更不得举职馆试嘉祐八年兼修国史韩琦奏史记日厯未修者积十余年今将修先朝实录而日厯未备检讨阙官请以直秘合吕夏卿秘合校理韩维兼职诏夏卿维并兼史馆检讨提举实录院史吴兢与刘子𤣥撰定武后实录叙张昌宗诱张説诬魏元忠事颇言説已然可頼宋璟等激励苦切故转祸为忠后説读之知兢所为屡以情祈改辞曰狥公之情何名实录卒不改世谓之董狐传记于休烈奏国史实录圣朝大典本朝治平元年以宰臣韩琦提举修仁宗实录熈宁元年以宰臣曽公亮提举修英宗实录绍兴九年修三朝实录以宰臣一员提举十二年诏史馆提举诸司承受等官吏并一切归实录院修玉牒官传记掌修皇帝玉牒凡编年以纪帝系而载其厯数及朝廷政令之因革者为玉牒唐本宗正之职开成后始别置官集生必辉华名于玉牒本朝祥符六年始设局置官诏以皇宋玉牒为名八年建玉牒殿于新寺景祐元年诏以编修院㕔西合子充修纂玉牒之所熈宁三年玉牒于三牒院置局后徙编修院皇帝玉牒十年一进修玉牒官并以学士典领元丰行官制分隷宗正寺官绍兴十二年宰臣一人提举修玉牒官一人以侍从官兼二十九年诏玉牒所入宗正寺更不置修玉牒官检讨官以本寺少卿及丞同领编修事寻诏玉牒所宰臣提举依旧修书官一员同宗正卿丞修纂更不置检讨官三十二年诏尚书左仆射陈康伯提举编修玉牒后或以参政佥书兼权提举凡玉牒书以销金花白罗纸金轴销金红罗褾带复黑漆金饰匣红锦裹金锁钥修日厯官传记唐贞元初韦执谊奏修撰私家纪录非是望令各撰日厯月终馆中详定从之此日厯所从起也本朝旧修日厯以时政记起居注㑹集修撰为一代之典旧于门下省置编修院元丰四年废归史馆官制行属秘书省国史案六年诏秘书省长贰毋得预着作修纂日厯八年诏吏部郎中曽肇礼部郎中林希亷着作职事官兼职自此始元祐五年移国史案置局専掌国史实录编修日厯以国史院为名隷门下省绍圣二年诏日厯还秘书省绍兴元年以修日厯所为名又诏秘书长贰通行修纂三年诏日厯所以修国史日厯所为名四年诏以史馆为名十年秦桧请下有司讨论史馆建併之弊礼部看于元丰旧制併归秘书省国史案以着作郎佐郎修纂日厯修㑹要官传记唐徳宗贞元间苏冕始为唐㑹要四十卷武宗时崔铉又续四十卷本朝建隆初王溥取宣宗以后故事并苏崔所录共为一百卷本朝㑹要自建隆止庆厯四年成一百五十卷王珪续以庆厯止熈宁十年通旧増减成三百卷干道四年诏尚书左仆射陈俊卿兼提举编修国朝㑹要五年汪大猷等言蔡攸所修㑹要自元丰至政和止修得帝系后妃吉礼三门攸所修吉礼妄有删改以迎时好乞令本省再加删定今来续修㫁自神宗以续修国朝㑹要为名从之六年中书门下省言国朝㑹要已修至靖康诏令自建炎元年接续至干道五年九年秘书少监陈骙言编类建炎以后㑹要至绍兴三十二年六月十一日成书以中兴㑹要为名从之提举修勅令史杜周为廷尉客有谓周曰君为天下决平不循三尺法周曰三尺安出或前主所是着为律后主所是疏为令当时为是何古之法乎传记牙章竹简之中因于法史集金科玉条本朝天圣庆厯嘉祐熈宁编叙及元符勅令格式各差宰提举详定官以侍从天法通法令者充政和元年差左仆射何执中提举重修勅令执中上章力辞于是以兼领为名同提举为同兼领绍兴中改为详定一司勅令所自建炎四年以前着为绍兴新法以后续降几二万余前后牴牾干道详定一司勅令系衘详定官以兼详定一司勅令系删定官本朝旧无常员大观三年诏六曹删定官併入详定一司勅令所为一局后省绍兴十二年复置删定官依旧以勅令所为名后省干道六年复置勅令所汪大猷申诸正差删定官淳熈十五年并省绍熈二年复置局差删修良因省去讦捕之条百余其持法近厚如此似以母老有以慰之乃独赐公三品服删定官郑刚中引对顾下诏不得以虚名文具欺罔朝廷翼日进呈上曰朕得珠玉珍玩不足为寳但冀得十数人物乃为寳也令学士降诏出榜朝堂以刚中为左宣教郎充枢宻院编修官金安节入对上三事曰人才当长养成就奏行旬日以为司农丞李公麟以陆佃荐为删定官博学好古多识竒字史馆校勘史省内本统经史及太史歴象之职后并为列曹惟主写书校勘而已是门可设罗集儒家无外事招客勘青编笔墨东西置朱黄次第研频忧伤㸃窜窃恐误流传改易文辞正増加字数全端坐穷今古披襟见圣贤得兴忘昏晓题名记嵗年栖毫思确论废卷为忘篇鲁鱼皆删定谁人敢閧然游雾千金字飞云五色笺铜门初下辟石馆始沈研本朝欧阳修以文章冠天下景祐初召试为馆阁校勘范镇举进士礼部第一释褐用参知政事荐召试学士院除馆阁校勘余自荆州还湖隂东至黄州二十里扁舟遡浪来迎者故人谈献可是也握手问无恙命酒相劳游赤壁泊黄冈望武昌西山献可又出所作史警十余篇相示纯正剀切得古人议论所未到余三叹击节乃因书以冠诸篇首太史令史秦有太史官汉复置司马谈与子迁相继为太史令事武帝传记自古太史之职重以着述为宗而兼掌歴象日月隂阳气数司马迁既没后之续史记者褚先生刘向冯商扬雄之徒并以别职来知史务于是太史之署非复记言之司故张衡单飏王立髙堂隆等其当官见称惟知占候而已晋太史令第七品宋齐梁陈同隋秘书省太史曹置令二人炀帝改曹为监唐因之武徳改为太史局肃宗改为司天台集秦地立春传太史汉宫题柱忆仙郎玉律调元璇玑授厯思举日官之职用知天道之𤣥日月星辰干象不忒分至启闭嵗功有成掌日之官司天之吏书云之史窥管之官当同文之朝思禀正朔奉太史之职宜察天时本朝司天监或以他官兼判又有同判之名掌察天文祥异钟鼓刻漏稽定厯数供诸坛祭祀元丰官制行改为太史局有令有判局有同判局选五官正以上业优考深者二人为判及同判政和因仍无所改其别局有天文院钟鼓院测验浑仪刻漏所印厯所皆主占验厯法太史正本朝司天监无正元丰官制行太史局置正太史令总一局之事而正与丞为之贰五官正史唐干元三年置春官夏官中官秋官冬官正各一人掌司四时各司其方之变异本朝设五官正至道中诏五官正磨勘至殿中丞止以后只加检校官元丰无所改太史丞传记汉太史有丞一人秩二百石魏晋宋齐皆同隋置二人炀帝减一人唐初不置贞观改浑仪监始置丞二人长安省景龙复置本朝司天监有丞元丰官制行置太史局丞太史局直长本朝司天监无直长元丰改太史局有直长自直长至今十年一迁元祐官品直长从八品灵台郎传记后汉太史下别有灵台丞掌灵台掌候日月星辰魏太史有灵台丞主候望郎隋有天文博士唐初因之长安二年改为灵台郎干道元年改五官之名本朝司天监有灵台郎庆厯诏十年一迁保章正传记周礼有保章氏秦汉以来无其职后周春官府有保章上士中士至隋置厯博唐长安四年改厯博士为保章掌教厯生干元元年加五官之名本朝司天监有保章正庆厯诏十年一迁元丰改制掌厯法及测景分至表凖五年一迁官挈壶正传记周制夏官挈壶氏下士六人秋官司寤氏春官鸡人凡三职咸掌其事自汉以来太史掌之唐长安四年始置挈壶正掌知刻漏孔壶为漏浮箭为刻以考中星昏明之候干元元年加五官之名本朝司天监有挈壶正元丰改太史局官惟挈壶正如故太史局官五年一迁十年一迁试中而迁者惟挈壶正无迁者翰林医官经若药弗瞑眩厥疾不瘳无妄之药不可试也医师掌医之政令聚毒药以共医事凡邦之有疾病者疕疡者造焉则使医分而治之嵗终则稽其医事以制其食十全为上十失一次之十失二次之十失三次之十失四为下食医掌和王之六食六饮六膳百羞百酱八珍之齐集动不肆勤静不宴逸有疾归天医无能恤太上防疾其次萌芽腠理不蠲骨髓奈何记纂渊海卷二十九记纂渊海卷三十钦定四库全书记纂渊海卷三十宋潘自牧撰职官部御史台经御史掌邦国都鄙及万民之治令以賛冢宰史太㣲三光之廷匡卫十二星藩臣西将东相南四星执法中端门御史大夫秦官佐上卿银印青绶掌副丞相注云位次上卿周昌为御史大夫徙为赵相髙祖持御史大夫印弄之曰谁可以为御史大夫者熟视赵尧曰无以易尧遂拜御史大夫叔孙通起朝仪㑹长乐宫成置酒御史执法举不如仪者辄引去张苍秦时为御史大夫主柱下方书张汤为御史大夫舞文巧诋以辅法张敞弟武为梁相敞使吏送至关戒吏问武武曰梁国大都吏民凋敝且当以柱后惠文弹治之耳注应劭曰法冠也以纚裹铁柱卷秦制执法服今御史服之谓之解廌贡禹为御史大夫洁白亷正经术通明有伯夷史鱼之风华隂守丞嘉上封事言御史宰相之副九卿之右不可不选谷永上疏言御史大夫内承本朝之风化外佐丞相统理天下得其人则百姓欣嘉百僚恱服不得其人则王功不兴朱博奏言髙祖时御史大夫位次丞相典正法度以职相叅縂领百官上下相监临又曰臣愿尽力以御史大夫为百僚率御史府中列柏木常有野乌数千栖宿其上晨去暮来号曰朝夕乌北魏崔暹为御史中尉上书移牒索御史监选不与及暹为仆射还索御史宋游道判云崔仆射昔在宪司笼架北省今居礼阁控制南司遂不与韦思谦进御史大夫性蹇谔颜色庄重不可犯见王公未尝屈礼或以为讥答曰耳目官固当特立鵰鹗鹰鹯岂衆禽之偶奈何屈以狎之御史大夫李承嘉尝召诸御史责曰近日御史言事不谘大夫礼乎萧至忠曰故事台中无长官御史人君耳目比肩事主得自弹事若先白大夫而许则弹大夫不知白谁也肃宗诏御史台欲弹事不须进状仍服豸冠传记御史周官有之战国亦有御史皆记事之职至秦汉为纠察之任所居之署汉谓之御史府亦谓之御史大夫寺亦谓之宪台后汉谓之御史台亦谓之兰台寺梁及后魏北齐或谓之南台后周曰司宪隋唐皆曰御史台龙朔改宪台咸亨复故旧制鞠案禁系委大理贞观中中丞李干祐以囚自大理徃来滋其姦乃奏于台中置东西二狱以自系劾开元复罢武后改御史台为肃政台置左右左以察朝廷右以澄郡县二台迭相纠正龙朔改为左右御史台睿宗诏二台并察京师太极元年废右台御史大夫司寺在司马门内门无垫门制树用梓板不起郭邑题曰御史大夫司寺至徳后诸道使府叅佐皆以御史为之谓之外台御史为风霜之任弹纠不法百僚震恐官之雄峻莫之比焉贞观初以法理天下尤重宪官故御史最为雄要台印随从印左巡印右巡印监仓印监库印监察印出使印凡八印自唐初来歴五院惟二人李尚隠张延赏五院谓监察殿中侍御中丞大夫也御史故事大朝㑹则监察押班常叅则殿中知班入阁则侍御监奏含元殿最逺用八品宣政殿其次用七品紫宸殿最近用六品殿中得立五花塼绿衣用紫案褥之类号为七贵御史台临制百司纠绳不法事简则风宪自肃事烦则纪纲转轻御史台纪纲之地事总朝纲职司天宪中朝执宪之司四海绳违之地霜威扫地风宪收声桂林风俗日日食蛙有来中朝为御史者朝士戯之曰汝之居非乌台乃蛙台也御史台门北开盖取肃杀就隂之义按邺都故事云御史台在宫城西南其门北开又谭宾录曰或云是隋初移都之时兵部尚书李圆通兼御史大夫欲向省便近故开北门里行给事员外为合口椒殿中曰生姜侍御史为脆梨渐入佳味集简上霜凝笔端风起乌台峻秩望总铁冠苍珮崇班威髙石室朱帷雾彻初停州县之劳白简霜飞宜屏权豪之气御史府不以一职名官盖总察三司典掌衆政汉家授署御史多以立秋盖以风霜始严鹰隼初击稜稜直指烈烈方书苍玉鸣珮绣衣登车御史府自中执宪暨察视之官皆显秩也总宪度于朝端植风声于天下秦汉以降御史府莫不用刚果劲正之士维持纪纲季代而还埋轮破柱之徒絶不复出前代有埋轮都亭之奏唐朝有戴豸正殿之劾彰善瘅恶激浊扬清纠慝绳违谬掌天宪盛府持青槖殊章动绣衣风连台阁起霜就简花飞本朝御史大夫止为兼官中丞除正员外有知杂一员副中丞判台事其属有三院一曰台院侍御史隷焉二曰殿院殿中侍御史隷焉三曰察院监察御史隷焉天禧中始置言事御史元丰三年李定请复六察于是以御史専领六察其后大正官名下除大夫以中丞为长知杂御史为侍御史言事官为殿中侍御史六察官为监察御史仁宗宣谕宰臣曰谏官御史必用忠厚淳直通世务明治体之人以革浮薄之弊王素在宪台风力甚劲时号独击鹘刘剀为御史言事贬苏轼遗以诗有乌府先生铁作肝之句世因目为铁肝御史白简威犹凛青山兴已浓柏台霜气夜凄凄风动琅珰月向低击彊如摧枯食檗不知苦御史威降霜行私不容粟御史中丞经小宰之职掌建邦之宫刑以治王宫之政令凡宫之纠禁史汉元帝擢陈咸为御史中丞总领州郡奏事课第诸御史内执法殿中公卿以下皆畏惮之谷永疏曰薛宣前为御史中丞执宪毂下不吐刚不茹柔举错时当光武特诏御史中丞与司𨽻校尉尚书令㑹并专席而坐故京师号曰三独坐陈谦拜中丞执宪奉法多所纠正傅𤣥为中丞每有奏劾或值日暮则捧白简整襟带坐以待旦于是贵游慑伏台阁生风崔鸿为中丞明法直绳无所阿避周处为中丞正绳直笔权豪震肃宋荀柏子为中丞立朝正色内外惮之江淹兼中丞弹劾不避权势明帝曰自宋以来又复有严明中丞君今日可谓近世独步梁中丞给威仪十人其八人武冠绛鞴执青仪囊在前张缅为中丞号为劲直梁武帝遣图其形于台省以厉当官后魏御史中丞其出入千步清道与皇太子分道王公逊避李彪为中丞豪右屏迹髙祖谓羣臣曰吾之有李生犹汉之有汲黯也唐崔从气貌孤峻立朝弹奏不避裴度为中丞用以自代髙元裕为中丞风望崚整武元衡迁中丞徳宗曰真宰相持平无私纲条悉举狄兼謩迁中丞帝曰御史台朝廷纲纪一台正则朝廷治朝廷正则天下治牛僧孺迁中丞按治一法内外澄肃魏謩迁中丞发杜中立奸赃权戚缩气舒元褒上疏曰元和长庆中中丞呵道不过半坊今乃至两坊谓之笼街喝道但以崇髙自大卢奕懐慎之少子也与兄奂齐名父子三人为中丞清节不易传记周官小宰即御史中丞之任也汉御史有两丞一曰中丞亦谓御史执法在殿中兰台掌图籍秘书外督部刺史内领侍御史十五人受公卿奏事举劾按章哀帝更中丞为御史长史光武复改中丞魏初改宫正后复故晋宋以中丞为台主齐梁皆谓之南司后魏为御史中尉后周有司宪中大夫隋省中丞置大夫为台主以治书侍御史二人代中丞之任唐髙宗复号中丞龙朔改司宪大夫咸亨复大事奏裁小事専达汉中丞故二千石为之或选侍御髙第执宪中司江左中丞虽一时髦彦然膏粱名士犹不乐宋丞铜印墨绶进贤两梁冠佩水苍玉介帻绛朝服中丞周凌果毅有才孔颢有才能果劲不挠可御史中丞事兰台之官监国得失集辟车要秩非徳靡升专席雄班惟贤是属南宪右掖至于中台我朝之极选提纠谬纲执宪凖绳之司所以提振纪纲端肃内外有守者可以执宪无私者可以闲邪国朝自王义方后旷数百年宪署之举咸无废职然未有危言激论如此之章灼者也故权右震竦朝野喧腾传冩弹文为之纸贵煌煌天文宿星是环爰立执法其辉有焕执朝之纲秉国之宪鹰扬虎视肃清违慢忧责有在绳亦必直良农耘秽勿使能殖无礼是逐安措羽翼白简光朝列彤驺出禁中本朝自中丞以下掌纠绳内外百官姦慝肃清朝廷纲纪大事则廷辩小事则奏弹故事三院御史言事必先白中丞自刘子仪为中丞始榜台中今后御史有言不须先白中丞至今如此孔道辅为中丞论废郭后事天下耸闻风采张昇为中丞仁宗曰张昇真可任风宪胡宗愈元祐中为中丞首进六事曰端本正志知难加意守法畏天王举正论张尧佐一日领四史又狄青为枢密使力争不能夺因请改言职上称其得风宪之体庆歴二年召御史中丞贾昌朝侍讲故事台丞无在经筵者仁宗以昌朝长于讲説特召之曏自禁林入都宪席宪席持纲亦资纠正侍御史史严延年迁侍御史劾霍光专废立陈翔迁侍御史元日朝贺梁冀威仪不整请收理罪时人竒之种暠顺帝时为侍御史中常侍髙尧受勅迎太子不赍诏书暠横劒当车骂曰御史受诏监䕶太子太子国之储副常侍无一尺诏书安知非挟奸邪今日之事有死而已尧不敢争桓典为侍御史常乗骢马京都畏之为之语曰行行且止避骢马御史张纲为侍御史安帝遣八使按行风俗纲独埋其车轮于洛阳都亭曰豺狼当道安问狐狸遂奏大将军梁冀京师震悚杨秉拜侍御史京师咸称其有宰相之才郑据为侍御史上疏曰斗筲小吏擢在案视之官分当刺邪矫枉大驾属车八十一乗皆尚书御史所载最后一乘悬豹尾注云侍御史载之刘暾转侍御史武库火尚书郎郭彰率百人自卫暾正色诘之彰怒曰我能截君角也暾勃然曰君何敢恃宠作威作福天子法冠而欲截角乎求纸笔奏之彰伏不敢言栁彧为侍御史上嘉之曰栁彧正色之士国之龟寳唐李素立髙祖令授七品清要官所司拟雍州司户上曰此官要而不清拟秘书郎上曰此官清而不要遂授侍御史栁范为侍御史吴王恪好田猎范弹治之太宗曰权万纪不能辅导恪罪当死范曰房𤣥龄事陛下犹不能谏止田猎岂宜独罪万纪王志愔为侍御史以刚鸷为治所居人吏畏詟唿为皂鵰温造授侍御史夏州节度李祐违诏进马造弹之祐趋出待罪股战流汗谓人曰吾夜踰蔡州城擒吴元济未尝心动今日胆落温御史王𢎞义迁侍御史始贱时求傍舎𤓰不与乃腾文言园有白兎县集衆捕逐畦蓏无遗内史李昭徳曰昔闻苍鹰狱吏今见白兔御史传记周御史亦谓之柱下史秦改为侍御史汉因秦制置十五员后汉亦有之掌察举非法受公卿郡吏奏事有违失举劾之二汉所掌五曹豹尾之内便为禁省魏八人晋九人宋齐十人梁陈皆九人居曹纠察不法隋八人唐四人侍御史号台端他人称曰端公其知杂事者谓之杂端最为推剧食坐之南横设榻谓之南床例不出累月迁登南省故号为南床百日建中元年以侍御分掌公廨推弹自是杂端之任轻矣后汉侍御史威烈赫奕莫之敢犯自汉以来皆朝服法冠太极以前二台朝列之制侍御史与殿中随仗入分居两行侍御史职有六一曰奏弹二曰三司三曰西权四曰东权五曰赃卖六曰理匦大事则冠法冠衣朱衣纁裳白纱中单以弹之小事常服而已獬豸兽主触不直故执宪者以为冠每出入行步侍御史在柱里殿察两院在柱外唐宣宗欲与韦宙好官拜侍御史侍御史为脆梨集周兴铁柱汉制绣衣簪白笔以绳违取骢马而明目故能出则督察万里入则纠劾百僚爰有贞柏徙植清台麝条霜劲蚕叶风开始逢鹊喜终见乌来荣服绣衣宠簮白笔持斧埋轮豸角分辉御史吾耳目官也非清明劲正不泥不挠者安可使辩淑慝振纪纲广吾之聪明焉超升宪简峩峩铁冠皛皛银印匡拂时病磨切贵近鸷鸟得秋气法星悬火旻宪府旧乗骢绣衣柱史何昻藏铁冠白笔横秋霜本朝天禧置言事御史后乆不除庆歴复置盖御史得兼谏职也又吕诲上言风宪纠绳百司刑名出入当举劾若令判大理寺于体有妨许免处以横榻使叅中司横榻以异庶工簮笔以奏不法往贰中宪际晓乘骢入九逵内朝簮笔坐前墀天家御史非凡格曽向崐崙服紫芝班心突兀见长身殿中侍御史史魏大㑹殿中侍御史簮白笔侧堦而坐上问此为何辛毗曰此谓御史旧时簮笔以奏不法岂如今者直备位但旷笔耳宋游道为殿中侍御史台中语曰见恶能讨宋游道唐张行成为殿中侍御史纠劾不避威权太宗曰若行成朕自举之无先容也行成常侍宴太宗语山东及关中人意有同异行成曰天子四海为家不容以东西为限是示人以隘矣帝称善髙宗以雍州司士叅军韦绚为殿中侍御史或疑非迁上官仪曰御史供奉赤墀下接武䕫龙簉羽鹓鹭岂雍州判佐比传记魏兰台遣御史二人居殿中伺察非法故曰殿中侍御史晋四人东晋二人梁四人后魏北齐皆有隋改殿内侍御史置十二人炀帝省唐武徳置殿中侍御史四员贞观増二人掌殿庭供奉之仪弹举违失号为副端有离立失列言嚣而不肃者则纠罚之正冬大㑹则戴黑豸乘马加饰文明元年又置殿中里行掌驾出于卤簿内纠察与侍御同惟不判事左雍起于卒吏武帝以为能擢为殿中侍御史中书属通事令史孙綝乆习内事才宜殿中侍御史诏曰可武后时或有起家为之而即真者监察御史非因奏事不得入至殿庭望殿中侍御史以上从观象门出若从天降唐法殿中侍御史迁拜及职事与侍御史相亚殿中为萝卜亦曰生姜虽辛辣而不为患集南台持斧暁趋天阙乌纱薄内直空台古柏寒宪府初收迹丹墀共拜嘉分行叅瑞兽传㸃乱宫鸦本朝殿中侍御史掌言事分纠大朝㑹及朔望六叅官班序元丰诏殿中御史兼察事皇祐中诏中丞孙抃举御史抃举吴中复或曰公平生不识中复何由知之抃曰昔人耻为呈身御史今我岂求识面台官遂除殿中侍御史治平二年以范纯仁为殿中侍御史吕大防为监察御史里行皆内出姓名而命之执法殿中俾专议论监察御史史大歴十四年监察御史分察尚书省六司号曰六察官兴元元年以第一人察礼吏部第二人察兵工部第三人察户刑部监察御史其一察官人善恶其二察户口流散帐籍隠没赋役不均其三察农桑不勤仓廪耗减其四察妖猾盗贼不事生业为私蠧害其五察徳行孝弟茂才异等藏器晦迹应时用者其六察黠吏豪宗兼并纵暴贫弱冤苦不能自伸者髙季辅拜监察御史弹治不避权要𤣥宗时有胡人言市船之利上命监察御史杨范臣偕往求之范臣奏曰夫御史天子耳目之官必有军国大事臣虽触冐炎瘴死不敢辞此特胡人眩惑求媚无益圣徳上慰谕而罢颜真卿为监察御史辩五原冤狱天方旱狱决乃雨郡人唿为御史雨韩思彦授监察御史直言当世得失髙宗夜召加二阶郭𢎞霸自陈讨徐敬业臣誓抽其筋食其肉饮其血絶其体武后大恱授监察御史时号四其御史韦思谦拜监察御史常曰御史出使不能动揺山岳震慴州县为不任职又曰大丈夫当正色之地必明目张胆以报国恩终不能为碌碌之臣保妻子耳姚崇用齐澣为监察御史弹劾违犯先风教当时以为称职杨假杨收皆入为监察御史兄弟并居宪府李勉拜监察御史勲臣恃宠多不知礼大将军管崇嗣背阙而坐勉劾之肃宗叹曰吾有李勉始知朝廷尊矣栁浑为监察御史台僚以仪矩相绳而浑放旷不乐传记东晋置检校御史知行马外事宋齐以下并置隋改为监察御史唐贞观又置监察御史里行察院风采尤峻掌分察百僚巡按郡县纠视刑狱肃整朝仪监察院长与同院礼隔语曰事长如事端唐监察御史知朝堂正门非因奏事不得入至殿庭开元七年敕并随仗入阁察院诸㕔各有他名礼察谓之松㕔㕔南有古松也刑察谓之魇㕔寝者多魇兵察谓之茶缾㕔以其主院中茶茶必以陶器置之躬自监启故也吏察主朝官名籍谓之朝簿㕔李义府召见试令咏栖乌立成诗曰日里飏朝彩琴中伴夜啼上林多少树不借一枝栖太宗曰我将全树借汝岂惟一枝遂拜监察河南伊阙县前每僚佐有入台者即水中滩出石砾金砂清彻可爱牛僧孺为尉一日报滩出县僚共观之有老吏曰此必分司御史若是西台常有一双鸂鶒僧孺因举杯祝曰既成有滩何惜鸂鶒言讫一双鸂鶒飞下不旬日僧孺拜察院唐有监察御史不工文而好作不已每篇辄为宋务先书折以光台月俸几尽其妻谓曰此必台中玩公折俸助厨耳自后不复出光台钱或问之以妻言对诸御史退相谓曰彼有人焉未可玩也唐监察御史李全交专以罗织酷虐为业台号为鬼面夜义殿中王旭号为人头罗刹监察为开口椒毒㣲集绣衣始拜珥笔升朝台阁以之生风豪贵由是歛手峩豸忝备列冠惠文冠察行马外事本朝天禧元年诏别置御史六员不兼他职有急务聴非时入对嘉祐四年韩绛请置里行从之熈宁三年除秀州推官李定权监察御史里行用选人为御史自定始也元丰三年诏御史专领六察又诏以三员分领察案三员专言事七年大正官名以言事官为殿中侍御史察官为监察御史八年诏监察御史兼言事张钖为御史京师人曰张御史貌柔和而心刚正真御史也宋敏求缴李定词头云去嵗骤用京官今又幕职官便昇朝着峻处纠绳之地臣恐未厌衆议俾冠惠文往专刺督御史台主簿史张忠署孙寳为主簿寳徙入舎祭灶请比邻忠怪之使所亲问曰今两府髙士俗不为主簿子既为之徙舎甚悦何也寳曰髙士不为主簿而大夫君以寳为可道不可诎身诎何伤忠闻之甚慙荐寳经明质直宜备近臣传记西汉张忠为御史置孙寳为主簿魏晋以下无闻隋大业始置御史台主簿二员唐省一员掌付事勾稽省署抄自监印给纸笔贞观中张𢎞济为此官遂为美职唐主簿管辖台中杂务每入主簿执黄卷书其谴罚唐宪台之礼杂端在南榻主簿在北榻本朝端拱初御史台置孔目二人淳化四年废孔目官于幕职官选彊明公干者二人充台主簿掌推勘公事后止置一员掌受事发辰勾检稽失兼簿书钱谷之事元丰三年李定请増置一员㸃检六案文字元祐元年大理寺左㫁刑架阁库专委主簿主管中丞黄履奏本台主簿检法官系分掌班籍叅预定刑所领职事与他司不同勾稽宪府记纂渊海卷三十记纂渊海卷三十一钦定四库全书记纂渊海卷三十一宋潘自牧撰职官部翰苑史学士之职本以文学言语备顾问出入侍从因得参谋议纳谏诤其礼尤宠而翰林院者待诏之所也李白天宝初至长安往见贺知章知章见其文而叹曰子谪仙人也言于𤣥宗召见金銮殿论当世事奏颂一篇有诏供奉翰林翰林院者在麟徳殿西重廊之后盖天下以伎术召见者之所处也学士院者开元二十六年之所置在翰林院之南贞观中虞世南等一十八人皆以𢎞文馆学士㑹于禁中当时号十八学士其后永徽中黄门侍郎顾崇复有丽正之称开元初中书令张说等又有集仙之目𤣥宗始选朝官有辞艺学识者入居翰林供奉别㫖于是吕向尹愔首充焉至二十六年始以翰林供奉改称学士由是遂别建学士院俾专内命至徳以后军国务殷其入直者并以文词共掌诏勅自此翰林院始兼学士之名其后又置东翰林院于金銮殿之西随上所在而迁取其便近翰林每下直出门谓之小三昧出银台门上马谓之大三昧言出纒缚而就解脱也学士初入院赐马一疋谓之长借马登翰林者谓之凌玉清翔紫霄初选者召令赴银台试制书批答三首内库给青绮被紫丝履之类端午赐青团扇贞元中由此而居辅弼者十有二焉元和中由此而膺大用者十有六焉唐制驾在大内则明福门内置学士院驾在兴庆宫则金明门内置院徳宗移院于金銮坡上路延年少自监察入翰林崔铉曰路十如今便入翰林如何到老集每宴饮无不先及每庆赐无不先霑中廏之马代其劳内厨之膳供其食晨趋紫禁中夕待金门诏李侯金闺彦君王晓坐金銮殿只待相如草诏来银花悬院牓谬入金门侍玉除苑花似雪同随辇宫月如眉伴直庐本朝太宗皇帝曰词臣实神仙之职也玉堂东西壁悉画水以布之风涛浩渺瀛洲之象也脩篁鹄鹤悉圗廊庑风传禁漏月色满庭真人世之仙境李昉赴玉堂赐宴诗后序云今日之盛其事七新赐衣带鞍马十月朔锦袍特定草麻例物改赐内库法酒俸给见钱给亲事官随从就院敕设玉堂后庑建二合画烟岚晓景太宗谓宰臣曰苏易简乞御飞白书玉堂之署四字今付宰臣李昉以下唤来于中书堂面宣赐职任之亲切曹局之凝严礼遇优渥赐与繁缛政和五年御书摛文堂赐学士院院中有双鹊栖于玉堂之后海棠树或鸣噪必有大诏及宣召之事学士院牕格上有火燃处太宗尝幸玉堂苏易简已寝遽起无烛宫嫔自牕格引烛入照之至今不欲更易以为玉堂一盛事学士院北扉者为其在浴堂之南便于应召故事堂中设视草台每草制则具衣冠据台而坐学士院第三㕔学士合堂前有一巨槐素号槐㕔旧传居此合者多至入相翰林院在禁中玉堂承明金銮殿皆在其间衣惹御香拖瑞锦笔宣皇泽洒春霖青轮辉映轻前古丹地深严隔世尘日上花砖帘卷后栁遮铃索雨晴初宸章照耀咏辞林六鳌云海冠蓬莱玉署深严枕斗魁翰林学士承㫖史令狐绹迁翰林学士承㫖夜对禁中烛尽帝以乘舆金莲花炬送还院吏望见以为天子来及绹至皆惊沈传师为学士翰林缺承㫖次当传师穆宗欲面命辞曰学士院长㕘天子密议次于宰相自知必不能因称疾出常澳为承㫖与同僚萧寘为宣宗器遇召见询访时事每有大事中使传宣草词澳心欲论谏即曰此一事须降御札方敢施行迟留至旦必论其可否穆宗以杜元颕多识朝章拜为中书舎人学士承㫖韩偓进承㫖宰相韦贻范母丧诏还位偓当草制曰腕可断麻不可草后唐明宗勅令后学士入院并以先后为定惟承㫖一员不计官资先后在学士上同光中赐承㫖卢质论思翊佐功臣旋授节制河中鸿瀛王诗送之曰视草北来唐学士拥旌西去汉将军传记宪宗永贞元年始命郑絪为承㫖位在诸学士上居东第一合大诰令大废置置相之宻画内外之宻奏上之所甚注意者莫不专受专对自郑絪为承㫖十七年间由郑至杜十一人而九㕘大政若此则安可以昧陋不肖之稹继居九丞相二名节之后哉郑絪为内廷之老首定大计翰林院学士六人内年深徳重者一人为承㫖所以独承宻命故也贞元以后为学士承㫖者多至宰相焉集禁林分直法本六人帝语亲承旧惟一老冠内朝侍奉之班极儒者遭逢之盛承明三人谨比古人大雅一门无慙旧史本朝承㫖不常置以院中久次者一人充太宗赐苏易简诗云翰林承㫖贵清浄玉堂中张方平为承㫖神宗亲札曰卿文章典雅焕然有三代之风而又善以多为少意博辞寡虽书训诰无以加也金銮玉堂亲被丝纶之宻北㕔东合独称年徳之尊宜还与于禁逰且进承于宻㫖粉署重来忆旧游蟠桃开尽海山秋宁知不是神仙骨上到鳌山最上头翰林学士史陆贽为学士从幸奉天时机务填委诏书数百贽挥翰起草思如泉注初若不经思逮成皆周尽事情他学士阁笔不得下而贽沛然有余毕諴为翰林学士党项羌扰河西宣宗召学士对諴论破羌之状上曰不期颇牧在吾禁中栁公权为翰林学士上尝夜召对于亭烛穷而语未尽宫人以蜡液濡纸继之李绅穆宗召为学士与李徳裕元稹同在禁署时称三俊李徳裕擢翰林学士凡号令大典册皆更其手陆扆为翰林学士工文辞敏速若注射然昭宗尝金銮作赋命学士和扆先成帝曰朕闻贞元时有陆贽吴通元能作内廷文书今得卿斯文不坠矣北㕔前阶有花甎道冬日以日影及五甎为入直之候李程性懒常过八甎乃至衆唿为八甎学士李绛为翰林学士孜孜以正諌为己任徳宗以段文昌张仲素为学士韦贯之以为学士所以备顾问不宜专取辞艺奏罢之韦绶为翰林学士宻政多所㕘逮帝尝幸其院韦妃从㑹绶方寝时大寒以妃蜀缬袍覆而去赵宗儒父骅徳宗欲宠其门使一时并命于休烈及二子益萧相继为翰林赵光逢为学士光裔知制诰兄弟对掌内外命书刘瑑始在翰林帝素器遇至是手诏追还帝视案上厯谓瑑曰为朕择一令日瑑跽曰某日良帝笑曰是日卿可遂相杜让能以学士从僖宗在蜀闗东用兵书诏云委让能词才敏速笔无㸃窜动中事机僖宗嘉之传记唐太宗时名儒学士时召草制然犹未有名号干封以后始号北门学士𤣥宗初置翰林待诏掌四方表䟽批答应和文章继以制敕文诰悉由中书多壅滞始选朝官入居翰林供奉别㫖然亦未定名制诏书敕犹㦯分在集贤开元二十六年翰林供奉改称学士选用益重而礼遇益亲至号为内相又以为天子私人晋天福五年诏翰林学士院公事宜并归中书舎人自是舎人昼直者当中书制夜直者当内制开运元年复诏翰林学士与中书舎人分为两制睿圣登极段文昌杜元颕不离内庭便至公辅及寳厯以后韦处厚恩深授选亦自翰林由是稍为故事或不至拜者以为深耻姚元崇为翰林学士明皇在便殿甚思元崇论时务七月十五日苦雨泥泞上令侍御者擡步辇召学士中外荣之李白于便殿对明皇撰诏诰时十月大寒笔冻莫能书字帝敕宫嫔十人侍白左右令各执牙笔呵之白遂受而书其受圣眷如此李琪每临流坐石摘木叶试草制词朱梁时果为翰林学士姚洎为学士梁祖问及裴延裕曰颇知其人思敏洎曰向在翰林号下水船梁祖曰卿便是上水船也洎甚惭伪蜀辛夤逊梦掌中抽草占者曰君必迁翰林学士未㡬果然集唐之贵文至矣哉后王纂承多以国柄付文士元和初宪宗遵圣祖故事视有宰相器者贮之内廷由是释笔砚而操化权者十八九自入为学士至宰相以往所执笔皆经纶制置裁成润色之词也以识度为宗观其发徳音福生人沛然如时雨褒元老论功臣穆然如景风命相之册和而庄命将之诰昭而毅视草北宫何处春深好春来学士家凤书裁五色马鬛荐三花元和六学士五相一渔翁学士金銮殿后居天中行坐侍龙舆承恩不许离床谢宻㫖长教倚案书本朝翰林学士掌内制淳化二年以翰林学士贾黄中苏易简同管勾差遣院自是学士兼领他司止与职名同元丰官制行始专典内制干徳元年窦仪为翰林学士太祖曰深严之地当以宿儒处之又曰禁中非此人不可故事学士在内中院吏朱衣双引李昉以太宗在南卫朱衣一人前引昉亦去其一太宗谓近臣曰学士之职清切贵重非他官可比玉署之设宻迩紫闱每夜漏既上宫钥并入有大号令大除拜邉境急奏惟天子与学士知之居是职者岂不贵重乎王旦为翰林学士中外皆以为宰相器真宗曰为朕致太平必斯人也李迪真宗时为学士上问陜西兵㡬何对曰臣向在本道以小册书兵马粮草之数以备调发今犹置佩囊中帝令探取之曰不意颇牧复在吾禁中鼌宗悫一夕草除将相五制真宗作歌一首赐新除学士陈彭年因谓向敏中曰顷命学士罕曾赐歌诗天圣元年诏学士遇双日至晩方下直盖故事以双日鎻院只日除麻故也非徒翰墨之选乃是将相之储有同在翰林而大拜者王禹偁以启贺之云三神山上曾陪鹤驾之逰六学士中犹有渔翁之叹直学士院权直本朝开寳二年李昉卢多逊并直学士院直院之名始此六年张澹权直翰林院权直之名始此凡他官入院未除学士谓之直院学士俱阙他官暂行文书谓之权直干道九年以崔端诗为翰林权直李昉入直翰林先是卢多逊己任学士太祖见昉在多逊下问其故宰相曰昉以本官直学士院未即真拜真拜学士在多逊之上开宝二年李文正卢相并直学士院太平兴国元年汤恱徐铉直学士院王克正张洎直舍人院四公皆江南文士也经筵史宣帝召韦𤣥成与五经诸儒杂论于石渠阁成帝向学郑寛中张禹说尚书于金华殿中诏颁白绶焉光武好经术每朝㑹令桓荣敷奏经义章帝㑹诸儒白虎观讲论五经同异帝好古文尚书左氏传又诏贾逵班固入讲北宫白虎观南宫云台太宗即位于殿左置𢎞文馆悉诏内学士更番直宿讨论文籍𤣥宗诏羣臣及郡府举通经学士而褚无量马怀素等劝讲禁中天子尊礼不敢尽臣开元十三年改丽正书院为集贤殿书院选耆儒一人侍读以质史疑本朝太祖置讲席于便殿仁宗天圣中双日御筵休务之日亦不废仁宗初御延义阁每初讲论或讲读终篇则宣二府同听赐飞白书或赐宴其后专御迩英英宗诏以九月五日开讲至重阳罢先是仁宗率二月开经筵至重午罢八月复开冬至罢吕公着乞依先帝故事上从之哲宗诏开讲筵进读寳训讲读日赴资善以双日讲论仍轮一员宿直范祖禹节尚书论语孝经训戒之言名曰三经要法进之髙宗建炎二年谓宰执曰故事自五月至八月罢讲朕欲勿罢可乎自是勿罢侍读侍讲史肃宗尝言张酺入侍讲屡有諌正可谓有史鱼之风孟侯经传侍言帝幕杨赐侍讲华光殿中唐开元三年上谓宰相曰朕每读书有所疑滞无从质问可选儒学之士使入内侍读乃以马怀素褚无量更日侍读十三年置集贤院侍讲学士侍读直学士开元中王志愔表荐白履忠隠居读书正苦守操堪代褚无量马怀素入合侍读徐岱少好学多所探究侍读两宫谨守过人韦处义以穆宗沖怠不向学即与路隋合六经掇其粹要题为六经法言二十篇冀助省览帝称善韦处厚路隋为侍讲穆宗召入太液亭命分讲毛诗闗雎尚书洪范等篇访以理体处厚等演经义以广规讽之道郑澣文宗时为侍读学士帝使搜撷经史为要录举诸条摘问之随即酧析无留王起文宗时侍讲时或僻字疑事令中使口宣即以牓子写对故起着口宣十卷文宗召王起许康佐为侍讲学士栁公权为书学士每有疑义即召入便殿顾问讨论谓之三侍学士传记马怀素禇无量同为侍读更畨日入既叩合肩轝以进宫中每宴见帝目送迎以师臣礼集授道帷幄师范之功虎观诸儒许丁鸿之博学词赋成于鼓吹典坟富于泉海殿横儒席祇事穆宗侍经内殿敷尧舜之大典畅周礼之遗风雅言玉音奥义氷释本朝太平兴国八年始因吕文仲为侍读寻又为翰林侍读咸平二年以杨徽之夏侯峤为翰林侍读学士邢昺为翰林侍讲学士始建学士之职景徳四年以翰林侍讲学士邢昺知曹州侍讲学士外使自昺始也天禧三年张知白充翰林学士知天雄军府翰林学士外使自知白始也元丰官制废翰林侍读侍讲学士以为兼官元祐七年复增学士之号元符元年省去明道五年冯元侍讲上金华五箴赵元昊反罢进讲赵师民献劝讲箴至是复命讲读经史庆厯二年召御史中丞贾昌朝侍讲故事台臣无在经筵者以昌朝长于讲说特召之旧制坐而论道别置书册于御前仁宗富于春秋令儒臣立就御案便于指示神宗朝王安石侍读以为道之所存礼亦加重请复赐坐不行元祐初程颐为侍讲复请坐不从元祐间苏颂为侍讲请遇不讲日各进汉故实二事仍于逐事后畧论得失大㫖钱象先自讲筵出知蔡州帝谕之曰大夫行有日矣宜讲彻一编元祐初将启讲筵宣仁谕执政云启与蔡卞皆少年宜用老成端士乃以彦博兼侍读西学上贺玷侍臣之髙选奉天子五学之游日奉讲幄望西清之帷幄久立仿徨听长乐之鼓钟恍如梦寝日奉讲帷久视经幄师氏之官职在讲说儒学之臣入合侍读所以考质疑义露门勤讲金华经幄虎观清闲之燕诵说古今以广见闻崇政殿说书本朝景祐元年置四年改为天章合侍读庆厯二年复为崇政殿说书盖秩卑资浅则为说书不兼侍讲元祐间范纯仁司马公皆以着佐兼侍讲前此所未有也中初除说书二人皆以隠逸起蔡崈若瓘诏以士服随班朝谒入侍贾昌朝为说书说讲明白昌朝请岁终以付史馆熙宁中吕惠卿为说书召见奏对引经称㫖程颐召充崇政殿说书一日讲罢未退上忽起凭槛戏折栁枝先生进曰方春发生不可无故摧折经筵承受张茂则尝招讲官啜茶观画先生曰吾平生不啜茶亦不识画竟不往文潞公尝与吕范诸公入侍经筵闻先生讲说退相与叹曰真侍讲也哲宗幼冲召程正叔为崇政殿说书正叔以师道自居每侍上讲色甚庄继以讽谏上畏之正叔曰吾以布衣为上师傅其敢不自重哲宗嗣位召程颐将以为崇政殿说书上奏论经筵三事其一以上富春秋宜选贤徳以辅讲官因使陪侍宿直讲说道义所以涵养气质薰陶徳性其二请上左右内侍宫人皆选老成厚重之人不使侈靡之物浅俗之言接于耳目仍置经筵祇应内臣十人使上在宫中动息以语讲官其三请令讲官坐讲以养人主崇徳重道之心既而命下以通直郎充崇政殿说书吕希哲字原明为说书凡二年日夕劝导人主以修身为本修身以正心诚意为主心正意诚天下自化不假他术身不能修虽左右之人且不能论况天下乎景祐元年以贾昌朝为崇政殿说书昌朝讲说明白上喜之多所质问昌朝悉记录歳终以付史馆近制兼职虽宰相领国史实录院勅令所玉牒所降勅而已惟讲读官下至说书皆命词给告可见崇儒重道之典也总九卿史夏商九卿周六官是为六卿又立少师少傅少保是为三孤与六卿为九后汉左雄言九卿位亚三事班在六官行有珮玉之节三公比三星曰九卿二千石以下六百石佩两印皆以黑犀九卿位为列棘齐侯使敬仲为卿敬曰羇旅之臣敢辱髙位以速官谤传记长庆元年给事韦景封还驸马刘士泾为太仆卿制惟月膺名象河称重齐侯使管夷吾平戎于王王以上卿之礼享管仲仲受下卿之礼而还集献纳开东观君王问长卿卿月昇金掌王春度玉墀纨扇朱轮参差交映藻衣花绶焜爚生光本朝虽设九卿皆以为命官之品秩而无职事元丰正名始有职掌中兴以来冗职除太常寺大理寺不罢外宗正以太常兼而卫尉併兵部太仆併驾部太府司农併户部光禄鸿胪併礼部绍兴复置宗正太府司农余遂废太常卿经有能典朕三礼佥曰伯夷汝作秩宗大宗伯掌六乐史汉初置太常以列侯忠孝恭谨者居之秩中二千石桓荣迁太常明帝尊以师礼乗舆每幸太常府令荣东面坐设几杖㑹百官和合为太常清贫守分至卖田宅以自给明帝加赐谷帛北齐赵彦深拜卿不脱朝服先入见母跪陈幼小孤露蒙训至此张奂拜太常立节可否之间强御不敢夺刘恺论议常引正大义诸儒为之语曰难经伉伉刘太常传记唐龙朔二年改太常为奉常咸亨复旧卿一人总判寺掌礼乐郊庙社稷总太乐鼓吹太医太卜廪牺诸司庙等署赵君钖同知太常礼院时近臣有请祀英宗于明堂配昊天上帝及五帝君钖与礼官建言请专配上帝以称严父之意赵与为太常虽身处上卿而布被瓦器集太常卿位任特隆学冠儒林艺通礼乐者可以居之居九寺之先冠九列之首气藐神仙逈恩承雨露低相门清议重儒术大名齐轩冕罗天阙琳琅识介珪通籍踰青琐亨衢照紫泥宠新卿典礼㑹盛客微文正名推五字贵仕仰三珪平生秉周礼投老奉龙旂本朝太常寺皆以禁林之长主判中兴併省寺监独存太常又命太常兼宗正绍兴复隆兴元年诏光禄寺併归太常寺兼领掌社稷及武成王庙诸坛斋宫习乐之事丞一员罢太常总礼乐之政兼伯夷后蘷之事讨论故实已成绵蕞之仪太常少卿经小宗伯中大夫二人史后魏太和初置少卿一人唐贞观置二人龙朔改为奉常大夫帝使少卿祖孝孙以乐律授宫中音乐伎不进数被让王珪与温彦博同进曰孝孙修谨士陛下使教女乐又责诮之天下其以士轻乎唐薛稷迁太常少卿会钟绍京为中书令稷讽使让因入言于帝曰绍京本胥吏无素才望今特以勲进师长百僚恐非朝廷具瞻之美帝然之遂许让中令传记唐元儋景云中授少卿行中以系出拓䟦恨史无编乃撰魏典二十篇学者向之有人得铜器似琵琶人莫能辨行中曰此阮咸所作也雅乐家遂谓之阮咸北史斛斯证博览羣书尤精三礼兼解音律自谓雅乐废证博采遗逸始备又乐有錞于者或自蜀得之皆莫识证见之曰此錞于也集帝命诗书将坛登礼乐卿响切晨趋佩烟浓近侍香司仪六礼冷论将七兵扬合乐来仪凤尊祠重饩羊卿材优柱石公器擅巖廊素尚宁知贵清谈不厌贫奉常之职非特以治郊庙之度服器之数而已国有大政事大议论必稽焉立国之本礼乐为先今之太常实兼其职守兹职者不亦重乎歴代迄今谓之清选本朝少卿无职事以为阶序品秩元丰正名始有职掌元祐元年吕纯礼为少卿御史论门䕃得官不可任奉常于是外补中兴建炎三年诏太常少卿贠兼宗正少卿寺丞史奉常秦官有丞汉多以博士议郎为之后汉诸丞皆掌行礼及祭祀小事总署曺事皆铜印墨绶歴代皆有唐因隋太常丞从五品下凡享太庙则修七祀于两门之内分判寺事韦宏为丞父贤以宏当嗣太常职掌陵庙烦剧多过教宏自免怀嫌不去官及贤疾笃宏坐庙事系狱传记太常丞视尚书则铜印黄绶一梁冠晋宋九卿置丞进贤一梁冠介帻衣皂文唐天后时李嗣真闻东夷三曲一遍授胡琴弹之无一声遗忘陶覆之凡宗庙疑义多所决定时人为之语曰定礼决疑问陶覆之集临风曲台净对月璧池寒暂辍清斋出太常重携诗卷赴甘棠五兵不用百度载光诞敷文教式奏薰弦命太常以修乐将享帝而配天六变而天神可礼九成而帝徳惟休本朝皇祐中诏差礼官一贠兼丞事李泌之请也建炎三年省丞绍兴三年复置范希纯为太常丞旧制太庙荐享逐室设席食一牙盘元丰四年奏罢之希纯奏请复旧制易其名曰荐羞陈文惠公尧佐居官不妄进取屡为太常丞十三年不迁寺簿传记主簿汉有之卤簿之制太常驾四马主簿前八乘魏晋亦有之唐置二人掌付事勾稽省置抄目监印给纸笔等事余寺主簿并同㕔龙溪除苏良治簿领虽卑然𨽻于太常与闻礼乐之事非他官比也集闻道甘泉能献赋悬知独有子云才曲台簿正多廊庙西府璇枢第一人本朝皇祐中宋祁乞增置一贠勾检在寺文书及掌出纳遂除胡瑗后诏更不置元丰正名初除王子琦李浩除太常寺簿轮对陈无逸之戒且论宿卫大将恩宠太过髙宗感其言宿将旋就第自桧扼塞言路士风寝衰至是与王十朋冯方查籥胡宪始相继有所开陈号五贤闻者兴起太学之士至为五言诗以述其事籍田令经春籍田而祈社稷也甸师帅其属以掌耕耨也史周为甸师汉文帝感贾谊之言始开籍田置令丞掌耕国庙社稷之田春始东耕于籍田祀先农大赐三辅二百里孝弟力田三老帛种百谷收万斛立为籍田馆谷皆以给祭天地宗庙羣神之祀传记晋武置籍田令江左省宗元嘉中又置集帝籍开千亩农功先九州王孙守耒耜吏隠极风流规地余千亩三推示劝耕廪牺犹故宇泼麦有新楹日至土膏动雪消泉脉生城中若羁束野径得闲行本朝元丰三年诏籍田令𨽻太常寺渡江初阙绍兴十五年初除康与之为籍田令三十一年诏田籍司权罢官吏并罢后复置宗正卿史刘向萧望之荐向宗室忠直明经有行拜为宗正刘般在朝竭忠尽节夙夜不怠拜宗正晋羊祜忠厚笃重然不长于理剧宗正卿秩不知可转作否后魏世祖谓崔浩曰天下诸社何处最欲取一人以为宗正浩曰中书博士杜铨合为诸社之最即命召之既见铨器貌瓌雅世祖谓浩曰此真吾所欲也以为宗正唐宗室司训弃官中宗即位以耆旧擢为宗正卿传记秦置宗正掌亲属汉因之以叙九族唐武徳置宗师龙朔改曰司宗开元二十五年置宗正寺官属皆以皇秩为之宗正星在帝座之东南宗正寺卿一人少卿二人掌天子族亲属籍以别昭穆集丈人领宗卿宗正为冷卿巍巍帝尧钦亲九族经哲宗伯礼为攸训属有攸籍各有胄子世以不错伯臣司宗敢告执政本朝宗正寺判寺事二人以宗姓两制以上充阙则以朝官以上知丞事掌奉宗庙诸陵荐享之事司皇族之籍建炎三年九月宗正殿曰玉牒殿堂曰属籍堂宗正少卿史后魏太和中初置宗正少卿北齐亦然隋皆有唐李汉为少卿通古博学属辞雄蔚本朝祥符中给舎以下兼少卿元丰始正名焉中兴罢寺监诏太常少卿兼宗正少卿绍兴三年复置少卿宗正寺丞史秦宗正掌亲属有丞汉用皇族后汉一人刘茂为宗正丞歴代皆有之隋有二人唐一人掌判司事汉刘徳召见甘泉宫武帝谓之千里驹昭帝时为宗正丞复为卿集清时为丞郎气力侔陶钧本朝元丰五年正名初除赵君钖明年以杨畏为宗正寺丞诏宗正寺除长贰外自今后更不专差国姓建炎三年罢绍兴五年复置宗正寺簿传记梁天监七年置北齐隋皆有唐因之主簿一人掌印及勾检稽失开元加一人并于宗室中择才行者补受本朝天禧改元以卫尉丞赵鼎兼宗正寺簿元丰正名初除杨完元祐元年宗正寺言既许主簿通管寺事窃恐亦合依太常寺国子监例正通管杂务其编纂圗书乞依旧例丞专修从之大理卿经帝曰臯陶汝作士五刑有服帝曰臯陶惟兹臣庶罔或干于正汝作士明于五刑以弼五教史秦置廷尉掌刑辟有正左右监汉因之景帝更名大理武帝复为廷尉宣帝置左右廷尉平哀帝复为大理卿于定国父于公其门闾坏父老方与共治于公曰可髙大其门令容驷马髙车我治狱多隂徳子孙必有兴者至定国为丞相于公为郡曺决狱称平于定国为廷尉其决狱平反务在哀鳏寡加谨审之心朝廷称之曰张释之为廷尉天下无寃民于定国为廷尉民自以不寃当汉张释之为廷尉周亚夫见释之持义平乃结为亲友由此天下称之汉宣帝路温舒为廷尉吏上言秦有十失其一尚存治狱之吏是也王殷为大理务在寛恕与钟繇以治狱见称传记大理古官也舜命臯陶作士正五刑隋为大理寺唐因之卿一人少卿二人龙朔二年改为详刑寺咸亨复孔坦迁廷尉卿狱多囚系坦到官躬执辞状口辩曲直每台司录狱无所顾问皆面决当时之事郑善果为大理卿奉法持正风稜显于公卿范说为卿持法明审集上卿才大名不朽早朝至尊暮求友怜君独守廷尉法知君决狱有隂功恩霑庶类道格𤣥功化覃于万国之间苛慝不作鸟巢于圜扉之内囹圄知空足验时清可知刑措苍鹰莫鸷宁怀狱吏之忧踈网无寃岂有虞人之惧本朝大理寺以朝官一贠或二贠判寺官一贠兼少卿事建隆二年以工部尚书窦仪判寺事太和四年大理卿崔杞奏大理寺卿陛下守法之司卿设官之重揺动若朝示而暮改同罪而异刑则人何所措其手足哉以五听察其情气色视声辞以三虑尽其理明谨以献疑狱哀矜以去寃狱公平以鞫庶狱少卿史开元初班景倩自扬州採访使入为少卿过州倪若水饯于郊顾左右曰班公是行若登仙吾恨不得为驺未㡬入为戸部韩瑗武徳初为大理少卿受诏掌定律令瑗言于髙祖曰官吏至公自当奉法髙祖然之于是採定开皇律唐太宗谓侍臣曰大理之职人命所悬当选正人用心存法无过戴胄者乃以为少卿唐孙伏伽为少卿帝数出驰射伏伽谏之传记后魏置少卿北齐及隋因之唐置二人唐徐有功转司刑少卿皇甫文备诬有功纵逆党久之文备坐事下狱有功出之或曰彼尝陷公于死今生之何也对曰尔所言者私忿我所守者公法不可以私害公集佐棘竟谁同因思证圣中事虽无复报理合有隂功居屈亚卿未副羣情本朝以朝官一贠兼少卿事神宗置大理狱少卿二贠以蹇周辅杨汲为之分左断刑右治狱建炎中兴省大理卿而少卿二贠如故仁宗时陈大素权大理少卿又判大理寺号为明习法令参典之官贰正之选大理正经成狱辞史以狱成告于正正听之史秦置廷尉正一人汉廷尉正监及平谓之廷尉三官秩千石宣帝闻黄霸持法平易为正数决狱廷中称平晋顾荣以南土秀望累迁廷尉正正志暗为大理正奏言法令者人之隄防不立则人无所禁窃见大理官贠多不奉法以纵罪为寛恕以守文为苛刻遂上应正论以见志大理正掌参议详正科条之事传记龙朔改为详刑大夫光宅中为司刑正后复故掌议狱正科条凡丞断罪有不当者则以法正之视南台持书以为晋制天隂雨比干梦贵客车骑满门觉以语妻语未已有老妪谓比干曰公有隂徳今天赐君䇿因出怀中符䇿状如简长九寸凡九百九十枚以授比干子孙佩印绶者当如此自汝隂徙平陵代为名族集古风真往哲雅道滥朝闻活狱威豪右销时赖典坟垂银棘庭印持斧栢台纲本朝神宗复置大理狱后置寺正元丰五年刑部奏乞分评事司直与正为断司丞与长贰为议司凡断案先上正㸔详当否论难改正然后过议司覆建炎併省断刑治狱寺正各置一贠范旻判大理正事持法平允正于理官参赞为正司直史唐王祚为司直驰传决狱所至仁平传记后魏永安三年髙穆奏置司直十人位在正监上不署曺事惟覆理御史检劾事司直凡承制而出先请鱼书以往司直凡大理断狱皆连署集清絶闻诗语䟽通岂法流传家有衣钵断狱尽春秋不耻青袍故尤宜白发新骅骝事天子辛苦在道路司直非冗官荒山甚无趣本朝熙宁中置大理寺狱至元丰五年始命程嗣先四人为司直建炎三年诏断刑司直兼治狱司直其治狱司直罢评事史汉宣帝地节三年初于廷尉置左右平贠四人马宫行能髙洁迁廷尉平汉宣帝诏曰吏用法巧文滋深其为置廷平务平之于是选用于定国黄霸等何攀上便宜十事除廷尉平唐姚正操云自余以评事入台后相继不絶韩琬以为不然自则天好法刑曹望居九寺之首以此评事多入台迄今为雅例传记魏晋以来无左右而直谓之廷尉评隋置大理评事唐贞观二十二年褚遂良议重法官奏置评事十贠掌出使推覆后加为十二贠王敬由为评事奉使河南叱咤风生到广陵访裴谌谌曰评公使车留此一宿得无惊郡将乎汉公孙𢎞举何比干为廷尉右评狱无寃民号曰何公寺簿史陈希㸃为太学博士迁大理寺簿人为之愤然公忻然就职素不读律而原情引经法家自以为不及传记晋初置廷尉主簿后齐九寺各有主簿唐置二人掌印省置抄目勾检稽失薛季宣为大理主簿是岁江湖大旱流民往往北渡江边吏复奏淮民多欵塞者遣公行淮西收以实边公持节劳来集法吏多少年磨淬出角圭将举汝愆尤以为已阶梯本朝元丰正名初除二贠建炎三年省后复司农卿经太府掌九赋九贡史秦为治粟内史主谷货韩信归汉为治粟内史即其任也景帝更名大农令武帝太初更名大司农魏梁习为并州二十余年政治为天下最召拜大司农郑当时为大司农门下客亡贵贱亡留门者山东诸公翕然称郑庄武帝曰吾闻郑庄行千里不赍粮朱邑治行第一为大司农居处节俭后汉郑衆为司农在位以清正称赵典为大司农闭门却扫非德不交传记少皥氏以九扈为九农正唐有司农卿一人少卿二人龙朔二年改为司稼咸亨复卿掌邦国仓储委积之事牟融为大司农性明达称为名卿陈宠为广汉太守风声大行入为大司农唐杜中立迁司农卿初度支度六宫餐钱移司农季一出付吏大吏尽举所给于人权其子钱以给之既不以时黄门来督责慢骂中立取钱纳帑舎率五百一出吏不得为奸遂以为法集以清明之徳掌周稷之粟国有九列而司农氏居其一焉前代非牟融之循理康成之儒学不作兹选假以秩崇之荣用制国泉之重本朝司农寺判寺事二人以两制或朝官以上充熙宁二年立常平敛散法三年诏以新法付司农寺而农田水利免役保甲等法悉自司农讲行建炎三年诏罢司农寺绍兴四年复置司农寺卿少各特置一贠少卿史后魏北齐司农寺置少卿隋唐因之唐韦机拜少卿有宦者于苑中犯法机杖而后奏髙宗嗟赏赐绢数十疋韦机受诏检授东郡营田苑囿之事髙宗谓之曰宫馆隋代所造渐将摧毁频修费财力如何机奏曰臣任司农向已十年前后省费今见贮钱三十万贯可以供葺理上恱本朝元丰间置少卿为卿之贰建炎三年省绍兴四年后置司农卿少各一员熊本判司农寺丞神宗曰熊本不伤财不害民一旦去百年之患檄奏详明可嘉也寺丞史秦治粟内史有两丞汉司农丞亦二人或谓之中丞耿夀昌为大司农中丞奏设常平仓给北邉省转运又桑𢎞羊为大司农中丞管诸㑹计事唐有丞六人掌判寺事凡天下租税及折造转运于京师皆阅而纳之以供国用以禄百官本朝吕惠卿请置司农寺丞一贠熙宁五年增置丞四贠元丰四年舒亶请止留丞一贠余并罢建炎二年诏罢司农寺绍兴三年复置寺丞二贠寺簿传记晋太康中置主簿一人自后无闻梁陈又有北齐亦然唐主簿二人掌印署抄目勾检稽失出纳本朝治平中已置主簿熙宁新法行诏增置一贠五年增至四贠后又置六贠建炎三年罢司农绍兴十年复置太府卿史太府之职以二法平物一曰度量二曰权衡李袭誉召为太府为人严悫以威肃闻杨崇礼开元为少卿虽钱帛充牣丈尺皆躬自省阅时以为前后无与为比擢拜太府卿传记周官太府下大夫掌九贡九赋之贰九功受其货贿之入颁其货于受藏之府秦汉以下不置唐初置之龙朔二年改太府为外府正卿咸亨复杨国忠判度支𤣥宗观左藏库喜其财币山积面赐国忠金紫权太府卿国忠专于左藏府而太府四时以数闻集领贡献于四方杜彼虚耗掌财用于五库职有司存居监临之官典出入之务㑹帑藏出入之要修权量平校之法本朝太府寺判寺事一人以两制或带职朝官充凡财货廪藏贸易四方贡赋百官俸秩皆𨽻三司本寺但掌供祠祭香帛帨巾神位席及造斗秤升尺而已元丰改制始正职掌财赋掌于他官而太府司其出纳非明于金谷之要不在兹选少卿史后魏孙诏为少卿帝问卿何年老对曰臣年虽老臣节尚少尹思贞为司府少卿时侯知一亦厉威严吏人为之语曰不畏侯卿杖惟畏尹卿笔传记后魏孝文帝改少府为太府置少卿一人北齐因之隋炀帝加至二人唐减一人贞观初龙朔咸亨光宅神龙并随寺改复集出纳之地眷求惟精兼领三尚之班以荣四至之列本朝太府寺同判寺一人以京朝官充元丰正名置少卿一人以为卿之贰元祐三年诏太府长贰并置余则否建炎中兴省绍兴四年复九赋领受之政百货贸迁之法典领之任位次列卿寺丞传记丞于周官为太府上士之任梁选部太府丞一人陈因之后魏亦一人后周曰太府上士隋又曰太府丞六人唐四人太府掌邦国之出入而丞属分治衆务本朝元丰改制置丞二人元符中增一贠宣和中省一贠绍兴三年诏复置太府受邦国之出入而设丞属俾预叅赞欲胜是任必惟其人寺簿传记主簿亦周太府下士之任梁置一人陈因之后魏一人隋四人唐二人掌印省署抄目勾检稽失本朝元丰改制置主簿二人建炎三年罢太府寺绍兴十年复置光禄卿史光禄寺卿一人从三品少卿二人从四品龙朔二年改光禄寺曰司宰寺光宅元年曰司膳寺杜林为光禄勲内奉宿卫外总三署周密敬慎选举称平王肃为光禄勲时有鱼集武库肃辨之曰鱼生于泉而见于库失其所也边将殆有弃甲之变后果有东闗之败传记光禄卿汉官也齐职仪云初秦置郎中令掌宫殿门戸及主诸郎之左殿中侍卫故曰郎中令汉因之至武帝更名光禄勲至梁加卿字孙湛为光禄以清廉见称集经兆宫室画为中外廊殿门闼限以禁卫德人立朝义士充庭禄巨司光敢告执经本朝光禄寺判寺事一人以朝官以上充元丰官制行置卿少卿丞主簿各一人中兴后废光禄併入礼部太仆卿史太仆寺卿掌廏牧辇舆之政总乗黄典廏典牧车府四置及诸监牧行幸供五路属车永徽中太仆司曰司驭光宅元年改曰司仆寺夏侯婴为沛公太仆常奉车婴自上初起常为太仆竟髙祖以太仆事惠帝髙后石庆为太仆御出上问车中㡬马庆以䇿数马举手曰六马庆于兄弟中最为简易而犹如此晋郭展为太仆心精于养畜是以马充盛其后伐吴得以济事传记太仆周官也秦因之掌舆马歴汉后魏及晋两朝咸置之穆王命伯冏小大之臣咸怀忠良其侍御仆从罔匪正人后汉祭彤字次孙膂力过人入为太仆从上至鲁昭帝入孔子庙至子路室曰此太仆之室也太仆吾之御侮集周用忠良任先伯冏汉推廉正选在万年守清近之臣居仆御之任朝钦厥庸出尹京畿回授太仆四牡騑騑騄耳盈箱翠华葳㽔勲齐庭实增国之辉本朝太仆寺判寺事一人以朝官以上充凡邦国廏牧车舆之政令今分𨽻郡牧司骐骥院诸坊监本寺但掌天子五辂属车后妃王公车辂给大中小祀牛羊鸿胪寺史鸿胪寺卿一人掌宾客及凶仪之事汉郭况为鸿胪上数幸其宅饮酒赏金帛甚丰京师号况家为金穴刘义节为鸿胪卿时倾府库为军赏帑财大乏义节曰今京师屯兵多樵贵帛贱若伐街苑树为薪以易布帛岁数十万可致郭晞为鸿胪卿河中军乱父子仪召首恶诛之其支党犹反及晞选亲兵巡警以备非常奸人不得发以功拜殿中监传记鸿胪卿汉官也周礼大行人掌賔客及诸侯朝觐事即其任也汉因之景帝更名大行令武帝改曰大鸿胪韩宣为大鸿胪始南阳曲阜韩暨以宿徳在宣前为大鸿胪及宣在官亦称职故鸿胪中为之语曰大鸿胪小鸿胪前后治行相何如集汉尚勲贤宠崇郭况魏惟恒准选在崔林况当柔逺之朝宜遵典属之任大小上下不可夺伦鸿臣司爵敢告在隣本朝鸿胪寺判寺事一人以朝官以上充凡四裔朝贡燕享迎送之事分𨽻国信所都亭怀逺驿礼賔院本寺但掌祭祀朝㑹丧塟之事中兴后併废入礼部记纂渊海卷三十一记纂渊海卷三十二钦定四库全书记纂渊海卷三十二宋潘自牧撰职官部祭酒经帝曰夔命汝典乐教胄子史汉置博士至东京凡十四人而聪明有威重者一人为祭酒晋咸宁四年立国子学置祭酒一人永嘉中又置儒林祭酒一人以杜夷为之当为训范总统学中衆事荀卿年五十始来学于齐襄王时最为老师三为祭酒焉南齐何𦙍为国子祭酒与太子中庶子王莹并为侍中时𦙍辈作祭酒疑所服陆澄博古亦不能定遂以𤣥服临试后羣议乃用朱衣自此始晋袁瓌为国子祭酒时丧乱之后礼教陵迟瓌上疏云请得给其宅地备其学徒帝从之国学之兴自瓌始传记隋元善赐江杨县公后迁国子祭酒时帝亲临释奠命善讲孝经于是敷陈义理兼之讽谏上大恱曰闻江杨之说更起朕心唐贺徳仁少与从兄徳基俱为国子祭酒时人语曰学行可师贺徳基文质彬彬贺徳仁杨峤为国子祭酒引尹知章范行恭赵𤣥黙为学官皆名儒冠杨汪为国子祭酒帝令百僚就学与汪讲论通儒硕论虽锋起皆不能屈集冠带桥门路雍容俊士闗微言尊噩噩小道屏闲闲礼乐髙千古诗书到百蛮斯文知未冺璧水尚如环㡬度见诗诗总好及观标格过于诗平生不㑹藏人善到处逢人说项斯圣恩若许留太学诸生讲解得切磋本朝国子监有判监事有管勾监事侍制以上则为判余为管勾熙宁初诏用经术取士广辟黉舎分为三学增置生徒总二千八百人朝廷育才于斯为盛及元丰中复正官名置国子监祭酒掌三学之教法政令杨龟山兼国子祭酒上喜曰老成无逾卿者冯元仁宗朝判国子监故事国子监必宿儒典领元与孙奭并命舆论大服国子司业史唐阳城为司业直言得罪太学诸生何蕃季偿等二百人顿首阙下请留城孔颕达子志终志终子恵元三世司业时人美之张参为国子司业年老尝手写九经以为读书不如写书韩愈为国子司业窦公墓志云公诲于国学也严以得礼扶善遏过明上下之分以躬先之恂恂恺悌得师之道郭山晖累迁国子司业景龙中帝昵狎近臣及修文学士诏徧为伎余臣各有所陈而晖乃诵鹿鸣蟋蟀篇未毕中书令李峤以近规讽止之帝嘉其直下诏褒凡六学生每岁有业成上于监者以其业与祭酒司业试之传记隋炀帝大业三年于国子监初置司业一人唐置二人从四品副贰祭酒通判监事龙朔二年改为少司成咸亨初复旧凡祭酒司业皆儒重之官非其人不居唐阳侨为国子司业好学喜勤善诱后生修讲舎人以为善职阳城引诸生告之曰学者所以学为忠孝也诸生有乆不省亲者乎明日还养者二十辈有三年不归侍者斥之简孝秀徳行升堂上沈酗不率教者罢之生徒斤斤皆有法度集才难孰为吾君惜果漏宁容我辈先熟路长驱聊缓步百金一发不虚弦命乐正之官辅司成之教往祇厥职母使阳城韩愈之流专美前世司业武公少仪于是总太学儒官三十有六人列燕于祭酒之堂本朝元丰正名置司业掌三学之教法政令初除朱服建炎三年省绍兴十二年复置隆兴併省司业不许与祭酒并除干道七年欲除刘焞孝宗曰司业乃祭酒之贰并置何妨于是始并置师氏之位惟其能王大宝知袁州暇日寻理旧所着述得周易证义十卷毛诗国风证义六卷表进上谓宰相曰王大宝所进书深得经㫖其以国子司业兼崇政殿说书召赐五品服监丞传记隋置三人唐一人掌判监事凡六学生每岁有业成上于监者以其业与司业祭酒试之登第者白祭酒上于尚书礼部集设属成均参釐政令庶事之务惟丞是司灵台崇崇兮洞胶轕以绵延中有珍木兮郁森森以芊芊学为教原丞为纠局生于学者表王化之大同植于㕔者知宦政之无曲乐我皇道彰我圣年依君仁义之圃对君翰墨之筵本朝景祐二年孙祖徳请于直讲京官内差一员充监丞诏学官兼领掌钱谷出纳之事元丰定制置祭酒司业掌三学之教法政令而监之事则丞与焉建炎三年省绍兴十二年复置赵鼎先是国子监丞张戒上书几八千言自谓恐圣意上谓宰执曰朕熟览之其忧国爱君之心诚可嘉朕大开言路以防壅蔽自欲赏之赵鼎不答沈与求曰陛下如此何患不闻尽言博士史六国时有博士掌通古今后汉博士凡十四人叔孙通为博士初制汉礼贾谊颇通诸书召为博士董仲舒为景帝时博士下帷讲诵三年不窥园非礼不行汉贾谊年二十余文帝召为博士年最少有诏议诸先生未能言谊尽为对人人各如其意所出诸生于是以为能文帝恱之超迁一岁至太中大夫后汉朱浮以国学既兴广博士之选上书曰博士之官为天下宗师使孔圣之言传而不絶后魏崔逸为国子博士每公事逸常被诏独进博士特命自逸始唐李绛请崇国学上䟽曰博士有倚席之讥传记晋咸宁四年初置国子博士一人皆取履行清淳通明典义梁置五经博士各一人唐增置二人孔子之后孔忠生武及安国武生延年延年生霸安国延年皆为武帝博士霸亦昭帝末为博士霸生光成帝初举为博士汉文帝时申公为诗最精以为博士申公为诗传号曰鲁诗京房受易梁人焦延夀房授东海殷喜河东姚平河南𢎞乗皆为郎由是易有京氏之学汉文帝时博士朝服𤣥端章甫冠唐盖文懿武徳初歴国子助教时髙祖引于秘书省学教授王公之子时文懿为博士文懿常开讲发毛诗题公卿咸更相问难文懿发扬风雅甚得人之致敬唐大厯初礼部侍郎许善心举徐文逺与包恺褚徽陆徳明鲁达为学馆遂擢文逺国子博士恺等并为太常博士皆一时之最集诸公衮衮登台省广文先生官独冷甲第纷纷厌梁肉广文先生饭不足先生有道出羲皇先生有才过屈宋徳尊一代常坎轲名垂万古知何用先生蚤赋归去来石田茅屋荒苍苔儒术于我何有哉儒庠恣游息圣籍饱商确本朝国子监无博士有直讲八人熙宁改为太学博士元丰定制亦无国子博士大观元年薛昻乞置国子博士四员国子正录各二员与太学官分掌教道从之建炎併国子监于礼部绍兴三年诏驻跸所在因国子监量养生徒置博士二员杨万里诏为国子博士上疏乞留左司员外郎张栻除军器少监韩玉上罢之由是名重朝廷太学博士史汉太学置五经课试之法置春秋谷梁博士公孙𢎞对䇿时百余人太常奏𢎞第居下天子擢为第一召见容貌甚丽拜为博士待诏金马门光武起太学博士诸生横卷为海内所集桓荣拜博士车驾幸太学博士论难于前荣温恭藴借以礼逊相厌不以词长胜人王恭少笃学教授乡闾弟子数百人贞观初诏拜太学博士讲二礼别为义证甚精博盖文懿文达当时大儒每讲便举先儒义必畅恭所说乐祇黄初中征拜博士十余人文多偏僻不敢亲教具员而已惟乐祇五业并授唐郑覃既以名儒故领祭酒请太学五经置博士禄秩比王府官传记东晋増置国子博士十六人谓之太学博士北齐国子寺有太学博士隋罢国子惟立太学置博士五人唐增置三人掌教六武五品以上郡县公子孙马光为太学博士尝因释奠髙祖亲幸国子学王公以下毕集光升坐讲礼诸儒生以次论难皆当时硕学光析剖凝滞论者咸服唐韩愈为四门博士作进学觧招诸生立馆下诲之集才名十四年坐客寒无氊赖有苏司业时时遗酒钱飘飘凌云章强御莫能慑辟雍海环流用汝作舟楫开胷出妙义可发蒙起魇词如太阿锋谁敢触其铗半生湖海㸔青山惯佩笭箵揽辔艰晓起初驰朱雀路霜严慙缀紫宸班百僚卑处瞻丹陛五色光中望玉颜浪说书名落人世非公那解彻天闗仁义途中驰骋诗书府里从容头角惊杀虾蟹学海波中老龙爪距逐出狐兔圣人门前大虫推倒杨朱墨翟扶起仲尼周公本朝熙宁四年诏相度钖庆院建太学从郑绾所请也元丰三年诏改国子监直讲为太学博士秦观元祐初苏轼贤良方正荐于朝除太学博士渟化三年杨徽之上言文士虽多而通经甚少精选五经博士各专业教胄子此风化之本也庆厯五年上幸国子监命直讲孙明复讲易干卦言王者当法干元以揽威福汉元帝优游不断失干刚之道也上善之赐五品服国子正传记北齐国子寺有正录员隋一人唐因之集禁掖人知连状荐国庠官满一家贫清仪都道蓬瀛客直气堪为谏诤臣本朝国初阙大观元年薛昻乞置国子博士国子正録与太学官分掌教导从之自是始置正录凡二贠学正掌行学规凡诸生之戾规者待以五等之罸学录掌佐学正纠不如䂓者建炎三年国子监并归礼部官省绍兴十三年诏置国子监正录各一贠隆兴元年复置二贠太学正传记北齐国子寺有录事贠隋一人唐因之集重登太学领儒流学海词锋压九州本朝仁宗朝胡瑗掌太学其正录第补诸生熙宁末兴三舍始选官为正録如学官之制凡有职于成均皆士之秀国子监簿传记北齐国子寺置主簿隋一人唐因之掌印勾检监事凡六学生有不率师教者则举而免之集忽领簿书游太学时杨书为国子主簿也列广成均典司簿最本朝国子监主簿一人以京官或选人充掌文簿或勾考其出入焉元丰元年诏省主簿三年罢书库官后置主簿郭忠恕太宗闻其名诏为国子监主簿令刋定字书韩维仁宗患缙绅奔竞谕近臣曰恬退者旌擢则躁进者自知耻文彦博等言公好学嗜古安于静退乞甄录以厚风俗除国子监主簿国子书库官本朝淳化五年判国子学李至言监中印书亦主掌钱物凡有公文其所属止以印书钱物所名稍为近俗今乞改国子监书库官从之书库官以京朝官充掌印经史羣书以备朝索赐予之用及出鬻而收其直以上于官元丰三年省建炎三年并国子监归礼部管绍兴十三年诏复置一贠三十一年减罢隆兴元年诏主簿兼书库干道七年复置一贠记纂渊海卷三十二记纂渊海卷三十三钦定四库全书记纂渊海卷三十三宋潘自牧撰职官部总东宫官史汉贾谊上书曰王者于太子皆选天下端士孝弟博闻有才学者以卫翼之汉文帝拜鼌错太子家令以其辨得幸太子号曰智囊汉中宗令刘向杨褒萧望之周堪以文章儒术保训东宫䟽广为太子太傅广兄子受为少傅宣帝置酒太子躬奉觞以为夀上甚嘉之晋山涛为太傅讲于宣武堂承步辇导太子贺循字彦光为世儒宗除太子太傅命皇太子亲往拜之传记魏明帝以后乆旷东宫官制度阙废官司不具至吴孙权即位孙登为太子兼置四友等官以诸葛恪为左辅张休为右弼顾谭为辅正都尉陈袁为翼正都尉是为四友唐置詹事府以统衆务置左右二春坊以领诸局左春坊置左庶子二人中允二人司议郎四人录事二人左谕徳一人赞善大夫五人崇文馆校书二人右春坊置右庶子二人中舎人二人舎人四人录事二人右谕徳一人右赞善大夫五人通事舎人八人因隋制也集邓禹名圣方居审谕之任疏受夙望始除辅导之官礼乐交错于中发形于外是故其成也怿恭敬而温文太傅在前少傅在后入则有保出则有师是以教谕而徳成也汉择名儒任先疏广晋崇硕徳选在山涛况当尊贤之朝宜慎太师之选本朝东宫有六傅下至率更令仆故官存而无职司至道元年建储闱除宾客二人左右庶子谕徳中舎各一人并以他官兼充左右春坊铸印置吏贠及太子登极则省春坊司累朝皆然真宗在东宫建堂习射名继照堂有司当官三人仁宗在东宫肄学建堂名为资善堂有都监一人太子太师经礼曰凡三王之教世子必以礼乐史太子师傅古官也银章青绶唐太子承干与魏王泰交恶帝曰当今忠蹇无踰魏徴我遣傅太子一天下之望羽翼固矣即拜太子太师徴以疾辞诏答曰汉太子以四皓为助我赖公其义也公虽卧可拥全之唐长孙无忌为太子太师同中书门下三品唐颜真卿改太子太师李希烈陷汝州卢杞乃谏遣真卿四方所信若往谕之可不劳而定诏可公卿皆失色李勉以为真卿元老贻朝廷羞密表固留未允后被贼执诟不絶口曰吾年八十官太师吾守吾莭死而后已唐卢钧守太子太师帝元日大飨含元殿钧年八十升降如仪音吐鸿畅举朝咨叹传记掌辅导皇太子每见迎拜殿门三师答拜每门必让三师太子坐乃坐与三师书前名惶恐后名惶恐再拜太子出则乗辂备卤簿以从集乐正司业太师司成一有元良万国以贞晨询金墀事切于忠蹇夜随银棨义先于调护本朝国初师傅不常设仁宗升除置三少各一人参政李昉兼掌宾客及升首相遂进少傅此宰相兼宫僚之始也若太子太师太傅太保以待宰相官未至仆射者及枢宻使致仕亦随本官髙下除授太子少师少傅少保以待有执政惟少师非经顾命不除若因迁转则递进一官至太师即迁司空太子太傅史后汉太子太傅一人职掌辅导太子礼如师不领官属石奋孝文时恭谨举朝无与比太子太傅缺选可傅者皆推奋遂为太傅石奋子庆循行孝谨元狩元年立太子选群臣可傅者庆自沛守为太傅显宗始立为皇太子诏问谁可傅太子者羣臣皆言隂识可博士张佚曰今陛下立太子为隂氏乎为天下乎即为隂氏则隂侯可为天下则固宜用天下之贤才帝曰欲置辅者以辅太子也今博士不难正朕况太子乎即拜佚为太子太傅晋贺循为太子太傅诏曰循清真履道居身以中约为本立徳以仁逊为行躬训储宫黙而化成传记周文王使太公望傅太子发嗜鲍鱼望曰鲍不登于俎安有非礼之物养太子哉汉叔孙通为太傅汉髙帝以赵王如意易太子通曰太子天下之本本一揺天下震动奈何以天下为戏髙帝曰吾听公汉夏侯胜为太子太傅受诏撰论语年九十卒太后为朞服报师傅之恩儒者以为荣集愿令皇太子洎诸王齿胄讲业严师问道辍色荒之娱资游习之善岂不美哉后汉应劭汉官仪太子太傅日就月将琢磨玉质言太子有玉之质磨以道也灼灼英台峩峩徳傅太子太保经召公为保史后魏显祖将禅位于京兆王子推陆馥抗言皇太子至徳承基四海属望臣请刖胫殿庭有死无二乆之帝意解语曰馥正直也其能保吾子乎遂以为太保萧瑀为太子太傅太宗曰三师以持导太子者礼不尊则无所取法唐张茂昭宪宗元和二年诣朝五奏乃听顾留不许加兼太保传记唐李纲为太子太保为陈父子君臣之道问寝视膳之方听者忘倦太子尝商确古来君臣孝忠尽节之事纲凛然曰託六尺之孤寄百里之命古以为难纲以为易每吐论发言正色慷慨有不可夺之志太子未尝不耸然礼待集薄官奉储明春宫秩甚尊本朝王溥干徳二年罢为太子太保故事一品班于省台之后太祖因见溥曰溥旧相当宠异即令分台省班于东西太子少师史唐房𤣥龄为太子少师时皇太子将行拜礼备礼以待之𤣥龄厚自卑损不敢脩谒识者服其崇让许敬宗为太子少师干封初以年老不能行步特令朝日乗小马入禁门至内省唐李纲拜太子少师纲素有脚疾太宗特赐步舆令乘至阁下数引禁中问政传记王起改太子少师起治生无检所得禄赐为僮婢盗有贫不能自存帝诏曰益僊韶院钱议者谓与玩臣分给可耻也起赖其入不克逊后魏郭祚领太子少师祚从世宗幸东宫明帝幼弱持一黄㼐出奉之时谤祚号为黄㼐少师集先王之建太子必择九徳之师六行之傅本朝天禧末皇太子同听政乃以首相兼少师枢宻曺利用兼宾客自后神宗钦宗孝宗光宗在东宫皆不置开禧三年史同知弥逺自詹事入枢府乃进兼宾客已而太子侍立遂以钱丞相象祖兼太子少傅明年景献太子立并置二相钱左相改兼少师史右相兼少傅未几右相丁内艰左相亦去位又明年右相起复遂进兼少师太子少傅经少傅奉世子以观太傅之徳行而审喻之史东观汉记桓荣为太子少傅赐以辎车荣大㑹诸生陈车马印绶曰今日之荣稽古之力也汉疏受为太子少傅孝明在东宫宣武皇帝欲以崔光为太子师傅光固辞帝命太子南面再拜臣皆从太子拜光北面立不敢答拜惟西面拜谢而出乃授光太子少傅唐张行成拜尚书左仆射太子少傅永徽四年自三月不雨至五月行成惧以老乞身制答曰古者䇿勉乖罪已之义此在朕寡徳非宰相咎乃赐宫女黄金器勑勿复辞行成固请晋山涛为少傅拜太子求退帝赐小辇乘之以训太子传记汉萧圎为少傅以调护是职乃作少傅箴爱惜日力寸隂母弃亲膳再饭寝门三年小心翼翼大孝烝烝询谟计虑问对凝承安乐必敬毋忘战兢傅立为太子少傅箴曰正人之侧徳义盈堂鲍肆先入荣台不芳傅臣同计敢告君王本朝省太傅少傅各兼丞一人仁宗升储置三少各一人李文定公昉以参知政事兼掌宾客及陞左相遂进兼少傅此宰相兼宫僚之所从始也丁谓兼少师冯拯兼少傅曹利用兼少保是时实为东宫官余多以前宰执为致仕官太子少保史唐李纲兼太子詹事频乞骸骨髙祖慢骂之曰建成在东宫遣卿辅导何为屡致辞乎纲顿首陈谢曰云云陛下功成业奏颇自矜伐臣事太子所怀鄙见复不採纳髙祖谢曰知公直士勉弼我儿于是擢拜太子少保本朝天禧四年以资政殿大学士王钦若为司空职如故钦若兼领东宫三少品序非便表换秩故有是命太子宾客史晋愍怀太子在东宫选人臣子弟有名称者以为宾友太子宾客四人正三品掌侍从规谏赞相礼仪宴㑹则上齿武帝为太子立博望苑使通宾客从其所好故賔客多以异端进唐郑肃吏侍兼太子宾客为东宫授经既而太子失宠上有废斥意肃召见详陈天下大本不可轻动意上改容嘉之传记贞观十八年以宰相兼宾客开元定员四人掌调护侍从规谏天宝中贺知章自太子宾客度为道士还乡舍宅为观𤣥宗赋诗赠别时议荣之李固言将作监王堪坐治太庙不谨改太子宾客固言上还制书曰陛下当以名臣左右太子堪以慢官斥居调护地非所宜本朝天禧四年叅政任中正枢副钱惟演叅政王曾并兼太子宾客执政兼东宫官自此始至道元年尚书左丞李至礼部侍郎李沈并兼太子宾客见皇太子如师傅礼上召谓至等曰朕以太子仁孝贤明今立为储贰以为国本当须正人辅卿等可尽心调护若动皆用礼必须赞成如事稍有未当不当随顺至于礼乐诗书之道可以裨益太子者皆卿等素习不假朕多训也太子詹事史汉孔霸宣帝时为太子詹事以经授太子谢琰征羌有功为辅国将军领太子詹事李纲为太子詹事太子尝游有进鱼者太子使脍之唐俭赵元鼎自言其能太子曰操刀脍腥和鼎味公等善之若弼谐审谕则属纲矣刘宪迁太子詹事时𤣥宗在东宫雅意坟史宪曰殿下储贰非以寻章摘句要通大意而已侍读褚元亮经明行修宜召问以察其言传记詹事秦官汉因之唐置詹事府詹事一人正三品少詹事一人正四品上掌统三事总率府之政内外衆务纠弹非违总判府事置少詹事以贰之龙朔改端尹少尹咸亨复垂拱改宫尹神龙复集王储始建四方是式总司之任崇替所由宜妙选贤才尽一时之胜博望断裁之规舆情佥属承华弹肃之寄任贤斯在本朝东宫官有詹事仁宗升储置詹事二人神宗升储置詹事二人钦宗升储置詹事二人多以他官兼充及登位亦省太子庶子史左庶子掌侍从赞相校正启奏右庶子掌侍从献纳启奏汉王商字子威为太子中庶子以肃敬见称魏鲍勋清白有髙节知名当世为中庶子在东宫正色不挠齐袁粲言于帝曰臣观张绪有正始遗风宜为宫职后转中庶子郑黙为中庶子朝廷以为太子官属宜称陪臣黙上言臣皆受命天朝不得同藩国事遂施行传记秦置中庶子员汉庶子为太子少傅属官后汉员五人晋有中庶子庶子各四人末中庶与功髙通事舎人一人共掌其坊之禁令隋有左右庶唐龙朔中改左庶子为左中护右庶子为右中护咸亨中复故纠正违阙傧相威仪陶伉迁中庶子曰君少而好学善谈𤣥理尤明诗易以孝闻于时储选殊难其人故召君焉本朝东宫官有左右庶子旧制不常设每储闱之建随宜置官以备僚寀多以他官兼领仁宗升储置二人神宗升储置二人钦宗升储置一人干道中庶子谕徳除左不除右七年诏庶子谕徳轮日入宫仍同供故事太子谕徳史唐徳宗拜崔芊为谕徳芊对东宫曰臣不识朝廷典故见殿下合称臣否东宫曰卿是东僚自合知也传记唐龙朔中左右春坊置左右谕徳各一人正四品下掌谕皇太子以道徳随事讽赞皇太子朝宫臣列侍左右阶出入骑从集东宫之有谕徳犹上台之有骑省也清班优秩所选非轻就列宫府申赞谕之美直道事太子昌言沃宸聪本朝东宫官有左右谕徳建储则置否则阙仁宗神宗钦宗升储皆置二人并宫官兼干道置一人惟除左不除右杨砺真宗为襄王以砺为记室王甚重之东宫建兼右谕徳真宗即位召入翰林学士太子侍读侍讲史晋王绍宗迁秘书少监仍侍皇太子读书绍宗性澹雅以儒素见称当时王廷之士咸敬慕之唐吕元英为同州刺史及中谢论奏辟辞气激切上嘉之谓宰臣曰吕元英有谠言直气宜留给事左右仍兼太子侍讲晋庾亮侍讲东宫元帝方任刑法以韩子赐太子亮谏以为申韩刻薄伤化岂足留心太子纳焉丁公着充太子侍读着宫训十卷穆宗即位迁工部侍郎宠春宫之旧也传记唐太宗为晋王府有侍讲及为太子亦置焉其后或置或否开元初十王宅引辞学士书者入教亦为侍读唐褚无亮𤣥宗在春宫兼侍读尝撰翼善记以进之本朝神宗升储置侍读侍讲各一人干道七年礼部太常言讨论东宫开读仪宫僚遇讲读詹事以下至读官上堂并用宾礼参见如延英仪讲罢复位郭赞傅太子任京尹得侍读藩邸太宗即位擢赞着作郎兼皇太子侍讲迁右补缺太子春坊传记北齐有门下坊庶子领之典书坊庶子领之隋门下坊置左庶子典书坊置右庶子唐龙朔中改门下坊曰左春坊左庶子中允司议郎左谕徳左赞善大夫崇文馆学士校书郎洗马文学校正字等𨽻焉典书坊曰右春坊右庶子中舎人太子舎人右谕徳右赞善大夫太子通事舎人家令率更令等𨽻焉本朝建储闱即置仁宗神宗升储并以内臣为左右春坊勾当左右春坊事中兴不置孝宗干道元年立皇太子置左右春坊二贠同左右春坊二贠宝厯三年诏长庆以来两河用兵偏裨立勲擢置周行率以储寀王官杂补之资善堂本朝绍兴五年六月初置以命朱子开范元长时孝宗以建国公就傅故也娄机为资善小学教授时皇太子为惠国公日陈正言正道又以累朝事亲修身治国爱民四事手书以献置之左右朝夕观省孝宗出阁就第而信王幼亦命近臣踵为之开禧元年七月皇子初封荣王命程少逸左史兼赞读少逸以祖讳辞乃命军器监赵子中梦极兼领其不称王府而以资善繋衔盖以未出合之故赵鼎一日上语鼎曰欲令孝宗御讳出而选官教之用范沖朱震为翊善朝论二人为极天下之选上谓鼎曰台谏语及资善之建皆朱震范冲天生此二人为今日资善之用可谓得人矣大宗正司本朝元丰官制行诏大宗正司不𨽻六曹大宗正以宗室团练使以上有徳望者为之次一人为同知位髙属尊者为判掌纠合族属而训之以徳行道艺受其词讼而纠正其愆违有罪则先劾以闻法例不能决者同上殿取裁总王府官史唐王府傅一人从三品掌正王过失友一人从五品下掌侍游处规讽道义记室参军二人掌表启书䟽汉王式翁思为昌邑王师王无道羣臣以不辅导诛式曰臣以诗朝夕授王书奏减死唐张荐调露初登第考功贠外郎苏味道称天下无双授岐王府参军韦思谦沛王府长史皇甫公议引为仓曹参军谓曰公非池中物屈以重吾府汉清河王庆侍卫诉私千万诏案案庆曰诉以治师之尊选自圣朝臣惟知听从不惟有此纠察赵赞秦王从禁握兵而骄言者请置师傅以傅之大臣畏王请王自择秦王即请拜赞秘书监为秦王侍赞泣曰祸将至矣传记唐杜如晦秦王引为兵府曹参军𤣥龄曰如晦王佐才也大王欲经营四方舎如晦无共功者刘悼之拜相王府司马帝诏曰卿家忠孝吾子赖卿师矩冀蓬在麻不扶而挺也唐苏良嗣髙宗时为周王府司马王年少不法良嗣数谏甚见尊严吴张昭为长史侍宴升堂刘实以祭酒迁为广陵王师唐韦凑入为相王府属姚崇兼府长史曰韦子识逺文详吾恨晩得之王府翊善史王励美风仪博涉书史仕梁为河泉东王曹王出镇励将随之藩张缵时典选见其风采乃曰王生才地可游外府乎奏为太子洗马汉淮王安为人好书招置宾客数千八公之徒感慕其徳各竭才智着述篇章分其词赋以数相次或称大山小山犹诗有大雅小雅也晋顾荣时在洛者惟陆机陆云及荣三人而已机云有词藻不及荣以南方秀望补吴中吴王濞隂有邪谋邹阳上书谏之曰臣何王公之门不可曳长裾乎传记汉武帝时殷淑仪宠倾后宫子始平王子鸾爱冠诸子凡为上盻遇时莫不入子鸾府姚坦为益王府翊善王尝作假山召僚属置酒观之坦独俛首不观对曰但见血山安得假山王惊问对曰坦在田舎时见州县督税捕人鞭笞血流满身此假山皆民租赋所出非血山而何时假山未成有以坦言告于上者上曰伤民如此何以山为亟命毁之集学士真国器乗朱轮于华邸曳长裾于王门名宦不为不遇赐札和诗恩意绸缪本朝太平兴国四年置翊善一人孝宗初就侍范元长以待制兼资善掌翊善自是率以从官为之其后亲王府不复除第朝工兼赞读直讲而已淳熙末宁宗在嘉邸留丞相始荐用黄文叔自秘书除翊善不为兼官非常制也其后文叔迁起居舎人歴中书舎人给事中兼翊善是以从官兼七品之职矣大中祥符九年以张士逊崔遵度并充夀春郡王府宾客时王将授经择耆徳方正有学术者为府官时士逊为河北转运使雅素清谨遵度力学有行缙绅目为长者即召士逊等赴阙并命焉王府直讲本朝太平兴国四年别置侍讲以常参官充政和七年诏改侍讲为直讲至道二年以孙奭为诸王府侍讲大观二年定王加王府侍讲沈钖奏真宗时以张士逊为王友王答拜以示宾客今讲读之官职在训导亦王之友辅也可如王友例令王答拜郑穆为嘉定二王侍讲府寮缺贠御史陈襄请择人神宗曰如郑穆徳行乃宜左右王也居管下三十年三邸一纪非公事不至执政之门讲说有法可为劝戒者必反覆摘诵二王敬礼焉校书郎王十朋兼建王府小学教授先是教授入讲堂则与皇孙叙宾主而教授居宾位十朋不可王特为之加礼而位教授于中周孟阳嘉祐中为泽王润王宫教授辞词皆孟阳为之赞导勤至虽家事之微无所不及陈圣贤出处之方参以古今祸福之变以为箴规真宗悚然起拜治平元年诏曰虽王子之亲必由于学稽古大猷若时训考三徳三行之顺有四术四教之崇歴辟承风自家刑国今一祖之后诸宗之支亦尝着命于前命官以训或兼职他邸或备位终年诱导失宜灭裂无状时诏近臣并荐能者成童而上训习经书小学之居通达名数固当渐绩简编恪修志业居常谨思戒在中止所谓少成若天性习惯如自然顾礼义之方须长者之诲绍兴二十五年以赵逵兼普安恩王府教授逵时为礼部郎及引对上曰卿乃朕自擢秦桧日荐士曾无一言及卿以此知卿不附权贵真天子门生也他日两王方学诗冀有以切磋之因奏言路久壅愿陛下广览兼听庶养成敢言之气上嘉纳之王府赞读史唐开成元年宰相李石奏太子有侍读诸王亦有侍读无降杀之礼宜改奉诸王侍读隋杨注字元度为周冀王侍读王甚重之每曰杨侍读徳业优深孤之穆生也梁陶𢎞景为诸王侍读虽在朱门闭影不交外务惟以披阅为务本朝英宗治平元年诸王府置侍读二人徽宗政和七年张大亨奏窃见侍读之官在太子诏之侍讲侍读而在诸王府者亦有侍讲侍读官号比拟称谓相紊诏诸王府侍读改为赞读侍讲改为直讲姚思廉仕隋为代王侍读髙祖定京师独思廉持正观者叹曰仁者之勇谓此人乎太宗尝语及隋事遣使遗物三百段致书曰想卿节义之风故有此赠蔡挺传兄杭字子直为颍川郡王伴读英宗在藩邸器重之请于濮安懿王愿得与游每见杭衣冠尽礼义兼师友王府记室传记汉三公及大将军皆有记室令史主上表章奏报书记魏太祖辅汉以陈琳阮瑀管记室军国书檄多二人所为隋伯叔昆弟皇子是为亲王府置记室参军唐因之本朝太宗雍熙二年以王龟从等并为陈王韩王冀王府记室参军太宗谕之曰诸子生长深宫未知世务必资良士赞导为善使日闻忠孝之道卿等皆谨恪有守故兹谨选各宜勉之郑雍元丰中为皇弟嘉王府记室参军在王府凡十年不迁而自处淡如士论归重毕文简公士安字仁叟兼冀王府记室参军端拱中诏王府各上所为文帝问近臣曰文吾知之其行孰优皆以公对帝喜以本官知制诰神宗封淮阳王颍王韩维皆为记室参军王每事咨访维悉以对至拜起进退趋揖之容皆陈其节孙觉传字萃老迁昌王府记室㕘军王礼之问终身之戒觉为陈诸侯之孝作富贵箴韩维字持国神宗初就外傅以维为王府记室神宗尝与维论天下事语及功名维曰圣人功名因事始见人不可有功名心神宗以为善诸王宫大小教授本朝太宗至道元年以贠外郎孙蠙充皇姪皇孙教授从所号也真宗咸平元年以朱昻兼南宅教授张蔚兼北宅教授嘉祐以来置诸宫教授立讲书课试规罚之法英宗治平元年教授更不兼官以两处供职有所废缺时宗室本支之盛自率府副率以上八百余人而教授之官六贠而已因诏增置教授官凡皇族年三十以上者百十三人置讲书四贠年十五以上者三百九人增置教授五贠年十四以下者别置小学教授十二贠并旧六贠为二十七贠以分教之大学京朝官充小学选人充四年诏今后诸宫院大小学教授有缺令国子监与学士院舎人院轮举熙宁元年小学教授亦轮京朝官元祐二年诏诸宫学教授缺选所举学官及可为师表可备讲读科不足则三省选陞朝官有出身年四十以上者充崇宁三年睦亲宅及北宅广亲各大学小学教授一贠广亲北睦亲西及周王宫大学兼领小学各二贠大小学兼领始于此节度使史节度使掌总军旅专诛杀初授具帑抹兵杖诣兵部辞见观察使亦如之辞日赐双旌节度行则建节树六纛中官祖送次一驿辄上闻入境州县筑节接迎以鼓角衙仗居前旌幢居中大将鸣珂金钲鼔角居后州县赍印迎于道左视事之日设礼案髙尺有二寸方八尺判三案裴玢同州刘公济卒授玢节度使元和三年徙山南西道玢为治严稜畏逺权势不务贡奉蔬食敝衣居处取庇风雨而已仓库充实百姓安之传记节度使以八月考其治否销兵为上考足食为中考边功为下考诸王拜节度使者皆留京师崔从由尚书左丞领鄜坊节度使属部多神䇿屯军数乱法骄横吏不能制从一绳以法下皆裹足畏之袁滋徙义成节度使滑用武地东有淄青北魏博滋严备而推诚信务在怀来李师道田季安畏服之居七年百姓立祠祭祀卢钧擢岭南节度使时称洁廉专以清静治华蛮数千走阙下请为钧立生祠集拥节总戎率身和衆本朝国初外戚罕有建节者太祖时杜审进以元舅之尊穷老才得节度使仁宗用张尧佐一时名臣力争之其后拜除寖多中兴后外戚节度使二十有二人哲庙以前节度使未有以恩泽除者若王显张昊辈虽以旧恩贵然皆以尝任宥府乃得之崇宁后始除郭天信朱勔其后童戬凡十余人中兴后曹勋曾觌辈以攀附恩建节非常例也承宣使史唐中世以后节度使往往自择将吏号为留后集留后之秩实亚节旌自刺史而上皆武着之髙选茍非尤恩不以叙进况承流宣化名秩益显尚思称塞无或不祇本朝沿唐制方镇有节度观察使留后又官制旧典祖宗时留后惟宗室国戚自当叙迁若外官惟马步军都指挥使方就除焉政和七年诏观察留后乃五季藩镇官以所亲信留主后务之称不可循用可冠以军名改为承宣使靖康元年臣僚言遥郡正任恩数辽絶自遥郡迁正任者合次第转行今有自遥郡与落阶官而授正任直超转本等正官是皆奸巧希进躐取乞应遥郡承宣使有功劳除正任者止除正任刺史从之观察使史唐贞观初遣大使十三人巡省天下诸州水旱则遣使有巡察安抚之名神龙三年以五品以上二十人为十道巡察使察举州县景云二年置十道按察使道各一人干元二年改曰观察使常衮为福建观察使闽人未知学衮至设乡校使作为文章亲加劝导由是俗一变张建封为观察使是时四方多故乃以缮陴隍益治兵四鄙恱服希烈使掌帅悍卒来战建封皆沮衂之传记观察使掌察所部善恶举大纲凡奏请皆属于州李徳裕为浙西观察使南方信禨巫虽父母疠疾子弃不敢养徳裕择长老可语者语以孝慈大伦数年恶俗大变又按属州非经祠者毁千余所撤私道山房千四百舎盗无所廋天子诏褒扬唐敬宗荒僻日甚大臣罕得进言浙西观察使李徳裕身居廉镇乃心王室遣使献丹扆箴六首张建封贞元四年为泗濠观察使入觐徳宗礼遇加等及还镇赐诗又令赍所执鞭赐曰卿忠正节义岁寒不移故以赐卿表忠节也集明阐使威勤宣王命求人瘼分国忧廉察诸侯纠绳列郡澄清郡邑镇抚黎元宣埋轮之威布露寃之政当至治之朝委廉察之寄劳来诸郡纳纪列城奉诏修以安人参戎索以训旅本朝沿唐制置诸州观察使凡诸卫将军及使遥领者其资品并止本官叙祥符中诏观察使并带刺史政和中诏承宣观察使仍不带持节等防御使史防御使以无虞为上考清苦为中考政成为下考唐武后圣厯元年以夏州镇领防御使防御使之名自此始开元二年薛纳为陇右防御使天宝中安禄山犯顺大郡要地当贼冲者置防御守捉使代宗即位诸州防御使立明年授田承嗣魏博州郡防御使俄改节度使盖防御之名不废也传记唐承训宣宗擢为天徳军防御使军中马乏虏来战数负承训罢冗费市马益军军乃奋张李景略穷塞苦寒地瘠卤邉戸劳瘁景略至节用约已与士卒同甘苦凿咸应永清二渠溉田数顷储廪器械毕具威令肃然声雄北塞回纥畏之集宜升御侮之名以重分忧之寄宜进国位以称御侮升军御之任增使节之华正名闲御之任本朝沿唐制置诸州防御使唐防御使在团练使之下本朝陞之于上官制旧典防御团练刺史均谓之正任外官初除管军便带正任刺史或随其人见带遥郡就除之其横行诸司使带遥郡防御使者年劳至深边功优异即落遥郡为正任官其宗室国戚除再迁便领正任乃国朝旧制团练使史肃宗置团练使守捉使大领十州小者三五州代宗时当国令刺史悉带团练使大率团练使以安民为上考惩奸为中考得情为下考李少良大厯八年晋州男子郇漠以麻总发行哭长安东市人问之曰我有字三十欲以献上其言团者请罢诸州团练使传记杨绾奏刺史自有持节诸军事以掌军旅司马右司武所以辅军即今副使司兵参军今团练判官官号重复可罢天下捉守团练使诏可工部侍郎钱昱为鄂州团练使三州无善政至是郊祀进秩上诏宰相曰昱贵家子无检操不宜任丞郎故有是命集肃绾戎团分持军簿戎团之列分总戎团盖参中权之御兵团之制以训练为事本朝沿唐制置诸州团练使刺史经内有百揆四岳外有州牧侯伯史郭伋为幷州刺史行春赴竹马儿童之期何武为扬州刺史所举奏二千石长吏必先露章服罪为亏除免之而已晋羊祜为荆州刺史常登岘山及祜薨乃立碑岘山百姓见其碑莫不悲感号为堕泪碑孟简为常州刺史州有孟渎久淤阏简治导溉田凡四千顷以劳赐金紫狄仁杰出为宁州刺史抚和戎落得其欢心乡人勒碑以颂敬晖为卫州刺史时河北经突厥所骚方秋筑城晖曰金汤非粟不守岂有弃农畆事池隍哉房琯干元元年出为汾州刺史始汾以武人领刺史纲目废弛即治府为营吏攘民居琯至一切革之民以便安政声流闻传记汉晋以来太守以刺史称唐武徳元年改太守曰刺史加赐持节从三品职同牧尹但有郡刺史亦有州刺史大抵以武臣带焉刘彚进歙州刺史野媪将为虎噬幼女号唿搏虎俱免观察使韩滉表赞治为异行加金紫卢杞由吉州刺史授饶州刺史给事中袁髙当草制遂执以谒宰相卢翰刘从一曰杞幸免族诛若更移郡秩恐失天下望翰从一不改遂命舎人草制诏出髙又执之不下唐宗室齐物为陜州刺史开砥柱通漕路发重石下得古铁㦸若铧然铭曰平陆上之诏因以名县汉王褒为益州刺史作中和乐职之诗集诏饯朝廷牧符分海县忧股肱还入郡父母更临州预待郡方最三公不逺求粲粲元道州前圣典后生观乎舂陵行歘见哲俊情复见贼退篇结也实国桢道州哀黎庶词气浩纵横两章对秋月一字偕华星潞州新开府壶闗宠旧林妙旌循吏徳持说庶甿心礼乐中朝贵仁明列郡钦㑹书丞相笔先赐颍川金圣情留曩镇佳气翊兴王增㦸雄都府髙车转太常横八山阁五龙长连帅新恩命天人旧纪纲分官特以专城贵深惟列郡安政行思务本风靡属胜残有令田知急无分狱在寛国信使经使于四方不能专对虽多亦奚以为使于四方不辱君命史文帝二年诏使者冠盖相望结辙于道以谕朕志于单于陆贾使南粤尉佗赐贾槖中直千金苏武使匈奴匈奴胁苏武令拜以刀临之武曰堂堂汉使安能屈于四夷哉匈奴幽苏武置大窖中絶不与饮食天雨雪武卧啮雪与毡毛并咽之数日不死乃徙武北海上使牧羝羝乳乃得归武至海上廪食不至掘野鼠及去草根而食之杖节牧羊节毛尽落匈奴与汉和亲汉求武等匈奴诡言武已死后汉使复至匈奴武夜见使者教之谓单于言天子射上林中得鴈足有系帛书言武在某泽中使者以让单于单于惊谢汉使遣武归武留匈奴凡十九岁始以强壮出及还须发尽白路温舒愿给厮养暴骨方外以尽臣节张骞使月支匈奴留骞十余岁持汉节不失永平八年遣越骑司马郑衆报使单于班超使鄯善知北敌使来夜斩匈奴使后更选使使西域上曰吏班超如何故不遣而更选乎突厥攻太原郑元璹持节往劳既至敌以不信咎中国元璹随语折让无所屈徐乃数其背约突厥愧服太宗赐书曰知公口伐可汗边火息燧朕何惜金石赐于公哉元璹五䀻絶域帝劳之曰卿不辱于敌可比苏武张骞矣新罗告急朱子奢充使太宗曰海夷颇重学问卿为大国使必勿借其束脩为之讲说使还称㫖当以中书舎人待卿唐俭使突厥还太宗谓曰颉利可取乎俭曰谕国威灵庶有成功娄师徳使吐蕃谕国威信张荐专对详辨三使絶域李揆徳宗时为入蕃㑹盟使揆至酋长曰闻唐有第一人李揆公是否杜暹使敌敌以金遗暹暹固辞左右曰公使絶域不可失戎心乃受焉隂埋幕下已出境乃移文俾取之突厥大惊传记汉髙祖遣娄敬使匈奴结和亲约此中国与北敌通使之始也使匈奴中郎将拥节秩二千石服一介之使合两君之忻者左右之臣也集丁年奉使白首而归单车之使出礼义之乡入无知之俗扬旌出疆反驾奔命有所启奏多叶便宜归要领于阙下纳斥堠于疆外独以张博望傅介子为奉使之首明取材之难也今子使万里外国无几微见于言面岂不真知轻重大丈夫哉身带霜威辞凤阙口传天语到鸡林本朝开宝七年契丹愿讲和好使命始通我朝遣郝崇信吕端为使此报聘也复遣宋准郝文度为契丹国信使太宗即位命冯正张玘为使继好太平兴国二年命李续为契丹正旦使而正旦之名始此景徳澶渊之役命周渐为契丹生辰使而生辰之名始此国母亦有生辰正旦使真宗上天遣薛贻廓使于是有告哀之名遣薛田使于是有遗留礼物之名遣任中行使于是有告登宝位之名遣刘锴赵贺使于是有皇太后皇后回谢礼物之名庆厯中契丹遣使求地富公増币与平因为报使嘉祐三年契丹母萧氏卒遣朱处约为祭奠使李师中为弔慰使建中靖国元年命张舜臣为辽国贺登位国信使建炎中兴未和则有祈请通问使已和则有报谢使绍兴以后岁遣生辰正旦使焉国初雄州当用兵之际有机宻事择驯谨吏处之号机宜司及契丹请和改为国信司韩琮使契丹敌主问其家世琮言父在先朝已尝持礼聘来敌主喜曰与中国通和久父子仍奉使宜酌酒劝我张方平使契丹契丹主顾左右曰有臣如此佳哉酌饮玉巵牵所乗马以赐王拱辰使契丹契丹主设宴垂钓亲鼔琵琶以侑谓其相曰此南朝少年状元入翰林十五年矣吾厚待之许将奉使契丹北人聚观曰㸔南朝状元及赐射先破的昌言官两制乃为天子出使万里外强悍不屈之敌建大斾从骑数百送车千乘出都门意气慨然丈夫生不为将得为使折冲口舌之间足矣副使传记使者过邦至于境使次介假道礼大夫为卿介介副也礼卿出聘以大夫为上介士为衆介副介奉玉帛以聘集继好二邦奉辞万里副车之任选亦不轻前命使臣洎介臣持节本朝庆厯诏奉使接送伴燕㑹毋过饮酒语言务在大体仍委使副递相觉察接送伴使史冯奉世以卫侯使持节送大宛诸国客东魏遣李谐聘梁武帝与语应对如流上曰朕今日遇勍敌时南北务以俊乂相夸衔命接客必尽一时之选无才望者不得与焉本朝景徳元年契丹遣使朝于行在命知澶州何承矩郊劳翰林学士赵安仁接伴明年以杜梦证康宗元接伴候使回日充送伴接送馆伴使并遴选有出身能专对之人景徳修好虏使至赵安仁接伴敏于酬对皆切事机时论以为得体皇祐初接待契丹使者旧例使者入境所至置顿皆出于民珪请出太官供帐器皿为三顿之具番休以济迄今便之馆伴使史使在疆场膳宰致饩司理授馆本朝祥符二年诏自今契丹使有例外赠遗接伴馆伴使者再辞不已则许纳天圣五年契丹遣萧藴杜防来以程琳为馆伴藴出坐位指曰中国使者至契丹坐位殿上今契丹使至中国不然请升之琳曰此真宗皇帝所定不可易防不能对曰令宰相议或曰此细事尔将许之琳曰后更欲其大者奈何遂止琳后为参政奉使经四牡劳使臣之来也皇皇者华君遣使臣也送之以礼乐言逺而有光华也星言宿驾凡邦国之使节山国用虎节土国用人节泽国用龙节皆金也以英荡辅之道路用旌节衔君命而使时聘以结诸侯之好间问以谕诸侯之志行人失辞韩须受命而使子员道二国之言无私郑子羽知四国之为兵交使在其间可也令吏人完客所馆以无忧客使亦不使一介行李告于寡君卿非君命不越境以君命越疆而使晋人轻鲁币而益敬其使行人挈国之辞者也子叶公子髙将使于齐曰吾朝受命而夕饮氷我其内热欤虽古之肤使其劣诸史广武君说韩信曰不如发一乘之使奉咫尺之书以使燕也司马相如建节往使蜀太守以下郊迎县令负弩先驱终军步入闗闗吏与军繻军弃繻而去及军为谒者使行都国建节东出闗闗吏识之曰此使者乃前日弃繻生也本始初遣王平等五人持节行郡国举贤良问民所疾苦东粤相攻武帝使汲黯往视之至吴而还报曰粤人相攻固其俗不足以辱天子使者暴胜之为直指使者衣绣衣纵横家者流盖出于行人之官孔子曰使乎使乎言其当权事制宜汉和帝分遣使者微服单车各至州县观察风謡顺帝诏遣八使分行州县皆选素有威名者天下号曰八俊范滂少励清节时冀州盗起以滂为清诏使按察之滂登车揽辔慨然有澄清天下之志马周以监察御史奉使称职贞元八年州县大水权徳舆建言宜选羣臣明识通方者持节劳来徳宗遣黜陟使十一人行天下陆贽言使者请以五术察风俗陆元方使岭外涉海风涛元方曰吾受命不私神岂害我促使济而风涛讫息传记汉朝以来有巡行之传士直指之绣衣观风之八使按察之六条皆所以宣道徳意延问疾苦究吏治之得失视风俗之厚薄其归一也使者及境张旜使者若过邦至于境使次介假道周秦帝以岁八月遣輶轩之使採异代方言还奏之晏子使吾辩于辞习于礼奉令受使结和诸侯通命达㫖奉玺书使者乘驰传日夜千里为程唐旧制两省官出使得朱衣吏前导集建节往驰四乘之传因宣使㫖令百姓知天子意古者交政于四方谓之使宋广平之沉下僚也苏公味道时为绣衣直指使者广平投以梅花赋苏盛称之自是方列于闻人之目是知美贤卓荦不外文字然犹用片言借说于先逹之口席其势而后骧首当时矧碌碌者畴能自兴扬虎视之威厉秋鹰之爪南纪西江濶皇华御史雄截流宁假楫挂席自生风寮寀争趣鹢鱼龙亦避骢坐闻白雪唱翻入棹歌中本朝神宗熙宁中尝遣使察访哲宗绍圣中诏三岁一遣郎中御史按察诸路监司三衙本朝沿五代之制有侍卫亲军及殿前两司盖侍卫亲军起于后唐殿前始于周世宗显徳元年国初侍卫亲军置都指挥使虽都虞候亦在殿前都指挥使之上自王超罢职无复任者而侍卫马步军遂分为二并殿前号三衙而马步二军始居殿前司之下焉三司天下之兵柄皆在其权虽重而军政号令则在枢宻院此祖宗之微意非前世所及也三衙内中见宰执皆横杖于文徳殿后主廊阶下唱喏宰相出笏阶下揖之外遇从官于通衢皆避焉此礼久废惟内中横杖之礼至今不废也宝元康定间余自贬所还京见王君贶初作舎人在坐见殿前马步军立门外呈牓称不敢求见舎人遣人谢之而去庆厯三年余作舎人此礼已废然三卫军相逢而敛马驻足前呵者传声大尉立马急遣人谢之比舎人马过然后敢行后余官于外十年而还遂入翰林学士相逢分道而过更无敛避之礼盖两制渐轻三衙渐重熈宁九年殿前都指挥使郝质言往军器监与判监刘奉世㑹议军器上批三师朝廷待遇礼继二府事体至重寺监小官岂可唿召使赴期㑹自今止令移文定议管军八位武弁军门号八桄梯盖三衙都指挥使三军都虞候四厢都指挥使为管军殿前司史周世宗诏使天下豪杰躬亲试阅选艺超絶及有身首者分署为殿前诸班因有散贠散指挥使内殿直铁骑控鹤之号集禁旅典兵为吾爪士壮序虎旅本朝掌殿前诸班直及步骑诸指挥之名籍入则侍卫殿陛出则扈从乘舆大礼则提㸃编排整肃禁卫卤簿仪仗掌宿卫之事政和四年诏殿前都指挥使在节度使上副都指挥使在正任承宣使之上都虞候在正任防御使之上中兴以来主管殿前司一贠其属有干办公事主管禁卫各二贠准备差遣准备差使㸃检医药饭食各一贠寻减干办事一贠增书写机宜文字一贠张耆真宗朝为都虞候是时大兴宫室以奉祥瑞虽大臣不敢议耆上言土木之侈不足以承天意燕达为都指挥使达起行伍然喜读书手不释卷神宗尝问用兵当何先曰莫如爱上曰爱克厥威可乎达曰威非不用要以爱为先钖以六纛总此八屯嘉其扈从之勤内总七年之师外分十连之任内典严卫外秉节旄总领禁卫为王虎臣董率王旅进总凝严之务歴图劲杰之资属严除之领帅仗帅钺于殿除置帅殿陛属之董齐就列大廷典绥王旅祇护殿岩维朕虎臣典绥王旅环列增肃周庐不惊营卫之士皆天下武臣之髙选虞度军中之事是可非其人哉宿卫左右而虞度候视乎军中者其甚宠马军司本朝掌马军诸指挥之名籍侍卫扈从及大礼宿卫所掌如殿前司政和四年诏以马军都指挥使副都指挥使在正任观察使之上都虞候在正任防御使之上中兴以后主管侍卫马军司一贠干办公事准备差遣㸃检医药饭食常出戍建康元丰二年上批都虞候燕达能体朝廷训齐士伍之意故二司所总师徒技能日进宜与二子合职材官车骑之衆号噭万旅命汝掌之遂阶升于骑帅早分将钺常帅骑兵参司亲卫出护边兵益迁徙骑之虞仍迁军候之职步军司本朝掌步军诸指挥之名籍侍卫扈从及大礼宿卫如殿前司政和四年诏以步军都指挥使副都指挥使在正任观察使之上都虞候在正任防御使之上中兴以来主管侍卫步军司一贠干办公事准备差遣㸃检医药饮食虞度兵计候司戎事亦统护之补督将之阙设候奄之职以训齐军令参典亲卫四厢本朝捧日旧曰日骑天武旧曰控鹤太平兴国二年诏改控鹤曰天武雍熙四年改殿前司日骑曰捧日龙卫旧曰龙捷神卫旧曰虎捷太平兴国二年诏改龙捷曰龙卫虎捷曰神卫皆以美名易禁军之旧号也殿前司捧日天武马军司龙卫步军司神卫谓之上四军各有左右厢厢各三军八桄梯端拱初以龙卫左厢都指挥使孔守正习练军旅特置龙神卫四厢都指挥使以宠之擢典亲卫带御器械本朝国初以来尝选三班以上武干亲信者佩櫜键御劒或以内臣为之初名御带咸平元年改为带御器械景祐诏无得过六人旧制外任带御器械过阙朝见不宿卫熙宁六年向宝移真定府路总管过京师特命宿直御带分禁庭内宿直舎在崇政殿内职居严邃多任国戚及内侍两省押班亦兼领或有边功优异间除内官就领兵职于三路为武臣之荣遇太宗尝令善工制金带时石普带御械方侍立辄进曰愿以赐臣太宗即予之绍兴七年枢宻院言带御器械官合带挿上曰祖宗置此官所以卫不虞也今乃佩数只骹箭不知何用方承平时置饰以珠珍车驾每出为观美而已他日恢复此等事当尽去之环卫官史中尉即执金吾世祖微时叹曰仕官当作执金吾梁有左右中郎将以分司丹禁侍卫左右髙颎拜左卫大将军每坐朝堂北槐下听事其树不依行列有司请伐之上特不令剪去以示后人段志𤣥为左骁卫大将军文徳皇后之葬勒兵卫章武门太宗夜遣使至志𤣥拒曰军门不夜开使者示手诏志𤣥曰夜不能辨比旦帝叹曰真将军也赵道兴贞观初歴迁武候中郎将明娴宿卫号为称职姜确字行本太宗选趫才衣五色袍乗六闲马直屯营宿伏内号曰飞骑每出幸即以从拜行本左屯卫将军分典之王及善除千牛卫将军髙宗曰朕以卿忠谨故与三品要职卿佩大横刀在朕侧知在官贵否张延师为左卫大将军性谨畏典羽林三十年未尝有过阿史那忠为右骁卫大将军宿卫四十八年无纎隙人比之金日磾姜柔逺美姿容敷奏详辩武后时为左鹰扬卫将军张嘉祐嘉贞弟也有干畧方嘉贞为相时任左金吾卫将军昆弟每上朝轩盖驺道盈闾巷时号所居坊曰鸣珂里吴俶章恭皇后之弟为金吾将军循循有礼逊无倨气敖色见重朝廷张万福为金吾卫将军陆贽坐贬阳城等诣延英门疏论万福大言贺曰朝廷有直言天下必太平矣即连唿太平万岁万福武人年八十余自此名重天下李景略迁羽林将军对徳宗延英殿论奏衎衎有大臣风采传记左右卫大将军掌统领宫廷警卫之职凡亲勲翊五郎将府及折冲府所𨽻者皆总制焉集烈烈杨侯实统禁戎交㦸之下周庐肃然王者法钩陈设环列非勲勤之将信近之臣则何以久张爪牙转置肘腋者也移领左广察八屯之警巡七萃之勤惰尔为其正尽察得之前以忠劳选登戎卫能训勇力之士以备时使中储谁何之人以备徼巡军有羽林用法星象统之爪士以拱辰居俾领上军仍迁右广统良家之骑士训期门之材官周设七萃汉列八屯皆所以拱卫王宫肃严徼道国家设十三卫犹汉之南北军而左右羽林尤称亲重自诸卫而移镇者谓之美迁掌勾陈而让建章备巡警而严羽卫环太微之星有上将次将之位所以拱卫宸极谁何不若天子置上将军以御侮率是道也天子六军必有材官佽飞超乗挽强之士在焉董之以威待之以信分八舎之衆寡均二广之劳逸不吴不扬不掉不拙皆将军之力也是以李大亮上直禁中而文皇甘寝则心腹爪牙之任斯不细矣熊罴宣力辇毂无尘内训却非之士外察何留之禁自㕘戎秩乆卫宸阶晓传银棨之符夜警金吾之漏北落亲兵夹峙宫省典兵于禁门之内立侍于㦸殿之中官崇环卫职实司武官我正卫禁旅总兰骑之兵勾陈肃肃彰北极之威灵锜仗森森表南端之壮丽九旂扬斾日炽星流五辂鸣銮龙辀凤辖武夫扳燕之服羽骑云屯期门珥鹖之冠旄头宿设本朝六军诸卫有左右金吾卫上将军左右卫上将军左右骁卫将军武奋卫上将军领军卫上将军屯卫上将军监门卫上将军千牛卫上将军诸卫大将军诸卫将军并为环卫官皆命宗室为之亦为武臣之赠典大将军以下又为武臣责降散官靖康元年陈过庭请遵艺祖罢诸节度使归环卫故事于是节度使钱景臻等并为左右金吾卫上将军崇宁四年倣古修三卫官亲卫府勲卫府翊卫府各有郎有中郎率属日直于殿陛亲卫立于殿上勲卫立于殿翊卫立于两阶卫士之前中兴乆而除授孝宗讨论环卫官制度如节度使则领左右金吾卫上将军承宣使则领左右卫上将军在内则兼带在外则不带以十贠为额朝㕘侍殿并衣御带体列宗室不在此例仍不差戚里及非战功人祖宗外建方镇内列环卫品式备具近来环卫乆不除授非所以储材而均任也委禁垣之提警环设卫官拱扈宸极列卫宫邸千夫带刀宿卫王室环列之官执金为贵干办皇城司史梁干化六年诏曰端闱正门也宜以时开闭用达阳气委皇城使检校闭启车驾出则阖扉传记唐城门郎掌京城皇城宫殿诸门开阖之节奉其管钥而出纳之开则先外而后内阖则先内而后外所以重中禁尊皇居也候其晨昏撃鼔之节而启闭之本朝旧号武徳司大平兴国诏改今名政和官制改皇城使为武功大夫而其职任则选内外通领焉绍兴中诏行宫禁卫所改为行在皇城司三年诏皇城司系专掌禁庭出入不𨽻台察国朝以皇城使比文臣少卿选人才优长者一贠供职谓主管皇城司也政和改制皇城司依旧以横行或御带二贠主管焉御前忠佐军头引见司本朝国初但曰军头引见司端平元年改军头司为御前忠佐军头司引见司为御前忠佐引见司军头司掌崇班供奉及诸州驻防捕捉之事引见司掌军头名籍诸军搜阅引见之事中兴以来提㸃官干办官并以合门官充绍兴二十二年诏知合门官兼则称提㸃宣赞舎人合门祇使兼则称干办干道三年诏提㸃干办共以四贠为额同知合门事本朝合门副使虽无定贠然选任不及疏逺而所置常少于正使之数政和官制以左武右武易二合副使而合门事乃命横行知焉则同知之职乃昔时之副使也惟朱华之上合当太微之法宫置副介之名用承诸使合门军赞舎人史崔崇礼以节义自将武徳中官通事舎人善词令进止宗室复从父若氷为金吾大将军兼通事舎人容貌瓌伟每宣劳揖赞进止闲华有可观者集相导同奏之节宣扬拜起之仪引而赞之不闻失礼辨色而朝百辟辑瑞以㑹万方正错立族谈之仪宣注意登庸之命跄跄济济进退以时名为侍臣以赞导吾左右者通事舎人之任也本朝故事合门无通事舎人而通事舎人沿唐制自𨽻中书省如抽赴合门并称合门祇候其后直授合门通事舎人非旧制也天禧中去合门二字政和六年改为宣赞舎人出入省戸赞宣朝命束带赞谒与宾客言旧典通事本𨽻西台近制建官则领朱合非善音吐有姿范者不得与选典谒天墀之华特陞宣纳之名宣纳禁职于上合而特清再𨽻朱华之合久侍赤墀之涂特陞赞于殿中宣传中制典司中谒参典中㳙之谒宣传辞令相导仪矩上合赞导之官武列之髙选合门祇候本朝旧以合门通事舎人合门祇候二等谓之合职盖武臣之清选也旧止三五贠熙宁四年合门请择武臣子弟六人前后殿日祇应以合门㸔班祇候为名候五年熟识仪数乃除合门祇候真宗曰此职非可以恩泽授神宗用宫邸直省官郭昭选为合门祇候司马光言此祖宗蓄养贤才在文臣为馆职其重如此乞赐裁省乃言贠额上合联班维时髙选祇事上合尔实宜之寘之上合往㕘赞导合门舎人本朝干道中孝宗初置我朝重合门之职庆元置舎人之贠淳熙中孝宗幸祕书省丞相史浩奏合门舎人陛下方以视馆职亦各参与坐于西廊入内内侍省史手握王爵口衔天宪超登公卿之位职参天机传记秦汉加官有中常侍参用士人皆银珰右貂给事殿省汉中常侍赞导内事顾问应对明帝改以金珰右貂和熹太后称制乃以阉人为常侍小黄门通命两宫自此悉用阉人后魏用大长秋又置内侍长四人掌顾问拾遗应对北齐有中常中省隋曰内侍省置内侍二人内常侍二人炀帝改长秋监唐复为内侍省龙朔改省为监光宅为司宫台神龙复旧官有内侍四内常侍六初太宗定制内侍不立三品官不任以事惟门合守御廷内扫除廪食而已开元天宝中始拜三品将军列㦸于门天文有宦者四星在帝座西本朝国初有内中髙品班院淳化改为内内班院又改入内黄门班院又改内侍省入内内侍班院景徳三年立为入内内侍省国初有内班院淳化改为黄门又改内侍以黄门院为内侍省于是入内内侍省与内侍省号为前后省而入内省比前省尢为亲近凡通侍禁中役复䙝近者𨽻入内侍省供侍殿中备洒扫之职役使杂品者𨽻内侍省入内内侍省有都都知副都知押班内东头供奉官内西头供奉官内侍殿头内侍髙品内侍髙班内侍黄门内侍省有左班都知副都知右班都知副都知押班内东头供奉官内西头供奉官内侍殿头内侍髙品内侍髙班内侍黄门其官称则有内客省使延福宫使景福殿使宣庆使宣政使昭宣使国初所置政和二年以通侍大夫易内客省使正侍大夫易延福宫使中侍大夫易景福殿使中亮大夫易宣庆使中卫大夫易宣政使拱卫大夫易昭宣使供奉官易内东头供奉官左侍禁易内西头供奉官右侍禁易内侍殿头左班殿直易内侍髙品右班殿直易内侍髙班而黄门之名如故皇祐间王守忠不除节度使观察院而止给其俸何剡抗疏争辩以为不可其后孙忭亦以节度使所以尊宠将帅专置军事安危成败一以系焉岂宜中官得如其任祖宗成法内侍为承宣观察使者皆老疾或歴年既多匄奉祠然后以此与之服劳宫省弥光貂省之任聮职内宰入内内侍省都都知本朝初止有内中髙品都知押班后随省院改易景徳三年置都都知副都都知以诸司使充领省事自都知至黄门皆番休直入专职禁中之事凡祭祀朝㑹行幸燕飨则分侍左右或出使四方宣逹上㫖或领务中外督察庶事都都知止一贠其任至重相传自号内宰相恩数几同执政官至延福宫使仍带遥郡留后或观察使皇祐五年以任守忠为入内内侍省内侍省都都知两省都都知国朝未尝除也自守忠后更不差除崇宁二年改入内内侍省都都知为知入内内侍省事后复掌禁中供奉之事总领内侍为内臣之极品入内内侍省副都知本朝景徳三年置以诸司使副充为北司之贰其官率任景福殿使遥郡观察使间或有至宫使者与都都知同主判皇城司内庭之事无不预焉崇宁二年改为同知入内内侍省事后复参帷扆之近缀参冠近职俾尔㕘中省之务矧乃率属给事殿省地亲寄重制宿卫中禁董治内省㕘治官省入内内侍省押班本朝初止兼他职淳化后始以崇班以上充国朝押班二贠佥预省事而其官率任宣庆昭宣使而已凡都知押班入禁中奏事上见之以礼非若御药之比常侍于左右也崇宁二年改押班为签书入内内侍省后复掌禁中侍奏之事熙宁诏两省押班五年无违缺并除副都知祖宗成法凡押班非年五十不除嘉祐中李继和以年四十九不得除押班英宗朝张茂则以年四十八不得除押班董正官省以近为贵官省之政尔往㕘之御药本朝御药院主管四人以入内内侍充掌按验方书修合药剂以侍进御及供奉禁中之用凡药必品尝而后进大祭祀朝㑹燕享行幸则扶持左右馈进膳羞亦如之凡迁转之序自聴唤除主管龙圗天章阁谓之阁长次迁管后苑次迁管内东门谓之门司次迁御药谓之药局由御药擢押班即除昭宣使或以功迁昭宣而押班无阙员则除带御器械擢陞御府屡辞药藏之亲门司本朝内东门司主管四人以入内内侍充掌宫禁人物出入周知其名数而讥察之合长本朝龙图天章宝文合主管官四人以入内内侍充掌藏祖宗文章图籍及符瑞宝玩之物安像设以崇奉之内侍省都都知副都知押班本朝宋景徳三年置以诸司使副上以上充雍熙三年以都知王仁睿为洛苑副使仍旧都知诸司副使领都知自仁睿始也淳化五年以窦神兴充庄宅使兼黄门左班都知诸司使领都知自神兴始也熙宁六年以内侍押班苏利涉为内侍省左班都知仍自入内侍省内侍省押班五週年无违阙并除副都知国朝都都知副都知间置一贠押班二贠主本省官差使遇坐朝侍立而已或侍宣唤方许入禁中多以恬退不肯任事之人处之或在北司久次告老自请而除者亦有因事左迁为之者其都都知恩数与北省均焉参珥左珰列侍中省东西头供奉官传记唐永徽以后人主多居大明宫别置从官谓之东头供奉官西内具贠不废则谓之西头供奉官本朝入内内侍省及内侍省皆东西头供奉官元丰无所改政和改内臣官制但不分东西头耳服劳宫省京尹史赵广汉行京兆尹京兆政清吏民称之不容口其发摘姦伏如神张敞为京兆枹鼓稀鸣市无狗偷其治略循赵广汉之迹以经术自辅其政黄霸治行第一入守京兆尹隽不疑为京兆尹吏民敬其威信每行县录囚还母问平反几何不疑曰有母即喜笑或亡所出母怒为不食始元中有男子自谓卫太子隽不疑叱吏收缚曰昔蒯瞶违命出奔辄拒而不纳春秋是之卫太子得罪先帝亡不即死今来自诣此罪人也遂送诏狱由是声名重于朝廷刘靖为河南尹应璩与书曰入作纳言出临京任富民之术日引月长晋武帝诏曰河南百郡之首其风教宜为迩遐所模以导齐之奉车都尉王恂忠亮笃诚才兼内外明于治化其以为河南尹又诏曰河南京畿大都四方表则庾纯精粹忠正才经治乱以纯为河南尹樊子盖检校河南内史屡有理绩隋文帝谓曰今为公别造玉麟符以代铜虎许孟容为京兆神䇿军吏假富民钱不偿孟容械系之上宣㫖令付本军孟容执奏曰臣执司辇毂弹击豪强钱未尽输昱不可得上以其守正许之豪右敛迹威望大震栁仲郢先为京兆尹政号严明后为河南尹以寛惠为政言事者以为不类京兆时仲郢曰辇毂之下弹压为先郡邑之治惠养为本中宗以张仁亶为洛州长史初髙宗时贾敦颐为洛州长史颇有政绩与仁亶皆为一时之最时人为之语曰洛州有前贾后张可敌京兆三王也魏少游以吏干知名四为京尹李仲通天宝末为京兆尹弟叔明继之长安歌曰前尹赫赫具瞻允若后尹熙熙具瞻允斯传记秦分天下为三十六郡京师为内史汉因之景帝分左右内史武帝置京兆尹右扶风左冯翊为三辅后汉都洛阳为河南尹魏晋因之歴代所都皆为尹江左为丹阳尹北齐为清都尹后周及隋复为京兆尹唐初置牧开元复为尹五代都汴为开封尹凡帝王所都皆曰尹集茫茫天区画冀为京商邑翼翼四方之经爰作卿士以尹王都风教以兴万国承流尹者正也广汉和颜接下子髙自辅经术孙宝行严霜之诛袁安留冬日之爱日出御便殿召丞相以下计事而大京兆得在其中非常吏也宜纡朝绂用清都辇诚以海内法式自京师始辇毂之下盗贼为先假之恩威用詟豪右京兆五守西汉难追河南二尹东平罕继政非一轨俗备五方内植寛明外持简惠神臯载穆毂下以清名存内史之荣宠贵京兆之号赭衣尽获枹鼓希鸣冠四方岳牧之首尹吉甫而镇西郊自尹京辇人甚便安京兆郡国初首所管神州赤县黄图复尹京本朝太宗真宗皆尝尹京后亲王无继者权知府一人掌尹正畿甸之事中都之狱讼皆受而听焉小事则专决大事则禀奏若承㫖已断者刑部御史台无辄纠察典司毂下建隆以来为要剧之任崇宁三年蔡京乞罢权知府置牧尹各一员专总府事牧以皇子领尹以文臣充中兴驻跸杭州建炎改为临安府守臣带浙西抚安干道七年皇太子领临安府尹就东宫为廨废临安府通判签判职官置少尹判官推官九年皇太子辞免临安府尹其通判以下并复置李穆知开封府豪右屏迹权幸不敢干以私范仲淹知开封决事如神京师语曰朝廷无忧有范君京师无事有希文杜衍知开封听断如神李沆所至有治剧之声自开封府擢为宰相梁子美权开封尹入谢曰臣曾祖颢祖适皆尝领府事今臣复摄尹惧弗克负上曰卿三世尹京师缙绅盛事也牧民天府总京邑之浩穰召典京部尹釐神甸委司都府之治尹正之权尹正畿甸都厢本朝大中祥符元年置京新城外八厢真宗以都门之外居民颇多旧例惟赤县尉主其事至是特置厢吏命京府统之天禧五年增置九厢熙宁三年五月诏以京朝官曾歴通判知县四人分置京城四厢凡民有鬬讼事轻者得以决遣九月诏许留后使臣两员分左右厢管勾十一月臣寮言逐厢一月之内断决事件不多欲止令京朝官两员分领两厢决断所元祐元年知开封府谢景温请于新城内外左右置二厢通为四厢四年罢绍圣复置绍兴中临安府先依开封例于城外南北厢置主管公事又城内左右厢发添置其厢官两员移往城南北厢留守史汉和帝南巡张禹以太尉兼卫尉留守孙权使登居守时有盗贼乃表定科令所以防御甚得止姦之要后魏髙祖南伐以太尉元丕广陵王羽留守京师并加持节隋杨瓒居守帝谓之曰六府事殷一以相付朕将遂事东方无西顾之忧炀帝幸辽东命樊子盖留守备御有功帝劳之比萧何㓂恂大业九年代王侑留守西京十二年李渊太原留守王威髙君雅为副太宗幸玉华宫房𤣥龄以疾卧总留台诏曰公当萧何之任朕无西顾之忧髙宗幸洛阳令河间王孝恭次子晦居守顾曰闗中之事一以付卿令式之外有利于人者随事即行不须闻奏𤣥宗东巡宋璟为留守上曰卿国之元老为股肱耳目所有嘉谋嘉猷宜入告也璟因极言得失制曰所进言书之座右出入观省以诫终身郭子仪为京城留守赐铁劵图形凌烟阁裴度留守东都时阉竖擅威度不复有经济意乃治东都绿野堂野服萧散为之把酒不问人间事裴度罢东都留守中人使幽镇还言军中谓度在朝而两河诸侯忠者怀强者畏今居东人人失望晋天福中勅留守之任委寄非轻凡降丝纶宜同将相今后除留守宜降麻制传记唐太宗亲征辽东置京城留守以房𤣥龄充萧瑀为副髙宗幸洛阳以雍州长史李晦为西京留守其后车驾发京都则置留守以右金吾大将军为副留守太原府亦置尹及少尹以尹为留守少尹为副留守谓之三都留守唐故事居守之任或任用旧徳或用故相未尝以武将而当保釐之重长庆二年以前义武军节度使陈楚为东都留守且非旧制寻亦改焉集主钥东门命尔居守俾之保绥统御都邑提持纪纲方委留镇星使出闗东兵符赐上公山河归旧国管钥换离宫行色旌旗动军声鼓角雄汉垒三秋静胡沙万里空其如天下望旦夕咏清风本朝建隆元年亲征泽潞以枢宻使吴延祚为东京留守其三京留守各一人以知府事兼之留守掌司宫钥及京城守卫修葺弹压之事畿内钱谷兵民之政建炎初京城有副留守又有西京留守其后武林建业并建行宫武林视汴都而建业视三都焉绍兴四年参政孟庾为行宫留守从权措置百司事务六年有行宫同留守李沆真宗朝戎人㓂边幸邺沆为东京留守不戮一人而辇毂自清绍兴八年召吕颐浩付以建康赵鼎曰颐浩之政长于弹压建康之民颇望其来上曰繁剧之政固以弹压为先若不动声色使百姓隂受其赐小人却不知也乃眷留都之重委以别京之重处居留之任守宫钥之谨严眷是别都之重近付京都之钥经略使史唐贞观二年边州别置经略使此盖使名之始以计度为上考集事为中考修造为下考永淳元年以娄师徳为河源军经略副使帝曰卿有文武才勿辞刘雍为陇右经略使轻财爱士得人之死力元结为容管经略使平岭表夷獠代宗遣使慰劳加金紫光禄大夫戴叔伦为容管经略使其治清明仁恕多方略故所至称最徳宗尝赋中和节诗遣使者宠赐裴中立为安南经略使威声风行传记唐节度兼度支管田招讨经略使则有副使判官各一人集牧人尽区处之方制国备形体之法道阻而备百货地偏而具五谷储峙委积师旅无庚癸之唿缮完板干控带兼戊已之位本朝咸平五年始以张齐贤为邠宁环庆泾原路经略使又以钱若水为并代经略使自后不除人宝元中夏人入㓂始命陜西沿边大将皆兼经略皇祐间侬智髙扰边诏知桂广州并带经略安抚使自后西南二边常带经略所以重帅权而服羌夷也掌一路兵民之事皆帅其属而听其狱讼颁其禁令定其赏罚稽其钱谷甲械出纳之名籍而行以法若事难专决则具可否禀奏即于械速邉防及士卒抵罪则听以便宜裁断帅臣任河东陜西岭南路职任绥御戎夷则为经略安抚使南渡之初旧制广南东路带主管经略安抚司公事西路带经略安抚使绍兴五年令襄阳守臣湖北带经略安抚使后罢而二广如故经略安抚司不置佐官以帅权不可不专也都总管副总管钤辖都监同签书而下皆受经略使节制临长列藩表率本道安抚使史梁普通五年魏以郦道元为大使慰抚六镇隋开皇九年诏遣柱国韦洸安抚岭外仁夀四年以杨素为并州道行军总管河北道安抚大使义凤二年诏裴行俭为安抚大使归至京师帝劳曰行俭持孤军入深万里兵不血刃叛党禽夷可谓文武兼备矣突厥入㓂拜狄仁杰河北安抚大使时民多胁从于贼仁杰愿曲赦河北诏可马俭为并州道安抚大使许以便宜传记唐贞观初遣大使十三巡天下诸州水旱则有巡察安抚存抚之名节度使兼之则有副使集受瑞析圭建麾作牧当藩垣屏翰之任有弓矢鈇钺之权五都伯长方州大臣大夫乌公以鈇钺镇河阳来帅熊罴四方作仪出咨岳政入填邦纪繄我辅臣洎兹列岳尹正大都节度羣州本朝咸平二年以王钦若为西川安抚使梁颢为陜西安抚使其后景徳三年始置河北沿边安抚使而陜西沿边诸州亦有之庆厯二年诏置河南安抚司八年诏置河北西路安抚皇祐四年诏广桂二州带经略安抚使熙宁五年罢诸路经略安抚司崇宁二年置河南安抚使宣和三年诏杭越州江宁府守臣并带安抚使诏洪州守臣可依江宁府安抚使凡诸路安抚逐州知州兼州总诸将统制军旅察治姦宄务以肃清一道凡兵民之政皆掌焉建炎元年李纲请沿河沿淮沿江置安抚使兼马步军都统管以文臣充二年令将兵处知州带管内安抚使后省四年置镇抚使罢逐诸路安抚使后如故咸平三年王钦若四川安抚使所至録问系囚真宗谕之曰朕以观省风俗尤难其人数日思之无易卿等各宜宣布徳泽使知朕勤询之意范雍充陜西縁边州军体量安抚使诏所至察访边民利害及体量官吏能否无安帅之乐尤待衮衣之还制置使史大中五年以白敏中充招讨党项行营都统制置等使本朝掌经画边鄙军旅之事政和中以内侍童贯为之宣和末姚古为京畿辅郡兵马制置使靖康初种师道为河东路制置使钱盖为陜西五路制置使建炎元年有招提贼盗制置使自王渊始三年有行在军制置使自刘光世始又诸路皆有副使自江浙陈彦文程千秋始六月浙西安抚使康允之带本路制置使安抚带制置自此始也四年罢有沿江都制置使绍兴二年有沿海制置使三年有安抚制置使六年始铸印以某路某路制置司为名㕘议官史严武镇成都奏杜甫为㕘谋甫放恣尝醉登武牀瞪目视武曰严挺之乃有此儿传记唐置藩镇皆有㕘议至行军亦有之闗预军中机宻张建封署温造锐刘济使纳忠于朝集实㕘戎幕俾倅中权请倅戎㫋介于戎车服我清宪授韩厥佐戎之任委以谋谟介僎之重任在军要权制兵机从军则望重仲宣佐幕则才髙阮瑀鲁连飞书燕将得而自杀陈琳草檄魏祖读以愈风益部以文昌为帅长俾镇抚焉命审规为上介俾左右焉以才佐贤蜀必理矣辍三署郎加命服以遣之茍佐吾相以善政闻吾宁久遗汝于诸侯乎元翼殿我汉南求贤乞能以自㕘贰今以命洪茍致吾元翼于羊社别有陟明之典借宾介以㕘谋猷载笔乗轺乃作㕘谋出入朔方陪佐戎车分阃之寄㕘制其半恭惟同自出妙选异髙标入幕知孙楚披襟得郑侨文人借门地阀阅冠云霄藻翰惟牵率湖山合动揺今君行得所势若脱鞲鹰檄笔无与让幕谋识其膺攸绩开史牒翰飞逐演鹏本朝建炎四年诏两浙西路安抚大使许置㕘谋㕘议各一贠绍兴四年诏沿江三大使司亦许置㕘谋㕘议官五年诏江东西路湖南浙西安抚大使安抚使许置㕘议机宜本朝安抚使司其属有勾当公事管勾机宜文字准备差使建炎初安抚大使司许置主管机宜文字主管书写本司机宜文字各一贠熙宁三年韩琦判大名府奏乞不散青苗上阅其奏曰此必强至之文时至为大名府路机宜雍容幕画外任幕府抚干本朝安抚使司属有勾当公事髙宗避御嫌名改为干办公事建炎三年诏浙西安抚大使许置干办公事五贠记纂渊海卷三十三记纂渊海卷三十四钦定四库全书记纂渊海卷三十四宋潘自牧撰职官部监司史刺史银印青绶位居牧伯分刺诸州王阳为益州刺史行部至卭崃九折坂叹曰奉先人遗体奈何数乗此险及王尊为刺史至其坂问吏曰此非王阳所畏道邪吏对曰是尊叱其驭曰驱之王阳为孝子王尊为忠臣黄霸为扬州刺史治有绩宣帝诏赐车盖特髙一丈以彰有徳朱博为冀州刺史博本武吏不更文法行部吏民数百遮道自言从事欲以观试博博决如神吏民大惊郭伋为刺史行部到西河美稷有童儿数百各骑竹马于道次迎拜曰闻使君到喜故来奉迎苏章迁冀州刺史故人为清河太守章行部请太守为设酒殽甚欢太守喜曰人皆有一天我独有二天章曰今夕苏孺文与故人饮者私恩也明日冀州刺史按事者公法也遂举正其罪郭贺为荆州刺史有殊政显宗赐以三公之服黼黻冕旒勅行部去襜帷使百姓见其容服贾逵为豫州刺史举奏二千石以下阿纵不法者帝曰逵真刺史也贾琮为冀州刺史之部言曰刺史当逺听广视纠察美恶何有反垂帷裳以自掩塞乎乃命御者褰帷百城闻风竦震诸赃过者望风解印而去谢夷吾为荆州刺史第五伦荐之曰寻功简能为外台之表听声察实为九伯之冠李膺为青州刺史守令畏其威名闻风弃官种暠为梁州刺史被召当迁吏民诣阙请留之太后叹曰未闻刺史得人心若是乃许留一年刺史铜印墨绶晋向雄为秦州刺史假赤幢曲盖鼔吹呉隠之为广州刺史酌贪泉赋诗杨逸为光州刺史广设耳目善恶毕闻咸言杨使君有千里眼那可欺之传记秦置监察御史汉省之后复置文帝以御史不奉法乃遣丞相史出刺并督察御史武帝元封五年初置部刺史掌奉诏条察州以六条问事秩六百石居部九嵗举为守相成帝更为州牧秩真二千石位次九卿哀帝复为刺史天寿复为牧光武复刺史乗传周行郡国录囚徒考殿最旧制州牧奏二千石事皆先下三公光武不复委三府故权归刺举之史灵帝改为牧魏晋为刺史持节都督庶姓为单车刺史后魏州置三刺史隋开皇三年罢郡以州统县自是刺史之名存而职废炀帝罢州置郡置司𨽻台大夫一人巡察畿内刺史十四人巡察畿外唐罢郡置州神龙二年分天下为十道置巡察使二十人景云改置按察使开元改置採访处置使至徳之后改採访使为观察并领都团练治于所部之大郡分驰郡国督察在位其敷以言录见囚徒集周以十聨率诸侯若今之廉察廉问七州歴居廉镇泊廉视浙右玉节居分陜金貂总上流麾军时举扇作赋且登楼年光徧原隰春色满汀州日华三翼舸风转七星斿向解青丝䌫将移丹桂舟绣衣春当霄汉立州家申明使家抑尧置州牧四岳持而纲之本朝初有转运使淳化及景徳増提刑熙宁又置提举督刺之寄委节传分按州郡分龙节以典州骤歴剧部转运使副判官史楚汉相距荥阳萧何转漕关中给食不乏髙祖曰镇国家抚百姓给馈饷吾不如萧何光武谓寇恂曰昔髙祖留萧何镇闗中吾今委公以河内坚守转运给足军粮光武于是北征恂收租四百万斛以辇车骊驾转输前后不絶诸葛亮出祁山以木牛运由斜谷出以流马运裴耀卿充转运使置河隂集津二门仓引天下租繇盟津泝流而西三年积七百万石省费三十万缗刘晏以转运为己任凡所经歴必究利病运米数千万石以济闗中歴代操利柄为国计者莫不损下益上危人自安变法以弄权敛怨以搆祸皆有之矣如刘晏通壅滞任才能富其国而不劳于民俭其家而归利于衆第五琦促办应卒民不加赋而国丰饶亦庶几矣传记唐先天二年李杰始为水陆发运使开元二十一年裴耀卿充江南淮南转运使而崔希逸萧旻为副天宝以韦坚充勾当转运使第五琦充诸色转运使刘晏充诸道转运使其后韩滉杜悰杜让能崔昭纬皆以宰相充使而诸道分置巡院皆始于此五代罢巡院始置转运使本朝干徳以后始置诸道转运使以总利权开宝六年广南平除徐泽为判官盖转运判官始此其转运使国初但曰勾当某路水陆计度转运使官髙者曰某路计度转运使太平兴国初皆曰使两省以上则为都转运使又置副使与判官焉又置同勾当转运使寻罢诸路副使真宗毎用兵或令都部署兼转运使王师征讨则有随军转运使庆厯中皆带按察之任熙宁二年诏转运使用本资序下一等为权二等为权发遣中兴以来逐路都转运使除授不常唯使副判官常置绍熙以来使副运判不双除开宝九年诏诸道官吏宜令转运使廉访能否第为三等嵗终以闻当行诛赏李士衡为河北漕真宗幸澶州东封西祀供调百万亿士衡有功焉士衡为河北都运使调发得策列郡有数年之积其余以济饥民祥符七年诏曰自今转运副使不限官品并在提㸃刑狱之上咸平元年上谓辅臣曰诸路转运使按察官吏使权甚重必须平允之吏寛勐适中卿等其慎择四年查道请自今转运使副得替先批书一任曽举若干廉勤才识之士曽按若干贪赃猥滥之人朝廷量其臧否以行赏罚从之吕文靖擢李询为京西转运使谓之曰以学士才器髙爽故有此授宜副朝廷之意景祐元年令诸路转运使副察所部官吏能否分为三等景祐间河北河东陜西三路漕臣赐方胜练鹊锦袍陈尧佐六为运使方严清肃使人知畏而重犯法皇祐五年诏转运之职本以澄清官吏岂可诛求有能尽嵗入以致増盈者留为本路移用毋得进羡哲宗立复以鲜于侁为京东漕司谓人曰以侁之贤不宜使居外顾齐鲁之区凋弊已甚须侁为福星救之耳逺採汉官设刺之使近参唐制考将漕之最赋舆衍増分输错出往总一方之刺督之任出总舟车之餫饷督军饷朔部运管运干集以佐轺车本朝熙宁初诏诸路漕司始置属官勾当两贠或一贠又置管勾文字元祐中除三路外并罢后复置建炎初避髙庙讳改管勾为主管文字勾当为干办公事熙宁中辟唐义问为京西转运司管当文字神宗因黄好谦领使事谕之曰唐义问风力强敏行且用矣可面诏之主管帐司本朝熙宁五年诏诸路漕司始置属官元祐罢管勾文字以帐司兼管后复故提㸃刑狱公事史暴胜之为直指使者衣绣杖斧以出讨盗贼本朝淳化二年遣官分往诸路提㸃刑狱寻消之景徳四年真宗谓王旦曰朕虑四方刑狱官吏未尽得人一夫受冤即召灾沴先帝甞选朝臣为诸路提㸃刑狱今可复置仍以使臣副之天禧四年改提㸃刑狱劝农使天圣六年悉罢八年复置嘉祐中罢武臣提㸃刑狱治平元年罢提㸃刑狱而委转运司熙宁二年诸路提㸃刑狱并差文臣十年复置提㸃京畿刑狱掌察所部疑留狱讼劝课农桑而按其官吏之不法别其廉吏以达于朝宣和初诏广西江西増置武提刑之贠遇闗帅不许武宪兼摄建炎元年以盗贼未衰诸路无武提刑处权添差一贠专管提刑四年罢之干道复置武提刑后又罢之庆厯二年诏自今提㸃刑狱朝臣代还列功过三等以闻熙宁十年以丁执礼为河北西路使上谕之曰卿职在刑狱盗贼最急宜用捕督髙赋言国家置提刑司盖欲平反狱讼使民不寃国家惟吏之不平民之失职狱之放纷未能独察也故设纠度之司使奉钦恤之㫖督视祥狱按兹祥刑宜得肤使操外宪之柄谳平犴狱早称才名出提宪寄提刑司干官本朝建炎四年诏诸路提刑司除武臣提刑添置干办公事官许存留文臣一贠提刑司检法本朝熙宁六年置诸路提刑司检法一贠元丰三年罢五年复置髙赋言自罢武臣以来多止一贠兼河渠盗贼而刑书繁多者阅不给若委之吏则为大弊请逐路置检法官以专平谳䟽驳熙宁八年诏检法官今后得随长官出巡臣寮奏检法官职专详谳提举常平茶盐司本朝淳化中建常平仓景祐元年令转运使司与长吏举所部官兼领之熙宁遣使提领盖提举常平之所始也九年府界亦专置提举常平仓一贠不令司农丞兼领元祐初置绍圣复置政和改元诏江淮荆浙六路其置茶盐提举一贠宣和三年诏河北京东路推行新法盐钞可添置提举一贠此提举茶盐之所始也既而诸路皆置建炎元年诏提举常平司併归提刑司二年复三年复诏提刑兼四年诏逐路提刑司茶盐司四年诏广西茶盐司官吏并罢其职事委漕臣五年诏诸路提举常平併入茶盐司仍以提举茶盐常平等公事为名十五年诏改充提举常平茶盐公事等掌常平义仓免役市易坊场河渡水利之法视嵗丰歉而为之敛散以恵农民仍专举刺官吏之事掌摘山煑海之利以佐国用皆有钞法视其嵗额之登损以诏赏罚且给之不如期鬻之不如式与州县之不加恤者皆劾以闻朕以常平蠲役之政加恵黎元若在神考取成三代制为常平蠲役之政以利天下提举司干官本朝熙宁三年置提举常平司勾当公事于通判幕职内选差一贠不妨本职绍兴三年戸部看详欲诸路州并以通判充主管官又许于幕职官选差六年复置主管官十五年依旧为干办公事此常平干也宣和三年置茶盐提举属官一贠此茶盐干也今提举司存二干官以此使干茗局总领史刘晏移书于元载曰诸将有不庭边敌有侵盗闻我贡输错入军食丰衍可以震耀中外刘晏领租庸使租庸得补署积数百人尽当时之选趣督倚办故能成功李灵耀反河南节帅擅征赋州县益削刘晏甞以羡补之人不加调而所入自如赞曰刘晏制万物低昻操赢赀以佐军兴敛不及民而用度足唐中偾而振晏有劳焉论曰刘晏干万货盈虚厥功懋矣君子之治财以仁为本以义为利其为利害而寓之法法成矣巧者不敢过拙者不敢不及又曰敛之于官而下不怨藏之百姓而上不之元琇判度支国无横敛而军旅济肃宗驻彭原第五琦谒见陈今之急在兵兵强弱在赋赋所出以江淮为渊若假臣一职请悉东南宝货飞饷函洛帝拜为勾当江淮租庸使当军兴随事趣办人不益赋而国益饶本朝南渡之初甞命朝臣总领都督府宣抚司财赋未以官名也绍兴十一年收诸帅之兵以为御前军屯驻诸处皆置总领仍带专一报发御前军马文字盖与闻军屯不独职餽饷而已叙位在转运副使之上镇江诸军钱粮淮东总领掌之建康池州诸军钱粮淮西总领掌之鄂州荆南江南诸军钱粮湖广总领掌之兴元兴州金州诸军钱粮四川总领掌之十六年四川总司以总领四川宣抚司钱粮所为名十八年诏罢宣抚司始改为四川总领干道六年诏淮东总领併归淮西总领所七年复设淮东总领总属本朝绍兴十一年初置四川总领官属有干办公事准备差遣淮东淮西有分差粮料院审计司𣙜货务都茶塲御前封桩甲仗库大军仓大军库赡军酒库市易抵当库恵民药局湖广有给纳场分差粮料院审计司御前封桩甲仗库大军仓大军库赡军酒库四川有分差粮料院审计司大军仓大军库拨发船运官赎药库籴买场都大提㸃茶马本朝熙宁七年始诏三司盐铁判官李杞三司勾当公事蒲宗闵经画川蜀买茶充秦鳯熙河路博马就除成都府路买茶公事把于秦州宗闵于成都置司后改名都大提举茶马事元丰四年郭茂恂言茶司既不兼买马遂立法以害马政恐悮国事乞併茶马为一司从之掌收摘山之利以佐邦用凡市马于藩夷以茶易大观以采川茶不以博马唯市珠玉故马政废缺绍兴四年始令四川宣抚司支茶博马五年宻院言已于永康军茂州置场旧有主管茶马同提举茶马都大提举茶马凡三等干道元年川秦两司马共九千余匹熙宁十年李稷提举成都府等路茶场熙河市易事手诏李稷风力固已可任然权势轻小可依李把例兼三司判官仍委权限贠举劾官吏初蜀茶额钱三十五万至稷加至五十万及陆师闵代稷为百万李稷言一年通计课利钱七十六万缗上批云蜀茶变法稷能推原法意日就是切宜速迁擢以劝在官元祐初司马光为相罢诸路盐铁法皆复其旧独川陜茶以边用未即罢使相视去其任者绍圣中提举程之邵以羡茶转入熙秦市战骑故马多而茶息厚之邵革黎州买马之弊嵗以仲秋为市四月止元符末程之邵召对徽宗询以马政之邵言戎俗食肉饮酪故贵茶而病于难得愿禁治边鬻茶以蜀产易上乘诏可未几易马万匹淳熙五年茶马呉总以马政修举除敷文阁待制自绍兴初至是踰四十年间以次对为茶马者赵开及呉总二人耳在昔元丰留神武备摘山市骏具着科条乃诏攸司悉遵成宪乃将使指实克推行讲摘山之利得充廏之良都大提㸃坑冶传记开元二十五年罗文信充诸道铸钱使天宝三载杨睿矜除御史中丞充铸钱使六载杨钊充诸道铸钱使永泰元年刘晏充东都淮南浙江东西湖南山南东道铸钱使第五琦充京畿闗内河东劒南山南西道铸钱使诸铸钱监所在州府都督刺史为之副监一人上佐判之本朝开宝置钱监于鄱阳既而江淮荆浙闽广之地皆有监系发运使兼提㸃咸平三年以冯亮为河南转运副使兼都大提㸃江南福建路铸钱事供奉官白丞睿同提㸃铸钱事景祐二年始置江浙荆广福建等路都大提㸃坑冶铸钱一贠与提㸃刑狱叙官元丰二年増提㸃一贠定为两司在饶者领江东浙淮七闽在䖍者领江西荆湖二广焉元祐元年以坑冶铸钱通为一司政和七年置提㸃铸钱官两贠于饶䖍州绍兴二年置䖍州提㸃司六年衔内添都大二字二十六年诏都大提㸃坑冶铸钱司官吏并罢令逐路转运司交割二十七年置提领诸路铸钱官于行在以提领诸路铸钱所为名二十九年复置官以江淮荆浙福建广南路提督坑冶铸钱公事系衔与运判序官依旧于饶贑二州置司专以措置坑冶督责鼔铸为职干道六年併归发运司七年复置九年两司分认课额淳熙二年併贑司归饶州加都大焉掌收山泽之所产及铸泉货以给邦国之用嵗有定数视其登耗而赏罚之朕修山泽之政令以足国恵民天方降休地不爱宝惟是兴利之广幅贠既长必资能臣以持九路之节沿挟铜之令以收七福因採山之法用广五铢按南州宝冶之饶佐县官圜府之用宣劳于外兴利在公主管提干检踏本朝绍兴二年铸钱司言本司昨被㫖许置干办公事一贠检踏官五贠催纲官二贠后来与诸司属官一例减罢縁所𨽻诸州不可阙官诏复置干办公事一贠检踏官三贠催纲官一贠后检踏置六贠十一年将检踏官各分认专管职事一贠在饶州本司一贠在信州一贠在建州一贠在韶州一贠在潭州二十六年官吏并罢二十九年再置提㸃官于饶州置主管文字贑州置干办公事一贠韶州建州各置检踏官一贠别置秤铜官催纲官各一贠续诏饶州添检踏官一贠提举市舶史岭南市舶使周庆立造竒器以进栁泽上书曰庆立雕制诡物造作竒器用淫巧为珍玩以谲怪为异宝乃治国之巨蠧也𤣥宗称善卢钧开成三年为广州刺史南海有蛮舶之利珍货辐凑旧帅靡不捆载而还钧性廉洁请监军领市舶使已一不干预传记张公为安南习于海邦琛珍良货溢于玉府至殊俗异类盈于藁街市舶者其利赀㩁金山珠海天子南库也百蛮之宝五夫之珍每嵗山积集扶南杂种安西诸国跨险慿危梯山航海飞艎走浪望䑕岛而三休大舶参云指麟洲而一息鸢波象郡万舳争先乌浒狼㬻千艘竞进本朝开宝四年以同知广州潘美尹宗珂并兼市舶使通判谢处玭兼市舶判官咸平二年令杭州明州各置市舶听藩官从便熙宁变市舶法泉人贾海外者往复必使东诣广否则没其货哲宗即位之二年始诏泉州置市舶旧制市舶司多州郡兼领元丰中始令转运司兼提举而州郡不复预矣后专置提举而转运亦不复预矣后尽罢提举官大观元年复置建炎中兴诏罢两浙福建市舶司归转运司而广南如故明年复置绍兴二年废福建提举市舶初令提刑兼领旋委提举茶事十二年朝廷措置蜡茶以茶事归建州而提举市舶以次复矣干道三年诏罢两浙提举市舶逐处职事委知通知县监司同行检视而总其数令转运司提督均掌蕃货海舶征𣙜贸易之事所以来逺人通货物也向敏中知广州兼市舶前后守者多渉讥议敏中无所求索清节益着侍御史王丝兼市舶提举旧蕃舶之来十税其一必择精者丝令粗精兼取蕃人悦之目为金珠御史市舶司言广州自祖宗以来兴置市舶收课入倍于他路上曰市舶之利最厚若措置合宜所得动以百万计朕所以留意于此庶几可以少寛民力耳又曰市舶之利颇助国用宜循旧法以招倈逺人阜通货贿绍兴二十一年李庄除福建提举上曰提举市舶司委寄非轻若用非其人措置失当海商不至矣髙祖问张阐舶市嵗入㡬何阐对抽解与和买以嵗计之约入二百万缗知西外南外宗正司本朝崇熙元年蔡京乞于两京置外宗正司当择宗室之贤者管干逐处各置一人凡外任宗室事不干州县者外宗政司受理大观罢政和复中兴外宗司无定所后南外置司泉州西外置司福州其丞系兼簿系签判兼绍兴府亦有宗司干道七年省绍兴宗司𨽻行在置四川宗司宗子有文艺行实衆所共知者许宗正考实以闻爰俾训齐往分纠正睦宗院本朝崇宁元年蔡京请宗室非袒免亲以下两世除北京外欲分于西京近辅或沿流便郡居止自西京为始每处置敦宗院差文臣一贠武臣一贠管干大观罢政和复中兴南外居泉州西外居福州光宗改名睦宗院北置院于别都所以亲睦宗族爱养孤幼宗教史汉元始五年于郡国置宗师以纠皇室亲族世氏致教训焉选有徳义者为之有冤失职者宗师得因邮亭上书晋咸宁三年置宗师使皇室戚属奉率徳义有所施行必合谘之唐武徳三年诏天下每州置宗师一人以相统摄本朝崇宁初蔡京请置敦宗院又云令置学立师为量试之法大观元年南敦宗院大学教授张戣以宗子释褐教养有方特转一官大观三年诏曰比置院于别都増学于官邸廪其无禄而教养其未命者累累于兹宗子之在别都或犯朝法吏弗能禁民以为扰师儒之官殆相倍蓰而就学者寡宜有裁适应西京敦宗院官吏并罢政和二年诏曰宗族蕃衍诏有司分食两京为立廪稍之格由庠序之教朕心无慊焉宣和三年増置西南司敦宗院教授各一贠时又有博士正録中兴后唯置宗教都统史上元初诏郭子仪为诸道兵马都统领率诸镇之师径抵范阳为朝恩所间事竟不行永泰元年以子仪都统河南节度使行营出镇河中徳宗置六军统军秩视六尚书为节制徊翔之地干符中黄巢大掠江淮宰相王铎愿自率诸军盪涤羣寇乃拜荆淮南节度使诸道行营兵马都统传记晋太元十九年有河西大都统唐天宝末置天下兵马元帅都统朔方河东北平卢龙节度使都统之名始此干元元年李峘除都统淮南江东西节度使都统之官始此唐制或总五道或总三道上元末省大中后讨徐州以康承训讨黄巢以王铎为都统黄巢之难置诸道行营都统掌征伐兵罢则省虽总诸道兵马不赐旌节集宜兼领䕶之权副师贞之吉执羁霸府尽忠肃之勤诚耸剑元戎罄旌旄之茂绩折冲之寄符玉帐而总金坛出总戎麾分委戎辂作镇孟津授铜符之律执节铃以涖衆主持戎律权握兵戎建牙统衆必借雄才出统戎旃来帅熊罴四方作仪为戎臣师本朝南渡诸路起兵有自称统制者州县管押勤王兵亦有称统制者诸道都总管及诸司便宜差统制者建炎初并罢惟中都主兵朝廷差统制者仍旧绍兴十一年韩世忠张俊岳飞除枢宻副使其兵马就领所部统制官节制是年张俊发张宪事併岳飞赐死俊遂荐其将田师中掌故岳飞之兵又荐王徳住金陵于是并诏为御前都统制师中于鄂州徳于建康府驻札副都统史唐兴元中置副都统集自古军制必有佐贰逮至汉氏亦循旧章既得将方俾参戎政实资谋策用正纪纲夙以骁骑之锋累佐元戎之斾副旌麾于戎阃参于戎副早参戎秩元帅之任实属于师贞佐军之选谅资于邦杰宜副出车之命仍践分麾之宠翊阃外而专征膺凿门而受律本朝绍兴中亦有副统制隆兴二年诏应诸军副都统制并罢干道三年上谓宰执曰朕欲江上诸军各置副都统制一员令兼军事岂惟储它日统制亦使诸将有所顾忌于是以郭刚为镇江副都统制张荣为建康副都统制三省枢宻院定制云已复置在外副都统制俾赞主帅商议军事觉察奸弊所有本司文字与都统连衔调发军马并听都统指挥月旦亦许上表都干集参戎作弼昔事前军幕参务戎旃军府之要掌在賔僚班固傅毅之徒皆置于戎幕以典文章出官府廷乃佐戎幕初试佐戎因効策于戎幕庇身戎幕营开杨柳幕展芙蓉本朝都统制僚属有计议官一贠主管机宜文字二贠都总管副总管史长孙晟为秦州道行军总管出讨突厥有达官来降言突厥大畏长孙总管闻其弓声可谓霹雳见其走马称为闪电髙祖诏黎州总管徐世勣本自黎阳拥徒归顺任以藩岳诚效克彰张士贵贞观中为龚州道行军总管太宗以其冒矢石先登劳之曰甞闻以忠报国者不顾身于公见之李靖为定襄道行军总管率劲骑三千由马邑趣恶杨岭颉利可汗大惊太宗曰靖以骑三千蹀血敌庭遂取定襄古未有辈薛万均为沃沮道行军总管从李靖讨吐谷浑斩数千级勇盖三军李大亮为河东道大总管出北道与敌遇蜀浑山大战破之俘其名王传记魏黄初始置都督诸州军事后周改为总管隋文帝以并益荆扬四州置大总管其余总管府置于诸州列为上中下三等加使持节炀帝改帅都督为旅帅唐诸州复有总管亦加使持节武徳初边要之地亦置本朝马歩军都总管以节度使充副总管以观察以下充有止一州者有数州为一路者有带两路三路者或文臣知州则管军勾马事旧相重臣亦为都总管咸平废三路都总管景徳诏镇定两路併为一路诸路并去行营之名止为驻泊总管庆歴三年诏近分陜西縁边为四路各置经畧安抚招讨等使自今路分总管钤辖以上许与都总管司同议军事路分都监以下并听都总管等节制违者以军法论七年析河北四路各置都总管一贠如无事止以安抚使总制诸路八年诸州部置并改总管军马总管副总管建炎元年李纲言守备当于沿河沿淮沿江置帅府要郡以控扼其帅府文臣一贠带安抚使马歩军都总管武臣一贠充副总管改路分为副总管绍兴二年要郡守臣罢带兵职诸路副总管可依旧充路分钤辖五年诏两浙江南荆湖福建广东可依三路置总管于帅府七年淮东置总管十二年诸路并置州总管一贠淳化间以参政赵昌言为川陜两路兵马都总管命招讨蜀寇仍御札数幅授以方畧景徳以王钦若判天雄军兼都总管初帝曰天雄且为重镇思得熟识机宜行事果断者莅之于是钦若请行狄青京师唿为狄天使授泾原路兵马副总管令图像以进上观其仪表曰朕之关张也于是有狄万人之称天圣七年刘平上封事言赵元昊必为边患授邠宁环庆副都总管遣中人就赐黄金一器景祐四年以御制神武秘畧赐沿边总管钤辖熙宁五年以燕达权发遣环庆路驻泊总管达有战功故自钤辖躐迁然以资浅故令权发遣权发遣自达始也总管钤辖司掌总治军旅屯戍营防守御之政令凡符兵𨽻属者训练教阅之事皆掌之都钤辖钤辖本朝国初以朝官及诸司使以上充或一州或一路或两三路嘉祐诏内臣为钤辖都监者逐路止置一贠官髙资深者称都钤辖官卑资浅者称钤辖建炎三年要郡守臣兼兵钤辖以武臣为之副改诸路都监为副钤辖绍兴三年守臣罢兼兵职副钤辖改为路分都监而帅府如故二十八年镇江守杨揆言旧法一路分钤辖一州则有州钤辖如常秀平江皆有之独镇江阙欲添置州钤辖从之祥符中泾原路都钤辖曹常乞别差人知渭州臣一面管勾钤辖司事帝谓王钦若曰边防军马所屯之地若别置知州即各生事可降诏谕以此意曹玮为环庆路钤辖帝出其所上泾原环庆两道图以示辅臣曰华戎山川战守之要尽在是矣赐御制神武秘畧治平元年以内侍省押班王昭明为环庆路钤辖带御器械李若愚为泾原路钤辖前世以官人预边事而将帅不尽其用及有是命人不以为便也后卒罢之出总州兵遥剖兵符出钤尺籍往位兵钤就司钤䕶参委戎钤往涖戎政之重训齐军政宣明国威兵马都监本朝兵马都监有路分掌本路禁旅屯戍边防训练之政令以肃清所部建炎三年以要郡守臣带本路兵马都监武臣一贠充副都监绍兴三年罢守臣兼兵职而副都监如故睠典戎之臣任以䕶兵诸路将官本朝神宗留意武备本以捍西北二敌而推其法于东南陜西诸路四十二将河北东路三十七将而东南才十三将淮南东第一西路第二两浙西路第三东路第四江南东路第五西路第六荆湖北路第七南路潭州第八全邵永三州备广西应援第九福建第十广东路第十一西路桂州第十二邕州第十三诸路将各有正副中军行图阵队调发赏罚皆闗决于将副元祐元年司马光请尽罢诸路将官枢宻院难之止诏都路将副在州驻札不系路分兵官知州并州钤辖兼充者并差将官一贠兼本州都监其单将驻札处勿复差兼宣和五年御笔诸路将副部队自今并依元丰法选差干道四年诏诸州各置凖备将一贠专一管辖日逐训练拣中弓弩事艺诸路将官掌统制所𨽻禁旅以行阵队伍金鼔旗帜弓矢击刺之法而教习训练之别其武艺精强者待次迁补以激劝士卒凡兵仗器甲之数廪禄犒设赏罚约束之禁令皆掌焉副将为之贰熙宁初诏求将帅近臣以刘舜卿名闻命总京东九郡将兵训之三年诏以所部军阅于内殿神宗叹曰坐作有度其可用也王祖道请宻下诸路经畧监司体量将副第人才为三等太守史汉文帝初与郡守为铜虎符竹使符符合乃听受之以代古之珪璋二千石皆皁盖朱幡季布为河东守上曰河东吾股肱郡文翁为蜀郡守起学成都市至今巴蜀好文雅文翁之化也汲黯为东海太守治官理民好清静黯多病卧合内不出嵗余东海大治召信臣为南阳太守兴水利吏民信爱号为召父武帝谓朱买臣曰衣锦还乡遂除㑹稽太守宣帝时渤海嵗饥盗起上选能治者以龚遂为渤海太守召见谓曰君欲何以息其盗贼对曰海濒遐逺不霑圣化其民困于饥寒而吏不恤故使陛下赤子盗弄兵于潢池中耳今欲使臣胜之耶将安之也上曰选用贤良固欲安之遂曰治乱民犹治乱绳不可急也愿得便宜从事上许焉至渤海悉罢捕逐盗贼吏诸持田器者皆为良民吏毋得问持兵器者乃为盗贼遂单车独行至府盗贼即时解散乃开仓廪假贫民劝民务农桑民有带刀剑者使卖剑买牛卖刀买犊曰何为带牛佩犊黄霸为颍川太守布宣诏令劝务耕桑甞欲有所伺察择吏遣行属令周宻吏出食于道旁乌攫其肉后还谒霸劳之曰甚苦食于道旁乃为乌所盗肉吏大惊咸称神明霸外寛内明得吏民心戸口嵗増治为天下第一韩延夀为东郡太守断狱大减为天下最入守左冯翊民有昆弟相与讼田延夀伤之曰幸得备位为郡表率不能宣明教化至令民有骨肉争讼伤残风化是日移病不听事于是昆弟逊谢不敢复争延夀恩信周徧二十四县莫复以辞讼自言者严延年为河南太守号曰屠伯延年母从东海来适见报囚大惊遂不肯入府延年出谒母因数责延年曰幸得备郡守专治千里不闻仁爱教化顾乗刑罚多杀人岂为民父母意哉朱邑迁北海太守以治为天下第一尹翁归拜东海太守东海豪许仲孙为姦猾郡中苦之翁归至论仲孙弃市一郡股栗莫敢犯禁何武为兖州刺史徙京兆所居无赫赫名去后常见思萧望之子育为南郡太守上以育耆旧名臣之子乃以三公使车载育入殿守光武定河内难其守邓禹曰寇恂有牧人御衆之才乃拜恂河内太守颍川盗贼羣起车驾南征恂从至颍川盗贼悉降百姓遮道曰愿从陛下复借寇君一年杜诗为南阳太守性节俭而政治清平南阳为之语曰前有召父后有杜母颍川盗起召郭伋拜颍川太守帝劳曰贤能太守去帝城不逺河润九里冀京师蒙福郭伋在并州素结恩徳及复入界童儿数百骑竹马迎于道路张堪拜渔阳太守开稻田八十余顷百姓歌之曰桑无附枝麦秀两岐张君为政乐不可支侯霸为临淮太守被召百姓攀辕卧辙岑熙迁魏郡太守无为而化舆人歌之曰我有枳棘岑君伐之我有蟊贼岑君遏之狗吠不惊足下生氂鲍徳为南阳太守号为神父宋均为九江太守郡多暴虎常设槛穽均至去槛穽虎相为东渡河而去廉范迁蜀郡太守旧制禁民夜作以防火灾范乃削先令百姓歌曰廉叔度来何暮不禁火民安作昔无襦今五袴刘寛拜南阳太守温仁多恕吏人有过但以蒲鞭挞之示辱而已朱晖为临淮太守吏人歌曰强直自遂南阳朱季吏畏其威民服其恵刘宠为㑹稽太守召为将作匠山隂老叟人赍百钱以送曰自明府下车狗不夜吠民不见吏今闻弃去故自扶送宠为人选一大钱受之孟甞迁合浦太守郡不产谷而海出珠与交趾常通商贩货籴粮先守多贪秽珠渐徙于交趾界商旅不至甞革商前弊求民利病未经嵗珠复还称为神明李元礼祖父修生子亮叔训秀号四龙俱为牧守刘昆前任江陵反风灭火复守𢎞农虎北渡河杨震为东莱太守故人王宻懐金遗之曰暮夜无知者曰天知神知子知我知宻愧而出杨震为涿郡太守或劝开产业震曰使后世称为清白吏子孙以此遗之不亦可乎陈蕃为豫章太守不接賔客唯徐穉来特设一榻去则悬之王衍为青州弟澄为荆州弟敦谓衍曰荆有江汉之固青有附海之险卿二人在外而吾留于此足以为三窟矣刘宏为荆州刺史每手书郡国丁宁疑宻咸曰将刘公一尺书贤于十部从事颜延之为永嘉太守甚怨愤作五君咏于阮咸曰屡荐不入朝一麾乃出守周太祖除裴侠为河北郡守命侠立谓牧守曰侠清谨奉公为天下最衆有如侠者可与俱立衆无应者朝野号独立使君姜謩以平薛仁杲拜秦州刺史髙祖曰衣锦还乡古人所尚今以本州相授阳城为道州刺史观察使当上考功第城自署曰抚字心劳催科政拙考下下姚元崇牧荆州受代民拥马首遮道不肯去乗马鞭镫民皆截留之贾敦颐为洛州刺史百姓共立碑及弟敦实为长史复刻石颂美于兄碑之侧时人号为棠棣碑袁滋为华州刺史召拜大将军耆老遮道不得进杨于陵代之宣言曰于陵不敢易袁公之政李正己反徳宗以张万福为濠州刺史谓曰朕以江淮草木知卿威名陆长源为汝州刺史清白自将去汝州送车二乗曰吾祖罢魏州有车一乗而圗书半之吾愧不及先人云后唐长兴元年给事中崔衍奏当省给纳诸州二铜鱼一只长留内库一在本州库新除刺史请领左鱼到州集官吏取州库右鱼契合即遣差人送左鱼纳省传记郡守秦官秩二千石汉景帝更名太守王莾改名大尹晋郡守皆加将军后魏初郡置三太守北齐制郡为上中下三等后周郡太守各以户多少定品命隋因北齐九等之制唐武徳改为州刺史加号持节天宝改为郡太守开元中定天下州府自京都及都督䕶府之外以近畿为四辅余为六雄十望十𦂳及上中下之差至徳后诸州始各有州镇刺史皆加团练使故其任重矣集今之郡守县令民之师帅所使承流而宣化也古者参用名儒典领大郡本经术以济事参礼法以训人居一州之表为千里之师颍川有封侯之赏胶东有玺书之劳贾琮以最于十二州颁之以玺书黄霸以用于二千石宠之以侯印今之郡守古侯伯也于吏有君臣之道焉于人有父母之道焉得不思勤俭教导劳来安辑膏雨吾土襦袴吾人者乎于时州宰髙季通秩映隼旟荣参熊轼州将李憬闵河承寄以廉能居课最之先丈夫官至刺史亦荣矣敛此大恵施于一方无疾其驱天子有诏嵗㑹课第甲于他州亟分符宇俾从竹使之权恵露霑呉仁风扇越宠冠列藩越敷邦教廊庙之具裴施州宿昔一逢无比流金钟大镛在东序冰壶玉衡悬清秋尧有四岳明至理汉二千石眞分忧人生五马贵莫受二毛侵京兆先时杰琳琅照一门东藩驻皁盖使君骑紫马捧拥从西来酒酣夸新尹蓄眼未见有感此气扬扬须知风化首清髙金茎露正直朱丝絃昔在尧四岳今之黄颍川几分汉庭竹刺史诸侯贵郎官列宿应卿月昇金掌王春度玉墀分符先令望同舎亦辉光鹏图仍矫翼熊轼且移轮北风随爽气南斗避文星燕寝凝清香兵卫森画㦸文石陛前辞圣主碧云天外作冥鸿鸳鹭差池出建章綵旗朱户郁相望新恩共理犬牙地昨日同含鸡舌香本朝分命朝臣出守列郡号权知军州事军谓兵州谓民政焉其后文武官参为知军州事二品以上及带中书枢宻院宣徽使职事称判太守掌总理郡政宣布教条导民以善而纠其姦慝嵗时劝课农桑旌别考第其赋役钱谷狱讼之事兵民之政皆总焉察郡吏徳义材能而保任之若疲软不任事或姦贪冒法则按劾以闻遇水旱以法赈济安集流亡无使失所建炎诏要郡带本路兵马钤辖次要郡带本路兵马都监绍兴三年罢五年令郡守除授罢任并令上殿九年令郡守并带提举学士干道二年令不任守臣不为郎淳熙中罢带主管学士张中庸知津州民号为水晶灯笼淳化中何承矩知沧州徙雄州赐御书印纸録其课最仍赐内府弓剑王祐知大名太祖谓曰此卿之故乡所谓昼锦者也太宗谓宰相曰刺史之任最为亲切非其人则下受其弊杜衍知干州命摄治鳯翔二州之民争于境上干之民曰天子令杜公抚我彼州之民何可得之鳯翔之民曰今为我公矣汝何有焉分握符书临长藩服画鳯仙瀛逺涂雄郡阁开注云涂雄用黄堂事也平江州治因春申君故居涂以雄黄故曰黄堂沿边太守史李广为上谷太守数与匈奴战材气天下无双李广为右北平太守匈奴号曰飞将军也避之数嵗不入界郅都为鴈门太守匈奴素闻其节竟都死不近鴈门匈奴至为木偶人像都令共射之莫能中其见惮如此魏尚守云中匈奴逺避不敢近塞崔寔为五原太守敌不敢犯常为边最廉范为云中太守匈奴不敢犯云中祭彤为辽东太守边境肃静士燮为交趾太守二十余年疆场无事羊祜都督荆州朝廷委以方镇之事祜招携以礼懐逺以徳呉人恱李勣治并州太宗曰炀帝不择人守边劳中国筑长城以备敌今我用勣守并贤长城逺矣传记桓阶为赵郡太守上曰北边未靖以卿威能震敌徳懐逺人故以相烦集西川曰益部地有险府有兵碍戎屏华号为难理本朝沿边州郡或当一道冲要者并兼兵马钤辖巡检都监或带沿边安抚提辖兵甲沿边溪谷都巡检余州事则否治平三年陆说知延州入见上问当何以施为对曰边事不可遥度候臣到察审有所见当画一条奏蔡挺在渭乆郁郁不自聊寓意乐府词有玉闗人老之叹中使至则使倡优歌之达于禁掖天子愍焉遂有枢府之拜出总边琐通判史黄霸为刺史诏赐车盖髙一丈别驾车缇油屏泥于轼前以彰有徳周景辟陈蕃为别驾蕃不就景题驾舆曰陈仲举坐不复更辟蕃起就职赵温为京兆郎丞叹曰丈夫当雄飞不当雌伏龎统守莱阳令不治免官鲁肃遗先主书曰龎士元非百里之才使处治中别驾之任始当展其骥足耳吕䖍有佩刀工相之以为必登三公可服此刀䖍语别驾王祥曰茍非其人刀或有害卿有公辅之量故以相与王祥为徐州别驾纠合义衆州境获宁人歌之曰海沂之康实赖王祥邦国不空别驾之功桓温辟谢奕为安西司马奕在温坐岸帻谈咏曰我方为司马也习凿齿吏才不常桓温深器之用为荆州治中别驾谢牋曰不遇明公荆州从事耳庾亮与郭游书曰别驾旧与刺史同乗流王化于万里之外任居刺史之半安可非其人赵执为齐州别驾有能名诏徴入朝父老挥涕随逐曰公清如水请酌一盃水奉饯执受饮之孔昌寓贞观中对策髙第歴魏州司马帝为不置刺史为政三年玺书褒美崔神庆则天时擢拜并州长史因谓之曰并州朕之枌榆又有军马比日简择无如卿者武后求宰相狄仁杰曰荆州长史张柬之其人虽老宰相才也堂吏朱俭为别驾给事中萧倣驳曰别驾古为治中从事任居刺史之半岂宜以人吏兼副政之名大厯十二年制曰刺史有故及阙本道使不得差摄但令上佐知州事姚崇为扬州长史政条简肃人为纪徳于碑传记秦置郡丞以佐守在边为长史掌兵马汉因之于定国条州大小为设吏贠治中别驾诸郡从事秩六百石晋因之而省郡丞宋梁以下如之至隋改别驾治中为长史司马炀帝罢之而置郡赞治后又改为丞位在通守下至唐而郡丞废矣有长史有别驾别驾以皇族为之开元始通用庶姓以贰都督刺史之职汉制从事史一人从刺史行部别乗一乗故谓之别驾孔恂为别驾别驾车旧有屏星如刺史车刺史怒欲去之恂曰撤去屏星毁国旧仪别驾可去屏星不可去萧遘贬播州司马道二崃方迫畏不瞑遽有神人曰相公勿忧予为公御侮遘异之过崃州经白帝祠即所见神人也集江州土髙气清富有佳境刺史守土不逺观游郡吏执事不自暇佚惟司马绰绰可以从容于山水诗酒间于是郡南楼山北楼水湓亭百花亭风篁石岩瀑布庐宫源潭洞东西二林寺泉石松雪司马尽有之矣茍有志于吏隠者舍此官何求焉贰藩有职方题别驾与赞郡符才优佐郡大邦端佐半刺上佐得与二千石参校政事短长利病者也通倅之官通理方州题政佐岳无转骥之能半刺已翺翔爽气金天豁清谈玉露抟伫鸣南岳鳯欲化北溟鵾案牍来时惟署字风烟入兴便成章本朝艺祖惩五代藩镇之弊始置诸州通判建隆四年诏知府公事并湏长史通判佥议连书方许行下时大郡置两贠余置一贠州不及万户不置正刺史以上及诸司副使知州者虽小郡亦特置掌倅贰郡政与长史均礼凡兵民钱谷戸口赋税狱讼听断之事可否裁决与守通签所部官有善否得刺举以闻宣和二年诏诸州茶盐香矾并委通判建炎初诸州通判二贠处减一贠绍兴以后施行申请添置国初设通判以贰州事故常与知州争权每闻我是监郡朝廷使我来监汝举动为其所制有钱昆者余杭人嗜蟹甞求补外郡人问其所欲昆曰但得有螃蟹无通判处则可至今以为口实知成都广益奏云州郡置倅所以佐郡守之治入则贰政出则按县分乗倅车分驾别车分倅州治欲问君王乞符竹但忧无蟹有监州教授经师严然后道尊善待问者如撞钟叩之以小则小鸣叩之以大则大鸣待其从容然后尽其声史汉郡国有文学文翁起学成都市招下学子弟以为学官弟子武帝时天下郡国皆立学设教官平帝时郡国曰学侯国曰校置经师一人乡曰庠聚曰序置孝经师一人匡衡补平原文学学者多衡经明当世少双光武问武臣曰请卿自度爵禄何所至也邓禹曰臣少甞学问可郡文学传记魏晋以下郡国并有文学即博士助教之任隋潘徽为博士唐府郡置经学士各一人掌以五经教授开元二十六年敇州县置学仍择师资令其教授集诸公衮衮登台省广文先生官独冷甲第纷纷餍梁肉广文先生饭不足本朝庆厯四年诏诸路州军监各令立学又置教授以经术行艺训导诸生掌其课试之事而纠正不如规者当时或用兼官或举士人委于曹司而未𨽻朝廷也熙宁六年诏诸路学官并委中书门下选差至是始命于朝廷矣建炎教授并罢绍兴复置四十二州若试教官则始于元丰添差教授则始于政和庆厯三年臣察言本朝学校兴矣未甞设官在泮采芹典教以重其任崇宁四年令教授承务郎以上在本州签判上选人在本州职官之上政和五年臣寮言见任教授不得为人撰书启简牍乐语之类邹浩调阳州颍昌府教授吕公着范纯仁为守独加礼重纯仁常属撰乐语辞不为纯仁曰翰林学士亦作此浩曰翰林学士则可祭酒司业则不可任谅为懐州教授徽宗见其所作新学碑曰文士也擢提举蘷路学事绍兴十三年宋宙奏乞尽复教官上曰教授须逐州置仍须是择通经心术正者为之若教官非其人士人心术一壊再整顿费力切宜遴选也宗子师闵讼临安教授鲍同上曰为教授者须先正己然后可以率人十八年上曰选官教导乃治化本源将来三塲科举亦有人才以备采择十八年诏诸州教授并不许差兼他职教授之为职可谓难矣何也曰教授者以天子之命教其邦人凡邦之士廪食县官而充弟子贠者多至五六百余少不下百十数皆惟教授者是师其必有以率厉化服之使躬问学蹈绳矩出入不悖所闻然后为称是可不为难矣哉又先圣先师之典祀庙学图书服器之藏其体至重下至金谷出内之纎悉亦皆独任之呜唿是诚难矣然凡仕于今者无大小莫不有所临制统摄独教授官虽有统摄若其任之本诸身者则非簿书期㑹之所能察至其具于有司而可考者上之人又以其儒官优容之虽有不合不问以是为便故今之仕者反利焉而喜为之而孰知所以充其任者如彼其难哉记纂渊海卷三十四记纂渊海卷三十五钦定四库全书记纂渊海卷三十五宋潘自牧撰职官部幕官枚乗为大国上宾与英俊并㳺虞翻㑹稽人太守王朗㑹接以交友之礼陶侃镇武昌军殷浩庾翼等皆为佐史时武昌号为多士谢安王坦之甞诣桓温论事温令郄超帐中卧听之风动帐开安笑曰郄生可谓入幕之宾矣王俭用庾杲之为卫将军长史萧缅与俭书曰盛府元僚实难其选庾景行泛緑水依芙蓉何其丽也时人以入俭府为莲花池故缅书美之王子猷为桓温车骑参军温谓曰卿在府久此当相料理初不答以手板拄颐云西山朝来有爽气郭子仪幕府六十余人皆为将相显官李藩在徐州辟为从事居幕中谦谦未甞论细微刘三复长于章奏李徳裕期待之镇浙西及畿甸皆参佐宾筵崔衍为宣歙池观察使其所择从事皆得名流刘蕡对策极言中官权盛令狐楚牛僧孺辟为从事待如师友权徳舆未冠以文章称韩洄李兼杜佑裴胄交辟之传记李逢吉始从事振武日金城寺僧忽见一人介胄持斧由门而入俄闻报李判官来僧具以告自是逢吉每造其室即见其人先至率以为常故逢吉出入将相二十余年集翘车着咏戋帛垂文式重弓旌以光樽俎允奉幕中之画以称席上之珍乌重𦙍镇河阳之三月以石生为才以礼为罗罗而致之幕下未数月也以温生为才于是以石生为媒以礼为罗又罗而致之幕下东都虽信多才士朝取一人焉拔其尤暮取一人焉拔其尤忽骑将军马自号报恩子风云入壮懐泉石别幽耳从军古云乐谈笑青油幕城上赤乌呈瑞气眉间黄色见归期幕中无事惟须饮即是连镳向阙时归路芙蓉府离堂玳瑁筵安西幕府多才雄喧喧惟道三数公绣衣貂裘明积雪飞书走檄如飘风数论封内事挥发府中趋直道事人男子事异乡加饭弟兄心还须整顿韦絃佩莫独吟夸玳瑁簪文苑台中妙冰壶幕下清本朝晏元献延宾客一时名士多出其门为西京留守幕下士王琪张亢最为上客签判史唐令狐楚辟为太原从事自书记至节度判官才思清丽每太原奏至徳宗能辨楚之所为武元衡节度剑南柳公绰裴度俱为判官郑从谠为河东节度表王调刘崇龟赵崇李渥崔泽等为判官书记支使皆一时选本朝有两使防团军事推判官皆以选人充太平兴国中以赞善大夫十五贠充诸州节度判官盖太宗以诸州戎幕缺官选朝士补之俾分理事且试其才能此签判所由始也盖选人则为判官京官则为签判或谓签书判官之名不正政和初改为司録建炎复旧签盛府之元僚推官判官史大厯中东都留守杨再思王方庆共引徐坚为判官方庆学礼常就坚释疑晦坚属文典厚再思每目为鳯阁舎人様李琼镇桂管奏柳璧为判官军政不惬璧极言不纳拂衣而去狄仁杰孙兼谟元和末解褐襄阳推官言行刚直使府知名韩退之为武宁张建封府推操行坚正鲠言无所忌裴度东都留守辟皇甫湜为判官度脩福先寺求碑文于白居易湜怒曰近舍湜而逺取居易请从此辞度谢之湜援笔立就度曰不羁之才也崔造与韩㑹卢东美张正则三人友善皆自谓王佐才故号四䕫浙西观察李栖楚辟为判官后唐长兴诏推判官各限年任惟绩效拔异文学超迈擢任不限年传记唐天宝后有判官之名后唐长兴二年始有两使判官防团推官军事判官等是时判官多本州自辟举清泰中始择朝士用之张建封奏李藩为判官有新罗僧能相人李判官至僧降阶迎曰判官是纱笼中人宰相冥司必以纱笼䕶之恐为异物所扰也集今之俊乂先辟为征镇次升于朝廷故幕府之选下台阁一等异日入为大夫公卿者十八九焉千里之行始于足下苟自强不息亦何逺而不届哉学业才画堪置幄中佐相幕府藩隅之重委以侯伯军府之要掌在宾僚佐廉问澄清之务抚华夷错杂之人俾其乂安实在参赞以佐宾幕运筹盛府言必端详出保傅之重镇之以屏王室择宾从之贤佐之以齐政经俾陟宾阶奉我元老樽前失诗流塞上得国宝生知七曜歴手画三军势冰雪凈聪明雷霆走精锐幕属辍谏官朝廷无此例吾闻驾鼔车不合用骐骥珊瑚市则无骐骥人得有早年具标格秀气冲牛斗入幕未展才秉钧孰为偶崆峒使节上清霄将取离魂随白骑三台星里拜文星燕台上客意何如处士闻名早逰秦献疏囘腹中书万卷身外酒千杯江雨春波濶园林客梦催今君拜旌㦸凛凛近霜台本朝两使置判官推官各一人余州置推判官各一人政和初自判官至诸曹改为士户仪兵刑工曹掾建炎复旧结绶宾筵豫筹幕府擢参宾谋书记支使史魏陈琳阮瑀并为管书记室太祖先苦头风卧读琳所作檄头风顿愈又太祖适近出瑀于马上具草书成太祖览毕欲有所定竟不能増损梁建王以江革为征比记室参军弟观兼书记沈约任昉与革书曰雍州妙选英才文房之职总卿兄弟可谓驾二龙于长途骋骐骥于千里陈武帝引赵知礼为书记为文甚速毎占受军书下笔便就韦陟奏常元甫充支使元甫有器局精于简牍所莅有声裴度表舒元舆掌书记文檄豪健一时推许文宗谓侍臣曰近日诸侯奏语太浮华有过典实宜罚掌书以戒其流李石曰古人因事为文今人以文害事牛僧孺镇扬州辟杜牧为节度府书记数年召拜侍御史僧孺饯之曰以侍御史风槩逺驭固当自极夷涂李商隠能为古文不喜对偶始为今体章奏博学强记下笔不能自制传记书记支使自魏以来有其名陈有文房书记之任唐景龙中元帅府置掌书记一人节度使亦置焉掌朝觐聘问慰荐祭祀祈祝之文与号令陞黜之事后唐长兴中有书记支使萧颖士止陈留逆旅有一老人目之曰君一似鄱阳王萧惊问老人曰某姓左昔为鄱阳书佐集书记之任亦难矣元戎总齐三军之事统理所部之甿以镇定邦国赞天子施教化凡文辞之事皆出书记非闳辨通敏兼人之才莫宜居之志同而气合鱼川泳而鸟云飞乐是賔主之相得也仪之智足以造谋才足以立事忠足以勤上恵足以存下而又侈之以诗书六艺之学先圣贤之徳言以成其文以辅其质宜乎从事于是府而流声实于天朝也夫幕使之道有事必言知无不为续汉百官制三公大将军皆有记室主上表章报书记虽列于上宰之庭然本为从事之职扬雄称军旅之际飞书驰檄用枚臯非天机殊健学源濬发含思而九流委输挥毫而万象骏奔如庖丁提刀为之满志师文鼔瑟效不可穷则不能称是职也其简才之用亦金马石渠之亚仆射髙贞公节度令狐公以人文掌宸翰国子司业郑公给事河南尹杜公以才华登贵仕继斯躅者不亦盛欤军旅之事不可无佐奏记之任不可非才侯藩载笔书记赴三捷公车留二年本朝干徳二年诏立两任有文学者许两使留后奏充掌书记太平兴国六年诏诸节度州依旧置观察支使一贠凡书记支使不得并置有出身曰书记无出身曰支使以干力参幕书参画之筵録事参军史杜景佺性严正为益州録参逆折房司马之不视事吏歌之曰録事意与天通州司马折威风由是寖知名裴澥为陜府録参李勉除观察召澥曰素闻公名朝中亲友话公美事请置在宾席颜杲卿为魏府録参振举纲目政称第一传记后汉有郡主簿官在汉魏间及江左为督邮主簿掌总録衆曹文簿举弹善恶后魏洎隋皆有録事参军炀帝置郡有东西曹掾及主簿唐武徳复为録事参军开元改司録参军掌正违失莅符印后唐应顺间州置録事参军道州録参王沼与杨炎有微恩及炎入相举沼拜监察御史始减公议乔琳歴果绵遂懐四州刺史甞谓録事参军任绍业曰子纲纪一州能劾刺史乎绍业出条所失示之惊曰能知吾失御史才也孙卲为孔融功曹融曰廊庙才也后为呉相録事参军务举善弹非督邮郡之极位大和七年中书门下奏録事参军纠察属县课责下僚一郡纪纲借其提举掌总録衆曹管其文案自上佐法意违失者弹正以法掌凡诸司察之事集君为京兆司録诸曹白事不敢平面视揖起趋去无敢间语县令丞尉如严京兆事以干治公为京兆府司録与一府政故相崔圎尤狎爱州民丁某至亲省其家后大衙㑹日司録君趋以前曰请举公过公与小民狎至其家害于政圎惊谢乃自罚君转陇州録参时刘仁轨以宰相之贵持节此州坐帷中主诺责下君提纲未几羣辖载孚刘公坐啸以为能也往参都録雅有能名宜列府聨之职俾展官常之效纪纲大府利可析滞明可照奸为枢为相何莫由斯向事圭符实司纲纪操持纪纲地喜见朱丝直本朝诸府为司録诸州为録事不尽置也干兴元年诸州始各置録事参军庆歴二年河西河东陜西诸州权令京官知録事参军政和三年尚书省言参军之称起于行军之际恐不当袭奉圣㫖参军改为掾建炎复旧掌州县庶务纠诸曹稽违元符中陈察乞监司嵗举明谨端悫善治狱充録事政和尚书省言録参充近上曹官任纪纲于州事擢从州簿驯致州纲表率诸曹督邮纲掾之峻司理参军本朝五代以来诸州皆有马步狱以牙校充马步都虞候掌刑法谓之马步院太祖虑其任私髙下其手开宝六年始置诸州司寇参军后改为司理掌狱讼勘鞫之事国朝别置以专鞫狱事剧者置二人太平兴国九年诏曰司理参军专于推鞫研覈情实尤在得人宜令本州于见任簿尉判司内选明敏有官业者充雍熙诏不得与帑藏之事自端拱淳化以来皆上躬自选择仍诏掠囚皆依律令祥符五年薛颜请自今司理误入人徒已上罪者令批歴依例守选庶有所惩鲜于侁为江陵右司理庆歴旱求言侁条当世之失有四其语切直唐介称其名于上官交章乞荐侁盛言左参军李景阳之美乞移与之介益以为贤司户参军史张元素仕隋为景城县户曹窦建徳陷景城将杀之邑人千余请代曰此清吏杀之是无天也李素立髙祖令授七品清要官所司拟雍州司户上曰此官要而不清裴琰之为同州司户年少刺史李崇义轻之州中积年旧案数百道崇义促琰之判琰之命书吏数人连纸笔湏臾剖判尽毕由是大知名谓之霹雳手李元纮迁雍州司户时太平公主与僧争碾硙元纮判还僧寺长史窦懐贞促令改判元纮大署判后曰南山可移此判终无摇动传记曹羣也户曹民所羣聚汉魏以下有户曹掾主民户北齐以下与功曹同隋有户曹参军文帝时为司户参军炀帝为司户书佐唐开元复为户曹参军掌户口籍帐婚姻田宅杂徭道路之事梁开平省六曹掾属留户曹一贠通判六曹王宗铢谪授雍州司户参军问吏曰参军何官衣何衣吏曰下州判司緑衫槐笏而已宗铢大笑曰若头更斩去吾何能作措大官耶集祠曹赋籍之要司以三语自试本朝掌户籍赋税仓库受纳干道六年汪大猷乞令司户专主仓库司法参军史张汤以倪寛为奏谳掾以古义决狱郭洪为颍川郡决曹掾治狱四十年用法平正郡内比之东海于公韦仁夀大业末为蜀郡司法书佐断狱平恕得罪者曰韦君所断罪死而无悔狄仁杰为并州法曹亲在河阳仁杰登太行山及见白云孤飞谓左右曰吾亲舍其下蔺仁基曰狄公之贤北斗以南一人而已郑从质母老当使絶域仁杰谓曰太夫人有危病而公逺使岂可贻亲万里之忧乃请代行徐有功累转蒲州司法不行杖罚吏人感其恩信递相约曰若犯司法徐参军杖者必斥罚之终于代满不戮一人颜杲卿为遂州司法性刚正莅事明济甞为刺史诘让正色别白不为屈传记两汉有决曹贼曹掾主刑法歴代皆有唐掌律令定罪盗贼之事集公为京兆法曹日伏阶下与大尹争是非大尹屡诎己见惟是鄙钝不通晓于时事学成而道益穷年老而身益困栖身法曹掾何处事卑陬州家申明使家抑坎轲祇得移荆蛮判司卑官不堪说未免捶楚尘埃间法曹贫贱衆所易腰腹空大何能为官决平之司无舞文之过本朝掌议法断刑绍兴三年罢后复旧贾易调常州司法自以书生不闲法令每议狱必求合于人情曰人情所在法亦在焉郡中称平参法律之曹往司三尺之律州都监本朝掌本城屯住兵甲训练差使之事兼在城巡检资浅者为监押长乐郡夫人髙氏为其弟求亳州兵马监押真宗曰䕶戎之任实司军旅赵用为界河巡检都监虏人畏之以其常乘虎头船故谓之赵虎头外领屯衆䕶州藩之兵巡检本朝巡检司有沿边溪洞都巡检或藩汉都巡检或数州数县管界或一州一县巡检掌训练甲兵巡逻州邑擒捕盗贼事又有刀鱼船战棹巡检江湖淮海置捉贼巡检及巡马递舗巡河巡捉私茶盐等各视其名分以脩举职业皆掌巡逻议察之事郭进为西山巡检有诬告其隂通刘继元有异志者太祖怒命付其人于进进曰尔能为我取继元一城一寨不止赎尔死罪请贵尔一官嵗余其人诱其一城来降进请赏以官太祖曰赏不可滥得也进曰使臣失信则不能用人矣遂赏以一官景徳三年封事者言诸处巡检务在武勇强明乞不以闽楚江浙川陜人为之上曰人之勇怯岂拘南北若此区别非任人之道当道之衡俾逻四封之警居警逻之司材着干勤职司警逻能发擿于隂伏多剪除于寇攘排岸司本朝开封府置排岸东西南北四司掌诸路纲船输纳及粮运至京师分定诸仓交卸领各处交卸役卒指挥以备卸纲牵驾以京朝官充二人或一人所贵主辖得杂般舟船催驱卸纲稍政和六年浙西诸州各置排岸一贠从两浙运副应安道之请也绍兴三年知临安梁汝嘉请专置行在排岸司又诏添文官一贠七年诏行在建康府置文臣排岸司监官一贠以行在排岸司为名二年为任系京官知县经县正各掌其县之政令子皮欲使尹何为邑曰愿吾爱之使夫往而学焉子产曰今吾子爱人则以政犹未能操刀而使割也其伤实多子有美锦不使人学制焉譬如田猎射御贯则能获禽若未甞登车射御则败绩压覆是惧何暇思获求也千室之邑可使为之宰也子㳺为武城宰子曰女得人焉尔乎曰有澹台灭明者行不由径非公事未尝至于偃之室也子路使子羔为费宰子曰贼夫人之子子路曰有民人焉有社稷焉何必读书然后为学子之武城闻絃歌之声夫子莞尔而笑曰割鸡焉用牛刀史子产治郑民不能欺子贱治单父民不忍欺西门豹为邺令民不敢欺西门豹为邺令河伯娶妇豹投巫妪于河西门豹凿十二渠引河水灌民田至今皆得水利赵简子使尹铎为晋阳将行请曰为茧丝乎为保障乎曰保障哉呉芮秦时为番阳令甚得江湖间心号曰番君魏襄王以史起为邺令引漳水灌邺以富魏之河内民歌曰邺有贤令兮为史公决漳水兮灌邺旁终古舄卤兮生稻梁卜式牧羊上林中上喜之式曰治民亦犹是矣以时起居恶者辄去毋令败羣试其治民拜缑氏令汲黯迁荥阳令黯耻为令称病归田里焦延夀补小黄令爱养吏民化行县中卓茂迁宻令吏人亲爱而不忍欺教化盛行道不拾遗天下大蝗独不入宻县界明帝谓羣臣郎官上应列宿出宰百里苟非其人民受其殃王乔为叶令每月朔望必㑹朝帝怪其来数而不见车骑宻令太史伺望之言其临至有双凫从东南来于是候凫至举罗张之但得一双舄焉第五伦补新都令三年之间邻县归之戸口十倍鲁恭拜中牟令郡国螟伤稼不入中牟河南尹袁安使肥亲往察之恭随行阡陌俱坐桑下有雉止其旁旁有儿童亲曰何不捕之儿言雉方雏亲矍然起曰所以来者察君之政迹耳今虫不犯境一异也化及禽兽二异也童子有仁心三异也刘备以庞统为枣阳令鲁肃曰士元之才百里不足以展骥足蒋琬除广都长诸葛亮请曰琬社稷之器非百里之才潘岳为河阳令植桃李人号曰河阳一县花陶潜为彭泽令门种五柳郡遣督邮至县吏白应束带见之潜叹曰吾岂能为五斗米折腰事乡里小儿耶解印去县乃赋归去来辞王衍为元城令终日清谈县政亦理丘仲季迁山隂令百姓谣曰二傅沈刘不如一丘前傅琰父子沈宪刘元明相继宰山隂有政声仲季长于拨烦吏人号称神明政为天下第一顾恺之为山隂令昼日垂帘门阶闲寂务简而事理房彦谦为长葛令百姓号为慈父立碑颂徳开元初韦济调鄄城令有诏问所以安人者对凡二百人惟济居第一冯元叔歴清漳浚仪始平三令右善去恶人称为神明蒋钦绪子沇歴陆浑盩厔咸阳髙陵四令美政流行郭子仪军出其县敕麾下曰蒋贤令也供亿得蔬饭足矣毋挠其清传记周官有县正春秋时县大而郡小县邑之长曰宰曰尹曰公曰大夫其职一也战国郡大而县小汉县令长皆秦官掌治其县万户以上为令减万戸为长侯国为相后汉令掌治民显善劝义察姦罚恶理讼平赋恤民时务晋制大县令有治绩者报以大郡不经宰县不得入于台郎宋诸县署令铜印墨绶进贤两梁冠北齐制上中下九等唐制县有六等之差掌导扬风化抚字黎氓敦四民之业崇五土之利养鳏寡恤孤穷审察寃屈躬亲狱讼五代任官龌龊无能者始注为县令子路治蒲三年孔子入其境曰善哉恭敬以信矣入其邑曰忠信以寛矣至其庭曰明察以断矣子谓宓子贱曰子治单父衆说何施而得之也对曰不齐之治也父恤其子子恤诸孤而哀丧纪子曰小节也曰不齐所父事者三人所兄事者五人所友者十一人子曰中节也曰此地有贤于不齐者五人不齐事之而禀度焉孔子叹曰其大者乃此乎惜乎所治者小也宓子贱为单父宰请君之近吏二人戒其邑吏令二吏书方书辄掣其肘书不善则从而怒之二吏归报于君鲁君以问孔子子曰意者以此为谏乎公叹曰寡人乱宓子之政而责其善者数矣遽发使告宓子曰自今以往有便于民者子决为之于是单父治焉巫马期入单父见夜渔者得鱼辄舎之而问焉渔者曰鱼之大者名为䲖吾大夫爱之其小者名鱦吾大夫欲长之吾是以得二者辄舎之巫马返以告孔子曰诚于此者形于彼宓子行术于单父也宓子贱治单父弹琴不下堂而单父治巫马期戴星而出戴星而入以身亲之而单父亦治巫马期问其故宓子曰我之谓任人子之谓任力任力者故劳任人故逸集县令民之师帅明明君侯临下有赫克隆有光恵我咫尺乃冰其清乃玉其白风抗其髙云垂其泽君有余爱民有余徳于穆君侯英才宣朗声之所震下应如响明断决疑易于反掌野有寇盗惟侯屛之我有田畴惟侯辟之古人谨狱惟侯平之凡此三恵如何勿思荆玉不足喻其徳南金未能方其励导王者之泽以被于下求庻人之瘼以闻于朝用重典以威奸暴铺太和以恵鳏嫠未下车人惧之既下车人恱之恵如春风三月大化奸吏束手豪宗侧目吾爱崔秋浦宛然陶令风门前五杨柳井上二梧桐山鸟下㕔事夜蟾落酒中见客但倾酒为官不爱钱河阳花作县秋浦玉为人范宰不买名弦歌对前楹为邦黙自化日觉氷壶清百里鸡犬静千庐机杼鸣开宰江阳邑剪棘树兰芳城门何肃穆五月飞秋霜东阳本是佳山水何况曽经沈隠侯化得邦人解吟咏如今县令亦风流新开潭洞疑仙境逺写丹青到雍州落在寻常画工手犹能三伏凛生秋连城为重宝茂宰得才新山雉迎舟楫江花报邑人故人有孙宰髙义薄青云看君宜着王乔履真赐还疑出上方本朝建隆元年应诸县除赤畿外四千戸为望三千戸以上为𦂳二千戸以上为上千戸以上为中不满千戸为中下五百戸以下为下掌总治民政劝课农桑凡戸口赋役钱谷赈济及给纳之事皆掌之政和二年诏县令以十二事劝课农桑一曰敦本业二曰兴地利三曰戒㳺手四曰谨时候五曰戒茍简六曰厚蓄积七曰备水旱八曰戒宰牛九曰置农器十曰广栽植十一曰恤佃戸十二曰无妄诞干道二年御笔今后非两任县令不除监察御史尹洙知河南伊阙县与穆脩以古文革崑体之弊天下翕然宗之王禹偁知长洲罗处约知呉县相与日赋五题太宗闻其名召试馆职燕肃知临邛县民苦吏扰公削木为牍民讼有连逮者书其姓名使召之如期而至叶庭直知光化县丰稷知谷城县人歌之曰叶光化丰谷城清如水平如衡佩悬铜墨施字人之县谱寄悬铜之任给悬铜之绶宜从健令之迁京畿令史董宣为洛阳令搏击豪强莫不震慄京师号卧虎民歌曰桴鼔不鸣董少平顾宪之为建康令性清介强力为政清且美也乐法才为建康令不受俸秩梁武帝嘉其清节曰居职若斯可为百城表矣唐贞元间上召京兆府诸县令对于延英访以人之疾苦各赐衣一袭韦昭为永昌令辇毂繁要不事威刑而治李频为武功令畿民多横频治之无所贷豪猾大惊懿宗嘉之赐绯衣银鱼髙宗擢权懐恩为万年令赏罚明时人曰宁食三斗尘无逢权懐恩屈突盖为长安令以威严显时为语云宁食三斗艾不见屈突盖宁食三斗葱不见屈突通穆宗时京邑多盗贼王正雅为万年令威震豪强尹公绰言其能就赐绯鱼张杜夀为长安令时人以为神明传记明帝临观见洛阳令车骑意河南尹及至而非尤其太盛敕去轩绥李果为洛阳令吏民畏之有刘兼者过其境夜闻戸外语声曰古今正人李令是也见其行事令人破胆我辈可于他县血食兼开门视之无物乃鬼神也集贞元初以甸服长吏天下理本于是亲择郎吏分宰于京师歴宰京剧化神臯之俗汉以四科取士求多畧不惑强明决断者任三辅令汉朝郎官出宰百里故今京邑令缺多令尚书郎补能佩弦以自导带星以自勤辇毂之下豪黠僄轻扰之则狱市不容缓之则囊槖相聚故前代京令得与御史丞分进道路以其捕逐之急也赤县官曹拥材杰本朝绍圣间诏开封祥符知县今后差通判以资序充县丞史县丞长吏也县百戸以上皆有丞尉是为长吏黄霸守颍川许丞年老病聋督邮白欲逐之霸曰许丞廉吏虽老尚能拜起桓谭数言事忤㫖出为安陵丞忽忽不乐张元迁陈仓县丞清净无欲专心经书唐临为万泉丞有轻囚十数人㑹春暮时雨临白令请出之悉令归家耕种与之约令归系囚至期毕集诣狱临由是知名陆景倩为扶沟丞按察使覆州县殿最有吏言状曰某清某诈清惟景倩真清宋安恭为龙门丞年已五十八数年而登列岳每谓僚属曰公辈但守清白何忧不迁传记汉氏县丞尉多以本部人为之诸县皆有主刑狱囚徒后汉署文书典知仓狱署诸曹掾吏自晋后无丞宋惟建康有狱丞隋氏尽用他郡人唐髙宗始为品官吏部选授为县令之贰县有七司丞为副贰如州上佐隋及大唐县丞各一人通判县事州有上佐县有丞簿俗谓闲官不领公事殊乖制作之本意裴子雨为下邳令张晴为县丞二人俱有声气而善言语曽论事移时人吏窃相谓曰县官甚不和长官称雨赞府道晴终日如此不和也集丞之职所以贰令于一邑事无所不当问丞位髙而偪例以嫌不可否事文书行吏抱成案诣丞卷其前钳以左手右手摘纸尾鴈鹜行以进平立睨丞曰当署丞涉笔占位署唯谨博陵崔斯立种学绩文以蓄其有泓涵演迤日大以肆再转而为丞兹邑既噤不得施用喟然曰丞哉丞哉余不负丞而丞负余庭有老槐四行南墙鉅竹千挺俨立若相持水㶁㶁循除鸣斯立痛扫溉对植二松日哦其间有问者辄对曰余方有公事子姑去丞之位八品以下述六职以辅其治也讴吟者不歌其宰颂议者必归于丞以管辂之才从赵典之任九千里之丹凤自下升髙七十日之黄龙从微至着本朝天圣中开封两县始各置丞一贠在簿尉之上熙宁四年编脩条例所言诸路州军繁剧县令户二万以上増置县丞一贠元祐元年诏应因给纳常平免役置丞并行省罢崇宁二年蔡京言熙宁脩水土之政行市易之法兴山泽之利皆王政之大请县并置丞一贠以掌其事大观三年诏除旧额万户以上县令委是事务繁冗并虽非万户实有山林坑治之利可以兴脩去处依旧存留外余皆减罢建炎元年诏县丞系嘉祐以前贠缺并万户处存留一贠余尽罢主簿史仇览字季智一名香考城令王涣署为主簿谓览曰主簿闻陈元之过而不罪得无少鹰鹯之志耶览曰以为鹰鹯不如鸾凤涣谢遣曰枳棘非鸾凤所栖百里非大贤所托乃以月俸资遣入太学其名大振桓温辟习凿齿为西曹主簿极为亲宻时语曰徒三十年看儒书不如一诣习主簿李畬歴泥水主簿遇事锋锐徐浩张说见其喜雨五色鸽赋咨嗟曰后来之英也李栖筠有王佐才士多慕向为寇氏簿太守李岘视若布衣交顾少连登封主簿邑有虎孽民患之少连移文岳神虎不为害传记汉晋有之至隋始复置唐赤县置二人他县一人髙宗始以为品官吏部选授掌付事勾稽省署抄目纠正县内非违唐主簿上辖主诸簿目张彖为华隂簿而为守令所抑叹曰丈夫有凌云盖世之志而拘于下位若立身矮屋之下使人擡头不得乃弃官而归闲官不领公事集职司符印主掌簿书凤栖之位鸿渐之资俾之纠邑旌其忠荩之心委以髯须之职脱身簿尉间始与箠楚辞本朝开宝三年诏诸县千户以上置令簿尉四百户以上置令尉令知主簿事四百户以下置簿尉主簿兼知县事咸平四年王钦若言川陜县五千户以上请并置簿其余仍旧以尉兼从之天禧以后诸州县以渐増置熙宁三年王广渊请令主簿管稽簿书尉专管督盗依旧外县事并令通管簿尉佐理县务张昇为楚丘主簿王曽识其有公辅器呉仁泽为雍丘主簿范纯仁异之曰簿领中乃有是人耶善勾邑版之曹能尽地力之教勾稽之局往勾簿邑之稽勾较簿籍均壹政赋县尉史梅福补南昌尉后去官弃妻子去九江至今传以为仙尉主盗贼凡盗贼发主名不立则推索行寻按察奸宄以起端绪隋仁夀中颜籀按安养尉杨素见籕年弱貌羸因谓曰安养剧县何以克当对曰割鸡焉用牛刀素竒其对到官以干理闻贠半千授武陟尉嵗旱劝县令开仓赈贫不从㑹令赴州半千便发粟以给饥人刺史按之存抚使薛元超曰公不能救之而使恵归于一尉岂不愧也遽令释之刘仁轨转陈仓尉部人折冲都尉鲁宁纵狠仁轨约不再犯而宁暴横自如仁轨杀之州以闻太宗以为刚正擢咸阳丞苏珦调鄠尉时李义琰为雍州长史鄠多讼日至长史府珦裁决明辨义琰顾㕔事曰此公坐也恨吾齿晩不及见娄师徳补江都尉扬州长史卢承业竒其才谓曰吾子台辅之器当以子孙相託何可以官属常礼待也陆贽补渭南尉徳宗立遣黜陟使庾何等十一人行天下贽说使者请以五术省风俗八计听吏治三科登俊乂四赋经财货六徳保疲瘥五要简官事白居易调盩厔尉月余召入翰林为学士郭元振初为通泉尉任侠使气武后欲诘与语竒之索所为文章上宝剑篇后览嘉之传记汉大县两尉小县一人歴代因之铜印黄绶朝服武冠北齐郡县置三尉隋改为正后置尉又分为户曹法曹唐初因隋制武徳中复改为正七年复为尉分判诸司事髙宗时始为品官吏部迁授唐尉分理诸曹如州判司按李白赠瑕丘王少府别西河刘少府赠秋浦栁少府杜甫贻华阳李少府当是唐时县尉多称少府也牛僧孺为伊阙尉县前滩出不旬日拜察院汉雍仲进南海香拜洛阳尉号曰香尉集隠吏逢梅福逰山忆谢公皎皎鸾凤姿飘飘神仙气梅生亦何为来作南昌尉世人若醯鸡安可识梅生仙尉赵家玉英风凌四豪摇扇对酒楼持袂把蟹螯操断举措通乎细大洁㢘检守形于造次心不挂细务口不言人非黄绶位轻而青云望重本朝建隆三年每县置尉一贠元丰五年诏并差使臣元祐元年诏除沿边县尉依旧外余并差选人崇宁元年诏重法地县尉旧差武臣处并依元丰法干徳元年以大名府元城县尉张义元为本县令赏捕盗之功也天下县尉久废其任是嵗复置义元首该赏典以激劝之宝元初有明州慈溪尉倜傥不羣虽处贱官而有忧天下之心屡上书言事至和中山阳尉李宗嗔百姓申蝗抑令食之提刑奏劾上怒曰县尉亦亲民之官谓其能慰安于民而不与民除害反伤民命削其官守在尉察善于追胥曩居尉督京畿尉史曹操年二十举孝㢘为郎除洛阳北部尉太祖初入尉廨造五色棒垂门左右有犯禁者皆棒杀之韦贯之自长安尉不数年拜相陆操补长安尉以清干称李程为蓝田尉有滞狱十年程单言辄判京兆状最拜监察御史传记汉长安有四尉分为左右部城东南置广部尉是为左部城西北置明部尉是为右部黄绶大冠主追捕盗贼伺察姦非魏因之晋洛阳建康皆置六部尉宋齐梁陈并因之唐赤县置六贠严安之崔谭俱为赤尉安之令五伯执大杖谭益大其杖如椽安之复令执小杖谭益小其杖至如节安之令五伯空手行乃不能学畿尉入御史为佛道入评事为仙道入京尉为人道入畿丞为苦海道入县令为畜生道入判司为饿鬼道拾遗立𦂳评事出𦂳赤尉坐𦂳俗号为三𦂳官本朝建隆初置尉一贠至和二年开封祥符二县増置一贠尉于北部着发奸擿伏之能监当官集以干蛊之才领盐卤之务管摧条制动皆得宜榷东池卤生息倍称盐铁榷束之籍公干池盐于蒲脩牢盆谨衡石煎和既精敛散乃盈商通而荐至吏惧而循法㡬不絓网而国用益饶嵗杪㑹其所入赢羡什百本朝监当官掌塲务库藏出纳之事其征榷塲务嵗有定期以登耗为殿最赏罚凡课利所入日具数申于州太平兴国三年诏诸路转运副使常体量部内监当官公勤㢘干显有劳绩者具名闻奏与亲民差遣庆歴四年诏旧制诸道榷酤满三万贯举官监临嵗满而课赢者升用之刘挚责监衡州盐仓悉意核视弊减什七父老目为学士监临榷木之酤及连敖之赏领筭商车典临茗局当庾氏之掌局课衍盈商利局者以饶衍名最征筭之饶衍于局次临筦榷之局筭无遗力沛有衍缗往干牢盆之入颇増近监之饶监司商筭服劳廪委钱监史王莾时主铸钱官曰钟官集筦官钱曰圜府之职本朝开宝铸钱监于文番阳既而江淮荆浙闽广之地皆有监泣全冶之别司沿挟铜之令以收七福因採山之法用广五铢司南州宝冶之饶佐县官圜府之用宣劳于外兴利在公官曹自是钖与铜江淮铁钱官传记唐西北边州禁人无置铁冶本朝旧制主铁冶者得补班行陈升之奏下议省之既定稿呉及与沈起辄増注兴国军磁湖铁冶如旧制巡辖马递舖史唐刘晏初州县取富人主邮递谓之捉驿大厯十有一年华原封侯莫等以主邮传优改长安尉记纂渊海卷三十五记纂渊海卷三十六钦定四库全书记纂渊海卷三十六宋潘自牧撰仕宦部赴召经贲于丘园束帛戋戋季春出币帛聘名士凡君召以三节二节以走一节以趋在官不俟屦在外不俟车翘翘车乘招我以弓旃以召大夫弓以召士君命召不俟驾行矣子庶人以旃士以旂大夫以旌汤之于伊尹桓公之于管仲则不敢召管仲且犹不可召聘人以珪问人以璧召人以瑗絶人以玦反絶以环史萧何薨曹参闻之告舎人趣装治行吾且入相居无何使相且召参四皓隠商山恵帝为太子为书卑辞安车迎以为客乃至贾谊为长沙太傅文帝思谊徴之入见上方受釐坐宣室上因问鬼神之本谊具道其所以然之故至夜半文帝前席曰吾乆不见贾生自以为过之今不及也武帝遣使者安车蒲轮束帛加璧召鲁申公汲黯召为淮阳太守黯泣曰愿为中郎出入禁闼补过拾遗上曰君薄淮阳耶吾今召君矣平帝徴天下通知逸经古记厯筭五经者所在为驾一封轺车遣诣京师光武备安车𤣥纁遣使聘严光三返而后至安帝时陈忠荐周燮冯良学行深纯帝以𤣥纁羔币聘之晋义阳成王望字子初时魏髙贵乡公好才爱士望与裴秀王沉钟㑹并见亲待公性急秀等居内职急有召便至以望外官特置追风车一乗毎有宴集望奔驰而至太宗召马周未至间遣使者四辈敦趋集鹤书赴陇束帛旅于丘园旌命交乎途巷凤凰初下紫泥诏谒帝称觞登御筵谬忝燕台诏叨陪郭隗踪肮脏辞故国昻藏入君门风云入壮懐泉石别幽耳濯缨起江湖除书忽到门冠带便拘束愧忝郎署迹谬蒙君子录俯仰垂华缨飘风翔轻毂本朝还朝似梦中双阙眩金碧复穿鹓鹭行强寄麋鹿迹还朝暂接鹓鹭翼便合剑佩趋明光忽然眉上有黄气吾君渐欲收英髦行闻宣室召归近御炉烟召还汲脩绠南归脱毒蛊入对随孔鸾汉庭日日召严徐赴官经齐侯使连称管至父戍葵丘曰𤓰时而往史客曹郎主治羌胡事剧迁刺史其公迁县令诏书赐钱三万与三台祖饯治装一月凖谒公卿凌朝乃发张辅为东郡太守赐装钱三十万以之官钟离意上书荐刘平等有诏徴平等特赐办装钱集牵丝及元兴解龟在景平交承经旧令尹之政必以告新令尹史曹参代萧何为相举事无所变更壹遵何之约束百姓歌曰萧何为法较若画一曹参代之守而勿失又扬雄传曰萧规曹随功若泰山曹参去位属其后相曰以齐狱市为寄慎勿扰也后相曰治无大于此者乎参曰夫狱市者所以并容也今君扰之姦人何所容乎黄霸代韩延夀居颍州因其迹而大治延夀代萧望之为左冯翊而望之为御史大夫㑹御史当问事东郡望之因令并问延夀在东郡时放散官钱千余万延夀竟坐弃市傅燮为汉阳太守初范津举燮孝㢘及为汉阳与交代合符而去任尚代班超为都护谓超曰小人猥承君后宜有以诲之谢方明善治郡承前代人不易其政必当改者则以次渐移变使无迹可寻杨于陵不敢易袁公之政本朝欧阳公知开封府所代包孝肃公以威严御下公简易循理不求赫赫之誉有以包公之政励公者公曰凡人才性不一吾亦任吾所长耳王文正公曽李文定公迪皆状元及罢相领青又为交承故文正送文定诗有锦标得隽曽相继金鼎调元亦践更之句詹坚老下大理李端初为少卿诟曰子嘴尖如此诚姦人也后十年坚老代端初为淮南漕端初颇省其面目因曰郎中若有素者岂甞邂逅朝路中耶风采堂堂非曩日比也坚老答言风采堂堂固非某所见但不知比往时嘴尖否端初愧怍而悟同僚之契交承之分有兄弟之义至其子孙亦世讲之前辈专以此为务今人知之者盖少矣荐举经拔茅连茹以其彚征吉赵文子所举于晋国管库之士七十余家儒有内称不避亲外举不避怨推贤而进达之不望其报君子谓祁奚能举善矣称其讐不为谄立其子不为比举其偏不为党子玉之败子之举也举以败国将何贺焉夫举无他唯善所在亲䟽一也仲弓问政子曰举贤才曰焉知贤才而举之曰举尔所知尔所不知人其舍诸子赵简王问于解狐曰孰可以为上党守对曰荆柏柳可赵简王曰非子之讐乎对曰忠臣举贤不避仇讐赵武荐白屋之士六十家史韩信亡去萧何追之因荐于汉王曰必欲争天下非信无可与计事者郑当时为司农其推毂士及官属丞史诚有味其言也闻人之善言进之上唯恐后山东诸公以此翕然称郑庄韩安国嗜于财然推举皆㢘士贤于己者也于梁举壶遂臧固郅佗皆天下之名士张安世甞有所荐其人来谢安世大恨以为举贤达能岂有私谢邪何武为楚内史厚两龚在沛郡厚两唐及为公卿荐之朝廷此人显于世者何侯力也宋宏荐桓谭召拜议郎给事中光武每醼辄令鼔琴宏闻之悔于荐举召谭让之后大㑹帝使谭鼔琴宏曰臣所以荐桓谭者望能以中正导主而令朝廷躭恱郑声臣之罪也帝从容谢之刘胜知善不荐闻恶不言隐情惜已自同寒蝉庞统性好论人每所称述多过其才人怪问之曰当今雅道陵迟善人少恶人多今拔十得五犹可以崇励世教荀彧前后所举皆命世大才终为卿相者十数人凌宝移书大常荐同郡张赡曰方今太清辟宇四门启钥裴頠荐韦忠于张华忠不起曰裴逸民每有心託我我甞恐其溺于深渊而余波及我况乃褰裳就之哉狄仁杰为相娄师徳实荐之仁杰不知数挤师徳于外武后问仁杰曰师徳知人乎曰未闻武后以告仁杰叹曰娄公盛徳我为所容仁杰荐张柬之姚崇桓彦范敬晖数人卒为名臣或曰天下桃李尽在公门仁杰曰荐贤为国非为私也武后诏丞相各举尚书郎一人仁杰荐子光嗣后称职后曰祁奚内举果得人崔祐甫当国荐举惟其人未踰年除吏几八百员莫不谐允传记楚庄王罢朝而晏樊姬问之王曰与贤相虞丘子语樊姬掩口而笑曰虞丘子为相数年未甞进一贤不智知而不进不忠王以告虞丘子虞丘子辞位而进孙叔敖楚庄以霸殷中军称刘尊祖于庾公使取为佐既见与语殊不称庾大失望遂名之为羊公鹤昔羊叔子有鹤善舞甞向客称之客试使驱来氃氋而不肯舞故称比之集朝取一人焉拔其尤暮取一人焉拔其尤诚不忍竒宝横弃道侧昔人有鬻马于市者知伯乐之善相也从而求之伯乐一顾价増倍屡为丞相言虽恳不见録殿前羣公赐食罢骅骝踏路骄且闲称多量少裁鑑宻岂念幽桂遗榛菅㡬欲犯颜出荐口气象硉砈未可攀唯待吹嘘送上天本朝王太尉荐寇莱公为相莱公数短太尉于上前上谓太尉曰卿虽称其美彼专谈卿恶太尉曰臣在相位久政事阙失必多凖对陛下无所隠益见其忠直此臣所以重凖也上由是益贤太尉孙杵荐唐介呉中复为御史孙晩为执政甞叹曰吾何功以辅政惟荐二台官为无愧耳吕蒙正为相夹袋中有册子四方人谒见必问其有何人才客去随即䟽之或有一人而数人称之者必贤也朝廷求贤取之囊中故文武百官各称职范忠宣公荐引人才必以公议未甞示恩恵于人王沂公擢用人才絶口未甞言子弟曰独不使之知乎公曰若使之知是我徇私情而市私恩也恩欲归已怨使谁归韩魏公喜用知名士或不识其面既用之其人亦不知为所荐者李师钖改京官仁宗覧其荐者三十二人师钖乃使相王徳用甥壻上曰保任之法欲以尽天下之才但荐势要孤寒何以进乃令师钖循资吕公着荐张载脩身讲学为闗右士人师表且深知边境利害上以为崇文院校书吕正献公与温公同举程頥乞特加召命待以不次拜崇政殿说书程伊川与韩持国范夷叟泛舟须㬰客将去有一官员上书谒见求知己頥云大贤居位不去求人乃使人倒来求己是甚道理夷叟云求荐章常事也頥云不然只为曽有不求者不与求者与之遂致人如此范文正公知杭州苏鳞为属县巡检城中兵官往往皆获荐书鳞在外邑未见收録献诗曰近水楼台先得月向阳花木易为春文正荐之况子多才兼美行荐书期即达承明籄椟瓦砾遗琳球荐书转石古所尤都邑正喧收把梓囘㸔世上无伯乐都道盐车胜月题书考经以参互攷日成以月要攷月成以嵗㑹攷嵗成史京房对曰古帝王以功举贤则万化成瑞应着宜令百官各试其功灾异可息诏使房作其事房奏考课吏法刘邵作都官考课法七十二条杜预受诏为黜陟之法曰莫若委达官各考所统在官一年以后每嵗言优者一人为上第劣者一人为下第因计偕以名闻按其六嵗处优举者超用之六嵗处劣举者奏免之其优多劣少者叙用之劣多优少者左迁之上考第羣臣以李纲孙伏伽为第一卢承庆考内外官有一官督运遭风失米卢考之曰监运损粮考中下其人容止自若无一言而退卢改注曰非力所及考中中既无喜容亦无媿辞又改曰宠辱不惊考中上阳城自署曰抚字心劳催科政拙考下下唐临自述其考曰形如死灰心若铁石张说为中书令𤣥宗诏曰动惟直道累开献替之诚言则不谀自得谟猷之体才望兼着理合褒陞考中上传记周李详解褐盐亭尉因考为録事所挤详谓刺史曰録事持铨曹之权当要害之地为其妄褒贬耳若使详秉笔颇亦有词刺史遂授笔详即书録事考曰怯断大案好勾小稽自隠不清言他总浊堦前两竞鬭困方休狱里囚人非赦不出天下以为谈笑之最焉本朝元祐四年吏部言州令罢任委知州通判考察课绩以徳义有闻清谨明着公平可称恪勤匪懈为四善以狱讼无寃催科不扰税赋无陷失宣敕条贯按帐簿书齐整差役均平为治事之最农桑垦殖野无旷土水利兴修民赖其用为劝课之最屏除奸盗人获安处赈恤贫穷不致流移而能招诱复业为抚养之最仍通取善最为上中下三等限次月申监司类聚每年一次同行审覆若有能否允着者别为优劣等上半年限八月下半年限二月保明以闻受代经及𤓰而代史任昉为呉兴太守清洁友人刘溉与弟洽从昉为山泽逰被代而还无衣沈约为裙衫迎之宋世良为清河太守及代至倾城祖道有老人曰老人年九十记三十五政府君非惟善政清亦彻底申徽为襄州刺史及代还人吏送者数十里不絶徽赋诗于清水亭长㓜皆竞来就读递相谓曰此是申使君手迹并写诵之传记李元纮治润有恵政代去吏民遮留乌鹊羣飞翔集以拥行车姚崇牧荆州受代吏民拥马截镫留鞭集解龟在景平本朝士人歴官一任得外无官谤中无所愧于心释肩而去如大热逺行虽未到家得清凉馆舍一解衣潄濯已足乐矣章服经以讼受服亦不足敬也天命有徳五服五章哉惟衣裳在笥服其命服传记唐初品官旧服止黄紫贞观四年诏三品以上服紫四品五品已上服绯六品七品以緑八品九品以青永徽二年京官文武职事四品五品并给随身鱼袋天夀中改佩鱼为龟神龙依旧景云赦文鱼袋着紫者金装着绯者是时正贠官始佩鱼其离任及致仕即去鱼袋贠外判试并检校等官并不佩鱼开元中张嘉贞奏请致仕官及内外官五品以上检校试判及内供奉官见占阙者听凖正贠例许终身佩鱼以理去任亦许佩鱼自后恩制赏绯紫谓之章服凡服饰差等上得兼下下不得僭上本朝雍熈初郊祀庆成始诏升朝官绯緑二十年叙赐绯紫真宗东封西祀赦书京朝官并以十五年为限太平兴国二年诏朝官出知节镇及转运使副借紫知防团刺史州借绯衣绯者借紫其知通判知军监止借绯鱼袋之制国初多阙雍熙元年南郊毕内出鱼袋以赐近臣由是内外升朝文武官皆佩鱼旧制借服者但称借紫借绯而已初不佩鱼医官职虽髙亦不佩鱼政和初王诏上言于是始佩鱼称借紫金鱼袋而医官随服色佩鱼矣赐绯史李子慎诬告其舅以获五品其母见其着绯衫泣曰此是汝舅血染者邪张宿赐缁青裴度欲为请银绯太和三年中书门下奏参戎要但官至侍御史以上者虽偕考未至亦量许奏绯传记张鷟初为岐王属夜梦着绯乗驴睡中有怪我衣緑乘马何为衣绯却乗驴其年应举及第授鸿胪丞未经考而授五品以其应也张鷟为鸿胪丞帽带及緑袍并䑕啮有蜘蛛大如粟当寝门悬丝上经数日大赦加阶授五品周朱前因上书赐绯鱼袋未入五品于緑衫上带之朝野莫不怪笑张嘉贞开元中书令着绯傅游艺武后时居相位着绯沈佺期以罪谪遇恩复官而未还朱衣因内晏羣臣皆歌回波词佺期曰身名已蒙齿緑袍笏未赐牙绯中宗即赐之绯袍子纷纷集朱绂白银章扶病垂朱绂银章付老翁朱衣象笏承命以行朱衣象板赐服朱银加赐朱衣银鱼彩动绫袍鴈趂行腰白金服赤绂徒使花袍红似火其如蓬鬓白如丝鱼缀白金随步跃鹘衔红绶遶身飞荣传锦帐花聨萼彩动莎衫鴈趂行赐朱衣银印腰垂鱼印首带武冠赐紫史冯伉为皇太子诸王侍读殿中赐金紫服太和三年中书门下奏检校四品兼中丞先赐绯经三周年以上者兼许奏紫传记武后以南海献集翠裘赐张昌宗狄仁杰入奏事后令争三筹赌昌宗所衣裘卿以何物为对狄因指所衣紫驼袍曰臣以此敌则天笑曰此裘价逾千金卿之所指为不等矣狄对曰臣此袍乃大臣朝见奏对之服也李泌起家金紫为帝王师颜真卿问范氏尼曰吾得五品否尼指座上紫丝布云颜郎衫色如此或有客讥来济近日白袍子纷纷济曰正由绯袍子紫袍子纷纷崔日用为中丞赐紫是时佩鱼须有特恩日用因内宴撰回波词中宗以金鱼赐之集恩降重霄荣沾陋质虚黩陟明之典恐兴彼己之诗金章紫绶照青春封爵经列爵惟五一曰爵以驭其贵以徳诏爵史昔周爵五等春秋三等注云春秋变周之文从殷之质合伯子男为一则殷爵三等者公侯伯也爵一级曰公士二上造三簪袅四不更五大夫六官大夫七公大夫八公乗九五大夫十左庶长十一右庶长十二左更十三中更十四右更十五少上造十六大上造十七驷车庶长十八大庶长十九关内侯二十彻侯皆秦制以赏劳功项王使人有功当封爵刻印刓忍不能予樊哙破李由军上闻赐爵明帝诏民爵过公乗得移与子若同产爵过公乗得移其亲建安二十六年始制名号侯置五大夫与旧列侯关内侯凡十六等以置军功注置名号侯爵十八级关中侯爵十七级皆金印紫绶又置闗内外侯十六级铜印龟纽墨绶五大夫十五级铜印环纽亦墨绶皆不食租与旧列侯闗内外侯凡十六等今之虚封自此始唐之封爵皆设虚名其食实封者给缯布而已集汉髙祖甞诏天下凡以战得爵七大夫公乘以上令丞与亢礼故为吏益难本朝唐制王食邑五千户郡王国公三千户开国郡公二千户县公千五百户县侯千户伯七百户子五百户男三百户又有食实封者户给缣帛毎赐爵递加一级唐末及五代始有特加邑户而罢实封之给封王史髙祖定天下功臣异姓王者八国咸得裂土南面称孤韩信平齐使人言汉王曰齐夸诈多变不为假王以镇之其势不定请自立为假王汉王骂曰大丈夫定诸侯即为真王何以假为髙祖四年立韩信为齐王徙为楚王五年以九江王英布为淮南王卢绾为燕王韩王信为代王彭越为梁王吕后临朝封诸吕为王太后病戒产禄曰髙祖与大臣约非刘氏王者天下共击之今王吕氏大臣不平我即崩大臣恐为变必据兵卫宫毋为人所制太后崩太尉周勃丞相陈平朱虚侯刘章等诛诸吕使人迎立代王匈奴攻耿恭单于遣使招恭曰若降者当封为白屋王尉景之子粲性麄武天保初封库狄干等为王粲以景不预王爵大恚恨闭门不朝帝怪遣就宅问之隔门谓使人曰天子不封粲父作王粲不如死文宣亲诣其宅慰之方复朝请本朝中书令赵普封韩王谥忠献太尉髙琼封卫王谥烈武颛班帝制荣启国封金劵玉册虎符龙节遂膺典册进位真王衮衣绣裳既极公台之贵金印盭绶肈开王社之封土宇分封位列真王之贵郡王史天宝九载赐安禄山爵东平郡王唐将帅封王自此始上元二年李光弼兵败河阳失守又河中军乱杀其帅李国贞太原节度使邓景山亦为部下所杀遂用郭子仪进封汾阳郡王出镇绛州子仪擒其杀国贞贼首王元振数十人并诛之太原辛云京亦诛害景山者由是河东诸镇悉皆奉法浑瑊父释之积战功累迁至开府仪同三司宁朔郡王徳宗幸奉天瑊率家人子弟以拒朱泚贼平徳宗封瑊为咸宁王马燧少读书辍卷叹曰丈夫当建功于昭代以济四海安能矻矻为一儒哉燧姿度魁异沉勇多智畧朱泚之乱燧守太原引晋水而注城之东渚以为池寇至计省守陴者万人封北平郡王集功业汾阳异姓王本朝曹彬追封济阳郡王谥武恵宗室近亲承袭特㫖封郡王光奉制书峻膺宠数开国郡县公经诸公之地封疆方五百里其食者半公执桓圭上公九命为伯史咸熙元年相国晋王奏建五等诸公地方七十五里邑一千八百户置相一人典祠典书典卫典礼各一人妾六人车前司马十人旅贲四十人上公九命则剑履上殿有善相者师圭谓陶侃曰君左手中指有坚理当为公若彻于上贵不可言侃以针决之见血洒壁而为公字以纸裛手公字愈明许洛阳为鴈门太守家田三生嘉禾皆异垄合颖世祖善之进爵北地公传记公直也取其正直无私本朝皇属有特封郡公县公或赠侯者无开国字国公本朝旧制将相食邑万户即封国公王旦过万户而谦抑不请封庆厯七年南郊中外将相惟夏竦满万户中书请封英国公因诏使相未满万户者皆得封国朝之制食邑满万户乃封国公惟宰相三公则通计实封满万户便封国公杜衍既致仕因郊祀当加恵而食邑未满万户特诏封祁国公盖异礼也其后遗奏有曰非万户而忝赐履之封自三少而席司成之重盖谓是云遇恩及宗室祖宗后承袭及特㫖者封国公开国侯经屯利建侯豫利建侯行师诸侯之地封疆方四百里其食者参之一侯伯七命侯执信圭史髙帝初封侯者皆赐丹书铁券曰使黄河为带泰山为砺汉有宗庙尔无絶世汉封功臣张良未有战鬬功髙帝曰运筹帷幄之中决胜千里之外子房功也乃封良为留侯上在洛阳南宫从复道望见诸将相与坐沙中语上曰此何语留侯曰此谋反耳上曰为之奈何留侯曰上平生所憎羣臣所共知谁最甚者上曰雍齿留侯曰今急先封雍齿以示羣臣上置酒封雍齿为什方侯皆曰雍齿且侯我属无患矣韩王信入匈奴与太子俱至頽当城生子因名頽当至文帝时降封功髙侯頽当孽孙嫣贵幸显当世嫣弟説以校尉征匈奴封龙额侯冯石袭母公主封获嘉侯为安帝所宠常幸其府留饮十日许赐駮犀具剑佩刀紫纹绶玉玦各一光武封功臣令各言所乐诸将皆占丰邑美县惟丁綝愿封本乡曰昔孙叔敖敕其子受封必受墝埆之地今綝能薄功微得封乡亭侯足矣光武封景丹栎阳侯帝曰富贵不归故乡如衣锦夜行故以封卿耳诏曰窦融执志忠孝扶微救危仇疾反肤隗嚣率励五郡精兵羌胡毕集兵不血刃而虏土崩瓦解朕甚嘉之其以六安安丰阳原蓼安凡四县封为安丰侯班超诣相者相者曰生燕额虎颈飞而食肉此万里侯相也班超定西域五十余国封为定逺侯曹沐自荆州北归太祖曰此吾家千里驹也封为东亭侯咸熙元年晋王奏建五等诸侯地七十里邑千六百户官属同诸公妾五人车前司马八人旅贲三十六人相工指吕僧珍曰此儿有竒声封侯相也宋明帝目李安仁曰卿面方如田封侯相也李崇以父贤勲封回乐县侯时年尚小亲族相贺崇独泣贤怪而问之对曰无勲于国而幼小封侯当报主恩不得终于养是以悲耳贤由是大竒之传记列侯金印紫绶功大者食县邑小者食乡亭孔愉以讨华轶功封余不亭侯初愉少时甞得一龟于余不溪中流左顾者数四及铸侯印而龟左顾更铸犹然愉悟遂佩焉本朝开国伯经诸伯之地封疆方三百里其食者参之一伯执躬圭侯伯七命史咸熙元年晋王奏建五等伯地方六十里邑千二百户官属同诸公妾四人车前司马八人旅贲二十八人王勇论讨茹茹功别封永固伯邑五百户时有别封者例听回授次子勇独请封兄子元兴时人义之传记伯白也本朝开国子经诸子之地封疆方二百里其食者四之一子执谷璧子男五命史咸熙五年晋王奏五等诸子地方五十里邑八百户官属同诸公妾三人车前司马四人旅贲二十人咸熙中改封蒋恺为下蔡子王敬则封崇安县子敬则幼时于草中射猎有虫如乌豆集其身摘去乃脱脱处皆流血敬则恶之诣道士卜道士曰此封侯之瑞也传记子独孳孳栖下之称也本朝开国男经诸男之地封疆方百里其食者四之一男执蒲璧子男五命史咸熙元年晋王奏建五等诸男地方三十五里邑四百户妾二人车前司马二人旅贲十二人又次国男方二十五里邑二百户传记男任也任治事受王命为君也本朝食邑实封经晋于是乎作爰田注云分公田之税应入公者爰之于所赏之衆晋侯赏桓子狄臣千室亦赏士伯以𤓰衍之县卫侯与免余邑六十辞曰唯卿备百邑臣六十矣下而上禄乱也鲁昭公孙于齐齐侯曰自莒疆以西请致千社子公子开方以书社七百下卫矣史秦以吕不韦为丞相封文信侯食河南洛阳十万户今济南中山王幸以支庶享食大国衍食佗县景龙二年韦嗣立上䟽以为食封之家其数甚衆昨问户部云用六十余万丁一丁绢两疋凡百二十余万疋臣顷在太府每嵗庸调绢多不过百万少则六十万疋比之封家所入殊少不若悉记丁输之太府使封家于左藏受之为愈上弗听开元十年初令宰相共食实封三百户以七丁为限元和五年应给实封例节度使兼宰相每食实封百户嵗给八百端疋若是绢加给绵六两节度使不兼宰相每百户给四百疋军使诸衞大将军每百户给三百五十端匹宋齐丘罢相愿复归九华山赐号九华先生食青阳一县传记北齐以后功臣多食郡县输若髙徳正封蓝田公食勃海郡输本朝凡加食邑宰相千户实封四百户余降麻官七百户实封三百户直学士以上五百户实封二百户舎人待制散尚书至少卿监以上三百户实封一百户凡食邑三百户封县开国男五百户封子七百户封伯千户封郡侯二千户封公千五百户以上始加实封惟将相食邑万户即开国皇朝沿唐制文臣少卿监以上武臣副率以上内殿崇班以上有封爵丞郎学士刺史大将军诸司使以上有实封但以増户数为差不系爵级邑过其爵则并进爵焉止于郡公昔在前代凡食邑民户给其税赋后以食实封方给之本朝悉为虚名而制词尚以实封为真赋云钖土非所以逮无功割户实所以褒有徳茍有宠过其量是谓食浮于人俄奉玺书骤加井赋邑衍真租食倍多赋仍増勲秩倍衍户封陪食爰田衍封真赋加以爰田衍之真食宠章非次衍食有加真食爰田併加于上赋陪敦邑采増衍井腴申钖爰田陪敦多赋加恩本朝倣隋唐官制设阶勲封爵食邑实封为降赦加恩之数应宰臣亲王使相执政官加恩四种尚书以下至諌议大夫学士待制大卿监加三种少监以下至朝臣加二种京官选人加一种称种者谓阶勲爵食邑实封各为一种也京官选人初命官便带阶每加恩如上件之数加焉祖宗用此以别仕进之新旧盖祖宗用人必择歴试之才能自非士取殊科在三人之列及制科入等方不次擢任然亦须先歴一任倅幕使知州县事方登馆阁擢言路自余皆以资歴选任故以阶勲别之熙宁王安石当国之初喜用新进以行法不次擢任犹然开陈其人之才能禀上而进拟逮元丰判乃以阶为寄禄官故只加勲而已至政和以后蔡京用事专选新进之附已者不次擢用虑人君检察同列梗议当职人言遂削去勲毎有恩霈只云合加恩人并无加恩乃立司封法暗理加勲之数加至上柱国方封爵加食邑云任子经赏延于世世选尔劳予不掩尔善古之仕者世禄史袁盎兄哙任盎为郎汲黯以父任为太子洗马王吉曰今使俗吏得任子弟率多骄傲不通古今至于积功治人无益于民此伐檀所由作也宜明选贤才除任子之令各以品之髙卑䕃其亲属多者及九族少者三世宗室国賔先贤之后及士人子孙亦如之严父弱冠以门䕃䇿名李徳裕以䕃补校书郎后为名宰相传记汉制二千石九卿得资䕃为郎皆为三省郎悉属光禄勲更直执㦸宿卫及其髙第有亷茂可察四行可举乃出补长及丞自魏晋迄唐臣僚有功利及民劳效在国始赐其子官至唐开元三品以上许䕃子孙降子一等曽孙又降一等散官同执事䕃四品五品以降臣早以门资初登官叙世臣门子御之族天隆其祐主丰其禄集以门功拜为太子舍人公初为吏亦以门庇东隂令于兴宗生于公侯家以覆䕃入仕本朝太平祥符二年邢昺言欲望自今补䕃出身人并须先于国学听书二年候满日本学牒送审官院依条试验方与差遣世宦经官人以世古者臣有世功世其官邑世禄之家鲜克由礼春秋讥世卿五世其昌并于正卿八世之后莫之与京陈厉公生敬仲筮之曰此其代陈有国乎不在此其在异国非此其身在其子孙光逺而自他有耀者也子所谓故国者非谓有乔木之谓也有世臣之谓也子华之门徒皆世族也缟衣乗轩濶步缓视史孟尝君曰文闻将门必有将相门必有相汲黯濮阳人其先有宠于古之卫君至黯十世世为卿大夫汉兴以来侯者百数保国持宠未有若富平者也路温舒辞顺而意笃遂为世家宜哉隂识传赞云恂恂苗𦙍注云公侯皆传龟袭紫紫绶龟纽王训年十六召见文徳殿应对爽彻武帝谓朱异曰可谓相门有相博陵崔倕缌麻亲三世爨贞元以来言家法者以倕为首生六子一登辅相五任大僚太常卿邠太府卿酆外台尚书郎郾庭尉卿郇执金吾鄯左仆射平章事郓宣宗闻之叹曰崔鄯家门孝友可为士族师法矣鄯甞构小斋于别寝御笔题额赐号曰徳星堂今京兆民因崔氏旧里立徳星社传记金日磾忠勤之节七叶侍中唯金张子弟世履忠笃故保贵恃宠祚钟昆嗣通侯百数富平最盛于西京东京杨氏累世宰相为汉名族然袁氏车马衣服极奢僭能守家风为世所贵不及杨氏也望丰屋知名家公门有公卿门有卿衣冠盛事传记前汉金日磾张安世七叶珥貂为侍中张氏自昭帝封安世至吉传国八世歴莽簒二百年间未甞遣黜封者莫与为比韦贤及子元成平当及子晏唐刘祥道及子齐苏瓌子颋李吉甫子徳裕房融子琯皆父子为相后汉窦巖为司空子畧少保略子炽太傅略孙毅大司马杨氏自震至彪四世太尉徳业相继为东京名族袁安为司徒子敞为司空孙汤为太尉汤子逢为司空逢弟遇为司徒晋谢安子琰琰子混三世仆射中书令王述述子坦之坦之子愉三世中书仆射梁谢览为吴兴守与祖宋中书庄父齐太子詹事伯父司徒朏侍中敬三代五人为此郡谢𢎞子微微子庄庄子朏朏孙哲五世为侍中后魏宇文裘太尉子测少保深少师深子孝伯少冢宰又晋荀勗司徒子萍太保组太尉萍子遂太保皆三世四公后魏李沖沖子延寔延寔子彧又西魏长孙雅为太师子绍逺大司马绍逺子览大司徒皆三世三公北齐贺拔允为太尉弟胜为太师丘为太保胜堂弟仁为太师一门四人为三公后周于谨为太师二子寔为司空翼为太尉一门三人为三公唐萧瑀子嵩华二子并为相张嘉祯子延赏延赏子宏靖又萧复子寘寘子遘崔沔子祐甫祐甫子植并三世为相贞观中颜师古相时勤礼三人皆𢎞文馆学士开元中郑齐景齐丘齐望兄弟并为着作郎裴谞为河南尹此官谞五世为之谞坐未甞当正位为政以和易为理韦氏东眷有逍遥公夐郧公孝寛西眷有平齐公瑱固安公法保并为盛门至今称为四公之后父子同朝经父子并为周司徒武公庄公为平王卿士史成王于周公子父俱延拜而受之注云周公拜前鲁公拜后䟽广䟽受父子并为师傅朝廷以为荣苏颋迁给事中拜中书舍人父瓌同中书门下三品父子同在禁苑朝廷荣之贞元四年诏以太尉中书令西平郡王晟长子愿为银青光禄大夫太子宾客赐勲上柱国与晟门并列㦸传记崔湜弱冠登科不十年掌贡举迁兵部父揖亦甞为礼部至是父子累日同省为侍郎集近世勲将尤贵富者言李郭而汾阳西平犹不得父子并为节制公与子布同日登将坛父子相继史杜延年周之子也为御史大夫延年居父官府不敢当旧位坐卧皆易其处毕衆敬子元賔父子相代为兖州当世荣之传记韦康代父为凉州刺史父出止传舍康入官宇时人荣之集大许公为相于武后朝小许公佐𤣥宗兄弟同朝史张绾为中丞兄缵为仆射元日旧制仆射中丞坐为东西时百司就列导驺分趋两途前代未有时人荣之刘伟之为左史懿之为给事中兄弟并居两省论者美之兄弟相继史冯立与兄野王相代为西河上郡太守民歌之曰大冯君小冯君兄弟继踵相因循聪明贤智恵吏民政如鲁卫徳化钧周公康叔犹二君夏侯䕫为南豫州刺史兄亶先经此任并有恩恵百姓歌曰我之有州频得夏侯前兄后弟布政优优贾敦颐为洛州刺史其弟敦实后继镇之并有恵政百姓前后立碑于东京入赀史张释之以赀为骑郎卜式上书愿输家半财助边上使使问式式曰天子诛匈奴愚以为贤者宜死节有财者宜输之如此而匈奴可灭也是时富豪者皆争匿财唯式尤欲助费上乃拜为中郎赐爵左庶长田十顷布告天下尊显以风百姓崔烈因傅母入钱五百万得为司徒及拜日帝曰悔不少靳可至千万程夫人于傍应曰崔公冀州名士岂肯买官赖我得是岂不知足也皇甫规解官归安定乡人有以货得鴈门太守者亦去职还家书刺谒规规卧不迎既入而问卿前在郡食鴈美乎有顷又白王符在门规惊遽而起衣不及带屣履出迎援符手而还与同坐极欢时人为之语曰徒见二千石不如逢掖中宗时安乐公主等用事请谒受贿虽屠沽臧获用钱三十万则别降墨敕除官斜封付中书时人谓之斜封官传记刘陶为京兆尹到职当出脩官钱千万陶清贫而耻以钱买职称疾不听政崔烈买司徒问子均曰人谓何如对曰海内嫌其铜臭纳粟史晁错説文帝曰欲民务农在于贵粟贵粟之道在于使民以粟为赏罚今募天下入粟县官得以拜爵得以除罪如此富民有官农民有钱粟有所渫夫爵者上之所擅出于国而无穷粟者民之所种出于地而不乏使天下入粟于边以受爵免罪不过三嵗塞下之粟必多矣于是文帝令民入粟于边六百石爵上造四百石为五大夫改官本朝天圣前诸路使者荐举未有定限选人止用四考改官然是时吏部选人磨勘嵗才数十人庆歴以后増为六考知州等荐吏部皆视属邑多寡裁为定数于是举者皆以应格充数为意遂数倍于前元祐二年诏吏部选人改官每嵗以百人为额从孙觉之请也绍圣元年诏引见磨勘改官人权依元丰令五日引一甲毎甲引三人每年不得过一百四十人俟后次不及百人取㫖边邑备员蔑闻善状大庭偶见赐与阶升龙墀引对叨被宠陞俄应格于天官遂进阶于文散俾脱迹于铨衡获陞名于京籍偶嵗成之及格蒙序法之推恩校课中铨方上六年之最拜恩宸陛滥沾八品之阶公子亦改官三就繁马头迁除史田蚡为丞相荐人或起家至二千石权移主上上迺曰君除吏尽未吾亦欲除吏亦有少负令誉弱冠超越清级者南齐丘巨源为江夏王掌书记平除奉朝请延昌二年崔鸿建议曰窃见景明以来考格三年成一考一考转一阶贵贱内外万有余人自非犯罪不问贤愚莫不上中才与不肖比肩同转虽有善政如袭黄才史如班马文章如张蔡得一分一寸必为常流所攀选曹官抑为一槩不曽甄别虽明㫖已行犹宜消息不从传记凡言除者除故官就新官也陈依梁制若有迁授吏部先为白牒列数十人尚书与参掌者共署奏敕或可或否其可者则下于选曹以贵贱别内外随才补用以黄纸録名八座通署奏可乃出以付与典书其名贴鹤头板修整容仪送所授之家其别发诏除者即宣付诏局章奏闻敕下黄纸冩出门下答诏请付外施行郭汾阳每迁官则靣长二寸额有光气事已乃复集光隂荏苒迁授频仍恩光照拙薄云汉希腾迁本朝叨膺涣渥叙进官聨医是肱三折官多嵗九迁罢免经狼瞫曰吾以勇求右无勇而黜亦其宜也谓上不我知黜而宜乃知我矣令尹子文三已之无愠色栁下恵为士师三黜史荀卿适楚春申君以为兰陵令春申君死而荀卿废汉髙赦韩信为淮隂侯信居常鞅鞅与绛灌等列过樊将军哙哙跪拜送迎言称臣曰大王肯临臣信出门笑曰生乃与哙等伍孙㑹宗与杨恽书云大臣废退当阖门皇惧为可怜之意李广赎为庶人屏居蓝田南山中射猎饮还至亭灞陵尉醉呵止广曰故将军尉曰今将军尚不得夜行何故也哀帝时册免孔光曰君其上丞相博山侯印绶罢归光退闾里杜门自守栁浑罢政事后数日置酒召故人出游酣肆乃还旷然无黜免意时李俛卢翰皆以旧相阖门奉朝请叹曰吾等视柳宜城真拘俗之人哉传记邓竟陵免官后见桓公公问之曰卿何以更痩邓曰有愧于叔达不能不恨于破甑殷中军废后恨简文止云上人着百尺楼上儋梯将去集坎壈兮寒士失职而志不平本朝人事虽好乖吾生亦多忤才如得风鹢已复触藩羝中道勒囘奔电足留滞常思动艰危却悔来珉贱易为价玉弃乆埋尘盐车屈骐骥烈火废珪瓒贬窜经流宥五刑舜流共工于幽州放驩兠于崇山窜三苗于三危殛鲧于羽山五流有宅五宅三居屏之逺方终身不齿舜臣尧流四㐫族浑敦穷竒梼杌饕餮投诸四裔以御魑魅周公杀管叔而囚蔡叔君曰余不女忍杀宥女以逺逸速行乎史屈原既放行吟泽畔作懐沙之赋沉汨罗而死贾谊谪为长沙王太傅有鵩飞入谊舍止于坐隅鵩似鸮不祥鸟也谊居长沙卑湿自伤夀不得长乃为赋以自广虞翻放弃南方云犯上获罪当长没海隅生无可与语死以青蝇为弔客使天下一人知己者足以不恨以典籍自慰作易设象以占吉凶齐髙帝敕刘祥曰我当原卿性命令卿万里思愆乃徙广州杨凭贬临贺尉姻友惮累无往候者独徐晦至蓝田慰饯宰相权徳舆谓曰无乃为絫乎晦曰方布衣时临贺知我今忍遽弃也有如公异时为奸邪谮斥又可尔乎徳舆叹其直李夷简表为监察御史晦过谢夷简曰君不负杨临贺肯负国乎徳裕贬潮州着𫐠杂序数十篇号曰穷愁志其论𡨕数曰予自荆楚保釐东周于路出方城有隐者谓方城长曰此官人居守后二年南行万里则知憾予者必因天谴谮予者乃自鬼谋虽抱至寃固不为恨传记殷浩被黜夷神委命雅咏不辍虽家人不见其流放之戚殷中军被废在信安终日常书空作字扬州吏民寻义逐之窃视唯作咄咄怪事四字而已陆宣公至忠州土塞其门盐菜由狗窦中端坐抄药方儿姪亦罕与语新繁县有东湖李徳裕为宰日所凿夜梦一老父曰某潜形其下幸庇之明府富贵今鼎来七九之年当相见于万里外后于土中得一蟇径数尺投之水中而徳裕以六十三卒于朱崖果应七九之䜟集屈原既放三年不得复见竭智尽忠而蔽障于谗心烦意乱不知所从乃往见太卜郑詹尹曰云云俗溷浊而不清蝉翼为重千钧为轻黄钟毁弃瓦釜雷鸣谗人髙张贤士无名恭承嘉恵兮待罪长沙侧闻屈原兮自沉汨罗造託湘流兮敬弔先生遭世㒺极兮迺陨厥身呜唿哀哉兮逢时不祥鸾凤伏窜兮䲭鸮翺翔阘茸尊显兮谗谀得志贤圣逆曳兮方正倒植谓随夷溷兮谓跖硚㢘镆铘为钝兮铅刀为铦吁嗟黙黙生之无故兮斡弃周鼎宝康瓠兮腾驾罢牛骖蹇驴兮骥垂两耳伏盐车兮章甫荐屦渐不可乆兮嗟若先生独罹此咎兮贾生西望忆京华湘浦南边莫怨嗟圣主恩深汉文帝怜君不遣到长沙去嵗左迁夜郎道屈平顦顇滞江潭竒伯流离放辽海迁人发佳兴我是潇湘放逐臣天外常求太白老金陵捉得酒仙人一为迁客去长沙西望长安不见家万里伤心严谴日百年垂死中兴时孤臣昔放逐泣血追愆尤谓言即施设乃反迁炎州朝为青云士暮作白首囚静思屈原沉逺忆贾谊贬翻飞乏羽翼指摘困瑕玷一封朝奏九重天夕贬潮阳路八千欲为圣明除弊事肯将衰朽计残年云横秦岭家何在雪拥蓝闗马不前前年出官日此祸最无妄匪兕吾为柙兮匪豕吾为牢积十年莫吾省兮増蔽吾以蓬蒿始惊陷世议终欲逃迁刑风波一跌逝万里壮心瓦解空缧囚未竞迁乔乐俄成失路嗟别怨秦城暮途穷越岭斜沉埋全死地流落半生涯独弃伧人国难窥夫子墙鸣玉机全息懐沙事不忘十年顦顇到秦京谁料翻为岭上行一身去国六千里万死投荒十二年栁子厚斥已十二年程刘二韩皆已抆拭独子厚与猿鸟为伍咋舌惊魂分终裔壤沉舟侧畔千颿过病树前头万木花一去一万里千知千不还崖州在何处生度鬼门闗本朝卢多逊贬朱崖李符见赵普虽在海外而水土无他恶春州虽在内地而至者必死望追改前命以外彰寛宥乃寘于必死之地普颔之后符坐事贬上怒未已令再贬海外普具述其事即以符知春州到郡月余卒寇凖贬雷州司户及境吏以图献抵海岸凡十里公恍然曰少时有到海祇十里过山应万重之句乃今日意耳人生得丧岂偶然哉寇公之贬也丁晋公与冯相拯在中书丁当秉笔初欲贬崖州忽自疑语冯曰崖州再涉鲸波如何冯唯唯而已丁乃徐拟雷州丁之贬也冯遂拟崖州当时好事者曰若见雷州冦司户人生何处不相逢丁谓既逐李文定因肆行贬窜时王沂公参政不平之曰责太重矣谓熟视乆之曰居停主人恐亦不免也沂公惧因宻谋去之以擅移山陵劾谓虽沂公以计倾之而公议不以为非也丁谓谪崖州甞谓客曰天下州郡孰为大客曰京师也谓曰不然朝廷宰相为崖州司尸则崖州为大也闻者絶倒陈莹中云岭南人见逐客不问官之尊卑尽唿相公岂非相公爱逰此乎近日莹中赴龙城士美相继过桂又报伯纪来因念莹中言发一笑刘器之谪岭外盛夏奉老母以行一日行山中憇树下有大蛇冉冉而至若相向者久之乃去村民罗拜器之曰官异人也蛇吾山之神见官喜相迎耳苏辙谪雷不许占官舍遂僦民屋章子厚以为强夺民居下州追民究治以僦劵甚明乃已及章子厚谪雷州亦问舍于民民曰前苏公来为章丞相㡬破我家今不可也人以为报秦㑹之千鬼万怪如不乐这人贬窜将去却与他殷勤不絶一日忽招胡和仲饭意极拳拳比其还家则台章已下又送白金为赆如欲论其人章䟽多是自为以授言者行见江山且吟咏不因迁谪岂能来得罪宜投裔逐客何人着眼看山忆喜欢劳逺梦地名皇恐泣孤臣吏民惊怪坐何罪父老相携迎此翁佗年谁作舆地志海南万里是吾乡九死南荒吾不恨兹逰竒絶冠平生公方占贾鵩我正买龚牛逐客不妨员外置诗人例作水曹郎梦遶云山心似鹿魂飞汤火命如鸡山僧有味宁知子泷吏无言只笑侬逢人瘴发黄入市胡眼碧屡作退飞鹢羞看干死萤孤鸿方避弋老骥犹在埛东坡谪岭南时宰欲杀之饱喫恵州饭细和渊明诗渊明千载人东坡百世士出处虽不同气味乃相似人鲊瓮中危万死鬼门闗外更千岑问君底事向前去要试平生铁石心去国行万里淡如云水僧安知陇鸟樊笼宻更觉南鹏羽翼低去国一身轻似叶髙名千古重于山起废史以贵戚废锢当复以贵戚浣濯之犹解酲以酒也魏恺积年沉废遇杨愔于路微自陈愔曰咸由中㫖恺曰虽复零雨自天终待云兴四岳愔忻然曰此言极简要数日除霍州刺史张威在青州侵扰百姓坐废于家后从上祠泰山上曰今还公笏于是复拜洛州刺史贾谊谪长沙文帝思之召见宣室问鬼神之本文帝前席汲黯坐免官隐于田园者数年召为淮阳太守集茍削丹书得夷平民则尘洗天波谤絶衆口柳先生游于愚溪之上黧老进而言曰今兹是州起废者二焉东祠躄浮图中廏病颡之驹躄浮图有师道少而病躄居东祠十年今年他有师道者悉以故去学者伥伥无所师遂相与出躄浮图以为师中廏病颡驹颡之病亦自十年不得齿他马食斥弃异皁凡廏之马无肯为伍今刺史来涖吾邦将至无以为乗于是衆牵驹上燥土大庑下浴剔蚤鬋刮恶除残莝以雕胡秣以香萁御夫尽饰然后敢持岂不曰宜乎今先生来吾州亦十年曽不若躄足涎颡之犹有遭也兴哀于无用之地垂徳于不报之所而我窜逐者龙钟初得归本朝暂着南荒不到头却随北鴈与归休老去甞忧伴新鬼归来且喜是陈人误辱使君相抆拭宁知老鹤更乗轩流落生还真一芥何时旷荡洗瑕谪与君归驾相追攀初起湘累复佩银肯留归阙斾坐待逆风船寄语诸公肯湔祓昨夜风雷震海隅天心急拟活焦枯万里早归来九折慎驰骛起复经子夏问曰三年之丧卒哭金革之事无辟也者礼与初有司与孔子曰夏后氏三年之丧既殡而致事殷人既葬而致事记曰君子不夺人之亲亦不可夺亲也子夏曰金革之事无辟也者非与孔子曰吾闻诸老曰昔者鲁公伯禽有为为之也今以三年之丧从其利者吾弗知也春秋不以家事辞王事闵子骞曰若是乎古之道不即人心退而致事史张华为度支尚书母忧诏令摄事王叔文丁母忧日夜图起复张茂宗起复尚义章公主传记苏颋父瓌卒有勅起复颋固辞不起时人语曰苏瓌有子李峤无儿侯知一年老勅放致仕上表不伏张琮丁忧自请起复髙筠母丧亲戚为举哀筠曰我不能作孝子张栖贞被讼诈遭母忧不肯起对台中为之语曰侯知一不伏致仕张琮自请起复髙筠不肯作孝张栖贞情愿遭忧皆非名教中人并是王化外为兽心人面不其然乎集金革夺情葢有通式宜自抑割即膺往㫖丁所生母忧爰降诏书敦还摄任敦谕起复衰麻外墨栾棘内毁本朝先公周显徳末翰林学士起复裹素纱软脚幞头惨紫公服毎入朝犹佩鱼袋或曰鱼袋以金为饰亦身之华也居丧夺情不当有金宝之饰公遽谢不敏太平兴国六年诏曰三载通丧百王达礼近朝已降急于用人凡踵艰疚之臣多行抑夺之命自今并许一百日后来赴朝谢起从哀次虽孝性之隆专据经而守礼而权时之制或以义而断恩宜复宠名式从权制出居丧次非王事不谈退倚丘庐读丧祭之礼则忠孝两得人无间言永惟狥国忘家之义非有食稻衣锦之嫌记纂渊海卷三十六记纂渊海卷三十七钦定四库全书记纂渊海卷三十七宋潘自牧撰科举部科举经大司徒以乡三物教万民而賔兴之一曰六徳二曰六行三曰六艺乡大夫此谓使民兴贤出使长之使民兴能入使治之命乡论秀士升之司徒曰选士司徒论选士之秀者而升之学曰俊士升于司徒者不征于乡升于学者不征于司徒曰造士大乐正论造士之秀者以告于王而升诸司马曰进士司马辨论官材论进士之贤者以告于王而定其论子须以发策决科史汉高祖诏曰贤士大夫既与我定有天下而不与吾共安利之可乎有肯从我游者吾能尊显之以布告天下其有称明诏者御史中执法郡守必身劝为之驾遣诣丞相府武帝诏吏民有明当世之务习先圣之术者县次续食令与计偕今至阖县不举一人其与中二千石礼官博士议不举者罪今欲以三代选举之法取当世之士犹察伯乐之图求骐骥于市而不可得亦明矣韦彪上议国以简贤为务贤以孝行为首是以求忠臣必于孝子之门故士宜以孝行为先然其要在于选二千石二千石贤则贡举得其人矣杜正𤣥举秀才试策髙第杨素怒曰周孔更生尚不得为秀才刺举何忽妄举此人乃以策抵地使拟司马相如上林赋等五篇素读数遍大惊曰诚好秀才隋时重举秀才天下不十人而杜正伦一门三秀才唐制取士之科多由隋旧然其大要有三由学馆者曰生徒由州县者曰乡贡皆升于有司而进退之其科之目有秀才有明经有俊士有进士有明法有明字有明筭有一史有三史有开元礼有道举有童子而明经之别有五有三经有二经有学䆒一经有三礼有三传有史科此嵗科举之常选也太宗朝张昌龄王公瑾并有俊才时考功王师旦不署以第太宗问其故对曰此辈体性轻薄文章浮艳必不成令器臣若擢之恐后生相效有变风雅帝以为名言武后以吏部选人多不实乃令试日自煳其名暗考以定等第开元五年始令乡贡明经进士见讫国子监谒先师学官开讲问义五品以上及朝皆往阅理焉宝厯二年杨绾上䟽言进士科起于隋大业中是时犹试策髙宗朝刘思立加进士杂文明经填帖故为士者皆称当代之文而不通经史明经者但记帖括非侧席求贤之道请依古察孝㢘其乡闾孝友信义㢘耻而通经者县荐之州试其所通之学送于省乃诏明经进士与孝㢘兼行陆贽奏曰前代有乡举里选之法所以明歴试广旁求厚行能息驰骋也薛登言方今举士尤乖其本明诏方下固已驱驰府寺之庭出入王公之第陈篇希恩奏记誓报故俗号举人皆称覔举李徳裕甞论公卿子弟艰于科举武宗曰向闻杨虞卿兄弟朋比贵势妨平进之路昨黜杨知至等抑其太甚有司不识朕意不放子弟即过矣但取实艺可也传记汉射策与对策不同按萧望之传谓为难问疑义书于策量其大小署为甲乙之科不使彰显射者随其所问而释之对者显问以政事经义观其所对文词定髙下武徳以来礼部阅试之日皆严设兵卫荐棘闱之搜索衣服讥伺出入以防假滥焉唐张倬柬之之孙举进士不第捧登科记顶上戴之曰此千佛名经卢肇赴举先达问所从来曰某袁民也先达曰袁出举人耶答曰袁之举人亦犹沅江鼈甲九肋者稀集操数寸之管书盈尺之纸髙可以钓爵位若循次而进亦不失于甲科择吉日余西征兮亦既至乎京师君之门不可迳而入兮遂从试于有司白莲千朶照廊明一片承平雅颂声更报第三条烛尽文塲风景冩难成蓬巷几时闻吉语棘篱何日免重来三条烛尽钟初动九转丹成鼎未开含吐一腹文八音兼五色本朝唐制取士惟进士明经二科本朝初惟用进士嘉祐三年始复明经科而限以间嵗取士唐制礼部试举人夜以三鼔为限本朝率用白昼不复继烛司马温公欲令进士召朝官保任然后应举又更贡举法范纯仁曰举人难得朝士相知士族近京犹可疎逺之人尤不易矣兼今之朝士未必能过京官选人京官选人未必能如布衣徒令求举未必能有益既欲不废文章则杂文四六之科不如设在衆人场中不须别设一科也温公从之今议者欲变改不过数端或曰乡贡徳行而略文章或曰专取策论而废诗赋或曰举唐室故事兼採誉望而罢封弥或欲变经生朴学不用帖墨而考大义此数者皆知其一而未知其二也夫欲兴徳行在于人君若欲设科名以取之则是教天下相率为伪也上以孝取人则勇者割股懦者庐墓上以㢘取人则弊车羸马恶衣菲食凡可以中上意者无所不至徳行之弊一至于此自文章言之则策论为有用诗赋为无益自政事言之则均为无用然而祖宗以来莫敢废者以为设法取士不过如此而已而议者必欲以策论决能否请有以质之近世士大夫文章华丽者莫如杨亿使亿尚在则忠清鲠亮之士也岂得以华丽少之通经学者莫如孙复石介使孙复石介尚在则迂濶矫诞之士也又可施于政事之间乎程伊川曰或谓科举事业夺人之功是不然且一月之中十日为举业余日足可为学然人不志于此必志于彼故科举之事不患相妨唯患夺志陈彭年诣政府王文正公旦延见之陈起呈其状曰科举条贯公投之于地曰内翰做官㡬日待隔絶天下进士陈惶惧而退寇莱公年十九举进士时太宗取人多问其年年少者往往罢遣或教公増其年公曰吾初进取可欺君耶王荆公改科举暮年觉其失曰本欲变学究为秀才不谓变秀才为学究盖举子专诵王氏章句而不解义正如学究诵注疏耳今欲以易书诗为一科而子年午年试之周礼仪礼及二戴礼为一科而卯年试之春秋及三传为一科而酉年试之诸经皆兼大学论语中庸孟子论则分诸子为四科而分年以附焉策则诸史时务亦然则士无不通之经无不习之史而皆可为当世之用矣天子昔取士先俾分媸妍济济兼俊秀师师驎与鸾科目史阳嘉元年以太学新成试明经下第者补弟子増甲乙科员各千人后汉以光禄四行取士黄琼以前左雄所上孝㢘之选专用儒学文吏于取士之义犹有所遗乃诏増孝弟及能从政者为四科凡举试之制其科有六一曰秀士二曰明经三曰进士四曰明法五曰书六曰筭凡此求人之本必须精究理实而昇为第贞观十一年诏河北淮南举孝弟敦笃㢘闲时务儒术该通可为师范文词秀美才堪着述明识政体可委字人并志行修立为乡闾所推者诣洛阳宫麟徳元年应销声幽薮科一人仪凤元年崔融应辞弹文笔科干封元年应幽素举及第一十三人永昌元年应学综古今科一人陈子昻奏武后八科一措刑二官人三知贤四去疑五招谏六劝赏七息兵八安宗子沈既济曰夫古今选用之法九流常叙有三科而已曰徳也才也劳也而今选曹皆不及焉且吏部甲令虽曰度徳居任量才授职计劳升叙然考校之法皆在书判簿歴言辞俯仰之间则安行徐言非徳也空文善书非才也累资积考非劳也况衆流茫茫耳目有不及者乎三科登隽又曰俊异贤才斡蛊汉兴杂三代之政𢎞四科之举西京始振经术之学东汉终持名行之节所举四科必以公㢘孝弟为之质素然后别精艺能之科第耳张鷟阳矫陆元芳贠半千皆试中八科崔融擢八科髙第传记汉建初以来诏书辟士四科一曰徳行髙妙志节清白二曰经明行修能任博士三曰明晓法律足以决疑能案草覆问文任御史四曰刚毅多略遭事不惑明足照姦勇足决疑才任三辅唐有直言极谏科哲人竒士科逸沦屠钓科良才异等科文儒异等科博学优通科文辞清丽科将帅科武足安边科髙才沉沦草泽自学科才髙未达沉迹下僚科博学宏词科多才科王霸科智谋将帅科文词清逸科乐道安贫科讽谏主文科调露元年诏曰今年冬至有事嵩岳令诸州明扬侧陋或文武兼资财堪将相或学艺该博业标儒首或藻思宏丽辞擅文宗或洞晓音律识均牙旷或深明歴数妙同京管者咸令荐举知贡举史王师旦知贡举进士张昌龄王公瑾并有俊才师旦考其文策全下王起前后四典贡部精鑑狥公所选皆当代词艺之士有名于时李宗闵典贡举所取多知名士世谓之玉笋张楚金与兄越石同举所司以兄弟不可两收将罢越石楚金进曰以顺则越石长以才则楚金不如请俱退李勣时在中书难曰国家贡举本求才行何妨双举遂俱进士擢第贾鋉三典贡举得士七十五人多名卿宰相髙湜为礼部侍郎时取士多由权要干请湜抵㡌于地曰吾决以至公取之得谴固吾分裴皥以文学在朝廷文章相马𦙍孙桑维翰皆皥礼部所取进士也后𦙍孙知贡举引新进士诣皥皥作诗曰门生门下见门生世传以为荣传记唐初贡举主之考功开元考功员外郎李昻为举人诋诃帝以员郎望轻遂移贡举于礼部以侍郎主之士有姻旧悉试考功谓之别头后齐抗为相奏罢之李逢吉知贡举榜未放而入相王播代放榜及第人就中书见座主时称好脚迹门生父子知举者三家髙锴子相于邵子允躬崔郾子瑶唯崔氏相去只二十年崔湜弱冠登科十年内掌贡举崔羣知贡举归其妻劝令求田羣曰予有美庄三十所榜所取三十人是也妻曰君非陆贽门生乎君掌文柄约其子简札不令就试如以君为良田则陆氏一庄荒矣羣无以对权徳舆不由科第掌贡举三年门生相继为公相后周范质年二十举进士和凝权知贡举平生以宰辅自期登第之嵗姓名在第十三及览质文卷知非常人也洎放榜亦以质为第十三场屋间谓之传衣钵言若禅宗之相付受也其后凝既登庸不数年间质亦大拜集凡执文章权衡以揣量多士披沙剖璞由我而显者落落然居多推是风鉴移于大冶则镕范之内无非祥金所考试士踵相蹑为宰相达官典贡春闱礼闱新榜动长安九陌人人走马看一日声名徧天下满城桃李属春官本朝礼部贡院以朝官一员主判若遣官知贡举即主判官罢举事毕复别遣官主判庆厯二年富弼上言南省主文者四五人皆两制宗匠国家申命迩臣往司贡举知举差四员贾黄中两知贡举赵安仁三典春闱杨大年为翰林学士适礼部试天下士一日㑹乡里待试者或云学士必持文衡幸预有以教之大年乃作色拂衣而入则曰丕休哉大年果知贡举凡程文之用丕休哉者皆中选而当时坐中之客亦半有不以为意而不用者欧阳公知贡举毎遇考试卷坐后常觉一朱衣人时复㸃头然后其文入格不以则无复与考及囘视之一无所见簪绂近臣当显任丝纶深㫖谕丹衷旰宵汲汲予有念威风孜孜尔狥公名实岂遗衡鑑内贤能皆萃网罗中盛时选士贡闱开罄宇闻风献艺来心似权衡求实效勿教蓬荜有遗才主文传记李昻主俊秀科集贡士曰文之美恶悉之矣如有请託当悉黜之既而程外舅荐李权于昻昻恶召权庭数之且斥其章句之疵权曰鄙文不臧已闻命矣执事诗云耳临清渭洗心向白云闲今天子春秋鼎盛不揖逊天下而洗耳何哉郑薰主文举人有颜标者薰误谓是鲁公之后以为状元及谢恩问及庙院标曰标寒进也未尝有庙院薰始大悔无名子嘲曰主司头脑太冬烘错认颜标作鲁公刘虚白昔与裴令公同砚席及公主文虚白犹是举子帘前献一诗云二十年前此夜中一般灯烛一般风不知嵗月能多少犹着麻衣侍至公李程试日五色赋初出试塲杨于陵遇程询其所试程诵之其破题曰徳动天鉴祥开日华于陵曰公今须作状元翌日无名于陵深不平乃故将李子文缮冩携之以谒主文主文叹赏不已于陵曰当今塲中若有此赋侍郎何以待之主文曰非状元不可也于陵曰苟如此侍郎巳遗贤矣此乃李程所作亟命取程所纳卷对之不差一字主文因谋之于陵擢为状元本朝士人刘几骤为险怪之语欧公深恶之㑹公主文有一举人论曰天地轧万物茁圣人发公曰此刘几也戏续之曰秀才刺试官刷乃以大朱笔横抹之自首至尾谓之红勒帛判大纰缪字榜之既而果几也后数年公为御试考官试尧舜性仁赋有曰静而延年独髙五帝之夀动而有勇形为四罪之诛公大称赏擢为第一人及唱名乃刘煇人有识之者曰此刘几也易名矣公愕然乆之考官史孙逖为考功选贡士多得俊才初年杜鸿渐至宰相颜真卿为尚书后年拔李华萧颖士赵骅登上第逖谓人曰此三人堪掌纶诰韦执谊从祖兄夏卿为吏部侍郎执谊为翰林学士受财为人求科第夏卿不应乃探出懐中金以纳夏卿袖夏卿摆袖引身而去刘蕡对策诋宦官考官冯宿等见刘蕡策叹伏而畏宦官不敢取传记卢渥曽于迎旅遇宣宗微行请诗卷袖之他日令主司擢第至后知举遇黄巢犯阙不及终塲赵崇戏之曰出腹不生养主司也集诸生业患不能精毋患有司之不明行患不能成毋患有司之不公肯与斗筲者决得失于一夫之目而为之欣戚哉吾以是知齐生异日诚良有司也本朝建炎初戎务扰扰适当廷对姑令有司试策一道不经御览潭州何烈只依常式于卷子内称臣闻及圣问浮溪为考官坐不举觉除集撰奉祠谢表曰谓子路使门人为臣虽诚悖理而徐邈云酒中有圣初亦何心平生谩说古战塲过眼还迷日五色剖蚌得珠难扬沙见金少诸生程艺文承诏当品目变名混甲乙誊冩失句读昼忩过白驹夜几跛红烛钓深思嘉鱼攻璞愿良玉陈彭年有亲戚为命首司供食既暮而罢其词藻宏丽策外更试诗赋各一道制举试诗赋自此始代宗御宣政殿试制举人至夕策未成者令大官给烛俾尽其力皇甫镈第进士又权制科由聚敛为相虽市道者嗤之元稹举制科第一其进非公议为士类訾薄附宦贵得宰相晩节弥阻丧加㢘节不饰云元和元年策试制举之士于是白居易等出焉传记陛下亲临前殿俯加明试坐之裀褥覆以幄幕酒食赐与慰问纷纶自质明洎于夜分圣躬不移御座恩深礼备未有盛于兹举也永昌元年应举综古今科一人张说第一等考策日封进令曰洛州人张说文词清典艺能优裕金门对策已居髙科之首银牓效官宜加一命之秩集忆献三赋蓬莱宫自怪一日声烜赫集贤学士如堵墙观我落笔中书堂君门起天中多士如星攅烟霞覆双阙忭舞罗千官清漏滴铜壶仙厨下雕盘荧煌仰金牓错落飞濡翰古来长策人所叹遭时难一鸣从此始相望青云端本朝宋兴以来御试制科举人无登等者惟吴育第三等余皆四等除此则落之国初制科有贤良方正能直言极諌经学优深可为师法详闲吏理达于教化凡三科应内外职官前资见任黄衣草泽人并许诸州及本司解送上吏部对御试第一道以三千字以上取文理优者为入等景徳二年诏尚虑清介之秀遗逸于丘园髙尚之姿隐沦于屠钓今复置贤良方正能直言极谏博通文典达于教化才识兼茂明于体用武足安边洞明韬畧运筹决胜军谋宏逺材任边寄等科四年中书门下言考试应试科陈绛夏竦史良三人词理稍优帝曰比设此科欲求才识若但考文义则积举者方能中选茍有济时之用安得而知朕以六经之㫖圣人用心固于子史异矣今策问宜用经义参之时务因命两制各上策问而择用之天圣七年复置贤良方正等六科应上件科目者先进所业策论五十首试论六首以三千字以上为合格苏辙举直言考官以为不当收司马公言辙于同科四人言最切直不可不收仁宗曰求直言而以直弃之天下其谓朕何仁宗即位八年以制策取人一举而得富弼再举而得公钱希白贤良方正擢第子明逸彦逺相继登制科苏轼苏辙兄弟同年制策入等故彦逺谢启曰两朝之间相继者父子十年之内并进者弟兄子瞻启曰兄弟同窃于贤良衣冠或以为盛事希白从孙藻后复登进士第复登制科其谢启云十年二第屡玷于主司一门四人无慙于祖烈夏竦举制科庭下有老宦者以吴绫手巾乞诗公题曰殿上衮衣明日月阶前旗影动龙蛇纵横礼乐三千字独对丹墀日未斜李太伯素不喜孟子以孔子尊王孟子教诸侯为王甞试制科六论不得其一曰吾书未甞不读必孟子註疏也掷笔而出因为检视之果然贤良科史文帝二年诏十一月晦日食举贤良方正能直言极谏者以正朕之不逮贾山至言曰使天下举贤良方正之士天下皆䜣䜣然曰将兴尧舜之道矣武帝建元元年丞相衞绾奏所举贤良或治申商韩非苏秦张仪之言乱国政者请皆罢元光二年策贤良明于古今王事之体受策察问咸以书对董仲舒以贤良对制曰朕广延四方之豪隽公选贤良修洁博习之士欲闻大道之要至论之极今子大夫褎然为举首朕垂聼而问焉晁错习申商刑名武帝诏有司举贤良文学之士错在选中时对策者百余人太常奏公孙𢎞第居下天子擢𢎞为第一召见容貌甚丽拜为博士待诏金马门昭帝始元中召文学贤良问以治乱皆对愿罢盐铁酒𣙜均输成帝建始三年冬日食地震诏举方正贤良之士刘庆忌举谷永待诏公车永初元年诏举贤良方正有道术之士郄诜迁雍州刺史帝曰卿自以为如何对曰臣举贤良对策第一犹桂林之一枝崑山之片玉帝笑之武帝诏各贤良方正直言㑹东堂策问张柬之以贤良召对时年七十对策者千余柬之为第一正元元年策贤良方正得穆质裴复栁公绰崔邠韦纯魏洪简勲执易等世美防知人牛僧孺元和初以贤良方正对策与李宗闵皇甫湜俱第一其言鲠讦不避宰相文宗太和二年帝引诸儒百余于庭策之贾餗庞年见刘蕡对嗟伏以为过古贾董而畏中官睚眦不敢取士人读其辞至感慨流涕李郃曰刘蕡下第我辈登科能无厚颜国之选士必籍贤良盖取孝友纯备及言行笃实居乡育徳动不违仁如是率巳从政化人镇俗集汉庭以贤良文学徴有道之士公孙𢎞条对第一席其势鼓行人间取丞相且侯使汉有得人之声伊𢎞发也皇唐文物与汉同风故天后朝燕国张公说以词标文苑徴𤣥宗朝曲江张公九龄以道侔伊吕徴徳宗朝天水姜公公辅杜陵韦公执谊河东裴公垍以贤良方正徴宪宗朝河南元公稹京兆韦公淳以才识兼茂徴陇西牛公僧孺李公宗闵以能直言极諌徴咸用对策甲于天下继为有声宰相古今相望落落然如骑星辰与夫起版筑饭牛者异矣本朝富公弼初游塲屋穆伯长谓之曰进士不足以尽子之才当以大科名试公果礼部试下范文正公遣人追公曰有㫖以大科取士可亟还公辞以未甞为此学文正曰已闻诸公荐君矣乆为君辟一室皆大科文字可往就馆时晏元献公为相求壻于文正文正曰公女若嫁官人某不敢知必欲国士无如富弼者即议壻公遂以贤良方正登第吴奎将举贤良梦入魏文帝庙升殿问羣臣优劣衆未对对曰韩延夀为最是夕书吏杨间亦梦公读杨阜传翌日告公公学二传及试六论一乃韩延夀杨阜孰优公果中首选张贤良咸应茂才科过䕫州郡将厚待之因问曰四科优劣之差见于何书张无以对守曰载孟子注中张道中谩思索着论咸至都阁试六论以此为首题张更不注思而就主文览之大喜过合第一张即魏公之翁也自贤良设科文苑立传而后无益之言满天下宏词科史唐设博学宏词科栁宗元少精敏絶伦为文章卓伟精致一时辈行推仰第进士博学宏词科集闻吏部有以博学宏词选者人尤谓之才且得美仕就求其术凡二试于吏部一既得之而又黜于中书虽不得仕人或谓之能焉退自取所试读之乃类于俳优者之辞颜忸怩而心不宁者数月既己为之则欲有所成就书所谓耻过作非者也因复求举亦无幸焉乃复自疑以为所试与得之者不同其程度及得观之余亦无甚愧焉夫所谓博学者岂今之所谓者乎夫所谓宏辞者岂今之所谓者乎诚使古之豪杰之士若屈原孟轲司马迁相如扬雄之徒进于是选必知其懐慙乃不自进而已耳设使与夫今之善进取者竞于䝉昧之中仆必知其辱焉然彼五子者且使生乎今之世其道虽不显于天下其自负何如哉肯与夫斗筲者决得失于一夫之目而为之欣戚哉及执事既上名之后三人之中其二人者固所传闻矣华实兼者也果竟得之而又升焉其一人者则莫之闻矣实与华违行与时乖果竟退之本朝国初立宏词拔萃科绍圣立服勤词学科大观改词学兼茂科绍兴改博学宏词科绍圣二年礼部言宏词除诏诰赦敕不试外今拟合程试考校格一试格十条章表依见行体式赋如唐人斩白蛇幽兰渥洼马之类颂如韩愈元和圣徳诗栁宗元平淮夷雅乐之类箴如扬雄九州箴之类铭如栁宗元涂山铭张孟阳剑阁之类诫谕如近体诫谕风俗百官之类露布如唐人破蕃贼露布之类檄书如司马相如喻蜀檄书之类序如颜延之王融曲水诗序之类记亦用四六以上考试官临时取三题各一塲试其章表颂檄书露而诫谕序记并限三百字以上成箴铭并限一百字以上成赋八韵限三百字以上成一考格五条词理俱优者为二等词理次优者为次等词格超异者取㫖上等循两资次等循一资承务郎以上比类推恩正月二十八日再立到考试格章表露布檄书以上用四六颂箴诫谕序记以上依古今体亦许用四六考官临时此四题作两塲引试并限三百字以上箴铭限一百字以上成试宏词乃是以文字自售古今得已似不如此洪景伯兄弟应博学宏词以克敌弓铭为题洪不知所出有巡捕老卒问洪曰官人欲知之否洪笑曰非尔所知卒曰不然我本韩太尉世忠之部曲从军日见有人以神臂弓旧様献于太尉太尉令如其制度制以进御赐名克敌併以嵗月告之洪尽用其语首云绍兴戊午五月大将云云主文惊喜遂中科目若有神助焉刑法科史汉髙祖初定闗中与秦父老约法三章命萧何定律令郑昌上疏云若开后嗣不若定律令律令一定愚民知所避姦吏无所㺯矣成帝诏今大辟之刑千有余条律令烦多百余万言自明习者不知所由以罗元元之民大絶亡辜律令成杜预为之注解曰法者绳墨之断例非穷理尽性之书也故文约而例直听省而禁简裴𢎞献驳律令四千余事髙宗诏律学之士撰律疏张戣以刑律分类为门而附以格敕为大中刑律统类诏刑部颁行之本朝雍熙二年诏曰法家最切于时废之已乆可复置明法一科童子科史任延年十二明诗易春秋显名大学学中号任圣童司马朗十二嵗试经为童子郎监试者以其身体壮大疑朗匿年朗曰朗之内外累世长大朗虽稺弱无仰髙之风损年以求早成非志所为也杨收年十三善属文吴人号神童里人多造门观诗赋至压败其藩收嘲之曰尔非羸角者奚用触吾藩𤣥宗封泰山刘晏始八嵗献颂行在上竒其幼命张说试之说曰国瑞也即授太子正字号神童名震一时引晏殿内坐贵妃膝上亲为画眉总髻宫人遗花投果李泌七嵗能为文𤣥宗召之帝方与张说观奕因使说试其能请赋方圆动静泌曰愿闻其略说曰方若棋局圆若棋子动若棋生静若棋死泌即答曰方若行义圆若用智动若骋才静若得意说因贺帝得竒童帝大恱孔颖达八嵗就学记诵日千余言诏国子祕书学士与论议颖达为冠集张童子生九年自州县达礼部一举而进立于二百人之列愈将进童子于道使人谓童子求益者非欲速成者本朝杨亿年十一以童子召对试诗赋五篇下笔立成太宗叹异授正字制曰汝方在髫齓不烦师训精爽神助文学生知越景絶尘一日千里予有望于汝也晏殊七嵗善属文号神童张知白荐之得召试真宗置之祕阁使得悉读祕阁书祥符八年以童子蔡伯希为祕书省正字伯希才四嵗诵诗百余篇上召入禁中应对周详所诵诗精因命以官又作诗以赐郭中恕善属文及书史小学通九经七嵗举童子试馆职史韩忠献公宋景文公同召试中选王徳用带平章事例当谢二公有空疎之谦徳用曰亦曽见程文诚空疎少年更宜广问学二公大不堪景文曰吾属见一老衙问是纳侮也后二公俱成大名忠献谓景文曰王公虽武人尚有激厉成就后学之意不可忘也苗振第四人及第召试馆职晏相曰宜稍温习振曰岂有二十年为老娘而倒绷孩儿者乎既试果不中选公笑曰苗君竟倒绷孩儿矣吕公着既登第诏嵗次所业以进将召试馆职公谦避终无所进朝廷知其意不复索所业令径就试亦不赴故仁宗心重之何澹试馆职策上録其策中所言堂阙归部亦有未便曰恐所言有可採不欲遣之试教官史伏见太学试博士第子皆以意说不修家法臣以为博士及甲乙策试宜从其家章句开五十难以试之解释多者为上第引文明者为髙说若不依先师义有相代者皆以为罪本朝元丰七年立法试学官上等为博士下等为正録愿授教授者听元符元年诏学官嵗一试绍兴五年罢试学官科十五年诏试诸州教授自来春始乡举经大司徒以乡三物教万民而賔兴之三年则大比攷其徳行道艺而兴贤者能者乡老及乡大夫帅其吏兴其衆寡以賔礼礼之厥明乡老及乡大夫羣吏献贤能之书于王王再拜受之登于天府内史贰之此谓使民兴贤出使长之使民兴能入使治之命乡论秀士升之司徒曰选士诸侯嵗贡士于天子天子试之于射宫史御史中执法郡守必身劝为之驾县次续食令与计偕武帝议不举者罪有司议曰古者诸侯贡士一适谓之好徳再适谓之贤贤三适谓之有功迺加九钖不贡士一则黜爵再则黜地三而黜爵地毕矣注云适得其人章帝诏乡举里选必累功劳每寻前世举人贡士或起畎畆不系阀阅敷奏以言则文章可採明试以功则政有异迹文质彬彬朕甚嘉之古者诸侯嵗贡士进贤受上赏非贤贬爵古之取士必使诸侯嵗贡魏明帝诏郡国贡士以经学为先王元曽与刘巘父恵书曰比嵗贤子充秀州闾由州县者曰乡贡天宝十二年敕天下罢乡贡十四年复乡贡士李琪既贵乃刻牙拔为金字曰前乡贡进士置之坐侧传记槐花黄举子忙文宗曽言进士之盛宰相对曰举塲中自云乡贡进士不博上州刺史乔彛京兆府解试渥洼马赋奋笔斯须而就试官便欲首送京兆曰乔彛峥嵘甚以解副荐之可也髙郢夜课于丰亭忽见一鼈在案上视之石也郢异其事取千题散置禇中祷祝令石鼈衔之以卜来试既而石鼈举头乃是沙洲独鸟赋题出果然其年首送卢肇就江西解试为试官末送肇以启事谢曰巨鳌屃赑首冠蓬山试官谓之曰昨恨以人数挤排深慙名第奉凂焉得翻有首冠蓬山之语肇曰顽石在上巨鳌戴之岂非首冠耶一坐闻之大笑神州解送自天宝开元之际率以上十人谓之等第必求名实相副者或至浑化不然十得七八茍异于是牒贡院请落由故有神州等第録以记得人之盛荆州解送举人多不成名号天荒解江西节帅钟传孜孜以荐贤为急务求贡于有司者莫不尽礼接之考试之辰设㑹供帐甲于治平行乡饮之礼复大㑹以饯之筐箧之外率皆资以桂玉解元三十万解副二十万自余皆不减十万张楚金与兄越石同预乡贡进士咸通中杨𤣥翼怒举子衣服太盛欲令骑驴时有诗曰看看诏下尽骑驴紫轴绯毡满九衢清瘦儿郎犹自可就中愁杀郑昌图王维素为岐王所知将应举告王为地王令作琵琶曲引至贵戚家自弹其曲曰郁轮袍贵戚大爱之王曰此非伶人乃能文之士遂为因縁是年为举首刘鹗就乡举体貌瘠黑或被襕鞹人谓之白云抱幽石开元二十五年敕诸州贡士上州嵗贡三人中州二人下州一人必有才行不限其数解送之日行乡饮礼牲用少牢以官物充其不在馆学而举者谓之乡贡外府不试而贡者谓之拔解集朝廷用文字求士每嵗布衣束带偕计吏而造有司者仅半孔徒之数春官上大夫擢甲乙而升司徒者于孔氏髙弟亦再倍然诏下诸郡国嵗贡乡曲英雨中粧㸃望中黄勾引蝉声送夕阳忆得当年随计吏马蹄特特为君忙对虽希鼔瑟名亦滥吹竽本朝秦少游梦发殡而葬之皆云刘发之柩是嵗发首荐孙山应举缀名牓末朋侪以书问得失答曰解名尽处是孙山余人更在孙山外覧者大笑载色载笑有同于泮水一觞一咏无愧于山隂真礼义之遗风正太平之盛举监举史天宝十三载敕举人不由国子及郡县学者勿举送本朝伏覩解文滥应名荐肄三合雅方别于党庠旅百在庭遽陪于方贡惟遴柬之弥衆叨首举以为荣饰让无从循涯有愧夫何滥吹之曲误入程文之规用冠誉髦越陞士级郑毅夫国子监以第五人送意甚不平谢主司启事有李广事业自谓无双杜牧文章止得第五又云骐骥已老甘驽马以先之巨鳌不灵因顽石之在上主司衔之漕举传记建中三年敕礼部应进士举人等自今以后如有试官及不合选并诸色出身人有应举者宜先于举司陈状凖例考试如才堪及第者送名中书门下重加考覈如实才堪凖例与及第至选日仍稍优与处分其正员官不在此限黄通累举不第作官数任年将耳顺锁㕔应举或嘲曰老妓舞柘枝剰员呈武艺本朝先朝时锁㕔举进士者时有一人以为竒异试不中者皆有责罚为私罪其后诏文官听两举武官一举不中者不复责罚景祐中诏今后锁㕔应举人与白衣别试各十人中解三人在外者衆试于转运司不复限此举数武举史汉成帝令北边二十二郡郡举勇勐知兵法者各一人哀帝诏举明兵法有大虑者平帝时举勇武有节明兵法郡一人诣公车安帝诏举列将子孙明晓战阵任将帅者顺帝令举刚毅武勐有谋谟任将帅者又诏选武勐试用有明効任为将校者灵帝诏举列将子孙吏民有验战阵之略者晋武帝诏举勐勇秀异唐诏至军谋将略翘闗拔山絶艺竒技莫不兼取武举盖起于武后之时长安二年始置武举其制有长垜马射步射平射箇射又有马抢翘闗负重身材之选翘闗长丈七尺径三寸矛凡十举后手持闗距出处无过一尺负重者负米五斛行五十步皆为中第亦以乡饮酒礼送兵部其选用之法不足道故不复书郭子仪以武举异等补左卫长史后为大臣以身为天下安危者二十年校中书令考二十四娄师徳以红抹额应勇士诏顾圆好读兵书有经济宇宙之心以铨谋射策甲科授执㦸自负文艺获武职颇不得意贞观十四年曰敷奏武举人持弓挟矢数十百人入皇城恐非所宜也上闻之矍然命停武举集周官考艺国子置车甲之司汉道推恩孤儿备羽林之用本朝宝元三年诏自今武举人程试并以策问定去留弓马定髙下省试经大乐正论造士之秀者以告于王而升诸司马曰进士史开元二十五年敕应进士等送中书门下详覆长庆元年诏今后礼部举人宜凖开元二十五年敕及第人所试杂文并策先送中书门下详覆开成三年敕礼部贡院进士举人嵗限放三十人及第长庆三年王起奏曰伏以礼部放牓之后逺近误传非便臣请今年进士堪及第者本司考试讫其诗赋先送中书门下详覆候敕却下本司然后凖例大字放牓从之舒元舆举进士见有司钩校苛切既试尚书虽冰炭脂炬飡具皆人自将吏一唱名乃得入列棘围席坐庑下因上书言古贡士未有轻于此者罗棘遮截疑其为姦非所以求心直也和凝知贡举旧例放牓日设棘于门及闭院门以防下第不逞者凝彻棘启门是日他无諠者所放多才能之士时议以为得人传记贞观初放牓日太宗私幸端门见进士于牓下缀行而出喜谓侍臣曰天下英雄入吾彀中矣进士牓头监粘黄纸四张以毡笔淡墨衮转书礼部贡院四字或曰文皇顷以飞白书之又云象隂注阳受之状贡院牓右语及贡院宇用淡墨毡书李竚侍郎将放举人命吏书榜未及填右语贡院字吏暴卒令史王㫤终其事㫤善书被酒染笔不能加墨一牓之内浓淡相间及视甚妍遂成故事唐大中以来礼部放牓嵗取二三人姓氏稀僻者谓之色目人亦曰榜花唐旧制都省考试南院放牓南院东墙别筑起一堵髙丈余未辨色自北院将牓南院张之本朝开宝五年礼部奏名合格进士帝诏对于讲武殿始下诏放榜新制也国初州郡贡士犹未限数目太宗始有意广收文士淳化三年试礼部者遂㡬二万人自后未有如是盛者南省试进士有教无类赋王沂公为第一有云神龙异禀犹嗜欲之可求纎草何知尚薫莸而相假有轻薄子云相国寺前熊翻筯斗望春门外驴舞柘枝议者曰言虽鄙俚事亦着题黄鲁直得洪州解头赴省试与侯希圣诸人待榜鲁直置酒有仆自门被发大唿而入举三指问之乃同舎三人鲁直不与饮酒自若饮罢看榜不少见颜色别院史初礼部侍郎亲故移试考功谓之别头贞元十六年中书舎人髙郢奏罢议者是之元和十三年庾承宣复奏考功别头试太和三年姚中立又奏停别头试六年贾餗又奏复之齐抗为相先是每年吏部选人试判别覆中书门下复择官覆定抗奏不宜别差官俾吏部侍郎自覆故事礼部侍郎掌贡举其亲故即试于考功谓之别头举人抗亦奏罢之覆试史左雄前议举吏先试于公府又覆之于端门后尚书张盛奏除此科琼复言覆试之作不宜改章帝乃止初开元中礼部考试毕送中书门下详覆其后中废元和十三年钱徽所举送覆试多不中选由是贬官传记唐大中中天官奏云文屋暗科场当有事后更三科尽覆试复落考官皆罚俸本朝太祖诏亲覆试于殿庭陶谷子邴登第上曰谷不能训子安得登第遽命中书覆试诏自今举人凡闗食禄之家皆令覆试殿试史永始三年诏举敦朴逊让有行义者州各一人谯𤣥诣公车对策髙第拜义郎上尽召直言之士诣白虎殿对策马融举敦朴对策于北宫端门则天永昌元年策问贡举人于洛城殿前殿试自此始开元十年𤣥宗御洛城门试文章及第二十人考功戸部郎中苏晋刑部员外郎席懐侍御史陈希烈于化城院考大厯六年御宣政殿试举人至夕策未成者令大官给烛传记北齐选举多沿后魏之制皇帝出坐于朝堂中楹其有滥劣者使饮墨水一升文理孟浪者夺席脱容刀武徳以来制诏举者有常科皆标其目而搜扬之日或在殿廷天子亲临观之已试煳其名于中考之文策髙者特授以美官其次为出身唐熊执易通九经当时设科取士题目甚多执易俱中等章武皇帝诏就殿试以二论一简易而知险阻一五运相承是非执易前论书三千字五运相承论于卷首题云五运相承出于迁史非经典明文又唐方承土运故不对朝廷赏其才授西川节推集射策君门期第一射策君东堂宗匠集精选制可题未讫一科已大阐本朝国初廷试进士多不过二十人少或六七人自建隆至太平兴国元年更十五榜所得宰相毕文简公一人而已自后太宗始欲广致天下士以兴文治是嵗取一百九人遂得吕文穆公为举首与张仆射齐贤二人自是取人益广得士益多开宝五年礼部籍奏进士安守亮等及诸科二十八人太祖召对于讲武殿始下诏放牓六年太祖御讲武殿覆试进士宋凖等先是礼部放凖等及第谢于讲武殿进士武济川等人质丛陋占对失次命黜去又下第进士徐士㢘诉知举官取舍非当即诏亲覆于殿廷御试举人自此始也太宗自淳化三年赐进士孙何等及第出身后五年不降诏御试自徐士㢘伐鼔讼不公始赐诗自太平兴国二年吕蒙正榜始分甲次自八年王世则榜始及第日赐袍笏自祥符中姚晔榜始赐宴自吕蒙正榜始赐同进士出身自王世则榜始唱名自雍熙二年梁颢榜始封弥誊録覆考编排皆始于祥符景徳之间祖宗以来进士过省赴殿试尚有被黜者逺方寒士贫不能归有赴河而死者仁宗闻之恻然自此殿试不黜落虽杂犯亦收之末名吕公着知贡举宻奏曰天子临轩策士而用诗赋非举贤求治之意今来庭试乞出自宸衷唯以诏策咨访治道自是上临轩始以策试进士正奏名第一甲赐进士及第第二甲同进士及第三甲第四甲赐进士出身第五甲同进士出身进士第一人丞事郎第二第三人文林郎第四第五人从事郎以下至第五甲并迪功郎唱名本朝天圣五年仁宗初临轩试进士唱名第一甲方终太史奏日下五色云见左右从官皆贺范镇礼部奏名第一故事唱第过三人则礼部第一人者必抗声自陈因擢寘上第镇不肯自言至第七十九人乃出拜退就列无一言故事进士唱名宰职从官侍立左右有子弟预选者唱名之次必降阶称谢建炎初杨中立龙图以侍读侍立而其子适以持奏名预唱名中立亦降阶称谢及第史夏侯胜为太子太傅每讲授常谓诸生曰士病不明经术经术苟明取青紫如俛拾地芥耳交州记有龙门水深百寻大鱼登此化成龙不得过曝腮㸃额血流此水恒如丹池又谓龙门今在绛州元结少不羁十七乃折节向学天宝十三载举进士杨浚见其文曰一第溷水耳有司得子是赖果擢上第张鷟字文成登进士第应下笔成章及才髙位下词翰文苑等科凡应八举皆登科甲欧阳詹与韩愈李观李绛崔羣王涯聫第进士皆天下选时称龙虎榜杨敬之兼太常少卿是日二子戎载登科时号杨家三喜李峄曰余少举进士登科盖偶然耳后生可畏来者未可量传记都㑹谓之举塲通称谓之秀才投刺谓之乡贡得第谓之前进士互相推敬谓之先辈俱㨗谓之同年有司谓之座主京兆府考而升者谓之等第外府不试而贡者谓之拔解将试相保谓之合保羣居而赋谓之私试造请权要谓之闗节激扬声价谓之还往既㨗列姓名于慈恩寺塔谓之题名大醼于曲江亭谓之曲江㑹籍而入选谓之春闗不㨗而醉饱谓之打眊燥匿名造榜谓之无名子退而肄业谓之过夏执业以出谓之夏课挟策入试谓之书策新进士及第以泥金书帖子报其家谓之喜信新进士每及第乡曲亲戚例以声乐相庆传衣钵放榜后状元以下到主司宅谢名曰谢衣钵衣钵谓得主司名第其或主司先人同名第即谢太衣钵也张曙与崔昭纬同赴举问卜者卜者殊不顾曙曙有愠色卜者曰郎君亦及第但崔家郎君拜相当于此时过堂既而张果不第崔有官后七年大拜曙果于崔公下过堂薛逢晩年厄于宦途策羸马赴朝值新进士缀行而出圑司所由数十人见逢行李萧然前导曰囘避新郎君逢遣价语曰莫贫相阿婆三五少年时也曽东涂西抹来苗台符年十六年读年十七同年进士甞列题西明寺中或窃注曰一双前进士两箇阿孩儿刘业时赐及第韦岫贺之曰三十浮名每年皆有九重知之旷代所无术士相牛僧孺若青蝇拜贺方能及第及登科讫归至家庭有青蝇作人行立约数万折躬再三良乆方去刘蕡杨嗣复之门生也既直言忤㫖中尉仇士良谓嗣复曰奈何以国家科第与此风汉耶嗣复惧答曰昔与蕡及第时犹未风耳许裳晩年登第甞曰自得一第筋骨轻健愈于多年则知一名乃孤进之还丹裴元质举进士夜梦一狗从窦出挽弓射之摸箭遂撆以为不祥梦神解之曰笱第字头也弓者第字身也箭者第字竖也有撆为第也寻唱第唐太和八年放进士多贫士无名子作诗曰乞儿还有大通年六十三人笼仗全薛庶凖前骑瘦马范鄼依旧益番毡乔舞知举进士及第者五人皆举数升降等甲无名子谓乔之榜类陈橘皮年多者居上白乐天与弟敏中行简三人相继皆中第乐天作诗云自怜郡姓为儒少岂料词塲中第频桂折一枝先与我杨穿三叶尽惊人元和十三载李源公榜三十三人皆取寒素时有诗曰元和天子丙申年三十三人尽得仙袍似烂银衣似锦相将白日上青天窦禹钧有子五人俱登科冯道赠诗曰灵椿一株老仙桂五枝芳集蛟龙得云雨鵰鹗在秋天攀桂仰天髙有喜留攀桂变化有鵾鹏龙门客又新青云动髙兴勲业青㝠上甫昔少年日早充观国賔天老书题目春官验讨论倚风遗鹏路随水到龙门佳句衆喧口考功敢瑕疪连年收科第若摘颔下髭二十五而擢第于春官归去惟将新诰牒后来争取旧衣裳三春省壁莺迁榜一字天津马渡桥湘中才子是刘郎望在长沙住桂阳昨日鸿都新上第五陵年少让清光朝衣归来昼锦荣登科记上更无兄何处春深好春深唱第家名传一纸榜兴管九衢花春风得意马蹄疾一日看尽长安花长乐遥聴上苑钟彩衣称庆桂香浓花锦文章开四面天人科第正三头今央取科者交贵势倚亲戚合则插羽翮生风涛沛然而有余本朝太祖幸西都张齐贤献十策帝归谓太宗曰吾幸西都为汝得一张齐贤宰相也太宗即位齐贤方赴廷试帝欲其居上第有司置于丙科帝不恱有㫖一榜尽除京官通判齐贤通判衡州不十年位宰相淳化三年赐杨亿进士及第亿时年十三读书袐阁作东西京赋太宗览而喜之诏举士院试舒州进甘露颂即时而就帝益赏其俊才故有是命端拱二年刘少逸年十三中礼部之选国初犹袭唐士子皆曳袍重戴出则席帽自随李选累举不第乡人曰李秀才不知甚时席帽离身及第后乃遗乡人诗曰当年踪迹困泥尘不意乗时亦化鳞为报乡闾亲戚道如今席帽已离身张师钖年八十余喜子及第诗云御榜今朝至见名心始安尔能俱中第吾遂可休官贺客留连饮家书反覆看世科虽不继得慰二亲难艾预赴乡举遇一村儒谓之曰君此行登第矣吾有书一卷授君乃左传第十也曰宜熟读取富贵后四十年亦有人因此书登甲科然龄禄俱不及君记之艾颇为异时复讽诵李㑹愚知举试铸鼎象物赋事在卷中一挥而就擢甲科后四十年御试此题徐奭为状元艾后以户部侍郎致仕年七十八徐四十为翰林学士卒庆歴五年仁宗临轩赐进士第祝谏侍庭中男唐次谘季许及二壻皆擢第每唱一名祝即称谢是日谏五拜殿下仁宗赏之嘉祐二年欧阳永叔知举曽子固兄弟四人同登科周师厚在郑獬榜及第只压得陈传自赋诗云有眼不堪看郑獬囘头犹喜得陈传绍兴丙午正奏名第一人王十朋特奏名第一人李三钖时宗室子居缀榜尾不乐或以诗戏之曰举头不敢窥王十伸脚犹能踏李三闲思蓬㠀㑹神仙二百同年最少年利市襕衫挑白纻风流名字冩红牋青云随步登华榻红雪飘香入杏园甲第叨荐名髙飞便凌烟遂使拜扆坐果得超神仙云龙山下试春衣放鹤亭前送夕晖一色杏花红十里新郎君去马如飞囊空不辨寻春马服乱行看择壻车黄帕开封出奏篇银袍二百玉阶前威颜咫尺瞻衮扆名姓传唿下九天宫笔旋题黄甲字禁门已蔟杏花鞯洎春闱之较艺云叨陞以策名三元及第本朝王曽青州发解及南省廷试皆为首冠中山刘子仪为翰林学士戏语之曰状元试三塲一生喫着不尽沂公正色答曰曽平生之志不在温饱冯京自乡选至廷对俱策名第一张尧佐倚外戚欲妻以女使拥入其家示以奁具甚厚京不肯就冯京预乡荐至大江波涛汹涌㡬至沉没来春南省廷试为第一复过大江风微浪穏公题诗云江神也世情为我风色好状元及第传记李固言未第前行古栁下闻有弹指声固言问之应曰吾栁神九烈君已用栁汁染子衣矣果得蓝袍当以枣餻祠我固言许之未㡬状元及第李固言下第遇一老姥言郎君当芙蓉镜下及第明年果状元及第诗赋有人镜芙蓉之目裴思谦状元及第作红牋名纸十数诣平康里因留宿赋诗曰银缸斜背解鸣珰小语偷声贺玉郎从此不知兰麝贵夜来新惹桂枝香孙渥梦积木数百践其上自谓必作状元居衆材之上已而果然卢肇黄颇皆宜春人同举郡守独饯颇明年肇状元及第归郡守㑹肇观竞渡肇即席作诗云报道是龙君不信果然夺得锦标归太守大慙李翺牧江淮郡进士卢储投卷来谒李礼待之置文卷几案间长女及筓见文谓小青衣曰此人必作状元李公闻之乃覔为壻来年果状元及第遂成佳姻诗曰昔年曽去玉京游第一仙人许状头今日已成秦晋约果教鸾凤下粧楼集春来无处不闲行楚国相看别有情好是五更残酒醒耳边闻唤状元声本朝状元年三十以下者王拱辰汪应辰年十八沈遘莫俦年二十二梁颢张孝祥王佐皆二十三杨访苏易简宋待问皆二十四王曽王尧臣张唐卿贾黯彭汝砺卫径皆二十五何㮚赵汝愚皆二十七蔡齐宋祥冯京杨寘姚颖王昻皆二十九陈尧叟张观詹骙许奕皆年三十建隆以来状元大拜者七人吕䝉正王曽李迪宋庠何㮚梁克家赵汝愚是也执政十一人杨砺王嗣宗苏易简陈尧叟张观蔡齐王尧臣冯京许将陈诚之郑侨是也节度使二人陈尧咨王拱辰是也外此则何文缜自登第至大拜十二年梁克家自登第至大拜十三年吕䝉正丁丑榜癸未年参政凡七年董徳元丁夘榜甲戌年参政凡八年梁克家庚辰榜己丑年签书凡十年何㮚自及第至给事中凡二年苏易简霍端友自及第至知制诰凡四年陈尧咨自及第至知制诰凡五年秦伯阳以右通直郎登第二年而礼部侍郎三年而知枢宻院事太宗朝王嗣宗与赵昌言争状元于殿前乃命二人手搏约胜者与之昌言发秃嗣宗敺其幞头坠地趍前曰臣胜矣上笑以嗣宗为状元真宗东封放梁固以下进士及第祀后土于汾隂放张师徳以下进士及第固状元梁灏子师徳亦状元张去华子魏野以诗贺曰封禅汾隂连嵗榜状元俱是状元儿真宗临轩策士夜梦殿下有菜一苗与殿基相髙及拆第一卷乃蔡齐上曰得人矣诏金吾给卫士七人清道寻命今后第一人及第令给七人当直许出入则两对引喝传唿状元始于此也咸平元年二年皆放进士举孙仅孙暨相继魁天下百姓皆以大状元小状元唿之嘉祐八年许将治平四年许世安时谓大许小许王黄州览孙仅文篇书其后曰明年再就尧阶试应被人唿小状元仅果第一王黄州后以诗寄之曰病中何事忽开颜记得时称小状元粉壁每题龙虎榜锦标终属鹡鸰原宋郊兄弟同行逢一异僧相曰小宋当大魁天下大宋亦不失甲科后十年大宋复遇诸涂僧乃大惊曰公风神特异如此岂活数万命者乎宋良乆曰比堂有蚁穴忽为大雨所浸某寻编竹为桥以渡岂此是也僧曰必是也小宋合当首魁公终不出其下比唱第小宋果大魁章献乃谓弟不可以先兄因命大宋为第一小宋为第十胡旦有俊才甞曰应举不作状元仕宦不为宰相乃虚生也及随计之秋适坐中闻鴈乃题诗曰明年春色里领取一行归果魁天下吕文穆公未第时薄逰一县时胡旦随其父宰是邑遇吕甚薄客有喻胡曰吕公能诗宜少加礼胡问警句客举诗曰挑尽寒灯不成梦胡笑曰乃一渴睡汉耳吕甚恨而去明年首中甲科寄声于胡曰渴睡汉状元及第矣胡曰待我明年第一人及第输君一筹既而次榜亦中首选文穆公蒙正也王拱辰与欧公同年进士文忠自监元省元赴廷试锐意魁天下明日当唱名备新衣一袭拱辰辄先衣以入文忠怪焉拱辰笑曰为状元者当衣此唱名果第一皇祐五年廷试进士前一日取首选卷焚香祝之曰愿得忠孝状元洎唱名乃郑獬也故郑谢启云何以副上心忠孝之求是也蔡嶷崇宁五年廷试第一上甚喜其文以御宝封试卷付国子监颁示四方李迪梦被人剃削髭髯俱尽心恶之解者曰必为状元縁今嵗省元是刘滋已替滋矣果状元及第郑侨梦空中一梯云气围绕俄登之及髙层仰面则有大石苍然正惧压已忽冉冉升立于石上惊觉自喜既而为天下第一其次曰石起宗先是考官编排石君当居上临唱名始易之云嘉祐末京师传王俊民为状元及御试王荆公杨乐道为详定官荆公以覆考官所定第一人未当别取一人乐道不可遂各以已意进禀诏从荆公之请发卷乃王俊民也黄冕仲常有魁天下之志元丰四年南剑州谯门一柱忽为迅雷所击冕仲占成四句云风雷昨夜破枯株借问天工有意无莫是卧龙縦迹困放开头角入云衢次年对策为天下第一王沂公与李文定公连榜取殿魁又相继秉钧轴元丰八年礼部贡院夜火其后别试焦蹈为魁谚云不因南省火安得状元焦梁灏年八十二雍熙二年状元及第谢启曰白首穷经少伏生之八嵗青云得路多太公之二年后终祕书监卒年九十余果先羣彦荣中甲科昔者处贫贱之辱所有无以果于今日朝居豪杰之先而入然后知其贵擢冠抡魁三年而奉诏策固南宫进士之所同一朝而冠儒科盖东合郎君之未有前名及第传记李庆显徳中举进士工诗有云醉轻浮世事老重故乡人枢宻王朴以此一聮荐于知举遂为第三人孟賔于与李昉同擢第后昉寄賔于诗曰初携宝剑别湘潭金榜标名第十三昔日声名喧洛下只今诗句满江南选年最少者三人为探花使世谓之探花郎本朝胥偃应举时梦徐将军斩下头项作诗云昔作树头花今为塜中骨以为不祥明年徐奭榜第二人及第刘沆赴省梦被人砍落头甚恶之人解曰状元不到你只得第二人公诘曰虽斫却头留项在里项沆刘留同音果第二人及第天圣五年试进士韩魏公名在第二时唱名第一甲方终太史奏五色云见李昌武宗谔之子昭遘十八嵗锁㕔及第昭遘子杲卿子士㢘皆不逾是嵗登甲科凡三世俱为探花郎张文景以古文驰名第四人登第不厌所望有诗云惊天动地张文景只得南宫第四人袁郭初应举梦立北斗下果第七人及第醼集史大中初敕自今放进士牓后杏园仍旧宴集传记宴名有九一曰大相识主司在具庆者二曰次相识主司在偏侍者三曰小相识主司有兄弟者四曰闻喜敕下宴五曰樱桃六曰月灯七曰牡丹八曰看佛牙九曰闗宴最大即离筵者新进士尤重樱桃宴樱桃之熟和以糖酪进士榜出便往期集院状元请一人为録事其余主宴主酒主乐探花主茶之类主乐两人一人主饮妓放榜后大科头两人第一部也小科头一人第二部也常宴小科头主之大宴大科头主之唐进士命宴曲江崔彖不赴乃以雕幰载妓游观为团司所发崔沆为主罚録事判云深搀席帽宻映毡车紫陌寻春便隔同年之面青云得路可知异日之心曲江亭子烬于兵火唯尚书省亭独存进士开醼常寄其间既彻馔则移乐泛舟其日公卿家倾城縦观于此东榻之选者十八九钿车珠瑛栉比而至进士杏园初㑹谓之探花宴以少后二人为探花使徧游名园若他人先折得名花则二人被罚士人初登第必展欢宴谓之烧尾说者云虎化为人惟尾不化须得烧去乃化又説新羊入羣羊抵触须烧其尾乃定又说鱼跃龙门化为龙时必雷为烧其尾乃得化本朝太宗好文每进士及第赐闻喜宴御制诗遂为故事仁宗时诗尤多温公曰吾性不喜华靡二十忝科名闻喜宴独不簪花同年曰君赐不可违也乃簪一花唐进士开宴曲江亭既彻馔移乐泛舟又有灯阁打毬之㑹故东坡有曲江船舫月灯毬之句题名史唐有曲江㑹题名席李徳裕奏罢之传记唐进士自神龙以来杏园宴后皆于慈恩寺塔题名他时有将相则朱书之或未及第时题名字添前进士特科子大器晩成史马援兄况谓援曰汝大器当晩成初平四年试儒生四十余人上第赐位即中次太子舍人下第者罢之诏曰今耆儒年踰六十去离本土结发入学白首空归长委农野永絶荣望朕甚愍之其依科罢者聴为太子舎人传记天复元年杜徳祥牓放曹松王希羽刘象柯崇郑希颜等及第时上新平内难特敕授官松希羽皆七十余象崇希颜亦年踰耳顺时谓五老榜本朝开宝三年诏曰礼闱籍到十五年以上贡士司马浦等一百六人皆困顿风尘老倒塲屋学固不讲业亦难专非以特恩终成瑕器宜各赐本科出身后不为例景徳元年诏曽经先朝御试及后来殿试进士二举之科五举幷进士五举幷年五十以上诸科六举六十以上者虽试不合格特许别作一甲奏名天圣二年上新放进士及第是月授六举进士八举诸科李宗道等百二十八人诸州司士参军试将作监主簿等上曰此虽所试非熟然白首无成困于塲屋殊可矜悯至和间富公当国立一举三十年推恩之法盖公与段希元魏升平同塲屋相善公作相不欲私之故为天下制至今行之恩榜得官之人在于州县例皆垂老别无进望惟望黩货以为归计贪冒不职十人而九朝廷所放恩榜㡬千人矣何曽见一人能自奋励有闻于时而残民败官者不可胜数以此知其无益不言可知特奏名第一等二名附前五甲余并登仕郎第二等京府助教第三等上州文学第四等下州文学并郊第五等诸州助教白发青衫晩得官琼林顿觉酒肠寛平康夜过无人问留得宫花醒后看下第史匡衡数射策不中至九乃中丙科徳宗试贤良方正科毕诏曰昔公孙𢎞犹闻十上失之正鹄合反诸身凡为多士各宜自勉潭州判官皇甫镇举进士二十三上不中第刺史李询辟之传记梁试进士不中程者饮以墨水张鷟号青钱学士谓万选万中时有董方九举不第号白蜡明经与鷟为对唐制进士科甚重其老死文塲者亦无恨故有诗云太宗皇帝真长策赚得英雄尽白头进士不第者亲知供酒肉费号买春钱打眊燥髙蟾未第有诗云天上碧桃和露种日边红杏倚云栽芙蓉生在秋江上不向东风怨未开令狐楚録张祜诗三百首表荐之值元稹在内庭上问祜诗髙下稹曰张祜雕虫小巧恐变陛下风雅由是失意祜以诗自悼云贺知章口徒劳说孟浩然身更不疑张濆陈商下状元及第翰林覆落赵嘏以诗贻之曰莫向春风诉酒杯谪仙真个是仙材犹堪与世为祥瑞曽到蓬山顶上来沈彬甞梦着锦衣贴月飞识者谓身不入月不中第果然曹邺未第时诗云一辞岩桂丛九泣都门月年年孟春至看花不如雪唐士人下第多为诗刺试官独章孝标作归燕诗献庾承宣云旧室危巢泥已落今年故向社前归连云大厦无栖处更傍谁家门户飞卢仝不及第出都投逆旅有一人附火吟曰学织锦绫功未多乱投机杼错抛梭莫教宫锦行家见把似文章笑杀他因问之云旧𨽻宫锦坊近以薄技投本行云如今花様不同且东归也潘贲每至廷试以疾不能终塲故五举犹为白丁既入京师复应三举不第甞与故旧书曰三叨试殿八对天颜疾作谓人曰八举进士而不登一第天命也冯藻应二十五举姻亲劝合罢举求官藻曰譬如一生无成更应武举集旧穿杨叶直自知暂蹶霜蹄未为失弃置复弃置情如刀剑伤两度长安陌空将泪见花气味如中酒情懐似别人六载辛勤九陌中却寻岐路五湖东名慙桂苑一枝緑脍忆松江满筯红浮世到头湏适性男儿何必尽成功唯应鲍叔深知我他日蒲㠶百尺风翰苑何时休嫁女文章早晩罢生儿上林新桂年年发不许凡人折一枝本朝李才叔为东坡客坡知贡举才叔下第诗有云平生谩说古战塲过眼竟迷日五色蜀人石杨休屡拔乡荐常屈春官蜀人比之纲官盖谓校部上共入京师只空归也刘昌言下第诗云唯有夜来蝴蝶梦翩翩飞入刺桐花千金弊箒谁人买半额蛾眉世所妍顾我自为都眊燥怜君欲鬬小婵姢青云岂易量他日黄菊犹应似去年醉里未知谁得丧满江风月不论钱一生不得文章力欲上青天未有因圣主不劳千里召嫦娥何惜一枝春凤凰诏下须沾命豺虎丛中也立身啼得血流无落处朱衣骑马是何人年去年来来去忙为他人嫁作衣裳仰天大笑出门去独对春风舞一塲曳白传记苗晋卿典选御史中丞张倚男奭参选居其首𤣥宗乃集登科人于花萼楼前重试奭竟日不下一字时人谓之拽白上大怒贬倚敕曰庭闱之间不能训子选调之际仍以託人天下以为戏谈唐策市铁行有苑生卜举人连中成败每卦一缣荣阳郑羣玉賷缗三千诣苑生苑喜于异礼卦成曰秀才万全矣羣玉之气益髙比入试以至继烛乃步于庭曰吾今下笔一字不得铁行苑生须一眷二十突明竟掣白而出士人家小子弟忌用熨斗时把帛虑有曳白之嫌记纂渊海卷三十七记纂渊海卷三十八钦定四库全书记纂渊海卷三十八宋潘自牧撰学校部学校经汉室龙兴开设学校子衿刺学校废也乱世则学校不修焉有虞氏养国老于上庠养庶老于下庠夏后氏养国老于东序养庶老于西序殷人养国老于右学养庶老于左学周人养国老于东胶养庶老于虞庠米廪有虞氏之庠也序夏后氏之序也瞽宗殷学也泮宫周学也凡入学以齿古之教者家有塾党有庠术有序国有学子谨庠序之教申之以孝悌之义设为庠序学校以教之庠者养也校者教也序者射也夏曰校殷曰序周曰庠学则三代共之皆所以明人伦也立太学设庠序修六礼明教所以导之也校学以教之史汉髙祖喟然兴于学然尚有干戈亦未遑庠序之事也成帝朝刘向説上宜设庠序陈礼乐隆雅颂之声盛揖逊之容以风化天下圣主设庠序以教之里有序而乡有庠序以明教庠以行礼而观化焉服儒衣称先生游庠序聚黉塾者盖布之邦学矣明帝养三老五更于辟雍然徳化未流洽者以庠序尚未之设故也古之建国有明堂辟雍之制乡有庠序学校之仪皆所以抽导幽滞启广才思风化之本在于正人伦人伦之正在乎设庠序庠序之设五教明徳礼洽通彛伦攸叙昔之明王建庠序于京畿立学校于羣邑延集英儒广开学校用能阐道义于八荒布盛徳于中国崇建学校以厉风俗使先王之道光演于明时郁郁之音流闻于四海京邑达乎四方皆啔黉校齐鲁赵魏学者尤多负笈从师不逺千里讲诵之学道路不絶永徽以来庠序诸生未闻甄异是奨劝之道未周也元宗朝杨玚奏国家启庠序广化导将有以用而劝进之陆贽请视学校兴废以稽教导传记乡曰庠庠者详礼义也里曰序序者序长幼也集四海之内学校如林庠序盈门献酬交错爼豆莘莘下舞上歌蹈徳泳仁归私暂休假驱驾出庠黉相逢尘埃中相见尽嗟矜本朝陈襄议学校之制以为先求贤徳之士以为师长百度可不劳而成莫嫌学舎官闲冷学者得佳士太学经于论鼓钟于乐辟雍镐京辟雍大司乐掌成均之法天子曰辟雍太学始教皮弁祭菜视敬道也宵雅肄三官其始也入学鼔箧孙其业也夏楚二物収其威也未卜禘不视学游其志也时观而弗语存其心也幼者聴而弗问学不躐等也大学之教时教必有正业退息必有居学太学之礼虽诏于天子无北面所以尊师也子太学曰槐市辟雍以本之史愿造太学修先王之道风行俗成万世之基定太学者贤士之所闗也教化之本原也其劝善也显之朝廷其惩恶也加之刑罚故教化之行也建首善自京师始古之立太学将以传先王之道流化于天下也刘向说上兴辟雍以风化天下太学者礼义之宫教化所兴也圣王之建辟雍所以尊崇礼义既富而教之也修起大学稽式古典笾豆千戚之容备之于列服方领习矩步者委蛇其中先帝立辟雍恢𢎞大道被之八极辟雍礼得则太徴诸侯明太宗天下初定增筑学舎千二百区鼓笥踵堂者八千余人纡侈袂曳方履誾誾秩秩虽三代之盛所未闻也萧昕请崇太学以植教本古天子学曰辟雍以制言之壅水环绕如壁然以谊言之以礼乐明和天下云尔在礼为泽宫故前世或曰壁池或曰壁沼亦言学省请以国子监为辟雍省国庠虽设冠履或滥殄趋竞之风励生徒之制子衿之什不作棫朴之咏有闻葺国学振儒风太学明教之源也圜水为辟雍古之制也传记辟雍天子飨饮处也流转王道周而复始辟积也积天下之道徳也雍壅也壅天下之残贼也王者作圎池如壁形实水其中以圜雍之辟雍水四周于外象四海也集辟雍海流道徳之富乃流辟雍辟雍汤汤圣皇莅止造舟为梁皤皤国老乃父乃兄抑抑皇仪孝友孔明春日载阳合射辟雍讲曲礼于辟雍两学齐列双字如一名延国胄左纳良逸辟雍嵓嵓规圎矩方阶序牖闼双观四张流水汤汤造舟为梁太学四年朝韲暮盐本朝熙宁四年中书门下言近制增广太学益置生员其生贠分三等以初入学生贠为外舎不限贠自外舎升内舎内舎升上舎上舎以一百贠内舎以二百贠为限其生贠各治一经从所请之官讲授至判官直讲逐月考试到优等举业并申约中书初建太学只有十斋曰服膺禔身习是守约存心允蹈养正持志率履诚意续置七斋曰观化贯道务本果行谨信时中循理后又申请増置三斋曰节信经徳立礼共二十斋绍兴十三年熊彦逺乞依嘉祐治平故事监学生并给绫纸命词诏从之幸学经王亲视学食三老五更于太学天子袒而割牲执酱而馈执爵而酳史陛下尊敬先圣垂意古典堂室未饰干戈未休而先建太学造立黉舎比日车驾亲临享将以𢎞时雍之化也汉明帝永平二年二月临辟雍初行大射礼十月幸辟雍初行养老礼明帝即位盛清道之仪袒割辟雍之上尊养三老五更飨射礼毕帝正坐自讲诸儒执经问难于前冠带缙绅之人其圜桥门而观听者葢亿计晋武帝幸辟雍行乡饮之礼赐太常博士学生帛太宗幸太学观释菜命颖达讲经毕上释奠颂集临辟雍扬缉熙宣皇风于乎辟雍辟雍沈沈天子所临或弦或歌讲古述今其徒八千缨弁森森貊秽羌髳咸咏徳音羽林孤儿亦垂青襟本朝建隆二年帝幸国子监三年又再幸焉太平兴国四年驾幸国子监端拱元年幸国子监谒文宣王庙淳化五年亦如之太宗幸国子监学官孙觉方聚徒讲说帝诏觉讲泰卦觉因述天地感通君臣相应之㫖帝甚悦绍兴十四年幸太学命曽开讲易百官内外舎人推恩有差复幸养正持志二斋顾览生徒肄业之所今上嘉熙辛丑幸学讲太学罢王荆公従祀诏濂溪明道伊川横渠晦翁五先生绘像于庑诸州县学凖此武学史开元十九年始置太公尚父庙以留侯张良配仲春秋中上戊祭之牲乐之制如文宣出师命将发日引辞于庙仍以古名将十人为十哲配飨上元元年尊太公为武成王以白起韩信诸葛亮李靖李勣列于左张良田穰苴孙膑吴起乐毅列于右以良为配建中二年诏史馆考定可配享者列古今名将六十四人图形焉本朝孔子所以祀于学者礼有先圣先师故也自生民以来未有如孔子者岂太公得与之抗衡哉建隆二年先是上临幸武成王庙观所画名将指白起曰起杀已降不武命去之乃诏张昭窦仪髙钖等取歴代谋臣各将功业始终无瑕者配享四年诏曰武成王庙従祀神像齐相管仲宜塑像升于堂西河太守吴起宜画像降于庑下大中祥符元年诏尚父宜加谥昭烈武成王庆厯三年诏置武学于武成王庙以阮逸为教授八月罢武学熙宁五年枢宻院言古者出师受成于学文武弛张其道一也洪惟仁祖甞建武学横议中辍识者悼之欲乞复置武学以追成先朝之志诏于武成王庙置学胡翼之乞兴武学讲论语使知忠孝之道讲孙吴使知制胜之术撰成武学规矩一卷时议难之余见武博武谕类宗学本朝两汉宗室设学未闻唐初为皇族子孙别立小学而不及大学皇朝胄监之外复立宗学神宗基之哲宗继之而最备于崇观之时肆我宁考再兴宇以迪天枝粹然之习炳然之文宜与帝王盛时同风训迪天技培植化本之地自南渡草剏为屋数楹乃更化之十载规敞废于増辟黉舎益聚四方之宗英而追琢之越二年四明罗君仲舒范君楷慨然有感于盛举之不常见而念壮观之不可缺也乃条其事以告有㫖迁睦亲近属之居与它所而尽拓故基以为学复増补贠定试额凡陞黜进退之制槩视太学宗庠载辟用宏旧规所以昭崇睦广教育也惟麟趾化行𤓰瓞绵茂虽资禀之攸厚必陶冶而后成俾繇选补着之于籍月书季攷一视贤闗文行相符矩矱是蹈庶益收得人之效强我王室尚其懋哉淳祐甲辰之冬皇上奋发英断更新大化又明年以麟庠之胄苦隳肝胆力扶纲常于是赫奕奎章诞钖黉宇钖之束帛试之春官优之陞擢嘉定更新宗学置四斋曰贵仁大雅明贤立爱辛巳重广学舎续添两斋曰懐徳升俊州县学经泮水颂僖公能修泮宫也思乐泮水薄采其芹思乐泮水薄采其藻鲁侯戾止其马硚硚其音昭昭载色载笑匪怒伊教思乐泮水薄采其茆鲁侯戾止在泮饮酒既作泮宫淮夷攸服矫矫虎臣在泮献馘淑问如臯陶在泮献囚翩彼飞鸮集于泮林食我桑黮懐我好音诸侯曰泮宫郑人游于乡校以议执政之善否然明谓子产曰毁乡校如何子产曰夫人朝夕退而㳺焉以议执政之善否其所善者吾则行之其所恶者吾则改之是吾师也若之何毁之史文翁为蜀郡守选郡小吏开敏有才者十余人遣诣京师受业博士数嵗皆成就还归文翁以为右职又修起学宫于成都市中繇是大化蜀地学于京师者比齐鲁焉武帝时乃令天下郡国皆立学校官平帝诏郡国曰学县道邑侯国曰校乡曰庠聚曰序明帝永平二年郡县道行乡饮酒礼于学校鲍徳迁南阳太守时郡学乆废徳乃修起黉舎备爼豆黼冕行礼奏乐诸儒百姓叹服汉耿恭迁常山太守修学校教授不辍寇恂拜汝南太守乃修乡校教生徒魏武帝令曰丧乱以来后生者不见仁义礼逊之风吾甚伤之其令郡国各修文学县五百户置校官选其乡之俊造而崇学之虞博除河阳内史大修学校广招学徒范寗在郡立乡校教授常数百人由是江州人士并好经学魏献文帝时髙允表请郡国立学魏以郡国虽有学县党亦宜有之乃命县立讲学党立教学村立小学唐开元二十六年敕州县每乡之内各置一学仍择师资令其教授李栖筠为常州刺史大起学校堂上书孝友传以示诸生为乡饮酒礼登髙降饮人人知劝常衮为福建观察使始闽人未知学校为设乡校始作为文章亲加讲导由是风俗一变倪若水为许州刺史兴州县学徒庐劝生徒身为教诲风化兴行传记泮宫者明尊卑有差所化少也半于天子之宫也半者象璜也独南面礼仪之方有水耳列槐树数百行诸生朔望㑹此中雍雍揖逊论议槐下本朝国初未建州学干兴元年兖州守臣孙奭私建学舎聚生徒余镇未置学也景祐四年诏藩镇始立学他州勿听宝元元年颖州守臣蔡齐请立学时大郡始有学而小郡犹未置也庆歴诏诸路州军监各令立学学者二百人以上许更置县学于是州郡不置学者鲜矣安定先生胡瑗典湖学有经义斋治事斋经义斋者择疏通有器局者居之治事斋者人各治一事又兼一事如边防水利之类故天下谓湖学多秀彦始潮人未知学公命进士赵徳为之师书院本朝太平兴国二年知江州周述言庐山白鹿洞学徒常数百人望赐九经书使之録习诏从其请至道二年赐嵩阳书院额及刋本九经咸宁四年潭州守臣李允则奏岳麓山书院修广舎宇有书生六十余人听诵乞下国子监降释文等书从之祥符二年应天府新建书院国初有戚同支者通五经业髙尚不仕聚徒教授详骧郭承范董循陈与王砺滕涉皆其门人至是赐院额承皇后之嘉恵宅庐阜之南疆闵原田之告病惕农扈之非良粤冬孟之既望威余驾乎山之塘径北原以东骛陟李氏之崇冈揆厥号之所繇得頽址于榛荒曰昔人之隠处至今永乆而流芳自昇元之有土始变塾而为庠俨衣冠与弦诵紾济济而洋洋伟章甫之峩峩抱遗经而来集岂颛眺听之为娱实觊宫墙之可入曰明诚其两进抑敬义其阶立允莘挚之所懐谨卷颜之收执彼青紫之势荣亦何心乎俛拾记纂渊海卷三十八记纂渊海卷三十九钦定四库全书记纂渊海卷三十九宋潘自牧撰人伦部祖父母经逮事父母则讳王父母不逮事父母则不讳王父母父之考为王父父之妣为王母史郑当时知友皆大父行贾逵自为儿戏弄常设部伍祖父习异之曰汝大必为将张凭字长宗祖鎭苍梧太守凭年数嵗镇谓其父曰我不如汝有嘉儿凭曰阿翁讵宜以子戏父乎苻坚幼而无赖祖洪甚恶之生无一目洪戏之曰吾闻瞎儿一泪生怒引刀自刺出血曰此亦一泪洪鞭之生曰性耐刀槊不堪鞭箠洪曰吾将以尔为奴生曰可不如石勒也范乔祖父馨临终执其手曰恨不见女成人因以所用砚与之李百药为童儿时多疾病祖母赵氏故以百药为之名传记潘尼称祖曰家祖侯霸子孙称其祖父曰家公臣无祖母无以至今日祖母无臣无以终余年母孙二人更相为命父经家人有严君焉父母之谓也父兮生我靡瞻匪父陟彼岵兮瞻望父兮无父何怙父子之天父子一体父子首足也父至尊也由命士以上父子皆异宫父之亲子也亲贤而下无能父尊而不亲父作之子述之为人父止于慈母取其爱而君取其敬兼之者父也子父子主恩父子之间不责善君子之扵子爱之而勿面使之而勿貎为人父寛恵而有礼石奋石建父子之美也无是父无是子无是子无是父传子之能仕父教之忠父一而已父慈而教魏奚达骁勇周文曰非此父不生此子传记客有问陈季方曰足下家君有何功徳而荷天下重名季方曰吾家君譬如桂生扵太山之阿上有万仭之高下有不测之渊上为甘露所沾下有渊泉所润当此之时焉知泰山之高渊泉之深不知有功徳与无也父子之严不可以狎骨肉之爱不可以简简则慈爱不接狎则怠忽生焉陈思王称其父为家父囝别郎罢心摧血下诸父经既有肥羜以速诸父诗诸父兄弟备言燕私亲亲则诸父昆弟不怨父之昆弟先生为世父后生为叔父子王珪従子求续经子曰叔父通何徳以之哉珪曰勿辞也史荀攸字文达祖父昙攸少孤及昙卒故吏张推求守昙墓攸年十三疑之谓叔父衢曰此吏有非常之色殆将姦乱衢悟乃推问果杀人亡命因是异之曹操少无赖叔父数言之扵嵩操患之后逢叔父扵路乃阳败面㖞口叔父以告嵩唿操曰叔父言汝中风已差乎操曰初不中风但失爱叔父故见罔耳王湛字处沖司徒浑之弟兄子济轻之尝诣湛见周易谓曰叔父何用此为湛曰体中不佳时脱复看耳济请言之湛剖析𤣥㣲妙有竒趣济才气抗迈扵湛畧无子姪之敬既闻其言心形俱肃王湛有隠徳宗族皆以为痴武帝见济曰痴叔死未济曰臣叔不痴同称其美母经家人有严君焉父母之谓也母氏劬劳母氏圣善陟彼屺兮瞻望母兮靡依匪母无母何恃母兮鞠我父在为母何以期也屈也至尊在不敢伸其私尊也父卒继母嫁従为之服报传曰何以期也贵终也继母之配父与因母同故孝子不敢殊也子上之母死而不䘮门人问子思曰昔者子之先君子䘮出母乎子思曰为伋也妻者是为白也母不为伋也妻者不为白也母故孔氏之不䘮出母自子思始也伯鱼之母死期而犹哭夫子闻之曰谁与哭也门人曰鲤也夫子曰嘻其甚也伯鱼闻之遂除之为父后者为出母无服母亲而不尊母之亲子也贤则亲之无能则怜之子幼被慈母三迁之教曽参后母遇之无恩其妻蒸藜不熟出之史陆续母截肉未尝不方㫁葱以寸为度王祥性至孝继母朱氏遇之无道祥愈恭谨朱氏子览年数嵗每见祥被楚挞辄涕泣抱持母母以非理使祥览辄与祥俱往及长娶妻母虐使祥妻览妻亦趋而共之祥渐有时誉母深疾之宻使鸩祥览知之径起取酒祥争而不与母遽夺之自后母赐祥馔览辄先尝天后上表请自今父在为母服齐衰三年韦嗣立承庆之异母弟也母王氏遇承庆甚酷每杖承庆嗣立必解衣请代母不许辄私自杖母乃为之渐寛李公孝四岁䘮母九岁外继其后父更别娶后妻至是而亡刘炫以为无抚育之恩议不解任刘子翊驳之曰传云继母同母也当以配父之尊居母之位齐杖之制皆如亲母继母在父之室则制同亲母若谓非有抚育之恩同之行路何服之有乎服既有之心䘮焉可独异今言令许不解何其甚缪以亲继亲既等故心䘮不得有殊如谓继母之来在子出之后制有浅深考之经传未见其文昔长沙人王毖汉末为上计诣京师既而吴魏隔絶毖在内国更娶生子昌毖死后为东平相始知吴之母亡便请繋居重不摄事于时议者不以为非然则继之与前于情无别若要以抚育始生服制王昌复何足云乎又晋鎭南将军羊祜无子取弟子伊为子祜薨伊不服重祜妻表闻伊辞田伯生存养也伊不敢违然无父命故还本生尚书彭权议子之出养必由父命无命而出是为叛子扵是下诏従之然则心服之制不得縁恩而生也然本父后妻因父而得母称若如来㫖本父亦可无心䘮乎何直父之后妻也事奏竟従子翊之议传记陈思王称其母为家母鲁母师鲁九子之寡母也穆公赐号母师集母训曰慈上堂拜家庆太夫人御板舆芬芬孟母邻舅姑经妇人不饰不敢见舅姑妇事舅姑如事父母下气怡声问衣燠寒疾痛苛痒而敬抑搔之出入则或先或后而敬扶持之妇将有事大小必请扵舅姑舅姑之所有命之应唯敬对不敢哕噫嚏咳欠伸跛倚睇眡唾咦寒不敢袭痒不敢搔不敢袒裼舅姑之衣衾簟席枕几不传杖屦勿敢近舅没则姑老妇盥馈舅姑卒食妇馂余私之也妇称夫之父曰舅称夫之母曰姑在则曰君舅君姑没则曰先舅先姑子室无空虚则妇姑勃豀吾闻先生姑妇养姑者也姑慈妇聴礼也礼送女父诫之曰谨従汝舅之言母诫之曰谨従汝姑之言妇姑不相说则反唇而相稽颜师古曰尊章犹言舅姑也舅姑之心岂可失常哉传记古者子妇供事舅姑旦夕在侧与男女无异妇对舅姑之称庻母经为庶母何以小功以慈已加也士为庶母何以缌也以名服也大夫以上为庶母无服慈母如母传曰妾之无子者妾子之无母者父命妾曰女以为子命子曰女以为母若是则生养之终其身如母死则葬之三年如母贵父之命也诸母不漱裳妇谓夫之庶母为少姑子王子有其母死者其傅为之请数月之䘮史母以子贵王符无外家阮孚之母即姑婢也周顗母李氏字络秀顗父为安东将军求络秀为妾父兄不许络秀曰门户殄瘁何惜一女子遂与之生嵩顗曰我屈节为汝家妾崔道固诸兄逼道固所生母自致酒炙客前道固惊起接取谓客曰家无人力老亲自执劬劳诸客皆知其兄等所作咸起拜谢其母母谓道固曰我不足以报贵宾汝冝荅拜李迥秀母氏庶贱而色养过人传记裴秀母是婢秀年十八有令望而嫡母妬犹令秀母亲下食与衆宾宾见竝起拜之答曰㣲贱岂冝如此当为小儿故耳于是嫡母乃不敢复役之汉中程文矩妻者李法之娣也有二男前妻四子以母非所生憎毁日积而穆姜慈爱温仁抚字益隆衣食资供皆兼倍所生或谓母曰四子不孝甚矣何不别居以逺之对曰吾方以义相导使其自迁善也及前妻长子兴遇病困笃母恻隐自然亲调药膳恩情笃宻兴疾久乃瘳扵是唿三弟谓曰继母慈仁出自天授吾兄弟不识恩养禽兽其心虽母道尽隆我曹过恶亦已深矣遂将三弟诣南郑狱陈母之徳状已之过乞就刑辟诸母经世母叔母何以亦期也以名服也父之兄妻为世母父之弟妻为叔母史宗室诸母因酣恱曰文叔少时谨信唯直柔耳今迺能如此谢瞻幼孤叔母抚育有恩同于至亲传记羊祜年十五而孤事伯母蔡氏以孝闻夫妇经夫夫妇妇而家道正夫妇之道不可以不久也故受之以恒宜其室家宜其家人糓则异室死则同穴女曰鸡鸣士曰昧旦子兴视夜明星有烂虫飞薨薨甘与子同梦妻子好合如鼓瑟琴夫妇以礼义合颜色相亲亦不可以颜色衰弃其相与之礼夫妇一体也夫尊于朝妻贵于室夫妇之礼唯及七十同藏无间妻将生子及月辰居侧室夫使人日再问之一与之齐终身不改合卺而饮夫义妇聴夫妇和家之肥也君子之道造端乎夫妇共牢而食合卺而酳所以合体同尊卑以亲之也日之与月隂之与阳相须而后成也子夫妇有别夫妇之道不可不正也史冀缺耨其妻馌之敬相待如賔鸟兽犹不失俪夫和而义妻柔而正为夫妇内外二经二物易基干坤诗始闗雎夫妇之际人道之大伦也夫妇之道有义则合无义则离夫妇人伦大纲夭寿之萌也夫妇之好父不能得之于子何曽闺门整肃与妻相见正衣冠相待如賔己南面妻北面再拜上酒一嵗不过再三山涛布衣家贫谓妻韩氏曰忍饥寒我后当作公但不知卿堪为公夫人不耳沈文季饮酒至五斗妻王氏饮亦至三斗常对食竟日夫贵扵朝妻荣扵室传记夫妇之道人伦之始王化之端也惟夫妻为同庖王浑妻钟夫人每尝卿浑浑曰讵可尔妻曰怜卿爱卿是以卿卿我不卿卿谁当卿卿集合昏尚知时鸳鸯不独宿非是夫不称是妻结髪为夫妻恩爱两不疑音容相眷恋羽翮两逶迤飞翻不异林和鸣多好音杂佩以迎之寳瑟以友之其相得如青鸟翡翠之婉娈矣谓言琴与瑟糟糠结久长夫妇之道参配隂阳通逹神明夫不贤则无以御妇妇不贤则无以事夫夫不御妇则威仪废妇不事夫则义礼堕夫妇之好终身不离夫有再娶之义妇无二适之文夫经夫子制义従妇凶也夫者妻之天也妇人称夫曰良夫也者以知帅人者也子良人者所仰望而终身也为人夫致功而不流致临而有辨史夫主嘉美夫主之不可以不事正色端操以事夫主传记妇人既嫁以夫为天父母降服一等无二天之义集非是夫不称是妻藁砧今何在妻经唯酒食是议妻子好合如鼔瑟琴父在则为妻不杖为妻何以期也妻至亲也为伋也妻者是为白也母不为伋也妻者是不为白也母大夫内子不敢藏于夫之箧笥不敢共湢浴夫不在敛枕箧簟席韣器而藏之子甚宜其妻父母不说出子不宜其妻父母曰是善事我子行夫妇之礼焉没身不衰妻也者亲之主也敢不敬与子为人妻夫有礼则柔従聴侍夫无礼则恐惧而自悚列子之妻曰妾闻有道之士妻子皆得佚乐史叔向对齐晏婴曰抚有晋国赐之内主婢子侍巾栉有息女愿为箕箒妾妻者夫之隂东方朔割名扵细君宋𢎞曰糟糠之妻不下堂黄承彦者高爽开朗为沔南名士谓诸葛孔明曰闻君择妇身有丑女黄头黑色而才堪相配孔明许即载送之时人以为乐乡里为之谚曰莫作孔明择妇正得阿承丑女贾充前妻李氏坐徙后娶郭氏赦得还诏充置左右夫人郭氏怒为李筑舘舎于外礼义有愆夫则薄之夏侯道迁不聘正室传记妻齐也共奉祭祀谢太傅兄奕女名道藴王凝之妻也谢羯絶重其妇张𤣥常称其妇集东方朔割炙于细君作嫔君子室爰奉嫔于髙族中馈酒食之事细君知蚕织卓文君作白头吟讽相如出妻经有女仳离子甚宜其妻父母不说出妻出夫使人致之曰某不敏不能従而共粢盛使某也敢告于侍者主人对曰某之子不肖不敢辟诛敢不敬须以俟命如舅在则称舅舅没则兄无兄则称夫子妇有七出不顺父母者无子者淫僻者嫉妬者恶疾者多口舌者窃盗者曽参后母遇之无恩供养不衰其妻以蒸藜不熟因出之人曰非七出也参曰蒸藜小物耳吾欲使熟而不用吾命况大事乎自叔梁纥始出妻及伯鱼亦出妻至子思又出妻故称孔氏三世出妻孟子恶败而出妻传王吉妻取东家枣啖吉乃去妇鲍永事后母至孝妻尝于母前叱狗永即出其妻姜诗事母至孝妻奉顺尤笃母好饮江水妻常泝流而及值风不时得还母渇诗责而遣之黄允遣妻夏侯氏集客二百人数允隠匿事十五而去允遂废李迥秀母氏族贱而色养过人其妻崔氏尝叱其媵婢母闻之不恱迥秀即时出之或止之曰贤室虽不避嫌疑然过非出状何遽如此迥秀曰娶妻本以承顺颜色茍违何敢留也大戴妇有七去不顺父母去无子去淫去妬去有恶疾去多言去窃盗去不顺父母为其逆徳也无子为其絶世也淫为其乱族也妬为其乱家也有恶疾为其不可与共粢盛也多言为其离亲也盗窃为其反义也集姜诗出妇盖为小瑕鲍永去妻亦非大过反目经舆脱辐夫妻反目不能正室也传谢朓妻常怀刃欲杀朓不敢相见集昔为鸳与鸯今为参与辰昔者常相近邈若胡与秦畏内经夫子制义従妇凶也系于金柅柔道牵也惟妇言是用史牵扵帷廧之制孙权以妹妻先主妹才㨗刚勐有诸兄之风侍婢百余人皆执刀侍立先主每入中心常凛凛王导为丞相妻曹氏性妬导甚惮之乃宻营别馆以处衆妾曹氏知而将往焉导恐妾被辱遽命驾子经子克家干父之蛊干母之蛊嗣续妣祖父为长子传曰何以三年也正体于上又乃将所以传重也庶子不得为长子三年不继祖也男子冠而不为殇男子二十冠而字大夫之子长曰能御矣士之子长曰能典谒矣庻人之子长曰能负薪矣男子生设弧于门左子也者亲之后也已冠而字之成人之道也男子生桑弧蓬矢六以射天地四方父母生之续莫大焉子遗腹子不思其父无貎扵心也不梦见像无形扵目也继子得食肥而不泽情不相往来也适子怀扵燕慈母喻于荆情相往来也传郑文公有妾梦天与己兰曰以是为而子以兰有国香人服媚之如是以母贵家有长子曰家督子者父之隂也奉先人之遗体自季至雄五世而传一子故雄无他扬扵蜀李宻曰为人子者愿为人兄不愿为人弟兄事亲之日长弟事亲之日短集十子若不肖不如一女英通子继余尘扬杯祝愿无他语特勿顽愚似汝爷继体承家骥子好男儿大儿九龄色清彻秋水为神玉为骨小儿五岁气食牛满堂賔客皆回头闽俗唿子为囝本朝何如陶家儿绕舎覔梨栗羲之生五子大儿踉蹡越门限小儿咿哑语绣帐子道经凡为人子之礼冬温而夏凊昬定而晨省在丑夷不争夫为人子者三赐不及车马夫为人子者所逰必有常所习必有业恒言不称老为人子者居不主奥坐不中席行不中道立不中门不登髙不临深不茍訾不茍笑不服闇不登危惧辱亲也父母存不许友以死不有私财父母存冠衣不纯素父母有疾冠者不栉行不翔言不隋琴瑟不御食肉不至变味饮酒不至变貎笑不至哂怒不至詈子之事亲也三谏而不聴则号泣而随之亲有疾饮药子先尝之事亲有隠而无犯左右就养无方服勤至死致䘮三年未仕者不敢税人如税人则以父兄之命父母之衣衾簟席枕几不传杖履勿敢近在父母之所有命之应唯敬对不敢哕噫嚏咳欠伸跛倚睇眡不敢唾咦寒不敢袭痒不敢搔不敢袒裼父母有过下气怡色柔声以谏谏若不入起敬起孝说则复谏不说与其得罪扵乡党州闾宁熟谏父母虽没将为善思贻父母令名必果将为不善思贻父母羞辱必不果子甚宜其妻父母不说出子不宜其妻父母曰是善事我子行夫妇之礼焉没身不衰父母之所爱亦爱之父母之所敬亦敬之至扵犬马尽然亲在行礼于人称父人或赐之则称父拜之父命召唯而不诺手执业则投之食在口则吐之走而不趋亲老出不易方复不过时亲癠色容不盛身者父母之遗体也行父母之遗体敢不敬乎父母爱之喜而弗忘父母恶之惧而无怨父母有过谏而不逆一举足而不敢忘父母是故道而不径舟而不㳺不敢以先父母之遗体行殆一出言而不敢忘父母是故恶言不出扵口忿言不反扵身不辱其身不羞其亲孝子之有深爱者必有和气有和气者必有愉色有愉色者必有婉容父母既没谨行其身不遗父母恶名可谓能终矣父母全而生之子全而归之可谓孝矣子之事亲有三道焉生则养没则䘮䘮毕则祭父母在不敢有其身不敢私其财善则称亲过则称己君子弛其亲之过而敬其美従命不忿㣲谏不倦劳而不怨父母在不称老言孝不言慈闺门之内戏而不叹父母在馈献不及车马仁人之事亲也如事天身也者亲之枝也敢不敬与不能敬其身是伤其亲伤其亲是伤其本不敢擅重事所以自卑而尊先祖也事父母几谏见志不従又敬不违劳而不怨故当不义则子不可以不争于父子曰父母其顺矣乎子孝子不谀其亲孝子不生慈父之家为人子敬爱而致文従义不従父孝子不从命有三従命则亲危不従命则亲安孝子不従命乃礼従命则亲辱不从命则亲荣孝子不従命乃义从命则禽兽不从命则修饬孝子不従命乃敬传子孝而箴聂政曰母在政身未敢以许人也亲有严客帣鞴鞠侍酒于前得子经维熊维罴男子之祥乃生男子载寝之牀载衣之裳载弄之璋史徐陵母臧氏尝梦五色云化而为鳯集左肩上已而诞陵焉时有寳志上人者世称其有道陵年数嵗家人携以候之寳志手摩其顶曰天上石麒麟也传记王鎭恶以五月五日生家人欲弃之其祖勐曰昔孟尝君以此日生卒得相齐此儿兴吾宗以镇恶为名集男儿当门户堕地目生神门衰祚薄晩有儿息玉树长新枝岂料鬓成雪方看掌弄珠何时能反哺共养白头乌且有承家望谁论得子迟掌珠一颗儿三嵗鬓雪千茎父六旬未知门户谁为主且免诗书与别人老子释氏亲抱送尽是天上麒麟儿骥之子鳯之雏渥洼汗血种天上麒麟儿衆中见毛骨犹是麒麟儿一毛生鳯穴掌中贪得一珠新马梵贺人有子曰欣得掌中之一珠去嵗生儿名添丁意令与国充耘耔乳下秀嶷嶷椒蕃泣喤喤姆抱幼子立侧眉眼如画髪漆黑肌肉玉雪可怜儿生三日掌中珠燕颔猿肱秾李肤头玉峣峣眉刷翠骨重神寒天庙器一双瞳人剪秋水竹马梢梢摇翠尾閙来案上翻笔墨涂抹诗书如老鸦添丁莫挠爷本朝虎兕可爱光陆离开眼已有百步威不惜金钱散闾里南山新掌鳯凰雏眉目分明画不如有子经子克家国人称愿然曰幸哉有子如此所谓孝也已父有争子则身不陷扵不义史田婴有贱妾子名文承间问其父婴曰子之子为何曰为孙孙之孙为何曰为𤣥孙𤣥孙之孙为何曰不能知也曰君用是相齐至今三王矣齐不加广而君私家富累万金门下不见一贤者文闻将门必有将相门必有相今君后宫蹈绮绣而士不得短褐仆妾余糓肉而士不厌糟糠今吾又尚厚积余藏欲以遗所不知何人而忘公家之事日损文窃怪之荀淑在朗陵涖事明治称为神君有子八人并有名称时人谓之八龙侍御史母丘甸谓父俭曰大人居方岳重任国家倾覆而晏然自守将受四海之责矣俭然之梁帝曰生子当如李亚子克用为不亡矣至如吾儿豚犬耳袁术见孙䇿叹曰使术有子如孙郎死复何恨谢鳯之子超宗有文辞帝大嗟赏谓谢庄曰超宗殊有鳯毛戴硕子法兴延寿延兴竝侪立善书好学山隂有陈戴者家冨有钱三千万人或云戴硕儿子敌陈戴三千万钱王昕生九子并风流藴借世号王氏九龙非此父不生此子严武母裴氏不为其父所答独厚其妾英武奋然以铁鎚就英寝碎其首挺之竒之曰真严挺之子宪宗谓郑余庆之子涵为令子传记颜延之少有令名太祖问其父延之曰诸子谁得卿风延之曰竣得臣笔测得臣闻夐得臣义窦禹钧有子五人俱进士及第冯道诗曰丹桂五枝芳时号窦氏五龙集一园水竹今为主百卷文章更付谁贺兄荣是见儿荣吾知徐公百不忧积善衮衮生公侯丈夫生儿有如此名位岂肯卑㣲休少年崭然见头角衆谓柳氏有子美本朝方公之辉华显赫之迹而其亲享寿考康宁之福夫得禄及亲人以为幸也而公以荣名显仕为之养綵衣而戏昔以为孝也而公以金章紫绶恱其颜使天下为子者莫不欲其亲如公之亲为父母者莫不欲其子如公之为子也温公志吕献可墓未成河南监牧使刘航自请书石既见其文迟回不敢书航之子安世曰成吾父之名可乎代书之有儿真骥子一喷羣马倒惟要得家好儿子有子还应不死同生男已当户无子史齐大仓令淳于公无子有女五人有罪当刑骂曰生女不生男缓急非有益楼护有故人吕公无子归护魏太祖时征汉中闻王粲子死叹曰孤若在不使仲宣无后皇天无知使邓伯道无儿传昔有人无男而养七女父亡七女负土葬父集乐天无子以姪孙阿新为之后下无嗣绍隂宰漫中郎有女能传业伯道无儿可保家䘮子经子夏䘮其子而䘮其明子负建鼓而求亡子集鸱枭啄母脑母死子始蕃蝮蛇生子时拆裂肠与肝好子虽云好未还恩与勤恶子不可说鸱枭蝮蛇然有子且勿喜无子固勿叹慈泪随声迸悲肠遇物牵伤心自叹鸠巢拙长堕春雏养不成本朝顾况䘮子悲伤作诗曰老人䘮爱子日夜泣成血老人年七十不作多时别我泪犹可拭日逺当日忘母哭不可闻欲与汝俱亡故衣尚悬架张乳已流牀仍将恩爱刄割此衰老肠女经维虺维蛇女子之祥乃生女子载寝之地载衣之裼载弄之瓦归妹女之终也汉有㳺女不可求思谁其尸之有齐季女有女怀春有女如玉颜如舜华女子许嫁笄而字女不言外女子十年不出姆教婉娩聴従执麻枲治丝茧织絍组紃学女事以共衣服观于祭祀纳酒浆笾豆菹醢礼相助奠十有五年而笄二十而嫁有故二十三年而嫁聘则为妻奔则为妾女虽未许嫁年二十而筓妇人许嫁不为殇子女子生而愿为之有家史臣有息女淳于公无男有五女当刑公迺骂其女曰生子不生男缓急非有益其小女缇萦自伤悲泣迺随其父至长安上书愿没入为官婢以赎父刑罪使得自新张禹曰臣有一女爱女甚扵爱男逺嫁张掖太守萧咸不胜父子私恩愿与相近即徙咸为𢎞农太守盗不过五女门以女贫家也蔡邕女琰字文姬博学有才辩又妙于音律戴良五女并贤每有求姻辄便许嫁练裳布被竹笥木屐以遣之五女并能遵其训皆有隠者之风古者女生三日卧之床下弄之瓦砖而齐告焉卧之床下明其卑弱主下人也弄之瓦砖明其习劳主执勤也齐告先君明当主继祭祀也孝女曹娥者父盱于县江泝涛迎神婆娑溺死不得尸骸娥年十四乃沿江号哭昼夜不絶声旬有七日遂投江而死孔融被诛女年七岁幼弱得全寄尼舎主人有遗男欲娶之女曰岂得久活或言曹操收之女曰若死而有知得见父母岂非志愿乃延颈就刑乔公两女皆国色也甄后年九嵗喜书辄用诸兄笔砚兄言当作女愽士耶郭永竒其女曰此吾女中书王肃女文义过目则识祖司徒异之曰兴吾家者必此女矣惜不为男荀崧都督荆州江北诸军屯宛杜曽引兵围之崧小女灌年十三帅勇士数千人踰城突围夜出且战且前又为崧书求救扵南中郎将周访窦毅之女闻隋受禅自投堂下抚膺太息曰恨我不为男子救舅氏之患毅及襄阳公主掩其口曰汝勿妄言灭吾族毅由是竒之及长以适唐公李渊谢道韫聪识有才辩叔父安尝内集俄而雪下安曰何所似也安兄子朗曰撒盐空中差可拟道韫曰未若柳絮因风起传记昔有人无男而养七女父亡女负土𦵏父下堂必从傅母保阿进退则鸣玉佩环北平有女甚有咎行人多求不许张氏有处子小字酥香见才人所为歌曲悉能讽之集吾家有骄女皎皎颇白晳弱女虽非男慰情良胜无唧唧复唧唧木兰当户织不闻机杼声惟闻女叹息问女何所思问女何所忆女亦无所思女亦无所忆昨夜见军帖可汗大㸃兵军书十二卷卷卷有爷名阿爷无大儿木兰无长兄愿为市鞍马従此替爷征木兰代父去秣马备戎行易却纨绮裳洗却铅粉妆驰马赴军幕慷慨携干将十子若不肖不如一女英顾复长之如滋芳兰之易茂姆师教之如琢美玉之易成学母无不为晓妆随手抹移时施朱铅狼借画眉阔生女冨贵倾邦国嗟汝未嫁女秉心郁沖沖防心动如律竭力机杼中虽无姑舅事敢昧织作功文姬才稚齿非此父不生此女一女怜之必嫁官人不以与凡子中郎有女能传业归弄小女姹女中谁是卫夫人夫人在家以孝友聪明为父母所偏爱选所冝归以适韩氏记纂渊海卷三十九记纂渊海卷四十钦定四库全书记纂渊海卷四十宋潘自牧撰人伦部丧女经女子筓而不为殇史许嫁筓而字死则以成人之丧治之集曽未弱筓无疾而殒本朝𣑽𣑽稚魂出适经归妹女之终也之子于归宜其家室宜其家人维鹊有巢维鸠居之之子于归百两御之女子有行逺父母兄弟齐子归止其从如云亲结其缡九十其仪诸娣従之祁祁如云男有分女有归凡女行于大夫以上曰嫁行于士庶人曰适人女子适人者为其父母期女子许嫁笄而字以许嫁为成人纳女扵天子曰备百姓于国君曰备酒浆于大夫曰备扫洒女子许嫁繋缨有従人之端也女在涂而女之父母死则女反嫁女之家三夜不息烛思相离也子女子之嫁也母命之往送之门戒之曰往之女家必敬必戒无违夫子以顺为正者妾妇之道也人有嫁其女而教之者曰尔为善人疾之对曰然则当为不善乎曰善尚不可为而况不善乎史凡公子嫁扵敌国姊妹则上卿送之公子则下卿送之于大国虽公子亦上卿送之于天子则诸侯皆行公不自送于小国则上大夫送之礼送女父不下堂母不出门父诫之曰谨従汝舅之言母诫之曰谨従汝姑之言诸母诫之曰谨従汝父母之言妇人许嫁字而筓之张负以女孙予陈平诫曰母以贫故事人不谨事兄伯如父事嫂如母卓王孙分予文君僮百人钱百万及其嫁时衣被财物施衿结缡申父母之戒戴良五女并贤每有求姻辄便许嫁练裳布被竹笥木屐以遣之传记赵母嫁女女临去敕之曰谨勿为好女曰不为好可为恶也母曰好尚不可为其况恶乎少君之装送甚盛集辞父母而有行奉君子之清尘如悬萝之附松似浮萍之托津二合兆嘉偶女子礼有行洁己入徳门终逺母与兄辞父母而言归伊女子之有行爰奉嫔于高族婉彼幽兰女作嫔君子室齐姜之归鱼轩晔以照路念尔嫁犹近稚年那别亲俛首戴荆钗欲拜悽且频本来儒家子莫耻梁鸿贫妾身未分明何以拜姑嫜长女当及事谁助出帨缡入门而媪御皆喜既馈而公姑交贺入门上下莫不赞贺归宁经归宁父母父母终思归宁而不得姑姊妹女子子已嫁而反兄弟弗与同席而坐弗与同器而食史把伯姬来归宁也凡诸侯之女归宁曰来夫人归宁曰如某楚子庚聘于秦为夫人宁礼也妇人反曰来归孙经君子抱孙不抱子此言孙可以为王父尸子之子为孙史于今抱孙焉曽孙体近李广之子当户早死当户有遗腹子陵将兵撃胡李广有孙陵善骑射帝以为有广之风使备胡富平侯者张安世四世孙放也裴耀卿叔业之七世孙也郭子仪诸孙数十每问安不能尽辨颜色颔之而已郑𤣥之子益恩赴黄巾之难陨身有遗腹子𤣥以其手文似已名之曰小同臣无祖母无以至今日祖母无臣无以终余年母孙二人王承㫤之孙清虚寡欲不饰文辞论者以为祖不及孙王羲之率诸子抱弱孙一味之甘割而分之以娱目前张凭数嵗祖镇谓其父曰我不如汝汝有佳儿凭曰阿翁讵宜以子戏父乎谢灵运子鳯鳯子超宗有文辞帝大嗟赏谓谢庄曰超宗殊有鳯毛灵运复出员俶九岁升坐词辩注射帝异之曰半千孙固当然集籍籍名家孙玉牙珠颗小男儿罗荐兰汤浴罢时芣茝春来盈女手梧桐老去长孙枝承先人之后者在孙惟汝本朝有后庆多孙姑经问我诸姑房中内賔姑姊妹也父之姊妹为姑史姪其从姑吕禄时出游猎过其姑吕大怒曰若为将今弃军吕氏今无处矣乃悉出珠玉寳器散堂上曰母为他人守也班婕妤彪之姑狄仁杰曰姑姪与母子孰亲张廵姊军中号陆家姑传记温峤䘮妇从姑刘氏家有一女甚有姿慧姑以属公覔婚公报云已覔得婚处门地粗可婿身名宦尽不减峤因下玉镜台一枚姑大喜既婚交礼女以手披纱扇抚掌大笑曰我固疑是老奴兄弟经惟孝友于兄弟终鲜兄弟常棣之华鄂不韡韡凡今之人莫如兄弟兄弟䦧于墙外御其侮嵴鸰在原兄弟急难岂伊异人兄弟匪他兄弟既具和乐且孺兄及弟矣式相好矣无相犹矣伯氏吹壎仲氏吹篪此令兄弟绰绰有裕不令兄弟交相为瘉叔兮伯兮倡予和女岂无他人不如我同父脤服膰之礼亲兄弟之国闻逺兄弟之䘮虽缌必往兄之齿雁行兄弟睦家之肥也男子先生为兄后生为弟晜兄也兄之子弟之子相谓为従父晜弟司马牛忧曰人皆有兄弟我独亡子为人兄慈爱而见友为人弟敬诎而不悖史太姒之子惟周公康叔为相睦也吾兄弟比以安尨也可使无吠寡人有弟不能和恊而使餬其口于四方富辰曰兄弟虽有小忿不废懿亲叔出季处有自来矣二恵竞爽犹可又弱一个焉贵介弟也兄爱而友弟敬而顺兄弟天伦也双生以后生为兄取其居上赵婴曰我亡吾二昆其忧哉季心以勇季布以诺着闻关中冯野王弟立治行相似吏民歌之曰大冯君小冯君兄弟继踵相因循聪明贤智恵吏民政如鲁卫徳化均周公康叔犹二君兄弟敌吾一体一支姜肱与二弟名声相次皆不应徴聘贾彪兄弟三人天下称曰贾氏三虎许劭字子将汝南平舆人也兄䖍亦知名汝南人称平舆渊有二龙焉姜肱尝与弟季江俱诣郡夜扵道为盗所刼欲杀之肱曰弟年幼父母所怜又未聘娶愿杀身代弟季江曰兄年徳在前家之珍寳国之英俊乞自受戮以代兄命盗遂两释焉王祥性至孝继母朱氏遇之无道祥愈恭谨朱氏子览年数嵗每见祥被楚挞辄涕泣抱持母母以非理使祥览辄与祥往及长娶妻母虐使祥妻览妻亦趋而共之友于兄弟分形共气兄肥弟瘦无复相见之期让枣推梨永罢懽愉之日心乎爱矣书不尽言隋帝谓羣臣曰五子同母眞兄弟也牛𢎞寛厚弟弼好酒因醉射杀𢎞驾车牛𢎞还宅其妻迎谓之曰叔射杀牛𢎞无所怪问直答云作脯坐定其妻又曰叔忽射牛死大是异事𢎞曰已知之矣颜色自若读书不辍诸王之藩上与之别曰诸子尚可复有兄弟不可复得韦嗣立承庆之异母弟也母王氏遇承庆甚酷每杖承庆嗣立必解衣请代母不许辄私自杖母乃为之渐寛韦嗣立为莱芜令太后召问曰卿父尝言臣有两儿堪事陛下卿兄弟在官诚如父言朕今以卿代兄更不用他人即日拜鳯阁舎人兄弟间不榛梗兄弟相攻胜负皆为人笑闺门雍穆有徳有则吾敬陈元方兄弟荀爽兄弟八人颍川语曰荀氏八龙慈明无双马良兄弟五人并有才名乡里谚曰马氏五常白眉最良诸葛瑾事吴弟亮事蜀弟诞仕魏时人谓蜀得龙吴得虎魏得狗王珣弟珉名出珣右时人语曰法䕶非不佳僧弥难为兄僧弥珉小字也王徽之与弟献之俱病笃有术人云人命应终而有生人乐代者则死者可生徽之曰吾才位不如弟请以余年代之孔顗为长史弟道存従弟徽颇营产业二弟请假归辎重十余船皆绵绢纸席之属顗正色曰汝辈忝为士流何作贾客也命烧尽而去谢恵连幼有竒才族兄灵运遇恵连大相知赏与为刎颈交每有篇章对恵连辄得佳句夏侯䕫为豫州刺史兄亶先经此任并有恩恵百姓歌曰前兄后弟布政优优苏瑗曰天下难得者兄弟有礼有义房家兄弟梁到漑与弟洽梁世祖赠诗曰魏世重双丁晋朝称二陆何如今两到复似凌云竹萧介与兄弟文酒㑹赏时人以比谢氏乌衣之逰薛收与従弟元钦及族兄徳音齐名世称河东三鳯温大雅歴迁黄门侍郎弟彦愽为中书侍郎对居近侍议者荣之高祖従容谓曰我起义晋阳为卿一门耳贾敦頥为洛州刺史有恵政百姓植碑颂美及敦实为洛州长史又立颂扵兄碑之侧号棠棣碑杜易简称王勔王勮王勃为三珠树韦叔谐叔谦季武同省时号三列宿兄弟天生之羽翼张说以赵冬曦韦述兄弟人之杞梓韩穆兄弟皆和粹世以珍味目之窦羣兄弟工辞章为连珠集时称昆弟若五星然传记陈寔曰元方难为兄季方难为弟陈元方兄弟恣柔爱之道而二门之里两不失雍熈之轨李祖仁兄弟十人并慈孝廉让因此名乡曰廉让集天伦之爱振古莫俦子之友悌和如琴瑟鴈行有序华萼相光饰三荆欢同株双珠出海底俱是连城珍聪明两特逹余耀照傍人英声振名都髙价出殊邻桂枝尝偏折棣萼更相鲜那知风雨夜复此对床眠荣联花萼诗难和乐助埙篪酒易醺骨肉之恩手足之爱卿家兄弟功名震麒麟阁画鸿雁行自古孔怀之痛亦莫我之与剧手足一断无因重连竒老虽从祖之兄弟甚同气之天伦绰绰然眞令兄弟吴文章少孤与兄伯武相失二十年复㑹下邳市争计共鬬伯武殴文章欲报撃之心中怆悽手不能举大自恡也因投杖于地相问乃眞兄弟也古有兄弟忽欲分异出门见三荆同株接叶连隂叹曰木犹欣然聚况我而殊哉遂还为雍和帝游后苑有竹丛宻笋不出外帝顾诸王曰父子兄弟相亲当如此因谓义竹本朝世间谁似老兄弟笃爱不复见疵瑕萸心一枝心自觉舂同㪷粟味尤长钱希白惟演从兄也惟演拜相希白当制世称弟拜相兄草麻自古未有惟座主拜相门生草麻前代记之矣惭愧君家好兄弟风流更与晋人并玉秀兰芳好弟昆陈羣与孔融论汝颍人物羣曰荀文若休若友若仲豫当今无对姊妹经房中内賔姑姊妹也姊妹已嫁而反兄弟不与同席而坐弗与同器而食子路有姊之丧可以除之矣而弗除也孔子曰何不除也子路曰吾寡兄弟而弗忍也男子谓女子先生为姊后生为妹父之姊妹为姑母之姊妹为従母妻之姊妹同出为姨妇称夫之姊为女公夫之女弟为女妹史郑穆少妃姚子之子子貉之妹也子貉早死无后而天钟美于是晋公子重耳取季隗赵衰妻叔隗吴伐楚楚昭王取其妹季芉以出涉睢钟建负之以从复国王将嫁季芈辞曰所以为女子逺丈夫也钟建负我矣使妻钟建以为乐尹聂政为严仲子杀韩相侠累因自抉眼出肠以死韩取政尸暴扵市购之曰有能言杀侠累者与千金政姊嫈闻之乃伏尸哭曰是轵深井里聂政也妾柰何畏殁身之诛灭贤弟之名乃三大唿天遂死于政旁李园妹欲进诸楚王春申君纳之既而有娠李园使其妹说春申君曰楚王贵幸公虽兄弟不如也今君相楚二十余年而王无子即千嵗后将更立兄弟兄弟立祸且及身矣今妾有娠而人莫知妾幸君未久诚以君之重进妾扵王王必幸妾妾赖之而有男则是君之子为王也春申君大然之即出李园妹谨舎而言诸楚王王召入幸之遂生男立为太子李园妹为王后班超妹曹大家上书曰蛮夷之性悖逆侮老而超旦暮入地久不见代恐开姦宄之源生乱逆之心妾窃闻古者十五受兵六十还之亦有休息不任职也故妾敢触死为超求哀匄超余年一得生还复见阙庭慕容垂娶段氏字元妃光禄大夫段仪女婉恵有志操常谓妹季妃曰我终不作凡人妻妾季妃曰我亦不作庸夫妇邻人闻笑之后燕王纳元妃范阳王徳聘季妃并如其言王凝之妻谢氏名道韫朗之妹聪明有才辨同郡张𤣥妹亦有才质适顾氏𤣥母称之以敌道韫有济尼者游扵二家或问之答曰谢夫人神清散朗故有林下风味顾家妇清心玉映自是闺房之秀石奋家贫有妹能皷琴高祖召为美人老姊垂白曹寿妻班超之妹也超为都䕶在絶域年老思入闗妹乃上书曰妾兄超延命沙漠三十余年骨肉生离不复相识书奏徴还宋山隂公主谓帝曰妾与陛下俱託体先帝刘孝绰三妹并有才学一适徐悱文尤清拔所谓刘三娘也悱卒为祭文辞甚悽怆悱父欲为哀辞及见此文乃阁笔李勣性友爱其姊病尝自为粥而爇其须姊戒止答曰姊多疾而勣且老虽欲数进粥尚几何张廵姊军中号陆姑传记袁彦道有二妹一适殷渊源一适谢仁祖贾彦年六岁其姊闻邻家读书日日抱彦窃聴之十歳乃暗诵六经嫂经嫂者尊严之称嫂叔不通问嫂叔之无服也盖推而逺之也子思之哭嫂也为位史苏秦穷困归嫂笑之不为下机及相六国拟王者归嫂侧目不敢仰视秦曰何前踞而后恭嫂伏地谢初髙祖㣲时过其丘嫂食嫂厌叔阳为羮尽轑釡由是怨嫂陈平嫂疾之或问平食何物而肥嫂曰食糠籺耳有叔如此不如无有马援奉嫂不冠不入王澄衍季弟也衍妻郭氏性贪鄙令婢扵路担粪澄年十四谏郭郭大怒谓澄曰昔先人临终之日以小郎嘱新妇不以新妇嘱小郎因捉其衣裾欲杖之澄惧走得脱谢道韫为王凝之妻凝之弟献之尝与賔客谈议辞理将屈道韫遣婢白献之曰欲为小郎解围乃施青绫步障自蔽申献之前议客不能屈事嫂见称载籍非一郑仲虞则恩礼甚笃颜𢎞都则竭诚感到马援则见之必冠孔伋则哭之为位韩愈三歳而孤嫂郑鞠之传记阮籍尝还家籍见嫂与之别或讥之籍曰礼岂为我辈设也晋谢公曰家嫂词情慷慨致可传述恨不使朝士见集昔在韶州之行受命于元兄曰尔幼养于嫂䘮服必以期今岂敢忘天实临之子弟经兄弟之子犹子也史定陶王好学多才于帝子行虚誉隆洽倾于诸父黄琼昔随父在台阁习见故事及后居职达练官曹争议朝堂莫能抗夺吴陆逊曰子弟茍有才不忧不用不宜私出以要荣利若其不佳终为取祸魏舒容貎质朴少号迟钝人莫知唯叔父衡知其竒每有賔客辈造已常劝使过舒言吾兄子非常人也顾和总角便有清操族叔荣雅重之曰此吾家麒麟兴吾宗者必此子也王羲之深为従伯导所器尝谓羲之曰汝是吾家佳子弟当不减阮主簿谢安问诸子弟曰子弟何与人事车骑𤣥答曰譬如芝兰欲其生于堦庭谢𤣥为叔父安所器苻坚南伐安举𤣥竟败坚谢安甞诣陆纳而纳殊无供办其兄子俶宻为之具安既至纳所设惟茶果而已俶遂陈盛馔珍羞毕具客罢纳大怒曰汝不能光益父叔乃复秽我素业邪诏求文武良将谢安以兄子𤣥应诏郄超叹曰安之明乃能违衆举亲𤣥之才足以不负所举谢朏幼聪慧谢庄器之十岁能属文庄㳺山使朏命篇揽笔便就王景文曰贤子足称神童后来复为特达庄曰眞吾家千金振少薄行𤣥不以子妷齿之谢混与族子灵运瞻晦曜以文义赏㑹常共处居在乌衣巷故谓之乌衣之游谢宻童幼时精神端审时然后言叔父琨见而异之曰此儿深中夙敏可成佳器有子如此足矣宗炳问兄子悫所志答曰愿乗长风吹破万里浪炳曰汝若不富贵必破我门户初王𢎞与兄弟集㑹任子孙戏适僧达跳下地作虎子僧绰正坐采蜡烛珠为鳯凰僧逹夺取打坏亦不复惜僧䖍累十二博棊旣不坠落亦不重作𢎞叹曰僧达俊爽当不减人然恐终危吾家僧绰当以名义见美僧䖍必为长者位至公台已而皆如其言王浑与妇共坐见武子従庭过浑欣然曰生儿如此足慰人意刘孺七嵗能属文叔父瑱常置座侧谓賔客曰此吾家明珠杨愔幼时庭有柰树实落羣儿争之愔不动独坐季父暐大嗟异谓客曰此儿恬裕有我家风宅内有茂竹遂于林边别葺一室命独处其中常铜盘具盛馔以饭之因以督厉诸子曰汝辈但如遵彦谨慎自得竹林别室铜盘重肉之食杨愔叔父见愔曰愔将相器谓人曰此儿驹齿未落已是我家龙文更十岁当求之千里外任瓌早孤叔父忠每曰吾子虽多庸保耳所以寄门户者瓌也传记晋林下诸贤各有隽才子籍子浑器量宏旷康子绍清逺雅正涛子简踈通髙洁咸子瞻虚夷有逺心瞻弟孚爽朗多所遗秀子纯悌并淑令有清流戎子万有大成之风惟刘伶子无闻凡诸子惟瞻为冠绍简亦见重当世集有韦羣玉者在家无子弟之过求子弟之贤而能业其家者韦羣玉也妯娌经介妇请于冢妇介妇无敢敌耦于冢妇不敢并行不敢并命不敢共坐娣姒犹兄弟也长妇谓稚妇为娣妇娣妇谓长妇为姒妇史声伯之母不聘穆姜曰吾不以妾为姒伯石始生子容之母走谒诸姑曰长叔姒生男王浑妻钟氏字琰礼仪法度为中表所则浑弟湛妻郝亦有徳行琰虽贵门与郝雅相敬重郝不以贱下琰琰不以贵陵郝时人称钟夫人之礼郝夫人之法太后以薛顗妻萧氏及顗弟绪妻成氏非贵族欲出之曰我女岂可与田舎女为妯娌耶或曰萧氏瑀之姪孙国家旧姻乃止李光进与弟光颜友善光颜先娶其母委以家事母卒光进后娶光颜使其妻奉管钥籍财物归于其姒光进反之曰新妇逮事先姑姑命主事不可易也宗族经以饮食之礼亲宗族兄弟五庙之孙祖庙未毁虽为庻人冠娶妻者必告死必赴练祥则告族之相为也宜弔不弔宜免不免有司罚之适子庶子祇事宗子宗妇虽富贵不敢以富贵入宗子之家虽衆车徒舎扵外以寡约入不敢以富贵加扵父兄宗族别子为祖继别为宗继祢者为小宗有百世不迁之宗有五世则迁之宗百世不迁者别子之后也宗其继高祖者五世则迁者也合族以食序以昭穆别之以礼义人道竭矣同姓従宗合族属四世而缌服之穷也五世袒免杀同姓也六世亲属竭矣其庻姓别扵上而戚单扵下婚姻可以通乎繋之以姓而弗别缀之以食而弗殊虽百世而婚姻不通周道然也亲亲故尊祖尊祖故敬宗敬宗故收族君子因睦以合族同宗无相宾客之道父之党为宗族宗族称孝焉史翼九宗五政晋吾宗也岂害我哉犬牙相制所谓磐石之宗也宗族盘互骨肉之亲粲而不殊支属臣幸得联肺腑得託肺腑骨肉天性诚不以逺近为亲疎然数见颜色情重昔时礼従祖兄弟别居异财恩义已轻脤属疎末武康沈法兴世为郡着姓宗族数千家唐张公艺九世同居高祖问其故书忍字百余以进集宗党乡外少纷纶国谍昭晰家声同姓经岂无他人不如我同姓君不与同姓同车娶妻不娶同姓同姓従宗合族属系之以姓而弗别虽百世而婚姻不通也族晜弟之子相谓为亲同姓子讳名不讳姓姓所同也史于诸姬为近幸得同姓末属初何武为郡吏时事太守何寿寿知武有宰相器以其同姓故厚之李宻与唐高祖书曰与兄𣲖流虽异根系本同闺门经女正位乎内男正位乎外父父子子兄兄弟弟夫夫妇妇而家道正九三家人嗃嗃悔厉吉妇子嘻嘻终吝象曰家人嗃嗃未失也妇子嘻嘻失家节也诸父兄弟备言燕私妻子好合如鼓瑟琴兄弟旣翕和乐且湛冝尔室家乐尔妻孥令妻寿母父母在闺门之内戏而不叹父子笃兄弟睦夫妇和家道之肥也闺门之内有礼故三族和子父诏其子兄教其弟史姑慈妇聴夫和妻柔礼也父慈子孝夫信妻贞家之福也石奋子孙为小吏来谒必朝服见之子孙在侧虽宴必冠张敞曰闺门之内夫妇之私有过于画眉者邓训于闺门兄弟莫不敬惮诸子进见未尝赐席接以温色闺门雍穆司马防诸子虽冠成人不命曰进不敢进不命曰坐不敢坐不指有所问不敢言父子之间肃如也仇香妻子事之若严君妻子有过免冠自责妻子庭谢思过香冠妻子乃敢升堂卢度世闺门之内和而有礼虽世有屯夷家有贫富百口怡怡丰俭同之代宗曰不痴不聋不作阿家翁儿女子闺房之言何足聴也何曽闺门整肃与妻相见正衣冠相待如賔己南面妻北面再拜上酒一岁不过再三庾亮动由礼节闺门之内不肃而成杨遁一家之内男女百口缌服同爨庭无间言魏世以来惟有卢杨乌兄弟及播昆季当世莫逮焉元暐三世不异居家人怡怡如也愽陵崔倕缌麻三世同爨贞元以来言家法者以倕为首生六子一登宰辅五任大僚其昆仲自始仕至贵达亦同居光徳里一宅宣宗闻之叹曰崔邠家门孝友可为士族师矣传记父子不和其世破亡兄弟不和不能久同夫妇不和家至大凶集凡人家中门事外人不可周知子严父诏妇顺夫指宠嬖经緑兮丝兮女所治兮子郑公穆孙后庭比房数十皆择稚齿婑媠者以盈之史齐侯好内多内宠内嬖如夫人者六人纣爱妲己妲己之言是従秦囚孟尝君使人抵秦幸姬求解献狐白裘幸姬为言昭王释孟尝君楚怀王聴郑袖之言释去张仪为平阳主讴宠之颛房燕石崇有婢曰緑珠孙秀使人求之不得秀怒劝赵王伦诛崇崇谓緑珠曰我为尔得罪緑珠泣曰当效死于君前因自投于楼下而死更衣入侍乔知之有美妾曰碧玉知之为之不眠梁故将刘鄩侍儿王氏有美色号花见羞传记张天钖疾美人阎姬薛姬皆自杀二姬国色并有殊宠天钖每谓之曰汝二人将何以报我我死之后岂可更为人妻皆曰尊君不讳妾请效死于前洒扫于地下无他志桓温尚明帝女南康公主温平蜀以李势妹为妾甚有宠尝着别室后主闻与数十婢㧞刃袭之值李梳头髪垂地姿貎端丽乃徐下地结髪歛手向主曰国破家亡无心至此今日若能见杀虽死之日犹生之年神色闲正辞气悽惋主扵是掷刃前抱之曰我见汝亦怜何况老奴遂善遇之石季伦有爱婢曰翔风妙年别五声能观金色翔风年三十妙年者疾之崇乃退翔风为房老宁王有乐妓宠姐美色善歌客莫见李太白曰王何吝此女示于衆乃设七寳花障召宠姐歌扵障后白曰虽不许见而闻其声亦幸矣石季伦所爱婢数十人季伦尝屑沈水香如尘末布象床上所爱者践之无迹则赐珍珠百琲若有迹者即节其饮食令体轻故闺中相戏曰尔非细骨轻躯那得百琲珍珠唐申王每冬月苦寒冷宫女宻围而坐谓之妓围元载纳薛瑶英为姬以金丝帐却尘褥处之以红绡衣衣之元载宠姬薛瑶英能诗书善歌舞仙姿玉质肌香体轻虽旋波夷光飞燕緑珠不能过也李太尉为亡姬谢秋娘撰望江南张建封节制武宁纳舞妓盻盻燕子楼白乐天经徐与诗曰醉娇无气力风袅牡丹花公薨盻盻不他适多以诗代问答有诗三百首燕子楼集乃和白诗云自守空楼歛恨眉形同春后牡丹枝舍人不㑹人深意讶道泉台不去随泰娘韦尚书家主讴者又张好好以善歌为沈述师着作以双鬟纳之韩退之二妾一曰绛桃一曰柳枝皆能歌舞柳枝后踰垣走専宠绛桃矣潘杭嬖于美妾解愁姓赵母梦海棠花蕋而生集如姬寝卧内侍者蛊媚巾㡚鲜明秀色燃红黛娇香发绮罗钟前鸾对舞琴里鳯传歌妬宠倾心意衔思柰老何别馆觉来云雨梦后门归去蕙兰丛樱桃樊素口杨柳小蛮腰金钗十二行春従春逰夜専夜宴専席寝専房荐枕青娥艶后宫佳丽三千人三千宠爱在一身侍婢艶倾城此婢娇娆恼杀人凝脂为肤翡翠裙曲眉丰颊清声而便体秀外而恵中飘轻裾翳长袖粉白黛緑者列屋而闲居妬宠而负恃争姸而取怜虢国夫人承主恩平明走马入宫门却嫌脂粉汚颜色淡扫蛾眉朝至尊侍女低鬟落翠花嫔嫱左右如花红本朝歛色避新姬爱君小鬟新买得如手未触新开花列星闲蛾眉妾薄命婢妾经嘒彼小星三五在东肃肃宵征夙夜在公寔命不同嘒彼小星维参与昴肃肃宵征抱衾与裯寔命不犹悼公之母死哀公为之齐衰有若曰为妾齐衰礼与公曰吾得已乎哉鲁人以妻我妻不在妾御莫敢当夕士妾有子而为之缌无子则已买妾不知其姓则卜之子臧获史泉丘人有女奔僖子僖子使助薳氏之簉若以妾为夫人则固无其礼也苏秦曰闻客有逺为吏而其妻私扵人者其夫将来其私者忧之妻曰吾已作药酒待之矣夫至妻使妾举药酒进之妾欲言酒之有药则恐其逐主母也欲勿言则恐其杀主父也扵是佯僵而弃酒主父怒笞之妾一僵覆酒则上存主父下安主母充下陈愿为箕箒妾张苍妾百数尝孕者不复幸妾不敢以燕媠见为傅婢所毒贱婢不可以为主帝赐张志和奴婢各一志和配以为夫妇号渔童樵青集岂惟炊爨之劳抑亦巾箱之宠越婢脂肉滑女使护衣一婢赤脚老无齿传记郑𤣥家奴婢读书一婢不称㫖使人拽着泥中须臾一婢来问曰胡为乎泥中答曰薄言往愬逢彼之怒周浚过汝南李氏有女络秀因求为妾汉尚书郎入直给女侍使二人皆选端正妖丽执香炉护衣服桓𤣥妾当产畏风应须帐桓曰不须作帐可以到夫人故帐与之潞州节度使薛嵩有妾曰红线嵩遣掌笺表号内记室本朝小婢立我前赤脚两髻丫真是青裙两髻丫常唿赤脚婢雨中撷园蔬自遣赤脚沽村酿仆従经我仆痡矣仆夫况瘁徒御不惊趋走给召唿子子贡曰冉雍使其陈如借史秦伯送卫于晋三千人寔纪纲之仆使训羣驺知礼皂𨽻舆台马有圉牛有牧以待百事负覊绁以従扞牧圉厮役扈养髙渐离为人庸保匿作吕不韦家僮万人张耳陈余其厮役莫非天下英杰人之奴得无笞骂足矣奴虏使之桀黠奴人之所患也唯刁间收取使之爱幸监奴苍头庐儿苍头诸史有长史乃帐下吏祖逖有胡奴曰王安逖甚爱之及约之诛安叹曰岂可使祖士稚无后乎乃往就市观刑逖庶子道重始十嵗安窃取以归匿之变服为沙门卢怀谨死家无余蓄惟一老苍头请自鬻以办䘮事萧颖士有奴事颖士十余年笞楚严惨或劝其去曰非不能爱其才也帝赐张志和奴婢各一志和配以为夫妇号渔童樵青传记晏子曰臣非厨养之臣咸阳郭氏一苍头曰捧剑每遭鞭捶一日忽题诗曰青鸟衔葡萄飞上金井栏美人恐惊去不敢卷帘看其主遂稍容之集太史公牛马走鹰犬之才牙爪可任内无应门五尺之童扫除之𨽻一奴长须不裹头地上虮虱臣趋厮走养本朝更烦赤脚长须老外氏经为外祖父母何以小功也以尊加也母之考为外王父母之妣为外王母史王符无外家荀朂依舅氏十余岁能属文従外祖魏太傅钟繇曰此儿当及其曽祖魏舒少为舅氏寗氏所养营宅相者云当出贵甥魏舒尚幼自言曰当为外氏成此宅相梁王筠清洁好学沈约见以为似外祖袁粲谓张稷曰王郎非惟额类袁公风韵都欲相似温造曰臣外五世祖李靖杨于陵生子名嗣复韩滉抚其顶曰名与位皆踰其父杨氏之庆也集段公威徳当流庆于外孙魏舒少孤长扵寗氏周翼无託养在郄家扶牀小女君先识应此㱔㱔似外翁于仆为外诸翁外氏之世徳存乎古史扬乎人言沐外族之休光郄公不易胜莫着外家欺本朝外氏清贫外家英俊场母党经従母之夫舅之妻二夫人相为服君子未之言也或曰同爨缌史初叔向欲娶扵申公巫臣氏其母欲娶其党叔向曰吾母多而庻鲜吾惩舅氏矣韦縚奏丧服舅丝麻三月従母外祖父母皆小功五月外祖至尊同扵従母之服姨舅一等服则轻重有殊堂姨舅亲即未疎恩絶不相为服舅母则承外族不如同爨之礼窃以古意犹有所未畅者也请加外祖父母为大功九月姨舅皆小功五月堂舅堂姨舅母并加至祖免韦述议曰母党比扵本族不可同贯明矣敕姨舅亲既服小功舅母不得全降宜服缌麻堂姨舅冝服袒免外孙经女子之子为外孙史杨恽司马迁女子也恽始读外祖太史公记颇为春秋司马迁死外孙祖述其书遂宣布焉诸葛亮诫外甥曰丈夫志当存高逺慕先贤絶情欲弃凝滞广咨问除嫌吝虽有淹留何损扵美趣何患扵不济若志不强毅意不慷慨徒碌碌滞于俗黙黙束扵情永窜伏扵凡庸不免于下流矣梁王筠清洁好学沈约见筠以为似外祖袁粲谓仆射张稷曰王郎非惟额类袁公风韵都欲相似稷曰袁公见人辄矜严王郎见人必娱笑惟此一条不能酷似传记樊重外孙何氏兄弟争财重耻之以田二顷解其忿讼集尔为外曾孙倜傥汗血驹中郎余庆钟羊祐段公威徳当流庆扵外孙累累外孙有携有婴扶牀坐膝嬉戏驩争本朝南山新长鳯凰雏眉目分明画不如年少従他爱梨栗长成须读五车书舅甥经渭阳康公念母也见舅氏如母存焉我送舅氏曰至渭阳何以赠之路车乗黄既有肥牡以速诸舅宁适不来㣲我有咎母之晜弟为舅母之従父晜弟为従舅男子谓子姊妹之子为出史陈厉公蔡出也申侯申出也子犯以璧授公子曰臣从君廵扵天下臣之罪多矣臣犹知之而况君乎请由此亡公子曰所不与舅氏同心者有如白水康公我之自出郑甥可得备弥甥也公纳夏戊之女为夫人其弟期太叔疾之从孙甥也汲黯字长孺司马安是其姊子与黯同为太子洗马霍去病卫青姊子也荀朂父贮早亡朂依于舅氏岐嶷夙成十余歳能属文従外祖魏太傅钟繇曰此儿当及其曽祖旣长遂博学达于従政王济卫玠之舅也俊爽有风姿每见玠辄叹曰珠玉在侧觉我形秽王献之兄弟自超未亡见愔尝蹑履问讯甚修舅甥之礼及超死见愔怠屐而候之殷浩废为庶人徙扵东阳浩甥韩伯浩素爱赏之随至徙所经嵗还都浩咏诗曰富贵他人合贫贱亲戚离王忱弱冠知名尝造其舅范寗谓曰卿风流隽望眞后来之秀忱曰不有此舅焉有此甥何无忌少有大志镇北将军刘牢之即其舅也时镇京口每有大事皆参议之桓𤣥曰何无忌酷似其舅韦縚奏舅小功五月堂舅加至袒免初陈郡谢重王胡之外孙也于诸舅敬礼多阙重子绚袁湛之甥也尝扵公坐慢湛湛正色谓曰汝便是两世无渭阳情绚有愧色陈江总七岁而孤依于外氏幼聪敏有至性其舅萧励名重当时特所钟爱尝谓总曰尔操行殊异神采英拔后必知名李靖舅韩擒虎每与靖论兵叹曰可与语孙吴者非斯人尚谁哉王涯居翰林其甥皇甫湜中选考覈之际不先上言坐贬传记晋李绘神清朗俊邢晏曰宅相之寄良在三甥此馆之兴情钟舅氏宜以渭阳为名集贤甥俊彩酷似其舅我异刘牢不减其舅刘牢出外甥寗氏舅甥俱寂寞本朝仍以安石之甥复见刘牢之舅从母经従母之夫舅之妻二人相为服君子未之言也或曰同爨缌从母之男子为从母晜弟其女子为従母姊妹史初臧宣叔娶于铸生贾及蒍而死继室以其姪穆姜之姨子也符承祖方用事亲姻争趋附以求利其従母杨氏为姚氏妇独否常谓承祖之母曰姊虽有一时之荣不若妹有无忧之乐姊与之衣服多不受由是符氏内外号为痴姨韦縚奏姨小功五月堂姨加至袒免姨经邢侯之姨妻之姊妹同出为姨史蔡哀侯娶于陈息侯亦娶焉息妫将归过蔡蔡侯曰吾姨也传记谢阿蛮善舞上就按于清元殿宁王吹笛上羯鼓妃琵琶秦国夫人端坐视之上戏曰阿蛮乐籍今日幸得供养夫人请一纒头对曰岂有大唐天子阿姨无钱用耶遂出三百万为一局婚姻经男女及时也平王之孙齐侯之子自纳采至请期用昕亲迎用昬昬礼万世之始也取扵异姓所以附逺厚别也昬礼不贺生人之序也序代也昬礼不用乐幽隂之义也大昬万世之嗣也国君娶夫人之辞曰请君之玉女与寡人共有敝邑事宗庙社稷此求助之本也曾子问曰昬礼既纳币有吉日女之父母死则如之何孔子曰婿使人弔如婿之父母死则女之家亦使人弔昬礼者将合二姓之好上以事宗庙而下以继后世也故君子重之是以昬礼纳采问名纳吉纳徴请期婿之父为姻妇之父为婚妇婿之父母相谓为婚姻婚礼用昬故经典多止作昬字子任薛王刘崔卢之昬非古也何以视谱史师服曰嘉耦曰妃怨耦曰仇齐侯欲以文姜妻郑太子忽辞人问其故太子曰人各有耦齐大非吾耦也懿氏卜妻敬仲其妻占之曰吉是谓鳯凰于飞和鸣锵锵秦伯纳女五人怀嬴与焉奉匜沃盥既而挥之怒曰秦晋匹也如旧昬媾敝无存曰必娶高国求昬而荐女刘氏范氏世为婚姻礼有纳采有问名有纳徴有告期四者备而后娶礼也婚姻者居室之大伦大将军鳯连昬太后欲为重亲有葭莩之故世俗嫁娶太早未知为人父母之道而有子是以教化不眀而民夭死聘妻送女亡节则贫人不及故不举子阮修字宣子贫居四十未有室王敦等歛钱为婚皆名士也时慕之者求入钱而不得王珣取谢方女弟珉娶谢安女并不终由是与谢氏有隙侯景请娶扵王谢上曰谢王门高非偶可扵朱张以下访之衰世旧门诚何足慕而求与为婚虽多输金帛犹为彼所偃蹇山东士人尚阀阅后虽衰犹负世望嫁必多取赀故人谓之卖婚郑崇高宻大族世与王家相嫁娶传记温峤丧妇従姑刘氏家有一女甚有姿慧姑以属公覔婚公报云已覔得婚处门地粗可婿身名宦尽不减峤因下玉镜台一枚姑大喜既婚交礼女以手披纱扇抚掌大笑曰我固疑是老奴果如所卜子孙娶妻嫁女必择孝悌世世有行义者北平徐氏有女人多求不许阳公字雍伯试求焉徐氏曰能得白璧一双来当聴为婚雍伯得五双白璧徐氏遂以女许之齐有一女二家求之其家语其女曰汝欲东家则左袒欲西家则右袒其女两袒父母问其故对曰愿东家食而西家息以东家富而丑西家贫而美也汉武帝为胶东王年七岁长主抱膝上曰儿欲得妇否曰欲得长主指其女曰阿娇好不曰好若得阿娇作妇当作金屋贮之长主大恱乃苦要上定婚焉集子当求妇其父如此谁肯嫁之者逺求小姓足使生子潘杨之睦有自来矣孟光傥未嫁梁鸿正须妇一村惟两姓世世为婚姻生者不逺别嫁娶先近隣颇谓秦晋匹従来王谢郎不同牛女夜是配鳯凰年桥成乌鹊夜台起鳯凰年其女闻其训教有幽闲之徳为公择妇宜莫如卢氏荐女请婚本朝交秦晋之欢仰从嘉命望金张之馆俯愧衰宗跂通徳之门驰诚数仭叙冝家之庆拜贶尺书不将门户卖崔卢妇翁经妻之父母何以缌报之也昬礼婿亲迎见扵舅姑舅姑承子以授婿妻之父为外舅妻之母为外姑史陈涉旣为王妻之父往依焉陈王以衆賔待之长揖不拜妻之父怒不辞而去妇父乃是翁比外黄富人女嫁张耳厚奉给耳光武谓伦曰闻卿为吏篣妇公宁有之邪伦对曰臣三娶妻皆无父妇翁氷清华廙有才妻父卢毓典选廙年三十五不得调女婿柰何不敬妇翁传记甘公之遇恭祖太守之器伯珪王适曰吾求妇氏久矣惟此翁可人意且闻其女贤不可以失青城山为五岳之长故名丈人山集为爱丈人山本朝俗唿人之妻父为岳丈以泰山有丈人峯丈人观似亦有理也而唿妻母为泰水此何义耶晋乐广卫玠妻父也时称妇翁氷清女婿玉润然则俗所谓岳丈当云乐丈耳婿经婿何以缌报之也子谓公冶长可妻也以其子妻之南容三复白圭孔子以其兄之子妻之谓我舅者吾谓之甥也史赵有侧室曰穿晋君之婿也淳于髠齐之赘婿少婿东齐间谓婿为倩礼甚卑有子婿礼家贫子壮则出赘司徒袁隗欲为従女求姻见黄允叹曰得婿如是足矣允闻而黜遣其妻谢安婿王国寳安恶其为人每抑而不用国寳乃譛安于道子使离间之于帝宇文泰诸子皆幼惟以诸婿为心膂女夫乃是儿例女婿奈何不敬妇翁回纥可汗上书言今婿半子也独孤郁权德舆之婿也上叹郁之才美曰徳舆得婿我反不及耶武帝为晋陵主求婚王珣曰谢浑虽不及真长不减王子敬帝曰如此便足㑹帝崩袁崧欲以女妻之珣曰卿莫近禁史官李汉蒋系皆愈之子婿姚顗少惷不修容止时人莫之知司空图一见以为竒以女妻之传记杜广初为刘景廏卒景因问广中曲有条章景谓妻曰为女求夫三年不觉廏中有麒麟扵是妻之唐郭元振少美风姿宰相张嘉贞欲纳为婿曰吾五女各有姿色令人持一线幔前使子取便牵之得者为妇元振牵一红丝线得第三女李膺祖脩以钟瑾好学似我以膺妹妻之孙隽与李元膺俱娶太尉桓𤣥女时人谓桓两女俱乗龙言得婿如龙也唐张延赏选韦臯为婿臯性高不拘小节公侮之不礼臯乃辞去后自金吾持节两川为延赏代公曰吾不识人郭圆有诗曰当时甚讶张延赏不识韦臯是贵人杨玠娶博陵崔季让女崔家富图籍殆将万卷玠成婚之后颇亦逰其书斋旣而告人曰崔氏书被人盗尽曽不之知崔遽令检之玠扪腹曰已藏之经笥矣陈忠女名丰隣人葛勃有美姿丰与村中数女相谓曰若得婿如葛勃无所恨也集禁脔去东牀门阑多喜气女婿近乗龙愈于处士妹婿也乃命长嗣为君半子人见东方骑皆言夫婿殊既倾南国貎遂坦东牀腹覔得黔娄为妹婿本朝昔昌黎为唐儒宗得子婿李汉然后其文益振其道益大廏下麒麟深知杜广择婿史懿氏卜妻敬仲其妻占之曰吉是谓鳯凰于飞和鸣锵锵张负归谓其子仲曰吾欲以女孙子陈平仲曰平贫不事事负曰固有美如陈平而长贫者乎卒与女袁隗见黄允曰得婿如此人足矣梁鸿尚节介乡里家慕其高节多欲女之陶谦年十四犹缀帛为幡乗竹马而戏邑中儿童皆随之故苍梧太守出遇之途见其容貎异而唿之与语而说因许妻以女夫人闻之怒曰陶家儿遨戏无度如何以女许之公曰彼有竒度长必大成遂妻之太尉郄鉴使人求婿扵王导导令就东厢徧观子弟归曰王氏诸少并佳闻信至各自矜持惟一人在东牀坦腹食独若不闻鉴曰此正佳婿访之乃羲之也遂以女妻之后魏郭瑀有一女欲求一快女婿刘炳曰闻公求快女婿炳其人也窦毅有女谓妻长公主曰此女才貎如此不可妄以许人韩滉竒杨于陵谓其妻柳氏曰吾求佳婿无如于陵因以妻之参军裴寛义不以苞苴汚家时刺史韦诜有女择所宜归语曰尝求佳婿今得矣传记温峤姑刘氏嘱峤求婿峤曰佳婿难得但如峤比如何姑曰何敢希汝比峤数日白姑已得佳婿声名尽不减峤因下玉镜台一枚姑大喜交礼女大笑曰吾固疑是老奴集侯处士髙曰吾以龃龉穷悴一女怜之必嫁官人不以与凡子本朝孙明复居泰山李文定廸守兖就见之曰独居谁事左右不幸风雨饮食成疾吾弟之女甚贤可以奉箕箒先生固辞文定曰吾女不妻先生不过一官人妻先生徳高天下幸婿李氏荣贵莫大扵此先生曰宰相女不以妻公侯贵戚而固以嫁寒谷衰老藜藿不充之人相国之贤古无有也遂妻之晏元献为相求婿于范文正文正曰公女必求国士无如富弼者元献一见冨公大爱重之即议婚韩魏公知中山李清臣谒见其吏报曰太祝方寝清臣为絶句曰公子乗闲卧绛厨白衣老吏慢寒儒不知梦见周公否曽说当时吐哺无魏公见其诗曰吾知此人久矣竟有东床之选僚婿经谭公维私琐琐姻亚女子谓姊妹之夫为私两婿相谓为亚子弥子之妻与子路之妻兄弟也史晋公子重耳娶季隗以叔隗妻赵衰严助家贫为友婿富人所辱愿为㑹稽太守于是拜之周瑜得乔公两女皆国色也孙䇿自纳大乔瑜纳小乔孙䇿戏瑜曰乔公二女得吾二人作婿亦足为欢亲迎经之子于归百两御之韩侯迎止于蹶之里百两彭彭八鸾锵锵亲迎用昏曾子问曰亲迎女在涂而婿之父母死孔子曰女改服布深衣缟总以趋丧男子亲迎男先于女刚柔之义也婿亲迎授绥亲之也亲之也者亲之也冕而亲迎主人筵几于庙婿执雁入揖让升堂再拜奠雁降出御妇车而婿授绥御轮三周先俟于门外史父亲醮子而命之迎子亲迎之道重始也亲迎之礼父南乡而立子北面而跪醮而命之往迎尔相成我宗事娶妻经取妻不取同姓贺取妻者曰某子使某闻子有客使某羞娶妇之家三日不举乐思嗣亲也三月而庙见称来妇也择日而祭扵祢成妇之义也史卓王孙分予文君钱百万文君归成都买田宅为冨人相如与卓氏婚饶于财集不同牛女夜是配鳯凰年桥成乌鹊夜台起鳯凰年罗帷送上七香车寳扇迎归九华帐本朝华岳西临降明星于玉女巫山南眺逢暮雨于阳台内表经舅之子传曰何以缌従服也舅之子为甥子子有内弟之䘮不饮酒食肉郡人非之史阮瞻内兄潘岳每令皷琴终日达夜无忤色帝问童子员俶奏臣舅之子李泌集他乡惟表弟还家莫辞遥外表经姑之子传曰何以缌报之也姑之子为甥史王晏外弟尉氏阮孝绪知晏必败屡至其门逃匿不见尝食酱美问知得于晏家吐而覆之孔绍安闭门读书数十万言外兄虞世南叹异之传记太学博士周拾举外弟徐摛曰形质陋小若不胜衣而堪此选乃为晋安王侍读韦述元行冲之姑子述好学贯穿经史事如指掌缀文操牍便成行冲大恱引之同榻曰此吾外家之寳也卢少傅𢎞正雷尚书简求𢎞正简求皆赵璘姑之子时称赵家出外甥妻党史刘穆之好往妻兄弟家乞食多见辱江氏后有庆㑹属令勿来穆之犹往食毕求㯽榔兄弟戏之曰㯽榔消食君乃常饥何忽须此妻复截发市肴馔为其兄弟以饷穆之及为丹阳尹召妻兄弟乃令厨人以金柈贮㯽榔一斛以进之何充卢江人王导妻姊之子故少与王导善早歴显官尝诣导舎导以麈尾指牀唿充共坐曰此是君坐也柳勣与妻族不恊欲䧟之为飞语勣杖死师经徳无常师主善为师师以贤得民古者士见扵师以菜为贽礼闻来学不闻往教席间函丈善待问者如撞钟叩之以小者则小鸣叩之以大者则大鸣师严然后道尊大学之礼虽诏于天子无北面所以尊师也善学者师逸而功倍不善学者师劳而功半能博喻然后能为师记问之学足以为人师必也其聴语乎力不能问然后语之语之而不知虽舎之可也学者有四失教者必知之人之学也或失则多或失则寡或失则易或失则止此四者心之莫同也知其心然后能救其失也教也者长善而救其失者也孔子之丧门人疑所服子贡曰昔者夫子之丧颜渊若丧子而无服丧子路亦然请丧夫子若丧父而无服孔子之丧二三子皆绖而出事师无犯无隠左右就养无方服勤至死心丧三年人其父生而师教之师也者教之以事而喻诸徳者也夫子循循然善诱人三人行必有我师焉温故而知新可以为师矣子孔子曰吾闻老𥅆博古知今通礼乐之原明道徳之归则吾师也吾将往矣子夏教于西河之上夫子之设科也往者不追来者不拒故人无师而知则必为盗勇则必为贼能则必为乱察则必为怪辩则必为诞有师而知则速通勇则速威能则速成察则速尽辩则速论故有师者人之大寳无师者人之大殃也尊严而惮可以为师耆艾而信可以为师诵说而不陵不犯可以为师知㣲而论可以为师师术有四而博习不与焉务学不如务求师师者人之模范也一卷之书必立之师师之贵也知大知小也知之师亦贱矣贾琼曰夫子十五为人师陈留王孝逸先达之傲者也然白首北面岂以年乎史孔子退而修诗书礼乐弟子弥衆至自逺方莫不受业焉下帷讲诵弟子莫见其面师友渊源所渐师友必于天下英俊都授韩信得广武君东乡坐师事之李固少好学步行寻师不逺千里牟长为博士诸生讲学者常有千余人着録前后万人马融才髙博学为世通儒教养诸生常有数千涿郡卢植北海郑𤣥皆其徒也太守黄谠署户曹吏欲召咸入授其子咸曰礼有来学而无往教谠遂遣其子师之孔奋少従刘歆受春秋左氏传歆称之谓门人曰吾已従君鱼受道矣耆名高义开门受徒者编牒不下万人边韶教授数百人尝昼卧弟子私嘲之韶曰师而可嘲出何典记青成蓝蓝谢青师何常在明经魏常爽门徒七百余人京师学业翕然复兴立训甚严有劝罸之科弟子事之若严君焉文中子着六经北面受学者皆当时伟人阳城逺近慕其行来学者迹接于道经愈指授皆称韩门弟子阳城为司业出为道州刺史太学诸生何蕃等顿首阙下请留数日为诸吏遮抑不得上传记马融尝坐髙堂施绛帐前授生徒后列女乐吴商学通五经四方担囊负笠不可胜数槐市在华岳西北谷杨震讲授学徒成市其处槐多故号焉扬雄死弟子共为起冢号曰扬冢集声名塞于天渊真吾徒之师表也徳无常师道在则是师氏之选允归人范𢎞洙泗之风以其余易其不足亦可交以为师矣马融郑𤣥者二子独章句师耳假令有取亦不敢为人师为衆人师且不敢况敢为吾子师乎韩愈作师说因抗颜而为师诸生业患不能精无患有司之不明行患不能成无患有司之不公仰执事坐师氏之筵古之学者必有师师者所以传道受业解惑也人非生而知之孰能无惑惑而不従师其为惑也终不解矣生乎吾前其闻道也先乎吾吾从而师之生乎吾后其闻道也亦先乎吾吾从而师之吾师道也夫庸知其年之先后生于吾乎是故无贵无贱无长无少道之所存师之所存也圣人无常师苌𢎞师襄老耼郯子之徒其贤不及孔子孔子曰三人行必有我师故弟子不必不如师师不必贤扵弟子闻道有先后术业有専攻如是而已汉氏已来师道日㣲然时犹有㳺授经传业者及于今则无闻矣文中子绍明王道㳺其门皆天下俊杰本朝聚徒従妙龄所至变邹鲁门弟经三千之徒并受其义善学者师逸而功倍又従而庸之不善学者师勤而功半又従而怨之夫子之丧颜渊若丧子而无服丧子路亦然子仲尼旣没弟子行心丧之礼三年昔者孔子没三年之外门人治任将归相乡而哭皆失声子贡反筑室于塲独居三年然后归纪昌学射于飞卫既尽卫之术相遇于野二人交射中途矢锋相触坠于地而尘不扬甘蝇学射于飞卫髙蹈拊膺曰汝得之矣弟子通利则思师譊譊之学各习其师夫子十五为人师王孝逸白首北面房杜诸公不能臻师之美大宣其教王氏续经抑而不振若房杜李魏二温王陈辈迭为将相寔永三百年之业斯门人之功过半矣门人自逺而至董常姚义杜淹李靖程元窦威薛收贾琼房𤣥龄魏徴温大雅陈叔达咸称师北靣而受王佐之道焉往来受业者不可胜数盖千余人门人窦威贾琼姚义受礼温彦博杜如晦陈叔达受乐杜淹房乔魏徴受书李靖薛方士裴晞王珪受诗叔恬受𤣥经董常仇章薛收程元备闻六经之义先君门人布在廊庙史自孔子卒后七十子之徒散㳺诸侯大者为师傅卿相小者友教士大夫或隠而不见申公弟子为博士者十余人孔安国至临淮太守周羁夏寛为内史鲁赐至东海太守缪生内史徐偃中尉受业子思之门人齐人以诗显贵皆辕固之弟子也孔子弟子身通六艺七十有二人孔子以诗书礼乐教弟子汝南应劭自赞于郑𤣥曰故太山太守应中逺北面称弟子何如萧望之诣太常受业如弟子河南太守吴公故与李斯同邑尝学事焉侯芭従扬雄受太𤣥法言雄卒芭为起坟丧之三年于定国迎师学春秋北面备弟子礼求谢师门门人郄虑至御史大夫王基崔琰着名扵世田何受易扵丁寛学成东归何谓门人曰易东矣边韶教数百人弟子嘲之曰边孝先腹便便懒读书但欲眠郑𤣥事马融在门下三年不得见使髙业弟子传授扵𤣥𤣥日夜寻诵闻𤣥善筭召见于楼上𤣥因従质诸疑义问毕辞归融喟然谓门人曰郑生今去吾道东矣孙期逺人従其学者皆执经垄畔以追之孔奋少従刘歆受春秋左氏传歆称之谓门人曰吾已从君鱼受道也延笃为平阳侯相以师丧弃官奔赴执经下座北面受业贾岛刘义皆韩门弟子沈重讲学授业徐旷従之不数日辞去曰先生所说纸上语耳若奥境彼有所未见者传记王羲之见前代笔说扵其父枕中窃而读之不数月书大进卫夫人见之流涕曰此子必敝吾名卫有弟子王逸少甚能学卫真书咄咄逼人集宫墙重仭允得其门弟子不必不如师籍湜辈虽屡指教不知果能不叛去否従师负笈尝闻马南郡门下有康成心増故术腹饱新授操篲医门掬熘兰室鄙夫修拥篲之礼本朝编牒师门胡安定先生弟子散在四方随其人贤愚皆循循雅饬其言谈举止遇之不问可知为先生弟子范质即和凝门生先是门生座主榜上名次第同者谓之衣钵和之名次范入承之和为相封鲁公终太傅范亦封鲁公终太傅实为传衣付钵而得心印也座主经管仲遇盗取二人焉上以为公臣管仲死桓公使为之服赵文子所举于晋国管库之士七十有余家生不交利死不属其子焉史赵宣子举韩献子于灵公以为司马河曲之役宣子使人以其乗车干行献子戮之宣子曰可贺我矣吾举厥而中吾乃知免扵罪矣应侯任郑安平王稽皆负重罪扵秦范雎任郑安平昭王使将击赵安平降赵应侯席藁请罪秦之法任人而所任不善者各以其罪罪之何武举方正之士召见盘辟雅拜有司劾失举宋宏荐桓谭帝令谭皷琴爱其繁声宏闻之不恱伺谭内出正朝服坐府上遣吏召之谭至不与席而让之且曰能自改耶将令相举以法乎谭顿谢良久乃遣之后帝使谭鼔琴谭见宏失其常度帝怪而问之宏乃离席免冠谢曰臣所以荐桓谭者望能以忠直导主而令朝廷耽恱郑声臣之罪也李沖初荐李彪既彪自以结知人主再不复借沖稍稍疎之唯公坐歛袵而已无崇敬之意沖浸御之乃积其前后过恶禁彪于尚书省上表劾彪専恣无忌尊已忽物聴其言如振古忠恕之贤按其行实天下佞暴之贼翰林学士两省官举令録除官之日仍署举者姓名若贪秽败官并当连坐初郡将范津荐傅燮及津为汉阳与燮交代合符而出袁氏树恩四世门生遍扵天下郄诜为尚书左丞推奏吏部尚书崔洪洪曰举诜而还奏我此所谓挽弓而射严绶统临三镇皆号雄藩绶所辟士亲睹为将相者九人钱徽举送覆试多不中选贬官贾餗三典贡举多得名卿宰相马裔孙即裴皥门生清泰初裔孙知举放榜后引新进士谢皥皥书一絶曰官涂最重是文衡天与愚夫立盛名三主礼闱今八十门生门下见门生晋相桑维翰裴皥门生尝谒皥皥不迎不送或问之答曰皥见维翰于中书则庶僚也维翰见皥于私馆则门生也何迎送之有传记杜审权大中十二年知贡举放卢处权有戏之曰坐主审权门生处权麟符二年崔沆放崔瀣谈者称座主门生沆瀣一气唐李逢吉知贡举榜未放而入相及第人就中书见座主郑薰主文误谓颜标乃鲁公之后以为状元或嘲之曰主司头脑大冬烘错认颜标作鲁公状元已下到主司宅下马缀行而立歛名纸通呈与举主对拜主事云谢衣钵集手持文柄髙眡寰海一日声名遍天下满城桃李属春官贞元中奏诏考定贤良草泽之士昇名者十七人及礼部擢进士第者七十有二鸾鳯杞梓举集权公之门所擢登辅相之位者前后十人使操刈楚之柄本朝欲知君得人失者亦称善门生史郑𢎞为太尉时举荐第五伦为司空班次在下每正朔朝见𢎞曲躬而自卑帝问知其故遂聴置云母屛风分隔其间天下之人非家吏则门生也宋𢎞荐桓谭帝恱谭鼓琴爱其繁声宋𢎞闻之不悦伺谭内出正朝服坐府上遣吏召之谭至不与席而让之且曰能自改耶将令举以法乎谭顿首辞谢良久乃遣之后帝使谭皷琴谭见𢎞失其常度帝怪而问之𢎞乃离席免冠谢曰臣所以荐桓谭者望能以忠正导主而令朝廷躭恱郑声臣之罪也杨震门生虞放陈翼诣阙追讼震事诏除震二子为郎马裔孙裴皥门生也清泰初裔孙知举引新进士谒谢皥皥曰门生门下见门生传记唐李逢吉知贡举榜未放而入相及第人就中书见座主时谓好脚踪门生集凡号门生而不知恩之所自者非人也商山四皓虽休去终是留侯门下人令公桃李满天下何用堂前更种花至今青云人犹是门下客徐孺子于举主之丧徒步千里而行弔祭鸾鳯把梓举集权公之门门馆旧桃蹊本朝李翰扵和凝榜及第后与座主同任学士凝作相翰为承㫖适当批诏次日于玉堂辄开和相旧阁悉取图书器玩留诗云座主登庸归鳯阁门生批诏主鳌头玉堂旧阁多珍玩可作西斋润笔不故吏史胡广与故吏陈蕃陈咸并为三司蕃每朝㑹称疾避广时人荣之梁冀乗势横暴所在怨毒朱穆自以冀故吏奏记谏不纳刘晏没后掌财赋有声者多晏之故吏也吉黄为长陵令时科禁长吏擅去官黄闻司徒赵温薨自以为故吏违科奔丧袁氏植恩四世旧吏遍于天下殷浩被黜放卒故吏顾悦之上疏讼浩疏奏追复浩本官刘晏为度支盐铁转运使其商㩁财用之术者皆一时之选故没后二十余年韩洄元琇裴睓包佶卢贞李衡相继分掌财赋皆宴门下传记邓训故吏念训常所服药北州少之又知训好青泥封书従黎阳步推鹿车于洛阳市药还过赵国易阳井载青泥至上谷遗训其得人心如是王戎故吏多至大官相逢戎辄下道避之本朝故吏满诸方官长子圣人用之则为官长史黄霸守颍川许丞老病聋督邮白欲去之霸曰许丞虽老尚能拜起迎送重聴何伤且善助之毋失贤者意陈遵入公府日出醉归曹事数废西曹请斥之大司徒马宫重遵谓西曹曰此人大度士柰何以小文责之光武戒任延曰善事上官娄师徳调江都尉扬州长史卢承业异之曰子台辅器也当以子孙相诿讵论僚属哉传记牛竒章公帅维扬杜牧在幕中夜㣲服逸㳺后牧以拾遗召公以縦逸为戒牧始隠讳公取一箧皆街子报帖云杜书记平善集裹以章服揖拜上官贺其得贤主人拜迎官长心欲碎本朝自言官长如灵运僚属经惟暨乃僚罔不同心六卿分职各率其属慎简乃僚其属六十一曰官属以举邦治以官府之六属举邦治史参代何为相择郡县吏长木讷于文辞谨厚长者为吏言文刻深欲务声名辄斥去之幽州牧朱浮年少有俊才欲厉风节收士心辟召州中名宿皆引置幕府梁商为大将军辟汉阳巨览上党陈龟为掾属李固为従事中郎杨伦为长史瑯琊王睿辟掾属百余人时人谓之百六掾郄超常为桓温谋主谢安与王坦之见温温使超卧帐中聴其言风动帐开安笑曰郄生可谓入幕之賔矣宜数引见佐史相见不数则彼我不亲不亲无因得尽人情人情不尽复何由知衆事也房𤣥龄收人物置之幕府马燧为河东节度使辟兖州人张建封为判官路岩佐崔铉扵淮南为支使不十年至宰相郑従谠为河东节度使诏自择参佐従谠奏以长安令王调为节度副使前兵部员外郎史馆修撰刘崇龟为节度判官前进士刘崇鲁为推官人谓之小朝廷言名士之多也韩滉在二浙所辟僚佐各随所长无不得人窦宪平匈奴班固傅毅之徒皆置幕府以典文章晋陶侃镇武昌军殷浩庾翼等皆为佐史时武昌号为多士庾亮在武昌诸佐史殷浩之徒登南楼不觉亮至诸人将起避之亮曰诸君少住老子扵此兴复不浅便据胡床而坐与浩等谈咏杜恕举刘毅为功曹月余日三魏称焉为之语曰但闻刘功曹不闻杜府曹桓温逰龙山僚佐毕集有风吹孟嘉㡌堕嘉不之觉羊祜开府累年谦让不辟士始有所命㑹卒不得除署名故参佐刘侩等牋诣杜预曰生前所辟之士便当随例放弃者乎乞蒙列上陶侃见诸参佐或以谈戏废事乃取其樗蒲戏具悉以投于江殷浩善𤣥言征西将军庾亮引为记室参军晋书王徽之有俊才少为桓沖参军从沖值雨便下马入沖车中谓沖曰岂有独擅一车不容国士乎太祖以陈琳阮瑀管记室军国书檄多琳所作钟㑹以中郎任大将军管记室事为心腹之任时人谓之子房王俭用庾杲之为魏军将长史萧缅与俭书曰盛府元僚每难其选庾景行汎渌水依芙蓉何其丽也时人以俭府为莲花池故缅书美之蔡兴宗谓诸子曰沈记室人伦师表冝善师之元稹长扵诗书在越时辟窦巩巩工扵诗与之酬和号兰亭絶唱许孟容韩愈皆奏署幕府有文章传于时乌重𦙍待官属有礼当时有名士如温造石洪皆在幕府乌重𦙍镇河阳求贤者以自重幕府六十余人后皆为将相显官晏部吏在千里奉教如目前裴度充淮西宣慰招讨处置使仍以刑部尚书马总为副太子右庶子韩愈为彰义行军司马司勲员外郎李正封都官员外郎冯宿礼部员外郎李宗闵等为两史判官书记令狐楚为太原掌书记郑儋在镇暴卒不及指撝后事军中喧譁将变夜忽数十骑持刃迫楚至军门诸将邀之令草遗表楚在白刃之中搦管立成读示三军无不感泣由是名重薛收与房杜处心腹之寄薛元敬谨畏未尝申欵曲如晦曰小记室不可得而亲不可得而踈左肃机皇甫公义检校沛王府长史引韦思谦为同府仓曹谓思谦曰公岂池中之物屈公为数旬之客以望此府尚父之帅河中也咸宁王浑公佐之不十年按控数州继践台庭娄师徳调江都尉扬州长史卢承业异之曰子台辅器也当以子孙相诿讵论僚吏哉裴度辟皇甫湜为判官度修福先寺将立碑求文于白居易湜怒曰近舍湜而逺取居易请従此辞传记歴城北有使君林魏正始中郑公悫于三伏之际率宾僚避暑扵此取大荷叶盛酒以簮刺令与柄通屈茎上轮囷如象鼻传噏之名为碧筒歴下皆效之酒味杂莲气香冷胜扵他酧太傅府有三才裴邈清才潘阳仲大才刘庆孙长才集婉婉幕中画襄阳幕府天下异入幕如孙楚云幕随开门宜在上位託于幕府书记之任亦难矣元戎总齐三军之事统理所部之甿以镇定邦国賛天子施教化而又与外賔客四邻交其朝觐聘问慰荐祭祀祈祝之文与所部之政三军之号令升黜凡文辞之事皆出书记非闳辩通敏兼人之才莫宜居之然皆元戎自辟然后命扵天子茍其帅之不文则其辟或不当亦其理宜也有问湖南賔客者愈曰知其客可以信其主者宣州也知其主可以信其客者湖南也従军古云乐谈笑青油幕长惭典午非才识簉俊杰之末迹厮牒计之下列奋六翮翔千里以为辕门大府之重叅帷幕之任董貔虎之威夷俗敬畏革面受事不羡君官羡君幕幕中收得阮元瑜氷壶幕下清羽仪吾府非惜幕间一足地不容也賔于幕吏之上陈琳书记好王粲従军乐早晩归汉庭随公上麟阁以文行谋画雍容于幕府之间学业才画堪置幄中载笔在幕名已重少年诸侯府望府红莲已减花本朝范文正公言幕府辟客须可为师者乃辟之虽朋友亦不可辟谢希深欧阳永叔官洛阳时同逰嵩山归暮抵龙门香山雪作留守钱文僖公遣吏以厨传歌妓至且劳之曰山行良劳当少留龙门府事简无遽归也天圣明道中钱文僖留守西都谢希深为通判欧阳永叔为推官尹师鲁为书记梅圣俞为主簿皆天下之名士幕中俊乂闲刀笔帐下骁雄冷剑镡幕府称上賔同官经我虽异事及尔同僚同寅恊恭五曰官聨以㑹官治史同官为竂吾尝同竂敢不尽心乎直不疑为郎同舎有告归误持同舎郎金去陈重为郎同舎郎有告归宁者误持同舎郎袴以去萧瑀性狷介与同僚多不合集浊水污泥清路尘还曽同制掌丝纶册庭尝接武书殿忝连衡同年史唐李绛相徳宗人言其私同年许季同徳宗问之曰人扵同年固有情乎绛曰同年乃九州四海之人偶同科第或登科然后相识于情何有若其果才虽在兄弟子姪之中犹将用之况同年乎传记神龙以来杏园宴后于慈恩寺㙮下题名同年中推善书者纪之崔沆为主罚録事同年卢彖俯近关宴请假往洛及同年宴于曲江亭彖㣲服纵观为团司所发进士榜出谢后便往期集院状元与同年相见请一人为録事其余主宴主酒主乐探花主茶之类咸以其年辟之俱捷谓之同年既捷列名于慈恩寺㙮谓之题名大宴曲江亭谓之曲江㑹在闗试后谓之闗燕大中以来礼部放榜嵗取二三人姓氏稀僻谓之色目人亦曰榜花本朝同芳晋堂桂共聴禹门雷通家不隔同年面同庚史汉髙祖与卢绾同日生里中持羊酒贺两家钟瑾与李膺同年俱有声名孙权母曰公瑾与伯符同年小一月耳我视之如子也汝兄事之孙䇿与周瑜同年独相友善有无通共史窣干与安禄山先后一日生及长相亲爱皆为互市牙郎集许逺与张廵同年生月日后于廵唿之为兄何事共年壬子岁老于崔相及刘郎本朝同甲惟君尚黑头文潞公保洛日年七十八同时有司马光等三人皆年七十八尝为同甲㑹潞公诗曰四人三百十二嵗况是同生丙午年招得梁园为赋客合成商岭採芝仙清谈亹亹风盈席素髪飘飘雪满肩此㑹従来诚未有洛中因作画图仙同舎史司马相如因客逰梁孝王令与诸生同舎陈重为郎同舎郎有告归宁者误持同舍郎袴以去陆贽为翰林学士诏书一日数百起草如泉注曲尽事情同舎伏其能集取笑同舎翁同门子申屠嘉兀者也而与郑子产同师于伯昬无人史郑崇弟立与傅喜同门学相友善交代经旧令尹之政必以告新令尹史𤓰时而往及𤓰而代郑子产疾谓子太叔曰我死子必为政惟有徳者能以寛服民其次莫如勐萧望之以韩延寿代己为冯翊而有能名出己之上故忌害之遂令御史案延寿在东郡时事竟坐弃市初郡守范津荐傅燮及津为汉阳与燮交代合符而去徴班超还任尚代为都䕶与超交代曰君侯在外国三十余年而小人猥承君后任重虑浅宜有以诲之河东太守王邑被徴郡椽卫固及先诣司𨽻校尉钟繇请留之繇不従曹操以杜畿为河东太守钟繇促王邑交符邑佩印绶经从河北诣许自归卫固等使兵数千人絶陜津畿数月不得度谢方明善治郡所至有能名承代前人不易其政必当改者则以渐移变使无迹可寻张轨病风以秦州刺史贾龛代之龛将受之其兄让龛曰凉州一时名士威着西河何徳以代之沙之汰之瓦石在后簸之扬之糠粃在前王延之代张绪为中书令何㸃曰后接之者实为未易傅刿代刘元明为山隂令问元明曰愿以旧政告新令尹集苏州刺史例能诗西掖今来赞左司本朝后功掩前羞古人重交代子孙不相忘朋友经勿疑朋盍簪二人同心其利断金同心之言其臭如兰丽泽兊君子以朋友讲习与我同志亦所不隠也丧乱既平既安且宁虽有兄弟不如友生惠而好我携手同行自天子至于庶人未有不须友以成者相彼鸟矣犹求友声矧伊人矣不求友生朋友攸摄摄以威仪朋友皆在他邦袒免归则已朋友麻君子不尽人之欢不竭人之忠以全交也君子之接如水小人之接如醴君子淡以成小人甘以坏相观而善之谓摩子夏曰离羣索居亦已久矣独学而无友则孤陋而寡闻曽子曰朋友之墓有宿草而不哭焉合志同方营道同术并立则乐相下不厌久不相见闻流言不信有朋自逺方来不亦乐乎晏平仲善与人交久而敬之孔子曰益者三友损者三友友直友谅友多闻益矣友便辟友善柔友便佞损矣子孔子曰与人交推其长者违其短者故能久也尹公之他端人也其取友必端矣责善朋友之道也友也者友其徳也不可以有挟也合堂同席而坐相视而笑莫逆扵心遂相与为友交深而言深者忠也交浅而言深是乱也史譬诸草木吾臭味也北宫文子曰周诗曰朋友攸摄摄以威仪言朋友之道必相教训以威仪也亷颇与蔺相如为刎颈交不知其人视其友自关以东莫不延颈愿交焉郑当时年少官薄其㳺知友者皆其大父行天下有名之士也魏其灌夫两人相引重相得甚欢无厌恨相知晩也一死一生乃知交情一贫一富乃知交态一贵一贱交情乃见天下以郦寄为卖友为见利而㤀义也合从缔交尹敏与班彪亲善每相遇辄日旰忘食夜分不寝自以为钟期伯牙庄周恵施之相传也适陈留则友苻伟明逰大学则师仇季智之陈国则亲魏徳公入汝南则交黄叔度交道之难未易言也世称管鲍次则王贡张陈凶其终萧朱隙其末故知全之者鲜矣祢衡唯善孔融杨脩常称曰大儿孔文举小儿杨徳祖余子碌碌莫足数融亦深爱其才衡弱冠而融四十遂与为交何颙与蕃膺袁绍结为奔走之交公沙穆来逰太学无资粮乃变服客佣为祐赁舂祐与语大惊遂共定交扵杵臼之间胶漆自谓坚不如陈与雷交浅而言深者愚也华歆与邴原管宁为友时号三友为一龙歆为龙头原为龙腹宁为龙尾程普曰与周公瑾游如饮醇醪不觉自醉嵇康阮籍山涛一见便为神交吕安服嵇康高致每一相思辄千里命驾山涛与嵇康阮籍等为竹林之交着忘言之契王戎少阮籍二十嵗而籍与之交嵇康临刑谓子曰山公在汝不孤孙盛与殷浩谈论食冷而复暖者数四交疎而吐诚今人以为难刘毕芳樽之友谢瞻范秦为云霞之交魏元同与裴炎缔交能保终始故号耐久朋杨宁有高操擢第弃官与阳城为莫逆交徳宗召城诏宁与俱来薛收与元敬为文学馆学士时房杜等处心腹之寄深相友託严挺之重交㳺许与生死不易其操陆贽年十八张镒有重名请为忘年友传记一面契若金兰集乐莫乐兮新相知昔日逰处行则连舆止则接席何曽须臾相失心同琴瑟言郁郁于兰茞道叶胶漆志婉娈扵埙篪心照神交惟我与子时复相与举觞对膝数面成亲旧况情其过此者乎清交素友比景同波李郭或同舟潘夏时方驾身虽胡越意存断金赏心惟良知交之于人也犹唇齿之相济仆自少至今往还朋友间一十七年矣日月不为不久所与交往相识者千百人非不多其相与如骨肉兄弟者亦且不少与詹离率不歴时移时则必合合必两忘其所趋久然后去诗成有共赋酒熟无孤斟缔交君赠缟投分我忘筌意气一言合风期万里亲挹兰言于断金交蓬心于匪石共引文江同开笔海千载契风云一言忘贵贱人生交契无老少论交何必先同调忘形向友朋醉眠秋共被携手日同行与子成二老来往亦风流论交翻恨晩携手惭连璧同心许断金夙期契合分定金兰契言通药石规岂无旧交结久别多迁易亦有新往还相见多形迹惟君与我分坚久如金石定交非势利松筠与金石未足喻坚宻在车如轮辕在身如肘腋淡交唯对水淡水交情老始知豆觞之㑹轩盖之逰多奉光尘最承欢恵行止通塞靡所不同金石胶漆未足为喻平生定交取人窄屈指相知惟五人岂无晩嵗新相识相识面亲心不亲阿阁鸾鳯野田鹤何人信道是旧羣掘井须到流结交须到头接枕话通宵结交指松栢坐登徐孺榻频接李膺杯不言而信者其分深至交淡不疑与足下义结纨素恩比同生本朝文章惊世知名早意气论交相得晩羣居平日幸得肩従齿序跪拜起居窃兄弟行携被夜语达旦不穷乐天梦得老相従交情旧许鸡为具交情淡泊久弥新择交经毋友不如己者泛爱衆而亲仁可者与之其不可者拒之子君子必谨其所与处者焉赐也好友胜已者其交也以道其接也以礼孟子曰一乡之善士斯友一乡之善士一国之善士斯友一国之善士天下之善士斯友天下之善士君子逰必就士所以防邪僻而近中正也以势交者势倾则絶以利交者利穷则散故君子不与也君子先择而后交故寡尤史论行而结交者立名之士也无旧无新惟仁是亲赵典闭门却扫非徳不交李膺性简亢无所交接惟以同郡荀淑陈寔为师友刘陶所交必也同志好尚或殊富贵不求合情趋茍同贫贱不易忘邴原至陈则师韩子助颍川则宗陈仲弓汝南则交范孟博涿郡则亲卢士干陆龟蒙不喜与流俗交虽造门不肯见传记山涛与阮籍嵇康皆一面契若金兰涛妻韩氏尝问涛曰吾门年可为交者唯二人而已何晏邓飏夏侯𤣥并求与傅嘏交而嘏终不许集四座无凡賔怀道守义非其人不交种树须择地恶土变木根结交若失人中道生谤言君子芳桂性春浓寒更繁小人槿花心朝在夕不存莫蹑冬氷坚中有潜浪翻惟当金石交可与贤达论门庭无杂賔不善择交经比之匪人轻交易絶君子所耻子商也好友不胜己者小人先交而后择故多怨史亲富不亲仁焉用之集交不忠怨长故旧经伐木燕故旧也不遗故旧则民徳归厚矣孔子之故人曰原壤其母死夫子助之木椁曰故者无失其为故也故旧不遗则民不偷故旧无大故则不弃也史原仲季友之旧也楼护有故人吕公无子归护护与吕公妻与吕妪同食妻子颇厌护闻之责曰吕公以故旧穷老託身于我义所当奉遂奉吕公终身光武引严光入道故旧共卧光以足加帝腹太史奏客星犯御坐帝笑曰朕故人严子陵共卧耳世契史初楚伍叅与蔡太师子朝友其子伍举与声子相善也何邵袁毅有累世之交严武以杜甫世旧待甫甚善王珂曰吾扵诸公有家世事分传记融十嵗闻汉中李公膺清节直亮慕之欲往观其人遂造公门谓门者曰我是公通家子孙集予于崔君有通家之旧父执经父党无容见父之执不谓之进不敢进不谓之退不敢退不问不敢对年长以倍则父事之史班彪家有赐书父党扬子云已下莫不造门马援有疾梁松来候之独拜牀下援不答松去诸子问曰梁伯孙帝婿贵重公卿莫不惮之大人独不为礼援曰我乃松之父友也虽贵何得失其序乎常林年七岁有父党造门问林伯先在否汝何不拜林曰临子字父何拜之有刘孝绰年十四绘常使代草父党沈约任昉范云等闻其名命驾造焉集丈人吾父之友无容之敬常拜牀下市交经情疎而貎亲在小人则穿窬之盗也欤子朋而不心面朋也友而不心面友也以势交者势倾则絶以利交者利穷则散史以权利合者权利尽而交疎孟尝君废诸客皆去冯驩曰富贵多士贫贱寡友事之固然也独不见夫朝趋市者乎明旦侧肩争门而入日暮之后过市者掉臂而不顾非好朝而恶暮所期物忘其中今君失位而賔客皆去事之固然也张耳陈余始居约时相然信以死岂顾问哉及据国争权卒相灭亡势利之交古人羞之盖谓是矣忽忘雅素传记以财交者财尽而交絶以色交者华落而爱渝权交者不久货交者不亲集产空交道絶财殚宻戚疎竞毛羽之轻趋锥刀之末扵是素交尽利交兴张陈所以凶终萧朱所以隙末断可识矣而翟公方规规然勒门以箴客何所见之晩乎凡今之交视势厚薄有财有势即相识无财无势同路人近世交道衰青松落颜色世之言者曰市道交君不见管鲍贫时交此道今人弃如土途穷见交态故交不过门青草日上堦世情谁是旧雷陈交情同市道本朝廉颇免长平归故客尽去及复用为将客又复至颇曰客退矣客曰君何见之晩也天下以市道交君有势我则従君无势则去此固其理也有何怒乎当其同利之时蹔相党引以为朋者伪也及其见利而争先或利尽而交疎则反相贼害虽其兄弟亲戚不能相保乡曲经维桑与梓必恭敬止一命齿扵乡里习乡上齿五十养于乡六十杖于乡君子之服也乡入里必式居是乡也事其大夫之贤者友其士之仁者孔子于乡党恂恂如也似不能言者鄕人饮酒杖者出斯出矣何必去父母之邦子子贡曰礼居是邦则不非其大夫孔子之去鲁曰迟迟吾行也去父母国之道也乡党莫如齿死徙无出乡乡田同井出入相友守望相助疾病相扶持过故乡而下车君子居必择乡礼居是邑不非其大夫越公遇内使薛公曰公见王通乎薛公曰乡人也史公山不狃曰且夫人之行也不以恶废乡万石君过里门必下上还过沛故人父老诸母子弟佐酒道旧故为笑乐酒酣上自为歌起舞慷慨伤怀泣数行下谓沛父兄曰㳺子悲故乡丰沛者吾所生长极不忘耳髙祖祷丰枌榆社孙期里落化其仁让韩安国起自徒中朱买臣出于㣲贱并以才守本邦郑君乡名曰郑公乡赵壹恃才倨傲为乡里所摈鲁肃大散财货甚得乡邑忻心何曽陵驾人物乡闾疾之如雠永嘉之末何氏灭亡无遗焉范叔孙周穷济急乡里贵其义行苗晋卿为太守尝入壶闗望县门輙步曰公门当下况父母邦乎里闬立社用洽乡党之欢吴团结民兵使之习战自卫乡里乡村团为义营各立将佐每有盗发则鸣鼓举火丁壮云集盗少民多无能脱者传记何琦丰约与隣乡共之许允为吏部郎多用其乡里魏明帝遣虎贲收之旣至帝覈问之允对曰臣之乡人臣所知也集身出礼义之乡洛中故族体朴厚之洪规稷下遗甿陶礼义之余化见推里闬誉浃乡闾乡先生没而可祭于社东汉隠士王烈居祈县因号所居乡为君子乡致敬惟桑梓隣里经东邻杀牛不如西邻之禴祭洽比其邻五家为邻五邻为里姑姊妹其夫死夫若无族矣则前后家东西家无有则里尹主之原思与之粟九百辞子曰毋以与尔邻里乡党乎里仁为美子鸡鸣狗吠相闻二舎共一井列子与南郭子连墙二十年不相谒请君子居必择邻可以避患也田里相距鸡犬相闻史西隣责言怒隣不义亲仁善邻晏子如晋景公使更其宅还而毁之曰谚曰非宅是卜惟邻是卜二三子先卜邻矣孟子之母三徙择邻任公为闾里率幸同土壤马援素与公孙述同里闬相善宋季雅市宅在吕僧珍宅侧吕问宅价曰千一百万吕怪其贵宋曰一百万买宅千万买邻也荀淑有子八人时人谓之八龙所居里旧名西豪渤海范康以为昔高阳氏有才子八人更名其里曰髙阳里王修年七嵗丧母母社日亡邻里为之罢社史思明安禄山同里闬张嘉贞所居时号曰鸣珂里刘仁轨所居号三柱里传记邻里致馈孟母舎近墓孟子嬉戏为墓间之事孟母曰此非所以居子处也乃去舎市旁其子嬉戏为贾衒孟母又曰此非所以居子处也乃舍学宫之旁其子嬉戏乃设俎豆进退揖让孟母曰此真可以居子矣遂居之益州城张仪所筑锦城在州南蜀时故宫也其处号锦里买邻之直贵扵买宅也集伟孟母之择邻所以占此里是谓仁智居此里仁所以为美孟母所以三迁斗酒聚比邻居止接近愿为同社人鸡豚燕春秋里闬自相贺休怪童儿延俗客不教鹅鸭恼比邻芬芳孟母邻王翰愿卜邻相近竹参差相过人不知㸔君多道义従此数追随闗西得孟邻横絶歴四海所居未得隣见拟移居作邻里不劳时节请开闗务闲酒熟饶经过舎南巷北遥相语买宅者先定邻焉本朝新居乃邻墙鸡黍数往来从兹来往数儿女自譍门鸡豚不改旧隣里自相欢蒸豚酿酒多为具隣里十年成旧故鸡犬之声相闻幅巾杖屦嵗时往来西洛有五相宅乃文潞公富相王相二张相也谚云吾乡有宰相坊侍郎里賔客经有不速之客来敬之终吉我有嘉賔皷瑟皷琴和乐且湛我有㫖酒以燕乐嘉賔之心鹿鸣燕羣臣嘉賔也既饮食之又实币帛筐篚以将其厚意然后忠臣嘉賔得尽其心矣主人肃客而入若非饮食之客则布席席间函丈上客起史宋公享晋楚大夫赵孟为客田文主家待賔客賔客日进名声闻扵诸侯靖郭君使田文主家待賔客賔客争誉其美号曰孟尝君孟尝君在薛食客常数千人魏有信陵君楚有春申君赵有平原君齐有孟尝君皆喜賔客以相倾楼护谷永为五侯上客遵嗜酒每大饮賔客满堂辄闗门取客车辖投井中虽有急终不得去崔骃爱士好賔客盛脩殽膳备极滋味不问余产居常蔬食菜羮而已家无储石当世清之孔融喜后进賔客日盈其门常叹曰坐上客常满罇中酒不空吾无忧矣谢安造桓温温甚喜言平生欢笑竟日既出温问左右颇尝见我有如此客不袁粲门无杂客文士见遇不过一两人羊侃不饮酒而好賔游终日献酬同其醉醒毕垧喜賔客家未尝以有无计常何曰家客马周代臣为之长孙澄好賔客接引忘倦虽不饮而好观人酣兴常恐坐客请归毎勒中厨别进异馔留之传记袁绍居洛阳不妄通賔客非海内知名不得相见顾荣四代门无杂賔投刺摄齐皆一时英俊王仁裕每大雪则自所居至坊巷口扫雪开径迎接賔客至所居处饮宴谓之暖寒㑹集儋石之储常空扵私室方丈之食每盛扵賔筵盈门皆食客元次山以不饮者为恶客本传客来留饮不计钱馆待经见人不能馆不问其所舎史晋郑同侪其过子弟固将礼焉若出于陈郑之间共其资粮屝屦可也展喜曰寡君闻君亲举玉趾将辱扵敝邑使下臣犒执事烛之武曰若舎郑以为东道主行李之往来共其乏困郑商人曰不腆敝邑为从者之淹居则具一日之积行则备一日之卫郑皇武子曰吾子淹久扵敝邑唯是脯资饩牵竭矣賔至如归无宁菑患孟尝君食客数千人无贵贱一与文等更舎上舎饰厨传称过客令有贵客为具召之夫妻治具厚具乐饮以恶草具进传记馆谷底宁集脩薄具而自设兮君曽不肯乎幸临重客至矣授馆致饩荆南旧有五花馆待客之上地也故将眩上成汭诗曰不是上台怜姓字五花賔馆敢从容孟尝君食客三千人厨有三列上客食肉中客食鱼下客食菜本朝贫家何以娱客但知抹月批风賔主经主人不问客不先举主人兴辞于客然后客坐主人敬客则先拜客客敬主人则先拜主人主人亲馈则客祭主人不亲馈则客不祭賔主百拜终日饮酒而不得醉焉史賔有礼主则择之集主称千嵗寿賔奉万年觞主人情更重本朝非公无此客异姓经以贺庆之礼亲异姓之国外亲之服皆缌也若公与族燕则异姓为賔异姓主名治际㑹君与异姓同车不同服子异姓之服礼不加缌史周之宗盟异姓为后传记何晏曰异姓不相贯独居思仁公言言义一日三复白圭之玷是南宫之行也夫子信其仁以为异姓记纂渊海卷四十记纂渊海卷四十一钦定四库全书记纂渊海卷四十一宋潘自牧撰人道部家世经惟乃祖乃父世笃忠贞服劳王家厥有成绩纪于太常亦惟先王克左右昭事厥辟周公之孙荘公之子子周公曰我文王之为子武王之为弟成王之为叔吾扵天下不贱矣薛公曰是其家传七世矣皆有经济之道薛公曰王氏有祖父焉有子孙焉史叔禽叔椒子羽皆大家也羊舌四族皆彊家也万石君及四子皆二千石人臣尊宠乃集其门号万石君项氏世世为楚将苏武曰武父子位列将爵通侯兄弟亲近太傅在前少傅在后父子并为师傅朝廷以为荣累世名贵人邓氏累世宠贵凡侯者二十九人公二人大将军以下十三人其余不可胜数东京莫盛于此王僧䖍戒子书曰王家门中优者如龙鳯劣者犹虎豹传龟袭紫五世相韩汲黯之先有宠于古之卫君至黯十世世为卿大夫自杨震至彪四世太尉徳业相继与袁氏俱为东京名族汉兴惟韦平父子至宰相金日磾世名忠孝七世内侍耿氏自中兴后讫建安之末大将军二人将军九人卿十三人列侯十九人中郎将刺史二千石数十百人与汉兴衰世吏一千石至祜九世并以清徳闻陆机曰我父祖名播四海中兴桓氏尤盛自荣至典世宗其道父子兄弟代作帝师伏生自东西京相袭为名儒以取爵位魏主雅重门族魏韩显宗曰门望者乃其父祖之遗烈崔俨谏议大夫其羣从数十人自兴宁里谒大明宫冠盖驺从相望每嵗时宴于家以一榻置笏犹重积其上琳与弟太子詹事珪光禄卿瑶俱列棨㦸世号三㦸崔家张潜官至魏州刺史沛同州刺史洽卫尉卿涉殿中监父子兄弟五人皆至三品官时人谓之万石张家王从易昆仲三人开元中鳯阁舎人故号鳯阁王家自李徳林至百药安期三世掌制诏自萧瑀逮遘凡八叶宰相名徳相望与唐盛衰世家之盛古未有也唐袁明逺祖滂为汉司徒自滂至明凡十二世其间位司徒司空者四世杜氏大族尊行不翅数十人则天以王方庆家多书籍访求右军遗迹方庆奏曰臣十代从伯祖羲之书先有四十余纸贞观十三年太宗购求先臣并已进之唯有一卷见在今又进臣十一代祖导十代祖洽九代祖珣八代祖昙首七代祖僧绰六代祖仲寳五代祖骞髙祖规曽祖裒并九代三从伯祖晋中书令献之已下二十八人书共十卷徳宗召温造至谓之曰卿谁家子曰臣五代祖大雅外五代祖李勣窦氏自武徳以来尚主者八人女为王妃者六人唐世贵盛莫与为比崔湜迁兵部侍郎父挹为吏部侍郎父子同为南省副贰自唐以来未有是事世祖问天下诸杜何处望髙崔浩曰京兆为美戴胄子至徳父子继为宰相世诧其荣韦思谦子承庆嗣立父子并为宰相世罕其比张嘉贞子延赏延赏子𢎞靖时号一门三相传记窦禹钧有子五人俱进士及第冯道诗燕山窦十郎教子有义方灵椿一株老丹桂五枝芳时号窦氏五龙世重髙门人轻寒族竞以姓望所出邑里相矜若仲逺之寻郑𤣥先云汝南应劭文举之对曹操自谓鲁国孔融集幸赖先君之灵免负担之勤忝籍世贤金张借旧业七叶珥汉貂席宠门绪实公侯之子孙有山河之气象家世以清白崇徳蝉聮珪组世为显着门阀冠云霄名家莫出杜陵人家声盖六合世言氏族者署为闗内甲姓荘宪皇太后之弟今天子之舅太师之子太尉之孙司徒之曽孙路氏得姓歴二千年凡二十三世世称徳门人不得并房故为宦族称世有人自太尉琯以徳行为相相𤣥宗肃宗名声益彰彻太行世号其门为太尉家宗族子弟皆法象其贤昔韦孟以诗礼传楚而郊庙之制卒正于𤣥成郑𤣥以笺注师汉而禅代之仪卒集于小同贾谊以经术起而嘉最好学卢植以儒学用而谌为祭酒旧史咸以为荣汉司徒禹之世也奕奕四世崔为之冠言冠冕者许为世雄言门阀者许为时表家声烜赫冠前贤世家表甲第清望标门荣冠山东之族杜氏大族枝蔓蝉聮朝廷典章饱于闻见名卿贤相之家清风素范之族子孙森罗髦俊并作晋室簮缨宋朝人物谢万已称富贵孟视寻处威权而安石东山尚为匹士彦重白屋犹是布衣未有鸿鴈成行鹡鸰接翼郑晦族清胄贵地甲门阑大世禄金张贵钟石享于祖考带砺传于子孙一门四节辉耀当时徳门之裔门为上族簮笏自懐绷祖孙相望庭列钟彛笥传组绶杜氏大家世有显人栾郄门风大子父诸孙盈于室堂公姑悦喜五福具有大夫士家孰不荣羡本朝陈尧叟为枢密尧咨为节度使父秦公尚无恙每宾客至其家尧叟及伯季侍立左右坐客不安求去公曰此儿子辈耳天下以陈氏世家为荣汉诸袁之父子四世继出五公唐诸温之弟子同时并列三省家声奕奕盖并凉南齐栁元伯之子五人皆领郡号五马君家兄弟真连璧门十朱轮家万石灵运子孙俱得鳯慈明兄弟孰非龙族大徽音逺阀閲子弟经子史太史公曰平原君翩翩浊世之佳公子也世家子弟宛孔氏有㳺闲公子之名李徳裕曰朝廷显官须公卿子弟为之何者少习其业目熟朝廷之事台阁之仪不教而自成寒士纵有出人之材固不能闲习也则子弟未易可轻越公儿郎故有家风传记王谢家子弟奕奕皆有一种风气集王孙公子不镂自彫非鸾则鳯观者尚识承平王孙故态贞房太尉家子孙也本朝兰砌传芳鲤庭禀训东山子弟家风在闺庭兰玉照乡闾白屋子傅説举于版筑之间胶鬲举于鱼盐之中管夷吾举于士孙叔敖举于海百里奚举于市史甘茂起下蔡闾阎显名诸侯陈涉非王公大人名族之后陈涉瓮牖绳枢之子非有陶朱猗顿之富诸儒生多窭人子卜式拔扵刍牧𢎞羊擢于贾竖卫青奋扵奴仆日磾出于降虏千秋无阀閲黄宪世贫贱父为牛医康成无绂冕之绪沈约曰太公起屠钓为周师傅説去版筑为殷相胡广累世农夫致位公相黄宪牛医之子名重京师萧曹樊灌皆起闾阎布衣至今推仰以为英贤岂在世禄乎牛仙客初为县小吏开元二十四年为尚书马周一介草茅言天下事若素宦于朝陈汤吕蒙马隆孟观悉出贫贱而勲伐甚髙不闻其家世将帅也唐𤣥宗谓张九龄曰卿嫌仙客寒㣲如卿有何阀閲传记进士多贫士集仲蔚孤绪元卿末裔不见公与相起身自犂锄本朝起扵闾巷大其家室有种经子虎豹未成文而已有食牛之气鸿鹄之鷇羽翼未合而已有四海之心史李广世世受射将门必有将相门必有相朱虚侯章曰臣将种也诸葛恪少有名孙权见其父瑾曰蓝田生玉真不虚也王勐之孙镇恶善论军国大事或荐镇恶扵刘裕与语説之曰吾闻将门有将镇恶信然谢荘七嵗能属文宋文帝曰蓝田生玉达奚震骁勇走及奔马周文曰非此父不生此子传记慧种生圣痴种生狂桂实生桂桐实生桐本朝鳯雏骥子生有种毛骨往往传诸郎观君崛郁负竒表便合劒佩趍明光汗血固应生有种无种经有教无类犂牛之子骍且角子以瞽叟为父而有舜以纣为兄之子且以为君而有微子启王子比干明月之珠出扵蠬周之简圭生扵㻈石大蔡神龟出扵沟壑史陈涉曰王侯将相宁有种乎虞世南子昶无才术歴将作少匠工部侍郎主工作许敬宗曰䕶儿儿作相世南男作匠文武岂有种耶陈汤吕蒙马隆孟观悉出贫贱而勲伐甚髙不闻其家世将帅也集天其福人不在旧族扬雄之才非出孔氏芝草无根醴泉无源灵珠产无种彩云出无根亦如彼姝子生此遐陋村克绍经子克家裕父之蛊干父之蛊笃前人成烈公刘克笃前烈无忝祖考汝克绍乃显祖召公是似维其有之是以似之缵戎祖考国人穪愿然曰幸哉有子如此所谓孝也已良冶之子必学为裘良弓之子必学为箕子譬之若山木枝叶必类本史洪宣祖业无废先君之功世济其美不陨其名谓知徐吾赵朝韩固魏戊余子之不失职能守业者也赵括能读其父书传田叔为鲁相卒鲁人以百金祠少子仁不受曰无以百金伤父名董仲舒子及孙皆以学至大官灵帝谓杨震孙竒曰卿强项真杨震子孙鲍永子昱拜司𨽻光武曰吾欲令天下知忠臣子复为司𨽻夏侯霸曰荣立家门山简性温雅有父风刘孝绰七嵗能属文父绘齐时掌诏诰孝绰年十四绘常使代草之世祖甞问王俭当今谁能作五言诗对曰谢朏得父之膏腴越公儿郎故有家风小家畜产百万之子孙尚耻愧失其先业李广有孙陵为侍中善骑射爱人下士帝以为有广之风为骑都尉隋贺若弼父敦仕周为金州总管临刑唿弼曰吾将平江南此心不果汝当成吾志后弼与韩擒虎同平陈马璘读马援传至丈夫当死边野慨然曰使吾祖勲业坠地下乎卒为中兴名将柳玭有父风陈余庆方稚有祖风欧阳通询之子母徐氏教以父书昼夜无倦遂亚扵询謩之论议挺挺有祖风烈宋之问父令文富文辞且工书有力絶人世称三絶既之问以文章起其弟之悌以硚勇闻之逊精草𨽻世谓皆得父一絶赵道兴迁左武侯明闲宿卫太宗曰卿父为隋武侯有当官之誉卿今克传弓冶可谓不坠家声柳公绰之子仲郢有父风牛僧孺曰非积习名教何以致此李晟克京师市不改肆愬平蔡亦如之功名之竒近世所未有集各绍堂构能负析薪箕裘之业载隆燕翼之谋不陨家声器宇存家声肯坠地利器当秋毫籍籍名家孙烜赫旧家声克家何妙年嶷然大贤后复见透骨清益求发闻俾家声不頺公胚胎光前生长食息不离典训之内目濡耳染不学以能太师之平汴州年老益髙挈持维纲耡削荒类纳之太和而已其囊箧细碎无所遗漏繄公之功见少傅翠竹碧梧鸾鹄停峙能守其业者也幼子姢姢静秀瑶环瑜珥兰茁其芽称其家儿也懿哉能世其家袭弓裘而禀诗礼以水木之有本源服名教乃保家之子生扵清谈克肖素风清风素范克肖家声绍复丕绩不坠厥祀杨公莫讶清无业家有骊珠不复贫身虽不贵有后斯荣唯公之嗣实大家声韦𤣥方继相荀爽复齐名赵孟慕成季之勲复能霸晋亚夫绍绛侯之武亦克擒吴本朝克家传衆子承家从昔如君少诸郎有父风能盖前愆经蔡仲克庸祗徳周公以为卿士叔卒乃命诸王邦之蔡王若曰惟尔率徳改行克谨厥猷尔尚盖前人之愆惟忠惟孝史沈劲充之子也劲以其父死扵逆乱志欲立功以雪旧耻燕人逼洛阳陈祐留劲以五百人守洛阳劲喜曰吾欲致命今得之矣耻父之恶致死以涤之变㐫逆之族为忠义之门卢元辅简洁贞方人不以父之丑行为累人人归美不克绍经女虽湛乐从弗念厥绍于嗟乎不承权舆子孙弗率不徳罔大坠厥宗忝厥祖子弗祗服厥父事大伤厥考心厥父母勤劳稼穑厥子乃不知稼穑之艰难遏佚前人光若考作室既底法厥子乃弗肯堂矧肯搆厥父菑厥子乃弗肯播矧肯获荒坠厥绪覆宗絶祀史其父析薪其子弗克负荷行莫丑扵辱先李陵生降隤其家声时汉成帝无嗣政由王氏刘向遂上封事极諌王氏与刘氏不并立如下有泰山之安则上有累卵之危向卒子歆王莽举为侍中莽持政留歆为右曹建平元年改名秀及莽簒位歆为国师为人后嗣守人功业如此岂不负哉祖约逖之弟也逖卒代逖为西平将军豫州刺史王敦举兵约归衞京师自以名辈不后郄卞久望开府及所表请多不见许遂懐怨望及苏峻举兵遂推崇约约闻大喜峻克京都以约为侍中后奔石勒而死房杜平生勤苦仅能立门户遭不肖子荡覆无余李勣疾谓弟弼曰我见房𤣥龄杜如晦髙季辅皆辛苦立门户亦望贻后悉为不肖子败之狄仁杰为魏州刺史有惠政百姓为之立生祠后其子景晖为魏州司功曹参军贪暴人患之遂毁其像焉房𤣥龄之子遗爱尚唐太宗女遗爱骄恣谋黜其兄遗直夺其封爵永徽中诬告遗直无礼扵已髙宗令长孙无忌鞫其事因得公主与遗爱谋反之状遗爱伏诛杜如晦子构袭爵慈州刺史坐弟荷谋逆徙于岭表传记韩昶退之子也性闇劣为集贤校理史传有金根车昶以误悉改根为银字不肖子弟有三变第一变为蝗虫谓鬻庄而食第二变为蠧鱼谓鬻书而食第三变为大虫谓卖奴婢而食三食之辈何代无之集门绪不昌咨汝之胄出门户何巍巍不修其操行贱薄似汝稀何不忝厥祖腼然不知归陵替经遭家不造史栾郄胥原狐续庆伯降在皂𨽻叔向曰肸之宗十一族惟羊舌氏在而已魏徴𤣥孙稠贫甚以故第贷钱扵人帝停叔玉婚而仆所为碑顾其家衰矣集门衰祚薄承先人之后者在孙惟汝在子惟吾韩氏两世惟此而已自扬家丑经其父攘羊而子证之史栾盈曰陪臣书能输力扵王室其子黡不能保任其父之劳宋华耦曰君之先臣督得罪扵宋殇公名在诸侯之䇿贻后经贻厥孙谋以燕翼子垂裕后昆克昌厥后迈迹自身克勤无怠以垂宪乃后身其康强子孙其逢吉子不为子孙留财史故袭天禄子孙赖之晏子将死凿楹纳书谓妻曰楹记日也子壮而示之叔向曰昔栾武子无一卒之田其官不备其宗器宣其徳行顺其宪则以免扵难及桓子骄泰奢侈贪欲无艺宜及于难而赖武之徳以没其身平当为相上欲封当病笃不应召或谓当不为子孙耶当曰吾居大位已负素餐起受侯印还卧而死死有余罪今不起者所以为子孙也疏广乞骸骨上赐黄金二十斤或劝广以其金颇为子孙立产业者广曰吾岂老誖不念子孙哉頋自有旧田庐令子孙勤力其中足以供衣食与凡人齐今复増置之以为赢余但教子孙怠惰耳贤而多财则损其志愚而多财则益其过且夫富者衆之怨也吾既无以教化子孙不欲益其过而生怨韦𤣥成继父贤为相邹鲁讴曰遗子黄金满籯不如教子一经文帝戒太子曰即有缓急周亚夫真可任将兵及七国反书闻上乃拜中尉周亚夫为太尉将军往击吴楚薛广徳归县其安车以传示子孙为荣龎公释耕扵垄上妻子耘扵前刘表问先生苦扵畎畆而不肯官禄后世何以遗子孙乎龎公曰世人皆遗之以危今独遗之以安虽所遗不同未为无所遗也杨震性廉子孙常蔬食步行或欲令开产业震曰使后世称为清白吏子孙以此遗之不亦厚乎宋髙祖微时躬耕于丹徒及受命耕耨之具颇有存者皆命藏之以留于后张绪谓齐栁世隆曰君以清名遗子孙耶答曰一身之外亦复何须子孙不才将为争府如其才也不如一经髙欢曰堪敌侯景者唯有慕容绍宗我故不贵之留以遗汝房彦谦谓子𤣥龄曰今皆因禄富吾独以官贫所遗子孙在于清白耳上谓太子曰李世勣才智有余然汝与之无恩恐不能懐服我今黜之若其即行候我死汝扵后用为仆射亲任之若徘徊顾望当杀之耳张嘉贞不营家产有劝其市田宅者嘉贞曰吾贵为宰相何忧寒馁若其获罪虽有田宅亦无所用比见朝士广占良田身没之日适足为无赖子孙酒食之吾不取也闻者是之夫名门右族莫不由祖考忠孝恭俭以成立之集应劭曰书贤而覆黡家世贫俭先人遗训常恐置产怠子孙故家无樵苏之地后贵有金玉必不为汝藏崔昭生崔芸李兼生窟郎堆钱一百屋破散何披猖今虽未即死饿冻几欲僵贻祸经今不取后世必为子孙忧子史武子之施没矣而黡之怨寔彰秦始皇宫室之丽使其后曽不得聚庐而託处焉驰道之丽使其后曽不得邪径而託足焉葬埋之侈使其后曽不蓬颗蔽冢而託葬焉集应劭曰黡恶而害盈燕翼无似终为馁魂闭门不解栽桃李满地唯闻种蒺藜摄养经山下有雷颐君子以慎言语节饮食君子斋戒处必掩身毋躁止声色毋或进薄滋味毋致和节嗜欲定心气耳目聪明血气和平姦声乱色不留聪明淫乐慝礼不接心术惰慢邪僻之气不设于身体刚气不怒柔气不慑四畅交扵中而发作扵外不使放心邪气得接焉子持其志毋暴其气养心莫善扵寡欲存其心养其性无以好恶内伤其身合六气之精平易恬淡则忧恶不能入邪气不能袭故其徳全而神不亏又曰纯粹而不杂静一而不变淡而无为动而以天行此养神之道也又曰精神四达无所不极邪汚之气何由得接神清者嗜欲弗能乱恬和养神则自安扵内清虚养心则不诱扵外神恬心清则形无累矣史子产曰节宣其气勿使有所壅闭湫底以露其体养精㳺神养身者以炼神为寳孟説曰养性者善言不可离口孙思邈云养性者先知自谨栁公度曰吾不以气海暖冷物熟生物不以元气佐喜怒年八十九孙思邈曰人无故不应饵药药有所偏助则脏气为不平传记夫欲养神必先须养气集君子知形恃神以立神须形以存悟生理之易失知一过之害生故修性以保神安心以全身爱憎不接于情忧喜不留于意泊然无感而体气和平颐性养夀王其爱玉体俱享黄发期吾学养生之术外荣华去滋味不爱其身而啬其神减书存眼力省事养心田颐性保命屑琼饮露新浴肢体畅独寝神魂安漱吮甘液㳺泳和气葆和啬神凝和葆神本朝汛扫身心澡瀹神气山芎麦曲都不用泥行露宿终无疾养气如养儿不善摄养经子孔子曰人有三死而非其命也已自取也夫寝处不时饮食不节逸劳过度者疾共杀之形劳而不休则弊精用而不已则劳劳则竭不可以无涯之智役有涯之身耳目淫于声色之乐则五脏动摇而不定矣五脏动摇而不定则血气滔荡而不休矣血气滔荡而不休则精神驰骋于外而不守矣精神驰骋于外而不守则祸福之至虽如丘山无由识之矣神躁则心荡心荡则形伤目爱綵色命曰伐性之斤耳乐淫声命曰攻心之鼔口贪滋味命曰腐肠之药鼻悦芳馨命曰燻喉之烟身安舆驷命曰召蹶之机史神太用则竭形太劳则弊形神骚动欲与天地长久非所闻也盛食珍味以壊其口音乐妇人以壊其耳髙堂䆳宇仓库奴婢以壊其腹娯乐亲酌以壊其心以耎脆之玉体犯勤劳之烦毒非所以全夀命之宗也多记损心多语耗气心气内损形神外耗初虽无觉久且为弊世尝谓一怒不足以侵性一哀不足以伤身轻而肆之是犹不识一溉之益而望嘉谷于旱苗者也神躁于中而形丧于外五情今已伤安得自能老世人不察惟五谷是见声色是躭目感𤣥黄耳务淫哇滋味煎其腑脏醴醪鬻其肠胃香芳腐其骨髓喜怒悖其正气思虑销其精神哀乐殃其平粹夫以蕞尔之躯攻之者非一途易竭之身而内外受敌身非木石其能久乎药以愈疾非朝夕常饵之物况金石酷烈有毒又益以火气殆非人脏所能胜也积微成损积损成衰传记肥肉厚酒务以自强命曰烂肠之食肤气内消有似尾闾之波神志外伤同乎牛山之木集出舆入辇命曰蹷痿之机洞房清宫命曰寒热之媒皓齿蛾眉命曰伐性之斧甘脆肥醲命曰腐肠之药合冰炭以交战祗自苦乎厥身本朝煎烹心脾擢胃肾自令鬓发惊秋霜爱君经申伯忠臣不欲离王室虽尔身在外乃心罔不在王室昔先正保衡曰予弗俾厥后惟尧舜其心愧耻若挞于市武王有疾弗豫周公为三坛同墠册祝曰以旦代某之身子曰事君欲谏不欲陈诗云心乎爱矣遐不谓矣中心藏之何日忘之善则称君过则称已晋世子申生使人辞于狐突曰吾君老矣子少国家多难伯氏不出而图吾君伯氏茍出而图吾君申生受赐而死子我非尧舜之道不敢以陈扵王前予三宿而出昼于予心犹以为速王庶几改之王如改诸则必反予夫出昼而王不予追也予然后浩然有归志予虽然岂舎王哉不得于君则热中宋国有田夫常衣緼黂仅以过冬暨春东作自曝扵日不知天下之有广厦隩室绵纩狐狢顾谓其妻曰负日之暄人莫知者以献吾君身在江湖之上心居魏阙之下史荀林父进思尽忠退思补过社稷之卫也季文子见有礼扵其君者事之如孝子之养父母见无礼扵其君者诛之如鹰鹯之逐鸟雀也屈原虽放流睠顾楚国系心懐王不忘不胜犬马之心汲黯曰臣常有狗马病不能任郡事愿为中郎出入禁闼补过拾遗忠臣不先身而后君望之雅意本朝愿赐数刻之间极竭毣毣之思退入三泉死亡所恨史鱼既没余忠未讫委柩后寝以尸达诚汲黯身外思内发愤舒忧忠臣虽在畎畆犹不忘君昔周公虽老犹在京师明不离成周示不忘王室也仲山甫异姓之臣无亲扵宣就封于齐独叹息永懐夙夜徘徊不忍逺去上官桀始以财力得幸为未央廏令上尝体不安及愈见马马多瘦上大怒曰令以我不复见马耶欲下吏桀顿首曰臣闻圣体不安日夜忧惧意诚不在马仲尼去鲁曰迟迟而行孟子去齐三宿而后出境言忠臣之于主慕恋不已忠臣逺不忘君注心皇极结情紫闼神明知之髙堂隆疾笃口占上疏曰臣寝疾有増无损常恐奄忽忠欵不昭天下乃天下之天下非独陛下之天下也累茧救宋重胝存楚阳固曰昔龚遂去国犹献直言韦孟离朝不忘本国为歌诗情不忘君人怜其忠房𤣥龄寝疾抗表諌征髙丽李孝本二女配没右军上取之入宫右拾遗魏謩上疏上即出孝本女擢謩为补阙曰可谓爱我不忝厥祖矣传记王勐谓苻坚曰臣没之后愿不以晋为图鲜卑羌虏我之仇讐终为人患宜渐除之集欲阖口无言兮尝被君之厚徳念三十年之积思兮愿一见而陈辞驰心辇毂若葵藿之倾叶太阳虽不为之回光然终向之者诚也投躯报明主身死为国殇潢汚易竭抑有朝宗之愿犬马无识犹知恋主之诚子牟驰心扵魏阙汲黯积思扵汉庭微衷尚隔于戴盆积望徒悬于窥管葵藿之诚弥切犬马之恋愈深挥涕恋行在道途犹恍惚中原消息断黄屋今安否生逢尧舜君不忍便永诀当今廊庙具搆厦岂云缺葵藿倾太阳物性固莫夺炙背可以献天子独随朝宗水赴海输微涓万里纳忠一心禀命报国心皎洁念时涕汎澜仰长安而就日赴帝乡以望云㣲臣欲献唐虞夀筵指南山对衮龙平生五色线愿补舜衣裳簮组赤墀恋禽鱼沧海心臣心尧日下本朝郑侠虽流落顿挫之余一话一言未尝不在君父虽伏枥之马悲鸣犹恋于君轩而曳尾之龟涵养未离于灵沼跄跄退舞敢忘虞帝之笙镛翼翼归飞亦在文王之灵沼古今诗人衆多而杜子美为首岂非以其流落饥寒终身不用而一饭未尝忘君也欤进如孟子之敬王退若萧生之忧国只因未报君恩重清梦时时到玉堂平生本朝心嵗月闽江浪去国虽千里分忧即近君夕寐北河隂梦还甘泉宫忧世经我瞻四方蹙蹙靡所骋忧心如惔不敢戏谈忧心如酲心之忧矣疢如疾首不遑假寐癙忧以痒䑕思泣血无言不疾一夫不获则曰时予之辜虽危起居竟信其志犹将不忘百姓之病也子孟子周流忧世思济斯民经营八纮之内心勦形瘵何勤如焉有安社稷臣者以安社稷为悦也思天下之民有不被尧舜之泽者若已推而纳之沟中忧以天下今世之仁人蒿目而忧世之患周行天下上説下教虽天下不取强聒而不舎杨子见路逵而哭为其可以南可以北墨子见练丝而泣为其可以黄可以黒神农憔悴尧痩臞舜霉黒禹胼胝由此观之则圣人之忧劳亦甚矣目若营四海史楚子囊死遗言谓子庚必城郢君子谓子囊忠将死不忘卫社稷嫠不恤其纬而忧宗周之陨忧国如饥渴孔席不煖墨突不黔陈蕃曰当今之世三空田野空朝廷空仓库空刘寛任重责大忧心如醉陈蕃曰鄙谚言盗不过五女门以女贫家也今后宫之女岂不贫国乎王坦之卒临终与谢安桓冲书惟以国家为忧言不及私昔腰腹过于十围今之瘦削裁二尺余旧带犹存非为妄説救物故也吴汉病笃车驾亲临问所欲言对曰臣愚无所知识惟愿陛下慎无赦而已房𤣥龄留守京师疾笃语诸子曰今天下无事惟东征未已乃上表谏上谓公卿曰彼病笃如此尚能忧我国家温彦博薨上谓侍臣曰彦博以忧国之故精神耗竭上将发兵讨新罗侍中张文瓘卧疾在家自舆入见谏上乃止晋州男子郇模以麻编发持竹筐苇席哭于东市人问其故对曰愿献三十字一字为一事若言无所取请以席裹尸贮筐中弃扵野其言团者请罢诸州团练使也监者请罢诸道监军使也传记家国愔愔如日将暮集生逢尧舜君不忍便永诀当今廊庙具搆厦岂云缺葵藿倾太阳物性固莫夺贤有不黔突圣有不煖席安得壮士挽天河浄洗甲兵长不用几时髙议排金门各使苍生有环堵安得大厦千万间尽庇天下寒士皆欢颜自古圣人贤士皆非有心求于闻用也悯其时之不平人之不义得其道不敢独善其身而必以兼济天下也孜孜矻矻死而后已故禹过家门不入孔席不暇煖而墨突不得黔彼二圣一贤者岂不知自安佚之为乐哉诚畏天命而悲人穷也岂无成都酒忧国只细倾前古之兴亡未尝不经于心疾与忧积惟歌生民病愿得天子知未得天子知甘受时人嗤药良气味苦瑟淡音声稀但自髙声歌庶几天听卑但伤民疾痛不识时忌讳安得万里裘盖褁周四垠穏暖皆如我天下无寒人一夫不获若纳之于隍我若未忘世虽闲心亦忙世若未忘我虽退身难藏遂我一身逸不如万物安以生人为心负其道以环轸于诸侯志士白髪早夫仲尼之悲不在麟也墨翟之泣不在丝也且阮籍纵车于途途穷辄恸岂始虑不至耶盖假事讽时致意于此耳心为四海悬本朝貌先年老因忧国事与心违始乞身白发忧民虽种种丹心许国尚桓桓进不知富贵之为乐退不忘天下以为心中原未得平安报醉里眉攅万国愁吕献可病卧洛阳犹旦夕愤叹以天下事为忧过于在位任其责者士当先天下之忧而忧后天下之乐而乐也要君经臧武仲以防求为后扵鲁虽曰不要君吾不信也子曰事君三违而不出境则利禄也人虽不曰要吾弗信也史建章宫有物出状似麋诏东方朔视之朔曰愿赐美酒麋肉饮飱臣乃言诏曰可已飱又曰某所有公田鱼池蒲苇数顷愿以赐臣臣乃言诏曰可于是朔乃言姚崇知帝鋭于治乃先设十事以坚帝意即阳不谢帝怪之崇因疏奏臣愿以十事闻陛下度不可行臣敢辞帝曰朕能行之崇乃谢翌日同中书门下三品爱亲经靡瞻匪父靡依匪母肇牵车牛逺服贾用孝养厥父母亲有疾饮药子先尝之啜菽饮水尽其欢斯之谓孝下气怡声问所欲而敬进之柔色以温之滫髓以滑之腴膏以膏之㫖甘柔滑子子路曰昔者由也事二亲之时常食藜藿之羮为亲负米百里之外齐聘曽子为卿曰吾不忍逺亲而为人役以孝敬易以孝爱难曽子曰吾及亲仕三釜而心乐后仕三千钟而不洎吾愁史孝如曽参义不离其亲一宿于外颖考叔曰小人有母皆尝小人之食矣未尝君之羮请以遗之旦夕得甘毳以养亲而供养备李密曰为人子者愿为人兄不愿为人弟兄者事亲之日长弟者事亲之日短视省席褥燥湿数奉甘毳食物黄香九嵗失母思慕号泣事父竭力致养冬无被袴而尽滋味暑扇床枕寒则以身温席郄超党桓氏不令其父愔知之将亡出一箱书付门生曰本欲焚之恐尊公以伤愍为弊我亡后若大损眠食可呈此箱不尔便烧之愔后果哀悼成疾门生呈之则悉与温往反密计愔于是大怒曰小子死恨晩矣更不复哭潘岳退居于洛之涘㣲雨新晴六合清朗太夫人乃御板舆升轻轩昆弟班白儿童稚齿称万夀以献觞咸一惧而一喜夀觞举慈颜和浮杯乐饮丝竹骈罗顿足起舞抗音髙歌人生安乐孰知其他浩父病笃乃剪爪截髪夜在庭中仰祷斗极为父请命求以身代叩头流血嵗余不息家人罕有知者承顺颜色传记子春孝道义感神明方驾曽闵连踪丁郭老莱子楚人养亲极甘脆年七十父母犹存莱子服斑斓之衣为婴儿戏于亲前集凡侍父母得如曽参可以无讥也忘身展孝眷恋庭帏心不遑安馨尔夕膳洁尔晨飱白华増勤綵衣是慕朝盥夕膳候色承颜䕫䕫斋慄烝烝不匮有若楚老莱子之为婴儿也承欢膝下驭潘舆于家园慢亲经子弗祗服厥父事侮厥父母子好货财私妻子不顾父母之养妻子具而爱衰于亲史借父耰锄虑有徳色母取箕箒立而谇语本朝譬如人子得过于父母惟有恭顺静思引咎自责庶几可解今乃诘责奴婢恣行箠楚以此事亲未有见赦于父母者教子经教诲尔子式谷似之子君子之于子爱之而勿面使之而勿貌导之以道而勿彊人有教其子曰尔行矣慎无为善曰不为善将为不善耶应之曰善且犹弗为况不善乎此全其大器者也史狐突曰子之能仕父教之忠古之制也䇿名委质贰乃辟也父教子贰何以事君石碏曰臣闻爱子教之以义方弗纳于邪骄奢淫佚所自邪也汉孝武曰生子当置之齐鲁礼义之邦樊宏戒子曰富贵盈溢未有能终者吾非不喜荣势也保身全已岂不乐哉郑𤣥以书戒子益恩曰入此嵗来已七十矣宿素衰落仍有失误按之礼典便合传家今我告尔以老归尔以事将闲居以安性覃思以精业自非拜国君之命问族亲之忧展敬坟墓观省野物胡尝扶杖出门乎家事大小汝一承之家今差多于昔勤力务时无恤饥寒菲饮食薄衣服节夫二者尚可令吾寡悔若忽忘不识亦已焉哉范滂谓其子曰吾欲使汝为恶恶不可为使汝为善则我不为恶传记王昶名其兄子曰黙曰沈名其子曰浑曰深为书戒之曰吾以四者为名欲使汝曹顾名思义不敢违越夫物速成则疾亡晩就则善终朝华之草夕而零落松栢之茂隆冬不衰夫能屈以为伸让以为得弱以为强鲜不遂矣魏文帝诫子曰父母于子虽肝肠腐烂为其掩蔽不欲乡党士友闻其罪过然行之不改人自知之马援戒兄子曰吾欲汝曹闻人过失如闻父母之名耳可得闻口不可得言也好议论人长短妄是非政法此吾所大恶也宁死不愿闻子孙有此行也龙伯髙敦厚周慎口无择言谦约节俭亷公有威吾爱之重之愿汝曹效之杜季良豪侠好义忧人之忧乐人之乐清浊无所失父丧致客数郡毕至吾爱之重之不愿汝曹效也效伯髙不得犹为谨敕之士所谓刻鹄不成尚类鹜者也效季良不得陷为天下轻薄子所谓画虎不成反类狗者也邓禹内行淳备有子十三人各使守一艺脩整闺门教养子孙皆可以为后世法窦融曰臣有子朝夕教导以经艺不令观天文见䜟记诚欲令恭肃畏事恂恂守道不愿其有才能王昶戒子曰未有千名要利不厌而能保世持家永全福禄者也王昶明帝时为扬威将军尝为书诫其子及其兄子曰吾与时人从事虽出处不同然各有取颍川郭伯益好尚通达敏而有知其为人洪旷不足轻贵有余得其人重之如山不得其人忽之如草吾以是亲之昵之不愿儿子为之北海徐伟长不沽髙名不求茍得澹然自守惟道是务其有所是非则託古人以见意当时无所褒贬吾钦之重之愿儿子师之东平刘公干博学才髙识逺有大志然性行不均少所拘忌得失足以相补吾爱之重之不愿儿子慕之乐安任昭先淳粹履道内敏外恕推逊恭谦处不避洿而义勇在朝忘身为国吾友之善之愿儿子遵之刘殷有七子五子各授一经一子授太史公一子授汉书一门之内七叶俱兴北州之学殷门为盛颜延之尝早诣竣见宾客盈门竣尚未起延之怒曰汝出粪土之中升云霞之上遽骄傲如此其能久乎蔡王智积帝之弟子也有五男止教读论语孝经不令交通宾客或问其故智积曰卿非知我者其意恐诸子有才能致祸也朱仁轨尝诲子弟终身逊路不枉百步终身逊畔不失一段上谓侍臣曰朕自立太子遇物则诲之见其饭则曰汝知稼穑之艰难则常有斯饭矣见其乗马则曰汝知其劳逸不竭力则常得乗之矣见其乗舟则曰水所以载舟亦所以覆舟民犹舟也见其息于木下则曰木从绳则正后从谏则圣傅奕临终戒其子曰无得学佛书时年八十五栁玭尝戒其子曰凡门第髙可畏不可恃也立身行已一事有失则得罪重于他人死无以见先人于地下门髙则骄心易生族盛则为人所嫉懿行实才人未信之少有疵累衆皆指之房𤣥龄尝恐诸子骄侈席势凌人乃集古今家诫为屏风曰留意于此足以保躬矣栁氏自公绰以来世以孝弟礼法为士大夫所宗玭尝戒子弟曰凡门地髙可畏不可恃也髙洋太妃曰汝父如龙兄如虎李存审出于寒㣲常戒诸子曰尔父少提一劒去乡里四十年间位极将相其间出万死获一生者非一破骨出镞凡百余因授以所出镞命藏之曰尔曹生于膏粱当知尔父起家如此也传记今世小人知读论语孝经尚为人师虽千载冠冕不晓书记者莫不耕田养马若能保数百卷书千载终不为小人也谚曰积财千万无过读书郑奕尝以文选教其子其兄曰何不教他读孝经论语免他学沈谢嘲风咏月汚人行止集辛勤三十年始有此屋庐此物岂无华于我自有余凡人不能教其子者非欲陷其罪恶但重扵呵怒伤其颜色不忍楚挞其肌肤耳当以疾病为喻安得不用汤药针艾救之哉本朝陈尧叟为枢密尧咨为节度使父秦公尚无恙每宾客至其家尧叟及伯季侍立左右坐客不安求去公曰此儿子辈耳故天下以秦公教子为法范忠宣戒子弟曰人虽至愚责人则明虽有聪明恕己则昏但当以责人之心责己以恕己之心恕人不患不到圣贤地位也责子史范子暮退扵朝武子曰何暮也对曰有秦客廋辞于朝大夫莫之能对也吾知三焉武子怒曰大夫非不能也让父兄也尔童子何知而三掩人于朝石奋子孙有过失不诮让为便坐对案不食子孙相责因长老谢乃许崔光悌之子鸿弱冠有着述拜给事中光悌谓次子曰阿鸿已摩天去汝可不勉哉集虽有五男儿总不好纸笔阿舒已二八懒惰固无匹阿宣行志学而不爱文术雍端年十三不识六与七通子垂九龄但覔梨与栗知子史择子莫若父祁奚请老晋侯问嗣曰午也可陶朱公中男杀人囚扵楚朱公曰千金之子不死于市令其少子往视之朱公长男固请欲行朱公不听长男欲自杀其母为言朱公不得已而遣长子朱公长男竟持其弟丧归朱公笑曰吾固知必杀其弟也彼非不爱其弟故有所不能忍者也是少与我俱见其为生难故重弃财至如少弟者生而见我富乗坚驱良逐狡兔岂知财所从来故轻弃之非所惜吝前日吾所为欲遣少子固为其能弃财故也而长者不能故卒以杀其弟事之理也无足悲者吾日夜固以望其丧之来也伍奢曰尚为人仁唿必来员为人刚戾忍訽能成大事赵括少学兵法父奢不能诘然不谓善曰兵死地而括易言之败赵必括也诸葛亮与兄瑾书曰瞻今已八嵗而聪慧可爱嫌其早成恐不为重器耳石苞临终分财与诸子独不及崇其母以为言苞曰此儿虽小后自能立索靖子綝少有逸羣之畧靖每曰綝廊庙之才州郡吏不足汚吾儿也后至尚书左仆射王献之七八嵗时学书羲之密从后掣其笔不得叹曰此儿后当复有大名晋王湛有隠徳兄弟以为痴父昶独异焉姚弋仲遣其子襄救赵诫之曰冉闵弃仁背义屠灭石氏汝才十倍于闵若不枭擒以来不必复见我也帝尝问颜延之曰竣得臣笔测得臣文㚟得臣义跃得臣酒初宋维父弁尝曰维性踈险必败吾家梁彦光岐嶷其母谓所亲曰此儿有风骨当兴吾家帝谓雄曰吾儿更事未多严武母裴氏不为其父所答独厚其妾英武奋然以铁槌就英寝碎其首挺之竒之曰真严挺之子传记陈元方季方共论其父寔因曰元方难为兄季方难为弟昧于知子经人莫知其子之恶史陈思王植太祖常视其文曰汝倩人耳植跪曰出言为论下笔成篇固当面试时邺铜雀台新成太祖悉将诸子登使各赋援笔立成太祖甚异之山简涛之子也年二十余涛不之知也简叹曰吾年几三十而不为家父所知谢惠连幼有竒才不为父方明所知族兄灵运谓方明曰阿连才悟如此而尊作常儿遇之以太宗之明昧于知子令狐绹执政嵗久子滈颇招权受贿言事者攻其短绹为其子滈讼寃传记万回师初若愚痴虽父母亦以豚犬畜之兄戍役安西音问隔絶忽一日朝往夕返曰兄平善发书视之乃兄手迹其家以万里而回故号万回段文昌镇成都子承式好猎丞相患之承式以所获雉兔分送幕僚各致书援引故事甚悉幕僚不晓其义以呈丞相方知其子博学记纂渊海卷四十一记纂渊海卷四十二钦定四库全书记纂渊海卷四十二宋潘自牧撰性行部全德经州闾乡党称其孝兄弟亲戚称其慈僚友称其弟执友称其仁交逰称其信致广大而尽精㣲极髙明而道中庸言满天下无口过行满天下无怨恶子曰君子不器子君子贫穷而志广富贵而体恭安燕而血气不惰劳勌而容貌不枯怒不过夺喜不过予史徳至矣哉如天之无不帱也如地之无不载也虽甚盛德其蔑以加于此矣徳人无累德重山岳事四朝以全徳始终直不近祸亷不沽名集美冒衆流兼资九徳总修百行始终三朝无玷可磨山之大者匿峰峦含气象积髙无倪而不见其险孕粹育物而不知其神此其所以为大也徳之全者毁方圭黜皎厉灵机密运而智不惊愚遐标特立而迹无变俗此其所以为全也然则太山髙则可陟全徳近而难知虚懐泛爱而泾渭不杂真率径尽而应变无穷通塞若水变化若龙动之谓道非可以一善称非可以一行目本朝刚毅正直而守之以寛忠恕仁厚而发之以义君子安身崇徳如山岳之镇开物成务如江河之流器业崇深不言而四方自服道徳髙妙无为而庶务以成小有才经好行小慧斗筲之人何足算也子其为人也小有才未闻君子之大道也则足以杀其躯而已矣史国之乱臣家之败子才有余而徳不足以至扵顚覆者多矣求斗筲之才察察小慧类无大能书画辞赋才之小者费祎曰杨仪魏延牧竖小子也魏崔浩曰纎利小才不能成大功夫中智之人岂无小慧然才非经国虑不及逺虽竭力尽诚犹未免有败王勃等虽有才而浮躁衒露小器经管仲之器小哉子曰斗筲之人何足算也子小夫之知不离苞苴竿牍有盛云浓雾之势而不能乗逰者螾螘之材也史小智自𢎞贱彼贵我九江王至汉汉王方踞牀洗足召布大怒悔欲自杀及出就舎帐御饮食从官皆如王居布又大喜过望马援曰朱㪍小器智尽此耳驽马恋栈豆食垂饵者皆小鱼集蚉䖟终日经营不能越阶序盘盂小器推得失去就扵方寸铢黍间本朝有小丈夫得一金椟而藏诸家拒户而守之呜唿是求不失非求冨也桑蚕作茧自纒裹蛛蝥结网工遮逻醯鸡瓮里天几大不才经无所取裁子此木以不才得终其天年懐空抱虚有似蜀人瓠壶之喻胷中无一纸之识不过酒炙所谓冒于货贿贪于饮食左氏所载不才之子史帝鸿氏有不才子掩义隠贼好行凶徳丑类恶物顽嚚不友是与比周谓之浑敦颛顼氏有不才子不可教训不知话言告之则顽舎之则嚚傲狠明徳以乱天常谓之梼杌少皞氏有不才子毁信废忠崇饰恶言靖譛庸回服谗蒐慝以诬盛徳谓之穷竒缙云氏有不才子贪于饮食冒于货贿侵欲崇侈不可盈厌聚敛积实不知纪极谓之饕餮天姿自然经不闻亦式不谏亦入天生蒸民有物有则民之秉彛好是懿徳人生而静天之性也君子不矜而荘生而知之者上也子孔子曰少成则天性也习惯若自然也丹漆不文白玉不雕何者质有余者不受饰故也仁义礼智根于心其生色也晬然见于面盎于背人之所不学而能者其良能也所不虑而知者其良知也人无有不善恻隠之心羞恶之心是非之心辞让之心人皆有之或问甘罗之悟吕不韦张辟疆之觉平勃皆以十二龄曰茂良不必父祖白玉不雕美珠不文质有余也石生而坚兰生而芳鸿不学飞飞则冲天骥不学行行则千里史生有嘉闻不修文学而性明达少成若天性习惯如自然良玉不琢无异于达巷党人不学而自知也器范自然标准无假或谓秦宓曰足下何故扬文藻见瓌颖乎宓曰虎生而文炳鳯生而五色岂以五采自饰画哉天性自然也天质不雕合扵大朴嵇康长七尺八寸美音气好容色土木形骸不自藻饰人以为龙章鳯姿天质自然不学孙吴而暗与之合传记鳯凰生而有仁义之意雕之不増文磨之不加莹气质贞正禀性自然得诸襟府非由染习似特受异气禀之自然非积学所能致也集芳华自中出天然生知姿如鹤雏襹褷未有六翮而步舒视逺戛然唳天非泥滓间物天授神敏性能无师松栢生深山无心自贞直朱絃遗音而宫商自韵大玉不琢而精采溢发虎豹之文不得不炳于犬羊鸾凤之音不得不锵于乌鹊金玉之光不得不炳于瓦石非有意先之也乃天然也匹庶贱陋循习浅下性非文字所导生与耒耨为业而能钟彼醇孝超出古列本朝美不待追琢韩魏公范文正公皆是天资不由讲学出类经翘翘错薪言刈其楚子麒麟之于走兽鳯凰之于飞鸟太山之扵丘垤河海之于行潦类也圣人之扵民亦类也出乎其类拔乎其萃好书者衆矣而苍颉独称好稼者衆矣而后稷独传史铁中铮铮庸中佼佼也桂林之一枝崑山之片玉王敦曰夷甫处衆中如珠玉在瓦石间嵇绍扵稠人中昻昻然若野鹤之在鸡羣谢琨风流为江左第一沈演之家世为武弁至演之折节好学人中之龙文宗谓李程曰髙飞之翮长者在前卿朝廷羽翮也窦威家世勲贵诸昆弟并向武艺而威耽翫文史介然自守诸兄谓为书痴集亭亭物表冠伦魁能有同类而殊能者故力称乌获捷言庆忌勇期贲育絶唱髙踪久无嗣响逸羣之骨拔俗之标有才继骚雅哲匠莫比肩絶类离伦圣贤者时人之耳目清居市不为市之行粲焉如繁星丽天而芒寒色正人望而敬者五行而已市井生而云鹤性万人头上见仪形秀出侪辈人伦之落落士林之楚楚公侯子弟多溺扵骄邪能读书学文自可嘉奨技痒者出扵羣艺成者推于衆衆花尽处松千尺羣鸟喧时鹤一声顾后絶配瞻前无邻粹然立于千仭之表以岳长羣山犹人之有圣贤草木之有松兰百川之有河海鳞羽之有虬鸾五行秀气得之居多者为隽人仲尼圣贤之宗也师聃道徳之祖也本朝万木寒痴睡不醒惟有此树先萌芽乃知此为最灵物宜其独得天地之英华百鸟而一鹗羣兽出麟角颜鲁公书雄秀独出一变古法如杜子美诗格力天纵奄有汉魏晋宋风流后之作者难复措手诗至于杜子美文至扵韩退之书至扵颜鲁公画至于吴道子而古今之变天下之能事毕矣一尾追风抹万蹄于爱欲泥如莲生塘处水超然出泥而香莲生于泥中不与泥同调天资素恶经下愚不移子凡有血气之虫含牙戴角前爪后距有角者触有齿者噬有毒者螫有蹄者跌喜而相戏怒而相害天地之性也虎能雄勐不可以託麑鹰能飃击不可以寄雏史夫性恶之民民之豺狼虽得放宥之泽终无改悔之心国狗之瘈无不噬也传记鸟之美羽勾啄者鸟畏之鱼之侈口垂膄者鱼畏之人之利口赡辞者人畏之集譬犹卵始生翰毛而便陆梁放肆志期害物隂妬潜狙汝之禀受若是虽欲为龟与螾焉可得已凡汝之为恶非乐乎此縁形役性不可自止鸱枭不鸣未为瑞鸟丑性毒行丹朱商均为尧舜子夫生扵尧舜之世被其化皆为善人况生扵其室亲为父子蒸不能润灼不能热是其恶与尧舜之善等耳本朝小人虽㣲弱之时未尝无害君子之心节操经如竹箭之有筠也如松栢之有心也子曰事君可贵可贱可富可贫可生可杀而不可使为乱志士仁人无求生以害仁有杀身以成仁嵗寒然后知松栢之后凋也可以託六尺之孤可以寄百里之命临大节而不可夺也见危授命子守志厉操者仪之则可以崇髙节抗浮云身死而名弥白史宋大司马崛节以死子产曰茍利社稷死生以之楚熊宜僚不为利谄不为威惕守节不摇蒙恬曰自吾先人及至子孙积功信扵秦三世矣今臣将兵三十余万身虽囚系其势足以倍畔然自知必死而守义者不敢辱先人之教以不忘先帝也乃吞药自杀楚地皆降汉独鲁不下苏武既徙北海上单于使李陵至海上为武置酒设乐因请武曰足下兄弟二人前皆坐事自杀来时太夫人已不幸子卿妇年少闻已更嫁矣独有女弟二人两女一男今复十余年存亡不可知人生如朝露何久自苦如此武曰自分已死久矣王必欲降武请毕今日之驩效死于前陵见其志诚喟然叹曰嗟乎义士陵与衞律之罪上通于天因泣下霑衿与武诀去武留匈奴凡十九嵗始以强壮出及还须发尽白翟义曰死国埋名可以不慙于先帝莽安车驷马迎龚胜胜对曰岂以一身事二姓下见故主哉校尉太原温序为隗嚣将苟宇所获字晓譬数四欲降之序大怒叱宇等曰虏何敢迫脇汉将因以节挝杀数人宇衆争欲杀之宇止之曰此义士死节可赐以劒序受劒衔须扵口顾左右曰既为贼所杀毋令须污血遂伏劒而死杨彪以累世为公卿耻为魏臣称疾虽死之日犹生之年也事虽百行操业万殊至扵义节百行之冠冕也龎徳骂闗公曰我宁为国家鬼不为尔将也志烈秋霜精贯白日重义轻生亡躯徇节白刃可陵正心难折守鉄石之深忠厉松筠之雅操见正心扵嵗暮标劲节于南风赴鼎镬其如归履危亡而不顾劲松方操严霜比烈秦王坚叹曰周孟威不屈扵前丁彦达洁已于后吉祖沖闭口而死何晋氏之多忠臣也魏帝禅位于晋司马孚拜辞执帝手流涕歔欷不自胜曰臣死之日固大魏之纯臣也杨盛闻晋亡不改义熙年号谓其子𤣥曰吾老矣终为晋臣陶潜自以髙祖晋世宰辅耻复屈身后代自宋武帝王业渐隆不复肯仕所着文章皆题其年月义熙以前明书晋氏朝号自永初以来甲子而已先轸丧元王蠋絶脰殒身殉义前代多之露竹霜松故多劲节唐王之入闗张季珣之弟仲琰弟琮兄弟三人皆死国难时人愧之风霜其操鉄石其心李希烈留颜真卿不遣朱滔王武俊田悦李纳各遣使诣希烈上表称臣希烈召颜真卿示之真卿叱之曰汝知有骂安禄山而死颜杲卿乎乃吾兄也吾年八十知守节而死矣希烈乃使甲士十人守真卿于馆舎掘坎于庭云欲坑之真卿怡然见希烈曰死生已定何必多端亟以一劒相与岂不快公心事耶希烈乃谢之朱泚反徳宗使段秀实徃泚召秀实议事语至僣位秀实夺源休笏奋而前唾泚面大骂曰狂贼可磔万段我岂从汝反耶遂击之泚举臂捍笏中颡流血颜杲卿嗔骂安禄山曰我世唐臣守忠义恨不斩汝谢上乃从汝反邪禄山不胜怒忿节解以肉噉之骂不絶巡死三日而救至十日而贼亡天以完节付二人畀名无穷不待留生而后显也朱泚反诸生将从乱何蕃正色叱不听故六馆无受污者屈突通口与心誓以死许国自摩其颈曰要当为国家受人一刀耳身可杀而名不可死终始一操虽頺嵩岳不吾压也躬可殒而名与嵩岱等矣毅然之气折而不沮集守节没齿忠莫至焉志烈秋霜心贞崑玉壮志凌苍兕精诚贯白虹血三年而藏碧魂一变而成虹贞心凌晩桂劲节掩寒松非禀干坤之秀气含宇宙之淳精孰能负凌云暴日之姿抱积雪封霜之骨清风荡万古迹与星辰髙涧松抱节幽兰有薫嵗寒不变无人亦芬清标霜洁馨徳兰薫泾卒之乱公以变起卒遽尽室奔匿终南贼徒访公所在追以相印公变名氏以绐之贼平公初名载至是奏请改命以涤伪署之污饮氷徇节劒共丹诚在操烈寒松心横劲草英标激俗峻节凌霜秉志洁于瑾瑜刺心自明刎颈见志重义如泰山轻生如鸿毛负刺谨身履氷励节捐躯之鬼死节之骨愤容凌鼎镬公议动朝廷节操凌霜而不凋髙节不知尘土辱英烈经有杀身以成仁子蔺相如虽千载死人凛凛常如有生气史燕太子丹见田光曰燕秦不两立愿留意也光曰臣所善荆轲可使也太子曰愿勿泄光见荆轲曰言足下于太子也太子告光曰勿泄是疑光也夫为行使人疑之非节侠也欲自杀以激荆轲曰愿足下言光以死明不言也遂自刎而死伍子胥窘于江上道乞食志岂尝须臾忘郢耶故隠忍就功名非烈丈夫孰能致死哉伍子胥谏吴王吴太宰嚭谗之吴王赐劒死子胥乃告其舎人曰必植吾墓上以梓令可以为器而抉吾眼挂吴东门之上以观越冦之入灭吴也乃自刎死彭越尝与栾布㳺彭越反枭头于洛阳诏曰有敢收视者辄捕之布奏事彭越头下祠而哭之吏捕以闻布曰彭越已死臣生不如死请就烹豫让事智伯智伯灭让挟匕首刺襄子襄子释之顷之漆身为厉吞炭为哑行乞扵市曰所以为此者将以愧天下后世之为人臣懐二心以事其君者也顷之襄子尝出让伏桥下马惊襄子乃数让让曰臣固伏诛望请君之衣而击以致报雠之意则死不恨襄子持衣与让让拔劒三跃而撃之曰吾可以下报智伯矣燕入齐闻画邑人王蠋贤谓蠋曰吾以子为将封子万家蠋曰忠臣不事二君贞女不更二夫与其生而无义固不如烹遂经其颈于树枝自奋絶脰而死秦王令赵王鼓瑟蔺相如曰闻秦王善为秦声请奉盆缻秦王以相娱乐秦王怒不许相如进缻因跪请曰五步之内请得以颈血溅大王矣左右欲刃相如相如张目叱之左右皆靡秦王为一撃缻相如顾赵御史书曰某年月日秦王为赵王撃缻鲁仲连闻秦为帝曰连有蹈东海而死耳吾不忍为之民也蔺相如奉璧奏秦王视秦王无意偿赵城乃曰璧有瑕请指示王王授璧相如持璧却立倚柱怒髪上冲冠曰大王必欲急臣头今与璧俱碎于柱矣相如持璧睨柱欲以撃柱秦王恐其破璧乃辞谢曹沬执匕首刼齐桓公尽归鲁之侵地聂政刺杀韩相侠累因自反面抉目自屠出肠以死荆轲见樊于期曰秦之遇将军厚矣父母宗族皆为戮没今闻购将军首金千斤今有一言可以解燕国之患报将军之雠愿得将军之首以献秦王秦王必喜臣左手挹其袖右手揕其胷将军之雠报矣樊于期偏袒扼腕曰此臣之日夜切齿腐心也今乃得闻教遂自刎项王留沛公饮亚夫令项荘以劒舞撃沛公张良见樊哙曰今日事甚急哙请入与之同命即入军门侧盾撞衞士仆地遂入披帷立瞋目视项王头髪上指目眦尽裂项王问客何为者张良曰沛公之参乗樊哙也王曰壮士赐斗酒哙立而饮之赐一生彘肩哙覆盾于地加彘肩上拔劒切而啗之王曰壮士能复饮乎哙曰臣死且不避巵酒何辞乎田横自刭二客穿其冢旁孔皆刎下从之横客五百人尚在海中使使召之至则闻田横死亦皆自杀贯髙曰所以不死一身无余者白赵王不反也今王已出吾责已塞死不恨矣且人臣有簒弑之名何面目复事上哉纵上不杀我不愧扵心乎乃仰絶吭遂死之赴死如归吴郡王闳渡钱塘江遭风船欲覆闳拔劒斫水骂伍胥风息得济夫严气正性覆折而已岂有员园委屈可以每其生哉凛凛焉皜皜焉其与琨玉秋霜比质可也杀身为君破家为国袁绍杀臧洪同郡人陈容曰将军诛暴先诛忠义岂合天意绍使人牵出容曰今日宁与臧洪同日死不与将军同日生遂复见杀坐者叹曰如何一日杀二烈士含笑入地邓艾斩诸葛瞻瞻子尚叹曰父子荷国重恩不早斩黄皓使败国殄民用生何为䇿马冒陈而死卞壸苦战而死二子眕盱随父后亦赴敌而死其母抚尸哭曰父为忠臣子为孝子夫何恨乎有前死一尺无却生一寸千载之后凛凛犹生蔺相如叱秦王目眦皆裂段秀实素有人望朱泚反召秀实议事源休在坐秀实勃然起执休腕夺其象笏奋前唾泚面遂撃之泚举臂捍笏中颡流血满面张巡城陷西向再拜曰为救不至臣智勇俱竭不能全一城今使逆贼见逼臣死之后愿为鬼与贼为厉以答国恩李克用执孙揆揆大骂不屈克用怒使以锯解齿不行谓曰死狗奴解人当夹之以板汝辈安知行刑刑者如其所言骂声不辍至死颜氏一门死于刀锯者三十余人睢阳士卒死伤之余才六百人张巡许逺分城而守之令南霁云将三十骑犯围而出告急于临淮见贺兰进明进明强留之具食与乐延霁云慷慨泣且语曰霁云来时睢阳之人不食月余矣霁云虽欲独食且不下咽也夫拥彊兵观睢阳陷没曽无分灾救患之意岂忠臣义士之所为乎因啮落一指以示进明曰霁云既不能达主将之意请留一指以示信归报刘辟发兵围东川林藴力諌辟举兵辟怒械繋于狱引出将斩之隂戒行刑者使不杀但数砺刃于其颈欲使屈服而赦之藴叱之曰竖子当斩即斩我颈岂汝砥石耶虽千五百年其英烈言如严霜烈日可畏而仰哉传记烈士徇名壮夫重气宁为兰摧玉折不为瓦砾长存集烈士甘危躯以成仁烈心厉劲秋赍志没地纵死侠骨香不慙世上英海上五百人同日死田横当时不好贤岂传千古名直向草中耿介死不求黄金笼下生寳劒思存楚金鎚许报韩丹诚自守虽九死而如归白刃交前岂三军之可夺喑呜则山岳崩頽叱咤则风云变色壮志死不息千年如隔晨英心甘鬬死至诚无忘炳若日月烈气不散长为风雷茍効用之得所虽杀身而何计白虹千里气血颈一劒义平生一匕首恨血千年土中碧泣血尝胆誓复国雠刻骨镂肌敢违天造多应衔恨骨千古不为尘万古壮骨植髪成干橹厉气成风云纵死犹闻侠骨香万古英风报恩不到头徒作轻生士本朝生为楚英没为吴豪烈气不冺视此江涛精诚贯山石为烈张睢阳生犹骂贼嚼齿穿龂颜平原死不忘君握拳透爪伟杰经维此仲行百夫之防维此鍼虎百夫之御维此奄息百夫之特邦之桀兮子俊杰在位智过万人谓之英千人谓之俊百人谓之豪十人谓之桀史江充为人魁岸魁梧竒伟俶傥竒伟为人精悍踔絶之能识时务者在乎俊杰凛凛与秋霜争严真丈夫哉集直若砥矢言若丹青进不隠其谋退不顾其命此诚絶世之行俊彦之英也丈夫之雄也失节史中行説曰必我也为汉患者中行説既至因降单于单于甚亲幸之清名之士纪逡两唐皆仕王莽汉使王乌等闚匈奴匈奴法汉使不去节不以墨黥其面不得入穹庐乌北地人习北俗去其节黥面入庐齐明帝即位徴沈约为五兵尚书国子祭酒帝崩为司徒初梁武在西邸与约旧逰勲业既就天人允属约常叩其端帝黙然而不应他日又进曰今与古异不可以淳风期万物士大夫攀龙附鳯者皆望有尺寸之功以保其福禄今童儿牧竖悉知齐祚之终帝曰吾方思之约曰公初起兵樊沔此时应思今日王业已就何所复思若天子还都公卿在位则君臣分定无复异图君明于上臣忠于下岂复有人方更同公作贼帝然之约出召范云告之帝受禅为尚书仆射奉䇿之日吏部尚书范文等二十余人咸来致拜马仙琕曰小人如失主犬后主饲之则复爲用矣卢藏用始隠有意当时世人目为随驾隠士晩乃徇权利务为骄纵素节尽矣委靡轻熟偷生自私郑韬以户部尚书致仕自襁褓迨于县车事真伪十一君凡七十载冯道事晋晋灭又事契丹耶律徳光于京师徳光责道事晋无状道不能对又问曰何以来朝对曰无城无兵安敢不来徳光诮之曰尔是何等老子对曰无才无徳痴顽老子冯道之为相歴五朝八姓若逆旅之视过客朝为仇敌暮为君臣易面变辞曽无愧怍大节如此虽有小善庸足称乎集何意百鍊刚化为绕指柔对穹庐以屈膝扬雄作剧秦美新一篇本朝末路丧初心才美经美如英美如玉故建邦能命龟田能施命作器能铭使能造命升髙能赋师旅能誓山川能説丧纪能诔祭祀能诏君子能此九者可谓有徳音可以为大夫也子刀刃若新发于硎应当时之变如数一二史髙阳氏有才子八人齐圣广渊明允笃诚髙辛氏有才子八人忠肃恭懿宣惠慈和吴中贤士大夫皆出于项梁下每吴中有大繇役及丧项梁常为主办登髙能赋可以为大夫言感物造端材知深美可与图事故可以为列大夫也邓禹曰冦恂文武备足有牧民御衆之才器局方整有万夫之望笔敷华藻吻纵波涛方驾搢绅足为翘楚风力局干冠冕一时上马横槊下马谈论上马能撃贼下马作露板唯傅脩期尔帝谓周舍曰柳恽可谓具美分其才艺足了十人崔孝伯才浩浩如黄河东注刘晏有精力变通有无曲尽其妙募善走者置逓相望觇报四方物价虽逺方不数日皆达食货轻重之权悉制在掌握勾检簿书出纳钱谷事虽至细必委之士类吏惟书符牒不得轻出一言晏始为转运使时天下见户不过二百万其季年乃三百余万在晏所统则増非晏所统则不増也其初财赋嵗入不过四百万缗季年乃千余万缗其始江淮盐利不过四十万缗季年乃六百余万缗上顾张镒曰才兼文武望重内外无以易卿兼资文武出将入相卢藏用谓李邕如干将莫邪难与争锋一日千里徳裕廊庙老子手弦鸣鴈落刃往牛解集长松在林利锥处囊森疎颖脱锋干独见逸俊雄姿迥斧刃迎皆碎雄推三虎贾秀擢八龙荀处繁应卒铓刃不顿凌云羽翮掞天才才名括天下雅有器干精彊博敏有才子之称金劒淬来长透匣駃足逸翮天骥冥鸿始擅文三捷终兼武六韬世上五百年吾家一千里利刃新磨一匣霜桂枝片玉光生于家处剧不繁事业皆辨临事无全牛本朝后发先至者骥之良锋锐必脱颖安肯乆处囊君如汗血驹转盼略燕楚功业经功加于时厥有成绩纪于太常王功曰勲国君曰功民功曰庸事功曰劳治功曰力战功曰多凡有功者铭书于王之太常祭于大烝名与功偕后稷天下之为烈也岂一手一足哉子功积如天地史勲在王室藏于盟府晋侯以乐之半赐魏绛曰子教寡人和诸戎狄以正诸华八年之中九合诸侯如乐之和无所不谐魏绛于是有金石之乐铭其功业以示子孙克敌者上大夫受县下大夫受郡士田十万庶人工商遂人臣𨽻圉免乐毅六月之间下齐七十余城何之勲烂焉与宜生等争烈矣卞荘子一举有两虎之功夷万乗之彊国收八百之蓄积齐器设于宁台大吕陈于元英故鼎反乎磨室蓟丘之植植于汶湟自五伯以来功未有及先王者也封爵之誓曰使黄河如带泰山若砺国以永存爰及苖裔功光王府铭勲彛器歴世弥光声溢金石匈奴逺遁而幕南无王庭汉功臣皆剖符世爵受山河之誓存以着其号亡以显其魂立千载之功建万世之安羣臣之勲莫大焉昔周大夫方叔吉甫为宣王诛玁狁而百蛮从休烈垂于不朽建天地之功増日月之耀垂功名于竹帛伊霍之功不下席而立功名重山岳冯异功若丘山冦邓之髙勲耿贾之鸿烈勲效传于百世士雅叶迹中兴克复九州之半勲髙一代勲力之盛无人伦比初秦王以大箭射却突厥后余大弓一大箭五世寳之郊丘必陈仪物之首以识武功子仪功盖天下赐鉄劵藏名太庙画像凌烟李晟破朱泚帝纪其功自文于碑敕皇太子书立于东渭桥以示后世吴元济平帝美裴度功命韩愈为平淮西碑尉迟敬徳桑䕃不徙而大功立李克用时年二十八于诸将最少而破黄巢复长安功第一诸将皆畏之时人谓之独眼龙郭子仪收东都代宗迎灞上劳之曰国家再造卿之力也集业类补天功均柱石功铭着扵景钟名绩垂于竹帛当令麟阁上千载有雄名勲超邃古骠骑发迹于祁连茂勲格于皇天建丘山之功刈单于之旗勦阏氏之首探苻离之窟扫五王之庭铭功景钟书名竹帛勲业青𡨕上功业汾阳异姓王赫赫乎洸洸乎功业逐日以新嗣徳有继将大书特书屡书不一书而已也取日虞渊洗光咸池潜授五龙夹日以飞神发响效谟成天功功名满青史记能事载盛徳渭川之竹不足简终南山之木不足轴䇿功第一承恩莫二勒函谷之闗刋燕然之石鼓行海内麾定四方阘茸子龊龊焉自保不足以发也史毛遂曰公等碌碌所谓因人成事者也委琐握智不足以权变勇不足以决断仁不足以取予彊不能以有守碌碌未有竒节今已亏形为扫除之吏在阘茸之中啙窳偷生为人在下中朴遫不足数非有踔絶之能娖娖廉谨备位而已无所能发明功名有着扵当世者樊伷尝为州人设馔比至日中食不可得而十余自起宋苍梧王凡诸鄙事裁衣作帽过目则能未尝吹篪执管便韵専习小人贱事以为己能委靡輭熟集百不逮人所尚业复不能尺寸铢两自彊自进乃庸人辈也本朝齐澣劾奏裴谈神昬形滓聪明经明作哲聪作谋子曰浸润之谮肤受之愬不行焉可谓明也已矣子诐辞知其所蔽淫辞知其所陷邪辞知其所离遁辞知其所穷鑑明则尘垢不止冥冥之中独见晓焉无声之中独闻和焉明哲煌煌旁烛无疆史延陵季子见㣲而知清浊聪者听于无声明者见于未形清水明镜不可以形逃明者睹未萌标鉴通晤马周言天下事若素宦于朝明悉宪章者吐突承璀欲希上意夺裴垍权自请将兵讨王承宗上疑未决宗正少卿李拭奏称承宗不可不讨承璀亲近信臣宜委以禁兵上以拭状示诸学士曰此姦臣也知朕欲将承璀故上此奏卿曹记之自今勿令得进用传记明如日月难为盖藏集光明如日月智烛千里动必察㣲心镜万机物来斯应水镜澄花炫金波于灵府氷壶彻鉴朗玉烛于神机飞聪驰明无逺不察本朝读书眼如月罅隙靡不照精力史米盐靡密初若烦碎然霸精力能推行之根株窟宂所在铢两之姦皆知之其发姦擿伏如神郄超曰谢𤣥使才虽履屦间亦得其任刘穆之为左仆射入居东府总摄内外穆之内总朝政外供军旅决断如流事无壅滞宾客辐凑求诉百端内外谘禀盈堦满室目览词讼手答牋书耳行听受口并酬应不相参涉悉皆赡举又喜宾客言谈赏笑弥日无倦裁有闲暇手自写书寻览校定陶侃在军四十一年明毅善断悉察纎密人不能欺徐勉为吏部尚书精力过人虽文案填积坐客充满应对如流手不停笔又该综百氏皆为避讳徐纥有机辨彊力终日治事畧无休息不以为劳时有急诏令数吏执笔或行或卧人别占之造次俱成不失事理帝常曰唐邕强干一人当千又曰邕每有军事手作文书且处分耳又听受范云临烦处剧精力过人小大之物必经心目愚暗经终踰絶险曽是不意惷愚𡨕顽执柯以伐柯睨而视之犹以为逺人莫不饮食也鲜能知味也驱而纳诸罟擭陷穽之中而莫之知避也衣服在躬而不知其名为罔其犹正墙面而立也与子安其危而利其菑乐其所以亡者道在迩而求诸逺事在易而求诸难犹縁木而求鱼行之而不着焉习矣而不察焉终身由之而不知其道者衆也大惑者终身不解大愚者终身不灵祸重乎地莫之知避人有畏影恶迹而去之走者举足愈数而迹愈多走愈疾而影愈不离身而不知处隂以休影处静以息迹愚亦甚矣宋人有㳺于道得人遗契者归而藏之密数其齿告邻人曰吾富可待矣燕人生于燕长于楚及老而还本国过晋国同行者诳之指城曰此燕国之城其人愀然变容指社曰此若里之社乃喟然而叹指舍曰此若先人之庐乃潸然而泣指壠曰此若先人之冢其人哭不自禁同行者哑然大笑曰予昔绐若此晋国耳齐之国氏大富宋之向氏大贫自宋之齐请其术国氏告之曰吾善为盗也一年而给二年而足三年而富穰自此以往施及州闾向氏大喜喻其为盗之言而不喻其为盗之道遂踰垣凿室手目所及亡不探也未及时以赃获罪没其先君之财向氏以国氏之谬已也往而怨之国氏曰若为盗如何向氏言其状国氏曰嘻若失为盗之道至此乎今将告若矣吾闻天有时地有利吾盗天地之时利云雨之滂润山泽之产育以生吾禾殖吾稼筑吾垣建吾舍陆盗禽兽水盗鱼鼈皆天之所生岂吾之所有然吾盗天而无殃夫金玉珍寳谷帛货财人之所聚岂天之所与向氏大惑以为国氏之重罔已也妄人者门庭之间犹有可诬欺焉而况于千里之上乎愚以重愚暗以重暗以篙测江篙终而以水为浅惑矣舍茂木而集于枯不弋鹄而弋乌难与有图尝被甲而免射者被而入水尝抱壶而度水者抱而蒙火可谓不知类矣楚人有乗船而遇大风者投于水非不贪生而畏死也惑于死而反忘生不聪实无耳也不明实无目也燕雀处屋灶突炎上栋宇将焚不知祸之将及己也蹈薄氷以待夏日也甘于茶蓼而不识饴蜜酣于醨酪而不尝醇醪如坐漏船之中伏烧屋之下宋之愚人得燕石藏之以为大寳周客闻而观焉主人冕𤣥服始发寳革匮十重缇巾十袭客见之胡卢而笑曰此燕石也与瓦甓不异主人大怒藏之愈固史晋侯复假道扵虞以伐虢宫之竒曰虢虞之表也虢亡虞必从之虞公曰晋吾宗也岂害我哉周子有兄而无慧不能辨菽麦耳不听五声之和为聋目不辨五色之章为昧不知话言夫抱火厝之积薪之下而寝其上火未及然因谓之安方今之势何以异此狐白之裘而反衣之也如衣锦夜行愦眊不知所为驰深渊入虎口严颜曰独坐穷山放虎自衞居累卵之危而图太山之安为朝露之行而思传世之功升山採珠岂有知其无成而萎肢咋舌义手从族乎张角作乱向栩上便宜不欲国家兴兵但遣将于河上北向读孝经贼自当消灭縁木求鱼却行求前孙恩攻㑹稽㑹稽内史王凝之世奉天师道不出兵亦不设备日扵道室稽颡跪呪官属请出兵讨恩凝之曰我已请大道借鬼兵守诸要津各数万贼不足忧也及恩渐近乃听出兵恩已至郡下甲寅恩陷㑹稽凝之出走恩执而杀之并其诸子晋王与蜀后主刘禅宴作故蜀伎旁人皆为之感泣禅喜笑自若晋王曰人之无情乃至扵此它日王问禅曰颇思蜀否禅曰此间乐不思蜀也郄正闻之谓禅曰若王后问宜泣而对曰先人坟墓逺在岷蜀乃心西悲无日不思因闭其目㑹王复问禅对如前王曰何乃似郄正语耶禅惊视曰诚如尊命左右皆笑安帝幼而不慧口不能言至扵寒暑饥饱亦不能辨饮食寝兴皆非已出亦犹犬彘腴肥不知祸之将及开门揖盗斛律光曰鸿鹄已翔于寥空罗者犹视于沮泽听人穿鼻魏杜弼曰举螗螂之斧被蛣蜣之甲当穷辙以待轮坐积薪而候燎谢灵运子凤凤子超宗有文辞帝大嗟赏谓谢荘曰超宗殊有凤毛灵运复出时右衞将军刘道隆在御坐出候超宗求鳯毛观之超宗以其无识又触其父名徒跣还内道隆谓检覔毛至暗待不得乃去将渉千里弃骐驎而䇿蹇驴挟氷求温抱炭希凉上曰譬如饥人自噉其肉肉尽而毙何其愚也庇朽木乗胶船魏徴曰昔鲁哀公谓孔子曰人有好忘者徙宅而忘其妻孔子曰又有甚者桀纣乃忘其身亦犹是也姚顗不知钱楮铢两之数传记塞漏舟而轻阳侯之波则舟覆矣犹之井中而求火去日之明于庭而就火之光于室楚人有渉江者其劒自舟中坠于水遽锲其舟曰是吾劒所从坠也舟去从所锲处入求之而舟已行劒不行此不亦惑乎集不别横之与纵蓼虫避葵堇习苦不言非食填巨壑饮灌漏巵以觉痛之日为受病之始遵覆车之遗辙是知二五而未识于十图形于影未尽纎丽之容察火扵灰不覩洪赫之烈坐积薪以待燃方指日而比盛登阳城而避险卧砥柱以求安愚者逆理而动羔羊口在縁何事闇死屠门无一声坐薪言泰巢幕云安犹去兰室而居鲍肆舍牢醴而食糟糠脱锦绣而服枲麻譬如无目昧于日月之中行于重险之处顚踣堕落可胜既乎狂风拔倒树树倒根已露上有数枝藤青青犹未悟掩耳盗钟自云无觉蒙然靡察有如聋瞽本朝託麑勐虎寄雏飏鹰何异避喧之趋市兮又如恶影之就日如坐弊之中骎骎乎将入于深渊不及其尚浅也舍之而求所以自生之道而以濡足为解者是固夫覆溺之道也敏捷史枚皋为文疾受诏辄成口占檄文祢衡为赋文不加㸃笔不停缀费祎为尚书令于时多事祎识悟过人每省读书记粗举目暂视究其意㫖其速敏过于人终亦不忘刘穆之为左仆射入居东府总摄内外穆之内总朝政外供军旅决㫁如流事无壅滞宾客辐凑求诉百端内外谘禀盈堦满室目览词讼手答牋书耳行听受口并酬应不相参渉悉皆赡举又喜宾客言谈赏笑弥日无倦裁有闲暇手自写书寻览校定王泰刻烛赋诗文不加㸃梁武延进士二十余人置酒赋诗萧介染翰便成文不加㸃帝曰萧介之文即席之美也范云善属文尺牍下笔辄成未尝定稾时人疑其宿构裴子野为文典而速或问其文速子野曰人皆成于手我独成于心武帝取钟王真迹授周兴嗣令选不重复者千字韵而文之兴嗣一宿即上须发皆白萧文琰丘令楷洪江等共打铜钵立韵响灭则诗成时军书日以百数李徳林口授数人文意百端不加治㸃刘炫强记黙识莫与为俦左画方右画圆口诵目数耳听五事同举无所遗失齐元康作军书飒飒运笔俄顷数纸军中多事如晦剖决如流裴延裕在内庭文书敏捷号下水船谢㣲善属文时魏中山王原畧还北梁武帝饯扵武徳殿赋诗三十韵限三刻成㣲便就𤣥宗平内难书诏填委苏廷硕所占授功状百绪无所差书吏白曰丐公徐之不然手腕脱矣令狐楚为太原掌记郑儋在镇暴卒不及指撝后事军中喧譁将变忽夜数十骑持刀迫楚至军门诸将迫之令草遗表楚在白刃之中搦管立成读示三军无不感泣由是名重房𤣥龄军符府檄或驻马即辨文约理尽不着稿朱泚谋逆驾幸奉天时天下叛乱机务填委徴发指纵千绪万端一日之内诏书数百贽挥翰起草思如泉注初若不经思虑既成莫不曲尽事情中扵机㑹胥吏简札不暇同舍皆伏其能王勃属文初不精思先磨墨数升则酣饮引被覆面卧及寤援笔成编不易一字时人谓勃为腹稿栁公权工辞赋应声成文唐文宗曰子建七步尔乃三焉薛收为书檄露布或马上占辞该敏如夙构初不窜定韦承庆属文敏无留思虽大诏令未尝着稿郑敏为中书舍人诏令旁午动无滞思言皆破的李栖筠为文劲迅陆扆工文辞敏速若注射然传记李太白在翰林应诏草白莲花序及宫词十首时方大醉中贵人以水沃之稍醒白于御前索笔一挥文不加㸃温庭筠工于小赋凡八义手而八韵成集魏文驻马鞭为临涡赋日试万言倚马可待挥毫落纸如云烟诱扵一时一物发扵一笑一吟率然成章辨如悬河笔无停缀本朝杨大年每欲作文则与门人宾客饮博投壶奕碁语笑喧譁而不妨缔思以小方纸细书挥翰如飞文不加㸃每盈一幅则命门人传録门人疲于应命顷刻之际或数千言千言一挥手五车不再读袖手独不言黙稿已在腹文如翻水成赋作义手速当其下手风雨快笔所未到气已吞展卷五行下挥毫万字倾黄生学诗用力深急手疾口如翻盆迟钝史翟方进年十二三给事太守府为小史号迟顿不及事张衡拟班固两都作二京赋因以讽諌思十年始成左思造齐都赋一年乃成欲作三都赋构思十年赋成濡缓机事不称耳李程为翰林学士性懒日过八砖乃至时号八砖学士传记张衡两京十年左思三都一纪扬子草𤣥累年不就颖悟经谁夙知而暮成实覃实訏厥声载路诞实匍匐克岐克嶷以就口食蚤有誉于天下子孔子东逰见两小儿辨鬬问其故一儿曰我以日始出时去人近而日中时逺也一儿曰我以日出时逺而日中时近也一儿曰日初出时大如车盖及日中则如盘盂此不为逺者小而近者大乎一儿曰日初出沧沧凉凉及日中则如探汤此不为近者热而逺者凉乎孔子不能决也两小儿笑曰孰为汝多智乎童乌九龄与我𤣥文或问甘罗之悟吕不韦张辟疆之觉平勃皆以十二龄虎豹未成文而有食牛之气鸿鹄之鷇羽翼未成而有四海之心贤者之生亦然史楚使子玉治兵国老皆贺子文蒍贾尚幼后至不贺子文问之对曰子玉之败子之举也举以败国将何贺焉过三百乗不能入矣苟入而贺何后之有秦师过周北门王孙满尚幼观之言秦师轻而无礼必败项羽攻外黄下欲坑之外黄令舍人儿年十三説羽曰彭越彊刼外黄故且降待大王至又皆坑之百姓岂有归心后此梁地十余城皆恐莫肯下矣秦始皇使张唐往相燕不肯行甘罗曰项槖生七嵗为孔子师今臣生十二嵗于兹矣君其试臣始皇使甘罗扵赵贾谊年二十余最少每诏令议下诸老先生未能言谊尽为之对司马迁年十嵗则诵古文二十而南㳺江淮上㑹稽探禹穴窥九嶷浮沅湘北渉汶泗讲业齐鲁之都应奉少聪明自为童儿凡所经履莫不暗记读书五行并下贾谊求试属国诡系单于终军欲以长缨牵致劲越弱冠慷慨前世美之日蚀京师不见黄琼以状闻太后诏问所蚀多少琼未知所况琬年七嵗在傍曰何不言日蚀之余如月之初琼大惊即以其言应诏京师号曰天下无双江夏黄童孔融幼有异才十嵗随父诣京师时河南尹李膺不妄接士融造门曰我是李君通家子弟门者言之膺请融问曰髙明祖父尝与仆有恩旧乎融曰然先君孔子与李老君同徳比义而相师友则融与君累世通家衆坐叹息陈炜后至坐中以告炜曰小而聪了大未必竒融曰观君所言将不早慧乎孔融年六七嵗时尝与诸兄共食枣辄引小者人问其故答曰我小儿法当取小者由是宗族竒之张霸年七嵗通春秋欲进余经父母曰汝小未能者霸曰我饶为之贾逵自为儿戏弄常设部伍虞翻少有髙气年十二客有候其兄者不过翻翻追与书曰仆闻琥珀不取腐芥磁石不受曲针过而不存不亦宜乎常林七嵗有父党造门问林曰伯先在不汝何不拜对曰对子字父何拜之有诸葛瞻八嵗聪慧可爱荀攸字公达祖父昙攸少孤及昙卒故吏张推求守昙墓攸年十三疑之谓叔父衢曰此吏有非常之色殆将姦乱衢悟乃推问果杀人亡命因是异之张凭祖镇凭年数嵗镇谓其父曰我不如汝汝有佳儿凭曰阿翁讵宜以子戏父乎邓艾年十一每见髙山大泽辄指画军营处后为大将王允之总角从伯敦常以自随出则同舆入则共寝敦常夜饮允之辞醉先卧敦与钱凤谋为逆允之已醒悉闻其言虑敦或疑己便于卧处大吐衣面并污凤既出敦果照视见允之卧吐中以为大醉不复疑之刘湛自弱年即有宰物之情常自比管葛慕容盛年十三谓慕容柔曰夫十人之长亦须才过九人然后乃安谢安总角沈敏风宇条畅王俭年数嵗风神耸拔有成人之度谢朏十嵗能属文随父荘游山使朏命篇揽笔便就陆云少与兄机齐名幼时闵鸿见而竒之曰此儿若非龙驹当是凤雏谢尚八嵗神悟速成父鲲尝携之送客或曰此儿一坐之颜回也尚应声答曰坐无尼父焉别颜回王戎幼而颖悟年六七嵗尝与羣儿戏于道侧见李树多实等辈竞趋之戎独不往或问其故戎曰树在道傍而多子必苦李也取之信然元魏祖莹年八嵗能诵诗书十二为中书学生耽书父母恐其成疾禁之不能止常密扵灰中藏火驱逐僮仆父母寝睡之后燃火读书以衣蔽塞牕户恐漏光明为家人所觉由是声誉甚盛内外亲属唿为圣小儿尤好属文明帝幼而聪哲为元帝所宠异年数嵗尝坐置膝前属长安使来帝因问曰汝谓日与长安孰逺对曰长安近不闻人从日边来元帝异之明日宴羣僚复问之对曰日近元帝失色曰何乃异向者之言乎对曰举目则见日不见长安谢安年四嵗桓彛见之而叹曰此儿风神秀彻后当不减王东海王导亦深器之由是少有重名栝柏豫章虽小已有栋梁之器王泰幼敏悟年数嵗时祖母诸孙姪散栗于牀羣儿竞之泰独不取问其故对曰不取自当得赐由是中外异之刘孝绰七嵗能属文父绘齐时掌诏诰孝绰年十四绘尝使代草之谢贞八嵗尝为春日闲居诗曰风定花犹落从舅王筠曰追步惠连矣何逊八嵗能赋诗沈约谓逊曰吾每读卿诗一日三复犹不已其为名流所称如此萧摩诃年十三单骑出战无敢当者徐陵八嵗属文十三通荘老慧云法师每嗟陵早就谓之颜回王僧孺少时有餽其父冬李先以一与之不受曰大人未见不容先尝杨愔庭前有柰树实落羣儿咸争之愔頽然不动独坐何妥少机警八嵗顾良戏之曰汝姓何是荷叶之荷是河水之河妥应声曰先生姓顾是眷顾之顾是新故之故薛世雍为童时与羣辈㳺戏辄画地为城郭令诸儿为攻守之势有不从令者挞之诸儿畏惮莫不整齐宇文忻为童时与羣辈㳺辄为部伍进止行列无不用命识者见而异之李泌七嵗能为文𤣥宗召之既至帝方与张説观奕因使説试其能説请赋方圆动静泌曰愿闻其略説曰方若棋局圆若棋子动若棋生静若棋死泌应曰方若行义圆若用智动若骋才静若得意説因贺帝得竒童苏颋弱冠敏悟一览至千言辄覆诵卢懐慎在童丱已不凡韩思彦叹曰此儿器不可量贠俶九嵗升坐词辨注射坐人皆屈白居易始生七月能展书指之无两字虽百试不差李贺七嵗能辞章韩愈皇甫湜始闻未信过其家使赋诗援笔辄就如素构目曰髙轩过褚无量幼厉志好学家近湖中有龙鬭倾里闬观之无量时年十二读书晏然不动严武幼豪爽母裴不为挺之所答厚其妾英武始八嵗怪问其母母语之故武奋然以鉄鎚就英寝碎其首左右惊白挺之曰郎戏杀英武辞曰安有大臣厚妾而薄妻者儿故杀之非戏也严武神气隽爽敏扵闻见幼有成人之风斩裴炎炎弟子太仆寺丞伷先年七嵗上封事请见言事太后召见诘之曰汝伯父谋反尚何言伷先对曰陛下为李氏妇先帝弃天下遽揽朝政变易嗣子疎斥李氏封崇诸武臣伯父忠于社稷反诬以罪戮及子孙陛下所为如是臣实惜之陛下早宜复子明辟髙枕深居则宗族可全不然天下一变不可复救矣乐思晦男未十嵗没入司农得召见太后问状对曰臣父已死臣家已破但惜陛下法为俊臣等所弄陛下不信臣言乞择朝臣之忠清陛下素所信任者为反状以付俊臣无不承反矣太后意稍寤刘晏八嵗献颂帝竒其幼命宰相张説试之曰国瑞也即授以正字公卿邀请旁午号神童名震一时传记王献之少而标迈为一时风流之冠扬信字子乌雄第二子幼而明慧雄草𤣥经不㑹子乌令作九数而得之雄又拟易羝羊触藩弥日不就子乌曰大人何不云荷㦸入榛张𤣥祖八嵗齿亏先达知其不常戏之曰君口复何为开狗窦𤣥答曰使君辈正从此中出贾逵年十嵗暗诵六经父曰吾未尝教尔安得三坟五典诵之对曰姊尝抱于篱边听邻家读书因记得而诵之耳何晏大将军进之孙进遇害魏武纳晏养于宫至七八嵗慧心天悟帝欲以为子每逰观令与诸子长幼晏㣲觉之坐则専席止则独立或问其故答曰礼异姓不相贯刘晏以神童为秘书省正字上问晏曰正字正得㡬字晏曰天下字皆正惟朋字未正𤣥宗大竒之辛攀年七嵗程晓目攀而笑曰犂牛骍犊孺子之谓攀曰戏及人亲非雅训也徐孺子年九嵗月下戏人或曰月中无物当极明徐曰不然譬如人眼中有瞳子无此可不暗乎钟毓钟㑹少有令誉年十三魏文帝闻之并召见问毓曰卿何汗曰战战惶惶汗出如浆复问㑹卿何不汗对曰战战栗栗汗不敢出王濬仲裴叔则二人总角诣钟士季客问钟曰二童是谁钟曰裴楷清通王戎简要杨氏子九嵗甚聪慧孔君平诣其父父不在乃唿儿出为设果有杨梅孔以示儿曰此是君家果儿答曰未闻孔雀是夫子家禽集终童山东之英妙贾生洛阳之才子弱冠流芳隽声清劭往昔十四五出逰翰墨场斯文崔魏徒以我似班扬七龄思即壮开口咏凤凰九龄书大字有作成一囊早年见标格秀气冲星斗骥之子凤之雏陆机二十作文赋汝更小年能缀文总角草书又神速世上儿子徒纷纷骅骝作驹已汗血鸷鸟举翮连青云只今年才十六七射䇿君门期第一生而岐嶷实覃实华越在襁褓神明滋盛童蒙训敏光润玉颜与诸儿戏神清涵泳卓然如鸿雏鹄子有青云之意也耳目明达神气以灵特出等夷少年崭然见头角衆谓栁氏有子矣新篁才解箨寒色已青䓤卫瓘诸郎卫玠珍可怜雏鳯好青春十嵗佩觽娇稚子八行飞札老成人成童在侣独不嗜戏骨清年少双眼氷鳯羽参差五色层天上麒麟时一下人间不独有徐陵七嵗属文意语天出童区寄十一嵗行牧且荛二豪贼刼持之墟所卖之寄伪儿啼恐慄为儿恒状贼易之一人去为市一人醉卧童杀之逃未逺市者还得童曰为两郎童孰若为一郎童耶彼不我恩也郎诚见完与恩无所不可市者持童抵主人所愈束縳牢甚夜半童转以縳即炉火烧絶之虽疮手勿惮复杀市者因大号一墟皆惊以闻于官刺史颜証竒之留为小吏不肯䕶还之乡本朝王元之七八嵗一日太守席上出诗句鹦鹉能言争似凤元之书其下曰蜘蛛虽巧不如蚕文潞公幼时与羣儿击毬入柱穴中不能出公以水灌之毬浮出司马公幼与羣儿戏一儿堕大水瓮中已没羣儿惊走不能救公取石破瓮儿得出识者已知二公之仁智不凡矣司马温公自成童凛然如成人七嵗手不释书至不知寒暑饥渴年十五书无所不通轼总角入乡校有自京师来者以石守道作圣徳诗示乡先生轼从道旁窃观问先生以所颂者十一人何也先生曰童子何用知之轼曰此天人也则不敢知若亦人矣何为而不可先生竒轼言尽以告之摇头却棃枣似识非分耻少年壮盛日千里苏公轼生十年而太夫人亲授以书闻古今成败辄能语其要太夫人读范滂传慨然太息公侍侧曰某若为滂夫人亦许之乎虎子堕地气食牛痴騃子瞳然如新生之犊古之伐国不杀黄口史昭公生十九年矣犹有童心汉髙祖问魏大将谁曰柏直是口尚乳臭不能当韩信末世贵戚食禄之家温衣美饭乗坚驱良而面墙术学不识臧否黄吻婢儿晋惠帝为人戆騃闻蛙声谓左右曰此鸣者为官乎为私乎时天下荒百姓饿死曰何不食肉麋生长富贵齿发尚少不更艰危集虽有五男儿总不好纸笔阿舒已二八嬾惰固无匹阿宣行志学而不爱文术雍端年十三不识六与七通子垂九龄但覔枣与栗童騃无知虽借祖父之宠曽微分寸之劳包容经九二包荒用冯河不遐遗君子容民蓄衆含𢎞光大含万物而化光有容徳乃大不啻不敢含怒断断兮无他技其心休休焉其如有容焉如山如河我之大贤与于人何所不容寛则得衆子不藏怒焉不宿怨焉天地不包一物隂阳不生一类江海所以为百谷王以其不逆之茍有所逆衆流不至多矣史川泽纳污山薮藏疾瑾瑜匿瑕管仲常欺鲍叔善遇之不以为言张安世为光禄勲郎有醉小便殿上主事白行法安世曰何以知其不翻水浆耶郎淫官婢婢兄自言安世曰奴以恚怒诬汚衣冠告署谪奴其隠人过失皆此类丙吉宣帝时为丞相于官属掾吏务掩过扬善有驭吏嗜酒尝从吉出醉呕吐丞相茵中西曹主吏白欲斥之吉曰以醉饱之失去士使人将复何所容身此不过污丞相车茵耳遂不去曹参曰狱吏者所以并容也黄霸守颍川许丞老病聋督邮白欲去之霸曰许丞虽老尚能拜起送迎重听何伤且善助之毋失贤者意九江守戴圣治多不法刺史何武亷得其罪圣惧自免后为博士毁武于朝廷武闻之终不扬其恶网漏吞舟之鱼刘表与袁尚书曰当以大包小以优容劣刘寛温仁多恕虽在仓卒未尝疾言遽色吏人有过但用蒲鞭罚之示辱而已夫人欲试寛令恚伺当朝㑹装严己讫使婢奉肉羮翻污朝服寛遽收之神色不异乃徐言曰羮烂汝手乎其性度如此厚性寛中近于仁犯而不校隣于恕周瑜程普皆为吴孙权将普颇以年长数凌侮瑜瑜折节容下终不与校普自钦服谢万尝与蔡系争言系推万落床冠帽倾脱万徐拂衣就席神意自若坐定曰卿几壊我面张率于家务忘懐在新安遣家僮载米三千石还宅及至遂耗太半率问其故答曰雀䑕耗率笑而言曰壮哉雀䑕终不研问房文烈性温柔未尝嗔怒为吏部郎中时霖雨絶粮遣婢籴米因以逃窜三四日方还文烈徐谓曰举家无食汝何处来竟无捶挞牛𢎞寛厚弟弼好酒因醉射杀𢎞驾车牛𢎞来还宅其妻迎谓之曰叔射杀牛𢎞无所怪问直答曰作脯坐定其妻又曰叔忽射杀牛大是异事𢎞曰已知之矣颜色自若读书不辍长孙平为工部尚书时有告邴绍非毁朝廷上怒将斩之平曰鄙谚曰不痴不聋不堪作大家翁此言虽小可以喻大狄仁杰曰何必穷其窟宂与蝼蚁校短长哉娄师徳深沈有度量人有忤意辄逊以自免不见容色其弟守代州辞之官教之耐事弟曰人有唾面洁之乃已师徳曰未也洁之是违其怒正使自干耳狄仁杰曰娄公盛徳我为其所包容久矣柳公权尝贮盃盂一笥縢识如故而器皆亡奴妄言叵测公权笑曰银盃羽化矣李适之右相李林甫密奏其颇好酒妨政事𤣥宗惑焉乃除太子少保适之遽命亲故欢㑹赋诗曰避贤初罢相乐圣且衔盃举朝服其度量潘好礼曰方寸之地何所不容帝定祸乱而房杜不言功王魏善谏而房杜逊其直英卫善兵而房杜济以文持衆美而效之君传记楚荘王使赐羣臣酒日暮酒酣灯烛灭有引美人之衣者美人援絶其冠缨告王趣火来上视缨絶者王曰赐人酒使醉失礼奈何欲显妇人之节而辱士乎乃命羣臣百余人皆絶去其冠缨而上火尽懽而罢江海无不受故长为百川之王集天称其髙者以无不覆地称其广者以无不载日月称其明者以无不照江海称其大者以无不容其为器也包干之奥括坤之区方寸海纳山不让尘川不辞盈大雅含洪量包山薮平生混泾渭器量洪深度姿广大干坤之量包含海岳枵然其量廓尔其宇氷炭俱可懐孰云热与寒虚懐容物狺狺之吠营营之飞置扵度外妖星荧惑天所常悬牛溲马勃地所常有量函千钧海受水而皆纳镜无形而不烛本朝则天谓狄仁杰曰卿在汝南时有譛卿者欲知其人乎仁杰谢曰陛下以臣为过臣当改之陛下明臣无过臣之幸也不愿知譛者韩魏公言在政府时有难处事盖天下事无有尽如意须索包总不然不可一日处矣韩魏公有玉盏尤为寳玩一日将酌酒劝坐客俄为一吏触碎坐客皆愕然吏伏地待罪公神色不动笑谓坐客曰物之成毁自有时何罪之有韩魏公帅定武时夜作书令一侍兵秉烛于傍侍兵他顾烛燃公须遽以袖摩之而作书如故韩魏公在政府僚属路拯者就案呈有司事而状尾忘书名公即以袖覆之仰首与语从容以授之干坤量广大善恶皆含育天髙地厚靡不有丑好万状何足论国之有姦也犹鸟兽之有鸷勐昆虫之有毒螫也区处条理各安其处则有之矣锄而去之则无是道也不脩旧怨经不念旧恶怨是用希子不藏怒焉不宿怨焉桓公能用管仲之功而忘射钩之怨文公能听寺人之言而弃斩祛之罪史晋贾季奔狄宣子使臾骈送其帑夷之蒐贾季戮臾騈臾騈之人欲尽杀贾氏之族以报焉臾骈曰敌惠敌怨不在后嗣忠之道也韩安国坐法抵罪狱吏田甲辱安国居无几安国为内史甲肉袒谢安国笑曰公等足与治乎卒善遇之梁陆思铎善射常于箭上自镂姓名射帝中马鞅帝拔箭藏之至是思铎从衆俱降帝出箭示之思铎伏地待罪帝慰而释之寻授龙武右厢都指挥使本朝丁谓败得窜道繇雷州冦准从者有欲释憾谋不利于谓准知之陈大席一庑间设戏具悉召至且命之博奕因隠几观焉闻谓行乃罢以徳报怨经子曰以徳报怨则寛身之仁也子以徳报怨人之难也史晋又饥秦伯又饩之粟曰吾怨其君而矜其民戴圣为九江守治多不法何武为刺史亷得其罪圣惧自免后为博士毁武于朝武闻之终不扬其恶圣子宾客为羣盗得系庐江圣自以子必死武平心决之卒得不死韩信为楚王召辱己少年以为中尉官渡之战袁绍使陈琳为檄书数操罪恶连及家世极其丑诋及袁氏败琳归操操曰卿昔为本初移文但可罪状孤身何乃上及父祖耶与阮瑀俱管记室刘仁轨运粮失船李义甫使袁异式鞠之曰君与朝廷何人为雠宜早自为计具狱以闻除名仁轨后为大司宪异式不安仁轨沥觞告之曰仁轨若念畴昔之事有如此觞既知政事荐异式为司冦大夫李吉甫量移忠州刺史陆贽在忠州与吉甫相遇昆弟门人咸为贽忧而吉甫欣然接礼都不衔前事以宰相礼事之犹恐其未信不安日与贽亲狎若平生交契贽初犹惭惧后乃深交时论以吉甫为长者传记昔梁大夫宋就为边县与楚邻界皆种𤓰梁亭数灌其𤓰美楚人稀灌其𤓰恶楚因令人夜窃搔梁𤓰皆有焦者矣梁亭尉欲报搔𤓰宋就曰是搆怨分祸之道也令人私窃为楚亭夜灌勿令知也楚𤓰日美集元全柔气象甚伟好以徳报怨恢然者也褊隘经济衰救危惟在同好则所赡褊矣不寛绰厥心惟是褊心子予岂若是小丈夫然哉諌于其君而不受则怒悻悻然见于其面史君之徳宇何不寛裕也范雎睚眦之怨必报睚眦莫不中伤小智自私贱彼贵我报睚眦怨黯褊心不能无小望王濬曰不能遣诸胷中是吾褊也萧瑀性狷介与同僚多不合集直性狭中多所不堪毛发亦不容卧喜晩起而当闗唿之不置一不堪也抱琴行吟弋钓草野而吏卒守之不得妾动二不堪也危坐一时痺不得摇性复多虱把搔无己而当裹以章服揖拜上官三不堪也素不便书不喜作书而人间多事堆案盈几不相酬答则犯教伤义欲自强勉则不能久四不堪也不喜弔丧而人道以此为重已为不见恕者所怨至欲见中伤者虽瞿然自责然不可化终不能获无咎无誉如此五不堪也不喜俗人而当与之共事或宾客盈坐鸣声聒耳嚣尘臭处千变万伎在人目前六不堪也心不耐烦而官事鞅掌机务纒在心世故繁其虑七不堪也躁急经躁人之辞多子蟹八跪而二螯非虵蟺之宂无所寄托者用心躁也躁则失君西门豹性急故佩韦以自缓轻誉茍毁好憎尚怒小人哉史宋杀楚使者申舟楚子闻之投袂而起屦及于窒皇劒及于寝门之外车及于蒲胥之市皆笑曰公孙之亟也奋然震电冯怒邾子在门台临廷阍以缾水沃廷邾子望见之怒阍曰夷射姑旋焉命执之弗得滋怒自投于牀废于炉炭烂遂卒荘公卞急而好洁故及是少藴借明帝常以事怒郎药崧以杖撞之崧走牀下帝怒甚疾曰郎出崧曰未闻人君自起撞郎袁谭天性峭急王濬伐吴自以功大为王浑父子所抑每进见陈其攻伐之劳及见枉之状不胜忿径出不辞王述性急尝食鸡子筯刺之不得便大怒掷地鸡子圆转不止下床以屐齿踏之又不得嗔甚内口中啮破而吐之谢宻与友人棋友人西南棋有死势复一客曰西南风急覆舟友人悟乃救之密大怒投局于地皇甫湜性急尝为蜂螫指购小儿敛蜂𢷬取其液一日命其子録诗一字误诟跃唿杖未至啮其臂血流传记蟹二螯八足非蛇鳣之穴无所寄托者心躁也王思性急尝把笔而蝇在笔端弹去复来思怒起逐蝇不能得去取笔壊而弃之忍耐经必有忍其乃有济子勾践入官于吴执干戈为吴王洗马故能杀夫差于姑苏史鲁以相忍为国赵孟曰以能忍耻庶无害赵宗乎魏齐笞击范雎折胁折齿雎佯死卷以箦置厠中使醉者更溺之隠忍茍活函粪土之中而不辞者恨私心有所未尽季布为人奴而不死必自负其材故受辱而不羞欲有所用其未足也故终汉名将者诚为重其死夫能诎于一人之下而信于万乗之上者汤武是也韩信为楚王召辱己少年告诸将曰方辱我时宁不能死死之无名故忍而就此淮隂屠中少年有侮信者因衆辱之曰能死刺我不能出跨下于是信熟视之俛出跨下蒲伏一市皆笑信以为怯垂头塞耳昔孝文卑辞匈奴先帝优与吴盟皆应权通变深思逺虑非若匹夫之忿者也桓温懐不轨郄超为之谋主文度与谢安诣超日旰未得前文度便欲去安曰不能为性命忍须臾耶两敌共对惟当忍之彼不能忍我能忍是以胜耳唐张公艺九世同居髙宗问其故书忍字百余以进传记能忍耻者安能忍辱者存集若昔之人作必行动必中则苏秦无穿履之叹甯戚无石烂之歌孙𢎞无十上之勤商鞅无再干之劳也直柄未当权塞口且吞声朝蝇不须驱暮蚊不可拍蝇蚊满八区难尽与相格得时能几何与汝恣啖咋凉风九月到扫不见踪迹不曲促无以见险难包羞忍耻是男儿未尝有怨怼之色形于妻子之前卷舌吞声灭影削迹云衢有志终骧首吏道无媒且折腰吞声混瑕垢本朝唾面慎勿拭出跨当俯就一忍可以支百勇髙祖忍之养其全锋而待其毙此子房教之也记纂渊海卷四十二记纂渊海卷四十三钦定四库全书记纂渊海卷四十三宋潘自牧撰性行部不争经寛柔以教不报无道南方之强也君子居之犯而不校君子无所争史人或毁直不疑盗嫂不疑闻曰我乃无兄然终不自明也廉颇为赵将蔺相如拜上卿位在颇右颇曰我见必辱之相如闻不肯与会每朝时甞称病不欲与颇争列已而出望见颇引车避匿相如曰夫以秦王之威而相如廷叱之辱其羣臣吾虽驽独畏廉将军哉顾念彊秦不敢加兵于赵者徒以吾两人在也今两虎共鬬势不俱生吾所以为此者先国家之急而后私雠也卫绾不与他将争直不疑为郎同舍有告归误持同舍郎金去金主意不疑不疑谢有之买金偿后告归者来归金而前郎亡金者大慙冦恂在颍川贾复部将犯法恂斩之复欲手刃恂恂每避刘寛甞行有人失牛者乃就寛车中认之寛无所言下驾步归有顷认者得牛送还叩头谢之寛曰物有相类事容脱误幸劳见归何为谢之州里服其不校卓茂事孔光甞出行有人认其马茂问曰子亡马㡬何时对曰月余日茂有马数年心知其谬黙解与之挽车而去顾曰若非公马幸至丞相府归我他日马主得亡者乃诣府送马叩头谢之陈重在郎舍同舍郎有告归宁者误持同舍郎袴以去主疑重所取重不自申说市袴以偿之后归宁者归以袴还主其事乃显性既迟缓与人无伤虽出胯下之负榆次之辱不知贬损之于己犹蚊虻之一过也曹萌字元伟以仁厚称隣人有亡豕者与萌豕相类诣门认之萌不与争后所亡豕自还其主大慙送所认豕辞谢萌萌笑而受之弟子贾琼问息谤通曰无辨问止怨曰不争直不疑买金以偿同舍刘寛下车归牛乡人诚知疑事之难明非口之所能胜也何必伺其窟穴与蝼蚁校长短哉传记司马徽字徳操时人唿为水镜甞有人妄认徽猪徽便推与之后数日亡猪者以猪还徽乃叩头谢自责徽又厚谢何随字季业清廉退让甞有屠者牵猪过随门索㫁失之彊认随溷中猪随牵与之屠人寻自得亡者还随随竟以与之集虚舟为心本朝难以口舌争水清石自见不争善胜经汝惟不矜天下莫与汝争能汝惟不伐天下莫与汝争功子天道不争而善胜夫唯不争故天下莫能与之争史蔺相如退避廉颇名重太山轻于喜怒经方茂尔恶相尔矛矣既夷既怿如相醻矣进人若将加诸膝退人若将坠诸渊子马喜则交颈相靡恶则分背相踶轻与茍毁好争尚怒小人哉史喜怒以类者鲜易者实多魏收曰举之则使上天按之当使入地好则钻皮出羽恶则洗垢索瘢集君心好恶苦不常好生毛羽恶生疮深沉经惟深也故能通天下之志史静渊以有谋情欲之感无介乎容仪黙而好深沉之思渊哉若人何休质朴讷口而雅有心思刘儒口讷心辨殷浩虽被黜放口无怨言夷神委命谈咏不辍虽家人不见其有流放之慼桓彛甞谓褚裒曰季野有皮里春秋言其外无臧否而内有褒贬也谢安曰裒虽不言而四时之气已备游雅曰余与髙子游处四十年未甞见其喜愠之色杨绾性沈静独处一室左右图史凝尘满席澹如也李藩沈静有检局宋璟为刑部尚书驰驿诣阙遣内侍将军杨思勗迎之璟风度凝逺人莫测其际在途竟不与思勗交言传记智深勇沈集韵宇𢎞深智谋深静浅中子一命而吕鉅再命而于车上儛三命而名诸父小人之学也入乎耳出乎口口耳之间则四寸耳曷足以美七尺之躯哉史富贵不归故乡如衣绣而夜行谁知之者韩信平齐使人言于汉王曰齐伪诈多变反覆之国不为假王以镇之其势不定愿为假王范雎一饭之徳必偿睚眦之怨必报意气扬扬甚自得也夫不足者视人有余桓荣为太子少师帝赐以辎车乘马荣大㑹诸生陈其车马印绶曰今日所蒙稽古之力也一餐之徳睚眦之怨无不报复桑维翰任爱憎一饭之恩睚眦之怨必报人亦以是少之杨炎独任大政以复恩雠为事李训郑注平生丝恩髪怨无不报者传记章孝标及第后寄白乐天诗曰及第全胜十政官金汤度了出长安马头渐及扬州路为报时人洗眼㸔集诗未有刘长卿一句已唿阮籍为老兵矣笔语未有骆賔王一字已骂宋玉为罪人矣书字未识偏傍髙谈稷契读书未知句读下视服䖍内不足者急于人知一人誉之则自以为有余一人沮之则自以为不足不可窥测经君子语大天下莫能载焉语小天下莫能破焉今夫地一撮土之多及其广厚载华岳而不重振河海而不洩万物载焉今夫山一卷石之多及其广大草木生之禽兽居之宝藏兴焉今夫水一勺之多及其不测鼋鼍鲛龙鱼鼈生焉货财殖焉仰之弥髙钻之弥坚瞻之在前忽然在后君子易事而难説也夫子之墙数仭不得其门而入子天俄而可度则其覆物也浅地俄而可测则其载物也㣲水测之而益深穷之而益逺大壑之为物也注焉而不满酌焉而不竭犹河汉而无极无穷如日月不竭如江海不为谋府混然无际史孔子适周问礼于老子孔子去谓弟子曰鸟吾知其能飞鱼吾知其能游兽吾知其能走走者可以为罔游者可以为纶飞者可以为矰至于龙吾不知其乗风云而上天吾今日见老子其犹龙乎戴良曰久不见叔度自以为无不及既覩其人则瞻之在前忽然在后固难得而测矣叔度汪汪若千顷陂澄之不清淆之不浊不可量也家人莫见喜怒声色之异薛收与房杜处腹心之寄更相结附薛元畏未甞申欵曲敬如晦曰小记室不可得而亲不可得而疎孙登性无恚怒或投诸水欲观其量既出便大笑贾耽自朝归第接对賔客终日无倦家人近习未甞见其喜怒色古之盛徳君子何以加焉风度凝逺人莫测其量杜如晦从太宗征伐叅帷幄机秘方多事裁处无留僚属共事者莫见所涯一片灵台丹青难状周顗指顾和心曰此中最是难测也诸谏官纷纷言事细碎天子益厌苦之阳城方与二弟及客日夜痛饮人莫能窥其际皆以为虚得名耳韩愈作争臣论以讥之城不屑意传记王戎与嵇康居二十年未甞见其喜愠之色谢太傅无嗔喜司马徽与人语莫问好恶皆言好有乡人问徽安否答曰好有人自陈子死曰大好妻责之曰人以君有徳故相告何忽闻人子死便言好徽曰卿言亦大好犹执盃就江海饮莫知浅深也按太行而北去亦不知山所限极处亦如东海不知所穷集喜愠莫见其际道识虚逺表里融通渊然万顷直上千仭仆妾不覩其喜愠近侍莫见其倾弛塞鸿絶俦匹海月难等夷乌可究其津涯而窥其墙仭谁辨心与迹非行亦非藏仰之弥峻巍乎其若山挹之弥深湛乎其若海朋友罕闻得丧之言家人莫见喜愠之色徳辉淘然不见其际时人欲识胷襟否彭蠡秋连万里江若跻太华临溟渤但观乎巖髙而水深不知磅礴澶漫所为逺大者也本朝须臾慰满三农望却敛神功寂似无公之所能我不能知乘云驭风与汗漫期子之心胷蟠屈龙蛇风云变化雨雹交加咆然挥斧霹雳轰车人有遭之心惊胆落震仆如麻须臾霁止而四顾百里山川草木开发萌芽招之不来麾之不去不可得而亲其可得而疎之乎才如凌云松岂受尺寸量譬如太山乔岳不见其运动而効功利之及于物者不可以数计而周知识者所窥子野有衆逐虎虎负嵎莫之敢撄望见冯妇趋而迎之冯妇攘臂下车衆皆悦之其为士者笑之南荣趎至老子之所老子曰向见君眉睫之间吾因以得汝矣齐桓公读书于堂上轮扁斵轮于堂下问曰君之所读者古人之糟粕也愚公谋平太行之险京城之孀妇有男往助之河曲智叟笑而止之曰甚矣汝之不慧以残年余力曽不能毁山之一毛其如土石何史鬬伯比曰莫敖必败举趾髙心不固矣齐侯盟诸侯于葵丘宰孔先归遇晋侯曰可无㑹也齐侯不务徳而勤逺略故北伐山戎南伐楚西为此㑹也东略之不知西则否矣其在乱乎君务靖乱无勤于行郄芮曰币重而言甘诱我也晋阳处父聘于卫反过甯甯嬴从之及温而还其妻问之嬴曰以刚商书沈潜刚克髙明柔克夫子一之其不没乎天为刚徳犹不干时况在人乎且华而不实怨之所聚也犯而聚怨不可以定身余惧不获其利而离其难是以去之晋杀阳处父秦伯任好卒以子车氏之三子为殉君子是以知秦之不复东征也士㑹归晋秦绕朝赠之以䇿曰子无谓秦无人吾谋适不用也刘康公曰原叔必有大咎天夺之魄矣士贞伯曰郑伯视流而行速不安其位宜不能乆士鞅曰栾黡汰侈已甚犹可以免其在盈乎郑师慧讥宋曰必无人焉若犹有人岂其以千乘之相易淫乐之蒙叔向曰伯有已侈所谓不及五稔者居丧而不哀在戚而有嘉容是谓不度不度之人鲜不为患韩宣子如齐见子旗曰非保家之主也晏子曰君子有信其有以知之矣周原伯鲁不説学闵子马曰学殖也不学将落原氏其亡乎鲁叔孙昭子曰楚不在诸侯矣其仅自完以持其世而已楚杀伍奢其子员如吴言伐楚之利公子光曰是宗为戮而欲反其雠不可从也叔孙婼聘于宋桐门右师见之语卑宋大夫而贱司城氏昭子告其人曰右师其亡乎君子贵其身而后能及人是以有礼今夫子卑其大夫而贱其宗是贱其身也能有礼乎无礼必亡观其容而知其心矣戎王使由余于秦秦缪公示以宫室积聚由余曰此中国所以乱也尉缭説秦王王见缭亢礼衣服食饮与缭同缭曰秦王为人蜂准长目鸷鸟膺射声少恩而虎狼心居约易出人下得志亦轻人我布衣然见我常心自下我诚使得志于天下天下皆为虏矣不可与乆游乃去伍子胥见吴王説伐楚之利吴公子光曰彼伍员父兄皆死于楚而员言伐楚欲自为报私雠也非能为吴乃止管仲世所谓贤臣孔子少之范蠡与大夫种书曰越王为人长颈乌喙可与共患难不可与共安乐种称病王乃赐种剑自杀楚有养由基善射去栁叶百步而射之百发而百中左右观者数千人皆曰善射有一夫立其旁曰可教射矣养由基怒客曰夫去栁叶百步而射之百发而百中之不以善息少焉气衰力倦弓拨矢钩一发不中百发尽息狂夫之乐智者哀焉吴楚反条侯为太尉至河南得剧孟喜曰吴楚举大事而不求孟吾知其无能为而已矣吴季札适晋説赵文子韩宣子魏献子曰晋国其萃于三家乎周襄王使宰孔赐齐侯胙遇晋侯曰齐侯骄矣第无行景帝曰魏其者沾沾自喜耳多易难以为相持重臣见其视臣端而趋疾知臣得其情故也项王喑呜叱咤千人皆废然不能任属贤将此特匹夫之勇耳项王见人恭敬慈爱言语呕呕人有病涕泣分饮食至使有功当封爵者印刓敝忍不能予此所谓妇人之仁也曹操言袁绍志大而智小色厉而胆薄仲长统谓髙斡曰君有雄志而无雄才甘宁曰刘表虑既不逺儿子又劣非能承业传基者也朱勃小器速成智尽此耳马援曰天下雌雄未定公孙不吐哺走迎国士与图成败修饰边幅如偶人形此子何足乆稽天下士乎京房学易于梁人焦延夀常曰得我道以亡身者京生也樊伷诱道诸夷图以武陵附汉中刘备权召问潘濬濬答以五千兵往足以擒伷权曰卿何以轻之濬曰伷是南阳旧姓颇弄唇吻而实无才略臣所以知之者伷昔甞为州设馔比至日中食不可得而十余自起此亦侏儒观一节之验也黄允与晋文经并恃其才智曜名逺近徴辟不就託言疗病京师不通賔客公卿大夫遣门生旦暮问疾郎史杂坐其门犹不得见符融谓李膺曰二子行业无闻以豪杰自置遂使公卿问疾王臣坐门融恐其小道破义空誉违实特宜察焉膺然之二人自是名论渐衰賔徒稍省旬日之间慙叹逃去或谓袁术曰坚若得洛不可复制此为除狼而得虎董昭说河内守张杨曰袁曹虽为一家势不乆羣曹今虽弱然实天下之英雄也袁狭中少亲刚而无礼匹夫之雄耳曹操曰吕布一旦得一州不能据东平㫁亢父太山之道乘险要我而乃屯濮阳吾知其无能为也贾翊曰刘表平世三公也不见事变多疑无决无能为也吕布顾谓刘备曰𤣥徳卿为坐客我为降虏绳缚我急独不可一言邪操命缓布缚刘备曰不可明公不见吕布事丁建阳董太师乎中常侍赵忠言于省内曰袁本初作声价好养死士不知此儿终欲作何李瓒曰世将乱矣天下英雄无过曹操姚虞俊曰张惠恕才多智少华而无实怨之所聚有覆家祸吾见其兆矣无㡬何败或谓帝曰刘譁不尽忠善伺上意所趋而合之陛下试与譁言皆反意而问之若皆与所问反者是譁常与圣意合也每问皆同者譁之情必无所复逃矣帝如言以验之果得其情司马懿谓蒋济曰智囊往矣济曰桓范则智矣然驽马恋栈豆爽必不能用也管辂曰邓之行步筋不束骨脉不制肉起立倾倚若无手足此为鬼躁何之视候䰟不守宅血不华色精爽烟浮容若藁木此为鬼幽二者皆非遐福之象也初诸葛恪少有盛名文帝深器重之而恪父瑾常以为戚曰非保家之主也父友奋威将军张承亦以为恪必败诸葛氏帝甞问陈矫曰司马公忠贞可谓社稷之臣乎矫曰朝廷之望也社稷则未知也吴主醉问费祎曰杨仪魏延牧竖小人也虽甞有鸣吠之益于时务然既已任之势不得轻一朝无诸葛亮必为祸乱矣陆逊甞谓恪曰在我前者吾必奉之同升在我下者则扶接之今观君气陵其上意蔑乎下非安徳之基也周瑜曰操虽託名汉相其实汉贼桓温请谢安为司马髙松戏之曰卿髙卧东山诸人每相与言安石不出将如苍生何苍生今亦将如卿何安甚有愧色陈登谓吕布曰登见曹公言待将军譬如养虎当饱其肉不则噬人公曰不然当如养鹰饥则为用饱则飏去裴頠荐韦忠于张华华辟之忠辞疾不起人问其故忠曰张茂先华而不实裴逸民慾而无厌弃典礼而附贼后此岂大丈夫之所为哉逸民每有心託我我常恐其溺于深渊而余波及我况可褰裳而就哉山涛见王衍曰何物老妪生此宁馨儿然误天下苍生必此人也王勐言于坚曰慕容垂父子譬如龙虎非可驯之物若借以风云将不可复制王澄胡母辅之等以任放为逹或至裸体乐广闻而笑曰名教中自有乐地何必乃尔羊祜谓賔客曰王夷甫方以盛名处大位然败俗伤化必此人也董养见王弥而谓之曰君好乱乐祸若天下有事不作士大夫矣陶侃遗荀崧书曰杜曽凶狡所谓鸱枭食母之物此人不死州土未宁足下当识吾言范通谓王濬曰卿功则美矣然恨所以居美者未尽善也卿旋斾之曰角巾私第口不言平吴之事若有问者辄曰圣主之徳羣帅之力老夫何力之有此蔺生所以屈㢘颇也王浑能无愧乎刘琰每奇桓才然知其有不臣之志谓㑹稽王昱曰温不可使居形势之地其位号常宜抑之刘惔曰但恐克蜀之后温终专制朝廷王献之甞与兄徽之操之俱谒谢安二兄多言俗事献之寒温而已既出客问安王氏兄弟优劣安曰小者佳客问其故安曰吉人之辞寡以其少言故知之何尚之迁吏部郎告休定省倾朝送别及至郡叔度谓曰闻汝来此倾朝相送可㡬客答曰殆数百人叔度笑曰此送吏部郎耳非闗何彦徳也谢𢎞微末甞与友棊友西南棊有死势复一客曰西南风急或有覆舟者友悟乃救之𢎞微大怒投局于地识者知其暮年之事果以此嵗终太尉义恭与义宣书曰往时仲堪假兵灵宝寻害其族孝伯推诚牢之旋踵而败臧质少无美行弟所具悉今借西楚之强力图济其私凶谋若果恐非池中物也苏湛曰凢谋大事当得天下奇才与之从事今但与长安令博徒谋之此有成理不髙欢谓澄曰景专制河南十四年矣常有飞扬跋扈之志顾我能畜养非汝所能驾御也李崇国谓游肇曰伯绪凶疎终倾宋氏若得杀身幸矣王晞曰我少年以来閲要人多矣得志少时鲜不颠覆傅嘏曰太初志大其量能合虚声而无实才何平叔言逺而情近好辨而无诚所谓利口覆邦家之人也邓元茂有为而无终外要利名内无闗钥贵同恶异多言而妬前多言多衅妬前无亲以吾观此三人者皆将败家逺之犹恐祸及况眤之乎李密狡猾好反今遣之如投鱼于泉放虎于山必不反矣盛彦师曰李密声言向洛实欲出人不意走襄城就张善相耳宻既度陜果踰山南出张镐言许叔冀狡猾多诈临难必变张九龄言于张説曰宇文融承恩用事辨给多权数不可不备説曰䑕辈何能为融及李林甫弹奏説路巖佐崔铉于河南为度支使既而入为监察御史不出长安城十年至宰相其自监察入翰林也铉犹在淮南闻之曰路十今已入翰林如何得老皆如铉言徐旷字文逺博通六经时耆儒沈重讲太学授业常千人文逺从之质问曰先生所説纸上语尔若奥境彼有所未见尚何观焉张昌龄王公谨举进士皆为王师旦所绌太宗问其故答曰昌龄等华而少实其文浮靡非令器也元结家瀼濵自称浪士及有官人以为浪者亦漫为官乎唿为漫郎漫遂显裴行俭曰王勃等虽有文华而浮躁浅露岂享爵禄之器耶张孝忠曰朱司徒可与共始难与共终也卢藏用隠终南山晩乃狥权利司马承正召至阙下藏用指南山曰此中有大佳处承正徐曰仕宦之捷径耳藏用慙岑文本曰马周鸢肩火色腾上必速恐不能乆传记慕容垂请至邺拜墓苻坚许之权翼谏曰垂犹鹰也饥则附人饱则飏去遇风尘之㑹必有凌霄之志唯宜急其羁绊不可任其所欲坚不从王敦为太子舍人潘滔见而目之曰处仲蜂目已露但豺声未振若不噬人亦当为人所噬集察其志意所望殊髙尚不能歴其藩翰况堂奥乎言行之间足见真态曽临大道閲浮生来往憧憧利与名二十八年何限客不曽闲见一人行吾少时读醉乡记私怪隠居者无所累于世而犹有是言岂诚㫖于味耶及读阮籍陶潜诗然后乃知彼虽偃蹇不欲与世接然犹未能平其心或为事物是非相感发于是有託而逃焉者也若颜氏之操瓢与箪曽参歌声若出金石彼得圣人而师之汲汲每若不可及其于外慕固不暇尚何麴糵之託而昏㝠之逃耶咸阳不留王业已去虽未至于隂陵谁不知其失路吾今细观竞渡儿何殊当路权相持不知得所各休去㑹到摧舟折楫时本朝面垢不忘洗衣垢不忘澣此人之至情也今也不然衣臣虏之衣食犬彘之食囚首丧面而谈诗书此岂其情也哉凢事之不近人情者鲜不为大姦恶韩魏公坚请相州上问卿去谁可属国者金陵何如公曰为翰林学士则有余处此地则不可后有问公何以识之公曰甞读金陵答杨忱书窥其心术只为一身不为天下以此知非宰相器仁宗朝王安石知制诰一日赏花钓鱼内侍各以金楪盛钓饵药置几上安石食之尽明日帝谓宰辅曰王安石诈人也使误食钓饵一粒则止矣食之尽不情也富公见张安道曰人固难知也张公曰谓王安石乎亦岂难知者皇祐间方平知贡举或荐安石有文学宜辟以考校姑从之安石既来一院之事皆欲纷更之方平恶其人檄以出自此未甞与之语也陈瓘因朝㑹见蔡京视日乆而不瞬甞以语人曰京之精神如此他日必贵然矜其禀赋敢敌太阳吾恐此人得志必擅私欲无君自肆矣夫好货天下之贱士也以范蠡之贤岂聚敛积实者何至耕于海濵父子力作以营千亩屡散而复积此何为者岂非才有余而道不足故功成名遂身退而心终不能自放者乎王安石名盛欧阳脩劝苏洵交游安石安石亦愿交于洵洵曰吾知其人耳是不近人情者鲜不为天下患安石之母死士大夫皆弔之洵独不往作辨姦论孟甞君特鸡鸣狗盗之雄耳岂足以言得士不然擅齐之强得一士焉宜可以南面而制秦尚何取鸡鸣狗盗之力哉夫鸡鸣狗盗之出其门此士之所以不至也韩愈甞有赋矣不过羡二鸟之光荣叹一饱之无时耳推是心使光荣而饱则不复云矣爵位自髙言尽废古来何啻万公卿温公曰昨㸔三国志识破一事遗令者世所谓遗嘱也必择𦂳要言语付子孙至纎悉事则或不暇且操身后之事有大于禅代者乎今操之遗令谆谆数百言下至分香卖履之事无不处置详尽无一语语及禅代之事意谓禅代之事自是子孙所为吾未甞教为之是实以天下遗子孙而身享汉臣之名此遗令之意歴千百年无人识得苏明允权书衡论观其着书之名已非岂有山林逸民立言垂世乃汲汲于用兵如此所见安得不为荆公所薄昔者羊叔子见王衍曰误天下苍生必此人也郭汾阳见卢杞曰此人得志吾子孙无遗类矣郑向知杭州王耿为浙漕互有论列而耿死郑往哭之甚哀或曰龙图素恶端公今何恸哭也范拯曰龙图待哭斯人乆矣嵗寒经晏平仲善与人交乆而敬之嵗寒然后知松柏之后彫也乆要不忘平生之言史赵午等谋反觉诏捕赵王及羣臣有敢随王罪三族唯田叔孟舒等十余人赭衣自髠钳随王至长安赵王敖事白得出窦婴失势诸公引去惟灌夫独否栾布哭彭越田叔随张敖虽新不改故主父偃方贵幸时客以千数及族死无一人视独孔车收焉大将军日退而骠骑将军日益贵大将军故人门下多去事骠骑辄得官爵惟任安不肯宋𢎞曰贫贱之交不可忘糟糠之妻不下堂或劝刘备攻刘琮荆州可得备曰刘荆州临亡託我以孤遗背信自济吾所不为何面目以见刘荆州乎梁冀暴固乔尸于城北四衢令有敢临者加其罪固弟子汝南郭亮尚未冠左提章钺右秉铁锁诣阙上书乞收固尸不报与南阳董班具往临哭守丧不去夏门亭长呵之曰卿曹何等腐生公犯诏书欲干试有司乎亮曰义之所动岂知性命何为以死相惧邪太后闻之皆赦不诛杜乔故掾陈留杨匡号泣星行到雒阳着故赤帻託为夏门亭吏守䕶尸丧积十二日都官从事执之以闻太后赦之匡因诣阙上书并乞李杜二公骸骨使得归葬太后许之匡送乔丧还家葬讫行服遂与郭亮董班皆隠匿不仕吉黄为长陵令时科禁长吏擅去官黄闻司徒赵温薨自以为故吏违科奔丧祖逖有胡奴曰王安逖甚爱之及祖约之诛安叹曰岂可使祖士稚无后乎乃往就事观刑逖庻子道重始十嵗安窃取以归匿之变服为沙门韩愈史𢎞通与人交荣瘁不易唐魏元同与裴炎缔交能保终始故号耐乆朋严挺之重交游生死不易集春兰兮秋菊长絶无兮终古风雨急而不絶其音霜露零而不渝其色斯贤达之素交歴万古而一遇诸葛亮曰士之相知温不増华寒不改叶贯四时而不衰歴夷险而益固贵贱结交心不移惟有严陵及光武升沉不改故人情却羡淮南好鸡犬也能终始逐刘安肯蹋衡门草唯应是友生松筠寒不变胶漆冷弥坚始信淡交宜乆逺与君转老转相亲还有昔时巢燕在飞来飞去画堂中淡交终不散孤达晩相宜我蟠浊泥君蹑青云不以升沉堑隔其间嵗晩心谁在青青见此君回㸔后彫色青翠有松筠惟有旧巢燕主人贫亦归本朝莺犹求旧友燕不负贫家惟有南山与君眼相逢不改旧时青寒心未肯随春态炎凉经简贤附势史汲郑之贤有势则賔客十倍无势则否况衆人乎翟公为廷尉賔客填门及废门外可设雀罗翟公复为廷尉賔客欲往翟公乃大署其门曰一死一生乃知交情一贫一富乃知交态一贵一贱交情乃见汲郑亦云悲夫当其贫困时人莫肯视至贵也乃争附之主父偃当路诸公皆誉之及名败身诛士争言其恶苏秦曰此一人之身富贵则亲戚惧之贫则轻易之况衆人乎郑当时与汲黯列为九卿两人中废賔客益落司马相如与卓文君驰归成都家徒四壁立卓王孙大怒曰女不才我不忍杀一钱不分也王孙耻之杜门不出后数嵗相如为中郎将至蜀太守已下郊迎县令负弩矢先驱蜀人以为宠于是卓王孙因门下献牛酒以交驩喟然而叹自以得使女尚司马长卿晩温舒多谄善事权贵无埶者视之如奴有埶家虽有姦如山弗犯无埶虽贵戚必侵辱大将军日退而骠骑日益贵大将军故人门下多去事骠骑辄得官爵王献之兄弟自郄超未死见愔常蹑履问讯甚修舅甥之礼及超死见愔慢怠屣而候之殷浩作豫章定省送别者甚衆及废徙东阳船泊征虏亭积日亲旧无复相窥者传记迎新千里逺送故不出门苏秦曰贫穷则父母不子富贵则亲戚畏惧集春荣谁不慕嵗寒良独难富贵他人合贫贱亲戚离廉公失权势门馆有虚盈贵贱犹如此况乃曲池平髙车尘未灭珠履故余声賔堦緑钱满客位紫苔生势之所集从之如归市势之所去弃之如脱遗大抵当隆赫柄用而蜂附蚁合煦煦趄趄便辟匍匐非乎人而售乎已一旦势异则电灭飇逝不为门下用矣今之交乎人炎而附寒而弃势要情所重排斥则埃尘未免骨肉然何况四海人凢今之交视势厚薄左降去时裴相宅旧来车马㡬人过人情厚薄苦须臾昔在连环今在玦连环可碎不可移如何物在人自絶昔日洛阳社贫穷相持携今日长安道对面隔云泥富贵家人重贫贱妻子欺忆昔未出身自贱如埃尘君今才出身自重如千钧君今自世情何况天下人万世金石交一晌如浮云合如市道㢘公之门客虚盈势迨雀罗廷尉之交情贵贱世人交结违寒集温黄金销铄素丝变一贵一贱交情见本以势利交势尽交情已始若胶附终若冰拆花开蝶满枝花谢蝶还稀本朝盖士方穷时困厄闾里庸人皆得易而侮之若季子不礼于其嫂买臣见弃于其妻一旦髙车驷马旗旄导前而骑卒拥后夹道之人相与骈肩累迹瞻望咨嗟而所谓庸夫愚妇者奔走骇汗羞愧俯伏以自悔罪于车尘马足之间昔者在贫贱之辱所有无以异于今一朝居豪杰之先而人然后知其贵乗衰传记周伯仁好乗人之弊集陷阱不一引手反挤之又下石焉本朝杨文公亿为执政所忌言事者攻之不已公曰已挤沟壑犹下石而不休方困蒺藜尚关弓而相射始终不渝经终始如一有始有卒者其惟圣人乎史叔孙所馆者虽一日必葺其墙屋去之如始至㐲湛髫髪厉志白首不衰武侯所至营垒井灶厠溷藩篱障塞皆应绳墨一月之行去之如始至终始一操虽頽嵩岱不吾压也集生以贞兮死以㓗本朝范文正公自出守时有三婢至二府不増一人有始无终经凢人未见圣若不克见既见圣亦不克由圣将恐将惧惟予于女将安将乐女转弃予将恐将惧寘予于懐将安将乐弃予如遗昔育恐育鞠及尔颠覆既生既育比予于毒于我乎夏屋渠渠今也每食无余于嗟乎不承权舆于我乎每食四簋今也每食不饱于嗟乎不承权舆彼求我则如不我得执我仇仇亦不我力靡不有初鲜克有终史耳余始居约时相然信及据国争权卒相灭亡何向者慕用之诚后相背之盩也徳宗在危难时聴贽谋及己平追仇尽言怫然以谗幸逐犹弃梗魏徴上疏以为陛下志业比贞观之初渐不克终者凢十条有言魏徴自録前后谏辞以示起居郎褚遂良者上愈不悦乃罢叔玉尚主而踣所撰碑集感平生之游处若壎篪之相须何今日之两絶若秦越之异区靡不春华鲜克嵗寒小人槿花心朝在夕不存中书君老而秃不任吾用吾甞谓君中书而今不中书耶因不复召员既霸吴钃镂赐斯既帝秦五刑具长平威振杜邮死垓下敌擒钟室诛皆用尽身贱功成祸归弃我忽若遗曩者胶漆契迩来云雨暌初则许之以死狥体面俱柔终乃背之而饱飞身名已遂昔年洛阳社贫贱相提携今日长安道对面隔云泥种徳经积善之家必有余庆徳垂后裔子孙其逢吉与国咸休永世无穷世世享徳臯陶迈种徳聿修厥徳克昌厥后保艾尔后克开厥后钖兹祉福恵我无疆子泽及三族而况父母乎积厚者流泽广史陈侯筮敬仲曰非此其身在其子孙光逺而自他有耀者也初懿氏卜妻敬仲其妻占之曰有妫之后将育于姜五世其昌并于正卿八世之后莫之与京故袭天禄子孙赖之伍员曰树徳莫如滋盛徳必百世祀太史公曰燕崎岖彊国之间最为弱小㡬灭者数矣然社稷血食者八九百嵗于姬姓独后亡岂非召公之烈耶盛徳之后必百世祀庆流苖裔宜蒙福祐子孙千亿之报燕齐之祀与周并传子继弟及歴载不堕岂无刑辟繇祖之竭力故支庶赖焉于公曰我治狱有隂徳未甞有所寃子孙必有兴者至定国为丞相永为御史大夫封侯传世积徳累善十余世邓禹曰吾将百万之衆未甞妄杀一人后必有兴者其后邓氏自中兴后累世宠贵子孙传承后祚无疆郭子仪子孙多以功名显盖盛徳后传记有隂徳者必享其荣以及其子孙集贻祉复集千秋万嵗祚祉无疆吾知徐公百不忧积善衮衮生公侯房氏二相厥家以闻条叶被泽况公其孙善积家肥子孙多材如彼榱栋必生徂徕粹气纡余钟于后昆钖羡后大之祥种徳而迈乃生令子仗顺积善宜钟庆于子孙陆公余徳机云在积厚昌大本朝种徳之深稼而必穑发源之逺流则愈长休嘉垂延燕及于后笃行有闻信于乡国懐道不试遗其子孙魏公之业与槐俱萌封殖之勤必世乃成既相真宗四方底平归视其家槐隂满庭稔恶经过涉灭顶凶骄淫矜夸将由恶终元恶大憝愍不畏死天吏逸徳烈于勐火秽徳彰闻凶人为不善亦惟日不足商罪贯盈方茂尔恶史郑庄公之弟叔段姜氏爱之祭仲使图之庄公曰多行不义必自毙子姑待之既而叔段命西鄙北鄙贰于己公子吕请除之公曰无庸将自及太叔又收贰以为己邑子封曰厚将得衆公曰不义不暱厚将崩复恶已甚长恶不悛天夺之鉴而益其疾不可以五稔此三族也世济其凶増其恶名天之假助不善非祚之也厚其凶恶而降之罸也左师曰纵之使盈其罪重而无基能无敝乎季氏之恶已熟于易一为过再为涉三而弗改灭其顶凶窦宪姦恶贯天达地夫性恶之民民之豺狼虽得放宥之泽终无改悔之心旦脱重梏夕还囹圄严明令尹不能使其㫁絶譬如猘狗或能噬人桓温曰男子纵不能流芳百世亦当遗臭万年杜絶言路掩蔽聪明以成其姦妬贤嫉能排抑胜己以保其位集未革狼心仍懐豕突未悟倾巢之兆敢懐拒辙之心恶稔祸盈亲离衆叛人神共弃天地不容本朝袁绍以十倍之衆大败于官渡仅以身免而操敛兵不追者何也所以缓绍而乱其国也善良经积善之家必有余庆吉人为善惟日不足宗族称孝焉乡党称弟焉善人为邦百年亦可以胜残去杀矣子天道无亲常与善人史善人天地之纪也东平王曰为善最乐马援曰吾从弟少游曰士生一世但长取衣食裁足乗下泽车御欵段马为郡掾吏守坟墓乡里称善人斯可矣洗心向善良善与人无雠集人而好善虽福未至祸其逺矣豪彊史三郄族大多怨去大族不逼敌多怨有庸公曰然子皮授子产政子产曰族大多宠不可为也羊舌四族皆彊家也甯成抵罪归家持吏短长济南氏族人三百余家豪滑二千石莫能制家富势足目指气使田儋弟荣横皆豪杰宗彊能得人班氏逺祖以财雄北边僮仆千指富埓王者豪强之徒武断乡曲圉夺成家者为雄杰抟掩成富豪植大强甯成抵罪归家威重于郡守强者怨之归也其并兼者则陵横邦邑桀健者则雄张闾里集乗时射利财丰巨万竞其区宇则并疆兼巷矜其宴居则珠服玉馔豪家乗势相扇权势史灌夫陂池田园宗族賔客为权利横于颍川田蚡为相荐人或起家至二千石权移主上上曰君除吏尽未朕亦欲除吏田蚡治第宅甲诸第田园极膏腴市买郡县器物相属于道前堂罗钟鼓立曲旃后房妇女以百数诸侯奉金玉狗马玩好不可胜数熏灼四方公卿以下畏石显重足敛迹显与中书仆射牢梁少府五鹿充宗结为党友诸附倚者皆得宠位五人同日封故世谓之五侯代相陈豨从车千乗而吴濞淮南皆招賔客以千数外戚大臣魏其武安之属竞逐于京师布衣游侠剧孟郭解之徒驰誉于闾阎权行州域力折公侯丁傅董贤用事诸附离者或起家至二千石列国公子魏有信陵赵有平原齐有孟甞楚有春申皆借王公之势竞为游侠党亲连体根据于朝廷其四方调发嵗时贡献皆先输上第于冀乗舆乃其次焉吏民赍货求官请罪者道路相望百官迁召皆先到冀门牋檄谢恩然后敢诣尚书黄门常侍及中使伯荣往来甘陵上威仪翕赫震动郡县王侯二千石至为伯荣独拜车下四侯专行天下为之语曰左回天贝独坐徐卧虎唐两堕李固曰中常侍在日月之侧声势振天下手握王爵口含天宪运掌则使饿吏富于季孙唿噏则令伊颜化为桀跖指撝足以震风雨叱咤可以兴雷电埶家多所宜咳唾自成珠被褐懐金玉兰蕙化为刍问起居者车如流水马如游龙帝以恵琳道人善谈论因与议朝廷大事遂参权要賔客辐辏门常有车数十两四方赠赂相系方筵七八座上赏酒琳着髙屐披貂裘置通呈书佐㑹稽孔顗诣之遇賔客填咽暄凉而已顗慨然曰遂有黒衣宰相可谓冠屦失所矣忤意者严霜夏零阿㫖者膏雨冬㴻荣枯由其唇吻废兴候其指麾窦霍势倾中外藩镇将帅多出神策军台省清要亦有出其门者矣杨国忠相攘袂扼腕公卿以下頥指气使莫不震慴刘晏任职乆势轧宰相要官华使多出其门自江淮茗橘珍菓常与本道分献竞欲先至虽封山㫁道以禁前发晏厚赀致之常冠诸府士之浮竞甘进者争出其门赫然势燄可炙当其党盛门若沸羮杨虞卿性柔善谐丽权倖倚为姦利嵗举选者走门下无不得所欲升沉在牙颊间慕容超时公孙五楼为侍中内外无不惮之王俨谄事五楼时人语曰欲得侯事五楼天宪在口势回日月卢把为相朋附者咳唾立至青云睚眦者回盻已挤沟壑桑维翰权势既盛四方赂遗嵗积鉅万举动回山海唿吸变霜露阿㫖曲求则光宠三族直情忤意则惨夷五宗传记事非权不立非势不成集俛仰生荣华咄嗟复彫枯冠盖辐辏衣裳云合辎軿击轊坐客恒满蹈其阃阈若升阙里之堂入其奥隅谓登龙门之坂叙温燠则寒谷成暄论严苦则春丛零叶飞沈出其頋指辱荣定其一言宠钧董石权压梁窦雕刻百工鑪锤万物吐𠻳兴云雨唿吸下霜露九域耸其风尘四海叠其燻灼服轩乘冕出于言笑之下所爱光五宗所恶灭三族冠带交错方圆接轸宗党生光华賔仆逺倾慕况闻内金盘尽在卫霍室掌握有权柄衣马日肥轻声驰而响溢风震而影靡可使尺泽之鲵奋鳞而纵海密网之鸟举羽而翔霄转盻生光辉权倾一国声振八纮本朝吹嘘死灰生气燄谈笑暖律回严凝恃势经依势作威倚法以削席宠惟旧怙侈灭义季子臯葬其妻犯人之禾申详以告曰请更之子臯曰孟氏不以是罪予朋友不以是弃予以吾为邑长于斯也买道而葬后难继也史以宠贾怨夫郄昭子其富半公室其家半三军恃其富宠以汰于国其身尸于朝其宗灭于绛不然夫八郄五大夫三卿其宠大矣一朝而灭莫之哀也唯无徳也武安负贵而好权田蚡为丞相召客饮坐其兄盖侯北乡自坐东乡以为汉相尊不可以兄故私挠籍倚名族恃势怙宠怙宠矜功窦宪恃宫掖声势以贱直请夺沁水公主园田公主逼畏不敢计乆依城社不畏熏烧城狐社䑕杜威乆镇恒州性贪残自恃贵戚多不法每以备边为名敛吏民钱帛以充私藏富室有珍货或名姝骏马皆夺取之或诬以罪杀之籍没其家魏宗爱方用事威振四方甞召百官于都坐王公以下皆趋庭望拜江表自东晋以来世族陵驾寒门来俊臣倚势贪淫士民妻妾有美者百方取之自宰相已下籍其姓名而取之山东人士崔卢李郑诸族好自矜地望虽累叶陵替茍他族欲与为姻必多责财币或舍其乡里而妄称名族或兄弟齐列而更以妻族相陵虢国尤为豪荡一旦帅工突入韦嗣立宅撤去旧屋自为新第但授韦氏以隙地十亩而已故事诸宰相㑹食中书丞相食时百僚无敢谒者叔文至中书欲与同平章事韦执谊计事令直省通之直省以旧事告叔文怒叱直省惧入白执谊传记三贵瞋目张权有噉人势集冯借世资用相陵驾䑕凭社贵狐借虎威夫傲虽凶徳必有恃而敢行广势驰声席其势鼓行人间驱驾气势若掀雷挟电抉于天地之垠本朝依倚秋风气势豪似欺黄雀在蓬蒿势利相轧经胁权相灭强者胁弱衆者暴寡知者诈愚勇者苦怯子名也者相轧也以强陵弱以衆暴寡皆乱人之徒也强以克弱强者害弱而夺之衆者暴寡而譁之勐兽食颛善鸷鸟攫老弱强掩弱衆暴寡诈欺愚勇侵怯鸡有专栖之雄雉有擅泽之鷮蚁有兼弱之智蜂有攻寡之计人相役御亦犹是耳史天下以智力相雄长衆暴寡大并小孔熈先曰近者殷铁一言而刘班碎首彼岂父兄之雠百世之怨乎所争不过荣名势利先后之间耳及其末也唯恐陷之不深发之不早戮及百舌犹曰未厌是可为寒心张𢎞策曰一国三公犹不堪説六贵同朝势必相图江左自东晋以来世族陵驾寒门天后方图临朝乃鸩杀太子𢎞立雍王贤贤自知必不保全与二弟无由敢言乃作黄台瓜词贤终为后所逐死黔中互相吞噬唯力是视集倾夺相夸侈不知身所终弱之肉强之食暴寡胁弱力大者搏齿利者啮爪刚者抉羣衆者轧争先利涂虞相轧则衅起重厚经君子厚徳载物不侵侮不好狎天地之道博也厚也大人不倡游言赵文子其中退然如不胜衣其言呐呐然如不出诸口不窥密不旁狎不道旧故不戏色其徳盛者其志厚及其广厚载华岳而不重振河海而不洩言忠信行笃敬虽蛮貊之邦行矣子水之积也不厚则其负大舟也无力风之积也不厚则负大翼也无力言重则有法行重则有徳貌重则有威好重则有观史唯厚徳者能受多福周勃厚重少文绛侯东阳侯称为长者言事曽不能出口李将军恂恂如凢人口不能出辞为人质厚少文造次不能以辞自达李栖筠庄重寡言元徳秀实厚少縁饰集掘剞劂而不用言词纯朴古人风轻薄经其徳薄者其志轻言不忠信行不笃敬虽州里行乎哉子乡曲之儇子言轻则招忧行轻则招辜貌轻则招辱好轻则招淫史轻则寡谋轻虑者不可以治国商君天姿刻薄人也魏其沾沾自喜多易世俗靡薄马援戒子孙曰效杜季良不得陷为天下轻薄子暨艳多扬人暗昧之失以显其谪魏收昔在京洛轻薄尤甚人号云魏收惊蛱蝶王勃等有才而浮躁衒露张昌龄举进士为考功王师旦所绌太宗问其故答曰昌龄等华而少实其文浮靡非令器也取之则后生慕効乱陛下风雅韦渠牟志尚浮浅不根于道徳仁义崔信明蹇亢以门望自髙郑世翼亦傲倨数恌轻忤物传记墙薄则亟壊缯薄则亟裂器薄则亟毁酒薄则亟酸夫薄物可以旷日持乆者殆未有也梁遣徐陵聘齐时魏收文学为北朝之冠録其文遗陵陵过江沉之曰吾与魏公藏拙长者经徳盛不狎侮不侵侮不好狎不窥密君子不以其所能者病人不以人之所不能者愧人恶称人之恶者君子嘉善而矜不能君子成人之美不成人之恶不逆诈不亿不信史壶遂深中隠厚世言梁多长者不虚哉将相皆旧功臣论议务在寛厚耻言人之过失郑当时每朝候上问説未甞不言天下长者记人之功忘人之过绛侯东阳侯称为长者言事曽不能出口多所平反罪人曹参为相择木讷于文辞重厚者召之为吏吏之言文刻深欲务声名者辄斥去之张欧为御史未甞言按人官属以为长者马援曰闻人过失如闻父母之名耳可得闻口不得言也诏问刘昆曰前在江陵反风灭火后守𢎞农虎北渡河行何徳政而致是事昆对曰偶然耳左右皆笑其质讷帝叹曰此乃长者之言也厚性寛中刘寛为太尉甞坐客遣苍头市酒迂乆大醉而还客不堪之骂曰畜产寛须臾遣人视奴疑必自杀顾左右曰此人也骂畜产辱孰甚焉故吾惧其死也忠孝之人持心近厚阮籍口不臧否人物罗仇曰宁使人负我我不忍负人也什翼犍性寛厚郎中令许谦盗绢二疋什翼犍知而匿之谓左太史燕凤曰吾不忍视谦之面卿慎勿泄若谦慙而自杀是吾以财杀士也谢方明为丹阳尹方明善治郡所至有能名承代前人不易其政必当改者则以渐移变不使有迹可寻乐广凢论人必先称其所长则所短不言自见有老妪欲诣刘仁轨陈牒误诣戴至徳览之未终妪曰本谓是解事仆射乃不解事仆射耶归我牒至徳笑而授之时人称其长者宁人负我无我负人房𤣥龄不以己长望人贾耽长者不喜臧否人物朱渥性通简不骄饰甞曰士茍有行不必己长形彼短己清形彼浊传记孔子曰与人交推其长者违其短者厚者不毁人以自益仁者不危人以要名集不吹毛而求小疵不洗垢而察难知持论从容未甞言人所短深识臧否不以毁誉形言许逺寛厚长者貌如其言致一物于必穷之地君子不为本朝臧否不挂口韩魏公器量过人性浑厚不为畦畛峭堑以快恩雠矜名誉为可薄不忽㣲小经惟公懋徳克勤小物在上位不陵下子夏曰虽小道必有可观者焉子范氏门徒路逢乞儿马医弗敢辱也必下车而揖之史臧文仲曰国无小不可易也君其无谓邾小蠭虿有毒诗曰虽有丝麻无弃菅蒯薳启疆曰耻匹夫不可以无备君子能勤小物故无大患蚋蚁䗦虿皆能害人田琳曰谚称掩目捕雀夫㣲物尚不可欺以得志况大事乎刍荛有可録之事黄犬之皮终补狐裘也郄超曰谢𤣥使才虽履屣间亦得其任传记刍荛之言明王必择葑菲之体诗人所记鸡肋是弃能无惜乎敌国无小蜂虿有毒鸟穷则啄兽穷犹触者皆自卫其生命而求免于祸难也集不弃菅蒯爱同丝麻刻深经析言破律史公曰言多忌克忌则多怨又焉能克陗直刻深于人之功无所记于人之罪无所忘以刻为明吹毛求疵周亚夫曰极知禹无害然文深不可以居大府张汤赵禹共定诸律令务在深文拘守职之吏作见知法吏传相监司用法益刻自此始上下相敺以刻为明深者获公名平者多后患性刻害好发人隂伏翟方进以经术进其为吏用法刻深好任势立威有所忌恶峻文深诋中伤甚多申韩刻薄伤化集史叙项籍之所以失天下曰于人之功无所记于人之过无所遗管仲论鲍叔牙不属国但闻人过终身不忘残忍经焚炙忠良刳剔孕妇斮朝涉之胫剖贤人之心子盗跖脍人肝而餔之逮至夏桀殷纣燔生人辜谏者为炮烙铸金柱剖贤人之心折才士之胫醢九侯之肉爼梅伯之骸纣观炮烙于瑶台谓龙逢曰乐乎史蠭目而豺声忍人也莒子庚舆虐而好剑茍铸剑必试诸人纣醢九侯剖比干心吕太后㫁戚夫人手足去眼煇耳饮瘖药使居厠中命曰人彘吴起事鲁齐人攻鲁鲁欲将吴起起取齐女起欲就名遂杀其妻以明不与齐也鲁卒以为将鲁人或恶起起杀其谤己者三十余人出卫闻其母死起终不归项羽攻襄城无噍类孙皓剥人之面凿人之眼赫连勃勃性骄虐视民如草芥常居城上置弓剑于侧有所嫌忿手自杀之羣臣迕视者凿其目笑者决其唇谏者先截其舌而后斩之宋苍梧王一日不杀则惨然不乐夏王勃勃以叱千阿利领将作大匠阿利性巧而残忍蒸土筑城锥入一寸即杀作者而并筑之射甲不入则斩弓人入则斩甲匠贾妃性酷虐甞手杀数人或以㦸掷孕妾子随刃堕地苻生锤钳锯凿可以害人之具备置左右即位未㡬后妃公卿以下至于仆隷凢杀五百余人截胫拉胁锯项刳胎者比比有之自去春以来潼闗之西至于长安虎狼为暴凢杀七百余人秦羣臣奏请禳灾苻生曰野兽饥则食人饱当自止何禳之有且天岂不爱民而正以犯罪者多故助朕杀之耳齐定州刺史南阳王绰喜为残虐甞出行见妇人抱儿夺以饲狗妇人号泣绰怒以儿血涂妇人纵狗使食之齐主闻之锁诣行在问在州何事最乐对曰多聚蝎于皿器置狙其中观之极乐帝即命夜索蝎一斗比晓得二三升置浴斛使人祼卧斛中号叫宛转帝与绰临观喜噱不已因让绰曰如此乐事何不早驰驿奏闻卢把小忤己不傅死地不止武后遣人杖王皇后萧淑妃各一百㫁去手足投酒瓮中曰二妪骨醉数日而死又斩之则天当其忍㫁虽甚爱不少忍赵思绾好食人肝常面剖而脍之脍尽人未死又好以酒吞人胆谓人曰吞此千枚则可以无敌矣及长安城中食尽取妇人幼稚为军粮日计数而给之每犒军辄屠数百人如羊豕法传记宋康王为无头之冠乐羊为魏文侯将而攻中山其子在中山中山系其子示之乐羊攻愈急中山烹其子而遗之羮乐羊啜之尽一盃中山见其诚也不忍与之战果下之文侯赏其功而疑其心石虎装饰宫人美淑者斩其首浇血置盘上传首视之又内诸比丘有姿色者与之䙝后杀之合牛羊肉煮而食亦赐左右所以识其味也集雄虺九首吞人以益其心虎豹九关啄害下人血人于牙不肯吐口已甚经既破我斧又缺我斨人而不仁疾之已甚乱也子段干木踰垣而辟之泄栁闭门而不内是皆已甚史不为末减赵广汉疑丞相夫人杀侍婢乃将吏卒入丞相府召夫人跪庭下受辞收奴婢十余人以苛为察以刻为明党人归田里书名三府禁锢终身蹊田之牛夺之已甚老成经人惟求旧惟公𢡟徳弼亮四世询兹黄髪则罔所愆番番良士旅力既愆方叔元老克壮其犹召彼故老子非谓有乔木之谓也有世臣之谓也年弥髙而徳弥劭史古之人谋黄髪畨畨则无所过杨骛歴事四朝年耆望重自太宰恪以下皆拜之集皤皤国老苍眉皓髯山立时行华髪皤皤肤未鸡髪未鹤然其心甚老本朝元老在位邦之荣华徒以精神折冲非以筋力为礼古之世臣譬之乔木粤自拱把至于栋梁杰然羣才之中夫岂一日之力以卫武之年践吕尚之位安然无作则功名自隆黙然无言则卿尹自化当以至静之徳坐镇羣动之枢遍閲后生真有道欲谈前事恐无人谙练经子史晋侯在外十九年矣险阻艰难备甞之矣民之情伪尽知之矣春秋髙閲天下之义理多矣素宦于朝时朝廷无故典又少旧臣侯霸明习故事收録遗文条奏前世善政法度施行之胡广练达事体明解条章张纯在朝歴世明习故事建武初旧章多阙每有疑议辄以访纯自郊庙冠昏丧祀礼仪多所证定黄琼昔随父在台阁习见故事及后居职达练官曹争议朝堂莫能抗夺前世难易靡所不甞刁协乆官中朝谙练旧事贺循为世儒宗明习礼学凢有疑议皆取决焉王僧绰幼有大成之度衆以国器许之好学有思理练悉朝典王俭自晋宋以来故事无不谙忆年长识髙故知有夷险乆处朝廷谙练事体李晟曰吾生长西陲备谙敌情苏瓌明晓法令多识台省旧章律条格式皆所删正齐澣为中书舍人朝廷大政必咨之时号解事舍人本朝木经霜雪根无蠧松老知经㡬度霜身闲閲世故不知艰难经生则逸不知稼穑之艰难不闻小人之劳子鲁哀公曰寡人生于深宫之中长于妇人之手未甞知哀未甞知忧未甞知劳未甞知惧史公聚朽蠧而三老冻馁道殣相望而女富溢尤生长脂腴不知稼穑周顗曰君少年未更事晋惠帝时天下荒乱百姓饿死帝曰何不食肉糜陜民诉旱观察使崔荛指庭树曰此尚有叶何旱之有本朝妓围那解思寒谷一曲髙歌一束绫美人犹自意嫌轻谁知织女寒牕下㡬度抛梭织得成诚实经庸言之信庸行之谨闲邪存其诚秉心塞渊所谓诚其意者毋自欺也至诚为能尽其性能尽其性则能尽人之性能尽人之性则能尽物之性能尽物之性则可以赞天地之化育可以与天地参惟天下至诚为能化诚者非自成已而已也所以成物也诚者不勉而中不思而得从容中道诚则明矣至诚之道可以前知故至诚如神至诚无息不息则久久则征征则悠逺悠逺则博厚博厚则髙明惟天下至诚为能经纶天下之大经立天下之大本子至诚通于金石其诚可比于金石诚者君子之所守政事之本也史王陵让陈平绛侯曰始与髙帝啑血盟诸君不在耶今髙帝崩太后女主欲王吕氏诸君纵欲阿意背约何面目见先帝于地下乎卫绾忠实无他肠萧王推赤心置人腹中精神所加金玉为开闗公叹曰吾极知曹公待我厚然吾受刘将军恩誓以共死不可背之吾虽不留要当立效以报曹公乃去矣我要自当以信待人但人不当负我耳我岂可先人生心哉明山賔货所乗牛谓买主曰此牛经患漏蹄疗瘥已乆恐后脱发帝曰叔宝全无心肝旱诏文武官极言得失常何武人不学不知所言马周代之陈便宜二十余条上怪其能以问何对曰此非臣所能家客马周为臣具草耳郭元振曰吾以诚心待人何所疑惧张万福闻谏官伏阁谏趋往至延英门大言贺朝廷有直臣天下必太平矣遂遍拜城仲舒等已而连唿太平万歳万福武人年八十余自此名重天下巧不足而谅有余集诚恕既敷钩鉅靡用本朝庄绮不加语心豁豁不置墙帷温公甞问邵康节曰光如何人康节曰君实脚踏实地人也刘安世从温公学者数年一日避席问尽心行己之要可以终身行之者温公曰其诚乎安世问公行之何先温公曰自不妄语始金玉比诚心晁无咎言司马温公有言吾无过人者但平生所为未甞有不可对人言者悃愊无华真汉吏皮毛剥落尽惟有真实在韩魏公进立于朝与士大夫语退息于家与家人言一出乎诚明道先生之学以诚为本暴白经今予其敷心腹肾肠周道如砥其直如矢君子所履小人所视公事无私议君子之过也如日月之食焉过也人皆见之更也人皆仰之丘也幸茍有过人必知之子贤者以其昭昭使人昭昭曽子曰江汉以濯之秋阳以暴之皜皜乎不可尚已昭昭然若揭日月而行晏子为阿宰三年而毁闻于国景公不悦召而免之晏子谢曰婴知过矣请复治阿三年而誉闻于国公将赏之辞而不受公问其故对曰昔者婴之所以当诛者当赏而今之所以当赏者当诛是故不敢受史诗曰周道挺挺我心扃扃赵武曰夫子之家事治言于晋国竭情无私陈平尽䕶诸将周勃等言陈平受诸将金汉王召让平平曰臣祼身来不受金无以为资诚臣计画有可采者愿大王用之使无可用者金具在请封输官宋昌曰所言公公言之所言私王者无私开心见诚无所隐伏其事昭昭日月经天河海带地不足以比石勒曰大丈夫行事宜磊磊落落如日月然终不效曹孟徳司马仲达欺人孤儿寡妇狐媚以取天下也内无闗钥楚王玮叹曰我之赤心可破示天下也魏主曰我当显然往取扬州不若彼翳行窃步也唐太宗曰率土之内皆吾臣子我所恨不能将我心遍置人腹中岂有相疑之道哉传记楚熊渠子夜行见寝石以为伏虎闗弓射之灭矢饮羽下视之石也复射之矢摧无迹熊渠子见其诚心而金石为开况人乎集大珠脱玷翳白日当空虚肺腑都无隔形骸两不羁便共论肝胆何曽异肺肠输肝冩胆虚懐而襟带不设𢎞量而腑脏洞开朗咏豁心胷用心如日月洞朗轩辟不施㦸级晏婴言笑中无町畦虽郁蒸雾雨之候无自而入矣一见肺肝尽坦然无滞凝悬白日于千里推赤心于万人本朝心豁豁不置墙帷欧公襟懐洞然无有城府向人懐抱絶闗防妄诞经乃谚既诞其言之不怍蛇蛇硕言出自口矣巧言如簧颜之厚矣言不忠信行不笃敬虽州里行乎哉子此非君子之言齐东野人之语也谬悠之説荒唐之言无端崖之辞郑有神巫季咸知人之死生存亡祸福夀夭期以嵗月旬日若神郑人见之皆弃而走列子与之见壶子出而谓列子曰嘻子之先生死矣弗活矣不以旬数矣明日又见壶子出而曰幸矣子之先生遇我也有瘳矣全然有生矣明日又见壶子而曰子之先生不齐吾无得而相焉试齐且复相之明日又见壶子立未定自失而走壶子曰追之列子追之不及不称九天之顶则言黄泉之底无验之言谓之妄诞伐者百行之悖也史敢为大言处之不疑东方朔曰臣十三学书三冬文史足用若此可以为天子大臣文辞不逊髙自称誉阮孚为诞伯汉昭烈曰马谡言过其实不可大用杜审言恃才髙以傲世甞语人曰吾文章当得屈宋作衙官吾笔当得王羲之北面其矜诞类此宇文融在相位谓人曰使吾居此数月则海内无事方士张果自言有神仙术诳人云尧时为侍中于今数千嵗多往来恒山中张果固请归恒山后卒好异者奏以为尸解自古术士妄言致人族灭者多矣非所以靖国家也裴延龄奏左藏库司多有失落近因检閲置簿书乃于粪土之中得银十三万两其匹段杂货百万有余此皆已弃之物即是羡余悉应移入杂库以供别敕支用太府少卿韦少华不伏抗表称此皆每月申奏见在之物请加推验延龄每奏对恣为诡谲皆衆所不敢言亦未甞闻者延龄处之不疑上亦颇知其诞妄陆贽上书极陈裴延龄奸诈数其罪恶其略曰延龄以聚敛为长䇿以诡妄为嘉谋以掊克敛怨为匪躬以靖谮服谗为尽节愚弄朝廷有同儿戏矫诡之态诬罔之辞遇事辄行应口便发靡日不有靡时不为昔赵髙指鹿为马物类犹同岂若延龄掩有为无指无为有传记皮日休傲诞自号间气布衣隗嚣将王元曰请以一丸泥为大王东封圅谷闗上小尧舜下邈三王明皇问富人王元宝家财多少对曰请以一缣系南山一树南山树尽臣缣未穷集是夫喋喋衒玉而贾石者也凿空驾虚诡诈经情疏而貌亲在小人则穿窬之盗也与素隠行怪子以母则不食以妻则食之以兄之室则弗居以于陵则居之史张汤为人多诈舞智以御人吕不韦为春秋暴之咸阳市门悬千金其上有能増一字者与之懐谖误国上诈谖而弃信齐人多诈而无情季文多诈人不能得其要领变诈蠭出缪为恭敬若御史大夫汤乃诈忠汲黯曰𢎞位为三公为布被此诈也凢激诡之行则容隠伪矣曹操少好飞鹰走狗游荡无度其叔父数言之于嵩操患之后逢叔父于路乃阳败面㖞口叔父怪问其故太祖曰卒中恶风叔父以告嵩惊愕唿操而口貌如故嵩曰叔父言汝中风已瘥乎操曰初不中风但失爱于叔父故见罔耳嵩乃疑焉自后叔父有所告嵩终不复信操于是益得肆意孙峻与滕彻虽内不沾洽而外甞相包含杨素曰但恐富贵来逼臣臣无心图富贵也安禄山外若痴直内实狡黠又甞命见太子不拜左右趣之拜禄山拱立曰臣胡人不习朝仪不知太子者何官上曰此储君也朕千秋万嵗后代朕君汝也禄山曰臣愚曏者惟知有陛下乃不知更有储君不得已然后拜魏杜弼曰毒螫满懐妄敦戒业躁竞盈胷谬治清净朱滔变诈多端倪集诩诩强笑语以相取下巧诈百情记纂渊海卷四十三记纂渊海卷四十四钦定四库全书记纂渊海卷四十四宋潘自牧撰性行部欺罔经诪张为幻以空作见文书与实不相应也假于鬼神时日卜筮以疑衆杀子饰智以惊愚狎侮欺绐亡所不为向氏以国氏之谬已也以国氏之重罔已也燕人生于燕长于楚及老而还本国过晋国同行者诳之指城曰此燕国之城其人愀然变容指社曰此若里之社乃喟然而叹指舍曰此若先人之庐乃潸然而泣指壠曰此若先人之塜其人哭不自禁同行者哑然大笑曰予昔绐若此晋国耳楚人握山雉者欺路人曰凤凰也路人曰我闻凤凰今始见矣请买千金弗与请加倍乃与之史赵髙献鹿谓之马二世问左右此乃鹿也左右皆曰马也二世惊自此为惑乃召太卜令卦之太卜曰奉宗庙鬼神斋戒不明乃至于此瞽说欺天满谰诬天元光二年李少君以祠灶却老方见少君善为巧发竒中甞从武安侯饮坐中有九十余老人少君乃言与其大父游射处老人为儿时从其大父识其处一坐尽惊少君言上曰祠灶可致物致物而丹砂可化为黄金夀可益蓬莱仙者可见以封禅则不死黄帝是也居乆之李少君病死天子以为化去不死而海上燕齐恠迂之方士更多言神仙事矣元狩四年齐人少翁以鬼神方见拜少翁为文成将军居嵗余其方益衰神不至乃为帛书以饭牛佯不知言曰此牛腹中有竒杀视得书言甚恠天子识其手书问其人果是伪书于是诛文成将军而隐之元鼎二年丁义荐方士栾大大敢为大言处之不疑大言曰臣甞往来海中海中见安期羡门之属顾以臣为贱不信臣又以为康王诸侯耳不足与方臣之师曰黄金可成而河决可塞不死之药可得仙人可致也元鼎四年齐人公孙卿曰黄帝仙登于天黄帝採首山铜铸鼎于荆山下鼎既成有龙垂胡髯下迎黄帝上骑龙与羣臣后宫七十余人俱登天于是天子曰嗟夫诚得如黄帝吾视弃妻子如脱屣耳元封二年公孙卿言见神人东莱山若云欲见天子天子于是幸缑氏城遂至东莱宿留之数日无所见见大人迹云公孙卿言仙人好楼居于是上令长安作蜚廉观甘泉作益寿延夀观持节设具而候神人天子病鼎湖甚巫医无所不致不愈游水发根言上郡有巫病而鬼神下之上召置祠之甘泉及病使人问神君言曰天子无忧病病少愈强与我㑹甘泉病良已置酒夀宫神君非可得见闻其言与人音等时去时来来则神君所言上使人受书其言命之曰画法其语世俗之所知也无絶殊者而天子心独喜其事秘世莫知也上祭黄帝塜桥山释兵须如上曰吾闻黄帝不死今有冢何也公孙卿曰黄帝已仙上天羣臣思慕葬其衣冠情不覆其貌者谓之伪毁誉失其真者谓之诬言事失其类者谓之罔前胶东相王成伪自増加流民八万口蒙显赏是后俗吏多为虚名云昔秦始皇使徐福发男女入海求仙採药因逃不还天下怨恨汉兴新垣平齐人少翁公孙卿栾大等皆以术穷诈得诛夷伏辜盗贼始发其源甚微部伍吏人所能擒也咎在长吏不为意县欺其郡郡欺朝廷实百言十实千言百譬犹画工恶图犬马而好作鬼魅诚以事实难形而虚伪不穷也繁文伪饰欺天罔人𤣥黄改色马鹿易形时宦官并起第宅拟制宫室帝常登永安候台宦官恐望见之乃使赵忠等谏曰人君不当登髙登髙则百姓离散自是不敢复登台榭武帝下令曰昔直不疑无兄世人谓之盗嫂第五伯鱼三娶孤女世人谓之挝妇翁王凤擅权谷永比之申伯王商忠义张匡谓之左道此皆以白为黒欺天罔上者也嵩髙道士潘诞自言三百嵗为帝合鍊金丹常役数千人所费巨万凿嵩髙大石深百尺者数十处凡六年丹不成驿书上闻旬月方报其败丧则减百而为一其捃获则张百而成千禄山奏言去春营州虫食苗臣焚香祝天云臣若操心不正事君不忠使虫食臣心臣若不负神祗愿使虫散即有羣鸟从北来食虫立尽请宣付史官或告第五琦受人金二百两遣御史刘期光追按之琦曰琦备位宰相二百金不可手挈若付受有凭请准律科罪期光即奏琦已服罪髙力士有养女嫠居东京颇能言宫中事女官李真一意其为沈太后诣使者具言其状髙氏辞称实非太后验视者益疑之径迎入居上阳宫供奉左右诱谕百方髙氏心动乃自言是肆骋谲恠其进对皆他人莫敢言者延龄言之不疑亦人之所未甞闻徳宗颇知其诈唐太宗责髙徳孺曰汝指野鸟为鸾以欺人主取髙官豆卢革韦说甞问郭崇韬曰汾阳王本太原人徙华隂公世家鴈门岂其枝派耶崇韬曰因遭乱亡失谱谍甞闻先人言上距汾阳四世耳革曰然则固从祖也有求官者崇韬曰深知公功然门地寒素不敢相用恐为名流所嗤传记江南唿欺曰绐通作诒本朝妄自粉饰欺盲聋倾险经彼何人斯其心孔艰为鬼为蜮情疎而貌亲在小人则穿窬之盗也匿怨而友其人左丘明耻之丘亦耻之子好面誉人者亦好背而毁之孔子曰人心险于山川难于知天天亦有春秋冬夏旦暮之期人有厚貌深情若蜚鸟然倾侧反覆言无常正行无常信惟利所在无所不倾口亲心疎貌合行离史陈辕涛涂谓郑申侯曰师出于陈郑之间国必甚病若出于东方观兵于东夷循海而归可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮扉屦可也齐侯説执辕涛涂公孙𢎞外寛内深诸常与有隙者虽阳与善隂报其祸杀主父偃徙董仲舒于胶西皆𢎞之力也睢真倾危之士哉太史公曰张仪行事甚于苏秦要之此两人真倾危之士哉贪饕险诐不闲义礼隂贼感概其隂贼着于心本发于睚眦天下以郦寄为卖友公孙𢎞甞与公卿约议至上前皆背其约以顺上㫖郑朋隂欲附萧望之上疏言史髙遣客为姦利及言许史子弟罪过章视周堪堪令朋待诏金马门后朋行倾邪望之絶不与通朋与李宫俱待诏堪独白宫为黄门郎朋怨恨更求入许史推所言许史事曰皆周堪刘更生教我我闗东人何以知此于是侍中许章白见朋朋出扬言曰我见言前将军小过五大罪一中书令在旁知我言状望之问𢎞恭石显恭显恐望之自讼即挟朋告望之等谋欲罢车骑将军疏退许史状谷永前后所上四十余事略相反覆石显为人巧慧习事能探得人主㣲指内深贼持诡辩以中伤人忤恨睚眦辄被以危法动静可识而沈阻难徴深厚之性诡于情貌乘人之危非仁也蜀李严用性深刻乡里曰难可狎李鳞甲刘晔为帝所亲重帝将伐蜀朝臣内外皆曰不可晔入与帝议则曰可伐出与朝臣言则曰不可晋刘毅曰一人之身旬日异状刘袭曰事之不可者莫大于反将军往年反王兖州近日反司马郎君今复反桓公一人三反何以自立李义深心胷险峭时人语曰剑㦸森森李义深李义府貌柔恭与人言嘻怡㣲笑而隂贼褊忌凡忤意者皆中伤之时号义府笑中刀李义府柔而害物人谓之人猫封伦资险佞内挟数刺人主意隂导而阳合之人莫能探其膺肺郑愔初附来俊臣俊臣诛附张易之易之诛附韦氏韦氏败又附谯王重福竟坐族诛李林甫城府深密人莫窥其际好以甘言啗人而隂中伤之不露辞色凡为上所厚者始则亲结之及势位稍逼辄以计去之虽老奸巨猾无能逃其术者李林甫为相凡才望功业出己右及为上所厚势位将逼己者必百计去之尤忌文学之士或阳与之善啗以甘言而隂陷之李适之性疎率林甫甞谓适之曰华山有金矿采之可以富国主上未之知也他日适之因奏事言之上以问林甫对曰臣乆知之但华山陛下本命王气所在凿之非宜故不敢言上以林甫为爱已薄适之虑事不熟谓曰自今奏事宜先与林甫议之无得轻脱适之由是束手矣贽与璟约至帝前极论延龄帝怒形于色璟黙而不言集溪谷不能喻其险鬼神无以究其变恶鸟不鸣面从背违意与口戾言如饴蜜心如螫厉法吏多少年磨淬出角圭将举汝愆尤以为己阶梯赋性专相醢䑕牙穿屋虺毒吹人人中有兽心一人千万心方寸地九折坂深心藏陷穽巧言织网罗李义府背笑欣欣笑中有刀潜杀人隂阳神变皆可测不测人间笑是嗔枭心獍貌何人觉烁铁不在火割肌不在刀险心露山岳流语翻波涛肺肝増巧曲噂沓言柔舌弗声弗鸣潜此毒螫初即许之以死殉体面俱柔终乃背之而饱飞身名已遂务实经不作无益害有益功乃成耻名之浮于行也非知之艰行之惟艰欲行之浮于名也脩身践言有其言而无其行君子耻之丧礼与其哀不足而礼有余也不若礼不足而哀有余也祭礼与其敬不足而礼有余也不若礼不足而敬有余也君子与其有诺责也宁有已怨子曰素隠行怪后世有述焉吾弗为之矣君子耻服其服而无其容耻有其容而无其辞耻有其辞而无其徳耻有其徳而无其行君子不以口誉人则民作忠君子寡言而行以成其言恭俭惟徳无载尔伪古者言之不出耻躬之不逮也礼与其奢也宁俭丧与其易也宁戚奢则不孙俭则固与其不孙也宁固君子耻其言而过其行子曰知之为知之不知为不知是知也子恭俭岂可以声音笑貌为哉声闻过情君子耻之良剑期乎利不期乎莫邪君子行不贵茍难説不贵茍察名不贵茍传唯其当之为贵闻之而不见虽博必谬见之而不知虽识必妄庖丁解牛适俗所须朱泙屠龙无所用巧茍乖世务虽有妙术归于无用史娄敬曰臣衣帛衣帛见衣褐衣褐见终不敢易衣子曰我欲载之空言不如见之于行事之深切着明也使其中有可欲者虽锢南山犹有隙使其中无可欲者虽无石椁又何戚焉申公曰为治者不在多言顾力行何如耳将相皆旧功臣少文多质万石君无文学而恭谨无与比万石君家不言而躬行是时吏治皆以惨刻相尚独内史倪寛择用仁厚士推情与下不求声名上雅不喜聴音乐手不持珠玉羣臣上言宜封禅泰山诏曰即位三十年百姓怨气满腹吾谁欺欺天乎曽谓泰山不如林放乎何事污七十二代之编録若郡县遣吏上夀盛称虚美必髠令屯田任性而行不自彫饰章奏过称虚誉尚书皆宜抑而不省示不为谄子嗤也蒋琬为政以安民为本不以脩饰为先魏明帝谓卢毓曰选举莫取有名如画地作饼不可啗也武威王利鹿孤欲称帝鍮勿崙曰虚名无实徒作为世之质的将安用之晋魏舒不为皎厉之事年四十郡举上计宗党以舒无学业令不就可以为髙舒曰若试而不中其负在我安可虚窃不就之髙以为己荣魏舒为事必先行而后言王述毎受职不为虚让其所辞必于不受及为尚书令子坦之白述故事当让述曰汝谓我不堪耶坦之曰非也但克让自美事耳述曰既谓堪之何为复让人言汝胜我定不及也岂须邑至里诣饰其游声哉秦孝王俊薨王府寮佐请立碑上曰欲求名一卷史书足矣何用碑为若子孙不能保家徒与人作镇石耳瓦器蚌盘殽核充事而已隋主不喜辞华诏天下公私文翰并宜实録泗州刺史司马幼之文表华艳付所司治罪杨玚在官清白吏请立石纪徳玚曰事益于人书名史氏足矣若碑颂者徒遗后人作镇石耳元徳秀质厚少饰缘文武官请封禅上曰卿辈皆以封禅为帝王盛事朕意不然若天下乂安家给人足虽不封禅庸何伤乎昔秦始皇封禅汉文不封禅后世岂以文帝之贤不及始皇耶广州吏民为宋璟立遗爱碑璟上言臣在州无他异迹今以臣光宠成彼谄谀欲革此风望自臣始于是他州皆不敢立李徳裕曰臣祖家不置文选盖恶其不根艺实集名不可以虚作不为饰让无使名过实在室如賔宁慙屋漏不贪为宝每畏人知不懐宝以害贾不饰表以招累静守约以不矜动因循以简易任自然以为姿无诱慕于当世以智谋而进者有时而衰以朴厚而知者无迹而固虽有数斗玉不如一盘粟大农之家不待珠玑然后为富淫文艳韵无一字焉唯凭野老口不立政事碑至宝不雕琢多花常早落桃李不如松本朝诗文皆有为而作精悍确苦言必中当世之过凿凿乎如五谷必可以疗饥㫁㫁乎如药石必可以伐病苍然涧下松不愿世雕刻尚朴经大礼必简乔而野朴而不文大羮不和贵其质也大圭不琢美其质也污尊而抔饮蒉桴而土鼓器用陶匏至敬无文父党无容此以素为贵也至贵不飨味而贵气臭也先进于礼乐野人也如用之则吾从先进子吾将镇之以无名之朴史崔洪手不执珠玉斵雕为朴饰伪经静言庸违象恭滔天作伪心劳日拙行伪而坚言伪而辨小人闲居为不善无所不至见君子而后厌然揜其不善而着其善色取仁而行违居之不疑子居之似忠信行之似廉㓗衆皆説之自以为是而不可与入尧舜之道故曰徳之贼利心无足而佯无欲者也行伪险秽而强髙言谨悫者也欲售伪者必假真有人则作之无人则辍之之谓伪史郑伯有既死使太史命伯石为卿辞太史退则请命焉复命之又辞如是三乃受策入拜子产是以恶其为人也此饰説也公孙𢎞习文法吏事縁饰以儒术符氏卒羣臣皆含辛以为泪晋王广弥自矫饰上与后甞幸其第广悉屏匿美姬于别室唯留老丑者衣以缦綵给事左右屏帐改用缣素故絶乐器之絃不令拂去尘埃上见之以为不好声色还宫以语侍臣意甚喜韦执谊初为叔文所引用深附之既得位欲掩其迹且迫于公议故时时为异同传记饰貌者不情齐贺曰公孙𢎞内服貂蝉外衣麻枲内厨五鼎外饍一殽于是朝廷疑其矫集诵六艺以饰姦色厉内荏行僻心坚卑辞作伪今之脂其貌蜡其言以求贾溷䑕虚求㓗茍作伪而心拙必代斵而手伤本朝鞠躬便僻不足为恭长号流涕不足为哀弊衣粝食不足为俭饮食之初以为味也适口斯善矣世人取果饵而刻镂之朱緑之以为盘案之玩岂非以目食者乎夫面垢不忘洗衣垢不忘澣此人之至情也今也不然衣臣虏之衣食犬彘之食囚首丧面而谈诗书此岂其情也哉沽名矫激经违道干誉欲㓗其身而乱大伦子段干木踰垣而辟之泄栁闭门而不纳是皆已甚陈仲子以兄之禄为不义之禄而不食也以兄之室为不义之室而不居也买名声于天下姦人盗名于晻世故曰盗名不如盗货田仲史䲡不如盗也史公孙𢎞至宰相封侯食一肉脱粟饭石建之澣衣周仁为垢污君子讥之公孙𢎞以三公为布被诚饰诈以钓名干名采誉纯盗虚声集少室山人索价髙两以谏官徴不起机巧经其民机巧趍利子为机变之巧者无所用耻焉有机械者必有机事有机事者必有机心故机械之心藏于胸中则纯白不粹神徳不全史司马安文深巧善宦四至九卿公孙𢎞奏事有不可不庭辩甞与汲黯请间先发之𢎞推其后何平叔外静而内躁铦巧好利能移主上意者唯杨素耳以反道为权以任数为智君上行之必失衆臣下用之必陷身妄想传记桓子新论曰闗东语曰人闻长安乐则出门西向笑知肉美味则对屠门而大嚼乆鳏无偶思配织女集援北斗兮酌桂浆过屠门而大嚼虽不得肉贵且快意本朝饥人忽梦饭甑溢梦中一饱百忧释实意经君子问人之寒则衣之问人之饥则食之称人之美则爵之史觥饭不及壶餐寒之于衣不待轻煖饥之于食不待甘㫖传记衣人在寒食之在饥投虎千金不如一豚肩墨子语禽滑釐曰凶年与子隋珠又与子一钟粟子将何所择釐曰粟可耳集救死具八珍不如一箪犒蔬食足充饥何必膏粱珍缯絮足御寒何必锦绣文经子曰口惠而实不至史谚曰钱不出家言与之集虚名但䝉寒温问泛爱不救沟壑辱有名无实经维南有箕不可以簸扬维北有斗不可以挹酒浆睆彼牵牛不以服箱史犹获石田也无所用之聴其言洋洋满耳若将可遇求之盪盪如系风捕影终不可得有名无实何异兔丝燕麦南箕北斗实不应声者谓之虚名如画地作饼不可啖也鍮勿崙曰虚名无实徒足为世之质的集犹木兰为舟翠羽为楫翫之于陆而无涉川之用雷霆空霹雳云雨竟虚无初如吉梦终为戯谈牛奋其角箕张其口牛不见服箱斗不挹酒浆文具史计簿具文而已秦任刀笔吏争以苛察相髙其敝徒文具亡实隠逸经肥遯无不利君子独立不惧遯世无闷不事王侯髙尚其事考槃在涧硕人之寛儒有上不臣天子下不事诸侯隠居以求其志隠居放言贤者辟世其次辟地子路遇丈人以杖荷莜子路以告子曰隠者也子隠于穷阎漏屋三公不能与之争名弃赫奕之朝华避偾车之险路吟笑苍崖之间而万物化为埃氛怡颜丰柯之下而朱户变为绳枢握耒甫田而麾节忽若执鞭啜荈濑泉而太宰同乎藜蓼泰尔有余欢于无为之塲忻然齐贵贱于不争之地含醇中朴无欲无忧全真虚气居平味淡恢恢荡荡与混成等其自然名混朝市心在世外史贾谊曰吾闻古之圣人不居朝廷必在卜医之中帝少与严光同游学即位以物色访之累徴乃至拜谏议大夫不肯受去耕钓于富春山中以夀终于家四皓潜光隠曜志凌青云之上身晦泥污之下法真隠居不仕前后四徴终不屈友人郭正曰法真名可得闻身难得而见逃名而名我随避名而名我迫枕石潄流恬淡于浩然之域殷浩累辞徴辟屏居墓所㡬将十年时人拟之管葛怡居尘外髙谢人寰笑咏山林游泛江海当此之时萧然有凌霞之举名可闻而身不可见徳可仰而形不可覩养粹岩阿销声林曲周颙处山舍王俭问曰卿山中何所食曰赤米白盐緑葵紫蓼文惠问颙菜食何味最胜颙曰春初早韮秋末晩菘岩壑闲逺水石清华养素丘园狎玩鱼鸟左右琴书拾遗粒而织落毛饮石泉而庇松柏放情宇宙之内自足懐抱之中冥心物表介然离俗陆龟䝉嗜茶置园顾渚山下乗马升车设蓬席赍束书茶灶笔床钓具往来时谓江湖散人或号天随子甫里先生自比涪翁渔父江上丈人后以髙士召不至上焉者身藏而徳不晦故自放草野而名往从之虽髙乘之贵犹寻轨而委聘也其次挈治世具弗得伸或峭行不可屈于俗虽有所应其于爵禄也汎然受悠然辞使人君常有所慕企慊然如不足其可贵也末焉者资藁薄乐山林内审其才终不可当世取舍故逃丘园而不返使人常髙其风而不敢加訾焉田游巖居箕上髙宗幸嵩山亲至其门游岩曰臣所谓泉石膏肓烟霞痼疾者潘师正曰茂松清泉臣所须也集处𤣥舍之幽门兮穴岩石而窟伏朝饮木兰之坠露兮夕餐秋菊之落英饮石泉兮䕃松柏栖志浮云髙步追许由髙蹈风尘外长揖谢夷齐放情凌霄外嚼蕋挹飞泉放情青云外小隠隠林薮大隠隠朝市憩石挹飞泉攀林搴落英嘉遯龙蟠翫世髙蹈潜处蓬室不干势权岩薮知名借草䕃松结庐在人境而无车马喧问君何能尔心逺地自偏泥蟠不用耿介拔俗之标潇洒出尘之想亭亭物表皎皎霞外渐喜交游絶幽居不用名虽有车马客而无人世喧云卧衣裳冷括囊经世道遗身在白云投身霄岭灭景云林谷汲芝耕山壑髙居农野永嵗山栖木食负林壑而骄人放身霄岭宴景云林卑俗不可得而问时士不可得而见髙眠终古一笑昔人芝桂为伍麋鹿同曹轩裳钟鼎如梦中也仙菌灵芝梦魂里投竿垂饵晦幽迹于渭濵抱瓮灌园絶心机于汉渚花迳不曽縁客扫蓬门今始为君开懒性从来水竹居野袍栽薜叶山酒酌藤花白云深处有岩居烟霞老此身柴门嘶马少藤杖拜人稀人语空山答手栽松树苍苍老身卧桃源寂寂春惟有胡麻当鸡黍白云来往未嫌贫迹逺亲鱼鸟避世歌芝草休官醉菊花千载空桃花秦人深不见渔竿吾道在鸥鸟世人賖结茅依翠微伐木开䝉笼孤峰倚青霄一径去不穷桃花洞里居人满桂树山中任日长万壑千峰独闭门白云幽卧处不向世人传拂衣从此去髙步蹑华嵩扪萝亦践苔昔闻龎徳公採药遂不返金涧饵芝术石床卧苔藓结庐就岩窟竹房闭虚静花药连冬春平石借琴砚落泉洒衣巾焚香宿华顶裛露采灵芝屡践莓苔滑将寻汗漫期杜门不复出乆与世情疎松月生夜凉风泉满清聴门无俗士驾人有上皇风惟恐入山之不深入林之不密其影响昧昧惟恐闻于人也物外日月本不忙肥遯居真包蒙养正耕于寛闲之野钓于寂寞之濵饮水煮松柏且欲遗姓名安能慕竹帛芝术资糇粮烟霞拂巾帻爱名之世忘名客多事之时无事身笑聴冬冬朝莫鼓只能催得市朝人云深无四邻南山四皓秦之博士遭世暗昧退而作歌曰莫莫髙山深谷迤逦晔晔紫芝可以疗饥唐虞世逺吾将何归驷马髙盖其忧甚大富贵之畏人兮不如贫贱之肆志共入商山山林小羁鞅时人不到处苔石无遗踪但有鸡犬声不闻车马喧薜衣换簪组藜杖代车马偶得幽闲境遂忘尘俗心始知真隠者不必在山林药圃茶园为产业野麋林鹤是交游杜门隐几块然自居木形灰心虽鵩鸟集于前枯栁生于后不能动于心也人间荣耀因縁少林下幽闲气味深夜后不闻龟喘息秋来惟长鹤精神韬迹匿光销声藏影白云深陋巷衰草遍闲居身依泉壑将时背路入烟萝得地深终嵗不知城郭事手栽松竹尽成隂佩兰䕃竹诛茅席芷夜眠幽洞石晓饭白云蔬闲云长在户月明松下房栊静日出云中鸡犬喧澹然清徳居然素风寂寞柴门人不到空林独与白云归云山遶屋犹嫌浅歌掉渔舟近钓台青汉不回驾白云长掩闗香掩蕙兰气韵髙鸾鹤声归卧养天真鹿裘乌角巾茂陵闲乆病彭泽醉长贫性闲鸥自识心逺鹤先知自敎青鹤舞分採紫芝苗卷帘无俗客应只见云来萝茑自为幄风泉何必琴猿鸟声自唿风泉气相激麟出无应鸿飞入㝠地偏芝桂长境胜烟霞异机闲鱼鸟狎体和芝术鲜懐材幽薮藏颕重崖絶望岩廊之荣遗形斤斧之患鸟啼花落人声絶寂寞山窓掩白云延白云为升堂之侣结清风为入室之賔居见青山傲视白云得䘮不可摇其心荣辱不可动其志桎拲冠冕泥滓禄位髙名无阶级逸迹絶涯涘在生未识公卿面至死不离麋鹿羣惟有风流谢安石拂衣携妓入东山芝术梦中春与松乔为伍是羲皇上人寰海多虞日江湖独往人姓名何处变鸥鸟几时亲柴门反闗无俗客山栖谷饮宁知市朝变但觉泉石好与麋鹿同羣处浪迹于丰草长林石泉可以洗昏蒙云松可以遗身世俗尘不飞人意自逺朝饮花上露夜卧松下风闳览古先遐蹈物表芝耕云卧声利不入手摇白羽扇脚踏青芒履闻道鹤书徴临流还洗耳虽有柴门长不闭片云孤木伴身闲犹嫌住久人知处见拟移家更上山卜筑青巖里云萝四布隂虚室若无人乔木自成林时有清风至侧闻樵採音烟火昼不尽蓬蒿春更深落叶遍空山何处寻行迹白云髙㡬许全属採芝翁传记亭亭明月逺照山扉肃肃清风旁来涧牖许由隠箕山无盃器以手捧水饮之人遗一瓢得以饮饮讫挂于木上风吹呖呖有声犹以为烦遂去之龎公至老不入襄阳城周续之入庐山预逺公浄社又与刘遗民陶渊明号浔阳三隠武陵隠士晦迹桃源当此晋年犹谓暴秦之地本朝柴荆常自闭花发少人知紫芝可以饱粱肉非所嗜忍寒苦安淡泊与清泉白石为伍清逺闲放超然于尘垢之外体备松柏姿气含芝术熏幽人隠几寂无语心在飞鸿灭没间道人有道山不孤白云旧有终老约山中无歴日寒尽不知年不用闭门防俗客爱闲能有㡬人来移家尚恐青山浅隠几惟知白日长俗氛无因来烟霞作舆卫富有林泉乐清无市井忙避世山林中衣草食芋栗宠辱两忘轻世味冰霜不到傲天工髙尚经上九不事王侯髙尚其事上九鸿渐于陆其羽可用为仪吉儒有上不臣天子下不事诸侯不义而富且贵于我如浮云不降其志不辱其身伯夷叔齐与子禄之以天下弗顾也系马千驷弗视也削迹捐势不为功名以荣华为秽汚以厚玩为尘壤以声誉为朝露子思曰吾不取于人谓之富不屈于人谓之贵史鲁仲连不肯仕宦任职好持髙节庄周曰我宁游戏污渎之中自快无为有国者所羁终身不仕以快吾志跨世陵时逺蹈独游师友造化而不为世俗所役者也渔钓于一壑则万物不奸其志栖迟于一丘则天下不易其乐不絓圣人之罔不齅骄君之饵荡然肆志谈者不得而名焉𦕈然絶俗离世虽在布衣之列环堵之中晏然自得不易万乗之尊又可得而贱乎传记顾况志向疎逺有时宰招致将命好官况答诗曰四海如今已太平相公何用唤狂生此身还似笼中鹤东望沧溟呌一声集凤不贪餧而妄食饮余马于咸池总余辔于扶桑蹈洪崖之遐迹绍巢许之絶轨翔区外以舒翼超天衢以髙跱蝉蜕浊秽之中浮游尘埃之外皭然泥而不滓推此志与日月争光可也不求闻达于诸侯名位为糟粕势利为尘埃傲世忘荣絶弃人事丘园东国锱铢轩冕傲坟素之塲圃步先哲之髙衢封已养髙势动人主鲁连让齐爵遗组居邯郸独立矫世轩冕犹埃尘逸兴横素襟喜结海上契自为天外賔萧疎外声利不能随皁盖自醉逐浮萍少室山人索价髙两以谏官徴不起古来濩落者都不事田园道心淡泊对流水生事萧疎空掩门髙旷出尘表逍遥涤心神疏𫝊傲簪缨弱龄植操本谢声名中年誓心不期闻达大鹏六月有闲意仙鹤千年无躁容相对尽日言不及名与利髙谢人间鹤唳无凢声但拂衣冠莫回顾的无官职趂人来上无罗弋忧下无羁鎻牵萝襟蕙带竹皮冠虽到尘中不染尘四皓有芝轻汉祖功名富贵不能钓之有山水闲淡之思心与青云自有期处世似孤鹤遗荣同蜕蝉扁舟泛湖海长揖谢公卿糠粃礼义锱铢功名髙情自与俗人疎东陵解印时卖故侯之𤓰彭泽无官讵有公田之黍青山有雪谙松性碧落无云称鹤心味道腴以代膏粱含徳辉而轻轩冕遗荣养素恬淡如也公既浮云不义介石惟一或劝之仕但笑而不言飞鸿㝠㝠胡可量也张良郄粒之懐锱铢轩冕范蠡扁舟之志梦想江湖中山寂寞幽兰自荣虽有缯缴不羁㝠㝠以聪明为骈枝名声为纒缴无耗气无焚和退黙葆真独与道往鸥鸟不动家人忘贫是行也朶頥者知惧矣㝠㝠翰飞不可及已自观灵龟不齅骄饵肥于貌孰与肥其道求于人孰与求其身含风饮露以乐吾道海内嫌官只一人瑞草唯承天上露红鸾不受世间尘消息治乱之际卷舒夷旷之域如云出于山游于天复归于无间不可得而累也本朝幽闲靖节性孤髙伯夷心弃官如弃泥慕幅巾于衡巷乗下泽于乡闾晦丘园之养髙轻鴈纁而坚卧爵位利禄盖古者有志之士所谓鸿毛弊屣也汎若虚舟之独往寂如死灰之不然智名勇功不入眼记纂渊海卷四十四记纂渊海卷四十五钦定四库全书记纂渊海卷四十五宋潘自牧撰性行部奔竞经子髙门悬薄无不走也史宋公子鲍无日不数于六卿之门邹阳曰何王之门不可曳长裾乎王氏方盛宾客满门五侯各有所厚不得左右唯楼䕶尽得其欢心张汤造请诸公不避寒暑郑当时为太子舍人每五日洗沐尝置驿马长安诸郊请谢宾客夜以继日至明旦常恐不徧持苞苴而请谒效鹰犬以飞驰奔走权门唐顺宗永贞元年王叔文王伾等任事十余家之门车马如市客候见叔文伾者至宿其坊中饼肆酒垆下一人得千钱乃容之集抗尘容而走俗状朝集金张馆暮宿许史庐悠悠风尘皆奔竞之士望影星奔借响川骛鸡人始唱鹤盖成隂髙门旦开流水接轸出没风尘之内漂沦名利之间朝叩富儿门暮随肥马尘出入朱门家三百六旬长扰扰不冲风雨即尘埃惟名利之都府兮羌衆人之所驰竸乗时而射利兮纷变化其难推蝇营狗苟伺候于公卿之门奔走于形势之途足将进而趑趄口将言而嗫嚅处污秽而不羞触刑辟而诛戮縦谈作者之筵曳裾名卿之门抵掌峩弁厚自润泽进越无恧僧临大道阅浮生来往憧憧利与名二十八年何限客不曽闲见一人行抗喉舌胝敏拇以干东诸侯客路如天逺侯门似海深触热到人家到处公卿席无辞酒盏深匣有青萍笥有书何门不可曳长裾本朝皇皇走声利与日争寸晷梁何思澄终日造谒每宿夕作名纸一束晓便命驾朝贤无不悉狎所在命食卓行经君子独立不惧君子以立不易方不易乎世不成乎名儒有澡身而浴徳世治不轻世乱不沮同弗与异弗非也其特立独行有如此者史原宪闾巷读书懐独行君子之徳义絶世而独立萧詧不好色恶见妇人相去数丈犹闻其臭阳城年少不肯娶谓弟曰吾与若孤惸相育既娶则间外姓虽共处而益疏我不忍弟义之亦不娶遂终身集鸷鸟不羣懐质抱清独无匹兮金相玉质百嵗无匹清风激万代名与天壤俱砥节砺行元大夫生六十余年而卒未尝识妇人而视锦绣士之特立独行适于义而已不顾人之是非皆豪杰之士信道笃而自知明者也一家非之力行而不惑者寡矣至于一国一州非之力行而不惑者盖天下一人而已矣若至于举世非之力行而不惑者则千百年乃一人而已耳若伯夷者穷天地亘万世而不顾者也昭乎日月不足为明崒乎太山不足为髙巍乎天地不足为容也同流合污子同乎流俗合乎污世史与世同尘随波澜而俱逝澹泊经不役耳目百度惟贞俭于位而寡于欲君子之道淡而不厌子含哺而熙乎澹泊形如藁木心如死灰虚静恬淡寂寞无为不与物交淡之至也史不流世俗不争势利上下无所凝滞人莫之害寡欲易足亷静乐道不交接世俗清静无为少嗜欲不汲汲于富贵不戚戚于贫贱攻苦食啖陶潜闲静少言不慕荣利晋简文帝性沖澹所居凝尘满席湛如也宅心事外王导简素寡欲到溉虚室单牀旁无姬侍澹于荣利杨绾性沈静独处一室左右图书凝尘满席澹如也杨绾清谈终日而不及荣利传记王恭曰恭作人无长物集澹泊为徳虑淡物自轻吾子洗然恬淡自逸与世无营神气晏和林园无世情轻禄傲世与物无竞旷然无忧患寂寞无思虑清虚静泰少私寡欲憎爱不栖于情忧喜不留于意养心澹然不染物累清节素履惟将淡若水长揖古人风吾老世味薄门庭畏客频骨清虑不喧大道本夷旷髙情亦沖虚其如心似不然灰面上灭除忧喜色胷中消尽是非心水能性淡为吾友竹解心虚是我师自尽其心延夀命无求于物长精神五欲已销诸念息世间无境可勾牵每因斋戒断荤腥渐觉尘劳染爱轻六贼定知无气色三尸应恨少恩情彼此假命非本物其间何怨亦何恩惯无身外事不信世间愁楚云澹无心其为心必泊然无所起其于世必澹然无所嗜一身已无累万事更何欲髙情雅淡世间稀深与世情薄委身在丘壑以虚舟应物世累不能干其神恶千金之藏鄙十卿之禄治家无产奉身无长物逢人不说人间事便是人间无事人不是眼前无俗事不闗心事不经心本朝淡泊味愈长道味自饴世芬莫嗅赵清献公初知成都携一龟一鹤以行其再任也屏去龟鹤止一苍头执事游神清净之庭守徳寂寞之宅为嫌归舍儿童䀨故就僧房借榻眠冷淡为欢意自长棋中机械不愿看琴里语言时喜听平生轻长物身世等鸿毛平生寓物不留物耽好经饮酒濡首亦不知节也惟慢游是好罔昼夜頟頟盘游无度颠覆厥徳沈乱于酒沈湎冒色玩物丧志恒舞于宫酣歌于室殉于货色恒于游畋内作色荒外作禽荒甘酒嗜音峻宇雕墙有一于此未或不亡惟耽乐之从酗于酒徳士之耽兮犹可说也女之耽兮不可说也式号式唿俾昼作夜流湎以忘本子从流上而忘反谓之流从流下而忘反谓之连从兽无厌谓之荒乐酒无厌谓之亡嗜欲深者天机浅郑公孙穆后庭比房数十皆择穉齿婑媠者以盈之方其耽于色也屏亲昵絶交游逃于后庭以昼足夜三月一出意犹未惬欲尽一生之欢穷当年之乐惟患腹液而不得恣口之饮力惫而不得肆情于色不遑忧名声之丑性命之危也酒食声色之中瞒瞒然瞑瞑然善游者溺善骑者堕各以其所好反自为祸是故好事者未尝不中伤也史君多内宠郑伯有嗜酒为窟室而夜饮酒齐恵栾髙氏皆嗜酒信内多怨尤物足以移人楚夫人郑袖所言皆从娱耳目而乐心意丽靡烂漫于前靡曼美色于后荘王左抱郑姬右抱越女坐钟鼔之间商纣好酒淫乐嬖于妲己妲己之言是从中山王胜为人乐酒好内有子百二十余后房妇女以百数张敞为京兆尹为妇画眉长安中传张京兆眉妩宁不知倾城与倾国佳人一失难再得后堂理丝竹前堂罗钟鼓谢安爱好声律孟嘉好酣饮愈多不乱桓温问嘉酒有何好而卿嗜之嘉曰公未得酒中趣耳谢安虽放情丘壑然每游赏必以妓女从山简每至髙阳习家池饮酒大醉而归刘伯伦衔盃潄醪无思无虑其乐陶陶齐东昏侯宠潘贵妃乃于殿中凿金为莲以贴地令潘姬行其上曰此步步生莲花李元忠虽处要任不以物务干懐唯饮酒自娱丞相欢欲用为仆射世子登言其放达常醉不可委以台阁其子操闻之请节酒元忠曰我言作仆射不胜饮酒乐尔爱仆射宜勿饮酒置左右教坊以教俗乐乐工数百人自教法曲于梨园谓之皇帝梨园弟子传记鸿胪孔羣好饮酒王丞相语云卿恒饮酒不见酒家覆瓶布日月久则糜烂羣曰公不见糟中肉乃更堪久王孝伯问王大阮籍何如司马相如王大曰阮籍胷中垒磈故须浇之王大叹曰三日不饮酒觉形神不复相亲王孝伯云名士不须竒才但使常得无事痛饮酒读离骚便可称名士也文君眉色不加黛饰脸若芙蓉长卿素有消渇疾作美人赋自刺卒以此疾死上又起明光宫发燕赵美女三千人充之建章未央长乐三宫辇道相续使三妇人知书者为仆射大者领四百人小者领一二百人与上同辇者十六人皆自然美丽不施粉黛上能三日不食不能一日无妇人集茂陵多病后尚爱卓文君酒肆人间世琴台日暮云不解文字饮惟能醉红裙艳姬踏筵舞清眸刺劎㦸盖覆西施凤花锦身作匡牀臂为枕花须栁眼各无赖紫燕黄蜂俱有情淫乱经朋淫于家淫佚于匪彞用燕丧威仪作竒技淫巧中冓之言不可道也所可道也言之丑也期我乎桑中要我乎上宫送我乎淇之上矣滛荒昏乱游荡无度夫惟禽兽无礼故父子聚麀淫于色而害于徳宣公小大其声怡恱妇人子吴越之俗男女无别同川而浴史齐庆封耆酒以其内实迁于卢蒲嫳氏易内而饮酒陈灵公与孔宁仪行父通于夏姬皆衣其衵服以戯于朝洩冶諌曰公卿宣淫民无效焉贪色为淫淫为大罚商纣以酒为池悬肉为林使男女倮相逐于其间为长夜之饮匈奴父子乃同穹庐而卧沈溺放恣宾客相过以妇侍宿嫁娶之夕男女无别反以为荣抱哺其子与公併倨坐污秽者曰帷薄不修设长夜之淫宴帷薄不修袵席无辨杨国忠与虢国夫人居第相邻昼夜往来无复期度或并辔走马入朝不施障幕道路为之掩目安禄山得出入禁中因请为贵妃儿上与贵妃共坐禄山先拜贵妃上问何故对曰胡人先母而后父禄山生日上及贵妃赐衣服宝器酒馔甚厚后三日召禄山禁中贵妃以锦绣为大襁褓褁禄山使宫人以綵舆舁之上闻后宫喧笑问其故左右以贵妃三日洗禄儿对上自往观之喜赐贵妃浴儿金银钱复厚赐禄山尽欢而罢自是禄山出入宫掖不禁或与贵妃对食或通宵不出颇有丑声闻于外上亦不疑也自天宝以来公卿大夫竸为游宴沈酣昼夜扰杂子女不愧左右集渐渍荒沈往而不返恬退经君子辞贵不辞贱辞富不辞贫子人皆取先己独取后史石庆为丞相乞骸骨归避贤者路平当为丞相上召欲封当当病笃不应召或谓当不可强起受侯印为子孙邪当曰吾居大位已负素餐责矣起受侯印还卧而死死有余罪今不起者所以为子孙也司马相如任官未尝肯与公卿国家之事尝称疾闲居不慕官爵岂不牵位秽我王朝疏广谓受曰吾闻知足不辱知止不殆功遂身退天之道也今仕宦至二千石不去惧有后悔岂如父子相随出闗归老故乡以夀命终不亦善乎即日父子俱移病上疏乞骸骨杜门不朝请杜笃二十年不闚京师不爱权势声名任髙百辟情惟一丘王奂常赁灌园耻交势利张翰曰人生贵得适志何能羁宦数千里以要名爵乎潘岳迁博士辄去官免自弱冠涉于知命之年三迁而已于是退而闲居于洛之涘王导能任真推分澹如也有识皆称善处兴废蔡谟除司徒三年不就职诏书屡下谟终不受命临轩遣侍中纪据黄门郎丁纂征谟谟陈疾笃使主簿谢攸陈让自旦至申使者十余返而谟不至诏免谟为庶人谢安少有重名前后征辟皆不就寓居会稽以山水文籍自娱虽为布衣时人皆以公辅期之士大夫至相谓曰安石不出当如苍生何沈庆之先有四宅又有园舍在娄湖庆之一夕携子孙及中表亲戚徙居娄湖以四宅输官非贺朝不出门车马率素从者不过三四人过之者不知其为公也清规懋赏与白云俱洁厌荣舍绂以松竹为心辞蝉舍冕遂其沖挹之性陶𢎞景永平十年脱朝服衣冠挂神武门上表辞禄诏许之蜀王宗弁杜门不出曰亷者足而不忧贪者忧而不足司空图名亭曰休休作文以见志曰量才一宜休揣分二宜休老而瞶三宜休裴度晚节颇浮沈为自安计逍遥林亭保安宗族传记肃宗既还京师泌辞去云臣有五不可住臣遇太早陛下用臣太重恩太深功太髙而迹太竒集脱冠谢朝列功成不受赏长揖归田庐闭闗却扫塞门不仕投簮髙迈抽簮解朝衣投冠旋旧墟不为好爵荣挂冠裂冕已辞荣南亩东华事耕凿宾阶客院常疎散蓬径柴扉终寂寞自有林泉堪隠构何必山中事丘壑解佩收朝带抽簮换野巾红颜弃轩冕白首卧松云事了拂衣去深藏身与名出车山林挥手青门拥途而祖者唯恐不及非仁圣不能全不夺之操非坚明不能果独往之志惇史古风复行于今羣公惜别飞盖拥道如汉廷祖二疏故事不矍矍于进取左絃右壶乐以自放凤阁鸾台路从教年少争随山归少海就日背长安新辞将印拂朝缨临水登山四体轻脱屣将相守沖谦唯于山水独不㢘没齿为闲官挂印着公门蒲栁质易朽麋鹿心难驯冝当早罢去收取云泉身宦情薄似纸渐消名利想无梦到长安厚真退之风遏躁进之俗貂蝉虽未脱鸾凤已不羁陶君三十七挂绶出都门能以功成疏宠位不将心赏负云霞倒冠落佩兮与世阔疏时过无心求富贵身闲不学见公卿本朝曽看元臣调鼎鼐却将田叟问耕耘已上印书辞北阙稍留冠葢饯东门秋光都似宦情薄山色不如归兴浓见机祸福之先脱屣尘埃之外见故人而一笑绰有余欢念平生之百为一无可恨天眷虽隆莫夺己行之志士流太息共髙难进之风虽外为天下惜老成之去然私喜明哲得保身之全付青简以遗事追赤松而并游敛藏为国之方勉就还家之乐进退有裕卷舒适宜留侯志于赤松晋公安于緑野退居水石之乡自放簮裳之外优游空寂有以知万物之轻唿吸清华有以期百年之夀坐而论道本无黄髪之嫌出以济时何负赤松之约而能去如脱屣名重太山近世以来一人而已方将翺翔嵩少之下泝洄伊洛之间身寄白云堂开緑野释钟鼎之重负收竹帛之余光髙风所振清议益隆身安气定色如玉脱遗世俗心浩然薄有田园归去好苦无官况莫来休躁进经自献其身不仁者不可以久处约子晋国亦仕国也未尝闻仕如此其急罪莫大于好进史卫鞅因嬖臣景监以求见秦孝公说以富国强兵之术中书郎王融自恃门第三十内望为公辅曰车前无八驺何得称丈夫本朝苏易简特受太宗顾遇性特躁进罢参政知邓州年才逾壮有不胜寒冷之叹赠老僧诗曰憔悴贰卿三十六与师气味不争多又移书亲旧曰退位菩萨难做竟不登强仕而卒世言躁进有夏侯嘉正为馆职平生好烧银常曰吾得见水银一钱知制诰一日无恨矣俱不谐而卒钱僖公惟演自枢密使为使相叹曰使我于黄纸尽处押一箇字足矣由径经闚观女贞亦可丑也王孙贾曰与其媚于奥宁媚于灶皇父卿士番维司徒家伯冢宰仲允膳夫棸子内史蹶维趣马楀维师氏艳妻煽方处子不由其道而往者与钻穴隙之类也舍正路而不由哀哉史衞鞅因嬖臣景监以求见秦孝公说以富国强兵之术萧至忠自託于太平公主引为刑部尚书自大歴以来节度使多出禁军其禁军大将皆以倍称之息贷钱于富室以赂中尉动踰亿万然后得之未尝由执政至镇则重敛以偿所负及王沛薨裴度韦处厚以髙瑀代之中外相贺曰自今债师鲜矣集捷径从狭路避名经尔有嘉谋嘉猷则入告尔后于内尔乃顺之于外曰斯谋斯猷惟我后之徳为人臣之礼不显谏史臣不专大名善则称君过则称已晋师归范文子后入武子曰无为吾望尔也夫对曰师有功国人喜以逆之先入必属耳目焉是代帅受名也故不敢宋平公筑台妨于农收子罕请俟农功之毕公弗许筑者讴曰泽门之晳实兴我役邑中之黔实慰我心子罕闻之亲执朴以行筑者而抶其不勉者箕子曰爲人臣谏不听而去是彰君之恶而自託于民也吾不忍为也乃被髪徉狂而为奴鲁朱家隂脱季布之阨及布尊贵终身不见孔光有所荐唯恐人闻名张安世常有所荐其人来谢安世大恨以为举贤达能岂有私谢耶絶弗与通丙吉有旧恩而不言孔光时有所言辄削草稿以为章主之过以干忠直人臣之大罪也陈重在郎署有郎负息数十万债主日至煎求无已重密以钱代还郎后觉知厚辞谢之重曰非我之为将有同姓名者终不言恵韩康採药卖于长安市三十余年时有女子买药康守价不移女子怒曰公是韩伯休那乃不贰价耶康叹曰我本欲避名今小子皆知有我焉用药为乃遯入霸陵诸葛亮茍全性命于乱世不求闻达于诸侯清畏人知杨绾不好立名羊祜每荐举人未尝知曰拜爵公朝谢恩私室岂人臣之节帝定祸乱而房杜不言功娄师徳荐狄仁杰师徳不言仁杰不知武后问仁杰曰师徳贤乎曰不知又问之知人乎曰未闻其知人后曰朕用卿师徳荐也传记乐毅曰忠臣之去国也不洁其名山涛为吏部尚书用人皆先密启然后公奏本朝王旦在相位每荐引人未尝知荐冦凖同中书门下平章事凖入见曰非陛下知臣何以至此真宗具道公所以荐凖始愧叹以为不可及范镇论熙宁法制至废黜不用公既得谢轼往贺之曰公虽退而名益重矣公愀然不乐曰君子言听计从消患于未萌使天下隂受其赐夫使天下受其害而吾享其名吾何心哉范忠宣公在相位凡荐引人才必以天下公议所荐士未尝知出于公公亦未尝示恩意于人好名子独弦哀歌以卖名声于天下者乎好名之人能让千乗之国史烈士徇名皇甫规自以西州豪杰耻不得与自上书附党蔡邕曰孤特一身得託名忠臣死有余荣杜预好为后世名尝言髙岸为谷深谷为陵刻石二碑纪其勲绩一沈万山之下一立岘山之上刘昼每言使我数十卷书行于后世不易齐景之千驷也扬巳取名熊执易疏论裴延龄相以示归登登动色曰愿窜吾名雷霆之下君难独处传记谢敷字庆绪隠若耶山初月犯少㣲星少㣲一名处士星时戴逵名着于敷时人忧之俄而敷死故会稽人嘲曰吴中髙士要死不得死集卖身买得千年名士生为名累有佀鱼中钩古人贵身没而名存唯将道业为芳饵钓得髙名直至今掠美经子卖声名于天下史已恶而掠美为昏管晏暴君之过取身后名市恩经子史吕相曰我有大造于西也陈氏以家量贷而以公量收卖弄国恩集夺我身上煖买尔眼前恩见危者已坠而欲援观鬬者将死而方救安静经无作聪明乱旧章罔以侧言改厥度君罔以辨言乱旧政不愆不忘率由旧章静而后能安安而后能虑仍旧贯如之何何必改作子治国而数变法则民苦之是以有道之君贵虚静重变法也史圣人不易民而教智者不变法而治因民而教者不劳而成功縁法而治者吏习而民安之不变不革黎庶攸宁利不百不变法法古无过循礼无邪参代何为相国举事无所变更一遵何之约束择郡国吏长大讷于文辞谨厚长者召除为丞相史吏言文深刻欲务声名辄斥去之萧曺为相镇以无为萧何为法较若画一曹参代之守而勿失载其清浄民以宁一曹参去齐属其后曰以狱市为寄谨勿扰也为政贵因循而重改作萧规曹随循髙祖之法则治不循则乱安静之吏悃愊无华襄城令刘方吏民同声谓之不烦虽未有他异斯亦殆近之矣安静之吏日计不足月计有余陆象先曰天下无事当静之于源亦何不简前后为治其政如一陆象先尝谓人曰天下本无事但庸人扰之尔苟清其源何忧不治传记利不百者不变俗功不什者不易器集无波古井水静者心多妙本朝古井无由波湛然如古井终嵗不复澜自作不靖经罪自已招无所怨咎自作弗靖惟汝自生毒乃败祸姦宄以自灾于厥身起秽以自臭自作孽不可逭自求辛螫下民之孽匪降自天噂沓背憎职竞由人自贻伊慼子助之长者揠苗者也非徒无益而又害之所谓无病而自灸者也三王既已定法度制礼乐而传之有不用而改自作何以异于变易牙之和更师旷之律史沈尹戌曰吾子杀人以兴谤今吾子好谗以自危也变古乱常不死则亡何乃取髙皇帝约束纷更之为有短垣而自踰之集狐九尾而自扰艾骨自疮遂自顚倒若杵投臼灭六国者六国也非秦也族秦者秦也非天下也人养虎被虎啮人媚蟇被蟇瞎乃知恩非类一一自作孽无风自飘簸喜功生事经无作聪明乱旧章子史小人之性衅于勇啬于祸以足其性而求名焉者好兴事舞文法陆象先曰天下本无事但庸人扰之陆长源性刚刻多更张旧事简易经夫干确然示人易矣夫坤隤然示人简矣易则易知简则易从易知则有亲易从则有功易简而天下之理得矣易简之善配至徳大乐必易大礼必简子君子之道有四易简而易用也要而易守也炳而易见也法而易言也史夫政平易近民民必归之石庆于兄弟最为简易为人简易佚荡莫府省文书文书调役务从简寡纷扰经礼烦则乱荡而不静水烦则鱼鼈不大子何为纷纷然胶胶扰扰风波骇而鱼鼈扰于渊织罗密而羽禽躁于泽豺狼衆而走兽剧于林爨火勐而小鲜糜于鼎也史何乃取髙皇帝约束纷更之为太史公曰变古乱常不死则亡輷輷殷殷若三军之衆如猬毛而起传记千载遵行持为故事一朝纠正必惊愚俗集鳌戴山抃何以安之洪波振壑川无恬鳞惊飇拂野林无静柯云海方荡潏孤鳞安得宁环四海以为鼎跨九垠以为炉㸑以毒燎煽以虐焰其人沸涌灼烂号唿腾蹈莫有救止本朝扰扰如一鼎之沸安有清冷处喧譁经民兴胥渐泯泯棼棼如蜩如螗如沸如羮史诸将尽讙国中语口籍籍一营大譟集衆鸟萃而啾号兮沸洲渚以连山喧啾百鸟羣本朝春蛙夏蜩更嘈杂土蚓壁蟫何碎琐荒池暮夜蛙合合食案白日蝇营营谦抑经善世而不伐谦尊而光卑而不可踰谦谦君子卑以自牧无不利撝谦天道亏盈而益谦地道变盈而流谦鬼神害盈而福谦人道恶盈而好谦以贵下贱劳谦君子有终吉子曰劳而不伐有功而不徳厚之至也语以其功下人者也有大者不可以盈故受之以谦用壮处谦壮乃全也不自满假推贤让能庶官乃和非其臣则答拜之善则称人过则称已不自尚其事不自尊其身俭于世而寡于欲让于贤卑已而尊人小心而畏义君子不自大其事不自尚其功后稷欲行之浮于名也君子虽自卑而民敬尊之子曰君子之道四丘未能一焉所求乎子以事父未能也所求乎臣以事君未能也所求乎弟以事兄未能也所求乎朋友先施之未能也客车不入大门孟之反不伐奔而殿将入门策其马曰非敢后也马不进也不耻下问以能问于不能以多问于寡有若无实若虚子损其自多以虚受之故能成其博也富贵而下人何人不与附之以韩魏之家如其自视欿然则过人逺矣江海之所以为百谷王者以其善下之也盛徳若不足人皆取先己独取后人皆取实己独取虚爵益髙者意益下功益大者心益小史晋师归范文子后入武子曰无为吾望汝也夫对曰师有功国人喜以逆之先入必属耳目焉是代帅受名也故不敢孔子在位聴讼文辞有可与人共者弗独有也温良谦退不以行能骄人尹翁归温良谦退不以行能骄人衞绾不与他将争有功常逊他将征西功若丘山犹自以为不足赵咨曰吴国如臣之比车载斗量不可胜数唐彬与王濬共伐吴彬知贼冦已殄孙皓将降未至建邺二百里称疾迟留以示不竸吴陆抗败羊祜还貌无矜色谦沖如常庾亮尝谓周顗曰诸生咸以君方乐广顗曰何乃刻画无盐唐突西施也帝命髙颎与贺若弼论平陈事颎曰臣文吏耳焉敢与大将论功杨盈川曰吾愧在卢前徐知诰曰吾今老矣犹未徧达时事集忌功名之过已恶宠辱之踰量师道光而心愈让人爵贵而心愈恭诫满持全居丰守约假令有取亦不敢为人师为人师且不敢况敢为子师乎本朝苏子容云欧公不言文章而喜谈政事君谟不言政事而喜论文章各不矜其所能也逢场作戯真呈拙误笔成蝇岂所长经术貂蝉续狗尾文章瓦釡作雷鸣骄矜经满招损志自满九族乃离谓人莫己若者亡有其善丧厥善矜其能丧厥功骄淫矜夸将由恶终子子曰持满而能久者未尝有也故曰自贤天下之至善言不闻于耳史郄至与单襄公语骤称其伐晋叔向曰寡君有甲车四千乗在虽以无道行之必可畏也况其率道何敌之有牛虽瘠偾于豚上其畏不死君子称其功以加小人小人伐其技以冯君子衞侯衎复归于衞大夫逆于境者执其手而与之言道逆者自车揖之逆于门者颔之而已齐桓公自称曰寡人兵车之会三乗车之会六九合诸侯一匡天下昔三代受命何以异于此乎范武子谓文子曰尔何知而三掩人于朝国君而骄人则失其国大夫而骄人则失其家自矜功伐伐则掩人桓荣为太子少傅帝赐以辎车乗马荣大会诸生陈其车马印绶曰今日所蒙稽古之力也应劭自赞曰故太山太守应中逺北面称弟子何如𤣥笑曰仲尼之门考以四科回赐之徒不称官阀劭有慙色光武谓臧宫云常胜之家难以虑敌张纮见魏陈琳武库赋与琳书深叹美之琳曰可谓小巫见大巫神气殚矣石虎曰我家父子自非天壊地陷当复何愁司徒义康耳目所经终身不忘好于稠人广席标题所忆以示聪明韩显宗白顷闻镇南将军王肃获贼二三人驴马数匹皆为露布裴植为尚书志气骄满每谓人曰非我须尚书尚书亦须我后魏杨大眼谓同寮曰吾之今日所谓蛟龙得水之秋也自此一举不复与诸君齐列矣李密得唐髙祖书示其下曰唐公见推天下不足定于是不虞义师而专意于世充王福畤少子有文尝诧韩思彦思彦戯曰君有誉儿癖传记章孝标及第后寄白乐天诗曰及第全胜十政官金汤镀了出长安马头渐入扬州路为报时人洗眼看集百胜难虑敌妄自尊大经侮慢自贤自广以狭人谓人莫己若者亡子好臣其所教而不好臣其所受教盗跖谓孔子曰长大美好人见而恱者此吾父母遗徳汝虽不吾誉吾不自知耶史以为皆出已下其辞自称天地所生日月所置匈奴大单于马援曰子阳井底蛙耳而妄自尊大郄诜曰臣对䇿为天下第一犹桂林之一枝崑山之片玉宜都王穆夀自恃任位以为人莫己若谓其子师曰但令我儿及我亦足胜人不须苦之郑仁表自谓门地人物文章具美尝曰天瑞有五色云人瑞有郑仁表杜审言尝与人曰吾文章当得屈宋作衙官吾笔当得王羲之北面传记魏收云我视沈约正如奴耳本朝韩浦韩洎咸有词学浦尝轻洎语人曰吾兄为文譬如绳枢草舍聊庇风雨予之为文是造五凤楼手雀儿来往飏风髙下视鹰鹯气意豪自谓能生千里翼黄昏依旧入蓬蒿倔彊经愚而好自用贱而好自专子子曰君子而彊气则不得其死小人而彊气则刑戮荐臻既不能令又不受命是犹弟子而耻受命于先师也人有三不祥幼而不肯事长贱而不肯事贵不肖而不肯事贤是人之三不祥也势不在人上而羞为人之下是姦人之心也史既不能强又不能弱屈彊于此保残守缺挟恐见破之私意而无从善服义之公心曺景宗为人自恃尚胜每作书字有不解不以问人皆以意造遣裴度至魏博宣慰以钱五百万緍赏军士六州百姓给复一年军士受赐欢声如雷成徳郓兖使者数辈见之叹曰倔彊者果何益乎传记不循经典自任胸懐惟蛇旧所识实惮口眼狞开笼听其去郁屈终不平集譬犹鷇卵始生翰毛而便陆梁放肆韬藏经六四括囊无咎无誉用晦而明圣人以此洗心退藏于密明夷务暗不显其光靡哲不愚衣锦尚絅恶其文之着也有美玉于斯韫匵而藏诸邦无道则可卷而懐之子大成若缺大盈若沖大直若屈大巧若拙大辩若讷光而不耀千金之珠必在九重之渊朴素而天下莫能与之争美大白若辱盛徳若不足美珠不文质有余也仁哉乐毅善藏其用史子房无知名无勇功直不疑所临为官惟恐人知其为吏迹不好立名称良贾深藏若虚君子盛徳容貌若愚丙吉为人深厚不伐善自曽孙遭遇吉絶口不道前恩故朝廷莫能明其功也邓禹勲成智隠静其如愚范晔曰黄宪言论风㫖无所传闻匿景藏采不扬华藻管宁曰潜龙以不见成徳诸将每论功伐复未尝有言帝辄曰贾君之功我自知之假令奋趐则能陵励𤣥霄骋足则能追风蹑景犹欲戢劲翮于鹤鷃之羣藏逸迹于跛驴之伍栁芳曰𤣥龄佐太宗定天下及终相位凡三十二年天下号为贤相然无迹可寻亦至矣故太宗定祸乱而房杜不言功传记吾闻圣人不居朝廷必在巫医王湛隠徳人莫之知虽兄弟宗族亦以为痴金石生于沙中豫章产于幽谷集巧倕不断暧暧内含光退不饰诗书以惊愚进不贾名声于天下立言必雅未尝显其所长绪言余论藴而莫传明不外饰黙昭于𤣥机敏实内融养蒙于用晦有天下大名而不以矜人琼草隠深谷忌满光恒缺韬尔智斧无为自伐玉椟不启焉能瑕疵彼惟恐入山之不深入林之不密其影响昩昩惟恐闻于人也幽塞未光弥缩铦利匿徳藏光退居保和梓人善运衆工而不伐艺且免材为累何妨拙有机用光本于藏曜履行期于灭迹神医不言术囊藏透颖锥欲知花好处偏在最深丛晦即全身药明为伐性兵庙算无遗䇿天兵不战功匣刃不试韬用而光洁不喜伐露衆人皆察察而我独昏昏本朝欧公知颍州吕公着为通判为人有贤行而深自晦黙时人未甚知公后还朝力荐之乍为含垢千寻浊不作矜人一掬清不求人知经不患人之不已知患不知人也子曰人不知而不愠不亦君子乎子芝兰生于深林不以无人而不芳为善于家舟浮江海不为莫乗而沈君子行道不为莫知而止荃荪孤植不以巖隠而歇其芳石泉潜流不以涧幽而不清集兰之猗猗扬扬其香不採而佩于兰何伤如楩楠生于深林未始自贵而度材者一盼歆然在懐无人自芳馨本朝不以游人只自芳表襮经小人之道的然而日亡子饰智以惊愚修身以明污昭昭乎如掲日月而行的的者获提提者射史为天下表的虚名无实徒足为世之质的将安用之王勃等有才而浮躁衒露皓皓者易污峣峣者难全扬已取名了然使戸晓者盖房杜之细耶传记鹄的非咎罪于人少长贵贱则同心以贯之何也恶其示人以难也郝隆七月七日日中仰卧人问其故答曰我晒腹中书集露才扬已木秀于林风必摧之堆出于岸流必湍之本朝昭昭然自为的于天下使天下之过者莫不欲援弓而射之衒鬻经自献其身子自鬻以成其君大冶铸金金踊跃曰我且必为镆铘大冶必以为不祥之金史汉武初即位四方士上书自衒鬻者以千数有郎功髙不调自言安世安世应曰君之功髙明主所知人臣执事何长短而自言乎谢万善自衒曜舒元舆自负才有过人者锐进取太和中献文阙下久不得报上书自言马周张嘉贞代人作奏卒为名臣今臣备位于朝自陈文章凡五晦朔不一报窃自谓才不后周嘉贞也武后时和逢尧负鼎诣阙下上书自言愿助天子和饪百度集自衒自媒者士女之丑行也干时求进者道家之明忌也推逊经帝咨禹平水土禹让于稷契及臯陶咨垂共工垂让于殳斨暨伯与咨益作虞益让于朱虎熊罴咨伯作秩宗伯让于夔龙推贤让能庶官乃和善则称人觞酒豆肉让而受恶衽席之上让而坐下朝廷之位让而就贱君子尊让则不争不争则逺于鬬辨矣不鬬辨则无暴乱之祸矣斯君子之所以免于人祸也如其礼乐以俟君子子辞让之心礼之端也夫惟不争故无尤圣人之道为而不争夫惟不争故天下莫能与之争如其制作以俟明哲史秦伯享晋公子子犯曰吾不如衰之文也请使衰从晋郄伯见公曰子之力也夫对曰君之训也二三子之力也臣何力之有焉范叔见劳之如郄伯对曰庚所命也克之制也燮何力之有焉栾伯见公亦如之对曰燮之诏也士用命也书何力之有焉范宣子让其下皆让相如退而让颇名重太山相如每朝会不与亷颇同列望见亷颇引车避匿张仪曰苏君之时仪何敢言陈平曰髙祖时勃功不如臣及诛诸吕臣功亦不如勃愿以右丞相让勃舜命九官济济相逊卫绾有功常让他将事有功善推之于下唐彬与王濬共伐吴彬知贼冦已殄孙皓将降未至建邺二百里称疾迟留以示不竞果有先到者争物后到者争功以鼎足任重而终辞三事固求罢职臣有何功可以堪之何心可以安之身辱髙任顚覆寻至愿守先人之敝庐岂可得哉臣不能推其徳达其功使圣聴知胜臣者多未达者不少假令有遗徳于版筑之下有隠才于屠钓之间而朝议用臣不以为非臣处之不以为愧所失岂不大哉臣忝窃虽久未若今日兼文武之极宠等宰辅之髙大也上赏谢朓之功迁尚书吏部郎朓上表三让上不许中书疑朓之未及让国子祭酒沈约曰近世小官不让遂成常俗谢吏部今授超阶让别有意夫让出人情岂闗官之大小耶隋髙颎深避权势上表逊让于苏威卢懐慎同平章事自以才不及姚崇事皆推而不专孜孜奉国知无不为臣不如𤣥龄兼资文武出将入相臣不如靖敷奏详明出纳惟允臣不如彦博济烦治剧衆务必举臣不如胄以諌诤为心耻君不及尧舜臣不如征每议事𤣥龄必曰非如晦莫筹之及如晦至卒用𤣥龄䇿也本朝迺者河决澶渊毒流淮泗百堵皆作盖僚吏之劬劳一版不沈本朝廷之威徳而臣下掠衆美上贪天功独窃玺书之荣以为私室之宝贪功史贪天之功以为己力吴起事鲁君齐人攻鲁鲁欲以爲将起娶齐女为妻而鲁疑之起欲就名遂杀其妻以明不与齐也诸将争功纷纷不已淮安王神通曰房𤣥龄杜如晦等专弄刀笔功居臣上传记齐欲伐魏淳于髠曰韩卢天下之疾犬东郭逡海内之狡兔卢逐逡环山者三腾山者五兔极于前犬废于后犬兔俱罢各死其处田夫见而擅其功记纂渊海卷四十五记纂渊海卷四十六钦定四库全书记纂渊海卷四十六宋潘自牧撰性行部争鬬经嚚讼可乎不和政庬相为敌讐受爵不让至于已斯亡子恶声至必反之今有鬬何哉我甚丑之争饮食无亷耻不知是非不避死伤不畏衆强恈恈惟利饮食之见是狗彘也有国于蜗之左角者曰触氏有国于蜗之右角者曰蛮氏时相与争地而战伏尸数万逐北旬有五日而后反史赵奢曰两䑕鬬于穴中将勇者胜君子称其功以加小人小人伐其技以冯君子是以上下无礼乱虐并生由争善也晏子曰凡有血气必有争心不心竞而力争自含血戴角之兽见犯则校而况于人懐好恶喜怒之气譬如贾竖女子争言何其无大体也武安侯曰争时急不知出此争者事之末也相与摩牙而争之传记鬬者忘其身者也忘其亲者也忘其君者也行须臾之怒而鬭终身之祸是忘其身也家室离散亲戚被戮是忘其亲也犯刑法之大禁是忘其君也凡鬬者皆以已为是而以他人为非集力大者搏齿利者囓爪刚者决本朝投骨于地狺然而争者犬之常也好胜经子贡曰我不欲人之加诸我也子强梁者不得其死好胜者必遇其敌无辞让之心非人也小人致乱而恶人之非已也致不肖而欲人之贤己也心如虎狼行如禽兽而又恐人之贱已也史子晳好在人上子玉曰非敢必有功也愿以间执谗慝之口季郈之鸡鬬季氏介其鸡郈氏为之金距平子怒为守视都尉如令为都尉必陵太守夺之治寗成为小吏必陵其长为人上者上操下如束湿薪蔺相如位在亷颇右颇曰吾羞不忍为之下我见相如必辱之田蚡辞不能满觞灌夫怒桓范持节都督青徐与徐州刺史邹岐争屋欲斩岐坐免复为兖州刺史属镇北将军吕昭范与妻曰我宁作诸卿向三公长屈耳不能为吕屈也妻曰君前欲斩徐州衆人谓君难为作下今复羞为吕屈是复难为作上樊世本氐豪佐秦王健定闗中谓勐曰吾辈耕之君食之耳勐曰非徒使君耕之又将使君炊之刘琨曰吾枕戈待旦志枭逆虏常恐祖生先吾着鞭耳齐髙徳政恒以精神凌逼人王彬谓王敦曰卿昔嵗杀兄今又欲杀弟耶传记杜预书告儿古谚有书借人为可嗤借书送还亦可嗤集谮下慢上恒其心术本朝王荆公在台阁侍从时每言唐宰相令谏官随宰相入阁最切于政道后世所当行也及入司政事而孙莘老李公择在谏职二人者熟荆公此论遂列奏请举行之荆公不可曰是又益两参知政事也温粹经言念君子温其如玉温温恭人维徳之基即之也温史温颜和辞承上接下无所失意向宠性行淑均何充为刘惔所贵每云见次道饮令人欲倾家酿言其能温克也王景文情度淹粹集夷雅之体无待韦絃白璧无瑕玷狠戾经方命圮族厥心疾狠不克畏死勇而无礼则乱史富辰曰心不则徳义之经为顽口不道忠信之言为嚚不可教训不知话言告之则顽舍之则嚚傲狠明徳以乱天常谓之梼杌智伯曰难将由我我不为难谁敢兴之天为刚徳犹不干时况在人乎熊虎之状豺狼之声狼子野心胶西王为人贼盭貌狠自将狠如羊灌夫曰今日斩头穴胷何识程李用气自行多所陵折羊聃以狠戾为琐伯传记苻生麤暴无赖祖洪甚恶之生无一目年七嵗洪戯之问侍者曰吾闻瞎儿一泪信乎侍者曰然生怒引佩刀自刺出血曰此亦一泪也本朝睅目知谁嗔皤腹空自胀和易经从容以和载色载笑匪怒伊教辑柔尔颜君子和而不流夫敬以和何事不行子冉雍使其臣如借和者大同于物物无得伤阂者游金石蹈水火皆可也薫然慈仁谓之君子无责于人人亦无责焉史为霁威严温颜和辞承上接下无所失意臣生与人无分争粲然有文以相接驩然有恩以相爱郑当时与官属言若恐伤之卓茂自束髪至白首与人未尝有争竞性惟迟缓与人无伤夷粹无竞乐广性沖约清逺与物无竸集温渥浃舆𨽻阳和熈煕贮在颜间睦其仲季施及乡党含光不曜煦物如春尊已者敬之如臣事君下已者慈之如母畜子敌已者友之如兄弟无不得志者也意气自春生本朝不立异以为髙不逆情以干誉赵清献公为人和易与人言如恐伤之乐易向人无不可拍拍满懐俱是春和睦经宜兄宜弟伯氏吹壎仲氏吹箎雝雝喈喈妻子好合如鼓瑟琴兄弟既翕和乐且湛宜尔室家乐尔妻孥父子笃兄弟睦夫妇和家之肥也睦于父母之党史是谓凤凰于飞和鸣锵锵万石君居家子孙申申僮仆䜣䜣魏杨播及弟椿津家世孝友缌服同㸑男女百口无间言崔氏四世缌麻同㸑髙崇文七世不异居开元中再表其闾元暐三世不异居家人怡怡如也集埙箎鸣自合本朝刘君良累代义居尺布斗粟无私焉和光同尘经不惟好异在彼无恶在此无斁无怨无恶君子行礼不求变俗毁方而瓦合修其教不易其俗齐其政不易其宜无可无不可在邦无怨在家无怨麻冕礼也今也纯俭吾从衆鸟兽不可与同羣吾非斯人之徒与而谁与子栁下恵不羞污君不辞小官虽袒裼裸裎于我侧尔焉能凂我哉鲁人猎较孔子亦猎较和其光同其尘与物委蛇而同其波圣人处物不伤物不伤物者物亦不能伤也唯无所伤者为能与人相将迎人知所恶者吾亦恶之史圣人与衆同欲是以济事子产曰求逞于人不可与人同欲尽济袁盎病免居家与闾里浮沈相随行将相调和则士豫附无乖剌之心不夷不恵可否之间圣贤居身之所珍也卓茂曰人生焉能髙飞逺走不在人间耶无彼此于人集圣人不凝滞于物而能与世推移衆人皆浊何不淈其泥而扬其波衆人皆醉何不餔其糟而歠其醨何故深思髙举自令放为与一世同其波流而悔吝不生时无间言含光混世贵无名何用孤髙比云月随时任其卷舒与物同其波流愿为同社人鸡黍燕春秋不为崖岸斩絶之行忍污杂嚚譁恭其体貌逊其言辞虬龙未化时鱼鼈同一波眼看人尽醉何忍独为醒恵和得衆或虑雷同何伤瓦合本朝借君拍板与门槌我也逢场作戯物有圭角刺人眼目亦易玷缺故君子处世常浑然天成则人不厌弃矣与时髙下经损益盈虚与时借行时止则止时行则行时有泰否用有行藏国有道其言足以兴国无道其黙足以容君子之于礼也有直而行也有曲而杀也道隆则从而隆道污则从而污邦有道危言危行邦无道危行言孙君子哉蘧伯玉邦有道则仕邦无道则可卷而懐之寗武子邦有道则知邦无道则愚子时诎则诎时伸则伸史晏平仲在朝君语及之则危言语不及之则危行国有道则顺命无道则衡命以此三世显名于诸侯君子得其时则驾不得其时则蓬累而行乗流则逝兮得坎则止从容浮湛与时俯仰王戎作吏部与时浮沈集孔随时而行藏蘧与国而卷舒伸屈须为蠖穷通莫问龟因俗为礼人用爱戴委曲经其次致曲曲能有诚子川虽曲而动诸海涂虽曲而通诸夏史河千里而一曲传记孟尝君每与客坐语屏风后常有侍史主记所与客语知其亲戚居处客去后使谢餽无所遗失集情深礼至欵密重复本朝右尹子革因坟典而道祈招之诗左师触龙语饘粥而及长安之质古之圣贤欲行其意必有以曲成之未尝直情而径行也絶物经我闻其声不见其身子訑訑之声音颜色距人于千里之外是絶物也史赵禹为吏以来舍无食客公卿相造请禹终不行报谢务在絶知宾友客之请孤立行一意而已邓荣为人矜洁自贵于人少所与立异经好人之所恶恶人之所好子吾闻言于接舆大有迳庭不近人情史诸势在己之右必陵之士在己之左愈贫贱尤益敬与钧舛忤胶戾乖剌赵禹孤立行一意而已严延年为河南守衆人言当死者一朝出之言当生者诡杀之违时絶俗为激诡之行沈懐文素不饮酒又不好戯调谢荘常戒懐文曰卿每与人异亦何可久懐文曰吾少来如此岂可一朝而变非欲异物性所得也阮瞻素执无鬼论物莫能难集异质忌处羣孤芳难寄林氷雪之交衆裘我絺溽暑之铄衆从之风而我从之火本朝夫面垢不忘洗衣垢不忘澣此人之至情也今也不然衣臣虏之衣食犬彘之食囚首丧面而谈诗书岂其情也哉恭敬经徳盛不狎侮出入起居㒺有不钦侍坐于所尊敬无余席侍坐于先生先生问焉终则对先生与之言则对不与之言则趋而退让食不唾揖人必违其位侍坐于长者屦不上于堂长者举未釂少者不敢饮君子之容舒迟见所尊者齐遫君子荘敬日强执轻如不克执虚如执盈入虚如有人宾客主恭祭祀主敬孔子于乡党恂恂如也似不能言者其在宗庙朝廷便便言唯谨尔入公门鞠躬如也如不容过位色勃如也足躩如也其言似不足者摄齐升堂鞠躬如也屏气似不息者恭则不侮虽蔬食菜羮𤓰祭必齐如也出门如见大宾使民如承大祭有子曰恭近于礼逺耻辱也子见齐衰者冕衣裳者与瞽者见之虽少必作过之必趋子朝廷不歴位而相与言不踰阶而相与揖也擎跽曲拳人臣之礼也史秦哀公赋无衣楚申包胥九顿首而坐管宁五十未尝箕踞榻上传记昔禹见耕者耦立而式过十室之邑则下陵犯史温季位于七人之下而求掩其上荜门圭窦之人而皆陵其上其难为上矣无礼而好陵人怙富而卑其上子产曰子晳上大夫女嬖大夫而弗下之不尊贵也幼而不忘不事长也石蜡曰少陵长犯则陵人寗成好气为小吏必陵其长吏丞相田蚡召客饮坐其兄盖侯北向自坐东向以为汉相尊不可以兄故私挠苻坚曰怒其室而作色于其父其桓温之谓矣周嵩常饮酒瞋目谓兄顗曰君才不及弟何横得重名以所然蜡烛投之顗曰阿奴火攻固出下䇿耳萧琛尝预御筵醉伏上以枣投琛琛乃取栗掷上中面曰陛下投臣以赤心臣敢报之战栗李义府典选专以卖官为事上颇闻之谓义府曰卿子及壻颇不谨多以非法义府勃然变色颈颊俱张曰谁告陛下上曰但我言如是何必就我索其所从得耶韦贻范同平章事屡以大杯献上不即持贻范举杯直上頥傲慢经胡逝我梁不入我门原壤夷俟子嘑尔而与之蹴尔而与之过我门而不入我室自得如山忽人如草史偃蹇朱买臣见汤汤坐牀上丞史遇买臣弗为礼沛公至髙阳见郦食其入即长揖不拜曰足下必欲聚徒合兵诛无道秦不宜踞见长者灌夫骂坐不敬汲黯为人性倨少礼萧望之意尝轻丙吉遇丞相礼节倨慢祢衡尚气刚傲好矫时慢物始达颍川乃隂懐一刺既而无所之适至于刺字漫灭何曽隂驾人物乡闾疾之如讐永嘉之末何氏灭亡无遗焉刘孝绰仗气负才多所陵忽每于朝集会同处公卿间无所与语反唿驺卒问道途间事谢万矜豪傲物但以啸咏自髙未尝抚衆兄安深忧之谓万汝为元帅宜数接对诸将以恱其心岂有傲诞如此而能济事也万乃召集诸将一无所言直以如意指四座云诸将皆劲卒诸将益恨之萧子明为吏部尚书性凝简负才气见九流宾客不与交言但举扇一挥而已衣冠切恨之张昌龄诣阙献颂太宗召试因谓之曰昔祢衡潘岳皆恃才傲物以至陨命汝才不减二贤宜追鉴前辙厉色慢辞杜甫常醉登严武牀瞪视曰严挺之乃有此儿传记王澄常之荆州送者倾邑所别树上有鹊巢澄便脱衣着犊鼻上树探鹊鷇而弄之傍若无人王子猷作桓温参军桓谓王曰卿在府久当相料理王不答直髙视手版拄颊云西山朝来颇有爽气钟会见嵇康旁若无人移时不交一言萧颖士恃才傲物集出山揖牧伯长笑轻衣簮傲虽凶徳必有恃而敢行本朝目视飞鸿气如横蜺酷吏姚绍之意岸轩傲侮玩经狎侮君子㒺以尽人心玩物丧志简兮简兮史陈平贫或问平何肥其嫂疾之曰食糠覈耳上慢侮士王霸至市中募人击王郎市人皆大笑举手揶揄之霸慙遽而反智者于羣愚如弄一丸于掌上上好狎侮羣臣自太宰义恭以下不免秽辱常唿金紫光禄大夫王𤣥谟为老伧仆射刘秀之为老悭颜师伯为齴其余短长肥瘦皆有称目王导常枕周顗膝指其腹曰卿此中何所有也答曰此中空洞无物然足容卿辈数百人崔俊窃言文襄帝为黄口小儿杜伏威遗陈稜妇人之服以激怒之传记诸葛亮致巾帼妇人之饰以侮司马懿智伯戯康子而侮段规君子谓其一言而侮人之君相难将至矣愚弄子宋人养猿号曰狙公欲与狙芧先诈之曰朝三而暮四衆狙皆怒又诈曰朝四而暮三衆狙皆喜圣人以智笼愚亦如狙公欺狙也史张仪説楚王曰大王诚能听臣闭闗絶约于齐臣请献商于之地六百里呒然阳应汤舞智以御人如婴儿在股掌之上唐髙祖与李宻书曰所望右提左挈戮力同心执子婴于咸阳殪商辛于牧野传记虎得一狐狐曰天令我长百兽见我无不走虎以为然随而行兽见之皆走虎不知兽畏己而畏狐也桓温自以雄姿飒气是司马宣王刘越石一辈得一巧作老婢乃是刘越石妓女见温既入潸然而哭泣温问其故曰官家甚似刘司空温大恱即出外修整衣冠又入唿问我何处似司空婢曰眼甚似恨小面甚似恨薄须甚似恨赤形甚似恨短声甚似恨雌宣武于是弛冠觧带不觉惽然而睡不怡者数日畏谨经履错然敬之无咎借用白茅无咎子曰茍错诸地而可矣借之用茅何咎之有慎之至也无有师保如临父母括囊无咎无誉盖言谨也夙夜惟寅居宠思危㒺不惟畏憷惕惟厉中夜以兴思免厥愆夙夜匪懈以事一人小心翼翼谓天盖髙不敢不局谓地盖厚不敢不蹐战战兢兢如临深渊如履薄氷温恭朝夕执事有恪不敢暴虎不敢冯河凡百君子各敬尔身温温恭人如集于木惴惴小心如临于谷战战兢兢如履薄氷执虚如执盈入虚如有人择日月以见君入境而问禁入国而问俗入门而问讳君子戒慎不失色于人若有疾风迅雷甚雨则必变虽夜必兴衣服冠而坐君言不宿于家子之所慎齐战疾君命召不俟驾行矣子言有招祸也行有招辱也君子其慎所立乎史萧曺文吏自爱内行弥谨刘辟彊子徳妻死大将军光欲以女妻之徳不敢取畏盛满也孔光沐日归休兄弟妻子燕语终不及朝省政事或问光温室省中树皆何木也光嘿不应洞洞属属小心畏忌济济谨畏无敖戯骄恣之过石建为郎中令奏事建读之惊恐曰书马者与尾而五今乃四不足一获谴死矣其为谨慎虽他皆如是霍光出入禁闼二十余年出则奉车入侍左右小心谨慎未尝有过为人沈静详审每出入下殿门止进有常处郎仆射窃识视之不失尺寸金日磾在上左右目不忤视者数十年赐出宫女不敢近上欲内其女后宫不肯其笃谨如此斤斤谨质形于体貌阖门自守退无私交吴左大司马朱然内行修洁终日钦钦常若在战场文子曰不为福始不为祸终殷浩虽被放黜口无怨言口不论世事陈显达自以门寒位重迁官常有愧惧之色戒其子勿以富贵陵人李大亮身居三职宿卫两宫恭俭忠谨每宿直必坐寐达旦岑文本拜中书令有忧色母问之答曰非勲非旧责重位髙所以忧也有来庆者辄曰今日受弔不受贺苗晋卿潞州壶闗人为太守尝入壶闗望县门辄步曰公门当下况父母邦乎时美其恭陆贽在奉天小心精洁未尝有过由是帝亲倚至解衣衣之同类莫敢望传记千仭之墙祸不入门成回学于子路恭敬不已子路问其故对曰臣闻之行者比于鸟上畏鹰鹯下畏罗网夫人为善者少为谗者多若身不死安知祸罪不施集保身𠡠行不蹈有过之地临事若祭视人若婴三缄谨祸胎避权如避虎眼见心知不敢言省中之树访犹不言车前之马数而后对躬虽已安若敌锋镝味虽以甘若含氷蘗安危机键之语黙不出口本朝身闲曷不长闭口天寒正好深藏手闭口岂非福僭冒经管仲镂簋朱纮山节藻梲君子以为滥矣庭燎之设由齐桓公始也大夫之奏肆夏由赵文子始也公庙之设于私家由三桓始也冕弁兵革藏于私家非礼也是谓胁君大夫具官祭器不假声乐皆具非礼也是为乱国朝服之以缟也自季康子始也子曰邦君树塞门管氏亦树塞门邦君为两君之好有反坫管氏亦有反坫孔子谓季氏八佾舞于庭三家者以雍彻臧文仲居蔡山节藻梲何如其知也史衣服礼秩如适商贾乗坚䇿肥履丝曳缟秦阳以田农而甲一州翁伯以贩脂而倾县邑张氏以卖酱而踰侈质氏以洒削而鼎食浊氏以胃脯而连骑张里以马医而击钟皆越法矣杜陵翁仲出入苍头卢儿传唿甚宠今民卖僮者为之绣衣丝履偏诸縁内之闲中是古天子后服所以庙而不宴者也而庶人得以衣婢妾白縠之表薄纨之里緁以偏诸美者黼绣是古天子之服今富人大贾嘉会召客者以被墙古者以奉一帝一后而节适今庶人屋壁得为帝服倡优下贱得为后饰且帝之身自衣皂绨而富民墙屋被文绣天子之后以縁其领庶人嬖妾縁其履奢泰则下不逊而国贫陶侃媵妾数千家僮数千珍竒宝玩富于天府杨素贵宠家僮数千后庭妓妾曳绮罗者以千数第宅华侈制拟宫室安禄山起第既成具幄帟器皿充牣其中有帖白檀牀二皆阔丈六尺银瓶脱屛风帐一方一丈八尺于厨廏之物皆饰以金银金饭甖二银淘盆二皆受五斗织银丝筐及笊篱各一他物称是虽禁中服御之物殆不如也上每为禄山赐物常戒之曰胡眼大勿令笑我禄山入新第置酒乞降墨勅请宰相至第是日上欲于楼下击毬遽为罢戯命宰相赴之王殷每出入侍者数百人殷请量给铠仗以备巡逻帝难之帝疾殷入起居遂执杀之传记唐王元宝以金银叠为屋以铜线穿钱甃花径中泥雨不滑时名为富窟正直经栁下恵曰直道而事人焉往而不三黜子黔娄先生死被短露足孔子及门人见之谓其妻曰斜而覆足之其妻曰宁使正之不足不可斜之有余孝子不谀其亲忠臣不谄其君身之所长上虽不知不以悖君身之所短上虽不知不以取赏长短不饰以情自竭若是则可谓直士矣史孔父正色而立于朝则人莫敢过而致难于其君者孔父可谓义形于色矣孔子曰叔向古之遗直也治国制刑不隠于亲外举不隠仇内举不隠子为人峭直义形于色鞠躬履方汲黯曰天子置公卿辅弼之臣宁令从谀承意陷主于不义乎汲黯面折不能容人之过合己者善待之不合者弗能忍见龚遂为昌邑王郎中令面刺王过王至掩耳起走曰郎中令善愧人忠果正直志懐霜雪邢峙以经入授太子峙方正有儒者风厨卒进太子食菜有邪蒿峙令去之曰此菜有不正之名非殿下宜食栁彧正直之士国之龟寳唐令则为太子勇所昵狎每令以絃歌教内人右庶子刘行本责之曰庶子当辅太子以正道何有取媚于房帷之间哉令则甚慙而不能改武三思尝以事属宋璟璟正色拒之曰今太后既复子明辟王当以侯就第何得尚干朝政独不见产禄之事乎正人一心事君无待于助张昌宗恐太后一日晏驾为魏元忠引张说赂以美官使证元忠说许之宋璟谓说曰名义至重鬼神难欺不可党邪害正以求茍免若获罪流窜其荣多矣若事有不测璟当叩阁力争与子同死努力为之万代瞻仰在此举也集桂枝生自直在公正色直如朱丝绳嶷然如断山絶巘不可以斜迳造焉以直道吹日月之翳以正道立天地之根抗危言而无所避秉大节而不可夺本朝朝罢人人识郑崇直声犹在履声中姦邪经反道败徳鸱义姦宄夺攘矫䖍子大姦之人以泣自信反是独立此小人之桀雄也史掩义隠贼好行凶徳丑类恶物顽嚚不友是与比周谓之浑敦包藏祸心左右卖国反覆之臣秦太子之妃曰华阳夫人无子夏姬生子异人异人质于赵赵人不礼之异人以庶孽孙质于诸侯车乗进用不饶居处困不得志阳翟大贾吕不韦适邯郸见之曰此竒货可居乃往见异人说曰吾能大子之门异人笑曰且自大君之门不韦曰子不知也吾门待子门而大能立适嗣者独华阳夫人耳不韦虽贫请以千金为子西游立子为嗣乃西见华阳夫人之姊而以竒物献于夫人因誉子异人之贤以夫人为天夫人喜不韦因使其姊说夫人曰夫以色事人者色衰则爱弛今夫人爱而无子不以繁华时早自结于诸子中贤孝者举以为适即色衰爱弛虽欲开一言尚可得乎夫人以为然乗间问于太子曰愿得子异人立以为嗣以託妾身太子许之与夫人刻玉符约以为嗣不仁而多材国之患也张禹姦人之雄诸葛丰之于堪勐前誉而后毁其志非为朝廷进善而去姦也欲比周求进而已矣孙宠息夫躬姦人之雄饰伪以要誉钓竒以惊俗不食君禄而争屠沽之利不受小官而规卿相之位名与实反心与迹违觇视朝政鸟声兽心私共鸣唿曺操作铜爵台于邺操下令曰孤始于谯东筑精舍欲秋夏读书冬春射猎为二十年规待天下清乃出仕耳然不能得如意征为典军校尉意遂更欲为国家讨贼立功使题墓道言汉故征西将军曺侯之墓其志也而遭董卓之难兴举义兵复领兖州破降黄巾三十万衆又讨击袁术使穷沮而死摧破袁绍枭其二子复定刘表遂平天下身为宰相人臣之贵已极意望已过矣设使国家无有孤不知当几人称帝几人称王或者人见孤强盛恐妄相忖度言不逊之志每用耿耿故为诸君陈道此言皆肝鬲之要也然欲孤便尔委捐所典兵要实不可也何者诚恐以离兵为人所祸已败则国家倾危是以不得慕虚名而处实祸也李胜出为荆州刺史过辞太傅懿令两侍婢持衣衣落指口言渇婢进粥懿不持盃而饮粥皆流出霑胷胜曰衆情谓明公旧风发动何意尊体乃尔懿使声气才属说年老枕疾死在旦夕君当屈并州近好为之备恐不复相见以子师昭兄弟为託胜曰忝荆州懿乃错乱曰君方到并州胜复曰当忝荆州懿曰年老意荒不解君言胜退告曺爽曰司马公尸居余气形神已离不足虑矣故爽等不复设备王衍曰荆州有江汉之固青州有负海之险卿二人在外而吾居中足以为三窟矣安禄山倾巧善事人人多誉之蠖屈䑕伏佞辞泉涌李训所奨㧞率皆狂险之士然亦取天下重望以顺人心如裴度令狐楚郑覃皆累朝俊彦为当路所轧置之散地训皆引居崇秩邪人必更为党以相欺蔽徳宗谓李勉曰衆谓卢杞姦邪朕故不知勉曰天下皆知而陛下不知此所以为姦邪也黄门侍郎裴矩知必将有乱虽厮役皆厚遇之及乱作贼皆曰非裴黄门之罪故得免其姦足以亡隋其智足以佐唐姦人多才能与时而成败也牛僧孺曰帝王立法束缚姦邪传记曺操习噉野葛多饮鸩酒曺操尝云我眠中不可妄近近便斫人亦不自觉左右宜深慎此后阳眠所幸一人窃以被覆之因便斫杀自尔每眠左右莫敢近者集大姦者材必有过于衆而能自媚于上大则有鲸有鲲小则为枭为獍非玉烛之能调岂璇玑之能正蛛丝小人熊曲缀𤓰果中掩人以自售近名以冒进欺谩于言说沓合于求取狎比其琐细媒孽其僚友矫激以卖直诘讘以取容以曲为形以邪为质以仁为凶以僭为吉以淫谀谄诬为族类以中正和平为罪疾以通行直遂为颠蹶以逆施反鬭为安佚谮下谩上恒其心术妬人之能幸人之失包藏祸心素懐枭獍之性彰露凶徳思发豺狼之声善柔成性佞媚为心包狼心发虿毒舞智以固权张诈以聋上本朝曺操夜卧枕圆鼓噉野葛至尺许鸩酒至一盏操之负人多矣恐人报已故先扬此声以诳时人使之无害己意也狡猾经彼狡童兮析言破律乱名改作史无助狡猾共一老秃翁何为首䑕两端张汤内懐诈心以御主外挟贼吏以为重朱安世曰南山之竹不足受我辞斜谷之木不足为我械张嶷以狡妄为猾伯李密狡猾好反张镐言许叔冀狡猾多诈传记冯谖谒孟尝君曰狡兔有三窟集忿戎王之淫狡狡锋协好乱乐祸公平经云行雨施天下平也君子裒多益寡称物平施鸤鸠在桑其子七兮淑人君子其仪一兮周道如砥其直如矢君子所履小人所视大道之行也天下为公子曰唯仁者能好人能恶人子天之道髙者抑之下者举之有余者损之不足者补之权不能多少其数衡不能轻重其量怒不过夺喜不过予不下比以闇上不上同以疾下分争于中不以私害之若是则可谓公士矣君子用公平之道故能百事无过人之不事衡石者非负亷而逺利也石不能为人多少衡不能为人轻重求索不能故人不事也衡之于左右无私轻重故可以为平绳之于内外无私曲直故可以为正人主之于用法无私好憎故可以为命春雨之灌万物也洋然而流沛然而施无地而不注无物而不生无所好憎平之至也史砥节首公衡者所以平万物也董仲舒曰天有所分予予之齿者去其角傅其翼者两其足赏不避仇雠罚不择骨肉据此之公无私如天地赏不遗逺罚不阿近爵不可以无功得刑不可以贵势免习凿齿曰诸葛亮之使廖立垂泣李严致死岂徒无怨言而已哉夫水至平而邪者取法鑑至明而丑者忘怒水鑑之所以能穷物而无怒者以其无私也吾心如秤不能为人作轻重王𢎞曰刘粹无私必无忧也刘子翼性刚直朋友有过常面责之李百药常称刘四虽复骂人人终不恨上谓房𤣥龄曰为政莫若至公昔诸葛亮窜廖立李严于南夷亮卒而立严皆悲泣有死者非至公能如是乎集七子均养者鸤鸠之仁也灵辉朝觏称物纳照不别荆棘者庆云之恵也泽无不渐蝼蚁之穴靡遗大国置衡镜凖平天地心天布寒暖不私于人品类既一髙下以均大明无偏照若悬衡然増之铢两则俯反是则仰无可私者公道世间惟白髪贵人头上不曽饶无心经子曰君子之于天下也无适也无莫也子有人方舟而济于河有虚船来触舟虽有褊心之人不怒复雠者不折镆干虽有忮心者不怨飘瓦至人之用心若镜不将不迎独不见夫桔橰者乎引之则俯舍之则仰彼人之所引非引人者也故俯仰而不得罪于人夫投钩分财投䇿分马非以钩䇿为均使得美者不知所以徳得恶者不知所以怨髙山深林非为虎豹也大木茂枝非为飞禽也镆铘不为巧者锐而为拙者钝飘瓦击人虚舟触已虽有忮心而不怨者以彼无情于击触也婴儿伤人而被伤者不以为怨史利不在身以之谋事则智虑不私己以之断义必厉传记明镜之照物也妍媸必露不以毛嫱之面或有疵瑕而寝其鉴也虚室之传响也清浊必闻不以緜驹之歌时有误曲而辍其应也集云无心而出岫悬镜待人草不树荣于春风木不怨落于秋天镜悬肝胆露楚云淡无心本朝发达万物而天下不以为徳摧败草木而天下不以为怒泥上偶然留指爪鸿飞那复记东西譬如止水之在盘岂复劳心于鉴物譬如鴈过长空影沈寒水鴈无留踪之意水无涵影之心若鑑之照物妍媸在彼随物以应之记纂渊海卷四十六记纂渊海卷四十七钦定四库全书记纂渊海卷四十七宋潘自牧撰性行部私意经爱恶相攻人莫知其子之恶各亲其亲各子其子货力为已以功为已爱之欲其生恶之欲其死子两喜必多溢美之言两怒必多溢恶之言伯乐教其憎者相千里马教其爱者相驽马以千里马世一有其利少驽马多其利多鬻棺者欲民之疾病也畜粟者欲嵗之荒饥也人各是其所是非其所非史同罪异罚何必瘠鲁以肥把论大道则先黄老而后六经序游侠则退处士而进姦雄述货殖则崇势利而羞贫贱此其所蔽也张汤居二千石所爱者挠法活之所憎者曲法灭之託公报私所欲活则傅生议所欲陷则予死比所好则钻皮出其毛羽所恶则洗垢求其瘢痕或问伦有私乎对曰昔人有与千里马者吾虽不受每三公有所选举心亦不能忘而亦终不用吾兄子病一夜十往返而安寝吾子有疾虽不省视而竟夕不眠若是岂可谓无私乎昔留侯以为髙祖悉用萧曺故人郭汲亦议南阳多显陈夀父为马谡参军谡为诸葛亮所诛夀父亦坐髠诸葛瞻又轻夀夀为亮立传云将畧非长无应敌之才言瞻惟工书名过其实议者以此少之庾亮出居外镇而执朝廷之权王导内不能平常遇西风尘起举扇自蔽徐曰元规尘污人宋元嘉时江东王谢诸族方盛北人晩度者朝廷悉以伧荒遇之虽复人才可施皆不得践清涂崔浩曰文士褒贬多过其实毁誉由己憎恶任情李徳裕节制劎南西川吐蕃将悉怛谋以城降徳裕既得之即发兵以守且陈出师之利牛僧孺居中沮其功命返于虏徳裕终身以为恨王洪义为侍御史于乡里求𤓰𤓰主拒之洪义状言𤓰园有白兔县官捕逐园苗尽矣不知仁义不分枉直惟利是嗜得赂则誉盗跖为贤良咈意则毁龚黄为贪暴能用倾巧之智搆成疑似之端武三思曰但于我善者则为善人于我恶者则为恶人耳积忤生憎积顺生爱情有爱憎憎者惟见其恶爱者止见其善李振举进士不中深疾缙绅之士言于全忠曰此辈尝自谓清流宜投之黄河永为浊流王福畤有子勔剧皆着才名福畤尝诧韩思彦戯曰君有誉儿癖孔循骂曰天下事一则任圜二则任圜圜乃何人传记谈经者恶闻服杜之嗤论史者憎言班马之失刘禹钖谒李徳裕曰曽得白居易文集否徳裕曰吾于此人不足久矣其章何必览焉傅毅之于班固伯仲之间耳而固小之集人之情莫不欲耀其所能而党其所近苟将得志则必快其所藴曲木忌日影本朝小篆之法自秦李斯斯之相秦焚弃典籍遂欲灭先王之法而至已之所作则为万世不可朽之计何其愚哉怒移水中蟹爱及屋上乌私于家者隔墙樊而分比邻私于己者隔形骸而分尔汝廉洁子焉有君子而可以货取乎一介不以取诸人亷士重名亷者常乐无求史洁白而不受污子罕曰我以不贪为宝以不贿闻于诸侯亷如伯夷义不为孤竹君之嗣不肯为武王臣不受封侯而饿死首阳山下秋毫无所犯终广之身为二千石四十余年家无余财终不言家产事廉士寡欲易足志懐霜雪使马如羊不以入廏使金如粟不以入懐刘宠为会稽太守召为将作大匠老叟赍百钱送宠宠为人选一大钱孔奋在姑臧力行清洁为衆人所笑或以为身处脂膏不能以自润被召奋无资单车就路孟尝迁合浦太守郡出珠宝先时宰守并多贪秽委人採求不知纪极珠渐徙于交趾郡界尝到官革易前弊求民病利未踰嵗去珠复还东乡君卒公私咸谓货财宜归二女田宅僮役应属𢎞㣲一无所取杨震性亷子孙常蔬食歩行或令开产业震曰使后世称为清白吏子孙以此遗之不亦厚乎胡质薨无余财惟有赐衣书箧而已王衍口未尝言钱崔洪口不言货财手不执珠玉邓攸为吴郡太守载米之郡不受俸禄惟饮吴水而已清节为百城表甄彬常以一束苎向长沙寺库质钱后赎苎还于苎束中得五两金以手巾裹之彬得送还寺库道人大惊云近有人以此金质钱时有事不得举而失檀越乃能见还辄以金半仰酬往复十余彬坚然不受曰五月披羊裘而负薪岂拾遗金者别驾在官水火不与百姓交苏琼为清河太守郡人赵颖五月中得新𤓰一双自来奉告请遂为留乃致于㕔事梁上人闻受赵颖𤓰欲贡新果闻𤓰犹在相顾而去李勉为岭南节度使居官久未尝抆饰器用车服后召归至石门尽搜家人所蓄犀珍投江中时人谓可继卢奂宋璟李朝隠裴寛义不以苞苴污家有人以鹿为饷寛瘗之杜暹为婺州参军秩满归吏以纸赆之暹为受百番卢懐慎薨家无余蓄惟一老苍头请自鬻以办丧事栁玭为岭南节度副使廨中橘熟既食乃纳直于官萧倣为岭南节度使家人病取藁梅于厨以和剂倣知趣市还之歴官有素丝之节居家无疋帛之余传记延陵季子适齐见路有遗金有披裘而薪者季子唿薪者取彼地金薪者曰吾当夏五月披裘而薪岂取金者哉胡威父质为荆州威自京都省之告归临辞赐其绢一疋为道路粮威曰大人清髙不审于何得此绢质曰是吾俸之余故以与汝耳周镇罢临川丞相王导曰胡威之清何以过此厉饮冰之节亷者不受嗟来之食居家终始亷白祇入俸钱者虽歴大官亦无厚蓄以传集食不媮而为饱兮衣不茍而为温清如玉壶氷千寻见底清彻底心清水共虚江水秋正深清见万丈底公之北归不载南物奴婢之籍不増一人忧民亦似清吟苦守节还如未达贫脂膏莫润圭玉无瑕外示贞洁内含澄彻无染尘能保其素不纳污能全其洁比玉而白不为蝇㸃比月而明不为蟾缺欲知清与洁明月在澄湾波澄水更清氷壶照人鲠介絶伦清越而瑕不自揜洁白而物莫能污脂膏有戒氷蘗自规清能律贪夫本朝官清马骨髙王质所至有氷蘗声官清贫似旧隋赵轨为齐州别驾文帝令入朝父老将送者各挥涕曰公清如水请酌一杯水奉饯冦莱公歴富贵四十年无田宅园邸魏野献诗曰有官居鼎鼐无地起楼台贪污经具乃贝玉惟货其吉子非其有而取之者盗也侵人自用谓之贪贪者常忧不足贪者难为恵史臧哀伯曰官之失徳宠赂章也郜鼎在庙章孰甚焉羊舌鲋渎货无厌陈辕颇为司徒赋封曰以嫁公女有余以为已大器汝专利而不厌必以贿死赵良曰非其位而居之曰贪位非其名而有之曰贪名贪如狼大臣有不亷曰簠簋不饬贪饕不闲义理素无亷声贪夫徇财陈汤素贪所卤获财物入塞多不法韦贻范为相多受人赂许以官既而以母忧罢去日为债家所譟诸将多断盗牢禀私自润入皆以珍宝货赂左右十囊五囊入枣郎陈夀作魏书或云丁仪丁廙有盛名于魏夀谓其子可覔千斛米当为尊公作佳传丁不与之竟不为立传庾炳之无文学性彊急轻浅既居选部好诟詈宾客且多纳货赂见人有烛盘佳驴无不乞丐邓琬性鄙闇贪吝既执大权父子卖官鬻爵使婢仆出市道贩卖魏右卫将军元晖与侍中卢昶皆有宠于魏主而贪纵时人谓之饿虎将军饥鹰侍中晖寻迁吏部尚书用官皆有定价大郡二千疋次郡下郡递减其半余官皆有等差选者谓之市曺元修义为吏部尚书惟事货贿官之大小皆有定价唿为京师白刧魏收纳尔朱荣之子金减其恶而増其善宇文述贪鄙知人有珍异之物必求取之富商大贾皆恩接之唿之为儿卢坦曰其能积财者必剥下以致如其子孙善守是天富不道之人也不若恣其不道以归于人王伾以纳贿为事作大匮贮金帛夫妇寝其上平章事豆卢革百官俸钱皆折估而革父子独受实钱百官自五月给而革父子自正月给桑维翰权势既盛四方赂遗嵗积鉅万西京留守同平章事王守恩性贪鄙专事聚敛丧车非输钱不得出城下至抒厠行丐之人不免课率或纵麾下令盗人财有富室娶妇守恩与俳优数人往为贺客得银数铤而返集谿壑为之一罄川渎为之中贫交醻货赂贪黩微财敢犯朝宪富已润屋槖奸渎货俭约经节以制度不伤财不害民慎乃俭徳俭徳之恭也唐俗勤俭史御孙曰俭徳之共也郑叔段赋蟀蟋赵孟曰保家之主也季文子无衣帛之妾无食粟之马无藏金玉无重器备相三君矣而无私积衣不兼采食不重味朱博不好酒色游宴自㣲贱至富贵食不重味朕为天下守财岂得妄用之哉魏髙允兄弟惟草屋数间而被緼袍厨中盐菜而已长孙道生性清俭一熊皮鄣泥数十年不易庾杲之清贫食惟有韮薤生韭杂菜任昉戯之曰谁为庾郎贫食常有二十七种言三九也昔杨震赵咨等咸以薄塟知真识去身贵速朽耳夫厚塟之家流于俗以奢靡为孝令死者戮尸暴骸可不痛哉死者无知自同粪土岂烦奢塟死其有知神不在柩何用破赀徇侈乎吾亡敛以常服四时衣各一称崔郾处庳陋至霖淖则容盖而屐以就外位卢懐慎门不施箔会风雨至举席自鄣日晏设食蒸豆两器菜数杯而已本朝冦莱公寝处一青帏二十余年时有破壊益命补葺有靳之笑答曰不忍处之久而以敝弃奢侈经怙侈灭义子情所欲好耳所欲听目所欲视口所欲尝虽殊方徧国非土之所产育者无不致之犹藩墙之物也庖厨之下不絶烟火堂庑之上不絶声乐史宫室崇侈侈恶之大也齐庆封献车季武子美泽可以鑑侈将以其力毙治宅甲诸第奢泰则下不逊而国贫以酒为池悬肉为林春申君客三千余人其上客皆蹑珠履易传曰上不俭下不节孽火烧其室刘穆之性奢食必方丈旦辄为十人馔未尝独餐何曽性奢豪每燕见不食大官所设食日万钱犹曰无下筯处何邵骄奢简贵亦有父风食必尽四时之珍异一日之供以钱二万为限石崇以奢豪矜物厠上常有十余婢侍列皆有容色置甲煎粉沈香汁有如厠者皆易新衣而出刘寔尝诣石崇家如厠见有绛纹帐裀褥甚丽两婢持香囊寔便退笑谓崇误入卿内崇曰是厠耳石崇与贵戚王恺羊琇之徒以奢靡相尚恺以澳釡崇以蜡代薪恺作朱丝步障四十里崇作锦步障五十里以敌之崇涂屋以椒恺用赤石脂石崇财产丰积室宇宏丽后房百数皆曳绮绣金翠丝竹尽当时之选庖膳穷水陆之珍魏髙阳王雍一食直钱数万李崇曰髙阳一食敌我千日韦陟穷治馔羞择膏腴地蓺谷苗以鸟羽择米每视庖中所弃其直犹不减万钱宴公侯家虽极水陆曽不下筯传记杨国忠子弟上元夜各有千炬烛围李徳裕奢侈每食一杯羮其费约钱三万杂珠玉宝贝朱砂煎汁为之过三煎即弃其滓元载造芸辉堂芸草香也白如玉入土不朽为屑以涂壁设紫绡帐凝冬风不入盛夏自清凉韩嫣好弹以金为丸一日所失者十余长安为之语苦饥寒逐弹丸京师儿童毎闻嫣出弹辄随之望丸所落便拾取焉杨氏子弟暑月大氷琢山周围宴席杨国忠冬月选婢妾肥大者列行于前令遮风谓之肉阵集木衣绨绣土被朱紫春衣一对直千金山珍海错弃藩篱烹犊炰羔如折葵首饰载千金一膳倾千家忠鲠经王臣蹇蹇匪躬之故子忠臣不谄其君史韩信曰乗人之车者载人之患衣人之衣者懐人之忧食人之食者死人之事上所幸慎夫人在禁中尝与皇后同席坐及坐郎署袁盎引却慎夫人坐曰陛下所以为慎夫人适所以祸之也忠臣不避重诛而直谏忠臣蒙死而竭知独有极言待死忠臣忧世犯主严颜讥刺贵臣至以杀身灭家而犹为之者何耶君臣义重有不得已也汉成帝欲御楼船薛广徳谏言宜从桥陛下不听臣臣自刎以血汚车轮槐里令朱云上书曰臣愿赐尚方斩马劎断佞臣一人头以厉其余上问谁也对曰安昌侯张禹上大怒曰小臣廷辱师傅罪死不赦御史将云下云攀殿槛折唿曰臣得下从龙逢比干游于地下足矣未知圣朝何如耳御史遂将云去左将军辛庆忌免冠解印绶叩头殿下曰此臣素着狂直于世使其言是不可诛其言非固当容之臣敢以死争庆忌叩头流血上意解然后得已大司徒韩歆好直言无隠讳于上前证嵗将饥凶指天画地言甚刚切衞觊上疏曰非破家为国杀身成君者谁能犯颜色触忌讳建一言开一说也崔洪清厉骨鲠好面折人过而退无后言古弼入见魏主帝方与给事中刘树围棊志不在弼弼入侍坐良久不获陈闻忽起捽树头掣下牀搏其背曰朝廷不治实尔之罪上以舞胡安叱奴为散骑侍郎礼部尚书李纲谏曰古者乐工不与士齿虽贤如子野师襄皆终身继世不易其业唯齐末封曺妙达为王安马驹为开府有国家者以为殷鉴魏征容貌不逾中人而有胆畧善回人主意每犯颜苦谏或逢上怒甚征神色不移上亦为之霁威褚遂良曰陛下必欲易皇后伏请妙择天下令族何必欲武氏武氏经事先帝衆所共知天下耳目安可蔽也魏帝谓羣臣曰如髙允者乃真忠臣也朕有过未尝不面言至有朕所不堪闻者允皆无所避朕闻其过而天下不知可不谓忠乎额叩龙墀徳宗欲遂相裴延龄阳城显语曰延龄为相吾当取白麻壊之哭于廷帝不相延龄城力也褚遂良鲠亮集悉心以谏极言无隠正言不讳以危身气藴逆鳞色形匪躬守节没齿忠莫至焉纳忠为争臣之表卢景亮奏事如水赴壑匡拂时病磨切贵近罔有顾虑知无不为为负刚肠誉还追强项名谏舌切切上磨帝缺苦隳肝胆而言天下之事忤英主之龙鳞蹈姦臣之虎尾本朝鲁宗道为参政以忠鲠自任时人谓曰鱼头公盖以骨鲠目之谄谀经巧言令色便僻侧媚籧篨尝观人颜色而为之辞故不能俯戚施下人以色故不能仰也巧言令色鲜矣仁籧篨口柔也夸毗体柔也子胁肩谄笑病于夏畦阉然媚于世者是乡原也秦王有病召医䑛痔者得车五乗希意导言谓之谄不度理之所在而阿谀求容谄莫甚焉以不善先人者谓之谄以不善和人者谓之谀史楚析父谓子革曰吾子楚国之望也今与王言如响国其若之何陈胜起山东二世召诸生问叔孙通曰此特羣盗狗偷䑕窃耳何足置之齿牙间郡守尉今捕论何足忧卑疪而前纎趋而言非有材能徒以婉佞贵幸衞侯言计非是而羣臣和者如出一口夫不察事之是非而恱人赞已闇莫甚焉不度理之所在而阿谀求容谄莫甚焉黄霸为相鹖雀飞丞相府霸以为神雀欲以闻回面污行以事谄谀之人顺㫖为邪平恩侯许伯入第丞相御史将军中二千石皆贺长信少府檀长卿起舞为沐猴与狗鬬从谀承意以顺上㫖宦媚邪臣欲以侥倖司马长卿居茂陵未死时为一卷书曰有使来求书奏之其遗札书言封禅事卑身贱体说色微辞愉愉呴呴志士仁人不忍为也曲辞谄媚潘岳与石崇谄事贾谧每候其出与崇辄望尘而拜司马昭封晋王荀顗谓王祥曰相国尊重今日便当相帅而拜有二孔雀自西苑飞集宝城朝堂前亲衞校尉髙徳孺等十余人见之奏以为鸾如脂如韦俯偻匍匐噉恶求媚䑛痔自亲美言谄笑助其愉乐诈泣佞哀恤其丧纪张昌宗以姿媚倖武后杨再思每曰人言六郎似莲花非也正谓莲花似六郎耳唐明皇将幸东都而太庙屋壊姚崇曰此苻坚故殿也山有朽壤而崩木蠧而折理无足怪太史令袁充表称隋兴以后昼日渐长景短日长振古希有是后百工作役并皆程课日长故也互观颜面多不尽公太常博士萧楚材等以为豫备凶事非臣子所宜言敬宗义府深然之遂焚国恤一篇由是凶礼遂阙太子洗马刘讷言尝撰俳谐集以献太子贤上谓侍臣曰朕尝虚心求谏而竟无谏者何也李勣对曰陛下所为尽善羣臣无得而谏御医沈髙璆得幸于太后懐义心愠是夕密烧天堂延及明堂刘承庆请辍朝停酺以答天谴太后将从之姚璹曰昔成周宣榭卜代愈隆汉武建章盛徳弥永杨再思为御史专以谄媚取容张同休戯再思曰杨内史面似髙丽再思欣然即翦纸帖巾反披紫袍为髙丽舞举坐大笑宫中言皇后衣笥裙上有五色云起上令图以示百官韦巨源请布之天下薛谦光献武后所制豫州鼎铭其末云上𤣥降鉴方建隆基以为上受命之符姚崇表贺请宣示史官颁示中外李适之性疎率李林甫常谓适之曰华山有金矿採之可以富国主上未之知也他日适之因奏事言之上以问林甫对曰臣久知之但华山陛下本命王气所在凿之非宜故不敢言上以林甫为爱已薄适之虑事不熟谓曰自今奏事宜先与林甫议之无得轻脱适之由是束手矣太清宫奏学士李琪见𤣥元皇帝乗紫云告以国祚延昌上尝谓佛言报应果为有无元载等以国家运祚灵长非宿植福业何以致之福业已定虽时有小灾终不能为害所以安史悖逆方炽而皆有子祸仆固懐恩称兵内侮出门病死回纥吐蕃大举深入不战而退此皆非人力所及岂得言无报应也李兼在江西有月进韦臯在西川有日进刺史进奉自兼始幕僚进奉自臯始上御延英问宰相曰天下何时当太平牛僧孺对曰太平无象今四夷不至交侵百姓不至流散虽非至理亦为小康陛下若别求太平非臣等所及蝗自东而西蔽日所过赤地京兆尹杨知至奏蝗入京畿不食稼皆抱荆棘而死宰臣皆贺太史奏太阳应亏不亏姚崇表贺请书之史册传记谈主上之圣明则君尽三五述宰相之英伟则臣皆二八集睮睮谀夫折枝䑛痔吐言如伤屈体无骨入门自媚谄媚相与千颜一容为人恵口而柔颜奴颜婢膝真乞丐小人趋事必变颜色本朝冦莱公为相丁谓出其门为参政会食都堂羮染公须谓起拂之俯仰随人如桔橰中宗宴近臣祝钦明自请作八风舞摇头转目备诸丑态则天不豫令阎朝隠往少室山祈祷朝隠乃曲申恱媚以身为牺牲请代上所苦魏元忠疾卧诸御史尽往省之郭霸独居后请视便液曰大夫粪味甘或不瘳今味苦当即愈矣蠖屈䑕伏佞辞泉涌记纂渊海卷四十七记纂渊海卷四十八钦定四库全书记纂渊海卷四十八宋潘自牧撰性行部阿附子为人臣见非不争以陷主于危亡罪之大者也史范宣子天子所右亦右之所左亦左之张汤専阿主意主意所不欲因而毁之主意所欲因而举之淳于髠以承意观色为务赵髙献鹿谓之马二世问左右此乃鹿也皆曰马也大将军以和柔自媚于上阿色人主与俱上下杜周大抵放张汤善候伺専以人主意指为狱欲有所为惟见风采党与承意而显奏之耿育曰随指阿从以求容媚汤为人多诈舞智以御人时上方乡文学汤阳浮慕事董仲舒公孙𢎞等即上意所欲罪与监史深祸者即上意所欲释与监史轻平者谷永知凤方见柄用隂欲自托张禹曰新学小生乱道误人宜无信以经术断之上雅信爱由此不疑王氏上故令董贤私过孔光光警戒衣冠出门待望见贤至中门光入合既下车乃出拜谒送迎甚谨不敢以賔客均敌之礼上闻之喜胡广逊言恭色以取媚于时无忠直之风天下以此薄之𢎞农太守良承樊丰等㫖遣吏于陜县留停杨震丧露棺道侧谪震诸子代邮行书道路皆为陨涕承望风㫖马融惩于邓氏不敢复违忤势家遂为梁冀草奏诬李固又作大将军西第颂颇为正直所羞班固为窦宪中䕶军征匈奴与叅议及宪败固死狱中夏侯𤣥下廷尉钟毓案治𤣥正色责毓曰吾将何罪卿为令吏责人也卿便为吾作毓以𤣥名士节髙不可屈而狱当竟夜为作辞令与事附流涕以示𤣥王导每发言一坐莫不赞美上谓刘德愿曰卿哭贵妃悲者当厚赏徳愿应声恸哭抚膺擗踊涕泗交流上甚悦故用豫州刺史以赏之上又令医术人羊志哭贵妃志亦呜咽极悲他人有问志卿那得此副急泪志曰我尔日自哭亡妾耳徐爰便辟善事人巧于将迎始终无迹刀笔之吏顺㫖承风舞文弄法曲成其罪李勣入见上问之曰朕欲立武昭仪为后褚遂良固执以为不可遂良既顾命大臣故当且已乎对曰此陛下家事何必更问外人上意遂决许敬宗宣言于朝曰田舎翁多收十斛麦尚欲易妇况天子立后何豫诸人事而妄生异议乎侍御史傅游艺帅关中百姓九百余人诣阙上表请改国号曰周赐皇帝姓武氏太后不许擢游艺为给事中周利用冉祖雍李俊宋之逊邵绍之皆为三思耳目时人谓之五狗上官婕妤及后宫多立外第出入无节朝士徃徃从之游处以求进幸安乐公主尤骄横宰相以下多出其门杨回譛太子瑛鄂王瑶光王琚云潜搆异谋上召宰相谋之李林甫对曰此陛下家事非臣等所宜豫上意乃决髙力士于西京作寳夀寺钟成力士作斋以庆之举朝毕集击钟一杵施钱百缗有求媚者至二十五杵钱不减其杵太子通事舍人李渉知上于吐突承瓘恩遇未衰乃投匦上疏称承瓘有功乆委腹心不宜遽弃李齐运甘言阿匿冯道前事九君未尝谏诤集依阿无心屈节若四体之无骨苏舜钦监奏院因十月赛神㑹舘中同列御史刘元瑜弹系下狱坐监主自盗削籍同㑹者皆坐斥刘谓时宰贾昌朝曰公一网打尽好谀经小人难事而易说也说之不以道说也子与䜛谄靣䛕之人居国欲治可得乎史沈于谄䛕之辞衞侯言计非是而羣臣和者如出一口夫不察事之是非而悦人赞已闇莫甚焉不度理之所在而阿䛕取容谄莫甚焉信椒兰之唼誉䛕之声日满于耳虚美熏心实祸蔽塞信任亲爱者尽佞谄容说之人也文中子曰见誉而喜者佞之媒以百口百心之䜛谄蔽两耳之聪明茍非鐡肠石心安得不惑集耳饱从䛕之説诸公贵人志得皆乐熟软媚耳目者不喜闻生语一见辄戒门以絶孟子有云今之诸侯无大相过者以其皆好臣其所教而不好臣其所受教今之时与孟子之时又加逺矣皆好其闻命而奔走者不好其直已而行道者近者士大夫皆有僣侈无厌之心动辄欲人以周孔誉已自孟以下皆怃然不满也气槩经志气塞乎天地不陨获于贫贱不充诎于富贵衣敝緼袍与衣狐貉者立而不耻者其由也欤子居天下之广居立天下之正位行天下之大道得志与民由之不得志独行其道古之贤士乐其道而忘人之势故王公不致敬尽礼则不得亟见之夫志气之帅也我善养吾浩然之气其为气也至大至刚以直养而无害则塞乎天地之间説大人则藐之勿视其巍巍然彼以其富我以吾仁彼以其爵我以吾义吾何慊乎哉志士不忘在沟壑眡太行之险犹数仭之丘志意修则骄富贵道义重则轻王公堂髙数仭榱题数尺我得志弗为也食前方丈侍妾数百人般乐饮酒驱骋田猎后车千乗我得志弗为也孟子曰以位则子君也我臣也何敢与君友也以德则子事我者也奚可与我友千乗之君求与之友而不可得也而况可召与视三釡三千钟如鹳雀蚊蝱相过乎前也傍日月挟宇宙挥斥八极项羽不学一艺韩信不营一飡比崇髙于赘庞方万物乎蝉翼子髙游赵平原君客有邹文李节者与相友善及将还鲁诸故人诀既毕文节送行三宿临别文节流涕交頥子髙抗手髙揖而已其徒问之髙曰始吾谓二子丈夫耳乃今知其妇人也人岂鹿豕也哉而常羣聚乎超江淮以为寻常之沟子有四方之志史常有大度不事家人生产作业豪杰吏闻沛令有客皆往贺萧何为主进令诸大夫曰不满千钱坐堂下髙祖为亭长素易诸吏乃绐为谒曰贺钱万实不持一钱吾亦欲东耳安能欝欝乆居于此哉郭解以躯借交报仇项籍学劒不成季父梁怒之籍曰劒一人敌不足学学万人敌耳好倜傥大节赵温曰大丈夫当雄飞安能雌伏简易佚荡许汜与刘备语曰陈元龙湖海之士豪气不除汜过下邳见元龙无客主之意不相与语自上大床卧使客卧下床备曰今天下大乱须忧国忘家有救世之意乃求田问舎言无可采是元龙所讳也何縁当与君语如我自卧百尺楼上卧君于地下奚但上下床之间哉后汉诛党锢李膺杜宻等侍御史景毅子事膺事未在录牒不预难毅曰本令主事膺是尊李公之道今遇难岂茍免乎遂自劾梁竦曰大丈夫居世生当封侯死当庙食延岑曰男儿当死中求生可坐穷乎大丈夫处世当扫除天下安事一室马实曰幸生盛明之世免砖瓦之姿託为丈夫当建名千载不可为空生徒死之物秽天地之间男儿要当死于邉野以马革褁尸还𦵏耳何能卧床上在儿女子手中耶班超家贫为官佣书尝辍笔曰丈夫无他志畧犹当效傅介子张骞立功异域以取封侯安能乆事笔砚间乎左右笑之超曰小子安知壮士志哉邓艾少家贫每见髙山大泽规度指画军营处所任城王章谓左右曰大丈夫宜为卫霍将十万骑驰沙漠驱戎狄立功建号尔何能作愽士耶蜀刘巴曰大丈夫当交四海英雄慨然有饮马河洛之志秦王勐倜傥有大志不屑细务人皆轻之勐悠然自得闻桓温入关被褐诣之扪虱而谈当世之务旁若无人周顗曰今年杀贼奴取金印如斗大系肘胜气笼霄桓𤣥曰刘毅家无檐石之储樗蒲一掷百万用宇宙而成心借风云以为气宗悫常言愿乗长风破万里浪曹景宗谓所亲曰我昔在乡里骑快马如龙与年少辈数十骑拓弓絃作霹雳声箭如饿鸱呌平泽中逐麞数肋射之渴饮其血饥食其肉甜如甘露浆觉耳后生风鼻头出火此乐使人忘死不知老之将至今来扬州作贵人动转不得路行开车幔小人辄言不可闭置车中如三日新妇比悒悒然使人气尽裴横之为吴兴太守叹曰大丈夫富贵必作百幅被轻天下细万物髙昻専事驰骋每言男儿当横行天下自取富贵谁能端坐读书作愽士也李弼曰丈夫生世㑹须履锋刃以取功名安能碌碌依阶以取仕李靖常曰丈夫遭遇要当以功名取富贵何至作章句儒丈夫意气相期勿以小嫌介意吾终不信䜛言以害忠良马燧曰丈夫当立功业闻四海渠老一儒哉史𢎞肇云安朝廷定祸乱直须长鎗大剑安用毛锥子李泌少为诗曰天覆吾地载吾天地生吾有意无不然絶粒升天衢不然鸣珂游帝都安能不贵又不去空作昻藏一丈夫韩熈载举进士投书李昇曰钓大鳌者不投取鱼之饵㫁长鲸者焉用割鸡之刀又云腰有劒而袖有槌口有舌而手有笔逢萌为县亭长县尉过迎拜问事尉去举楯摘地叹曰丈夫安能为人后耶遂去学问集横四海兮焉穷髙志局四海何不䇿髙足行据要路津无为守穷贱轗轲长苦辛长劒倚天外弯弓挂扶桑举泰山以为肉倾东海以为酒狭六合而隘九州谓旁若无人长啸激清风志若无东吴吞若云梦者八九于其胷中曽不蔕芥犹轻五车富未重一囊贫非其道万钟不足丰也非其荣五鼎不足余也丈夫四海志交頥非赠别之资氛埃期必扫蚊蚋焉能当气冲看劒匣颕脱抚锥囊丈夫四方志安可辞固穷安得覆八溟为君洗干坤饮酣眠八极俗物都茫茫万里云霄一羽毛直气横干坤刘毅从来布衣愿家无儋石输百万使君意气凌青霄欲倾东海洗干坤㑹当凌絶顶一览衆山小倚赖天涯钓犹能掣巨鳌饮如长鲸吸百川衘盃乐圣称世贤气与嵩华敌赤霄有真骨耻饮洿池津冥冥任所往脱俗谁能驯歌笑轻波澜气冲星象表气劘屈贾垒目短曹刘墻威凤髙其翔长鲸吞九州髙眠觉天卑因骑渡海鹘拟杀蔽天鹏一心吞渤澥戮力拔嵩华锋铓㫁犀兕波浪没蓬壶摩天气直山曽拔巨鳌莫载三山去我欲蓬莱顶上行大鹏一日同风起抟摇直上九万里假令风歇时下来犹能搊却沧溟水一系九千仭相期凌紫气倒海索明月唿吸走百川燕然可摧倾叱咤开帝业手成天地功雄心日千里欲上青天揽明月澄清洛阳水天地赌一掷长揖韩荆州陆愽争雄好采来金盘一掷万人开丈夫赌命报天子当斩楼兰衣锦回勐虎不堪几上肉洪鑪不铸囊中锥踔励风发率常屈其坐人囊无一金资翻谓富者贫烂死于泥沙吾宁乐之若俛首帖耳摇尾而乞怜者非我之志也肝胆一古劒波涛两浮萍择肉于熊罴肯视兎与狸排云呌阊阖披腹呈琅玕劲气沮金石饮酒宁嫌琖底深题诗尚倚笔锋劲千金散尽还复来独立堂堂髙眂前古自矜倚劒气凌云却笑闻笳泪如雨生当为大丈夫㫁羁罗出泥涂四散号呶俶扰无隅埋之深渊飘然上浮骑龙披青云汎览游八区经太山絶大海一长吁西摩月镜东弄日珠上括天之门直指帝所居我有一寸钩欲钓千丈流天地入胷臆胷吞百川流酒肠寛似海诗胆大如天壮志吞鸿鹄安得凌风翰肃肃賔天京髙论动侯伯疎懐脱尘喧兴来书自圣醉后语犹颠我有醉乡劒玉锋堪截云入门下马气如虹气如䖵蜺饮如建瓴一饮千钟如建瓴不看人面免低眉踏飜四海生尘埃有气干斗牛江海豁开为气岸严陵死后到李白布衣长揖万乗君男儿重意气百万呵一掷男子受恩须有地平生不受等闲恩男儿两行泪不欲等闲垂赌取声名不要钱掷卢夸使气官薄傲公卿睡当一席寛觉乃千里窄不以雄名䟽野贱唯将直气折王侯丈夫非无泪不洒离别间仗劒对樽酒耻为游子颜蝮蛇一螫手壮志疾解腕所志在功名离别何足叹蓬莱顶上干海水水尽到底㸔海空坦腹对宰相岸帻揖天子五岳为辞锋四溟作胷臆岂欲皂枥中争饮籺与葭弄河移砥柱吞日倚扶桑气盖全吴胷吞大海气盖风云婴孩羣有须凿燕然山上石登科记里是闲名就中爱读英雄传欲立功勲恐不如振衣生羽翰髙枕出尘埃块视三山杯观五湖闷向酒杯吞日月闲将诗句问干坤泰山一掷轻鸿毛古鐡倚天无处磨志磨青云蓬视紫闼锱铢九有纳隂山于寸眸拳大汉于一掌囊包天地渴饮四海㓜负四方之志家无一掷之资意气所倾英豪共感才大名髙乃富贵比金紫包愚痴酒酣气振犹见锋锷意气与日争光辉挟才乗气不媚柔要将百篇诗一吐千丈气为君铸作百鍊刀要斩长鲸为万段吾岂羽毛为人所鹰安得万顷池养此横海鹯麾斥八极隘九州眼髙四海空无人气之所加则已大而物小于是乎受其至大而不为之惊纳其至繁而不为之乱任其至难而不为之忧享其至乐而不为之荡是气也受之于天得之于不可知之间杰然有以盖天下之人而出万物之上誓将斩鲸鲵静此沧海澜王元之曰一回酒渴思吞海刘少逸曰几度诗狂欲上天士生要𢎞毅天地为盖轸志大略细谨酒如长虹饮沧海笔若骏马驰平坂得钱百万送酒家一笑不问今余几安得壮士霍嫖姚縳取唿韩作编户酒肠天予浑无敌四大海水一口吞尚气子不肤挠不目逃思以一毫挫于人若挞之于市朝恶声至必反之视泰山如弹丸有死之荣无生之辱史一饭之徳必偿眦睚之怨必报丈夫生不五鼎食死即五鼎烹男子之所死者一言耳薛宣为丞相朱云往见之宣曰田野无事且留我东阁可以观四海竒士云曰小生欲相吏耶宣不复言大将军青既尊黯与抗礼颉颃以傲世东方朔云如以臣言无可用则宜捐弃无空索长安之米袁绍曰天下徤者岂惟董公引佩刀横揖径出用气自行多所陵折其败宜也陈容曰仁义岂有常蹈之则君子背之则小人今日宁与臧洪同日死不与将军同日而生也孔融负才髙气志在靖难而才疎意广讫无成功祢衡少有才名而尚气刚傲孔融荐之于曹操袁绍坐作声价而轻死重气怨惠必雠太常种拂与李儒战而死子劭徴为少府鸿胪皆不受曰我父尽忠于朝而为时所妬至以身殉国为贼臣所害为臣子不能除贼何面目复觐圣主尚气刚傲矫时慢物汉拜关公为将军公闻黄忠为后将军怒曰丈夫终不与老兵同列不肯拜立气势作威福结私交以立彊于世者谓之游侠卞延之为上虞令有刚气㑹稽太守孟彭以令长裁之积不能容脱帻投地曰我所以屈卿者政为此帻耳今已投之卿以一世勲门而傲天下国士拂衣而去䇿既被创医言可治当好自将䕶百日勿动䇿引镜自照谓左右曰面如此当可复建功立事乎推几大奋创皆分裂其夜卒秦樊世谓王勐曰吾辈耕之君食之耶勐曰非徒使君耕之又将使君炊之蔡廓初召为吏部尚书与傅亮曰选事若悉以见付不然不能拜也亮以语録尚书徐羡之羡之曰黄散以下悉以委蔡自此以上宜共参同异廓曰我不能为徐干木书纸尾遂不拜殷羡为豫章太守都下人因其致书者百余函行次石头皆投之水中曰沉者自沉浮者自浮殷洪乔不为致书邮刘琨与祖逖为友闻逖用曰吾常恐祖生先吾着鞭吞胡虏无异口中搔虱宋萧惠开曰人生不得志与死人何异北齐元景曰丈夫宁可玉碎何能瓦全崔湜自比东晋王导谢安之家谓人曰吾之门及出身歴官未尝不为第一丈夫当先据要路以制人岂能黙黙受制于人崔儦每以读书为务忽略世人大署其户曰不读五千卷书者不得入此室刘义持韩愈金数斤去曰此䛕墓中人得耳不若与刘君为夀愈不能止髙恭之曰人生当夕脱羊裘朝佩珠玉汉髙祖过陈留郦生求见上曰吾方以天下为事未暇见大儒郦生自言髙阳酒徒非儒者也公孙瓒曰天下兵起我谓可唾掌而决夏侯称每䜩气陵一座苻坚议伐晋曰吾之衆投鞭于江足㫁其流吾当内㫁于心矣性耐刀槊不堪鞭捶李元忠初谒齐髙欢未即见之谓门者曰公今方召英俊闻国士到不能吐哺辍洗其慢可知可还吾刺勿通也皇甫湜为裴度作福先寺碑度约千緍酬之湜怒曰何相待之薄也某之文非常流之文也曽与顾况为序外未尝辄许人其碑约三千字每字三疋绢今减五分钱不得裴令依数酬之湜受之无愧色李稹尝以爵位不如族望官至刺史与人书唯称关西李稹生以辱不如死以荣张祐谒李绅自称钓巨鳌客李盛怒曰以何为竿曰以虹为竿以何为钩以月为钩以何为饵以短李为饵绅黙然厚赠之集重气轻命感分遗身虽死之日犹生之年负材矜地自谓坐致云霄意气之间靡躯不悔挽弓当挽强用箭须用长英心甘鬬死义肉耻庖宰罢出如弃涕唾无一分顾借心居十日而不敢进谒者诚以左右无先为容也惧阁下以衆人视之则杀身不足以灭耻徒悔恨于无穷野夫怒见不平事磨损胷中万古刀义死天亦许利生天亦嗔人生须气徤饥冻縳不得不作浮萍生宁为藕花死江东进士李飞赴吏部试吏大唿其名飞因袖手不出明日返江东伊昔臯泽之时亦有云霄之志茍效用之得所虽杀身而何计不欲曲肱安谷终儿女子手酒酣气振求试自矜傍如无人中若有凭轻生一劒知一言知已重片义杀身轻可使寸寸折不能绕指柔名盛气髙少所卑下千钧之弩一发不中则当摧橦折牙永息机用安肯効碌碌者苏而复上哉死辱片时痛生辱长年羞唐进士张彖气髙大未尝低折于人尝曰大丈夫有盖世之志而拘于下位若立身矮屋中使擡头不得遂拂衣遯于嵩山慷慨史意豁如也常有大度不事家人生产作业一旦叩门不以亲为解不以在亡为辞天下所望者独季心剧孟细故芥蔕何足以疑大人者不牵小名以成大功内无关钥蒋济志节慷慨常有超越江湖吞吴㑹之志张嘉贞性简䟽与人不疑内旷如也丈夫以气自许小嫌不足寘胷中臧希让肮脏好谈时政王述为杨州刺史初至主簿请讳报曰亡祖先君名播海内逺近皆知内讳不出门余无所讳集慷慨则气成虹蜺颜公三十万尽付酒家钱破产供酒钱盈门皆食客意气相许神倾意豁眞佳士心事荦荦开口一吐出胷中之竒俸禄入门与其所过逢饮酒髙舞连日夜不厌或分挈以去一无所爱惜不为后日毫发计留也家散万金酬士死身持一劒答君恩襟韵苦超越季布金诺延陵劔许其容温然而不修邉幅其中旷然而不施扄鐍气将然诺重心向友朋开授舘不为他日计解衣眞出故人情李晟曰释旧恶于酒杯之间退缩集今日廷论局趣效辕下驹蓄缩不可用缩首不出犹鼎鳖耳缩缩循墻儿勇敢经鸷虫攫抟不程勇者引重鼎不程其力衽金革死而不厌北方之强也子子路曰由愿得一队而敌之必也攘地千里搴旗执馘惟由能之夫子曰勇哉勇士不忘丧其元史齐国固入晋师曰欲勇者贾余余勇晋魏犨伤束胷见使者距跃三百曲踊三百楚白公曰市南有熊宜僚者若得之可以当五百人矣吴伐鲁鲁㣲虎欲宵攻王舍私属徒七百人三踊于幕庭吴子闻之一夕三迁勇士不避难勇士不怯死而灭名燕国有勇士秦舞阳年十三杀人人不敢忤视赵毛遂至楚歴阶而上楚王怒叱曰胡不下遂按劒而前曰王之所以叱遂者以楚国之衆也今十步之内王不得恃楚国之衆也王之命悬于遂手吾君在前叱者何也项羽喑呜叱咤千人皆废瞋目张胆枭俊禽敌傅介子至楼兰王贪汉物来见使者介子与坐饮陈物示之饮酒皆醉介子谓王曰天子使我私报王王起随介子入帐中屛语壮士二人从后刺之猪突豨勇以为锐卒操谓贾诩曰程昱之胆过于贲育矣袁绍遣其将颜良攻东郡关羽望见良麾盖䇿马刺良于万衆之中斩其首而还绍军莫能当者刘备明旦自来至赵云营视昨战处曰子龙一身都是胆也关羽张飞万人之敌肝脑涂中原膏液润草野而不辞也勇者临敌不悦生蔡裔有勇气声若雷震尝有三盗入室裔拊床一唿而盗俱陨马仙琕曰有前死一尺无却生一寸韩长鸾瞋目张拳有噉人之势髙开道有矢镞在颊召医取之乃凿骨置褉其间骨裂寸余竟出其镞开道奏妓进膳不辍攘袂狥国天下风靡鼓行海内麾定四方集荆次非得寳劒渉江至中流有两蛟夹绕其船次非谓舟人曰汝尝见两蛟夹舟而舟中之人有全活者乎舟人曰未之见也次非曰若如是吾固江中腐肉朽骨耳弃劒而已遂攘臂却衣拔劒赴江刺蛟杀之而复上舟中之人皆获全勇士孟贲水行不避蛟龙陆行不避虎狼发怒吐气响动于天义勇冠三军威噞秋霜威慑兕虎莫之敢伉樊伉愤以巵酒咀彘肩以激扬眦血下沾襟怒发上冲冠锋捍特起趫材悍壮控劒叱咤八荒奔驰雷电之震虎豹之击千里雾合一唿云屯拥拔山超海之雄驱跃景腾霄之骑子虽躯干小老气横九州挺身艰难际张目眂冦雠吹嘘而霜露变化叱咤而风尘消弭掣开流电有辉光突过浮云无定迹名冠壮士籍势勐破坚摧刚排徤有力经有力如虎执辔如组奡盪舟子力能裂犀兕之革曵九牛之尾犹憾其弱触不周山力折天柱絶地维千钧之重乌获举之而轻多力耳千钧之轻乌获之力也史荦有力焉能投盖于稷门叔山冉抟人以投中车折轼齐髙固入晋师桀石以投人禽之而乗其车晋伐偪阳悬门发聊人纥抉之以出门者狄弥建大车之轮而蒙之以甲以为橹左执之右拔㦸以成一队孟献子曰诗所谓有力如虎者也楚子期抉豫章以杀人恶来有力手裂虎兕朱亥力士袖四十斤鐡椎椎杀晋鄙武力鼎士力扼虎力拔山兮气盖世大力扛鼎空手抟熊彘勐兽投石拔距絶于等伦许褚勇力絶人汉末汝南贼万余人攻褚飞石掷之所值皆摧碎伪与贼和以牛与贼易食贼来取牛牛辄奔还褚乃出阵前一手逆曵牛尾行百余步晋石䖍趫捷絶伦于猎围中见勐兽被箭而伏石䖍因急往拔得一箭勐兽跳石䖍亦跳髙于勐兽勐兽伏复拔一箭以归秦淮南王苻生力举千钧手格勐兽走及奔马击刺骑射冠絶一时羊侃膂力絶人所用弓至二十石马上用六石苍头犀角大刀其锋甚锐集奡能陆地行舟乌获扛鼎举千钧批熊碎掌拉虎摧班攫戾执勐纳坚摧刚回天倒日之力力盪海而拔山力排南山握钩伸鐡抚梁易柱击强如摧枯力能抉关柔懦经巽在牀下丧其资斧愿而无立志见义不为无勇也闻义不能徙不善不能改子夏首之南有人曰涓浊梁愚而善畏明月而宵行俯见其影以为伏鬼仰见其发以为立魅匍踣而走比至其家失气而死怯者夜见立表以为鬼见寝石以为兕昔徐偃王软而国灭齐简公懦而身亡此性柔之失也怯者得冯妇之刀㦸不能以格兕虎也史畏首畏尾身其余几臧孙见齐侯曰抑君似鼠夫鼠昼伏而夜动不穴于寝庙畏人故也脆弱易败选愞柔和自守不能有所整裁民有百走退死之心而无一前鬭生之计桓温来朝或云欲诛王谢王坦之汗流沾衣倒执手版髙阳王隆曰温详之徒皆白面儒生帝弱颜不能讳帝自八年以后每夜眠中常惊悸云有贼令数妇人摇抚乃得睡董晋柔人多不能集事山人李唐见上上方抱㓜女谓唐曰朕念之卿勿怪也对曰太上皇思见陛下计如陛下之念公主也上澘然泣下然畏张皇后不敢诣西内武后得志専作威福上欲有所为动为后所制上不胜其忿宻召上官仪议之命仪草诏左右奔告于后后遽诣上自诉诏草犹在上羞缩不忍因绐之曰我初无此心皆上官仪教我赵宗儒怯懦不任事懦不更事缓急非可倚安乐公主恃宠骄恣卖官鬻狱势倾朝野或自为制敕掩其文令上署之上笑而从之竟不视也士闻钲鼓声皆禠气不能授甲徐温曰一崔太初不能制如他人何疾走恶迹掩耳畏声集任将力薄驽孱思怯如猬见鹊不敢拒格柔情易迁果决经夬决也刚决柔也乃有颠越不恭我乃劓殄灭之无遗育无俾易种于兹新邑惟克果㫁乃罔后艰片言可以折狱者其由也与子路无宿诺史吴在蔡蔡必速飞去吴所以剪其翼也去疾莫如尽卫欲变法言于秦孝公曰夫民不可与虑始而可与乐成论至徳者不和于俗成大功者不谋于衆毛遂曰利害两言而决耳子婴与其子二人谋曰丞相髙杀二世望夷宫恐羣臣诛乃诈以义立我今使我斋见庙此欲因庙中杀我我称疾不行丞相必来来则杀之髙使人请子婴数辈子婴不行髙果自往曰宗庙重事王奈何不行子婴子刺杀髙于斋宫读秦纪至于子婴车裂赵髙未尝不徤其决㫁决敢行鬼神避之操刀必割决㫁狐疑分别犹豫赵广汉见事风生无所回避率多果敢之计莫为持难孟贲之狐疑不如童子之必至决者智之君也得䇿辄行应变无穷惟坐待亡孰与伐之王敦尝昏淫于色左右谏之敦曰此甚易耳乃开后合驱诸妾数十人并放出之苻坚曰筑室道旁无时可成吾当内㫁于心耳吐突承璀修安国寺奏立圣徳碑髙大一准华岳碑先构碑楼李綘上言承璀适在旁上命拽倒碑楼承璀言甚大不可拽请徐毁撤冀得延引乗间再论上厉声曰多用牛拽之承璀乃不敢言凡用百牛拽之乃倒集削株掘根无与祸隣如风行雨施有往而无返也摸稜子邓析操两可之说史灌夫首鼠两端韩安国曰魏其言是丞相言亦是公孙𢎞每朝㑹议开陈其端使人主自择不肯面折廷诤苏味道为相尝谓人曰决事不欲明白误则有悔摸稜持两端可也故世号曰摸稜手李丰依违二公之间足下旁通多可犹豫无断经蓄疑败谋犹如麂善登木齐陈乞曰需事之下也齐子行曰需事之贼也史狐疑犹豫后必有悔疑者事之害也牵制文义优游不㫁当㫁不㫁反受其乱知之而决弗敢行者百事之祸也故勐虎之犹豫不如蠭虿之致螫孟贲之狐疑不如童子之必至行之有疑祸如发矢依违连嵗不决事之害也郦食其説齐王曰项氏为人忌刻印刓而不能授文义所牵制故不能㫁决执狐疑之心者来䜛贼之口持不㫁之意者开羣枉之门疑者事之役也犹豫未决故事乆不发桓𤣥曰殷仲堪为人无决尝懐成败之计计虑回惑自无所成陆侯曰诸君不见毒蛇乎不㫁其首犹能为害集犹则多豫狐则多疑心犹豫而狐疑欲自适而不可犹如麂性多疑虑常居山中忽闻有声即恐人来害之每豫上树乆乆无度复下须臾复上如此非一故不决者称犹豫焉髙谊经凡民有丧匍匐救之越石父冻饿为人臣仆三年矣晏子解左骖赎之鲁朱家所藏活豪士以百数其余庸人不可胜言然终不伐其能饮其徳诸所常施惟恐见之赈之不赡先从贫贱起専趋人之急甚已之私且缓急人所有夫一旦有急叩门不以亲为解不已在亡为辞天下所望者独季心剧孟耳魏齐穷抵虞卿弃相印与魏齐偕亡至魏以公子之髙谊能急人之困也赵午等谋反觉诏捕赵王及羣臣赵有敢随王罪三族惟田叔孟野等十余人赭衣自髠钳随王至长安赵王敖事白得出赵相虞卿弃国捐君以周穷交魏齐之厄信陵无忌窃符矫命戮将専师以赴平原之急楼䕶有故人吕公无子归䕶託身䕶与吕公妻及吕妪同食䕶妻子颇厌吕公䕶闻之流涕责子曰吕公以穷老付託于我义所当奉遂养吕公终身张俭为中常侍侯览所怨刋章捕俭与孔融兄褒有旧亡抵于褒不遇融曰兄虽在外吾独不能为君主乎因留舎之后事泄收褒融送狱二人未知所坐融曰保纳舎藏者融也当坐之褒曰彼来求我非弟之故请甘坐其吏问其母母曰家事任长妾当其辜一门争死诏竟坐褒朱震收葬陈蕃尸匿其子逸事觉系狱合门桎梏震受考掠誓死不言逸由是得免马援曰杜季良好义忧人之忧乐人之乐度尚八人世谓八厨言能以财救人者也陈重在郎署有郎负息钱数十万债主日至煎求无已重乃宻以钱代还太史慈母谓慈曰汝与孔北海未尝相见至汝行后赡恤殷勤过于故旧鲁肃散财甚得乡邑忻心周瑜求粮肃家有两囷米各三千斛肃乃指一囷与瑜范叔孙周穷济急乡曲贵其义行无有唿其名者集髙义驱今古人以义来我以心许褰裳赴急不避寒暑振髙义于流俗之外合大度于古人之中中山刘梦得禹钖在遣中当诣播州子厚泣曰播州非人居而梦得亲在吾不忍梦得之穷无辞以白其大人且万无母子俱往理请于朝将拜䟽愿以柳易播虽重得罪死不恨适有以梦得事白上者梦得于是改刺连州范仲淹以言事贬方治党人甚急公独扶病率子弟饯于东门留连数日大臣有以让公曰何苦自陷朋党公曰范公天下贤者某何敢望之若得为党人公之赐某厚矣范仲淹贬饶州谏官不肯言尹师鲁上书言仲淹臣之师友愿得俱贬睦族经惇叙九族以亲九族九族既睦尊祖故敬宗敬宗所以尊祖祢也君子笃于亲史孔奋笃于骨肉集毕諴既贵所得俸禄养䕶宗属之乏无间韦绳抚养宗属孤㓜无异情范文正公曰富贵而不恤宗族异日何以见祖宗于地下情爱经夫知保抱携持厥妇子嫁女之家三夜不息烛思相离也凡生天地之间者有血气之属必有知有知之属莫不知爱其类今视夫鸟兽则失丧其羣匹越月踰时则必反巡过其故乡翔回焉鸣号焉蹢躅焉踟蹰焉然后乃能去之小者至于燕雀犹有啁噍之顷焉然后乃能去之故有血气之属者莫智于人故人于其亲也至死不穷子生三年然后免于父母之懐父母惟其疾之忧子父子主恩古者易子而教之父子之间不责善史晋师伐齐范文子后入武子曰无为吾望尔也夫左师触龙见太后曰老臣贱息舒祺最少臣窃怜之愿补黑衣之阙后曰丈夫亦爱少子乎对曰甚于妇人又曰父母爱子则为之计深逺骨肉至亲敌吾一体张禹曰臣四儿一女爱女甚于爱男杨彪子为操所杀操见彪曰何瘦彪曰犹懐老牛䑛犊之爱恩情天至母子慈爱始终无纎芥之间卫玠多病体羸母常禁其语父之于子当爱之如一王述子坦之虽长犹抱置膝上王衍曰情之所钟正在吾辈荀羡年七嵗其父爱之常置羡于膝上王羲之率诸子抱弱孙一味之甘割而分之以娱目前王昙尝与兄弟集㑹子孙任其戱适僧达跳下地作彪子僧䖍累十愽棊既不坠落亦不重作僧绰採蜡珠为凤凰僧达夺取打壊亦不复惜上谓岑文本曰卿弟过尔交结恐为卿累朕欲出为外官何如文本泣曰臣弟少孤老母特所钟爱未常信宿离左右今遣出外母必憔悴傥无此弟亦无老母矣上曰安有子倒悬而父不为之解哉端午日肃宗召见山人李唐帝方拥㓜女顾唐曰我念之无怪也李贺母探囊中见所书诗多即怒曰是儿欲呕出心乃已耳王孙贾年十五母曰汝朝出而晚来则吾倚门而望汝暮出而不还则吾倚闾而望集父母与子虽肝肠腐烂为其掩蔽不欲使乡党闻其罪过骄儿不离膝生还对童稚似欲忘饥渴问事竞挽须谁能即嗔喝骄女未絶乳念之不能忘忽如在我前耳若闻啼声今人适数百里出门惘惘有离别可怜之色持被入直三省丁宁顾婢子语刺刺不能休昵昵儿女语恩怨相尔汝爱流成海情尘为岳虽割慈而不言终藴结乎中肠人非木石皆有情缘情生衆累勐虎恣杀暴未尝啮妻儿虎豹不食子念旧子楚昭王与吴战军败走昭王亡其踦屦已行三十步复还取之左右曰大王何惜于此昭王曰楚国虽贫岂无此一踦屦哉吾悲与之偕出而不与偕反于是楚俗无相弃者史绨袍恋恋有故人意上还过沛故人父老诸父母弟设酒道旧故为笑乐酒酣上自为歌起舞慷慨伤懐泣数行下谓沛父兄曰游子悲故乡楼护有故人吕公无子归护託身护与吕公妻及吕妪同食护妻子颇厌吕公护闻之流涕责子曰吕公以穷老付託于我义所当奉遂养吕公终身冯异自长安入朝帝谓公卿曰是我起兵时主簿也为吾披荆棘定关中既罢赐珍寳钱帛诏曰仓卒芜蒌亭豆粥滹沱河麦饭厚意乆不报帝幸章陵修园庙祠旧宅观田庐置酒作乐赏赐时宗室诸母因酣悦相与语曰文叔少时谨信与人不欵曲惟直柔耳今乃能如此仲尼不失旧于原壤何晏迁侍中主选曹宿与有旧者多擢用之孙权欲斩苏飞甘宁为权言飞畴昔旧恩宁不值飞固已捐躯于沟不得致命于麾下今知罪当夷戮特从将军乞其首领权感其言谓曰今为君置之唐文宗云故笏乃今甘棠上曰昔汉光武与严子陵共寝子陵加足于帝腹今诸公皆名德旧齿平生亲友宿昔之欢何可忘也唐公践天子位多引贵臣共榻刘文静谏帝曰我虽应天受命宿昔之好何可忘安重诲讽冯道赵凤奏纵阿失守宜加罪上曰朕昔为少校家贫赖此小儿拾马粪自赡以至今日为天子曽不能庇之耶上命起居舎人魏謩献其祖文正公笏郑覃曰在人不在笏上曰亦甘棠之比也汉宣帝诏求㣲时故劒大臣知指白立许婕妤为皇后传记孔子出游有妇人哭甚哀问之妇人曰刈蓍薪亡吾簮是以哀也非伤亡簮不忘故也无忘半面集汉江之君悲其坠屦少原之妇哭其亡簮留簮屦之旧愍降帷盖之余矜念我一朝意遗我千载恩秋凉卷朝簟春暖撤夜衾虽是无情物欲别尚沉吟曽经烂熳三年着欲弃空箱似少恩冦莱公寝处一青帏二十余年时有破壊益命补葺有靳之笑答曰不忍处之乆而以敝弃也崇笃经亲亲以睦不遗故旧睦于父母之党亲者无失其为亲也故者无失其为故也君子笃于亲传记惠顾先君之好照临敝邑镇抚其社稷杜甫依严武于劒南武以世旧待甫甚善李晟笃于义隆于故旧刘仁轨虽贵显不自矜踞接故旧如布衣时岑文本生平故人虽羁贱必钧礼集许允之为吏部多用乡党里人绸缪之㫖有同骨肉尹洙与狄青同经略招讨事洙以贬死厚恤其家韩公少善尹师鲁师以贬死其子朴方襁褓既长公闻于朝命以官荐为属教育之如子弟欧公平生笃于朋友如尹师鲁梅圣俞孙明复既卒其家贫公力经营之使皆得以自给又表其子于朝悉禄以官吴奎初与乡人王彭年善彭年客死于京师奎使长子理丧事周恤其家嫁二女焉无情经于父不能字厥子乃疾厥子于弟弗念天显乃弗克恭厥兄兄亦不念鞠子哀大不友于弟亦有兄弟不可以据薄言往愬逢彼之怒乃如之人兮誓不相好乃如之人兮德音无良不我能慉反以我为雠兄弟不知咥其笑矣角弓父兄刺幽王也不亲九族骨肉相怨不能晏乐同姓亲睦九族宰我问三年之丧期已乆矣君子三年不为礼礼必壊三年不为乐乐必崩旧谷既没新谷既升钻燧改火期可已矣子曰食夫稻衣夫锦于女安乎曰安子魏人有东门吴者年四十有一子丧子而不忧其相室曰公之爱子也天下无有今子死不忧何也东门吴曰吾当无子之时不忧今子死乃与向无子同又奚忧焉于所厚者薄无所不薄也为人父而㩁其子纵利如子何秦人父子兄弟无父兄之恩箕踞反目有若禽兽史居丧而不哀在慼而有嘉容晋叔向曰鲁公室其卑乎一斗粟尚可舂一尺布尚可缝兄弟二人不相容薄骨肉之恩借父耰锄虑有德色母取箕箒立而谇语司徒袁隗欲为从女求婚见王允叹曰得婿如是足也允闻而黜其妻初晋髙祖司马懿辞以风痺不能起居曝书遇雨髙祖起收书家唯一婢见之张后惧言语泄漏乃手杀之而自执爨焉帝由是重之其后桓夫人有宠后罕得见帝疾后省病帝曰老物可憎何烦出也后慙不食之子亦不食帝谓人曰老物不足惜虑困我好儿耳姜维自魏诣蜀与母相离失后得母书令求当归维曰良田百顷不在一亩但有逺志不在当归也骨肉恩薄晋王刘夫人最有宠父闻其贵诣魏宫谒夫人夫人方与诸夫人争宠门地相髙耻其家寒㣲大笑曰妾去乡时略可记忆妾父不幸死乱兵妾守尸哭之而去今何物田舎翁敢至此命笞刘叟于宫门王戎俭恡其从子婚与一单衣裁后更责之戎女适裴氏贷钱数万女归宁戎色不説女还钱乃怿既彰寻斧之丑岂慙尺布之謡魏文帝令东阿王作诗七步不成当行法即应声为诗曰煑豆燃豆萁冽豆取其汁萁在豆下燃豆在釡中泣本自同根生相煎何太急帝深有慙色集自昔把臂之英金兰之友曽无羊舌下泣之仁宁慕郈成分宅之德视若游尘遇同土梗莫肯费其半菽罕有落其一毛同胞之徒无所容居昔我同门友髙举振六翮不念携手好弃我如遗迹绨袍匪旧白首如新忘情于骨肉是殆于恩也忘情于朋友是殆于义也骨肉且相薄它人安得忠饿虎不食子人无骨肉恩故当结以信亲当结以私亲故且不保人谁信汝为乐施经积而能散分散者仁之施也子分人以财谓之惠乐分施而耻积藏史栾懐子好施士多归之凡公子公孙之无禄者私分之邑国之贫约孤寡者私与之粟爱施者仁之端魏成食禄千钟什九在外什一在内范蠡之陶为朱公十九年之中三致千金再分散与贫交疏昆弟李陵与士大夫絶甘分少原涉身衣服车马才具妻子内困専以振施贫穷赴人之急为务初百姓饥荒张俭资计差温乃倾竭财产与邑里共之赖其存者以百数马援少年处田牧至有牛马羊数千头谷万斛既而叹曰凡植财产贵其能施赈也否则守钱虏耳乃尽散以颁昆弟故旧鲁肃大散货赂甚得乡邑忻心范叔孙周穷济急乡曲贵其义行尚书令符雅为人乐施乞人填门尝曰天下物何常吾今富后日贫耳忽一人不施则意不泰樊重假贷人间数百万临终遗令焚削文契债家皆慙争往偿之诸子从勑竟不受梁商尝曰多藏厚亡为子孙累每租奉到及两京赏赐便置中门外未尝入藏悉分与昆弟中外集饫饱其义薄倖不自贵倾家共人费出货利犹弃粃粺小惠经屯其膏施未光也子絜瓶丐水执罐求火而人不恡子产聴郑国之政以其乗舆济人于溱洧史鲁庄公曰衣食所以安弗敢専也必以分人曹刿曰小惠未徧民弗从也鄙吝子杨子取为我拔一毛而利天下不为也纎吝者义之蠧也数粒而炊折薪而爨非茍为艰难由性偏恡而细碎也史不分孤寡不恤穷匮家富万金门下不见一贤者瘉于纎啬鲁人俭啬而丙氏尤甚周人既纎而师史尤甚社门不通水火吝江河之流不以濯舟船之畔惜东壁之光不以寓贫妇之目宁见朽贯千万而不忍贷人一钱情知积粟腐仓而不忍贷人一粒骨肉怨望于家细人谤讟于道马援曰凡植财产贵其能施赈也否则守钱虏矣曹洪家富而性吝啬王戎家有好李卖之恐有得种常鑚其核和峤富拟王者而至吝人谓之有钱癖王戎性贪吝田园徧天下每自执牙筹昼夜㑹计常若不足为人父母而吝其醯醢富有羣生𣙜其一物韦庄性悭数米而炊秤薪而㸑吏部侍郎张允家赀以万计而性吝虽妻亦不之委常自系衆钥于衣下行如环珮传记王戎俭吝其从子婚与一单衣裁后更责之戎女适裴氏贷钱数万归宁戎色不説女还钱乃怿集酒库封瓶生绿苔愚者爱惜费但为后世嗤隘陋经苦节不可贞俭不中礼晏平仲祀其先人豚肩不掩豆澣衣濯冠以朝君子以为隘矣力量经君子以厚徳载物大车以载积中不败也地之广厚载华岳而不重振河海而不洩子天不能死地不能埋桀跖之世不能污非大儒莫之能立天下者至重也非至重莫之能任传记王嘉为丞相数言不宜封董贤上怒召丞相诣廷尉诏狱掾吏涕泣共和药进嘉引药盂击地谓官属曰丞相幸得备位三公负国伏刑都市以示万衆岂儿女子耶何谓咀药而死嘉出见使者受诏苻坚衆号百万次淝水谢𤣥入问计谢安无惧色方与客围碁游陟至夜乃还确乎不动如栋处屋如骨在身张公论事有回天之力集昔澹台子羽赍千金之璧渡河阳侯波起两蛟挟舟子羽曰吾可以义求不可以威刼操劒斩蛟蛟死波休乃投璧于河三投而辄跃乃毁璧而去示无意斡坤轴撼干枢鼓元气而雷域中腾百川而雨天下功参造化道恊先天天地之内指麾无前屹屹中立为天一柱雷崩山谷貔虎顿伏颷倒溟波鲸鲵蹉跎长辔利䇿横制宇宙据长河如指盃擘太华若破块㫁鳌补天大与地角壮与天勍横流之中一斥而定干坤为之坱轧河岳为之震荡障百川而东之回狂澜于既倒鳌怒则蹴翻五岳鲸击则掉破百川韩魏公知北都有献二玉杯公答以百金乃开宴召延贵客特设一棹致杯其上将酌酒遍劝坐客俄为吏误触棹倒玉杯俱碎坐皆失色吏伏待罪公神色不动曰玉杯破亦自有时汝误也非故也何罪之有韩魏公镇相州祀宣尼斋夜宿省偷儿入室挺刃曰不能自济求济于公公曰几上器具可直百千尽以与汝偷儿曰愿得公首以献西人公即引颈偷儿稽颡曰以公量过人欲来试公几上之物已荷公赐愿无泄也公曰诺终不以语人其后为盗者以他事坐罪当死于市中备言其事曰虑吾死后惜公之遗徳不传于世也冦准在澶渊每夕与杨亿饮博歌讴谐谑欢唿常达旦或就寝则鼻息如雷上使人视之喜曰得渠如此吾复何忧冦莱公之贬雷州也丁谓遣中使赍勑往授之公方与郡官饮上下皆惶恐公神色自若使人谓之曰朝廷若赐准死愿见勑书公乃从录事借绿衫着之拜受于庭升阶复饮至暮而罢临大事决大议垂绅正笏不动声色而措天下于泰山之安孤舟倒江河赤手揽犀象万牛挽不前公乃独力扛倒海取明月镇定大事子鲁烧积泽天北风火南向恐烧国哀公自将衆趋救火人人尽逐兽而火不救及仲尼下令曰不救火而逐兽者比入禁之罪令下未徧火遂救矣史吕太后立诸吕为王陈平伪聴之及太后崩平与太尉勃合谋卒诛诸吕不易太子者留侯招此四人之力也上欲废太子吕后恐良曰上有所不能致之者四人令太子为书固请太子迎此四人至上置酒太子侍四人者从太子上怪问四人前对曰闻太子仁孝恭敬爱士天下莫不延颈愿为太子死者故臣等来上曰愿公等卒调护太子上召戚姬曰我欲易之四人为之辅羽翼已成难动摇矣上居南宫见诸将偶语以问张良对曰陛下与此属共取天下而所封皆故人所诛皆仇怨今恐以过失及诛故相聚谋反耳上曰奈何良曰取上素所不快计羣臣所共知最甚者一人先封以示羣臣上封雍齿羣臣皆喜曰雍齿且侯吾属亡患耳田延年前离席按劒曰先帝属将军以㓜孤寄将军以天下以将军忠贤能安刘氏也今羣臣鼎沸社稷将倾且汉之传谥帝为孝者以长有天下令宗庙血食也如汉家絶祀将军虽死何面目见先帝于地下乎今日之议不得旋踵羣臣后应者请劒斩之关内大雨四十余日京师民相惊言大水至百姓奔走大将军凤以为太后与上及后宫可御船令吏民上长安城以避水王商独曰何因当有大水暴至此必讹言也有顷长安中赵定问之果讹言凤大慙自恨失言卧赤子天下之上而安朝委裘而能天下不乱变所欲为易于反掌安于泰山太子幸酒乐燕上不以为能有意欲以山阳为嗣上间独寝时史丹直入卧内顿首伏青蒲上涕泣言曰道路流言以为太子有动摇之议臣愿先赐死以示羣臣太子由是遂定为嗣王郎起光武驰至下曲阳传闻王郎兵在后从者恐及至滹沱河还白河水流澌无船不可渡官属大惧光武令王霸往视之霸恐惊衆欲且前阻水还即诡曰氷坚可渡官属皆喜光武笑曰候吏果妄语也遂前北至河河氷亦合乃令霸护渡未毕数骑而氷解光武谓霸曰安吾衆得济免者卿之力也诛王郎收文书得吏人与郎交关谤毁者数千章光武不省㑹诸将军烧之令反侧子自安初陆逊为大都督诸将或讨逆时旧将或公室贵戚各自矜恃不相聴从逊按劒曰诸军并荷国恩当相辑睦共剪此虏上报所受而不相顺何也仆虽书生受命主上国家所以屈诸君使相承望若以仆尺寸可称能忍辱负重故也各任其事岂复得辞军令有常不可犯也及至破备计多出逊诸将乃服蒋琬为尚书时新丧元师琬出类拔萃处羣僚之右既无戚容又无喜色神守举止有如平日由是衆望渐服桓温入赴山陵止新亭大陈兵卫将移晋室恐谢安及王坦之欲于坐害之安从容就席坐定谓曰安闻之诸侯有道守在四隣明公何须壁后置人耶温笑曰正自不能不尔遂笑语移日苻坚百万之衆已瞰吴江桓温九五之心将移晋鼎衣冠易虑逺迩萌心从容而杜姦谋宴衎而清羣冦慕容根言于燕王暐曰太宰太傅将谋不轨臣请帅禁兵以诛之可定浑氏将从之暐曰二公国之亲贤先帝选之託以孤婺必不肯尔安知非太师欲为乱也乃止燕新遭大丧内外恟惧大宰恪举止如常人不见其有忧色每出一人步从或说以宜自严备恪曰人情方惧当安定以镇之奈何复自惊扰衆将何仰由是人心稍定帝崩羣臣未敢立嗣或曰当须大司马处分王彪之曰天子崩太子代立大司马何容得异魏有新徙勑勒千余家苦于将吏期以草生牛马肥亡归漠北刘洁安原奏请徙之河西魏王曰此曹习俗放散日乆譬如囿中之鹿急则奔突缓则自定吾区处自有道不烦徙也后周文帝崩孝闵帝尚㓜中山公护虽受顾命而名位卑下羣公各图执政护深忧之宻访于谨谨曰夙蒙丞相殊眷今日必以死争之若对衆定䇿公必不得让明日羣臣㑹议谨曰昔帝室倾危丞相志存匡救今上天降祸奄弃百僚嗣子虽㓜而中山公亲则犹子兼受顾託军国大事理须归之辞色抗励衆皆悚动护曰此是家事护何敢有辞谨暨周文等夷护每申礼敬至是谨乃言曰公若统理军国谨等便有所依遂再拜羣公迫于谨亦拜衆议始定或説上曰突厥所以屡冦关中者子女玉帛皆在长安故也若徙长安而不都则突厥自息矣上以为然遣中书侍郎宇文士及踰南山至樊邓择可居之地将徙都之太子建成齐王元吉裴度各皆賛成其䇿秦王世民谏曰邉隅为患自古有之陛下以圣武龙兴光宅中夏精兵百万所征无敌奈何以突厥扰邉遽迁都以避之贻四海之羞为万世之笑乎乃止冯盎本北燕人以军功进总管或告盎叛太宗诏发兵讨之魏徴谏曰当懐之以徳帝乃遣韦叔谐谕盎盎遣子智戴入侍帝曰徴一言贤如十万衆上谓侍臣曰术者言五日中当有急兵入宫卿等为朕备之张説曰此必䜛人欲离间东宫愿陛下使太子监国则流言自息矣民间讹言上採择女子以充掖庭上闻之令有司具牛车于崇明门自选后宫无用者载还其家敕曰燕寝之内尚令罢遣闾阎之间自可知悉郭晞在邠州纵士卒为暴节度使白孝徳患之段秀实自请补都虞候既署一月晞军士十七人入市取酒以刀刺酒翁壊酿器秀实列卒取十七人首注槊上植市门晞一营大譟尽甲孝徳恐召秀实曰奈何秀实曰无伤也请往解之孝徳使数十人从行秀实尽辞去请老躄者一人持马至晞门下甲者出秀实笑且入曰杀一老卒何甲也吾戴吾头来矣甲者愕因谕曰常侍负若属耶副元帅负若属耶奈何欲以乱败郭氏晞出秀实让之曰副元帅勲塞天地当念始终今常侍恣卒为暴行且致乱乱则罪及副元帅乱由常侍出然则郭氏功名其存者几何言未毕晞再拜曰公幸教晞以道恩甚大敢不从命顾叱左右皆解甲散还大伍中敢譁者死回纥吐蕃合兵围泾阳郭子仪曰今衆寡不敌难以力胜昔与回纥契约甚厚不若挺身往説之可不战而下也遂与数骑开门而出使人传唿曰令公来回纥大惊其大帅药葛罗执弓贯矢立于阵前子仪免胄释甲投鎗而进回纥诸酋长相顾曰是也皆下马罗拜药葛罗曰懐恩欺我言天可汗已晏驾令公亦捐舘中国无主我是以敢与之来今天可汗在上都令公复总兵于此懐恩又为天所杀我曹岂肯与公战乎泾州王童之谋作乱期以辛酉旦警严而发前夕有告之者段秀实阳召掌漏者怒之以其失节令每更来白辄延之数刻遂四更而曙童之不果发容管经畧使王翊为河中少尹知府事部将凌正暴横翊抑之焉其徒乗夜作乱翊知之故缩漏数刻以差其期贼惊溃走裴度平章中书失印度自如左右白复如故处得印度不应或问其故曰此必吏人盗之以印书劵耳急之则投水火缓之则复还故处人服其识量讹言有冦士民惊譟纵横走尘埃四起两省诸司官闻之皆奔走今力固不敌至諴感神况虏乎诸将请选鐡骑五百为卫子仪曰适足为害也即传唿曰令公来虏初疑持满注矢以待之子仪以数十骑徐出免胄而劳之曰安乎乆同忠义何至于是回纥皆舍兵下马齐拜曰果吾父也子仪召其首领各饮以酒与之罗锦劝言如初乃遣首领入朝陜虢都知兵马使逹奚抱晖鸩杀节度使张劝代总军务上谓李泌曰不得不烦卿往以泌为陜虢都防御水陆运使上欲以神䇿军送泌之官问须几何人对曰臣请以单骑入之上曰单骑如何可入对曰陜城之人不实逆命此特抱晖为恶耳若以大兵临之彼闭垒走矣臣今单车骑抵其近郊彼举大兵则非敌若遣小校来杀臣未必不更为臣用也上曰朕方大用卿宁失陜州不可失卿对曰他人必不能入泌见陜州进奏官及将吏在长安者语之曰主上以陜虢饥故不受泌节而领运使欲令督江淮米以赈之耳陜州行营在夏县若抱晖可用当使将之有功则赐旌节矣抱晖觇者驰告之抱晖稍安因疾驱而前抱晖不使将佐出迎惟侦者相继泌宿曲沃将佐不俟抱晖之命来迎抱晖亦出谒泌称其摄事保完城隍之功入城视事由是反侧者皆自安抱晖遂亡命不知所之张从宾引兵入洛阳从官在大梁者无不悚惧独桑维翰从容指画军事神色自若接对宾客不改常度衆心差安东山谢安石谈笑静胡沙京师讹言冦至郑覃李石在中书顾吏卒稍逃去覃谓石曰耳目颇异宜且出避之石曰宰相位尊望重人心所属不可轻也今事虚实未可知坚坐镇之庶几可定若丞相亦走则中外乱矣且果有祸乱避之亦不免覃然之坐视文案自若左金吾大将军陈君赏率其衆立望仙门下谓勑使曰贼至闭门未晩请徐观其变不宜示弱至脯后乃定是日非石与君赏镇之京师几再乱矣传记钱镠封吴越王役大兴士卒嗟怨或夜书府门曰没了期没了期修城才了又开池镠出见之命吏书曰没了期没了期春衣才罢又冬衣嗟怨顿息集眉如松雪齐四皓调笑可以安储皇以忠义感胁从之伍以含洪安反侧之徒天步艰难海内崩离六合恟然一言安之洒扫垢污以为万世安有妄言南诏欲来冦蜀蜀守调兵筑城民大惊扰朝廷闻之诏张文定公移镇西蜀公言此必妄也当以静镇之入境下令曰冦来吾自当之妄言者斩悉归所调兵罢筑城之役㑹上元观灯城门皆通夕不闭蜀遂大安如汉汲黯萧望之李固吴张昭唐魏郑公狄仁杰皆以身狥义招之不来麾之不去正色而立于朝则豺狼狸狐自相吞噬故能消祸于未形救危于将亡张乖崖守成都兵火之余人懐反侧一日合军旅大阅始出衆遂嵩唿者三乖崖亦下马东北望而三唿复揽辔行衆不敢讙处事闲暇史晋伐齐州绰门于东闾左骖迫还于门中以枚数阖吴楚兵乏粮饥欲退数挑战终不出夜军中惊内相攻击扰乱至于帐下周亚夫坚卧不起顷之复定祭遵为将军取士皆用儒术对酒设乐必雅歌投壶诸将见战不利多惧吴汉意气自若整厉器械激扬士吏帝曰吴公差强人意隠若一敌国张奂为中郎将乌桓叛烧军门奂帷中与弟子讲论若无事衆稍安魏军次于兴势费袆即率衆往御之光禄大夫来敏至袆话别求共围棊于时羽檄交驰人马擐甲严驾已讫袆与敏留意对戱色无厌倦敏曰向聊观试君耳君信可人必能办贼者也袆至敌遂退费袆代蒋琬为尚书令以朝晡聴事其间接纳宾客加博奕不废晋羊祜都督襄阳在军常轻裘缓带身不被甲铃阁之下侍卫不过数十人刘畴避乱坞壁贾敌百数欲害之畴无惧色援笳吹之为出塞入塞之声以动其游客之思于是皆涕泣去谢艾距石季龙将麻秋艾乗轺车冠白㡌鸣鼓而行秋大怒驰击之左右大扰劝艾乗马艾不从乃下车踞胡床指麾处分贼不敢进柴绍讨吐谷浑敌据髙射绍军士失色绍安坐遣人弹胡琵琶使二女子舞敌疑之休射而观仆固懐恩诱吐蕃等南下急诏郭子仪屯泾阳回纥曰谓令公亡矣令公诚存安得而见之子仪将出诸将请无往转移人心子赵文王喜劒太子悝患之募左右能悦王之意止劒左右曰庄子当能见王曰有天子之劒有诸侯之劒天子之劒一用匡诸侯天下服诸侯之劒如雷霆之震四封之内无不宾服庶人之劒无异于鬬鸡一旦命以絶矣无所用于国事今大王有天子之位而好庶人之劒窃为大王薄之于是文王不出宫三月劒士皆服毙其处也鲁哀公欲益宅史谏之以为益宅不祥哀公作色而怒左右数谏不聴乃以问其傅宰折睢曰吾欲西益宅而史以为不祥子以为何如宰折睢曰天下有三不祥而益宅不与焉哀公大悦而喜顷复问曰何谓三不祥对曰不行仁义一不祥也嗜欲无止二不祥也不聴强谏三不祥也哀公黙然深念愤然遂自反遂不敢西益宅史楚人伐萧师人多寒王巡三军拊而勉之三军之士皆如挟纩宋平公筑台妨于农收筑者讴子罕闻之亲执朴以行筑者曰吾侪小人皆有阖庐以避燥湿寒暑今君为一台而不速成何以为役讴者乃止晋平公谢鷃不死使射襄搏之失公怒拘将杀之叔向曰必速杀之无令逺闻君忸怩于颜乃趣舍之楚优孟尝以谈笑讽谏楚庄王有爱马死使羣臣丧之欲以棺椁大夫礼𦵏之左右争之不可孟入殿门仰天大哭曰楚国堂堂何求不得而以大夫礼𦵏之薄请以人君礼𦵏之王曰何如曰臣请以雕玉为棺文梓为椁楩枫豫章为题奏发甲卒为穿圹老弱负土齐赵陪位于前韩魏翼卫于后庙食太牢奉以万户之邑诸侯闻之皆知大王贱人而贵马王曰寡人之过一至此乎乃使以马属大官令无令天下乆闻也赵王新立秦急攻赵赵求救于齐齐曰必以长安君为质兵乃出太后不肯大臣彊谏后曰复言者老妇必唾其面左史触龙见后盛气而须之左师曰老臣贱息舒祺窃爱之愿及未填沟壑而託之太后曰丈夫亦爱少子乎曰甚于妇人老臣窃以为父母爱之则为之计深逺今媪尊长安君之位而不及今有功于国一旦山陵崩长安君何以自託于赵老臣以媪为长安君之计短也太后曰诺恣君之所使之于是质于齐茅焦曰陛下有狂悖之行不自知耶车裂假父囊扑二弟迁母于雍桀纣之行不至于是矣令天下闻之尽瓦解无向秦者王下殿手自执之曰先生趋起就衣今愿受事王自驾虚左方往迎太后归于咸阳复为子母如初上居南宫见诸将偶语以问张良良曰陛下与此属共取天下而所封皆故人所诛皆雠怨今恐以过失及诛故相聚谋反耳上曰奈何良曰取上素所不快计羣臣所共知最甚者一人先封以示羣臣上封雍齿羣臣皆喜曰雍齿且侯吾属亡患矣良因事纳忠以变移帝意使上无阿私之失下无猜惧之谋国家无虞虑及后世若良者可谓善谏矣冐顿为书䙝慢樊哙曰臣愿得十万衆横行匈奴季布曰哙可斩也前匈奴围髙帝于平城汉兵三十二万哙为上将军不能解围今呻吟之声未絶伤夷者甫起而哙欲摇动天下妄言以十万衆横行是面谩也且冒顿之横久矣得其善言不足喜恶言不足怒也髙后曰善冯唐曰陛下虽得亷颇李牧弗能用也上怒召让唐曰公奈何衆辱我独无间处乎唐曰鄙人不知忌讳魏尚坐上功首虏差六级陛下削其爵而罚之上説令唐持节赦魏尚复以为云中守县官无钱从民贳马民或匿马不供上怒欲斩长安令右内史汲黯曰长安令无罪独斩臣黯民乃肯出马上黙然上从容谓虎贲中郎将马援曰吾甚恨前杀守相多也对曰死得其罪何多之有但死者既往不可复生也上大笑岭南旧献生龙眼荔枝十里一置五里一候昼夜传送唐羌上书曰臣闻上不以滋味为徳下不以贡善为功伏见交趾七郡献生龙眼等南州土地炎热恶虫勐兽不絶于路至于触犯死亡之害死者不可复生来者犹可救也此一物升殿未必延年益夀诏勅大官勿复受献复㫁大臣行三年丧陈忠上疏臣愿陛下登髙北望以甘陵之思揆度臣子之心则海内咸得其所河间王政慠狠不奉法顺帝以侍御史沈景有强能称故擢为河间相景到国谒王王不正服箕踞上殿侍郎賛拜景峙不为礼问王所在虎贲曰是非王耶景曰王不正服常人何别今相谒王岂谒无礼者耶王慙而更服时文帝为五官将临淄侯植才名方盛有夺宗之议太祖尝屛除左右问贾诩诩黙然不对太祖曰与卿言而不答何也诩曰属适有思故不即对耳太祖曰何思曰思袁本初刘景升父子也太祖大笑于是太子遂定关公闻黄忠位与己并怒曰大丈夫终不与老兵同列不肯受拜费诗谓公曰丈夫立王业者所用非一萧曹与髙祖不少亲旧而陈韩亡命后至论其班列韩最居上未闻萧曹以此为怨且王与君侯譬犹一体同休等戚祸福共之君侯不受拜如是便还但相为惜此举动恐有后悔耳公大感悟遽即受拜帝谓侍中苏则曰前西域通使炖煌径寸大珠可复求市益得不则对曰若陛下化洽中国徳流沙漠即不求自至求而得之不足贵也帝嘿然魏明帝尝从文帝猎见子母鹿文帝射杀鹿母使帝射鹿子帝不从曰陛下杀其母臣不忍复射杀其子因涕泣帝以此建树之意定帝好土功陈羣曰人之所欲莫不有辞况乃天王莫之敢违前欲壊武库谓不可不壊也后欲置之谓不可不置也若必作之固非臣下辞言所屈若少留神卓然回意亦非臣下之所及也帝为之少有减省帝尝着㡌披缥绫半袖杨阜问帝曰此于礼何法服也帝黙然不答自是不法服不以见阜过江之人士每至暇日出新亭饮宴周顗中坐而叹曰风景不同举目有山河之异皆相视流涕惟王导愀然变色曰当共戮力王室尅复神州何至作楚囚相对泣耶衆收泪而谢之刘畴避乱坞壁贾人百数欲害之畴无惧色援笳吹之为出塞入塞之声以动其游客之思于是皆涕泣去刘琨在晋阳尝为朔骑所围窘迫无计琨乃乗月登楼清啸衆闻之皆悽然长叹中夜奏胡笳乃流涕欷歔向晓复吹之衆并弃围而走秦王坚与羣臣饮酒以秘监朱彤为正命人人以极醉为限秘书侍郎赵整作酒徳之歌曰地列酒泉天垂酒池杜康妙识仪狄先知纣丧殷邦桀倾夏国由此言之前危后则坚大悦命整书之以为酒戒自是宴羣臣礼饮而已桓𤣥得志常欲以谢安宅为营谢琨曰召伯之仁犹惠及甘棠文静之徳更不保五亩宅耶𤣥闻慙而止魏崔楷为殷州刺史或劝楷留家单骑之官楷曰食人之禄者忧人之忧若吾独往则将士肯谁固志哉遂举家之官葛荣逼州城楷劝勉将士以拒之莫不争奋皆曰崔公尚不惜百口吾属何爱一身连战不息死者相枕终无叛志苏琼为清河太守有兄弟争田积年不决各相援据乃至百人琼召而谕之曰天下难得者兄弟易求者田地假令得地失兄弟心如何因下泪兄弟叩头乞谢更分异十年遂还同居屈突通往陜西检覆羣牧得隠匿马二万匹帝大怒将斩太仆卿慕容悉达及诸监官千五百人通谏曰人命至重陛下奈何以畜产之故杀千余人臣敢以死请又顿首曰臣一身分死就陛下乞千余人命帝感悟悉达等皆减死论文徳皇后既𦵏帝即苑中作层观以望昭陵引徴同升熟视曰臣眊昏不能见帝指示之徴曰臣以为陛下为望献陵若昭陵臣固见之帝泣为毁观上出畋遇雨问谏议大夫昌乐谷那律曰油衣若何为则不漏对曰以瓦为之则不漏上悦为之罢猎权善才范懐义误斫昭陵栢罪当除名上特命杀之狄仁杰奏二人罪不当死上曰善才等斫陵栢我不杀则为不孝仁杰固执不已上作色令出仁杰曰犯颜直谏自古以为难臣以为遇桀纣则难遇尧舜则易张释之有言设有盗长陵一抔土陛下何以处之今以一株栢杀二将军后代谓陛下为如何矣臣不敢奉诏者恐陷陛下于不道且羞见释之于地下者也上怒稍解二人除名流岭南上造镜殿成上与刘仁轨观之仁轨惊趋下殿上问其故对曰天无二日民无二王适视四壁有数天子不祥孰甚焉上遽令剔去上遣宦者縁江徙异竹欲种苑中宦者科舟载竹所在纵暴过荆州长史苏良嗣囚之上疏切谏手诏慰谕良嗣令弃竹江中太后谓侍臣曰自周兴来俊臣死不复有反者姚元崇曰自垂拱以来坐谋反死者率皆兴等罗织自以为功陛下使近臣问之近臣亦不自保何敢动摇所问者若有翻覆惧遭惨毒不若速死赖天启圣心兴等伏诛臣以百口为陛下保自今内外之臣无复反者若㣲有实状臣请受知而不告之罪太后悦曰向时宰相皆顺成其事陷朕为淫刑之主闻卿所言深合朕心李昭徳言于太后曰天皇陛下之夫皇嗣陛下之子陛下身有天子当传于子孙为万代业岂得以姪为嗣乎自古未闻姪为天子而为姑立庙者也乐思晦男未十嵗没为司农上变得召见太后问状对曰臣父已死臣家已破但惜陛下法为俊臣等所弄陛下不信臣言乞择朝臣之忠清陛下素所信任者为反状以付俊臣无不承受矣太后始稍寤大雪苏味道以为瑞百官入贺殿中侍御史王求礼止之曰三月雪为瑞雪腊月雷为瑞雷惟味道不从既入求礼独不贺进言曰今阳和布气草木发荣而寒雪为灾岂得诬以为瑞贺者皆谄谀之士也太后为之罢朝郑普思谋作乱事觉西京留守苏瓌穷治之普思妻弟五氏以鬼道得幸于皇后上敕瓌勿持之御史范献思进曰请斩苏瓌上曰何故对曰瓌为留守大臣不能先斩普思然后奏闻使之荧惑圣聴其罪大矣流普思唐武后欲以武三思为太子以问宰相狄仁杰曰姑姪与母子孰亲立庐陵王则千秋万嵗后常享宗庙三思立庙不祔姑后感悟即日追迎庐陵王端午日肃宗诏见山人李唐帝方拥㓜女顾唐曰我念之无怪也唐曰太上皇今日亦当念陛下帝澘然泣下承天皇帝倓既为张良娣所搆肃宗怒而赐死又欲摇动代宗李泌入朝从容语及倓事曰臣念得黄台𤓰辞曰种𤓰黄台下𤓰熟子离离一摘使𤓰好再摘令𤓰稀三摘尚自可四摘抱蔓归今已一摘矣谨无再摘上愕然自是夺宗之计不行李光弼代郭子仪于方营垒士卒麾帜无所更而光弼一号令之气色乃益精明回纥吐蕃合兵围泾阳郭子仪曰今衆寡不敌难以力胜昔与回纥契约甚厚不若挺身往説之可不战而下也遂与数骑开门而出使人传唿曰令公来回纥大惊其大帅药葛罗执弓注矢于阵前子仪免胄释甲投枪而进回纥诸酋长相顾曰是也皆下马罗拜葛罗曰懐恩欺我言天可汗已晏驾令公亦捐舘中国无主我是以敢与之来今知天可汗在上都令公复总兵于此懐恩又为天所杀我曹岂肯与公战乎朱泚反诸生将从乱太学何蕃正色叱不聴故六舘士无受汚者辛京杲以私杖杀部曲有司奏京杲罪当死上将从之李忠臣曰京杲当死乆矣上问其故忠臣曰京杲诸父兄弟皆战死独京杲至今尚存臣以为当死乆矣上悯然左迁京杲诸王傅忠乗机救人多此类韩思彦巡察劒南益州髙赀兄弟相讼累年不决思彦敕厨宰饮以乳二人悟泣曰公将以兄弟共乳而生邪乃请辍讼帝问公权用笔法对曰心正则笔正笔正乃可法矣时帝荒淫故公权及之帝改容悟其以笔谏也髙仁厚围梓州乆不下乃为书射城中遗其将士曰仁厚不忍城中玉石俱焚为诸君缓师十日使诸君自成其功若十日不送杨师立者当分见兵为五畨畨分昼夜以攻之于此甚逸于彼必困矣五日不下四面俱进克之必矣诸君图之数日君雄大唿于衆曰天子所诛者元恶耳他人无预也衆唿万嵗帝尝畋于中牟践民稼中牟令当马前谏曰陛下为民父母奈何毁其所食使转死沟壑乎帝怒叱去将杀之敬新磨追擒至马前责之曰汝为县令独不知吾天子好猎耶奈何从民耕种以妨吾天子之驰骋也汝罪当死因请行刑帝笑而释之景公使人养所爱马马病死公怒令人杀养马者晏子请数之曰尔有三罪使汝养马杀之一当死也又杀公素所喜马二当死也使公以一马之故而杀人百姓必怨叛诸侯轻伐吾国三当死也公喟然曰赦之魏武行役失道三军皆渴乃令曰前有大梅林梅子甘酸可以解渴镇州乱杀其帅田𢎞正诏公徃宣武既行疾驱入公告儿郎等以天寳来祸福为儿郎等明之安禄山史思明李希烈梁崇义朱泚吴元济李师道复有若子若孙在乎亦有居官者乎衆皆曰无又曰令公以魏博六州归朝廷为节度使后至中书令父子皆授旌节子与孙虽在㓜童者亦为好官穷贵极宠荣耀天下刘悟李祐皆居大镇王承宗年始十七亦杖节此皆三军所共闻也衆乃讙曰侍郎语是李懐光反所率皆朔方兵公知其谋与朱泚合也患之造懐光言曰公之功天下无与敌公之过未有闻于人主某至上所言公之情上寛明将无不赦宥焉乃能为朱泚臣乎彼为臣而背其君茍得志于公何有公既为太尉矣彼虽宠公何以加此彼不能事君能以事公乎公能事彼而有不能事君乎彼知天下之怒朝夕戮死者也故求其同罪而与之比公何所利焉公之敌彼有余力不如明告之絶而起兵袭取之清宫而迎天子庶人服而请罪有司虽有大过犹将揜焉如公则谁敢议语已懐光拜曰天赐公活懐光之命喜且泣公亦泣则又语其将卒如语懐光者将卒唿曰天赐公活吾三军之命拜且泣公亦泣故懐光卒不与朱泚人变愁为喜嵗易歉为丰懐枭䲭以好音清祲沴为和气严冬变为韶景寒风欝为和气文潞公知益喜游晏尝晏铃辖舎夜乆不罢从卒辄拆马廐为之薪不可禁遏军校白之坐客股栗公曰天实寒可拆与之神色自若饮晏如故卒气沮无以为变文彦博知永兴军或言陜西鐡钱不便乞一切废之朝廷虽不从人多知之争以鐡钱买物卖者不肯受长安民多闭肆僚属请禁之彦博曰如此是愈使惑扰也乃招丝绢行人出其家缣白数百疋使买之日纳其直尽以鐡钱勿以铜钱也以是衆知鐡钱不废市肆复安庆厯中广州有蕃商死珍珠没官上命取珠出禁中鐡易之以赐张贵妃时禁中同列者有于上前乞㫖和买縁此京师珠价腾踊上颇知之一日上于别殿赏牡丹妃嫔毕集贵妃最后至乃以前日珍珠为首餙以夸同辈上望见以袖掩面曰满头白纷纷更没些忌讳妃慙赧起易之乃大悦自是禁中更不载珠珠价大减一语径破千言牢前汉武帝时人有杀上林鹿者下有司杀之东方朔曰是人有三当死使陛下以鹿之故杀人一也使天下闻重鹿贱人二也匈奴即有急推鹿触之三也武帝黙然乃赦之记纂渊海卷四十八记纂渊海卷四十九钦定四库全书记纂渊海卷四十九宋潘自牧撰性行部有定力经子文三仕为令尹无喜色三已之无愠色子南宫韬世清不废世浊不洿富贵不能淫贫贱不能移威武不能屈夭夀不贰修身以俟之所以立命也君子所性虽大行不加焉虽穷居不损焉举世而誉之不加劝举世而非之不加沮大泽焚而不能热河汉沍而不能寒疾雷破山风振海而不能惊死生惊惧不入乎胷中是故遻物而不慑挥斥八极神气不变孔子穷于陈蔡之间七日不火食藜羮不糁颜色甚惫而弦歌于室乡誉不以为荣国毁不以为辱权利不能倾羣衆不能移天下不能荡钟山之玉炊以炉炭三日三夜而色泽不变乆幽而不改其操虽隋和何以加诸谢安处富贵而独退静破苻坚而无喜色史子路曰君子死冠不免结缨而死祸至不惧福至不喜不牵乎卑乱之语不夺乎衆多之口项王使武涉徃説齐王信信谢曰夫人深亲信我我背之不祥虽死不易幸为谢项王于定国饮酒至数石不乱苏茂周建复聚兵挑战王霸坚卧不出方飨士作倡乐茂两射营中中霸前酒樽霸安坐不动刺客刺来歙未死驰召盖延延见歙因作悲哀不能仰视歙叱延曰今使者中刺客无以报国故唿巨卿欲相属以军事而反効儿女子涕泣乎刃虽在身不能勒兵斩公邪歙自书表曰臣夜人定后为何人所伤贼中臣要害臣不敢自惜恨奉职不称以为朝廷羞抽刃而絶凡人富贵当使可贱不屑毁誉窦宪将征匈奴三公九卿诣朝堂上书谏辄寝宋由惧遂不敢复署议而诸卿稍自引止唯袁安任隗守正不移至免冠朝堂固争前后且十上衆皆为之危惧安隗正色自若卢植事马融融外戚豪家多列女倡歌舞于前植侍讲积年未尝转盼李固死于狱中临命与胡广赵戒书曰固受国厚恩是以竭其股肱不顾死亡志欲扶持王室比隆文宣何图一朝梁氏迷谬公等曲从以吉为凶成事为败乎汉家衰㣲从此始矣公等受主厚禄颠而不扶倾覆大事后之良史岂有所私固身已矣于义得矣夫复何言广戒得书悲慙皆长叹流涕而已梁冀使人胁杜乔曰早宜从妻子可得全乔不肯明日冀遣骑至门不闻哭者遂白太后收系之死狱中太尉杨秉薨秉为人清白寡欲尝称我有三不惑酒色财也范滂至狱狱吏谓曰凡坐系者皆祭臯陶滂曰臯陶古之直臣知滂无罪将理之于帝如有罪祭之何益宦者张让以事中王允遂传下狱㑹赦还为刺史旬日间复以它罪被捕扬赐不欲使更楚辱遣客谢之曰君以张让之事故一月再狱凶慝难量幸为深计诸从事好气节者共流涕奉药而进之允厉声曰吾为人臣获罪于君当伏大辟以谢天下岂有乳药求死乎投杯而起出就槛车既至廷尉得减死论晏婴不降志于白刃南史不曲笔以求存袁闳投迹深林潜身十八年黄巾贼起攻没郡县百姓惊散闳诵经不移怒不变容喜不失节故最为难蹈海之节千金莫移其情宜僚临白刃而色正孔融被诛二子方奕棋被收而不动左右曰父执而不起何也答曰安有巢毁而卵不破乎虽遇履虎神气帖然先主入益州刘璋张飞诸葛亮分定郡县破璋将严颜生获颜曰大军至何不降颜曰我州但有㫁头将军无降将军飞怒令斫头颜色不变曰斫头便斫头何为怒耶飞壮而释之陆逊遣亲人韩扁奉表诣吴主逻者得之诸葛瑾闻之甚惧书与逊云大驾已还贼得韩扁具知吾阔狭且水干宜当急去逊未答方催人种葑豆与诸将奕棋射戱如常智者不为小利移目不为意似改步贾充见夏侯统令妓绕其船三匝统若无闻充曰此吴儿木人石心也诸葛瞻以气励称常倚柱读书雷震其柱读书自若孔坦将卒庾氷省之流涕坦慨然曰大丈夫将终不问以济国安民之术乃为儿女子相泣耶氷深谢之桓温来朝或云欲诛王谢谢安神色不变殷浩被黜谈咏不辍虽家人不见其有流放之慼谢安尝与孙绰泛海风起浪涌诸人并惧安吟啸自若陶侃疾笃上表逊位遣右长史殷羡奉送所假节麾幢曲盖侍中貂蝉大尉章荆淮雍梁交广益宁八州刺史印传棨㦸军资器仗牛马舟船皆有定簿尉印仓库侃自管钥以后事付右司马王愆期魏冉闵使常炜使燕燕主隽使封裕诘之积柴其旁使裕以其私诱之曰君更熟思无为徒取灰灭炜正色曰吾闻死者骨肉下于土精魄升于天蒙君之惠速益薪纵火使仆得上诉于帝足矣吾结发以来尚不欺布衣况人主乎曲意茍合性所不能直情尽言虽沈东海不敢避也秘书监太原孙盛作晋春秋直书时事大司马温见之怒谓盛子曰枋头诚为失利何至乃如尊君所言若此史遂行自是关君门户事其子遽拜谢请改之时盛年老家居性方严有轨度诸子乃共号泣稽颡请为百口计盛大怒不许诸子遂私改之盛先已冩别本传之外国张融为封溪令路经嶂崄獠贼执融将杀之融神色不动方作洛生咏贼异之而不害浮海至交州于海中遇风终无惧色方咏曰干鱼自可还其本乡肉脯复何为者哉山隂公主淫恣悦褚彦回以白帝帝召彦回西上阁宿十日公主夜就之备见逼迫彦回整身而立从夕至晓不为移志公主谓曰君须髯如㦸何无丈夫意彦回曰虽不敏何敢首为乱阶魏宗爱用事威振四海尝倨见百官于都坐王公已上皆趋庭望拜髙允独升阶长揖栁元景知祸至入辞其母整朝服乗车应召弟鱼骑司马叔仁戎服帅左右壮士欲拒命元景苦禁之既出巷军士大至元景下车受戮王景文赐死勅至景文正与客棊叩函看已复置局下神色不变乃与客更行争刼局竟劒子纳奁毕徐曰奉敕见赐以死方以勅示客王惠尝临曲水风雨暴至坐者皆驰散恵徐起不异常日不以霑濡而改帝召允谓曰国书皆浩作不允曰太祖记前着作郎邓彦海所撰先帝记及今记臣与浩同作然而臣多于浩帝大怒曰此甚于浩安有生意景穆曰天威严重允迷乱失次耳臣向问皆云浩作帝问如东宫不允曰臣罪灭族不敢虚妄殿下以臣侍讲日乆哀臣乞命实不问臣不敢迷乱帝谓景穆曰直哉此亦人情所难而能临死不移且对君以实贞臣也宁失一有罪宜宥之魏徴每犯颜进谏虽逢帝甚怒神色不移议者以为贲育不能过卢承庆典选考内外官有一官督漕运遭风失米考之曰监运损粮考中下其人容色自若无言而退承庆重其雅量改注曰非力所及考中中既无喜色又无愧词又改曰宠辱不惊考中上徐公当雷霆之震而能全仁恕虽千载未见其比刘袆之窃谓贾大隠曰太后既废昏立明安用临朝称制不如返政大隠宻奏之太后命王本立推之本立宣勅案之袆之曰不经凤阁鸾台何名为勅太后大怒赐死袆之初下狱睿宗为之上疏申理中表皆贺之袆之曰此乃所以速吾死也临刑沐浴神色自若自草谢表立成数纸张楚金魏元忠并免死流岭南临刑太后使鳯阁舎人王隠客驰骑传声赦之声达于市当刑者皆喜跃讙唿宛转不已元忠独安坐自如或使之起元忠曰虚实未知隠客至人使起元忠曰俟宣勅已既宣勅乃徐起舞蹈再拜竟无忧喜之色李朝隠前后执破斜封官一千四百余人怨谤纷然朝隠一无所顾杨国忠专国权势薰炙或劝张巡一见且显用答曰是方为国怪祥朝官不可为也令狐楚为太原掌书记郑儋在镇暴卒不及指授后事军中喧譁将夜忽数十骑持刃进楚至军门诸将环之令草遗表楚在白刃之中搦管立成读示三军无不感泣由是名重李希烈留颜真卿不遣朱滔王武俊田悦李纳各遣使诣希烈上表称臣召颜真卿示之真卿叱之曰汝知有骂安禄山死者颜杲卿乎乃吾兄也吾年八十知守节死耳希烈乃使甲士十人守真卿于馆舎掘坎于庭云欲坑之真卿怡然见希烈曰死生已定何必多端亟以一劒相与岂不快公心事邪希烈乃谢之苏检数为韩偓经营入相且遣清吏告偓偓曰乃欲以此相污传记刘裕次山阳闻何无忌败绩卷甲兼行将渡而风急衆咸难之裕曰若有天命风当自息若其天不助舟覆溺何足为怪即令登舟舟移而风自息居磨涅之中无缁磷之损嵇康临死颜色不变谓其兄曰以琴来不兄曰已至康取调之为太平引曲成叹曰太平引絶于今日矣夏侯𤣥尝倚柱作书霹雳其柱神色不变作书如故集吞纵之强不能反蹈海之志漂卤之威不能降西山之节烈火流金不能焚景沈寒凝海不能结风迅风凌雨不谬晨禽之察劲隂杀节不凋寒木之心举世非之力行而不惑者千百年一人而已金可镕不可使为汚腐水可浊不可使为尘粪势去未须悲时来何足喜波涛喧衆口藜藿静吾庐飞语霜动明诚山立常经磨涅不改坚白俾吾为秋毫之杪吾亦自足不见其小俾吾为泰山之阿吾亦无余不见其多践危机不易心处横溃不忘国奋身拔迹于豺狼之口道不污而磨灭劒淬愈利玉烧不燃灵豸亷角比干献骨合此偾烈在公为笏怒虎可唾笏不可挫峭华可拔笏不可折柱天不仄指日不蚀本朝召端使髙丽遇风涛樯折舟人大恐公恬然读书若在斋合时举世皆寃而语言未尝以自及以穷至死而妻子不见其悲忻死生之间既已能通于性命忧患之至宜其不累于心胷泰山覆于前而色不变麋鹿兴于左而目不瞬司马温公尝曰并驰万马中能驻足者其王存乎得志遂茂而不骄不得志瘁瘠而不辱羣居不倚独立不惧毁誉几至于万端夷险常持于一意确然金石心不畏蚊蚋触金石不随波千重浪里平安过百尺竿头穏下来处士不生巫崃梦虚劳云雨下阳台无定力子性犹湍水也决诸东方则东流决诸西方则西流史子夏入闻夫子之道而乐出见纷华盛丽而悦王莽诛甄丰辞所连及便收不请时扬雄校书天禄阁上治狱使者来欲收雄雄恐不能免乃従阁上自投下几死或谓谠是复虑为非不知所定帝问侍中爰延朕何如主也曰陛下为汉中主帝曰何以言之曰尚书令陈蕃任事则治中常侍黄门与政则乱是以知陛下可与为善可与为非髯参军短主簿能令公喜能令公怒帝尝问乐运曰卿言太子何如人对曰中人问中人状对曰齐桓公是也管仲相之则霸竖貂辅之则乱可与为善可与为恶一回一惑在于瞬息之间自可自否变于帷房之所传记有与曽子同名族者而杀人人告曽子母曰曾参杀人曾子之母曰吾子不杀人织自若有顷焉人又曰曾参杀人其母尚织自若也顷之又一人告之曰曾参杀人其母惧投杼踰墻而走集依稀似曲才堪聴又被风吹别调中坚忍不㧞经之死矢靡它之死矢靡慝我心匪石不可转也我心匪席不可卷也君子虽贫不粥祭器虽寒不衣祭服君子固穷子良农不为水旱辍耕良贾不为折阅不市士君子不为贫穷怠乎道北山愚公年九十欲平太行王屋二山或笑之愚公曰我死有子子又生孙孙又生子子子孙孙无穷匮也而山不加増何若而不平操蛇之神闻之惧惧不已告之于帝帝命夸娥氏二子负二山一厝朔东一厝雍南不以物挫志之谓全史司马崛节以死晋文公曰困兽犹鬬楚伐宋华元夜入楚师曰敝邑易子而食析骸而爨虽然城下之盟有以国毙不能从也请收合余烬背城借一战晋文亡十九年守志弥笃伍子胥窘于江上道乞食志岂尝须臾忘郢耶故隠忍就功名非烈丈夫孰能致此哉豫让事智伯智伯灭让挟匕首刺襄子襄子释之顷之漆身为癞吞炭为哑行乞于市曰所以为此者将以愧天下后世之为人臣懐二心以事其君者也顷之襄子出让伏桥下马惊襄子乃数让让曰臣固伏诛愿请君之衣而击之以致报讐之意则死不恨襄子持衣与让拔劒三跃而击之曰吾可以下报智伯矣蔺相如奉赵璧于秦秦王喜传示左右相如视秦王无意偿赵城乃曰璧有瑕请指示王王授璧相如持璧却立倚柱怒发冲冠曰臣观大王无意偿赵王城故取璧大王必欲急臣臣头与璧俱碎于柱矣相如持其璧睨柱欲以击柱秦王乃辞谢相如懐其璧从径道归璧于赵屈原曰谁能以身之察察受物之汶汶者乎宁赴湘流而𦵏于江鱼腹中耳又安能以皓皓之白而蒙世之尘埃乎张仪谓其妻曰视吾舌尚在不其妻曰舌在也仪曰足矣髙皇帝诛项籍举兵围鲁鲁中诸儒尚讲诵习礼乐絃歌之声不絶所以隠忍茍活幽粪土之中而不辞者恨私心有所不尽鄙没世而文采不表于后也马援曰丈夫为志穷当益坚老当益壮梁谢举兄子侨素贵尝一朝无食其子启欲以班史质钱答曰宁饿死岂可以此充食乎张巡许逺可谓烈丈夫矣以疲卒数万婴孤墉抗方张不制之虏鲠其喉牙使不得搏食牵掣首尾豗溃梁宋间大小数百战力尽乃死集亦余心之所善兮虽九死其犹未悔宁溘死而流亡兮余不忍为此态也当其围守时外无蚍蜉蚁子之援所欲忠者国与主耳但存舌在口当冀身遂心无伤禽哀鸣之意有困兽犹鬬之心手张空拳力殚气雄本朝金百死而不化水万折而东流望风而靡史吴伐鲁㣲虎欲攻王舎私属徒七百人三踊于幕庭吴子闻之一夕三迁从风而靡养由睇而猿号范滂按部守吏自知賍污望风解印绶去苻坚败于淝水余衆奔溃闻风声鹤唳皆以为王师至应弦而倒望风辄奔河北二十四郡无一忠臣耶集命使西征随流而攘风之所被罔不披靡传记乡邑望烟而奔城郭观尘而溃本朝马尾所向无不望风奔溃勐虎处于深山则百兽震恐而不敢出非吾则尔拒而尔则不吾抗也自负子子路曰由愿得白羽若月赤羽若日钟鼓之音上震于天旗旍缤纷下蟠于地由当一队而敌之必也攘地千里搴旗执馘唯由能之管仲曾西之所不为也而子为我愿之乎夫天未欲平治天下也如欲平治天下当今之世舎我其谁也以位则子君也我臣也何敢与君友也以徳则子事我者也奚可与我友千乗之君求与之友而不可得也而况可召与鬻子年九十见文王文王曰嘻老矣鬻子曰若使臣捕虎逐鹿则老矣使臣䇿国事则臣年尚少因立为师在山泽而有廊庙之志史栾武子曰不可以当吾世而失诸侯毛遂曰使遂早得处囊中乃颖脱而出非特其末见而已蔡泽从唐举相曰富贵吾所自有不知者夀也赵王思复得㢘颇㢘颇亦思复用于赵王使使召亷颇亷颇见使者一饭斗米肉十斤被甲上马以示可用先从隗始韩信家贫𦵏母行营髙敞地令旁可置万家堵韩信曰臣多多益善里中社陈平为宰分肉甚均曰嗟乎使平得宰天下亦如此肉矣蒯通自序其説号曰隽永韩安国曰死灰独不复燃乎终军自愿受长缨羁南越王致之阙下终军歩入关关吏与繻问何为吏曰为复传还当合符军曰丈夫西游终不复传还弃繻而去士病不明经术经术茍明取青紫如俛拾地芥郭丹曰丹不乗使者车终不出关去家十有一年果乗髙车出关梁竦自负其才曰大丈夫居世生当封侯死当庙食州县之职徒劳人耳虞诩笑曰不遇盘根错节无以别利器此乃吾立功之秋也祢衡唯善孔融杨脩常称曰大儿孔文举小儿杨徳祖余子碌碌不足数曹操从容谓𤣥徳曰今天下英雄惟使君与操耳本初之徒不足数也韩遂请与操相见时秦胡观者前后重沓操笑谓之曰尔欲观曹公耶亦犹人也非有四目两口但多智耳𤣥徳曰孔北海知世间有𤣥徳耶廖化欲与宗预诣诸葛瞻预曰吾等年踰七十但少一死何求于年少辈而屑屑造其门耶遂不徃王濬恢廓有大志尝起宅开门前路广十步曰吾欲使容长㦸幡旗数万山涛布衣家贫谓妻韩氏曰忍饥寒我后当作三公孙绰作天台赋示友人范荣期云卿试掷地当作金石声也谢琨曰一丘一壑自谓过之祖逖渡江击楫而誓曰祖逖不能清中原而复济者有如大江石勒曰若遇光武当并驱中原未知鹿死谁手周顗曰今年杀诸贼奴取金印如斗大系肘谢安妻见家门富贵而安独静退乃谓曰丈夫不如此也安掩鼻曰恐不免耳谢安甚敬王献之因问曰吾书何如家君曰固不同安曰外论不尔曰人那得知凉张邕骄矜淫纵国人患之张天钖所亲刘肃谓天钖曰正当速除之耳天钖曰安得其人肃曰肃即其人也肃年时未二十天钖曰汝年少更求其助肃曰赵白驹与肃二人足矣燕主垂议伐西燕垂曰吾比老叩囊底智足以取之终不复留此贼以累子孙王羲之自称我书比钟繇当抗行比张芝草犹当雁行也胡藩曰刘毅一谈一咏自许以为雄豪崔浩纎妍洁白如美妇人常自谓才比张良而稽古过之王俭曰江左风流宰相唯有谢安盖自况也裴子野曰为文人皆得于手我独得于心胷中贮千卷书使人那得不畏服王侃不交游亲朋劝其出仕侃曰茍有良田何忧晩嵗但恨无其才尔周武谓杨素曰善自勉之勿忧不富贵应声答曰臣但恐富贵来逼臣臣无心图富贵隋王罴曰老罴当道卧貛子安得过激浊扬清疾恶好善臣于数子有一日之长李靖常曰丈夫遭遇要当以功名取富贵何至作章句儒李晟谓所亲曰吾生长西陲备谙虏情裴度辟皇甫湜为判官度修福先寺将立碑求文于白居易湜怒曰近舍湜而逺取居易请从此辞韩愈自视迁雄至固以下不论也自比孟轲以荀况扬雄为未醇李懐逺宗人欲籍以髙䕃懐逺曰因人之势髙士耻之假䕃而官岂吾心耶擢四科第郑人表常自曰天瑞有五色云人瑞有郑人表传记娄敬过洛阳曰臣之䇿能不血刃坐羁匈奴头着陛下前李元礼髙自摽持欲以天下名教是非为己任张宾自谓昆弟曰吾言智䇿鉴识不后张子房但不遇髙祖耳僧支遁曰既有凌霄之姿何肯为人耳目玩乎后魏杨大眼曰若使旗鼓相望瞋眸奋发足以使君亡魄丧胆勐虎不处卑势劲鹰不立垂枝司马相如徃京师过蜀郡升僊桥题其柱曰不乗驷马不复过此楚丘先生见孟尝君曰先生老矣春秋髙矣多遗忘矣何以教文先生曰使我投石斥距追车赴马逐麋鹿将虎豹吾则老矣使我操计谋杀精神决嫌疑出正辞尚诸侯吾乃始壮耳何老之有孟尝君勃然汗出至踵曰文过耳刘长卿每题诗不言姓但曰长卿皮日休傲诞自号间气布衣沙门贯休风骚之外精于笔札成中令问其笔法休曰此事须登坛而授安可草草而言钟子期死伯牙子屛琴絶絃终身不鼓以为时无足为鼓琴者集知我者希则我贵矣鳯凰集南岳羞与燕雀羣虽逍遥于广厦实击厉于中原生必耀华名于玉牒没则勒洪伐于金䇿懐纪燕山石思开函谷关排朱门而独逺昇青云而自致匪偷光于隣壁宁假辉于阳燧终狥已以致能靡因人以成事虽不能纵逸韵于霜臯唳野致九天之响颇亦蓄苛芬于露薄垂薰有十步之芳安能与尺鷃决起但抢榆人生若不能帅表朝廷即当老死山谷彼区区于财货之末局局于权势之门纵得钟鼎亦胡颜受纳杜陵有布衣老大意转拙许身一何愚自比稷与契居然成濩落白首甘契阔盖棺事则已此志常觊豁穷年忧黎元叹息肠内热非无江海志潇洒送日月虎气必腾上龙身宁乆藏心藏风云世莫知騄骥本天马素非伏枥驹韩信羞将绛灌比祢衡耻逐屠沽儿青云当自致何以求知音李太白上裴长史书曰他人之文犹山无烟霞春无草树白之文光明洞彻句句动人自矜当无对当今盲于心者皆是若籍自谓独盲于目尔使其道由愈而粗传虽灭死万万无恨承先人后者在孙惟汝在子惟吾自度若世无孔子不当在弟子列固余异于牛马兮宁止乎饮水而求刍羣雌孤雄意态横出谁为倾国媒自许连城价懐竒负气不随人后沖天鹏翅阔报国劒铓寒天不欲使兹人有知乎则吾之命不可期如使兹人有知乎非我其谁哉其行道其为书其化今其传逺必有在矣铺张对天之闳休扬厉无前之伟绩编之乎诗书之䇿而无愧措之乎天地之间而无亏虽使古人复生臣亦未肯多让配圭璋而为贵岂泥滓而为俦金之为寳耻居下流低回且向笼间宿奋迅终湏天外飞崔杜鞭齐下元常辔共驱若不佩金印即合翳玉芝振臂犹堪唿一掷争知常下不成卢云霄坐应致老虎终开眼儿虫㑹叩头但令吾舌在何畏不封侯肯与夫斗筲者决得失于一夫之目砥名砺节易地改辙冀桑榆之未晩得雌雄之一决将携健笔干明主本朝万里秋风天外意谁言一身穷自待九鼎重枯朽犹能出菌芝海底鲲鱼㑹化鹏吾文如万斛泉源不择地而出在平地滔滔汨汨虽一日千里无难自期逺到经士不可以不𢎞毅任重而道逺仁以为己任不亦重乎死而后已不亦逺乎史鄙没世而文采不表于后舒吾陵云羽奋此千里足超迈絶尘驱倐忽谁能逐脩翼无卑栖逺趾不步局集逸翮思拂霄骏足羡逺游指蓬壶而播翰望崑阆而扬音非刻金石列图象扬𢎞懿崇耿光则颙然衆情孰克慰满鸾陞鸿渐期紫氛兮逸翮方翥脩途兹始冀颉颃乎九霄将翺翔乎万里老骥思千里饥鹰待一唿愿言成羽翼奋趐凌丹梯窃攀屈宋宜方驾恐与齐梁作后尘九霄排直上万里整前期那得作牛后更拟助鸿飞迅坂㸔鹏举髙音待鹤鸣所期人拭目焉肯自佯盲鹏翼张风期万里骏足思长坂溪涧岂能留得住终归大海作波涛谁谓青云髙鹏飞终背负吾将奋鳞于太空兮奚独慕此江湖吾将发荣于蟠桃兮奚独守此蒿蒌吾将荡其魄兮骖风轫与车轨谒帝于㝠㝠之天兮秉其生杀之枢本朝刘瑀曰骐骥一蹙自造青云何至与驽马争路庶几垂后世不黙死刍豢世间万事皆尘土留取功名乆逺㸔欲为天下屠龙手肯读人间非圣书自信经孔子曰我战则克祭则受福考诸三王而不谬建诸天地而不悖质诸鬼神而无疑百世以俟圣人而不惑孔子曰十室之邑必有忠信如丘者焉不如丘之好学也子曰丘之祷乆矣子曰天生徳于予桓魋其如予何子畏于匡曰文王既没文不在兹乎天之未丧斯文也匡人其如予何子圣人复起必从吾言矣有王者起必来取法知我者其惟春秋乎罪我者其惟春秋乎宋桓魋欲害孔子孔子称天生徳于予鲁臧仓毁孟子孟子曰臧氏之子焉能使予不遇哉史郑子产曰礼义之不愆何恤人之言晋叔向曰祁大夫外举不弃雠内举不失亲其独遗我乎三得相而不喜知其才自得之也三去相而不悔知非己之罪也参闻何薨告舎人趋治行吾将入相居无何使者果召参始参㣲时与萧何善及为将相有隙至何且死所推贤唯参朱邑且死嘱其子曰我故为桐乡啬夫其民吏爱我必𦵏我桐乡后世子孙奉我不如桐乡民及死其子𦵏之桐乡民果共为邑起冢立祠祭至今不絶王贺为绣衣御史逐捕魏郡盗多所纵舍以奉使不称免叹曰吾闻活人子孙有封吾所活者万余人后世其兴乎邓禹尝谓人曰吾将百万之衆未尝妄杀一人后世必有兴者叔父陔曰尝闻活千人者子孙有封兄训为谒者使修石田河嵗活数千人天道可信家必蒙福陆元方为宰相每有迁除宻封以进未尝漏露临终曰吾于人多隂徳子孙其未衰乎传记于公筑治庐舎谓匠人曰为我髙门我治狱未尝有所冤我后世必有封者集履乗石而周公不以为疑自保曾参不杀人文书自传道奚待史笔垂昔扬子云着太𤣥人皆笑之子云言曰世不我信无害也后世复有扬子云必好之矣作者不祈人之知也明矣直百世以俟圣人而不惑质鬼神而不疑耳人以为拙臣行不疑武王周公圣人也率天下之贤士与天下之诸侯而徃攻之未尝闻有非之者也彼伯夷叔齐乃独以为不可殷既灭矣天下宗周彼二子乃独耻食其粟饿死而不顾繇是而言夫岂有为而为哉信道笃而自知明者也人不易物钟离委珠而徒为心茍无瑕伯夷饮泉而何爽事直皇天在茍吾道之无爽又何陋于斯土顾言行之有常虽蛮貊兮可处但教方寸无诸毒狼虎丛中也立身本朝平生仗忠信今日任风波人之情讳有而不讳无离娄之明人谓之瞽不愠矣栁下惠之清人谓之汚不怍矣故晋国王公尝手植三槐于庭曰吾子孙必有为三公者已而其子文正公相真宗于祥符景徳之间夫寓物于人明日而取之有得有否而晋公修徳于身责报于天取必于数十年之后如持左契交手相付吾是以知天之果可必也不能自信史王莽诛刘棻时扬雄校书天禄阁上治使者来欲收雄雄恐不能免迺从阁上自投下几死传记鲁人有与曾子同名族者而杀人人告曾子母曰曾参杀人曽子之母曰吾子不杀人织自若有顷焉人又曰曾参杀人其母尚织自若顷之又一人告之曰曾参杀人其母惧投杼踰墙而走自暴经小人以小善为无益而弗为也力不足者中道而废今汝画困而不学民斯为下矣子一羽之不举为不用力焉舆薪之不见为不用明焉为长者折枝语人曰我不能是不为也非不能也以为无益而舍之者不耘苗者也有是四端而自谓不能者自贼者也饱食暖衣逸居而无教则近于禽兽自暴者不可与有言也自弃者不可与有为也言非礼义谓之自暴也吾身不能居仁由义谓之自弃也旷安宅而弗居舎正路而弗由哀哉徐行者岂人所不能哉所不为也于不可已而已者无所不已不耻不若人何若人有集如彼梓材弗勤丹漆虽劳朴斵终负素质人非生而知之者孰能无惑惑而不从师其为惑也终不解矣本朝班固论剧孟郭解之流皆有絶异之姿而惜其不入于道徳茍放纵于末流不茍合经卫灵公间陈于孔子孔子曰俎豆之事则尝闻之矣军旅之事未之学也子御者且羞与射者比周衰战国纵横取士先权谋孟子以儒道游于诸侯不肯枉尺直寻时君咸谓之迂濶于事终莫能聴纳其説卫灵公问陈于孔子孔子答以俎豆梁惠王问利国孟子对以仁义史陈敬仲为齐工正饮桓公酒乐公曰以火继之辞曰臣卜其昼未卜其夜不敢梁惠王谋欲攻赵孟轲称太王去邠此岂有意阿世俗茍合哉叔孙通徴鲁诸生鲁两生不肯行曰礼乐所由起积徳百年而后可兴也吾不忍为公所为公徃矣无汚我行不茍合义不取容鳯凰翔于千仞之上兮览徳辉而下之见细徳之险微兮遥增击而去之钟期死伯牙絶絃破琴而不肯与衆鼓獿人亡匠石辍斤而不敢妄斵任延为武威太守帝戒之曰善事上官无失名誉延曰忠臣不私私臣不忠上下和同非陛下之福善事上官不敢奉诏周璆髙洁之士前后郡守招命莫肯至唯蕃能致焉祢衡始达颍川隂懐一刺既而无所之适至于刺字漫灭裴頠荐韦忠于张华华辟之忠辞疾不起人问其故忠曰张茂先华而不实裴逸民欲而无厌弃典礼而附贼后此岂大丈夫之所为哉逸民每有心託我我常恐其溺于深渊而余波及我况可褰裳而就之哉王述尝见王遵每发言一坐莫不賛美述正色曰人非尧舜何得每事尽善殷仲文还姑熟祖送倾朝桓谦要王𢎞之同行答曰凡祖离送别必在有情与殷风马不接无縁陪从传记钟子死伯牙终身不复鼓琴以为世无足为鼔琴者集鸾鳯循四极而回周兮见盛徳而后下连城之珍俟楚文而乃进崩山之操待钟期而后发莫将流水引空向俗人弹俨有直道侃无媚辞嗟彼苦节士素于圆凿方今所以恶衣食穷体肤麋鹿之与游猿狖之与居固自以身不能与时从顺俯仰故甘心自絶而不悔焉所诣少不㑹意径还不留虽水禽决起山鹿骇去之不若也宁方为皂不圆为卿宁方为污辱不圆为显荣性不茍合居常寡徒我受狷介性立为顽钝身平生虽寡合今即无缁磷本朝当战国时仪秦以口舌取富贵孟子与公孙丑之徒方且歴论养浩之説宜当时以为迂濶棋逢敌手才堪着琴少知音不愿弹茍容经志在随人所执下也乡原徳之贼也子长君之恶其罪小逢君之恶其罪大偷合茍容生斯世也为斯世也善斯可矣阉然媚于世也者是乡原也史叔孙通儒服汉王憎之乃变其服服短衣楚制养交安禄叔孙通为绵蕞野外张汤汉武帝时为廷尉即上意所欲辠予监吏深刻者即上意所欲释予监吏轻平者韩増代张安世领尚书事以温颜逊辞承上接下无所失意保身固宠不能有所建明公孙𢎞懐智饰诈以阿人主取容以茍容曲从为贤以阿黙尸禄为智孔光上有所问据经法以心所安而对不希指茍合如不从不敢强諌争以是乆而安容回而已公卿选懦容头过身䑕雀偷生茍此一活耳山涛为吏部尚书涛典选一官阙辄择才资可为者启拟数人得诏㫖有所向然后显奏之后杨再思在位累载屈节希㫖无所规弼慎畏未尝忤物或谓再思曰公名髙位重何为屈节如此再思曰世路艰难直者受祸茍不如此何以全其身哉苏味道为相未尝有所建明脂韦自营而已明皇将废太子帝诏宰相谋之林甫对曰此陛下家事非臣等宜预帝意乃决以安禄山兼范阳节度使尚书席建侯称禄山公直李林甫裴寛皆顺㫖共称其美张良娣产子三日起缝战士衣上止之对曰此非妾自养之时上以是益怜之侧媚取容王播为相専以承迎为事未尝言国家安危传记李丰依违二公之间集懐道以迷国佯愚而不言颠则不扶危则不能安能婉婉以顺上逡巡以避患虽保黄耉终夀百年盖志士之所耻愚夫之所贱也或推迻而难容决耳目之欲以茍容为度变音声以顺㫖思摧翮而为庸惜位则偷合而不言爱身则茍容而不谏公卿大夫偷合茍容持禄养安希仕尺寸狥禄斗升雷同史君所谓可据亦曰可君所谓否据亦曰否若以水济水谁能食之若琴瑟之専壹谁能聴之同之不可也如是卫侯言计非是而羣臣和者如出一口君出言自以为是而卿大夫莫敢矫其非卿大夫出言亦自以为是而士庶人莫敢矫其非君臣既自贤矣而羣下同声贤之贤之则顺而有福矫之则逆而有祸如此则善安从生雷同相从随声是非希指雷同每有一事羣臣同声得无非其美者上下雷同非陛下之福雷同容容无违而已若心知不可而顺㫖雷同负臣子之义传记君无谔谔之臣父无谔谔之子兄无谔谔之弟夫无谔谔之妇士无谔谔之友其亡可待集万口和附并为一谈和而唱之同然一辞乗虚接响经胥动以浮言道聴而涂説徳之弃也子聴虚而责响视空而索影四面一足本非真实玉璞鳯凰不是定名鲁人东郭空滥美称愚谷黄公横受恶名由此观之传闻丧真翻传名实虚信传説即以定真闻野丈人谓之田父河上姹女谓之妇人尧浆禹粮谓之饮食龙肝牛膝谓之为肉史闻诸道路流言飞文譁于民间诛名而不察实为善者不必免而犯恶者未必刑也城中好髙髻四方髙一尺城中好广眉四方且半额城中好大袖四方全疋帛传记讹言难信传闻多失至于曾参杀人不疑盗嫂翟义不死诸葛犹存此皆得之于行路传之于衆口师旷轩辕并世公明方朔同时尧有八眉䕫惟一足乌白马角救燕丹而免祸犬吠鸡鸣逐刘安以髙蹈故道聴涂説之违理街谈巷议之损实説凫履登朝则云汉书旧记谈蛇劒飞屋必曰晋典明文逆彼虚辞成兹实录古语曰事歴终古以鱼为鲁一犬吠形百犬吠声江南闾里间士大夫道聴涂説强事饰词唿徴质为周郑谓霍乱为博陆上荆州必称陜西下扬都要云海郡言食则煳口道钱则孔方问移则楚丘论婚则燕尔及王则无不仲宣语刘则无不公干凡一二百件传相祖述寻问莫知源由施安时复失所集随风靡而成行街谈巷议听者不察和而唱之同声一辞臆决唱声万口和附并为一谈牢不可破吠声者多辨实者寡飞语一发胪言四驰萌芽始发枝叶俄茂方谓语怪终成祸梯本朝造谤于下者初若含沙之射影但期隂以中人宣言于庭者遂肆鸣枭之恶音孰不闻而掩耳端介经舎车而徒义弗乗也君子以立不易方无有淫朋无有比徳正色率下君子不以色亲人姦声乱色不留聪明非时不见非义不合儒有可亲而不可刼也可近而不可迫也可杀而不可辱也其居处不淫其饮食不溽富与贵是人之所欲也不以其道得之不处也有澹台灭明者行不由径非公事未尝至于偃之室也子伯夷非其君不事非其友不友不立于恶人之朝不与恶人言立于恶人之朝与恶人言如以朝衣朝冠坐于涂炭端人也一介不以与人一介不以取诸人不以三公易其介不取于人谓之富不辱于人谓之贵葛稚川不以片言半字烦人史齐即墨大夫不事左右以求誉毁言日至未尝卑节下意以求仕也行不茍合义不取容申屠嘉曰使君所言公事君且奏之若私吾不受私语申屠嘉为人㢘直门不受私谒尹翁归之语不及私请谒无所行货贿无所用里名胜母曾子不入邑号朝歌墨子回车不可阿尊事贵守经据古不阿当世非其服弗服非其食弗食孤立羣贵之间交趾守张恢坐赃伏法以资物簿入大司农诏赐羣臣钟离意得珠玑悉以委地而不拜曰此赃秽之寳诚不敢拜曼丽之容不悦于目郑卫之声不过于耳井丹髙洁未尝修刺谒人梁鸿尚节介势家慕其节多欲得女之鸿并絶不娶杨震举茂才王宻宻遗震金曰暮夜无知者震曰天知神知我知子知何谓无知乎徐穉非其力不食陈泰为并州京邑贵人寄寳货因泰市奴婢泰皆挂之于壁不发其封羊祜不附中朝时人为之语曰二王当国羊公无徳方正亮直介然不羣崔游自少及长口未尝语及财利崔洪口不言货财手不执珠玉颜延之子竣贵重凡所资供延之一无所受布衣茅屋萧然如故常乗羸牛笨车逢竣之卤簿即住道侧常语竣曰吾平生不喜见要人今不幸见汝刘行本为左庶子隋太子得良马欲令行本乗行本正色曰至尊置臣于庶子者欲令辅导以正道非为佐弄臣也恶木垂䕃志士不息盗泉飞溢亷夫不饮席豫太平公主欲表为谏官豫耻之逃去严挺之拒宰相不肯见李林甫崔隠甫违诏不屈牛仙客信刚者乎李乂进吏部侍郎请谒不行时人语曰李下无蹊径正人一心事君无待于助松柏之为木孤生劲特无所因依耿介之士羞于自拔传记平原君欲封鲁仲连辞让者三终不肯受平原君乃置酒酒酣起前以千金为鲁仲连夀鲁仲连笑曰所贵于天下士者为人排患释难解纷乱而无所取也即有所取者是商贾之人也钟离意曰志士忍渴于盗泉之水曾参回车于胜母之闾恶其名也水名盗泉仲尼不漱郝子亷一介不取诸人曽过姊饮钱留席下而去每行饮水常投一钱井中集食不媮而为饱兮衣不茍而为温耻于媚而求亲义分明于霜信行直如絃渴饮坚氷浆饥待零露餐箕子许由有髙节湘水屈原有清源黄河一直青松万仭松柏青青不受令于霜雪张説云秀水势恒孤独立天地间多君秉古节岳立冠人曹以兹悟生理独耻事干谒兀兀遂至今忍为尘埃没物白讳受玷行髙无汚真马蹄无入朱门迹道不行于主人与之处者非其类虽有享之以季氏之富不一日留也古琴无俗韵寒松无妖花劲叶森利劒孤茎挺端标介洁静専不交势利髙郢规矩自立不干权贵见佞色谄笑者不忍与坐语洁性不可汚嶷然如㫁山絶巘不可以邪径造焉独鹤不羣孤松无柯灵物本特达不复相纒荣直方不偶孤髙比云月宋广平贞姿劲质刚态毅状鐡肠石心不解吐婉媚辞本朝冦莱公为相丁谓出其门为参政㑹食都堂羮染公须谓起拂之公正色曰身为执政而亲为宰相拂须耶观弼之心鍊金鍜銕李及知杭州市白集一部乃为终身之恨王质未尝折颜色屈语论以合当国者意人尝与孙之翰一端砚曰此石呵之则水流孙曰一日呵一担水方直三钱竟不受面目严冷森森直榦百余寻髙入青冥不附林陈履常居都下逾年未尝一至贵人之门章子厚欲一见终不可得天地之间物各有主茍非吾之所有虽一毫而莫取坚姿映松柏直节凌榛荆不由介绍子孟孺子无介而见史谷永曰薛宣无游説之助乔干直耸磨天自致唐太宗曰观古今用人必因媒介若行成张者朕自举之无先容也集青云当自致何必求知音出身入仕并不因人貌符心冥如旧君臣天降时雨山川出云感激自致其间无因本朝岂因粪壤栽培力自得干坤造化心不阶尺木遂致青云寡合经独行踽踽武公寡特子踽踽凉凉史寡耦少徒落落难合至音不合衆听故伯牙絶絃至寳不同衆好故卞和泣血孤音寡和直辔安归沈懐文素不饮酒又不好戯宋孝武谓故欲异已谢庄尝戒曰卿每与人异亦何可乆懐文曰非欲异物性之所不能耳夷行介特雅不与合萧瑀性狷介与同僚多不合集卧喜晩起而当关唿之不置一不堪也抱琴行吟弋钓草野而吏卒守之不得妄动二不堪也危坐一时髀不得摇性复多虱爬搔无已而常裹以章服揖拜上官三不堪也素不便书不喜作书而人间多事堆案盈几不相酬答则犯教伤义欲自勉强则不能及四不堪也不喜弔丧而人道以此为重已为不见恕者所怨至欲见中伤者虽戄然自责然不可化终不能获无咎无誉如此五不堪也不喜俗人而当与之共事或宾客盈坐鸣声聒耳嚣尘臭处千变万伎在人目前六不堪也心不耐烦而官事鞅掌机务纒其心世故繁其虑七不堪也纵逸来乆情意傲散简与礼相背嬾与慢相成荣进之心日頽任实之情转笃此由禽鹿少见驯育则服从教制长而见羁则狂顾顿缨赴蹈汤火虽饰以金镳享以嘉殽愈思长林而志在丰草也天资木强不能屈节权门地隔蓬心不能买名时议秀木势恒孤一生傲岸苦不谐不合者虽造庐未尝与之坐今所以恶衣食穷体肤麋鹿之与处猿狖之与居固自以其身不能与时从顺俯仰故甘心自絶而不悔焉出门无所徃入室还独处孤风絶侣逸翮独翔性不茍合居常寡徒本朝惟枉寻直尺之不为故圆凿方枘而难合古声无慆淫真味有澹泊窈眇文章宜和寡峥嵘肝肺亦交难朋比经比之匪人简贤附势寔繁有徒协比䜛言朋家作仇胁权相灭小人比而不周子上偏曲则下比周比周则难知史相引以势相道以利有背公死党之信阿党所厚谷永党于王氏公卿以下畏石显重足一迹显与中书仆射牢梁少府五鹿充宗结为党友诸附倚者皆得宠位长安令杨兴与贾捐之相善捐之欲得召见谓兴曰京兆尹缺使我得见言君兰京兆尹可立得兴曰君房下笔言语妙天下使君房为尚书令胜五鹿充宗逺甚捐之曰令我得代充宗君兰为京兆京兆郡国首尚书百官本天下真大治士则不隔矣捐之前言平恩侯可为将军期思侯并可为曹皆如言又荐满宣立为刺史相荐之信不当如是乎兴曰我复见言君房也捐之复短石显兴曰上信用之今欲进苐从我计且与合意即得入矣捐之即与兴共为荐显奏又共为荐兴奏石显白之上迺下兴捐之狱牢耶石即五鹿客耶印何累累绶若若耶共相标榜党同而伐异激扬名声互相题拂郷人为之謡曰天下规矩房伯武因师获印周仲进二家宾客互相讥揣遂各树朋徒渐成尤隙由是甘陵有南北部党人之议自此始矣诸葛诞邓飏等相与结为党友更相题表以散骑常侍夏侯𤣥等四人为四聪诞辈八人为八达合党连羣互相褒叹以毁訾为罚戮用党誉为爵赏附己者则叹之盈言不附者则为作瑕衅贾谧喜延士大夫郭彰石崇陆机机弟云和郁及荣阳潘岳清河崔基勃海欧阳建兰陵缪徴京兆杜斌挚虞琅琊诸葛诠𢎞农王粹襄城杜育南阳许勐彭城刘讷中山刘舆舆弟琨皆附于谧号曰二十四友王伾为左散骑常侍王叔文为起居舎人大抵计事叔文依伾伾依李忠言忠言依牛昭容转相交结每事先下翰林使叔文可否然后宣于中书外党则韩泰栁宗元刘禹钖等主采聴外事谋议唱和日夜汲汲如狂互相推奖曰伊曰周曰管曰葛潇然自得谓天下无人李徳裕宗闵各有朋党互相援济上曰去河北贼易去朝中朋党难汉朱博陈咸相为腹心背公死党周福房植各以党相倾议论相轧故朋党始于甘陵二部邪人必更为党以相欺蔽徳裕宗闵各分朋党更相倾轧垂四十年集羣衆成朋上浸以惑朋曹比而党誉本朝夏侯𤣥与何晏等皆有盛名晏目𤣥以易之所谓深者而𤣥目晏以神及其遇祸深与神皆安在乎羣儿妄作名字自相刻画类皆如此交结经皇甫卿士畨维司徒家伯冡宰仲允膳夫棸子内史蹶维趣马楀维师氏艳妻煽方处相觌以货相赂以利史宋公子鲍礼于国人年自七十以上无不馈诒时加羞珍异国之材人无不事也亲自桓以下无不恤也灌夫所与交通无非豪杰大猾家累数千万食客数千百人郭解入关中关中贤豪知与不知闻其声争交懽解赂遗外戚许史倾家自尽苞苴盈于门庭聘问交于道路书记繁于公文私务衆于官事王氏方盛宾客满门五侯各有所厚不得左右唯长安人楼护尽得其懽心近侍并树所亲禁省起居纎㣲必知崔烈为司徒因𫝊母入钱五百万杜预在镇数饷遗洛中贵要或问其故预曰吾但恐为害不求益也荀睎为兖州刺史多所交结每得珍物即遗都下亲贵兖州去洛五百里恐不鲜美募得千里牛每遣信旦发暮还萧至忠自託于太平公主引为刑部尚书李林甫柔佞多狡数深结宦官及妃嫔家伺上动静无不知之由是每奏对常称㫖上悦之李林甫常以金帛赂上左右上举动必知之栁泽上疏以为斜封官因仆妾汲引刘幽求魏知古崔湜陆象先同平章事皆太平公主之志也馈谢四方有名士无不至其有口舌者率以利啖之使不得有所訾短李聴素以赂遗得权幸心故多为助力王叔文因为太子言某可为相某可为相幸异日用之宻结翰林学士韦执谊及当时朝士有名而求速进者陆淳吕温李景俭韩晔韩泰陈谏栁宗元刘禹钖等定为死友王叔文依王伾伾依李忠言忠言依牛昭客转相交结每事先下翰林使叔文可否然后宣于中书韦执谊承而行之叔文及余党十余家之门昼夜车马如市客候见叔文伾者至宿其坊中饼肆酒罏下一人得千钱乃容之杨虞卿张元夫萧澣等善结交依附权要上干执政下挠有司为士求官及第无不如志趋附经富人之屋乌所集也子小夫之智不离苞苴竿牍史成风闻成季之繇乃事之而属僖公焉承颜观色为务张汤造请诸公不避寒暑是以汤虽文深意忌不専平然得此声誉而刻深吏多为爪牙用者依于文学之士丞相𢎞数称其美魏勃少时欲求见齐相曹参家贫无以自通乃常独早扫齐相舎人门外舍人怪之以为异物而司之得勃勃曰愿见相君无因故为子扫于是舎人见勃曹参追时好而取世资时王氏方盛五侯兄弟争名其客各有所厚不得左右唯护尽入其门咸得其懽心许伯入第丞相御史将军中二千石皆贺追趋逐嗜毕轨邓飏李胜何晏丁谧皆有才名而急于富贵趋时附势慕容超时公孙五楼为侍中内外无不惮之王俨谄事五楼时人语曰欲得侯事五楼朝露未晞小车盈董石之居夕阳早落皂盖填阎窦之里李林甫欲除不附己者求治狱吏萧炅荐吉温于林甫得之大喜温常曰若遇知己南山白额虎不足縳也罗奭希为吏深刻皆随林甫所欲深浅锻鍊成狱无能自脱者时人谓之罗钳吉网集舆金辇璧输货权门融融者皆趋势之士得其门而入者惟挟炭之子轮盖所游必非夷惠之室苞苴所入实行张霍之家甲第金张管门庭车骑多公卿朱门未开锁我曹已到肩相齐权门多噂沓名利茍可取杀身旁权要虢国门前閙如市大都车马就权门权门衆所趋有客动百千伺候于公卿之门奔走于形势之途足将进而趦趄口将言而嗫嚅所游皆青云之士当隆赫柄用而蜂附蚁合本朝张易之兄弟嬖幸武三思等候其门庭争执鞭辔李辅国权盛宰相李揆见辅国执子弟之礼强自攀附经子曰非其鬼而祭之谄也史何昌瑀为吏部尚书有一客姓闵求官曰君是谁后答曰子骞后杜正伦为相与城南诸杜昭穆素逺求同谱不许豆卢革韦説尝问郭崇韬因白遭乱亡失谱牒尝得闻先人言上距汾阳四世耳革曰然则固从祖也崇韬由是以膏梁自处集非有积素累旧之欢皆涂觏卒遇而以为亲者也本朝郭崇韬哭子仪之墓有守经确乎其不可拔改邑不改井风雨思君子也乱世则思君子不改其度焉风雨如晦鸡鸣不已齐大饥黔敖为食于路以待饿者而食之有饿者䝉袂辑屦贸贸然来黔敖左奉食右执饮曰嗟来食扬其目而视之曰予唯不食嗟来之食以至于斯也从而谢焉终不食而死儒有委之以货财淹之以乐好见利不亏其义刼之以衆沮之以兵见死不更其守不陨获于贫贱不充诎于富贵富与贵是人之所欲也不以其道得之不处也贫与贱是人之所恶也不以其道得之不去也一箪食一瓢饮在陋巷人不堪其忧回也不改其乐三军可夺帅也匹夫不可夺志也不曰坚乎磨而不磷不曰白乎涅而不缁不降其志不辱其身子君子修道立徳不以困穷而改节昔齐景公田招虞人以旌不至将杀之孔子奚取焉取非其招不往也大匠不为拙工改废绳墨羿不为拙射变其彀率堂髙数仞榱题数尺我得志弗为也食前方丈侍妾数百人我得志弗为也般乐饮酒驱骋田猎后车千乗我得志弗为也不诱于誉不恐于诽率道而行端然正已不为物倾侧古之贤人贱为布衣贫为匹夫食则饘粥不足衣则裋褐不完然而非礼不进非义不受影不为曲物直响不为恶声美非其志不之非其心不为虽以天下誉之得其所谓謷然不顾以天下非之失其所谓倘然不受与屈已以富贵不若抗志以贫贱屈已则制于人抗志则不愧于道胡毋思谓子思曰子思好大世莫能容子思曰大不见容命也毁大而求容罪也吾弗改矣钟山之玉炊以炉炭而色泽不变仲尼开迹将以自用也如委已而从人虽有规矩凖绳焉得而用之千变万化吾常守中史虽有挈缾之智守不假器孔子曰天下无行多为家臣仕于都唯季次未尝仕战国儒术既绌齐鲁之间学者独不废陈余谓孔鲋曰秦将灭先王之籍而子为书籍之主其危哉子鱼曰吾为无用之学知吾者惟友秦非吾友吾何危哉吾将藏之以待其求至无患矣叔孙通徴鲁诸生三十余人鲁有两生不肯行曰吾不忍为公所为公所为不合古吾不行公往矣周亚夫曰髙皇帝约非刘氏不得王非有功不得侯今王信虽皇后兄无功侯之非约也天不为人之恶寒而辍其冬地不为人之恶险而辍其广君子不为小人之匈匈而易其行丁傅董贤用事诸附离之者或起家至二千石时雄方草创太𤣥有以自守泊如也不为燥湿寒暑变其节不为风雨暴露改其形介然有常心如金石郅恽为上东城门候帝常出猎车驾夜还恽拒门不开帝令从者见面于门间恽曰火明辽逺遂不受诏帝乃回从东中门入髙获师事欧阳歙歙下狱获冠鐡冠带鐡锧诣阙请歙帝见之谓曰欲用子宜改性获对曰臣受性于父母不可改之于陛下任延为武威太守帝戒之曰善事上官无失于和延曰忠臣不私私臣不忠上下雷同非陛下之福善事上官不敢奉诏离朱不为巧眩移目师旷不为新声易耳志士不饮盗泉之水亷者不受嗟来之食孤竹长饥羞食周粟千乗莫移其情陈忠荐汝南周燮南阳冯良学行深纯隠居不仕名重于世帝以𤣥纁羔币聘之燮宗族更劝之曰夫修徳立行以为国君独何为守东冈之陂乎燮曰夫修道者度其时而动动而不时焉得亨乎与良皆自载至近县称病而还杨震为太尉帝舅耿寳荐李闰兄于震震不从寳乃自往候震曰李常侍国家所重欲令公辟其兄寳唯传上意耳震曰如朝廷欲令三府辟召固宜有尚书勅拒不许杨震为东莱太守当之郡道经昌邑故所举荆州茂才王宻为昌邑令夜懐金十斤以遗震震曰故人知君君不知故人何也宻曰暮夜无知者震曰天知地知我知子知何谓无知者宻愧而出范滂甥李颂素无行中常侍唐衡以属宗资资用为吏滂寝而不召资还怒捶书佐朱零零曰范滂清裁今日宁受笞而死滂不可违资乃止帝爱杨乔才貌欲妻以公主乔固辞不聴遂闭口不食七日而死中常侍赵忠遣弟延致殷勤于傅燮延谓燮曰南容少答我常侍万户侯不足得也燮正色拒之曰有功不论命也傅燮岂求私赏哉初𤣥徳举袁涣涣为吕布所留布欲使涣作书骂辱刘涣不可笑而应之曰涣它日之事刘将军犹今日之事将军也如一旦去此复骂将军可乎曹操追念田畴功恨前聴其让乃复以前爵封畴畴上疏陈诚以死自誓操不聴欲引拜之至于数四终不受畴素与夏侯惇善操使惇自以其情喻之惇就畴宿而劝之畴揣知其指不复发言惇临去固邀畴畴曰畴负义逃窜之人耳䝉恩全活为幸多矣岂可买卢龙之塞以易赏禄哉纵国私畴畴独不愧于心将军雅知畴者犹复如此若必不得已愿効死刎首于前不为小利移目不为意似改步中常侍郎黄皓用事董厥诸葛瞻不能矫正士大夫多附之唯樊建不与皓往来秘书令郄正乆在内职与皓比屋周旋三十余年澹然自守以书自娱既不为皓所爱亦不为皓所憎故官不过六百石而亦不罹其祸吴隠之为广州刺史酌贪泉赋诗曰试使夷齐饮终当不易心蔡谟除司徒三年不就职诏书屡下谟终不受帝临轩遣侍中纪据黄门郎丁纂徴谟谟陈疾笃使主簿谢攸陈让自旦至申使者十余返而谟不至诏免谟为庶人褚渊侍山隂公主十日备见逼迫誓死不回沈庆之请老乃至稽颡泣涕上不能夺聴以始兴公就第上复欲用庆之使何尚之往起之尚之累陈上意庆之笑曰沈公不効何公往而复返尚之慙乃止岂可令臣曲笔周处士韦夐志尚夷简魏周之际十徴不屈世宗礼敬尤厚号曰逍遥公傅縡上书言后主酒色过度辞多讦直后主大怒曰我欲救卿卿能改过否对曰臣心如面面可改臣心可改刘行本性刚烈周武时为掌朝大夫典笔砚故事持至御坐则承御大夫取以进及行本将进承御欲取之行本抗声谓承御曰笔不可得帝惊问之曰臣既不佩承御刀承御亦焉取臣笔王世充以国子助教吴人陆徳明为汉王师令𤣥恕就其家行束脩礼徳明耻之故服巴豆散卧称病𤣥恕入跪牀下对之遗利竟不与语太宗谓尉迟敬徳曰公心如山岳虽积金至斗知公不移上又谓尉迟敬徳曰朕欲以女妻卿何如敬徳叩头谢曰臣妻虽鄙陋相与共贫贱乆矣臣虽不学闻古人富不易妻段志𤣥与宇文士及勒兵卫章武门太宗夜遣使至二将军所士及披户内使志𤣥拒曰军门不夜开使者示手诏志𤣥曰夜不能辨不纳比晓帝叹曰真将军也周亚夫何以加太平公主与僧寺争碾磴雍州司户李元絃判归僧寺雍州刺史窦从一大惧亟命元絃改判元絃大署判后曰南山可移判不可摇从一不能夺李商隠迁广州都督及还人或褏金以赠商隠曰吾自性分不可易非畏人知也不移如山栁浑与张延赏同为相怙权嫉浑守正俾其所厚谓浑曰相公旧徳但节言于庙堂则重位可乆答曰为吾谢张相公栁浑头可㫁舌不可禁秉心蹈义鐡心石肠御史大夫髙元裕欲荐用韦澳讽澳谒已澳曰然恐无呈身御史传记伯成耦耕不慕诸侯之荣原宪桑枢不易有官之宅集操愈坚而不衰每以清白洗心不为寒暑变节甘心苦节风雨不改处屯而必行其道居陋而不改其度昔闻陈仲子守义辞三公身赁妻织屦乐亦在其中岂无贫贱苦羞与倾巧同松柏虽居寒羞逐桃李春不学蒲栁凋真心常自保道胜于内者物莫能乱徳充于外者事不能诱宁方为皂不圆为卿宁方为汚辱不圆为显荣河汉不改色江流石不转君㸔磊落士不肯易其身抗哉巢由志尧舜不可迁金石有销铄肺肝无寒温旋风四面起井深波不生坚氷一时合井深冻不成终年汲引絶不耗复不盈五月金石铄既寒亦既清易时不易性改邑不改名君门客如水日夜随势行君㸔守心者井水为君盟玉色深不变井水挠不移若俛首帖耳摇尾而乞怜者非我之志也人生岂草木寒暑移此心志为饮坚氷玉贞而折不能瓦合鸾鍜而萎不同鸡羣金石自销铄玉性肯磷缁星霜屡变金石弥坚玉立于磷缁之际鸡鸣于风雨之中静柯劲草在我而已直不枉尺正不由径人或叹曰千乗之邑非无好事者家日欲击鲜为具以饱君者多矣君独闭关而不出率空腹贮古圣贤道徳言语何自苦如此生笑曰我几年来忍饥诵经岂不知屠沽儿有酒食耶自言嵗寒性不知露与霜石可转也不可夺其坚贞陵谷可移隋和之徳不昧寒暑有迁松筠之志如一惟有刚肠鐡百鍊不柔亏澹然一心独立千仞骨鲠知难屈锋铓岂易干青松心在任风霜不惮芳兰之焚竟全孤竹之志松色不肯秋玉性不可柔身不以形势屈口不以观望柔本朝王元之作三黜赋其卒章曰屈于身而不屈于道虽百谪其何亏我生不有命其肯枉尺寻饮风蝉至洁长吟不改调虽事君均于事亲而夺志难于夺帅不屈子张骞苏武之奉使执节没身不屈王命虽古之肤使其犹劣诸史晋使解扬如宋使无降楚郑人囚而献之楚楚子厚赂之使反其言遂致其君命曰臣能承命为信信无二命受命以出有死无霣又可赂乎郑子产争承自日中以争至于昏晋人许之田横客五百人在海上帝使使召至闻横死皆自杀大将军青既益尊姊为皇后黯与亢礼或説黯曰自天子欲令羣臣下大将军大将军尊贵诚重君不可不拜黯曰夫以大将军有揖客反不重耶萧望之堂堂折而不挠贡禹为河南令以职事为府官所责免冠谢禹曰冠一免安可复冠也遂去官董宣为洛阳令杀湖阳公主奴帝召宣使叩头谢主宣不从强使顿之宣两手据地终不肯俯勅彊项令出杜伯山天子所不能臣诸侯所不能友越骑司马郑衆使北匈奴单于欲令衆拜衆不为屈单于围守闭之不与水火衆拔刀自誓单于恐而止乃更发使随衆还京师曹操围广陵臧洪袁绍邑人陈容谓绍曰今日宁与臧洪同日死不与将军同日生也王祥与荀顗往谒司马懿顗曰便当拜也祥曰安有天子三公而辄拜人者独长揖齐王冏䜩㑹命侍中嵇绍操琴绍对曰公匡复社稷当轨物作则垂之于后绍虽虚鄙忝备常伯腰绂冠冕鸣玉殿省岂可操执丝竹为伶人之事武陵王晞闻戴逵善鼓琴使人召之逵对使者破琴曰戴安道不为王门伶人陶潜为彭泽令郡遣督邮至县吏白应束带见之潜叹曰吾不能为五斗米折腰拳拳事郷里小人卞延为上虞令有刚气孟顗以令长贰之脱帻投地拂衣而去魏统军李佐攻新野获刘思忌问之曰今欲降未思忌曰宁为南鬼不为北臣乃杀之齐慕容俨曰吾状貌如此行望人拜岂可拜人松表嵗寒霜雪不能凋其节刘仁轨运粮失船李义府命袁异式鞠之式曰吾与朝廷何人为雠宜早为计仁轨曰当官不职国有常刑无所逃命若使自引决以快雠人窃所未甘乃具狱以闻除名萧颖士若百鍊之刚不可屈栁公绰为京兆尹公绰初赴府有神䇿小将跃马横冲前导公绰驻马杖杀之明日入对延英上色甚怒诘其専杀之状对曰臣职当杖之不当奏上曰谁当奏者对曰本军当奏若死于当衢金吾街使当奏在坊内左右巡使当奏上无以罪之退谓左右曰汝曹须作意此人朕亦畏之宰相韦贻范母丧诏还位偓当草制上言俟变缞而召可也学士使马从皓迫偓求草偓曰腕可㫁麻不可草传记郑衆谓匈奴曰不忍将大汉节对氊裘独拜汉顺帝徴樊英诏郡县驾载上道英不得已到京师称疾不肯赴乃强舆入殿犹不以礼屈帝怒曰朕能生君能杀君能贵能贱能富能贫君何慢朕英曰臣受命于天尽其命天也死得其命亦天也陛下焉得杀臣臣见暴君如见仇雠立朝犹不肯可得贵乎虽在布衣环堵之中晏然自得不易万乗之尊又可得而贱乎陛下焉得贱臣臣非礼之禄万钟不受申其志虽箪食弗厌也陛下焉能富臣焉能贫臣帝不能屈魏世祖选丁邯为郎邯託疾不就诏问实病羞为郎乎对曰臣实不病耻以孝亷为令史耳世祖怒使虎贲杖之数十诏问欲为郎否对曰能杀臣者陛下不能为郎者臣也诏出不为郎李白失意游华山过县宰方开门决事白乗醉跨驴过门宰怒不知太白也引至庭下曰汝何辄敢无礼白乞供状状无姓名曰曽令龙巾拭吐御手调羮贵妃捧砚力士脱靴天子门前尚容吾走马华隂县里不许我骑驴集天资木强不能屈节权门地隔蓬心不能买名时议时弃道犹存艰危气益増至寳有本性精刚无与俦可使寸寸折不能绕指柔泥涂不屈青云心若见中丞忽相问为言腰折气冲天本朝王荆公谓孙立节曰吾条例司当得开敏如子者孙笑曰公过矣当求胜我者若我辈人则亦不肯为条例司矣门前万事不挂眼头虽长低气不屈无守子乡为身死而不受今为宫室之美为之乡为身死而不受今为妻妾之奉为之乡为身死而不受今为所识穷乏者得我而为之如委已而从人虽有规矩凖绳焉得而用之史见利则逝见便则夺素无所守持而为好言于下元稹始言事峭直欲以立名中见斥废十年信道不坚乃丧所守附宦官得宰相位晩节弥沮丧加亷节不饰冯道虽为首相依违两可无所操决或谓帝曰冯道承平之良相今艰难之际譬如使禅僧飞鹰耳传记皇甫嵩当董卓为太师嵩中丞见卓拜卓曰可以服未嵩曰安知明公乃至是乎集凡一人毁之则自以为不足一人誉之则自以为有余中立不倚经君子上交不谄下交不渎不刚不柔厥徳允修维仲山甫柔亦不茹刚亦不吐不侮鳏寡不畏彊御刚气不怒柔气不慑君子中立而不倚强哉矫不得中道子欲轻之于尧舜之道者大貉小貉也欲重之于尧舜之道者大桀小桀也杨子取为我拔一毛而利天下不为也墨子兼爱摩顶放踵利天下为之负石而赴河是行之难为者也而申徒狄能之然而君子不贵者非礼义之中也过则失中不及则不至李仲元不夷不惠可否之间动失之繁静失之寡史矫枉者过直传记昔闻陶潜赋归去来即径归王羲之乃自誓于父母坟前且仕宦岂不是好事但㸔行已如何无愧经相在尔室尚不愧于屋漏对越在天君子内省不疚无恶于志子曰内省不疚夫何忧何惧子自反而忠矣其横逆由是也君子曰此亦妄人也已矣仰不愧于天俯不怍于人史范武子祝史陈信于鬼神无愧辞内省不疚何恤人言郭子仪夺兵权朝闻命夕引道无纎芥自嫌崔斯立曰余不负丞而丞负余传记蔡伯喈为天下作碑铭多矣未尝不有惭色唯郭先生碑无愧耳集内自省而不慙思对上灵之心仰不愧天俯不愧人内不愧心无怍于心无愧于色本朝唐王义方道南海舟师持酒脯请福义方酌水誓曰有如忠获戾孝见尤四维廓氛千里安流神之聴之无作神羞是时盛夏涛雾蒸涌既祭天云开露人壮其诚晁无咎言司马温公有言吾无过人者但平生所为未尝有不可对人言者性何适之不可中无愧之为安无隠经事君有犯无隠事师无犯无隠瑜不掩瑕瑕不掩瑜子曰二三子以我为隠乎吾无隠乎尔子郭林宗谓仇季智曰子尝有过否季智曰吾尝饭牛牛不食搏牛一下有常产者有常心人有常理史开心见诚无所隠伏或问伦有私乎对曰昔人有与吾千里马者吾虽不受每三公有所选举心亦不能忘而亦终不用吾兄子病一夜十往退而安寝吾子有疾虽不省视而竟夕不眠若是者岂可谓无私乎帝召允谓曰国书浩作不允曰太祖记前着作郎邓彦海所撰先帝记及今记臣与浩同作然而臣多于浩帝大怒曰此甚于浩安有生路景穆曰天威严重允迷乱失次耳臣向问皆云浩作帝问如东宫不允曰臣罪应灭族不敢虚妄殿下以臣侍讲日乆哀臣乞命耳实不敢迷乱帝谓景穆曰直哉此亦人情所难而能临死不移且对君以实贞臣也宁失一有罪宜宥之诏百官言得失常何武人马周为条对二十余事太宗怪之曰此非臣所能家客马周教臣言之崔祐甫作相未二百日除官八百人上尝谓祐甫曰人或谤卿所用多涉亲故何也对曰茍平生未之识何以谙其才行而用之元义方言李绛私其同年上以诘绛对曰若其人果才虽在兄弟子姪之中犹将用之况同年乎避嫌而弃才是乃便身非狥公也上谓宰相曰卿辈当为朕惜官勿用之私亲故李绛曰若避亲故之嫌使圣朝亏多士之美此乃偷安之臣非至公之道也茍所用非其人则朝廷自有典刑谁敢逃之有愧经有腼面目颜厚有忸怩子夫泚也非为人泚中心达于面目子贡闻汉隂丈人之言卑陬失色史子贡过原宪宪敝衣冠见子贡子贡曰岂病乎宪曰贫也非病也子贡慙终身耻其言之过也项王曰纵江东父兄怜我我何面目见之纵彼不言籍独不愧于心乎主臣张𤣥素少为刑部令使上尝对朝臣问之𤣥素耻之出阁殆不能步色如死灰愧颜何寄惭恨入地集服药求汗或有弗获愧情一集涣然流离寄颜无所逢人多厚颜有常经君子以常徳行言有物而行有恒动静有常刚柔㫁矣其尔典常作之师政贵有常不愆不忘率由旧章得见有恒者斯可矣子曰居处恭执事敬与人忠虽之夷狄不可弃也子丧祭从先祖遵先王之法而过者未之有也有恒产者有恒心君子道其常天行有常不为尧存不为桀亡应之以治则吉应之以乱则凶天有常道地有常数君子有常体人有常理史天有常度地有常行君子有常行君子道其常铜为物之至精不为燥湿寒暑变其节不为风雨暴露改其形介然有常有似于士君子之行虽有仓卒未尝疾言金石有一定之声或问卢钦徐邈当武帝之时人以为通自凉州刺史及来京师人以为介何也钦答曰往者毛孝先崔季珪用事贵清素之士时皆变易车服以求名髙而徐公不改其常故人以为通比来天下奢靡转相倣傚而徐公雅尚自若不与俗同故前日之通乃今日之介也是世人之无常而徐公之有常也上指殿屋谓侍臣曰治天下如建此屋营构既成勿数改移茍易一榱正一瓦践履动摇必有所损若慕竒功变法度不恒其徳劳挠实多传记一心可以事百君鸾鳯不迁甘于竹实驺虞不移食于生物集动循定检天有可察迅风凌雨不谬晨禽之察劲隂杀节不凋寒木之心衣缁守白发华守黑不为物迁是有常徳衆木悦芳艳松独守其贞衆耳喜郑卫琴亦不改声面色不忧喜血气常平和不失信于儿童无惰容于暗室君子芳桂性春荣冬更繁言语举止率有常度外若可浑其中甚清外如可杂其中甚静无常经不恒其徳或承之羞不恒其徳无所容也徳二三动罔不凶士也罔极二三其徳亡而为有虚而为盈约而为泰难乎有恒矣南人有言曰人而无恒不可以作巫医子茍无恒心放僻邪侈无不为已趋舎无定谓之无常言无常信行无常真传记百心不可以事一君反常经夫子制义从妇凶也反道败徳败常乱俗子鸱鸮夜察豪末昼出瞑目而不见丘山闻歌以为哭视白以为黒飨香以为臭尝甘以为苦行非以为是小人道其怪夫醉者超江津以为咫尺之沟也隣之母死往哭之哀妻死而不泣有所刼以然也史天反时为灾地反物为妖民反徳为乱乱则妖灾生故文反正为乏有信经庸言之信厥孚交如信以发志也有孚颙若行险而不失其信信及豚鱼不言而信存乎徳行人之所助者信也中孚信也尔无不信朕不食言大信不约与国人交止于信信近于义言可复也谨而信上好信则民莫敢不用情信则人任焉子刑赏已诺信乎天下齐桓晋文楚庄吴阖闾越勾践威动天下强殆中国无他信也仲尼曰夫至信也动天地感鬼神横六合而无逆岂但履危崄入火水而已哉至信辟金或问信曰不食其言史茍有明信涧溪沼沚之毛苹蘩蕰藻之菜筐筥锜釡之器潢污行潦之水可荐于鬼神可羞于王公信者国之寳也民之所庇也仗莫如信信者言之瑞也能信不为人下晋荀息曰使死者反生生者不愧乎其言则可谓信矣卫鞅变秦法令恐民不信乃立三丈之木于国都南门募民有能徙置北门者予十金民莫敢徙复曰予五十金有一人徙之辄予五十金以明不欺吴起欲伐秦恐士卒军人不信乃埋一车辕于市东门书有能移此辕置西门者给土田宅百亩黄金百斤有一人来移即赐之于是召募人伐秦遂克昔齐桓公不背曹沫之盟晋文公不贪伐原之利魏文侯不弃虞人之期秦孝公不废徙木之赏肥义曰死者复生生者不愧吾言已在前矣信如尾生与女子期于梁下女子不来水至不去抱柱而死相然信死一邑一乡不可以无信羊祜为镇南每与吴人尅日战而不为掩袭之计陆羽与人期雨雪虎狼不避也卫大经口无二言赵鳯曰帝王心存大信固不必刻之金石也传记吴起与故人期食不至起终日不食来乃食践言诺责魏文侯与虞人期猎其日饮酒乐天雨文侯曰虽乐岂可无一㑹期哉集共秉延州信无惭仲路诺然诺之信重于布言豚鱼不爽海岳尚可倾吐诺终不移玉无改行金不如诺无信经大无信也桓王失信诸侯背叛君子屡盟乱是用长茍无忠信诚悫之心以涖之虽固结之民其不解乎子曰人而无信不知其可也大车无輗小车无軏其何以行之哉自古皆有死民无信不立史君子曰茍信不继盟无益也诗云君子屡盟乱是用长无信也已则无信而杀人以逞不亦难乎小所以事大信也小国无信兵乱日至亡无日矣晋楚将盟楚衷甲子木曰晋楚无信乆矣茍得志焉用信太宰曰令尹将死矣求逞志而弃信若可寻也亦可寒也是食言多矣能无肥乎晋楚无信我安得有信不实其言记纂渊海卷四十九记纂渊海卷五十钦定四库全书记纂渊海卷五十宋潘自牧撰性行部有忌惮经岂敢爱之畏我父母仲可懐也父母之言亦可畏也岂敢爱之畏我诸兄仲可懐也诸兄之言亦可畏也岂敢爱之畏人之多言仲可懐也人之多言亦可畏也岂不懐归畏此罪罟岂不懐归畏此简书十目所视十手所指其严乎君子有三畏畏天命畏大人畏圣人之言史岂不欲徃畏我友朋上谓侍臣曰人言天子至尊无所畏惮朕则不然上畏皇天之监临下惮羣臣之瞻仰本朝家有主母而豪奴悍婢不敢与弱子抗无忌惮经不惕予一人乃㒺畏畏谓已有天命谓敬不足行谓祭无益谓暴无伤狃于姦宄败常乱俗以荡陵徳实悖天道小人而无忌惮也不愧于天不畏于人乘我乘驹朝食于株胡不相畏不畏于天匪先民是程匪大犹是经小人不知天命而不畏也狎大人侮圣人之言子出则为宗族患入则为乡里忧小人之行也事君无义进退无礼言则非先王之道者犹沓沓也齐人有欲金者清旦衣冠之市适鬻金者之所攫金而去好憎尚怒小人哉史杀人不忌为贼肆行无度无所还忌不思谤讟不惮鬼神神怒民痛无悛于心单旗刘狄剥乱天下帅羣不弔之人以行乱于王室侵欲无厌规求无度贯渎鬼神慢弃刑法傲狠威仪李斯曰三代之事何足法也李斯请史官非秦语皆烧之天下敢有藏诗书百家语者悉诣守尉杂烧之有敢偶语诗书者弃市敢为大言处之不疑秦灭六国上古遗烈扫地尽矣宋康王欲霸之亟成故射天笞地斩社稷而烧灭之以示威服鬼神为长夜之饮于室中室中人唿万岁则堂上应之堂下之人又应之门外之人又应之以至于国中无敢不唿万歳者天下之人谓之桀宋矫制以令天下姗笑三代荡灭古法颛作威福庙堂之上触情妄行方今布衣乃窥国家之隙见间而起者蜀郡是也及山阳亡徒苏令之郡蹈籍名都大羣求党与索随和而亡逃匿之意此皆轻量大人亡所畏忌国家之权轻故匹夫欲与上争衡也横厉无畏忌欲以熏轑天下梁冀暴李固杜乔尸于城北四衢令有敢临者如其罪吴树为荆州刺史辞梁冀冀鸩之出死车上辽东太守侯勐初拜不谒冀託以他事腰斩之戏弄神祇歌颂祸殃杜塞天下之口聋盲一世之人入吾室操吾戈以伐我祖珽私谓和士开曰君之宠幸振古无比宫车一日晩驾何以克终宜令皇太子早践大位以定君臣之分若事成中宫少主皆徳君此万全计也请君説主上令粗解当自外入表谕之于是上书齐主从之传位于太子纬阮佃夫人纳货贿所饷减二百疋绢则不报书右司郎中冯翊乔知之有美妾曰碧玉知之为之不昬武承嗣借以教诸姬遂不还知之作緑珠怨诗以寄之碧玉赴井死承嗣得诗于裙带大怒讽酷吏罗吉族诛之来俊臣倚势贪淫士民妻妾有美者百方取之自宰相以下籍其姓名而取之武三思尝言我不知代间何者谓之善人何者谓之恶人但于我善者则为善人于我恶者则为恶人耳卢把秉政荐吏部侍郎关播为中书侍郎平章事上尝从容与宰相论事播意有所不可起立欲言把目之而止还至中书把谓播曰以足下端悫少言故相引至此曏者奈何发口欲言耶小人之虑遂以为天道难知为善未必福而为恶未必祸也李振曰此辈自谓清流宜投黄河为浊流传记上小尧舜下邈三王集白昼攫金行与义乖言与法违本朝小人不主于礼义则无忌惮所以反中庸也安石谓天变不足畏祖宗不足法人言不足䘏有顾借子齐景公问晏子曰为人何患曰患社䑕出窃于外入託于社灌之恐壊墙熏之恐烧木史邓侯曰人将不食吾余欲投䑕而忌器䑕近于器尚惮不投社鼷不灌屋䑕不熏孔融荐祢衡于曹操衡乃着布单衣持三尺梲杖坐大营门以杖捶地大骂操怒曰祢衡竖子孤杀之犹雀䑕耳顾此人素有虚名逺近将谓孤不容之妻子以累其心产业以重其志舍此以为非者有必不多矣罗仇曰吾家世以忠孝着于西土宁使人负我我不忍负人也传记稷蜂不攻社䑕不熏集薙草恐伤蕙无顾借经子曰小人不耻不仁不畏不义史史举以茍贱不亷闻于世吾日暮途逺故倒行逆施之子独不见家人寡妇邪始自约敕之时意廼慕宋伯姬及陈孝妇不幸壹为盗贼所污遂行淫佚知其非礼然不能自还吾犹此矣且被刑之人心不念生志在思死类多趋恶莫复归正夙沙乱齐伊戾祸宋赵高英布为世大患传记杨国忠谓客曰某起家细微因縁椒房以至于是未知税驾之所终不能致令名更当取乐于富贵耳表里相应经君子黄中通理正位居体美在其中而畅于四支发于事业和顺积中而英华发外其哀心感者其声噍以杀其乐心感者其声啴以缓其喜心感者其声发以散其怒心感者其声粗以厉其敬心感者其声直以廉其爱心感者其声和以柔清明在躬志气如神君子服其服则文以君子之容有其容则文以君子之辞遂其辞则实以君子之徳富润屋徳润身心广体胖子中心逹于面目胷中正则眸子了焉胷中不正则眸子眊焉仁义礼智根于心其生色也睟然见于靣盎于背施于四体有诸内必形诸外源清则流清源浊则流浊文貌情用相为内外表里体痛者口不能不唿心恱者颜不能不笑威仪文辞表也徳行忠信里也史心和则气和气和则形和爱待敬而不败徳须威而久立故制礼以崇敬作刑以明威形气发于根柢兮柯叶彚而灵茂表曲者影必斜源清者流必洁犹叩树本百枝皆动也木心不正则脉理皆斜根朽者叶枯源涸者流竭集满内而外扬厌白玉以为面懐琬琰以为心泉竭则源涸根朽则叶枯枝繁者䕃多条落者本孤气水也言浮物也水大而物之浮者小大毕浮气之与言犹是也气盛则言之短长与声之高下皆宜未尝闻有响大而声微也夫所谓文者必有诸其中是故君子慎其实实之美恶其发也不揜本深而末茂形大而声闲行峻而言厉心醇而气和昭晰者无疑优游者有余体不备不可以为成人辞不足不可以为成文温润发于外其间韬玙璠言者志之苗行者文之根所以读君诗亦知君为人粹和絪緼积于中铿锵发越见乎文五行秀气得之居多者其色㶑滟于颜间其声发而为文章既禀之而生亦有涯而落其文章贵寿之气焰欤孝弟为根柢神明枝叶之直方为天质礼让縁饰之神欢体自轻藴为志气播为事业本朝栁公权曰用笔在心心正则笔正腹有诗书气自华人之不学者照镜则面目可憎对人则语言无味表里不副经象恭滔天枝叶未有害本实先拨色取仁而行违居之不疑色厉而内荏譬诸小人其犹穿窬之盗也与子声闻过情羊质而虎皮见草而说见豺而战鲁人缝掖实非儒行史外强中干宋肥义曰公子章声善而实恶绛灌曰平虽美丈夫如冠玉耳其中未必有也多声过实袁绍色厉而胆薄高干有雄志而无雄才张磔纲罗而自理甚踈高仙芝谓程千里曰公面虽男子心如妇人迺䃉中而玉表齐着作郎祖珽有文学多技艺而踈率无行尝为高祖中外府功曹因宴失金叵罗于珽髻上得之本朝潘郎晓踏河阳春明珠白璧惊市人那知望拜马蹄下胷中一斛泥与尘言行相顾经有其言无其行君子耻之可言也不可行君子弗言也可行也不可言君子弗行也言顾行行顾言君子胡不慥慥尔子曰先行其言而后从之古者言之不出耻躬之不逮也君子耻其言而过其行子圣人言行不失毫釐言取而行违温彦博恶之能言不能行经静言庸违有其言无其行君子耻之其言之不怍则为之也难子言不顾行行不顾言口言善身行恶国妖也孔子读而仪秦行史羣臣上言宜封禅泰山诏曰即位三十年百姓怨气满腹吾谁欺欺天乎曽谓泰山不如林放乎何事汚七十二代之编録若郡县逺遣吏上寿盛称虚美必髠令屯田既上读河图㑹昌符幸泰山禅祭地于梁隂魏比年将帅多宠贵子孙衔杯跃马志逸气浮轩眉攘腕以攻战自许及临大敌忧怖交懐雄图锐气一朝顿尽牛僧孺口道先王语行如市人集遇客多言爱山水逢僧尽道厌嚣尘玉潭泉畔松间宿要见经年无一人相逢尽道休官去林下何曽见一人矜持经率履不越燕处则听雅颂之音行步则有环珮之声升车则有和鸾之音居处有礼进退有度砥砺廉隅君子言不过辞动不过则不戏色致礼以治躬则庄敬庄敬则严威君子无故玉不去身君子于玉比徳焉行中规还中矩君子不失足于人不失色于人不失口于人是故貌足畏也色足惮也言足信也今世行之后世以为楷君子矜而不争子君子言有坛宇行有防表为冠所以庄其首也为履所以重其足也衣裳襜如劒佩锵如皆所以防其躁也史断断自修整如布帛之有幅君子目以定体足以从之人之有冠犹宫室之有墙屋也粪除而已进退容止非礼不行霍光出入省殿门止进有常处郎仆射窃识眂之不失尺寸矜严好礼动止有则居处幽室必自修整虽遇妻子若严君焉及在乡党详言正色三辅以为仪表陈登处身循礼非法不行虽在燕居必以礼自整君子当正威仪何有蓬头跣足自谓宏逹耶谢𢎞微精神端审时然后言婢仆之前不妄语笑传记南山有文豹雾雨七日不下食者何也欲以泽其衣毛而成其文章也杨愔曰裴让兄弟都无乡音集余好修以为常虽体解吾犹未变新沐者必弹冠新浴者必振衣与人有畛域不为戏狎本朝赵光逢规矱自持栁仲郢私居束带正色持重经虎视眈眈正色率下其容不改出言有章坐如尸立如齐君子不失足于人不失色于人不失口于人是故貌足畏也色足惮也言足信也君子之容舒迟足容重手容恭目容端口容止声容静头容直气容肃立容徳色容庄山立时行扬休玉色不旁狎夫子时然后言人不厌其言乐然后笑人不厌其笑君子正其衣冠尊其瞻视俨然人望而畏之集与人有畛域不为戏狎本朝包孝肃未尝有笑容人谓包希仁笑比黄河清放荡经欲败度纵败礼不矜细行不知其秩载号载呶子猖狂妄行史使酒难近数以酒失过丞相跅弛之士傥为人失荡不修廉隅以徼名当世何晏与夏侯𤣥荀粲王弼之徒竞为清谈尚虚无谓六经为圣人糟粕天下士大夫争慕效之遂成风流谯郡嵇康文辞壮丽好言老庄而尚竒任侠与陈留阮籍兄子咸河内山涛河南伺秀琅邪王戎沛人刘伶特相友善号竹林七贤皆崇尚虚无轻蔑礼法纵酒昏酣遗落世事放者因斯或悖吉凶之礼忽容止之表渎长㓜之序混贵贱之级甚者至于裸裎䙝慢无所不至时王澄胡毋辅之等皆以放任为逹或至裸体文帝求婚于籍籍醉六十日不得言而止隣家少妇美色当垆沽酒籍尝诣妇饮醉便卧其侧籍既不自嫌其夫察之亦不疑也阮咸素幸姑之婢姑当归于夫家初云留婢既而自从咸闻之借马追既及与婢累骑而还王献之卒徽之奔䘮不哭直上灵牀取献之琴弹之谢鲲任逹不拘邻家高氏女有美色鲲尝挑之女投梭折其两齿鲲傲然长啸曰犹不废我啸歌谢安爱好声律朞功之惨不废妓乐秘书监谢灵运好称疾不朝时或出郭游行且二百里经旬不归既无表闻又不请急以贵陵物物不服以威加人人不厌温庭筠薄于行无检幅多作侧辞艳曲脱冠露髻諠譁自恣传记阮籍嫂尝归家籍相见与别人或讥之曰礼岂为我辈设耶王澄尝之荆州送者倾邑所别树上有鹊巢澄便脱衣着犊鼻上树探鹊而弄之旁若无人谢郎中云王修载乐託之性出自门风王武子好驴鸣既𦵏文帝临其䘮顾语同游曰王子好驴鸣可各作声以送赴客皆一时作驴鸣史丹傥荡无检阮籍不拘礼教华堂今日绮筵开谁唤分司御史来忽发狂言惊满座两行红粉一时回杜牧佐宣城幕闻湖州多竒丽往游之刺史崔君张水嬉使州人毕观令杜牧阅之牧因见一女娃期之曰吾不十年来守此郡不来从适洎牧守湖州女已从人三载矣牧因赋诗曰自是寻春去较迟不须惆怅怨芳时张祜客懐南幕中赴宴杜牧同坐有所属意索骰子赌酒微吟曰骰子逡巡裹手拈无因得见玉纎纎祜曰但知报道金钗落髣髴还应露指尖集观古今文人类不护细行鲜能以名节自立幕天席地纵意所如以庄老为宗而黜六经以虚薄为辨而贱名检以放荡为通而狭节信以茍得为贵而鄙居正以望空为高而笑勤恪少年气真狂有意与春竞野鸟终难絷醉来拟共天公争酒肠寛似海诗胆大如天本朝醉后粗狂胆满躯威仪经威仪棣棣不可选也威仪反反威仪抑抑抑抑威仪维徳之隅颙颙卬卬如圭如璋令仪令色威仪容止宣着端行颐霤如矢朝廷济济翔翔君子之容舒迟山立时行扬休玉色赫兮喧兮者威仪也趋进翼如也君子正其衣冠尊其瞻视俨然人望而畏之容止可观进退可度子步中武象趋中韶濩君子貌重则有威史刘子曰民受天地之中以生所谓命也是以有动作礼义威仪之则以定命也北宫文子有威而可畏谓之威有仪而可象谓之仪君有君之威仪其臣畏而爱之则而象之故能有其国家令闻长世臣有臣之威仪其下畏而爱之故能守其官职保族宜家君子在位施舍可爱进退可度周旋可则容止可观作事可法徳行可象声气可乐动作有文言语有章以临其下谓之有威仪也鲁徐生善为容为礼官霍光每出入省殿门止进有常处郎仆射窃识视之不失尺寸威仪之盛如圭如璋进止皆有表识仪貌堂堂国之辉光舒绅缓佩鸣玉以步绰有余裕温彦博进止详华人拭目观张垍举止都雅裴休为人醖借进止雍闲冯定端凝若植权徳舆动止外饰其醖借风流为缙绅羽仪集风仪与秋月齐明贺琛为散骑常侍梁主与语常移晷刻故省中语曰上殿不下有贺雅琛容止都雅故人唿之巉巖容仪削成风骨风仪甚雅日光玉洁无威仪经而无望兮相鼠有皮人而无仪人而无仪不死何为威仪不类威仪幡幡史视流而行速邾子执玉高其容仰公受玉卑其容俯子贡曰高仰骄也卑俯替也骄近乱替近疾张敞为京兆尹无威仪罢朝走马章台街自以便面拊马羞怍俛首刮席不敢视李程简脱无威仪韩思彦仪矩梗野传记王戎简脱不持仪刑好乘巴滇马虽为三司率尔私行巡省园田不从一人以手巾揷腰戎故吏多至大官相逢戎辄下道避之风度史王商为人多质有威重身体鸿大容貌甚过絶人单于来朝仰视商貌大畏之迁延却退天子闻而叹曰此真汉相矣为人明彻须髪眉目如画燕颔虎颈飞而食肉此万里封侯相也蔡邕状异常人每行观者盈集凛凛皜皜焉其与崑玉秋霜比质可也裴楷目夏侯𤣥云肃肃如入宗庙中但见礼乐器卫瓘见乐广而奇之曰此人如氷镜见之莹然夏侯湛美容观与潘岳友善每行止同舆接茵京师谓之连璧王戎神彩秀彻视日不眩裴楷见而目之曰戎眼烂烂如巖下电裴楷风神高迈容仪俊爽时人谓之玉人卫玠风神秀异见者以为玉人王济俊爽有风姿每见玠辄叹曰珠玉在侧觉我形秽又语人曰与玠同游若明珠之在侧恍然照人嵇康长七尺八寸美音气好容色土木形骸不自藻饰人以为龙章凤姿天质自然王衍神姿高彻如瑶林琼木自然风尘表物顾荣少有珪璋符采爽彻王衍每持玉柄麈尾与手同色王羲之见杜乂而目之曰肤若凝脂眼如㸃漆此神仙中人也王恭美姿仪人目之云濯濯如春月栁桓𤣥曰刘裕风骨不常盖人杰也褚彦囘美仪貌善容止俯仰进退咸有风则每朝㑹百僚国使莫不延首目送之姿貌修洁与圭璧等质齐和士开曰琅琊王俨眼光奕奕数歩射人李绘仪貌端伟邢晏曰若披云雾如对珠玉风神洒落宋璟风度凝逺王彧美风姿为一时推许袁粲见之叹曰景文非但风流可恱乃哺歠亦复可观上尝陈乐于勤政楼下垂帘观之兵部侍郎卢绚谓上已起垂鞭按辔横过楼下绚风标清粹上目送之李义琛神情爽㧞帝每用人必曰风度能如九龄否日角珠庭非庸人相郭子仪风姿若神人望之岩岩如华山郑畋姿采如峙玉萧遇风采整峭崔澹举止秀峙时谓玉而冠者孔季翔永昌初擢制科陈子昂常称其神清韵逺可比卫玠房琯见徳秀叹曰见紫芝眉宇使人名利之心都尽姿宇魁秀崔逺风姿峻整世目为饤坐梨传记卫玠从豫章下都人久闻其姿容观者如堵墙见裴叔则如玉山上行光照映人山公曰嵇叔夜之为人也岩岩若孤松之独立其醉也傀俄若玉山之将崩时人目王右军飘如游云矫若游龙岩岩清峙壁立千仞张绪少而闲雅风流吐纳观者忘疲永明主见灵和殿前栁条嫩弱披靡可爱嗟赏曰此杨栁风流可爱似张绪少年唐蒋凝美风标每到朝士家以为祥瑞朝士中号为玉笋班李白神气高朗轩轩若霞举集情纯洁而罔薉兮姿盛质而无愆金相玉质天姿玉裕江汉炳灵清如玉壶氷河目龟文公侯之相金昭玉粹风标秀举清晖映世天骨踈朗墙宇高巍姿状岳立靡然属目风情踈朗霜明月湛之姿气骨端严雪白氷清之洁秋水为神玉为骨眉宇真天人魏侯骨耸精神𦂳华岳峯尖见秋隼炯如一段清水出万壑置在迎风寒露之玉壶符彩高无敌玉府标孤映皎皎鸾凤姿飘飘神仙气符彩照沧溟精辉陵白虹裴公有仙标㧞俗数千丈爱其风骨粹美无可拣见王于北亭犹高山深林龙虎变化不测杰魁人也退见少傅翠竹碧梧鸾鹄停峙幼子娟好静秀瑶环瑜珥兰茁其芽人之异在乎风神之清浊不在于倒置眉目反易冠带也观者识承平王孙故态分明氷玉容珠生照乘光氷莹环坐热星辰让光彩若霜鸿清唳松雪孤映石骨无浊肉飘飘鹤骨仙神仙余气色列宿炳辉光秀气独禀眸子了然炯炯清立望之真白圭振鹭也风仪秀伟神气深厚即之如镜望之如春眉宇俨图画神秀谢朝辉清润潘郎玉不如生而美姿河目海口玉山迥立琼树无对明眸白晳玉润珠辉美秀备于仪容风流发于言笑英盼横溢神锋秀发野鹤无俗质孟浩然骨貌清淑风神散朗本朝气刚而毅望之可畏色粹而仁近之可亲紫芝眉宇倾一坐笑语但闻鸡舌香韩侯氷玉人不可尘土杂风采铄云烟氷壶贮秋水丑恶经六极五曰恶乃见狂且子厉之人夜半而生子遽取火而视之汲汲然惟恐其似已也史贾大夫恶娶妻而美三年不言不笑今子少不飏田蚡为人貌侵蔡义为丞相短小无须眉貌似老妪行歩俛偻两吏扶夹乃能行张孟阳丑每出人恶之掷瓦砾盈车孙秀形陋短小奴仆之下者也欧阳询貌甚侵陋卢把貌陋而色如蓝人皆鬼视之传记刘伯伦形小貌丑文雅经好古博雅君子子君子安雅雅文辨惠之君子知之曰知之不知曰不知内不自以诬外不自以欺以是尊贤畏法而不敢怠傲是雅儒者也史大雅卓尔不羣河间献王近之矣儒雅则公孙𢎞董仲舒经书文雅足以谋王体㫁国论刘恺辞气高雅山简性温雅有父风雅有逺韵谢安文雅过于王𨗳张九龄文雅为帝知集文雅涉风骚霜松贞雅节月桂朗冲襟笑语和风骚雍容事文墨本朝文采风流诸谢上鄙俗经鄙夫可与事君也与哉其未得之也患得之既得之患失之茍患失之无所不至矣子有俗人者有俗儒者史家累万金门下不见一贤者俗吏之所务在于刀笔筐箧俗儒不逹时宜集抗尘容而走俗状扬善经君子遏恶扬善彰人之善美人之功子不没纤芥之善不掩萤爝之光史子贡喜扬人之美曹丘生谓季布曰仆将捉足下之名于梁楚间丙吉为丞相于官属掾吏务掩恶扬善祢衡称刘表之美盈口房𤣥龄曰余人不足惜至于杜如晦王佐之才大王欲经营四方非如晦不可世民惊曰微公言几失之礼部侍郎崔郾试进士公卿咸祖道武陵后至谓郾曰君方为天子求奇才敢献所益出袖中书搢笏为郾读之乃杜牧所赋阿房宫武陵曰请以第一人处之郾谢已得其人至第五郾未得武陵曰不尔宜以赋见还集东野吃吃说足下不离口栁惟深充江东路判官出巡其有非常之政裕于人者必举其课绩又以文采殷勤歌咏之俾其风謡颂声闻于他部达于京师而后已本朝唐杨敬之赠项斯诗曰几度见诗诗尽好及观标格过于诗平生不解藏人善到处相逢说项斯劝善史子文无后何以劝善叔向社稷之臣也犹将十世宥之以劝能者蔽贤经臧文仲其窃位者与知栁下惠之贤而不与立也子言无实不祥不祥之实蔽贤者当之史夫十室之邑必有忠信三人并行厥有我师今或阖郡至不荐一人是积行之君子壅于上闻也蔽贤蒙显戮古之道也何以知朝廷之衰人人自贤不务于通人故世陵夷杜宻曰刘胜知善不荐自同寒蝉唐彬当世英彦见彬莫不钦恱称之于文帝帝问孔颢颢忌其能良久不答陈骞曰彬为人胜骞甚逺帝辟彬为属他日谓孔颢曰近见唐彬卿受蔽贤之责矣集好蔽贤而嫉妬知善不言与嚚瘖同嫉妬经人之有技冐疾以恶之人之彦圣而违之俾不达子愚者好专事而妬贤能抑有功而济有罪士有妬友则贤交不亲君有妬臣则贤人不至小人不能则嫉妬怨诽以倾覆人害良曰贼隐良者谓之嫉日月欲明浮云蔽之藂兰欲茂秋风败之史屈原入则与王图议国事以出号令出则接遇賔客应对诸侯王甚厚之上官大夫与之同列争宠而害其能王使屈原为宪令属草藁未定上官大夫见而欲夺之不与因谗之蔺相如为上卿在廉颇之右颇曰我为赵将有攻城野战之大功相如徒以口舌为劳而居上且素贱人吾羞不忍为之下宣言曰我见必辱之韩非使秦王未之信用李斯姚贾害毁之王以为然下吏治非李斯使人遗非药自杀妬贤嫉能有功者害之贤者疑之天子议以贾生为公卿绛灌冯敬之属尽害之乃短贾生曰洛阳之人年少初学专欲擅权纷乱诸事于是天子䟽之不用其议翟方进举明经迁议郎时宿儒有胡常与方进同经名誉出方进下乃心害其能论议不右方进公孙为人意忌女无美恶入宫见妬士无贤不肖入朝见嫉初孙膑与龎涓俱学兵法涓自以能不及膑乃以法断其两足而黥之欲使终身废弃有妬之心王式为博士诸大夫博士共持酒肉劳式皆注意高仰之博士江公世为鲁诗宗心嫉式谓歌吹诸生曰歌骊驹式曰闻之于师客歌骊驹主人歌客无庸归今日诸生为主人日尚早未可也江公曰经何以言之式曰出曲礼江公曰何拘曲也式耻之阳醉逿墬式客罢让诸生曰我本不欲来诸生彊劝我竟为竖子所辱董仲舒言道徳见妬于公孙李广奋节于匈奴见排于卫青唐彬当世英彦见彬莫不钦恱称之于文帝文帝问孔颢颢忌其能良久不答陈骞曰彬为人胜骞逺甚帝辟彬为属他日谓孔颢曰近见唐彬卿受蔽贤之责矣燕封裕曰已无骨鲠嫉人有之外似柔谨内实忌克孔颕达老师宿儒耻出其下隂遣客刺之李林甫为相凡才望功业出己右及为上所厚势位将逼己者必百计去之尤忌文学之士或阳与之善啗以甘言而隂陷之世谓李林甫口有蜜腹有劒传记马融筭浑天不合召郑𤣥令一筭便决及𤣥归融心忌焉𤣥亦疑有追者乃坐桥下在水上据屣融果欲追之左右曰𤣥亦疑下土下水上据木此必死矣遂罢追天寳初帝顾林甫曰严挺之安在其材可用林甫退召其弟损之与道旧谆复欵曲且许美官因曰天子视绛州厚要当以事自解归得见上且大用因绐挺之使称疾愿就医京师林甫已得奏即言挺之春秋高有疾幸闲官得就养卢把居相忌能妬善小不附者必致之于死恶颜真卿之直言令奉使李希烈竟殁于贼集世溷浊而嫉妬衆佥谐以妬贤孤圣特而易伤人恶俊异俗疵文雅斵善害能丑正恶直肆其噤害则皆妬之徒也妨功害能之臣尽为万户侯静思屈原沈逺忆贾谊贬椒兰争妬忌绛灌共谗谄妬肠务生敌忌者畏人修事修而谤兴徳高而毁来来时畏有他人上截断龙胡斩鹏翼权臣妬逸才心如斗筲窄谗谮经诬善之人其辞游谗说殄行起信险肤协比谗言萋兮斐兮成是贝锦彼谮人者亦已大甚哆兮侈兮成是南箕彼谮人者谁适与谋缉缉翩翩谋欲谮人捷捷幡幡谋欲谮言取彼谮人投畀豺虎豺虎不食投畀有北有北不受投畀有昊营营青蝇止于樊岂弟君子无信谗言营营青蝇止于棘谗人㒺极交乱四国盗言孔甘乱是用餤无罪无辜谗口嚣嚣浸润之谮肤受之愬子伤良曰谗摇唇鼔舌擅生是非墨子所以悲丝杨朱所以泣岐路以其变为青黄迥为左右也点素为缁谗妬之人必好闻人恶恶闻人善谗邪之蔽善人也犹朝日洞明雾甚则不见天沙石至净流浊则不见地虽有明净之质而不发明雾水蔽之也昔直不疑未尝有兄而谗者谓之盗嫂第五伦三娶孤女而世人云笞妇翁此听虚而责响悖情倒理罔之甚也史犹有内谗毁信废忠崇饰恶言靖谮庸囘服谗蒐慝以诬盛徳谓之穷奇若衆口之铄金言之太甘其中必苦谮在中矣吴太宰嚭既与子胥有隙因谮曰子胥为人刚暴少恩今不见用常鞅鞅怨望吴王乃使使赐子胥属镂之劒以死屈原为宪令上官大夫见而欲夺之不与因谗之曰王使屈平为令衆莫不知每一令出平伐其功曰以为非我莫能为也王怒而䟽屈平积毁销骨范雎谬曰秦安得王秦独有太后穰侯耳臣居山东时齐知有孟尝君不闻有王闻秦有太后穰侯不闻有王大其都者危其国尊其臣者卑其主今自百秩以上至诸大吏下及王左右无非相国之人者见王独立于朝田蚡曰魏其灌夫日夜招聚天下豪杰壮士与论议腹诽而心谤不仰视天而俯画地睥睨两宫幸天下有变而欲有功绛灌谗陈平曰平虽美丈夫如冠玉耳其中未必有也居家盗其嫂今大王令护军受诸将金张汤曰严助出入禁门腹心之臣而外与诸侯交私如此不诛后不可治助竟弃市孔墨之辩不能免于谗䛕师丹使吏书奏吏书冩其草丁傅子弟闻之使人上书告丹上封事行道人徧持其书上以问将军中朝臣皆对曰忠臣不显谏大臣奏事不宜漏泄谗言蚕生马援在交趾尝以薏苡实能轻身省慾以胜瘴气援欲以为种军还载之一车时人以为南土珍怪卒后有人上书谮之者以为前所还载皆明珠文犀邪径败良田谗言败善人周公大圣而四国流言乐毅王佐而被谤骑刼巷伯有豺兽之慨苏公兴飘风之刺恶直丑正何代无之𤣥宗曰是子妬贤嫉能举无比者传记三人成虎十人挠椎衆口所移毋翼而飞衆口铄金俗说有美金衆人咸共诋訾言其不纯卖金者欲其售因取鍜以见真伪此为衆口铄金衆口所毁浮石沈木集䲭鸮鸣衡轭豺狼当路衢苍蝇间白黑谗巧令亲䟽飞尘秽清流朝云蔽日光秋兰岂不芬鲍肆乱其芳积毁销金积谗磨骨飞金沈羽欲搆南箕成贝锦青蝇一相点白璧遂成冤羣诬成罪圣人不能救谗口到骨黄金销衆口白璧竟难投白璧何辜青蝇屡前羣轻折轴下沈黄泉衆毛飞骨上凌青天萋斐暗成贝锦粲然泥沙聚埃珠玉不鲜交乱四国播于八埏拾尘掇蜂疑圣猜贤擢髪数罪罪乃孔多倾海流奔恶无以过积毁销金沈忧作歌有道士言人皆有尸虫三处腹中伺人隐微失误辄籍记日庚申幸其人之昏睡出䜛于帝以求飨以是人多谪过疾疠夭死侧肩帖耳有舌如刀喑啮堪销骨潜飞有祸胎蚊蚋与利嘴枳棘与锋铓巧随清影触处行好学春莺百般啭谗谮消骨髓巧言构人罪至死人不疑如有肤受谮久则疮痏成苍蝇难袪贝锦方织好丹非素变白成黑白璧衆求瑕素丝易成汚人或罹谮比肩狐疑借有解纷毁辄随之苍蝇点垂棘巧舌成锦绮常恐衆毁至春叶成秋黄微瑕惧掩瑜能用倾巧之智构成疑似之端铄肉销骨每被销于㕳初因起毫髪渐可离骨肉嘉木忌深蠧哲人悲巧诬本朝自从蒙衆说日月遭蔽亏积毁销骨巧言铄金市虎成于三人投杼起于屡至天蝼伏隙録人语射工含沙须影过止棘之诗垂之六经宜乎以尔刺谗人之乱国诚可嫉而可憎乐善经人之有技若已有之人之彦圣其心好之不啻如自其口出卫文公臣子多好善爱莫助之好贤如缁衣彰人之善美人之功推贤而进逹之不望其报君子成人之美见善如不及子乐善不倦得天下英才而教育之三乐也史晋叔向适郑郑鬷蔑立于堂下一言而善叔向下执其手以上曰子若无言吾几失子矣鲍叔既进管仲以身下之郑当时推毂士及官属丞吏常引以为贤于己闻人之善言进之上惟恐后诸公以此翕然称郑庄何武为人好奖人之善为内史厚两龚在沛郡厚两唐及为公卿荐之朝廷此人显于世者何侯力也汉武帝读相如赋而善之曰朕不得与此人同时哉闻人之善若出诸口言有可采必演而成之荐逹贤士多所奖进知而未言以为己过天下之寳故为天下所惜好贤乐善情如饥渇杨敬之推爱项斯为诗所至称之荀文若之进善不进不休集田文之爱士郑庄之好贤见一善则盱衡扼腕遇一才则扬眉扺掌片善经心揖虞宣于蔡席一言合道接然明于郑阶片善必甄揖虞翻于东箭一言可纪许顾荣以南金执事好贤乐善孜孜以荐进良士为己任方今天下一人而已一字惬心金玉不顾片言合趣布褐无间本朝文忠公见子瞻书语圣俞曰老夫当避此人放出一头地欧阳文忠公喜士为天下第一冦莱公闻一善荐𨗳推輓不进用不已服善子孔子见老耼出以告颜囘曰丘之于道其犹醯鸡欤微夫子之发吾覆也吾不知天地之大全也项槖年七歳为孔子师孔子有以听其言也史见有礼于其君者事之如孝子之养父母也自今请虽吾家听子而行韩信募生得广武君者有缚致麾下信解其缚东乡坐师事之汉文帝曰吾久不见贾生自以为过之今不及也上曰吾久不见班生今日复闻谠言魏征曰文宣狂暴然人与之争事理屈则从之上说曰理到之语不得不服朕以私爱忘公议曏者之忿自谓不疑及闻征言方知理屈杜淹对太宗曰天下之务当尽至公善则从之徳彛所言直得大体臣诚心服不敢遂非萧至忠素有雅望尝自公主第门出遇宋璟璟曰非所望于萧君也至忠笑曰善乎宋生之言遽策马而去苏廷硕为中书舍人李峤曰舍人思若涌泉吾所不及传记李相读春秋误以叔孙婼勅畧反唿为勅晷有小吏曰某縁师受误唿文字今闻相公唿婼为姼方悟之耳公曰不然因检释韵果勅畧反公大惭号小吏为一字师集仆尝好人讥弹其文有不善者应时改定选生乎吾前其闻道也固先乎吾吾从而师之生乎吾后其闻道也亦先乎吾吾从而师之吾师道也夫庸知其年之先后生于吾乎衆口贪归美何颜敢妬姝本朝温公退居洛阳每论当世人物必曰吕献可之先见范景仁之勇决皆予所不及心诚服之蔡天申得温公撰吕献可墓铭以献王安石天申初欲中温公安石得之挂壁间谓其门下士曰君实之文西汉之文也昔吾举进士试于礼部欧阳文忠公见吾文曰此我辈人也吾当避之窃谓人臣之纳忠譬如医者之用药药虽进于医手方多传于古人若已经効于世间不必皆从于已出不服善史蔺相如为上卿位在廉颇之右颇曰我为赵将有攻城野战之大功相如徒以口舌为劳而居上且贱人吾羞不忍为之下宣言曰我见必辱之扬雄着太𤣥刘歆观之曰吾恐后人用覆酱瓿也孔颕逹议论为冠又年最少老师宿儒耻出其下传记扬雄作太𤣥造法言张伯松不肯一观疾恶经噬肤灭鼻无咎除恶务本狃于姦宄败常乱俗三细不宥报虐以威遏絶苗民无世在下夫也不良人而无礼胡不遄死取彼谮人投畀豺虎豺虎不食投畀有北有北不受投畀有昊公家不畜刑人大夫弗养士遇之途弗与言也屛之四方唯其所之屏之逺方终身不齿恶恶如巷伯子曰非吾徒也小子鸣鼓而攻之可也恶称人之恶者恶居下流而讪上者恶勇而无礼者恶果敢而窒者见不善如探汤子孔子谓子路曰见长者不能黜其色见幼者不能尽其辞虽有疾风暴雨吾不入门矣立于恶人之朝与恶人言如以朝衣朝冠坐于涂炭姦人之雄圣主所以先诛为不善乎幽闇之中者鬼得而诛之草茅不去则害禾稼盗贼弗诛则伤良民枭鸣出声人皆恶之墨子非乐不入朝歌蝮蛇不可为足虎豹不使縁木史祭仲曰不如早为之所无使滋蔓蔓难图也蔓草犹不可除况君之宠弟乎周任有言曰见恶如农夫之务去草焉芟夷藴崇之絶其本根勿使能殖则善者信矣石祈子曰天下之恶一也恶于宋而保于我保之何补不如杀之无聚慝焉除君之恶惟力是枧季文子曰见无礼于其君者诛之如鹰鹯之逐鸟雀也投诸四裔以御魑魅右师为已短策茍过华臣之门必骋郑然明曰见不仁者诛之如鹰鹯之逐鸟雀也子产曰人谁不死凶人不终命也作凶事为凶人不助天其助凶人乎春秋书齐豹曰盗三叛人名以惩不义不令之臣天下之所恶也去疾莫如尽君子恶恶疾其始子贡不能匿人之过肥义曰姦臣在朝国之残也䜛臣在中主之蠧也舜有四放之罚而孔子有两观之诛面折不能容人之过灌夫颍川人宗族豪横颍川謡曰颍水浊灌氏族里名胜母曽子不入邑号朝歌墨子囘车朱云欲以上方斩马劒断佞臣头车如鸡栖马如狗疾恶如风朱伯厚越楚之竹不足以书其恶张纲分行州郡埋其车轮于雒阳都亭曰豺狼当道安问狐狸清心忌恶范滂张俭王允刚稜疾恶范滂曰臣之所举自非叨秽姦暴深为害民岂以污简札哉农夫去草嘉谷必茂忠臣除姦王道以清李膺复拜司𨽻校尉时小黄门张让弟朔为野王令贪残无道畏膺威严逃还京师匿于兄家合柱中膺知其状率吏卒破柱取朔付洛阳狱受辞毕即杀之宗资以范滂为功曹滂尤刚劲疾恶如讐太原太守刘瓆南阳太守成瑨志除姦邪其所诛剪皆合人望阳球见帝曰臣无清高之行横蒙鹰犬之任前虽诛王甫段颎葢狐狸小丑未足宣示天下愿假臣一月必令豺狼䲭枭各服其辜荀公逹之去恶不去不止祖逖牙门童建杀新蔡内史童宻降于后赵勒断之曰逃吏吾之深仇将军之恶犹吾恶也逖深徳之晋傅𤣥每有奏劾或值日暮捧白简整簪带竦踊不寐坐而待旦于是贵游慑伏台阁生风疾恶如仇葅筋醢骨抽舌探肝罄南山之竹书罪无穷决东海之波流恶难尽恶木垂䕃志士不息盗泉飞溢廉夫不饮王义方乞诛姦臣于白日天后时酷吏放归草泽终身不齿熊执易疏论裴延龄相以示归登登动色曰愿窜吾名雷霆之下君难独处䞇上言裴延龄妄诞小人用之交骇物听徳宗欲遂相裴延龄城显语曰延龄为相吾当取白麻壊之元稹倚宦官知制诰武元衡厌鄙之食𤓰蝇集其上元衡挥以扇曰适从何处来遽集于此传记水名盗泉仲尼不漱耳闻所恶不如无闻目见所恶不如无见卢奂累任大郡凡治姦恶既断罪又以所犯刻石竖其门时谓记恶碑钟离意曰孔子忍渴于盗泉之水曾参囘车于胜母之闾恶其名也集要领不足以膏萧斧名字不足以污简墨鹰扬虎视肃清违慢刚肠疾恶简上霜飞笔端风起董卓称乱徒借羣雄之手王莽偷安卒成光武之业故市耀脐灯府传饮器𢎞量不以容非渴不饮盗泉水热不息恶木隂疾恶懐刚肠人其人火其书庐其居守正为心疾邪不惧鲁司冦三日之间戮正卯于两观之下汉司𨽻一旬之内取张朔于合柱之中闻恶若已讐暴虐得于天生憸悍着于心中扺冐刑宪纵盗胷臆法所恶者尔皆为之白昼九衢指憎万手肤革既平虽疥癣而必去豺狼已毙在狐鼠而宜除本朝常情共恶人将不食其余世之小人书字虽工而其神情终有睢盱侧媚之态不知人情随想而见如韩子所谓窃斧者乎抑真尔也然至使人见其书而犹憎之则其人可知矣聊借旧史诛姦强虽无尺箠当寸刃口吻排击含风霜有刀难割公闾腹无木可枭元海头惩恶经怙终贼刑降霍叔于庶人三年不齿三细不宥史裴豹𨽻也着于丹书悬头槀街集声其恶于天下也党恶经为天下逋逃主萃渊薮教猱升木子是辅桀也史助桀为虐日夜纵臾假贼兵为虎翼者也养稂莠者伤禾稼惠姦宄者残良民见非不举闻恶不察是为虎傅翼也传记籍贼兵而赍盗食者也本朝苏舜钦监奏院因十月赛神㑹馆中同列御史刘元瑜弹击下狱坐监主自盗削籍同坐者皆坐斥刘谓时相贾昌朝曰与公一网打尽同恶经莫赤匪狐莫黑匪乌卫君无道夫人无徳相觌以货相赂以利史同恶相求如市贾焉凶徳参㑹招唿元恶以自营卫专为羣逆主萃渊薮传记豹则虎之弟鹰则鹞之兄掩恶史为贤者讳也孔子曰臣子不可以言君亲之恶为讳者礼也大臣有坐不廉者不曰不廉曰簠簋不饬坐污秽淫乱者不曰污秽曰帷簿不修坐罢软不胜任者不谓罢软曰下官不职张安世为光禄勲郎有醉小便殿上主事白行法安世曰何以知其不翻水浆耶如何以小过成罪郎淫官婢婢兄自言安世曰奴诬污衣冠其隐人过失皆类此丙吉为丞相于官属掾吏务掩过扬善戴圣九江守行治多不法何武为刺史廉得其罪圣惧自免后为博士毁武于朝廷武闻之终不扬其恶传记忠臣令诽在己誉在上宋君夺民时以为台而民非之无忠臣以掩葢之也子罕执朴为司空民非子罕而善其君桓公宫中七市女闾七百国人非之管仲为三归之台以掩桓公之非扬恶子言人之不善当如后患何史欲摘觖以扬我恶讦扬幽昧之过集好蔽美而称恶不迁怒经罚弗及嗣颜囘不迁怒子罪人不孥史敌怨不在后嗣忠之道也集不迁怒以临下迁怒史大旱公欲焚巫尩当其时不能治也后之人何罪室于怒市于色司徒期作乱攻卫侯出适城鉏曰期则为此令茍有怨于夫人者报之期聘于越公攻而夺之币期告王王命取之公怒杀期之甥之为太子者信袭破齐歴下军遂至临淄齐王以郦生为卖已乃烹之赵王伦怒解系曰我于水中见蟹尚恶之况此人兄弟轻我耶此而可忍孰不可忍遂害之苻坚闻桓温废立谓羣臣曰温前败灞上后败枋头不能思愆自贬方便更废君以自説谚曰怒其室而作色于其市其温之谓矣李振屡举进士竟不中第故深疾缙绅之士言于全忠曰此辈常自谓清流宜投之黄河使为浊流传记太公曰不爱人者尽其胥余迁怒所至毁及高曾憎其人者恶其余胥晋新安王遵曰我闻人姓木边便欲杀之况诸桓乎本朝怒移水中蟹记纂渊海卷五十记纂渊海卷五十一钦定四库全书记纂渊海卷五十一宋潘自牧撰识见部委顺经乐天知命故不忧遯世无闷不见是而无闷乐则行之忧则违之得之自是不得自是以听天命君子居易以俟命上不怨天下不尤人用之则行舍之则藏道之将行也与命也道之将废也与命也子遗佚而不怨阨穷而不悯君子不怨天不尤人行止非人所能也吾之不遇鲁侯天也当死不惧在穷而戚知命也知其不可奈何而安之若命唯有徳者能之子贡曰古之得道者穷亦乐通亦乐所乐非穷通也适来夫子时也适去夫子顺也安时而处顺哀乐不能入也孔子曰我讳穷久矣而不免命也求通久矣而不得时也乐天知命吾何忧穷理尽性吾何疑史知命不忧乗流则逝得坎则止君子得时则大行不得时则龙蛇遇不遇命也黄宪隤然其处顺郭璞遇颜含欲为之筮含曰自有性命无劳蓍龟人禀命有定分非智力所移唯应恭已守道而闇者不逹妄意侥倖徒亏雅道无关得丧乃以其意命弟子愿着定命论以释之李嗣源曰吾心不负天地祸福之来无所可避皆委之于命耳传记知命之士见利不动临死不怨集委命顺理与物无患鹪齐万物兮超自得委性命兮任去留归老任干坤进取果由命不由趋险难贫贱非不恶道在何足避富贵非不爱时来当自致寘懐齐宠辱委顺随行止时邪命邪吾其无奈彼何委邪顺邪彼亦无奈吾何夫两无可奈何然后能㝠至顺而合大和客问乐天忧病否乐天知命更无忧悠悠天地间委顺无不乐日有粝食岁有粗衣饥寒获同骨肉相保此亦熙熙委顺之外益自安也何去何从罢龟䇿之臧否自开自落任天地之荣枯本朝齿髪付天公缺壊不可修待时经君子藏器于身待时而动尺蠖之屈以求信也龙蛇之蛰以存身也有美玉于斯韫椟而藏诸求善价而沽诸子曰沽之哉沽之哉我待价者也子虽有镃基不如待时史姑务修徳以待时乎譬如农夫是穮是蓘虽有饥馑必有丰年戢鳞潜翼思属风云王勐敛翼待时候风云而后动陆法和曰凡人取果宜待熟时不撩自落元魏于谨曰州郡之职昔人所鄙台鼎之位须待时来集贵贱贫富不可求兮正身履道以俟时虽无𤣥豹姿且隐南山雾仲尼旅人文王明夷茍非其时圣贤低眉天马长鸣待驾驭未展从东骏空戢图南翼勉哉耘其业以待岁晩收填窓塞户慎勿出暄风暖景明年日低囘且向笼间宿奋迅终须天外飞潜龙须待一声雷六翮未因风龙蟠泥中未有云不能生彼昇天翼夭矫太空鳞曾为小泉蛰夫豫章珠玑镆鎁毛嫱终不虑隐柜挠帷之为患而臃肿砾石铅钝宿瘤之排蔽但发有疾徐耳蛰龙三冬卧老鹤万里心冬去氷须泮春来草自生本朝徘徊且垂翼㑹有秋风时龙不冬跃萤能夜飞君子小人各有其时不知命经不知命无以为君子也子怨夭折者不知命者也怨贫穷者不知时者也史屈原至江滨懐石自投汨罗以死知足经孟献子曰畜马乘不察于鸡豚伐氷之家不畜牛羊百乘之家不畜聚敛之臣君子仕则不稼田则不渔分无求多子知足常足知足不辱知者不为不足福莫长于无祸士不通财货国君不息牛羊错质之臣不息鸡豚大夫不为长圃名进身退天之道也天下有至富而非金玉也适情知足则富矣锦缋纷华所服不过温体三牲太牢所食不过充腹知以身取节者则知足矣茍知足则不累其志矣知足者则能肥遁勿用颐光山林纡鸾龙之翼养浩然之气繿缕带索不以负龙章之暐晔也负步杖策不以易结驷之络绎也史齐与晏子邶殿弗受曰庆氏之邑足欲故亡吾邑不足欲也不受邶殿非恶富也恐失富也范蠡曰居家则致千金居官则致卿相此布衣之极也久受尊名不祥乃归相印尽散其财以分与知友乡党而懐其重寳间行以去止于陶褚先生曰苏秦张仪一当万乘之主而都卿相之位今子积数十年官不过侍郎位不过执㦸意者有遗行耶东方生曰彼一时也此一时也使苏秦张仪与仆并生于今之世曾不能得掌故安敢望常侍郎乎以齐三万户封张良良曰臣愿封留足矣不敢当三万户公仪子相鲁之其家见织帛怒而出其妻食于舍而茹葵愠而㧞其葵曰吾已食禄又夺园夫红女利乎辟彊侯子徳常持老子知足之计疏广谓受曰吾闻知足不辱知止不殆功遂身退天之道也今仕宦至二千石不知退惧有后悔岂如父子相随出关归老故乡以寿命终不亦善乎即日父子俱移病上疏乞骸骨殷兴曰外戚家若不知谦退嫁女欲配侯王娶妇盼睨公主愚心实不安富贵有极人当知足田豫为卫尉乞逊位司马宣王不听豫曰年过七十而居位譬犹钟鸣漏尽而夜行不休是罪人也遂称疾虞玩之年老请退表曰四十仕进七十悬车壮即驱驰老即休息知足不辱臣知足矣光禄大夫开府仪同三司王僧䖍固辞台府谓兄子俭曰汝任重于朝行登三事我若复有此授乃是一门有二台司吾实惧焉韦世康拜吏部尚书前后十余年间多所进㧞谓子弟曰吾闻功遂身退古人常道今将悬车汝辈谓何子福嗣曰大人澡身浴徳名立官成追踪二疏伏奉尊命韦世康在吏部十余年时称廉平常有止足之志谓子弟曰禄岂须多防满则退年不待暮有疾便辞李义琰宅无正寝弟为市材送之义琰曰既处贵仕又广居宇非有令徳必受其殃不许张嘉贞不营家产有劝其市田宅者嘉贞曰吾贵为将相何忧寒馁若其获罪虽有田宅亦无所用比见朝士广占良田身没之日适足为无赖子弟酒色之资吾不取也闻者是之李日知拜侍中先天中乞骸骨日知将有请不谋于家归乃治行妻惊曰产利空空何辞之遽日知曰仕至此已过吾分人亦何厌之有若厌于心无日而足也元延祖调舂陵丞辄弃官去曰人生衣食可适饥饱不宜复有所须每灌园掇薪以为有生之役过此吾不思也有劝岑文本营产业文本曰南方一布衣徒步入关望不过秘郎县令耳无汗马之劳以文墨致位中书令亦极矣何得更言产业乎传记委贽之臣不探市井之利集畏极位之盛满上方不足而下比有余逹人知止足遗荣忽如无抽簪解朝衣散髪归海隅伯兄徳行高晓方药食必视本草年止四十二某疏愚食不择禁忌位为侍郎年出伯兄十五岁矣如又不足于何而足且获终于牖下幸不至失大节以下见先人可谓荣矣幸生天下无事时承先人之遗业不识干戈耒耜攻守耕获之勤月费俸钱歳縻廪粟子不知耕妇不知织乘马从徒安坐而食始我来京师止擕一束书辛勤三十年以有此屋庐此屋岂无华于我自有余中堂高且新四时登牢蔬栁氏号为大族五六代以来无为朝士者岂容独出数百人右哉以是自忖官已过矣宠已厚矣夫知足与知止异宗元知足矣若便止不受禄位亦所未能手不能执殳肩不能荷锄幸因笔砚工得升仕进途鬓雪人间寿腰金世上荣子孙无可念产业不能营一日安闲直万金优游福禄更难销得年非痩薄长福是单贫设自为化工优饶之如是若比箪瓢人吾今大富贵莫嫌贫活计更富即劳心有帛御冬寒有谷防歳饥饱于东方朔乐于荣启期身闲自为贵何必居荣秩心足即非贫岂惟珠满室团圆便是家肥事何必盈仓与满箱一身既饱暖一家无怨咨家虽有畎畆手不秉镃基季子今二顷扬雄才一㕓伊予有南畆数已踰先贤福不可以屡侥倖得不可以常觊觎先生贫而不言利问之对曰利者商也今既士矣奈何乱四民之业乎于臣一生已为万足本朝薄酒可与忘忧丑妇可与白头徐行不必驷马称身不必狐裘无辱不必受福甘餐不必食肉易足子荣启期行乎郕之野鹿裘带索鼔琴而歌孔子问曰先生所以为乐者何也期对曰吾乐甚多而至者三天生万物唯人为贵吾既得为人是一乐也男女之别男尊女卑吾既得为男是二乐也人生有不见日月不免襁褓吾既得已行年九十五矣是三乐也贫者士之常死者人之终处常得终吾何忧哉饥者易为食渴者易为饮鹪鹩巢于深林不过一枝偃鼠饮河不过满腹孔子谓颜渊曰家贫居卑胡不仕乎对曰不愿仕囘有郭外之田五十畆足以给饘粥郭内之田十畆足以为丝麻鼔琴足以自娱所学于夫子者足以自乐也囘不愿仕蟪蛄不羡大椿而欣然自得斥鷃不贵天地而荣愿以足北宫子文其裋褐有狐貉之温进其茂菽有稻粱之味庇其蓬室若广厦之䕃乘其筚辂若文轩之饰终身逌然庖馔班错所享不过一味华葢结驷列道警跸其容不过容膝渇饮河水入腹不过壶浆史郑𤣥曰家今差多于昔寒之于衣不待轻暖饥之于食不待甘㫖粝粱之食藜藿之羮夏日葛衣冬日鹿裘马援谓兄子少游曰士生一世但取衣食裁足乘下泽车御欵段马为郡掾吏守坟墓乡里称善人斯可矣致求盈余但自苦耳阮孚曰持一皂囊游㑹稽客问囊中何物但一钱㸔囊庶免羞澁潘师正曰茂林清泉臣所须也既不乏矣传记国子高子曰臣赖君之赐蔬食恶衣可得而食也驽马柴车可得而乘也方丈之食不过一饱绨袍之绣不过一暖集其居易容其求易给巢林不过一枝每食不过数粒饮河期满腹贵足不愿余巢林栖一枝可为逹士模王鲔登俎不假吞波之鱼兰膏停室不思衔烛之龙池沼足以渔钓舂税足以代耕灌园鬻蔬供朝夕之膳牧羊酤酪俟伏腊之费一枝之上巢父得安巢之所一壶之中壶公有容身之地但愿守陋巷教子孙时时与亲旧叙契阔陈説平生浊酒一盃弹琴一曲志愿毕矣禽鹿志丰草蔬食足充饥何必膏粱珍缯絮足御寒何必锦绣文箧中有余衣盎中有余粮闭门读书史清风窓户凉高嗜緑蔬羮意轻肥腻羊饮啄既已盈安能劳羽翼茍无公私债饮水不为贫兹焉即可爱何必是吾庐枯鳞易为水贫士易为施如鸟择木姑务安巢才小分易足心寛体长舒浮荣及虚位皆是身之宾惟有衣与食此事粗关身茍免饥寒外余物尽浮云稍无骨肉累粗有渔樵资家田输歳尽拾此充饥膓日有粝食歳有麄衣饥寒获同骨肉相保此亦熙熙委顺之外益自安也寛于蜗舍足于容身富于黔娄寿于颜囘饱于伯夷乐于荣启期健于卫叔寳今何求哉身闲自为贵何必居荣秩心足即非贫岂惟金满室畦蔬绕茅屋自足媚盘飱一枝聊暂安蓬蒿三畆居寛于一天下田家衣食无厚薄不见县门身即乐以此心目畅敌彼名利途轻微何为者藜藿自有余每含咀义味独坐日昃案上有一盃藜羮如五鼎七牢馈于左右加之以撞金石万羽籥也坐白屋有公侯之资食藜羮有卿相之色尚俭经营少居闲意思长田翁真快活婚嫁不离村州县供输罢追随鼓笛喧盘餐同老小家计共田园画㦸门前难作客钓渔船上易安身本朝生计易足才蔬畦人生自足乃为娱三径粗成资一枝有余暖身安一牀足陋巷开门负朝日小园除雪得春蔬无钱种菜为家事老作诸侯客贫为一饱谋生当得意乐鸥边何用封侯堕鸢外茅檐适性轻华屋黍酒忘情敌上尊茹蔬饭糗不愿余吾身眠食耳一饱万想灭一室可盘蜗无厌经辛未取郜归于我辛巳取防归于我子不夺不餍富贵之中有私龙断焉祸莫大于不知足江河不能实漏巵贪者难为惠史申侯有宠于楚文王文王将死使行曰唯我知汝汝专利而不厌予取予求不汝疵瑕也初虞叔有玉虞公求旃既而献之又求其寳劒曰是无厌也无厌将及我侵欲崇侈不可盈厌聚敛积实不知纪极管仲曰戎狄豺狼不可厌也实有豕心贪惏无厌忿颣无期谓之封豕谿壑可盈是不可厌也田蚡尝讨考工地益宅上怒曰君何不遂取武库犹未足澹其欲夫已受大又取小天不能足而况人乎此民之所嚣嚣苦不足也安世尊为公侯食邑万户然身衣弋绨夫人自纺绩家童七百人皆有手技作事内治产业累积纤微是以能殖其货夫晋何厌之有既东封郑又欲肆其西封婴儿常病伤于饱也光武赐岑彭书曰人苦不知足既平陇复望蜀殷兴曰外戚家苦不知谦退嫁女欲配侯王娶妇盼睨王室宣王破张鲁请魏武便讨刘备魏武曰人苦无足既得陇复欲得蜀耶车骑将军张敬儿好信梦初为南阳太守其妻向氏梦一手热如火及为雍州梦一股热为开府梦半身热敬儿意欲无限尝谓所亲曰吾妻复梦举体热矣又自言梦旧村杜树高至天上闻而恶之溪壑可盈志欲难满溪壑之欲发乎无厌杨国忠于暄举明经举业荒陋不及格礼部侍郎逹奚珣置暄上第及暄为户部侍郎珣始自礼部迁吏部暄与所亲言犹叹已之淹囘珣之迅疾传记薛元超曰吾富贵过分然平生有三恨不以进士擢第不得娶五姓女不得修国史集华貂深不足之叹江海诚难满早夭羡中年中年羡暮齿暮齿又贪生服食求不已求多子一人之身而百工之所为备如必自为而后用之是率天下而路也史无大功以求大禄淳于髠曰臣见道傍有禳田者操一豚蹄酒一盃祝曰瓯窭满篝污邪满车五谷蕃熟穰穰满家臣见其所持者狭而所欲者奢寗成曰仕不至二千石贾不至千万安可比于人乎安世尊为公侯食邑万户然身衣弋绨夫人自纺绩家童七百人皆有手技作事内治产业累积纤微是以能殖其货身宠而戴高位家温而食厚禄因乘富贵之资力以与民争利于下昔秦始皇毁壊谥法以一二数欲至万世而莽下三万六千歳之厯言身当尽此度无毛髪之劳而欲求丘山之用本朝宿鸟一枝足争林终夜鸣安分经君子不以小言受大禄君子素其位而行不愿乎其外在下位不援上君子下不僭上上不偪下子监门御旅抱关击柝而不自以为寡古之为道者量腹而食容身而居史公孙免余曰唯卿备百邑臣六十矣下有上禄乱也受其半齐景公欲更晏子之宅辞曰君之先臣容焉臣不足以嗣之于臣侈矣李克曰卑不谋尊疏不谋戚龙门王通教授于河汾之间弟子自逺至者甚衆累征不起杨素甚重之劝之仕通曰有先人之敝庐足以庇风雨薄田足以具粥读书谈道足以自乐愿明公正身以治天下使时和年丰通也受赐多矣不愿仕也蔬食以当肉安步以当车无罪以当贵清静以自虞集客徒欲朱丹吾毂不知一跌将赤吾之族也布衣可终身宠禄岂足赖宁与燕雀翔不随鸿鹄飞茍无凌风翮徘徊守故林老龟岂羡牺牲饱蟠木宁争桃李春我本蓬荜人鄙贱遽泥沙囘瞻顺流辈谁敢望同昇宁为宇宙闲吟客怕作干坤窃禄人凤凰不憎山栖蛟龙不羞泥蟠逍遥饮啄安涯分何假扶摇九万为身世比行舟无风亦暂休敢言终破浪唯愿秽乘流却厌长裾曳宁辞短褐穿骥路未伸雀罗无愠本朝或告狄青当推狄梁公为逺祖青谢曰青出田家少为兵安敢祖梁公哉茹蔬饭糗不愿余石守道为举子时王渎侍郎以盘餐遗之石谢曰甘脆者亦介之愿也但日享之则可若止得一餐则明日将何继乎朝享膏粱暮厌粗粝人之常情也介所以不敢当安贫经君子固穷衡门之下可以栖迟贫而无谄贫而无怨难子贫者士之常处常何忧哉列子穷有饥色有客言于郑子阳子阳令官遗之粟列子辞史扬雄家产不过十金无儋石之储晏如也藜藿有八珍之甘蓬荜有藻梲之乐陶潜环堵萧然不蔽风日短褐穿结箪瓢屡空晏如也传记颜蠋曰安步以当车蔬食以当肉大雪丈余洛阳令出行见人家皆除路而袁安门无行路谓安死矣令㸔之见安偃卧问之答曰大雪人人皆饿不宜干人集含欢谷汲行歌负薪灌园鬻蔬以供朝夕之膳食先人之徳无厚生之财故园生事微长安布衣谁比数反扫衡门守环堵长贫任妇愁手自移蒲栁家才足稻粱活计纵贫长净洁笔耕为养佣书成学素尚宁知贵清谈不厌贫本朝贫家何以娱乐但知抺风批雨家徒四壁书侵坐陋巷一生颜氏乐清风千古伯夷贫不安分经志大心劳所以求者非其道也士志于道而耻恶衣恶食者未足与议也子弓人而耻为弓矢人而耻为矢量力经贫者不以货财为礼老者不以筋力为礼陈力就列不能者止子短绠不可以汲深史量力而动其过鲜矣冉求曰小人虑材而言量力而共者也皇甫规对曰徳不称禄犹凿墉之趾以益其高岂量力审功安固之道哉集量力守故辙大厦既焚不可洒之以泪长河一决不可障之以手本朝载物者常使马轻其车车轻其物马有余力车有余量然后可以涉涂泥而车不偾登坂险而马不踬不量力经徳薄而位尊知小而谋大力少而任重多见其不知量也子犹以一杯水救一车薪之火挟泰山以超北海代大匠斵希有不伤手矣犹涉海凿河而使䖟负山也夸父不量力欲逐日于嵎谷之际道渴而死北山愚公年九十面山而居惩山北之寒出入之迂聚室而谋曰毕力平之可乎髪引千钧螳蜋怒臂以当车辙譬以盲辨色以聋辨声以博涂而塞江海以僬侥而戴泰山犹以锥力堕泰山也小敌之坚大敌之擒乳狗之噬虎伏鸡之搏狸以一缕之任系千金之重策蹇驴而追迅风棹蓝舟而济大川以燕雀之羽而慕沖天之迅犬羊之蹄而觊追日之步史君子是以知息之将亡也不度徳不量力驱羣羊而攻勐虎虎之与羊不格明矣张仪说赵王曰断右臂而与人鬬欲无危得乎以桀诈尧若卵投石夫何幸之有以羔犊之弱而扞虎狼之敌也错之𤨏才智小谋大以一篑障江河譬犹鼱鼩之袭狗孤豚之咋虎释斤斧之用而欲婴以芒刃臣以为不缺则折张俭以区区一掌而欲独堙江河终婴疾甚之乱多见其不知量也投盈寸之胶而欲使江海易色烧一羽之毛而欲令大炉增势譬由虻蚋之捕羣牛腐肉之齿利劒也步隲表言北相多作布囊盛沙塞江水向荆州吕范诸葛恪云此江与开辟俱生宁有可以沙塞埋也欲以片心除衆弊独手遏羣邪君子不亮其诚羣小共攻其短持腐株支大厦之颠夫以蜗蚓之饵杂垂沧海而望吞舟之鱼不亦难乎传记炎帝之女名曰女娃游于东海溺而不反是为精卫常取西山之木石以填东海集机蓬矢以射革驷跛鳖而上山兮吾固知其不能陞任重载盛兮陷滞而不济物胜权而衡殆形过镜则照穷以螳蜋之斧御锋车之隧不揆蠛蠓之力强举千钧之重何异无足而欲行无翼而欲翔微缕悬千金谬持蠡测海千钧巨石一髪悬手中无尺铁徒欲穿重围捧爝火以干日御抱布鼔以诣雷门是犹垂蜗蚓之饵以钓吞舟之鱼设弓弋之以罗垂天之翼施衆网而加一禽尚不能况张一目以罗万品而望其飞走大小尽出乎其间可乎蚍蜉撼大树可笑不自量童麋来触犀徳力不相及何异乎蜉蝣争长于龟鹤秋毫计大于崐阆者哉逆风扑燎推岸塞河知其难矣难将一人手掩得天下目本朝有时争胜不量力何异弱鲁攻强齐安得独洒一掬泪欲助河水增滔滔司马公曰燕丹不胜一朝之忿以犯虎狼之秦轻虑浅谋挑怨速祸使召公之庙不祀忽诸罪孰大焉桓魋武叔不量力欲持一草摇蟠桃譬如敝车羸马而引丘山之载幸而无虞犹恐不能胜不幸而有隂雨之变陵谷之险其患必有不可知者欲将驹过隙坐待石穿熘随宜经深则厉浅则揭岂其食鱼必河之鲂岂其取妻必齐之姜就其深矣方之舟之就其浅矣泳之游之虽无旨酒式饮庶几虽无嘉肴式食庶几虽无徳与女式歌且舞礼从宜子游问丧具夫子曰称家之有亡君子之于礼也有直而行也有曲而杀也啜菽饮水尽其欢斯之谓孝歛手足形还葬而无椁称其材斯之谓礼子为高必因丘陵为下必因川泽清斯濯缨浊斯濯足夫待腰褭飞兔而驾之则世莫乘车待西施毛嫱而为配则终身不家矣史何必骅骝騄耳而后行逺乎浴不必江海要之去垢马不必骐骥要之善走未能免俗聊复尔尔集虽无丝竹管絃之盛一觞一咏亦足以畅叙幽情王鲔登俎不假吞波之鱼兰膏停室不思衔烛之龙听极于音不慕钧天之乐身足于䕃不假垂天之云称家随丰俭盘飱市逺无兼味樽酒家贫只旧醅称家开户牖量力置园林本朝华佗不世出天下未尝废医彊为经志大心劳所以求者非其道也居山以鱼鼈为礼居泽以鹿豕为礼史王吉王崇皆好车马衣服自奉养极为鲜明而迁徙去处所载不过囊衣人怪其奢服其俭故俗传王阳能作金本朝事到强为须涉迹旷逹子身非吾有是天地之委形也生非汝有是天地之委和也性命非汝有是天地之委顺也孙子非汝有是天地之委蜕也生为附赘县疣死为决溃痈忘其肝胆遗其耳目芒然彷徨乎尘垢之外逍遥乎无为之表堕肢体黜聪明离形去智同于大通此谓坐忘其生若浮其死若休死生同状吾所以有大患者为吾有身及吾无身吾有何患无町畦庄子将死弟子厚葬之曰吾恐乌鸢之食夫子也庄子曰在上乌鸢食在下蝼蚁食夺彼予此何其偏也庄子妻死惠子弔之方箕倨鼓盆而歌人生天地之间若白驹之过隙忽然而已以死生为寤寐以形骸为逆旅平仲曰既死岂在我哉焚之亦可沈之亦可瘗之亦可衣薪而弃诸沟壑亦可衮衣绣裳而纳诸石椁亦可唯所遇焉死后数百年余名岂足润枯骨魏人有东门吴者年四十有一子丧之而不忧其相室曰公之爱子也天下无有今子死不忧何也东门吴曰吾尝无子之时不忧今子死乃与向无子同又奚忧焉子高曰人生有四方之志岂鹿豕也哉而常羣聚乎史其生若浮兮其死若休澹乎若深渊之静氾乎若不系之舟不以生故自寳兮养空而游徳人无累兮知命不忧细故蔕芥兮何足以疑达人大观物亡不可飘飘有凌云气游天地之间意孟敏荷甑堕地不顾而去郭林宗见而问其意对曰甑已破矣视之何益其于胷中曾不芥蔕飞鸟遗迹蝉蜕亡殻逍遥一世之上睥睨天地之间向长隐居不仕贫无资食好事者更馈焉受之取足而反其余读易至损益卦叹曰吾已知富不如贫贵不如贱但未知死何如生耳赵岐先自为寿藏图季札子产晏婴叔向四像居宾位又自图其像居主位皆为赞颂敕其子曰我死之日墓中聚沙为牀布簟白衣散发其上覆以单被即日便下下讫便掩坎刘伶放情肆志常以细宇宙齐万物为心常乘鹿车擕一壶酒使人荷锸随之曰死便埋我毕卓常谓人曰得酒百斛船四时甘味置两头右手持酒盃左手持蟹螯拍浮酒船中便足了一生矣张翰纵任不拘因见秋风起乃思吴中菰菜莼羮鲈鱼鲙曰人生贵得适意何能覊官数千里以要名爵乎遂命驾而归阮修性简意有所思率尔褰裳至或无言欣然相对常步以百钱挂杖头至酒店便酣畅阮籍傲然独得任情不覊当其得意忽忘形骸郄超卓荦不覊有旷世之度阮孚蓬髪饮酒不以世务婴心常以金貂换酒张翰曰使我有身后名不如即时一杯酒时人贵其旷达曰人生贵适意耳富贵何为王徽之居山隂忆戴逵夜乘小船诣之造门不前而反曰乘兴而来兴尽而反何必见安道耶阮孚曰未知一生能着几两屐陶濳为彭泽令在官八十余日解印去县未尝有所造诣所之唯至田舍及庐山游观而已阮籍闻步兵㕑营人善酿有贮酒三百斛乃求为校尉遗落世事顾荣素好琴张翰哭之上牀鼓琴数曲抚琴而叹曰顾彦先能复赏此不因又哭不弔丧主而去不事崖检梁萧恭曰劳神苦思竟不成名岂如临清风对明月登山泛水肆意酣歌也放情事外浮沈䜩咏贵贱苦乐更迭为之亦复何伤语言之间何足介意姚崇孙朂自为寿藏于万安山崇茔之旁署兆曰寂居穴坟曰复真堂中剟土为台曰化台传记马融才高博洽为通儒逹生任性不拘儒者之节澹台子羽渡水子溺死将葬之灭明曰此命也吾岂与蝼蚁为亲戚鱼鳖为仇雠遂以葬之山巨源举嵇康自代康曰譬犹禽鹿少见驯育则服教从制长而见覊虽饰以金镳飨以嘉肴愈思长林而志在丰草集何所独无芳草兮尔何懐乎故宇茍纵心于物外安知荣辱之所如归丈夫志四海万里犹比邻何必同衾裯然后展慇懃微身轻蝉翼人生如寄多忧何为身名竟谁辨图史终磨灭以天地为一朝以万期为须臾日月为扄牖八荒为庭衢行无辙迹居无室庐幕天席地纵意所如止则操巵执觚动则挈榼提壶陶子将辞逆旅之馆求归于故宅羞以嘉蔬荐以清酌释域中之常恋畅超然之高情放浪形骸之外一随徃化灭安用空名扬求一日之足当百年之溢窅然遗天地乘化入无穷圣人以万几为贵而我以天下为累圣人以大寳为尊而我以天下为烦干坤水上萍荣贵如粪土是身如浮云安可限南北此身醒复醉乘兴即为家李白自称酒中仙身世双蓬鬓干坤一草亭万世一骸骨隣家逓歌哭放神八极外俯仰俱萧瑟万古一死生胡为足名数举杯邀明月对影成三人月既不解饮影徒随我身但得醉中趣勿为醒者传逹士遗天地起舞先醉长松摧飘然天外步岂肯区中囚与其有誉于前孰若无毁于其后与其有乐于身孰若无忧于其心车服不维刀锯不加理乱不知黜陟不闻奴视法度士高士例须怜麴糵丈夫终莫生畦畛墙头菊花好沽酒钱帛纵空衣可准安得长翮大翼如云生我身乘风振迅出六合絶浮尘死生哀乐两相弃是非得失付闲人江鱼不池活野鸟难笼驯至仁以死生为传舍以轩冕为傥来留名千代不关身肺腑都无隔形骸两不覊悠悠天地内一死㑹相逢安处即为乡鄙斗筲之奚筭哂挈瓶之固守身后堆金挂北斗不如生前一杯酒第一莫如禅第二莫若醉禅能冺人我醉可忘荣瘁飘然世尘外鸾凤如何追形骸属日月老去何足惊栖心释梵浪迹老庄汨市朝溺妻子非逹也囚山林摈血属亦非达也若有人与羣动处一代间彼为彼我为我不自洁不自汚不巢许不伊吕水其心云其身浮沈消息无徃而不自得者其惟达人乎吾观九品至一品其间气味都相似紫绶朱衣青布衫颜色不同而已矣付命有厚薄委心信穷通通当为大鹏举翅摩苍穹穷则为鹪鹩一枝足自容茍能知此道身穷心不穷功名斗薮是灰尘其生也浮云其死也委蜕来何縁去何縁吾性不动吾形屡迁已焉已焉吾安徃而不可又何足厌恋乎其间伯伦每置随身锸元亮先为自祭文去有何顾恋住亦无忧挠名为锢身鎻利是焚身火形神两是幻梦寐俱非实余年自问将何用恕是人间賸长身相㸔万里别同是一浮萍古之逹人以生为寄为梦以死为归为魂偶然即冺为大空与不同生理涉虚趣心潜静縁室为生白人则思𤣥势去未须悲时来何足喜惟有不二门其间无寿夭富贵何如草头露始终者万物之大归生死者百年之常分存亡去就如九牛一毛长林丰草岂与官署门阑有异乎第宅非吾庐逆旅暂留止子孙非我有委蜕而已矣有如蚕造茧又似花结子子结花暗凋茧成蚕老死天地为幕席富贵如沙泥岂恋腰间绶如彼笼中禽匪伤蜉蝣之夕不羡龟鹤之年得丧双遗巢由与许史同归宠辱两存庙廊与山林齐致身外皆虚名酒中有全徳云山不求吾是林泉不责吾非但令终日酩酊醉酒不到刘伶坟上土弃世酒中老谋身书外贫眼豁浮生梦得即高歌失即休多愁多恨亦悠悠今生有酒今生醉明日愁来明日愁功名万里外心事一杯中乍可狂歌草泽中宁堪作吏风尘下朝衣在酒家自觉有家非喜方外之浩旷叹人间之窘束腹中书万卷身外酒千杯天地者万物之逆旅光隂者百代之过客意逺超超然若万里之鹤也飘飘然不知冠冕之在已浩浩然不知天地之为大㝠机顺道迹系心旷鸿遡清风凌颢气翺翔自得于冥冥之间循大小于天倪既齐椿菌忘寿夭于物化宁辨彭殇无春夏秋冬四时之行无得失是非去来之蹟得非我美失非我耻一朝同物化身与粪壤并毕竟金与银何殊泥与尘贵贱与贫富高下虽有殊忧乐与利害彼此不相踰是以达人观大物同一途不恨百年促翻悲万刼长眼前讐敌都休问身外功名一任它云利何方不是家万龄龟菌等一死天地平高士不覊世颇将荣辱齐本朝食方丈饱止一则瓢饮水乐何涯金铁有时而腐山岳有时而摧凡有形之物即易壊大患縁有身无身则无疾自其变者而观之则天地曽不能以一瞬自其不变者而观之则物与我皆无尽也下眂官爵如泥淤兴废何足弔万世一俯仰名高不朽终安用有生何处不安生功名一破甑弃置何用顾已向闲中作地仙更于酒里得天全人之施堂如物在衡损益铢黍了然觉知堂之受施如水涵影虽千万过无留者五更待漏靴满霜不如三丈日高睡足北窻凉珠襦玉匣万人祖送归北邙不如悬鹑百结独坐负朝阳生前富贵死后文章百年瞬息万世忙夷齐盗跖俱亡羊不如眼前一醉是非忧乐两都忘爱惜微官将底用它年端好冩旌铭万古一昏晓平生寓物不留物在家学得忘家禅逸韵谢边幅升沈何足道等是蛮与触囘翔天壤间何必懐此都年来万事足所欠惟一死何必择所安滔滔天下是譬之烟云之过眼百鸟之感耳岂不欣然接之去不复念也坐中客满谁忧百榼之空身后名轻但觉一杯之重鸡虫得失何须筭鹏鷃逍遥各自知收拾干坤付一壶世间无物直锱铢乡闾等行路何处更为家已将世界等微尘空里浮花梦里身盛衰阅过君应笑宠辱年来我亦平何侯方丈庾郎三韭较丰约于梦寐卒同归于一朽百年虽长要有终富死未必输生穷记纂渊海卷五十一记纂渊海卷五十二钦定四库全书记纂渊海卷五十二宋潘自牧撰识见部省悟子方其梦也不知其梦也梦之中又占其梦焉觉而后知其梦也且有大觉而后知此其大梦也轩冕在身非性命也物之傥来寄也人生天地间若白驹之过隙忽然而已不可以无涯之智役有涯之身史屈原曰衆人皆醉而我独醒人生如轻尘栖弱草耳何至自苦乃尔早知富贵有命恨不十年读书梁忠烈世子曰吾不及鱼鸟逺矣鱼鸟飞浮任其志性吾之进退常在掌握若使吾终得与鱼鸟同游则去人间如脱屣耳传记富贵之畏人不如贫贱之肆志益我财者损我神生我名者杀我身集愍流俗之未悟独超然而先觉富贵茍难图税驾从所欲迷途知反既自以心为形役奚惆怅而独悲悟已往之不諌知来者之可追实迷涂其未逺觉今是而昨非穷涯而反盈量知归知名位之伤徳故忽而不营知厚味之害性故弃而弗顾酒适衷肠神游异方烟生喉舌惝然如狂爰瞰甃以窥汲俄据河而俯渎犹胃肠之不浃恣晏饮而未足由是奔九江走五湖寻至大溟茫然涟清岂尔浩瀚而吾量不盈斟酌未几倐见涯涘方将寻蚁垤期耿恭问姜母以何在访舒姑而欲从辨夸父于渭上弔相如于临卭万计已尽六腑如烬忩日斜照飞蚊遶鬓既惊既觉可叹可笑饮不尽器枯肠已疗搘颈沈吟其意逾深以吾此日之一梦见自古不足者之心布衣可终身宠禄岂足頼人生非金石岂能长夀考当其欣于所遇暂得于已快然自足不知老之将至及其所之既倦情随事迁感慨系之矣向之所欣俯仰之间以为陈迹钟鼎玉帛非度世之资名位宠章为累真之府未能独立物表超世长存与日月齐光天地比夀大块是劳生之机小智非周身之防见螳螂之抱影怯危机之未安幽贞为虚白之寳静黙为大𤣥之门知轩冕是傥来悟荣华非力致若待功成拂衣去武陵桃花笑杀人俯仰人间易凋朽人之生世如梦一觉其间利害竟亦何校当其梦时有乐有悲及其既觉岂足追惟莫忧世事兼身事须着人间比梦间浮生虽多途趋死每一轨虽得一饷乐有如聚飞蚊一梦悟一生心是主人身是客形质及夀命危脆若浮烟人生大块间如鸿毛在风乃知名与器得失俱为害亦知恩爱縁乃是忧恼资有似多忧者非因外火烧恐汚清冷波尘缨先抖擞未得无生心白头亦为夭始知骨肉爱乃是忧悲聚恩爱元是妄缘合暂为亲誓以智慧水永洗烦恼尘不将恩爱子更种忧悲根况是血肉身安能长强健外累由心起心宁累自息须悟事皆空无令念将属艳色即空花浮生乃焦谷障要智灯烧魔须慧刀戮利熏性易染内战心难衂㫁痴求慧劒济苦得慈航山林初息影朝夕久劳生忧苦皆心火荣枯是眼尘人间所重者相印将军钺焦心一身苦炙手旁人热未必方寸间得如吾快活宾客欢娱僮仆饱始知官职为他人簮缨假合虚名在筯力消磨实是空但能抖擞人间事便是优游地上仙多见朱门富贵人林园未毕即无身流水光隂急浮云富贵迟嘉肴与㫖酒信是腐肠膏艳声与丽色真为伐性刀梦中説梦两重虚但恐人间为长物不如林下作遗民金玉满堂非已物子孙委蜕是他人只有一身宜爱䕶少教氷炭逼心神绳外老鸡因㫁尾盘中鲜鲙为吞钩误为世网牵絃管声非实花钿色是空假使如今不是梦能长于梦几多时未问病根深与浅此身应与病齐生如知天地间万物皆不牵视身如传舎阅世甚东流色身岂吾实语到不言时世间人尽睡唯有达生理应无治老方方知醉兀兀应胜走营营尽日笙歌人散后满江风雨独醒时㸔取莲花浄应知不染心莫问卜人生吉凶皆自速伏羲文王若无死今人不为古人哭久被浮名系能无愧海鸥渐老知身累晓然于厚夜聪然于大醉缨冕犹缁尘有名皆畏途无事乃真筌子不见世风灯槿花尽知行处险谁肯载时轻几世身在梦百年云无根万里髙低门外路百年荣辱梦中身昔日未知名外乐暮年初信梦中忙人生能几何毕竟归无形向来躐等语长作陷身机只知事逐眼前去不觉老从头上来浮生七十今三十已是人间半世人灭得心中火自凉百年身后一丘土贫富髙低争几多举世尽从愁里老谁人肯向死前闲甘醴皆是腐肠物独有淡泊之水能益人百嵗风前短熖灯人生非日月光辉岂常在本朝运数本来无得丧人间万事不须谋千载纷争共一毛可怜身世两徒劳无人与语刘𤣥徳问舎求田意最髙何须更待黄粮熟始觉人间是梦间天下之物无穷而以适意为悦方其得意万物无以易之及其既厌未有不洒然自笑也回头自笑风波地闲眼聊观梦幻身捷径争之却累人欲除苦海浪先干爱河水非人磨墨墨磨人烦恼初无根恩爱为种子尚有身为患已无心可安人生一世如屈伸时我观此一身已作露电观孰知一世如一梦在梦而觉宁待旦更欲置身须世外世间元自不关人名誉飞蝇过耳声富贵于我如浮云小者谴呵大者戮一身畏首复畏尾门多宾客饱僮仆入风之波渺然无涯而以百年有涯之生种种计较贪迷经亢之为言也知进而不知退知存而不知亡知得而不知丧其欲逐逐子孔子见罗雀者皆黄口小雀曰雀小贪食而易得为上者譬如縁木焉务髙而畏下愈甚庄周覩一异鹊自南方来集于栗林周曰此何鸟哉执弹而留之覩一蝉方得美䕃而亡其身螳螂执翳而抟之见得而亡其形异鹊从而利之见利而忘其真鱼鼈鼋鼍犹以渊为浅而窟其中鹰鸢犹以山为卑而巢其上及其得也必以饵见其可欲也则不虑其可恶者也见其可利也则不虑其可害者也是以动则必陷为则必辱逐兽者目不见泰山嗜欲在外则明有所蔽狗彘不择甂瓯而食偷肥其体而顾近其死齐人有欲金清旦衣冠之市适鬻金者之所因攫其金而去吏捕得之问曰人皆在焉子攫人之金何对曰取金之时不见人徒见金史翠鹄犀象处其势非不逺死也而所以死者惑于饵苏秦智伯之智非不足以避辱逺死也而所以死者惑于贪利不止也商君功成而以车裂白起功成而赐劒死吴起功成而卒肢解大夫种功已彰信勾践终负而杀之此四者功成不去祸至于此懐禄眈宠逐麋之狗当顾莬耶园中有木其端有蝉蝉悲鸣饮露不知螳螂在其后曲跗欲取其蝉而螳螂又不知黄雀居其后延颈欲啄之然黄雀又不知有操弹丸在其下皆务前不顾后患和峤有钱癖田豫曰年过七十而犹在位譬犹钟鸣漏尽而夜行不休天道恶盈不知自损故至颠仆董卓筑坞于郿髙七丈号曰万嵗坞积谷为三十年储自云事成雄据天下不成守此足以毕老亦犹窃钟掩耳以衆人为不闻鋭意盗金谓市中为莫覩张华少子韪劝华逊位华不从曰天道幽逺不如静以待之元康之后纲纪大壊鲁褒伤时贪鄙乃隠姓名着钱神论以刺之其畧曰亲之如兄字曰孔方失之则贫弱得之则富昌无翼而飞无足而走解严毅之颜开难发之口钱多者处先钱少者居后钱之所祐吉无不利何必读书然后富贵无徳而尊无势而热排金门而入紫闼危可使安死可使活贵可使贱生可使杀谚曰钱无耳可使鬼凡今之人唯钱而已萧宏性爱钱百万一聚黄榜标之千万一库垂一紫标如此三十余间见黄雀而忘深穽智者所不为沈约贪冒营财王伾以纳贿为事作大匮贮金帛夫妇寝其上如饮醇酒嗜其味而忘其醉矣李憕并州人颇殖产田畴弥望时谓地癖传记武后时夏官侍郎侯知一以年老敕令致仕知一乃诣朝堂跳跃驰走以示轻捷范氏亡有得其钟者欲负而走则又不可以椎毁之钟恍然有声恐人闻之而夺已遽掩其耳集普天之下先竞而后逊举世之士有进而无退君㸔灯烛张转使飞蛾宻世上名利人相逢不知老但将膏血求岂觉性命轻求食呕洩间不知臭秽非嵗老岂能充上驷力㣲当自慎前程不知何故翻骧首牵过关门妄一鸣勐兽搏也拘于槛穽鸷鸟攫也絷于樊笼元龟灵也被发河津白龙神也挂鳞且网何不深潜而穴处何故贪饵而吞钩猩猩见酒及屐知里人设张则知张者祖先姓字乃唿名骂云奴欲张我舍尔而去复自再三相谓曰试共尝酒及食其味逮乎醉因取屐而着之及为人之所擒皆辄获无遗者始晋之侈家若栾氏郄氏羊舌氏以十数不能自保以贪晋国之利五卿裂而食之矣范氏中行氏贪人之土田侵人之势力三卿又裂而食之矣蝜蝂者善负小虫也行遇物辄持取卬其首负之背重虽困剧不止也其背甚澁物积因不散卒踬仆不能起人或怜之为去其负茍能行又持取如故又好上髙极其力不已至坠地死今世之嗜取者遇货不避以厚其室不知为已累也唯恐其不积及其怠而踬也黜弃之迁徙之亦已病矣茍能起又不艾日思髙其位大其禄而贪取滋甚以近于危坠观前之死亡不知戒虽其形魁然大者也其名人也而知则小虫也亦足哀夫零陵永之氓咸善游一日水暴甚有五六氓乗小船絶湘水中济船破皆游其一氓尽力而不能寻常其侣曰汝善游最也今何后为曰吾腰千钱重是以后曰何不去之不应揺其首有顷益怠已济者立岸上唿且号曰汝愚之甚蔽之甚身且死何以货为又摇其首遂溺死吾哀之且若是得不有大货之溺大氓者乎于是作哀溺文贪目不瞬䲭张狼贪老不衰烛蛾熖中舞茧蚕丛上织水多生沈五藴白头名利之塲贪却馨香亡却身利径前诱多逢覆辙力疲形削然犹役之无艺极觜爪虽欲弊心力不知疲朝露贪名利夕阳忧子孙一兴嗜慾然遂为矰缴牵爱利不爱身如何奉一身直欲保千年拟将富贵随身去或名诱其心或利牵其身商人重利轻别离人心苦迷执慕贵忧贫贱愁色常在眉欢容不上面何异睡着人不知梦是梦何异食蓼虫不知苦是苦多见忙时已衰病少闻健日肯休闲早夭羡中年中年羡暮齿暮齿又贪生服食求不已位髙则惜其位身贵则爱其身兔迹贪前逐枭心不早防遍㸔原上累累塜曽是城中汲汲人尽谓黄金堪润屋谁思荒骨旋成尘趋荣贪位者若涉悬崖险不能止俾至身危踣蹶然后叹不知税驾之所焉何及矣本朝苦何求而不得乃终日而营营谅虽死而不悔亦可戒夫贪得如抱石沈河以其重愈沈终不放下石也蜗涎不满殻聊足以自濡升髙不知回竟作粘壁枯蠧鱼着文字藁死犹遭卷懐安天下之公患去就君子之所难世靡不知人更相笑而道不胜欲私于为身君臣之恩系縻之于前妻子之计推輓之于后至于山林之士犹有降志于垂老而况庙堂之旧欲使辞禄于当年有其言而无其心有其心而无其决愚智共蔽古今一涂多思只恐晩得手未老已闻先白头人之所不能安其止者动于欲也欲牵于前而求其止者不可得也蝨闻汤沸尚血食飞蛾赴烛甘死祸不知钟鸣漏尽先知经至诚之道可以前知祸福将至善必先知之不善必先知之子㝠㝠之中独见晓焉无声之中独闻和焉先知其几于神乎神以知来探未兆也逆识先知近于神也史晋复假道于虞以伐虢宫之竒曰虢虞之表也虢亡虞必从之谚所谓辅车相依唇亡齿寒者其虞虢之谓也晋灭虢遂袭虞灭之吴季札使齐説晏平仲曰子速纳邑与政无邑无政乃免于难晏子纳邑与政是以免于栾髙之难晋范文子反自鄢陵使其祝宗祈死曰君骄侈而克敌是天益其疾也难将作矣爱我者惟祝我使我速死无及于难范氏之福也吴将伐齐越子率其衆以朝焉王及列士皆有馈赂吴人皆喜惟子胥惧曰是豢吴也夫越在我心腹之疾也夫其柔服求济其欲也子胥赐属镂以死将死曰树吾墓槚槚可材也吴其亡乎三年其始弱矣秦伯问士鞅曰晋大夫其谁先亡对曰其栾氏乎初楚子良生子越椒子文曰熊虎之状而豺狼之声弗杀必灭若敖氏矣子良不可子文以为大慼及将死聚其族曰椒也知政乃速行矣无及于难且泣曰鬼犹求食若敖氏之鬼不其馁而子文卒子越为司马攻王楚灭若敖氏子鱼曰祸犹未也未足以惩君初平王之东迁辛有适伊川见被发而祭于野者曰不及百年此其戎乎其礼先亡矣秋秦晋迁陆浑之戎于伊川人生求富而子逃之何也子文曰民多旷者而我取富焉是厪民自封也死无日矣我逃死非逃富也故庄王世灭若敖唯子文之后在伯禽封鲁三年而后报政周公曰何迟也太公封于齐五月而报政周公曰何疾也乃叹曰鲁后世其北面事齐矣初智宣子将以瑶为后智果曰不如宵也若果立瑶智宗必灭弗聴韩赵魏杀智伯尽灭智氏之族张仪至楚説楚王曰大王诚能聴臣闭关约絶于齐臣请献商于之地六百里陈轸独弔曰秦奚贪夫孤国而与之商于之地六百里张仪至秦必负王使一将军随张仪至秦张仪诈堕车不朝三月袁盎曰淮南王为人刚悍今暴摧折之臣恐卒逢雾露病死陛下有杀弟之名奈何上曰吾特苦之耳今复之淮南王果愤恚不食死聪者聴于无声明者见于未形文帝复封淮南厉王四子皆为列侯贾谊谏以为患之兴自此起矣数上疏言诸侯或连数郡非古之制可稍削之不聴晁错上书言吴可削曰今削之亦反不削亦反削之其反亟祸小不削反迟祸大晁错言削诸侯错父闻之谓错曰口语多怨汝刘氏安矣而晁氏危吾去汝归矣遂饮药而死明者逺见于未萌而智者避危于无形张安世长子千秋与霍光子禹俱随范明友击乌桓还谒大将军光问千秋战鬬方畧山川形势千秋口对兵事画地成图无所忘失光复问禹禹不能记曰皆有文书光由是贤千秋以禹为不材叹曰霍氏世衰张氏兴矣及禹诛灭而安世子孙相继自宣元以来为侍中中常侍诸曹散骑列校尉者凡十余人京房学易于梁人焦延夀尝曰得我道以亡身者京生也宋沖常劝郭泰曰吾夜观干象昼察人事天之所废不可支也杨彪见汉室衰㣲政在曹氏遂称脚挛积十余年不行由是得免祸中常侍张让权倾天下让父死归葬颖川虽一郡毕至而名士无往者让甚耻之寔独弔焉及后复诛党人让感寔故多所全宥申屠蟠叹曰昔战国之世处士横议列国之主至为拥篲先驱卒有坑儒烧书之祸今之谓矣乃絶迹于梁砀之间因树为屋自同佣人居二年滂等果罹党锢之祸惟蟠超然免于评论梅福知王莽必簒汉祚一朝弃妻子去不知所之其后人有见福于㑹稽者变名姓为吴市门卒云魏张缉言于司马师曰诸葛恪虽克捷见诛不乆师曰何故缉曰威震其主功盖一世求不死得乎传嘏曰太初志大其量能合虚声而无实才何平叔言逺而情近好辨而无诚所谓利口覆邦家之人也邓𤣥茂有为而无终外要名利而内无关钥贵同恶异多言而妬多言则多衅妬则无亲以吾观此三人者皆将败家唐彬与王濬共伐吴彬知贼冦已殄孙皓将降未至建业二百里称疾迟留以示不竞果有先到者争物后到者争功郑兴子衆以通经知名太子因梁松以缣帛请之衆曰太子储君无外交之义不私通宾客松曰长者意不可逆衆曰犯禁触罪不如守正而死及松败宾客坐之唯衆不染于辞刘元海匈奴人齐王攸言于武帝曰不除元海恐并州不得久宁王浑曰元海长者为君王保之至惠帝时元海果僣位号前赵江统深识逺见先事宜杜其萌乃作徙戎论帝不能用未及十年而刘渊起当时人服其深识山涛言不宜去州郡武备帝不聴及永宁以后盗贼羣起州郡无备不能擒制天下遂大乱如涛所言索靖知天下将乱指洛阳宫门铜驼叹曰㑹见汝在荆棘中耳张翰为齐王冏大司马东曹掾冏时执权翰因见秋风起乃思吴中菰菜莼羔鲈鱼鲙遂命驾而归俄而冏败人皆谓之见几石勒至洛阳倚啸上东门王衍见而异之曰向胡雏吾观其声视有竒志恐将为天下之患其后以兵属刘聪自立为赵王王勐将死苻坚问以后事勐曰臣殁之后愿勿以晋为图鲜卑羗虏我之仇讐终为人患宜渐除之以宁社稷坚不能用初刘毅季父镇之闲居京口不应辟召常谓毅及藩曰汝辈才器足以得志但恐不久我不就尔求财位亦不同尔受罪每见毅藩道从到门辄诟之义康方用事人争求亲暱唯司徒主簿江湛早能自疎求出为武陵内史檀道济常为其子求婚于湛湛固辞道济因义康以请之湛拒之愈坚故不染于二公之难颜延之子竣贵重凡所资供延之一无所受布衣茅室萧然如故尝乘羸牛笨车逢竣卤簿即屏住道侧常语竣曰吾平生不喜见权要人今不幸见汝颜延之尝早诣其子竣见宾客盈门竣尚未起延之怒曰汝出粪土之中升云霞之上遽骄傲如此其能久乎后竣被诛闵湛等又劝崔浩刋所撰国史于石以彰直笔髙允闻之谓着作郎宗钦曰闵湛所营方寸之间恐为崔门万世之祸吾徒亦无类矣未几而难作宗钦临刑叹曰髙允其殆圣乎郁林王之将废也王晏从弟思逺谓晏曰兄荷世祖厚恩今一旦賛人如此事彼或以权计相倾未知兄将来何以自立若及此引决犹可保全门户不致后患思逺知上外待晏厚而内已疑异乘间谓晏曰时事稍异兄亦觉否凡人多拙于自谋而巧于谋人张九龄奏安禄山狼子野心面有逆相请戮之上放归藩裴坦子娶杨收女资送甚厚器用餙以犀玉坦见之怒曰破我家矣立命壊之已而收竟以贿败王勮苏味道皆未知名裴行俭一见谓之曰二君后当相次掌铨衡是时王勮弟勃与华隂杨烱范阳卢照隣义乌骆宾王皆以文章有盛名同列太常伯李敬𤣥尤重之以为必显达裴行俭曰士之致逺者当先器识而后才艺勃等虽有文章而浮躁浅露岂享爵禄之器耶杨子稍沈静应至令长余得令终幸矣既而勃度海堕水烱终于盈川令照邻恶疾不愈赴水死宾王反诛勮味道皆典选如行俭言万寳常聴大常所奏乐泫然曰乐声淫厉而哀天下不乆将尽时四海全盛闻者皆谓不然大业之未其言卒验二张之诛也洛州长史薛季昶谓张柬之敬晖曰二凶虽除产禄犹在去草不去根终当复生二人曰大事已定彼犹机上肉耳夫何能为季昶叹曰吾不知死所矣刘幽求亦谓桓彦范敬晖曰武三思尚存公辈终无葬地若不早图噬脐何及蒋钦绪萧至忠姊夫也谓之曰如子之才何忧不达勿为非分妄求至忠不应钦绪退叹曰九代卿族一举灭之可哀也哉上欲以李林甫为相张九龄曰宰相系国安危陛下相林甫臣恐异日为庙社之忧王忠嗣数上言禄山必反哥舒翰攻吐蕃石堡城士卒死者数万果如王忠嗣之言颜真卿为平原太守安禄山逆节颇着真卿以霖雨为託修城浚濠未几禄山果反河朔尽陷独平原城守具备陜郡进士张彖曰君辈倚杨右相为泰山吾以为氷山若皎日既出得无失所恃乎崇劝天子不求边功璟不肯赏边臣而天寳之乱卒蹈其害可谓先见矣姚崇与张説同为宰相张衘崇崇疾戒诸子曰张为人好服玩吾身没之后汝具陈吾平生服玩寳带重器罗列于帐前张若不顾汝辈家事产族无类矣若顾此吾属无虞仍以神道碑为请既获其文登时录进仍先砻石以待至便䥴刻张丞相见事常迟于我数日之后必当有悔若徴碑文以刋削为辞当引使视其䥴石仍告已具闻上崇没张果至目其服玩者三四不数日文成叙事该详后数日果遣使取本以为辞未周宻欲加删改姚氏子引使者视其碑乃告以奏御使者复命张悔恨抚膺曰死姚崇能筭生张説吾今日方知才不及逺矣初栁浑以吐蕃难以信结吐蕃刼盟徳宗谓浑曰卿儒生乃知军戎万里情乎李𢎞曰郑注姦猾无双卵不除使成羽翼必为国患乐工李可及流岭南可及尝大受赐物载以官车西门季𤣥谓曰汝他日破家此物复应以官车载还不为受赐徒烦牛足耳及流岭南籍殁其家果如季𤣥言唐司空致仕李建勲病且死戒家曰时事如此吾得良死幸矣勿封土立碑聴人耕种于其上免为它日开发之标及江南亡也诸贵人髙大之塜无不发者惟建勲塜莫知处传记圣人独见先睹集子胥知姑苏之有麋鹿辅果识智伯之为赵禽贤儒在世犹灵蓍神龟也思同蓍蔡见机于万里之外衆趋明所避着龟所以前人用有先知而无后悔盗据淮浒宰相以李元平有名以为才堪攘冦拜为汝州公栁惟深慷慨言于朝曰是夫喋喋衒玉贾石者王衍误天下殷浩败中军华而不实往且见获何冦之攘人不之信未几盗袭汝州以元平归本朝韩魏公尝云吴长文奎有识方天下盛推王安石以为必可致太平唯长文独语曰王安石心彊性狠不可大用吕献可任御史中丞将对于崇政殿司马温公宻问曰今日欲言何事献可曰袖中弹文乃新参也温公愕然献可正色曰王安石虽有时名上意所向然好执偏见不通物情轻信姦回喜人佞已聴其言则美施于用则疎若在侍从犹或可容置诸宰府则天下必受其弊矣王安石始为政司马温公上疏逆陈其利害曰后当如是行之十余年无一不如公言者神宗将召用介甫访于大臣争称誉之张安道时为承㫖独言安石言伪而辩行伪而坚用之必乱天下见于衆人之所未见也昔者山巨源见王衍曰误天下苍生必此人也郭汾阳见卢杞曰此人得志吾子孙无遗类矣康节与客散步天津桥上闻杜鹃声惨然不乐客问其故则曰洛阳旧无杜鹃今始至有所主不十年上用南士为相多引南人多务更变天下自此多事矣至熈宁初其言乃验逺虑经君子以思患而预防之君子安而不忘危存而不忘亡治而不忘乱是以身安而国家可保也惟懐永图树徳务滋除恶务本居宠思危制治于未乱保邦于未危瞻言百里君子言必虑其所终行必稽其所敝吾恐季孙之忧不在颛臾而在萧墻之内也子曾参出妻终身不娶其子请焉告之曰髙宗以后妻杀孝已尹吉甫以后妻嫉伯竒容知其得免乎得其所利必虑其害乐其所乐必顾其败季平子卒将以君之璠玙歛赠以珠玉孔子闻之歴级而救焉曰葬人以寳玉是犹曝尸于中原也以千嵗之法自持者是乃千嵗之信士也满盛之国不可仕任满盛之家不可以嫁子骄倨傲暴之人不可与交史定姒薨不殡于庙无榇不虞匠庆谓季文子曰子为正卿而小君之丧不成君长谁受其咎晋传傁曰虽克郑犹有知在忧未艾也夫势在人臣之位而有髙天下之名窃为足下危之萧何不治垣屋曰令后世贤师吾俭不贤毋为势家所夺窦长君窦广国赐田宅封公昆弟家于长安绛侯灌将军曰吾属不死命且悬此两人两人所出㣲不可不为择师传宾客又复效吕氏大事也于是选士之有节行者与居窦长君少君由此为退让君子不敢以尊贵骄人隽不疑名重朝廷大将军霍光欲以女妻之不疑固辞不肯当霍显之谋将行于杯杓荆轲之变必起于帷幄张释之曰岂效啬夫喋喋利口捷给哉以口辨而超迁之臣恐天下随风而靡安不忘危盛必虑衰梁商常曰多藏厚亡为子孙累每租俸到及两宫受赐便置中门外未尝入藏悉分与昆弟中外一胫之大几如腰一指之大几如股平居不可屈信一二指搐身虑亡聊失今不治必为痼疾后虽有扁鹊不能为已班昭女诫云生男如狼犹恐其尫生女如䑕犹恐其虎梁冀既诛李固子燮乃还郷里姊戒燮曰吾家血食将絶弟幸得济岂非天耶宜杜絶衆人勿妄往来慎无一言加于梁氏加梁氏则连主上祸重至矣唯引咎而已北海王衮谨慎好学文学防辅遂具表称陈衮美衮闻之大惊惧责让防辅曰修身自守常人之行耳而诸君乃以上闻是适所以増其负累也李丰年方十八已有清名海内翕然称之其父太仆恢不愿其然故使闭门㫁客曹冏曰末大必折尾大不掉尾同于体犹或不从况非体之尾其可掉哉晋武欲使羊祜卧䕶诸将祜曰取吴不必臣行但既平之后当劳圣虑耳初何曾侍武帝晏退谓诸子曰主上开剏大业吾每晏见未尝闻经国逺图及身而已后嗣其殆乎汝辈犹可以免指诸孙曰此属必及于难及绥死兄嵩哭之曰我祖其殆圣乎王勐寝疾坚亲至勐第访以后事勐曰晋虽僻处江南然正朔相承上下安和臣没之后愿勿以晋为图鲜卑西羌我之仇敌终为人患宜渐除之谢瞻见弟晦门巷填隘曰势倾朝廷岂门户之福耶王晏外弟尉氏阮孝绪亦知晏必败晏屡至其门逃匿不肯见尝食酱美问知得于晏家吐而复之魏主疾甚谓司徒勰曰社稷所倚惟在于汝霍子孟诸葛孔明以异姓犹受顾託况汝亲贤可不勉之勰泣曰昔周公大圣成王至明犹不免疑而况臣乎如此则陛下爱臣更为未尽始终之美髙欢曰堪敌侯景者惟有慕容绍宗我故不贵之留以遗汝耳恐尾大于身踵粗于股倔彊不掉狠戾难驯梁太子于𤣥圃自讲老庄何敬容谓学士吴孜曰昔西晋祖尚𤣥虚使中原沦于胡羯今东宫复尔江南亦将为戎乎淮南长鲸虽云授首襄阳短狐未全革面齐显祖嗜酒成疾不复能食自知不能久谓李后曰人生必有死何足致惜但怜正道尚幼人将夺之耳又谓常山王演曰夺则任汝慎勿杀也北齐王睎曰人主恩私何由可保万一披褐求退无地非不好作要官但思之烂熟耳齐左丞斛律金长子光为大将军次子羡及孙封侯显贵者甚衆门中一皇后二太子妃三公主事齐三世贵宠无比然金不以为喜常谓光曰我虽不读书闻古来外戚鲜有能保其族者女若有宠为诸贵所嫉无宠为天子所憎我家宜以勲劳致富贵何必借女宠也苏威少有令名周晋公䕶强以女妻之威见䕶専权恐祸及已屏居山寺以诵书为娱隋蔡王智积有五男止教读论语孝经恐诸子有才能以致祸也人主诚能见可欲则思知足将兴缮则思知止处髙危则思谦降临满盈则思抑损遇逸乐则思撙节在晏安则思后患防壅蔽则思延纳疾䜛邪则思正已行爵赏则思因喜而僣施刑罚则思因怒而滥上既诏宗室羣臣袭封刺史左庶子于志宁以为古今事殊恐非久安之道上疏争之侍御史马周亦上疏以为孩童嗣职万一骄愚兆庶被其殃而国家受其败正欲絶之也则子文之治犹在欲留之也则栾黡之恶已彰向所谓爱之者乃适所以伤之也上谓太子曰李世勣才智有余然汝与之无恩恐不能懐服我今黜之若其即行俟我死汝于后用为仆射亲任之倘徘徊顾望当杀之耳沛王贤闻王勃善属文召为修撰时诸王鬬鸡勃戯为檄周王鸡文上见之怒曰此乃交搆之渐斥勃出沛府上御翔鸾阁观大酺分音乐为东西朋使雍王贤主东朋周王显主西朋角胜为乐郝处俊谏曰二王春秋尚少志趣未定当推梨让枣相亲如一今分二朋遽相竞夸俳优小人言辞无度恐其交争胜负讥诮失礼非以崇礼义劝敦睦也姚崇析资令诸子各有定分治令曰比见达官之裔多贫困至铢尺是竞无论曲直均受嗤诋田宅水硙既共有之至相推倚以顿废陆贾石苞古达者也亦先有定分以絶后事李勣寝疾谓其弟司衞少卿弼曰我见房杜平生勤苦仅能立门户遭不肖子孙荡覆无余吾有此子孙今悉付汝其有志气不伦交游非类者皆先挝杀吉顼曰合水土为泥有争乎太后曰无之又曰分半为佛半为天尊有争乎曰有争矣顼顿首曰宗室外戚各当其分则天下安今太子未立而外戚犹为王此陛下驱之使他日必争两不得安也二张之诛也洛州长史薛季昶谓张柬之敬晖曰二凶虽除产禄犹在草不去根终当复生二人曰大事已定彼犹机上肉耳夫何能为季昶叹曰吾不知死所矣刘幽求亦谓桓彦范敬晖曰武三思尚存公辈终无葬地若不早图噬脐何及古之智者皆不愿受夷狄之惠盖豫忧其求请无厌终为后患故也齐澣言葛福顺典禁兵不宜与毛仲为昏毛仲小人宠过则生姦不早为之恐成后患又曰君不宻则失臣愿陛下察之张嘉贞不营家产有劝其市田宅者嘉贞曰吾贵为宰相何忧寒馁若其获罪虽有田宅亦无所用比见朝士广占良田身没之后适足为无頼子孙酒色之资吾不取之上召子仪还京师朔方将士乐子仪之寛惮光弼之严张用济与诸将谋以精鋭突入东京逐光弼请子仪康元寳曰君以兵请郭公朝廷必疑郭公讽君为之是破其家也郭公百口何负于君乎用济乃止郭子仪每见宾客姬妾不离侧卢把尝往问疾子仪屏侍妾独隠几而待之或问其故子仪曰杞貌丑而心险妇人辈见之必笑他日把得志吾族无类矣夫以匹夫爱其子犹知求明哲之师而教之况万乘之嗣系四海之命乎忧先于事故能无忧事至而忧无救于事郑注求为鳯翔节度使请礼部员外郎韦温为副使温不可或曰拒之必为患温曰择祸莫若轻拒之止于逺贬从之有不测之祸卒辞之度支以用度不足奏借富户及胡商才物敕借其半盐鐡转运司髙骈上言天下盗贼起皆出于饥寒独富户胡商未耳乃止杨涉当为宰相与家人相泣谓其子凝式曰此吾家之不幸也必为汝累蜀诸王皆领军使彭王宗鼎谓其昆弟曰亲王典兵祸乱之本今主少臣彊䜛间将兴缮甲训士非吾辈所宜为也因固辞军使蜀王许之但营书舎植松竹自娱而已崔琳卢从愿两人有宰相望𤣥宗欲相之数矣以族大恐附离者衆卒不用帝屡戒晋王曰昔吾西征见唐十八陵无不发掘者此无他惟多藏金玉故也我死当衣以纸歛以瓦棺勿作石羊虎人马惟刻石置陵前曰周天子平生好俭约遗令用纸衣瓦棺嗣天子不敢违也汝或吾违吾不福汝集图匮于丰防俭于逸留作功成身退地本朝李宸妃薨吕夷简为相请厚葬之章献怒公曰陛下不以刘氏为念臣不敢言尚念刘氏丧礼宜从厚大书文字隄防老剩买田园准备闲初议贬蔡确新州范忠宣谓吕汲曰此路荆棘已八十年吾辈开之恐自不免有非常之功圣人之所甚惧也虽有大功而不忘戒惧智虑经知周乎万物子知者无不知也当务之为急知者之举事也满则虑嗛平则虑险安则虑危曲重其豫犹恐及祸是以百举而不䧟也知虑足以待百变智者明于事达于数智虑者祸福之门户不可不谨也神者智之役神清则智明智者心之符智公则心平史祭仲以智免燕帅长驱平齐田单走安平令其宗人尽㫁其车轴末而傅鐡笼已而燕军攻安平城破齐人走争涂以轊折车败为燕所虏唯田单宗人以鐡笼故得脱秦樗里子多智秦人号曰智囊秦之败也豪杰争取金玉任氏独窖仓粟楚汉相距荥阳民不得耕种米石至万钱而豪杰金玉尽归任氏任氏以此起富吕氏时事多故然平竟自脱以荣名终非知谋孰能当此者晁错号曰智囊陈平智有余鲁恭父康有权数号智囊智畧谋虑朝之渊薮胡广虑无失䇿举无失事逺无所不见虑无所不周元文都谓灵楚等曰今雠耻未雪而兵力不足若赦李宻罪使击宇文化及两贼自鬬吾徐承其弊化及既破宻兵亦疲其将士利吾官赏易可离间并宻亦可擒也李宻致书于唐髙祖请步骑㑹河内太宗曰若不与是生一隋房𤣥龄每陈事千里如对面语裴度歴事四朝不遗庙筭传记耿纯率宗族归光武恐半有不同焚烧庐舎絶其反顾之望天下无穷者才智也陈平出六竒恐祸及已陆贾教之交驩太尉又为画吕氏数事平从之卒诛诸吕则贾之智谋又在平之右矣集持筹而筭万不失一智虑所由日新无逺虑经人无逺虑必有近忧弗虑胡获我躬不閲遑恤我后反是不思亦已焉哉为犹不逺子虑不先不可以应卒史子服惠伯曰君子有逺虑小人从迩饥寒之不恤谁遑其后穆叔语孟孝伯曰赵孟将死矣其语偷孝伯曰人生几何谁能无偷朝不及夕将安用树穆叔出而告人曰孟孙将死矣吾语诸赵孟之偷也而又甚焉赵孟曰罪戾是惧焉能恤逺吾侪偷食朝不谋夕何其长也赵孟视䕃曰朝夕不相及谁能待五凡人之智能见已然不能见将然翫细娱而不图大患夫规事建议不图万世之固而媮恃一朝之事者未可以虑逺也齐和士开曰一日取快可敌千年孔范曰诸将匹夫敌耳深识逺虑岂其能知谋画经方叔元老克壮其猷四十始仕方物出谋发虑好谋而成子兼才尚权右计左数羣䇿屈羣力史裨谌谋于野则获谋于邑则否静渊以有谋苏秦恐秦之败从念莫可使用于秦者乃使人㣲感张仪隂奉以车马金钱所欲用为取给而弗告张仪遂得以见秦惠王惠王以为客卿与谋伐诸侯苏秦之舎人辞去张仪曰頼君得显方且报徳何故去也舎人曰臣非知君知君乃苏君忧秦伐赵败从约以为非君莫能得秦柄故感怒君使臣隂奉给君资尽苏君之计谋今君已用请归报张仪曰比在苏君术中而不悟吾不及苏君明矣吾又新用安能谋赵乎为吾谢苏君苏君之时仪何敢言范雎曰王不如逺交而近攻得寸则王之寸得尺则王之尺甘罗年少出一竒计声称后世亦战国之䇿士也虞卿料事揣情为赵画䇿何其工也蔡泽谓范雎曰君相秦计不下席谋不出廊庙坐制诸侯君之功极矣侯嬴曰吾闻晋鄙兵符在王卧内而如姬最幸力能窃之尝闻公子为如姬报其父仇欲为公子死无所辞公子诚一开口则得虎符夺晋鄙之兵北救赵西却秦此五伯之功也公子如其言却秦六竒既用诸侯宾从汉吕之事平为本谋子房计谋图难于易为大于细有上书告韩信反上问陈平平曰举兵攻之是趋之战也陛下第伪游云梦其势必郊迎谒谒而擒之此特一力士之事耳帝以为然游云梦信果郊迎武士缚之载后车张良归汉多病未尝特将常为画䇿张良曰九江王布楚枭将与项王有隙彭越与齐反梁地此两人可急使而汉王之将独韩信可任大事当一面即欲捐之此三人则楚可破辕生説汉王曰愿王出武关项王必引兵南走王深壁令荥阳成臯间且得休使韩信等辑河北赵地王乃复走荥阳未晩如此则楚所备者多力分汉得休复与之战破楚必矣项王闻汉王在宛果引兵南汉坚壁不与战陈平自初从至天下定从击臧荼陈豨黥布凡六出竒计世莫得闻也韩信已破齐使人言曰不为假王恐不能安齐汉王欲攻之留侯曰不如因而立之使自为守乃遣张良操印绶立韩信为齐王项羽急围汉王汉王与郦食其谋挠楚权郦生曰陛下诚复立六国后此皆争戴陛下徳义愿为臣妾汉王曰善趣刻印郦生未行张良从外来谒汉王具以郦生计告良良曰谁为陛下画此计者臣请借箸以筹之且夫天下游士离亲戚弃故旧陛下谁与取天下乎诚用此谋陛下事去矣汉王辍食吐哺骂曰竖儒几败乃公事趣销印汉王与齐王信魏相国越期㑹击楚信越不至张良曰楚兵且破二人皆未有分地期不至固宜今能取睢阳以北至谷城皆以王彭越从陈以东傅海与齐王信信家在楚其意欲复得故邑能出捐此地以许两人使各自为战则楚易破也汉王从之于是韩信彭越皆引兵来太尉复令郦寄与典客刘揭先説吕禄曰帝使太尉守北军欲足下之国急归将印辞去不然祸且起吕禄以为郦况不欺已遂解印属典客而以兵属太尉诸吕擅权陈平患之陆贾曰天下安危注意将相将相和调则士豫附君何不交驩太尉平用其计以五百金为绛侯夀太尉报亦如之两人深相结诸吕谋益衰陈汤为人沈勇有大虑多䇿谋经术文雅足以谋王体㫁国论智畧谋虑朝之渊薮援谋如涌泉勇鸷有智谋儒者当谋谟庙堂诸葛亮劝农讲武作木牛流马运米集斜谷口𤣥龄善谋张柬之沈厚有谋能㫁大事淄青李正巳徳宗时畏帝威㫁表献钱三十万緍以观朝廷帝意其诈未能答崔祐甫为相曰正已诚诈不如因遣使劳其军以所献就赐将士若正已奉诏是陛下恩洽将士若不用彼自歛怨军且乱又使诸蕃不以朝廷为重贿帝曰善正已惭服时议者韪其谋谟李徳裕为兵部尚书初李宗闵与徳裕有隙徳裕还自西川上注意甚厚朝夕且为相宗闵百方沮之不能京兆尹杜悰宗闵党也尝诣宗闵见其有忧色曰得非以大戎乎宗闵曰然何以相救悰曰悰有一䇿可平宿憾恐公不能用宗闵曰何如悰曰徳裕有文学而不由科第尝用此为慊恨若使之知举必喜矣宗闵黙然有间曰更思其次悰曰不则用为御史大夫宗闵曰此则可矣悰乃诣徳裕迎揖曰公何为访此寂寥悰曰靖安相公令悰达意即以大夫之命告之徳裕惊喜泣下曰此大门官小子何足以当之寄谢重沓朱瑾遣家奴通候问于徐知训知训彊欲私之瑾已不平知训过别瑾瑾置酒自捧觞出宠妓使歌以所爱马为夀知训大喜瑾因延之中堂伏壮士于户内出妻陶氏拜之知训答拜瑾以笏自后击之踣地唿壮士出斩之瑾先系二悍马于庑下将图知训宻令人解纵之马相蹄啮声甚厉以是外人莫之闻集运筹合上意諌诤即见聴咎繇谟虞箕子访周言通帝王谋合圣神萧曹魏邴谋谟乎其上硕画精通深图宻虑衆莫能窥计知投水思若转规庙胜之筭应变无穷经纶八方本朝西夏赵徳明言民饥求粮百万斛真宗问王旦旦勅有司具粟百万于京师诏徳明来取徳明得诏书慙曰朝廷有人昔者诸吕用事陈平忧虑计无所出陆贾入见説之使交驩周勃平用其䇿卒得绛侯北军之助以灭诸吕淮隂侯见髙帝于汉中论刘项短长画取三秦如指掌及佐帝定天下汉中之言无一不酬诸葛孔明草庐中与先主䇿孙权规取刘璋因蜀之民庶资以争天下终身不易其言此岂口传耳授尝试为之而侥倖其或成者哉无谋史轻则寡谋入险而脱又不能谋能无败乎晋叔向曰无衅而动可谓无谋婢妾贱人感慨而自杀非能勇也其画无聊之至耳发忿快志剡手以冲仇人之凶固为俱靡而已荀彧曰审配専而无谋荀攸郭嘉曰吕布勇而无谋子瑾曰萧绎懦而无谋权变经化而裁之谓之变子曰知变化之道者其知神之所为乎变通者趋时者也通其变使民不倦穷则变变则通上古穴居而野处后世圣人易之以宫室巽以行权子夏问曰三年之丧卒哭金革之事无辟也者礼欤孔子曰吾闻诸老𣆀曰昔者鲁公伯禽有为为之也君子贞而不谅吾岂匏𤓰也哉焉能系而不食故当不义则子不可以不争于父动静伸屈唯变所适子大人者言不必信行不必果惟义所在权者神圣之所资拔㦸加乎首则十指不辞㫁知道者必达于理达理者必明于权权者圣人独见仲尼于南子所不欲见也于阳虎所不欲敬也见所不见敬所不敬通其变天下无弊法史仲尼曰政寛则民慢慢则纠之以勐政勐则民残残则施之以寛寛以济勐勐以济寛政是以和反经合道为权权者反于经然后有善权之所设舎死亡无所设行权有道自贬损以行权不害人以行权大夫无遂事出境有可以安社稷利国家者则専之可也孔子过蒲蒲人止孔子曰茍无适卫吾出子与之盟出孔子东门孔子遂适卫子贡曰盟可负耶孔子曰要盟也神不聴苏秦兄弟二人其术长于权变蝮蛇螫手则斩手螫足则斩足何者为害于身也反古未可非辄以便宜施行韩信使人言于汉王齐反覆之国不为假王其势不定汉王大怒张良陈平蹑汉王之足附耳语曰汉方不利宁能禁信之自王乎因立之权不可预设变不可先图与时移迁应物变化设䇿之机也帝有疾恶人卧禁中诏户者无得入羣臣羣臣绛灌等莫敢入十余日舞阳侯樊哙排闼直入大臣随之失火之家岂暇先言丈人后救火乎班固曰孝文时天下以郦寄为卖友夫卖友者见利而忘义也若郦父为功而又执刼虽摧吕禄以安社稷谊存君亲可也诸吕为从谋弱京师而勃反经合于权琴瑟不调甚者必解而更张之乃可鼓也为政不行甚者必变而更化之乃可理也东越相攻上使汲黯往视之不至至吴而还河内失火延烧千余家上使黯往视之还报曰家人失火比屋延烧不足忧也臣过河南贫人伤水旱万余家或父子相食臣谨以便宜持节发仓廪以赈贫民臣请归节伏矫制之罪孝元弃珠崖之郡光武絶西域之国不以介鳞易我衣裳鲁文公毁泉台春秋讥之曰先祖为之而已毁之不如勿居而已以其无妨害于民也襄公作三军公舎之君子大其复古以为不舎则有害于民也法有泥于时事有乖于数者可改也权以济事理乱者先权谋驭委其辔马骀其衔四牡横奔皇路险倾方将拑勒辀以救之岂暇鸣和銮清节奏哉军事有専无请凡专命者谓有临时之急耳溃痈虽痛胜于内食王世充作难帝幸江都皇甫无逸留守斩关而走追骑且至无逸解金带投之于地以缓追骑由是得免行权不可以隠于私姚崇曰事固有违经而合道反道而适权者姚崇善应变以成天下之务崔郾治陜以寛经月不笞一人及治鄂则严法峻诛一不贷或问其故曰陜土瘠而民劳吾抚之不暇犹恐其扰鄂土沃民剽杂以夷俗非用威莫能治政所以贵知变者也栁仲郢为京兆政严明后出河南以寛惠为政或曰不类答曰辇毂之下先弹压羣县之治本惠养参虚实揣轻重存乎权杜黄裳达权变有王佐大畧伪蜀王衍既降唐庄宗诏云王衍一行并宜杀戮张居翰为枢宻使覆视诏乃揩去行字改为家字及衍就刑止族近属从行者千余人皆免传记良商不与人争买卖之贾而谨司时时贱而买虽贵已贱时贵而卖虽贱已贵人有置系蹄者而得虎虎怒决蹯而去虎之情非不爱其蹯也然而不以环寸之蹯而害七尺之躯者权也集系蹄在足则勐虎絶其蹯蝮蛇在手则壮士㫁其节圣人不凝滞于物智士必推移于时蝮蛇一螫手壮士疾解腕昔晋侯报楚之功避子玉于三舎舍秦之惠覆孟明于三崤安国庇民大义斯在本朝赵阅道知越州时两浙旱蝗米价踊贵诸州皆立榜禁人増米价阅道独榜衢路令有米者任増价粜之于是诸州米商辐辏诣越米价更贱朱敬则曰拯溺不规行疗饥非鼎食使圣人无权则无以成天下之务惟圣达节岂复行曽闵之难以民为心则当法舜禹之大楚公子㣲服出亡而门者难之其仆操箠而骂曰隷也不力门者出之事有倒行而逆施者以仆为不爱公子则不可以为事公子之法亦不可要绖服事出于孔门墨衰从政见于鲁史窒泥经大过栋挠之凶也栋已挠矣而守其常则是危而不扶凶之道也子犹执热而不以濯也执中无权犹执一也所恶执一者举一而废百也凡人蔽于一曲而闇于大理尾生与女子期于梁下女子不来水至不去抱梁柱而死曲士不可以语道宋人有耕者田中有株兔走触株而死因释耕而守株冀更得兔宋人笑之以往圣人之法治将来譬犹胶柱而调瑟规行矩步不可以救焚拯溺执其方天下无善教凝滞者智之蝥也执小义妨大权待扁鹊乃治病终身不愈也史鄙儒不知时变当更化而不更化虽有大贤不能善治也常人可与守经未可与权也为人臣者不可不知春秋守经事而不知其宜遭变事而不知其权犹焦朋已翔乎寥廓而罗者犹视乎薮泽俗儒不达时宜犹察伯乐之图求骐骥于市而不可得欲以承平之法理暴秦之绪犹以乡饮酒礼理军事也崔宴曰俗士拘文牵古不达权制竒伟所闻简忽所见乌可与论国家之大事哉俗士不知变以为结绳之约可理乱秦之绪干戚之舞足解平城之围庸儒泥文不知变儒生俗士岂识时务何异遗劒中流而刻舟以记传记胶柱调瑟刻舟求劒楚人有涉江者其劒自舟中坠于水遽锲其舟曰是吾劒所从坠也舟去从所锲处入求之而舟已行劒不行此不亦惑乎集蹐局顾而不行未尝违户庭安能千里游永有某氏者拘忌尤甚以为已生嵗直子䑕子神也因爱䑕不畜猫禁僮勿击仓廪恣䑕不问室无完衣饮食大率䑕之余也夜不可寝终不厌本朝团团如磨驴步步踏陈迹登木求鱼知我拙循窠覔兔笑君疎圆转经水流而不盈水之性可停可行子转圆石于千仭之山盘中走珠事犹琴瑟曲终改调非循一迹之路守一隅之指拘系牵连于物而不与世推移也安得圆机之士与之共言九流哉史不凝滞于物而与世推移从谏若转圜从叔特重谢𢎞㣲常曰此子异不伤物同不害正譬如饵药当人羸冷资散石以全身及势热发动去坚积以止患非忘其功势不获已耳本朝古来贞遯何曽遯笑杀踰垣与闭门拘谫经旅琐琐斯其所取灾言必信行必果硁硁然小人哉史规小节者不能成荣名恶小耻者不能立大功遴东布章㢘谨愚士系俗窘若囚拘餙小行兢小㢘以自託于乡党局趣效辕下驹委琐龌龊拘文牵俗坐饰邉幅修饰边幅如偶人形仲长统曰务于清悫谨畏循常习故者是乃妇人之检押乡曲之常人胡粉饰貌搔头弄姿槃旋偃仰从容治步亡礼敬之大任禁忌之书拘信小故以亏大典袁绍繁礼多仪何晏行步顾影阮孚问卞壸曰卿常无闲泰如含瓦石不亦劳乎好苛礼李贺父名晋肃以是不应进士韩愈作讳辨竟不就试韦梃剪剪小夫文士龌龊不足与成天下之务传记吴郡陆襄父闲被刑襄终身布衣疏饭虽羹菜有切割皆不忍食居家惟以搯摘供厨江陵姚子为母烧死终身不忍噉炙熊康父以醉为奴所杀终身不尝酒然礼缘人情恩由义㫁亲以噎死亦当絶食集规行无旷迹矩步岂达人丈夫无特达虽贵犹碌碌以不知事为简以清一身为亷以守旧弊为奉法是心清于枨闑之内而柄移于胥吏之手煦煦为仁孑孑为义本朝刘温叟父名岳终身不聴乐不游嵩岱每赴内宴闻钧奏则涕泪移时曰若非君命则不至于是此与李贺父名晋肃终身不举进士相类韦翼尚书有重名生平不饮酒不务欢笑为家讳乐也山鸟不知红粉乐一声檀板便惊飞投机经君子见几而作不俟终日时哉弗可失子虽有智慧不如乘势禹之趋时也履遗而不取冠挂而弗顾非争其先也争其时也成务虽均机速为上决谋或同迟缓为下善济事者若救火拯溺史图之此为时矣智者不失时死生荣辱贵贱尊卑此时不再至时间不容息时者难得而易失时乎时乎不再来先即制人后则为人所制时乎时乎间不及谋赢粮跃马惟恐后时平曰臣为事来所言不可以过今日范蠡曰㑹稽之事天以越赐吴吴不取今天以吴赐越越其可逆天乎张良陈平説曰汉有天下大半而诸侯皆附楚兵疲食尽此天亡之时也今释弗击此谓养虎自遗患也趋时若勐兽鸷鸟之发操刀必割鳯鸟乘于风圣人乘于时善人在患饥不及餐陈琳曰矢在弦上不可不发当及其根柢未深而扑取之此救火贵速之势也暂劳永逸时不可失庾质曰事机在速缓则无功投机之㑹间不容穟唐睿宗曰鹰抟狡兔湏急捄之不尔必反为所噬李绛曰钱用尽更来机事一失不可复追周行逢曰机事贵速缓则彼为之备不可图也集贾余勇者宜乘破竹之势变通之间不容发时不再来本朝范蜀公请建储复移书执政曰事当论其是非不当问其难易速则济缓则不及此圣贤所以贵机㑹也诸公言今日难于前日安知他日不难于今日乎无机则无以济万世之功知几经知至至之可与几也初六履霜坚氷至见险而能止知矣哉几者动之㣲几之先见者也君子见几而作不俟终日子曰知几其神乎惟几也故能成天下之务色斯举矣忠告而善道之不可则止毋自辱焉齐人归女乐桓子受之孔子行子孔子相鲁齐人馈女乐孔子遂行燔肉不至不税冕而行亭名柏人汉后夜遁史越称霸范蠡遂去曰蜚鸟尽良弓藏狡兔死走狗烹范蠡事越王勾践二十余年竟灭吴报㑹稽之耻还反国为书辞勾践勾践曰孤将与子分国而有之不然将加诛于子范蠡曰君行令臣行意乃装其轻寳珠玉自与其私徒属乘舟浮海以行终不反止于陶自谓陶朱公孔子既不得用于卫将西见赵简子至于河而闻窦鸣犊舜华之死也临河而叹曰美哉水洋洋乎丘之不济此命也夫子贡趋而进曰敢问何谓也孔子曰窦鸣犊舜华国之贤大夫也赵简子未得志之时须此两人而后从政及其已得志杀之乃从政丘闻之也刳胎杀夭则麒麟不至郊竭泽涸渔则蛟龙不合隂阳覆巢毁卵则鳯凰不翔何则君子讳伤其类也夫鸟兽之于不义也尚知避之而况乎丘哉乃还息乎陬乡作为陬操以哀之蚤知之士名成而不毁故称于后世夏侯𤣥曰观乐生遗燕恵王书其殆庶几乎知机合道成功之下不乆居张良愿弃人间事欲从赤松子游初楚元王为穆生置醴及王戊即位忘设穆生曰可以逝矣醴酒不设王之意怠䳒鹊遇害则仁鸟増逝愚者蒙戮则知士深退秦穆遗戎而由余去齐人餽鲁而孔子行王莽杀其子宇逢萌谓友人曰三纲絶矣不去祸及即解冠挂东都城门将家属浮海邓禹贾复知帝偃干戈修文徳不欲功臣拥衆京师乃去甲兵敦儒学耿弇等亦上将军印绶皆以列侯就第籍本有济世志属魏晋之际天下多故名士少有全者由是不与世事遂酣饮为常后周于谨自以乆当重权功名既立愿保优闲乃上先所乘骏马及所着铠甲等王及善虽无学术然清正难夺有大臣之节太后不悦谓及善曰卿髙年不宜更侍游晏但检校阁中可也及善因称疾谒假月余太后不问及善叹曰岂有中书令而天子可一月不见乎事可知矣乃上疏乞骸骨萧嵩乞骸骨上曰朕未厌卿何为遽去对曰及陛下未厌臣故臣得从容引去若已厌臣臣首领且不保安能自遂郭泰既明且哲以保其身申屠蟠见几而作不俟终日卓乎其不可及已传记覆巢毁卵而鳯凰不翔刳胎焚夭而麒麟不至君子虽穷不处亡国之势集恐登阶之逢殆故退伏于末庭枭䲭既以成羣兮𤣥鹤弭翼而屛移枭䲭并进而俱鸣兮鳯凰飞而髙翔穆生谢病以免楚难仲连事成而蹈沧海子房名遂而追赤松失机经由辨之不早辨也今不取后世必为子孙忧子虑不先定临事而谋不亦晩乎夫鸿鹄之未孚于卵也一指蔑之则靡而无形矣至及其筯骨之已就而羽翮之既成也则奋翼挥凌乎浮云背负青天膺摩赤霜翺翔乎荒忽之上掀扬乎虹蜺之间虽有劲弩利矰㣲蒲沮之智巧亦弗能加也史一日纵敌数世之患也臧宣叔曰当其时不能治后之人何罪亡羊而补牢子胥不蚤见主之不同量是以至于入江而不化不以繁华时树本即色衰爱弛后虽欲开一语尚可得乎张耳曰吾闻天与不取反受其殃咎张良陈平説曰汉有天下大半而诸侯皆附楚兵疲食尽天亡之时也今释弗击此谓养虎自遗患也晁错为内史东出不便更穿一门南出南出者太上皇庙堧垣也申屠嘉请诛错错恐夜入宫谒上上曰错所穿非真庙垣故穴官居其中且又我使为之嘉谓长史曰吾悔不先斩错乃请之为错所卖张良曰不因其几而取之所谓养虎自遗患也袁绍多谋少决失在后事所谓一日纵敌患在数世也初刘备在许与曹公共猎猎中衆散关侯劝备杀公备不从及至夏口飘飖江渚侯怒曰往田猎中若从吾言可无今日之困羊祜曰当㫁不㫁天与不取岂非更事者限于后时哉集差池一步一失毫釐千万年传记操刀不割本朝方籍之渡河沛公始整兵向关籍于此时若急引军趋秦及其锋而用之可以据咸阳制天下不知出此而区区与秦将争一旦之命既全鉅鹿而犹徘徊河南新安间至函谷则沛公入咸阳数月矣而卒都彭城使沛公得还定三秦楚虽百战百胜尚何益哉详审经拟之而后言议之而后动君子安其身而后动易其心而后语定其交而后求若虞机张往省括于度则释虑善以动动惟厥时详乃视聴医不三世不服其药可言也不可行君子弗言也可行也不可言君子弗行也文理宻察季文子三思而后行子曰始吾于人也聴其言而信其行今吾于人也聴其言而观其行康子馈药拜而受之曰丘未达不敢尝翔而后集夫子时然后言乐然后笑义然后取子智不务多必审其所知知不务多务审其所知言不务多务审其所谓行不务多务审其所由史非死者难处死者难上问车中几马庆以䇿数马毕举手曰六马庆于兄弟最为简易矣然犹如此度不中不发发即应弦而倒圣人万举而万全传闻不如亲见视景不如察形吴吕岱戒诸葛恪曰世方多难子必每事十思周于谨曰三思而言九虑而行非万全不谋非百克不鬬集夫子曰片言折狱者其由也与夫子之言盖非之也后之人不穷圣㫖以为夫子美于季路任一时之见轻而折狱者十有八九焉古之帝王将刑一人犹歴三槐歴九棘讯羣臣讯羣吏讯万民亿兆絶议然后致刑犹于朝于市于野昭然与衆弃之所以不易也锄艾恐伤兰溉兰恐滋艾本朝夫人固有一死兮处死之为难熟路长驱聊缓步百金一发不虚弦不审经若跣弗视地厥足用伤史楚王昧于一来晋叔向曰无衅而动可谓无谋以一人誉召臣一人毁去臣恐天下有识者闻之有以窥陛下谈何容易丁綝卒子鸿当袭封上书称病让国于弟盛不报既葬乃挂衰绖于塜庐而逃去友人九江鲍骏遇鸿于东海让之曰昔伯夷季札乱世权行故得申其志耳春秋之义不以家事废王事今子以兄弟私恩而絶父不灭之基可乎鸿感悟垂涕乃还就国以一言称惬为能而不核虚实以一事违忤为咎而不考忠邪集不量凿而正枘择焉而不精语焉而不详保身经知进退存亡而不失其正括囊无咎全身逺害既明且哲以保其身国无道其黙足以容邦无道则愚危邦不入乱邦不居邦无道危行言孙邦无道卷而懐之子功成名遂身退天之道鱼鼈鼋鼍犹以渊为浅而窟其中鹰鸢犹以山为卑而巢其上持宠处位终身不厌之术主尊贵之则恭敬而僔主信爱之则谨慎而嗛主専任之则拘守而详主安近之则慎比而不邪可以全生可以尽年鸟髙飞以避矰弋之害鼷䑕深穴乎神丘之下以避熏凿之患鸿飞㝠㝠弋人何慕焉逊于不虞以保天命史祭仲以智免子产曰无过乱门宾孟适郊见雄鸡自㫁其尾问之侍者曰自惮其犠也宾孟曰鸡其惮为人用乎生于乱世贵而能贫民何求焉可以后亡范蠡事越王灭吴反国以为大名之下难以乆居乃浮海出齐变姓名自谓鸱夷子邹阳枚乘浮于危国然卒免刑戮者以其言正也秦始皇使王剪伐蜀请美田宅园池甚衆或曰将军之乞贷甚矣剪曰秦王怚而不信人今空秦国甲士而専委我我不多请田宅为子孙之业以自坚固令秦王坐而疑我矣秦説燕王曰臣居燕不能使燕重而在齐则燕重闻大王有意督过之脱身独去张耳以智全张良入谢曰沛公不胜杯酌不能辞箕子佯狂接舆避世愿弃人间事欲从赤松子游耳吕须数䜛陈平于吕后曰丞相不治事日饮醇酒戯妇人平闻日益甚李邑盛称班超拥爱妻抱爱子安乐外国无内顾心超闻之叹曰身非曽参而有三至之䜛恐见疑于当时矣遂出其妻梅福知王莽必篡汉祚一朝弃妻子去不知所之其后人有见福于㑹稽者变姓名为吴市门卒北海逢萌谓友人曰三纲絶矣不去祸将及人即解冠挂东都城门归将家属浮海客于辽东平王苍自以至亲辅政声望日重意不自安前后累上疏称自汉兴以来宗室子弟无得在公卿位者乞上骠骑将军印绶退就蕃国辞甚恳切帝乃许苍还而不聴上将军印绶北海敬王睦少好学光武及上皆爱之尝遣中大夫诣京师朝贺召而谓之曰朝廷设问寡人大夫将何辞以对使者曰大王忠孝慈仁敬贤乐士臣敢不以实对睦曰吁子危我哉此乃孤幼时进趋之行也大夫其对以孤袭爵以来志意衰堕声色是娱犬马是好乃为相爱耳其智虑畏谨如此夏馥闻张俭亡命叹曰孽自已作空污良善一人逃死祸及万家何以生为乃自剪须变形入林虑山中范滂谓殷陶等曰今子相随是重吾祸也司马懿少聪达多大畧操闻而辟之懿辞以风痺操怒欲收之懿惧就职申屠蟠曰当战国之世处士横议列国之王至为拥篲先驱卒有坑儒焚书之祸今之谓矣乃絶迹于梁砀之间因树为屋自同佣人居三年滂等果罹党锢受刑者数百人唯蟠超然免于疑论或劝林宗仕进者对曰吾夜观干象昼察人事天之所废不可支也云中白鹤非鹑鷃之网所能罗也北海王衮谨慎好学文学防辅遂具表称陈衮美衮闻之大惊惧责让文学曰修身自守常人之行耳而诸君乃以上闻是适所以増其负累也少府蒯钦杨骏之姑子也数以直言犯骏它人皆为之惧钦曰杨文长虽闇犹知人之无罪不可妄杀不过疎我我得疎乃可以免不然与之俱族矣范腾属天下兵乱去官还家叹曰生于乱世贵而能贫乃可以免散家财五十万以施宗族阮籍本有济世志属魏晋之际天下多故名士少有全者由是不与世事遂酣饮为常后周于谨自以乆当重权功名既立愿保优闲乃上先所乘骏马及所着铠甲等侍中谢朏求出为吴兴太守至郡致酒数斛遗其弟吏部尚书瀹为书曰可力饮此勿豫人事王晏外弟尉氏阮孝绪亦知晏必败晏屡至其门逃匿不见尝食酱美问知得于晏家吐而覆之杨慎矜知御史中丞事时李林甫専权公卿之进有不出其门者必以罪去之慎矜由是故辞不敢受上就李泌饮酒同榻而寝泌曰臣今报徳足矣复为闲人何乐如之上曰奈何遽欲去乎泌曰臣有五不可留愿陛下聴臣去免臣于死上曰何谓也对曰臣遇陛下太早陛下任臣太重宠臣太深臣功太髙迹太竒此其所以不可留也郭子仪为上将拥强兵程元振鱼朝恩䜛谤百端诏书一纸徴之无不即日就道由是䜛谤不行郭子仪遭䜛甚夺兵柄朝闻命夕引道无纎介自嫌全身髙节烂然独着裴度晩节颇浮沈为自安计蜀诸王皆领军使彭王宗鼎谓其昆弟曰亲王典兵祸乱之本今主少臣彊䜛间将兴缮甲训士非吾辈之所宜为也因固辞军使蜀主许之但营书舍植松竹自娯而已魏公子无忌自知再以毁废乃谢病不朝与宾客为长夜饮饮醇酒多近妇人日夜为乐饮传记司马徽居荆州以刘表必有变思退缩以自全毎与语但言佳其妻责以无别徽曰如汝所言亦复甚佳终免于难孔雀爱羽虎豹爱爪所以辅其身也王允之年在摠角为从伯敦所知常夜宴允之辞醉眠在别牀敦与鳯谋逆允之悉闻其语便于眠处大吐敦以为大醉不复疑集鸾鳯翔于苍云兮故缯缴不能加蚊龙潜于旋渊兮身不挂于网罗知贪饵而近死兮不如下游于清波全命避害不受世患鳯鸣髙冈以逺罻罗不懐寳以召害不饰表以招累游必择地翔而后处不入陷穽不罹网罟萧条两翅蓬蒿下纵有鹰鹯奈尔何宿鸟择深枝潜鱼不衔钩走鹿无反顾短翮惟愿巢深丛蝼蚁谋深穴鸟得辞笼不择木冥鸿不下非吾意常恐性坦率失身为杯酒近辞痛饮辈折节万夫后青云上了无多路却要徐驱穏着鞭本朝黠蚕不作茧未老辄自僵永谢汤火厄冷然超无方取祸经患至掇也斯其所取灾羝羊触藩羸其角慢藏诲盗冶容诲淫徳薄而位尊知小而谋大力小而任重鲜不及矣负且乘致冦至盗之招也晋者进也进必有所伤受爵不让至于已斯亡子曰口恵而实不至怨菑及其身愚而好自用贱而好自専烖及其身者也好人之所恶恶人之所好是谓拂人之性菑必逮夫身子曰放于利而行多怨羿善射奡盪舟俱不得其死然子譬若载无辖之车以临千仞之谷欲其不颠覆难也寳珠玉者殃必及身邪秽在身怨之所搆言有召祸位尊则必危任重则必废擅宠则必辱可立而待也可吹而傹也以卵投石以指挠沸若赴水火入焉焦没耳山木自冦虞氏者登髙楼临大路设乐陈酒击博楼上侠客相随而行飞鸢适坠其腐䑕而中之侠客相与言吾不侵犯之而乃辱我必灭其家至期日之夜聚衆积兵以攻灭虞氏乘奔而去辔履氷而负重赍不赀之寳独宿旷野其危甚于累卵蹈薄氷以待夏日登朽枝而须劲风虎狼见逼不挥戈奋剑而弹琴咏诗吾未见其身之可保也祸之所生必由积怨史兵犹火也弗戢将自焚匹夫无罪懐璧其罪无徳而禄殃也服之不衷身之灾也华而不实怨之所聚也犯而聚怨不可以定身今夫子傲取祸之道也郑子驷为田洫司氏堵氏侯氏子师氏皆丧田焉故五族聚羣不逞之人以作乱杀子驷小人懐璧不可以越乡孔子曰有臧武仲之智而不容于鲁国抑有由也作不顺而施不恕也齐庄公鞭侍人贾举而又近之乃为崔子间公齐庆封献车于季武子美泽可以鑑展庄叔见之曰车甚泽人必瘁宜其亡也齐髙子好以事自为功故难及之叔向曰汰侈已甚身之灾也无大功而求大禄皆怨府也积货滋多菑怨滋厚八郄五大夫三卿其宠大矣一朝而灭惟无徳也勇畧震主者身危功盖天下者不赏所谓探虎口者也好声矜贤竟以名败居君子之位而为庶人之行者患祸必至也知衆嫭之嫉妬兮何必飏累之蛾眉汤数行丞相事知三长史素贵故陵折丞吏遇之三长史皆怨恨张汤下令不便颜异不应㣲反唇汤奏异腹诽论死䑕不容穴衘窭薮也昔国武子好言人过以致怨恶昔懿公刑邴歜之父夺阎职之妻而使二人参乘卒有竹中之难陈蕃欲诛宦官乃先事露章曰愿出臣章宣示左右令诸姦臣知臣疾之闻之者莫不震恐谋未及发为曹节王甫等矫诏杀之臧否人物激浊扬清撩虺蛇之头践虎狼之尾以至身被淫刑祸及朋友士类殱灭而国随以亡孔融弃市融恃其才望数侮戯曹操关公刚而自矜张飞暴而无恩以短取败张飞爱敬君子而不恤小人先主常戒之曰卿刑杀既过差又日鞭挝健儿而令在左右取祸之道也飞不悛其帐下将杀飞何曽陵驾人物乡闾疾之如雠永嘉之末何氏灭亡无遗焉孤根独立结恨彊宗谢灵运恃才放逸多所陵忽故及于祸崔浩书魏之先世事皆详实列于衢路往来见者咸以为言北人无不忿恚帝怒杀之李延夀论曰凶人之济其身非世乱莫由焉曹爽以乱世之情而行之于平日其取败也宜哉魏崔浩曰张虚声而召实祸刘孝绰仗气负才多所陵忽每于朝集㑹同处公卿间无所与语反唿驺卒访道途间事由此多忤于物前后凡五免贺若弼复坐事下狱上数之曰公有三太勐嫉妬心太勐自是非人心太勐无上心太勐王义方以疾恶不容于时如火投泉安得不败王殷每出入侍者数百人殷请量给铠仗以备巡逻帝难之帝疾殷入起居遂执杀之庇朽木乘胶船张昌龄献颂太宗谓之曰昔祢衡潘岳皆恃才傲物以至非命传记多藏不用是谓怨府周伯仁为人志大而才短名重而识闇好乘人之弊此非自全之道嵩性狠抗亦不容于世集累卵于叠棊财居权宠四海侧目守孤直以见嫉触姦邪而结衅何异登胶船而汎巨浸操朽索以驭奔驷若飞蛾之赴明烛破块之落空谷殊不知坐致焦烂而莫能自出愚触骇机迸落深泉鹊鸣声揸揸乌噪声擭擭争鬬庭中间持身博弹射好尽言以招人过国武子所以见杀于齐也不择言以危肆兮固羣祸之际也御长辕之无挠兮行九折之峩峩却惊棹以横江兮泝凌天之腾波多藏润屋贾祸危身足践祸门得一时之贵灭百世之族本朝靡然如蛟龙释其风云之势而安于豢养之乐终以不悟使其腹披股裂登于匹夫之俎知耻经其心愧耻若挞于市缾之罄矣惟累之耻君子有五耻居其位无其言无其行耻之君子耻服其服而无其容耻有其容而无其辞耻有其辞而无其徳耻有其徳而无其行使民有所劝勉愧耻以行其言知耻近乎勇巧言令色足恭左丘明耻之丘亦耻之匿怨而友其人左丘明耻之丘亦耻之邦有道贫且贱焉耻也邦无道富且贵焉耻也邦有道谷邦无道谷耻也子羞恶之心义之端也嘑尔而与之行道之人弗受蹴尔而与之乞人不屑也君子耻不修不耻见汚耻不信不耻不见信耻不能不耻不见用耻不从枉史随㑹能贱而有耻每念斯耻汗未尝不发背霑衣也赧然流汗㑹稽之耻君子虽贫不受乱君之禄集死辱片时痛生辱长年羞无耻经小人不耻不仁有腼面目白华废则亷耻缺矣殷人之敝胜而无耻子无羞恶之心非人也徧国中无与立谈者卒之东郭墦间之祭者乞其余不足又顾而之他此其为餍足之道也无耻之耻无耻矣耻之于人大矣为机变之巧者无所用耻焉不耻不若人何若人有其无愧而不知耻也甚矣厚颜而忍诟辱莫大于不知耻史秦太后与嫪毐私通事皆决于嫪毐诸客求官为嫪毐舎人千余人弃礼义捐亷耻日甚顽顿亡耻奊诟亡节亷耻不立且不自好茍若而可饥寒至身不顾亷耻回面污行以事谄谀之人而求亲近于左右司马长卿窃赀于卓氏东方朔割肉于细君梁孙亷性巧佞善宦时人为履谜以讥之曰刺鼻不知啑蹋面不知嗔齿地作步数持此得胜人刺其不避耻辱以求名位也齐着作郎祖珽有文学多技艺而疎率无行尝为髙祖中外府功曹因宴失金叵罗于珽髻上得之梁主入朝于邺周主自弹琵琶梁主起舞曰陛下既亲抚五絃臣何敢不同百兽崔日用燕内殿酒献起为回波风舞求学士杨再思为内史専以谄媚取容张同体戯再思曰杨内史面似髙丽再思欣然即剪纸帖巾反披紫袍为髙丽舞举坐大笑唐顺宗永贞元年王叔文王伾等任事十余家之门车马如市宾客候见叔文伾者至宿其坊中饼肆酒垆下一人得千钱乃容之冯道累朝不离将相三公三师之位浮沈取容尝着长乐老叙自述累朝荣遇之状传记王武子好驴鸣既葬文帝临其丧顾语同游曰王子好驴鸣可各作声以送赴客皆一时作驴鸣武后时侯知一年老勅令致仕知一乃诣朝堂跳跃驰走以示轻捷进士王元逺干索权豪无厌或遭挞辱畧无悔悟时人云王元逺惭颜厚如十重鐡甲防闲经女正位乎内男正位乎外男女正天地之大义闲有家悔亡重门击柝以待暴客以礼自防牙璋以起军旅以治兵守姑姊妹女子子已嫁而反兄弟弗与同席而坐弗与同器而食外言不入于梱内言不出于梱男女不杂坐不同椸枷不同巾栉不亲授受嫂叔不通问仆御妇人则进左手后右手刑人不在君侧男女不通衣裳男子入内不啸不指夜行以烛无烛则止女子出门必拥蔽其面夜行以烛无烛则止夫死而夫党无兄弟使夫之族人主丧妻之党虽亲弗主夫若无族则前后家东西家无有则里尹主之大为之坊礼以坊徳刑以坊淫命以坊欲君不与同姓同车与异姓同车不同服先王因为酒醴壹献之礼宾主百拜终日饮酒而不得醉焉此先王所以备酒祸也夫礼禁乱之所由生犹防止水之所自来也子外屏不欲见外也内屏不欲见内也为冠所以庄其首也为履所以重其足也衣裳襜如劒佩锵如皆所以防其躁也史妇人送迎不出门见兄弟不踰阈女有家男有室无相渎也诸侯相见军卫不彻警也赵孟曰牀第之言不踰阈况在野乎孔子曰犠象不出门嘉乐不野合汉初与郡守为铜虎符竹使符应劭曰铜虎符第一至第五国家当发兵遣使者至郡合符符合乃聴受以竹使符背以竹箭五枚长五寸镌刻篆书第一至第五张晏曰符以代古之珪璋从简易也师古曰与郡守为符者谓各分其半右留京师左以与之刘邰曰凶竖多耳目恐事未㑹先受其祸譬如养鹰饥则附人每闻风颷之起常有凌霄之志正宜谨其绦笼岂可解从任其所欲哉或谓常山王演曰鸷鸟离巢必有探卵之患今日王何宜出崔神庆曰五品以上佩龟者盖防徴召之诈内出龟以命之李林甫自以多结怨常虞刺客出则步骑百余人为左右翼金吾静御前驱在数百步外一夕屡徙牀虽家人莫知其处唐髙宗改隋竹使符为银莬符后改为铜鱼符以起军旅易守长懐重寳者不以夜行集虎豹九关今人有宅于山者知勐兽之为害则必髙其柴栅而外设陷穽以待之宅于都者知穿窬之为盗则必峻其垣墻而内固扄钥以防之传记千仭之墻祸不入门不能防闲史齐庄公鞭侍人贾举而又近之乃为崔氏间公岑彭所营地名彭亡闻而恶之欲徙日暮有刺客诈为亡奴降夜刺杀彭来歙攻公孙述蜀人大惧使刺客刺歙来歙自书表曰臣夜人定后为何人所贼伤中臣要害昔懿公刑邴歜之父夺阎职之妻而使二人参乘卒有竹中之难张飞爱敬君子而不恤小人先主常戒之曰卿刑杀既过差又日鞭挝健儿而令在左右取祸之道也飞不悛其帐下将杀飞蜀大将费祎与诸将大㑹于汉夀郭循在坐袆欢饮沈醉循起刺祎杀之袆资性汎爱不疑于人张嶷尝以书戒之曰昔岑彭帅师来歙仗节咸见害于刺客今将军位尊权重待信新附太过宜鉴前事少以为警袆不从义康自谓兄弟至亲不复存君臣形迹率心而行曽无猜防齐王晏轻浅无防与宾客语好屏人请间明帝闻之疑遂有诛晏之意避嫌经岂不夙夜谓行多露无使厖也吠男女不杂坐不同椸枷不同巾栉不亲授受嫂叔不通问寡妇之子非有见焉弗与为友君大夫之子不敢自称曰余小子大夫士之子不敢自称曰嗣子某不敢与世子同名妇人疾问之不问其疾寡妇不夜哭为人臣者无外交不敢贰君也子鲁有独处室者隣之婺矛牙妇亦独处室夜暴风雨室壊趋而託之鲁人闭门不受史卫青为大将军尊宠不敢自擅専诛于境外父子之间人所难言也孙㑹宗与杨恽书曰大臣废退当阖门惶惧为可怜之意不当治产业通宾客有称誉阖门髙枕为知者首既还私第阖门养威重吴祐父恢为南海太守祐随从到官恢欲杀青简以冩经书祐谏曰其俗旧多珍寳此书若成则载之兼两昔马援于薏苡兴谤王阳以囊衣徼名嫌疑之间诚先贤所慎也恢乃止魏文为五官邴原不谒魏武使人问之原曰吾闻国危不事冡宰君老不奉世子杜钖补吏部郎不敢用乡曲一人李靖阖门称疾畏逺权逼功大而主不疑郭子仪遭程元振鱼朝恩短毁时握兵处外然诏至即日就道无纎芥顾望故䜛间不行陆贽既放荒逺常阖户人不识其面避谤不着书裴度不复有经济意乃治第东都野服萧散与白居易刘禹钖为文章把酒穷昼夜相欢不问人间事传记颜叔子独处于室隣之嫠妇又独处于室夜暴风雨至而室壊妇人趋而至叔子纳之而使执烛放乎旦烛尽毁屋而继之王右军年少时大将军敦甚爱之恒置帐中眠未起钱凤入屏人谋逆右军觉既闻所论知无活理乃剔吐污头面被褥诈熟眠敦开帐乃见吐唾纵横于是得全集宾接门下推举人士侍侧无虚日退而见其人淡若与之无情者丞之职贰令丞位偪例以嫌不可否事文书行吏抱成案诣丞卷其前钳以左手右手摘纸尾鴈鹜行以进平立睨丞曰当署丞涉笔占位署惟谨向吏问可不可吏曰得则退不敢畧省漫不知何事京城人多言足下家有积货士之好亷名者皆畏忌不敢道足下之善独自得之心蓄之懐忍而不出诸口以公道之难明而世之多嫌也一出口则嗤嗤者以为得重赂不能避嫌史绛侯周勃既就国每河东守尉行县至绛勃自畏恐诛常被甲令家人持兵以见之其后人有上书告勃欲反下廷尉田蚡为相荐人起家至二千石权移主上上曰君除吏尽未吾亦欲除吏卫青曰自魏其武安之厚宾客天子常切齿杨恽免为庶人家居治产业造室宅以财自娱其友人孙㑹宗戒之为言大臣废退当闭门惶惧为可怜之意豫备经水在火上既济君子以思患而预防之重门撃柝以待暴客盖取诸豫君子安而不忘危存而不忘亡治而不忘乱是以身安而国家可保也惟事事乃其有备有备无患迨天之未隂雨彻彼桑土绸缪牖户三年耕必有一年之食九年耕必有三年之食以三十年之通制国用虽有凶旱水溢民无菜色其备豫有如此者凡事豫则立不豫则废子孔子曰有文事必有武备有武事必有文备图难于其易为大于其细务本而节用则天不能贫养备而动时则天不能病故水旱不能使之饥渇寒暑不能使之疾妖怪不能使之㐫先患虑患谓之豫豫则祸不生事无备则废是以圣王务其大备夫天地之大计三年耕而余一年之食率九年而有三年之蓄十八年而有六年之积二十七年而有九年之储虽沴旱灾害之殃民莫穷困流亡也史魏绛曰抑臣愿君安其乐而思其终也书曰居安思危思则有备有备无患备豫不虞古之善教也备豫不虞善之大者也凡百君子莫不代匮言备之不可以已也士季曰诸侯相见军卫不彻警也智者备祸于未形夫积贮者天下之大命苟粟多而财有余何为而不成以攻则取以守则固以战则胜懐敌附逺何招而不至尧有九年之水汤有七年之旱而国无损瘠者以蓄积多而备先具也絶其绵绵塞其㳙㳙防隄完全虽遭雨水霖潦不能为变颜真卿为平原守禄山逆节颇着真卿以霖雨为託修城浚壕无㡬禄山果反河朔尽陷独平原城守具备善治病者不使至危惫善救灾者勿使至赈给少则不足活人活人多则阙国用国用阙则复重敛矣传记陶公作荆州敇船官使锯木屑不限多少悉藏之时咸不解此意后正㑹值积雪㑹日始晴聴事前除雪地甚润湿于是用木屑覆之都无所妨集服絺绤之凉者不苦盛暑之郁燠袭貂狐之煖者不忧至寒之悽怆何则有其具者易其备也一歳之旱人斯具舟三月之热人斯具裘蓄谷者不病㐫年蓄珠玉者不虞殍死本朝如储药石以待疾病如种梓漆以备器用无备经易而无备也子事无备则废故国无九年之蓄谓之不足无六年之积谓之闵急无三年之蓄谓之穷乏大寒而后索衣裘不亦晩乎史不备不虞不可以师莒恃其陋而不修城郭浃辰之间而楚克其三都无备也夫城濮之役晋无楚备以败于邲邲之役楚无晋备以败于鄢无备而言辨着犹拾沈也耻匹夫不可以无备况耻国乎物不素具不可以应卒公家无一年之蓄百姓无旬日之储上下俱匮无以相救李左车曰千里餽粮士有饥色樵苏后㸑师不宿饱集尝思世人居平不读一方病则委千金于庸夫之手本朝国之用兵正如私家之造屋凡屋若干材石之费谷米为钱若干布算而定无所赢缩矣工徒入门斧斤之声铿然而百用毛起不可复计此虑不素定之过也旣作而复聚粮旣斵而复求材其费必倍其工必不坚谨㣲经遇其忧悔吝之时其介不可慢也怨岂在明不见是图怨不在大念虑几微以保其安相在尔室尚不愧于屋漏无曰不显莫予云觏能谨微接下聴于无声视于无形礼之教化也㣲其止邪也于未形使人日徙善逺罪而不自知也易曰君子谨始差若毫釐缪以千里君子戒慎乎其所不睹恐惧乎其所不闻莫见乎隠莫显乎微故君子慎其独也知微之显可与入徳矣子夫墙之壊必于隙劒之折必有啮圣人见之蚤故万物莫能伤也君子微慎厥徳悔吝不至智者识轻小之为善故谨㣲细之危史无使滋蔓蔓难图也君亲无将将而诛焉纣始为象箸箕子叹曰彼为象箸必为玉杯为玉杯则必思逺方珍怪之物舆马宫室之渐自此始不可振也明者逺见于未萌而知者避危于无形祸固多藏于隠㣲而发于人之所忽者也春秋之义君亲无将将而必诛凡患生于所忽祸发于细㣲轻者重之端小者大之源故隄溃蚁孔气洩鍼芒明者谨㣲智者识浅絶其绵绵塞其㳙㳙政令犹汗往而不反君子推㣲达者寻端见绪履霜知氷践露知暑喜怒怨爱祸福所因可不谨欤当及其根柢未深而扑取之此救火贵速之势也百寻之屋突直而燎焚千里之堤蚁垤而穿败古人防小以全大谨㣲以杜萌魏徴上言比者弟子陵师奴婢忽主下多轻上皆有为而然渐不可长禇遂良曰諌臣必諌其渐及其满盈无所复諌沛王贤闻王勃善属文召为修撰时诸王鬭鸡勃戯为文檄英王鸡太宗见之怒曰此乃交构之渐斥勃出沛府小者大之渐㣲者着之萌故君子谨初圣人存戒隙不在大传记谚曰教妇初来教儿婴孩狐䑕㣲物亦蠧大猷不能谨㣲经由辩之不早辩也小人以小善为无益而弗为也以小恶为无伤而弗去也故恶积而不可揜罪大而不可解差若毫釐缪以千里子子曰苍梧娆娶妻而美让其兄矣然非礼之让也不谨其初而悔其后何嗟及矣熖熖不灭炎炎若何㳙㳙不壅终为江河绵绵不絶或成网罗毫末不札将寻斧柯㳙㳙源水不壅不塞毂旣破碎乃大其辐事以败矣乃重叹息其亡益乎木之折也必通蠧墙之壊也必通隙史为虺弗摧为蛇将若何绵绵不絶蔓蔓柰何毫釐不伐将用斧柯盗贼始发其源甚㣲部吏伍人所能禽也咎在长吏不为意县欺其郡郡欺朝廷实百言十实千言百髙恭之曰养虺成蛇悔无及矣上初苦风眩头重目不能视百司奏事上或使皇后决之后性敏涉猎文史处事皆称㫖由是始委以政事权与人主侔矣集㳙㳙不遏终变桑田燄燄靡除卒燎原野毫釐之差或致弊于寰海晷刻之娱或遗忘于歴年本朝白起发一疑心坑虎士如虮蝨石崇发一快心截蛾眉如刍俑李斯发一忍心横尸四海杨国忠发一疾心激祸百年其端甚㣲其流甚广卵不除使成羽翼鉴别经旌别淑慝彰善瘅恶儗人必于其伦孔子曰管仲遇盗取二人焉上以为公臣曰其所与游辟也可人也凡赐君子与小人不同日礼子夏曰可者与之其不可者拒之子是非之心智之端也有权衡之称者不可欺以轻重驽骥同辕伯乐为之咨嗟玉石相揉和氏为之叹息甯戚击角而疾歌齐桓公闻之曰异哉歌者非常人也命后车载之马有骥之一毛不可谓之骥龙有蛇之一鳞不可谓之蛇魏徴曰大业之际徴也尝与诸贤侍文中子谓徴及房杜曰贤辈虽聪明特达然非董薛程仇之比虽逢明主必愧礼乐史淳于髠曰狐裘虽弊不可补以黄狗之皮人固未易知知人亦未易信数与萧何语何竒之萧何闻信去不及以闻自追之居三日来曰诸将易得耳至如信者国士无双王欲长王汉中无所事信必欲争天下非信无可与计事者吕氏问相髙帝曰陈平智有余然难独任周勃重厚少文然安刘氏必勃也初绛侯周亚夫为丞相赵禹为丞相史府中皆称其亷平然亚夫弗任曰极知禹无害然文深不可以居大府冠虽敝必加于首履虽新必贯于足履虽鲜不加于枕冠虽敝不以苴履刀笔吏不可为公卿长卿虽贫其人足依也初何武为郡吏时事太守何夀夀知武有宰相器以其同姓故厚之帝谓执金吾冦恂曰颍川迫近京师当以时定惟念独卿能平之耳从九卿复出以忧国可也周璆髙洁之士前后郡守招命莫肯至唯蕃能致焉特为置榻去则垂之陈蕃为豫章守不接宾客唯功曹徐穉来特设一榻去则悬之郭泰识张孝仲刍牧之中知范特祖邮置之役邵公子许伟康并出屠酤司马子威拔自卒伍荀淑遇黄宪于逆旅时年十四淑竦然异之揖与语移日不能去谓宪曰子吾师表也既而前至袁阆所未及劳问遂曰子国有颜子宁识之乎阆曰见吾叔度耶是时同郡戴良才髙倨傲每见宪未尝不正容及归罔然若有失也戴良曰不见叔度自以为无不及既覩其人则瞻之在前忽焉在后固难得而测矣郭泰少逰汝南先过袁阆不宿而退进往从宪累日方还范晔论曰黄宪言论风㫖无传闻然士君子见之者靡不深服逺去鄙吝将以道周性全无得而称乎余曽祖穆侯以为宪隤然其䖏顺渊乎其似道浅深莫臻其分清浊未议其方郭泰初逰雒阳时人莫识陈留符融一见嗟异以介于河南尹李膺简练清髙斥黜愎邪或问祢衡曰盍从陈长文司马伯达乎曰吾焉能从屠沽儿耶唯善孔融及杨修常称曰大儿孔文举小儿杨徳祖余子碌碌莫足数也曹操曰生子当如孙仲谋如刘景升儿子豚犬耳管宁曰吾与刘颍川兄弟语使人神思清发昬不假寐自此之外殆白日欲寝矣吴尝置丞相衆议归张昭吴王曰孤岂为子布有爱乎頋丞相事烦而此公性刚所言不从怨咎将兴非所以益之也嵇康尝诣隠者汲郡孙登登曰子才多识寡难乎免于今之世矣吕䝉年十五随邓当击贼䇿见而竒之引置左右张昭荐蒙拜别部司马晋武帝闻王衍名问戎曰夷甫当世谁比戎曰未见其比当从古人中求耳闵鸿见陆云竒之云此儿若非龙驹即是凤雏山涛为吏部甄拔人物各为题目阮籍能为青白眼见礼俗之士以白眼对之嵇喜来弔籍作白眼喜弟康造焉籍大恱乃见青眼和璧之在荆山隋珠之潜重川非遇其人焉有连城之价照车之名乎王述性沈静每坐客辨论蠭起而述处之恬如也年三十尚未知名人谓之痴导以门地辟之既见唯问江东米价述张目不荅导曰王掾不痴人何言痴也石勒集衣冠人物别为君子营孙权克荆州将吏悉归附潘濬不见权遣人致之为治中荆州诸军事一以谘之马秀曰扬雄作太𤣥唯桓谭以为必传后世魏主尝引崔浩出入卧内尝指浩以示新降髙车渠帅曰汝曹视此人尫纎懦弱不能弯弓持矛然其胷中所懐乃过于甲兵良玉未剖与瓦石无异骐骥未试与驽马相杂及其剖而莹之驰而试之玉石驽骥然后始分辛彦之拜隋州刺史于时州牧多贡珍玩惟彦之所贡并供祭之物髙祖善之顾谓朝臣曰人安得无学彦之所贡稽古之力也吏部侍郎髙孝基名知人见𤣥龄曰仆阅人多矣未见如此郎者见如晦谓曰君有应变之才必任栋梁之重俱以子孙託之张昌龄王公谨皆善属文名振京师考功员外郎王师旦知贡举黜之举朝莫晓其故及奏第上怪无二人名诘之师旦对曰二人虽有辞华然其体轻薄终不成令器若置之髙第恐后进效之王剧苏味道皆未知名裴行俭一见谓之曰二君后当相次掌铨衡仆有弱息愿以为託苏瓌子颋弱冠敏悟马载曰古称一日千里苏生是已独孤信见孙思邈曰器大难为用耳狄仁杰曰君正吾药笼中物不可一日无也鵰鹗鹰鹯岂衆禽之偶宋璟奏括州员外司马李邕仪州司马郑勉并有才畧文词但性多异端好是非改变若全引进则必至咎悔若长弃捐则才用可惜吉温为新曹丞薛嶷荐温才上召见顾嶷曰是一不良人朕不用也李华善属文与萧颖士善为古战场文燻汚之如故书置于佛书之间与颖士因阅佛书得之华谓之曰此文如何颖士曰可矣华曰当代秉笔者谁及于此颖士曰君稍精思便能至矣华愕然传记王濬仲裴叔则于总角时诣钟士季客问二童子是谁钟曰裴楷清通王戎简要三十年此二贤当为吏部尚书王右军妻郄夫人谓二弟曰王家见二谢安石倾筐倒度见汝辈来平平耳鸱枭不鸣未为瑞鸟勐虎虽伏岂齐仁兽鉴悬日月衆人之唯唯不如周舎之谔谔栁琮所拔进皆世所称乡里为之语曰得黄金一钩不如栁伯骞所识集蔡邕避难江南宿于柯亭馆以竹为椽仰而盻之曰此良竹也取为笛竒声独絶骐骥长鸣伯乐昭其能卢狗悲号韩国知其才慈父不能爱无益之子仁君不能蓄无用之臣抜吕䝉于戎行识潘濬于系虏行间识吕䝉楚材择把梓汉苑归骅骝休传鹿是马莫信鵩为鹗似君须向古人求龙劒昔未发泥沙相晦蔵向非张茂先孰辨牛斗光虚懐汎爱而泾渭不杂春秋三传束髙阁独抱遗经究终始伯乐之廐多良马卞和之匮多美玉夫牛角之歌辞鄙而义拙堂下之言不书于传记齐桓举以相国叔向携手以上然则非言之难为聴而识之者难遇也伯乐一过冀北之野而马羣遂空夫冀北马多于天下伯乐虽善知马安能空其羣耶解之者曰吾所谓空非无马也无良马也伯乐知马遇其良辄取之羣无留良焉茍无留其良虽谓无马不为虚语矣仁麟智龙为瑞之长未若君子瑞乎人伦如么絃孤韵瞥入人耳非大乐之音勿轻直折劒犹胜曲全钩衆嫌我独赏信厚勤恪宜于爪牙肘腋间居之不可遗他天下眼却轻野鹤重家鸡眉白衆情髙欲知花好处偏在最深丛松栢可比节操不可比文章紫色闰位不可谓正贾餗为礼部朝士以进士干贾公不获有强毁嘲者贾公曰我秪以杜某顗敌数百辈足矣本朝桓𤣥识髙柔于弱冠异王基于幼童譬之象犀珠玉虽无补于饥寒要不可使在泥涂中只应天眼识天人竒寳横道骥服箱谁其识者有欧阳过目先空冀北羣品藻经子曰由也千乗之国可使治其赋也求也千室之邑百乗之家可使为之宰也赤也束带立于朝可使与宾客言也徳行颜渊闵子骞冉伯牛仲弓言语宰我子贡政事冉有季路文学子游子夏子费惠公曰吾于子思则师之矣吾于颜般则友之矣王顺长息则事我者也乐正子二之中四之下也晏子功用之臣也不如子产子产惠人也不如管仲管仲之为人力功不力义力知不力仁野人也不可以为天子大夫蜀人有仲元者不屈其意不累其身不恵不夷可否之间也史鄷舒问于贾季曰赵衰赵盾孰贤对曰赵衰冬日之日也赵盾夏日之日也左氏艳而富其失也诬谷梁清而婉其失也短公羊辨而裁其失也俗猎追杀兽者狗也而发踪指示兽处者人也今诸君徒能走得兽耳功狗也至如萧何发踪指示功人也今虽亡曹参等百数何缺于汉汉廷大臣独汲黯好直諌守节死义难惑以非至如说丞相𢎞等如发蒙振落耳京兆尹张敞方畧耳目不及广汉卓茂行已在于清浊之间郭林宗曰奉髙之器譬诸汎滥虽清而易挹叔度汪汪若千顷波澄之不清淆之不浊不可量也郑泰谒董卓曰明公出自西州少为将帅闲习军事袁本初公卿子弟生处京师张孟卓东平长者坐不闚堂孔公绪清谈髙论嘘枯吹生并无军旅之才临锋决敌非公之俦也龎徳公常谓孔明为卧龙士元为凤雏徳操为氷鑑靖少与从弟邵俱知名有人品臧否之称许邵与兄靖俱有髙名好共覈论乡党人物每月辄更其品题故汝南俗有月旦评曹操微时常卑辞厚礼求为已目许邵曰君治世之能臣乱世之奸雄孙权与陆逊论周瑜鲁肃及吕蒙曰公瑾雄烈胆畧兼人遂破孟徳开拓荆州邈焉寡俦子明少时孤谓不辞剧易果敢有胆而已及身长大学问开益筹畧竒至可以次于公瑾但言议英发不及之耳图取闗侯胜于子敬孙礼卢毓始入军府崔琰曰孙疏亮亢烈刚简能断卢清警明理百鍊不消皆公才也后咸至鼎辅国魏太子使胡综作宾客目曰英才卓越超踰伦匹则诸葛恪精识时机达幽究㣲则顾谭凝辨究达言能释结则谢景究学甄㣲㳺夏同科则范慎羊道私驳综曰元逊才而疏子嘿精而狠叔发辩而浮孝敬深而陿袁子论曰或云少府杨阜见人主失道直诋其非而播扬其恶可谓直士未为忠臣也故司空陈羣则不然谈论终日未尝言人主之非书数十上外人不知君子谓羣于是乎长者矣敦笃至行则大中大夫韩暨亮直清方则司𨽻校尉崔林贞固纯粹则太常常林庾敳见和峤而叹曰峤森森如千丈松虽磥砢多节目施之大厦有栋梁之用王澄王𤣥王济并有盛名皆出卫玠下世云王家三子不如卫家一儿或谓王戎曰昨于稠人中始见嵇绍昂昂然若野鹤之在鸡羣戎曰君复未见其父耳裴楷有知人之鑑尝曰夏侯𤣥萧肃如入宗庙中但见礼乐器钟㑹如观武库森森但见矛㦸在前山涛若登山临水幽然深逺王衍口中雌黄朝野翕然王戎有人伦鉴识尝目山涛如璞玉浑金人皆钦其寳莫知名其器王衍神姿髙彻如瑶林琼树自然是风尘表物周顗等并列贵位尝冬至置酒其母举觞赐三子嵩曰伯仁志大而才短名重而识闇好乗人之弊非自全之道嵩性抗直亦不容于世唯阿奴碌碌当在阿母下耳阿奴嵩弟谟小字也桓彛曰季野有皮里春秋言其外无臧否而内有所褒贬也魏主嗣曰裕才何如慕容垂对曰胜之垂籍父兄之资修复旧业国人归之若夜虫之就火少加倚仗易以立功刘裕奋起寒㣲不阶尺土讨㓕桓𤣥兴复晋室北禽慕容超南枭卢循所向无前非其才之过人安能如是乎魏崔浩谓髙允丰才博学一代佳士所乏者矫矫风节孔奂曰江揔有潘陆之华而无园绮之英太子问于贺若弼曰杨素韩擒虎史万歳皆称良将其优劣何如弼曰杨素勐将非谋将韩擒虎鬭将非镇将史万歳骑将非大将上曰长孙无忌善避嫌疑应物敏速决断事理古人不过而揔兵攻战非其所长髙士廉涉猎古人心术眀达临难不改节当官无朋党所乏者骨鲠规諌耳唐俭言辞辩捷善和解人事朕三十年遂无言及于献替杨师道性行纯和自无愆违而情实怯懦缓急不可得力岑文本性质敦厚文章华赡而持论恒据经逺自当不负于物刘洎性最坚贞有利益然其意尚然诺私于朋友马周见事敏速性甚贞正论量人物直道而言朕比任使多能称意褚遂良学问稍长性亦坚正每冩忠诚亲附于朕譬如飞鸟依人人自怜之传记严仲弼九臯之鸣鹤空谷之白驹颜彦先八音之琴瑟五色之龙章张威伯嵗寒之茂松幽夜之逸光陆士衡士龙鸿鹄之裴囘悬鼓之待搥庾道季云亷颇蔺相如虽千载尚凛凛恒有生气曹蜍李志虽见在厌厌如九泉下人王大将军称王夷甫处衆人之中如珠玉在瓦石之间集傅毅之于班固伯仲之间耳弹射臧否雌黄出其唇吻朱紫由其月旦天下以君侯为文章之司命人物之权衡一经品题便作佳士舌端月旦皮里春秋当是时见王于北亭犹髙山深林龙虎变化不测杰魁人也退见少传翠竹碧梧鸾鹄停峙能守其业者也㓜子姢好静秀瑶环瑜珥兰茁其芽称其家儿也本朝处士于重能阅人观于琮谓路若曰于侍郎风仪秀整礼貌谦挹如百斛重器所贮尚空其半安使不益其禄位哉齐何㸃常称陆慧晓如照镜遇形触物无不朗然王思逺常如懐氷暑月亦有霜寒记纂渊海卷五十二记纂渊海卷五十三钦定四库全书记纂渊海卷五十三宋潘自牧撰识见部知人经知人则哲晋人谓文子知人樊迟问知子曰知人子知莫难于知人知贤之谓明君子不可欺以人吾洒然异之听之于未闻察之于未形而鉴其神智识其才能可谓识人若功成事遂然后知之者何异耳闻雷霆而称为聪目见日月而谓之明乎史子桑之忠也其知人也能举善也孔子闻卫乱曰柴也其来由也死矣鲍叔进管仲以身下之天下不多管仲之贤而多鲍叔能知人也上问丙吉谁可自代曰杜延年于定国陈万年后居位皆称职上称为知人第五伦举人多至二千石世以为知人呉季英祐有知人之明司马徽清雅有知人之鉴龎德公尝谓德操为氷鑑泰性明知人奖训士类天下咸称许郭之鉴荀淑遇黄宪于逆旅时年十四淑竦然异之揖与语移日不能去谓曰吾之师表也司马徽曰龎士元非百里之才使处治中别驾之任当展其骥足诸葛亮曰蒋琬社稷之器非百里之才也周弼见裴頠叹曰若武库五兵纵横一时之杰王戎有人伦见识王导少有风鉴识量清逺年十四髙士张公见而竒之谓其从兄敦曰此儿容貌志气宰相之器也谢安弱冠诣王蒙清言既去蒙曰此子亹亹逼人时太尉郄鉴使门生求女婿于王导令就东厢徧观子弟门生归谓鉴曰王氏诸少并佳然闻信至咸自矜持惟一人在东床坦腹食独若不闻鉴曰此正佳婿也访之乃羲之也王羲之年十二周顗异之时重牛心炙坐客未噉顗先割噉羲之羲之由是知名仁杰所荐进若张柬之桓彦范敬晖姚崇等皆为中兴名臣则天问狄仁杰思得竒才用之仁杰曰荆州长史张柬之其人虽老真宰相才也李邕文名天下卢藏用曰邕如干将莫邪难与争锋但虞伤缺耳独孤信见孙思邈曰器大难为用耳席豫拔寒逺士多至台阁当时推知人王起典贡举贡举皆知名者人服其鉴贾餗三典贡举多得名卿宰相集明月山涛鉴夫牛角之歌辞鄙而义拙堂下之言不书于传记齐桓举以相国叔向携手以上然则非言之难为听而识之者难遇也本朝王沂公作有物混成赋识者知其决为宰相晏元献为相求婿于范文正文正曰公女必求国士无如富弼者欧公知颍州吕公着为通判为人有贤行而深自晦黙时人未甚知公后还朝力荐之知音经审声以知音审音以知乐子孔子在衞昧旦晨兴颜回侍侧闻哭者之声甚哀子曰回汝知此哭何者曰此哭之声非但为死者而已矣又为生离别者子曰何以知之对曰囘闻恒山之鸟生四子焉羽翼既成将分乎四海其母悲鸣而送之哀声有似于此为其往而不返囘窃以音类知之孔子使问哭者果曰夫死家贫卖子葬之与之长诀子曰囘善于识音矣伯牙善鼓琴钟子期善听伯牙鼓琴志在髙山子期曰善哉峩峩乎若太山志在流水子期曰善哉洋洋乎若江河伯牙所念子期必得之子㳺汾亭鼓琴有钓者过曰美哉琴意在山泽而有廊庙之志史晋人闻有楚师师旷曰不害吾骤歌北风又歌南风南风不竞多死声楚必无功伯石始生姑视之闻其声而还曰是豺狼之声也狼子野心非是莫丧羊舌氏矣孔子学鼔琴于师襄子十日不进师襄子曰可以益矣孔子曰丘已习其曲矣未得其数也有间曰已习其数可以益矣孔子曰丘未得其志也有间曰已习其志可以益矣孔子曰丘未得其为人也有间曰有所穆然深思焉有所睪然髙望而逺志焉曰丘得其为人黯然而黒颀然而长眼如望羊心如王四国非文王其谁能为此也师襄子辟席再拜曰师盖云文王操也蔡邕有以酒食召者客有弹琴于屏邕至门潜听之曰以乐召我而有杀心何也遂返主追问其故邕具以告弹琴者曰我向见螳螂方向鸣蝉将去而未飞螳螂为之一前一却吾心耸然唯恐螳螂之失蝉此岂为杀心而形于声乎邕叹曰此足以当之矣蔡邕夜鼓琴絃絶琰曰第二絃邕曰偶得之矣故断一絃问之琰曰第四絃周瑜少精意于音乐三爵之后其有阙误瑜必知之知之必顾时人謡曰曲有误周郎顾开皇十四年诏行新乐万寳常听太常所奏泫然泣曰乐声淫厉而哀天下不久将尽时四海全盛皆谓不然大业之末其言卒验韩滉知音律甞观弹琴至止息叹曰妙哉嵇生之为是曲也其当晋魏之际乎其音主商商为秋秋者摇落肃杀其嵗之晏乎又晋乘金运商金声此所以知魏之季而晋将代也慢其商絃与宫同音是臣夺君之义也所以知司马氏之将簒也季瑀常早朝过永兴里闻笛音顾左右曰是太常工乎曰然他日识之曰何故卧吹笛工惊谢又闻康崑崙奏琵琶曰琵声多琶声少是未可弹五十四絃大丝也乐家以自下逆鼓曰琵自上顺鼓曰琶云荀朂于路逢赵贾人牛铎识其声及掌乐音韵未调乃曰得赵之牛铎则谐矣下郡国悉送牛铎果得调者传记孔子鼓瑟曽子听曰夫子瑟声有贪狠之志邪僻之行何其不仁趋利之甚子贡入以告子曰参天下贤人也其习知音矣向者丘鼓瑟有䑕出逰狸见属屋循梁获而不得丘以瑟为其音参以丘为贪狠邪僻不亦宜乎吴人有烧桐以爨者蔡邕闻其爆声曰此良桐也因请之削以为琴于頔令客弹琴其嫂知音曰三分中一分筝声二分琵琶全无琴韵集识曲听其真古调虽自爱今人多不弹向君投此曲所贵知音难评论经子曰若臧武仲之知公绰之不欲卞庄子之勇冉求之艺文之以礼乐亦可以为成人矣子淮南説之用不如太史公之用也太史公圣人将有取焉乍出乍入淮南也文丽用寡长卿也多爱不忍子长也仲尼多爱爱义也子长多爱爱竒也史龙且口尚乳臭不能当韩信冯敬虽贤不能当灌婴项它不能当曹参荀悦曰赵兵出国迎战见可而进知难而退懐内顾之心无出死之计韩信军孤在水上士卒必死无有二志此信之所以胜之也汉王深入敌国置酒髙㑹士卒逸豫战心不固楚以强大之威而䘮其国都士卒皆有奋激之气救败赴亡之急以决一旦之命而汉以怠惰之卒应之此同事而异情也子房萧何韩信三者皆人杰吾能用之此吾所以取天下也项羽有一范増而不能用此所以为我擒也晁错鋭于为国逺虑而不见身害其父睹之经于沟渎亡益救败不如赵母指括以全其宗王贡之材优于龚鲍守死善道胜实蹈焉太丘长陈寔寔子鸿胪纪纪子司空羣羣子泰四世于汉魏三朝并有重名而其德渐少减时人为其语曰公慙卿卿慙长夫王肃亮直多闻能析薪哉刘实以为肃方于事上而好下佞已此一反也唯嗜荣贵而不求茍合此二反也吝惜财物而治身不秽此三反也王㫤为魏司空开济识度湛沖素简淡器量隤然有公辅之望承清虚寡欲不饰文词晋渡江名臣王导卫瓘周顗庾亮之徒皆出其下自㫤至承世有高名论者以为祖不及孙孙不及父范隆曰吾尝耻随陆无武绛灌无文随陆遇髙帝而不能建封侯之业绛灌遇文帝而不能兴庠序之教张辅尝着论以为管仲不如鲍叔班固不及司马迁魏武不及刘备乐毅减于诸葛亮崔浩曰王勐之治国苻坚之管仲也慕容恪之辅幼主慕容暐之霍光也刘裕之平祸乱司马德宗之曹操也魏主嗣曰裕才何如慕容垂对曰胜之垂借父兄之资修复旧业国人归之若夜虫之就火少加倚仗易以立功刘裕奋起寒微不阶尺土讨灭桓𤣥兴复晋室北禽慕容超南枭卢循所向无前非其才之过人安能如是乎胡藩言于裕曰公谓刘卫军终能为公下乎裕黙然久之曰卿谓何如藩曰连百万之衆攻必取战必克毅固以此服公至于涉猎传记一谈一咏自许以为雄豪公殆不如也隋髙孝基鉴赏机悟清谨絶伦然爽俊有余迹似轻薄王通尝称无赦之国其刑必平重敛之国其财必穷或言李宻佀项羽非也羽兴五年伯天下宻连兵数十百战不能取东都自立亦不能鼓而西其亡冝也昔晋武帝平呉之后志意骄怠何曽位极台司不能直谏乃私语子孙自矜明智此不忠之大者也裴行俭曰士之致逺者当先器识而后才艺潘好礼设客问曰徐公有功于今谁与为比主人曰四海至广人物至多或匿迹韬光仆不敢诬若所闻见则一人而已当于古人中求之客曰何如张释之主人曰释之所行者甚易徐公所行者甚难难易之间优劣见矣张公逢汉文之时天下无事至如盗髙庙玉环及渭桥警马守法而已岂不易哉徐公逢革命之秋属维新之运唐朝遗老或包藏祸心使人主有疑如周兴来俊臣乃尧年之四凶也崇饰恶言以诬盛德而徐公守死善道深相明白㡬䧟囹圄数挂网罗此吾子所闻岂不难哉孙逖掌制诰为时流叹服议者以为自开元以来苏颋齐澣苏晋贾曽韩休许景先及逖为立言之最上所用之相姚崇尚通宋璟尚法张嘉贞尚吏张説尚文李元纮杜暹尚俭韩休张九龄尚直各具所长也德行文学为根株正直刚毅为柯叶有根无叶或可候时有叶无根膏雨所不能活也传记裴延裕干宁中在内庭文书敏捷号下水船姚洎号急滩头上水船羊祜凿墓陶侃决指二人正相反废庄论诋讥子休而多窃其言操戈入室文章之最病韩退之晩年有声乐而服金石药张籍祭文曰乃出二侍女合弹琵琶筝既而公疾浸加孺人侍汤药白乐天思旧诗云退之服硫黄一病讫不痊微之炼秋石未老身溘然退之尝讥人不解文字饮而自败于女妓乎作李博士墓铭戒人服金石药而自饵硫黄乎集两汉之酤屠贩𨽻出以为公侯卿相无他焉彼固公侯卿相器也遭时之非是以诎其始之不幸非遭髙光而以为幸也汉晋之末公侯卿相刼戮困饿伏墻壁以死无它焉彼固刼戮困饿器也遭时之非是以出独其始之幸非遭卓曜而后为过也周仁以重臣为二千石许靖以人誉而致位三公近世尤好此类以为长者也自抱闗击柝以往最得荐宠夫言朴愚无害者其于田野乡闾为匹夫虽称为长者可也自抱闗击柝以往则必敬其事愈上则及物者愈大何事无用之朴哉今之言曰某子长者可以为大官类非古之所谓长者也则必土木而已矣夫捧土揭木而致之巖廊之上蒙以衮冕翼以徒𨽻趋走其左右岂有补于万民之劳苦哉风雅则诸葛瑾张承步隲以名声光国政事则顾雍潘濬吕范吕岱以器任干軄竒伟则虞翻陆绩张温张惇以讽议举正奉使则赵咨沈珩以敏达延誉术数则呉范赵达以禨祥恊徳本朝唐诸子号诗人者僻固而狭陋韩愈尝有赋矣不过羡二鸟之光荣叹一饱之无时耳推是心使光荣而饱则不复云矣若翺独不然其赋曰衆嚣嚣而独处兮咸叹老而嗟卑慨予心之不然兮虑行道之犹非怪神尧以一旅取天下后世子孙不能以天下取河北以为忧呜唿使当时君子皆易其叹老嗟卑之心为翺所忧之心则唐之天下岂有乱与亡哉羊祜陆逊送绢偿米之事甚好至逊饮祜药则不可羊祜虽不是鸩人底人然两军相向其所饷药自不当饮今世称善草书或不能真行此大妄也真生行行生草真如立行如行草如走未有未能行立而能走者也永禅师书骨气深穏体兼衆妙精能之至返造深淡如观陶彭泽诗初若散缓不收反复不已乃识竒趣霏霏乎其若卿云之蔽月也翻翻乎其若长风之卷斾也倚倚乎其若逰丝之牵柳絮也褭褭乎若流水之舞荇𢃄也离离乎其逺而相属缩缩乎其近而不隘也读文选恨其编次无法去取失当齐梁文字衰陋萧统尤为卑弱如李陵五言皆后人所拟渊明集可喜者甚多而独取数篇渊明作闲情赋正所谓国风好色而不淫正使不及周南与屈原所谏何异而统大讥之此小儿强解事也唐人工于为诗而陋于闻道六经已后便有司马迁三百五篇之后便有杜子美文当学司马迁诗当学杜子美司马迁敢乱道却好班固不敢乱道却不好不乱道又好是左传乱道又不好是唐书王右军兰亭天朗气清自是秋景以此不入选然丝竹管絃语亦重复东坡云书之美者莫如颜鲁公然书法之坏自鲁公始诗之美者莫如韩退之然诗格之变自退之始决择经人无于水监当于民监回之为人也择乎中庸诚之者择善而固执之者也多闻择其善者而从之子君请择于斯二者观水有术必观其澜善择者制人不善择者人制之人莫鑑于流水而鑑于止水鹓雏非梧桐不止非练实不食非醴泉不饮或问人有倚孔氏之墻诵韩庄之书则引诸门乎曰在夷貉则进之倚门墻则麾之人不照于昧金而照于莹镜者以莹能明也不鑑于流波而鑑于静水者以静能清也史筮短龟长不如从长臧孙曰季孙之爱我疾疢也孟孙之恶我药石也美疢不如恶石鸟则择木范文子曰择福莫若重择祸莫若轻饥人所以不食乌啄者为其愈充腹而与饿死同也士宜以才行为先不可纯以阀閲恳恳用刑不如待恩孳孳永好未若礼贤传记宁为鸡口无为牛后得十良马不如得一伯乐得十良剑不如得一欧冶食其自匿监门非髙祖不长揖孔明躬稼南阳非刘氏不驰驱集挽弓当挽强用箭当用长射人先射马擒贼先擒王养禽当养鹘磨劔莫磨锥磨锥成小利择肉于熊罴肯视兎与狸率性饬躬立志希古当以圣人为准的中庸为慕尚清与和皆非中道本朝故穷山水登临之美者必之乎寛闲之野寂寞之乡而后足焉览人物之盛丽夸都邑之雄富者必据乎四达之冲舟车之㑹而后足焉料度经他人有心予忖度之阳门之介夫死司城子罕入而哭之哀晋人之觇宋者反报于晋侯曰阳门之介夫死而子罕哭之哀而民説殆不可伐也孔子闻之曰善哉觇国乎观其舞知其徳闻其谥知其行有子曰其为人也孝悌而好犯上者鲜矣不好犯上而好作乱者未之有也子未有仁而遗其亲者也未有义而后其君者也枉已者未有能直人者也子贡曰见其礼而知其政闻其乐而知其德千嵗之事今日是也人能为其主亦必能为人史卜偃曰毕万之后必大齐仲孙湫来省难归曰鲁不弃周礼未可动也晋文公曰得臣犹在忧未歇也孟献子曰晋帅乘和师必有大功士鞅曰栾黡汰虐已甚犹可以免其在盈乎栾黡死盈之善未能及人武子所施没矣而黡之怨实彰晋囚叔向乐王鲋见叔向曰吾为子请叔向弗应出不拜其人皆咎叔向叔向曰必祁大夫乐王鲋从君者也何能行祁大夫外举不弃仇内举不失亲其独遗我乎周王曰韩氏其昌阜于晋乎季武子曰晋未可媮也有赵孟以为大夫其朝多君子其庸可媮乎叔向谓伯有已侈所谓不及五稔者楚执伍奢费无极曰奢之子材若在呉必忧楚国盍召之员适呉奢闻员不来曰楚君大夫其旰食乎呉二千里不三月不至何及于我楚子西曰夫差其将自败也已安能败我魏子其长有后于晋国乎伍员曰越十年生聚而十年教训二十年之外呉其为沼乎子胥曰越在我心腹之疾也季札曰卫多君子未有患也观其容而知其心矣伍子胥谏曰越王勾践食不重味衣不重采弔丧问疾且欲有所用其衆此人不死必为呉患今越在心腹疾而王不先不亦谬乎侯嬴曰吾闻晋鄙兵符在王卧内而如姬最幸力能窃之尝闻公子为如姬报其父仇如姬欲为公子死无所辞公子诚一开口则得虎符夺鄙之兵北救赵西却秦此五伯之功也公子如其言却秦龎涓追孙膑膑量其行暮当至马陵道狭而旁多阻险可伏兵乃大砍树白而书之曰龎涓死此树下于是令齐军善射者万弩夹道而伏期日暮见火起而俱发龎涓夜至砍树下见白书乃鑚火烛之读书未毕齐军万弩俱发魏军大乱龎涓自知势穷兵败乃自刎曰遂成竖子之名楚南公曰楚虽三户亡秦必楚房君平谏陈余曰秦未亡而诛武信等此生一秦也陈平曰项王骨鲠之臣亚父钟离昧龙且周殷之属不过数人耳英布反上问薛公对曰使布出于上计山东非汉之有也出于中计胜败之数未可知也出于下计陛下安枕而卧矣上曰何谓上计对曰东取呉西取楚并齐取鲁传檄燕赵固守其所山东非汉之有也何谓中计东取呉西取楚并韩取魏据敖仓之粟塞城皋之口胜败之数未可知也何谓下计东取呉西取下蔡归重于越身归长沙陛下安枕而卧汉无事矣上曰是计将安出对曰出下计晁错曰呉削亦反不削亦反削之其反亟祸小不削之其反迟祸大朱勃小器速成智尽此耳丙吉有隂德夏侯胜识其当封及子孙幽州刺史冯焕𤣥菟太守姚光数纠发姦恶怨者诈作玺书谴责焕光赐以欧刀下辽都尉龎奋使速行刑书奋即斩光收焕焕欲自杀其子绲疑诏文有异止焕曰大人在州志欲去恶实无它故必是㓙人妄诈规肆姦毒愿以事自上甘罪无晩焕从其言上书自讼果诈者所为孙䇿将袭许衆惧郭嘉料之曰䇿新得江东所诛者英髦雄杰轻而无备虽有百万无异独行中原若刺客伏起一人之敌尔果为刺客所杀袁绍孤客穷军仰我鼻息譬如婴儿在股掌之上絶其哺乳立可饿死蛟龙得云雨恐非池中物卫公子开方仕齐积年不返管仲以为不怀其亲安能爱君是以求忠臣必于孝子之门郭嘉曰袁绍性迟而多疑来必不速诸葛亮至郿军于渭水之南司马懿引军度渭背水为叠阵以拒之谓诸将曰亮若出武功依山而东诚为可忧若西上五丈原诸将无事矣亮果出五丈原魏文帝欲伐呉蜀贾诩曰呉蜀依阻山水刘备有雄才诸葛亮善治国孙权识虚实陆逊见兵势皆难卒谋邢贞曰江东将相如此非久下人者也司马懿告人曰诸葛孔明食少事烦其能久乎索靖知天下将乱指雒阳宫铜驼叹曰㑹见汝在荆棘中耳朝廷初闻燕王隽卒皆以为中原可图桓温曰慕容恪尚在忧方大耳桓𤣥曰刘裕足为一世之雄刘毅家无儋石之储樗蒲一掷百万何无忌酷佀其舅共举大事何谓无成刘裕伐燕过大岘曰虏已入吾掌中矣于谨曰曜兵汉沔席卷渡江直据丹阳是其上策移郭内居人退保子城以待援至是其中策若难于移动据守罗郭是其下䇿长孙俭曰裁绎出何䇿谨曰必用下策隋军临江髙颎谓行䑓吏部郎中薛道衡曰今兹大举江东必可克乎道衡曰克之尝闻郭璞有言江东分王二百年复与中国合今此数将周一也主上恭俭勤劳叔寳荒淫骄侈二也国之安危在所寄任彼以江总为相唯事诗酒㧞小人施文庆委以政事萧摩诃任蛮奴为大将皆一夫之勇耳三也我有道而大彼无德而小量其甲士不过十万西自巫崃东至沧海分之则势悬而力弱聚之则守此而失彼四也席卷之势事在不疑李敬元盛称王勃杨炯卢照邻骆賔王之才裴行俭曰勃等虽有才而浮躁衒露岂享爵禄者哉使者所荐唯得文辞千进之士耳安有有道贤人肯随牒举选乎裴度曰朱克融譬如勐兽自于山林中咆哮跳踉久当自困必不敢辄离巢穴李𢎞曰郑注姦猾无双卵鷇不除使成羽翼必为国患一日狼烟百余举帝曰此虏将遁张虚势也传记可食以梁肉者可加以鞭捶可受以官禄者可随以铁钺望影揣情有志气而能思富贵者必能建功业有志气而能轻爵禄者必能立名节季札以乐卜赵孟以诗卜襄仲归父以言语卜子游子贡以威仪卜沈尹戍以政卜孔成子以礼卜其应也如响无他在精诚而已不精诚者不能自卜况吉㓙他人乎若烛照数计而龟卜也不具眼目经莫赤匪狐莫黒匪乌谋之其臧则具是违谋之不臧则具是依谋臧不从不臧复用听言则对诵言如醉此宜无罪女反收之彼宜有罪女覆説之不亲其所贤而信其所贱端冕而听古乐则唯恐卧听郑卫之音则不知倦不知声者不可与言音不知音者不可与言乐子无是非之心非人也以盲为明以聋为聪以危为安以吉为㓙螭龙为蝘蜓鸱枭为鳯凰非是是非谓之愚以徴为羽非弦之罪以甘为苦非味之过楚人有烹猴而召其邻以为狗羮也而甘之后闻其猴也据地而吐之尽㵼其食此未始知味者也邯郸师有出新曲者托之李竒诸人皆争学之后知其非也而皆弃其曲此未始知音者也鄙人有得玉璞者喜其状以为寳而藏之以示人人以为石也因而弃之此未始知玉者也农夫得彤弓以驱鸟南威得衮衣以负薪史叔孙穆子好善而不能择人鲁有子家羁弗能用也人君无愚智贤不肖莫不欲求忠以自为举贤以自佐然亡国破家相随属而圣君治国累世而不一见者其所为忠者不忠而所谓贤者不贤也项羽有一范増而不能用魏文侯最为好音而谓子夏曰听古乐则欲寐闻郑卫之音则不知倦焉曲突徙薪亡恩泽燋头烂额为上客谓不智者为能谓智者为不能是末世而非往古和氏之璧韬于荆石隋侯之珠藏于蜯蛤歴世莫眡不知其将含景曜吐英精旷千载而流夜光也郡县择便巧史书习于计簿能欺上府者以为右軄姦轨不胜则取勇勐能操切百姓者以苛暴威服下者使居大位故亡义而有财者显于世欺谩而善书者尊于朝悖逆而勇勐者贵于官故俗皆曰何以孝弟为财多而光荣何以礼义为史书而仕官何以谨慎为勇勐而临官故黥劓而髠钳者犹复攘臂为政于世行虽犬彘家富势足目指气使是为贤耳廊庙之寳弃于沟渠聚敛整辨为贤能奉理循法为文治管宁留依黄祖三年祖以凡人蓄之李膺谓钟觐曰公何大无皂白抵金玉于砂砾碎圭璧于泥涂刘元海匈奴人王浑屡言于武帝帝大恱之王济浑子曰若任以东南之事呉㑹不足平也孔恂杨珧曰臣观元海之才平呉之后恐其不复北度也非我族类其心必异齐王攸曰不除元海恐并州不得久宁王浑曰元海长者浑为君王保之永兴元年元海僣位王恭以刘牢之为爪牙而但以部曲将遇之牢之负其才深怀耻恨将适千里杀骐骥而䇿蹇驴可悲之甚也呉兴章华好学善属文朝臣以华素无阀閲竞排诋之指儒素为古拙用词赋为君子令封德彛举贤久无所举上诘之对曰非不尽心但于今未有竒才耳上曰君子用人如器各取所长正患已不能知安可诬一世之人张九龄曰禄山失律丧师于法不可不诛且臣观其貌有反相不杀必有后患上曰卿勿以王夷甫识石勒枉害忠良竟赦之弃苏合之丸而取蜣螂之转传记鸟不为鸟鹊不为鹊牛僧孺诣襄阳于頔求知頔以门客遇之牛怒而去后召客将问牛秀才发未曰已去立命小将赍书绢五百疋追之僧孺不启封揖囘刍荛鄙説刋为竹帛正言时无识寳世缺知音珍瓴甋而贱璠玙策驽骀而舍骐骥燕石妄珍齐竽混吹集为鳯凰而作鹑笼兮虽翕翅而不容非俊疑杰兮固庸态也渐藁本于洿渎淹芳芷于腐井悲楚人之和氏献寳玉以为石方世俗之幽昏眩白黒之美恶委玉质于泥涂放山渊之龟玉相与贵夫砾石斥逐鸿鹄兮近习鸱枭斩伐橘柚兮列树苦桃蓬艾亲入御于床第兮弃捐葯芷与杜蘅西施媞媞而不得见兮嫫母勃肖而日侍闾谓娵好女为丑恶江蓠弃于穷巷蒺藜蔓乎东厢却骐骥而不乘兮策驽骀而取路騕褭奔亡兮腾驾槖駞鈆刀进御兮遥弃太阿拔搴𤣥芝兮列树芰荷橘柚萎枯兮苦李旖旎甂瓯登于明堂兮周鼎潜乎深渊潜周鼎于江淮兮爨土鬵于中宇恶虞氏之箫韶兮好遗风之激楚反表以为里颠裳以为衣藏琘石于金匮捐瑜瑾于中庭却骐骥以转运驣驴羸以驰逐折芳芝与琼华兮树枳棘与新柴握荃蕙与射干兮耘藜藿与衰荷寳彼兮沙砾捐此兮夜光谓莫邪为钝兮铅刀为铦蝉翼为重千钧为轻黄钟毁弃瓦釡雷鸣譬如去日之明于庭而就火之光于室也嗾羣犬以逼驺虞纵炎火以焚瑾瑜乃知寻常鉴照影不照神秪今市骏凭毛色緑耳骅骝赚杀人县宰不仁工部饿酒家无识翰林醒宋人不识玉而寳珉石楚人不识鳯重价求山鸡和璞之真不能识齐竽之滥何由知闻善不慕与聋聩同见善不敬与昏瞽同必若土之出无不可者则东南之竹箭虽旁岐揉曲皆可以贯犀革北山之木虽离竒液樠空中立枯者皆可以梁百尺之观航千仭之渊冀之北土马之所生凢其大耳短脰拘挛踠跌薄蹄而曵者皆可以胜百钧驰千里雍之瑰璞皆可以备砥砺徐之粪壤皆可以封大社荆之茅皆可以缩酒九江之元龟皆可以卜泗濵之石皆可以击考若是而不大谬者少矣其在人也则鲁之晨饮其羊闗毂而輠轮者皆可以为师儒卢之沽名皆可以为大医西子之里恶而矉者皆可以当侯王山西之冒诡轻俛沓贪而忍者皆可以凿㐫门制阃外山东之椎騃朴鄙力农桑啖枣栗者皆可以谋谟于庙堂之上若是则反伦悖道甚矣何以异于是物哉啄以为羞兮焚弃稷黍犴狱不知避兮宫庭之不处除涂籍秽兮荣若绣黼禳祈火烈兮娯娯笑舞䜛巧之哓哓兮感以为咸池便媚鞠恧兮美愈西施谓谟言之怪诬兮反寘瑱而逺违匿重痼以讳避兮进俞缓之不可为西施作嫫母美颜不如丑相马失于痩遂遗千里足张延赏选婿韦臯性髙不拘小节公侮之不礼臯辞去后白金吾持节西川为延赏代公曰吾不识人从西门而出郭园诗曰当时甚讶张延赏不识韦臯是贵人本朝古人相马不相皮痩马虽痩骨法竒世无伯乐良可悲千金市马惟市肥以李林甫杨国忠为周召以安禄山哥舒翰为方虎不信䜛经岂弟君子无信䜛言浸润之譛肤受之愬不行焉可谓明也已矣史智者除䜛以自安也上官桀怨霍光令人诈为燕王上书言光出都羽林道上称跸又擅调益幕府校尉光闻之不入上问大将军安在桀对以燕王告其罪不敢入有诏召光光免冠上曰将军冠朕知是书诈也将军无罪将军调校尉未十日燕王何以知之龎冕等短髙颎于上上怒皆黜之因谓颎曰独孤公犹镜也每被磨莹皎然益明唐太宗曰我终不以䜛害良士传记魏文侯令乐羊将而攻中山三年而拔之乐羊反论功文侯示之谤书一箧集杜兼在濠州有钟离令卢某者宰相戚也而䜛且䛕日状其僚之过愆以致于兼兼得之大怒罚令因摈令终不得面䜛䛕大息信谗经采苓刺晋公也献公好听䜛言采苓采苓首阳之颠君子信䜛如或醻之乱之又生君子信䜛君子信盗乱是用暴维迩言是听无道并进䜛巧败国子与䜛谄面䛕之人居国欲治可得乎䜛嫉之人必好闻人恶史楚令尹子常贿而信䜛沈尹戍言于子常曰知者除䜛以自安也今子爱䜛以自危也呉大宰嚭既与子胥有隙因䜛曰子胥为人刚暴少恩今不见用常鞅鞅怨望其主乃使使赐子胥属镂之劔以死屈原为宪令上官大夫见而欲夺之不与因䜛之曰王使屈平为令衆莫不知每一令出平伐其功曰以为非我莫能为也王怒而疏屈平范雎日益亲用事因乘间䜛王曰闻秦有太后穰侯不闻有王王于是废太后逐穰侯项王为人意忌信䜛偏听生姦汉安昌王盛谓刘和曰陛下勿信䜛夫之言以疑兄弟兄弟尚不可信他人谁足信哉魏徴曰君所以暗偏信也秦二世隐藏其身以信赵髙天下溃叛而不得闻梁武信朱异侯景向阙而不得闻隋炀帝信虞世基贼遍天下而不得闻故曰君能兼听则姦人不得壅蔽而下情通矣有言魏徴自録前后谏辞以示起居郎禇遂良者上愈不恱乃罢叔玉尚主而踣所撰碑集君含怒而待臣兮不清彻其然否操纵经予以驭其幸夺以驭其贫一张一弛文武之道也史许无刑而伐之服而舍之度徳而处之量力而行之贰而执之伏而舍之徳莫厚焉刑莫威焉帝王之于亲戚爱虽隆必示之以威体虽贵必禁之以度传记诸葛亮至南中所在战捷闻孟获者为夷汉所服募生致之既得使观于营阵之间问曰此军何如获对曰向者不知虚实故败亮笑纵使更战七擒七纵而亮犹遣获获止不去曰公天威也南人不复反矣集舒则弥纶覆四海卷则消液入无形舒之弥宇宙卷之不盈分舒之则云蒸雨降以救大旱卷之则天倪道枢不盈一握淮蔡为乱天子伐之既伐而饥天子活之姑息经细人之爱人也以姑息子产犹衆人之母也能食之不能教也子子产听郑国之政以其乘舆济人于溱洧孟子曰惠而不知为政为政者每人而悦之日亦不足矣夫惜草茅者禾不穗惠盗贼者伤良民今缓刑罚行寛惠是利姦邪而害善人也此非所以为善也姑息败德史项王见人言语呕呕有人疾病涕泣分食饮此所谓妇人之仁也范増曰君王为人不忍张良曰今释弗击此养虎自遗患也惠加姦宄而害及良善恩不忍悔义不忍割衰世之君率多柔懦凡愚之佐唯知姑息是以权幸之臣有罪不坐豪猾之民犯法不诛仁恩所施止于目前奸宄得志纪纲不立贼良民之甚者莫大于数赦赎赦赎数则恶人昌而善人伤矣恶人髙会而夸咤老贼服赃而过门孝子见讐而不得讨遭盗者覩物而不敢取痛莫甚焉夫养稂莠者伤禾稼惠奸轨者贼良民一嵗再赦好人喑哑凢养莠者伤禾稼惠奸宄者贼良民知几上书讥每歳一赦或一歳再赦小人之幸君子之不幸为天下之事而专事姑息其忧患可胜校乎时藩镇各拥劲卒自署将吏不供贡赋朝廷专事姑息不能复制虽名藩臣羁縻而已䕶养孽萌以成祸根欲赏一有功翻虑无功者反侧欲罚一有罪复虑同恶者忧虞罪以隐忍而不彰功以嫌疑而不赏姑息之道乃至于斯豢丰而犬豕转狞肉饱而虎狼贪暴守正经子曰素隐行怪后世有述焉吾弗为之矣子曰获罪于天无所祷也子曰敬鬼神而逺之可谓智矣子不语怪力乱神淫祀无福子子曰君子不祈妄福史鲁大旱公欲焚巫尫臧文仲曰天欲杀之则如勿生若能为旱焚之滋甚狐突曰神不歆非类民不祀非族寗武子曰鬼神非其族类不歆其祀郑禆灶言于子产曰宋卫陈郑将同日火若我用瓘斚玉瓉郑必不火子产弗与郑龙鬭国人请禜子产曰吾无求于龙龙亦无求于我乃止祝有益也诅亦有损初楚昭王有疾卜曰河为祟王弗祭大夫请祭诸郊王曰三代命祀祭不越望江汉睢漳楚之望也祸福之至不是过也不谷虽不德河非所获罪也遂不祭晏子曰使神可祝而来亦可禳而去邹阳枚乘游于危国然卒免于刑戮者以其言正也班婕妤曰死生有命富贵在天修正尚未蒙福为邪欲以何望使鬼神有知不受不臣之诉如其无知诉之何益故不为明于天地之性不可惑以神怪知万物之情不可罔以非类诸背仁义之正道不遵五经之法言而盛称竒怪鬼神广崇祭事之方求报无福之祠及言世有仙人服食不终之药遥兴轻举黄冶变化之术者皆奸人惑衆挟左道懐诈伪以欺罔世主听其言洋洋盈耳若将可遇求之盪盪如系风捕影终不可得魏帝爱女淑卒帝痛之欲幸许陈羣谏曰臣以为吉㓙有命祸福由人移都求安则亦无益且吉士贤人犹不妄徙其家以宁乡邑使无恐惧之心况乃帝王万国之主行止动静岂可轻脱哉时长吏丧官后人恶之多毁坏旧府祜以死生有命非由居室普加禁断王度曰佛外国之神非天子诸华所应祠奉汉氏初传其道雅听西域人立寺都邑以奉之汉人皆不得出家魏世亦然今宜禁公卿以下毋得诣寺烧香礼拜其汉人为沙门者皆返初服郭璞尝遇颜含欲为之筮含曰年在天位在人修已而天不与者命也守道而人不知者性也自有性命无劳蓍龟庾翼在武昌数有妖怪欲移镇乡土王述曰武昌实江东镇戍之中非但扞御上流而已达人君子直道而行禳避之道皆所不取太史令傅奕上疏请除佛法曰佛在西域言妖路逺汉译蕃书恣其假托使不忠不孝削髪而揖君亲游手游食易服以逃租赋伪起三涂谬张六道恐喝大诈妄欺庸品乃追既徃之罪虗规将来之福布施一钱希万倍之报持斋一日冀百日之粮遂使愚迷妄求功德不惮科禁轻犯宪章有造为恶逆身坠刑网方及狱中礼佛规免其罪且死生寿夭由于自然刑德威福闗之人主贫富贵贱功德所招而愚僧矫诈皆云由佛降自羲黄至于有汉皆无佛法君明臣忠祚长年久汉明帝始立胡神西域桑门自传其法西晋以上国有严科不许中国之人辄行髠髪之事梁武齐襄足为明镜今天下僧尼数盈千万剪刻缯綵装束泥人竞为厌魅迷惑百姓有僧自西域来善咒术能令人立死复呪之使苏上择飞骑中壮者试之皆如其言以告傅奕奕曰此邪术也臣闻邪不干正请使呪臣必不能行上命僧呪奕奕初无觉湏㬰僧忽僵仆若为物所击遂不复苏梁武穷心于释氏简文鋭意于法门倾帑藏以给僧祗殚人力以供塔庙及乎三淮沸浪五岭腾烟假余息于熊蹯引残䰟于雀鷇子孙覆亡而不暇社稷俄顷而为墟报施之徴何其谬也吕才以为近世巫觋妄分五姓如张王为商武庾为羽似取谐韵至于以栁为宫以赵为角又复不类或同出于一姓分属宫商或复姓数字莫辨徴羽此则事不稽古义理乖僻者也禄命之书多言或中人乃信之然长平坑卒未闻共犯三刑南阳贵士何必俱当六合今亦有同年同禄而贵贱悬殊共命共胎而夭寿或异又云古之葬者皆于国都之北兆域有常处是不择地也夫子文为令尹而三已柳下惠为士师而三黜计其丘陇未尝改移而野俗无识妖巫妄言遂于躃踊之际择葬地而希官爵荼毒之秋选葬时而规财利或云辰日不可哭泣遂莞尔而对弔客或云同属忌于临圹遂吉服不送其亲伤教败礼莫斯为甚术士皆恶其言而识者以为确论狄仁杰以呉楚多淫祠奏焚其一千七百余所独留夏禹呉太伯季札伍员四祠太后造像狄仁杰上疏谏其畧曰今日伽蓝制过宫阙功不使鬼正在役人物不天来终湏地出不损百姓将何以求又曰游僧皆托佛法诖误生人里陌动有经坊闾门亦立精舎化诱所激切于官徴法事所湏严于制敕李邕上疏以为诗三百一言以蔽之曰思无邪若有神仙能令人不死则秦始皇汉武帝得之矣佛能为人福利则梁武帝得之矣尧舜所以为帝王首者亦修人事而已姚崇上言佛图澄不能存赵鸠摩罗什不能存秦齐襄梁武未免祸殃但使苍生安乐即佛身何用妄度奸人使壊正法命有司沙汰天下僧尼以伪妄还俗者万二千余人姚崇曰若使杀蝗有祸臣请当之张镐曰帝王当修德以弥乱安人未闻饭僧可致太平也上曰建中之乱术士豫请城奉天此盖天命非己所能致也李泌曰天命他人皆可言唯君相不可言命盖造命也上与宰相语及神仙问果有之乎李藩曰秦始皇汉武帝学仙之效具在前史太宗服天竺僧长年药致疾此古今之明戒也茍道盛德充人安国理何忧无尧舜之盛寿乎传记孔子曰存亡祸福皆在已天灾地殃不能杀也集佛者夷狄之一法耳自后汉时流入中国上古未尝有也昔者黄帝在位百年年一百十歳少昊在位八十年年一百嵗颛顼在位七十九年年百八歳帝舜及禹年皆百歳此时天下太平百姓安乐寿考然而此时中国未有佛也其后殷汤孙太戍在位七十五年武丁在位五十九年书史不言其年寿所极盖亦俱年不减百歳周文王年九十七歳武王九十三歳穆王在位百年此时佛法亦未至中国非因事佛而致然也汉明帝时始有佛法明帝在位才十八年耳其后乱亡相继运祚不长宋齐梁陈元魏已下事佛渐谨年代尤促惟梁武帝在位四十七年前后三度舍身施佛宗庙之祭不用牲牢昼日一食止于菜果其后竟为侯景所逼饿死台城国亦随灭事佛求福反更得祸由此观之佛不足信事亦可知矣佛如有灵能作祸茍有殃咎冝加臣身上天鉴临臣不怨悔凡君子行已立身自有法度圣贤事业载在方册可效可师仰不愧天俯不怍人内不愧心积善积恶殃庆自各以其类至何有去圣人之道舎先王之法而从夷狄之教以求福利也假如释氏能与人为祸福非守道君子之所惧也况万万无此理释老之害过于杨墨韩愈之贤不及孟子孟子不能救之于未亡之前而韩愈乃欲全之于已壊之后呜唿其亦不量其力且见其身之危莫之救以死也虽然使其道由愈而粗传虽灭死万万无恨天地鬼神临之在上质之在旁又安得因一摧折自毁其道以从其邪也未有恃祥而寿者也商之王以桑谷昌以雉雊大宋之君以法星寿郑以龙衰鲁以麟弱白雉亡汉黄犀死莽恶在其为符也本朝开寳塔灾得旧瘗舎利迎入内廷传言颇有光怪将复建塔余襄公言彼一塔不能卫何福可及于民凡腐草皆有光及珠之圆者夜亦有光乌足畏也王嗣宗为节度使性刚正尝卧病家人私爇纸币以祈福嗣宗大唿而止之曰神茍有知岂枉法而受贿耶信邪经民兴胥渐泯泯棼棼㒺中于信以覆诅盟非其所祭而祭之名曰淫祀无福奥者老妇之祭也盛于盆尊于瓶非其鬼而祭之谄也史申繻曰妖由人兴也人无衅焉妖不自作人弃常则妖兴史嚚曰国将兴听于民将亡听于神初帝闻西域有神其名曰佛因遣使之天竺求其道得其书及沙门以来其书大抵以虚无为宗贵慈悲不杀以为人死精神不灭随复受形生时所行善恶皆有报应故所贵修鍊精神以至为佛善为宏阔夸大之言以劝诱愚俗精于其道号曰沙门于是中国始传其术图其形像而王公贵人独楚王英最先好之初帝奉佛法立精舎于殿内引诸沙门居之谢万曰王郄谄于道士何佞于佛自天监中用释氏法长斋断鱼肉日止一食惟菜羮粝饭而已上好禨祥小数王劭表上符瑞甚衆又採民间歌謡引图书䜟纬捃摭佛经曲加诬饰撰皇隋灵感志上令宣示天下隋傅纬曰不䖍郊庙大神专媚淫昏之鬼隋程知节曰王世充好为呪誓此乃老巫妪耳楚人信妖言上好祀神鬼王玙习祠祭之礼以干时玙祈祷或焚纸钱类巫觋习礼者羞之肃宗代宗皆喜隂阳鬼神事无大小谋之卜祝故王玙黎干以左道得进上病甚令僧剃髪遗令为塔以葬传记孙恩攻㑹稽王凝之谓吏民曰不湏预防吾已请大道许遣鬼兵相助贼自破矣既不设备遂为恩所害求福墨生所信集甚矣人之好怪也不求其端不讯其末惟怪之欲闻越人信祥而易杀病且忧则聚巫师用鸡卜始则杀小牲不可则杀中牲又不可则杀大牲而又不可则诀亲戚饬死事曰神不置我矣因不食蔽面死德实受命之符以奠永祀后之妖婬嚚昏好恠之徒乃始陈大电大虹𤣥鸟巨迹白鱼流火之鸟以为符斯皆诡谲阔诞其可羞也司马相如刘向扬雄班彪彪子固皆沿袭嗤嗤推占瑞物以配受命其言类淫巫瞽史诳乱后代不足以知圣人立极之本显至德扬大功甚失厥趣本朝畏鬼神聴巫觋者匹妇之愚也随邪史诸葛瞻亮之子亮卒蜀人思亮之德咸爱瞻才敏每有善政佳事虽非瞻所建皆相告曰葛侯所为也是以美誉过实章华好学善属文朝臣以华素无阀閲竞排诋之集丈人屋上乌人好乌亦好偶然题作木㞐士便有无穷求福人必若土之出无不可者则东南之竹箭虽旁岐揉曲皆可以贯犀革北山之木虽离竒液樠空中立枯者皆可梁百尺之观航千仭之渊冀之北土马之所生凡其大耳短脰拘挛踠跌薄蹄而曳者皆可以胜百钧驰千里雍之块璞皆可以备砥砺徐之粪壤皆可以封大社荆之茅皆可以缩酒九江之元龟皆可以卜泗濵之石皆可以击考若是而不大谬者少矣其在人也则鲁之晨饮其羊闗毂而輠轮者皆可以为师儒卢之沽名者皆可以为大医西子之里恶而矉者皆可以当侯王山西之冒诡轻俛沓贪而忍者皆可以凿凶门制阃外山东之椎騃朴鄙力农桑啖枣栗者皆可以谋谟于庙堂之上若是则反伦悖道甚矣何以异于是物哉本朝韩魏公曰顷时丁冦立朝天下闻一善事皆归之莱公未必尽出莱公也闻一不善事皆归之晋公未必尽出晋公也盖天下善恶事皆归焉审于取舍经择其善者而从之其不善者而改之暴虎冯河死而无悔者吾不与也必也临事而惧好谋而成者也可者与之其不可者拒之子非其道则一簟食不可受于人如其道则舜受尧之天下不以为泰今有同室之人鬬者救之虽被髪缨冠而救之可也乡隣有鬬者被髪缨冠而往救之则惑也虽闭户可也鱼我所欲也熊掌亦我所欲也二者不可得兼舎鱼而取熊掌者也生亦我所欲也义亦我所欲也二者不可得兼舎生而取义者也言饱乎仁义也所以不愿人之膏粱之味也令闻广誉施于身所以不愿人之文绣也求则得之舎则失之是求有益于得也求在我者也求之有道得之有命是求无益于得也求在外者也可以取可以无取取伤亷可以与可以无与与伤惠与其屈已以富贵不若抗志以贫贱屈已则制于人抗志则不愧于道三旌之位吾知其贵于屠羊之肆也万钟之禄吾知其富于屠羊之利也然岂可以贪爵禄而使吾君有妄施之名乎庄子钓于濮水楚王使二大夫往先焉曰愿以境内累耳庄子曰吾闻楚有神龟死已三千年矣王巾笥而藏之庙堂之上此龟者宁其死为留骨而贵乎宁其生而曵尾于涂中乎二大夫曰宁生而曵尾涂中庄子曰往矣吾将曳尾于涂中人之情于害之中争取小焉于利之中争取大焉史为人主计者莫如先审取舎取舎之极定于内而安危之萌应于外矣秦王之欲尊宗庙而安子孙与汤武同然而汤武广大其德行六七百岁而弗失秦王治天下十余嵗则大败此亡他故矣汤武之定取舎审而秦王之定取舎不审矣赵充国曰穷冦不可迫也缓之则走不顾急之则还致死于心有猜则簋飱馔餔犹不屑餐旌瞀以之意之无疑则兼金盈百而不嫌辞孟轲以之义重于生舎生可也生重于义全生可也夫鸡肋食之则无所得弃之则如可惜思树芳兰剪除荆棘宁饮建业水不食武昌鱼宁还建业死不止武昌居仁道不逺则杀身以狥义重于生则捐躯以践传记良商不与人争买卖之贾而谨伺时时贱而买虽贵已贱时贵而卖虽贱已贵集宁作清水之污泥不为浊路之飞尘人固有儒名而墨行者问其名则是校其行则非可以与之逰乎如或墨名而儒行者问其名则非校其行则是可以与之游乎扬子云称在门墻则麾之在夷狄则进之吾取以为法焉比于东都畧见颜色未得接言语心固已相信不敢果以貌定知人尧舜所难又尝服宰予之诫故未敢决然挹亦不敢忽然忘也善虽不吾与吾将强而附不善虽不吾恶吾将强而拒与其誉于前孰若无毁于其后与其乐于身孰若无忧于其心宁有闻而穷乎将无闻而丰乎宁介而踬乎将溷而遂乎养隼者诚欲其鸷于鸟鸢乎鸷于鸾鳯乎本朝范文正公言幕府辟客湏可为师者乃辟之虽朋友亦不可辟与其贵而拘孰若肆而贱未应遗合抱取用及把拱知所轻重经不作无益害有益功乃成不贵异物贱用物民乃足父母存不许友以死为宫室不斩于丘木陈干昔疾属其子尊已曰如我死必大为我棺使吾二婢子夹我干昔死其子曰殉葬非礼也弗果杀毋以小谋败大作毋以嬖御人疾庄后毋以嬖御士疾庄士大夫卿士儒有不宝金玉而忠信以为寳不祈土地立义以为土地不祈多积多文以为富已聘而还圭璋此轻财而重礼之义也大夫祭器未成不造燕器廏焚子退朝曰伤人乎不问马君子谋道不谋食君子忧道不忧贫子孔子之去齐接淅而行去鲁曰迟迟吾行也去父母国之道也乡人长于伯兄酌则谁先曰先酌乡人无以小害大无以贱害贵礼与食孰重曰礼重色与礼孰重曰礼重宓子贱为单父宰齐人攻鲁道由单父父老请曰麦已熟矣今齐冦至请放民皆使出获附郭之麦可以益粮且不资冦三请而宓子不聴曰今兹无麦明年可树若使不耕者得获是民乐有冦也且单父一嵗之麦于鲁不加强䘮之不加弱使民有自取之心其疮必数世人之情虽桀跖岂肯为其所恶贱其所好哉拔㦸加乎首则十指不辞断非不以此为务也缓急之有相先者也圣人不贵尺之璧而重寸之隂林囘弃千金之璧负赤子而趋兕虎在于后隋侯之珠在于前弗及掇者先避患而后就利割痤疽非不痛也饮毒药非不苦也然而为之者便于身也渴而饮水非不快也饥而大餐非不赡也然而弗为者害于性也昔荆卿朱亥不示小勇于怯弱之间孟贲冯妇不奋戈㦸于豺狼之羣史晋魏武子有嬖妾无子命颗曰必嫁是疾病则曰必以为殉及卒颗嫁之曰疾病则乱吾从其治也孔子读史记至楚复陈曰贤哉楚庄王轻千乘之国而重一言沛公西入咸阳诸将皆争走金帛财物之府分之萧何独先收秦相府图籍藏之此沛公得具知天下阨塞户口多少强弱之处明君贵五谷而贱金玉遗子黄金满籯不如教子一经蔺相如不畏秦王而屈于亷颇为国也就使当今沙砾化为南金瓦石变为和玉使百姓渴无所饮饥无所食虽皇羲之纯德唐虞之文明犹不能以保萧墻之内也盖民可百年无货不可一朝有饥张纲分行州郡埋其车轮于雒阳都亭曰豺狼当路安问狐狸蔡邕曰夫边陲之患手足之疥搔中国之困胷背之瘰疽帝使人以马易珠玑翡翠玳瑁于呉呉主曰此皆孤所不用而可以得马孤何爱焉皆以与之石勒曰吾不喜得幽州喜得二子燕王子寳言于垂曰愿不以意气微恩忘社稷之重李谧曰丈夫拥书万卷何假南面百城上谓薛仁贵曰朕诸将皆老思得新进骁勇者将之无如卿者朕不喜得辽东喜得卿也狄仁杰曰黄卷中方与圣贤对何暇偶俗吏语邪唐明皇欲取石堡城王忠嗣不可李光弼劝之忠嗣曰石堡城非杀数万人不可取忠嗣今不奉诏不过得罪天子以一将军归宿卫不者黔中上佐耳又云吾忍数万人命易一官哉记曰宁畜盗臣盗臣诚可恶然一人之害耳聚敛之臣用则经常之法坏而下不胜其弊焉李绛曰钱用尽更来机事一失不可复追传记卫嗣君时胥靡逃之魏卫赎之百金不与乃请易以左氏羣臣曰以百金之地赎一胥靡无乃不可乎君曰治无小乱无大教化喻于民三里之城足以为治民无亷耻虽有十左氏将何以用之聂政曰老母在政身未敢以许人也墨子语禽滑釐曰㐫年与子隋珠又与子一钟粟子将何择釐曰粟可耳文公用舅犯之言而败楚于城濮反而为赏雍季在上左右谏曰城濮之功舅犯之谋也君用其言而后用其身乎文公曰雍季之言百代之利也舅犯之言一时之务也焉有以一时之务先百代之利乎集系蹄在足勐虎絶其蹯蝮蛇在手则壮士断其节何则以其所全者重所弃者轻齐桓公不以射钩而致嫌故能成九合之功秦穆不以一眚而掩德故能复九败之辱重名不重官人各有一死死或重于泰山或轻于鸿毛也故非其义君子不轻其生得其所君子不爱其死欧阳詹闽越人也父母老矣舍朝夕之养以来京师其心将必有得而归为父母荣也虽其父母之心亦皆然詹在侧虽无离忧其志不乐也詹在京师虽有离忧其志乐也若詹者所谓以志养志者欤肥于貌孰与肥于道求于人孰与求于身本朝富公使敌功甚伟而每不自以为功至知青州活饥民四十余万则每自言之曰过于作中书令二十四考矣虎方捕鹿罴据其穴搏其子虎安得不置鹿而返近患积聚医云据病当下一日而愈若不下半月而愈然中年以后一下一衰积衰之患终身之忧也臣私计之不以一日之快而易终身之忧千金之子不死于盗贼何者其身之可爱而盗贼之不足以死也欧公曰文章止于润身政事可以及物不识轻重子今恩足以及禽兽而功不至扵百姓者独何欤子何尊梓匠轮舆而轻为仁义者哉人有鸡犬放则知求之有放心而不知求拱把之桐梓人茍欲生之皆知所以养之者至于身而不知所以养之者岂爱身不若桐梓哉今有场师舎其梧槚养其樲棘则为贱场师焉养其一指而失其肩背而不知也则为狼疾人也不能三年之丧而缌小功之察放饭流歠而问无齿决以隋侯之珠弹千仭之雀世必笑之所用者重而所要者轻也杀戎马而求狐狸援两鼈而失灵龟断右臂而争一毛折镆鎁而争锥刀用智如此岂足髙乎外疾之害轻于秋毫人知避之内疾之害重于太山而莫之避史得一夫而失一国与恶而弃好非谋也以千乗之相易淫乐之蒙初楚子玉自为琼弁玉缨未之服也先战梦河神谓已曰畀余余赐女孟诸之麋弗致也大心与子西使荣黄谏弗聴荣季曰死而利国犹或为之况琼玉乎是粪土也而可以济师将何爱焉弗听出告二子曰非神败令尹令尹其不勤民实自败也简父兄之尊而崇賔客之礼薄骨肉之恩而笃朋友之爱忘修身之道而求衆人之誉割衣食之业以供享宴之好塞川原为汉潦赵壹曰文籍虽满腹不如一囊钱帝使人以马易珠玑翡翠玳瑁于呉呉主曰此皆孤所不用而可以得马孤何爱焉皆以与之傅纬曰不䖍郊庙大神专媚淫昏之鬼邓景山有禆将抵罪当死诸将请之不许其弟请代兄死亦不许请入马以赎罪乃许之诸将怒曰我軰曽不及一马乎本朝持千金之璧以求于瓦釡㡬何其不举而弃诸沟也审于去就经君子三揖而进一辞而退同而进不同而退色斯举矣翔而后集直道而事人焉往而不三黜枉道而事人何必去父母之邦子庶人召之役则往役君欲见之召之则不往见所就三所去三史小国之事大国也德则其人也不德则其鹿也鸟则择木木岂能择鸟费无极曰奢之子材若在呉必忧楚国盍以免其父召之彼仁必来不然将为患王使召之曰来吾贳而父棠君尚谓其弟员曰尔适呉我将归死吾知不逮我能死尔能报闻免父之命不可以莫之奔也亲戚为戮不可以莫之报也奔死免父孝也度功而行仁也择任而往知也必死不辟勇也父不可弃名不可废尔其勉之相从为愈集吾宁悃悃欵欵朴以忠乎将送往劳来斯无穷乎宁诛锄草茅以力耕乎将游大人以成名乎宁正言不讳以危身乎将从俗冨贵以媮生乎宁超然髙举以保真乎将哫訾慄斯喔吚嚅唲以事妇人乎宁亷洁正直以自清乎将突梯滑稽如脂如韦以絜楹乎宁昻昻若千里之驹乎将汎汎若水中之凫乎与波上下偷以全吾躯乎宁与骐骥亢轭乎将随驽马之迹乎宁与黄鹄比翼乎将与鸡鹜争食乎绕树三匝何枝可依明月难暗投须知世路难轻进岂是君门不大开审于趋向子非其往不往非其居不居适尧舜文王者为正道非尧舜文王者为他道史效伯髙不得犹为谨饬之士所谓刻鹄不成尚类鹜也效季良不得陷为天下轻薄子所谓画虎不成殆类狗也宋袁淑赋诗曰种兰忌当门怀璧莫向楚楚少别玉人门非种兰所昧于趋向经譬彼舟流不知所届譬犹瞽之无相伥伥乎其何之譬如终夜有求于幽室之中非烛何见子旷安宅而弗居舍正路而不由楚人和氏得玉献厉王王使玉人相之曰石也王以和为诈而刖其左足及武王又献之王使玉人相之又以为诈而刖其右足和乃抱璞而哭于楚山之下擿埴索涂冥行而已矣舍舟航而济乎渎者昧矣舍五经而济乎道者末矣弃常珍而嗜乎异馔者恶覩其识味也委大圣而好乎诸子者恶覩其识道也集昔齐王好竽有求仕于齐者操瑟而往立王之门三年不得入行舟楫而不识四方兮涉大水之漫漫泣涟三献玉深识大体经公事不私议公庭不言妇女丧具君子耻具一日二日而可为也者君子弗为也子宓子贱为单父宰齐人攻鲁道由单父父老请放民皆使出获附郭之麦可以益粮且不资冦三请而宓子贱不听曰今兹无麦明年可树若使不耕者得获是民乐有冦也单父一嵗之麦于鲁不加强丧之不加弱使民有自取之心其疮必数世若曽子则可谓养志也季孙相鲁六月掘长沟子路私饭之孔子覆其饭曰鲁有民焉辄爱之何也史楚成得臣伐陈城顿还子文以为之功使为令尹叔伯曰子若国何对曰吾以靖国也夫有大功而无贵仕其人能靖者与有㡬郑简公卒将为葬除司墓之室有当道者毁之则朝而塴不毁则日中而塴子大叔请毁之曰无若诸侯之賔何子产曰诸侯之賔能来㑹吾丧岂惮日中无损于賔而民不害何故不为遂弗毁日中而葬君子谓子产知礼礼无毁人以自成也晋韩宣子有环其一在郑商宣子谒诸郑伯子产弗与曰非官府之守器也寡君弗知韩昭侯有敝袴命藏之侍者曰君亦不仁者矣不赐左右而藏之昭侯曰吾闻明主爱一嚬一笑嚬有为嚬笑有为笑今袴岂特嚬笑哉吾必待有功者沛公至咸阳诸将争走金帛财物之府萧何独收秦图书上令周昌选赵壮士可令将者白见四人封各千户以为将左右谏上曰非汝所知陈豨反赵代地皆豨有吾以羽檄徴天下兵未有至者今计唯独邯郸中兵耳吾何爱四千户不以慰赵子弟曹参去齐属其后曰以狱市为寄谨勿桡也文帝问天下一嵗决狱几何钱谷一嵗出入㡬何陈平曰各有主者上曰主者为谁乎曰陛下即问决狱责廷尉问钱谷责治粟内史有献千里马者帝曰銮旗在前属车在后吉行五十里师行三十里朕乘千里马独先安之于是还其马田叔按梁事来还至霸昌廏取火悉烧梁之狱辞空手来见帝曰梁事有之乎对曰死罪有之上曰其事安在田叔曰上毋以梁事为问也上曰何也曰今梁王不伏诛是汉法不行也伏法而太后食不甘味卧不安席此忧在陛下也其治务在无为引大体不拘文法明有所不见聪有所不闻冯奉世以卫侯使持节送大宛诸国遂以节谕告诸国王因发其兵南进击莎车攻拔其城诸国悉平上甚悦议封奉世萧望之以为奉世奉使擅矫制违命发诸国兵虽有功效不可以为后法即封奉世开后奉使者利以奉世为比争遂发兵要功百里之外为国家生事于夷狄渐不可长奉世不宜受封丙吉为丞相上寛大好礼让不亲小事时人以为知大体用匡衡议罢甘泉泰畤刘向曰家人尚不欲絶种嗣况于国之神寳旧时且甘泉汾隂及雍五畤始立皆有神祗感应然后营之非茍而已也武宣之世奉此三神礼敬敕备神光尤着祖宗所立神祗旧位诚未易动前始纳贡禹之议后人相因多所动摇易大传曰诬神者殃及三世恐其咎不独止禹等上意恨之又以久无继嗣冬十月庚辰上曰太后令诏有司复甘泉泰畤汾隂后土如故及雍五畤陈寳祠长安及郡国祠着明者皆复之帝王之意不窥人闺门之私聴闻中冓之言何武为刺史二千石有罪应时举奏其余贤与不肖敬之如一马援为陇西太守任吏以职但总大体诸曹时白外事援辄曰此丞掾之任何足相烦若大姓侵小民黠吏不从令此乃太守事耳设法禁者非能尽塞天下之奸皆合衆人之所欲也大抵取便国利事多者则可矣宋均曰文吏习为欺谩而亷吏清在一已无益百姓流亡盗贼为害也下邳周纺为雒阳令一下车先问大主姓名吏数闾里豪强以对纺厉声大怒曰本问贵戚若马窦等辈岂能知此卖菜佣乎于是部吏望风旨争以激切为事贵戚跼蹐京师肃清务举大纲简略苛细昔文帝之于邓通可谓至爱而犹展申屠嘉之志夫见任如此则何患于左右小臣哉诸葛亮尝自校簿书主簿杨颙直入谏曰为治有体上下不可相侵古人称坐而论道谓之三公作而行之谓之士大夫故丙吉不问横道死人而忧牛喘陈平不肯知钱糓之数云自有主者彼诚达于位分之体也明公为治乃躬自校簿书流汗终日不亦劳乎杨阜召御府吏问后宫人数吏守旧令对曰禁密不得宣露阜怒杖吏一百数之曰国家不与九卿为密反与小吏为密乎初丞相亮时有言公惜赦者亮荅曰治世以大德不以小惠故匡衡呉汉不愿为赦先帝亦言吾周旋陈元方郑康成间毎见启告治乱之道多矣曽不语赦也若刘景升季玉父子嵗嵗赦宥何益于治魏舒为司马昭叅军府朝碎务未尝是非至于废兴大事衆人莫能断者舒徐为筹之多出衆议之表顾和谓王导曰明公作辅宁使网漏吞舟何縁採聴风闻以察察为政邪王彪之曰自中兴以来郊祀往往有赦愚意常谓非宜凶愚之人以为郊必有赦将生心于徼幸矣谢安为政务举大纲不为小察时人比安于王导桓𤣥尝欲以谢安宅为营谢琨曰召伯之仁犹惠及甘棠文靖之德更不保五亩之宅耶𤣥闻慙而止谢𢎞微曰亲戚争财为鄙之甚今内人尚能无言岂可导之使争乎魏源懐性寛简不喜烦碎常曰为贵人当举纲维何必事事详细譬如为屋但望髙显楹栋平正其壁完牢足矣斧斤不平斵削不密非屋之病也徐勉为吏部尚书尝与文臣夜集客虞蒿求詹事五官勉正色曰今宵止可谈风月不可及公事时人服其无私魏大旱散骑常侍邢峦奏昔者明王重粟帛轻金玉何则粟帛养民而安国金玉无用而败德故也先帝深鉴奢泰务崇节俭至以纸绢为帐扆铜铁为辔勒府藏之金裁给而已不复买积以费国资逮景明之初承升平之业四境清晏逺迩来同于是贡篚相继商估交入诸所献纳倍多于常金玉常有余国用常不足茍非为之分限但恐嵗计不通自今请非要湏者一切不受魏主纳之屈突通往陇西检覆羣牧得隐匿马二万余匹帝大怒将斩太仆卿慕容悉达及诸监官千五百人通谏曰人命至重陛下柰何以畜产之故杀千余人臣敢以死请又顿首曰臣一身分死就陛下丐千余人命帝感悟悉达等皆减死论牛𢎞问刘炫曰周礼士多而府史少今令史百倍于前减则不济其故何也炫曰古人委任责成嵗终考其殿最案不重校文不繁悉府史之任掌要目而已今之文簿恒虑覆治若鍜鍊不密则万里追证百年旧案故谚云老吏抱案死事繁政弊职此之由省官不如省事百事不省而望从容其可得乎秦王世民毎破军克城诸将佐争取宝货𤣥龄独取采人物致之幕府益州大都督窦轨奏称獠反请发兵讨之上曰獠依阻山林时出䑕窃乃其常俗守茍能抚以恩信自然率服安可轻动干戈渔猎其民比之禽兽岂为民父母之意耶竟不许杜淹奏诸司文案恐有稽失请令御史就司检校上以问封德彛对曰设官分职各有所司果有愆违御史自应纠举若徧歴诸司捜擿疵颣大为烦碎长乐公主将出降勅有司资送倍于永嘉长公主魏徴谏曰昔汉明帝欲封皇子曰我子岂得与先帝子比皆令半楚淮阳今资送公主倍于长主得无异于明帝之意乎邓世隆表请集上文章上曰朕之辞令有益于民者史皆书之足为不朽若其无益集之何用梁武帝父子陈后主隋炀帝皆有文集行于世何救于亡为人主患无德政文章何为上谓房𤣥龄杜如晦曰公为仆射当广求贤人随才授任此宰相之职比闻聴受词讼日不暇给安能助朕求贤乎自今尚书细务属左右丞唯大事应奏者乃闗仆射尚书左丞韦悰论司农求橦价贵于民间奏其隐没上召大理卿孙伏伽书司农罪对曰只为官橦贵所以私橦贱向使官橦贱私橦无由贱矣但见司农识大体不知其过也张昌龄王公谨皆善属文名振京师考功员外郎王师旦知贡举黜之举朝莫晓其故及奏第上怪无二人名诘之师旦对曰二人虽有辞章然其体轻薄终不成令器若置之髙第恐后进效之刘晓上疏论礼部取士专用文章为甲乙故天下之士皆舍德行而趋文艺有朝登甲科而夕陷刑辟者虽日诵万言何闗理体文成七步未足化人况尽心卉木之间极笔烟霞之际以斯成俗岂非大谬戴至德为右仆射刘仁轨为左仆射更日受牒诉仁轨常以美言许之至德必据理难诘未尝与夺实有寃结者密为奏辨由是时誉皆归仁轨或问其故至德曰威福者人主之柄人臣安得盗取之选将当以智畧为本勇力为末今朝廷用人类取将门子弟及犯事之家彼皆庸人岂足当阃外之任李左车陈汤吕䝉孟观皆出贫贱而立殊功未闻其家代为将也少府监裴匪舒善营利奏卖苑中马粪嵗得钱二十万缗上以问刘仁轨对曰利则厚矣恐后代称唐家卖马粪非嘉名也尚方监裴匪躬检校京苑行鬻苑中蔬果以收其利苏良嗣曰昔公仪休相鲁能拔葵去织妇未闻万乗之主鬻蔬果也乃止狄仁杰同平章事太后谓仁杰曰卿在淮南甚有善政卿欲知譛卿者名乎仁杰谢曰陛下以臣为过臣请改之知臣无过臣之幸也不愿知譛者名禁天下屠杀右拾遗张德生男三日私杀羊㑹同僚补阙杜肃懐一餤上表告之明日太后对杜谓德曰闻卿生男甚喜德拜谢太后曰何从得肉德叩头伏罪太后曰朕禁屠宰吉㐫不预然卿自今召客亦须择人出肃表示之肃大惭举朝欲唾其面刘知几表陈四事其一以赦令不息近则一年再降逺则每嵗无遗元日之朝指期天泽重阳之节伫降皇㤙如其忖度咸果释免或有名垂结正罪将断决窃行货贿随方规避故致稽违幸霑寛宥为善者不预恩光作恶者独承徼幸古语曰小人之幸君子之不幸斯之谓也太后问鸾台侍郎同平章事陆元方以外事对曰臣备位宰相若大事不敢不以闻人间细事不足烦圣聴由是忤㫖朱敬则为相以用人为先自余细务不之视宗楚客令袁守一奏言则天昔在上阳宫不豫狄仁杰奏请陛下监国元忠宻奏以为不可上谓杨再思等曰以朕思之人臣事主必在一心岂有主上小疾遽请太子知事此乃仁杰欲树私恩未见元忠有失守一欲借前事以陷元忠其可乎杨孚弹纠不避权贵权贵避之上曰鹰捕狡兎须急救之不尔必反为所噬御史绳奸慝亦然茍非人主保卫之则亦为奸慝所噬矣上命宋璟苏颋为诸皇子制名及国邑之号又令别制一佳名及佳号进之璟等上言七子均养着于国风今臣等所制名三十余辄混同以进以彰陛下覆帱无偏之德上甚善之山东大蝗卢懐慎以为杀蝗太多恐弗利姚崇曰昔楚庄吞蛭而愈疾孙叔杀蛇而致福奈何不忍于蝗而忍人之饥死乎若使杀蝗有祸臣请当之皇后妹夫尚衣奏御长孙昕以细故与御史大夫李杰不恊昕与其妹夫杨仙玉于里巷伺杰而欧之杰上表上大怒命于朝堂杖杀以谢百僚以书慰杰上欲加牛仙客尚书张九龄曰不可李林甫言于上曰仙客宰相才也何有于尚书九龄书生不达大体上悦明日上曰卿嫌仙客寒微如卿有何阀閲九龄曰臣岭海孤贱不如仙客生于中华然臣出入台阁典司诰命有年矣仙客边隅小吏目不知书若大任之恐不惬衆望前广州都督裴伷先下狱上与宰相议其罪张嘉贞请杖之张説曰臣闻刑不上大夫为其近于君且所以养亷耻也故士可杀不可辱臣曏巡北边闻杖姜皎于朝堂皎官登三品亦有微功有罪应死则死应流则流岂可轻加笞辱以皂𨽻待之乎事往不可复追伷先据状当流岂可复蹈前失上深然之上尝从容与李泌语及李林甫欲敕诸将克长安发其冢焚骨扬灰泌曰陛下方定天下奈何讐死者彼枯骨何知徒示圣德之不𢎞耳上又谓李泌曰良娣祖母昭成太后之妹也上皇所念朕欲使正位中宫以慰上皇心对曰宜待上皇之命不过晩嵗月之间耳上从之王去荣以私怨杀本县令当死上以其善用礟免死中书舎人贾至不即行下上表以为去荣无状杀本县之君若以礮石一能则免殊死今诸军技艺絶伦者其徒实繁必恃其能所在犯上复何以止之今惜一去荣之才而不杀必杀十如去荣之才者不亦其伤益多乎裴谞入奏事上问𣙜酤之利嵗入㡬何谞久之不对曰臣自河东来所过见菽粟未种农民愁怨臣以为陛下召臣必先问人之疾苦乃责以营利臣是以未敢对也京兆尹黎干奏秋霖损稼韩滉奏干不实渭南令刘澡阿附度支称县境苗不损上曰霖雨溥博岂得渭南独无命御史视之损三千余顷代宗叹息久之曰县令字人之官不损犹应言损乃不仁如是乎不痴不聋不为阿家翁儿女闺房之言何足聴也朱泚献猫䑕同乳不相害者以为瑞常衮帅百官称贺中书舎人崔祐甫独不贺曰物反常为妖猫捕鼠乃其职也今同乳妖也何以贺爲代宗将发引上送之见輼辌车不当驰道稍指未丁之间问其故有司对曰陛下本命在午不敢冲也上哭曰安有枉灵驾而谋身利乎命改辕直午而行天不以地有恶木而废发生天子不以时有小人而废聴纳以一人之听览而欲穷宇宙之变态以一人之防虑而欲胜亿兆之奸邪役智弥精失道弥逺项籍纳秦卒二十万虑其懐诈复叛一举而尽坑之其于防虞亦已甚矣汉髙豁达大度天下之士至者纳用不疑其于备虞可谓疏矣然而项氏以灭刘氏以昌蓄疑之与推诚其效固不同也秦皇严肃雄猜而荆轲奋其隂计光武寛容博厚而马援输其欵诚岂不以虚懐待人人欲思附任数裁物物终不亲情思附则感而悦之虽冦讐化为心膂矣意不亲则惧而阻之虽骨肉结为仇慝矣智出庶物有轻待人臣之心思周万几有独驭区宇之意谋吞衆畧有过慎之防明照羣情有先事之察严束百辟有纯任刑政之规威制四方有以力胜残之志刘从一诣萧复曰钦绪宣旨令从一与公议朝来所言事即奏行之勿令李卢知复曰李卢不堪为相乃罢之既在相位安得不与之同议李泌曰宰相之职不可分也非如给事则有吏过兵过舎人则有六科至于宰相天下之事咸共平章若各有所主是乃有司非宰相也裴垍为相奏天下留州送使物垍一切用省估宰相议诛李锜大功以上亲兵部郎中蒋义曰锜大功亲皆淮安靖王之后也淮南有佐命之功陪享庙堂岂可以末孙为恶而累之乎又欲诛其兄弟又曰锜兄弟故都统国贞之子也国贞死王事岂可使之不祀乎宰相以为然卢坦上言李锜父子受诛罪已塞矣昔汉诛霍禹不罪霍光先朝诛房遗爱不及房𤣥龄康诰曰父子兄弟罪不相及李绛言魏博五十余年不霑皇化一旦举六州之地来归刳河朔之腹心倾叛乱之巢穴不有重赏过其所望则无以慰士卒之心使四隣劝慕请发内库钱百五十万缗以赐之左右官宦以为所与太多后有此比将何以给之上以语绛绛曰田兴不贪专地之利不顾四邻之患归命圣朝陛下柰何爱小费而遗大奸不以收一道人心钱用尽更来机事一失不可复追借使国家发十五万兵以取期年而克之其费岂止百五十万缗而已乎李愬既执送元济裴度建彰义军节拥降卒万余人以入焉李愬具櫜鞬候度马首度将避之愬曰此方不识上下等威之分久矣请公因以示之度以宰相礼受愬谒衆耸观焉明日愬以师还文成栅度乃视节度使观察及刺史事蔡人大悦髙郢掌制诰家无留稾或劝盍如前人传制集者荅曰王言不可藏私家上谓宰相荐人勿问亲疏朕闻窦易直为相未尝用亲故果贤避嫌而弃之是亦不为至公也上对栁公权等于便殿上举衫袖示之曰此衣已三澣矣衆皆美上之俭德公权独无言上问其故对曰陛下贵为天子冨有四海当进贤退不肖纳谏诤明赏罚乃可以致雍熈服澣濯之衣乃末节矣李师道上私钱六百万为魏徴孙赎故第白居易言陛下宜以贤者子孙赎而赐之师道人臣不宜掠美乐工罗程善琵琶恃恩暴横以睚眦杀人系京兆狱诸乐工欲为之请曰罗程负陛下万死然臣等惜其天下絶艺不复得奉宴游上曰汝曹所惜者罗程艺朕所惜者髙祖太宗法竟笞杀之李德裕节制西川吐蕃以维州降牛僧孺曰吐蕃失一维州未足损其势得百维州何所用之徒使弃信有害无利此匹夫所不为诏使德裕反降者衡王友谅贵重李振等见皆拜之李愚独长揖帝闻而让之曰衡王于朕兄也朕犹拜之卿长揖可乎对曰陛下以家人礼见衡王无私故不敢妄有所屈遇赦则曲者幸免直者衔寃怨气升闻乃所以致灾非所以弭灾也或言营田鬻之可得钱十万缗以资国帝曰利在于民犹在国也朕用此钱何为帝政事无小大皆亲决百官受成于上而已河南推官髙钖上书谏以为四海之广万㡬之衆虽尧舜不能独治必择人而任之今陛下以一身亲之天下不谓陛下聪明睿智足以兼下官之任皆言陛下褊迫疑忌举不信羣臣也不若选能知人公正者以为宰相能爱民听讼者以为守令能丰财足食者使掌金谷能原情守法者使掌刑狱陛下何必降君尊而代臣职无乃失为政之本乎集天子不问有无诸侯不言多少百乗之家不畜聚敛之臣昔人所以掩絶缨而饮盗马者岂必忘其情爱盖知为君之体然也善医者不视人之瘠肥察其脉之病否而已矣善计天下者不视天下之安危察其纪纲而已矣是故四肢虽无故不足恃也脉而已矣四海虽无事不足矜也纪纲而已矣以志为养兮何有牛羊周公作诗不讳孔子不偏讳二名春秋不讥不讳嫌名康王钊之孙实为昭王曽参之父名晳曽子不讳昔周之时有骐期汉之时有杜度此其子宜如何讳将讳其嫌遂讳其姓乎将不讳其嫌者乎汉讳武帝名彻为通不闻又讳车辙之辙为某字也讳吕后名雉为野鸡不闻又讳治天下之治为某字也今上章及诏不闻讳浒势秉机也唯宦官宫妾乃不敢言谕及机以为触犯士君子立言行事宜何所法守也凡事父母得如曽参可以为孝矣作人得如周公孔子亦可以止矣今世之士不务行曽参周公孔子之行而讳亲之名则务胜于曽参周公孔子亦见其惑也夫周公孔子曽参卒不可胜胜周公孔子曽参乃比于宦官宫妾则是宦官宫妾之孝于其亲贤于周公孔子曽参者耶本朝仁宗初立英宗为皇子令中书召学士草诏学士王珪当直召至中书谕之王曰此大事也必须面奉圣旨于是求对明日面禀得旨乃草诏羣公皆以王珪真得学士体师鲁凡事有小而可矜者必恻然不忍发见颜貌及临大节断大事则必如金石虽鼎镬前列不可变也朝议在官年七十而不致仕有司以时按籍举行胡宿以为养亷耻厚风俗宜有渐而欲一切以吏议从事殆非所以优老劝贤之意当少缓其事使人得自言而全其美节陈执中为相范蜀公尝论其无学术非宰相器及执中嬖妾笞杀婢御史劾奏欲逐去之公言今隂阳不和财匮民困盗贼滋炽狱犴充斥执中当任其咎闺门之私非所责宰相识者韪之欧阳修余靖蔡襄王素欲引石介范文正公曰介为谏官必以难行之事责人君以必行少拂其意则引裾折槛叩头流血无所不为主上无失德政事自修安用如此谏官诸公伏其言韩魏公为相日曽公为亚相赵康靖与欧阳公为叅政凢事该政令则曰问集贤该典故则曰问东㕔该文学则曰问西㕔至于大事则自决之人以为得宰相体有人欲为范希文买緑野堂希文不肯曰在唐如晋公者是可尊也一旦取其物而有之如何得安宁使耕壊及他有力者致之已则不可取日月经天大可以被四海而小或不能入一屋之下彼固无用此区区之小明也昔谢安破苻坚书至安与客围棊不辍曰小儿辈遂已破贼安亦非矫情盖万目观望事体应尔宁容网目漏吞舟谁能烹鲜作竒碎周世宗尝作诗以示学士窦俨曰此可宣布否俨曰诗专门学王者若励精功课在机务茍切磋失至又不尽善世宗解其意遂不作诗刘绰天圣中为京西漕分遣属官盘量诸郡在庾之粮凡收十余万石归朝上殿具札子乞付三司收系时章献太后垂帘问曰已盘量者条贯许再盘量否曰向来盘量官多徇颜面不肯尽收入歴又曰卿识王曽张知白吕夷简鲁宗道否此四人者皆不因盘量收出斛斗致身于此刘大惭谓人曰当是时殿上壁隙可入我亦入矣不识大体子主好详则百事荒凡人之患蔽于一曲而暗于大理史平原君未观大体好荷礼大臣特以簿书不报期㑹之间以为大故夫移风易俗使天下囘心而向道类非俗吏之所能为也俗吏之所务在于刀笔簿书而不知大体韩安国谓田蚡曰今人毁君君亦毁之譬如贾竖女子争言何其无大体也朱买臣吾丘寿王司马相如东方朔枚皋终军等并在左右每令与大臣辨论中外相应以义理之文大臣数屈焉务在于簿书期㑹断狱听讼而已有司无仲山甫将相之才不能为一代之制而徒钩摭细㣲毛举数事以塞诏而已元帝多材艺善史书鼓琴瑟吹洞箫自度曲被歌声分寸节度穷极幽眇大司农江冯上言宜令司𨽻校尉督察三公蜀杨颙曰今有人使奴执耕稼婢典炊爨鸡主司晨犬主吠盗牛负重载马涉逺路私业无旷所求皆足雍容髙枕饮食而已忽一旦尽欲以身亲其役不复付任劳其体力为此碎务形疲神困终无一成岂其智之不如奴婢鸡狗哉失为家主之法也帝尝卒至尚书门陈矫曰此自臣职分非陛下所宜临也臣若不称其职则请就黜退陛下宜还帝慙而反石越退告人曰公父子好为小仁不顾大计终当为人擒耳殷仲堪虽有英鉴资望犹浅议者不以为允到官好行小惠纲纪条目不能举乃至营造细小之事出纳轻微之物一日之内酬答百司乃日旰忘食夜分未寝帝善属文不欲人出其右薛道衡死帝曰更能作空梁落燕泥否王胄死帝诵其佳句曰庭草无人随意緑复能作此语耶房𤣥龄王珪掌内外官考权万纪劾其不平魏徴奏万纪闇于大体近月征伐虚有赏格而无事实盖由小才之不知大体徒惜勲庸妄虚仓库不知士不用命所损㡬何髙𢎞本正牙奏事白理逋负诏公卿百僚自今勿令正牙奏事议者以为正牙奏事自武德以来未之或改所以达羣情讲政事𢎞本无知黜之可也不当因人而废事杜黄裳曰明主劳于求人而逸于任人此虞舜所以能无为而治者也至于簿书狱讼烦碎之事各有司存非人主所宜亲也昔秦始皇以衡石程书魏明帝自按行尚书事隋文帝卫士传餐皆无补于当时取讥于后来其耳目形神非不勤且劳也所务非其道也或者不知体要衒能矜名亲小劳侵衆官听听于府廷而遗其大者是不知相道者也集其不知体要者反此以恪勤为公以簿书为尊衒能矜名亲小劳侵衆官窃收六职百役之事听听于府廷而遗其大者逺者所谓不通是道者也犹梓人而不知绳墨之曲直规矩之方圆寻引之短长姑夺衆工之斧斤刀锯以佐其艺又不能备其工以至败绩用而无所成也不以谬与刀笔之吏寡大方琐细经旅琐琐斯其所取灾礼烦则乱水烦则鱼鼈不大子数粒而炊简髪而栉简丝数米秤薪而爨数米而炊可以治小史其细已甚民弗堪也铢铢而称之至石必差寸寸而度之至丈必过律令烦多苛请它比日以益滋自明习者不知所由欲以晓谕衆庶不亦难乎宣为内史其治米盐事皆闗其手钩摭细微毛举数事公孙述为政苛细察于小事如为清水令时诸葛亮罚二十以上皆亲览北齐肃宗即位尤自勤励时人服其明而讥其细尝问舎人裴泽对曰有识之士咸言伤细厍狄显安亦曰陛下太细天子乃更似吏御史中丞姚廷筠奏岂有修一水窦伐一枯木皆取断宸衷搜擿疵颣大为烦碎集推得失去就于方寸铢黍间苛察子水至清则无鱼人至察则无徒察见渊鱼者不祥智料隐匿者有殃史卫嗣君好察微隐县令有发褥而席敝者嗣君闻之乃赐之席又使人过闗市而赂之金既而召闗市问有客过与汝金汝囘遣之秦任刀笔之吏争以亟疾苛察相髙其敝徒文具而无实吹毛求疵苛察徼绕披抉其闺门而杀之性褊察好以耳目隐发为明杜林曰大汉初兴蠲除苛政及至其后渐以滋章吹毛索疵果桃菜茹之馈集以成赃梁贺琛曰惟务吹毛求疵擘肌分理以深刻为能以绳逐为务上书字误者即治其罪考校簿领毫釐不差然皆不达大体督责苛碎李辅国置察事数十人潜令于人间听察细事即得推按陈敬瑄多遣人歴县镇诇事谓之寻事徇公忘私经以公灭私靡室靡家玁狁之故王事多难不遑启居岂不怀归畏此简书王事靡盬不遑启处不遑将父不遑将母言公事不言家事内称不避亲外举不避怨推贤而进达之不望其报苟利国家不求富贵子君子能以公义胜私欲公道达而私门塞公事明而私事息为国荐贤灭身无憾史楚鬬谷于菟为令尹自毁其家以纾楚国之难子太叔曰周公杀管叔而放蔡叔夫岂不爱王室故也吉若获戾子将行之何有于诸游先国后巳惠伯曰公事有公利无私忌仲尼曰叔向古之遗直也治国制刑不隐于亲不以家事辞王事昔赵衰以壶飱从径馁而弗食赵宣子言韩献子于灵公以为司马河曲之役赵孟使人以其乘车千行献子执而戮之宣子召而礼之曰吾言汝于君惧汝不能也吾故以是观汝告诸大夫曰二三子可以贺我矣吾举厥也而中吾乃今知免于罪矣李离为晋文公理过聴杀人自劾当死文公曰非子之罪也离曰理有法失刑则刑失死则死公以臣能听微决疑故使为理今过听杀人当死伏劔而死亷颇为赵将蔺相如拜上卿位在颇右颇曰我见必辱之相如闻不肯与㑹毎朝时尝称病不欲与颇争列已而出望见颇引车避匿相如曰夫以秦王之威而相如廷叱之辱其羣臣相如虽驽独畏廉将军哉顾念强秦不敢加兵于赵者徒以吾两人在也今两虎共鬭势不俱生吾所以为此者先国家之急而后私雠也赵奢受命之日不问家事参闻何薨告舎人趣治行吾将入相居无何使者果召参参微时与萧何善及为相有隙至何且死所推贤唯参薄昭杀汉使者帝不忍加诛使公卿与之饮酒欲令自饮酖昭不肯使羣臣丧服往哭之乃自杀主尔忘身国尔忘家公尔忘私金日磾长子为帝弄儿甚爱之其后弄儿壮大不谨自殿下与宫人戱日磾适见之恶其淫乱遂杀弄儿夫人情莫不贪生恶死念亲戚顾妻子至激于义理者不然赵禹为吏以来舎无食客公卿相过禹禹终不报谢务在絶知友賔客之请孤立行己意而已问遗无所受请寄无所聴常自称曰巳倍亲而事国身当奉职死节官下终不顾妻子矣奋不顾身以殉国家之急武帝为霍去病治第令视之对曰匈奴不灭无以家为也尹翁归抱公洁已为近世表抱公絶私王章素刚直敢言虽为鳯所举非鳯专权不亲附鳯乃奏封事言日食之咎鳯专权蔽主之过禽息忧国碎首不恨贾复部将杀人于颍川颍川太守冦恂捕得系狱戮之于市复以为耻还过颍川谓左右曰吾与冦恂并列将相而为其所陷今见恂必手剑之恂知其谋不与相见姊子谷崇曰崇将也得𢃄劔侍侧卒有变足以相当恂曰不然昔蔺相如不畏秦王而屈于亷颇者为国也隂兴与同郡张崇上谷鲜于裒不相好知其有用犹称所长而达之友人张把杜禽与兴厚善以为华而少实但私之以财终不为言呉汉病笃车驾亲临问所欲言对曰臣愚无所知识唯愿陛下慎无赦而已祭遵为征虏将军同产弟逊以遵无子取妾送遵不受曰自以身任于国不敢虑絶嗣之计羣臣朝贺大将军梁冀帯劔入省尚书蜀郡张陵呵叱令出敕羽林虎贲夺劔冀跪谢陵不应即劾奏冀请廷尉论罪有诏以一嵗俸赎百僚肃然河南尹不疑尝举陵孝亷乃谓陵曰昔举君适所以自罚也陵曰明府不以陵不肖误见擢序今申公宪以报私恩不疑有愧色左雄荐周举为尚书雄举故冀州刺史冯直尝坐赃受罪周举以此劾奏雄雄曰进君适所以自罚也举曰昔赵宣子任韩厥为司马厥以军法戮宣子仆宣子谓诸大夫曰可贺我矣吾选厥也任其事今君不以举之不才误升诸朝不敢阿君以为君羞不悟君之意与宣子殊也辽西太守赵苞到官遣使迎母及妻子垂当到郡道经栁城值鲜卑万余人入塞冦钞苞母及妻子遂为所刼质载以击郡苞率骑二万与战对陈贼出母以示苞苞悲号谓母曰为子无状欲以微禄奉养朝夕不图为母作祸昔为母子今为王臣义不得顾私恩毁忠节唯当万死无以塞罪母妻皆为所害苞葬讫谓乡人曰食禄而避难非忠也杀母以全义非孝也如是有何面目立于天下遂呕血而死桥𤣥与陈琳有隙及在公位荐琳为廷尉君子仕不为己职思其忧苏章迁冀州刺史故人为清河太守章行部按其姦賍乃请太守为设酒餚陈平生之好甚欢太守喜曰人皆有一天我独有二天章曰今夕苏孺文与故人饮者私恩也明日冀州刺史按事者公法也遂举正其罪诸葛瑾毎奉使至蜀与其弟亮但公㑹相见退无私面董寻曰臣闻古之直士尽言于国不避死亡故周昌比髙祖于桀纣刘辅譬赵后于人婢天生忠直虽白刄沸汤往而不顾者诚为时王忧惜天下也臣自比于牛之一毛生既无益死亦何损李憙在朝姻亲故人与之分衣共食而未尝私以王官氐人齐万年反朝臣恶周处强直使𨽻夏侯骏西征孙秀谓之曰卿有老母可以此辞处曰忠孝之道安得两全既辞亲事君父母安得而子乎何充所选用皆以功効不私亲旧王坦之卒临终与谢安桓沖书惟以国家为忧言不及私郄超卒郄愔哀悼成疾门生呈与桓温往反宻计愔于是大怒曰小子死恨晩矣更不复哭王文度言不及私魏源怀按朔镇将元尼湏与源懐旧交贪秽狼籍置酒请懐曰命之短长由卿之口岂可不相宽贷懐曰今日源懐与故人饮酒之坐非鞠狱之所也明日公庭始为使者检镇将罪状之处耳尼须挥泪无以对案劾抵罪魏崔楷为殷州刺史或劝楷留家单骑之官楷曰吾闻食人之禄者忧人之忧若吾独往则将士谁肯固志哉遂举家之官葛荣逼州城楷抚勉将士以拒之莫不争奋皆曰崔公尚不惜百口吾属何爱一身速战不息死者相枕终无叛志屈突通从讨王世充时通二子在洛阳帝曰以今东路委公如二子何通曰臣老矣不足当重任然畴昔陛下释俘累加恩礼以蒙更生是时口与心誓以死报国今日之行正当先驱二儿死自其分终不以私害义莅官劲正有犯法者虽亲无囘纵上悉以军中资粮器械簿书委岑文本夙夜勤力躬自科配筹笔不去手精神耗竭言辞举措颇异平日上见而忧之谓左右曰文本与我同行恐不与我同返是日遇暴疾而薨王义方弹李义甫义甫谓之曰王学士得御史是义甫所举今日之事岂无愧乎对曰义方为公不为私张易之张昌宗居中用事桓彦范谋诛之彦范以事白其母母曰忠孝不两全先国后家可也太后之迁上阳宫也姚元之独呜咽流涕曰元之前日从公诛姦逆人臣之义也今日别旧君亦人臣之义也虽获罪实所甘心丈夫当敢言地要须明目张胆以报天子焉能碌碌以保妻子耶推诚蹇谔不私形骸皇后妹夫奉御长孙昕以细故与御史大夫李杰不协昕与其妹夫杨仙玉于里巷伺杰而殴之杰上表上大怒命于朝堂杖杀以谢百僚李国贞治军严朔方将士不乐皆思郭子仪故王元振为之作乱子仪至军元振自以为功子仪曰汝临贼境辄害主将若贼乗其衅无绛州矣吾为宰相岂爱一卒之私邪收元振及其同谋者四十人皆杀之郭子仪禁无故军中走马南阳夫人乳母之子犯禁都虞候杖杀之诸子泣诉于子仪且言都虞候之横子仪叱遣之明日以事语僚佐而叹息曰子仪诸子皆奴材也不赏父之都虞候而惜母之乳母子非奴材而何李晟曰幸得备将相茍容身不言岂可谓有犯而无隐耶崔祐甫作相未逾年凡除吏㡬八百员多称允当上曰有人谤卿所除拟官多涉亲故何也祐甫曰进拟必须谙其材行臣若与之相识方可粗谙若素不知闻何以知其言行获谤之由实在于此裴晋公遗言不及家事吕夷简弹杨凭贬临贺尉亲友无敢送者徐晦独至蓝田与别权徳舆谓之曰母乃为累乎对曰晦自布衣䝉杨公知奖今日逺谪安得不与之别后数日夷简奏为监察御史晦谢曰平生未尝得望公颜色公何从而取之夷简曰君不负杨临贺岂负国乎裴垍器局峻整人不敢干以私尝有故人自逺诣之垍资给优厚从容欵狎其人乗间求京兆判司垍曰公才不称此官不敢以故人之私伤朝廷至公他日有盲宰相怜公者不妨得之垍则必不可李固言荐崔求为起居舎人郑覃再三以为不可曰公事勿相违覃曰宰相尽同则事必有欺陛下者矣李德裕以栁仲郢为京兆尹素与牛僧孺善谢德裕曰不意太尉恩奖及此仰报恩德敢不如竒章公门馆德裕不以为嫌髙季昌遣都指挥使倪可福以卒万人修江陵外郭季昌行视责功程之缓杖之季昌女为可福子知进妇季昌谓其女曰归语汝舅吾欲威衆办事耳以白金数百两遗之刘仁瞻幼子崇谏夜泛舟渡淮北为小校所执仁瞻命腰斩之周廷搆求救于夫人夫人曰妾于崇谏非不爱也然军法不可私名节不可亏若贷之则刘氏为不忠之门妾与公何面见将士也辄命斩之然后成丧传记晋文公问咎犯谁可为西河守对曰子羔曰非汝之仇欤曰君问谁守者非问臣之仇也子羔见而谢之咎犯曰荐子者公也吾不以私事害公议许允为吏部郎多用其乡里魏明帝遣虎贲收之允曰臣之乡人臣所知也燕梁琛使秦琛从兄奕先在秦为尚书郎㑹罢秦王欲令琛止奕舎琛语有司曰昔诸葛兄弟各处三国及其聘集公朝相见退无私面奕数就邸问东国起居琛曰今三方鼎据兄弟并蒙附宠论心各有所在今欲以东国事语君恐非西国之所欲闻何以见问魏文侯问解狐曰将定西河之守谁与用对曰荆伯栁贤人文侯曰是非子之讐耶对曰君问守非问讐也伯栁见解狐而谢之狐曰言子者公也怨子者私也集弃身锋刃端性命安可懐父母且不顾何言子与妻名编壮士籍不得中顾私捐躯赴国难视死忽如归丈夫誓许国愤惋复何有知事君以道无惮杀身慕当官而行不求利己孔席不暇暖墨突不得黔欲为圣明除弊事岂将衰老计残年蝼蚁之命甚轻社稷之计甚重不厚于身而厚于君不润于家而润于国国计已推肝胆计家财不为子孙谋本朝韩魏公喜用知名士或不识其面既用之其人亦不知所荐进也富公使契丹始受命闻一女卒再受命闻一男生皆不顾而行得家书不发而焚之孔道辅卒客谓德用曰此害公者也公曰彼以职言事何为害我可惜朝廷亡一直臣于是言者终身以为愧范忠宣公在相位凡荐引人才必以天下公议所荐士未尝知出于公公亦未尝示恩意于人张知白语同僚曰吾曹本书生致位至此唯徇公灭私可以报国记纂渊海卷五十三记纂渊海卷五十四钦定四库全书记纂渊海卷五十四宋潘自牧撰识见部狥私忘公经见利不顾其君其仁不足称也子百虑其家不一图国十至私人之门而不一至于庭数能至人之门不一至主之庭百虑私家之便不一图主之国史赵充国曰诸君便文自营非为公家忠计也张禹虽家居以特进为天子师国家每有大政必与定议时吏民多上书言灾异之应讥切王氏专政所致上意然之未有以明见即车驾至禹第辟左右亲问禹以天变因用吏民所言王氏事示禹禹自见年老子孙弱又与曲阳侯不平恐为所怨则谓上曰新学小生乱道误人宜无信用以经术断之上雅信爱禹由此不疑王氏谷永前后所上四十余事专攻上身与后宫而已党于王氏上亦知之不甚亲信也荀恱曰私务衆于官事王衍虽居宰辅之重不以经国为念而思自全之计乃以弟澄为荆州族弟敦为青州因谓澄敦曰卿二人在外而吾留此足以为三窟矣李林甫欲杜边帅入相之路欲以固位专宠乃奏言大臣为将怯当矢石不若用寒族边人边人勇决习战寒族则孤立无党陛下诚以恩洽其心彼必能为朝廷尽死帝恱其言始用安禄山至徙诸道节度使尽用边人精兵咸戍北塞天下之势偏重卒使禄山倾覆天下皆出于林甫专宠固位之谋也礼部尚书李揆为入蕃㑹盟使揆有才望卢把恶之故使之入蕃上曰揆无乃太老对曰使逺方非谙练朝廷故事者不可且揆行则自今年少于揆者不敢辞逺使矣李希烈袭䧟汝州上问计于卢把对曰希烈少年骁将恃功骄慢将佐莫敢谏止诚得儒雅重臣奉宣圣泽为陈逆顺祸福希烈必革心改悔可不劳军旅而服颜真卿三朝旧臣忠直刚决名重海内人所信服真其人也命真卿诣许州宣慰希烈诏下举朝失色李晟尝将神策军戍成都及还以营妓髙洪自随西川节度使张延赏怒追而反之由是有隙上召延赏入相晟表陈其过恶上重违其意以延赏为左仆射张延赏与齐映并相映在诸相中颇称敢言延赏因言映非宰相器映迁䕫州刺史卢把以私隙叙杨炎挤颜真卿于死地激李怀光使叛吐蕃维州副使悉怛谋降尽帅其衆奔成都李德裕遣行维州刺史虞藏俭将兵入据其城庚午具奏其状且言韦皋没身恨不能致者也事下尚书省集百官议皆请如德裕策牛僧孺曰吐蕃之境四面各万里失一维州未能损其势得百维州何所用之诏德裕以其城归吐蕃执悉怛谋及所与偕来者悉归之吐蕃尽诛之于境上极其惨酷黄巢北趣襄阳刘巨容拒之大破贼衆或劝巨容穷追贼可尽也巨容曰国家喜负人有急则抚存将士不爱官赏事宁则弃之或更得罪不若留贼以为富贵之资衆乃止公私两全经雨我公田遂及我私赵文子曰随武子利其君不忘其身谋其身不遗其友事君不敢忘其君亦不敢遗其祖事父母能竭其力事君能致其身夫孝始于事亲中于事君终于立身无私㤙非孝子也无公义非忠臣也君子不以私害公不以家事辞王事子公事毕然后敢治私事今日之事君事也我不敢废抽矢扣轮去其金发乗矢而后反管子曰隰朋之为人也居其家不忘公门在公门不忘其家事君不二心亦不忘其身史石奢楚昭王相有杀人者乃其父纵其父自繋使人言之王曰杀人者臣之父也臣罪当死王曰不当伏罪奢曰不私其父非孝子也不奉王命非忠臣也王赦其罪上惠也伏诛而死臣职也遂不受令自刎而死苏章迁冀州刺史故人为清河太守章行部按其姦赃乃请太守为设酒肴陈平生之好甚欢太守喜曰人皆有一天我独有二天章曰今夕苏孺文与故人饮酒者私恩也明日冀州刺史按事公法也遂举正其罪茍晞为兖州刺史从母子求为将晞以为督䕶后犯法晞杖节斩之从母叩头请救不听既而素服哭之流涕曰杀卿者兖州刺史哭弟者茍道将其仗法如此源怀为使持节巡行北边有懐朔镇将元尼湏与懐少旧贪秽狼借置酒请懐曰命之长短由卿之口岂可不相寛贷懐曰今日之集乃是源懐与故人饮酒之坐非鞠狱之所也明日公庭始为使者检镇将罪状之处尼湏挥泪无以对于是表劾尼湏张镇周拜舒州都督舒州即其本邑镇周乃多市酒肴就望江旧宅尽召故人亲戚与之酣宴散髪箕踞叙畴昔之欢十日赠以钱帛既而垂泣谓賔曰比者张镇周与故人为欢今日以后舒州都督治百姓耳君民礼隔不得交逰因与永诀自是亲戚有犯法一无所纵州境肃然陆贽曰吾上不负天子下不负所学山陵近禁人屠宰郭子仪之𨽻人潜杀羊载以入城右金吾将军裴谞奏之或谓谞曰郭公有社稷大功君独不为之地乎谞曰此乃吾所以为之地也郭公勲髙望重上新即位以为羣臣附之者衆故吾发其小过以明郭公威权不足畏也如此上尊天子下安大臣初李懐光之解奉天围也上以其子璀为监察御史及懐光屯咸阳不进璀宻言于上曰臣父必负陛下愿早为之备臣闻君父一也但今日之势陛下未能诛臣父而臣父足以危陛下不忍不言上惊曰知卿大臣爱子当为朕委曲弥缝而奏之对曰臣父非不爱臣臣非不爱其父与宗族也顾臣力竭不能回耳上曰然则卿以何策自勉对曰臣之进言非茍求生也臣父败则臣与之俱死矣尚有何策哉使臣卖父求生陛下亦安用之上曰更至咸阳谕卿父使君臣父子俱全不亦善乎李泌曰李璀固贤者必与父俱死矣若其不死则亦无足贵者及懐光死璀先刄其二弟乃自杀髙季昌遣都指挥使倪可福以卒万人修江陵外郭季昌行视责功程之慢杖之季昌女为可福子知进妇季昌谓其女曰归语汝舅吾欲威衆办事耳以白金数百两遗之晋相桑维翰乃裴皥门生尝谒皥皥不迎不送或问之答云皥见维翰于中书则庶僚也维翰见皥于私馆则门生也何送迎之有集在家常起早忧国愿年丰以孝肥家以忠肥国本朝韩魏公言庆歴中与范希文冨彦国同在西府上前争事议论各别下殿不失和气如未尝争也元丰间文潞公以太尉留守西京未交印先就第庙坐见监司府官明日交府事以次见府官如常仪或以问公公曰吾未视府事三公见庶僚也既交印河南知府见监司矣属者故敕有司増定䕃补之格必由试艺乃得授官不惟为国造士是乃为臣立家穷达两得经时止则止时行则行动静不失其时其道光明用之则行舎之则藏子穷则独善其身达则兼善天下穷不失义故士得巳焉达不离道故民不失望焉穷则必有名达则必有力古之得道者穷亦乐通亦乐史张衡云元龙迎夏则凌云而奋鳞涉冬则淈泥而潜蟠集舒之济万民卷之善一身施之乃伊吕事业蓄之则庄老道德应而不滞饬躬有则其时之来也为云龙为风鹏勃然突然陈力以出时之去也为雾豹为冥鸿寥兮寂兮奉身而退达人静则暗然与隂合迹动则浩然与阳同波隐而晦之则金浑玉璞君子之道也发而明之则龙飞虎变大人之文也进为天下利退有百世名显为诸侯师黙成万世法静则龙蛰存神在一水而无闷动则鳯翔览德自千仭以来仪髙举逺览子吞舟之鱼不逰枝流鸿鹄髙飞不集污池乗云气御飞龙而逰乎四海之内史濯淖污泥之中蝉蜕于浊秽以浮游尘埃之外不获世之滋垢皭然泥而不滓者也推此志也虽与日月争光可也鸿鴈髙飞一举千里眇然絶俗离世传记神龙不处罔罟之水鳯凰不翔罻罗之乡集鸾鳯翔于苍云兮故缯缴不能加蛟龙潜于旋渊兮身不挂于网罗𤣥鹤兮髙飞増逝兮青冥鸾鳯之髙翔兮乃集太皇之埜循四极而囘周兮先盛德而后下彼圣人之神德兮逺浊世而自藏使麒麟可得羁而系兮又何以异虖犬羊鸿鹄之一举兮如山川之迂曲再举兮覩天地之方圆安能以身之察察受物之汶汶者乎又安能以皎皎之白而蒙世俗之尘埃乎当代岂无骐骥骥见执辔者非其人遂足跳而逺去鳯凰翔于千仭兮览德辉而下之悲世俗之迫隘朅轻举而逺逰俯观万物扰扰焉如江汉之浮萍振衣千仭冈濯足万里流狭世路之阨僻仰天衢而髙蹈髙举摩太清永絶矰缴惧决巨壑摩太清块视三山杯观五湖激山岳以崛起搏九万而迅征绵绵罗网冥冥髙鸿趯趯竹竿穆穆幽龙其祸败之辽絶秦越哉岂无朝阳鳯耻与微物争长居青云路弹射无由縁求观衆丘小必上太山岑求观衆流细必泛沧海深谁能驾飞车相从观海水洞视万古灵鳯不啄氊黄鹄一去青冥无极下视三界狭但闻五浊腥优哉遵渚鸿自得养身㫖不啄太仓粟不饮方塘水振羽搴浮云罝罗任从尔本朝髙标不可揖杳若云间鸿冷看世间人超逸絶尘独立万物之表驭风骑气以与造物者逰髙蹈玩一世过秦汉之故都恣观终南嵩华之髙北顾黄河之奔流慨然想见古之豪杰至京师仰观天子宫阙之壮与仓廪府库城池苑囿之富且大也而后知天下之巨丽扶摇云汉上睥睨千万里一朝厌蜗角万里骑鹏背髙情如飞鸿未易握粟唿闻见浅狭经独学而无友则孤陋而寡闻子子诚齐人也知管仲晏子而已矣陈仲子居于陵耳无闻目无见少闻曰浅少见曰陋坎井之蛙谓东海之鼈曰吾跳梁乎井干之上入休乎缺甃之崖赴水则接液持颐蹶泥则没足灭跗还虷蟹与科斗莫吾能若也且夫擅一壑之水而跨时埳井之乐此亦至矣夫子奚不时来入观乎欵启寡闻昔者宋国有田夫常衣緼黂仅以过冬暨春东作自曝于日不知天下之有广厦隩室绵纩狐貉顾谓其妻曰负日之暄世人莫知以献吾君将有重赏里之富室告之曰昔人有美戎菽甘枲茎芹萍子者对卿豪称之卿豪取而尝之蜇于口惨于肠衆洒而怒之其人大慙此子类也井蛙不可以语于海者拘于墟也夏虫不可以语于冰者笃于时也曲士不可以语于道者束于教也夫北人见麻不知其可以为布越人见毳不知其可以为氊故不通于物者不可与言俗寸鮹汎迹滥水之中则谓天下无四海之广芒蝎宛转果核之内则谓八极之界尽于兹也见虎一毛不知其斑史少见之人如管中闚天也叔孙通绵蕞诸生喜曰叔孙生诚圣人也知当世之急务守窔奥之荧烛未仰天庭而覩白日也辽东有豕生子白头异而献之至河东见羣豕皆白懐慙而还何异夫虱之处裈中乎生世不学其犹宂处何所见焉管中窥豹时见一斑传记北人见布而疑麻越人见罽而骇毳释氏戒世人不可以耳目不及便为虚诞如山中人不信有鱼大如木海上人不信有木大如鱼汉武帝不识弦胶魏文帝不信火布北人见锦不信有虫食树吐丝所成昔在江南不信有千人氊帐及来河北不信有万斛舟船集野人有快炙背而美芹子者欲献之至尊虽有区区之意亦已疏矣食芹虽云美献御固已痴老子之小仁义非毁之也其见者小也坐井而观天曰天小者非天小也如龟居殻不知海寛醯鸡仰瓮口亦谓云汉津本朝俗传书生入官库见钱不识或问之曰生固知其为钱但怪其不在纸裹中耳明于自知经子谓子贡曰女与囘也孰愈对曰赐也何敢望囘囘也闻一以知十赐也闻一以知二子使漆雕开仕对曰吾斯之未能信叔孙武叔语大夫于朝曰子贡贤于仲尼子贡曰譬之宫墻赐之墻也及肩窥见室家之好子自知者明吾长见笑于大方之家厉之人夜半生其子遽取火而眡之汲汲然唯恐其似巳也史克于先大夫无能为役吾无其功敢有其实乎吾小人不可以厚诬君子范献子聘于鲁问具山敖山鲁人以乡对献子曰不为具敖乎曰先君献武之讳也献子归曰吾名其二讳为笑矣唯不学也参曰陛下观臣与萧何孰贤上曰似不及也参曰是也绛侯自知其能不如平逺矣陈平曰我多隂谋道家之所禁吾世即废亦已矣不能复起以吾多隂祸也金日磾曰臣外国人不如光且使匈奴轻汉矣汲黯曰臣常有狗马病力不能任郡事卢植曰岂可横叨天功以为巳力乎是时宦官竞卖恩势唯大长秋良贺清俭退厚及诏举武勐贺独无所荐帝问其故对曰臣生自草茅长于宫掖既无知人之明又未尝交于士类昔卫鞅因景监以见有识知其不终今得臣举者匪荣伊辱是以不敢杨赐陈耽每拜公卿羣僚毕贺辄叹陈寔大位未登愧于先之陈蕃为三公临朝叹曰叔度若在吾不敢先佩印绶矣费祎曰吾等不如丞相才知逺矣丞相犹不能定中夏况吾等乎不如且保国治民谨守社稷如其功业以俟能者无为希兾徼倖董允代费祎为尚书令旬日之间事多停滞允叹曰人材力相悬若此非吾所及徐邈拜司空叹曰三公论道之官无其人则缺岂可以老病荒之哉固辞不受晋沙汰郎官魏舒曰吾即其人也幞被而出同僚咸有愧色石勒曰人岂不自知若遇汉髙祖当北面事之与韩彭比肩王导初拜司徒谓人曰刘子乔若过江我不得拜公也周嵩曰嵩性抗直不容于世王济俊爽有风姿每见玠辄叹曰珠玉在侧觉我形秽淮南袁甫尝诣何朂自言能为剧县朂曰唯欲宰县不为台阁职何也甫曰人有能有不能蔡谟迁司徒上疏固让谓所亲曰我若为司徒将为后代所哂义不敢拜也陆玩迁司空谓賔客曰以我为三公是天下为无人魏元顺曰刀笔小才堪供几案之用岂应污辱门下岑文本拜中书令有忧色母问之答曰非勲非旧责重位髙所以忧也有来庆者辄曰今日受弔不受贺孜孜奉国知无不为臣不如𤣥龄兼资文武出将入相臣不如靖敷奏详明出纳惟允臣不如彦博济烦治剧衆务毕举臣不如胄以谏诤为心耻君不及尧舜臣不如徴卢懐慎同平章自以才不及姚崇事皆推而不专许逺自以为才不及巡请禀军事而处其下程异亦自知不合衆心为相月余不敢知印秉笔李德裕曰臣无名第不当非进士郑綮同平章事笑曰歇后郑五作宰相时事可知矣刘蕡对策第一考官不敢取被选者李郃曰蕡逐我留吾颜其厚耶乃上疏曰臣所对不及蕡逺甚内懐愧耻自谓贤良奈人言何乞囘所授以旌蕡直栁璨临刑唿曰负国贼栁璨死其宜矣传记城北徐公齐国之美丽者邹忌谓其妻妾賔客曰吾孰与徐公美皆以为徐公不若明日徐公来孰眡之自以为不如窥镜而自眡之弗如逺甚王夷甫自叹我与乐令谈不觉我言为烦本朝梁邵陵王让丹阳尹表曰审已循涯自知莫可街谈巷议尤见不胜昧于自知子神龟能见梦于元君而不能避余且之网知能七十二鑚而无遗筴不能避刳肠之患苌𢎞周宣之执数者也天地之气日月之行风雨之变律歴之数无所不通也然不自知车裂而死大夫种知所以强越而不知所以存身苌𢎞知周之所以存而不知身所以亡史栢公知项之可灭也而不知己之不可灭也如目见毫毛而不见其睫也孙子筹策龎涓明矣然不能蚤救患于被刑呉起説武侯以刑势不如德然行之于楚以暴刻少恩忘其躯以迁之博物洽闻而不能以自全固伤迁愽物洽闻然亦身陷大戮此古人所以致论于目睫也戒人之祸智矣而不能自免于谗隙王晏从弟思逺谓晏曰凡人多拙于自谋工于料人拙于谋已唐太宗曰人苦不自知耳刘蕡戒帝漏言而身诵语于庭传记家有敝帚享之千金斯不自见之患也常人闇于自见谓己为贤集李赤善为歌诗效李白名闻江湖间其始为士无以异于人一惑于恠而所为若是乃反以世为溷溷为帝居为清都其属意明白今世皆知笑赤之惑也及至是非取与向背决不为赤者㡬何人耶反修而身无以慾利好恶迁其神而不返则幸耳又何暇赤之笑哉种知呉之可以取知越之可以彊而不知身之进退存亡秦人不暇自哀而后人哀之后人哀之而不鑑之亦使后人而复哀后人也青铜不自见只拟老他人笑前人之未工忘己事之已拙本朝高宗责义琰为宰相而陵其母家然己以谗杀元舅恣意而不自知其恶何以责臣之不薄于母党知有分守经长者赐少者贱者不敢辞诸侯赐弓矢然后征赐鈇钺然后杀赐圭瓒然后为鬯士于大夫不承贺贱不诔贵幼不诔长族人不得以其戚戚君位也不在其位不谋其政君子思不出其位子齐景公田招虞人以旌不至庖人虽不治庖尸祝不越樽俎而代之矣史齐侯欲使敬仲为卿辞曰羁旅之臣幸若获宥所获多矣敢辱高位以速官谤卿非君命不越境王以上卿之礼享管仲辞曰臣贱有司也有天子之二守国髙在若节春秋来承王命何以礼焉陪臣敢辞受下卿之礼而还衞甯武子曰陪臣来继旧好其敢干大礼以自取戾鬷戾曰我家臣也不敢知国冠虽敝必加于首履虽新必关于足上下之分也人主之尊譬如堂羣臣如陛衆庶如地故陛九级上亷逺地则堂髙陛无级亷近地则堂卑等级分明而天子加焉故其尊不可及也卫青曰臣虽当斩将以臣之尊宠而不敢自擅诛于境内而具归天子自裁之于以见为人臣不敢专权不亦可乎尊尊卑卑强干弱枝也李愬入蔡州翌日裴度至愬具櫜鞬候度马首限则经女正位乎内男正位乎外丧服凶器不入宫僣服贼器不入宫奇服怪民不入宫父子不同席父不祭子夫不祭妻礼不下庶人刑不上大夫犬马不上于堂外言不入于梱内言不出于梱支子不祭祭必告于宗子无田禄者不设祭器袗絺绤不入公门苞屦衱衽厌冠不入公门君子非有大故不宿于外庶羞不踰牲燕衣不踰祭服寝不踰庙有田则祭无田则荐道路男子由右女子由左由命士以上父子皆异宫男不言内女不言外大夫燕食有脍无脯有脯无脍士不贰羮胾庶人耆老不徒食家不寳龟不藏圭不台门歌者在上匏竹在下自仁率祖等而上之至于祖名曰轻自义率祖顺而下之至于祢名曰重一轻一重其义然也絶族无移服父不次于子兄不次于弟制国不过千乘都城不过百雉家富不过百乗父子不同位礼义立则贵贱等矣子持手而食者不得立宗庙外屏不欲见外内屏不欲见内也史先王之制大都不过参国之一中五之一小九之一在礼家施不及国大夫不收公利贾人不得衣绣乘车市井之子孙不得仕宦为吏汉明帝欲封其子云我子岂得与先帝子等可半楚淮阳不知分守经畔官离次子位卑而言髙罪也史栾鍼曰侵官冒也失官慢也离局姦也郑驷秦嬖大夫而常陈卿之车服于其庭区处得当子絶长补短井井然有条理史亲不在外羁不在内苏秦曰闻客有逺为吏而其妻私于人者其夫将来其私者忧之妻曰吾已作药酒待之矣夫至妻使妾举药酒进之妾欲言酒之有药则恐其逐主母也欲勿言则恐其杀主父也于是佯僵而弃酒主父怒笞之妾一僵而覆酒上存主父下存主母田叔按梁事来还至霸昌廏取火悉烧梁之狱辞空手来见帝帝曰梁有之乎叔对曰死罪有之上曰其事安在田叔曰上毋以梁事为问也上曰何也曰今梁王不伏诛是汉法不行也伏法而太后食不甘味卧不安席此忧在陛下也舅后之家但当养育以恩而不当假借以权有男子乗黄犊车诣北阙自谓卫太子公车以闻诏使公卿将军中二千石杂识视长安中吏民聚观数万人至者并莫敢发言京兆尹不疑后到叱从吏收縳或曰是非未可知且安之不疑曰诸君何患于卫太子昔蒯瞶违命出犇辄拒而不纳春秋是之卫太子得罪先帝亡不即死今来自诣此罪人也遂送诏狱天子与大将军霍光闻而嘉之廷尉验治竟得姦诈䍐羌豪靡忘使人来言愿得还复故地赵充国以闻未报靡忘来自归充国饮酒遣还䕶种人䕶军以下皆争之曰此其人不可擅遣充国曰诸君但欲便文自营非为公家忠计也语未卒玺书报令靡忘赎论后䍐羌竟不烦兵而下郡国羣盗处处并起羣盗自相纠擿五人共斩一人者除其罪吏虽逗遛回避故纵者皆勿问聴以擒讨为効牧守令长坐界内有盗贼而不收捕者及其畏愞捐城委守者皆不以为负但取获贼多少为殿最为蔽匿者乃罪之于是更相追捕贼并解散窦太后崩曹节王甫欲用贵人礼殡廷尉陈球曰皇太后以盛德良家母临天下宜配先帝是无所疑于是公卿以下皆从球议韩彭专征伐萧曹守管籥内外之任各有攸司李泌知贡使留长安久者或四十余年皆有妻子买田宅检括其中有田宅者停其给凡得四千将停其给其人皆诣政府诉之泌曰此皆从来宰相之过岂有外国朝贡使者留京数十年不聴归乎今当假道于囘纥或有自海道各遣归国有不愿归者当于鸿胪自陈授以职位给俸禄为唐臣人生当乗时展用岂可终身客死耶于是衆人无一人愿归者泌皆分𨽻神䇿两军鸿胪所给者不过十余人嵗省度支钱五十万缗市人皆喜淄青李正已畏帝威断表献钱三十万缗以观朝廷帝意其诈未能答崔祐甫曰正巳诚诈不如因遣使劳其军以所献就赐将士若正己奉诏是陛下恩洽士卒若不用彼自歛怨军且乱又使诸藩不以朝廷为重贿帝曰善正已惭服时议者韪其谋谟泾原节度使马璘疾亟以行军司马段秀实知节度使事付以后事秀实严兵以备非常璘薨军中奔哭者数千人喧咽门屛秀实悉不听入命押牙马蝢治丧事于内李汉惠接賔客于外妻妾子孙泣于堂宗族泣于庭将佐泣于前牙士卒哭于营伍百姓各守其家有离立偶语于衢路辄执而囚之非䕶丧从行者无得逺送致祭拜哭皆有仪节送丧近逺皆有定处违者以军法从事王承宗李师道谋缓蔡兵乃伏盗京师刺用事大臣已害宰相元衡又击度议者欲罢度安二镇反侧宪宗怒曰度得全天也若罢之是贼计适行吾倚度定破三贼矣横海节度使乌重𦙍奏河朔藩镇所以能旅拒朝命六十余年者由诸州县各置镇将领事收刺史县令之权自作威福向使刺史各得行其职则虽有姦雄如安史必不能以一州独反也臣所领德棣景三州已举牒各还刺史职事应在州兵并令刺史领之夏四月诏诸道节度都团练都防御经畧等使所统支郡兵马并令刺史领之自至德以来节度使权重所统诸州各置镇兵以大将主之暴横为患故重𦙍论之其后河北诸镇惟横海最为顺命由重𦙍处之得宜故也卢坦为宣歙观察使到日值旱饥谷价日増或请折其价坦曰宣歙土狭谷少所仰四方之来者若价贱则商船不复来益困矣既而米斗二百商旅辐辏民赖以生上欲用王承宗为成德留后割其德棣二州更为一镇以离其势并使承宗输二税请官吏一如李师道李绛等对曰愿因弔祭使至彼自以其意谕承宗令上表陈乞如师道例勿令知出陛下意如此则幸而聴命于理固顺若其不聴体亦无损上乃遣京兆少尹裴武诣真定慰承宗受诏甚恭曰三军见逼不暇俟朝旨请献德棣二州以明恳欵先是朝廷遣中使赐朱克融时服克融以为疎恶执留敕使又奏当道今嵗将士春衣不足乞度支给三十万端匹又奏欲将兵马及丁匠五千助修宫阙上患之以问宰相欲遣重臣宣慰仍索敕使裴度对曰克融无礼已甚殆将毙矣譬如勐兽自于山林中咆哮跳踉久当自困必不敢辄离巢穴愿陛下勿遣宣慰亦勿索敕使旬日之后徐赐诏书云闻中官至彼稍失去就俟还朕自有处分时服有司制造不谨朕甚欲治之已令处分其将士春衣从来非朝廷徴发皆本道自备朕不爱数十万匹物但素无此例不可独与范阳所称助修宫阙皆是虚语若欲直挫其姦宜云丁匠速来彼必苍黄失图若且示含容则云修宫阙事在有司不假丁匠逺来如是而已不足劳圣虑也呉同平章事徐知训骄倨淫暴威武节度使知无为州李德诚有家妓数十知训求之德诚遣使谢曰家所有皆长年或有子不足以侍贵人当更为公求少而美者曹彬使于呉越事毕亟返不受馈遗呉越人以轻舟追与之至于数四彬曰吾终不受是窃名尽籍其数归而献之帝曰向之奉使乞匄无厌使四方轻朝命卿能如是善甚然彼以与卿卿自取之彬始拜受悉以散于亲识家无留者集无侈前人无废后观尊己者敬之如臣事君下己者慈之如母蓄子敌己者友之如兄弟无不得其志也本朝西夏赵德明言民饥求粮百万斛真宗问于王旦旦请敕有司具粟百万于京师诏德明来取德明得诏书慙曰朝廷有人元昊遣使求通而契丹与元昊搆隙使求约我请拒絶之时主者欲拒契丹而纳元昊张文定公与东祈公上议曰如此是得新附之小羌而失久和之强敌也当赐元昊诏曰朝廷纳卿诚欵本縁契丹之请今闻卿失舅甥之欢契丹遣使为言卿宜审处其事但嫌隙朝除则封册暮行如此于西北为两得时人服其精识蔡确知安州作诗借郝处俊以讥刺时事大臣议迁之岭南苏公密疏言朝廷若薄确之罪则于皇帝孝治为不足若深罪确则于太皇太后为小累谓宜皇帝降敕置狱逮治而太皇太后出手敕赦之则仁孝两得矣朝廷命君以颍州推官甞辞而不聴君以为辞益切则名益髙而未必从也既受命而以疾辞于吏部则有司之事耳故迹不近名而终自全其志区处失当经絺兮绤兮凄其以风纠纠葛屦可以履霜子以戈舂黍以锥飱壶田鸠曰昔者秦伯嫁女于晋公子为之饰装媵七十人至晋晋人爱其妾而不爱公女此可谓善嫁妾矣未可谓善嫁女也载鼷以车马乐鷃以钟鼓也使蝱负山是犹贯甲胄而入宗庙披罗纨而从军旅史子产谓子皮曰子有美锦不使人学制焉大官大邑身之所庇也而使学者制焉其为美锦不亦多乎贾谊曰释斧斤之用而欲婴以芒刃臣以为不缺则折刘陶曰犹养鱼沸鼎之中栖鸟烈火之上水木本鱼鸟之所生用之不时必至焦烂国辅大臣未褒而昌邑小辈先迁是犹种枳棘于良田养虺蛇于室内也饿狼守庖厨饥虎牧牢豚慕容垂燕之宿望有兴复旧业之心今复资之以兵此为虎𫝊翼也丕曰垂在邺如借虎寝蛟常恐为肘腋之变今逺之于外不犹愈乎此无异解衣包火张罗捕虎沈庆之曰治国譬如治家耕当问奴织当访婢陛下今欲伐国而与白面书生辈谋之事何由济上每命将出师常授以成律交战日时亦待中诏是以将帅趦趄莫敢自决建成夜召世民饮酒而酖之世民暴心痛吐血数升上幸西宫问世民疾曰首建大谋削平海内皆汝之功吾欲立汝为嗣汝固辞且建成年长为嗣日久吾不忍夺也观汝兄弟似不相容同处京邑必有纷竞当遣汝还行台居洛阳自陜以东皆主之仍命汝建天子旌旗如汉梁孝王故事可谓荐圭璧于房闼以脂泽污漫之已陆贽上奏其畧曰太宗列置府兵分𨽻禁卫大凡诸府八百余所而在闗中者殆五百焉举天下不敌闗中则居重驭轻之意明矣承平渐久武备寖微虽府卫具存而卒乘罕习故禄山窃倒持之柄乗外重之资一举滔天两京不守尚赖西边有兵诸牧有马每州有粮故肃宗得以中兴干元之后继有外虞悉师东讨边备既弛禁戎亦空吐蕃乗空深入为冦是皆失居重驭轻之权忘深根固蒂之虑决江海以救焚焚收而溺至引鸩爵以止渴渴止身亡如寄珠于盗跖之门蓄水于瓦闾之上传记以狐白补犬羊孙兴公曰如着币絮衽荆棘中触也挂阂使武士宰民如使狼牧羊使膺养雏也集骐骥于中庭兮焉能及夫逺道致猿狖于櫺槛兮夫何以责其捷巧为鳯凰而作鹑笼兮虽翕翅其不容任小能于大事犹狸搏虎而刀伐木也屈长才于短用犹骥搏䑕而斧剪毛也百鍊之金而不铸干将十围之木而不作栋樑沉玉在弱泥泥弱玉易沉有木有木硕大而长破为桷杙不作栋樑有骥有骥规行矩步辱在短辕不驾大辂本朝绣绘锦縠衣服之穷美者也尺寸而割之错而纫之以为服则绨缯之不若昔汉武尝遣绣衣直指督捕盗贼所至以军兴从事斩二千石以下可谓急矣而盗贼不为少衰进退得当经三揖而进一辞而退其行本方立义同而进不同而退子进以礼退以义治则进乱则退君子以礼动以义止合则进否则退史义则进否则奉身而退进退失据经触藩羸其角不能退不能遂进退维谷匪鹑匪鸢翰飞于天匪鳣匪鲔潜逃于渊狼跋其胡载㚄其尾子寿陵余子之学行于邯郸未得其能又失其故行矣直匍匐而归尔传进退不可周旋不能进退罪也昔有学步邯郸者曽未得其彷彿又复失其故步遂匍匐而归欲儃佪以干傺兮恐重患而离尤欲髙飞而逺集兮君㒺谓汝何之跋前㚄后动辄得咎不随人转经拜下礼也今拜乎上泰也虽违衆吾从下衆恶之必察焉衆好之必察焉子流言止于智者天不为人之恶寒也而辍冬地不为人之恶逺也而辍广良农不为水旱不耕史君之仇讐我之婚姻也执此之政坚如金石庄助言汲黯于武帝曰招之不来麾之不去孤立羣邪之间郑崇曰臣门如市臣心如水战国儒术既绌然齐鲁之间学者独不废班樨独不上嘉瑞及歌謡朝廷争为严切以避诛责唯钟离意独敢谏争数封还诏书臣下过失辄救解之岑晊之亡也亲友竞匿之贾彪独闭门不纳时人望之彪曰传言相时而动无累后人公孝要君致衅自遗其咎吾已不能奋戈相待反可容隐之乎于是咸服其裁正诏书下举钩党郡国所奏相连唯平原相史弼独无所上曰他郡自有平原自无胡可相比王衍妻试衍以钱绕床使不得行衍曰举阿堵物却殷仲文还姑孰祖送倾朝桓谦要王𢎞之同行荅曰凡祖离送别必在有情与殷风马不接无縁陪从崔浩性不好庄老之书每读数十行辄弃之曰此矫诬之説不近人情必非老子所作老聃习礼仲尼所师岂设败法之言以乱先王之教袁生所谓家人筐箧中物不可扬于王庭太宗谓尉迟敬德曰公心如山岳虽积金至斗知公不移上曰人言魏徴举止疎慢我视之更觉娬媚时法官竞为深刻唯司刑丞徐有功杜景俭独存平恕被告者皆曰遇来侯必死遇徐杜必生韦况不为声利所迁传记庾子嵩谓王浑曰我自用我家法卿自用卿家法当风鼔箑向日燃炉而天终不为夏冬易气集举世皆浊我独清衆人皆醉我独醒安能以身之察察受物之汶汶者乎又安能以浩浩之白而蒙世俗之尘埃乎虽饰以金镳享以嘉殽逾思长林而志在丰草也风雨急而不辍其音雪霜零而不渝其色如闻风过尘不动井中水处腴能不润居剧体常闲生长纨绮内辛勤笔舌间佀彼白莲花在水不着水虽居世网常清浄主奏议者欲文致而甘心焉公侃然持平挫彼岳岳守法持正嶷如秋山市井生而云鹤性玉立孤洁无缁磷迁染之讥不为物迁不为波流惟怜一𣲖温泉水不逐人心冷煖移本朝士之进显于荣禄者莫不欲安享于丰腴公为辅弼饮食起居如陋巷之士环堵之儒他人不堪公处愉愉百人誉之不加宻百人毁之不加疎世人共弃君独厚身为玉雪不污青蝇纳之烦剧而不乱湼于浑浊而不缁终守金石之姿不为燥湿所变白莲生淤泥清浊不相干为事转移经惟民生厚因物有迁人生而静天之性也感于物而动性之欲也夫民有血气心知之性无哀乐喜怒之常应感起物而动然后心术形焉身有所忿则不得其正有所恐惧则不得其正有所好乐则不得其正有所忧患则不得其正子从物如流不知所执今始人生而未尝睹刍豢稻梁也惟菽藿糟糠之为睹则以至足为在此也俄而粲然有秉刍豢稻梁而至者则瞲然视之曰此何恠也彼臭之而无嗛于鼻尝之而甘于口食之而安于体则莫不弃此而取彼矣罔两问影曰曩子行今子止曩子坐今子起何其无特操与影曰吾有待而然者耶史郄超王珣为桓大司马主簿记室人为之歌曰髯叅军短主簿能令公喜能令公怒传贫贱则慑于饥寒富贵则流于逸乐皎皎练丝得蓝则青得丹则赤得蘗则黄得泥则黒集偭规矩而改错背绳墨以追曲兰芷变而不芳兮芝蕙化而为茅何昔日之芳草兮今直为萧艾也情因所习而迁移物触所遇而兴感故振辔于朝市则充诎之心生闲步于林野则辽落之志兴己悲素质随时染小人移时必变颜色弃瘠涵腴乃虱之贼布鼓随椎响坯泥仰匠圆无异卢狗之遇嗾呀呀而走不顾险阻唯嗾者之从何无巳之心也一日看除目终年损道心本朝衣冠所以为容也称礼斯美矣世人舍其所称闻人所尚而慕之岂非以耳视者乎一逢兰蕙质稍回铁石心丈夫刚铁肠因花反柔弱重义轻利经不义而富且贵于我如浮云见利思义义然后取人不厌其取子非其义也非其道也禄之以天下弗顾也系马千驷弗视也先义而后利者荣从士以上皆羞利而不与民争业义之所在不倾其权不顾其利举国而与之不为改视重死持义而不挠道义重则轻王公矣不为利迁为义者不可刼以兵不可县以利士有一飱而倒㦸义所驱也史呉伐楚入郢申包胥乞师于秦以救楚楚子入于郢赏申包胥申包胥曰吾为君也非为身也遂逃赏末世争利维彼奔义让国饥死天下称之赵平原君以千金为鲁连寿连笑曰所贵于天下之士者为人排患攘难解纷乱而无取也即有取者是商贾之事连不忍为也鲁连飞一矢而蹶千金虞卿以顾盼而捐相印集君于为义若嗜慾勇不顾前后于利与禄则畏避退处如怯夫然轻财抵一铢本朝呉奎以钱二千万买田北海名曰义庄以赒亲戚朋友之贫乏者终之日家无余财诸子无宅以居逐利经机巧趋利放于利而行多怨小人喻于利子后义而先利不夺不餍王曰何以利吾国大夫曰何以利吾家士庶人曰何以利吾身上下交征利而国危矣枉尺而直寻者以利言也如以利则枉寻直尺而利亦可为欤有贱丈夫焉必求龙断而登之以左右望而㒺市利为人臣者懐利以事其君为人子者懐利以事其父为人弟者懐利以事其兄保利弃义谓之至贱惟利所在无所不倾凢人之情见利莫能勿就故利之所在虽千仭之山无所不上深源之下无所不入秦王有病召医䑛痔者得车五乗史惟利是视叔向曰锥刀之末将尽争之太史公曰利诚乱之始也利令志昬好利无信不识礼义德行茍有利焉不顾亲戚兄弟若禽兽耳吕不韦贩贱卖贵家累千金子贡鬻财于曹鲁之间行贾丈夫贱行也而雍乐成以饶贩脂辱处也而雍伯千金卖浆小业也而张氏千万洒削薄技也而郅氏鼎食由是观之富无经业则货无常主能者辐凑不肖者瓦解天下熙熙皆为利来天下攘攘皆为利往夫千乗之王万家之侯百室之君犹尚患贫而况匹夫编户之民乎匹夫专利谓之盗苟利所在不知礼义乐毅入临淄取宝物祭器输之于燕顽顿嗜利逐利不耳虑非顾行也桑𢎞羊洛阳贾人子善心计年十三侍中言利事析秋毫趋利如水走下四方无择商贾乗上之急所卖必倍习于商功分铢之事牟利刺绣文不如倚市门义路闭则利门开司徒袁隗欲为从女求姻见黄允叹曰得婿如是足矣允闻而黜遣其妻王戎性好兴利每自执牙筹昼夜算计恒若不足魏城阳王㣲走至山南抵前洛阳令冦祖仁家祖仁一门三刺史皆徽所引拔以有旧恩故投之徽赍金百斤马五十匹祖仁利其财外虽容纳而私谓子弟曰如闻尔朱兆购募城阳王得之者封千户侯今日富贵至矣乃怖徽云官捕将至令其逃于他所使人于路邀杀之送首于兆诸道廵院皆募驶足置驿相望四方货殖低昻及他利害虽甚逺不数日即知每朝谒马上以鞭算初吉温因李林甫得进及杨钊恩遇浸深温遂去林甫而附之为钊画代林甫执政之策传记大王之狗卧起行止母相与鬬投之一骨轻起相牙田英曰义死者不避鈇钺之威义穷者不受轩冕之赐无义而生不如有义而死求利下交曽无愧色分铢之利知而必争集目语额瞬动颐塞鼻谈智于尺寸之间窥窬于分毫之利竞羽毛之轻趋锥刀之利利重太山道轻鸿毛市人日中集于利竞锥刀医善吮人疡含人血非有肌骨之亲也利之所加也质剂之曹较固之伦合彼此而腾跃之曷良苦之巧言致量衡于险手杪忽之差鼓舌伧儜诋欺相髙诡态横出鼓嚣譁坌烟雾子本频蕃息货贩日兼并求珠驾沧海採玉上荆行北买党项马西擒吐蕃鹦炎州布火浣蜀地锦织成舳舻争利涉来往接风潮本朝彼佞人者不知义之所在而惟利之从故也利在君父则从君父利在权臣则附权臣利在敌国则交敌国利在远方则亲远方利之所在则从之利之所去则违之知所重爱经不登髙不临深诸侯不下渔色君子顷歩而弗敢忘孝也一举足而不敢忘父母是故道而不径舟而不游道途不争险易之利冬夏不争阴阳之和爱其死以有待也养其身以有为也君子不以一日使其躬儳焉如不终日不敢以先父母之遗体行殆恶言不出于口忿言不反于身不辱其身不羞其亲身也者亲之枝也敢不敬与君子不重则不威岂若匹夫匹妇之为谅也自经于沟渎而莫之知也子无尺寸之肤不爱焉则无尺寸之肤不养也知命者不立于巖墻之下周公曰君子力如牛不与牛争力走如马不与马争走有于越之劒者神而藏之不敢用也寳之至也奔车之上无仲尼覆舟之下无伯夷史千金之子不死于市人人自爱而重犯法百金之子不骑衡王阳为益州长史行至九折坂阳曰奉先人之遗体柰何数乗此险千钧之弩不为鼷䑕发机万石之钟不以筳撞起音传记南山有文豹雾雨七日不下食者何也欲以泽其衣毛而成其文章也集家絫千金坐不垂堂努力自爱以明月珠弹千仭雀吾不能也肯与夫斗筲者决得失于一夫之目而为之忧乐哉不曽妄与燕雀羣岂无朝阳鳯羞与微物争本朝韩魏公言始学行已当如金玉不受微尘污也范忠宣公曰文辂与柴车较逐鸾鳯与䲭枭争食连城与瓦石争触君子与小人鬭力不惟不能胜兼亦不可胜不惟不可胜虽胜亦非也懔懔乎若处女之在闺也兢兢乎若懐千金之璧而行也俗言彭祖观井自系大木之上以车轮覆井而后敢观射䑕何劳挽六钧千金之子不死于盗贼何者其身之可爱而盗贼之不足以死也明珠自有千金价莫与游人作弹丸不知爱重经诸侯非问疾弔丧而入诸臣之家是谓君臣为谑下堂而见诸侯天子之失礼也暴虎冯河死而无悔者子以隋侯之珠弹千仭之雀史虞翻性疎直数有酒失又好抵忤人多见谤毁集子厚少年勇于为人不自贵重顾籍谓功业可立就控制有道经柔而不忧于断者得所御也子邶诗曰执辔如组两骖如舞孔子曰为此诗者其知政乎夫为组者総纰于此成文于彼言其动于近行于逺也执此法御民岂不化乎周宣王之牧正役人梁鸳者能养禽兽虽虎狼无不柔驯鸳曰养虎之法顺之则喜逆之则怒有血气者之性也食者不敢以生物与之为其杀之之怒也不敢以全物与之为其辟之之怒也时其饥饱达其怒心虎之与人异类而媚养巳者也圣主之治也顺犹造父之御也和辑乎辔衔之际而缓急乎唇吻之和正度乎胷臆之中而执节乎掌握之间内得于中心而外合于马志是故能进能退履绳而还曲中规矩取道致逺气力有余诚得其术也御得其道则天下狙诈咸作使史车轨尘马候蹄御者不失其驰英布与隋何归汉至汉王方踞床洗而召布入见布大怒悔来欲自杀出就舎张御食饮从官如汉王居布大喜过望韩信之下魏破代汉辄使人收其精兵荥阳以拒楚夫与人鬭不搤其亢附其背未能全胜韩信曰陛下不能将兵而善将将欲天下之治安莫若衆建诸侯而少其力力少则易使以义国小则亡邪心令海内之势如身之使臂臂之使指莫不制从夫泛驾之马跅弛之士亦在御之而已虎豹马牛禽兽之不可制者也及其教驯服习之至可牵持驾服唯人之从羁縻勿絶冦邓之髙勲耿贾之洪烈分土不过大县数四所加特进朝请而已曹操曰吾任天下之智力以道御之无所不可吕布降曹公縳之吕布曰䋲縳我急曹公曰縳虎不得不急魏刘晔曰钓者如中大鱼则纵而随之须可制而后牵之则无不得也崔浩曰夫击蛇者先击其首首破则尾不能掉李崇徙兖州刺史兖土旧多刼盗崇命村置一楼楼皆悬鼓盗发之处乱击之旁村始闻者以一击为节次二次三俄顷之间声闻百里皆发人守险要由是盗发无不擒获尔朱荣廏有恶马荣命髙欢剪之欢乃不加羁绊而剪竟不蹄啮已而起曰御恶人亦如此马豢扰虎狼而不拂其心则忿气不萌勇者好行其志贪者急趋其利愚者不计其死宿将教士皆王侯贵重子仪颐指进退若部曲荒服之外其叛不为之劳师其降不为之释备严守御使其为冦不能为臣不得传使智使勇使贪使愚十围之牛为牧竖所驱百马齐辔御由造父集射人先射马擒贼先擒王闽悍而嚣夷风脆急恩信绥之安然如蛰帝王之任英杰皆御之以气结之以恩不以英气折之而宠以姑息则骄不可任不以恩爱结之而肃以礼貌则怨不为用夫御英杰使勐将与见道义之人接方正之士不同也不可以繁礼饰貌游辞足言是宜动开胷懐令见肺肝气慑其勇恩结其心本朝千钧之牛制于三尺之童弭耳而下之曽不如狙猿之奋掷于山林此其故何也尝观世之养物者不以全物与之牧羊者去其败羣视其后者而鞭之养鹰者饥之控制失道经上失其道民散久矣子譬犹御马去其衔勒而专用箠策其不可制也必矣急辔数策者非千里之御也御失其道则天下狙诈咸作敌史晋郄缺曰叛而不讨何以示威服而不柔何以示懐非威非懐何以示德内宠之妾肆夺于市外宠之臣僣令于鄙操持悖缪失其统与倒持大阿授楚其柄抚御乖方集驾蹇驴之无策又何路之能极执组者不制兮必折轭而摧辕记纂渊海卷五十四记纂渊海卷五十五钦定四库全书记纂渊海卷五十五宋潘自牧撰论议部方兴未艾经如川之方至以莫不增子曰吾见其进也未见其止也子若火之始然泉之始达刀刃若新发于硎日出𤾉谷登于扶桑赫赫乎日出之光传记少而学者如日出之光集车轻御良马力优咄哉识路行未休悠悠指长道去去策髙驾若健者之升梯举足愈多身愈髙人愈仰之耳鸿渐之姿当从此始如日不灭如海不竭观其逸足骎骎方将抟扶摇而凌泰清猎遗风而薄嵩岱吾见其进未见其止本朝羡子年少正得路有如扶桑初日升清涂方践逺业难量光燄不长经否终则倾何可长也枯杨生华何可乆也日昃之离何可乆也雨雪瀌瀌见晛曰消翰音登于天何可长也子七八月之间雨集沟浍皆盈其涸也可立而待也飘风不终朝骤雨不终日朝菌不知晦朔朽壤之上有菌芝者生于朝死于晦云雾之盛须臾而讫暴雨之盛不过终日史当世则荣没则已焉以色事人者色衰而爱弛爱弛则恩絶朝为荣华夕而憔悴相聚偷生若鱼游釡中喘息须臾间耳朝华之草夕而零落传记老而学者如秉烛夜行江河之溢不过三日飘风暴雨须臾而毕集君宁见阶上之白雪岂鲜耀于阳春蕣荣不终朝蜉蝣岂见夕迫此短景急繁华能㡬时朝蝇不须驱暮蚊不可拍得时能㡬何与汝恣啖咋凉风九月到扫不见踪迹随风隔幔小带雨傍林微十月清霜重飘零何处归病叶多先坠寒花只暂香以色事他人能得几时好潢潦无根源朝满夕已除浮云上天雨堕地暂时㑹合终离异危蒂㡬时容寒灰埋暗火晓焰凝残烛况君春风面柔促如芳草镜中桃李色不得十年好幕燕鼎鱼偷活顷刻朝为拂云花暮为委地樵颇同狐䑕乘夜睢旴晨光既升势自跧缩亦犹小星将坠则芒焰骤俱过春花自落竟晓月空明如鸟雀啁啾声㫁便已偷延晷刻本朝草木荣华之飘风鸟兽好音之过耳浮云无根蔕潢潦能须臾春冰无贞坚世言春寒秋热老健为此三者终是不乆长之物试问冰霜坚春来能乆牢一视同仁经云行雨施天下平也普天之下莫非王土率土之濵莫非王臣无此疆尔界大道之行也天下为公故人不独亲其亲不独子其子外户不闭是谓大同故圣人以天下为一家以中国为一人货恶其弃于地也不必藏于己力恶其不出于身也不必为己四海之内皆兄弟也子楚王失弓左右请求之王曰楚王失弓楚人得之又何求之孔子曰惜乎其未大也不曰人遗弓人得之何必楚也自其同者视之万物皆一也史封略之内何非君土食土之毛谁非君臣四海之内若一家六合怡怡比屋为仁一天下之衆异齐品类之万殊参差同量坏冶一陶集四海皆兄弟谁为行路人和氏之璧焉得独耀于郢握夜光之珠何得专玩于隋掌天下之宝当与天下共之惟同大观万殊一辙泽无不渐蝼蚁之穴靡遗桃李有竒质樗栎无妙姿皆承庆云沃一种春风吹六合栖霖雨万物无凋枯安得广厦千万间大庇天下寒士皆懽颜圣人一视而同仁视外犹视中一家犹一人诚使刺史不私于其民观察使不急于其赋刺史曰吾州之民天下之民也恵不可以独厚观察使亦曰某州之民天下之民也敛不可以独急如是而政不均令不行者未之有也庆云所润不遗于荆棘忆年十五学搆厦有意葢覆天下穷忧人骨肉同在西而东均处内而外肥惟天之意莫遗于微细如日之辉不隔于幽逺甞欲大润泽于天下一物枯藁以为身羞毕竟春风不拣择随开随落自匀匀争得大裘长万丈与君都葢洛阳城禾黍与稂莠雨来同日滋肝胆楚越子自其异者视之肝胆楚越史舟中之人尽为敌国谢𤣥子焕焕子灵运才藻赡逸𤣥曰我尚生焕焕那得不生灵运集失之者肝胆楚越本朝肝胆犹能楚越如不以言取经孔子曰今吾于人也听其言而观其行赵文子其言呐呐然如不出诸其口君子不以辞尽人子曰君子不以言取人子孔子欲以言辞取人于宰我失之矣史相如口吃而善着书倪寛敏于文口不能发明也刘儒口讷而心辨张释之曰周勃张相如称为长者两人言事曽不出口以言取人史孔子曰吾以言取人失之宰予文帝登虎圏问上林尉禽兽簿不能对啬夫从旁代对响应亡穷诏拜啬夫为上林令杨愔典选多以言取人朱朴自言得为宰相月余可致太平上以为然以朴同平章事朴为人庸鄙迂僻无他长制出中外大惊不以貌取经赵文子其中退然如不胜衣其言呐呐然如不出诸其口子孔子欲以貌取人于子张改之矣澹台有君子之容而行不胜其貌相形不如论心徐偃王之状目可瞻焉仲尼之状面如倛周公之状身如断菑臯陶之状色如削𤓰闳夭之状面无完肤傅说之状身如植鳍伊尹之状面无须麋禹跳汤偏尧舜参眸子桀纣长巨姣美天下之杰筋力越劲百人之敌然身死国亡为天下大僇后世言恶则必稽焉今世俗之乱君乡曲之儇子莫不美丽佻冶竒衣妇饰血气态度拟于女子妇人莫不愿得以为夫处女莫不愿以为士然而中君羞以为臣中父羞以为子中兄羞以为弟中人羞以为友楚孙叔敖突秃长左而以楚霸叶公子髙微小短瘠行若将不胜其衣而白公之乱诛白公定楚国如反手耳史晋叔向聘郑郑鬷蔑立于堂下一言而善叔向曰子少不飏子若不言吾㡬失子矣太史公以为留侯魁梧竒伟至见其图状如妇人女子严延年为人短小精悍敏㨗于事虽子贡冉有通于政事不能过也舜葢重瞳子项羽又重瞳子何休质朴讷口而雅有心思周燮生而敛颐折额丑状骇人其母欲弃之而其父曰贤圣多有异貌兴我宗者乃此儿也于是养之魏主指崔浩曰汝曹视此人尫纎懦弱不能弯弓持矛然其胷中所懐乃过于甲兵齐孟业为法曹王岳见其容貌短小笑而不言及寻断决之处谓业曰卿决断之明可谓有过躯之用侯景右足偏短弓马非其长而多谋筭虞世南外若不胜衣而中抗烈魏征容貌不逾中人而有胆略太学博士周舍举外弟徐摛曰形质陋小若不胜衣而堪此选乃为晋安王侍读集子虽躯干小老气横九州脉不病虽瘠不害脉病而肥者死矣虽长不满七尺而心雄万夫伯伦之形不妨贤士晏子短而相齐蔡义小而佐汉髙柴至恶推至孝于孔门本朝晏婴不满六尺长髙节万仭陵首阳以貌取人史以貌取人失之子羽孟甞君之赵赵人出观之笑曰始以薛公为魁然也今视之眇小丈夫耳龚遂召见形貌短小宣帝望见不副所闻心内轻焉江充为人魁岸容貌甚壮武帝望见而异之曰燕赵多竒士亲见扬子云禄位容貌不能动人故轻其书杨愔典选多以貌取人时谤云尚书典选似贫人买瓜唯取大者履而后知经学然后知不足教然后知困知为人子然后可以为人父知事人然后能使人子不临深渊何以知没溺之患不观巨海何以知风波之患不登髙山不知天之髙不临深溪不知地之厚不闻先王之遗言不知学问之为大震风凌雨然后知厦屋之为帡幪也虐政虐世然后知圣人之为郛郭也乆乆临事当自知之史齐髙彊曰三折肱知为良医周勃下廷尉吏稍侵辱之勃以千金与狱吏吏乃书背牍示之勃既出曰吾甞将百万军然安知狱吏之贵乎百闻不如一见臣愿驰至金城图上方略画地为牢势不可入削木为吏议不可对甞肉一脔识镬中之味传记若不一叩洪钟伐雷鼔则不识其音响也甞一脔而知一镬之味一鼎之调集九折臂而成医兮吾今而知其然谁言捐躯易杀身诚独难既伤蔓草别方知枤杜情倦客恶离声如痛定之人思当痛之时不知何能自处也及之而后知履之而后难耳经事渐知非不读闗雎篇安知后妃徳入耳淡无味惬心渐有情始知为客苦不及在家贫忧方知酒圣贫始觉钱神不穷眡世界焉识宇宙广当时父母念今日尔应知世情闲尽见药性病多谙获宝于已丧得途于既迷与夫贫居不为难故所激者其味异矣不涉太行险谁知行路难长因送人处忆得别家时本朝人之未知学者自视以为无缺及既知学反思前日所为则骇然矣甞鼎一脔㫖可知也多事始知田舎好凶年偏觉野蔬香吾平生多难甞以身试之凡免我于厄者皆平生可畏人也挤我于险者皆异时可喜人也其少时好论议古人既老涉世更变往往悔其言之过噬脐何及经弗慎厥徳虽悔可追汝悔身何及子有酒食何不日鼔瑟宛其死矣他人入室啜其泣矣何嗟及矣时过然后学则勤苦而难成今不取后世必为子孙忧子鯈䱁者浮阳之鱼也胠于沙而思水则无逮矣挂于罟而欲谨则无益矣毂既破碎乃大其辐事已败矣乃重太息其亡益乎史若不早图后君噬脐不以繁华时树本即色衰爱弛后虽欲开一语尚可得乎覆水不收后悔何及知财为祸何不早散齐张敬儿被祸脱冠貂投地曰此物误我传记夫差帅羣臣祠子胥江水濵曰昔不听相国之言乃用谗佞之言至令相国逺没江海自亡已来蒙蒙惑惑如雾蔽日莫谁与言集少壮不努力老大徒伤悲毫末不早辨滋蔓信难图兔迹贪前逐枭心不早防趍荣贪位者若涉悬崖险不能止俾至身危踣蹶然后叹不知税驾之所焉可及矣本朝枯鱼虽悔泣何及随材器使经徂徕之松新甫之柏是断是度是寻是尺或以徳进或以事举或以言扬及其使人也器之子工之制木也大者以为舟航柱梁小者以为檝楔脩者以为榈榱短者以为侏儒枅栌无大小脩短皆得其所宜良匠提斤斧造山林栋梁阿衡之材栌柱楣椽之朴森然陈于目前大厦之器具矣巧工之制木也规矩方圆各随所施史譬诸材木洪纎曲直各有所施若榱椽梁柱以成大室义负偃植各安所施而无遗材韩滉在二浙所辟僚佐各随所长无不得人甞有故人子谒之考其所能一无所长滉与之宴竟席未甞左右视及与并坐交言后数日署为随军使监库门其人终日危坐吏卒无敢妄出入者集直木不可以为轮曲木不可以为桷夫大木为杗细木为桷欂栌侏儒椳闑店楔各得其宜以成室屋者匠氏之工也玉札丹砂赤箭青芝牛溲马渤败鼔之皮俱收并蓄待用无遗者医师之良也登明选公杂进巧拙纡余为妍卓荦为杰校短量长惟器是适者宰相之方也大匠无弃才寻尺各有施况当营都邑把梓用不疑量力而任之度才而处之其所不能不彊使为是故为下者不获罪于上为上不得怨于下矣任有小大惟其所能若器皿焉当时而用任物所长尺寸之材无所弃为栋者资其自天之端为轮者取其因地之屈若以科第之徒浮华轻薄不可任以为治则国朝自房杜以降有大功立大节率多科第人也若以子弟生于膏粱不知理道不可与美名而得仕则自尧以降圣人贤人率多子弟也强其所难子凫胫虽短续之则忧鹤胫虽长断之则悲取猿狙而衣周公之服彼必龁啮挽裂尽去而后慊譬若树荷山上而蓄火井中操钩上山揭斧入渊欲得所求难也责疲者以举千钧督跛者以及走兔史指金火以求合传记舎其所长责其所短尧亦有所不及矣集犹镂以鈆刀而望巧不已踈乎不可以自好章甫强越人以文冕也强人所不能事必不集本朝求朱于蓝色何从来太刚必折经未有违谦越礼能全其壮者也用壮处壮则触藩矣子兵强则灭木彊则折柔弱者生之徒坚彊者死之徒坚则毁矣锐则挫矣革坚则裂史天为刚徳犹不干时况在人乎其强易弱桓公曰金刚则折革刚则裂峣峣者易缺皦皦者易汚快牛马犊多能破车李邕文名天下卢藏用曰邕如干将莫耶难与争锋但虞伤缺耳集利剑多缺真玉喜折柔能胜刚子天下柔弱莫过于水而攻坚彊者莫之能胜弱之胜强柔之胜刚天下莫不知莫能行舌之存也岂非以其柔耶齿之亡也岂非以其刚耶积于柔必刚积于弱必强柔胜出于已者其力不可量天下之至柔驰骋天下之至坚人之生也柔弱其死也坚强万物草木之生也柔脆其死也枯藁至坚强者死之徒弱柔者生之徒纪渻子为齐宣王养鬬鸡十日而问鸡已乎曰未也十日又问曰未也十日又问曰㡬矣望之似木鸡矣其徳全矣异鸡无敢应者反走矣齿坚于舌而先之敝是故柔弱者生之榦也而坚强者死之徒也山霤至柔石为之穿蝎虫至弱木为之敝夫霤非石之钻蝎非木之凿然而能以微脆之形陷坚刚之体岂非积渐之致乎舌柔软终以不敝传记韩子问叔向曰刚与柔孰坚叔向曰臣年八十齿再落而舌尚存是知刚不如柔柔能制刚弱能制强刘伶甞醉与俗人相忤其人攘袂而往必欲殴之伶顾而笑曰鸡肋不足以安尊拳其人笑而止得不偿失子故事有凿一孔而生百隙树一物而生百叶者所凿不足以为便而所开足以为败所树不足以为利而所生足以为灭苏秦以百诈成一信秦穰侯与纲夀接境魏冉将以广其封遂伐纲夀而取之兵囘而范雎代其相矣艾子曰真所谓外头赶兔屋里失獐也史所获不如所亡所利不能药其所伤所获不能补其所亡招延士大夫常如不足然性严峻羣臣虽素所爱信者或少有犯法或欺罔辄按诛之扬雄以为靡丽之赋劝百而讽一犹骋郑卫之声曲终而奏雅不已戏乎所得未毛铢所丧如山崖决江海以救焚焚收而溺至引鸩爵以止渴渴止而身亡樊系为朱泚撰册文既成仰药而亡嵗运东方租米至有斗钱运斗米之言御史大夫李琪非无文学但不㢘耳唐主谓璟曰吾饵金石始欲益夀乃更伤生集取之尽锱铢用之如泥沙益之以畎浍而泄之以尾闾本朝挽之不能寸推去辄数尺得失相补史始虽垂翅囘谿终能奋翼渑池失之东隅收之桑榆刘琨长于招懐而短于抚御一日之中虽归者数千而去者亦相继王叔文至中书见韦执谊时宰相方㑹食执谊起就阁与语郑珣瑜等辍餐以待顷之吏白二公同饭矣珣瑜喟然曰吾可复居此乎归家疾卒本朝显禹云山之罪虽应夷灭光之忠勲不可不祀过犹不及经昔鲁昭公练而举酬行旅非礼也孝公大祥奠酬弗举亦非礼也子曰道之不行也我知之矣知者过之愚者不及也道之不明也我知之矣贤者过之不肖者不及也管仲镂簋而朱纮旅树而反坫山节藻梲贤大夫也而难为上晏平仲祀其先人豚肩不揜豆一狐裘三十年贤大夫也而难为下子以为无益而舎之者不耘苗者也助之长者揠苗者也过则失中不及则未至昔徐偃王软而国灭齐简公懦而身亡此性太柔之失也晋阳处父以纯刚取害郑子阳以严勐至毙此性太刚之过也史矫枉过其正集纯柔纯弱兮必削必薄纯刚纯强兮必丧必亡本朝为国不可以生事亦不可畏事畏事之弊与生事均譬如无病而服药与有病而不服药皆可以杀人得此失彼经丰其屋蔀其家子见牛未见羊也人有濵河而居者习于水勇于泅操舟鬻渡利供百口褁粮就学者成徒而溺死者几半本学泅不学溺而利害如此史祝有益也诅亦有损袁绍见人饥寒恤念之形于颜色其所不见虑或不及魏曹冏曰犹芟刈股肱独任胷臆观者为之寒心翟荘常弋钓及长不复猎或问渔猎同是害生何止去其一庄曰猎自我钓自物未能顿尽故先节其甚者且夫贪饵吞钩岂我哉传记夫知古不知今谓之陆沉然则儒生所谓陆沉者也集工于瑟而不工于求齐也扬马之才不知教化荀陈之道不知文章一字低心翰墨塲箭靫抛尽负书囊君耳惟闻堂上言君眼不见门前事徐铉不信佛酷好鬼神之说强本抑末经家不宝龟子家不藏甲史五大不在边五细不在庭国家之立也本大而末小是以能固故天子建国诸侯立家大夫无百雉之城徙齐诸田楚昭屈燕赵韩魏后及豪杰名家居闗中无事可以备边诸侯有变亦足率以东伐此强本弱末之术也太宗别置府兵分隷禁卫大凡诸府八百余所而在闗中者殆五百焉举天下不敌闗中则居重驭轻之意明矣传记臣无富于君都无大于国集理天下者若身之使臂臂之使指则小大适称不悖焉身所以能使臂者身大于臂故也臂所以能使指者臂大于指故也末能胜本子楚人卖珠于郑者为木兰之椟薰以桂椒缀以珠玉饰以玟瑰缉以翡翠郑人买椟而还珠田鸠曰昔者秦伯嫁女于晋公子为之饰装媵七十人至晋晋人爱其妾而不爱其公女此可谓善嫁妾矣未可谓善嫁女也史晋甸侯也而建国本既弱矣其能乆乎末大必折尾大不掉以利相倾千里游遨冠葢相望乗坚策肥履丝曳缟此商人所以兼并农人所以流亡者也支大于榦胫大于股不折必披如下有泰山之安则上有累卵之危唐魏元忠曰言文者则以词华为首而不及经纶言武者则以骑习为先而不知方略传记胫大于股者难以歩指大于臂者难以把本小末大不能相使也集母瘦雏渐肥成难壊易子今盆水在庭清之终日未能见目睫浊之不用一挠而不能察方圆人神易浊而难清犹盆水之类也况一世而挠滑之曷得须臾平乎夫树本灌以潦水畴以肥壤千人养之一人拔之则必无余蘖史凡事易壊而难成蒯辙曰功者难成而易败以衆贤举而用以一人毁而弃积年信而任一朝疑而斥百年劳之一日失之十誉之未信一毁之可疑百年累之一朝毁之五荐不入朝一麾乃出守昔齐桓一矜其功而叛者九国曹操暂自骄伐而天下三分皆勤之于数十年之内而弃之于俯仰之顷岂不惜乎夫名门右族莫不由祖考忠孝勤俭以成立之莫不由子孙顽率奢傲以覆坠之成立之难如升天覆坠之易如燎毛传记譬如十夫树杨一夫拔之无得以成大也集缀缝难成裁破易取之难梯天失之易反掌本朝夫事不患于不成而患于易壊葢作者未始不欲其乆存而继者常至于殆废自古贤哲之士为其民捍患兴利其遗迹往往而在使其继者皆如始作之心则民到于今受其赐天下其有遗利乎以四时之功而成之以数日之雨而壊之善百誉而不进兮一毁终世以颠隮易成易壊子其进锐者其退速无故以合者则无故以离史物暴长者必夭折功卒成者必亟壊致贵无渐失必暴受爵非道失必疾夫物速成则疾亡晩就则善终朝华之草夕而零落无所逃罪经获罪于天无所祷也子知而使之是不仁也不知而使之是不知也史欲加之罪其无辞乎进退罪也不有人祸则当鬼诛魏元忠曰臣犹鹿耳罗织之徒欲得臣肉为羮臣安避之集岂不在遐逺虞罗所见寻不有人祸则有天刑罪有所归经虎兕出于柙龟玉毁于椟中是谁之过欤子行脩而名不章友之罪也夫舟浮于水车转于陆此势之自然也木击折轊水戾破舟不怨木石而罪巧拙者知故不载焉史郑弃其师申子卑卑施之于名实韩子引䋲墨切事情明是非其极惨礉少恩皆原于道徳之意王恢行千金丞相蚡蚡不敢言上而言于太后曰王恢首为马邑事今不成而诛恢是为匈奴报仇也上曰首为马邑事者恢不诛恢无以谢天下是时小旱上令官求雨卜式言曰县官当食租衣税而已今𢎞羊令吏坐市列肆贩物求利烹𢎞羊天乃雨时以浮虚相扇儒雅日替范寗谓其源始于王弼何晏二人之罪深于桀纣桓温过淮泗践北境与诸寮属登平乗楼眺瞩中原慨然曰遂使神州陆沈百年丘墟王夷甫诸人不得不任其责武后见骆賔王檄曰宰相之过也安有如此才而使之流落不偶乎陆贽上疏以为陛下有股肱之臣有耳目之任有諌诤之列有备卫之司见危不能竭其诚临难不能效其死臣所谓致今日之患羣臣之罪者岂徒言欤谓祸福由人不言盛衰有命人事理而天命降乱者未之有也人事乱而天命降康者亦未之有也譬如操兵以刃人天下不委罪于兵而委罪于所操之主蓄毒以殃物天下不归咎于蛊而归咎于所蓄之家传记以徴为羽非絃之罪也以甘为苦非味之罪也集教盗穴墙发柜多得金玉已复不与同挈得不为盗乎本朝百鍊之刚日脍千牛匣而不用非我之羞民劳吏宜羞发纵指示经昭然若发蒙矣子孔子见老子曰丘之于道也其犹醯鸡与微夫子之发吾覆也吾不知天地之大全也史师之耳目在吾旗鼔猎追杀兽者狗也而发縦指示兽处者人也同功共事经同力王室胥及逸勤史譬如捕鹿晋人角之诸戎掎之笙磬同音惟房与杜唐髙祖与李宻书曰所望在左提右挈戮力同心执子婴于咸阳殪商辛于牧野坐以制胜经帝乃诞敷文徳舞干羽于两阶七旬有苗格子不出樽爼之间折冲千里之外圜居而方正则若盘石然触之者角摧拱揖指麾强暴之国莫不趋使真儒无敌于天下史吴伐鲁鲁微虎欲宵攻王舎私属徒七百人三踊于幕庭吴子闻之一夕三迁夹谷之㑹孔子相焉两君就坛两相相揖齐人鼓譟而起欲以执鲁君孔子歴阶而上不尽一等而视归乎齐侯曰两君合好夷狄之民何为来焉命司马止之齐侯逡巡谢曰寡人之过也罢命齐人使优施舞于鲁君之幕下孔子曰笑君者罪当死司马行法焉首足异门而出齐人来归郓讙龟隂之田者葢为此也秦欲伐魏闻干木在魏终不敢发兵诸侯以公子贤多客不能加兵谋魏项王愿与汉王挑战汉王曰吾能鬬智不能鬬力运筹帷幄之中决胜千里之外心有所懐威动千里六国常以十倍之地百万之军仰闗而攻秦秦人开闗延敌九国之师逡巡而不敢进秦无亡矢遗镞之费而天下已困矣不降阶序而运天下楚有子玉得臣文公为之侧席而坐赵有廉颇马服彊秦不敢窥兵井陉近汉郅都魏尚匈奴不敢南向沙汉贤人立朝折冲厌难胜于亡形郦食其凭轼而下齐七十余城王商有威重长八尺余身体鸿大容貌甚过絶人河平四年单于来朝引见白虎殿丞相商坐未央庭中单于前谒商起离席与言单于仰视商貌大畏之迁延却退天子闻而叹曰此真汉相矣匈奴素闻郅都节为引兵去竟都死不近鴈门魏军次于兴势假费袆节率衆往御之光禄大夫来敏至袆话别求共围棊于时羽檄交驰人马擐甲严驾已讫袆与敏留意对戏色无厌倦敏曰向聊观试君耳君信可人必能办贼者也祎至敌遂退刘琨在晋阳甞为羣骑所围数重琨乃乘月登楼清啸中夜奏金笳向晩复吹之贼弃围而走祖逖为镇西将军石勒不敢窥兵河南使成臯县修逖母墓以计伐战一以当万颉利可汗进至渭水便桥之北遣其腹心执失思力入见以观虚实上囚思力于门下省上出𤣥武门与髙士㢘房𤣥龄等六骑径诣渭水上与颉利隔水而语责负约突厥大惊皆下马罗拜俄而颉利来请和突厥寇并州京师戒严世民乃帅骑驰诣敌陈告之曰国家与可汗和亲何为负约深入我地我秦王也可汗能鬭独出与我鬭若以衆来直以此百骑相当耳段秀实为泾原节度使三四年间吐蕃不敢犯塞淮南大将王韶欲自为留后令将士推已知军事且欲大掠韩滉遣使谓之曰汝敢为乱吾即日全军渡江诛汝矣韶等惧而止上闻之喜谓李泌曰滉不惟安江东又能安淮南真大臣之器卿可谓知人宪宗曰吾倚度足破三贼矣李勣治并州唐太宗曰我用勣守并突厥不敢南贤于长城逺矣汲黯在朝淮南寝谋干木处魏诸侯息兵一士止百万之师一贤制千里之难传记甲兵不出于军而敌国胜冲橹不施于军而边城降千丈之城拔之樽爼之间百尺之冲折之衽席之上虞有宫之竒晋献公为之终夜不寝楚有子玉得臣文公为之侧席而坐逺乎贤者之厌难折冲也羊祜专修徳信以懐吴人陆抗告边戍曰彼专为徳我专为暴是不战而自服也兵不血刃坐以制胜集宫竒在虞晋不加戎季梁犹在强楚挫谋信陵佩魏印秦兵不敢出吾晞段干木偃息藩魏君吾慕鲁仲连谈笑却秦军三晋之强屈于齐堂之爼千乗之势弱于阳门之哭折冲樽爼间制胜在两楹孝文之得魏尚敌不足忧太祖之得郭嘉知成吾事东山谢安石谈笑静胡沙以山河为寳者万夫不能当以道徳为藩者四远为之守本朝垂绅正笏不动声色而措天下于泰山之安坐以致人经匪我求童䝉童䝉求我闇者谘明明者不谘于闇子曰徳不孤必有隣子医门多疾肉不慕蚁蚁慕肉良医之门多病人櫽括之侧多枉木川渊深而鱼鳖归之山林茂而禽兽归之树成䕃而衆鸟息醯酸而蚋聚山臯非为鸟植林林茂而鸟自栖之江湖非为鱼凿潭潭深而鱼自归之史郭解入闗闗中贤豪知闻其声争交驩解陈平家贫以席为门然门外多长者车辙班彪家有赐书好古之士自逺方至父党扬子云以下莫不造门桃李不言下自成蹊役物以为养任智而不恃力此其所以为贵也天下学士靡然向风仲尼修礼兴学于洙泗之间四方俊髦靡然向风传记砥砺之旁多顽钝贾逵口诵经文以教人赠遗者盈积或云逵非力耕舌耕也王勃能文请者甚衆金帛盈积人谓心织而衣笔耕而食集蓬居穷巷轩冕结辙一时皆慕与之交诸公要人争欲令出我门下衡镜髙悬文武矫首不鞭而来无胫而至争竒骋怪为公眼中之物本朝此人如精金美玉不即人而人即之譬如止水之在槃岂复劳心而鉴物与人为地子为渊敺鱼者獭也为丛敺爵者鹯也为汤武敺民者桀与纣也将为胠箧探囊发匮之盗而为守备则必摄缄縢扄鐍然巨盗至则负匮揭箧担囊而趋惟恐缄縢扄鐍之不固也郑人有薪于野者遇骇鹿御而击之毙之恐人见之也遽而藏诸隍中覆之以蕉不胜其喜俄而遗其所藏之处遂以为梦焉顺途而咏其事傍人有闻者用其言而取之既归告其室人曰向薪者梦得鹿而不知其处吾今得之六国蚩蚩为嬴弱姬魏田父得玉径尺以告隣人隣人诈之曰此怪石也蓄之非利其家田父犹豫以归置于庑下其玉明照一室大怖遽弃之于逺野隣人取之以献魏王魏王召玉工相之曰此无价魏王赐献玉者千金食上大夫禄桀纣是汤武之梯秦项是大汉之阶也四逆不兴则三顺不胜也屠者藿羮车者步行陶人用缺盆匠人处狭庐史忌将士以资敌国此伍子胥所以鞭荆平之墓也诸将偶语雍齿先封秦张诽谤之网以为汉敺除谢琨女夫殷叡好樗蒲夺其妻妹及伯母两姑之分以还戏债或讥之曰谢氏累世财产充殷君一朝戏债常以三分劳筋苦骨之人奉七分待衣坐食之辈隋贮洛口仓而李宻因之积布帛东都而王世充据之传记齐欲伐魏淳于髠曰韩卢天下之疾犬东郭逡天下之狡兔卢逐逡环山者三腾山者五兔及于前犬吠于后犬兔各死田父见而擅其功集董卓称乱徒借羣雄之手王莽偷安卒成光武之业假手于嬴以混诸侯凴力于项以离闗东莫养瘦马驹莫养小妓女后事在目前不信君看取马肥快行去妓长罢歌舞三年五嵗间已闻换一主借问新旧主谁乐谁辛苦賔客欢娱童仆饱始知官职为他人歌舞教成心力尽一朝身去不相随匠刀者不必自用割匠弓者不必自用射战士风霜苦将军雨露新燕赵之收藏韩魏之经营齐楚之精英㡬世㡬年剽掠其人倚叠如山一旦不能有输来其间苏代曰臣过水见小蚌方出暴而鹬啄其肉蚌合而挟其喙鹬曰今日不雨明日不雨必见蚌脯蚌亦曰今日不出明日不出必见死鹬两不相舍渔父得而併擒之本朝借寇兵而资盗粮有小丈夫者得一金椟而藏诸家拒户而守之呜唿是求不失富也非求富也大盗至刼而取之又乌知其果不失也坐享人利经维鹊有巢维鸠居之子未甞稼穑粟满仓未甞蚕桑丝满囊史略其武夫以为己腹心股肱爪牙如把梓皮革自楚往也虽楚有材晋实用之郑国曰臣为韩延数年之命然渠成亦秦万世之利也韩卢东郭自困于前而为田父之获者也蜀杨颙曰今有人使奴执耕稼婢典炊爨鸡主司晨犬主吠盗牛负重载马涉逺路私业无旷所求皆足雍容髙枕饮食而已唐髙祖曰徐观蚌鹬之势以收渔人之功李宻因洛口之食王世充据东都布帛鹬蚌相持我乗其敝传记两虎相鬬驽犬受其毙本朝力生于所激而不自为力故不劳形生于所遇而不自为形故不穷秦收郑渠成晋得楚材多殊涂同归经天下同归而殊涂为善不同同归于治为恶不同同归于乱子夏既除丧而见予之琴和之而不和弹之而不成声作而曰哀未忘也先王制礼而弗敢过也子张既除丧而见子之琴和之而和弹之而成声作而曰先王制礼不敢不至焉经礼三百曲礼三千其致一也或生而知之或学而知之或困而知之及其知之一也或安而行之或利而行之或勉强而行之及其成功一也道并行而不相悖微子去之箕子为之奴比干谏而死子曰殷有三仁焉子庠者养也校者教也序者射也夏曰校殷曰序周曰庠学则三代共之皆所以明人伦也禹稷当平世三过其门而不入颜子当乱世居于陋巷孟子曰禹稷颜囘同道禹稷颜子易地则皆然夏后氏五十而贡殷人七十而助周人百亩而彻其实皆什一也曽子居武城有越寇或曰寇至盍去诸曰无寓人于我室毁伤其薪木寇退则曰脩我墙屋我将反寇退曽子反子思居于卫有齐寇或曰寇至盍去诸子思曰如伋去君谁与守孟子曰曽子子思同道曽子子思易地则皆然居下位不以贤事不肖者伯夷也五就汤五就桀者伊尹也不恶污君不辞小官者栁下恵也三子者不同道其趋一也一者仁也子路拯溺而受牛谢孔子曰鲁国必救人于患子赣赎人而不受金于府孔子曰鲁国不复赎人矣子路受其劝徳子赣让而止善跖越者或以舟或以车虽异路所极一也非其君不事非其民不使治则进乱则退伯夷也何事非君何使非民治亦进乱亦进伊尹也可以仕则仕可以止则止可以乆则乆可以速则速孔子也皆古圣人也臧与谷二人相与牧羊而俱亡其羊臧则挟策读书谷则博塞以游二人者事业不同其于亡羊均也比牺尊于沟中之断美恶有间其于失性一也柤梨橘柚其味相反而皆可于口夫织者日以进耕者日以却事相反成功一也百川异源同归于海涂虽曲而通诸夏川虽曲而通诸海事虽曲而通诸圣仲尼之道犹四渎也经营中国终入大海史晏子俭矣夷吾则奢齐桓以霸景公亦治李广行无部伍行阵就善水草舎止人人自便不击刁斗以自卫幕府省约文书然亦逺斥堠未甞遇害程不识正部曲行伍营阵击刁斗士吏治军簿至明军不得休息然亦未甞遇害三仁殊而一致夷恵舛而齐声魏髙允称常爽训励有方曰文翁柔胜先生刚克立教虽殊成人则一唐史臣称崇善应变以成天下之务璟善守文以持天下之正二人道不同同归于治巡先死不为遽逺后死不为屈传记宓子贱治单父弹鸣琴声不下堂而单父治巫马期以星出以星入日夜不居以身亲之而单父亦治集夫㳂河而下茍不止虽有疾迟必至于海杞桂殊姿而共芳珪璋异质而同润殊趍而一致异𣲖而同源释宗称定慧儒师着诚明𣲖分示三教理诣无二名吾君用太和理万物动静各随其宜则陈力以致用洁身以𢎞教其致一也虽羁鸾冥鸿一飞一笼遐心逺意终共超旷本朝昔者孟子不愿召见而孔子不辞小官夫欲正其所由得之之名是以谨其所以取之之故孟子不为矫孔子不为卑陈平听张辟疆许王诸吕吕后安之故平与周勃得执将相之柄以伺其间唐武后欲以武三思为嗣狄仁杰曰母子与姑姪孰亲陛下立庐陵王则千秋万嵗后血食于太庙无祔姑之礼后感悟木铎调与黄钟同小虫心在一喙间得失与世同轻重蜣之丸蚁之粒与夫承蜩贯虱者同一心之功用也螳螂之斧莎鸡之羽与夫扛鼎拔山者同一心之力用也工倕之削轮扁之斵庖丁之牛与夫尧舜禹汤之治天下同一心之妙用也臧谷虽殊竟两忘同出异趣经性之与情犹波之与水静则是水动则是波礼之于人也犹酒之有糵也君子以厚小人以薄子奕秋诲二人奕一人专心致志惟奕秋之为听一人虽听之一心以为有鸿鹄将至思援弓缴而射之虽与之俱学弗若之矣麰麦播种而耰之其地同树之时又同浡然而生至于日至之时皆熟矣虽有不同则地有肥硗雨露之养人事之不齐也于越夷貊之人生而同声长而异俗教使之然也孔子墨子俱法尧舜而取舎不同清之为明杯水而见眸子浊之为闇河水不见泰山扬子曰吾于荀卿见同门而异户也传记学者如牛毛成者如麟角丝俱生于蚕为缯则贱为锦则贵集子云相如同工异曲少长聚嬉戏不殊同队鱼年至十二三头角稍相疎二十渐乖张清沟映污渠三十骨骼成乃一龙一猪飞黄腾踏去不能顾蟾蜍生归苏属国死别李将军生为并蔕花亦有先后落离合无亲疎经投戈散地则六亲不能相保同舟而济则胡越何患乎异心子多助之至天下顺之寡助之至亲戚叛之自其异者视之肝胆楚越也自其同者视之万物皆一也行合趣同千里相従趣不合行不同对门不通史意合则胡越为昆弟由余子臧是矣不合则骨肉为仇讐朱象管蔡是矣白头如新倾葢如故知与不知也尽下则胡越同心轻物则六亲离徳徳泽洽则四夷可使如一家猜忌多则骨肉不免为讐敌传记同声则异叩而相应意合则未见而相亲爱而利之四海之内若合一家不爱而利之子或杀父况天下乎东门先生居蓬户空穴之中而魏公子一朝以百骑日宠之吕望未甞与文王同席而坐一朝让以天下半夫丈夫相知何必以抚尘而游垂发齐年偃伏以日数哉白头而新倾盖而故集结交在相知骨肉何必亲物情茍有合莫问玉与泥志合者蓬心可採情谐者兰味宁忘人生意气豁不待相逢早蔼蔼桑麻交公侯为等伦情思附则感而恱之虽仇讐化为心膂矣意不亲则惧而阻之虽骨肉结为仇慝矣得之者江海比隣失之者肝胆楚越本朝相知不必因相识白头无故意异代有同音但使圣贤之相契即如臣主之同时昔冯唐论颇牧之贤则汉文为之太息魏相条晁董之对则孝宣以致中兴责望有重轻子越人闗弓而射之则已谈笑而道之无他疏之也其兄闗弓而射之则已垂涕泣而道之无他戚之也同室之人鬬者救之虽被发缨冠而救之可也乡隣有鬬者被发缨冠而往救之则惑也虽闭户可也任理不任情经爱而知其恶憎而知其善拜下礼也今拜乎上泰也虽违衆吾从下纣之不善不如是之甚也史子贡喜扬人之善不能隠人之恶不虚美不隠恶曹操勲劳宜赏不吝千金无功望施分毫不与昔屈到嗜芰屈建去之以为不可以私欲干国之典传记所憎者有功必赏所爱者有罪必罚集譬如亲骨肉宁免相可否当其赏虽三旌之贵万钟之禄咸曰宜何也为善而然也当其罚虽族属之夷刀锯之惨咸曰宜何也为恶而然也勿矜朱门是陋此白屋非登奉常之第者未必尽能文章为牙门之将者未必尽能威敌本朝天下之事固有出于不幸者矣苟有可以用于世者不必圣贤之作也蚩尤作五兵纣作漆器不以二人之恶而废万世之利也君实常谓人曰吾与景仁兄弟也但姓不同耳然至于论钟律则反覆相非终身不能相一若无天下议美恶併成空任情不任理经罔水行舟奡盪舟俾出童羖子匿为物而愚不识大为难而罪不敢重为任而罚不胜逺其涂而诛不至以舟之可行于水也而求推之于陆两喜必多溢美之言两怒必多溢恶之言天下莫大于秋毫之末而泰山为小莫夀乎殇子而彭祖为夭立直木而求其影之枉也立枉木而求其影之直也荀责三光不照于覆盆之内责疲者以举千钧督跛者以及走兔听虚而责响视空而索影史董仲舒曰不琢玉而求文采以毁誉为荣辱不核其真以爱憎为利害不论其实以喜怒为赏罚不察其理上下相冒万事乖错言论者计厚薄而吐辞选举者度亲疎而举笔善恶谬于衆声功罪乱于王法传记若夏之日而欲夜之长也羣邪相仰以曲为直集谓镆耶为钝兮鈆刀为铦责冬之裘者曰曷不为葛之之易也责饥之食者曰曷不为饮之之易也天下无正声悦耳即为娱人间无正色悦目即为姝蓼蘗为甘山岳为轻日月至明或以为昬秋毫至微或以为繁本朝女无美恶富者妍士无贤不肖贫者鄙尚有容力经若火之燎于原不可向迩其犹可扑灭若颠木之有由蘖虽无老成人尚有典刑往者不可諌来者犹可追子木虽蠧无疾风不折墙虽隙无大雨不壊史图王不成其弊犹足以霸补衣犹有完传记晋平公问于师旷曰吾年七十欲学恐已暮师旷曰老而学者如秉烛之明秉烛之明孰与夜行见兔而顾犬未为晩也亡羊而补牢未为迟也集典刑未灭故老犹存无所用力经若火之燎于原不可向迩不可救药子桀纣在上虽有十尧不能治者世乱也良将不能斵金巧冶不能铸木载重而马羸虽造父不能以追急譬诸琴瑟郑卫调俾䕫因之亦不可以致箫韶矣航人无楫如航何无声虽师旷侧耳将何闻乎无形虽离娄并照将何覩乎良工不能琢冰盛阳不能荣枯朽上智不能移下愚史疾不可为也在肓之上膏之下攻之不可达之不及药不至焉不可为也本弱者其枝必披非人力所能强为天之所废谁能兴之大车不较不能载其常任琴瑟不较不能成其五音河决不可复壅鱼烂不可复全天下无害菑虽有圣人无所施其才上下和同虽有贤者无所立功羽翼已成难动摇矣虽有尧舜之徳智无所施贲育之勇力不得设执垂之规矩无工与材坐而待器之成终不可得也有才无学犹巧匠无楩楠斧斤不能成室集影不可逐响难为系素冰象玉难可磨荡利尽万物不能叡童昬之心毫发一为瑕丘山不可胜空柯无刃公输不能以斵但悬曼矰蒲苴不能以射吞縦之强不能反蹈海之心漂卤之威不能降西山之节鲁班虽巧不能为乞丐者之颜补一壊百无可施功虽令伶伦吹音韵难可改虽令巫咸招魂爽难复在舜之徳可以及率土而不化其子唐虞之仁不能柔秦汉之勇不能威承积弊之余虽使季冉将不能也天疾难自医黄河既浊阿胶无以正其色盐池斯咸弊箄不能匡其味本朝冲风振河海不能号无窍巧手莫为无面饼处得其地经隂爻虽贱而为一卦之主者处其至少之地也凤凰鸣矣于彼髙冈梧桐生矣于彼朝阳子射干茎长四寸生于髙山之上而临百仭之渊木茎非能长也所立者然也顺风而唿声非加疾而闻者彰登髙而招臂非加长而见者逺史自缪公以来至于秦王二百余年常为诸侯雄岂世贤哉其势居然也百人守险千人不敢过也传记一围之木持千钧之屋五寸之键而制开阖岂材足任哉所居要也朱买臣曰一人守险千人不得上集儒雅之徒则处龙凤之署剑阁峥嵘而崔嵬一夫当闗万夫莫开一夫怒临闗百万未可傍五逹之井百汲而盈科未必凉而甘所处之势然也鬼谷曰子不见嵩岱之松柏乎上枝干于青云下根通于三泉千秋万嵗不逢斤斧之患此木岂与天地有骨肉所居然也本朝路穷斤斧絶松桂得干霄不畏浮云遮望眼自縁身在最髙层处非其地子如以朝衣朝冠坐于涂炭处势不便未足以逞其能寻常之沟巨鱼无所旋其体而鲵䲡为之制步仭之丘巨兽无所隠其躯而孽狐为之祥水之胜火亦明矣然而斧鬲间之水煎沸尽其上而火得炽盛焚其下水失其所以胜者矣使目在足下则不可以视史吴季札曰夫子之在此也犹燕之巢于幕上左汉武曰生子当置之齐鲁礼义之邦乃置之燕赵果有争心不让之端见矣负下未易居下流多谤议扬雄作酒箴曰观瓶之居居井之湄处髙临深动常近危一旦叀碍为瓽所轠身提黄泉骨肉为泥儒者当谋谟庙堂反在朝歌耶蜀先主曰芳兰当门不得不锄晋赵王与嵇叔夜书曰植橘柚于𤣥朔蔕华藕于脩陵王羲之与谢万书曰以君迈往不屑之韵而俯同羣辟诚难为意也传记鬼谷曰子不见河边之树乎仆御折其枝风浪盪其根此木岂与天地有仇怨所居然也吞舟之鱼陆处不胜蝼蚁集骋骐骥于中庭兮焉能极夫逺道置猿狖于櫺楹兮夫何以责其捷巧剑阁虽嶛凭之者蹶非所以深根固蒂也步武之间不足以骋迹鱼游于沸鼎之中燕巢于飞幕之上所栖不足恃鹰隼縦横来金屑虽珍在眼为病孤松停翠葢託根临广路不以险自防遂为明所误本朝神竒之产销藏委翳于蒿藜榛莽之间而山岩野叟不复知其为瑞也势力不敌经湛湛露斯匪阳不晞雨雪瀌瀌见晛曰消子犹以一杯水救一车薪之火一齐人傅之衆楚人咻之虽日挞而求其齐也不可得矣日月出矣而爝火不息其于光也不亦难乎时雨降矣而犹浸灌其于泽也不亦劳乎犹乌获与焦侥搏也以桀诈尧若卵投石撮壤不能填决河升水不能冷原火史牛虽瘠偾于豚上其畏不死虽其善祝岂能胜亿兆人之诅驱羣羊而攻勐虎虎之与羊不格明矣齐景公二十二年彗出公曰可禳乎晏子曰使神可祝而来也亦可禳而去也百姓怨以万数而君令一人禳之安能胜衆口乎垂千钧之重于鸟卵之上必无幸矣此难以口舌争也犹鼱鼩之袭狗孤豚之咋虎至则靡耳何功之有万钧所压无不糜灭羔犊之弱而扞虎狼之敌虽有孙吴将贲育士若入水火往必焦没智勇亡所施贾谊曰淮阳之比大诸侯仅如墨子之着面适足以饵大国而不足以有所禁御刘陶曰犹冰霜见日必至消灭以婴孺鬭贲育也传记犹棘林萤耀与夫挦木龙烛也夫鹏雏之始飞为鹰所制集河决溃金堤只手不能障大厦既焚不可洒之以泪长河一决不可障之以手一君子爱之百小人妬之一爱固不胜于百妬威力不敌羣噪无益醯鸡不能混雷霆婴儿不能抗乌获者响于力悬故也捧爝火以干日御动已光销抱布鼔以诣雷门忽然声寝势均力敌经诸侯不臣寓公下大夫于上大夫承贺子天下地丑徳齐莫能相尚两尧不能相王两桀不能相亡两贵之不能相事两贱之不能相使两智不能相救两贵不能相临两辨不能相屈力均势敌故也智均不相使力均不相胜两坚不能相加两强不能相伏史我能往寇亦能往宣伯曰鲁之有季孟犹晋之有栾范也太尉丞相尊等耳力敌势均终相吞噬刘琨祖逖并有英气每相谓曰若四海鼎沸豪杰并起吾与足下当相避于中原耳人得抗衡莫相禀属中尉大臣也宰相亦大臣也独力难举子一薛居州独如宋王何一齐人传之衆楚人咻之虽日挞而求其齐不可得矣万室之国一人陶则可乎子欲手援天下乎千镒之裘非一狐白任一人力者则乌获不足恃史千金之裘非一狐之腋索榭之榱非一木之枝大树将颠非一绳所维传记一目眡则不明一耳聴则不聪衆力易成经为命禆谌草创之世叔讨论之行人子羽脩饰之东里子产润色之子马蚿斩足而复行何也以其辅之者衆在王所者长幼卑尊皆薛居州也王谁与不善万人弯弧以向一鹄能无中乎积力之所举则无不胜也衆智之所为则无不成也江河之水非一源之流史衆心成城吐谷浑王阿柴疾召诸子二十人各献一箭与其弟使折之其弟折之又取十九箭使折之不能折阿柴曰汝知之乎孤则易折衆则难摧汝曹戮力一心然后可以保国宁家传记天下无粹白之狐而有粹白之裘集百足之虫至死不僵以扶之者衆也犹衆壑合注霈为大川羣山出云混成一气以粗化精经他山之石可以攻玉子尘垢粃糠将犹陶铸尧舜者也史攻玉以石洗金以盐濯锦以鱼浣布以灰夫物固有以贱理贵以丑化好者矣本朝与善人处壊了人须是与不善人处方成就得人君子与小人共处为小人侵陵则脩省畏避动心忍性増益预防化恶为美经翩彼飞鸮集于泮林食我桑葚懐我好音周原膴膴堇荼如饴子虽有恶人齐戒沐浴则可以祀上帝史沙砾化为南金瓦石变为和玉夫飞鸮天下贼鸟及其在林食椹则懐我好音本朝自古竒伟之士如周处戴渊之流皆出于羣盗改恶修善不害为贤鈆铁性殊㸃化为金则不辨鈆铁之性妙理不传经民可使由之不可使知之子梓匠轮舆能与人规矩不能使人巧凿枘之麄伎而轮扁有不传之妙掇蜩之薄术而伛偻有入神之巧轮扁曰得之于手而应于心口不能言有数存焉于其间臣不能以喻臣之子臣之子亦不能受之于臣史李广天性善射虽子孙他人学者莫能及心之精㣲口不能言也言之微妙书不能文也垂能目制方圎心度曲直然不能以教人传记司马太傅问谢𤣥恵子五车何以无一言入𤣥谢曰当是妙理不传埒有常径的有常所虽每发辄中非至妙也若驰平原赴丰草要狡兽截轻禽使弓不虚弯所中必洞斯则妙矣隋末王灵学射于督谟以为尽妙欲射杀谟独擅其美谟持短刀箭来辄截之惟有一矢谟张口承之遂啮其镝笑曰学射三年未教汝啮镞法集妙不可尽之于言事不可穷之于笔轮扁不能言微于其弟伯乐不能语妙于其子古之君天下者化之不示其所以化之之道及其弊也易之不示其所以易之之道本朝糟粕所传非粹美丹青难写是精神如萧何之识韩信此岂有法而可传者哉丹青妙处不可𫝊轮扁斵轮如此用自得三昧子理义之恱我心犹刍豢之悦我口庖丁曰始臣解牛之时所见无非牛者三年之后未尝见全牛也方今之时臣以神遇而不以目视庖丁为文恵君解牛手之所解肩之所倚足之所履膝之所踦砉然向然奏刀騞然莫不中音合于桑林之舞乃中经首之㑹得之于辔应之于手得之于手应之于心郢人垩墁其鼻若蝇翼使匠石斵去之匠石运斤成风尽垩其鼻不伤梓庆削木为鐻见者惊犹鬼神屠牛坦一朝解九牛而刃可以剃毛庖丁为刀十九年刃如新硎般之运斤羿之激矢史介葛卢闻牛鸣曰是生三牺皆用之矣其音云问之而信屠牛坦一朝解十二牛而芒刃不顿所排击剥割皆中理解也牙旷清耳于管絃离娄眇目于毫分逢蒙絶技于弧矢班输推巧于斧斤良乐轶能于相驭乌获抗力于千钧龢鹊发精于鍼石研桑心计于无垠谢安每言陶公虽用法而恒得法外意裴子野曰为文人皆得于手我独得于心贾坚字世固弯弓三石余烈祖以坚善射故亲试之乃取一牛置百步上召坚使射曰能中之乎坚曰少壮之时能令不中今已年老正可中之恪大笑射发一矢拂嵴再一矢磨腹皆附肤落毛上下如一恪曰复能中乎坚曰所贵者以不中为竒中之何难一发中之坚时年六十余矣观者咸服其妙传记长沙僧懐素好草书自言得草书三昧广汉翁伟能听鸟兽之音乗蹇马之野而田间有放马者相去数里鸣声相闻翁伟谓其御曰彼放马目眇其御曰何以知之曰骂此辕中蹇马蹇马亦骂之曰眇马御者不信使往视之马目果眇集弓不虚发应声而倒画宫于堵盈尺而曲尽其制计其毫釐而搆大厦无进退焉弓矢入养叔之手徽絃在师旷之膝何微之不中何妙之不尽陶士冶铸匠成于心韩干之马籍籍知名薛稷之鹤翩翩有声如良庖投刃无复肯綮本朝至哉天下乐终日在几案吴道子画人物如以灯取影逆来顺往旁见侧出横斜平直各相乗除得自然之数不差毫发出新意于法度之中寄妙理于豪放之外所谓游刃余地运斤成风付八音于师旷孰敢争能捐六辔于王良坐将致逺信手斫方圎规矩一中节事理倒置经以妾为妻以孽代宗俾昼作夜故不爱其亲而爱他人者谓之悖徳不敬其亲而敬他人者谓之悖礼子庖有肥肉廏有肥马民有饥色野有饿莩史贱妨贵少陵长逺间亲新间旧小加大淫破义所谓六逆也妇养姑者也亏姑以成妇逆莫大焉鸾凤伏窜兮䲭枭翺翔阘茸尊显兮谗谀得志贤圣逆曳兮方正倒置谓伯夷贪兮谓盗跖㢘章甫荐屦犹塞川原而为潢污本末舛逆首尾衡决荀恱曰简父兄之尊而崇賔客之礼薄骨肉之恩而笃朋友之爱略脩身之道而求衆人之誉割衣食之业以供飨宴之好汲黯曰陛下用羣臣如积薪后来者居上羣小得志士大夫皆丧气足反居上首顾居下倒悬如此莫之能解犹为国有人乎非亶倒悬而已今世俗谓不智者为能谓智者为不能听纳小吏雕琢大臣鹰隼横厉鸾徘徊兮论大道则先黄老而后六经杨赐曰冠屦倒易陵谷代处保字螟蛉剿拉同气魏徴曰隋末百姓彊而陵官吏倒持太阿授之以柄啖糟粕弃醇醪传记直如絃死道边曲如钩反封侯集衆鸟皆有行列兮凤独翔而无所薄凤凰不翔兮鹑鷃飞扬蔡女黜而出帷兮戎妇入而綵绣服菽藟兮蔓衍芳虈兮挫枯鹄窜兮枳棘鹈集兮帷幄腥臊并御芳不得薄兮嫫母衣锦西施负薪凤凰在笯兮鸡鹜翔舞停潦鱼招獭空仓䑕敌猫郁郁涧底松离离山上苗以彼径寸茎䕃此百尺条羣沙秽明珠衆草凌孤芳苹兰憔悴兮稂莠繁滋麟凤匿迹兮枭獍腾威愦匠罢斧兮拙者搆之离娄闭目兮瞽者扬眉子都蒙袂兮敦冶骋姿幽桂遗蓁菅马厌谷兮士不厌糠籺土被文绣兮士无短褐本朝驽骀自饱方争路騕褭长饥不在闲清浊不分经火炎崑冈玉石俱焚子驽骥同辕玉石相揉史牛骥同皁李膺谓钟觐曰公何太无皁白黄金与土同价冠冕隷皂混为一区传记从风纵火荻芝俱死集玉与石而同柜贯鱼眼与珠玑驽骏杂而不分服罢牛而骖骥并茅丝以为索菎蕗杂于靡蒸茅丝兮同综冠屦兮共絇同揉玉石兮一槩而相量苦称量之不审兮同权槩而就衡凤阙悲巢鵩鹓行乱野麏火炎崑岳砾石与琬琰俱焚严霜夜零萧艾与芝兰同尽齐竽混夏韶燕石厠琳琅滥吹混奏于齐竽昔虞坂之上逸骥与驽骀俱疲吴灶之中孤桐共樵苏并爨本朝家鸡野骛同登爼天边鸿鴈不易得便令作对随家鸡心无二用经采采卷耳不盈顷筐嗟我懐人寘彼周行终朝采緑不盈一掬终朝采蓝不盈一襜子百里奚爵禄不入于心故饭牛而牛肥采易得之物实易满之器以懐人寘周行之心贰之则不能满齐人有欲金者清旦衣冠之市适鬻金者之所因攫其金而去吏捕得之问曰人皆在焉子攫人之金何故对曰取金之时不见人徒见金白刃捍乎胷则目不见流矢目不两视而明耳不两听而聪逐兽者目不见太山嗜欲在外则明有所蔽夫目察秋毫之末而耳不闻雷霆之声耳调金石之声而目不见太山之髙小有所志则大有所忘使左手画方右手画圎令一时俱成虽执规矩之心回剟劂之手而不能者由心不两用则手不并运离娄察秋毫之锐不闻雷霆之声季子听清角之韵不见嵩岱之形史明有所不见聴有所不闻虽贤不能左画方右画圎董仲舒下帷讲诵三年不窥圎刘峻勤学行常读书不息地有坑坎每常倒蹶然后始悟传记目察秋毫之末者视不能见太山耳聴清浊之调者聴不闻雷霆之声何也唯其意有所偏也贾岛为诗当其苦吟虽逢公卿贵人皆不之觉一日见京兆尹跨驴不避唿诘之乆乃释禇遂良为太宗哀册自朝还马误入人家而不觉集仰面贪看鸟囘头错应人本朝方其得意于五物也太山在前而不见疾雷破柱而不惊吾将使世人左手运斤而右手执削目数飞鴈而耳节鸣鼓首肯旁人而足识梯级虽有智者有所不暇矣心随事移子事物交滑如理乱棼如渉惊浸一则以之憷惕一则以之忌讳一则以之惩剏是则一日之间一时之顷而径寸之地如炎如冰矣人有亡鈇者意在隣之子视其行步窃鈇也颜色窃鈇也言语窃鈇也作动态度无为而不窃鈇也俄而抇其谷而得鈇他日复见其隣之子动作态度无似窃鈇者心忧恐则口衔刍豢而不知其味耳聴钟鼓而不知其声目眡黼黻而不知其状轻煖平簟而体不知其安昔弥子瑕有宠于君卫国之法窃驾君车罪刖弥子之母有疾告弥子矫驾君车君曰孝哉为母之故犯刖罪及弥子色衰爱弛得罪于君君曰是甞矫驾吾车也昔弥子瑕有宠于卫君与君游于果园食桃而甘以其半啖君君曰爱我哉忘其口而啖寡人及弥子瑕色衰爱弛得罪于君曰是固甞啖我以余桃史昔贾大夫恶娶妻而美三年不言不笑御以如臯射雉获之其妻始笑而言贾大夫曰才之不可以已我不能射汝遂不言不笑田单将攻狄见鲁仲连曰将军攻狄不能下也田单曰臣以即墨破亡余卒破万乗之燕复齐之墟今攻狄不下何也仲连曰将军之在即墨坐则织蒉立则仗锸为士卒倡当此之时将军有死之心士卒无生之气所以破燕也今将军东有渑池之奉西有淄上之娱黄金横带而骋乎淄渑之间有生之乐无死之心所以不胜也子夏圣门之髙弟也犹且出见纷华盛丽而说入闻夫子之道而乐二者心战未能自决而况中庸以下渐溃于失教被服于成俗乎李广出猎见草中石以为虎而射之中石没矢视之石也他日射之终不能入矣物之兴衰情之起伏理有固然矣而崇替去来之甚者必唯宠惑乎当其接牀第承恩色虽险情赘行莫不徳焉及至移意爱析嬿私虽恵心妍粧愈献丑焉爱升则天下不足容其髙欢坠故九服无所逃其命韦曜素饮酒不过二升孙皓初见礼异时常为裁减或宻赐茶茗以当酒至于宠衰便见逼强辄以为罪乐广甞有亲客乆阔不复来广问其故答曰前在坐蒙赐酒方饮见盃中蛇意甚恶之既饮而疾于时河南㕔事壁上有角漆画作蛇广意盃中蛇即角影也复置酒于前处谓客曰盃中复有所见不答曰所见如初广乃告其所以客豁然意解沉疴顿愈苻坚败于淝水衆奔溃闻风声鹤唳皆以为王师至此传记熊渠子夜行见寝石以为伏虎弯弓而射之没金引羽下视知其石也因复射之矢跃无迹应郴为汲令请主簿杜宣赐酒时北壁上有挂赤弩照于盃中其影如蛇宣恶之便得疾云蛇入腹后郴使宣于故处设酒盃中复有蛇因谓宣曰此乃壁上弩影耳非有他怪宣意遂解芭蕉叶上无愁雨自是多情聴断肠集服药求汗或有弗获而愧情一集涣然流离终朝未餐则嚣然思食而曽子衔哀七日不饥夜分而坐则低迷思寝内懐殷忧则达旦不瞑劲刷理鬓醇醴发颜仅乃得之壮士之怒赫然殊观植发冲冠昔贾氏之如臯姑解颜于一箭丑夫为之改貌憾妻为之释怨居懽惜夜促在戚怨宵长匪外物兮或改固懽哀兮情换自縁今日人心别未必秋香一夜衰涧谷之水深不过咫尺丘垤之山髙不踰寻丈人则狎而玩之及至临泰山之悬崖窥巨海之惊澜莫不战掉悸慄眩惑自失所观变于前所守易于内始知无正色爱恶随人情举食于人当饥渴之望也一饭千金及饫而进于前虽海陆备鼎顾与糠籺齿本朝唐庄宗问郭崇韬曰昔吾与梁对垒于河上虽祁寒盛暑披甲跨马不以为劳今吾居深宫䕃广厦不胜其热何也崇韬对曰陛下昔以天下为心今以一身为意艰难逸豫为虑不同势自然也论八珍者必嚥言粪秽者必唾二者未甞与我接也唾与嚥何从生哉食中有蛆人之见者必呕也其不见而食者未甞呕也不拘形迹经同声相应髙下不必均也同气相求体质不必齐也史祁大夫外举不弃雠内举不失亲晋魏献子为政魏戊为梗阳大夫庾亮在武昌诸佐吏殷浩之徒乗秋夜往共登南楼不觉亮至诸人将起避之亮曰诸君少住老子于此兴复不浅便据胡牀而坐与浩等谈咏吴中大夫家有好竹王徽之欲观之便造竹下讽啸良乆主人洒扫请坐徽之不顾将出主人乃闭门徽之以此赏之尽懽而去陶潜既絶州郡觐谒其乡亲张野及羊松龄庞遵等或有酒要之共至酒坐虽不识主人亦欣然无忤酣醉便反或告右丞相魏徴私其亲戚上使温彦博按之曰徴不存形迹逺避嫌疑心虽无私亦有可责崔祐甫作相未逾年凡除吏㡬八百多称允当上曰有人谤卿除拟官多涉亲故如何祐甫曰进拟必须谙其才行臣若与其相识方可粗谙若素不知闻何由知其言行获谴之由实在于此髙元裕为中丞文宗难其代表言兄逸少才可任因以命之传记晋王徽之有隽才少为桓沖参军从沖值雨便下马入沖车中谓曰岂有独擅一车不容国士乎集古之知己者不待来求而后施徳举能而已其受徳者不待成身而后拜赐感知而已故不叩而响不介而合则其举必至而其感亦甚本朝王子猷之爱竹造门不问于主人陶渊明之卧舆遇酒便留于道上记纂渊海卷五十五记纂渊海卷五十六钦定四库全书记纂渊海卷五十六宋潘自牧撰论议部相忘形迹子乐其俗安其居隣国相望鸡狗之声相闻民至老死而不相往来若此之时则至治已鱼相忘乎江湖人相忘乎道术列子乗风而归曰噫不知风乗我耶我乗风耶海上之人有好鸥鸟者每旦之海上从鸥鸟游鸥鸟之至者百数不止田里相距鸡犬相闻人至老不相往来葢自足也史陶潜絶州郡觐谒其乡亲张野及羊松龄庞遵等或有酒要之共至酒坐虽不识主人亦欣然无忤酣醉便反传记尧之时有老人击壤于路曰吾日出而作日入而息凿井而饮耕田而食帝力何有于我哉司马徳操甞造庞徳公值其渡沔上先人墓径入其室唿徳公妻子皆罗拜堂下奔走供设须臾徳公还直入相就不知何者是客也集尧民不自知有尧但见安闲聊击壤鸡息鸟无疑生于天地不知天地之髙厚饮于江海不知江海之广深但请主人空扫地自携盃酒筦絃来本朝经年未通书子孰知我懒相期宇宙外无复较繁简韩魏公喜用知名之士或不识其面既用之其人亦不知所荐进也徒劳无补经九载绩用弗成作伪心劳日拙犹无耜而耕也子犹縁木而求鱼也助之长者揠苗者也非徒无益而又害之朱泙漫学屠龙于支离益殚千金之家三年技成而无用其巧推舟于陆劳而无功史舌弊耳聋不见成功系风抟影终不可得从之如抟影陆展染白发欲以媚侧室青青不解乆星星行复出唇腐齿落而不知益梁武穷心于释氏简文锐意于法门倾帑藏以给僧尼殚人力以供庙塔及乎三淮沸浪五岭腾烟假余息于熊蹯引残魂于雀子孙覆亡而不暇社稷俄顷而为墟报施之徴何其谬也集以直鍼而为钓兮又何鱼之能得虽家置一喙以自称道诟益甚耳徧啄邓林求一虫虫孔未穿长觜秃掬玉移山望山尽投石填海望海满持索捕风几时得将刀刮水几时断家藏今古帖墨色照箱筥饥来据空牀一字不堪煑虽家置一喙以自解市列千金以购人人必不信谤亦不止短绠徒施巧终然莫汲深炊沙作糜终不饱入海筭沙徒自困不劳余力经如取如携子西戎锟铻之劔用之切玉如切泥焉庖丁解牛奏刀騞然莫不中音薄氷当白日藂毛遇勐火史张耳陈余杖马箠下赵数十城郦生伏轼下齐七十余城以鸿毛燎于鑪灰之上举秦如鸿毛取楚若拾遗腐肉之齿利剑也犹以强弩射且溃之痈取青紫如拾地芥譬之蚊蝱之螫敺之而已摧枯朽者易为力易于太山破鸡子轻如四马载鸿毛摧强易于折枯消坚易于汤雪若举炎火以焚飞蓬覆沧海而注熛炭无异迅风之振秋叶排山压卵以汤沃雪杜预曰兵威已振譬如破竹数节之后迎刃而解以大吞小犹豺狼之食豚也譬如以驹犊鬬虎狼也何惧之有隋帝曰取尔如笼内鸡雏耳传记决江河而灌荧火磨萧斧而伐朝菌以千钧之弩射溃痈堕千钧之重集于鸟卵之上必无幸矣驰韩卢而逐蹇兔也集若纵火于秋蓬执棠谿以荆蓬秉干将以割肉顺风而纵烈火晒白日而扫朝云也若骇鲸之决细网奔兕之触鲁缟未足以喻其易落叶俟微风以陨而风之力盖寡犹烈火之燔秋蓬冲飈之扫落叶也譬犹回太阳以消湛露运沧海以灌燎火颠木之余枿痤疽之遗种斧斨欲加而先折鍼石未攻而自溃因云洒润则芳泽易流乗风载响则音徽自逺霜风冽冽摧朝菌连年收科第若摘颔底髭衆轻鬬蚁勇劣怒蛙纎缟当强弩之初孤豚偾肥牛之下事同拾芥力易摧枯杪忽蜂腰虚见辱于齐斧梯䑕首滥欲寄于旄头余力一挥应手糜碎洪鑪炽炭燎一毛大鼎烦汤沃残雪以赤刀效小割如利刃之破朽索势不可恃史四岳三涂太室荆山终南九州之险也是不一姓冀之北土马之所生无兴国焉恃险与马不可以为固也从古而然是以先王务修徳音以享神人不闻其务险与马也夫郄昭子其富半公室其家半三军恃其富宠以泰于国其身尸于朝其宗灭于绛不然夫八郄五大夫三卿其宠大矣一朝而灭莫之哀也唯无徳也穰侯昭王亲舅也秦所以东益地称帝穰侯之功也穰侯贵极富溢一夫开説身折势夺况于羇旅之臣也夏桀殷纣手搏豺狼足追四马勇非微也权非轻也秦二世力非弱也势非寡也其威尽势极闾巷之人为敌国旦握权则为卿相夕失势则为匹夫屈丐蒸土筑城而朕灭之岂在城也王晞曰人主恩私何由可保万一披猖求退无地传记鸿鹄沖天岂不髙哉矰缴尚得而加之虎豹为勐人尚食其肉席其皮魏武侯浮西河而下中流谓吴起曰美哉山河之固此魏之寳也对曰在徳不在险昔三苗氏左洞庭而右彭蠡徳义不脩而禹灭之夏桀之居左河济而右太华伊阙在南羊膓在北脩政不仁而汤放之殷纣之国左孟门而右太行常山在其北大河经其南脩政不徳而武王伐之由此观之在徳不在险若君不脩徳船中之人尽敌国也武侯曰善晋有河华九阿而夺于六卿齐有太山巨海而胁于田常集隆隆者絶炎炎者灭洞庭虽峻负之者北不见三公后寒饥出无驴作书报鲸鲵勿恃风涛势涛落归泥沙翻遭蝼蚁噬日近恩虽重云髙势却孤翻身落霄汉失脚倒泥涂荣难乆借剪袖㤙虽重残桃爱不终明不可恃子岂惟形骸有聋盲哉夫知亦有之史智者千虑必有一失集智有所不明数有所不逮神有所不通智亦有盲聋衆不可犯史衆怒难犯犯衆兴祸衆怒如水火焉不可为谋衆之所为不可奸也灌夫骂坐衆之所怒在于不平人生罔测史方其鼓刀屠狗卖缯之时岂自知附骥之尾徳流子孙哉司马喜髌脚于宋卒相中山范雎折胁折齿于魏卒为应侯百里奚乞食于鲁缪公委之以政甯戚饭牛车下齐桓公任之以国刘敬脱輓辂而建金城之安叔孙通舎枹鼔而立一王之仪身名俱荣卜式拔于刍牧𢎞羊擢于贾竖卫青奋于奴仆日磾出于降虏司马相如成都人家徒四壁立后数嵗为中郎至蜀太守以下郊迎县令负弩矢先驱蜀人以为宠信惟饿隷布实黥徒越以狗盗芮尹江湖郑詹缚于晋终亦无死钟仪南音卒获返国叔向囚虏自期必免范座骑危以生易死蒯通据鼎耳为齐上客张苍韩信伏斧鍎终取将相邹阳狱中以书自活贾生斥逐复召宣室倪寛摈死后至御史大夫董仲舒刘向下狱当诛为汉儒宗集緑骥垂耳于林下鸿雀戢翼于污池之者固以为园囿之凡鸟外廏之下乗也及整阑筋挥劲翮陵厉清浮顾盻千里岂可谓其借翰于晨风假足于六驳哉朝为讐虏夕为上将安国免徒起纡青组张敞亡命坐致朱轩不见公与相起身自犁锄李斯逐焉而为上卿邹阳囚焉而为上客本朝士方穷时困阨闾里庸人孺子皆得易而侮之若季子不礼于其嫂买臣见弃于其妻一旦髙车驷马旗旄导前骑卒拥后夹道之人相与骈肩累迹瞻望咨嗟而所谓庸夫愚妇者奔走骇汗羞愧俯伏以悔罪于车尘马足之间者此一介之士得志当时而意气之盛昔人比之衣锦之荣者也赵广汉河间之郡吏也尹翁归河东之狱吏也张敞大守之卒吏也王尊涿郡之吏左也出之为将入之为相世路崄巇集荆棘聚而成林世路崄巇太行孟门岂云嶃絶世议迫阨不容其髙云海方荡潏孤鳞安得宁世路如秋风相逢尽萧索世路有屈曲世梗悲路澁世路知交薄时危人事急风逆羽毛伤浮生有荡汨吾道正羁束人衆难容身石壁滑侧足云雷屯不已艰险路更跼普天无川梁欲济愿水缩举头向苍天安得骑鸿鹄盈盈一尺水浩浩千丈波时情变寒暑世利等锱铢若比世路难犹自平于掌世涂昏险拟步如漆世路山河险君门烟雾深官途似风水可怜百鸟纷纵横虽有深林何处宿人心虽自硬世路终难抝本朝线路不容足要路风波无限恶平地生﨑岖人心难託子喜则交颈相靡怒则分背相踶孔子曰人心险于山川难于知天天亦有春秋冬夏旦暮之期人有厚貌深情使信士分财不如探筹使㢘士守财不如闭户史史佚曰非我族类其心必异子晳曰我好见之不知其有异志也子产曰人心不同如其面焉吾岂敢谓子面如吾面乎虽有亲父安知其不为虎虽有亲兄安知其不为狼始常山王成安君为刎颈交卒灭亡患生于多欲而人心难测也入吾室操吾戈以伐我苻丕曰垂在邺如借虎侵咬常恐为肘腋之变昔吕布杀丁原以事董卓终诛董而为贼刘牢反王恭以归晋还背晋以搆妖惟有人心相对间咫尺之情不能料李繁者汝之子也阳城尽疏裴延龄过恶欲宻论之以繁故人子使之缮冩繁径以告延龄先诣上一一自解疏入上以为妄不之省集孰知其不合兮若竹柏之异心失意杯酒间白刃起相讐无曰父子无间昔有潘崇无曰至亲无二或容江充人心若波澜他人方寸间山海㡬千重轻言託朋友对面九疑峰翻手为云覆手雨纷纷轻薄何足数天可度地可量唯有人心不可防但见丹诚赤如血谁知伪言巧似簧太行之路能摧车若比君心是坦途巫崃之水能覆舟若比君心是安流理平则为鸾为凤为鹓为鹭世变则为蛇为豕为猊为枭者十恒八九平生亲友心岂得知浅深今夫平居里巷相慕恱酒食游戏相徴逐诩诩强笑语以相取下握手出肺肝相示指天日涕泣誓死生不相背负一旦临小利害仅如毛发比反眼若不相识落陷穽不一引手救反挤之又下石焉者皆是也湜辈虽屡指教不知其果不叛去否小人之虑险平地生太行大海波涛浅小人方寸深海枯终见底人死不知心世情本难合对面隔山丘儿冠出门父翁不知其往止女筓上车夫人不保其贞污一人千万心一日天无风四溟波尽息人心风不吹波浪髙百尺识貌不识肠长恨人心不如水等闲平地起波澜天下之言事为修洁者有如河间之始为妻妇者乎天下之言朋友相慕望者有如河间之与其夫切宻者乎河间以自败于暴强诚服其利归敌其夫犹盗贼仇讐不忍一视其面卒计以杀之无须臾之戚则凡以情爱相恋结者得不有邪利之滑其中耶亦足以知恩之难恃矣本朝丑好随手翻人心百态巧且难临危利害两相闗朝为亲戚暮讐敌自古常叹交道难当人尽賔主对面如蛮夷其居使然经墟墓之间未施哀于民而民哀社稷宗庙之中未施敬于民而民敬目不自见市井相与言则以财与利十仭之城楼季弗能踰者峭也千仭之山跛羊易牧者夷也甚雾之朝可以细书不可以望寻常之外秃腐之山无十丈之材眼能察天衢而不能周项领之间两目不相为视崑山之下以玉抵乌彭蠡之濵以鱼食犬而人不爱者非性轻财所重故也史叔向之母曰深山大泽实生龙蛇如目见毫毛而不见其睫也齐鲁之闲于文学自古以来其天性然也髙眀之家鬼瞰其室邹鲁守经学齐楚多辩智韩魏有竒节秦汉以来山东出相山西出将万室之邑必有万钟之藏千室之邑必有千钟之藏勐虎在深山百兽震恐及其在穽槛之中摇尾而求食钧天广乐必有竒丽之观帝室皇居必蓄非常之宝富贵生不仁沉溺致愚疾河南帝城多近臣南阳帝乡多近亲衣冠人物尽在中原京师衣冠所聚身名所出从容附㑹不勤而成水清无大鱼传记楚国食贵于玉薪贵于桂争名者于朝争利者于市髙山之巅无美木伤于多阳也大树之下无美草伤于多隂也与君子游苾乎如入兰芷之室乆而不闻则与之化矣与小人游贷乎如入鲍鱼之肆乆而不闻与之俱矣是故君子慎其所去就与君子游如履长日加益而不自知也与小人游如履薄冰每履而下㡬何而不陷乎哉髙山多林必有怪虎豺藏孕焉深渊大川必有蛟龙焉林中多疾风富贵多谀言鬼谷先生曰子不见河边之树乎仆御折其枝风浪盪其根此木岂与天地有讐怨所居然也子不见嵩岱之松柏乎上枝干于青云下根通于九泉千秋百嵗不逢斧斤之患此木岂与天地有骨肉所居然也市㕓所㑹万商之渊蝨处头而黒麝食柏而香颈处险而瘿齿居晋而黄五陵佳气无时无帝都名利塲鸡鸣无安居温饱充于内清㢘形于外南山多白云洛阳惟红尘闇生魑魅蠧生虫贫士少颜色贵门多轻肥懐贝玉以之名都之肆未有不售者也挈而之三家之野未有不盗而困者枯巢无还羽在富易为容居贫难自好蓬门自古少车尘知君五陵客不乐石门游青云岂有窥梁燕浊水应无避钓鱼独树髙髙风势急平湖渺渺月明多松柏之下无凡草鸑鷟之侣无凡禽水宿知寒早愁眠觉夜长水积而深纵壑之鳞跃风积而厚垂天之翼奋火山无冷地浊流无清源本朝居贫贱而有闻易处富贵而无过难日近先知晓天低易得春近水楼台先得月向阳花木易逢春公子何自知秋阳哉生于华屋之下而坐朝廷之上出拥大盖入侍帷幄暑至于温寒至于凉而已其势使然经何以聚人曰财世禄之家鲜克由礼位不期骄禄不期侈子子路曰负重涉逺不择地而休家贫亲老不择禄而仕三尺之岸虚车不能登百仭之山任负车登焉陵迟故也衰麻苴杖者志不存乎乐非耳不闻服使然也黼黻衮冕者容不䙝慢非务庄服使然也介胄执戈者无退懦之气非体纯勐服使然也夫刍狗之末陈也盛以箧衍巾以文绣尸祝斋戒以将之及其已陈也行者践其首嵴苏者取而爨之谚曰长袂善舞多资善贾此言多资易为功也衣食足而知荣辱夫尧舜在上虽十桀纣而不能乱者势治也桀纣在上虽十尧舜而不能治者势乱也饥嵗之春幼弟不饱穰嵗之秋疎客必食遗腹子不思其父无貌于心也夫民有余即让不足则争让则礼义生争则暴乱起扣门求水莫不与者所饶足也林中不卖薪湖上不鬻鱼所有余也故物丰则欲省求赡则争止尧为匹夫不能使隣家至为主则令行禁止明月之光可以逺望而不可以细书盛雾之朝可以细书而不可以望㝷常之外富不学奢而奢舜之方陶不能利其巷也及南面而君天下蛮夷皆被其福挈瓶丐水执爟求火而人不吝非性好施有余故也悬千金于市而人不敢取者分定矣委一钱于地童子争者分不定矣史膏粱之性难正食鲜肥者多骄放安民可与行义危民可与为非治狱吏上下相殴以刻为明深者获公名平者多后患故治狱之吏皆欲人死非憎人也自安之道在人之死人情安则乐生痛则思死捶楚之下何求不得故囚人不胜痛则饰词以视之吏治者利其然则指道以明之上奏畏却则锻鍊而周内之虽咎繇聴之犹以为死有余辜何则成练者衆文致之罪明也勇略震主者身危功盖天下者不赏衣食足而知荣辱谦让生而争讼息夫百人作之不能衣一人欲天下亡寒胡可得也一人耕之十人聚而食之欲天下无饥不可得也饥寒切于民之肌肤欲其亡为奸邪不可得也孤者易伤贫者易感本根既微枝叶强大故其末流有纵横之事势数然也生而富者骄生而贵者傲生富贵而不能骄傲者未之有也势存则威无不加势亡则不保一身贵不与骄期而骄自至富不与奢期而奢自至贫不学俭富不学奢非人性也势使然耳厦屋初成而大匠先立其下嘉禾始熟而农夫先甞其粒晋刘毅曰上品无寒门下品无势族宋明帝诏曰贵髙有危殆之惧卑贱有沟壑之忧辛雄曰凡人所以临阵忘身触白刃而不惮者一求荣名二贪重赏三畏刑罚四避祸难非此数者虽圣王不能使其臣慈父不能厉其子矣朱敬则曰急趋无善迹促柱少和声乆安之民骄佚则难教经乱之民愁苦则易化譬犹饥者易为食渴者易为饮也传记市朝则满夕则虚非朝爱市而夕憎之也求存故往亡故去贵不与富期而富自至富不与粱肉期而粱肉至粱肉不与骄侈期而骄侈至与骥俱走则人不胜骥矣居于车上而任骥则骥不胜人矣渔人匠者何患山海之贫罄哉集广川无逆流钱之所在危可使安死可使活钱之所去贵可使贱生可使杀洪波振壑川无恬鳞惊颷拂野林无静柯髙风摧秀木少年乐新知衰暮思故友文章之作恒发于羇旅草野至若王公贵人气得意满非性能而好之则不暇以为夫和平之音淡薄而愁叹之声要妙欢愉之辞难工而穷苦之言易好也络首縻足兮骥不能踰跬步无所阻兮跛鼈千里炎天无冽井日月停午物无邪隂短线无富鸡长往家贫客渐稀长江不肯向西流世胄蹑髙位英俊沉下僚地势使之然由来非一朝在贵多忘贱本朝朱门有遗啄千里来燕公门冷如水百饱食有残肉饥食无余菜先竭是甘井得尺箠当勐虎奋唿而操击徒手遇蚚蜴变色袒裼而按剑则乌获不敢逼冠胄衣甲据兵而弯弓杀之矣利之所在天下趋之是故千金之家欲有所为则百家之市无宁居者自下观上无限富贵自上观下无限贫贱无可奈何史杨彦询曰譬如人家有子父母所不能制将如之何传记夜行者能无为姦不能禁狗使无吠已也本朝攻之蹔破而愈坚扑之未灭而愈炽遂至于无可奈何天下之患莫大于不知其然而然不知其然而然者是拱手而待乱也可已则已史无损于鲁而祗为名卫寗喜专公孙免余请杀之公曰事未可知秪成恶名止也不足以害吴而多杀国士不如已也祸福倚伏子祸者福之所倚福者祸之所伏孰知其极宋人有好行仁义三年不懈家无故黒牛生白犊以问孔子曰此吉祥也以荐上帝居一年其父无故而盲其牛又复生白犊其父又复令其子问孔子其子曰前问之而失明又何问乎父曰圣人之言先污后合其事未究姑复问之其子又复问孔子孔子曰吉也复教以祭其子归致命其父曰行孔子之言也居一年其子无故而盲其后楚攻宋围其城民易子而食之析骸而炊之丁壮者皆乗城而战死者大半其人以父子有疾皆免及围解而疾俱复庆者在堂弔者在闾祸与福隣莫知其门失火而遇雨失火则不幸遇雨则幸也故祸中有福祸之所倚反而为福福之所伏还以成祸妖之所见或能为吉祥之降亦或成凶有知祸之为福福之为祸妖之为吉祥之为凶则可与言物类矣史与于青之赏必与于其罚祸兮福所倚福兮祸所伏忧喜聚门吉凶同域英布少时遇相者曰当黥而王后被刑果为王窦广国家贫为人所略卖为其主入山作炭寒卧岸下百余人岸崩尽压杀卧者独少君得脱卜曰当侯窦后立封侯朱英谓春申君曰世有无望之福亦有无望之祸传记文种曰皇天祐助前沉后扬祸为徳基忧作福堂夫郊祀之牛衣之以朱采食之以禾粟非不乐也及其用时鼎镬在前刀爼列后当此之时虽欲还就孤犊宁可得乎集休咎相乘蹑翻覆若波澜福为祸胎祸作福阶北叟塞上之翁也马无故亡入胡人弔之翁曰安知非福乎后其马将胡骏马而归人贺之翁曰安知非祸乎后其子骑堕而折臂人弔之曰安知非福乎后胡兵大出丁壮者战死唯子以跛故得父子相保故以北叟知祸福相因倚伏生也动而得谤名亦随之晋胜鄢陵范燮祈死吴克劲越夫差启殃祸福囘环车转毂荣枯反覆手藏钩本朝魏徴停叔玉婚乃天以祜魏氏房𤣥龄之子遗爱因尚主遂为房氏大祸福少祸多子福轻于羽莫之知载祸重乎地莫之知避福不盈跳祸溢于世利轻春露害重冬霜欢华不满眼咎责塞两仪福过祸生史无徳而禄殃将至矣夫徳福之基也无徳而福犹无基而厚墉也其壊也无日矣宻康公母曰小丑备物终必亡乆乗富贵福积为祟贵臣常祸伤于宠也转祸为福子子曰中行文子倍道失义以亡其国而能礼贤以活其身圣人转祸为福此谓是欤失火遇雨祸中福宋人好善父子无故而盲其后楚攻宋丁壮者死老幼皆止城破皆屠独父子盲得无乘城围解则父子俱视史齐有仲孙之难而获桓公至今赖之晋有里克丕郑之难而获文公是以为盟主韩信坐法当斩信乃仰视滕公曰上不欲就天下何为斩壮士滕公竒其言壮其貌释而不斩与语大恱之言于上以为治粟都尉蒯通说范阳令曰君急遣臣见武信君君可转祸为福矣诡祸为福张苍坐法当斩后解衣肥白如瓠时王陵见而怪其美士乃言沛公救勿斩后以为代相迁为附相经载髙宗雊雉之异以明转祸为福之验圣人转祸而为福智士因败而成功安禄山讨奚契丹为虏所败张守珪奏请斩之禄山临刑唿曰大夫不欲讨奚契丹耶奈何杀禄山守珪亦惜其骁勇欲活之乃更执送京师杜兼诬奏李藩于张建封之薨摇动军情上大怒宻诏杜佑使杀之佑素重藩懐诏旬日不忍发因引藩出诏示藩藩神色不变曰此真报也佑曰君谨勿出口吾已宻论用百口保君矣上诏藩诣长安望藩仪度安雅乃曰此岂为恶者耶除授秘书郎舒元舆有族子守谦愿而敏元舆爱之从元舆者十年一旦忽以非罪怒之日加谴责奴婢辈亦薄之守谦不自安求归江南元舆亦不留守谦悲叹而去夕至昭应闻元舆收族守谦独免集每因祸以禔福亦践危而必安北叟塞上之翁其子骑而折臂人弔之曰安知非福乎后北兵大出丁壮者战死唯翁子以跛故得父子相保蒯通据鼎耳为齐上客张苍韩信伏斧锧终取将相邹阳狱中以书自活贾生斥逐复召宣室倪寛摈死后至御史大夫董仲舒刘向下狱当诛为汉儒宗此皆瓌伟博辨竒壮之士能自解脱知足下遇火灾家无余储仆始闻而骇中而疑终而大喜盖将弔而更以贺也京城人多言足下家有积货士之好亷名者皆畏忌不敢道足下之善独自得之心蓄之衔忍而不出诸口以公道之难明而世之多嫌也一出口则嗤嗤者以为得重赂常与孟㡬道言而痛之乃今幸为天火之所涤盪凡衆之疑虑举为灰埃黔其庐赭其垣以示其无有而足下之才能乃可以显白而不污其实出矣是祝融囘禄之相吾子也则仆与㡬道十年之相知得开其发策决科者授子而不慄虽欲如向之蓄缩受侮者其可得乎于兹吾有望于子是以终乃大喜也病木斧斤遗本朝孙真人着大风恶疾论曰神仙传有数十人皆因恶疾得仙道何者割弃尘累懐颖阳之风所以因祸而取福也李程贞观中试日五色赋初出试杨于陵遇程询其所试于陵谓程曰公今须作状元翌日无名于陵深不平乃于故册子末缮写而斥其名氏携之以诉主文主文叹赏不絶于陵曰当今场中若有此赋侍郎何以待之主文曰非状元不可也于陵曰苟如此侍郎亦遗贤矣此乃李程所作亟命取李程所纳卷对不差一字主文因谋之于陵擢为状元祸生所忽经子曰小人溺于水君子溺于口大人溺于民皆在其所䙝也子隙穴之风轻尘不动毛发不摇及中肌肤以为深疾史子产曰水懦弱民狎而玩之则多死焉祸固藏于微隠而发于人之所忽堤溃蚁孔气洩针芒忧祸相仍史草木遭霜者不可以风过裴寂谓刘文静曰贫贱如此复逢离乱集茫然阮籍途更洒杨朱泣落陷穽不一引手救反挤之又下石焉巳抱沉疴冷更贻魑魅忧清羸还对月迟暮更逢秋羸骨欲消犹被刬疮痕未灭又遭弹本朝譬如乗轻车驭骏马冐险夜行而仆夫又从后鞭之岂不殆哉枯木自少叶不堪经晓霜春残已是风和雨更看游人憾落花杨文公亿为执政者所恶言事者攻之不已公曰已挤沟壑犹下石而不休方困蒺藜尚弯弓而相射不待増益子华霍之极大沧海之滉瀁其髙不借翔埃之来其深不仰行潦之注史雕之不増文磨之不加莹集苟赞其道若誉天地之大褒日月之明非愚则惑不待矫揉子鹄不日浴而白乌不日黔而黑木不待櫽括而直者其性直也鸟排虚而飞兽跖实而走蛟龙水居虎豹山处天地之性也良玉不雕美言不文五玉不染而坚寒冰不磨而朗集美雅之体无待韦絃至宝不雕琢大圭之质岂待磨砻良玉虽朴不受采醴泉自甘非有和真色缜宻丹青无自入也美味天成麴糵无所资也本朝金沉羽浮盖有常性就死之牛见之而不忍入井赤子覩之而憷惕牧人厚方苞之苇稚子闵方雏之雉当其情动于中葢有所自天力自然不施胶筋不待拟议子两木相摩而燃金火相守而流圎者常转窽者常浮自然之势也史雷霆之所击无不摧折者万钧之所压无不靡灭者禇碧曰冰炭不言而冷热之质自明者以其有实也集近火固宜热履冰岂无寒楩楠出地知为栋梁凤凰在殻知摩云霄凤凰芝草贤愚皆以为美瑞青天白日奴隷亦知其清明本朝如炊之无不熟种之无不生也自有定价集毛嫱西施善毁者不能蔽其好称谓一立古先圣贤所不敢移精金百鍊良骥千金本朝鬻千金之璧者不之于肆而愿观者塞其门观者叹息而主人无言焉非不能言知言之无加也文章如金玉各有定价先后进相汲引因其言以信于世则有之矣至其品题髙下盖付之衆口决非一夫所能抑扬欧阳公言文章如精金美玉市有定价非人所能以口舌贵贱也蓝田生美玉未琢价连城不可浅量经汲养而不穷愈汲愈生齐大饥黔敖为食于路以待饿者而食之有饿者蒙袂葺履贸贸然来黔敖曰嗟来食扬其目而视之曰予惟不食嗟来之食以至于斯也从而谢焉终不食而死子子贡南游于楚过汉隂见一丈人方为圃畦凿隧而入井抱瓮而出灌用力多见功寡子贡曰凿木为机后重前轻挈水若抽其名为橰圃老曰闻有机事必有机心吾非不知羞不为也见虎一文不知其武见骥一毛不知善走行一棋不足以见智弹一弦不足以见悲故九州不可顷亩也八极不可道里也大山不可丈尺也江海不可斗斛也不可以黔娄原宪之贫而谓古者无陶朱倚顿之富不可以无盐宿瘤之丑而谓在昔无南威西施之美王莽引典坟以饰其邪不可谓儒者皆为簒盗也相如因鼔琴以窃文君不可谓雅乐主于淫佚也史赵有处士毛公隠于博徒薛公隠于卖浆家始孟尝君列此二人于賔客賔客尽羞之及孟尝有秦难卒此二人捄之韩安国坐法狱吏田甲辱安国安国曰死灰独不复燃乎即溺之居无㡬韩安国为梁内史毛遂从平原君合从十九人相与笑之后至楚卒定从而归毛义家贫以孝行称南阳张奉慕其名往候之坐定而府檄适至以义守令义捧檄而入喜动颜色奉心贱之及义母死后举贤良徴不至张奉叹曰贤者固不可测往日之喜乃为亲屈也器博者无近用安静之吏日计不足月计有余王导因事就功虽无日用之益而嵗计有余庸可以水旱而累尧汤乎魏舒不为乡亲所重后为将军钟毓长史毓每与参佐射舒常为画筹而已后遇射人不足以舒满数舒容范闲雅发无不中举坐愕然莫有敌者毓曰吾之不足以尽卿才有如此射矣王湛初有隠徳人莫能知兄弟宗族皆以为痴兄子济轻之甞诣湛见床头有周易济请言之因剖析𤣥理微妙而有竒趣皆济所未闻武帝亦以湛为痴见济辄问之济曰臣叔殊不痴王敬则母常谓人云敬则应得鸣鼓角人笑之曰汝子得为人吹角可矣后果封侯给鼔吹曹景宗大破魏军振旅凯入帝于华光宴饮因令左仆射沈约赋韵景宗不得韵意色不平启求赋诗帝曰卿技能甚多人才英拔何必止在一诗景宗已醉求作不已诏令约赋韵已尽唯余竞病二字景宗便操笔斯须成其辞曰去时儿女悲归来笳鼔竞借问行路人何如霍去病帝欣然不已约及朝贤惊嗟竟日诏令上史陈庆之曰吾始以为大江以北皆戎狄之乡比至洛阳乃知衣冠人物尽在中原非江东所及也魏游雅曰昔崔司徒谓髙生丰才博学所乏者矫矫风节耳余亦以为然及司徒得罪诏㫖临责声嘶股慄殆不能言髙子独敷陈事理辞义清辨音韵髙亮人主为之动容听者无不神耸此非矫矫者乎封常清少孤贫细瘦颣目一足偏短求为髙仙芝傔不纳常清日候仙芝出入不离其门凡数十日芝不得已留之㑹达奚部竒之仙芝为节度使即署常清判官桑维翰随事裁决初若不经思虑人疑其疎略退而熟议之终亦不能易也传记张华见禇陶语陆平原曰君兄弟龙跃云津顾彦先凤鸣朝阳谓东南之宝已尽不意复见禇生陆曰公未覩不鸣不跃者耳凤凰初起也环二十歩之雀喔咿而笑之及升阳一诎一信展转云间藩篱之雀超然知不及逺矣士褐衣未甞饱也世俗之士即以为羞耳及其出则定庙议用则延民命世俗之士超然自知不及逺矣集夫鲲之为鱼也潜碧海泳沧溟沈鳃于渤海之中掉尾乎风涛之下而濠鱼井鲋自以为可得而齐焉鹏之为鸟也刷毛羽恣饮啄戢翼于天地之间宛颈乎江海之畔而双凫乗鴈自以为可得而䙝焉及其羽化垂天抟风九万振鳞横海击浪三千宁能借翰于桑榆假力于在藻资江滨涓流之水待堀堁扬尘之风哉人之难知尧舜所病胡可以一训一语而谓尽其能哉勿言分寸铁善用乃长兵本朝尽道满城无国艳不知朱戸锁婵娟刘中山谓王曽曰状元试三塲一生喫着不尽曽曰平生之志不在温饱不可损益子单父一嵗之麦于鲁不加强丧之不加损举世而誉之不加劝举世而非之不加沮天下之水莫大于海万川归之不知何时止而不盈尾闾泄之不知何时已而不虚注焉而不满酌焉而不竭禹之时十年九潦而水不加益汤之时八年七旱而涯不加损不能毁山之一毛富贵不足以益卑贱不足以损不为尧存不为桀亡毁誉之于已犹蚤䖟之一过也渴饮河水腹满而河水不为之竭尧舜在上虽有十桀不能乱者势治也史江湖之崖渤海之岛羣鴈集不为之多双凫飞不为之少九牛亡一毛譬犹钟山之玉泗滨之石累珪璧不为之盈採浮磬不为之索譬犹衡阳之林岱隂之麓伐寻抱不为之稀蓺拱把不为之数尘加岱嵩霜集淮海虽未有益不为损也如彼白圭质无尘㸃清不増洁浊不加染虞仲翔美宝为质雕磨益光不足以损唐段志沖曰尺雾障天不亏其大寸云㸃日何损于明传记鸿鹄髙飞沖天然其所恃者六翮耳夫腹下之毳背上之毛増去一把飞不为髙下子贡曰臣誉仲尼如两手捧土而附泰山其无益明矣臣不誉仲尼如两手把泰山无损亦明矣一室之中益一人烛不为益明去一人烛不为益暗集青蝇不能秽垂棘邪论不能惑孔墨行潦暴集江海不以为多䲡鱓并迯九罭不以为虚是以许由匿尧而深隠唐氏不以衰夷齐耻周而逺饿文武不以卑百川注东海东海无虚盈泥滓不能浊澄波非益清淮济之清有玷焉若秋毫固不为病日月之蚀大圭之瑕曷足以伤其明黜其宝哉秽者自秽不足以害吾洁狭者自狭不足以害吾广幽者自幽不足以害吾明落一星伐一树不足以损天地光辉如大仓之稊米委一粒于万钟誉之所不能益者毁不能损荣之所不能动者辱不能加利之所不能动者害不能婴俾吾为秋毫之杪吾亦自足不见其小俾吾为泰山之阿吾亦无余不见其多终年汲引絶不耗复不盈不可比谕经观天下之物无可以称其徳者子泽及万世而不为仁长于上古而不为夀覆载天地彫刻衆形而不为巧千里之逺不足以举其大千仭之髙不足以极其深在太极之先而不为髙在太极之下而不为深先天地生而不为乆长于上古而不为老史庄周其言洸洋自恣王公大人不能器之深者入黄泉髙者出苍天大者含元气纎者入无伦王戎常目山涛如璞玉浑金人钦其宝莫能名其器集昭乎日月不足为明崒乎泰山不足为髙巍乎天地不足为容洁乎瑾瑜不足为其珍芬乎兰茝不足为其秀确然金石不足以为坚澹然冰玉不足以为润云烟绵联不足为其态也水之迢迢不足为其清也春之盎盎不足为其和也秋之明洁不足为其格也风樯阵马不足为其勇也时花美女不足为其色也荒园陊殿梗莽丘陇不足为其恨怨悲愁也鲸呿鳌掷牛鬼蛇神不足为其虚荒诞幻也通塞若水变化若龙动之谓道非可以一善称非可以一行目本朝天子有道其徳不可得而名辅相有徳其才不可得而称故汉之文景纪无可书之事唐之房杜传无可载之功譬夫天地之妙造化万物动者植者无细与大不见痕迹自极其工分量不同经厚于仁者薄于义亲而不尊厚于义者薄于仁尊而不亲譬之宫墙赐之墙也及肩闚见室家之好夫子之墙数仭不得其门而入子天之道损有余补不足人之道损不足奉有余公仪伯以力闻周宣王聘之曰女力何如曰臣力能折春螽之股堪胜秋蝉之翼王曰吾力能裂犀兕之革曳九牛之尾犹憾其弱上古有大椿者以八千嵗为春秋杇壤之上有菌芝者生于朝死于晦春夏之月蠓蚋者因雨而生见阳而死溟海有鱼焉其广数千里其长称焉其名为鹏翼若垂天之云江浦之间生么虫其名曰焦螟羣飞而集于蚊睫弗相触也栖宿去来闻勿觉也宋元君将图画衆史皆至䑛笔和墨在外者半有一史后至者儃儃不趋受揖不立因之舎公使人观之则解衣槃礴孔子谓子路曰水行不避蛟龙者渔父之勇也陆行不避兕虎者猎夫之勇也白刃交于前视死若生烈士之勇也大智闲闲小智间间夫子步亦步夫子趋亦趋夫子驰亦驰夫子奔逸絶尘而囘瞠乎若后矣塪井之蛙谓东海之鼈曰井干之乐至矣东海之鼈左足未入而右膝已絷鹏圗于南溟水击三千里抟扶摇而上者九万里蜩与鸠决起而飞枪榆枋斥鷃腾跃而上不过数仭而下翺翔蓬蒿之间轻死而暴是小人之勇也君子能则寛容易直以开导人不能则恭敬蹲绌以畏事人小人能则倨傲辟伪以骄溢人不能则妬嫉怨诽以倾覆人楚王有白猨自射之则抟矢而熙使养由基射之始调弓矫矢未发而猨拥柱号矣泰山之与丘垤河海之与行潦仲尼之道犹四渎也经流中国终入大海他人之道者西北之流也纲纪夷貉或入于沱或沦于汉良马不待策錣而行驽马虽两錣之而不能进许由独善其身太公兼利天下衆木不能法松柏诸虫不能学龟鹤明之所及虽𤣥隂幽夜之地毫釐芒发之物不以为难焉茍所不逮者虽日月丽天之炤灼嵩岱干云之峻峭犹不能察焉虎豹之所余乃狸鼠之所争也陶朱之所弃乃原颜之所无也瓦盎木柸比门所饶金觞玉爵万家无一江河之流烂胔漂尸纵横接连而人饮之者量大故也盆盂之水鼠尾一曳必呕吐而弃之者量小故也子游治武城仲尼发割鸡之叹尹何为邑宰子产出制锦之谏师旷对晋平公曰少而学者如日出之光壮而学者如日中之光老而学者如秉烛夜行史子皮曰君子务知大者逺者小人务知小者近者子文治兵于暌终朝而毕不戮一人子玉复治兵于蒍终日而毕鞭七人贯三人耳愚者昧于成事智者观于未形故以诈遇诈犹有巧拙焉以诈遇齐譬之犹以锥刀堕太行山也子产治郑民不能欺子贱治单父民不忍欺西门豹治邺民不敢欺故以桀诈桀犹巧有幸焉以桀诈尧譬之以卵投石以指挠沸若赴水火入焉焦没耳工人之用钝器也劳筋苦骨终日矻矻及巧冶铸干将莫耶清水淬其锋越砥敛其锷水断蛟龙陆抟犀革荷旃被毳者难与道纯绵之丽宻羹藜茹糗者不足与论太牢之滋味小智自私贱彼贵我达人大观物亡不可度长絜大比权量力不可同而语盲者不见咫尺而离娄烛千里之隅男虽贱各为其家阳女虽贵各为其国隂上智不处危以侥倖中智能因危以为功下愚安于危以自亡智者顺时而谋愚者逆理而动智者顺以成徳愚者逆以取害管宁与华歆共锄菜见地有金宁锄不顾与瓦石无异歆捉而掷之人以是知其优劣费祎为尚书令传以朝脯听事其间接宾客饮食嬉戏加之博奕每尽人之欢董允代祎旬日之中事多停滞桓温来朝或云欲诛王谢谢安神色不变坦之流汗沾衣倒执手版或谓华谭曰谚言人之相去如九牛毛宁有此理乎谭对曰昔许由巢父让天子之贵市道小人争半钱之利此之相去何啻九牛毛也魏主执任城勰手曰二曹以才名相忌吾与汝以道徳相亲顾恱之与简文帝同年而发早白帝问其故对曰松柏竒姿经霜犹茂蒲栁常质望秋先零颜峻谢庄为吏部尚书时人语曰颜峻嗔而与人官谢庄笑而不与人官齐神武令诸子各理乱丝帝独抽刀斩之曰乱者须斩松柏孤生劲特无所因倚女萝弱不能立必附他木正人如松柏独立不倚邪人如藤萝非附他物不能自起李晟为其子请昬于延赏不许晟谓人曰武夫性快释怨于杯酒间则不复贮胷中矣非如文士难犯外虽和解内蓄憾如故乌得无惧土城竹马童儿乐也饰金翠罗绮妇人乐也贸迁有无商贾乐也髙官厚秩士大夫乐也战无前敌将帅乐也四海宁一帝主乐也传记君子得时如水小人得时如火郭林宗曰奉髙之器譬诸汍滥虽清而易挹叔度汪汪如千顷波澄之不清挠之不浊不可量也夏侯太初甞倚柱作书时大雨霹雳破所倚柱衣服焦燃神色无变书亦如故宾客左右皆跌荡不能住杨脩为丞相曹操主簿至江南读曹娥碑上八字问脩脩曰知之操曰待朕思之行三十里乃得之令脩解脩曰黄绢色丝絶字幼妇少女妙字外孙女子好字韲臼受辛辞字操曰一如朕意俗云有智无智校三十里孔子曰仁义动君子财色动小人鲁有男子独处于室隣人嫠妇又独处于夜暴风雨至而室壊妇人趋而託之男子闭户而不纳曰吾闻之男女不六十不同居今子幼吾亦幼不可以纳子妇人曰子何不若栁下恵然妪不逮门之女国人不称乱男子曰栁下恵固可吾则不可集尺泽之鲵岂能与鲲鱼量江海之大藩篱之鷃岂能与凤凰料天地之髙哉犨麋之与子都培蝼之与方壶彼桑榆之末光踰长庚之初辉鹪鹩巢于蚊睫大鹏弥乎天隅一飞沖青天旷世不再鸣安与鹑鷃徒翩翩戏中庭驽蹇之乗不骋千里之涂燕雀之俦不奋六翮之用巢许蔑四海商贾争一钱众星罗青天朗者独有月雀鸣朝营食鸟鸣暮求羣独有知时鹤虽鸣不縁身内不足者急于人知霈焉有余厥闻四驰今人适数百里出门惘惘有离别可悯之色持被入直三省丁宁顾婢子语刺刺不能休今子使万里外国独无㡬微出于言面岂不真知轻重大丈夫哉不善为斵血指汗颜巧匠旁观缩手袖间不知言之人乌可与言知言之人黙焉而其意已传彊者必怒于言懦者必怒于色不矍矍于进取不施施于得丧左絃右壶乐以终日与夫拳拳恐悸蒙谄负义得之拘拘荣不羞愧以终其身而不能止者不独优乎君子宜于上不宜于下小人宜于下不宜于上达士如絃直小人似钩曲智士日千虑愚夫唯四愁君子山岳定小人丝毫争驽蹄顾摧秣逸翮遗稻梁君子芳桂性春荣冬更繁小人槿花心朝在夕不存百草短长出衆禽髙下鸣圣人莹其心而窒其谤是以能照天下之理故其心清而定愚者负其心而薄于外是以闭天下之理故其心尘而结项籍阬秦降卒二十万其于防虞亦已甚矣汉髙豁达大度天下之士至者纳用不疑其于备虑可谓疎矣然而项氏以灭刘氏以昌蓄疑之与推诚其効固不同也状貌羣分头角万殊务鸠歛而厚其帑税之积者匹夫之富也务散发而收其兆庻之心者天子之富也屠羊于肆适味于众口也攻玉于山候知于独见也贪日得则鼔刀利要嵗计而韫匵多灵芝蓬满与百果齐折然煌煌翅翅出乎其类彼如君子心秉操贯冰霜此如小人面变态随炎凉椿夀八千春槿花不经宿葵枯犹向日蓬断即辞春因指尘土下蜉蝣良可悲不闻姑射上千嵗冰雪肌彼为葅醢机上尽此作鸾凤天外飞鹰饥常啄腥凤饥亦待琼颜囘箪瓢才自给肥浓不到口年不登三十张苍染爱浩无际妾媵倾后房竟夀百余嵗鹏背负天龟尾曳地云泥不可得同游蟪蛄宁与雪霜期贤哲难教俗士知君子宁小穷而大达小人宁小达而大穷静者多便夜豪家不见愁逸足期千里穷鳞渴一泓智士役千虑达人轻百忧以至愚而对至圣以极卑而对极尊徒思自彊不可得也小物无大志兰蕙虽可懐芳香与时息岂如凌霜叶嵗暮蔼颜色圣人之道犹坦途诸子之道如斜径本朝昔阎立本始以文学进身卒蒙画师之耻余谓不然谢安石欲使王子敬书太极殿榜以韦仲将事讽之子敬曰仲将魏之大臣理不必再若然者有以知魏徳之不长也使立本如子敬之髙其谁敢以画师使之阮千里善弹琴无贵贱长幼皆为弹神气沖和不知向人所在内兄潘岳使弹终日达夜无忤色识者知其不可荣辱也使立本如千里之达其谁能以画师辱之翟公之客负公于死生贵贱之间而公之士叛公于瞬息俄顷之际翟公罪客而公罪已与士益厚贤于古人逺矣昔者夫子㢘洁而不为异众之行勇敢而不为过物之操孝而不徇其亲忠而不犯其君凡此者是夫子之全也原宪㢘而至于贫公良孺勇而至于鬬曽子孝而徇其亲子路忠而犯其君凡此者是数子之偏也昔唐太宗以干戈之事尚能起李靖于既老而穆宗文宗以晏安之际不能用裴度于未病治乱之効如斯可见小人以位为宠求之而不可得君子以宠为忧推之而莫能去君子之难知如麟凤色斯举矣翔而后集况可麾而却之乎小人之易进如蛆蝇腥羶所聚一息千万况可招而来之乎富人事纷华綵绣光翻座贫者媿不能㣲挚出舂磨君如大江日千里我如此水千山底达人千钧弩一弛难再斡下士沐猴冠已系犹跳骡乃知贤达与愚陋岂直相去九牛毛达人友四海曲士守一乡凤凰览徳辉遂引不待遣鷾鸸恋庭宇倐忽来千转有如市倡抹青红妖歌嫚舞眩儿童谢家夫人淡丰容萧然自有林下风古之君子不用于世必寄于物以自遣阮籍以酒嵇康以琴阮无酒嵇无琴则其食草木而友麋鹿有不安者矣独颜氏子饮水啜菽居于陋巷无假于外而不改其乐此孔子所以叹其不可及也众皆以力事君公独以道则难留秋鸿一何乐空际乗风飞秋虫一何忧壁间终夜悲秋风坐见蒲栁质嵗晏惟有松柏垂滚滚河渭浊皎皎江汉清大小穷鹏鷃短长见椿槿我诗如曹郐浅陋不成邦公如大国楚吞五湖三江太阿无前锋不缺鈆刀不堪供一切赐墙及肩人得视公才槃槃一都市有斗筲之量者有钟鼎之量者有江河之量者有天地之量者斗筲之量固不足筭若钟鼎江河者亦已大矣然满则溢也唯天地之量无得而损益焉非圣人孰能当之大抵为名者只是内不足内足者自无意为名冰与水精非不光比之玉自是有温润含蓄气象无许多光也譬如积水于万仭之源一日决之滔滔汨汨直至于海其源深也若夫潢潦之水乍流乍涸终不能有至者其源浅也韩魏公性务容小人善恶黒白不太分故小人忌之亦少如范富欧阳常欲分君子小人故小人忌怨日至韩魏公曰吕申公以进贤自任恩归于已时士皆出其笼络独欧范尹旋收旋失之终不受其笼络圣人之道如天地天地之间靡所不有众人之道如山川如陵谷鸟兽如草木如虫沙各尽其分不知其外天地则无不包也无不徧也司马温公曰夫功名之际人臣之所难处如髙帝所称者三杰而已淮隂诛夷萧何械系非以履盛满而不止耶故子房託于神仙遗弃人间等功名于外物置荣利而不顾所谓明哲保身者子房有焉有献狄梁公画像及告身十余通诣狄青以为青之逺祖青谢遣还之比之郭崇韬哭子仪之墓青所得多矣如汉汲黯萧望之李固吴张昭唐魏郑公狄仁杰皆以身狥义招之不来麾之不去正色而立于朝则豺狼狐狸自相吞噬故皆能消祸于未形救危于将亡使皆如公孙丞相张禹胡广虽累千百缓急岂可望哉青松守节见临危正色凛凛不可犯芭蕉芰荷不足数狼籍徒能汚池槛新进之士喜勇锐老成之人多持重夫穷天下之物无不得其欲者富贵者之乐也他人磨砻争出圭角公独浑然不见其璞万物各有被无心独浮尘贵贱同为一丘土圣贤独如星日垂人能百嵗自古稀松得千年未为老松苗地合分髙下凫鹤天教有短长短羽卑飞已丼心于枚粒隂虬自跃思逺耀于风云好恶不同子周文嗜不美之菹不以易太牢之滋味魏明好椎凿之声不以易丝竹之和音集人各有好尚兰茞荪蕙之芳衆人所好而海畔有逐臭之夫咸池六茎之发衆人之所共乐而墨翟有非之之论居欢惜夜短在戚怨宵长衆心爱金玉众口爱酒肉何此溪上翁饮瓢亦已足昔齐王好竽有求仕于齐者操瑟而往三年不得入叱曰吾鼔瑟能使鬼神惊客骂之曰王好竽而子鼓瑟虽工如不好何趋向不同经近而不相得者志各有所存也作徳心逸日休作伪心劳日拙吉人为善惟日不足㓙人为不善亦惟日不足子伯夷死名于首阳之下盗跖死利于东陵之上众人重利㢘士重名贤士尚志为尧舜则常安荣为桀跖则常危辱先义而后利者荣先利而后义者辱荣者常通辱者常穷通者常制人穷者常制于人材悫者常安利荡悍者常危害安利者常乐易危害者常忧险乐易者长夀忧险者常夭折君子道其常小人道其恠螾无爪牙之利筋骨之彊上食埃土下饮黄泉用心一也蟹六跪而二螯非虵蟺之穴无所寄託者用心躁也诚信生神夸诞生惑君子敬其在己者而不慕其在天者小人错其在己者而慕其在天者春女思秋士悲渔者走渊木者走山今从箕子视比干则愚矣从比干视箕子则卑矣从管晏视伯夷则戅矣从伯夷视管晏则贪矣趋舎相非其慾相反而各乐其务将谁使正之㢘者常乐无求贪者常忧不足儿童之所喜者迺耆耄之所非耳目之所娱者迺心虑之所疾市井相与言则以财与利先生相与言则以仁与义史子罕曰我以不贪为宝尔以玉为宝争名者于朝争利者于市叔孙通徴鲁三十余生鲁有两生不肯行陈遵常谓张竦足下讽诵经书苦身自约不敢差跌而我放意自恣浮湛俗间官爵功名不减于子而差独乐顾不优耶竦曰人各有性长短自裁子欲为我亦不能吾而效子亦败矣虽然学我者易持効子者难将吾常道也山林之士往而不能反朝廷之士入而不能出夫皇皇求财利常恐不能化民者大夫之意也孔奋为武都郡丞从窦融入朝诸守令财货连毂弥竟川泽唯奋无资单车就路务广地者荒务广徳者强有其有者安贪人有者残韦彪曰忠孝之人持心近厚锻鍊之吏持心近薄贵清凈者以席上为腐议求名实者以柱下为诞辞郗愔遗桓温牋欲共奖王室请督所部出河上愔子超为温参军取视寸寸毁裂乃更作愔牋自陈非将帅才不堪军旅老病乞闲地自养劝温并领已所统或与世同尘随波澜而俱逝或违时矫俗望江湖而独往马枢曰贵爵位者以巢由为桎梏爱山林者以伊吕为管库求名实则刍芥柱下之言翫清虚则糠粃席上之说传记孔子曰丘死之后商也日益赐也日损商也好与贤己者处赐也好说不如己者集务光让天下商贾竞刀锥㢘者憎贪信者疾伪智不为愚者谋勇不为怯者死趋向之反也鵰鹗乗时去骅骝顾主鸣虚白髙人静喧譁俗累牵少年乐新知衰暮思故友㳂河而下茍不止虽有疾迟必至于海如不得其道虽疾不止终莫得而至焉穷居而野处升髙而望逺坐茂树以终日濯清泉而自洁採于山美可茹钓于水鲜可食起居无时惟适之安伺候于公卿之门奔走于形势之途足将进而趦趄口将言而嗫嚅处汚秽而不羞触刑辟而诛戮侥倖于万一老死而后止者其于为人贤不肖何如也君作出山云我为入笼鹤巢许终身隠萧曹到老忙鲸吞蛟鬬波成血深涧游鱼乐不知兽乐在山谷鱼乐在波池虫乐在深草鸟乐在髙枝花开蝶满枝花落蝶还飞惟有旧巢燕主人贫亦归公孙𢎞为丞相开东阁以延贤及公孙贺刘屈氂时壊为马廏恶木人皆息贪泉我独醒夸者死权烈士狥名贪夫溺财还如舟与车奔走各异程彼则趦趄于卿士之门我则婆娑于圣贤之域彼则巾车于名利之肆我则冠屦于文史之囿君登青云去予望青山归骐骥思北首鹧鸪愿南飞智者尚谋愚者所不听勇者狥死怯者所不从云龙井蛙势不相见贪夫蚁旋磨冷官鱼上竿小人之爱君取快于一时非如忠臣之爱君以安社稷为恱者也隔壁闻钗钏声而欲心动安得不谓破戒金银合沓朱紫骈阗而心不起安得谓之破戒徐君郁郁涧底松陈君落落堂上栋涧深松茂不遭伐堂毁栋折伤其躬二人出处势不合譬如日月行西东真伪不同史季文子妾不衣帛鲁人以为美公孙𢎞身服布被汲黯讥其多诈事实未殊而毁誉别议裴旻守北平多虎旻善射一日得虎三十一休山下有老父曰此彪也稍北有真虎将军遇之且败旻不信怒焉趋之见虎出林薄中小而勐据地大吼旻马辟易弓矢皆堕自是不复射本朝悖徳之威虽勐而人不畏非徳之明虽察而人不服惟从容于几席之上而其威折冲于万里之外退居于家而人敬之如在廊庙可不谓徳威乎所见不同经仁者见之谓之仁智者见之谓之智知我者谓我心忧不知我者谓我何求惟此哲人谓我劬劳维彼愚人谓我宣骄昔者颜叔子甞独处于室隣之嫠妇又独处于室夜暴风雨至室壊妇人趋而至颜叔子纳之而使执烛放乎旦而薰尽缩屋而继之自以为避嫌之不审矣若其审者宜若鲁人有男子独处于室隣之嫠妇又独处于室夜暴风雨至而室壊妇人趋而託之闭户而不纳子自其异者眡之肝胆楚越也自其同者眡之万物皆一也古之所谓志者非轩冕之谓也今之所谓志者轩冕之谓也子路拯溺而受牛谢孔子曰鲁国必好救人于患子贡赎人而不受金于府孔子曰鲁国不复赎人矣子路受而劝徳子贡让而止善老子曰治大国若烹小鲜为寛裕者曰无数挠为刻削者曰致其咸酸而已矣史王孙圉聘于晋赵简子问曰楚之白珩为宝㡬何曰楚之所宝者曰观射父能作训辞又左史倚相能通训典此楚国之宝也若夫白珩先王之玩也何宝之为梁王曰寡人有径寸之珠照车前后十二乗者十枚王亦有宝乎齐威曰寡人所以为宝与王异有四臣将以照千里岂特十二乗哉梁王慙贤者诚重其死奴妾贱人感慨而自杀陈登见吕布曰登见曹公言养将军譬如养虎当饱其肉不饱则将噬人公曰不如卿言譬如养鹰饥即为用饱则飏去孙宝曰周公上圣召公大贤犹不相说太子见帝勤劳不息承间谏曰愿頥爱精神优游自宁帝曰我自乐此不为疲也监军之计在于持牢而非见时知几之变也谢太傅庭中夜坐月色无玷叹以为佳谢景重率尔曰景谓不如微云㸃缀太傅曰卿居心不浄乃欲滓秽太清谢万曰三郄谄于道三何佞于佛求名实则刍芥柱下之言翫清虚则糠粃席上之说崔羣曰人皆以天宝十四年安禄山反为乱之始臣独以为开元二十四年罢张九龄专任李林甫此理乱之所分也周公拥孺子而召公疑之周公之心召公则不知之史𢎞肇曰安定国家在长枪大剑安用毛锥王章曰无毛锥财赋何从可出集武王周公圣人也率天下之贤士与天下之诸侯而往攻之未甞闻有非之者也彼伯夷叔齐者乃独以为不可殷既灭矣天下宗周彼二子乃独耻食其粟饿死而不顾繇是而言夫岂有求而为哉信道笃而自知明也太史公父名谈故公史记无谈字季布传改赵谈作赵同范晔父名泰故后汉无泰字郭泰郑泰皆作太字李翺父名楚金故为文皆以今为此韩愈为李贺作讳辨持言在不称徴之说故愈父仲卿未甞讳焉曹志植之子泰议去干植不强不讳植字三国志犹不讳其君名云功以权成长斥孙权之名也本朝老者觉时速闲人知日长日月本无情人心有闲忙陈抟谓钱若水有仙骨麻衣道者曰此人但能于急流中勇退耳人皆种榆栁坐恃十亩隂我独种松柏守此一寸心嵗换儿童喜还伤老大心嵗熟田家乐秋风客自悲白乐天诗曰无事日月长不羁天地濶此达者之词也孟东野诗曰出门即有碍谁谓天地寛此褊狭者之词也朝廷初行新法康节门生故吏仕宦四方者皆欲投劾而归以书问康节答曰正贤者所当尽力之时新法固严能寛一分则民受一分之赐投劾流去何益伊川与君实语终日无一句相合所遇不同子百年之木破为牺尊青黄而文之其断在沟中比牺尊于沟中之断则美恶有间矣木以不材终其天年鴈以不材死宋有富人天雨墙壊其子曰不筑必将有盗其隣人之父亦云暮而果大亡其财其家甚智其子而疑隣人之父车轻而马肥虽中工可以致逺载重而马羸虽造父不能以追急拘囹圄者以日为脩当市死者以日为短荣启期一弹而孔子三日乐感于和邹忌一徽而威王终夕悲感于忧佐祭者得长救鬬者得伤史豫让甞事范中行氏而无所知名去而事智伯智伯甚尊宠之明月之珠夜光之璧以闇投人于道路人无不按剑相盼者无因而至前也蟠木根柢轮囷离竒而为万乗器者以左右先为之容也昔伍子胥说听于阖闾而吴王逺迹至郢夫差乃赐之鸱夷而浮之江李斯少为吏见吏舎鼠食不洁人犬数惊之入仓见鼠食粟居庑下无人犬之忧乃叹曰人贤不肖如鼠在所自处耳当涂者入青云失路者委沟渠旦握权则为卿相夕失势则为匹夫或解缚而相或释褐而传或倚夷门而笑或横江潭而渔或七十说而不遇或立谈而封侯世乱则圣人驰鹜而不足世治则庸人髙枕而有余百里奚居虞而虞亡之秦而秦伯非愚于虞而智于秦也用与不用听与不听耳故无因而至前虽出隋珠和璧秪结怨而不见徳有人先游则枯木朽株树功而不忘抗之则在青云之上抑之则在深泉之下用之则为虎不用则为鼠譬草木之殖山林鸟鱼之毓川泽得气者蕃滋失时者零落天子擢𢎞对为第一辕固以老罢归潘岳美姿仪常出妇人遇之者皆连手萦绕投之以果时张载甚丑每行小儿以瓦石投之委顿而反非兰怨而桂亲岂涂害而壑利而生灭有殊者隠显之势异也美玉藴于碔砆凡人视之藐焉良工砥之然后知其为和宝也精鍊藏于鑛璞庸人视之忽焉巧冶铸之然后知其为干将也范镇曰人生如树花同发随风而㪚或拂帘幌坠茵席之上或闗篱墙落粪溷之中太宗甞谓魏徴曰玉虽有美质在于石间不值良工琢磨与瓦砾不别若遇良工即为万代之宝文本才猷世南鲠谔伯药之持论思㢘之䆳雅徳棻之辞章皆治世之华采而淟汨于隋光明于唐传记緜緜之葛在于旷野良工得之以为絺纻良工不得枯死于野刘知㡬始以文章得誉晩谈史传由是减价禹门大鱼登者化为龙不登者㸃额𦢊腮荜门寒族百代无闻骍角挺生一朝暴贵集未遇伯乐则千嵗无一骥时值龙颜则当年控三杰昔如鞴上鹰今似槛中猿穆生谢病以免楚难邹阳此游北不同呉祸张良游于羣雄其言如水投石莫之受也遭汉祖其言如以石投水莫之逆也昔如縦壑鱼今似丧家狗君为得风鹏我为失水鲸朝为拂云花暮为委地樵我随鸳鹭入烟云君同鸾凤栖荆棘时之来也为云龙为风鹏勃然突然陈力以出时之不来为雾豹为冥鸿寂兮寥兮奉身而退屠龙之技非曰不伟时无所用莫若屠狶作俑之工非曰可珍时有所用贵于斵轮同涉于川其时在风㳂者之吉泝者之凶同艺于野其时在泽伊穜之利乃穋之厄同时六学士五相一渔翁瓦砾暂扫拭光掩连城珍脣吻恣谈铄黄金成灰尘昔莳姜桂早得因地而生今滋桃李繁反以无言弃风云有路皆烧尾波浪无城尽𦢊腮处困道难固乗时思易醻逢霜作扑蓛得气为春栁遭时者虽小善必达不遭时者累善无所容鸣鸠平均歌于国风从事独贤雅以怨刺昔殷之髙宗得良弼于宵寐孰左右者为之先信天同而神比及时运之未来或两求而莫致虽家到而户晓祇以招尤而速累未遇孙阳盐车无绝尘之迹时逢和氏荆山有连城之珍本朝贫贱羞妻子富贵乐乡闗井边蠧李螬苦肥枝头饮露蝉常饥伯劳饶舌世不问鹦武搀言便闗嗔记纂渊海卷五十六记纂渊海卷五十七钦定四库全书记纂渊海卷五十七宋潘自牧撰论议部㣲小必报经敝帷不弃为埋马也敝盖不弃为埋狗也迎猫为其食田䑕也迎虎为其食田豕也子马免人于难者其死也𦵏之以帷牛有德于人者其死也𦵏之以大车之荐牛马有功犹不可忘又况人乎史田子方魏文侯之师也见君之老马弃之曰少尽其力老而弃之非也于是收赎而养之犬马有劳于人尚加帷盖之报㣲小有知经獭祭鱼豺祭兽鹰祭鸟今是大鸟兽则失䘮其羣匹越月踰时焉则必反巡过其故乡翔回焉鸣号焉蹢躅焉踟蹰焉然后乃能去之小者至于燕雀犹有啁噍之顷焉然后乃能去之子鸟髙飞于层汉之上以避矰弋之害鼷䑕深穴乎神丘之下以避熏凿之患瓠巴鼔瑟而流鱼出听伯牙鼓琴而六马仰秣管仲隰朋从桓公伐孤竹春往冬返迷惑失道管仲曰老马之智可用也乃放老马而随之遂得道行山中无水隰朋曰蚁冬居山之阳夏居山之隂蚁壤一寸而仞有水乃掘地遂得水乌鹊识嵗之多风去乔木而巢扶枝鹊巢知风之所起獭穴知水之髙下晖日知晏隂谐知雨鸡有专栖之雄雉有擅泽之鷮蚁有兼弱之智蜂有攻寡之计鹤知夜半燕识戊己智禽含芦以逆网水牛结阵而却虎狂马不自触于木猘狗不自投于河史巢居知风穴居知雨机心内萌则鸥鸟不下孙坚于西华失利被鎗堕马卧草中军衆分散不知坚所在坚所骑騘马驰还营踣地呜唿将士随马于草中得坚孙峻谋诛诸葛恪恪将见之夜精爽扰动通夕不寝严跸趋出犬衘引其衣恪曰犬不欲我行乎还坐有顷乃复起犬又衘其衣恪令从者逐犬遂升车刘备屯樊城潜遁所乗马名为的颅骑走堕襄城西檀溪水中溺不得出备急曰的颅今日厄可不努力的颅乃一踊三丈遂得过裴子野曰夫噬虎之兽知爱己子抟狸之鸟非䕶异巢张彪败后与妻杨氏去唯常所养一犬黄仓在彪前后未曾舎离乃还入若邪山中沈秦説陈文遣章眧逹领千兵重购之并图其妻彪眠未觉黄仓惊吠刼来便噬一人中喉即死及彪被害黄仓嘷呌宛转血中犬马恋主传记骥服盐车而上太行迁延负辕不能上伯乐遭之下车攀而哭之骥于是俛而喷仰而鸣声达于天若出金石者何也彼见伯乐之知己也齐广宁王孝珩尝蓄一犬守外人不得趣近孝珩每射令其取箭亦解唿召左右牵衣而进蜂有两衙应潮亡猎犬于山林大唿犬名其犬则鸣号而应其主人犬异类闻唿而应者识其主也郑子阳之难猘狗溃之齐髙固之难失牛溃之当其时狗牛犹可以为人唱陆机犬名曰黄耳机往仕路常将自随此犬黠慧能解又尝借人三百里外犬识路自还一日至家机羁官京师久无家问机戱语犬曰我家絶无书信汝能赍书驰还取消息不犬喜摇尾作声应之机试为书盛于竹筒系之犬颈犬出驿路疾走向呉饥入草噬肉取饱每经大水辄依渡者弥耳掉尾其人怜爱因唿上船载近岸犬即腾上速去如飞迳至机家口衘竹筒作声示人机家开筒取书㸔毕犬又向人作声如有所求其家作答内竹筒中复系其犬颈犬既得答仍驰还洛计人程五旬而犬往还裁半㑹稽句章民张然滞役在都经年不得归家有少妇遂与奴私通然在都养一狗甚名乌龙后假归奴与妇谋欲杀然作饭食共坐下食未得噉奴当户倚张弓挟箭拔刀然以盘中肉饭与狗不噉惟注睛䑛唇视奴然亦觉之奴催食转急然决计拍髀大唿曰乌龙狗应声伤奴奴失刀伏倒地狗遂咋奴头然因取刀斩奴以妇付官杀之苻坚为慕容冲所袭坚驰马堕涧追兵㡬及计无由出马踟蹰临涧垂鞚与坚不能及马又跪而授焉坚攀之得登岸西走庐江知太嵗之所在燕作巢知戊己邓芝射中猿母其子以叶塞疮集疲马恋君轩师旷奏清征之音而𤣥鹄下舞混鸡犬以乱放各识家而竟入蜂虿螗蜋颇亦自负攘螗臂而战蜗角本朝可怜蜗角能多少独与区区触事争物有自得天理者如蜂蚁知卫其君豺獭知祭祖豺獭祭天葵藿向阳蜂蚁之有君臣乔梓之有父子黄蜂衙退海潮上白蚁战酣山雨来㣲小有补子千钧之重加铢两而移管仲隰朋从桓公伐孤竹春往冬返迷惑失道管仲曰老马之智可用也乃放老马而随之遂得道行山中无水隰朋曰蚁冬居山之阳夏居山之隂蚁壌一寸而仭有水乃掘地遂得水以管仲隰朋之智至其所不知不难师于老马与蚁今人不知以其愚心而师圣人之智不亦过乎齐兴兵伐楚子发将师以当之兵三却楚贤良大夫皆尽其计而悉其诚齐师愈强于是市偷进请曰臣有薄伎顾为君行之子发曰诺不问其辞而遣之偷则夜解齐将军之帱帐而献之子发因使人归之曰卒有出薪者得将军之帷使归之于执事明日又复往取其枕子发又使人归之明日又复往取其簪子发又使归之齐师闻之大骇将军与军吏谋曰今日不去楚军恐取吾头则还师而去故曰无细而能薄在人君用之耳史犹尘加岱岳雾集淮海虽未有益不为损也陶侃为征西大将军荆州刺史时造船木屑及竹头悉令举掌之咸不解正㑹积雪始晴㕔事前积雪犹湿于是以屑布地及桓温伐蜀以侃所贮竹头作钉装船其综理㣲宻皆此类也集勿言分寸铁为用乃长兵水之细者江海假其深材之短者栋梁资其峻本朝王安石曰权者与物相为轻重虽千钧之重物所加损不过铢两而移罕得为贵经有以少为贵者史尧作大章一䕫足矣传记黄河千年一清集王鲔登爼不假吞波之鱼贾餗为礼部朝士以进士干贾公不获有强毁嘲者贾公曰我祇以杜顗敌数百辈足矣才而竒者不独地上少耶天上亦不多耶圣人不世出贤人不时出本朝黄河千年始一清岐山鸣鳯不再鸣今如晨星存者㡬人孰知我公硕大光明导日而昇灿焉长庚罕见为异经此日而食于何不臧子田父晨出夜入自以性之恒啜水茹藿自以味之极一朝处以柔毛绨幕荐以粱肉兰橘心病体烦夫星之坠木之鸣物之罕至者也怪之可也山出嘄阳水生罔象木生毕方井生羵羊人怪之闻见鲜而识物浅也去国期年见似人者而喜逃虚谷者闻人足音跫然喜史春生秋杀天道之常春一物枯即为灾秋一物华即为异作奉天宫李善感谏自遂良死无敢直谏㡬二十年及善感始谏天下皆喜谓之鳯鸣朝阳集邑犬之羣吠兮吠所怪也韩愈既自以为蜀之日而吾子又欲使吾为越之雪不以病乎蜀之南常雨少日日出则犬吠大雪南越数州之犬皆苍黄吠噬狂走累日多不足贵子荆人不贵玉鲛人不贵珠史赵王伦簒位奴卒厮役亦加爵位每朝会貂蝉盈坐故时谚曰貂不足狗尾续安禄山反时郭子仪为元帅大将军告身一通才易一醉传记钟山之上以玉抵鹊彭蠡之濵以鱼食犬黎洞之人以香代爨集物以多为贱双钱易一束家有千里骥不珍焉人怀盈尺和氏无贵矣道大不容子不容然后见君子夫子之道大天下莫能容子思好大世莫能容集古来才大难为用气逸何人识才髙举世疑本朝信哉天下竒落落不可拘材大古来无适用物之所受者异则其自处必髙自处既髙则必趯然有所不合于世俗小器易盈子薛谭学讴于秦青未穷青之伎自谓尽之遂辞归鹪鹩巢于深林不过一枝偃鼠饮河不过满腹岂如鹪鹩者一粒有余资渇饮河水入腹不过壶浆史黥布与随何俱归汉汉王方踞床洗而召入见布大怒悔来欲自杀出就舎张御饮食从官如汉王居布又大喜过望李宻曰唐公见推顾天下无可虑者集方当洪炉燃益见小器盈舎大徇小子不能三年之䘮而缌小功之察放饭流歠而问无齿决是之谓不知务杀戎马而求狐狸援两鼈而失灵龟断右臂而争一毛折镆鎁而争锥刀用智如此岂足髙乎舍茂木而集于枯不弋鹄而弋乌难与有图史郑师慧讥宋曰必无人焉若犹有人岂其千乗之相易滛乐之蒙师旷曰臣不心竞而力争不务德而争善栾贞子曰思小恵而忘大耻楚子伐蔡以息妫归生堵敖及成王焉未言楚子问之对曰吾一妇人而事二夫纵弗能死其又奚言今不猎勐兽而猎田彘不搏反冦而搏蓄菟方今豺狼当路而狐狸是先羊祜都督荆州有并吞之心每与呉人交兵尅日方战不为掩袭之计将帅有欲进谲诈之策者辄饮以醇酒使不得有言畧呉二儿为俘者送还其家出军行呉境刈谷为粮皆计所侵送绢偿之游猎常止晋地若禽兽为呉人所伤而为晋兵所得者皆封还之魏元忠上封事言理国之要在文与武今言文者则以辞华为首而不及经纶言武者则以骑射为先而不知方畧舎小取大经用人之知去其诈用人之勇去其怒用人之仁去其贪子夫章子岂不欲有夫妻子母之属哉为得罪于父不得近出妻屏子终身不养焉其设心以为不若是是则罪之大者是则章子而已矣大匠之用木也取其所长弃其所短故杞梓连抱而有数尺朽良工不弃何也知其所妨者细也卒成不赀之器夫颜啄聚梁父之大盗也而为齐忠臣段干木晋国之大驵也而为文侯师孟卯妻其嫂有五子焉而相魏寕其危解其患景阳滛酒被发而御妇人威服诸侯此四人皆有所短然而功名不减者畧得也亡羊而得牛断指而免头史不以一𤯝掩大德曹子为鲁将三战三北而亡地五百里乡使曹子计不反顾议不还踵刎而死则亦名不免为败军禽将矣曹子弃三北之耻而退与鲁君计拉桓公于坛坫之上三战之所亡一朝而复之若此者非不能成小廉而行小节也以为杀身亡躯絶世㓕后功名不立非智也故去感忿之怨立终身之名弃忿狷之节定累世之功管仲不耻身在缧绁之中而耻天下之不治不耻不死公子纠而耻威之不信于诸侯向令伍子胥之世从奢俱死何异蝼蚁弃小义雪大耻名垂于后世大行不顾细谨大礼不辞小让范增因説项羽曰沛公居山东时贪财好色今入闗财物无所取妇女无所幸此其志不小李斯曰成大功者在因瑕衅而遂忍之季布以勇显名及至困厄奴僇茍活而不变何也彼自负其才受辱不羞欲有所用而未足者故终为汉名将大汉方制万里岂其与水争咫尺之地哉论大功者不录小过举大羙者不疵细瑕班固曰孝文时天下以郦寄为卖友夫卖友者为见利而忘义也若寄父为功臣而又执刼虽摧吕禄以安社稷谊存君亲可也韩信为楚王召辱已少年告诸将曰方辱我时寕不能死死之无名故忍而就此春秋之义以功覆过举大事者不思小怨齐桓忘管仲之奢僭而录其匡合之大谋汉髙舎陈平之污行而取其六竒之妙筭譬诸射者百发百中而一失可以谓之拙乎岂以小疵弃其大德蒙耻奋忠以权大谋传记人有置系蹄者而得虎虎怒决蹯而去虎之情非不爱其蹯也然而不以环寸之蹯而害七尺之躯者权也集磨劔莫磨锥磨锥成小利吞八荒者不咀虮蝨因小失大经小不忍以致大乱焉民之失德干糇以愆见小利则大事不成小不忍则乱大谋一朝之忿忘其身以及其亲子养其一指而失其肩背一不成而万有余䘮矣争利如爪甲而䘮其掌利夫秋豪害靡国家削足而适履杀头而便冠治鼠穴而坏里闾溃小而发痤疽是见朱橘一子之蠧因剪树而弃之覩缛锦一寸之㸃乃全疋而燔之羊羮偏而宋师败郈孙以鬬鸡身亡齐侯以笑嫔破国史宋华元杀羊食士其御羊斟不与及战曰畴昔之羊子为政今日之事我为政与入郑师故败君子谓羊斟非人也以其私憾败国殄民一慙之不忍而终身慙乎争寻常以尽其民初武城人拘鄫人之沤菅者曰何故使吾水滋及呉师至拘者道之以伐武城克之石祈子曰得一夫而失一国与恶而弃好非谋也晋使郄克于齐郄克偻齐顷公母从楼上观而笑之郄克怒曰不报齐者河伯殛之后与鲁卫共伐齐褒姒不好笑幽王为烽燧大鼔有冦至则举烽火诸侯悉至至而无冦褒姒乃大笑幽王悦之为数举烽火其后不信诸侯盖亦不至有躄者槃散平原君美人笑之躄者至平原君门曰士不逺千里而至者以君能贵士而贱妾也愿得笑臣者头平原君不杀嵗余賔客舎人稍稍引去者过半陶朱公中男杀人囚于楚朱公遣长子为一封书遗故所善庄生进千金长男至庄生家庄生非有意受之也欲以成事后归之庄生入见楚王言某星宿某害楚王乃封三钱之府楚贵人告长男曰王且赦长男以为赦弟固当出也重千金虚弃庄生无所为也乃复见庄生曰初为求免弟今议自赦故辞生去庄生知其意欲复得金曰若自入室取金长男即自入至取金持去庄生羞为儿子所卖乃入见楚王曰臣前言某星事王言欲以脩德报之今臣出道路皆言陶之富人朱公子杀人囚楚其家多持金钱赂左右故王非能恤楚国而行赦乃为朱公子故也楚王大怒令论杀朱公子明日下赦规小节者不能成荣名恶小耻者不能立大功以二卵弃干城之将翫细娯而不图大患争睚眦之隙以成千钧之讐庾悦㕑馔甚盛不及刘毅从悦求子鹅炙悦不与毅由是衔之解悦都督石崇有妓曰緑珠美而艳善吹笛中书令孙秀使人求之崇勃然曰緑珠吾所爱不可得也秀怒乃劝赵王伦诛崇诏收之楚之边邑脾梁之女与呉边邑处女蚕争界上之桑二家相攻呉国不胜遂更相伐㓕呉之边邑呉怒伐楚取二邑而去传记以一杯羊羹亡国忿爨之未熟覆甑而弃之所害多矣集失意杯酒间白刃起相讐恶衣之垢而焚之患木之蠧而伐之其为害岂不益多哉因小累大经不矜细行终累大德为山九仭功亏一篑子曰士志于道而耻恶衣恶食者未足与议也子百发一失不足为善射千里跬歩不至不足为善御千里之堤以蝼蚁之穴漏而百寻之屋以突郄之熛焚以分寸之瑕弃盈尺之夜光以蚁鼻之缺损无价之淳钧史一举不得前功尽废东方朔割名于细君三公鼎足承君一足不任则覆乱美实北朝周乐逊曰棊刼相持争行先后君一行不当或成彼利李泌有谋畧而好谈神仙诡诞故为世所轻髙𢎞本正衙奏事自理逋债诏公卿庶僚自今勿令正衙奏事议者以为正衙奏事自武德以来未之或改所以达羣情讲政事𢎞本无知黜之可也不当因人而废事时承平日久子弟为武官父兄摈不齿勐将精兵皆聚于西北边中国无武备矣集玉巵无当虽寳非用京师人多言足下家有积货士之好廉名者皆畏恐不敢道足下之善朱絃二十五阙一不成曲得一时之贵㓕百世之族因大陋小子仲尼之徒无道桓文之事者是以后世无传焉登东山而小鲁登太山而小天下故观于海者难为水游于圣人之门者难为言升东岳而知衆山之迤逦也由天地之道观恵施之能其犹一蚊一䖟之劳者也自以此形于天地而受气于隂阳吾在于天地之间犹小石小木之在大山也方存乎见小又奚以自多计四海之在天地之间也不似罍罂之在大泽乎计中国之在海内不似稊米之在太仓乎射者扞乌号之弓弯棊卫之箭重之羿逢蒙子之巧以要飞鸟犹不能与罗者竞多何则以所持之小也穷乡之社扣瓮拊相和而歌自以为乐也尝试为之击建鼓撞巨钟乃知夫瓮之足羞也鱼失水则死水失鱼犹为水也升东岳而知衆山之峛崺也况介丘乎浮沧海而知江河之恶沱也况枯泽乎仰圣人而知衆説之小也视日月而知衆星之蔑也仰天庭而知天下之居卑也观崑崙则觉丘垤之卑闻雷霆而觉布鼓之陋见巨鲸而觉寸介之细史思唐虞于上古乃知小道足羞也夫置器广庭则函牛之鼎如釜堂崇十仭则八尺之人犹短听黄钟之音知击缶之细习庠序之教知不学之困传记钓大鳌者不投取鱼之饵断长鲸者焉用割鸡之刀集浮海难为水游林难为观文章薄伎固弃于髙贤刀笔小能不容于先达鸿钟在聴不足论击缶之音大牢斯烹安可荐藜藿之味试登山岳髙方知草木㣲崇兰散馥掩萧艾于芳春朗月扬辉荡云雾于清夜如河入海无复水名明庭集孔鸾曷取于凫鹥树以松与栢不宜问蒿藜本朝登太山者小天下在培塿以宜慙奏咸池而张洞庭非哇咬之可度因小见大经观其舞知其德居家理故治可移于官子射者扞乌号之弓弯棊卫之箭重之羿逢蒙子之巧以要飞鸟犹不能与罗者竞多何则以所持之小也张天下以为之笼因江海以为之罟又何亡鱼失鸟之有乎集求忠臣于孝子求良妇于笃女食子尽节也推其忍可以疑心放麛违命也推其仁可以属国本朝夫人君用人欲其忠信于己必取仁于父兄信于师友然后付之以事故放麛违命也而推其仁则可以托国食子徇君也而推其忍则至于弑君小巫见大巫子公孙龙问于魏牟曰龙合同异离坚白困百家之智穷衆口之説吾自以为至逹已今闻庄子之言无所开吾喙口呿而不合舌举而不下乃逸而走小巫见大巫拔茅而弃郑有神巫曰季咸知人之死生祸福期以嵗月若神列子与之见壶子立未定自失而走两爵相与鬬未有死者也鹯鹰至则为之解史孔子为春秋笔则笔削则削子夏之徒不能赞一辞汉有善射曰楼烦项羽嗔目叱之楼烦目不能视手不能举发走还入壁不敢复出张綋见陈琳武库赋与琳书深叹美之琳曰可谓小巫见大巫神气殚矣大鹏从南来衆鸟皆戢翼老罴当道卧貛子那得过集湛露之晞朝阳衆星之拱北辰西施且一笑衆女安得妍龙腾鱼鼈踔然惊骥盼驴骡少颜色蹇驴避路立肥马当风嘶舌端万变乗春辉南方朱鸟一朝见索漠无言蒿下飞和风既扬昏祲自歛小不足以知大经公山弗扰以费畔召子欲往子路不悦曰末之也已何必公山氏之之也子曰夫召我者而岂徒哉如有用我者吾其为东周乎子见南子子路不悦子君子之所为衆人固不识也智者之言固非愚者之所晓井蛙不可以语海夏虫不可以语氷朝菌不知晦朔蟪蛄不知春秋浅不足与测深愚不足以谋知井蛙不可语东海之乐量粟而舂数米而炊可以治家而不可以治国使桀度尧犹以升量石也史燕雀安知鸿鹄之志哉公等喁喁何知长者语曰以管窥天以蠡测海以筳撞钟岂能通其条贯考其文理发其声音哉夫移风易俗使天下回心乡道者类非俗吏之所能为也以管窥天岂能照一隅操遣使辟田畴田畴戒其门下趣治严门人曰昔袁公慕君礼命五至君义不屈今曹公使一来而君若恐弗及者何也畴笑曰此非君所识也子贡曰臣终身戴天不知天之髙也终身践地不知地之厚也臣事仲尼如饮江海腹满而去又安知江海之深乎蘙荟之翔无以论垂天之凌蹄涔之游无以知綘虬之腾钧天之庭岂伶人之所蹑集尺寸之鱼岂能量江海之大借问蜉蝣辈宁知龟鹤年小人自龌龊安知壮士怀二禽已登于寥廓而尺鷃之辈空见笑于藩篱丈夫志气事儿女安得知坐井而观天曰天小者非天之小也衆鸟那知一鹗情炯若深井之下仰视白日之正中也大凡受褊狭者不可以语大持盃榼而承澍雨自满而止又安能测其霶霈之所至哉斗水不能评巨壑之量隙光未足议大明之体何者见褊而守隘也本朝蜉蝣蔽朝夕蟪蛄知春秋蠛蠓何足知天髙鷃疑鹏万里蚿笑䕫一足小不足以处大子故夫牛蹄之涔不能生鳣鲔而蜂房不容鹄卵小形不足以包大体也牛蹄之涔无尺之鲤颓府之山无丈之材何也皆其营守狭小而不能容巨大坎井之无鼋鼍隘也江湖鳣鲸非沟渎所容也蹄洼之内不生蛟龙培塿之上不植松栢史部娄无松栢寻常之污渎兮岂容吞舟之鱼枳棘非鸾鳯所栖百里岂大贤之路传记坎井无鼋鼍华谭曰枯泽非应龙之渊棘林非鸾鳯之窟集清源无增澜安得运吞舟井谷不可以游龟龙蚁垤不可以栽松栢蹄洼之内不生蛟龙大鱼岂肯居沮洳本朝尺水无长澜蛟龙岂其容合抱之木不生于歩仭之丘千金之子不出于三家之市勺水安足容神龙乎浊水难藏许氏龙大才小用史宋义曰搏牛之蝱不可以破虮蝨蒋琬除广都长衆事不理先主将加罪诸葛亮曰蒋琬社稷之器非百里之才也呉鲁肃遗先主书曰庞士元非百里才使处治中别驾之任始当展其骥足耳集执棠谿以刜蓬秉干将以割肉破荆和以继筑一旅之衆不足以扬名胡为射小盎此用无乃轻徒沾一㸃血虚污箭头腥屈长才于短用者犹骑搏鼠而剪毛也函牛之鼎以烹小鸡烹鸡屈函牛之量君有百鍊刃堪断七重犀谁开太阿匣持割武城鸡以赤刃效小割截橑为栌断楹以为椽将吾劔首切淤泥本朝不惜牛刀时一割已因颷鼠发千钧小才不足大用经子曰德薄而位尊智小而谋大力小而任重子细枝拳曲不可以为栋梁贾精于市不可以为贾师农精于田而不可以为田师史费充伐呉秦秀曰充文案小才居国大任钓大鳌者不投取鱼之饵断长鲸者焉用割鸡之刀集栥梲之才不荷栋梁之任任小能于大事犹狸抟虎而刀伐木也本朝以寻尺之材居栋梁之任以升斗之量受钟鼎之藏勇大怯小经陵三军者或惧于朝廷之仪暴威武者或困于酒色之娯史秦民勇于公战怯于私鬬汉髙祖不能将兵而善将将诸部曰刘将军平生见小敌怯今见大敌勇甚可怪也君材简畧堪大不堪小集孔子于乡党恂恂如也遇阳虎必曰诺而其在夹谷也视叱齐侯类蓄狗不震乎其内不及于一国而被于天下不洽于一时而沛于万世名闻天下而不达于堂上智周万物而不适乎一人本朝尹师鲁凡事有小而可矜者必恻然不忍发见颜貌及临大节断大事则心如金石虽鼎镬前列不可变也积轻胜重子金重于羽者岂谓一钩金与一舆羽之谓哉鸿毳情轻积之沈舟鲁缟质薄叠之折轴史积羽沈舟羣轻折轴集衆轻积而折轴将轻易重子齐宣王见牵牛而过堂下者王曰以羊易之孟子曰王无异于百姓之以王为爱也以小易大史郑伯以璧假许田孟佗以葡萄酒一斛遗张让即拜佗凉州刺史举重明轻经其所厚者薄而所薄者厚未之有也子忠孝者百行之寳忠孝不脩虽有他善犹玉屑盈匣不可琢为珪璋史周不爱鼎郑敢爱田有盗髙庙坐前玉环文帝欲族之张释之曰假令愚民取长陵一抔土陛下且何以加其法乎刘陶曰万人铸之一人夺之犹不能给况一人铸之万人夺之陈思王曰寒者不贪尺玉而思短袍饥者不顾千金而羡一食物时有所急也本朝夫以英雄之才尚有溺情爱而不能自守况弱柔之人其能胜妻子之情乎举轻明重经与其杀不辜宁失不经䘮礼与其哀不足而礼有余也不若礼不足而哀有余也祭礼与其敬不足而礼有余也不若礼不足而敬有余也与其有聚歛之臣宁有盗臣非专为饮食也为行礼也尔爱其羊我爱其礼子宁百刺以针无一刺以刄宁一引重无久持轻宁一月饥无一旬饿史施衆网以加一禽尚不能得况张千目以罗万品而望尽出乎其间可得哉汉武帝置恊律歌天瑞非不羙也不能免哀痛之诏王莽建羲和考律吕非不精也不能救渐台之祸晋武帝制笛尺调金石非不详也不能弭平阳之灾梁武帝立四器调八音非不察也不能免台城之辱然则虽韶夏濩武之音具存于世茍其余不足以称之曾不能化一夫况四海乎传记今为濡足之故而不救人溺乎昔孔子力可翘闗不以力称何则大圣之德具美者衆不可以一介末事持为百行端首集日受千金之赐一嵗九迁其官感恩则有之矣将以称于天下曰知己则未也万不试而一出焉犹为当世甚重若使幸得出其十二三则巍然为伟人与世无穷其可涯也物极则反经贲者饰也致饰然后亨则尽矣故受之以剥剥者剥也物不可以终尽剥穷上反下故受之以复泰者通也物不可以终通故受之以否无平不陂无往不复乐极则忧子游曰事君数斯辱矣朋友数斯疏矣甚美必有甚恶子其进鋭者其退速美好者不祥之器刻核太至则必有不肖之心应之人衆者胜天天定亦能应人千嵗必反古之常也物盛而衰乐极则悲烟生于火而烟欝火氷生于水而氷遏水故烟㣲而火盛氷泮而水通史防民之口甚于防川川壅而溃伤人必多满而不损则覆盈而不持则倾物盛则衰时极则转酒极则乱乐极则悲万事尽然言不可极极之而衰炎炎者㓕隆隆者絶秦为宫室之丽至于此使其后世曾不得聚庐而托处焉为驰道之丽至于此使其后世曾不得邪径而托足焉为𦵏埋之侈至于此使其后世曾不得蓬颗蔽冡而托𦵏焉髙位实疾颠厚味实腊毒权族好倾昔战国之世处士横议列国之主至为拥篲先驱卒有坑儒烧书之祸贫生于富弱生于强危生于安峻髙者溃叶茂者摧日中则移月满则亏集欢乐极兮哀情多盛时一去贵反贱桃笙葵扇安可常至损当受益苦寒必生温本朝东汉之末尚节行太甚须有东晋放旷其势必然美物必甚恶厚味生五兵物无遁形经权衡诚县不可欺以轻重绳墨诚陈不可欺以曲直规矩诚设不可欺以方圆子听其言也观其眸子人焉廋哉水静则明烛须眉髙垂大镜坐见四隣史清水明镜不可以形遁集登钟山蓝田之上则夜光璠玙之珍可观矣物薄用重经东隣杀牛不如西隣之禴祭实受其福樽酒簋贰用缶纳约自牖终无咎茅之为物薄而用可重也黍稷非馨明德惟馨泂酌彼行潦挹彼注兹可以餴饎子贡欲去告朔之饩羊子曰赐也尔爱其羊我爱其礼祭服敝则焚之祭器敝则埋之夫礼之初始诸饮食其燔黍捭豚污尊而抔饮蒉桴而土鼓犹若可以致其敬于鬼神君子不以菲废礼子鲁有俭啬者瓦鬲煑食食之自谓其美盛之土硎之器以进孔子孔子爱之欢然而悦如受太牢之馈子路曰瓦甂陋器也煑食薄膳也夫子何喜之子曰吾非为馔具之厚以其食厚而我思焉宋国有田夫常衣缊黂仅以过冬暨东作自曝于日顾谓其妻曰负日之暄人莫知者以献吾君史茍有明信涧溪沼沚之毛苹蘩薀藻之菜筐筥锜釡之器潢污行潦之水可荐于鬼神可羞于王公行潦之苹藻季兰尸之敬也本朝鹅毛赠千里所重以其人假物为用经譬如中夜有求于幽室之中非烛何见子假舆马者非利足也而致千里假舟楫者非能水也而絶江河善假于物也造父者天下之善御也无舆马则无所见其能羿者天下之善射也无弓矢则无所见其巧弓矢不调则羿不能中六马不和则造父不能以致逺必将假物以为用者也行海者坐而致越有舟也行陆者立而至秦有车也传记鸿毛之囊可以渡江以物制物经惟木从绳则正伐柯如之何匪斧不克析薪如之何匪斧不克衡之于轻重也绳墨之于曲直也规矩之于方圆也子木受绳则直金就砺则利火炎上而受制于水水趋下而得志于火史度长短者不失毫釐量多少者不失圭撮权轻重者不失黍絫衡者所以平万物权者所以权万物也攻玉以石洗金以盐濯锦以卤浣布以灰良工须利器巧匠待绳墨物产有地经橘逾淮而北为枳貉逾汶则死燕之角荆之干妢胡之笴呉粤之金钖郑之刀宋之斤鲁之削呉粤之剑子探明珠不于合浦之渊不得骊龙之夜光也攻美玉不于荆山之岫不得连城之尺璧也史屈产之乗垂棘之璧深山大泽实生龙蛇地之硗者虽有善种不能生焉江臯河濒虽有恶种无不猥大传记採明珠求之于蚌或割百蚌不得一珠不可舍蚌求之于鱼集渡江之橘逾汶之貉反时易性安能长黄流玉瓒之寳产于深山清庙厦屋之材秀于中林如崑丘𤣥囿积玉相照景山邓林凡木不殖本朝要覔明珠须巨海欲求良玉必崑山物各有宜经宗庙之器可用也而不可便其利也子夏日不炀非爱火也冬日不盥非爱水也为不适于身不便于体也天雄乌喙药之凶毒也良医以活人侏儒瞽师人之困惫者也人主以备乐在颊则好在颡则丑绣以为裳则宜以为冠则讥蓬不可以持屋拄不可以刺齿广堂厦屋连闼通房人之所安也鸟入之而忧髙山险阻深林丛薄虎豹之所乐也人入之而畏川谷通原积水重泉鼋鼍之所便也人入之而死咸池承云九韶六英人之所乐也鸟兽闻之而惊深谿峭岸峻木寻枝猨狖之所乐也人上之而慄马不可以服重牛不可以追速鈆不可以为弩铁不可以为舟木不可以为釡各有之于其所适施之于其所宜譬如斤椎凿之各有所施也予拯溺者金玉不若得寻文之绳水行莫如用舟陆行莫如用车以舟之可行于水也而求推之于陆则没世不行寻文梁丽可以冲城而不可以窒穴言殊器也骐骥骅骝一日而驰千里捕鼠则不如狸狌言殊技也鸱鸺夜撮蚉察毫末昼出瞑目而不见丘山言殊性也故救饿者以员寸之珠不如与之橡芋贻溺者以方尺之玉不如与之短绠各在其所急也百代之传寳以之弹鸟则曾不如泥丸之劲也棠谿之剑天下之铦也用之获穂曾不如钩鎌之功也史孙思邈曰胆欲大而心欲小智欲圆而行欲方传记珠弹不如泥丸各有所用也尺有所短寸有所长骅骝骐騄天下之俊马也使之与狸鼬试于釜灶之上其疾未必能过狸鼬也黄鹄白鹤一举千里使之与燕服翼试于堂庑之下庐室之间其便未必能过燕服翼也和氏之璧价重千金然以之间纷曾不如瓦砖隋侯之珠国之寳也然用之弹鹊曾不如泥丸骐骥騄耳倚衡负轭而趋一日千里此至疾也然使捕鼠曾不如狸干将镆鎁拂钟之铮试物不知此至利也然以之补履曾不如锥集鼎也不足使柱车马也不可使守闾佩玉长裾不利走趋物莫两大子两尧不能相王凡物不并盛隂阳是也两贵之不能相事近君威损逺君则势盛一渊不两蛟一栖不两雄一则定两则争日月不并出狐不二雄神龙不匹勐兽不羣鸷鸟不双月望日夺其光隂不可以乗阳也日出星不见不能与之争光也史都城过百雉国之害也越之不为沼呉其泯矣崔之薄庆之厚也松栢之下其草不殖邻之厚君之薄也内宠并后外宠贰政嬖子配适大都偶国乱之本也物莫能两大陈衰此其昌乎师服曰国家之立也本大而末小是以能固故天子建国诸侯立家卿置侧室大夫有贰宗士有𨽻子弟庶人工商各有分亲皆有等差是以民服事其上而下无觊觎蘓秦説楚王曰楚强则秦弱秦强则楚弱其势不两立两雄不俱立赵奢曰如两虎鬬于穴中将勇者胜蔺相如曰如两虎共鬬势不俱生谗邪进则衆贤退羣枉盛则正士消死者复生生者不愧吾欲全吾言安得全吾身是时外戚赀千万者少故少府水衡见钱多也事势不两大王氏与刘氏亦且不并立如下有泰山之安则上有累卵之危戴盆望天事不两施虞舜先除四凶然后用十六相明恶人不去则善人无由进也若客有泰山之安则主有累卵之危势疑则隙生力侔则乱起天下之势犹持衡此首重则彼尾轻矣正必去邪邪必害正传记天地至贵精不两明意不并鋭事不两隆盛于彼者必衰于此长于左者必短于右喜夜卧者不能早起也四时不并盛五行不俱驰隂阳更唱气有盛衰集日不双丽世无两帝燕秦不两立本朝昔师丹之説行则董宏坐其罪董宏之论胜则师丹废于家两不相下子彼亦一是非此亦一是非史君子称其功以加小人小人伐其技以凭君子季郈之鸡季氏介其鸡郈氏为之金距秦之羣臣曰请以赵十五城为秦王夀蔺相如亦曰请以秦之咸阳为赵王夀韩安国坐枉法狱吏田甲辱之安国曰死灰不复然乎甲曰燃则溺之犹连鸡之不能俱止于栖也臧洪复陈琳书曰子谓余身死而名㓕仆亦笑子生而无闻单子春谓管辂曰吾欲自与卿旗鼓相当于是论难锋起而辂荅对之皆有余董卓按剑叱袁绍曰䜿子敢然天下之事岂不在我我欲为之谁敢不从尔谓董卓刀为不利乎绍勃然曰天下健者岂惟董公引佩刀揖径出刘琨祖逖并有英气每相谓曰若四海鼎沸豪杰并起吾与足下当相避于中原石勒谓李阳曰孤昔日厌卿老拳卿亦饱孤毒手梅陶钟雅数説事祖纳辄困之因曰君汝颕之士利如锥我幽冀之士钝如槌持我钝槌捶君利锥皆当摧矣陶雅并称有神锥不可捶纳曰假有神锥亦有神槌孙绰性通率好讥调常与习凿齿俱行绰在前頋谓凿齿曰沙之汰之瓦石在后凿齿曰簸之扬之糠粃在前释道安髙才与习凿齿相见道安曰弥天释道安凿齿曰四海习凿齿钟㑹闻嵇康名而造之康不为之礼㑹将去康曰何所闻而来何所见而去㑹曰闻所闻而来见所见而去卢循遗刘裕益智粽裕报以续命汤陆云与荀隠未相识尝㑹张华坐华曰今日相遇可勿为常谈云因手曰云间陆士龙隠曰日下荀鸣鹤沈昭畧性狂见王约曰汝是王约也何以肥而痴王约曰汝是沈昭畧也何乃痩而狂南牙北司互相矛盾韩熙载奔呉宻告其友汝隂进士李糓糓送至正阳痛饮而别熙载谓糓曰呉若用吾为相当长驱以定中原糓笑曰中原若用吾为相取呉如探囊中物耳传记殷浩语孙安国曰卿莫作强口马我当穿卿鼻孙曰卿不见决鼻牛人当穿卿颊各自弹射互相疮痍集持棊相下莫敢先动犹楚汉之兵相距巩索也下之人负其能不肯謟其上上之人负其位不肯顾其下故髙才多戚戚之容盛位无赫赫之光文人相轻自昔而然本朝宋袁淑文冠当时见谢庄鹦鹉赋曰江东无我卿当独秀我若无卿亦一时之杰也王文公见东坡醉白堂记曰乃是韩白优劣论东坡闻之曰不若介甫处州学记乃学校䇿耳两不相入经道不同不相为谋子颜回曰薰莸不同器而藏尧桀不共国而治奔蜂不能化藿蠋越鸡不能伏鹄卵大声不入于里耳黄钟大吕不从烦奏之舞或曰孔子读而仪秦行曰甚矣鳯鸣而鸷翰也金钩玉饵虽珍而不能制九渊之沈鳞显宠丰禄虽贵而不能致无欲之人盘旋揖逊非御冦之容擐甲缨胄非廊庙之饰轩车不可以适越冠冕不可以之胡史淳于髠曰狐裘之敝不可补以黄狗之皮世之学老子者则绌儒学儒学亦绌老子道不同不相为谋孟轲曰持方枘欲纳圜凿其能入乎犹戎翟之与于越不相入明矣犹以乡饮酒之礼理军市也以水投石莫之受也造萧何律于唐虞之世则誖矣作叔孙通仪于夏商之世则惑矣建娄敬之策于成周之世则谬矣谈范蔡之説于金张许史之间则狂矣夫邪正之人不宜共国亦犹氷炭不可同器李德裕曰正人指邪人为邪邪人亦指正人为邪南衙北司互相矛盾李纲曰臣言如持水纳石时不容我我不时徇传记崔篆曰吾闻伐国不问仁人战阵不访儒士加粉黛于壮夫服纨绮于髙士军容不入国国容不入军集圆凿而方衲吾固知其龃龉而难入氷炭其不可以相并兮方圆之异形势不可相错荼荠不同畆虐暑熏天不减坚氷之寒涸隂凝地无累陵火之热枭鸾不接翼代马不思越越禽不恋燕君平既弃世世亦弃君平古诗淡无味不称今人情钟梵避笙歌还似今朝歌酒席白头翁入少年场繁丝与促管不解换渔歌浊水清尘难㑹合下有矜乎能上有矜乎位虽恒相求而不相遇兰艾不同香自然难为和市井不容义乃知田家春不入五侯宅一薫一莸善齐不能同其器方凿圆枘良工无以措巧心本朝先生善鼔瑟齐国好吹竽操竽入齐人雅郑亦复殊世好竞辛咸古味殊淡泊古货今难卖花开少年事不入老夫目学古居今持方入圆君子小人如氷炭决不可以同器不应太𤣥草晞价咸阳市古来贤逹人不争咸阳市落落与时背强不敌衆史张仪説赵曰大王收率天下以摈秦秦兵不敢出函谷闗传记麋鹿成羣虎豹避之飞鸟成列鹰鸷不击刘裕谓沈田子曰勐兽不如羣狐卿等十余人何惧王镇恶集勐虎虽云恶亦各有朋侪羣行深谷间百兽望风低自矜无当对气性纵以乖匹侪四散走勐虎还孤栖狐鸣闻四旁乌鹊从噪之出逐猴入居虎不知所归谁云勐虎恶中路正悲啼豹来衔其尾熊来攫其頥勐虎死不辞但慙前所为因文致穷集相如逸才亲涤器子云识字终投阁但㸔古来盛名下终日坎壈纒其身本卖文为活翻令室倒悬文章憎命逹诗人多蹇如陈子昻杜甫各授一拾遗而迍剥至死李白孟浩然不及一命穷悴终身近日孟郊六十终协律郎张籍五十未离一太祝爱诗爱酒爱琴客多贱多愁多苦辛中散步兵终不贵孟郊张籍过于贫诗人多蹇厄文士多数竒诗人尤命薄方知自残者为有好文章不用更教诗过好折吾官职是声名六经作孔子削迹不粒矣孟子述子舆坎坷齐鲁矣马迁以史记祸扬雄以太𤣥法言穷杜甫李白王江寕皆相望于穷者也吾闻淫畋渔者谓之暴天物天物既不可暴又可擿刻削露其情状乎使自萌卵至于藁死不得隠伏能不致罚耶长吉死东野穷玉谿生不挂朝籍而死正坐是哉倚诗为活计从古无多肥本朝至于文人其穷也固宜劳心以耗神盛气以忤物未老而先病无恶而得罪鲜不以文者诗人例穷蹇秀句出寒饿骚人长负一秋悲诗人固长贫古来百巧出穷人诗从肺腑出出辄愁肺腑好衣不近节士体梁肉似怕腹中书管城子无食肉相因才取祸子夫柤棃橘柚果蓏之属实则熟剥则辱大枝折小枝泄此以其能苦其生者也故不终其天年而中道夭自掊击于世俗者也物莫不若是丰狐文豹栖于山林伏于巖穴静也然且不免于网罗机辟之患者其皮为之灾也山林自冦也膏火自煎也桂可食故伐之漆可用故割之直木先伐甘井先竭呉王浮于江豋乎狙之山有一狙焉委蛇攫见巧乎王王射之敏给抟捷矢王命相者趋射之狙就死王顾谓其友颜不疑曰之狙也伐其巧恃其便以敖予以至此殛也戒之哉强自取柱柔自取束质的张而弓矢至焉林木茂而斧斤至焉其文好者身必剥其角美者身见杀铎以声自毁膏烛以明自烁故子路以勇死苌𢎞以智困翠饰羽而体分象美牙而身丧蚌懐珠而致剖兰含香而遭焚翠以羽自残龟以智自害若欲翠歛翮于刚丘之林则解羽之患永脱龟曳尾于𤾉谷之泥则钻灼之悲不至山狙见巧终必招害含竒佩美衒异露才者未有不以此伤性毁命者也鸣铎以声自毁膏烛以明自消史子产曰象有齿以焚其身贿也贾生以为汉兴当改正朔易服色定官名兴礼乐悉草具其事悉更秦之法诸律令所更定及列侯悉就国其説皆自贾生发之绛灌之属尽害之天子乃以为长沙王太傅屈原博闻强识明于治乱为宪令草藁未定上官大夫欲夺之平不与因谗之王怒疏平作离骚既疏不复在位顷襄王立迁之江南呉起相楚明法审令捐不急之官废公族疏逺者以抚养战鬬之士要在强兵破驰説之言从横者南平百越北并陈蔡却三晋西伐秦楚之贵戚尽害呉起勇畧震主者身危功盖天下者不赏杨脩有俊才为丞相曹操主簿尝出行筹操有问外事乃逆为答记勅守舎儿若有令出依此通之既而果然操怪其速亷之知状忌脩后因事杀之薰以气自烧膏以明自销传记晁错以智死姦人多才未必不为患故酆舒以俊死而邓祈以辨亡姦人折枝膏腴坏骨清受尘白受垢青蝇所汚常在练素有髙世之功者必负遗俗之累有独知之虑者必被庶人之怨天寳中刘希夷王昌龄祖咏张若虚孟浩然常建李白杜甫虽有文名俱流落不偶恃才浮诞而然也木摧于秀兰烧以薰集行髙于衆人必非之木秀于林风必摧之堆出于岸流必湍之咸美羽以丰肌故无罪而皆毙徒衔芦以避缴终为戮于此世苍鹰鸷而受緤鹦鹉慧而入笼兰薫而摧玉缜则折物忌坚芳人讳明㓗薰膏自消铄麝懐香以贾害狙伐巧而招射象之有齿以焚其身鱼之贪饵必曝其鳞子胥既弃呉江上屈原终投湘水濵陆机雄才岂自保李斯税驾苦不早华亭鹤唳讵可闻上蔡苍鹰何足道漆有用而割膏以明自煎有味之物蠧蚀必生有才之人谗言必至老龟被刳肠不如无神灵多材非福禄薄命是聪明因知早贵多才子不得多时在世间膏明自爇縁何事士脩而谤兴德髙而毁来凡物之生不愿为材牺尊青黄乃木之灾寳玉忌出璞出璞先为尘松栢忌出山出山先为薪木直先自冦石坚亦他攻玉坚而折膏明自焚齿由刚折膏为明铄本朝山鸡照緑水自爱一何愚文采为世用适足累形躯木有瘿石有晕犀有通以取妍于人皆物之病也膏明兰臭俱自焚象牙翠羽残其身因言取祸经祸从口出惟口起羞匪舌是出维躬是瘁口费而烦易出难悔易以溺人君子溺于口御人以口给屡憎于人子多言多败口是祸之门也语及所匿之事如此者身危矣言有召祸伤人之言深于矛㦸祸莫大于多言言怪则招忧口舌者患祸之宫亡㓕之府也言失之害非惟锋刃史叔向曰小人之言僣而无证故怨咎及之晋伯宗每朝其妻必戒之曰子好直言必及于难后晋三郄害伯宗三家以国人围而灌之城不浸者三版民无叛意智伯行水曰吾乃知水可以亡人国也桓子肘康子康子履桓子之跗以汾水可以灌安邑绛水可以灌平阳也赵襄子夜使人决水灌智伯军智伯军救水而乱遂杀智伯昔者郑武公欲伐胡乃以其子妻之因问羣臣吾欲用兵谁可伐者闗其思曰胡可伐乃戮闗其思曰胡兄弟之国也子言伐之何也过误失言文吏蹑辱口语致罪李陵降匈奴上问太史令司马迁盛言陵事亲孝与士信奋不顾身以徇国家之急今举事一不幸全躯保妻子之臣随而媒糵其短诚可痛也上以迁诬㒺为陵游説下迁腐刑仆以口语遭此祸重为乡党戮污辱先人张敞掾絮舜私归其家曰五日京兆耳安能复案事敞闻舜语收系狱死连率韩博上言有竒士长丈大十围来臣府曰欲奋击胡虏自谓巨无霸出于蓬莱轺车不能载三马不能胜卧则枕鼔以铁箸食此皇天所以辅新室也愿迎之京师门户不容者开髙大之以视百蛮镇安天下博意欲以风莽莽闻恶之召霸在所更其姓曰巨母氏谓因文母太后而霸王符也征博下狱以非所宜言弃市言者不蒙延纳之福旋被䧟破之祸今皆杜口结舌以臣为戒董卓诛蔡邕在司徒王允坐殊不意言之而叹有动于色允勃然斥之收廷尉治罪邕遂死狱中蔡邕曰夫君臣不宻上有漏言之戒下有失身之祸愿寝臣表无使尽忠之吏受怨姦仇章奏帝览而叹息因起更衣曹节于后窃视之悉宣语左右事遂漏露其为邕所裁黜者侧目思报以言获罪袁绍复説何进曰前窦武欲诛内宠而反为所害者但坐言语漏泄陈琳曰谚称掩目捕雀夫微物尚不可欺以得志况大事乎许攸恃功骄慢尝于衆坐唿曹操小字曰某甲卿非我不得冀州也操笑曰汝言是也然内不乐后竟杀之孔融以对孙权使有诽谤之言坐弃市帝游后园曲宴极乐郭夫人请延皇后帝弗许因禁左右使不得宣后知之明日谓帝曰昨日游宴北园乐乎帝以左右泄之所杀十余人赐后死嵇康与山涛书自説不堪流俗而非薄汤武司马昭闻而怒之遂杀康周顗曰今年杀贼奴取金印如斗大系肘王导甚衔之顗为王敦所害初拓䟦窟咄之伐珪也莫题以珪年少潜以箭遗窟咄曰三嵗犊岂能胜重载耶珪心衔之至是使人以箭示题而谓之曰三嵗犊果何如题父子对泣诘朝廷斩之秦王堕性刚峻或谓堕曰董君贵幸无比公宜小降意接之堕曰董龙是何鸡狗而令国士与之言乎㑹有天变龙言于秦主生曰今天谴甚重宜以贵重臣应之乃杀王堕谓之曰今日复敢比董龙鸡狗乎太子素恶西昌侯鸾尝谓子良曰我意中殊不喜此人不解其故当由其福薄故也及鸾得政太子子孙无遗焉多言多衅贺若弼怨望上下弼狱谓之曰我以髙颎杨素为相汝毎昌言曰此二人惟堪㗖饭耳是何意也贺若弼父敦临刑唿弼曰吾志欲平江南然此心不果汝当成吾志且吾以舌死汝不可不思因引锥刺弼舌出血戒以谨口蘓安恒矜髙好竒太子重俊之诛武三思也安恒自言此我之谋太子败或告之伏诛国家大事嫌不当位而言实有罪故作罪言杜甫尝醉登严武牀瞪视曰严挺之乃有此儿武衔之一日欲杀甫集吏于门武将出冠钩于帘三左右白其母奔救得止传记言失者身弃出言不当反自伤也集鹊鸣声揸揸乌噪声擭擭争鬬庭宇间持身博弹射幕中之辨人反以汝为叛台中之评人反以汝为倾汝不惩耶而呶呶以害其生耶言既我祸即无以掩其辞能不罹其失者亦鲜矣好尽言以招人过国武子之所以见杀于齐也不择言以危肆兮固羣祸之际也一言成痾智不能明口兵之起其刑剭焉智伯失灌水之言记纂渊海卷五十七记纂渊海卷五十八钦定四库全书记纂渊海卷五十八宋潘自牧撰论议部因事思人经君子听钟声则思武臣听磬声则思死封疆之臣听琴瑟之声则思志义之臣听竽笙箫管之声则思蓄聚之臣听鼓鼙之声则思将帅之臣史越子使后庸来聘且言邾田封于骀上盟于平阳三子皆从康子病之言及子赣曰若在此吾不及此夫武伯曰固将召之文子曰他日请念越败呉迁呉王夫差于甬东予百家居之呉王曰孤老矣不能事君王也吾悔不用子胥之言自令䧟此家贫则思良妻国乱则思良相上至广武赦刘敬曰吾不用公言以困平城张敞免为庶人亡命数月京师吏民解弛枹鼓数起而冀州部中有大贼天子思敞功效使使者即家在所召敞敞身被重劾及使者至妻子家室皆泣惶惧而敞独笑曰吾身亡命为民郡吏当就捕今使者来此天子欲用我也装随使者诣公车天子引见敞拜为冀州刺史敞到部盗贼屏迹颍川盗贼羣起河东守兵亦叛京师骚动帝闻之言吾悔不用郭子横之言马援南击交趾从容谓官属曰吾从弟少游常哀吾慷慨多大志曰士生一世但取衣食裁足致求盈余但自苦耳当吾在浪泊西里间下潦上雾毒气薫蒸仰视飞鸢跕跕堕水中卧念少游平生语何可得也汉王伐呉而败时法正已卒亮叹曰孝直若在必能制主上东行就使东行必不倾危矣王献之兄弟自郄超未亡见愔常蹑履问讯甚脩舅甥之礼及超死见愔慢怠屐而候之愔每慨然曰使嘉賔不死鼠子敢尔耶宋文帝曰檀道济若在岂使胡马至此呉已平羣臣上夀帝执爵流涕曰此羊太傅之功也突厥围鴈门炀帝叹曰向使长孙晟在不令匈奴至此刘行本太子少庶子太子勇虚襟敬惮后卒及太子废上曰刘行本在勇当不及于此元嵓为蜀王长史后王渐以非法得罪上曰元嵓若在吾儿岂有是乎张九龄奏安禄山有逆相请因罪戮之上放归九龄既死上皇在蜀思九龄之先觉诏哀赠征髙丽班师上以不能成功深悔之叹曰魏征若在不使我有是行也命驰驿祀征以少牢复立制碑召其妻子诣行在劳赐之刑部郎中阙上曰朕得其人矣往者李道裕议张亮狱云反形未具此言当矣朕虽不从至今悔之遂以道裕为刑部郎中李沆先识丁谓之奸及谓用事排挤正人王旦叹曰李文靖真圣人传记祭遵死后每朝㑹上常叹曰安得奉公忧国如祭征虏者集霖雨思贤佐丹青忆老臣因咏霜雪句永懐鸾鹤姿徽绩空存书旗常而播美音容不见听鼙鼔以增思闻鼓鼙而忆名将鉴丹青而思老臣湘竹旧班思帝子江蓠初緑哀骚人本朝韩魏公死士大夫叹曰天何不为我留欧阳公为魏公作志文而后死也卢仝韩愈不在此弹压百怪无雄文因难见人经万夫之长可以观政风雨思君子也乱世则思君子不改其度焉风雨如晦鸡鸣不已观其器而知其工之巧观其发而知其人之知嵗寒然后知松栢之后彫也子不容然后见君子六亲不和有孝慈国家昏乱有忠臣逺使之而知其忠近使之而观其敬烦使之而观其能委之以财而观其仁卒然问焉而观其智急与之期而观其信醉之以酒而观其量杂之以处而观其色临之以危而观其节养生不足以当大事惟送死可以当大事穷观其所为逹观其所与贫则见亷富则见义生则见爱死则见哀嵗不寒无以知松栢事不难无以知君子舟覆乃见善游马奔乃见良御如钟山之玉寒岭之松比之瓀珉梓桞无殊也及其烧以炉炭三日而色润不改处于积氷终嵗而枝叶不彫然后知其异于他玉衆木也史李克曰居视其所亲富视其所与达视其所举穷视其所不为贫视其所不取举世混浊清士乃见肥义曰正臣难至而节见忠臣累至而行明淮隂黥布等皆已诛灭而何之勲烂焉天下昏浊忠臣乃见狗盗鸡鸣孟尝君列此二人于賔客尽羞及有秦难卒此二人救之剧孟愽徒母死客送䘮千余乗此亦有过人者不遇盘根错节何以别利器王祥之薨奔赴者非朝廷之贤则亲戚故吏而已门无杂吊之賔王湛曰直行平路何以别马唯当于蚁封唐李夷简弹杨凭坐贬临贺尉徐晦独至蓝田与别后夷简荐晦为御史晦曰平生未尝望公颜色公何从而取之夷简曰君不负杨临贺肯负国乎当一生一死间而后见其节疾风知劲草板荡识诚臣李世勣常侍宴上从容谓曰朕求羣臣可托孤者无以踰公公往不负李宻岂负朕㦲马文举曰不遇勍敌何以显壮士集宁知霜雪后独见竹栢心时危见臣节世乱识忠良扶颠始知筹策长驿骚之际鲠亮弥彰火后见琮璜霜余识松栢士穷乃见节义雨晦识鸡鸣之信风髙见隼击之威磨涅始彰其坚白㣲风但觉杉香满烈日方知竹气寒不有百鍊火孰知寸金精破松见贞心裂竹㸔直文天若无雪霜青松不如草地若无山川何人重平道衆木尽摇落始见竹色真本朝挥毫更想能一战数窘乃见诗人才马之在厩也驽骥杂处饮水食刍嘶鸣蹄啮求其所以异者蔑矣及其引重车取夷路不屡策不烦御一顿其辔而千里已至矣当是时驽马并驱则虽倾轮絶勒败筋伤骨不舎昼夜而追之辽乎其不可以及也得路方知异日心万木嵗寒配乔松于巨栢衆星夜艾凛明月于长庚火数四百炎灵消谁其代者当涂髙穷姦极酷不易取始知文景基局牢栾布惟不废彭越之命故髙祖知其贤李勣惟不利李宻之地故太宗许其义受人恩而不忍负者其为子必孝为臣必忠不经大火烧孰得真黄金请观风急天寒夜谁是当门定脚人因事长智经知不足然后能自反也知困然后能自强也子孔子欲以颜状取人也于㓕明改之矣欲以言辞取人也于宰我改之矣欲以容貎取人也于子张改之矣所以动心忍性增益其所不能人恒过然后能改困于心衡于虑而后作征于色发于声而后喻人之有德慧术智者恒存乎疢疾独孤臣孽子其操心也危其虑患也深故逹晋公子重耳霸心生于曹越王勾践霸心生于㑹稽齐威公小白霸心生于莒老子学商容见舌而知守柔矣列子学壶子观景柱而知持后矣尧遭洪水而贵陆汤大旱而重水史齐髙疆曰三折肱知为良医髙宗遭鸣雉之戒饬已正道享百年之夀木不生庭太戊无以隆雉不鸣鼎武丁不为宗集九折臂而成医三折乃良医因人而重经蔽芾甘棠勿翦勿伐召伯所茇子无仲尼则西山之饿夫与东国之绌臣恶乎闻连城之璧瘗影荆山夜光之珠潜辉欝浦玉无翼而飞珠无胫而行扬声于章华之台炫耀于绮罗之堂者盖人为之举也栁下恵不遇仲尼则贞洁之行不显未免于三黜之臣季布不遇曹丘则百金之诺不扬未离于凡虏之人史伯夷叔齐虽贤得夫子而名益彰闾巷之人欲砥行立名者非附青云之士乌能施于后世哉毛先生遂一至楚使赵重于九鼎大吕庾乗游学宫为诸生佣后能讲诵自以卑第每处下坐诸生愽士皆就讐问之由是学中以下坐为贵河南尹羊陟谒造赵壹言谈至曛夕极欢陟乃与司徒袁逢共称荐之名动京师士大夫想望其风采阮籍见张华鹪鹩赋曰王佐才也由是声名始着左思作三都赋成人未之重思以示张华深称賛之兼作序豪贵竞冩都下为之纸贵许询移居臯屯之嵓常与沙门支遁及谢安石王羲之等同游往来今臯屯唿为许度嵓谢安有盛名时人爱慕有罢县还安问其归资荅曰有蒲葵扇五万安乃取其中者握之士庶竞市价增数倍扬雄作太𤣥晩遭陆续𤣥道遂明王导为司徒时帑藏空竭库中惟有练数千端鬻之不售乃与朝贤俱制练布单衣于是士人翕然服之练遂涌贵主者出卖端直一金其为时所慕如此王羲之见一姥持六角扇卖之羲之书其扇各为五字姥初叹惋因谓姥曰无苦但言是王右军书以求百金价姥如言人竞买之传记人有市骏马者三旦立市人莫之知伯乐一顾之一旦而马价十倍郭林宗游洛阳始见河南尹李膺膺大竒之遂相友善于是名震京师慈亷江者昔有李祖仁居此兄弟十人并慈孝亷让因此名江梁顾总始为县吏一夕遇二人称是王粲徐干云昔与公同舟公刘桢也乃诵其遗文总悟以遗文数萹投令令待之甚厚时谓死刘桢犹庇得生顾总士非玉璧谈者为价白乐天以诗谒顾况因为延誉声名大振集昔欧冶改视铅刀易价伯乐所盻驽马百倍夜光之璧显价于和氏之肆千里之足定功于伯乐之庭一经品题便作佳士一顾之隆骀足逾于仙鹿片言之重鱼目轶于灵蛇一言之誉东陵侔于西山一面之荣郑璞踰于周寳昔虞坂之上逸骥与驽骀俱疲呉灶之中孤桐共樵蘓并爨遇王良伯喈遂腾声于千古此诗若不遇王君乃数十张故纸耳宋广平之沉下僚蘓公味道为使者广平投以梅花赋蘓盛称之自是方列于闻达人之目由是知英贤荦荦可外文字犹用片言借説于先逹之口席其势而后骧首当时矧碌碌者畴能自异夫美不自美因人而彰兰亭不遭右军则清湍脩竹芜没于空山矣本朝鹅毛赠千里所重以其人岘山临汉上望之隐然盖诸山之小者而其名特着于荆者岂非以其人哉其人谓谁羊祜叔子杜预元凯是也温公营独乐园在洛中诸园最为简素人以公之故故春时必逰黄叔度澹然无作郭林宗一言至今以为颜子叔度之贤无一见于外者而后世犹信徒以林宗之重因恶累美经今衆人之命儒也妄常以儒相诟病如有周公之才之美使骄且吝其余不足观也已子西子蒙不洁人皆掩鼻而过之五谷者种之美者也茍为不熟不如荑稗槃水正错而勿动则湛浊在下清明在上足以见须眉而察理㣲风过之湛浊动乎下清明乱于上则不可以得大形之正也兰槐之根是为芷其渐之滫君子不近水之性清所以浊者土浑之也林之情静所以动者风摇之也人之心正所以邪者欲昡之也河水欲清沙壤秽之史一薰一莸十年尚犹有臭莠盛苖秽何不锄也忠如鬻拳信如卞和智如孙膑寃如巷伯才如史迁逹如子政一离刀锯没世不齿泾以渭浊山有朽壤虽大必亏木有蠧虫其荣易落集聫蕙芷以为佩兮过鲍肆而失香资髙明之质而未免卑浊之累青蝇一相㸃白璧遂成寃本朝君子小人如氷炭决不可以同器若兼收并用则小人必胜薰莸杂处终必为臭性之有喜怒犹水之有波否曰湛然平静如镜者水之性也及过沙石或地势不平便有湍激或风行其上便为波涛汹涌此岂水之性哉因麤见精子故虽有珉之彫彫不若玉之章章百星之明不如一月之光十牖毕开不如一户之明豹裘而杂不若狐裘而粹史赵良曰千羊之皮不如一狐之腋鸷鸟累百不如一鹗玉以砾贞传记张巨鱼者垂其千钩而得之在于一筌捕髙鸟者张其万罝而获之由一目集雀喧知鹤静因精见麤经若苖之有莠若粟之有秕子饮玉则知浆荇之薄味集虎豹之文炳于犬羊鸾鳯之音锵于鸟鹊金玉之光炫于瓦石因术累已子矢人惟恐不伤人史治狱之吏皆欲人死非憎人也自安之道在人之死魏时凌云殿榜未题而匠者误钉之不可下乃使韦仲将悬磴书之比讫须发尽白裁余气息还语子弟宜絶此法秦王苻生夜食枣多旦而有疾召太医令程延使诊之延曰陛下无他疾食枣多耳生怒曰汝非圣人安知吾食枣遂斩之太宗与侍臣泛舟春苑苑池见异鸟容与波上悦之诏坐者赋诗而召阎立本侔状阁外传唿画师立本是时已为主爵郎中俯伏池左研丹粉望坐者羞恨流汗归戒其子曰吾少读书文辞不减侪辈今独以画见名与厮役等若曹慎母习本朝昔阎立本始以文学进身卒蒙画师之耻自相矛盾经于弟弗念天显乃弗克恭厥兄兄亦不念鞠子哀大不友于弟子人有鬻矛楯者誉之曰吾楯之坚物莫能䧟也又誉其矛曰吾矛之利于物无不䧟也或曰以子之矛䧟子之楯何如其人弗能应也使人之子孙自贼其父母也为人父而𣙜其子纵利如子何断根以续枝割背以禆腹山生木反自刻木生蠧反自食人生事反自贼史楚昭王曰除腹心之疾而置诸股肱何益昔髙辛氏有二子长曰阏伯季曰实沈居于旷林不相能也日寻干戈以相征讨助秦自攻刘向受谷梁春秋其子歆乃大好左氏传以左丘明好恶与圣人同亲见夫子而公羊谷梁七十子后传闻之与亲见其详畧不同歆数以难向向不能非间也李固曰刻割心腹以补四支魏曹冏曰犹芟刈股肱独任胸臆观者为之寒心刖趾适履刻肌伤骨借子之矛刺子之楯唐髙祖谓侍臣曰刻民以奉君犹割肉以充腹腹饱而身毙传记汉书孝成纪赞曰成帝善脩容仪升车正立不内顾临朝渊嘿尊严若神可谓穆穆有天子之容貎矣又五行志曰成帝好㣲行选私奴客十余人自称富平侯或乗小车御者偕骑出入由斯而言则成帝㣲服嫚游鸟集无度虽外饰威重内肆轻薄人君之望不其缺如观孟坚纪志所言前后自相矛盾者也班固称项羽弑义帝自取㓕亡又云于公髙门以待封严母扫地以待䘮如固斯言则深信夫天怨神怒福善祸滛者矣至于其赋幽通也复以天命久定非理所移故善恶无征报施多爽斯则同理异说前后自相矛盾者焉集昆弟自相倾肝胆反为贼自相背驰经或钖之鞶带终朝三禠之其车既载乃弃尔辅子恶辱而居不仁是犹恶湿而居下也恶死亡而乐不仁是犹恶醉而强酒犹欲其入而闭之门也犹立枉木而求其影之直也欲夀而刎颈伏而咶夭救经而引其足愈务而愈逺欲㓕迹而走雪中譬如拯溺锤之以石救火投之以薪病热而强之以餐救暍而饮之以寒救经而引其索拯溺而授之石欲救之反为恶披裘而扇史今有二命其谁不解体犹治丝而棼之也首尾衡决行危而求安造祸而求福浊其源而求其清流是犹绁韩卢而责之获也时成帝无嗣政由王氏刘向遂上封事极谏王氏与刘氏不并立如下有泰山之安则上有累卵之危向卒子歆王莽举为侍中王莽持政留歆为右曹建平元年改名秀及王莽簒位歆为国师犹郄行而求及前人也欲汤之沧一人炊之百人扬之无益也譬犹抱薪而救火狐白之裘而反衣之也自吉至崇皆好车马衣服其自奉养极为鲜明而亡金银锦绣之物及迁徙去处所载不过囊衣天下服其亷而怪其奢陈琳曰掩目捕雀刘炫曰相期髙于周孔相待下于奴仆郄愔遗桓温牋欲共奖王室请督所部出河上愔子超为温参军取视寸寸毁裂乃更作愔牋自陈非将帅才不堪军旅老弱乞闲地自养劝温并领已所统将适越者指沙漠以遵途欲登山者渉舟航而覔路所趣逾逺所向转难南北倍殊髙下相反求其至也不亦难乎如室斯构而去其凿契如水斯积而决其隄防如火斯蓄而离其薪燎也崔浩性不好庄老之书每读不过数十行辄弃之非毁佛法因欲脩服食养性术天师冦谦之有神中箓图新经因师事之张九龄与严挺之萧诚善挺之恶诚佞劝九龄谢絶之九龄忽独念曰严太苦劲然萧软美可喜方召萧李泌在旁率尔曰公起布衣以直道至宰相而喜软美者者乎伐根以求木茂塞源而欲流长迂访道之车筑礼神之舘栖心𤣥化物色幽人将致仙于大庭欲希踪于姑射于是削浮图之法惩游惰之民志欲矫歩丹梯求珠赤水徒见萧衍姚兴之谬学不悟秦皇汉武之非求盖惑于左道之言偏斥异方之説武宗奋然除去浮图之法而躬受道家之箓服药以求长生集绊良骥之足而责以千里之任槛猿猴之势而望其巧捷之能犹适于南而北辕其到也无日矣北辕适楚圆凿方枘北辕适楚南辕适晋犹航断港絶潢以望至于海也疑似相乱经若苖之有莠若粟之有秕恶徼以为智者恶不孙以为勇者恶讦以为直者夫乐者与音相近而不同子恶似而非者恶莠恐其乱苖也恶佞恐其乱义也恶利口恐其乱信也恶郑声恐其乱乐也恶紫恐其乱朱也恶乡原恐其乱德也若初真得鹿妄谓之夣真夣得鹿妄谓之实懦弱易夺似仁而非悍戆好鬬似勇而非白石似玉姦佞似贤鲁人缝掖实非儒行东郭吹竽而不知音史孔子过匡匡人以为阳虎阳虎尝暴匡人匡人止孔子孔子状类阳虎拘五日陈遵字孟公时列侯有与遵同姓字者每至人门曰陈孟公坐中莫不震动既至而非因号其人曰陈惊坐云杜钦字子夏少好经书家富而目偏盲茂陵杜邺与钦同姓字俱以材能称京师故衣冠谓钦为盲杜子夏以相别钦恶以疾见诋迺为小冠髙广财二寸由是京师谓钦为小冠杜子夏而邺为大冠杜子夏云市虎成于三夫孝子疑于屡至蔡谟初渡江见彭蜞大喜曰蟹有八足加二螯令烹之既食吐下委顿方知非蟹后诣谢尚而説之尚曰卿读尔雅不熟㡬为勤学死传记夫以曾参之贤与其母之信也而三人疑之则慈母不能信也物多相类而非也幽莠之㓜也似禾骊牛之黄也似虎白骨疑象碔砆类玉此皆似之而非者也相玉者患石似玉鲁有两曾参赵有两毛遂昔南曾参杀人见捕人告北曾参母母见以疑野人毛遂坠井而死客以告平原君平原君曰嗟乎天䘮予矣既而知非平原君客陈国张伯谐弟仲谐妇炊于灶下至井上谓伯谐曰我今日粧好否伯谐曰我伯谐也妇大慙愧其夕时伯谐到更衣妇复逐牵其背曰今旦大误谓伯谐为卿荅曰我故伯谐也集若青蝇之伪质衆伪冒真毛遂不堕井曾参不杀人虚言误公子投杼惑慈亲似锦言应巧如丝数易欺人之至信者心目也天性者父子也不惑者圣贤也然而于窃鈇而知心目之可乱于掇蜂而知父子之可间于拾煤而知圣贤之可疑积异以生疑积疑以生惑外容闲暇中心苦似是而非谁得知祥禽之类凡羽而凡羽混之神芝之类腐菌而腐菌混之嘉蕙之类棼刍而棼刍混之本朝闻之曰人之至信者心目也相亲者母子也不惑者圣贤也然至于窃鈇而知心目之可乱于投杼而知母子之可疑于拾煤而知圣贤之可惑事物相形子子贡结驷连骑以造原宪衣冠敝子贡慙好女之色恶者之孽也史文帝常病痈邓通常为帝唶吮之太子入问病帝使唶痈而色难之已而闻通常为帝唶吮之心慙美女入室恶女之仇上自劳军至灞上及棘门军直驰入将已下送迎已而之细栁不得入使使持节入帝曰此真将军耳灞上棘门军若儿戱耳其将固可袭而虏也王蠋布衣义不北靣于燕况在位食禄者乎张安世长子千秋与霍光子禹俱为中郎将将兵随度辽将军范明友击乌桓谒大将军光问千秋战鬬方畧山川形势千秋口对兵事画地成图无所忘失问禹禹不能记曰皆有文书光由是贤千秋以禹为不才魏明帝使后弟毛曾与夏侯𤣥共坐时人谓之蒹葭倚玉树㤗初如朗月入怀王济隽爽有风姿每见卫玠辄叹曰珠玉在侧觉我形秽潘岳美姿仪常出妇人遇之者皆连手萦绕投之以果时张载甚丑每行小儿以瓦石投之委顿而反阮咸与籍居道南诸阮居道北北阮富南阮贫七月七日北阮盛晒衣服皆锦绣粲目咸以竿挂大布犊鼻于庭人或怪之答曰未能免俗聊复尔耳时人谓道子为东录元显为西录西府车骑填凑东第门可张罗晋恭帝禅位于宋祕书监徐广流涕哀恸侍中谢晦谓之曰徐公得无小过广曰君为宋朝佐命身是晋室遗老悲欢之事固不可同文德皇后之𦵏段志𤣥与宇文士及分统士马守章武门太宗夜使宫官至将军所士及开营纳使者志𤣥闭门不纳停使者至晓太崇曰此真将军也姚崇常有子䘮谒告十余日政事委积卢怀慎不能决惶恐入谢于上上曰朕以天下事委姚崇以卿坐镇雅俗耳崇既出须臾裁决俱尽传记陈遵闗西大侠友人䘮遵亲为䕶䘮事赠助甚厚王丹乃怀缣一疋陈于主人之前曰如丹此缣出自机杼遵闻而有慙色中宗尝召宰相蘓瓌李峤子进见上曰宜意所通尽奏颋曰木从䋲则正后从谏则圣峤子迹进曰斮朝渉之胫剖贤人之心上曰蘓瓌有子李峤无儿㝠鸿迹在烟霞上燕雀休夸大厦梁集见西施之容归憎其貎西施出帷嫫母侍侧南邻击钟磬北里吹笙竽寂寂扬子宅门无卿相舆虎豹之文炳于犬羊鸾鳯之音锵于鸟鹊金玉之光炫于瓦石无贵贱不悲无富贫亦足衆星罗青天朗者独有月二十渐乖张清沟映污渠三十骨骼成乃一龙一猪冬之为候也霜雪飘暴冻入肌发夏之为用也金流石烁火走肤脉如阳春髙秋者稀焉南则瘴风毒虺之为厉也北则獯戎黠虏之为患也如洛阳咸秦者㡬焉衆木尽摇落始见竹色真丑妇竞簪花花多映愈丑衆花尽处松千尺羣鸟喧时鹤一声雀喧知鹤静凫戯识鸥闲本朝万木嵗寒配乔松于巨栢衆星夜艾凛明月与长庚试㸔青松鹤何似珠门客君㸔花枝朝露何如松上霜风影响相应经子曰君子居其室出其言善则千里之外应之况其迩者乎居其室出其言不善则千里之外违之况其迩者乎鸣鹤在隂其子和之隆墀永叹逺壑必盈善迩而逺至命宫而商应修下而髙者降与彼而取此者服矣恵迪吉从逆凶惟影响卿士师师非度小民方兴相为敌讐建无穷之基亦有无穷之闻作善降之百祥作不善降之百殃鼔钟于宫声闻于外卫文公臣子多好善贤者乐告以善道也内和而外顺则民瞻其颜色而弗与争也望其容貌而民不生易慢焉故德辉动于内而民莫不承听理发诸外而民莫不承顺下之事上也不从其所令从其所行上好是物下必有甚者矣故上之所好恶不可不慎也是民之表也上好仁则下之为仁争先人上好礼则民莫敢不敬上好义则民莫敢不服上好信则民莫敢不用情子以富贵而下人何人不尊以富贵而爱人何人不亲爱人者人恒爱之敬人者人恒敬之夫茍好善则四海之内皆将轻千里而来告之以善生于其心害于其政发于其政害于其事文武兴则民好善幽厉兴则民好暴上有好者下必有甚焉者矣夫人必自侮然后人侮之家必自毁然后人毁之国必自伐而后人伐之訑訑之声音颜色拒人于千里之外德之流行速于置邮而传命大人之教若形之于影声之于响别契劵者所以为信也上好权谋则诞诈之人乗是而后欺探筹投钩者所以为公也上好曲私则下乗是而后偏衡石称悬者所以为平也上好倾覆则下乗是而后险胜斛敦槩者所以为均也上好贪利则下乗是而后鄙丰取吝与以无度取于人楚王好细腰故朝有饿人善其言而类焉者应矣故马鸣而马应之非知也其势然也夫下之于上犹响之应声影之像形也听唱而应视仪而动上好富者民死利矣齐桓好服紫一国尽服十紫不得一素公患之管仲曰试勿衣也谓左右曰甚恶紫桓公诺三日莫有衣紫者邹君好长缨左右皆服缨甚贵公患之因先自断其缨而出国中皆不服人主之情上通于天故诛暴则多飘风枉法令则多虫螟杀不辜则国赤地令不改则多滛雨邹衍尽忠于燕恵王王信谗系之邹子仰天而哭正夏而天为之降霜有隂德者必有阳报有隂行者必有昭名汤去三面之网归之者四十国文王𦵏城隅之枯骨天下怀其仁体痛者口不能不唿心说者颜不能不笑从道必吉反道必凶如影如响也史齐桓公复㑹诸侯于葵丘益有骄色诸侯颇有叛者口虽未言声疾雷震令虽未行化驰如神汉女居东海养姑姑女谗之于姑姑经太守诉而杀之五月下雪东海有孝妇少寡无子养姑甚谨姑死姑之女告吏妇杀我母吏捕孝妇自诬服太守竟杀妇郡中枯旱三年上自初即位诏选天下文学材智之士待以不次之位四方士多上书言得失自衒鬻者以千数犹桴鼓之相应宋景公小国之诸侯耳有不忍移祸之诚出人君之言三荧惑为之退舎呉王好剑客百姓多疮瘢楚王好细腰宫中多饿死朝有变色之言则下有争鬬之患上有自专之士则下有不逊之人上有克胜之任则下有伤患之心上有好利之臣则下有盗窃之民周南召南被圣贤之化深故笃于行而亷于色郑伯好勇而国人暴虎秦穆贵信而士多从死陈夫人好滛巫而民滛祀晋侯好俭而民蓄聚太王躬仁邠国贵恕由此观之治天下者审所上而已善恶之报各如其事车驾自幸洛阳狱录囚徒理出千余人时天旱大雨为善者天报之以福为非者天报之以殃下之应上犹景向也自永平以来臣民虽有习浮屠术者而天子未之好至帝始笃好之常躬自祷祠由是其法浸盛犹叩木本百枝皆动举中于礼则强梁褫气片言违正则厮台解情一夫得情千室鸣絃姜诗母嗜鱼鲙又不能独食夫妇尝力作供鲙唿邻母共之舎侧忽有涌泉味如江水每旦辄出双鲤鱼以供二母之膳魏武好法律而天下贵刑名魏文慕通逹而天下贱守节殷纣好色妲己是出叶公好龙真龙游廷王者心有所想虽未形颜色而五星以之推移隂阳为之变度谢安好声律期功之惨不废丝竹士大夫效之遂以成俗秦刘兰讨蝗经秋多不能㓕有司奏请征兰下廷尉秦王坚曰灾降自天非人力所能除此由朕之失政兰何罪乎是嵗秦大熟作解散髻斜挿簮朝野慕之相与倣傚齐帝既残忍有司讯囚莫不严酷或烧犂耳使立其上或烧车釭使以臂贯之裴矩佞于隋而忠于唐非其性之有变也君恶闻其过则忠化为佞君乐闻直言则佞化为忠上入苑中见蝗掇数枚祝之曰民以糓为命而汝食之宁食吾之肺肠举手吞之是嵗蝗不为灾夫人之慕名如水趍下上有所好下必甚焉陛下若取士以德行为先文艺为末则多士雷奔四方风动矣唐张楚金魏元忠临刑太后使鳯阁舎人王隠客驰骑传声赦之是日隂云四塞既释楚金等天气晴霁传记行非为影也而影随之唿非为响也而响和之蟊吏抵冐取民财则生蟘吏乞贷则生螟吏𠖇𠖇犯法则生宋景公时荧惑在心公召子常问焉子常曰祸在君可移于相公曰相所与理国家也曰可移于百姓曰百姓死寡人将谁为君曰可移于嵗公曰嵗饥人饿必死焉为人君而㣲其人谁以我为君乎子常曰君有至德之言三天必三赏君荧惑必徙三舎后果三徙齐景公时荧惑守虚期年晏子曰虚齐之分野当强为善公乃去寃狱振孤敬老行之三日而荧惑迁其守周公下白屋之士七十人而天下之士皆至晏子与同衣食百人而天下之士亦至仲尼脩道行理文章而天下之士亦至集尔形信直影亦不曲尔声信清响亦不浊庶女告天振风袭于齐堂媱风大行贞女蒙冶容之诲淳化殷流盗跖挟曾史之情贱臣叩心飞霜击于燕地珠玉无胫而自至者以人好之也宋景公时大旱三年卜之以人祠乃雨公下堂顿首曰所以求雨将自当之言未卒大雨强于内者外必胜殖不固者发必隳匹妇含怨三年亢阳匹夫结愤六月飞霜汉髙帝大度故其时多魁杰不覊之才孝武好英风故其时富瑰琦立名之士孝宣精吏治故其时萃循良核实之能诚信大亏则百事无不纰缪本朝六国合从而辨説之材出刘项并世而筹画战鬬之徒归唐太宗欲治而谋谟谏诤之佐来唐太宗朝将相固不可及至技艺之士医有孙真人隂阳有李淳风吕才相法有袁天罡后世不可及也武帝好四夷之功而勇鋭轻死之士充满朝廷辟土广地无不如意及后息民重农而赵过之俦教民耕耘亦被其利此一君之身趣好殊别而士辄应之机锋相凑经子击磬于卫有荷蒉而过孔氏之门者曰有心哉击磬乎子曰参乎吾道一以贯之曾子曰唯子犁然有当于人之心子游汾亭鼓琴有钓者过曰美哉琴意在山泽而有廊庙之志史祢衡为江夏太守黄祖作书记轻重踈宻各得体宜祖持其手曰此正得祖腹中之所欲言也王俭令任昉作一文及见曰正得吾腹中之欲集尧心惟舜㑹光隂与时节先感是诗人杜诗韩集愁来读似倩麻姑痒处物理相资经若金用汝作砺惟木从䋲则正鼓无当于五声五声弗得不和水无当于五色五色弗得不章无本不立无文不行子无君子莫治野人无野人莫养君子以粟易械器者不为厉陶冶陶冶亦以其械器易粟者岂为厉农夫哉劳心者治人劳力者治于人治于人者食人治人者食于人金石有声不考不鸣有刀者礲诸有玉者错诸乌号之弓谿子之弩不能无弦而发越舲蜀航不能无水而浮史阳不得隂之职亦不能独成嵗终水火相济盐梅相成传记干将莫耶非得人力则不能割坚箭利金不得𤣥机之利则不能逺龙非风不举龟非天不兆集埙箎相须云龙之所能使为灵也然龙弗得云无以神其灵矣经非权则泥权非经则悖物类相感经同声相应同气相求水流湿火就燥云从龙风从虎圣人作而万物覩本乎天者亲上本乎地者亲下则各从其类也鸣鹤在隂其子和之召云者龙命吕者律命宫而商应有豕白蹢烝渉波矣喓喓草虫趯趯阜螽以燧取明火于日以鉴取明水于月天降时雨山川出云方以类聚子阳燧见日则然为火郑师文学琴于师襄当春而叩商絃以召南宫凉风緫至草木成实及秋而叩角絃以激夹钟温风徐廻草木发荣当夏而叩羽絃以召黄钟霜雪交下川池暴沍及冬而叩征絃以激𬎼宾阳光炽烈坚氷立散将终命宫而总四絃则景风翔庆云浮甘露降醴泉涌施薪若一火就燥也平地若一水就湿也草木畴生禽兽羣焉物各从其类也天之且雨也隂曀未集而鱼已噞矣山云蒸柱础抱薪加火燥者必先然平地注水偏者必先濡史蟋蟀俟秋唫蜉蝣出以隂虎啸而风冽龙兴而致云南风至则黄钟应融风动而鱼上氷威蒸在野野集仁兽应龙之翔云雾滃然而从震风薄怒万窍不约而号物有自然相动耳影之像形响之赴声动而相随各以类应传记呉牛见月而喘蛤蟹珠龟与月盛衰蚌蛤龟珠与月盛衰霜降则鸣阳出鸡鸣以类感也蚁封宂户大雨将至唐乐悬散失独无征音李嗣贡求得䘮车一铎入而振之于东南隅果有应也遂掘之得石一段为四具补乐悬之散阕集同音者相和同类者相似飞鸟号其羣鹿鸿求其友叩宫而宫应弹角而角动虎啸而谷风生龙举而景云往声音之相叩兮言物类之相感也鸣声相应仇偶相从蚌蛤珠胎与月亏全隠雷自天昆虫已听浮隂在汉柱础先霑相资成美经若作酒醴尔惟麴蘖若作和羔尔惟盐梅惟周公克慎厥始惟君陈克和厥中惟公克成厥终为命禆谌草创之世叔讨论之行人子羽修饰之东里子产润色之史晏子曰和如羔焉水火醯醢盐梅以烹鱼肉燀之以薪宰夫和之齐之以味济其不及以洩其过君子食之以平其心智者应勇者行仁者守金木水火刚柔相济然后克得其和能为之用聚精㑹神相得益彰虽伯牙操钟逢门子弯乌号犹未足以喻其意也故圣主必待贤臣而𢎞功业俊士亦俟明主以显其德乐广善清言而不长于笔将逊尹请潘岳为表时人咸云若广不假岳之笔岳不取广之㫖无以成斯美唐史臣称崇善应变以成天下之务璟善守文以持天下之正二人道不同同归于治李华为元德秀碑颜真卿书李阳氷篆额后人争摹写之号为三絶碑王义方曰天子置公卿大夫士俾其水火相济盐梅相成不得独是独非也传记珍裘以衆腋为温广厦以羣材合构天下无粹白之狐而有粹白之裘取之于衆白也集士夫之能享大名显当世者莫不有先进之士负天下之望者为之前焉士之能垂休光照后世者亦莫不有后进之士负天下之望者为之后焉莫为之前虽美而不彰莫为之后虽盛而不传是二人者未始不相须也布衣之士身居穷约不借势于王公大人则无以成其志王公大人功业显着不借誉于布衣之士则无以广其名是故布衣之士虽甚贱而不謟王公大人虽甚贵而不骄其事势相须其先后相资也先进之士得人而託之则道德彰而名闻流后进之士得人而説之则事业显而爵位通武丁贤君也傅说贤相也而武丁引金作砺以命其相説喻木从䋲则正以戒其君善为国者宣恵以养威养威以尊恵威而能养则不挫恵而见尊则有恩丝桐本异质音响合自然氷玉相辉椒兰同馥氷置白玉壶始见清皎洁珠穿殷红缕始见明洞彻犹衆壑合注霈为大川羣山出云混成一气本朝端溪石砚宣城管王屋松烟紫兎豪更得孤卿老书札人间无此五般髙相鬬相损史今两虎共鬬其势不俱生朱彭冦费为世庄士爱恶相攻能为国忧犹昆虫之相啮适足还害其身也角智者皆穷角力者皆负传记韩卢天下之疾犬东郭逡天下之狡兎卢逐逡环山者三兎极于前犬废于后犬兎各死卞庄子方刺虎卞竖子曰両虎方食牛牛甘必争争必鬬鬬则大者伤小者死从伤而刺之一举必有获两虎之名有顷两虎果鬭大者伤小者死蘓代曰臣过易水见小蜯方出爆而鹬啄其肉蚌合而箝其啄鹬曰今日不雨明日不雨必有死蚌蚌亦曰今日不出明日不出必见死鹬两不相舍渔父得而併擒之各行其志经君子之道或出或处或黙或语道并行而不相悖子曰道不同不相为谋㣲子去之箕子为之奴比干谏而死史伍员与申包胥友其亡也谓包胥曰我必覆楚国包胥曰勉之子能复之我必能兴之子罕曰我以不贪为寳尔以玉为寳若以与我皆䘮寳也不若人有其寳楚伍尚谓其弟员曰尔适呉我将归死我能死尔能报张竦曰人各有性长短自裁子欲为我亦不能吾而效子亦败矣萧望之以射策为郎署小苑东门候王仲翁传唿甚宠顾谓望之曰不肯录录反抱闗为望之曰各从其志王阳为益州刺史行部至卭郲九折坂叹曰奉先人遗体奈何数乗此险后以病去及尊为刺史至其坂问吏曰此非王阳所畏道耶吏对曰是尊叱其驭曰驱之王阳为孝子王尊为忠臣武尽善矣终全孤竹之洁袁觊说蔡兴宗曰舅今宜出居陜西觊在襄沔若有事可以共立桓文之功兴宗曰女欲在外求全我欲居中免祸各行其志不亦善乎沈庆之死子侍中文叔欲亡谓其弟中书郎文季曰我能死尔能报遂饮庆之之药而死文季操刀驰马而去马枢曰贵爵禄者以巢由为桎梏爱山林者以伊吕为管库求名实则刍芥柱下之言翫清虚则糠粃席上之説或与世同尘随波澜而俱逝或违时矫俗望江湖而独往集乐于用则豫章贵厚其生则社栎贤百兽与鳯凰同于箫韶中知各极其懽心耳又何暇自审其形容之不类哉太公战牧野伯夷饿首阳同时号贤圣进退不相妨君知天地中寛窄鵰鹗鸾鳯各自飞双鳯栖梧鱼在藻飞沉随分各逍遥本朝鹏鷃逍遥各自知各有所长经䕫逹于乐而不逹于礼德行颜渊闵子骞冉伯牛仲弓言语宰我子贡政事冉有季路文学子游子夏孟公绰为赵魏老则优不可以为滕薛大夫臧武仲之智公绰之不欲卞庄子之勇冉求之艺子骅骝骐骥一日而驰千里捕鼠不如狸狌相髙下视硗肥序五种君子不如农人相美恶辨贵贱君子不如贾人设䂓矩陈䋲墨便备用君子不如工人日不知夜月不知昼日月为明而非能兼也奚仲不能为逢蒙造父不能为伯乐史禆谌能谋于野则获谋于邑则否孔子曰良农能稼而不能为穑良工能功而不能为顺宋义谓项羽曰被坚执锐义不如公坐运筹策公不如义范蠡曰四封之内百姓之事蠡不如种也四封之外敌国之制立断之事种亦不如蠡也黄霸材长于治民及为丞相风采不及邴魏功名损于治郡张竦谓陈遵曰人各有性长短自裁子欲为我亦不能吾而效子亦败矣薛宣起佐史登宰相为世吏师及居大位以苛察失名器诚有极也陈平曰于今靣折庭争臣不如君全社稷定刘氏后君亦不如臣曾子长于孝然实鲁钝文学不若游夏政事不若冉季今欲使一人兼之茍有可观内必有阙诸葛亮治戎为长竒谋为短理民之干优于将畧吕义为政简而不繁号为清能然居大官名声损于郡县临郡则垂称处朝则被损孙策谓弟权曰举江东之衆决机于两阵之间与天下争衡卿不如我举贤任能各尽其心以保江东我不如卿摰虞太叔广并为列卿每至公座广谈虞不能对虞笔广不能答乐广善清言而不长于笔将逊尹请潘岳为表时人咸云若广不假岳之笔岳不取广之㫖无以成斯美谢鲲曰端委庙堂使百僚准则鲲不如亮一丘一壑自谓过之褚䂮以干用称为县吏事有不合令欲鞭之䂮曰物各有所施榱桷之材不合以为藩落古人有云耕当问奴织当问婢此言各有所能也史思明曰李光弼长于凭城今出在野此成擒矣诸葛亮明于治国而为相云长张飞勇冠三军而为将传记曹沫之奋三尺之剑一军不能当使曹沫释其三尺之剑而操铫鎒与农夫居壠畆之中则不若农夫猿狝猴错木据水则不若鱼鳖历险乗危则骐骥不如狸狐顾劭与龎士元曰吾与足下孰愈曰陶冶世俗与时浮沉吾不如子论王霸之余策览倚伏之要害吾似有一日之长劭亦安其言集琴待嵇中散杯思阮歩军子长在笔予长在论亷颇解武文无説谢聎能文武不通天之生物为用罕兼性有所长必有所短才有所合亦有所睽曲成则器物不遗求备则触类皆弃是以巧梓顺轮桷之用故枉直无废材良驭适险易之宜故驽骥无失性本朝倕工于为弓而不能射奚仲工于为车而不能御物有所不可则亦有所宜警夜偷者不以马司昼漏者不以鸡各为其主史蒯通曰跖之犬吠尧非其主也晋㓕栾氏执政使栾氏之臣勿行栾氏之臣辛俞行使执而献公曰国有大令何故犯之对曰自臣之祖以无大援于晋国世𨽻栾氏于今三世矣臣故不敢不行滕公曰季布何罪臣各为其主用职耳项氏臣岂可尽诛耶臣各为其主耳跖之狗吠尧尧非不仁狗固吠非其主当是时臣惟独知韩信非知陛下也桀之犬可使吠尧跖之客可使刺由闗公杀颜良拜书辞曹操而犇刘备左右欲追之操曰彼各为其主勿追也什翼犍尝讨西部获射者邵臣欲脔割之什翼犍曰彼各为其主鬬耳何罪遂释之羣士陈力各为其主传记魏勃曰跖之犬吠尧非贵跖而贱尧狗自吠非其主也记纂渊海卷五十八记纂渊海卷五十九钦定四库全书记纂渊海卷五十九宋潘自牧撰论议部事难定论子仁义道徳常安术也然而未必不危也污漫突盗常危术也然而未必不安也谓夏必长而麦枯冬必凋而竹栢茂又盛阳宜暑而夏未必无凉日也极隂宜寒而冬未必无暂温也水主纯冷而有温谷之汤泉火体宜炽而有萧丘之寒焰重类应沈而南海有浮石之山轻物当浮而䍧柯有沈羽之流史晋司马侯曰或多难以固其国启其疆土或无难以䘮其国失其守宇齐有仲孙之难而获桓公至今赖之晋有里丕之难而获文公是以为盟主卫邢无难敌亦䘮之孔子曰使仁者而必信安有伯夷叔齐使智者而必行安有王子比干智者千虑必有一失愚者千虑必有一得马或奔踶而致千里士或有负俗之累而立功名韩明宗曰茍有竒才虽屠钓奴虏之贱亦可用之茍非其人虽三后之胄自坠扵皂𨽻矣夫吉凶之扵人犹影响也为善者得吉常多其不幸而罹扵凶者有矣为恶者未始不及扵凶其幸而免者亦时有焉集盛衰无常惟受所丁不见公与相起身自犂锄不见三公后寒饥出无驴事有定分经死生有命富贵在天子分定故也楚王后车千乗非知也君子啜菽饮水非愚也兎走于街百人追之贪人具存人莫之非者矣得兎为定分也积兎满市过不能顾非不欲兎也分定之后虽鄙不争史庶人之富者或累巨万而贫者或不厌糟糠布帛寻常庸人不释铄金百镒盗跖不抟非庸人之心重寻常之利深而盗跖之欲浅也窦姬入侍太后出宫人赐诸侯窦姬在行中姬家在清河欲如赵请其主遣宦者使置我赵籍中宦者忘之误置代籍中至代王独幸生两男及文帝立姬立为皇后长男为太子汉文使善相者相邓通相曰当贫饿死上曰能富通者在我何说贫于是赐通蜀道铜山得自铸钱景帝立有告通徼外铸钱案没入之竟不得一钱寄死人家班彪曰饥馑流𨽻饥寒道路所愿不过一金然终转死沟壑何则贫穷亦有命也万人逐兎一人获之贪者悉止分定故也集浮生有定分饥饱岂可逃高马达官厌酒肉此辈杼轴茅茨空中人爱富贵高士慕神仙神仙须有兼富贵亦在天或有终老者沈贱如泥沙或有始壮者飘忽如风花所赋有厚薄不可移者命鹏鷃高低事皆定茍无金骨相不列丹台名颜回箪瓢才自给肥脓不到口年不登三十张苍幸爱浩无际妾媵填后房竟寿百余岁万户侯须骨上来贵人自贵贫自贫蓬累江湖坎壈中歳衣不袭突不黔彼乗坚驱良灭没扵康庄者复何人哉繇是而言可以言命譬之求珠扵海而径寸先得则余皆决然罢去知竒寳之有归也髙流之为徐州刺史河决水绕城破一古墓得铭曰死后三百年背底生流泉赖逢高流之迁吾上髙原流之为造棺椁改𦵏之事难诘问经伯牛有疾子问之曰亡之命矣夫斯人也而有斯疾也斯人也而有斯疾也子冉耕以徳行着名而有恶疾子曰命矣夫彭祖之智不出尧舜之上而寿八百颜渊之才不出衆人之下而寿十八仲尼之徳不出诸侯之下而困于陈蔡殷纣之行不出三仁之上而居君位季札无爵扵吴田恒専有齐国夷齐饿扵首阳季氏冨扵展禽兎丝无根而生蛇无足而行鱼无耳而听蝉无口而鸣夫颜回季路子夏冉伯牛孔子之通学也然颜渊殀死季路葅扵卫子夏失明冉伯牛为厉史伯夷叔齐积仁累行如此而饿死回也屡空而卒早殀盗跖暴戾恣睢横行天下竟以夀终伯竒孝而弃于亲子胥忠而诛于君长平坑卒未必尽犯三刑南阳贵人岂必俱当六合康澄上䟽曰雊雉升鼎而桑谷生朝不能止殷宗之盛神马长嘶而玉龟告兆不能延晋祚之长传记天以至明为不可蔽乎日何为而食地以至安为不可危乎地何为而动集日何为兮右转天何为兮左旋磐石何神兮立天地巨灵何圣兮造山川螟何细兮师旷清耳而不闻离朱拭目而无见鹏何壮兮抟扶摇而翔九万运海水而撃三千龟与蛇兮异其长短之质椿与菌兮殊其小大之年钟可鸣兮应霜气劔何伏兮动星躔列子何方兮御风而能行师丹何术兮验火而登仙鲁阳挥戈兮转于西日陶侃折翼兮登乎上𤣥女何寃兮化精卫帝何耻兮化杜䳌以为天不知人事耶则周公有风雷之灾宋景有三次之福以为知人事乎则楚昭有弗禜之应邾文无延朝之报天意高难问自古圣贤多薄命奸雄恶少封公侯金张世禄原宪贫人生少满百不得长欢乐谁谓天地心千龄与龟鹤愚者多贵寿贤者多贱殀谓天不爱人胡为生其质谓天果爱人胡为夺其年当秦之败乱得一士而可王何五百人之扰扰而不能脱夫子扵剑铓抑所寳之非贤亦天命之有常自古贤者少不肖者多自省事以来又见贤者恒不遇不贤者比肩青紫贤者恒无以自存不贤者心得意满贤者虽得卑位则旋而死不贤者或终眉寿不知造物者竟如何无乃所好恶与人异心哉又不知无乃都不省记任其死生寿殀耶未可知也颜渊箪瓢才自给肥脓不到口年不登三十张苍幸爱浩无际妾媵填后房竟寿百余歳叔鱼之生也其母视之知其必以贿死杨食我之生也叔向之母闻其号也知必灭其宗越椒之生也子文以为若敖氏之鬼不食也人之性果善乎后稷之生也其母无灾其始匐匍也则岐岐然嶷嶷然文王之在母也母不忧既生也傅不勤既学也师不烦人之性果恶乎岂荡而为太空与化无穷也将结而为耀光以助临照乎岂为雨为露以泽下土乎将为雷为霆以泄怨怒乎岂为鳯为麟为景星为卿云以冩其神乎将为金为银为圭为璧以栖其魄乎岂复为贤人以绩其志乎将奋为神明以遂其义乎不然是昭昭其得已乎其不得已乎抑有知乎其无知乎彼且有知其可使吾知之乎贵不必贤寿不必仁天之不可恃也乆矣孰致也而生孰召也而死焉従而来焉往而止交州产多竒怪草木亦殊异吾怪阳徳之炳耀独满扵芬葩浓丽而罕钟乎人气之灵不为伟人而独为是物故楚之南少人而多石殀颜病冉孔不知其故信乎天地鬼神之无情扵善人为善者将安所归乎天道之用莫神于龙受戮为醢不知其凶王者之瑞莫圣扵麟遇害于野不知其仁谁知天地意独与龟鹤年谓善之福夷死何饿谓恶之祸跖死何肥何圣者千年而愚者其麻鳯凰不下而鸡满家何草木不芝尽野而莎何虫不龙尽水而虾玉何为而脆石何为而顽明允何蹙宵小何蕃何麟而怪何鹤而轩何阖闾之死金玉其墓何黔娄之死手足不覆孰主张其事而颠倒其数直道天何在本朝颜回饮瓢水陋巷卧曲肱盗跖厌人肝九州恣横行回仁而短命跖寿死免兵愚夫仰天唿祸福岂足凭人兽生而有知死则无知矣蓍龟生而无知死然后有知也是皆不可穷诘行丰而腴乃享其癯茎华虽敷不的而枯世之言曰死者渐之今之来兮是耶非耶岂有声名髙后世遂无饘粥永今朝胡为而然胡负扵天谁不寿考独啬其年谁不富贵使终贱寒如海上沙是谁磋磨而能匀平无有麄细如空中雨是谁挥洒自然萧散无有踈宻将军百战竟不侯伯郎一斛得凉州淮山邃秀钟草木不产英髦产嘉卉事难强为经凡居民材必因天地寒煖燥湿广谷大川异制民生其间者异俗刚柔轻重迟速异齐五味异和器械异制衣服异宜五方之民皆有性也不可推移子物之不齐物之情也或相倍蓰或相什百或相千万子比而同之是乱天下也性长非所断性短非所续强哭者虽疾不哀强欢者虽笑不乐史贵逰之子未必有斩将搴旗之才従军征伐之役集方凿不受圆直木不为轮莫将山下松结託水上萍事有简径子夫水势胜火章华之台烧虽涸井而渇池无柰之何也举壶榼盆盎而以灌之其灭可立而待也史重人曰待我不如捷之速也石称丈量径而寡失董卓曰扬汤止沸莫如去薪苏威尝言于帝曰臣先人每戒臣云唯读孝经一卷足以立身治国何用多为传记百人举瓢而趋不如一人持而疾走集寸管下傃天地不能以气欺尺表逆立日月不能以形逃欲汤之凔一人炊之百人扬之无益也不如絶薪止火而已投胶以变浊不如澄其源而浊变之愈也扬汤以止沸不如絶其薪而沸止之速也事反所料经眇能视跛能履家人嗃嗃悔厉吉妇子嘻嘻终吝天地睽而其事同也男女睽而其志通也万物睽而其事类也东邻杀牛不如西邻之禴祭实受其福子曰危者安其位者也亡者保其存者也乱者有其治者也君子淡以成小人甘以坏莫见乎隠莫显乎㣲夫妇之愚可以与知焉及其至也虽圣人亦有所不知焉夫妇之不肖可以能行焉及其至也虽圣人亦有所不能焉君子之道闇然而日章小人之道的然而日亡齐景公有马千驷死之日民无得而称焉伯夷叔齐饿于首阳之下民到于今称之子以尧为君而有象以瞽瞍为父而有舜以纣为兄之子且以为君而有㣲子启王子比干生于忧患而死于安乐生无一日之欢死有万世之名以瓦注者巧以黄金注者昬以瓦抠者巧以黄金抠者惽天下莫相憎扵胶漆而莫相爱于氷炭胶漆相贼氷炭相息也善㳺者溺善骑者堕或欲利之适足以害之或欲害之乃反以利之利害之反祸福之门户不可不察也史天下君王至于贤人衆矣当时则荣没则已焉孔子布衣传十余世学者宗之雍造怨而尤赏兮丁繇恵而被戮白头如新倾盖如故譬如水火相灭亦相生也仁之于义敬之于和相反而皆相成也千钧浮而锱铢沈柔能制刚弱能制强桀纣贵为天子而庸仆羞与为比者以其无义也夷齐贱为匹夫而王侯争与为伍者以其有徳也昔之为我哺乳之子孙者今尽是我饮血之冦雠也武后以易得人徳宗以猜失士传记昔秦攻齐令曰有敢去柳下季壠五十步而樵採者罪死不赦有能得齐王头封万户由是观之生王之头不如死士之壠马援以薏苡兴谤王阳以囊衣邀名有声之声不过百里无声之声延及四海顺帝时京师謡曰直如弦死道边曲如钩乃封侯集桑谷之妖反为福扵太戊大鸟之庆竟成祸扵帝辛尧之朱舜之均文王之管蔡习非不善也而卒为姦瞽瞍之舜鲧之禹习非不恶也而卒为圣自古多有以功徳得其位者不得常祀勾龙弃孔子皆不得位而得常祀然皆不如孔子之盛孰谓少者殁而长者存强者殀而病者全耶至柔反成坚商之王以桑谷昌以雉雊大宋之君以法星寿郑以龙衰鲁以麟弱白雉亡汉黄犀死莽富贵亦有苦苦在心忧危贫贱亦有乐乐在身自由苏武却生返邓通终死饥百胜难虑敌三折乃良医本朝纷华暂时好俯仰浮云散淡泊味愈长始终殊不变物固有以安而生变兮亦有以用危而求安吾平生多难尝以身试之凡免我于厄者皆平生可畏人也挤我于险者皆异时可喜人也凡有物必归于尽时恃形以为固者尤不可长虽金石之坚俄而变坏至于功名文章其传世垂后犹为差久周公之富贵有不如夫子之贫贱夫以召公之贤以管蔡之亲而不知其心则周公谁与乐其冨贵而夫子之所与共贫贱者皆天下之贤才则亦足以乐乎此矣稽天之潦不能终朝而一线之熘可以穿石注金无全巧窃发或中鹄后皇莳嘉橘中嵗多成枳白头无故意异代有同音蔡天申得温公撰吕献可墓铭以献王安石天申初欲中温公安石得之挂壁间谓其门下士曰君实之文西汉之文也事有凑偶经遇主于巷不自我先不自我后胡不自北胡不自南史遭阳九之阨百六之㑹集正丁厥时适丁民之有是时也事与愿违子树欲静而风不停子欲养而亲不待人莫不欲冨贵全寿而未有能免扵贫贱死殀之祸也心欲冨贵全寿而贫贱死殀是不能至其所欲至也日月欲明浮云盖之丛兰欲秀秋风败之史晋羊祜曰天下不如意常十居七八谢安虽受朝寄东山之志始末不渝及鎭新城造汎海之装欲须经略粗定自江道还东遂遇疾笃自以本志不遂深自慨失集值风云之㑹时迈齿耋可惜欢娱地都非少壮时耳聋目昬后堂上调丝竹齿牙缺落时盘中堆酒肉彼来此已去外余中不足荣名与壮齿相避如朝暮时命始欲来年颜已先去系官扵朝愿莫之遂虚逢好阳艶其那苦昏懵本朝为政一年疾病半之脂车秣马试长道一日百里先自期不知中途有陷穽山髙日暮多棘茨书当快意读易尽客有可人期不来世事相违每如此好怀百岁几回开好景难逢良㑹少事无全美经苗而不秀者有矣夫秀而不实者有矣夫子天地无全功圣人无全能万物无全用故羽翼美者伤骨骸枝叶美者伤根茎能两美者天下无之也尧无子舜无父不如尧父舜子也史肥义曰吾欲全吾言安能全吾身予之齿者去其角傅其翼者两其足迁之博物洽闻而不能以知自全范滂之母曰既有令名复求寿考可兼得乎忠孝之节道不两立昼长则宵短日南则景北天且不堪兼况以人该之夫人才行少能相兼忠臣不为孝子䘏逺者略近事外者简内也晋羊祜曰天下不如意事十常居七八周处曰忠孝之道安得两全既辞亲事君父母安得而子乎自古忠贤工谋扵国则拙于身多矣养由基射能穿札不止鄢陵之奔陆机识能辨亡无救河桥之败传记意不并说事不两隆盛于彼者必衰扵此长扵左者必短于右父贤不过尧而丹朱傲子贤不过舜而瞽瞍拘兄贤不过舜而象傲弟贤不过周公而管叔诛臣贤不过汤禹而桀纣伐四足者无羽翼戴角者无爪齿明月之珠不能无考夜光之璧不能无颣取恱小人见嗤君子翟备五色而翔翥百步肌丰而力沉也鹰隼无采而翰飞戾天骨劲而气勐也集尺有所短寸有所长智有所不明数有所不逮神有所不通甘𤓰抱苦蔕美枣生荆棘瞽瞍清耳而无伶伦之察丽物苦伪丑器多牢良辰美景赏心乐事四者难併耀乗之珠不能无颣连城之璧不能无瑕人生半哀乐天地有顺逆荔枝非名花牡丹无甘实明月清风三五夜万人行乐一人愁既窃时名又欲叨时之富贵使已造物者肯兼与之乎词人命薄多无位战将功高少有文以扬马之才则不知教化以荀陈之道则不知文章同涉于川其时在风㳂者之吉泝者之凶同艺于野其时在泽伊穜之利乃穋之厄光武出于支庻少康不及君亲日月髙明有时倾冥珠玉贞洁不免疵瑕全功难持大明难坚日赫扵昼而乏清媚月皎扵夜而无温煦鹏鹰不传之以驰骤骅骝不授之以鶱翥周勃霍光虽有勲伐而不知儒术枚臯严助善为文笔而不至廊庙贵则近祸冨多不仁及亲之贵自古罕兼老莱则空耀綵衣多惭绂冕潘岳则惟称寿酒固乏鼎彛贤不及富寿不及贤荆璧不能无瑕隋珠不能无颣誉髙千载道屈一时天乎与人才乎无命本朝君子之学或施之事业或见之文章而常患扵难兼也盖遭时之士功烈显于朝廷名誉光于竹帛故其常视文章为末事而又有不暇与不能者焉至于失志之人穷居隠约苦心危虑而极力精思与其有所感激发愤惟无所居扵世者皆一寓于文辞故曰穷者之言易工也如唐之刘柳无称于事业而姚宋不见扵文章彼四人者犹不能扵两得况其下者乎百世一人千载一时惟时与人鲜俪常竒惟有文为不朽与有子为不死虽冨贵寿考之人未有皆有此二者也耕田欲雨刈欲晴去得顺风来者怨若使人人祷輙遂造物应须日千变故教穷到骨要使寿无涯汉之贾谊谈论俊美止于诸侯相而陈平之属实为三公唐之韩愈磊落终于京兆尹而裴度之伦实在相府夫陈平裴度未免谓之不文而韩愈贾生亦常悲于不遇盖人之于世美恶必有所偏而天之于人赋予亦莫能备従昔婵娟多命薄事难遥度经如匪行迈谋是用不得于道史传闻不如亲见传闻与指实不同悬筭与临事有异赵充国曰百闻不如一见兵难遥度臣愿驰至金城图上方略事有难易经天下国家可均也爵禄可辞也白刄可蹈也中庸不可能也子曰贫而无怨难冨而无骄易子挟㤗山以超北海语人曰我不能是诚不能也为长者折枝语人曰我不能是不为也非不能也先甲一日易后甲一日难客有为齐王画者问之画孰最难曰狗马最难孰最易曰鬼魅最易狗马人所知也旦暮扵前不可类也故难鬼魅者无形无形者不可覩故易禹能决江䟽河以为天下兴利不能使水西流稷能辟田垦草以为百姓力农而不能使冬生禾史镌金石者难为功摧枯朽者易为力吏道以法令为师可问而知及能与不能自有资材何可学也言成事者以功着易显谋几初者以理隠难照魏韩显宗曰使工伎之家习士人风礼百年难成士人之子效工伎容态一朝而说传记忠于治世易忠于浊世难集危于累卵难于上天易于反掌安于㤗山仪天步晷而修短可量临渊揆水而浅深难察夫力易强而有功也心难强而有智也将新变故易持故为新难本朝道可以讲习而知徳可以勉强而能惟知人之明不可学必出乎天资而萧何之识韩信此岂有法而可传者哉譬如江河之徙移顺其所欲行而治之则易为功强其所不欲而复之则难为力事皆有法子离娄之明公输子之巧不以规矩不能成方圎师旷之聪不以六律不能正五音盗亦有道公输不能加于绳墨释法而为治尧不能正一国使中正守法拙匠执规矩尺寸则万不失一也无准绳虽鲁班不能以定曲直断木为棋捖革为鞠亦皆有法史譬如田猎射御贯则能获禽若未尝登车射御则败绩厌覆是惧何暇思获不习为吏视已成事谋事必就祖发政占古语事有次第经若升髙必自下若陟遐必自迩君子将营宫室宗庙为先廐库为次居室为后凡画缋之事后素功凡家造祭器为先养器为后未有入室而不由户者君子之道譬如行逺必自迩譬如升髙必自卑物有本末事有终始知所先后则近道矣子曰绘事后素子堂上不粪则郊草不瞻旷云染者先青而后黑则可先黑而后青则不可工人下漆而上丹则可下丹而上漆则不可万事犹此故先后上下不可不审史侨闻学而后入政未闻以政学者也譬犹行舟虽不横截迅流然当渐靡而往稍向所趋然后得济也集春雨润木自叶流根将欲茂枝叶必先救根株本朝今世称善草书者或不能真行此大忌也真生行行生草真如立行如行草如走未有未能行立而能走者也事久论定子人有亡鈇者意其隣之子视其行步窃鈇也颜色窃鈇也言语窃鈇也作动态度无为而不窃鈇也俄而相其谷而得其鈇他日复见其邻之子动作态度无似窃鈇者史臧文仲既没其言立子产从政一年舆人诵之曰取我衣冠而禇之取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之子顺曰民之不可与虑始乆矣古之善为政者其初不能无谤子产相郑三年而后谤止吾先君之相鲁三月而后谤止今吾为政日新虽不能及贤庸知谤乎子顺曰先君相鲁人诵曰麛裘而芾投之无戾芾而麛裘投之无邮及三月政化既成民又诵曰衮衣章甫实获我所章甫衮衣恵我无私张汤既死家产直不过五百金昆弟诸子欲厚葬母曰汤为天子大臣被污恶言而死何厚𦵏乎载以牛车有棺无椁天子闻之乃尽案诛三长史刘敬使匈奴还言不可击时汉兵已发上怒械系敬至平城匈奴围帝七日得解帝赦敬曰吾不用公言以困平城吾已斩前使十辈言可击者矣乃封敬为侯充国奏每上輙下公卿议臣初是充国计者什三中什五最后什八所居无赫赫名去后常见思要之死日然后是非乃定王邑严尤谓桓谭曰子常称扬雄书岂能传于后世乎谭曰必传顾君与谭不及见也自雄之没至今四十余年其法言大行昔卞和献寳以离断趾灵均纳忠终于沈身而和氏之璧千载垂光屈子之篇万世归善陈寔为功曹中常侍侯览託太守髙伦用吏伦教署为文学寔知非其人怀檄请见曰此人不宜用而侯常侍不可违寔乞従外署伦从之乡论讪其非举伦后为人言曰吾前为侯常侍用吏陈君宻持教还而于外自署比闻议者以此少之此咎由故人畏惮强御陈君可谓过则称已者也寔因自引愆闻者方叹息论者或讥陈羣居位拱黙正始中诏撰羣臣上书以为名臣奏议朝士乃见羣谏事皆叹息焉乐广为尚书令所在无当时之功誉然去后为后人所思初王敦之举兵也周顗表救王导言甚切至导不知救而甚衔之既诛顗导后料检中书故事见顗表救己殷勤欵切执表流涕王导曰人言伐贵贵后人当思此愦愦世说在官无当时誉去后为人所思晋王珣曰王陵廷争陈平谨黙但问歳晏何如耳阳城处谏诤官士望其死职天下益惮之及受命也谏官论事苛细纷纷帝厌苦而城寝闻得失且熟犹未肯言韩愈作诤臣论讥切之居位八年而人不能窥其际及裴延龄诬逐陆贽等帝怒甚无敢言城上䟽论极延龄罪慷慨引义申直贽等累日不止闻者寒慄城愈励贤者不得志扵今必取贵扵后古之着书者皆是也传记天汉二年恒山西国献续弦胶及火浣裘帝受以付库不知二物之妙也以上贡不竒稽留使未遣㑹帝幸华林苑射虎而弩断弦使者従驾上胶一分使口濡以续弦帝惊乃使武士数人对掣终日不断毛裘入水经月不沈入火不焦帝重之厚赂使者而遣之豫章之木生七年而材始辨集春华虽美期扵秋实水璧虽泽期扵见日文仲没而其言立子产终而遗爱存桃李盛时虽寂寞雪霜多后始青葱一发之初虽失正鹄百鍊之后方辨精钢试玉要烧三日满辨材须待七年期周公恐惧流言日王莽谦恭未簒时假使当时身便死一生真伪有谁知千陶万洒虽辛苦汰尽狂沙始到金福不在于其身庆必流扵后嗣大抵生则不遇死而垂声者衆焉扬雄没而法言大兴马迁生而史记未振凡人可以言古不可以言今桓谭亦云亲见扬子云外貎不能动人安肯传其书诚使博如庄周哀如屈原奥如孟轲壮如李斯峻如马迁冨如相如明如贾谊専如扬雄犹为今之人则世之髙者至少矣由此观之古之人未尝不薄扵当世而荣于后世也本朝譬如磨鑑不灭愈光一世之短万世之长良药不甘口厥功见沉疴忠言初厌之事至每若何又如食橄榄真味久愈在后世茍不公至今无贤圣松柏生于山林其始也困扵蓬蒿厄扵牛羊而其终也贯四时阅千年而不改者其天定也一时之屈万世之信始以帝尧之聪姑试伯鲧终为孔子之圣不信宰予人去方知徳业尊端如尝橄榄苦过味方永难以口苦争水清自见石和氏有尺璧楚国无人知但知玉非石果有遭逢时事变无常经城复于隍悠悠苍天曷其有常髙岸为谷深谷为陵子臭腐化为神竒神竒复化为臭腐传记麻姑谓王方平曰自接侍以来见东海三为桑田向闻蓬莱水亦浅于往者㑹时畧半也集悲㤗山之为隍繁华有憔悴堂上生荆杞空桑之里变成洪川歴阳之都化为鱼鼈循环飜覆迅若波澜人间百年物理千变名利宠辱之情立爱憎毁誉之迹生东海波连天三度成桑田髙岸髙突兀斯须变谿谷天地犹尚然人情难乆全夜半白刃铦旦来金石坚本朝芙蓉芰荷之的歴幽兰白芷之芬芳与夫佳花美木列植而交䕃此前日之苍烟白露而荆棘也高甍巨栋水光日影动而下上其寛闲深靓可以荅逺响而生清风此前日之頺垣断堑而荒墟也嘉时令节州人士女笑歌而管絃此前日之晦㝠风雨鼪鼯鸟兽之嘷音也昔者荒草野田霜露之所蒙翳狐虺之所窜伏方是时岂知有凌虚台耶废兴成毁相寻扵无穷则台之复为荒草皆不可知也世道如奕棋变化不容覆事出意表子螣蛇无足而飞虞氏者登高楼临大路设乐陈酒击博楼上侠客相随而行鸢适坠其腐䑕而中之侠客相与言吾不侵犯之而乃辱我必灭其家至期日之夜聚农积兵以攻㓕虞氏为胠箧探囊发匮之盗而为守备则必摄缄縢固扃鐍然已盗至则负匮掲箧担囊而趋惟恐缄縢扃鐍之不固也鲁酒薄而邯郸围藏舟于壑藏车于泽谓之固矣夜半有力者负之而走毁誉萌生而不能照也日照天下蚀扵蟾蜍螣蛇㳺露而殆扵蝍蛆乌力胜日而胜扵鵻鴀楚㑹诸侯鲁赵皆献酒扵楚王楚王酒吏求酒于赵不与吏乃以赵厚酒易鲁薄者奏之楚王以赵酒薄遂围邯郸史陈涉瓮牖绳枢之子甿𨽻之人而迁徙之徒才能不及中庸非有仲尼墨翟之贤陶朱倚顿之冨蹑足行伍之间而倔起阡陌之中率罢散之卒将数百之衆转而攻秦斩木为兵掲竿为旗天下云集响应赢粮而景従山东豪俊遂并起而亡秦族矣诸将皆以为得大将至拜大将乃韩信也一军皆惊楚使者在九江方急责布发兵随何直入坐楚使者上曰九江王已归汉楚何人得发兵布愕然楚使者起何因说布曰事已构可遂杀楚使者无使归而疾走汉并力布曰如使者教于是杀楚使者因起兵而攻楚相国何以长安地陿上林中多空地弃愿令民得入田毋收藁为禽兽食上大怒曰相国多受贾人财物乃为请吾苑下相国廷尉械繋之晁错为国逺虑祸反及身诸家子弟见光武绛衣大冠惊曰谨厚者亦复为之诸葛亮卒于军中长史杨仪整军而出百姓犇告司马懿懿追之姜维令仪反旗鸣鼓若将向懿懿敛军退不敢偪谚曰死诸葛走生仲达懿闻之笑曰吾能料生不能料死故也高蝉处乎轻隂不知螳蜋袭其后也蜂虿作于怀䄂勇夫为之惊骇顾祸生不意虽有智勇无所施耳王朗言于赵王虎曰盛冬雪寒而皇太子使人伐宫材役者数万吁嗟满道太子宣怒㑹荧惑中房宣遂使太史令赵揽言于虎曰宜以贵臣王姓者当之虎曰谁可者揽曰无贵于王领军虎意惜朗使揽更言其次唯中书监王波耳虎乃下诏追罪波前议楛矢事腰斩之及其四子瞻素执无鬼论忽有一客通名诣瞻寒温毕聊谭名理客甚有材辨瞻与之言良久及鬼神之事反覆甚苦客遂屈乃作色曰鬼神古今圣贤所共传君何得独言无耶仆便是鬼于是变为异形须臾消灭魏杜弼曰楚国亡猿祸延树木城门失火殃及池鱼魏杜弼曰祸生骨肉衅起腹心隋帝曰譬如勐虎物不能害反为毛间虫所损食耳震霆不及塞耳幽州都督王君廓在州骄縦多不法徴入朝长史李𤣥道房𤣥龄従甥凭君廓附书君廓私发之不识草书疑其告已罪行至渭南杀驿吏而逃姚崇与张说同为宰相张衔崇崇病戒诸子曰张为人好服玩吾身没之后汝其陈吾平生服玩寳带重器罗列殓帐前张若不顾汝家事产族无类矣若顾此吾属无虞仍以神道碑为请既获其文登时録进仍先砻石以待至便镌刻张丞相见事常迟扵我数日之后必当有悔若徴碑文以刋削为辞当引使视其镌仍告以昇闻上崇没张果至目其服玩者五四不数日文成叙述该详后数日果遣使取本以为辞未周宻欲加删改姚氏子引使者视其碑乃告以奏御使复命焉张悔恨抚膺曰死姚崇能筭生张说吾今日方知才之不及逺矣张巡守雍丘令狐潮引兵围之城中矢尽巡縳藁为人千余被黑衣夜缒城下潮兵争射之久乃知藁人还得数千万矢其后复夜缒人贼笑不设备乃以死士五百斫潮营军大乱李系者泌之子也阳城尽䟽延龄姦恶欲宻论之以系故人子使之缮冩系径以告延龄延龄先诣上一一自解䟽入上以为妄不之省传记蠧蝝仆柱梁䖟蚊走牛羊集是胡越起于辇下而羌夷接轸也梁之乱兮陆受其毒徐之难兮郑罹其殃鲁酒致邯郸之围飞鸢生博者之祸本持乡曲誉肯料泥途辱百鸟畏人林野宿翻遭网罗爼其肉解带翻成结疾雷不及掩耳卒电不及瞑目本朝夫以斧析薪可谓必克然不循其理则斧可折薪不可破白鸥生意在沧浪不谓风尘有网罗谩说罢侯能置守赵髙元不是封侯事出望外经枯扬生荑鱼网之设鸿则离之发彼小豝殪此大兕子有不虞之誉丽之姬艾封人之子也晋国之始得之也涕泣沾襟及其至于王所与王同牀食刍豢而后悔其泣也史秦燔书而易为卜筮之事传者不絶方其鼓刀屠狗卖缯之时岂自知附骥之尾垂名汉庭徳流子孙哉解裋褐而袭黼黻委臿筑而据文轩元载在中书有丈人来投载赠河北一书丈人至幽州拆视之更无一词惟署名而已大悔怒欲回试谒院吏斯须请书馆之上客留连数日奉绢千疋华诚入翰林为学士党项扰河西宣宗召访边事诚援质古今条破伏𦍑甚悉帝恱曰吾将择能帅者孰谓颇牧在吾禁署卿为朕行乎传记以一壶飱得士二人燕太子丹质于秦秦王遇之无礼欲求归秦王曰乌头白马生角乃许尔归丹仰天而叹乌头生白马即生角秦王乃放归顾聪为县吏数被鞭棰因逃墟墓之间有二黄衣人曰刘君颇忆昔日周旋否仆二人乃王粲徐干君前身是刘桢因出袖中书曰此君集也聪省览了然明悟乃携集见孙宰宰大惊曰不可使刘公干为小吏即以宾礼待之时谓死刘桢犹援得生顾聪集离蔬释屩而享膏梁人情骇观如见买臣之绶寻声得器虚求实归事在目前经殷鉴不逺在夏后之世伐柯伐柯其则不逺道不逺人子目撃而道存史马援于帝前聚米为山谷指画形势开示衆军所従道径往来分析曲折昭然可睹帝曰敌在吾目中矣事莫至尽经罚弗及嗣殱厥渠魁胁从罔治无忿疾于顽无求备于一人鸱鸮鸱鸮既取我子无毁我室君子不尽人之欢不竭人之忠以全交也国君春田不围泽大夫不掩羣士不取麛卵有余不敢尽君子以人治人改而止君子以义度人则难为人以人望人则贤者可知也矣子钓而不纲弋不射宿子仲尼不为己甚者尅核太至则必有不肖之心应之水至清则无鱼人至察则无徒鲁定公问于颜回曰子亦闻东野毕之善御乎对曰善则善矣虽然其马将必佚昔舜巧扵使民而造父巧扵使马舜不穷其民而造父不穷其马故舜无佚民而造父无佚马今东野毕之御也并马执辔衔体正矣步骤驰骋朝礼毕矣歴险致逺马力尽矣然而其心犹乃求马不已察见渊鱼者不祥智料隠暱者有殃焚林而田后必无兽以诈遇民后必无民焚林而猎愈多得兽后必无兽史御者不尽马之情夫差智伯极武而亡黄霸曰凡治道去其太甚者耳物禁太甚聪明流通者戒扵太察董卓曰穷冦勿逼归衆勿追太刚则折至察无徒鼓繁气易衰呌数力易竭常献曰为将当矢石时不可专勇善恶太明亦有时而失霆碎电射天怒也不能终朝圣人在上安有必世而怒人臣耶恶衣之垢而焚之患木之蠧而伐之其为害岂不益多哉传记乐毅曰君子交絶不出恶声忠臣去国不洁其名出妻令其可嫁晋雍季曰竭泽而渔岂不得鱼而明年无鱼焚林而田岂不得兽而明年无兽诈伪之道虽今可偷后将无获非其长术也集许其后效以补前非不当束縳之驰骋之使若牛马然急则败矣致一物扵必穷之地君子不为物之精华天地所秘惜故蒙金以沙锢玉以璞瑰瑚之木必茂重溟夜光之珠必颔骊龙抉而不止不穷则祸文章亦然所取者亷其得必多所取者深其身必穷本朝圣人之行法也如雷霆之震草木威怒虽甚而归于欲其生人主之罪人也如父母之谴子孙鞭挞虽严而不忍致之死美酒饮教㣲醉后好花看到半开时事当可继经弁人有其母死而孺子泣者孔子曰哀则哀矣而难于继也夫礼为可传也为可继也故哭踊有节子鲁法赎人取金于府子贡不取孔子曰自今以后鲁不复赎人于诸侯矣史鼓繁气易衰呌数力易竭事有反报经老马反为驹不顾其后言悖而出者亦悖而入货悖而入者亦悖而出子出乎尔者反乎尔者也君之视臣如犬马则臣视君如国人君之视臣如草芥则臣视君如冦雠人有送其妻适私家者道见桑妇悦而与言顾视其妻亦有招之者也菑人者人必反菑之故商鞅立法而支解呉起刻削而车裂史楚灵王闻羣公子之死曰余杀人子多矣能无及此乎商君亡至闗下欲舎客舎客舎人不知其是商君也曰商君之法舎人无验者坐之商君曰为法之敝一至此哉去之魏卫鞅内刻刀锯外深鈇钺论囚渭水尽赤所逃莫之隠所归莫之容身死车裂祸莫大扵杀已降此将军所以不得侯也三代之将道家所忌自广至陵遂亡其宗义縦诛杀甚多上幸鼎湖甘泉道多不治上怒曰縦以我为不复行此道耶嗛之弃縦市乡秦之禁适所以资豪杰而还自毙也掩人者人亦掩之陵人者人亦陵之程普杀降者数百人皆令投火即自病瘖而卒庾怿以酒饷江州刺史王允之允之觉其毒饭犬犬毙宻奏之帝曰大舅已乱天下小舅复欲尔耶二月怿饮鸩卒刘毅夜投牛牧佛寺初桓蔚之败也走投牛牧寺僧昌保藏之毅杀昌至是寺僧拒之曰昔亡师容桓蔚为刘卫军所杀今实不敢容异人毅叹曰为法自弊一至于此遂缢而死魏城阳王徽走至南抵前洛阳令冦祖仁家祖仁一门三刺史皆徽所引㧞以有旧㤙故投之徽赍金百斤马五十匹祖仁利其财外虽容纳而私谓子弟曰如闻尔朱兆购募城阳王得之者封千户侯今日冨贵至矣乃怖徽云官捕将至令其逃于他所使人扵路邀杀之送首于兆兆梦徽谓已曰我有金二百斤马百匹在冦祖仁家卿可取之兆既觉意所梦为实即掩捕祖仁徴其金马祖仁谓人客告望风欵服云实得金百斤马五十匹疑其隐匿依梦徴之祖仁家旧有金三十斤马三十匹尽以输兆兆犹不信发怒执祖仁悬首高树大石棰足摇之至死王皇后无子萧淑妃有宠王后疾之隂令武氏长髪劝上纳之后宫欲以间淑妃之宠武氏巧慧多权数初入宫卑辞屈体以事后后爱之数称其美于上未几大幸索元礼武后时为推使作铁笼箍囚首加以揳至脑裂死后以苛勐复受赇收下吏不服吏曰取公铁笼来元礼乃服罪死狱中周兴习法为秋官后有告兴谋反诏来俊臣鞠状初兴未知被告方对俊臣食俊臣曰囚多不服柰何兴曰易耳内之大瓮炽炭周之何事不承俊臣乃命取瓮炽火徐谓曰有诏按君请尝之兴叩头伏罪元载専横上欲诛之收载扵政事堂赐载自尽扵万年县载请主者愿得快死主者曰相公须受少汚辱勿怪乃脱秽韈塞其口而杀之盗发郭子仪父冢仪见上流涕曰臣久将兵不能禁暴军士多发人冢今日及此乃天谴非人事也诬善者亦反其辜路岩为相宻奏三品以上赐死皆令使者剔取结喉三寸以进验其必无诈岩自罹其祸所死之处乃杨救赐死之榻也杨行宻曰吾好寛而袁袭每劝我以杀此其所以不寿传记好称人恶者人亦道其恶好憎人者亦为人所憎张易之兄弟竞为豪侈后被诛百姓脔割其肉时谓走马报伤贤者殃及三代蔽贤者身当其害集韩设辩以激君吕居货以卖国说难既遒其身乃囚秦货既贵厥宗亦坠班姬收泪抱妾身我曽排摈无限人本朝卢多逊贬朱崖李符见赵普言朱崖虽海外而水土无恶地春州在内至者必死普颔之后符坐贬宣州上怒未已普具述其事即以知春州半歳而卒冦忠愍之贬时丁晋公冯拯在中书丁当秉笔初欲贬崖州丁忽自疑乃拟雷州丁之贬也冯遂拟崖州当时好事相语曰若见雷州冦司户人生何处不相逢丁谓为相逐李迪时宋绂知制诰请罪名谓曰春秋无将汉法不道及谓贬朱崖宋犹当制诰即为之词曰无将之戒深着扵鲁经不道之诛难逃于汉法天下快之石介既卒夏竦言扵英宗曰介实不死走北边矣乃出字便发介棺以验虚实其后夏竦之死呉奎曰夏竦多诈今死矣仁宗至其家命左右去竦面羃而视之世谓剖棺之与去面羃其为人主之疑一也亦所谓报应者耶曹丕当时不自耻敢谓舜禹传之尧得之以此失亦此谁知三马同一槽以法毒天下者未有不反中其身及其子孙者也汉武与始皇皆果扵杀者也故其子如扶苏之仁则宁死而不请如戾太子之悍则宁反而不诉吕布事丁原则杀丁原事董卓则杀董卓刘牢之事王恭则反王恭事司马元显则反司马元显吕布见诛于曹公而牢之见杀扵桓氏事同一体经同舟而济则胡越不患乎异心百姓足君孰与不足百姓不足君孰与足子下贫则上贫下冨则上冨吴越之人同舟济江中流遇风波其相救如左右手者所患同也同舟渡海中流遇风救患若一所忧同也张罗而畋唱和不差者其利等也故体痛者口不能不唿心悦者颜不能不笑史郑伯谓烛之武曰郑亡子亦有不利焉辅车相依脣亡齿寒其虞虢之谓乎萧同叔子非他寡君之母也若以匹敌则亦晋君之母也左师曰大臣不顺国之耻也子产谓子皮曰子于郑国栋也栋折榱崩侨将压焉君之卿佐是谓股肱股肱或亏何痛如之叔孙氏之司马唆口鬲戾言于衆曰我家臣也不敢知国凡有季氏与无于我孰利皆曰无季氏是无叔孙氏也成孟氏之保障也无成是无孟氏也夫鲁齐晋之脣齿脣亡齿寒宋乐豫曰公族公室之枝叶也君去之则本根无所庇䕃矣民实瘠矣君安得肥汉王曰吾翁即若翁淮南王反令尹曰往年杀彭越前年杀韩信此三人者同体之人也自拟祸及身故反耳枝叶落则本根无所庇䕃将相大臣均体元首共舆而驰同舟而济舆倾舟覆患实共之朱穆田蚡曰程不识李广俱东西宫卫尉令衆辱程将军仲孺独不为李将军地乎李固曰譬犹一门之内一家之事安则共其福庆危则通其祸败犹叩树本百枝皆动也犹头之与足相资也吕范曰譬犹同舟渉海一事不牢即均受其败慕容垂曰秦晋瓦合相待为彊一胜则俱豪一败则俱弱君臣犹父子也休戚同之上常谓公卿曰茍其君愎谏自贤其臣阿谀顺㫖君既失国臣岂能独全如虞世基等谄事炀帝以保冨贵炀帝既弑世基等亦诛传记若同舟而济济则皆同其利败则皆同其害未见子富而父贫也事权不一经谋夫孔多是用不集发言盈庭谁敢执其咎子大道以多岐亡羊百医守痛适足致疑而不能一愈也大臣内权而魏命乱矣史狐裘尨茸一国三公吾谁适従齐简公之在鲁也阚止有宠焉及即位使为政陈成子常惮之诸御缺言扵公曰陈阚不可并也君其释焉弗听楚子之为令尹也为王旌以朝尹无芋曰一国两君其谁堪之韩宣王欲两用公仲公叔为政问扵缪留对曰不可晋用六卿而国分齐简公用陈成子及阚止而见杀魏用犀首张仪而西河之外亡今君两用之其多力者内树党寡力者借外雄羣臣有内树党以骄主有外为交以削地君之国危矣九卿更进用事事不闗决扵丞相政出多门势位之家更相荐托有如互市刑法不一狱讼繁滋刘颂上䟽曰自近世以来法渐多门令甚不一吏不知所守下不知所避奸伪者因以售其情居上者难以检其下二分政权鲜不阶祸时宰相无常官唯人主所与论议政事委以机宻者皆宰相也张𢎞䇿曰一国三公犹不堪况六贵同朝势必相圗天下大权悉归中宫黜陟生杀决扵其口天子拱手而已中外谓之二圣斜封官皆不由两省而授两省莫敢执奏传记百人举瓢瓢必裂集一国三公十羊九牧事不相干史齐伐楚楚子使与师言曰君处北海寡人处南海唯是风马牛不相及也不虞君之涉吾地也郑龙鬬国人请为禜焉子产曰我鬬龙不我觌也龙鬭我独何觌焉吾无求扵龙龙亦无求扵我集鲸吞蛟鬬波成血深涧㳺鱼乐不知越人视秦人肥瘠忽然不加喜戚扵其心事穷势迫子鸟穷则啄兽穷则搏人穷则诈马穷则佚鱼相呴以湿相濡以沫此惟救死而恐不赡奚暇治礼义哉史郑子家曰鹿死不择音铤而走险急何能择宋使华元夜入楚师登子反之牀曰寡君使元以病告曰敝邑易子而食析骸而爨虽然城下之盟有以国毙不能従也人穷则反本故劳苦倦极未尝不唿天也疾痛惨怛未尝不唿父母也无所容迹寒者利短褐饥者甘糟糠秦之季世焚诗书坑儒士六艺従此阙焉陈涉之王也而鲁诸儒持孔氏之礼器往归陈王孔甲为陈王博士丁公为项羽将逐窘高祖彭城西短兵相接汉王急顾谓丁公曰两贤岂相戹哉樊哙曰如今人方为刀几我方为鱼肉何辞焉上居晋阳闻冒顿居代谷欲撃之使人觇匈奴冒顿匿其壮士肥牛马但见老弱及羸畜使者十辈来皆言匈奴可撃冒顿纵精兵四十万骑围帝扵白登七日帝用陈平祕计使使间厚遗阏氏従解角直出魏勃曰失火之家岂暇先言大人后救火乎人情一日不再食则饥终岁不制衣则寒夫腹饥不得食肤寒不得衣虽慈父不能保其子寒之扵衣不待轻暖饥之扵食不待甘㫖饥寒至身不顾廉耻棰楚之下何求而不得善人在患饥不及餐夫居万死之地必有死争之心桑落瓦解其势可见桓𤣥僣位刘裕刘毅何无忌等共谋兴复𤣥骇入蜀费恬毛祐撃之𤣥被箭子昇輙㧞去之益州都䕶冯迁抽刀而前𤣥曰是何人邪敢杀天子迁曰杀天子贼耳遂斩之昇曰我是豫章儿诸君勿见杀至江陵斩之窦建徳战数不利中槊杨武威追之建徳坠马曰勿杀我我夏王也武威擒之传记奉漏瓮沃燋釜穷猿奔林岂暇择木奔逃之士不避斧钺陈思王曰寒者不望尺玉而思短褐饥者不愿千金而羡一食物时有所急也伍员之託渔舟季布之入广栁集鱼由泉涸而喣沫鸟因将死而鸣哀疗饥必期于鼎食拯溺无待扵规行爨镬之鱼期扵消烂丧精亡魄失归亡趣胡危命在破竹中衣食阙少家虽严父慈母不能制其子兽穷搏人鹿急走隘鱼穷爨鼎蚁惧捜穴本朝不有勐虎彼怯者肯越渊谷乎人情不问贤愚莫不畏天而严父然而疾痛则唿父穷窘则号天盖情发扵中言无所择岂以号唿之故谓无严畏之心记纂渊海卷五十九记纂渊海卷六十钦定四库全书记纂渊海卷六十宋潘自牧撰论议部事必有极四世而缌服之穷也五世祖免杀同姓也六世亲属竭矣子君子之泽五世而斩小人之泽五世而斩史一体炫金不及百两一歳美衣不过数袭传记乌获举千钧之重行年八十而求扶持骐骥盛壮之时一日而驰千里至其衰也驽马先之集延年不死寿何所止金石终销毁物壮诚有衰势雄良易极盛色无千年鹪鹩巢林不过一枝鼯䑕饮河不过满腹事同体异经池之竭矣不云自频泉之竭矣不云自中哲夫成城哲妇倾城为人臣之礼不显谏三谏而不听则逃之子之事亲也三谏而不听则号泣而随之事亲有隠而无犯事君有犯而无隐事师无犯无隠君子之爱人以徳细人之爱人以姑息礼之于人也犹酒之有蘖也君子以厚小人以薄子曰惟上智与下愚不移子同室之人鬬者救之虽被髪缨冠而救之可也乡隣有鬬者被髪缨冠而往救之则惑也虽闭户可也尽其道而死者正命也桎梏死者非正命也盗跖名声若日月与舜禹俱传然而君子不贵非礼义之中也好荣恶辱好利恶害是君子小人之所同也若其所以求之道则异矣方舟而济于河有虚船来触舟虽有褊心之人不怒有一人在其上则以恶声随之向也不怒而今也怒向也虚而今也实兎走扵街百人追之贪人具存人莫之非者以得兎为定分也积兎满市过不能顾非不欲兎也分定之后虽鄙不争君子多闻见而心愈真小人多闻见而心愈伪鱼不畏网而畏鹈鹕复雠者不怨镆鎁而怨其人网无心而鸟有情劔无情而人有心也史善人冨谓之赏滛人冨谓之殃公甫文伯官于鲁病死妇人为之自杀扵房中者二八其母闻之不肯哭也相室曰焉有子死而不哭者乎其母曰孔子贤人也逐扵鲁是人不随今死而妇人为死者十六人若是者其于长者薄而扵妇人厚故従母言之为贤母也従妇言之必不免为妬妇也故其言者异则人心变矣道高益安势高益危诗曰无酒酤我而论语曰酤酒不食二者非相反也夫诗据承平之世酒酤在官和㫖便人可以相御也论语孔子当衰乱酒酤在民薄恶不诚是以疑而弗食张释之为廷尉天下无寃民于定国为廷尉民自以为不寃姚宋二人毎进见上輙为之起去则为临轩送之及李林甫为相虽宠任过扵姚宋然礼遇殊卑薄矣传记忠扵治世易忠扵浊世难集人固有一死死或重于㤗山或轻于毛羽史臣责错之父不逮赵括母何其鄙也夫赵括持必败之势而母言扵赵王不可使将及括失律母以先见获宥晁错用至忠之略与必败之势异也其父虽惧祸至柰其子所筹国之大事也且使括母言之是称明妇人也使错父言之是阻其子为忠也燕昭筑金台天下称其贤殷纣作玉杯天下称其恶盖为人与为己殊也周文之囿百里时患其尚小齐宣之囿四十里时病其太大盖同利与専利异也本朝夜光之与蒸烛互照虽均质则异焉以物与人物尽而止以法活人法行无穷南面之君虽清逺闲放如鹤者犹不得好好之则亡其国而山林遁世之士虽荒惑败乱如酒者不能为害古人谓鵰鹗百鸟望而畏之鸾鳯百鸟望而爱之其服则一其品相逺事各有体经见同等不起上客起外事以刚日内事以柔日妇人不立乗国君下齐牛式宗庙大夫士下公门式路马临䘮则必有哀色执绋不笑临乐不叹介胄则有不可犯之色帷薄之外不趋堂上不趋执玉不趋堂上接武堂下布武室中不翔主佩倚则臣佩垂主佩垂则臣佩委居䘮不言乐祭事不言凶公庭不言妇女君扵士不答拜也非其臣则答拜之大夫扵其臣虽贱必答拜之大夫私行出疆必请反必有献士私行出疆必请反必告在官言官在府言府在库言库在朝言朝言不及犬马在朝言礼问天子之年对曰闻之始服衣若干尺矣问国君之年长曰能从宗庙社稷之事矣问大夫之子长曰能御矣问士之子长曰能典谒矣问庶人之子长曰能负薪矣问国君之富数地以对山泽之所出问大夫之富曰有宰食力祭器衣服不假问士之富以车数对问庶人之富数畜以对死者北首生者南乡迩臣守和宰正百官大臣虑四方母亲而不尊父尊而不亲女子哭泣悲哀撃胷伤心男子哭泣悲哀稽颡触地无容君子太牢而祭谓之礼匹士太牢而祭谓之攘士扵大夫不承贺下大夫扵上大夫承贺同姓従宗合族属异姓主名治际㑹名着而男女有别乐者为同礼者为异同则相亲异则相敬武车不式介者不拜賔客主恭祭祀主敬䘮事主哀㑹同主诩军旅思险隠情以虞门内之治㤙揜义门外之治义揜恩子父子主恩君臣主敬事生饰欢祭祀饰敬不聪不明不能为王不瞽不聋不能为公道犹金石一调不更事犹琴瑟每终改调家老异饭而食殊器而享子妇跣而上堂跪而斟羮非不费也然而不可省者为其害义也史虽有文母之徳必繋扵子夫委大臣以大体责小臣以小事为治之道也文舞用功成庆善之乐武舞用神功破阵之乐杜黄裳曰明主劳扵求贤而逸扵任人此虞舜所以能无为而治者也至于簿书狱讼烦细之事各有司存非人主所宜亲也昔秦始皇以衡石程书魏明帝自按行尚书事隋文帝卫士传飱皆无补扵当时取讥扵后来其耳目形神非不勤且劳也所务非其道也集家须男子继国合大夫忧本朝元祐初起文潞公以平章军国重事召程正叔为崇政殿说书正叔以师道自居每侍上讲色甚庄继以讽谏潞公时年九十对上恭甚进士唱名侍立终日或问正叔正叔曰潞公三朝大臣事幼主不得不恭吾以布衣为上师傅其敢不自重吾与潞公所以不同也操约驭详经若网在纲有条而不紊居敬行简以临其民故敬其父则子恱敬其兄则弟悦敬其君则臣悦敬一人而千万人悦所敬者寡而悦者衆此之谓要道也统之有宗㑹之有元故繁而不乱衆而不惑夫衆不能治衆治衆者至寡者也夫动不能制动制天下之动者贞夫一者也自统而寻之物虽衆则知可以执一御也由本以观之义虽博则知可以一名举也处璇玑以观天运则天地之动未足怪也据㑹要以观方来则六合辐辏未足多也少者多之所贵也寡者衆之所宗也约以存博简以济衆子守约而施博者善道也总天下之要治海内之衆若使一人故操弥约而事弥大五寸之矩尽天下之方故君子不下堂而海内之情举积诸此者则操术然也欲观千岁则审今日欲知亿万则审一二故曰以近知逺以一知万以㣲知明举其纲则衆目张若挈裘领顺者不可胜数事欲鲜者执柄持术得要以应衆执约以治广处静持中运于璇玑以一合万若合符者也十围之木持千钧之屋五寸之键以制开阖岂其材之巨小足哉所居要也天下为大治之在道四海为逺治之在心茍得其要则八极之外如在指掌百代之逺有若同时不必在乎庭宇之左右瞻视之所及然后知之也举一纲衆目张史石称丈量径而寡失探端以知绪善为政者纲举而目踈圣王不徧窥望而视已明不殚倾耳而听已聪执要而委务扵下集统扵一而应扵万圣人笃近而举逺委羣材㑹衆工或执斧斤或执刀锯皆环立向之梓人左持引右执杖而中处焉量栋宇之任视木之能举挥其杖曰斧彼执斧者奔而右顾指曰锯彼执锯者趋而左俄而斤者断刀者削皆视其色俟其言莫敢自斲者其不胜任者怒而退之亦莫敢愠焉画宫扵堵盈尺而曲尽其制计其毫釐而搆其大厦无进退焉既成书于上栋曰某年某月某日某建则其姓字也凡执用之工不在列余圜视大骇然后知其术之工大矣继而叹曰彼将舍其手艺専其心智而能知体要者欤吾闻劳心者役人劳力者役扵人彼其劳心者欤能者用而智者谋彼其智者欤是足为佐天子相天下法矣彼佐天子相天下者举而加焉指而使焉条其纲纪而盈缩焉齐其法制而整顿焉犹梓人之有规矩绳墨以定制也择天下之士使称其职居天下之人使安其业视都知野视野知国视国知天下其逺迩细大可手据其圗而究焉犹梓人画宫于堵而绩于成也能者进而用之使无所徳不能者退而休之亦莫敢愠不衒能不矜名不亲小劳不侵衆官日与天下之英材讨论其大经犹梓人之善运衆工而不伐艺也夫然后相道得而万国理矣相道既得万国既理天下举首而望曰吾相之功也后之人循迹而慕曰彼相之才也士或谈殷周之理者曰伊傅周召其百执事之勤劳而不得纪焉犹梓人自名其功而执用者不列也大哉相乎通是道者所谓相而已矣端本澄源经言出乎身加乎民行发乎迩见乎逺尔身克正罔敢不正民心罔中惟尔之中刑于寡妻至于兄弟以御于家邦尔之逺矣民胥然矣尔之教矣民胥傚矣民以君为心君以民为体心庄则体舒心肃则容敬政者正也君为政则百姓従政矣君之所为百姓之所従也古之欲明明徳扵天下者先治其国欲治其国者先齐其家欲齐其家者先修其身欲修其身者先正其心欲正其心者先诚其意自天子以至扵庻人壹是皆以修身为本其本乱而末治者否矣政者正也子帅以正孰敢不正季康子患盗问扵孔子孔子对曰茍子之不欲虽赏之不窃季康子问政扵孔子孔子对曰子为政焉用杀子欲善而民善矣君子之徳风小人之德草草上之风必偃其身正不令而行其身不正虽令不従茍正其身矣扵从政乎何有不能正其身如正人何子天下之本在国国之本在家家之本在身其身正而天下归之君子之守修其身而天下平身不行道不行扵妻子使人不以道不能行扵妻子我无为而民自化我无事而民自富我好静而民自正我无欲而民自朴闻修身未闻修国也君者仪也仪正则景正君者槃也槃圆而水圎君者盂也盂方而水方君子者治之源也君子养源源清则流清源浊则流浊上者下之本也上宣明则下治辩矣上端诚则下愿悫矣上公正则下易直矣史法令者治之具而非制治清浊之源也罔宻而姦不塞刑烦而民愈嫚必世而未仁百年而不胜残诚以礼乐阙而刑不正也冝思所以清源正本之论管子曰先王端本肇末春秋谓一为元者示大始而欲正本也为人君者正心以正朝廷正朝廷以正百官正百官以正万民正万民以正四方易曰正其本万物理失之末流求之本源表曲者影必邪源清者流必洁犹扣木本百枝皆动也本立道生风行草従澄其源者流清溷其本者末浊治水不自其源末流弥増其广矣志正则衆邪不生心静则衆事不躁思虑审定则教令不烦万目不张举其纲衆毛不整齐其领荀勉曰省吏不如省官省官不如省事省事不如清心洁其流者清其源理其末者正其本祸之所来皆生扵利茍不求利祸従何生上曰君源也臣流也浊其源而求其流之清不可得矣君自为诈何以责臣下之直乎夫家给人足而无瑞不害为尧舜百姓怨愁而多瑞不害为桀纣上谓魏徴曰为官择人不可造次用一君子则君子皆至用一小人则小人竞进矣求木之长者必固其根本欲流之逺者必浚其泉源陆象先尝谓人曰天下本无事但庸人扰之尔茍清其源何忧不治天下本无事庸人扰之烦耳第澄其源何忧不简邪上尝问裴垍为理之要何先对曰先正其心集尔形信直影亦不曲尔声信清响亦不浊养其根而俟其实加其膏而希其光根之茂者其实遂膏之沃者其光晔澄其源而流其清本朝莫若修其本以胜之昔战国之时杨墨交乱孟子患之而専言仁义之说仁义之说胜则杨墨之学废汉之时百家并兴董生患之而退修孔子之道孔氏之道明则百家自息此所谓修其本以胜之之效也隂驱黙化经小人革面顺以従君也四方风动尔惟风下民惟草尔身克正罔敢弗正翩彼飞鸮集于泮林食我桑椹怀我好音子曰长民者衣服不贰从容有常以济其民则民徳一尔之教矣民胥效矣君子不赏而民劝不怒而民威扵鈇钺徳煇动乎内而民莫不承听理发乎外而衆莫不承顺好贤如缁衣恶恶如巷伯则爵不凟而民作愿刑不试而民咸服上好仁则下之为仁争先人君子有徽猷小人与属一家仁一国兴仁一家让一国兴让一人贪戾一国作乱其机如此君子笃扵亲则民兴扵仁故旧不遗则民不偷动容貎斯逺暴慢矣正颜色斯近信矣出辞气斯逺鄙倍矣茍子之不欲虽赏之不窃子欲善而民善矣君子之德风小人之徳草草上之风必偃其身正不令而行天何言哉四时行焉百物生焉君子之教以孝也非家至而日见之也子文武兴则民好善孔子为中都宰路不拾遗器不彫伪有大人者正已而物正者也孔子为政鲁沈犹氏不敢朝饮其羊公慎氏出其妻慎溃氏越境而走鬻牛马者不饰价卖羔豚者不加饰虞芮二国争田而讼连年不决乃相谓曰西伯仁人也盍往质之入其境则耕者让畔行者让路入其朝士让于大夫大夫让于卿虞芮之君曰嘻吾侪小人也不可以入君子之朝遂自相与而退咸以所争之田为闲田孔子遭厄扵陈蔡之间子路弹琴而歌孔子和之曲三终旅人解甲而罢孔子曰天下有道盗其先变乎君子为国张其纲纪谨其教化导之以仁则下不相贼莅之以廉则下不相盗临之以正则下不相诈修之以礼义则下多徳让夷恵变贪革薄千载闻之犹有感激南郭顺子正容以悟物使人之意也消市南冝僚弄丸两家之难解孙叔敖秉羽而郢人投兵子罕不利寳玉而争券契者愧矣务光不污扵世而贪利偷生者愧矣昔舜耕扵歴山期年而田者争处墝埆以封壤肥饶相让钓扵河滨期年而渔者争处湍瀬以曲隈深潭相予当此之时口不设言手不指麾执𤣥徳扵心而化驰若神使舜无其徳虽口辩而户说之不能化一人速哉七十子之肖仲尼也孔子用扵鲁齐人归其侵疆史范宣子让其下皆让栾黡为汰不敢违也一人刑善百姓休和士㑹将中军晋国之盗逃奔扵秦孔父正色而立扵朝则人莫敢过而致难扵君者孔子行乎季孙三月不违曰家不藏甲邑无百雉之城扵是叔敖帅师堕郈季孙仲孙帅师堕费舜耕歴山歴山之人皆让畔渔雷泽雷泽之人皆让居西伯行善虞芮之人有狱不能决如周入界耕者让畔民俗皆让长虞芮之人未见西伯皆惭相谓曰吾所争周人所耻何往为祗取辱耳遂还俱让而去孔子与闻国政三月粥羔豚者弗饰价男女行者别扵涂涂不拾遗四方之客至乎邑者不求有司俭节仁义之人立扵朝则荒肆之乐辍矣谏说论理之臣间扵侧则流漫之志诎矣烈士死节之行显扵世则淫康之虞废矣万石君子孙有过不诮让为便坐对案不食诸子相责因长跪肉袒固谢罪改之吴王诈病不朝赐以几杖张武等受赂金钱觉更加赏赐以愧其心上设礼义㢘耻以遇其臣而臣不以节行报其上者则非人类也故化成俗定则为人臣者主耳忘身国耳忘家公耳忘私利不茍就害不茍去唯义所在上之化也韩延寿守冯翊民有昆弟讼田延寿闭阁思过扵是讼者宗族相责此两昆弟深自愧皆自髠肉袒谢愿以田相移终死不敢争后民莫敢以辞讼自言者山有勐兽藜藿为之不採国有忠臣奸邪为之不起宋均为九江太守虎相与东渡江孟尝迁合浦太守去珠复还王烈所居市无二价前在江陵反风㓕火后守𢎞农虎北渡河诸有争讼曲直将质之扵王烈或至涂而反或望庐而还黄宪言论风㫖无所传闻然士君子见之靡不服深逺去鄙吝譬如灵蓍在林林无毒草威鳯在野野集仁禽舜歌南风不下堂而天下治涉其门者贪夫反㢘懦夫立志天下改目暴贪敛手徐有功为蒲州司法以寛为治不施敲扑吏相约有犯徐司法杖者衆共斥之迨官满不杖一人职事亦修陆贽秉笔内翰狡向风懦夫増气汲黯在朝淮南寝谋干木处魏诸侯息兵一士止百万之师一贤制千里之难杨绾始辅政中丞崔寛本豪俊城南别墅池观堂阜为当时第一即日遣人毁之京兆尹黎干出入従驺百数省损才留十余骑郭子仪邠州行营方大㑹除书至音乐散五之四他闻风靡然自化者不可胜纪绾以徳服人而人自化毛玠以清徳为魏尚书而人不敢鲜衣美食鲁秉周礼齐不加兵阳公在朝四方闻风贪冒茍进邪薄之夫沮其志虽㣲师尹之位而人实瞻望焉至潮与鳄鱼约数日水涸西徙潮无鳄鱼患楚有昭王井传言汲者死行人虽渇困不敢视韩朝宗移书谕神自是亡恙冀缺以礼逊升而晋人知礼文翁以经术教而蜀士多儒可使繁暑坐变清凉传记陈寔在乡闾平心率物有盗夜入其室止扵梁上寔命子孙训之曰不善之人未必本不慈习与性成如梁上君子是也盗惊自投地寔徐譬之曰视君状貎不似恶人冝深克己反善然当由贫今遗绢二疋自是一县无复盗窃程普颇以年长侮周瑜瑜折节下之不与计普后自敬而亲重之告人曰吾与周公瑾交若饮醇醪不觉自醉宓子贱为单父宰鸣琴不下堂而单父自治子产相郑桃李之垂扵街者莫之援也楚昭王与吴人战楚军败走履决背而行三十步复取之左右问曰王何惜一踦履乎王曰楚国虽贫岂爱一踦履哉恶与偕出弗与偕反也自是之后楚国之俗无相弃者人问郭文曰虎狼害人先生独不畏乎文曰人无害兽心兽亦不害人耳孔子居相位相鲁三月不令而行不禁而止沛若时雨之灌万物莫不兴起集不言之化若门到户说矣邻国有媮衣食带刀剑椎埋胠箧之类鬬鸡走狗之豪莫不靡下风驯雅素怀枭䲭以好音消祲沴为和气鲁有泮林鸟革其音自従郄縠为元帅大将归来尽把书鸾鳯一鸣蜩螗革音始知听韶濩可使心和平令修扵庭户数月之间而人自得扵湖山千里之外阳城居扵晋之鄙晋之鄙人薫其徳而善良者几千人柳侯为州不鄙夷其民动以礼法三年民各自矜奋曰兹土虽逺京师吾等亦天民今天幸恵仁侯若不化服我则非人扵是老少相教语莫违侯令凡有所为扵其乡闾及扵其家皆曰吾侯闻之得无不可扵意否莫不忖度而后従事凡令之期民劝趋之无有后先必以其时䑕无夜动枭变好音本朝渡海鲸波息登山豹雾消凛凛乎其若处女之在闺也兢兢乎其若怀千金之璧而行也夫是以不仁者不敢至其墻不义者不敢过其门环堵萧然而妻子奴婢皆有自得之色退居扵洛往来陜郊陜洛间皆化其徳尊其学法其俭有不善曰君实得无知之乎使人之意消不善无由萌以卫武之年践吕尚之位安然无作则功名自隆黙然无言则卿尹自化当以至静之徳坐镇羣动之枢兼收并蓄经翕受敷施子山不辞土石故能成其大工之制木也大者以为舟航柱梁小者以为檝楔脩者以为榱榈短者以为侏儒枅栌无大小脩短皆得其所宜以天下为之笼则雀无所逃良匠提斤斧造山林栋梁阿衡之材栌柱楣椽之朴森然陈扵目前大厦之器具矣张天下以为笼因江海以为罟又何亡鱼失鸟之有乎史虽有丝麻无弃菅蒯虽有姜姬无弃蕉萃匠之用木也取其所长弃其所短故杞梓连抱而有数尺之朽良工不弃狗盗鸡鸣孟尝列此二人扵宾客宾客尽羞及有秦难卒此二人㧞之太山不逊土壤故能成其大河海不择细流故能就其深譬诸材木洪纎曲直各有所施陶侃为征西大将军荆州刺史时造船木屑及竹头悉令举掌之咸不解后正㑹积雪始晴㕔事余雪犹湿以屑布地及桓温伐蜀以侃所贮竹头作钉装船其综理㣲宻皆此类也若榱椽梁柱以成大室戴负偃植各安所施而无遗材元行沖谓狄仁杰曰凡为家者必有储蓄脯醢以适口参术以攻疾窃计明公之门珍味多矣请备药物之末仁杰曰君正吾药笼中之物何可一日无也集顿弥天之网收万仭之鱼量之以谿谷数之以陔兆何其壮乎葑菲不以下体而不採故英华靡遗刍荛不以贱品而不询故幽隐必达水之细者河海假其深材之短者栋梁资其峻夫大木为杗细木为桷欂栌侏儒椳闑扂楔各得其冝以成屋室者匠氏之功也玉札丹砂赤箭青芝牛溲马勃败鼓之皮俱收并蓄待用无遗者医师之良也登眀选公杂进巧拙纡余为姸卓荦为杰较短量长惟器是适者宰相之方也丞相方筑太平之基架羣材立清庙占小善者率以録名一艺者无不庸大匠无弃材寻尺各有施况当营都邑把梓用不疑㑹结弥天网尽取一无遗尺寸之材无所弃铢铜寸铁罔有孑遗曲轮直桷各适于用常思抡羣才以为国家治譬如匠见木碍眼皆不弃楣橛与栋梁施之皆有位忽然竖眀堂一挥立能致若以科第之徒浮华轻薄不可任以为治则国朝自房杜以降有大功立大节率多科第人也若以子弟生于膏粱不知理道不可与美名而得美任则自尧以降圣人率多子弟本朝古者至治之世自瞽蒙昏瞶侏儒籧篨戚施之人上所以使者皆各尽其材㧞十觊五人之用累百求一鹗之精吾闻调羮鼎异味及粉槿岂其供王羞而弃㑹稽笋贞不可㓕经不曰坚乎磨而不磷不曰白乎涅而不缁子有人扵此藏十镒之金虽行货而食人谓之富矣钟山之玉炊以炉炭三日三夜其色不变琬琰之玉在污泥之中虽亷者不释也美之所在虽污辱世不能贱荆山之玉潜光荆石之中虽有千仭之土不能掩其光丹可磨而不可夺其色兰可燔而不可灭其馨玉可碎而不可改其白金可销而不可易其刚史如日月之食焉何损扵明自汉铸五铢至宋文帝歴五百余年制度世有废兴而不变五铢者明其轻重可法得货之冝故也白玉投泥岂能相污崔沔举贤良高第不中者痛訾之武后勅有司覆试沔对益工遂为第一干将虽折不改其光传记周有砥石宋有结緑梁有县黎楚有和璞此四寳者工之所失也而为天下名器石可破也而不可夺其坚良珠度寸虽有百仭之水不能掩其辉夫良玉径尺虽千仭之土不能掩其光明珠度寸虽有函丈之石不能戢其曜集毛嫱西施善毁者不能蔽其好薰臭犹芳珠碎无土色玉坠无瓦声剑折有寸利镜破有片明持谢衆人口销尽犹是金神劔土不蚀异布火不燋金可镕不可使为污腐水可浊不可使为尘粪白玉虽尘垢拂拭还光辉沉璜瘗珮兮孰幽而不光荃蕙蔽匿兮胡久而不芳天下英雄气千秋尚凛然珠非尘可昏把梓植扵深林人虽不知不妨其为天下之材也劔虽埋而气在不有百鍊火孰知寸金精镜破不改光兰死不改香擣麝成尘香不㓕抛莲作寸丝难絶照乗之珍难晦符彩譬诸日月虽终古常见而光景常新此所以为灵物也日月晦而更明随和幽而不昧夫豫章珠玑镆鎁毛嫱终不虑隠之椟之桡之椎之之为患而拥肿砾石铅钝宿瘤之排蔽但发有疾徐耳君不见昆吾铁冶飞炎烟红光紫气俱赫然良工鍜鍊凡几年铸作寳剑名龙泉何言中路遭弃捐零落飘沦古狱边虽复埋沉无所用犹能夜夜气冲天本朝譬如埋金玉不耗精与英三光万古不磨灭孔孟困一生毁逐遭百端后世茍不公至今无圣贤所以忠义士恃此死不难斯文金玉也弃掷埋没粪土不能消蚀其见遗于一时必有收而寳之于后世者虽其埋没而未出其精气光怪已能常自发见而物亦不能掩也故方其摈斥摧挫流离穷厄之时文章已自行于天下虽其怨家讐人及尝能出力而挤之死至其文章则不能少毁而揜蔽之也金百鍊以为鑑而万物不能遁其形及为物蚀而蔽其光顽然无异乎瓦甓然而一遇良工加之药磨而莹之则可以见肝胆而数毛髪盖其可昏者光不可昏者性轩昂磊落突兀峥嵘而埋藏扵地下者意其不化为朽壤而为金玉之精不然生长松之千尺产灵芝而九茎故曰久而无弊者道隐而终显者诚又知物贵久至寳见百鍊黑月在浊水何尝不清眀骨可朽烂心难穷百鍊竟不变灵珠在泥沙光景不可昏刼火洞然不烬惟玉金百死而不化经百炼而火自销金不亡是真金也假不可掩子强哭者虽疾不哀强欢者虽笑不乐羊质而虎皮见草而说见豺而战忘其皮之虎也史陆展染白发欲以媚侧室涅缁不解久星星行复出传记杨炯常唿朝士为麒麟楦或问之曰今假弄麒麟者修饰其形覆之驴上宛然异物及去其皮还是驴耳集草萤有耀终非火荷露虽圎岂是珠黔无驴有好事者船载以入至则无可用放之山下虎见之庞然大物也以为神蔽林间窥之稍出近之愸愸然莫相知他日驴一鸣虎大骇退遁以为且噬已也甚恐然往来视之竟无异能者益习其声又出近前后终不敢搏稍近益狎荡倚冲冒驴不胜怒蹄之虎因喜计之曰技止此耳因跳踉大阚断其喉尽其肉而去本朝如翦綵为花花则无不似只是无他造化不可及处识真者罕子大声不入扵里耳折杨黄华则嗑然而笑史直道而行多讐少与传记客有歌扵郢中者其始曰下里巴人国中属而和者数千人其为阳陵採薇国中属而和者数百人其为阳春白雪国中属而和者不过数人是其曲弥髙者其和弥寡集谁怜松桂性竞爱桃李隂赍财入市卖贵者怕难售世有伯乐然后有千里马千里马常有而伯乐不常有故虽有名马祗辱扵奴𨽻之手骈死扵槽枥之间不以千里称也本朝时无钟期谁识高山之意人非季札岂知治世之音折杨黄华笑者多阳春白雪和者少知音四海无几人况乃区区郢中小才大占难用论高常近迂先于自治经夙夜强学以待问怀忠信以待举力行以待取欲治其国者先齐其家欲齐其家者先修其身欲修其身者先正其心欲正其心者先诚其意冝其家人而后可以教国人恭近扵礼逺耻辱也君子所贵乎道者三动容貎斯逺暴慢矣正颜色斯近信矣出辞气斯逺鄙倍矣工欲善其事必先利其器子先立乎其大者则其小者弗能夺也大人者正已而物正者也周于利者凶年不能杀周于徳者邪世不能乱寄汲莫若凿井临河欲鱼不如退而织网人必其自爱也然后人爱诸人必其自敬也然后人敬诸大器者其犹规矩凖绳乎先自治而后治人史臧武仲曰在上位者洒濯其心壹以待人轨度其信而后可以治人譬如农夫是穮是蓘虽有饥馑必有丰年无瑕者可以戮人临渊羡鱼不如退而结网欲人勿闻莫若勿言欲人勿知莫若勿为集高鸟未挂扵轻缴渊鱼未悬扵钩饵者恐钓射之术或未尽也务出人之名安得不厉出人之器战横行之陈安得不振横行之畧任其自然子性所长非所短性短非所续贾琼问何以息谤子曰无辩曰何以止怨曰无争史荒服之外其叛不为之劳师其降不为之释备使其为冦不能为臣不得集茍不知我而谓我盗跖吾又安取惧焉茍不知我而谓我仲尼吾又安取荣焉本朝美者自美吾何为而喜恶者自恶吾何为而怒去自去耳吾何缺而追来自来耳吾何妨而拒齿髪付天公缺坏不可修尽其在我经宁适弗来㣲我弗顾宁适不来㣲我有咎君子内省不疚无恶扵志子曰不患无位患所以立不患莫己知求为可知也忠告而善道之不可则止子曰不患人之不己知患其不能也子殀寿不贰修身以俟之君子能为可贵不能使人必贵己能为可信不能使人必信己能为可用不能使人必用己故耻不修不耻见污耻不信不耻不见信耻不能不耻不见用君子慕其在己者不慕其在天者兰生幽室不为莫服而不芳舟在江海不为莫乗而不浮君子行义不为莫知而止休史心茍无瑕何恤乎无家郑人㳺扵乡校以论执政然明谓子产曰毁乡校子产曰夫人退而㳺焉以议执政之善否其所善者吾则行之其所恶者吾则改之是吾师也若之何毁之茍能修身何患不荣士病不能明经经术茍明其取青紫如俛拾地芥内省不疚何恤人言虞世南曰若徳不修虽获麟鳯终是无补但执政无阙虽有灾何损扵时集诸生业患不能精无患有司之不明行患不能成无患有司之不公夫有湛卢豪曹之器者患不得犀兕而剸之不患其不利也君子抱仁义不惧天地倾本朝清香肯以无人减可取不可取者存乎子取不取者存乎人知命者必尽人事然后理足而无憾物之有成必有坏譬如人之有生必有死国之有兴必有亡也虽知其然而君子之养身也凡可以久生而缓死者无不用其治国也凡可以存存而救亡者无不为至扵不可柰何而后已此之谓知命在人所为经惟圣罔念作狂惟狂克念作圣礼之扵人也犹酒之有蘖也君子以厚小人以薄子仁义礼智非由外铄我也我固有之也弗思耳矣故曰求则得之舎则失之子服尧之服诵尧之言行尧之行是尧而已矣子服桀之服诵桀之言行桀之行是桀而已矣西子蒙不洁则人皆掩鼻而过之虽有恶人斋戒沐浴可以祀上帝有人扵此力不能胜一匹雏则为无力人矣今曰举百钧则为有力人矣然则举乌获之任是亦为乌获而已矣夫人岂以不胜为患哉弗为耳人性之善也犹水之就下也今夫水搏而跃之可使过颡激而行之可使在山是岂水之性哉人之可使为不善其性亦犹是也锲而舎之朽木不折锲而不舎金石可镂湮其源开其渎江河可竭一进一退一左一右六骥不致故善用之则百里之国足以独立不善用之则楚六千里而为讐人役日月星辰禹桀之所同也禹以治桀以乱有治人无治法羿之法非亡也而羿不世中禹之法犹存而夏不世王得其人则存失其人则亡积厚者流泽广积薄者流泽狭为君子则常安荣为小人则常危辱跛鼈致之六骥不致是无他故焉或为之或不为之耳百川学海而至于海丘陵学山而不至于山希骥之马亦骥之乗也希颜之人亦颜之徒也脩其善则为善人脩其恶则为恶人见畏与召侮无不由已御得其道则天下狙诈咸作使御失其道则天下狙诈咸作敌假儒衣书服而读之三月不归孰曰非儒也耕道而得道猎徳而得徳譬水火焉善用之则为福不善用之则为祸今夫毛嫱西施天下之美人若使之御腐䑕蒙猬皮衣豹裘革带死则布衣韦带之人过者莫不左右眼睨而掩鼻尝试使之施芳泽正蛾眉设笄珥衣阿钖曳齐纨粉白黛黑珮玉环则虽王公大人有严志颉颃之行者无不憛悇痒心而恱其色矣故魏两用楼翟吴起而亡西河愍王専用淖齿而死扵东庙无术以御之也文王两用吕望召公奭而王楚庄王専用孙叔敖而霸有术以御之也史卫文公元年革车三十乗季年乃三百乗闵子骞曰祸福无门唯人所召为人子者患不孝不患无所敬共父命何常之有若能孝敬冨倍季氏可也姦回不轨祸倍下民可也李斯见吏厠中䑕食不洁近人犬数惊恐之斯入仓观仓中䑕食积粟居大庑之下不见人犬之忧斯乃曰人之贤不肖譬如䑕矣在所自处耳今人之置器置诸安处则安置诸危处则危天下之情与器无以异在天子所置之汤武置天下扵仁义礼乐累子孙数十世此天下所共闻也秦王置天下扵法令刑罚祸几及身子孙诛絶此天下所共见也祜之始至也军无百日之粮至季年有十年之积许敬宗叹曰士之登庸子孙世业履道则为衣冠失绪则为匹庻来护男儿作宰相虞世南男作木匠夫人犹水也壅之则为泉䟽之则为川通塞随流岂有常䟽曰雊雉升鼎而桑谷生朝不能止殷宗之盛神马长嘶而玉龟告兆不能延晋祚之长传记昔者禹以夏王桀以夏亡汤以殷王纣以殷亡阖庐以吴战胜无敌夫差以吴见禽扵越文公以晋国霸而厉公以见杀扵匠黎之宫集必若所为危扵累卵难扵上天变所以为易扵反掌安于泰山如玉之在璞抵掷则瓦石追琢则圭璋如水之发源壅阏则污泥流濬则沼沚善根茍种佛果终成狙猴之处山呌唿跳梁其轻躁狼戾异甚然得而絷之未半日则定坐求食唯人之为制其或优人得之加鞭箠狎而扰焉跪起趋走咸能为人所为者未有一焉狂奔掣顿踣弊自絶吾信夫狂之圣也本朝越人之望燕为絶域也北辕而首之茍不已无不至士生于世使其中不自得将何往而非弊使其中坦然不以物伤性将何适而非快方寸之地清之则为高明虚静之府杂之则为尘垢滓秽之囊鹰之鸷不可以为慈化而为鸠则鸷性尽矣橘之甘不可以为苦变而为枳则甘味忘矣或问伊川氏量可学否曰可学进则识进识进则量进人皆有分经罔俾阿衡専美有商子舜何人也予何人也有为者亦若是人人有贵于己者弗思耳恻隠之心人皆有之羞恶之心人皆有之辞让之心人皆有之是非之心人皆有之人皆可以为尧舜涂之人可以为禹希骥之马亦骥之乗也希颜之人亦颜之徒也希之则是传记动静之物日月所照莫不砥砺集雨露之所濡甘苦齐结实若果以圣与我异类则自尧舜以下皆冝縦目卬鼻四手八足鳞毛羽鬛飞走变化然后乃可茍不为是则亦人耳一气之所春一雨之所膏而得之者各有浅深不必均也禽鱼各翔泳草木遍芬芳本朝春风无先后烂漫争红白草木本无情及时如自得不及墙根花与草春来无处不芳菲造化未尝私一物各随妍丑自芳菲阳和不择地海角亦逢春以勤补拙子跬步不休跛鼈千里驽马十驾功在不舍人心易感经有嫡不以其媵备数媵遇劳而无怨嫡亦自悔也说以使民民忘其劳志㣲噍杀之音作而民思忧啴谐慢易繁文简节之音作而民康乐粗厉勐起奋末广贲之音作而民刚毅㢘直劲正庄诚之音作而民肃敬寛裕肉好顺成和动之音作而民慈爱子韩娥之齐鬻歌声哀一里老幼悲怨复为长歌老幼喜抃夫荣启期一弹而孔子三日乐感于和邹忌一徽而威王终夕悲感扵忧动诸瑟琴形诸声音而能使人为诸哀乐荆轲入秦朱亥撃筑歌扵易水之上闻者瞑目髪直穿冠赵王迁于房陵心怀故乡山谷之讴听者呜咽泣流连箪醪注流军士通醉温辞一洒师人挟纩史楚伐萧师人多寒王巡三军拊而勉之三军之士皆如挟纩燕昭王为郭隗改筑台师事之其后乐毅自魏往邹衍自齐往剧辛自赵往士争趋燕汉王下令军士不幸死者吏为衣衾棺敛转送其家四方归心焉赵佗称制与中国侔帝乃为佗亲家在真定者置守邑嵗时奉祀召其昆弟尊官厚赐宠之复使陆贾使南越赐佗书曰前日闻王发兵于边为㓂灾不止当其时长沙苦之南郡尤甚虽王之国庸独利乎必多杀士卒伤良将吏寡人之妻孤人之子独人父母得一亡十朕不忍为也朕今得王之地不足以为大得王之财不足以为冨服领以南王自治之虽然王之号为帝两帝并立亡一乗之使以通其道是争而不逊仁者不为也愿与王分弃前恶终今以来通使如故贾至南越南越王恐顿首谢罪愿奉明诏长为藩臣奉贡职下令去帝制称臣悲者不可为絫欷思者不可为叹息故髙渐离撃筑易水之上荆轲为之低徊不食雍门子一㣲吟孟尝君为之于邑满堂饮酒有一人向隅而悲泣则一坐皆不乐一夫得情千室鸣絃姜诗事母至孝妻奉顺尤笃母好饮江水妻常泝流而汲后值风不时得还母渇诗责而遣之妻乃寄止隣舎昼夜纺绩市珍羞使隣母以意自遗其姑如是者久之姑怪问邻母邻母具对姑惭感念悲哀隣里为之罢社羊祜都督荆州有吞併之心每与吴人交兵尅日方战不为掩袭之计将帅有欲进谲诈之䇿者輙饮以醇酒使不得言有畧呉二儿为俘皆送还其家出军行呉境刈谷为粮皆计所侵送绢偿之㳺猎常止晋地若禽兽为吴人所伤而为晋兵所得者皆封还之扵是吴人翕然悦服称为羊公不之名也祜与陆抗相对抗每告其戍曰彼専为徳我専为暴是不战而自服也各保分界而已无求细利刘畴避乱坞壁贾胡百数欲害之畴无惧色援笳吹之为出塞之声以动其游客之思扵是羣贾偕去刘琨在晋阳尝为羣骑所围窘迫无计琨乃乗月登楼清啸贼闻之皆悽然长叹中夜奏金笳贼流涕欷歔向晓复吹之贼弃围而走刘𢎞每有兴发手书守相叮咛欵宻所以人皆感恱争赴之咸曰得刘公一纸书贤扵十部従事徳可感义夫恩可劝死士宇文泰从贺㧞岳入关时闗陇彫弊泰抚以恩信民皆感恱曰早遇宇文使君吾辈岂従乱乎诸将乃相谓曰陛下至公虽淮安王尚无所私吾侪何敢不安其分遂皆恱服上见病卒召至御榻前存慰士卒莫不感恱有不预征名自愿以私装従军动以千计皆曰不求县官勲赏惟愿效死辽东山人李唐见上上方抱幼女谓唐曰朕念之卿勿怪也对曰太上皇思见陛下计亦如陛下之念公主也上泫然泣下李怀光叛其将降马燧以数骑入城慰抚其衆大唿曰吾辈复为王人矣唐徳宗在奉天时赦令武夫悍卒无不感动思奋仆固怀恩诱吐蕃等南下急召郭子仪屯泾阳回纥曰令公诚存安得而见之子仪将出诸将请无往子仪曰敌数十倍之衆今力固不胜至诚感神况敌乎诸将请选铁骑五百子仪曰适足以为害也即传唿曰令公来敌初疑持满注矢以待之子仪以数十骑徐出免胄而劳之曰汝等乆同忠义何至于是回纥皆舍兵下马齐拜曰果吾父也子仪召其首领入朝遣知制诰裴度至魏博宣慰以钱百五十万缗赏军士六州百姓给复一年军士受赐欢声如雷成徳兖郓使者数辈见之相顾失色叹曰倔强者果何益乎裴度以蔡卒为牙兵或谏曰蔡人反仄者尚多不可不备度笑曰吾为彰义节度使元恶既擒蔡人则吾人也何疑焉蔡人闻之感泣先是吴氏父子阻兵禁人偶语于途夜不燃烛有以酒食相过従者罪死度既视事下令惟禁盗贼鬬杀余皆不问往来者不限昼夜蔡人始知有生之乐传记昔者良将之用兵馈箪醪者投诸河士卒同流而饮夫一箪之醪不能味一河之水而三军之士思为致死者以滋味之及已也雍门周以琴见孟尝君曰臣窃悲千秋万嵗外坟墓生荆棘狐兎穴其中樵儿牧竖踯躅而歌其上行人见之悽怆曰孟尝君之尊贵如何成此乎孟尝君喟然叹息泪下承睫髙台已倾稷下有闻琴之泣壮士一去燕南有撃筑之悲箪醪投河三军奋感刓印在手万夫睽离降将有依风之感宫人成忆月之歌一客失意行十客颜色低本朝河西诸将读玺书而知天子之圣明河北叛臣闻赦令而致武夫之涕泣示人以意经挈壶以令军并挈辔以令舍挈畚以令粮前有水则载青旌前有尘埃则载鸣鸢前有车骑则载飞鸿前有士师则载虎皮前有挚兽则载貔貅成王有过则挞伯禽阳货欲见孔子孔子不见归孔子豚孔子时其亡也而往拜之孺悲欲见孔子孔子辞以疾将命者出户取瑟而歌使之闻之子宓子贱为单父宰恐鲁君听䜛使己不得行其政请君之近吏二与之俱至官宓子贱戒其邑令二吏方书掣其肘书不善则怒之二吏辞归鲁君以问孔子子曰意者以此为谏乎公悟使告宓子曰自今以往单父非吾有也従子之制有便于民子决为之孟子去齐宿于昼有欲为王留行者坐而言不应隠几而卧絶人以玦反絶以环越王勾践欲伐吴欲民轻死生见鬬鼃乃下轼従者曰王何敬也曰以其勇絶故也其后国人轻命死战越王勾践谋报吴欲人之勇路逢怒鼃下车而揖之舜藏金千斤于崭岩之下所以塞贪鄙之心齐庄公出猎有一虫举足将搏其轮问其御曰此何虫也对曰此谓螳螂者也其为虫也知进而不知却不量力而轻敌庄公曰此为人必为天下勇武矣回车而避之勇武闻之知所尽死矣史楚侵郑穿封戌囚皇颉公子围与之争正扵伯州犂犂曰请问扵囚乃立囚上其手曰夫子为王子围寡君之贵介弟也下其手曰此为穿封戌方城外之县尹也谁获子囚曰颉遇王子弱焉秦穆公使孟明视等袭郑侵晋渡河焚舟大败晋人燕昭王谓郭隗曰愿得贤士以身事之隗曰王必欲致士先従隗始况贤扵隗者岂逺千里哉扵是昭王为隗筑宫而师事之乐毅自魏往邹衍自齐往剧辛自赵往士争趋燕楚懐王使项羽为将军伐秦羽兵渡河皆沉船破釜甑庐舎持三日粮以示士卒必死扵是大破秦军上大封功臣其余争功不决未得行封诸将偶语张良曰上所憎谁甚曰雍齿良曰今先封齿以示羣臣羣臣皆喜汉高祖怨其嫂之轑釡乃封其子为羮颉侯朱虚侯章曰深耕穊种立苗欲䟽非其种者锄而去之其得汉缯絮以驰草棘中衣袴皆裂弊以示不如旃裘之完善也得汉食物皆去之以示不如湩酪之便美也帝居禁中召周亚夫赐食独置大胾无切肉又不置箸亚夫心不平顾尚席取箸上视而笑曰此非不足君所乎万石君子孙有过不诮让为便坐对案不食诸子相责因长老肉袒固谢罪改之薄昭杀汉使者帝不忍加诛使公卿羣臣従之饮酒欲令自引分昭不肯使羣臣䘮服往哭之乃自杀匈奴徙苏武北海上无人处使牧羝曰羝乳乃得归诏求㣲时故劔大臣知指白立许偼伃为皇后韦贤薨长子松有罪繋狱家人矫贤令次子大河都尉𤣥成为后𤣥成深知其非雅意即阳为病狂卧便利妄笑语昏乱既塟当袭爵以狂不应召严君平卜筮扵成都市以为卜筮者贱业而可以恵衆人有邪恶非正之问依蓍龟为言利书害与人子言依扵孝与人弟言依扵顺与人臣言依扵忠各因势导之以善欲封诸舅太后不听但笑言太后素好俭前过濯龙门上见外家问起居者车如流水马似㳺龙仓头衣緑褠领袖正白顾视御者不及逺矣故不加谴怒但絶嵗用而已冀以黙愧其心周纡为雒阳下车先问大姓主名吏数闾里豪强以对纡厉声怒曰本问贵戚若马窦等辈岂能知此卖莱佣乎扵是部吏望风㫖争以激切为事贵戚跼蹐京师肃清庞参为汉阳太守郡人任棠有竒节隠居参候之棠不与言但以薤一大本水一盂置户屛前自抱孙儿伏扵户下主簿白以为倨参思之曰水者白欲吾清也㧞大本者欲吾击强宗也抱儿当户欲吾开门恤孤也缪彤兄弟四人皆同财业及各娶妻诸妇遂求分异又数鬬争彤乃掩户自挝曰缪彤不能正家弟及诸妇闻之皆叩头谢罪皇天不言以文象设教魏于禁降关公㑹吴孙权禽公禁在吴吴称藩遣禁还拜为安逺将军欲遣使吴先令北诣邺谒高陵帝使豫扵陵屋画关公战克龎徳愤怒禁降伏之状禁见惭恚发病薨范粲阳狂不言子孙常侍左右至有婚冠大事辄宻谘焉合者则色无变不合则眠寝不安妻子以此知其㫖不言三十六载吐谷浑王阿柴疾召诸子二十人各献一箭取一箭与其弟折之又取二十箭共一束与其弟折之不能折阿柴曰汝知之乎孤则易折离则易摧汝曹戮力一心然后可以保国宁家颜延之作五君咏以述竹林七贤山涛王戎以贵显被黜王俭作长梁斋制度小过王僧䖍视之不悦竟不入户俭即日毁之金州刺史滕王元婴骄奢縦逸居亮隂中畋游无节数夜开城门劳扰百姓或引弓弹人或埋人雪中以戏笑上致书切让之不致扵法书下上考以愧其心元婴与蒋王恽皆好聚敛上尝赐诸王帛各五百段独不及二王勅曰滕叔蒋兄自能经纪不须赐物给麻两车以为钱贯二王大惭何易于为益昌令大守崔朴游宴江上索民挽舟易于腰笏挽焉太守问状对曰民方耕桑不可役县令闲暇当任其劳朴惭乃罢李林甫居相位谏官无敢言者杜琎以上书言事斥林甫乃因以语动其余曰君等独不见立仗马乎终日无声饫三品刍豆一鸣则黜之矣后虽欲不鸣得乎传记燕昭王遣使赍千金市千里之马未至而马死使者买死马之骨以归王大怒使者曰死者尚市之况生者乎天下必知君之好也马将至矣扵是期年而千里马至者三焉魏文侯令乐羊将而攻中山三年而㧞之乐羊反论功文侯示之谤书一箧武王伐纣过壑斩栅过水折舟过谷发梁过山焚莱示民无返志楚庄王好猎夫人樊姫数谏不止乃不食禽兽之肉二年王感之而勤扵政事齐桓公好滛乐卫姬为不听郑卫之声舜捐珠玉扵五湖之渊杜滛邪絶觊媚之情也晏平仲以齐君奢故澣其朝冠振其鹿裘集田子方出见老马扵道问焉其御曰故公家畜也罢而不用出而放之子方曰少尽其力老弃其身仁者不为也以束帛赎之穷士闻之知所归心矣本朝仁宗三司使请𣙜河北盐仁宗批奏牍后不许时贾昌朝守北都至即刻石扵府园瘿本亭上及贾公再守魏而提刑薛向宻奏行榷法託以他事入议贾公具知其计及其还置酒邀之中食引至瘿本亭相对酒五行无他语向顾见刻石知事已露遂不复议榷事反锋而用子将欲噏之必固张之将欲取之必固与之夫狐之搏雉也卑体弭耳以待其来也雉见而信之故可得而禽也使狐嗔目见其必杀之势雉亦知惮逺飞以避其怒矣史鸷鸟之撃必匿其形美城之大名也子孙不忘吾助子请乃为之请扵诸侯而城之美遂譛诸郑伯曰美城其赐邑将以叛也申侯由是得罪楚子元伐郑悬门不发楚言而出子元曰郑有人焉楚师夜遁楚子享公好以大屈既而悔之薳启彊闻之见公公语之拜贺公曰何贺曰齐与晋君欲此久矣寡君无适与也而传诸君其备御三邻慎守寳矣公惧乃反之智伯请地于韩康子段规曰周书曰将欲败之必姑辅之将欲取之必姑与之王不如与之以骄智伯然后可以择交而图智氏矣楚大发兵加齐齐王使淳于髠之赵请救兵赍金百斤车马十驷淳于髠仰天大笑冠缨索絶王曰先生少之乎髠曰何敢王曰笑岂有说乎髠曰今日臣従东方来见道旁有穰田者操一豚蹄酒一盂祝曰瓯寠满篝污邪满车五谷蕃熟穰穰满家臣见其所持者狭而所欲者奢故笑之扵是齐威王乃益赍黄金千镒白璧十双车马百驷髠辞而行楚优孟尝以谈笑风谏楚庄王有爱马死使羣臣䘮之欲以棺椁大夫礼𦵏之左右争之不可孟入殿门仰天大笑曰楚国堂堂何求不得而以大夫礼𦵏之薄请以人君礼𦵏之王曰何如曰臣请以雕玉为棺文梓为椁梗枫豫章为题凑发甲卒为穿圹老弱负土齐赵陪位扵前韩魏翼卫其后庙食太牢奉以万户之邑诸侯闻之皆知大王贱人而贵马也王曰寡人之过一至此乎乃使以马属太官无令天下久闻也燕将骑刼攻齐即墨齐将田单拒守乃宣言曰吾唯惧燕军之劓所得齐卒置之前行与我战即墨败矣燕人闻之如其言城中见齐降者尽劓皆怒坚守唯恐见得田单又縦反间曰吾惧燕人掘吾城外冡墓戮先人可为寒心燕军尽掘垄墓烧死人即墨人从城上遥见涕泣其欲出战怒皆十倍田单知士卒之可用与士卒分功因大败燕田单相齐过淄水有老人涉淄而寒出水不能行单解其裘而衣之襄王怒之曰田单之施于人将欲以取我国乎不早诛恐后之变也有贯珠者曰王不如因以为己善嘉善之下令曰寡人忧民之饥也单收而食之寡人忧民之寒也单解裘而衣之寡人忧劳百姓而单忧之称寡人之意王曰善乃赐单牛酒后数日贯珠者复见王曰王朝日冝召田单而揖扵廷口劳之乃布令求百姓之饥寒者收谷之乃使人听扵闾里闻丈夫之相与语者曰田单之忧人嗟乃王之教也魏与楚攻韩韩告急扵齐使田忌将而往直走大梁魏将庞涓闻之去韩而归齐孙膑使齐军入魏地为十万灶明日为五万灶又明日为二万灶庞涓行三日大喜曰我固知齐军怯入吾地三日士卒亡者过半矣乃与轻锐倍日併行逐入苏秦说赵肃侯恐秦兵之至赵也乃激怒张仪入之于秦齐大夫使人刺苏秦求贼不得秦且死谓王曰臣即死车裂臣以狥于市曰苏秦为燕作乱扵齐如此则臣之贼必得矣如其言而杀苏秦者果自出齐王因而诛之张良说汉王曰王何不烧絶所过栈道示天下无还心以固项王意乃使良烧絶栈道项羽以此无西忧汉乃发兵北撃齐张良遗项王书曰汉王失职欲得闗中如约即止不敢东又以齐梁反书遗项王曰齐欲与赵并灭楚项王以此故无西意而撃齐韩信撃赵乃使万人先行出背水阵赵兵望见大笑开壁撃之大战信弃鼓旗走水上军军皆殊死战不可败破赵军斩成安君陷之死地而后生投之亡地而后存亚父劝羽急攻荥阳汉王患之项王使至汉陈平使为太牢具举进见楚使即佯惊曰吾以为亚夫使乃项王使复持去更以恶草具进楚使归具以报项王项王果大疑亚父楚军食少项王患之乃为髙爼置太公其上告汉王曰今不为急下吾烹太公汉王曰吾翁即若翁必欲烹而翁幸分我一杯羮朱虚侯章忿刘氏不得职常入侍太后燕饮令章为酒吏章自请曰臣将种也请得以军法行酒诸吕有一人醉亡酒章追㧞劔斩之而还陈平使人刼郦商令其子寄往绐说吕禄曰今太后崩帝少而足下佩赵王印不急之国守藩乃为上将将兵留此为大臣诸侯所疑足下何不归将印以兵属太尉请梁王归相国印与大臣盟而之国齐兵必罢大臣得安足下高枕而王千里此万世之利也王生在廷中谓张释之曰吾袜解为我结韈释之跪而受之或让生生曰廷尉天下名臣吾聊使结韈欲以重之诸公闻之贤王生而重释之吴王诈病不朝赐以几杖张武受赂金钱更加赏赐以愧其心龚遂曰臣闻治乱民犹治乱绳不可急也唯缓之然后可治人弃我取人取我予古人有言曰天下皆知取之为取而莫知与之为取耿恭曰汉家神箭其中创者必有异敌中矢者视创皆沸大惊匈奴震怖相谓曰汉兵真可畏也广陵贼张婴冦乱梁冀以张纲为广陵太守前太守率多求兵马纲独请单车之职既到径诣婴垒门婴大惊遽走闭垒纲扵门外罢遣吏兵独留所亲十人以书谕婴请与相见婴见纲至诚乃出拜谒虞诩为武都太守羌率衆数千遮诩扵陈仓崤谷诩令吏士各作两灶日増倍之羌不敢逼曹操攻吕布军败布骑得操而不识问曰曹操何在操曰乗黄马走者是也布骑乃释操而追黄马者操突出引还夫能屈以为伸让以为徳弱以为强鲜不遂矣后秦主苌还安定秦主登就食新平率衆万余围苌营四面大哭苌命营中哭以应之登乃退颜峻起宅延之谓曰善为之无令后人笑汝拙也侯景与宇文泰合战泰坠地东魏兵追及之左右皆散都督李穆下马以䇿杖泰背骂曰壠东军士尔曹主何在而独留此追者不疑其贵人舎之慕容绍宗撃侯景景衆大溃争赴涡水使谓绍宗曰景此就擒公复何用唐髙祖与李宻书曰名利之地锋镝縦横深慎垂堂勉兹洪业宻得书甚悦曰唐公见推天下不足定扵是不虞义师而専意于世充长孙顺徳受人餽绢太宗扵殿廷赐绢数十疋上曰彼有人性得绢之辱重扵受刑如不知愧一禽兽耳颜真卿为平原守安禄山逆节颇着真卿以霖雨为托修城浚濠乃阳㑹多士泛舟扵池饮酒赋诗或䜛扵禄山禄山以为书生不足虞也李克用或以非罪怒将吏盖㝢必阳助之怒克用常释之传记魏王遗楚王美人王恱之夫人郑裒衣服玩好之甚扵王王曰妇人妬其情也今裒知寡人恱新人其爱之甚此孝子之所以事亲也忠臣之所以事君也裒知王以己为不妬因谓新人曰王爱子美然恶子鼻新人见王掩其鼻王曰新人掩鼻何也裒曰似恶闻君之臭也王曰悍哉令劓之鸷鸟将撃卑飞敛翼勐兽将搏弭耳俯伏勐兽将击必弭毛帖伏鸷鸟将搏必卑飞戢翼圣人将动必顺辞和衆记纂渊海卷六十记纂渊海卷六十一钦定四库全书记纂渊海卷六十一宋潘自牧撰论议部袖手旁观史利不在身以之谋事则智虑不私己以之断义必厉集坐观垂钓者空有羡鱼情巧匠旁观缩手袖间自弹不若听人弹本朝望室而知四隅者必超室表举舆而知轻重者必在舆外操舟常患不见水道之曲折而水边之立观者常见之奕棊之形虽国工有所不尽而袖手旁观者常得之秉烛者不如随烛之明奕棊者不如观棊之精间不容髪经差若毫釐缪以千里财聚则民散财散则民聚子孔子曰舟非水不行水入舟则舟没仲尼曰吾终身与汝交一臂而失之自其异者眡之肝胆楚越也自其同者眡之万物皆一也人之所以异于禽兽者㡬希庶民去之君子存之善择者制人不善择者人制之时之反侧间不容息适尧舜文王者为正道非尧舜文王者为他道先甲一日易后甲一日难御得其道则天下狙诈咸作使御失其道则天下狙诈咸作敌开之廓然见四海闭之閛然不覩墻之里由其徳舜禹受天下不为泰不由其徳五两之纶半通之铜亦泰矣史先则制人后则为人所制太尉令军中曰为吕氏右袒为刘氏左袒军中皆左袒意合则胡越为兄弟由余子臧是矣不合则骨肉为雠敌朱象管蔡是矣先发制人后发制于人行之有疑祸如发矢不可追也系絶于天不可复结坠入深渊难以复出其出不出间不容髪譬之操镆鎁执其柄则人莫敢抗失其柄还见害也千里之差兴于毫端上谓公卿曰昔禹凿山治水而民无谤讟者与人同利故也秦始皇营宫室而民怨叛者病人以利己故也机静则有福机动则有祸帝曰丈夫得则为王失则为虏石敬塘曰夫事成于果决而败于犹豫传记中山君曰吾以一杯羊羮亡国以一壶餐得士二人集必若所为危于累卵难于上天变所以为易于反掌安于太山用之则为虎不用则为䑕出其言善千里应之苟违此义同衾以疑听受一缪差以千里君失臣兮龙为鱼权归臣兮鼠变虎火洩于密而为用且大能不违于道可燔可炙可镕可甄以利乎生物及其放而不禁反为灾矣水发于深而为用且逺能不违于道可浮可载可饮可灌以济乎生物及其导而不防反为患矣先谋后事者逸先事后谋者失珠玑杂于砾石之中童子弄之亦以惊矣一有不惊则必自与砾石者亦不逺矣镆鎁卧于铅钝之中下工覩之固亦知矣一有不知则必自与铅钝者亦不多逺也毛嫱后于宿瘤而行有目者覩之固即分矣一有不分则必自与宿瘤亦不多逺也勐虎所以使物畏而不敢犯者以能威自居也故盘林横谷奋睛以拏怒掉尾以倚啸厌食于罴豕麏麚之肉及弃其所长而欲弭目委首以待馁是知命悬于执者之手虽鹿麑得以狎而抟而申歩于咫尺安得自遂也非以智免则将祸随南军不袒左边袖四老安刘是灭刘佞媚之言出如丝棼一入于人治乱不分间谍之言出如鹰鹯鹰鹯之迅一举凌天本朝权衡之平物动则轻重差其于静也锱铢不失水之鉴物动则不能有睹其于静也毫髪可辨聚则为君臣散则为仇雠聚散之间不容毫釐故天下归往谓之王人失其心谓之独夫此等弃而不用则作贼収而用之则捉贼顺水而行云駃鸟集维水之利千里咫尺乱流而渉过膝则止维水之害咫尺千里若己为君子而使人为小人是亦去小人无㡬矣譬诸草木种子若置之虚空不投地中虽经百千嵗何縁得产若种之地中润之以雨露暵之以风日则开花结子数日可待锋不可当经若火之燎于原不可向迩燎之方扬宁或灭之子故仁人之兵聚则成卒散则成列延则若莫耶之长刃婴之者断鋭则若莫耶之利锋当之者溃圜居而方正则若盘石然触之者角摧臣之剑十歩一人千里不留行王曰天下无敌矣曰此剑直之无前举之无上案之无下运之无旁上絶浮云下絶地纪史以此衆战谁能御之以此攻城何城不克鼓行而西触之者碎犯之者焦一卒毕力百夫不当万夫致死可以横行郑泰曰譬犹驱虎兕以赴犬羊鼓烈风以埽枯叶谁敢御之一夫荷㦸千人莫当卢蔵用曰君如干将莫耶难与争锋若虎狼之得兽也何以当之传记干将镆鎁所刺无前集一夫挥㦸万夫不得进先锋孰敢争先难后获经若农服田力穑乃亦有秋若药弗瞑眩厥疾弗瘳先知稼穑之艰难乃逸思其艰以圗其易民乃宁子无冥冥之志者无昭昭之名无惽惽之事者无赫赫之功忍痛苦之药石者所以除伐命之疾史不一劳者不久怢不暂费者不永宁集孰不实而有获欲晦而彰经濳虽伏矣亦孔之昭君子之道闇然而日章子郑子真耕乎岩石之下名振京师自后者人先之自下者人髙之史法真隐居不仕前后四徴终不屈友人郭正曰法真名可得闻身难得而见逃名而名我随避名而名我追韩康採药卖于长安市三十余年时有女子买药康守价不移女子怒曰公是韩伯休那乃不二价耶康叹曰我本欲避名今小女皆知有我焉用药为乃遯入霸陵传记魏武将见匈奴使自以形陋不足雄逺因使崔季珪代当自捉刀立牀头曰魏王何如匈奴使答曰王雅望非常然牀头捉刀人此乃英雄也王驰遣杀使集兰芷幽而有芳居蔽而闻章无往不自得经素富贵行乎富贵素贫贱行乎贫贱素夷狄行乎夷狄素患难行乎患难道不行乘桴浮于海子欲居九夷或曰陋如之何子曰君子居之何陋之有樊迟问仁子曰居处恭执事敬与人忠虽之夷狄不可弃也言忠信行笃敬虽蛮貊之邦行矣子人知之亦嚣嚣人不知亦嚣嚣静而与隂同徳动而与阳同波上际于天下蟠于地史贾谊曰吾闻古之圣人不居朝廷必在卜医之中寐与周公通梦静与孔子同意集採于山美可茹钓于水鲜可食起居无时惟适之安若有人于羣动处一代问彼为彼我为我不自洁不自汚不巢许不伊吕水其心云其身浮沉消息无往而不自得其为逹人乎居不必野惟性之寂止不必广惟心之适月异而嵗不同经婉兮娈兮总角丱兮未㡬见兮突而弁兮子日改月化史积善在身犹长日加益而人不知也鲁肃拊吕蒙背曰吾谓大弟但有武畧耳至于今日学识英博非复吴下阿蒙蒙曰士别三日即更刮目相待得鱼亡筌经言者所以明象得象而忘言象者所以存意得意而忘象犹蹄者所以在兔得兔而忘蹄筌者所以在鱼得鱼而忘筌者也子筌者所以在鱼得鱼而忘筌蹄者所以在兔得兔而忘蹄女因媒而嫁不因媒而亲史蜚鸟尽良弓蔵狡兔死走狗烹四时之序成功者去弓蔵鸟尽信匪虚言传记济川得岸何假舟焉推波助澜经毋敎猱升木季氏富于周公而求也为之聚敛而附益之子孟子曰求也为季氏宰而赋粟倍他日君不乡道不志于仁而求富之是富桀也虎哉虎哉角而翼者也始皇方斧将相方刀推波助澜史犹抱薪救火薪不尽火不灭人不胜天子天定亦能胜人史天之弃商久矣君将兴之弗可天之所启人弗及也天之所置其可废乎天方授楚未可与争虽晋之彊能违天乎力田不如逢年善仕不如遇合秘记云唐三世之后女主武王代有天下上恶之密问太史令李淳风秘记所云信有之乎对曰臣仰稽天象俯察歴数其人已在陛下宫中为亲属自今不过三十年当王天下杀唐子孙殆尽其兆既成矣上曰疑似者尽杀之何如对曰天之所命人不能违也王者不死徒多杀无辜且自今以往三十年其人已老庶㡬颇有慈心为祸或浅今借使得而杀之天或生壮者肆其怨毒恐陛下子孙无遗类矣尊无二上经君所无私讳父前子名君前臣名从于先生不越路而与人言夫为人子者三赐不及车马孔子曰天无二日民无二王尝禘郊社尊无二上虽有三命不踰父兄子云天无二日民无二王家无二主尊无二上示民有君臣之别也国无二君家无二尊以一治之也父在为母齐衰期者见无二尊也子孔子曰天无二日民无二王大夫之臣拜不稽首非尊家臣也所以辟君也君者国之隆也父者家之隆也隆一而治二则乱未有二隆争重而能长久者史周宰渠伯纠来聘父在故名栾书将载晋侯鍼曰书退国有大任焉得专之惟贤知贤经抜茅连茹以其彚征吉子天下之至明能举天下之至贤惟君子为能知类杨素曰素闻惟贤知贤敢问夫子史惟善故能举其类诗云惟其有之是以似之孝文召田叔问曰公知天下长者乎对曰臣何足知之上曰公长者宜知之田叔曰孟舒长者也贤人在上位则引其类而聚之于朝在下位则思与其类俱进在上则引其类在下则推其类以类相致也惟贤知贤为朕求可以自辅者夫惟贤知贤惟圣知圣凡人安能知非凡人耶武后谓仁杰曰朕用卿师徳荐也诚知人矣传记同声则异类而相应意合则未见而相亲贤者立于本朝而天下之豪相率而趋之也不谋而同经饮食男女人之大欲存焉死亡贫苦人之大恶存焉如恶恶臭如好好色子所以谓人皆有不忍人之心者今人乍见孺子将入于井皆有憷惕恻隐之心若合符节先圣后圣其揆一也孩提之童无不知爱其亲也及其长也无不知敬其兄也夫人之情目欲綦色耳欲綦声口欲綦味鼻欲綦臭心欲綦佚此五者人情之所必不能免也人之情虽桀纣又岂肯为其所悪贼其所好者哉凡人有所一同饥而欲食寒而欲煖劳而欲息好利而恶害是人之所生而有也是无待而然者也是禹桀之所同也目辨黑白美恶耳辨声音清浊口辨咸酸甘苦鼻辨芬芳腥臊骨体肤理辨寒暑疾痒是又人之所当生而有也是无待而然者也是禹桀之所同也凡人之情得所欲则乐逢所恶则忧见利莫能勿就见害莫能勿避民之去就如火之于燥湿水之于髙下琬琰之玉存泥沙之中虽㢘者不释史夫不令之臣天下之所恶也曾参孝其亲天下愿以为子子胥忠于君天下愿以为臣和氏璧天下所共传寳也犹子弟之卫父兄手足之捍头目人情惮难而趋易好同而恶异集至于稻也粱也脍也炙也岂闻有不嗜者哉儒墨同是尧舜同非桀纣麟之为灵虽妇人小子皆知其为祥也刘伶今日意异代是同声本朝韩魏公尝言仁庙配享清议皆与沂公不与申公诚意不可欺如此人情不问贤愚莫不畏天而严父巧反成拙子宋人有悯其苗之不长而揠之者芒芒然归谓其人曰今日病矣子助苗长矣其子趋而往视之苗则藁矣伯乐曰我善治马烧之剔之刻之雒之连之以羁馽编之以皂栈马之死者十二三矣饥之渴之驰之骤之整之齐之前有橛饰之患后有鞭䇿之威马之死者已过半矣史新垣平所言皆诈画虎不成反类狗反裘负薪存毛实难殷浩答桓温书虑有谬误开闭者十数竟逹空圅传记楚舎人相谓曰各画地为蛇蛇先成者饮酒一人先成曰吾能为之足未成一人后成夺其巵曰蛇故无足子安能为之足遂饮其酒为蛇足者终亡其酒田子方使人遗子思狐白之裘恐其不受因谓之曰吾与人也如弃之子思辞曰伋闻妄与不如遗弃于沟壑伋虽贫不忍以身为沟壑也画蛇而添足反失盃中之酒集金石而服食説自何世起杀人不可计而世慕向之蕲不死乃得速死谓之智可不可也饮药本攻病毒肠翻自残本朝譬如一物十焉吾举其一而人不知吾之不知其九也歴数之至于九而不知其一不如举一之不可测也而况乎不至于九也爱适为害子宋人有闵其苗之不长而揠之者芒芒然归谓其人曰今日病矣予助苗长矣其子趋而往视之苗则藁矣夫助之长者揠苗者也非徒无益而又害之缪公之于子思也亟问亟餽鼎肉子思不恱于卒也摽使者出诸大门之外北面稽首再拜而不受曰今而后知君之犬马畜伋南海之帝为鯈北海之帝为忽中央之帝为浑沌鯈与忽时相与遇于浑沌之地浑沌待之甚善鯈与忽谋报浑沌之徳曰人皆有七窍以视听食息此独无有尝试凿之日凿一窍七日而浑沌死鹪鹏冲天不在六翮乎㧞而傅鸤鸠其累矣夫史郑武公武姜生庄公及共叔段爱共叔段欲立之亟请于武公公弗许及庄公即位为之请京使居之太叔完聚将袭郑夫人将启之公命伐京太叔出奔共郑子皮欲使尹何为邑子产曰犹未能操刀而使割也子之爱人伤之而已其谁敢求爱于子汉王爱幸赵隐王如意太子弱帝欲废之而立如意髙祖崩吕后召赵王诛之汉宣帝任刑法信中官尚书葢寛饶奏封事曰今以刑余为周召以法律为诗书又言五帝官天下三王家天下家以传子官以传贤执金吾奏寛饶指意欲求禅大逆不道諌大夫郑昌上书讼寛饶曰上无许史之属下无金张之託上不听遂下寛饶吏寛饶引佩刀自刭北阙下位过其任莫能有终所谓爱之适足以害之也厚之如此反所以害之也丁公为项羽将逐窘髙祖髙祖曰两贤岂相阸哉丁公引兵还及羽灭丁公谒髙祖髙祖以丁公徇军中曰丁公为臣不忠使项王失天下者也遂斩之郑武姜之幸叔段卫庄公之宠州吁爱而不敎终至凶戾爱子若此犹饥而食之以毒适所以害之也爱之不以道适所以害之也传记魏武常云我眠中不可妄近近便斫人亦不自觉左右宜深慎此后阳眠所幸一人窃以被覆之因便斫杀自尔每眠左右莫敢近者尹吉甫子伯竒至孝事后母母取蜂去毒系于衣上伯竒前欲去之母便大唿曰伯竒牵我吉甫见疑伯竒自死人之爱子罕亦能均有偏宠者虽欲以厚之更所以祸之共叔之死母实为之赵王之戮父实使之刘表之倾宗覆族袁绍之地裂兵亡可为龟鑑也魏文侯出逰见路人反裘而负刍文侯问之对曰臣爱其毛也文侯曰若不知里尽而毛无所恃耶永有某氏爱䑕不畜猫又禁僮勿击䑕仓廪庖厨悉以恣䑕不问由是饮食大率䑕之余也数嵗某氏徙居他州后人来居䑕为态如故假五六猫阖门撤瓦灌宂购僮罗捕之杀䑕如丘㡬许平生欢无限骨肉恩结为肠间痛聚作鼻头辛枥马非不肥所苦长系维豢豕非不饱所忧竟为牺槖驼种木其莳也若子其置也若弃它植者则不然爱之太过忧之太勤旦视而暮抚已去而复顾甚者爪其肤以验其生枯摇其本以观其疎密而木之性日已离矣虽曰爱之其实害之虽曰忧之其实雠之本朝东坡下狱张安道致仕在南京上书令其子恕持至登文院恕不敢投久之东坡出狱其后东坡见其副本因吐舌动色曰独不见郑昌之捄葢寛饶云上无许史下无金张正激宣帝之怒烦恼初无根恩爱为种子舍失求得子管子以小辱成大荣史李同説平原曰家之所有尽散以飨士士方其危苦之时易徳耳于是平原君説之得敢死之士三千人人争取贱贾任氏独取贵陷之死地而后生投之亡地而后存不入虎穴不得虎子不探虎穴安得虎子因误成误史绛灌等譛陈平受诸将金汉王召让之平曰臣躶身来不受金无以为资子独不见家人寡妇耶始自约敕之时意乃慕宋伯姬及陈孝妇不幸壹为盗贼所污遂行淫佚知其非礼然不能自还吾犹此矣许后当娠病女医淳于衍者霍氏所爱因投毒药加烦懑崩诸医皆収系显恐急即以状具语光光大惊欲自发举不忍犹与会奏上光署衍勿论显因劝光内其女入宫𢎞为布衣食不重肉汲黯曰𢎞位在三公奉禄甚多然为布被此诈也上问𢎞𢎞谢曰有之诚中𢎞之疾夫以三公为布被与小吏无差诚饰诈欲以钓名如汲黯言且无汲黯忠陛下安得闻此言天子以为谦逊愈益厚之晋司徒贾充辟韩夀为掾䜩賔僚女从青琐中窥见夀悦之窃帝所赐充香遗夀充觉问女遂妻之桓温尝使王献之书扇笔落因画作牛甚妙孙子荆误谓王武子曰当枕流潄石武子曰石非可潄流非可枕孙子曰所以枕流洗其耳潄石砺其齿东魏以王愔典选令史唱名误以卢士深为士琛士深自言其名愔曰卢郎朗润所以加玉姚崇二子分司东都恃其父有徳于魏知古颇招权请知古归悉以闻他日上従容问崇卿子才性何如今何官也崇揣知上意对曰知古微时臣卵而翼之臣子愚以为知古必徳臣容其为非故敢干之耳上于是以崇为无私而薄知古负崇传记孙权使曹再兴画屏风误落笔㸃素因就成蝇状权疑其真以手弹之识者难欺子淄渑之合易牙尝而知之伯乐不可欺以马剑工惑剑之似莫耶者惟欧冶能名其种玉工眩玉之似碧卢者惟猗顿不谬其情识珍者必拾浊水之明珠以赵曲为雅声者惟钟期不溷其音以燕石为美玉者惟猗顿不谬其真以郢赋为丽藻者惟相如不滥其赏史叔孙通初制定礼仪见非于齐鲁之士美玉藴于碔砆凡人视之藐焉良工眡之然后知其为和寳也精鍊藏于鑛璞庸人视之忽焉巧冶铸之然后知其为干将也斛律金用匈奴望尘知马歩多少嗅地知军度逺近传记师旷识㸑薪易牙别淄渑集坐中亦有江南客莫向春风唱鹧鸪非道难罔经小人闲居为不善无所不至见君子而后厌然揜其不善而着其善人之视己如见其肺肝然则何益矣君子可欺也不可罔也子君子可欺以其方难罔以非其道有人于此蔵千镒之金虽行贷而食人谓之富矣爱人及乌史士鞅曰武子之徳在民如周人之思召公焉爱其甘棠况其子乎传记爱其人者兼屋上之乌太公曰爱人者兼其屋上之乌集爱子及室丈人屋上乌人好乌亦好憎人及胥子庾公名位渐重足倾王公庾公在石头王公在城忽风起扬尘王公以扇拂之曰元规尘污人传记憎人甚恶其余胥衆目难掩经人之视己如见其肺肝然曽子曰十目所视其严乎史欲盖而章刘洎曰借使遂良不记天下亦皆记之郜鼎在庙章孰甚焉寗殖曰吾得罪于君名蔵在诸侯之䇿陈轸曰非独仪知之也行道之人尽知之矣司马昭之心路人所知也集万目睽睽西子不华嫫女锦縠是不能易其美恶难将一人手掩得天下目当局者迷子夫以一缕之任系千钧之重上悬之于无极之髙下垂之于不测之深旁人皆哀其絶而造之者不知其危史虞卿料事揣情而为赵画䇿何其工也及不忍魏齐卒困于大梁庸夫且知其不可况贤人乎韩子为説难而卒不能自脱太史公曰春申君説秦昭王何其智之明也后至于李园缪矣援戒子之祸智矣而不能自免于谗言传记天下无穷者才智也陈平尝出六竒燕居深念恐祸及已陆贾教之交驩太尉又为画吕氏数事平従之卒诛诸吕则贾之智又在平之右矣集睫在眼前常不见本朝操舟者常不见水道之曲折而水濵之立观者常见之弈碁之形虽国工有所不尽而袖手旁观者常得之不识庐山真面目只缘身在此山中交臂而失经执柯以伐柯睨而视之犹以为逺人莫不饮食也鲜能知味也虽有嘉肴弗食不知其旨也子道在迩而求诸逺仲尼谓颜渊曰吾终身与汝交一臂而失之史平原君定从而归曰胜相士多者千人寡者百数自以不失天下之士今于毛先生失之矣曹操攻吕布军败布骑得操而不识询曰曹操何在操曰乘黄马走者是也乃释操而追黄马者操突出引还晋武帝曰吾独不得如亮者而臣之乎樊建曰陛下知邓艾之寃而不能直虽得亮得无如冯唐之言乎魏舒为钟毓长史毓初不知其善射后遇射人不足以舒满数舒发无不中举坐莫敌毓叹而谢曰吾之不足以尽卿才有如此射矣宇文泰与侯景战堕马失所之左右皆散李穆骂曰陇东军士尔曹主何在而独留此追者不疑其贵人舍之而过穆以马授泰与之俱逸汉文帝知李广才而不能用乃叹其生不逢时本朝唐李程贞元中试日五色赋初出试杨于陵遇程询其所试于陵谓程曰公今须作状元翌日无名于陵深不平乃于故册子末缮冩而斥其名氏携之以诉主文主文叹赏不已于陵曰当今塲中若有此赋侍郎何以待之答曰非状元不可也于陵曰苟如此侍郎已遗贤矣此乃李程所作亟命取李程所纳卷对不差一字主文因谋之于陵擢为状元驾艅艎而索舟䇿飞黄而问骏平时谩説古战场过眼空迷日五色贵耳贱目子境内之杰不爱而求邦外之士史汉文曰吾不得㢘颇李牧为将哉冯唐曰魏尚守云中匈奴逺避以差功六级削爵虽得颇牧不能用也凡人贱近而贵逺亲见扬子云禄位容貎不能动人必轻其书昔老耼着虚无之言薄仁义非礼乐然后世好之者尚以为过于五经凡人情忽于见事而贵于异闻崔寔曰俗士拘文牵古不逹权制竒伟所闻简忽所见乌可与论国家之大事哉庾征西善书少时与右军齐名右军后进庾尤不忿在荆州与都下人书小儿辈贱家鸡爱野雉薛谦光上疏昔汉武帝见司马相如赋恨不同时及置之朝廷终文园令韦处厚曰陛下有一裴度不能用乃当馈而叹恨无萧曹传记田饶事鲁哀公而不见察谓哀公曰夫鸡有五徳犹日瀹而食之者以其所从来者近也黄鹄一举千里止君园池啄君稻粱君犹贵之以其所从来者逺也集陋今荣古耀所闻而疑所觌凡人可以言古不可以言今桓谭亦云亲见扬子云容貎不能动人安肯传其书诚使博如庄周哀如屈原奥如孟轲壮如李斯峻如马迁富如相如明如贾谊专如扬雄犹为今之人则世之髙者至少矣由此观之古之人未有不薄于当时而荣于后世也闻道近来诸子弟临池寻已厌家鸡贵耳贱目荣古陋今人之大情也逺物皆重近皆轻鸡虽有徳不如鹤视近易忽史裴度辟皇甫湜为判官度修福先寺将立碑求文于白居易湜怒曰近舎湜而逺取居易请从此辞集当仲尼在时世人不言为圣人也伐檀削迹于七十二君不一值或以为东家丘或以为䘮家狗文选以何水部在世不录本朝君家自有元和谱莫厌家鸡更问人习熟难忘子庖丁曰臣始解牛所见无非牛者史楚钟仪囚于晋晋人与之琴操南音李广居则画地为军陈射阔狭以饮专以射为戯越人荘舄仕楚病楚王曰舄越之鄙人必思于越使人往听之果为越吟殷仲堪曰三日不读道徳论便觉舌本间强义贞曰灵运空疎延之隘薄魏文帝所谓古今文人类不䕶细行者也但性情所得未能忘言于悟赏耳唐𤣥宗问姚崇曰公知猎乎对曰少为猎师老而犹能传记髙祖既作新丰并徙旧社放犬羊鸡鸭于通途亦竞识其家伯乐相马所见无非马上皇居南内夜登勤政楼闻里中隐如歌声顾力士潜召果棃园弟子也越王曰躃者不忘走盲者不忘视集鱼意思在藻鹿心懐食苹风情虽老未全消闻休战鬬心还痒见説鏖尘眼即开商女不知亡国恨隔江犹唱后庭花惟有诗魔降不得每逢风月一闲吟本朝书生习气未能无剩员呈武艺老妓舞柘枝至今清夜梦尚惊冠压头投绂归来万事轻消磨未尽秪风情鸟囚不忘飞马系常念驰旧态难改经骄淫矜夸将由恶终虽収放心闲之惟艰商俗靡靡利口惟贤余风未殄传记枭欲东徙曰乡人皆恶我鸣鴂曰子能更鸣可矣不能更鸣东徙犹恶子之声集虽渐敛束故态未锄不自觉丑子今以其昏昏使人昭昭犹人不能行而卖躄药史陈遵常谓张竦吾与尔犹是矣足下讽诵经书苦身自约不敢差跌而我放意自恣浮沉俗间官爵功名不减于子而差独乐顾不优乎以鸱鸮而笑凤凰执蝘蜓而嘲龟龙北山有鸱不洁其翼饕餮贪污臭腐是食长鸣唿凤谓凤无徳固伤迁博物洽闻不能以智免极刑然亦身陷大戮智及之而不能守之呜唿古人所以致论于目睫也唐太宗曰人苦不自觉集家有敝帚享之千金斯不自见之患也本朝韩子论荀扬之疵而韩子之疵有甚于荀扬荀卿讥六子之蔽而荀卿之蔽不下于六子班固之论子长也以为是非谬于圣人而范晔之论班固也以为目见毫毛而不见睫此无彼诮子唯之与呵相去㡬何或百歩而后止或五十歩而后止以五十歩笑百歩则何如曰直不百歩耳是亦走也史齐使跛者逆跛者秃者逆秃者眇者逆眇者固伤迁博物洽闻不能以智免极刑然亦身陷大戮智及之而不能守之呜唿古人所以致论于目睫武宗奋然除去浮圗之法甚鋭而躬受道家之箓无异于避汤入火传记土偶人方与木梗人语木梗谓土偶人曰子先土也持子以为偶人遇天大雨水潦并至子必沮壊应曰我沮乃反吾真耳今子东园之桃也刻子以为梗遇天大雨水潦并至必浮子泛泛乎不知所止优孟谓赵襄子曰今天下尽桀也而君纣之桀纣并世焉能相亡然亦殆矣集楚则失矣而齐亦未为得也李赤善为歌诗类李白名闻江湖间其始为士无以异于人也一惑于怪而所为若是乃反以世为溷溷为帝居清都其属意明白今世皆知笑赤之惑也及至是非取予向背决不为赤者㡬何人耶反修而身无以欲利好恶迁其神而不返则幸耳又何暇赤之笑哉似同浴而讥裸裎也豹则虎之弟鹰则鹞之兄本朝徐铉不信佛酷好鬼神之説韩子论荀扬之疵而韩子之疵有甚于荀扬荀卿议六子之蔽而荀卿之蔽不下于六子班固之论子长也以为是非谬于圣人而范晔之论班固也以为目见毫毛而不见睫五技鼯䑕笑鸠拙百足马蚿怜鼈跛牀上施牀经如涂涂附传屋重架屋牀上施牀本朝屋上架屋牀上叠牀以水济水子方其梦也不知其梦也梦之中占其梦焉以水救水以火救火名曰益多以水投水史以水济水以暴易暴如以汤止沸如以血止血污益甚耳以乱易乱如以蒿箭射蒿中耳集𤣥文处幽如以膏濯衣每渍垢愈染借听于聋求道于盲青胜于蓝经子谓仲弓曰犂牛之子骍且角子青出于蓝而青于蓝氷水为之而寒于水以湼染缁则黑于湼以蓝染青则青于蓝明月之珠出于蚌蜄周之简圭生于垢石大蔡神龟出于沟壑史孔融见韦元将仲将与其父端书曰不意双珠近出老蚌陆卬之子云少机悟好学邢劭曰老蚌遂出明珠禇渊卒世子侍中贲耻其父失节服除遂不仕以爵让其弟蓁屏居墓下终身监察御史许逺敬宗之曽孙也卢元辅简洁贞方歴践清贵人亦不以其父把之丑行为累人士归美传记山公大儿武帝欲见之山公不敢辞问儿儿不肯行时论乃云胜山公集椎轮为大辂之始大辂宁有椎轮之质增氷为积水所成积水曽微增氷之凛龢氏之璧韫于荆石隋侯之珠藏于蚌蛤金生沙砾珠出蚌泥雏凤清于老凤声恶木生槎枿之英虎穴之中生此骐骥羸牛生健犊本朝淤泥生莲花粪壤出菌芝枯朽犹能出菌芝引凡入圣经出自幽谷迁于乔木子百川学海而至于海出潢污而浮沧海背萤烛而向日月集本是南山松今为宫殿梁如河入海无复水名江出汶山水力才能汎觞至于并大川三百小川三千然后与洞庭彭蠡同波下而与南溟北海同味以毒攻毒史以蛮夷攻蛮夷张敞守京兆尹市偷盗多敞乃召偷盗之长数人见之责问因贳其罪令致诸盗以自赎偷长曰今一旦召诣府恐诸偷惊骇愿权补吏职敞皆以为吏遣归休置酒小偷悉来贺各饮醉偷长以赭污其身衣裾吏坐里闾閲出者污赭輙収縳之一日捕得数百人尽行法罚由是市无盗贼三辅议论者至云贵戚废锢当复以贵戚浣之犹解醒当以酒也本朝医者之视堇也使其毒可以治病而不至于杀人也惟姦识姦史张汤为人多诈丞相𢎞数称其美张敞守京兆尹市偷盗多敞召偷盗之长数人见之责问因贳其罪令致诸偷以自赎偷长曰今一旦召诣府恐诸偷惊骇愿一切受署敞皆以为吏遣归休置酒小偷悉来贺饮且醉偷长以赭污其衣裾吏坐里闾閲出者污赭辄収縳之一日捕得数百人尽行法罚由是市无盗贼桓温经王敦墓望之曰可人可人其心迹若是鱼朝恩执易升髙座讲鼎覆餗以讥宰相王缙怒元载怡然朝恩谓人曰怒者常情笑者不可测也富不如贫经齐景公有马千驷死之日民无得而称焉伯夷叔齐饿于首阳之下民到于今称之子布衣紃履之士虽在穷阎漏屋而王公不能与之争名无置锥之地而公侯不能与之争名仲尼是也史梁齐楚赵之君非不富且贵也恶乎成名谷口郑子真不屈其志耕于岩石之下名震于京师向长读易至损益卦曰吾已知富不如贫矣集齐景公之千驷不如颜回原宪之约其身本朝惟富贵者之不得兼然后贫贱之士有以自足而髙世智不若愚子以为舟则沉以为棺椁则速腐以为器则速毁以为门戸则液漏以为柱则蠧不材之木也无所可用故能若兹之夀夫柤棃橘柚果蓏之属实熟则剥则辱大枝折小枝泄此以其能苦其生者也故不终其天年而中道夭巧者劳而智者忧无能者无所求饶食而遨汎若不系之舟也螾无爪牙之利筋骨之强上食埃土下饮黄泉用心一也蟹八跪而二螯非蛇蟺之穴无所寄託者用心躁也巧诈不如拙诚史十语九中不如一黙撄拏者亡黙黙者存智者以有余为疑而朴者以不足取信左雄曰白璧不可为容容多后福周顗周嵩并列贵位尝冬至置酒其母举觞赐三子曰伯仁志大而才短名重而识闇好乘人之弊非自全之道嵩性抗直亦不容于世惟阿奴碌碌当在阿母目下耳阿奴嵩弟谟小字也传记黙无过言悫无过事木马不能行亦不费食骐骥日驰千里鞭箠不去其背集何巧智之不足而拙艰之有余牛之为物日耕百畆人不惭愧利满天下皮角见用肩不保不如羸驴服逐驽马不耕不驾藿菽自与腾踏康庄出入轻举当道长鸣闻者惊辟牛虽有功于己何益命有好丑非若能力今者无端读书史智慧祗自劳精神凡物之生不愿为材牺尊青黄乃木之灾老龟被刳膓不如无神灵巧妇才人常薄命莫敎男女苦多能虫全性命縁无毒木尽天年为不才铁马因疲退铅刀以钝全本朝痴人自得终天命智士死智寃莫雪皎皎千丈清不如尺水浑先竭是甘井得全如苦李人人生子欲聪明我被聪明害一生但愿我儿愚且鲁无灾无难到公卿信有千丈清不如一尺浑巧者言拙者黙巧者劳拙者逸巧者贼拙者徳巧者凶拙者吉智不终智经子曰人皆曰予知驱而纳诸罟擭陷阱之中而莫之知辟也子鱼鼈鼋鼍犹以渊为浅而堀其中鹰鸢犹以山为卑而巢其上及其得也必以饵神蛇能断而复续而不能使人勿断也智能知人不能自知神能卫物不能自卫故神龟以智见灼灵蛇以神见爆集猩猩见酒及屐知里人设张则知张者祖先姓字及唿名骂云奴欲张我舍尔而去复自再三相谓曰试共尝酒及饮其味逮乎醉因取屐而着之乃为人所擒皆获辄无遗者本朝老狐足姦计安居穴垣墻穷冬听氷度思虑岂不长引身入扱中将死犹跳踉虎终机械得乌亦弹丸随彊复遇彊经趯趯毚兔遇犬获之子夫火热而水灭之金刚而火销之木强而斧伐之水流而土遏之今夫虎豹便㨗熊罴多力然而人食其肉而席其革史宋公兼享晋楚之大夫赵孟为客子木与之言不能对使叔向侍言焉子木亦不能对也寗成家居南阳及纵至闗寗成侧行送迎然縦气盛弗为礼至郡遂案寗氏尽碎破其家苏秦恐秦兵至赵而败从约念莫可使用于秦者乃激怒张仪入之于秦张仪游诸侯无所遇困于楚苏秦故召而辱之舎人曰苏君忧秦伐赵败从约以为非君莫能得秦柄故激怒君使臣隂奉给君资尽苏君之计谋也张仪曰嗟乎此在苏君术中而不悟吾不及苏君明矣为吾谢苏君苏君之时仪何敢言汉有善射者曰楼烦楚挑战楼烦辄射杀之使射项羽羽大怒瞋目叱之楼烦目不能视手不能发走还入壁不复敢出汲黯为忮司马安之文恶俱在二千石列同车未尝敢均茵凭东魏丞相髙欢攻王壁韦孝寛随机拒之城中无水汲于汾欢使移汾一夕而毕欢于城南起土山欲乘之以入城上先有二楼孝寛縳木接之令常髙于土山以御之欢使告之曰虽尔缚楼至天我当穿地取尔傅奕谓其子曰吾闻有金刚石者性至坚物莫能伤惟羚羊角能破之安禄山于公卿皆慢侮之独惮李林甫每见虽盛冬尝汗沾衣林甫乃引与坐于中书㕔抚以温言自解披袍以覆之禄山忻荷言无不尽秦系与刘长卿善以诗相赠答权徳舆曰长卿自以为五言长城系用偏师攻之传记天下无穷者才智也陈平尝出六竒燕居深念恐祸及已陆贾敎之交驩太尉又为画吕氏数事平从之卒诛诸吕则贾之智谋又在乎平之右矣集鹿畏貙貙畏虎虎畏罴本朝羔豚窘虎豹鸠雀穷鹰鹯巧者具机弋势勐还拘挛王荆公初参政事下视庙堂如无人一日争新法怒目诸公曰公辈坐不读书赵清献独折之曰君言失矣臯䕫稷契之时有何书可读荆公黙然一舆薪之火衆人之所惮而不敢犯也举而投之河则何热之能为居邪恶正经不惩其心覆怨其正彼醉不臧不醉反耻子乡原曰言不顾行行不顾言曰古之人行何为踽踽凉凉衆曲不容直衆枉不容正直绳者枉木之所憎史恶直丑正已则无礼而讨于有礼者曰汝何故行礼盗憎主人阘茸佞讇抱虚求进残贼酷虐若此人徒嫉善憎忠北山有鸱不洁其翼饕餮贪汚臭腐是食长鸣唿凤谓凤无徳后汉孔奋为武都郡丞力行清洁为衆人所笑以为身处脂膏不能自润羊祜不附结中朝权贵荀朂冯紞之徒皆恶之佞邪丑正燕封裕曰已无骨鲠嫉人有之便佞之徒谓彊直为擅权传记赵简子曰美女者丑之仇也盛徳之士乱世所疏也正直之行邪枉所憎也集学者以庄老为宗而黜六经谈者以虚薄为辩而贱名捡行身者以放浊为通而狎节性进仕者以苟得为贵而鄙居正当官者以望空为髙而笑勤恪其倚仗虚旷依阿无心者皆名重海内若夫文王日昃不暇食仲山甫夙夜匪懈盖共嗤㸃以为灰尘相垢病矣孤直者衆邪之所憎公正者羣恶之所嫉奴颜婢膝真丐乞反以正直为狂痴本朝在位而不肯自忧又禁他人使皆不得忧可叹也渉水恶湿子是犹恶湿而居下蒙尘而欲毋昧渉水而欲毋濡不可得也吹灰而欲毋昧渉水而欲毋湿不可得也史贾而欲赢而恶嚣乎集是徒渉而耻濡足也势不自由子树欲静而风不停牺牛衣文绣食刍菽入太庙虽欲为孤犊其可得乎象以牙䘮身不能去其白薫以芳自烧不能去其香史李斯临刑谓其子曰吾欲与若复牵黄犬俱出上蔡东门逐狡兔岂可得乎夫士修之于家而壊之于天子之庭譬如硙石之上行蚁蚁行迟而硙转疾宋刘穆之曰贫贱常思富贵富贵必履危机今日而欲为丹阳布衣岂可得耶凉吕超曰如乘龙上天岂可中下独孤后曰骑兽之势必不得下目见可欲何能自窒于心已与交私何能中絶其意李泌归谓子弟曰吾本不乐富贵而命与愿违今累汝曹矣传记牛马之为人驾乘者非乐负千钧之重行千里之险鞭䇿痛矣集女辞家而适人臣出身而事主游山泽观鱼鸟心甚乐之一行作吏此事便废去住与愿违仰慙林间翮譬如笼中鹤六翮不自摇骑虎不敢下心虽出云鹤身尚触笼鹰心源虽了了尘世苦憧憧开卷不及顾沉埋案牍间世事波上舟沿洄安得主意有清夜恋身为符守婴一落名宦途酷如乘风奔走情波不自由驿马走四蹄痛酸无歇期硙牛封两目昏闭何人知树欲静而风不止自嫌如疋素刀尺不由身随牒牵黄绶虽百诺之自我终一唿而在君本朝始知锁向金笼听不及林间自在啼飘零不自由盛衰非汝能我生天地间一蚁寄大磨区区欲右行不救风轮左一被簮裳裹长遭罗网牵力所不及经巧歴不能定其算数圣明不能为之典要法制所不能齐度量所不能均也若火之燎于原不可向迩我躬不閲遑恤我后成事不説遂事不谏既往不咎子目之明能见于百歩之外而不见其背帷墻之外则无睹也万室之国一人陶则可乎犹七年之病求三年之艾也世固非一毛之所济古人目短于自见故以鑑观面瞽者无以与乎文章之观聋者无以与乎钟磬之声盲者无以与乎眉目颜色之好瞽者无以与乎青黄黼黻之观离朱之明察毫末于百歩之外下水尺不能见浅深非目不明其势难覩也朝露之茧工女不能治淄渑之沙计儿不能数躄者见虎不走非勇也离朱之明察毫末于百歩之外不能见渊中之鱼师旷之聪合八风之调而不能听十里之外故君子能为善而不能必其得福不忍为非而未能必免其祸瞽旷能黙瞽旷不能齐不齐之耳狄牙能喊狄牙不能齐不齐之口欧冶不能铸铅钖为干将阿胶三寸不足止黄河之浊毁箄三尺不足救盐池之咸史晋伯宗曰虽鞭之长不及马腹晋侯疾秦伯使医至曰疾不可为也在肓之上膏之下攻之不可逹之不及药不至焉不可为也飘风之末不能举鸿毛彊弩之极矢不能穿鲁缟冲风之末不能漂鸿毛非初不劲末力衰也死病无良医昔伊挚在夏吕望在商而二国不治岂伊吕之不欲哉势不可也覆水不収盖万人铸之一人夺之犹不能给况今一人铸之则万人夺之乎虽以隂阳为炭万物为铜役不食之民使不饥之士犹不能足无厌之求也徐穉曰夫大木将颠非一绳所维隄防穿漏万夫同力不能复救若河决金堤火炎崑冈虽神禹之乘四载𤣥冥之洒八瀛亦不能湮洪涛而扑烈燄者何也良以势既壊而不能遽救也传记骐骥盛壮之时一日而驰千里至其衰老驽马先之犹渴而穿井临难而铸兵虽疾从而不及也尺水不能却箫丘之热集孰江河之可涸譬犹疾疚弥年而欲一丸销之沈寒凝海不能结风烈火流金不能焚景鞭长不及马腹风末不举鸿毛譬如心中疾箴石非所砭猎客张兎罝不能挂龙虎短线无长缝月中有桂树无翼难上天海底有骊珠下隔万丈渊辘轳无绳井百尺索过风于前林求往梦于既寤不可及也本朝疾风无末势心至力不及子譬犹好声色而无耳目也临河羡鱼而无网罟传记犹鸿鹄之无羽翼也虽有千里之望不能致其意之欲至集潢污之水愿朝宗而每竭驽蹇之乘希沃若而中疲首燕徒有心局歩何由骋我欲横天无羽翰时危思报主衰谢不能休致君时已晩懐古意空存喑人食太牢信知其味而不能形于言虚逢好阳艳其柰苦昬懜遥看云路心空在本朝巧舞苦短袖逺水不救近火子庄周贫往贷粟于监河侯侯曰诺我将得邑金贷子二百金可乎庄周忿然作色对曰昨来有中道而唿者周顾视车辙中有鲋鱼周曰激西江之水而迎子可乎失火而取水于海水虽多火必不灭矣逺水不救近火也焦喉之渴遥指沧海指氷室不能起暍死之热望炎冶不能止噤冻之寒大厦既燔而运水于沧海此无及也穿井而救火则熛飏栋焚矣凿舟而拯溺则葬江鱼之腹中矣史周诗曰俟河之清人夀㡬何及溺唿船譬如火发于家安能候逺水乎传记犹渴而穿井临难而后铸兵虽疾从而不及也集桃实千年非易得本朝不应逺水救近渴刮毛龟背集猎人箭底求伤鴈钓戸竿头乞活鱼本朝刮毛龟背上何时得成毡枯松强钻膏藁竹欲沥汁两穷相值子泉涸鱼相与处于陆相呴以湿相濡以沫假谷于夷齐之门告寒于黔娄之家所得者不过橡樑緼褐必无太牢狐裘矣史自屈原沉汨罗后百有余年汉有贾生为长沙王太傅过湘水投书以弔屈原本朝枯松强钻膏藁竹欲沥汁两穷相值遇相哀莫相济一失召百非经君子恶居下流天下之恶皆归焉史去栁叶百歩而射之百发而百中之不以善息少焉气衰力倦弓拨矢钩一发不中者百发尽息下流之人衆毁所归贫下未易居上流多谤议自为成败经心以体全亦以体伤子赵孟之所贵赵孟能贱之水能载舟亦能覆舟史自我得之自我失之亦复何恨侯自我得之自我捐之无所恨夫水能浮草木亦能沉之地能生万物亦能杀之江海能下谿谷亦能朝之圣人能従衆亦能使之集淮隂之祸寃在神理通説且拒豨谋宁起堂堂萧公实曰知己给致钟室胡宁忍此相时处事经有其礼而无其财君子弗行也有其财而无其时君子弗行也子为可为于可为之时则从为不可为于不可为之时则凶在夷貉则引之倚门墻则麾之世治则以义卫身世乱则以身卫义史陆贾曰马上得之宁可马上治之乎孔子对叶公以来逺哀公以临人景公以节礼非其不同所急异务也礼敎荣辱以加君子化其情也桎梏鞭扑以加小人化其形也崔郾为广州刺史治以寛经月不笞一人及涖鄂州严法峻诛不贷天下未定则专取其才不考其行䘮乱既平则非才行兼备不可用也栁仲郢为京兆尹政号严明后出为河南尹以寛惠为政或言不类答曰辇毂之下先弹压郡邑之治本惠养集理在将顺怡然而奉旨事当正色偘然而犯鳞君子救时虽切必相时度力以致其用不可则静而镇之以道训服本朝人臣纳説于君因其既厌而止之则易为力迎其方鋭而折之则难为功明知故犯子恶辱而居不仁是犹恶湿而居下也恶死亡而乐不仁是犹恶醉而强酒史𤣥宗曰是子恶贤嫉能举无比者裴士淹曰陛下诚知之何任之久耶帝黙不应中宗亲遭母后之难而躬自蹈之吉顼曰合水土为泥有争乎太后曰无之又曰分半为佛半为天尊有争乎曰有争矣顼顿首曰宗室外戚各当其分则天下安今太子已立而外戚犹为王此陛下驱之使他日必争两不得安也太后曰朕亦知之然业如是不可如何右补阙辛替否上䟽曰口説不如身逢耳闻不如目覩且陛下与太子当韦氏用事之时日夕忧危切齿于羣凶今幸而除之乃不改其所为臣恐复有切齿于陛下者也杨国忠谓客曰吾本寒家一旦縁椒房至此未知税驾之所然念终不能致令名不如且极乐耳传记文君眉色不加黛饰脸若芙蓉长卿素有消渴疾作美人赋自刺卒以此疾死集睹前车之倾覆而不改其辙迹小虫水草楂棃橘柚苦咸酸辛虽蜇吻裂鼻缩舌澁齿而咸有笃好之者是悔其覆车不易前辙之失本朝唐王涯自以留心太𤣥经久矣乃有甘露之变且太𤣥惟以进退消息为説涯知其説而不能行何也此孟子所谓知兄臂之不可紾而姑劝以徐知隣鸡之不可攘而月取其一法明禁之而人明犯之是不有天子之法也自纳败阙子犹伛偻而好升髙也指其顶者愈衆史适足以发笑而自㸃耳智伯曰吾乃今知水可以亡人国也襄子夜使人决水灌智伯军军乱杀智伯李吉甫言天下已太平陛下宜为乐上谓左右曰吉甫专为悦媚太后习猫使与鹦鹉共处出示百官传观未遍猫饥搏鹦鹉食之太后甚慙卢藏用隐终南山晩乃狥权利司马承正召至阙下藏用指南山曰此中大有佳处承正徐曰仕宦之捷径耳藏用慙传记谢𤣥以八万当苻坚百万之衆其势不敌若苻坚逼肥水而陈必保万全惟麾军却退衆乱不能止故败世谓谢𤣥能走苻坚者此耳集虎见驴鸣大骇然往来视之觉无异能益习其声稍近驴怒蹄之虎曰技止此耳因断其喉尽其肉乃去噫形之厖也类有徳声之宏也类有能向不出其技虎虽勐疑畏卒不敢取今若是焉悲夫本朝譬如一物十焉吾举其一而人不知吾之不知其九也歴数之至于九而不知其一不如举一之不可测也而况乎不至于九也临危抱佛经既输尔载将伯助予将恐将惧惟予与女将安将乐女转弃予将恐将惧寘予于懐将安将乐弃予如遗史越子使后庸来聘且言邾田封于骀上于平阳三子皆从康子言及子贡曰若在此吾不及此失武伯曰然何不召曰固将召之文子曰他日请念公曰吾不能早用子今急而求子是寡人之过也人穷则反本故劳苦倦极未尝不唿天地疾痛惨怛未尝不唿父母也寛则宠名誉之人急则用介胄之士孔融为贼管亥所围遣太史慈求救于刘𤣥徳刘𤣥徳曰孔北海乃复知天下有𤣥徳耶李克用曰当阽危之时託为股肱伊吕及既安之后则心膂视为土芥寇雠黄巢北趋襄阳刘巨容拒之大破贼衆或劝巨容穷追贼可尽也巨容曰国家喜负人有急则抚存将士不爱官赏事宁则弃之或更得罪不若留贼以为富贵之衆乃止饥则为用饱则飏去传记饥则附人饱则髙飞集计穷然后赛后赛竟何恩临老抱佛脚教妻读黄经献豕辽东史辽东有豕生子白头异而献之至河东见羣豕皆白懐慙而还若以子之功论于朝廷则为辽东豕也集楚翠丹质在荆南以多慙辽东白头望河东而载恧本朝雕琢肝脾欲报公还如献豕过河东有意对无意子孔子相鲁齐人患其将霸欲败其政乃选好女子八十人衣以文饰而舞容玑及文马四十以遗鲁君鲁君观之终日怠于政事三日不听国政孔子遂行以瓦抠者巧以黄金抠者惽以瓦注者巧以金注者惽有情于誉饱虽蒙惠而非徳无情于伤辱虽获毁而无憾史刘棻从扬雄学竒字雄不知情李广见草中石以为虎而射之中石没矢视之石也他日射之终不能入蔡裔有勇气声若雷震尝见三盗入室裔拊床一唿而盗俱殒邹湛对武帝曰勐兽在田荷戈而出凡人能之蜂虿作于懐袖勇夫为之惊愕出于意外故也传记楚熊渠子夜行见寝石以为伏虎弯弓而射之没金饮羽下视知其石也因复射之矢摧无迹园中有木其端有蝉蝉悲鸣饮露不知螳蜋在其后曲跗欲取其蝉而螳蜋不知黄雀在其后延颈欲啄之然黄雀又不知臣操弹丸在其下皆务前不顾后患本朝人能碎千金之璧而不能无失声于破釜能搏勐虎而不能无变色于蜂虿泰山覆于前而色不变麋鹿兴于左而目不瞬不成恩惠子投钩分财投䇿分马得美者不知所以徳媒扬誉人而受誉者不以为徳臣虏强饭而䝉饱者不以为惠集若自有声名又託形势此乃市道之事又何足贵乎见危者已坠而欲援观鬬者将死而方救本朝譬如佣力之人计工而受直虽与之千万岂知徳其主哉无鏬可入子吾不见震风之能动聋聩也史太子仁孝谨静张垍髙力士常保䕶于上前故林甫终不能间也杨国忠言禄山必反且曰陛下试召之必不来上使召之禄山闻命即至国忠之言不能入矣集烝不能润灼不能热春花与秋月不感无情人臣有大拙智所不化医所不攻威不能迁寛不能容本朝冲风震河海不能号无窍钻灼不燃谁似我记纂渊海卷六十一记纂渊海卷六十二钦定四库全书记纂渊海卷六十二宋潘自牧撰问学部总叙学问子孔子谓伯鱼曰可以与人终日不倦者其惟学乎学问之道无他求其放心而已矣君子之学非为通也为穷而志不困忧而意不衰也真积力久则入学至乎没而后止也君子之学也入乎耳着乎心布乎四体形乎动静学者固学一之也一出焉一入焉涂巷之人也史范献子曰人之有学犹木之有枝叶也东方朔曰臣学书三冬足用游衍乎六艺之圃驰骛乎仁义之涂览观乎春秋之林修容乎礼园翶翔乎书圃学之染人甚于丹青丹青吾见其久而渝矣未见久学而渝者也陶铸神情启悟耳目仲尼积学成圣传记学者犹种树也春翫其华秋取其实讲説文章春之华也修身利行秋之实也集考覈仁义之林薮茹古含今无有端倪天然生知姿学立游夏上沉潜乎训义反复乎句读磨砻乎事业而奋发乎文章人之能为人由腹有诗书学问藏之身身在则有余好学经君子进徳修业欲及时也惟学逊志务时敏厥修乃来念终始典于学厥徳修罔觉惟日孜孜无敢逸豫夙夜强学以待问子流水之不腐以其逝故也戸枢之不蠧以其运故也用志不分乃凝于神好书者衆矣而仓颉独传者一也好稼者衆矣而后稷独传者一也好乐者衆矣而䕫独传者一也倕作弓浮㳺作矢而羿精于射奚仲作车乘杜作乘马而造父精于御天下未尝有两而能精者也君子强学而力行辰乎辰曷来之迟去之速君子竞诸周公上圣日读百篇仲尼天縦韦编三絶墨翟大贤载文盈车仲舒命世不窥园圃倪寛帯经以耘耡路生截蒲以冩书黄霸桎梏以受业寗子夙夜以倍功闻所不闻见所不见宣尼临没手不释卷仲舒垂卒口不辍诵有子恶卧自悴其掌苏生患睡亲锥其股以圣贤之性犹好学无倦心若醉六经史孔子晩着易序彖系象説卦文言读易韦编三絶曰假我数年若是我于易则彬彬矣董仲舒耽学下帷读书十年不窥园圃其精如此倪寛带经而锄亹亹不舍昼夜潜于篇籍以章厥身枕经籍书刘向专积思于经籍书传夜观星宿或不寐逹旦荣学长安精力不倦十五年不窥家园光武正旦朝贺礼毕令羣臣能説经者更相诘难义有不通辄夺其席戴凭遂重坐五十余席故京师为之语曰解经不穷戴侍中闭戸讲诵絶人间事每尝昧爽栉梳坐于客堂朝则诵羲文之易虞夏之书歴公旦之典礼览仲尼之春秋夕则逍遥内阶咏诗南轩百家衆氏投间而作洋洋乎其盈耳也焕烂乎其溢目也纷纷欣欣兮其独乐也当此之时不知天之为葢地之为舆不知世之有人己之有躯李固郃之子也少好学常改易姓名䇿杖驱驴负笈従师不逺千里遂究览坟籍为世大儒每到太学密入公府定省父母不令同业诸生知其为郃子也皇甫谧耽玩经籍忘寝与食时人谓之书海车𦙍家不长得油夏日则练囊盛数十萤火以照书以夜继日左思专思三都赋杜絶人事杜预耽思经籍为春秋左氏传集解自言有左传癖江泌随月光读书斜则握卷升屋李铉以乡里寡文集来游京师读所未见书李邕自言读书未遍愿直秘阁李峤曰秘阁万卷岂时日能习耶邕固请乃假直秘书杜佑嗜学虽贵犹夜分读书栁仲郢嗜学尝和熊胆丸夜嚥以助勤陆龟䝉勤学卷不去手传记褚陶清谈闲黙以坟典自娯语所亲曰圣贤备在黄卷中舎此何求善学者若齐王之食鸡必也食其跖数千而后足孙康家贫无油映雪读书李频曰只将五字句用破一生心刘向校书天禄阁夜有老人着黄衣植青藜杖授向五行洪范云我是太乙之精天帝闻卯金之子有博学者下而观焉匡衡勤学无烛邻有烛乃穿壁引其光而读之管宁隐居好学藜床半穿张仪苏秦佣书遇圣人之文无题记则以墨书掌内股里夜还折竹冩之殷亮建武中为博士诸儒胜者赐席亮重席至八九帝曰学不当如是耶集讽诵诗书百家之言唇腐齿落服膺不失集萤映雪编蒲缉栁笔耕为养书秃千兔毫诗裁两牛腰白髪死章句朝驰骛乎书林夕翺翔乎艺苑口不絶吟于六艺之文手不停披于百家之编记事者必提其要纂言者必钩其𤣥贪多务得细大不捐焚膏油以继晷恒兀兀以穷年补苴罅漏张皇幽𦕈寻坠绪之茫茫独旁搜而逺绍古史散左右诗书置后前岂殊书蠧虫生死文字间平居虽寝食未尝去书息以为枕餐以饴口弋志书林咀风骚于七畧耕情义圃偃圗籍于九流屡益兰膏灯犹硏兎枝墨躭嗜文籍注意钻砺钻仰沈硏仅于不窥园井开卷有益便欣然忘食以道为饮以文为食聪察嗜学不肯为凡夫贯穿学问骨退公犹笔耕读书眼欲暗下笔手生胝尧舜癯瘠大禹胼胝彼圣人焉吾布衣耳不勤劬何以为妻子之天乎犹波之委于渎渎之注于溟昼夜何曾知息之时本朝农马智专吾不让骚人思苦骨巖巖天以日运故无疾器以日用故不蠧尚有读书清浄业未尝春睡敌千钟徐铉黜邠州年七十手不释卷常亲𨽻书写许慎説文一帙不学经不学墻面虽有至道弗学不知其善也玉不琢不成器人不学不知道子卜商反卫见读史志者云晋师伐秦三豕渡河子夏曰非也己亥耳读史志者问诸晋史果曰己亥扵是卫以子夏为圣人而不学虽无忧如禽兽何几薄之徒懐抱空虚有似蜀人匏壶之喻胷中无一纸之识不过酒炙所谓冒于货贿贪于酒食左氏所载不才之子史周原伯鲁不説学闵子马曰学殖也不学将落原氏其亡乎范献子聘于鲁问具山敖山鲁人以乡对献子曰不为具敖乎曰先君献武之讳也献子归曰吾名其二讳为笑矣惟不学也秦有司奏太白罚星东井秦分必有暴兵起京师秦主苻生曰太白入井自为渴耳何所怪乎江州刺史陈伯之目不识书得文牒辞讼惟作大喏而已北齐源师摄祠部尝白髙阿那肱龙见当雩阿那肱惊曰何处龙见其色何如师曰龙星初见礼当雩祭非真龙也阿那肱怒曰汉儿多事强知星宿遂不祭选人入等者六十四人上召面试之张爽手持纸终日不成一字时人谓之曳白光不学无术生世不学其犹穴处何所见焉戸部侍郎萧炅言烝尝伏腊为伏猎严挺之白张九龄曰省中而有伏猎侍郎乎李林甫无学术时选人严逈判语杕杜二字林甫不识谓吏部侍郎韦陟曰此云杖杜何也陟俛首不敢言臧希让无学术公卿间强引古言以自贤而所闻知多道途得之发必差谬为士子所笑任圜曰天下皆知崔协不识文字而有表号为没字碑传记韩昶退之子也性闇劣为集贤校理史传有金根车昶以误悉改根为银字霍光无学不知一经桓帝时有辟公府椽者倩人作奏记张由古无学业对衆叹班固文章不入文选衆对以两都赋燕然铭由古曰此是班孟坚非固也李建勲罢相江南出镇豫章一日逰西山田间茅舎有老叟教村童公觞于其庐连食数棃賔僚有曰梨号五脏刀斧不宜多食叟笑曰鹖冠子云五藏离别之离非梨也葢离别胷懐有若刀斧遂就架取小册振拂以呈丞相乃鹖冠子也江南有一权贵读误本蜀都赋注解蹲鸱芋也芋乃为羊字人馈羊肉答书云损惠蹲鸱太常少卿姜度生子李林甫手书庆之曰闻有弄麞之庆客视之掩口强勉经君子以自强不息功崇惟志业广惟勤子道虽迩不行不至事虽小不为不成锲而不舎金石可镂史子顺曰人皆作之作之不止乃成君子作之不变习与体成则自然也强勉学问则闻见博而智益明强勉行道则徳日起而大有功传记苏秦读书欲睡引锥自刺其股血流至足孙敬尝闭戸读书睡则以绳系头悬之梁上集䇿驽磨钝磨铅重剸割䇿蹇再奔驰无若泰山之麓止而不得升也其惟川之不已乎偷堕经惰农自安不昏作劳不服田畆越其罔有黍稷中人之性好逸豫弗为胡成安肆日偷逸豫无期子子贡曰赐倦于学困于道矣愿息可乎处身而常逸者则志不广一进一退六骥不致其为人也多暇日者其出入不逺矣偷懦惮事无㢘耻而嗜乎饮食则可谓恶少者也肉腐出虫鱼枯生蠧怠惰忘身祸灾乃作史懐与安实败名管敬仲曰宴安酖毒不可懐也吾侪偷食朝不谋夕主民翫嵗而愒日雀䑕贪生茍乞一活耳相聚偷生如鱼逰釜中知其不可久且以喘息湏臾间耳集怠者不能修本朝坐弃时日笔砚生尘空度日矫揉经玉不琢不成器人不学不知道子子路曰南山有竹不揉自直斩而用之逹于犀革以此言之何学之有孔子曰括而羽之镞而砺之其入不亦深乎纯璞不残孰为牺樽白玉不毁孰为圭璋纪渻子为齐宣王养鬬鸡十日而问鸡已乎曰未也方虚憍而恃气十日又问曰未也犹应响景十日又问曰未也犹疾视而盛气十日又问曰㡬矣鸡虽有鸣者已无变望之似木鸡矣其徳全矣西门豹性急故佩韦以自缓董安于性缓故佩絃以自急木直中绳揉以为轮其曲中规虽有藁暴不复挺者揉使之然也枉木必得櫽括然后直钝金必得砻厉然后利玉不雕玙环不作器海蚌未剖则明珠不显崐竹未断则凤音不彰呉竽质劲非楛羽而不美越剑性利非淬砺则不铦候自直之箭则百代无一矢候自员之木则千嵗无一轮假儒衣书服而读之三月不归孰曰非儒也史虎豹马牛禽兽之不可制也及其教驯服习之至牵持驾服惟人之从治性之道审己之所有余而强其所不足聪明疏通者戒于太察寡闻少见者戒于壅蔽勇勐刚强者戒于太暴仁爱温良者戒于无断湛静安舒者戒于后时广心浩大者戒于遗忘金在矿何足贵善冶锻而为器人乃寳之集刓方以为圜若金受砺若泥在钧木以绳直金以淬刚必须砥砺就其锋铓不自朱蓝何迁素丝之质木之性直匠者揉以为轮金之性刚工人理之成器岂人事也惟上智下愚特禀异气中庸之才全由训习刻意厉行如奉商鞅之法而惧秦刑唐太宗性本强悍勇不頋亲而能畏义好贤屈己从諌刻厉矫揉力于为善此所以致贞观之治也博洽经君子多识前言往行好古博雅君子君子之学也博儒有博学而不穷博学无方子多闻曰博多见曰闲史郑子产聘于晋晋侯有疾韩宣子曰寡君寝疾于今三月矣今梦黄熊入于寝门其何厉鬼也对曰昔尧殛鲧于羽山其神化为黄熊以入羽渊实为夏郊三代祀之晋为盟主其或者未之祀也韩子祀夏郊晋侯有间晋悼夫人食舆人之城把者绛县人或年长矣无子而往与于食有与疑年使之年曰臣小人也不知纪年臣生之嵗正月甲子朔四百有四十五甲子矣其季于今三之一也吏走问诸朝师旷曰鲁叔仲惠伯㑹郄成子于承匡之嵗也七十三年矣史赵曰亥有二首六身下二如身是其数也士文伯曰然则二万六千六百有六旬也杜註云亥字二画在上併三六为身如筭之六也呉伐越堕㑹稽得骨节专车呉使使问仲尼骨何者最大仲尼曰禹致羣臣于㑹稽山防风氏后至禹杀而戮之其节专车此为大也有隼集于陈庭而死楛矢贯之石砮矢长尺有咫陈愍公使问仲尼仲尼曰隼来逺矣此肃慎氏之矢也昔武王克商通道九夷八蛮使各以其方贿来贡于是肃慎贡楛矢石砮长尺有咫先王以分大姬配虞胡公而封诸陈试求之故府果得之庄子其学无所不窥禇先生好读外家传语东方朔多所博观外家之语田蚡学盘盂诸书刘向扬雄博极羣书司马迁为太史令䌷史记石室金匮之书其渉猎者广博贯穿经传驰骋古今五经纷纶井大春周举博洽为儒者所宗京师为之语曰五经縦横周宣光沉沦典籍为儒家文林仲尼耻一物之不知所观弥博所习弥多日闻所不闻日见所不见巨骨出呉隼集陈庭黄熊入梦亥有二首非夫洽闻者莫识其端也晋杜预朝野号为武库言其无所不有也王粲博物强记问无不对裴頠博学稽古周弼见而叹曰若武库五兵纵横一时之杰也荀朂于路逢赵贾人牛铎识其声及掌乐音未调乃曰得赵之牛铎则谐矣遂下郡国悉送牛铎果得谐者又尝在帝坐进飰谓在坐人曰此劳薪所炊帝遣问膳夫实用故车脚举世服其明识天下竒秘世所希有者悉在华所由是博物洽闻世无与比惠帝中人有得鸟毛三丈以示华华见惨然曰此谓海凫毛也出则天下乱矣陆机尝饷华鲊于时賔客满坐华发器便曰此龙肉也衆未之信华曰试以苦酒濯之必有异既而五色光起机还问鲊主果云园中芽积下得一白鱼质状殊常以作鲊过美故以相献武库封闭甚密其中忽有雉雊华曰此必蛇化为雉也开视雉侧果有蛇蜕焉呉郡临平岸崩出一石鼓槌之无声帝以问华华曰可取蜀中桐材刻为鱼形叩之则鸣矣于是如其言果声闻数里初呉之未灭也斗牛之间常有紫气道术者皆以呉方强盛未可圗也惟华以为不然及呉平之后紫气愈明华闻豫章人雷焕妙逹纬象乃要焕宿屏人曰可共寻天文知将来吉凶因登楼仰观焕曰仆察之久矣惟斗牛之间颇有异气华曰是何祥也焕曰寳剑之精上彻于天耳华曰君言得之吾少时有相者言吾年出六十位登三事当得寳剑佩之斯言岂效与因问曰在何郡焕曰在豫章丰城华曰欲屈君为宰密共寻之可乎焕许之华大喜即补焕为丰城令焕到县掘狱屋基入地四丈余得一石圅光气非常中有双剑并刻题一曰龙泉一曰太阿其夕斗牛间气不复见焉焕以南昌西山北巖下土以拭剑光芒艳发大盆盛水置剑其上视之者精芒眩目遣使送一剑并土与华留一自佩或谓焕曰得两送一张公其可欺乎焕曰本朝将乱张公当受其祸此剑当系徐君墓树耳灵异之物终当化去不永为人服也华得寳剑爱之常置坐侧华以南昌土不如华隂赤土报焕书曰详观剑文乃干将也莫邪何复不至虽然天生神物终当合耳因以华隂土一斤致焕焕更以拭剑倍益精神华诛失剑所在焕卒子华为州从事持剑行经延平津剑忽于腰间跃出堕水使人没水取之不见剑但见两龙各长数丈蟠萦有文章没者惧而返须臾光彩照水波浪惊沸于是失剑华叹曰先君化去之言张公终合之论此其验乎华之博物多类此不可详载焉张华博物洽闻世无与比符元逹善识味咸酢及肉皆别所由或人杀鸡以食之元逹曰此鸡栖常半露检之皆验又食鹅肉知黑白之处人不信记而试之无差时人以为知味李守素通姓氏学世号肉谱虞世南曰昔任彦昇通经时称五经笥今以仓曹为人物志可乎王元感为五经指南殷践猷博学贺知章号为五总龟谓龟千年五聚问无不可知也刘杳博闻多识江右旧事缄青箱世谓之王氏青箱学澄博览无所不知王俭自以博闻多识过澄澄俟俭语毕然后谈所及遗漏数百十条皆俭所未覩俭乃叹服曰陆公书厨也刘孝绰子谅悉晋代故事时人号曰皮里晋书朱异遍治五经渉猎文史博奕书筭皆其所长沈约曰卿年少何乃不亷异未逹约曰天下惟有文义棋书卿一时将去可谓不㢘房晖逺世传儒学牛𢎞称为五经库古事问仲舒今事问琳尚何疑常爽为儒林先生谷律那淹识羣书褚遂良称为九经库传记扬雄懐铅抱椠从计吏访四方语作方言汉武帝时未央宫殿前钟无故自鸣诏问东方朔曰铜者土之子以类言之子母感而相应山恐有崩移者故钟先鸣三日南郡上言山崩徐坚多识典故七入书府总括方珠包吞九府时无逺近事无巨细必借多闻以成博识集并包书林兵法五十家尔腹为箧笥収百世之阙文采千载之遗韵观古今于须臾抚四海于一瞬文学穰穰囷仓稠枯肠惟文字五千卷凡自唐虞以来编简所存大之为河海髙之为山岳明之为日月幽之为鬼神纎之为珠玑华实变之为雷霆风雨竒辞奥㫖靡不通逹书无所不读然正用资以为诗钩引贯穿举大包小若太仓之蓄崇山之载浩浩乎不可知也艺邃六书学该七录武库则矛㦸森然文房则礼乐尽存本朝晏公所为类要上中下帙总七十四篇六艺太史公百家之言骚人墨客之文章至于地志族谱佛老方技之衆説旁及九州之外遐僻荒忽诡变竒迹之序录皆披寻䌷绎而于三才万物变化情伪是非兴壊之理显隐细鉅之委曲莫不究尽竒书可学知子云之苦心亡书复存赖安世之黙识撑肠拄腹文字五千卷学如富贾在博収仰取俯拾无遗筹强记史汉武幸河东亡书三箧诏问莫能知惟张安世识之具作其事后购求得书以相校无所遗失霍光问张千秋战鬬方畧山川形势千秋口对兵事画地成图无所遗失黄祖长子射尝与弥衡俱游共读蔡邕所作碑文还恨不缮冩衡曰吾虽一览犹能识之惟其中石缺二字为不明耳因书出之射驰使冩碑还校如衡所书弥衡目所一见辄诵于口耳所暂闻不忘于心王起天下书无不读一经目弗忘费祎为尚书令识悟过人每省读举目暂视已究其意㫖其速数倍于人终亦不忘唐邕练习军书自督将以下劳效本末及四方军士强弱多少番代往还器械精粗储蓄虚实靡不谙悉刘舆密视天下兵簿及仓库牛马器械水陆之形皆黙识之杨愔性强记一见皆不忘其姓名选人鲁漫汉自言猥贱独不见识愔曰卿前在元子思坊乘短尾牡驴见我不下以方麴障面我何为不识卿漫汉惊服王粲观人围棊局壊粲为覆之不悞一道其强记如此王粲与人共行读道边碑人问曰卿能闇诵乎曰能因使背而诵之不失一字朱桓强识与人一面数十年不忘部曲妻子悉识之张华强记黙识帝问汉宫室制度及建章千门万戸华应对如流画地成圗强记黙识四海之内若指诸掌唐太宗写列女传于时无本虞世南暗疏之无一字谬张廵读书不过三复终身不忘张廵初守睢阳时城中居人亦且数万廵一见问姓名其后无不识者苏颋一览至千言辄覆诵李邕自言读书未遍乃假直秘书未㡬辞去李峤惊问隐篇隐帙了辨如响传记晋罗友为人强记从桓宣武伐蜀按行蜀道阡陌菓竹皆黙记之开元中常敬忠十五嵗上书言能一过诵千言张燕公召问曰能十过诵万言乎曰能以万言试之七过已诵熟太宗征辽碑在水中张建章帛包麦屑置水中摸而读之不欠一字集为人强记览过眼不再读伟哉羣圣文磊落载其腹经目所渉莫不精诣廵曰吾于书读不过三遍终身不忘也因诵于嵩所读书尽卷不错一字嵩惊以为廵偶熟此卷因乱抽他帙以试无不尽熟嵩又取架上诸书以问廵廵应口诵无疑嵩从廵久亦不见廵常读书也本朝昔贤书曹娥碑后蔡邕夜闇手摸其文而读之张安道家贫无书常就人借三史旬日辄归之曰得其详矣凡书皆一览终身不再读属文未尝起草肤浅经记问之学不足为人师子鼯䑕五技而穷末世穷年不免为陋儒史章句小儒破碎大道传记屡举旧事不知所出知古而不知今谓之陆沉开元中冯先进入院校文选兼复注释解蹲鸱云今之芋子即是着毛萝葡院中学士向外説之萧嵩闻之拊掌大笑庄生有乘时鹊起之説故谢朓诗曰鹊起登呉台有人作七夕诗云今夜呉台鹊亦共往填河罗浮山记云望平地树如荠有人咏树诗云遥望长安荠又尝见谓矜诞为夸毗髙年为富有春秋皆耳学之过也集末学肤受蹈袭经递相祖述殆且百家史葛龚者善为文奏或有请龚奏以干人者龚为作之其人写之忘自写其名并写龚名以进试之日旁坐假手或借人外助多非其实舒元舆上书马周张嘉贞代人作奏卒为名臣传记王维有诗名然窃人诗句如行到水穷处坐看云起时英华集中诗也漠漠水田飞白鹭隂隂夏木啭黄鹂李嘉祐诗也葛龚善为文奏或有请龚奏以干人者龚为作之因并冩龚名以进之时人为之语曰作奏虽工宜去葛龚汉桓帝时有人辟公府请人作奏记不出胷臆非由机杼集递相祖述沿袭伤剽盗惟古于词必己出降而不能乃剽贼后皆指前共相袭从汉迄今用一律袭蹈前人言句窥陈篇以盗窃得毋假之人耶为文之士多渔猎前代戕贼文史抉其意抽其华置齿牙间遇事蠭起金声玉耀诳聋瞽之人邀一时之声虽终沦弃而其夺朱乱雅为害己甚本朝段成式父之蜀以雉兔遍遗幕府请人囘书祥符中命词臣撰日本国祥光记当直者学不优常以张君房代之既得宣甚急张醉饮樊楼紫微大窘后钱杨二公作闲忙令大年曰世上何人号最闲司谏拂衣归华山谓种放也希白曰世上何人号最忙紫微失却张君房醇正经非法不言非道不行子君子正而不它非正不视非正不听非正不言非正不行夫能正其视听言行者昔吾先师之所畏也史非圣哲之书不好仲舒推明孔氏抑黜百家遭汉承秦灭学之后六经离析下帷发愤潜心大业今后学者有所统一为羣儒首抑抑仲舒为世醇儒韩愈自比孟轲以荀况扬雄为未醇愈以六经之文为诸儒倡障隄末流返刓以朴刬伪以真其所得粹然一出于正集非三代两汉之书不敢观非圣人之志不敢存学者尚知宗孔氏崇仁义贵王贱霸吐辞为经举足为法孟氏醇乎醇者也驳杂子奕之为数小数也不专心致志则不得也无冥冥之志者无昭昭之明无惛惛之事者无赫赫之功自古及今未尝有两而能精者也行衢道者不至夫目视鸿鹄之飞耳听琴瑟之声而心在鴈门之间一身之中神之分离剖判六合之内一举千万里孔子读而仪秦行何如也曰甚矣凤鸣而鸷翰也惜乎衣未成而转为裳也史淳于髠博闻强记学无所主谷永于经书汎为疏逹与杜钦杜邺畧等不能浃洽如刘向父子及扬雄也贾山渉猎书记不能为醇儒夏侯胜从始昌受尚书从子建师事胜建又从五经诸儒问与尚书相出入者牵引以次章句具文饰説胜非之曰建所谓章句小儒破碎大道本朝多好竟无成不精安用伙涵养经蒙以养正徳润身心广体胖澡身浴徳君子之于学也藏焉修焉息焉游焉子养心莫善于寡慾持其志毋暴其气我善养吾浩然之气存其心养其性所以事天也瞻彼阕者虚室生白宇泰定者发乎天光疏瀹而心澡雪而精神齐心服形礼义文理以养情虚一而静谓之清明史原始要终寻其枝叶究其所穷优而柔之使自求之餍而饫之使自趋之若江海之浸膏泽之润涣然氷释怡然理顺然后为得也味道之腴嚅哜道真涵泳圣涯集澄心清魄储精垂思修性以保神安心以全身神清气茂允迪中和澡身𤣥渊宅心道秘渐渍徳义之渊栖迟道义之域清虚静泰少私寡欲行之乎仁义之涂游之乎诗书之源无迷其涂无絶其源终吾身而已矣种学绩文以蓄其有泓涵演迤日大以肆养其根而俟其实加其膏而希其光根之茂者其实遂膏之沃者其光晔沉浸醲郁含英咀华磨砻去圭角公之徳善灌注心耳孕和含粹濯润本根以贞和陶其性神全而正气凝宇定而天光发本朝信于久屈之中而用于至足之后流于既溢之余而发于持满之末此古之人所以大过人知寳玉璠玙难得而易毁故箧椟以养其全知楩楠豫章积嵗而后成故封殖以待其长此老如松柏不受雪霜藁直従毫末中自养至合抱虚室清泠都是白灵台莹浄别生光醖借经居上位而不骄在下位而不忧瑟彼玉瓒黄流在中人不知而不愠不亦君子乎不患人之不己知令尹子文三仕为令尹无喜色三己之无愠色史薛广徳为人温雅有醖借桓荣温恭有醖借杜如晦以风流自命权徳舆醖借风流自然可慕元和间为缙绅羽仪张九龄体约有醖借帝后每用人必曰风度能若九龄否操修经刚健笃实光辉日新其徳君子以惩忿窒慾闲邪存其诚不逺之复以修身也君子进徳修业忠信所以进徳也修辞立其诚所以居业也如琢如磨者自修也率性之谓道修身则道立非礼不动所以修身也好学近乎知力行近乎仁知耻近乎勇知斯三者则知所以修身知所以修身则知所以治人君子所不可及者其惟人之所不见乎姦声乱色不留聪明淫乐慝礼不接心术惰慢邪僻之气不设于身体使耳目鼻口心知百体皆由顺正以行其义修身践言谓之善行敖不可长欲不可从志不可满乐不可极曽子曰吾日三省吾身为人谋而不忠乎与朋友交而不信乎传不习乎言寡尤行寡悔敏于事而慎于言就有道而正焉志于道据于徳依于仁游于艺笃信好学守死善道克己复礼为仁克伐怨欲不行焉言思可道行思可乐非先王之法服不敢服非先王之法言不敢道非先王之徳行不敢行子君子博学而日三省乎己则知明而行无过矣见善修然必以自存也见不善愀然必以自省也善在身介然必以自好也不善在身菑然必以自恶也夫能正其视听言行者昔吾先师之所畏也集斧藻至徳琢磨令范戕贼经枝叶未有害本实先拨伤其本枝从而亡子苟得其养无物不长苟失其养无物不消虽有天下易生之物也一日暴之十日寒之未有能生者也戕贼把栁而以为杯桊今茅塞子之心矣木虽蠧无疾风不折墙虽隤无大雨不壊史兹心不爽而昏乱百度顷刻不忘善经道也者不可须臾离也可离非道也礼乐不可斯须去身君子无终食之间违仁造次必于是颠沛必于是集口不絶吟于六艺之文手不停披于百家之编朝驰骛乎书林夕翺翔乎艺苑行之乎仁义之涂逰之乎诗书之源中辍经为山九仞功亏一篑为礼不本于义犹耕而弗种也为义而不讲之以学犹种而弗耨也讲之以学而不合之以仁犹耨而弗获也合之以仁而不安之以乐犹获而弗食也子掘井九仞而不及泉犹为弃井也丘陵学山而不至于山是故恶夫画也集方伐柯而舍其斧可乎勇于为善经吉人为善惟日不足见善如不及为仁由己而由人乎哉子闻一善言见一善行若决江河沛然莫之能御也仰而思之夜以继日幸而得之坐以待旦史从善如流上问东平王处家王言为善最乐好问经好问则裕舜好问而好察迩言不耻下问以能问于不能以多问于寡子孔子适周问礼于老耼访乐于苌𢎞受书于李育学诗于夏琠问礼于闗子明正乐于霍汲考易于仲华史郯子来朝昭子问少皥氏鸟名官郯子曰吾祖也故知之仲尼闻之见于郯子而学之孔子学鼓琴于师襄子问事不休贾长头传记仲尼之圣访诸郯子始闻少皥之官叔向之贤询彼国侨载辨黄熊之祟集靡事不咨为善不笃经择乎中庸而不能期月守也其余则日月至焉而已矣中庸之为徳也其至矣乎民鲜久矣子五谷不熟不如荑稗改过经颜子有不善未尝不知知之未尝复行也不逺复无祗悔君子有过则改无咎者善补过也改过不吝不贰过过则勿惮改子子路鼓瑟孔子闻之曰习亡国之音能保六尺之体乎冉有以告子路子路惧而自悔静思不食以至骨立晋人有冯妇者善搏虎卒为善士子路人告之以有过则喜闻过而有喜色程元能之史呉季札如晋将宿于戚闻钟声焉曰夫子获罪于君而在此惧犹不足而又何乐文子闻之终身不听琴瑟人谁无过过而能改善莫大焉君子能知其过必有令圗天所赞也改往反过有盗牛者主得之盗请曰刑戮是甘乞不使王彦方知也烈闻而使人谢之遗布一端或问其故烈曰盗惧吾闻其过是有耻恶之心既懐耻恶必能改过故以此激之后有老父遗剑于路行道一人见而守之至暮老父还寻得劒怪而问其姓名以事告烈使推求乃先盗牛者也周处少不修细行州里患之自知为人所恶慨然有改励之志曰今时和嵗丰何不乐耶父老曰三害未除何乐之有处曰何谓也答曰南山白额勐兽长桥下蛟并子为三矣处乃入山杀虎没水杀蛟励志好学志存义烈克己朞年州府交辟智者改过而迁善则其徳日新陆贽曰臣闻仲虺赞扬成汤不称其无过而称其改过吉甫歌颂周宣不美其无阙而美其补阙是则圣意较然明甚惟以改过为能不以无过为贵集克己自惩创事多改前好颜子不贰过者葢能止之于始萌絶之于未形不贰之言行也冯妇好搏虎卒为善士周处狂横一旦改节皆能自克本朝今当痛自改三衅复三湔改过不勇经法语之言能无从乎改之为贵从而不改吾末如之何也已矣子有人日攘其邻之鸡者或告之曰是非君子之道请损之月攘一鸡以待来年然后己如知其非义斯速已矣何待来年史朕见前世帝王拒谏者多云业已为之或云业已许之终不为改如此欲无危亡得乎集人患不知其过既知之又不能改是无勇也遂非经小人以小恶为无伤而弗去也故恶积而不可掩罪大而不可解耻过作非子丑必託善以自为解邪必䝉正以自为辞游不论国仕不择官行不辞汚曰伊尹之道也分别争财亲戚兄弟搆怨骨肉相残曰周公之义也行无㢘耻辱而不死曰管子之趣也行货赂趋势门立私废公比周而取容曰孔子之术也史过而不改而又久之以成其悔何利之有焉言足以饰非子独不见家人寡妇耶始自约敕之时意廼慕宋伯姬及陈孝妇不幸一为盗贼所汚遂行淫佚知其非礼然不得自还吾犹此矣窦婴曰侯自我得之自我失之无所恨汉髙帝曰吾系相国欲令百姓闻吾过也愚者耻过而遂非遂非则其恶弥积公孙𢎞谢曰夫知臣者以臣为忠不知臣者以臣为不忠梁武帝遭台城之变叹曰自我得之自我失之亦复何恨翟庄曰贪饵吞钩岂我也哉谢鲲字㓜舆挑邻家女髙氏投梭折其两齿时人为之语曰任达不已㓜舆折齿鲲闻之傲然长啸曰犹不废我啸歌孙子荆谓王武子曰当枕流潄石武子曰石非可潄流非可枕孙曰流欲洗其耳所以枕石欲砺其齿所以潄李林甫子岫见权势熏灼曰大人居位久枳棘满前一旦祸至若欲比若人可得乎林甫不乐曰势已然可奈何传记许敬宗性轻见人多忘之或谓其不聪乃曰卿自难记若遇曹刘沈谢暗中摸索着亦可识贾充问孙皓曰何以剥人面皓曰憎其颜之厚耳本朝仁宗朝王安石知制诰一日赏花钓鱼宴内侍各以金楪盛钓饵药置几上安石食之尽明日帝谓宰辅曰王安石诈人也使误食钓饵一粒则止矣食之尽不情也自是经自用则小匪先民是程匪大猷是经具曰予圣自独俾臧自有肺肠抑此皇父岂曰不时愚而好自用贱而好自专生乎今之世反古之道子宋之愚人得燕石藏之以为大寳周客闻而观焉主人端冕𤣥服以发寳匮十重缇巾十袭客见之卢胡而笑曰此燕石也与瓦甓不异主人大怒藏之愈固不是师法而好自用譬以盲辨色以聋辨声今之处士无能而云能无知而云知者也史呉起为人刚劲自喜奋其私知而不师古事不师古而能长久者非所闻也辇上君子自以为尧舜之世何敢妄言子思曰君出言自以为是而卿大夫莫敢矫其非卿大夫出言亦自以为是而士庶人莫敢矫其非上曰吾业已授之不可追也宗悫为豫州呉喜为典籖悫刑政所施喜毎多违执悫大怒曰宗悫年将六十为竭命止得一州如斗大不能复与典籖共临之自用不能听大度之言䕶短经人莫知其子之恶史令狐绹执政嵗久子滈颇招权受贿言者攻其短令狐绹为滈讼寃人有爱其狗者狗常溺井其邻人见欲入言之狗当门而噬之集桓侯抱将死之疾而怒扁鹊之先见本朝今人有过不喜人规如䕶疾而忌医宁灭其身而无悟也怙终经怙终贼刑罔昼夜頟頟凶人为不善亦惟日不足秽徳彰闻狃于姦宄骄淫矜侉将由恶终方茂尔恶相尔矛矣多将熇熇不可救药史长恶不悛徒自及也不思谤讟不惮鬼神神怒民痛无悛于心宋子鱼曰祸犹未也未足以惩君于易一过为过再为渉三而弗改灭其顶凶传记蜂虿不弃毒于人则不静集虽九死其犹未悔蜂虿终懐毒枭音不悛鸱张益炽不能悔过史呉季札将宿于戚闻钟声焉曰夫子获罪于君以在此惧犹不足而又何乐焉卫侯衎复归于卫大夫逆于境者执其手而与之言道逆者自车揖之逆于门者颔之而已齐王出亡之卫卫君辟宫舎之称臣而共具齐王不孙卫人侵之齐王去奔邹鲁有骄色邹鲁弗内遂走莒项王渡淮有二十八骑汉骑追者数千人项王自度不能脱谓曰吾起兵七十余战所当者破未尝败北遂霸有天下今卒困此此天亡我非战之罪也今日愿为决战斩将搴旗令诸君知天亡我非战之罪也集小人在辱亦克知悔及其既宁终莫能戒记纂渊海卷六十二记纂渊海卷六十三钦定四库全书记纂渊海卷六十三宋潘自牧撰言语部总叙言语经言行君子之枢机乱之所生也则言语以为阶诬善之人其辞游失其守者其辞屈惟口出好兴戎惟口起羞君子约言小人先言言语之美穆穆皇皇有徳者必有言有言者不必有徳诗书执礼皆雅言也子与人善言煖于布帛伤人之言深于矛㦸孟浪之言言不经非言也言重则有法言轻则招尤人有多言者犹百舌之声人有少言者犹不脂之妇也捈中心之所欲通诸人之㗲㗲者莫如言言心声也史言身之文也叔向曰辞之不可以已也如是子产有辞诸侯赖之若之何其释辞也貎言华也至言实也苦言药也甘言疾也诚有味其言也臣宣呐钝于辞集言语阶乱语到磨圭角本朝言不可以不重也子不见钟鼓乎叩之然后鸣铿鍧镗鞳人不以为异也若不叩自鸣人孰不以为妖耶可以言而不言犹叩之不鸣亦为废钟鼓矣有意而言意尽而言止者天下之至言也谨言经山下有雷頥君子以愼言语拟之而后言犹胥顾于箴言其发有逸口愼尔出话君子无易由言耳属于垣君子寡言而行以成其信君子于其言无所苟而已矣子多言数穷不如守中言有召祸后稷之庙有金人焉三缄其口而铭其背曰古之谨言人也无多言多言多败口是祸之门口可以食不可以言言而非仁之中也则其言不若其黙也其辩不若其呐也言语在口譬含锋刄不可动故天有卷舌之星人有缄口之铭言出不复追其犹射也悬机未发则犹可止矢一离弦虽欲反之不得也言者风也无足而行无翼而飞不可易也传记舌者兵也出言不当反自伤也言犹射也括既离弦虽有所悔不可从而退也史口无恶言平均与人言若不出口世号嗫嚅翁集白圭尚可磨斯言为易缁舌端之孽惨乎楚铁五刄之伤药之可平一言成疴智不能明我口之启尔心之扪无为我兵当为我藩以慎为键以忍为阍可以多食不可多言口兵之起其刑渥焉徒见娄敬掉而获爵不见魏其齰以可悲不知言之人乌可与言寡言经吉人之辞寡君子约言史顾雍为丞相平尚书事雍为人寡言吴主亦曰顾公在坐使人不乐其畏惮如此徐羡之风度详整时然后言王献之尝与兄徽之操之俱诣谢安二兄多言俗事献之寒温而已既出客问安王氏兄弟优劣安曰小者佳客问其故安曰吉人之辞寡以其少言故知之阮千里见戎戎问曰圣人贵名教老荘明自然其㫖同异瞻曰将无同戎即辟之时谓之三语掾谢安尝称美王蒙云王长史语甚不多可谓有令音卫玠多病体羸母常禁其语遇有胜日亲友时请一言无不咨嗟以为入微瑯琊王澄有髙名毎闻玠言輙叹息絶倒传记吉人之辞寡若含锋刄而不敢动也多言经躁人之辞多小人先言子多言数穷祸莫大于多言多言徳之贼也多言不可与逺谋机易泄人有多言犹百舌之声也虾蟇蛙鼃日夜而鸣舌干擗然而人不聴之今鹤经时夜而鸣天下振动多言何益惟其言之时也史子产曰灶焉知天道是亦多言矣仲尼曰赐不幸而言中是使赐多言者也司马牛多言而躁多语耗气集人有多言者百舌之声也蛙鼃鸣无谓合合祗乱人言不徒发经弔丧弗能赙不问其所费问疾弗能遗不问其所欲见人弗能馆不问其所舎君子问人之寒则衣之问人之饥则食之子虾蟇蛙鼃日夜而鸣舌干擗然而人不聴之今鹤经时夜而鸣天下振动多言何益惟其言之时也得万人之兵不如闻一言之当史东方朔曰谈何容易晏子曰君子有信其有以知之矣卫玠多病体羸母常禁其语遇有胜日亲友时请一言无不咨嗟以为入微琅琊王澄有髙名每闻玠言辄叹息絶倒传记谢太傅一生言未尝误集不知言之人乌可与言善于言语经言满天下无口过出其言善则千里之外应之辞之辑矣民之洽矣辞之怿矣民之莫矣子赠人以言重于珠玉鲁哀公欲西益宅史争之以为西益宅不祥哀公作色而怒左右数諌不聴乃以问其傅宰折睢曰吾欲西益宅而史以为不祥子以为如何宰折睢曰天下有三不祥西益宅不与焉哀公大悦而喜顷复问曰何谓三不祥对曰不行礼义一不祥也嗜慾无止二不祥也不聴强諌三不祥也哀公黙然深念愤然自反遂不敢西益宅史楚子玉请战晋栾枝对曰楚君之惠未之敢忘是以在此为大夫退其敢当君乎既不𫉬命矣敢烦大夫谓二三子敬尔君事诘朝相见君子曰仁人之言其利博哉晏子一言而齐侯省刑晋叔向适郑郑鬷蔑立于堂下一言而善叔向曰子若无言吾㡬失子言之不可以已也如是赵王新立秦急攻赵赵求救于齐齐曰必以长安君为质兵乃出太后不肯大臣强谏后曰复言者老妇必唾其面左师触龙见后盛气而待之左师曰老臣贱息舒祺窃爱之愿及未填沟壑而託之太后曰丈夫亦爱少子乎曰甚于妇人老臣窃以为媪之爱燕后贤于长安君太后曰不若长安君之甚左师曰父母爱子则为之计深逺今媪尊长安君之位而不及今令有功于国一旦山陵崩长安君何以自託于赵老臣以媪为长安君之计短也太后曰诺恣君之所使之于是质于齐王澄曰胡毋彦国吐佳言如锯木屑霏霏不絶后进领袖也乐广善谈论每以约言析理以厌人之心赵王闲出为燕军所获燕将囚之欲求割地使者往请燕辄杀之有厮养卒走燕壁见燕将曰君知张耳陈余何欲曰欲得其王耳赵养卒笑曰君未知此两人所欲也夫武臣张耳陈余杖马箠下赵数十城亦各欲南面而王岂欲为卿相终已耶今君乃囚赵王此两人名为求赵王实欲燕杀之此两人分赵自立夫以一赵尚易燕况以两贤王左提右挈而责杀王之罪灭燕易矣燕将乃出赵王养卒为御而归焦和清谈干云孔公绪清谈髙论嘘枯吹生曹操执陈宫曰奈卿老母何曰宫闻以孝治天下者不害人之亲老母存否在明公不在宫也操曰奈卿妻子何宫曰臣闻施仁政于天下者不絶人之祀妻子存否在明公不在宫也孔融髙谈清雅盈溢官曹可玩而诵雍州言新丰县东南有山踊出俞文俊上书天气不和而寒暑併人气不和而疣赘生地气不和而堆阜出今陛下以女处阳位反易刚柔故地气隔塞而山变为灾陛下谓之庆山臣以为非庆李昭徳言于太后曰天皇陛下之夫皇嗣陛下之子陛下身有天下当传之子孙为万代业岂得以姪为嗣乎自古未有姪为天子姑立庙者也上谓李泌曰今用卿欲与卿有约卿慎勿报仇有恩者朕当为卿报之对曰臣素奉道不与人为讐李辅国元载皆害臣者今自毙矣素所善及有恩者率已显逹或零落臣无可报也泌曰李晟马燧有大功于国闻有谗之者虽陛下必不聴然臣今日对二人言之欲其不自疑耳晟燧富贵已足苟陛下坦然待之使其自保无虞国家有事则出从征伐无事则入奉朝请何乐如之故臣愿陛下勿以二臣功大而忌之二臣勿以位髙而自疑则天下永无事矣晟燧皆起泣谢帝苦溽暑命宫苑使王允平别建一楼以清暑宦者曰郭崇韬常不伸眉为孔谦论用度不足然陛下虽欲营缮终不可得乃遣中使语之曰今嵗盛暑异常朕昔在河上与梁人相距行营卑湿被甲乘马亲当矢石犹无此暑今在深宫之中而暑不可度奈何对曰陛下昔在河上勍敌未灭深念讐耻虽有盛暑不介圣懐今外患已除海内賔服故虽珍台闲馆犹觉欝蒸也陛下傥不忘艰难之时则暑气自消矣帝黙然以三寸舌为帝者师贾山借秦为谕名曰至言失言经白圭之玷尚可磨也斯言之玷不可为也不可与言而与之言失言言未及之而言谓之躁未见颜色而言谓之瞽子未同而言观其色赧赧然士未可以言而言是以言餂之也可以言而不言是以不言餂之也一言而非驷马不能追交浅而言深乱也史坠言于呉闗内大雨四十余日京师民相惊言大水至百姓奔走大将军凤以为太后与上及后宫可御船令吏民上长安城以避水王商独曰何因当有大水暴至此必讹言也有顷长安中稍定问之果讹言凤大惭自恨失言王浑妻钟氏尝与浑共坐子济趋庭而至浑欣然曰生子如此足慰人心琰笑曰若新妇得配参军生子固不当如此耳传记出言不审驷马不能追也失问子鲁侯欲以孔子为司徒将召三桓而议之左丘明曰周人有爱裘而好珍羞者欲为千金之裘而与狐谋其皮欲为少牢之珍而与羊谋其羞言未卒狐相率逃于重丘之下羊相唿藏于深林之中故周人之谋失之矣今君欲以孔丘为司徒召三桓而议之亦与狐谋裘与羊谋羞哉史内史叔兴曰君失问是隂阳之事非吉凶所生董仲舒曰昔鲁君问栁下惠吾欲代齐曰不可归曰伐国不问仁人此言何为至于我哉集晋文公既受原于王而难其守问寺人勃鞮以畀赵衰余谓守原政之大也不宜谋及媟近以忝王命而晋君择大任不公议于朝而私议于宫不博谋于卿相而独谋于寺人虽或衰之贤足以守国之政不为败而贼贤失政之端由是滋矣呜唿得贤臣守大邑则问非失举也盖失问也然犹羞当时陷后代况于问与举又两失者持论经出言有章史议论通古今喟然动衆心为人长美言马援善述前事皇子诸王闻者皆属耳忘倦子真持论感起昏俗卫玠好言𤣥理遇有胜日亲友时请一言无不咨嗟以为入微岑文本谓所亲曰马君论事㑹文切理无一言可损益聴之纚纚令人忘倦苏张终贾应止此耳李徳裕谋议援古为质滚滚可喜集置言成范立言必雅议论有余地持论峯峦峻谈辩子公孙龙困百家之智穷衆口之辩史有君子甚口谈辩如涛侯公天下辩士所居倾国毛遂至楚定从而还平原君叹曰毛先生以三寸之舌强百万之师淳于髠多辩数使诸侯未尝屈辱齐田单攻聊城不下鲁仲连乃为书约之矢以射城中遗燕将书曰吾闻之知者不倍时而弃利勇士不怯死而灭名忠臣不先身而后君今公行一朝之忿不顾燕王之无臣非忠也杀身忘聊城而威不信于齐非勇也功败名灭后世无称焉非智也三者世主不臣説士不载故智者不再计勇士不怯死今死生荣辱贵贱尊卑此时不再至愿公详计而无与俗同燕将见鲁连书泣三日乃自杀聊城大乱田单遂屠聊城饰辩辞设诈谋驰逐于天下以要时势者谓之游説齐王使淳于髠献鹄于楚出邑门道飞其鹄徒揭空笼造诈成辞往见楚王曰齐王使臣来献鹄过于水上不忍鹄之渴出而饮之去我飞亡吾欲刺股绞颈而死恐人之议吾王以鸟兽之故令士自杀伤也鹄毛物多相类者吾欲买而代之是不信而欺吾王也欲赴他国奔亡痛吾两主使不通故来服过楚王曰善齐王有信士六国既定从张仪能明其説复解散诸侯陆贾天下名为有口辩士使南越尉佗曰越中无足与语至生来令我日闻所不闻赐千金称臣奉汉约隋何曰陛下使何淮南至如陛下之意是使何之功贤于歩卒五万骑五千也汉王复使侯公往説项王项王乃与汉约中分天下割鸿沟以西者为汉鸿沟以东者为楚项王许之即归汉王父母妻子汉王乃封侯公为平国君曰此天下辩士所居倾国故号为平国君言若悬河陈余遗章邯书曰白起为秦将南征鄢郢北伐马服攻城畧地不可胜计而竟赐死蒙恬为秦将北逐戎人开榆中地数千里竟斩阳周有功亦诛无功亦诛隋何至九江王见之隋何曰汉王使臣敬进书大王御者窃怪大王与楚何亲也楚不如汉其势易见也今大王不与万全之汉而自託于危亡之楚臣请与大王提剑归汉汉王必裂地而封大王又况九江必大王有也九江王曰请奉命辩士蒯彻説信曰且郦生一士伏轼掉三寸之舌下齐七十余城将军以数万衆嵗余乃下赵五十余城为将数嵗反不如一竖儒之功乎蒯彻知天下权在信乃説信曰盖闻天与弗取反受其咎时至不行反受其殃韩信曰汉主遇我甚厚吾岂可以乡利而背义乎蒯生曰始常山王成安君为布衣时相与为刎颈之交后争张黡陈泽之事常山王杀成安君泜水之南首足异处此二人相与天下至驩也然而卒相擒者何也患生于多欲而人心之难测也立秦南海尉赵佗为南粤王使陆贾即授玺绶与剖符通使隋何至九江见英布曰臣请与大王提剑而归九江王曰奉命楚方责布发兵何直入曰九江王已归汉楚何以得发兵杀楚使飞谈卷雾裴遐善言𤣥理音辞清畅冷然若琴瑟尝与河南郭象谈论一座嗟服单子春谓管辂曰吾欲自与卿旗鼓相当于是论难锋起而辂答对之皆有余至日暮裴頠辞论丰博时人谓頠为言谈之林薮裴楷善宣吐左右属目聴者忘倦谢灵运辞义锋起王惠尝与之谈荀伯子曰灵运固自萧散直上王郎有如万顷波焉郑元璹口伐可斥传记抵掌而谈裴仆射善谈名理浑有雅致张茂先论史汉靡靡可聴郭子元言议如悬河泻水注之不竭裴公之谈终日不絶战国驷説云踊人持弄丸之辩家挟飞钳之术剧谈者以谲诳为宗利口者以寓言为主若史记载苏秦合从张仪连衡范睢反间而相秦鲁连解纷而全赵田骈好谈论时号曰天口集剧谈戯论扼腕抵掌四海齐锋一口所敌剖析毫釐擘肌分理飞辩骋辞离坚合异之谈片言而求三辅一説而定五州辩析天口辩言之艳能使穷泽生流枯木发荣飞辩骋辞溢气坌涌解疑释结临敌有余髙谈雄辩惊四筵谈论淮湖渀髙谈满四座词锋犀利谈笑多味词锋不可摧辩如悬河五岳为词锋其辩若注其论若锋辞源辩愽驰骛古今之际髙歩天地之间谈柄发洪钟一介之辩重于九鼎之寳三寸之舌强于百万之师与之语道理辩古今事当否论人髙下事后当成败若河决下流而东注若驷马驾轻车就熟路而王良造父为之先后也若烛照数计而龟卜也踔厉风发率当屈其座人本朝宾主谈锋敌两都笑谈謦欬生风雷谈辩如云玉麈飞髙谈破巨浪敏于应对子晋范献子杀晋大夫栾枝后出游恐栾枝之子报也行至津所问舟人曰君见栾枝之子乎舟人曰君修晋之政事栾枝子其若君何君若出入无度我舟中之人与栾枝之子无异献子遂以田万顷赐舟人以贵其言史齐伐鲁公使展喜犒师齐侯曰鲁人恐乎展喜曰小人恐矣君子则否齐侯曰何恃而不恐对曰恃先王之命楚伍参曰事之捷孙叔为无谋矣不捷参之肉将在晋军可得食乎楚子问鼎之大小轻重周王孙满对曰在徳不在鼎昔夏之方有徳也逺方图物贡金九牧铸鼎象物桀有昏徳鼎迁于商载祀六百商纣暴虐鼎迁于周徳之休明虽小重也其姦回昏乱虽大轻也成王定鼎于郏鄏卜世三十卜年七百天所命也周徳虽衰天命未改鼎之轻重未可问也宋子明谓桐门右师曰吾犹衰绖而子击钟何也右师曰已衰绖而生子余何故舎钟口对应响无穷者王孙圉聘于晋赵简子问曰楚之白珩为寳㡬何曰楚之所寳者曰观射父能作训辞左史倚相能道训典此楚国之寳也若夫白珩先王之玩也何寳之为梁王谓齐王曰寡人有径寸之珠照车前后各十二乘者十王亦有寳乎齐威王曰寡人所以为寳者与王异吾有四臣将以照千里岂特十二乘哉梁王慙晏子使楚晏子短楚王曰齐无人耶晏子曰齐命使各有所主其贤者使贤主其不肖者使不肖主婴最不肖固宜使楚耳有专对材翔应声辄对变诈锋出莫能穷者明帝问张重曰何郡小吏答曰日南吏帝曰日南郡人应向北看日答曰臣闻鴈门郡不见累鴈为门金城郡不见积金为城臣虽居日南未尝向北㸔日灵帝问侍中杨竒曰朕何如桓帝对曰陛下之于桓帝亦犹虞舜比徳唐尧王式曰臣以三百五篇谏是以无谏书上官桀始以十九得幸为未央厩令上尝体不安及愈见马多痩上大怒曰令以我不复见马耶欲下吏桀顿首曰臣闻圣体不安日夜忧惧意诚不在马祀孔子于阙里及七十二弟子帝谓孔僖曰今日之㑹宁于卿宗有光荣乎对曰亲屈万乘辱临敝里此乃崇礼先师増辉圣徳至于光荣非所敢承帝曰非圣者子孙焉有斯言呉王遣赵咨入谢帝问曰呉如大夫者㡬人对曰聪明特逹者八九十人如臣之比车载斗量不可胜数邓艾见宗预曰礼六十不服戎而卿受兵何也预曰卿七十不还兵我六十何为不受耶阮孚谓卞壸曰卿常无闲泰如含瓦石不亦劳乎壸曰诸君子以道徳恢𢎞风流相尚执鄙吝者非壸而谁冯延已尝戯孙晟曰公有何能为中书郎晟曰晟山东鄙儒文章不如公谈谐不如公谄诈不如公然主上使公与齐王游戏盖欲以仁义辅导之也岂但为声色狗马之友耶晟诚无能如公之能适足为国家之祸耳上尝与杜坦论金日磾曰恨今无复此辈人坦曰日磾假生今世养马不暇岂办见知上变色曰卿何量朝廷之薄也坦曰以臣言之臣本中华髙族晋氏䘮乱播迁凉土世业相承不殒其旧直以南渡不早便以荒伧赐隔日磾胡人身为牧圉乃超登内侍齿列名贤圣朝虽复拔才臣恐未必能也上嘿然魏帝甚重齐臣谓羣臣曰江南多好臣李元凯曰江南多好臣嵗一易主江北无好臣百年一易主梁主下诏将还建康胡僧佑宗慄刘谷谏曰建业王气已尽荆州当出天子周𢎞正王褒曰今百姓未见舆驾入建康谓是列国诸王愿陛下从四海之望时羣臣多荆州人皆曰𢎞正等东人也志愿东下恐非良计𢎞正面折之曰东人劝东谓非良计君等西人欲西岂诚良策山人李唐见上方抱㓜女谓唐曰朕念之卿勿怪也对曰太上皇思见陛下计亦如陛下之爱公主也唐僖宗尝谓优人石野猪曰朕若应击毬进士举须为状元对曰若遇尧舜作礼部侍郎恐不免驳放太后召徐有功迎谓曰卿比按狱失出何多对曰失出人臣之小过好生圣人之大徳太后黙然李希烈谋称帝遣人问仪于颜真卿对曰老夫尝为礼官所记惟诸侯朝天子礼耳命萧复充山南等道宣慰安抚刘従一及朝士往往奏留复上谓陆贽曰朕谋于宰相及朝士佥谓宜然今乃反覆如是朕为之怅恨累日意复悔行使之论奏耶贽奏云萧复若相属求则従一等何为容隠従一等稍自回互则萧复不当受疑陛下何惮而不辩明乃直为怅恨也先主以伊籍使呉孙权闻其才辩欲逆折以辞籍适入拜权曰劳事无道之君乎对曰一拜一起未足为劳钟㑹造嵇康康不为之礼良久㑹去康曰何所闻而来何所见而去㑹曰闻所闻而来见所见而去时梅陶钟雅数説事祖纳辄困之因曰君汝颍之士利如锥我幽冀之士钝如搥持我钝搥捶君利锥皆当摧矣陶雅并称有神锥不可得搥纳曰假有神锥必有神搥袁宏有逸才谢安常赏其机对辩速后宏出为东阳郡安欲以卒廹试之临别执其手顾左右取一扇授之宏辄曰当奉扬仁风慰彼黎庶顾悦之与简文帝同年而髪早白帝问其故对曰松栢之姿经霜犹茂蒲栁之质望秋先零孙绰作天台赋示范荣期曰卿试掷地当作金声荣期曰恐此金石非中宫商何承天除着作郎年已老而诸佐郎并名家年少荀伯子嘲之常唿为妳母承天曰卿当云凤凰将九子妳母何言耶文帝尝与羣臣临天泉池帝垂纶良久不获王景文越席曰臣以为垂纶者清故不获贪饵何偃谓刘瑀曰君马何迟曰骐骥罗于羁绊所以居后偃曰何不着鞭使到千里答曰一蹴造青云何至与驽马争路周盘龙为散骑常侍齐武帝戏之曰卿着貂蝉何如兠鍪对曰此貂蝉从兠鍪中生耳后梁萧岿降周武帝自弹琵琶令岿舞周武曰梁王乃能为朕舞乎岿曰陛下既自弹五絃臣何敢不同百兽东魏以杨愔典选令史唱名误以卢士深为士琛深自言其名愔曰卢郎润朗所以加玉论难锋生随方占对颜师古仕隋为尉杨素见其年弱曰剧县子何以治之师古曰割鸡焉用牛刀占对华敏宇文融神悟警敏应对如响虽天子不能屈许敬宗孙伯彦昻之子也敬宗晩年不复下笔凡大典册悉伯彦为之常戏昻曰吾儿不及若儿答曰渠父不如昻父卢坦为河南尉杜黄裳为尹召坦立堂下曰某家子与恶人游破产盍使察之坦曰凡居官亷虽大臣无厚蓄其能多积蓄者必剥下以致之如其子孙善守是天富不道之家也不若恣其不道以归于人坦以为宜故不察黄裳惊视髙宗出猎遇雨因问谏议大夫吾那律曰油衣若为不漏对曰以瓦为之必不漏矣陆机诣武子武子前置数斗羊酪指示陆曰江东何以敌此陆曰有千里莼羮但未下盐䜴耳时人以为名对孙绰斋前种一株松髙世逺时亦邻居语孙曰松树子非不楚楚可怜但永无栋梁用耳孙曰枫栁虽合抱亦何所施客有问陈季方曰足下家君有何功徳而荷天下重名季方曰吾家君譬如桂树生于泰山之阿上有万仞之髙下有不测之渊上为甘露所沾下为渊泉所润当此之时焉知泰山之髙渊泉之深不知有功徳与无也卫玠见阮瞻嘲之曰一言可辞何假三阮曰苟是天下名望可无言而辟何假于一言集应对如转圜本朝王荆公初参政事下视庙堂如无人一日争新法怒目诸公曰公辈坐不读书耳赵清献独折之曰君言失矣臯契之时有何书可读荆公黙然晋谢朓知吏部选事有姓谭者乞官朓曰齐桓灭谭那得有君对曰谭子奔莒所以有仆强辩经御人以口给屡憎于人子困百家之知穷衆口之辩强足以拒敌辩足以饰非赵公孙龙为坚白异同之辩史辞胜于理终必受屈言足以饰非反言易辞而成文章杜周为廷尉史客曰君为天下决平不循三尺法专以人主意指为狱周曰三尺安出哉前主所是着为律后主所是疏为令当时为是何古之法乎持诡辩以中人孙楚欲隐居谓王济曰欲枕石漱流误云漱石枕流济曰流非可枕石非可漱楚曰所以枕流欲洗其耳所以漱石欲厉其齿梁萧琛御宴醉伏武帝以枣投琛琛仍取栗掷上正中面帝曰岂有説耶即对曰陛下投臣以赤心臣敢不报以战栗传记殷浩语孙安国曰卿莫作强口马唇吻经尚口乃穷也截截善谝言口费而烦易出难悔子摇唇鼓舌士憎兹多口史释本而事口舌息夫躬既亲近数进见言事论议无所避衆畏其口见之侧目上疏歴诋公卿大臣曰丞相王嘉健而蓄缩不可用御史大夫贾延堕弱不任职左将军公孙禄司𨽻鲍宣皆外有直项之名内实騃不暁政事诸曹以下朴遫不足数啬夫喋喋利口捷给以舌得官灌夫骂坐陈汤利口不轨好訾毁一尊之身三期之间乍贤乍佞岂不甚哉樊伷颇能弄唇吻而实无才略汉桓帝末年甘陵有南北党人之议中外承风竞以臧否相尚自公卿以下莫不畏其贬议好议论人长短妄是非正法品覈公卿裁量执政集街谈巷议弹射臧否剖析毫釐擘肌分理所好生毛羽所恶成创痏一心百舌何纷纭舌端万变乘春辉利嘴迎人㸔不得弄口鸣舌巧言经无以利口乱厥官盗言孔甘乱是用餤巧言如簧颜之厚矣巧言乱徳子恶利口恐其乱信也史巧言丑诋李林甫忌文学士啗以甘言而隂陷之谤讪经恶居下流而讪上者史入则心非出则巷议敢为妖言以乱黔首不入言而腹非流言飞文譁于民间反唇腹诽杨震曰损辱清朝尘㸃日月本朝日月遭亏蔽谤毁经流言于国叔孙武叔毁仲尼子昔直不疑未尝有兄而谗者谓其盗嫂第五伦三娶孤女而世人称其笞妇翁此聴虚而责响悖情倒理诬罔之甚也史郑子产作丘赋国人谤之曰其父死于路已为虿尾有蜚语为恶言闻上灌夫谓李贤曰平生毁程不识不直一钱论议不右方进孔子大圣不免武叔之毁子路至贤犹有伯寮之愬横被口语羊祜不附结王戎王衍二人多毁祜时人为之语曰二王当国羊公无徳乐毅王佐而被谤邢邵善属文洛中贵人拜职多凭邵作谢表章有一贵胜初授官袁翻与邵俱在坐翻意主人託其为谢表命邵作之翻不悦每告人云邢家小儿当客作表自买黄纸冩送之先是䇿贤良李宗闵牛僧孺皇甫湜条对甚直考第其䇿同居第三权幸恶其诋己而不中第者乃注解其䇿同为唱诽传记魏文侯令乐羊将攻中山三年而拔之乐羊反论功文侯示之谤书一箧集玉变为石珠变为砾毁谤使然也积毁销骨吠尧谤舜大圣不过周孔然犹管蔡谤于前叔孙毁于后缄黙子正其衣冠齐其颜色嘿然而终日不言者子夏之贱儒也人有少言者犹不脂之妇也史括囊不言言君臣邪固当谏诤语朋友邪应有切磋岂有知其无成而但萎腇咋舌叉手从族乎隐情惜已自同寒蝉上数有宣索仍勅诸道勿令宰相知泌闻之惆怅而不敢言马𦙍孙为中书侍郎时人目为三不开口印门也穷治楚王英狱御史寒朗曰归舎口虽不言仰屋窃叹集钳口卷舌正言不发万国如封谔谔非周舎容容类胡广惜身不言仰屋窃叹滑稽经谑浪笑傲善戏谑兮不为虐兮子艾子见老妪衣衰哭甚艾子曰妪夫谁也曰彭祖艾子曰彭子夀八百而死固不为短可以无恨妪曰然又有夀九百而不死者岂不恨耶艾子海上见一物圜而𥚹且多足曰蝤蛑也又一物差小曰螃蠏也又有一物其状亦类前所见而形剧小曰彭越也艾子曰所谓一蠏不如一蠏也依隐玩世诡时不逢其滑稽之雄乎史谈言微中亦可解纷楚优孟尝以谈笑讽谏楚荘王有爱马死使羣臣哀之欲以棺椁大夫礼葬之左右争之不可孟入殿门仰天大哭曰楚国堂堂何求不得而以大夫礼葬之薄请以人君礼葬之王曰何如曰臣请以雕玉为棺文梓为椁楩楠豫章为题楱发甲卒为穿圹老弱负土齐赵陪立于前韩魏翼卫其后庙食太牢奉以万戸之邑秦二世欲漆城优旃秦倡朱儒曰善漆荡荡㓂来不能上即欲就之易为漆耳顾难为䕃室二世笑之秦樗里子滑稽多智秦人号曰智囊东方朔滑稽之雄朔绐侏儒曰上以若曹无益于县官耕田力作固不及人临衆处官不能治民従军击虏不任兵事无益于国用徒索衣食今欲尽杀若曹侏儒大恐滑稽则东方朔枚臯东方朔曰朱儒长三尺余奉一囊粟钱二百四十臣朔长九尺亦奉一囊粟钱二百四十侏儒饱欲死臣朔饥欲死上大笑初曹操攻屠邺城袁氏父子多见侵掠而操子丕私纳袁熈妻甄氏融乃与操书称武王伐纣以妲己赐周公操不悟后问出何经典对曰以今度之想当然耳后操讨乌桓又嘲之曰大将军逺征萧条海外昔肃慎不贡楛矢丁零盗苏武牛羊可并案也初习凿齿尝与孙绰共行绰性通率好讥调时绰在前顾凿齿曰沙之汰之瓦砾在后凿齿曰簸之飏之糠粃在前太传始有东山之志桓公见药中有逺志公问谢此药又名小草何以一物异称谢未即答郝参军答曰处则为逺志出则为小草谢公殊有愧色邓艾口吃语称艾艾晋文王戯云艾艾为是㡬艾邓答曰凤兮凤兮故是一凤桓南郡与殷荆州作危语桓曰矛头淅米剑头炊殷曰百嵗老翁攀枯枝顾恺曰井上辘轳安婴儿殷有一参军在坐曰盲人骑瞎马夜半临深池殷曰咄咄逼人仲堪眇目故也沈昭畧性狂见王景文子约曰汝是王约也何乃肥而痴约曰汝沈昭畧也何乃痩而狂昭畧大笑曰痩己胜肥狂又胜痴何承天除着作郎时年已老而诸佐郎并名家年少荀伯子嘲之常唿为妳母节度李忠臣因奏对徳宗谓曰卿耳甚大贵人也忠臣曰臣闻驴耳甚大龙耳极小臣耳虽大乃驴耳也上悦之李涛喜诙谐不修边幅冯道滑稽多智传记徐晦嗜酒沈传师善飱杨嗣复云徐家肺沈家脾真安稳耶李白戯杜甫诗曰饭颗山头逢杜甫头戴笠子日卓午借问别来太痩生总为从前作诗苦本朝祖广行常缩头诣桓南郡始下车桓曰天甚晴明祖叅军如従屋漏下来谈词最诙谐发辩如有神郭祥正出诗一轴示东坡先自吟诵声振左右谓坡曰正此诗㡬分来坡曰十分祥正惊问之坡曰七分是读三分是诗张子野以乐章擅名一时宋子京往见之先令人戯曰尚书欲见云破月来花弄影郎中子野屏后唿曰得非红杏枝头春意閙尚书耶国子博士郭忠恕尝嘲司业聂崇义云近贵全为聩攀龙只是聋虽然三箇耳其奈不成聪崇义答曰莫笑有三耳全胜蓄二心陈亚性滑稽知润州幕中有上官弼亚所亲信任满将去亚曰何以见教弼曰郎中才行无玷但调谑过差亚笑曰君乃上官弼也如下官口何弼笑而去进士李居仁尽摘白须其友惊曰昔日皤然一翁今则公然一婆善滑稽巧发微中旁人抵掌絶倒而㓜安淡然不变色也蔡君谟戯陈亚曰陈亚有心终是恶陈曰蔡襄无口便成衰黄鲁直戱东坡曰昔右军字为换鵞字韩宗儒性饕每得君一帖于殿帅姚麟换羊肉数斤可名二丈书为换羊书矣公在翰苑以生辰制撰纷冗宗儒作简以圗报书来人督索甚急公笑曰传语本官今日断屠不轻然诺经君子与其有诺责也宁有己怨子路无宿诺史已诺必诚赵国立名义不侵为然诺者也已然诺自立然诺得黄金百斤不如得季布一诺布衣相与尚有没身不负然诺之信孙䇿曰太史子义其心秉道义重然诺一以意许知已死亡不相负范式与张元伯为友二人春别京师以暮秋为期元伯以九月十五日杀鸡以待母曰相去千里汝何信之也言未卒而至集共秉延州信无慙仲尼诺然诺之信重于布衣三盃吐然诺五岳倒为轻不轻许可经孔子曰今吾于人也听其言而观其行史二荀论人久而益信本朝狄青讨侬智髙有因贵近求从青行者青曰从青之士能击贼有功青不敢不为之奏若往而不能击贼军中法重青不敢私也君其思之闻者大骇无复敢言求从青行者其所辟皆青素所与以为可用者人望归矣用舍行藏仲尼独许于颜子存亡进退义易不及于贤人轻于然诺子轻诺者必寡信史凡云食言者终为不信弃其前言如食而尽集抗爽言以矫情记纂渊海卷六十三记纂渊海卷六十四钦定四库全书记纂渊海卷六十四宋潘自牧撰政事部总论政事经子张问从政子曰尊五美屏四恶斯可以从政矣政事冉有季路子曰因民之所利而利之斯不亦惠而不费乎子衆人熈熈如享太牢如登春䑓孟子曰君子平其政行辟人可也焉得人人而济之与物为春哀公问政子曰政之急也莫大乎使民富且夀也省力役薄赋歛则民富矣敦礼教逺罪戾则民夀矣公曰欲行夫子之言恐吾国贫子曰恺悌君子民之父母未有子富而父母贫也者子路治蒲三年孔子入境三称其善曰入其境田畴尽易草莱甚辟沟洫甚治此其恭敬以信故其民尽力也入其邑墻瓦完固树木甚茂此其忠信以寛故其民不偷也至于庭甚清闲诸下用命此其言明察以断故其政不扰也或曰为政先杀后教曰天先秋而后春乎谓之恶政史士㑹将中军晋国之盗逃奔于秦子太叔为政不忍勐而寛郑国多盗子产曰政如农功日夜思之思其始而成其终朝夕而行之行无越思如农之有畔其过鲜矣晋赵宣子为国政制事典正法罪辟刑狱董逋逃治旧洿本秩礼续常职出淹滞既成以授太傅阳子与太师贾佗使行诸晋国以为常法伯禽受封之鲁三年而报政太公封于齐五月而报政子产治郑民不能欺子贱治单父民不忍欺西门豹治邺民不敢欺三子之才能谁㝡贤哉索隐曰子产治郑仁而且明故人不能欺之子贱为政清净弹琴三年不下堂而化故人不忍欺之西门豹以威化御俗故不敢欺之周公曰夫政不简不易民不有近平易近民民必归之莫不引领而观其政子产相国一年竖子不戏狎班白不提挈僮子不犂畔二年市不豫贾三年道不拾遗四年田器不归五年士无尺籍䘮期不令而治河南守呉公治平为天下第一赵广汉为京兆尹召亭长西至界上亭长戏曰至府为我多谢问赵君亭长既至广汉与问事毕谓曰界上亭长寄声谢我何以不为致问亭长叩头服实有之其发奸擿伏如神皆此类也黄霸为颍川太守尝遣亷吏察民事戒吏周宻勿泄吏出不敢舍邮亭食于道傍乌攫其肉后吏还霸见迎劳之曰甚苦食于道傍乃为乌所盗肉吏大惊以霸具知其起居所问毫釐不敢隐韩延夀守左冯翊民有昆弟讼田延夀闭阁思过于是讼者亲族相责此两昆弟深自悔皆自髠肉袒谢愿以田相移终死不敢争后民莫敢以辞讼自言者冯野王与弟立治行相似吏民歌之曰大冯君小冯君兄弟继踵相因循聪明贤知惠吏民政如鲁卫徳化均周公康叔犹二君张敞守京兆尹市偷盗多敞乃召偷盗酋长数人见之责问因贳其罪令致诸偷以自赎偷长曰今一旦召诣府恐诸偷惊骇愿权补吏职敞皆以为吏遣归休置酒小偷悉来贺各饮醉偷长以赭污其衣裾吏坐里闾閲出者污赭輙收縳之一日捕得数百人尽行置法由是市无偷盗黄霸为颍川太守力行教化而后诛罚外寛内明得吏民心治为天下第一吏民称之不容口善政和气立致犹桴鼓之相应也薛宣所在而治为世吏师王尊为京兆尹拊循贫弱耝耘豪强龚遂为渤海民有带持刀剑者使卖剑买牛卖刀买犊曰何为带牛佩犊贾琮为交趾刺史巷路为之歌曰贾父来晩使我先反今见清平吏不敢犯杜畿在河东十六年常为天下㝡张建封为政寛厚而有纲纪不贷人以法故其下无不畏而恱之侯霸为淮平大尹政理有能名更始遣使徴霸百姓老弱相携号哭遮使者车或当道而卧皆曰愿乞侯君复留朞年贾琮为兾州刺史旧典𫝊车骖驾垂赤帷裳迎于州界及琮之部升车言曰刺史当逺视广聼纠察其美恶何有反垂帷裳以自掩塞乎乃命御者褰之百城闻风竦震其余赃过者望风解印绶去范邵为浚仪令有二人挟绢于市互争令断之各分一半令去后遣人宻察之有一喜一愠之色于是擒之伏罪枹鼔不鸣卓茂为宻令隣县及府官以为不治河南太守为置守令茂治自若数年教化大行路不拾遗延䔍为京兆尹政用寛仁先是邉鳯为尹亦有能名郡人为之语曰前有张赵后有三王王衍为元城令终日清谈而县务亦理曹摅为临淄令狱有死囚嵗夕摅愍之曰卿等不幸致死新嵗人情所重岂不欲暂见家耶衆囚泣曰若得暂归死无恨也摅悉开狱出之吏固争摅曰此虽小人义不见负自为诸君任之至日相率而还并无违者一县叹服夏侯䕫为豫州刺史兄亶先经此任并有恩惠百姓歌曰前兄后弟布政优优傅琰父僧祐为山隂令有能名琰为武康令并着能名二县皆谓之𫝊圣时云诸𫝊有理县谱孔顗为长史性使酒毎醉辄弥日不醒然明晓政事醒时判决未尝有壅衆咸云孔父一月二十九日醉胜世人一月二十九日醒也傅琰仕齐为山隂令时有二野父争鸡琰各问何以食一云粟一云豆乃破鸡得粟罪言豆者宋世良为清河太守善政术狱内稆生桃木蓬蒿亦满毎日衙门虚寂无复诉讼者谓之神门代者至有老人泣而前曰老人年九十经三十五政府君非惟善政清亦彻底今失贤者人何以济莫不攀辕泣涕刘旷为平乡令在职七年风教大洽囹圄草生庭可张罗髙谦之为河隂令有人嚢盛瓦砾指作钱物诈市人马因而逃去诏令追捕谦之乃伪枷一囚立于马市宣言是前诈市马贼宻遣使心腹察市中私议者有二人相见忻然曰无复忧矣执送按问悉获其党宿姦老蠧为敛迹崔咸迁陜虢观察日与賔客僚属痛饮未尝醒夜分輙决事裁剖精明无一毫差吏称为神张允济为武阳令元武民以牸牛依妇家者乆之孳十余犊将归而妇家不与牛允济因令左右縳民朦其首过妇家云捕盗牛者命尽出民家牛质所来妇家不知遽曰此壻家牛我无预即遣左右撤朦曰可以此牛还壻家柳仲郢为京兆尹政号严明后出为河南尹以寛惠为政或言不类答曰辇毂之下先弹压郡邑之治本惠养崔郾为唐州刺史治以寛经月不笞一人及涖鄂州严法峻诛不贷子产贤者也为政尚累年而后成裴琰之为桐州司户吏白积案数百乃命连纸进笔为裁决一日毕既予夺当理而笔词劲妙名动一州号霹雳手𫝊记宓子贱治单父弹琴身不下堂而单父治巫马期戴星而出戴星而入以身亲之而单父亦治巫马期问于子贱子贱曰我任人子任力任力者劳任人者逸黄穆为山阳守有徳政弟奂为武陵守贪秽无行谚曰天有冬夏人有二黄李果为洛阳令公正吏民畏之有刘兼者夜宿村邸闻户外曰古今正人李令见其行事令人破胆我辈可于他县血食开户视之无人乃鬼神也有一人持一疋绢到市卖遇雨而披覆后一人求庇廕授一人雨霁当别因争是我缣大守薛宣唿骑吏断各与半使追听之后人曰君恩缣主称寃不已宣因拷问后人伏罪集老安少懐途歌里咏垂爱景而字人穆薫风而扇物仁风飘十地之雄惠露洒二天之渥剸繁决剧以通敏弹豪纠黠以沈断富庶而教至于无事百姓扶老提穉载路而歌曰昔吏今吏詹詹公能驭之钝亦为铦跖亦为亷始绁以善终优以恬昔民嗷嗷今民咍咍公能抚之鳏寡有怡流亡既来徭税先具汚茨尽间向覆官仓仓无斗粮公来几时积粟埋粱向閲官库库无尺缯公来几时山积层层瑞露溶溶降味公松瑞莲漪漪合蔕公池有公异政神之祚之民歌路謡兾闻京师政化平如水顷来树佳政皆已𫝊衆口政用疎通合典则贺公温恭克脩俨实有立季野偹四时之气士元非百里之才拨烦弥闲剖剧无滞镝百发克破于杨叶刀一鼔必合于桑林寛勐相济弦韦适中一之嵗肃而教之二之嵗惠而安之三之嵗富而乐之然后青衿向训黄髪履礼耒耜就役农无㳺手之夫杼轴和鸣机罕嚬蛾之女物不知化陶然自春权豪锄纵暴之心黠吏返淳和之性行者逊于道路任者併于轻重扶老携幼尊尊亲亲千载百年再复鲁道非神明愽逹孰能与于此乎清风动百里惠化闻京师百里鸡犬静千庐机杼鸣地逐名贤好风随惠化春吏无夤缘以巧法人无怨讟以苦役宣风一方覃化一州徳风流海外和气满人寰宿蠧藏姦吐欵首服春生秋杀阳开隂闭令脩于庭户数月之间而人自得于湖山千里之外老奸宿贼消缩摧沮魂亡魄䘮影㓕迹絶威行如秋仁行如春敛此大惠施于一州持官持身内外斩斩由是朝廷滋欲试之于民使令家听户视奸宄无宿府中不闻急歩疾唿税节赋诗栉垢爬痒民获苏醒地方数千里不识盗贼山行海宿不择处所赤车所至如春风变枯责实绳下风稜言言黠吏歛手齐民扬眉执直笔閲簿书纷挐盘错一瞬而剖育物如春化人如神歌謡千里春长暖剔刮根节销磨顽矿日教月化水顺雪释手携暴虎贪狼化为耕牛乘马渤海颍川之治邵父杜母之恩千里封疆百口歌咏壷浆迎路襁负攀车政声长与江声在自到津楼日夜闻印组荣光马锋铓看解牛井闾安乐易冠盖惬依投政简稀盈阁功成每运筹廓千里之沴气膏雨吾土𥜗袴吾人亷平清一之政继闻于京师吏畏如夏日人归如流水县逰分行百里春膏雨景星所至䝉福人一知教欣欣熈熈然如登春䑓矣提封之内无榛灌绳墨之下无奸傲若非袴襦之惠及其幼稚鸡豚之养及其耆艾推赤心置人腹中者安能化暴戾之俗西人泣送东人歌迎梁楚千里风交化行临机决滞有如影响雨苗均惠风草驰声股肱还入郡父母更临州扇逐仁风转车随零雨流号令所加风清月明惠化境外春百城万井如衆草之得阳春不知其所以然也赖有政声逺时闻行路𫝊宿讼不决之务余地剖分疑狱自诬之枉光容立照都缘民讼少长觉吏徒闲唯凭野老口不立政声碑绩最天下邑长不闻夜犬之吠君长一城亦尽刋刻之美惠露沾吴仁风扇越威令首途仁风载路咏徳之声盈耳本朝富弼移青州㑹河朔大水民流京东择所部三州丰稔者劝民出粟得十五万斛益以官廪随所在贮之得公私庐舍千余间散处其人以便薪水官吏自前资待阙寄居者皆给其禄使民所聚选老弱而病瘠者廪之即山林河泊之利有可取之以为生者听流民取之其主不得禁官吏皆书其劳约为奏请使他日得以次受赏于朝五日遗人以酒肉与糗饭劳之出于至诚人人为尽力流民死者为大冢𦵏之谓之丛冢自为文祭之明年麦大熟流民各以逺近受粮而归凡活五十余万人募而为兵者又万余人赵清献为武安推官有伪造印者吏皆以为当死公独曰造在赦前而用在赦后赦前不用赦后不造法皆不死遂以疑谳之卒免死一府皆服吴越大饥赵清献公知越州尽所以救荒之术发廪劝分而以家资先之民乐从焉生者得食病者得药死者得藏下令修城使民食其力故越人虽饥而不怨为政曽几何清风自无垠谁与长官歌美政风摇松竹是欢声循良经子产犹衆人母也子展禽之家有柳树身行惠徳号曰柳下惠史奉法循理之吏不伐功矜能百姓无称亦无过行郑桓公友封于郑百姓皆便爱之王成黄覇朱邑龚遂郑𢎞召信臣等所居民富所去见思生有荣号死有奉祀廪廪庶几徳逊君子之遗风矣安静之吏悃愊无华日计不足月计有余前有召父后有杜母一夫得情千室鸣絃刘寛仁恕吏人有过但用蒲鞭责之示辱而已韩韶与同郡荀淑钟皓陈寔皆尝为县长所至以徳政称时人谓之颍川四长邓攸有惠政罢郡日人入水攀其船不忍别崔伯谦除济北太守改鞭用熟皮为之不忍见血示耻而已阳城左迁道州刺史治民如治家自署其考曰抚字心劳徴科政拙考下下观察使遣判官督其赋至州城先自囚于狱判官大惊驰入谒城于狱曰使君何罪某奉命来问安否耳留一二日未去城不复归馆门外有门扇横地城昼夜坐卧其上判官不自安辞去其后又遣他判官往按之他判官载妻子行中道逸去集始公之歴二千石也敦肃风教劳来孤惸决其藴积洒其烦苛祥风甘露家濡户洽本朝宁书下下考不奉急急符看君拥黄䌷高卧放早衙酷虐经夫子曰苛政勐于虎子无恻隠之心非仁也史王温舒为河内守捕郡中豪猾相连坐千余家大者族小者死流血十余里㑹春温舒顿足叹曰令冬月益展一月足吾事矣其好杀伐行威不爱人如此尹齐斩伐不避贵戚政声甚于寗成姦猾穷治大抵尽糜烂狱中行论无出者法令滋章盗贼多有诸侯二千石尽放温舒吏民益轻犯法盗贼滋起郅都严酷贵戚号曰苍鹰为济南守族灭瞯氏杜周为廷尉诏狱多二千石系者新故相因不减百余人韩非喜刑名极惨礉少恩张汤见知之法生穷治之狱用自郅都杜周十人者皆以酷烈为声王温舒为人居廷惛惛不辩至于中尉则心开法烦于秋茶网宻于凝脂舞文巧诋以辅法杜周内深刺骨驷钧恶戾虎而冠者也狱卒専为深刻残贼而亡极媮为一切不頋国患此世之大贼也严延年在河南号曰屠伯寗成为闗都尉出入闗者曰宁见乳虎无值寗成之怒摇手触禁以鹰击毛挚为治为河南都尉族灭其豪穰氏尹赏为长安令狱穿地方深各数丈以瓴甓为郭大石覆之名虎穴网宻事丛析律贰端深浅不平持法文深文致不可得反旁请他比日以滋益吏民触法抵禁多系无辜掠立迫恐诸犯令相引数千人名曰株连刺爇身无全者榜箠㿊于炮烙寗成为人上操下急如束湿骨肉亲属莫不股栗樊晔为政严勐人有犯其禁者率不生出狱凉州歌曰宁见乳虎穴不入兾府寺嗟我樊府君安可再遭值锻鍊之吏持心近薄断狱者急于榜格酷烈之痛执宪者烦于诋欺行滥之文或因公行私逞恣威福迹渉嫌疑辞相引逮莫不穷捕考案至有姦人荧惑乘险相诬纠告疑似睚䀝之嫌即称有宻一人被讼百人满狱使杀人如麻流血成渊王𢎞义迁殿中侍御史或告胜州都督王安仁谋反敕𢎞义按之安仁不服𢎞义即于枷上刎其首又捕其适子至亦刎其首函之以归道过汾州司马毛公与之对食湏臾叱毛公下阶斩之枪掲其首入洛见者无不震慄时制置狱于丽景门内入是狱者非死不出周兴与索元礼来俊臣竞为暴刻兴元礼所杀各数千人俊臣所破千余家元礼残酷尤甚索元礼等竞为讯囚酷法作大枷有定百脉突地吼死猪愁求破家反是实等名号或以椽闗手足而转之谓之鳯凰晒趐或以物绊其腰引枷向前谓之驴驹校橛或使跪捧枷累甓其上谓之仙人献菓或使立髙木之上引枷尾向后谓之玉女登梯或倒县石缒其首或以醋灌鼻或以鐡圏毂其首而加楔至脑裂髄出者每得囚輙先陈其械具以示之皆战慄流汗望风自诬太白昼见民有仰视之者为逻卒所执史𢎞肇腰斩之燕荣为幽州总管按部道次见藂荆堪为笞捶命取之輙以试人人或自陈无咎荣曰后若有罪当免尔及后犯细过将挝之人曰前日被杖使君许有罪宥之荣曰无过尚尔况有过乎榜捶如旧索元礼来俊臣之徒泽吻磨牙噬绅缨若狗彘泥耳笼首枷楔兼暴拉脇截𤓰悬发熏目号曰狱持昼禁食夜禁寐敲扑撼摇使不得寐号曰宿囚制狱作鐡笼声囚首加以楔至脑裂死又横木闗手足转之号矖趐或縳囚梁上缒石于头来俊臣前后夷千余族生平有纎介皆入于死按事百不一贷鞠囚不问轻重皆注醯于鼻掘地为牢或寝以匽溺或絶其粮大抵非死终不得出周兴曰囚不服纳之大瓮炽炭周之何事不承王𢎞义曰我文檄如狼毒野葛始贱时求傍舍瓜不与乃腾言园有白兎县为集衆捕逐畦瓜无遗内史李昭徳曰昔闻苍鹰狱吏今见白兎御吏李嵩王旭李全交皆酷京师号三豹宋越御衆严酷好行刑诛睚眦之间动用军法宁饮三斗醋不见崔𢎞度宁灸三年艾不见屈突盖羊祉天性酷忍所经之处人号天狗以深刻为奉公𫝊记刻深寡恩卫鞅内刻刀锯之刑外深斧钺之诛歩过六尺者有罚弃灰于道者被刑一日临渭水而论囚七百余人渭水尽赤号哭之声动于天地集伤秋茶之宻网恻夏日之严霜肺石少不寃之民棘林多夜哭之鬼抉瑕刺骨本朝酷吏所至号鬼车遗爱经蔽芾甘棠勿剪勿伐召伯所茇史士鞅曰武子之徳在民如周人之思召公焉仲尼曰子产古之遗爱也郑子产死郑人丈夫舍玦佩妇人舍珠珥夫妇巷哭三月不闻竽琴之声赵良曰五羖大夫死秦国童子不歌謡舂者不相杵桓公有封郑河洛之间人便思之栾布为燕相燕齐之间皆为立社号曰栾公社朱邑病且死属其子曰我故为桐乡吏其民爱我必𦵏我桐郷后世子孙奉尝我不如桐乡民及死其子之桐乡民嵗时祠祭不絶何武为兖州刺史徙京兆尹所居无赫赫名去后常见思刘陶駼除顺阳长病免吏民思而歌之曰悒然不乐思我刘君何时复来安此下民秦彭为开阳城侯后拜颍川太守老弱攀车啼号填道邓训迁乌桓校尉卒官吏民羌胡爱惜旦夕临者数千人戎俗父母死耻悲泣皆骑马歌唿至闻训卒莫不号咷或以刀自割又刺杀其犬马牛羊曰邓使君已死我曹亦俱死耳郭伋王莽时为并州牧建武中复为牧伋前在并州素结恩徳及后入界有童儿数百各骑竹马于道次迎拜伋问儿曹何自逺来对曰闻使君到喜故来奉迎伋辞谢之及事讫诸儿复送出郭外问使君何日当还种暠为度辽将军薨并凉人咸为发哀单于每入朝贺望见坟墓輙哭泣祭祀赵广汉疑丞相夫人杀侍婢乃将吏卒入丞相府召其夫人跪庭下受辞收奴婢十余人去帝下广汉廷尉狱吏民守阙号泣者𢾗万人或言臣生无益县官愿代京兆死使赵牧养小民雒阳令广汉王涣凡所平断人莫不恱服京师以为有神是嵗卒官百姓市道莫不咨嗟流涕䘮西归道经𢎞农民庶皆设槃按于道路吏问其故咸言平常持米到洛阳为吏卒所钞常亡其半自王君在事不见侵枉故来报恩雒阳民为立祠作诗每祭輙絃歌而荐之蜀人所在求为诸葛亮立庙汉王不听百姓遂因时私祭之于道陌上狄仁杰为魏州刺史有惠政百姓为之立生祠后其子景晖为魏州司功参军贪暴为患人遂毁其像焉刘审交卒吏民诣阙上书以审交有仁政乞留𦵏汝州得奉事其丘垄诏许之州人相与就哭而𦵏之为立祠嵗时享之诸葛瞻亮之子亮卒蜀人思亮之徳咸爱瞻才敏有善政佳事虽非瞻所建皆相告曰葛侯所为也是以美誉过实羊祜为荆州刺史祜薨立碑岘山百姓见其碑莫不堕泪号为堕泪碑祖逖病卒豫州士女若䘮考妣淮梁百姓为之立祠羊祜卒南州人为之罢市巷哭者声相接王骏都督凉州后薨民吏树碑讃述徳美长老见碑无不拜之言其遗爱如此羊祜卒参佐刘绘牋杜预曰昔召伯所憇爱留甘棠宣子所㳺封殖其树夫思其人尚及其树况生存所辟之士便当随例放弃者乎贾敦頥为洛州刺史有惠政百姓植碑颂美及敦美为洛州长史又立颂于兄碑之侧号棠棣碑韩愈贬阳山令有爱在民民生子多以姓字之𫝊记姚元崇牧荆州三年受代日阖境民吏泣拥马首遮道不使去所乘之马鞭镫民间截留之集桐郷建遗烈攀车卧辙之恋争涂忘逺去思一借之情愈乆弥结永思清风叹息仁光勿剪棠犹在尝为县县怀其化至于州州濡其泽凡我子孙莫不戴慕莅止五载饮和革心束马来朝熊罴陨涕问公还期触必祝之汴人闻公之东近而愈怀翘翘瞿瞿尽西其首但愁徴拜日无那借留何况兹乐土尝扇仁风式访颠毛兼询憇树吏尽攀辕之士民皆遮道之人緜以嵗时深在肌骨梦寐仁风花树前戎夷野祠甿庶巷祭稚老歌思如丹尚存本朝韩魏公所歴诸大镇皆有遗爱人人画像事之独魏人于生祠为塑像嵗时瞻奠比狄梁公温公薨京师之民罢市而往弔鬻衣以致奠巷哭以过车者盖以千万𢾗敛怨经怨有同是丛于厥身召敌雠不怠歛怨以为徳子怨者祸之首也祸之所生必由积怨积怨之成在于虑外防怨不宻而祸害臻焉史华而不实怨之所聚也怨之所聚乱之本也多怨而阶乱何以在位晁错父谓错曰口语多怨公何为也𫝊记蓄怨积雠比于丘山集闲园不解栽桃李满地惟闻种蒺藜祸胎怨府起自于商掊敛经剥牀以肤㐫硕䑕刺重敛也蚕食于民贪而畏人若大䑕也择三有事亶侯多藏小东大东杼柚其空孟献子曰与其有聚敛之臣宁有盗臣长国家而务财用者必自小人矣季氏富于周公而求也为之聚敛而附益之子我能为君辟土地充府库今之所谓良臣古之所谓民贼也聚敛者召冦肥敌亡国危身之道也史斩刈民力输掠其聚头㑹箕敛陆验徐驎为大市令并以苛刻为务百贾畏之朱异尤与之昵世谓之二蠧旁縁苛禁侵刻小民富者不得自保贫者无以自存赋敛以趣办言利事析秋毫熬天下之脂膏斵人生之骨髄塩鐡使王播自掌塩鐡正入不充而羡进相次侵求聚敛迫于星火聚敛之臣剥下媚上惟思竭泽不虑无鱼集刻剥及锥刀财已竭而敛不休人已穷而赋愈急剥肤椎髄公私扫地赤立新旧不相保持孰知赋敛之毒有甚是蛇者乎风力史豪疆慹服之动摇山岳震慴州县豪彊胁息奋髯抵几贵㳺慑伏䑓阁生风权戚缩气屈突通莅官劲正有犯法者虽亲无所回纵其弟盖为长安令亦以方严显时为语曰宁食三斗艾不见屈突盖宁食三斗葱不逢屈突通上御五鳯楼酺宴观者拥塞不得奏金吾白挺加宣语不能遏上患之髙力士奏河南丞严安之为理严为人所畏请使止之上从之安之以手板绕塲画地曰犯此者死于是尽三日人指其画以相戒无敢犯者李巽精于督察吏人居千里之外战栗如在巽前左神䇿军吏李昱贷长安富人钱八千缗满三嵗不偿京兆尹许孟容收捕械系立期使偿曰期满不足当死一军大惊中尉诉于上上遣中使宣本军孟容不之遣中使再至孟容曰臣不奉诏当死然臣为陛下尹京畿非抑制豪强何以肃清辇下钱未毕偿昱不可得上嘉其刚直而许之京城震慄集山陵为之震动川谷为之荡波无假里端之籍而恶子咸诛野无遗冦老姦宿赃消缩推沮魂亡魄䘮影㓕迹絶当街一叱百夫走冯敬胷中函匕首兇徒侧耳潜惬心悍臣破胆皆杜口拥𫝊从北来飞霜日千里黠吏歛手绣衣柱史何昻藏鐡冠白笔横秋霜四面风动一道地裂本朝奋髯走猾吏嚼齿对姦将不畏强御经维仲山甫不畏强御史当官而行何强之有申屠嘉为丞相太中大夫邓通方隆幸爱侧倨上旁有怠慢之礼嘉为檄召通诣府不来且斩通通诣府嘉责通曰吏今行斩通通顿首首尽出血不解石奢坚直兼正无所阿避刻轹宗室侵辱功臣赵奢为田部吏收租税平原君不肯出奢以法治之杀平原君用事者九人搏击豪强専厉强壮蠭气见事风生无所回避刺讥不惮将相诛恶不避豪强锄耘豪强郅都为济南守先诛瞷氏三百家豪猾余皆股栗鲍永为司𨽻校尉鲍恢为都官从事抗直不避强御李膺为司𨽻校尉时张让弟朔贪残无道惧罪逃匿兄让舍藏于合柱中膺知其状率将吏卒破柱取朔付洛阳狱杀之董宣为洛阳令时湖阳公主苍头白日杀人因匿主家主出行而以奴骖乘宣叱奴下车杀之张纲奏大将军梁兾曰以蒭荛之资居阿衡之任不能敷扬五教翼賛日月而専为封豕长蛇肆其贪饕上天不赦大辟宜加书奏京师震恐元日朝贺梁兾威仪不整侍御史陈翶请收罪司𨽻王尊劾奏丞相衡御史大夫谭知石显等颛擅权势大作威福为海内患害不以时白奏行罚而阿䛕曲从附下㒺上怀邪迷国萧咸私谓王闳曰董公为大司马册文允执其中此乃尧禅舜之文非三公故事长老见者莫不心惧光武谓诸将曰当备祭遵吾舍中儿犯法尚杀之必不私诸卿也窦景擅发边兵惊惑吏民二千石不待符信而輙承景檄当伏显诛又奏司隷校尉河南尹附阿贵戚不举劾请免官按罪群臣朝贺大将军梁兾𢃄剑入省尚书蜀郡张陵呵叱令出敕羽林虎贲夺剑兾跪谢陵不应即劾奏兾请廷尉论罪有诏以一嵗俸赎百僚肃然河南尹不疑尝举陵孝亷乃谓陵曰昔举君适所以自罚也陵曰明府不以陵不肖误见擢序不疑有愧色吴树为宛令之官辞梁兾兾賔客布在县界以请托树树曰小人姦蠧比屋可诛明将军处上将位方崇贤善以补朝阙自侍坐以来未闻称一长者而多托非人诚非敢闻兾黙然不恱树到县遂诛杀兾客为人害者数十人下邳周䊸为洛阳令下车先问大姓主名吏数闾里豪强以对䊸厉声怒曰本问贵戚若马窦等軰岂能知此卖菜佣乎于是部吏望风㫖争以激切为事贵戚跼蹐京师肃清韦澳为京兆尹郑光荘吏恣为闾里患积年租税不入澳执而械之苏良嗣遇僧怀义偃蹇不为礼良嗣大怒命左右捽曵批其颊数十怀义诉于太后太后曰阿师当于北门出入南牙宰相所往来勿犯也武三思尝以事属宋璟正色拒之曰今太后既复子明辟王当以侯就第何得上干朝政独不见产禄之事乎太平公主与僧寺争碾硙雍州司户李元纮判归僧寺刺史窦从一大惧亟命元纮改判元纮大署判后曰南山可移此判无动从一不能夺宋璟为吏部尚书李义卢从愿为侍郎皆不畏强御请谒路絶柳浑虽为韩滉所荐正色让之曰老相公以褊察为相不满嵗而罢今公又甚焉滉愧为之大霁威严李义府恃宠逼杀大理丞中丞王义方对仗叱义府令下三叱义府趋出裴谞为金吾时禁屠郭子仪𨽻人杀羊谞列奏状上以为不畏强御𫝊记赵琰为青州刺史㕔置小瓮得贵要之书投于其中集四达埋轮震相威于权右䑓阁以之生风豪贵由之歛手摧宿豪如薙草视大权如歴块刚不避强陵善畏恶经柔则茹之刚则吐之史王温舒为人谄有势者即无势者视之如遇有势家虽有姦如山弗犯无势者贵戚必侵辱违强陵弱非勇也子产曰火烈民望而畏之水懦弱民狎而玩之法禁屈挠于埶族恩泽不逮于单门抑强扶弱史王尊为京兆尹拊循贫弱鉏耘豪强严延年为河南守其治务在摧强扶弱贫弱虽陷法曲文以出之其豪杰侵小民者以文内之张汤为廷尉所治即豪强舞文巧诋即下户羸弱时口言虽文致法上裁察集贵者虽自贵视之若埃尘贱者虽自贱重之若千钧任责经彼君子兮不素餐兮或尽瘁事国或王事鞅掌职思其忧各司其局四郊多垒此卿大夫之辱也君子曰谋人之军师败则死之谋人之邑邦危则亡之子食人之禄必忧其事孔子为鲁司冦摄行相事七日而诛乱政大夫少正卯于两观之下今有受人之牛羊而为之牧之者则必为之求牧与刍矣求牧与刍而不得则反诸其人乎抑亦立而视其死欤抱闗击柝者皆有常职孔子尝为委吏矣曰㑹计当而已矣甞为乗田矣曰牛羊茁壮长而已矣史栾书曰不可以当吾世而失诸侯季子曰食焉不避其难觕举僚职李广当斩赎为庶人与故颍隂侯屏居蓝田南山射猎尝夜从一骑出从人田间饮食还至亭霸陵尉醉呵止广广骑曰故李将军尉曰今将军尚不得夜行何故也宿广亭下郅恽为上东城门候帝尝出猎车驾夜还恽拒闗不开帝令从者见面于门间恽曰火明辽逺遂不受诏帝乃回从东中门入羊祜在军尝欲夜出军司徐𦙍执棨当营门曰将军都督万里安可轻脱将军之安危亦国之安危也𦙍今日死此门乃开耳刘行本性刚烈周武时为掌朝大夫典笔砚承御大夫取以进及行本将进承御欲取之行本抗声谓承御曰笔不可得帝惊问之曰臣既不佩承御刀承御亦焉得取臣笔房𤣥龄以度支系天下利害尝有阙求其人未得乃自领之傅𤣥毎有奏劾或值日暮捧白简整簮竦踊不寝坐而待旦由是贵㳺震慑䑓阁生风徐有功为侍御史有功伏地流涕固辞曰臣闻鹿走山林而命悬庖厨势使之然也陛下以臣为法官臣不敢枉陛下法必死是官矣太后固授之逺近闻者相贺太后出梨花一枝以示宰相皆以为瑞杜景俭独曰今草木黄落而此更发荣隂阳不时咎在臣等给事中李藩在门下制敕有不可即于黄纸后批之吏请更连素纸藩曰如此乃状也何云批敕武三思求为太子狄仁杰毎从容言于太后太后曰此朕家事卿勿预知仁杰曰何者不为陛下家事臣备位宰相岂得不预知乎柳公绰为京兆尹公绰初赴府有神䇿小将跃马横冲前导公绰驻马杖杀之明日入对延英上色甚怒诘其専杀之状对曰臣职当杖之不当奏上曰谁当奏者对曰本军当奏若死于街衢金吾街使当奏在坊内左右巡使当奏上无以罪之退谓左右曰汝曹湏作意此人朕亦畏之韦思谦曰丈夫当敢言地湏明目张胆以报天子焉得碌碌保妻子耶段志元与宇文士及勒兵卫章武门太宗夜遣使至二将军所士及披户内使志元拒曰军门不夜开使者示手诏志元曰夜不能辨不纳比晓帝叹曰真将军也周亚夫何以加韦思谦曰耳目官固当特立鵰鹗鹰鹯岂衆禽之偶韦思谦擢监察御史尝曰御史出使不能动摇山岳震慴州县为不任职集城尉不弛柝豸角当触邪大厦如倾要梁栋戮力效鹰鹯本朝视其卼臲者而安植之求其蒙茸者而䟽理之任怨史子产使都鄙有章上下有服田有封洫庐井有伍大人之忠俭者从而与之㤗侈者因而毙之子产为政丰卷将祭请田焉弗许曰唯君用鲜衆给而已郑子产作丘赋国人谤之子罕以告子产曰茍利社稷死生以之民不可逞度不可改诗曰礼义不愆何恤于人言吾不迁矣上曰近广京城于存殁扰动诚多怨谤之语朕自当之它日终为人利本朝王曽为相常曰君恩若已出怨当谁归杜衍字世昌庆歴四年拜相力止内降之敕时有权要干请者上曰朕内降不难然宰相衍公正介执必不出敕或有不得已而降㫖衍皆收之俟及十数即封还之上尝曰衍助我多矣欧阳脩尹京兆宠贵犯禁令必寘于法虽诏命有所不从不胜任经鼎折足覆公餗言不胜其任也九载绩用弗成子匠人斵而小之则王怒以为不胜其任矣史堕弱不任职屋大柱小可为寒心集其不胜任者怒而退之亦莫敢愠焉尸素经尸厥官㒺闻知不稼不穑胡取禾三百㕓兮不狩不猎胡瞻尔庭有县貆兮无功而受禄处其位而不履其事子齐宣王好竽必三百人齐吹南郭先生不知竽者而滥于三百人之中以吹食禄主民翫嵗而愒日丞相取充位旷职尸官持禄保位拱黙尸素尸位素飱亷谨偹员而已旷贵最乆陈平笑曰君居其位不知其任耶马𦙍孙为中书侍郎时人目为三不开谓口印门也卢怀慎与姚崇同为相自以才不及崇毎事推之时人谓之伴食宰相源干曜拜左丞相李纮杜暹知政事干曜遂无叅议但唯诺署名而已𫝊记徒殚太官之膳虚索长安之米集空食疲廊肆滥吹乖名实食焉而怠其事必有天殃月费俸钱嵗糜廪粟子不知耕妇不知织乘马从徒安坐而食家请官供不报答无异䑕雀偷太仓素餐无补益朱绶虚纒绕受若直怠若事趋事赴功经一乃心力其克有勲岂敢定居一月三㨗乐事劝功子北面委质无有二心朝廷不辞贱军旅不辞难兴天下之大利除天下之大害史公家之利知无不为自诡效功擢臣巖穴诚兾有益毫毛岂徒使臣美食大官重髙明之地哉邉境时有风尘之警臣宜被坚执锐当矢石启前行邓禹曰但愿明公威徳加于四海禹得效其尺寸垂功名于竹帛耳范滂为清诏使登车揽辔慨然有澄清天下之志王莽败赤眉贼衆至邓禹引退师衆惮为后拒禹乃书诸将名于竹简题其前后乱着器中令各探之张宗独不肯探曰死生有命张宗岂辞难就易乎祖逖刘琨并有英气毎语世事或中宵起坐相谓曰若四海鼎沸豪杰并起吾与足下当相避于中原陶侃见诸参佐或以谈戏废事乃取其摴蒱愽具以投于江陶侃荆州刺史终日敛膝危坐军府衆事检摄无遗未尝少间尝语人曰大禹圣人乃惜寸隂至于衆人当惜分隂岂可但逸㳺荒醉生无益于时死无闻于后是自弃也隋大将军麦鐡杖谓人曰丈夫性命自有所在岂能然艾灸頞𤓰蔕歕鼻治黄不差而卧死儿女手中乎乃自请为前锋骨肉皆天子所赐得效筋力岂敢有辞韩滉曰今两河无虞河湟二十余州可复也其资粮之费臣请主办右仆射李靖以疾逊位疾小瘳毎三两日至门下省平章政事诏大举讨吐谷浑上欲得李靖为将为其老重劳之靖闻之请行上大恱钱镠自少在军中夜未尝寐倦极则就圆木小枕或枕大铃寐熟輙欹而寤名曰警枕置粉盘于卧内有所记则书于盘中比老不倦或寐方酣外有白事者令侍女振纸即寤时弹铜丸于楼墻之外以警直更者集山甫勤于夙夜吴汉不离公门争先万里途男子本悬弧有志在四方志士中夜心良马白日足避事史缩肉不任事之皃也袁粲身居剧任不肯当事主事毎往谘决或髙咏对之闲居高卧谢朏求出为吴兴太守置酒数斛遗其弟㵸书曰力饮此勿预人事记纂渊海卷六十四记纂渊海卷六十五钦定四库全书记纂渊海卷六十五宋潘自牧撰名誉部为世轻重经若金用汝作砺若济巨川用汝作舟楫若嵗大旱用汝作霖雨若作酒醴尔惟麴糵若作和羮尔惟盐梅道洽政治泽润生民四夷左袵㒺不咸赖君子所依小人所腓乐只君子邦家之基乐只君子邦家之光四方是维天子是毗君子如怒乱庶遄沮君子如祉乱庶遄已赫赫师尹民具尔瞻行归于周万民所望纲纪四方为周之翰夫子之得邦家者所谓立之斯立道之斯行绥之斯来动之斯和其生也荣其死也哀子虞不用百里奚而亡秦穆公用之而霸一怒而诸侯惧安居而天下息喜而天下和之怒而暴乱畏之史季孙欲以田赋使冉有访诸仲尼曰子为国老待子而行若之何子之不言也孔子布衣𫝊十余世学者宗之自天子王侯中国言六艺者折𠂻于夫子可谓至圣矣后世藏孔子衣冠琴书至于汉二百余年不絶高帝过鲁以太牢祀焉诸侯卿相至常先谒然后从政子产仁人郑所以存者子产也毛先生遂一至楚使赵重于九鼎大吕夷吾所居国重鲁仲连不肯帝秦而秦将闻之却五十里子贡一出存鲁乱齐破呉彊晋而霸越楚春申君魏信陵君救赵秦军为之却三十里天下骚动宰相得之若得一敌国云所在国重所去国轻诸侯以公子贤多客不敢加兵谋魏十余年为国柱石为一代之柱臣李将军死天下知与不知皆为流涕鲁以季友治乱楚以子玉轻重魏以无忌折冲项以范増存亡百万之衆不如一贤孟轲虽连蹇犹为万乘师王成黄霸朱邑龚遂郑𢎞召信臣等所居民富所去见思生有荣号死见奉祀天下想闻其风采汉高祖任萧何于闗中无西顾之忧自天子及大臣皆赖恃之陈寔在乡闾平心率物其有争讼輙求判正晓譬曲直退无怨者至乃叹曰宁为刑罚所加不为陈君所短种暠为益州刺史得百姓心后匈奴冦并凉二州桓帝擢为度辽将军由是羌戎龟兹莎车乌孙等皆来顺服至司马薨并凉边人咸为发哀匈奴闻之举国伤惜单于毎入朝贺望见坟墓輙哭泣祭祀吴公隠若一敌国容貌堂堂国之光辉智虑谋畧朝之渊薮陈寔卒海内赴弔者三万余人制衰麻者以百数孔融云郑君里门四方所由观礼其广令容髙车结驷名为通徳门天下安注意相天下危注意将将相和则士豫附天下虽有变权不分也为社稷计在两君掌握士者国之重器得士则重失士则轻高颎为隋相公平识治体隋之兴亡系颎之存没牛僧孺杨于陵裴垍卢坦此数人皆今之人望天下视其进退以卜时之否臧者也郑注求为鳯翔节度使请礼部员外郎韦温为副使韦温不可或曰拒之必为患温曰择祸莫若轻拒之止于逺贬从之有不测之祸卒辞王衍口中雌黄朝野谓之一世龙门深源不起当如苍生何桓彛初过江见朝廷㣲弱忧惧不乐徃见王导极谈世事还谓周顗曰向见管夷吾无复忧矣时江左草创纲维未举温峤殊以为忧及见王导共谈欢然曰江左自有管夷吾复何虑殷浩弱冠有美名三府辟不就时拟之管葛王蒙谢尚伺其出处以卜江左兴亡为俭嵗之粱稷寒年之纎纩北齐主登童子寺望并州城曰此是何等城或对曰此是金城汤池天府之国齐主曰我谓唐邕是金城此非金城也太宗授李纬为兵部尚书房𤣥龄在京城㑹有自京师来者太宗问𤣥龄闻纬拜尚书如何曰但说纬好须更别无它语遽改纬洛州刺史其为当世准的如此裴度威誉徳业侔于郭子仪出入中外以身系国之安危为时之轻重者二十年凡命将相无贤不肖皆推度为首以身为天下安危者二十年唐李栖筠初封賛皇县尹喜奨善而乐人攻己之短为天下士归重不敢有所斥称賛皇公云开元后天下称曰曲江公而不名河北恃公为金城元徳秀天下高其行不名谓之鲁山狄公之贤北斗以南一人而已裴度名震四方使外国者其君长必问度年今几状貌孰似天子用否其威誉徳业比郭汾阳而用不用常为天下轻重天下莫不思其风烈唐太宗手诏曰世南当代名臣人伦准的今其云亡石渠东观中无复人矣杜如晦与房𤣥龄共筦朝政天下浩然归重柳芳称魏征死知与不知莫不恨惜杨绾薨肃宗诏羣臣曰天不使朕致太平何夺绾之速耶唐肃宗时武臣无法度大将管崇嗣背阙大笑李勉劾不恭肃宗曰吾有勉乃知朝廷之尊李揆为卢把所恶使蕃部长曰闻唐有第一人李揆公是否裴度在朝两河诸侯忠者怀强者畏今居东人人失望王毛仲有宠于𤣥宗百官附之所不能致者宋璟一人毛仲有婚上谓宰相宜与逹官悉诣其第既而日中客未敢举筯待璟乆之方至饮不尽巵遽称腹痛而归李戡隠阳羡里民有争不之官而诣戡以辨阳城隠中条山里闾有争讼不诣官而诣城决之苏源明曰吾不幸生衰世所不耻者识元紫芝也𫝊记夫山万人之所观仰育羣物而不倦材用生焉寳藏殖焉飞禽萃焉走兽伏焉集贤哲国之柱栋人之羽翼名盖羣后是谓宗臣谢公还欲卧谁与济苍生今日朝廷须汲黯北辰当宇宙南岳据江湖剧孟七国畏名成身退犹系人望后进归之承望声光一言许可必自矜重大国梁栋中朝羽仪万里长城九重安枕一柱中天而独立倚为长城永固中夏倚为长城舍一日而不可有贤大国丰无子一家贫男儿富邦家岂为荣其身青山无逸人毎国大觉贫若作进退尔惟旗鼔若断首尾尔惟常蛇若戮鲸鲵尔惟干将若拯沈溺尔惟巨舰本朝范仲淹与韩琦必欲收复灵夏边上谣曰军中有一韩西贼闻之心胆寒军中有一范西贼闻之惊破胆四海以公之用舍一时为国之安危徂徕鲁东山而先生非隠者也其仕尝位于朝矣然鲁人不称其官而称其徳以为徂徕鲁之望先生鲁人之所尊名之曰徂徕先生者鲁人之志也凡徇私者皆指笑之曰你一个包家见贪污者曰你一个司马家契丹尤畏韩魏公名凡使契丹及来使者必问韩魏公安否熈宁元丰间士大夫论天下贤者必曰君实景仁士如稻苗待公秧临流不度公为航温公没京师民画其像刻印鬻之家置一本饮食必祝焉四方皆遣人购之京师时画工有致富者辽人夏人遣使入朝与吾使至彼国者彼必问公起居施之事实则可以惨舒四方之人见之笔墨则可以照耀万世之下魏舒谓冦莱公曰盛刺不复还留为山家之寳如日出时眠者皆作如雷震时蛰者皆动吏民瞻师尹之仪型中外识汉相之风采凡令中外执事膂力之毕陈视吾一二老臣进退以为节卿若无事而引去人将相顾而自疑朕惟朝廷之盛衰常以辅相为轻重若根本强固则精神折冲故荐吕臣奉己而不在民则晋文无复忧色汲长孺直諌而守死节则淮南为之寝谋朕思得其人付之以政使天下闻风而心服则人主无为而日尊国以得人而强如勐兽之卫藜藿以积贤为寳如珠玉之茂山川湛然无营物自蒙利故崔公发议则淄青慙服知朝廷之有人蜀使抗词则孙权回顾叹张昭之不在神宗崩公赴阙临卫士见公入皆以手加额曰此司马相公也民遮道唿曰公无归洛留相天子活百姓所在数千人聚观之杨绾当朝天下喜儿童诵君实走卒知司马范仲淹知开封京师谣言曰朝廷无忧有范君京师无事有希文范仲淹卒天下想闻风采贤士大夫以不获出其门为耻下至里巷及逺方皆知其名天不生仲尼万古如长夜不足轻重经焉能为有焉能为亡子过我门而不入我室我不憾焉者其惟乡原乎婴儿伤人而被伤者不以为怨侏儒嘲人而获嘲者不以为辱史汉高论功行封欲以曹参为第一鄂千秋曰虽无曹参等百数何缺于汉譬如禽兽得其善言不足喜恶言不足怒也居前不能令人轾居后不能令人轩不知贬毁之于己犹蚊虻之一过也𫝊记鸿鹄一举千里所恃六翮耳背上之毛腹下之毳益一把飞不为加高损一把飞不为加下牛之一毛生既无益死亦何损集生无益于事死无损于数生无益于一毛死何异于腐䑕一缕鸿毛天地中虽有若无经折其右肱虽左股在岂足用乎子曰诵诗三百授之以政不逹使于四方不能専对虽多亦奚以为子庶羞百品杂进于盘几而咽不下无为于贵馔矣抱璧而行乞无为于贵寳矣堂谿空见韩侯昭曰今有白玉巵而无当君渇将何以饮君曰以瓦巵金弧玉絃无激矢之能土饭瓦胾不疗于饥玉屑盈匣不可琢为圭璋剉丝满箧不可织为绮绶虽多亦奚以为也史赵括徒能读其父书传不知合变也吴伐齐子胥曰得志于齐犹获石田无所用兵不完利与空手同甲不坚密与袒裼同弩不可以及逺与短兵同射不能中与无矢同中不能入与无镞同夫全赵之时武力鼎士袪服丛台之下者一旦成市而不能止幽王之湛患淮南连山东之侠死士盈朝而不能还厉王之西也李善淹贯古今不能缀辞故人号书簏桓温曰昔刘景升有千斤大牛噉刍豆十倍于常牛负重致逺曽不若一羸牸矢虽注不射刀虽举不击矟虽利不刺傅迪好广读书而不解其义刘栁曰卿读书而无所解可谓书簏矣𫝊记无刄之兵不毒之虫无能为也骈指在手必假力于千钧附赘居身非广形于七尺镂冰为璧不可得而用也画地为饼不可得而食也陶犬无守夜之益瓦鸡无司晨之警集剑镂七星非有司天之用缣图五岳宁识崇朝之云是知䇿彼泥龙不能令其逐日乘斯流马安可使其奔电干将之刄未磨𤓰匏不能伤箆簬之机不发鲁缟不能穿薄戍绵幂无异蛛蝥之网弱卒细甲无异螳蜋之卫玉巵无当虽寳非用有声之玉无颣之珠不置于佩服掌握之间皆非其所有本朝使天而雨珠寒者不得以为𥜗使天而雨玉饥者不得以为粟矜式经万邦作式君子是则是效文武吉甫万邦为宪百辟为宪文武是宪式是百辟四方其训之百辟其刑之君子动而世为天下道行而世为天下法言而世为天下则后世以为楷见而民莫不敬言而民莫不信行而民莫不说子思之母死于卫柳若谓子思曰子圣人之后也四方于子乎观礼徳义可尊作事可法容止可观进退可度以临其民是以其民畏而爱之则而象之子使诸大夫国人皆有所矜式规矩方员之至也端而言端而动一可以为法则规者所以圆万物矩者所以方万物史能为人则者不为人下矣孔子为中都宰一年四方皆则之天下模楷李元礼经为人师行为人表士之模楷国之桢干贾彪在京师与郭林宗为谈论之首一言一行天下以为准的殷浩为风流宗吐言则为训辞涖世则为物轨陈仲举言为士则行为世范张湛详言正色三辅以为仪表庾亮端委庙堂百僚准则魏舒堂堂人之领袖𫝊记师范亿载规模万古集作范后昆立行可模置言成范百代之仪表千年之领袖行为时领袖言作世蓍龟清能律贪夫言为代之轨物行为人之师表万世之标准吐辞为经举足为法爝然为世程羽仪朝廷润色名教如宗庙瑚琏园林鸿鹄虽不常为人用而自然可贵风度可以师长人伦动静可以训齐天下羽仪振鹭黼藻羣龙本朝匹夫而为百世师一言而为天下法是皆有以参天地之化闗盛衰之运表帅经正色率下子帅以正孰敢不正子率马以骥不亦可乎史范宣子让其下皆譲栾黡为汰弗敢违也公孙𢎞用节衣食为百吏先万石君居家子孙在侧虽燕居必冠陈寔在乡闾平心率物清节为百城表耿介为宗臣表委弃经折其右肱虽左股在岂能用乎譬彼壊木疾用无枝朽木不可雕也粪土之墙不可杇也子惠子谓荘子曰吾有大树人谓之樗其大本拥肿而不中绳墨其小枝卷曲而不中规矩立之涂匠者不顾所学者真土梗耳玉屑盈匣不可琢为珪璋剉丝满箧不可织为绮绶虽多亦奚以为也腐木不可以为屋弊单甑糜在旃茵之上虽贪者不搏也史臧纥曰卫侯其言粪土也不可教训一国弃之如遗迹焉亡国之大夫不可以图存败军之将不可以语勇国家弃宪如孤雏腐䑕耳顾视赵戒胡广犹粪土也驽马铅刀不可强扶王戎曰树在道边而多子必苦李也刘舆犹腻也近则汚人𫝊记李台嘏曰韩八座事艺如拆韈线无一条长韩昭凡事如僧剃髪无有寸长吐菓之核弃药之滓粪土同捐集慈父不能爱无益之子仁君不能蓄无用之臣教义所不容绅冕所共弃要领不足以膏齐斧名字不足以汚简墨本在山马在肆过之而不顾者虽日累千万人未为不才与下乘也及至匠石过之而不睨伯乐遇之而不顾而后知其非栋梁之才超逸之足也卧木易成蠧弃花难再春泥沙难振㧞生无益于一毛死何异于腐䑕为人鄙贱经国人不齿也出乡不与士齿屏之逺方终身不齿问子西曰彼哉彼哉子徧国中无与立谈者彼夫曷足称乎大君子之门哉百姓贱之如㑌恶之如鬼吾视子䝉䝉若未视之狗子耳史呉起尝学于曽子其母死起不归曽子薄之而与起絶非子之座陈汤家贫匄贷无节不为州里所称主父偃学长短纵横术㳺齐诸儒相与排摈不容于齐家贫假贷无所得㳺赵燕中山皆莫能厚客甚困韩信家贫无行不得推择为吏子之比我䝉䝉如未视之狗狗䑕不食汝余第五伦少藴借不修威仪以此见轻度尚不修学不为乡里推举晋张载貌丑㳺洛阳市羣女以瓦石投之冢中枯骨何足介意梁尚书虞隲尝为王伟所辱乃唾其面伟曰君不读书不足与语杨钊不学无行为宗党所鄙孙晟素轻冯延已谓人曰金盃玉盌乃贮狗矢乎集扬子撰法言蜀富贵人赍钱十万愿载一名子云不听夫富人无义正如圏中之鹿栏中之牛安得妄载闾阎阘茸名教所絶季绪琐琐何足以云本朝譬之癣疥岂足爬搔推尊经徳輶如毛民鲜克举之我仪图之维仲山甫举之夫子之不可及也犹天之不可阶而升也达巷党人曰大哉孔子博学而无所成名子贡曰夫子其生也荣其死也哀如之何其可及也故虽天子必有尊也言有父也必有先也言有兄也子儒家惟有孟子闳逺㣲妙緼奥难见道则高矣美矣宜若登天然似不可及也天下有逹尊三爵一齿一徳一孔子之谓集大成集大成也者金声而玉振之也自生民以来未有盛于孔子也以予观于夫子贤于尧舜逺矣仲尼之教独尊于千古关百圣而不慙蔽天地而不耻能言之类莫能加也史民奉其君爱之如父母仰之如日月敬之如神明畏之如雷霆犹衣服之有冠冕木水之有本原天下言风流者谓乐广王衍为称首殷浩为风流谈论者所宗器业殆人望也柳顾博学罕所推谢见虞世基曰海内共推一人非吾俦所及也门地人物文学皆当世第一昔孟轲拒杨墨去孔子才二百年愈排二家乃去千余嵗拨衰反正功与齐而力倍之所以过况雄为不少矣集与日月俱悬鬼神争奥孝敬之准式人伦之师友昭昭若三辰之丽乎天滔滔犹四渎之纪于地日月不息师表常尊文章之司命人物之权衡自三代以来风骚之后驱驰屈宋鞭挞扬马千载独步推公一人何蕃入太学二十余年学成行尊诸生推颂不敢与蕃齿自天子至郡邑守长通得祀而徧天下者唯社稷与孔子焉然而社祭谷句龙与弃乃其佐享非其専主又其位所不屋而坛岂如孔子用王者事巍然当座以门人为配自天子而下北面拜跪荐祭进退诚敬礼如亲弟子者句龙弃以功孔子以徳固自有次第哉自古多有以功徳得其位者不得常祀然其祀事皆无如孔子之盛所谓自生民以来未有如夫子者其贤于尧舜者此其效欤昭乎日月不足以为明崒乎泰山不足以为高巍乎天地不足以为容夫子之道闳肆尊显二帝三王无以侔大也坐上无人第二流死而可作当小天下本朝辙之来也于山见终南嵩华之高于水见黄河之大且深于人见欧阳公而犹以为未见太尉也故愿得覩贤人之光耀闻一言以自壮然后可以尽天下之大观而无憾矣圣人之道譬如山海薮泽之奥人之入于中者莫不皆得其所欲韩氏之文之道万世所共尊天下所共𫝊而有也曽子文章衆无有水之江汉星之斗素服经君子不厉而威不言而信有虞氏未施信于民而民信之夏后氏未施敬于民而民敬之何施而得斯于民也古之人一举事而衆皆知其徳之备也子一雀适羿羿必得之威也齐王谓子思曰先生名高于海内吐言则天下之士莫不属耳目伯夷叔齐非于死之日而后有名也天不言而人推高焉地不言而人推厚焉四时不言而百姓期焉史贲诸懐锥刀而天下为勇西施衣褐而天下称美蒲且修缴凫鴈悲鸣逢䝉抚弓虎豹哀嘷陈遵毎至人门曰陈孟公座中莫不震动耿纯尝为东郡太守威信着于卫地东都闻纯入界盗贼九千余人皆诣降大兵不战而还桓氏累世临荆州士民畏之陆机与弟云俱入洛造张华素重其名如旧相识颜真卿三朝旧臣忠直刚烈名重海内人所信服郭子仪位极人臣而衆不疾穷奢极欲而人不非韩愈为京兆尹六军不敢犯法私相谓曰是尚欲烧佛骨何可犯也崔仁师讯诸囚皆曰崔公平恕事无枉滥请速死无一人异辞者杨绾乆积公辅之望及大拜诏下朝野相贺𫝊记齐澣善知今事高仲舒善知古事姚崇曰欲知古事问仲舒欲知今事问齐澣则无败政矣集养由㳺睇而猿号太学诸生推颂不敢与何蕃齿骐骥未驰知有致逺之力干将未割知有剸坚之功本朝胡安定先生弟子散于四方随其人贤愚循循雅饬其言谈举止遇之不问可知为先生弟子其学者相语称先生不问可知为胡公田夫野老皆号公司马相公妇人孺子知其为君实也邵康节常以春秋时行㳺城中士大夫家听其车音倒屣迎致虽儿童仆𨽻皆知欢喜尊敬刻木而为人朝夕而拜之它日析之以为薪犹且忌之望重者无所为而人自服富人之谋利常获世以为福非也富人者信于人素深而服于人素厚所为而莫或害之所欲而莫或非之事未成而衆已先成之矣寳刀匣不见但见龙雀环何曽斩蛟蛇亦未切琅玕胡为穿窬辈见之要领寒蓝田生美璞未琢价连城心服经献子加于人一等矣管仲夺伯氏骈邑三百饭蔬食没齿无怨言颜渊喟然叹曰仰之弥高钻之弥坚瞻之在前忽焉在后子中心恱而诚服也如七十子之服孔子也以佚道使民虽劳不怨以生道杀民虽死不怨杀者立以为仲父而贵戚莫之敢妬也与高国之位而本朝之臣莫之敢恶也与之书社三百而富人莫之敢拒也贵贱长少莫不秩秩然而贵敬之贾琼曰夫子年十五为人师王孝逸先达之傲者也然白首北面岂以年乎敬佩玉音服之无斁史孔子之所严事于周则老子于卫蘧伯玉于齐晏平仲于楚老莱子于郑子产于鲁孟公绰新垣衍谢鲁仲连曰吾今日知先生为天下士也管仲富拟公室有三归反坫齐人不以为侈太史公曰假令晏子而在吾虽为之执鞭所忻慕焉张仪曰此吾在术中而不悟吾不及苏君明矣呉起谓田文曰请与子论功可乎文曰可起曰将三军使士卒乐死敌国不敢谋子孰与起文曰不如子起曰治百官亲万民实府库子孰与起文曰不如子起曰守西河而秦兵不敢东向韩赵宾从子孰与起文曰不如子起曰此三者子皆出吾下而位加吾上何也文曰主少国疑大臣未附百姓不信方是之时属之子乎属之我乎起黙然良乆曰属之子矣匹夫无势化之者七十人梁丘据曰吾至死不及夫子万石君以孝谨闻虽齐鲁诸儒质行皆自以为不及相如至一座尽倾毎读诏书尝叹息曰此圣主也一见决矣王延夀作灵光殿赋后蔡邕亦造此赋未成及见延夀所为遂辍翰陈寔在乡闾平心率物有争讼輙求判正晓谕曲直退无怨者至乃叹曰宁为刑罚所加不为陈君所短卒海内赴者三万余人制衰麻者以百数马援与越人申明旧制以约束之自后骆越奉行马将军故事博闻强记竒逸卓荦吾敬孔文举董允代费祎为尚书令旬日之中事多停滞允叹曰人才力相悬若此非吾所及陈夀撰三国志时人称善夏侯湛时着魏书见夀所作便壊己书王粲才高辨论应机钟繇等为魏卿相至于奏议皆阁笔不能措手司马懿与诸葛亮相距于五丈原对垒百余日㑹亮病卒诸将烧营遁走经日乃行其营垒曰天下竒才也管辂尝谓人曰吾与刘颍川兄弟语时使人神思清发昏不假寐石勒陷京师唿王衍与相见勒甚恱之谓其党曰吾行天下多矣未尝见如此人郭奕高爽于时少所推先见阮咸心醉谢安叹曰朝廷大事所不能决者以谘王公无不立决徐羡之起自布衣又无学术直以志力局度一旦居廊庙朝野推服咸谓有宰臣之望王澄有高名少所推服毎闻卫玠言輙叹息絶倒王衍尤重澄有经澄所题目者衍不敢复言輙云已经平子矣陆云曰君苖见兄文輙欲焚其笔砚石勒曰若遇汉祖当北面事之与韩彭比肩侯景曰吾跨鞍对陈刄石交下了无怖心今见萧公使人自慴柳顾博学罕所推谢见虞世基曰海内多共推此一人非吾侪所及也田承嗣傲浪不轨谓子仪使者曰兹膝不屈于人久矣今为公拜自愈没其言盛行学者仰之如太山北斗李密见太宗不敢仰视退而叹曰真英主也尹思正为大府卿时侯知一亦厉威严吏为语曰不畏侯卿杖秪畏尹卿笔李祐曰吾夜入蔡州擒吴元济未尝心动今日胆落于温御史孙逖典制诰为代言最张九龄视其草欲易一字卒不能也张说曰死姚崇能算生张说吾今日方知才之不及逺矣韩愈于文章慎许可至歌诗独推曰李杜文章在光燄万丈长李密谓徐文逺曰始谓先生儒者不达时事今乃坐决大计何其明也岑文本尝称马周论事援引事类扬㩁古今举要删烦㑹文切理一字不可増亦不可减听之靡靡令人忘倦辛彦之撰新礼沈重名为宿学彦之与重论议重不能抗于是避席而谢之曰辛君所谓金城汤池无可攻之势郭子仪劳回纥皆舍兵下马齐拜曰果吾父也吾侪五人智不及一韦公𫝊记祢衡高论冠世来逰京师诋訿朝士及南见赵戬叹曰鐡则干将莫邪木则椅桐梓漆人则颜冉仲弓元㣲之刘梦得韦楚客㑹于乐天之居因论南朝兴废事各赋诗梦得首唱一挥而成白公曰四人探骊吾子先得其珠其余鳞甲将何为三公罢吟李相读春秋误以叔孙婼敕畧唿为敕晷有小吏曰某縁师受误唿文字闻相公唿婼为婼方悟之耳公曰不然因检释文果敕畧反公大惭号小吏为一字师刘孝标有重名无所与让惟服谢咏置几桉动輙吟咏其文集共君一夜话胜读十年书使人意夺神骇心摧骨惊天下进士望风戁畏以为瑞人神士朗出天外不可梯接望门不敢造衡湘以南为进士者皆以子厚为师其经承子厚口讲指画为文词者悉有法度可观曽经圣人手议论安敢到所闻昔已多所得今过前万不试而一出焉犹为当世甚重若使幸得出于十二三则巍然为伟人与世无穷其可涯也观其掉鞅于艺术之场㳺刄乎文翰之林风雨生于笔札云雾发于简牍左右圜视朋侪拱手甚可壮也观徽容而敬闻嘉话而慕作冰柱雪车二诗出卢仝孟郊右樊宗师为独拜取卷开读喜叹入骨岂独书绅可以铭心本朝衆工让口无敢先孔明与司马宣王对垒不能取尺寸地宣王受其巾帼之辱而不敢出兵其已死按行军垒犹曰天下竒材也欲知君得人失者亦称善擅场推老手温公退居洛阳毎论当世人物必曰吕献可之先见范景仁之勇决皆予所不及心诚服之景仰经我思古人实获我心高山仰止景行行止泰山巖巖鲁邦所瞻固愿闻名于将命者日月星辰民所瞻仰也景行先哲子君子若华山松栢既多望之自不知厌史太史公曰余读孔子书想见其为人适鲁观仲尼庙堂车服礼器诸生以时习礼其家余低回留之不能去窃伏海滨闻暴公子威名旧矣讲闻高谊之日乆矣窃高下风之行陈蕃周举相谓曰时月之间不见黄生则鄙吝之萌复存乎心李膺与郭林宗泛舟洛水之上望之者以为仙舟朝野翕然谓之一世龙门后进之士莫不景慕放效宋纎沈静不与世交隠居南山太守杨宣画其象于阁上出入视之酒泉太守马岌具威仪造焉纎不见岌叹曰吾今知先生人中之龙也陆象先尝曰季真清谈风流吾一日不见则鄙吝生矣房琯毎见徳秀叹曰见紫芝眉宇使人名利之心都尽苏源明常语人曰吾不幸生衰俗所不耻者识元紫芝也仰之如太山北斗𫝊记夫山万人之所观仰集后世仰末照所恨不见之犹如仰昭回管鲍乆已死何人继其踪五云多处是三台羽仪之拜日月以数朝廷之士引颈东望若景星鳯凰之始见也争先覩之为快瞻仰徳宇高踰嵩岱四岳仰维嵩之高健笔高科早絶伦后来无不揖芳尘饱闻声名渇见风采四渎宗海衆星拱天洗心瞻仰天汉弥高生不用万户侯但愿一识韩荆州何令人景慕一至于此本朝惟门墙之高未始得望故竿牍之䙝无容自通如其仰望之勤未始须臾之间逖懐英俊之并逰恨无羽翮而飞肉白云在天引领何及敬畏经岂不尔思畏子不敢郕人有其兄死而不为缞者闻子臯将为郕宰遂为缞子李景让为御史大夫大臣贵戚看街楼皆泥之畏其纠弹史晋士㑹将中军晋国之盗逃奔于秦十人而从一人者宁力不胜而智不足耶畏之也郭解出入人皆避之胡人不敢南下而牧马士不敢弯弓而报怨正衣冠立于朝廷而羣臣莫敢言浮说长孺矜焉燕之初入齐闻昼邑人王蠋贤令军中曰环画邑三十里无入以王蠋之故也匈奴竟郅都死不近鴈门威王曰吾臣有檀子者使守南城则楚人不敢为冦泗上十二诸侯皆来朝吾臣有盻子者使守高唐则赵人不敢东渔于河吾吏有黔夫者使守徐州则燕人祭北门赵人祭西门徙而从者七千余家吾臣有种首者使备盗贼则道不拾遗项羽召见诸侯将诸侯将入辕门无不膝行而前莫敢仰视李牧为将居代鴈门单于闻之大率衆来入李牧多为竒阵张左右翼击之大破杀匈奴十余万骑单于奔走十余嵗不敢近赵边诸吕惮朱虚侯虽大臣皆依朱虚侯诸吕欲为乱畏大臣绛灌等未敢发汉天子我丈人行也李膺为度辽将军膺到边羌戎皆望风畏服先所掠男女悉诣塞下送还之韩韶为嬴长贼闻其贤相戒不敢入嬴境宦人黄皓畏董允不敢为非终允之世皓位不过黄门丞张华尽忠帝室弥缝遗阙贾后虽凶险犹知敬重数年之间虽闇主在上而朝野安静华等之功也王毛仲有婚事上谓宰相曰卿等宜与逹官悉诣其第既而日中客未敢举筯待璟乆之方至淮南大将王韶欲自为留后令将士推己知军事且欲大掠韩滉遣使谓之曰汝敢为乱吾即日全军渡江诛汝矣韶等惧止上闻之喜谓李泌曰滉不惟安江东又能安淮南真大臣之器卿可谓知人孙期事母至孝黄巾贼起过期里陌相约不犯卓王孙为具召临卭令王吉及司马长卿令既至日中司马长卿谢病不能临临卭令不敢尝食身自迎相如相如不得已而强往一坐尽倾尹翁归拜东海太守之官过辞廷尉于定国定国欲属託邑子两人终日不敢见乃谓邑子曰此贤将汝不任事也又不可干以私坐者皆属目卑下之淮南王谋反惮黯曰黯好直谏守节死义至说公孙𢎞等如发䝉耳姜诗事母至孝赤眉散经诗里弛兵而过曰惊大孝必触鬼神许劭为武功太守徐璆甚敬之府中闻子将为吏莫不改操饰行同郡袁绍去濮阳令归车从甚盛将入郡界乃谢遣宾客曰吾舆服岂可使许子将见遂以单车归家桓典为御史无所回避京师为之语曰行行且止避骢马御史有盗牛者主得之盗请罪曰刑戮是甘乞不使王彦方知也黄巾贼数万人见郑𤣥皆拜相约不敢入县境孔融深敬郑𤣥屣履造门造髙密县为𤣥特立一乡曰郑公乡彭脩为州从事时贼张子林等数百人作乱贼素闻其恩信即降曰自为彭君故降不为太守服也袁闳投迹深林潜身十八年黄巾贼起攻没郡县百姓惊散闳诵经不移贼相约语不入其闾乡人就闳避难皆得全免周访智勇过人闻王敦有不臣之心常切齿敦虽懐逆谋故终访之世不敢为非荀巨伯逺看友人疾值冦来攻郡羣相谓曰我辈无义之衆而入有义之国遂班师而还一郡并获全裴令公目夏侯太初肃肃如入廊庙中不修敬而人自敬宋璟尝侍宴在下坐张易之兄弟皆为列卿素畏于璟虚位揖璟曰公第一人何乃下座王敦乆懐逆乱畏祖逖不敢发谢安欲使王献之题太极殿榜而难言之试谓曰魏时凌云殿榜未题而匠者误钉之不可下乃使韦仲将悬橙书之献之揣知其㫖正色曰仲将魏之大臣宁有此事使其若此有以知魏徳之不长安遂不之逼王敦素惮周顗毎见顗面热虽值冬月扇面手不得休梁顾恊少清介有志操初为廷尉正冬服单薄寺卿蔡法度欲解襦与之惮其清严不敢发口谓人曰我愿解身上襦与顾郎顾郎难衣食者竟不敢以遗之范叔孙周穷济急乡曲贵其义行无有唿其名者司空图居王官谷时冦盗所过残暴独不入士人依以避难明皇尝猎苑中或大张乐稍过差必视左右曰韩休知否来瑱北收河洛屡摧贼阵贼号为来嚼鐡李灵曜据汴州公私财赋一皆遏絶独子仪封币经其境莫敢留之必持兵卫送其为豺狼所服如此段秀实为泾州刺史三四年间吐蕃不敢犯塞黄巢作乱郑棨为庐州刺史移檄无犯州境巢为敛兵州独完嵗满去赢钱千缗藏府库后它盗终不犯郑使君钱权戚缩气传记四坐为之改容刘整居家奢丽谓人曰纱谷吾之常服耳遇蔡子在坐而终日不自安集侦谍不敢东窥驼马不敢南牧千乘为之轼庐将敬涤耳以听玉音四座皆辟易夷落遥知真汉相争来屈膝看仪形曹操不敢以兵强輙进孙权不敢以境阔妄动彼相之力焉黠吏偏惊隼贪夫辄避骢一坐凛生寒崔徐迹未朽千载揖风波亲宾改旧观僮仆生新敬苍鹰独立时恶鸟不敢飞悬三公不敢吏日月垂于方寸不求不欺于人而人不忍欺矣本朝范仲淹在延安夏人闻之相戒曰无以延州为意今小范老子胷中自有数万甲兵不比大范老子可欺也司马温公为相辽人敕其边吏曰中国相司马矣谨无生事开边隙文潞公在朝契丹使耶律永昌刘霄来聘使者入觐望见公殿门外却立改容曰此文潞公耶所谓以徳服人者傅钦之欲见陈师道知其贫甚因懐金餽之及覩其貌听其议论竟不敢以出口姦凶与佞媚胆破骨亦惊里中少年闻其謦欬之声往往逃匿若匿而不及则俯首恐愧奋须抵几走羣纎兮闻名见像已疠痁兮不仁者不敢至其墙不义者不敢过其门耿然如秋霜夏日不可狎翫向来一瓣香敬为曽南丰盛徳于今丈人行睎慕子孟子曰乃所愿则学孔子也夫子步亦步夫子趋亦趋夫子驰亦驰昔颜常睎夫子矣正考甫常睎尹吉甫矣公子奚斯常睎正考甫矣衣冠礼义所自出也故圣贤景慕焉史季札曰札虽不才愿附于子臧以无失节燕齐之间皆为栾布立社号曰栾公社石庆为齐相举齐国皆慕其行为立石相祠鲍宣下廷尉博士弟子王咸举幡太学下曰欲救鲍司𨽻者㑹此诸生㑹者千余人陈遵居长安近臣贵戚皆贵重之牧守当之官及郡国豪杰至京师者莫不相因到遵门所到衣冠懐之惟恐在后司马相如慕蔺相如之为人更名相如雄家贫嗜酒有好事者载酒殽从㳺学自闗以东莫不延颈愿交郭林宗遇雨巾一角垫时人乃故折巾一角以为林宗巾其见慕如此张霸博覧五经诸生孙林刘固段着等慕之皆市宅其旁以就学焉李膺性简亢无所交接南阳樊陵求为门徒荀爽尝谒膺因为其御既还喜曰今日乃得御李君矣其见慕如此蔡邕以经籍去圣已乆文字多谬乃自书于碑使工雕刻太学门外后儒晩学咸取正焉及碑始立其观及摹写者车骑日千余两填塞街陌士有被其容接者名为登龙门卓茂性寛仁乡党故旧虽行能与茂不同而皆爱慕欣欣焉阮修字宣子居贫四十未有室王敦等敛钱为婚皆名士也时慕之者求入钱而不得谢安本能为洛下书生咏有鼻疾故其音浊名流爱其咏而弗能及或掩鼻以效之习凿齿为桓温荆州主簿时语曰三十年看儒书不如一诣习主簿谢鲲为王敦长史时王澄在敦坐见鲲谈语无倦唯叹谢长史可与言都不盼敦为人所慕如此郄超死之日贵贱操笔为诔者四十余人其为物所宗如此晋陶潜江州刺史王𢎞欲识之不能致潜尝往庐山𢎞令潜故人龎通之赍酒具于半道要之及至欣然共饮独孤信为秦州刺史日暮驰马入秦州城其帽㣲侧诘旦而吏人有戴帽者咸慕信而侧帽焉南史任昉为中丞簪裾辐凑预其宴者号为龙门逰阳城逺近慕其行来学者迹接于道唐贺知章美谈笑陆象先知章之族姑子与知章甚厚谓人曰贺兄可谓风流之士一日不见贺兄则鄙吝生矣李华为元徳秀墓碑颜真卿李阳氷篆额后人争摸写号为三絶碑公卿大臣家碑不得公权手笔者人以为不孝远方入贡皆别署货具曰此购柳书卢知猷善书一落简翰人皆模倣刘义闻韩愈接天下士徒步归之大歴中杨琯为相徳望日崇天下雅正之士争趋其门有自数千里来者𫝊记王勃所至请託为文金帛丰积人谓之心织笔耕江伟善书人得其手疏莫不藏之以为寳白傅𦵏龙门山四方过者必奠酒冢前方丈之土常成泥泞白乐天应宏词赋考落登科之人赋并无闻白公之赋𫝊于天下师其徳业可以治国字人慕其风范可以激贪厉俗集吾希段干木偃息藩魏君吾慕鲁仲连谈笑却秦军着论准过秦作赋拟子虚王仲舒家江南读书着文其誉蔼郁当时名公皆折官位辈行愿为交柰何李膺之上士思就田文之下客李邕求识面王翰愿卜隣衡湘以南为进士者皆以子厚为师其经承子厚口讲指画为文词者悉有法度可观名声大振一时皆慕与之交诸公要人争欲令出我门下交口荐誉之凡四方奔走之士思欲修容于辕门之外蹑履于油幢之间譬之涉蓬瀛登崑阆不可得而进也常愿操篲医门掬熘兰室良辰不与夙志多违鸾鳯把梓举集其门时贤隽人结辕在门今日见名如见面尘埃壁上破牕前木朝王禹偁尝云吾若生元和从事于李绛崔羣间斯无愧矣邵康节居洛士人之道路者有不入公府而必之先生之庐短章醉墨落笔争为人所𫝊示天下之士闻其名而慕见所𫝊而喜往揖其貌而竦听其论而惊以服乆与其居而不能舍以去也沈警美风调吟咏为梁常侍毎公卿宴集必致骑邀之当时为之语曰𤣥机在席倾倒宾客天下之士得一识面者退夸于人以为荣至于㳺谈布衣之贱往往窃託门下之名欲过叔度留终日未出鲁山空此生人人愿得出君门文潞公以太尉留守西都时富韩公以司徒致仕潞公集洛中年徳髙者为耆英㑹独司马温公年未及七十潞公素重其人用唐九老狄兼谟故事请入㑹温公辞以晩进不敢班文富二公之后潞公不从东坡出知杭州道由南京后山时为徐州教授告徐州守孙觉愿往见而觉不之许乃托疾谒告来南京送别同舟下至宿而归学者非韩不学寡和子和之寡者清庙之歌一唱而三叹也史宋玉对楚王曰其曲弥高其和弥寡客有歌于郢中者为阳春白雪国中属而和者数十人而已引商刻角杂以流徴国中属而和者不过数人是其曲弥高其和弥寡絶唱幽踪乆无嗣音北海天逸孤音少和阳春之曲和者必寡集阳春无和者南荆有寡和之歌唱繁而和寡清歌寡和于郢路本朝窈眇文章宜寡和峥嵘肝肺亦交难阳春白雪和者少阳春白雪分吞声退听史苏君之时仪何敢言且苏君在仪宁渠能耶孔子为春秋子夏之徒不能賛一辞须贾曰不意君能自致于青云之上贾不敢复读天下之书不敢复与天下之事班扬韬笔仲舒结舌魑魅乘夜争出见日自消集金石寝声匏竹屏气王豹辍讴卫无所措其邪郑无所容其淫绵驹结舌而䘮精王豹杜口而失色虞公辍声而止歌甯子敛手而叹息毛嫱鄣袂不足程式西施掩面比之无色戴凭遥避席祖逖后施鞭本朝阳春白雪分吞声称颂经有匪君子如金如钖如圭如璧追琢其章金玉其相子宜为国老矢口而成言肆笔而成书命世亚圣之大才史齐圣广渊明允笃诚忠肃恭懿宣慈惠和羊舌肸之下祈午张趯籍谈女齐梁丙张骼辅乐苖贲皇皆诸侯之选也文能附衆武能威敌名实纯粹聪以知逺明以察㣲虽甚盛徳无以加矣诸君誉之皆不容口位冠羣臣声施后世静渊以有谋疏通而知事诸公翕然称郑荘二君之所称颂可着庙堂刘向称仲舒王佐之才虽伊吕无以加实羽翮之美用非徒腹背之毛也淑质贞亮英才卓砾魏孝文曰上马能击贼下马作露板惟傅修期耳谢安曰裒虽不言而四时之气亦备矣文贯九功武经七徳桓荣祖曰昔曹公父子上马横槊下马谈咏此于天下可不负饮食矣江智渊少有操行沈懐文毎称之曰人所应有尽有人所应无尽无者其惟江智渊乎虞世南卒上尝称世南有五絶一徳行二忠直三博学四文辞五书翰员半千称张鷟文辞犹青铜钱万选万中明玉美珠求之可得如陈国范人中之寳不可得也宋公齐丘造国手也功可象于图画徳可刻于金石声可託于絃管名可留于竹帛集腾跨百辟孤絶一人言炳丹青道润金璧玉质幼章金声夙振直干百㝷澄波千顷辞同锦肆心同学府风仪与秋月齐明音徽与春云等润含辰象之秀徳体河岳之上灵气藴风云身负日月如攀珠树徒仰照车之辉若践玉田不知照庑之价道恊神交黄石授帝师之畧徳由天纵白云降王辅之精折冲千里鲁连谈笑之功师表一时郭泰人伦之至三千运北击舜海以逰鳞九万图南望尧云而矫翼羽仪百代掩梁窦以霞鶱钟鼎一时罩袁扬而岳立言泉潄逈惊瀑布以飞澜文江淡清含濯锦而翻浪飞英鳯穴藻五色以凝华濯颕龙泉漏九重而毓润心波湛汉泳精魄于黄陂情岳干天韫风云于嵇巘疏干激派龙门开竹箭之波镇地横基鹄翅恃莲花之岭腾澜浴景濬灵派以含珠擢干捎云翊高岩而耸桂玉润金声兰薫桂馥垂秋实于翰林绚春花于文苑清规湛秀照月旦而雕谈素论凝𤣥开夜光于妙辨谈丛散馥韬干气于九兰笔海流涛骇洪波于八水学如猗顿之富文如清庙之乐气岸遥凌豪士前风流肯落他人后浩荡深谋喷江海纵横逸气走风雷吐言遗珠玉落笔回风霜舒文振頽波秉徳冠彛伦幼而擢陵苕之秀长而成清庙之器羣伦月旦咸以第一流处之仁鳞智龙为瑞一辰未若君子瑞于天伦文雅闗西族衣冠赵北都有声真汉相无颣胜隋珠金石高韵珪璋徳容宵语途话琴书调谑一出于文章凝为和兮聚五福发为春兮消六沴以孝友肥其身以仁信羶其行言行谨直风操端荘肃然礼容清庙之器降自天和立为人杰沈断大事奋扬竒谋器得天爵文为国华行有根源辞无枝叶玉立不倚金叩有声严重有大臣之体温雅秉君子之文金璧其操鸾鳯其姿器宇甚宏衣冠甚伟寡言正色人望而敬之燕逰觞咏之间则其貌温然如春其心油然如云气蒸云梦泽波撼岳阳城伯仲之间见伊吕指挥若定失萧曹学业醇儒富词华哲匠能词源倒流三崃水笔阵独扫千人军词华倾后辈风雅蔼孤鶱读书破万卷下笔如有神异材应间出爽气必殊伦清高金茎露正直朱丝絃郑公瑚琏器华岳金天晶情穷造化理学贯天人际道为诗书重名因赋颂雄金钟大镛在东序冰壶玉衡悬清秋心轻马融帐筹夺子房帷秀发幽岩电清澄隘岸陂盛气河包济贞姿岳柱天颂其声闻其谣如金石之永播也确然金石不足以为贞淡然冰玉不足以为洁秉义植信高蹈于世洁乎瑾瑜不足为其贞芬乎兰不足为其秀清似匣中镜直如琴上丝溟渤于文场嵩华于朝右身行圣人之道口吐圣人之言立身百行足为文六艺全雷霆驱号令星斗焕文章䑛笔和鈆欺贾马讃公论道鄙萧曹山秀扶英气川流入妙思盛徳大功直笔实光于简䇿清节细行祝史不愧于神明夷险一贯忠劳两兼云朗镜开匣月寒冰在壶白圭无玷朱絃有声二十八宿罗心胷名将日月同时朽身是山河应数生讥诮经既㣲且尔勇伊何为犹将多尔居徒几何哀今之人胡为虺蜴危而不持颠而不扶则将焉用彼相矣斗筲之人何足算也原壤夷俟子曰幼而不逊弟长而无述焉老而不死是为贼子神禅其辞禹行而舜趋是子张氏之贱儒也正其衣冠齐其颜色嘿然而终日不言是子夏氏之贱儒也偷懦惮事无亷耻而嗜饮食是子㳺氏之贱儒也史鲍荘子之智不如葵葵犹能卫其足国之蠧也郭最曰子殿国师齐之辱也长木之毙无不标也国狗之瘈无不噬也三晋之大臣不如邹鲁之仆妾张耳陈余始相然信以死及争权卒相灭殆与泰伯延陵季子异矣鼎足不强栋干㣲挠灌夫骂李贤曰平生毁程不职不值一钱今日乃效儿女曹呫嗫耳语匹夫之勇妇人之仁也有负俗之累宁能为石人耶古者富贵而名磨灭不可胜纪惟倜傥非常之人称焉贾诩曰刘表平世之三公也不见事变多疑无决无能为也孔子曰吾闻鲍叔之进管仲子皮之进子产未闻管仲子产有所进也崔瑗曰此譬犹儿妾屏语耳曹爽进用丁谧何晏邓飏等于时谤书谓台中有三狗岂可以白面少年当之苻坚闻桓温废立曰六十之叟举动如此将何以自容于四海乎桓荣祖曰昔曹公父子上马横槊下马谈咏此于天下可不负饮食矣君辈无自全之技何异犬羊乎禇渊为司徒渊入朝以腰扇障日征敌功曹刘祥从侧过曰作如此举止羞面见人扇障何益陆机着辨亡之论无救河桥之败养由基射穿七札不济鄢陵之师此已然之明效也袁谊为苏州刺史自以其先自宋太尉淑以来尽忠帝室谓琅琊王氏虽奕世台鼎而为歴代佐命耻与为比尝曰所贵于名家者为其世笃忠贞才行相继故也彼鬻婚姻求利禄者又乌足贵乎时人是其言气夺算尽不有人祸则当鬼诛其未得之也则以趋竞为心既得之也则以容黙为事中宗宴近臣国子祭酒祝钦明自请作八风舞卢藏用曰五经扫地尽矣韩思彦曰武子有马癖君有誉儿癖王家癖何多耶周颙字彦伦隠居蒋山出为临海令还罢都欲㳺旧居孔稚圭作北山移文以讥之曰钟山之英草堂之灵驰烟驿露勒移山庭出则为宗族患入则为乡里忧小人之行也杨炯常唿朝士为麒麟楦或嘲之曰今假弄麒麟者修饰其形覆之驴上宛然异物及去其皮还是驴耳五尺童子犹知调笑者矣虚无之谈无异春蛙秋蝉聒耳而已集緑衣虽多无贵于色邪径虽利无尚于直生为世笑死为愚鬼勐虎虽云恶亦各有匹侪羣行深谷间百兽望风低身食黄熊父子食赤豹麛择肉于熊罴肯视兎与狸正昼当谷眠眼有百歩威自矜无当对气性纵以垂朝怒杀其子暮还食其妃匹侪四散走勐虎还孤栖狐鸣门四旁乌鹊从噪之出逐猴入居虎不知所归谁云勐虎恶中路正悲啼豹来衔其尾熊来攫其頥勐虎死不辞但慙前所为虎儿无助死况如汝细㣲故当结以信亲当结以私亲故且不保人谁信汝为秦爱纷奢人亦各念其家柰何取之尽锱铢用之如泥沙使负栋之柱多于南畆之农夫架梁之椽多于机上之工女钉头磷磷多于在庾之粟粒瓦缝参差多于周身之布缕直栏横槛多于九土之城郭管絃呕哑多于市人之言语跳踯虽云高意不离泞淖鸣声相唿和无理祗取閙夫今之人务利而违道其学问以之取名致官而已得一名获一位则弃其业而役役于时权者之门故其事业功徳日以怠月以削老而益昏死而遂亡翳暗生可耻束缚死无名清居市不为市之道然而居朝廷居庠序乡党以士大夫自名者反争为之不已悲夫清非异于市人也鹰隼仪刑蝼蚁心虽能戾天何足贵童騃无知凶嚚有素虽借祖父之宠曽㣲分寸之劳丈夫不立义岂如鸟兽情枭音不悛鸱张益炽人情共弃国典不容难将一人手掩得天下目自元和以来有元白诗者纎艳不逞非荘士雅人所为其所破壊流于民间疏于屋壁子父女母交口教授淫言媟语冬寒夏热入人肌骨不可除去紫绶公卿今放旷白头郎吏尚留连本朝已分将身死势权恶名磨㓕几何年想见魂魄千秋后却悔初无二顷田汲黯不居中似非朝廷美常怪刘伶死便埋岂伊忘死未忘骸乌鸢夺得与蝼蚁谁信先生无此懐毕竟英雄谁得似脐脂自照不须灯莫对黄鹞施爪嘴跨歴商周看盛衰欲将齿髪鬭蛇龟空餐云母连山尽不见蟠桃着子时世上小人多忌讳闻望经君子万夫之望有无穷之闻旧有令闻造民大誉令闻令望鹤鸣于九臯声闻于天是以有誉处兮闻于四国声名洋溢乎中国施及蛮貊蚤有誉于天下也在邦必闻在家必闻子死有万世之名令闻广誉施于身所以不愿人之文绣也名声若日月名声之部发于天地之间岂不如日月雷霆哉史生有令闻令名徳之舆也恕思以明徳令名载而行之名与天壤相敝管仲名高天下为令闻嘉誉以声之陆贾㳺公卿间名声籍甚声闻梁楚间名誉日广四皓采荣于商山声薫天地祭彤威詟北方声行海表葛龚以善文记知名名侔于父兄令闻令望必与此山俱𫝊谢安虽处衡门其名犹出万之右自然有公辅之望少而流声长而垂名以雅望获海内盛名器业殆人望也江淮草木亦知尔威名卢尚书海内大儒之望也声出区宇名流海内集齐名字于天地并光明于列星名声若日照四海徳誉配天名声着而日延布名乎天下声盈塞于天渊考四海而为隽当中叶而擅名流千载之英声英名擅八区流声馥秋兰扬声紫名播天壤间髙名动京师天下皆借借名与此山俱名声岂浪垂养声誉于衆多之口名声照四海宜乎从事于是府而流声着实于朝天也赫然千载徳誉愈尊厥声赫赫满华遍貊自始仕以至没世未尝无闻焉如金玉在佩动而有声翩翩有声名流袭兰麝才名天下首声价金应敌声外金祯姓字时声气朗彻髙韵冠于一时名声四驰速如羽檄芒刄愈出素风𫝊竹帛髙价骋琳琅名声逼扬马名声动四夷声名之垂星斗之光茂实葳㽔荣声洋溢颂声满江海古今流不竭入海际天知公徳音擅美一时流誉千载名飞天京何以得此声于天壤之间名与日月悬荣闻日流名垂星斗声殚天地本朝宋州临汴水公操之誉日与南方之舟造京师名与谪仙髙名重没犹存先声经成人有其兄死而不为衰者闻子臯将为成宰遂为衰史晋命士㑹将中军且为太傅于是晋国之盗逃奔于秦时兾州饥荒盗贼羣起滂按察之登车揽辔慨然有澄清天下之志至州境守令自知赃污望风解印绶去集预𫝊借借新京兆青史无劳数赵张实未至而声先驰剑拔蛟知断弓鸣虎自开声如飇驰先诏而至吏人畏服男女相贺所谓先声后实者岂惟兵用之然虽士亦然方今由州郡抵有司求进士者嵗数百人咸多为文辞道今古角夸丽务富厚有司一朝而受者几千万言读不能十一即偃仰疲耗目眩而不欲视心废而不欲营如此而曰吾能不遗士者伪也唯声先焉者读至其文辞心目必専以故少不胜本朝朱轮未及郊清风已先驰号令耸毛羽先声落虚絃无闻经四十五十而无闻焉斯亦不足畏也已齐景公有马千驷死之日民无徳而称焉君子疾没世而名不称焉史大将军至尊重而天下之贤大夫毋称也非世所指名古者富贵而名磨灭者不可胜记懐道无闻委身草芥集坟土未干身名俱灭身死无名谥为至愚取信经人不间于其父母昆弟之言言忠信行笃敬虽蛮貊之邦行矣子孔子厄于陈蔡七日不食子贡籴于野人得米一石焉颜回仲由炊之有埃墨堕饭中颜回取而食之子贡见之不恱以为窃食也入问孔子孔子曰吾信回之为人乆矣虽汝有闻弗以疑之其或者必有故乎召颜回问之对曰向有埃墨堕饭中欲置之则不洁欲弃之则可惜回即食之颜回出孔子顾谓二三子曰吾之信回乆矣非特今日也其言于人也无所不信曽参也偃然如固有之而天下不称贪焉史晋叔向曰祁大夫外举不弃雠内举不失亲其独遗我乎羊祜与陆抗相对抗尝病祜馈之药抗服之无疑心人多谏抗曰羊祜岂酖人者君子谓祁奚能举善称其雠不为谄立其子不为誉举其偏不为党小邾射以句绎来奔曰使季路要我吾无盟矣季康子曰千乗之国不信其盟而信子之言子何辱也一字之褒踰华衮之赠片言之贬过市朝之挞苏秦相燕燕人恶之于王王按剑而怒食以駃騠白圭显于中山中山人恶之于魏文侯投之以夜光之璧何则两主二臣剖心折肝相信岂移于浮辞哉得黄金百斤不如季布一诺二荀论説乆而益信得刘公一纸书贤于十部从事上官桀党与有谮霍光者上怒輙曰大将军忠臣先帝所属以辅朕身敢有毁者坐之自是桀等不敢复言黄琼薨将𦵏四方逺近名士㑹者六七千人徐穉往弔之进酧哀哭而去人莫知者诸名士推问䘮宰曰先时有一书生来衣麄薄而哭之哀不记姓氏衆曰必徐孺子也吴主假太常潘濬节度使讨五溪蛮濬姨兄蒋琬为诸葛亮长史衡旍奏濬遣宻使与琬相闻欲有自託之计吴王曰承明不为此也庞晃等短髙颎于上上怒皆黜之因谓颎曰独孤公犹镜也毎被磨莹皎然益明世民谓尉迟敬徳曰公心如山岳虽积金至斗知公不移李纬为户部尚书有自京师来者上问𤣥龄何言对曰𤣥龄闻李纬拜尚书但闻李纬美须鬓帝遽改除纬为洛州刺史夏官侍郎李昭徳宻言于太后曰魏王承嗣权太重承嗣亦毁昭徳于太后太后曰吾任昭徳始得安眠周太祖推心委任苏绰而无间言太祖或出㳺常预署空纸以授绰若须处分则随事施行及还启之而已魏武法尚峻令云京城有变九卿各居其府其后严才作乱与其徒属数千人攻左掖门魏武登铜雀台逺望无敢救者时王修为奉常闻变召车马未至便将官属步至宫门魏武望见之曰彼来者必王修乎权倾天下而朝不忌功盖一世而主不疑一言之重订千金𫝊记卫灵公与夫人夜坐闻有车声至阙而息过又闻车声夫人曰此必是蘧伯玉公曰何以知之曰妾闻礼下公门式路马今蘧伯玉贤者也必不以暗昧失礼公令人视之果如斯言集杀青无兼两之宜薏苡起懐珠之谤片辞贵白璧一诺轻黄金斯言胜金玉佩服无失坠唯君饮冰心可酌贪泉水笑言成月旦伟人一顾踰于华章一非惨乎黥刖褒其一字有踰拱璧之重归向经沔彼流水朝宗于海爱莫助之岂弟君子民之攸归子巨室之所慕一国慕之一国之所慕天下慕之愿受一㕓而为氓君子若华山松栢既多望之自不知厌史楚叶公至或遇之曰君胡不胄国人望君如望慈父母焉盗贼之矢或伤君是絶民望也若之何不胄乃胄又遇一人曰君胡胄国人望君如望嵗也日月以几若见君面是得艾也民知不死而又掩面以絶民望不亦甚乎乃免胄而进禆谌曰天祸郑乆矣其必使子产息之乃犹可以戾不然将亡矣杨回见赵简子曰臣居乡三逐事君五去闻君好士故走来见相如至一坐尽倾歙然归仁陈遵请求不敢逆所到衣冠懐之惟恐在后赵广汉为京兆尹吏咸愿为用僵仆无所避广汉聪明皆知其能之所宜尽力与否士皆言愿属大树将军大司徒欧阳歙坐前为汝南太守度田不实赃罪千余万下狱歙世受尚书八世为博士诸生守阙为歙求哀者千余人至有自髠剔者平原礼震年十七求代歙死罢戍屯校尉及都䕶官徴还班超于寘王侯以下皆号泣曰依汉使如父母诚不可去互抱超马脚不得前张纲在郡一嵗卒张婴五百余人为之制服行䘮送到犍为负土成坟梁兾收李固下狱门生渤海王调贯械上书证固之枉河内赵承等数十人亦要鈇质诣阙通诉太后诏赦之及出狱京师市里皆称万嵗客有言于何进曰孔文举有重名不如因而礼之可以示广天下李膺等虽废锢天下士大夫皆髙尚其节而污秽朝廷希之者唯恐不及更共相标榜为之称号为三君八俊八顾八及八厨鲁肃曰孙讨虏敬贤礼士江表英豪咸归附之刘豫州士慕仰若水归海车驾南征冦恂从至颍川盗贼悉平百姓遮道曰愿从陛下复借冦君一年上乃留恂懐赴如归禹所止停车驻节父老童稚垂发戴白满其车下张楷居𢎞农山学者随之所居成市齐鲁间宗之犬马恋主物不敢忘车𦙍善于赏㑹当时毎有盛坐而𦙍不在皆云无车公不乐谢安逰集之日輙开筵待之周顗曰何敢近舍明公逺希嵇阮温峤等至建康王导周顗庾亮等皆爱峤才争与之交当效犬马之用萧颖士有奴事颖士十年笞楚严惨或劝其去曰非不能爱其才也谢超宗公事免诣东府门自通其日风寒萧道成谓四座曰此客至使人不衣自暖矣窦建徳陷京城执户曺河东张𤣥素将杀之县民千余人号泣请代其死曰户曺清谨无比大王杀之何以劝善太后思徐有功用法平擢拜左台殿中侍御史逺近闻者无不相贺刘瞻为刑部尚书瞻之贬也人无贤愚莫不痛惜及其还也长安两市人率钱顾百戏迎之瞻闻之改期由他道而入𫝊记汉韦约曰犬马齿尽既无膂力又无考课所以踌躇恋慕者以明公礼遇隆崇未能自割集不胜犬马之情疲马恋君轩百川赴巨海百川宗渤海五岳辅崑崙倾巢举落望徳如归白闻天下谈士相聚而言曰生不用万户侯但愿一识韩荆州何令人之景慕一至于此耶岂不以有周公之风躬吐握之事使海内豪俊奔走而归之一登龙门则声誉十倍所以龙蟠鳯逸之士皆欲收名定价于君侯水深鱼极乐林茂鸟知归虽天地不求仁于刍狗而畎浍思委润于沧溟小人之懐惠兮犹知献其至愚固余异于牛马兮宁止乎饮水而求刍伏门下之黙黙兮竟嵗年以康娱时乗间以获进兮颜垂欢而愉愉仰盛徳以安躬兮又何忠之能输惴惴焉惟恐不得出大贤之门介然而居士友以倾生徒皆喜曰韩公来为祭酒国子监不寂寞矣鳞介宗龟龙本朝四方之至如归其家乐而忘去既驾虽马亦顾其皂而嘶神宗崩公赴阙临卫士见公入皆以手加额曰此司马相公也民遮道唿曰公无归洛留相天子活百姓所在数千人聚观之纳侮经觐礼天子不下堂而见诸侯下堂而见诸侯天子之失礼也由夷王以下子人必自侮然后人侮之家必自毁然后人毁之国必自伐然后人伐之行有招辱史萧琛尝预御筵醉伏上以枣投琛琛乃取栗掷上中面张𤣥祖八嵗齿亏先逹知其不常戏之曰君口复何为开狗窦答曰正使君辈从此中出刘道真遭乱于河侧自牵船见一老妪操橹刘曰女子何不调机利杼而操橹女答曰丈夫何不跨马挥鞭而牵船本朝孙皓为晋所灭武帝问皓曰闻南人好作尔汝诗皓曰昔与汝为邻今与汝为臣劝汝一杯酒令汝夀万春记纂渊海卷六十五记纂渊海卷六十六钦定四库全书记纂渊海卷六十六宋潘自牧撰物理部物理盈虚经日往则月来月往则日来日月相推而明生焉寒往则暑来暑往则寒来寒暑相推而嵗成焉日中则昃月盈则食天地盈虚与时消息而况于人乎遯者退也物不可以终遯故受之以大壮晋者进也进必有所伤故受之以明夷物不可以终难故受之以解升而不已必困故受之以困屈伸相推财聚则民散财散则民聚子日中则移月满则亏物恶有满而不覆者哉川竭而谷虚丘夷而渊实名遂身退天之道也再实之木其根必伤史甚美必有甚恶盛之有衰犹朝之必有暮也夫穷髙则危太满则溢月盈则缺日中则移福谦忌盛𫝊记太嵗在丑乞浆得酒太嵗在已鬻妻卖子吉凶逓代盈缩循环时屯必亨运䝉必正人道无乆盈前荣后枯相翻覆盈虚倚伏去来之不可常噫天地乆否忽泰则平日月乆昏忽开则明雷霆乆息忽震则惊云雾乆郁忽散则清仲尼之道否于周秦而昏于汉魏息于晋宋郁于陈隋遇于吾唐万世之愤一韩而释命屈于当代庆流于后昆先緑亦先枯本朝一年辛苦一冬闲善乎司马光之言曰天地所生万物止有此数不在民则在官譬如雨泽夏涝则秋旱十年敛积用一朝惊涛破山风动地朕兆经履霜坚冰至象曰履霜坚冰隂始凝也驯致其道至坚冰也如彼雨雪先集维霰吉梦维何维熊维罴男子之祥维虺维蛇女子之祥室家溱溱嗜欲将至有开必先天降时雨山川出云祸福将至善必先知之不善必先知之国家将兴必有祯祥国家将亡必有妖孽子曰余畴昔之夜梦坐奠于两楹之间余殆将死矣遂寝疾七日而殁子目将眇者先观秋毫耳将聋者先闻蚋声人之将疾必先不甘粱肉之味国之将亡必先恶忠直之言一叶落而知天下之秋史或呌于宋太庙曰譆譆出出鸟鸣于亳社如曰譆譆甲午宋大灾晋文公过卫乞食于野人野人与之块公子怒欲鞭之子犯曰天赐也稽首受而载之晋侯疾求医于秦未至公梦疾为二竖子曰彼良医也惧伤我焉逃之其一曰居肓之上膏之下若我何医至曰疾不可为也在肓之上膏之下攻之不可达之不及药不至焉不可为也周幽王二年西周三川皆震伯阳甫曰周将亡矣昔伊洛竭而夏亡河竭而商亡殷说梦发于傅巖周望兆动于渭滨福生有基祸生有胎岷山崩壅江三日江水竭刘向大恶之昔岐山崩三川竭而幽王亡岐山者周所兴也汉家本起于蜀汉今所起之地山崩川竭殆必亡矣张掖柳谷口水溢涌寳石负图状似灵龟立于川西有石马七及鳯凰麒麟白虎牺牛璜玦八卦列宿孛彗之象于绰问鉅鹿张洊洊宻谓绰曰今汉已乆亡魏已得之何所追兴朕兆乎此石当今之变异而将来之符瑞也孙峻与吴主谋置酒请诸葛恪恪将入之夜精爽扰动通夕不安又家数有妖怪恪疑之谚曰鸡夜鸣者不利行师犬羣嘷者宫室将空兵动马惊军败不归杜淹曰齐之将亡作玉树后庭花其声哀思行路闻之皆悲泣杨震不答州郡礼命数十年后有鹳鹊衔三鳣鱼飞集讲堂前都讲取鱼进曰凡鳣者卿大夫之服象也数三者三台也先生自此升矣后位至太尉孙皓时钱塘湖开或言天下当太平青盖入洛阳时皓以问陈训曰青盖入洛将有舆榇衔璧之事寻而吴亡孙秀诬潘岳石崇为乱夷三族石崇已在市岳后至崇曰安仁亦复尔耶岳曰可谓白首同所归岳金谷诗云投分寄石友白首同所归乃成其䜟魏武帝尝梦有三匹马在一槽中共食其后宣帝及景文相继为宰相遂倾曺氏朱异初除中书郎时秋日始拜忽有飞蝉正集冠上时咸以为蝉珥之兆八年改侍中王仁裕喜为诗其少也尝梦神剖其肠胃以西江水涤之顾见江中沙石皆为篆籕之文由是文思益进𫝊记有星赤而芒角自东北西南流投于诸葛亮营三投再还往大还小俄而亮卒祥者福之先妖者祸之先隋炀帝于宫中尝小㑹为拆字顾萧妃曰尔能拆朕字否妃曰移左画居右岂非渊字乎时人望多归唐公帝闻之不怿乃言吾不能知此事岂非圣人耶于是姦蠧起于内盗贼攻于外干鹊噪行人至蜘蛛集百事喜蜀县有火井汉室之隆则炎赫骄炽桓灵之际火势渐㣲诸葛亮一阚而更盛桑谷共生于朝一日而大拱武丁脩行诸侯来朝者六国武丁祭有飞雉升鼎耳而雊三年重译来朝者六国本朝月晕而风础润而雨祸福子祸莫大于不知足为善者天报之以福为恶者天报之以祸祸福无不自己求之者福轻乎羽莫之知戴祸重乎地莫之知避福莫长于无祸夫祸之来也人自生之福之来也人自成之祸与福同门利与害为邻史郄至曰祸之大者其何福之为能者养之以福不能者败以取祸祸福无门唯人所召福之至也人自生之祸之至也人自成之朱英谓春申君曰世有无妄之福又有无妄之祸祸自怨起福由徳兴福生有基祸生有胎夫吉凶之于人犹影响也而为善者得吉常多其不幸而罹于凶者有矣为恶者未始不及于凶其幸而免者亦时有焉而小人之虑遂以为天道难知为善未必福而为恶未必祸集福种常有兆祸至岂无端凡祸福吉凶之来似不在我惟君子得祸为不幸而小人得祸为常君子得福为常而小人得福为不幸以其所为似有以取之也必曰君子则吉而小人则凶者不可也毁誉经吾之于人也谁毁谁誉子有不虞之誉有求全之毁三代之善千嵗之积誉也桀纣之谤千嵗之积毁也誉生则毁随之我未见闻谤而喜闻誉而惧者史季布曰以一人誉召臣一人毁去臣毁誉爱恶之原祸福之机也毁誉胁于势利闻谤而怒者䜛之囮也见誉而喜者佞之媒也絶囮去媒䜛侫逺矣集凡人之获谤誉于人者亦各有道君子在下位则多谤在上位则多誉小人在下位则多誉在上位则多谤积渐经剥床以肤凶地中生木升君子以顺徳积小以髙大小人以小善为无益而弗为也以小恶为无伤而弗去也故恶积而不可掩罪大而不可解非一朝一夕之故其所由来者渐矣如彼雨雪先集维霰今夫山一卷石之多及其广大草木生之禽兽居之寳藏兴焉今夫水一勺之多及其不测鼋鼍蛟龙鱼鼈生焉货财殖焉君子之道造端乎夫妇及其至也察乎天地子合抱之木生于毫末九层之䑓起于累土千里之行始于足下方寸之木可使髙于岑楼夫江始出于岷山其源可以滥觞及其至于江津不舫舟不避风不可以渉江河之水非一源而流丘山积卑而为高江河合水而为大日计之不足嵗计之有余山霤至柔石为之穿蝎虫至弱木为之弊夫霤非石之鑚蝎非木之蠧然而能以㣲脆之形陷坚刚之体岂非积渐之致也乎月不足而嵗有余者也跬歩不休跛鼈千里累土不辍丘山崇成积土成山风雨兴焉积水成渊蛟龙生焉积土谓之山积水谓之海旦暮积谓之嵗积善而全尽谓之圣人圣人者人之所积也不积蹞歩无以致千里不积小流无以成江河蚯蚓穿隄能漂一邑寸烟泄突致灰千室水积则生吞舟之鱼土积则生楩楠豫章三代之善千嵗之积誉也桀纣之谤千嵗之积毁也善积则功成非积则祸极江水之始出于岷山也可褰衣而越也及至其下洞庭骛石城经丹徒起波涛舟航一日不能济也若火之得燥水之得湿浸而益大生木之长不见其益有时而修砥砺磨砻莫见其损有时而薄夫积爱成福积怨成祸史阶之为祸积善在身犹长日加益而人不知也积恶在身犹火之销膏而人不见也衆少成多积小致鉅聚蚊成雷衆喣漂山磨砻砥砺不见其损有时而尽种植畜养不见其益有时而大积徳累仁不知其善有时而用弃义背理不知其恶有时而亡太山之霤穿石单极之䋁断干水非石之鑚索非木之锯渐靡使之然也安者非一日而安也危者非一日而危也皆以积渐然不可不察也壊崖破岩之水源自涓涓干云蔽日之木起于青葱隄溃蚁孔气泄鍼芒聚蚊成雷积日成月积忤生憎积顺生爱𫝊记戎人生乎戎而戎言楚人生乎楚而楚言不知所以受也今使戎人长乎楚楚人长乎戎则楚人戎言戎人楚言也集水渐成江海肤寸自成霖蚁孔溃河熘沈倾山髙以下基洪由纎积累㣲以着蚁壤漏山河丝泪销金骨坚冰作于履霜寻木起于蘖栽还闻肤寸隂能致弥天泽蚊聚雷侵室山渐而髙泽积而长直从萌芽㧞髙自毫末始千里始足下髙山起㣲尘绣始一缕万缕相续涓涓不遏终变桑田燄燄不除方燎原野熘之细穿石绠之细断干虽一勺而进可以浸天壤一拳之积可以镇方域积讹成蠧一息之波流于无垠本从敲石光遂致烘天热本沔彼滥觞蛙跳鯈逰溢而懐山神禹所忧一炬有燎原之忧而滥觞有滔天之祸冉冉百尺松起自一寸根宦者之祸始于明皇盛于肃代成于徳宗极于昭宗渐染经卿士师师非度敝化奢丽万世同流商俗靡靡利口惟贤余风未殄螟蛉有子蜾蠃负之教诲尔子式谷似之子与善人居如入芝兰之室乆而不闻其香即与之化矣与不善人居如入鲍鱼之肆乆而不闻其臭亦与之化矣引而置之荘岳之间数年虽日挞而求其楚不可得也白泥在沙与之皆黑蓬生麻中不扶自直习俗移志安乆移质工匠之子莫不继事而郡国之民安习其服居楚而楚居越而越居夏而夏是非天性积习使然也兰茝槀本渐于蜜醴兰陵多善学盖以荀卿也扁鹊卢人也而医多卢螟蛉之子殪而逢蜾蠃祝之曰类我类我乆则肖之矣今头虱着身皆稍变而白身虱处头皆渐化而黑是𤣥素果无定质移易存乎所渐史邹鲁多去文学而趋利者以曹邴氏也生子多置之齐鲁礼义之乡渐靡使然夫习与正人居之不能无正习与不正人居之不能无不正犹生长于楚之地不能不楚言也灵蓍在林林无毒草学之染人甚于丹青谢安好声律朞功之惨不废丝竹士大夫效之遂以成俗性无常守随化而迁化于敦朴者则质直化于浮浇者则浮薄闾里童昬贵逰总丱未窥六甲先制五言至如羲黄舜禹之典伊傅周孔之说不复闗心何常入耳善恶之习朝夕渐染易以移人阳城有奴都児化其徳亦方介自约时嵗饥或哀其馁与之食不纳𫝊记刘子政子骏伯玉三人珍重左氏下至妇女莫不诵读髙祖徙丰沛屠酟商人立为新丰县故一县多小人郑𤣥家奴婢读书一婢不称㫖使人拽着泥中须臾一婢来问曰胡为乎泥中答曰薄言往愬逢彼之怒集京洛多风尘素衣化为缁渐礼乐之膏腴蝨处头而黑麝食柏而香颈处险而瘿齿居晋而黄蒸性染身莫不相应淫风大行贞女䝉冶容之诲淳化殷流盗跖挟曽史之情潇湘间无土山无浊水民乗是气往往清慧而文丽朱者丹附墨者黑盖累渐而得之也芳兰所生其草皆香美玉所积其山有光本朝礼义之家虽奴婢出而之他必能笑人之䘮祭无礼者贤者之效不为细也温公营独乐园园子吕直性愚以直名之春时人逰园园子得茶汤钱十千闭园日与主人平分之一日来纳公公曰此自汝钱可持去再三欲留公怒遂持去回顾曰只端明不爱钱者后十许日公见园中新创一井亭问之乃前不受十千所创也太史公曰盖公言黄老贾谊晁错明申韩错不足道也而谊亦为之余是以知邪说之移人虽豪杰之士有不免者满盈经月盈则食满招损子孔子曰恶有满而不覆者哉满则覆史盈必毁天之道也重侯累将穷贵极富变中有常经轻重诸罚有权刑罚世轻世重惟齐非齐有伦有要子珠之走盘横斜曲直不可尽知所必可知者珠不出于盘也与时迁徙与世偃仰千举万变其道一也本朝如日在天虽光明无所不临而躔次必有所舎动中有静经屯见而不失其居天下之动贞夫一者也子心未尝不动也然而有所谓静为无为事无事史郑崇曰臣门如市臣心如水𫝊记动者静之基集结庐在人境而无车马喧苹末风起有文无声动兮静所伏静中有动经夫动不能制动制天下之动者贞夫一者也井居其所而迁寂然不动感而遂通天下之故静而后能安安而后能虑子道常无为而无不为静为躁君尸居而龙见渊黙而雷声虚则静静则动动则得矣集静兮动所倚弱中有强经坤至柔而动也刚仁者必有勇子慈故能勇天下柔弱莫过于水而攻坚强者莫之能胜夫慈以战则胜以守则固风曰予蓬蓬然起于北海而入于南海然而指我则胜我䲡我亦胜我虽然夫折大木蜚大屋者惟我能也故以衆小不胜为大胜也以静观动子坐于室而见四海凭几看鱼乐本朝解组归来道益光坐看万物自炎凉松柏生涧壑坐閲草木秋金石在波中仰看万物流遂令髙卧人欹枕观儿戏记纂渊海卷六十六记纂渊海卷六十七钦定四库全书记纂渊海卷六十七宋潘自牧撰人己部人已两得经观頥观其所养也自求口食观其自养也谋其身不遗其友惟天下至诚为能尽其性能尽其性则能尽人之性诚者非自成己而已也所以成物也集恺悌以肥家信义以急人人已两失史申叔时曰人有言曰牵牛以蹊人之田而夺之牛牵牛以蹊者信有罪矣而夺之牛罚已重矣世之乱也君子称其功以加小人小人伐其技以冯君子丞相田蚡言灌夫家在颍川横甚民苦之灌夫亦持丞相隂事为姦利受淮南王金楚军食少项王患之乃为髙爼置太公其上告汉王曰今不急下吾烹太公汉王曰吾翁即若翁必欲烹而翁幸分我一杯羮集楚则失矣而齐亦未为得也陵虽孤恩汉亦负徳施报两得经投我以桃报之以李以徳报徳子君之视臣如手足则臣视君如腹心集美人赠我锦绣段何以报之青玉案美人赠我金错刀何以报之英琼瑶施报两失经子弗祗服厥父事大伤厥考心于父不能字厥子乃疾厥子于弟弗念天显乃弗克恭厥兄兄亦不念鞠子哀大不友于弟子恶声至必反之君之视臣如犬马则臣视君如国人君之视臣如草芥则臣视君如冦讐杀人之父人亦杀其父杀人之兄人亦杀其兄史牵牛以蹊人之田而夺之牛牵牛以蹊者信有罪矣而夺之牛罚已重矣刘穆之往妻兄家乞食多见辱江氏后有庆㑹属令勿来穆之犹往食毕求梹榔江氏兄弟戏之曰梹榔消食君乃常饥何忽须此妻市肴馔为其兄弟以饷穆之穆之为丹阳尹召妻兄乃令厨人以金柈贮梹榔一斛进之责己恕人经与人不求备检身若不及躬自厚而薄责于人则逺怨矣不患人之不己知患不知人也攻其恶无攻人之恶史晋败秦师于殽获百里孟明视西乞术白乙丙以归文嬴请三帅公许之秦伯乡师而哭曰孤违蹇叔以辱二三子孤之罪也不替孟明孤之过也大夫何罪汉主曰孤负黄权权不负孤也刘洪専督江汉谋事有成者则曰某人之功也如有负败则曰老子之罪陆贽曰宁人负我无我负人李广曰诸校尉无罪乃我自失道吾今自上簿至幕府传记人之有徳于我也不可忘也吾有徳于人也不可不忘也集君子谨乎约己𢎞乎接物古之君子其责己也重以周其待人也轻以约本朝以恕己之心恕人则仁不可胜用矣以责人之心责己则义不可胜用矣恕己责人经纵我不往子宁不嗣音非诸人行诸己不能正其身如正人何其身不正虽令弗从子身不用礼而望礼于人身不用徳而望徳于人吾未闻枉己而正人者也况辱己以正天下乎志不免于曲私而兾人以己为公也行不免于污漫而兾人以己为修也身不善而怨人不亦反乎行非其所履以督人是犹笞父而责人以大舜之节骂母而规人以曽闵之行史宋子明谓桐门右师曰吾有衰绖而子击钟何也右师曰已衰绖而生子余何故舎钟已则无礼而责于有礼者女何故行礼邓艾谓宗预曰礼六十不服戎而卿受兵何也预答曰卿七十不还兵我六十何为不受耶曹操曰宁我负人无人负我己无能而望他人用己无善而望他人爱犹农夫卤莽种之而怨天泽不润虽欲弗馁可乎𫝊记财者君之所轻死者士之所重君不肯以所轻与士而责士以所重事君晋平公使工为弓三年乃成射不穿一札公怒将杀工集其责人也详其待己也亷详故人难于为善亷故自取也少已未有善曰我善是是亦足矣已未有能曰我能是是亦足矣外以欺于人内以欺于心未少有得而止矣是不亦待于己者已亷乎其于人也曰彼虽能是其人不足称也彼虽善是其用不足称也举其一不计其十究其旧不图其新恐恐然惟惧其人之有闻也是不亦责于人者已详乎夫是谓不以衆人待其身而以圣人望于人不知清己之虑而恶人之譁誉己毁人𫝊记齐席毗清干之士嗤鄙文学嘲刘逖云君辈词藻譬若朝菌须臾之玩非宏才也岂比吾徒千丈松常有风霜不可彫悴集辩士多毁訾不闻谈己非本朝韩浦韩洎咸有词学浦尝轻洎语人曰吾兄为文譬如绳枢草舍聊庇风雨予之为文是造五凤楼手薄己厚人经君子贵人而贱己先人而后己子劳苦之事则争先饶乐之事则能让史小自润之时薛包笃行父母服除子弟求分财异居包不能止乃中分其财奴婢引其老者曰我共事乆若不能使也田庐取其荒废者曰吾少时所理意所恋也器物取朽败者曰我素所服食身口所安也范震为司徒田不过一顷复推与兄子郭林宗减三牲之具以供宾旅流民万余户入县界韩韶开仓赈之主者争谓不可韶曰长活沟壑之人而以此伏罪含笑入地矣温大雅将改𦵏其祖父筮者曰𦵏于此地害兄而福弟大雅曰若得家弟永康我将含笑入地𦵏讫嵗余而卒𫝊记闵子骞为后母所苦冬月以芦花衣之以代絮父知之欲出后母子骞曰母在一子寒母去三子单父遂止集刘禹钖刺播州子厚泣曰播非人所居梦得亲在堂且万无母子俱往理将拜疏愿以柳易播削衣贬食不立资遗以班亲旧为友为义担石之储常空于私室方丈之食每盛于宾筵厚己薄人子丰取刻予史今铜鞮之宫数里而诸侯舎于隷人门不容车而不可踰越勤民以自封不损用而大自润董卓小孙七嵗爱之以为己子至杀人之子如蚤蝨耳平章事豆卢革百官俸钱皆折估而革父子独受实钱百官自五月给而革父子自正月给本朝有毁其一钱之锥必失色而营䕶之至乃一怒而刀锯百生一馋而葅醢千命容态恬然曽视一钱之锥不若金玉已生沙砾人命利己害人经季武子成寝杜氏之𦵏在西阶之下子以邻国为壑史毁人以自成集法吏多少年磨淬出角圭将举汝愆尤以为己阶梯为己经货力为己以功为己子杨子取为我拔一毛而利天下不为也杨子曰世故非毛所济史奉己而已不在民矣杜密曰刘胜位为大夫知善不荐闻恶无言隠情惜已自同寒蝉私自润入集入门各自媚谁肯相为言以己体人经无自广以狭人大夫䟦渉我心则忧邻有䘮舂不相里有殡不巷歌所恶于下毋以事上所恶于上毋以使下施诸己而不愿亦勿施于人己欲立而立人己欲达而达人子食于有䘮者之侧未尝饱也子贡曰有一言而可以终身行之者乎子曰其恕乎己所不欲勿施于人我不欲人之加诸我也吾亦欲无加诸人史晋荀吴围鼓鼔人或请以城叛穆子曰或以吾城叛吾所甚恶也人以城来吾独何好焉楚王曰人之爱其子也亦如余乎晋祖逖牙门童建毅杀内使周密降后赵石勒勒辄送首于逖曰叛臣逃吏吾之深仇将军之恶也犹吾恶也蘧伯玉耻独为君子顾荣与同寮宴见执炙者有欲炙之色荣割炙啗之坐者问其故荣曰岂有终日执之而不知其味庾亮所乗马有的颅殷浩以为不利于主劝亮卖之亮曰何有己之不安而移之于人秦王坚召代长史燕凤问代所以乱故凤具以状对坚曰天下之恶一也乃执寔君及斤至长安车裂之隂铿尝与宾客宴饮见行爵者因回酒炙以授之曰吾侪终日酣酒而执爵者不知其味非人情也山南地热上以军士未有春服亦自御裌衣集衆鸟欣有託吾亦爱吾庐视人之瘼如疽在身穏暖皆如我天下无寒人若知其心安而思所以安人其性适而思所以适物不以自乐而忽鳏寡之苦不以自逸而忘稼穑之劳𫝊记晏子曰古之贤者饱而知人饥温而知人寒以己度人子埳井之蛙谓东海之鼈曰吾跳梁乎井干之上入休乎缺甃之崖赴水则接腋持頥蹶泥则没足灭跗还虷蟹与科斗莫吾能若也且夫擅一壑之水而跨跱埳井之乐此亦至矣夫子奚不时来入观乎羣蚁观鳌隠如岳蚁曰彼之冠山何异我之戴粒逍遥封壤之颠伏乎窟穴也集离娄㣲睇兮瞽以为无明已嗜臭腐养鸳雏以死䑕本朝此战国䇿士以己度伊尹者也臆度经他人有心予忖度之亿则屡中反己经自我致戎又谁咎也小人怨汝詈汝则皇自敬徳责人斯无难惟受责俾如流是惟艰哉子曰三人行必有我师焉择其善者而从之其不善者而改之正己而不求于人则无怨君子求诸己子曰见贤思齐焉见不贤而内自省也君子病无能焉不病人之不己知也不患人之不己知患其不能也内省不疚夫何忧何惧子吾所谓聪者非谓其闻彼也自闻而已矣吾所谓明者非谓其见彼也自见而已矣爱人不亲反其仁治人不治反其智礼人不答反其敬行有不得者皆反求诸己自反而不缩虽褐寛博吾不惴焉自反而缩虽千万人吾往矣射者正己而后发发而不中不怨胜己者反求诸己而已矣有人于此其待我以横逆则君子必自反也曽子曰同逰而不见爱者吾必不仁也交而不见敬者吾必不长也临财而不见信者吾必不信也三者在身曷怨人见善翛然必有以自存也见不善愀然必有以自省也与其誉尧而毁桀也不如掩聪明而反修其道也李密问英雄子曰自知曰英自胜曰雄史楚椒举曰无瑕者可以戮人富辰曰吾兄弟之不恊焉能怨诸侯之不睦心茍无瑕何恤乎无家郑人㳺于乡校以论执政然明欲毁之子产曰我闻忠善以损怨不闻作威以防怨纵彼不言籍独不愧于心乎临川羡鱼不如归而结网闻观物之智为反己之察人有毁己当退而求之于身若己有可毁之行则彼言当矣若己无可毁之行则彼言妄矣当则无怨于彼妄则无害于身又何反报焉谚曰救寒莫如重裘止谤莫如自修斯言信矣颜含曰吾闻伐国不问仁人向冯祖思问佞于我我岂有邪徳耶阮裕在剡曽有好车借无不给有人𦵏母意欲借而不敢言后裕闻之叹曰吾有车而使人不借何以车为命焚之杨昭俭曰刻石纪功不若降哀痛之诏染翰称美不若颁罪己之文盗发郭子仪父冡捕之不获人以鱼朝恩素恶子仪疑其使之子仪自奉天入朝朝廷忧其为变子仪见上上语及之子仪流涕曰臣乆将兵不能禁暴军士多发人冢今日及此乃天谴非人事也朝廷乃安集齐生兄为时名相朝之硕臣皆其旧友齐生举进士有司用是连枉齐生齐生不以云乃曰我之未至也有司岂枉我哉我将利吾器而俟其时耳抱负其业东归于家吾观于人有不得志则非其上者衆矣亦莫计其身之短长也若齐生者既不得志矣而曰我未至也不以闗于有司其不亦鲜乎哉本朝君子与小人处为小人侵陵则修省畏避动心忍性増益预防不能反己经不善学者师勤而功半又从而怨之小人求诸人集镜明不自照溺井而怨伯益失火而怨燧人苛责于人经鲁人有朝祥而暮歌者子路笑之夫子曰由尔责于人终无己夫子曰小人使人也求备焉子苛烦者难为恭责三光不照于覆盆之内史孙季舒与石崇酣燕慢傲过度崇欲表免之裴楷谓崇曰足下饮人狂药责人正礼不亦乖乎库狄伏连居室患蝇杖门者曰何故听入集自拳五色毬迸入他人宅却捉苍头奴玉鞭打三百不任己意经君子以虚受人舍己从人子古之王者知虽落天地不自虑也辨虽彫万物不自说也能虽盖海内不自为也史昔周公朝读百篇书夕见七十士犹恐不足惟不自用乃能用人李绛或乆不谏上辄诘之曰岂朕不能容受耶将无事可谏也𫝊记以天下之目视则无不见也以天下之耳听则无不闻也以天下之心虑则无不知也集虚舟应物幽谷无私有至斯响洪钟虚受无来不应本朝万事转头同堕甑独身浮世若虚舟専擅经权臣擅命愚而好自用贱而好自専子愚者好専事而妬贤能鸡有専栖之雄雉有擅泽之鷮史郑子孔之为政也専国人杀之祭仲専郑伯患之子产曰衆怒难犯専欲难成卢蒲嫳听政于其家齐髙止好以事自为功且专故难及之臧文仲曰以人从欲鲜济专听生姦独任成乱擅利擅害卢把秉政为吏部侍郎闗播为中书侍郎同平章事上尝与宰相论事播意有所不可起立欲言把目之而止遂至中书把谓播曰以足下端悫少言故相引至此向者柰何发口欲言耶作威福于庙堂之上専则人实敝之専权自恣春秋之义亡遂事汉家之法有矫制以匹夫之细窃杀生之权田蚡为丞相荐人或起家至二千石权移主上上曰君除吏尽未吾亦欲除吏尝请考工地益宅上怒曰君何不遂取武库集専塲夸觜距舍己狥人经舍尔灵龟观我朶頥凶子人病舍其田而芸人之田所求于人者重而所以自任者轻为之诡遇一朝而获十史黄歇与太子谋曰不如亡秦与使者俱出臣请以死当之太子因变服为楚使者御以出闗而黄歇守舍常为太子谢病度太子已逺乃自言于王曰楚太子已归出逺矣歇愿赐死李云上书帝怒下有司逮云时𢎞农五官掾杜衆伤云以忠谏获罪上书愿与云同日死朱震收𦵏陈蕃尸匿其子逸事觉系狱合门桎梏震受考掠誓死不言逸由是得免侍御史景毅子顾为李膺门徒未有録牒不及于谴毅慨然曰本谓膺贤遣子师之岂可以脱漏名籍茍安而已遂自表免集士有经世筹自无活身䇿劳己为人子为渊敺鱼者獭也为丛敺雀者鹯也墨子兼爱摩顶放踵利天下为之史梁武帝曰朕三更出治事事少午前竟事多日昃方食昔腰腹过于十围今之瘦削裁二尺余为谁之咎救物故也集如何织纨素自着蓝缕衣宾客欢娱僮仆饱始知官职为他人年年道我蚕辛苦底事浑身着苎衣蚕老茧成不庇身蜂饥蜜熟属他人记纂渊海卷六十七记纂渊海卷六十八钦定四库全书记纂渊海卷六十八宋潘自牧撰接物部延接经昼日三接以贵下贱主人肃客而入子吾所执贽而见者十人还贽而相见者三十人貌执之士者百有余人欲言而请毕事者千有余人吾仅得三士焉以正吾身故上士吾薄为之貌下士吾厚为之貌史天下诸公子亦有喜事者矣然信陵君之接岩穴隠者不耻下交有以也名冠诸侯不虚耳杨恽好士自喜知人居衆人中长与人颜色孟尝君客无所择皆善遇之人人自以为孟尝君亲已延为上客周公曰我一沐三握髪一饭三吐哺起以待士犹恐失天下之贤也孟尝君好士食客常数千人春申君客三千余人皆蹑珠履公孙𢎞为宰相起客馆开东阁以延贤人郑当时为大使戒门下客至亡贵贱亡留门者执賔主之礼以其贵下人于定国为人谦恭尤重经术士虽卑贱徒歩辄过定国皆与钧礼恩敬甚备丞相开东阁以延贤人与叅谋议韦元成谦逊下士出遇知识歩行辄下从者与载送之谦恭爱士倾身引接慰借良厚陈宠为司空去籍通賔客以明无所不受论者大之皇甫嵩为三公以身起于汗马常折节下士陈蕃惟徐穉来特设一榻去则悬之周璆唯蕃能致焉特为置榻去则垂之蔡邕见王粲而竒之时邕才学显着贵重朝廷常车骑塞巷賔客盈坐闻粲在门倒屣迎之王符在门皇甫规素闻符名乃惊遽而起衣不及带屣履出迎挥沐吐餐垂接白屋袁绍士无贵贱与之抗礼羊侃不饮酒而好賔㳺终日献酬同其醉醒羊欣常诣领军将军谢鲲鲲拂席改服然后见之王浑为安东将军虚懐接纳座无空席门不停谒江东之士悦附之晋纪瞻曰先王身下白屋搜扬仄陋使山无扶苏之子野无伐檀之咏贾谧喜延士大夫郭彰石崇陆机弟云和郁及荥阳潘岳清河崔基渤海欧阳建兰陵缪街京兆杜斌挚虞瑯琊诸葛诠𢎞农王粹襄城杜育南阳邹㨗齐国左思沛国刘让周恢安平索秀颍川陈眕髙阳许勐彭城刘讷中山刘兴兴弟琨皆附于谧号曰二十四友张建封性乐士贤不肖逰其门者礼必均故其徃如归传记陈仲举为豫章太守至便问徐孺子所在欲先看之司农受客戒无留门丞相延賔使常开合捧铜盘而盟平原之賔二十蹑珠履而㑹春申之客三千集重士踰山公子敬爱客终宴不知疲许与气类年势不侔公与之抗礼延之上座主人才且贤重士百金轻有地先开合何人不扫门却讶绣衣人仍交布衣士屈富贵于沉𡨕杂薜萝于簮笏见我颜色温解榻招徐穉登楼引仲宣本朝欧阳公喜士为天下第一苏明允至和间来京师既为欧阳公所知其名翕然韩忠献诸公皆待以上客尝遇重阳忠献置酒私第惟文忠与一二执政而明允乃以布衣参其间都人以为异礼藐视子说大人则藐之勿视其巍巍然彼以其富我以吾仁彼以其爵我以吾义吾何慊乎哉孟子为卿于齐出弔于滕王使盖大夫王驩为辅行王驩朝暮见反齐滕之路未尝与之言行事也史毛遂曰公等碌碌所谓因人成事者也何足置齿牙间哉説丞相𢎞下之如发蒙耳更始见赵熹曰茧栗犊岂能致逺乎许汜与刘备语曰陈元龙无客主之礼不相与语自上大牀卧使客卧下牀备曰今天下大乱君须忧国忘家有救世之意乃求田问舍言无可采是元龙所讳也何縁当与君语如我自卧百尺楼上卧君于地下何但上下牀之间哉崔琳曰大丈夫为有邂逅耳即如卿诸人良足贵哉黄忠为后将军闗公闻黄忠位与己并怒曰大丈夫不与老兵同列不可受拜或问祢衡曰盍从陈长文司马伯达乎曰吾焉能从屠沽儿耶又问荀文若赵稚长云何曰文若可借面弔䘮稚长可使监厨张飞尝就刘巴宿巴不与语曰大丈夫处世当交四海英雄如何与兵子共语司徒蔡谟戯侮王导导怒谓人曰吾徃与羣贤共逰洛中何曾闻有蔡克儿耶秦王堕曰董龙是何鸡狗而令国士与之言乎殷浩才名冠世庾翼弗之重也每语人曰此辈宜束之髙阁俟天下太平然后议其任耳秦王勐倜傥有大志不屑细务人皆轻之勐悠然自得闻桓温入闗被褐诣之扪虱而谈当世务旁若无人王徽之为桓冲骑兵参军冲尝谓徽之曰卿在府日乆比当相料理徽之初不酬答直髙视以手板柱颊云西山朝来致有爽气耳谢奕尝逼桓温酒温走避之奕遂引温一兵帅共饮曰失一老兵得一老兵慕容评真奴才虽亿兆之衆不足畏况数十万乎秦主登闻后秦王苌卒喜曰姚兴小儿吾当折杖笞之耳尔刀笔小才正堪供几案之用岂应污辱门下斁我彛伦桓范曰曹子丹佳人生汝兄弟㹠犊耳龟鼈小竖自救不暇夫何能为魏人曰檀道济死吴子辈不足复惮孙晟素轻冯延已谓人曰金盃玉盌乃贮狗矢乎李太白常侍帝醉使髙力士脱靴颜师古性简峭视辈行傲然罕所推接传记许敬宗性轻见人多忘之或谓其不聪乃曰卿自难记若遇曹刘沈谢暗中摸索着亦可识集髙眄邈四海客来尚不见肯到权门耶奴视法度士视天下之劳若观蚁之移穴翫而不戚五侯三相家眼冷不见君太仓一稊米大海一浮萍畜之如犬羊视之如蜂虿髙视终古一笑昔人亦何足齿于吾人忧天下无此鼠辈耶本朝下看区区郊与岛萤飞露湿迎秋草孤芳陋孤妍捄援子犹解倒悬也昬暮叩人之门户求水火无弗与者中流失舡一瓠千金出死断亡以覆救之史简书同恶相恤之谓同恤菑危救备凶患天灾流行国家代有救菑恤邻道也救患分菑救人于戹振人不赡季布有名于楚数窘汉王项羽灭高祖求布千金布匿周氏髠钳季布衣褐衣置广栁车中并与其家僮数十人之鲁朱家所卖之朱家心知是季布乃买而置之田诫其子曰田事听此奴必与之同食秦囚孟尝君谋欲杀之孟尝君使人抵昭王幸姫求解幸姫曰妾愿得君狐白裘此时孟尝君有一狐白裘价值千金天下无双入秦献之昭王更无他裘孟尝君患之徧问客莫能对最下坐有能为狗盗者曰臣能得狐白裘乃夜为狗以入秦宫藏中取所献狐白裘至以献秦王幸姬姬为言释孟尝君孟尝君即驰出秦昭王后悔出孟尝君求之已去即使人驰传逐之孟尝君至闗闗法鸡鸣而出客孟尝君恐追至客之居下坐者有能为鸡鸣遂发闗出李同説平原曰士方其危苦之时易得耳伍子胥奔吴到昭闗昭闗欲执之伍子胥几不得脱追者后至江上有一渔父乗船知伍子胥之急乃渡子胥鲍宣下廷尉王咸举幡太学下曰欲救鲍司𨽻者㑹此诸生㑹者千余人遮丞相孔光车不得行宣减死一等望气者言长安狱中有天子气郭穣夜到郡邸狱丙吉闭门拒使者不纳曰皇曾孙在他人无辜死者犹不可况亲曾孙乎相守至天明不得入缓急相䕶何颙与袁绍为犇走之交尝私入洛阳从绍计议为诸名士罹党事者求捄援权计使得逃隠所全免甚衆初蔡邕与将作大匠阳球有隙球即中常侍程璜女夫使人飞章言邕下邕于雒阳狱劾以仇怨奉公议害大臣不臣不敬弃市事奏中常侍河南吕强愍邕无罪力为伸请阳球使客追路刺邕客感其义皆莫为用球又赂其部主使加毒害所赂者反以其情戒邕由是得免赵岐逃难卖饼北海中孙嵩见岐与共载归藏岐复壁中数年侯览等上书告张俭与同郡二十四人为党于是刋章讨捕俭俭困迫遁走望门投止莫不重其名行破家相容其所经歴伏重诛者以数十宗亲皆残灭郡县为之残破张俭为中常侍侯览所怨览刋章捕俭与孔融兄褒有旧亡抵褒不遇融曰兄虽在外吾不能为君主耶因留舍之后事泄褒坐死王祥渐有时誉母深疾之宻使鸩祥弟览知之径起取酒祥争而不与母遽夺反之自后母赐祥馔览辄先甞李景庄老于塲屋毎被黜母辄挞景譲宰相谓主司曰李景庄今嵗不可不收可怜彼母每嵗受挞由是始得及第勅曰王衍一行并从杀戮枢宻使张居翰就殿柱揩去行字改为家字传记穷鸟入懐仁人所悯死士归我当弃之乎伍员之託渔舟季布之託广栁孔融之藏张俭孙嵩之匿赵岐以此得罪甘心瞑目集蹈水火之求免于人也茍不至乎欲其死者则将狂奔尽气濡手足焦毛髪救之而不辞也吐饭饱之解衣煖之推輓史或輓之或推之欲无入得乎田胜为周阳侯徧见汤贵人季布名所以益闻者曹丘扬之也使孔子名布扬于天下者皆子贡先后之也欲相扳援死而后已相与抗衡郑当时推毂士类及官属常引以为贤于己借誉于左右㳺扬足下名于天下张华性好人物至于穷贱候门之士有一介之善者咨嗟称咏为之延誉士子声名未立应共奨成无惜齿牙余论传记士非玉石谈者为价集名声荷朋友青㝠送吹嘘故人相携直上太阶吹嘘期指掌本朝乗雪洒润秉律嘘枯轸恤经劳来还定安集之至于矜寡无不得其所老有所终壮有所用幼有所长矜寡孤独废疾者皆有所养隠恻矜恤于物谓之仁史昔阖庐在国天有菑疠亲廵矜寡而共其乏困民勤于力则功筑罕民勤于财则贡赋少民勤于食则百事废矣范雎见须贾贾曰范叔一寒如此哉乃取其一绨袍以赐之盖寛饶为卫尉司马躬按行士卒庐室视其饮食居处有疾病者身自抚循临问加致医药遇之甚恩集以俸钱𦵏枯而恩浃以家饮救渇而泽周萼合兄弟之析居者而民以养麕复老弱之流庸者而疆以实齐王不忍觳觫牛简子亦放邯郸鸠视人之瘼如熛疽在身不忘决去其心如肺石动必逹穷民长安有贫者为瑞不宜多本朝我哀篮中蛤闭口䕶残汁又哀网中鱼开口吐微湿覆盖子孔子将行雨而无盖门人曰商也有之子曰商之为人也甚短于财吾闻与人交推其长者讳其短者故能乆也史人之有墙以蔽恶也曹参见人有过掩匿覆盖之陈遵入公府日出醉归曹事数废西曹请斥之司徒马宫重遵谓西曹曰此人大度士奈何以小失责之黄霸为颍川守许丞老病聋督邮白欲去之霸曰许丞虽老尚能起拜送迎重听何伤且善助之毋失贤者意未敢诵言诛之古者大臣有坐不㢘而废者不谓不㢘曰簠簋不饰坐污秽淫乱男女亡别者不曰污秽而曰帷簿不脩坐罢软不胜任者不谓罢软曰下官不职故贵大臣定有其罪矣犹未斥然正以謼之也尚迁就而为之讳故其在大谴大呵之域者闻谴呵则白冠㲠缨盘水加剑造请室而请辜矣禇彦回有门生盗其衣彦回遇之谓曰可宻藏之勿使人见此门生慙而去王僧祐父袁时人为之语曰王袁如屏风屈曲能蔽风露王曰朕好与人较量理致崔祐甫性褊躁朕难之则应对失次朕常知其短而䕶之初李景畧尝宴僚佐行酒者误以醯进判官京兆任迪简以景畧性严恐行酒者获罪强饮之传记牛竒章公帅维扬杜牧在幕中夜㣲服逸游后牧以拾遗召公以纵逸为戒牧始隠公取一箧皆街子辈服帖云杜书记平书集仲尼不假盖于子夏䕶其短也本朝韩魏公与欧阳永叔相亲最深公知永叔不以系辞为出孔子书又多不以文中子为可取中书相㑹累年未尝与之言及也又韩魏公为丞相毎见文字有攻人隠恶者必手自封之未尝使人见倾盖子程子返自郯遭孔子于涂倾盖而顾相语终日甚相亲也史吴季札聘于郑见子产如旧相识与之缟带子产献纻衣焉孔子过郑与子产如兄弟倾盖如故周瑜过鲁肃求粮肃指一囷与瑜遂相亲结定侨札之分一见如旧传记倾盖如故黄宪常逢一童容貌非常宪怪而问之是鲁国孔融时年十嵗余宪下执融手载归舍与融谈知其不凡便结为兄弟因升堂见亲集倾盖虽终朝大分迈畴昔生平未识一见而交道遂存此日披懐千载之风期对坐相识虽新有故情欲迎先倒屣并坐便倾樽本朝风期一相许意气曽谁让顾盼子列子学乗风之道三年之后心不敢念是非口不敢言利害始得光商一盼而已集顾盼増其倍价剪拂使其长鸣昔欧冶改视鈆刀易价伯乐所盼驽马百倍唾为恩猥以庇贱之姿谬奉清通之盼一顾轻千金一顾生鸱羽三都时觉重一顾世称妍风光一擡举犹得暂时看提㧞经㧞茅茹以其彚征吉儒有内称不辟亲外举不辟怨推贤而进达之不望其报赵文子所举于晋国管库之士七十有余家子赵武荐白屋之士六十余家史楚子西曰胜如卵余翼而长之君子谓祁奚于是能举善矣称其雠不为谄立其子不为比举其偏不为党解狐得举祁午得位伯华得官建一官而三物成能举善也夫唯善故能举其类绛县人七十有三年矣赵孟曰不能用吾子使吾子辱在泥涂乆矣遂仕之仲尼闻魏子之举也曰近不失亲逺不失举可谓义矣韩安国贪嗜于财所推举皆㢘士贤于己者也于梁举壶遂臧固皆天下名士荐天下贤俊郑当时推毂士类及官属常引以为贤于己杨兴说史髙曰匡衡才智有余经学絶伦但以其无阶朝廷故随牒在逺方将军诚召置幕府与参事议观其所有贡之朝廷必为国器稠人广衆荐宠下辈士亦以此多之何武为人仁厚好进士奨称人之善为楚内史厚两龚在沛郡厚两唐及为公卿荐之朝廷此两人显于世者何侯力也田蚡进名士家居者河南尹羊陟谒造赵壹言谈至曛夕极欢而执其手曰良璞不剖必有泣血以相明者矣陟乃与司徒袁逢共称荐之名动京师士大夫想望其风采第五伦举人多至二千石胡广所辟命皆天下名士光武任使诸将多访于邓禹毎有所举皆当其才陈寔出于单㣲钟皓为郡功曹辟司徒府临辞太守问谁可代卿者皓曰明府必欲得人西门亭长陈寔可寔闻之曰钟君似不察人何独识我太守遂以寔为功曹孔融上疏曰惟岳降神异人并出窃见平原处士祢衡年二十四字正平淑质贞亮英才卓跞初渉艺文升堂覩奥目所一见辄诵于口耳所蹔闻不忘于心性与道合思若有神𢎞羊潜计安世黙识以衡凖之诚不足怪忠果正直志懐霜雪见善若惊疾恶若雠任座抗行史鱼励节殆无以过也鸷鸟累百不如一鹗使衡立朝必有可观飞辩骋辞溢气坌涌觧疑释结临敌有余昔贾谊求试属国诡系单于终军欲以长缨牵致劲越弱冠慷慨前世美之近日路粹严象亦用异才擢拜台郎衡宜与为比如得龙跃天衢振翼云汉扬声紫㣲垂光虹蜺足以昭近署之多士増四门之穆穆钧天广乐必有竒丽之观帝室皇居必蓄非常之寳若衡等辈不可多得激楚扬阿至妙之容掌技者之所贪飞兎騕褭絶足犇放良乐之所急臣等区区敢不以闻吕蒙至都权问谁可代卿者蒙曰陆逊意思深长才堪负重乃召逊拜偏将军右部督以代蒙诸葛诞曰今善人单少茍其性不邪便可奨就龎统曰㧞十失五犹得其半荀令君之举善不进不休荀令君之所举皆命世之大才谢脁好奨与人才曰士子声名未立宜共奨成无惜齿牙之余论山涛为吏部甄㧞人物初克未仕时河内山简尝与瑯琊王衍书曰蔡子尼今之正人衍以书示衆曰山子以一字㧞人石苞求为小县许允曰卿我辈人当相引在朝刘穆之为丹阳尹凡所荐达不纳不止刘逖荐辛徳源曰弱龄好书晩节逾厉枕籍六经渔猎百氏海内贤才起自侧陋外国逺方名士㧞而用之皆浩之由也金在矿何足贵善冶锻而为器人乃寳之魏中尉李彪家世孤㣲朝无亲援李冲荐于魏主且为之延誉于朝公私汲引房𤣥龄曰余人不足惜至于杜如晦王佐之才大王欲经营四方非如晦不可世民惊曰㣲公言㡬失之㧞犀之角擢象之齿古人言㧞十失五犹得其半太后尝问狄仁杰朕欲得一佳士用之谁可者仁杰曰文学醖借则苏味道李峤固其选矣必欲取卓荦竒才则有荆州长史张柬之其人虽老宰相才也太后擢为洛州司马数日又问仁杰对曰前荐柬之尚未用也太后曰已迁矣对曰臣所荐者可为宰相非司马也狄仁杰尝荐数十人卒为名臣或谓仁杰曰天下桃李悉在公门矣仁杰曰荐贤为国非为私也李吉甫同平章事谓中书舍人张垍曰朝廷后进罕所接识君有精鑑愿悉为我言之垍取笔疏三十人数日之间选用殆尽当时翕然称吉甫为得人传记骥踌躇于弊輂兮遇孙阳而得代集盖闻繁弱登御然后髙墉之功显孤竹在肆然后降神之曲成伏见处士广陵戴渊心智足以妍幽才鉴足以辨物固穷乐志无风尘之慕砥节立行有渫井之㓗诚东南之贵寳圣朝之竒璞也盖闻骊龙之珠必洗紫泉之里垂天之翼必翔青㝠之表窃见处士吴国张道顺下笔摅雕龙之文发言吐掞天之藻若得清水淬其锋越砥敛其锷必腾跃天路出觌圣世东都虽信多士朝取一人焉㧞其尤暮取一人焉㧞其尤好贤乐善孜孜以荐进良士为己任方今天下一人而已文章之尤者有侯喜侯云长者有刘述古者其文长于为诗当今举于礼部者无与为比有崔羣玉者其文进而未止者也为人贤而有才志刚而气和凡此四人者皆可以当执事首荐有沈把张苰尉迟汾李绅张后余李翊者或文或行皆出羣之才也凡此数子举之足以收人望得才实诚不忍竒寳横弃道侧翼灵凤于苍梧起滞龙于潢污贤者之处犹金玉生于沙砾豫章产乎幽谷下不进之于上则无由而至矣但是粃糠㣲细物等闲擡举到青云首光比举荐长光价聴清声于㸑余枯桐发响收夜光于𤣥璧怪石腾辉豫章生宇下毎使翳蓬蒿汲引之惠如帆得风故人相携直上太阶生其羽翼长其光价春膏时蒸朽叶自滋王子师为豫州未下车即辟荀慈明既下车又辟孔文举山涛为冀州甄㧞三十余或为侍中尚书网罗遗贤推毂羣英玉不韬辉兰无沈馨飞鸿出㝠振鹭在庭长得萧何为国相自西流水尽朝宗假以羽翼俾之骞翥泽润穷鳞雷使幽蛰本朝斟酌元气洪纎溥被其仁彫刻衆形妍恶曲成其彚当世知名之士如范仲淹孔道辅等皆出其门及为相益务进贤才当公居相府时范仲淹韩琦富弼皆进用至于台阁一时之贤譬之象犀珠玉虽无补于饥寒要不可使在泥涂中奨予后进子窃窃焉欲爼豆予于贤人之间史郭泰好奨训士类或出于屠沽卒伍因泰奨进成名者甚衆荀淑㧞李昭于小吏友叔度于幼童许靖年踰七十爱乐人物纳诱后进陆玩为公辅性通雅不以名位格物诱纳后进谦若布衣由是缙绅之徒莫不䕃其徳宇成就后进士徃徃知名陆余庆于寒品晩进必悉力荐籍宋范泰爱奨后生孜孜无倦集单门后进必加善诱自代史上问丙吉谁可自代曰杜延年于定国陈万年后居位皆称职吕蒙至都权问谁可代卿者蒙对曰陆逊意思深长才堪负重乃召逊拜偏将军右部督以代蒙陈寔出于单㣲钟皓为郡功曹辟司徒府临辞太守问谁可代卿者皓曰明府必欲得其人西门亭长陈寔闻之曰钟君似不察人不知何独识我太守以寔为功曹皇甫规为度辽将军到营数月上书荐奂自代曰奂才畧兼优宜任元帅以从衆望朝廷从之以奂代规吕蒙病笃吴王问曰卿如不起谁可代者蒙对曰朱然吴王假然节镇江陵周瑜病困上疏曰鲁肃智畧足任乞以代瑜卢毓迁吏部尚书诏使毓自选代曰得如卿者乃可毓举常侍郑冲帝曰文和吾自知之更举吾所未闻者乃举阮武孙邕帝用邕焉羊祜病笃举杜预自代集时名年辈俱在臣前擢以代臣必允衆望所兾虞丘无蔽贤之咎臧孙无窃位之讥録用经蔡仲克庸祗徳周公以为卿士史不可使共叔无后于郑子文无后何以劝善成季之勲宣孟之忠而无后为善者惧矣齐立敬仲之曽孙郑良敬仲也臼季使过冀见冀缺耨其妻馌之敬相待如宾与归言诸文公公曰其父有罪可乎对曰舜之罪也殛鲧其举也兴禹管敬仲桓之贼也实相以济康诰曰父不慈子不祗兄不友弟不共不相及也文公以为下军大夫臼季见冀缺耨以告文曰其父有罪可乎臼季曰国之良也减其前恶公见之使为下军大夫复绍萧何陈平之世增修曹参周勃之属帝閲録故事得杨赐与刘陶所上张角奏乃封赐为临晋侯陶为中陵郷侯楚王立孙叔敖之孙封寝丘楚宗孙叔显封厥子岑彭既没爵及支庶楚子思子文之治复命其𦙍汉室嘉江公之徳用显其世嵇绍以父得罪靖居私门山涛谓武帝曰父子罪不相及嵇绍贤侔郄缺请为秘书郎帝曰如卿所言乃堪为丞何但郎也乃起家为丞韦嗣立荐广武令岑羲曰但恨其伯父长倩为累太后曰茍或有才此何所累英卫擢罪亡之余集盛徳之𦙍世业可懐栾郄之家前徽未逺不欲使勲劳之后栖栖于尘土中罪射钩之贼而任其才释斩袪之怨以免于难此桓文所以𢎞霸功也本朝魏室旌贤特访康成之后挤陷经驱而纳诸罟擭陷穽之中子如登髙而去其梯楚㑹诸侯鲁赵皆献酒于楚王楚王酒吏求酒于赵赵不与吏怒乃以赵厚酒易鲁薄者奏之楚王以赵酒薄遂围邯郸史排挤英俊或忮害好陷人于罪为之机陷媒蘖其短相与排摈贾后以帝命赐太子酒三升使尽饮之后使黄门侍郎潘岳作草书令小婢承福以纸笔及草因太子醉称诏使书之太子醉迷不觉遂依而写之其字半不成后补成之以呈帝监察御史周子谅弹牛仙客上怒㩧于殿庭李林甫言子谅张九龄所荐贬九龄荆州长史或告第五琦受人金二百两遣御史刘期光追按之琦曰位宰相二百金不可挈若付受有慿请凖律科罪期光即奏琦已服罪上初疎斥宦官亲任朝士而张渉以儒学入侍薛邕以文雅登朝继以赃败宦官武将得以借口曰南牙文臣赃动至巨万而谓我乱天下岂非欺罔耶于是上心始疑不知所倚仗矣反挤之又下石焉集痛无知之相陷嫁祸史楚杀伍奢其子员如吴言伐楚之利公子光曰是宗为戮而欲反其雠不可从也秦王年少太后时窃私通吕不韦吕不韦恐觉祸及己乃私求嫪毐诈令人以腐罪告之不韦隂谓太后曰诈腐则得给事中后乃隂赐主腐者诈论之遂侍太后私与通赵豹曰韩氏所以不入秦者欲嫁其祸于赵也七国反错欲令上自将兵而身居守公孙敖深入匈奴迎李陵敖军无功还因曰捕得生口言李陵教单于为兵以备汉军故臣无所得族陵家快讐史楚杀子玉公喜而后可知也曰莫余毒也已王甫父子应时馘截路人士女莫不称善若除父母之讐吕布刺董卓百姓歌舞于道长安中士女卖其珠玉衣装市酒肉相庆者填满街肆守尸吏为大炷置卓脐中燃之光明达曙如是积日吐突承璀首唱用兵疲弊天下上罢承璀中尉降为军器使中外相贺裴延龄卒中外相贺来俊臣弃市时人无不快俊臣雠家争噉俊臣之肉斯须而尽抉眼剥面披腹出心腾踏成泥士民皆相贺于路曰自今眠者始帖席矣贬皇甫鏄为崖州刺史市井皆相贺本朝郑向知杭州王耿为㳺漕互有论列而耿死郑徃哭之甚哀或曰龙图素恶端公今何恸哭也范极曰龙图待哭斯人乆矣乐祸史王子頽享五大夫乐及徧舞郑伯曰王子頽歌舞不倦乐祸也郑庆曰幸灾不仁幸灾民所弃也王宏素与司𨽻校尉胡种有隙及宏下狱种遂迫促杀之宏临命诟曰胡种乐人之祸祸将及之好乗人之弊董养见王弥谓之曰君好乱乐祸若天下有事不作士大夫矣用情经有酒湑我无酒酤我虽无㫖酒式饮庶几虽无嘉殽式食庶几虽无徳与女式歌且舞醉言舞于胥乐兮诸父兄弟备言燕私党无容觞酒豆肉自吾母而不用吾情吾恶乎用吾情杀鸡为黍而食之居不容史子之事父焉得不尽其情谢安尝诣陆纳纳殊无供办所设惟茶菓而已集斗酒相娱乐衔盃酒接慇懃之欢礼有所尚只鸡不薄意有所将生刍为贵输㵼藴积握手出肺肝相示草草具盘馔不持酒献酬约穷欢于一昼虽掾俸之酸寒要㧞贫而为富情意既深庶乎无间父子直徃直来本朝司马温公在洛为真率㑹有约酒不过五行食不过五味惟菜无限坦率见真情相从盃酒形骸外笑杀平生醉梦间他日过饭随家风买鱼贯栁鸡着笼真率经有直情而径行者子直语无藻饰史卫绾忠实无他肠晋文帝毎言王述才既不长直以真率便敌人耳集主人一心好四面无藩篱内外都无隔帷幈不复张蹊径絶萦纡不设堑垒司马温公在洛为真率㑹有约酒不过五行食不过五味唯菜无限期待经后生可畏焉知来者之不如今也子子曰义也清而荘靖也惠而㫁威也和而博收也旷而肃琼也明而毅淹也诚而厉𤣥龄志而宻徴也直而遂大雅深而𢎞叔达简而正若逢其时不减卿相史吕不韦曰吾门待子门而大张负曰固有美如陈平长贫者乎卒与女长卿虽贫其人材足依也初何武为郡吏时事太守何夀夀知武有宰相器故厚之贾复少事李生生竒之曰贾君容貎志气如此而勤于学将相之器也王允仕州郡郭林宗见而竒之曰一日千里王佐才也遂与之友马援兄况谓援曰汝大才当晩成吕䖍迁徐州刺史请王祥为别驾民事一以委之初䖍有佩刀工相之以为必登三公可服此刀䖍谓祥曰茍非其人刀或为害卿有公辅之量故以相与蔡邕倒屐迎王粲曰此王公孙有异才吕蒙曰士别三日则刮目相待庾亮谓诸葛恢曰明府当作黒头三公王导少有识量陈㽜高士张公见而竒之谓其兄敦曰此儿容貎志气将相之器也何充尝诣王导导以麈尾指牀唿充共坐曰此是君座也及导薨充参録尚书事王珣与谢𤣥为桓温掾温尝谓之曰谢掾年四十必拥旄杖节王掾当作黒头公刘裕谓义隆曰王昙首沈毅有器度宰相才也王俭幼笃学王粲见之曰栝栢豫章虽小已有栋梁气矣终当任人家国事徐勉好学宗人徐孝嗣见之曰此谓人中麒麟必能致千里徐陵年数嵗家人携以候沙门寳志寳志摩其顶曰天上石麒麟也髙孝基见房𤣥龄曰仆观人多矣未有如此郎当为国器但恨不见其耸壑昂霄云崔宏见髙允曰髙子黄中内润文明外照必为一代伟器杨素引封伦为土木监毎与论宰相之事终日忘倦因抚其床曰封郎必当据吾此座称荐于文帝集利觜长距终得擅场图南未可料变化有鵾鹏君有长才不贫贱岂是池中物由来席上珍勉君振羽翰蚤取凌青㝠寄之垂天翼早朝起沧溟亦当蒲其轮鹤其书矣足下年尚强嗣徳有继将大书特书不一书而已知君志不小一举凌鸿鹄幽姿闲自适逸翮当一逞如有长风吹青云在俄顷禁林闻得长栖鳯池水那能乆滞龙落落精神终有立飘飘才思杳无穷蛟龙可是池中物鳯鸟无非阁上音混溪既琢必见山川之精树羽已悬行嗣云韶之响期君蟠桃枝千嵗终一甞传记杜如晦少聪悟髙孝基深器重之曰公有应变之才为栋梁之用丁重能閲人观于琮谓路巖曰于侍郎如百斛重器尚空其半安使不益于禄位哉从兹穏上青云去万里谁能测羽翰浅量子孔子厄于陈蔡七日不食颜囘仲由炊之有埃墨堕饭中颜囘取而食之子贡见之不恱以为窃食也公孙丑曰夫子当路于齐管仲晏子之功可复许乎孟子去齐充虞路问曰夫子若有不豫色然用管窥天用锥指地立尺度以度天直寸指以测渊以指测河指测海指极则谓水尽犹目察百歩而云见极也史赵平原君以千金为鲁连夀张仪尝从楚相饮已而楚相亡璧门下意仪曰仪贫无行此必盗相君之璧共执掠笞数百赵人方与公谓御史大夫周昌曰君之吏赵尧年虽少竒士君必异之是乃代君之位昌笑曰尧年少刀笔吏耳何至是乎尧后为御史大夫以蠡测海应龙潜于潢污鱼鼋媟之不覩其能奋灵徳合风云超忽而跻颢苍也和氏之璧韬于荆石隋侯之珠藏于蜯蛤歴莫旴不知其将含景耀吐精英旷千嵗而流光也楚龙且曰韩信无兼人之勇不足畏也为人易与耳王叡与长沙太守孙坚共击零桂贼以坚武官言颇轻之陆玩有徳望迁侍中有诣之者索酒㵼梁柱之间呪曰当今乏才以尔为柱石莫倾人梁栋耶秦王兴令羣臣举贤梁喜曰未得其人可谓世之乏才兴曰卿自识㧞不明岂得逺诬四海乎太宗令封徳彛举贤乆无所举上诘之对曰非不尽心但于今未有奇才耳上曰君子用人如器各取所长正患己不能知安可诬一世之人传记以小人之虑度君子之心集翫其碛砾而不窥玉渊者未知骊珠之所蟠也笼鸡与梁燕不信有冥鸿淮隂市井笑韩信本朝以孟轲之圣而弟子所愿止于管仲晏婴妄议经子曰事君尽礼人以为谄也阳货曰怀其寳而迷其邦可谓仁乎好从事而亟失时可谓智乎叔孙武叔语大夫于朝曰子贡贤于仲尼㣲生亩谓孔子曰丘何为是栖栖者与无乃为佞乎子禽谓子贡曰子为恭也仲尼岂贤于子乎非圣人者无法子陈臻问曰前日于齐王餽兼金一百而不受于宋餽七十镒而受前日之不受是则今日之受非也今日之受是则前日之不受非也夫子必居一于此矣陈贾曰周公使管叔监殷管叔以殷叛知而使之是不仁也不知而使之是不智也仁智周公未之尽也屋庐子曰夫子之任见季子之齐不见储子为其为相与鲁平公将见孟子臧仓曰何哉君所为轻身以先于匹夫者以为贤乎礼义由贤者出而孟子之后䘮踰前䘮君无见焉人有言伊尹以割烹要汤或谓孔子于卫主痈疽于齐主侍人瘠环万章问曰或曰百里奚自鬻于秦养牲者五羊之皮食牛以要秦穆公信乎孟子曰否不然好事者为之也鹏徙九万里鸠与鸒鸠笑之曰我决起而飞抢榆枋时则不至而控于地而已矣奚以之九万里而南为斥鷃笑之曰彼且奚适也我腾跃而上不过数仞而下翺翔蓬蒿之间此亦飞之至也而彼且奚适也小辩而毁大道人各是其所是非其所非将谁使正之妄誉仁之贼妄毁义之贼俗人未尝见龙麟鸾鳯乃谓天下无有此物以为古人虚设瑞应史郑子产作丘赋郑人谤之曰已为虿尾季康子将召仲尼公之鱼曰昔吾先君用之不终为诸侯笑今又用之不能终是再为诸侯笑必召冉求孔子适郑郑人或曰累累若䘮家之狗子贡以告孔子曰形状末也而似䘮家之狗然哉庄子作渔父盗跖胠箧以诋訾孔子之徒拜陈平为都尉使为参乗䕶军诸将尽讙曰大王一日得楚之亡卒未知其髙下而即与同载反使监䕶长者龙且曰吾平生知韩信为人易与耳寄食于漂母无资身之䇿受辱于跨下无兼人之勇不足畏也大抵诋訾圣人即为怪迂安其所习毁所不见姗笑三代绛灌曰平虽美丈夫如冠玉耳其中未必有也孔子大圣不免武叔之毁子路至贤犹有伯寮之愬庸可以水旱而累尧汤乎今之少年喜谤前辈好议论人长短妄是非攻发俗论皆言处士纯盗虚声武帝下令曰昔直不疑无兄世人谓之盗嫂第五伦三娶孤女世人谓之挝妇翁王凤擅权谷永比之申伯王商忠臣张匡谓之左道此皆以白为黑欺天㒺君者也桓冲曰谢安石有庙堂之量不嫺将畧今大敌垂至方逰谈不暇遣诸不经事少年拒之衆又寡弱天下事已可知吾其左袵矣史思明曰李光弼长于慿城今出在野此成擒矣集街谈巷议称尧见囚小儒之虚诞为禹所放曲士之穿凿是所谓诘匠氏之不以杙为楹而訾医师以昌阳引年欲进其豨苓也老子之小仁义非毁之也其见者小也坐井而观天曰天小者非天小也彼以煦煦为仁孑孑为义其小之也则宜其所谓道道其所道非吾所谓道也其所谓徳徳其所徳非吾所谓徳也人生未鵾化物议如鸿毛醯鸡之议大鹏夏虫之议层氷本朝无异于鼓井淖而议东海坐蚊睫而笑九万之图南也尊礼经作賔于王家贵贵为其近于君也尊长于己踰等不敢问其年大夫七十而致事若不得谢必赐之几杖乘安车国君不名卿老世妇大夫不名世臣姪娣士不名家相长妾羣居五人则长者必异席谋于长者必操几杖以从之子齐管夷吾任国政号曰仲父枉千乘于陋巷史宋先代之后也于周为客天子有事膰焉有丧拜焉鲁荘公使束缚管仲以予齐使齐使受而退比至三衅三浴之桓公亲逆之于郊周文王得吕望于磻溪武王以为师谓之太公号曰尚父项羽尊敬范增为亚父魏公子无忌仁而下士魏有隠士曰侯嬴公子从车骑虚左自迎侯生侯生摄敝衣冠直上载上坐不譲公子执辔愈恭大将军青侍中上踞厠视之丞相𢎞晏见上或时不冠至如见黯不冠不见上尝坐武帐黯前奏事上不冠望见黯避帐中使人可其奏其见敬礼如此曹参为齐相闻胶东有盖公善治黄老言厚币请之参于是避正堂舍盖公焉拥篲而先驱暴胜之望见隽不疑容貌尊严胜之躧履起迎大将军袁绍总兵冀州遣使要郑𤣥大㑹賔客𤣥最后至乃延升上座孔融深敬于郑𤣥倒屣造门告髙宻县为𤣥特立一乡曰昔齐置善乡越有君子军皆异贤之意也今郑君乡宜曰郑君乡兴席改容吴张昭吴中谓之仲父徐庶曰此人可就见不可屈致也备由是诣亮凡三徃乃见万章为京兆尹门下督从至殿中诸侯贵孙䇿击豫章先遣虞翻诣华歆歆葛巾迎䇿谓歆府君徳望逺近所归䇿年幼稚宜修子弟之礼便向歆拜孙䇿曰昔管子相齐一则仲父二则仲父而桓公为霸者宗许靖年踰七十爱乐人物纳诱后进清谈不倦丞相诸葛亮皆为之拜晋王导任丞相元帝委之为好日隆朝野倾心号为仲父郭奕为野王令羊祜尝过之奕叹曰羊叔子去人逺矣遂送祜出界数百里坐此免官虞翻在吴魏文帝尝为翻设虚坐唐郭子仪徳宗时赐号尚父代宗不名唿为大臣魏徴曰人言陛下欲幸南山外皆严装已毕而竟不行何也上笑曰初实有此心畏卿辈故中辍耳上尝得佳鹞以徴坐乆竟死懐中太后信重内使梁文惠公狄仁杰羣臣莫及常谓之国老而不名曰毎见公拜朕亦身痛𤣥宗尊遇姚崇毎见便殿必为之兴去輙临轩以送它相莫如也龎徳公素有重名诸葛亮毎至其家独拜牀下王维名盛于开元间豪贵人虚左以迎帝如曲阜谒孔子祠帝曰孔子百世帝王之师敢不敬乎遂拜之又拜孔子墓禁孔林樵采访孔子颜渊之后以为曲阜令及主簿樊宗师见刘义独拜传记范逵既去陶侃追送不已且百里许集子夏处西河之上而文侯拥篲邹子居黍谷之隂而昭王陪乗燕王尊乐毅分国愿同欢朕屈韩愈为尹宜令无叅御史不得为故常李白所适二千石郊迎本朝牀前时得拜龎公记纂渊海卷六十八记纂渊海卷六十九钦定四库全书记纂渊海卷六十九宋潘自牧撰叙述部自揆经陈力就列不能者止子欵启寡闻吾在天地间犹小石小木之在大山也颠毛种种惧不任君之事以为司败忧也孤陋寡闻愚昧多蔽史惧不能任其先人之禄伍尚曰吾知不逮烛之武曰臣之壮也犹不如人今老矣无能为也知伯曰余羸老也可重任乎子鱼曰展四体以率旧犹惧不给而烦刑书若又共二徼大罪也时见㣲意有所禆补譬嘒星之继朝阳飞尘之集华岳罢驽之质无汗马之劳碌碌未有竒节无横草之功无尺寸之效无伐閲功劳粪土愚臣忘生触死么么不及数子𤨏才薄技楶梲之材不荷栋梁之任标末之功一言之劳绵力薄才犬马齿臷班超曰无鈆刀一割之用食大官居御府乆汚玉堂之署亡以自效小丑无分可採萤爝末光命轻雀䑕人㣲地寒不当极总重任传记代匠指南取诮博识蚉力何能负太山牛涔不足增沧海集牛马走内愧齐竽外羞鲁服蚁垤敢侔于嵩华惧蒙尘于叩缶顾取笑乎鸣玉四逹虽平直蹇歩媿无良在木阙不材之资处雁乏善鸣之分顾此腹背羽愧彼排空翮以犬羊之质服虎豹之文但恨功名薄竹帛无所宣䇿蹇长途终慙一日之致悬缕层台难任千钧之重固知才弱不可自强力㣲难以企及智小谋大恐贻折足之忧任重才轻惧有絶膑之悔既虑铄金固陈匪石予非荆山璞谬登和氏塲羊质服虎皮燕翼假鳯翔顾我蓬屋姿谬通金闺籍谬知终画虎㣲分是醯鸡着书毎成于废疾进徳且乏其馨香踈愚空薄方托麋鹿羣敢同骐骥槽学不能探奥义穷章句为腐烂之儒虽或寘力于文学勤勤恳恳于嵗时然而未能极圣人之规矩恢作者之闻见劳费翰墨徒尔拖逢掖曳大带㳺于朋齿且有愧色况无能乎恇怯淟涊下才末技操斧于班郢之门斯强颜耳沈骸粪土甘心朽㓕顾揣涯分实腼心颜劔非万人敌文窃四海声力薄志劣无异能解投闲置散乃分之宜月费俸钱嵗糜廪粟文才不如人行又无町畦问之朝廷事类不知东西况于经籍深岂究端与倪君恩太山重不见酬稗稊所职事无多又不自提撕明庭集孔鸾曷取于凫鹥树以松与栢不宜问蒿藜有志慙彫朽无庸类散樗散才易朽蟠木难容墻面难用灰心易然病抱支离材均拥肿少好读书无谢髙鳯老不暁事有类扬雄抱山鸡而息恧顾辽水以多慙顾我散才同培塿乏齐鲁报政之能毎慙效薄常惧食浮蚊力自知㣲不才甘朽质尚卧岂泥蟠自惟蓬艾影叨名兰桂芬豹皮制袖方累羔裘狗尾续貂贵彰蝉冕徳薄蝉翼命轻鸿毛䇿蹇励驽丛冗秃屑愧无运斤之妙徒有伤手之责自笑疎慵似麋鹿也教台上费黄金越禄躐等下走之才不足以汚辱重地自怜非剑气空向斗牛星本朝楚肆固知难眩玉丘门安敢辄论诗山林本我性章服偶包裹宠兼忧而并至恩与责以俱深以圣主而责愚臣方懐愧惕假小人而乗大器岂不隮颠渇如偃䑕之饮河喘若吴牛之见月举足则蹈祸之机以身为敛怨之府宠荣既过小器盈而必颠筋力已疲飞鸟倦而思止昔而少健黔驴之伎已殚今也病衰驽马之疲难强贪荣同卫鹤取笑类黔驴蓼虫事业无余习刍狗文章不更陈蠡智穷于测海苦窳贱质卷曲散材病马已无千里志但恐跛䍧随赤骥青云飞歩不容攀寛如定逺之言平平无取拙比道州之政下下宜然名过其实食浮于人虽叨过实之名卒无堪用之器盖散才不任于斧斤而病马空糜于刍束沟中不愿于青黄爨下无心于宫徴地资浅薄积薪有后来之讥徳业空虚在梁有不称之诮㤗坛之樽何取沟中之断清庙之瑟误收灶下之焦狙猿无事于冠裳爰居不乐于钟鼓病窳不中于规模固陋难逃于氷鑑六六年华属老夫朽株难刻画枯叶任彫零血指汗颜终缩手不自揣度子教玉人彫琢玉人之患在好为人师日月出矣而爝火不息其于光也不亦难乎时雨降矣而犹浸灌其于泽也不亦劳乎西施病心而矉其里之丑人见而美之归亦捧心而矉彼知美矉而不知矉之所以美学曾未如肬赘则具然欲为人师东里闾空腹而好自贤龟三千嵗蜉蝤不过三日以蜉蝤而为龟忧养生之具人必笑之嫫母自窥于井以为媚于西施桀纣自窥于世以为贤于尧舜羣蚁观鳌隠如岳蚁曰彼之冠山何异我之戴粒逍遥封壤之颠伏乎窟穴也史无大功而求大禄持布鼓过雷门居累卵之危而图㤗山之安为朝露之行而思传代之功无毛髪之劳而欲求丘山之用侯思止求为御史太后曰卿不识字岂堪御史对曰獬豸何尝识字但能触邪太后恱即以为朝散大夫侍御史李辅国求为宰相上曰以卿之功何官不可为其如朝望未允何传记魏收云我视沈约正如奴耳此所谓饰嫫母而夸西施持鱼目而笑明月也有类效嚬弥益其丑集嫫母姣而自好家家自以为稷契人人自谓握灵蛇之珠家家自谓抱荆山之玉孔璋不嫺于辞赋而自谓能与司马长卿同风蚊泪与天地齐流蜉蝤与大椿齿年瓴甋夸玙璠鱼目笑明月顾惟蝼蚁辈但自求其穴胡为慕大鲸辄拟偃溟渤不谓矜余力还来谒大巫持郄克之质入邯郸之墟奏曹郐之音歴茎英之肆盗跖自方于仲尼夫鲲之为鱼也潜碧海泳沧流沈鳃于渤海之中掉尾乎风涛之下而濠鱼井鲋自以为可得而齐焉鹏之为鸟也刷毛羽恣饮啄戢翼于天池之间宛颈乎江海之畔而双凫乗鴈自以为可得而䙝焉犹萤燐增辉太阳斗水㵼大海昨夜新生黄雀儿飞来直上紫藤枝摆头撼脑花园里将为春光总属伊犹张蹭蹬之鳞更举螳螂之臂裹燕石而履𤣥圃带鱼目而㳺涨海祗取诮耳临江之人得麋畜之日抱就犬习示之与之戯积乆益狎麋忘己之麋也出门外见犬与为戯外犬共杀之麋至死不悟本朝螳螂当辙恃长臂熠燿宵行矜照火譬如学捧心初不悟已丑无异于鼓井淖而议东海坐蚊睫而笑九万之图南也自叹经我入自外室人交徧讁我已焉哉天实为之谓之何哉知我者谓我心忧不知我者谓我何求我生之初尚无为我生之后逢此百罹忧心悄悄愠于羣小觏闵既多受侮不少自贻伊慼父母生我胡宁忍予知我如此不如无生天之生我我辰安在悠悠苍天曷其有极子知我者其惟春秋乎罪我者其惟春秋乎忘乎故吾史举世皆浊而我独清举世皆醉而我独醒是以见放孔子既不得用于卫至河闻窦鸣犊舜华之死也临河而叹曰美哉水洋洋乎丘之不济此命也夫刘备曰平常身不离鞍髀肉皆消今不复骑髀里肉生日月如流老将至矣而功业不建是以悲耳犬马之诚不能动人把人之诚不能通天管辂叹曰天与我以才不与我年夀王羲之曰宇宙虽广自容何所尾长翼短不能飞四海虽广宁有容足之地嵇康将刑顾视日影索琴弹之曰广陵散于今絶矣陆机临受诛叹曰华亭鹤唳岂可闻乎自伤年纪摧頽功名不立魏元忠曰我薄命譬如坠驴足絓于镫为所曳矣天地为笼去将安所传记孔子过谷中见兰独茂叹曰兰当为王者香今乃独茂与草为伍乃止车援琴鼓之自伤不逢时托辞于香兰云集青春背我堂堂去白髪欺人故故生长吟永欷五荐不入朝一麾乃出守罕有知音者空劳流水声牵世婴时网荣与壮俱去贱与老相寻万族各有托孤云独无依年行已长所懐万端时有所虑至通夜不瞑志意何时复类昔日已成老翁但未白头耳风云落人后嵗月度人前班匠不我顾牙旷不我録焉得成琴瑟何由扬妙曲万事已黄髪残生随白鸥圣朝无弃物老病已成翁多少残生事飘零似转蓬顾惟蝼蚁辈但自求其穴胡为慕大鲸辄拟偃溟渤以兹悟生理独耻事干谒乗黄已去矣凡马徒区区勲业频看镜行藏独倚楼识字用心苦白头趍幕府穷途愧知已暮齿借前筹白首壮心违失学从儿懒长贫任妇愁吾徒日飘泊世事各艰难苦被微官缚低头愧野人穷途反遭俗眼白纨绔不饿死儒冠多误身残杯与冷炙到处潜悲辛长卿多病乆子夏索居贫形容劳宇宙奔走空皮骨一生襟抱向谁开昭代将垂白途穷乃叫阍尚为诸侯客独屈州县中致身伤短翮骧首顾疲驽本卖文为活翻令室倒悬进不能矫翰龙云退不能栖神豹雾昔年离别还同塞北之凫今日归来即似辽东之鹤生涯无嵗月岐路有风尘万里烟波举目有江山之恨百龄心事劳生无晷刻之懽画地终难入书空自不安进不能言社稷之务立事嚢中退不能扫丞相之门买名天下风尘摧白首嵗月损红颜世家黄叶散乡路白云重如何同枝叶各自有枯荣壮夫或未达十歩九太行秋蓬已种种所为觉无成吾自今年来苍苍者或化而为白矣动摇者或脱而落矣毛血日益衰志气日益㣲㡬何不从汝而死也死而有知其㡬何离其无知悲不㡬时而不悲者无穷期矣汝之子始一嵗吾之子始五嵗少而强者不可保如此孩提者又可兾其成立耶太学四年朝虀暮盐汨东西与南北恒十年以不居辱饱食其有数况䇿名于荐书时所好之为贤庸有谓余之非愚时命虽乖心转壮技能虚富家逾窘今者无端读书史智慧总是劳精神画蛇着足无处用两鬓雪白趍埃尘身将老寂寥志欲少闲暇名声荷朋友援引乏姻娅疾添儿女恋老丧丈夫勇少年真可喜老大百无益自叹虞翻骨相屯头童齿豁竟死何禆进寸退尺卒无所成学成而道益穷年老而身益困利居衆后责在人先切自悲辛生天下无事时承先人之遗业不识干戈耒耜攻守耕获之勤读书着文自七嵗至今凡二十二年其行已不敢愧于其道其闲居思念前古当今之故亦仅志其一二大者焉选举于有司与百千人偕进偕退曾不得䇿名于荐书齿下士于朝以仰望天子之光明今是鸟也惟以羽毛之异非有道徳智谋承顾问赞教化者乃反蒙採擢荐进光耀如此可以人而不如鸟乎虽家置一喙以自称道诟益甚矣少时陈力希公侯许国不复为身谋风波一跌逝万里吐心瓦觧空缧囚雄雌蓄形于木杪兮短狐伺景于深渊仰矜危而俯慄兮弭日夜之拳拳满镜悲华髪空山寄此身白云家自有黄卷业长贫劒寒空有气松老欲无心白首衔寃欲问天惟有贫将病能令亲爱疎白日岂知心同官嵗嵗先辞满惟有青山伴老身穷分安藜藿衰容称薜萝叹逝翻悲有此身独醒空取笑直道不容身得罪风霜苦全生天地仁青山数行泪沧海一穷鳞牢落机心尽惟应鸥鸟亲生涯已逐沧浪老斗间谁与看寃气盆下无由见太阳不才成拥肿失计似邯郸只縁六翮不自致长似孤云无所依白屋渐看秋草没青云莫道故多嵗月蹉跎飞不进羽毛憔悴何人问遶树空随乌鹊羣巢林只有鹪鹩愿落落惟心在虽云意气在岂免颜色低无成心力尽未老形骸残尘土满青袍官曹冷似氷谁肯来同宿身方逐萍梗年欲近桑榆时遭人指㸃数被鬼揶揄朝逰九城陌肥马轻车笑杀人暮宿五侯门残茶冷酒愁杀人拙诗在壁无人爱鸟污苔侵文字残迢逓麒麟阁图功未有期区区尽素志焉用写真为朽株枯竹有何荣青衫未觧白髪已多始得名于文章终得罪于文章委心泥滓絶望烟霄跼身地逺仰首天髙流年惝恍不饶我秋冷先知是瘦人亦知合被才名折二十年来折太多镜里老来无避处樽前愁至有销时还似今朝歌酒席白头翁入少年塲徒劳州县不致青云仆乗嚢辎日削月脧一照旧圗画无复昔仪刑勿言一茎少满头从此始谁知濩落心先纳萧条气莫言三十是年少百嵗三分已一分良时风景长虚度壮气心情已暗消三旬卧废莺花月一半春消风雨天长庆老郎惟我在年光东流水生计南枝鸟顽钝如鎚命如纸近来时世欺前辈好染髭须学后生媿无鸳鹭姿短翮空飞还谁当假羽毛云路相追攀人生不如意十乃居八九青云满眼应骄我毎行经旧处欲想似前身铜壶漏水何时歇如此相摧即老翁何事独伤懐少年曾得意编蒲曾苦思垂竹媿无名君登青云去余望青山归常恐填沟壑何由振羽仪世途皆自媚流俗寡相知当路谁相假知音世所稀虚掷此芳辰不才明主弃多病故人踈平生心力尽于文半雨半风三月内多愁多病百年中似玉兮将沉如金兮永没𤣥鬓行为霜清泪泣成血鸳鸿得路争先翥松桂凌寒独后凋归去朝端如有问玉门闗外老班超邻富鸡长徃家贫客渐稀拜迎官长心欲碎鞭挞黎庶令人悲一卧东山三十春岂知书劒老风尘壮心瞻落景心事感流萍道直去官早家贫为客多一身仍白髪万虑止丹心性拙难超世心孤易感恩竹马儿犹小荆钗妇惯贫世途行处见人事病来踈长贫惟要健渐老不禁愁文字不得力桑麻难救贫相看恋簮组不觉老风尘涸鱼乆失风波势枯草曾霑雨露恩出门即有碍谁谓天地寛譬如浸檗泉流苦日已长生前为造化剰物殁后与灰土俱委此岂不为辜负日月之光景耶只言圣代谋身易争奈贫儒得路难平生四方志此夜五湖心心寒已分灰无焰共君前后俱从事羞见功名与别人动触樊笼倦闲消肉食难本朝但应花枝日愈好惟有我老年年衰衰鬓镊残欹雪岭壮心降尽倒风旌新花与故吾已矣筋骸徽纒束腑肺鼎铛煎一巢无地拙于鸠青天白日春常好緑鬓朱颜老自悲轾轩已任人前后掲厉安知世浅深今吾即故吾老来容易得新年明明汉月空相识天偶人觭识尽风波恶生涯亦可哀心腹非故时更觉日月驶无钱乞与韩知客名纸生毛不为通积忧熏心惊齿髪之先变抱恨刻骨伤皮肉之仅存风流耆旧消磨尽只有青山对病翁可怜老骥真老矣无人更秣天山禾天穷无所逃年年嵗嵗何穷已花似去年人老矣闻道鸳鸿满台阁网罗应不到沙鸥信我人厄非天穷我生无田食破砚迩来砚枯磨不出寒聴不知春沟中枯木应笑人鑚灼不然谁似我俯仰随人如桔橰平生五千卷一字不救饥园中草木春无数只有黄杨厄闰年生涯到处似樯乌此身自㫁天休问白髪年来渐不公身行万里半天下僧卧一庵初白头多才乆被天公怪阙食惟应㸑妇知万事早知皆有命十年浪走宁非痴狂谋谬筭百不遂惟有霜鬓来如期人生识字忧患始心如死灰不复温逺宦不知官爵好思归苦觉嵗年长冷官无事屋庐深心事数茎白髪生涯一片青山人生不愿才才士困奔走壮心付与东流水才短如蚕只自纒一官来徃似秋燕薄俸包裹如春蚕此身长似伏辕马何日还为纵壑鱼一被簮裳裹长遭罗网牵丹心变为灰老人无力年年懒世事如花种种新身如病鹤翅翎短心似乱丝头绪多叙述部自荐子今大冶铸金金踊跃曰我且必为镆鎁史毛遂曰使遂早得处嚢中则颕脱而出非特其末见而已东方朔上书曰臣朔少失父母长养兄嫂年十三学书三冬文史足用十五学击剑十六学诗书诵二十二万言十九学孙吴兵法战阵之具钲鼓之教亦诵二十二万言臣朔年二十二长九尺三寸目若悬珠齿若编贝勇若孟贲捷若庆忌㢘若鲍叔信若尾生若此可以为天子大臣矣犹泥之在钧惟甄者之所为犹金之在镕唯冶者之所铸先零反赵充国年七十余上问谁可将充国曰亡踰于老臣搦朽摩钝鈆刀皆能一断仆虽罢驽亦尝侧闻长者遗风耳青骹繁霜絷于笼中何以教其搏东郭于鞴下也白猨𤣥豹藏于槛何以知其接垂条于千仞也和璧之在荆山隋珠之潜重川非遇其人焉有连城之价照车之名乎晋谯王永曰公未见知耳鈆刀岂无一割使受天泽余润虽朽枿败腐不能生殖犹足蒸出芝菌以为瑞物衣不盖体常寄食于人切恐转死沟壑伏惟天子哀矜之令执先臣故事㧞泥涂之乆辱则臣之述作虽不足鼓吹六经至沈郁顿挫随时敏给扬雄枚臯可企及也有臣如此陛下其忍弃之元澹谓狄仁杰曰下之事上譬富家储畜以自资也脯腊以供滋味参术以防疾疢门下充百味者多矣愿以小人备一药石可乎集羞庖人之独割引尸祝以自助髙鸟未挂于轻缴渊鱼未悬于钩饵者恐钓射之术或未尽也昔贾谊弱冠求试属国请系单于之颈而制其命终军以妙年使越欲得长缨系其王覊致北阙切不自量志在效命庶立毛髪之功以报所受之恩效锥刀之用使得西属大将军当一校之队东属大司马统偏师之任必乗危蹑险骋舟奋骊突刄触锋为士卒先虽未能擒权馘亮庶虏其雄率殱其丑类必效须㬰之㨗以灭终身之愧虽身分蜀境首悬吴阙犹生之年也如微才不试没世无闻徒荣其躯而丰其体生无益于事死无损于数虚荷上位而忝重禄禽息鸟视终于白首此徒圏牢之飬物非臣之所志也兾以尘露㣲诚补益山海萤烛末光增辉日月收孟明于三败责曹沫于一举俾折臂膑脚之伦得自拂饰以期效命于鞭䇿之下奋短翮于抢榆希髙标之余拂濯鲜鳞于涓滴望鸿浪之㣲沾所兾顾盻曲流剪拂増价则鈆刀起一割之用跛鳖致千里之行傥能分其斗水济濡沬之枯鳞惠以余光照孀栖之寒女使得伏枥驽蹇希骐骥而蹀足窜迹翩翾排鸳鸾而刷羽鲁泽祥麟希委质于宣父吴坂逸骥实长鸣于孙阳所贵在乎见知所屈伸乎知己在公之宇下非一日是生于匠石之园长于伯乐之廐者也于是而不得知假有见者千万人亦何足云耳籍善为诗使其心不以忧衣食乱阁下无事时一致之座侧使跪进其所有阁下慿几而听之未必不如听吹竹弹丝敲金击石也夫沟中之木与牺象同体追琢不至坐成枯薪朱而蓝之犹足以为器茍液樠曲戾不足枉斧斤愿为庭燎以照嘉客幸堪调鼎用愿君垂採摘铁衣虽正澁寳刄犹可试傥遇拂拭恩应知剸犀利连城之珍俟楚文而乃进髙山之操待钟期而后发本朝敝车无用犹可具于劳薪弃席未忘或再施于华屋枯朽犹能出菌芝自愧子薛谭学讴于秦青未穷青之技自谓尽之遂辞归秦青弗止饯于郊衢抚节悲歌声振林木响遏行云谭乃谢求反终身不敢言归史项王曰纵江东父兄怜而王我何面目见之纵彼不言籍独不愧于心乎李广曰吾为陇西守羗尝反诱降者八百余人诈而同日杀之至今恨独此耳负之无可言者禇裒伐后赵败还至京口闻哭声甚多以问左右对曰皆代陂死者之家也裒慙愤发疾卒王导曰吾虽不杀伯仁伯仁由我而死幽㝠之中负此良友狄仁杰曰娄公盛徳我为所容乃知吾不逮逺矣王叔文败韦执谊亦自失形势知祸且至虽尚为相常不自得奄奄无气闻人行声辄皇悸失色集愧汗如浆内省慙惶若坠氷谷汗赩含羞耻自慰史张仪尝从楚相饮已而楚相亡璧门下意张仪曰仪贫无行必此盗相君之璧共执张仪掠笞数百不服释之其妻曰子毋读书㳺说安得此辱乎张仪谓其妻曰视吾舌尚在不其妻笑曰在也仪曰足矣东方朔曰使张仪蘓秦与仆并生于今之世曾不能掌故安敢望常侍郎乎茍有良田何忧晩嵗韩愈才髙数黜官作进学觧以自喻季子来归鲁人喜其纾难上曰隋炀帝劳民筑长城以备突厥卒无所益朕惟置李世勣于晋阳而邉尘不惊其为长城又岂不壮哉苏源明曰吾不幸生衰俗所不耻者识元紫芝也郭子仪尝奏除州县一人不报僚佐相谓曰以令公勲徳奏一属吏而不从何宰相之不知体子仪闻之谓僚佐曰自兵兴以来方镇武臣多䟦扈凡有所求朝廷常委曲从之此无他乃疑之也今子仪所奏事人主以为不可行而置之是不以武臣相待而亲厚之也诸君可贺矣又何怪焉闻者皆服裴皥书一絶曰宦涂最重是文衡天与愚夫立盛名三主礼闱今八十门生门下见门生集位贬道行身穷志逸齿落未是无心人舌有只作穷途哭新归且慰意生理焉足说生还对童稚似欲忘饥渇大哉干坤内吾道长悠悠自古有覊旅我何苦哀伤眼前无俗物多病也身轻家书抵万金此生免荷殳莫思身外无穷事且尽生前有限盃亲朋满天地脱身簿尉中始与箠楚辞忆献三赋蓬莱宫自怪一日声辉赫嵗稔贫心泰逰人莫笑白头醉老醉花间有㡬人比者分将委弃泥涂老死草野今胷中之气勃然复有仕进之路矣壮志已怜成白首余生犹待发青春眼中了了见乡国知有归日眉方开乍抛衫笏觉身轻朝来始向花前觉度却醒时一半愁我爱狷介性立为顽拙身平生虽寡合今即无缁磷昨因风发甘长徃今遇阳和又小康还似逺行装束了迟回且住又何妨我是人间事了人老耳未多聋荠花榆荚深村里亦道春风为我来婚嫁累轻何怕老饥寒心惯不忧贫酒引眼前兴诗留身后名自此光隂为己有从前日月属官家骨肉团栾亦可荣己为海内有名客又占世间长命人书讯朝贤㫁知音野老多世间富贵应无分身后文章合有名擢第未为贵贺亲方可荣闲人似我世间无老为樊上翁既不自期富贵要有数百首文章顾樊川一禽鱼一草木无限矣庶千百年未随此磨灭耶他人似我还应少如此安贫亦荷天本朝花与新奇如有意何必濯于水本无缨上尘世上升沉无限事樽前强健不赀身尚有读书清浄业未容春睡敌千钟因病得闲殊不恶安心是药更无方但把穷愁博长健退伏田野自称老臣追叙始终之遭遇以诧乡邻之父老如醉而醒如瘖而鸣如痿而起初还故乡初见父兄无官一身轻有子万事足平生不作皱眉事天下应无切齿人孙奭致仕于郓置宴语客曰白傅有言多少朱门鎻空宅主人到了不曾归今老夫归矣喜动于色满院花开不似贫嵗禄二千亲八十世间谁有此时荣收身薄氷释置枕泰山安自新史欲改过自新洒心自新洗心向善失旦之鸡复思一鸣竺景秀曰若许自新必呑力割肠饮灰洗胃集君其务贳过我亦请改事自责经母氏圣善我无令人有子七人母氏劳苦有子七人莫慰母心静言思之躬自悼矣史宣子曰吾浅之为丈夫也赵孟曰我实不徳而以𨽻人之垣以赢诸侯是吾罪也使谢不敏晋悼夫人食舆人之城把者綘县人年长矣与于食赵孟问县大夫则其属也召之而谢过焉曰武不才任君之大事以晋国之多虞不能用吾子使吾子辱在泥涂乆矣武之罪也敢谢不敏擢贾之髪以读贾之罪尚未足纵彼不言籍独不愧于心乎妻子有过辄免冠自责罪积山河衅深莫磨宁人负我我无负人集灰琯屡移尘露无补本朝茫如醉夣之中不知言语之出细思所以得祸患者皆由名过其实造物者所不能堪与无功而受千钟者其罪均也闭门却扫收召魂魄方尚口乃穷之时盖擢髪莫数其罪长箭挽不尽不中无尤弓记纂渊海卷六十九记纂渊海卷七十钦定四库全书记纂渊海卷七十宋潘自牧撰叙述部求援经弱者不能自济必依于强控于大邦终夜有求于幽室之中非烛何见子昏暮叩人之门户车辙之中鲋鱼曰我东海之波臣也岂有升斗之水而能活我哉史孟献子曰愿借助焉甘茂谓苏秦曰贫人女与富人女㑹绩贫人女曰我无以买烛而子之烛光幸有余子可分我余光无损子明而得一便焉虽复零雨自天终待云兴四岳萧炅为河南尹尝坐事西台遣吉温徃按之温治炅甚急及温为万年丞未几炅为京兆尹温素与髙力士相结力士自禁中归度炅必徃谢官乃先诣力士与之谈谑握手甚欢炅后至温阳为惊避力士唿曰吉士不须避此亦吾故人也召还与炅坐炅接之甚恭不敢以前事为怨他日温诣炅曰曩者温不敢亏国家法自今请洗心事公炅遂与尽欢传记士非玉璧谈者为价集兾宵烛之末光邀润屋之㣲泽寒谷待鸣律譬诸蛰虫坯户而死者与夫藁死亦无以异矣春雷一震必歆然翘首与生为徒况有吹律者召东风以薫之其化也益速宋广平之沈下僚苏公味道为使者广平投以梅花赋苏盛称之自是方列于闻人之目是知英贤卓荦可外文字犹用片言借说于先达之口席其势而后骧首当时矧碌碌者畴能自异施一阳于剥极之际援衆溺于坎深之下夫踣者思起必謼而求拯疾者思愈必呻而求医孤兽走索羣无衆星之明假日月之光愿假东壁辉余光照贫女余波期救涸巨海能无钓浮云亦有梯麾下頼君材并美独能无意向渔樵扬雄更有河东赋惟待吹嘘送上天傥荆璞不致见疑夜光不逄按剑则沈骸九死终望衔珠俛首三泉犹希结草涸鳞濡沫常觖望于鲸波决羽抢榆颇思迁于莺树傥余光之可照庶寒灰之重然曲逮恩光资余润于东里袭承导引轻托梦于南樛奋短翮于抢榆希髙标之余拂濯鲜鳞于涓滴望鸿浪之㣲沾所兾顾盼曲流剪拂増价则鈆刀起一割之用跛鼈致千里之行傥能分其斗水济濡沫之枯鳞恵以余光照孀栖之寒女得使伏枥驽蹇希骐骥而蹀足窜迹翩翾排鸳鸾而刷羽蹈水火者之求免于人也不惟其父兄子弟之慈爱然后徃而全之也将有介于其侧者虽其所憎怨茍不至乎欲其死者则将大声疾唿而望其人之救也木在山马在肆过之而不顾者虽日累千百人未为不才与下乗也及至匠石过之而不睨伯乐过之而不顾然后知其非栋梁之才超逸之足也天地之滨大江之濆有怪物焉盖非常鳞凡介之品彚匹俦其得水变化风雨上下于天不难也其不及水盖寻常尺寸之间耳无髙山大陵旷途絶险为之闗隔也然其穷涸不能自致乎水为獱獭之笑者盖八九矣如有力者哀其穷而运转之盖一举手一投足之劳也然是物也负其异于衆也且曰烂死于沙泥吾宁乐之若俛首帖耳摇尾而乞怜者非我之志也是以有力者遇之熟视之若无覩也其死其生固不可知也今又有有力者当其前矣聊试仰首一鸣号焉庸讵知有力者不哀其穷而忘一举手一投足之劳而转之清波乎其哀之命也其不哀之命也知其有命而且鸣号之者亦命也且天下熈熈然而独呻吟恩波自觧惜枯鳞衔花縦有报恩时择木谁容托身处见借羽翼折简能荣瘁遗簮莫弃捐韶光如见借寒谷变风烟愧无鹓鹭姿短翮空飞还谁当假羽毛云路相追攀线因针而入矢因弦而发虽有线矢无针弦欲自致焉不可得也当途诉知已投刺匪求蒙朝无一命之亲路无回眸之旧犹孤根寄不食之田也人人耘耨所不及家家溉灌所不沾其濯乃条枚成乃华实者上天至仁之膏泽厚地无际之阳春乎相公为上天霖雨佐厚地无际之阳春发生者也何以处某焉握风捕影铸木镂水敢求恩知但希镌琢坠井者求出执热者愿濯自愧扫门士谁为乞火人遗簮坠履应留念门客如今只下寮宣室夜阑如有问可能全忘未燃灰本朝无盐烦刻画寒谷借吹嘘必为镆鎁尽归镕铸傥矜一介之诚愿借半辞之助行看富贵逼炙手借余暖特借齿牙曲成羽翼求哀史楚子围郑三月克之郑伯肉袒牵羊以逆曰孤不天不能事君使君懐怒以及敝邑孤之罪也敢不惟命是听其俘诸江南以实海濵亦惟命其剪以赐诸侯使臣妾之亦惟命若惠顾前好徼福于厉宣桓武不泯其社稷使改事君夷于九县君之惠也孤之愿也非所敢望也敢布腹心君实圗之楚庄王伐郑克之郑伯肉袒牵羊以逆曰孤不天不能事君君用懐怒孤之罪也敢不惟命是听摈之南海以臣妾赐诸侯亦惟命是听若不絶其社稷使改事君孤之愿也非所敢望也敢布腹心懐朔镇将元尼须与元懐旧交贪秽狼籍置酒请懐谓懐曰命之短长系卿之口岂可不相寛贷魏齐笞系范雎折胁折齿睢佯死卷以箦置厠中使客醉者更溺之范雎谓守者曰能出我我必有厚谢守者乃请弃箦中死人魏齐醉曰可矣晋王斩刘守光守光曰守光善骑射王欲成伯业何不留之使自効其二妻李氏祝氏让之曰皇帝事已至此生亦何益妾请先死即伸颈就戮守光至死号泣哀祈不已丁公为项羽将逐窘高祖彭城西短兵接汉王急顾谓丁公曰两贤岂相戹哉丁公引兵而还暴胜之欲斩王䜣䜣曰杀䜣不足增威不如时有所寛以明恩贷胜之壮其言而赦之勐虎处深山百兽震恐及其在䧟穽之中摇尾而求食集元相公在浙东賔府有薛书记酒后伤公犹子逐出幕既去作十离诗以献犬离主笔离手马离廐鹦鹉离笼燕离巢珠离掌鱼离池鹰离羣竹离亭镜离台犬诗云驯扰朱门四五年毛香足净主人怜无端咬着亲情客不得红丝毯上眠笔诗云越管宣毫始称情红牋纸上撒花琼都縁用乆锋头尽不得羲之手里擎鹦鹉诗云陇西独自一孤身飞去飞来上锦䄄都縁出语无方便不得笼中更唤人燕诗云出入朱门未忍抛主人常爱语咬咬衔泥秽汚珊瑚簟不得梁间更垒巢谒见经见情者获直徃则违既见君子云胡不喜既见君子为龙为光闻始见君子者辞曰某固愿闻名于将命者敌者曰某固愿见罕见曰闻名亟见曰朝夕子不识可以继此而得见乎愿望履幕下侍于下风幸闻咳唾之音史子产曰敝邑不敢宁居来㑹时事逄执事之不闲而未得见又不获闻命未知见时邹阳曰何王之门不可曵长裾乎愿有谒也耳余上谒造请诸公旷若开云见日何喜如之伏拜賔阼通爵里之刺吕僧珍生子宋季雅徃贺署函曰钱一千阍人少之不为通强之乃进集承颜下风独耻事干谒君出我入如相避然郑光业有一巨皮箱凡投贽有可嗤者即投其中号曰苦海古者未有纸削竹木以书姓名故谓之刺后以纸书故谓之名纸唐李徳裕为相贵盛人务加礼改具衔候起居之状谓之门状得所依託经日月丽乎天百谷草木丽乎土得其所归者必大故受之以丰弱而不惧于敌者得所据也忧而不惧于乱者得所附也日月得天而能乆照鱼丽于水兽丽于山菁菁者莪在彼中阿鸿雁于飞集于中泽鱼在在藻依于其蒲子霜雁託于秋风以成轻举之势投鱼于渊寘猿于木大厦成而燕雀相贺史齐侯使敬仲为卿辞曰覊旅之臣幸若获宥及于寛政赦其不闲于教训而免于罪戾君之惠也所获多矣社鼷不灌屋䑕不熏何则所託者然也巨鱼纵大壑星辰之丽天犹万国之附王如晨风之郁北林龙鱼之趣薮泽也鱼得水而游鸟乗风而翔鸟生深林兽在丰草传记稷蜂不攻社䑕不熏其所託者然也鳯凰巢于阿阁集归鸟赴乔林翩翩厉羽翼庇身有地猬结蚁聚水草有依露淋秋桧鹤声清问无恙外不暇出一语且先贺其得贤主人团团规内星未必明如月託迹近北辰周天无沦没雄藩车马地作尉有光华衔泥入华屋不见千年鹤多栖百丈松兽乐在山谷鱼乐在陂池虫乐在深草鸟乐在高枝水深鱼极乐失所依託经龙战于野其道穷也若渉大水其无津涯予将畴依予羽谯谯予尾翛翛予室翘翘风雨所漂摇鸿飞遵陆不属于毛不离于里靡所止戾子下乔木而入于幽谷蒙鸠以羽为巢而编之以发系之以苇苕风至苕折卵破子死巢非不完也所系者然也史虢射曰皮之不存毛将安傅容容无所倚失所为愆曾不得邪径而託足焉宇宙虽广自容无所有鸟于此架巢于葭苇之颠天风则葭折而巢毁所托者弱也集眇眇而无所归泊花离蔕而萎条去干而枯出笼穷短翮委辙涸枯鳞行舟楫而不识四方兮渉大水之漫漫为水不入海安得浮天波为木不在山安得横日柯枳棘徒栖凤旧时王谢堂前燕飞入寻常百姓家百川不朝于海虽狂奔澶漫终为涸土累累然若䘮家之狗辨白经无信人之言人实迋女子曰二三子以我为隠乎吾无隠乎尔吾无行而不与二三子者是丘也子如使予欲富辞十万而受万是为欲富乎予岂好辩哉予不得已也史考问左验明白贯髙怨家知其谋上变告之于是上遣捕赵王及诸反者赵午等十余人皆自争刭贯髙独怒骂曰谁令公为之今王实无谋而并捕王公等皆死谁白王不反者乃诣长安髙对狱曰独吾属为之王实不知吏治搒笞数千刺剟身无可击者终不复言贯髙曰人情宁不各爱其父母妻子乎今吾三族皆以论死岂爱王过于吾亲哉顾为王实不反独吾等为之初大司马冏疑中书郎陆机为赵王伦撰禅诏收欲杀之将军为之辨理得免死因表为平原内使张昌宗曰说尝谓元忠为伊周伊尹放太甲周公摄王位説曰易之兄弟小人徒闻伊周之语安知伊周之道日者元忠初衣紫臣以郎官徃贺元忠语客曰无功受宠不胜慙惧臣实言曰明公居伊周之任何愧三品彼伊尹周公皆为至忠古今仰慕陛下宰相不使学伊周当使学谁耶且臣岂不知今日附昌宗立取台衡附元忠立致族灭但臣畏元忠寃魂不敢诬之耳议者或罪张廵以守睢阳不去与其食人曷若全人其友人李翰为之作传表上以为若不时纪録恐逺而不传使廵生死不遇诚可悲哉帝戏第五伦曰闻卿为吏篣妇翁不过从兄饭宁有之耶对曰臣三娶妻皆无父少遭饥乱实不敢妄过人餐李晟大安园多竹后有为飞语者云晟伏兵大安园谋因仓卒为变晟遂斫伐其竹张廵死节睢阳人昧其功以为降贼肃宗未及知李翰传廵功状表之帝因是感悟而廵大节白于世集刺心以自明刎颈以见志夫傲虽凶徳必有恃而敢行愈之族亲鲜少无扳聫之势于今不善交人无相生相死之友于朝无宿货蓄资以钓声势弱于才而腐于力不能奔走乗机抵戏以要权利夫何恃而傲若夫狂惑丧心之人蹈河而入火妄言而骂詈者则有之矣而愈人知其无是疾也自古贤人才士秉志遵分被谤议不能自明者百数故有无兄盗嫂娶孤女云挝妇翁者然頼当世豪杰分明辨别卒光史籍坚然相白者无数人西施若觧倾吴国越国亡来又是谁陈情史淳于公少女缇萦随其父至长安迺上书曰妾伤夫死者不可复生刑者不可复属虽欲改过自新其道无繇隆天重地死无以塞责一日卒有不胜洒扫之职先狗马填沟渠窃有所恨刘向曰臣幸得託肺腑范逵谓陶侃曰欲仕辟乎曰困于无津春不得避风尘夏不得避暑热秋不得避风雨冬不得避寒冻四时之间无日休息又私自送徃迎来弔死问疾本朝曽与蒿藜同雨露终随松栢耐风霜岂堪置足青冥上终欲回身寂寞滨少遭闵凶自奋寒苦萤爝殊光不获干时之誉榱楹近用亦参构厦之功日有简书之繁乆无竿牍之献范忠宣遗表云葢尝先天下而忧期不负圣人之学养疴卧治之所蒙成坐啸之余信道直前曽无坎井之避立朝寡助谁为先后之容只影自怜命寄江湖之上惊魂未定梦逰缧绁之中疾病连年人皆相传为己死饥寒併日臣亦自厌其余生逮亲而得斗禄虽慰于子心歛板而揖上官遂成于俗状学乆矣而将落思兀然而欲枯进无取当涂之资退已失故时之歩学以父兄为师贫无公卿之助木鸡自笑真无用刍狗何劳收已陈罪积如山命轻如发湔洗经开释无辜蛰虫昭苏子息我黥而补我劓史所谓生死而肉骨也振㧞泥涂枯骨复被肉洗刷疵姤宣畅湮欎雪寃气于幽泉集使入汤之禽复假羽毛自断之足复蒙连续尘洗天波谤絶衆口茍削丹书得夷平民回霜收电㧞泥涂之乆辱穷骸枯骨一朝再生踊跃章惶再崩再殡收骸沟壑返魄幽泉魑魅穷魂重生圣日粪土残命不灭荒陬再造生涯天实为徳起骨九泉幽魂雪愤遗噍昭苏天波昭洗更得自新朽骨更肉万死一生使枯朽之条更与秋兰垂芳陆沉之羽复共翔鸿抚翼洗㧞出泥滓出泥腾霄从骨生肉提㧞出泥吹嘘生翅将枯鳞再跃经铩翼重矫恩波起涸鳞寃气初逄涣汗收六翮方铩思重托于扶摇孤桐半焦兾见收于煨烬表而出之为生羽翼重云开朗照九地雪幽魂药肉白骨香返逰魂祓拭旧痕湔洗前过必欲牵复用存始终莫因毫髪累长使溅泥沙收召魂魄生繁华于枯荑育丰肌于朽骨圣代也知无弃物本朝安得层穹返收拾莫教狼籍浑泥沙进退难处经云不可使得罪于天子亦云可使怨及朋友子与之为无方则危吾国与之为有方则危吾身矰缴机而在上网罟张而在下虽欲翺翔其势焉得史齐鲁仲连为书约之以矢遗燕将得书泣三日犹豫不能决欲归燕已有隙恐诛欲降齐所杀虏于齐甚衆恐已降而后见辱曰与人刄我宁自刄乃自杀依世则废道违俗则危殆文集居闲力不足从事力难任两事皆害性一生恒苦心蒙成经不耕获不菑畬史渠成亦秦之利也萧何为法较若画一曹参代之守而弗失冯翊垂拱蒙成以杜畿为河东太守钟繇促王邑交付邑佩印绶畿谓卫固范先曰范卫河东之望也吾仰成而已本朝秦收郑渠成晋得楚材多备员经今由与求也可谓具臣矣子齐宣王好竽南郭先生不知竽而滥吹于三百人之中以食禄史魏绛曰日君乏使使臣斯司马韩厥曰下臣不幸属当戎行摄官承乏蒯瞶不敢自佚备持矛焉赵使平原君合纵于楚约与食客二十人偕得十九人毛遂自荐曰愿备员而行虽有姬姜不弃憔悴虽有丝麻无弃菅蒯葢所以代匮也貂不足狗尾续备员不复事钟毓毎与参佐射魏舒常为画筹而已后遇朋人不足以舒满数传记强奏鄘者特为足曲乗间簉乏集切混吹于齐竽滥飞声于郢路名亦滥吹竽本朝衆里笙歌谁比数狼狈经若崩厥角史匹马只轮无反者扫地尽矣奉头䑕窜以归託足无所传记狼狈是两物狈前足短常驾两狼失狼则不能动故世言事乖者称狼狈集干坤之量包含海岳臣身甚㣲无所投足蚁适于垤蜗休于殻龟鼋螺蜯皆有所伏臣物之灵进退惟辱孑轮无反被䜛经巷伯寺人伤于䜛故作是诗也彼何人斯暴公为卿士而譛苏公焉故苏公作是诗以絶之䜛人罔极构我二人子匡章通国皆称不孝史日月之明时蔽于浮云孔墨之辨不能自免于䜛谀马援自交趾还载薏苡一车时人以为南土珍怪后有上书譛之者以为明珠文犀困于口舌不能以忠自明集巧言易信孤愤难伸有无兄而盗嫂娶孤女云挝妇翁诋诃万端旁午构扇本朝巧语屡曾遭薏苡衆口相咻有口难诉被祸经明夷于飞垂其翼困于石据于蒺藜困于葛藟于臲卼子祸重乎地莫之知避鸟飞千仞之上兽走丛薄之中祸犹及之又况编户齐民乎史昔虞舜窘于井廪伊尹负于鼎爼傅说匿于巖险吕尚困于棘津夷吾桎梏百里饭牛仲尼畏匡菜色陈蔡此皆学士所谓有道仁人也犹遭此菑况以中材渉乱世遇害可胜道哉人方为刀爼我为鱼肉景帝没入邓通家财一簪不得着身龙不隠鳞鳯不藏羽网罗髙悬去将安所过误失言文吏蹑寻明知祸烈及己也张敬儿被收脱冠投地曰用此物误我烈火烧心衆镝丛体集秋草荣其将实兮㣲霜下而夜降哀余生之不当兮独蒙毒而逄尤妻孥受灰灭之咎润镬伏锧抱不测之罪动足蹈非摇首入祸清霜一委地万草色不緑狂飇一入山万叶不着木网罗未觧纵羽翮而何施嚢槛方坚虽虎豹其焉徃一废不复曾不若躄足延颡之犹有遭也问牛悲衅钟说彘惊临牢夫鸟俛而啄仰而四顾兽深居而简出惧物之为己害也犹且不免焉断鹤两翅鸣何哀絷骥四足气空横共展排空翼俱遭缴逺矰车催太行路剑落酆城狱才展凌云翼俄成失水鳞寄孤经哀此㷀独无父何怙无母何恃子老而无妻曰鳏老而无夫曰寡老而无子曰独幼而无父曰孤四者天下之穷民而无告者史小人老而无子知挤于沟壑矣集单孑独立挥杯劝孤影弔影慙魂零丁孤苦至于成立㷀㷀孑立形影相弔蚊虻当家口草木是亲情衡门独立惟影与形垂老之嵗弃为穷人形单影只举杯邀明月对影成三人在抱无儿承家乏祀承先人之后在孙惟汝在子惟吾嫂尝抚汝指吾而言曰韩氏两世惟此而已万族各有托孤云独无根孤桐亦胡为百尺旁无枝踈隂不自覆脩干欲何施一身形影单单鸣无应只影长孤空牀将影宿飘荡经若渉大水茫无津涯荡析离居罔有定极譬彼舟流不知所届孔子曰丘也东西南北之人也史心摇摇然如悬旌而无所终薄如河中木泛东西集飘萍浮而蓬转似舟飘不定如梗泛何从万里无故人江鸥不相识流落感温凉飘然随钓艇云水是生涯蓬生非无根飘荡随髙风天寒落万里不复归本丛飘蓬踰三年回首肝肺热飘飘何所似天地一沙鸥漂梗无安地游子无根株汨东西与南北恒十年而不居絶水草以休息兮常未安而既危长念蜗牛犹有舍不如硕䑕觧藏身七十无家万里身弔影分为千里鴈辞根散作九秋蓬去国长为不系舟江海今为客风波失所依一身不家食万事从人求身逐闲云不在家生计如云无定所穷愁似影巧相随本朝井水分四邻竹隂借东家萧然行脚僧一身寄天涯寄寓经黎侯寓于卫诸侯不臣寓公史羁旅之臣两君羁旅李揆乞衣求食萍寄诸郡集羁旅无定心蹔託栋梁何用喜生计南枝鸟醉乡无迹似闲云人生已如寄在寄复为客荒僻经果羸之实亦施于宇伊威在室蟏蛸在户町畽鹿场熠燿宵行史狐狸所居豺狼所嘷土陿而险山居谷汲穷里空舍集落落穷巷士抱影守空庐采茨葺茅宇剪棘开旧畦小市常争米孤城早闭门草深迷市井地僻懒衣裳陋宇荒堦不足回旋欲扫柴门迎逺客青苔黄叶满贫家媿非郑公里归扫蒙笼室青苔依空墙蜘蛛网四屋里无曲突烟路无行轮声千里萧条鸡犬罕音草合人踪断尘浓鸟迹深周王之马迹不至谢公之屐齿不及穷陋史敝邑褊小不足以容从者僻陋在夷其孰以我为虞生于穷巷之中长于蓬茨之下无有逰观广覧之知顾有至愚极陋之累集烟消日出不见人欸乃一声山水緑千山鸟飞絶万径人迹㓕孤舟蓑笠翁独钓寒江雪蹄道补复破丝窠扫还成寂寞之濵落叶满空山何处寻行迹蛙声篱落下草色户庭间怪禽啼旷野落日恐行人红叶纷纷葢欹瓦緑苔重重封壊垣孤萤出荒池落叶穿破屋本朝緑苔人迹少黄叶雨声多不知人间之㡬时兮但见草木华落为春冬虗市无人冷欲氷叙述部感谢经饮之食之教之诲之中心藏之何日忘之史所谓生死而肉骨也管仲曰生我者父母知我者鲍叔也浃肌肤而藏骨髓陨首流肠周宇文曰生死肉骨岂过今恩负山戴岳未足胜荷衣服之外皆圣恩所赐惟髪与肤生从父母集一言之誉东陵侔于西山一盼之荣郑璞踰于周寳回霜收电使不陨越自顶至踵功归造化咳唾为恩盼睐成饰顾已循涯实如尘忝千载一逄再造难答实佩荆卿黄金之赐却感豫譲国士之分惠以恩光顾以颜色润朽骨而荣枯木恩惠周渥生繁华于枯荑育丰肌于朽骨守死陵墓没齿家园不意庆云垂泽天汉横流拂拭雾露生见白日踊跃昭泰情何以胜再造生涯天实为徳㧞于草野谬齿衣冠私门祖宗幽显荣庆岂止一身而已肝脑涂地不足塞责特恕万死赐以再生才本庸㣲名术无纪皆縁际㑹叨遇圣明谬得扬歴簮徽陪奉鸳鹭绸缪荣禄荏苒平时摩顶至趾岂足上酬𤣥造曲成大明私照来效未闻新恩洊及回一瞬之念致再造之恩羣蛰应南山之雷穷鳞得西江之水六律变幽谷之寒一丸销弥年之疹喜心深生惧珍羞出于内府㫖酒降于上尊勤劳无展于股肱醉饱有慙于口腹跽奉自天之命遥驰捧日之心鼓舞忭成雷缄藤既开覩彩章之盛饰蹈舞而服发温燠于祁寒顿惊凢口举其匕筯若负丘山恩光到敝庐白首垂丝荷不遗糗粮既备永无半菽之虞襦袴足颁逺超挟纩之感徳重恩宏身㣲命轻无阶荅谢惟积惭惶受恩益大顾已愈轻蒙生成于天地无禆补于涓尘温存感深惠琢切奉明戒泛大鲸之海每觉魂摇戴巨鳌之山未如恩重驽骀蒙锦绣尘土浴潺湲如我酬恩合执鞭萤光爝火何禆日月之明弱质孤根但荷干坤之徳成九族之荣尽百年之幸兴哀于无用之地垂徳于不报之所守突奥者忽仰睎于白日负泥涂者遂自濯于清源释于齐斧之下揖于羣士之上涸熘沾濡沬余光照死灰提携增善价拂拭长妍姿女丑嫁劳媒惠深范叔绨袍赠荣过苏秦佩印归天酒来以分甘御羞降而示惠宠过加笾惧多尸素之责荣同置醴悲无麴蘖之功𤣥造曲成荣幸不止于一身感戴实深于万品既鲜华而骇目亦轻煖而便身祕藏箧笥传示子孙荣降天上宠惊人间泽及草木秋色变而成春顾陋质而懐慙貎非称服拊㣲躬而荷宠力不胜衣肉食无谋未展涓埃之报素餐有愧难胜醉饱之恩天厨酒脯御府管絃宠赐忽降于寰中庆幸实生于望外念严凝而加之煦妪虑皲瘃而润以膏脂挟纩之恩所勉和则体舒不龟之泽既沾感而手舞颁御府之酒浆赐大官之饼饵得陪桃李植芳丛别感生成太昊功今日无言春雨后似含冷涕谢东风㫖酒名茶玉食仙果来于天府莫匪天慈适口忘忧已满小人之腹杀身粉骨难酬圣主之恩卵翼不自于他门顶踵实非其己物我蟠浊泥君蹑青云不以升沉堑隔其间诲我如兄煦我如春我何敢忘铭骨书绅煖乎若冬阳之煦油乎若春泽之侵喜过生悲感深以泣雕琢只应劳郢匠感激念知己匣中孤劒鸣感入心府本朝抠衣最出诸生后倒屐尝倾广坐中丹青至㣲恐累玉莹之粹土木至陋猥承绨绣之华优为体貌畧去等夷繄奨予之太隆滋囬皇之失次纳之天地之量照之日月之明功无铢两恩有丘山不虞暗祸䧟臣于风波必死之渊尚赖至仁脱臣于蛟鳄垂涎之口虽父兄所以处臣其侥倖不过如此投畀麏鼯之野保全樗栎之生天地能覆载之而不能容之于度外父母能生育之而不能出之于死中使破甑弊箒复増九鼎之重使星下烛生蓬荜之光华天泽旁流失桑榆之枯藁忧深投杼岂无三至之言诏复赐环不待一人之誉既陶甄于顽矿复封植于散材遗簮以故而见收老马以病而复养哀怜废弃之乆谁复肯然绸缪樽爼之欢亦非偶尔衣食有奉己寛尽室之忧道徳照人况复终身之幸受知史子产闻子皮卒哭且曰吾已无与为善矣惟夫子知我楚薳子冯曰知我者如夫子则可不然请止管仲曰吾始困时尝与鲍叔贾分财利多自与鲍叔不以我为贪知我贫也吾尝为鲍叔谋事而更穷困鲍叔不以我为愚知时有利有不利也吾尝三仕三见逐于君鲍叔不以我为不肖知我不遭时也吾尝三战三走鲍叔不以我为怯知我有老母也生我者父母知我者鲍子也士为知己用女为悦己容初曹操㣲时人莫知者尝徃候𤣥𤣥见异焉谓曰今天下将乱安生民者其在君乎操尝感其知己及后经过𤣥墓輙悽怆致祭奠自为其文申于知己屈于不知己吴尝置丞相衆议张昭吴王曰孤岂为子布有爱乎顾丞相事烦而此公性刚所言不从怨咎将兴非所以益之也吉温常曰若遇知己南山白额虎不足缚也传记骥服盐车而上太行迁延负辕不能上伯乐遭之下车攀而哭之骥于是俛而喷仰而鸣声闻于天若出金石之声者何也彼见伯乐之知己也凿齿有才桓宣武器之未三十用为荆州治中谢牋曰不遇明公荆州老从事耳晋伐吴张悌渡江战吴军大败诸葛靓过迎悌悌不肯去垂泣曰仲思今是我死日且我作儿童便为卿家丞相所㧞常恐不得其死负名贤知故今身殉社稷复何所遁集説操筑于傅巖兮武丁用而不疑吕望之鼓刀兮遭周文而得举寗戚之讴兮齐桓闻以该辅骥踌躇于弊轝兮遇孙阳而得代马因回首虽增价桐遇知音已半焦士之知己贵知其音特达之分不资于滕口圭璧无卞和甘与顽石列舜禹无陶尧名随腐草灭特逹而相知者千载之一遇骐骥长鸣伯乐昭其能卢狗悲号韩国知其才是以效之齐楚之路以逞千里之任试之狡兎之捷以验搏噬之用卢公天下之贤刺史也未闻有所推及葢难其人而重其事今子鬰为首选古所谓知己者正如此耳身在贫贱为天下所不知独见遇于大贤乃可贵耳若自有名声又托形势此乃市道之事又何足贵乎知己如麻不患不显古之知己者不待来求而后施徳举贤而已受徳者不待成身而拜赐感知而已故不叩而响不介而合则其举必至而其感亦甚谢过经自底不类以速戾于厥躬负罪引慝子夏投其杖而拜曰吾过矣吾过矣吾离羣而索居亦已乆矣史绛县人年长赵孟问其县大夫则其属也召之而谢过焉曰武不才任君之大事以晋国之多虞不能由吾子使吾子辱在泥涂乆矣武之罪也敢谢不才大叔文子曰臣不佞不能负羁绁以从扞牧圉臣之罪一也㢘颇肉袒负荆至蔺相如门谢罪遂为刎颈之交范睢相秦魏使须贾于秦睢谓贾汝罪有几曰擢贾之髪读贾之罪未足也李广曰诸校尉无罪乃我自失道吾今自上簿至幕府车骑将军王音借藁请罪王商王立王根皆负斧质谢闻有意督过之在大谴大呵之域造请室而请辠南山之竹不能载其罪戾涂颜陈情君子有过则谢以质小人有过则谢以文知悔经我心之忧日月逾迈若弗云来子自怨自艾史郑庄公曰寡人有弟不能和协而使餬其口于四方宣子曰我之懐矣自贻伊戚其我之谓矣悔祸之延楚灵王闻羣公子之死曰予杀人子多矣能无及此乎鲁季桓子病辇而见鲁城喟然叹曰昔此国㡬兴矣以吾获罪于孔子故不兴也谓其嗣康子曰我即死若必相鲁必召仲尼悔之折骨自古但闻汉和畨不闻畨和汉汉儿果能囬意我何惜与和刘穆之曰贫贱常思富贵富贵必履危机今日欲爲丹徒布衣岂可得耶唐主谓璟曰吾饵金石始欲益夀乃更伤生王敦杀周顗而王导不言导后告其子曰我虽不杀伯仁伯仁由我而死罗绍威曰合六州四十三县铁不能为此错也传记邓艾引弩射中猿母其子为㧞箭以叶塞疮口艾乃叹息投弩水中集追念徃愆寒心飞魄班姬收泪恨妾身我曾排摈无限人本朝少好议论古人既老渉世更变徃徃悔其言之过先容子墨者夷之因徐辟而求见孟子史衞鞅因景监求见孝公有人先㳺蟠木根柢轮囷离竒而为万乗器者以左右先为之容也有人先谈则枯木朽株植功而不忘无先容经即鹿无虞惟入于林中史布衣穷居之士身在贫羸虽蒙尧舜之术挟伊管之辨懐龙逄比干之意而素无根柢之容虽竭精神欲开忠于当世之君则人主必袭按剑相盼之迹矣明月之珠夜光之璧以闇投人于道衆莫不按剑相盼者何则无因而至前也莫我为先非有仄室之势以豫席之也古今用人必因媒介若行成者无先容也集无介绍之道安从行乎公卿非有因人无阶而进坐致于青云昔殷之髙宗得良弼于宵寐孰左右者为之先容信天同而神比不叩而响不介而合感激自致其间无因孤寒经直徃则违独行踽踽史无一日之雅左右之介孤特寡助郑昌上书讼葢寛饶曰上无许史之属下无金张之託无公辅一言之荐左右为容之助孤立羣贵之门傍无一言之佐传记被褐懐玉无由自陈荜门寒族百代无闻集万族各有託孤云独无依援引乏姻娅台阁多官员无地寄一足外无蚍蜉蚁子之援族亲鲜少无扳聨之势于今不善交人无相生相死之友于朝无宿货蓄资以钓声势弱于才而腐于力不能奔走乗机抵巇以要权利入门无为言之侣出谷罕求声之援天和蒸物燕谷不被其煦一邹子尚能耻之攀骥逸而无由仰鹏飞而自失乡曲无知己朝端乏亲故伊谁为扬雄一荐甘泉赋朝无一命之亲路无囬眸之旧犹孤根寄不食之田也人人耘耨所不及家家灌溉所不沾堂上百里鬷明无撤器之因门下三千毛遂乏处嚢之地骆谷春深未有容仆短马瘦言简行孤为骄阍之所排诃沈埋经初登于天后入于地入于幽谷幽不明也子下乔木而入于幽谷史长材广度沈迹下僚集判司卑官不堪説未免箠楚尘埃间不脱吏部选可见偶与竒禄不及伐氷政不及専达本朝只有黄杨厄闰年抑郁史独湮郁兮其谁语莫大搤掔不得舒愤戴盆何以望天乆挫于刀笔之前困于口舌不能以忠自明王忱曰阮籍胸中礨磈故须酒浇之集池鱼笼鸟有江湖山薮之思习习笼中鸟举翮触四隅想崑山之髙岳思邓林之扶疎顾六翮之残毁虽奋迅其焉如愁洽百年苦溢千嵗何异促鳞之逰汀泞短羽之栖翳荟朗璞蒙垢不能吐晖看云一怅望失水任唿号晴天欲照盆难及贫女如花镜不知独结臣舌喑抑衘寃一辞莫宣譬如囚拘阛土一遇和景负墻搔摩伸展支体当此之时亦以为适然顾地窥天不过寻丈终不得出岂复能乆为舒畅哉懐痛穷天死不瞑目迹卑易枉无路自明应似朱门歌舞妓深藏牢闭后房中笼禽日月长韬舌辱壮心呌阍无助声恨无羽翼髙飞翔除非呑声别无赴诉闻天无路无徃而不失利经困于石据于蒺藜狼䟦其胡载㚄其尾子田原不遇嵗事君不遇世摈于郷里逐于州部史动而见尤生则为穷人死则为寃鬼天广而无以自覆地厚而无以自载蹈陆土而有沉沦之忧立巖墻而有颠压之患举趾触罘罝动行絓罗网毕网加上机穽在下思飞不得欲鸣不可举头畏触摇足恐堕内独怖急乍氷乍火呌阍弗听叩鼓弗闻传记上畏鹰鹯下畏网罗集下堂兮见虿出门兮见蜂退静黙而莫予知兮进号唿又莫予闻出门无通路枳棘塞中途举手挂罗网动足触机䧟毎愁悔吝作如觉天地窄出门即有碍谁谓天地寛絶粮于陈畏于匡毁于叔孙奔走于齐鲁宋卫之郊荀卿逃谗于楚废死兰陵公不见信于人私不见助于友䟦前㚄后动輙得咎吾盪而趋不知太行之异乎九衢以败吾车吾放而逰不知吕梁之异乎安流以没吾舟吾足蹈坎井头抵木石冲冐榛枳僵仆虺蜴如䧟还泞动而愈沉纵我生羽翼网罗方絷维一列朝士籍遂为世网拘髙有缯缴忧下有䧟穽虞毎觉宇宙窄未尝心体舒舍虎逄豺狼姜子牙少贫卖浆值天凉屠牛卖肉值天热而肉败天上犹有碍何况地上身本朝颜杲卿张廵之徒世治则摈斥方外沈抑下僚世乱则委弃孤城韲粉冦手毎言处世穷困所向輙值墻谷无一遂者暗投经我即尔谋听我嚣嚣诲尔谆谆听我藐藐匪用为敎覆用为虐子彼非所明而明之宋人资章甫而适诸越越人断髪文身无所用之大声不入于里耳道尧舜于戴晋人之前徴羽之操不入鄙人之耳楚人和氏得玉献厉王王使玉人相之曰石也王以和为诈而刖其左足及武王又献之王使玉人相之曰石也王又以为诈而刖其右足和乃抱璞而泣于楚山之下夫歌採菱发阳阿鄙人听之不若延路阳局非夫歌者拙也听者异也鲁人善制冠妻善织屦徃徙于越而大困穷以其所脩而逰不用之乡史明月之珠夜光之璧以暗投人于道衆莫不按剑相眄未遇知己道不同耳至音不合于衆听初贾妃之为太子妃也尝以妬杀数人武帝怒杨后曰贾公闾有大勲又岂可遽忘之耶妃由是得不废数诫厉妃妃不知后之助己返以后为构己于武帝更恨之及帝即位贾后不肯以妇道事太后表龙章于裸壤奏韶舞于聋俗传记虽濬发于巧心反受嗤于拙目集虽家至而户晓祗以招尤而速累悲楚人之和氏献寳玉以为石幕中之辩人反以汝为叛台中之评人反以汝为倾齐王好竽有求仕于齐者操瑟而徃立王之门三年不得入叱曰吾瑟鼓之而能使鬼神上下吾鼓瑟合轩辕氏之律吕客骂之曰王好竽而子鼓瑟瑟虽工如王不好何是所谓工于瑟而不工于求齐也今举进士于此世而为文必使一世人不好得无与操瑟立齐门者比欤文诚工不利于求虽家置一喙以自称道诟益甚耳居涂泥若螾蛭然虽鸣其声音谁为听之古调虽自爱今人多不弹向君投此曲所贵知音难本朝我持𤣥圭与苍璧以暗投人渠不识古调俗不乐正声公自知自谋不给经我躬不閲遑䘏我后子身之不能治而何暇治天下乎史吉不能亢身焉能亢宗范献子曰老夫其国家不能恤敢及王室魏王曰龟鳖丞竖自救不暇本朝先定者可以谋人不先定者自谋常不给记纂渊海卷七十记纂渊海卷七十一钦定四库全书记纂渊海卷七十一宋潘自牧撰人事部寿考经绥我眉夀黄耉无疆黄髪台背黄髪儿齿俾尔夀而臧俾尔耆而艾万有千歳眉夀无有害夀考维祺以介景福永钖难老令徳夀岂九十虽得人不煖百年曰期頥夀考曰卒九十饮食不离寝膳饮从于游可也九十者其家不从政九十者天子欲有问焉则就其室以珍从仁者寿子长于上古而不为夀长于上古而不为老广成子修身千二百歳形未尝衰夀则多辱楚之南有㝠灵者以五百歳为春五百歳为秋上古有大椿者以八千歳为春八千歳为秋人中有老彭犹木中之有松柏彭祖尧臣经虞夏商夀七百歳史蕃祉老夀乔松之夀春秋髙閲天下之义理多矣张苍老口中无齿食乳女子为乳母年百余歳而卒年夀永究四人须眉皓白罗结为侍中总三十六曹事时年一百七精爽不衰魏主以其忠悫亲任之使兼长秋卿监典后宫出入卧内年一百一十归老朝廷毎有大事遣访焉又十年乃卒白居易宴集皆髙年人慕之绘为九老图传记北极永无穷南山何足拟尝以皓皓是以眉夀集天钖难老如岳之崇羡门比夀王乔争年南极老人应夀昌后天而老凋三光金骨既不毁玉颜长自春不知几甲子犹带冰霜容与大椿齐其年夀岁年虽变貌长新既至于年乃静于懐衣柔膳甘子侍孙携独有冰雪容纎华夺麟缟童颜稚齿长眉留桂緑丹脸寄兰红老鹤无衰貌龎眉皓髪颐神逺夀畅其天和本朝张苍事秦柱下史而至汉孝景思邈生隋开皇而及唐永淳文潞公居洛日年七十八同时有司马光等三人皆年七十八尝为同甲㑹潞公诗曰四人三百十二歳况是同生甲午年招得梁园为赋客合成商岭採芝仙清谈亹亹风盈席素髪飃飃雪满肩此㑹从来诚未有洛中应作画图传夭折经一曰凶短折短折曰不禄子人生有不见日月不免襁褓者朝菌不知晦朔蟪蛄不知春秋故不终其天年而中道夭育而不苖吾家之童乌也乎集草未素而先凋如何短折背世湮沈长筭屈于短日逺迹顿于促路惜其龄促夭阏纷纶谁谓不伤华繁中零莲初开月𣑽蕣已落朝荣飞霜肃其早零兮意惨惨而不长俄消铄以委絶兮还四气之无常琱月始生不见其盈璚枝方秀不见其茂降年不永𤣥首未华晚境经日昃之离不鼓缶而歌则大耋之嗟耆耋好礼不从流俗旄期称道不乱老者不以筋力为礼六十不毁七十唯衰麻在身饮酒食肉处于内六十不与服戎七十不与宾客之事八十齐衰之事弗及也六十曰耆指使七十曰老而传八十九十曰耄大夫七十而致事若不得谢则赐之几杕五十无车者不越疆而弔人六十宿肉七十贰膳八十常珍六十不亲学七十致政惟衰麻为䘮六十非肉不饱七十非帛不煖八十非人不煖六十杖于乡七十杖于国八十杖于朝七十不俟朝八十月告存八十者一子不从政君子耆老不徒行庶人耆老不徒食血气既衰戒之在得子气干将老弃其家事不颁白者不知道人年五十嗜欲已衰心已近道五十不成䘮齫然而齿坠矣年弥髙而徳弥卲史谚所谓老将知而耄及之余髪如此种种余奚能为知伯曰余羸老也可重任乎宰孔曰伯舅耋老绛县人年老矣有与疑年使之年曰臣小人也不知纪年臣生四百有四十五甲子矣师旷曰七十三年矣士文伯曰二万六千六百有六旬烛之武曰臣之壮也犹不如人今老矣无能为也已石碏曰老夫耄矣无能为也建老白首万石君尚无恙祝噎在前祝哽在后陆贾有五男乃出所使越槖中装卖千金分其子各二百金为生产贾常乘安车驷马从歌鼓瑟侍者十人寳剑直百金谓其子曰与女约过女女给人马酒食极欲十日而更所死家得寳剑车骑侍从者一歳中以往来过他客率不过再过数击鲜毋久溷女为也犬马齿载戴白之老晚节末路含饴弄孙不复闗政宗世林年老婆娑抱子弄孙日以为乐传记桓帝侍中廼存年老口臭上出鸡舌香与含之鸡舌颇小辛螫不敢咀咽嫌有过赐毒药归舍辞决就便宜家人哀泣不知其故僚友求眡其药出在口香咸嗤笑之集年在桑榆间影响不能追从容养余日取乐于桑榆壮齿不常居星星白髪垂日昃景西四肢委随筋骨挺解手足堕窳来日苦短去日苦长衰容不还稚草忌霜而逼秋人恶老而逼衰鸠杖扶老煖老须燕玉暮颜青镜几杖将衰齿但遇新少年少逢旧亲友后生血气豪举动见老丑白头搔更短浑欲不胜簮惟将迟暮供多病未有涓埃答圣朝白髪千茎雪丹心一寸灰花飞有底急老去愿春迟可惜欢娱地都非少壮时萍蓬风波急桑榆日月侵自知白髪非春事人情老易悲久知老㑹至不谓便见侵今年宜未衰稍已来相寻齿踈髪就种奔走力不任𤣥花着两眼视物隔褷䙰燕席谢不诣游鞍悬莫骑髪之短者日益白齿之摇者日益脱聪明不及于前时道徳日负于初心两目眵昏头雪白头童齿豁吾老世味薄老大百无益老色日上面欢情日去心今既不如昔后当不如今漠漠病眼花星星愁鬓雪白髪逐梳落朱颜辞镜去所怪少年心销磨落何处蹇歩何堪鸣佩玉衰容不称着朝衣夜昏乍似灯将灭朝暗长疑镜未磨心灰不及炉中火鬓雪多于砌下霜万病皆可治惟无治老药惭恐少年场不容垂白叟老耳倦声乐急景凋年急于水夜镜藏鬓白秋泉潄齿寒白头虽强醉不似少年欢欲随年少强游春自觉风光不属身歌舞屏风花幛上几时曽画白头人老心欢乐少走趂风光应不称闲寻松竹正相当风光不属白须人金带垂腰衫委地年年衰痩不胜衣桑榆坐已暮钟漏行将晓即先朝露归夜泉前歳二毛生今年一齿落夜寝与朝食其间味亦薄失却少年无覔处朱颜消不歇白髪生无处霜侵残鬓无多黒酒伴衰颜只暂红白头非是翠娥隣晚歳同衰栁先秋愧大椿老嗟去日光隂促老骨惧秋月疲牛䑛犊心犹切隂鹤鸣雏力已衰身瘦带频减髪稀冠自偏废书縁惜眼多炙为随年烟霞为老伴蒲栁任先凋筋力上楼知年老销蹇歩秋气入衰情年衰忆故乡顾影无如白髪何镜中无复少年时欲并老容羞白髪毎㸔儿戏忆青春优游暮齿末路多是非霜气入病骨老人身生冰白日将頽青山将暮春来㸃检闲游数犹自多于年少人丘园自得性婚嫁不婴心围减带缓髪稀弁倾本朝老来光景似奔轮自是老年游兴少春风何处不堪行嗟我与公皆老矣拂天松柏见栽时细书妨夜读长簟怯昏眠取簟且一息抛书还少年好去上天辞将相归来平地作神仙老去雍容平地仙老来渐减金钗兴衰髪不到耳老人无睡漏声长幅巾藜杖愿为二老之风流甲第髙门坐㸔诸郎之富贵老去怕㸔新厯日退归拟作旧桃符人老簮花不自羞花应羞上老人头白髪不遗穷老境谁为节暮年贪佛替论文风竹莫年须杖藜矜矍铄老觉山林可避人正须麋鹿与同羣却嫌鸟语犹多事强管隂晴报客闻老眼尚堪㸔细字白头宁复要时名渥然丹者为藁木黟然黒者为星星种种春风吹不长星星明月照还稀少壮经壮有所用童子不帛不裘十年曰㓜学二十曰弱冠三十曰壮有室四十曰强而仕七年曰悼悼有罪不加刑少之时血气未定戒之在色及其壮也血气方刚戒之在鬬子壮者以暇日修其孝悌忠信入以事其父兄出以事其长上夫人㓜而学之壮而欲行之师旷曰少而学者如日出之光壮而学者如日中之光史君之齿未也额上有壮髪春秋鼎盛集儿童稚齿弱冠秀髪少年负壮气意气敷腴在盛年甫昔少年日早充观国宾我年十八九壮气横胷中精强经伏生年过九十失其本经口以传授史卫武公年数九十有五矣犹箴儆于国曰自卿以下至于长师士茍在朝者无谓我老耄而舍我朝夕以交戒我赵王使使视亷颇尚可用否颇一饭斗米肉十斤使还报亷将军虽老尚善饭先零反赵充国年七十余上问谁可将充国曰亡踰于老臣愿驰至金城图上方畧马援年六十二请击五溪蛮曰臣尚能被甲上马乃据鞍顾盼以示可用帝笑曰矍铄哉是翁也徂年已流壮情方勇胡广为三公年已八十而心力克壮达练事体明解朝章虽无蹇直之风屡有补阙之益髫髪厉志白首不衰吕尚七十气贯三军吕岱年已八十体素精勤躬亲王事罗结为侍中总三十六曹事时年一百七精爽不衰魏主以其忠悫任之使兼长秋卿监典后宫出入卧内年一百十乃听归老又十年乃卒傅隆年七十犹手自书籍躬加隐校沈驎年过八十耳目犹聪明手冩细书三二年满数十箧身老而才壮齿宿而意新裴度年虽老精明不衰吐谷浑冦邉李靖以足疾见房𤣥龄曰吾虽老尚堪一行乃决策深入大战数十残其国集老骥伏枥志在千里烈士暮年壮心不已张公一生江海客身长九尺须眉苍徴起适遇风云㑹扶颠始知筹策长丹心老未折矍铄据鞍时骋健慇懃把酒尚多情矍铄夸身健将军既敌如相遇临老犹能一据鞍襟懐转潇洒气力弥精坚本朝莫期九尺须眉白解醉佳人锦瑟旁花间着雨老犹能昏耄经八十九十曰耄耄有罪不加刑焉再赦曰老旄残年余力不能毁山之一毛史老夫耄矣无能为也谚所谓老将知而耄及之田光曰臣精已消亡矣吾形已不逮也丹老人忘其前语乔琳衰老耳瞶上或时访问应对失次集年未四十而视茫茫而髪苍苍而齿牙动摇酸寒溧阳尉五十几何耄年既老矣耄又及矣桑榆之光未暮蒲栁之质先零强年过犹近衰相来何速喜悦经一握为笑笑言哑哑且以喜乐载笑载言燕笑语兮人喜则陶陶斯咏咏斯犹犹斯舞乐然后笑夫子莞尔而笑子喜而不寐举欣欣然有喜色辴然而笑史粲然而笑司马季主捧腹大笑大笑冠缨索絶忻然而笑一笑相乐斯亦可矣匡説诗解人颐拂衣而喜逌尔而笑俯面掩口卢胡而笑拊掌欢笑谢安得谢𤣥破苻坚书心喜甚过户不觉屐齿之折喜津津出眉宇间传记合坐皆笑谓之哄堂哄堂笑不罚人情喜则恱集冁然而笑阳气见于眉宇之间本朝一家喜气如春暖掀髯一笑忧闷经行迈靡靡中心摇摇知我者谓我心忧不知我者谓我何求心之忧矣如匪澣衣静言思之不能奋飞耿耿不寐如有隠忧忧心悄悄心之忧矣不遑假寐疢如疾首心之忧矣如或结之忧心惸惸逢此百忧尚寐无觉我心藴结忧心如醉色忧不满容子损言笑夫忧患之来撄人心也非直蜂虿之螫毒而蚉蝱之惨怛也心有忧者匡牀衽席弗能安也菰饭刍牛弗能甘也琴瑟鸣竽弗能乐也史虞卿非穷愁亦不能着书以自见于世忧懑不食未尝解颜彫肝焦虑不皇宁息集忧思烦乱精神越散心沸热其若汤编愁苦以为膺歩徙倚而摇思怊惝恍而永懐意荒忽而流荡心愁悽而増悲愁非招而自来忧试排而不却肠一日而九回置酒将欲饮愁来填满膺忧人不能寐耿耿夜何长丝竹徒满坐忧人不解颜谁知一寸心乃有万斛愁攻许愁城终不破荡许愁门终不开何物煮愁能得熟何物烧愁能得燃闭门欲驱愁愁终不肯去深藏欲避愁愁已知人处精散思越㒺若有失白髪三千丈缘愁似箇长何人错忆穷愁日愁日愁随一线长忧闷心飞扬穷愁但有骨数盃浇肠虽暂醉皎皎万虑醒还新自然愁气损天和安得康健保天性伤心自比笼中鹤剪尽翅翎愁到身愁肠无可医愁色常在目欢容不上面如何一寸心千愁万愁入坎壈懐百忧本朝醉时万虑一扫空醉后纷纷如宿草恐惧经洊雷震君子以恐惧修省君子终日干干夕惕若厉无咎危薰心也若渉渊水慄慄危惧若将陨于深渊憷惕惟厉中夜以兴思免厥愆心之忧危若蹈虎尾渉于春冰战战兢兢如临深渊如履薄冰如集于木如临于谷谓天葢髙不敢不局谓地葢厚不敢不踳子危行侧视振动悼慄处势不便未足以逞其能也史道路以目色如死灰李斯曰斯本上蔡布衣闾巷之黔首上不知其驽下遂擢至此当今人臣之位无居臣上者可谓富贵极矣物极则衰吾未知所税驾也破胆寒心重足一迹不寒而栗杜门啮舌重足而立侧目而视朝廷多事督责大臣自公孙𢎞后丞相比坐事死石庆虽以谨得终然数被谴公孙贺引拜为丞相不受印绶顿首涕泣不肯起上乃起贺不得已拜出曰我从是殆矣惊惧不知所言汗出沾背徒唯唯而已人有惧心精锐销耎兢兢如履冰慄慄如不满日杨国忠谓客曰吾本寒家一旦縁椒房至此未知税驾之所如居风涛汹汹靡定朝士毎朝輙与家人诀曰未知复相见否崇髙之位忧重责深举头畏触摇足恐堕内独怖急乍冰乍火苻坚同苻融伐晋坚登城望王师部阵齐整将士精锐又北望八公山草木皆类人形顾谓融曰此亦勍敌也怃然有惧色传记向鹏衢而自愧瞻鶂路以惊魂集若负芒刺于背五内震骇累卵叠棊观形懐怛衆毁所归不寒而慄䘮精亡魄失归忘趍弱禽飞时攅箭险蹇驴行处薄冰危危素卵之累殻甚𤣥燕之巢幕危冬叶之待霜身寄虎吻危同朝露心折骨寒瑟缩不安骇汗如雨鸷鸟之髙翔兮㜸狐惴而弗食魂惊怯怒蛙伤弓未息新惊鸟心魂不宁手足无措慄然如履春冰凛然若驭朽索相目而变色咋舌不敢言吞寃衔忍进退惟谷冰炭在懐重兢累媿隼猜鸿蓄缩虎横犬迍邅落雨更纷飞谁能不惊骨周章跼蹐胡颜自安木朝瑟缩愈不安鍼氊无穏坐剑米有危炊福祉经受兹介福如山如阜如冈如陵如川之方至以莫不増如月之恒如日之升如南山之夀不骞不崩如松柏之茂无不尔或承福禄申之福禄膍之万福攸同俾尔戬谷罄无不宜受天百禄降尔遐福惟日不足降福禳禳降福简简天钖纯嘏福禄如茨受福无疆以介景福钖兹介福永膺多福九五福一曰夀二曰富三曰康宁四曰攸好徳五曰考终命袭于休祥膺受多福福者备也备者百顺之名也承天之祐史唯厚徳者能受多福受天丰福中外禔福承蒙福祉休嘉砰隠娄师徳专综边任三十余年当危乱之时族灭者相继师徳出将入相能以功名终始识者多之富贵夀考哀乐终始张万福始终禄食七十年未尝一日言病传记崔琳三十年间无中外缌麻之䘮集景福肸蠁而兴作家膺五福堂享三夀真是超然五湖客未知终始郭汾阳五福丛滋本朝方公之辉华显赫之时而其亲享夀考康宁之福夫得禄及亲人以为幸也而公以荣名显仕为之养綵衣而戯者人以为孝也而公以金章紫绶恱其颜使天下为子者莫不欲其亲如公之亲为父母者莫不欲其子如公之为子也蒙休承福内外用宁且绥福履信顺为助葢大有上吉之祥髙名令终真既醉太平之福弼亮四世如毕公夀考百年如衞武年髙禄祚多凉薄子福轻乎羽莫之知载史武帝自为太子时闻枚乘名及即位乘年老乃以安车蒲轮徴乘道死齐广宁王孝珩叹曰自神武皇帝以外吾诸父兄弟无一人至四十者命也文惠太子恶西昌侯鸾尝曰我意中殊不喜此人当由其福薄故也王维私邀孟浩然入内署俄而𤣥宗至浩然匿牀下维以实对帝曰朕闻其人而未见也诏浩然出帝问其诗浩然自诵所为至不才明主弃之句帝曰卿不求仕而朕未尝弃卿奈何诬我因放还薄命之人不足与成功名集自古圣贤多命薄吾怜孟浩然短褐即长夜常三娶而卒无主妇庭无倚庐堂无抱孤词人命薄多无位因知早贵多才子不得多时在世间世间尤物不长生道甚长而命窄上尝三欲命李白官卒为宫中所捍而止本朝范文正公守鄱阳有书生自言寒饿时盛行欧阳率更字荐福碑墨本直千金文正为打千本求售于京师纸墨已具一夕雷击碎其碑一夕雷轰荐福碑康乐经四体既正肤革充盈人之肥也耳目聪明血气和平心广体胖身其康强五福三曰康宁史百体坚强手足便利疾病经无妄之疾勿药有喜有负薪之忧曽子寝疾病曽元曰夫子之病革矣子有采薪之忧满奋畏风在晋武帝坐北窻有琉璃屏实宻似踈奋有难色帝笑之奋曰臣犹吴牛见月而喘史河鱼腹疾秦医和曰天有六气滛生六疾过则为菑隂滛寒疾阳滛热疾风滛末疾雨滛腹疾晦滛惑疾明滛心疾女阳物而晦时滛则生内热惑蛊之疾晋侯求医于秦秦使医和眡之曰疾不可为也是谓近女室疾如蛊非鬼非食惑以䘮志心之精爽是谓魂魂去之何以能久晋侯疾秦伯使医至曰疾不可为也在肓之上膏之下攻之不可达之不及药不至焉不可为也素有负薪之疾不幸罹霜露之疾扁鹊曰疾之居腠理也汤熨之所及也在血脉鍼石之所及也在肠胃酒醪之所及也在骨髓虽司命无奈之何狗马之疾青病未尝请疾胶西王隂痿一近夫人病数日必为锢疾身有内疾许商被病残人病力相如善着书常有消渇病疾稍侵谒泰山而请命命悬唿吸汉上羸残号半人殷仲堪患耳闻牀下蚁动谓之牛鬬晋卫玠好言𤣥理其后多病体羸母常禁其语老病百日革带常应移孔集邪气袭余之形体兮疾病憯怛而萌生玉体不安解衣一卧肢体不复相关风毒败形隂沴迁魂祸气侵骨滛神化脉体侧筋倦荣乖卫逆常恐游岱宗不复见故人婢能寻本草犬不吠医人衰疾多时似瘦仙病体得秋轻胀腹堪成鼓羸形渐比柴耳鸣疑暮角眼暗助昏霾多病所须惟药物本朝两胫惟骨拜履俱难双瞳虽存黒白难辨弱胫零丁惟存骨立昏瞳眊瞀常若㝠行中病消渇注若漏巵弱胫零丁几如藁木病骸今似沈休文负薪无力病浸滛眼晕见花真是病耳虗闻蚁定非聪贵显经秉国之钧三命赤韨葱衡三命不齿子夫子当路于齐纡朱懐金三命族人虽七十不敢先史服冕乘轩周公拜乎前鲁公拜乎后武安之贵在日月之际贵振天下王氏一姓乘朱轮华毂者二十三人青紫蝉貂充盈幄内印何累累绶若若耶石奋及四子皆二千石人臣尊宠举集其门号为万石君戴金貂之饰歴金门上玉堂近臣簮笔以待顾问登文石之陛涉赤墀之涂当轴处中司马安四至九卿昆弟同时至二千石十人杨恽丞相敞子家隆盛乘朱轮者十人武帝赐严助书曰君厌承明之庐劳侍从之事严延年兄弟五人皆至大官东海号曰万石严妪平帝以孔光为太师赐灵夀杖入省中用杖窦氏一公两侯三公主四二千石相与并时官府邸第相望于功臣中莫与为比贵宠最盛与九卿絶席毎朝㑹与三公絶席趋走日月之侧朝夕论思日月献纳陪扈清跸耿况病兄弟六人皆垂青紫省侍当代以为荣重侯累将建天枢执斗柄梁冀一门前后七侯三皇后六贵人二大将军夫人女食邑称君者七人尚公主者三人其余卿将尹校五十七人㑹稽内史周札一门五侯宗族彊盛吴士莫与为比八座尚书则荷紫以坐紫为袷囊缀之服外加于左肩位班三事邑启万家鸣玉在腰囬丰貂以步文昌耸髙蝉而趋武帐持槖簮笔汉尚书郎口含鸡舌香以其奏事答谢欲使其气息芬芳也温彦博为中书侍郎兄大雅时为黄门侍郎与彦博对居近宻时人荣之上命图画功臣于凌烟阁苏瓌为同中书三品苏颋拜中书舍人父子同在禁院朝廷荣之校中书令者二十四人八子七壻皆贵显朝廷张嘉祐嘉贞毎上朝轩葢趋导盈闾巷时号所居坊曰鸣珂里接武䕫龙簉羽鹓鹭唐时凡拜相礼絶班行自子城东至府第载沙填路名曰沙堤或百僚问疾有司设幕次排班元日冬至立仗百官皆备烛炬谓之火城宰相将至火城皆扑灭以避传记尚书郎入直台中官供新青缣白绫被或锦被昼夜更宿帏帐昼通中枕尚书卧旃蓐冬夏随时改易太官供食五日一美食下天子一等尚书郎伯使一人女使二人皆选端正者伯使从至上东门还女侍使挈被服执香炉燻䕶衣士之贵权不过尚书黄金横带而驰身带三绶宠贵至盛李藩未第有僧告曰公是纱笼中人藩问其故曰凡宰相㝠司必立其像以纱笼䕶之后果至台辅将相列金榜集六印磊落骈组流离出入金华之殿升降承明之阙红药当阶翻戴蝉珥貂入侍帷幄出拥华葢金张服貂冕许史乘华轩朱轮华毂拥旄万里结绶金马之庭髙议云台之上飞翠緌拖鸣玉以出入禁门纡青拖紫排朱门入紫闼宾御纷飒沓鞍马光照地三入承明庐车服一何焕职近日月天颜有喜近臣知朝罢香烟携满袖侍臣缓歩归青琐退食从容出毎迟听履上星辰光辉仗钺雄荣光悬日月云霄今已逼人生五马贵翰林逼华葢髙名入竹帛新渥照干坤天与三台座人当万里城宿昔三台践荣华驷马归印从青𤨏拜翰入紫宸辉四面诸侯瞻节制佩玉鸣环交响庭户䕶衣直夜南宫静焚草清时左掖深玉人识路得清问风生鞍马疾日出旌旗鲜便蕃清近烜赫光大双旌拥万㦸中有霍嫖姚绛阙银河曙东风右掖春官随名共美花与思俱新绮陌朝逰间绫衾夜直频横门开日月髙阁切星辰利泽施于人名声昭于时坐于庙堂进退百官而佐天子出令其在外则树旗旄罗弓矢武夫前呵从者塞途供给之人各执其物夹道而疾驰喜有赏怒有刑爵勲逮僮𨽻其后阁下位益尊伺候于门墻者日益进夫位益尊则贱者日隔伺候于门墻者日益进则爱博而情不专罗曲旃于堂下列长㦸于门前司言凤綍挥翰龙池游凤凰之池观蓬莱之阁天下之荣践也宻侍枢机草偷瞻咫尺颜恩垂天诏近对久漏声闲兵卫森畵㦸燕寝凝清香金貂传几叶一身自乐何足言九族为荣真可羡劲直随台柏芳香动省兰肃穆乌台上雍容粉署中金带缒腰衫委地官曹清切非人境风月鲜明似洞天传唿鞭索索拜舞佩锵锵春风侍女䕶朝衣介然风规有光近侍剑珮声随玉墀歩衣冠身惹御炉香轩冕三纪横据要津彤弓随武库金印逐文房太守负弩前驱守丞引童下拜承恩不许离床谢宻诏长教侍案书遶身垂印绶左貂右蝉荣冠东省出身侍丹墀举翮凌青㝠青云生羽翼画省比神仙委佩云霄里含香日月前朝升玉署朝天纪夕憇金闱奉帝纶直登宣室螭头上横度甘泉豹尾中趋其庭有魏绛之金石焉候其门有亚夫之棨㦸焉及亲之贵自古罕兼老莱则空耀綵衣多慙绂冕潘岳则惟称夀酒固乏鼎彛岂同大国进封髙堂拜庆荷笔入文昌吟处美人擎笔砚行时飞鸟避旌旃玉树满庭家转贵云衢独歩位初髙赞书辰告节印照路宫漏夜催封事草炉烟晓侍入朝衣本朝文潞公逮事四朝荐更二府七换节钺位将相五十余年徧歴公孤两以太师致仕锦衣昼归闾里惊归来解带西风冷衣袖犹沾玉案香金门玉堂早接隽游之末紫枢黄阁晚陪国论之余荣附中天日月光衡紞纮綖备三公服饰之盛櫜䕫㦸纛兼大将威仪之多上尊日日开黄封赐茗时时烹小凤紫府侍臣鸣玉乌台御史生风班近闻香早人间风月不到处天上玉堂森寳书衣拂御炉香职亲黄屋傍尧轩殿上给扶鸣汉履螭头簮笔见秦冠笙歌声里旌旗动罗绮丛中语笑香袖中谏草朝天去头上宫花侍宴归太宗尤重内外制之任尝曰朕闻朝廷命一舍人六姻相贺谚以为一佛出世岂容易哉又曰学士之职清要贵重朕尝恨不得为之陈彭年在翰林兼十余职皆文翰清秘之目人谓其署寓为一条冰早达史桑𢎞羊年十三为侍中甘罗十二为秦上卿霍去病年十八为侍中张辟疆为侍中年十五陈咸年十八为左曹二十余为御史中丞终军年十八为博士后为谏议大夫贾生矫矫弱冠登朝贾谊年二十余为博士超迁歳中至太中大夫邓禹为大司徒封髙宻食邑万户时年二十四诸葛恪领丹阳太守赐㦸武骑三百拜军令作鼓吹导引归家时三十二王僧绰迁侍中时年二十九王俭年十八迁尚书右仆射领吏部荀羡监徐州军年二十八中兴方伯未有如羡少者传记习凿齿吏才不常宣武器之未三十用为荆州治中谢牋曰不遇明公荆州老从事耳荀中郎年二十已为荆府都督崔湜弱冠进士及第其初执政方二十至宰辅年始三十刘晏以神童为秘书省正字集杨炯年十一待制𢎞文馆胜带宦玉城三十拥旄谁不羡年未四十班于赤墀之下簮笔持简为王近臣弱冠厉羽翼仪初升弱冠歩鼎铉荣禄何妨早甘罗亦小儿骤贵经説筑傅岩之野惟肖爰立作相史无阀阅功劳特以一言寤意数月取宰相封侯世未尝有也公孙𢎞起白衣为天子三公贾谊为博士超迁一歳中至太中大夫田千秋以一言寤意旬月取宰相封侯主父偃上书朝奏暮召歳中四迁栁粲及第不四年为宰相张柬之为洛州司马姚崇荐之曰其人老唯亟用之即日召拜平章事乔琳为懐州刺史上求人于不次之地张渉举琳为相刘展曰展自陈留参军数年至刺史可谓暴贵矣路巖自支使为御史不出长安城十年至宰相𫝊记骈角挺生一朝暴贵董卓徴荀爽至府三日策拜司空起岩穴九十五日而为台司尚父之帅河中也咸宁郡王浑公佐之不十年按控数州继践台庭集一佐成汤遂荷阿衡之号释褐而传千秋一日九迁荀爽十旬逺至掉头称俊造翘足取公卿本朝以一日而葢天下晩发史绛县人七十有三年矣赵孟仕之使为君复陶以为绛县师束帛加璧安车驷马迎申公弟子二人乘鼗传从时已八十余矣天子以为中大夫韦贤年七十余为丞相公孙𢎞年七十以贤良徴为博士至宰相封侯郑武公年过八十入为周司徒张柬之以贤良召时年七十余矣狄仁杰荐曰荆州长史张柬之虽老宰相材也姚崇又荐曰其人老唯亟用之即日召拜平章事年已八十传记卓茂年七十余拜太傅集飘飘苏季子六印佩何迟紫绶映晚年共怜芳意晚秋露未须漙古人多重晩年荣本朝梁灏年八十二歳雍熙二年状元及第谢启云白首穷经少伏生之八歳青云得路多太公之二年后终祕书监卒年九十余㣲贱经孔子曰吾少也贱故多能鄙事史主父偃曰结髪逰学四十余年身不得遂亲不以为子昆弟不収宾客弃我我阨日久矣卫青曰人奴之生得无笞骂足矣赵髙世世卑贱庄舄故越之鄙细人也栾布穷困赁佣于齐为酒家保数歳为人所掠卖为奴于燕虞卿非穷愁亦不能着书以见于世寄食于漂母无资身之策受辱于跨下无兼人之勇家贫佣作陈渉瓮牖绳枢之子甿𨽻之人迁徙之徒也生为愍𨽻卖佣于齐与人佣耕闾阎之𨽻臣从人寄食攻苦食啖两人所出㣲陈寔出于单㣲黄宪世贫贱父为牛医郭泰世贫贱早孤母欲使给事县廷林宗曰大丈夫焉能处斗筲之役乎卫青出于奴虏身非王公大人名族之后韩安国起自徒中朱买臣出于幽贱并以才守本邦魏髙允曰臣少贱惟知农事刘文静与裴寂曰吾二人者可终羁贱乎西川节度使陈敬瑄素贱㣲报至蜀蜀人皆惊莫知为谁魏知古本起小吏因姚崇引荐以至同为相崇意轻之集布衣单门朝不坐宴不与言贱也唐白志贞尝从杂类出自㣲贱本朝韩全义家世寒史失其先世天穷无所逃富盛经乃求千斯仓乃求万斯箱富润屋富有曰茍美矣子重裘累茵而坐晋楚之富不可及也虞氏梁之富人髙楼临大路设乐陈酒击搏楼上有富厚丘山之积史髙台深池撞钟舞女管仲相齐富拟公室夫倮鄙人牧长清穷乡寡妇礼抗万乘名显天下岂非以富耶无盐氏富埒关中金石丝竹之声不絶于耳俳优侏儒之笑不乏于前富者衆之怨也乘坚策肥曵丝履缟藏镪千万钟鼓帐帷不移而具髙赀富人家赀累巨万任氏善富者数十世田园极膏腴奉养极为鲜明南金和寳冰纨雾縠之积盈牣珍藏嫱媛侍儿歌童舞女之玩充备绮室财寳足富数世和峤富拟王者而至吝石崇丝竹尽当时之选庖厨极水陆之珍髙阳王雍富贵冠一国出则仪卫塞路归则歌吹连日夜一食直钱数万李崇富埒于雍而性俭啬尝谓人曰髙阳一食敌我千日河间王琛每欲与雍争富谓章武王融曰不恨我不见石崇恨石崇不见我融素以富自负归而惋叹卧疾三日王继曰卿之货财计不减于彼何为愧羡乃尔融曰始谓富于我者独髙阳耳不谓更有河间继曰卿似袁术在河南不意世间复有刘备耳郭子仪月入俸钱二万缗私产不在焉府库珍货山积白承福家甚富饲马用银槽传记居则广厦邃房下罗帏来清风倡优侏儒处前迭进而谄谀燕则鬬象棋而舞郑女綵色以滛目流声以虞耳石崇为客作豆粥咄嗟便办明皇问富人王元寳家财多少对曰请以一缣系陛下南山一树南山树尽臣缣未尽郭况累金数亿庭中起髙阁厝衡石于其上以称量珠玉也谓为琼厨金窟集致崑山之玉有和隋之寳垂明月之珠服太阿之剑锦墻雕柱藏镪巨万富与地侔赀鞍马光照地宾从皆珠玳鞍马悉轻肥身被轻暖口厌百味目极华丽耳倦丝竹流悬藜之夜光缀隋珠以为烛富埒陶白赀巨程罗山擅铜陵家藏金穴出平原而聨骑居里闬而鸣钟青楼临大路玉馔薪燃蜡椒房烛用银北里富熏天髙楼夜吹笛金丸落鸣鸟狐裘兽炭酌流霞寳葢雕鞍金络马兰窓绣柱玉盘龙绣柱璇题粉壁映锵金鸣玉王侯宫库车软轝香衫细马当今甲第与王宫织成歩幛锦屏风缀珠䧟钿帖云母五金七寳相玲珑贵主冠浮动亲王辔閙装金钿相照耀朱紫间荧煌毬簇桃花骑歌廵玉叶觞洼银中贵带昂黛内家粧睡鸭香炉换夕燻开琼筵以坐花飞羽觞而醉月咳唾万金意气骄满路鞍马光照尘罗帏送上七香车寳扇迎归九华帐黛蛾陈二八珠履列三千舞转廽红袖歌愁歛翠钿满堂开照耀分座俨婵娟油额芙蓉帐香尘玳瑁筵绣旗随影合金阵似波旋瑶簮锦裾千万侍女本朝君家稻田冠西蜀𢷬玉扬珠三万斛倾家取乐不论钱散尽黄金如转烛贫窭经无衣无褐何以卒岁终窭且贫莫知我艰贫者不以货财为礼伤哉贫也生无以为养死无以为礼儒有一亩之宫环堵之室荜门圭窦蓬戸瓮牖易衣而出并日而食一箪食一瓢饮回也屡空子皆衣褐捆屦织席以为食原宪居鲁蓬户不全桑以为枢而瓮牖上漏下湿曽子居卫三日不举火十年不制衣正冠而缨絶敛襟而肘见孔子曰我讳穷久矣而不免命也庄子衣大布而补之魏王曰何先生之惫耶庄子曰衣敝履穿贫也非也藁项黄馘捉衿而肘见纳履而踵决蓬户桑枢少有之者贫至无有者穷姚义困于窭房𤣥龄曰伤哉窭也家有长卿壁立之贫腹懐翳桑絶粮之馁史室如垂磬犹有食色王章为诸生学长安病无被卧牛衣中窦少君家贫为人所掠卖传十余家东郭先生贫困孤寒衣敝履不全行雪中履有上无下足尽践地荜辂蓝缕家贫落魄贫人常衣牛马之衣而食犬彘之食司马相如家徒四壁立自着犊鼻裈积土为室编蓬为户菜食不厌衣又穿空可为酸鼻衣敝履空无立锥之地始君约时贫者短褐不全粝粲之食𤓰匏之羮伏腊无糟糠衣无兼副抟手困穷甑中生尘釜中生鱼环堵萧然不蔽风日短褐穿结箪瓢屡空韩信家贫常从人寄食崔琳为邬令贫无车马单歩之官卢携曰贫者硙蓬实为麫蓄槐叶为韲传记李阳冰家无宿舂之储出无代歩之乘朝营夕用故无宿给集无衣裘以御冬兮恐溘死而不得见乎阳春自余为人逢运之贫箪瓢屡罄絺绤冬陈翳翳柴门事我宵晨门无结驷之迹堂无好事之客樵苏不爨清谈而已外望无寸禄内顾无斗储薇藿弗充肤皮褐犹不全下贫无兼养之业中产阙游食之赀分鴈鹜之稻梁沾玉斚之余沥饥寒无甘㫖之资原宪悬磬之居值天雨不已室宇渐而作漏堂馆洽而为泥釡迟钝而难沸薪郁绊而不燃寥寂守穷巷幽独卧空床蟏蛸在堂蟋蟀在户海图拆波涛旧绣移曲折天吴及紫凤颠倒在短褐栖托难髙卧饥寒廹向隅经年在茅屋妻子衣百结不爨井晨冻无衣牀夜寒囊空恐羞澁留得一钱㸔蓬蒿翳环堵才名四十年坐客寒无氊故人供禄米邻舍与园蔬穷愁但有骨鹑衣寸寸针处处是穷途补绽才过膝无寸数百针经日无烟火鹑服长悲碎蜗庐未卜安糟糠不赡甘㫖之养屡空箪食无资朝夕之欢宁展无箪食无瓢饮无所取资则饿而死使吾面目可憎语言无味十日营一炊萧条资用尽濩落门巷空吾徒犹在陈僮仆诚自郐囊空甑倒谁救之我今一食日还併冬煖而儿号寒年登而妻啼饥无一㕓之地以处其子孙无一畆之宫以聚其族属蚕丝尽输税机杼空倚壁阙滫瀡之养乏庾釜之蓄门庭多草厨少烟萧条残活计生计方落然床单食味薄养无晨昏膳隠无伏腊资天寒身上犹衣葛日髙甑中未拂尘草合门无径烟消甑有尘阶庭寛窄才容足墻壁髙低粗及肩居惟四壁饮才一瓢蓬门下客箪户轻生望一金之助已有没齿之难尽日一菜食穷年一布衣厨灶无青烟刀机生緑藓瓮头寒絶酒灶额冷无烟永日厨烟絶拄杖倚田寻野菜封书乞米趂朝炊家贫长畏客牵衣肘见歩雪履穿鬓边虽有丝不堪织寒衣夜学更须凭雪照朝厨争奈絶烟何终朝之雨流潦下停既夕之天列宿上罗生事萍无定愁心云不开管宁木榻坐已膝穿孔伋緼袍行而肘见产薄一㕓家徒四壁甘脆朝不足箪瓢夕屡空樵苏莫爨糠籺靡资饥不饱菜寒无袭衣拙于生事举家食粥来已数月今又罄竭祇益忧煎惠及少米实济艰勤居无仆妾井臼弗任藜菽不给枯涸方穷辙生涯不系舟一瓢颜巷日空髙家徒四壁身无一簮地炉不煖柴枝湿明朝晒犊鼻方信阮郎贫司马相如与文君久益贫以所着鹔鹴裘贳酒本朝其家空短出无车与马但踏车马尘破屋仰见星窓风冷如锼破砚裂冰澌败席荐霜笴破窓孤灯冷炭冻席我贫如饥鼠长夜空齩啮瓦池研灶煤苇管书柿叶韲塩冷落空杯盘我贫无一锥所向皆四壁冲风窓自语涴壁虫成字儿馁嗔郎罢妻寒怨藁砧倒身无着处呵手不成温粗给经祭器衣服不假始有曰茍合矣少有曰茍完矣子孔子曰囬家贫胡不仕对曰囬有郭外之田五十亩足以给饘粥郭内之田十亩足以为丝麻囬不愿仕䟽属之南汾水之曲有先人之敝庐在可以避风雨有田可以具饘粥弹琴着书讲道劝义自乐也史子罕曰吾侪小人皆有阖庐以避燥湿寒暑郑𤣥戒子益恩曰家今差多于昔资计差温际㑹经王三钖命承天宠也钖马蕃庶昼日三接既见君子为龙为光虎拜稽首对扬王休父子并为周司徒以近天子之光子其君用之则安富尊荣傅説举于版筑之间胶鬲举于鱼盐之中管夷吾举于士孙叔敖举于海百里奚举于市史公孙𢎞以春秋白衣为天子三公入则与王图议国事以出号令出则接宾客应对诸侯王甚任之司马相如为天子游猎赋上令尚书给笔札出入卧内亲幸莫及商鞅见孝公公与语不自知膝之前于席也甘茂居秦累世重矣厠之宾客之中立之士民之上不谋父兄以为亚卿贾生徴见孝文方受釐坐宣室上因感鬼神之事而问鬼神之本贾生因具道所以然至夜半文帝前席罢曰吾久不见贾生自以为过之今不及也擢之闾里之中加之大夫之上公孙𢎞数月佩丞相印贵振天下殷説夣发于傅岩周望兆勲于渭濵皆俟命而神交匪词言之所信以三寸舌为帝者师东方朔待诏金马门稍得亲近田千秋以一言寤意旬月取宰相樊哙夏侯婴灌婴之徒方其鼔刀仆御贩缯之时岂自知附骥之尾勒功帝籍庆流子孙哉刘敬脱輓辂而建金城之安叔孙通舍枹鼓而立一王之仪身名俱荣功臣之世惟有金氏亲近宠贵召汲黯拜为淮阳太守上曰吾徒得君重卧而治之卜式㧞于刍牧𢎞羊擢于贾䜿卫青奋于奴仆日磾出于降虏信惟饿𨽻布实黥徒越亦狗盗芮尹江湖云起龙骧化为侯王攀龙附凤并乘天衢献帝诏荀悦抄撰汉书尚书给纸笔虎贲给书吏窦融始以豪侠为名㧞起风尘之中以投天隙遂蝉蜕王侯之尊终膺卿相之位郑崇为尚书上曰我识郑尚书履声主父偃等书奏天子召见谓曰公等皆安在何相见之晚也拜为郎中主父偃尤亲幸一歳中凡四迁为中大夫封卫青子伉不疑皆为列侯青曰臣青子在襁褓中未有勤劳上裂地封为三侯张禹疾上亲拜禹牀下禹小子未有官禹数视其小子上即禹牀下拜为黄门郎给事中感㑹风云奋其智勇贾复战于真定复伤创甚王大惊曰我所以不令贾复别将者为其轻敌也果然失吾名将闻其妇有孕生女耶我子娶之生男耶我女嫁之不令其忧妻子也郭况为大鸿胪赏赐金帛丰盛莫比京师号况家为金穴窦氏一公两侯三公主四二千石相与并时自祖及孙官府邸第相望京师于亲戚功臣中莫与为比帝思中兴功臣乃图画二十八将于南宫云台东平献王苍薨遣大鸿胪持节监䘮令四姓小侯诸国王悉㑹𦵏昔文帝之于邓通可为至爱而犹展申屠嘉之志其见任如此则何患于左右小臣哉胡广周流四公歴事六帝诸袁事汉四世五公可谓受恩吕蒙未及受封而疾发权迎置于所馆之侧所以治䕶者万方时有加减权为之惨蹙欲数见颜色又恐劳动常壁瞻之见少能下食则喜顾左右言笑不然则咄喑夜不能寐病中瘳为下赦令魏朝廷事有不便髙允輙求见帝屏左右以待之或自朝至暮或连日不出羣臣莫知其所言语或痛切帝所不忍闻命左右扶出然终善遇之周主以李徳林为内史谓羣臣曰我常日唯闻李徳林名复见其为齐朝作诏书移檄正谓是天上人岂意今日得其驱使神武公纥豆陵毅对曰臣闻麒麟凤凰得之无用岂如徳林为瑞且有用哉上曰徴箴规朕失不可一日离左右魏徴薨上自制碑文并为书上思徴不已谓侍臣曰魏徴没朕亡一镜矣李勣尝得暴疾方云须灰可燎上自剪须为之和药韦嗣立时为莱芜令太后召谓曰卿父尝言臣有两儿堪事陛下卿兄弟在官诚如父言朕今以卿代兄更不用他人即日拜凤阁舍人太后信任内史梁文惠公狄仁杰羣臣莫及常谓之国老而不名曰毎见公拜朕亦身痛太后谓唐休璟练习邉事卿曹十不当一李泌曰臣居禁中自巾至履皆陛下所赐所余特一身耳上曰朕欲卿食酒肉有室家受禄位为俗人泌泣曰臣絶粒二十余年陛下何必使臣隳其志乎为泌娶卢氏女为妻资费皆出县官赐第于光福坊令泌数日宿第中数日宿蓬莱院以杜悰同平章事上劳之曰朕知卿有致君之心今相卿如得一魏徴矣陆贽在翰林为上所亲信居艰难中虽有宰相小大之事必与贽谋之故当时谓之内相上行止必与之俱李泌乞骸骨上曰朕父子赖卿得全方属子孙使卿代代富贵以报徳上尝欲近猎苑中至蓬莱池西谓左右曰李绛必谏不如且止上嘉崔羣谠直命学士自今奏事必取崔羣连署然后进之加李徳裕太尉徳裕固辞上曰恨无官赏卿耳李徳裕乞退就闲局上曰卿每辞位使我旬日不得所上命所司授监察御史李素立以七品清要所司拟雍州司户上曰此官要而不清又拟祕书郎上曰此官清而不要遂擢授侍御史韩休为人峭直不干荣利及为相甚允时望上或宫中宴乐及后苑游猎小有过差輙谓左右曰韩休知否言终谏䟽已至上叹曰萧嵩奏事尝顺㫖既退吾寝不安孤之有孔明犹鱼之有水也三顾臣草庐之中咨臣以当世之事苻坚谓王勐曰朕竒卿于一见卿亦异朕于一言精契神交千载之㑹山涛志必欲退诏曰山仆射近日暂出遂以㣲苦未还岂吾侧席之意其遣丞掾奉诏谕旨若体力尚未平康者使以车舆还寺舍涛辞不获已乃起视事李徳林自隋有天下每献平陈之计髙祖幸同州以马鞭南指云待平陈讫以七寳装严公宋王彧字景文文帝甚相钦重故为明帝娶景文妹而以景文之名名明帝武帝五女新安公主先适太原王景深离絶以适景文景文固辞不成婚羊𤣥保徙吴郡太守太祖尝曰我有好官缺未尝不先忆羊𤣥保纪隲为中书令父亮为尚书令毎朝㑹帝以云母屏风隔其座张率迁祕书丞髙祖曰祕书丞天下之清官东南胄绪未有为之今以相处为卿定名誉孔灵产为光禄大夫不肯任太祖以白毛扇素机遗之曰卿有古人之风故赐以古人之服周太祖问苏绰整衣危坐不觉膝之前席达曙不厌王肃为扬州大中正后魏孝文徴入朝手诏曰饰馆华林拂席相待帝执崔浩手以示蒙逊使曰所云崔公此是也才畧之美当今无比𤣥宗命相皆先书其名置案上㑹太子入侍举金瓯覆其名曰此宰相名也肃宗曰非崔琳罗从愿乎秦王以如晦𤣥龄等兼𢎞文馆学士图形显爵号十八学士预入馆者时人谓之登瀛州元和五年李绛迁中书舍人依前翰林学士上面赐金紫亲为绛择良笏太宗亲解佩刀以赐房𤣥龄魏徴陆贽入翰林天子常以行軰唿而不名陆贽从幸山南道涂艰险扈从不及与帝相失一夕不至上谕曰得贽者赏千金翌日贽谒见上喜形颜色魏徴䘮日太宗登楼临路哭祭为制碑文御书裴度卧疾文宗遣中使赐度诗曰注想待元老识君恨不早国家注石襄忧来学丘祷令狐绹为翰林学士宣宗夜召与论人间疾苦以乘舆金莲华炬送还院吏望见以为天子来及绹至皆惊唐太宗曰人言魏徴举止踈慢我视之更觉妩媚栁公权宣宗召昇御殿前书三纸军容使西门季𤣥捧砚枢宻使崔巨源过笔栁公权文宗朝为中书舍人翰林学士毎召烛见䟦语犹未尽不敢取烛宫人以蜡泪揉纸继之则天以王方庆家多书籍尝访求右军遗迹方庆奏二十八人书共十卷则天御武成殿示羣臣仍令中书舍人崔融为寳章集以叙其事复赐方庆当时甚以为荣狄仁杰后自制金字十二于袍以表其忠复拜平章事刘晏八岁献颂帝竒其幼命宰相张説试之曰国瑞也即授以正字公卿邀请旁午号神童名震一时温大雅歴迁黄门太宗曰我起义晋阳为卿一门耳传记梁刘绰除祕书丞武帝曰第一官当与第一人徳宗唿陆贽为陆九尝脱御衣以赐之李白对明皇撰诏诰时天寒笔冻帝勅宫嫔执牙笔呵之李泌多年絶粒唐肃宗时毎自为烧二梨以赐之徐坚以多识典故七入书府刘晏八歳献东封书明皇命宰相出题就中书试騐引晏于内殿坐晏贵妃膝上亲为画眉总丱髻宫人遗花投果李卫公疾太宗亲诏者数四其一曰有昼夜视公疾大老妪令一人来吾欲熟知公起居状卫文公视此诏常泣曰君臣之际乃如此耶唐宣宗好儒雅留心贡举题殿柱曰乡贡进士李某集千载一合论説无疑翼乎如鸿毛遇顺风沛乎如巨鱼纵大壑兰台金门逓宿迭居既通金闺籍复酌琼筵酒昂昂子敬㧞迹蒿莱问我何功徳三入承明庐遭千歳之嘉㑹其言如石投水莫之逆也君王赐颜色声价凌烟虹风云感㑹起屠钧鱼水三顾合风云四海生攀龙附凤势莫当天子曰王某之文最宜为诰有古人风岂可久以吏事役之拜中书舍人王仲舒与阳城合遏裴延龄不得为相徳宗久嘉之后入阁顾问谓宰相曰第几人必王某也果然月余致员外郎𤣥宗召见李白于金銮殿降辇歩迎如见园绮以寳装方丈赐食于前御手和羮徳音褒奖褐衣恩遇前无比俦遂直翰林专掌宻命他日泛白莲池公不在宴明皇欢既洽召公作序时公已被酒于翰苑中仍命髙大将军扶以登舟乘朱轮于郡邸曵长裾于王门名宦至此不为不遇也可使珥貂立吾左右从容侍从以备顾问御札盈几天香满衣寤一言而取宰相以三寸而为帝师寒衣病药悉出圣慈匹马一人咸经御选本朝狄青与西贼战累功至副部署而上未识其面遂令图形以进由是天下知公名便蕃曲泽不遇经我生不辰卫之贤者仕于伶官柏舟言仁而不遇也卫顷公之时仁人不遇小人在侧子驽骥同辕伯乐为之咨嗟玉石相揉和氏为之叹息浮磬息音未别于衆石越公初见子遇内史薛公曰公见王通乎薛公曰乡人也是其家传七世矣皆有经济之道而位不逢越公曰天下岂有七世而不逢乎薛公曰君子道消十世不逢有矣史六鹢退飞自屈原沉汨罗后百有余年汉有贾生为长沙王太傅过湘水投书以弔屈原苏秦出游数歳大困而归仲尼千七十余君无所遇孔子去鲁斥于齐逐于宋卫困于陈蔡之间朱买臣独行歌道中负薪墓间故妻与夫家俱上冢见买臣饥寒唿饭饮之张释之十年不见省冯唐白首居于郎文帝曰惜广不逢时令当髙祖世万户侯岂足道哉何为官之拓落也冯唐为郎帝问曰父老何自为郎张释之以赀为骑郎事文帝十年不得调亡所知名扬雄三世不徙官广数竒留落不偶张卿久宦游不遂马融为校书郎十年不调懐琬琰以就埃尘抱栋梁而困沟壑赵有处士毛公隠于博徒薛公隠于卖浆家魏髙允为郎二十七年不徙官刘藏器七十为尚书王义方一世英豪而死草莱汲黯直气饿死淮阳仲舒大才位屈于诸侯相孔子门人三千达者无子男之位传记王播少孤贫尝客扬州木兰院随僧覔斋僧厌之播至已饭矣颜驷对武帝曰文帝好文而臣好武景帝好老而臣尚少陛下好少而臣已老是以三叶不遇段相文昌少贫毎听曽口寺斋钟輙诣谒食为寺僧所厌乃斋后撞钟后入相出镇京南题曽口寺云曽遇阇黎饭后钟集年既已过大半然坎坷而留滞当世岂无骐骥兮诚无王良之善御懐瑾握瑜兮穷不知所示伯牙之絶絃安得钟子期而听之和抱璞而泣血安得良工而别之潦倒声名壅肿才一生多故苦邅廽万族咸悦独为穷人四时平分未变寒谷孤鸣甚哀卒无善听早行多露悔强进触藩羸惫色秋来草哀吟雨后蝉金寳同砂砾芝兰似草莱其言如水投石莫之受也以仲尼之才也而器不用于鲁卫以仲尼之辩也而言不行于定哀以仲尼之谦也而见忌于子西以仲尼之仁也而取雠于桓魋以仲尼之智也而受屈于陈蔡以仲尼之行也而招毁于叔孙夫道足以济天下而不得贵于人言足以经万世而不取信于时行足以应神明而不能弥纶于俗歴聘七十国而不一获其主驱骤于蛮夷之域屈辱于公卿之门其不遇也如此班匠不我顾牙旷不我録焉得成琴瑟何由扬妙曲卞和潜幽㝠谁能证竒璞未遇伯乐则千载无一骥百年歌自苦未见有知音垂白冯唐老真成穷辙鲋或似丧家狗有才无命百宰底相如逸才亲涤器子云识字终投阁但觉髙歌有鬼神焉知饿死填沟壑东野不得官白首夸龙钟汨东西与南北亘十年以不居辱饱食其有数况策名于荐书时所好之为贤庸有谓余之非愚及时运之未来或两求而莫致虽家谕而户晓祇以招尤而速累选举于有司与百千人偕进偕退不得策名于荐书齿下士于朝以望天子之光明世有伯乐然后有千里马千里马常有而伯乐不常有故虽有名马祗辱于奴𨽻之手骈死于槽枥之间不以千里称也马之千里者一食或尽粟一石今食马者不知其能千里而食也是马虽有千里之能食不饱力不足才美不外见且欲与常马等不可得安求其能千里也策之不以其道食之不能尽其材鸣之不能通其意执策而临之曰天下无良马呜唿其真无马耶其真不识马耶名不誉大夫之言冯公岂不伟白首不见招十处投人九处违家乡万里乂空归骐骥筋力成意在万里外歴块一蹶毙于空谷唯余骏骨价重千金大鹏羽翼张势欲摩穹昊天风不来海波不起塌翅别岛空留大名祗叹官如旧镆鎁无人淬两刄幽壤铁秦镜无人拭一片埋雾月骥跼阛阇中骨附筋入节蛟蟠尺泽内鱼贯蛙同穴抱寃志气屈忍耻形神沮词赋擅名来已久烟霄得路去何迟文行如君尚憔悴不知霄汉待何人如今岂无騕褭与骅骝时无王良伯乐死即休姜子牙贫卖浆值天凉上尝三欲命李白官卒为宫中所捍而止去矣时难遇沽哉价莫酬自来金骨无人识徒有干时策青山尚掩门仲尼圣贤之宗位止于司冦老𣆀道徳之祖官不过柱史低佪岐路杼轴蓬心文王久不出贤士如土贱时无识寳世缺知音若论衡之未遇伯喈太𤣥之不逢平子逝将烟烬火灭泥沈雨絶安有殁而不朽扬名于后乎本朝神竒之产销藏委翳于蒿藜榛莽之间而山谷野叟不知其为瑞也子云苦执㦸长孺终主爵得时子兰芝以芳未尝见霜史杨大眼谓同寮曰吾之今日所谓蛟龙得雨之秋也自此一举不复与诸君齐列矣上曰八尧九舜不能冬种野夫童子春种而生得时故也集策名清时荣闻休畅熙乎若鸿鴈之得春也蛟龙得云雨鵰鹗在秋天骅骝开道路鹰隼出风尘春风得意马蹄疾一日㸔尽长安花平衢骋髙足逸翰凌长风久跼散游旷穷惨遇阳舒一日风云㑹荣行归故乡涸鱼千丈水僵燕一声雷如幽蛰闻春雷而起柔荑望和风而拆秋来气势洪河壮霜后精神泰岳宁芍药蔷薇与早梅不知谁是艳阳才从今领得东风意不复饶君雪里开明月让灯光本朝李宻诗曰樊哙市井徒萧何刀笔吏一朝时运来千古传名谥清秋一鹗上拭目万人㸔失时经絺兮绤兮凄其以风日月逝矣岁不我与史上农夫而欲冬田肉袒深耕汗出种之然犹不生者非人心不至天时不得也兰荣一何晚严霜萃其柯集常恐秋节至凉飇夺炎热弃捐箧笥中恩情中道絶屈身泥蟠终为时来晩花开不及春扇因秋弃置鸿倦青冥翮蛟潜云雨心得势经何天之衢道大行也出自幽谷迁于乔木子犹水之就下兽之走圹也鹏之徙于南㝠也水击三千里抟扶摇而上者九万里故九万里则风斯在下矣史司马相如成都人家徒四壁立后数歳为中郎至蜀太守以下郊迎县令负弩矢先驱蜀人以为宠腾风雨龙跃天衢振翼云汉整辔云衢骧首天路杨大眼谓同寮曰吾之今日所谓蛟龙得水之秋也自此一举不复与诸君齐列矣传记鸿鹄髙飞一举千里羽翮已就横絶四海虽有缯缴尚安所施鸿脩六翮而凌清风麃摇髙翔走人充于庭辟人施于涂集蹑天衢而长驱濯翼凌髙梯乘云翔邓林濯鳞清流飞天衢风云㑹一合唿吸期万里雷研山岳碎电斩鲸鲵死逸足竞骎骎鹏路观翺翔霜蹄千里骏风翮九霄鹏潜鳞输骇浪归翼㑹髙风九万一朝抟飞龙在天巨鱼纵壑倐忽抟风生羽翼假髙衢而骋力疾奔凌騕褭髙唱轧吴歌鱼得水而游马逸驾而走鸟乘风而翔火得薪而炽此皆快其物之所蕴也席其势鼓行人间鲲化鹏征擘波冲天贵有风云兴富无饥寒忧得水难留久卧龙若出井置之于泰山之上羽翮得清风之上长驱洋洋无有龃龉有地数百里趋走之吏自长吏司马已下数十人其禄足以仁其三族及其朋友故旧乐乎心则一境之人喜不乐乎心则一境之人惧大丈夫官至刺史亦荣矣富贵可期烟霄渐近水积厚而蜕鹏门愈髙而容驷出笼鸾鹤归辽海如虎傅两翼逸骥寻云歩歩髙失势经明夷于飞垂其翼子君子之厄于陈蔡之间无上下之交也孔子厄于陈蔡七日不火藜羹不继危行恻视振动悼慄处势不便未足以逞其能也函车之兽介而离山则不免于罔罟之患吞舟之鱼砀而失水则蚁能苦之云罢雾散而龙蛇与螾螘同矣失其所乗也史叔向曰栾却胥原狐续庆伯降在皂𨽻齐桓公之子七人为大夫于楚周勃下廷尉吏稍侵辱之勃以千金贿狱吏吏乃书牍背示之勃既出曰吾尝将百万军然安知狱吏之贵乎威尽势极闾巷之人为敌国长公主赐邓通吏随没之一簮不得着身伍子胥载槖而出昭闗夜行昼伏至于陵水无以餬其口膝行蒲伏稽首肉袒鼓腹吹篪乞食于吴市应龙潜于潢污鱼鼋㛿之以鸿渐之翼困于燕雀李广当斩赎为庶人野居蓝田射猎至覇陵亭覇陵尉呵止广曰故李将军尉曰今将军尚不夜行何乃故也陈蕃送黄门北寺狱黄门从官驺踏蕃曰死老魅复能损我曹员数夺我曹廪给否失水之鱼丧家之狗勐虎所以百兽畏者为爪牙也若去之则犬彘马牛皆能为敌赦韩信封为淮隂侯信知汉王畏其能多称病不朝徒居常鞅鞅羞与绛灌等列尝过樊将军哙哙跪拜送迎言称臣曰大王乃肻临臣出门笑曰生乃与哙等为伍魏其失势宾客益衰𢎞农太守移良承樊丰等㫖遣吏于陜县留停杨震丧露棺道侧谪震诸子代邮行书道路皆为陨涕隋李谔曰摈落私门不加収齿飞鸟折翼子仪闲废日久部曲离散传记骐骥之衰也驽马先之孟贲之倦也女子胜之李白游华山过县跨驴宰怒引至庭下集黄鹄后时而寄处兮鸱枭羣而制之神龙失水而陆居兮为蝼蚁之所裁夫黄鹄神龙犹如此兮况天下贤者之逢乱世哉横江湖之鳣鲸兮固将制于蝼蚁翅翮摧屈铩羽仪于髙云摧迅翮于风穴青衿胄子困泥涂穷猿失本悲天骥跛足随氂牛欝欝若不展羽翮困低昂车马何萧索门前百草长明妃失汉宠蔡女堕边尘鹓鹭无声仰天泣涸鱼久失风波势枯草曽沾雨露恩狸病翻随鼠骢羸反作驹饥摇困尾丧家狗热暴穷鳞失水鱼儡然与破甑为伍闭门少光彩昨宵凤池客今日雀罗门门前冷落鞍马稀鹤病翅羽垂兽穷爪牙缩门冷少人过子弟多寂寞僮仆少精光衣食虽充结神意不扬扬厨冷难留屋上乌门闲可与雀罗张青冥无依倚飞辙危难安断鹤两翅鸣何哀絷骥四足气空横黄鹤翅垂同燕雀弔影失所依侧身随下列独立难轻燕雀羣孤飞还惧鹰鹯抟自怜天上青云路弔影徘徊独愁暮想君畴昔髙歩时岂料今日折腰事骐骥筋力成意在万里外歴块一蹶毙于空谷唯余骏骨价重千金大鹏羽翼张势欲摩穹昊天风不来海波不起塌翅别岛空留大名失地无颜色婆娑尘俗之下踸踔藩篱之际春色不入门鳞介藁以横陆兮鸱啸羣而厉吻谁为济川檝今作野人船骅骝思故第鹦鹉识佳人天球减价而丧色镆鎁不寳而夺鋭与荆棘凡骨溷本朝失势今为哙等伍张铸以京东转运使坐公事降通判太平州葛源为提举坑冶取铸脚色欲发荐状铸与诗曰提司坑冶是新差职比催纲胜一阶若发荐章求脚色下官踪迹转沈埋得意子衆人熙熙如享太牢如登春台史翼乎如鸿毛遇顺风沛乎如巨鱼纵大壑其得意如此矫翼厉翮恣意所存韩稜迁南阳太守时听得过家上冡李琪既贵为相乃刻牙版为金字曰前乡贡进士李琪常置之座侧传记喜气津津出眉宇间龙门下登者化龙春风得意马蹄疾一日㸔尽长安花集离蔬释硚而享膏粱振衣造云阙跪坐陈清猷脱然若沈疴之去体洒然若执热之濯清风也枯藁沈溺魁宏寛通之士必且洋洋焉动其心峩峩焉缨其冠于于焉而来矣风云入壮懐泉石别幽耳奋翅腾骧昨日鸿都新上第五陵年少让清光脱鳞介生羽翮超羣越軰显赫明朝心跃色扬烦襟与滞念一望皆遁逃风髙渐展摩天翼干耸方呈构厦材登龙有路水不峻本朝仕宦而至将相富贵而归故乡此人情之所荣而今昔之所同也昔时结髪曽游处今见焚香夹道迎得意无前敌失意子困吝之中精神遐漂卑陬失色史贾生以适去意不自得及渡湘水为赋以弔屈原颜色憔悴形容枯藁荀朂自中书监迁尚书令甚愠有贺者朂怒曰夺我凤凰池诸君贺我耶殷浩被黜经日书空作咄咄恠事四字而已失志为昏五鹿折角墨墨不得志计乃无聊其画无俚之志肠一日而九回居则忽忽若有所失出则不知所乘往寒心销志于嗟黙黙李林甫奏严挺之授员外郎詹事令东京养疾挺之至东都欎欎不得志成疾自为墓志曰挺之自绛郡太守抗䟽陈乞天恩几请许养疾归闲前后歴任二十五官春秋七十无所展用上士所悲亚父闻项王疑之乃怒曰天下事大定矣君王自为之愿请骸骨归未至彭城疽发背而死传记苏秦説秦王书十上而说不行黑貂之裘敝黄金百斤尽资用乏絶去秦而归嬴縢履硚负书担嚢形容枯藁面目黧黑归至家妻不下絍嫂不为炊父母不与言苏秦喟叹曰妻不以我为夫嫂不以我为叔父母不以我为子进士不捷而醉饱谓之打眊矂李白失意游华山过县跨驴宰怒引至庭下龙门下不登者㸃额暴腮髙蟾落第云天上碧桃和露种日邉红杏倚云栽芙蓉生在秋江上莫向东风怨后开胡曽下第诗云翰苑何时休嫁女文章早晩罢生儿上林新桂年年发不许平人折一枝集隠悯而不达独徙倚而徜徉想崑山之髙岳思邓林之扶踈顾六翮之残毁虽奋迅其焉如夺气禠魄神辱志沮垂头塌翼形影相弔攀倒影而迷途顾中峯而失路金玉流铄兮曽不见比于尘沙力蹙势穷吞志而没奔骥骋力中涂蹶足髙鸿轻举在云坠翼失地颜色改伤根枝叶残青冥却垂翅蹭蹬无纵鳞倚风追鹏路随水到龙门竟与蛟螭杂宁无燕雀喧季子黒貂敝得无妻嫂欺自此无颜色朝扣富儿门暮随肥马尘残盃与冷炙到处潜悲辛独掩穷途泪长歌行路难弔影慙连茹浮生倦触藩垂头丧气低首下心独闵闵以曷已凭文章以自宣作骥君垂耳为鱼我曝腮蹉跎颜遂低摧折气愈下食韲肠亦若强歌声无欢出门既有碍谁谓天地寛男儿久失意寳剑亦生尘猿啼客散暮江头人自伤心水自流同作逐臣君更逺青山万里一孤舟濩落名不成徘徊意空大谁怜弃置久却与驽骀亲浩乎若泊诸巨海而无垠怅乎若囚诸闇室而无晓百酸搅肠气味如中酒情懐似别人泥尾休摇掉灰心罢激昂仆乘囊辎日削月朘铩翮鸾栖棘藏锋箭在弸低囬伤志气蒙犯变肌肤抟风带北云三献无功玉有瑕更擕书剑客天涯十年失路谁知己千里思亲独逺归故山归夣近新歳客愁多刷羽思乔木登龙阻尺波蛾眉不入秦台镜鹏羽还惊宋国风世事悠扬春夣里年光寂寞旅程中接坐羞人识还家畏嫂轻若向南台见鸾友为传垂翅度春风抱薫心恒焦举斾心恒摇咽喉梗而心膂分矣牀头黄金尽壮士无颜色心事如摧橹未得青云志春同秋日情花开如叶落莺语似蝉鸣本朝落第汝为中酒味吟诗我作忍饥声得助经人之所助者信也子得道者多助多助之至天下顺之史齐桓有鲍叔牙宾须无以为辅佐有莒卫以为外主有髙国以为内主晋文有子余子犯以为腹心有贾佗魏犨以为股肱有齐宋秦楚以为外主有栾郄狐先以为内主孔子曰自吾得由恶言不闻于耳鸾凤冲霄必假羽翼百足之虫至死不僵以扶之者衆也海浪扶鹏翅天风引骥毛亦足张吾军羽翼得清风之助失助经折其右肱虽左肱在岂足用乎譬如瞽之无相伥伥乎其何之子寡助之至亲戚叛之失道者寡助史衆叛亲离难以济矣谚所谓辅车相依唇亡齿寒者其虞虢之谓也虢叔曰皮之不存毛将焉附晏子曰二惠竞爽犹可又弱一个焉姜其危哉断右臂而与人鬭失其党而孤居求欲无危岂可得乎萧何追韩信汉髙如失左右手渡江河而亡维楫中流而遇风波船必覆矣传记狼狈是两物狈前足短毎行常驾两狼失狼则不能动集勐虎虽云恶亦各有匹侪自矜无当对气性纵以乖朝怒食其子暮还食其妃匹侪四散走勐虎还孤栖狐狸鸣门旁鸟鹊从噪之出逐猴入居虎不知所归谁云勐虎恶中路正悲啼豹来衘其尾熊来攫其颐勐虎死不辞但慙前所为虎兕无助死况乎汝细㣲偏毂不可转只翼不可翔大川未济乃失巨舰长涂始半而丧良骥此心欲引托谁为生羽翼本朝嗟吾譬驰车而失左右骖共载一车䘮其楫维满望子如开浮云见白日如执火炬入冥室矣史塞天下之望仕宦当作执金吾娶妻当得隂丽华吕婆楼曰仆里舍有王勐者其人谋畧不世出坚因婆楼以招勐一见如旧友语及时事坚大恱自谓如刘𤣥徳之遇诸葛孔明也勒曰吾不喜得幽州喜得二子以裴宪为从事中郎荀绰为参军上皇谓左右曰吾为天子五十年未为贵今为天子父乃贵耳徐干中曰文王遇姜公于渭阳若披云见日月开雾覩青天也人见之若披云雾而覩青天也传记唐太宗私幸端门见新进士缀行而出喜曰天下英雄入吾彀中矣集共君一夜话胜读十年书宿心遂矣冥骨甘焉一得拜光辉温如春风至心朗目舒烱若深井之下仰视白日之正中也如黑而迷仰见斗极失望经终逺兄弟谓他人父谓也人父亦莫我顾燕婉之求得此戚施薄言往愬逢彼之怒子避水火也如水益深如火益热亦运而已矣有託其妻子于其友而之楚游者比其反也则冻馁其妻子良人者所仰望而终身也今若此庄周顾车辙中鲋鱼曰激江西之水而迎子可乎鲋鱼忿然作色曰我得斗升之水逝然活耳君乃言此曽不如早索我于枯鱼之肆惜乎衣未成而转为裳也史四方诸侯谁不解体士大夫怅然失望郑世翼遇崔信明曰闻公有枫落吴江冷愿见其余信明多出衆篇翼览未终曰所见不逮所闻侯覇闻太原闵仲叔之名而辟之既至覇不及政事徒劳苦而已叔恨曰始蒙嘉命且喜且惧今见明公喜惧皆去以仲叔为不足问耶不当辟也辟而不问是失人也遂辞出投劾而去李宻与王世充战失利与衆二万人归关中上遣使迎劳相望于道宻大喜谓其徒曰我拥衆百万一朝解甲归唐山东连数百城知我在此遣使招之亦当尽至比于窦融功亦不细岂不以一台司见处乎宻至长安有司供待稍薄所部兵累日不得食衆心颇怨而以宻为光禄卿上柱国赐爵邢国公宻既不满望朝臣又多轻之执政者或来求贿意甚不平传记郝隆为桓公南蛮叅军三月三日作诗不能者罚酒隆揽笔作一句云娵隅跃清池桓公曰娵隅是何物答曰蛮名鱼是娵隅桓曰作诗何作蛮语隆曰千里投公始得蛮府参军那得不作蛮语见面不如闻名集若葵藿之倾叶太阳不为廻光求逢而招嫌求安而乘坎本望文字达今因文字穷本欲云雨化却随波浪翻抟羊角而髙翥浩若无津附骥尾以上驰邈焉难托骑驴到京国欲和薫风琴岂识天子居九重欝沉沉一门百夫守无籍不可寻稇载而往垂槖而归何意掌上玉化为眼中沙本朝陶谷久在翰林意希大用其党因对言谷宣力实多㣲伺上㫖也太祖曰翰林草制皆检前人旧本俗所谓依様画葫芦耳何宣力之有谷作诗曰官职虽由生处有才能不管旧时无堪笑翰林陶学士年年依様画葫芦过望史周子曰孤始愿不及此虽及此岂非天乎垂槖而入稇载而归英布归汉至汉王方踞床洗足召布入见布大怒悔来欲自杀出就舍帐御食饮从官如汉王居布又大喜过望孟佗以蒲萄酒一斗遗张让让拜佗为凉州刺史不图今日复见汉官威仪吕蒙晚节好学鲁肃过之拊蒙背曰吾谓大弟但有武畧耳至今者学识英伟非复吴下阿蒙庾翼与王羲之书云吾昔有伯英章草十纸过江失亡常叹妙迹永絶忽见足下书焕若神明顿还旧观周武帝平齐谓羣臣曰我闻李徳林名谓是天上人岂意今日得其驱使以台省官为司郑管原伊殷梁凑嵩谷懐等十二州营田使丞郎得此行者喜若登仙有劝岑文本置产业文本曰南方一布衣徒歩入闗望不过祕郎县令耳无汗马之劳以文墨致位中书令亦极矣何更言产业乎传记王敦镇豫章卫玠避乱从洛投敦相见欣然谈话弥日敦曰不意永嘉之中复闻正始之音歳在辛酉乞浆得酒殷礼与张温使蜀诸葛亮见而叹曰江东菰芦生此竒材集几度见诗诗尽好及观标格胜于诗本朝所得如今过所闻絶望经子不我思岂无他人婚姻之故言就尔宿尔不我蓄言归思复反是不思亦已焉哉集有行三涂之难而坠千仭之下者仰望于道号以求援出过之者日千百人皆去而不顾就令哀而顾之者不过攀木俯首深矉太息良久而去耳其卒无奈何然其人犹望而不止也俄而有乌获者持长绠千寻徐而过之然其力足为也其器足施也号之而不顾顾而曰不能用力则其人知必死于大壑矣何也是时不可遇而幸遇焉而不逮乎已然后知命之穷势之极其卒唿愤自毙不复望于上矣落叶不更息断蓬无复归雨落不上天水覆最难収古树春无花记纂渊海卷七十一记纂渊海卷七十二钦定四库全书记纂渊海卷七十二宋潘自牧撰人事部波润经泽润生民四夷左衽罔不咸赖膏润天下芃芃黍苖隂雨膏之子松柏茂而隂成于林涂之人䕃矣膏泽下于民河润千里泽及三族玉在山而木润渊藏珠而崖不枯泽及百里而润草木者唯江河也史葛藟犹能庇其本根若江海之浸膏泽之润晋公子重耳曰其波及晋国者君之余也润于千里管仲光烛隣国一人有子三人缓带沐浴膏泽取尊官厚禄以为宗族交游光宠天地之间被润泽而大丰美河润千里京师蒙福张让父死归𦵏颍川虽一郡毕至而名士无往者让甚耻之陈寔独弔焉及诛党人让以寔故多所全宥南燕汝水竭河冻皆合而渑水不冰李宣曰渑水无冰良由逼带京城近日月也残膏賸馥沾丐后人多矣集石韫玉而山辉水懐珠而川媚桑梓有余晖濡沫穷鳞余波徳照隣笔端肤寸泽及九垓百川承少海之润垂䕃万畆悬映九霄光荣照四隣风烟借颜色雨露助恩光一士登甲科九族光彩新接楚地之余波仰晋国之膏雨草木蒙雨露之泽皆被鲜辉烟霞照日月之光尽成綵绘邻斗极之光辉迩天汉之波润一人在朝百人缓带一人贵而亲友皆荣之也本朝夫玉韫石而珠藏渊其光气常见于外也故山辉如白虹水变而五色公之在内自泉流濒其在四方自叶流根金钖圭璧之所在瓦石草木被其光泽余膏所烛常分无尽之光蒙雾而行坐获不知之润桃李终不言朝露借恩光侥倖经小人行险以侥倖㒺之生也幸而免子千金之珠在九重之渊骊龙颔下子能得者必遭其睡也料虎头编虎须几不免虎口哉宋王而寤子为虀粉若逐野兽而皆有分肉之心以百诞成一信佐祭者得尝魏田父得玉径尺以告邻人隣人诈之曰此怪石也蓄之非利其家田父犹豫以归置于庑下其玉明照一室大怪遽弃之于野隣人取之以献魏王魏王召玉工相之曰此无价寳魏王赐献玉者千金长食上大夫禄史孔子曰赐不幸言而中是使赐多言也叔孙通曰我几不脱于虎口郭解适有天幸窘急常得脱若遇赦龎涓曰遂成䜿子之名楚叶公子髙曰以险徼倖者其求无餍无徳而富贵谓之不幸据徼乘邪以求一日之富贵为恶未始不及于凶幸而免者亦时有焉唐昌仪为洛阳令请嘱无不从尝早朝有选人姓薛以金五十两并状邀其马而赂之昌仪受金至朝堂以状授天官侍郎张钖数日钖失其状以问昌仪昌仪骂曰不了事人我亦不记但姓薛者即与之钖惧侥倖退索在铨姓薛者六十余人悉留注官灶下养中郎将烂羊胃骑都尉烂羊头关内侯宋张瓌以百口一掷出手得卢传记桓温伐蜀败于笮桥衆惧欲鸣退鼓吏误鸣进鼓于是攻之李势大溃乃以衆降集出万有一危之涂以为娱本朝庶几徼倖不种而获偶然连六鳌便为此手妙治病不知其所当用之药而百药皆试以侥倖于一物之中譬如匠庆之山而得成簴岂可常也哉触类经引而伸之触类而长之天下之能事毕矣刑于寡妻至于兄弟以御于家邦爱亲者不敢恶于人敬亲者不敢慢于人资于事父以事母而爱同资于事父以事君而敬同贵老为其近于亲也子贡曰回也闻一以知十赐也闻一以知二子老吾老以及人之老㓜吾㓜以及人之㓜人能充无欲害人之心而仁不可胜用也人能充无穿窬之心而义不可胜用也人能充无受尔汝之实无所往而不为义也推恩足以保四海不推恩无以保妻子古之人所以大过人者无他焉善推其所为而已矣通于一而万事毕见瓶中之氷而知天下之寒见窾木浮而知为舟见飞蓬转而知为车见鸟迹而知着书以类取之史求忠臣必于孝子之门推㣲达着寻端究绪履霜知冰践露知暑见瓶水冻而知天下之寒尝肉一脔而识镬中之味物有其类可推而释传记覩一字于句中反三隅于字外集求忠臣于孝子求良妇于骂己食子尽节也推其忍可以疑心放麛违命也推其仁可以属国本朝放麛违命也而推其仁则可以託国食子狥君也而推其不仁则至于杀君持久经圣人久于其道而天下化成谁夙知而暮成悠久所以成物也子曰善人为邦百年亦可以胜残去杀矣子曰茍有用我者期月而已可也三年有成子曰无欲速欲速则不达子大器晩成美成在久真积力久史天地之功不可仓卒艰难之业当累日也大才当晚成非若京房刘邵之法校其米盐之课责其旦夕之効也慕容农谓慕容垂曰取果于未熟与自落不过旬日之间然其难易美恶相去逺矣卢懐慎曰子产贤者也为政累年而后成崔周度曰鲁诗书之国自伯禽以来不能伯诸侯然以礼义守之可以长世集嘉谷不夏熟大器当晚成干将百炼其良可用和璞三献而其寳乃真养材三十年方成栋梁姿本朝东坡试中制科英宗便欲授知制诰相国韩公曰苏轼之才逺大之器也他日自当为天下用要在朝廷培养之使天下莫不归慕降伏皆欲朝廷进用然后取而用之则人人无复异辞矣怱遽史相见日浅卒卒无须㬰之间事薄遽王彪之谓殷浩曰奈何无故怱怱先自猖蹶传记匆州里所建旗所以趣民故遽称怱怱世称匆匆不知所由据説文匆者州里之旗所以趣民事故怱遽者称为匆匆躐等子位卑而言髙罪也位卑而图大史犹未能操刀而使割也譬如田猎射御贯则能获禽若未尝登车射御则败绩厌覆是惧何暇思获以匹夫徒歩之人而超九卿之位非所以重国家而尊社稷也集陵迈超越不拘资次乘间经心中斯须不和不乐而鄙诈之心入之矣外貌斯须不庄不敬而慢易之心入之矣史羣小窥见间隙縁饰文字巧言丑诋流言飞文譁于民间间隙一开则邪人动心百家衆氏投间而作上初踈外宦官亲任朝士而张渉以儒学入侍薛邕以文雅登朝继以赃败宦官武将得以借口曰南牙文臣赃动至巨万而谓我曹浊乱天下岂非欺罔耶于是上心始疑不知所以倚仗矣妖禽孽狐当昼则伏自如得夜乃为之祥集白鹤未轻举衆鸟争浮沉本朝譬如深渊大泽龙亡而虎逝则变怪杂出舞䲡鱓而号狐狸物必先腐也而后虫生之人必先疑也而后谗入之首乱经无拳无勇职为乱阶谁生厉阶至今为梗史晋国有命始祸者死秦失其政陈渉发迹诸侯作难风起云蒸天下之祸自渉发难奋臂为天下倡始楚首事公孙𢎞曰主父偃本首恶陛下不诛偃无以谢天下战国一百三十六载刘元海为之祸首表章署用輙使首名附下罔上奸以事君当为诛始吴楚唱谋蒙蔽子两叶蔽目不见泰山两豆塞耳不闻雷霆史上下相蒙屏王之耳目使不聪明章邯使长史欣请事咸阳留司马门三日赵髙不见郎中令赵髙恃恩专恣以私怨诛杀人衆恐大臣入朝奏事言之乃説二世曰天子所以贵者但以声闻羣臣莫得见面故也且陛下富于春秋未必尽通诸事今不如深拱禁中与臣及侍中习法者侍事事来有以揆之如此则大臣不敢奏疑事李斯就狱乃从狱中上书书上赵髙使吏弃去不奏曰囚安得上书髙皆妄为反辞以相傅㑹壅阏不得闻壅于上闻髙门去省户数十歩求见出入二年未省欲使海濒仄陋自通逺矣虗美熏心实祸蔽塞鄱阳王范宻启侯景谋反时上以边事专委朱异动静皆关之异以为必无此理杨义臣破降河北贼数十万上曰我初不闻贼顿如此义臣破降何多也虞世基对曰小窃虽多未足为虑侍御史韦云起劾奏世基及裴藴四方告变不即奏闻贼数实多裁减言少上欲广求天下之士命通一艺以上皆诣京师李林甫恐草野之士对策斥言其姦恶建言举人多卑贱愚瞶恐有俚言汚浊圣听乃令郡县长官精加试练灼然超絶者具名送省委尚书覆试上忧雨伤稼国忠取禾之善者献之曰雨虽多不害稼也上以为然上过便桥老父郭从谨进言曰阙门之外陛下皆不得而知九重严邃区区之心无路上达事不至此臣何由得覩陛下之面而诉之乎元载专权恐奏事者攻讦其私乃请百官凡论事皆先白长官长官白宰相然后奏闻颜真卿上䟽以为论事者先白宰相是自掩其耳目也太宗署司门式云其无门籍人有急奏者皆令门司与仗家引奏无得关碍所以防壅闭也天寳以后李林甫为相深疾言者道路以目上意不下逮下情不上达蒙蔽喑呜卒成幸蜀之祸陵夷至于今日其所从来者渐矣轩陛之间且未得谕宇宙之广何由自通鲜于仲通讨南诏大败士卒死者六万人仲通仅以身免杨国忠掩其败状乃叙其战功李宓击南诏被擒全军皆没国忠隠其败更以捷闻昧离娄之目则天地四方之位不分充子野之耳则雷霆苍蝇之声莫辨以百口百心之谗谄蔽两耳两目之聪明有言朱泚为乱兵所立卢杞切齿曰朱泚忠直羣臣莫及臣请以百口保其不反帝以为然泚自将逼奉天魏徴曰秦二世隠藏其身以信赵髙天下潜叛而不得闻梁武信朱异侯景向阙而不得闻隋炀帝信虞世基贼徧天下而不得闻故曰君能兼听则姦人不壅蔽而下情通矣裴度曰天颜不咫尺此尚未能决千里单言可悟圣听哉集蔽晦君之聪明兮虗惑误又以欺浮云陈而蔽晦兮使日月之无光间谍子用间有五有因间有内间有反间有死间有生间史昌他亡西周之东周尽输西周之情西周大怒冯旦曰臣能杀之君与金三十斤冯旦使人操金与书间遗昌他曰事可成勉成之不可成亟亡事久且泄毋令身死东周立杀昌他项王与范増急围荥阳汉王患之乃用陈平计间项王项王使者来为太牢具欲进之见使者佯惊愕曰吾以为亚父使者乃项王使者更持去以恶食食项王使者使者归报项王项王乃疑范増与汉有私稍夺之权汉王与陈平金四万斤以间踈楚君臣秦穆公问内史廖曰由余贤戎人寡人之害奈何廖曰戎王处辟匿未闻中国之声君试遗其女乐为由余请以䟽其间留而莫遣以失其期戎王怪之必疑由余君臣有隙乃可虏也穆公以女乐二八遗戎王戎王受而悦之终年不还于是秦乃归由余由余数谏不听穆公又数使间要由余遂去降秦秦攻赵赵亷颇坚壁以待秦数挑战赵兵不出赵王数让颇秦相使人行千金赵为反间曰秦之所恶独惧马服君子赵括将耳亷颇易与且降矣赵王怒颇不战又闻反间之言因使赵括代亷颇括败卒四十万人降武安君魏公子无忌威振天下秦王患之行金毁公子于魏王曰诸将徒闻魏公子不闻魏王公子亦欲因此时定南面而王数使反间伪贺公子得立为魏王未也魏王自闻其毁不能不信后果使人代公子将燕惠王自为太子时尝不乐于乐毅齐将田单闻之乃纵反间于燕曰齐城不下者两城耳然所以不早㧞者闻乐毅与燕新王有隙欲连兵且留齐南面而王齐齐之所患惟恐他将之来惠王已疑乐毅得齐反间乃使骑刼代将赵李牧大破秦军秦多与赵王宠臣郭开金为反间言李牧欲反赵乃使颜聚代牧捕斩之分谤史韩献子将斩人郄献子驰将救之至则既斩之矣郄子使速以狥告其仆曰吾以分谤也宋城讴者曰泽门之晢实兴我役邑中之黔实慰我心子罕闻之亲执扑以行筑者而抶其不勉者乃止分谤生民韩厥曰事之不捷恶有所分与其专罪六人同之不犹愈乎毋令独蒙恶声陈寔为功曹掾中常侍侯览託太守髙伦用吏伦教署为文学掾寔知非其人懐檄请见曰此人不宜用而侯常侍不可违寔乞从外署伦从之乡论怪其非举伦后为人言曰吾前为侯常侍用吏陈君宻持教还而于外白署比闻议者以此少之咎由故人畏惮彊御陈君可谓过则称己者也寔故自引愆闻者方叹息传记忠臣令诽在已誉在上宋君夺民时以为台而民非之无忠臣以掩盖之也子罕执扑为司空民非子罕而善其君齐桓公宫中七市女闾七百国人非之管仲为三归之家以掩桓公之非自伤于民也春秋记臣弑君皆大臣之见誉者也大臣得誉非国家之美本朝妖尼为鬼所凭言事或騐士庶辐凑事之后以传习妖教下狱诏差官按之得诸公书自韩曽之下皆有之文潞公独无上问其故公曰臣但不知耳知之亦当有书时人美其分谤晏元献公曰臣非不乐宴游者若有钱亦须往但无钱不能出耳推恶经季氏将伐颛臾冉有季路见于孔子曰季氏将有事于颛臾孔子曰求无乃尔是过与夫颛叟昔者先王以为东蒙主且在邦域之中矣是社稷之臣也何以伐为冉有曰夫子欲之吾二臣者皆不欲也子人死则曰非我也歳也是何异于刺人而杀之曰非我也兵也孟子之平陆谓其大夫曰子之持㦸之士一日而三失伍则去之否乎曰不待三然则子之失伍也亦多矣凶年饥歳子之民老羸转于沟壑壮者散而之四方者几千人矣曰此非距心之所得为也史公孙敖深入匈奴迎李陵敖军无功还因曰捕得生口言李陵教单于马兵以备汉军故臣无所得上于是族陵家桓温伐燕不利温深耻䘮败乃归罪于真奏免真为庶人解纷子梁鳣年三十未有子欲出其妻商瞿曰吾恐子自晩生耳未必妻之过从之二年而有子今有同室之人鬬者救之虽被髪缨冠而往救之可也犹解倒悬也解其纷昔市南宜僚弄丸而两家之难解史如热之有濯也濯以救热何患之有谈言㣲中亦可以解纷鲁仲连曰所贵乎天下之士者为人排难解纷里妇亡肉姑以为盗姑逐之妇所善里母曰我令而家追女矣即束緼请火于亡肉家曰昨暮夜犬争肉相杀请火治之亡肉家遽追唿其妇上曰先帝置孟舒云中十余年虏常一入孟舒不能坚守无故士卒战死数百人田叔曰孟舒知士卒敝不忍出言士卒争临城死敌如子为父以故死者数百人孟舒岂敺之哉上覆召舒为云中守鲁连辨言而退秦包胥单辞以存楚党事起贾彪谓同志曰吾不西行大难不解即入闗设方畧天子为之大赦谋解时纷谢安为王国寳所谗孝武召桓伊饮䜩安侍坐伊抚筝而歌怨诗曰为君既不易为臣良独难忠信事不显乃有见疑患周旦佐文武金縢功不刋推心辅王政二叔反流言安泣下沾衿乃越席而就之捋其须曰使君于此不凡帝甚有愧色孙亮出西苑方食生梅使黄门至中藏取蜜渍梅蜜中有鼠屎召主藏吏吏叩头亮问吏曰黄门从汝求蜜耶向求实不敢与黄门不服侍中刁𤣥张邠启黄门藏吏辞语不同请付狱推亮曰此易知耳令破鼠屎里燥亮大笑谓𤣥邠曰若久在蜜中中外当俱湿今里燥必黄门所为黄门首服左右莫不惊悚帝诏允谓曰国书皆浩作否曰先帝纪及今纪臣与浩同作然而臣多于浩帝大怒曰此甚于浩安有生路景穆曰天威严重允迷乱失次耳臣向问皆云浩作允竟得免孙子答齐威王曰解杂乱纷纠者不控拳救鬬者不抟撠批亢擣虗形格势禁则自为解耳槐里令朱云上书曰臣愿赐尚方斩马剑斩佞臣一人头以厉其余上问谁也对曰安昌侯张禹上大怒御史将云下云攀殿槛折云唿曰臣得下从龙逢比干游于地下足矣未知圣朝何如耳御史遂将云去左将军辛庆忌免冠解印绶叩头殿下曰此臣素着狂直于世使其言是不可诛其言非固当容之臣敢以死争庆忌叩头流血上意解然后得已袁术遣将纪灵等攻𤣥徳求救于布布谓灵等曰𤣥徳布弟也为诸君所因故来救之布性不喜合鬬喜解鬬耳乃今军候植㦸于管门布弯弓顾曰诸君观布射㦸小枝中者当各解兵不中可留决鬬布即一发正中㦸支灵等皆惊言将军天威也诸葛亮曰如何禁止孝直使不得少行其意应奉上䟽曰冯绲前讨蛮荆均吉甫之功刘祐数临督师有不吐茹之节李膺着威幽并遗爱度辽今三垂蠢动王旅未振乞原膺等以备不虞书奏乃悉免其刑久之李膺复拜司𨽻校尉孙权欲斩苏飞甘宁为权言飞畴昔旧恩宁不值飞固已捐骸于沟壑不得致命于麾下今飞罪当夷戮特从将军乞其首领权感其言谓曰今为君置之初大司马冏疑中书郎陆机为赵王伦拟禅诏収欲杀之大将军颖为之辨理得免死因表为平原内史解鬬不可以不离辛京杲以私忿杖杀部曲有司奏京杲罪当死上将从之李忠臣进曰京杲当死久矣上问其故忠臣曰京杲诸兄弟皆战死独京杲至今尚存故以为当死久矣上悯然左迁京杲诸王傅忠臣乘机救人多此类议者言韩滉脩石头城隂蓄异志上疑以问李泌泌退遂上章请以百口保滉妖僧李软奴谋作乱其党告之上命捕送内侍省推之李晟闻之遽仆于地曰晟族灭矣李泌问其故晟曰晟新罹谤毁中外有家人千余若有一人在其党中则兄亦不能救矣泌乃宻奏大狱一起所连引必多外间人情恟惧请出付台推上从之朝廷之臣无连及者杜兼诬奏李藩于张建封之薨摇动军情上大怒宻诏杜祐使杀之祐素重藩懐诏旬日不忍发因引藩出诏示藩藩神色不变祐曰君慎勿出口吾已宻论用百口保君矣召藩诣长安上见藩仪度安雅乃曰此岂为恶者耶即除祕书郎权善才范怀义误砍昭陵柏罪当除名上特命杀之狄仁杰奏二人罪不当死上曰善才等砍陵柏我不杀则为不孝仁杰固执不已上作色命出仁杰曰犯颜直谏自古以为难臣以为遇桀纣则难遇尧舜则易张释之有言设有盗长陵一抔土陛下何以处之今以一株柏杀二将军后代谓陛下为何如臣不敢奉诏者恐陥陛下于不道且羞见释之于地下故也上怒稍解二人除名流岭南韦嗣立承庆之异母弟也母王氏遇承庆甚酷每杖承庆嗣立必解衣请代母不许輙私自杖母乃为之渐寛处士韦月将上书言武三思潜通宫掖上大怒命斩之宋璟奏请推按曰必欲斩月将请先斩臣不然臣终不敢奉诏勅曰王衍一行并从杀戮已印画枢宻使张居翰就殿柱揩去行字改为家字窦建徳䧟京城执户曹何东张𤣥素将杀之县民千余人号泣请代其死曰户曹清慎无比大王杀之何以劝善张九龄事无细大皆力争惠妃泣诉于上曰太子固结党与将害妾母子亦指斥至尊上大怒以语宰相欲皆废之九龄曰太子天下本不可动摇昔晋献公听骊姬之谗杀申生国乃大乱汉武帝信江充之诬罪戾太子京城流血晋惠帝用贾后之譛废愍懐太子中原涂炭隋文帝纳独孤后之言废太子勇立炀帝遂失天下由此观之不可不慎陛下必欲为此臣不敢奉诏故讫九龄罢相太子得无动李徳裕为兵部尚书初李宗闵与徳裕有隙及徳裕还自西川上注意甚厚朝夕且为相宗闵百方沮之不能杜悰尝诣宗闵曰悰有一策可平宿憾恐公不能用宗闵曰何如悰曰徳裕有文学而不由科第常用此为慊若使之知举必喜矣宗闵黙然有间曰更思其次悰曰不则用为御史大夫宗闵曰此则可矣悰乃诣徳裕徳裕迎揖曰公何为访此寂寥悰曰靖安相公令悰达意即以大夫之命告之徳裕惊喜泣下曰此大门官小子何足以当之刘仁轨运粮失船李义甫使袁异式鞠之具狱以闻义甫言于上曰不斩仁轨无以谢百姓舍人源直心曰海风暴起非人力所及乃除名集解疑释结解纷挫鋭本朝白乐天为王涯所谗谪江州司马甘露之祸乐天有诗云当君白首同归日是我青衫独往时不知者以为幸亡乐天岂幸人之祸者哉葢非也捄弊经国奢则示之以俭国俭则示之以礼子扫地而求更新史除烦解娆破觚为圜斵琱为璞兴滞补弊举其偏以补其弊为政不行甚者必变而更化之乃可理也譬两衣败壊以一相补犹有完若不如此将两无所保补绽破壊枝柱邪倾治荒剔蠧反刓以朴刬伪以真自晋讫隋佛老显行圣道不断如带诸儒倚天下正议助为怪神愈独喟然引圣争四海之惑虽蒙讪笑跲而复奋始若未之信卒大显于时郑覃救世之弊在责实三王之道所祖不同非其相反将以救溢扶衰所遭之变然也夏尚忠殷尚质周尚文者所继之救当用此也凡欲拯其弊须求致弊之由时弊则但理其时法弊则合革其法开元中天下铸钱七十余炉歳八百万今才十余炉歳八十五万又积于商贾之室流入四夷又大歴以前淄青原魏博贸易杂用铅铁岭南杂用金银丹砂象齿今一用钱如此则钱焉得不轻今宜使天下输税课者皆用谷帛广铸钱而禁滞积及出塞者则钱日滋矣集八州之人前所不便及所愿欲而不得者公至之日皆罢行之大者驿闻小者立变春生秋杀阳开隂闭令修于户庭数月之间而人自得于湖山千里之外补苴鏬漏韩愈转吏部侍郎凡令史皆不锁听其出入或问公公曰人所以畏鬼者以其不能见也鬼如可见则人不畏矣选人不得见令史故势重听其出入故势轻公之来思如古医之治剧病宜先頥养气还神复百祀之弊一朝而去本朝三圣既没邪诐幅裂鼎沸莫敢谁何孔子出焉气足以压其声燄量足以吞其区穴排异如摧枯拉朽引同如川流海㑹坐视经燎之方扬宁或灭之发言盈庭谁敢执其咎危而不持颠而不扶子嫂溺不援是豺狼也观孺子之入井非仁者之意视瞽人之触柱非兼爱之意史人溺不拯则非人也视漏弗填恣倾弗支政令玩垢上下懈隋集懐道以迷国佯愚而不言颠则不能扶危则不能安有观溺于水而爇于火者有可救之道而终莫之救也今阳子实一匹夫在位不为不久矣闻天下之得失不为不熟矣天子待之不为不加矣而未尝一言及于政视政之得失若越人视秦人之肥瘠忽焉不加喜戚于心问其官则曰谏议也问其禄则曰下大夫之秩也问其政则曰我不知也有道之士固如是乎哉凡吏于土者葢民之役非以役民而已也凡民之食于土者出其什一佣乎吏使司平于我也今受其直怠其事者天下皆然岂惟怠之又从而盗之向使佣一夫于家受若直怠若事又盗若货器则必甚怒而黜罚之矣知本经獭祭鱼豺祭兽鹰祭鸟礼不忘其本古人有言曰狐死正丘首仁也君子已孤不更名三王之祭川也皆先河而后海或源也或委也此之谓务本子我不忍以夫子之道反害夫子清酤之美始于耒耜黼黻之美始于杼轴史言称先职不背本也不背本仁也子虽齐圣不先父食封平为户牖侯平辞曰非魏无知臣安得进上曰若子可谓不背本矣宋髙祖㣲时躬耕于丹徒及受命耕耨之具颇有存者皆令藏之以留于后周盘龙自平北将军为散骑常侍武帝戏之曰卿着貂蝉何如兠鍪对曰此貂蝉从兠鍪中出耳孙拯门人费卿宰意二人诣狱明拯寃拯曰吾义不负二陆死自吾分卿何为尔邪曰君既不负二陆仆又安可负君张超曰子源天下义士终不背本上至显仁宫曰朕昔过此买饭而食僦舍而宿今供顿如此岂犹得言不足乎王师范曰吾敬桑梓所以教子孙不忘本也初秦王大箭射却突厥后遗大弓一大箭五世保之郊祀必陈仪物之首以识武功传记食其食者不毁其器䕃其树者不折其枝服一彩则念女功劳御一谷则恤农夫勤集敢背惠而忘初弱之肉强之食今吾与文畅安居而暇食优游以生死与禽兽异者宁可不知其所自也孰丰其川不羡其源终朝美饱食终歳好衣裳好衣美食有来处亦须慙愧桑𢎞羊霜降水返壑风落木归山茍无先徳孰启后昆茍含天地秀皆是天地身谁言寸草心报得三春晖本朝或劝狄青去鬓间字曰吾所以至此者以是耳范忠宣公贬永州公之诸子欲以忠宣与司马公议役法不同求归白公公曰吾用君实荐以至宰相同朝议事不合则可汝辈以为今日之言不可也有愧而生不若无愧而死向来一瓣香敬为曽南丰忘本子逢蒙学射于羿尽羿之道思天下惟羿为愈己于是杀羿纪昌学射于飞卫既尽卫之功乃谋杀卫贵明珠而贱渊潭爱和璧而恶荆山而不知渊潭者明珠之所自出荆山者和璧之所由生也食谷而鄙田衣帛而笑蚕是惑也冰生于水而冰遏水烟生于火而烟郁火史谚所谓庇焉而纵寻斧焉者也因人之力而敝之不仁皇甫郦曰近者董公之强将军所知也吕布受恩而反图之左雄荐周举为尚书雄举冯直坐賍举以此劾奏雄雄曰进君适所以自伐也刘湛之入也殷景仁寔引之湛既至以景仁位遇本不踰已而一旦居前意甚愤使康义毁景仁于帝景仁对亲旧叹曰引之令入入便噬人壊髙祖所居隂室床头有土障壁上挂葛灯笼麻䋲拂侍中袁顗因盛称髙祖俭素之徳上不答独曰田舍公得此已为过矣李冲初荐李彪既彪自以结知人主不复借冲稍稍踈之唯公坐敛袂而已无复宗敬之意初李徳裕执政引白敏中为翰林学士及武宗崩徳裕失势敏中乘上下之怒竭力排之使其党李咸讼徳裕罪崔洪举郄诜诜后奏洪洪曰我举郄丞而还奏我是挽弩自射如借人之戈持之反刺集譬犹鷇卵始生翰毛而陆梁放肆顾行吠主禽兽饱而忘恩蠭虿养而成毒凡号门生而不知恩之所自者非人也食客空多谁报恩一一口衔食养得成毛衣到大啁啾解游飏各自东西南北飞薄暮空巢上羁雌独自归本朝王沂公曽屡荐吕夷简及大拜与沂公不叶吕布事丁原则杀丁原事董卓则杀董卓刘牢之事王恭则反王恭事司马元显则反司马元显知恩经㣲管仲吾其被髪左衽矣子相与尸而祝之社而稷之震风凌雨然后知夏屋之为帡幪也史赵盾曰㣲君姬氏则臣狄人也㣲楚之惠不及此㣲夫人之力不及此㣲武子之赐不至于今虽获归骨于晋犹子则肉之卫寗子专公孙免余请杀之公曰㣲寗子不及此吾见申叔所谓生死而肉骨也解衣衣我推食食我何武毎奏事京师戴圣未尝不造门谢恩仓卒芜蒌亭豆粥滹沱河麦饭厚意久不报羊昙为谢安所爱重安薨辍乐弥年行不由西州路冯异曰小臣不敢忘巾车之恩唐李夷简弹杨凭凭立贬临贺县尉徐晦独至蓝田与别权徳舆曰无乃为累乎晦曰布衣蒙杨公知奖今日逺谪岂得不与之别借如明公也日为谗人所逐晦敢自同路人乎传记鲍叔死管仲举上袵而哭之泣下如雨从者曰非君臣父子也管仲曰生我者父母也知我者鲍子也士为知已者死而况为之哀乎庾太尉少为王武子所知庾过江叹王曰庇其宇下使人忘寒暑集寸心铭佩牢昔在韶州之行受命于元兄曰尔㓜养于嫂䘮服必以朞今其敢忘天实临之纵秋气之移夺终感恩于箧中受曲被之恩私如生羽翼报非次之㧞擢宜裂肝肠本朝主人覆䕶恩岂啻一绨袍陨首刳心自知无以报称此生恩未报他日目不瞑报恩经无徳不报史初周人与范氏田公孙尨税焉赵氏得而献之吏请杀之赵孟曰为其主也何罪止而与之田及铁之战以徒五百人宵攻郑师取蠭旗于子姚之幕下曰请报主徳晋公子重耳曰若以君之灵得反晋国晋楚治兵遇于中原其辟君三舍子犯曰㣲楚之惠不及此退三舍辟之所以报也魏颗见老人结草以亢杜囬杜囬踬而颠夜夣之曰余而所嫁妇人之父也尔用先人之治命余是以报晋灵公将杀赵盾㐲甲而飨之初宣子田于首山舍于翳桑见灵辄饿问其病曰不食三日矣食之既而为公介倒㦸以遇公徒而免之问何故曰翳桑之饿人也初苏秦之燕贷百钱为资及得富贵以百金偿之徧报所尝见徳者范雎一饭之徳必偿秦亡善马岐下野人共食之三百余人吏逐得之缪公曰君子不以畜产害人赦之三百人闻秦击晋皆推锋争死以报食马之徳朱亥曰所以不报谢者小礼无所用今乃臣效命之秋也赵襄子灭智伯其臣豫让逃遁山中曰嗟乎士为知己者死女为悦己者容今智伯知我我必为报雠而死已报智伯则吾魂魄不愧矣汉髙封项伯等四人为列侯赐姓为刘氏豫子吞炭壊形以奉见异齐客陨首公门以报恩施窃叹古人一饭之报情为恩使命縁义轻太史慈避事之辽东北海太守孔融遣人询问其母并致饷遗融为管亥所围慈单骑见融既又求救于𤣥徳得兵解围郄鉴尝食周翼粟鉴薨翼追抚肓之恩解职席苫心䘮三年隂铿宴饮见行觞者因囬酒以授之及侯景之乱铿尝为贼所擒救之获免铿问其故乃前所行觞者传记伍子胥奔吴至溧阳女子击絮滩水上子胥乞餐女子箪瓢壶浆而食之子胥去五歩顾女子已投水后子胥伐楚师还过溧阳报以百金投濑水而去隋侯曽得大蛇不杀而遣之蛇后衔明珠以报隋侯杨寳九歳见一黄雀为䲭枭所搏坠树下为蝼蚁所困取之归置巾箱中以黄花食之百余日毛羽成飞去夜有黄衣人以白环四枚与寳曰令君子孙洁白位登三公当如此数韩愈㓜孤见鞠于兄嫂氏嫂卒服期䘮以报徳集期守死以报徳匹夫媵妇尚能致命一餐鬼亢囘以毙秦灰躯糜骨以甘心愿结缨仗剑少谢万一剖心摩踵以报所天感君恩重许君命泰山一掷轻鸿毛岂鲋鱼之心能报东海之恩乌鸟私情得尽欢于长养犬马㣲力誓效死以酧恩重恩山木荅报恩如皎日禽息之首为知己而必碎豫让之身感国士而能漆嵩岱洪恩终难酧于蚁垤报徳空思奉细涓定是酧恩日今朝觉命轻背恩史出因其资入用其宠饥食其粟三施而无报是以来也背施无亲民所弃晋饥秦输之粟秦饥晋闭之籴背惠食言王莽使安阳侯舜见太后后曰而属父子宗族蒙汉家力富贵累世既无以力报受人孤寄乘便利时夺取其国不复顾恩义人如此者狗猪不食其余天下岂有尔兄弟耶集咫尺炎凉变四时本朝未干荐祢之墨已弯射羿之弓欧公之士叛公于瞬息俄顷之际报怨经以怨报怨则民有所惩以直报怨子赵襄子杀智伯豫让欲报怨恐人识之乃落其齿以易其貌史楚伍尚谓其弟员曰我能死尔能报郑伐宋以报东门之役夫差使人立于庭茍出入必谓已曰夫差而忘越王之杀而父乎则对曰唯不敢忘三年乃报越越伐吴王孙弥庸见姑蔑之旗曰吾父之旗也不可以见讐而勿杀齐哀公享乎周纪侯譛之襄公将复雠乎纪逺祖九世矣九世犹可以复雠乎虽百代可也家亦可乎不可国何以可国君一体也先君之耻犹今君之耻也张仪为秦相为文檄楚相曰始吾从若饮我不盗而璧君笞我若善守汝国我顾且盗而城怨毒之于人甚矣王者尚不能行之于臣下况同列乎方子胥窘于江上道乞食岂尝须臾忘郢耶故隠忍就功名非烈丈夫孰能致此耶勾践曰孤尝困于㑹稽痛入骨髓日夜焦唇干舌徒欲与吴王接踵而死孤之愿也借力以雪父之耻李广赎为庶人夜至霸陵尉呵止广居无何广拜北平太守广请覇陵尉至军斩之我有积怨深怒于齐不论轻弱而欲以齐为事范睢睚眦之怨必报张良韩人秦灭韩良以家财求刺客为韩报雠得力士为铁椎重百二十斤秦始皇游博浪沙中良与客俱击秦帝误中副车汉髙祖怨丘嫂之轑釜封其子为羮颉侯执雠过直刷㑹稽之耻发愤快志剡手以冲雠人之胷固为俱靡而已孙秀为小吏给事潘岳而狡黠自喜岳恶其为人数辱之秀常衔忿及赵王伦辅政秀为中书令岳于省内谓秀曰孙令犹忆畴昔周旋不答曰中心藏之何日忘之岳于是自知不免俄而秀遂告岳及石崇欧阳建谋奉淮南王允齐王冏为乱诛之夷三族赵娥父为李夀所杀娥乃帏车袖剑白日刺夀于都亭刘穆之好往妻兄家乞食多见辱其妻江嗣女毎禁不令往后江氏有庆㑹穆之犹往食毕求梹榔江氏兄弟戏之曰梹榔消食君乃常饥何忽须此妻市殽馔为其兄弟以饷穆之穆之为丹阳尹召妻兄弟乃令厨人以金柈贮梹榔一斛进之龎涓自以能不如孙膑以法断膑两足㳙为魏将军伐韩韩请救于齐齐田忌以孙为师㳙逐之孙子度其行暮至马陵可伏兵乃砍大树白而书之曰龎㳙死此树下果夜至砍木下见白书以火烛之读未毕万弩皆发㳙乃自刎曰遂成䜿子之名昔齐襄公复九世之雠春秋大之晁错为御史大夫使吏按袁盎受吴王财物抵罪诏勅以为庶人吴楚反错谓丞史曰袁盎多受吴王金钱言不反今果反欲治盎盎恐夜见婴言为言吴所以反愿至上前口对状婴入言上乃召盎盎对曰方今计独有斩错发使勅吴楚二国复其故地上曰吾不爱一人以谢天下召错斩东市太子素恶西昌侯鸾尝谓子良曰我亦殊不喜此人不解其故当由其福薄故也及鸾得政太子子孙无遗焉蹇味道素不礼于殿中侍御史周矩屡言其不能了事㑹罗告味道者勅矩按之矩谓味道曰公责矩不了事今日为公了之味道及子皆伏诛窦参恶左司郎中李巽出为常州刺史及参贬郴州巽为湖南观察使汴州节度使刘士宁遗参绢五十匹巽奏参交结藩镇上大怒欲杀参李吉甫为相多修旧怨汲黯常毁儒而触𢎞𢎞欲诛之请徙黯为右内史传记越王念欲复怨苦思劳心夜以接日夏则握火寒则抱冰子胥阖庐将为之报雠使子胥伐荆子胥操箠笞平王之墓曰吾先人无罪而子杀之今以此报子炎帝之少女名曰女娃游于东海溺而不反化为寃禽名曰精卫尝衔西山之木石以堙于东海上命李龟年持金花牋宣赐李白白立进清平调三篇有句曰可怜飞燕倚新粧髙力士终以脱靴为耻异日妃重吟前词力士曰始谓妃子怨李白入骨髓何乃拳拳如是曰何学士能辱人如斯力士曰以飞燕指妃子贱之甚矣上三欲命李白官卒为宫中所捍而止集精卫衔木偿寃子复父雠见于春秋见于礼记又见于周官又见诸子史不可胜数未有非之者也鸟有偿寃者终年抱寸诚口衔山石细心望海波平渺渺功难见区区命以轻人皆讥造次我独赏专精岂计休无日惟应尽此生何慙刺客传不着报雠名数处报雠身不死事雠子楚以六千里为雠人役史鲁桓公十八年㑹齐侯于泺遂及文姜入齐齐侯通焉公谪之齐侯享公使公子彭生乘公公薨于车公及齐大夫盟于蔇十一年齐侯来迎共姬二十三年公如齐观社二十四年哀姜至使宗妇觌用币秦召楚懐王㑹懐王死于秦诸侯不直秦顷襄王复与秦平七年迎妇于秦复结和亲反君事雠行若狗彘记纂渊海卷七十二记纂渊海卷七十三钦定四库全书记纂渊海卷七十三宋潘自牧撰人事部顺便子犹水之就下兽之走圹由水之就下沛然谁能御之若决江河沛然莫之能御也父母于子东西南北惟命之从若挈裘领诎五指而顿之顺者不可胜数也势如决积水于千仭之隄若转圆石于万丈之谿史犹居髙屋之上建瓴水也以石投水莫之逆也頥指如意快意当前适观而已矣皆如意指如身之使臂臂之使指莫不制从如坂上走丸飞蓬随风顺倾转圆不足以喻其便如晨风之郁北林龙鱼之趣薮泽传记一日之行所欲必成玩好必从珍异必聚挹水于河而取火于燧集翼乎如鸿毛遇顺风沛乎如巨鱼纵大壑翰飞絶迹一举千里去马觉蹄轻若河决下流而东注若驷马驾轻车就熟路而王良造父为之先后也春浪之奔壑夏云之得龙秋弧之发矢冬炉之纳火如良庖之投刃无复肯綮如矢别弦如刀劒发硎割而无滞如钟磬在悬动而有声势如舟楫相得当洪流而鼓迅风崇朝千里不足怪也本朝行千里而未尝龃龉兮其意骄逞而不可摧如寄诸邻而取之父命于子惟所东西视客之所居与其凡所资用如官府如庙观如数世富人之宅艰难经予手拮据予所捋荼予所蓄租予口卒瘏陟彼砠矣我马瘏矣我仆痡矣云何吁矣子若负重行而上也史险阻艰难备尝之矣蒙霜露沐风雨逆坂走丸迎风纵棹岂云易哉间闗险难曹操智计絶人然困于南阳险于乌巢危于祁连偪于黎阳几败北山殆死潼闗然后伪定一时耳集道壅塞而不达兮江河广而无梁势不能凌波以径度兮又无羽翼而髙翔车軏折兮马虺隤愿自徃而径逰兮路壅絶而不通欲修道而平驱兮又未知其所从投艰履险百歩九折紫禁终难叫朱门不易排神速经惟神也故不疾而速不行而至子发若机栝撃电无余光疾雷无余声史不崇朝而徧雨乎天下至如猋风去如收电揉曲木者不累日销金石者不累月口虽未言声疾雷震令虽未出化驰如神韩信曰三秦可传檄而定天下可传檄而定见事风生主父偃上书阙下朝奏暮召入机事以速为神震雷不及掩耳集若疾霆转雷而激迅风也发肤寸之阴成弥天之泽有如乗风船一纵不可缆本朝须臾慰满三农望敛却神功寂似无缓慢子董安于性缓故佩弦以自急史穰侯见事迟陈宠有智而迟𤣥徳人杰有智度而迟荀彧曰袁绍虽有大志而见事迟姚崇曰张丞相见事常迟于我数日之后相孚子三人相视而笑莫逆于心遂相与友适子懐于燕慈母喻于荆情相往来也史祁奚免叔向不见叔向而归叔向亦不告免而朝子产知然明问为政焉子产喜以语子太叔曰他日吾见蔑之靣而已今吾见其心矣吴公子光谓专诸曰光之身子之身也剖心析肝相信岂移于浮辞哉孔子过郑与子产如兄弟兄事子产夏侯婴过髙祖语未尝不移日披心腹见情素隳肝胆髙祖尝与陈平金四万斤以间楚军不问出入所为其复疑以钱谷间哉母子慈爱终始无纎介之间尹敏与班彪亲善每相过辄日旰忘食夜分不寝自以为钟期伯牙庄周惠施之相得也无纎介之隙孙盛诣殷浩谈论食冷而复暖者数四孙权曰孤与子瑜有死生不易之誓子瑜之不负孤犹孤之不负子瑜也孙权曰子瑜与孤从事积年恩如骨肉深相明究孤与子瑜可谓神交非外言所间恩如骨肉帐中之饮结带之言可谓亲矣王𨗳曰吾与元规休戚是同悠悠之谈宜絶智者之口王戎与阮籍为竹林之逰戎尝后至籍曰俗物已来败人意戎笑曰卿意亦复易败耳晋羊祜与陆抗对境使命通抗遗酒饮之不疑抗疾求药于祜祜即以成药与之抗即服之人多谏抗抗曰岂有酖人羊叔子哉魏主执彭城王勰手曰二曹以才名相忌吾与汝以道徳相亲情深鲁卫书信恒通韦孝寛与裴文举谈论不觉膝前于席加髙颎上柱国帝劳之曰公伐陈后人言公反朕已斩之君臣道合非青蝇所能间也唐宪宗曰朕谙李绛不如是郭子仪功盖天下而主不疑二人深相知同心狥国故唐氏称贤相者惟房杜传记孙安国往殷中军共论往反精苦客主无间逺公与十八贤同修净土于白莲送客过虎溪虎辄鸣与陶元亮陆静修谈道不觉过虎溪因相与大笑故作三笑图集惠然不疑推寘于肺肝间疑消破症弩不以我为贪知我家内贫肺腑都无隔吾与叔坚剖心相知岂以流言相猜耶猜疑经蓄疑败谋子人有亡鈇者意其邻之子视其行歩窃鈇也颜色窃鈇也言语窃鈇也作动态度无为而不窃鈇也继子得食肥而不泽情不相与往来也史疑行无名疑事无功霍光权益重每朝见上虚己敛容礼下之已甚景帝居禁中召周亚夫赐食因趋出上目送之曰此怏怏非少主臣也宣帝初立谒见髙庙大将军霍光骖乗上内严惮之若有芒刺在背光死而宗族诛俗传霍氏之祸萌于骖乗崔骃曰未信而纳忠者谤也杜预疑心而信耳目疑耳目而信简书王濬伐吴不受王浑节制濬常疑浑浑诣濬濬陈武备然后相见猜忍受谗功臣故旧无始终保全者乃至子弟皆如雠敌杜牧曰世称周召为百代之师周公拥孺子而召公疑之以周公之圣召公之贤少事文王老佐武王能平天下周公之心召公且不知之召公尚尔况其下哉上每有冦盗辄命世民讨之事平之后猜疑益甚炀帝不信齐王恒有中使察之闻其宴饮则曰彼营何事得遂而喜闻其忧悴则曰彼有他念故尔父子之间且犹如是况他人乎齐王暕素失爱于帝恒相猜忌宇文化及使人就第诛暕竟不知杀者为谁父子至死不相明心膂之内尚有形迹之拘初王敦之举兵也周顗上表明𨗳言甚切𨗳不知救已而甚衔之唐宣宗素恶德裕即位之日德裕奉册既罢谓左右曰适近我者非太尉邪每顾我毛髪洒淅集羣鸥不下衆雀遥惊对靣九嶷峯斗酒强然诺寸心终自疑疑生所怪不予衾之眠信予衾之穿疑惧听氷狐机宻经我闻有命不敢以告人子韩昭侯必独卧惟恐梦言泄于妻妾史楚王曰言出于余口入于尔耳势不可以多人多人则不能无生得失生得失则语泄石建屏人乃言属其人勿衆谢张安世典枢机周宻外内无间孔光休日归沐兄弟妻子燕语终不及朝省政事或问孔光温室省中树皆何木也光黙不应更答以他语其不泄如是手书毁草不宣于外荀攸深宻有智防自从太祖征伐常谋谟帷幄时人及子弟莫知其所言顾雍军国得失自非靣见口未尝言陈羣前后数陈得失每上封事辄削其草时人及子弟莫能知也殷景文卧疾五年虽不见上而宻函去来日以十数朝政大小必以启之形迹周宻莫有窥其际者周舍同参国政每有表奏辄焚其藁舍豫机宻二十余年未尝离左右国史诏诰仪礼法律军旅谋谟皆掌之与人言谑终日不絶而竟不漏泄机事戴胄奏已藁秘外莫知傅奕性谨密职在占候杜絶交逰所奏灾异悉焚其藁人无知者上漏其情则下不敢尽意上泄其事则下不敢尽言集密语谁得知踈畧经君不密则失臣臣不宻则失身机事不宻则害成子曰乱之所生也则言语以为阶子棠谿公见韩昭侯曰为人君漏泄羣臣之语犹玉巵无当也墙有耳微谋外泄史祭仲专郑伯患之使其壻雍纠杀之将享诸郊雍姬知之谓其母曰父与夫孰亲其母曰人尽夫也父一而已胡可比也遂告仲曰雍氏舎其室而将享子于郊吾惑之以告祭仲杀雍纠尸诸周氏之汪公载以出曰谋及妇人宜其死也言语漏泄则职汝之由子贡曰无报人之志而令人疑之拙也有报人之意使人知之殆也事未发而先闻危也恐事未遂而谋泄则祸立至矣师丹使吏书奏吏私写其草丁傅子弟闻之使人上书丹上封事行道人徧持其书上以问将军中朝臣皆对曰忠臣不显諌大臣奏事不宜漏泄蕃欲诛宦官乃先事露章曰愿出臣章示左右令诸姦臣知臣疾之漏泄省中语才疎意广蜀大将军费祎与诸将大㑹于汉夀郭循在坐祎欢沈醉循起刺祎杀之祎资性汎爱不疑于人甘卓家人皆劝卓备王敦卓不从悉散兵佃作襄阳太守周虑密承敦意诈言湖中多鱼劝卓遣左右悉出捕鱼虑引兵袭卓于寝室杀之传首于敦殷仲文素有才望自谓宜当朝政悒悒不得志出为东阳太守东阳何无忌所统仲文许便道修谒无忌喜欲迓之而仲文失志恍惚遂不过府无忌以为薄已大怒刘蕡曰上漏其情则下不敢尽意上泄其事则下不敢尽言刘蕡戒帝漏言而身诵诏于庭申钖欲诛宦者王璠漏其谋申钖贬齐澣言葛福顺典禁兵不宜与王毛仲为婚毛仲小人宠过则生姦不早为之恐成后患又曰君不密则失臣愿陛下密之㑹大理丞麻察坐事左迁澣素与察善出城饯之因道禁中谏语察性轻险遽奏之信安王祎以军功有宠于上宇文融疾之祎入朝融使御史李寅弹之泄于所亲祎闻之先以白上明日寅奏果入上怒融寅坐贬集不密致危本朝冦莱公为相惟其侧有小人不能诛又不能与之无忿故终以斥去及范文正在相府又欲以嵗月尽治天下事失于急与不忍小忿故羣小人亦急逐去之一去遂不复用以殁其身天禧末真宗寝疾章献明肃刘太后渐预政真宗意不能平冦莱公探知此意遂欲废章献立仁宗尊真庙为太上皇而诛丁谓曹利用等于是引李迪杨亿曹祎盛度李遵朂等叶力处画已定凡诰命尽使杨亿为之且将举事㑹冦莱公因醉误言有人驰报谓夜往利用家谋明日利用入尽以莱公谋白太后诏罢政事真宗上仙遂投公海上其事有类上官仪者有分传倾盖如故史袁盎为太常窦婴为大将军两人素相与善集旧托于心契同学同年又同舎半靣契终始半靣之故本朝同官同齿复同科朋友婚姻分最多无分史非宿素之交无一日之雅无雅信集相与昧平生非有积素累旧之欢皆涂觏卒遇看看未相识脉脉不得语有本子原泉混混不舎昼夜盈科而后进放乎四海有本者如是史木水之有本原也有基无壊基广则难倾根深则难㧞有根无叶或可俟时集自源发流安得不广流长则难竭柢深则难朽其植根固其流波漫根之茂者其实遂膏之沃者其光晔仁义之人其言蔼如也本朝枯槎烧尽有根在一洗春雨皆萌芽吾文如万斛泉源水不择地而出无本经譬彼坏木疾用无枝本实先拨子苟为无本七八月之间雨集沟浍皆盈其涸也可立而待也入水之炉火灭而烟不即息既断之木柯叶犹生二者非不有烟非不有叶而所以为烟为叶者已先亡矣史本既弱矣其能乆乎是谓蹷其本有叶无根膏雨所不能活集潢潦无根源朝满夕已除无意经心不在焉视而不见听而不闻食而不知其味子以瓦抠者巧以瓦注者巧心不使焉则白黑在前而目不见雷鼓在侧而耳不闻评人好丑虽言得其实彼必嫌怨及其自照明镜摹倒其容丑状既露则内慙而不怨向之评者与镜无殊然而向怨而今慙之者以镜无情而人有心也本朝人之所信者手足耳目也目识多寡手知轻重然人未有以手量而目计者必附之度量与权衡岂不自信而信物盖以为无意无我然后得万物之情深山大泽有天地之寳无意于寳者得之有意子以黄金抠者惛以黄金注者惛评人好丑虽言得其实彼必嫌怨及其自照明镜摹倒其容丑状既露则内惭而不怨向之评者与镜无殊然而向怨而今惭之者以镜无情而人有心也创始经包牺氏始作八卦以通神明之德以类万物之情作结绳而为网罟以佃以渔神农氏作斵木为耜揉木为耒耒耜之利以教天下日中为市致天下之民聚天下之货黄帝尧舜氏作埀衣裳而天下治刳木为舟剡木为楫舟楫之利以济不通服牛乗马引重致逺以利天下重门撃柝以待暴客断木为杵掘地为臼臼杵之利万民以济弦木为弧剡木为矢弧矢之利以威天下上古穴居而野处后世圣人易之以宫室古之葬者厚衣之以薪不封不树后世圣人易之以棺椁古者结绳而治后世圣人易之以书契开物成务智者创物烁金以为刃凝土以为器作车以行陆作舟以行水此圣人之所作也昔者先王未有宫室夏则居橧巢未有火化食草木之实鸟兽之肉饮其血茹其毛未有麻丝衣其羽皮后圣有作然后修火之利范金合土以为台榭宫室牖户以炮以燔以烹以炙以为醴酪治其麻丝以为布帛以养生送死作者之谓圣史至今天下言医者由扁鹊也诸葛亮劝农讲武作木牛流马运米集斜谷口王章掌财赋旧钱出入皆以八十为陌章始令入者八十出者七十七谓之省陌集古之时人之害多矣有圣人者立然后教之相生养之道为之君为之师驱其虫蛇禽兽而处之中土寒然后为之衣饥然后为之食木处而颠土处而病也然后为之宫室为之工以赡其器用为之贾以通其有无为之医药以济其夭死为之葬埋祭祀以长其恩爱为之礼以次其先后为之乐以宣其湮郁为之政以率其怠勌为之刑以锄其强梗相欺也为之符玺斗斛权衡以信之相夺也为之城郭甲兵以守之害至而为之备患生而为之防本朝至和间富公当国立一举三十年推恩之法盖公与河南进士段希元魏升平同场屋相善公作相不欲私之故为天下之制守成经太平君子能持盈守成巧者述之守之世谓之工祭祀之法居䘮之服哭泣之位皆如其国之故谨修其法而审行之凢祭有其废之莫敢举也有其举之莫敢废也述者之谓明史安定者贵顺权参曰髙帝与萧何定天下法令既明今陛下垂拱参等守职遵而勿失萧何为法较若画一曹参代之守而勿失臣书生唯知谨守厯代成规集纂就前绪遂成考功续初继业家成百年之业素定经天尊地卑干坤定矣子天不言而人推髙焉地不言而人推厚焉四时不言而百姓期焉伯夷叔齐非于死之日而后有名也史事成不愆于素集梓人画宫于堵而绩于成本朝古之君子如伊尹太公管仲乐毅之流其王霸之略定畎亩之中非仕而后着也𫝊逺经克勤无怠以垂宪乃后夫鼎有铭铭者自名也自名以称扬其先祖之美而明着之后世者也百世以俟圣人而不惑子圣人百世之师也垂宪立言以贻后人仲尼有云我欲托之空言不如载之行事之深切着眀也死有万世之名书之竹帛琢之盘盂传以遗后世子孙託竹素者为世寳也史铭其功烈以示子孙臧文仲既没其言立孔子布衣传十余世学者宗之燕齐之祀与周并传子继弟及厯代不堕虽经千载遗风余烈尚犹不絶垂功名于竹帛魏文帝与王朗书曰人生有七尺之形死为一棺之土唯立德扬名可以不朽其次莫如着篇籍播畱后之声遗风余烈王彦章曰豹死畱皮人死畱名集垂文扬采遗将来兮金相玉质百嵗无匹名垂㒺极永不刋灭者也文章不朽之盛事姬公之籍孔父之书与日月倶垂厯世弥光流千载之英声惟令德为不朽兮身既没而名存悠悠百世后英名擅八区遗烈光篇籍铭功景钟书名竹帛舄奕乎千载辞义典雅足传于后此子为不朽矣世弥积而功宣身逾逺而名昭不假良史之辞不托飞驰之势而声名自传于后芳烈奋于百世令闻显于无穷风流五百年丰功利生人天地同朽灭雄笔映千古盛事垂不朽丈夫垂名记万年君之好修兮企千载其相望唯有令名日髙日逺自古死者非一夫子至今有耿光所言必传世行后至今照人耳目赫赫若前日事子之自着表表愈伟如日不灭如海不竭绵越千祀至今血食足以垂世立教传之子孙以贻后代着在国史垂为羙谈名垂不灭能光万祀穹壤可弊唯名不息金石垂之以慰㒺极身没声名在多应万古传激清一时流誉千古不随世磨灭垂示百代佳句乆传芳吟咏流千古懿文茂绩斯谓不朽死而不朽反贵于生刻工姓名于其器以察其信传记其人已亡杳成空寂其事如在皎如星汉朝廷之士山林之客皆图不朽之事书名竹帛本朝惟有善者能有后而託于文字者可以无穷虽死而不朽愈远而弥存凡物有形终必有弊自古圣贤之传者非皆託于物固能无穷也乃知为善之坚坚于金石死而不朽万世之传我欲贵子文刻以金石聨金可烁而销玉可碎非坚不若书以纸六经皆纸传流弊经夫豢豕爲酒非以爲祸也而讼狱益繁则酒之流生祸也夏道尊命其民之敝蠢而愚乔而野朴而不文殷人尊神其民之敝荡而不静胜而无耻周人尊礼其民之敝利而巧文而不慙贼而蔽诗之失愚书之失诬春秋之失乱子孟子曰伯夷隘栁下惠不恭隘与不恭君子不由也史作法于凉其弊犹贪作法于贪弊将若何太史公曰夏之政忠忠之敝小人以野商以敬敬之敝小人以鬼周以文文之敝小人以僿荆轲见秦王取图奏之图穷而匕首见因把秦王之䄂逐秦王环柱而走羣臣皆愕秦法羣臣侍殿上者无得持尺寸之兵诸郎执兵皆陈殿下非有诏召不得上方急时不及召下兵以故轲逐秦王引匕首掷秦王不中夫置兵所以止乱也及其弊也适足以为乱又其甚也至困天下以养乱本朝太宗平河东立和籴法时米斗十钱草束八钱民乐与官为市其后物贵而和籴不解遂为河东世世患荘老之后其祸为申韩韩魏公尝谓大臣以李固杜乔为本其弊犹恐为胡广赵戒以胡赵自处弊可知也惯习经习与性成世禄之家鲜克由礼位不期骄禄不期侈子居移气养移体婴儿生无名师而能言与能言者处也越人安越楚人安楚蓼虫在蓼则生在芥则死非蓼仁而芥恶本不可失九疑之南陆事寡而水事衆于是民人被发文身以像麟䖝短绻不绔以便渉㳺短袂攘卷以便刺舟因之也鴈门之北狄不谷食贱长贵壮俗尚气力人不弛弓马不解勒便之也史譬如田猎射御贯则能获禽少而习焉其心安焉不见异物而迁焉习贯如自然吴地以船为家以鱼为食胡越之人生而同声嗜欲不异及其长而成俗累数译而不能相通行有虽死而不相为者则教习然也习与智长故切而不媿化与心成故中道若性秦使赵髙傅胡亥而教之狱所习者者非斩劓人则夷人之三族也胡亥今日即位而眀日射人忠谏者谓之诽谤深计者谓之妖言其视杀人若刈草菅然岂惟胡亥之性恶哉彼其所以道之者非其理故也传记戎人生乎戎而戎言楚人生乎楚而楚言不知其故也今使戎人长乎楚楚人长乎戎则楚人戎言戎人楚言矣集蓼虫不知徙乎葵菜蓼虫忘辛蓼虫避葵堇习苦良可哀食辛能避蓼鲍肆不知其臭翫其所以先入生长太平日不知太平欢本朝寖乆之俗益薄恶而可嗟习惯为常遂安恬而不怪冰蚕不知寒火䑕不知暑醉中不以鼻饮梦中不以趾捉天机之所合不彊而自记也尝食刍豢者难以食菜尝衣锦者难以衣布为其大者不屑为其小者此天下之通患也食蘗不知苦凡人之情于忧乐之事初遇之则其心变焉次遇之则其心微变三遇之则其心如常矣诱进经衡门诱僖公也夫子循循然善诱人互乡难与言童子见门人惑子曰与其进也譬如平地虽覆一篑进吾往也集单门后进必加善诱讲评孜孜以磨诸生使皆诱义忘归开以昏蒙示以阶渐甘或可和白或可染传记香饵之下必有悬鱼重赏之下必有死夫润饰经贲者饰也物相合则须饰以脩外也若作室家既勤垣墉惟其涂塈茨若作梓材既勤朴斵惟其涂丹雘东里子产润色之嫌疑经男女非有行媒不相知名事两君者不容史父子之间人所难言也杨忠曰两姑之间难为妇施报经投我以木𤓰报之以琼琚匪报也永以为好也投我以桃报之以李无言不讐无德不报其次务施报礼尚往来往而不来非礼也来而不往亦非礼也子出乎尔者反乎尔者也爱人者人恒爱之敬人者人恒敬之以富贵而下人何人不尊以富贵而爱人何人不亲昔予为禾耕而卤莽之则其实亦卤莽而报予耘而灭裂之则其实亦灭裂而报予有隂德者必有阳报有隠行者必有昭名有而不施穷无与也史富辰曰报者倦矣施者未厌李陵素与士大夫絶甘分少能得人之死力盖寛饶为卫司马躬案士卒庐室视其饮食居处有疾病者身自抚循临问加致医药遇之甚有恩及岁终交代卫卒数千人叩头请愿复更畱一年以报寛饶厚德陈蕃出为豫章太守性方峻不接賔客徴为尚书令送者不出郭门掩人者人亦掩之陵人者人亦陵之传记豫让曰范中行衆人遇我我以衆人报之智伯国士遇我我以国士报之集恨无隋侯珠以酬荆文璧人微惠重答施何阶明珠青玉不足报赠子相好无时衰拔人于死者必舍生而报恩荣人于辱者必居节而雪耻本朝人情贵往还不报生祸根被以卵翼之恩收其鹰犬之效付託经可以託六尺之孤子有託其妻子于其友而之楚逰者史初晋献公使荀息傅奚齐公疾召之曰以是藐诸孤辱在大夫息曰臣竭其股肱之力不济则以死继之穆嬴日抱太子以嗁于朝顿首于宣子曰先君奉此子也而属诸子曰此子才也吾受子之赐不才吾唯子之怨今君虽终言犹在耳子胥使齐託其子于鲍氏楼䕶有故人吕公无子归护託身护与吕公妻及吕姬同食护妻子颇厌吕公护闻之流涕责子曰吕公以穷老付託于我义所当奉遂养吕公终身薛宣字赣君为不其丞瑯琊太守赵贡见宣悦其能还至府舎令妻相见戒曰赣君至丞相我子亦中丞相史丙吉闻史良姊有母贞君及兄恭乃载皇曾孙以付之傅燮谓其子曰主簿杨㑹吾之程婴初李固既策罢知不免祸乃遣三子基兹燮皆归乡里时燮年十三姊文姬为同郡赵伯英妻见二兄归具知事本黙然独悲曰李氏灭矣宻与二兄谋豫藏匿燮託言还京师有顷难作州郡收基兹皆死狱中文姬乃告父门生王成曰今委君以六尺之孤李氏存灭其在君矣成乃将燮乗江东下入徐州界变姓名为酒家佣而成卖卜于市各为异人隂相往来积十余年晋谢琨尚晋陵公主琨死诏公主与谢氏絶婚公主悉以琨家事委琨从子𢎞微𢎞㣲为之经理生业一钱尺布有文簿九年而髙祖即位公主降号东乡君听还谢氏之门室宇仓廪不异平日田畴垦辟有加于旧太后与刘仁轨书曰昔汉以关中之事委萧何今託公亦犹是矣仁轨上䟽辞以衰老不堪居守因陈吕后祸败之事以规戒太后王敦之举兵也刘隗劝帝尽除诸王司空𨗳唿周顗曰伯仁以百口累卿嵇康临刑谓子曰山公在汝不孤髙孝基见杜如晦谓曰君必任栋梁以子孙託之李勣疾谓弟弼曰我见房𤣥龄杜如晦髙季辅皆辛苦立门户亦望贻后悉为不肖子败之我子孙今以付汝可谨察有不厉言行交非类者急榜杀以闻勿令后人笑吾犹吾笑房杜也太宗谓太子曰无忌遂良在国家之事汝无忧矣勣之功见于黎阳故太宗拳拳以託孤王勮苏味道未知名裴行俭谓之曰仆有弱息愿以为託传记甘茂逢苏代曰茂之妻子在秦愿君以余光振之代许诺晋大夫伯宗妻曰子之性不可易国家危可立待伯宗乃得毕羊而友之及栾不忌之难三郄害伯宗简赞之毕羊乃送州犁于荆遂得免焉集徧告诸友以寄厥子不鄙谓余亦託以死昌黎先生以疾免书喻湜曰死能全我躬所以不随世磨灭者惟子以为嘱凭恃经表里山河必无害也史汉武以汲黯为淮阳太守曰徒得君重卧而治之诏裴度节度河东度辞老疾帝曰为朕卧䕶北门可也集惟郓也截然中居四邻望之若防之止水恃以无恐徒得君重刚吾四支攀附经茑与女萝施于松栢南有樛木葛藟累之南有樛木甘瓠累之史田蚡以肺附为相攀龙附鳯并乗天衢皇甫䂓自以西州豪杰耻不得与自上书附党女萝弱不能立必附他木集蚉䖟终日经营不能越阶附骥尾则渉千里攀鸿翮则翔四海託徽茎于樛木逺近乗风一朝景附攀日月之末光继萤爝之微照兎丝附蓬麻愿连光于咳唾之余依倚子泄栁申详无人乎缪公之侧则不能安其身史周之东迁晋郑焉依辅车相倚晋吾宗也岂害我哉依日月之末光曾孙因依倚广汉兄弟及祖母家史氏攀龙鳞附凤翼以成其所志耳倚以为北道主人如鸟有翼如鱼有水失之则死不可暂无集愿为双飞燕衔泥巢君屋龙无云雨不能参天寄松为女萝依水如浮萍依水类浮萍寄松如悬萝尘附泰山䑕凭社贵自慙青蒿倚长松一身相倚千里徒渉一榻偶依陈太守衆星傅月之光也因其波澜不逢髙枝引未得凌空上何处堪托身为君长万丈效尤史先轸曰效尤祸也尤而效之罪又甚焉原伯曰郑伯效尤其亦将有咎卫公叔文子曰尤人而效之非礼也传记秦世之所以亟絶者其辙迹可见也然而不避是后车又将覆也至周之末世大为无道以失天下秦继其后独不能改又益甚之重禁文学不得挟书弃捐礼谊而恶闻之其心欲尽灭先圣之道而专为自恣茍简之治故立为天子十四歳而国破亡矣自古以来未尝有以乱济乱大败天下之民如秦者也其遗毒余烈至今未灭使习俗薄恶人民嚚顽抵冐殊扞熟烂如此之甚者也朝有变色之言则下有争鬬之患上有自专之士则下有不让之人上有好利之臣则下有盗窃之民作俑经苖民作五虐之刑曰法杀戮无辜爰始淫为劓刵椓黥庭燎之百由齐桓公始也大夫之奏肆夏由赵文子始也公庙之设于私家由三桓始也孔子谓为俑者不仁子仲尼曰始作俑者其无后乎有贱丈夫焉必求龙断而登之以左右望而罔市利人皆以为贱故从而征之征商自此贱丈夫始矣史作法于凉其弊犹贪作法于贪弊将若之何沈约曰开端树隙时以浮虚相扇儒雅日替范甯谓其源始于王弼何晏二人之罪深于桀纣德宗贞元九年初税茶嵗得四十万贯从盐铁使张榜所奏茶之有税自此始茶之有税自王涯始初行税间架除陌钱法所谓税间架者每屋两架为间上屋税钱二千中税千下税伍百吏执笔握算入人室庐计其数或有宅屋多而无他资者出钱数百缗敢匿一间杖六十赏告者钱伍拾缗所谓除陌钱者公私给与及卖买每缗官畱伍十钱给他物及相贸易者约钱为率敢隐钱百杖六十罚钱二千赏告者十缗其赏钱皆出坐事之家连累经鼎折足覆公餗火炎崑冈玉石倶焚延及于平民若此无罪沦胥以铺伤其本枝从而亡民之无辜併其臣仆虽在缧绁之中非其罪也子湛浊动乎下清明乱于上救鬬者伤荫不详之木为雷电所扑史同类相推俱入祸门事连污条侯令民为什伍而相收司连坐始皇幸梁山宫从山上见丞相车骑甚盛不喜中人或告丞相后损车骑始皇怒曰此中人洩吾语案问莫服捕时在旁者尽诛之淮南衡山二狱所逮引列侯二千石豪杰等死者数万人王莽诛甄丰辞所连及便收不请无罪而坐率诸犯令相引数千人名曰株连梁冀所连朝廷为之一空事发相重狧糠及米党事起张俭亡命望门投止其所经厯伏重诛者以千数连引收考布徧天下宗亲并皆族灭郡县为之残破夏馥叹曰一人逃死祸及万家袁绍诛阉官或有无须而误死者辞所连染无辜者衆穷治楚王英狱遂至累年其辞语相连自京师亲戚诸侯州郡豪杰及考案吏阿附坐死徙者以千数而繋狱者尚数千人诸所连及率一切陷入无敢以情恕者御史韩郎曰考一连十考十连百归舎虽不言而仰屋窃叹莫不知其多寃犹张瑟琴大絃急者小絃絶石鉴僣位石闵及率赵人诛诸胡羯子时髙鼻多须滥死者半灼火攻蠧蠧尽木焚逮捕党人其辞所连及大仆颍川杜密御史中丞陈翔及陈寔范滂之徒二百余人魏杜弼曰楚国亡猿祸延林木城门失火殃及池鱼崔仁师曰古者父子兄弟罪不相及奈何以亡秦酷法变隆周中典且诛其父子足累其心此而不顾何爱兄弟迹渉嫌疑辞相逮引莫不穷捕考案至有姦人荧惑乗险相诬纠告疑似睚眦之嫌即称有密一人被讼百人满狱使杀人如麻流血成泽一夫不率阖境罹殃一境不宁普天致扰王涯有再从弟沐家于江南老且贫闻涯为相跨驴诣之欲求一簿尉畱长安二嵗余始得一见涯待之殊落寞乆之沐因嬖奴以道所欲涯许以微官自是朝夕造涯之门以俟命及涯家被收沐适在第与涯俱腰斩有书尚书省门为诗以嘲贼者尚让怒应在省官及门卒悉抉目倒悬之大索城中能诗者尽杀之识字者给贱役凡杀三十余万宦者怨李训等凡与之有𤓰葛亲者诛贬不已传记巨防容蝼而漂邑杀人突泄一熛而焚宫烧积集剖髪及首翦爪侵肤犠尊青黄乃木之灾援证经谓予不信有如皦日予所否者天厌之天厌之子顾曰为私誓州绰曰有如日晋荀偃卒而视不可含范宣子抚之曰主茍终所不嗣事于齐有如河晋斐豹曰苟焚丹书我杀督戎宣子曰而杀之所不请于君焚丹书者有如日齐晏子曰婴所不唯忠于君利社稷者是与有如上帝蔡侯归及汉执玉而沈曰余所有济汉而南者有若大川晋大夫三拜稽首曰君履后土而戴皇天皇天后土实闻君之言羣臣敢在下风纵子忘之山川鬼神其忘诸乎晋郄克曰所不此报无能渉河所不与舅氏同心者有如白水投其璧于河则不能见夫人已所能见夫人者有如河孟孙谓范献子曰阳虎若不能居鲁而息肩于晋所不以为中军司马者有如先君齐子行抽劒曰所不杀子者有如陈宗宋公曰所难子者上有天下有先君郄克曰不报齐者河伯视之祖逖曰祖逖不能清中原而复济者有如大江宋文帝指蒋山曰必无此虑若违今誓便是负于宁陵赐王衍诏略曰三辰在上一言不欺大夫文种曰越王谨上刻青天敢不如命集援青松而示心指白水而旌信待余异日弟妹婚姻毕司马歳秩满出处行止得以遂则必左手引妻子右手抱琴书终老于斯以成就我平生之志清泉白石实闻此言出肺肝相示指白日涕泣要约经死生契阔与子成説乆要不忘平生之言子书契所以识公信也史晋栾书中行偃逆周子于京师而立之周子曰二三子用我今日否亦今日申之以盟誓重之以婚姻昭大神要言焉传记越人结交约曰卿虽乗车我戴笠后日相逢下车揖不称经易曰负且乗致冦至负也者小人之事也乗也者君子之器也小人而乗君子之器盗思夺之矣维鹊有巢维鸠居之彼其之子不称其服子取猨狙而衣周公之服史服之不衷身之灾也齐庆封来聘其车羙叔孙曰服羙不称必以恶终德不称禄犹凿墉之址以益其髙龟兹来朝乐汉衣服制度归其国治宫室作徼道周衞出入传唿撞钟鼔如汉家仪外国胡人皆曰驴非驴马非马若龟兹王所谓驘也侍中有封侯赐爵者士君子皆耻与为列焉婢作夫人不堪位置集峨峨进贤冠耿耿水苍佩服章岂不好不与德相对顾影听其声赪颜汗浃背紫绶裹文身本朝附鸣鸡以隼翼披羊羔以豹文冒滥史衞懿公好鹤鹤有乗轩者汉武时大农经用耗竭有请置赏官名曰武功爵得至乐卿以显军功军功多用超等大者封侯卿大夫小者郎吏吏道杂而多端则官职耗废除故盐铁家富者为吏吏道益杂不选而多贾人矣赋六百余万钱乗传而行郡国西园弄狗着进贤冠带印绶更始官爵皆贾竖羣小语曰灶下养中郎将烂羊胃骑都尉烂羊头闗内侯卖闗内侯假金印紫绶传世入钱五百万金紫佩士卒之身符䇿委仆𨽻之门非所以重名器正纪纲也绯服衆于青衣象板多于木笏晋赵王伦奴卒厮后亦加爵位每朝㑹貂蝉盈坐时人语曰貂不足狗尾续北齐苍头皆开府封王狗马及鹰亦有仪同郡君之号有鬬鸡号开府员外常侍路上比肩谘议参军市中无数岂是朝章固应如此栁泽曰神龙以来卖官鬻爵妃主之门有同商贾举选之曹实均阛阓屠贩之人悉由邪而忝官黜斥之人咸因姦而冐进上以舞胡安叱奴为散骑侍郎李纲曰古乐工不与士齿惟齐末封曹妙逹为王安马驹为开府有国家者以为殷鑑先是阶无泛加皆以劳考叙进至五品二品仍奏取进止至是始有泛滥之阶比及末年服绯者满朝矣屠沽臧获用钱三十万则别降封勅除官斜封付中书时人谓之邪封官马周曰驺子倡人鸣玉曵履与朝贤君子比肩而立同坐而食非据经或钖之鞶带终朝三褫之象曰以讼受服亦不足敬也易曰负且乗致冦至负也者小人之事也乗也者君子之器也小人而乗君子之器盗思夺之矣非所据而据焉身必危徳薄而位尊包羞位不当也维鹊有巢维鸠居之子不仁而在髙位是播其恶于衆也史受爵非道殃必疾费充位居人上智居人下赵王伦簒位奴卒厮役亦加爵位每朝㑹貂蝉盈坐时人为之语曰貂不足狗尾续集牧守由将校以授皆虎而冠子男由胥徒以出皆鹤而轩蚤虱名器䑕雀仓庾记纂渊海卷七十三记纂渊海卷七十四钦定四库全书记纂渊海卷七十四宋潘自牧撰人情部感叹经知我者谓我心忧不知我者谓我何求昔先王受命有如召公日辟国百里今也日蹙国百里赵文子与叔誉观乎九原文子曰死者如可作也吾谁与归孔子曰我观周道幽厉伤之吾舎鲁何适矣鲁之郊禘非礼也周公其衰矣子在川上曰逝者如斯夫不舎昼夜楚狂接舆歌而过孔子曰鳯兮鳯兮何徳之衰子曰殷礼吾能言之宋不足徴也文献不足故也足则吾能征之矣子曰鳯鸟不至河不出圗吾已矣夫子故家遗俗流风善政犹有存者其中开口而笑者一月之中不过四五日而已矣人生天地间若白驹之过隙忽然而已史仲尼视麟曰河不出圗洛不出书吾已矣夫鲁季桓子见鲁城喟然叹曰昔此国几兴矣以吾获罪于孔子故不兴也谓其嗣康子曰若相鲁必召仲尼人生一世间如白驹过隙阮孚好蜡屐因自叹曰未知一生当着几緉屐桓温过淮泗践北境与诸寮属登东平乗楼眺瞩中原慨然曰遂使神州陆沈百年丘墟王夷甫诸人不得不任其责桓温自江陵北伐行经金城见少为琅琊时所种栁皆已十围慨然曰木犹如此人何以堪羊祜逰岘山言咏终日尝顾从事邹湛等曰自有宇宙便有此山由来贤达胜士登此逺望如我与卿者多矣皆湮灭无闻使人悲伤古称一世三十年子厚之斥十三年殆半世也传记古人混混去不返今人纷纷来更多集年嵗晩暮时已斜安得壮士翻日车所遇无故物焉得不速老连连丘壑改微微市朝变局涂顿逺策畱欢恨奔箭春貌既移红秋林岂停蒨一倍茂陵道宁思栢梁宴变燧回星人生一百年欢笑惟三五后之视今亦犹今之视昔临川感流以叹逝登山懐古而悼逺感冬索而春敷嗟夏茂而秋落天地无终极人命若朝露未厌青春好已睹朱明移頺魄不再圎倾曦无两旦百川东到海何时复西归对酒当歌人生几何譬如朝露去日苦多人夀如朝露时华不载扬阳来日苦短阳去日苦长故人虽故昔经新新人虽新复应故彤庭所分帛本自寒女出鞭挞其夫家聚敛贡城阙信知生男恶反是生女好生女犹是嫁比隣生男埋没随百草怅望千秋一洒泪萧条异代不同时嵗暮日月疾古来白骨无人收但见好花开易落从来尤物不长生长使英雄泪满襟即今千种恨惟共水东流王侯与蝼蚁随尽同丘墟万事随转烛干坤万里眼时序百年心日月不相饶节序昨夜隔仙鹤来归辽东之城郭犹是灵乌代谢汉南之陵谷已非临水感逝川之叹百年三万日一别几千秋吾操镘以入于富贵之家有年矣有一至者焉又往过之则为墟矣有再至三至者焉而往过之则为墟矣问其隣或曰噫刑戮也或曰身既死而子孙不能有也或曰死而归之官也吾以是观之非所谓食焉怠其事而得天殃者耶非彊心以智而不足不择其才之称否而冐之者耶非多行可愧知己之不可彊而为之者耶将富贵难守薄功而厚享之者耶抑丰悴有时一去一来而不可常者耶坐观万象化方见百年侵孟郊死葬北邙山日月风云顿觉闲樽酒相逢十载前君为壮夫我少年樽酒相逢十载后我为壮夫君白首人生大限虽百歳就中三十称一世晦眀乌兎相推迁霜雪渐到双鬓边沈忧戚戚多浩叹不得如意居大半一气暂聚常恐散黄河清兮白石烂城池百载后耆旧几家残处处蓬蒿遍归人掩泪㸔白首相逢征战后青春已过乱离中苍苔换古今万事依然在无如嵗月何长明灯是前朝焰曽照青春年少时世事不同心事新人何似故人所叹别此年永无长庆厯凄凉百年事应与一年同风光少时新一夜思量十年事几人强健几人无二百年来城里宅一家知换几多人西施颜色今何在但看春风百草头不知山下东流水何事长须日夜流不是花中偏爱菊此花开后更无花功名富贵若常在汉水亦应西北流冠盖散为烟雾尽金舆玉座成寒灰今人不见古人月今月曾经照古人时来天地皆同力运去英雄不自由欲招屈宋当时魄兰败荷枯不可寻析羽不复飞逝水不复归树有百年花人无一定颜花送人老尽人悲花自闲四时如逝水春早见花枝朝朝恨发迟及㸔花落后却忆未开时芳林新叶催陈叶流水前波让后波人凶非宅凶三百年来庾楼上曾经多少望乡人臙脂化为泥铅黛复何有百龄同一寐人夀不如山年光忽如水因惊成人者尽是旧童孺同是天涯流落人相逢何必曾相识昔如𤣥云光今如素丝帛鵶头与鹤颈至老长如墨独有人鬓毛不得终身黑黄金不惜买蛾眉拣得如花三四枝歌舞教成心力尽一朝身去不相随自嗟名利客扰扰在人间何事长淮水东流亦不闲大都好物不坚牢彩云易散琉璃脆春销不得处惟有鬓边霜惟有愁人鬓边雪不随春尽逐春生义和走驭趂年光不许人间日月长年年只是人空好处处何曾花不开朝钟暮角催头白真宰倒持生杀柄闲物命长人短命松枝上鹤蓍下龟千年不死仍无病人生不得似龟鹤少去老来同旦暝天色晴眀少人生事故多天时人事常多故一嵗春能几度㳺不是尘埃便风雨若非疾病即悲忧贫穷心苦多无兴富贵身忙不自由春日虽迟不再中摇落覆井梧荒凉故篱菊百川趂海返潮易一叶报秋归树难刼灰飞尽古今平天若有情天亦老隠迹今尚存髙风邈已逺白云何时去丹桂空偃蹇人生无几何如寄天地间心有千载忧身无一日闲南朝三十六英雄各逐兴亡自此中有国有家皆是梦为龙为虎亦成空人生天地之间若流电之过户牖轻尘之栖弱草恨如春草多事与孤鸿去彭殇共一筹景物不尽人自老芳草何时恨即休日月如跳丸相趂走不住南去北来人自老夕阳长送钓船归浮生冷似氷底水日夜东流人不知邮亭寄人世人世寄邮亭聚散真漂梗光隂极转邮花若有情还怅望水应无事莫潺湲墓平春草緑碑折古苔青全胜已随流水去黄鹂空嘲旧春声日日人空老年年春更归一向破除愁不尽百方回避老新来千金立碑髙百尺终作谁家柱下石旧国别多日故人无少年不觉年华似箭流主人何处独徘徊流水自流花自开若见故交皆散去即应新燕不归来世事随时变交情与我违空余主人栁相见即依依只闻丞相夷三族不见扁舟泛五湖朝悲辞树叶夕感归巢禽地下若逢陈后主岂宜重问后庭花几时心绪休无事得及逰丝百尺长纵使有花兼有月可堪无酒又无人年年歳嵗花相似嵗嵗年年人不同四时轮转春常少百刻支分夜苦长本朝沈碑身后念陵谷把酒泣下悲山川春风自是无情物肯为汝惜无情花今年花落眀年好只见开花人自老月如无恨月长圆好山緑水万里有尽清风眀月千古无忘山阿昔留赏屐齿无遗迹异乡物态与人殊惟有东风旧相识庙堂元老今华衮巖壁遗文已緑苔一生勤苦书千卷万事消磨酒百杯往事无迹难追寻秦征天下材入作阿房宫宫成非一木山谷为穷空子羽一炬火骊山三月红能令扫地尽岂但焚人功世上惟知古有秦山中岂料今为晋天下纷纷经几秦六朝人物随烟埃金舆玉几安在哉事事只随波浪去年年空得鬓毛新废陵坏冢空冠剑谁复沾缨酹一缸山花落尽山长在山水空流山自闲歌舞可怜人暗换花开花落几春风丹楼碧合昔时事只有江山到古今世道如奕棋变化不容覆洛阳泉水今谁主莫学痴人李与牛坏壁无由见旧题人生营居宅竟为何人卜常怪刘伶死便埋岂伊忘死未忘骸乌鸢夺得与蝼蚁谁信先生无此懐盛衰哀乐两须㬰过眼荣枯电与风荣华坐销歇阅世如邮传惟有长眀灯依然照深殿有生共处覆载内扰扰膏火同烹煎近来愈觉世议隘每到寛处差安便世事如今腊酒醲交情自昔秋云薄过眼百嵗如风灯一番花老一番新雕栏能得几时好不独凭栏人易老百年兴废更堪哀悬知草莽化池台生前富贵草头露身后风流陌上花亲友如抟沙放手还复散出处升沈十年后死生契阔几人存此生此夜不长好明月眀年何处看歳月如宿昔人事几反覆近来世上无徐庶谁向桑麻识卧龙平生功业数张纸千古英雄一窖尘邯郸炊未熟荣谢隔逡巡时事无端日日新凄凉百年后事付何人笔襄阳耆旧内无复姓龎人日月过箭疾自古非一秦六籍盖多难春不能朱镜里颜青莎径里香未干黄鸟阴中实已团今日牛羊上丘陇当时近前左右嗔向来歌舞地夜雨鸣寒蛩感伤经父没而不能读父之书手泽存焉尔母没而杯圏不能饮焉口泽之气存焉尔子仰视榱桷俯察几筵其器皆存而不覩其人以此思哀则哀可知矣其物存其人亡不言哀自至史长老言匈奴失隂山之后过之未尝不哭也杜延年居父官府不敢当旧位坐卧皆易其处孤者易伤贫者易感读诗至哀哀父母生我劬劳未尝不三复流涕门人受业者并废蓼莪之篇王献之卒徽之奔丧上灵牀取献之琴弹之乆而不调叹曰呜唿子敬人琴倶亡薛收卒太宗曰吾与伯褒欵曲襟袍何期一朝忽成万古集生存华屋处零落归山丘懿亲戚属亡多寡存昵交宻友亦不半在或曾共逰一涂同宴一室十年之外索然而已尽嗟人生之短期孰长年之能执时飘忽其不再老晼晩其将及触万类以生悲叹同节而异时顾旧要于遗存得十一于千百不见耆旧老但见新少年谓百年已分可共相保何圗数年之间零落略尽徐陈应刘一时倶逝痛可言耶旧齿皆凋䘮有泪皆成血无声不断膓衣绣而归虽荣之在昼累茵以坐而悲不逮亲既来何苦不须臾缥渺悠扬还灭去去何速兮来何迟是邪非邪两不知魂之不来君心苦魂之来兮君亦悲背灯隔帐不得语安用暂来还见违他时一笑后今日几人存世上空惊故人少集中惟觉祭文多解携襟袖交臂存亡寒烟半堂影烬火满庭灰逝水良乆矣行云安在哉君骨乆为土我心常似灰眼前少年客无复昔时人满朝豪士今已尽欲话旧逰人不知见话先朝如梦中何言巾上泪乃是肠中血见説白杨堪作柱争教红粉不成灰试发旧箧君书盈千词旨重重墨色如新本朝因拂醉题诗句在应怜手种树隂成人昔共逰今孰在树犹如此我何堪原宪之贫颜回之短命扬雄之无子冯术之不遇皇甫士安之笃疾彼遇其一而人哀之至今而茂诚兼之岂非命也哉怀昔经孔子曰鲁之郊禘非礼也周公其衰矣谁将西归懐之好音子晋宋江山衣冠文物之旧史韩宣子适鲁见易象与鲁春秋曰周礼尽在鲁矣吾乃今知周公之徳与周之所以王韩子所见盖周之旧典礼经也天王使刘定公劳赵孟于洛汭刘定公曰美哉禹功眀德逺矣㣲禹吾其鱼乎魏杜弼曰荆棘生于建业之宫麋鹿逰于姑苏之馆集思南郢之旧俗兮肠一夕而九回衣冠礼乐尽在是矣南登㶚陵岸回首望长安北邙何累累髙陵有四五借问谁家塜皆云汉世主旧国千年尽荒城四望通栢梁髙宴今何在山川四望是人事一朝非山川不改旧时丘陇多为陈迹江头宫殿锁千门细栁新蒲为谁緑闻道长安似奕棋百年世事不胜悲王侯第宅皆新主文武衣冠异昔时庾信罗含倶有宅春来秋去作谁家功盖三分国名成八阵圗江流石不转遗恨失吞吴緑珠楼下花满园今日曽无一枝在古之帝宫苑今乃人樵苏故园池台今是非金谷铜駞非故乡吴宫花草埋幽径晋代衣冠成古丘滕王髙阁临江渚佩玉鸣銮罢歌舞画栋朝飞南浦云珠帘暮卷西山雨闲云潭影日悠悠物换星移几度秋阁中帝子今何在槛外长江空自流洛阳东风几时来川波岸栁春全回宫门一锁不复启虽有九陌无尘埃宫前遗老来相问今是开元几叶孙我思古人伊郑之侨丘园满目衣冠尽城阙连云草树荒舞榭倾欹基尚在文牕窈窕纱犹緑尘埋粉壁旧花钿乌啄风筝碎珠玉忆昔开元全盛日小邑犹藏万家室万古一长嗟览物想故国肠断裴家光德宅无人扫地㦸门深吴妖小女飞作烟越艳西施化为土娇花巧笑乆寂寥妓馆苎罗空处所事去惟留水人非但见山金谷风光依旧在无人管领石家春周台汉园斜阳春草芳苑至今生茂草古城依旧枕寒流商女不知亡国恨隔江犹唱后庭花可怜故国三千里虚唱歌词满六宫锦缆龙舟隋炀帝平台复道汉梁王逰人闲起前朝念折栁孤吟断杀肠登古城兮思古人感贤达兮同埃尘平原兮寄逺目姑苏兮聚麋鹿黄池髙㑹事未终沧海横流人荡覆伍胥杀身谁不寃竟㸔墓树如所言越王尝胆安可敌逺取石田有何益一朝空谢㑹稽人万古犹伤甬东客黍离离兮城陂陁牛羊践兮牧竖歌野无人兮秋草緑国为墟兮古木多万户千门成緑草只縁一曲后庭花芳草遍吴宫碑苔几字灭山木万株齐山围故国周遭在潮打孤城寂寞囬惟有淮东旧时月夜深还过女墻来官舎己空秋草緑女墻犹在夜乌啼大抵南朝皆旷达可怜西晋最风流石麟埋没藏春草铜雀荒凉对暮云事去人亡迹自留永和春色千年在七雄三杰今何在休为闲人泪满襟梁王兎苑荆榛里炀帝鸡台梦想中孤嶂秦碑在荒城鲁殿余从来多古意临眺独踌躇宫尽燕声少台荒麋迹多今日皆何处闺门春草长白骨半随流水去黄云犹傍郡城低白社已应无故老清江依旧遶空城市朝欲认不知处漠漠野田空草花髙塜荒凉多贵臣蛾眉漫睩共灰尘试上铜台歌舞处唯有秋风愁杀人屏上楼台陈后主镜中金翠李夫人六代精灵人不见思量应在月明中六朝胜事已尘埃一朝物变人亦非四面荒凉人径稀意气豪华何处去空余草露湿征衣凭髙览古嗟寰宇造化茫茫思悠哉秦川入水长缭绕汉氏五陵空崔巍古城聊一望荒棘几千丛寂寞空余歌舞地昔日青楼对歌舞今日黄埃聚棘荆本朝不知此地几兴废仰视乔木皆苍烟烟浓草逺望不见物换星移度几秋金陵限南北形势岂其然楚役六千里陈亡三百年江山空幕府风月自航舡登髙一曲悲亡国想绕红梁落暗尘破堞自生新草木废宫谁识旧轩牕西望夏口东望武昌山川相缪郁乎苍苍此非曹孟德之困于周郎者乎方其破荆州下江陵顺流而东也舳舻千里旌旗蔽空酾酒临江横槊赋诗固一世之雄也而今安在哉三千宫女看花处人尽台空花自开儆戒经无平不陂无往不复祸从口出患从口入言行君子之枢机枢机之发荣辱之主也夙兴夜寐敢有恒舞于宫酣歌于室时谓巫风敢有殉于货色恒于逰畋时谓淫风敢有侮圣言逆忠直逺耆徳比顽童时谓乱风惟兹三风十愆卿士有一于身家必丧邦君有一于身国必亡玩人䘮德玩物丧志子名也者相轧也知也者争之器也多男子则多惧富则多事寿则多辱是三者非所以养徳也水能载舟亦能覆舟夫善㳺者溺善骑者堕各以其所好反自为祸五声八音清商流征损聪者也鲜花艳采彧丽炳烂伤明者也宴安逸豫清醪芳醲乱性者也冶容媚姿鈆华素质伐命者也里语曰人在人间日失一日如牵牛以诣屠所每进一歩去死转近也顺者福之门逆者祸之府目爱綵色命曰伐性之斤耳乐淫声命曰攻心之鼔口贪滋味命曰腐肠之药鼻恱芳馨命曰燻喉之烟身安轝驷命曰召蹶之机勒于几杖刻于盘盂为之日惕声无小而不闻行无隐而不形史道髙益安势髙益危若君不修德舟中之人皆敌国也毋为怨府毋为祸梯易曰狐渉水濡其尾此言始之易终之难也大名之下难以乆居无以先入之语为主祸固多藏于隠微而发于人之所忽动色相戒木胜者人亡楚作章华以凶吴兴姑苏而灭盖寛饶至许伯第曰此如传舎所阅多矣无为权首将受其咎无为虎傅翼将飞入邑聪明䟽通者戒于太察寡闻少见者戒于壅蔽勇勐刚强者戒于太暴仁爱温良者戒于无断湛静安舒者戒于后时广心浩大者戒于遗忘得失一朝而荣辱千载天地之心福谦祸盛日不常中月盈有亏履道者固挟势者危黄石公记曰务广地者荒务广德者强有其有者安贪人有者残李固遗书黄琼曰观听望深声名大盛吴隐之为广州刺史地有水曰贪泉隐之语其亲人曰不见可欲使心不乱兴国之君乐闻其过荒乱之主乐闻其誉闻其过者过日消而福臻闻其誉者誉日损而祸至谢朏与弟瀹别指其口曰此中惟宜饮酒人笑褚先生至今齿冷无为效也齐陈显达曰麈尾蝇拂是王谢家物萧允曰祸之所来皆生于利苟不求利祸从何生欹器防满金人戒口诸葛长民曰贫贱常思富贵富贵必履危机徐惠曰地广非常安之术徐惠曰珍玩技巧乃丧国之斧斤珠玉锦绣实迷心之鸩毒陕郡进士张彖曰君辈倚杨右相如泰山吾以为氷山若皎日既出君辈得无失所恃乎饮食资身过则生患夫名门右族莫不由祖考忠孝勤俭以成立之莫不由子孙顽率奢傲以覆坠之成立之难如升天覆坠之易如燎毛壮九重于内所居不过容膝彼昏不知瑶其台而琼其室罗八珍于前所食不过适口惟狂㒺念丘其糟而池其酒目见可欲何能自窒于心已与私交何能中絶其意盛名之下为难居名盛则责望备刘延祐有吏能治第一李勣戒之曰子春秋少而有美名宜稍自抑无为出人上冯道曰臣尝记昔奉使中山厯井陉之险臣忧马蹶执辔甚谨幸而无失逮至平路放辔自逸俄至颠陨忧先于事故能无忧事至而忧无救于事传记行百里者半九十此言末路之难也若虎口入之则不知所出矣墙薄则亟坏缯薄则亟裂器薄则亟毁酒薄则亟酸夫薄而可以旷日持乆者殆未有也以财事人者利尽而交踈以色事人者华落而宠衰开元中道士吕翁经邯郸止邸舎有邑少年卢生同止于邸主人方蒸黄粱共待其熟卢不觉长叹翁问之具言生世困厄翁取囊中枕以授卢曰枕此当荣适如愿生俛首但记身入枕穴中遂至其家未几登髙第厯台阁出入将相五十年子孙皆列显仕荣盛无比上疏曰臣年踰八十位歴三台空负深恩永辞圣代其夕卒卢生欠伸而寤吕翁在旁黄粱尚未熟生谢曰此先生所以窒吾欲也敢不受教再拜而出淳于棼家广陵宅南有古槐生豪饮其下因醉致疾二友扶生归卧东庑梦二紫衣使者曰槐安国王奉邀生随二使上车指古槐入一穴中大城朱门题曰大槐安国有一骑传唿曰驸马逺降引生升广殿见一人衣素练服簪朱华冠令生拜王王曰前奉贤尊命许令女瑶芳奉事君子有仙姬数十奏乐执烛引𨗳金翠歩障玲珑不断至一门号修仪宫一女子号金枝公主俨若神仙交欢成礼情义日洽王曰吾南柯郡政事不理屈卿为守勅有司出金玉锦绣仆妾车马施列广衢饯公主行夫人戒子曰淳于郎性刚好酒为妇之道贵在柔顺尔善事之累日达郡有官吏僧道音乐来迎下车省风俗察疾苦郡中大理凡二十载百姓立生祠王赐爵钖邑位居台辅生五男二女荣盛莫比公主遇疾而薨生请护䘮赴国王与夫人素服恸哭于郊备仪仗羽葆鼓吹塟主于盘龙冈生以贵戚威福日盛有人上表𤣥象谪见国有大恐都邑迁徙宗庙崩坏事在萧墙时议以生僭侈之应王因命生曰卿可暂归本里一见亲族诸孙留此无以为念复令二使者送出一穴遂寤见家僮拥篲于庭三客濯足于榻斜日未隐西垣余樽尚湛东牖因与二客寻古槐下穴洞然明朗可容一榻上有土壤为城郭台殿之状有蚁数羣二大蚁素翼朱首乃槐安国王又穷一穴直上南枝羣蚁亦处其中即南柯郡也又一穴盘屈若龙蛇状有小坟髙尺余即盘龙山冈也生追想感叹遽遣掩塞是夕风雨暴发旦视其穴遂失羣蚁莫知所之国有大恐都邑迁徙此其验矣集桀作瑶台纣为璇室人力不堪而帝业不卒诗咏宣王由俭改奢春秋讥刺书彼泉台两观雉门而鲁以不振董生有云弔者在门贺者在闾言忧则恐惧敬事则有善功又曰贺者在门弔者在闾言受福则骄奢骄奢则祸至出舆入辇命曰蹷痿之机洞房清宫命曰寒热之媒皓齿蛾眉命曰伐性之斧甘脆肥醲命曰腐肠之药置膏烈火上哀哀自煎熬有才无义惟家之殃无爱粪土以毁五常物忌坚芳人讳明洁炙手可热势絶伦慎莫近前丞相嗔江湖多风波舟楫恐失坠凉风萧萧吹汝急恐汝后时难独立借问频朝谒何如穏昼眠念君惜羽翮既饱更思戢莫作翻云鹘闻唿向禽急淘米少汲水汲多井水浑刈葵莫放手放手伤葵根玉润终孤立珠眀得暗藏势利祸之门处世忌太洁作书报鲸鲵勿恃风涛势涛落归泥沙翻遭蝼蚁噬月缺花残莫惨然花须终发月终圆竟能何事销芳念亦有浓华委逝川一曲艶歌留婉转九原春草妬婵娟王孙莫学多情客自古多情损少年竿上掷身难倚梯青㝠举足斯跌异质忌处羣孤芳难寄林年少得涂莫要忙保贵在家贫寸心生万路今古棼若丝逐逐行不尽忙忙休者谁来恨不可遏去悔何足追人生莫依倚依倚事不成莫倚颜似花君㸔嵗如水名肠内煎外火非热盛名先物易生厉疵莫道韶华镇长在白头面皱专相待髙名难恃权重持难乆位髙势易穷穷者物之盈老者数之终四者如冦盗日夜来相攻宠者防悔尤权者怀忧畏为报髙盖车恐非真富贵日近恩虽重云髙势却孤翻身落霄汉失脚倒泥涂晦即全身药眀为伐性兵无以滋章为聪眀无以卤莽为髙简幸履坦途勿遵邪径莫养痩马驹莫养小妓女后事在目前不信君㸔取马肥快行走妓长能歌舞三年五歳间已闻换几主借问新旧主谁乐谁辛苦试问池台主多为将相官终身不曾到惟展画圗㸔蛾须远灯烛兎勿近罝罘相争两蜗角所得一牛毛莫嫌地窄林亭小莫厌家贫活计微大有髙门锁寛宅主人到老不曾归吾观权势者苦以身狥物炙手外炎炎履氷中慄慄须除爱君障莫作恋家囚名为公器无多取利是身灾合少求悔时其奈噬脐何权门要路是身灾散地闲居少祸胎莫对月明思往事损君颜色减君年居处不守其度则峻宇崇台攻之视听不守其度则姦声艶色攻之喜怒不守其度则僭赏淫刑攻之翫好不守其度则妨行之货荡心之器攻之献纳不守其度则谗谄之言聚敛之计攻之道术不守其度则不死之方养生之法攻之夫然则安得不内固其守甚于城池外防其攻甚于冦戎焉皆知敌之仇而不知为益之尤皆知敌之害而不知为利之大秦有六国竞竞以彊六国既除訑訑乃亡夫禄位富贵人所大欲也得之之难未若持之之难也得之于功或失之于徳得之于身或失之于子孙时不再来荣难乆借我屋汝嫌低不住雕梁画阁也知寛大须稳择安巢处莫到巢成却不安遍㸔原上累累塜曾是城中汲汲人尽谓黄金堪润屋谁思荒骨旋成尘尧舜宰干坤器农不器兵秦汉盗山岳铸杀不铸耕天地莫生金生金人起争勿践乱阶勿履利门勿蹈怨府勿蹑祸源团圆莫作波中月洁白莫为枝上雪徒见娄敬棹而获爵不见魏其齰以可悲董贤在前官亦崇梁冀破家金谩积有齿以焚古人所诫无胫而至亷士不居士能自审出处之宜而不惑者鲜矣或囿于利欲四顾满志或役于党类不能自还向非强志峻节皦然清厉大圭不琢独鹤无侣难矣哉楹之铭曰毋曰胡残其祸将然毋曰胡害其祸将大毋曰胡伤其祸将长本朝黄雀死弹丸厥罪在啄粟翠鹄不近人何为亦穷辱财为势所利髙下同僵促能逃天地间蠛蠓无不足言语一出而不可复入故宜慎饮食一入而不可复出故宜节美人如春风着物物未知身闲曷不长闭口天寒正好深藏手声名忌太早君子可以寓意于物而不可以留意于物寓意于物虽㣲物足以为乐虽尤物不足以为病留意于物虽㣲物足以为病虽尤物不足以为乐邯郸之梦犹足以破妄而归真子今日见而身履之亦可以少悟矣莫把文章动蛮貊恐妨谈笑卧江湖翠蛾红粉婵娟劒杀尽世人人不知秦帝墓成陈胜起明皇宫就禄山来异香消骨髓絶色死英雄争先径路机闗恶近后语言滋味长爽口物多终作疾快心事过必成殃知君病后能服药不若病前能自防事到彊为须渉迹人能知止是先机才髙正被聪眀使身贵方为利害移康节尝诵希夷语曰得便宜事不可再作得便宜处不可再去又曰落便宜是得便宜陈希夷尝戒门人种放曰名者古今之美器造物者深忌之天地间无完名刘器之云富郑公年八十书坐屏云守口如瓶防意如城切深疾恶反伤和鉴戒经人无于水监当于民监子借明为鉴史前事不忘后事之师鑑于水者知面容鑑于人者知吉凶前车覆后车戒秦世之所以亟絶者其辙迹可见也然而不避是后车又将覆也往事所以知今明鑑未逺覆车如昨里语曰明鑑所以照形古事所以知今李袭言曰变法不若养人改作宁如旧贯韩建畜财无数首事朱温王珂变法如麻一朝降贼中山城非不峻上蔡兵非不多前事具眀可以为戒传记以镜自照者见形容以人自照者见吉凶集前鉴不逺覆车继轨羊肠畱覆辙始晋之侈家若栾氏祁氏羊舌氏以十数不能自保以贪国之利三卿裂而食之矣范氏中行氏贪人之土田侵人之势力三卿又裂而食之矣前事之不忘后事之元龟明镜一时覆车千祀诛心经犯时之忌罪不在大失其所适过不在深惟厥罪无在大亦无在多刑故无小人有小罪非𤯝乃惟终败常乱俗三细不宥史惩恶而劝善求名而亡欲盖而彰书齐豹盗三叛人名赵穿攻灵公于桃园宣子未出山而复太史书曰赵盾弑其君以示于朝宣子曰不然对曰子为正卿亡不越境反不讨贼非子而谁许悼公疟饮太子止之药卒书曰弑其君宋督杀孔父而取其妻公怒督惧遂弑公君子以督为有无君之心而后动于恶君亲无将将而必诛人臣无将将即反罪死无赦公孙𢎞曰解布衣为任侠行权以睚眦杀人解不知此辜甚于解知杀之集春秋书王法不诛其人身唐崔沆为主罚录事同年卢彖者俯及闗燕请假往洛及还同年已宴于曲江亭彖以雕幰戴妓㣲服纵观为团司所发沆判之曰深搀席㡌宻映氊车紫陌寻春便隔同年之面青云得路可观异日之心教盗穴墙发柜多得金玉已复不与同挈得不为盗乎本朝蜀李顺党有罪逃亡时张咏知益州许其首身拘其母十日不出释之拘其妻一宿而来公断云禁母十夜畱妻一宵倚门之望何踈结髪之情何厚寻出斩之延龄之亲宠陆贽之废黜赵憬实为之助憬之罪大矣必若治之以春秋之法憬其为诛首欤唐元稹行李从易宗丞制词云昔刘氏子孙在属籍者十余万人尝考王莽居摄时作大诰云宗室之隽有四百人孟康注云谓诸刘见在者何多寡不同如此岂莽残啄之余所谓四百人者皆赞莽以盗汉偷生嗜欲之徒欤不然安得生存于斯至为莽称隽耶无将之戒深着于鲁经不道之诛难逃于汉法惩创子畏马之蹶也不敢骑惧车之覆也不敢乗有以噎死者而禁天下之食有以重马败者而禁天下之乗不亦悖哉未尝灼而不敢握火者见其有所烧也未尝伤而不敢操刀者见其有所害也有以咽药而死者欲禁天下之医非也有以乗舟而死者欲禁天下之船非也史人情挫辱则义节之风损羊祜曰当断不断天与不取岂非更事者恨于后时哉以饐废餐韩显宗曰岂可以世无周召便废宰相而不置哉杜门齰舌昔人有以一噎而得病乃欲絶食惩沸羮者吹冷虀伤弓之鸟惊曲巢魏元忠自端州还为相不复强谏而与时俯仰中外失望李徳裕言昔𤣥宗以临淄王定内难自是疑忌宗室不令出阁所以悉为安禄山朱泚所鱼肉者由聚于一宫故也传记更嬴与魏王处庑下有鴈双飞东方更嬴虚发而鴈下魏王曰射可至此乎更嬴曰其飞徐其鸣悲徐其疮痛也鸣悲者乆失羣也故痛未息惊心未去故闻弦音而下一噎之故絶谷不食一蹶之故却足不行集惩热羮而吹韲惩于羮者而吹韲兮何不变此之志也伤禽见弦惊倦客恶离声伤禽恶弦惊危叶畏风惊禽易落治病不得真药合而服之病以浸加不自知为人所欺也乃反谓方不效而药皆无益于疗病因弃后药弗敢复饮而更求巫觋虽死可也惩残创酷一噎而絶糇粮谬娶而逺正女虚弦落惊禽涸鳞惊照辙坠羽怯虚弯如痛定之人思当痛之时不知何能自处也絶口不挂时事务为崇深以拒止嫉妬之口虚弓鴈畏威闻弦尚惊危心不定垂耳斯乆长鸣孔悲遂令后代登坛者每一寻思怕立功空弯而鴈惊虚引而猿泣未闻笼里鸟飞出肯飞还伤弓未息新惊鸟疮惧再伤弓昔人有因噎而废食者又有惧溺而自沈者其为矫枉防患之虑岂不过哉有忧社稷心亦噤而不吐本朝我遭谗口身落此每闻巧舌宜可憎年来效喑哑天静伤鸿犹戢翼月明惊鹊未安枝扫迹灭景于人间如脱兎之投枝也盖世有耕田而以其耜杀人者或者因以耕田为可废矣乆蛰泥涂闻震雷而惕若深囚笼槛得清风而自疑奋发经身可危也而志不可夺也虽危起居竟信其志史始虽垂趐终能奋翼有志者事竟成陶侃在州无事辄朝运百甓于斋外暮运于斋内人问其故答曰吾方致力中原过尔优逸恐不堪事其励志勤力皆此类也刘词以功迁团练使常被甲枕戈而卧曰我以此取富贵岂可一日辄忘之且人情易习若一堕其筋力有事何以报国乎集言未足以动听故必激发以取异行未足以应逺故必砥砺以沽名松柏不幸出于岩穴之内脞脆者则䃘然其牙伏死其下矣何自奋之能为是松柏也虽稚气初折而正性不辱及其壮也力与石鬭乗阳之威悲已之轧㧞而将升卒不胜其压拥勇郁遏岔愤激讦然后大丑彰于形质天下指之为怪木吁岂异人乎哉夫赋才之盛者蚤不得用于世则伏而不舒薰蒸沈酣日进其道权挤势夺卒不胜其阨号唿呶拏发越诉然后大竒发于文采天下指之为怪民不鼓踊无以起泥涂本朝敢不磨砺淬濯已衰之心䌷绎温寻已废之学发愤经率德改行子晋公子重耳霸心生于曹越王句践霸心生于㑹稽齐桓公小白霸心生于莒苏秦若有负郭之田必不佩六国之印主父不为亲友所蔑必不窥五鼎之食张仪不有堂下之耻必无入秦之志范雎若无厠中之辱不怀复魏之心寗越激而脩文卒为周威之师班超愤而习武终建西域之绩皆因窘而发志縁阨而显名史以夷狄遇秦摈斥之不得与中国之㑹盟于是孝公发愤彊秦越王念吴之复夏则握火冬则抱氷痛心疾首越王句践反国乃苦身焦思置胆于坐坐卧即仰胆饮食亦尝胆也曰汝忘㑹稽之耻乎身自耕作食不加肉衣不重采折节下贤厚遇賔客赈贫弔死与百姓同其劳苏秦穷困归兄嫂姊妹妻皆笑之不为下机秦乃闭室读周书阴符后合六国从约相六国车骑辎重拟于王者荀卿嫉浊世之政于是推儒墨道德之行事着数万言虞卿不得意乃着书世传曰虞氏春秋太史公曰虞卿非穷愁亦不能着书以自见于后世不因阨恶能激乎苏秦为合从长诸侯各发使送之拟于王者叹曰使我有洛阳负郭田二顷吾岂能佩六国相印乎西伯拘而演周易仲尼厄而作春秋屈原放逐乃赋离骚左丘失明厥有国语孙子膑脚兵法脩列不韦迁蜀世传吕览韩非囚秦説难孤愤诗三百篇大抵贤圣发愤之所为作也左丘眀无目孙子断足终不可用退论书策以舒其愤思垂空文以自见盱衡厉色翟方进给事太守府为小吏数为掾吏所詈辱方进自伤乃西至京师受春秋积十余年经学眀习徒衆日广诸儒称之以射䇿甲第为郎发愤悃愊有志者事竟成诸葛瑾曰失旦之鸡复思一鸣周处少不脩细行州曲患之处自知为人所恶慨然有改励之志谓父老曰今时和岁丰何不乐耶父老曰三害未除何乐之有处曰何谓也答曰南山白额勐兽长桥下蛟并子为三矣处乃入山射虎投水杀蛟励志好学志存义烈克己期年州府交辟张淳曰讐耻未雪枕戈待旦何自娱之有沥胆抽肠传记葛洪云司马迁发愤作史记百二十篇集焚舟而克手劔而盟者皆败北之余也子之厄困乆矣霸心勇气无乃发于是乎世不贱不足以立志地不卑不足以立名大凡物不得其平则鸣草木之无声风挠之鸣水之无声风荡之鸣其跃也或激之其趋也或梗之其沸也或炙之金石之无声或击之鸣人之于言也亦然有不得已者而后言其歌也有思其哭也有怀凡出乎口而为声者其皆有弗平者乎寄兴经子闗睢兴于鸟而君子美之取其雌雄之有别鹿鸣兴于兽而君子大之取其得食而相唿太公钓隐磻溪五十有六年矣而未尝得一鱼鲁连闻之往而观其钓太公跪石隐崖且不饵而钓仰咏俯吟及暮而释竿史陶渊明性不解音而蓄素琴一张絃徽不具每朋酒之㑹则拊而和之曰但识琴中趣何劳絃上声王徽之尝居山隂夜霁月色清朗四望皓然酌酒咏左思招隐诗忽忆戴逵时逵在剡便夜乗小船诣之经㝛方至造门不前而反人问其故曰本乗兴而行兴尽而反何必见安道耶陆龟蒙升舟设蓬席赍束书茶灶笔牀钓具往来时谓江湖散人张志和埀钓不设饵志不在鱼传记孔子过谷中见兰独茂叹曰兰当为王者香今乃独茂与衆草为伍乃止车援琴鼓之自伤不逢时託辞于香兰云集往时张旭善草书不治他技喜怒窘穷忧悲愉佚怨恨思慕酣醉无聊不平有动于心必于草书发之观于物见山水崖谷鸟兽虫鱼草木之花日月列星风雨水火雷霆霹雳歌舞战鬬天地事物之变可喜可愕一寓于书故旭之书变动犹鬼神不可端倪以此终其身而名后世垂竿不在鱼卖药不为钱诗情聊自遣不足赴声名感怀经鲁共王坏孔子旧宅以广其居于壁中得古文升堂闻金石丝竹之音乃不坏宅悉以书还孔氏子卿大夫士蹈之则可以尊君父立忠信守志励操者仪之则可以崇髙节抗浮云史孔文举髙志直情足以动义槩集事有旷百世而相感者余不自知其何心不因感衰节安能激壮心枥马待骋夜风起而长鸣匣劒有灵秋气来而自动激励经弗率训典殊厥井疆俾克畏慕子圣人赏一人而天下谕之罚一人而天下畏之故至赏不费至刑不滥孔子诛少正卯而鲁国之邪塞子产诛邓析而郑国之姦禁鲍叔为桓公祝曰使公无忘在莒时管子无忘在鲁时寗戚无忘车下时赏一以劝百罚一以惩衆史春秋以一字为褒贬善人劝焉淫人惧焉夫差使人立于庭茍出入必谓已曰夫差而忘越王之杀而父乎则对曰唯不敢忘三年乃报越子贡利口孔子常黜其辩张仪谒苏秦秦戒门下不为通又不得去数日已而见之坐于堂下赐仆妾食曰张仪天下之贤士恐其乐小利故召辱之以激其意自东园公绮里季夏黄公甪里先生郑子真严君平皆未尝仕然其风声足以激贪厉俗张良㳺下邳有一父老衣褐至良所直堕其履圮下顾谓良曰孺子下取履良愕然欲殴之为其老迺强忍下取履因跪进父以足受之笑去曰孺子可教矣后五日平明与我期此良曰诺五日良往父已先在怒曰与老人期后何也去后五日蚤㑹后五日良半夜往有顷父亦至喜曰当如是出一编书曰读是则为王者师激清流扬微波蜚英声腾茂实爵禄者天下之砥石所以砺世磨钝也马援与隗嚣将杨广书曰今者归老更欲低头与小儿曹共槽枥而食乎周顗奔琅琊王睿诸名士登新亭相视流涕王导曰当戮力王室克复神州何至作楚囚对泣耶谢晦为宣州刺史颇有矜色将之镇诣叔光禄澹澹问晦年曰三十五澹笑曰昔荀中郎年二十己为此府都督卿比之为老矣晦有愧色立懦夫之志息贪竞之风杨愔㓜时为季父暐大嗟异顾谓宾客曰此儿恬裕有我家风宅内有茂竹遂为愔于林边别葺一室命独处其中常铜盘具盛馔以饭之因以督厉诸子曰汝辈但如遵彦慎谨自得竹林别室铜盘重肉之食激清风于万古厉薄俗于当年魏诸牧守共谒丞相泰泰命河北太守裴侠别立谓牧守曰裴侠清谨奉公为天下最有如侠者可与共立衆黙然无敢应者泰乃厚赐侠朝野叹服号为独立使君王世充誓衆曰今日之战非直争胜负死生之分在此一举若其捷也富贵固所不论若其不捷必无一人获免所争者死非独为国传记陶侃为荆州见佐吏博奕戏具投之于江曰围棊尧舜以教愚子博殷纣所造诸君并国器何以此为集夫少之与长也异观少之时人惟童子之异及其长也将责成人之礼焉成人之礼非止于童子所能而已也然则童子宜暂息乎其已学者而勤乎其未学者可也赏厚可令亷士动心罚重可令凶人丧魄为善者不越月踰时而得其赏则人勇而有劝焉为不善者不越月踰时而得其罚则人惧而有惩焉齐桓将图霸功管仲戒之以无忘在莒惧其情志之易变也所以激生者节岂独慰死者魂人之词待扣而扬犹井之利汲本朝美井不日汲何由发清甘欲试百炼刚要须更泥蟠责备史盛名之下其实难副春秋之法常责备于贤者盛名之下为难居矣名盛则责望备集炼金索坚眞洗玉求眀洁凤凰五色百鸟尊知鸢为害何不言本朝名下难为人仰望史季武子曰小国之仰大国也如百谷之仰膏雨焉闵闵焉如农夫之望歳子余曰重耳之仰君也若黍苖之仰阴雨也若君实庇阴膏泽之使能成嘉谷荐宗庙君之力也吕不韦曰吾门待子门而大王吉少与贡禹为友吉为益州刺史贡闻之拂冠以待天下莫不拭目倾耳天下聚目而视攅耳而听輶轩未动天下翘然待之矣集弹冠俟知已椅梧倾髙凤寒谷待鸣律冀宵蠋之末光邀润屋之微泽今天下以君侯为文章之司命人物之权衡一经品题便作佳士而君侯何惜阶前盈尺之地不使白扬眉吐气激昂靑云耶万井九街皆仰望善人进其类皆有望于公致察经视履考祥人无于水监当于民监明清于单辞有言逆于汝心必求诸道有言逊于汝志必求诸非道子察其眉睫之间而得其情不知其子视其父不知其君视其左右流言止于智者观人者审其作辍而已矣史子产曰它日吾见蔑之面而已今吾见其心矣言之大甘其中必苦观其容而知其心矣貌言华也至言实也苦言药也甘言疾也不知其人视其友李克曰居视其所亲富视其所与达视其所举穷视其所不为贫视其所不取五者足以定之矣齐威王召即墨大夫语之曰自子之居即墨也毁言日至然吾使人视即墨田野辟人民给官无事东方以宁是子不事吾左右以求助也封之万家召阿大夫语之曰自子守阿誉言日至吾使人视阿田野不辟人民贫馁是子厚币事吾左右以求誉也是日烹阿大夫及左右常誉者听言之道必以其事观之则言者莫敢妄言忠言逆耳利于行良药苦口利于病达观其所举富观其所予穷观其所不为贫观其所不取近观其所为远观其所主夫谈有悖于目拂于耳谬于心而便于身者或有悦于目顺于耳快于心而毁于行者非有明王圣主孰能听之徙郡国豪杰及訾三百万以上于茂陵轵人郭解闗东大侠也亦在徙中卫将军为言郭解家贫不中徙上曰解布衣权至使将军为言此其家不贫卒徙解家传闻之事常多失实上官桀怨霍光令人诈为燕王上书言光出都羽林道上称跸又擅调益幕府校尉光闻之不入上问大将军安在桀对以燕王告其罪不敢入有诏召光光免冠上曰将军冠朕知是书诈也将军调校尉未十日燕王何以知之贵视其所举富视其所与贫视其所不为无以先入之语为主臣下雷同是非相蔽国之大患也若不和睦则有讐党有讐党则毁誉无端毁誉无端则真伪失实此皆不可不深察也欲知治经之士则视其记览博洽讲论精通斯为善治经矣欲知治狱之士则视其曲尽情伪无所寃抑斯为善治狱矣欲知治财之士则视其仓库盈实百姓富给斯为善治财矣欲知治兵之士则视其战胜攻取敌人畏服斯为善治兵矣孙亮出西苑方食生梅使黄门至中藏取蜜渍梅蜜中有䑕屎召问藏吏吏叩头亮问吏曰黄门从汝求蜜耶吏曰向求实不敢与黄门不服侍中刁元张邠启黄门藏吏辞语不同请付狱推亮曰此易知耳令破鼠屎里燥亮大笑谓元邠曰若乆在蜜中中外倶湿今里燥必黄门所为黄门首服左右莫不惊悚郄诜对䇿曰饰智于外藏邪于内邪正之人难得而知也自古以来欲为左右耳目者无非小人皆先因小忠而成其大不忠先借小信而成其大不信一人之身所阅者衆故能官得其才鲜有败事崔羣对曰无情曲直辨之至易稍怀欺诈审之实难故孔子有衆好恶之论浸润肤受之説盖以暗昧难辨故也自古及今骨肉争离以至败国亡家未有不因左右离间而然也上曰人主惟有一心而攻之者甚衆或以勇力或以辩口或以谄䛕或以姦诈或以嗜欲辐辏攻之各求自售以取宠禄人主少懈而受其一则危亡随之此其所以难也昔赵武呐呐而为晋贤臣绛侯木讷而为汉元辅人之难知尧舜所病胡可以一词一语而谓尽其能哉以察天下之情固多失实传记貌同而心异貌异而心同集不予衾之眠信予衾之穿嘻笑之怒甚乎裂眦长歌之哀过于恸哭求忠臣于孝子求良妇于贞女食子尽节也推其忍可以疑心鉏麑违命也推其仁可以属国本朝战胜之后陛下可得而知者凯旋捷奏拜表称贺赫然耳目之观至于逺方之人肝脑屠于白刃筋骨絶于馈饷流离破产鬻卖男女薫眼折臂自经之状陛下必不得而见也慈父孝子孤臣寡妇之哭声陛下必不得而闻也譬犹屠杀牛羊刳脔鱼鼈以为膳羞食者甚美死者甚苦使陛下见其号唿于挺刃之下宛转于刀几之间虽八珍之美必将投筯而不忍食而况用人之命以为耳目之观乎嘿㑹经古之君子不必亲相与言也以礼乐相示而已子不窥牖见天道犁然有当于人之心坐于室而见四海君子不下堂而海内之情举积此者史龎参为汉阳太守郡人任棠有竒节隠居参候之棠不与言但以薤一大本水一盂置户屏前自抱孙儿伏于户下主簿白以为倨参思之曰水者欲吾清也㧞大本薤者欲吾撃强宗抱儿当户欲吾开门恤孤也晋山涛论用兵不学孙吴而闇与之合晋阮瞻读书不甚研求而黙识其要遇理而辨暗合孙吴帝问栁公权用笔法对曰心正则笔正笔正乃可法矣时帝荒淫故公权及之帝改容悟其以笔谏也传记坐披囊箧而神交万古不出户庭而穷览千载望表而知里扪毛而辩骨如人饮水冷暖自知集不取孙吴而闇与之㑹不出户而知天下兮何必厯逺以劬劳知言之人黙然而其意已传千古同一心孙吴暗合寛解史句践之困于㑹稽喟然叹曰吾终于此乎种曰汤繋夏台文王囚羑里晋重耳奔翟齐小白奔莒其卒王霸由是观之何遽不爲福乎集昔颜氏之庶几兮在隠约而能寛固哲人之细事兮夫子乃嗟叹其贤恶饮食于陋巷兮亦足以頥神而保年有至圣以为之依归兮又何苦不自得于艰难当今圣人求侍从㧞擢杞梓收楛菌东马严徐已奋飞枚臯即召穷且忍鸱鸮啄母脑母死子始蕃蝮蛇生子时折裂腹与肝好子虽云好未还恩与勤恶子不可説鸱鸮蝮虵然有子且勿喜无子固勿叹君不见买臣衣锦还故乡五十身荣未为晩悠悠天地内不死㑹相逢矢楛虽未中璞全终待攻艳色天下重西施宁乆微有才年少屈终难人生多少欢娱事那得千分无一分本朝行藏自欲追时节岂是人间不见容君犹鸾鹤偶飘堕六翮如云岂长铩人生不信长轗轲莫为无车马含羞入劒闗眼前百种无不有知君一以诗驱除身健何妨逺得志宁论晩和氏有尺璧楚国无人知但使玉非石果有遭逢时旷度逢知晩髙才处下难但存心里正勿愁眼下迟天风不借便造物暂淹沮今代贵人须白髪挂冠髙处未宜弹怨望经四方有羡我独居忧民莫不逸我独不敢休大夫不均我从事独贤民莫不谷我独于罹何辜于天我罪伊何或燕燕居息或尽瘁事国或息偃在牀或不已于行或不知呌号或惨惨劬劳或栖迟偃仰或王事鞅掌或湛乐饮酒或惨惨畏咎父母生我胡俾我瘉不自我先不自我后东人之子职劳不来西人之子粲粲衣服于我乎夏屋渠渠今也每食无余吁嗟乎不承权舆于我乎每食四簋今也每食不饱吁嗟乎不承权舆适彼乐土贫而无怨难宁不我顾子此莫非王事我独贤劳也史信而见疑忠而被谤能无怨乎不见用常鞅鞅怨望叩心怨上不意君之望臣深也赦韩信封为淮阴侯信知汉王畏恶其能多称病不朝从居常鞅鞅羞与绛灌等列尝过樊将军哙哙跪拜送迎言称臣曰大王乃肯临臣信出门笑曰生乃与哙等为伍黯褊心不能无少望见上言陛下用羣臣如积薪后来者居上怨气满腹直如絃死道边曲如钩反封侯阳球曰微蔑斗筲莫不蒙被殊恩怏怏形于言色杨仪自谓年官先蒋琬才能踰之于是怨愤形于声色叹咤之音发于五内时人畏其言语不节莫敢从也对费袆恨望又语袆曰往者丞相亡殁之际吾若举军以就魏氏处世宁当落度如此耶令人追悔不可复及袆宻奏其言汉主废仪为民自杀范晔有隽才而薄情浅行数犯名教为士流所鄙性躁竞自谓才用不尽常怏怏不得志刘文静自以才略功勲在裴寂之右而位居其下意甚不平饮酒酣怨望㧞刀击柱曰㑹当斩裴寂首李密怒曰唐使吾与绛灌同列何以堪之传记罗友答桓温书曰旦出门逢一鬼大揶揄云我祗见汝送人作郡何以不见人送汝作郡郝隆为南蛮参军作诗曰娵隅跃清池桓温曰何为作蛮语隆曰千里投公始得一蛮府参军那得不作蛮语集悠悠苍天兮莫我振理死节勤公爵禄不及偸荣尸禄宠秩或加北里富薰天髙楼夜吹笛焉知南隣客九月犹絺绤百年歌自苦未见有知音诸公衮衮登台省广文先生官独冷甲第纷纷厌粱肉广文先生饭不足霄汉瞻佳士泥涂任此身绛灌更能经几歳贾生何事又三年大造功何薄长平气尚寃太阳偏不及非是未倾心何意同根本开花每后时应縁去日逺独自发春迟年光不可待空羡向南枝但令识字者操弄刀笔权征人战苦束刀鎗主将勲髙换罗幕时辈多得途无限公卿因战得与君依旧緑衫行夔何罚而踸踔蚿何功而扶持相逢满眼是凄凉上林多少木不得一枝栖若道平分四时气南枝为底发春偏隠隠聚若雷囋肤不知足皇天苦不平微物教食肉贫士无绛纱忍苦卧茅屋何事覔膏腴腹无太仓粟侧望卿相门难入坚如石太歳只逰桃李径春风肯管歳寒枝非有道德智谋承顾问赞教化者乃反得蒙採擢荐进光耀如此不才眀主弃多病故人踈夺我身上暖买尔眼前恩进入琼林库歳乆化为尘时伤大野麟今问长沙鹏君恩薄如纸清血洒不尽仰天知问谁空过流年徒生圣代本朝譬如沟中断谁复强收拾范讽自给事中谪官数年归济南城西张氏园亭饮宴题诗曰园林再到身犹健官职全抛梦乍醒惟有南山与君眼相逢不改旧时青怨恨史叶公之弟后臧从其母于吴不待而归叶公终不正视献子曰所不此报无能渉河齐侯曰余姑剪灭此而朝食范鞅遇栾乐曰死将讼女于天譬如禽兽臣食其肉而寝其皮矣齐子推子尾怒卢蒲嫳庆封告之嫳曰譬之如禽兽吾寝处之矣卫子鲜出奔晋不乡卫国而坐鲁昭公曰则不能见夫人已所能见夫人者有如河袁盎素不好晁错错所居坐盎去盎坐错亦去两人未尝同堂语赵襄子怨智伯漆其头以为饮器日夜扼腕瞋目切齿勾践曰日夜焦唇干舌欲与吴王接踵而死灌夫横颍川颍川歌曰颍水清灌氏宁颍水浊灌氏族自公卿以下至于庶人咸指汤王温舒诛灭淮阳人甚多及死仇家欲烧其尸朱买臣见张汤坐牀上丞吏遇买臣不为礼买臣楚士深怨常欲死之秦父兄怨此三人痛入骨髓皆侧目于望之等公孙𢎞亦仄目而事固往往指目晁错父谓错曰口语多怨公齰舌自杀李文与张汤有隙已而为御史中丞事有可以伤汤者无不为也言必切齿仆以言语遇遭此祸重为乡党戮笑污辱先人亦何面目复上父母之丘墓乎虽累百世诟弥甚矣是以肠一日而九回居则忽忽若有所亡行则不知其所往每念斯耻汗未尝不发背霑衣也赍恨入㝠孙秀为小吏给事岳而狡黠自喜岳恶其爲人数挞辱之秀常衔忿及赵王伦辅政秀为中书令岳于省内谓秀曰孙令犹忆畴昔周旋不答曰中心藏之何日忘之岳于是自知不免俄而秀遂诬岳及石崇欧阳建谋奉淮南王允齐王冏为乱诛之夷三族张华裴頠之被诛赵王伦孙秀以㝛憾收解系兄第梁王肜救系伦怒曰我于水中见蟹且恶之况此人兄弟轻我耶此而可忍孰不可忍遂害之韲之粉之屠之裂之犹未足以谢侯景谓左右曰我固知吴老公薄心肠卢杞遇赦用为饶州刺史给事中袁髙应草制执以白卢翰刘从一曰百辟疾之若仇六军思食其肉史𢎞肇尤恶文士常曰此属轻人难耐每谓吾辈为卒诸葛靓归于乡里终身不向朝廷而坐吴谢厉曰潘大常常切齿于君但道无因耳晋李太后在建州卧病无医药惟与晋主仰天号泣㦸手骂杜重威李守贞曰吾死不置汝刘铢罢青州归乆奉朝请未除官常㦸手于执政传记永言怨耻生死莫云仰天俯地何以为生含齿戴髪何以爲见吴王赐子胥属镂之劒子胥伏劒而死吴王取子胥尸盛以鸱夷之器投之于江子胥因随流扬波依潮往来荡激崩岸越王赐文种属卢之劔而死越王葬种于国之西山葬一年伍子胥从海上穿山胁而持种去与之俱浮于海故前潮水候者伍子胥也后潮水候者大夫种也集怒目切齿天道如何吞恨者多饮恨吞声仇隙经父之雠辟诸海外兄弟之雠辟诸千里之外从父兄弟之雠不同国君之讐抵父师长之讐抵兄弟朋友之雠抵从父兄弟父之雠弗与共戴天兄弟之讐不反兵交逰之讐不同国史周郑交恶郑息有违言公与大夫始有恶韩简子与赵文子相恶魏襄子亦与范昭子相恶三家未睦与我同壤而世爲仇讐减宣尝与汤有隙穷竟其事王温舒死仇家欲烧其尸君臣多间隙也将军与臣有隙内有纎介晁错素与吴相袁盎不善错所居坐盎辄避盎所居坐错亦避两人未尝同堂语曹参为宰相与萧何有隙赵温与郭氾争睚眦之隙以成千钧之雠睚眦之恨反成嫌隙王珣娶万女珉弟娶安女并不终由是与谢氏有隙李抱贞马燧二人怨隙甚深不复相见集同盘饮食常睇相视不交一言责报经往而不来非礼也来而不往亦非礼也史报者倦矣施者未厌晋公子重耳及楚楚子飨之曰公子若反晋国则何以报不谷楚令尹子旗有德于王不知度与养氏比而求无厌集孰能施于无报责望经微君之故胡为乎中露毋金玉尔音而有遐心借曰未知亦既抱子子惠思我褰裳涉溱子不我思岂无他人岂无他人不如我同父胡逝我梁不入我门尔之亟行遑脂尔车始者不如今云不我可尔还而入我心易也还而不入否难知也壹者之来禆我祗也彼狡童兮不与我言兮维子之故使我不我能餐兮忘我大德思我小怨伊谁云憎纵我不往子宁不嗣音相彼投兎尚或先之行有死人尚或墐之君子秉心维其忍之死生契阔与子成説执子之手与子偕老吁嗟阔兮不我活兮吁嗟洵兮不我信兮终逺兄弟谓他人父谓他人父亦莫我顾子行修而名不彰友之罪也舎馆定然后求见长者乎为民父母使民盻盻然将终歳勤动不得以养其父母又称贷而益之使老稚转乎沟壑恶在其为民父母史楚伐郑郑使告于晋知武子使行人对曰君有楚命亦不使一介行李告于寡君而即安于楚公如晋使请逆于晋晋人曰天祸鲁国君淹恤在外君亦不使一介辱在寡君而即安于甥舅且寡君出伯父无里言越石父贤在缧绁中晏子解左骖赎之载归入居乆之越石父请絶晏子瞿然曰婴虽不仁免子于阨何子求絶之速也石父曰吾闻君子诎于不知己而信于知己者方吾在缧绁中彼不知我也夫子既以感悟而赎我是知己知己而无礼固不如在缧绁之中燕惠王使人让乐毅且谢之曰将军过听以与寡人有隙遂捐燕归赵将军自爲计则可矣而亦何以报先王之所以遇将军之意乎吕后使吕泽语张良曰今日君安得髙枕而卧天下之责四面至矣夫戚而不见殊孰能无怨张让诘何进曰但欲托卿门户耳今乃欲灭我曹种族不亦太甚乎张良曰闻将军有意督过之从事中郎马融主为梁冀作章表吴祐谓融曰李公之罪成于卿手李公诛卿何面目视天下李固死于狱中临命与胡广赵戒书曰固受国厚恩是以竭其股肱不顾死亡志欲扶持王室比隆文宣何图一朝梁氏迷谬公等曲从以吉爲凶视成为败汉家衰微从此始矣公等受主厚禄颠而不扶倾覆大事后之良史岂有所私固身已矣于义得矣夫复何言广戒得书悲慙皆长叹流涕而已上征田逰岩为太子洗马在东宫无所规益右卫副率蒋俨以书责之曰向使不餐周粟仆何敢言禄及身矣以何酬塞逰岩竟不能答卢杞恶太子少师颜真卿欲出之于外真卿谓卢杞曰先中丞传首至平原真卿以舌䑛面血今相公忍不相容乎杞瞿然起拜然恨之益甚谢安累辟不就简文帝时为相曰安石既与人同乐必不得不与人同忧召之必至武德中突厥颉利二可汗到原州太宗谓之曰不念昔者香火之言乃来相侵门郭林宗与李膺同舟而济宾客望之以为神仙然袁术见孙策叹曰使术有子如孙郎死复何恨秦王坚叹曰周孟威不屈于前丁彦逺洁已于后吉祖沖闭口而死何晋氏之多忠臣也唐太宗作文学馆收贤才以杜如晦等为学士方是时在选中者天下所慕向谓之登瀛州杨贵妃有宠民间歌之曰生男勿喜女勿悲君今看女作门楣班景倩入为大理少卿过大梁倪若水饯之行立望其行尘乆之乃返谓官属曰班生此行何异登仙梁帝曰生子当如李亚子克用为不亡矣至如吾儿豚犬耳传记崔日知恨不居八座为太常卿起楼与尚书省相对人谓之崔公望省楼唐文宗时进士特盛举子语曰乡贡进士不转上州刺史唐宣宗留心贡举题殿柱曰乡贡进士李某集陆大夫燕喜西都郭有道人伦东国公卿贵其籍甚缙绅羡其登仙缥组云台者摩肩趋走丹墀者疉迹桓子新论曰闗东语曰人闻长安乐则出门西向而笑知肉味羙则对屠门而大嚼仰羡鹳鹤矫仰羡黄昏鸟投林羽翮轻飞腾无奈故人何自视雏鷇望君飞鸿士大夫家孰不荣羡笼禽羡归翼已将四海声名去又占三春风景来天外鳯凰谁得髓无人解合续絃胶知有杏园无路入马前惆怅满枝红咫尺邈霄汉本朝长松百尺不自觉企而羡者蓬与蒿见説文星环北极人间无路仰天庭过虑经季文子三思而后行子闻之曰再斯可矣子道在迩而求诸逺事在易而求诸难杞国有人忧天地崩坠身亡所寄废饮食者无病而自灸墨子之言昭昭为天下忧不足夫不足非天下之公患也特墨子之私忧过计也以数杂匝也忧天下之乱犹忧河水之少涸而益之也龟三千嵗蜉蝤不过三日以蜉蝤而为龟忧养生之具人必笑之矣史赵孟未盈五十而谆谆焉如八九十者蔡谟性尤笃慎每事必为过防故时人云蔡公过浮船脱带腰舟长献忠子交浅而言深忠也史石祁子曰得一夫而失一国与恶而弃好非谋也富辰曰庸勲亲亲暱近尊贤徳之大者也即聋从昧与顽用嚚姦之大者也弃德崇姦祸之大者也愿以小人之腹为君子之心楚沈尹戍曰知者除䜛以自安也今子爱䜛以自危也楚沈尹戍曰仁者杀人以掩谤犹弗为也今吾子杀人以兴谤而弗圗吴公子札适晋説叔向谓曰吾子勉之君侈而多良大夫多富政将在家吾子好直必思自免于难子太叔语赵孟曰无始乱无怙富无恃宠无违同无敖礼无骄能无复怒无谋非德无犯非义公子有德于人愿公子忘之孟尝君问门下客谁能为文收债于薛者冯谖曰能治装载契劵而行辞曰债毕收以何市而反君曰视吾家所寡有者谖之薛召诸民当偿者悉来合劵以债赐民因烧其劵民称万嵗反齐见君曰臣窃计君宫中积珍寳狗马实外廏美人充下陈所寡有者义耳窃为君市义矫命以债赐诸民因烧其劵鲍叔牙曰君将治齐即髙徯与叔牙足也君且欲霸王非管夷吾不可陈余遗章邯书曰白起为秦南征鄢郢北坑马服攻城略地不可胜计而竟赐死蒙恬为秦将军于上郡开榆中地数千里竟斩阳周有功亦诛无功亦诛萧何曰王必欲长王汉中无所事信必欲争天下非信无可与计事者刘望之弟廙谓望之曰赵杀鸣犊仲尼回轮今兄既不能法栁下惠和光同尘于内则宜模范蠡迁化于外坐而自絶于时此殆不可也马援谓黄门郎梁松窦固曰凡人富贵当使可复贱也如卿等欲不可复贱居髙坚自持勉思鄙言黄允以隽才知名郭泰见而谓曰卿髙才絶人足成伟器年过四十名着矣然至于此际当深自匡持不然将失之矣刍荛所见冀申萤爝髙祖平京师秦王引杜如晦为府兵曹参军徙陕州总管府长史时府属多外迁王患之房𤣥龄曰去者虽多不足虑如晦王佐才也大王若终守藩无所事如晦必欲经营四方舍如晦无与立功者王惊曰非公言我㡬失之因表留幕府传记冯谖谓孟尝君曰兎有三窟仅得免死君一窟未得髙枕而卧也请为君复凿二窟景公与晏子登路寝愀然而叹曰使后嗣代代有此岂不可哉晏子曰厚敛百姓欲代之延不亦难乎集此别无多语期君晦盛名不用更敎诗过好折君官职是声名本朝温公议改免役为差役苏公轼尝见之政事堂条陈不可温公忿然公曰昔韩魏公刺陕西义勇公为谏官争之甚力魏公不乐公亦不顾轼昔闻公道其详岂今日作相不许轼尽言耶温公笑而止王旦在中书处士魏野献诗曰圣朝宰相频频出君在中书十四秋西祀东封倶礼毕好来相伴赤松逰祝颂经如山如阜如冈如陵如川之方至以莫不增如月之恒如日之升如南山之夀如松柏之茂俾尔昌而大俾尔耆而艾万有千嵗眉夀无有害俾尔炽而昌俾尔夀而臧天保定尔俾尔戬谷罄无不宜受天百禄降尔遐福维日不足何福不除膺受多福子请祝圣人使圣人夀使圣人富使圣人多男子史诸福之物莫不毕至专精神近医药彊食自爱强餐自爱天所开右万灵荐祉集王其爱玉体俱享黄髪期宜享遐纪长保天秩殃消祸散百福併从此直至耆与鲐愿公如卫武百嵗尚康强本朝冀大钖于寿祺得永承于慈范弥加葆卫永御吉康刚健之徳与阳皆亨夀昌之期如日方永燮精祲之至和纳亨嘉之盛福和倪粹隠御六气之和荐百嘉之祐钦承德履茂享春祺绛阙云台总有名应须极贵又长生鼎中龙虎黄金贱松下龟虵緑骨轻祕藏函谷闗中子将献蓬莱阁上仙愿得鬓眉如此老却敎龟鹤羡长年祝公齿髪老复老歳嵗不改氷雪颜此中自有不变地嵗阅生日如等闲庆贺经以贺庆之礼亲异姓士于大夫不承贺下大夫于上大夫承贺史豪杰吏闻沛公有客皆往贺萧何为主吏主进令诸大夫曰不满千钱坐堂下吕僧珍生子宋季雅往贺署函曰一千阍人少之不为通强之乃进僧珍疑其故人亲自发乃金钱也传记新进士每及第乡曲亲戚例以声乐相庆集大厦构而相欢姻族相贺壶觞盈门贺声盈耳本朝里闬相贺洒然相贺记纂渊海卷七十四记纂渊海卷七十五钦定四库全书记纂渊海卷七十五宋潘自牧撰着述部着书经芟夷烦乱翦截浮辞举其宏纲撮其机要足以垂世教研精覃思博攷经籍採摭羣言以立训𫝊约文申义敷畅厥㫖庶几有补于将来子孔子自卫反鲁然后乐正雅颂各得其所乃删诗定书系周易作春秋孟子退自齐梁述尧舜之道而着作焉此大贤拟圣而作者也孟子与髙第弟子公孙丑万章之徒难疑荅问又自撰其法度之言着书七篇二百六十二章三万四千六百八十五字包罗天地揆叙万类仁义道徳性命祸福灿然靡所不载帝王公侯遵之则可以致隆平颂清庙卿大夫士蹈之则可以尊君父立忠信守志厉操者仪之则可以崇髙节抗浮云有风人之托物二雅之正言可谓直而不倨曲而不屈命世亚圣之才者也余之抄畧譬犹摘翡翠之藻羽脱犀象之牙角文中子曰甚矣王道之难行吾家顷铜川六世矣未尝不笃于斯然亦未尝得宣其用退而咸有述焉则以志其道也盖先生之述曰时变论六篇其言化俗推移之理竭矣江州府君之述曰五经决录五篇其言圣贤着述之意备矣晋阳穆公之述曰政大论八篇其言帝王之道着矣同州府君之述曰政小论八篇其言王霸之业尽矣安康献公之述曰皇极谠义九篇其言三才之去就深矣铜川府君之述曰兴衰要论七篇其言六代之得失明矣子谓董常曰吾欲脩元经稽诸史论不足征也吾得皇极谠义焉吾欲续诗考诸集记不足征也吾得时变论焉吾欲续书按诸载録不足征也吾得政大论焉史老子着书上下篇言道徳之意五千余言庄子着书十余万言大抵率寓言其洸洋自恣以适已韩非作孤愤五蠧内外诸说林说难十余万言蒯通论战国时说士权变亦自序其说凡八十一首号曰隽氷虞卿非穷愁亦不能着书以自见于世陆贾着书号曰新语每奏一篇髙帝称善公孙𢎞着公孙子言刑名谓字直百金也淮南王安为人好书鼓琴不喜弋猎狗马驰骋招致宾客方术之士数千人作为内书二十一篇外书甚衆又有中篇八卷言神仙黄白之术亦二十余万言百三十篇五十二万六千五百字为太史公书序略成一家言恊六经异传齐百家杂语蔵之名山副在京师究天人之际通古今之变成一家之言刘向以为王教由内及外自近者始于是採取诗书所载贤妃贞妇兴国显家及孽嬖乱政者序次为列女传凡八篇及採传记行事着新序说苑凡五十篇扬雄欲以文章成名于后世作法言训纂离骚四赋刘歆集六艺羣书种别为七略班彪着王命论班固所着典引宾戏应讥诗赋铭诔颂书文记论议六言在者凡四十一篇王符隠居着书三十余篇以讥当时得失不欲章显其名故号曰潜夫论王通隋蜀都司户书佐大业末弃官归以着书讲学为业依春秋体例自获麟后歴秦汉至于后魏着纪年之书谓之元经又依孔子家语扬雄法言例为客主对荅之说号曰中说皆为儒士所称欧阳询作艺文类聚一百卷传记吕不韦为秦相国集诸儒史着其所闻为十二纪八览六论合十余万言名为吕氏春秋暴之咸阳市门悬千金于上有能増损一字者与之金时人无能増减者以为非不能也盖惮相国畏其势耳然其书以道徳为凖的以无为为纪纲以忠义为品式以公方为检格与孟轲孙卿相表里也帝命虞世南等四十人选文章自楚词讫大业共为一部五千巻号文章总集虞世南于省后堂集羣事可为文用者号北堂书抄古者着述多矣虽复门千戸万波委云集而言皆琐碎事必丛残固难以接光尘于五传并辉烈于三史彊着一书受嗤千载淮南子牢笼天地博极古今集记事者必提其要纂言者必钩其𤣥平生十万篇金薤垂琳琅仙官勅六丁雷霆下取将流落人间者大山一毫芒着书逾十年幽赜靡不推着书者盖道充积既推于时身处卑下泽不能润物耻灰泯而烬又无圣人为之发明故假空言是非一代以传无穷自光耀于后本朝白居易作六帖以陶家缾数千各题门目作七层列斋中命诸生求集事类投中倒取抄録成书故记代无次贞观中魏征撰文思博要一千二百巻义出六经而裁其失也俗屈平之作离骚盖自怨生也国风好色而不淫小雅怨诽而不乱若离骚者可谓兼之矣相如虽多虚辞滥说然要其归引之于节俭此与诗之风誎何以异扬雄以为靡丽之赋劝百而讽一犹骋郑卫之声曲终而奏雅枚臯为文疾受诏輙成故所作多司马相如善为文而迟故所作少而善于臯其文骫骳不甚闲雅二班懐文裁成帝坟比良迁董兼丽卿云孔璋章表殊健㣲为繁富公干有逸气但未遒耳元瑜书记翩翩致足乐也仲宣独自善于词赋惜其体弱不起其文至其所善古人无以逺过张说与徐坚论近世文章曰李峤崔融薛稷宋之问之文如良金美玉无施不可富嘉谟如孤峯絶岸壁立万仭浓云郁兴震雷俱发诚可畏也若施于廊庙则骇矣阎朝隠如丽服靓妆燕歌赵舞观者忘疲若类之风雅则罪人矣坚问今日柰何说曰韩休之文如大羮𤣥酒有典则而薄滋味许景先如丰肌腻体虽秾华可爱而乏风骨张九龄如轻缣素练实济时用而窘边幅王翰如琼盃玉斚虽烂然可珍而多玷缺坚谓笃论唐有天下三百年文章无虑三变髙祖太宗大难始夷㳂江左余风摛句绘章揣合低昂故王杨为之伯𤣥宗好经术羣臣稍厌雕琢索理致崇雅黜浮气益雄浑则燕许擅其宗是时唐兴已百年诸儒争自名家大歴贞元间美才辈出哜嚅道真涵泳圣涯于是韩愈唱之栁宗元皇甫湜李翺等和之排逐百家法度森严抵轹晋魏上轧汉周唐之文宛然为一王法此其极也若侍从酬奉则李峤宋之问沈佺期王维制册则常衮杨炎陆贽权徳舆王仲舒李徳裕言诗则杜甫李白元稹白居易刘禹钖谲怪则李贺杜牧之李商隠皆卓然以所长为一世冠葛洪称机文犹𤣥圃积玉无非夜光焉五河之吐流泉源如一焉其𢎞丽妍赡英锐飘逸亦一代之絶乎晋孙绰重张衡左思之赋每云三都二京六经鼓吹也文章者情性之风标神明之律吕元魏祖莹尝语人曰文章须自出机杼成一家风骨何能共人同生活也笔有余力词无竭源自汉至魏四百余年文体三变相如工为形似之言二班工于情理之说子建仲宣以气质为体所始莫不同祖风骚江左宫商发越贵于清绮河朔词义正刚重乎气质梁自大同之后争驰新巧简文湘东启其淫放徐陵庾信分路扬镳㫖浅而繁文匿而彩词尚轻险情多哀思永嘉以来𤣥风既扇辞多平淡文寡风力张说曰杨盈川之文如悬河注水酌之不竭既优于卢亦不减王耻居王后则信然愧在卢前谦也李商隠能为古文不喜偶对从令狐楚慕楚能章奏遂以其道授商隠自是始为今体章奏韩愈评其文曰雄深雅健似司马子长崔蔡不足多也贞元元和间以文学耸动缙绅之伍者宗元禹钖而已其巧丽渊博属辞比事诚一代之宏材如俾之歌咏帝载黼黻王言足以平揖古贤气吞时辈李观属文不旁沿前人时谓其与韩愈相上下陆希声以为李观尚辞故辞胜理愈尚质故理胜辞虽愈穷老终不能加观之辞观后愈死亦不能加愈之质其文锻鍊精粹出入古今许舍人之文虽乏峻峯激流然辞㫖丰美得中和之气李白曰古人因事而文今人以文害事浑涵汪茫兼古今而有之他人不足甫乃厌余残膏賸馥沾丐后人多矣卓然植立成一家言其原道原性师説等数十篇皆奥衍宏深与孟轲扬雄相表里而佐佑六经云至他文造端置辞要不为蹈袭前人者然惟愈为之沛然若有余至其徒李翺李汉皇甫湜从而效之遽不及逺甚文章与时髙下变态百出不可穷极愈以六经之文为诸儒唱障隄末流反刓以朴刬伪以真粹然一出于正刋落陈言横骛别区汪洋大肆无牴牾圣人者元和之后文章学竒于韩愈学澁于樊宗师歌行则学放于张籍诗则学矫激于孟郊学浅于白居易学淫靡于元稹俱名元和体大抵天寳之风尚党大歴之风尚浮贞元之风尚荡元和之风尚怪也裴子野论曰夫有逸羣之才必思冲天之据盖俗之量则愤常均之下其能守之以道将之以礼殆为鲜乎集仲宣独歩于汉南孔璋鹰扬于河朔伟长擅名于东土公干振藻于海隅徳琏发踪于北魏足下髙视于上京鲁国孔融文举广陵陈琳孔璋山阳王粲仲宣北海徐干伟长陈留阮瑀元瑜汝南应玚徳琏东平刘桢公干斯七子者于学无所遗于辞无所假咸以自骋骥騄于千里仰齐足而并驰文章经国之大业不朽之盛事年寿有时而尽荣乐止乎其身二者必至之常期未若文章之无穷是以古之作者寄身于翰墨见意于篇籍不假良史之辞不託飞驰之势而声名自传于后夫文本同而末异盖奏议宜雅书论宜理铭诔尚实诗赋欲丽此四科不同而能之者偏也唯通才能备其体文以气为主气之淸浊有体不可彊而致譬诸音乐曲度虽均节奏同检至于引气不齐巧拙有素虽在父兄不能以移子弟诗縁情而绮靡赋体物而浏亮碑披文而相质诔纒绵而悽怆铭博约而温润箴顿挫而清壮颂优游以彬蔚论精㣲而朗畅奏平彻以闲雅说炜炳而谲诳其㑹意也尚巧其遣言也贵妍立片言而居要乃一篇之警䇿虽衆辞之有条必待兹而效绩相如工于形似之言仲宣以气质为体烂若缛绣悽若繁絃陶匏异噐并为入耳之娱黼黻不同俱为恱目之玩陈思之文章也譬人伦之有周孔鳞羽之有凤麟音乐之有笙竽女红之有黼黻若孔子之门如用诗则公干升堂思王入室潘陆自可坐于廊庑之间刘桢文体出于古诗仗气爱竒动多震絶贞骨凌霜髙风跨俗但气过其文而雕润恨少然自陈思已下桢称独歩屈宋已降为文者本于哀艳务于恢诞亡于比兴骚人起而淫丽兴文与教分而为二处若忘行若遗俨乎其若思茫乎其若迷当其取于心而注于手也惟陈言之务去戞戞乎其难哉必出于己不蹈袭前人一言一句又何其难也必出入仁义其富若生蓄万物必具海涵地负放恣纵横无所统纪然而不烦于绳削而自合也惟古于词必已出降而不能乃剽贼后皆指前公相袭后汉迄今用一律龙文百斛鼎笔力可独扛天子曰王某之文最宜为诰有古风为词章汎滥停蓄深博无涯涘汉朝人莫不能为文独司马相如太史公刘向扬雄为之最然则用功深者其收名也逺若皆与世浮沉不自树立虽不为当时所怪亦必无后世之传也夫和平之音淡薄而愁思之声要妙懽愉之辞难工而穷苦之言易好也是故文章之作恒发于羁旅草野至若王公贵人气得志满非性能而好之则不暇以为登文章之箓波及后代髙视于万物之中雄峙于百代之下号为文章家汉魏风骨晋宋莫传齐梁诗彩丽竞繁而兴寄都絶士大夫掉鞅于文囿者咸不得攀而伦之文有二道辞令褒贬本乎着述者也导扬讽谕本乎比兴者也着述者流盖出于书之谟训易之象系春秋之笔削其要在于髙壮广厚词正而理备谓宜藏于简册者也比兴者流盖出于虞夏之咏歌商周之风雅其要在于丽则清越言畅而意美谓宜流于謡诵者也兹二者考其㫖义乖离不合商周之前其文简而野魏晋以降则荡而靡得其中者汉氏汉氏之东则既衰矣退之所敬者司马迁扬雄迁于退之固相上下若雄者如太𤣥法言及四愁赋退之独未作尔决作之加恢竒至他文过扬雄逺甚雄文遣言措意颇短局滞澁不若退之猖狂恣肆参之谷梁以厉其气参之孟荀以畅其文参之庄老以肆其端参之国语以博其趣参之离骚以致其幽参之太史公以着其洁骚人之文发愤之文也雅多自贤颇有狂态相如子云之文谲诈之文也自为一家不是正气贾谊之文化成之文也铺陈帝王之道昭昭在目司马迁之文裁成之文也驰骋千载若有余力董仲舒刘向之文通儒之文也发明经术究极天人文之异在气格之髙下思致之浅深不在磔裂章句隳废声韵也文章如千兵万马风恬雨霁寂无人声盖谓是也文之为物自然灵气恍惚而来不思而至八音与政通而文章与时髙下三代之文至战国而病渉秦汉而起汉之文至列国而病唐兴复起夫政龎而土裂三光五岳之气分太音不完故必混而后一唐定天下骤示以文韶英之音与钲鼔相袭故起文章大臣者魏文贞以谏诤显马髙唐以智畧奋岑江陵以润色闻无草昩汗马之劳而遇任在功臣上唐之贵文至矣得董生之词杳如抟翠屏浮层栏视听所遇非风尘间物亦犹明金綷羽得于遐裔欲勿寳可乎其词甚约而味大渊然以长气为干文为枝词赋诏诰封章启事歌诗赠牋金石飏功洪钟骇听瑶瑟清骨感人肺肝毛髪皆耸丹青景化焜燿藩方如霏烟祥风縁饰万物观其发徳音福生人沛然如时雨褒元老谕功臣穆然如景风命相之册和而庄命将之诰昭而毅李白尚不能歴其藩翰况堂奥乎建武以还文卑质丧俪花鬬叶颠倒相尚及兄为之思动鬼神拨去其华得其本根闗合怪骤驱涛涌云六经之风絶而复新学者有归大变于文孔子殁二百嵗而骚人作于是婉丽浮侈之法行焉汉兴二百年贾谊马迁为之杰宪章礼乐有老成人之风长卿子云之俦瑰诡万变亦竒特之士也惜其王公大人之言溺于浮辞而不显其后班张崔蔡曹刘潘陆接彼而作虽大雅不足然其遗风余烈尚有典刑宋齐以来盖顦顇逶迤陵頺流靡至于徐庾天之将丧斯文也后进之士若上官仪者继踵而生于是风雅之道扫地尽矣评文下传记扬雄曰军旅之际飞书驰檄用枚臯廊庙之中髙文大册用相如庾信自南朝至北方惟爱温子昇所作韩山寺碑或问信曰北方何如曰惟韩山一片石堪共语余若驴鸣狗吠耳郑奕常以文选教其子兄曰何不教他读孝经论语免他学沈谢嘲风咏月污人行止唐张九龄尝览蘓廷硕文卷谓同列曰蘓生之俊赡无敌真文阵雄师也帝命虞世南等四十人选文章自楚词讫大业共为一部五千卷号文章总集又择能书二千人为御书生翻抄书夫文章者原出五经诏命策檄生于书者也序述论议生于易者也歌咏赋颂生于诗者也祭祀哀诔生于礼者也书奏箴铭生于春秋者也朝廷宪章军旅誓诰敷畅仁义发明功徳牧民建国不可暂无至于陶冶性灵从容讽诵入其滋味亦乐事也行有余力则可习之然而自古文人多䧟轻薄屈原露才扬已显暴君过宋玉体貌容冶见遇俳优东方曼倩滑稽不雅司马长卿窃赀无操王褒过章僮约扬雄徳败美新李陵降辱外国刘歆反覆莽世傅毅党附权门班固盗窃父史赵元叔抗䟽过度冯敬通浮华摈压马季良佞媚获诮蔡伯喈同恶受诛吴质诋斥乡里曹植悖慢犯法杜笃乞假无厌路粹隘狭已甚陈琳实号麄踈樊歆性无检恪刘桢屈彊输作王粲率躁见嫌孔融祢衡诞傲致殒杨脩丁廙扇动取毙阮籍无礼败俗嵇康凌物凶终传𤣥忿鬬免官孙楚矜夸陵上陆机犯顺履险潘岳干没取危颜延年负气摧黜谢灵运空踈乱纪王元长凶徒自贻谢元晖侮嫚见及凡此诸人皆其翘秀者不能悉纪大槩如此凢为文章犹乗骐骥虽有逸气当以衔䇿制之勿使流乱轨躅放意填坑岸也文章当以理致为心肾气调为筋骨事义为皮肤华丽为冠冕今世相承趋末弃本率多浮艳辞与理竞辞胜而理伏事与才争事繁而才损放逸者流宕而忘归穿凿者补缀而不足时俗如此安能独违但务去太甚耳沈隠侯曰文章当从三易易见事一也易识字二也易读讲三也翚翟备色而翔翥百歩肌丰而力沉也鹰隼无采而翰飞戾天骨劲而气勐也文章才力有似于此若风骨乏采则鸷集翰林采乏风骨则雉窜文囿若藻曜而髙翔固文章之鸣凤也章奏表议则凖的乎典雅賛颂歌诗则羽仪乎清丽符檄书移则楷式于明断史论序注则轨范于覈要箴铭碑诔则体制于𢎞深连珠七辞则从事于工艳此脩体而成变随变而立功者虽复契㑹相参节文互离譬五色之锦各以本采为地矣文章沿学能在天资故才自内发学以外成有学饱而才馁才富而学贫学贫者迍邅于事义才馁者劬劳于辞情此内外之殊分也战国以降词人属文伪立主客假如酬荅所谓文者非徒执卷于儒生之门摅笔于翰墨之采乃贵其造化之渊礼乐之盛也自梁室之季雕虫道丧平头上尾尤忌于时对语俪辞盛行于俗诗有韦孟讽諌赋有赵壹嫉邪篇则贾谊过秦论则班彪王命张华述箴于女史张载题铭于劒阁诸葛表主以出师王昶书家以戒子刘向谷永之上䟽晁错李固之对䇿荀伯子之弹文山巨源之启事此皆言成轨则为世龟鑑赵牧效李长吉为短歌可谓蹙金结绣而无痕迹沈光有洞庭乐赋韦岫曰此赋乃一片宫商集文病而后竒不竒不能骇俗公之文蹴杨墨于不毛之地蹂释老于无人之境诡然而蛟龙翔蔚然而虎凤跃锵然而韶钧鸣日光玉洁其所为文未尝效前人之言而固与之并自贞元末后进之士有志于古文者莫不视公以为法茹古涵今无有端涯浑浑灏灏不可窥校及其酣放毫曲快字凌纸怪发鲸铿春丽惊耀天下然而栗宻窈𦕈章妥句适精能之至入神出天梁陈之间率不过嘲风雪咏花草文犹战也一鼔作气再而衰三而竭清愁素艳幽快古秀皆得芝兰之芬芳鸾凤之羽仪也云烟绵聮不足为其态也水之迢迢不足为其情也春之盎盎不足为其格也风樯阵马不足为其勇也瓦棺篆鼎不足为其古也时花美女不足为其色也荒国陊殿梗莽丘陇不足为其怨恨悲愁也鳌吸鲸掷牛鬼蛇神不足为其虗荒诞幻也燕公之文如梗木枝干缔构大厦上栋下宇孕育气象可以变隂阳而阅寒暑坐天子而朝羣后如应钟鼗皷笙簧錞磬崇牙树羽考以宫县可以奉神明享宗庙李北海之文如赤羽𤣥甲延亘平野如风如云有貙有虎阗然鼓之诚可畏也贾常侍之文如髙冠华簮曳裾鸣玉立于廊庙非法不言可以望为羽仪资以道义李员外之文如金舆玉辇雕龙彩凤外虽丹青可掬内亦体骨不凡独孤尚书之文如危峯絶壁穿倚霄汉长松怪石倾倒溪壑然而畧无和畅雅徳者避之杨崔州之文如长桥新搆铁骑夜渡雄震威厉动心骇耳然而皷作多容君子所谨权文公之文如朱门大第气势宏敞廊庑廪廐戸牖悉周然而不能有新规胜槩令人竦观韩吏部之文如长江秋注千里一道冲飈激浪放流不滞然而施于灌溉或爽于用李襄阳之文如燕市夜鸿华亭暁鹤嘹唳亦足惊听然而才力偕鲜突然髙逺沈谘议之文则隼击鹰扬灭没空碧崇兰繁荣曜光扬𬎼虽迅举秀擢而能沛文艳景其他握珠玑奋组绣者不可一二而纪矣凡为文以意为主气为辅以辞彩章句为之兵卫未有主彊盛而辅不飘逸者兵卫不华赫而庄整者四者髙下圆折歩骤随主所指如鸟随飞鳯鱼随龙师衆随汤武腾天涌泉横裂天下无不如意茍意不先立止以文彩辞句绕前捧后是言愈多而理愈乱如入门阓纷纷然莫知其谁暮散而已是以意全胜者辞愈朴而文愈髙意不胜者辞愈华而文愈鄙自汉明帝后文体寖弱以至于魏晋宋齐梁陈隋嫣然华媚无复筋骨唐兴犹袭隋故至天后朝陈伯玉始复古制当世髙之虽博雅典质犹未能全去其谐靡退乃大革流弊落落有老成之风而元宾则不古不今卓然一体激然超越若丝竹中有金石声每篇得意处如健马在御蹀蹀不能止文似相如而检度过之陈拾遗横制頽波天下质文翕然一变玉川子月蚀诗韩吏部进学解莫不拔地倚天句句欲活读之如赤手捕长蛇不施控勒骑生马急不得暇自三代以来风骚之后驱驰屈宋鞭挞杨马千载独歩唯公一人而已逸歌长句骏发踔厉若穿天心出月脇意外惊人语非寻常所能及本朝李白落笔生云烟千竒万险不可攀自唐以来言文章者惟韩栁栁岂韩之徒哉真韩门之罪人也世俗不知其所学第以当时流辈言之耳诗人之优游骚人之清深孟韩之温淳迁固之雄刚孙吴之简切投之所向无不如意孟子之文语约而意尽不为巉刻斩絶之言而其锋不可犯韩子之文如长江大河浑浩流转鼋鼍蛟龙万怪惶惑而抑遏蔽掩不使自露而人望见其渊然之光苍然之色亦自畏避不敢迫视执事之文纡徐委备徃复百折而条达踈畅无所间断气尽语极急言竭论而容与简易无艰难劳苦之态此三者皆断然自为一家文也惟李翺之文其味黯然而长其光油然而幽俯仰揖逊有执事之态陆贽之文遣言措意切近的当有执事之实晋无文章惟陶渊明归去来辞唐无文章惟韩愈送李愿归盘谷序虽江山之胜莫适为主而竒丽秀絶之气常为能文者用故以为西湖盖公几案间一物耳诸葛孔明出师表简而尽直而不肆大哉言乎与伊训说命相为表里非秦汉以下以事君为恱者所能志也诗文皆有为而作精悍确苦言必中当世之过凿凿乎如五谷必可以疗饥断断乎如药石必可以伐病如行云流水初无定质但常行于所当行常止于不可不止文理自然姿态横生欧阳文忠公言文章如精金美玉市自有价非人所能以口舌贵贱也太史公行天下用览四海名山大川与燕赵间豪杰交游故其文踈荡颇有竒气此岂尝执笔学为如此之文哉其气充乎其中而溢乎其貌动乎其言而见乎其文而不自知也近世之文以襞积故实为有学以雕绘语句为清新譬之撷竒花之英积而玩之虽光华馨采鲜缛可爱求其根柢济用则蔑如也侈能尽之约逺能见之近大能使之㣲小能使之着烦能不乱肆能不流其雄壮俊伟若决江河而下也其辉光明白若引星辰而上也文章自唐之末日沦浅俗浸以大敝本朝栁仲涂始以古道发明之卒不能振天圣初尹师鲁与穆伯长矫时所尚以古文为主次得欧阳永叔以雄词鼓动之文风一变欧公之文粹如金玉东坡之文浩如河汉三百年来文不振直从韩栁到孙丁山谷云西汉文章雄深雅健其气长故也江左风流乆已零落士大夫人品乆不髙故音韵絶灭东晋韵人胜士无出安石之右东坡云凡人做文字须是笔头上挽得数百斤起欧公云兴来笔力千钧重文章有两等山林草野之文其气枯藁着书立言者之所尚也朝廷台阁之文其气温润演纶视草者之所尚也王安国曰文章调格须是官様今乐艺亦有两般教坊则婉媚风流外道则麤野嘲哳下则村歌社舞抑又甚矣亦与文章相类古人文章自应律度未尝以音韵为主自沈崇韵学论文则欲宫羽相变低昂殊节若前有浮声则后须切响一篇之内音韵尽殊两句之中轻重各异妙达此㫖始可言文自后浮巧之语体制渐多如傍犯蹉对假对双声叠韵之类诗文有正格偏格三十四格十九图四声八病之类如徐陵云陪游馺娑骋纎腰于结风长乐鸳鸯奏新声于度曲又云厌长乐之踈钟劳中宫之缓箭虽两长乐意义不同此类焉如九歌蕙殽蒸兮兰借奠桂酒兮椒浆当蒸蕙殽对奠桂酒今倒用之谓之蹉对如自朱耶之狼狈致赤子之流离又如厨人具鸡黍稚子摘杨梅皆为假对如几家村草里吹唱隔江闻几家村草吹唱隔江皆双声如月影侵簮冷江光逼履清皆叠韵第二字侧入谓之正格如凤歴轩辕纪龙飞四十春第二字平入谓之偏格如四更山吐月残夜水明楼唐明贤诗多正格如杜甫律诗用偏格者十无一二文章自东汉以来气象则已卑矣分为三国又裂为南北天下大乱士气不振而又杂以秾纎轻淫靡嫚之风乱以鄙俚悍鲁暴悖之气至于唐而大坏矣虽人才衆多如贞观风俗平治如开元而惟文章之衰未有能振其弊者愈当贞元中独却而挥之上窥典谟中包迁固下逮骚雅沛然有余浩乎无穷是愈之才有见于圣贤之文而后如此其在夫子之门将追游夏而及之而比之于汉以来龌龊之文人则不可或传王荆公称竹楼记胜欧阳公醉翁亭记或曰此非荆公之言也某以为荆公出此言未失也荆公之评文章常先体制而后工拙盖观蘓子瞻醉白堂记戏曰文辞虽极工然不是醉白堂记乃是韩白优劣论耳以此考之优竹楼记而劣醉翁亭记是荆公之言不疑也好作竒语自是文章一病要当以理为主理得而辞顺文章自然出羣观杜子美到䕫州后诗韩退之自潮州还朝后文章皆不烦绳削而合矣陈履常作文深知古人之闗键其论事救首救尾如常山之蛇凡为文须读司马子长韩退之文每作一文皆有宗有趣终始闗键有开有阖如四渎虽纳百川或汇而为广泽汪洋千里要自发源徃海耳骂人文虽竒不作可也东坡文章妙天下其短处在好骂切勿袭其轨也凢为文自作语最难老杜诗退之作文大抵无一字无来处盖后人读书俱少故谓韩杜自作此语耳古之能为文章者真能陶冶万物虽取古人之陈言入于翰墨如灵丹一粒㸃铁成金也文章虽为儒者末事然既学之又不可不知其曲折至于推之使髙如太山之崇崛如垂天之云作之雄壮如沧江八月涛海运吞舟之鱼又不可守绳墨使俭陋也余以古文为三等周为上七国次之汉为下周之文雅七国之文壮伟其失骋西汉之文华赡其失缓东汉而下无取焉永叔谓为文有三多看多做多啇量多也退之作记记其事耳今之记乃论也少游谓醉翁记亦用赋体扬子云之文好竒而卒不能竒也故思苦而词难善为文者因事以出竒江河之行顺下而已至于触山赴谷风抟物激然后尽天下之变子云唯好竒故不能竒也韩退之上尊号表曰钩陈太㣲星纬咸若崑崙渤澥涛波不惊世莫能轻重之也国初士大夫例能四六然用散语与故事耳杨文公笔力豪赡体亦多变而不脱唐末五代之气又喜用古语以切对为工乃进士赋体耳欧阳公始以文体为对属文善叙事不用故事陈言而文益髙次退之云凡为文宁拙无巧宁朴无华宁粗无弱宁僻无俗作诗亦然也贾谊鵩赋源流自檀弓来欧文长于陈情如泷冈阡表甚胜吾尝闻唐人论文章下韩退之为栁子厚下栁子厚为刘梦得下刘梦得为杜牧下杜牧为李翶皇甫湜最下者为元稹白居易盖白以澄澹简质为工而流入于鄙近譬如淫哇之歌虽足以快心便耳不可颃之韶濩翺湜优柔泛滥而词不掩理杜牧清深劲峻而体乏歩骤梦得俊逸丽缛而时窘邉幅子厚雄健飘肆有悬崖峭壁之势不幸而不发于仁义而发于躁诞至退之然后淳粹温润骎骎乎为六经之苗裔何则文章者天地之竒气造物者常啬于与人故愚者终身而不得智者得其幽㣲之思勇者得其果敢之气雕者得其玲珑之声巧者得其藻绘之容是数者得不能尽然犹足以取髙于天下盖必兼是数者之才而后得其纯全中正之气锦绣五藏雕镂万化明以寓物象之形容幽以露鬼神之竒怪小而歌咏乎虫鱼鸟兽之情大而羽翼乎礼乐刑政之具随时抑扬为歌颂讥刺之音以舒发其懽愉愁叹湮郁之志而始终出入于仁义为禹稷之谟伊周之训箕子之畴伏羲之易孔子之春秋而天地之藴始尽矣子厚文辞醇正虽不及退之至气格雄絶亦退之所不及然子厚论着大抵非怨愤必刺毁辩论语下篇尤害道文章渉秦汉而病夫六经之于道譬犹一气之运产出万化孟轲扬雄为之五行四时之用盖书道治乱兴废之迹故其辞显春秋赏善辨恶归诸正故其辞㣲易以四象告吉凶故其辞深而通礼以斋庄恭敬之心达于笾豆玉帛故其辞典而严诗以君臣父子之情咏于竹絃于丝故其辞婉而顺下三代而道徳之意不传在战国则蘓秦张仪以纵横病韩非申商以刑名病庄周列御冦又取仁义法度搥提絶灭之为窈窕荒怪之说汉司马迁得其汪洋峻逸之气以驰骋上下数千载而颠倒横斜识不逮理歴晋魏齐梁而光铓气焰埋藏腐蚀頽波横流淫靡一辙唐兴三光五岳之气不分文风复起韩愈得其温润深淳以为贯道之噐栁子厚得其豪健雄肆飘逸果决者仅足窥马迁之藩键而类发于躁诞下至孙樵杜牧峻峰激流景出象外而窘裂邉幅李翺刘禹钖刮垢见竒清劲可爱而体乏雄浑皇甫湜白居易闲澹简质斵出雕篆而拙迹每见回宫转角之音随时间作类乏韶夏皆淫哇而不可听杜预制二碑一沉水中盖虑数百年从水为陵则碑出预但知陵谷有迁变而不知石亦有磨灭此一说也然深谷为陵则必实以土然后为陵谷既为陵则石亦埋没岂复可见此又不达物理或曰庄子之辩虽当世宿学不能自解迂夫曰佞人也尧之所畏舜之所难孔子之所患是青蝇之变白黑者也子独恱之乎或曰庄子之文人不能为也迂夫曰君子之学为道乎为文乎文胜而道不至者君子恶诸东坡云李陵答蘓武书其词猥浅乃齐梁间人拟作萧统不之悟而刘子元独知之据宋史江淹狱中上书云此少卿所以仰天搥心泣尽而继之以血也正引陵书中语是又非齐梁间人所作明矣年世既逺真伪难辨如此者多如系辞欧公尚疑非仲尼所作荆公以诗序非子夏之文礼记多汉儒所增五经如此况其余哉宋咸以私意改周易正经数十处多见其不知量也卢照隣弱冠拜邓王府典籖王府书记一以委之王有书十二车隣披览畧能记忆杨炯为文好以古人姓名连用如张平子之谈略陆士衡之所记潘安仁宜其陋矣仲长统何足知之则号为㸃鬼簿骆宾王好以数对如秦地重闗一百二汉家离宫三十六时号筭博士文章经观乎人文以化成天下吉甫作诵穆如清风儒有不祈多积多文以为富夫子之文章可得而闻也斐然成章子扬雄作赋有梦肠之谈曹植为文有反胃之论言劳神也史于辞令文章尔雅杨兴谓贾捐之曰右房笔下言语妙天下文章则司马迁相如刘向王褒以文章显敷文华以纬国典二班怀文裁成帝坟咳唾自成珠祢衡为江夏太守黄祖作书记轻重踈宻各得体冝祖持其手曰此正得祖意如祖腹中之所欲言陈琳为记室作檄草成呈太祖太祖先苦头风是日疾发卧读所作翕然而起曰此愈我疾张华谓陆机曰人之为文常恨才少而子更患其多文藻宏丽独歩当时髙词逺映如明月之垂光叠意回舒若重巗之积秀逺超枚马髙蹑王刘百代文宗一人而已言泉㑹于九流文律谐于六变缛彩郁于云霞逸响振于金石笔有余力词无竭源孙绰尝作天台赋初成以示友人云卿试掷地当作金石声也左思作三都赋豪贵之家竞相传写洛阳为之纸贵髙言妙句音韵天成萧介染翰便成文无加㸃帝曰萧介之文即席之美也刘孝绰词藻为后进所宗时重其文每作一篇朝成暮遍好事者咸诵传写流闻河朔亭苑柱壁莫不题之邢邵文章典丽每一文出京师为之纸贵读诵遍逺近洛中贵人拜职多凭邵为谢章表东海徐陵文体轻丽时人谓之宫体江左齐梁竞一韵之竒争一字之巧连篇累牍不出月露之形积案盈箱尽是风云之状文章婉缛李峤为文章宿老一时为学者取法自景龙后蘓颋与张说以文章显时号燕许大手笔张说为文得江山助陆贽为翰林学士一日之内诏书数百起藻思如泉注曲尽事情故奉天书诏虽武夫悍卒无不挥涕感激皆贽所为也贺知章醉后属辞动成卷轴文如泻河酌之不竭辞锋犀利絶人逺甚王仲舒知制诰文思温雅制诰出人皆传写李杜文章在光焰万丈长元和主盟实在元白白居易作乐府及诗百余篇规讽时事流闻禁中上见而恱之召之为翰林学士栁公权工辞赋应声成文唐文宗曰子建七歩尔乃三焉崔元裕训词温厚有典诰风文檄豪健一时推许冯定能古章句新罗国传定黑水碑画鹤记西畨写定商山记于屛其名传逺方如此李贺辞尚竒诡絶去翰墨畦迳天格赡丽意悟冲迈传记孟郊死𦵏北邙山日月风云暂得闲天恐文章声断絶固留贾岛在人间崔融司业作武后哀文时人以为三二百年来无此文蘓生俊赡无敌其文阵之雄师也集文彩耀于玉石摛藻如春华发藻儒林大汉文章焕然与三代同风摛藻下笔鸾凤之文奋矣摛藻掞天庭炳若缛绣悽若繁絃思风发于胷臆言泉流于脣齿涵绵邈于尺素吐霶霈于寸心言恢之而弥广思按之而愈深播芳𬎼之馥馥发清条之森森被金石而徳广流管絃而日新倾羣言之沥液潄六艺之芳润笼天地于形内挫万物于笔端配霑润乎云雨象变化乎鬼神文不流放言无枝叶掞藻艳春华文锋振竒响调与金石谐思逐风云上英辞润金石逸响髙韵卿云黼黻河汉词彩精㧞跌宕昭彰与日月俱垂鬼神争奥赋成鼔吹诗如弹丸笔涌江山气文骄风雨神文锋迅驱文章峻如嵩华盛如江河清如秋风过物邈不可逮文章昭昭然与金石不朽陆贽秉笔内翰㩁古扬今雄文雅思敷之为文诰伸之为典谟文章与典谟接轸气劘屈贾垒目短曹刘墻词华倾后軰风雅蔼孤骞词源倒流三崃水文章曹植波澜濶不尽长江滚滚来斯文散都邑髙价越璠玙庾信文章老更成凌云健翼意纵横杨王卢骆当时体前后百卷文枕籍皆禁脔溟涨与笔力波澜独老成文章惊海内雄笔映千古壮笔过飞泉词林有根柢文传天下口屈平词赋悬日月落笔摇五岳落笔生锦绣玉佩琼琚大放厥辞文章篾曹谢平生十万篇金薤垂琳琅仙官敕六丁雷电下取将流落人间者太山一毫芒沉浸醲郁含英咀华作为文章其书满家上规姚姒浑浑无涯周诰殷盘佶屈聱牙春秋谨严左氏浮夸易竒而法诗正而葩下逮庄骚太史所録子云相如同工异曲先生之于文可谓闳其中而肆其外矣其文辞引物连类穷情尽变宫商相宜金石谐和寂寥乎短章舂容乎大篇如是者阅之累日无穷焉崔侯文章苦敏㨗髙浪驾天输不尽摇毫掷简自不供顷刻青红浮海蜃龙文百斛鼎笔力可独扛文如翻水成初不用意为四座各低面不敢捩眼窥文章锐气至辉辉见旌麾浩汗若河汉正声谐韶濩劲气沮金石丰而不余一言约而不失一辞铿锵发金石幽渺感鬼神窥竒摘海异恣韵激天鲸肠胃遶万象精神驱五兵大句斡元造髙言轧霄琤芒端转寒燠变化若雷霆所为文章无世俗气险语破鬼胆髙词嫓皇坟然而必出于己不蹈袭前人一言一句又何其难也必出入仁义其富若生蓄万物必具海含地负放恣横纵无所统纪然而不烦于绳削而自合也操词掘赋为干戈锋锐森然胜气多掩黄卷之丽藻吐白凤之竒姿振金声于襄海増纸价于京师炳如绘素铿若钟鼓郁郁哉溢目之黼黻洋洋乎盈耳之韶濩可以凌轹风骚超轶今古润色帝业发挥皇猷赋力凌鹦鹉词锋敌辘轳髙闲雅淡自成一家之体笔力雄健不浮不鄙渉江文一首自可敌公卿海内声华併在身箧中文字絶无伦制从长庆词髙古诗到元和体始新天地粹灵文人得之居多跳珠溅玉惊动耳目海岳词锋截皇王笔阵敺思勇曽吞笔词海跳波涌文星拂座悬笔阵词锋可以偃干戈而息戎旅中都纸贵能传后妍辞一发乐府传贵怪君近日文锋利新向延平看剑来人间无价是文章笔底文章夜应星新成丽句开缄后便入清歌满座听制诰留台阁歌词胜管絃文章似锦气如虹笔端肤寸膏润天下丽句轻珠玉文翰洒天机文如金石韵髙文激頺波四海靡不传公鼎侯碑志隧表阡一字之价辇金如山章妥句适精能之至入神出天文能囊括天地肆意文章秋涛瑞锦意语天出文章横被六合可谓力敌造化五臓皆锦绣耶不然何以开口成文挥翰雾散文悬日月字动烟霞以文华国如云汉之为章于上江汉之为纪于下春云生纸上秋涛起胷中欲识楚章句袖中兰茝薰碑文合遣贞魂谢史笔应令谄骨羞殿前作赋声摩空笔补造化天无功笔力动干坤文雕玉玺重锦心绣口掷地金声满翰苑飞鹦鹉天池峙凤凰星斗焕文章近日诗篇欺白雪早年词赋得黄金仙笔驱造化词人咳唾成珠玉口吐天上文本朝李频诗曰只将五字句用破一生心薛能还刘仁徳卷诗云百首如一首卷初如卷终讥其不能变态也四六之作起自徐庾李商隠为文多检阅书册左右鳞次号獭祭鱼落笔文章天下知眉山在西南数千里外一时父子隠然名动京师而蘓氏文章遂擅天下给札挥毫耸如墻而骇目奏篇称善喧贵纸以传都谈笑樽爼之间舒卷风云之际成于俄顷盖其咳唾之余得而秘藏已如金玉之寳絶去刀痕浑然天质辞穷卷尽含意未卒笔阵原来夜斫营笔端犹自斡千钧舌有风雷笔有神月斧云斤琢肺肝风涛借笔力秋水为文不受尘追还正始文章为之一新传写都城纸墨几于骤贵文章韩杜无遗恨文字江河万古流文章生得羽毛飞雄词大册破幽昏反覆难窥斧凿痕评诗经诗者志之所之也在心为志发言为诗情动于中而形于言言之不足故嗟叹之嗟叹之不足故咏歌之咏歌之不足不知手之舞之足之蹈之也正得失动天地感鬼神莫过于诗先王以是经夫妇成孝敬厚人伦美教化移风俗故诗有六义风赋比兴雅颂上以风化下下以风刺上主文而谲谏言之者无罪闻之者足以戒故曰风至于王道衰礼义废政教失国异政家殊俗而变风变雅作矣国史明乎得失之迹伤人伦之废哀刑政之苛吟咏情性以风其上达于事变而懐其旧俗者也故变风发乎情止乎礼义发乎情民之性也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛徳之形容以其成功告于神明者也是谓四始诗之至也诗三百一言以蔽之曰思无邪子曰闗雎乐而不淫哀而不伤子曰可以兴可以观可以羣可以怨迩之事父逺之事君多识于鸟兽草木之名风雅之诗论功颂徳刺过讥失二事耳子说诗者不以文害辞不以辞害志以意逆志是为得之诗者中声之所止止怒莫若诗诗可以导志李伯药见子而论诗退谓薛收曰吾上陈应刘下述沈谢分四声八病刚柔清浊各有端绪音若埙箎而夫子不应我其未达欤薛收曰吾闻夫子之论诗上明三纲下达五常证存亡辨得失故小人歌之以贡其俗君子赋之以见其志圣人採之以观其变史国风好色而不淫小雅怨诽而不乱诗三百大抵圣贤发愤之所作大雅言王公大人而徳逮黎庻小雅讥小民之得失其流及上谢元晖长五言诗沈约尝言三百年无此诗也沈约郊居请王筠为草木十咏书之壁皆真写文辞不加篇题约谓人曰此诗指物程形无假显书王籍为人慕灵运至若耶溪诗云蝉噪林逾静鸟鸣山更幽刘孺见之击节不已时沈约谢朓王融以气类相推毂周颙善识声韵约等文皆用宫商将平上去入四声以此制韵有平头上尾蜂腰鹤膝五字之中音韵悉异两句之内角征不同世称为永明体好诗圆美流转如弹丸能用彊韵颜延之尝问鲍昭已与灵运优劣昭曰谢五言如初发芙蓉自然可爱君诗如铺锦列绣亦雕缋满眼范云婉转清便如流风回雪丘遅㸃缀映媚似落花依草江总伤于浮艳唐三百年诗则杜甫李白卓然以所长为一世冠张说谪岳州诗益悽惋人谓得江山助云杜甫又善陈时事律切精深至千言不少衰世号诗史韩愈于文章少许可至歌诗独推曰李杜文章在光焰万丈长唐兴诗人承陈隋风流浮靡相竞至宋之问沈佺期等研揣声音浮切不差而号律诗竞相沿袭逮开元间稍裁以雅正然恃华者质反好丽者壮违人得一槩皆自名所长至甫浑涵汪洋千彚万状兼古人而有之他人不足甫乃厌余残膏賸馥沾丐后人多矣故元稹谓诗人以来未有如子美者髙适为诗工毎一篇已好事者輙传布唐元稹诗与白居易名相埒号元和体白居易工诗鸡林行贾售其国相率篇易一金杜牧谓白居易诗纎艳不逞非庄人雅士所为淫言媟语入人肌骨不可去白居易推刘禹钖为诗豪又言其诗在处有神物䕶持魏建安后讫江左诗律屡变至沈约庾信以音韵相婉复属对精宻及宋之问沈佺期又加靡丽回忌声病学者宗之号为沈宋秦丝与刘长卿以诗相赠荅权徳舆曰长卿自以为五言长城丝用偏师攻之李益于诗尤长与宗人贺相埒每一篇成乐工争以赂求取之被声歌供奉天子至征人等篇天下皆施之图绘杜牧诗情致豪迈号为小杜以别杜甫为歌诗情不忘君人怜其忠上与宰相论诗之工拙郑覃曰诗之工者无若三百篇皆国人作之以刺美时政王者采之以观风俗耳后代辞人之诗华而不实无补于事陈后主隋炀帝皆工于诗不免亡国传记李频诗曰只凭五字句用破一生心集退传有在邹之作降将着河梁之篇四言五言区以别矣萧悫有秋诗云芙蓉露下落杨栁月中踈其萧散宛然在目何逊诗清巧多形似之言恨其每病苦辛饶贫寒气不及刘孝绰之雍容也孝绰以谢朓诗置几案间动静輙讽味简文爱陶渊明文亦复如此诗之兴作兆基邃古唐歌虞咏始载典谟商颂周雅方陈金石其后妍志缘情二京斯甚含毫沥思魏晋弥繁李都尉鸳鸯之词纒绵巧妙班媫妤霜雪之句发越清回平子桂林理在文外伯喈翠鸟意尽行间河朔词人王刘为称首洛阳才子潘左为觉先若乃子建之牢笼羣彦士衡之籍甚当时并文苑之羽仪诗人之龟鑑为诗格髙㫖逺若在天上物外神仙㑹集云行鹤驾想见飘然之状清新庾开府俊逸鲍参军遗我行旅诗轩轩有风神譬如黄金盘㸃耀荆璞珍周诗三百篇丽雅理训诰曽经圣人手议论孰敢到五言出汉时蘓李首更号东都恣弥漫𣲖别百川导建安能者七卓荦变风操逶迤晋宋间气象日凋耗中间数鲍谢比近最清奥齐梁及陈隋衆作等蝉噪国朝盛文章子昂始髙蹈勃兴得李杜万类困陵暴后来相继生亦各臻阃隩有穷者孟郊受材实雄骜冥观洞古今象外逐幽好横空盘硬语妥帖力排奡敷柔肆纡徐奋勐卷海潦诗文齐六经古今诗歌自风骚之后蘓李以还次及鲍谢徒迄于李杜軰词人闻知者累百诗章流传者鉅万观其所自多因䜛寃遣逐征戍行旅冻馁病老存殁别离情发于中文形于外故愤忧怨伤之作通计古今什八九焉诗成锦绣文元稹在翰林时穆宗前后索诗数百篇左右讽咏宫中唿为元才子自六宫两都八方至南蛮东夷国皆写传之每一章一句出无胫而走疾于珠玉心之精㣲发而为文文之神妙咏而为诗犹夫孤桐朗玉自有天律片言可以明百意坐驰可以役万景工于诗者能之子美上薄风雅下骇沈宋言夺蘓李气吞曹刘掩颜谢之孤髙离徐庾之流丽诗讫于周离骚讫于楚是后诗人流为二十四名赋颂铭賛文诔箴诗行咏吟题怨叹章篇操引謡讴歌曲词调自操而下八名皆是起于郊祭军宾吉凶苦乐由诗而下九名皆属事而作虽题号不同而悉谓之诗韩吏部歌诗累百首其驱马气势若掀雷决电撑抉于天地之垠王右丞韦蘓州澄澹精致格在其中岂妨于道哉贾浪仙诚有警句视其全篇意思殊馁大抵附于寒澁方可致才亦为体之不备也诗家之景如蓝山日煖良玉生烟可望而不许置于眉睫之前也象外之象景外之景岂容易可谭哉然题记之作目击可图体势自别不可废也恵休称谢永嘉如芙蓉出水钟嵘谓范尚书如流风回雪少攻歌诗欲与造物者争柄遇事輙变化不一其体裁始则陵轹波涛穿穴险固囚鏁怪异破碎阵敌卒造平淡而后已发挥造化之㣲鼓动江山之气轹前古昭彰后叶孟浩然匠心独妙凿天地心胷造生人闻见歌诗乆矣大抵丧于南朝壊于陈叔寳然今之业是者茍不能求工于建安即江左矣茍不能求丽于江左即南朝矣或遇为艳伤丽病者即南朝之罪人也吾唐来有是业者言出天地外思出鬼神表读之则神驰八极测之则心懐四溟磊磊落落真非世间语者雕金篆玉牢竒笼怪百锻为字千錬成句李贺元和中韩吏部颇道其歌诗贺能探寻前事今古未尝经道者贺未死仆奴风骚可也子美之诗可谓无声无臭也潄涤万物牢笼百态春杼弄湘绮阳林敷玉英飘然飞动姿邈矣髙闲情后军惊失歩前脩敢争衡才兼荆衡秀气助潇湘秋曹植诗其原出于国风其骨气髙竒辞彩华茂情兼雅怨体备文质灿溢今古卓尔不羣汉班媫妤诗其源出于李陵团扇短章词㫖清婉得匹妇之致侏儒一节可以知其工矣孔氏之门如用诗则公干升堂景阳潘陆可坐于廊庑间矣任昉动輙用事所以诗不得竒潘安仁诗其源出于仲宣翰林叹其翩翩如翔禽之有羽毛衣皮之有绡縠谢鲲云潘诗烂如锦舒无处不佳陆文如披沙拣金徃徃得寳予尝言陆才如海潘才如江张茂先诗其源出于王粲其体华艳兴託不竒巧用文字务为妍冶虽名髙曩代而䟽亮之士犹恨其儿女情多风云气少谢康乐云张公虽复千篇犹一体尔郭景纯诗宪章潘岳文体相辉彪炳可玩始变中原平淡之体故称中兴第一翰林以为诗首但游仙之作词多慷慨乖逺𤣥宗矣而云柰何虎豹姿又云戢翼栖榛梗乃是坎壈咏懐非列仙之趣也陶彭泽诗其源出于应璩又恊左思风力文体省静殆无长语每观其文想见其人至如懽言醉春酒入暮天无云风华清靡岂直为田家语耶古今隠逸诗人之宗也小谢才思富㨗恨其兰玉早彫长辔未骋秋懐捣衣之作虽灵运锐思何以加焉谢𤣥晖诗其源出于谢混㣲伤细宻一章之中自有玉石然竒章秀句足使叔源失歩明逺变色晋宋之际殆无诗乎义熈中以谢益寿殷仲文为华绮之冠不竞矣本朝梁沈约曰诗病有八一曰平头二曰上尾三曰蜂腰四曰鹤膝五曰大韵六曰小韵七曰旁纽八曰正纽八种惟上尾鹤膝最忌余忌亦皆通孙昱曰汉自韦孟李陵为四五言之首建安以曹刘为絶唱阮籍咏懐束晢补亡颇得其要永明文章散错但类物色都乏兴寄晩有词人争立别体以难解为幽致以难字为新竒攻乎异端斯亦太过白乐天讽谕之诗长于激闲适之诗长于遣感伤之诗长于切律诗百言以上长于赡五字七字百言以下长于情古人诗有风定花犹落王荆公以对鸟鸣山更幽本宋王籍诗对蝉噪林逾静上下句只是一意风定花犹落鸟鸣山更幽则上句静中有动下句动中有静吾观少陵诗谓与元气侔力能排天斡九地壮颜毅色不可求观彭泽诗初若散缓不收反复不已乃识其竒趣释皎然曰诗有四不四深二要二废四离六迷七至七徳四不谓气髙而不怒力劲而不犯情多而不暗才赡而不踈四深谓气象氲氛深于体势意度盘薄深于作用用律不滞深于声对用事不直深于义类二要谓要力全而不苦澁要气足而不怒张二废谓虽欲废巧尚直而神思不得直虽欲废言尚意而典丽不得遗四离谓欲道情而离深僻欲经史而离书生欲髙逸而离濶逺欲飞动而离轻浮六迷谓以虗大为髙古以缓慢为淡竚以诡差为新竒以错用意为独善以烂熟为隠约以气劣弱为容易七至谓至险而不僻至竒而不差至苦而无迹至近而意逺至放而不迂至难而状易至丽而自然七徳谓识理髙古典丽风流精神质干体裁诗有三偷偷语最是钝贼如传长日月光太清陈后主日月光天徳是也偷意事虽可罔情不可原如栁浑太液㣲波起长杨髙树秋沈佺期小池残暑退髙树早凉归是也偷势才巧意精名无朕迹盖诗人偷狐白裘手也如嵇康目送归鸿手挥五絃王昌龄手携双鲤鱼目送千里鴈是也唐上官仪曰诗有六对一曰正名对天地日月是也二曰同类对花叶草芽是也三曰连珠对萧萧赫赫是也四曰双声对黄槐緑栁是也五曰叠韵对彷徨放旷是也六曰双拟对春树秋池是也又曰诗有八对一曰的名对送酒东南去迎琴西北来是也二曰异类对风织池间树虫穿叶上文是也三曰双声对秋露香佳菊春风馥丽兰是也四曰叠韵对放荡千般意迁延一介心是也五曰联绵对残河若带初月如眉是也六曰双拟对议月眉欺月论花颊胜花是也七曰回文对情新因意得意得逐情新是也八曰隔句对相思复相忆夜夜泪沾衣空叹复空泣朝朝君未归是也王荆公以李太白杜子美韩退之欧阳永叔诗编为四家集以欧公居太白之上公曰太白词语迅快然十句九句妇人酒耳诗者不可言语求而得必将深观其意焉故其讥刺是人也不言其所为之恶而言其爵位之尊车服之美而民疾之以见其不堪也君子偕老副笄六珈赫赫师尹民具尔瞻是也其颂美是人也不言其所为之善而言其容貌之盛冠佩之华而民安之以见其无媿也缁衣之宜兮敝予又改为兮服其命服朱芾斯皇是也诗欲其好则不能好矣王介甫以工蘓子瞻以新黄鲁直以竒而杜子美诗竒常工易新陈莫不好也鲍昭诗华而不弱陶潜诗切于事情但不文耳杜之诗法韩之文法也诗文各有体韩以文为诗杜以诗为文故不工耳蘓子瞻曰子美之诗退之之文鲁公之书皆集大成者也学诗当以子美为师有规矩故可学退之于诗本无解处以才髙而好耳渊明之为诗冩其胷中之妙耳学杜不成不失为工无韩之才与陶之妙而学其诗终为乐天耳学老杜诗所谓刻鹄不成尚类鹜也学晩唐诸人诗所谓作法于凉其弊犹贪作法于贪弊将若何李白歌诗度越六代与汉魏乐府争衡元祐初与秦少游张文潜论诗二公初谓不然乆之东坡先生以为一代之诗当推鲁直二公遂舍旧而圗新其初改辕易辙如枯絃敝轸虽成声而跌宕不满人耳少焉遂使师旷忘味钟期改容也诗以声律为窍物象为骨意格为髓公诗周鲁后晩唐诗多小巧无风骚气味诗人之作也穷通之分可观王建诗寒碎故仕终不显李洞诗穷悴故竟不第韦庄诗壮故至台辅何瓉诗愁未几而卒唐末之诗近于鄙俚谢朓月尝语沈约曰好诗圆美流转盖谓诗贵圆熟也余以为圆熟多失之平易老硬多失之干枯学诗如学仙时至骨自换山谷云诗意无穷人才有限以有限之才追无穷之意虽少陵渊明不得工也然不易其意而造其语谓之换骨法规模其意而形容之谓之夺胎法曽子固曰诗当使人一览语尽而意有余孟郊死𦵏北邙山日月风云顿觉闲天恐文章声断絶故留贾岛在人间钱惟演刘筠首变诗格圣俞子美齐名于当时而二家诗体特异子美笔力豪杰以超迈横絶为竒圣俞覃思精㣲以深逺闲淡为意各极其长虽善论者不能优劣余水谷夜行诗略道其一二云子美气方雄万窍号一噫有时肆颠狂醉墨洒滂沛譬如千里马已发不可杀盈前尽珠玑一一难拣汰梅公事清浅石齿潄寒瀬作诗三十年视我犹后辈文词愈清新心意虽老大有如妖娆女老自有余态近诗尤苦硬咀嚼若难嘬又如食橄榄真味乆愈在蘓豪以气轹举世徒惊骇梅穷独我知古货今难卖语虽非工谓粗得髣髴然不能优劣白乐天诗曰无事日月长不羁天地濶此达者之词也孟东野诗曰出门即有碍谁谓天地寛此褊狭者之词也诗史贾岛为诗苦吟值公卿不觉李贺未始立题然后为诗如他人牵合程课者每旦出小奚奴背古锦囊遇所得书投囊中及暮归足成之传记贺知章乗醉赋诗问左右纸多少纸尽思穷贾岛一日驴上吟得鸟宿池邉树僧敲月下门初欲着推字又欲着敲字鍊之未定遂于驴上作推敲势不觉行半坊观者讶之时韩公权京尹意思清严威振紫陌经第三队呵唱岛犹手势未已俄为官者推下驴拥至马前岛方觉悟頋问欲责之岛具对偶然一联吟欠一字未定神游诗府致冲大官公立马良乆思之谓岛曰作敲字佳矣遂与岛同入府署后为僧改名无本寳歴中杨相嗣复具庆下继放两榜时先仆射自洛入觐嗣复率生徒迎于潼闗既回大宴新昌里第诸生翼坐元白俱在赋诗唯杨汝士诗后成最佳元白叹服醉归曰我今日压倒元白其诗警句云文章旧价留鸾掖桃李新隂在鲤庭唐人燕集必赋诗推一人擅塲郭暧尚升平公主盛集李端擅塲送刘相廵江淮钱起擅塲张逈少梦五色云自天而下取一团吞之遂精于诗有寄逺云锦字凭谁达闲亭草又枯夜长灯影灭天逺雁声孤蝉鬓彫将尽虬髭自此无几回愁不语因看朔方图僧斋已改为虬髭黒在无逈遂拜为一字师元白酬和千篇元守浙东白牧蘓䑓置驿逓诗筒有云有月多同赏无盃不共持其句暗合处集示我百篇文诗家一标凖新诗锦不如春兴不知凡几首衡阳纸价顿能髙诗成觉有神诗卷长留天地间为人性僻躭佳句语不惊人死不休苦思缘诗痩思飘云物外律中鬼神惊光禄最能诗赋诗宾客间挥洒动八垠乃知盖代手才力老益神最传佳句寰区满兴酣落笔摇五岳诗成啸傲凌沧洲诗成锵若金和丝秋冷切骨玉声寒翦截五言兼用钺陶钧六义别开炉诗锋森然少有敢当者诗到元和体变新纎新撩造化澒洞斡陶甄开拆新诗展大璆明珠炫转玉香浮捜天斡地覔诗情诗新灌玉壶牛童马走能吟元白之诗横空盘硬语妥帖力排奡雕琢愁肝肾险语破鬼胆髙词嫓皇坟金石出声音宫商发闗键肠胃遶万象精神驱五兵及其为诗刿目鈢心物迎镂解钩章棘句搯擢胃肾神施鬼设闻见层出惟其大放厥词而与世採掇人皆刼刼我独有余势吞万象髙秀夺五岳雄吟哦无滓韵言语多古肠翰墨动新文诗思清人骨左揽工部袂右拍翰林肩江南烟翠多在句中丽不葩芬苦不癯棘一日不作诗心源如废井笔砚为辘轳吟咏作縻绠朝来重汲引依旧得清冷君诗多态度蔼蔼春空云诗句遍传天下口咏伤松桂青山痩取尽珠玑碧海愁孤情逈出鸾凰逺健思潜捜湖海愁自从东野先生死侧近雪山得散行吟损秋天月不明曹刘须在指挥中古风无敌手欲识为诗苦秋霜若在心诗冷语多尖命代风骚将谁登李杜坛少陵鲸海动翰苑鹤天寒干坤有淸气散入诗人脾撑肠裂月恊作者之肝脾逸歌长句骏发蹈厉穿天心出月脇意外惊人语本朝有病疟者杜子美曰诵吾诗可治乃令诵手提髑髅血模煳疾果愈霜寒入毛骨淸响哀愈长空肠出秀句吟嚼五味足先生笔力吾畏蹙踏倒谢鲍跨徐庾偶然谈笑得佳篇便恐流传成乐府诗句明朝万口传新诗嚼雪风崄语压衰翁李长吉歌云天若有情天亦老石曼卿对月如无恨月长圆诗人雕刻闲草木捜抉肝肾神应哭好语仍破的公仍句句有絃歌苦语凉肝肺清诗要淘炼乃得铅中银脱手新诗万口传句里江山随指顾淸警殊非俗腑肠白乐天每作诗令老妪解之问曰解否妪曰解则录之不解又易之故唐末之诗近于鄙俚也王仁裕着诗万首谓之诗窖子亦曰千篇集郑谷在袁州齐已携诗诣之有早梅诗云前村深雪里昨夜数枝开谷曰数枝非早也未若一枝齐已不觉下拜自是士林以谷为一字师世间好句世人共史笔经动则左史书之言则右史书之国史明乎得失之迹子孟子太熈之后述史者几乎詈矣故君子没称焉使陈寿不美于史迁固之罪也使范寗不美于春秋歆向之罪也史之失自迁固始也记繁而志寡子曰非至公不及史也史春秋者鲁史记之名也记事者以事系日以日系月以月系时以时系年所以记逺近别同异也故史之所记必表年以首事年有四时故错举以为所记之名也周礼有史官掌邦国四方之志诸侯亦各有国史大事书之于䇿小事简牍而已孟子曰楚谓之梼杌晋谓之乗而鲁谓之春秋其实一也周徳既衰官失其守上之人不能使春秋昭明赴告策书诸所记注多违旧章仲尼因鲁史䇿书成文考其真伪而志其典礼上以遵周公之遗制下以明将来之法其教之所存文之所害则刋而正之以示劝戒其余皆即用旧史史有文质辞有详畧不必改也故传曰其善志也又曰非圣人孰能修之盖周公之志仲尼从而明之左丘明受经于仲尼以为经者不刋之书也故传或先经以始事或后经以终义或因经以辨理或错经以合异随义而发其例之所重旧史遗文畧不尽举非圣人所修之要故也身为国史躬览载籍必广记而备言之其文缓其㫖逺将令学者原始要终寻其枝叶究其所穷优而游之使自求之厌而饫之使自趋之若江海之津膏泽之润涣然氷释怡然理顺然后为得也其发凡以言例皆经国之常制周公之垂法史书之旧章仲尼从而修之以成一经之通体其㣲显阐幽裁成义类者皆据旧例而发义指行事以正褒贬诸称书不书先书故书不言不称书曰之类皆所以起新旧发大义谓之变例然亦有史所不书即以为义者此盖春秋新意故传不言凡曲而畅之也其经无义例因行事而言则传直言其归趣而已非例也故发传之体有三而为例之情有五一曰㣲而显文见于此而起义于彼称族尊君命舍族尊夫人梁亡城缘陵之类是也二曰志而晦约言示制推以知例参㑹不地与谋曰及之类是也三曰婉而成章曲从义训以示大顺诸所讳避璧假许田之类是也四曰尽而不污直书其事具文见意丹楹刻桷天王求车齐侯献㨗之类是也五曰惩恶而劝善求名而亡欲盖而彰书齐豹盗三叛人名之类是也推此五体以寻经传触类而长之附于二百四十二年行事王道之正人伦之纪备矣或曰春秋以错文见义若如所论则经当有事同文异而无其义者也先儒所传者不尽然荅曰春秋虽以一字为褒贬然皆须数句以成言非如八卦之爻可错综为六十四也固当依传以为断古今言左氏春秋者多矣今其遗文可见者有十数家大体转相祖述进不得为错综经文以尽其变退不守丘明之传于丘明之传有所不通皆没而不说而更肤引公羊谷梁适足自乱预今所以为异专修丘明之传以释经经之条贯必出于传传之义例总归诸经凡推变例以正褒贬简二传而去异端盖丘明之志也其有疑错则备论而阙之以俟后贤然刘子骏剏通大义贾景伯父子许惠卿皆先儒之美大者也末有颕子严者虽浅近亦复名家故特举刘贾许颕之违以见异同分经之年与传之年相附比其义类各随而解之名曰经传集解又别集诸例及地名谱第歴类数相与为部凡四十五部十五卷皆显其异同从而释之名曰释例将令学者观其所聚同异之说释例详之也一字之褒宠踰华衮之赠片言之贬辱过市朝之挞徳之所助虽贱必申义之所抑虽贵必屈故附势匿非者无所逃其罪潜徳独运者无所隠其名司马迁据左氏国语采世本战国䇿述楚汉春秋接其后事讫于大汉其言秦汉详矣至于采经摭传分散数家之事甚多䟽略或有抵牾亦其渉猎者广博贯穿经传驰骋古今上下数千年间斯以勤矣又其是非颇谬于圣人论大道则先黄老而后六经序游侠则退处士而进姦雄述货殖则崇势利而羞贫贱此其所蔽也然自刘向扬雄博极羣书皆称迁有良史之才服其善序事理辨而不华质而不俚其文直其事核不虗美不隠恶故谓之实録司马喜生谈为太史公谈生迁为太史令䌷史记石室金匮之书武帝始置太史天下记书先上太史副上丞相故司马谈父子世居此职得撰史记古之王者世有史官君举必书左史记言右史记事事为春秋言为尚书班彪续司马迁后传数十篇未成而明帝命其子固续之固以史迁所记乃以汉氏记百王始末非其义也大汉当可独立一史故上自髙祖下至王莽为记表传志九十九篇司马迁班固父子其言史官载籍之作大义灿然着矣议者咸称二子有良史之才迁文直而事覈固文赡而事详若固之序事不激诡不抑抗赡而不秽详而有体使读之者亹亹而不厌信哉其能成名也二班懐文裁成帝坟比良迁董兼丽卿云古者天子诸侯有事必告于庙庙有二史左史记言右史记动得失一朝荣辱千载韦昭领国史吴主欲为其父作纪昭曰文皇不登帝位当为传不当为纪陈寿撰魏吴蜀三国志丁仪丁廙有盛名于魏寿谓其子曰若覔千斛米见与当为尊公作佳传丁不与之竟不为立传陈寿为诸葛书佐得挞后论武侯云应变将畧非其所长魏收纳尔朱荣之子金减其恶而増其善衆口喧然号为秽史收所引史官恐其陵逼唯取学流先相依附者其房延祐辛元稹陆仲让虽夙渉朝位并非史才刁柔裴昂之以儒业见知全不堪编缉髙孝干以左道求进修史诸人宗族姻戚多被书録饰以美言收颇急碎不甚能平夙有怨者多没其善每言何物小子敢共魏收作色举之则使上天按之当使入地魏收曰愿秉直笔东观宋魏以降南北分治各有国史互相排黜南谓北为索虏北谓南为岛夷晋秘书监太原孙盛作晋春秋直书时事大司马温见之怒谓盛子曰枋头诚为失利何至乃如尊君所言若此史遂行自是闗君门戸事其子遽拜请改之时盛年老家居性方严有轨度诸子乃共号泣稽颡请为百口计盛大怒不许诸子遂私改之盛已写别本传之外国王韶之私撰晋阳秋成时人谓之宜居史职即除着作郎使续后事讫义熈九年叙事辞论可观为后世佳史裴松之字世期注陈寿三国志松之鸠集传记广増异闻既成奏之上览之曰裴世期为不朽矣元魏髙允曰夫史籍帝王之实録将来之炯诫今之所以观徃后之所以知今是以言行举动莫不备载故君人谨焉崔浩私欲没其公亷爱憎蔽其直理此浩之责也至于书朝廷起动之迹言国家得失之事此为史之本体未易多违刘泊曰使遂良不记天下亦记之矣上谓监修国史房𤣥龄曰前世史官所记皆不令人主见之何也对曰史官不虗美不隠恶若人主见之必怒故不敢献也吴竞撰则天实録言宋景激张说使证魏元忠事说修史见之知竞所为谬曰刘五殊不相假借竞起曰此乃竞所为史草具在不可使明公枉怨死者同僚皆失色其后说隂祈竞改数字竞终不许曰若狥公请则此史不为直笔何以取信于后世吴竞叙事简核号良史古之国史皆自出一家如鲁汉之丘明子长晋齐之董狐南史咸能立言不朽蔵诸名山未闻籍以衆功方云絶笔唯后汉东观大集羣儒着述无主条章靡立由是伯度讥其不实公理以为可焚张蔡二子讯之于当代传范两家嗤之于后叶今史司取士有倍东京人自以为荀袁家自称为政骏每欲记一事载一言皆阁笔相视含毫不断故首白可期而汗青无日其不可一也前后郡国计书先上太史副上丞相后汉公卿所撰始集公府乃上兰台由是史官所修载事为博原自近古此道不行史臣编録自询採而左右二史阙注起居衣冠百家罕通行状求风俗于州郡听视不该讨㳂革于台阁簿籍难见虽使尼父再世犹且成其管窥况限以中才安能遂其博物其不可二也昔董狐之书弑也执简以徃而近代史局皆通籍禁门幽居九重欲人不见寻其义者由杜彼颜面防诸请谒故也然今馆中作事多士如林皆愿长喙无闻舌倘有五始初成一字加贬言未絶口而朝野具知笔未栖毫而缙绅咸诵夫孙盛实録取嫉权门王邵直书见讐贵族人之情也能无畏乎其不可三也古者刋定二史纂成一家体綂各殊指归咸别夫尚书之教以䟽通知逺为主春秋之义以惩恶劝善为先史记则退处士而进姦雄汉书则抑忠臣而饰主阙斯并曩贤得失之例良史是非之笔作者言之详矣顷者史臣多取监修杨令公则云必须直词宋尚书则谓宜多隠恶十羊九牧其事难行一国三公适从焉在其不可四也切以史置监修虽无古式寻其名号可得而言矣言监者盖总领之义耳如剏纪编年则年有断限草传叙事则事有丰约或可畧而不畧或应书而不书此刋削之任也属词比事劳逸宜均挥鈆奋墨勤惰须等某表某篇付之此职某记某传归之此官此诠配之理也斯并宜明立例条审定区域傥人思自勉则书可立成今监之者既不指受修之者又无遵奉用使争学茍且务相推避坐变炎凉徒延嵗月其不可五也郑惟忠尝问刘子𤣥曰自古以来文士多而史才少何也对曰史才须有三长谓才也学也识也夫有学而无才亦犹有良田万顷黄金满籯而使愚者营生终不敢致于货殖者矣如有才而无学亦犹思兼匠石巧若公输而家无楩楠斧斤终不果成其宫室者矣史官权重宰相能制人主史官兼制死生蒋楷三世修国史世称良笔刘允济修国史尝曰史官善恶必书使骄主贼臣惧而班生受金陈寿乞米唐李延寿本魏登国元年尽隋义宁二年作记传谓之北史本宋永初元年尽陈祯明三年作记传谓之南史凡八代合二书百八十篇其书颇有条理刋落穰辞过本书逺甚韩愈为顺宗实録议者閧然不息卒窜定无完篇李翺以史官记事不实奏曰凡人事迹非大善大恶则衆人无由得知旧例皆访于人又取行状为据今之行状者多是其门生故吏莫不虗美于受恩之地上就起居舍人魏謩取记注观之謩不可曰记注兼书善恶所以谨戒人君陛下但力为善不必观史上曰朕向尝观之对曰此向日史官之罪也若陛下自观史则史官必有所讳避何以取信于后上乃止传记太史公发愤作史记一百三十篇自昔史氏所书两人一事则曰语某人传晋书载王緼陈祖讷奕棋一段几二百字两传俱在焉此文烦矣英贤书之则与日月长悬不书则与烟尘俱灭彰善瘅恶不避强御晋之董狐齐之南史此其上也自永和以来三百余年称王者十六君皆目睹其事国亡之后史书皆非实録今人亦生愚死智惑已甚矣生时庸人其死也碑文墓志穷天地之大徳尽生民之能事生为盗跖没为夷齐妄言伤正华词损实吹霜煦露寒暑笔端沈约修宋史书裴子野父子殊无令誉云自松之已下无闻焉子野乃撰宋畧书沈约家世备有丑声某年某月斩旴𣅿太守沈璞于建邺市璞约之父也约见之乃削宋书子野亦削宋畧憎爱出于方寸与夺由其笔端谬彼虗誉定为实録子长立记蔵于名山班固成书出自家庭陈寿为志刋于私室得失秉于片言是非由于一句谈何容易可不谨哉集世人论司马迁班固之优劣多以固为胜余以为史迁叙三千年事五十万言固叙二百年事八十万言烦省不敌固之不如迁也良史述事善足以奖勧恶足以鉴戒人道之常中流小事无足论又因循难易益不同矣又迁为蘓秦张仪范雎蔡泽作传逞辞流离亦足明其大才也此真所以为良史也自史记班汉以来秉史笔者予尽知其人矣言东汉有若陈宗尹敏伏无忌邉韶崔寔马日磾蔡邕卢植司马班彪华峤范晔袁宠言三国志有若卫顗缪袭应璩王沈传𤣥茅矔薛莹华覈陈寿言晋洛京史有若陆机史晳王诠子隠言江左史有若邓灿孙盛王韶之檀道鸾何法盛臧荣绪言宋史有若何承天裴松之蘓寳圭沈约裴子野言齐史有若江文通吴均言梁史有若周兴嗣鲍行卿何之元刘璠言陈史有若顾野王传宰陆琼姚察察子思㢘言十六国史有若崔鸿言魏史有若邓渊崔浩浩弟览髙允张伟刘横李彪郑峦温子昇魏收言北齐史有若祖孝征陆元规杨休之杜台卿崔子发李徳林徳林子百药言后周史有若栁虬牛𢎞令狐徳棻岑文本言隋书有若王邵王胃颜师古孔颕达于志宁李延寿言皇家受命有若温大雅魏郑公房梁公长孙赵公许敬宗刘𦙍之杨仁卿顾𦙍牛凤及刘子𤣥朱敬则徐坚次而修者亦近耳目刘轩作唐之一经垂之于无穷诛姦䛕于既死发潜徳之幽光今之所以知古后之所以知今不可口传必凭诸史孔子作春秋也诸侯用夷礼则夷之夷而进于中国则中国之孔子圣人作春秋辱于鲁卫陈宋齐楚卒不遇而死齐太史兄弟几尽左丘明纪春秋时事以失明司马迁作史记刑诛班固瘐死陈寿起又废卒亦无所至王隠谤退死家习凿齿无一足崔浩范晔亦族魏收夭絶宋孝王诛死足下所称吴竞亦不闻身贵而后有闻也夫为史者不有人祸必有天刑岂可不畏惧而轻为之哉何不自着书实録彼善人编为一家言以备史阙文显笔有流史于千祀宰相升沉人于数十年间史官出没人于千百歳下是史官与宰相分挈死生权也文敌迁固直如南董笔端肤寸泽及天下史笔应令謟骨羞马迁班固咸有述作庶几圣贤其于斟酌典谟表章㣲絶曽不能触其籓篱者也魏晋之际失何足云中原板荡史道息矣本朝聊借旧史诛姦彊新唐书叙事好简畧其词简故其事多郁而不明此作史之弊也且文章岂有繁简必欲多则文冗而不足读必欲简则僻澁令人不喜假令新唐书载卓文君事不过止曰少尝窃卓氏如此而班固载此事乃近五百字读之不觉其繁也且文君之事亦何补于天下后世哉作史之法不得不如是故谓文如风行水上出于自然也若不出于自然而有意于繁简则失之矣唐书进表云其事则増于前其文则省于旧且新唐书所以不如两汉文章其病正在此两句也唐李延寿着南北史粗传作史之体故唐书本传亦谓其过本书逺甚然好述妖异兆祥謡䜟特为弃猥晋书为极多有甚害名教者如邓攸弃子则攸之灭天性何足为贤列女传王浑见王济趋庭曰生子如此足慰人意妻钟琰曰新妇得配参军生子不翅如此何等语乃载之史册谓之列女乎谢安捷书至还内屐齿折谓之矫情镇物安之过海风起浪涌诸人皆惧而安自若又桓温欲害安与王坦之倒执手板而安神色不变苻坚入冦独无惧色如此之类也矫可乎故荆公诗云彼哉斗筲人得丧皆惊怯妄言屐齿折吾欲刋史牒盖深嫉作史者之谬也范蔚宗黄宪传最佳宪初无事迹蔚宗直以语言模写叔度形容体段使后世见之此最妙处其他传即冯衍马援滕盖得二人文字照映便觉此传不同以知班固前书不可及者亦得司马贾董诸人文字作皮草辨讹史颜师古曰发纵读为踪蹟之踪非也书本皆不为踪字自有逐踪之狗不待人发也周处风俗记仲夏端五谓五月初五也今书端午其义无取予家元和中端五诏书并无作午字近世作文者多以青紫荷囊作使从使不知其误晋舆服志曰八座尚书则荷紫以生紫为拾囊缀之服外加于左肩至南史周舍问刘杳曰尚书着紫荷囊相传云挈囊竟何所出杳曰张安世传云持槖簮笔今世以侍从为持槖则误矣风俗通曰无恙俗说疾也凡人相见及书问曰无疾耶按上古之时草居雾宿恙噬虫也食人心凡相劳问者曰无恙乎非为疾也南史颜延之诗曰五荐不入朝一麾乃出守于以乐曲有想夫怜其名不雅客曰南朝相府曽有瑞莲故号相府莲后语讹矣本朝毛诗出车曰畏此简书者治竹然青作简以书耳今人直用纸名曰简以通庆弔之礼说苑曰越袭吴吴王将死曰吾不用子胥之言至于此死者有知吾何面以见子胥也遂蒙絮覆面以死今人死以方帛覆面者误也唐避代宗嫌名故民间唿山药为薯药又避英宗嫌名遂改曰山药自此全失其本称矣晋右军王羲之好鹅后世以鹅为右军惟桑与梓必恭敬止谓桑梓以人赖其用故养而成之莫肯凌践则有恭敬之道父子相与岂特如人之亲桑梓今乃言父母之邦者必称桑梓非也山东曰朝阳山西曰夕阳故诗曰度其夕阳又曰梧桐生矣于彼朝阳山西曰耳后人便用夕阳忽西流然古人亦误用乆矣髙山仰止景行行止景明也髙山则仰之明行则行之耳魏晋间所谓景庄景俭等从一人差误遂相承谬如郡守为一麾也俗唿人之妻父为岳丈以泰山有丈人峯丈人观似亦有理也而唿妻母称泰水此何义也晋乐广卫玠妻父也时称氷清玉润然则俗所谓岳丈当云乐丈耳渭阳秦康公念母之诗也我见舅氏若母存焉今世俗母在称舅氏亦曰渭阳非也郑风扬之水云终鲜兄弟註云鲜寡也言忽兄弟争国寡于兄弟之恩后世无兄弟者则称终鲜失诗人之意凡冬至启闭必书云物今世以冬至为书云节而夏至二分皆未尝用岂未知道欤荀子云兰槐之根为芷兰芷自两物又云蟹六跪而二蟹实八足不应言六跪荀卿楚人兰芷蟹皆楚地所有着书者既借物以为喻当能辨物之形性不知何以致误如此嵇叔夜与山巨源絶交书云野人有快炙背而美芹子者欲献之至尊后世遂有献芹之说予读列子杨朱篇但云宋国有田夫曰负日之暄人莫知之以献吾君其室告之曰昔人有美戎葵与芹子者对乡豪称之乡豪闻之蜇于心惨于腹衆哂之此献芹之说实无所出特嵇叔夜合快炙背美芹子者而言之耳记纂渊海巻七十五记纂渊海卷七十六钦定四库全书记纂渊海卷七十六宋潘自牧撰祭祀部郊祀经昊天有成命郊祀天地也禋祀祀昊天上帝冬日至于地上之圜丘奏之若乐六变则天神皆降可得而礼矣祭帝于郊所以定天位也故礼行于郊而百神受职焉因吉土以飨帝于郊飨帝于郊而风雨节寒暑时祀帝于郊敬之至也郊之祭也迎长日之至也大报天而主日也兆于南郊就阳位也扫地而祭于其质也噐用陶匏以象天地之性也于郊故谓之郊牲用骍尚赤也用犊贵诚也郊之用辛也周之始郊日以至祭之日王被衮以象天戴冕璪十有二旒则天数也乗素车贵其质也旗十有二旒龙章而设日月以象天也天垂象圣人则之郊所以明天道也郊之祭也大报本反始也成七年鼷䑕食郊牛角改卜牛鼷䑕又食其角乃免牛襄七年夏四月四卜郊不从乃免牲孟献子曰吾乃今而后知有卜筮夫郊祀后稷以祈农事也是故启蛰而郊郊而后耕今既耕而卜郊宜其不从也成十七年九月用郊用者何用者不宜用也九月非所用郊也然则郊曷用郊用正月上辛嵗以十二月下辛卜正月上辛如不从则以正月下辛卜二月上辛如不从则以二月下辛卜三月上辛如不从则不郊矣子昔者周公郊祀后稷以配天郊者合百神于上天而祭祀之也史秦文公梦黄蛇自天下属地遂问史史曰此上帝之证也君其祠之于是作鄜畤用三牲郊祭白帝焉汉文帝十四年黄龙见于成纪诏曰有异物之神见于成纪歳以有年朕几郊祀上帝诸神礼官议毋讳以朕劳有司皆曰古者天子夏亲郊祀上帝于郊于是帝始幸雍郊见五畤祠衣皆尚赤武帝元鼎五年十一月辛巳朔旦冬至天子亲郊诏曰廵祭后土以祈丰年望见泰一修天文䄠辛卯夜若景光十有二明朕甚念年歳未登饬躬斋戒丁酉拜况于郊太始二年诏有司议曰徃者朕郊见上帝西登陇首获白麟以馈宗庙后元元年诏曰朕郊见上帝见羣鹤留止不以罗网靡所获荐献于泰畤光景并见武帝定郊祀之礼祀太一于甘泉祭后土于汾隂作郊祀歌十九章上初至雍郊五畤后常三歳一郊后二年郊雍获一角兽有司曰陛下肃祗郊祀上帝报享天子始郊拜太一公卿言是夜有美光及昼黄气上属天宣帝五凤三年诏曰朕饬躬斋戒郊上帝祠后土神光并见或兴于谷烛耀斋宫十余刻成帝建始元年作长安南北郊罢甘泉汾隂祠二年罢雍五畤辛巳上始郊视长安南郊诏曰廼者徙泰畤后土于南郊朕亲饬躬郊祀上帝皇天报应神光并见其后甘泉泰畤汾隂后土如故天子复亲郊祀如前光武陇蜀平后乃増广郊祀髙帝配食位在中坛上唐显庆二年许敬宗与礼官等议曰六天出于纬书而南郊圜丘一也而𤣥以为二物郊及明堂本以祭天而𤣥皆以为祭太㣲五帝𤣥宗既已定开元礼天寳元年遂合祭天地于南郊𤣥宗即位未郊见张九龄言愿以迎日之至升紫坛陈采席定上位则圣典无遗矣传记祭天紫坛幄惟髙皇帝配天堂下西向绀幄绀席集及将祀天郊报地功祈福乎上𤣥思所以为䖍肃肃之仪尽穆穆之礼殚然后以献精诚奉禋祀曰允矣天子也配天道尊近阳义重美报崇本严恭展事受露流坛承风启地洁粢登爼醇牺入馈钦惟大帝载仰皇穹始命田烛爰启郊宫云门骇聴雷鼔鸣空神其介祀景祚斯融叠壁凝影皇坛路编珠流彩帝郊前受昭华之玉允洽人神泥封祀之金大报天地大君出震有事郊禋斋戒既肃馨香毕陈乐和礼备候暖风春恭惟降福实頼明神禋宗于地昭嘏于天惟馨荐矣既醉歆焉神之降福永永万年肃我成命于昭黄祇裘冕而祀陟降在斯五音克备八变聿施礼以琮玉荐厥茅借除太坛柴太清受天命报天成竦皇心荐乐声兆南郊之正位乃阳事之所司本朝古者大事皆避月晦南郊必用冬至之日周礼也皇祐四年当郊而日至在晦遂改为明堂艺祖四年郊日至亦在晦至期窦俨始上闻不得已乃用十六日甲子非日至而郊惟此一举讲之不素也国朝沿唐制置五使宰臣为大礼使太常卿为礼仪使御史中丞为仪仗使兵部尚书为卤簿使知开封府为桥道顿迎使南郊亲祀酌献用禧安之曲丹云之爵金龙之杓挹于樽罍是曰清酌祀五帝经祀五帝则掌百官之誓戒与其具修祀五帝奉牛牲羞其肆以青圭礼东方以赤璋礼南方以白琥礼西方以𤣥璜礼北方兆五帝于四郊若禋祀五帝位誓百官戒于百侯奉其明水火春其帝太皥夏其帝炎帝中央土其帝黄帝秋其帝少皥冬其帝颛顼史汉髙祖问故秦时上帝祠何帝也羣臣对曰有白青黄赤帝之祠髙祖曰吾闻天有五帝而四者何也莫知其说于是髙祖曰吾知之矣廼待我而后成也廼立黑帝祠名曰北畤文帝时新垣平上言长安东北有神气成五色若人冠冕焉宜立祠上帝以合符应于是作渭阳五帝庙明年帝以郊见渭阳五帝遂出长门若见五人于道北遂因其直立五帝坛祠以五牢王莽奏周官兆五帝于四郊山川各因其方今五帝兆俱在雍五畤不合于古昔在上古生为明王没则配五行故太昊配木神农配火黄帝配土少昊配金颛帝配水此五帝者配天之神同兆于四郊报之于明堂或以为五精之神佐天育物前代莫之或废唐永徽二年以髙祖配五天帝以太宗配五人帝集金县诏肆玉爼朝陈享荐黄道分派紫辰乃诚乃敬载享载禋元鸟司春苍龙登歳瑶席降神朱絃享帝诚备祝嘏礼殚珪币昭昭丹陆奕奕炎方礼陈牲币乐备箎簧琼羞溢爼玉齐浮觞律应西成气踵南吕珪币咸列笙竽备举苾苾兰羞芬芬桂醑阳月斯纪应钟在侯载洁牲牷爱登爼豆既髙既逺无声无臭本朝干徳二年太常礼院言旧例正月上辛祀昊天上帝以顺祖配坐以五方帝为从祀祀感生帝本朝干徳元年聂崇义请别祀赤帝为感生帝每正月别坛而祭从之二年太常礼院言旧例祀昊天上帝以五方帝为从祀且祀为感生尊而奉之也列于从祀降而卑之也欲望于上二日祀昊天上帝从祀之内不设赤帝一坐所贵显特尊于感生帝奉勅冝依皇上淳祐丙午朔龙翔宫以奉感生帝每四时孟飨毕车驾临幸行礼祠太一史亳人薄诱忌奏祠太一方曰天神贵者太一太一佐曰五帝于是天子立其祠长安东南郊其后人有上书言古者天子三年一用太牢其祠神三一天一地一泰一天子许之武帝置寿宫神君神君最贵者曰太一其佐曰太禁传记太一天之尊神祠在楚东以配东帝故曰东皇太一集吉日兮辰良穆将愉兮上皇抚长劔兮玉珥镠锵鸣兮琳瑯瑶席兮玉瑱盍将把兮琼芳蕙肴蒸兮兰借奠桂酒兮椒浆扬枹兮拊鼔䟽缓节兮安歌陈竽瑟兮浩倡灵偃蹇兮姣服芳菲菲兮满堂五音纷兮繁㑹君欣欣兮乐康本朝景祐二年章得象等言司天监生于渊奏祠九宫神位止用一局乞将九宫太一经依年飞移位次祭告谨按郄良过九宫有飞棊立成图每歳一移兼推九州所生灾害之法乞随贵神每年飞棊之方旋定祭位从之其法自天圣七年己巳入歴太一在乙宫歳进一位飞棊廵行周而复始祭日月经圭璧以祀日月郊之祭也大报天而主日配以月祭日于坛祭月于坎以别幽明以制上下祭日于东祭月于西以别外内以端其位王宫祭日也夜明祭月也史三代之礼春朝朝日秋暮夕月所以明有敬也汉武帝元鼎五年天子亲郊见朝日夕月朝日以五采夕月以少采祭日以牛祭月以羊彘宣帝成山祠日莱山祠月建武二年初置郊兆于雒阳日月在中营内南道日在东月在西魏文帝诏曰汉氏旦夕常于殿下东西拜日月烦䙝似家人之事非事天神之道也魏明帝太和二年二月祀朝日于东郊八月夕月于西郊始得古礼晋春分祀朝日于东秋分祀夕月于西日月于坛第一等大明于东陛之南夜明于西陛之北席皆以藁桔日以圭璧币以青月以圭璧币以白大明青犊夜明白犊传记先王朝日夕月以教民事君礼日于东门之外礼月于西门之外祀日月于北郊以为地祇也凡祭日月一嵗有四焉迎气之时祭日于东郊祭月于西郊一也二分祭日月二也郊之祭大报天而主日配以月三也日月祭天宗合祭日月四也集朝日闿阳播气甄曜垂明有赫圆宰深仁曲成日严苍璧烟开紫营聿尊䖍享式降鸿禧惟圣格天惟明享日帝郊肆类王宫戒吉珪奠春舒钟歌晓溢礼云克被斯文有秩夕月测妙为神通㣲曰圣坎祀贻则郊禋展敬璧荐登光金歌动映朏晨事举天宗礼辟夜典凉秋隂明堪夕有齐斯㫖有牲斯硕穆穆其辉穰穰是积晨仪式荐明祀惟光神物爰止灵晖载杨元端肃事紫幄兴祥祭风雨经以槱燎祀风师雨师兆风师于西郊兆雨师于北郊史圆坛外营祀风伯雨师之属以丙戌日祠风伯于戍地以己丑日祀雨师于丑地本朝风伯雨师为小祀祭社稷经汤既胜夏欲迁其社不可作夏社乃社于新邑设其社稷之壝而树之田主各以其地之所宜木以灵皷皷社祭教帗与舞帅而舞社稷之祭祀以血祭祭社稷建国之神位右社稷凡天地之大烖类社稷则为位社壝用大罍祭社稷则希冕献禽以祭社掌珥于社稷社稷之中未施敬于民而民敬之天子社稷皆太牢诸侯社稷皆少牢祀社于国所以列地利也礼行于社而百货可极焉社祭土而主隂气也君南乡于北墉下答隂之义也日用甲用日之始也天子大社必受霜露风雨以达天地之气也是以丧国之社屋之不受天阳也薄社北牖使隂明也社所以神地之道也唯为社事单出里唯为社田国人毕作唯社丘乗共粢盛所以报本反始也王自为立社曰王社诸侯自为立社曰侯社厉山氏之有天下也其子曰农能殖百谷夏之衰也周弃继之故祀以为稷共工氏之霸九州也其子曰后土能平九州故祀以为社社稷五祀是崇是奉稷田正也有烈山氏之子曰柱为稷因夏以上祀之周弃亦为稷自商以来祀之夏后氏以松殷人以柏周人以栗子牺牲既成粢盛既洁祭祀以时然而旱干水溢则变置社稷史汉髙祖立官社配以夏禹未立官稷至平帝时王莽等奏于官社后立官稷以夏禹配食官社后稷配食官稷世祖中兴不立官稷建武二年立太社稷于洛阳自汉至魏太社有稷而官社无稷故常二社一稷也传咸上表曰天子自为立社者为借田而报者也国以人为本人以谷为命故又为百姓立社而祈报焉帝社祝曰坤德厚载邦畿是保乃建帝社以神地道魏太武谓古弼曰吾闻筑社之役蹇蹷而筑之端冕而事之神与之福北齐立太社帝社太礼三坛于国右饰坛四面及陛而黄土全覆上焉其后遂改先农曰帝社又立帝稷传记起大事动大衆必先有事乎社而后出谓之宜社者土地之宜也稷者五糓之主也南社惟梓西社惟栗北社惟槐社皆有垣无屋树其中以木有木者土主生万物万物莫善于木故树木也天子社广五丈诸侯半之其色东方青南方赤西方白北方黑冐以黄土故将封东方诸侯取青土苴以白茅各取其面以为封社王者诸侯所以俱两社何俱有土之君也太社为天下报功王社为京师报功也王者所以有社稷者为天下求福报功也人非土不立非谷不食故封土立社示有主也社坛在东稷坛在西俱北面集于惟大社官名后土是曰句龙功着上古徳配帝皇实为灵主克助播殖农正曰柱尊以作稷丰年是与社实隂低稷惟谷先率育万类叶灵昊干霸德方将得号共工厥有才子实曰句龙庶物平施百姓熈雍陶恵救灾决河流江弃亦播殖作乂万邦克配二祀以报勲庸厚地间灵方坛崇祀建以风露植之松梓勾萌既申芟作伊始恭祈粢盛克膺休祉粒食兴教播厥有先尊神致洁报本惟䖍社祭土稷祭谷勾龙与弃乃其佐享祭山川经望于山川望秩于山川奠髙山大川九山刋旅懐柔百神及河乔岳教兵舞帅而舞山川之祭祀以血祭祭五岳以貍沈祭山林川泽兆山川丘陵坟衍各因其方璋邸射以祀山川祀山川则毳冕乃奏蕤宾歌函钟舞大夏以祀山川天子祭天下名山大川诸侯祭名山大川之在其地者五岳视三公四渎视诸侯季夏命四监养牺牲以供名山大川四方之神晋人将有事于河必先有事于恶沱齐人将有事于泰山必先有事于配林先王之祭川也皆先河而后海山林川谷丘陵能出云见怪物皆曰神有天下者祭百神晋侯使屠蒯如周请有事于雒与三涂山川之神则水旱疫疠之灾于是乎祭之三代命祀祭不越望三望者何望祭也祭泰山川海山川有能润于百里者天子秩而祭之天子有方望之事无所不通诸侯山川有不在其封内者则不祭季氏旅于泰山子曰曽谓泰山不如林放乎史秦令祠官所常奉天地名山大川于是自殽以东名山五大川二名山大川祷祀用牛犊各一牢其圭币各契也汉文帝修名山大川常祀而絶者有司以歳时致礼武帝建元诏曰河海润千里其令祠官修山川之同为歳事元封诏曰朕用事华山至于中岳获駮鹿宣帝诏曰盖闻天子修祀山川古今通礼也夫江海百川之大者也今阙焉无祠其令祠官以礼为歳事以四时祠江海雒水祈为天下丰年焉自是五岳四渎皆有常礼章帝诏曰今山川应典礼者尚未咸秩其议増修羣祀以祈丰年魏文帝黄初二年初礼五岳四渎咸秩羣祀瘗沈圭璧明帝太和四年遣使者以特牛祠中岳宋咸熈元年使使以璧币礼祠华山集海于天地间为物最鉅自三代圣王莫不祀事考于传记而南海神次最贵在北东西三神河伯之上雩祭经若国大旱则率巫舞雩旱暵则舞雩仲夏大雩帝用盛乐乃命百县雩祀百辟卿士有益于民者以祈糓实雩宗祭水旱也龙见而雩雩者何旱祭也然则何以不言旱言雩则旱见言旱则雩不见何以书记灾也史汉昭帝始元六年夏旱大雩不得举火梁大雩圜丘坛于南郊之左祈五天帝及五人帝于其上卜日又徧祈社稷山林川泽就故地处大雩国南除地为墠祈百辟卿士于雩墠之左舞童六十四人为八列各执羽翳每列歌云汉诗而毕天监九年有事雩坛武帝以为两既类而求之正阳其谬已甚东方既非盛阳而为生养之始则雩坛应在东方遂移于东郊又以雩祭燔柴之说乃停用柴从坎瘗典北齐以孟夏龙见而雩祭太㣲五精帝于夏郊之东焉坛于上祈糓借以藁桔若不雨则使三公祈于雩坛礼用玉币有燎不设金石之乐选伎歌云汉之诗于坛南贺师仕齐以龙见请雩时藁阿那肱为录尚书事大惊喜问龙何在作何颜色师曰此是龙星初见依礼当雩祭郊坛非谓真龙阿那肱忿然曰汉儿多事强知星宿祭事遂不行贞观礼孟夏雩于南郊祀五天帝显庆三年许敬宗与礼官议黜郑𤣥说而礼昊天上帝开元中王仲丘议月令大雩盛祭也宜兼用之以合大雩之义传记雩祭舞者吁嗟而请雨蜡祭经国祭蜡则龡豳颂击土鼓以息老物昔者仲尼与于蜡宾天子大蜡八伊耆氏始为蜡蜡也者索也歳十二月合聚万物而索飨之也蜡之祭也主先啬而祭司啬也祭百种以报啬也飨农及邮表畷禽兽仁之至义之尽也迎猫为其食田䑕也迎虎为其食田豕也祭坊与水庸事也曰土反其宅水归其壑昆虫毋作草木归其宅黄衣黄冠草服也八蜡以记四方四方年不顺成八蜡不通以谨民财也顺成之方其蜡乃通以移民也既蜡而收民息已故既蜡君子不兴功秋省而遂大蜡子贡观于蜡子曰赐也乐乎对曰一国之人皆若狂赐未知其乐也子曰百日之蜡一日之泽非尔所及也史后周常以十月祭神农伊耆后稷田畯鳞羽臝毛介水庸坊邮表畷兽猫之神明日乃蜡祭于南郊如东郊仪隋开皇四年诏后周夏后之时行姬氏之蜡考诸先代于义有违其十月行蜡者停可以十二月为腊蜡祭奏諴夏四方有祀八蜡酬功三时告劳一日为泽唐蜡祭百神大明夜明在坛上神农伊耆各在其坛上后稷在坛东五官田畯各在其方五星十二次二十八宿五方之岳镇海渎山林川泽丘陵坟衍原隰井泉各在其方之坛龙鳞朱鸟驺虞元武鳞羽臝毛介水庸坊邮表畷于蒐猫各在其方坛之后元冕者蜡祭百神之服也传记房𤣥龄等议曰按月令蜡法唯祭天宗迎代蜡五天帝五人帝皆非古典今并除之季冬寅日蜡祭百神于南郊大明用犊二笾豆各四神农及伊耆氏各用少牢一笾豆与大明同集日躔星纪大吕司辰歴象改次衆庶更新歳事告成八蜡报勤告成伊何年丰物阜报勤伊何农功是归凝寒迫清祀有酒宴嘉平宿心何所道借此慰中情本朝建隆四年和岘言蜡祭之礼始于伊耆氏王者因行腊蜡上享宗庙旁及五祀展其孝心尽物而示恭也至唐贞观之际前寅蜡百神邜日祭社宫辰日腊享宗庙开元定礼三祭皆以腊辰以应土徳伏惟圣朝火徳合以戌日为腊而以前七日辛夘便行蜡恐未为宜若以祀事稍併即以申日蜡百神酉日祭太社太稷戌日腊享太庙太常礼院请同用戍腊一日从之释奠经过大山川反行舍奠及郊馌兽舍奠于祖祢天子将出征受成于学出征执有罪反释奠于学以讯馘告凡学春官释奠于先师秋冬亦如之凡始立学者必释奠于先圣先师及行事必以币史魏齐王正始二年使太常释奠以太牢祠孔子于辟雍以颜回配后齐皇帝至学讲毕以一太牢释奠孔父配以颜回列轩垂乐八佾舞行三献皇太子每通一经亦释奠乗石山安车三师乗车在前三少从后而至学焉隋国子寺每嵗以四仲月上下释奠于先圣先师州郡学则以春秋仲月释奠唐仲春仲秋释奠于文宣武成王皆以上丁上戊许敬宗等奏礼学官释奠于先师郑𤣥谓诗书礼乐之官也四时之学将习其道故释奠各以其师而不及先圣惟春秋合乐则有司总祭先圣先师秦汉释奠无文魏则以太常行事昔宋以学官主祭传记齐武帝朝有司奏释奠先圣先师未尝令当行何礼用何乐时从喻希议用元嘉故事设轩垂之乐六佾之舞牲牢噐用悉依上公开元十一年诏春秋释奠用牲牢集乃修嘉荐于国之雍敬享先师以畴圣功讲业既终礼师释奠升觞析爼上下惟燕尊师重道释奠崇祀敬恭祀典告奠圣灵礼属观盥乐荐歌笙告奠明祀观道圣门郡邑礼社稷孔子独孔子用王者事以门人为配天子以下北面拜跪荐祭礼如亲弟子者句龙弃以功孔子以徳固自有次第哉本朝元丰七年诏自今春秋释奠以邹国公孟子配食文宣王位于兖国公之次荀况杨雄韩愈以世次先后从祀于左丘明等二十一贤之间并封伯爵释菜经春入学舍采合舞仲春上丁命乐正习舞释菜天子乃帅三公九卿诸侯大夫亲徃视之始立学者既兴噐用币然后释菜不舞不授噐皮弁祭菜示敬道也史魏道武天兴四年命乐师入学习舞释菜于先师贞观六年诏罢周公祠更以孔子为先圣颜氏为先师数临幸国子学观释菜传记孔颕达讲经献上释菜颂明堂经我将祀文王于明堂也夏后氏世室殷人重屋周人明堂周公朝诸侯于明堂之位明堂也者明诸侯之尊卑也太庙天子明堂祀乎明堂所以教诸侯之孝也子周公宗祀文王于明堂夫明堂者王者之堂也神农以时尝糓祀于明堂史汉武帝欲治明堂未晓其制度济南人公玉带上黄帝时明堂图天子从之是歳祀太一五帝于明堂修明堂如郊礼以十月甲子朔旦冬至日祀上帝于明堂元封二年作明堂于泰山下备法物之驾盛清道之仪坐明堂而朝羣后章帝元和二年宗祀五帝于汶上明堂宋武帝起明堂于国学之南丙巳之地魏修明堂封轨议曰三代明堂其制一也五室之议得天数矣郑𤣥曰五室者象五行也九阶者法九土四戸者达四时八牕者通八风诚不易之大范有国之常式若其上圜下方以则天地通水环宫以节观覩茅盖白盛为之质赤缀白缀为之戸牖皆典籍所载制度之明义也秦焚五典更变先圣故吕氏月令见九室之义大戴之礼着十二堂之文汉承秦法亦未能改东西二京俱为九室夫室以祭天堂以布政依行而祭故室不过五依时布政故堂不踰四月之与辰非所可法九与十二厥用安在宜则五室以为永制明堂者所以通神灵感天地出教化崇有徳黄帝曰合宫尧曰五府舜曰总章布政兴治其来尚矣则天毁干元殿以其地立明堂其制淫侈无复可观火焚之迄唐之世季秋大享皆寓圜丘陈子昂说武后兴明堂可谓荐圭璧于房闼以脂泽污漫之也子昂其聋瞽欤黄帝曰合宫有虞曰总章殷曰阳舘周曰明堂斯皆路寝之验知非别处传记孔子观乎明堂有善恶之状兴废之诫又有周公相成王抱之负斧扆南面以朝诸侯之图焉子曰此周之所以盛也明堂之制下之温湿不能及也上之寒暑不能入也木工不镂示明之节也周明堂茅茨蒿柱土阶三等以见节俭也或以为明堂者文王庙周徳洽和结蒿茂大以为宫柱名曰蒿宫明堂九室一室有四戸八牖凡三十六戸七十二牖以茅屋上圜下方九室者取象阳数也八牖者隂数也取象八风三十六户取六甲之爻六六三十六也上圜象天下方法地四闼者象四时也五室者象五行也集灵台明堂綂和天人于昭明堂明堂孔阳圣皇宗祀穆穆皇皇上帝宴飨五位时序谁其配之世祖光武明堂者天子太庙所以崇礼其祖以配上帝者也东曰青阳南曰明堂西曰总章北曰𤣥堂中曰太室故虽有五名而主以明堂也其正中焉皆曰太庙谨承天随时之令昭令德宗祀之礼明前功百辟之劳起尊老敬长之义显教幼诲穉之学朝诸侯选造士于其中故为大教之宫而四学具焉官司备焉譬如北辰居其所而衆星拱之万象翼之教之所由生故言明堂事大义之深也取其宗祀之清也则曰清庙取其正室之貌则曰太庙取其尊崇则曰太室取其堂则曰明堂取其四门之学则曰太学取其四面周水圆如璧则曰辟雍其实一也肃肃明堂惟徳之光仪天矩地崇姬润黄明堂者明乎天道者也所以明有功褒有徳崇大教明大政登假严禋钦宗修祀考经纬之长䇿应黄钟之旋宫穆穆四门恊纳四气明明八牕均调八风思承天以接神故峻极乎皇穹四圭邸苍玉六变舞云门香浮欝金酒烟绕凤凰樽大开明堂受朝贺诸侯劔佩鸣相磨遂开明堂坐以治之本朝皇祐二年帝曰明堂制度前代诸儒议论皆异将安适从文彦愽等对曰于孝经则云宗祀文王于明堂于礼记则有明堂位在周官考工则有世室重屋之制然文畧不备余皆汉后诸儒杂引纬书各为议论故驳而不同帝曰明堂者布政之宫朝诸侯之位然则天子之路寝乎乃今之大庆殿是矣况明堂初祀天帝于此今之亲祀不当因循尚于郊壝寓祭其以大庆殿为明堂分伍室于内朕于礼事务罄严恭余以中礼为贵论明堂之制者非一某窃意当有九室如井田之制东之中为青阳太庙东之南为青阳右个东之北为青阳左个中为太庙太室凡四方之太庙异方所其左个右个则青阳之右个乃明堂之左个明堂之右个乃总章之左个也但随其时之方位开门耳太庙太室则每季十八日天子居焉古人制事多用井田遗意此恐是也太室精禋方集神明之贶筚门増耀亦沾庆赐之优周同庙制盖严配之所先汉比郊仪故精禋而为重率循三嵗之旧章时举季秋之大享歴祼清庙升烟紫旻㳙吉抄秋乗上辛之正气肇烟重屋修邃古之濶仪祖宗配侑经生民尊祖也后稷生于姜嫄文武之功起于后稷故推配天焉思文后稷克配彼天子莫大于严父严父莫大于配天则周公其人也昔者周公郊祀后稷以配天宗祀文王于明堂以配上帝史汉元封五年祠髙祖于明堂以配上帝因朝诸侯明帝永平二年宗祀光武于明堂以配五帝明堂所以尊其祖配上帝敬恭明祀永光孝道者也唐永徽二年有司请以髙祖配五天帝太宗配五人帝长孙无忌等议自三代以来无父子同配于明堂者于是髙祖配于圜丘太宗配于明堂本朝治平元年王珪等议本朝祀仪季秋大飨明堂祀昊天上帝以真宗配今请以仁祖配循用周公严父之道钱公辅议谨按三代之祭郊以祭天明堂以祭五帝郊之祭以始封之祖有圣人之德者配焉明堂之祭以创业继体之君有圣人之徳者配焉圣宋崛起非有始封之祖也则创业之君遂为太祖矣太祖则周之后稷配祭于郊者也太宗则周之文王配祭于明堂者也真宗则周之武王宗乎庙而不祧者也虽有配天之功而无配天之祭未闻成王以严父之故废文王配天之祭而移于武王也仁宗则周之成王也虽有配天之业而亦无配天之祭未闻康王以严父之故废文王配天之祭而移于成王也孙忭等议按易豫之说曰先王以作乐崇徳荐之上帝以配祖考盖若祖考可并配天者也仁宗置天下于大安者四十二年今不得配上帝之享甚非陛下所以严父之孝司马光吕诲议前汉以髙祖配天后汉以光武配明堂古之帝王自非建邦启土及造有区夏者皆无配天之礼宜遵旧典以真宗配五帝于明堂李受等议以仁宗与真宗并配明堂诏从珪等议宗庙经不丧匕鬯出可以守宗庙社稷以为祭主也王假有庙王乃在中也先王以享于帝立庙作庙翼翼于穆清庙肃雝显相新庙奕奕掌建国之神位左宗庙宗庙之中未施敬于民而民敬之天子七庙三昭三穆与太祖之庙而七王立七庙曰考庙曰皇考庙曰显考庙曰祖考庙逺庙为祧有三祧享尝乃止礼行于祖庙而孝慈服焉宗祝辨乎宗庙之礼故后尸宗庙之礼所以序昭穆也凡祭宗庙之礼牛曰一元大武豕曰刚鬛豚曰腯肥羊曰柔毛鸡曰翰音水曰清涤酒曰清酌稷曰明粢稻曰嘉蔬玉曰嘉玉币曰量币太庙之内敬矣君亲牵牲大夫賛币而从君亲制祭夫人荐盎君亲割牲夫人荐酒修宗庙敬祀事教民追孝也丹桓宫之楹刻桓宫桷传曰皆非礼也大事于太庙跻僖公逆祀也子宗庙致敬不忘亲也为之宗庙以鬼享之宗庙尚亲宗庙用享懐精气也史叔孙通为奉常定宗庙仪法给宗庙粢盛十四年诏曰朕获执牺牲珪币以事宗庙景帝元年礼官奉议髙帝庙宜为帝者太祖之庙孝文庙宜为帝者太宗之庙天子宜世世享祖宗之庙元帝诏曰盖闻明王制礼立亲庙四亲庙之奉万世不毁所以明尊祖敬宗着亲亲也清庙祭祀追徃孝敬帝者之大事祖宗之所祗奉晋江左以后乃至宋齐皆立六庙陛下践祚宗庙之享未尝亲事窃惟圣情以乗舆一出所费无艺故忍孝思以便百姓而一代史官不书皇帝入庙将何以贻孙谋示来叶耶传记宗庙之木主曰祏王者事宗庙至敬则福草生于宗庙之中君乗木而王其政昇平则福草生庙中迁庙之主古礼藏之而已庙即迭毁主则长存自古无瘗主之义梅福云姬姓半天下祧主流出于戸明周之主四十二世并不毁也集束帛从王事结缨奉清祀肃肃禁围内翳然絶尘轨敬恭明祀孝道感通合乐维和展礼有容洁齐谢纷黩寂寥清庙静肃敬示牲盛端服待严省本朝太祖见太庙所陈笾豆簠簋曰我之祖宁曽识此命撤去令进常膳享毕顾近臣曰却令设向来礼噐俾儒士軰行事至今太庙先进牙盘后行礼姑以权宜而论之则莫若以僖祖拟周之后稷而祭于太庙之初室顺祖为昭翼祖为穆宜祖为昭而蔵其祧主于西夹室太祖为穆拟周之文王为祖而祭于太庙之第二室太宗为昭拟周之武王而祭于太庙之第三室其太祖太宗又皆百世不迁而谓之世室真宗为穆其祧主亦且权藏于西夹室仁宗为昭为宗而祭于第四室亦为世室如太宗之制英宗为穆藏主如真宗之制神宗为昭祭第五室哲宗为穆祭第六室徽宗为昭祭第七室钦宗为穆祭第八室髙宗为昭祭第九室孝宗为穆祭第十室异时髙宗亦当为宗为世室如太宗仁宗之制三嵗合享则僖祖东向如故而自顺祖以下至于孝宗皆合食焉则心为安而于礼为顺矣原庙史汉恵帝作复道叔孙通曰髙帝寝衣冠月出游髙庙奈何乗宗庙道上行哉恵帝曰急壊之通曰人主无过举愿陛下为原庙渭北衣冠月出游之益广宗庙大孝之本乃诏有司立原庙恵帝思髙祖之悲乐沛以沛宫为髙祖原庙汉祖宗尝行幸处皆令郡国立庙元帝罢郡国庙后帝寝疾梦神灵来谴罢诸庙祠土遂复焉议者以为清庙之诗言交神之礼无不清静今衣冠出游有车骑之衆风雨之气非所谓清静也本朝南京鸿庆宫奉太祖太宗真宗神御天圣八年置西京㑹景宫大中祥符五年十月圣祖降十二月作景灵宫奉圣祖元丰五年初诏景灵宫作十一殿至是殿成告迁神御禘祫经礼不王不禘王者禘其祖之所自出以其祖配之夫大尝禘升歌清庙下而管象朱千玉戚以舞大武八佾以舞大夏此天子之乐也祫祭于祖则祝迎四庙之主祫犹合也禘犹谛也审谛无所遗矣大祫者何合祭也其合祭谓何毁庙之主陈于大祖未毁庙之主皆升合食于太祖五年而再盛祭禘自既灌而徃者吾不欲观之矣或问禘之说子曰不知也知其说者之于天下也其如示诸斯乎指其掌史光武朝张纯奏曰三年一祫五年一禘禘之为言谛也谛定昭穆尊卑之义也祫者五糓成熟物备礼成故合聚饮食也帝从之禘于首夏物皆未成故为小祫于秋冬万物皆成故为大有司议以为一禘二祫五年再盛宜通数而禘后置祫嵗数逺近二说不同郑𤣥用髙堂隆先三而后二徐邈先二后三而邈以谓二禘相去为月六十中分三十置一祫焉由是一禘一祫在五年之间合于再盛之义传记祭宗庙所以禘祫何尊人君贵功徳广孝道位尊徳盛所及弥逺三年一祫五年一禘以衣服想见其颜色三日斋思亲志意想见所好意喜然后入庙本朝宗庙之制今日虽未及议尚期兴复之后还反旧都则述神宗之制而一新之以正千载之谬成一王之法使昭穆有序而祫享之礼行于室中则又善之大者也四时祭经禴祠烝尝于公先王以祠春享先王以禴夏享先王以尝秋享先王以烝冬享先王春祀夏禴祼用鸡彝鸟彞其朝践用两献尊其再献用两象尊秋尝冬烝祼用斝彝黄彞其朝献用两着尊其馈献用两一尊天子诸侯宗庙之祭春曰礿夏曰禘秋曰尝冬曰烝诸侯礿则不禘禘则不尝尝则不烝烝则不礿礿禘阳义也尝烝隂义也禘者阳之盛也尝者隂之盛也仲春献羔开氷孟夏以彘尝麦仲夏以鸡尝黍孟秋天子尝新仲秋以犬尝麻皆先荐寝庙史庙以藏主以四时祭传记年祭于寝月祭于庙时祭于便殿寝日四上食庙歳二十五祠便殿嵗四祠本朝元丰诏以四孟月朝献景灵宫绍圣诏景灵宫朝献分两日功臣配享经兹大享于先王尔祖其从与享之凡有功者铭书于王之太常祭以大烝史魏青龙元年诏祀故大将军夏侯惇大司马曹仁车骑将军程昱于太祖庙庭注云书载诏曰昔先王之礼于功臣存则显其爵禄殁则祭于大烝故汉氏功臣祠于庙庭大魏元功之臣功勲优着终始昭明者其皆依礼祀之传记贞观十二年有司言禘祫之日功臣并得配享本朝赵忠献王曹武恵王配享太祖庙庭李文靖公王文正公曹武穆公配享真宗庙庭吕文靖公配享仁宗庙庭韩忠献王曽宣靖公配享英宗庙庭富文忠公配享神宗庙庭司马文正公配享哲宗庙庭陈文正公配享髙宗庙庭记纂渊海卷七十六记纂渊海卷七十七钦定四库全书记纂渊海卷七十七宋潘自牧撰礼仪部礼经嘉㑹足以合礼谦以制礼修五礼有能典朕三礼天秩有礼自我五礼有庸哉宗伯掌邦礼六典三曰礼典以和邦国以统百官以谐万民六职三曰礼职以和邦国以谐万民以事鬼神以五礼防万民之伪而教之中以吉礼事邦国之鬼神以凶礼哀邦国之忧以賔礼亲邦国以军礼同邦国以嘉礼亲万民夫礼者所以定亲疏决嫌疑别同异明是非也人有礼则安无礼则危失之者死得之者生夫礼必本于天殽于地列于鬼神达于丧祭射御冠婚朝聘夫礼之初始诸饮食其燔黍捭豚污尊而抔饮蒉桴而土鼓犹若可以致其敬于鬼神礼者君之大柄也夫礼必本于太一分而为天地转而为隂阳变而为四时列而为鬼神夫礼必本于天动而之地列而之事变而从时协于分艺所以讲信修睦而固人肌肤之㑹筋骸之束也故礼之于人也犹酒之有糵也礼释囘増美质措则正施则行其在人也如竹箭之有筠也如松栢之有心也故贯四时而不改柯易叶忠信礼之本也义理礼之文也无本不立无文不行经礼三百曲礼三千其致一也礼也者合于天时设于地财顺于鬼神合于人心理万物者也忠信之人可以学礼司徒修六礼以节民性六礼冠昏丧祭乡饮士相见礼者天地之别也大礼与天地同节三王异世不相袭礼簠簋俎豆制度文章礼之器也升降上下周旋裼袭礼之文也故以奉宗庙则敬以入朝廷则贵贱有位以处室家则父子亲兄弟和以处乡里则长幼有序礼之正国也犹衡之于轻重也绳墨之于曲直也规矩之于方圆也夫礼禁乱之所由生犹坊止水之所自来也言游曰敢问礼也者领恶而全好者与子曰然以之居处有礼故长幼辨也以之闺门之内有礼故三族和也以之朝廷有礼故官爵序也以之田猎有礼故戎事闲也以之军旅有礼故武功成也礼也者因人之情而为之节文以为民坊者也礼仪三百威仪三千待其人而后行礼国之榦也敬礼之舆也礼身之榦也敬身之基也礼政之舆也夫礼天之经也地之义也民之行也礼上下之纪天地之经纬也民之所以生也殷因于夏礼所损益可知也夏礼吾能言之把不足徴也殷礼吾能言之宋不足徴也子礼门也礼者因人之情縁义之理而为之节文夫礼者忠信之薄而乱之首以礼为翼所以行于世也国之命在礼礼者治辨之极也强国之本也礼者法之大分类之纪纲也礼者人道之极礼者以财物为用以贵贱为文以多少为异以隆杀为要实无华则野华无实则史华实副则礼礼其皇极之门乎圣人所以向明而节天下也其得中道乎故能辨上下定民志史五帝不相复礼王恢曰五帝不相袭礼非故相反也各因时宜也五帝不同礼余至太行礼官观三代损益乃知縁人情而制礼依人性而作仪其所由来尚矣三代不同礼而王汉髙祖命叔孙通制礼仪孝文即位有司议欲定仪礼孝文好道家之学以为繁礼饰貌无补于治故罢去之武帝元朔五年诏曰盖闻𨗳民以礼其令礼官劝学讲议洽闻举遗兴礼建武初旧章多阙每有疑议辄以访纯自郊庙昏冠丧纪礼仪多所制定曹褒从巡狩岱宗定封禅礼还受诏议立七郊三雍大射养老礼仪中元元年初建三雍明帝即位亲行其礼坐明堂而朝羣后登灵台以望云物袒割辟雍之上尊养三老五更飨射礼毕帝正坐自讲唐太宗宴羣臣积翠池酣乐赋诗魏徴赋西汉其卒章曰终籍叔孙礼方知皇帝尊帝曰徴言未尝不约我以礼天子乃览云台之议草泥金之礼传记朝觐之礼丧祭之礼乡饮酒之礼婚姻之礼三皇五帝之所化民者如此黄帝与蚩尤战于涿鹿可为军礼九物倡教可为賔礼本朝咸平元年何亮上书乞定礼乐刑法之书文学兵农之典衣冠器皿郊祀宿卫之制熙宁九年诏黄履李清臣王存详定郊庙奉祀礼文何询直孙谔充检讨官检讨歴代沿革以攷得失礼书经以礼俗之逆顺为一书韩宣子适鲁见易象与鲁春秋曰周礼尽在鲁矣吾乃今知周公之徳与周之所以王也杜氏曰韩子所见盖周之旧典礼经也子居家不暂舍周礼曰如有用我则执此以往史曹褒受命次序礼事撰次天子至于庶人冠昏吉凶终始制度以为百五十卷唐太宗时房𤣥龄等因隋礼増为吉礼六十一篇賔礼四篇军礼二十篇嘉礼四十二篇凶礼十一篇是为贞观礼髙宗又诏长孙无忌等増之为一百三十卷是为显庆礼终髙宗世贞观显庆二礼兼行而有司临事逺引古义与二礼㕘考増损之无复定制开元十四年王嵒请删去礼记旧文而益以今事诏付集贤院议张説以为礼记不刋之书去圣久逺不可改易而唐贞观显庆礼仪注前后不同宜加折衷以为唐礼乃诏徐坚等撰定一百五十卷是为大唐开元礼由是五礼之文始备贞元中太常礼院修撰王泾考次歴代郊庙沿革之制及其工歌祝号而图其坛屋陟降之序为郊祀十卷元和十一年韦公肃録开元以后礼文损益为礼阁新仪三十卷十三年王彦威为曲台新礼三十卷又採元和以来王公士民昏祭丧𦵏之礼为续曲台礼三十卷传记后苍东海人説礼万言号曰后氏曲台记集汉家礼仪叔孙通所草制皆随律令在礼官藏于九阙本朝开寳四年命刘温叟等以开元礼重加损益及书成上之凡二百卷号曰开寳通礼先是周世宗命聂崇义详定郊庙器玉崇义因取三礼旧图攷正同异作新图二十卷太祖乃命窦仪裁处至当乃颁行庆歴四年呉育上新修太常礼四十卷及庆歴祀仪六十三卷治平二年欧阳修奏已编纂礼书成百卷诏以太常因革礼为名大观中诏礼当追述三代之意开元礼不足法今亲制冠礼沿革付议礼局余五礼视此编次至是书成周官一书固为礼之纲领至其仪法度数则仪礼乃其本经而礼记郊特牲冠义等篇乃其义説耳故臣顷在山林尝与一二学者考订其説欲以仪礼为经而取礼记及诸经史诗书所载有及于礼者皆以附于本经之下朝仪经春见曰朝夏见曰宗秋见曰觐冬见曰遇时见曰㑹殷见曰同时聘曰问殷頫曰视正朝仪之位辨其贵贱之等王南乡三公北面东上孤东面北上卿大夫西面北上王族故士虎士在路门之右南面东上太仆太右太仆从者在路门之左南面西上司士摈孤卿特揖大夫以其等旅揖士旁三揖王还揖门左揖门右左九棘孤卿大夫位焉羣士在其后右九棘公侯伯子男位焉羣吏在其后面三槐三公位焉州长衆庶在其后诏王仪南乡见诸侯天揖同姓时揖异姓土揖庶姓班朝治军涖官行法非礼威仪不行天子当依而立诸侯北面而见曰觐天子当宁而立诸公东面诸侯西面曰朝天子负斧扆南乡而立三公中阶之前北面东上诸侯之位阼阶之东西面北上诸伯之国西阶之西东面北上诸子之国门东北面东上诸男之国门西北面西上九夷之国东门之外西面北上八蛮之国南门之外北面东上六戎之国西门之外东面南上五狄之国北门之外南面东上九采之国应门之外北面东上朝廷之仪济济翔翔子朝有定度衡仪以尊主位史髙祖悉去秦仪为简易羣臣饮争功醉或妄唿拔劔击柱上患之叔孙通曰臣愿召鲁诸生与臣弟子共起朝仪于是为绵蕞野外习之㑹长乐宫成竟朝置酒无敢諠譁失礼者帝曰吾乃今日知为皇帝之贵也申屠嘉为丞相时邓通方爱幸居上旁有怠慢之礼嘉曰陛下幸爱羣臣则富贵之至于朝廷之礼不可不肃罢朝召通责曰通小臣戯殿上大不敬当斩江左则有荀崧刁协损益朝仪唐故事天子以竒日听政对羣臣李逊奏陛下求治而下有所陈当不时上岂宜限以日故事朔望日皇帝御宣政殿谓之大朝𤣥宗始以朔望陵寝荐食其后遂以为常传记中庭左右谓之位门屏之间谓之宁注云位者羣臣之列位也宁者人君视朝所宁立处临三军者或惧于朝廷之仪唐制两省供奉东西对立者谓之蛾眉班唐末朝士中有人物者时号玉笋班集展名京之初仪即新馆而莅职内谒者承㫖唤仗入东西阁门峨冠曳组者皆趋而进阊阖开黄道衣冠拜紫宸颇怪朝㕘嬾还家初散紫宸朝昼刻传唿浅春旗簇仗齐本朝皇帝每视长春殿受朝先宰臣列殿奏事次枢密使次三司次开封府次审刑院次羣臣以次升殿既退进食讫易服御崇政殿或承明殿军头引见司奏事于殿皆下次三班院次审刑院次流内铨次刑部次诸司既退后有内臣迎职诸路走马承受奏事谓之后殿再坐若假日则早御崇政殿閲前殿公事既毕移坐临轩閲后公事焉太平兴国五年诏宜令有司每内殿起居日即须踧踖入门雍容就列稍涉不谨便同失仪大中祥符八年诏百官自拱辰门入诣崇政殿起居俱不舞蹈其鸣鞭立殿文武班一如长春殿之仪本朝视朝之制文徳殿曰外朝凡不釐务朝臣日赴是谓之常朝垂拱殿曰内殿宰臣以下并武班日赴是谓常起居每五日文武朝臣并赴内朝谓之百官大起居是为三等盖天子坐朝莫先于正衙于礼羣臣无一日不朝者故正衙虽不坐常㕘官犹立班俟放朝乃退胡翼之当召对例须就阁门习仪翼之曰吾平生所学即事君之礼也何以习为及进对之日容止可观入阁史自唐末天子未尝视朝而入合之制亦废唐明宗初即位乃诏羣臣五日一随宰相入见内殿谓之起居御史中丞李琪以为非唐故事请罢五日起居而复朔望入合明宗曰五日起居吾思所以数见羣臣也不可罢而朔望入合可复然唐故事天子日御殿见羣臣曰常㕘朔望荐食诸陵寝有思慕之心不能临前殿前御便殿见羣臣曰入合宣政前殿也谓之衙衙有仗紫宸便殿也谓之合其不御前殿而御紫宸也乃自正衙唤仗由合门而入百官因随以入见故谓之入合自干符以后因乱礼阙故正衙常日废仗而朔望入合有仗其后习见遂以入合为重至出御前殿犹谓之入合有司不能讲正其事凡羣臣五日一入见中兴殿便殿也此入合之遗制而谓之起居朔望一出御文明殿前殿也反谓之入合琪皆不能正也传记唐制自前殿唤仗入便殿为入合唐末五代出御前殿为入合唐室常㕘官每日朝退赐食谓之廊餐自干符乱离惟月旦入合赐食本朝沿唐制以月朔御紫宸殿行入合之仪建隆中张涓奏曰按今之干元殿即唐含元殿也在周为外朝在唐为大朝冬正设仗卫朝万国在此殿也今之文徳殿即唐宣政也在周为中朝在汉为前殿在唐为正衙凡朔望起居册拜后妃太子诸王三公对四夷君长试制举人在此殿也今之崇徳殿即唐紫宸殿也在周为内朝在汉为宣室在唐为上合即只日常朝之殿也东晋太极殿有东西合唐制紫宸上合法即此例也所谓入合者盖只日御紫宸上合之时先于宣政前殿立黄麾金吾仗俟契勘毕唤仗自东西合门而入故谓之入合康定二年宋庠奏近奉徳音询及入合故事谨按唐有大明宫宫之正南门曰丹鳯内第一殿曰含元第二殿曰宣政第三殿曰紫宸谓之上合亦曰内衙按唐制凡天子坐朝必须立仗于正衙或乘舆止御紫宸即唤正衙仗自宣政两门入是谓东西上合门也今之宣徳门唐丹凤门大庆殿唐含元殿也文徳殿唐宣政殿也崇徳殿唐紫宸殿也今或欲求本意即须先立仗于文徳之庭如天子止御紫宸即唤仗自东西合门入如此则差与旧仪相合元㑹史汉制正月旦天子幸徳阳殿临轩公卿郎将大夫百官各陪朝贺汉仪有正㑹礼正旦夜漏未尽七刻钟鸣受贺公侯以下执贽来庭汉以髙祖十月定秦为嵗首至武帝改周夏正于十月朔犹常飨㑹髙祖七年长乐宫成诸侯王以下以次奉贺礼毕置法酒以尊卑次起上夀觞九行谒者言罢酒御史执法举不如仪者魏武帝正㑹文昌殿用汉仪又设百华灯先正月一日有司各宿设夜漏未尽十刻羣臣集到庭燎起火上贺正旦设白兽樽有献直言者则发此樽饮酒唐正旦冬至受羣臣朝贺而㑹前一日尚舍设御幄于太极殿集春王三朝㑹同汉京是日也天子受四海之图籍膺万国之贡珍内抚诸夏外接百蛮龙辂充庭云旗拂霓夏正三朝廷燎晢晢撞洪钟伐灵鼓当三朝献夀之辰应五纪启元之始本朝天子之服有通天冠绛纱袍正冬大㑹正月朔受朝则服之颁歴灵台示四方之更始称觞紫殿祝万夀以无疆汉仪髙㑹方登四海之图周歴俯颁乃宪百官之象宴飨经湛露天子燕诸侯也以享燕之礼亲四方之賔客大飨尚腵脩而已矣食飨之礼所以仁賔客也燕毛所以序齿也燕礼者所以明君臣之义也诸侯燕礼之义君席阼阶之上居主位也君独升立席上西面特立莫敢适之义也俎豆牲醴荐羞皆有等差所以明贵贱也世之治也诸侯间于天子之事则相朝也于是乎有享宴之礼享以训㳟俭宴以示慈惠共俭以行礼而慈惠以布政虢公晋侯朝王王享醴命之宥王以上卿之礼享管仲管仲辞楚子入享于郑九献庭实旅百加笾豆六品王使周公閲来聘享有昌歜白黒形盐辞曰国君文足昭也武可畏也则有备物之享以象其徳荐五味羞嘉谷盐虎形以献其功王享有体荐宴有折俎公当享卿当宴王室之礼也宋人享赵文子司马置俎礼也定公㑹齐侯于夹谷齐侯将享公孔丘曰牺象不出门嘉乐不野合乃不果享三夏天子所以享元侯也史汉髙祖过沛置酒沛宫蔡谟曰燕享有乐所以敬賔也齐髙帝幸华林宴集使各效伎艺禇彦囬弹琵琶王僧䖍栁世隆弹琴沈文季歌子夜来张敬儿舞王俭曰臣无所解惟知诵书因诵相如封禅书上笑曰此盛徳之事朕何以堪之髙允曰大享者所以定礼仪训万国故圣王重之开元二十年燕百竂于上阳东州醉者赐以牀褥肩舆而归相属于路宣宗宴罢见百官与卫士拜舞遗下果实食物上怪之咸曰归献父母及遗小儿自后遇宴敕太官给食两分八珍百品以宴賔客示慈惠也传记酒旗星酒官之旗也主飨燕饮食梁王魏婴觞诸侯于范台酒酣请鲁君举觞鲁君曰昔者仪狄作酒禹饮而甘之遂疏仪狄曰后世必有以酒亡其国者齐桓公夜半不嗛易牙煎熬燔炙而进之桓公食之而饱至旦不觉曰后世必有以味亡其国者晋文公得南之威三月不听朝遂推而逺之曰后世必有以色亡其国者楚王登强台其乐忘死曰后世必有以髙台陂池亡其国者今主君之尊仪狄之酒也主君之味易牙之调也左白台而右闾须南威之美也前夹林而后兰台强台之乐也今主君兼此四者可不戒与梁王称善集中坐溢朱组步栏簉琼弁万方朝玉帛千品㑹𥚑簪馔玉颁王篚摐金下帝钧尧樽承帝泽禹膳自天来膳降尧厨毕榴开舜酒红藂觞祝尧夀合鼎献汤厨本朝凡大宴有司预于殿庭设山楼排场为羣仙队仗六蕃进贡九龙五凤之状司天鸡唱楼于其侧殿上陈舒绣帷帟垂香毬设银香兽于楹内借以文茵宰臣使相㕘政枢密至给諌舍人待制中室遥郡团练使以上坐于殿下卿监至郎中以上坐于朶殿京官任馆合职事诸蕃进奉使坐于两廊使相以上坐绣墩参政以上用二蒲墩加罽毯自朶殿以下皆排縁毡条席建隆四年宴宰臣王祐等于紫云楼下封禅经嵗二月东巡狩至于岱宗柴望秩于山川时迈巡狩告祭柴望也懐柔百神及河乔岳巡狩而祀四岳河海也于皇时周陟其髙山嶞山乔岳允犹翕河因名山升中于天升中于天而凤凰䧏龟龙假子古者封泰山禅梁父者七十二家而夷吾所记者十有二焉昔无懐氏虙羲神农炎帝并封泰山禅云云黄帝封泰山禅亭亭颛帝帝喾尧舜并封泰山禅云云禹封泰山禅㑹稽汤封泰山禅云云周成王封泰山禅社首皆受命然后得封禅齐桓公欲禅封管仲曰古之禅封鄗上之黍北里之禾所以为盛江淮之间一茅三嵴所以为借也东海致比目之鱼西海致比翼之鸟然后物不召而自至者十有五焉桓公乃止封禅之费非古也徒以夸天下其秦汉之侈心乎史古者封禅为蒲车恶伤山之草木封禅七十二君惟黄帝得上泰山封秦始皇上泰山立石封祠祀禅梁父刻所立石司马相如家居茂陵天子曰相如病甚可悉徃取其书使所忠徃而相如已死问其妻对曰未死时为一卷书曰有使来求书奏之其遗礼书言封禅事所忠奏焉天子异之自得汾隂寳鼎上与公卿诸生议封禅尚书周官王制之望祀射牛事注云射牛示亲杀也齐人丁公年九十余曰封者合不死之名也秦皇帝不得上封陛下必欲上稍上即无风雨遂上封矣元封元年上还登封泰山注云王者功成治定告成功于天刻石纪号有金策石函金泥玉检之封焉天子既闻公孙卿及方士之言黄帝以上封禅皆致怪物与神通遂东幸缑氏祠登中岳太室闻若有言万嵗云天子至梁父封泰山下东方如郊祀太一之礼封广丈二髙尺其下则有玉牒书书秘礼毕天子独与侍中上泰山亦有封其事皆禁禅泰山下址东北肃然山其夜若昼有白云起封中后有星孛于三能有司言陛下建汉家封禅天其报徳星云夏旱公孙卿曰黄帝时封则天旱干封三年上乃下诏曰天旱意干封乎建武三十年羣臣上言宜封禅诏曰即位三十年百姓怨气满腹吾谁欺欺天乎曽谓泰山不如林放何事污七十二代之编録三十二年正月上斋夜读河图㑹昌符曰赤龙之九㑹命岱宗乃诏松等复案索河雒䜟文言九世封禅事者松等列奏乃许焉是月辛卯柴登封泰山甲午禅于梁隂以承灵瑞以为兆民项威曰封泰山告太平升中和之气于天勒功岱岳登封告成阙皇代之上仪塞灵祇之欵望检玉岱宗今其时也梁天监八年时有请封㑹嵇禅国山者许懋建议以为舜柴岱宗是为巡狩而郑引孝经钩命决云封于泰山考绩柴燎禅于梁甫刻石纪号此纬书之曲説非正经之通义也若圣主不须封禅若凡主不应封禅封禅之礼由主好名于上而臣阿㫖于下也隋文帝时朝野皆请封禅诏曰以薄徳而封名山用虚言而干上帝非朕攸闻封禅者髙厚之谓也天以髙为尊地以厚为徳増泰山之髙以报天也厚梁父之基以报地也唐髙宗干封元年诏曰古今之制文质不同今封禅以玉牒金绳而瓦樽匏爵秸席宜改从文于是昊天上帝褥以苍地祇褥以黄配褥皆以紫而尊爵亦更焉天子祀昊天上帝于山下之封祀坛以髙祖太宗配如圆丘之礼亲封书册置石䃭聚五色土封之明日封书册于登封坛又眀日祀皇地祇于社首山之降禅坛如方丘之礼以太穆皇后文徳皇后配乃诏立登封降禅朝觐之碑名封祀坛曰舞鹤台登封坛曰万嵗台降禅坛曰景云台以纪瑞焉天子乃览灵台之义草脩泥金之礼封日观禅云亭𤣥宗封禅毕张説诡言圣心诚恳宿斋山下昨夜则祥风助乐今朝则卿云引燎谢偃撰玉牒贞纪以劝封禅传记黄帝五十三载有草生于庭佞人入则指之名曰屈轶凤凰巢于阿阁麒麟游于苑囿始兴封禅之礼王者易姓而起必并封泰山何报告之义也始受命之时改制应天天下太平功成封禅告太平也封泰山者説山上有金匮玉策能知人夀长短集爰登方岳封禅勒成方将増泰山之封加梁父之事鸣和銮扬雅颂脩礼地祇谒欵天神勒功中岳以彰至尊封神丘兮建隆碣设坛场于山下受羣方之助祭射封燎于山上冀一献之通神礼官不戒而备军政不整而辑天姥练日雨师洒道六甲案队八阵警跸千旗云引万㦸林行原野为之震动草木为之风生歴郡县垂徭俗问百年举百祀兴坠典葺阙政攸徂之人室家相庆登岱勒封禅云记崇纪泰山之封镂白玉之牒铺张对天之宏休扬厉无前之伟绩编之乎诗书之册而无愧措之乎天地之间而无亏宜定乐章以告神明东巡泰山奏功皇天具着显庸明示得意佳气浮丹谷荣光泛緑坁本朝祥符中先是王钦若以封禅当得天瑞之说说上请以人力为天瑞且曰河图洛书果有此乎圣人以神道设教耳上意未决一日问杜镐镐老儒不测上㫖漫应曰此圣人以神道设教耳自是屡称天书降而封禅矣耕籍经春籍田而祈社稷也甸师掌率其属而耕耨王籍择元辰天子亲载耒耜帅三公九卿诸侯大夫躬耕帝籍天子三推三公五推卿诸侯九推耕籍然后诸侯知所以敬昔者天子为籍千亩冕而朱纮躬秉耒诸侯为籍百亩冕而青纮躬秉耒以事天地山川社稷先古以为醴酪齐盛天子亲耕于南郊诸侯耕于东郊以共粢盛天子亲耕粢盛秬鬯以事上帝史汉文帝诏夫农天下之本也其开籍田朕亲率耕以给宗庙粢盛景帝诏朕亲耕以为天下先明帝诏朕亲耕籍田以祈农事章帝籍田仪正月始耕常以乙日祀先农及耕于乙地耕车有三一曰芝车乘耒耜之服上亲耕所乘晋武帝耕于籍田诏曰方今阳春养物东作始兴朕亲率王公卿士耕籍千亩又诏近臣耕籍有慕古之名无供祀训农之实今脩千亩之制当与羣公卿士躬稼穑之艰难帅先天下金根车天子亲耕所乘贞观三年太宗将亲耕曰书称平秩东作而青辂黛耜顺春气也五方位少阳田宜于东郊乃耕于东郊干元二年上耕籍田有司进耒耜加以雕饰上曰耒耜农夫所执岂宜如此之丽命去之既而耕之九推乃止明皇欲重劝耕籍遂推耕五十余步尽数乃止籍田之谷纳之神仓以拟耕耨传记宣王即位不脩籍于千亩虢文公諌不听战于千亩王师败绩于姜氏之戎集农祥晨正土膏脉起乘鸾辂而驾苍龙介驭间以剡耒耜躬三推于天田脩帝籍于千亩供禘郊之粢盛必致思乎勤已兆人动于疆埸咸懋力以耘耔躬稼以共粢盛所以致孝也劝耕以足百姓所以固本也绀辕缀于黛耜亲率羣后耕于千亩之籍司农撰播植之器挈壶掌升降之节宫正设门闾之跸青坛蔚其岳立翠幕黕以云布降灵坛抚御耦祥正而青旗肃事土膏而朱纮戒兴将使杏花菖叶耕获不愆清泠风述遵无废本朝景徳四年孙奭上言按月令云天子以元日祈谷于上帝乃择元辰躬耕帝籍先儒皆云元日上辛郊天也元辰谓然后择吉亥享先农而耕籍也伏望改用来年正月上辛后亥日享先农从之明道二年帝乘玉辂适耕所张士逊奏礼毕帝曰朕志千亩卿等固请遂耕十二有跬诏宰臣吕夷简㕘政宴殊编籍田记田猎经王用三驱失前禽田获三狐得黄矢田获三品有功也文王不敢盘于逰田蒐田以时因田猎而选车徒焉徒御不惊大庖不盈发彼小豝殪此大兕大田役以旗致万民而治其徒庶之政令凡四时之田前期出田法于州里若大田猎则莱山田之野及弊田植虞旗于中致禽而珥焉若大田猎则莱泽野及弊田植虞旌以属禽大田之礼简衆也凡四时之大甸猎祭表貉则为位木路建大麾以田中春教振旅遂以蒐田火弊献禽以祭社中夏教茇舍遂以苗田车弊献禽以享礿中秋教治兵遂以狝田罗弊致禽以祀祊中冬教大閲遂以狩田大兽公之小禽私之获者取左耳徒弊致禽馌兽于郊入献禽以享烝天子诸侯无事则嵗三田一为干豆二为賔客三为充君之庖无事而不田曰不敬田不以礼曰暴天物春蒐夏苗秋狝冬狩皆于农隙以讲事也蒐狩以习用戎事礼之大者也春曰田夏曰苗秋曰蒐冬曰狩子先王之法也豺未祭兽罝罘不通于野鹰隼未击罗网不张于臯史春振旅以蒐夏茇舍以苗秋治兵以狝冬大閲以守司马相如尝从上至长杨猎是时天子方好自击狶豕驰逐野兽相如因上疏谏元帝幸长杨射熊馆布车骑大猎损上林池御之官废骋望弋猎之事明帝车骑校猎上林太宗猎于洛阳苑有羣豕突出林中上引弓四发殪四豕有豕突前及马镫唐俭投马搏之上笑曰何惧之甚对曰陛下神武岂复骋雄心于一猎乎上大悦为之罢猎先天二年幸新丰猎于骊山之下魏知古上诗千韵以谏手制答曰余向温阳观省风俗时因暇景掩渭而畋开三面之罗展三驱之礼无情校猎但慕前禽卿有箴规辅朕不逮今赐物五十段以申劝奖传记宵田为獠公田为猎猎捷也言以捷取之季秋之月天子乃田猎闲习五兵因以顺时取禽王者所以田狩者何也为田除害也上以供宗庙下以简示衆也文王斋三日乘田车驾田马田于渭阳唐髙祖幸泾阳华池校猎谓羣臣曰今日乐乎苏代长进曰陛下游猎薄废万㡬不满十旬未为大乐集车骑雷起殷天动地縁陵流泽云布雨施生貔豹搏豺狼手熊罴足野羊歴吉日以斋戒袭朝服乘法驾建华旗鸣玉鸾游于六艺之囿驰骛乎仁义之涂今陛下好陵险阻射勐兽卒然遇逸材之兽骇不存之地犯属车之清尘虽有乌获逢䝉之伎不得用岂不殆哉岂徒欲淫览浮观驰骋秔稻之地周流梨栗之林蹂践刍荛夸诩衆庶盛玃之收多麋鹿之获哉鸟惊触丝兽骇值锋机不虚掎弦不再控矢不单杀中必叠双飑飑纷纷矰缴相纒风毛雨血洒野蔽天穷虎奔突狂兕触蹶许少施巧秦成力折掎僄狡扼勐噬天子乃登属玉之馆歴长杨之榭览山川之体势观三军之杀获原野萧条目极四裔禽相镇压兽相枕借然后收禽㑹衆论功赐胙若乃顺时节而蒐狩简车徒以讲武则必临之以王制考之以风雅歴驺虞览驷驖嘉车攻采吉日礼官整仪乘舆乃出于是发鲸鱼铿华钟登玉辂乘时龙凤盖棽丽和鸾玲珑天官景从祲威盛容山灵䕶野属御方神雨师汎洒风伯清尘千乘雷起万骑纷纭元戎竟野戈鋋彗云羽旄扫霓旌旗拂天然后举锋伐鼓申令三驱輶车霆激骁骑电骛由基发射范氏施御弦不睼禽辔不诡遇飞者不及翔走者不及去指顾倐忽获车已实乐不极盘杀不尽物马踠余足士怒未㳿先驱复路属车按节僵禽毙兽烂若碛砾上无逸飞下无遗走荷垂天之筚张竟埜之罘长筚掩壑大罗披泽楚王猎于云梦鼓声如雷弓声如霹雳围内九虎皆下箭不丽于六麋弓无惊于九虎本朝太平兴国二年腊日有司请备冬狩之礼上语近臣曰顺时蒐狩为民除害非为乐也庆歴五年李东之上言祖宗校猎之制所以顺时令而训戎事也乃诏枢密院考详先朝校猎制度以闻射礼经侯以明之注云当行射侯之礼以眀善恶之报终日射侯不失正兮发彼有的以祈尔爵敦弓既坚四鍭既钧舍矢既钧序賔以贤敦弓既句既挟四鍭四鍭如树序賔以不侮王大射则共虎侯熊侯豹侯设其鹄乡师以乡射之礼五物询衆庶一曰和二曰容三曰主皮四曰和容五曰兴舞春秋以礼㑹民而射于州序以賔射之礼亲故旧朋友凡射王以驺虞为节诸侯以貍首为节大夫以采苹为节士以采蘩为节燕射率射夫以弓矢舞凡大射率瞽而歌射节凡射事饰中舍筭执其礼事凡射共获旌大射则合诸侯之大耦以射法治射仪王三获三容诸侯二获二容卿大夫一获一容王大射则以貍步张三侯射则赞张侯以旌居乏而待获秋合诸射张皮侯而栖鹄则春以功祭侯之礼以酒脯醢其辞曰唯若宁侯毋若女不宁侯不属于王所故抗而射女强饮强食诏女曽孙诸侯百福元日习射上功左射貍首右射驺虞而贯革之射息也射有似乎君子失诸正鹄反求诸其身古者诸侯之射也必先行燕礼卿大夫士之射也必先行乡饮酒之礼故射者进退周旋必中礼内志正外体直然后持弓矢审固持弓矢审固然后可以言中此可以观徳行矣射者所以观盛徳也古者天子以射选诸侯卿大夫士射者男子之事也因而饰之以礼乐也诸侯嵗献贡士于天子天子试之于射宫其容体比于礼其节比于乐其中多者得与于祭曽孙侯氏四正具举大夫君子凡以庶士小大莫处御于君所以燕以射则燕则誉孔子射于矍相之囿盖观者如堵墙射之为言绎也或曰舍也绎者各绎已之志也天子之大射谓之射侯射中则得为诸侯故男子生桑弧蓬矢六以射天地四方天地四方者男子之所有事也射者仁之道也射求正诸己已正而后发发而不中则不怨胜己者反诸己而已矣君子无所争必也射乎揖让而升下而饮其争也君子射不主皮为力不同科古之道也子射有张布谓之侯侯中者谓之鹄鹄中者谓之正正方二尺正中者谓之槷槷方六寸史大射之礼自天子降及庶人三代之道也愚闻圣王合射以明教矣未闻弓矢之为禁也明帝临辟雍行大射之礼每享射礼毕正坐自讲虽阙里之化矍相之事诚不足言上赐王公以下射杨素箭为第一上手以外国所献金精盘价直鉅万以赐之贞观五年赐羣公大射于武徳殿传记宣帝时行射礼博士后苍为之辞至今记之曰曲台记天子所以亲射何助阳气达万物也天子射熊诸侯射麋大夫射虎豹天子射百二十步诸侯射九十步大夫射七十步士以五十步为节侯者以布为之何布者用人之始也本正则末正矣名之为侯者何诸侯有不朝者则当讨之君子重同类不忍射之故画兽射之本朝淳化五年诏曰古者大射之礼其废已久宜令有司检讨故事草定仪礼以闻遂采三代以降及唐开元通礼为大射图其仪皇帝改服武弁射于殿下布七埒于殿下王公已下依品位而射开乐悬于东西厢中设熊虎等侯陈赏物于东阶以赉能者设丰爵于西阶以罚否者太宗览而嘉之咸平四年宴射后苑诏直馆各赋射弓诗乡饮酒经鲁侯戾止在泮饮酒既醉㫖酒永钖难老以礼属民而饮酒于序以正齿位一命齿于乡里再命齿于父族三命而不齿乡饮酒之礼所以明长㓜之序乡饮酒之礼废则长㓜之序失而争鬬之狱繁矣乡饮酒之义主人拜迎賔于庠门之外入三揖而后至阶三让而后升所以致尊让也盥洗扬觯所以致洁也拜至拜洗拜受拜送拜既所以致敬也尊有𤣥酒贵其质也羞出自东房主人共之也洗当东荣主人之所以自洁而以事賔也賔主象天地也介僎象隂阳也三賔象三光也让之三也象月之三日而成魄也四面之坐象四时也主人者尊賔故坐賔于西北而坐介于西南以辅賔賔者接人以义者也故坐于西北主人者接人以仁以徳厚者也故坐于东南而坐僎于东北以辅主人也祭荐祭酒敬礼也哜肺尝礼也啐酒成礼也六十者坐五十者立侍以听政役所以明尊长也六十者三豆七十者四豆八十者五豆九十者六豆所以明养老也賔酬主人主人酬介介酬衆賔少长以齿终于沃洗者焉饮酒之节朝不废朝暮不废夕吾观于乡而知王道之易易也烹狗于东方祖阳气之发于东方也洗之在阼其水在洗东祖天地之左海也尊有𤣥酒教民不忘本也史成帝行乡饮酒礼有雉蜚集于庭伏湛奏行乡饮酒礼晋武帝临辟雍行乡饮酒之礼乡饮礼入门升阶折俎执爵祭酒啐酒执觯奠觯升歌间歌州贡明经秀才进士孝弟者行乡饮酒礼主人賔介之仪畧倣于古贞观六年诏天下行乡饮酒礼唐明宗拜李愚为相愚请州县贡士作乡饮酒礼时以其迂濶不用传记乡饮酒之礼无算乐賔出奏陔裴耀卿上疏曰切见乡饮酒礼颁于天下比来惟贡举之日畧用其仪闾里之间未通其事请令天下转次造习每年各备礼仪准令式行稍加观奖集臣在州日与百姓劝道行礼奏乐歌至白华华黍由庚等章言孝子养亲及羣物遂性之义或有泣者本朝淳化三年诏有司讲求乡饮酒故事命学士承㫖苏易简等依古乐章作鹿鸣南陔嘉鱼崇丘关雎鹊巢之诗后不果行投壶经主人请曰某有枉矢哨壶请以乐賔司射请賔曰顺投为入比投不释胜饮不胜者命弦者曰请奏貍首命酌曰请行觞酌者曰诺当饮者跪奉觞曰赐灌胜者跪曰敬养正爵既行请立马一马从二马以庆庆礼曰三马既备请庆多马壶颈脩七寸腹脩五寸口径二寸半容斗五升壶中实小豆焉为其矢之跃而出也壶去席二矢半矢以柘若棘毋去其皮晋侯以齐侯宴中行穆子相投壶晋侯先穆子曰有酒如淮有肉如坁寡君中此为诸侯师中之齐侯举矢曰有酒如渑有肉如陵寡人中此与君代兴亦中之史祭遵为将取士皆用儒术对酒设乐必雅歌投壶陈留邯郸淳奏投壶赋魏文帝以为博士给事中赐帛千疋石崇有妓善投壶隔屏风投之传记玉女投壶每投一投千二百袅设有入不出者天为之嘘袅而脱误不接者天为之笑雉歌曲有骁壶者盖投壶乐也隋炀帝所造以投壶有跃矢为骁壶武帝时郭舍人善投壶以竹为矢不用棘云薛眘惑者善投壶龙跃隼飞矢矫无遗箭置壶于背后却反矢以投之百发百中投壶实以豆恐其矢跃也今则以跃为贵谓之骄乃有倚竿带劒狼壶豹尾龙首之名其妙者有莲花骄又为小障置于外投之本朝投壶可以治心可以脩身可以为国可以观人何以言之夫投壶者不使之过亦不使之不及所以为中也不使之偏陂流㪚所以为正也观夫临壶荷矢之际性无麤密莫不耸然恭敬志存中正虽不能久可以习焉岂非治心之道欤一矢之失犹一行之亏也岂非脩身之道欤兢兢业业谨终如始岂非为国之道欤君子之为之也确然不动其心俨然不改其容未得之而不慑既得之而不骄小人之为之也俯身引臂挟巧取竒茍得而无愧岂非观人之道欤世传投壶皆以竒隽难得者为右是亦投琼探䦰之类耳非古礼之本意也余今更定新格増损旧图以精密者为右偶中者为下使夫用机徼倖者无所措手焉邵康节与李君钖投壶君钖末箭中耳曰偶尔中耳康节应声曰㡬乎败壶坐客以为的对记纂渊海卷七十七记纂渊海卷七十八钦定四库全书记纂渊海卷七十八宋潘自牧撰乐部乐经雷出地奋豫先王以作乐崇徳殷荐之上帝以配祖考帝曰䕫命汝典乐教冑子诗言志歌永言声依永律和声八音克谐无相夺伦神人以和籥舞笙鼓乐既和奏乐具入奏有瞽始作乐而合乎祖也以六律六同五声八音六舞大合乐以致鬼神示凡六乐者文之以五声播之以八音凡六乐者一变而致羽物及川泽之示再变而致臝物及山林之示三变而致鳞物及丘陵之示四变而致毛物及坟衍之示五变而致介物及土示六变而致象物及天神教乐仪行以肆夏趋以采齐车亦如之以六徳为之本以六律为之音凡音者生人心者也乐者通伦理者也大乐与天地同和钟鼓管磬羽籥干戚乐之器也屈伸俯仰缀兆舒疾乐之文也王者功成作乐五帝殊时不相沿乐䕫始制乐以赏诸侯故天子之为乐也以赏诸侯之有徳者也乐也者圣人之所乐也而可以善民心其感人深其移风易俗故先王着其教焉清明象天广大象地终始象四时周旋象风雨五色成文而不乱八风从律而不姦百度得数而有常小大相成终始相生倡和清浊迭相为经故乐行而伦清耳目聪明血气和平移风易俗天下皆宁魏文侯曰吾端冕而听古乐则唯恐卧听郑卫之音则不知倦致乐以治心则易直子谅之心油然生矣乐者天地之命中和之纪人情之所不能免也呉公子札来聘请观于周乐子语鲁太师乐曰乐其可知也始作翕如也从之纯如也皦如也绎如也以成子谓韶尽美矣又尽善也谓武尽美矣未尽善也子曰吾自卫反鲁然后乐正雅颂各得其所子曰师摰之始关雎之乱洋洋乎盈耳哉恶郑声之乱雅乐也子今之乐犹古之乐也齐景公召太师曰为我作君臣相説之乐盖徴招角招是也北门成问于黄帝曰帝张咸池之乐于洞庭之野吾始闻之惧复闻之怠卒闻之而惑荡荡黙黙乃不自得周穆王于中天之台奏承云六茎九韶晨露之乐夫乐天地之精也惟圣人为能和六律均五声知和之本以通八风乐中平则民和而不流乐庄肃则民齐而不乱徳全而道之以乐于是乎和而知节故韶之成也虞氏之恩被动植矣鸟鹊之巢可俯而窥也凤凰何为而藏乎史赵简子疾五日不知人居二日半简子寤曰我之帝所甚乐与百神游于钧天广乐九奏万舞不类三代之乐其声动人心伊耆氏有苇籥之音伏羲有网罟之咏葛天八阕神农五絃昔黄帝作咸池颛顼作六茎帝喾作五英尧作大章舜作招禹作夏汤作濩武王作武周公作勺勺言能勺先祖之道也武言以武功定天下也濩言救民也夏大承二帝也招继尧也大章章也五英英华茂也六茎及根茎也咸池备矣尧作大章一䕫足矣䕫脩九招六列六英以明帝徳正六律和五声以通八风叔孙通因秦乐人制宗庙乐太祝迎神于庙门奏嘉至犹古降神之乐也皇帝入庙门奏永至以为行步之节犹古采荠肆夏也干豆上奏登歌独上歌不以管絃乱人声犹古清庙之歌也登歌再终下奏休成之乐美神明既享也皇帝就酒东箱坐定奏永安之乐美礼已成也又有房中祠乐髙祖唐山夫人所作也孝惠更名曰安世乐六年又作昭容乐礼容乐河间献王献所集雅乐汉明帝时乐有四品一曰太予野郊庙上陵之所用二曰雅颂羣雍飨射之所用三曰黄门鼓乐天子燕羣臣之所用四曰短箫铙歌乐军中之所用黄帝时所造以建功扬徳风敌励兵杜䕫传雅乐四曲一曰鹿鸣二曰驺虞三曰伐檀四曰文王皆古声辞及太和中左延年改䕫驺虞伐檀文王三曲更自作声节其名虽存而声实异唯因䕫鹿鸣全不改易隋开皇初定令置七部乐曰国伎清商伎髙丽伎天竺伎安国伎龟兹伎文康伎又杂有疎勒扶南康国伯济突厥新乐安国髙丽礼毕以为九部礼毕者出自庾亮家谓之文康乐自周陈以上雅郑淆杂隋文帝始分雅俗二部至唐更曰部当所谓俗乐者二十有八调正宫髙宫中吕宫道宫南吕宫仙吕宫黄钟宫为七宫越调大食调髙大食调双调小食调歇指调林钟调为七调大食角双角髙大食角小食角歇指角林钟角越角为七角中吕调正平调髙平调仙宫调黄钟羽般涉调髙般涉为七羽唐祖孝孙已定乐乃曰大乐与天地同和者也制十二和以法天地之成数号大唐雅乐一曰豫和二曰顺和三曰永和四曰肃和五曰雍和六曰夀和七曰太和八曰舒和九曰昭和十曰休和十一曰正和十二曰承和太宗谓侍臣曰古者圣人沿情以作乐国之兴衰未必由此杜淹曰陈将亡也有玉树后庭花齐将亡也有伴侣之曲闻者悲泣所谓亡国之音哀以思以是观之亦乐之所起帝曰夫声之所感亦因人之哀乐将亡之政其民苦故闻以悲今玉树伴侣之曲尚存为公奏之知必不悲魏徴进曰孔子称乐云乐云钟鼓云乎哉乐在人和不在音也贞观十四年景云见黄河清张文收采古朱鴈天马之义制景云河清歌奏之絃管为诸乐之首𤣥宗初赐第隆庆坊坊南之地变为池中宗尝泛舟以厌其祥帝即位作龙池乐舞者十有二人冠芙蓉冠蹑履备用雅乐唯无磬又作圣夀乐以女子衣五色绣襟而舞之又作小破阵乐舞者被甲胄又作光圣乐舞者鸟冠画衣以歌王迹所兴又分乐为二部伎堂上坐奏谓之坐部伎堂下立奏谓之立部伎立部八一安舞二太平乐三破阵乐四庆善乐五大定乐六上元乐七圣夀乐八光圣乐坐部伎六一燕乐二长夀乐三天授乐四鸟歌万嵗乐五龙池乐六小破阵乐代宗时刘日进制寳应长宁乐十八曲大歴元年又有广平太一乐安涚问乐意杨收曰上古祀天地宗庙皆不用商及二少盖商声刚而二少声下所以取其正裁其繁也汉祭天则用商而宗庙不用谓鬼神畏商之刚西京自受命郊祀宗庙乐唯用黄钟一均章帝时鲍业始旋十二宫王䖍休始得太常乐家刘玠撰继天诞圣乐因帝诞日以献其乐以宫为均示五声有君也以土为徳本五运在中也奏二十五叠取二十四气而成一嵗奏十六节象元凯登庸于庙云后中和乐本于此传记南海有轩辕丘鸾歌凤舞天帝乐也颛顼作承云之乐以祭上帝乃命鼍告作乐乐歌鼍偃寝以其尾鼓其腹莫音英英而已葛天氏之乐三人揉牛尾投足以歌八阕一曰载民二曰𤣥鸟三曰遂华四曰奋谷五曰敬天常六曰达帝功七曰依徳八曰总万物之极师涓于卫灵公时造四时乐春有离鸿去鴈应苹之歌夏有明晨焦泉朱华流金之调秋有商风白云叶落吹蓬之曲冬有凝河流隂沉云之操唐太宗平刘武周作秦王破阵乐又云破军乐被甲执㦸以象战事庆善乐长䄂屣履以象文徳魏郑公见奏破军乐俯而不视庆善乐则玩之不厌集太师奏乐陈金石布丝竹钟鼓铿鍧管絃晔煜抗五声极六律太常选坐部伎无性识者退入立部伎又选立部伎无性识者退入雅部乐则雅声可知矣三奏四上之调六茎九成之曲竞气繁声合变争节陈钟鼓之乐鸣鼗磬之和建碣磍之虡拮隔鸣球掉八列之舞撞千石之钟立万石之虡建翠凤之旗树灵鼍之鼓本朝太祖诏和岘重定律管自此雅音和畅景祐五年韩琦言伏覩李照所造乐不依古法晏殊等言李照新乐比旧乐减下三律衆论以为无所据欲望将来郊庙行礼且用和岘所定旧乐从之太平兴国三年诏籍军中之善乐者命曰引龙直每巡省游幸亲征则骑道车驾而奏乐若御楼观灯或赏花习射观稼则亦与教坊司并奏淳化三年改名钧容直盖取钧天之义云韶部者黄门乐也开寳中平岭表择广州内臣之聪警者令于后坊习乐艺赐名箫韶部雍熈初改名闻韶部州郡公宴将作曲伶人等丝抹将来盖御宴进乐先以絃声发之后以衆乐和之故号丝抹将来今所在起曲先以竹声不唯讹其名亦失其实矣秦汉而下郑卫肆行虽善三雍之成旋遘五季之乱平陈之后粗获雅音天寳之中遂杂蕃调大合钧天之奏克谐治世之音乐舞经舞干羽于两阶硕人俣俣公庭万舞左手执籥右手秉翟坎坎鼓我蹲蹲舞我维清奏象舞也万舞洋洋万舞有奕舞云门大卷大咸大磬大夏大濩大武凡舞有帗舞有羽舞有皇舞有旄舞有干舞有人舞春入学舎菜合舞以六乐之㑹正舞位以序出入舞者巡舞列舞者既陈则授舞器正舞位授舞器孟春命乐正入学习舞仲春上丁命乐正习舞释菜秋冬学羽籥春夏学干戈小乐正学干大胥赞之籥师学戈籥师丞赞之男子年十有三学乐诵诗舞勺成童舞象二十而始学礼舞大夏朱干玉戚冕而舞大武皮弁素积裼而舞大夏羽籥干戚乐之器也屈伸俯仰缀兆疾舒乐之文也其治民劳者其舞行缀短故观其舞知其徳执其干戚习其俯仰屈伸容貌得庄焉行其缀兆要其节奏行列得正焉进退得齐焉舞动其容也君执干戚就舞位考仲子之宫将万焉公问羽数于衆仲对曰天子用八诸侯用六大夫四士二夫舞所以节八音而行八风故自八以下舞师题以旌夏见舞象箾南籥者见舞大武者见舞韶濩者见舞大夏者见舞韶箾者孔子谓季氏八佾舞于庭是可忍也孰不可忍也史髙祖庙奏武徳文始五行之舞孝文庙奏昭徳文始四时五行之舞孝武奏盛徳文始四时五行之舞武徳舞髙祖作以象天下乐已行舞以除乱也文始舞者本舜招舞也髙祖更曰文始五行舞者本周舞也秦始皇更曰五行四时舞者孝文所作孝景采武徳舞以为昭徳以尊太宗庙孝宣采昭徳武以为盛徳以尊世宗庙诸帝庙皆常奏文始四时五行舞云明帝诏曰八佾具脩万舞于庭周武帝初造山云舞以备六代乐初隋有文舞武舞祖孝孙更文舞曰治康舞武舞曰凯安舞舞者各六十四人文舞左籥右翟武舞左干右戚文舞执纛而引者二人武舞执旌居前者二人郊祀初献作文舞亚献终献作武舞唐之自制乐凡三一曰七徳舞二曰九功舞三曰上元舞七徳舞者本名秦王破阵乐九功舞者本名功成庆善乐上元舞者髙宗所作也髙宗调露二年新造六合还淳之舞传记舞者乐之容也有俯仰张翕行缀长短之制陶唐氏之时隂道滞伏阳道壅塞乃作舞以宣𨗳之文舞居东执翟武舞居西执戚太常卿押乐在乐悬之北叶律郎执翚竿衣緑大䄂戴冠警皷二人执朱幡引乐于頔闻韦皋进奉圣乐亦撰顺圣乐以进曲半行缀皆伏而一人舞于中幕客韦绶曰何用穷兵独舞以讽頔集掉八列之舞听其声不如察其形绰约闲靡机迂体轻九徳之歌九韶之舞化如凯风泽譬时雨奏新声理秘舞飇回风转流采成文百寳装腰带真珠络臂鞴笑时花近眼舞罢锦纒头罗衣叶叶绣重重金凤银鵞各一丛每舞遍时分两向太平万嵗字当中合次八风金奏动分容万舞玉鞘惊本朝和岘言依古义以揖让得天下者先奏文舞以征伐得天下者先奏武舞陛下以揖让受禅而先奏文舞请改文舞为𤣥徳升闻之舞又陛下以神武平一宇内当次奏武舞请改武舞为天下大定之舞队舞之制其名各十小儿队凡七十六人一曰柘枝队二曰劒舞队三曰婆罗门队四曰醉胡腾队五曰譂臣万嵗乐队六曰儿童感圣乐队七曰玉兎军捝队八曰异域朝天队九曰儿童解红队十曰射鵰囬鹘队女弟子队凡五百五十三人一曰菩萨蛮队二曰感化乐队三曰抛毬乐队四曰佳人翦牡丹队五曰飞袅乐队六曰採莲队七曰凤迎乐队八曰菩萨献香花队九曰採云仙队十曰打毬乐队乐章经以钟鼓奏九夏王夏肆夏昭夏纳夏章夏齐夏族夏祴夏骜夏注云九夏皆诗篇名王出入则令奏王夏尸出入则令奏肆夏牲出入则令奏昭夏行以肆夏趋以采齐注云肆夏采齐皆乐名金奏肆夏之三三夏天子所以宴元侯也传记天寳中乐章多以边地为名若凉州甘州伊州之类其曲遍繁声名入破后其地尽为西蕃所没破其兆矣𤣥宗谓髙力士曰吾梦游月宫诸仙合奏诸乐以送吾归其曲凄楚动人吾向以玉笛寻之尽得之矣力士请其名𤣥宗笑曰此曲名紫云曲遂载于乐章李贺卒夫人郑氏梦贺来如平生时曰上帝作凝虚殿使某辈纂乐章今为神仙中人甚乐集启九辩与九歌兮夏康娯以自纵启棘賔商九辩九歌本朝太平兴国中岚州献祥麟雍熙中苏州贡白龟端拱中澶州河清凤凰集诸州麦两穗三穗者连嵗来上有司请以此五祥为祥麟丹凤河清白龟瑞麦之曲荐于朝㑹淳化中和岘请取今朝祥瑞之殊尤者作为四瑞乐章备郊庙奠献有司虽承诏命而不能奉行至今阙其曲乐府史汉惠二年使乐府令夏侯寛备箫管更房中乐武帝定郊祀礼乃立乐府采诗夜诵武帝立乐府采诗夜诵有赵代秦楚之曲以李延年为叶律都尉多举司马相如等数十人造为诗赋畧论律吕以合八音之调作十九章之歌注云采诗依古遒人徇路采取百姓歌謡以知政教得失也夜诵者其言辞或秘不可宣露故于夜中歌诵汉时有短箫铙歌之乐其曲有朱鹭悲塞翁艾如张上之囬雍战城南巫山髙上陵将进酒君马黄房树有所思雉子班圣人出上邪临髙台逺如期石榴务成𤣥云黄爵行钓竿等曲列于皷吹多叙战阵之事宋孝武时河南献舞马诏谢庄作舞马歌令乐府歌之传记穆王觞王母于瑶池之西王母为王歌白云之謡邯郸女子秦罗敷为王仁妾仁事赵王为家令罗敷採桑陌上赵王见而悦之置酒将夺焉罗敷善筝作陌上桑曲自明不从司马相如将聘茂陵女为妾文君作白头吟以自絶乃不聘诗言君马黄臣马苍二马同逐臣马良叹无罪见逐也王衍泛舟巡阆中自制水调银汉曲命乐工歌之李峤等作桃花诗帝令择二十篇入乐府谓之桃花行王献之情人桃叶歌舞媚娘古乐府也又乐府有长歌行短歌行白纻歌云质如轻云体如银制以为袍余作巾乐府曲调曰霓裳羽衣开元中西凉府节度杨敬述所进贞观中内宴长孙无忌进倾盃乐虞世南进英雄乐虞世南及蔡亮作大春莺啭张文收造大酺乐贞观初魏征奉诏造打毬乐则天皇后作如意娘天寳中𤣥宗命谭净眼等造君臣相遇乐西京节度嘉运进北庭伊州摴蒱三曲开元中李知柔进红娘子髙宗时有当堂十二时曲薛仁贵破百济进百济曲皆乐府诸曲也本朝贺方囬长于度曲黄鲁直得其江南梅子之句以为似谢𤣥晖自裒其所为歌词名东山乐府歌经歌永言九叙惟歌劝之以九歌帝庸作歌曰勑天之命惟时惟㡬乃歌曰股肱喜哉元首起哉百工熙哉乃赓载歌曰元首明哉股肱良哉庶事康哉又歌曰元首丛脞哉股肱惰哉万事堕哉太康畋于有洛之表有穷后羿距于河厥弟五人御其母以从五子咸怨述大禹之戒以作歌孔子蚤作负手曳杖逍遥于门歌曰泰山其頽乎梁木其壊乎哲人其萎乎善歌者使人继其声歌咏其声也夫歌者直已而陈徳也动已而天地应焉四时和焉歌者上如抗下如队曲如折止如槀木倨中矩句中钩累累乎端如贯珠楚狂接舆歌而过孔子曰凤兮凤兮何徳之衰子有孺子歌曰沧浪之水清兮可以濯我缨沧浪之水浊兮可以濯我足寗戚饭牛击牛角而商歌齐桓公闻之知其歌者非常人也命后车载之薛谭学讴于秦青未穷青之伎遂辞归饯于郊衢抚节悲歌声振林木响遏行云薛谭乃谢求返终身不敢言归秦青顾谓其友曰昔韩娥东之齐匮粮过雍门鬻歌假食既去余音绕梁欐三日不絶曽子曳履而歌商颂声满天地若出金石大声不入于俚耳折杨皇荂则嗑然而笑史汉髙祖过沛置酒击筑作大风歌上召戚夫人曰为我楚舞吾为若楚歌歌曰鸿鹄髙飞一举千里羽翼已就横絶四海横絶四海又可奈何虽有矰缴尚安所施项羽围垓下汉率诸侯兵围之羽夜闻汉军四面皆楚歌乃惊曰汉已得楚乎起饮帐中歌曰力拔山兮气盖世时不利兮骓不逝骓不逝兮可若何虞兮虞兮奈若何武帝元狩元年获白麟作白麟之歌元鼎四年得寳鼎秋马生渥洼水中作寳鼎天马之歌元封二年至瓠子临决河作瓠子之歌甘泉宫产芝九茎作芝房之歌五年南巡狩薄枞阳而出作枞阳之歌太初四年获汗血马作西极天马之歌太始三年获赤鴈作赤鴈之歌四年祠神人于交门作交门之歌夏统诣洛市药㑹三月上巳在船中曝所市药贾充怪而问之荅曰㑹稽夏仲御也充曰卿颇能作卿土地间曲乎统曰稽山朝㑹万国授化百姓感咏遂作幕歌又孝女曹娥国人哀其孝义为歌河女之章伍子胥谏吴王见戮投海国人痛其忠为作小海唱今欲歌之于是以足扣船引声喉转清激慷慨大风应至含水潄天云雨响应叱咤讙唿雷电昼暝集气长啸沙尘烟起王公已下皆恐止之乃已子夜歌者女子名子夜造此声孝武太元中瑯琊王轲之家有鬼歌子夜则子夜是此时人也桓温问孟嘉曰听妓丝不如竹竹不如肉何谓也答曰渐近自然中宗宴两仪殿胡人袜子何懿等唱合生歌传记汉宫人丽娟善歌常唱回风曲庭叶翻落如秋崔元范赴阙李讷命妓盛小丛歌在坐各为一絶讷曰绣衣奔命去情多南国佳人敛翠蛾曾向教坊教国乐为君重唱盛丛歌汉时有鲁人虞公善雅歌发声清哀响动梁尘梁鸿作五噫之歌晋武帝问孙皓闻江南人好作尔汝歌颇能为否皓因举觞劝帝曰昔与汝为隣今与汝为臣上汝一盃酒令汝夀万春帝悔之晋宋以后歌曲有桃叶歌碧玉歌子夜歌白纻歌襄阳白铜鞮歌团扇歌韩定辞诗曰丽词堪与雪儿歌雪儿者李宻之爱姬每賔僚文章有竒丽入意者即付雪儿叶音律以歌之宫妓永新者善歌丝竹之声莫能遏帝谓左右曰此妾歌直千金张红红善歌每听新声一遍即能记其节奏后入宫号记曲娘子宋之愻好唱歌出为连州参军刺史陈希古令之愻教婢歌毎日端笏立于庭中呦呦而唱其婢隔牕从而和之闻者无不大笑歌曲之妙元和中有米嘉荣何戡近有陈不嫌不嫌子意奴刘禹钖与米嘉荣诗曰三朝供奉米嘉荣能变新声作旧声如今后辈轻前辈好染髭须事后生又闻何戡歌云二十年来别帝京重闻天乐不胜情旧人惟有何戡在更请慇懃唱渭城臧夏梦一女人云听妾一篇幽恨之句其辞曰卜得上崃日秋天风浪多江陵一夜雨肠㫁木兰歌集疏缓节兮安歌临风悦兮浩歌客有歌于郢中者其始曰下里巴人国中属而和者数千人其为阳阿薤露国中属而和者数百人其为阳春白雪国中属而和者数十人已而引商刻羽杂以流徴国中属而和者不过数人而已是以其曲弥髙其和弥寡吴蔡讴发激楚些夫击瓮叩缶弹筝拊髀而歌唿呜呜快耳目者眞秦之声也荆艳楚舞吴愉越吟嚼清商而却转不惜歌者苦但伤知音希新声妙入神动朱脣发清商女娥坐而长歌声清畅而委蛇榜人歌声流喝于是作而赋积雪之歌歌曰携佳人兮披重幄援绮衾兮坐绣褥燎薰炉兮炳明烛酌桂酒兮扬清曲又为白雪之歌歌曰曲既扬兮酒既陈朱颜酡兮思自亲愿低帷以抳枕念解佩而裭绅清歌拂梁尘悲歌吐清响吴姬争唱竹枝歌清歌不是世间音玉殿尝闻称主心唯有顺郎全学得一声飞出九重深天下能歌御史娘花前月底奉君王九重深处无人见分付新声与顺郎一别嘉荣三十载忽闻旧曲尚依然唱得凉州意外声旧人唯数米嘉荣曽随织女渡天河记得云间第一歌休唱贞元供奉曲当时朝士已无多西园一曲艳阳歌浩歌緑水曲髙歌激宇宙狂歌托圣朝放歌颇愁絶縁云清切歌声上哀歌时自短怅望聊歌紫芝曲但觉髙歌有鬼神本朝游九仙山闻里中儿歌陌上花父老云吴越王妃毎歳春必归临安王以书遗妃曰陌上花开可缓缓归矣吴人用其语为歌为君更唤木肠儿脚叩两舷歌小海阳关三叠君须祕除却胶西不解歌曲史李延年善歌舞武帝爱之每为新声变曲闻者莫不感动元帝自度曲被歌声注云自隐度作新曲因持新曲以为歌诗声也周瑜少精意于音乐虽三爵之后其有阙误瑜必知之知之必顾故时人谣曰曲有误周郎顾羊侃善音律自造采莲掉歌两曲甚有新致陈后主使诸贵人及女学士与狎客共赋新诗採其尤艳丽者以为曲调其曲有玉树后庭花临春乐等曲炀帝令乐工白明达造新声刼万歳乐贞观中太宗幸庆善宫其宫即其降诞之所上赋诗十韵于是吕才播于乐府被之管絃名曰功成庆善曲隋亡清乐散缺存者才六十三曲其后传者平调清调周房中乐遗声也白雪楚曲也公莫舞汉舞也巴渝汉髙帝命工人作也明君汉元帝时作也明之君汉鞸舞乐也铎舞汉曲也白鸠吴拂舞曲也白纻吴舞也子夜晋曲也前溪晋将军沈珫作也团扇晋王珉歌也懊侬晋隆安初谣也长史变晋司徒长史王廞作也丁督䕶晋宋间曲也读曲宋人为彭城王义康作也乌夜啼宋临川王义庆作也石城宋臧质作也莫愁石城乐所出也襄阳宋随王诞作也乌夜飞宋沈攸之作也估客乐齐武帝作也杨叛北齐歌也骁壶投壶乐也常林欢梁宋间曲也三洲商人歌也採桑三洲曲所出也玉树后庭花堂堂陈后主作也泛龙舟隋帝作也又有吴声四时歌雅歌上林鳯雏平折命啸等曲其声与其辞皆讹失十不𫝊一传记宋玉识音而善文襄王好乐而爱赋既美其才而憎其似屈原也乃谓之曰子盍从楚之俗使楚人贵子之徳乎对曰昔楚人有善歌者始而曰下里巴人国中属而和之者数万人中而曰阳阿采菱国中属而和之者数百人既而曰阳春白雪朝日鱼丽含商吐音絶节赴曲国中属而和之者不过数人盖其曲弥髙其和弥寡回风曲魏明帝易古诗名曰羽觞行用为上夀曲古艳曲有北里靡里激楚结风阳阿之曲霓裳羽衣曲青童吟太霞之曲明皇梦仙子御卿云而下各执乐器曰此曲神仙紫云回命授陛下为正始之音明皇梦艳女曰妾陛下凌波中龙女乞赐一曲梦中为鼓胡琴为凌波曲贵妃生日奏新曲未有名㑹南海进茘枝因以曲名茘枝香上至斜谷霖雨涉旬道中闻铃声隔山相应上择其声为雨霖铃曲以寄恨焉𤣥宗命取羯鼓纵撃一曲名春光好囘顾栁杏皆以㣲拆汝阳王琎尝戴砑绢帽打曲上自摘红槿花一朶置于帽上遂奏舞山香一曲而花不坠李太白自蜀至京师贺知章首访之见其乌栖曲曰此诗可以泣鬼神矣今之催酒三台或曰邺中有三台石崇游宴之地乐工以促饮又云蔡邕三日之间周歴三台乐府以邕晓音律制此曲希其厚遗同昌公主薨李可及进叹百年曲声词怨切听之莫不泪下于頔以乐曲有想夫怜其名不雅将改之客有笑曰南朝相府曽有瑞莲故歌为相府莲自是后人语讹乃不改集刮骨盐刮骨盐调丝理曲指纎纎含羞歛态欲君住更奏新声刮骨盐伏观汉魏以来代有铙歌鼓吹词汉曲十二篇魏曲十四篇晋曲十六篇汉歌词不明记功徳魏晋歌功徳具今臣窃取魏晋义用汉篇数为唐铙歌鼓吹曲十二篇纪髙祖太宗功能之神奇荆姬採菱曲越女江南讴吴歈越吟未终曲江上团团帖寒玉旧词翻白纻新赋购黄金不应令曲误特此试周郎本朝景祐二年仁宗作警严曲付太常肄习名曰振容歌陶渊明作归去来辞而无其声余晩治雪堂作斜川之歌又取归去来辞稍加檃括使就声律以遗毅夫使家童歌之时相从于东坡释耒而和之扣牛角而为之节不亦乐乎法云秀关西铁面严冷尝谓鲁直曰公作诗无害艳歌小词可罢之鲁直曰空中语耳不至坐此堕恶道也师曰君以邪言荡人淫心使彼逾礼越禁为罪恶之由非止堕恶道而已鲁直自是不复作词曲歌舞经恒舞于宫酣歌于室虽无徳与女式歌且舞九徳之歌九㲈之舞歌咏其声也舞动其容声莫重于升歌舞莫重于武宿夜史景帝诏曰歌者所以发徳也舞者所以明功也庙乐象功徳而歌舞焉传记戚夫人善为翘袖折腰之舞歌出塞入塞望云之曲羊偘有儛人张凈琬腰围一尺六寸能掌上舞隋诸葛昻髙瓒争为豪侈昂屈瓒串长八尺饼濶丈余餤麤如柱酒行自作金刚舞以送之瓒复屈昂以车行酒马行肉碓斩轮碾蒜虀自唱夜义歌以送之寳应二年浙东贡舞女二人一曰飞鸾二曰轻凤脩睂黟首兰气融洽冬不纩衣夏不汗体所食多茘枝榧实金屑龙脑之类带轻金之冠衣轻罗之衣无缝而成轻金冠以金丝结之为鹤之状仍饰以五采细珠玲珑相续可髙一尺秤之无二三分上更琢玉芙蓉以为二女歌舞台每夜歌舞一发如鸾凤之音舞态艳逸非人间所有每歌罢上令内人藏之金屋寳帐恐风日故也宫中语曰寳帐香重重一双红芙蓉白居易有妓樊素善歌小蛮善舞尝为诗曰樱桃樊素口杨栁小蛮腰年既髙迈而小蛮方丰艳因为杨栁词以托意曰一树春风万万枝嫩于金色软于丝永丰坊里东南角尽日无人属阿谁迎娘歌喉玉窱蛮儿舞带金葳蕤女郎歌曰玉户金釭愿陪君王邯郸宫中金石丝簧卫女秦娥左右成行纨缟缤纷翠睂红粧王欢顾时为王歌舞愿得君欢长无灾苦集奏陶唐氏之舞听葛天氏之歌齐倡发东舞秦筝奏西音艳粉惊飞蝶红妆映落花舞衫飘冶袖歌扇揜圆纱緑珠歌扇薄飞燕舞衫长歌台暖响春光融融舞殿冷袖风雨凄凄玉裂歌声断霞飘舞带收皓齿歌细腰舞皓齿芳尘起纎腰玉树春气尽前溪舞心酸子夜歌遏云歌响清回雪舞腰轻只要君流盼君倾国自倾女乐经郑人赂晋侯以女乐二八齐人归女乐季桓子受之三日不朝孔子行子秦穆公之时戎强大公遗之女乐二八及良宰戎王大喜以其故数饮食日夜不休左右有言秦㓂之至者因扞弓而射之秦冦果至戎王醉而卧于尊下卒生缚之晋献公欲伐虞虢乃遗之屈产之乘垂棘之璧女乐二八以荧其心乱其政史孔子为政齐人惧乃选齐国中女乐好音遗鲁君季桓子㣲服往观再三将受乃语鲁君往观终日怠于政事孔子行马融坐髙堂施绛帐前授生徒后列女乐夏侯惇从太祖征孙权还使惇都督二十六军留居巢赐妓乐名倡令曰魏绛以和戎之功犹受金石之乐况将军乎魏使阳裴与羊侃在北尝同学有诏命侃延裴同宴賔客三百余人奏三部女乐章昭达每饮㑹必盛设女伎杂乐备羌胡之声音律姿容并一时之妙隋文帝尝㑹羣臣曰自古天子有女乐乎杨素以下莫知所出遂言无女乐易晖逺曰臣闻窈窕淑女钟鼓乐之此即王者房中之乐着于雅颂不得言无帝大悦先天元年皇太子令宫臣就率更寺閲女乐贾曽諌曰妇人为乐必务冶容哇咬动心蛊惑丧志上行下效淫俗将成败国乱家实由兹起殿下监抚余闲宴私多适后庭妓乐古者或有之至于所司教习彰示羣僚慢妓淫声实亏睿化传记石虎大㑹宫人数千悉服饰金银熠熠又于阁上作女妓数百衣皆缀以珠玑鼓舞连倒琴瑟细伎毕备天寳中𤣥宗命宫女数百人为梨园弟子皆居宜春北院时有马仙期李龟年贺懐知皆洞知音律安禄山献赤白玉管数百事皆陈于梨园自是音响殆不数人间集黄帐之里西施之孙郑䄂之子肤如凝脂颜如桃李徘徊容与载进载止弹琴而奏清角翔风至而𤣥云起若乃携手交舞流盻颉顽足踰鞞鼓口御笙簧丹裙赫以四序素耀焕以扬光赴急弦而折倒应缓节以相佯逺望而云近视而雪舒红颜而㣲笑启朱唇而扬声梨园弟子㪚如烟女乐余姿映寒日本朝红粧执乐豪且妍紫衫玉带两部全琵琶一抹四十絃夷乐经韎师掌教韎乐旄人掌教舞夷乐鞮鞻氏掌四夷之乐与其声歌昧东夷之乐也任南蛮之乐也纳夷蛮之乐于太庙言广鲁于天下也史永宁初年西南禅国王献乐及幻人能吐火自支解易牛马头大㑹作之陈禅离席举手曰帝王之庭不宜作夷狄之乐唐东夷乐有髙丽百济北狄有鲜卑吐谷浑部落稽南蛮有扶南天竺南诏骠国西戎有髙昌龟兹疏勒康国安国凡十四国之乐而八国之伎列于十部乐安乐者后周武帝所作也舞者八十人刻木为面狗喙兽耳以金饰之垂线为发画袄皮帽舞踏制作犹𦍑胡状传记横吹胡乐也张骞入西域传其法于西京惟得摩诃兠勒一曲舞有骨鹿舞胡旋舞俱于一小圆毬子上舞纵横腾掷两足终不离于毬上其妙若此皆夷舞也集四夷间奏徳广所及僸佅兠离罔不具集俳优侏儒狄鞮之倡骠国乐骠国乐出自大海西南角戎羌之子舒难陀来南献音奉正朔本朝干道二年臣寮言临安府风俗好为胡乐如吹鹧鸪如拨胡琴如作胡舞所在而然伤风败俗不可不惩望捡坐绍兴三十一年指挥严行禁止五声经予欲闻六律五声八音在治忽以出纳五言文之以五声五声六律十二管还相为宫也宫为君商为臣角为民徴为事羽为物五者不乱则无沾滞之音矣宫乱则荒其君骄商乱则陂其官坏角乱则忧其民怨徴乱则哀其事勤羽乱则危其财匮五者皆乱迭相凌谓之慢如此则国之灭亡无日矣先王之和五声也以平其心成其政也徴为五声章为五声为六律以奉五声闻宫声则使人为舒而广大闻商声则使人方正而好义闻角声则使人恻隠而好仁闻徴声则使人整齐而好礼闻羽声则使人乐养而好施子师旷之聪不以六律不能正五音黄帝作五音以正五声史乐者所以动盪血脉通流精神而和正声也故宫动脾而和正信商动肺而和正义角动肝而和正仁徴动心而和正礼羽动肾而和正智商之为言章也物成熟可章度也角触也物触地而出戴芒角也宫中也居中央畅四方唱始施生为四声纲也徴祉也物盛大而繁祉也羽宇也物聚藏宇覆之也夫声者中于宫触于角祉于徴章于商宇于羽故四声为宫纪也协之五行则角为木五常为仁五事为貌商为金为义为言徴为火为礼为视羽为水为智为听宫为土为信为思以九寸为宫或损或益以宫商角徴羽九六相生隂阳之应也以黄钟为宫太簇为商姑洗为角林钟为徴南吕为羽应钟为变宫𬎼宾为变徴此声气之元五音之正也五声生于隂阳分为十二律五音相生宫生角角生商商生徴徴生羽羽生宫五声和是调五乐五音本在中土故气运调平今既东南土气偏诐故不能感动木石唐祖孝孙以十二月旋相为六十声八十四调其法因五音生二变因变徴为正徴因变宫为清宫七音起黄钟终南吕迭为纪纲黄钟之律管九寸土于中宫土半之四寸五分与清宫合五音之首也加以二变循环无间故一宫二商三角四变徴五徴六羽七变宫其声由浊至清为一均凡十二宫调皆正宫也正宫声之下无复浊音故五音以宫为尊十二商调调有下声一为宫也十二角调调有下声二宫商也十二徴调调有下声三宫商角也十二羽调调有下声四宫商角徴也十二变徴调居角音之后正徴之前十二变宫调在羽音之后清宫之前雅乐成调无出七声本宫迭相用唯乐章则随律定均传记宫谓之重商谓之敏角为之经徴谓之送羽谓之栁琴瑟尚宫钟尚羽石尚角瓦丝尚商匏竹尚徴五声昭徳唐开元末凉州进新曲上命诸王于便殿观之曲终诸王皆称万岁独宁王不贺𤣥宗问其故宁王曰夫曲者始于宫散于商成于角徴羽莫不根柢囊括在于宫商也臣见此曲宫离而少微商乱而加暴夫宫者君也商者臣也宫不胜则君体卑商有余则臣事僭臣恐臣下有悖乱之事陛下有播越之祸也洎禄山南犯𤣥宗西幸方明宁王审音之妙也集听清浊五声之和然后制为钟律启中黄之少宫发辱收之变商函宫吐角激徴清发梁扬羽申以商六律八音经八音克谐播之以八音钟声铿铿以立号号以立横横以立武君子听钟声则思武臣石声磬磬以立辨辨以致死君子听磬声则思死封疆之臣丝声哀哀以立亷廉以立志君子听琴瑟之声则思志义之臣竹声滥滥以立㑹㑹以聚衆君子听竽笙箫管之声则思蓄聚之臣鼓鼙之声讙讙以立动动以进衆君子听鼓鼙之声则思将帅之臣夫舞所以节八音而行八风史调谐八音以荡其心八音克谐节有度也无相夺伦守有序也八音均调土曰壎匏曰笙皮曰鼓竹曰管丝曰絃石曰磬金曰钟木曰柷声律相恊而八音生兑之音金其风阊阖干之音石其风不周离之音丝其风景震之音竹其风明庻艮之音匏其风融坤之音土其风凉坎之音革其风广莫巽之音木其风清明阮咸妙逹八音论者谓之神解凡乐八音自汉以来惟金以钟定律吕故其制度详其余七者史官不记至唐独宫县与登歌鼓吹十二案乐器有数其余皆畧而不着而其物名具在八音一曰金为镈钟为编钟为歌钟为錞为铙为镯为铎二曰石为大磬为编磬为歌磬三曰土为壎为嘂嘂大壎也四曰革为雷鼓为灵鼓为路鼓皆有鼗为建鼓为鼗鼓为县鼓为节鼓为拊为相五曰丝为琴为瑟为颂瑟筝也为阮咸为筑六曰木为柷为敔为雅为应七曰匏为笙为竽为巢巢大笙也为和小笙也八曰竹为箫为管为篪为笛为舂牍此乐器也竽立春之音籥春分之音柷立夏之音琴夏至之音壎立秋之音钟秋分之音磬立冬之音鼓冬至之音其后声器浸殊丝有琵琶五絃箜篌筝竹有筚篥箫笛匏有笙革有杖鼓第二鼓第三鼓腰鼓大鼓土则附革而为鞚木有拍板方响皆以体金应石而备八音传记八音八物之章八音者至徳之道天子乐之故乐用八音八音者法易八卦万物之数也金石以动之丝竹以行之歌以咏之匏以宣之土以赞之革木以节之乐器经䕫曰戛击鸣球搏拊琴瑟以咏祖考来格虞宾在位羣后徳让下管鼗鼓合止柷敔笙镛以间鸟兽跄跄箫韶九成鳯凰来仪设业设虡崇牙树羽应田县鼓鞉磬柷敔既备乃奏箫管备举雷鼓雷鼗孤竹之管云和之琴瑟灵鼓灵鼗孙竹之管空桑之琴瑟路鼓路鼗隂竹之管龙门之琴瑟王宫县诸侯轩县卿大夫判县士特县凡县钟磬半为堵全为肆掌教鼓鼗柷敔埙箫管弦歌掌播鼗柷敔埙箫管絃歌凡为乐器以十有二律为之数度以十有二声为之齐量掌教龡竽笙埙籥箫箎篴管舂牍应雅以教祴乐史唐乐县之制宫县四面天子用之若祭祀则前祀二日太乐令设县于坛南内壝之外北向东方西方磬簴起北钟簴次之南方北方磬簴起西钟簴次之镈钟十有二在十二辰之位树雷鼓于北县之内道之左右植建鼔于四隅置柷敔于县内柷在右敔在左设歌钟歌磬于坛上南方北向磬簴在西钟簴在东琴瑟筝筑皆一当磬簴之次匏竹在下凡天神之类皆以雷鼓地祇之类皆以灵鼓人鬼之类皆以路鼓其设于庭则在南而登歌者在堂若朝㑹则加钟磬十二簴设鼓吹十二案于建鼓之外案设羽葆鼓一大鼓一金錞一歌箫笳皆二登歌钟磬各一簴节鼓一歌者四人琴瑟筝筑皆一在堂上笙和箫埙箎皆一在堂下若皇后享先蚕则设十二大磬以当辰位而无路鼓轩县三面皇太子用之若释奠于文宣王武成王亦用之其制去宫县之南面判县二面唐之旧礼祭风伯雨师五岳四渎用之其制去轩乐之北靣皆植建鼓于东北西北二隅特县去判县之西靣或陈于阶前有其制而无其用凡植者为簨横者为簴簴以县钟磬皆十有六周人谓之一堵而唐人谓之一簴自隋以前宫县二十簴及隋平陈得梁故事用三十六簴遂用之唐因隋旧用三十六簴高宗蓬莱宫成増用七十二簴武后时省开元定礼始依古着为二十簴昭宗时宰相张璇已修乐县乃言旧制太清宫南北郊社稷及诸殿廷用二十簴而于太庙含元殿用三十六簴濬以为非古而庙廷狭隘不能容三十六乃复用二十簴而钟簴四以当甲丙庚壬磬簴四以当乙丁辛癸与开元礼异而不知其改作之时或説以钟磬应隂阳之位此礼经所不着本朝元祐三年范镇铸成律十二编钟十二钟一尺一斛一响石为编磬十二持磬一箫笛埙箎篁笙和笙各二较景祐中季照所定又下一律有竒并书及图法上进钟经鼓钟刺幽王也鼓钟于宫声闻于外钟师掌金奏磬师掌教击编钟凫氏为钟两栾谓之铣铣间谓之于于上谓之鼓鼓上谓之钲钲上谓之舞舞上谓之甬甬上谓之衡钟县谓之旋旋虫谓之干钟𢃄谓之篆篆间谓之枚枚谓之景于上之攠谓之隧钟已厚则石已薄则播侈则柞弇则欝长甬则震钟大而短则其声疾而短闻钟小而长则其声舒而逺闻知悼子卒未葬平公饮酒师旷李调侍鼓钟杜蒉自外来闻钟声曰安在曰在寝杜蒉入寝歴阶而升酌曰旷饮斯又酌曰调饮斯又酌堂上北靣坐饮之善待问者如撞钟叩之以小则小鸣叩之以大则大鸣待其从容然后尽其声钟声铿铿以立号郑伯朝楚楚子赐之金既而悔之与之盟曰无以铸兵故以铸三钟郑人赂晋侯歌钟二肆宋左师每食击钟季武子入郑取其钟以为盘吴公子札将宿于戚闻钟声曰夫子获罪于君以在此也惧犹不足而又何乐君又在殡而可以乐乎郑伯有耆酒为窟室而夜饮酒击钟焉叔孙为孟钟曰飨大人以落之天王将铸无射伶州鸠曰钟音之器也小者不窕大者不槬窕则不咸槬则不容今钟槬矣王心弗堪其能久乎子将以衅钟髙子曰禹之声尚文王之声孟子曰何以言之曰以追蠡注云追钟钮也蠡欲絶之貌黄帝作五钟一曰青钟大音二曰赤钟重心三曰黄钟洒光四曰景钟昧其明五曰黒钟隠其常智伯欲伐讐由而道难不通铸大钟遗之方车二轨讐由大悦除涂将内之赤章曼支諌曰此小所以事大也今以大事小兵必随之不听曼支因断毂而驰至齐十月讐由亡阖闾伐楚破九龙之钟禹以五音听政为号曰教寡人以义者击钟齐景公族铸大钟撞之于庭下郊雉皆雊史高祖庙有十钟受千石撞之声闻百里汉中城固县水际忽有雷声俄而岸崩得铜钟十二枚唐有古钟十二近代惟用其七余有五钟俗号哑钟张文收吹律调之声皆响彻时人咸服其妙传记钟空也空内受气多故声大魏颗以身战退秦于辅氏其勲铭之景钟景王铸无射伶人告和王谓伶州鸠曰钟果和矣对曰上作器民乐之则为和今民莫不怨恨臣不知其和景公为大钟将悬之仲尼伯常骞晏子三人俱朝曰钟将毁撞之果毁公见三子问之晏子对曰钟大不以礼曰将毁仲尼曰钟大悬下气上薄故曰将毁伯常骞曰今日庚申雷日也隂莫胜于雷故曰将毁丰山有钟霜降则自鸣汉武未央宫钟无故自鸣问东方朔对曰臣闻铜土之子子母相感山恐有崩弛者三日南郡太守言有山崩洛阳太极殿前大钟六枚父老云曾有欲移此钟者钟声震地咸惧不敢复犯义熈十一年霍山崩毁出铜钟六枚上有古文蝌蚪书魏时殿前钟忽鸣张华曰蜀铜山崩凡钟十六枚同为一笋簴者为编钟将悬者谓之铸陜州黄河有铜钟常自浮出海晦朔隂雨之日輙鸣集铿千石之钟鸿钟万均宫垂金镛发鲸鱼铿华钟金吼霜钟彻恰如寸筳撞洪钟本朝景祐二年李照言编钟鏄钟皆不中度请改制大乐皇宋绍兴十六年中兴天子以好生大徳既定海宇乃作乐畅天地之化以和神人惟兹景钟首出衆乐天子专用诸禋祀诏臣桧铭且书臣功铭曰徳继懿兮同久贻子孙兮弥万世方响传记梁有铜磬葢今方响也方响以鐡为之脩九寸广二寸圆上方下架如磬而不设业倚架上以代钟磬人间使用者才三四寸唐咸通中吾缤为鼓吹署丞善打方响其妙超羣朱崖李大尉有乐吏廉效尝擕乐器临池弹蕤宾调池中掷物跳上岸观之乃一片方响㽔宾鐡葢以声律谐和相应故也其妙若此磬经䕫曰于予击石拊石百兽率舞戞击鸣球徐州泗滨浮磬豫州钖贡磬错依我磬声眂了掌击颂磬笙磬磬师掌教击磬磬氏为磬君子听磬声则思死封疆之臣叔之离磬诸侯之宫县击玉磬诸侯之僭礼也齐侯使宾媚人赂以纪甗玉磬子击磬于卫有荷蒉而过孔子之门者曰有心哉击磬乎击磬襄入于海子磬廉制磬似水孟冬之月北宫御女黒衣綵击磬石禹以五音听政为号曰语寡人以忧者击磬史成帝时犍为郡于水滨得古磬十六枚议者以为善祥世祖幸太学诏诸生雅歌击磬尽日乃罢冬至击黄钟之磬武帝至汉中得杜䕫识旧法始复设轩悬钟磬登歌磬以玉为之传记磬乐石也古者毋句氏作磬大磬谓之毊徒鼓磬谓之寋鲁饥臧文仲以玉磬如齐告籴王阜为重泉令鸾集学宫阜击磬鸾应磬而舞鸟危之山其阳多磬小华之山其隂多磬石高山泾水出焉其中多磬浮瀛即瀛洲也上有青石可为磬黄帝使伶伦造磬天地尚质用石磬宗庙及殿庭尚文用玉磬唐礼皇后祭先蚕设十二磬于辰位磬者夷则之器万物之成其气磬故曰磬有贵贱焉有亲疎焉有长㓜焉三者得然后王道得而万物成天下乐之故乐用磬也集动钟磬之铿鍧金簧玉磬宫中生下沉秋水激太清有时自发钟磬响瑟经子有酒食何不日鼓瑟既见君子并坐鼔瑟清庙之瑟朱弦而疏越一唱而三叹有遗音者矣子曰由之瑟奚为于丘之门㸃尔何如鼓瑟希铿尔舍瑟而作孺悲欲见孔子孔子辞以疾将命者出户取瑟而歌子瓠巴鼓瑟而游鱼出听公输子巧用材也不能以檀为瑟齐宣王问巨倩曰儒者鼓瑟乎对曰瑟者以小弦为大声以大絃为小声是细大易序贵贱易位儒者以为害义故不能夫瑟二十五弦其仆人鼓之则为笑贤者以其义鼓之欲乐则乐欲悲则悲虽有暴君为之立变以徃圣之法诏将来譬犹胶柱而调瑟史䕫为乐正仰延益八絃为二十三絃之瑟赵惠文王与秦王㑹渑池秦王曰窃闻赵王好音请奏瑟赵王鼓瑟相如前曰闻秦王善为秦声请奏盆缶秦王不怿为一击缶汉武帝歌儿作二十五絃及箜篌瑟或曰黄帝使素女鼓五十絃瑟悲帝禁不止故破其瑟为二十五絃妇赵女也雅善鼓瑟万石君石奋其父赵人姊能鼓瑟高祖召其姊为夫人传记大瑟谓之洒徒鼓瑟谓之歩惟瑟二十三絃其常用者十九絃其余四弦谓之蕃洒也颂瑟二十五弦尽用也瑟者闲也所以惩忿窒欲正人之徳也瑟洁也使人精洁于心淳一于行也瑟前其柱则清却其柱则浊伏羲氏作二十五絃之瑟以制婚姻之礼古朱襄氏之治天下多风阳气不积果实不成故王建作为五絃之瑟以来隂气瞽瞍作十五之絃舜益以八絃为二十三絃赵王使人于楚鼓瑟遣之曰无失吾言使者伏而不起曰大王鼓瑟未尝若今日之悲也王曰然鼓瑟者固方调也使者曰调则可记其柱王曰不可天有燥湿丝有缓急柱有推移不可记也使者曰楚之去赵千有余里亦有吉㐫之变㐫则弔之吉则贺之犹柱之有推移不可记也集縇瑟兮交鼓齐王好竽有求仕于齐者操瑟而徃立于门者三年不得入叱曰吾瑟鼓之能使鬼神上下吾鼓瑟合轩辕氏之律吕客骂之曰王好竽而子鼓瑟瑟虽工如王不好何赵瑟初停鳯凰柱闲夜坐明月幽人弹素瑟含情弄柔瑟弹作陌上桑暂醉佳人锦瑟傍本朝我醉子鸣瑟短瑟絃柱促寳瑟阵归鸿筝史羊偘姬妾列侍穷极奢靡弹筝人陆大喜着鹿角爪长七寸传记谨按乐记筝五絃筑身也今并凉州筝形如瑟不知谁作也按京房制五音唯加瑟十三絃此乃筝也今雅乐筝十二絃他乐皆十三絃如筝稍小曰云和乐府不用吕布诣袁绍绍患之布求还洛阳绍遣壮士送布而隂杀之布乃使人鼓筝于帐中潜自遁出夜中兵起而布已亡谢仁祖为豫州主簿桓温闻其善弹筝便唿之谢即理絃抚筝因歌秋风意气殊遒桓大以此知之取谢引诣府辛居士宣仲善弹筝与胡陶骆惠度为友陶能吹笛惠度工歌时人谓之三公乐宋卲陵王休若躬徃造焉宣仲正在林中弹筝不廻顾逡廵致筝于席延卲陵与语才述寒温而已卲陵授筝令弹答曰幸非王门伶人何事见逼占对详雅衆不能屈索丞宗伯夷成善鼓筝悲歌能使喜者堕泪改调易讴能使戚者起舞时人号曰雍门调郝素善弹筝虽伯牙妙手吴姬竒声何以加之集斩泗滨之梓以为筝以为䝉恬所造今观其器上圆似天下平似地中空准六合絃柱拟十二月设之则四象在鼔之则五音发斯乃智仁之器岂䝉恬亡国之臣所能关思哉银甲弹筝用本朝锦幄初温兽香不断相对坐调筝琵琶史石季伦善弹琵琶庾仲文好货先与刘徳愿殊恶徳愿自持琵琶甚精丽遗之便复欵然范晔善弹琵琶能为新声隋文帝龙潜时颇好音乐尝倚琵琶作歌二首名曰地厚天髙托言夫妻之义传记琵琶本胡中马上所鼓推手前曰琵引手却曰琶因以为名琵琶长三尺五寸法天地人与五行也四絃象四时也琵琶自乌孙公主造马上弹之开元中有贺怀智琵琶以石为槽鸡筋作弦用鐡拨弹之贞元中有康崑崙弹琵琶第一手及闻声乐即街东登綵楼弹一曲新翻调録要其街西亦见一楼女郎抱乐器先云我亦弹此曲兼移在枫香调中拨声如雷其妙絶入神崑崙惊骇请拜为师女郎更衣而出乃僧善本也文宗朝女弟子郑中丞善琵琶有权相旧吏梁厚本临渭水垂钓忽见一物流过悉以锦纒其邉令家僮接得乃秘器也发棺视之乃一女郎余息未絶将养经旬渐能言询之云是郑中丞也昨以忤圣㫖命缢死投于渭河厚本纳为妻言其琵琶在南赵家脩理梁赎得之毎至夜深方敢轻弹后因酒酣不觉朗弹数曲有黄门于墙外听之曰此郑中丞琵琶声也不日召入内乃舍厚本之罪天寳中白秀贞自蜀使廻得琵琶以献其槽以逻逤檀为之有金缕红文蹙成䨇鳯贵妃每奏于梨园音韵凄清飘如云外集闻之故老云汉遣乌孙公主念其行道思慕使二知音者作马上之乐观其器盘圆柄直隂阳序也四絃法四时也以方语目之故云琵琶也取易于外国也杜摰以为秦之末葢苦长城之役百姓絃鼗而鼓之二者各有所据以意断之乌孙近焉转轴拨絃三两声未成曲调先有情絃絃掩抑声声思似诉平生不得意低眉信手续续弹説尽心中无限事轻拢慢捻抹复挑初为霓裳后六么大絃嘈嘈如急雨小絃切切如私语嘈嘈切切错杂弹大珠小珠落玉盘间关鸎语花底滑幽咽泉流水下滩水泉冷涩絃疑絶疑絶不通声暂歇别有幽愁暗恨生此时无声胜有声银鉼乍破水浆迸鐡骑突出刀鎗鸣曲终收拨当心画四絃一声如裂帛本朝繁声急节倾四座为尔饮尽黄金觥坐中宾客谁最贤杜彬琵琶皮作絃自从彬死世莫𫝊玉连鎻声入黄泉琵琶一抹四十絃数絃已品龙香拨半面犹遮鳯尾槽新曲从翻玉连𤨏旧声终爱欝轮袍青山不逢湓浦客红袖谩挿曹纲手箜篌史汉灵帝好胡服作胡箜篌哥舒翰监军李太宜在军中不治事与将士弹箜篌为乐传记箜篌一名坎侯汉武帝祀太山大乙后土令乐人侯调依琴作坎侯言其坎坎应节也箜篌出桑间濮上之地侯氏作故名箜篌孙氏有箜篌赋其文甚美丽乐工天竺伎有鳯首箜篌霍里子高见一白首提壶涉河其妻随而止之不及堕河而死妻乃援箜篌作歌曰劝公无渡河公竟渡河堕河而死当奈公何曲终自投河死魏髙阳王雍美人徐月华能卧弹箜篌为明妃出塞之声有李生者一姓卢有道术邀生诣其居曰求得一妓善箜篌令侍饮其箜篌上有朱字云云中辨江树天际识归舟李后娶陆长源女乃所见于卢家者问何能曰善箜篌示之朱字宛然李生具説女曰徃昔梦至一处亦记见生集奏箜篌伤妻之大有一迁客登髙楼不言不寐弹箜篌弹作蓟门桑叶秋风沙飒飒青塜头吴丝蜀桐张高秋荆山玉碎鳯凰呌芙蓉泣露香兰笑十二门前融冷光二十三丝动紫皇本朝梦回只记归舟字赋罢双垂紫锦绦琴经子夏既除丧而见于孔子与之琴和之而不和弹之而不成声作而曰哀未忘也子张既除丧而见与之琴和之而和弹之而成声作而曰先王制礼不敢不至也昔者舜作五絃之琴以歌南风晋侯观于军府见钟仪问其族曰伶人也使与之琴操南音范文子曰君子也言称先职不背本也乐操土风不忘旧也卫侯有嬖妾使师曹诲之琴子瓠巴鼓琴鸟舞鱼跃郑师文闻之从师襄柱指钩絃三年不成声无几见师襄曰文得之矣于是当春而叩商絃以召南吕凉风忽至草木成实当秋而叩角絃以激夹钟温风徐廻草木发荣当夏叩羽絃以召黄钟霜雪交下川池暴沍当冬而叩徴絃以激㽔宾阳光炽烈坚冰立散将终而景风翔庆云浮甘露降醴泉涌伯牙鼓琴钟子期善听之方鼓琴志在泰山钟子期曰善哉乎鼓琴巍巍乎如泰山志在流水钟子期曰善哉乎鼓琴洋洋乎若流水钟子期死伯牙擗琴絶絃终身不复鼔琴以为世无足鼔琴者也孔子游乎缁帷之林坐杏坛之上弟子读书孔子絃歌鼔琴奏曲未半有渔父者下船而来孔子推琴而起曰其圣人欤史驺忌以鼓琴见齐威王威王舍之右室司马相如素与临卭令王吉相善临卭富人卓王孙有女文君新寡好音相如谬与令相重而以琴心挑之相如始如临卭车骑雍容闲雅甚都及饮卓氏弄琴文君窃窥心悦而好之周师经仕魏善鼓琴文侯躭之起舞经怒以琴撞文侯文侯将杀之经曰乞申一言而死文侯曰何曰臣撞桀纣之君不撞尧舜之主文侯乃舍之悬琴于壁以为戒蔡邕在陈留邻人有以酒食召邕者客弹琴于屛邕至门潜听之曰以乐召我而有杀心何也遂返主人追问其故邕具以告弹琴者曰我向见螳螂方向鸣蝉吾心耸然惟恐螳螂之失蝉也此岂为杀心而形于声乎蔡邕在呉呉人有烧桐以爨者邕闻火烈声知其良材因请而裁为琴果有美音而其尾有焦名曰焦尾琴蔡琰字文姬邕之女也邕夜弹琴絃絶琰曰第二絃复故断一絃曰第四絃嵇康临刑东市顾视日影索琴弹之曰昔袁孝尼尝从吾学广陵㪚吾固靳之广陵㪚于今絶矣戴逵能鼔琴武陵王晞使人召之逵对使者破琴曰戴安道不能为王家伶人陶潜性不解音而蓄素琴一张弦徽不具抚而和之曰但识琴中趣何劳絃上声禇彦囬援琴奏别鹤之曲王彧谢庄抗节叹曰以无累之神合有道之器宫商暂离不可得已传记琴禁也以禁人之邪正人心也琴神农所作洞越练朱五絃周加二絃伏羲作琴脩身理性反其天真也神农削桐为琴绳丝为絃以通神明之德以合天地之和黄帝作琴名清角大琴曰离二十絃或云此是伏羲所制琴长四尺五寸者法四时五行七絃者法七星大絃为君小絃为臣文王武王加二絃以合君臣之恩伏羲作琴长三尺六寸六分象三百六十日也广六寸象六合也文上曰池下曰岩池水平也前广后狭象尊卑也上圆下方法天地也五絃官也大絃君也寛和而温小絃臣也清廉不乱文王加二絃合君臣恩也尧使无勾作琴五絃神农造琴以定神齐媱僻去邪欲反其天真者也琴第一絃为宫次为商次为角次为徴为羽次为少宫次为少商自尧相传善琴者八十余人有八十余様虽少有差大体相似皆长三尺六寸法期之数也上圆而剡象天也下方而平法地也十三徽配十二律余一象閠也本五絃者五音也加二絃文武也蔡邕又加二絃象九星在人法九窍所象凤首足趐南方朱雀为乐之主也五分其身以三为上以二为下三天两地之义也龙池八寸象八风腰广四寸象四时轸圆象阳转而不穷也临岳承露龙龈用梓木达先贤深意也子路鼓琴孔子闻之曰亢厉㣲末以象杀伐之义中和之感不载于心温和之动不存于体夫然者乃所以为乱亡之风孔子南游适楚有处女珮璜而浣孔子曰彼妇人可与言矣抽琴去轸以授子贡子贡曰于此有琴而无轸愿借子以调其轸妇人对曰吾野鄙之人也僻陋而无心五音不知安能调琴邹忌以琴见齐威王曰大絃急以温者君也小絃廉折以清者相也推之深释之舒者刑罚审也均谐之鸣者政令一也大小相益囬邪不相害者上下和鸣吏民相亲也故曰琴音调而天下治师旷鼓琴通于神明而白鹄翔雍门周以琴见孟尝君孟尝君曰先生鼓琴亦能使人悲乎周曰臣乌能令足下悲哉千秋万嵗之下宗庙不血食坟墓已平採樵者踯躅其足而歌其上曰夫以孟尝君尊贵乃若是乎于是周引琴而鼓之孟尝君涕泣増哀下而就之曰闻先王鼓琴立若破国亡邑之人也张安世十五为成帝侍中善鼓琴能为双凤离鸾之曲嵇中散夜灯下弹琴忽有一人面甚小斯须转大遂长丈余嵇乃吹灯灭之曰耻与魑魅争光嵇中散投宿华阳亭至一更中操琴先作诸弄闻空中称善中散曰君何不来答曰身是古人就终残毁不冝接侍君子向夜惭见以手持其头与中散论声中散以琴授之悉作衆曲唯广陵㪚絶伦与中散誓不得传他人贺思令常夜坐月中临风鸣絃忽有一人着械在中庭称善自云是嵇中散因授以广陵散遂传之于今不絶王彦伯至呉邮亭维舟牛渚秉烛理琴见一女子披帏而进取琴调之其声甚哀女子曰此曲所谓楚明光者也唯嵇叔夜能为此声清角黄帝之琴鸣廉脩况蓝胁自鸣空中号钟齐桓公琴绕梁荘琴緑绮司马相如琴焦尾蔡邕琴凤凰赵飞燕琴李汧公勉雅好琴有絶代者一名响泉一名韵磬自寳于家集臣尝行仆马肌疲正直主人开门主人翁出独有主人女在欲置臣堂上太髙堂下太卑乃别寻他房与室止臣其中其中有鸣琴焉臣援琴而鼓之为秋竹积雪之曲上客何国之公子所从来无乃逺乎遂设㫖酒进鸣琴抚絃为幽闲之曲清音发而阳气亢白雪奏而灵雨零理正声奏妙曲扬白雪发清角絃以园客之丝徽而钟山之玉絃随流水急调杂秋风清蜀琴欲奏鸳鸯絃清琴弄雪月拂霜弄瑶轸琴奏龙门之緑桐石上弄寳琴纎手弄云和哀絃绕白雪收书动玉琴哀丝千古心鼓有虞氏之南风赓之以文王宣父之操优游怡旷博厚髙明追三代之遗音想舞雩之咏歌及暮而退皆充然若有得也昵昵儿女语恩怨相尔汝划然变轩昻勇士赴敌场浮云栁絮无根蔕天地濶逺随飞扬喧啾百鸟羣忽见孤凤凰跻攀分寸不可上失势一落千丈长雪絃寂寂听灵琴窅窅若人抱竒音朱絃絙枯桐本朝用兹有道器寄此无景情弹虽在指声在意听不以耳而以心心意既得形骸忘天地白日愁云隂五音商羽主肃杀飒飒坐上风吹沙忽然黄钟囬暖律当冬草木皆萌芽又云理身如理琴正声不可干以邪羽客知人意瑶琴系马鞍哀弹本旧曲妙耳非昔闻赖有三尺桐中有山水意緑琴珠网遍絃絶不成声王师学琴三十年响如清夜落涧泉满堂洗尽筝琶耳请师停手恐断絃琴操史箕子諌纣不聴佯狂为奴遂隐而皷琴以自悲故传之曰箕子操传记凡琴曲和乐而作命之曰畅畅者言其道之美畅犹不敢自安也忧愁而作命之曰操操者言困阨危迫犹不失其操也古琴有歌诗五曲一曰鹿鸣二曰伐檀三曰驺虞四曰鹊巢五曰白驹又有十二操一曰将归操二曰猗兰操三曰龟山操四曰越裳操五曰拘幽操六曰岐山操七曰履霜操八曰雉朝飞操九曰别鹤操十曰残形操十一曰水仙操十二曰懐陵操又有九引一曰列女引二曰伯姬引三曰贞女引四曰思归引五曰霹雳引六曰走马引七曰箜篌引八曰琴引九曰楚引又有河间杂歌二十一章琴曲有蔡氏五弄双凤离鸾归风送逺幽兰白雪长清短清长侧清调琴调大游小游明君胡笳广陵㪚白鱼叹楚妃叹风入松乌夜啼楚明光石上流泉临汝侯子安之流惭洄双燕离阳春弄悦弄连弄悦人弄连珠弄中运清畅志清看客清僻清婉转清禹上㑹稽文王操文王思士武王伐纣子安之把梁妻三士穷孔子厄杏坛箪瓢曽子归耕崔子渡河屈原自况聂政刺韩王力拔山霍将军歌归风送逺胡笳十八拍广陵散本朝关山月箫经箫韶九成箫管备举箫编小竹管如今卖饧者所吹子人籁则比竹是已注云箫也凤凰秋秋其声若箫史伍子胥鼓腹吹箫乞食于呉中周勃吹箫给丧事汉元帝吹洞箫自度曲歌声分寸节度极切妙传记大箫谓之䇾小者谓之筊箫肃也其声肃肃清也箫大者二十三管无底小者十六管有底雅箫长尺四寸二寸四彄颂箫二寸六彄箫长则浊短则清以蜜蜂实其底而増减之则和箫者中吕之气也舜作箫其形㕘差象凤翼十管长尺二寸伏羲作箫十六管箫史者秦穆公时人善吹箫缪公女弄玉好之妻焉其后随凤去江宁县有慈姥山生箫管竹王褒洞箫赋所称即此也箫形似鸟翼鸟火禽也数七夏时火用事二七十四箫之长由此也马先生能使木人吹箫集吹鸣籁迁延徙迤鱼瞰鸡睨垂啄䖤转登瞢忘食箫管悲且清箫吟凤下空玉箫金管惊四筵云间吟琼箫吹箫舞彩凤鸾凤夹吹箫始知嬴氏善吟箫本朝髙琼发仙奏夜后朝来风又热卧吹箫管到扬州凤箫犹在翠㣲间洞箫入耳何清哀管经孤竹之管孙竹之管隂竹之管传记大管谓之箫其中谓之䈌小者谓之管象篪长尺围寸有六孔无底象物贯地而芽故谓之管通舜时西王母献白玉管集不须吹急管衰老易悲伤本朝孤管呌秋月笛史黄帝使伶伦伐竹于昆谿斩而作笛吹之作凤鸣桓伊善音乐蔡邕柯亭笛长吹之王徽之泊舟清溪侧伊素不相识于岸上过徽之使人谓之曰闻君善吹笛试为我一奏伊时以贵显素闻徽之名便下车踞胡床为作三调之弄便上车去不交一言文宗时云朝霞以善吹笛进二声为新雅乐朝霞能逐意变声颇符上㫖由是有宠传记笛涤涤然也所以涤邪秽之雅正也汉武武帝时工人丘仲所造本出羌中髙祖初咸阳宫有玉笛长二尺三寸铭曰昭华之琯王恺尝置酒王导王敦俱徃女妓吹笛小失声恺怒便令黄门殴杀之一坐改容敦神色自若谢仁祖妾阿纪有国色善吹笛仁祖死阿纪誓不嫁郗昙设权计得之阿纪终身不与昙言蔡邕告呉人曰吾昔尝经㑹稽髙迁亭见屋椽竹东间第十六可为笛取用果有异声唐𤣥宗时乐人孙处秀善吹笛好作犯声乐人皆效之其声变态日増因有犯调列和善吹笛呉姬之声无以加也泰山巢氏居晋陵家婢採薪忽有一人随婢还家不使人见见形者唯婢而已每与婢饮宴辄吹笛而歌歌曰闲夜寂以清长笛亮且鸣若欲知我者姓郭名长生代郡界有一亭常有怪不可止宿有诸生止宿鬼吹五孔笛但有一手诸生笑谓汝止一手那得遍笛鬼云谓我少指耶乃数十指出诸生拔劒砍之得一老雄鸡从者并鸡雏吕乡筠夜泊舟于君山侧命酒吹笛忽见一老父拏舟而来出笛三管曰其大者诸天之乐不可发次者对洞府诸仙合乐而吹其小者试为子吹之吹三声湖上风动波涛洸瀁五声六声鸟兽呌噪月色昏昧舟人大恐老父遂止集翦云梦之霜筠法龙吟之异韵三孔为籥文武执之邠人吹也五孔为篴祴乐所用周师掌之六孔为笛羌人吹之融性好音律能鼓琴吹笛为督邮独卧郿平阳坞中有雒客舍逆旅吹笛相和融去京师踰年蹔闻甚悲而乐之乃作笛赋邻家有吹笛发声寥亮追想畴昔游宴之好笛奏龙吟水羌笛横吹阿亸囬向月楼中吹落梅笛奏梅花曲胡床紫玉笛却坐青云吹横笛弄秋月黄鹤楼中吹玉笛谁家玉笛暗飞声㪚入春风满洛城此夜曲中闻折栁何人不起故园情吹龙笛三年笛里关山月晩来横笛好泓下亦龙吟本朝安得道人携笛去一声吹裂翠崖冈更教吹笛奏伊凉昭华三弄月侵林篪经仲氏吹篪史伍子胥至于江上无以煳其口吹篪乞食于呉市世祖于南康郡内作伎有絃无管空中闻有篪声调节相应传记大篪谓之沂篪以竹为之长四寸有八孔前有一孔上有三孔后有四孔头有一孔篪啼也声从孔出如婴儿啼声也苏成公造篪吹孔有觜如酸枣古有篪尚矣苏成公善篪而记者因以为作谬也建元二年帝幸腾光台吹霜条之篪后魏河间王琛有婢朝云善吹篪能为团扇歌陇上声琛为秦州刺史羌叛屡讨不胜琛令朝云假为贫女吹篪而乞羌闻之皆流涕相谓曰何故舍坟并在山谷为冦耶即相率而降秦民语曰快马健儿不如老妪吹篪籥经左手执籥以籥不僭籥师教国子舞羽吹籥籥章掌豳籥苇籥伊耆氏之乐也万入去籥史王义方贬吉安丞行释奠礼请歌吹籥登降跽立人人悦顺文宗制云韶乐有籥庙卑忌尊则去籥文舞郎左执籥传记大籥谓之产中者曰仲小者曰箹籥跃也气跃出也集红颊吹鸣籥簧经巧言如簧君子阳阳左执簧传记女娲作簧雅簧上下各六簧削鋭其头有伤害之象塞以蜜蜡有口舌之类皆非吉祥善应也西王母命侍女许飞琼鼓震簴之簧王遥有竹箧未尝开后将茅子担箧入石室中有二人遥自取一枚以二枚与室中人对共鼓之竽子齐宣王使人吹竽有三百人南郭处士请为王吹不知竽而滥于三百人之中宣王死文王即位一一听之处士走史女娲氏造列管于匏上内簧其中尔雅谓之巢大者曰竽小者曰和竽暖也立春之气暖生万物也竽管二十六宫在左和管十三宫居右文宗制云韶乐有竽一传记冬至吹黄钟之律间隂以竽竽长四尺二寸汉武帝时丘仲作竽笙三十六管作竽形类小钟以手将之即鸣竽音调则度数得见商立子㫖者好牧竽食木菖蒲根饮水不饥不老如此传世见之三百余年成子伯工吹竽见安昌侯张子夏鼓瑟谓曰音不通千曲以上不足以为知音集代奏郑卫鸣竽张些北里吹笙竽髙门有笙竽吹竽少混真齐王好竽而子鼔瑟瑟虽工如王不好何笙经笙镛以间笙磬同音笙师掌教吹笙笙入奏南陔白华史王彧与谢孺子宴桐台孺子吹笙彧起舞既而叹曰今日真使人飘飘有伊洛间意传记垂作笙大笙谓之巢小者谓之和列管匏中施簧管端大者十九簧笙生也象物贯地而生以匏为之其中空以受簧笙之言施也牙也万物施而牙笙者太簇之气也象万物之生也故曰笙有七政之节焉有六合之和焉天下乐之故谓之笙夫笙者万物始生𨗳达隂阳之气故有长短黄钟为始象法凤凰季秋之月上丁入学习吹笙所以通气也三笙一和而成声笙入三成舜祠下得笙玉管夫以玉为笙故神人和凤凰来仪也王子晋好吹笙作凤凰鸣道士浮丘接之上嵩山也墨子见荆王衣锦吹笙女娲之遗音董成之妙曲集河汾之寳有曲沃之悬匏焉邹鲁之珍有汶阳之孤篠焉写凰翼以挿羽摹鸾音以厉声明珠在咮若衔若垂夫其悽戾辛酸嘤嘤关关若离鸿之鸣子也含㗅啴谐雍雍喈喈若羣鶵之从母也金清玉震兮受合乎大谐直而不倨曲而不佻疏音简节乐不及妙是可以移风易俗具治至教𢎞义着于典谟歴万代而弥卲其制也取不周之竹曽城之匏仙人十五爱吹笙学得昆丘绣鳯鸣本朝玉笙哀怨弄初凉孤松吹风细泠泠独茧长缲女娲笙筚篥传记筚篥本名悲篥出于胡中其声悲东夷有卷桃皮似筚篥也二贝大蠡也容可数升并吹之以节声亦出南蛮觱篥者笳管也卷芦为头截竹为管出于胡地制法角音九孔漏声五音咸备唐以编入卤部名为笳管用之雅乐以为雅管六窍之制则为凤旋宫转器以应律吕者也明皇幸蜀雨中闻铃声上既悼念贵妃作雨霖铃曲以寄恨焉时梨园弟子善吹觱篥者张野狐从至蜀上因以其曲授之筚篥者本龟兹国乐也徳宗朝有尉迟青官至将军幽州王麻奴解吹筚篥河北吹为第一手时有从事姓卢者曰汝艺亦未足称上国有尉迟将军冠絶今古麻奴大怒曰某之此艺海内岂有及者邪今即徃彼定其优劣到京访尉迟所居赂其阍者方得通见乃于髙般涉词中吹一曲流汗浃背尉迟谓曰此曲何必髙般涉徒费许多气力也因自出银字管于平般涉中吹之麻奴惊愤垂泣拜之终身不复言筚篥笳传记胡笳汉旧録有其曲不记所出本末笳者胡人卷芦叶吹之以作乐也胡曰胡笳车驾住吹小菰发大菰笳也胡笳者张博望入西域传其法于西京唯得摩诃兠勒一曲李延年等更造新声二十八解以为武乐有出塞入塞杨栁等十曲蔡琰先适河东卫仲道夫亡无子汉末大乱为骑兵所获春月登台殿感笳之音作胡笳十八拍刘畴曽避乱坞壁羣寇百数欲害之畴援笳而吹之为出塞之声羣寇皆泣而去刘越石为骑兵所围越石乘月登楼清啸羣贼闻之皆凄然长叹中夜奏胡笳贼皆流涕向晓又吹之贼并弃围奔走激南楚吹胡笳风云为之动揺星辰为之变度集昔伯阳避乱入戎戎越之思有懐土风遂建斯乐美其出于戎貉之俗有夫韶夏之音胡笳互动牧马悲鸣吟啸成羣边声四起胡笳在楼上哀怨不堪听客泪堕清笳哀笳晓幽咽山楼粉堞隐悲笳笳吟细栁营本朝客来空弔古清泪落悲笳愁闻边塞吹芦管角史西戎有吹金者铜角长可二尺形如牛角书记所不载或云本出羌戎以惊中国之马也角长五尺形如竹筒本细末稍大未详所起今卤部及军中多用之或以竹木或以皮为之无定制按古军法有吹角也此器俗名拔逻逥皆营内惊军之音至侯景围台城方用之也传记长鸣角也按蚩尤师蝄蜽与黄帝战于涿鹿帝令吹角为龙鸣以御之魏武帝征乌桓军士思归乃减角为中鸣其声尤悲以应胡笳晋宋以降沿袭用之有长鸣唐礼大驾陈一百二十具是承晋魏之制也集鼓角縁边郡川原欲暮时秋听殷地发风散入云悲山路时吹角那堪处处闻本朝木落霜清画角哀边城画角雄吟余画角吹残月黄州鼓角亦多情送我南来不辞逺唯言万方声一槩鼍喷龙吟为余变澹月倾云哀晓角孤城吹角烟树里落月未落江茫茫山城雄鼔角埙经伯氏吹壎传记大壎谓之嘂鋭上平底形象称锤大者如鹅子声合黄钟大吕也小者如鸡子声合大簇夹钟也与篪声相谐故曰壎篪相应壎谓声浊而喧喧然今雅乐部用也壎者喧也周平王时暴辛公烧土为之乐埙本作壎围五寸半长三寸半凡六孔鼓经击鼓其镗坎其击鼓宛丘之下鼍鼓逢逢应田县鼓鼓咽咽猗与那与置我鞉鼓奏鼓简简鼗鼓渊渊以雷鼓鼓神祀以灵鼓鼓社祭以路鼓鼓鬼亭以鼖鼓鼓军事以鼛鼓鼓役事以晋鼓鼓金奏以金錞和鼓以金镯节鼓以金铙正鼓以金铎週鼓中秋教振旅王执路鼓诸侯执鼖鼓将军执晋鼓凡冐鼓必以启蛰之日鼓大而短则其声疾而短闻鼓小而长则其声舒而逺闻蒉桴而土鼓夏后氏之足鼓商楹鼓周县鼓庙堂之上县鼓在西应鼓在东鼓无当于五声五声不得不和君子听鼓鼙之声则思将帅之臣分唐叔以密须之鼓鼓方叔入于河播鼗武入于汉子鼓其乐之君邪楚厉王有惊鼓与百姓为戒饮酒过之而击民大惊使人止之曰吾醉戯而击之民皆罢居数月惊而击鼓民不起也禹以五声听治曰教寡人以道者击鼓史元帝好音乐或置鼙鼓殿下天子自临轩槛上隤铜丸以擿鼓声中严鼓之节后宫及左右习知音者莫能为之无持布鼓过雷门祢衡字正平孔融称其才于曹操操欲见之衡不肯徃操懐忿闻衡善鼔召为鼔吏因㑹賔客閲其音节衡操挝而前吏呵之曰鼓吏何不改服衡于是解衣祼身而立徐取岑牟单绞而着之复操挝颜色不怍操笑曰本欲辱衡衡反辱孤衡对曰不敢以先王之法服为伶伦之衣呉郡临平岸出石鼓张华言以蜀中桐木刻作鱼形叩之则鸣如其言果闻数十里孙为延陵县令髙爽诣之无故人懐爽取笔书鼓面云徒有此大腹了自无肝肠面皮如许厚被打未遽央太子承干尝于宫中击鼓声闻于外张𤣥素切諌承干乃出鼓毁之初徳宗自山南还宫都下惊扰遂诏太常习乐去大鼓张荐明为道士髙祖召见闻中奏时鼓曰陛下闻鼓乎其声一而已五声十二律鼓无一焉然而和之者鼓也传记大鼓谓之鼖小鼓谓之应大鼗谓之麻小者谓之料徒击鼓谓之咢鼓者郭也春分之音万物皆郭皮甲而出故谓之鼓冬至鼓用马革圆径八尺一寸夏至鼓用牛皮圆径五尺七寸有人金丰击玉鼔驾六龙鼓所以检乐为音之长也黄帝杀䕫以其皮为鼓声闻五里建鼓大鼓也少昊氏作焉为衆鼓之节夏加四足谓之节鼓商人柱而贯之谓之盈鼓周人县而击之谓之县鼓雷鼓以八面祀天灵鼓六面以祀地路鼓四面以祀鬼神夏后加之以足谓之足鼓殷人贯之以柱谓之柱鼓周人悬之谓之悬鼓后世复音制建之谓之建鼓傍有小鼓谓之应鼔以和大鼓小鼓有柄揺之曰鞉大曰鼗也腰鼓大者瓦小者木皆广首而纎腹齐鼓大一头设齐于鼓面如麝齐也马上之鼓曰提鼓施于府寺曰朝鼓在村墅曰抱鼓在边徼曰惊鼓铜鼓铸铜为之虚其一面覆而击其上节鼓如博局中开圆孔击以节乐担鼓如小瓮先冒以革而漆之正鼓和鼓皆腰鼓也都昙鼓似腰鼓而小毛员鼓似都昙而稍大答腊鼓制广于羯鼓而以指楷之俗谓之楷鼓鸡娄鼓正鼓正而圆首尾可击之处平可数寸方鼓大厯元年司马滔进广平乐作此鼓以应黄钟一均声应鼓亦曰鼙鼓亦曰东甲鼓亦曰田鼓八方之荒有石鼓焉䝉之以皮其音如雷建武二十四年南郡男子献铜鼓有铭逢山有祠并石人石鼓世将乱石人辄打鼓闻数十里浮山东石楼下有两石鼓叩之清越所谓神钲也白鹄山有石鼓元嘉中居人祀山神乃椎此鼓如金石之响相传云此本有鹄飞入㑹稽雷门鼓中打鼓声洛阳闻之后逆贼孙恩斫破此鼓见一白鹄飞出去秦凿桂阳县阁下其鼓便自奔逸于临武遂之洛阳因名圣鼓今临武有圣鼓城也冀县有天鼓山山上有石如鼓河鼓星揺动则石鼓自鸣鸣则秦土有殃集建灵鼍之鼓云重鼓寒声不起歌鼓川上亭曲度神飇吹遂有冯夷来击鼓本朝叠鼓谁操渔阳挝画桡鼍鼓䀨清眠音腰鼓百面如春雷打彻凉州花自开羯鼓传记羯鼓出外夷以戎羯之鼓故曰羯鼓其音主太簇一均龟兹髙昌疎勒天竺诸部皆用之如漆桶下以小牙床承之击用两杖其音焦杀鸣烈尤宜急曲促破作战杖连碎之声又宜髙楼晓影明月清风吹空透逺特异衆乐杖用黄檀狗骨花楸卷用钢铁𤣥宗尤爱羯鼓横笛云八音之领䄂也诸乐不可为比尝值二月宿雨初晴景色明丽命髙力士取羯鼓纵击一曲名春光好及顾栁杏皆以㣲拆指而笑曰此事不唤我作天工可乎又制秋风髙每至秋空逈彻纎尘不起即奏之必逺风徐来庭叶坠落其妙絶入神若此汝阳王琎姿容妍美上特钟爱自传授之琎尝戴砑绡㡌打曲上自摘槿花一朶置于帽上着处二物皆极滑久之方安遂奏舞山花一曲花不坠上大喜因夸花奴姿质明莹肌肤光细必神仙谪坠也上酷不好琴尝听弹未及毕谓宦者曰速召花奴将羯鼓来为我解秽宋开府论羯鼓曰头如青山峯手似白雨㸃嗣曹王臯精于器用有覊客懐二卷求谒及见臯捧而叹曰不意今日获逢至寳或非之臯曰诸公或似未信乎命取食盘自选其极平者遂重二卷于盘心以油注之满卷而油不浸漏盖相契无际也蜀客李琬至长安也闻羯鼔声扣问羯鼓工曰君所击者岂非耶婆邑鸡乎然而无尾何也工大异之曰某祖父习此曲父没此曲遂絶今但按旧谱寻之竟无结尾声琬曰夫耶婆邑鸡当用掘拓急徧解工如其教果得谐叶声意皆尽成都有削杖者以二鼔杖献于杜鸿渐鸿渐曰此尤物也匠曰某于嵴沟中养之二十年矣鸿渐出蜀至嘉陵江颇有山景月色又佳命取羯鼓因以所得杖酣奏数曲四山猿鸟悉皆飞鸣拍板传记黄帝令黄幡绰撰拍板谱幡绰乃于纸上画一耳进之问其故对曰但有耳道则无失其节奏也记纂渊海卷七十八记纂渊海卷七十九钦定四库全书记纂渊海卷七十九宋潘自牧撰丧记部祭奠经生刍一束其人如玉彼苍者天殱我良人如可赎兮人百其身嘉荐普淖眀齐溲酒孔子曰泰山其頽乎梁木其壊乎哲人其萎乎子贡曰泰山其頽则吾将安仰梁木其壊哲人其萎则吾将安放朝奠日出夕奠逮日丧不剥奠也鲁哀公诔孔丘曰天不遗耆老莫相予位焉呜唿哀哉尼父史昊天不弔太山其頽曹操感𤣥知已及后过𤣥墓致祭自为文郭林宗有母忧徐穉往弔之置生刍一束于庐前而去徐穉有死丧负笈赴弔常于塜头炙鸡一只以一两绵絮渍酒暴干以裹鸡径到祭所塜隧外以水渍绵使有酒气㪷米饭白茅为借以鸡置前醊酒毕则去不见丧主激浪之心未骋遽骨脩鳞凌云之意将腾先灰劲翮有人哭和长舆曰峨峨若千丈松崩一旦万古郄超死之日贵贱操笔为诔者四千余人集绪言余论藴而莫传高轨难追藏舟易逺驷隙不留尺波电谢凡我僚旧均哀其戚幽灵彷彿歆我牺樽山羞野酌在疾不省于亡不临举声増恸哀有余音澄醪覆觞丝竹生尘素卷莫启幄无谈賔鸟俛翼兮忘林鱼仰沫兮失瀬遵吉路兮凶归思其人兮已灭览余迹兮未夷昔同途兮今异世忆旧欢兮増新悲存荣没哀死而不朽巖薮知名失声挥涕梁崩哲萎于时靡宪半岳摧峰中河坠月逝川无待黄金难化耕夫释耒桑妇下机晏晏言笑今成涕洟梁岳頽峻岂徒舂人不相杵倾壥罢肆而已长算屈于短日逺迹顿于促路峰頽朽壤波逝江潭山川若此人何以堪亦生亦灭如壑如舟千龄俱尽万古谁留繐帐冥漠方谓拂羽乔木缅昇高云忽遭大过栋桡而殒丹书不藏于勲府青史不昭于方册一絶故老之口孰知夫子之贤宛然昨日交臂而悲天年既殁长夜何辰圣达不免宇宙同尘竟不能骧首云路长鸣天衢知与不知咸皆共叹有余恨也有济世之量无长至之年钟鸣漏尽竟兰焚兮解携襟袖交臂存亡溘从朝露倐掩夜台过隙不留藏舟难固泉壤殊途幽明永隔感平生其若斯聊申絮酒傥聪明之不昧或荐箪醪刍灵就列遣奠停轨觞酒写哀樽酒簋贰涕零如雨拜奠心碎万事风烛九泉草露华首童牙辛酸涕洟永讣长恸潺湲涕咽长途方骋大限俄穷圣上轸不慭之悲具僚兴云亡之叹奈何永违祗隔数晨笑语爲别恸哭东门藏棺蔽帷欲见无縁皎皎眉目在人目前命虽云短兮其存者长子之视人自以无前一斥不复羣飞刺天如闻其声如见其容青春之游白首相失情一何长命一何短汝病吾不知时汝殁吾不知期生不能相养以共居殁不得抚汝以尽哀敛不得凭其棺窆不得临其穴吾行负神明而使汝夭不孝不慈而不得与汝相养以生相守以死一在天之涯一在地之角生而影不与吾形相依死而魂不与吾梦相接吾实为之其又何尤遘兹短歴奄谢昌辰长夜无晓斯焉永归风凄日昏鼓咽箫悲沉埋玉树谁不沾衣鼎臣云亡梁木斯壊悯枝叶之谢割肌肤之爱辍舂罢社川走下而不还露迎阳而易晞始比肩于千里遽伤魂于九泉既切芝焚弥深蕙叹凄凉山河惨淡风云君子何厉天实仇之生人何罪天实仇之聪明正直行爲君子天则必速其死道徳仁义志存生人天则必夭其身吾固知苍苍之无信莫莫之无神寤言在耳今古何速岂荡而为太空与化无穷乎将结而为光辉以助临照乎岂为雨为露以泽下土乎将爲雷爲霆以泄怨怒乎岂爲凤爲麟爲景星爲庆云以寓其神乎将爲金爲钖爲圭爲璧以栖其魄乎岂复爲贤人以续其志乎将奋爲明神以遂其义乎不然是昭昭者其得已乎抑有知乎其无知乎彼且有知其可使吾知之乎室有迭去川无息流追怀曩辰恍若梦游一寐不觉便爲古人茫茫上天岂知此痛天恡灵竒取不可贪既睿又力神谁以堪汝不是思而纵其志盗其管籥褰其箧柜抽深抉密担重负贵果殄尔躬以宁其位守吏失职诉帝行事岂不信耶弃苍生而不起孤魂夜飞山有归云江有回潮公之逝矣一去寂寥挂剑于此魂兮可招直志不遂饮恨无终宜享永年遽归长夜方凭福履以蒇辉荣宜降永年遽归长夜百身莫赎一梦不还郁郁佳城茫茫九原凄凉箫鼓惨淡风烟才高位下步阔途穷竟戢羽翮不展心胸薤晞朝露舟失夜壑旸光未尽而湛晻兮植物方华以藁落兮一掬灵均泪千年湘水文鱼鴈遂絶鸡黍无期降年不永非命而何夜壑藏舟永诀无期向空筵而洒酒遣使奠斝百酸搅肠音容若生曷日而忘千秋兮愁云万古兮明月灵均之寃兮孰能销其气灵均之愁兮孰能释其结琴书忽捐长夜无旦循途未极阅川行谢虽洞箫爲赋方𫝊汉帝之宫而禅草遗忠安留茂陵之笔思圣烈其如在览余文而増叹曲池无处旧馆寂寥感知己以悼恩怀旧徳而何在岂岘山之上长留堕泪之词延阁之中不记藏书之録川归东极日去西晡生爲神将死爲鬼雄身世一灭荣华万空倾家若坠举国同悲迹去难留川逝不舍天下善人执手相弔营奠应支卖鹤钱俨高堂兮去何早风白杨兮露秋草絶足方骋脩途忽穷促路顿轨中天坠翼存与殁人皆福利生死古今一也死而不朽反贵于生千仭壁立而太山其頽五纬珠聨而采石自陨书札与诗文重叠我笥筐栁车一出门终天无回箱衣器陈下帐醪饵奠皇堂明灵庶鉴知彷彿期来飨本朝公虽百龄人以爲少平生笑言俯仰今昔送不临穴哀不望帷生有闻于当时死有传于后世弔祸问疾书犹在眼学问文章丘山郁郁湖海茫茫自嗟来暮不闻援薤之规尚意神眀聊置生刍之奠位不满其徳奄移夜舟遽先朝露焄蒿悽怆若或见之茫茫九泉爱莫起之岂厌世溷浊洁而逝乎将民之无禄而天莫之遗奉讳云初痛心罔极弔慰经弔丧弗能赙不问其所费知生者弔知死者伤知生而不知死弔而不伤知死而不知生伤而不弔死而不弔者三畏厌溺孔子哭子路于中庭有人弔者而夫子拜之五十无车者不越疆而弔人弔于人是日不乐行弔之日不饮酒食肉焉子张死曽子有母之丧齐衰而往哭之或曰齐衰不以弔曽子曰我弔也与哉适公卿之丧则曰听役于司徒羔裘𤣥冠不以弔史齐侯遇杞梁之妻于郊使弔之辞曰有先人之敝庐在下妾不得与郊弔齐侯弔于其室孔光薨公卿百官㑹弔喟然不觉涕之无从徐穉有死丧万里负笈赴弔陈寔卒海内弔者三万余人王祥之薨奔赴者非朝廷之贤则亲戚故吏而已门无杂弔之宾王愆期谓陶侃曰贤子越骑酷没天下爲公痛心况慈父情耶集羣辟恸怀邦族挥泪驰影奔赴百官临弔毕集孔光之门本朝眼㸔白璧埋黄壤何况人间父子情居丧经亲者居倚庐贱者居垩室杖者何爵也无爵而杖者何担主也非主而杖者何辅病也童子何以不杖不能病也妇人何以不杖亦不能病也居丧之礼毁瘠不形视听不衰升降不由阼阶出入不当门隧居丧之礼头有疮则沐身有疡则浴有疾则饮酒食肉疾止复初不胜丧乃比于不慈不孝五十不致毁六十不毁七十唯衰麻在身饮酒食肉处于内有丧者专席而坐居倚庐寝苫枕块不说绖带父母之丧哭无时致丧三年髙子臯之执亲之丧也泣血三年未尝见齿颜丁善居丧始死皇皇焉如有求而弗得及殡望望焉如有从而弗及既葬慨焉如不及其反而息居丧读丧礼既葬读祭礼曽申问于曽子曰哭父母有常声乎曰中路婴儿失其母焉何常声之有父母之丧不避涕泣而见人妇人不宜袒故发胷击心爵踊殷殷田田如坏墙然大夫士父母之丧既练而归朔月忌日归哭于宗室三年之丧以丧拜丧无接賔之礼丧者不遗人人遗之虽酒肉受之也孔子曰身有疡则浴首有疮则沐病则饮酒毁瘠爲病君子弗爲也君子执亲之丧也水浆不入于口者三日杖而后能起三年之丧言而不语对而不问庐垩室之中不与人坐焉非时见乎母也不入门丧不虑居爲无庙也毁不危身爲无后也丧不贰事丧有疾食肉饮酒必有草木之滋焉姜桂之谓也父母之丧居倚庐不涂寝苫枕块非丧事不言三年之丧如斩直衰不补居于倚庐哀亲之在外也寝苫枕块哀亲之在土也弁人有其母死而孺子泣者孔子曰哀则哀矣而难爲继也夫礼爲可𫝊也爲可继也故哭踊有节曽子曰三年之丧弔乎孔子曰三年之丧练不羣立不旅行君子礼以饰情三年之丧而弔哭不亦虚乎丧者非尸柩之事不亲有父之丧如未没丧而母死其除父之丧也服其除服卒事反丧服子贡问丧子曰敬爲上哀次之瘠爲下颜色称其情戚容称其服秃者不髽伛者不袒跛者不踊老病不止酒肉凡此者以权制之也毁不灭性不以死伤生也父母之丧衰冠绳缨菅履伤肾干肝焦肺不举火大功之末可以冠子可以嫁子父小功之末可以冠子可以嫁子可以取妇已虽小功可以冠取妻大功将至却琴瑟小功至不絶乐三年之丧祥而从政朞之丧卒哭而从政九月之丧既葬而从政小功缌之丧既殡而从政爲妻父母在不杖不稽颡母在不稽颡父在爲母爲妻九月之丧食肉饮酒朞之丧食肉饮酒不与人乐之杖者何也曰竹桐一也何爲也曰孝子身病体羸以杖扶病也父在则不敢杖矣尊者在故也斩衰之哭若往而不反齐衰之哭若往而反大功之哭三曲而偯小功缌麻哀容可也斩衰唯而不对齐衰对而不言大功言而不议小功缌麻议而不及乐大功之丧寝有席小功之丧牀可也伯鱼之母死期而犹哭夫子闻之曰谁与哭者门人曰鲤也夫子曰嘻其甚也伯鱼闻之遂除之创鉅者其日久痛甚者其愈迟三年之丧称情而立文所以爲至痛极也斩衰苴杖居倚庐食粥寝苫枕块所以爲至痛饰也三年之丧二十五月而毕哀痛未尽思慕未忘然而服以是断之者岂不以送死有已复生有节也哉曽子问曰相识有丧服可以与于祭乎孔子曰缌不祭又何助于人君子之居丧食㫖不甘闻乐不乐居处不安丧致乎哀而止孝子之丧亲也哭不偯礼无容言不文服美不安闻乐不乐食㫖不甘此哀戚之情也三日而食教民无以死伤生毁不灭性此生人之政也丧不过三年示民有终也爲之棺椁衣衾而举之陈其簠簋而哀戚之躃踊哭泣哀以送之卜其宅兆而安厝之爲之宗庙以鬼享之春秋祭祀以时思之子婴戚于天遘屯离蹇心形瘵三年之丧齐疏之服飦粥之食自天子达于庶人三代共之史悼心失圗斩焉在衰绖之中齐晏桓子卒晏婴苴绖带杖菅履居丧而不哀在戚而有嘉容是谓不度严霜夏坠仰天椎心而泣血也复偷视息哭眼如悬河决熘庐墓号慕一踊三絶令期丧大功未终丧不预宴㑹集以险衅夙遭闵凶五情震悼跼天蹐地若无所容履影弔心酸鼻痛骨仰昊天之莫报怨凯风之徒攀泣血待旦薄禄微资始期色养私情未遂不圗殃罚老父见背攀号何及粪土臣言孤臣鞠凶礼辱天赗稽颡拜命号絶迷圗残喘胡颜柴骨栾心茹哀苫庐衔恤终祀悲摧栾棘思结寒泉沈痛迫中肠三年哭泣如始丧者百哀攻中涕洟迸落魂梦震越悽怆彻骨翻哀独生迫礼不死因成痼疾诉天触地血染缞服罪大恶极世无所容尚顾嗣续不敢即死支缀气息大惧祭祀之无主以忝盛徳创鉅痛仍号于穹旻排土濡涕顿首成坟陷膺腐眦寒暑在庐草木悴死鸟兽踟蹰殊族异类亦相其哀灰心垢体泣血涟涟松槚之下其生尚残与其偷生而孤苦不若就死而团圎欲自决以毁伤惧亏孝于归全每一念至肠热骨酸饮泣茹悲柴毁骨立决裂肝胷哭泣哀号感动他人衔哀而茹血泪少于血骨余于形五情如丧百身不赎号咷毁瘠庐于冢次号泣无节埃垢积首草生髪间衔恤毁瘠本朝精神流离肝腑絶眦血被面无时晞栾棘过人柴瘠加等行负神明躬招咎衅柴毁几于灭性衔恤甚哀棘心雪泣缞袵沾血有声当彻天有泪当彻泉思慕经哀哀父母生我劬劳无父何怙无母何恃出则衔恤入则靡至明发不寐有懐二人君子已孤不更名先王之孝色不忘乎目声不絶乎耳心志嗜欲不忘乎心致爱则存致悫则着着存不忘乎心霜露既降君子履之必有悽怆之心非其寒之谓也雨露既濡君子履之必有憷惕之心如将见之其往送也望望然汲汲然如有追而弗及也其反哭也皇皇然若有求而弗得也其往也如慕其反也如疑求而无所得之也入门而弗见也上堂又弗见也入室又弗见也亡矣丧矣不可复见已故哭泣辟踊尽哀而止矣三年之丧二十五月而毕哀痛未尽思慕未忘思其居处思其笑语思其志意思其所乐思其所嗜孝子亲死悲哀志懑故匍匐而哭之若将复生然安可得夺而敛之也故曰三日而后敛者以俟其生也子仰视榱桷俯察几筵其器皆存而不覩其人以此思哀则哀可知矣树欲静而风不停子欲养而亲不待往而不来者年也不可再见者亲也史服除思慕终身如丧金日磾母教子有法上嘉之母死诏圗画于甘泉宫日磾每见画常拜向之涕泣乃去集临穴唿苍天涕下如绠縻邈终天其不返念过隙之倐忽悲逝川之不停践霜露之悽怆怀燧谷而涕零膝下之欢已同过隙几筵之慕几何可凭露往霜来日月其除永怀鞠养之恩长増思慕之痛濡露践霜谁无永怀霜降露濡孝思罔极词意书疏无不宛然惟是魂神不知去处每开一卷刀搅肺肠每读一篇血滴文字音容若在曷日而亡憷惕乎霜露金日磾见圗而泣时祭经春秋匪懈享祀不忒吉蠲爲饎是用孝享禴祠烝尝于公先王祭以清酒从以骍牡享于祖考苾苾芬芬祀事孔明荐岁事于皇祖春秋荐其时食祭之日入室僾然必有见乎其位周还出户肃然必有闻乎其容声出户而听忾然必有闻乎其叹息之声孝子将祭虑事不可以不豫比时具物不可以不备虚中以治之以其恍惚以与神明交庶或飨之仲尼尝奉荐而进其亲也悫其行也趋趋以数祭者所以追养继孝也荐新如朔奠春秋祭祀以时思之子祭祀事其神也能存亡形属荒絶者惟斋乎史祀者所以昭孝事祖通神明也阡陇经适墓不登陇适墓不歌孔子曰古不修墓孔子既合葬于防曰吾闻之古也墓而不坟今丘也东西南北之人也不可以弗识也于是封之崇四尺葬于墓所以即逺也延陵季子子死葬于嬴博之间其坎深不至于泉既葬而封广轮揜坎其高可隠也既封左袒右还其封且号者三曰骨肉复归于土命也孔子曰卫人之祔也离之鲁人之祔也合之善夫墟墓之间未施哀于民而民哀骨肉归于土坟墓不培子高曰吾闻之也生有益于人死不害于人吾纵生无益于人吾可以死害于人乎哉我死则择不食之地而葬我焉夫子言之曰吾见封之若堂者矣见若坊者矣见若覆夏屋者矣见若斧者矣从若斧者焉马鬛封之谓也易墓非古也卜其宅兆而安厝之子沦于无形之中甘瞑大宵之宅史白杨多悲风萧萧愁杀人韩信葬母行营高燥地令旁可置万家积贮炭苇诸下里物赵台卿先自爲夀藏圗季札子产晏婴叔向四像居賔位又自画其像居主位范训母亡以布囊盛土负以成圹原涉自以爲前让南阳赙送身得其名而令先人坟墓俭约非孝也乃大治起塜舍周阁重门初武帝时京兆尹曹氏葬茂陵民谓其道爲京兆阡涉慕之乃买地开道立表署曰南阳阡人不肯从谓之原氏阡费用皆是富人长者地底冥冥长无晓期负土成坟初陶侃微时丁艰将葬家中忽失牛而不知所在遇一老父谓曰前徃见一牛眠山坞中其地若葬位极人臣矣又指一山云此亦其次当世出二千石言讫不见侃寻牛得之因葬其处以所指别山与访访父死葬焉果爲刺史自访以下三世爲益州四十一年如言云晋许孜亲没柴毁负土成坟负土作坟石室号曰千里堂窀穸既终永安体魄温大雅将改葬其祖父筮者曰葬于此地害兄而福弟大雅曰若得家弟永康我将含笑入地感慕之所魂神之宅传记凡葬必于高陵之上以避狐狸之患水泉之湿则善矣凡葬而无坟谓之墓徳音未逺拱木已积滕公往东门马跼不进跑地成坎公命掘之得石郭铭文曰佳城郁郁三千年见白日吁嗟滕公居此室叹曰天也后葬其地连堈隠纬状如乱云望之翙翙絶而复连小顿大起千里相牵夀过期頥世世登仙集窈窈𤣥宇三光不入潜闼一扃尊灵永蛰坟壠日月多松栢郁茫茫块魂幽石委骨竆尘荒草何茫茫白杨亦萧萧幽室一已闭千年不复朝殡宫已肃清松栢转萧瑟閟重扃于穸壤夀宫寂逺夷体夀原墓门兮肃肃脩垄兮峨峨蔓草萦骨拱木敛魂闭骨泉壤松槚成行且爲树枌槚覩陈根宿草而哭东首茔园即宫长夜开石室营夀宫荒郊疎古木寒隧积陈荄千秋掩夜台佳城无白日晨登太山北望蒿里松楸骨寒草宿坟毁去夏室之渠渠即孤丘之峩峩惟余松栢陇朝夕起余烟死去何所道托体同山阿瞻望不见寂寥空山手足胼胝成此高坟排土濡涕顿首成坟陷膺腐眦寒暑在庐草木悴死鸟兽踟蹰殊类异族亦相其哀佳城日易曛怜君孤冢在双峯埋骨竆泉复几重白露空沾九原草青山独闭数株松夜台茫昧亦知否竟埋岱北骨不返巴东魂夜入夀宫长光照幽壤坟荒草已陈墓湿土犹新窅窅竆泉埋寳玉蒿闭不复开龙门原上土埋骨不埋名隂堂是夜古木非春日月照临于佳城烟云变态于神道黄泉无晓日青草自知春本朝土山宛转屈苍龙下有槃槃盖世翁泷冈阡阡名载版圗冈连夏屋木拱秦原过而下马空瞻董相之陵酹以只鸡谁副桥公之约程徳林求先坟思成堂归真亭诗又叶待制求先坟永慕亭诗新阡长宿草行路拜丰碑赙赠经鲁人之赠三𤣥二纁赗奠于死生两施孔子之卫遇旧馆人之丧入而哭之哀出使子贡脱骖而赙之弔丧弗能赙不问其所费子栁之母死子硕欲以赙布之余具祭器子栁曰不可吾闻之也君子不家于丧请班诸兄弟之贫者读赗曽子曰非古也伯高之丧孔子之使者未至冉子摄束帛乘马而将之孔子曰异哉徒使我不诚于伯高子吾恶乎涕而无以将之赙赠所以佐生赠禭所以送死史原涉父死让还南阳赙送车马曰赗衣衾曰禭钱财曰赠钱财曰赙传记知生则赙知死则赗赙之爲言助也赗之爲言覆也舆马曰赗货财曰赙玩好曰赠决其意也衣被曰禭养死具也赠称也襚遗也葬经古之葬者不封不树后世圣人易之以棺椁改葬缌夫子制于中都四寸之棺五寸之椁送形而往迎精而反国子高曰葬也者藏也藏也者欲人之弗得见也是故衣足以饰身棺周于衣椁周于棺土周于椁专道而行送葬必执绋送葬不避涂潦葬日虞弗忍一日离也是日也以虞易奠葬不爲雨止柩不早出不暮宿季武子成寝杜氏之葬在西阶之下请合葬焉许之入宫而不敢哭武子曰合葬非古也自周公以来未之有改也季子臯葬其妻犯人之禾涂车刍灵自古有之竹不成用瓦不成味木不成斵琴瑟张而不平笙竽备而不和有钟磬而无簨簴其曰明器神明之也铭明旌也以死者爲不可别也故以其旗识之既夕哭请启期告于殡宿兴设盥于祖庙门外子及至葬四方来观之颜色之戚哭泣之哀弔者大恱葬埋其形也史己丑葬我小君敬嬴雨不克葬庚寅日中而克葬郑简公卒将爲葬除及㳺氏之庙将毁焉子产使避之司墓之室有当道者于是子太叔请毁之子产弗毁雨不克葬礼也礼卜葬先逺日孔光薨上赐輼辌及副各一乘輓送车万余两道路皆举音以过丧剧孟母死自逺方送葬盖千乘启滕公之佳城庾亮将葬何充㑹之叹曰埋玉树于土中𤣥甲启路孔子葬母于防坟四尺延陵季子葬其子封坟掩坎其高可隠故仲尼孝子而延陵慈父其葬君亲骨肉皆微薄矣非茍爲俭诚便于体徳弥厚者葬弥薄知愈深者葬愈微无徳寡知其葬愈厚立陇弥高发掘必速昭明太子葬其母丁贵殡遣人求墓地之吉者葬毕有道士云此地不利长子若厌之或可申延窀穸既终永安体魄昔杨震赵咨等咸以薄葬知其识去身贵易朽耳夫厚葬之家流于俗以侈靡爲孝令死者戮尸暴骸可不痛哉死者无知自同粪土岂烦奢葬使其有知神不在柩何用破赀狥侈乎吾亡歛以常服四时各一称传记祖于庭何夺孝之思也祖始始载于庭也乗车辞祖祢故爲祖载也集祖奠斯开容车戒路明燎守夜竦绋候晨埏植爲涂车束薪作刍灵先逺戒日魂舆寂无响輤裧就路去夏屋之渠渠即孤丘之峩峩大夜有行逺日有时有翩其旗爰举裳帷行道迟迟望墓而归灵车逺去𤣥堂蹔开笳箫喧晓葆辂翳陌悲风吹雨湿铭旌灵輀回轨白骥悲鸣哀嗟道路涕慕里邻绋翣交横逐去魂自从仪仗辞兰路风引笳箫入栢城本朝千两卿人㑹葬车墓铭经铭之义称美而不称恶此孝子孝孙之心也铭者论撰其先祖之有徳善功烈勲劳庆赏声名列于天下子铭系世传其名也卫灵公死卜葬沙丘掘数仭得石椁洗视之有铭焉曹操曰使题墓道言汉故征西将军曹侯之墓蔡邕曰吾爲碑铭多矣皆有慙徳惟郭有道无媿色耳赵岐曰吾死后一圎石墓侧刻曰汉有逸人姓赵名嘉有志无时命也奈何温郄王庾诸公之薨必须孙绰爲碑文然后刻石焉当时大臣塜碑志非其笔人以爲不孝传记魏侍中缪袭埋文父母墓下将以千载之后陵谷迁变欲后人闻知但记姓名歴官祖父姻娅而已若有徳业则爲铭石志不出礼经起颜延之爲王琳作墓志铭以其素族无铭诔故也遂相祖习王戎墓铭有数百字然则魏晋以来有墓志也汉杜子夏临终作文命刋石埋坟前厥后墓志恐因此始集张季友曰藏而不得韩君记犹不葬也醉吟先生墓铭凡人之事迹非大善大恶则衆人无由知也故旧例皆访问于人又取行状以爲依据今之作行状者非其门生即其故吏莫不虚加仁义礼智妄言忠肃惠和或言盛徳大业逺而愈光或云正道直言殁而不朽曽不得直叙其事故善恶混然不可明至如许敬宗李义府李林甫国朝之姦臣也其使门生故吏作行状既不指其事实虚称道忠信以加之则可以移于𤣥龄魏徴裴炎徐有功矣此不惟其处心不实茍欲虚美于所受恩之地而已由是事失其本文害于理而行状不足以取信若使用事书实不饰虚言则必有人知其真伪不然者纵使门生故吏爲之亦不可以谬作徳善之事而加之矣今请作行状者不要虚说仁义礼智忠肃惠和盛徳大业正言直道芜秽简册不可取信但指事说实直载其词则善恶功迹皆据事足以自见矣假令传魏徴但记其谏诤之词皆足以爲正直矣如传段秀实但记其倒用司农寺印以追逆兵又以象笏击朱泚自足以爲忠烈矣今之爲行状者都不指其事率以虚词称之故无魏徴之谏诤而加之以正直无秀实之义勇而加之以忠烈者皆是也其何足以爲据本朝惟我祖考积善成徳宜享其隆虽不克有于其躬而赐爵受封显荣褒大实有三朝之钖命是足以表见于后世而庇頼其子孙矣乃列其世谱具刻于碑旣又载我皇考崇公之遗训太夫人之所以教而有待于修者并掲于阡俾知夫小子修之徳薄能鲜遭时窃位而幸全大节不辱其先者其来有自木杪见龟趺百年富贵今谁见一代功名记至公拜扫史古不墓祭始皇起寝墓侧汉因不改四时上饭寒食上墓礼经无闻近代相承浸以成俗士庶有不合庙祭者何以用展孝思宜许上墓拜扫礼于茔南门外奠祭彻馔刘知逺杀从益王淑妃曰何不留吾儿使毎嵗寒食以一盂麦饭洒明宗陵乎寒食野祭而焚纸钱奉先之道无寒食野祭之礼近代庄宗每年寒食出祭谓之破散集近世礼重拜扫今已阙者四年矣每遇寒食则北向长号以首顿地想田野道路士女遍满皂𨽻庸丐皆得上父母丘墓焉马医夏畦之鬼无不受子孙追养者丘墟郭外门寒食谁家哭风吹旷野纸钱飞古墓累累春草緑棠梨花映白杨树尽是死生离别处㝠寞重泉哭不闻萧萧暮雨人归去节过蔵烟时当改火普天皆灭焰匝地尽蔵烟万井闾阎皆禁火九原松栢自生烟拜扫无过骨肉亲一年惟此两三辰塜头莫种有花树春色不关泉下人杏粥犹堪食榆羮已稍煎本朝榆火戒时栢城在望荐笾豆之新物象几席之平居庵宇子子贡反筑室于场史冢舎依林作室蒋宗字元卿遭父忧而弔者盈门后母疾之不与席不得止旧庐于侧作小庵孝友王和子者其父爲防秋卒战死女子庐于坟所集衣冠弓剑之地霜露感思之心尤借谨良以颛守奉道场追荐传记等㑹真如同超正觉所愿託影莲台游神净域集莲花之国金池玉霤崇此香縁生彼秾秀本朝荐龙施之净供助宿植于神游虽圣灵之无碍对越在天从世法之有爲皈依于佛丧期有数方叹于壑舟法海无邉聊资于岸栰愿假佛乗之妙少资净土之因旁招净衆归诚甘露之门仰仗灵游取证法云之地挽章史公㑹吴子伐齐将战公孙夏命其徒歌虞殡传记田横死门人作蒿里薤露之歌汉高时田横死吏不敢哭但随柩叙哀后代相承以爲挽歌汉武时李延年分歌爲二薤露送王公贵人蒿里送大夫士庶思苦爲诗身到此氷魂雪魄已难招直教桂子落坟上生得一枝寃始消薤挽寄哀音挽歌者丧家之乐执绋者相和之声挽歌词有薤露蒿里二章出田横门人辞曰薤上朝露何易晞明朝更复落人死一去何时归二章曰蒿里谁家地聚敛精魂无贤愚鬼伯一何相催促人命不得少踟蹰集岱云寡色白日西匿浮云无光生爲百夫雄死爲壮士规朝发髙堂上暮宿黄泉下白日沉深渊悬车息驷马造化虽神明安得复存我长夜何冥冥一往不复还重壤永幽隔举声泪已洒长叹不成章荣华与歌笑万里尽成空锵楚挽于槐风喝邉箫于松雾饮饯觞莫举出宿归无期帷袵旷遗影栋宇与子辞送子长夜台唿子子不闻泣子子不知旷宵何辽廓天暮安可晨昔居四民宅今托万鬼邻魂舆寂无响偹物象平生人徃有返嵗我行无归年昔为七尺体今成灰与尘金玉昔所佩鸿毛今不振行行去城邑遥遥首丘园息镳竟平隧税驾到巖根薤露歌连哭泉扉夜作晨景移林改色风去水余波金兰徒有契玉树已埋尘杳杳泉中夜悠悠代上春幽明长隔此歌笑爲何人九泉如可作千载与谁归一旦先朝菌千秋掩夜台草露当春泣松风向夕哀返照寒无影穷泉冻不流百龄嗟倐忽一旦附山阿华表迎千嵗幽扄送百年薤露返成歌惟余松栢陇朝夕起寒烟佳城无白日賔阁有青苔万事皆身外平生尚目前无由接神圣挥涕问青松忽叹登龙者翻将弔鹤同琴诗犹可託剑履亦成空寒影催年急哀歌助挽迟竟罢生刍赠空留画扇题旧室容衣奠新茔拱树栽酒瓮凝余桂书籖冷旧芸空余双玉剑无复一壶氷魂伤山寂然路衢惟见哭城市不闻歌里巷犹呜咽草堂自此无颜色古琴蔵虚匣长剑挂空壁王公希代寳弃世一何早王家碧瑶树一树忽先摧未成霖雨用先天济川材遗迹翳九原芳名动千古愁容变海色河汉重泉夜梧桐半树春戚戚故交泪幽幽长夜泉大夜不复晓古松长闭门琴絃緑水絶诗句青山存名虽千古在身乃一时休兰无香气鹤无声衡岳新摧天柱峰士林憔悴泣相逢祗令文字传青简不使功名上景钟鹓鸿念旧行英竒一谢世视听亦爲尘珠沉百泉闇月死羣象閟多才非福禄薄命是聪明不得人间夀还留身后名贵人沦落路人哀琴倚旧牕尘漠漠剑横新塜草离离生寄一壶酒死留千卷书碧空人已去沧海凤难寻玉井已干龙不起本朝精魄已埋没文章岂能磨夀命虽不长所得固已多蒿里无春色春风笳鼓咽松栢助萧萧空嗟埋玉树赍志永沉沉名终埋不得骨且朽何妨天象奎星暗辞林玉树凋泉台一闭夜蒿里不知春诸老谁能先贾谊君王犹未识相如美徳惊埋玉瓌材痛壊梁丰城寳剑忽飞去玉匣灵踪自此无薤露有歌悽晓月绛纱无主蔽寒烟有生常寂寞所得自风骚传唿犹在耳㑹哭已填门音容无处所彷彿寄丹青抚几遗容在瞻图实貎非衣冠余故物盃案若平生琴樽已寂寞笔砚尚光辉萧条昨日事彷彿古人风旧宅秋生箘新阡寒转蓬厌代人间世收神天上游铭旌萧飒九秋风薤露悲歌落月中惠寄舆人诵悲传挽者歌空复文章在流传世上名前旌一幅粉书铭行路知君亦涕零灵輀悲去路象服俨虚容沈约多清痩文园仍病痟共疑天上召更欲水邉招金马人相吊长沙物易妖秋风吹越树归旐自飘飘死者若可作今人谁与归一日凤鸟去千秋梁木摧烟留衰草恨风送暮林哀与昔未死无増亏昔爲芳草颜今爲荒草根薤歌一以去蒿闭不复开一代英豪气晓散白杨风满山无主任春风四府旧闻多故吏几人垂泪拜碑前相逢相识尽如梦如云如雨今不知尽倾东海也须干龙门原上土埋骨不埋名送葬万人皆惨澹反虞驷马亦悲鸣墓门已闭笳箫去惟有夫人哭不休苍苍露草咸阳壠此是千秋第一秋文章卓荦生无敌风骨英灵殁有神哭送咸阳北原上可能随例作灰尘白日冷无光黄河冻不流去水絶无波相知成白首此别间黄泉悲鸣驷马顾失涕万人挥不但时人惜祗应吾道穷豪杰人谁在文章扫地无竟无宣室召徒有茂陵求封侯竟疎阔编简爲谁筹箧中亦有旧书札纸穿字蠧成灰尘日惨不光云愁无色异口同哀声独继先贤传谁刋有道碑泉壤成终古云山若在时秋风邻笛发寒日寝门悲自此辞张邵何由见戴逵独闻山吏部流涕访孤儿人间无处更相逢白云去不返遗堞空崔嵬驭风仙路逺人间惊早露天上失朝云逝水年无限佳城日易曛箫声将薤曲哀断不堪闻堕泪万家人文字日生尘古今俱有此脩短竟谁分樽酒空犹在絃琴岂重闻故衣犹架上残药尚头邉可怜荒壠穷泉骨曽有惊天动地文池水犹含墨风云已落秋黄壤不知新雨露粉书空换旧铭旌硕人多沦谢乔木自森罗悲风吹雨湿铭旌剑逐惊波玉委尘遗风丽清韵箫散九原松轫识怨兮亦缓驷知愁兮亦鸣天地爲怨草木爲愁握珠不返泉匣玉不归山夜泉愁哽咽秋日惨无光耆老如今几人在爲君无憾爲时悲佳城一闭无穷事南望题诗泪洒牋云骈忽已归仙府乔木依然拥旧庐华堂不见人痩马空恋草白云不解笑青松有余哀骨朽姓名芳意长日月短毁誉盖棺了于今名实尊有声当彻天有泪当彻泉早弃人间事直从地下游丘原无起日江汉有东流勲庸流琬琰形像付丹青若无天下议美恶併成空身去风流在更觉知音少还修地下文地要黄金骨天成白玉楼哀挽诸儒竞丰碑故吏繁素车纷雨泣丹旐与风翻几地留遗爱他年作九原涕流耆旧尽不独爲乡园丝布千人从松楸十里行精爽回长夜衣冠出广庭不应埋直气㑹见吐长虹良贵官何与长年死不亡梁壊吾安仰人亡道固臞堂堂万夫表直作闭佳城功名身后无瑕㸃孝友生知不琢磨人间梦断黄粱熟天上楼成白玉新落落声尘随逝水滔滔论着出名山凄凉四海门人泪想对秋风爲一澘卒哭经周卒哭而祔卒哭曰成事是日也以吉祭易丧祭明日祔于祖父卒哭而讳生事毕而鬼事始已既卒哭宰夫执木铎以命于宫曰舎故而讳新小祥经练而慨然期而小祥练冠小祥者主人练祭既练居垩室不与人居练练衣黄里縓縁练不羣立不旅行期而练练冠縓縁要绖不除男子除乎首妇人除乎带练而食菜果练而弔殷练而祔子鲁大夫练而杖子贡问孔子曰练而杖礼欤子曰非礼也鲁大夫练而牀孔子曰非礼也本朝练衣必煅炼大功之布以爲衣故有言功衰功衰上之衣也以丧久变轻也大祥经丧礼既祥祭而缟冠素纰鲁人有朝祥而暮歌者夫子曰又多乎哉踰月则其善也有子盖既祥而丝履组缨颜渊之丧馈祥肉孔子弹琴而后食之孔子既祥五日弹琴而不成声十日而成笙歌祥而缟又期而大祥祥而廓然祥之日鼓素琴告民有终也以节制者也祥而食肉既祥黝垩祥而外无哭者集甫及嵗期奄过大祥礼制云终追号永逺悲裂肝心奠筵将彻帏帐一收此生之间岂有见日未死之际应无忘期仰天一号心骨破碎犹冀万一闻吾此言虽送终之有已岂孝思之敢忘本朝丧纪有终哀懐靡极度新宫而馆御诹吉日以徂迁禫经𤣥衣黄裳则是禫祭𤣥冠矣黄裳者未大吉也既祭乃服禫服禫而从御孟献子禫悬而不乐比御而不入夫子曰献子加于人一等矣是月禫徙月乐禫而牀禫而饮醴酒禫而内无哭者乐作矣故也禫而纎无所不佩集孝无终始丧有祥禫禫祭名与大祥间一月自丧至此凡二十七月禫之言澹澹然平安之意也本朝追号罔极实抱终身之忧祥禫有期盖迫先王之礼除服经吉祭而复寝三年之丧二十五月而毕若驷之过隙丧不过三年免丧之外行于道路见似目瞿闻名心瞿弔死而问疾颜色戚容必有以异于人也子贡既除丧而见孔子予之琴和之而不和弹之而不成声作而曰哀未忘也先王制礼而弗敢过也子张既除丧而见予之琴和之而和弹之而成声作而曰先王制礼不敢不至焉三年之丧二十五月而毕哀痛未尽思慕未忘然而服以是断之者岂不以送死有期复生有节也哉去丧无所不佩史服除思慕终身如丧谢曜卒弟𢎞㣲服虽除犹不噉鱼肉沙门释慧琳尝与之食见其犹蔬素谓曰檀越素既多疾即吉犹未复膳若以无益伤生岂所望于得理𢎞㣲曰衣冠之变礼不可踰在心之哀实未能已集道丧既毕不幸余命不殒重冠戴缨杖绖外除柴瘠加等祥虽除服忧且终身衣裳外除日晷奔迅礼经迫促岂图㣲生尚留残喘本朝寒暑之变忽焉再期练祥之余复将三月勉从即吉之典莫遂无穷之哀丧期有数禫月告终天地之运固代谢于隂阳草木何知徒兴悲于霜露祥琴既御吉服以朝讳日经君子有终身之丧忌日之谓也忌日不用非不祥也言夫日志有所至而不敢尽其私也忌日必哀忌日不乐子季节见于子顺子顺赐之酒辞曰今家君之忌日也史申屠蟠每忌日輙三日不食前辈忌日惟不饮酒作乐王世将以忌日送客王脩母以社日亡来年社日脩哀感悲号邻人罢社本朝庆云回薄永庇后昆时序徂迁奄更讳日威神在望感憷兼懐记纂渊海卷七十九记纂渊海卷八十钦定四库全书记纂渊海卷八十宋潘自牧撰兵戎部称诵子夫是之谓天下之将通神明矣大将民之司命内精八阵之变外尽九成之宜史晏婴荐穰苴曰文能附衆武能威敌吴起善用兵司马穰苴不能过也韩千秋军锋之冠此真将军汉飞将军将军者国之爪牙也怒形则千里悚威震则万物伏是以名声暴于夷貉威灵憺乎隣国真将军亚夫何以加揽辔安闲光弼长于凭城落落有将帅之风沐风雨暴露郊原披荆榛而刁斗夜严逐豺狼而穹庐晓破动皆如意古无与京郑畋号疾雷将集性行淑均晓畅军事拥旄爲汉将汗马出长城辕门有光武旅増气忠愤暗彰义勇潜发变疾风雨谋先鬼神中推赤心前蹈白刃战功足以冠当时壮节足以垂后代忠信以爲干义勇以爲器器与干合郁成将材仗忠履义体仁养勇学究韬略艺穷骑射负幽燕之劲气有将相之长才内作心腹外张爪牙身作师律心爲战锋金方之气凝爲将星学剑读书郁然将材伐谋而事有成筭尅日而动不愆期声动冠戎尘清封略江南别有楼船将燕颔虬须不姓杨夙负气槩早习骑射材推燕赵之士学究孙吴之书先入贼城擒首恶尽封官府譲元功刁斗更严军耳目戈鋋长控国咽喉矛㦸蕴器风云驰声袵席过兵之处咽喉制敌之冲威懐启闭之方耕战疾徐之节莫不封章定计裂素成图沖襟阳阳应变弛张开则雷电闭则金汤介子讨罪于龟兹班超行诛于鄯善未足俦也即墨龙文光照曜常山蛇阵势纵横落鵰都尉万人敌黒矟将军一鸟轻天下无双将关西第一雄受符黄石老学剑白猿翁矫矫云长勇恂恂郄縠风本朝论兵魁然万人敌爲国所倚经纠纠武夫公侯干城祈父予王之爪牙阃外之事将军所裁子国家安危之主史吴起所在冦不敢敌得之国强失之国亡是爲良将蔺相如曰强秦不敢加兵以吾两人也阃以外将军制之爲国柱石羌豪相数责曰语汝无反今天子遣赵将军来年八九十善爲兵将军国之爪牙也祭彤武节刚方动用安重虽条绛穰苴之伦不能过也卧鼔邉亭灭烽幽障隠若一敌国国之心膂帝使羊祜卧䕶诸将帝谓纪瞻曰卿爲朕卧䕶六军所益多矣贤于长城逺矣帝幸陜倚以爲重持重安邉提孤军抗羣贼身佩安危而气不少衰选将必择其竒传记国之大事存亡之道在于命将将者国之辅也授之以斧曰从此至天将军制之授之以钺曰从此至地将军制之集指郑则三军白首麾晋则千里流血马服爲赵将疆场得清谧赵奢正疆场秦人折北虏临危奋节保国全城四夷闻风失匕筯骁勇经进厥虎臣阚如虓虎子勇士不忘丧其元白刃交于前视死若生者烈士之勇也楚人轻利僄遫卒如飘风史齐髙固曰欲勇者贾余余勇广自请曰臣结髪而与匈奴战今乃一得当单于愿居前先死单于军中服其勇张空弮冐白刃布常冠军攻城先登陷阵却敌斩将搴旗前蒙矢石不避汤火勇于当敌斩将搴旗追奔逐北枭俊擒敌之臣麾城斩邑下将降旗九江王布楚枭将身履军搴旗者数矣指挥足以展风云叱咤可以兴雷电祭肜爲辽东太守肜有勇力敌每犯塞常爲士卒先锋数破走之羣帅贾其余壮蜀张飞雄壮威勐魏程昱等咸称飞万人之敌张辽爲孙权所围辽溃围出复入权衆破走由是震威江东杜曽勇冠三军能被甲游于水中燕冠军将军宜都王凤每战奋不顾身前后大小二百五十七战未尝无功薛安都北征至陜下魏多纵突骑衆军患之安都怒甚乃脱兠鍪解所带铠唯着绛纱两裆衫马亦去其装驰入贼阵勐气咆勃所向无敌当其锋者无不应刃而倒如是数四每入衆无不披靡宋鲁爽世枭勐咸云万人敌薛安都单骑直入斩之皆云关公斩颜良不是过也陈庆之四十七战所向无前东魏丞相宇文泰常谓人曰诸将对敌神色皆动唯贺㧞公临陈如平时真大勇也羊侃膂力过人所用弓马上六石飞鋋雷击锋无前对摧锋陷阵耿豪从太祖战于邙山豪谓所部曰大丈夫见贼须左手㧞刀右手把矟直斫慎勿皱眉畏死遂大唿独入敌人锋刃乱下当时咸谓豪殁俄然奋刃而还战数合当豪前者死伤相继又谓左右曰吾岂乐杀人但壮士除贼不得不尔若不能杀贼又不能爲人所伤何异逐坐人乎武冠六军齐神武遣韩轨济华州袭王罴罴不觉比晓轨衆已乗梯入城罴尚卧未起闻阁外匈匈有声便袒身露髻徒跣持一白梃大唿而诟曰老罴当道卧貛子那敢过敌见惊退李弼弟身小而勇每跃马陷阵隠身鞍甲之中敌见皆曰避此小儿宇文泰曰胆决如此何必八尺之躯耿令贵杀伤多甲裳尽赤泰曰观其甲裳足知令贵之勇何必数级冲梯竿长五十丈骁果吴兴沈光升其端临城与高丽战短兵接杀数十人高丽人竞击之而坠未及地适遇竿有垂絙光接而复上尉迟敬徳战善避槊每用单骑入贼羣刺之不能伤又能夺取贼槊还刺之单雄信骁㨗善用马槊名冠诸军军中号曰飞将太宗征辽东薛仁贵白衣腰鞬两弓唿而驰喜得虎将娄师徳与吐蕃战八遇八克一鼓而破一麾而奔横当冦锋李晟提孤军抗羣贼马璘武艺絶伦在泾八年敌不敢犯爲中兴勇将马璘转鬬至凤翔值吐蕃围城璘单骑先士卒奋击俘斩千计明日敌复请战璘开悬门以待之敌引退曰此将军不惜死宜避之遂去搴旗蹈军出入若神战无前敌善射者谓之挽强集睚眦则挺剑喑呜则弯弓麾城若振藁搴旗若顾指将军死绥咫尺无却所向风靡百楼忽起登云霄而俯临万弩俱发随雷霆而并震扬兵于九天之上决胜于千里之中弃身锋刃端芒气弥锐云撤叛涣席卷䖍刘决命争首陷阵摧兇气胜青云精贯白日陷阵摧锋戈翻落日刃决浮云气横辽碣志扫獯戎拔距从军扬麾挑战征斾凌沙幕戎衣犯霜霰戈文耿耿悬落星马足骎骎拥飞电终取俊而先鸣岂论功而后殿叱咤则江山揺荡指挥则林壑飞腾举鹏力以扬威耀犀渠而贾勇拥拔山超海之雄驱籋景腾雷之骑赍霜戈而直进指云阵以长驱裂眦大怒磨牙欲吞不待成师固将身先士卒尝思尽敌不以贼遗君父矢集月窟剑斩天骄疏崑崙使西倒缚唿韩令北面目无先零气射西旅大小独当三百战纵横只用五千兵刃楼兰之腹系郅支之颈骨气勐毅掉倚天之剑弯落月之弓杀气横千里军威动九区射穿七札剑敌万人判身入矛㦸轻敌比锱铢深入其阻大挫其锋所用皆鹰腾破敌过箭疾将军胆气雄臂悬两角弓贯穿百万衆短小精悍姿屹然强冦散横杀气而独往春秋方壮雄武才弯弧叱浪连山开剑挥雷霆斾卷风雨火千旗而四面风动雷万鼓而一道地裂金鼓所向氷消草靡威陈八阵役风雨眦血横洒朱殷金甲㦸而坠应弦而倒者数千万人可谓三军之絶也勇冠三军衆无一旅横倚天之剑挥驻日之戈吟啸四顾熊罴两集上可以决天云下可以絶地维翕振虎旅赫张王师退如山立进若电逝气吞三军力崩大敌云麾鐡骑山动地涌率偏军横絶汉䇿匹马陷重围揺辘轳而百万洞开驱槖駞而沙塲一扫声振北地气慴东方季心之气盖关中陈安之勇闻陇上尔乃万死不顾一奋无前竒兵径冲骁骑横挑眦裂肝胆横趫㨗超峥嵘本朝田单扫敌如风旋上党良家子挽强如屈肘臂弓腰箭事戎装逺上沙塲恣游猎儒将史晋作三军谋元帅赵衰曰郄縠可臣亟闻其言矣说礼乐而崇诗书祭遵爲将军皆用儒术对酒设乐必雅歌投壶在军旅不忘爼豆张奂爲北中郎将匈奴乌桓烧度辽将军门衆大怒奂安坐帷中与弟子讲诵自若军士稍安鲁肃治军手不释书羊祜在军常轻裘缓带身不披甲杜预身不跨马射不穿札而每有大事必居将帅之列谢𤣥破苻坚于淝水裴度平元济于淮西未必儒臣不如武将曹景宗大破魏恺入宴华光赋诗云去时儿女悲归来笳鼓竞借问路行人何如霍去病上马能击贼下马作露版惟傅脩期耳休璟以儒者号知兵集读书五车运筹百胜樽前失诗流塞上得国寳发身学剑余力知书弯弧学剑用无出于一夫说礼崇诗道可洪于七徳晋谋中军选于义府汉求上将举在儒流从此世人开耳目始知名将出儒生良将子良将刚则法天可望而不可干柔则法渊可观而不可入去如收电可见而不可追留如丘山可瞻而不可动史吴起所在冦不敢敌得之国强失之国亡是爲良将李牧者赵之北邉良将也常居代鴈门备匈奴以便宜置使市租皆输入幕爲士卒费日击数牛飨士习射骑谨烽火多间谍厚遇战士爲约曰匈奴即入盗急入收保有敢捕敌者斩匈奴每入烽火谨辄入收保不敢战如是数嵗亦不亡失充国常以逺斥堠爲务行必爲战备止必坚营阵尤能持重爱士卒先计而后战汉邉郡李广程不识皆爲名将李陵提步卒不满五千转鬭千里矢尽道穷士张空拳冐白刃北首争死敌得人之死力虽古名将不过也身虽陷败然其所摧败亦足暴于天下唐兴其名将曰英卫光弼生戎虏之绪沉毅有守制敌䇿胜赏信罚明士卒争奋毅然有古良将风唐之良将李晟马燧浑瑊本朝狄青字汉臣元昊叛屡将兵出战四年间大小二十五阵八中流矢人唿爲狄天使上观其仪表曰朕之关张也于是有狄万之称以一足以敌万也初青在军伍间韩魏公范文正一见皆称其有将相之器果能爲国立功爲时名将老将经维师尚父时维鹰扬方叔元老克壮其犹史羌豪相数责曰语汝无反今天子遣赵将军来年八九十善为兵马援曰臣虽老尚能披甲上马援据鞍顾盼以示可用上笑曰矍铄哉是翁也毕衆敬年七十须髪皓白而气力未衰据鞍驰骋有若少壮贺若谊年老而筋力不衰犹能重铠上马爲北夷所惮吐谷浑冦邉帝谓侍臣曰靖能复起爲帅乎李靖往见房𤣥龄曰靖虽老尚堪一行帝以爲西海大总管靖决䇿深入踰碛石山大战数十多所杀获残其国国人多降吐谷浑自刭死王𢎞贽宿将习事集闻休鬭战心还痒见说烟尘眼却开本朝宿将何承矩摧锋百战塲臂健尚嫌弓力软眼明犹识阵云髙世将史项羽世世爲楚将人曰项氏世世将家有名于楚李晟克京师市不改肆愬平蔡亦如之集北方之强世雄朝野旗幢独继家声外竹帛新添图史中家唿小太尉国号大凉公谬将子兵刃既接弃甲曳兵而走史桓子不知所爲鼓于军中曰先济者有赏口尚乳臭一败涂地折北不救起兵不知其势战则爲人擒屯则卒积死无横草之功谢万受任北征尝以啸咏自高未尝抚衆兄安谓曰诸将宜数接对以恱其心乃集诸将以如意指四座云诸将皆劲卒诸将益恨之帅臣身不临邉而以偏师城守士之犀锐悉选以自奉委疲羸者以守要冲冦至而不支则执刼芟蹂恣所欲得集曽只轮之不返败军之将身死家戮邉兵丧律自贻亏衂顾望避敌逗挠有形东关无一战之劳韬畧子善用兵者如常山之蛇也击其首则尾至击其尾则首至击其中则首尾俱至史见可而进知难而退上兵伐谋临武君曰兵之所贵者势利也所行者变诈也善用兵者感忽倐闇莫知所从出孙吴用之无敌于天下料敌合变出竒无穷声震天下畧不世出匈奴畏李广之畧李广行无部伍行阵就善水草屯舍使人人自便不击刁斗以自卫幕府省约文书籍事然亦逺斥候未尝遇害军极简易虏卒犯之无以禁也而士卒亦佚乐咸乐爲之死汉武欲教霍去病孙吴兵法对曰顾方略如何耳不必学古兵法料敌制胜威谋靡亢充国曰臣愿驰至金城图上方畧先计而后战帝王之兵以全取胜是以贵谋而贱战赵充国曰兵以计爲本故多算胜少算谋如涌泉势如转规兵动有功师进辄克耿秉击匈奴简易于事休止不结营部有警急军阵立成诸葛亮至南中所在战㨗闻孟获者爲夷汉所服募生致之既得使观于营阵之间问曰此军何如获对曰向者不知虚实故败亮笑纵使更战七纵七擒而亮犹遣获获止不去曰公天威也南人不复反矣吴朱然无事每朝夕严鼓兵在营者咸行装就队以此玩敌使不知所备故出辄有功军中謡曰以计伐战一当万诸葛亮造八阵于平沙上垒石八行相去二丈桓温见之曰此常山蛇势贺若弼请㳂江防人每至交代之际必集广陵于是大列旗帜营幕被野陈以爲隋兵大至急发兵爲备既知防人交代其衆复散后以爲常不复设备又使兵縁江时猎人马喧噪故弼之济江陈人不觉张巡用兵未尝依古法勒大将教战各出其意李泌曰料敌者料将不料兵杨行宻谓诸将曰孙儒之衆十倍于我吾战数不利欲退保铜官何如刘威李神曰儒扫地逺来利在速战宜屯险要坚壁清野以老其师时出轻骑抄其馈饷夺其俘掠彼前不得战退无资粮可坐擒也集料敌制变万里无差无攻不克百蛮皆堕于计中慷慨谋议折天口之是非指画山川知地形之要害中有竒谋前无强敌坐恃龙豹韬全轻蜂虿毒本朝韬钤在心兵法经险野人爲主易野车爲主子知彼知己百战不殆不知彼而知己一胜一负不知彼不知己每战必殆夜战多火鼓昼战多旌旗所以变人之耳目也故朝气锐昼气惰暮气归故善用兵者避其锐气击其惰归无邀正正之旗无击堂堂之阵鼓鞞金铎以威耳旄麾旗章以威目禁令刑罚以威心用兵之法佯北勿从锐卒勿攻饵兵勿食归师勿遏围师必阙竆冦勿迫易则用车险则用骑渉水则多弓隘则用弩昼则多旌夜则多火晦㝠多鼓此善爲设施者也金鼓以声气也兵法曰陷之死地而后生置之亡地而后存赵涉曰兵事贵神密上兵伐谋其次伐交兵法曰器械不利以其卒予敌也卒不可用以其将予敌也将不知兵以其主予敌也君不择将以其国予敌也四者兵之至要也夜战声相知则足以相救昼战目相见则足以相识虞诩爲武都太守兵不满三千攻羌衆万余人诸葛孔明八阵聚细石爲之各高五丈棊布相当中间相去九尺正中开南北巷悉广五尺或爲人散乱爲夏水所没及冬水退依然如故三国志荆州记曰八阵既成自今行师不复败后见莫能了之夫用兵之道攻心爲上攻城爲下心战爲上兵战爲下兵法曰巧迟不如拙速盛彦师曰兵法尚诈王君廓以十三人破贼一万自古以少击衆未之前闻兵法避实击虚马燧曰兵法善于制人而不制于人乐毅以弱燕破齐七十余城者齐无法故也韩信以寡破赵衆二十万者赵无法故也近者曹操以八千破袁绍五万者袁无法故也此五子能以少尅多者军有法故也王寻徒百万光武只三千张承吉传记其正如山其竒如雷以一击十莫善于阨以十击百莫善于险以千击万莫善于阻用衆者务易用少者务阨也太宗将讨高丽曰兵少地遥以何术临之靖曰臣以正兵太宗曰平突厥用竒兵今言正兵何也曰诸葛亮七擒孟获正兵而已自黄帝以来先正后竒先仁义而后权谲霍邑之战师以义举者正也建成坠马右军少却者竒也太宗曰天地风雷龙虎鸟蛇斯八阵何谓也靖曰传者之误也古人秘藏此法诡设八名本一也分爲八焉天地者本乎旗号风云者本乎旛名龙虎鸟蛇本乎队伍则后世诡设物象何止八乎太宗曰数起于五而终于八则非设象实古制也太宗曰制六花阵法何术乎李卫公曰诸葛亮八阵法也大阵包小阵大营包小营隅落钧连曲折相对古制如此臣爲图因之故外画之方内环之圆是成六花俗所号耳苻坚总百万之衆而败于淝水此兵合而不能分而吴汉讨公孙述与副将刘尚分屯相去二十里述来攻汉尚出合击大破之此分兵而能合者也本朝古人以少击衆袁绍以百万阻官渡曹操以十万取之王莽百万之衆光武昆阳之衆以八千取之苻坚下淮百万谢𤣥二十万人一麾而乱纪律经师出以律今日之事不愆于六步七步乃止齐焉夫子朂哉不愆于四伐五伐六伐七伐乃止齐焉朂哉夫子萧萧马鸣悠悠斾旌之子于征有闻无声军旅令衔枚子孔子曰明王之征犹时雨之降是过师于袵席之上也秦之锐士不可以当威文之节制鼓所以任也起也进也金所以造也退也免也旗所以立兵也偃兵也此之谓三军有令而兵法治也将受命于君君命有所不受夫金鼓旌旗者所以一人之耳目也人既专一则勇者不得独进怯者不得独退史张侯曰师之耳目在吾旗鼓进退从之少长有礼其可用也勾践患吴之整也使死士者再禽焉不动号令不烦师徒向之孙武子者以法见于吴王阖庐庐曰可以小试勒兵乎对曰可阖庐曰可试以妇人乎曰可出宫中美人得百八十人孙子分爲二队以王之宠姬二人各爲队长皆令持㦸约束既布乃设斧钺即三令五申之于是鼓之右妇人大笑孙子曰约束不明申令不熟将之罪也既已明而不如法者吏之罪也乃遂斩队长二人以狥部署诸将上自劳军细栁军士披甲持满天子先驱至不得入先驱曰天子且至军门都尉曰军中闻将军令不闻天子诏上至不得入使使持节亚夫乃开壁吏谓从属车骑曰将军约军中不得驰驱天子乃按辔徐行至营曰此真将军矣李陵击匈奴夜击鼓起士鼓不鸣曰吾士气少衰而鼓不起何耶军中岂有女子乎捜军中得卒妻皆斩之从枕席上过师赵充国行必爲战备止必坚营壁世祖谓耿纯曰大军不可夜动故不相救邓禹乗胜独克而师行有纪吕蒙军容鲜整士卒练习吕蒙入江陵约令军中不得干歴人家有所求蒙麾下士与蒙同郡人取民家一笠以覆官铠蒙犹以爲犯军令不可以乡里而废法遂垂涕斩之慕容恪军令严明秋毫不犯文徳皇后之葬段志𤣥统士马出宿于章武门太宗夜使宫官至营志𤣥闭门不纳曰军门不可夜开使者曰有勑志𤣥曰夜中不辨真伪竟停使者至晓太宗闻而叹曰此真将军也周亚夫何以加焉光弼令其将曰尔辈望吾旗而战吾旗缓任尔择利而战吾急旗三至地则万衆齐入死生以之少退者斩临淮王用郭汾阳部曲一经号令气色益精明郭子仪麾下老将若李懐光辈数十人皆王侯重贵子仪頥指进退如仆𨽻焉幕府之盛近代无比指顾诸将不敢仰视李晟收复京城左右唿曰相公来贼皆惊溃秋毫无犯逺坊有经宿乃知官军入城者李晟克京师市不改肆愬平蔡亦如之功名之竒近世所未有栁公绰镇鄂州军士之妻冶容不谨者沉之于江行卒相感曰中丞爲我辈治家事何以报效故鄂人战每尅㨗瀛州刺史刘澭将部兵千五百人男女万余口诣京师号令严整在道无一人敢取人鸡犬宣祖皇帝爲马军副都挥使引兵夜半至滁州城下传唿开门太祖皇帝曰父子虽至亲城门王事也不敢奉命明旦乃得入传记勾践更陈严法复诛其有罪者五人狥曰吾爱士也虽吾子不能过也及其犯诛自吾子亦不能脱也集出必以律锱铢无爽歴百城而馈饩皆辞居一夕而墙宇必葺憇林适去坠果犹存经田疾趋滞穗不犯民老幼妇女不惊市买不变田之果糓下无一迹器用爽利斥候精明旗帜鲜洁戈甲犀利本朝赴敌之兵衔枚疾走不闻号令但闻人马之行声旗帜精明鼓角驩亮将贤士气振令肃军声悄无纪律史乱次以济遂无次且不设备中军下军争舟舟中之指可掬也楚子围宋宋人惧使华元夜入楚师登子反之牀起之曰寡君使元以病告其行速过险而不整速则失志不整丧列志失列丧将何以战楚子爲舟师以伐吴不爲军政无功而还郑陈而不整蛮军而不陈在陈而嚣合而加嚣各顾其后莫有鬬心汉王晨自称汉使驰至壁张耳韩信未起即其卧中夺其印符麾召诸将易置之耳信起乃知独汉王来大惊上自劳军至霸上及棘门军直驰将已下骑送迎文帝曰霸上棘门军若儿戯其将固可袭而取也程不识曰李广军极简易然虏卒犯之无以禁也祖逖进据犬丘樊雅遣衆夜袭逖入垒㧞㦸大唿直趋幕军士大乱渡险而嚣是无政令方阵而嚣不足虑也持重经如山之苞子圆居而方止则若磐石然史晋栾书伐楚晨压晋军而陈范匄曰楚师轻窕固垒而待之三日必退任大功者不以轻敌辕生说汉王深壁勿战羽引兵南汉王坚壁不与战汉王欲与楚战郑忠使高垒深堑勿与战汉王听其计吴楚乏粮欲退数挑战终不出夜军中惊内相攻击扰乱至于帐下周亚夫坚卧不起顷之复定韩安国曰用兵者以饱待饥正治以待其乱定舎以待其劳如赵充国逺斥候尤能持重羌数挑战充国坚守周亚夫坚壁以挫吴楚司马懿闭营而困葛亮通每向必持重虽不大克亦不败负王忠嗣爲将能重安邉夫爲将当务慎重审已量敌非万全不可动战功经一月三捷师有功则左执律右秉钺战功曰多史季武子以所得于齐之兵作林钟而铭鲁功焉楚子败晋师于邲潘党曰盍筑武库而收晋尸以爲京观乗利袭胜卫青霍去病絶幕击匈奴匈奴逺遁幕南无王庭犂其庭扫其闾郡县而置之云彻席卷后无余菑砰轒辒破穹庐分犂单于磔裂属国脑沙幕髓夷余窦宪登燕然山刻石勒功令班固作铭有曰斩温禺以衅鼓血尸遂以染锷蹑冐顿之区落焚老上之龙庭上以摅髙文之宿愤光祖宗之𤣥灵下以安固后嗣恢拓境土振大汉之天声窦宪一举而空朔庭割裂王庭席卷漠北挂斾天山冲泥函谷乗胜席卷摧锋越河扫清冀朔宇文泰败髙欢于渭曲乃于战所人种栁一株以旌武功英卫依乗风云勒功帝籍秦叔寳随太宗破尉迟敬徳功最多髙祖遣人赐以金瓶劳之曰朕肉可爲卿用者割以赐卿况子女玉帛乎尉迟敬徳之来桑䕃不徙而大功立薛仁贵击九姓突厥三矢射杀三人军人歌曰将军三箭定天山战功推爲军中第一国家再造卿之力也李晟帝纪其文自刻于碑记军赏不踰月集灭迹扫尘斩其枭将使三军之士视死如归李少卿灭迹扫尘若风霜之卷秋箨倬然勲烈孰与齐躅英声洽于万夫胜气横于千里鲸鲵已戮见东海之无波氛沴尽销仰太阳之普照共集堂堂之阵用成善善之功以此鼓行坐观尽敌指北海而封燕然中西域而立幕府趋事赴功经衽金革死而不厌史躬擐甲胄亲受矢石郄克伤于矢流血及履未絶鼓音张侯曰自始合而矢贯余手及肘余折以御左轮朱殷岂敢言病简子巡列曰毕万匹夫也七战皆败有马百乗死于牖下羣子勉之死不在冦又曰吾伏呕血鼓音不衰陈书曰此行也吾闻鼓而已不闻金矣穰苴曰将受命之日则忘其家临军约束则忘其亲援枹鼔之急则忘其身段颎与先零战敌兵盛颎衆皆恐颎谓将曰吾今去家数千里进则事成走必尽死努力共功名因大唿衆皆应声腾赴突击敌衆尽触白刃冐流矢刘琨曰吾枕戈待旦志枭逆敌李晟击李懐光朱泚下令曰公等此时不诛元凶非豪也渭桥断贼首尾吾欲与公戮力一心建不世之功可乎士皆垂泣曰惟公命传记良将之趋时也衣不解带履不遗蹑集肝脑涂中原膏液润野草而不辞也鞮鍪生虮蝨介胄被沾汗汗马出长城胡笳闗下思羌笛陇头鸣朝驰左贤阵夜薄休屠营千金买马鞍百寳装刀头服金革而无辞当矢石而有勇昼不释刃夜不释甲威声子声名足以暴炙之威强足以捶楚之拱揖指挥而强暴之国莫不趋使史项羽已杀卿子冠军召见诸侯将入辕门无不膝行而前莫敢仰视兵固有先声而后实者郅都爲鴈门太守匈奴素闻都节举邉爲引去竟都死不近鴈门匈奴至爲偶人象都令骑驰射莫能中见惮如此李广居右北平匈奴闻之号曰汉之飞将军避之数嵗不敢入右北平名声振于夷貉威稜惮乎邻国檀道济宋元嘉中与魏军三千余战多捷雄名大振魏甚惮之图之以禳鬼突厥大畏长孙晟闻其弓声谓爲霹雳见其走马称爲闪电突厥畏韩擒虎之名不敢仰视郝玭每获敌必刳剔而归其尸敌大畏道其名以怖啼儿賛普铸金像命于国曰得生玭者以金玭赏之徳宗谓张万福曰朕以爲江淮间草木亦知卿威名传记宋质直破敌有威名敌相恚曰使汝行逄宋督古之治兵士民未合而威已谕矣气已服矣岂必用旌旗干戈哉故善谕威者于其未发也于其未通也集威令首涂威风先逝兵贵先声成都勐将有花卿学语小儿知姓名用如快鹘风火生见贼惟多身始轻兵气回飞鸟威声没巨鳌指郑则三军自首麾晋则千里流血军声逺届先路以风行声有闻于天下气无敌于荒野以虚声破精劲虽李广材能充国沉勇但能闭垒岂敢交绥气节史穰苴曰将在军君令有所不受有前一尺无却一寸先主大㑹羣臣问魏延曰今委卿以重任对曰若曹操举天下而来请爲大王距之偏将十万之衆至请爲大王吞之突厥入冦王君廓击之愤发大唿目及鼻一时流血此之壮气何谢古人尹子琦谓张廵曰闻君每战皆裂眦齿皆碎传记虽有江河之险则凌之虽有太山之塞则陷之并气抟精心无有虑目无有视耳无有闻一诸武已矣集将军死绥咫尺无却齿两余魂死绥亡魄愿死艺于伏弢誓杀身于鸣毂神速经如飞如翰如江如汉如山之苞如川之流绵绵翼翼不测不克濯征徐国子发如风雨动如雷霆善用兵者动于九天之上微乎微至于无形神乎神至于无声良将如收电可见不可追史先人有夺人之心军之善谋也周亚夫击吴楚赵涉曰兵事尚神密将军出武关抵洛阳直入武库诸侯闻之以爲将军从天而下也雷动风举后发先至离合向背变化生死常以轻疾制敌也岑彭至武阳绕出延岑军后公孙述大惊以杖击地曰是何神也兵动若神檄书有急即挿鸟羽其上也此神兵从天而堕破之必矣杜预曰兵威已振譬如破竹数节之后迎刃而解无复着手处也变化若神吴孙歆与伍延书曰北来诸将乃飞渡江也秦苻登曰彼爲何人去令我不知来令我不觉梁韦夜掘长堑树鹿角截洲爲城比晓而营立魏中山王英大惊以杖击地曰是何神也李光颜平劒南搴旗蹈军出入若神传记指顾之间擒擿如神用兵之道如疾雷不及掩耳卒电不睱瞑目集我军过若骇鲸之决细网奔兕之触鲁缟四校横徂星流彗扫摧羣雄而电击风驰羽檄身轻一鸟过鎗急万人唿兵之情惟主速乗人之不及出竒子善用兵者感忽悠闇莫知所从出凡战者以正合以竒胜故善竒者无竆如天地不竭如江海终而复始日月是也死而更生四时是也飞鸟之鸷也总其首勐兽之玃也匿其爪虎豹不外其牙噬犬不见其齿故用兵之道示之以柔而迎之以刚示之以弱而乗之以强爲之以翕应之以张史秦人毒泾上流人多死晋与陈战晋胥臣蒙马以虎皮先犯于陈狐毛设二斾而退之栾枝使与舆曳柴而伪遁晋伐齐齐侯登巫山以望晋师晋人使司马斥山泽之险虽所不至必斾而疏陈之使乗车者左实右伪以斾先舆曳柴而从之齐侯见之畏其衆也乃脱归燕使骑刼代乐毅齐田单募城中得千余牛爲绛缯衣画五綵龙文束兵刃于其角灌脂束韦于其尾烧其端凿城数十穴夜纵牛壮士五千人随其后牛尾热怒直奔燕军所触尽死伤因击之大败复齐七十余城魏与赵攻韩告急于齐使田忌将直往而走大梁魏将庞涓闻之去韩而归齐孙膑使齐军入魏地爲十万灶明日爲五万灶又明日爲二万灶庞涓行三日大喜曰我固知齐军怯入吾地三日士卒亡者过半矣乃与轻锐倍日併行逐之赵括击秦武安军张二竒兵以刼之赵括不利韩信击赵乃使万人先行出背水阵赵兵望见大笑开壁击之大战信弃鼓旗走水上军皆殊死战不可败赵破斩成安君楚龙且与韩信夹潍水陈信乃夜令人爲万余囊盛沙壅水上流引兵半渡击龙且阳还走龙且追信信使人决壅囊水大至龙且兵大半不得渡即击杀龙且韩信击魏王豹信乃益爲疑兵陈船欲渡临晋而伏兵从夏阳以木罂渡军袭安邑李广击匈奴令曰下马解鞍其骑曰敌多且近即有急奈何广曰彼敌以我爲走今皆解鞍以示不走用坚其意于是敌骑遂不敢击臧宫爲辅威将军将兵屯越时公孙述将任满与岑彭相拒于荆州宫兵少力不能制㑹属县送委输数百乗至宫夜使锯断城门限令车声回转出入至旦越人伺候者闻车声不絶而门限断遂破荆门灭公孙述北匈奴大入云中太守亷范拒之吏以衆少欲移书傍郡求救范不许㑹日暮范令军中蓐食晨往赴之斩首数百级虞诩爲武都太守不满三千兵羌衆万余围之诩陈兵从郡东郭出北郭入贸易衣服回转取周敌恐而退设伏邀之大败虞诩有将帅之畧以爲武都太守羌衆数千遮诩于陈仓崤谷诩即停车不进而宣言上书请兵须到当发羌闻之乃钞傍县仓诩因其兵散日夜进道兼行百余里令士各作两灶日増倍羌不敢逼或问曰孙膑减灶而君増之兵法曰行不过三十里以戒不虞而今且一百里何也诩曰敌衆吾兵少徐行则易爲所及速进则彼所不测敌见吾灶日増必谓郡兵来迎衆多行速必惮追我孙膑见弱吾今示强势有不同故也胡遵诸葛诞攻东兴吴将丁奉见其前部兵少乃使兵皆解铠去矛㦸但兠刀楯裸身縁场魏人望见大笑之不即严兵吴兵得上便鼓譟斫破魏前军魏军惊扰散走马隆击树机能出敌不意夹道累磁石贼负铁铠行不得前隆卒悉被犀甲无所留碍咸以爲神江逌爲殷浩长史时羌及丁零叛浩军惧令逌击之逌谓将校曰今兵非不精而衆少于羌且其堑栅甚固难于校力吾当以计破之乃取数百鸡以长绳系火于足羣鸡骇飞散集姚襄营火发因其乱而击之败檀道济与魏战食尽军士有亡降魏者具告之魏人追之衆恟惧将溃道济夜唱筹量沙以所余少米覆其上及旦魏军见之谓道济资粮有余以降者爲妄而斩之时道济兵少魏军甚盛道济命士皆被甲衣白服乗舆徐出魏人以爲有伏兵不敢逼道济全军而返贺若弼请縁江防人每交代之际必集广陵于是大列旗帜营幕被野陈人以爲隋兵大至急发兵爲备既知防人交代其衆复散后以爲常不复设备又使兵縁江时猎人马喧譟故弼之济江陈人不觉权竒间出突厥逹头可汗犯塞长孙晟以突厥饮泉易可行药因取诸药毒水上流突厥人畜饮之多死于是大惊曰天雨恶水其亡我乎因夜遁晟追之斩首千余级柴绍击吐谷浑敌据髙射绍军士皆失色绍安坐遣人弹琵琶二女子舞敌疑之休射而观绍伺其懈掩击敌大溃阿史那元珍入冦王方翼被诏进击时军无定铠方翼断大板画虎文钩聨觧合贼马忽见奔骇遂大败传记形人而我无形此乃竒正之极能因敌变化以取胜谓之神五行无常胜四时无常位日有长短月有死生帅先经元戎十乗以先启行史颕考叔取郑伯之旗蝥弧以先登子都自下射之颠瑕叔盈又以蝥弧登周麾而唿曰君登矣郑师毕登金鼓以声气也军志曰先人有夺人之心齐侯赏犂弥辞曰有先登者臣从之晢帻而衣貍制公使视东郭书曰乃夫子也祭彤爲辽东太守彤有勇力敌每犯塞常爲士卒先锋数破走之邓艾伐蜀山髙谷深至艰险艾以氊自裹推转而下将士皆攀木縁崖鱼贯而进先登至江油髙丽率兵二十五万来拒战薛仁贵自恃骁勇欲立竒功乃异其服色着白衣腰鞬两弓大唿先入所向无前贼尽披靡太宗遥望见之问先锋白衣者爲谁引见赐马绢张巡每战将士或退散巡立于战所谓将士曰我不离此汝爲我进决之士莫敢不进死战李晟每与贼战锦衣绣㡌指顾陈前马璘单骑先士卒奋击俘斩千计李愬至蔡州城下李佑李忠义䦆其城爲坎以先登壮士从之集振臂一唿争爲先登突刃摧锋爲士卒先首启戎行将秉先登羽决命争首陷阵摧兇张军心以吞敌奋士力而指纵裂赏而千里来应左袒而一唿皆至公亷史吴起善用兵廉平尽能得士心李广爲人廉得赏赐辄分其麾下饮食与士共之魏尚爲云中守军市租尽以飨士卒诸葛亮军无私世祖问诸将所得物唯李忠无所备世祖赐所乗骊马及绣被邓艾爲大将二十余年素俭不治私妻子不免饥寒羊祜入吴境刈谷爲粮送绢酬之后周于谨伐梁收其府库珍寳得宋浑天仪梁日晷铜表魏相风乌铜蟠螭蚨大玉径四尺围七尺及诸舆辇法物以献君无私焉李勣得金帛尽散之士卒一毫之费必用于戈矛与士卒一体子视卒如婴儿故可与之赴深溪视卒如爱子故可与之俱死史楚子伐萧师人多寒王巡三军拊而勉之三军之士皆如挟纩昔阖庐在军熟食者分而后敢食其所尝者卒剰与焉士卒次舎井灶饮食问疾寻药身自拊循之悉取将军之资粮享士卒身与士卒平分粮食吴起爲将与士卒最下者同衣食卧不设席行不裹赢粮与士卒分劳苦卒有病疽者起爲吮之田单身操版锸与士卒分功妻妾编于行伍之间孟舒守云中士争临城死敌如子爲父李广卒咸乐爲之死士卒多乐从广饮食与士共之广之将兵乏絶之处见水士卒不尽饮广不近水士卒不进食广不尝食寛缓不苛士以此爱乐爲用仁爱士卒号令不烦师徒向之李陵得人之死力盖寛饶爲卫司马躬抚士卒及交代卫士数千人愿自留一年报寛饶厚徳军士皆言愿属大树将军谢尚爲建武将军始到官郡府以布四十疋爲尚造乌布帐尚壊之以爲军士襦裤北齐耶律光爲大将军卒中蛊亲尝其吐三军感之李抱真曰朔方将士思子仪如子弟之思父兄上谓郭子仪曰闻朔方将士思公如枯旱之望雨郭子仪如邠州仆固懐恩之衆数万悉归之咸鼓舞涕泣喜其来而悲其晩也李晟善于抚御与士卒同甘苦人乐从之乌重𦙍死军士皆割股肉以祭重𦙍传记越王勾践伐吴客有献醇酒一器王使人注上流使士卒饮下流味不加喙而战自五也异日又献一囊粮者王使人以赐军士分而食之甘不踰嗌而战自十也军不举火将亦不食良将之飬士也不私于身故能使三军爲一心军井未达将不言渇军灶未炊将不言饥军幕未办将不言倦冬不服裘夏不操扇是谓礼也爲将冬日不衣裘夏日不操扇天雨不张盖集愿得受号令以亿计经伯也执殳爲王前驱子甲胄生虮蝨史居戱下无所知名李广以良家子从军尺籍伍符鞮鍪生虮蝨介胄生虮蝨弓弩不得弛一介鹰犬効力戎行集锋镝纵横朝食不免胄夕息常负戈名编壮士籍不得中顾私邉郡未和负羽从军旦闻羽檄飞夕见邉驿奔从军古云乐谈笑清油幕用进士从军各抛笔砚夸旄钺莫遣文星让将星结髪从军谙练史自汉击匈奴广未尝不在其中李广曰广结髪与匈奴大小七十余战向宠晓畅军事胡奋少练军士斛律金行兵用匈奴法望尘知马歩多少嗅地知军度逺近宋璟练习邉事李晟曰吾生长西陲备谙敌情刘南金练习军旅休兵经归马于华山之阳放牛于桃林之野载戢干戈载櫜弓矢马散之华山之阳而弗复乗牛散之桃林之野而弗复服倒载干戈包之以虎皮将帅之士使爲诸侯名之曰建櫜然后天下知武王之不复用兵也散军而郊射而贯革之射息也裨冕搢笏而虎贲之士脱劒也子铸劒㦸爲农器致思以扁定三革偃五兵史止戈爲武按甲休兵戢弓矢而散马牛櫜弓卧鼔偃武息戈投戈讲艺息马论道戴白不见兵革武功立而干戈戢威械藏而俎豆布集洗兵海岛刷马江洲振旅䡘䡘反斾悠悠按甲养威戢戈以柙刃偃甲辞轩销金罢刃虹旌摄麾以就卷休兵归马卷旗卧鼓寝黒山之柝包青海之戈安得壮士挽天河浄洗甲兵长不用青海无传箭天山早挂弓皇帝在宥天下铸五兵爲农器栖万方于夀域本朝羌兵自此无传箭汉甲如今不解累凯旋经执讯获丑薄言旋归王师大献则令奏凯乐若师有功则左执律右秉钺以先凯乐献史晋文公败楚于城濮振旅凯以入于晋献俘授馘饮至大赏叙谢集折冲分阃媿非式遏之才荣耀自天猥辱专征之赐触刃突锋未爲效节膏原润草岂足酬恩死事经邦飨孤子以其财养死政之后与其孤史齐侯伐晋夷仪敝无存先登求自门出死于霤下齐侯谓夷仪人曰得敝无存者以五家免乃得其尸公三襚之与之犀轩与直盖而先归之坐引者以师哭之亲推之三公爲与其嬖僮汪锜乗皆死皆殡孔子曰能执干戈以卫社稷可无殇也齐师将兴陈成子属孤子三日朝设乗车两马系五邑焉召颜涿聚之子晋曰隰之役而父死焉今君命女以是邑也服车而朝无废前劳取从军死者之子养羽林官教以五兵号曰羽林孤儿少壮令从军哀挽集身与烟消名与风兴无由覩雄畧大树日萧萧落梅笛怨细柳营空犹余战马永挂长弓前军落大星本朝将星飞坠汉番惊森森气与泰山在奄奄魂随陇水倾塞路箫笳悲部曲海天风雨湿铭旌堪嗟未勒燕然石遽失连云万里城屡试干将羌破胆忽摧梁木士沾巾记纂渊海卷八十记纂渊海卷八十一钦定四库全书记纂渊海卷八十一宋潘自牧撰阃仪部总论妇人经妇人贞吉从一而终也无攸遂在中馈贞吉妇无所専于家事有非非妇人也有善亦非妇人也妇人之事惟议酒食尔无遗父母之忧妇无公事休其蚕织妇人无预外政蚕织为事女子适人者为父何以期也妇人不贰斩也妇人不贰斩者不贰天也女子不言外妇人不葛带妇顺备而后内和理内和理而后家可长久也妇人不越疆而弔人妇人送迎不下堂妇人不立乗妇人无爵从夫之爵坐以夫之齿妇人从人者也幼从父兄嫁从夫夫死从子其夫属乎父道者妻皆母道也其夫属乎子道者妻皆妇道也妇人不居庐不寝苫丧父母既练而归子顺男子之教无専制之义而有三从之道教令不出于闺门事在供酒食而已无闺外之非义者也史妇人送迎不出门见兄弟不踰阈富辰曰女徳无极妇怨无终女待人妇义事也妇人不専行必有从也孔子曰彼妇之口可以出走彼妇之谒可以死败虽有文母之徳必系于子妇人不得与事妇人性易悦耳妇人内夫家而外父母家女虽贵犹为其国隂集施衿结褵䖍恭中馈本朝古者妇人爵因其夫贵以其子虽有过人之才絶俗之行不表于世妇人有徳行才智之能而不得见于事有言语文章之羙而不得闻于人而况仁而不夀贤而不禄者乎此诗人所以赋彤管史氏所以传列女也择夫得温峤生子胜王济妇徳经仲氏任只其心塞渊终温且恵淑慎其身任者以恩相亲信也委委佗佗如山如河山无不容河无不润庄姜贤而不答静女其娈贻我彤管彤管有炜妇人尚専一徳无所兼连史妇徳不必才明絶异也清闲贞静守节整齐行已有耻动静有法是谓妇徳地道柔静隂之常义婉静有礼传记东汉一代贤明妇人如秦嘉妻徐氏动合礼义言成规矩集遵义方之明训宪女史之典戒姽婳于幽静有淑谨之徳窈窕之贤珠玉翡翠职是其仪而瀚濯蘩苹不改其操故我君子琴瑟友之姆师酒食之议女工纂组之繁莫不总制清𠂻洪宣懿则茂苹蘩之雅训协沼沚之芳猷古称敬姜诗云淑女论容比徳殆无以过禀柔成性藴粹含章窈窕之秀婉娈之姿贞节峻于寒松韶仪丽于温玉温慈恵和信肃脩睦行有法度动有礼经严恪以理家人瑟以和君子则已含𢎞光大矣若乃宗庙哀敬仁孝也娣姒祗和谦顺也蠲洁酒食妇仪也黼黻𤣥黄女工也洪此四徳而务六亲可以作范母仪昭宣壸则矣外以賛府君之徳内以光中馈之政遗风素范蕙敷兰滋恵心光孚氛氲沼沚堂严壸训芬郁母仪中馈柔嘉娣姒有则睎盼睐者若迟日之泛涟漪瞻词气者犹光风之转蘅蕙奕叶班姑史芬芳孟母邻常自砥砺未尝以啸歌废日动循礼法曽不以嚬笑为容实有全徳为九族宗师一畆之宫言笑不闻于邻卑柔庄敬承二尊姑嫂娣姒和无痕婉约劳谦得六姻之和其为妻道也贞顺之宜常服于身体疑忌之虑不萌于心术忿之色不兆于容貌同焉而合于礼婉焉而得其正鹊巢之均一家人之悔厉笾豆敬齐之色琴瑟静好之仪夫人备有焉得内姻外姻之和如恵风甘雨长养万物致友睦以谐姒娣尽敬爱以安舅姑昔漆室缇萦列女也及为妇则无闻伯宗梁鸿之妻哲妇也及为母则无闻文伯孟氏之亲贤母也为女为妇时亦无闻今夫人为女则孝友为元氏妇则丰洁家祀为母则亲执书诲二子皆以通经仕女羙如此妇徳又如此母仪又如此三者具羙可谓冠古今矣柔明治性温恵保身静脩言容动中规度承训师氏作嫔良人茂四徳而兰幽有馨洁百行而玉立无玷发为淑问着为芳猷姻族有辉闺闱是式静无违礼故组织有常训动必中节故环珮有常声礼容讵假于环珮工艺亦因于组织珠玉满堂不忘于瀚濯歌钟成列载翫于图史螽斯不妬鳯凰和鸣言成大家之书行为衆妇之法䖍盥洁馈之勤寒燠匪懈和灰纫鍼之事顾指而具殷祭大賔必躬苹藻之事夙兴夜寐能服瀚濯之衣本朝静女不争宠幽姿知自嬉以孝力事其舅姑为贤妇以柔顺事其夫为贤妻以恭俭均一教育其子为贤母少以女士不勤姆师珩璜之节动必以礼苹藻之荐敬而有仪柔良靓専来嫔巨室以顺为令妻以严为贤母象服之盛配徳于山河彤管之严比洁于圭璧静而守礼存江汉之风动必有仪俨山河之象自设帨至于属纩九族无间言妇言子许允之妇奇丑交礼竟不复入房许曰妇有四徳卿有㡬荅曰新妇所乏者容耳士有百行君有㡬许曰皆备妇曰君好色不好徳何谓皆备许有慙色遂相敬重史班媫妤曰死生有命富贵在天修正尚未蒙福为邪欲以何望使鬼神有知不受不臣之诉如其无知诉之无益故不为也妇言不必辩口利辞也择辞而説不道恶语时然后言不厌于人是谓妇言武帝尝与胡贵嫔摴蒱遂伤上指帝怒曰此固将种也贵嫔对曰北伐公孙西距诸葛非将种而何谢道韫为王凝之妻凝之弟献之尝与賔客谈议辞理将屈道韫遣婢白献之曰欲与小郎解围乃施青纱步幛自蔽论献之前义客不能屈也唐长孙皇后尝采自古妇人得失事为女则二十卷刘道真于河侧自牵船见一老妪採梠刘调之曰何不调机利杼而採梠妪曰丈夫何不跨马挥鞭而牵船齐女徐吾者与其邻妇合烛夜绩吾贫而烛不属邻妇请无与夜绩吾曰妾以贫故起常先去常后扫地陈席以待来者坐常处下为贫故也今一室之中益一人烛不为益明去一人烛不为益闇何爱东壁余光莫之能应遂复与夜绩集范𫝊正亷问宣池访李白子孙获孙女二人一为陈云之室一乃刘劝之妻皆编戸氓也因召至郡庭相见与语衣服村落形容朴野而进退闲雅应对详谛且祖德如在儒风宛然问其所以则曰父伯禽以贞元八年不禄而卒有兄一人出游一十二年不知所在父存无官父殁无名有兄不相保为天下之穷人无桑以自蠺非不知机杼无田以自力非不知稼穑况妇人不任布裙粝食何所仰给俪于农夫救死而已乆不敢闻于县官惧辱祖考乡闾逼迫忍耻来告言讫泪下妇容经巧笑之瑳佩玉之傩有女同车颜如舜华将翺将翔佩玉琼琚彼美孟姜洵美且都静女其姝静女其娈史妇容不必颜色美丽也盥浣尘秽服饰鲜洁沐浴以侍身不垢辱是谓妇容王夫人神清散朗故有林下风气顾家妇清心玉映自是闺房之秀集铅华不御芳泽无加着粉则太白施朱则太赤秀色掩今古荷花羞玉颜浣沙弄碧水自与清波闲婉娩淑姿锵翔令容家贫歳不易衣而天姿洁清修严常若簮珠玑衣纨縠寥然不易为尘垢杂妇功经是刈是濩为絺为绤妇无公事休其蚕织执麻枲治丝茧织纴组紃学女事以供衣服观于祭祀纳酒浆笾豆葅醢史妇功不必工巧过人也専心纺绩不好戏笑洁齐酒食以奉賔客是谓妇功传记呉王赵夫人能于指间织锦号机絶于方寸帛上绣五岳河海号针絶以神胶续发为㡌仍一发析为缕号丝絶顺宗时南海贡奇女卢眉娘能于一尺绢上绣法华经字如粟米又作飞仙盖以丝一缕为盖五重中有十洲三岛集羙人细意熨贴平裁缝灭尽针线迹缝为絶国衣母道经文伯之丧敬姜据其牀而不哭曰昔吾有斯子也吾将以为贤人也吾未尝以就公室今及其死也朋友诸臣未有出涕者而内人皆行哭失声斯子也必多旷于礼矣夫子公父文伯卒其妻妾皆行哭失声敬姜戒之曰吾闻好外者士死之好内者女死之今吾子早夭吾恶其以好内闻也二三妇人之欲供先祀者请无瘠色无挥涕无拊膺无哀容无加服从礼而静是昭吾子也孔子闻之曰公父氏之妇智矣剖情析礼以明其子为令徳也史芮伯万之母芮姜恶芮伯之多宠也故逐之出居于魏公父文伯退朝朝其母其母方绩文伯曰以歜之家而主犹绩惧干季孙之怒也其以歜为不能事主乎其母叹曰鲁其亡乎使僮子备官而未之闻耶居吾语女诸侯朝修天子之业命昼考其国职夕省其典刑夜儆百官使无滔淫而后即安卿大夫朝考其职昼讲其庶政夕序其业夜庀其家而后即安士朝而受业昼而讲贯夕而习复夜而计过无憾而后即安自庶人以下明而动晦而休无日以怠赵括自少时学兵法言兵事以天下莫能当尝与其父奢言兵事奢不能难然不谓善母问奢其故奢曰兵死地也而括易言之使赵不将括则已若必将之破赵军者必括也及括将行其母上书言于王曰括不可使将王曰何以对曰始妾事其父时为将身所奉饭饮而进食者以十数所友者以百数大夫及宗室所赏赐者尽以予军吏士大夫受命之日不问家事今括一旦为将东向而朝军吏无敢仰视之者所赐金帛归蔵于家而日视便利田宅可买者买之王以为何如其父父子异心愿王勿遣陈婴母谓婴曰自我为汝家妇未尝闻先古之有贵者今暴得大名不祥不如有所属事成犹得封侯事败易以亡非世所指名也张汤自杀昆弟诸子皆欲厚葬汤汤母曰为天子大臣被恶言而死何厚葬为载以牛车有棺而无椁上闻之曰非此母不生此子隽不疑毎行县録囚徒还其母輙问不疑有所平反活㡬何人即不疑多有所平反母喜笑为饮食或亡所出母怒为之不食赵母指括以全其宗翟方进辞其后母至京师受经母怜其幼随之长安织屦以给项羽取王陵母置军中陵使至则东向坐陵母以招陵母私送使者泣曰为妾语陵善事汉王毋以老妾故持二心妾以死送使者遂伏剑而死严延年为河南太守河南号曰屠伯其母从东海来到洛阳见报囚大惊止都亭不入府延年至谒母闭合不见延年免冠顿首合下良乆乃见之因数责延年幸得备郡守不闻仁爱敎化以全安愚民顾多刑杀人欲以立威我不意当老见壮子被刑戮行矣去汝东归扫除墓地耳遂去嵗余延年坐弃市东海贤其母金日磾母敎诲二子甚有法度上闻而嘉之病死诏圗画于甘泉宫建宁二年大诛党人滂闻即自诣狱白母母曰汝今得与李杜齐名死亦何恨郭丹后母为鬻衣装卖产业与从师长安废髙贵乡公收王经经谢其母母颜色不变笑而应曰人谁不死正恐不得其所以此并命何恨之有苏峻举兵卞壸死之二子眕盱见父殁相随赴贼同时遇害母裴氏抚二子尸哭曰父为忠臣女为孝子夫何恨乎韦逞年小母宋氏昼则採樵夜则敎逞遂得成名陶侃为浔阳县吏尝监鱼梁以鲊遗母湛氏封鲊及书责侃曰尔为吏以官物遗我非惟不能益吾乃以増吾忧矣范逵曰非此母不生此子虞潭征苏峻潭母孙氏戒之曰吾闻忠臣出孝子之门汝当舍生取义勿以吾老为累也陶侃早孤贫范逵尝过侃时仓卒无以待賔其母乃截发得只髻以易酒肴何无忌夜于屏风里草檄文其母刘牢之姊也登橙宻窥之泣曰汝能如此吾复何恨问所与同谋者曰刘裕母尤喜因为言𤣥必败举事必成之理以劝之髙颎初为仆射其母诫之曰汝富贵已极但有一斫头耳尔其谨之张易之张昌宗居中用事栢彦范谋诛之彦范以事白其母曰忠孝不两全先国后家可也李景让母郑氏家贫诸子皆幼母自敎之宅墻因雨渍陷得钱盈船奴婢喜走告母母徃焚香祝之曰吾闻无劳而获身之灾也天必以先君余庆矜其贫而赐之则愿诸孤他日学问有成乃其志也此不敢取遽命揜而筑之三子皆进士及第景让宦达发已斑白小有过不免笞箠宣武节度使刘𤣥佐有威畧其母虽贵日织绢一疋谓𤣥佐曰汝本寒微天子富贵汝至此必以死报之故𤣥佐始终不失臣节仆固懐㤙既不为朝廷所用遂与河东都将李竭诚潜谋太原大将白玉杀其子玚懐㤙入告其母母曰吾语汝勿反国家待汝不薄今衆心既变祸必及我将如之何懐恩不对再拜而出母提刀逐之曰吾为国家杀此贼取其心以谢三军懐恩疾走得免遂与麾下三百渡河北走崔𤣥暐累补员外郎其母卢氏常戒之曰吾见姨兄屯田郎中辛𤣥驭云儿子从宦者有人来云贫乏不能存此是好消息若闻赀货充足衣马轻肥此恶消息吾尝重此言以为确论比见亲表中仕宦者将钱物上其父母父母但知喜悦竟不问此物从何而来必是俸禄余赀诚亦善事如其非理所得此与盗何别纵无大咎独不内媿于心陶母不受鱼鲊之馈盖为此也汝今坐食禄俸荣幸已多若其不能忠清何以戴天覆地孔子云虽日设三牲之养犹为不孝曰父母唯其疾之忧特宜脩身洁已勿累吾此意也王珪与房杜善过其家珪母闚喜曰二客公辅才汝贵不疑萧俛母韦氏贤明治家严俛虽宰相侍左右如褐衣传记孟子既学而归孟母问学所至孟子自若也孟母以刀断其织曰子之废学若吾断织也楚子反破秦军而归母闭门不纳使人数之曰越王勾践伐呉客有献醇酒一器王使人注上流使士卒饮下流味不加喙异日又有献一囊粮者王又使以赐军士分而食之甘不踰嗌今士卒分菽粒而食之子独朝夕刍豢何也孟子妻独居踞孟子入戸视之白母曰妇无礼请去母曰非妇无礼乃汝无礼也礼不云乎将上堂声必扬将入戸视必下不掩人不备也今汝独燕私之处入戸不有声令人踞而视之是汝无礼非妇无礼也于是孟子自责不敢去妇田子为相三年归休以金百镒奉其母母曰不义之物不及于馆为人臣不忠是为人子不孝子其去田子慙愧走出自归于王还金请退就狱孟母舍近墓孟子嬉戏为墓间之事孟母曰此非所以居子处也乃去舍市旁其子嬉戏为贾衒孟母又曰此非所以居子处也乃舎学宫之旁其子嬉戏乃设爼豆进退揖让孟母曰此真可以居子也遂居之及孟子长学六艺卒成大儒孟仁少从李肃学其母为作厚褥大被曰小儿无徳致客学者多贫故为广被庶可得与气类接也除监池司马捕鱼作鲊寄母母责之曰汝为鱼官而以鲊寄我非避嫌也集当秦之末豪杰共推陈婴而王之婴母止之曰自吾为子家妇而世贫贱卒富贵不祥婴从其言而陈氏以宁惟习孟氏强为母师本朝脩不幸生四嵗而孤太夫人守节自誓居贫自力以衣以食以长以敎俾至于成人太夫人告之曰汝父为吏亷而好施与喜賔客其俸禄虽薄常不使有余曰毋以是为我累故其亡也无一瓦之覆一壠之植以庇而为生吾何恃而能自守耶吾于汝父知其一二以有待于汝也自吾为汝家妇不及事吾姑然知汝父之能养也汝孤而幼吾不能知汝之必有立然知汝父之必将有后也书其子之贤而有立则见其母之义方蓄徳在先以成家室发祥于后以遗子孙苏公轼生十年太夫人亲授以书尝读东汉史至范滂传慨然太息公侍侧曰某若为滂夫人亦许之乎太夫人曰汝能为滂吾固不能为滂母耶岂惟家室宜夀母实与朝廷生异人妇道经子不宜其妻父母曰是善事我子妇无私货无私蓄无私器不敢私假不敢私与在舅姑之所不敢哕噫嚏咳欠伸跛倚睇视不敢唾洟凡妇不命适私室不敢退妇人不餙不敢见舅姑妇事舅姑如事父母下气怡声问衣燠寒疾痛疴痒而敬抑搔之出入则或先或后而敬扶持之妇将有事大小必请于舅姑史妇听而婉鲍宣妻桓氏与宣共挽鹿车归乡里拜姑礼毕提瓮出汲脩行妇道乡邦称之子永为鲁郡太守子昱问少君曰太夫人宁复识挽鹿车否对曰先姑有言存不忘亡安不忘危吾焉敢忘乎班昭作女诫曰頼母师之典训年十有四执箕箒于曹氏于今四十余载矣战战兢兢常惧黜辱以増父母之羞以益中外之累夙夜劬心勤不告劳班昭年七十余卒上䟽遗令凡十六篇子妇丁氏又作大家讃焉姜诗事母至孝妻顺奉尤笃母好饮江水妻常泝流而汲后值风不时得还母渇诗责而遣之妻乃寄止邻舍昼夜纺绩市珍羞使邻母以意自遗其姑如是者乆之姑怪问邻母邻母具对姑感惭唿还女人之徳严奉舅姑夙夜勤事妇之节也𫝊记卫瓘子宣尚繁昌公主黄门谗构于是遂离主与姑书称故新妇古者子妇供事舅姑旦夕在侧与男女无异奉祭经克羞馈祀采蘩夫人不失职也夫人可以奉祭祀则不失其职矣采苹大夫妻能循法度也能循法度则可以承先祖共祭祀矣于以奠之宗室牖下谁其尸之有齐季女集涤濯静嘉礼义孔明奉蒸尝以効顺供洒扫以弥载春秋祠祭主贵罇奠荐清洁歆明魂识见经妇人能闵其君子犹勉之以正也室家能闵其勤劳劝以义也穆伯之丧敬姜昼哭文伯之丧昼夜哭孔子曰知礼矣史晋公子重耳过齐桓公妻之公子安之从者谋于桑下蚕妾以告姜氏姜氏杀之而告公子曰子有四方之志其闻之者吾杀之矣乃与子犯谋醉而遣之齐侯遇杞梁之妻于郊弔之辞曰犹有先人之敝庐在下妾不得与郊弔齐侯弔诸其室晋伯宗毎朝其妻必戒之曰盗憎主人民恶其上子好直言必及于难晋公子圉为质于秦将逃归谓嬴氏曰与子归乎对曰子晋太子而辱于秦子之欲归不亦宜乎寡君使婢子侍巾栉以固子也从子而归弃君命也不敢从亦不敢言晋赵姬以盾为才固请于公以为嫡子而使其三子下之以叔隗为内子而已下之僖负覊之妻曰吾观晋公子之从者皆足以相国若以相夫子必反其国必得志于诸侯嫠不恤纬而忧宗周之陨齐晋战于鞌齐师败绩齐侯自徐闗入女子曰君免乎曰免矣鋭司徒免乎曰免矣曰茍君与吾父免矣可若何既而问之辟司徒之妻也与之石窌晏子为齐相岀其御之妻从门而窥其夫其夫为相御意气扬扬甚自得也既归其妻请去曰晏子身不满七尺身相齐国名显诸侯今子长八尺乃为人仆御子之意自以为足是以求去襄王以大史氏为王后襄王卒子建立后事秦谨与诸侯信故四十余年不受兵始皇尝使使者遗后玉连环曰齐多知觧此环否后以示羣臣羣臣不知解后引椎椎破之谢秦使曰谨以觧矣公甫文伯官于鲁病死妇为之自杀于房中者二八其母闻之不肯哭也相室曰焉有子死而不哭者乎母曰孔子贤人也逐于鲁是人不随今死而妇人为死者十六人若是者其于长者薄而于妇人厚故从母言之为贤母也从妇言之必不免为妬妇也故其言一也言者异则人心变矣李夫人病笃武帝自临候之夫人蒙被谢曰妾久病形貌毁壊不可以见帝夫人姊妹让之曰独不可一见上属托兄弟耶夫人曰不见帝者乃欲深托兄弟也以色事人者色衰则爱弛上所恋恋念我以平生容貌也今见我毁壊颜色非昔必且畏恶我尚肯复録其兄弟哉吕禄过其姑吕嬃嬃大怒曰若为将而弃军吕氏今无处矣乃悉出珠玉寳器散堂下曰毋为他人守也上始为㣲行尝夜至柏谷投逆旅主人求浆主人曰无浆止有溺耳且疑上为姦盗聚少年欲攻之主人妪睹上状貌而异之止其翁曰客非常人也且有备不可图也翁不聼妪饮翁以酒醉而缚之少年皆散走妪乃杀鸡为食以谢客秦王好淫声叶阳后为之不聼郑卫之乐楚庄王好田猎樊姬为之不食鸟兽肉楚庄王好猎夫人樊姬数諌不止不食禽兽之肉二年王感之而勤于王事齐桓公淫乐衞姬为之不聼郑卫之声昔陈婴之母以婴家世贫贱卒富贵不祥令婴勿王王陵之母知汉王必得天下伏剑而死固勉强陵婴母知废陵母知兴宣王晏起姜后脱簮齐桓好乐卫姬不音河南乐羊子寻师学一年归妻跪问其故羊子曰乆行懐思无他意也妻乃引刀趋机而言曰此织生自蚕茧成于机杼一丝而累以至于寸累寸不已遂成丈疋今若断斯织也则捐失前功稽废时月夫子积学若中道而归何异断斯织乎楚昭王䜩游越姬从谓姬曰愿与子生死若此姬曰君王乐游要妾以死不敢闻命后王病太史请移于将相王曰将相于吾犹股肱也不聼姬曰大哉君王之徳妾请从王死矣昔日游乐是以不敢聼命今王复礼国人为君王死何况妾乎遂自杀鲍宣妻装送甚盛宣谓妻曰少君生富骄习羙餙而吾贫贱不敢当礼乃悉归侍御服餙更着短布之裳应超取赵昂子月为质昂谓妻异曰吾谋如是事必万全当奈月何异厉声应曰雪君父之大耻丧元不足为重况一子哉梁鸿妻装餙入门七日而鸿不答乃跪牀下请罪鸿曰吾欲衣褐之人可与俱隠深山者今乃衣绮缟傅粉墨岂鸿所愿哉妻曰妾自有隠居之衣乃更为椎髻着布衣操作而前若欲慕鲍宣梁鸿之妻者妾亦请从少君孟光之事矣先是丹阳太守李衡数以事侵琅琊王其妻习氏諌之衡不听及琅琊王即位李衡忧惧谓妻曰吾欲犇魏何如妻曰不可琅琊王素好善慕名方欲自显于天下终不以私嫌杀君明矣可自囚诣狱表列前失明求受罪如此乃当逆见优饶非但值活而已衡从之呉主诏曰丹阳太守李衡以徃事之嫌自拘司狱其遣衡还郡桓范妻曰君前欲斩徐州刺史邹岐衆人谓君难为作下今复羞为吕屈复难为作上初晋髙祖司马懿辞仕以风痺不能起居曝书遇雨髙祖起收书家唯一婢见之张后惧言语泄漏乃手杀之而自执爨焉桓𤣥妻刘氏有智鉴谓𤣥曰刘裕龙行虎歩视瞻不凡恐终不为人下不如早除之山公与嵇阮契若金兰山公妻韩氏觉二人异于常窥之他日二人来妻窃窥之公曰二人何如妻曰君殊不如正当以识度相及耳王右军妻郄氏夫人谓二弟愔昙曰王家见二谢安万倾筐倒屣见汝軰来平平耳符承祖方用事亲姻争趋附以求利其从母杨氏为姚氏妇独否尝谓承祖之母曰姊虽有一时之荣不若妹有无忧之乐姊与之衣服多不受皇子诩母胡充华初选入掖庭同列以故事祝之曰愿生诸王公主勿生太子充华曰妾之志异于诸人奈何畏一身之死而使国家无嗣乎及有娠同列劝去之充华不可私誓曰若幸而生男次第当长男生身死所不憾也窦毅之女闻隋受禅自投堂下抚膺太息曰恨我不为男子救舅氏之患毅及襄王公主掩其口曰汝勿妄言灭吾族毅由是竒之及长以适唐公李渊长孙皇后素好读书常与上从容商畧古事因而献替裨益𢎞多上或以非罪谴怒宫人后亦阳怒请自推鞠因命囚系俟上怒息徐为申理由是宫壸之中刑无枉滥上得疾累年不愈后侍奉昼夜不离侧常系毒药于衣𢃄曰若有不讳义不独生后素有疾太子言于后曰医药备尽而疾不瘳请奏赦罪人及度人入道庶获冥福后曰死生有命非智力所移若为善者有福则吾不为恶若其不然妄求何益及疾笃与上诀曰妾于陛下不豫之日誓以死从乗舆不能当吕后之地耳己卯崩于立政殿长孙后尝采自古妇人得失事为女则三十卷魏徴薨命百官九品以上皆赴丧给羽葆皷吹陪葬昭陵其妻裴氏曰徴平生俭素今葬以一品羽仪非亡者之志悉辞不受布车载柩而葬萧瑀子锐嗣尚上女襄城公主上欲为之营第公主固辞曰妇事舅姑当朝夕侍侧若居别第所阙多矣上营月华宫务令俭约惟所居殿覆以瓦余皆茅茨充容长城徐恵妃以上东征髙丽西讨龟兹翠微玉华营缮相继又服玩颇华靡上䟽谏其畧曰以有尽之农功填无穷之巨浪图未获之他衆䘮已成之我军昔秦王并吞六国反速危亡之基晋武奄有三方翻成覆败之业岂非矜功恃大弃徳轻邦圗利忘危肆情纵欲之所致乎是知地广非常安之之术人劳乃易乱之源也虽复茅茨示约犹甚木石之疲和颜取人不无烦扰之弊珍玩技巧乃丧国之斧斤珠玉锦绣实迷心之酖毒作法于俭犹恐其奢作法于奢何以制后上林令侯敏素谄事来俊臣其妻董氏戒之曰俊臣国贼指日将败君宜逺之敏从之俊臣怒岀为武龙令敏欲不徃妻曰速去勿留俊臣败其党皆流岭南敏独得免上疾宦官欲请郭太后临朝称制太后曰昔武后称制几倾社稷我家世守忠义非武后之比也自古岂有女子为天下主能致唐虞之理太宗尝与后论及赏罸之事后曰牝鸡之晨惟家之索妾妇人岂敢与闻政事太宗固与之言竟不荅朱温少孤与兄昱存随母王氏依萧县刘崇家崇数笞辱之母独怜之戒家人曰朱三非常人汝曹善遇之周行逢妻勋国夫人邓氏曰税官物也公为节度使不先输税何以率下且独不记为里正代人输税以免楚挞时乎蜀李太后以典兵非其人谓蜀主曰今王昭逺岀于厮养伊审㣲韩保真赵崇韬皆膏梁乳臭子素不习兵徒以旧恩寘于人上一旦疆塲有事安能御大敌乎以吾观之惟髙彦俦太原旧人终不负汝其余无足任者王珪与房杜善过其家珪母闚喜曰二客公辅才汝贵不疑传记老莱子隠于蒙山楚王亲至其门其妻问荅曰楚王妻曰可食以酒肉者可加以鞭箠可受以官禄者可随以鈇钺先生受人官禄为人所制妾不能为人所制者妻乃去鲁漆室邑之女过时未适人当穆公时君老太子幼女倚柱而啸邻妇曰何啸之悲子欲嫁耶女曰吾岂为不嫁而悲哉吾忧鲁君老而太子幼也樊嫕进言合徳羙貌帝召入宫合徳新沐膏九回沉水香为卷发号新兴髻为薄眉号逺山黛施小朱号慵束粧左右啧啧称赏宣帝时披香愽士淖方成白发敎授宫中号淖夫人在帝后唾曰此祸水也灭火必矣陈子定字子仲楚王遣使持金百镒聘以为相仲曰仆有箕箒之妻请入计之乃谓妻曰今日为相明日结驷连骑食方于前妻曰今日为相乐在中矣结驷万骑所安不过容膝食方于前所甘不过一肉今以容膝之安一肉之味而懐楚国之忧乱世多害恐先生不保命也子仲夫妻逃去为人灌园陶大夫之治陶三年名誉不兴家富三倍妻怒曰子能薄而官大是谓蒙害无功而家昌是谓积殃昔楚令尹治国家贫而国富君敬之民戴之故福禄终于子孙名垂后世今子贪富务大不顾后害请去周玘字孟玉弟子杀人被罪玘诣府与弟子俱进于狱弟妇不哭其子但哭孟玉由此为髙齐闵王之后项有大瘤号曰宿瘤初闵王岀游百姓尽观宿瘤採桑如故王怪问对曰妾受父母敎採桑不受敎观大王王命后乗载之女曰父母在内使妾不受敎而随王是奔女也王大慙使使者奉礼加金百镒徃聘赠之父母惊欲洗浴加衣裳女曰如是见王变容更服不见识也于是如故随使者至闵王以为后樊姬感庄不食鲜禽卫女矫桓耳忌和音志厉义髙而主易心𤣥熊攀槛冯媛趋进夫岂无畏知死不吝班女有辞割欢同辇夫岂无懐防㣲虑逺集范𫝊正亷问宣池访李白子孙获孙女二人一为陈云之室一乃刘劝之妻皆编戸甿也因召至郡告二女皆改适于士族皆曰夫妻之道命也亦分也在孤穷既失身于下里仗威力乃求援于他门生纵偷安死何面目见大父于地下欲败其类所不忍闻夫以匹妇之明犹能推事理之致探祸福之机婴母知废陵母知兴才畧史聂政姊荣曰妾奈何畏殁身之诛终灭贤弟之名乃大惊韩市人大唿天者三而死政之旁晋楚齐卫闻之皆曰其姊烈女也伍子胥奔呉至溧阳女子击漂水上子胥过而乞餐女子饭壶浆而食之子胥去女子自投瀬水元帝幸虎圏后宫皆坐熊佚岀圏扳槛左右皆惊走冯媫妤直前当熊而立上问何故前对曰妾闻勐兽得人而止妾恐熊至御前故以身当之丹阳大都督妫览杀太守孙翊欲逼取翊妻徐氏绐曰乞须晦日设祭除服然后聼命览许之徐氏潜使所亲语翊亲近旧将孙髙傅婴等与共图览到晦日设祭徐氏哭泣尽哀毕乃除服薫香沐浴言笑懽悦大小悽怆怪其如此览宻觇无复疑意徐氏唿髙婴置戸内使人召览入徐氏岀戸拜览适得一拜徐大唿二君可起髙婴俱岀共杀览孙权以妹妻先主妹才㨗刚勐有诸兄之风侍婢百余人皆亲执刀侍立先主每入中心常凛凛赵娥父为李夀所杀娥乃帷车袖剑白日刺夀于都亭圮诣县颜色不变曰父讐已杀请受戮县尹纵之娥不肯遂强载还家㑹赦得免刘氏有胆畧石勒与之参决军事佐勒建功业有吕后之风而不妬忌更过之孙恩陷㑹稽王凝之岀走恩执而杀之并其诸子凝之妻谢道韫奕之女也闻寇至举措自若命婢肩舆抽刀立门手杀数人乃被执朱序镇襄阳苻坚遣将围序母韩氏自登城行谓西北角当先受弊遂领百余婢并城中女子于其角斜筑城二十余丈贼攻西北角果溃衆便守新筑城贼遂引退人谓此城为夫人城周浚尝岀猎遇雨止李氏家㑹其兄弟不在李氏闻浚至与一婢于内宰猪羊具数十人之馔甚精办而不闻人声浚因求为妾生子顗前凉张天钖疾羙人阎姫薛姫皆自杀天钖诲之曰我死之后更为人妻皆曰尊若不讳请效死于前洒扫于地下无它志陈髙凉太守冯寳妻洗氏懐集部落数州晏然至隋王仲宣反岭南髙梁洗夫人救广州获全册洗氏为谯国夫人开幕府于岭南置官属便宜行事崔宁与杨子琳战数不利崔宁妾任氏岀家财数十万募兵得数千人帅以击子琳破之子琳走嘿啜攻飞狐县古元应妻能固守诏封循忠县君史思明之叛卫州女子侯滑州女子唐青州女子王相与㰱血赴行营讨贼皆补果毅平阳公主嫁柴绍初髙祖兵兴主与绍发家赀招亡命渡河主引精兵万人与秦王㑹渭北绍及主对置幕府分定京师号娘子军魏衡妻王氏武徳初为薛仁杲旧将房企地所逼而妻之企地侵梁郡饮酒醉王氏取其佩刀斩之擕其首入城贼散髙祖封为崇义夫人邹保英妻奚氏万嵗年契丹贼李尽㓕来寇平县保英时任刺史领兵讨击既而城孤援寡将陷奚氏乃率家僮及城内女丁相助固守贼退封为诚节夫人建中末李希烈谋袭陈州李侃为项城令以城小欲逃归杨氏曰县不守则地贼地也仓廪府库皆其积也百姓皆其战士也请募死士贼遂去县卒完诏迁侃太平令窦毅女闻隋髙祖受禅自投牀下曰恨我非男子不能救舅家祸朱全忠夫人张氏砀山人多智略全忠敬惮之虽军府事时与之谋议或将兵到中途夫人以为不可遣一介召之全忠立为之返传记元载败妻王氏曰某道节度使女十八年宰相妻今日相公犯罪死即甘心使妾为舂婢不如死也主司上闻俄亦赐死文学史班彪女名昭一名姬博学髙才兄固着汉书其八表及天文志未及竟而卒和帝诏就东观蔵书阁踵而成之又作女诫七篇有助女训所着赋颂铭诔问注哀辞书论上䟽遗令凡十六篇又作大家讃蔡邕女名琰字文姬博学有才辩又妙于音律曹操问曰闻夫人家多文籍犹能忆识之否姬曰昔亡父赐书四千余卷流离涂炭罔有存者今所诵忆才四百余篇耳乞给纸笔真草惟命于是缮书送之文无遗悞后感伤乱离追懐悲愤作诗一章秦州刺史窦滔妻彭城令苏道女有才学织锦制回文诗以赎夫罪循环读之词甚清婉太常韦逞母宋氏传其父业得周官音义苻坚乃就宋氏家立讲堂生员百二十人隔绛纱幔而受业号宋氏为宣文君谢道韫聪识有才辩叔父安尝内集俄而雪下安曰何所似也安兄子朗曰散盐空中差可拟道韫曰未若桞絮因风起甄后年九嵗喜书用诸兄笔砚兄谓后曰汝当作女博士耶荅曰古者贤女未有不览前世成败以为已戒不知书何由见之徐悱妻文尤清㧞所谓刘三娘也传记蔡琰夫亡无子归宁汉末为骑兵所获在左贤部中春月登台殿感笳音作诗曰胡笳动兮邉马鸣桞下恵妻诔其夫门人不能窜一字相如将聘茂陵女为妾文君作白头吟以自绝相如乃止长卿消渇卒文君诔传世班媫妤能文汉成帝所宠帝后幸赵飞燕媫妤自知见弃求供养王太后于长信宫因为赋及纨扇诗杨盈川姪女曰容华为新粧诗曰宿鸟惊眠罢房栊乗晓开鳯钗金作缕鸾镜玉为䑓粧似临川出人疑月下来自怜终不见欲去复徘徊杜羔妻刘氏善为诗羔累举不第将至家妻先寄诗曰良人的的有奇才何事年年被放回如今妾面羞君面君若来时傍夜来羔见诗即回去寻登第妻又寄诗云长安此去无多地欝欝葱葱佳气浮良人得意正年少今夜醉眠何处楼汉王昭君嫁单于心思不乐乃作怨旷思歌曰我独伊何改徃变常髙山峩峩河水泱泱父母妻子道路悠长集善笔札读书通古今本朝汉崔篆母师氏通六经百家之言标致史谢道韫风韵髙迈叙致清雅王夫人神清散朗故有林下风气顾家妇清心玉映自是闺房之秀集东家之子増一分则太长减一分则太短骨象应图暇则鸣絃桐讽诗骚以为娯以文雅清秀重于当世本朝谢家夫人澹丰容萧然自有林下风褥卧经诞弥厥月不坼不副无菑无害载生载育居然生子妻将生子及月辰居侧室史庄公寤生惊姜氏梁嬴孕过期卜之曰将生一男一女就馆妇人免乳大故十死一生免身薄命史奈何妾薄命端遇竟宁前集贫女临水粧徘徊波不定岂敢怨东风自恨䑓无镜巧妇多薄命丝萝无託谁知薄命之由天芳菲羙艳不禁风未到春残已坠红颜色如花命如叶红颜胜人多薄命夫妇之好义同賔友勤瘁相成于艰难之中而死生契濶于安乐之后家世经齐侯之子卫侯之妻东宫之妹邢侯之姨谭公惟私注云姊妹之夫曰私汾王之甥蹶父之子平王之孙齐侯之子注平正也武王女文王孙适齐侯之子史苖夫人其父太师其舅张河东其夫延赏其子𢎞靖其壻韦臯近代妇人之贵无如此集长信宫受册命之嵗与母于内朝序位环珮之声相闻夫尊于朝妇贵于室封爵经妇人无爵从夫之爵史齐侯战败还女子曰君免乎曰免矣鋭司徒免乎曰免矣齐侯以为有礼问之辟司徒之妻也与之石窌汉封萧何妻为鄼国夫人魏衡妻王氏武徳初为薛仁杲旧将房企地所逼而妻之企地侵梁郡饮酒醉王氏取其佩刀斩之擕其首入城贼散髙祖封为崇义夫人邹保英妻奚氏万嵗年契丹贼李尽灭来寇平县保英时任刺史领兵讨击既而城孤援寡将陷奚氏乃率家僮及城内女丁相助固守贼徒退封为诚节夫人史思明之叛卫州女子侯滑州女子唐青州女子王相与㰱血赴行营讨贼皆补果毅嘿啜攻飞狐县古元应妻能固守诏封循忠县君本朝汉崔篆母师氏通经学百家之言王莽宠以殊礼赐号义成夫人晋虞昌母拜武昌侯太夫人宜䟽汤沐之封以称山河之象改赐汤沐宠以训词庶几采蘩之遗芳不与宿草而共尽改封大国正位小君汤沐从夫宠父母家经归宁父母后妃在父母家则志在于女功之事史妇人内夫家而外父母家择夫子妇人莫不愿得以为夫处女莫不愿得以为士史郑徐吾犯之妹羙公孙楚聘之矣公孙黒又使强委禽焉子产请使女择焉子晳盛餙入布币而出子南戎服入左右射超乗而出女自房观之曰子晳信羙矣抑子南夫也适子南氏昔贾大夫恶娶妻羙三年不言不笑御以如臯射雉获之其妻始笑而言孟氏有女状肥丑择对不嫁至年三十父母问其故女曰欲得贤如梁伯鸾者鸿闻而聘之女曰窃闻夫子髙义简斥数妇妾亦偃蹇数夫矣河东刺史徐邈有女才淑择夫未嫁邈乃大㑹佐吏令女于内观之女指濬告母邈妻之集佳人慕髙义得贤良独难敬夫经不敢悬于夫之楎椸不敢蔵于夫之箧笥子必敬必戒无违夫子请问为人妻曰夫有礼则柔从聴侍夫无礼则恐惧而自悚也史冀缺耨其妻馌之敬相待如賔梁鸿毎归妻为具食不敢于鸿前仰视举案齐眉集承庆云之光覆兮荷君子之恵渥顾葛藟之蔓延兮託㣲茎之樛木惧身轻而施重兮若履氷而临谷助夫史呉许升妻者吕氏之女升少为博徒不理操行妻尝数劝升修学毎有不善輙流涕进规升感激自厉乃寻师逺学遂以成名建中末李希烈谋袭陈州李侃为项城令以城小欲逃归杨氏曰县不守则地贼地也仓廪府库皆其积也百姓皆其战士也请募死士贼遂去县卒完诏迁侃太平令晋平公使工为弓三年乃成射不穿一札公怒将杀此工其妻见公曰妾之夫造此弓亦已劳矣而不穿一札是君不能射也妾闻射之道左手如矩右手如附枝右手放发左手不知公以言为仪而穿十札工得赐金三镒本朝使吾不以贫贱富贵累其心者吾妻之助也吾尝与士大夫语谢氏多从戸屏窃聴之闻则能尽商𣙜其人才能贤否及时事之得失皆有条理吾在呉兴自外归必问曰今日孰与饮而乐乎闻其贤者也则悦否则叹曰君所交皆一时贤俊今与是人饮而欢耶慢夫史昔贾大夫恶娶妻羙三年不言不笑御以如臯射雉获之其妻始笑而言苏秦説秦王不行归至家妻不下絍朱买臣妻谓买臣曰如公等终饿死沟壑矣何能富贵外黄富人女甚羙庸奴其夫王凝之妻谢氏道韫奕之女也初适凝之还甚不乐奕之曰王郎逸少子不恶汝何恨也荅曰一门叔父则有阿大中郎羣从兄弟则封胡羯末不意天壤之中乃有王郎䘮夫经予羙亡此谁与独处予美亡此谁与独息谁与独旦穆伯之丧敬姜昼哭寡妇不夜哭一与之齐终身不改故夫死不嫁子子曰昔东夷之子慕诸夏之礼有女而寡为内私壻终身不嫁嫁则不嫁矣亦非清节之义也华周杞梁之妻善哭其夫而变国俗孀寡妇史于未亡人之侧愚公谋平太行之险京城之孀妇有男徃助之杞梁死其妻哭之城为之崩礼妇人丧夫自称未亡人传记桞下恵死妻诔曰夫子之信诚与人无害兮呜唿哀哉魂神泄兮夫子之谥宜为恵兮坚贞经无思犯礼以礼自防能循法度虽速我讼亦不女从有女如玉野有死麕无感我帨兮女也不爽夫不在敛枕箧簟席襡器而藏之史宋火灾宋伯姫卒待母也王蠋曰烈女不更二夫髙氏有羙女谢鲲尝挑之女投梭折其两齿杜至长沙掠前始兴太守尹虞二女皆国色也将妻之曰我父二千石终不为贼作妇遂自杀焉王凝为虢州司戸卒于官凝家贫一子尚幼妻李氏擕其子归过开封府旅舍主人见其妇人独擕一子而疑之不许其宿李氏顾天已暮不肯去主人牵其臂而出之李氏仰天长恸曰我为妇人不能守节而此手为人执耶不可以一手并汚吾身即引斧自断其臂路人见者环聚而嗟之或为之弹指或为之泣下开封尹闻之白其事于朝官赐药封疮厚䘏李氏而笞其主人者呜唿士不自爱其身而忍耻以偷生者闻李氏之风宜少知愧哉传记贞女不假人以色蔡人之妻宋女也夫有恶疾其母将改嫁之女曰夫之不幸奈何去之适人之道一与之醮终身不改且夫芣苢之草虽甚恶犹始捋采终懐之浸以益亲况于夫妇淑女与哲人烈士争不朽名寒如严霜楚昭王夫人齐女也昭王出游留夫人渐䑓江水大至遣使者迎夫人忘持符夫人曰王与宫人约诏必以符今使者不持符妾不敢行于是使者返取符未还䑓已壊沉水而死陈仲妻张叔明之妹名芝与二嫂被贼恐见侵畧而相谓曰妇人以不汚身为髙不亏节为羙岂可委身待辱哉于是自刺集贞女要名于没世女有不易之行玉不厌㓗兰不厌香班女不以色事君处贫素而不昧羙人出南国灼灼芙蓉枝皓齿终不发芳心空自持志在列女籍竹帛已光荣赵女不冶容愿为连根之秋草不作飞空之落花玉心皎㓗终不疑贞妇贵狥夫艶女皆妬花静女独检踪任礼耻任装嫁徳不嫁容君子未求聘小人难相从此志谁与説琴絃幽韵重夫行竟不归妇徳转光明不比山头石空有望夫名共保秋竹心风霜侵不得妾身有存殁妾心无改易三秋庭緑尽迎霜唯有荷花守红死波澜逝不起妾心井中水本朝娟然如静女不肯旁阡陌蛊惑经冶容诲淫妇有长舌惟厉之阶乱匪降自天生自妇人哲妇倾城艳妻煽方处子素颜红肤惑其目清商流徴乱其聴史楚庄欲纳夏姬申公巫臣曰是不祥人也是天子蛮杀御叔弑灵侯戮夏南出孔仪丧陈国何不祥如是天下多羙妇人何必是羙女破舌桑间濮上郑卫宋赵之声内则致疾损夀外则乱政伤民巧伪因而餙之以营乱富贵之耳目女子弹弦跕躧游媚富贵北方有佳人絶世而独立一顾倾人城再顾倾人国梁冀妻孙夀色羙而善为妖态作愁眉嗁粧堕马髻折腰歩龋齿笑以为媚惑第裯既交则情与爱迁颜辞媚熟则事以私夺资质丰艶倩盼承迎动移上意集擕佳人兮披重幄援绮衾兮坐芳缛燎薫炉兮炳明烛酌桂酒兮扬清曲曲既扬兮酒既陈朱颜兮思自亲愿低帷以昵枕念觧佩而禠襟怨年嵗之易暮伤后㑹之无因嫣然一笑惑阳城迷下蔡愿荐枕席目畧㣲盼精色授㣲辞相感动精神相依凭色授魂予目窕心与回头一笑百媚生六宫粉黛无颜色娥眉睇使情移妖红惨黛生愁色无良媒以接欢兮托㣲波而通辞冶其容敏其词婉娈万态以中上意美人一笑千黄金千盃緑酒何辞醉一面红粧恼杀人忽然一笑千万态见者十人八九迷假色迷人犹若是真色迷人应过此女为狐媚害积深日久月长溺人心芳情香思知多少恼杀山僧悔出家媚语娇不闻纎腰软无力歌词妙宛转舞态能剜刻笋絃玉指调粉汗红绡拭身作匡牀臂为枕归来如梦复如痴髙髻云鬟宫様粧秋风一曲杜韦娘司空见惯浑无事恼断苏州刺史肠夏姬灭两国逃作巫臣妻西子下姑苏一舸逐鸱夷娇女不顾身眼波向我无端艳心火因君特地燃美人醉起无次第堕钗遗佩满中庭却嫌脂粉污颜色淡扫蛾眉朝至尊妬宠而负恃争妍而取怜本朝坐来生百媚换得千金为一笑倡荡经见金夫不有躬女之耽兮不可説也不绩其麻市也婆娑女曰观乎洧之外洵訏且乐史秦王年少太后时窃私通吕不韦不韦乃私求嫪毐以为舍人时纵倡乐太后果欲私得与通絶爱之有身生二子外黄富人女甚羙嫁庸奴其夫亡去抵父客卓王孙有女文君新寡好音相如以琴挑之文君从戸窥之心悦而好之夜亡奔相如驰归成都贾充辟韩夀为掾充女于青琐中见夀悦之令婢徃夀家説其光采艶逸夀闻动心夕踰垣而入帷充觉女恱畅异于常日充女盗帝所赐西域香与夀宋山隂公主适驸马都尉何戢淫恣尝谓帝曰妾与陛下男女虽殊俱托体先帝陛下六宫数百而妾惟驸马一人太不均帝乃为公主置首面左右三十人吏部郎褚渊貌羙公主请以自侍帝许之渊侍十日备见亲幸唐明皇幸温泉杨妃诸姊妹皆贵从幸为五家队遗钿堕珥借借道旁集河间淫妇人也虽戚里为邪行者闻河间之名则掩鼻蹙额皆不欲道也笼鸟无常处风花不恋枝极意心期卒未休暗中终拟约秦楼光隂负我难相偶情绪牵人不自由遥夜定嫌香蔽膝闷时应弄玉搔头樱桃花谢梨花发肠断青春两处愁守节经栢舟共姜自誓也卫世子共伯蚤死其妻守义父母欲夺而嫁之誓而弗许作是诗以絶之之死矢靡它夫者妻之天也妇人不二斩者犹曰不二天也史楚令尹子元欲蛊文夫人为馆于其宫侧而振万焉夫人泣曰先君以是舞也习戎备也今令尹不寻诸仇讐而于未亡人之侧不亦异乎寡妇清其先得丹穴而擅其利清能守其业用财自卫秦始皇以为贞妇而客之筑女懐清䑓曹爽从弟文叔妻夏侯令女早寡而无子其父文宁欲嫁之令女刀截两耳以自誓居常依爽爽诛其家上书絶婚强迎以归复将嫁之令女窃入寝室引刀自断其鼻其家惊惋谓之曰人生如轻尘栖弱草耳何至自苦乃尔且夫家夷灭已尽守此欲谁为哉令女曰吾闻仁者不以盛衰改节义者不以存亡易心曺氏前盛之时尚欲保终况今衰亡何忍弃之此禽兽之行吾能为乎司马懿闻而贤之听使乞子自养为曹氏后凉杨氏曰大人卖女于氐以圗富贵一之谓甚其可再乎郗嘉賔死妇弟欲迎其姊终不肯归曰生纵不得与郗生同室死宁不同穴也传记鲁人秋胡娶妻三日而游宦三年休还其妇採桑于郊胡至不识而悦之乃遗金一镒妻曰妾夫游宦未返于兹三年未有被辱如今日也不顾胡慙而退东汉秦嘉妻毁形不嫁哀恸伤生鲁陶婴寡鲁人将求焉婴闻之恐不得免乃作歌明已之不二也其诗曰悲黄鹄之蚤寡兮十年不双宛头戢翼兮不与衆同时则飞鸣兮独行惸惸天命令然兮愧独永伤感鸟愠已兮泪下成行呜唿悲兮死者不忘飞鸟尚然兮何况贞良虽有贤雄兮终不重行鲁人闻之曰斯女不可得也遂不敢复求之梁寡妇髙行者早寡不嫁梁贵人争欲取之梁王闻之使聘焉髙行曰妾之夫不幸先犬马填沟壑妾宜以身荐其棺椁守养孤幼不得専意妾闻妇人之义一徃不改以全贞信之节今忘死而趋生是不信也乃援劒操刃以割其鼻曰妾已刑矣所以不死者不忍幼嗣之衆孤也集蹈共姜兮明誓咏栢舟兮清歌峻节贯秋霜兎丝及水萍所寄终不移青松摧折哀断女萝之心丹桂孤髙终守栢舟之誓一女事一夫安可再移天青镜掩孤鸾顾影无依倚甘心守静専义重移天忍着生人衣为人作春妍失节史文君失身于长卿卓王孙有女文君新寡好音相如以琴挑之文君从戸窥之心悦而好之夜亡奔相如驰归城都蔡邕女琰字文姬适河东卫仲道夫亡无子天下丧乱文姬为骑兵所获在左贤郡十二年生二子曹操以金璧赎之重嫁于董杞汉刘曜立羊氏为后曜问曰吾何如司马家儿羊氏曰彼有一妇一子及身三耳曽不得庇妾于尔时实不欲生意谓世间男子皆然自奉巾栉以来始知天下自有丈夫耳传记董杞妻蔡氏久居异域屈志含羞文词有余节槩不足寛容经言若螽斯不妬忌则子孙衆多也夫人无妬忌之行恵及贱妾进御于君卫庄公惑于嬖妾使骄上僣庄姜贤而不荅史晋赵姬以叔隗为内子而已下之梁商女为贵人常特被引御从容辞于帝曰夫阳以博施为徳隂以不専为义螽斯则福之所由兴也愿陛下思云雨之均泽识贯鱼之次序使小妾得免罪谤之累传记宋鲍苏之妻不妬宋公表其闾曰女宗集恩其它姬子杂已子造次莫能辨无忮忌之行无犯迕之气本朝闻子有贤妇华堂咏螽斯曷不倒嚢槖卖劒买蛾眉妬忌经有嫡不以其媵备数以色曰妬以行曰忌史叔向曰吾母多而庶鲜好女入室恶女如讐妇人之所以事夫者色也而妬者其情也楚王爱新人夫人郑褏谓新人曰王恶子鼻见王必掩又谓王曰恶王之臭也王令劓之冯衍妻任氏悍忌不得蓄媵妾儿女常自操井臼司𨽻冯方女避乱扬州袁术见而悦之遂纳焉甚爱幸诸妇害其宠语之曰将军贵人有志节当时涕泣忧愁必长见于钦重冯氏从之后诸妇因共绞杀系之厠术诚以为不得志而死龎宠妻弃前子于井中贾充妻郭隗疑充眡乳母笞杀之其子思乳母不食他乳遂死及生小子亦然充遂絶嗣荀朂曰贵妃年少妬者妇人常情长自当差王导为丞相妻曹氏性妬导甚惮之乃宻营别馆以处衆妾曹氏知而将徃焉导恐妾被辱遽命驾干寳父有所宠侍婢母甚妬忌及父亡母生埋婢于墓中寳兄弟年少不之审也传记房儒复妻崔氏性忌左右婢不得浓粧髙髻蜀先主以玉人置甘后侧玩之后亦妬玉人谢太傅刘夫人不令太傅有别房宠公既深好声色颇欲立妓妾兄子及外甥㣲达其㫖乃共諌刘夫人称闗雎螽斯有不妬忌之徳夫人知讽已乃问谁撰此诗荅曰周公夫人曰周公是男子乃相为耳若使周姥撰诗当无此句张䟦欲娶妾其妻曰子试诵白头吟当聴之䟦慙而止集衆女嫉蛾眉入门见嫉蛾眉不肯让人掩袂攻谗狐媚偏能惑主有西施之美容兮谗妬入以自伐君王虽爱蛾眉好无柰宫中妬杀人争知司马夫人妬花到庭前便不开屏风周昉画纎腰嵗久丹青色半销斜倚玉窓鸾发女拂尘犹自妬娇娆毁拆维鹊巢不行鸤鸠仁本朝延平呉氏姊妹六人皆妬悍时号六虎其中五虎尤甚平生手杀婢十余人凡三适人皆不终夜分常闻堂庑间喧唿声同室皆惧五虎怒曰狂鬼敢尔邪辟戸移榻中庭持刀独寝彻旦寂然人谓五虎之威鬼犹畏之顺从经妇无所専于家事妇将有事大小必请于舅姑妇顺备而后内和理内和理而后家可长久也妇顺者顺于舅姑和于室人而后当于夫男帅女女从男妇人从人者也幼从父兄嫁从夫夫死从子姆教婉娩听从子女顺男子之教无専制之义而有三从之道无违夫子以顺为正者妾妇之道也夫有礼则柔从听侍史妇人从人者也不専行必有从也𫝊记妇人以顺从为务故妇事夫有五平旦纚笄而朝则有君臣之严沃盥馈食则有父子之敬报反而行则有兄弟之道必期必诚则有朋友之信寝席之交然后有夫妇之义集妇顺夫指专擅经牝鸡无晨牝鸡之晨惟家之索彼童而角懿厥哲妇为枭为鸱妇有长舌惟厉之阶子子曰妇人预事而汉道危乎史既云哲妇亦惟家之索矣蜺堕鸡化皆妇人干政之所致牝鸡司晨家之穷也传记以妻制夫阳屈于隂集隂幽坤从维徳之常出为辨强乃匪妇能治家经唯酒食是议妇无公事休其蚕织史哲妇人隆家之道王凝之妻谢道韫居家不言而治𫝊记崔枢夫人治家整肃容仪端丽不许羣婢作时世粧闺门寂然不闻人声艳丽经手如柔荑肤如凝脂领如蝤蛴齿如瓠犀螓首蛾眉巧笑倩兮美目盼兮彼姝者子扬且之晳也颜如舜华有美一人清扬婉兮鬒发如云不屑髢也邦之媛也子柔心而弱骨肌肤若氷雪绰约若处子蔡之幼女卫之稚质史宋华父督见孔父之妻于路曰美而艳骊姫者国色也妩媚纎弱便姗嫳屑皓齿灿烂宜笑的皪长眉连姢㣲睇绵藐赵飞燕体轻能掌上舞絶殊离俗妖冶闲都靓粧刻餙回眸百镒一笑千金传记文君眉色不加黛如望逺山脸际常若芙蓉肌肤如脂虢国夫人不施粧粉自有美艳常素面朝天子集朱唇皓齿丰肉微骨嫮目宜笑蛾眉曼只容则秀雅穉朱颜只滂心绰态小腰秀颈粉白黛黒施芳泽只靥辅奇牙宜笑嘕只体便姢只既含睇兮又宜笑只姱容脩态顾盼遗光采长笑气若兰毛嫱鄣袂不足程式西施掩面比之无色卫后兴于鬒发飞燕宠于轻体㣲眺流睇蛾眉连卷脩袖缭绕罗袜蹑蹀卫发光鉴赵体轻丽东都妙姬南国丽人蕙心纨质玉貌绛唇绰约闲靡秾不短纎不长貌丰盈以庄姝苞温润之玉颜眉聫姢似蛾扬朱唇的其若丹动雾縠以徐歩兮拂墀声之珊珊望余帷而延视若流波之将澜陈嘉辞而云对兮吐芬芳其若兰体貌闲丽体美容冶不待餙粧含喜㣲笑窃视流眄臣东家之子増之一分则太长减之一分则太短着粉则太白施朱则太赤眉如翠羽肌如白雪腰如束素齿如含贝嫣然一笑惑阳城迷下蔡髣髴兮若轻云之蔽月飘飖兮若流风之回雪逺而望之皎若太阳升朝霞迫而察之灼若芙蕖出緑波秾纎适中脩短合度肩若削成腰如约素延颈秀项皓质呈露芳泽无加铅华弗御云髻峩峩脩眉聫娟丹唇外朗皓齿内鲜明眸善睐靥辅承权瓌姿艶逸仪静体闲柔情绰态媚于语言奇服旷世骨象应图竦轻躯以鹤立若将飞而未翔凌波㣲步罗袜生尘转盼流精光润玉颜含辞未吐气若幽兰华容婀娜令我忘餐明艳侔朝日倾城谁不顾流盼发姿媚言笑吐芬芳雅歩擢纎腰巧笑发皓齿攘袖见素手皓腕约金环容华耀朝日谁不希令颜娥娥红粉粧纎纎出素手弄姿帷房之里从容顾盼绰有余裕展如之华实邦之媛姿色端丽𤣥丘絪緼瑶台降芳髙唐渫雨巫山欝云诞发兰仪望月方娥瞻星比婺南国有佳人容华若桃李详而观之夺人目睛须臾之间美貌横生冶乎如花温乎如莹目流睇而横波氷华玉仪仙藻灵艶都冶妩媚嬛绵好眉目回裙转佩百媚生楚歌呉女娇不成似能未能最有情谢公正要东山妓携手林泉处处行青黛画眉红锦靴道字不正娇唱歌云想衣裳花想容春风拂槛露华浓若非羣玉山头见㑹向瑶台月下逢眉目艶星月乃知汉地多姝丽世间无花可比方美人欲醉朱颜酡若无云间月谁可比光辉眉目艶青蛾动衣香满路移歩袜生尘水下看粧影眉头画月新寄言曹子建箇是洛川神横波笑脸艶出浦之轻莲映渚蛾眉丽穿波之半月虢国夫人承主恩平明上马入宫门却嫌脂粉污颜色淡扫蛾眉朝至尊三月三日天气新长安水邉多丽人态浓意逺淑且真肌理细腻骨肉匀秋思抛云髻腰肢賸寳衣幼有玉色发于秾华若彩云朝升㣲月宵映艶色惊荷花西门秦氏女秀色如琼花颜如玉不着人家俗衣服娉婷似不任罗绮忽疑天上落不似人间有看即曲中留不住云飘雨过向阳䑓秀色似堪餐秾华如可掬嫩似花房脆似琼红粧逼坐花枝暖春娇满眼睡红消掠削云鬟旋粧束道子虽来画得无皓腕肥来银钏窄婵娟两鬓秋蝉翼宛转双蛾逺山色回眸一笑百媚生六宫粉黛无颜色雪肤花貌叅差似醉娇娆禁不得风袅牡丹花雨中神女月中仙舞筵须择腰轻女仙棹难胜骨重人京江水清滑生女白如脂其间杜秋者不劳朱粉施体轻似骨无妱嫩氷后水轻盈烟际林容华本南国粧掠学西京翠茁鳯生尾丹叶莲含跗玉质随月满艶态逐春舒綘唇渐轻巧云歩转虗徐露冷侵红粉春隂扑翠钿春嫩不禁寒娉娉袅袅十三余荳蔲梢头二月初春风十里扬州路卷上珠帘总不如金钗横处緑云堕玉筯凝时红粉和谁言琼树朝朝见不及莲花歩歩来新粧对镜真无比㣲笑时时出瓠犀南国浣纱伴盈盈天下姝丽如三五月可望难亲近长眉入鬓何连姢肌肤白玉秀且鲜舞雪佳人玉一团醉红不自力狂艶如索扶鬓轻全作影嚬浅未成眉爱水看粧坐羞人映花立皓齿初含雪柔枝欲断风晚粧留拜月春睡更生香㸃黛方初月缝裙学石榴脸媚夺朝霞娥眉淡初扫红粉艶青娥蕙心持静殊态横逸宛若回雪之流风霍若初霞之映日千金笑里面一搦掌中腰体弱不胜珠翠繁自矜妖艶色不顾丹青人曲眉丰頬清声而便体秀外而恵中飘轻裾翳长袖粉白黛緑者列屋而闲居体弱力㣲若不任罗绮光彩焕发转动照人王昭君以图当行及辞光彩射人悚动左右人间绰约不粧氷雪颜本朝絶色天下无一失难再得近而视之靓若星妃临水而脉脉盈盈逺而望之杳如峡女行云而朝朝暮暮鲜妍皎如镜里面绰约对若风中仙意思由来画不成当时枉杀毛延夀玉腕挥红袖呉溪浣纱女不用朱粉施玉钗半脱云垂耳亭亭芙蓉挂秋水秀色洗红粧暗香生雪肤不粧艳已絶无风香自逺丑恶子许允之妇竒丑交礼竟不复入房史梁鸿妻孟氏壮丑而肥力举石臼传记齐无盐之女为人极丑无双臼头深目齐邑之女钟离为人极丑行年四十无所容入行嫁不售齐採桑之女项有大瘤故曰宿瘤集登徒子妻蓬头挛耳齞唇厯齿旁行踽偻又疥且痔怅望经自伯之东首如飞蓬岂无膏沐谁适为容愿言思伯甘心首疾君子于役不知其期曷至哉夏之日冬之夜角枕粲兮锦衾烂兮予美亡此谁与独旦言念君子乱我心曲言念君子载寝载兴厌厌良人秩秩徳音鹳鸣于垤妇叹于室洒扫穹窒我征聿至有敦𤓰苦烝在栗薪自我不见于今三年期逝不至而多为恤卜筮偕止㑹言近止征夫迩止予发曲局薄言归沐寤言不寐愿言则嚏爱而不见搔首踟蹰焉得谖草言树之背愿言思伯使我心痗日月阳止女心伤止征夫遑止五日为期六日不詹史生世不谐作太常妻一嵗三百六十日三百五十九日斋窦滔被徒流沙妻苏氏思之织锦为回文旋图诗以赠宛转循环以读之词甚悽惋集征夫劳于周行处妇愤而长望目极千里伤春心朝云不归山春心不自安盈盈一水间脉脉不得语夜叅半而不寐兮怅盘桓而反侧魂踰佚而不反兮形枯藁而独居脩薄具而自设兮君曽不肯乎幸临日黄昏而望絶兮怅独语于空堂悬明月以自照兮徂清夜于洞房援雅琴以变调兮奏愁思之不可长左右悲而垂泪兮涕流离而纵横无面目之可显兮遂頽思而就牀忽寐寝而梦想兮魂若君之在旁惕寐觉而无见兮魂迋迋若有亡衆鸡鸣而悲予兮起视月之精光夜曼曼其若嵗兮懐欝欝其不可再更陈皇后颇妬别在长门宫愁闷悲思闻蜀郡司马相如工为文奉黄金百斤因为解悲愁之辞愿保金石躯慰妾长饥渇羣燕辞归雁南翔何为淹留寄他方贱妾㷀㷀守空房忧来思君不能忘短咏㣲吟不敢长明月皎皎照我牀牵牛织女遥相望尔独何辜限河梁愿君垂末光照妾薄暮年回身入空房託梦通精神人欲天不违何惧不合并重衾无暖气挟纩如懐氷寤言莫予应昔为倡家女今为荡子妇荡子行不归空牀难独守君在天一涯妾身长别离愿一见颜色不异琼树枝弄杼不成藻弄絃不成曲围腰无一尺垂泪有千行夜漫漫以悠悠寒悽悽以凛凛秋日苦短促遥夜邈绵绵寳书为君掩瑶瑟讵能开嚬黛含羞竟不言春思秋怨谁能问共金炉之夕香堂上流尘生庭中緑草滋徒使春𢃄賖空惜红粧变孟夏非长夜晦明如嵗隔秋风袅袅入曲房罗帐含月思心伤蟋蟀夜鸣断人膓长夜思君心飞扬他人相思君相忘锦衾瑶席谁为芳与我别所期期在三五夕三五明月满四五蟾兎缺明月照髙楼流光正徘徊霄月皓中闺春闱閟此青苔色秋帐涵兹明月光夏簟青兮昼不暮冬釭凝兮夜何长织锦曲兮泣已尽回文诗兮影独伤从来腰自小衣𢃄就中寛君言妾貌改妾意君心移忆别春花飞已见秋叶稀浃粉羞明镜愁𢃄减寛衣得书言未反梦见道应归坐使红颜歇独掩青楼扉复如东流水未有西归日夜雨滴空阶晓灯暗离室昭昭清明月辉光烛我牀忧人不能寐耿耿夜何长㣲风冲闺闼罗帐自飘扬揽衣成长𢃄屣履下髙堂箇日新粧如复罢祗因含笑待君归锦字回文欲赠君夫壻久离别青楼空望归粧成卷帘坐愁思懒缝衣燕子家家入杨花处处飞空牀难独守谁为报金徽照水定自爱折花将遗谁愁心极杨栁揺动乱如丝娟娟心目寝寐见之冬夜抱氷寒不睡梨花寒食夜深闭翠㣲宫逺戍功名薄幽闺年貌伤形影一朝别烟波千里分君看望君处祗是起行云三百六十日日日醉如泥虽为李白妇何异太常妻望夫君兮咨嗟横涕泪兮怨春华遥寄影于明月送夫君于天涯本作一行书殷勤道相忆一行复一行满纸情何极千里若在眼万里若在心相思千万里一字直千金写水落井中同泉岂殊波秦心与楚恨皎皎为谁多黄昏望絶见偶语而生疑清旭意新闻疾行而误喜乃知织回文之锦无补离忧登望夫之䑓空为废日沟水分流西复东九秋霜月五更风别鸾离鳯今何在十二玉楼空更空莺啼日出不知曙寂寂罗帏春梦长罗衣不忍着羞见绣鸳鸯室妇叹鸣鹳家人祝喜鹊白玉璞里斵出相思心黄金矿里铸出相思泪别泪闗泉脉春愁乱藕丝早知潮有信嫁与弄潮儿宁从贱相守不愿贵相离似将海水添宫漏共滴长门一夜长舞袖朝欹陌上春歌声夜怨江邉月莫道君恩常不休媫妤团扇苦悲秋纎手缝衣独苦辛逺因回使寄征人官家亦自寄衣去贵从妾手着君身髙堂姑老无侍子不得自到边城里殷勤为看初着时征夫身上宜不宜楼上残灯伴晓霜独眠人起合欢牀日日出门望家家行客归无因见边使空待寄寒衣岂期牛女为参商去时楼上清明夜月照楼前撩乱花今日成隂复成子可怜春尽未还家泪沾䨇袖血成文不为悲身为别君望鹤眼穿期海外待乌头白老江濵欲识九回肠断处浔阳流水九条分樱桃花下送君时一寸春心逐折枝别后相思最多处千枝万片遶林垂无身尚拟䰟相就身在那无梦徃还思牵梳洗懒空㧞緑丝丛孤鸟去不还缄情向天末良人久燕赵新爱移平生去年花里逢君别今日花开又一年丈夫一去花落树妾独夜长心未平相见不得亲不如不相见玉貌一生啼空流锦字表心素至今缄愁不忍窥织锦作短书肠随回文结春风复无情吹我梦魂断六宫谁买相如赋团扇恩情日日踈云去有归日水分无合时似把裁刀裁别恨两人分得一般愁昔是同枝鸟今作万里分衣寛有剰带衣上今日泪箧中前日书来如春梦㡬多时塞鸿遇暖犹回处江水因潮亦返波秋思冬愁春怅望大都不称意时多雕辇已辞兮金屋何处长信草生兮长门日暮闲吟芍药诗怅望久嚬眉桂席尘瑶歩琼炉烬水沉凝魂空荐梦低珥悔听琴和簮抛鳯髻将泪入鸳衾的的新添恨迢迢絶好音只影随惊雁单栖鎻画笼瑶阶夜色凉如水坐看牵牛织女星鸳鸯帐里暖芙蓉低泣关山几万重明镜半邉钗一股此生何处不相逢满面风流虽似玉四年夫婿恰如云为报眼波须稳当五陵逰客莫知闻宫殿生青草君王恩幸踈那堪闻鳯笛门外度金舆碧云千里暮愁合白雪一声春思长深怨寄清瑟逺愁生翠蛾竹斑归帝女草緑怨王孙绕栏倚树更惆怅㣲雨轻寒花落时漏添迟日箭减良宵肤清臂瘦衫薄香销无人觧妾心日夜长如醉妾不是琼奴意与琼奴类正是落花寒食雨夜深无伴倚空楼料得他乡过佳节亦应懐抱暗凄然不堪鸣杍日空对白榆秋纷纷花落门空闭寂寂莺啼日更迟鸿雁春归人未归胡麻好种人无种正是归时胡未归兔丝附蓬麻引蔓故不长嫁女与征夫不如弃路旁结发为妻子席不暖君牀暮昏晨告别无乃太匆忙君行虽不逺守邉戍河阳妾身未分明何以拜姑嫜父母养我时令我日夜蔵生女有所归鸡狗亦得将君今徃死地沈痛迫中肠誓欲随君去形势反仓皇勿为新婚念努力事戎行妇人在军中兵气恐不扬自叹贫家女久制罗襦裳罗襦不复施对君洗红粧仰视百鸟飞大小必双翔人事多错忤与君永相望蛾眉愁自结鬓发没情梳莫卷龙须席从他生网丝且留琥珀枕还有梦来时藁砧今何在山上更安山何当大刀头破镜飞上天本朝杨花日日常无定海燕年年却有归一瞬青春疾如电等闲寛尽缕金衣佳人痩尽雪肤肌眉敛春愁知为谁怨恨经及尔偕老老使我怨总角之宴言笑晏晏信誓旦旦不思其反反是不思亦已焉哉黾勉同心不宜有怒采葑采菲无以下体徳音莫违及尔同死不我能畜反以我为讐既阻我徳贾用不售昔育恐育鞠及尔颠覆既生既育比予于毒云云宴尔新婚以我御穷云云不念昔者伊余来塈史凄凄重凄凄嫁娶不须啼愿得一心人白头不相离王后及萧良姊为武后所囚大骂曰愿阿武为老䑕吾作猫生扼其喉传记王昭君年十七端正闲丽汉孝元时幸备后宫积五六年心有怨旷不餙其形容集百里奚五羊皮忆别时烹伏雌炊扊扅今日富贵忘我为彼百心之短景乃累恨之长晖流水何太急深宫尽日闲慇懃谢红叶好去到人间盛年处空房中夜起长叹过时而不采将随秋草萎君子恩未毕零落在中路常恐秋节至凉飇夺炎热弃捐笥箧中恩情中道絶辞宠悲班扇徒使春𢃄賖坐惜红粧变生平一顾重宿昔千金贱掖庭聘絶国长门失欢宴二合兆嘉耦女子礼有行㓗已入徳门终逺母与兄如何耽时宠游宦忘归宁虽为二嵗妇顾景愧虗名嵗暮饶悲风洞房凉且清拊枕循薄质非君谁见容良人游不归偏栖独只翼空房多悲风中夜起叹息申黜褒女进班去赵姬昇心赏犹难恃貌恭岂易凭庭絶玉辇迹芳草渐成窠隠隠闻箫皷君恩何处多欲泣不成泪悲来翻强歌庭花芳烂漫无计奈春何春隂正无际独歩意如何不及闲花草翻承雨露多粧成多自恨梦好却成悲但见泪痕湿不知心恨谁妾似井底桃花开向谁笑君如天上月不肯一回照雨落不上天水覆难重收君情与妾意各自东西流昔日芙蓉花今成断肠草以色事他人能得几时好月光欲到长安殿别作春光一段愁桂殿长愁不记春黄金四壁起秋尘夜悬明镜青天上独照长门宫里人君王选玉色侍寝金屛中荐枕娇夕月卷衣恋春风宁知赵飞燕夺宠恨无穷深知好颜色莫作委泥沙緑珠犹得石崇怜飞燕曽经汉皇宠悲鸣五里无人问肠断三声谁为续妾颜未改君心改为君熏衣裳君闻兰麝不馨香为君事容餙君看珠翠无颜色人生莫作妇人身百年苦乐由他人井里引银瓶银瓶欲上丝䋲絶石上磨玉簮玉簮欲成中央折为君一日恩误妾百年身寄言痴小人家女谨勿将身轻许人昭阳殿里恩爱绝蓬莱宫中日月长红颜未老恩先断雨露由来一㸃恩争能遍布及千门三千宫女胭脂面几箇春来无泪痕几度晓粧成君王不言好娟娟双青蛾㣲㣲启玉齿自惜桃李年误身游侠子空闺生逺愁一家尽是郎腹心妾似生来无目耳为郎忍耐看故面绣领任垂蓬髻丁香闲结春梢文园终病渇休咏白头吟三十六宫秋夜深昭阳歌断信沉沉唯应独伴陈皇后照见长门望幸心半月照䨇脸凝腰素一围有恨簮花懒无聊鬬草稀览镜歛青黛挑灯皓腕肌避人匀迸泪拖袖倚残晖有貌虽桃李单栖足是非早被婵娟误欲粧临镜慵承恩不在貌敎妾若为容爱如寒炉火弃若秋风扇山岳起面前相看不相见不道君心不如石那令妾貌常如玉朝喜花艶春暮悲花委尘不悲花落早悲妾似花身自矜妖艶色不顾丹青人那知粉绘能相负却使荣华翻误身恩情隔兮年光度雕辇已辞兮金屋何处长信草生兮长门日暮傒翠华之傥来兮仰𤣥天以自诉银钥却收金锁合月明花落又黄昏君恩如海深难竭妾命若花轻易绝草緑怨王孙深怨寄清琴团扇无情不待秋羙人歌白苎万恨在蛾眉曽逐使君歌舞地清声长咽黛眉颦君心匣中镜一破不复全妾心藕中丝虽断犹牵连一代红颜为君尽华容芳意改枕席怨情饶锦字沾愁泪罗裙缓细腰不如银汉女嵗嵗鹊成桥梨花寒食夜深闭翠㣲宫古来幽怨皆销骨苦恨身为女歌艶露华舞回春雪幸持此枝承君余恱绮罗脂粉娇上春自言终世保情亲宁知一旦君恩断繁絃清管为何人本朝天地岂不寛妾身自不容粧饰经副笄六珈子周文王宫人髻上加珠翠翘花傅之铅粉其髙髻名鳯髻又有云髻加之歩歩而揺故曰歩揺始皇宫中梳望仙髻汉宫有迎春髻汉武时诸仙从王母下降皆梳飞仙髻盘龙髻贯以鳯首钗孔雀搔头云头箆扫八字眉汉明帝宫人梳百合分稍髻同心髻扫青黛蛾眉魏武宫人扫莲头眉晋恵帝宫人梳芙蓉髻通草五色花子扫黒墨眉一画连必细长曰仙娥粧隋文帝宫中梳九真髻唐武徳中梳平蕃髻长乐髻开元中梳双鬟望仙髻贞元作偏髻子史张敞为妇画眉长安中𫝊张京兆眉怃樊姬为卷发号新兴髻为薄眉号逺山黛施小朱号慵来粧宋武帝女夀阳公主人日卧含章殿檐下梅花落公主额上成五出之花拂之不去皇后留之自后有梅粧又名夀阳粧北周禁天下妇人不得施粉黛自非宫人皆广眉墨粧传记司马相如妻卓文君眉如逺山时人効之画逺山眉崔枢夫人治家整肃婢妾皆不许时世粧隋文帝宫中红粧为桃花面蜀后主宫有餙粧油头花钿满面不如徐妃半粧集衣香知歩近㣲汗粉生光鳯靥蛾眉粧玉面笑靥人前敛衣香动处来头上何所有翠㣲㔩叶垂鬓唇背后何所见珠压腰衱穏称身翻嫌脂粉汚颜色淡扫蛾眉朝至尊翠翘金雀玉搔头粧成更㸃星尽日弄花梳洗晩鬓轻全作影嚬浅未成眉装掠学西京风流薄梳洗时世寛粧束头上玉燕钗妾小嫁时物时世粧时世粧自出城中传四方昂黛内家粧玉蝉金掌三层挿翠髻髙鬟緑鬓虗蜂须蝉鬓薄珑骢浮动搔头似有风宋家宫粧髻一片緑云斜髙髻云鬟宫様粧挿花照镜千娇出红锦粉絮裛粧啼皓腕约金环鈆黛凝春态金钿耀水嬉风流夸坠髻时世鬬啼眉㸃黛方初月本朝淡粧浓抹总相宜随宜梳洗莫倾城直饶肌骨秀正要画眉长邻家小妇学闲媚靓粧唯有长眉扫绾结湘蛾十二鬟美人睡起薄梳洗勤把铅花记宫様衣裳经象服是宜玉之瑱也象之揥也蒙彼绉絺是绁袢也衣锦褧衣辨外内命妇之服鞠衣展衣缘衣素沙史杨妃死之日马嵬媪得锦袎袜一只遇客过一翫百钱前后获钱无数集披罗衣之璀粲珥瑶碧之华琚戴金翠之首餙缀明珠以耀躯践逺游之文履曵露绡之轻裾罗袜蹑蹀而容与巾㡚鲜明新衣翠粲绣罗衣裳照暮春蹙金孔雀银麒麟觧藴麝之衣裳颜如玉不着人家俗衣服春衣一对直千金欝衣香汗裛歌巾空见凌波袜藕花衫子栁花裙多着沉香慢火薫歌舞经歌者累累乎端如贯珠子抚节悲歌声振林木响遏行云韩娥过雍门鬻歌去而余音绕梁三日不绝曼声长歌史赵飞燕体轻能掌上舞为平阳主讴桓温问嘉曰听伎丝不如竹竹不如肉何谓也曰渐近自然一坐咨嗟丽服靓粧燕歌赵舞观者忘疲传记汉宫人丽娟善歌体弱殆不胜衣常唱回风曲庭叶翻落如秋声震林木响遏行云余音传林数日不绝今日催酒三䑓或曰邺中有三䑓石崇游宴之地乐工以促饮又云蔡邕三日之间周厯三䑓乐府以邕晓音律制此曲希其厚遗回波乐春莺啭乌夜啼之属谓之软舞柘枝大渭州逹摩枝之属谓之健舞白尚书姬妓樊素善歌小蛮善舞开元中入内人许子和吉州永新县人乐家女也入宫因名永新能变新声髙秋朗月唯转一声响传九陌一日大酺于勤政楼万衆諠譁莫得闻鱼龙百戏之音永新乃撩鬓举袂直奏曼声广塲寂寂若无一人舞者乐之容有大垂手有小垂手或象惊鸿或如飞燕婆娑舞态也曼延舞缀也有健舞软舞字舞花舞马舞舞曲有緑腰苏合香屈柘胡渭州团乳旋甘州等字舞以舞人亚身于地布成字也花舞着緑衣偃身合成花字也马舞者栊马人着綵衣执鞭于牀上舞躞蹀皆应节奏也集呉歈蔡讴一唱万夫叹再唱梁尘飞阿阳奏竒舞洛京出名讴发妙韵于丹唇激哀音于皓齿飘浮云于太清集长风乎万里曲既终而响绝遗余玩而未巳良自然之至音非竹丝之所拟声不假器用不借物动唇有曲发吻成音呉蔡齐秦之声定面凝眸一声发云停尘下何劳筭爱君帘下唱歌人色似芙蓉声似玉清歌拂梁尘舞罢锦纒头皓齿歌细腰舞骨气端翔音情顿挫光英朗练有金石声衆音不能逐袅袅穿云衢佳人絶代歌独立发皓齿青蛾翳长袖醉从赵女舞清𦂳如敲玉深圆似啭簧一声肠一断能有几多肠一曲万重情盼盼善歌舞幽雅多风态歌词妙婉转舞态能剜刻歌眉低有思舞态轻无骨清丝妙管从空来卫娘清转遏云歌艶歌能起闗山恨娇歌自驻壶中景艶舞长留海上春珠丳咽歌喉百金买一声千金传一曲迎娘歌喉玉䆗窱蛮儿舞𢃄金葳㽔遏云歌响清回雪舞腰轻舞筵须拣腰轻女喉啭一声响𫝊九陌乐石城有女名莫愁善歌謡悼亡子庄子妻死恵子弔之方箕踞鼓盆而歌史长孙后薨太宗曰内失一良佐以此益令人哀耳集望庐思其人入室想所厯帏屛无彷彿翰墨有余迹流芳未及歇遗挂犹在壁如彼翰林鸟双栖一朝只如彼游川鱼比目中路析衾裳一毁撤千载不复引岂曰无重纩谁与同嵗寒展转盼枕席长簟竟牀空牀空委清尘空虗来悲风寝兴目存形遗音犹在耳明月入绮窻彷彿想恵质夣寐复冥冥何由觌尔形我慙北海术尔无帝女灵雨絶无还云华落岂留英兰室无容光房栊无形迹兰径少行迹玉䑓生网丝帷轩夕改軿辂景迁灵衣虗袭组帐空烟巾见余轴匣有遗絃庭树惊兮中帷响金釭暖兮玉座寒重扄閟兮灯已暗幽泉寂兮此夜深响乗气兮兰驭风徳音逺兮声无穷衾袵长尘丝竹罢调罗袜生尘既将反而复疑如有求而遂失皎皎河汉匹三秋㑹有期嗟嗟琴瑟偶一去无还时暗壁看遗挂虗檐想歩綦流芳行处歇空色梦中疑严霜降兮青春玉树摧落成黄尘宜享偕老胡宁鞠凶羙玉禠颜明珠晦色画图省识春风面环佩空归夜月魂冥寞怜香骨提携近玉颜秾华不居松扄永閟羙人在时香满堂羙人去后余空牀情一何长命一何短羲和不驻哀祸翻锦帷悄戚彤史寒夫䘮少妇子失壮母丹青画出竟何益不言不笑愁杀人轩窻帘幙皆依旧只是堂前欠一人旧物零落尽此情安可任魂魄不曽来入梦似叶飘辞树如云断别根念梧桐之早落不及芙蓉芳魂艶色知何在开箱衣𢃄隔年香应生寳瑟尘芙蓉如面栁如眉对此如何不泪垂春风桃李花开候秋雨梧桐叶落时孤鸾念其雌见镜而舞归来旧香灭玉梳细朶香胶鲜死后留得生前恩竹垂哀折节莲败惜空房鳯楼人已去鸾镜月空悬抚存悼亡感今思昔流水飘香去不归云貌久已隔玉音无复𫝊本朝镜下穸䑓衣缄全笥靡及汤沐之封徒切糟糠之感行求兮不可遇坐思兮不可知其可见惟梦兮柰寐少而寤多昼出门而不敢归兮畏空室之漫漫忽入门而欲语兮嗟犹意其尚存役魂魄于宵梦兮追彷彿而无縁访临卭之道士兮从稠桑之老人纵可得而复见兮恐荒忽而非真记纂渊海卷八十一记纂渊海卷八十二钦定四库全书记纂渊海卷八十二宋潘自牧撰字学部字经五曰六书注云六书象形会意转注指事假借谐声也子苍颉观鸟迹而成字鬼乃夜哭史苍颉作书止戈为武字有六义一曰指事上下是也二曰象形日月是也三曰形声江河是也四曰会意武信是也五曰转注老考是也六曰假借令长是也夫指事者在上为上在下为下象形者日满月亏效其形也形声者以类为形配以声也会意者止戈为武人言为信也转注者以老为考也假借者数言同字其声虽异其文意一也自秦壊古文有八体一曰大篆二曰小篆三曰刻符四曰虫书五曰摹印六曰署书七曰殳书八曰𨽻书王莽时使司空甄丰改定古文复有六书一曰古文孔氏壁中书也二曰奇字即古文而异者也三曰篆书秦篆书也四曰佐书即𨽻书也五曰缪篆所以摹印也六曰鸟书所以书幡信也及许慎説文用篆书为正以为体例最可得而论也传记则天好改新字有言国中有或或者惑也乞一武镇之乃改作复言武在口中与困何异乃改作圀篆籀八分𨽻章草草书飞白行书通谓之八体鹤头蚊脚二书皆汉诏板所用各象形也百体有悬针书垂露书秦王破塜书金鹊鹄头书虎爪书倒薤书偃波书信幡书飞白书籀书缪书𫝊书制书列书日书月书风书署书虫书叶书明书逢书天竺书楷书芝英𨽻花草𨽻钟鼓𨽻仙人𨽻龙篆麒麟篆仙人篆鱼篆虫篆鸟篆鼠篆科斗篆复有大篆小篆牛书虫书草书龙书猴书犬书鸡书云书雨书行书押书檝书藁书半草书奏召用虎爪为不可学以防诈伪告下用偃波书谢草用蚋脚书节信用鸟书朝贺用填书亦施于婚姻西域书起尸书右旋书莲花书节分书大秦书䭾乗书牸牛书树叶书覆书天书龙鸟等书六十四种简秦书兼素书舍此之外书存犹一百二十体五十六体书五十一体书势隂阳分则有三元八会之文又有八龙云篆光明之章也其后三皇之世演八会之文为龙凤之章拘省云篆之迹以为顺形梵书破分二道壊真从易乃为六十四种之书遂播之三十六天上下也今三元八会太极清山之所用云篆光明今所见神灵符书之字是也书有十体较其优劣差之为神妙能之品居神品者二十有五妙品九十有八能品一百有七古今善书尽于是矣真生行行生草真如立行如行草如走未有未能立能行而能妙于走者也集师宜八分之巧元帝三昧之章史籀李斯之篆梁鸿曹喜之书莫不总华桂宫盈满甲馆窃以为鸾惊之势既闻之于索靖鹰踀之巧又显之于蔡邕是以游雾重云𫝊敬礼之法鸟鹄鱼鹓表扬泉之赋颇好六文多慙三礼尚方大篆既甚牢落柱下方书何曾髣髴空慕河间之聚书竟徴东平之献表齐收尺牍顾已缺然北海楷𨽻终成难拟本朝古之字书皆从左文凡字其类在左其义在右如木类其左皆从木所谓右文凡如戋小也水之小者曰浅金之小者曰钱贝之小者曰贱皆以戋为义也荆公着字説言一大为天一土为王日月为明且如以竹䇿马如何不是笃东坡戏之曰以竹䇿犬有甚好笑评字史齐髙帝与王僧䖍赌书毕帝曰谁为第一对曰臣书臣中第一陛下书帝中第一帝笑曰卿可谓善自谋矣梁徐希秀谓王志为书圣萧引善书陈宣帝尝披奏事指引署名曰此字笔势翩翩似鸟之欲飞引谢曰此乃陛下假其毛羽耳沙门智永善王羲之书虞世南师焉妙得其体欧阳询初效王羲之书后险劲过之因自名其体尺牍所𫝊人以为法禇遂良亦以书自名尝问虞世南曰吾书何如智永荅曰吾闻彼一字直五万君岂得比遂良曰孰与询曰吾闻询不择纸笔皆得如志君岂得比贞观永徽间虞世南禇遂良以书颛家后莫能继薛稷外祖魏征家多藏虞禇书稷鋭情临倣结体遒丽遂以书名天下徐浩尝书四十二幅屏八体皆备世状其法曰怒猊抉石渴骥奔泉穆宗问栁公权用笔法对曰心正则笔正笔正乃可法矣帝改容悟其笔谏也其书法结体劲媚自目一家文宗命题殿壁叹曰钟王无以加之尝书京兆西明寺金刚经有钟王欧虞禇陆诸家法自为得意吕向工草𨽻能一笔环写百字若萦发然世号连锦书𫝊记梁武帝评书云钟繇书如云鹄游天羣凫戏海王羲之字势雄逺如龙跳天门虎卧凤阙卫夫人正书入妙品如玉壶之氷瑶台之月婉然芳树穆若清风王右军书如谢家子弟纵复不端正者爽爽有一种风气王子敬书如河洛间少年虽皆充悦而举体躁跳殊不可耐羊欣书如大家婢为夫人虽处其位而居止羞澁终不似真徐淮南书如南冈士大夫徒好尚风轨终不免寒乞阮研书如贵胄失品次不能复排突英贤王仪同书如晋安帝非不处尊髙而都无神施吴兴书如新亭伧父一往见似扬州人共语便音态出陶隠居书如吴兴小儿形虽未成长而骨体甚骏快殷均书如髙丽使人抗浪甚有意气滋韵终不精味袁山松书如深山道士见人便欲退缩萧子云书如春初望山林花无处不发如论经道人无细不言崔子玉书如危峰阻日孤松一枝有絶望之意师宜官书如鵰羽未息翩翩自逝韦诞书如龙威虎振剑抜弩张蔡邕书骨气风逺爽爽为神钟司徒书字十二种意外殊妙实亦多奇邯郸淳书应规入矩方圆乃成张伯英书如汉武帝爱道凭虚欲仙索靖书如飘风忽举鸷鸟不飞皇象书如歌声绕梁琴人舍挥卫常书如插花美人舞笑镜台孟光禄书如崩山絶崖人见可畏张芝惊奇钟繇特絶逸少鼎能献之冠世四夷其頽洪芳不灭羊真孙草萧行范篆各一时妙絶钟繇书若飞鸿戏海舞鹤游天行间希宻实亦难过萧思话书若墨连绵衣势屈强若龙跳渊门虎卧凤阙薄绍之书字势蹉跎如舞妓低声仙人啸树王子敬𨽻行草章草飞白五体俱入神八分入能集智永禅师书骨气深隠体兼衆妙精能之至反过疎淡欧阳率更书研𦂳抜羣尤工于小楷禇河南书清逺萧散微杂𨽻体张长史草书頽然天放畧有㸃画处而意态自足号称神逸今世称善草书者或不能真行此大妄也今长安有长史真书郎官石柱记作字简逺如晋宋间人颜鲁公书雄秀独出一变古法如杜子美诗格尤天纵奄有汉魏晋宋以来风流后之作者殆难复手栁少师书本出于颜而能自出新意一字百金非虚语也杨凝式笔蹟雄强往往与颜行相上下今世多称李建中宋宣献书宋寒而李裕殆是浪得名惟蔡君谟书姿格既髙而学亦至当为本朝第一欧阳文忠言蔡君谟独步当世此为至言君谟行书第一小楷第二草字第三大字为少疎也兰亭茧纸入昭陵世间遗墨犹云腾颜公变法出新意细筋入骨如秋鹰徐家父子亦秀絶字外出力中藏稜峄山𫝊刻典刑在千载笔法留阳氷杜陵评书贵痩硬此论未公吾不凭短长肥痩各有态玉环飞燕谁敢憎篆书𫝊记按大篆者周宣王太史史籀所作也籀文者史籀所作也与古大文篆小异后人以名称书谓之籀文六书二曰奇字是也小篆者秦丞相李斯所作也增损大篆异同籀文亦曰秦篆古文可为上古大篆为中古小篆为下古李斯妙篆省改之为小篆着苍颉篇七章始皇以和氏之璧琢而为玺令李斯书其文今泰山及泰皇等碑并其遗迹李斯小篆入神大篆入妙蔡伯喈嵩山学书于石室内得一素书八角垂芒篆写李斯并史籀用笔势石鼓文谓之周宣王猎共有十鼓其文则史籀大篆也梁昇卿善小篆吕总云如落玉随珠皆得其妙萧何善篆籀为前殿成覃思三月以题其额李阳氷善小篆自言斯翁之后直至小生集缅想圣达立制造书之意于天地山川得方圆流峙之形于日月星辰得经纬昭回之度于云霞草木得霏布滋漫之容于衣冠文物得揖让周旋之体于鬓眉口鼻得喜怒惨舒之分于虫鱼禽兽得屈伸飞动之理于骨相齿牙得摆拉咀嚼之势随手万变任心所成可谓通三才之气象备万物之情状者矣字体不类𨽻与科本朝秦始皇初并天下登瑯琊台刻石颂秦徳二世复刻诏书其旁今颂诗亡矣而二世诏书具在江文勋好古善篆𨽻有絶人者其文字之工世亦莫及皆不可废𨽻书𫝊记按𨽻书者秦下邽人程邈所作也邈得罪云阳狱中覃思十年益小篆方图而为𨽻书三千字奏之始皇用以为𨽻人佐书故曰𨽻书钟会尤工𨽻书飘然有凌云之志尝诈为荀勗书就勗母钟夫人取寳剑王次仲者古之神仙也得李斯用笔意乃摹诸石置之超然台上夫秦虽无道然当战国之时以为世之篆文难于速就乃为𨽻书庾肩吾按郦善长水经注临淄人发古塜得铜棺棺外书齐太公六代孙胡公之棺唯三字古文余同今书按胡公在春秋前即𨽻书兴于周代明矣当时犹与古文相参程邈始废古文而全用𨽻又丘光迟以𨽻书之兴于周代谓亥有二首六身如布算之状按此亥文则春秋已有𨽻书矣唐太宗工𨽻书师虞世南尝患难于戈法一日书戬字乃空其落虞世南取笔填之帝以示魏郑公曰朕学世南似尽其法郑公曰仰观圣作唯戬字戈法颇逼真上深叹其藻识𨽻有系石波最为难作八分传记按八分者秦羽人王次仲所作也王愔云王次仲以𨽻楷藏古今法书行书传记按行书者后汉颍川刘徳升所造也行书即正书之小伪务从简易相间流行故谓之行书王愔云晋世以来工书者多以行书着名钟元常善行押书是也尔后王羲之献之并造其极焉胡昭与钟繇并师刘徳升俱善于行草而胡肥钟痩行书非草非真离方遁圆在乎季孟兼真谓之真行带草谓之行草吴皇象善行草书世称沉着痛快钟胡二家为行书法今大行于世草书史汉兴而有草书至章帝而齐相杜度号善作篇崔琼崔寔亦皆称工杜氏投字甚安而书体微痩崔氏甚得笔势而结字小疎𢎞农张伯英因而精转甚巧至今犹寳其书韦仲将谓之草圣伯英弟文舒者次伯英又有姜孟颖梁孔达田彦和及韦仲将之徒皆伯英弟子有名于世罗叔景赵元嗣者与伯英并时或云伯英自称上比崔杜不足下方罗赵有余张旭嗜酒每大醉唿叫狂走乃下笔或以头濡墨而书既醒自视以为神不可复得也世唿张颠初任为常熟尉有老人陈牒求判宿昔又求旭怒老人曰观公笔奇妙欲以藏家耳因问所藏尽出其父书旭览之天下奇笔也自是尽其法传记按草书者后汉徴士张伯英所造也梁武帝草书状曰蔡邕云秦时诸侯相长羽檄相传遂作赴急之书盖今之草是也长沙僧懐素自言草圣三昧索靖草圣絶代名曰银钩虿尾郑䖍草书如风送云收霞催月上张芝剙草作楷法字方八分师宜官南阳人灵帝好书征天下攻书于鸿都门至数百人八分称宜官为最钟颕书最妙者八分有魏受禅碑此为最也蔡邕工书篆𨽻尤得八分之精微蔡文姬曰臣父云割𨽻字八分取二分割篆二分取八分故名八分张懐瓘云本楷字渐若八字分散故名八分八分有隼尾波最为难作韩择木工八分师蔡邕法风流闲媚号伯喈中兴萧子良云汉灵帝时上谷王次仲与秦时同姓名也亦依八分书集碑之所形将垂久逺篆籀即至朴昧者难知行𨽻又太见涉于非敬惟八分得文质之至中二妙相兼经古今而不惑苍颉鸟迹既茫昧字体变化如浮云陈仓石鼓文已讹大小二篆生八分秦有李斯汉蔡邕中间作者寂不闻惜哉李蔡不复作吾甥李潮下笔亲尚书韩择木骑曹蔡有邻开元以来数八分潮也奄有二子成三人八分一字值万金蛟龙盘挐肉屈强阿买不识字颇知书八分诗成使之写亦足张吾军楷书史上谷王次仲始作楷法至灵帝好书时多能者而师宜官为最大则一字径丈小者方寸千言甚矜其能或不时前诣酒家饮因书其壁顾观者以讐酒讨钱足而灭之每书辄削其柎梁鹄乃益为版而饮之酒俟其醉而窃其柎传记秦羽人王次仲以𨽻书作楷法王献之字子敬幼学于父后改变制度率尔师心冥合天矩年五六嵗时学书右军从后潜掣其笔不脱乃叹曰此儿当有大名遂书乐毅论与之学竟能极小真书可谓穷微入圣隋文帝曰妙书冠絶古今字之体势一笔而成卫瓘索靖号一台二妙瓘云我得伯英之筋恒得其骨靖得其肉杜预三世善草书集悲风生微绡万物起古色呜唿东吴精逸气感清识本朝颠张醉素两秃翁追逐世好称书工何曽梦见王与钟妄自粉饰欺盲聋有如市井倡抹红妖歌慢舞眩儿童谢家夫人淡丰容萧然自有林下风天风荡荡惊跳龙山林飞鸟一扫空为君草书续其终待我他日无匆匆章草传记按章草汉黄门令史史游所造也愔云汉元帝时史游作急就章解散𨽻体麄书之汉俗随渐以行之是也崔琼善章草书师于杜度而媚辄过之㸃画精微神变无碍王隐谓之草贤张伯英尤善章草韦仲将谓之草圣张旭章草类伯英时人谓之亚圣史游作急就章盖插𨽻之规矩存字之梗槩本草创之义谓之草书至建初中杜度善草章帝诏上章表令作草体始号章草羲之常以章草答庾亮亮示翼翼因与羲之书云吾昔有伯英章草数纸过江颠沛遂至忘失常叹妙迹永絶忽见足下答家兄书恍若神明还旧观飞白𫝊记按飞白书者后汉左中郎蔡邕所作也王隠王愔并云飞白变楷制也本是宫殿题署势劲文字宜轻微不满名既为飞白王僧䖍云飞白八分之轻者邕在鸿都门见匠人施垩帚遂创意焉李嗣真云王逸少飞白犹雾縠卷舒烟空炤灼长剑耿介而倚天劲矢超忽而无地可谓飞白之仙吴张敬礼善飞白以为飘若浮云激如惊电晋王廙善飞白书若鵰鹗之翅羽旌旗之卷舒萧侍中飞白浄可爱令取扫帚沾泥汁中以书壁为方丈一字晻暧斐亹极有体势梁武帝谓萧子云曰蔡邕飞而不白羲之白而不飞飞白之间在卿斟酌耳梁武帝造寺令萧子云飞白大书萧寺至今一字存焉集秋毫精劲霜素凝鲜玷此瑶波染彼松烟超工八法尽竒六文轻如游雾重似崩云翠箔映雪罗衣随风崩云委地游雾萦空烟雾交霏虬鸾萦动本朝仁宗飞白尤妙李唐卿撰飞白三百㸃以进上乃为清浄二字赐之其六㸃尤为竒絶又出三百㸃之外霏霏乎其若轻云之蔽月翻翻乎其若长风之卷斾也猗猗乎其若游丝之萦栁絮袅袅乎其若流水之舞荇蔕也金牋洒飞白瑞雾萦长虹砚史栁公权尝评砚以青州石未为第一言墨易冷绛州墨砚次之𫝊记汉武帝赐青铁砚是于阗国所献汉制天子以酒为书滴以玉为砚取其不氷唐李衞公收砚至多其尤妙者名结邻言与相结为邻也内中有七寳砚鑪冬寒氷自消薛稷为砚封九钖拜离石乡侯使持节即墨军事兼铁面尚书徐𤣥之夜读书见人物如粟米数百皆具甲胄拥一紫衣者行案上𫝊唿曰蚍蜉王欲观鱼于紫石潭渔具数十入砚中皆获小鱼许汉阳遇龙女以白玉为砚玻瓈为匣砚中皆贮银水集採隂山之潜璞即方圆以定形锻金铁以为池木贵其能软石美其润坚加采漆之胶固含沖徳之清𤣥琉璃砚水长枯藁巨璞禹凿余其光或雷电其滑乃波涛文字之祥君家其曰𢎞农陶泓栁州龙壁多秀石可观端州石工巧如神踏天磨刀割紫云佣刓抱水含满唇暗洒苌𢎞冷血㾗纱帷昼暖墨花春轻沤漂沬松麝薰本朝砚四十余品以青州红丝石第一斧柯山第二龙尾石第三余皆在中下虽铜雀台古瓦砚列于下品特存古物耳端所出有四品嵓石为甲石屋次之西坑又次之后埜为劣而嵓石又分上下又有活眼死眼之别圆晕相重黄黑相间黳精在内晶莹可爱谓之活眼四旁浸渍不甚鲜明谓之泪眼形体略具内外皆白殊无光彩谓之死眼活眼胜泪眼泪眼胜死眼死眼胜无眼歙州石出于龙尾溪以金星为贵虢州澄泥唐人品砚以为第一今人罕用泽州道人吕翁作澄泥砚坚重如石上着名字李充伯得玉材琢为砚发墨可爱青州以熟铁为砚甚发墨有柄可执世言端溪水中石其色青山半石其色紫山絶顶者尤润如猪肝色者佳其贮水处有白黄色㸃者谓之鸲鹆眼脉理黄者谓之金线纹其山号斧柯端溪石砚之美正在于眼如木之有节今不知者乃以为石病吁可痛哉惟上嵓有眼眼之美者青緑黄三色相重多者自外至心凡九重其生于墨池之外者谓之髙眼生于内者曰低眼髙眼尤可尚以其不为墨渍常可睹也或云石有金线为美正其病也端溪有斧柯茶园将军池同是一溪惟斧柯出者佳茶园次之将军又次之端石本以子石为上流俗𫝊讹遂以紫石为上然十无一二发墨者但充玩好而已歙石大抵多发墨以金星为贵端溪以北嵓为上龙尾以深溪为上较其优劣龙尾逺出端溪上而端溪以后出见贵尔端溪有三种曰上嵓曰西坑曰后埜西坑砚三当嵓石之一后埜三当西坑之一唐林夫与余端砚一枚极佳但小而凸磨墨不甚便作砚者意待数百年后砚平乃便墨耳一砚犹须作数百年计而作事乃不为明日计可不谓大惑耶淄石号韫玉砚发墨而损笔端石非上嵓者宜笔而褪墨二者当安所去取用褪墨砚如骑钝马数步一鞭数字一磨不如骑骡用瓦砚也泽州金道人澄泥砚多作投壶样其首有吕字非刻非画坚致可以试金君看龙尾岂石材玉徳金声寓于石与天作石来几时与人作砚初不辞诗成鲍谢石何与笔落钟王砚不知罗文歙人也上世隠龙尾山汉武帝召见叩击之其音铿铿可聴上喜曰古所谓玉质而金声者子真是也使待诏中书久之更拜舎人玉堂新样世争𫝊况以蛮溪緑石镌江上有石形色类石以为砚苏子美诗云我疑此山石久为月照着老蚌吸月月降胎水犀望星星入角彤霞烁石变丹砂白虹贯岩生美璞久闻闽石鸭头緑可磨桂溪龙文刀莫嫌文吏不知武要识饱霜秋兔毫琢雕山骨秀磨礲发光炯体润云气生寒泉冽幽井平生心腹交陈𤣥与毛颕徳重不倾侧中虚但明静置之几案上吾方日三省笔史晋王珣梦人以一大笔如椽与之既觉语人曰当有大手笔事江淹梦人与五色笔由是文藻日新后又梦郭璞取去自后为诗絶无美者欧阳通询之子也以狸毛为笔覆以兔毫管用象犀非是未尝书和凝梦人以五色笔一束与之自是才思敏赡十九登进士第史洪肇曰安朝廷定祸乱直须长鎗大剑毛锥子安足用哉传记𤣥龟负图出周公援笔以时文写之畨禺诸郡多以青羊毛为笔或用山雉丰狐之毫鼠须麝毛狸毛为被以为笔有人以緑沉漆竹管及镂管见遗斯亦可玩讵必以金玉哉尝答牛亨之问曰蒙恬以枯木为管鹿毛为柱羊毛为被昔人有以琉璃象牙为笔管丽饰则有之然笔须轻便重则踬矣纪少瑜尝梦陆倕以一束青镂管笔授之曰卿自择其善者其文因此大进汉制天子笔以错寳为跗毛皆以秋兔之毫汉末一笔之匣雕以黄金饰以和璧缀以隋珠文以翡翠石晋之末有一髙士每夜作笔付其家室至晓阖户而出以竹筒衔壁外向如引水者置钱其中则一管跃出笔尽虽官府势要求之无复有也时人谓之仙笔宣州诸葛氏能作笔栁公权求之先与二管语其子曰栁学士如能书当留此笔不尔退还即以常笔与之未几果退还先与者二笔非右军不能用也晋韦日好作笔王子敬得其笔叹为絶世许汉阳遇龙女观其笔白玉为管智永禅师学书有秃笔头十瓮取瘗之谓之退笔塜岭南尝有郡牧得兔皮使工人制笔醉失之因剪已须为笔甚善便使为之工者以实对遂下令使一户输人须或不能致辄责其直有书生谒李林甫曰管子文后化为笔有僦马生甚贫遇人与虎毛红笔管一枝曰所须但呵笔即得之然夫妻之外令一人知则殆矣时方暑欲凝烟帐风篁扇皆呵而得之一日晩思兔头羮连呵得数盘夫妻不能尽以与邻家自是呵之无应薛稷为笔封九钖拜墨曹都统墨水郡王兼毛州刺史李仲甫卖笔辽东市一笔三钱如无钱亦与笔集毛颕者中山人也秦始皇时蒙将军恬南伐楚次中山围毛氏之族抜其豪载颕以归秦皇使恬赐之汤沐而封诸管城号曰管城子累拜中书令上尝唿为中书君颕与绛人陈𤣥𢎞农陶泓及会稽楮先生友善其出处必偕后因进见上将有任使拂拭之因免冠谢上见其发秃笑曰中书君老而秃不任吾用吾尝谓君中书君今不中书耶因不复召归封邑终于管城其子孙甚盛惟居中山者能继祖父业韡韚彤管冉冉轻翰正色𤣥墨铭心写言英华表玉笈佳丽称珠网无如兹制奇彫饰杂衆象仰出写含花横插举仙掌幸因提拾用遂厠璇台赏梦笔深藏五色毫截玉铦锥作妙形贮云含雾到南溟尚书旧用裁天诏内史新将写道经本朝宣州诸葛氏笔擅名天下久矣纵其间不甚佳者终有家法如北茶内库酒教坊乐虽弊精疲神欲强学之而草野终不可脱一沐管城颕为把栗尾书溪藤苍鼠奋鬛饮松腴墨𫝊记楚王灵䕫造红白二墨及书写衣服黑衣用白书白衣用红书自成一家卢杞与冯盛相遇于道各携一囊杞发盛囊有墨一枚杞大笑盛正色曰天峰煤和针鱼脑入金溪子手中録离骚古本比公日提绫文刺三百为名利奴顾当孰胜已而捜杞囊果是三百刺许芝有妙墨八㕑巢贼乱瘗于善和里第事平取之墨已不见唯石莲匣存焉𤣥宗御案墨曰龙香剂一日见墨上有小道士如蝇而行上叱之曰臣墨之精黒松使者也凡世人有文者其墨上皆有龙賔十二上神之乃以墨分掌文官墨文如履皮磨之有油晕者一两可染三万笔墨染三年字纸不能昬暗者为上李廷珪造墨其坚如玉其纹如犀懐化郡掘堑得石墨甚多精好可写书汉尚书令仆丞郎月给隃麋墨大小二枚南朝以墨为螺为量为丸为枚陆云与兄书送墨二螺梁科律御墨一量十二丸汉官仪令仆丞郎赐墨一枚薛稷为墨封九钖拜松燕督䕶𤣥香太守兼亳州诸郡平章事是日墨吐异气结成楼台集故借翰林以为主人子墨以为客卿以风上党碧松烟夷陵丹砂末兰麝凝珍墨精光乃堪发绛人陈𤣥墨则上党松心本朝陆士衡与士龙书云登铜雀台得曹公所藏石墨数瓮今分渠一螺沈郎中师鄜延以石烛作墨坚重而黒在松烟之上曹公所藏岂此物耶王晋卿造墨用黄金丹砂墨成价与金等唐末墨工李超与子庭邽本姓奚江南赐姓李氏庭珪字者伪也石昌言蓄李庭珪墨不许人磨或庭邽始名庭珪故世有奚庭珪墨又有李庭邽墨人或戏之曰子不磨墨墨将磨子今昌言墓木拱矣墨固无恙可为好事之戒庭珪墨有剑嵴圆饼面多为龙纹嘉祐中仁宗以此墨赐近臣曰新安香墨其后翰林承㫖赐者皆双嵴龙样尤为佳品山谷取小锦囊中有墨半丸以示潘谷谷隔囊手之曰天下之寳也出之乃李庭珪墨又别取小锦囊有墨一丸谷手之如前叹曰今老矣不能为之出之乃谷少所作墨其精如此此墨足支二十年但恐风霜侵发齿非人磨墨墨磨人缾应未罄罍先耻徂徕无老松易水无良工珍才取乐浪妙手惟潘翁鱼胞熟万杵犀角盘双龙墨成不敢用进入蓬莱宫书牕拾轻煤佛帐拂余馥辛勤破千夜收此一寸玉纸史自古书契多编以竹简蔡伦乃造意用树肤麻头及敝布鱼网以为纸故天下咸称蔡侯纸传记左伯字子邑甚能造纸汉兴有纸代简至和帝时蔡伦工为之而子邑尤得其妙南朝以纸为畨为幅为枚湘东王上荆武纸万幅笔四百枝简文帝奉红牋二千畨又云送四色纸三万枚荅湘东王也晋宋间有一种纸长丈余世谓前纸宋亳间有纸织成界道者谓之乌丝栏纸纸取东阳鱼卵虚柔而滑浄者萧成採野麻土谷作五色斑纹纸陟釐乃水中苔取以为纸名苔纸青黄色晋武帝赐张华侧理纸即陟釐也语讹谓之侧理杨炎在中书后合煳忩用桃花纸涂以水油毛重教授于道江春日主人宴之赋散语曰虮肝之奉何堪龙首之攀可望主人曰吾劝以陆源鲭赏以栁绵纸治纸之昬而不染墨者用雨㸃螺磨纸左右三千计其病去矣姜澄十嵗时父苦无纸澄乃烧糠熁竹为之以供父澄小字洪儿乡人号洪儿纸纸之善者蜀之金花鱼子十色版皆为佳矣澄心堂纸为天下之冠石虎诏书以五色纸着凤雏口中琅玕纸十幅可为礼墨子嗣薛稷为纸封九钖拜楮国公白州刺史统领万字军畧道中郎将集皎白犹霜雪方正若布棊宣情且记事宁同鱼网时三十六鳞充使时数畨犹得寄相思会稽楮先生剡溪多古藤树方春且死问溪人有言溪中多纸工斩代无时今士人自言能文者其数与麻竹相多孰非书剡藤者耶虽举以天下为溪犹不给况一溪也予谓今错为文者皆阏剡藤者也虽复邺殿凤衔汉朝鱼网平准桃花中宫谷树同以慙兹靡滑谢此鲜华本朝昔人以海苔为纸今无复有今人以竹为纸亦古所无有也山谷为范子黙求染鸦青纸诗云学似贫家老破除古今迷望失三余极知鹄白非新得谩染鸦青袭旧书深如女发兰膏罢明似山头夜月余为染溪藤三百个待渠湔拂一床书阳山老藤截玉昉乌孙翠竹避寒光罗侯包赠室生白明于机上之流黄愧无征西虿尾手为写黄门急就章变溪印藤卷盈百侧理羞滑茧羞白剡藤开玉板牋史陈后主常使张贵妃等八人夹坐江总孔范等十人预宴号曰狎客先令妇人襞采牋制五言诗十客一时继和韦陟常以五色牋为书记使侍妾主之其裁荅受意而已𫝊记柏𤣥诏平准作桃花牋及缥緑青赤者武公爱妾曰非烟以金凤牋写诗寄象象以剡溪玉叶纸赋诗以谢之非烟授赵象以连蝉锦香囊并碧苔牋薛涛好制小诗惜其幅大乃狭小之后减诸牋皆小名曰薛涛牋明皇命李龟年持金花牋宣赐李白蜀中有松花牋金沙纸流沙纸彩霞纸金粉纸龙凤纸近年皆尽唯十色牋尚在罗隠喜笔工苌凤即赠鴈头牋百幅本朝川纸取布头机余经不受纬者治作之故名布头牋此纸冠天下六合人亦作终不及尔笔架𫝊记苏颋有一锦纹花石镂为笔架每天欲雨即津出如汁李白游慈恩寺寺僧捧牌乞诗白题讫僧献𤣥沙钵緑英梅檀香格集管插铜龙还笑王生之壁若九疑之争出琉璃砚格终日随身翡翠笔牀无时离手水滴𫝊记广州王去疾发晋灵公塜得玉蟾蜍一枚大如拳容五合水光润如新玉秦嘉妇与嘉书曰今奉金错盌一枚可以盛书水集铸兹灵龟体象自然含源吐水有似清泉润彼𤣥墨染此柔翰申情写意经纬羣言宫砚玉蟾蜍玉蠩吐水霞光静彩翰揺风绛锦鲜本朝上赐罗文髙丽所献铜瓶为饮器界方笔槽集有借界尺笔槽而破其槽者白其主人曰韩直木如常孤竹君无恙但半面之交忽然折节矣主人大笑记纂渊海卷八十二记纂渊海卷八十三钦定四库全书记纂渊海卷八十三宋潘自牧撰襟懐部闲适经履道坦坦幽人贞吉作德心逸日休衡门之下可以栖迟泌之洋洋可以乐饥考槃在涧硕人之寛子解衣盘礴居不知所为行不知所之含哺而熈皷腹而游就薮泽处闲旷钓鱼闲处无为而已矣此江海之士避世之人闲暇者之所为也穷居而野处升高而望逺坐茂树以终日濯清泉以自洁惟江上之清风与山间之明月耳得之而为声目遇之而成色是造物者之无尽藏也而吾与子之所共适胸中洒乐如光风霁月自再见周茂叔后吟风弄月以归有吾与㸃也之意史谢万着白纶巾鹤氅裘谈宴终日嵇康所与交者惟阮籍山涛与其流者向秀刘伶阮咸王戎遂为竹林之游世谓竹林七贤孔稚圭门庭之内草莱不剪中有蛙鸣或问之曰我以此当两部皷吹一壶之酒足以飬性一箪之食足以怡形𫝊记弭节容与闲居可以飬志诗书足以自娱陶潜谢政闲居门栽五栁开三径种菊篱下倘佯其间踈絶州郡觐谒乘蓝舆令一门生二儿共舁之言笑赏识不觉有羡于华轩徐勉曰冬日之阳夏日之阴良辰美景负杖蹑履逍遥陋馆临池观鱼披林听鸟浊酒一杯弹琴一曲求数刻之暂乐庶居常以待终前园后圃从容丘壑之情左琴右书闲散烟霞之境白居易致仕与香山僧如满结香火社每肩舆徃来白衣鸠杖自号香山居士裴度治第石林幽胜燠馆凉台号緑野堂李适之罢知政事与太子少保命亲故欢㑹赋诗曰避贤初罢相乐圣且衔盃为问门前客今朝几个来集聊假日兮相徉聊假日兮销忧退而闲居于洛之涘脩日朗月携手逍遥解带临清风引壶觞以自酌盼庭柯以怡颜倚南窓以寄傲审容膝之易安园日涉以成趣门虽设而常关䇿扶老以流憇时矫首而游观恱亲戚之情话乐琴书以消忧懐良辰以孤徃或植杖而耘耔登东臯以舒啸临清流而赋诗闲居三十载遂与尘事㝠弄春风于磵戸咏秋月于山扄披书坐落花优㳺园沼放荡形骸松菊无时赏归闲日无事云卧昼不起把酒话桑麻居闲好芝术山水寻吴越风尘厌洛京枕籍琴书满谁家无风月此地有琴樽日覩田园趣自谓羲皇人吟风咏月席地幕天杖藜从白首心迹喜双清腹中书籍幽时晒肘后医方静处看旣无衣食牵亦少人事拘人闲有闲地何必隠林丘陶然遗万累常时簮组累此日和身忘身适忘四肢心适忘是非心足即为富身闲乃当贵闲心对定水清静两无尘人生茍有累食肉常如饥我心既无苦飮水亦可肥卧簟蕲竹冷风襟卭葛踈取兴或寄酒放情不过诗海内无如此地闲今日北牎下自问何所为欣然得三友三友者为谁琴罢辄举酒酒罢辄吟诗三友迎相引循环无已时无事日月长不羁天地阔筋力不将诸处用登山临水咏诗行元晏家风黄绮身深居髙卧养精神性慵无病常称病心足虽贫不道贫朝随浮云出夕与飞鸟还天供闲日月人借好园林始知天造空闲景不为忙人富贵人人闲自在天一日安闲値万金优㳺福禄更难消轻纱一幅巾小簟六尺牀无客尽日静有风终夜凉以山水风月歌诗讽吟乐其志平明闾巷扫花开薄暮渔樵乘水入花时金谷飮月夜竹林眠口不言功心自适吟诗酿酒待花开永日属闲人闲人占闲景入门松菊闲嵩开云扄厌颖抗风榭何人有酒身无事谁家多竹门可敲断送一生惟有酒寻思百计不如闲莫忧世事兼身事须看人间比梦间穷居而野处升高而望逺坐茂树以终日濯清泉以自洁採于山美可茹钓于水鲜可食起居无时惟适所安古之老于乡者将身佚非自苦闾中田宅具在亲戚之不仕与倦而归者不在东阡在北陌可杖屦来徃也沈浮闾巷间不以事自累酒食罢无为棊槊以相娱自笑无名字因名自在天乘兴无羁束闲行信马蹄衣裳无复帝京尘扁舟从此去鸥鸟自为羣归去田园老傥来轩冕轻把锄荷插决谿泉以给茹行歌坐钓望青天与白云以此为适亦足老死无戚戚者左絃右壶乐以自放西山爽气在我襟袖南山溽暑醉如酒隠几熟眠开北牖日午独觉无余声山童隔竹敲茶臼日高丈五睡正浓稍觉天籁清自伤人世促待月出深林合欢忘印绶之轻重陈诗无章句之约束放言无择造适则笑行觞无律既醉而罢亏成彼是曽不栖于念虑之中而惠风闲云引穿左右动用视听无非大方心灵矌而体胖泊然与白云鸥鸟同其无事想夫草堂环合乔松千余本交柯翳景吟炫风露幅巾长謡偃放其间一气不耗四肢交畅清时外臣其乐如何结庐江南退然食力奉诗书杖屦为膝下欢蓬蒿晏如不改其度每遇一胜境得一佳句则怡然独笑如获贵仕丰禄官闲人事少年长道情多无事焚香坐有时寻竹行画苔藤杖细踏石笋鞋轻从来闲坐惯渐觉出门稀有地唯栽竹无池不飬鵞诗里难同相得伴酒边多见自由身晩携碁局对松阴林间扫石安碁局巖下分泉递酒盃但得身闲日月长泉达松根助茗香竹里碁声夜雨寒茂陵久病书千卷彭泽初归酒一瓢有药身应健无机性自闲樽酒且循环移竹疏泉常岸帻流莺日日啼花间能使万家春意闲平生江海意惟共白鸥同阮籍推名饮清风满竹林闲中方寸濶于天牎间风引煑茶烟棊添局上声闲敲巖果唿猿接时钓溪鱼引鹤争暂对山松如结社偶同麋鹿自成羣刘琨坐啸风清塞谢朓题诗月满楼松轩尘外客高枕自潇踈採茶溪树緑煑药石泉清六经与一琴摘花浸酒春愁尽烧竹煎茶夜卧迟留僧竹里碁时过无心求富贵身闲不梦见公卿恋花林下飮爱草野中眠目随碁客静心共睡僧闲忧随落花散目送归云飞㸔山惬野情暑天移榻就深竹月夜乘舟归浅山谁识浮云意悠悠天地间直为援毫方掩卷常因按曲便开樽倚松常啸宜踈拙拂石欹眠絶是非世间书读尽云外客来稀睡轻可忍风敲竹飮散那堪月在花醉眠风卷簟茶罢月移堦清时有味是无能闲爱孤云静爱僧草色人心相与闲是非名利有无间醉头扶不起三丈日还高踏苔行引兴枕石卧论文北海樽中常有酒东阳楼上岂无诗流水去住清风徃还清风朗月不用一钱买本朝花能嫣然顾我笑鸟劝我飮非无情身闲酒美惜光景唯恐鸟散花飘零身闲始觉韶光好人意乘闲味愈长脱遗轩冕就安闲笑傲丘园纵倒冠玉麈清谈消永日美酒清香消昼景饮酒横琴消永日解组便为闲处事轻蓑短笠伴春锄凉竹簟之暑风曝茅檐之冬日睡余支枕念昔平生仕宦出处清风之馆览秀生凉坐竹林之脩荫泛水芰之清香无穷兴味闲中得强半光隂醉里消静爱竹时来野寺独寻春处过溪桥王子猷之爱竹造竹不问于主人陶渊明之卧舆遇酒便留于道上至欢然而㑹意亦旁若夫无人廼知偶来常胜于特来前言可信所有虽非为已有其得已多翁欢不待丝与竹把酒终日听泉声有时醉倒卧溪石青山白云为枕屛花间百鸟唤不觉日落山风吹自醒水竹烟花兴有余藜杖牧鸡豚钓钩引鲂鲤壶觞自笑傲裙屣相追逐谈笑明月相与闲闲貎老难増萧然一世外所乐有谁同枕簟不移随处有饱飱甘寝更无求闲眠尽日无人到自有春风为扫门攀花弄草兴常新春风自我闲临溪放杖依山坐溪竹山花共我闲身闲处处堪行乐能将屐齿记苔痕聊行弄芳草独坐隠圎蒲问客茅檐日君家有此无曽借僧牎半日闲食罢茶瓯未厌深清风一榻抵千金腹揺鼻息庭花落还尽平生未足心处士风流水石间樽酒乐余春局棊消长夏春风无事秋日闲日长唯有睡相宜半脱纱巾落纨扇先生食饱无一事散步逍遥自扪腹不问人家与僧舍柱杖敲门㸔脩竹三盃软饱后一枕黒甜余惟江上之清风与山间之明月耳得之而为声目遇之而成色取之无禁用之不竭是造物者之无尽藏也吾尝中夜而起挈瓶而东有落月之相随无一人之我同汲者未动夜气方归锵琼珮之落谷灔玉池之生肥北牖已安陶令榻西风还避庾公尘南廊清游继颜谢北牎髙卧等羲黄但㸔花开谢不言人是非静处干坤大闲中日月长闲为水竹云山主静得风花雪月权醉吟终日不知老经史满堂谁道贫长掩柴荆闭寒暑只将花卉记冬春邵尧夫居洛四十年安贫乐道自云未尝攅眉所居寝息处为安乐窝頺然付一榻是处得清凉虽无事业传千古却得安闲过一生佳眠未日晓屋角闻声咔西湖千顷月自比汉封君松风自度曲我琴不须弹春蛙秋蝇不到耳夏凉冬煖緫宜人问舍求田眞得计临流处石有余清不闻人声但闻落子间阻经多歴年所岂不尔思逺莫致之谁谓河广一苇杭之道之云远曷云能来其室则迩其人甚逺道阻且长史间者阔焉久不闻问集道里辽逺山川阻深风波一失所各在天一隅各在天一方邈若胡与秦山川阻且远别促㑹难长形影旷不接所托声与音音声日夜阔何用慰吾心形影参商乖音息矌不达清巵阻献酬良情限闻见美人迈兮音尘阔隔千里兮共明月殊隔过参商无路从容陪语笑一别星桥夜三移斗柄春渭北春天树江东日暮云常恨结懽浅各在天一涯千山道路阻万里音尘阔尚阻青天雾空瞻白玉尘山水万重书断絶一苇碍轮车音徽千里断魂梦两情偏地逺心难达水阻佳期杳相望空脉脉自怜岂是风引舟如何渐与蓬山远乖隔多年不获数附书状慕仰风味未尝敢忘接𬒮杳无由云山间之欲谒无路本朝地理江山隔天文日月同辞阔义夙故人各在天一涯相望落落如晨星不觉便同千里逺隔巷如千里盈盈一水不须思经岁相过自作疎思想经寤言不寐愿言则嚏爱而不见搔首踟蹰瞻彼日月悠悠我思道之云逺曷云能来瞻望弗及实劳我心莫徃莫来悠悠我思云谁之思西方美人中心揺揺中心如醉中心如噎谁谓河广一苇杭之谁谓宋逺跂予望之子心若悬于天地之间去人滋久思人滋深六国时张敏与高惠二人为友每相思不能得见敏便于梦中徃寻但行至半道即迷不知路遂囘如此者三史引领北望日月以兾无日忘之闵闵焉如农夫之望嵗心揺揺如悬旌而无所终薄今吾每饭意末尝不在鉅鹿也隔阔相思发于寤寐刘惔夜在简文座愀然叹曰清风朗月无𤣥度镜与人俱去镜归人不归无复嫦娥影空余明月辉范蠡既去越越王乃使良工铸金象范蠡置之坐侧集夜烱烱而不寐魂营营而至曙望孟夏之短夜何晦明其若嵗惟郢路之逺兮魂一夕而九逝望风懐想别如俯仰脱若三秋神徃同逝感形留悲参商每一念来忽若有遗云中辨江树天际识归舟搔首访行人引领兾良觌离居几何时鑚燧勿改火顾望脰悬视阴数箭岐路分襟易风云促膝难风月虚心形留神住山川在目室迩人逺故人不可见汉水日东流愿作阳台一片云相思无昼夜东泛似长川相思相见知何日此时此夜难为情千里若在眼万里若在心相思千万里一书値千金天涯有度鸟莫絶瑶华音相思望斗牛渭北春天树江东日暮云何时一樽酒重与细论文山岳移可尽江海不可絶离恨若虚空年年思不彻朝朝宁不食日日愿见君一日不得见愁膓坐氤氲如何逺相失各作万里云万一楼头望还应望我愁殷懃眼前水千里到河阳安得故人生羽翼飞来相伴醉如泥思君秋夜长一夜魂九升思君春日迟一日肠九回自从花颜去秋水无芙蓉蛾眉别久心知否两处春光同日尽居人思客客思家风波不见三年面书信难传万里肠逺地官长亲故少些些谈笑与谁同游山弄水㩦书卷㸔月寻花把酒盃六事尽思君作伴几时归到洛阳来悠悠我之思扰扰风中纛居闲处独时徃日来于懐也与足下别久矣以余心之思足下知足下悬悬于余也岭树重遮千里目江流曲似九囘肠感时江海思料得孟光今日语不咏春尽不归来久别思欵颜承欢懐接袂南望空垂泪天边鴈一行徃款良未遂来觌旷无音离心与潮信每日到浔阳相思烟水外唯有心不隔潮归人不归时复一延首忆君如眼前从此日相思空令减衣𢃄俳佪正伫想髣髴如蹔觌心目徒自亲风波尚相隔君意如鸿高的的我心悬斾正揺揺旧国日边逺故人江上稀相思巫山渚怅望云阳台昔时初种庭前树树已胜巢人未归本朝虽大旱望云执热思濯未喻其急也归舟天末常囘首从此频书慰断肠寸步不徃来千里常梦思三嵗公门不屡过作牋诗复问如何及兹去去翻为恨向使常常肯为多百书不如一见面期约经秋以为期昬以为期五日为期六日不詹期逝不至史魏文侯与羣臣飮酒乐而天雨命驾将适野左右曰今日饮酒乐天又雨君将安之文侯曰吾与虞人期猎虽乐岂可无一㑹期哉范式与张元伯为友二人春别京师以暮秋为期元伯以九月十五日杀鸡以待母曰相去千里汝何信之也言未卒而至懐乡经我徂东山滔滔不归我来自东零雨其蒙式微式微胡不归岂不懐归畏此简书子在陈曰归与狐死正丘首子去鲁曰迟迟吾行去父母国之道也去国数日见其所知而喜去国旬日见所常见于国中者喜及期年也见似人者而喜矣去人滋久思人滋深鸟飞反乡依其所生鸟飞反乡兎徙归窟狐死首丘史椘钟仪囚于晋与之琴操南音越人庄舄仕楚在病楚王曰舄越之鄙人必思于越使人徃听之果为越吟项王欲东归曰富贵不归故乡如衣绣夜行游子悲故乡万岁后吾魂魄犹乐思沛愿为黄鹄兮归故乡班超久在絶域年老思土上疏曰臣不敢望酒泉郡但愿生入玉门关飞鸟过故乡犹踯躅徘徊𫝊记太上皇不乐关中思慕乡里高祖徙丰丘为新丰县陆机夏在洛忽思东头竹莜之饮语刘宝曰吾思乡转深矣集狐死必首丘兮夫人孰能不反其眞情过故乡而一顾兮泣歔欷而沾零归骸旧邦莫谁语者游子悲其故乡心怆恨兮伤懐咏南音以顾懐荆南非我乡何为久留滞贻此越乡忧营魄懐兹土虽信美而非吾土兮曽何足以少留昔尼父之在陈有归与之叹音钟仪幽而楚奏庄舄显而越吟人情同于懐土岂穷达之异心孤兽思故薮离鸟恋旧林愿假归鸿翼翻飞泝江汜感念桑梓域髣髴眼中人丘去鲁而过汉季过沛而涕零岂伊不懐归于枌榆流波恋旧浦行云思故乡谁能久京洛缁尘染素衣人情懐旧乡客鸟思故林故乡篱下菊今日为谁开永懐恋故园王鲔懐河岫晨风思北林刷羽同揺漾一举还故乡徒懐越鸟志眷恋湘南枝情知望故乡谁能鬂不变恋本难为思愿言还故乡畏此简书忌乡梦随魂断青山白日非旧国之春秋翠斚清樽是他乡之杯酒马上逢寒食途中属暮春可怜江浦望不见洛桥人岭外逢寒食他乡不见春洛阳新甲子何日是清明长安如梦里何日是归期不见乡书传鴈足吴越数千里梦寐今夕见形骸非我亲衾枕即乡县心逐书邮去离魂今夕梦尤遶旧林飞月是故乡明成都万事好岂若归吾庐安得如鸟有羽趐託身白云还故乡青紫虽被体不如早还乡梦乡归未得不用楚词招归心折大刀眉间黄痩见归期如何连晓语祗是说家乡乡禽何事亦来此令我心忆桑梓间海畔尖山似劒铓秋来处处割愁肠若为化得身千亿散上峯头望故乡万里望枌榆之乡如何春来梦合眼在乡社故乡贫亦安乡思急于絃春来爱有归乡梦一半犹疑梦里行迢递旅魂归去逺乡心正欲絶何处擣寒衣望家千里宾馆有鱼为客久乡书无鴈到家迟关河万树秋风急望见乡山不到家向夜欲归心万里故园松月更苍苍孤梦家山逺独眠秋夜长春风一夜吹乡梦梦逐春风到洛阳何日得乡信每日筭归程一夕九起嗟梦短不到家故园春归未有涯小栏高槛别人家五更惆怅囘孤枕犹自残灯照落花乡思楚云间凭君莫射南来鴈恐有家书寄逺人巫崃啼猿数行泪衡阳归鴈几封书青山无限好犹道不如归人言落日是天涯不到家乡已恨賖囘首碧山相隠映碧山更被暮云遮本朝旅病愔愔如困酒乡愁脉脉似连环三年无日不思归梦里还家旋觉非万里家山一梦中人贪归路好乐莫乐于还故乡恒年暮桑梓归念寄鸿鹄归鴈南飞尽无因寄此情深知报消息不忍问如何久客登楼日中年懐旧心初闻北人语意作故乡声望乡仍爱岁未有一夜梦不归千里家别离经瞻望弗及泣涕如雨遵大路兮掺执子之手兮子子高游赵有邹文李节者与相友善及将还鲁文节送行三宿临别流涕交頥子高抗手而已谓其徒曰始吾谓二子丈夫耳乃今知其妇人也人岂鹿豕也哉而常羣聚乎史马为立踟蹰车为不转辙观者皆歔欷行路亦呜咽王勐将行造慕容垂饮酒从容谓垂曰今当逺别何以赠我使我覩物思人谢安尝谓王羲之曰中年伤于哀乐与亲友别辄作数日思羲之曰年在桑榆自然至此当借丝竹常恐儿辈觉损其欢乐之趣集悲莫悲兮生别离离家日趣逺衣𢃄日趣缓心思不能言膓中车轮转游子叹黍离处者叹式微别如俯仰脱若三秋送君南浦伤如之何黯然销魂者唯别而已知离梦之踯躅意别魂之飞扬分手而衔涕攀桃李兮不忍别惟世间兮重别驱征马而不顾意夺神骇心折骨惊离别肠应断相思骨合销行舟有限嗟此㑹之难留别日无期叹分岐之易逺云离雨散奔驰于宇宙之间宋逺燕遥泣别于关山之际云雨俄别风懐异乡流水不穷浮云自远霑襟此别把𬒮何时黯然销魂岂非生离之恨故人樽酒淹离涕泪交頥嗟别路之难驻惜离樽之易倾数年同笔砚兹日间衾禂送别彊为欢轫识怨兮方缓驷知愁兮复鸣断肠声里唱阳关丈夫非无泪不洒离别间仗劒对樽酒耻为游子颜蝮蛇一螫手壮士疾解腕所志在功名离别何足叹生别古所嗟发声为尔吞朔鴈传书絶湘筠染泪多人世死前唯有别别肠车轮转一日一万周离思如春水泮泮不可收万里尚能来逺道一程那忍便分头逺征不必戍长城出门便不知生死丈夫虽鲠介逺别多苦颜别离何从生乃在亲爱中从此一分手缅想吴与秦但令此身健不作多时别风烟里数少云雨别情多黄叶一离一别青山暮暮朝朝明日行人已逺空余泪逐归潮想到邮亭愁驻马不堪西望见风尘离心日逺如流水囘首长川共落晖离别寒江上潺湲若有情离心与流水万里共朝昬独过浔阳去潮归人不归手折衰扬悲老别故人零落已无多江海逢君少东南别处长独行风袅袅相去水茫茫少年轻㑹复轻离老大关心緫是悲别家三日几般心离歌渐怨如留客归梦初惊似到家离情两飘断不异风中丝万里故人去一行新鴈来楚岸柳何穷别愁纷若絮逺风南浦万重波未似生离别恨多愿得双车轮一夜生四角别长多欝纡岂能肥肌肤始知相结宻不及相结踈踈别恨应少宻离恨难袪预愁更漏促离别在明朝本朝羣鹭方盛集离鸿独高翔行役经我马瘏矣我仆痡矣言秣其马言秣其驹载脂载牵还车言迈行迈靡靡中心揺揺昔我徃矣杨柳依依今我来思雨雪霏霏行道迟迟载渴载饥忧心悄悄仆夫况瘁檀车幝幝四牡痯痯山川悠逺维其劳矣星言夙驾或不已于行道途不争险易之利子百舍重趼而不敢息车马有行色史交贽徃来道路无壅䟦履山川踰越险阻具行器矣道宿行迟客寝甚安夜衣而行犂明至国已业行蒙霜露沐风雨赐禄直以办装道途泞滞不通许由辞帝尧之命而舍于逆旅外传曰晋阳处父过甯舍于逆旅魏武皇帝亦以为宜其诗曰逆旅整设以通商贾然则自唐到今未有不行客舍之法惟商鞅尤之行道路徃来无风尘之色星行诣阙集征夫劳于周行路脩逺以多艰裹足入秦昔去雪如花今来花似雪简元辰而俶装日既西倾车殆马烦星陈夙驾秣马脂车羁旅无定心翩翩如悬旌首路跼险艰扬旌西迈客途亘万里侵星赴早路行矣倦路长无由税归鞅戒途在昧旦连翩戒征轴栉风沐雨多在道路脩路无穷迹严驾越风寒觧鞍犯霜露寒灯耿宵梦关山嗟坠叶岐路悯征蓬别鹤声声逺愁云处处同行子肠断百感悽恻舟凝滞于水滨车逶迟于山侧乡国一辞江山万里行役风霜久乡园梦想孤着鞭跨马涉逺道我车已载脂舟车半天下旅魂惊北鴈乡信是东风春来爱有归乡梦一半犹疑梦里行车行冒风尘仆御促前征主人灯下别羸马月中行踏石新霜滑穿林宿鸟惊来徃再逢梅柳新始去杏飞蜂及归柳嘶蛰漂沦多憔悴转徙江湖间旅情偏在夜乡思岂帷秋蠒足千里日下人谁忆天涯客独行逆旅乡梦频春风客心碎顷来行已逺弥觉天无涯迢递万里㠶飘飘一行客鸡声茅店月人迹板桥霜失意未还家马蹄尽四方芰荷风起客堂静松桂月高僧院深清露下时伤旅鬂白云归处寄乡心孤枕易为客逺书难到家身贱与心违秋风生旅衣久贫辞国逺为病在家稀叠鼓催残月踈钟迎早霜旅游知世薄贫别觉情深晨鸡喔喔茅店傍行人起早车上霜归使雨中发寄书灯下封薄寒灯影外残漏雨声中本朝永夕清霜暗湿中雨冷侵灯晕风愁送叶声坡长坂峻牛力疲天寒日暮人心速栉沐饱风雨酒醒灯前犹是客脂车秣马试长道五更归梦常苦短一寸客愁无柰多旷懐亦苦中年别归翼仍愁行路难隣鸡接响作三鸣残㸃连声杀五更寒气挟霜欺败絮宾鸿将子度微明还舍经薄言还归出车以劳还杕杜以勤归子息肩弛担还乡者心务见家不可以一步至也史叔孙归鲁阜御季孙以劳之已出反舍集昔去雪如花今来花似雪息徒税征驾俶装反柴荆迺瞻衡宇载驰载奔僮仆欢迎稚子候门新归且慰意生理安足说生还对僮稚似欲忘饥渇眉间黄色喜归期始去杏飞蜂及归栁嘶蛰去逺即相忘归近不可忍儿女已在眼眉目略不省喜极不得语泪尽不一哂了知不是梦忽忽心未穏安得香水泉濯郎襟上尘踏看家乡马脚轻近家心转切不敢问来人本朝扑面蜘蛛传喜信入帘蝴蝶报佳人向家还渐近岂复倦征轮归时快马亦须鞭莫言还家逺未觉道路长闾里喜我来车马塞康庄争言借颜色草木亦晶光乐莫乐于还故乡鸡豚不改旧隣里自相欢合幷经朋盍簮邂逅相遇如此邂逅何子孔子之郯遭程子于途倾盖而语终日甚相亲史楚伍举将奔晋声子遇之于郑郊班荆相与食而言灿然有文以相接驩然有恩以相爱共语移日握手极欢握手欢如平生相见不数则彼我不亲无因得尽人情何由知衆事也集恨不具鸡黍得与故人欢枉道相过穷巷隔深辙颇囘故人车掩泣叙温凉数面成亲况情其过此者乎逢故人而永夜留连啸歌从容风月主称㑹面难一举累十觞夜阑接软语良㑹惜清晨㑹合意弥重乍见悲兼喜犹惊是与非江湖十年别衰老一樽同相逢苦易㪚动别知难㑹谁言此相见蹔得话畴昔五日之面半旬之欢夜䦨更秉烛相对如梦寐本朝一樽客语从容尽千里人情委曲谙人与佳节㑹馈遗经以致稍饩贻我佩玖杂佩以赠之实币帛筐篚以将其厚意其赠维何乘马路车苞苴朋友之馈虽车马非祭肉不拜康子馈药拜而受之子孔子遭程子于途谓子路曰取束帛以赠先生行者必以赆辞曰馈赆史乃馈盘飱置璧焉公子受飱反璧吴季札聘郑见子产与之缟𢃄子产献纻衣焉厚贿之卫人馈叔向羮与一箧锦孟尝君聘于楚楚人遗之象牀束脩之馈传记唐上元夜登楼贵戚例有黄柑相遗谓之传柑杨国忠每至伏日取坚氷工雕为鸟兽之形餙以金环缕带置雕盘中送馈王公陆凯与范晔为友在江南寄梅花一枝诣长安与晔并赠诗云折梅逢驿使寄与陇头人江南无所有聊赠一枝春集金膏翠羽将其意脂韦便辟导其诚苞苴所入实行张霍之家本朝赠遗蕃渥朝来闻好语叩尸得美饷轻圎白晒荔脆酽红螺酱岁晩相与餽问为餽岁祖饯经出宿于泲饮饯于祢之子于归逺送于野瞻望弗及泣涕如雨韩侯出祖出宿于屠显父饯之清酒百壶史郑六卿饯宣子于郊孔子过周问礼老子送之曰富贵者送人以财贫贱者送人以言吾不能富贵窃仁人之号送子以言祖于北门祖者送行之祭因飨饮也昔皇帝之子累祖好逺游而死于道故后人以为行神也疏广父子乞骸骨归公卿大夫故人邑子设祖道供帐东都门外送者车数百辆朋友以言赠行共工氏子曰脩好逺游祀以为祖神汉午日祖传记将行者有祖道集倾城逺追送饯我千里道举觞矜饮饯指念途出宿临途未及引置酒惨无言五侯相饯送高㑹集新丰六乐陈广坐祖帐扬春风张饮东都送客金谷班荆兮増恨樽酒兮叙愁樽酒送征人踟蹰在清晏日暮浮云滋握手泪如霰顿旌节而少留倾朝廷而出饯汉朝卿士供帐饯于东都晋国名贤倾城祖于西郊桃花嘶别路竹叶泻离樽劝君更尽一杯酒西出阳关无故人离筵不隔日那得易为情一天开宠饯五马烂生光祖席倍光辉祖席洛桥边亲交共黯然鸣笛急吹催落日清歌缓送感行人无疾其驱天子有诏倾离觞之余沥载肉于爼崇酒于觞追而送之送荆轲于易水饯疏广于东门自叹旅人行意速每嫌杯酒缓归期贤豪争追攀饮饯出西京衣冠列祖道丝管有离声羽觞交饯席樽酒别期促送君把酒不成驩本朝我亦且如常日醉莫教絃管作离声离觞莫惜少留连宴㑹经云上于天需君子以饮食宴乐鹿鸣燕羣臣嘉宾也棠棣燕兄弟也傧尔笾豆饮酒之饫伐木燕朋友故旧也宾之初筵左右秩秩笾豆有楚殽核维旅或献或酢为酒食以召乡党僚友史与陵未尝衔杯酒接慇懃之欢烹羊炰羔斗酒自劳酒后耳热仰天拊缶引满举白卓王孙为具召临卭令王吉及司马长卿令既至日中司马长卿谢病不能临临卭令不敢尝食身自迎相如不得已而强徃一坐尽倾武帝问三日曲水之燕束晢曰昔周公城洛邑因流水以汎酒在诗云羽觞随波车𦙍善于赏㑹当时每有盛坐而𦙍不在皆云无车公不乐谢安游集之日辄开筵待之今夕只可谈风月王毛仲有㛰上谓宰相曰卿等达官悉诣其第既而日中客未敢举筯待宋璟郭子仪入朝上命元载王缙鱼朝恩等互置酒于其第一㑹之费至十万缗出有饯路还有软脚白居易居东都尝与胡杲吉旼卢眞等燕集皆高年不仕者人慕之绘为九老圗传记学士许愼与亲友宴花圃中聚落花铺坐曰吾自有花䄄何须坐具魏文侯与大夫饮使公乘不仁为觞政曰饮若不尽浮之太白文侯不尽公乘不仁举白浮君也长安风俗元日以后递以饮食相邀号传坐集酒车酌醴方驾授餐肴来不虚归觞至反无余每觞酌流行丝竹并奏酒酣耳热仰而赋诗燕饮弥日埙箫激于华屋酌羽觞以交欢置酒若淮泗积肴若山丘四坐咸同志羽觞不可筭永和九年岁在癸丑暮春之初㑹于㑹稽山阴之兰亭脩禊事也羣贤毕至少长咸集此地有崇山峻岭茂林脩竹又有清流激湍映带左右引以为流觞曲水列坐其次虽无丝竹管絃之盛一觞一咏亦足以畅叙幽情是日也天朗气清惠风和畅仰观宇宙之大俯察品类之盛所以游目骋懐足以极视听之娱信可乐也中山不知醉饮德方觉饱情盘景遽欢洽日斜金罍引上宾笙歌杂曙钟乐极未言醉杯深犹恨稀峩峩红粉席花迎喜气皆知笑鸟识欢声亦解歌高谈随羽觞樽前还有锦纒头华筵直千金万牛炙脔万瓮行酒妖姬踏筵舞车载牲牢瓮舁酒并招宾客延邹枚联句放杯迟贵重近臣光绮席慇懃报絃管明月有佳宾贺宾喜色欺杯酒醉妓欢声遏管絃南山宾客东山妓此㑹人间曽有无羽觞飞翔匏竹激越熈然而歌婆然而舞持頥而笑不知日之将暮所谓牛马之饮者离坐其背实觞而流之接取以饮管絃喧夜景灯烛掩寒蟾饮和心自醉何必管絃催客重桮盘侈临觞而百斟宾筵接时彦霄尽方连䜩野苞荐嘉鱼激润泛羽觞丝竹促飞觞夜䜩达晨星花里独开樽何事欢娱中易觉春城暮歌舞留人月易低花添罗绮色莺乱管絃声香曛罗幕煖成烟火照中庭烛满筵整顿舞衣呈玉腕动揺歌扇露金钿青娥侧坐调双管彩鳯斜飞入五絃彩槛烛烟光吐日画屏香雾煖凝春絃管开双调花钿坐两行本朝歴城北有使君林魏正始中郑公悫于三伏之际率宾僚避暑于此取大荷叶盛酒以簮刺令与柄通屈茎上轮箘如象鼻传噏之名碧筒歴下皆效之酒味杂莲气香冷胜于他酹㓂准在中书多召两制就第饮宴必闭关苦留之畏谨者甚惧李宗谔常于门扉下窃得马而走文潞公以大尉留守西都将当韩公以司徒致仕潞公集洛中公卿大夫德高者为耆英㑹水涵樽爼光如洗烧烛饮至䟦游赏经驾言出游以写我忧以遨以游车轮曵踵可以逺眺望史山简镇襄阳诸习氏荆土豪族有佳园池简每出嬉游多之池上置酒辄醉时有儿童歌山公出何许徃至高阳池日夕倒载归倒着白接篱庾亮在武昌诸佐吏殷浩之徒登南楼不觉亮至诸人将起避之亮曰诸君少住老子于此兴复不浅便据胡床而坐与浩等谈咏九月九日桓温燕龙山僚属毕集有风至吹孟嘉㡌坠落嘉不之觉王羲之云每行山阴道上如镜中游王献之望镜湖澄澈泻注乃云山川之美使人应接不暇宋前秘书监谢灵运好为山泽之游穷幽极险从者数百人伐木开径谢灵运与族弟惠连东海何长瑜颍川荀雍太山羊璇之以文章赏㑹共为山泽之游时人谓之四友谢琨与族子灵运晦曜以文义赏㑹其处居在乌衣巷故谓之乌衣之游琨诗所言昔为乌衣游戚戚皆亲姓者也萧介与兄琛眕弟叙等文酒赏㑹时人以比谢氏乌衣之游简文帝游华林园顾谓左右曰㑹心处不必在逺翳然林木便自有濠濮间想觉鸟兽禽鱼自来亲人令百官于春月中旬选胜行乐自宰相至贠外郎凡十二筵各赐钱五百缗上或御花蕚楼邀其归骑留饮迭使起舞尽欢而去集楚襄王游于兰台有风飒然而至王披襟而当之清夜游西园飞盖相追随昼短苦夜长何不秉烛游缀赏无地屡借山水以化其欝结何必丝与竹山水有清音落花与芝盖同飞杨柳共春旗一色曲水公卿宴春尘昼满堦日落红尘暮车马乱纵横只去长安六日期多因及得杏花时花月穷游宴此时同一醉应在仲宣楼谢安不倦登临赏江南多临观之美而滕王阁独为第一颍水嵩山刮眼明气烦则志乱视壅则志滞君子必有游息之物高明之具使之清宁平夷常若有余莫教风景属他人传语风光共流转暂时相赏莫相违再得尘襟清暂来不宿归山去应被山唿作俗人独上云梯入翠微康乐爱山水赏心千载同湖山四面争气色旷望不与人间同禽浮似楫羽觞杯鳞跃疑投水心劒公子王孙恣游翫沙场水曲情无厌金鞭玉勒骋轻肥落絮红尘拥飞燕渌水残霞催席散画楼初月待人归不为寻山试肋力谢公领兹郡山水无尘泥半醉百花前心惬赏未足坐石逡巡染緑苔列芳林而荐赏控清洛以开筵追李郭之佳游嗣裴王之故事流盃曲水折巾幽径流波度曲自谐中散之絃舞蝶成行无忝季伦之妓挥鲁阳之戈奔曦可驻骋山公之骑余兴方賖本朝人行乱石间至欢然而㑹意亦旁若于无人迺知偶来常胜于特来前言可信所有虽非于已有其得已多遶城骏马谁能惜到处名园意尽便年年行乐不辜春脚力尽时山更好折花只恐伤花意携客就花花定喜但须匹马寻幽胜是处清樽到处开登高懐逺心如在向老逢辰意自加乘时而乐经欲其及时以礼自娱乐也今我不乐日月其迈今者不乐逝者其耋子有酒食何不日皷瑟且以喜乐且以永日史人生行乐耳须富贵何时人生徒有身后名不如即时一杯酒更可怜人生如寄惟当行乐何用愁为晋王闻河水合曰用兵数载限一水不能度今水自合天賛我也亟如魏州集时不可兮再得聊逍遥兮容与对酒当乐人生几何譬如朝露去日苦多清时难屡得嘉㑹不可常时无重至华不冉扬苹以春晖兰以秋芳来日苦短去日苦长今我不乐蟋蟀在房挥金乐当年岁暮不留储顿足起舞抗音高歌人生安乐孰知其他人生不能行乐死何以虚谥为良晨美景赏心乐事四者难并人生如寄多忧何为今我不乐岁月如驰愿及芳年赏娇莺二月初人生得意须尽懽莫使金樽空对月人生飘忽百年内且须酣畅万古情下直闲如社寻芳醉似泥时景不重来赏心难再并良晨且宴乐乐徃再不来尘世难逢开口笑残花不一醉行乐更何时本朝优游琴酒逐鱼钓上下林壑相攀跻及身彊健始为乐莫待衰病相扶携明年岂无年心事恐蹉跎簿书常苦百忧集樽酒今应一笑开聊将诗酒乐一扫簿书冗安逸经君子向晦入宴息下莞上簟乃安斯寝乃寝乃兴史君子夜以安身高枕頥神集男不知耕妇不知织乘马从徒安坐而食书问经子宁不嗣音毋金玉尔音而有遐心子千里之情通传千里之忞忞莫如书敬佩玉音服之无斁史子产寓书于子西以告宣子叔向诒子产书广武君谓韩信曰君若使一介奉咫尺之书万石君为中㳙受书谒时有奏记移书显责之邓训故吏知训好青泥封书从黎阳步推鹿车载青泥至上谷遗训心开目明反覆数周旷然发蒙刘廙曰尊卑有分不敢脩草书执玩反覆不能释手公受奕世之宠极人臣之位南北迥邈同契一致万里之心存于尺书殷羡为豫章太守都下人士因致其书百余函行次石头皆投之水中曰沈者自沈浮者自浮殷洪乔不为置书邮殷浩答桓温书虑有谬误开闭数十竟达空函殷浩置牋于简文具自申叙陶侃为荆州逺近书疏莫不手答刘𢎞为荆州刺史每发手书郡国叮咛欵宻莫不感恱咸曰得刘公一纸书贤于十部从事徐堪之善于尺牍音词流畅韦陟常以五采牋为书记使侍妾主之其裁答受意而已皆有楷法陟唯署名自为所书陟字若五朶云时人慕之号郇公五云体席豫与子弟属吏书不作草字传记公府奏记郡将奏牋张九龄家养羣鸽每与亲知书系鸽足上飞徃投之目为飞奴集时因北风复惠德音驰一介之使加咫尺之书蔡邕曰相见无期唯是书疏可以当面书疏徃返未足解其劳结信到奉所惠贶发函伸纸是何文采之巨丽而慰谕之绸缪乎得所来信文采委曲晔若春华浏若清风承问震惶精爽飞越良讯代兼金东望于邑裁书叙心申咏反覆旷若复面客从逺方来遗我一书札上言长相思下言久离别置书懐袖中三岁字不灭客从逺方来遗我双鲤鱼唿儿烹鲤鱼中有尺素书长跪读素书书中竟何如上有加餐食下有长相忆谁谓情可书尽书非尺牍音尘慰寂灭书笺尺牍千里眉目敢陈丹欵以代言觐宝札自千里惠存好我无宻尔音开缄书札光巴牋染翰光欲问平安无使来扎翰时相投书疏莫相忘家书抵万金久客多枉友朋书素书一月凡一束虚名但蒙寒温问泛爱不救沟壑辱道州手札适复至纸长要自三过读盈把那须沧海珠入懐本拟崑山玉拨弃潭州百斛酒芜没萧岸千株菊使我昼立烦儿孙令我夜坐废灯烛折书八九读泪落千万行句句截我肠万恨缄其中投掷珠玉旧好飞琼翰足下犹复以为可教贬损道德乃至手笔以贻之辞义高逺足下之于故旧之道得之矣赐书谕诲微悉重厚欣踊恍惚疑若梦寐捧书叩头悸不自定穆然清风发在简素开缄宛见諌议面是非传尺素谁与论衷肠一缄琼玖赠万里别离愁兰章怱有赠忽因西飞禽赠我以琼琚行数虽不多字字有委曲殷峤工为尺牍本朝士或同师友缔交游以道谊相期者尚有手书勤勤之意犹为近古寓意于简止于舒心意为问好下吏以私自达于其属长而有所候问请谢者则曰牋记书启遥懐具短札类要时飞宝刻之音书随好梦到一纸家书百镒轻衡阳有归鴈它日更传音但知家里俱无患不用书来细作行欲传千里信暗折一枝春酬答史元稹长于诗在越时辟窦巩巩工于诗与之酬和号兰亭絶唱集恨无隋侯珠以酬荆文壁咸池酬于北里夜光报于鱼目韵剧词殚瓌奇恠谲意欲定霸取威置仆于穷地耳敢辞课拙酬高韵一句争禁万顷波投君之文甚荒芜数篇价直一束刍报我之章何璀璨累累四贯骊龙珠慙无白雪曲难答贫薄诗家无好物反投桃李报琼琚钱财不足以贿左右之匮急文章不足以发足下之事业梱载而徃垂槖而归足下谅之而已酬君十首三更坐减却当时半夜愁珠玉慙新赠丽句悲虚掷粗酬珍重意工拙定相悬怜君诗似涌赠我笔如飞新和敌南金申章报兰藻览君金玉篇彩色发我容开缄莹新篇本朝少低笔力容我和无使难追韵高絶空虚岂敢醻琼玉我诗如曹桧浅陋不成邦公如大国楚吞五湖三江玉案愧无酬锦绣木𤓰却歉报琼瑰断璋残璧忽我赠把玩溢目惊辉光自嗟行李久萧瑟安得置之云锦囊玩好经金玉玩好史颜师古多藏古画器物书帖性所笃爱王涯既诛涯家书数万卷侔于书府前代法书名画人所宝惜者必以厚货致之不受货者必以官爵致之后为盗取之或剖取函奁金宝之饰与其玉轴而弃之集翫奇筋骨轻凡人间藏画必有顾陆张吴着名卷轴方可言有圗写若言有书籍岂可无九经三史顾陆张吴为正经杨郑董为三史余画为百家家世所宝琴书圗画广明之乱散失荡尽其中二琴希世之宝也本朝奇书古画不论价盛以锦囊装玉轴欧阳公集三代以来金石刻为一千卷余视天下之蓄此者多矣有能及三世者乎其始求之若不及既得唯恐失之而子孙不以易衣食者鲜矣有好书而不得其法则拊心呕血几死而仅存至于剖冡断棺而求之是岂声色臭味足以移人哉方其乐之也虽口不能自言而况他人乎藏书经藏之书府子聚书四十年得书八万卷河间之在汉室颇谓过之华匮十重缇巾十袭史河间王德以金帛招求四方善书得书多与汉朝等时淮南王安亦好书所招致率多浮辩献王所得皆古文先秦旧书采礼乐故事稍稍増辑至五百余篇王修家不满斗斛有书万卷郭基任语人云任官之所颇令人写书亦是风流罪过张华雅爱书籍尝徙居载书三十乘秘书监撰定官书皆资华之本以取正天下奇秘世所希有者悉在华所家无遗财有文史溢乎几箧崔祖思死家无余财有书八千卷辛术清俭寡欲凡诸赀物一毫不犯唯收典籍多是晋宋齐梁时佳本沈驎手写细书满乎十箧轴带帙籖异色以别之吴兢家聚书颇多尝目録其卷第号吴氏西斋书目陆龟蒙得书乃録雠比所藏虽少其积皆可传田洪正起楼聚书万余卷王涯家书数万卷侔于书府段成式家多书史用以自娱李谿家有奇书时号李书楼张昭逺好积书万卷以楼载之号书楼集邺侯家多书挿架三万轴轴轴悬牙籖新若手未触家有赐书三千卷在善和里旧宅薛稷知集库马懐素知经库沈佺期知史库武平一知子库通曰四部书本朝余家藏书一万卷欧阳公平生于物少有所好收蓄古文圗书集三代以来金石刻为一千卷以校正史传百家讹谬之说服饰经锦衣狐裘黼衣绣裳佩玉将将衣裳楚楚史隽不疑见暴胜之褒衣博带氷纨纯丽绮襦纨袴纡侈𬒮曵方履集董以幽兰流芳四布织为云外秋鴈行染作江南秋水色食品经珍用八物死生鱻亮之物或燔或炙加殽脾臄饮御诸友包鳖鲙鲤其䔩惟何惟笋及蒲觞酒豆肉食不厌精脍不厌细有盛馔必变色而作子鱼我所欲也熊掌亦我所欲也脍炙与羊枣孰美史享有体荐宴有折爼有肉如坻有肉如陵庶人有鱼炙之荐独置大割鲜染轮不过一肉巵酒相对浆酒藿肉五鼎食粝梁之食塩食肴之将武帝尝幸王济宅供馔甚丰悉贮琉璃器中石崇庖厨穷水陆之珍晋元帝始鎭建邺每得一豕以为珍膳项上一脔尤美辄以荐帝羣下未尝敢食时唿为禁脔王羲之年十三周顗异之时重牛心炙先割噉羲之何𦙍侈于味食必方丈后稍去其甚者犹食白鱼䱉脯糖蟹以为非见生物宁食蚶蛎使门人议之学徒钟玩曰䱉之就脯骤于屈伸蟹之将糖躁扰弥甚仁人用意深懐如怛至于车螯蚶蛎眉目内阙慙混沌之奇圹殻外缄非金人之愼不悴不荣曽草木之不若无香无臭与瓦砾其何异故宜长充庖厨永为口味裴冕珍膳宾客有昧于品味之名者八珍百品以宴嘉宾集鼎臑盈望和致芳只蕙肴蒸兮兰借和酸若苦陈吴羮珍羞琅玕充溢圎方加肴充圎方丰膳出中厨肤寸肴羞味踰方丈六禽殊珍四膳异穷海之错极陆之毛封熊之蹯翰音之跖燕髀之脣𤣥豹之胎时膳四膏饔人缕切鸾刀若飞应刀落爼靃靃霏霏积肴如丘山甘食兼味中厨办丰馔繁肴旣阕亦有寒羞脍鲤臇鰕胎酌醴焚枯鱼薄耆之炙凝脂之饭海物错万类陆产尚千名八珍盈雕爼绮肴纷错重臑龟炮羔臇凫煎鸿䁠牛之腴芍药之醤餚开玉馔鲜鲫银丝脍香芹碧涧羮紫驼之峯出翠釡水精之盘行素鳞犀筯厌饫久未下鸾刀缕切空纷纭御厨丝络送八珍劝客駞蹄羮朱门酒肉臭列鼎错珍羞庖霜鲙𤣥鲫淅玉吹香粳朝馔已百态春醪又千名脔盘炙酒羣奴余啄盘筵饶异味鼎臑爼脔胾传记五侯竞致奇膳护乃合以为鲭以为竒味焉汉有五侯鲭君臣鲭父子鲭结盟人致共为之飱内厨五鼎外膳二肴金虀玉脍东南佳味本朝紫驼之峯人莫识杂以鸡豚眞可惜今君坐致五侯鲭尽是猩唇与熊白酒醲经酒旣和旨清酒百壶君子有酒旨且多仲冬之月乃命大酋秫稻必齐麴糵必时湛炽必洁水泉必香陶器必良火齐必得酒者所以飬老也所以养病也史奉酒醴以告曰嘉栗旨酒谓其上下皆有嘉德而无违心也有酒如池有酒如渑大宛有葡萄酒酒百药之长酒者天之美禄帝王所以頥养天下享祀祈福扶衰养疾百礼之㑹非酒不行消忧者莫若酒浆酒霍肉一肉巵酒鲜于辅曰醉客谓酒清者为圣人浊者为贤人阮籍闻步兵厨营人善酿者贮酒三百斛乃求为步兵校尉阮孚为常侍以金貂换酒桓公有主簿善别酒好者为青州从事恶者谓平原督邮集奠桂酒兮椒浆千钟电釂鸾觞酌醴置酒若淮泗美酒斗十千破除万事无过酒何但步兵偏爱酒玉壶美酒清若空方知麴糵灵万物无与匹九醖侈圣贤春醪又千名断送一生唯有酒旧法依稀传自杜新方要妙得于陈色洞玉壶无表里光揺金盏有精神能消忙事成闲事转得忧人作乐人云液洒六腑汤和生四肢溢瓮清如水粘盃半似脂生辰经诞弥厥月乃占我梦吉梦唯何维熊维罴男子之祥维岳降神生甫及申男子设弧于门左女子设恱于门右男子生桑弧蓬矢六以射天地四方史李白母梦长庚而生李白传记夫子生有麟降于庭孔鲤生有人馈金鲤关令尹喜生时其家陆地自生莲花光色鲜盛集皇览揆余初度兮昴星呈祥德精降位太白之精雷泉之灵应家之祯为国而生上帝降精是生纯臣蛇蟠北极鹏化南溟我生之辰月宿南斗本朝生育初日门弧吉庆是谓嘉时桑蓬之祥虽世俗之所尚蓼莪之感迨衰老而不忘摄提正于孟陬已光初度月宿直于南斗更借虚名时及初度弧矢之祥永记于生育老逢诞日泣亲飬之无时椿年七十二回新蓬矢桑弧记此辰不唯崧岳降神固亦文星助采记纂渊海卷八十三记纂渊海卷八十四钦定四库全书记纂渊海卷八十四宋潘自牧撰民业部治家经闲有家悔亡家用平康治家者不敢失于臣妾而况于妻子乎子严家无格虏教护其家父母之则也王凝御家以四教勤俭恭恕正家以四礼冠㛰丧祭三年之蓄备则散之亲族圣人之书及公服礼器不假垣屋什物必坚朴曰无茍费也门巷果木必方列曰无苟乱也史赵武曰夫子之家事治田婴使文主家夫纎啬筋力治生之正道也教笞不可废于家人弃我取人取我与岁熟取谷予之丝茧凶取帛絮与之食欲长钱取下谷长石斗取上种能薄饮食忍嗜慾节衣服与用事僮仆同苦乐趋时若勐兽鸷鸟之发故曰吾治生产犹伊尹吕尚之谋孙吴用兵商鞅行法故其智不足以与权变勇不足以决断仁不能以取予彊不能以有所守虽欲学吾术终不告之矣盖天下言治生祖白圭鞭扑不可㢮于家范蠡之陶为朱公治产积居与时逐而不责于人故善治生者能择人而任时十九年之中三致千金再散后遂至巨万万石君居家子孙申申僮仆䜣䜣任氏折节力田蓄富者数世然任公家约非田蓄所生不衣食公事不毕则不得饮酒食肉以此为闾里率李通之父守为人严毅居家如官庭华歆遇子弟甚整虽闲室之内严若朝典蜀王颙曰今有人使奴执耕稼婢典炊爨鸡主司晨犬主吠盗牛负重载马涉逺路私业无旷所求皆足雍容高枕饮食而已忽一日尽欲以身亲其役不复付任劳其体力为此碎物形疲神困终无一成岂其智之不若奴婢鸡犬哉失为家主之法也戒束子孙虽朱紫罗列无敢犯其法度者贞元间言家法者尚韩穆二门李巽虽在私家亦置案牍簿书勾检公署焉闺门落然不闻人声房𤣥龄治家有法度集善统其家慈训其子囊箧细碎无所遗漏屋舎经上栋下宇以待风雨君子将营宫室宗庙为先廐库次之居室为后晋献文子成室晋大夫发焉张老曰美哉轮焉美哉奂焉歌于斯哭于斯聚国族于斯文子曰武也得歌于斯哭于斯聚国族于斯是全要领以从先大夫于九京也北面再拜稽首君子谓之善颂善祷鲁共王好治宫室壊孔子旧宅以广其居子大厦成而燕雀相贺史齐景公谓晏子曰子之宅近市湫隘嚣尘不可以居请更诸爽垲者开第康庄之衢诏为列侯食邑者赐大第室食二千石从之长安受小第室宣帝赐霍光家第一区平恩侯许伯入第葢寛饶徃贺新第成功坚纪瞻立宅于乌衣巷郭洋为太尉长史起大宅在高陵城西世称曰长史宅楷营新宅基宇甚丽当移住与兄游行牀帐俨然櫺轩疎朗兄心甚愿之而口不言楷心知其意便使兄住魏舒少孤为外家甯氏所养甯起宅相者云当出贵外甥舒曰当为外家成此宅相石崇有别馆在河阳之金谷一名梓泽高门邃宇虢国中堂既成召工圬墁约钱二百万复求赏技虢国以绛罗五百段赏之嗤而不顾曰请取蝼蚁蜥蜴记其数置堂中茍失一物不敢受赏大臣将帅宦官竞治第宅各穷其力而后止时人谓之木妖裴度治第石林幽胜燠馆凉台号緑野堂度野服潇散与白居易刘禹钖为文章把酒穷昼夜相欢不问人间事传记广室多阴逺天地之和也故圣人弗为陈秀公治第润州池馆绵亘数百步宅成公已疾甚肩舆一登西楼而已人谓之三不得居不得修不得卖不得集夏屋广大沙堂秀尺高堂邃宇层台累榭网戸朱缀砥室翠翘幽堂昼宻仰视兮云屋羣窈窕之华丽嗟内顾之所观故其馆室次舎采饰纤缛十庑万室金铺交映玉题相辉累栋重霤葺墻羃室既节比而攅集又宏琏以丰敞温房承其东序凉室处其西偏邃宇列绮忩兰台接罗幕甲第崇高闼青楼临大路高门结重关神灵扶其栋宇歴千载而弥坚为之者劳居之者逸大厦耽耽东西胶轕南北峥嵘土木丹彩光色如新高楼对紫陌甲第连青山高飞燕雀贺新成四壁含清风楼阁玲珑五云起高楼大观金堂玉戸经之营之门房洞褰列举丰厨危危掀掀廊腰缦囘檐牙高啄园池经始命有园囿之乐焉史楚子成章华之台愿与诸侯落之深林絶涧有若自然竒禽驯兽飞声其间襄阳诸习氏荆土豪族有佳园池宋简文入华林园顾谓左右曰㑹心处不必在逺翳然林木便自有濠濮间想也美榭高墉穿池种木小寄情赏裴度治第石林幽胜燠馆凉台号緑野堂度野服潇散与白居易刘禹钖为文章把酒穷书夜相欢不问人间事林薄蒙翳文宗用郑注言即命左右神䇿军差人淘曲江昆明二池仍许公卿士大夫之家于江头立亭馆以时追赏集余旣滋兰之九畹兮又树蕙之百畆爰定我居筑室穿池长杨映沼芳枳树篱游鳞瀺灂菡萏数披竹木蓊郁灵果参差张公大谷之梨梁侯乌椑之柿周文弱枝之枣房陵朱仲之李靡不毕植三桃表樱胡之别二李耀丹白之色石榴蒲萄之珍磊落蔓衍乎其侧梅杏郁棠之属繁华藻丽之饰华实照烂言所不能极也菜则葱韭蒜芋青笋紫姜堇荠甘旨蓼荽芬芳蘘荷依隂莳藿向阳緑葵含露白薤负霜园日涉而成趣门虽设而常关卢园栖巖筑山拟蓬壶穿池类溟渤岸旁花柳㸔胜画浦上楼台望是仙香泉草丰洁瞰临𦕈空阔緑净不可唾水容与天色此处皆緑净斩茅而嘉树列发石而清泉激辇粪壤焚椔翳却立而视之出者突然成丘陷者岈然成谷洼者为池而缺者为洞若有鬼神异物阴来相之将为穹谷嵁巖渊池于郊邑之中则必辇山石沟涧壑而求天作地生之状咸无得焉逸其人因其地全其天昔之所难今于是乎在见公之作知公之志公之因土而得胜岂不欲因俗以成化公之择恶而取美岂不欲除残而佑仁公之蠲浊而流清岂不欲废贪而立亷公之居高而望逺岂不欲家喻而戸晓夫然则是堂也岂独草木土石水泉之适欤山原林麓之观欤以白云为籓篱碧山为屏风昭其俭也决疏沮洳捜剔山麓万石如林清风自生翠烟自留绵谷跨皆大石林立涣若奔云错若置碁怒者虎鬭企者鸟厉决其穴则鼻口相呀捜其根则蹄股交峙环行卒愕疑若抟噬于是刳辟朽壤剪焚榛薉决浍沟导伏流散为疎林洄为清池寥廓泓渟若造物者始判清浊效竒于兹地非人力也岂天坠地出设兹神物春之日衆木华拆岸铺岛织沈浮照耀其水五色于是乎袭馨摘竒方舟逶迤乐鱼时翻飘蕋雪飞沂㳂环回隠映差池咫尺迷路不知所归此则武陵仙源未足以极幽絶也夏之日石寒水清松密竹深大柳起风甘棠垂隂于是乎濯缨涟漪解带升堂畏景火云隔林无光虚甍沈沈皓歴如霜羽扇不揺南轩清凉此则楚襄兰台未足以涤炎郁也秋之日金飈扫林蓊郁洞开太华爽气出关而来于是乎絃琴端若景物廓如月委浩素水涵空虚鸟惊寒沙露滴高梧境随夜深疑与世殊此则庾公西楼未足以澹神虑也冬之日彤云千里大雪盈尺四眺无路三堂虚白于是乎置酒褰裳凭轩倚楹瑶堦如眞玉树罗生日暮天霁云开月明氷泉潺潺终夜有声此则子猷山阴未足以畅吟啸也丰而不侈约而不陋以琴竹诗书之幽素易绮纨钟皷之繁喧惟林池烟景不让春有锦绣谷花夏有石门洞云秋有虎溪月冬有炉峯雪隂阳显晦昬旦含吐千变万状不可殚纪覼缕而言四垂无蔽万景坌入落花芳草无人处花香逐陶令草色对王孙峯夺香炉巧池偷明镜圎当门竹胜帘俗尘不飞人意自逺本朝温公营独乐园在洛中诸园景最为简素人以公之故春时必游朝游北城中囘首见脩竹下有朱门家破墻围古屋举鞭叩其戸幽响荅空谷入门所见多十步九移目异花兼四方野鸟喧百族其西引溪水活活转墻曲东注入深林林深牎户緑水光兼竹凈时有独立鹄林中百尺松岁久苍鳞蹙言惟此地少意恐关中独小桥过南圃夹道多乔木隠如城百雉渥若丹千斛阴阴日光淡黯黯秋气蓄尽东为方池野鴈杂家鹜红棃惊合抱映岛孤云馥春光水溶漾雪阵风翻扑其北临长溪波声卷平陆我时来周览问此谁所筑云昔李将军负险乗衰叔此亭破千家郁郁城之麓何尝载美酒来此驻车毂人生营居止竟为何人卜何当办一身永与清景逐农经不耕获不菑畬神农氏作斵木为耜揉木为耒平秩东作平秩西成若农服田力穑乃亦有秋惰农自安不昬作劳不服田畆越其罔有黍稷厥父菑厥子乃弗肯播矧肯获若稽田旣勤敷菑惟其陈修为厥疆畎三之日于耜四之日举趾同我妇子馌彼南畆田畯至喜昼尔于茅宵尔索绹亟其乘屋其始播百谷我田既藏农夫之庆彼有不获穉此有不敛穧彼有遗秉此有滞穗伊寡妇之利载芟载柞其耕泽泽其饟伊黍其笠伊纠其镈斯赵以薅荼蓼三农生九谷饬力以长地财谓之农夫孟春王命布农事命田舍东郊善相丘陵坂险原隰土地所宜五谷所殖以教道民为国家者见恶如农夫之务去草焉政如农功日夜思之思其始而成其终朝夕而行之行无越思如农之有畔譬如农夫是穮是蓘虽有饥馑必有丰年樊迟请学稼子曰吾不如老农长沮桀溺耦而耕丈人植其杖而芸子不违农时谷不可胜食也夫以百畆之不易为已忧者农夫也农夫岂为出疆舍其耒耜哉深耕易耨事农则田垦田垦则粟多粟多则国富上农挟五中农挟四下农挟三农有常业一农不耕民有为之饥者良农不为水旱辍耕史神农教民耕农故号曰神农陈胜少时与人佣耕尝辍耕之陇上怅然曰茍富贵无相忘佣者笑曰若为佣耕何富贵也胜太息曰嗟唿燕雀安知鸿鹄之志哉杨恽报孙㑹宗书曰田家作苦岁时伏腊烹羊炮羔斗酒自劳酒后耳热仰天拊缶而歌呜呜农夫父子暴露中野不避寒暑捽山把土手足胼胝农之良者善养禾诸葛亮躬耕陇畆好为梁父吟明宗问冯道今岁虽丰百姓赡足否道曰农家岁凶则死于流殍岁丰则伤于谷贱丰凶皆病惟农夫为然臣记聂夷中诗云二月卖新丝五月粜新谷医得眼前疮剜却心头肉语虽鄙俚曲尽田家之情状上命録其诗尝讽诵之传记周家以农事开国旦暮从事于田野霑体涂足农不失时则成之农失其时则败之集雉雊麦苖秀蚕眠桑叶稀日出布谷鸣田家拥锄犁归闲事耦耕卜宅从兹老为农去国賖农月须知课田家敢忘勤刈熟担肩頳为农信可乐穑人先耦耕九扈鸣已晩楚乡农事春仓廪无宿储徭役独未已方惭不耕者禄食出闾里老翁家贫在山住耕种新田三四畆苗疎税多不得食输入官仓化为土岁暮锄犁倚空室唿儿登山收橡实江西贾客珠百斛船中养犬食粱肉凌晨起饭牛双驾耕东菑日旰嬾耕锄登高望川陆空山足禽兽墟落多乔木父耕原上田子斸山下荒六月禾未秀官家已修仓本朝田家何所乐台笠日相亲菖叶侯耕辰西崦人间应最乐煑葵烧笋饷耕人卷野毕秋获殷床闻夜舂岁晏风日暖人牛相对闲劝农使者古大夫不惜春衫践泥涂千人耕种万人飡一年辛苦一冬闲但令黄犊无人佩布谷何劳也劝耕脱冠还作扶犂叟水秧绵绵复多稌龙骨长干桂梁梠鲋鱼出网蔽洲渚荻笋肥甘胜牛乳南村北村同一犂新妇饷姑翁哺儿看人秧稻午风凉圃经折柳樊圃二曰园圃毓草木任圃以树事贡草木樊迟请学为圃曰吾不如老圃子子贡南游于楚过汉隂见一丈人方将为圃畦凿隧而入井抱瓮而出灌搰搰然用力甚劳而见功寡子贡曰有械于此一日浸百畦用力甚寡而见功多为圃者曰柰何曰凿木为械后重前轻挈水若抽数如泆汤其名为橰为圃者忿然作色而笑曰吾闻之吾师有机械者必有机事有机事者必有机心机心存于胷中则纯白不备吾非不知羞而不为也传记张老者杨州六合县园叟也韦恕有女既笄张老延媒媪求娶之媪曰岂有衣冠子女肯嫁圃叟耶张老强之媪不得已入言之韦恕怒曰为吾报之今日内得五百缗即可未几车载纳于韦氏诸韦大惊曰吾度其必无今不移时而钱到当如之何遂许焉张老既取韦氏园业不废鬻蔬不辍亲戚恶之张老曰某王屋山下有一庄明旦当归耳他日可令大兄徃天坛山南相访后如其言访之盖仙云有一秀才求㛰卜人曰君之室方二岁在滑州郭南姓某氏其父母见灌园为业秀才不乐径诣滑访之一日伺其父母出引女婴使前以细针内其中而去女竟无恙后秀才登第娶亷使女其妻每天气阴晦辄发头痛医者以药封脑上有顷肉溃出一针遂愈因访问女之所出方知本圃者之女云刘晏少妙道术遇道流三人饮酒极欢曰世间还得似我辈否一人曰王十八后晏于衡山县喫冷淘香菜芳洁刘公问此菜何所得答曰县有官园子王十八能种此莱刘公访王十八与俱归其后刘公病已属纩得王十八药三丸灌之蹶然而起集几道泉浇圃交横落幔坡圃畦新雨润媿子废锄来连筒灌小园蚕经桑土既蚕有鸣仓庚女执懿筐遵彼微行爰求柔桑蚕月条桑十亩之间兮桑者闲闲兮妇无公事休其蚕织禁原蚕者季春戴胜降于桑具曲植籧筐后妃斋戒东乡躬桑禁妇女毋观省妇使以劝蚕事蚕事既登分茧称丝效功以共郊庙之服天子诸侯必有公桑蚕室卜三宫夫人世妇之吉者使入蚕于蚕室桑于公桑子五畆之宅树墻下以桑匹妇蚕之则老者足以衣帛矣食桑而吐丝前乱而后治夏生而恶暑喜晴而悲雨蛹以为母以为父三俯三起事乃大已夫是之谓蚕理史正月上甲风从东方来冝蚕光武时野蚕成茧被于山阜武德五年梁州野蚕成茧尹思正为青州刺史蚕至岁四熟传记东郭採桑之女项有大瘤齐闵王游至东郭百姓尽观瘤女採桑如故王怪问之对曰父母教採桑不受教观大王王曰此竒女也遂聘为后齐国大治蜀之先有蚕丛帝又高辛时蜀有蚕女父为人所掠惟所乘马在其母誓曰有得父还者以此女嫁之马闻言惊跃而去数日父乃乘马归自此马嘶鸣不肯龁草母以告父父曰誓于人不誓于马安有人而偶非类乎马跑父怒射杀之曝其皮于庭皮蹶然而起卷女飞去栖于桑上女化为蚕食桑吐丝成茧蜀人塑女象披马皮谓之马头娘以祈𧖟焉张成见一妇人立宅东南角曰此地是君蚕室正月半日可作白粥膏泛于其上以祭之当令君家蚕业百倍成如其言果大得蚕园客美姿貎常种五色香草忽有五色蛾集其上客收之生花蚕焉有一女自来养蚕以香草饲之得茧百二十枚大如瓮缲讫此女与园客倶去济隂今有华蚕祠焉集緑条映素手採桑向城隅三日开箔雪团团先将新茧送县官已闻乡里催织作去与谁人身上着本朝桑城日暖蚕浴车鸣缫白茧桑叶正肥蚕食饱野人香火祝春蚕扶桑大茧如瓮盎天女织绡云汉上当须了租赋岂暇恤𥜗袴前知寒切骨甘心两骭露樵经翘翘错薪言刈其楚薪是获薪尚可载也樵彼桑薪问士之子长㓜长曰能负薪㓜曰未能负薪请无扞采樵者以诱之其父析薪其子弗克负荷史朱买臣常刈薪卖以给食妻亦负戴相随妻羞之求去买臣曰吾年五十当富贵今四十余年矣姑待之妻詈曰如公终饿死沟中耳何能富贵买臣不能留乃听其去后买臣为㑹稽太守云传记郎咏隠西昌採樵为业或担至郡中人买之则曰我西昌逸士酒中人也今献公所缺公当惠我所好王质入山採樵见二童子奕棋所持斧置坐而观之童子曰汝斧柯烂矣质归乡闾无复时人集或山而樵雪迳抵樵叟採薪陇坂长樵苏逺相号野回樵唱来谷口樵归唱本朝行歌採樵去薪歌晓入浦樵童忽两三偶随樵父採都梁竹屋松扉试乞浆有如採樵子入洞听琴筑寻山跨坑谷腾趠筋骨强牧经尔牧来思伺蓑何笠或负其糇牧人乃夣衆维鱼矣旐维旟矣大人占之衆维鱼矣实维丰年旐维旟矣室家溱溱在垧之野垧四曰薮养蕃鸟兽牧人掌牧六牧而阜蕃其物以共祭祀之牲牷牛有牧马有圉子今有受人之牛羊而为之牧之者则必为之求牧与刍矣孔子尝为乘田矣曰牛羊茁壮长而已矣君见牧羊者乎百羊而羣使五尺童子荷箠而随之欲东而东欲西而西使尧牵一羊舜荷箠而随之则不能矣百里奚爵禄不入于心故饭牛而牛肥使穆公忘其贱而与之政臧与谷二人相与牧羊而俱亡其羊问臧奚事则挟筴读书问谷奚事则博塞以游二人者事业不同其于亡羊均也史卜式不愿为郎上曰吾有羊在上林子为牧之式乃布衣草履而牧羊岁余羊肥息上善之式曰非独羊也治民亦犹是矣以时起居恶者辄去无令败羣上竒其言匈奴徙苏武置北海上使牧羝羝乳乃得归公孙𢎞牧豕海上李密感厉读书以蒲韀乘牛挂汉书一帙于牛角上行且读传记甯戚俟齐桓公出扣牛角歌曰南山灿白石烂生不遭尧与舜禅短布衣单才至骭从昬饭牛至夜半长夜漫漫何时旦桓公召之因以为相初平牧羊有道士将入金华山石室中四十余年其兄初起寻之道士引至山中相见兄问羊何在初平曰近在山东初起徃视但见白石无数还曰无羊初平与兄倶徃叱之云羊起于是白石俱起成羊牧歌竹枝词者乘牛扣角至寺而歌公家贫自牧牛与里中儿更甘为牛师集闲时田亩中搔背牧鸡鹅骊山茂陵尽灰灭牧牛之子来攀登斜阳照墟落穷巷牛羊归野老念牧童倚杖候荆扉牛羊晩自归儿童戏野田稼穑既自务牛羊还自牧牛羊识童仆向夕自相唿草肥朝牧羊本朝乞我一牧童林间听横笛渔经包羲氏作结绳而为网罟以佃以渔其钓维何维丝伊缗毋逝我梁毋发我笱敝笱在梁鱼丽于罶南有嘉鱼烝然罩罩之子于钓言纶之绳其钓维何维鲂及鱮䲣人掌以时䲣与梁春献王鲔辨鱼物为鱻薧以共王膳羞公矢鱼于棠公羊曰公如棠观鱼登来百金之鱼而张之注云张网罗也登来美问大得也子钓而不纲子数罟不入洿池鱼鼈不可胜食也渔之为事也有钩网罟笙罛罶岺罾笱攭梁罨箅铦之类渤海之东有五山焉曰岱舆贠峤方壶瀛洲蓬莱帝使巨鳌十五举首而戴之迭为三畨而龙伯之国有大人一钓而连六鳌于是岱舆贠峤二山沉于大海詹何以独茧丝为纶芒鍼为钩荆莜为竿剖粒为饵引盈车之鱼于百仭之渊纶不絶钩不申竿不挠任公子为大钩巨缁五十犗以为饵蹲乎㑹稽投竿东海期年不得鱼已而大鱼食之牵巨钩陷没而下惊扬而奋鬐白波若山海水震荡声侔鬼神燀赫千里自淛河以东苍梧以北莫不厌若鱼者庄子钓于渭水楚王使大夫二人徃先焉曰愿以境内累矣庄子持竿不顾曰吾闻楚有神龟死已三千岁矣王巾笥而藏之庙堂之上此龟者宁其死为留骨而贵乎宁其生而曵尾于涂中乎二大夫曰宁生庄子曰徃矣吾将曵尾于涂中子思居卫卫人钓于河得鲖鱼焉其大盈车子思问何以得之对曰吾一钓而垂一鲂之饵鲖过而弗饵更以豚之半体则吞之子思曰鲖虽难得贪以死饵士虽怀道贪以死禄太公钓隠溪五十六年矣而未尝得一鱼鲁连徃而观之太公跪石隠崖且不饵而钓仰咏俯吟及暮而释竿圣人以道德为竿纶以仁义为钩饵投之天地间万物孰非其有哉史舜渔雷泽雷泽之人皆让居吕望穷困年老以渔钓干周西伯韩信至淮阴城下钓有一漂母哀之与之食临川羡鱼不如退而结网严光字子陵少与光武同游帝思其贤令物色访之齐国上言有一男子披羊裘钓泽中乃聘之除諌议不屈耕于富春山后名其钓处为严陵濑左慈字元放尝在曹公座公曰今日髙㑹所少者呉松江鲈鱼为鲙耳元放因求铜盘贮水以竿饵钓于盘中须㬰引一鲈鱼出翼庄惟以弋钓为事及长不复猎或问渔猎曰是害生之事而先生止去其一何哉庄曰猎自我钓自物且夫贪饵忘钓岂我哉陶侃少时渔于雷泽尝网得一织梭以挂于壁有顷风雷化为龙而去宋文帝尝与羣臣临天泉池垂纶良久不获景文越席曰臣以为垂纶者清故不获贪饵王𢎞之性好钓或问曰渔思得鱼卖否曰亦自不得得亦不卖传记善钓者引鱼于千仞之下饵香也太公钓于慈泉吕望钓于渭渚三日三夜鱼无食者农人曰子将复钓必细其纶芳其饵徐徐而投之无令鱼骇望如其言初下得鲋次得鲤刳腹得书曰吕望封于齐周文王至磻溪见吕望文王拜之尚曰望钓得玉璜刻曰周受命吕佐宓子贱为单父宰阳昼曰有钓道二焉请以送子投纶饵迎而吸之者阳鱎鱼也薄而不美若亡若存若食不食者鲂鱼也薄而厚味子贱未至单父冠葢交接于道子贱曰车驱之阳昼所谓阳鱎者至矣扬州太守闾丘㑹僚友于转沙亭令渔户曰得鱼多者有赏有一渔人以肉物作块散悬于网上凡十网得鱼三千六百太守询之曰鱼喜鹿胎香适散悬者乃此物也楚江边有渔者或问之曰君之渔隠人之渔邪渔人之渔邪渔者曰昔姜牙之渔严子陵之渔书于青史皆以为隠人之渔也殊不知不钓其名耶若以渔人之渔但以月白风和浪静得鱼供庖宰一身足余则易酒独醉又焉知隠人之渔渔人之渔也张志和居江湖自称烟波钓徒着𤣥眞子以自号垂钓不设饵志不在鱼也集屈原既放行吟泽畔颜色憔悴形容枯藁渔父见而问之曰子非三闾大夫与何故至于斯屈原曰举世皆浊而我独清衆人皆醉我独醒是以见放渔父曰世皆浊何不淈其泥而扬其波衆皆醉何不餔其糟而啜其醨屈原曰新沐者必弹冠新浴者必振衣安能以身之察察受物之汶汶者乎渔父皷枻而去歌曰沧浪之水清兮可以濯吾缨沧浪之水浊兮可以濯吾足绵州江水之东津鲂鱼鱍鱍色胜银渔人漾舟沉大网截江一拥数百鳞衆鱼常才尽却弃赤鲤腾出如有神潜龙无声老蛟怒回风飒飒吹沙尘苍江渔子清晨集设网提纲万鱼急能者操舟疾若风撑突波涛挺义入小鱼脱漏不可纪半死半生犹戢戢大鱼伤损皆垂头屈强泥沙有时立强拟晴天理钓丝接缕垂芳饵试问垂纶客把钓待秋风狂歌从此别垂钓沧浪前羽沉知食驶缗细觉牵难坐厌亲刑柄偷来傍钓车吾党侯生字叔起唿我持竿钓温水平明鞭马出都门尽日行行荆棘里温水微茫絶又流深如车辙阔容辀虾䗫跳过雀儿浴此纵有鱼何足求我为侯生不能已盘针擘粒投泥滓晡时坚坐到黄昬尽日持竿方一起暂动还休未可知虾行蛭度似皆疑忽然举线若有得一寸才分鳞与鬐君欲钓鱼须逺去大鱼岂肯居沮洳义鱼春岸阔此兴在中宵中鳞怜锦碎当目讶珠销竞多心转细得隽语时嚣潭罄知存寡舷平觉获饶盈车欺故事饲犬验今朝獭去愁无食龙移惧见烧如棠名既误钓渭日徒消渔泽从䲡鲂去来伊洛上相待安笟单我为一寸钩欲钓千丈流鱼翁夜傍西巖宿晓汲清湘燃楚竹烟销日黯不见人欸乃一声山水緑雨来莼菜流船滑春后鲈鱼坠钓肥西塞山边白鹭飞桃花流水鳜鱼肥青篛笠緑蓑衣春江细雨不知归又曰钓台渔父褐为裘两两三三舴艋舟能纵棹惯乘流长江白浪不曽忧本朝陆龟蒙升舟设蓬席斋束书茶灶笔牀钓具徃来时谓江湖散人或号天随子甫里先生自比涪翁渔父江上丈人采江之鱼兮朝船有鲈采江之蔬兮暮筐有蒲左圗且书右瑟与壶笭箵苦难满向暮卷空罾渔蓑句好眞堪画还有江南风物好流水鳜鱼肥仰㸔云天真篛笠旋收江海入簑衣千首新诗一竿竹不应空钓汉江槎何日西湖寻旧赏淡烟踈雨暗渔蓑渔父饮谁家去鱼蟹一时分与酒无多少醉为期彼此不论钱数渔父醉簔衣舞醉里却寻归路孤舟短棹任纵横醒后不知何处渔父醒春江午梦断落花飞絮酒醒还醉醉还醒一笑人间今古渔父笑轻鸥举漠漠一江风雨江边骑马是官人借我孤舟南渡一江风月趂渔船寕容网目漏吞舟谁能烹鲜作苛碎猎工经若作室家既勤垣墉惟其涂塈茨若作梓材既勤朴斵惟其涂丹雘五曰百工饬化八材攻木之工七轮舆弓庐匠车梓攻金之工六筑冶凫㮚段桃攻皮之工五函鲍韗韦裘设色之工五画缋钟筐㡛刮摩之工五玉栉雕矢磬抟埴之工二陶旊百工之事皆圣人之所作也天子之六工曰土工金工石工木工兽工草工典制六材子为巨室则必使工师求大木离娄之明公输子之巧不以规矩不能成方圎梓匠轮舆能与人规矩不能使人巧大匠不为拙工改废绳墨大匠诲人必以规矩学者亦必以规矩梓庆削木为鐻见者惊犹鬼神郑人垩漫其鼻端若蝇翼使匠石斵之匠石运斤成风尽垩而鼻不伤工倕旋而葢规矩指与物化而不以心稽轮扁曰斵轮徐则甘而不固疾则苦而不入不徐不疾得之于手而应之于心臣不能以喻臣之子臣之子亦不能受之于臣是以行年七十而老斵轮周穆王廵狩有献工人名偃师王问曰若有何能曰臣之所造能倡者穆王惊视之趣步俯仰信人也巧夫鎭其頥则歌合律捧其手则舞应节千变万化惟意所适穆王曰人之巧乃可与造化者同功乎诏贰车载之以归夫班输之云梯墨翟之飞鸢自谓能之极也闻偃师之巧终身不敢语艺而时执规矩史申屠蟠家贫佣为漆工郭林宗见而奇之宋武平关中得姚兴指南车有外形而无机杼每行使人于内转之昇明中齐高帝使祖冲之改造铜机圎转不穷而向方如一马均以来未之有也祖冲之以诸葛亮有木牛流马乃造一器不用风水施机自运不劳人力冲之有造千里船于新亭江试之日行百余里隋炀帝北廵宇文恺造观风行殿上容卫者数百人下施轮轴推移倐忽有若神功裴延龄大搜市㕓逮捕匠徒迫胁就工号曰敕索弗雠其直名曰和顾弗与之庸虢国中堂既成召工圬墁约钱二百万虢国以绛罗五百段赏之嗤而不顾曰请取蝼蚁蜥蜴记其数置堂中茍失一物不敢受直传记始皇起云明台穷四方珍木天下巧工有二人皆虚腾縁木运斤斧于云中子时起工至午时已毕故云子午台也凌云台楼观极精巧恒随风揺动而终无崩陨魏文帝惧其势危别以大材扶持之楼即倾壊论者谓轻重力偏故也鲁般炖煌人巧侔造化于凉州造浮屠作木鸢每击揳三下乘之以归六国时公输班亦为木鸢以窥宋城北齐有沙门灵昭有巧思武成帝令于山亭造流杯池船每至帝前引手取杯船即自徃上有木小儿抚掌遂与丝竹相应饮讫放杯便有木人刺还饮若不尽船终不去集班倕弃其剞劂兮王尔投其钩绳夫大木为杗细木为桷欂栌侏儒椳闑扂楔各得其冝施以成室者匠氏之工也木之就规矩在梓匠轮舆不善为斵血指汗颜巧匠旁观缩手袖间裴封叔之第在光德里有梓人欵其门愿佣隟宇而处焉所軄寻引规矩绳墨家不居砻斵之噐其后京兆尹将饰官署委羣材㑹衆工梓人左执引右执杖而中处焉量栋宇之任视木之能举挥其杖曰斧彼执斧者趋而右顾而指曰锯彼执锯者趋而左俄而斤者斵刀者削皆视其色俟其言莫敢自断者既成书于上栋曰某年某月某日某建则其姓字也凡执用之工不在列本朝开寳寺塔都料预浩所造塔初成望之势倾西北人问之浩曰京师多西北风吹之不百年当正也国朝以来木工一人而已有预都料木经三卷行于世商贾经日中为市致天下之民聚天下之货交易而退各得其所葢取诸噬嗑懋迁有无化居六曰商贾阜通货贿注云行曰商处曰贾以商贾阜货而行市或通四方之珍异以资之秦师伐郑商人弦高遇之以乘韦先牛十二犒师且使遽告于郑韩宣子有玉环其一在郑商宣子请之子产不与韩子买诸贾人既成价矣贾人曰必以闻子产曰昔我与商人皆出自周世有明誓以相信也曰尔无我叛我无强贾尔有利市宝贿我勿与知今吾子以好来辱敝邑而谓敝邑强夺贾人是教敝邑背明誓也子商贾皆欲藏于王之市行旅皆欲出于王之涂市㕓而不征法而不㕓则天下之商皆恱而愿出于其路矣古之为市也以其所有易其所无者有司者治之耳有贱丈夫焉必求壠断而登之以左右望而罔市利人皆以为贱故从而征之征商自此贱丈夫始矣良贾不为折閲不市楚人有卖其珠于郑者为木兰之柜薫桂椒之椟缀以珠玉饰以玫瑰辑以翠羽郑人买其椟而还其珠此可为善卖椟矣未可谓善鬻珠也市井相与言则以财与利史贪贾三之㢘贾五之孔氏用冶铁致富因通商贾之利故南阳行贾尽法孔氏之雍容天下熈熈皆为市来天下穰穰皆为市往百里不贩樵千里不贩籴商贾大者积贮倍息小者坐列贩卖操其竒赢日游都市乘上之急所卖必倍乗坚䇿肥履丝曵缟此商人所以兼并农人所以流亡也灌婴以贩缯为业张汤始为小吏干没与长安富贾田甲鱼翁叔之属交私汉高祖令贾人不得衣綵乘车重租税以困辱之孝惠高后时为天下初定复弛商贾之律富商贾或滞财役贫转毂百数废居居邑宋刘伯龙歴位九卿郡守贫窭尤甚尝在家慨然将营什一之利一鬼在傍抚掌大笑伯龙叹曰贫穷固有命乃复为鬼所笑何妥父细脚胡通商入蜀因致巨富号为西州大贾传记段干木晋国之大驵柳仲郢有婢失意鬻之女侩导于刺史蓝巨源他日巨源召鬻绫罗者酬酢可否柳婢失声而仆命舆还女侩家翌日诘其所苦曰某虽贱人曽为柳家细婢死则死矣安能事卖绫罗牙郎乎有贫人止贩只瓮夜宿瓮巾心计曰此瓮卖之其息已倍遂可贩二瓮自二而四其利无穷遂喜而舞不觉瓮破集商贾百族禆贩夫妇鬻良杂苦蚩眩边鄙巷列千所罗居百族则能目语额瞬谈智于尺寸之间窥窬于分毫之际吏非商也吏而商污吏之为商未若亷吏之为商也五方之贾以财相雄而盐贾尤炽或云贾雄则农伤予感之作贾客词冒良芳之巧言斁量衡于险手抄忽之差鼔舌伧狞诋欺相高诡态横出天外贾客归本朝晨装赴徒旅夕宿访闾井门前商贾负椒菽山后咫尺连巴蜀未能逐什一安得抟九万记纂渊海卷八十四记纂渊海卷八十五钦定四库全书记纂渊海卷八十五宋潘自牧撰释部佛史汉骠骑将军霍去病出陇西过焉支山收休屠祭天金人颜师古曰今佛像是其遗法也初帝闻西域有神其名曰佛因遣使之天竺求其道得其书及沙门以来其书大抵以虚无为宗贵慈悲不杀以为人死精神不减随复受形生时所行善恶皆有报应故所贵修炼精神以至为佛善为宏阔胜大之言以劝诱愚俗精于其道号曰沙门于是中国始传其术圗其形像而王公贵人独楚王英最先好之专尚释氏逺近成风无不事佛客问三教李士谦曰佛日也隋初民间佛书多于六经数十百倍功德使上言鳯翔法门寺塔有佛指骨相传三十年一开开则岁丰人安上遣中使僧衆迎之传记浮屠佛也佛者汉言觉也将以觉悟羣生也沙门者汉言息也盖息意去欲而归于无为也集相貎既辟睟容已安金姿宝相永借安佛法入中国迩来六百年庶民逃赋役高士着幽禅佛之道转惑见为真智即羣迷为正觉舍大闇为光明国无有三恶八难人无有十纒九恼信士圗为佛像法相甚具焉浮圗事神而语大金仙氏之道葢本于孝敬而后积以衆德归于空无其敷演教戒于中国者离为异门曰禅曰法曰律以诱掖迷浊仲尼之有十哲犹如来之有十大弟子迦叶阿难须菩提舍利佛迦旃延目干连阿那律优婆离罗候罗是也是法平等故所至为净土是身应供故随念降生清净不染花中莲捧持世界百亿千晬容瑞相三十二相具八十一种好备金莲捧足宝珠垂髻本朝金仙氏之教有自来矣天毒之国实纪于山经竺干之师尝闻于柱史西京名将得休屠天祭之人东汉诸王为蒲塞桑门之馔佛晦灵迹骨生舍利应现无方佛之灵骨金刚不朽刼火不烧金刚之骨贲育击以千钧之力终莫能毁僧史初帝闻西域有神其名曰佛遣使之天竺求其道得其书及沙门以来其书善为宏阔胜大之言精于其道者号沙门赵主石勒以天竺僧佛圗澄预言成败数有验敬事之及虎即位奉之尤谨衣以绫绵乘以雕辇明㑹之日太子诸公五日一朝国人化之率多事佛澄之所在无敢向其方面涕唾者争造寺庙削髪出家秦王兴以鸠摩罗什为国师奉之如神亲率羣臣及沙门听罗什讲佛经三百余卷大营寺塔沙门坐禅者尝以千数公卿以下皆奉佛由是州郡化之事佛者十室而九帝以惠琳道人善谈论因与议朝廷大事遂叅权要宾客辐辏门车尝有数十两四方赠赂相系方筵七八座上赏酒琳着髙屐披貂裘置通呈书佐㑹稽孔顗尝诣之遇宾客填咽暄凉而已顗慨然曰遂有黑衣宰相可谓冠屦失所矣时佛教盛于洛阳中国沙门之外自西域来者三千余人魏自正光以后僧尼至二万人闽王延钧度民二万为僧由是闽中多僧勅天下寺院非勅额者悉废之禁私度僧尼是嵗天下见僧四万二千四百四十四传记晋道安受业于佛图澄澄姓帛氏以师莫过于佛遂以释为姓四姓为沙门皆称释种沙门有三坐禅为上辈助衆为下辈僧曰苾刍本是草名有五义一生不背日二冬夏常青三体性柔软四香气逺腾五引蔓旁布为佛弟子理义亦然其精至者号为沙门百尺竿头须进步十方世界是全身后汉明帝遣蔡愔等天竺访僧见摩腾乃要还汉地此中国有僧之始史略曰明帝聴阳城侯刘峻等出家此又中国人为僧之始集法轮明智日慧海度慈航戒珠靡铁忍铠无违智灯含影慧驾驰騑慧日低轮下禅枝而返照法云凝葢浮定水以涵光烧叶成香早得熏修之渐拂花为供都忘染着之疑摈俗舍家投簪落采衣屏缯纩食惟菰麦惟有牟尼珠可照浊水源戒珠如水独洁麒麟之行法宝如山普闻狮子之吼梵旅时出寺禅师都未知名姓始觉空门气味长愿将功德水从此灌尘机法雨晴飞去天花昼下来百千万刼菩提种八十三年功德林若不乘持僧行苦将何得荅佛恩深慈悲不瞬诸天眼清净无尘几地心每岁入关家九度慇懃一戒重千金以无为为心地以不二为法门口藏宣传十二部心台照耀百千灯以眞如不二之宗助清净得一之化莲花法藏心悬悟贝叶经文手自书蓄为道粹掲作僧豪道塲半夜香花冷犹在佛前礼佛名钖杖随縁草庐入定行止依头陀之法住持逺声利之嫌讲法则金莲冬敷顿钖则灵泉涌溢晋宋尚法故为碑者多法梁尚禅故碑多禅法不周施禅不大行而律存焉故近世碑多律道源生之善根宿植深嗜法语忘甘露之味脩最上乘解第一义无体空折色之迹而造乎真源通假有借无之名而入于实相灯前便是观心处心超几地行无处云到何天住有期顿见佛光身上出已蒙衣内缀牟尼八部天人入道塲慕道遵壊削之仪同翻贝叶文逺岳廻飞钖空门卧白云山僧独住山中老惟有寒松见少年作梵连松韵焚香入桂丛惟将旧瓶钵却寄白云中花门午时饭云外青山钟满腹万余卷息机三十年身随敝履经残雪手绽寒衣入旧山独向清溪依树下空留白日在人间老鹤无衰貎寒松有本心秖恐为僧心不了为僧得了尽输僧童子为僧今白首暗锄心地种闲情时将旧衲添新线披坐披行过一生韩愈贬潮州浮圗之士欢快独师愤起求序以资适潮不顾险毒自翻贝叶偈人施福果衣上人从儒至道从道至释如歴星月以得白日若弃扇翣而洒清风寂寂方丈内莹然虚白门千灯智慧心片玉清羸颜登满足地超究竟天法向空林说心随宝地平欲结三天社初降十地魔心出是非外迹辞荣辱中禅心空已寂世路任为岐到院客长见闭关人不知寺喧听讲絶厨逺送斋迟水月通禅观鱼龙听梵声独树月中鹤孤舟云外人荣华长指幻衰病久观身师步有云随师情惟鹤知读尽龙王宫里书善师了逹无牵束竹径生苔昼掩门佛不逺人即心而证法无所着究境皆知虽然到城郭衣上不栖尘驾横海之大航拯迷涂于彼岸阐律藏而日月光明骋辨才而龙象蹴踏千峯明一灯爱僧不爱紫衣僧一瓶一钵垂垂老空门气味长本朝清誉落人间如不动山如常撞钟如一水月如万窍风领䄂万僧开不二门设无尽藏道价喧宇宙人皆趋世出世者谁人皆遗世世谁为之爰有大处比两间非浊非清非律非禅心开宝月婵姢处身寄浮云出没间临夏巾鉼谁与共迎秋水石不胜闲师始以法教人叩之必鸣如千石钟来不失时故人皆以辩名之及其退居此山闭门燕座寂黙终日叶落根荣如冬枯木风止波定如古涧水故人以讷名之彼有释氏子愿力何坚固疏食十四春莲经一万部戸庭未尝出唇齿欲烂腐迩来功行满渐觉休息处逺公初度江道誉蔼东晋讲説史秦王兴以鸠摩罗什为国师亲帅羣臣及沙门听罗什讲佛经又命罗什翻译经论三百卷据法座讲大觉凡在瞻听尘蔽俱开支道林许椽共在㑹稽支为法师许为都讲支通一义四座莫不厌心许送一难衆人莫不忭舞传记以智慧刀裂烦恼网以智慧劒破烦恼宅听闻妙法如饮甘露本净禅师曰若欲求佛即心是佛若欲㑹道无心是道集能令梵志达亦使羣魔惊以智慧火烧烦恼薪仗智慧劒破烦恼军説法动海岳游方化公卿微言注百川亹亹信可聴一风皷羣有万籁各自鸣黄金狮子承高座白玉麈尾谈重𤣥登法席居讲坐缁素观听天龙围绕揺麈尾而析理风生弄象鼻而吐辞河注震雷霆之法皷聋俗知惊整日月之慈灯幽途识晓抉开生育眼摆去烦恼尘烛以智慧日洒之甘露津千界一时度万快无与隣口藏宣传十二部开善诱之门方便之力拯苦海之沉溺救火宅之烧焚启觉路之缄縢发空门之扄鐍髙筵谈柄一麾拂讲下听徒如醉醒十方传句偈八部㑹坛塲外道邪山千万重眞言一扫尽摧锋讲席邀谈柄观中人满坐观外后至无地无由听一雨普沾于衆縁万籁各吹于本分晋逺法师作念佛三昧咏大劝于时其后天台顗大师着凈土十疑论𢎞宣其教周密微妙迷者咸頼焉由其内者闻大师之言律义莫不震动悼惧如听誓命由其外者闻大师之言道要莫不悽欷欣踊如获赦宥释第一义开不二门谈𤣥渐入微本朝法师説法临泗州无数天花随麈尾挥麈空山乱石听戒律传记精进持净戒犹如护明珠受诸饮食当如服药勿生増减如蜂採花但取其味不损色香律师持戒自缚集闲邪以律守律䕶戒戒月如珠独洁麒麟之行究律藏持范之轨峻僧法集止之仪戒得长天秋月明心如水上青莲色得径入大道乘此不退转恩爱舍骨肉饮食断腥膻八戒坚持用戒脩心未及超于解脱且当摄于威仪脩整观行尊严法容以仪范于后学者以为持律之宗焉呜唿无得而脩故念为实相不取于法故律为大乘壊衣不饰揣食不味覆荐取役凡出于生物者摈而勿用不自知其慈摄取调御凡归于正眞者动而成羣不自知其教万行方厉一性恒如儒以礼立仁义无之则壊佛以律持定慧去之则丧故离礼于仁义者不可与言儒异律于定慧者不可与言佛非独心长凈衣无一㸃尘天与出家肠一食斋不饥旣饱心头饭不醉声文酒年到白头日行如新戒时本朝寒守三衣法饥传一钵歌禅定史秦王兴大营塔寺沙门坐禅者常以千数魏主建鹿野浮圗于苑中之西山与禅僧居之集摄乱以定灯影照无睡心清闻妙香身犹缚禅寂禅翕只宴如苔藓满藤鞋我心无我亦无君禅僧偶向花前定满树狂风满树花莲花旧是无波水莫逐狂风起浪心苦海莫能漂刼火不能焚乘不退之轮证无生之观宻行传人少禅心对虎闲光明偏照智见独存禅房空掩白云飞禅心三界外宴坐天地中趺座檐前日焚香竹下烟老僧斋罢闭门睡不管波涛四面生久披山衲壊孤坐石牀寒始觉禅门气味长本朝老僧独得无生乐终日焚香坐结跏蘧蘧未必都非梦了了方知不落空静故了羣动空故纳万境僧定端居不计年蒲团布衲一藤床心地虚明睡自亡莫怪道人口挂壁桃花燕子自能禅参请传记洞山云这里合下得一转语有一上座语九十六转不惬师意百千法门同归方寸河沙妙德总在心源守清禅师有僧问末后一句师曰尘中人自老天际月常明问如何是和尚家风曰一缾兼一钵到处是生涯问佛法大意曰扰扰匆匆晨鸡暮钟集四时长者频叅白露之溪三月蒲轮屡问梧桐之水翼亮缁徒发挥元极彫谈全奥旨妙辩潄𤣥津吾师雨花外欲离烦恼三千界不在禅宗八万条遍将死苦救人间今因为説无生死所示广大深迥非造次可谕由其内者闻大师之言律义莫不震动悼惧如听誓命由其外者闻大师之称道要莫不悽欷欣踊如获赦宥传佛与心元臣硕老稽首受教发童齿毁踊跃执役一言顿悟不践初地五师相承授以宝噐以智月开瞽法鼓破聋以心传心天地不知问者廓然自得佛味所至之邦被蒙法味凡一灯所传一雨所润入法界者不可胜书本朝却为叅禅买得痴禅指未终千偈子为公分作无尽灯照破十方昬闇锁巉巉玉为骨凛凛霜入齿法师自有衣中珠不用辛苦泥沙底万象入我牟尼珠机锋不可触千偈如翻水凭师为作铁门限准备人间请话人修行传记晋沙门惠逺于庐山集一时名士高僧㑹于般若台精舍立誓同修凈行俱为佛国之游集遣十纒之系縳袪五惑之尘滓室空无侍者巾屦唯挂壁一饭不愿余跏趺便终夕四祖数十年中胁不至席超悟传记虚幻非实身喻芭蕉之形明彻无瑕心学琉璃之地超大尘之境独步迦罗㑹一乘之旨随机化物五藴皆空诸漏已尽手提诸佛直指本来面目诸方尊宿无能出其右永嘉𤣥览禅师初谒六祖问荅相契便欲辞去祖留一宿觉集遂掲无生之筌而时超有漏之句颛洁道行受莲华经经极翻三心灭不二形妄縁尽归眞化冥湛心观心炼性见性四禅合真如一切是虚假传千灯于智种了万法于眞空眞机澄天光独朗谢垢气已穷佛根源外形骸以理自胜不为事物侵乱生而未始来殁而未始徃脩最上乘解第一义无体空折色之迹而造乎眞源通假有借无之名而入于实相脱去秽累超诣觉路性眞悟幻泡行洁离尘滓心中眼观心外相只有觧脱门能度衆苦厄以无相为心地以不二为法门契心则离于文字得意则假于筌蹄悟本生不灭之义证心地无相之宗㧞有漏之身超无量之法心台照耀百千灯一悟寂为乐此生闲有余五藴本空六尘非有于多刼来植衆德本于般若力坐菩提家心主自在万有皆如顶法眞空一乘不立中止水外浮云尝欲出健羡遗名声不使尘机世想滑愍灵府情超五浊志悟三明求法不二解空第一逹无量义转不退轮我无生灭随世縁万縁尽空一切不动光阴难驻迹如客心火自生还自灭因知万法刼尽与浮云齐悟色身无染观空事不争道心长日笑觉路几年行见性觉经繁㑹理却无我观空厌有形行高识逺超悟辨达从见在身尽未来际百丈得大用黄蘖得大机眞空洞照热恼顿尽水其性云其身本朝浮云扫尽但挂孤月古佛既手提诸方皆席卷如虫得羽化已脱安用茧具正法眼超然无累于物定力传记晋惠逺居庐阜三十余年影不出山迹不入俗每送客以虎溪为界身影不落俗家穏披云衲坐藤床集隆安六年桓温遣书于惠逺令致敬王者惠逺荅书论不可致之意又言袈裟非朝廷之服钵盂非廊庙之器军国非沙门之像遂着沙门不敬王者论五篇三浊四染不能渝其质双舄不践居士之门六根不染欲界之尘八风吹不动自负史释道安曰弥天释道安传记晋沙门释道安自号弥天模楷晋慧逺既入道常以大法为已任僧补朝官史庐陵王义眞欲以慧琳为西像都督帝以慧琳美谈论与朝廷大事遂参权要宾客辐辏孔顗曰遂有黒衣宰相可谓冠屦失所矣传记隋文帝以沙门彦琮为翻经馆学士后始命僧以事僧赠谥史兴善寺胡僧不空卒赠开府仪同三司司空谥曰大辨正广智不空三藏和尚传记后魏太祖时僧法果卒赠老夀将军谥赵胡灵公此僧赐谥之始也僧赐紫史大唐三年僧惠崇赐紫袈裟传记僧史略曰则天朝僧法朗等赐紫袈裟僧之赐紫自天后始集爱僧不爱紫衣僧论法集大千入毫髪説十善法为小乘説四谛法为中乘説十二因縁法为大乘未悟病时须去病已知空后莫依空戒生定定生慧慧生八万四千法门百千闻法咸蒙离垢亿万同㑹俱证无生浮圗之教贵空空生普普生慈不求报施之谓空不择善恶之谓普不遂困穷之谓慈其道以无为为有以空洞为实以广大不荡为归性海吾乡也法界吾宇也戒为之墉惠为之戸以守则固以居则安动无不虚静无不为生而未始来殁而未始徃也度门之教根于空寂因修以取证阶有以及无不践精深之习而悟虚无之理者未之有也桑门之患有二焉未得之患为外见所杂既得之患为内见所縳十二因縁之中生死循环忧悲藴聚非大圣以利刃断之慈航济之则沦胥顚没之不给矣积苦为海举足见溺积邪为山举足见碍本朝震雷霆之法皷聋俗知惊整日月之慈灯幽途识晓笑谓西来意虽空亦不空万事都从刼火烧童子画沙已具佛智维摩无语犹步二门若造法界本造于心则虽凡夫皆具此理外道壊法如刀截空壊者既妄护者亦空论道无大小虽至于大菩萨其视如来犹若水渊然及其以无所故而得则承蜩意钩毁瓦画墁未有不与如来同者也尔以舍来我以慈受各获其心宝训谁有室空无有独设一榻空毗邪城奔走竭蹙二士共谈心説妙法弹指千掲了无所説有言皆幻无起不灭问我何为镂氷雕雪佛以一口而説千法千佛千口则为几説我法不然非千非一如百千灯共炤一室各虽徧满不相壊杂世人视身如金玉不旋踵为粪土至人反是予以是知一切法以爱故常壊以舍故常在学者以成佛为难乎累土画沙童子戯也皆足以成佛以为易乎受记得道如菩萨大弟子皆不任问疾是义安在方其迷乱顚倒流浪苦海之中一念正眞万法皆具及其厪苦为山九仞之后毫釐差失千刼不复竹中一滴曹溪水涨起西江十八滩未能转千佛有主还须更有宾不如无镜自无尘论经传记经卷虽小佛口所説集具叶传金口以正义度无边以圎教垂无穷莫尊于妙法莲花经凡六万九千五百言证无生忍造不二门住不可思议觧脱莫极于维摩诘经凡二万七千九十二言摄四生九类入无余湼槃实无得度者莫先于金刚般若波罗宻经凡五千二百八十七言壊罪集福凈一切恶者莫急于佛顶尊胜陀罗尼经凡三千二十言应念顺愿生极乐土莫疾于阿弥陀经凡一千八百言用正见观眞相莫出于观音普贤菩萨行法经凡六千九百九十言诠自性本觉莫便于实相法宻经凡三千一百五十言空法尘依佛智莫过于般若波罗宻多心经凡二百五十八言是八种经共十二部合一十一万六千八百五十七言三乘之要指万佛之秘藏尽矣佛湼槃后世界空虚惟是经与衆生俱设有人书贝叶上藏檀龛中非坚非久如蜡印空假使人刺血为墨剥肤为纸即灭如笔画水画水不若文石印蜡不若字金其功不朽其义甚深故吾谓石经功德契如来付嘱之心法之至莫尚乎般若经之大莫极乎湼槃本朝释迦以文教其译于中国必託于儒之能言者然后传逺故大乘诸经至楞严则委曲精尽胜好独出者以房融笔授故也僧寺史后赵石勒奉佛国人争造寺庙时佛教盛于洛阳中国沙门之自外域来者三千余人魏主别为之立永明寺千余间以处之北及延昌州郡共有一万三千余寺魏世宗作瑶光寺胡太后又作永宁寺皆在宫侧又作石窟寺于伊阙口皆极土木之美而永宁尤盛佛殿南门如端门僧房千间珠玉锦绣骇人心目自佛法入中国塔庙之盛未之有也元魏自正光以后寺有三万余区鱼朝㤙奏以所赐庄为章敬寺以资章敬太后冥福吐突承瓘领功德使盛修安国寺奏立圣德碑王智兴以上生日请于泗州置戒坛度僧尼以资福祠部奏括天下寺四万六百兰若四万僧尼二十六万五百上恶僧尼耗蠧天下欲去之道士赵国眞等复劝之乃先毁山野兰若至是敕上都东都两街各留二寺每寺留僧三十余人僧及尼大乘穆护祅僧皆勒归俗僧尼二十六万五百人武宗毁招提兰若四万勅于两街四寺各置戒坛度人三七日勅天下寺院非勅额者悉废之是嵗天下寺院存者二千六百九十四废者三万三百六十三传记尚书御史所止皆曰寺故后代道场及寺宇皆取其称焉舍黧国有维摩故宅显庆中王𤣥䇿以笏量基止有十笏故号方丈室汉明帝于东都门外立精舍以处摄歴腾竺法兰即白马寺也腾始自西域以白马䭾经来初止鸿胪寺遂取寺名剏置白马寺即僧寺之始也东晋何充始舍宅安尼之起也集崇基表刹立禅诵之堂焉法皷琅以振响衆香馥以扬烟傍见精舍开长廊饭僧毕野寺垂杨里野寺残僧少上方重阁晩百里见秋毫野寺江天豁杜林兰若秋风晩更宿招提境金刹青枫外窕窈青莲宇寺之殿台与城之楼交错相辉绣于碧霄望之如崑阆间物跻阁谒金像攀云叩禅扄岧峣青莲界片云生半壁万壑遍千钟禅房空掩白云中发地结青茅团圎抱空白山花落幽户中有忘机客南岳长老代宗名其居曰般舟道塲招提精舍梵宫祗园凈土并寺名松日明金像苔龛响木鱼林是㫋檀更无杂树花惟薝卜不嗅余香僧居随处好郭里云山全占寺何如一衲尘埃外日日香烟夜夜灯八功德水波动青莲之池七宝香花光映黄金之地莲花天昼浮云卷贝叶宫春好月停本朝青松行尽到山门乱峰深处开方丈已能宴坐老山中何用声名传海上踈钟挟谷响悲梵入樵歌满院秋光浓欲滴老僧倚杖青松侧只怪高声唤不譍嗔人踏破苍苔色武宗㑹昌五年八月毁招提兰若四万余区元和二年薛平奏诸请赐中条山兰若额为大和寺葢官赐额者为寺私造者为招提兰若杜牧杭州南亭记所谓去其山台野色四万所是也夜凉疑有雨院静似无僧精庐髣髴类天宫相貌集老鹤无衰貎伏犀挿脑高颊颧晢晢肌骨松寒玉清千灯智慧心片玉清羸颜道成神气闲霭然之和登于眉宇得其道者不待言説生有异表㓜无儿戏嶷如山立湛如川停舌广长以覆准足文理而成字山貎自高古戒腊集腊数等松椿山僧独在山中老惟有寒松见少年披剃史吴夷狄之国祝髪后赵石虎奉佛国人削髪出家魏主亲为沙门师贤等下髪以师贤为道人统祝髪事浮屠传记投簮落髪委命受业集行行入幽荒瓯骆从祝髪慕道尊壊削之仪西晋已上不许中国削髪石苻乱华乃弛厥禁本朝覆以惭愧之衣落其烦恼之髪住持集缁徒拥膝迦居室方丈名闻大千方丈了无尘涖法㑹主僧盟本朝领䄂万僧结夏传记夏时长养之节恐伤折草木践履生虫故九十日安居念道四月十五日乃法王禁足之晨释子䕶生之日僧尼结夏又谓之结制解夏又谓之解制本朝休夏巾鉼谁与共浮屠史魏作永宁寺有金像高丈八尺者一如中人者十玉像二为九层浮图掘地筑台下及黄泉浮圗高九十丈上刹复高十丈每夜静铃铎声闻十里同泰寺浮屠灾上曰此魔也冝广为法事遂起十二层浮屠集半云跻宝塔时望尽京华坐觉诸天近空香逐落花无忧王之建塔天辄雨花本朝魏明帝时于道东造周闾百舍名为官浮屠精舍高僧传曰康僧㑹赤乌十年至建邺孙权使求舍利旣得之即为造塔晋帝过江更修饰之此葢中国造塔之始也洛下齐城丹阳㑹稽并有阿育王塔佛灭后铁轮王一旦夜役鬼神造八万四千塔斋供史楚王英奉黄缣白纨赎罪诏还赎以助伊蒲塞桑门之盛馔竟陵王子良笃好释氏招致名僧讲论佛法亲为衆僧赋食行水高力士作宝夀寺钟成作斋以庆之李太后在封禅寺曰吾尝于此饭僧数万集眞味推饴露衆香惟兰师弟子传记宝林曰佛未湼槃时告迦叶曰吾清净法眼以付汝衣法相传以为符印曹溪已后不闻此事沙门释道安立寺于太行𢎞賛佛法惠逺徃归之逹摩谓门人道育得吾骨慧可得吾髓集解䯻传珠䄂衣授宝佛法津梁俟子而入厥徒烝烝维大教是膺维宪言是征漙博恢𢎞如川之増如云之兴如岳之不崩终古其承之以心传心天地不知学徒百人如水归海由其门而为天人师者皆脉分焉云游传记沙门衣钵随身譬如飞鸟集拥钖来游释子弥天秀独汉南来其来也云凝其去也风休振钖如飞白玉轻虚舟不系物观化游江滨杖钖闲来徃无心到处禅谁识徃来意孤云长自闲振钖而徃其心浩然逺鹤无前侣孤云寄太虚纵云孤鹤无留滞定恐烟霞不放囘去住如云鹤飘然不可留闲云与孤鹤何天不可飞九天飞钖四海浮盃縁化舍施史太后欲造大像使天下僧尼日出一钱以助其功传记度一人出家胜起宝塔至于梵天为一切人之檀越集一毛之施胜因化愚慧刀摄悭不住声香味触法布施故其福德若东南西北四维上下不可思量矣本朝寻山百衲敝过海一盃轻修造集清淮无波平如席栏柱倾扶半天赤火烧转扫地平空突兀便髙三百尺影沉潭里龙惊遁当昼无云跨虚碧构楼架阁切星汉伐木辇土披山伐木崇构法宇则地得其胜作精室不命而献力不忻而荐货本朝曽遭刼灭壊今遇胜縁脩阎浮提国中悉皆欢喜兠率陁天上如是粧严与士夫交游史沙门支遁于时风流胜贵莫不崇敬以为造微之功足参诸正始而遁常重超以为一时之隽甚相知赏支遁与名士孙绰李光许询等筑室东土与王羲之同志宴集于㑹稽山兰亭白居易致仕与香山僧如满结香火社每肩舆徃来白衣自称香山居士传记晋惠逺见庐峯清净足以息心始住龙泉精舍刺史桓伊乃为逺于山东立房殿即东林也絶尘清俗之宾并不期而至彭城刘遗民豫章雷次宗鴈门周续之新蔡毕颖之南阳宗炳等凡百有二十三人并弃世遗荣依逺游止支遁在白马寺与刘桑之等谈庄子逍遥羣儒旧学莫不叹伏竺道生入庐山七年后止青园寺王𢎞范泰颜延之并挹敬风猷从之逺法师送客过虎溪虎辄鸣号昔陶兀亮居栗里山南陆修静亦有道之士逺师尝送此二人与语道合不觉过之因相与大笑今世传三笑圗谢灵运求入净社师以心杂止之范甯在豫章师请入社范不能从逺师结白莲社以书招陶渊明陶曰弟子惟嗜酒若许饮即徃矣逺许之遂造焉因勉令入社陶攅眉而去刘遗民慕逺公名德欲白首同社雷次宗立馆东林僧房之东与逺公同社宗炳入庐山筑室与逺同社集潮州有老僧号大顚颇聪明识道理实能外形骸以理自胜不为事物侵乱自以为难得因与徃来及祭神至海上遂造其庐及来袁州留衣服为别文畅喜为文章其周游天下凡有行必请于缙绅先生以求咏歌其所志昔者桑门上首好与贤士大夫游晋宋以来有道林道安逺法师休上人其所与游则谢安石王逸少习凿齿谢灵运鲍照之徒藩维大臣文武豪士令纵未始不褰衣负业徃造其门下他时若冩兰亭㑹莫画高僧支道林本朝白公在庐山与奏满朗晦四禅师追逺宗雷之迹为人外之处支遁与谢公为山水之游竺法师与王文度为死生之约王羲之在㑹稽闻支遁名未之信后遁还剡王诣遁观其风力谓遁曰逍遥可得闻乎遁乃作数千言王遂披襟解带留连不能已乃请住灵喜寺意存相近浮圗秘演与吾友石曼卿交最久亦能遗外世俗以节相交二人欢然无所间曼卿隠于酒秘演隠于浮屠皆竒男子也然喜为歌诗以自悟一时显士皆愿从其游惟俨学于佛而通儒术非贤士不妄交尝曰吾不妄交人故能得天下士以此一时贤士多从其游辨才老师退居龙井不复出入轼徃见之常出至风篁岭左右惊曰逺公复过虎溪矣辨才笑曰杜子美不云乎与子成二老徃来亦风流佛者惠厪从欧阳公游三十余年公常称之为聦明才智有学问者尤长于诗为士大夫崇敬史沙门支遁于时风流胜贵莫不崇敬以为造微之功足参诸正始传记昔谢灵运恃才傲物少所推重一见逺公肃然心服及寺观翻涅槃经因凿为台植白莲池中名其台曰翻经台因号白莲社慧逺法师碑谢灵运撰张野序姚兴钦风德远愈施桓𤣥震主不觉致恭逺公卒张野为序称门人集归到双林亲慧逺尝为逺公传永懐尘外踪诗僧传记僧昼字皎然工律诗尝谒韦苏州恐体不合乃于舟中作古体数十篇为贽韦公不称赏明日冩旧制献之韦大嗟叹集人言澄观乃诗豪一座竞吟诗句新战诗无与敌浩汗横戈鋋令纵释氏之秀者又善为文藩维大臣文武豪士有尊行美德建功树业令纵从而为之歌颂无本于为文身大不及胆文畅喜为文章其周游天下凡有行必请于缙绅先生以求咏歌其所志解其装得所叙诗累百余篇非至笃好其何能致多如是耶多生修律业外学得诗名诗思竹间得道心松下生本朝浮屠秘演喜为歌诗以自娱石曼卿尤称秘演之作以为雄健有诗人之意惟俨虽学于佛而通儒术喜为辞章闲中用意归诗笔佛者惠厪从欧阳公游三十余年公尝称之为聦明才智有学问者尤长于诗清言氷玉质壊衲山水纹圆寂史佛圗澄卒𦵏后郭门吏报石季龙云见师携一履西去季龙掲其墓唯见一履与一石集识灭形全异凡死灯续生前火炉添没后香冩留行道影焚却坐禅身塔院关松雪经房锁隙尘宝山枯龙移水涸残经窓下依然在寂寂灵塔滔滔逝川恒沙刼壊智月常圎宴坐示寂化縁既周跌坐报尽飞鸟无迹去雷罢震千载空云去烈烈英风横飞西土两楹梦奠双树变色海山不是吾归处归即应归兠率天本朝佛圗澄欲使人辞石虎曰燄幻之躯化期已及昔本无生今亦无灭隠如寒月堕清昼空有孤光留故躔莹然牟尼归眞于土霜颅隠白毫锁骨埋青玉皆云似达摩只履还天竺后魏二十八祖达摩端居而逝葬熊耳山起塔于定林寺后三嵗魏宋云奉使西域廻遇师于葱岭见手携只履翩翩独游云问师曰西天去又谓云曰汝王已厌世云闻之芒然别师东还暨复命即明帝已登遐矣迨孝庄即位云具奏其事帝令启圹惟空棺一只革履存焉举朝为之惊叹奉诏取遗履于少林寺供养茶毗集薪尽火灭归眞息煅身壊口不壊舌根如红莲焚却坐禅身本朝玉骨随薪尽空留一分香今年复扣门空房但飕飗云已灭无余薪尽火不留祭挽集缁素坠心栋梁落构绍释风于西域廻佛日于东维师之度世以定以慧为医药师救疗一切福智夀臈天下一人灵芝无根霜竹有筠师身是假师心是眞本朝欲向横堂一挥泪翻思月落不离天尼史太宗崩武氏随衆感业寺为尼勅禁私度僧尼是岁天下尼一万八千七百五十六传记僧史略曰汉明帝既听刘峻出家又听洛阳妇女阿潘等出家此葢中国尼之始也集大明和尚卒弟子尼无染命僧灵屿为行状凡塟大浮图未尝有比丘尼主碑事今无染实来涕涙以求无染韦氏女世显贵郭代公爱姫薛氏㓜尝为尼白居易诗曰头青眉眼细十四女沙弥步慵行道困起晩诵经迟应是仙人子花官未嫁时生来未扫眉身轻礼拜穏心慢记经迟女释者东晋何充始舍宅安尼此葢尼寺之起也本朝尽出花钿散宝津云鬟齐剪向残春贝叶乍翻疑轴锦𣑽音初学误梁尘从兹艳质成空后湘浦都无解佩人记纂渊海卷八十五记纂渊海卷八十六钦定四库全书记纂渊海卷八十六宋潘自牧撰仙道部神仙子藐姑射之山有神人居焉肌肤若氷雪绰约若处子不食五谷吸风饮露乗风气御飞龙而游乎四海之外至人大泽焚而不能热河汉沍而不能寒疾雷破山狂风振海而不能惊至人倚不㧞之柱行不关之涂禀不竭之府学不死之师公孙卿言仙人好楼居上作蜚亷桂馆益夀延夀馆蓟子训与一老翁摩挲铜人语曰适见铸此已五百嵗矣传记食气者神明而夀不食者不死而神黄初平丹谿人十五家使牧羊有道士见其良谨便将至金华山石室中四十余年不复念家其兄初起索之不得见后在市有道士善卜乃就占之道士曰金华山中有牧儿是卿弟非耶初起即随道士寻见兄弟悲喜问羊何在初平曰近在东初起徃视了不见羊但见白石无数还曰无羊初平曰羊在耳但兄自不见便乃俱徃初平言叱叱羊起初是白石皆起成羊数万头曰我弟得神通如此吾可学否初平曰唯好道便得初起便弃妻儿留就初平共服松脂伏苓至千日能坐能立在日中无影有童子之色后还乡诸亲死亡畧尽乃去以方教授南伯逢易姓为赤初起改为鲁班初平改为赤松子其后传服此药得仙者数十人王乔有三同姓名有王子晋王乔有叶令王乔令食肉芝王乔乃蜀中神仙也男之髙仙曰真人女曰元君蓬莱弱水三十万里非飞仙莫到河东须曼都好道出家三年而反曰去时有数仙人将上天篱有数里而止月之旁甚寒悽怆羿请不死之药于西王母其妻嫦娥窃而食之奔入月宫託身于月是为蟾蜍江妃二女皆丽服华装佩两明珠逰于江汉之湄逢郑交甫交甫不知其神也遂下与言曰愿请子之佩二女觧佩以与交甫受而懐之趋去数十歩视而懐空无佩顾二女忽然不见毛女字玉姜形体生毛秦始皇宫人也秦亡入山道士教食松叶遂不饥寒在华隂山中西王母者金王母也厥姓缑氏女子之登仙得道者咸𨽻焉萼緑华者女仙也上下青衣颜色艳整鲁妙典女道士生而好道入九嶷山仙去谢自然女道士入洞庭山无疾而化有云鹤之瑞仙去女几者陈市上酒妇也随仙人居女几山麻姑与王方平降于蔡经家麻姑是好女年十八九许于顶上作髻余发垂之至腰手似鸟爪集飘飘戏九垓冠霞登綵阁解玉饮椒庭神仙排云出风餐委松栢云卧恣天行饮清岑之玉醴兮餐沆瀣以为粮遗世翫道絶粒茹芝王乔控鹤以冲天应真飞钖以蹑虚寻不死之福庭闻至人之休风齐天地于一指嘘吸冲和吐故纳新蝉蜕龙变弃俗登仙至人无已先天地而御六气列仙神化隘宇宙而遗万物有时驱勐虎虚室使仙童云卧逰八极玉颜已千霜朝餐云母散夜吸沆瀣精仙翁已得道混迹寻巖泉肌肤氷雪莹衣服云霞鲜绀髪丝并致韶容花共妍方瞳㸃𤣥漆髙歩凌飞烟几见桑海变莫知龟鹤年所憇九清外所逰五岳巅轩昊旧为侣松乔难比肩浩荡八溟濶志泰心超然形骸既无束得䘮亦都捐岂识椿菌异那知鹏鷃悬呉葛仙翁歩行水上衣履不湿绵日月而不老配日月而长存如烟非烟不知处緑鬓萦云裾曳雾双节飘飖下仙歩日月分明到世间碧云何处来时路中有一人披霓裳诵经山顶餐霞浆朝出青霄礼玉堂夜扫白云眠石牀觧形而遗世乗白云而上賔不践名利道始觉尘土腥不味稲梁食始觉神骨清妾巫山之女也朝为行云暮为行雨上古既无世所未见瓌姿伟态不可胜讃婆娑乎人间灵姬顾我笑粲然启玉齿聘王母于银台本朝金鼎销红日丹田老紫芝玉宇清风来处逺仙家白日静中长衣裳飘飖薄烟雾泊然冲虚𦕈无营至人本无梦梦则亦逰仙真人本无睡睡则浮云烟先生去后应难老乞与贫儒换骨丹洞府传真仙之福庭天地之下府号曰金庭不死之乡养真之灵境也王屋山有洞天神仙之府五台山道家紫府洞也东峯有离岳大球西峯有丽农瑶室南峯有洞光珠树北峯有玉洞琼芝中峯有自明之金环光之璧集云生梁栋间风出窓戸内山岳神秀𤣥圣逰化灵仙窟宅洞门无锁钥俗客不曽来有地在壶中无人知地脉胜景不易遇入门神顿清十洲序曰汉武帝既闻王母说八方巨海之中有祖洲瀛洲𤣥洲炎洲长洲元洲流洲生洲鳯麟洲聚窟洲等十洲并是人迹所希絶处又知东方朔非世上人是以延之曲室而亲问十洲所在方物之名故书记之方朔云臣甞随师之主履行北至朱陵扶桑之厥渠海冥夜之丘纯阳之陵始青之下月宫之间内逰七丘中旋十洲践赤县而逰五岳行陂泽而息名山臣自少及今周流六天渉歴八极于是矣未若陵灵之子听真之官上下九天洞视百方北极钩陈而并华葢南翔太丹而栖大夏东之通阳之霞西薄寒空之野日月所不逮星汉所不与其上无复物其下无复底臣之所识如此愧不足以酬广大祖洲祖洲近在东海之中地方五百里去西岸七万里上有不死之草草形如菰苗长三四尺人死者以草覆之皆当时活研末服之令人长生昔秦始皇苑中多枉死者横道有鸟如乌状衔此草覆死人面当时起坐而自活也有司闻奏始皇遣使者赍草以问北郭鬼谷先生鬼谷先生云臣闻东海祖洲上有不死之草琼田内或名为养神芝其叶似菰苗丛生一本可活一人始皇于是慨然曰可採得之否乃使徐福发童男童女各五百人率载楼船等入海寻祖洲遂不返福道士也字君房后亦得道瀛洲瀛洲在东大海中地方四千里大抵对㑹稽郡去西岸七十万里上生神芝仙草又有髙玉石且千丈出泉如酒味名之为玉醴泉饮之数升辄醉令人长生洲上多仙家风俗似吴中山川如中国也𤣥洲𤣥洲在北海之中戌亥之地地方七千二百里去南岸三十六万里有𤣥都仙伯真公所治多丘山又有风山多风气响雷电对天西北门上多大𤣥仙官宫室宫室各异饶金石紫芝又是三天所治之处炎洲炎洲在南海中地方二千里去北岸九万里上有风生兽似豹青色其大如貍张网取之积薪数车以烧之薪尽而兽不燃灰中而立毛亦不焦斫刺不入打之如皮嚢即以铁鎚锻其头数十下乃死而张口向风湏臾复活以石上菖蒲塞其鼻即死取其脑和黄菊花服之尽十斤得夀五百年又有火林山山中有火光兽大如䑕毛长三四寸或赤或白山可三百里许晦夜常见此山林乃是此兽光照状如火光相似取其兽毛以缉为布时人号为火光浣布也国人衣服之若有垢污以水浣之终不洁浄唯以火烧两食乆振摆之其垢自落洁白如雪亦多仙家居处长洲长洲一名青丘在南海辰已之地地方五千里去岸二十万里上饶山川又多大树树有二千围者一洲之上专是林木故一名青丘上有仙草灵药甘液玉英又有风山山常震声有紫府宫天真仙女逰于此地𤣥洲𤣥洲在北海中地方三千里去南岸十万里上有五芝𤣥涧涧水如蜜浆饮之长生与天地相毕服五芝亦得长生不死上多仙家流洲流洲在西海中地方三千里去东岸十九万里上多山川积石名为昆吾冶其石成铁作剑光明洞照如水晶状割玉如泥亦多仙家生洲生洲在东海丑寅之间接蓬莱七十万里地方二千五百里去西岸二十三万里上有仙家数万天气安和芝草常生地无寒暑安飬万物亦多山川仙草衆芝一洲之水味如酪至良洲者也凤麟洲凤麟洲西海之中地方一千五百里洲四面弱水绕之鸿毛不浮不可越也洲上多凤麟数万各各为羣又有山川池泽及神药百种亦多仙家煮凤喙及麟角合煎作胶名之为续弦胶或名连金泥此胶能续弓弩已断之弦连刀剑断折之金更以胶连续之处使力士掣之他处乃断所续之际终无所损也天汉三年帝幸北海祠恒山四月西国王使至献灵胶四两及吉光毛裘武帝受以付外库不知胶裘二物之妙用也以为西国虽逺而上贡者不竒稽留使者未遣久之武帝幸华林园射虎而弩弦断使者从驾又上胶一分使口濡以续弩弦帝惊曰异物也乃使武士数人共对掣引终日不脱如未续时其胶色青如碧玉吉光毛裘黄色葢神马之类也裘入水数日不濡入火不焦帝于是乃悟厚谢使者而遣去又益思方朔之逺见周穆王时西胡献昆吾刀及夜光常满盃刀长一尺盃受三升刀切玉如泥盃是白玉之精光明照夜冥夕出盃于中庭以向天比明而水以满盃中汁甘而香美斯实灵人之噐秦始皇时西胡献切玉刀无复常满盃耳知此胶之所出从凤麟洲来剑之所出从流洲并是西海中所有也聚窟洲聚窟洲在西海中申未地地方三千里北接崑崙二十六万里去东岸二十四万里上多神仙灵官宫第比门不可胜数及有狮子辟邪凿齿天尘铜头铁额之兽洲上有大山有鸟如人象因名之为人鸟山旁多大树与枫木相类而林芳叶香闻数百里此为返魂树亦能自作声如羣牛吼闻之者皆心振神骇伐其木根置于玉釡之中煮取汁更微火煎如黒钖状令可丸之名曰惊精香或名之为振檀香或名之为人鸟精或名之为却死香一种数名斯灵物也香气闻数百里死者在地闻香气乃活不复亡也以香熏死人更加神騐如此后延和三年武帝幸安定西胡月支国王遣使献香四两大如雀卵黒如桑椹帝以其非中国所有以付外库又献勐兽一头形如五六十日犬子似狸而色黄命国使以呈帝见使者抱之以其羸细秃悴怪其所贡之非也问使者曰此物可弄何谓勐兽使者对曰夫威加于百禽者不必计之以大小是以神麟生为巨象之主鸾鳯必为大鹏之宗百足之虫制于螣亦不在于巨细也臣国去此三十万里国有常占东风入律百旬不休青云干吕连月不散者当知中国将有好道之君我王固将贱儒墨而贵道徳薄金玉而厚灵物也故捜竒藴贡神香歩天林而请勐兽乗毳车而济弱渊䇿骥足以度飞沙契阔遥途辛苦蹊路于今七十三年矣香神起妖残之死疾勐兽却百邪之魅鬼夫此二物实是飬生之要助政平化岂图陛下反不之贵乎是臣国占风之谬矣今日仰鍳天姿亦乃非有道之君也眼多视则滛色口多言则犯难身多动则滛贼心多餙则奢侈未有用此四者而成天下之治也武帝忿然不平又问使者勐兽何方而伏百禽食噉何物膂力何取其所生何乡耶使者曰勐兽所出或出崑崙或生𤣥圃或生聚窟或生天露其夀不赀食气饮露觧人言语仁惠忠恕当其仁也爱护蠢动不犯虎豹以下当其威也一声呌发千人伏息牛马恐骇惊断绊系武士奄忽失其势力当其神也立兴风云吐潄雨露百邪迸走蛟龙腾蛇附处于太山之厩役御狮子名曰勐兽葢神化无常能为大禽之宗主乃玃天之元王辟邪之长兽者也灵香虽少斯更生之神物也疫病灾死者能超之乃闻香气者即活也芳又特甚故难歇也于是帝使使者令勐兽发声试听之使者乃指兽命发一声兽䑛唇良久忽呌如天大雷声霹雳又两目䃱磹交光精气冲天良久方止帝登时颠蹶掩耳震动不能自止时卫者虎贲武士俱失仗伏地诸内外牛马犬豕之属皆絶绊离系放荡惊骇久许而定帝忌之因以此兽付上林苑令虎食之于是虎闻来乃相屈积聚如死虎伏兽入苑径上虎头溺虎口去十歩已来顾视虎虎辄闭目帝恨使者言不逊欲收之明日失使者及勐兽所在遣四出寻讨不知所止到后元封元年长安城内病者数千百亡者大半试取月支神香烧之于城内其死未三日者皆活芳气经三月不歇于是信其神物也乃更秘录香复一旦又失之检函封印如初无复香也帝逾时懊恨不礼待使者益贵方朔之遗语自愧求少君之不懃惭卫卿之复去向使厚待使者必有所益也右十洲沧海岛沧海在北海中地方三千里海四面绕岛各五千里水皆沧色仙人谓之沧海者也岛上专是大山积石有名石象八石石脑石桂英流月黄子石胆之軰百余种皆生于岛服之得神仙外别有圆海绕山圆水色正黒谓之溟海无风而洪波百丈不可得徃上有九老丈人九天真主葢太上真人之所居唯飞仙能到其处耳崑崙一号曰崑陵在西海戌地北海之亥地地方一万里去岸十三万里有弱水周回绕匝山东南接积石圃西北接北戸之室东北临大活之井西南至承洲之谷此四角大山寔崑崙之支辅也积石圃南头是王母宫王母告周穆王云山去咸阳三十六万里山髙平地三万六千里上有三角山方广万里形如偃盆下狭上广故曰崑崙山三角其一角千辰之辉名曰阆风巅其一角正西名𤣥圃堂其一角正东名崑崙宫其一角有积金为大墉城面方千里城上安金䑓五所玉楼十二所其北戸山承渊山入有墉城金䑓玉楼相映如流精之阙光碧之堂琼华之室紫翠丹青景云烛日朱霞九光西王母之所治也其北海外又有钟山在北海之子地隔弱水之北一万九千里髙一万三千里上方七千里周旋三万里自生千芝及神草四十余种上有金䑓玉阙亦元气之所舍大帝君治处也钟山之南有平邪山北有蛟龙山西有劲草山东有束木山四山钟山之枝干也四山髙钟山三万里宫城五所如一登四面山下望见钟山耳四面山帝君之城域也又仙人出入道径自一路从平邪山东南入宂中乃至内长生岛中紫石室宫九老仙都治处仙官数万衆记之方丈洲在东海中心西南东北岸正等方丈面各五千里上面专是龙所聚者金玉琉璃之宫三天司命所治之处羣仙若欲昇天者徃来此洲受太上𤣥生箓仙家数十万琼田芝草课计顷畆如种稻状亦有石泉山有九原丈人宫主领天下水神及龙蛇巨鲸阴精水兽之軰扶桑在东海之东岸一万里复得碧海广狭浩汗与合东岸大碧水既不咸苦止作碧色甘香味扶桑在碧海之中地方百里上有太帝太真王父所治处地多林木叶皆如桑又有椹子树长者数千丈径三十余围树两两同根偶生更相依倚是以名扶桑仙人食其椹一体皆作金色飞翔𤣥虚其树虽大其叶其椹如中夏桑也但椹希而赤九千嵗一生实耳味絶甘香地生紫金玉如诸夏之瓦石其仙官变化万端葢无所形或有分形为百身十丈者蓬丘蓬莱山是也对东海之东北岸周回五千里北到中山北阿门外乃天帝君总九天之维贵无比焉山源周回其外四城其中髙山当心有似于崑崙也皆禹治洪水既毕乃乗硚车度弱水而到此祠上帝于此阿归大功于九天禹经诸五岳使工刻石识其里数髙下其字科斗书非汉人所了今丈尺里数皆禹时书也不但刻劘五岳诸山名亦然其所刻之处独髙耳十大洞天本朝十大洞天者处大地名山之间是上天遣羣仙统治之所第一王屋山天檀峯絶顶髙一百二十里洞周回一万里名小有清虚之天即杜仲王褒为小有天王清虚真人所理在洛阳河间两界去王屋县六十里第二委羽山洞周回一万里名大有空明之天即司季王为大有仙人所理系台州黄巖县第三西城山髙二千丈洞周回三千里名太𤣥总真之天即王方平真人所理在梁州成都府西一千里接西界第四西𤣥山髙二千七百丈洞周回一千里名三𤣥极真之天即裴真人所理系华州入西畨界第五青城大面山髙三千六百丈洞周回二千里名寳仙九室之天即甯真人所理黄帝问道于希夷真君授黄帝龙硚经之处在蜀州青城县第六天台赤城山髙一万八千丈洞周回五百里名上清玉平之天即桐栢王真人所理葛𤣥仙翁炼丹得道䖏上应台宿故名天台在台州天台县第七罗浮山髙三千六百丈洞周回五百里名朱明曜真之天是蓬莱之一岛也尧时洪浮海而来泊于罗山二山相合故曰罗浮山即抱朴子葛翁炼丹得道处在惠州博罗县第八茅山髙一千七百丈洞周回一千五百里名金坛华阳之天洞中有生黄金坛髙一百丈紫玉宫室皆上清真人逰息之境昔名句曲山因茅君炼丹得道故曰茅山在昇州句容县第九林屋山洞周回四百里名左神幽墟之天一名包山在太湖水中夏禹治水平后藏灵寳五府于此洞中今在苏州洞庭湖口第十括苍山洞周回三百里名成徳隐真之天即徐来勤真人所理在台州仙居县右李思聪洞渊集三十六小洞天其次三十六小洞天在诸名山之中亦上仙所统治之处第一霍桐山髙三千四百丈洞周回三千里名霍林之天即郑思逺韩衆许映真人为司命府君所理在福州长溪县第二东岳太山髙四千丈洞周回一千里名蓬𤣥空峒之天即太昊为青帝治东岳主万物发生考校死魂鬼神之所歴代帝王封报功封禅之岳上应娄奎之精下镇鲁地之分野系在兖州奉符县第三南岳衡山髙四千丈洞周回二千里名朱陵太虚之天即神农为赤帝治南岳者上帝降玉册寳印赐注生真神永镇灵岳即吾皇比夀之山上应翼轸玑衡之精故云衡山下镇楚地之分野系在衡州衡山县第四西岳华山髙七千丈洞周回二千里名太极总仙之天即少昊为白帝治西岳巨灵神手擘其上足决其下以通河流救民洪波之难仙掌之形灿然莹目上应井鬼之精下镇秦地之分野系在华州华隂县第五北岳恒山髙二千九百丈洞周回二千里名太一总𤣥之天即颛顼为黒帝治北岳其名有五一曰兰台府二曰列女宫三曰华阳台四曰紫微台五曰太一宫上应毕昴之精下镇燕地之分野主五谷蕃熟之司在定州恒山县第六中岳嵩山髙七千丈洞周回一千里名上帝司真之天即圣祖为黄帝治中岳主徳分精黄老驻跸上有仙人贝多之树玉女织锦之台石髓琼环玉人金像上应桞星之精下镇周地之分野在洛京登封县第七峩眉山洞周回三百里名虚灵太妙之天即玉皇真人所理黄帝曽问道于真人授帝三一之经见传于世严君平佐理此山系嘉州峩眉县第八庐山髙三千九百丈洞周回一千七百里名仙灵咏真之天古名天子三嶂山昔周成王时有万辅先生字君孝跨白驴入山结草为庐舍炼丹得道故曰庐山即王长二真人所治并赵昇在江州第九四明山有二百八十峯洞周回一百八里名丹山赤水之天其山有四门上通日月星辰之光故曰四明秦时驱山塞海鬼神劳役奔入四明山不出因名鬼藏山在明州第十阳明山洞周回三百五十里名极𤣥太元之天禹穴藏书处系越州山阴县第十一太白山洞周回五百里名真徳之天是鬼谷子授苏秦佐国之术处有祠堂今在长安第十二西山洞周回三百里名天寳极真之天即洪崖先生炼丹得道所又吴真人许真君㧞宅上昇之处在洪州新建县第十三大围山洞周回三百里名好生𤣥上之天系潭州丰陵县第十四鬵山髙七千丈洞周回三百里名天柱司𤣥之天此是左慈真人炼丹得道之处即皇朝圣祖九天司命所理系舒州怀寕县第十五鬼谷山洞周回七十里名太元师真之天即正一真人张天师炼丹得道处在信州贵溪县第十六武夷山洞周回一百二十里名昇𤣥化真之天山髙三百仭是武夷君所理在建州崇安县第十七玉笥山洞髙三千里周回一百八十里名太秀法乐小有之天古名羣玉峯昔汉武建坛授上清箓感天降玉笥因而名之洞中有木郁杏花之坞太秀天王所治有三十六峯二十四涧即汉九真人杜昙求萧子云炼丹得道上昇处有赤松峯飞仙石飬素台系临江军新滏县第十八华葢山洞周回四百里名容成太王之天在温州永嘉县第十九葢竹山洞周回一百八十里名长曜寳元之天即禹帝镇此山及葛𤣥真人所治部先生得道之处系台州黄巖县第二十都峤山洞周回一百八十里名寳𤣥之天在溶州普泞县第二十一白石山洞周回七百里名琼秀长真之天在溶州第二十二勾漏山洞周回三百里名玉关寳桂之天即葛真人炼白丹砂处在溶州北流县第二十三九疑山洞周回三千里名朝真太虚之天六九孔子为太极上真公所理即何侯真人之宅㑹虞舜分金液上昇之处在道州延庆县第二十四洞阳山洞周回一百五十里名洞阳隠观之天系潭州长沙县第二十五幕阜山洞周回一百里名洞真太虚之天系岳州平康县第二十六大酉山洞周回百里名大酉华妙之天即尧时善卷先生宅唐时张果修处辰州沅陵县第二十七金庭山洞周回三百里名金庭崇妙之天在越州剡县第二十八麻姑山洞周回一百五十里名丹霞之天即南极王方平真人㑹麻姑于此蔡经宅并上昇处在建昌军南城县第二十九仙都山洞周回三百里名𤣥都祈仙之天即黄帝驾火龙上昇䖏在处州缙云县第三十青田山洞周回五百里名青田大鹤之天即青牛道士得道处在处州青田县第三十一钟山洞周回一百里名朱湖太生之天即马明先生所理在昇州上元县第三十二良常山洞周回三十里名良常放命之天在润州句容县第三十三紫葢山洞周回八十里名紫𤣥洞照之天在杭州余姚县第三十四天目山洞山有两目左目髙三千丈右目髙五百二十丈洞周回一百里名杨太微𤣥葢之天在杭州第三十五桃源山洞周回十余里名白马𤣥光之天秦时有千余人入洞避难后不出皆得道即黄平瞿真人炼丹上昇处在鼎州武陵县第三十六金华山髙一千丈洞周回五百里名金华洞元之天即黄初平真人遇赤松子叱石为羊得道䖏在婺州金华县上应婺星故名金华山右李思聪洞渊集七十二福地其次七十二福地在大地名山之间上帝命真人治之其间多得道之所第一地肺山第二葢竹山第三仙磕山第四东仙源第五西仙源第六南田山第七玉留山第八青屿山第九郁木洞第十丹霞洞第十一君山第十二大若岩第十三焦源第十四灵墟第十五沃州第十六姥岑第十七若耶溪第十八金庭山第十九清逺山第二十安山第二十一马岭第二十二鵞羊山第二十三洞真墟第二十四青玉坛第二十五光天坛第二十六洞灵源第二十七洞宫山第二十八陶山第二十九三皇泉第三十烂柯山第三十一勤溪第三十二龙虎山第三十三灵山第三十四泉源第三十五金精山第三十六合皂山第三十七始丰山第三十八逍遥山第三十九东白泉第四十钵地第四十一论山第四十二毛公坛第四十三鸡笼山第四十四桐栢山第四十五平都山第四十六緑萝山第四十七虎溪山第四十八彰龙山第四十九抱福山第五十大面山第五十一元晨山第五十二马蹄山第五十三徳山第五十四髙溪蓝水山第五十五蓝水第五十六玉峯第五十七天柱山第五十八商谷山第五十九张公洞第六十马悔山第六十一长白山第六十二中条山第六十三茭湖渔澄洞第六十四绵竹山第六十五泸水第六十六甘水第六十七山第六十八余城山第六十九云山第七十邙山第七十一芦山第七十二东海山右见云笈七籖天地宫府圗蓬壶阆苑海上五岳灵山广乗山者天之东岳也在东海之中为五岳发生之首上有碧霞之阙琼树寒林紫雀翠鸾碧藕白橘莫可名状即青帝天君灵威仰统领仙官兵吏万衆镇此山主嵗星之精居九气青天之内矣长离山者天之南岳也在南海之中上有朱宫经阙赤室丹房朱草红芝霞髙金体莫可名状应天下初得道神仙皆诣此宫营形浴质销阴炼阳为长生久视之道即赤帝天君赤熛怒统领仙官神吏万衆镇此山主荧惑之精居二气丹天之内矣丽农山者天之西岳也在西海之中山有白华之阙三素之城玉泉之宫瑶林瑞兽莫可名状即白帝天君白招拒统领仙官神吏镇此山主太白之精居七气素天之内矣广野山者天之北岳也在北海弱水之中形如崑崙酆都罗山合为阴气之主上多琼楼寳阙金液龙芝莫可名状即黒帝天君叶光纪统领仙官神吏镇此山主辰星之精居五气𤣥天之内矣崑崙山者天之中岳也在八海之间上当天心形如偃葢上广下狭三成而上与天齐日月黄赤二道交㑹其上三光行焉东曰崑崙西曰𤣥圃北曰阆苑南积石山大山水泉山北户山四面各一万里上有琼华之阙光碧之堂瑶池翠水即西王母统衆仙居焉海中四岳为枝干十洲四岛入海大川围绕其侧絶顶之髙上有金台五所玉楼十二金城千里地生金根之树琼柯之林紫雀翠鸾碧桃白李百寳妙严莫可纪述即黄帝天君含枢纽统领天大圣衆镇此山皆与五岳名山相连常有神仙徃来考校生籍上主镇星之精居于中元一气天中焉其外海之五岳即天地之五镇造化之五岳即五气之宗祖矣道士史有道士西门君惠李守等云刘秀当为天子嵩山道士冦谦之脩张道陵之术自言尝遇老君降命谦之继道陵为天师魏主起天师道场重坛五层给道士一百二十人衣食每月设厨㑹数千人客问三教优劣李谦曰佛日也上召天台道士司马承祯问以阴阳数术睿宗崩以上女万安公主为女官欲以追福杨妃乞为女官号太真上受三洞法箓于衡山道士刘女静唐主问道士王栖霞何道可致太平传记风局清古集风餐委松栢云卧恣天行𤣥真髙踪万古同徳喘息餐妙气歩虚吟真声道与古先合心将元化并茹芝炼玉学轻身嚥𠻳元和津所思烟霞微张道士嵩南之有道者通古今学有文武长材迹寄老子法中为道士院闭青霞入松髙老鹤寻犹疑隐形坐敢起窃桃心洗粧拭面着冠帔白咽红颊长眉青真风道骨𤣥格髙情冥鸿孤鹤不可云喻书出歩虚三百韵蕊珠文字在人间嵗计芝田熟晨裴月帔寒叶润灵津凝华霄极如来凿七窍若都遗四肢性灵闲似鹤颜状古如松道心精微真学奥秘为仙列上首与儒流争衡得崆㠓之道与汗漫之逰借草饭松屑焚香读道书有道者其神则清双眸朗畅四气和平长江月影太华松声古木无人地来寻羽客家道书堆玉案仙帔叠青霞鹤老难知嵗松寒未作花洞中不可见何处化丹砂萝月延虚歩松花醉宴闲道士无白髪语音灵泉清青松多夀色白石常夜明放歩霁霞起振衣华风生松骨轻自飞鹤心髙不羣日下鹤过时人间空落影闻炼师之名者足以激励风俗睹錬师之容者足以脱落氛埃𤣥标仙骨偕真道冥錬形逰化逰心于千载之表骋思于九流之域水其心云其身素琴在右黄庭在左徜徉髙空轩裳钟鼎于我如浮云大位遐年在生为逆旅鹤骨松貌白髪道心熟黄衣仙骨轻道士冩将行气法家童授与歩虚词泥灶煮灵液扫坛朝玉真餐空御白云綵云不散烧丹灶白鹿时藏种玉田君有出俗志不贪英雄名傲然脱冠带改换人间情不践名利道始觉尘土腥楼观本记曰周穆王因尹真人草楼之观召逸人居之谓之道士平王东迁置七人汉明帝永平七年置三十七人晋惠帝度四十九人审此则是自周而有也本朝百尺松梢几飞歩鹤栖枝上礼虚皇脩养子吹呴唿吸吐故纳新熊经鸟伸为夀而已矣史沐浴𤣥徳禀仰太和华佗曰人体欲得劳动但不当使极耳动揺则谷气得消血脉流通病不得生譬犹戸枢终不朽也古之仙者为导引之事熊经鸱顾引接腰体动诸关节以求难老吾有一术名五禽之戯一曰虎二曰鹿三曰熊四曰猿五曰乌王真年百嵗视之面有光泽似未五十者云周流登五岳名山悉能行胎息之方𠻳舌下泉咽之传记食气者常有少容志若流水居若空城真人道士常吐纳以和六液断谷茹芝集含天地之醇和吸日月之光采挹以𤣥玉之水𠻳以华池之浆化心养精魄隠几习天真鍊氷雪之容延金石之夀纳沆瀣之精率逍遥之性缄縢六志扃鐍百骸吸新吐故以鍊藏专志积精以专心郑君得自然虚白生心胷吸披沆瀣精凝为氷雪容饮咽日月精茹嚼沆瀣芬栖山卧云鍊气絶食滋味不接于口尘埃不染于心斋心受箓服气鍊形暑不流汗冬不挟纩肤体颜色氷清玉温未识者望之疑神仙中人也委气荣卫和咽津颜色好万过黄庭经一食青粮稻食栢鍊玉颜叩尔𤣥关保其真宅斋心已恬愉澡身自光明沈沈帘帏下蔼蔼灯烛青四支动用息一室虚白生収视忘趣舍叩齿集神灵伊子嗜慾寡居常痾恙轻三尸既伏窜九藏乃和平无令耳目胜则使性命倾窅然深夜中若与元气并精神如太阳霍然照清都四支为琅玕五藏为璠玙颜如芙蓉顶为醍醐天地相终始浩漫为娱下顾人间溷粪蝇蛆修行近日形如鹤导引多时骨似绵骨换肌肤腻心灵气色真讲论叅同深到底停腾姹女立成银不味稲粱食始觉神骨清本朝服饵既久毛骨清丹颜益少方瞳明緑髪方瞳痩骨轻藁死三彭仇澡换五滑肠清骨凝緑髓丹田发幽光丹鼎一丸深自秘紫芝三叶却先知得道子夫道在太极之先而不为髙在太极之下而不为深先天地生而不为久长于上古而不为老狶韦氏得之以挈天地伏羲得之以袭气毋维斗得之终古不忒日月得之终古不息堪坏得之以袭崑崙冯夷得之以逰大川肩吾得之以处泰山黄帝得之以登云天颛顼得之以处𤣥宫禺强得之以立乎北极西王母得之坐乎少广莫知其终彭祖得之上及有虞下及五伯傅说得之以相武丁奄有天下乗东维骑箕尾而比于列星偃其聪明而抱其太素体本抱神以逰于天地之樊史履操夷简徳业冲粹屏弃尘杂栖志虚𤣥吐故纳新食芝饵术念衆妙于三清之表返华发于百灵之外道迈前烈声髙自古集歩八闲而为宇节四运之常氛贯元虚于太素薄紫微而踈戾澄神元漠流栖心太素域頥神太素逍遥方外恣语乐以终日等寞于不言道风秀出夜后不闻龟喘息秋来惟长鹤精神身轻得道羽化升天鹤骨松貌泉停谷虚寓形人间天地无累与扶桑公陶隐居遥为师友矣鍊丹子合金丹之大药錬八石之精英尤忌凡俗闻见则仙物不成丹砂服之令人飞行长生九丹仙药之上史寡妇清得丹穴而擅其利葛洪闻跤趾出丹求为勾漏令陶洪景既得神符秘诀以为神丹可成而苦无药物帝赐黄金朱砂雄黄等后合飞丹色如霜雪服之体轻髙宗时道士刘合还丹成而上之咸亨中卒惟有空皮而背上开拆有似蝉脱山人桞泌能合长生药诏泌居兴唐观炼丹药传记成王时濮人献丹砂仙药之上者丹砂羿请不死之药于西王母妻嫦娥窃以奔月託身于月是为蟾蜍丹砂木精得金乃并魏伯阳撰参同契以周易爻象论作丹之意丹砂朱之朴服之一月三䖝出丹砂外包八石内含金精先禀气于甲受气于丙出胎见壬结魄成庚丹砂服火化为黄银能轻能神能黒能白能暗能明一斛人擎力难胜举万斤遇火轻速上腾鬼神寻求莫知所在马明王服丹半剂为地仙展转百余年乃白日升天也魏伯阳与弟子三人作丹成与犬犬死弟子曰先生可服之而死二人下山求𦵏具伯阳即起再以丹纳犬及弟子口中皆起仙去变凡为仙丹之力也身生羽翼飞行轻举莫不皆因服丹五灵三使之药九光七曜之丹神仙大丹异名三十四种出世十三种非世所用二十种集夫交梨火枣者是飞腾之药也君侯若能剪除荆棘絶去人我冺是非则二树生君心中矣亦能开花结实叶茂枝繁食之一枚则景光万里守丹灶而不顾炼金鼎而方坚方士炼玉液安期鍊五石逺慙勾漏令不得问丹砂家事丹砂诀金丹别后知传得乞取刀圭救病身淮南王仙去鸡犬䑛药噐以升仙将延金石之夀以炼氷雪之肤吸而蝉脱吞则翼生与我一丸药光辉有五色服之四五日身轻生羽翼应得丹霜饵春来黒髪新长生只要一丸丹金丹驻少年洞里丹砂日採还道士补朝官史墨敕以郑普思为秘书监叶静能为国子祭酒传记史崇𤣥附太平公主授鸿胪卿唐髙宗时叶静能入直翰林为国子祭酒唐𤣥宗时叶法善授银青光禄大夫鸿胪卿尹愔拜谏议大夫观宇史公孙卿言仙人好楼居上作蜚亷桂馆益夀延夀馆魏主起天师道场重坛五层诏山人桞泌居兴唐观炼药传记列真之宇列仙㳺馆周穆王尚神仙召尹轨杜仲居终南山尹真人草楼所因号楼观葢道观之初也隋炀帝改为𤣥坛后复曰观集精庐碁声花院闭幡影石坛髙道士授封传记后周武帝时卫元嵩封蜀郡公唐𤣥宗时叶法善封越国公道士赐紫传记唐中宗神龙初加叶静能金紫之阶未颁紫衣朝野佥载曰史崇𤣥附太平公主衣紫罗裙帔唐代宗时李泌乞为道士赐紫衣道士赐紫自李泌始道士赐谥传记后汉张道陵有天师之称梁陶洪景死赐谥贞白先生元魏世祖赐冦谦之天师之号唐王知逺赠昇𤣥先生唐𤣥宗赐李含光曰𤣥静先生道术子左慈以气禁水水为逆流一二丈禁水着中庭露之大寒不氷史王乔有神术为叶县令每月晦望自县诣台朝帝怪其来数而不见车骑密令太史伺望之言其临至辄有双凫从东南飞来于是候至举网张之但得一双舄焉乃诏尚方诊视则四年中所赐尚书官属履也当朝时掖门下皷不击自鸣闻于京师道士赵炳以气禁人人不能起禁虎虎伏地低头闭目便可执縳以大钉钉柱入尺许以气吹之便可跃出射去如弩箭之发异苑云赵侯以盆盛水吹气作禁鱼龙立见越方善禁呪也左慈字元放庐江人也少有神通尝在司空曹操坐操从容顾衆賔曰今日髙㑹珍羞畧备所少吴松江鲈鱼耳元放于下座应曰此可得也因求铜盆贮以水竹竿饵钓于盘中湏臾引一鲈鱼出操拊掌笑㑹者皆惊操曰一鱼不周坐席可更得乎元放乃更饵钩沈之湏臾复引出长二尺余生鲜可爱操使自前鲙之周浃㑹者操又谓曰既已得鱼恨无蜀中生姜耳元放曰亦可得也操恐其近即所取因曰吾前遣人到蜀买锦可过勅使者増市三端语顷即得姜还并获使报命后操使自蜀反验问増锦之数及时日早晚若符契焉后操出近郊士大夫从者百许人慈乃为赍酒一升脯一斤手自斟酌百官莫不醉饱操怪之使寻其故行视诸垆悉亡其酒脯矣操懐不喜因坐上收欲杀之慈郄入壁中霍然不知所在或见于市者又捕之而市人皆变形与慈同莫知谁是后人逢慈于阳城山头因复逐之走入羊羣操知不可得乃令就羊中告之曰不复相杀本试君术耳忽有一老羝屈前两膝人立而言曰遽如许即竞徃赴之而羣羊数百皆变为羝并屈前膝人立云遽如许遂莫知所取焉解奴辜张貂者亦不知其何郡国人也皆能隠沦出入不由门戸奴辜能变易物形以诳幻人又河南有麴圣卿善为丹青符刻厌杀鬼神而使命之又有编肓意亦与鬼神交通孟节能含枣核不食可至五年十年又能结气不息身不动揺状若死人可至百日半年张楷性好道术能作五里雾吴勐因还豫章江波甚急勐不假舟楫以白羽扇浮水而渡观者异之顺阳樊长賔为建昌令发百姓作官船于建城山中吏命人各作箸一双幸灵作而未输或窃之焉俄而窃者心痛欲死灵谓之曰尔得无窃我箸乎窃者不应有顷愈甚灵曰尔若不以情告我今真死矣窃者甚惧乃自首出之灵于是饮之以水病即立愈行人由此敬畏之船成当下吏以二百人引一艘不能动方请益人灵曰此已过足但部分未至耳灵请自牵之乃手执箸惟用百人而船去如流衆大惊怪咸称其神僧渉者西域人也不知何姓少为沙门苻坚时入长安虚静服气不食五谷日能行五百里言未然之事验若指掌能以秘咒下神龙毎旱坚使之咒龙请雨俄而龙下钵中天辄大雨坚与羣臣亲就钵中观之卒于长安沙门昙霍者或遗以衣服受而投之于河后皆以还其本主衣无所汚行歩如风云传记费长房遇壶公有神术能缩地脉千里聚在目前放之如旧后汉栾巴汉帝召为尚书正朝大㑹巴独后到颇有醉色不饮而以酒望西南噀之有司奏巴大不敬诏问巴巴对曰臣鄊里以臣能治鬼䕶病为立庙今旦耆老皆入庙致飨是以来迟臣本县成都失火臣噀酒为雨以㓕火灾诏原罪即遣使徃验其言荅云正旦失火食时有大雨从东北来乃息雨皆酒气后一旦大风天雾暗失巴所在寻问之具曰还成都与亲戚别去而昇天矣左慈㧞簪以画杯酒即中断分为两向左慈明六甲能役鬼神坐致行厨刘政有道术能以一人作千人千人作万人又能嘘水兴云聚壌成山刺地成渊仙翁为客设酒不令人传之见盃自至人前若不尽者则杯不去琴弹碧玉调药炼白朱砂觧醸顷刻酒能开非时花刘纲有道术能檄召鬼神禁制变化之事尝与妻樊夫人校其术俱坐堂上纲作火烧碓屋从东起夫人禁之火即灭庭中两株桃夫妻各咒一株使相鬬击良久纲所呪者不如数走出篱外纲唾盘中即成鲤鱼夫人唾盘中成獭食鱼纲与夫人入四明山路阻虎纲禁虎伏不敢动适欲徃虎即喊之夫人径前虎即靣向地不敢仰视夫人以䋲系虎牵归系于床脚下将昇天纲仕上虞县㕔事侧先有大皂荚树纲升树数丈方能飞举夫人平坐冉冉如云气之昇同昇天而去集吞刀弄火易貌分形刘根丹篆二千字郭璞青囊两卷书长䋲繋白日大药驻朱颜尸解史宋母忌王伯侨充尚羡门子髙最后皆燕人为方仙道形解销化葛洪卒年八十一视其颜色如生体亦柔软举尸入棺甚轻如空衣世以为尸解唐髙宗时道士刘合还丹成而上之咸亨中卒唯有空皮而背上开坼有如蝉蜕传记费长房隠变觧化分形散影道中有尸觧剑觧水觧火觧实繁有徒嵇康郭璞非受戕害者以此委蜕形如生人者尸觧也足不青皮不皱者尸觧也目光不落无异生人者尸觧也髪尽落而失形骨者尸觧也有死而更生者有未敛而失其尸者有衣存而形去者有髪脱而形飞者皆尸觧也白日觧者为上夜半觧者为下向晓向暮去者为地下主者此皆得道之差降也南海太守鲍靓通灵士也东海徐寕师之宁夜闻静室有琴声怪其妙而问焉靓曰嵇叔夜宁曰嵇临命东市何得在兹靓曰叔夜虽示终而实尸觧集觧形而遗世乗白云而上賔白日尸觧得为飞仙尸觧本真人之錬蜕也五属之隠适也记纂渊海卷八十六记纂渊海卷八十七钦定四库全书记纂渊海卷八十七宋潘自牧撰伎术部医经聚毒药以共医事四时皆有疠疾春时有痟首疾夏时有痒疥疾秋时有疟寒疾冬时有𠻳上气疾以五味五糓五药养其病以五气五声五色眡其死生两之以九窍之变参之以九藏之动凡疗疡以五毒攻之以五气飬之以五药疗之以五味节之凡药以酸飬骨以辛飬筋以咸飬脉以苦飬气以甘飬肉以滑飬窍医不三世不服其药晋侯有疾求医于秦秦伯使医缓为之未至公梦疾为二竖子曰彼良医也其一曰居膏之下肓之上若我何医至曰疾不可为也在膏之下肓之上攻之不可达之不及药不可为也晋侯有疾求医于秦秦伯使医和视之和至疾不可为也是为近女室疾如蛊非鬼非食惑以丧志又曰天有六气阴阳风雨晦明也阴淫寒疾阳淫热疾风淫末疾雨淫腹疾晦淫惑疾明淫心疾女阳物而晦时淫则生内热蛊惑之疾今君不节不时能无及此乎三折肱知为良医子鲁公扈赵齐婴二人有疾扁鹊谓公扈曰汝志强而气弱齐婴志弱而气强共换汝之心则均于善矣扁鹊遂饮二人毒酒剖胷探心易而置之投以神药既寤如初秦王有病召医破痈溃痤者得车一乗䑛痔者得车五乗所治愈下得车愈多魏文侯问扁鹊曰子兄弟三人孰最善对曰长兄视色故名不出家仲兄视豪毛故名不出门鹊鍼人血脉投人毒药故名闻诸侯子谓北山黄公善医先寝食而后医药史扁鹊见齐桓侯曰君有疾在腠理后五日复见曰君有疾在血脉后五日复见曰君有疾在肠胃后五日望见桓侯退走曰疾居腠理汤熨之所及也在血脉鍼石之所及也在膓胃酒醪之所及也其在骨髓虽司命无柰之何后五日桓侯遂死疾有六不治骄恣不论于理一也轻身重财二也衣食不能适三也阴阳并藏气不定四也形羸不能服药五也信巫不信医六也扁鹊过邯郸闻贵妇人即为带下医过雒阳闻周人爱老人即为耳目痺医入咸阳闻秦人爱小儿即为小儿医虢太子死扁鹊曰尚可活也臣闻上古有俞跗疗病不以汤液乃割皮觧肌煎洗肠胃潄涤五脏桑君遇扁鹊竒之乃唿扁鹊出懐中药与之饮以上池之水三十日当知物矣扁鹊饮药三十日从此视尽见五脏症结特以诊脉为名耳扁鹊曰越人非能生死人也特当生者能使之起耳太古有岐伯俞跗中古扁鹊秦和盖论病以及国原诊以知政汉兴有仓公髙祖疾甚吕后迎良医医入见上嫚骂之曰命乃在天虽扁鹊何益遂不使治疾华佗精方药其疗疾合汤不过数种当灸不过一两处当针不过一两度针药所不能及者便用其麻沸散须臾醉死无所知因破腹取病若在肠中便断肠湔洗缝腹膏摩一月之间即平复矣陈登得病佗曰胃中有蛊欲成内疽食腥物所致作汤二升腹吐蛊三升赤头皆动半身犹是生鱼脍曹操苦头风累书唿之不至操怒杀之佗临死出书一卷与狱吏曰此可以活人吏畏法不敢受佗索火焚之云长为流矢贯臂每阴雨尝痛医曰当破臂刮骨去毒乃可除之也秦王苻生夜食枣多旦而有疾召太医令程延使诊之延曰陛下无他疾食枣多矣生怒曰汝非圣人安知吾食枣遂斩之徐熈隠于秦望山有道士留一瓠与之熙开之乃扁鹊镜经一卷因精心学之遂名震海内生子秋夫弥工其术夜有鬼言患腰痛死虽为鬼痛难忍秋夫为刍人按孔穴针之明日见一人谢恩忽然不见王勃尝谓人子不可不知医时长安曹元有秘术从之㳺尽得其要甄权善医或劝其着书答曰医特意耳思虑精则得之脉之妙处不得虚着方剂终无益于世此吾所以不着书也传记巫彭初作医神农使岐伯尝草木典医疗病今经方本草之书咸出焉晋平公疾医和视之赵子文曰医及国家乎对曰上医医国其次医人固医官也扁鹊见秦武王示之病扁鹊请除左右曰君之病在耳之前目之下除之未必已也将使耳不聪目不明扁鹊怒而投石曰君与知之者谋之而与不知者败之殷中军妙觧经脉有常所给使叩头云母年垂百嵗抱疾求久活感其至性为诊脉处方始服一剂汤便愈长安有人家于西市卖饮子不过数味亦不嫺方脉千种之疾入口而愈田令孜有疾国师束手有白田曰西市饮子何不一试遂遣仆取之仆回马蹶而覆之遂诣染坊丐得池脚一缾子以给其主服之立愈田偿药价甚厚此葢福医也集九折臂而成医岐黄彭扁振扬辅导㤙流含气宋清者长安都药市人也居善药有自山泽求者必归宋清氏清优主之长安医工得清药辅其方辄易售咸誉清疾病疕疡者亦皆乐就清求药兾速已清皆乐然响应虽不持钱者皆与善药积劵如山未尝诣取直或不识遥与劵清不为辞嵗终度不能报辄焚劵终不复言善医者不视人之瘠肥而察其脉之病否而已脉不病虽瘠不害脉病而肥者死也本朝士大夫多秘所患以验医能否使索病于冥漠之中吾平生求医必尽告以所患然后诊之故虽中医治吾疾常愈吾求疾愈而已岂以困医为事哉去嵗在都下见一医工颇艺而穷谓仆曰人所以服药端为病耳若欲以适口则莫若刍豢何以药为今孙氏刘氏皆以药显然孙氏蕲于治病而不择甘苦刘氏专务适口而刘氏冨倍孙氏此何理也虚实在其脉静躁在其形荣楛在其色夀夭在其情茍能阅千人望见知死生鍼头如麦芒气出如车轴关阙脉络中性命寄毛粟而况清净眼内景寒天烛琉璃贮沆瀣轻脆不任触而子于其间来徃施锋镞笑谈纷自若观者颈为缩运针如运斤去翳如拆屋常言子善幻他技杂符祝子言吾有道此理君未瞩巫经用史巫纷若司巫掌羣巫之政令大旱公欲焚巫尫晋侯梦大厉被髪及地曰杀余孙不义公觉召桑田巫巫言如梦荀偃梦与厉公讼不胜公以戈击之首队于前奉之以走见梗阳之巫臯他日见诸道与之言同子有神巫自齐来䖏于郑命曰季咸知人死生存亡祸福例史西门豹为邺令民有言苦为河伯娶妇者豹乃投巫妪于河在男曰觋在女曰巫武帝末卫后宠衰江充用事充与太子及卫氏有隙先于太子宫埋桐人乃白于上曰太子宫有蛊气上使充治之果掘得所埋桐人东瓯王敬鬼命粤巫立粤祝祠而以鸡卜上信之粤祠鸡卜自此始第五伦为㑹稽太守俗多滛祠伦晓告百姓巫祝有依托鬼神诈怖愚民皆按论之徐登本女子化为丈夫善为巫术赵炳能为越方二人遇于乌阳溪水之上曰可各试所能登乃禁溪水使不流炳复禁树即生荑二人相眎而笑陈子昻上言巫鬼荧惑于人者禁之王屿为祠祭使有所禳祓大抵类巫觋传记大荒中有灵山巫咸巫即巫眠巫彭巫姑巫贞巫礼巫搥巫谢巫罗十人从此升降百药爰在疾则药巫酌则曰疾药巫酌祸可转也楚人名巫为灵子集帝告巫阳曰有人在下我欲辅之䰟魄离散女筮予之诅师毒口牙舌作霹雳声符师㺯刀笔丹墨交挥横鸡骨占年拜水神本朝雷州民康财妻为蛮巫林公荣用鸡肉桃生值商人杨一者善医疗与药服之吐积肉一块剖开筋膜中有生肉存已成鸡形襄阳邓城县有巫师能用妖术诣一冨室求钱不与遂买酒一升盛以小缶取粪汚搅杂携徃林麓禹歩诵呪瘗之地乃去俄酒家列瓮尽作粪臭有道士曰吾有术能疗即焚香作法半日许臭止何人聚衆称道人遮道卖符色怒嗔宜蚕使汝茧如瓮宜畜使汝羊如路人未必信此语强为买服禳新春道人得钱径沽酒醉倒自谓吾符神卜经初筮告再三凟凟则不告以卜筮者象其占蓍之徳圎而神幽赞于神明而生蓍卜不习吉七稽疑择建立卜筮人乃命卜筮曰雨曰霁曰蒙曰绎曰克曰贞曰悔凡七卜五占用二衍忒立时人作卜筮三人占则从二人之言龟筮共违于人用静吉用作凶宁王遗我大寳龟绍天明即命乃卜三龟一习吉尔卜尔筮体无咎言卜云其吉终焉允臧卜筮偕止我龟既厌不我告犹爰始爰谋爰契我龟卜师掌开龟之四兆一曰方兆二曰功兆三曰义兆四曰弓兆龟为卜筴为筮卜筮者先圣王之所以使人信时日敬鬼神畏法令也所以使民决嫌疑定犹豫也卜筮不过三卜筮不相袭孟冬命太史衅龟筮占兆审卦吉凶易抱龟南靣天子卷冕北靣虽有明智之心必进断其志焉天子无筮诸侯有守筮天子道以筮诸侯非其国不以筮卜以决疑不疑何卜筮短龟长不如从长二国之守龟何事不卜楚灵王卜曰余尚得天下不吉投龟訽天而唿曰是区区者而不余畀余必自取之子宋元君梦人窥阿门曰予为清正使河伯之所渔者余且得予元君觉使人占之曰此神龟也今余且献龟龟至君再欲杀之再欲活之心疑卜之曰杀龟以卜吉遂刳龟七十二鑚而无遗筴汾阴侯生善筮先人事而后说卦史宋忠贾谊同游于卜肆司马季主闲坐宋忠贾谊曰先生何居之卑何行之汗司马季主捧腹大笑曰大夫何言之陋也二君曰世皆言曰夫卜者多言夸严以得人情虚髙人禄位以恱人志擅言祸灾以伤人心矫言鬼神以尽人财厚求拜谢以私于己此吾之所耻也司马季主曰今夫卜者必法天地象四时顺于仁义分䇿定卦旋式正棊然后言天地之利害事之成败卜筮有何负哉三王不同龟四时各异卜蓍百茎共一根其下必有神龟守之其上常有青云覆之蓍长八尺即难得也满六十茎已上长满六尺者即可用矣盎家多怪廼之棓生所问占还刺客遮杀盎严君平卜筮于成都市有邪恶非正之问则依蓍龟为言利害与人子言依于孝与人弟言依于顺与人臣言依于忠裁日阅数人得百钱足自飬则闭肆下帘而讲老子云长既败孙权使虞翻筮之遇节之临翻曰不出二日必当断头果如翻言权曰卿不及伏羲可与东方朔为比矣郭公精于卜筮郭璞从之受业公以青嚢中书九卷与之由是遂洞五行天文卜筮之术虽京房管辂不能过也王微工阴阳数术之事文帝赐以名蓍有人父为刺史得书云疾是人筮之遇泰筮者曰吉赵辅和曰泰干下坤上则父入去天岂得言吉果凶同时有人父疾託辅和筮遇干之晋慰谕令去后告人云干之游魂干为天为父父变为魂而升于天能无死乎亦如其言魏孝武即位使吴遵世筮遇否之萃曰先否后喜遵世曰刚决柔则春末夏初也又筮遇明夷之贲曰初登于天后入于地若能谨始谨终不失法度无忧入地矣齐文襄游东山有云起恐雨使筮遇剥李业兴云艮为山山出云故知有雨遵世曰坤为地土制水故知无雨湏臾云散二人各受赏罚中宗将祀南郊𤣥宗求朝京师将行使术士韩礼筮之蓍一茎孑然独立礼惊曰蓍立其瑞非常也巫咸作筮古司怪主卜庖牺氏作始有筮孔子使子贡徃外而未来谓弟子占之遇鼎皆言无下足不来颜子曰无足者乗舟而来赐至矣清朝子贡果乗舟至子路见孔子曰猪肩牛䏝可以得兆何必蓍龟孔子曰蓍者事也龟者旧也狐疑之事当问其旧也严遵字君平富人罗冲问何以不仕为具车马衣粮遵曰柰何以不足奉有余冲曰吾有万金汝无担石乃云有余不亦谬乎遵曰不然吾前宿子家人定而役未息昼夜汲汲未尝有足今我以卜为业不下床而钱自至尚余数百尘挨厚寸不知所用此非我有余而子不足耶冲大惭晋隗炤善易临终谓妻子曰后五年诏使龚负吾金以吾所书板告之后如其言使者惘然取蓍筮之卦成曰妙哉隗生吾不负金贤夫自藏金以待太平知吾善易书板寄意金五百斤盛以青瓮埋在堂屋去壁一丈入地九尺掘之果得金淳于智能易筮夏侯藻母病忽有一狐当门向之嘷怖藻驰见智智曰君速归在狐嘷处拊心啼哭令家人惊怪毕出一人不出哭勿止藻如其言母亦扶病出堂屋五间拉然而崩京房卜易卦以钱掷以甲子起卦王廷凑微时尝诣五明道士卜掷卦钱皆三舞竹下围棋卜岭表占卜甚多䑕米卜箸卜牛卜骨卜田螺卜鸡印卜篾竹卜俗尚鬼故也洪州何婆善琵琶卜浮休子与郭司法质之问其品秩何婆乃调絃柱和声曰大夫富贵今年得一品明年得二品后年得三品郭大骂而起集索琼茅以筳篿兮命灵氛为余占之詹尹乃端䇿拂龟詹尹释䇿而谢曰夫尺有所短寸有所长物有所不足龟策诚不能知事今夫揲之以至刓灼之以殆尽徒与夫蚩蚩者问歉穰占熊虺起颂需食亡牛䘮羊之间耳资其握粟以餬余口乌足为夫子道哉本朝张定公尝谓予曰某举进士时与冦莱公诣一卜肆卜者曰二人皆宰相也既出逢张相王相复往诣之卜者大惊曰一日之内而有四人宰相四人相顾一笑而退因是卜者消声卒穷饿以死而四人者其后皆为宰相今予相又忘其姓名矣亦可哀也哉季札以乐卜赵孟以诗卜襄仲归父以言卜子㳺子夏以威仪卜沈尹氏以政卜孔成子以礼卜其应也如响无他圗在精诚而已不精诚者不能自卜况吉凶他人乎相术传楚司马子良生子越椒子文曰熊虎之状而豺狼之声弗杀必灭若敖氏矣王使内史叔服来㑹𦵏公孙敖闻其能相人也见其二子焉叔服曰谷也食子难也收子谷也丰下必有后于鲁国叔向娶于申公巫臣氏生伯石姑视之闻其声曰是豺狼之声也非是莫䘮羊舌氏矣子古者有姑布子卿今之世梁有唐举相人之形状颜色而知其吉凶妖祥世俗称之古之人无有也学者不道也昔者卫灵公有臣曰公孙吕身长七尺靣长三尺眉广三寸鼻目耳具而名动天下楚之孙叔敖突秃长左轩较之下而以楚霸业公子髙微小短瘠行若将不胜其衣诛白公定楚国如反手耳且徐偃王之状目可瞻焉仲尼之状面如䝉倛周公之状身如断菑臯陶之状色如削𤓰闳夭之状面无完肤傅说之状身如植鳍伊尹之状面无湏麋禹跳汤偏尧舜参眸子桀纣长巨姣美筋力越劲然身死国亡为天下僇今世俗之乱君鄊曲之儇子莫不美丽姚冶竒衣妇饰血气态度拟于女子妇人莫不愿得以为夫处女莫不愿得以为士然而中君羞以为臣中父羞以为子中兄羞以为弟中人羞以为友俄则束乎有司戮乎大市莫不唿天啼哭若伤其今而后悔其始有神巫曰季咸知人死生存亡祸福夀夭期以嵗月旬日若神郑人见之皆避而走列子见之而心醉而归以告壶丘子壶子曰尝与俱来以予示之明日与之见壶子出而曰子之先生死矣弗活吾见怪焉见湿灰焉列子入告壶子曰是殆见吾杜徳机也尝又与来明日又与之见壶子出而曰幸矣子之先生遇我也有瘳矣全然有生矣吾见杜权矣列子入告壶子曰是殆见吾善者机也尝又与来明日又与之见壷子出而曰子之先生坐不斋吾无得而相焉试斋且将复相之列子入告壶子曰是殆见冲气机也尝又与来明日又与之见壶子立未定自失而走魏王问子顺曰马回之为人梗梗亮直吾欲以为相可乎答曰闻诸孙卿云其为人也长目而豕视者必体方而心圆每以其法相人千百不失臣见回非不伟其体干也然甚疑其目史范蠡遗大夫种书曰越王为人长颈鸟啄可与共患难不可与共安乐蔡泽从唐举相举曰先生曷鼻巨肩魋颜蹙齃胜挛吾闻圣人不相殆先生乎泽曰富贵吾所自有吾所不知者夀也举曰从今以徃四十三嵗泽谓其御者曰吾持梁啮肥跃马疾驱懐黄金之印四十三年矣单父人吕公好相人见髙祖状貌甚敬重之曰君相贵不可言愿季自爱臣有息女愿为箕箒妾即吕后也黥布少时客相之曰当刑而王及壮坐法黥布欣然而笑曰人相我当刑而王几是乎髙祖立濞为吴王相之曰若有反相因拊其背曰汉后五十年东南有乱岂若也然天下同姓一家谨毋反濞曰不敢文帝使善相者相邓通曰当贫饿死上曰能富通者在我因赐蜀道铜山得自铸钱景帝即位人有告通盗出徼外铸钱竟按验没入之寄死人家许负相周亚夫曰君后三嵗而侯侯八嵗为将相后九年而饿死亚夫笑曰既已贵人何说饿死负指其口曰从理入口此饿死法也后下廷尉不食五日死卫青少为平阳侯家人有一钳徒相青曰官至封侯青笑曰人奴之生得无笞骂足矣安得封侯乎后为大将军封长平侯韦贤有相工相之当至丞相贤有子四人又使相之至第二子𤣥成曰亦当为丞相贤曰有长子在是安得之贤后竟为相既死而长子有罪遂立𤣥成班超行诣相者相者曰生燕颔虎头飞而食肉此万里侯相也管辂曰吾额上无生骨眼中无守精鼻无梁柱脚无天根背无三甲腹无三壬此皆不夀之验卒年四十八钟繇与族父瑜道遇相者曰此童有贵相然当厄于水行未十里地桥堕水几死瑜以相者言中益贵之潘滔相王敦曰蠭目已露豺声未振若不噬人亦当为人所噬王敬则母为女巫尝为人曰敬则生时胞衣紫色应得鸣鼓角人笑曰汝子得为人吹角可矣后果为将有功庾夐家富状貌丰美頥颊开张人皆谓必为方伯及魏克江陵卒饿死又禇罗靣甚尖危有从理入口竟保衣食而终章昭逹少遇相者曰卿貌甚善湏少亏则当富贵侯景之乱昭逹中流矢眇其一目后为司空唐太宗四嵗有书生见之曰龙鳯之姿天日之表其年几冠必能济世安民王珪与房杜善母曰儿必贵然未知所与逰者何如人试与偕来㑹𤣥龄等过其家母窥大惊曰二客公辅才也汝贵不疑帝在九成宫令袁天罡视岑文本曰学堂莹夷眉过目故文章振天下肉不称骨非寿兆也袁天罡见张行成马周曰马君伏犀贯脑背若有负贵验也近世君臣相遇未有及公者然面泽赤而耳无根后骨不隆夀不长也张晩得官终位宰相李勣选将必资相竒龎福艾者遣之曰薄命之人不足与成功名也张憬藏相魏无忠久不答无忠怒曰穷通有命何预君耶拂衣去憬藏遽起曰君之相在怒时位必卿相也张守珪为果毅卢齐卿曰十年内当知节度果如其言时谓齐卿有人伦之鍳萧嵩与陆象先为僚壻夏荣有相术谓象先曰陆郎十年内位极人臣然不及萧郎一门尽贵桞浑十余嵗有巫告曰儿相夭且贱为居僧可缓死诸父欲从其言浑曰去圣教为异术不若速死后至宰相李珏举明经李綘曰日角珠庭明经碌碌非子所宜乃更举进士髙第传记颜渊山庭日角曾子珠衡犀角苍颉四目窦轨问袁天罡天罡曰公额上伏犀贯玉枕辅角又成就从今后十年必富贵窦轨益州行台仆射召袁天罡天罡曰骨法不异徃时目色出脉贯瞳子语亦浮靣为将多杀人愿深自戒李峤侍袁天罡连榻而寝袁视峤无喘息以手候之鼻下气絶其出入息乃在耳中贺其母曰郎君必大贵夀是龟息也袁天罡有子客师尝过江曰舟中人皆鼻下黒气大厄不乆忽见一丈夫跛其一足负杖驱驴登舟客师曰贵人在内吾侪无忧登舟风涛忽见危惧虽甚终济焉驱驴者乃娄师徳也岑文本见马周曰鸢肩火色腾上必速但恐不能乆耳数年官至宰相四十八而亡相工相李雄曰此君将贵其相有四目如重云鼻如龟龙口方如噐耳如相望法为贵人刘夀遇师曰君脑有玉枕必至公也后至太尉朱泚眉分凢聚相者告以大贵泚信之衡岳寺有僧号懒残李泌异之一日正泼火煨芋啖之取其半授泌曰勿多言领取十年宰相裴晋公遇相者曰郎君若不至贵即当饿死一日逰香山寺有妇人以父被罪得玉带三犀带一以赂津要寘于栏楯忘之度得而授之后见相者曰必有阴徳前途万里非某所知也唐李参军善相笏知休咎唿为李相笏宋山阳王休祐屡以言语忤上庾道敏相其手版曰此版极贵然使人多忤王以禇渊详密换之禇复于帝前称下官帝不恱魏许允为太尉善相印将拜以印不善命更刻之唐贞元末有相骨山人以无目故逢人即手扪之必知贵贱开成中有龙复本者无目善听声揣骨凢有象简竹笏以手捻之必知官禄年夀宗邧萧寘授以所持竹笏复本执萧公笏曰宰相笏次至宋笏曰长官笏后萧公居廊庙宋出为清河县令如其言集世人固有身瘠而志立体小而名髙者于圣则否是以尧眉八彩舜目重瞳禹耳参漏文王四乳然则世亦有四乳者此则驽马一毛似骥耳昔之圣者其首有若牛者其形有若蛇者其啄有若鸟者其貌有若䝉倛者彼皆貌似而心不同焉可谓之非人耶即有平胁曼肤颜如渥丹美而狠者貌则人矣其心则禽兽又恶可谓之人也吕公言女当大贵宜以配季季后为天子吕氏复称制天子隋文帝相工来和辈亦言当为帝者后簒位果得之诚相法之不谬矣而男女族属杀灭殆尽不知一女子为吕氏之福耶为祸耶一男子为杨氏之祸耶为福耶彼知相法者当曰此必为吕氏杨氏之祸乃可谓善相人矣今之相工言人相者必曰某相类龙某相类凤某相类牛马某至公侯某至卿相类禽兽则富贵也噫立形于天地分性于万物其贵者不过人焉有真人形而贫贱类禽兽而富贵哉本朝太宗遣陈抟诣南衙见真宗及门亟还问其故曰王门厮𨽻皆将相也何必见王储议遂定王兾公钦若谒钱希白适希白延一术士以考休咎不容通谒兾公厉声诟阍人术者闻之曰不知何人耶若形声相称世无此贵者希白召之兾公神貌踈瘐复赘于颈而举止山野希白蔑视之兾公起术人叹曰人中之贵有此十全者钱戯曰中堂之内便有此等宰相乎术人正色曰此人不作则已若作之则君臣相得至死有庆钱戯曰他日当陶铸吾辈乎术者曰恐不在他日后希白方为翰林学士兾公已真拜钱公若水见陈希夷于华山有一老僧与希夷拥地炉坐僧熟视若水久之以大箸画灰作做不得三字徐曰急流中勇退人也若水登科为枢副年才四十而致政老僧葢麻衣道者云种放字明逸徃见希夷先生先生一日令洒扫庭除曰当有嘉客至明逸作樵夫拜庭下希夷曰君岂樵者二十年后当有顕官明逸曰官禄非所问也希夷笑曰君骨相当耳虽晦迹山林竟不能安后以司諌赴召官至工部侍郎李承之因邸报拯参政或曰朝廷自此多事矣承之正色曰包公无能为今知鄞县王安石眼多白似王敦他日乱天下者此人也心传异学不谋身自要清时阅缙绅火色上腾虽有数急流勇退岂无人坐阅诸公半廊庙时看黄色起天庭早逢异人得异术穷究休咎出顷刻相逢拍手问由来怪我今年有阴徳命术经乐天知命故不忧君子居易以俟命得之自是不得自是以听天命死生有命富贵在天子孔子进以礼退以义得之不得曰有命求之有道得之有命殀夀不贰修身以俟之所以立命也力谓命曰若之巧奚若我哉命曰汝奚功于物而欲比朕力曰夀夭穷逹贵贱贫富我力之所能也命曰彭祖之智不出尧舜之上而夀八百颜渊之才不出衆人之下而夀三十仲尼之徳不出诸侯之下而困于陈蔡殷纣之行不出三仁之上而居君位季札无爵于吴田常专有齐国夷齐饿于首阳季氏富于展禽若是汝力之所能柰何夀彼而夭此穷圣而逹逆贱贤而贵愚贫善而富恶耶力曰此则若命所制耶命曰既谓之命柰何有制之者耶东郭先生谓西门氏曰夫北宫子厚于徳薄于命汝厚于命薄于徳汝之逹非智得也北宫子之穷非愚失也皆天也农有水旱商有得失工有成败仕有愚否命使然也知其不可柰何而安之若命史沈攸之言士之穷逹有命恨不十年读书齐文惠太子恶西昌侯鸾常曰我意中殊不喜此人当由其福薄也孙绍善推禄命事验甚多谨案史记宋忠贾谊讥司马季王云夫卜筮者髙人禄命以恱人心矫言祸福以尽人财又案王充论衡云见骨体而知命禄覩命禄而知骨体此即命禄之书行之久矣多言或中人乃信之今更研寻本非实录但以积善余庆不闻建录之吉积恶余殃岂有刼杀之哉长平坑卒未闻共犯三形南阳贵士何必俱当六合今时亦有同年同禄而贵贱悬如共命共胎而夀夭更异魏元忠有善相者言公当位极人臣然命多蹇剥但可当事便行闻言则应元忠累遭谴责忆相者之言未尝少屈其志唐庄宗时禁旅王庆乞叙功赏庄宗曰知庆薄有功但每见庆则心愤然安得更有赐予之意因举唐太宗诗曰待余心肯日是汝命通时夫主天下生灵赏罚之柄而所言若此则进退诚有命也集公最深于五行书以人之始生年月日所直日辰支干相生胜衰死相王斟酌推人夀夭贵贱百不失一二星官歴翁莫能与其校或曰贵与富在我而已以智求则得之何命之为或曰求之有不得而不求有得之者皆命也人事何为二者之言是皆陷人于不善也以智而求之者盗耕人之田者也皆以为命者弗耕而望收者也予生于角星昴毕于角为第八宫曰病厄宫亦曰八杀宫土星在焉火星继来星土杨晞曰木在张于角为第十一福徳宫木为福徳大君子救于其房无虑也予自湖守不周嵗迁舍人木还福于角足矣土火还死于角宜哉丈夫赌命报天子自古圣贤多薄命文章憎命逹本朝韩退之诗云我生之辰月宿直斗乃知退之磨蝎为身宫仆以磨蝎为命宫平生多得谤誉殆同病也唐六典述五行有禄命驿马湴河之目段少连与乡老㑹饮段自吹笛座中有知音者亦以乐器和之有一老儒叹曰某命中无金星之助是以不能乐艺叚笑曰岂惟金星水星亦不甚得力也章得象曰生年月日时临胎有三处合者不为宰相亦为枢副僧化成以命术闻京师蔡元长兄弟访焉卒尔语元长曰此武官大使臣命也余不可望语元度曰此命今嵗登第十余年为侍从执政晩年当以使相终既退元度曰观其推歩卤莾如此何足信哉旬日复徃僧已不记再以年月语之悉如前说然是年遂同登科相继贵顕于元长则大谬而元度则无一语之差古寺相逢亦偶然谩将牛斗话生縁时行时止非人力莫问流年只问天许子儒冠怨误身如今投笔说星辰未湏道我何时贵且道何如子脱贫尅择经谷旦于差吉日维戊吉日庚午外事以刚日内事以柔日凡卜筮旬之外曰逺某日旬之内曰近某日䘮事先逺日吉事先近日子邜不乐假于鬼神时日卜筮以疑衆杀辰在子卯谓之疾日越得嵗而吴伐之必受其凶子芮城府君重阴阳子始着歴日史凡占候时日通名日者阴阳之术太详而衆忌讳使人拘而多畏然其叙四时之大顺不可失也禇先生曰武帝时聚㑹占家问之某日可娶妇乎五行家曰可堪舆家曰不可建除家曰不吉丛辰家曰大凶歴家曰小凶天人家曰小吉太一家曰大吉辩讼不决以状闻曰避诸死忌以五行为主邓禹进围安邑明日癸亥王匡等以六甲穷日不出禹因得更理兵明旦大破之河南吴雄家贫丧母营人所不封土者择𦵏其中丧事趣办时不问日医巫皆言当族㓕而子䜣孙恭三世廷尉下邳赵兴亦不䘏讳忌每入官舍輙更缮修故犯妖禁而子孙三世皆为司𨽻汝南有陈伯敬者行必矩歩坐必端膝呵叱狗马终不言死行路闻凶便觧驾留止还触归忌则寄宿乡亭年老寝滞不过举孝亷后坐女壻亡吏太守邵夔怒而杀之时人罔忌禁者多谈为証焉旧疑嵗辰在邜此宅之左则彼宅之右何得俱忌于东孙邈以为太嵗之属自是逰神譬如日出之时向东皆逆非藏也体中也晋武帝攻慕容起诸将曰徃亡之日兵家所忌帝曰我徃彼亡吉孰大焉晋穆帝纳后欲用九月是忌月王给曰若有忌月当复有忌嵗宋武帝平司马休之加领南蛮校尉将拜遇四废日佐史白迁日不许梁元帝时多禁忌墻壁崩倒屋宇倾頽年月不便终不修改庭草芜没令鞭去之太安四年殷绍上四序堪舆表第一孟序九卷八十一章说阴阳配合之原第二仲序九卷八十一章觧四时气王休杀吉凶第三叔序九卷八十一章明日月辰宿交㑹相生为表里第四季序九卷八十一章具释六甲刑祸福徳后魏武帝讨贺驎太史令晁崇曰纣以甲子亡兵家忌之曰则周武不以甲子胜乎崇无以对进军大破之齐文宣令宋景业筮曰宜以仲夏吉辰顺天受禅或曰阴阳书五月不可入官犯者卒于其位景业曰王为天子无复下期岂得不终其位徳宗时将奏宣政殿廊壊十月魁罡未可修上曰但不妨公害人则吉矣安得时日即命修之李愬围蔡州左右曰以徃亡日请避之愬曰贼以徃亡谓吾不能来正可击也刘瑑召还宣宗曰为朕择一令日瑑跪曰某日帝笑曰是日卿可逢相传记越王召范蠡曰孤欲上明堂临国政何日可矣范蠡曰今日丙午日也丙阳将也是日吉矣汉明帝时公车以返支日不受章奏帝曰民废田桑逺来诣阙复拘以禁忌岂为政之意乎康节先生出行不择日或告之以不利则不行葢曰人未言则不知既言则是知而必行故鬼神敌也今世俗营建宅舍或小遭疾厄皆云犯土按后汉书安帝时皇太子惊病不安避幸乳母野王圣舍邴吉以为圣舍新缮修犯土禁不可久御然则古有其说矣仕宦多忌兀日不赴官人多不晓兀之义或闻兀兀然诸兀日数说不同最为无据凡上官切忌初四初七十六十九名曰四不祥若用此日鲜有善罢者风水经我乃卜涧水东瀍水西惟洛食我又卜瀍水东亦惟洛食考卜惟王宅是镐京维龟正之相其阴阳观其流泉邾文公卜迁于绎史曰利于民而不利于君卜其宅兆而安厝之史陶侃微时将𦵏家中忽失牛遇一老父谓曰前冈见一牛眠山洿中其地若𦵏位极人臣又指一山云此亦当世出二千石言讫不见侃寻牛得之因𦵏其母焉郭璞以母忧去职卜𦵏地于暨阳去水百许歩人以近水为言璞曰当即为陆矣其后沙涨去墓数百里皆为桑田璞尝为人𦵏明帝微服徃观之因问主人何以𦵏龙角法当灭族主人曰郭璞云此𦵏龙耳不出三年当致天子也帝曰出天子耶答曰能致天子问耳帝甚异之有善相墓者言羊祜祖墓所有帝王之气若凿之则无后祜遂凿之相者曰犹出折臂三公元帝太兴初以王导疾乆方士戴洋曰君本命在申申地有冶金火相烁遂移冶于石城梁昭明太子𦵏其母遣人求墓地之吉者𦵏毕有道士云此地不利长子若厌之或可更延温大雅改𦵏祖父卜人占其地曰害兄而福弟大雅曰若家弟永康我将含笑入地嵗余果卒吕才曰今之丧𦵏吉凶皆依五姓便利古之𦵏者并在国都之北赵氏之𦵏并在九原汉之山陵散在诸䖏大墓小墓其义安在此则五姓之义大无稽古传记凡𦵏龙耳当出五侯𦵏欲得枕龙卧凤来山去水欲得连冈隠轸伏如乱云望之翙翙絶而复连袁安父卒求𦵏地道逢三书生指一处云𦵏此地当世为上公遂𦵏其地后登司徒四世五公孙钟家贫种瓜有三人来乞𤓰钟设𤓰及饭三人谓钟曰䝉君厚意今示子𦵏地君下山百歩勿反顾钟不六十歩回㸔并为白鹤飞去钟遂于此𦵏母塜上有气属钟后生坚坚生权权遂称帝于吴徐勣初卜𦵏繇曰朱雀和鸣子孙盛荣张景藏曰所占者过也此所谓朱雀悲哀棺中见灰后其孙敬业反则天怒断棺焚尸见灰之应也唐智兴微时有道士居门侧智兴每日必扫道士之门智兴母死道士曰吾善审墓地他日引智兴以竹䇿表一处曰此出两世方伯智兴再徃竹䇿有杖丛生遂𦵏焉郝处俊死𦵏讫有书生叹曰𦵏压龙角其棺必断其后象贤坐不道果断䖏俊棺焚其尸陈愚膺本名聿修有客曰此州上里地形贵不可言若𦵏此可世世为郡守又指一处曰若用此可以一世为都督聿修䘮亲遂以都督地𦵏焉他日拜墓见其地生笋甚衆遂採而归因携入京复有宗人名思膺者以前任诰牒与用易名干执政遂除桂州都督青鸟白鹤经𦵏书也集山川精气上为星象若𦵏得其所则神安后昌𦵏失其宜则神危后损陈希夷尝为种放卜上世𦵏地不定穴既𦵏希夷见之云地固佳安而稍后世世当出名将闽越黄拨沙善视墓画地为圗即知休咎故号拨沙卜其宅兆卜其地之美恶也非阴阳家所谓祸福者也地之美者则其神灵安其子孙盛若培拥其根而枝叶茂理固然矣地之恶者则反是然则曷地之美者土色之光润草木之茂盛乃其验也而拘忌者惑以择地之方位决日之吉凶不亦泥乎射覆史上尝使诸数家射覆置守宫盂下射之皆不能中朔自賛曰臣尝学易请射之乃揲蓍布卦而对曰臣以为龙又无角为蛇又有足是非守宫即蜥蜴上曰善武帝时上林献枣上以所持杖击未央前殿槛唿朔曰叱叱先生来先生知此筐中何等物也朔曰上林献枣四十九枚上曰何以知之朔曰唿朔者上也以杖击槛两木两木林也来来者枣也叱叱者四十九也徐季龙取十三种物着大箧中使管辂占之辂先说鸡子后道蚕蛹遂一一名之唯以梳为笓耳赵逹尝过知故为之具食食毕谓曰仓卒乏酒又无嘉殽逹因取盘中只箸再三纵横之乃言卿东壁下有美酒一斛又有鹿肉三斤何以辞无主人曰以卿善射有无故相试耳传记有以茱萸令璞射之曰子如赤铃含𤣥珠案文言之是茱萸丁文果射覆蜂曰蘤蘤华华山中採花虽无官职一日两衙唐宣宗取金盆覆白鹊召轩辕集速至才及玉阶曰盆下白鹊宜早放之东方朔尝与郭舍人于帝前射覆郭曰客来东方讴歌且行不从门入踰我垣墻逰戯门庭上入殿堂击之拍拍死者攘攘格鬬而死主人被创是何物也朔曰长喙细身昼匿夜存嗜肉恶烟常所拍扪臣朔愚戆名之曰蟁舍人辞穷当复脱禈遁甲史桑道茂善太一遁甲术建中初上言国家不出三年有厄㑹奉天有王气宜髙垣堞为王者居徳宗诏京兆尹发衆城之及朱泚反帝䝉难奉天頼以济传记遁者隠也幽隠道也甲谓六甲六仪递为直符天之贵神也常隠居六仪之下故以遁甲为名三遁者天遁地遁人遁也六甲加六丙名青龙廻首六丙加六甲名飞鸟跌穴阳遁九局阴遁九局自冬至后用阳遁夏至后用阴遁遁甲有八门杜景死惊开休生伤也三竒乙丙丁也孤虚史日辰不全故有孤虚注云甲乙谓之日子丑谓之辰六甲孤虚法甲子旬中无戌亥戌亥即为孤辰巳为虚甲戌旬中无申酉申酉为孤寅邜为虚余倣此刘歆七略有风后孤虚二十卷传记𤣥女谓黄帝曰战陈之法背孤击虚则吉唐髙宗诏曰或申明歴数六甲孤虚风后妙同京管者咸令荐举六壬传记吴王伐齐伍子胥曰窃观金匮第八其可伤也今年七月辛亥平旦大王以首事辛嵗位也亥阴前之辰也合壬子嵗合前也利以行武决胜矣然徳在合斗系丑辛之本也大吉为白虎而临辛功曹为太常而临亥大吉得辛为九丑又与白虎并重有人若以此首事前虽小胜后必大败天地行殃祸不乆矣越王勾践入吴吴王置于石室中欲赦之越王召范蠡告之范蠡曰在玉门第一今年十二月戊寅之日时加日出戊囚人也寅阴后之辰也今庚戌嵗后㑹也夫以戊寅日闻喜不以其罪罚日也时加卯而贼戊功曹为腾蛇而临戊谋利事在青龙青龙在胜先而临酉死气也而克寅是时尅其日用又助之所求之事上下有忧岂非天网四张万物皆伤者乎王何喜焉果子胥諌吴王复拘越王于石室𤣥女曰壬者干之首居在天门壬者属水水数一成数六故曰六壬也徐道符作心镜言起课之例及论吉凶全经玉鑑总论六壬之㫖六壬连珠论课之吉凶画经以五采彰施于五色画缋之事杂五色东方谓之青南方谓之赤西方谓之白北方谓之黒天谓之𤣥地谓之黄青与赤谓之文赤与白谓之章白与黒谓之黼黒与青谓之黻五采备谓之绣杂四时五色之位以章之谓之功凢画缋之事后素功白受采子宋元君将画图衆史皆至䑛笔和墨在外者半有一史后至儃儃然不趋受楫不立因之舍公使人视之则觧衣槃礴羸君曰可矣是真画者也史曹不兴善画孙权使画屏风误落笔㸃素因就以作蝇既进御权以为生蝇举手弹之太宗与侍臣泛舟春苑池中诏坐者赋诗而召阎立本侔状立本已为主爵郎中俯伏池左研吮丹粉望坐者羞恨流汗归戒其子曰吾少读书文辞不减侪辈今独以画见名与厮役等汝曹慎毋习王维画思入神至山水平逺云势石色绘工以为天机所到学者不及也客有以按乐图示者无题识维徐曰此霓裳第三叠最初拍也客未然引工按曲乃信郑䖍尝自写其诗并画以献帝大署其尾曰郑䖍三絶传记画有六法一曰气韵生动二曰骨力用笔三曰应物象形四曰随类赋彩五曰经营置位六曰传移模冩秦有烈裔者含丹墨噀壁以成龙兽善画龙鳯鸳鸯轩轩然惟恐飞跃上古之画迹简而意淡顾陆之迹是也中古之画细宻而精㣲展郑之流是也近世之画焕烂以求备今人之画错乱而无㫖顾恺之曰画人最难次山水次狗马其台阁一定器耳韩曰狗马难鬼神易狗马乃凡俗所见鬼神乃谲怪之状顾陆张吴为正经杨郑董展为三史余画为百家董百仁展子竒皆隋之名画李嗣贞云董有展之车马展无董之台阁顾恺之小字虎头曽以一厨画暂寄桓𤣥封题之𤣥开取之诳云不开恺之不疑彼窃直云妙画通神变化飞去恺之有三絶才絶画絶痴絶瓦棺寺初置僧衆设㑹请朝贤鸣刹注䟽长康注一百万寺成请勾䟽长康曰宜备一壁遂闭戸画维摩诘一躯工毕谓寺僧曰第一日开见者责施十万第二日可五万第三日可任例责施及开户光明照寺施者填咽俄而果百万钱也梁江陵天皇寺内有相堂张僧繇画卢舍那像及仲尼十哲曰后当頼此耳及后周焚天下寺塔独此殿有宣尼像乃不毁拆郑法士求田杨画本杨引至朝堂指宫阙衣冠人马曰此吾之画本也吴道𤣥今古独歩授笔法于张旭比又知书画用笔同矣张既号书颠吴宜为画圣阎立本至荆州视张僧繇旧迹曰是虚得名耳明日又徃曰犹是近代佳手明日乂徃曰名下定无虚士坐卧观之留宿其下十日不能去张僧繇作醉僧圗道士每以戏羣僧于是聚钱十万货阎立本作醉道士图今并传于代晋以顾长康张僧繇陆探微为画家三祖戴安道就范宣学戴好画范以为无用戴乃画南都赋图范看毕甚以为有益始重画范山人能水画掘地为池及水满之具丹笔墨砚援臂叩齿纵毫水上经三日榻以致绢举出观之古松怪石人物屋木无不备也僧楚安每画一小团扇内安姑蘓台或画滕王阁千山万水尽在目前然湏一季以来方就一扇尝与吴道子论画此公下笔如有神助二百年畧无比肩是则张僧繇后身也毛稜惠逺子便速有余真巧未足若比其父则牀上叠牀隋法论笔调精宻方之厥兄恐屋下架屋诗人以画为无声诗集粉壁为空天丹青状江海逰云不知归日见白鹤在设色初成象卿云示国都九天开祕祉百辟賛嘉谟抱日依龙衮非烟近御炉髙标连汗漫向望接虚无列素荧光发舒华瑞色敷恒将配尧徳垂庆代河图本朝书画之妙当以神㑹难以形噐求也世之观画者多能指摘其间形象位置彩色瑕疵而已至于奥理冥造者罕见其人如彦逺画评言王维画物多不问四时徃徃以桃杏芙蓉莲花同画一景予家所藏摩诘画袁安卧雪图有雪中芭蕉此乃得心应手意到便成故造理入神廼得天意此难以与俗论也吴道子画人物如以灯取影逆来顺徃旁见侧出横斜平直各相乗除得自然之数不差毫末出新意于法度之中寄妙理于豪放之外所谓逰刄余地运斤成风葢古今一人而已余于他画或不能必其主名至于道子望而知其真伪也何䖏访吴画普门与开元开元与东塔摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭双林间彩晕扶桑暾中有至人谈寂㓕悟者悲涕手自扪蛮君鬼伯千千万相排竞进头如鼋摩诘本诗老佩芷袭芳荪今观此壁画亦若其诗清且敦祗园弟子尽鹤骨心如死灰不复温门前两丛竹雪节贯霜根交交乱乱动无数一一皆可寻其源吴生虽妙絶犹以画工论摩诘得之于象外有如仙翮谢笼樊吾观二子皆神俊又于维也敛袵无间言古画画意不画形梅诗咏物无隠情忘形得意知者寡不若见诗如识画冩真经髙宗梦傅说乃审厥象俾以形旁求于天下史甘露三年单于入朝上思股肱之美廼图画其人于麒麟阁凡十一人显宗图画二十八将于南宫云䑓贞观十七年凌烟阁图画勲臣合二十二人传记汉元帝后宫既多乃令画工图形按图召幸诸宫人皆赂画工唯王嫱不肯遂不得见后匈奴求美人为阏氏上按图召昭君行召见貌比后宫第一帝悔之画工皆弃市顾长康画裴叔则颊上益三毛人问其故顾曰裴楷俊朗有识具正此是其识具看画者寻之定知益三毛如有神明殊胜顾长康好冩人形欲圗殷荆州殷曰我形恶不烦耳顾曰明府正为眼耳但明㸃瞳子飞白拂其上使如轻云之蔽日耳顾曰康画谢舆在巖石里曰此子宜置丘壑中顾长康重嵇康四言诗因为之圗常云手挥五絃易目送归鸿难顾长康画人或数年不㸃目睛人问其故顾曰四体妍蚩本无关于妙䖏传神冩照正在阿堵中顾虎头为之画扇作嵇阮而都不㸃眼睛主问之顾曰那可㸃睛㸃睛便语郭令公子婿赵纵尝令韩绛冩真又请周昉冩未能定其优劣赵国夫人归省令公问此画何人对曰赵郎又云何者最似答云前画得赵郎形貌后者兼得其神气性情成都画师姓许善传神有人敝衣憔悴求传神许笑之其人以手摩靣则童颜矣引其须应手而黒乃一美丈夫也许惊曰不知神仙临降道人曰君传吾神置肆中有求售止取千钱后有识者云此神仙朱桃权也求者辐凑钱镠镇吴越使画工伺北方士子流移来者皆冩貌以似胡岳渡江画以貌奏镠曰靣有银光竒士也即时召用集尔形不长尔貌不扬胡为将胡为相一片灵䑓丹青莫状本朝世人画韩退之小靣美髯乃江南韩熈载耳熈载谥文靖亦谓之韩文公因此谬为退之退之肥而寡须后世不复辨也程伊川云今人以影祭或一髭髪不相似则所祭已是别人矣传神之难在目顾虎头云传形冩影都在阿堵中其次在颧颊吾尝于灯下顾自见颊影使人就壁模之不作眉目见者皆失笑知其为吾也欧阳公像公家与苏眉山皆有之蘓本韵胜而失形家本形似而失韵形而不韵乃所谓画非传神也先生常云见于画者有七分之容见于容者有七分之心七分之容固不可益七分之心犹或可推体备阳刚之纯气含喜怒之正睟靣盎背吾不知其何乐幽居深念吾不知其何病置之钓台捺不住冩之云台捉不定天下之生乆矣以听上帝之命扩仁义之端至于可以弥六合谨善利之判至于可以析秋毫拳拳乎其致主之切汲汲乎其干父之劳仡仡乎其任道之勇卓卓乎其立心之髙知之者识其春风沂水之乐不知者以为湖海一世之豪彼其扬休山立之姿既与其不可传者死矣观于此者尚有以卜其见伊吕而失萧曹也耶以一身而备四气之和以一心而涵千古之秘推其有足以尊主而庇民出其余足以范俗而垂世然而状貌不逾于中人衣冠不诡于流俗迎之而不见其来随之而莫覩其躅审是丹青孰形心曲惟常见之者于此而复见之焉则不但遗编之可读而已也画山水传记宋宗炳善画好山水叹曰老疾俱至名山恐难徧游当澄懐观道卧以游之凡所游歴皆图于壁坐卧向之吴道𤣥去住于佛寺画壁纵以怪石崩滩山水之变始于道𤣥成于二李树石之状妙如韦偃穷于张道又若王右丞之深重杨仆射之竒赡王宰之巧宻刘商之取象王右丞维画辋川图山谷郁盘云水飞动意出尘外怪生笔端𤣥宗思蜀中嘉陵山水令吴道𤣥徃冩貌及囘日奏云臣无粉本并记在心遣于大同殿图之三百里山水一日而毕时有李将军亦画大同殿壁数月方毕𤣥宗云李思训数月之功吴道子一日之迹皆极其妙也王墨名洽善泼墨每欲图幛先以墨泼绢脚蹙手抹或拂或斡随其形象为山为石为水为树应心随意倐若造化画山水贵乎石老而润水淡而明泉石分乎髙下山川辨乎逺近野迳回迂云烟出没千里江山尽归目下有酒家见樵叟稍异尽礼接之因谓酒家曰我中山刘商也夙攻水墨愿留一圗以酬见待之厚使备缣素援毫运思顷刻而千山万水非世工之所及集十日画一水五日画一石能事不受相促廹王宰始肯留真迹壮哉崑崙方壶圗挂居髙堂之素壁巴陵洞庭日本东赤岸水与银河通中有云气随飞鸿舟人渔子入浦溆山水尽亚洪涛风尤工逺势古莫比咫尺应湏论万里焉得并州快翦刀翦取吴松半江水昔游玉崃见巫山见画巫山宛相似疑是天边十二峯飞入君家綵屛里寒松萧飒如有声阳台微茫如有情锦衾瑶席何寂寂楚王神女徒盈盈其髙咫尺如千里翠屏丹霞灿如绮苍苍逺树围荆州歴歴行舟泛巴水本朝缥缈营丘水墨仙浮空出没有无间尔来一变风流尽絶见将军着色山山深岩髙石壁青白日忽变天晦𡨕黒风驱云走不停惊雷疾雨来如顷山前雨㸃大如手山下水涌危搓横崩崖古树老有灵吼怒直与风云争枝披叶偃鬬不怯万窍却欲藏雷霆鞭驴疾驱者谁子石路险澁驴凌兢目迷心慑愈走愈不及求憇树下如寒蝇苍茫直与鬼神接恍惚不保龙蛇惊平居此景忽入眼孙家古图才可辨柰何一幅一尺余欲夺天地之竒变我心爱之良有以昔吾山行亲遇此一生两足不下堂输尔朱门贵公子画龙传记张僧繇金陵安乐寺画四龙不㸃眼睛每云㸃之即飞去人以为妄诞因请㸃之湏㬰雷电破壁二龙乗云腾上天未㸃睛者见在唐开元于龙池新剏一殿召冯绍正于四壁阁图一龙绍正乃先于西壁画素龙竒状蜿蜒如欲振跃绘事未半风云随笔而生刘洞微善画龙有夫妇造门曰龙有雌雄雄者角浪四峭目深鼻豁鬐尖鳞宻上壮下杀朱火烨烨雌者角靡浪平目肆鼻直鬐圆鳞薄尾壮于腹乃化为双龙飞去画龙支体骨节一䖏得似真龙用以祈雨甘雨立降画马传记唐韩干𤣥宗召入供奉奏云内廐马皆臣之师也其后果能状飞龙之质尽坟玉之竒韩画阅马图并御马皆有三花马三花马者翦髪为三瓣也乐天诗云马鬛翦三花宁王善画马花萼楼壁上有六马滚尘图明皇最眷玉靣花骢风鬃雾鬛纎悉皆备后壁上唯有五马其一失去行者牵者奔者渉者陆者翘者鸣者寝者讹者立者龁者饮者溲者陟者降者痒磨树者嘘者嗅者喜而相戱者怒相踶啮者秣者骑者骤者走者载服物者载狐兎者凡马之事二十有七马大小八十有三而莫有同者焉先帝天马玉花骢画工如山貌不同是日牵来赤墀下廻日阊阖生长风诏谓将军拂绢素意象惨淡经营中斯湏九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入堂入能画马穷殊相干惟画肉不画骨忍使骅骝气凋䘮国初已来画鞍马神妙独数江都王将军得名三十载人间又要真乗黄曽貌先帝照夜白龙墀十日飞霹雳昔日太宗拳毛騧近时郭家狮子花今之新圗有二马复令识者乆咨嗟本朝二马并驱攅八蹄二马宛颈骏尾齐一马在前双举后一马却避长鸣嘶老髯奚官骑且顾前身作马通马语后有八匹饮且行微流赴吻若有声前者既济出林鹤后者欲渉鹤俛啄最后一匹马中龙不嘶不动尾摇风韩生画马真是马苏子作诗如见画世无伯乐亦无韩此诗此画当谁㸔不如此图近自然平沙细草荒芊緜惊鸿脱兎争后先至今霜蹄踏长楸圉人困卧沙壠头沙苑漠漠蒺藜秋风鬃雾鬛寒飕飕画牛史桓温使王羲之书扇笔误落因画作乌駮牸牛甚妙唐戴嵩善画水牛画饮水之牛则水中见影画牧童牵牛则牛瞳子中有牧童集崑崙儿骑白象时时鏁着狮子项奚奴跨马不搭鞍立走水牛惊汉官江村小儿好跨骋脚踏牛头坡上岭浅草平田攃过时大虫着钝㡬落井杜生知我恋沧州画作一障张床头八十老婆拍手笑妬他织女嫁牵牛传记江南李主献画牛昼则啮草栏外夜则归卧栏中莫晓其理僧賛宁曰此幻药所画南海倭国有蚌泪和色着物昼隠夜见沃焦山有石摩色染物夜晦昼显有藏戴松鬬牛者出与客观旁有牧童曰鬬牛力在前尾入两股间今画鬬而尾掉何也予老于农圃日亲梨杷故虽不识画而知此画之为真牛也彼其前者却顾而徐行后者骧首而腾赴目光烱然真若相语以雨而相趣以归者览者未必知也良工独苦讵不信然画竹集植物之中竹难写古今虽画无似者萧郎手下独通真丹青已来唯一人人画竹身肥拥肿萧画茎痩节节竦人画竹梢死羸垂萧画枝活叶叶动不根而生从意生不笋而成由笔成婵娟不生筠粉态萧瑟尽得风烟情举头忽看不似画低耳静听疑有声本朝墨竹起于近代不知其所师承初吴道子作画连笔作卷不加丹青予意墨竹之师起于此竹之始生一寸之萌耳而节叶具焉自蜩蝮蛇蚹以至于剑枝十寻者生而有之也今画者乃节节而为之叶叶而累之岂复有竹乎故画竹必先得竹意于胷中执笔熟视乃见其所欲画者急起从之振笔直遂以追其所见如兎起鹘落少纵则逝矣东坡命官奴秉烛捧砚写风竹一枝题诗云更将掀舞势把烛画风篠美人为破颜怜此腰肢袅老可能为竹写真小坡今与石传神画花木传记黄筌父子画花妙在赋色用笔极细始不见墨迹但似轻色染成谓之写生江南徐熈以笔画之殊草草畧施丹粉而神气迥出别有生意筌恶其轧已言其粗俗不入格罢之熈之子乃效诸黄格更不用墨笔直以彩色图之谓之没骨图筌不复能疵瑕遂得齿院品然其气韵皆不及熈逺甚蜀有赵昌善画花每晨朝露下遶栏捧玩手中调采色自课写生赵昌其为生菜折枝果尤妙世多墨画山水竹石及人物者未有以画花者也汴人尹白能之为赋诗云花心起墨晕春色散毫端缥缈形才具扶踈态自完古来写生人妙絶谁似昌晨粧与午醉真态含阴阳君看此花枝中有风露香却因梅雨丹青暗洗出徐熈落墨花衡州花光仁老以墨为梅花黄鲁直观之曰如嫩寒春晓行孤山水边篱落间但欠香耳笔端唤醒玉梅魂满䄂春风不见痕未许卷帘新月上却教烟雨恼黄昏记纂渊海卷八十七记纂渊海卷八十八钦定四库全书记纂渊海卷八十八宋潘自牧撰博奕部博子虞氏者梁之富人也登髙楼临大路设乐陈酒击博楼上史博之所以贵枭者便则食不便则止何用智之不如枭也博戏恶业也而栢发用之富陈遵祖父遂宣帝微时相随博奕数负进及帝即位迁遂太原太守迺赐玺书曰官尊禄厚可以偿博进矣张贾出守衢州文宗曰闻卿大善长行贾曰臣公事之余聊与广客为戏非有所妨也唐僖宗与诸王赌鹅鹅一头至百五十缗传记六博用十二棊分白黒各半掷之今之博戏长行最盛其具有局有子子黒黄各十五掷彩之头有二其法生于握槊变于双陆后人新意长行出焉彊名争胜谓之撩零假借分画谓之囊家囊家什一而取谓之乞头贞元中宋清进博经一卷天宝中岭南献白鹦鹉甚聪慧唿为雪衣女上每与嫔御及诸王博戏上稍不胜左右唿雪衣女必飞局中鼓翼以乱之肃宗与张良娣打博子声闻于外邺侯因言及上遂潜令刻干树鸡为子不欲有声良娣尤怨桓宣武家贫求救于袁躭躭时居艰迺变服懐布㡌随温去与债主戏躭素有艺名债主就局曰汝故当不办作袁彦道耶遂共戏十万一掷直上百万数投马絶叫旁若无人掷布㡌仍对人曰汝竟识袁彦道不集箆敝象棊有六博些分曹并进遒相迫些成枭而牟唿五白些六博争雄好采来金盘一掷万人开有时六博快壮心遶床三匝唿一掷五木思一掷如绳系穷猿连唿五白行六博分曹赌酒酣驰晖咸阳客舍一事无相与博塞为欢娱慿陵大叫唿五白袒跣不肯成枭卢昨夜双钩败今朝百草输关西狂小吏惟喝遶床卢本朝尽日闲窓赌选迁小姓争覔倒盆钱上筹争占蓬莱岛一掷乗鸾出洞天竟识彦道否絶叫唿百万摴蒱史陶侃领荆州刺史诸叅佐或以谈戏废事者乃命取其酒器蒱博之具悉投之于江将吏则加鞭挞曰摴蒱者牧猪奴戏耳刘裕于东府聚摴蒱大掷余人并黒犊唯裕及刘毅在后毅次掷雉大喜褰衣绕床叫谓同座曰非不能卢不事此耳裕因挼五木曰老兄试为卿答即成卢焉刘毅家无担石之储一掷百万刘毅好摴蒱宋武帝与毅敛局各得半积钱毅唿帝併之先掷得雉帝良久答之掷得卢谓帝曰知公不以大坐席与人郑鲜之大喜徒跣绕床大叫毅甚不平曰此郑君何为者无复甥舅之敬宋明帝大会新亭楼摴蒱李安人五掷皆卢帝大惊曰卿面方如田封侯相也宋孝武尝与颜师伯摴蒱帝掷得雉大恱师伯后掷得卢帝失色师伯遽敛子曰几作卢师伯尔日一输百万或谓卞彬曰卿都不持操何由得升彬曰掷五木子十掷辄犍岂复是掷子之拙梁主萧詧曽献码碯钟周文帝顾丞郎曰能掷摴蒱头得卢者便与钟已经数人不得至蒒端乃执摴蒱头而言曰非为此钟可贵但思露其诚耳便掷之五子皆黒文帝恱即以赐之周文帝解所服金带令诸人徧掷曰先得卢者与之掷将徧至王思政乃誓曰方愿尽心效命上报知己若此诚有实愿即为卢周文止之已掷为卢矣传记摴蒱其法三分其子三百六十限以二关人执六马其头五枚分上为黒下为白黒者刻二为犊白者刻二为雉掷之全黒乃为卢其彩十六二雉三黒为雉其彩十四二犊三白为犊其彩十全白为白其彩八四者贵彩开为十十二塞为十一塔为五秃为四犍为二撅为三六者杂彩贵者得连掷得打马得囘关余彩则否有人见洞中二老人摴蒱乃以鞭拄地而观俄忽鞭烂而鞍朽王子敬数嵗尝看诸门生摴蒱见有胜负因曰南风不竞门生辈轻其小儿乃曰此郎亦管中窥豹时见一斑耳子敬瞑目曰逺慙荀奉倩近愧刘贞长拂衣而去桓宣武与袁彦道摴蒱彦道齿不合遂厉色掷去五木温太真曰见袁生迁怒知颜子为贵集成枭而牟唿五白些十载荒郊任博徒挼莎五木掷枭卢本朝东坡云慕容宝与韩黄李根等欵䜩摴蒱誓之曰世言摴蒱有神若富贵可期频得三卢于是三掷卢宝拜而受赐近从新谱识枭卢拟唤安阳旧博徒只恐分隂闲过了更教人诮牧猪奴双陆传记南海献集翠裘则天以赐张昌宗时狄仁杰入奏事则天命与昌宗双陆赌之昌宗累局连北狄公对御脱其裘拜恩而出及至光范门遂付家奴衣之促马而去梁时荆州掾属双陆赌金钱尽以金钱花相足鱼𢎞谓得花胜得钱具州潘彦奴双陆每有所诣局不离身曽泛海遇风船破彦右手挟一板左手抱双陆局口衔双陆头子经二日一夜至岸两手见骨局终不挫头子亦在口梁王书曰双陆乃出天竺涅槃经名为波罗塞戏武后自置九胜局形如双陆其头加千万二彩其子三十令文武官分明为此戏陆大夫与普愿禅师见人双陆拈起骰子云恁么不恁么只恁么信彩去时如何师拈起骰子臭骨头十八投子史徐温与刘信博信敛投子祝曰刘信欲背吴愿为恶彩茍无二心当成浑化一掷六子皆赤传记博陆彩名也陈思王置双陆局置投子二至唐末有叶子之戏遂加投子至六饰四以朱者明皇与贵妃采战惟重四可转败为上掷连唿叱之以投子宛转而成重四上大恱命髙力士赐四绯也张祐客淮南幕中赴宴时杜牧为支使座有美人索投子赌酒牧微唫曰投子逡巡褁手拈无因得见玉纤纤祐应声答曰但知报道金钗落髣髴还应露指尖有王生与夏侯孜偕游京西鳯翔连帅馆之一日从事有宴召焉酒酣从事以投子祝曰二秀才明年若俱登第当掷堂印王生怒曰吾诚浅薄与夏侯孜同年乎孜及第至宰相王生竟无所闻薛昭遇三美女请掷子遇采强者得荐枕席张云容采胜蜀王建为禁军都头与其侪于僧院掷投子六只次第相重自幺至六人共骇之他日覇蜀掷投子呪云伊帝弥帝弥靖罗帝念满十万遍彩随唿而成问和尚年多少师曰始见去年九月九如今又见秋叶黄曰毕竟如何师曰六只投子满盆红集客有以博戏自任者有博齿二异乎古之齿其制用骨觚稜四均镂以朱墨耦而合数取应朞月视其转止依以争道是制也通行之久矣莫详所祖以其用必投掷故以博投诏之是日客抵骨于局且祝之曰其来如趋其去如脱是朽骴者不余畀也本朝投子者投掷之义今或作头子言骨所成非也有作骰子者骰即股字不音投史记蔡泽说范雎曰博者咸欲大投投琼也则知以玉名为投掷之义棊经奕者举棋不定不胜其耦子奕之为数小数也不专心致志不得也奕秋通国之善奕者也使奕秋诲二人奕其一人专心致志惟奕秋之为听一人虽听之一心以为有鸿鹄将至思援弓缴而射之虽与之俱学弗若之矣断木为棋亦皆有法焉棋局谓之奕史魏军次于兴势费袆率衆御之光禄大夫来敏至袆所别求共围棋时羽檄交驰袆与敏留意对戏色无厌倦敏曰向聊观试君耳君信可人必能办贼者也王粲观人围棋局壊粲为覆之棋者不信以帊盖局更以他局为之用相比校不误一道晋武帝与张华围棋间杜预表适至华推枰敛手曰吴之荒淫骄虚宜亟讨之苻坚率衆百万攻淮淝谢安无惧色旋命驾出围棋赌别墅至夜乃还指授将帅各当其任旣而兄子𤣥破坚有驿书至安方对围棋看书了无喜色棋如故客问之徐答云小儿辈已破贼王导尝与子恱奕棋争道导笑曰相与有𤓰葛那得为尔邪王恬善奕棋为中兴第一宋明帝与王抗围棋每假借之曰皇帝飞棋臣抗不能断上终不悟好之愈笃羊𤣥保与宋文帝奕棋赌郡𤣥保戏胜补宣城太守琅邪王抗第一品吴郡褚思庄会稽夏赤松第二品齐髙帝使思庄与王抗交赌自食时至日暮一局始竟谢𢎞微性寛博末年与友人棋友人西南棋有死势傍一客曰西南风急友悟乃救之𢎞微大怒投局于地识者知其暮年之事梁到漑与武帝围棊达旦或低睡帝嘲曰状似䘮家狗又似悬风槌陆云公善奕棋尝夜侍武帝冠触烛火帝曰烛烧卿貂帝将用为侍中故以此戏之顺宗为太子王叔文以善棋得侍东宫方若棋局圆若棋子动若棋生静若棋死传记尧造围棋以教子丹朱或云舜以子商均愚故作围棋以教之人能尽数天星则徧知棋势取蜕龙牙一枚手握之临局自然机变横出王积薪梦青龙吐棋经九部授已其艺顿精王积薪寓宿山中但有姑妇夜䦨忽闻姑与妇曰良宵无以为适与子敌棋共子下三十六子姑曰子已败矣吾止胜九枰耳积薪迟明问之姑始令案局置子因指示攻守杀夺救应防拒之法曰已无敌于人间矣信安郡石室山晋时王质伐木见数童子棋视斧柯烂尽旣归无复时人一行本不解棋观王积薪一局遂与之敌笑曰此但争先耳若念贫道四句乗除语则人为国手日本国王子来朝王子善棋上勅待诏顾师言对手王子出如楸玉棋局冷暖玉棋子言本国有手谭池池中出玉子自然黒白分为冬温夏冷故谓之冷暖玉更产如楸玉状类楸木师言与之敌手至三十三子即谓之镇神头解两征势也王中郎以围棋是坐隠支公以围棋为手谈石晋陈保性极鄙吝每与人奕棋败则手乱棋局惧所赌金钱不欲偿也李杓值与人棋而败乃窃数子嚥之反唿寻问乃鼓局大怒徐峯善棋段成式欲穷其术峯曰子若以墨狻猊与我当令子过我十倍集所志不出一枰之上所务不过方罫之间圆奁象天方局法地文楸方罫花参差心算未成星满池一木之枰孰与方国之封枯棋三百孰与万人之将初疑磊落曙天星次见博击三秋兵鴈行布阵衆未晓虎穴得子人皆惊山僧对棋坐局上竹隂清映竹无人见时闻子下声对面不相见用心如用兵筭人常欲杀顾已自贪生得势侵天逺危行打刼赢有时逢敌手当局到深更本朝太宗时待诏贾𤣥侍上棋太宗饶三子𤣥常输一路太宗知其挟诈乃曰此局汝复输我当榜汝旣而满局不生不死太宗曰汝亦诈也更围一局汝胜赐汝绯不胜当投汝于泥中旣而不胜不负太宗曰我饶汝子今而局平是汝不胜也命左右抱投之水乃唿曰臣握中尚有一子太宗大笑赐以绯衣吕相留守东都公退必手谈会有文簿公罢棋发遣歘见棋者易一子公明日谢客束帛遣之林和靖每曰逋世间事皆能之唯不能担粪着棋李重恩奕棋与人对奕坐而昏睡人精思久之方下一子重恩开目随手应之皆出人意表李巖老好睡衆人食饱下棋巖老辄就枕阅数局乃一展转云我始一局君几局矣东坡曰巖老常用四脚棋盘着一色黒子昔与边韶敌手今被陈搏饶先着时自有输赢着了并无一物腹心受害诚堪惧唇齿生忧尚可医飞雹落文楸弹棊传记汉成帝好蹙鞠羣臣以为非尊者所宜刘向为弹棋以献弹棋魏宫中用装器戏也文帝善弹棊能用手巾角时一书生又能低头以所冠葛巾撇棋魏戏法先立一棊于局中余者间白黒围绕之集莫近弹棊局中心最不平弹棋玉指两参差背局临虚鬬打危先打角头红子路上三金字半边垂房生直温与余二弟游皆好学余病其确也思所以休息之者得木局隆其中以䂓焉其下方以直置棋二十有四贵者半贱者半用朱墨以别焉旣而抵戏者二人则视其贱者而贱之视其贵者而贵之余谛观之以思其始则皆类也房子一书而轻重若是适近其手而先焉非能择其善而朱之否而墨之也然则若世之所以贵贱人者其异房子之贵贱于兹棋者欤本朝弹棋局方二尺中心髙如覆盂其颠为小壶四角微隆起今谱中具有此法栁子厚叙棋用二十四棋者即此戏也汉皇初厌蹙鞠劳侍臣始作弹棋戏东方诸公盛得名魏文迩来称絶技后宫粧奁仍可为低着葛巾尤更竒谁能朱墨异贵贱百世纷纷无己时象戏传记巴卭人剖二大橘每橘有二老叟相对象棋一叟曰橘中之乐不减商山但不能深根固蒂为人摘下耳周武帝始造象戯集箆蔽象棋本朝大都博奕皆戯剧象戯翻能学用兵车马尚存周战法偏裨曾备汉官名中军八面将军重河外斜尖步卒轻却凭文楸闲自笑雄如刘项亦闲争蹙融史吾丘夀王以善格五召待诏传记说文云行棋相塞谓之簺鲍宏簺经曰簺有四采塞四乗五是也至五即格不得行故谓之格五于奕具一枰各布五子角迟速名蹙融或谓之蹙戎汉书谓之格五虽止用数棋共行一道亦有能否徐德占善移遂至无敌其法已常欲有余而致敌人于险选职集开成三年予舟行次洞庭之阳遇二三子号进士者以穴骰双双为戏更投局上以数多少为进身职官之差数丰贵而约贱卒局座客有为尉掾而止者有贵为相臣将臣者有连得美名而后不振者有始甚微而歘升于上位者大凡得失酷似前所谓不系贤不肖但值其偶不偶耳彼真为贵者乃数年之荣耳吾今之贵者亦数刻之乐耳又安知数刻之乐果不及数年之荣耶本朝丁谓叅政杨文公曰骰子选耳何足道哉记纂渊海卷八十八记纂渊海卷八十九钦定四库全书记纂渊海卷八十九宋潘自牧撰杂戏部秋千传记宫中寒食竞立秋千为乐帝唿为半仙之戏秋千北方山戎之戏以习轻趫者案词人髙无际秋千赋序云秋千汉武帝后庭之戏本云千秋祝夀之词也语讹转为秋千后人乃旁加革每春节悬长绳于髙木士女咸集并立其上共推引之名曰秋千楚俗亦谓之施钧涅槃经谓之罥索集万里秋千习俗同綵索拂庭柯轻毬满邻圃䩔秋藤索拼绳觐娥婺本朝绿蹊出秋千秋千索挂人何所拄杖闲挑菜秋千不见人蹴鞠史蹴鞠足蹴之也鞠以韦为之中实以物蹴蹋为乐也穿地蹋鞠注云穿地作鞠以皮为之实以毛蹴蹋以为也传记蹴鞠起于战国案鞠与毬同古人蹋蹴以为戏唐僖宗在藩邸好筑毬有鍊腿之语集永日迢迢无一事隔墙闻筑气毬声打毬史蜀王衍常列锦步障击毬其中爇诸香昼夜不絶唐僖宗尤善击毬尝谓优人石野猪曰朕若应击毬进士举须为状元对曰若遇尧舜作礼部侍郎陛下不免駮放僖宗令陈敬瑄等四人击毬赌三川敬瑄第一筹即以为西川节度使西川节度使杜元颖进罨画打毬衣五百事郭英义拜剑南节度使教女伎乗驴击毬钿鞍宝勒传记上尝三殿打毬荣王堕马闷絶移时黄番绰奏曰大家如今年纪不小圣体又重不宜自劳何不看女婿等与诸人为之如臣坐对食盘口眼俱饱此为乐耳旁观大家驰逐忙遽何暇知乐上曰尔言大有理后不复自为也淮南阳渥居䘮昼夜酣饮然十围之烛以击毬集以击毬事谏执事者多矣谏者不休执事不止其意必曰进若习熟则无危堕之忧避能便捷则免激射之虞小何伤于面目大何累于形躯者哉愈今所言特以击毬之间之事明之耳马之与人情性殊异至于筋骸之相束血气之相持安佚则适劳顿则疲者同也以之驰毬于场荡摇其心腑振挠其筋骨气不及出入走不及回旋逺者三四年近者一二年无全马矣然则毬之害于人也决矣分曹决胜约前定百马攅蹄近相映毬惊杖奋合且离红牛缨拂黄金羁侧身转臂着马腹霹雳应手神珠驰毬簇桃花骑舞剑子昔赵文王喜剑剑士夹门而客三千余人史沛公见项羽鸿门羽因留饮项庄入为夀夀毕曰军中无以为乐请以剑舞因拔剑舞欲击沛公项伯亦起舞常以身翼蔽沛公传记将军裴旻请吴道𤣥画东都天宫寺壁道𤣥曰闻将军善舞剑观其壮气可助挥毫旻欣然为舞𤣥奋笔立成若有神助开元中公孙大娘舞剑器僧懐素草书遂长盖观其顿挫之势老杜见临颍李十二娘舞剑器曰余公孙大娘弟子也开元三载余尚童稚记于郾城观公孙氏舞剑器浑脱浏漓顿挫独出冠时徃者吴人张旭善草书数于邺观公孙大娘舞西河剑器自此草书长进豪荡感激即公孙可知矣诗云昔有佳人公孙氏一舞剑器动四方观者如山色沮䘮天地为之久低昂㸌如羿射九日落矫如羣帝骖龙翔来如雷霆收震怒罢如江海凝清光鬬草传记谢灵运须美临刑施于南海祇洹寺为维摩诘须中宗安乐公主五日鬬百草欲广其物色令驰取之又恐为他人所得因剪弃其余集若是吴王鬬百草不如应是欠西施竞渡史唐杜亚为淮南节度方春南民为竞渡戏亚欲轻驶乃髹船底使篙人衣油綵衣没水不濡李衡在坐曰使桀纣为之不是过也传记端午俗谓是屈原死汨罗日人伤其死并以舟楫拯之至今竞渡是其遗俗竞渡者治其舟使轻利谓之飞凫又曰水车又曰水马越人为竞渡有轻薄少年为鹜没之戏有至水底然后鱼跃而出集楚俗不爱力费力为竞舟买舟俟一竞竞敛贫者赇祭船如祭祖习竞如习雠画鹢四来合大竞长江流建标明取舍胜负死生求沅江五月平堤流邑人相将浮綵舟灵均何年歌已矣哀謡振楫从此起扬枹击节雷阗阗乱流齐进声轰然蛟龙得雨鬐鬛动蝃蝀饮河形影聨綵旗夹岸照蛟室罗袜凌波呈水嬉曲中人散空愁暮招屈亭前水东注鼓声三下红旗开两龙跃出浮水来阵影斡波飞万剑鼔声噼浪鸣千雷本朝淳化三年幸金明池观水嬉命为竞渡之戏掷金瓯于波间俾军人撇波争取之藏钩传记按汉武故事云上巡守河间见清光属天望气者云下有贵子上求之见一女子姿色殊絶两手皆拳擘之莫舒上自披即舒号钩弋夫人后人见其手拳因为藏钩之戏藏钩剰一人则来徃于两朋谓之饿鸱藏钩之戏分二曹以较胜负若人偶则敌对若竒则使一人为游附或属上曹或属下曹为飞鸟今为此戏必于正月旧说藏彄令人生离齐人髙映善意彄段成式尝于荆州藏彄每曹五十人十中其九映言但意举止辞色若察囚视盗也嵗前又为藏钩之戏傀儡传记傀儡子起汉祖平城之围其城一面即冐顿阏氏兵强于三面陈平知阏氏妬忌造木偶人运机关舞埤间阏氏谓是生人虑下城冐顿必纳之遂退军后翻为戏具引歌舞有郭郎者秃髪善优笑凡戏塲必在俳儿之首窟子亦曰魁作偶人以戏善歌舞本䘮家乐也汉末始用之嘉会北齐后主尤所好髙丽亦有之今闾市盛行焉上皇幸华清宫但吟刻木牵丝作老翁鸡皮鹤髪与真同须臾弄罢寂无事还似人生一世中学士初入院赐内军傀儡子弄胡孙等杜司徒常言我致政之后必乗小驷入市看盘铃傀儡即足矣角觝史武帝元封二年初作角觝戏隋栁彧见都邑百姓正月十五日作角觝戏上奏请禁之唐庄宗少好角觝尝与王郁较而屡胜颇以自矜因顾李存贤曰你能胜我与你一镇存贤搏而胜之庄宗病笃顾存贤曰角觝之胜吾不食言即以为卢龙节度使传记江陵颜云偶收诸葛亮兵书自言可用十万军每至论兵必攘袂叱咤若对大敌时人谓之检谱角觝也俳优经及优侏儒獳杂子女齐鲁会于颊谷齐人使优施舞于鲁君之幕下孔子曰笑君者罪当死使司马行法焉首足异门而出史开元中宋璟疾负罪而妄诉不已者付御史台治之会天旱有优人作魃戏于上前问魃何为出对曰负寃者二百余人相公悉以系狱故魃不得不出未几罢璟相谐臣谈官怡愉天颜唐庄宗好俳优别为优名以自目曰李天下常身与俳优杂戏于廷伶人由此用事庄宗尝与羣优戏于庭伶人敬新磨批其颊羣伶惊骇共持新磨诘曰汝奈何批天下颊新磨曰李天下者一人而已复谁唿耶庄宗大恱吴王杨隆演㓜懦徐氏专政尝饮酒楼上命优人髙贵卿侍酒徐知训为叅军隆演鹑衣髽髻为苍鹘传记晋献公之优曰施通于骊姬女伶谢阿蛮善舞凌波曲本朝髙懐德节制睢阳宋城南抵汴渠五里有东西二桥倡优亦衆率多鄙俚为髙之伶人所轻诮每宴饮乐作必效其朴野之态以为戏玩谓之河市乐迄今俳优常有此戏百戏史汉武帝飨四夷之客极漫衍鱼龙角觝之戏卫绾以戏车为郎事文帝注云若今弄车之技羊侃姬妾孙荆玉能反腰帖地得席上玉簪后魏孝武帝増脩杂戏造五兵角觝麒麟鳯凰仙人长蛇巨象及诸异兽鱼龙辟邪鹿马仙车髙絙百尺跳丸以备百戏北齐神武平中山有鱼龙烂漫俳优侏儒山车巨象拔井种𤓰杀马剥驴等竒怪百端名为百戏炀帝上巳日会羣臣于曲水为百戏跳剑舞轮昇准掷绳之类张说言乞寒泼戯未闻典故裸体跳足盛德何堪挥水投泥失容斯甚唐隆二年作乞寒泼戏吕元泰上书曰比见坊邑相说为浑脱队骏马炫服名曰苏莫遮旗鼔相当军阵也势腾逐喧噪战争象也锦绣夸竞害女工也督敛贫弱伤政体也炫服相劝非雅乐也浑脱为号非美名也含利兽从西方来戏于殿前激水成比目鱼跳跃潄水作雾翳日化成黄龙脩八丈出水游戏辉曜日光绳系两柱相去数丈二倡女对舞䋲上切肩而不倾如是杂变总名百戏传记百戏起于秦汉有鱼龙蔓延髙絙鳯凰案息五案都卢寻橦走丸跳剑戏车山车兴云动雷跟挂腹旋吞刀履素吐火激水转石潄雾扛鼎象人怪兽含利之戏梁有髙絙伎盖今之戏绳也梁有舞轮伎盖今之戏车轮者也透三崃伎盖今之透飞梯者也吞刀吐火植𤓰种树之术皆从西域来苻坚尝得西域倒舞伎汉世有撞末伎梁有长硚伎跳钤伎掷倒伎跳剑伎又有梁竿伎狝猴缘竿伎汉世有盘舞者晋世加之以杯谓之杯盘舞梁谓之舞盘伎唐宴吐蕃使作蹀马之戏石虎制皮儿作狝猴之形走马上或在马脇或在马头或在马尾马走如故名曰猨骑龟兹乐戏有五蹄狮子弄叅军始自汉馆陶令石耽有赃和帝惜其才每宴乐令衣白夹衫命优伶戏弄辱之大中以夹弄假妇人又弄婆罗门戏有代面者始自齐神武之弟善鬬战以其颜雌无威于敌每入阵即着记纂渊海巻八十九记纂渊海卷九十钦定四库全书记纂渊海巻九十宋潘自牧撰饮食部酒经需于酒食有孚于饮酒濡其首若作酒醴尔惟麴蘖厥父母庆自洗腆致用酒不腆于酒罔敢湎于酒矧汝刚制于酒微我无酒以遨以游子有酒食何不日鼔瑟为此春酒以介眉夀朋酒斯飨我有㫖酒嘉賔式燕以敖以宴乐嘉賔之心酾酒有藇酾酒有衍有酒醑我无酒沽我君子有酒㫖且多君子有酒嘉賔式燕以乐嘉賔式燕以衎嘉賔式燕绥之嘉賔式燕又思酒旣和止饮酒孔偕饮酒孔嘉维其令仪凡此饮酒或醉或否旣立之监或佐之史王在在镐岂乐饮酒君子有酒酌言献之酌言酢之酌言醻之或献或酢洗爵奠斝曾孙维主酒醴维醹酌以大斗以祈黄耉旣醉以酒旣饱以德清酒百壶旣饮㫖酒永钖难老酒正掌酒之政令以式法授酒材辨五齐之名一曰泛齐二曰醴齐三曰盎齐四曰缇齐五曰沈齐辨三酒之物一曰事酒二曰昔酒三曰清酒辨四饮之物一曰清二曰医三曰浆四曰酏夫豢豕为酒非以为祸也而狱讼益繁则酒之流生祸也是故先王因为酒礼壹献之礼賔主百拜终日饮酒而不得醉焉此先王之所以备酒祸也酒者所以养老也所以养病也奉酒醴以告曰嘉栗㫖酒有酒如淮有酒如渑酒以成礼不继以淫不为酒困唯酒无量不及乱子禹恶㫖酒而好善言日昃不饮酒酒必酸賔主百拜而酒三行不已华乎室酒不絶公孙朝好酒聚酒千钟积麴成封望门百步糟浆之气逆于人鼻鲁赵皆献酒于楚王主酒吏求酒于赵不获乃以赵厚酒易鲁薄酒奏之楚王以赵酒薄遂围邯郸史禹时仪狄作酒禹饮而甘之遂疏仪狄絶㫖酒大宛有蒲萄酒鲁正曰酒者天之美禄帝王所以顺养天下酒百药之长嘉会之好齐威王问淳于髠曰先生能饮几何而醉对曰臣能一斗亦醉一石亦醉王问故髠曰赐酒大王之前执法在前御史在后不过一斗随醉矣若乃履舄交错杯盘狼籍堂上烛盛主人留髠而送客当此时髠心最懽能饮一石曹参为相国日夜饮酒賔客见参不事事皆欲有言参辄饮以醇酒醉而后去终莫得开说武帝初𣙜酒酤昭帝罢酒酤买酒升四钱司马相如与文君俱之临卭卖酒舍乃令文君当罏相如自涤器于市中徐邈为尚书郎私饮沈醉校尉赵达问曹事邈曰中圣人达白之太祖太祖甚怒鲜于辅曰醉客谓酒清者为圣人浊者为贤人邈性修谨偶醉言耳后文帝问邈曰颇复中圣人不对曰臣不能自惩时复中之晋孙季舒与石崇酣饮慢游过度崇欲表免之裴楷曰足下饮人狂药责人正礼不亦乖乎陶潜逢酒熟取头上葛巾漉之毕还复着之毕卓尝曰得酒满数百斛船四时美味置两头右手持酒盃左手持蟹螯便足了一生矣嵇康醉倒如玉山之将頽刘伶曰天生刘伶以酒为名一饮一石五斗解醒山涛饮酒至八斗方醉帝欲试之乃以酒八斗饮涛宻益其酒涛极本量而止阮孚以金貂换酒为所司弹劾帝宥之陈睻嗜酒与兄子秀曰江谘议有言酒犹兵可千日而不用不可一日而不备酒可千日而不饮不可一饮而不醉速营糟丘吾将老焉周伯仁渡江唯三日醒吾不以为少郑康成一饮三百盃吾不以为多贺知章见李太白唿为谪仙人因解金龟换酒为乐王绩待诏门下省官给酒日三升或问何乐答曰美醖三升差可恋耳陈叔达闻之日给一斗称一斗学士尝着醉乡记德宗即位劒南贡生春酒宪宗遣使者赐李绛酴醿酒于阗以蒲萄为酒又有紫酒青酒味尤美传记酒为欢伯除忧来乐晋刘白堕能酿酒暴于日中经旬不变又谓之擒奸酒有毛鸿賔逢盗以酒饮之即醉皆被擒语曰不畏张弓挟矢唯畏白堕春醪兰生汉武帝百味㫖酒名玉薤隋炀帝酒名魏左相能治酒其名有醽醁翠涛太宗尝赐诗曰醽醁胜兰生翠涛过玉薤千日醉不醒十年味不败暑月候雷霆时收雨水淘米炊饭酿酒名曰霹雳酒凡酒以色清味重者为圣色如金而醇苦者为贤墨色酸醨者为愚以家醪糯酿醉人者为君子以家醪黍酿醉人者为中人以巷醪黍酿醉人者为下人凡醉有所宜醉花宜昼袭其光也醉雪宜夜消其洁也醉楼宜暑资其清也醉水宜秋泛其爽也凡饮以一人为明府主斟酌之宜酒懦为旷官谓冷也酒勐为苛政谓热也以一人为录事以纠坐人须择有酒材者饮器大者曰武小者曰文桓温有主簿善别酒好者为青州从事恶者为平原督邮注云青州有齐郡从事谓到脐下也平原有革县督邮言在鬲上住也庐山有桑落洲多美酒索郎酒桑落时美因以为名荥阳之土窟春富平之石梁春酒色也酒有京城之郎官清刘袚命酒为玉友仍为作传乌孙国有青核大如六升瓢贮水俄而成酒名青田壶酒曰青田酒顿逢国有树似石榴採其花汁停瓮中数日成酒甘美房夀六月𢷬莲花制碧芳酒沧州出菖蒲花桃花酒饮之神气清爽南昌国酒山有泉其味如酒饮之经月不醒魏贾捋有奴常乗舟于黄河中流接河源水以酿酒名崑崙芳味絶妙刘𤣥石从中山沽酒酒家与之千日酒至家而死以棺敛葬之酒家计千日满忆𤣥石醒矣徃视之其家云死已三年于是开棺醉始醒叶法善与朝士会忽有一人叩门自称麴生秀才言语不凡叶疑其非人飞剑击之应手堕地乃一酒榼中有美醖饮之同坐曰麴生风味不可忘也汝阳王饮叶静能静能曰有一生能钦当令来谒翊日有通谒者曰进士常持满饮以酒五斗而醉倒乃一瓮耳集奠桂酒兮椒浆四酎并孰不歰嗌只清馨冻饮不歠役只吴醴白糵和楚沥只瑶浆蜜勺实羽觞些挫糟冻饮酎清凉些华酌旣陈有琼浆些天垂酒星之曜地列酒泉之郡尧不千钟无以见太平孔非百斛无以堪上圣樊哙解厄鸿门非钟酒无以奋其怒赵之厮养东迎其主非巵酒无以激其气髙祖非醉斩白蛇无以畅其灵景帝非醉幸唐姬无以开中兴袁盎非醇醪无以脱其命定国非酣饮壹斛无以决其法故郦生以髙阳酒徒着功于汉屈原不餔糟啜醨取困于楚由是观之酒何负于政哉捧罂承槽衔盃潄醪奋鬛箕踞枕麴借糟无思无虑其乐陶陶三杯通大道五斗合自然但得酒中趣勿为醒者传兰陵美酒郁金香玉椀盛来琥珀光蟹螯即金液糟丘是蓬莱蒲萄酒金叵罗吴姬十五细马駞遥看汉水鸭头绿恰似蒲萄初泼醅此江若变作春酒垒麴便作糟丘台琉璃钟琥珀浓小槽酒滴真珠红麴神寅日合酒圣夘时欢何不饮美酒胡然自悲嗟俗号销忧药神速无以加一杯驱世虑两杯反天和三杯即酩酊或笑任狂歌得钱即相覔沽酒不复疑忘形到尔汝痛饮真吾师春酒杯浓琥珀薄冰浆椀碧玛瑙寒无人竭浮蚁有待至昏鸦酒味旣冷冽酒气又氤氲性情渐浩浩谐笑方云云此诚得酒意余外徒缤纷长安衆富儿盘馔罗羶荤不解文字饮唯能醉红裙本朝频频到口微成醉拍拍满懐都是春醺酣情味难名状醖酿工夫莫指陈斟有浅深存燮理饮无多少寄经纶上樽白日㵼黄封典衣剰买河源水屈指新篘作上元老怯香泉滟宝樽花前白酒倾云液龙根为脯玉为浆下界寒醅亦谩尝未能頳我颊良复濡子唇饮中真味老更浓醉里狂言真可怕应倾半熟鹅黄酒照见新晴碧水天晓日着颜红有晕春风入髓散无声春杯浮竹叶时复中之徐邈圣毋多酌我次公狂万斛羁愁都似雪一壶春酒若为汤真珠为浆玉为醴白酒泼春瓮酒面泼醅浮大白瓮面浮蛆泼已香馔经炰鼈脍鲤肴核维旅虽无嘉肴式食庶几有兔斯首燔之炙之或燔或炙嘉殽脾臄尔殽旣嘉尔殽旣馨燔炙芬芬其肴维何炰鼈鲜鱼珍用八物注云淳熬淳毋炮豚炮牂𢷬珍渍熬肝膋也狼去肠狗去肾狸去正嵴兔去尻狐去首豚去脑鱼去乙鼈去丑肉腥细者为脍大者为轩或曰麋鹿鱼为菹麕为辟鸡野豕为轩兔为宛脾子公之食指动以示子家曰他日我如此必尝异味及入宰夫将解鼋相视而笑宰夫胹熊膰不熟杀之脍不厌细鱼馁而肉败不食有盛馔必变色而作子至于味天下期于易牙耆秦人之炙无以异于耆吾炙鱼我所欲也熊掌亦我所欲也史晋元帝始镇建业公私窘罄每得一㹠以为珍膳项上一脔尤美辄以荐帝于时唿中禁脔故王珣唿谢鲲为禁脔何曽性豪侈蒸饼上不作十字不食一食万钱犹曰无下箸处王恺有牛名八百里王武子与射赌得趣左右探心作炙一啖而去传记江南人善作脍名郎官脍因张翰思脍得名南人鱼脍以细缕金橙拌之号为金虀玉脍隋时吴郡献松江鲈鲙炀帝曰东南佳味也汉娄君卿游五侯之门每旦五侯馈饷之君卿乃合五侯所饷为鲭鲭与同音征盖煎和之名将军曲良翰作驼峯炙甚美莼龟羮之絶美江南谓之一莼龟饮食有杏炙龟炙安禄山宠爱莫比其所赐品目有马骆野猪鲊南孝亷善作鲙縠薄丝缕轻作吹起王逺至蔡经家设麟肉脯谢𤣥卿遇神仙设素麟脂斑螭髓有人遗张华鲊华曰此龙肉也遂以苦酒沃之鲊中有五色光晋人饮食中有寒具者乃今环饼也骆賔王谓盛馔为炊金馔玉唐御厨进馔有九饤盘李林甫壻郑平鬓斑林甫曰上明日赐甘露羮郑郎食之能乌髪食之果然明皇命射鹿取血煎鹿肠食之谓之热洛河卢懐慎为相清俭召客食曰烂蒸去毛莫拗折项疑为鵞鸭已而下粟米饭一器及盛葫芦一枚侯思止食笼饼必令缩葱如肉号缩葱侍郎笼饼即今馒头也懿宗迎佛骨入内道塲荐琼膏乳诃陵国所献也同昌公主上赐御馔有龙虬脯宣宗赐韦澳孙宏银饼餤食之甚美皆乳酪膏腴之所为栁公权以隔风纱作龙城记及八朝名品号锦様书以进上方御剪刀麫月儿羮即命分赐公权洛阳人家七夕装同心脍房州六月调羊酪造含风鲊王晋饭酒非鸭肝猪肚筋辄不举集蕙肴烝兮兰借肥牛之腱臑若芳些和酸若苦陈吴羮些臑鼈炮羔有柘浆些鹤酸臇凫煎鸿鸧些露鸡臛蠵厉而不爽些粔籹蜜饵有餦餭些鼎臑盈望和致芳只内鸧鸽鹄味豺羮只鲜蠵甘鸡和楚酪只醢豚苦狗脍苴莼只吴酸蒿蒌不沾薄只炙鸹烝凫煔鹑敶只煎鰿雀遽爽存只臣䱉言伏覩除书以臣为糁缶将军油蒸校尉臛州刺史者臣闻髙沙老妪非有意于绮罗白鲔女儿岂留心于珠翠常恐鮥朘之诮惧诒鼈岩之讥且食双鱼美谁看异味重䜴化莼丝熟刀鸣鲙缕飞鲜鲫银丝鲙香芹碧涧羮劝客驼蹄羮霜橙压香橘长安衆富儿盘馔罗羶荤本朝江南人好作盘游饭鲊脯鲙炙无不埋下饭下谚曰掘得窖子罗浮颖老取凡饮食杂烹之类名谷薫羮陆道士作一聨云投醪薫谷羮锅内掘窖游盘饭椀中烂蒸桐州羔灌以杏酪食以匕不以筯南都拨心麫作槐芽温淘糁以襄邑抹猪炊共成香稻荐蒸鹅吴兴厨人砭松江鲈鱼鲙继以康王谷水烹増坑鬬品茶焉解衣少卧使诵东坡赤壁赋足以一笑也唐人谓之饆饦今俗谓之馎饦晋束晢饼赋有馒头薄持起溲牢久之号今起溲牢久皆莫晓为何物薄持荀氏谓之薄夜亦莫知其何物汤饼温麫也一馔费千金百品罗成行玉食谢故吏风飱便逐臣蔗浆酪粉金盘冷通印子鱼犹带骨披绵黄雀谩多脂剰与故人寻土物腊糟红麴寄驼蹄今君坐致五侯鲭尽是猩唇与熊白糓经黍稷非馨明德维馨稷降播种农殖嘉谷黍稷稻梁农夫之庆诞降嘉种维秬维秠维糜维芑稼穑维宝代食维好贻我来牟帝命率育降之百福黍稷重穋稙穉菽麦有稷有黍有稻有秬三农生九谷注云稷秫黍稻麻大小豆大小麦食用六谷注云稻黍稷梁麦苽菽麦蕡稻黍梁秫唯所欲孟夏农乃登麦仲夏农乃登黍孟秋农乃登谷仲秋以犬尝麻季秋以犬尝稻子不违农时谷不可胜食也大庭氏号曰神农播谷因苗以为教神农氏之治天下也甘雨以时五谷蕃殖吾欲取天地之精以佐五谷庄周家贫故徃贷粟于监河侯得时之禾长秱大穗圜粟而薄穅米粘而香舂之易而食之强得时之稻茎葆长穗穗如马尾史武王伐纣伯夷叔齐叩马谏武王平殷乱伯夷叔齐耻之不食周粟而饿死武帝太仓之粟陈陈相因充溢露积于外腐败不可食末年悔征伐之事下诏以赵过为搜粟都尉吴全琮父柔为桂阳守使琮赍米数千斛至吴交易琮皆赈给士大夫空船而还柔竒之陶渊明为彭泽令公田悉令种秫稻妻子固请种粳乃使二百五十畆种秫五十畆种粳齐刘懐惠为齐郡守人有饷新米一斛者懐惠出所食麦饭示之曰食有余幸不烦此梁张率为新安太守遣家僮载米三千石还宅及至遂耗其半率问其故答曰䑕雀耗率笑曰壮哉䑕雀竟不研问庾诜尝乗舟从山舍还载米百五十石有人寄载三十石至宅寄载者曰君三十石我百五十石诜黙然不辨恣其取足沈绚少贫于宗党得米数百斛为宗人所侮覆米而去隋季士谦望见盗割其禾黍者黙而避之家僮执盗者士谦曰穷困所致也遂放之阳城尝遣奴求米奴以米易酒醉卧于路城与弟负之以归及觉痛咎谢城曰寒而饮何害焉传记粢稷衆秫戎菽虋赤苗芑白苗秬黒黍秠一稃二米徐稻大豆菽也小豆荅也豆角谓之荚其叶谓之藿来小麦也牟大麦也禾之秀实者为稼一曰在野曰稼以大暑而种故谓之黍粟禾子也嘉谷实也粟之为言续也禾嘉谷也稷五谷之长也稻之粘者为秫禾之粘者为黍亦谓之穄亦曰黄黍西北曰蜜山多玉膏以灌丹禾饭之美者𤣥山之禾东华夫人设龙睛之稻虎掌稻紫芒稻元和八年大轸国进碧麦紫米杜甫在蜀日以七金买黄儿米半篮紫沈麻其实不沈有云水麻实冷而光宜为油泽有光通麻食者行不待烛则巨胜也食之延夀大厯中日本国献灵光豆大小类中华之菉豆其色殷红而光芒可长数尺本国人亦谓之诘多珠和石上菖蒲叶煑之即大如鹅卵帝啖一丸叹其香美无比而数日不复言饥渇有含露麦穗中有露甘如饴胡中有指星麦四月火星出获麦而食之俗人唿为鸡鸣麦集稻梁穱麦挐黄梁些五谷六仭设菰梁只白露黄梁熟分张素有期已应舂得细颇觉寄来迟味岂同金菊香宜配绿葵老人他日爱正想滑流匙香稻三秋末平田百顷间喜无多屋宇幸不碍云山御裌侵寒气尝新破旅颜红鲜终日有玉粒未吾悭滑忆雕胡饭尝稻雪翻匙崆峒小麦熟且愿休王师细麦落轻花种豆南山下草盛豆苗稀晨兴理荒秽带月荷锄归淅玉炊香粳本朝今年秋应熟过从饱鸡黍浮大甑常炊玉都城一饭炊白玉菜经参差荇菜于以采蘩于沼于沚于以采苹南涧之濵于以采藻于彼行潦采葑采菲谁谓荼苦其甘如荠其䔩维何维笋及蒲山有蕨薇隰有把荑思乐泮水薄采其芹韭菹昌本菁菹茒菹葵菹芹菹深蒲菭菹笋菹仲秋命有司趣民务畜菜虽疏食菜羮𤓰祭必齐如也子孔子穷于陈蔡之间颜囘择菜徐无鬼见魏武侯武侯曰先生居山林食芋栗厌葱韭以賔寡人久矣夫昔人有美戎菽甘枲茎芹萍子者对乡豪称之乡豪取而尝之蜇于口惨于腹衆哂而怨之史公仪休为鲁相食葵而美拔其园葵而弃之不与人争利张骞使西域始得大蒜苜蓿张翰秋风起乃思吴中莼羮鲈鱼苏峻之乱庾太尉南奔见陶公陶性俭吝及食啖薤庾因留之陶问用之何为庾公曰故可种于是大叹蔡樽为吴兴守斋前自种白苋紫茄诏褒其清王俭谓周颙曰卿山中何食颙曰赤米白盐绿葵紫蓼文惠太子问颙菜食何味最胜颙曰春初早韭秋末晩菘庾杲清贫食唯有韭菹㵸韭生韭或戏之曰谁谓庾郎贫食常有二十七种言三九也张融食炙欲求盐蒜口终不言方摇食指半日乃息孟信为赵平太守山中老人以㹠酒馈之信乃自出酒以铁铛温之素木盘盛芜菁菹而已邢峙以经入侍皇太子厨宰进菜有邪蒿峙令去之曰此菜有不正之名非殿下所宜食传记晋咸宁中芳圃于金墉城多种异菜名曰云薇又曰云芝其种有三谓之三蔬其香歴月不歇始皇遣徐福入海求金菜玉蔬合观菜每节四叶相对夜合昼开东华夫人设黒河菜唐太宗时健达献佛土菜一茎五叶花赤心中正黄而蘂紫色宋宇种蔬三十品时雨之后案行园圃曰天茁此徒助于鼎爼诸葛亮所止令兵士独种蔓菁菜今三蜀人唿为诸菜江陵亦然掌中芥出末多国取子置掌中吹之一吹一长三尺乃植于地马自然见一家好菘菜求之不得于是取笔画一白鹭飞入菜畦中啄菜又画一猧子走捍捉白鹭共践其菜韮一剪一加粪一嵗之中不过五剪五光七曰灵蔬者薤也姚兴𢎞始三年逍遥园葱变为茞以为美瑞谓智人应入五月鸠摩罗什入关浑提葱其状犹葱而甘辛菜之波稜者西国中有僧自彼将其子来本是颇陵国将来语讹耳刘崇龟以清俭自居尝召同列食苦荬菜之美者有云梦之芹段成式食茄子偶问张周封茄子故事张云一名落苏事具食疗本草成式记得隠侯行园诗云寒𤓰方卧垄秋苽正满陂紫茄纷烂漫绿树郁参差又一名崑崙𤓰宋𤣥曰食彘肉以蒜虀一盆喫毕饮酒二斗人有求得其一片蒜食之有如异香终日在齿舌间香不歇南越志云石莼似紫菜泮水诗云采其茒凫葵也疏云江南谓之莼菜或谓之水葵又名水芹莼根羮之絶美江东谓之莼龟莼至冬为猪莼又云龟莼又云七八月以前曰丝莼秋末初曰瑰莼四月莼生茎而未叶名雉尾莼猿啼之地厥乃多有每啼一声递生万茎王鲸逢卖蕨姥黄衣破结鲸悯之乃以千钱买蕨姥谢而去及归蒸于乌头甑尽成金钗鲁漆室之女曰昔客舍我系马跌残余葵使余经嵗不饱葵苦菜河北谓之龙葵李华烧三城絶品炭以龙脑褁芋魁煨之击炉曰芋魁遭遇矣集紫菜荧晔以丛被绿苔鬖髿乎研上菜则葱韭蒜芋青笋紫姜堇荠甘㫖蓼荽芬芳蘘荷依䕃时藿向阳绿葵含露白薤负霜秋黄之苏白露之茹芳菰精稗霜蓄露葵欢言酌春酒摘我园中蔬柔蔬傲霜而秀拆畦蔬遶茅屋自足媚盘飱自锄稀菜甲小摘为情亲园蔬抱金玉本朝秋风吹折碧削玉茹芳根应傍鹅池发中懐酒墨痕分得蹲鸱种连根占地腴晓炊粘玉糁深椀啖模煳肉食嘲三九终怜气韵清一畦春雨足翠髪剪还生漑釡熟轮囷香清味仍美一线解琼瑶中有佳人齿叶实抱芳辛气烈销烦滞登爼效微劳乍食惊频嚏周郎爱晩菘对客蒙称赏今晨喜荐新小嚼冰雪向金旋因形制临畦发永叹时危思缬佩楚客莫纫兰新芽肌理腻映日浄如空拾似匀妆指柔尖带浅红宻壤穿根蔕风霜亦饱经如何纯白质近蔕染㣲青虽无适口味暖益功稀比菜苦不登盘言忠多逆耳清朝荐蔬盘乳饼有真味不用精琼靡无劳烂羊胃翛翛江上林白日暗风雨下有万玉虬三冬卧寒土谁将紫芝苗种此槎上土便学商山翁风餐谢肥羜姜云能损心此谤谁与雪请论去秽功神明看朝彻寒茭翳秋塘风叶自长短刳心一饱余并得牀敷软黄龙记昔游园客有佳遗不为洛生吟辍餐时拥鼻小草有真性託根寒涧幽懦夫曽一嘬感愤不能休蔬肠久自安异味非所树耳黒垂耼登盘今亦乍纷敷剪翠丛津润擢玉本寂寞并文园吟余得染龈沃野无凶年正得蹲鸱力区种万叶青深煨奉朝食南山春笋多万里行枯腊不落盘餐中今知绿如箦种豆豆苗稀力竭心已腐早知淮南荒安坐获泉布闻说阆风苑琼田产玉芝不收云表露烹瀹讵相宜茶史陆羽字鸿渐嗜茶着经三篇言茶之原之法之具后着毁茶论传记茶上者生烂石中者生砾壤下者生黄土沫饽者汤之华也华之薄者为沫厚者为饽轻细花者曰花茶有九难一曰隂採夜焙非造也二曰嚼味嗅香非别也三曰腻鼎腥瓯非器也四曰膏薪庖炭非火也五曰飞湍拥潦非水也六曰外熟内生非炙也七曰碧粉缥尘非末也八曰操艰搅遽非煮也九曰夏兴冬废非饮也王子尚访昙济道人于八公山道人设茗子尚味之云此甘露也何言茶名也唐制湖州造茶最多谓之顾渚贡焙嵗造一万八千四百余斤唐德宗好煎茶加酥椒之类李泌戏为诗曰旋沫翻成碧玉池添酥散作琉璃眼顾渚山有鸟每至正二月作声春起也至三月止春去也採茶人唿为报春鸟王蒙好茶人至辄饮之士大夫甚以为苦每欲候蒙必云今日有水厄觉林僧志崇收茶三等待客以惊雷荚自奉以萱草带供佛以紫茸香赴茶者以油囊盛余沥归白乐天访刘禹钖正病酒禹钖乃馈菊苗虀芦服鲊换取乐天六班茶二囊以自醒酒同昌公主上每赐馔其茶则有绿华紫英之号江左有蜡面之号李氏别命其乳作片或号曰京挺的乳二十余品名乳蜡面龙鳯茶等又有研膏茶即龙品也蜀雅州蒙岭产茶最佳其常在春夏之交方茶生常有云雾覆其上若有神物䕶持云集山石东吴秀茶称瑞草魁楚老卷绿叶枝枝相接连曝成仙人掌似拍洪崖肩芳丛翳湘竹零露凝清华复此雪山客晨朝掇露芽蒸烟俯名濑咫尺凌丹崖圆方丽其色圭玉无纤瑕唿儿㸑金鼎余馥延幽遐涤虑发其照还源荡昏邪犹同甘露饭佛事薫毗耶咄此蓬瀛客无为贵流霞闻道新年入山里蛰虫惊动春风起天子须尝阳羡茶百草不敢先开花仁风暗结珠琲瓃先春抽出黄金芽嫩芽香且灵吾谓草中英夜臼和烟𢷬寒炉对雪烹本朝顾况论茶云煎以文火细烟又以小鼎长泉谢宗论茶云候蟾背之芳香观虾目之沸涌建人谓鬬茶为茗战建安鬬茶以水痕先退者为负耐久者为胜故较胜负之说相去一水两水耳尔雅云苦茶注似栀子今唿早採者为茶晩採者为茗蜀人名曰苦茶故坡诗云周诗记苦茶茗饮出近世初缘厌梁肉假此雪昏滞北苑在富沙之北隶建安县去城二十五里乃龙焙造贡茶之处亦名鳯凰山龙焙泉即御泉也北苑造贡茶社前芽细如针用御水研造其色如乳乃至精也南剑有蒙顶石花湖州有顾渚紫笋崃州有碧涧明顾渚涌金泉每嵗造茶时太守先祭拜然后水渐出造贡茶毕水稍减至恭堂茶毕已减半矣太守茶毕遂涸茶之品莫贵于龙鳯团蔡君谟为福建运使始造小片龙茶其品絶精谓之小龙圑凡二十余饼重一斤其价值金二两然金可有而茶不可得熈宁中有㫖下建州制蜜云龙其品又髙茶之佳者造在社前其次火前谓寒食前也乃知此为最灵物宜其独得天地之英华西江水清江石老石上生茶如鳯𤓰共约试春茶枪旗几时绿摘处两旗香可爱贡来双鳯品尤精春浓睡足午牕明想见新茶如泼乳紫椀铺粟盘龙茶赤泥开方印紫饼絶圆玉蟹眼已过鱼眼生飕飕欲作松风鸣蒙茸出磨细珠落眩转遶瓯飞雪轻记纂渊海卷九十记纂渊海卷九十一钦定四库全书记纂渊海卷九十一宋潘自牧撰香药部香传记沈香青桂香马蹄香鸡骨香煎香同是一本细枝紧实为青桂香黒而沈水为沈香半沈浮为鸡骨香最麄为煎香又云沈者为沈浮者为檀似鸡骨为鸡骨香似马蹄为马蹄香似牛头为牛头香最麄者为践香薫陆出天竺单于二国其木生于海边沙上盛夏木胶流出沙上乳香亦其类也广志波斯国松木脂有紫赤如樱桃者名乳香薫陆之类也今人无复别通谓乳香为薫陆耳又云乳香是薫陆中乳头也今松枫脂亦皆如是檀香生南海有黄白紫之异苏合香从西域及崑崙来又云大秦国採得苏合香先煎其汁以为香膏乃卖其滓然则广南货者其经煎炼之余乎或云师子矢北人欲贵重之故饰其名耳降真香出黔南拌和诸香烧烟直上天召得鹤盘旋于上婆利国有婆律树髙八九丈瘦者出龙脑肥者出婆律香又云一木五香根旃檀节沈香花鸡舌胶薫陆龙脑香出婆律斯国木形如杉木木中脂似白松脂作木膏乃根下液亦谓之婆律膏龙涎香出大食国国人候岛林上有异禽翔集下有羣鱼游泳则有伏龙吐涎浮水上舟人或探而得之则为巨富其涎如胶髙窦等州产生结香山民见香木曲榦以刀斫损经年香熘复锯取之刮去白木其香结为斑㸃名鹧鸪斑取大甲香如崑崙耳者酒煮蜜入诸香中用本朝山谷论香有谓闻思香取楞严经观音所言从闻思修入三摩地因以名香螺生云南者大如掌青黄色取黡烧灰合香者多用之谓能发香也天香满袂人知否曾到旃檀小殿来早知百和俱煨烬未信人言弱胜刚银叶烧香见客邀水沈烟断佩声微薫衣渐叹衙香少东夷初识令君香旃檀婆律海外芬西山老脐栢所薫床帷夜气馥衣桁晩烟凝生药经医师聚毒药以供医事子堇也桔梗也鸡壅也豕零也神农尝百草之滋味一日而七十毒大㦸去水葶苈愈胀用之不节乃反为病史陆彰曾婴重病药中须桑螵蛸不忍害物遂不服焉传记神农以赭鞭鞭百草尽知其毒及寒温气味所主椒姜御温蒲益聪巨胜延年威喜辟兵药有宣通补泄轻重澁滑燥湿十种如宣可去壅即姜橘之属是也通可去滞即通草防己之类是也补可去弱即人参羊肉之类是也泄可去闭即葶苈大黄之属是也轻可去实即麻黄葛根之属是也重可去怯即磁石铁粉之属是也澁可去脱即牡砺龙骨之属是也滑可去着即冬葵榆皮之属是也燥可去湿即桑白皮赤小豆之属是也湿可去枯即紫石英白石英之属是也陶隐居云药有宣通补泄轻重澁滑燥湿十种今解之惟寒热二种何独见遗如寒可去热大黄朴消之属是也如热可去寒附子桂之属是也上药养命谓八石鍊形六芝延年也中药养性谓合欢蠲忿萱草忘忧也下药除疾谓大黄除实当归止痛也药者五行之英华地之津液也芳草之气美石药之气悍二者其气急疾坚劲故非缓心和人不可以服此二者集食豆令人重榆令人瞑合欢蠲忿萱草忘忧玉札丹砂赤箭青芝牛溲马勃败鼔之皮俱收并蓄待用无遗者医师之良也是訾医师以昌阳引年欲进其豨芩也是故经中黄苓以类马尾蚕首言人参者似人形附子八角甘遂赤肤若果土宜乃善则当云某所某所不当又云某者良也余病痞且悸谒医视之曰唯茯神为宜明日买诸市烹而饵之病加甚召医而尤其故医求观其滓曰吁尽老芋也彼鬻药者欺子而获售子之懵也而反尤于余不以过乎余蔑然慙慨然忧推是类也以徃则世之以芋自售而病乎人者衆矣又谁辨焉本朝我梦羽人颀而长兮惠而告我药之良兮乔松千尺老不僵兮流膏入土龟蛇藏兮得而食之夀莫量兮于此有草衆所尝兮状如狗虱其茎方兮夜炊昼曝久乃藏兮茯苓为君此其相兮我兴发书若何符兮乃瀹乃烝甘且腴兮补填骨髓流髪肤兮明年採药天台去更欲题诗满浙东灵苗与毒草疑似在毫髪细斸黄土栽三稏小圃傍城郭闭门芝术香芎䓖生蜀道白芷来东南地黄食老马可使光鉴人扫白非黄精轻身岂胡麻巧语屡曽遭薏苡廋辞宁复托芎䓖熟药经若药弗瞑眩厥疾弗瘳君有疾饮药臣先尝之亲有疾饮药子先尝之许悼公疟饮世子止之药卒康子馈药拜而受之曰丘未达不敢尝子南荣趎曰里人有病里人问之病者能言其病病然其病者犹未病也若趎之闻大道譬犹饮药以加病也趎愿闻卫生之经而已羿请不死之药于西王母姮娥窃以奔月史灌夫身中十创适有万金良药故不死韩康字伯休采药名山卖于长安市口不二价三十余年时有女子就康买药康守价不移女子怒曰公是韩伯休那乃不二价乎康叹曰我本欲避名今小女子皆知有我何用药为遁入山中羊祜与吴将陆抗对垒使命交通抗尝病祜馈之药抗饮之无疑心人多谏抗抗曰岂有酖人羊叔子乎传记周昭王昼梦羽人以指画王心应手而裂王乃惊悟因患心疾旬日忽见所梦者来语王曰先欲易王之心乃出方寸绿囊之中有药以摩王臆王疾即愈愿诸衆生得阿伽佗药以是药力能除一切无量恶毒凡散药有云刀圭者十分方寸之一准如梧桐子大也刳麝剸犀驱曳邪恶飞丹炼石引纳清和大荒中日月所入有灵山十巫百药爰在王孙绰一剂药可以愈偏枯欲倚之以生殊死之人则不可也或戏卖药翁有大还丹卖否曰有一粒一千贯钱皆笑之又谓人曰无人肯把钱买今须自喫却药才入口足下五色云生飞而去集药饵扶吾随所之药残他日裹看题检药囊多病所须惟药物怅望金匙药囊中药未传药纂西极名本朝良药不甘口厥功免沈痾探懐得真药不待君臣佐千金得竒药何须魏帝一丸药悟彼善知识妙药应所投巫师司民命药石不入市记纂渊海卷九十一记纂渊海卷九十二钦定四库全书记纂渊海卷九十二宋潘自牧撰果食部果经雷雨作而百果草木皆甲拆果臝之实亦施于宇甸师供野果蓏之荐赐果于君前其有核者懐其核果实未熟不鬻于市子赵之相者曰林氏有九子皆贤国人美而称之号曰九德之父十德之门赵王疾之使择其果之繁者伐之其父曰果之茂者犹伐之况其人乎吾将以尔为累矣去之则免乃携老持子逃赵栖于白云之岩终身不返赵人思之史桓荣为博士会庭中诏赐竒果受赐竒果受赐者懐之以拜光武笑指之曰此真儒生也刘祐仕郡为主簿郡将小子尝出钱付之市买果实祐悉以买笔墨书具与之后魏淮阳王欣好营产业多所树艺京师名果皆出其园李泳为河阳令所至以贪残为务犒宴所陈果实以木刻彩绘之传记织女星主果在木曰果在草曰蓏不周之山爰有嘉果其实如桃李其叶华赤跗食之不饥种名果法取好直枝内着芋块中种之舍卫国在月氏南万里果大如三斗盆石虎有华林园种衆果民间有名果虎作虾蟇车四搏握根面去一丈深一丈合土载之植之无不生嵇昌蓄採星盆夏月渍果则倍冷李直方尝第果实以绿李为首楞梨为副樱桃为三甘子为四蒲桃为五或荐荔支曰寄举之首集百果甲拆异色同荣芳果万名攅罗广庭霜滋露熟时至则零杂果几乎万株竒树珍果钩盾所职天渊地东南角有果各作一林无处不有纵横成行于焉摘朱果兼得养𤣥牝山果多琐细苦甘齐结实或红如丹砂或黒如㸃漆叶心朱实堪时落朱果烂枝繁篚实摘林珍本朝凡果实久不熟者以祭社余酒洒之则繁茂倍常用生人髪挂枝上则飞鸟不敢近方结实时最忌白衣人过则其实尽落江南有蜀士桑果已许乞栖禅晩置酒蛮果粲蕉荔荔支史汝南唐羌为临武县长接交州旧献荔支羌上书谏乃止魏文帝诏羣臣曰南方有龙眼荔支宁比西国蒲萄石蜜乎今以荔支赐将吏则知其味薄矣杨妃嗜荔支必欲生致之乃置驿传送走数千里味未变已至京师白居易为忠州刺史在郡为木莲荔支图曰荔支生巴崃间形圆如帷盖叶如桂冬青华如橘春荣实如丹夏熟朶如蒲萄核如枇杷殻如红缯膜如紫绡瓤肉莹白如冰雪浆液甘酸如醴如酪若离本枝一日而色变二日而香变三日而味变四五日外色香味尽去矣传记南越王尉佗献髙祖鲛鱼荔支髙祖报以蒲萄锦四疋单于来朝赐橙橘龙眼荔支苍梧多荔支生山中人家亦种之犍为僰道南荔支熟时百鸟肥其名之曰焦核小次曰春花次曰朝偈比三种为美次鼈卵大而酸率生稻田间荔支壶橘南珍之荔支南中之珍果也梧州江前有火山上有荔支四月先熟核大而味酸其髙新州与南海产者最佳五六月方熟形若小鸡子近蔕稍平皮殻殷红肉莹寒玉又有焦核者性热液甘食之过度即蜜浆制之又有蜡荔支黄色味稍劣于红者集今人主不思神芝朱草而患枇杷荔支之腐亦鄙矣其形也暖若朝云之兴森如横天之彗角亢兴而灵华敷大火中而朱实繁灼灼若朝霞之吐日离离如繁星之着天傍挺龙目侧生荔支布绿叶之萋萋结朱实之离离虽受气于震方实禀精于火离下合围以擢犀傍䕃畆而抱规紫文绀理黛叶缃枝蔕葯房而捽萃皮龙鳞以骈比肤玉英而含泽色江蓱以吐日信琱盘之仙液实玳筵之绮缋素华春漠漠丹实夏煌煌星缀连心朶珠排耀眼房紫罗裁衬殻白玉裹填囊燕脂掌中颗甘露舌头浆封开玉笼鸡冠澁叶衬金盘鹤顶鲜巧裁缝片裹神浆崖蜜天然有异香应是仙人金掌露待成冰入茜罗裳轻红擘荔支本朝闽中唯四郡有之福州最多而兴化军最为竒特泉漳时亦知名列品虽髙而寂寥无纪将尤异之物昔所易有乎盖亦有之而未始遇乎人也夫以一木之实生于海濵岩险之逺而能名彻上京外被夷狄其于果品卓然第一兴化军大重陈紫富室大家嵗或不尝虽别品千计不为满意陈氏欲採摘必先闭户隔墙入钱度钱与之得者自以为幸不敢较其直之多少也其树晩熟其实广上而圆下大可径寸有五分香气清逺色泽鲜紫殻薄而平瓤厚而莹膜如桃花红核如丁香母剥之凝如水精食之销如绛雪此所以为天下第一也福州江家绿为州之第一莆田荔支名品皆出天成虽以其核种之初不相类宋香之后无宋香所存者孙枝尔陈紫之后无陈紫过墙则为小陈紫矣此果形状变态百出不可以理求或似龙牙或类鳯𤓰钗头红之可簪绿珠子之旁缀是岂人力所能加哉永元荔支来交州天宝嵗贡取之涪至今欲食林甫肉无人举觞酹伯游我愿天公怜赤子莫生此物为疮痏雨顺风调百谷登民不饥寒为上瑞独使皴皮生弄色暎琱爼炎精孕秀多灵植荔子佳名闻自昔绛囊剖雪出琱盘寻常百果无颜色闽天六月雨初晴星火荧煌耀川泽歘如彩鳯戏翺翔烂若彤云堆翕赫中郎裁品三十三陈紫方红冠俦匹笔下丹青千品色钗头风露一枝香鸡冠借喻何轻许马乳争名固不量锦筵火齐堆金盘五月甘浆破齿寒龙眼史交趾七郡献龙眼传记益智龙眼也龙眼一名比目龙眼一名益智盖甘味归脾而能益智非今益智子也龙眼树叶似荔支蔓延缘木生子大如酸枣色味纯甜无酸龙眼子树如荔支叶小殻青黄色形圆如弹丸大核如木槵子而不坚内白带浆其甘如蜜一朶常三二十颗荔支方过龙眼即熟南人谓之荔支奴集傍挺龙目本朝闽越之人髙荔子而下龙眼吾为评之荔子如蝤蛑大蟹斫雪流膏一嘬可饱龙眼如食蟛石蟹嚼啮久之了无所得然酒阑口爽餍饱之余则咂啄之味石蟹有时而胜蝤蛑也亷州龙眼质味殊絶可敌荔支龙眼与荔支异生同父祖端如甘与橘未易相可否异哉西海濵琪树罗𤣥圃累累似桃李一一流膏乳坐移星殒空又恐珠还浦图经未尝说玉食逺莫数独使皴皮生弄色映琱爼蛮荒非汝辱幸免妃子汚幽株傍挺绿婆娑啄咂虽微奈美何香割蜜脾知韵胜价轻鱼目为生多枣经八月剥枣子曾晳嗜羊枣而曽子不忍食羊枣史李少君以却老方见上少君曰臣曾游海上见安期生食巨枣大如𤓰广陵厉王胥宫园中枣树乃生十余茎茎正赤叶白如素玉坐呪咀自杀王吉居长安其东家有枣树垂吉庭中吉妇取枣以㗖吉后知之乃去妇东家闻而欲伐其树邻里共止之因固请吉令还妇里中为之语曰东家有树王阳妇去东家枣完去妇复还安邑千树枣此其人皆与千戸侯等孟节能含枣核不食可至五年李郁因昼寝梦食巨枣觉而有疾谓其亲友曰尝闻枣字重来唿魂之象将不免乎未几而卒传记枣壶枣也边要枣櫅白枣樲酸枣遵羊枣洗大枣蹶泄苦枣晳无实枣还味稔枣北山有枣使叔夀考握枣与错金以示婴儿必取枣而不取金魏文帝忌弟任城王饶壮因在卞太后侧共围棋并啖枣文帝以毒置诸枣蔕中自选可食者而王弗悟遂杂进之中毒遂卒王大将军尝至石崇家如厠见漆箱中盛干枣本以塞鼻王遂食尽羣婢莫不笑景公谓晏子曰东海之中有枣花而不实何也晏子曰昔者秦穆公乗龙治天下以黄布裹蒸枣至海而投其布故水赤蒸枣故花而不实公曰吾佯问子对曰婴闻佯问因佯对之七月七日西王母当下为帝设玉门之枣北极有岐峯之隂多枣树百寻其实长尺核细而柔百嵗一实老子西游省大真王母共食玉文之枣其实如缾沈羲为仙人所迎上天云老君赐枣二枚大如鸡子冯明生为县吏捕贼为贼所伤殆死遇神女以药与服即愈明生随神女还岱宗见安期生曰共与女即游于安息西母之际食枣异美此间枣小不及意此枣未久已二千年矣神女云昔与君共食一枚乃不尽此间小枣那可相比也东郡谷城枣长二寸西王母枣大如李核三月熟河内汲郡枣一名墟枣一名安邑枣东海蒸枣洛阳夏白枣安平信都大枣单父枣梁园国夫人枣大白枣一名曰慼咨小核多肌三星枣骈白枣灌枣此四者官园所种枣有狗牙鸡心牛头羊矢猴细腰之名又有𤣥枣﨑亷枣桂枣景阳山南有百果园果别作一林林各有一堂有仙人枣长五寸把之两头俱出核细如针霜降乃熟食之甚美嵣细枣出嵣之山山临碧海万年一实子如今软枣笮之有膏膏可燃灯西王母握核以献帝因名曰握核枣大业二年信都献仲思枣长四寸五寸围胜于青州枣初脩上林苑羣臣各献名果树有弱枝枣西王母枣棠枣王门枣青华枣梬枣赤心枣波斯枣广州所种者或三五年一番结子亦似此中青枣但小耳蒲中多大枣嵗中不过一二无核者沧州有碧枣大如梨梁武帝以枣掷萧琛琛取栗掷帝正中面曰陛下投臣以赤心臣敢不战栗于陛下北方有七尺枣集安平好枣素华离离朱实甚脱色如霜雪甘如含蜜黄叶离髙柯丹枣坐自零不摘枣自零念我少弟兄枣下纂纂朱实离离宛其落矣化为枯枝周文弱枝之枣信都之枣美枣生荆棘赤心鲠直垂花临碧涧结翠依丹巘外虽多荆棘内实有赤心浮华齐水丽垂彩郑都竒白纷英靡靡紫子标离离风摇羊角树日映鸡心枝谷城踰石蜜蓬岳表仙仪已闻安邑美永茂玉门垂红皱曝檐瓦枣圃落青玑本朝秋来红枣压枝繁堆向君家白玉盘甘心楚国赤萍实磊落韩嫣黄金丸风包堕朱缯日颗皱红玉胡桃传记上林苑有胡桃陈仓胡桃皮薄多肌隂平胡桃大而皮脆急捉则破张骞使西域还得胡桃山胡桃皮厚而坚底平如㯽榔以斧搥之方破集三桃表樱胡之别胡桃本生西羌外刚内柔质似贤榧子本朝彼美玉山果粲粲金盘实瘴雾脱蛮溪清樽奉佳客客行何以赠一语当加璧祝君如此果得膏以自泽驱攘三彭仇已我心腹疾愿君如此木凛凛傲霜雪断为君倚几滑浄不容拭物微兴不浅此赠无虚掷栗经树之榛栗东门之栗隰有栗女贽不过榛栗枣脩以告䖍也哀公问社于宰我宰我对曰夏后氏以松殷人以柏周人以栗曰使民战栗子庄周游乎调陵之樊睹一异鹊感周之颡而集于栗林史燕秦千树栗此其人与千户侯等东夷韩国出大栗如梨刘秀之从叔穆之为丹阳㕔事柱有一穿穆之谓子弟曰汝等试以栗遥掷柱入穿者必得此郡唯秀之独入焉其言果验王泰年数嵗时祖母散栗于牀羣儿竞之泰独不取问其故对曰不取自当得赐由是中表异之沈约尝侍宴会豫州献栗径寸半竒之问衆栗事少多与约各疏所知传记五方皆有栗周秦吴扬特饶唯渔阳范阳栗甜美长味倭韩国上栗大如鸡子亦短味不美桂阳有栗藂生大如杼子八月栗零零也者降也零而后取之故不言剥果之美者箕山之栗上林苑有侯栗榛栗瑰栗峄阳栗汉武帝果园有大栗十五枚及一升东北荒有栗树髙三十丈栗径三尺其殻赤肉黄白味甜诸暨如拳之栗广州无栗唯勒州山中有石栗一年方熟皮厚而肉少味似胡桃仁熟时或为羣鹦鹉至啄食畧尽汝水湾中有栗园数贡三百石以充天府水渚即栗洲也王可交掉渔舟遇道士与栗青赤色如枣长二寸许非人间之栗肉脆而甘如饴有佐酒倡优侮殷七七乃白主人欲以栗为令乃以栗巡行笑七七者作石缀于鼻掣拽不落沧州有丹栗大如梨邺中产巨栗脱其殻可以为杯集穰多栗过拳山家蒸栗暖罗生杂橡栗嵗拾橡栗随狙公採栗𤣥猿窟王檀侯栗人有折蔡氏祠前故栗者故作此赋中山好栗本朝夜火爆山栗老去自添腰脚病山翁服栗旧传方客来为说晨兴晩三咽徐收白玉浆榛经山有榛疏云榛栗属有两种其一种大小皮叶皆如栗其子小形似杼子味亦如栗所谓树之榛栗者也其一种枝茎如木藂生髙丈余作胡桃味辽代上党皆饶榛楛济济女贽不过榛栗枣脩传记榛似梓实如小栗枝叶似栗树小似橡子味似栗枝茎可以为烛上市之山下多榛楛汉末杨氏家园中产神榛二株集寒梨干榛樱桃经仲夏之月天子羞以含桃先荐寝庙史惠帝出离宫叔孙通曰今樱桃熟可献陛下宜以樱桃献宗庙上许之太宗将致樱桃于酅公称奉则以尊言赐又以卑虞监曰昔梁帝遗巴陵王称饷遂从之中宗游芳林园命公卿马上摘樱桃𤣥宗紫宸殿樱桃熟命百官口摘之萧颖士李林甫欲用之乃召见时颖士居母䘮即缞麻而谒林甫林甫素不识遽见缞麻即令斥去颖士乃为伐樱桃赋以刺林甫云擢无庸之琐质因本枝而自庇泊羣材而非据居阶庭之右地虽先寝而或荐岂和羮之正味文宗尝因内园进新樱桃将以赐二宫上曰送太后焉可以为赐因援笔易其文簿曰奉太后自是以为常传记楔荆桃含桃樱桃为鸟所含故曰含桃孟夏祭用樱桃樱桃大者如弹丸有长八分者白色多肌者凡三种樱桃或如手指春秋冬夏华实竟嵗樱桃一名朱桃一名麦英实深红色者谓之朱樱正黄明者谓之蜡樱汉明帝于月夜䜩赐羣臣樱桃盛以赤瑛盘羣臣视之月下以为空盘帝笑之景龙四年上与侍臣于树下摘樱桃恣其食大陈宴席至暝每人赐朱樱二笼上幸两仪殿命侍臣食樱桃盛以琉璃和以杏酪饮酴醿酒黎举欲令橙子臣樱桃但恨时不同耳韩约能作樱桃饆饠其色不变集惟樱桃之先熟兆百果而含荣鸟才食而便堕雨薄洒而皆零樱桃为树则多䕃为果则先熟集繁星而积曜西蜀樱桃也自红野人相赠满筠笼数囘细㵼愁仍破万颗匀圆讶许同忆昨赐霑门下省退朝擎出大明宫金盘玉筯无消息此日尝新任转蓬崖蜜松花熟赤墀樱桃枝隠映银丝笼干春荐陵寝永永垂无穷汉家旧种明光殿炎帝还书本草经岂若满朝承雨露共看传赐出青冥香随翠笼擎初重色照银盘㵼未停合充鳯食留三岛谁许鸎偷过五湖苦笋恐难同象匕酪浆无复莹蠙珠披香殿下樱桃熟空看翠幄成隂日不见红珠满树时宜男谩作后庭草不似樱桃千子垂矮堕绿云髻欹危红玉篸珠实虽先熟琼莩纵早开流鸎犹故在争得讳含来新果真琼液来应宴紫兰圆疑窃龙颔色已夺鸡冠白玉牕中起草臣樱桃初赤试尝新殿头传语金阶逺因进词来谢圣人本朝杜牧之诗云忍用烹酥酪从将洗玉盘遂知唐人已用樱桃荐酪也东坡橄榄诗曰待得微甘囘齿颊已输崖蜜十分甜见鬼谷子曰崖蜜樱桃也紫樱桃熟麦风凉独遶樱桃树酒醒喉肺干莫除枝上露从向口中传倾篮的皪沾朝露出袖荧煌得宝珠会荐瑛盘倾一座苋肠藜口未良图梅经若作和羮尔惟盐梅摽有梅其实七兮摽有梅其实三兮子百梅足以为一人酸一梅不足为百人酸传记梅柟梅杏类也树及叶皆如杏而黒灵山其木多梅魏武帝兴军士失道大渇而无水遂令曰前有梅林结子甘酸可以止渇士卒闻之皆口中水出遂得及泉原五月有落梅风江淮以为信风又有霖霪号为梅雨霑衣服皆败黦上林苑有朱梅同心梅紫蔕梅燕支梅丽枝梅紫花梅侯梅夏至之雨名为黄梅雨蜀名梅为大如鴈子梅皆可以为油脯黄梅以熟作之晋范汪能啖生梅人尝致一斛奁须臾啖尽集亦果中之嘉实红绽雨肥梅四月熟黄梅梅杏半传黄好忻待賔侣金盘荐红琼齿软越梅酸天赐烟脂一抹腮盘中磊落笛中哀虽然未得和羮便曾与将军止渇来本朝吴人谓梅子为曹公以尝望梅止渇也江梅有佳实託根桃李场古来和鼎实此物升庙廊青莎径里香未干黄鸟隂中实已团蒸豆作乌盐作白属闻丹杏荐牙盘北客未尝眉自颦南人夸说齿生津磨钱和蜜谁能许去蔕供盐亦可人杨梅传记地有章名则生杨梅故章县县北有石椁山出杨梅常以贡御张华所谓地名章必生杨梅盖谓此也杨梅其子如弹丸正赤五月中熟熟时似梅其味甜酸卢山顶有湖杨梅绕其际人登者止得于山饱食不得持下杨脩七嵗甚聪慧孔君平诣其父父不在乃唿儿出为设果有杨梅孔用指以示儿曰此真君家果儿应声答曰未闻孔雀是夫子家禽赵纶妻死遗雪竹搔头阶下不数日化为杨梅花朶如撒时人异之陆展郎中见杨梅叹曰此果恐是日精然若无蜂儿採香谁胜难和之味即以竹丝篮贮千枝并茶花蜜送衡山道士黎举常云杨梅枇杷幸为执友集懐蘂挺实涵黄橘丹镜目绣壑照霞绮蛮玉盘杨梅为君设吴盐如花皎白雪本朝南村诸杨北村卢白花青叶冬不枯垂红缀紫烟雨里特与荔支为先驱罗浮山下四时春卢橘杨梅次第新杨出稽山世少双情知风味胜他杨玉肌甫醉生红粟墨晕微深染紫囊火齐堆盘珠径寸醴泉绕齿柘为浆越絶诸杨盛一时也解过江寻德祖政缘作尹是丘迟渠伊不是南村𣲖未免先驱是荔支杏子五沃之土其木宜杏孔子休坐杏坛之上史马燧之子畅以第中大杏馈窦文场文场以进德宗德宗未尝见颇怪令中使就封杏树畅惧进宅废为奉诚园传记杏木者东方嵗星之精杏多实不虫者来年秋善灵山之下其木多杏夏祠用杏张元性亷洁南隣有杏二树杏熟多落元园中元所得者悉以还主董奉居庐山为人治病得愈者令种杏数年成林奉语买杏者不须来报但自取之一器谷便得一器杏有人少谷徃而取杏多即有虎逐之奉悉以杏所得谷赈救贫穷仙人有三𤣥紫杏上林有文杏蓬莱杏荥阳有白杏邺中有赤杏有榛杏嵩髙山东北有牛山多杏百姓饥馑资此为命杏园洲南海中多杏海上人云仙人种杏处汉时尝有人舟行遇风泊此洲食杏免死云洲中有冬杏范蠡宅在湖中有海杏大如拳赖乡老子祠有缥杏北齐仙都苑有合欢杏齐南郡东南杏大如梨色黄如橘土人谓之汉帝杏亦曰金杏集冬实之杏魏土送西山之杏豹祠赤杏越魏都之赤杏光武坟边杏甚美今奉送其核本朝贡杏初尝酒正醇芳枝结青杏翠葆新奕奕酒䦨红杏闇大杏金黄小麦熟属同丹杏荐牙盘里中馈杏得尝新意行到南园杏子半红碧小苦已自正未酸政堪喫聊将挿鬓归空樽有余沥桃经桃之夭夭有蕡其实投我以木桃报之以琼瑶投我以桃报之以李子五沃之土其木宜桃昔弥子瑕有宠于卫君食桃而甘以其半啖君君曰爱我哉忘其口而啖寡人及弥子瑕得罪于君曰是固尝啖我以余桃五原蔡诞入山而还欺其家云到崑崙山有玉桃须玉井水洗之便软而可食史贞观十一年康国献金桃银桃诏令植之于苑囿庄宗年迈多疾冯道奏曰臣愿陛下寝膳之间动留调卫因指御前果实曰如食桃不康翊日见桃而思戒可也传记六月煮桃以为豆实玉衡星散为桃旌冬桃椃桃山桃玉桃服之长生不死关令尹喜从老子西游省大真王母共食碧桃孔子侍坐于鲁哀公哀公赐之桃与黍仲尼先饭黍而后食桃公曰以黍雪桃也对曰黍五谷之长果六而桃为下君子不以贵雪贱公孙接田开强古冶子事景公勇而无礼晏子言于公请公馈之二桃曰三子计功而食公孙接田开强先言功援桃而起古冶子又言其功令二子反桃二子慙而自杀古冶子曰耻人以言夸其声不义也亦反其桃契领而死魏文侯见箕季从者食其功而箕季禁之文侯曰岂爱桃哉是教我下无犯上也上林苑有秦桃樱桃缃核霜桃金城桃胡桃绮叶桃含桃紫文桃东郡献短人武帝唿东方朔短人指朔曰王母种桃此儿三偷之矣后西王母下出桃七枚自㗖其二以五枚与帝帝留核欲种之母叹曰此桃三千年一着子非下土所植也张陵服丹能变化有赵升就陵受学陵与诸弟子登云台山有桃树旁生石壁下桃大有实陵曰得此者当告以道升乃从上自掷正投桃树得二百枚陵分赐诸弟子余二枚陵自食一留一以与升桓𤣥素轻柏崖崖有好桃𤣥连就求之不得佳者𤣥与殷仲文书曰德之休明肃慎贡其楛矢如其不尔篱壁间物亦不可得也积石山桃实大如十斛瓮磅磄山有桃树千围万嵗一实汉明帝时尝献巨核桃霜下结花隆暑方熟常使植于霜林园俗谓相陵声之误也石虎苑中有勾鼻桃重二斤景阳山有仙人桃得霜乃熟一曰西王母桃也剡县刘晟阮肇入天台山迷路乏粮各啖数桃而不饥下大溪边有二女邀还家遂停半年懐土思归女曰罪牵君如何便语大路王㻌入王屋洞室遇东极真人赠以桃出融臯泽集有东园之珍果兮承隂阳之灵和结柔根以列树兮横长畆而骈罗李经投我以木李报之以琼玖丘中有李投我以桃报之以李子陈仲子居于陵三日不食井上有李螬食实者过半矣匍匐徃将食之五沃之土其木宜李五原蔡诞入山而还欺其家云到崑崙山有玉李以玉井水洗之便软可食张助耕于白田有一李栽掘之置空桑中其里人见桑中生李谓之神有病目痛祝之偶愈杀㹠祭之传者便言此树能令盲者得视互来祈福史王戎年七嵗道边李树子多折枝小儿竞取之戎曰树在道边而子多必苦李也取之信然王戎家有好李卖之恐人得种常钻其核和峤家有好李帝求之不过数十王武子率少年持斧诣园饱啖毕伐之送与峤问何如君李王僧孺少时有餽其父冬李先以一与之不受曰大人未见不容先尝传记休无实李座接虑駮赤李边春之山多李李少君谓钟山之李大如瓶仙之上药有圆丘红李华林园有春李冬华春熟南居细李四月先熟五灵丹山上有𤣥云之李食之得仙上林苑有紫李青绮李黄李青房李绿李颜渊李合枝李羌李朱李车下李燕李侯李蛮李䑕李朱李可以染麦李沟道李黄建李青皮李马肝李赤房陵李䭞李柰李离核李似柰噼李熟必先噼裂经李杏李味小酢似杏黄扁李夏李春李冬李琳国多生玉叶李五千嵗一熟韩终常食之亦名韩终李魏文帝安阳殿前天降朱李八枚今安阳李大而甘者即其种也房陵朱仲有李园三十六所林陵有金李其大者为夏李尤小者为䑕李东都嘉庆坊有李甚鲜故称嘉庆李今人但言嘉庆子长灵安丘生病笃弟子沙都来省之共坐庭树下见双朱李着枯皮自堕掌中安食之所苦除尽崔奉国家一种李肉厚而无核识者曰天罚乖龙割其耳耳血堕地故生此李西王母居龙月城城中产黄中李花实上皆有黄中二字王母惜之过于蟠桃王母遗帝上清玉文之李集仙李缥而神李红中山之缥李房陵湘李接朱李于黄泉朱李零于桂囿沈朱李于寒冰李下不整冠种别分类或朱或黄色润房陵缥味夺寒水朱朱李沈不冷冰盘夏荐碧实脆本朝青李扶疎禽自来道傍多苦李柰史王祥后母不慈庭有丹柰结实使守视之祥昼则驱鸟雀夜则惊䑕时雨忽至祥抱树至曙杨愔家甚隆盛庭前有柰树实落地羣儿皆争之愔岿然独坐其季父伟见之大用嗟异传记上林苑有白㮏紫㮏绿㮏㮏有白赤青三种张掖有白㮏酒泉有赤㮏摘圜丘之紫㮏㮏油𢷬㮏实也㮏脯切㮏曝干之如脯也夏祠用白㮏秋祠用赤㮏太始二年嘉㮏一蔕十五实生于酒泉崑崙山上有㮏须玉井之水洗之方可食有紫㮏大如升甜如蜜东华夫人设𤣥洲白㮏白㮏出凉州大如兔头脂衣㮏其汁可染着衣不可浣贞观中有于黄河上拾得一树栽子归莳之三年乃结子进之号曰朱㮏河州灵岩寺每七月十五日溪穴流出圣㮏大如盏承光寺㮏味冠京师华阳雷平山地美可种㮏所谓福卿之㮏以除灾异集素㮏夏成二㮏耀丹白之色投素㮏于清渠𤓰州素㮏轻笼熟㮏香林檎传记黒琴似赤㮏林檎果实可佳比榅桲实微大其状丑其味香辅关有之江淮南少华林园有林檎十二株永徽中王方于河滩上拾得一小树栽埋之及长乃林檎也王惧得之献于髙宗又为朱㮏又名五色林檎张李二公相与学道李思仕宦而归奉使至扬州遇张子张邀李备珍膳命妓女五人中有持筝者酷似李妻张以林檎系裙带上然后使去张已得仙矣僧问灵云如何是西来意师曰井底种林檎王内史书帖子与蜀郡太守书求樱桃来禽来禽言味甘来衆禽也俗作林檎集枇杷林檎带谷映渚本朝东坡先生未归时自种来禽与青李泥涂无去马夏木有来禽粲粲来禽已着花芳根谁徙向天涯好寻青李相遮映风味应同逸少家枇杷史建中元年诏山南之枇杷江南之柑橘嵗为次第贡者取一次以供庙飨传记孟夏祭用枇杷枇杷叶似栗子似葯四月熟南安县出好枇杷宜都出大枇杷华山讲堂西头有枇杷园枇杷冬华实黄大如鸡子小者如杏味甜酢四月熟出犍为黎举常言杨梅枇杷幸为执友集卢橘夏熟今人主不思甘露醴泉而患枇杷荔枝之腐亦鄙枇杷寒暑无变负雪扬华余植之庭圃遂赋之云名同音器质异真松四序一采素华冬馥卢橘为秦树枇杷树树香夏首荐枇杷本朝东坡诗云庐橘杨梅常带酸张嘉甫问曰卢橘何种果类曰枇杷是也事见相如赋嘉甫曰卢橘夏熟黄柑橙榛枇杷橪柿亭柰厚朴不应四句重用应劭注曰伊尹书曰箕山之书青鸟之所有卢橘常夏熟不据依何也东坡曰意不欲耳枇杷已熟灿金珠万斛金丸缀树稠遗根汉苑识风流也知不作清明瑞朽腐聊关圣主忧大叶耸长耳一稍堪满盘荔枝分与核金橘却无酸雨压低枝重浆流冰齿寒长卿今在否莫遣作园官柿传记俗谓柿有七絶一夀二多隂三无鸟窠四无虫蠧五霜叶可翫六嘉实七落叶肥大柿有小者如小杏孟冬祭用柿集宛中朱柿梁侯乌椑之柿故并丹柿鸿柿若𤓰勅㫖垂赐华林园柿出自神苑滋味絶然云烧树大实骈金鸟下啄赪虬卵本朝韩退之青龙寺诗终篇言赤色莫晓其故尝见小说郑䖍寓青龙寺无纸取柿叶书九月柿叶赤而实红则退之诗乃谓此也唐邓间多大柿初生澁坚实如石凡百十柿以一栌桲久放则红熟烂如泥而可食土人谓之烘柿者非用火乃用此尔秋林黄叶晩霜严熟蔕甘香味独兼火伞赪虬浪褒拂风标却似邑中黔椑传记梁侯园有乌椑八稜大如酒盏宜都出大椑孟冬祭用椑集椑柿披实于长浦后园树乌椑梨史淮北荥南河济之间千树梨其人皆与千户侯等孔融与诸兄食梨取小者人问其故曰小儿法当取小者真定郡梨大如拳甘若蜜脆若菱王𤣥谟征滑台一疋布买民八百大梨张敷小名楂父邵小名梨文帝常戏谓之曰查何如梨楂曰梨百果之宗查何敢比之扶桑国有赤梨经年不壊崔逺文才清丽风神峻整当时目为饤坐梨言为席上之珍传记梨山摛洞庭之中其木多梨常山好梨上林有紫梨芳梨青梨大谷梨金柯梨缥蔕梨紫条梨瀚海梨玉梨洛阳北邙张公夏梨海内唯有一树常山真定梨山阳鉅野梨梁园睢阳梨齐郡临淄梨鉅野棠梨上党楟梨小而甘新丰箭谷梨关以西𢎞农京兆右扶风界谷中梨多供御广都梨重陆斤可数人分食之汉武帝园一名樊川一名御宿有大梨如升落地则破取者以布囊盛之名含消梨吕光时炖煌太守宋歆献同心梨青田村民家多种梨树名曰官梨恒以供献名为御梨梨实落至地即融释涂山之北有梨大如斗千年一花食者身轻亦曰紫轻梨东方有树曰梨其子径三尺食之为地仙宋废帝太始年江南盛传种萧梨先无此树百姓争欲植之识者曰当有姓萧人王者后齐受禅欢农里报德寺有含消梨世云报德之梨老子西游省太真王母共食紫梨陜州深岩中有梨树一株相传云贞观初有鳯上此树其后结实尤大诸果之王也因号鳯栖梨九成宫有梨上有爪甲迹号曰一搯梨金柯梨出琅琊王野家桓南仲每见人不快辄嗔云君得哀家梨复蒸食否旧说稜陵有哀仲家梨入口消释言愚人不别好梨蒸食之唐肃宗尝夜坐召颖王等三弟同坐地炉时李泌多絶粒上自烧二梨以赐之颖王等曰臣等请聨句以为他年故事颖王曰先生年几许颜色似童儿信王曰夜抱九僊骨朝披一品衣颖王曰不食千钟粟唯餐两颗梨上曰天生此间气助我化无为王公达尚夀春公主闻真定有紫花梨就加封检洎秋实公主必亲选而进之李建勲出镇豫章游西山田间茅舍有老叟教授村童公觞于其庐连食数梨賔僚有曰五臓刀斧不宜多食叟笑曰鹖冠子云五臓刀斧乃离别之离非梨也盖离别戕伐胷懐有若刀斧耳集紫梨津润果则昫山之梨张公大谷之梨茂林列芳梨紫梨甜脆梨则大谷冬紫张公秋黄山盘荐霜梨红梨逈得霜张梨不外求山梨结小红霜亦染梨腮紫实已含津本朝嗟予久苦相如渇却忆冰梨慰齿寒劝君莫食金花梨劝君须食红消梨金花红消两般梨一般颜色如胭脂红消食之甘如饴金花食之先皱眉似此误人多少事未食之前宁辨之霜降红梨熟柔柯已不胜未尝蠲夏渇唯见助冬冰丹腮晓露香犹薄玉齿寒冰嚼欲无旧有嘉名传大谷谁分灵种下仙都珍实浑疑露结成香葩况是雪储精乍惊磊落堆盘出旋剖轻盈照骨明卢橘谩劳除夏热柘浆未许析朝酲啖余更检桐君录快果知非浪得名柤传记柤似棃箕山之东有甘柤平丘有杨栁甘柤洞庭之山其木多柤南方大荒有树曰柤三千嵗作花九千嵗作实长九尺无核割之如凝蜜江淮南人至北见榅桲香以为柤子盖实异之耳集甘柤引于崑山橄榄传记有树名独根分为二枝其东向一枝是木威树南向一枝是橄榄树橄榄澁酢如大鸡子交州以饮酒橄榄子大如枣二月华八九月熟生食味酢蜜藏乃甜美交趾武平与古九真有之橄榄闽中尤重云咀之香口胜含鸡舌香解酒毒树峻不可梯但刻其根下方寸许内盐其中一夕子皆自落树枝节上生脂膏如桃胶南人採之和其皮叶煎如黒饧谓之橄榄糖本朝江南多果实橄榄称珍竒北人将就酒食之先颦眉皮核苦且澁歴口复弃遗良久有回味始觉甘如饴我今何所喻喻彼忠臣辞直道逆君耳斥退投天涯世乱思其言噬脐焉能追寄与采诗者无轻橄榄词五行居四时维火盛南讹炎焦凌木气橄榄得之多酸苦不相入初争久方和霜苞入中洲万里来江波幸登君子席得与衆果罗纷纷青子落红盐正味森森苦且严待得余甘还齿颊已输崖蜜十分甜青肤镂琼莹翠颗森菡萏苦为幽人贞久见君子淡甘壊彼包羞日新此刚敢清泉荐芳茗具味独潜感澡雪清烦酲涤隂莹𤣥览想共余甘有𤓰葛苦中真味晩方囘余甘传记髙凉安宁县有余甘泸水南岸有余甘子树色微黄味酸苦核有五稜余甘如弹丸大视之理如定陶𤓰片初入口如苦忽咽中乃更甜美盐而蒸之尤美可多食之朱崖果有余甘菴摩勒余甘子也芳馥余甘註云余甘子出广州四方多菴摩勒果也集其果则丹橘余甘荔枝之林本朝方懐味谏轩中果注云戎州蔡次律家轩外有余甘余名之曰味谏石榴史晋安帝时武陵临沅献安石榴一蔕六实元嘉末魏太武征彭城遣使求甘蔗安石榴张畅曰石榴出自邺下亦当非彼所乏齐安德王延宗纳李祖收女为妃后帝幸李宅宴而妃母宋氏荐二石榴于帝前帝以问祖收收曰石榴房中多子王新婚妃母欲子孙衆多帝大喜传记若榴石榴也石虎苑中有安石榴子大如盌盏其味不酸张骞使西域还得安石榴种安石榴有甜酢二种石榴一名丹若石榴甜者谓之天浆能已丹石毒白马寺浮屠前柰林蒲桃异于他处京师语曰白马甜榴一实直牛刘冯学道于楼丘子常服中岳石榴崔𤣥徽常遇数美人其一曰石阿措即石榴也李汉碎胡码瑙盘盛送王莒曰安石榴莒见之不疑旣食乃觉之集若榴竞裂接翠萼于绿蔕冐红牙于丹须赩然含㽔璀尔散珠味滋芳柚色耀琼蘂若榴者天下之竒树九州之名果也遥而望之焕若隋珠耀重渊详而察之灼若列宿出云间千房同模十子如一御饥疗渇解酲止醉天回节移龙火西没流风晨激含露朝白紫房独熟赪肤自拆剖之则珠散含之则水释充嘉味于庖笼极酸甜之滋味上荐清庙之重下羞玉堂之客金谷石榴木滋之最肤如凝脂汁如清濑渇者所思铭之衣带乃剖乃析金房缃隔或珠离于璇椀或玉碎于雕觞璘彬洒映晔紫婴缃璀若瑶英之攅巘粲若灵蚌之含珠惟木之珍莫美石榴擢鲜葩于青春结芳实于素秋庭榴剖朱实潜苞绛实拆流霞包染紫鸎粟黄蜡纸裹红瓠房本朝秋雷石罂破晓日丹砂烂晴林紫榴析试剖紫金椀满堆红玉珠庭榴结实垫芳丛一夜飞霜染茜容万子同包无异质金房玉隔谩重重深着红蓝染暑裳琢成文玳敌秋霜半含笑里清冰齿忽绽吟边古锦囊雾縠作房珠作骨水晶为醴玉为浆杨桃传记云母山多白雀素质凝映三亷五距注云三亷果名晋安谓之杨桃也杨桃似南方橄榄子其味甜常五月十月熟谚言杨桃无蹙一嵗三熟杨桃子生晋安侯官县实大三寸可蜜藏之橘经厥包橘柚钖贡橘踰淮而北为枳子夫橘树之江北化而为橙史江陵千树橘其人皆与千戸侯等亷范为成都太守部人杨由善占候尝有风吹削哺曰当有荐木实者其色黄赤顷之五官椽献橘数包陆绩年六嵗见袁术术出橘绩懐三枚拜而堕地术谓曰陆郎作宾客而懐橘乎绩曰欲归遗母术大竒之虞愿始数嵗家中橘树冬熟诸儿竞求取之愿独不取家人皆异之传记北山有菜橘柚所聚荷囊载畚盈我筐筥璇枢星散为橘洞庭之山其木多橘吴山馈魏文帝大橘魏文帝诏羣臣曰南方有橘酢正裂人牙时甜耳咸和六年庾亮有橘十二实共同一柢以为瑞异百官毕贺王僧辩献嘉蔕二十子于湘东王晏子使楚楚王遗橘置削晏子并食不割王曰橘当去割对曰臣闻之赐人主前者瓜桃不削橘柚不割今者万乗无教故不敢割臣非不知也甘橘大釐城有之其味甚酸穹有橘大如覆杯罗浮山有橘夏熟实大如李橘为树白花而赤实皮旣馨香又有善味交趾有橘置长官主嵗贡御橘宣城秦精入武昌山中採茗忽见一人身长一丈通体皆毛探懐中二十枚橘与精甘美异常越中有王氏橘园巴卭人橘树有二大橘如三四斗盎剖开每橘有二叟相对象棋一叟曰橘中之乐不减商山但不得深根固蔕为游人摘下耳李衡作宅种橘千枝敕其子曰吾有千头木奴可以不贫江陵进乳甘橘上种于蓬莱宫结一合欢实上与妃子持翫曰此果似知人意王母遗黄帝以崑山交枝万年之橘右军帖云奉橘三百颗霜未降未可多得故韦苏州诗云书后欲题三百颗洞庭犹待满林霜集后皇嘉树橘来服兮受命不迁生南国兮深固难徙更壹志兮绿叶素荣纷其可喜兮层枝剡棘圆果抟兮青黄杂糅文章烂兮精色内白类任道兮纷緼宜脩姱而不丑兮橘柚芬芳播万里而遥望列铜雀之园亭背江川之暖气处𤣥朔之肃清屈平见朱橘而申贞臣之志戸有橘柚之园橘柚垂华实乃在深山侧闻君好我甘窃独自雕饰碧叶独润金衣更鲜天寒橘柚垂尝闻蓬莱殿罗列潇湘姿此物嵗不稔玉食失光辉应讶耽湖橘此郊千树橘不见比封君朱橘不论钱橘柚懐真质受命此炎方本朝陆吉隠于萧山楚王召之封洞庭春陆吉曰齐楚约西击秦吾引兵踰关身犯霜露与枳棘最下者同甘苦率家奴千人战甘洲之上拓地至汉南而归子功孰与甘曰不如也吉曰神农氏之有天下也吾剥肤刻肝怡颜下气以固蔕之术献上上喜之命记注官陶洪景状其方畧以付国史出为九江守宣上徳泽使儿童亦懐之子才孰与甘曰不如也吉之子为下邳侯以美汤药官至陈谢治中洲中奴长足为生鳯室堂前野橘香柑史张盘为庐江太守浔阳令尝饷一奁柑其小儿就取一枚盘夺取付外卒以两枚与之盘夺儿柑鞭卒曰何故行贿于吾子彭城王义康时四方献馈皆以上品献义康而以次者供御上尝啖柑叹其味并劣义康在坐曰今年柑殊有佳者遣人还东府取柑大三寸罗浮柑子开元始有山僧种于南楼寺其后尝资进献幸蜀幸奉天之嵗皆不结实初开元末江陵进乳柑橘上以十枚种蓬莱宫至天宝十年结实上宣示羣臣曰朕近于宫内种柑子数株今秋结实乃与江南所进无别宰臣贺曰雨露所均混天区而齐被草木有性慿地气以潜通故得兹江外之珍果为宫中之华实荆州进黄柑帝以紫幅包赐萧嵩传记柑橘有黄者有赪者赪者谓之壶柑柑有二十一核有成都平蔕柑大如升又犍为南安县出黄柑唐宣宗尝赐轩辕集柑子曰臣山下有者味愈于此遂取御前碧玉瓯以宝盘覆之俄而彻盘柑子至矣芬馥满殿东方朔云东南外有建春山其山多美柑树冬祠用柑枝江有名柑宜都郡旧江北有其园名宜都柑柑实形如石榴者谓壶柑也真柑一名乳唯泥山为最生枝柑乡人以其耐久留之枝间俟其味变柑带叶而拆故名生枝柑李衡于武陵龙阳洲上种柑千树临死敕儿曰吾州里有千头木奴不责汝衣食嵗征一疋绢亦足用矣及柑成嵗得绢四十疋集披黄苞以授柑厥包橘柚精者曰柑煌煌嘉实磊如景星南金其色随候厥形在南称柑渡北则橙甜逾萍实冷亚冰壶名传地里逺自武陵之渊族茂神经遥闻建春之岭王逸为赋取对荔枝张衡制词用连石蜜登爼黄柑重破柑霜落爪白露团柑子岑寂双柑树娑婆一院香园柑长成时三寸如黄金诸侯旧上计厥贡倾千林春日清江岸千柑二顷园青云羞叶宻白雪避花繁结子随边使开筒近至尊后于桃李熟终得献金门手种黄柑三百株春来新叶徧城隅方同楚客怜皇树不学荆州利木奴数嵗开花闻喷雪何时摘实见垂珠若教不待成林后滋味还堪养老夫本朝安定郡王以黄柑酿酒名曰洞庭春色黄柑隠于泥山楚王闻其名遣使召之拜温尹平阳侯甘谓陆吉曰每嵗太守劝驾乗传入金门上玉堂与虞荔甲枨梅福枣嵩之徒列侍上前使数子者口呿舌缩不复上齿牙间更封甘子为穰侯一双罗帕未分珍林下先尝愧逐臣云叶霜枝剪寒碧金盘玉指破芳辛清泉潄潄先流齿香雾霏霏故噀人坐客慇勤为收子千枝盈掬为吾贫归来一㸃残灯在犹有传柑遗细君燕南异事真堪记三寸黄柑擘永嘉侍史传柑玉座傍人间草木尽天浆君家秋实罗浮种已作累累半拂墙假作肃霜金弄色匀添寒日与争黄色深林表风霜下香着樽前指爪间橙子夫橘树之淮北化而为橙传记橙橘属也橙皮可为酱虀橙橘属也而叶正圆成都广都郫新繁江源临卭六县生给橙夏秋冬或华或实大如樱桃小者或如弹丸或有年华实竟嵗橙子木有刺香气馥馥可以薫袖可以芼鲜可以渍蜜真佳实也黎举常欲令橙子臣樱桃但恨时不同集穰橙邓橘在南称柑渡北则橙襄隂大橙细雨更移橙霜橙压香橘鹄殻攅瓌本朝嘉树团团俯可攀压枝秋实渐斓斑朱栏碧瓦青霜晓粲粲繁星绿叶间一年好景君须记正是橙黄橘绿时西风初作十分凉喜见新橙透甲香金橙纵复里人知不见鲈鱼价自低须是松江烟雾里小盘烧薤𢷬香虀柚经厥包橘柚钖贡子吴越之间有木焉其名曰櫾碧树而冬青实丹而味酸度淮北而化为枳焉传记柚条也果之美者云梦之柚洞庭之山纶山铜山贾超之山其木多櫾成都有柚大如升广州别有雷柚柚大橘也赤黄而酢东方建春山外多柚集紫叶𤣥实绿里朱茎橘柚芬芳枸橼传记枸橼树似橘如柚大而颇长味竒酢枸橼大如饭筥皮不香味不美枸橼子形如瓜皮似橙而金色故人重之爱其香气京辇豪贵家饤盘筵怜其逺方异果南中女工竞取其肉雕镂花鸟浸蜂蜜㸃以胭脂亦不让湘中人镂木瓜也金橘本朝金橘产于江西都人初不识明道景祐初始与竹子俱至京师竹子味酸人不甚喜后遂不至而金橘香清味美置之樽爼间光彩灼烁如金弹丸诚珍果也都人初不甚贵后因温成皇后尤好食之由是价重京师苑臣初摘置琱盘口敕宣恩赐近官气味岂同淮枳辣皮肤不作楚梅酸参差翠叶藏珠琲错落黄金铸弹丸安得一株擎雨露画图传与世人看霜枝摇落黄金弹银杏传记唐郑光䜩饮把酒曰某改令身上取果子名云膍脐薛保逊还令云脚杏满座大笑本朝鸭脚生江南名实未相浮致逺有余力好竒自贤侯因令江上根结实夷门秋始摘才三四金奁献凝旒公侯不及识天子百金酬嵗久子渐多累累枝上稠鹅毛赠千里所以重其人鸭脚虽百箇得之诚可珍秋盘堆鸭脚鸭脚类緑李其名因叶髙今喜生都下荐酒压蒲萄初闻帝苑夸又复主第褒累累谁採掇玉腕上金鳌莲实史张承业权贵任事人皆胁肩低首候之唯马郁以滑稽侮狎每宾僚宴集承业出异方珍果当郁前者食必尽承业私戒主膳者曰他日马监至唯以干藕子置前而已郁知不可啖异日鞾中置铁鎚出以击之承业大笑曰为公易馔勿败吾桉传记莲荷实曰菂薂其实莲其中菂菂中薏菂五月中生生噉脆至秋表皮黒菂成可食或可磨以为饭轻身益气令人强健西王母进素莲一房百子宋元嘉十八年扬州刺史王濬州治后池有两莲骈生双房分体泰始二年嘉莲双葩并实合跗同茎生豫州澧湖周平齐齐幼主胡太后等并归于长安初武成殂后有謡云千钱买果园中有芙蓉树破劵不分明连子随他去至是应焉集绿房紫菂窟咤垂珠露冷莲房坠粉红池莲折秋房青房圆实齐戢戢水中莲子懐芳心本朝莲房前后熟供噉不须齐肉嫩山蜂子稜深天马蹄尚连余蘂在深映乱荷低脆美如新采近根犹带泥半脱莲房露压欹绿荷深处有游龟莲实大如指分甘念母慈共房头更深兄弟思实中有幺荷拳如小儿手念我忆衆雏迎门索梨枣莲心政自苦食苦何能甘甘飱恐腊毒素食则懐慙莲生于泥中不与泥同调食莲谁不甘知味良独少吾家双井塘十里秋风香安得同袍子归制芙蓉裳美物有嘉实翦房助加笾欲烦春笋手且为剥莲蓬藕史苏州进藕其最上者名伤荷藕或云荷名或云叶甘为虫所伤或云故伤其叶以长其根近多重台荷盖莲实中又生花亦甚异也传记荷美芙蕖其根藕荷根也一曰蔤乃茎下白蒻在泥中者碧藕白橘皆神仙之物西王母进千年碧藕碧衣女子咏云藕隠玲珑玉集秋藕折轻丝踏藕野池中佳人雪藕丝太华峰头玉井莲开花十丈藕如船冷比雪霜甘比蜜一片入口沈痾痊红藕香中万㸃珠不知淮水浊丹藕为谁开鱼尾迸圆沙千珠落相藕本朝平生冰雪姿七星罗心胷岂无有丝毫上禆天子聪而不自荐达胡为乎泥中沈痾正无赖安得若从容其子亦可怜风味如乃翁荷衣芰制雪为容家住云烟太华峯外面看来真璞玉胷中琱出许玲珑菱经加笾之实菱芡㮚脯子楚灵王作章华之台弃疾承民之怨而立公子比百姓避而去之乃食菱饮水枕块而死史鱼𢎞为湘东王镇西司马述职西上道中乏食缘路采菱作菱饭给所部传记菱厥樚注云今水中芰也鉅野菱䔖菱也淮汉以南凶年以菱为蔬孟秋之祭菱芡绥宁县元龟渊中出菱甚为甘㫖𤣥都观有翠水水有菱状如飞鸡谓之飞鸡菱屈到嗜菱有疾召其宗老而属之曰祭我必芰及祥宗老将荐芰屈建命去之曰夫子不以私欲干国之典也汉武帝穿池有倒生菱茎如乱丝一花千叶根浮水上实沈泥如紫色谓之紫泥菱芰一名水粟一名薢茩汉武昆明池中有无根菱亦曰青水芰𤣥都有菱碧色状如鸡飞名翻鸡芰今人但言菱芰诸解草木书亦不分别唯伍安贫武陵记言四角三角曰菱今苏州折要菱多两角荆州有僧遗段成式一斗郢城菱三角而无伤可以挼莎集夫萍之浮与菱之浮相似也菱植根萍随波是以尧舜叹巧言之乱徳仲尼恶紫之夺朱加笾之品菱芡存焉楚多陂塘菱芰所生父自嗜之而抑按宰祝旣毁就养无方之礼又失奉死如生之义夺乎素欲建何忍焉其沃羸则有绿菱红莲採菱花而结辞忽忘食而宵归咏採菱以叩舷紫菱生软角水果剥菱芡採菱寒刺上菱叶乱穿萍菱翻紫角利朶頥进芰实白马湖平秋日光紫菱如锦綵鸾翔盪舟游女满中央采菱不顾马上郎本朝乌菱白芡不论钱乱丝素菰满绿盘幸自江湖可避人懐珠隠玉冷无尘何须抵死露头角荇叶荷花老此身柄似蟾蜍股様肥叶如蝴蝶翼相差蟾蜍翘立蝴蝶起便是菱花着子时鸡头吾弟藕吾兄头角崭然也不争白璧中藏烟水晦红裳左袒雪花明一生子木非知己千载灵均是主盟每到炎官张火伞西山未当圣之清芡经加笾之实菱芡㮚脯子鸡头已瘘注云瘘颈肿疾也鸡头水中草幽州谓之鴈头传记芡鸡头也叶圆而大叶上蹙衂如沸实有芒刺其里如味可以疗饥止渇鸡头一名鴈实生雷泽䓈芡鸡头也北燕谓之䓈青徐淮泗之间谓之芡南楚江湘之间谓之鸡头或谓之鴈头集鸿头刺芡实平池散芡盘风能折炎水绣颈金须荡倒光团圆皱绿鸡头叶本朝六月京师暑雨多夜夜南风吹芡觜凝祥池锁会灵园仆射荒陂安可拟争先园客採新苞剖蚌得珠从海底都城百物贵新鲜厥价难酬与珠比金盘磊落何所为滑台泼醅如玉醴楼中煮酒初尝芡猬毛苍苍磔不死铜盘矗矗钉头生吴鸡鬬罢绛帻碎海蚌扶出真珠明芡叶初生皱如縠南风吹开轮脱辐紫苞青刺攅猬毛水面放花波底熟森然赤手初莫近谁料明珠藏满腹剖蚌煮鸿头剥芡珠走盘明珠论斗煮鸡头千头剖蚌明珠熟龙宫失晓恼江妃也养鸣鸡报早晖要啄稻梁无半粒只敎满颔饱珠玑江妃有诀煮真珠菰饭牛酥软不如手擘鸡腮金五色盘倾骊颔琲千余夜光明月供朝嚼水府灵宫恐久虚好与蓝田飱玉法编余辟谷赤松书茨菰传记乌芋一名借姑本草注云一名茨菰日华子云又名燕尾草及乌芋集菰叶风翻绿翦刀凫茈史王莽末南方饥馑民庶羣入野泽掘凫茈而食之传记芍凫茈也瓜经以把包瓜七月食瓜緜緜瓜瓞为天子削瓜者副之巾以絺为国君华之巾以绤为大夫累之士㚄之庶人龁之齐侯使连称管至父戍葵丘瓜时而往曰及瓜而代子五原蔡诞入山而还欺家人云至崑崙山有玉瓜其形如世间瓜但为光明洞彻而坚须以玉井水洗之便软而可食史邵平者故秦东陵侯秦破为布衣贫种瓜长安城东瓜美故世谓东陵瓜炖煌古瓜州地生美瓜施延家贫母老尝役力供养种瓜自给安帝元初三年有瓜异本共生一瓜蔕建和二年河东瓜两本共蔕步隲避难江东与卫旌同年相善俱以种瓜自给昼勤四体夜诵经传咸宁二年嘉瓜同蔕生于成都桑虞有园宅北数里瓜果初熟有人踰园偷之虞以园多荆棘乃使奴为之开道及偷负瓜将出见道通利知虞使除之乃送所盗瓜叩头请罪欢然尽以瓜与之郭原平种瓜大观七年大旱瓜卖不复通船县令刘僧秀下水与之原平曰岂可减漑田之水以通运瓜之船乃涉他道往钱塘货卖王罴性俭率尝有客与罴食瓜客削瓜侵肤稍厚及瓜皮落地罴引手取而食之客甚有愧色宋琼以孝称母曾病季秋月思瓜琼梦想见之求而遂获时人异之贞元四年右神䇿军献瑞瓜三蔓合为一蔕而生三瓜德宗幸梁道有献瓜果者帝欲授以职官陆贽曰爵位不可轻也今献瓜一器果一盛则授之彼忘躯命者何劝哉元稹倚宦官知制诰武儒衡鄙厌之会食瓜蝇集其上儒衡挥以扇曰适从何来遽集于此一座皆失色传记瓞瓝其绍瓞注云俗唿瓝瓜为瓞绍者瓜蔓绪亦着子但小如瓝耳五月乃瓜乃者治瓜之辞也瓜者始食瓜八月剥瓜蓄瓜时也瓜之所出以辽东庐江炖煌之种为美有鸟瓜狸头瓜蜜筩瓜女臂瓜龙蹄瓜羊髓瓜又有鱼瓜大瓜如斛出凉州阳城有青登瓜大如三升斗有桂枝瓜长二尺余蜀地食瓜冬至熟有春日瓜细小小办宜藏正月种三月成有秋泉瓜秋种十月熟形如羊角色苍黒龙肝瓜长一尺花红叶素生于冰谷素叶之瓜吴相王时会稽生五色瓜今吴有五色瓜嵗充贡献曽子耘瓜而误斫其根曽晳怒以大杖击其背曽子仆地有顷乃苏孔子闻之告门弟子曰参来勿内也曾子使人请孔子孔子曰舜之事瞽瞍小杖则受大杖则走参委身以待暴怒身死而陷父于不义不孝孰大焉昔梁大夫宋就为边县令与楚隣界梁亭楚亭皆种瓜梁亭数灌其瓜美楚亭稀灌其瓜恶楚令怒因往夜窃搔梁瓜梁亭欲就搔楚瓜宋就曰是搆怨分祸之道也令人窃为楚亭夜灌其瓜瓜日以美楚亭察之则梁亭之为也楚令以闻楚王楚王闻之恱乃谢以重币而友于梁王孙钟种瓜为业有三人来乞瓜钟设瓜及饭韩灵敏早䘮父其兄灵珍至孝母亡家贫无以葬与灵珍种瓜灵敏朝採暮还复生葬事由此举西王母谓上元夫人曰后造朱炎山陵食灵瓜其味甚好比来已七千嵗矣仙之上药有空同灵瓜四劫一实也集含金精之芳流冠种瓜而作珍投诸清流一浮一沈斫以金刀四剖三离承以雕盘幕以纎絺甘牟蜜房冷甚冰圭𤣥表丹里呈素含红丰敷外伟绿瓤内醲夫其种族头数则栝楼定桃黄扁白榑金钗蜜筒小青大斑𤣥骭素腕狸首虎蹯东陵出于秦谷桂体起于巫山摘虎掌拾黄斑落蔕离母渍以寒泉瓜则桂枝栝楼绿瓤青肌消暑荡暍解渇疗饥倾筐蒲鸽青满眼颜色好沈浮乱冰玉爱惜如芝草落刃嚼冰霜开懐慰枯藁破瓜霜落刃瓜嚼水精寒瓜畦烂文贝本朝藓井筠笼浸苍玉金盘碧筯荐寒冰田中谁问不纳履座上适来何处蝇故人夙有瓜畦约走送筠笼百里间翠甒琼罂才一握极知风味胜黄斑柘浆熘熘香浮玉苏水沈沈色弄金那似甘瓜能破暑一盘霜雪沍清襟木瓜经投我以木瓜报之以琼琚传记楙木瓜鱼复县地多木树瓜有子大如甒白黄实甚苦香尔雅之所谓楙也木瓜生夷陵虎丘山三面悉有木瓜华林园有木瓜五株集惟兹木之在林亦超类而独劭方朝华而繁实比沙棠而有曜本朝沈沈黛色浓糁糁金沙绚却笑宣州房竞作红粧面天下宣城多木瓜日华露液绣成花何须堠子强呈界自有琼琚先报衙甘蔗史顾恺之每食蔗自尾至本曰渐入佳境宜都王铿善射取甘蔗挿地百步射之十发十中庾沙弥性至孝母刘氏好噉甘蔗及母亡沙弥遂不食焉传记藷蔗也交趾勾漏县甘蔗大数寸其味醇美笮以为饧曝之凝如冰破如薄棊入口沙释甘蔗其饧为石蜜南方荒内林其髙百丈围三丈促节多汁甜如蜜孙亮使黄门就中藏吏取交州所献甘蔗饧黄门以䑕矢投饧中启言吏不谨亮唿吏曰此器旣盖之且有油覆无缘有此也黄门将有恨汝耶叩头曰常就臣求莞席不敢与亮曰必是此也即于廷前加髠鞭外付集有柘浆些诸柘巴苴挫斯柘而疗渇若潄醴而含蜜清滋津于紫梨熘液丰于朱橘都蔗虽甘杖之必折巧言虽美用之必灭纤液玉津㫖于饴蜜本朝甘蔗只生于南方北人嗜之而不可得魏太祖至彭城遣人于武陵王处求酒及甘蔗郭汾阳在汾上代宗赐甘蔗二十条子虚赋所赋诸柘者甘蔗也盖相如指言楚云梦之物汉郊祀歌泰尊柘浆亦谓取甘蔗汁以为饮蔗有四色曰杜蔗曰西蔗曰艻蔗本草所谓荻蔗也曰红蔗本草所谓崑崙蔗也红蔗止堪生啖艻蔗可作砂糖西蔗可作霜色浅土不甚贵杜蔗绿嫩味极厚专用作霜瑶池宴罢王母还九芝飞入三仙山空余绛节留人间云封露洗无时闲节旄落尽何斓斑野翁提携出茅管吴刀戛戛鸣双环截断寒水何潺潺记纂渊海卷九十二记纂渊海卷九十三钦定四库全书记纂渊海卷九十三宋潘自牧撰花卉部花史胡峤入契丹亡归中原能道所见云渡黑水至汤城淀地气最温多异花记其二种一曰旱金大如掌金色烁人一曰青囊如中国金灯而色类蓝可爱传记少室山有木其花五衢唐太宗时伽失毕国献泥楼钵罗花叶类荷叶其花色碧而蘂黄香芳数十歩又罽賔国献俱物头花丹白相间而香逺闻则天腊月诏花宁王花时缀金铃于花下掣之以惊禽谓之䕶花金铃杨国忠以花木植槛中下设轮脚挽以緑絙所至之处牵槛在前号移春槛学士许慎与亲友宴花圃中聚花铺坐曰吾自有花裀何须坐具穆宗每宫中花开则以重顶帐䝉蔽栏槛置惜春御史掌之号曰括香唐相石泉公王方庆着花木疏賛皇公李德裕着花木记李德裕作平泉花木记其遗戒有云坏一草一木非吾子孙杨恂遇花时就花下取蘂粘缀于妇人兼採花浸酒以快一时之意集宫花争笑日秋风吹霜月凋此檐下芳折芳献嵗晩林吐破颜花山花如绣颊白花檐外朶香传小树花窈窕桃李花渚花张素锦美花多映竹霏红洲蘂乱紫萼扶千蘂黄须照万花忽疑行暮雨何事映朝花乱蘂裹江濵浮花浪蘂镇长有才开还落瘴雾中杂花粧林草盖地晨逰百花林朱朱兼白白翡翠开园英萎蕤缀蓝瑛凌花咀粉蘂乘枯摘野艳怪花醉魄馨芳朽自为别无心乃𤣥功夭夭日放花荣耀将安穷朝日花底常㑹客花扑玉缸春酒香恨紫愁红满平野鸎啼如有泪为湿最髙枝苦无江氏五色笔争染河阳一县花紫蜡粘为蔕红酥㸃作㽔成都新夹缬梁汉醉臙脂津桥春水浸红霞烟栁风丝拂岸斜翠辇不来金殿闭宫鸎衔出上阳花本朝杨州后土庙有琼花一株洁白可爱嵗久木大而花繁俗目为琼花不知实何木也世以为天下无之唯此株孙冕镇淮阳使访之山中甚多但嵗苦樵斧毁烧故木不得大而花不能盛遂不为人贵孙伤之以诗曰可怜遐僻地常化燎原灰近京师亦有之或云乃李文饶所赋玉蘂花也浅深红白相宜间先后仍须次第栽我欲四时携酒去莫教一日不花开天匠染青红花妖呈袅娜翠芽红粒迸条出纎枝嫩萼如剪裁野花红紫相斓斑冻卉意初回几日春隂养花魄山花徒能笑不解与我言春枝将袅娜羣花媚春阳清香肯以无人减幽艳惟应有蝶知春深雨露新洗濯日煖金壁相辉华造化未尝私一物各随妍丑自芳菲红英扫地风惊晓緑叶成隂雨洗春芳心困落日薄艳战春靁纎纎翠蔓诗催发皎皎霜枝髪鬬新红紫争春触处开风帘㸃汚青春面自汲寒泉洗醉红罗帏翠幔深调䕶已被逰蜂探得知新緑葱葱红䔩䔩却成粧面映青纱牡丹传记白木牡丹也唐人谓之木芍药牡丹一名百两金人曰䑕姑牡丹花世谓近有盖以隋时文士集中无牡丹歌诗则杨子华有画牡丹处极分明子华北齐人则知牡丹花亦已久矣谢康乐集言竹间水际多牡丹而隋朝种植法不説牡丹者则隋朝花药中所无也开元末裴士淹奉使幽蓟回至汾州象香寺得牡丹一窠植于长兴私第天宝中为都下竒赏唐至徳马仆射总太原得红紫二色牡丹元和中犹少今与戎葵较多长安兴唐寺有牡丹一窠唐元和中着花一千二百朶其色有正晕倒晕浅红深紫黄白檀等独无深红又有重台花花有面径八寸者长安兴善坊素师院牡丹絶佳元和末一枝花合欢开元间禁中初重木芍药得四本红紫浅红通白者上因移植于兴庆池东沉香亭前花开上乘照夜驹太真妃以步辇从遂命李龟年持金花牋宣赐李白进清平调词三章辞曰云想衣裳花想容春风拂槛露华浓若非羣玉山头见㑹向瑶台月下逢一枝红艳露凝香云雨巫山枉断肠借问汉宫谁得似可怜飞燕倚新粧名花倾国两相欢长得君王带笑看解释春风无限恨沉香亭北倚栏杆上命梨园弟子调抚丝竹促龟年歌太真妃持玻瓈七宝盏酌西凉州蒲萄酒笑领歌意甚厚饮罢敛绣巾重拜韩愈外甥能染花与吏部染白牡丹一丛云来春必作含稜碧内合有金含稜红间晕者四面各合有一朶五色者明年开花亦如其説每一叶花中有楷书十四字曰云横秦岭家何在雪拥蓝关马不前髙宗宴羣臣赏双头牡丹赋诗惟上官昭容一聫絶丽云势如连臂友心似臭兰人宋单父能种艺术牡丹变易千种上皇召至骊山种花万本色様各不同内人唿为花师明皇赏牡丹问侍臣曰牡丹诗何诗为妙奏云李正封诗曰国色朝酣酒天香夜染衣帝谓妃子曰粧台前饮一紫金盏酒则正封之诗可见矣上赐杨国忠木芍药国忠以百宝为栏沉香亭木芍药朝红暮黄午碧夜白帝曰此花木之妖也唐明皇时有献牡丹者谓之杨家红乃杨勉家花贵妃匀面口脂在手印于花上上诏于仙春馆栽来嵗花开上有指印红迹帝名为一捻红明皇时民间贡牡丹帝未及赏为鹿衔去有佞人奏云释氏有鹿衔花以献金仙帝私曰野鹿逰宫中非佳兆也殊不知应禄山之乱黎举常云牡丹酴醿幸为执友集幸自同开俱隐约何须相倚鬭轻盈凌晨併作新粧面对客偏含不语情双燕无机还拂掠逰蜂多思正经营长年是事皆抛尽今日栏边眼暂明近来无柰牡丹何数十千钱买一窠今朝始得分明见也共戎葵不较多径尺千余朶人间有此花今朝见颜色更不向诸家偶然相遇人间世合在増城阿姥家有此倾城人家色天教晩发赛诸花赁宅得花饶初开恐是妖粉光深紫腻肉色退红娇且愿风留着唯愁日炙销可怜零落蘂收取作香烧若教解语应倾国便是无情也动人芍药与君为近侍芙蓉何处避芳尘锦帏初卷卫夫人绣被犹堆越鄂君垂手乱翻雕玉珮折腰争舞郁金裙石家蜡烛何曽剪荀令香炉可待薫我是梦中传彩笔欲书花叶寄朝云牡丹芳牡丹芳黄金蘂绽红玉房千片赤英霞烂烂百枝绛艳灯煌煌本朝牡丹花之富贵者也邵康节访商守赵郎中与章子厚同㑹议论纵横不知敬康节语中因及洛人以见根拨而知花之髙下者上也见枝叶而知者次也见蓓蕾而知者下也章黙然洛阳旧不进花自李相迪留守时始进御嵗差卫校一员乘驿马一日一夕至京师所进不过姚黄魏紫三数朶用菜叶实竹笼子籍覆之使马上不动摇以蜡封花蔕乃数日不落牡丹出丹州延州东出青州南亦出越州而出洛阳者今为天下第一洛阳所谓丹州花延州红青州红皆彼土之尤杰者然才得备衆花之一种列第不出三已下不能与洛阳敌而越之花以逺罕识不见齿是洛阳为天下之第一也洛阳亦有黄芍药绯桃瑞连千叶李红郁李之数皆不减他出者而洛阳人不甚惜之谓果子花曰某花云云至牡丹则不名直曰花盖谓天下真花独牡丹其名之者不假曰牡丹而可知也其爱重之如此予所见而今人多称者才三十余种故今所録但取其特着而次序之姚黄者千叶黄花出于民姚氏牛黄比姚黄差小真宗幸汾隂牛氏献此花魏紫者千叶红花出于魏相仁浦家钱思公曰人谓牡丹花王今姚黄真为王而魏乃后也鞓红者单叶深红花献来红者多叶浅红花深色红者多叶花始开而白经日渐红至落乃深红鹤翎红者多叶花其末白本肉红如鸿鹄羽毛细叶麄叶寿安者皆千叶肉红出寿安县锦屏山倒晕檀心者叶红自外深色近萼反浅白而深檀㸃其心一捻红者多叶浅红花叶杪深红一㸃如人以十指捻之九蘂真珠红者千叶红花叶上有一白㸃如珠蹙其蘂为九丛一百五者多叶白花落花以谷雨为开候而此花常至一百五日开丹州延州红者皆千叶红花莲花萼者多叶红花青趺三重如莲花萼左花千叶紫花朱砂红多叶红花叶底紫千叶紫花其色如墨花在丛中旁心生一大枝引叶覆其上玉版白者单叶长如拍板之状色如玉深檀心潜溪绯花叶绯色出于潜溪寺本是紫花忽于丛中特出绯者不过一两朶明年移在他枝洛人谓之转枝花鹿胎花多叶紫花有白㸃如鹿胎之纹洛阳地脉花最宜牡丹尤为天下竒我昔所记数十种于今十年皆忘之开图又见故人面其间数种昔未窥客言近嵗花特异徃徃变出呈新枝洛人惊夸立名字买种不复论家赀比新较旧难优劣争先擅价各一时蟾精雪魄孕云荄春入香腴一夜开宿露枝头含玉块暖风庭外揭银杯紫檀金粉香未吐緑萼红苞露犹浥一朶妖红翠欲流春光回照雪霜羞化工只欲呈新巧不放闲花得少休有僧闭门手自栽千枝万叶巧剪裁一丛一丛何所似玛瑙盘盛金缕杯霏霏雨雾作清妍烁烁明灯照欲燃明日春隂花木老故应未忍着酥煎尽日玉盘堆秀色满城绣縠走春风妍丽色殊衆栽培功倍深矜夸传万里图写费千金难就朱栏赏徒劳逺客心闻道潜溪千叶紫主人不剪要题诗欲搜佳句恐春老试遣七言赊一枝承君接送魏家紫令我发兴郎官清东阳封作万花王更赐珍华出尚方白玉盃传青玉案碧罗领衬白罗裳古来洛阳元无种今去天心别得香携取欧阳家记看此花未出説姚黄芍药经赠之以芍药史王筠字元礼年十六为芍药赋传记黑孪夷芍药也牛亨问曰将离赠之以芍药者何答曰芍药一名将离故将别赠之亦犹相招召赠以蘼芜蘼芜一名当归集红药当堦翻傍砌看红药翠茎红蘂天力与此恩不属黄钟家浩态狂香昔未逢红灯烁烁緑盘龙觉来犹对忽惊恐身在仙宫第几重凡卉与时谢妍华丽兹晨欹红醉浓露窈窕留余春孤赏白日暮暄风动摇频夜牕霭芳气幽卧知相亲愿致溱洧赠悠悠南国人背日房微敛当堦朶旋开葶抽碧股粉蘂扑黄丝钗勾漏丹砂裹焦烧火焰旗彤云賸根蔕绛帻欠缨珠况有晴风动仍兼宿露垂疑香薫罨画似泪着臙脂芍药和金鼎结绮楼前芍药开本朝花之名天下者洛阳牡丹广陵芍药耳红叶而黄腰号金带围无种有时而出则城中当有宰相韩魏公守广陵日一出四枝选客赏之王岐公荆公皆在座而阙其一公私自念今日有过客不问如何召使当之及暮陈太傅来亟使召之乃秀公也明日酒半折花歌以挿之其后四公皆为首相扬州芍药为天下冠蔡京为守始作万花㑹用花十余万枝既而诸邑吏縁为姦予首罢之扬州芍药名于天下四方市种以师者多矣吾见其一嵗而小变三嵗而大变卒与常花无异由是芍药之美益专于扬州焉大抵粗者先开佳者后发髙至尺余广至盈手其色以黄为最贵所谓绯红千叶乃其下者刘贡父记广陵芍药三十一种王观新收芍药八名朱氏之园最为冠絶南北二圃所种几于五六万株当其花之盛开饰亭宇以待来逰者扬之人与西洛不异故开明桥之间方春之月拂旦有花市焉州宅旧有芍药㕔聚一州絶品于其中不下龙兴朱氏之盛东武旧俗每嵗四月大㑹于南禅资福两寺以芍药供佛今嵗最盛凡七千余朶皆重跗累萼繁丽丰硕有白花正圆如覆盂下十余叶稍大承之如盘姿格絶异独出于七千朶之上因名曰玉盘盂乃为之诗云两寺粧成宝璎珞一株争看玉盘盂直待琼舟覆玉彛倚竹佳人翠袖长天寒犹着薄罗裳扬州近日红千叶自是风流时世粧九十风光次第分天怜独得殿残春一枝䞉欲簮双髻未有人间第一人醉红如堕珥柰此恼人香正尔无言笑未应吴国亡春风十里朱帘卷彷彿三生杜牧之红药稍头初蠒粟扬州风物鬓成丝梅花经终南何有有条有梅山有嘉卉侯栗侯梅史武帝寿阳公主为梅花粧何逊作扬州法曹廨舍有梅花一株逊吟咏其下后居洛思梅再请其任抵扬州花方盛逊对花徬徨终日传记越使使登执梅一枝以遗梁王梁臣韩子曰乌有以一梅枝遗列国之君者乎陆凯自江南寄梅花一枝与范晔并诗曰折梅逢驿使寄与陇头人江南无所有聊赠一枝春赵师雄迁罗浮一日天寒日暮于松竹林间酒肆旁舍见美人淡粧素服出迎时残雪未消月色微明师雄因与之叩酒家门共饮少顷一緑衣童子笑歌戏舞师雄醉寝但觉风寒相袭久之东方已白起视在大梅花树下上有翠羽啾嘈相顾月落参横但惆怅而已李白逰慈恩寺寺僧献緑英梅黎举常云欲令梅聘海棠但恨时不同耳袁丰之居宅后有六株梅开为隣屋烟炁所烁丰即团泥塞灶张幙蔽风叹曰氷姿玉骨世外佳人但恨无倾城笑耳即使妓秋蟾出比之乃云可与比躯争先然脂粉之徒正当在后大庾岭上梅南枝落北枝开南方梅繁如北杏十二月开集余尝慕宋广平璟之为相贞姿劲质刚态毅状疑其鉄心石膓不吐软媚词观其梅花赋清便富艳得南朝徐庾体殊不类其为人也冲霜当路发映雪拟寒开枝横却月观花绕凌风台昨日北湖梅开花已满枝梅花南岭头闻道春还未相识走傍寒梅访消息东阁官梅动诗兴还如何逊在扬州廵檐索共梅花笑冷蘂疎枝半不禁山意冲寒欲放梅雪篱梅可折雪岸丛发梅蘂腊前破梅花年后多何当看花蘂欲发照江梅朔风飘夜香繁霜滋晓白何处拂胷资蝶粉几时涂额借蜂黄若在秦楼畔堪为弄玉媒梅花不肯傍春光自向春冬看艳阳羌笛逺吹胡地月燕钗初试汉宫粧风虽强暴翻添思雪欲侵凌更助香应笑暂时桃李树盗天和气作年芳香中别有韵清极不知寒本朝今日梅花诗词多用参横字盖出栁子厚龙城録所载赵师雄事其语云东方已白月落参横且以冬半视之黄昏时参已见至子夜则西没矣安得将旦而横乎秦少逰诗月落参横画角哀暗香浮尽令人老承此误也唯东坡云纷纷初疑月挂树耿耿独与参横昏乃为精东坡梅词云髙情已逐晓云空不与梨花同梦后见王昌龄诗云落落漠漠路不分梦中唤作梨花云东坡引用此诗也王文正公曽尝赋梅花诗云雪中未问和羮事且向百花头上开大魁相业已卜于此林和靖诗云疎影横斜水清浅暗香浮动月黄昏王晋卿以为疎影暗香之句杏与桃李皆可用也苏子瞻云但恐李花桃花不敢承当耳凡咏梅多咏白而荆公诗独云鬓捻黄金色欲堕蔕团红蜡巧能粧不惟造语巧丽可谓能道人不到处矣峥嵘突兀茹鉄为骨凛然氷姿气压羣木近似则然孰知其真储万斛香先天下春粉蘂自折清香繁穷冬万木立枯死玉艳独发凌清寒鲜妍皎如镜里面绰约对若风中仙雪里花开人未知摘来相顾共惊疑便当索酒花前醉初见当年第一枝雪后园林才半树水边篱落忽横枝池水倒窥疎影动屋檐斜入一枝低霜禽欲下先偷眼粉蝶如知合断䰟堪笑胡雏亦风味醉将声调角中吹蘂讶粉绡裁太碎叶疑红蜡缀初干真态生香谁画得玉奴纎手嗅梅花海南仙云娇堕砌月下缟衣来叩门罗浮山下梅花村玉雪为骨氷为魂人间草木非我对奔月偶桂成幽昏氷盘未荐含酸子雪岭先开耐冻枝应笑春风木芍药丰肌弱骨要人医绞绡噼碎玉簮轻檀晕粧成雪月明天教桃李作舆台故遣寒梅第一开洗尽铅华见雪肌要将真色鬬生枝檀心已作龙涎吐玉颊何劳獭髓医慇懃更下山隂雪要与梅花作伴来数枝残緑风吹尽一㸃芳心雀噪开江头千树春欲暗竹外一枝斜更好风清月落无人见洗粧自趂霜钟早唯有飞来双白鹭玉羽琼林鬬清好汉宫娇额半涂黄粉色凌寒透薄粧好借月魂来映烛恐随春梦去飞扬风亭把盏酬孤艳雪径回舆认暗香从教腊雪埋藏得却遇春风漏泄香不御铅华如国色秖裁云缕想仙装额黄映日明飞燕肌粉含风冷太真玉笛悲凉吹易彻氷纨生澁画难亲莫遣朔风吹飘零成玉唾数㸃深藏碧玉枝翠峰十二拥瑶姬凭君说与凡桃李彻骨清寒不觧枝细挿斜枝恼意香红梅史关令尹喜谢关景仁送红梅栽传记蜀州有红梅数本郡侯建阁扄钥㳺人莫得见一日有两妇人髙髻大袖凭栏语笑郡侯启钥间不见人唯东壁有诗曰南枝向暖北枝寒一种春风有两般凭仗髙楼莫吹笛大家留取倚栏杆集春半花才发多应不耐寒北人初未识浑作杏花看江上红梅欲放春本朝红梅粉红色标格犹是梅而繁密如与江梅同开红白相映园林初春絶景也承平时此花犹盛姑苏晏元献云始移梅西冈圃中一日贵㳺赂园吏得一枝分接由是都下有一本尝与客饮花下赋诗云若更开迟三二月北人应作杏花看客曰公诗固佳待北俗何浅耶晏笑曰伧父安得不然王琪君玉时守吴郡闻盗花种事以诗遗公曰馆娃宫北发精神粉瘦琼寒露业新园吏无端偷折去凤城从此有双身当时罕得如此比年不可胜数矣怕愁贪睡独开迟自恐氷容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知风格在更看红叶与青枝雪里花开却是迟如何犹占上春时也知造物含深意故与施朱发妙姿细雨裛残千颗泪轻寒瘦损十分肌不应更杂夭桃李半㸃微酸已着枝幽人自恨探春迟不见檀心未吐时丹鼎夺胎那是宝玉人頩颊更多姿抱丛暗蘂初含子落盏浓香已透肌乞与徐熈画新様竹间璀璨出斜枝年年芳信负红梅江半垂垂又欲开珍重多情关令尹直和根拨送春来紫府与丹来换骨春风吹酒上凝脂路入君家百步香隔帘初识汉宫粧直疑梦到昭阳殿一簇轻红绕淡黄蜡梅本朝京洛间有一种花香炁似梅花而不能晶明类女工捻蜡所成京洛人因谓之蜡梅诗云金蓓锁春寒恼人香未展虽无桃李颜气味极不浅又云体薫山麝脐色染蔷薇露披拂不盈襟时有暗香度山谷初见蜡梅戏作二絶縁此盛于京师蜡梅凡三种以子种出不经接花小香淡其品最下俗谓之狗蝇梅经接花疎虽盛开花常半含名磬口梅言似僧磬之口也最先开色深黄如紫檀花密香浓名檀香梅此品最佳蜡梅香极清芳殆过梅香初不以形状贵也天宫㸃酥作梅花此有蜡梅禅老家蜜蜂採花作黄蜡取蜡为花亦此物万松岭上黄千叶玉蘂檀心两竒絶天公戏剪百花房夺尽人工更有香埋玉地中成故物折枝镜里忆宫粧香蜜染成宫様黄卧云荏上残花笑香似早梅开不迟寒里一枝放白间千㸃黄色轻花更艳体弱香自永玉质金作裳山明风弄影化作巧湘様相花何年落子空王家羽衣霓裳涴香蜡从此人间识尤物异色深宜晩生香故触人不施千㸃白别作一家春花里重重叶钗头㸃㸃黄秪应报春信故作着人香花房小如许铜砌黄金涂中有万斛香与君细细输奕奕金仙面排行立晓情慇懃夜来雪少住作珠璎家家融蜡作杏蔕嵗嵗红梅是蜡化世间真伪非两法映日细开真是蜡我今嚼蜡已甘腴况此有韵蜡不如未教落素混氷池且看经花缀雪衣蜜蜂底物是生涯花作糇粮蜡作家嵗晩畧无花可採却将香蜡吐成花粟玉团雕蕾金钟细着行来从真蜡国自号小黄香夕吹撩寒馥晨曦透暖光南枝本同姓唤我作他扬桃花经桃之夭夭灼灼其华何彼秾矣华如桃李仲春之月桃始华史桃李不言下自成蹊文帝六年十月桃李华北齐卢士琛妻崔氏春日以桃花和雪敷面云取白雪作光悦取桃花作妍华传记惊蛰大壮初九候桃始华桃不华仓库多火春桃生华季女宜家三月桃花盛农人候时而种也晋太元中武林人捕鱼从溪而行忽逢桃花林夹两岸芳华鲜美林尽得山行四五步屋邑相接鸡犬相闻男女见渔父惊为设酒食云先世避秦难至此既出白太守遣人随往寻之迷不复得景龙四年上宴于桃花园学士李峤等献桃花诗上令宫女歌之辞既清婉歌仍妙絶上敕太常简二十篇入乐府号曰桃花行明皇御苑千叶桃花盛开帝折一枝挿于妃子宝冠曰此花亦能助娇态又曰不独萱草忘忧此花亦能销恨刘禹钖作赠看花诸君子诗云紫陌红尘拂面来无人不道看花回𤣥都观里桃千树尽是刘郎去后栽自叙云正元二十一年春除为屯田员外此观未有花是嵗出牧连州居十年诏至京师人人皆言有道士植仙桃满观遂有前篇以志一时之事旋又出牧于今十四年重逰𤣥都荡然无复一树惟兎葵燕麦动摇春风耳因再题曰百畆庭中半是苔桃花净尽菜花开种桃道士今何在前度刘郎今又来崔䕶清明日逰都城南得居人庄叩门求饮女子独倚小桃斜柯伫立属意殊厚及来嵗清明日径往寻之门院如故而扄锁崔因题诗左扉曰去年今日此门中人面桃花相映红人面不知何处去桃花依旧笑春风青齐间有一种桃花盛开时垂丝至二三尺採之鍊以松脂递相纒结可织成鞋履集素练轻而玉颜半酡近榆钱兮粧翠靥映杨栁兮颦愁眉或临金塘或交绮井桃花开东园含笑夸白日偶蒙春风荣生此艳阳质红入桃花嫩轻薄桃花逐水流桃花气暖眼如醉㸃注桃花舒小红桃花一簇开无主可爱深红映浅红桃枝缀红糁种桃处处惟开花川原逺近蒸红霞百叶双桃晩更红临牕映竹见玲珑应知侍史归天上故伴仙郎宿禁中况是青春日将暮桃花乱落如红雨桃散武陵霞逰女花簮紫蔕桃紫洞香风吹碧桃亡国亡家为颜色露桃犹自恨春风桃花㸃地红班班剪绢裁绡一重重本朝绯桃一树独后发意若待我留芳菲清香嫩蘂含不吐日日怪我来何迟未放小桃红入萼夭桃弄春色上苑夭桃自作行刘郎去后几回芳我观解语花粉色如黄土桃花忽成隂争开不待叶密缀欲无条竹外桃花三两枝小桃源口雨繁红青青千里乱青袍宿雨催红出小桃春风过栁緑如缫晴日蒸红出小桃李花经华如桃李史桃李不言下自成蹊武徳中有献李树连理蟠屈如龙贞观中玉华宫李树连理隔涧合枝神龙陈州官舍中有李树黄落将尽忽更鲜茂而生花焉传记终南及庐岳出好李花两市贵侯富民以千金买种有致富者萧瑀陈叔达于龙昌寺看李花相与论李有九标谓香雅细淡洁密宜月夜宜緑鬓宜泛酒无异色元㣲之白乐天两不相下一日同咏李花㣲之先成曰苇绡间万朶乐天乃服绡练也苇白而绡红伍贯卿居沅陵家有李花一枝月夜奴婢遥见花作数团如飞仙状上天去花上露水倐然作雨数千㸃花则亡矣集平旦入西园棃花数株若矜夸旁有一株李颜色惨惨似含嗟问之不肯道所以独绕百匝至日斜忽忆前时经此树正见芳意初萌芽奈何趂酒不省録不见玉枝攅霜葩泫然为汝下雨泪无由返斾羲和车当春天地争奢华洛阳园苑尤纷华谁将平地万堆雪剪刻作此连天花夜领张彻投卢仝乘云共至玉皇家长姬香御四罗列缟裙练帨无等差风揉雨练雪羞比白花倒烛天夜明本朝西园有千叶淡伫更纎浓不及棃英软应慙梅萼红嘉李繁相倚园林澹日春齐纨剪衣薄吴纻下机新色与晴光乱香和露气匀望中皆玉树环堵不为贫羽盖梦余凭画立缟衣风急过墻东杏花传记三月杏花盛可播白沙轻土之田杏始华趣耕轻土杏华落趣耕䦨扬州太守圃中有杏花数十㧣每至烂开张大宴一株令一娼倚其傍立馆曰争春开元中宴罢夜䦨人咸云花有叹声裴晋公午桥庄有文杏百株其处立碎锦坊阮文姬挿鬓用杏花陶溥公唿曰二花集居邻北郭古寺空杏花两株能白红曲江满园不可到看此宁避雨与风岂如此树一来翫若在京国情何穷烟湿杏花须红簇交枝杏怪君把酒偏惆怅曽是贞元花下人自别花来多少事东风二十四回春春意竟相妬杏花应最娇红轻欲愁杀粉薄似啼消愿作白华梦翩翩遶此条香属登龙客烟笼宿蝶枝本朝蓓蕾枝稍雪㸃干粉红腮额露春寒不禁烟雨轻欺着秪好亭台爱惜看偎栁傍桃斜欲坠等鸎期蝶勐成团京师巷陌新晴后卖得风流更一般姹然山杏开最早其余红白各自媒何如艳风日独自占芳辰得晴丹杏不胜红杏花妍媚逞春酣零露滋月蘂温风散晴葩春工了不睡连夜开此花芳心谁剪刻天质自清华恼客香无有弄粧影横斜杏花飞帘散余春天工剪刻为谁妍天晴日煖笼紫烟镜里红粧独带酒江梅已尽桃李迟此时此花即吾友垂杨一径紫苔封人语潇潇院落中独有杏花如唤客倚墻斜日数枝红未央宫里红杏羯鼓三声打开曽见干条撼雪时一暄曝出万余枝从今日日须来看看到红红白白时红蓝纸细糁红苞紫玉森森走腻条棃花传记洛阳棃花时人多携酒其下曰为棃花洗粧或至买树九仙殿银井有棃花二株枝叶交结宫中唿为雌雄树梁绪棃花时折花簮之压损㡌檐至头不能举集棃花白雪香棃花千树雪洛阳城外清明节百花寥落棃花发今日相逢瘴海头共惊烂灿开正月闻道郭南千树雪欲将君去醉如何棃花数株若矜夸曲水飘香去不归棃花落尽成秋苑玉容寂寞泪䦨杆棃花一枝春带雨风寒露重湿棃花月黑见棃花棃花院落溶溶月满楼明月棃花白本朝日煖棃花催美酒归去棃花禁籞残此树生此处絶艳无人顾春风吹落复吹开山鸟飞来自飞去风轻绛雪樽前舞日煖繁香露下闻棃花淡白栁深青栁絮飞时花满城惆怅东栏数株雪人生看得几清明尚记棃花村依依闻暗香共借棃花作寒食剪剪轻风漠漠寒玉肌潇索粉香残一枝带雪墻头出不用行人着眼看冷香销尽晩风吹黙黙无言对落晖樱桃花集樱桃千万枝照耀如雪天王孙燕其下隔水疑神仙宿雾发清香初阳动暄妍妖姬满髻挿酒客折枝传本朝樱桃花发满晴柯不赌妖娆只赌多落尽江梅余半朶依前风韵合还他海棠传记明皇登沉香亭召太真妃子妃子时卯醉未醒命力士从侍儿扶掖而至妃子醉颜残粧鬓乱钗横不能再拜上皇笑曰此真海棠睡未足耳贾眈着百花谱以海棠为花中神仙杜子美母名海棠故集中无海棠诗黎举尝云欲令梅䀻海棠但恨不同时耳集萧飒海棠枝秾丽最宜新着雨妖娆全在欲开时朝醉暮吟看不足羡他蝴蝶宿深枝浓淡芳春满蜀乡半随风雨断鸎肠昔闻逰客话芳菲濯锦江头几万枝纵使许昌持健笔可怜终古愧幽姿名园封殖几经春露蘂烟稍画不真海棠花在否侧卧卷帘看本朝真宗御制后苑杂花十题以海棠为首赐近臣唱和花木以海为名者悉从海外来唯紫锦色者谓之海棠余悉棠棃花耳张冕赋蜀海棠诗云山木𤓰开千颗颗水林檎发一攅攅注云大约木𤓰林檎花初发皆与海棠相类若冕言则江西人正谓棠棃花耳按沈丘记其花五出初则极红如臙脂㸃㸃然及开则渐成缬晕至落则若宿粧淡粉审此则似林檎木𤓰二花者非真海棠明矣渊材尝恨海棠无香李丹受昌州倅以去家逺改鄂倅渊材曰昌佳郡也柰何弃之卒曰何以知其佳渊材曰海棠无香昌州海棠独香非佳郡乎摇摇墻头花笑笑弄颜色荒凉衆草中露此红灼皪东风袅袅泛崇光香雾霏霏月转廊只恐夜深花睡去髙烧银烛照红粧江城地瘴蕃草木只有此花苦幽独嫣然一笑竹篱间桃李漫山总麄俗也知造化有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深雾暗晓光迟日暖风轻春睡足雨中有泪亦悽怆月下无人更清淑海棠院里寻春色日炙嫣红满院香靓粧浓淡蘂蒙茸要使吴同蜀须看线海棠胭脂色欲滴紫蜡蔕何长幽姿淑态㺯春晴梅借风流栁借轻剰种直教围野水半开长是近清明几经夜雨香犹在染尽臙脂画不成诗老无心为题拂至今惆怅似含情乱英深浅色香气有无中落日争明那肯暮艳粧一出更无春银烛不烧渠不睡稍头恰恰挂氷轮已折未开浑是韵乍浓还淡总由春无波可照底须窥与栁争妍也学垂不关残醉未醒松不为春愁懒散中自是新晴生睡思起来无力对东风垂丝别是一风光谁道全输蜀海棠风搅玉皇红世界日烘青帝紫衣裳懒无气力仍春醉睡起精神欲晓粧举似老夫新句子看渠桃李敢承当酴醿传记棃举尝云牡丹酴醿幸为执友本朝琼林殿侧玉钩栏雪覆新花四月寒密影能容千客坐柔条何啻万龙盘注云琼林苑中宴殿中此花最盛酴醿不争春寂寞开较晩青蛟走玉骨羽盖蒙翠幰不粧艳已絶无风香自逺长忆故山寒食夜野酴醿发暗香来无分素手簮螺髻且折霜麸浸玉醅汉宫娇额半涂黄入骨浓薫买女香日色渐迟风力细倚栏偷舞白霓裳肌肤氷雪薫沉水百草千花莫比芳露湿何郎试汤饼日烘荀令炷炉香风流彻骨成春酒梦寐宜人入枕囊输与能诗王主簿瑶台影里据胡床天遣酴醿玉作花紫揉锦色染金沙凭君着意樽前看便与春工立等差沉水香笼白玉苗不蒙湔沸苦无聊名字因壶酒风流付枕帏十年翠锦幄酴醿照金沙青天映妙质白日照繁香影动春微透花寒韵更长平生为爱此香浓仰面常迎落絮风十万青条寒挂雨三千粉面笑临风莫将拟雪才情赋盖与观梅兴味同酴醿珍重不浪开晩惟緑云㸃氷玉体薫山麝非一脐水洗银河费千斛滴成小蓓密于糁乱走长条柔可束醉眸须及月下来破鼻试从风处触为怜压架十万枝小立傍边领新馥剩拚好语宠琼𬎼更掇清英酿醽醁蔷薇传记蔷薇一名蔷麻一名生棘一名蔷蘼其子名荣实集不向东山久蔷薇几度花一丈红薇拥翠筠罗窻不识晓阶尘蔷薇泣幽素翠带花钿小似锦如霞色连春接夏开浓隂似怅红薇晩晩红抹破胭脂颗夜雨催成蜀锦机朶朶精神叶叶柔雨晴山拂醉人头石家锦障依然在寒倚东风夜不收袅袅长数寻青青不作林一茎独秀当庭心数枝分作满庭隂春日迟迟欲将半庭影玲玲正堪翫枝上娇莺不畏人叶底飞蛾自横乱秦家儿女爱芳菲画眉相唤採萎蕤髙处红须欲就手低边緑刺已牵衣紫薇集晓迎瑞露一枝新不占园中最上春桃李无言又何在向风偏笑艳阳人紫薇花对紫薇郎明丽碧天霞丰茸紫绶花香闻荀令宅艳入孝王家紫茸垂组绶金缕攅锋颕露溽暗传春风轻徐就影一树浓姿独看来秋庭暮雨洗尘埃天涯地角同荣谢岂要移根上苑栽本朝虚白堂前合抱花秋风落日照横斜閲人此地知多少物化无涯生有涯折得芳㽔两眼花题诗相报字倾斜箧中尚有丝纶句坐竟天光照海涯禁中五月紫薇树阁后近闻新着花薄薄嫩肤搔鸟𤓰离离碎蘂剪城霞朱槿传记岭表朱槿茎叶皆如桑树南人谓之佛桑自二月开花至于仲冬方歇其花深红色则荳䓻红梅无以资其色矣自正月迄十二月常开秋冬差小耳本朝焰焰烧空红佛桑朱槿移栽释梵中老僧非是爱花红朝开暮落浑闲事秪要人知色是空木槿经有女同居颜如舜华注云舜木槿也仲夏之月木槿荣传记汝阳王琎尝戴砑硝㡌打曲上自摘红槿花一朶置于㡌上集飘零日及之萼注云日及槿也朝生暮落一名王蒸本朝槿艳繁开照日红旭日暎帘生流辉槿艳明红颜易零落何异此花荣山茶本朝叶厚有稜犀甲健花深少态鹤头丹谁怜儿女花散火氷雪中掌中调丹砂染此鹤顶红逰蜂掠尽粉丝黄落蘂犹收蜜露香待得春风几枝在年来杀菽有飞霜山茶相对本谁栽细雨无人我独来説似与君浑不见烂红如火雪中开山丹本朝堂前种山丹错落玛瑙盘亭下佳人锦绣衣满身璎珞缀明玑晩香销歇无寻处花已飘零露已晞烟红露緑晩风香燕舞莺啼春日长谁道使君贫且老绣屏锦帐咽笙簧盆里千枝锦被堆春去无芳可得寻山丹最晩出云林沛然一色明罗袖金粉羣虫进寳簮花似鹿葱还耐久叶如芍药不多深青泥瓦斛移山蘤聊着书窻伴小吟水仙本朝早于桃李晩于梅氷雪肌肤姑射来明月寒霜中夜静素娥青女竞徘徊水仙花木水仙栽灵种初应物外来碧玉簮长生洞府黄金盃重压银台凌波仙子生尘袜水上轻盈歩㣲月是谁招此断肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横折送南园栗玉花并移香本到寒家何时持上玉宸殿乞与宫梅定等差得水能仙天与竒寒香寂寞动氷肌仙风道骨今谁有淡扫娥眉簮一枝借水开花自一竒氷沉为骨玉为肌暗香已压酴醿倒只比寒梅无好枝钱塘昔闻水仙庙荆州今见水仙花暗香晴色撩诗句宜在林逋处士家淤泥解作白莲藕粪壤能成黄玉花可惜国香天不管随縁流落小民家仙人湘色裘缟衣以裼之青幌纷委地独立春风时纷敷翠羽帔温靓白玉相黄冠表独立淡然水仙粧弱植愧兰荪髙操摧氷霜湘君谢遗褋汉水羞捐珰薤叶葱根两不差萎蕤风味犹清嘉薄挼肪玉围金细浅染鹅黄剰素纱台琖元非千叶种丰容要是小莲花山矾本朝江湖南野中有一种小白花木髙数尺春开极香野人号为郑花王荆公尝欲作郑花诗而陋其名予请名曰山矾野人採郑花叶以染黄必借矾而成色故名山矾海岸孤絶处补陀落伽山説者以为小白花山予疑即此山矾花尔不然何以观音老人坚坐不去耶诗曰北岭山矾取意开轻风正用此时来平生习气难料理爱着幽香未拟回又曰髙节亭边竹已空山矾独自倚春风二三名士开颜笑把断花光水不通唐人题唐昌观玉蘂花诗云一树珑松玉刻成飘廊㸃地色轻盈女冠衣觅香来处惟有堦前碎月明今杨花即玉蘂花鲁直又更名山矾杨汝士与白帖云唐昌以玉蘂少故见贵耳自来江南山有之则知杨花之为玉蘂断无疑矣栀子花传记陶真白言栀子剪花六出刻房七道其花香甚相传即西域薝卜也集栀子比衆木人间诚未多于身色有用与道气伤和红取风霜实青看雨露柯无情移得汝贵在映江波色疑琼树倚香似玉宫来本朝白薝卜花即今山栀子花也东坡云薝卜花与雪花同六出似未极其趣按染栀子花六出虽香不浓郁山栀子花八出一株可香一园六花薝卜林间拂薝卜林中无别香刺桐集猗猗小艳夹通衢晴日春风笑越姝只是红芳移不得刺桐屏障满中都莲花经隰有荷华彼泽之陂有蒲与荷有蒲菡萏子五沃之土生莲史郑敬为新迁坊曹尝与同郡邓敬因折芰荷为坐以荷献肉瓠瓢盛酒言谈弥日元嘉二十二年天泉池乐逰苑池𤣥圃池生莲同榦又莲生建康额担湖一茎两华东昏侯凿金莲花以贴地令潘妃行其上曰此歩歩生金莲花也传记荷芙蕖其茎茄其叶葭其本蔤其华菡萏其实莲其根藕其中菂菂中薏江东唿荷华为芙蓉其华未发为菡萏已发为芙蕖芙蓉一名荷华生池泽中一名泽芝一名水仙茄芙蕖茎也荷芙蕖实也蓉芙蕖本也北及𤣥坂有紫荷万里中有寒荷霜下方香茂汉昭帝逰栁池有芙蓉紫色大如斗花叶柔甘可食芬气闻十里之内又昭帝穿林池中植分枝荷一茎四叶日照而叶低䕃根名曰低光荷灵帝引渠水以遶砌渠中植莲大如盖根长一丈其叶夜舒昼卷一茎有四莲丛名曰夜舒荷华山顶有池池中生千叶莲花服之羽化九疑山青涧中有黄色莲麻姑得道处坛东南池中有红莲近忽变碧今有白矣南海有睡莲则花低入水泰始二年嘉莲一双生豫州澧湖齐太和二年乌程县阁下生莲华佛图澄以钵盛水烧香呪之须臾青莲华出王敦在武昌铃下仪仗生莲华五六日而落説者曰易称枯杨生华何可久也今华生枯木敦终逆而身死唐太液池千叶白莲开明皇与妃子共赏指妃子曰何如此解语花耶元载芸辉堂前有池中有碧芙蓉香洁菡萏伟于常者暇日凭栏忽闻歌声其曲则玉树后庭花也载审聴之则芙蓉中也剖其花一无所见马士良至炭谷湫岸才晓五色云自空降仙女在中水濵有金槌玉板连扣数下青莲涌出仙女取食之三堂使宅有钓仙池莲花香兼桃梅茰菊郡人传分香莲不论钱房寿六月召客擣莲花制碧芳酒郑公悫避暑取大莲叶盛酒以簮刺叶令与柄通持噏之号碧筒酒芬陀利华白莲华也优钵罗花青莲华也波头摩花赤莲华也饵𤣥洞之紫蕖集怀芰荷以为衣兮集芙蓉以为裳荷衣兮蕙蔕搴芙蓉兮木末芙蓉始发杂芰荷些黄螺圎出垂蕤散舒缨以金牙㸃以素珠其始荣也皦若夜光寻扶木其扬辉也晃若九日出旸谷芙蓉骞产菡萏星属县条垂珠丹茎茄緑或擢茎以髙立似雕辇之翠盖或委波而布体拟连璧之攅㑹江南可採莲莲叶何田田曲池何澹澹芙蓉蔽清凉荣华盛壮时见者谁不叹一朝光采落故人不回颜朱花冐緑池菡萏溢金塘湘莲兮映渚青荷盖緑水芙蓉发红鲜下有并根蔕上有同心莲雨驶房红落晩芙蓉碧荷生幽泉朝日艳且鲜荷花娇欲语愁杀荡舟人荷花镜里香渉江翫秋水爱此红蕖鲜攀荷弄其珠荡漾不成圆雨浥红蕖冉冉香城边野池莲欲红菱叶荷花争如拭㸃溪荷叶叠青钱白种陆家莲红腻小湖莲水花晩色静江莲摇白羽片片晩旗红圆荷浮小叶雨过乱红蕖太华峯头玉井莲开花十丈藕如船曲江千顷波秋静平铺红蕖盖明镜荷折碧圎倾菡萏写红调应为洛神波上袜至今莲蘂有芳尘丹藕为谁开都无色可并不奈此香荷菡萏荐红衣唯有緑荷红菡萏卷舒开合任天真此花此叶长相映翠减红衰愁杀人泄香银槖破㵼露玉盘倾花叶媚清涟白玉花开緑锦池本朝予独爱莲出淤泥而不染濯清涟而不夭中通外直不蔓不支香逺益清亭亭净植可逺观而不可䙝翫焉莲花之君子者也披红衣而耀彩寄清流以託根白玉菡萏吹髙秋靓容新丽一何姝清池翠盖拥芙蓉画盆围处花光合红袖来时酒令行採本掇芳陂移根向玉池暗香滋白露翠色弄清漪汉宫姊妹争新宠湘浦皇英望旧思天下从来无定色况将铅黛比天姿池面风来纹艳艳波间露下叶田田谁家水上张青盖罩却红粧唱採莲贪看翠盖拥红粧不觉湖边一夜霜日日移床趂下风清香不尽思何穷荷背风翻白莲腮雨退红遶郭荷花一千顷谁知六月下塘春水风荷气浮红粧倚荷盖水镜写明蠲荷花称意红卜立近幽香心与晩色静四顾山光接水光凭栏十里芰荷香清风明月无人管併作南来一味凉藕花无数满汀洲平池碧玉秋波莹緑云拥扇青油柄水宫仙女鬬新粧轻歩凌波踏明镜蕖仙初出没照日穉犹怯密排碧罗盖低护红玉颊馆之水晶宫环以琉璃堞珠明浮盘戏酒漾流杯晔青笔尖欲试緑笺皱还折榴花传记新罗多海石榴李徳裕言花中带海字者悉从海东来也崖州以石榴花香着瓮中经旬即成酒香炉峯头山石榴三月中作花色似石榴而小淡红敷紫萼辉晔可爱上发马嵬道傍见石榴爱之唿为瑞正树集虎寅中而纎条结龙辰升而丹华繁其在晨也灼若旭日栖扶桑其在夕也爽若烛龙吐潜光逺而望之粲若螭贲被山阿迫而察之赫若龙辉耀緑波脩条外畅萦榦内樛丹辉缀于朱房缃的㸃于红须煌煌炜炜熠耀委累似长离之栖邓林若珊瑚之映流水红须内艳頳牙外标似华灯之映翠幕若丹琼之侧碧瑶只为来时晩开花不及春珊瑚映緑水未足比光辉五月榴花照眼明可怜此地无车马颠倒青苔落绛英几年对植爱芳丛冶艳朱颜竞不同从此休论春上事看成古木对衰翁一朶佳人玉钗上秪疑烧却翠云鬟天芭妬石榴何年安石国万里贡榴花迢递河源道因依汉使槎本朝荆公作内相时翰苑中有石榴一丛枝叶甚茂但只发一花荆公题云万緑丛中红一㸃动人春色不须多余每以不见全篇为恨红緑㸃缀如裙腰緑叶晓莺啼处密红芳初日照时繁绛裙深树出幽菲叶叶自相偶重重久更鲜流珠沾暑雨改色淡朝烟葵花传记荆葵一名茙葵一名芘芣花色夺目有红有白有赤但花异叶不殊也集流月照西园晔晔荣紫葵本朝葵花虽粲粲蔕浅不胜簮红葵旌节花葵叶为谁倾太阳蜀葵传记菺茙葵也郭璞曰今蜀葵花似木槿集惟兹珍草怀芬吐荣挺河渭之膏壤吸昴井之𤣥精绕铜雀而䟽植映昆明而罗生本朝眼前无柰蜀葵何浅紫深红数百窠能共牡丹争几许得人轻处秪縁多弱质困夏水竒姿苏晩凉低昂黄金杯照耀初日光檀心自成晕翠叶森有芒晨粧与午醉真态含隂阳君看此花枝自有风露香鹿葱经焉得谖草言树之背传记萱忘忧草也鹿葱宜男草也宜怀妊妇人佩之必生男萱草一名紫萱又名忘忧草吴中书生谓之疗愁嵇康养生论云萱草忘忧欲蠲人之忧则赠以紫棘一名忘忧欲蠲人之忿则赠以青裳一名合欢嵇康种之舍前集猗猗令草生于中方华曰宜男号膺祯祥宜男花者世有之久矣多植幽臯曲隰之地或华林𤣥圃非衡门蓬宇所宜树也荆楚之土号曰鹿葱根苗可以荐于爼世人多女欲求男者取此草服之尤良也其叶四垂其跗六出亦曰宜男嘉名斯言忘忧当树萱御案迷萱草宜男谩作后庭草不似樱桃千子红萱草含丹粉春醉后堂萱轻馥起孤萱萱草生堂阶逰子行天涯慈亲倚堂前不见萱草花本朝我非儿女萱萱草虽㣲花孤秀能自㧞亭亭乱叶中一一芳心挿人心与草不相同安有树萱忧自释若言忧及此能忘乃是人心为物易鸡冠本朝神农记百卉五色味甘酸乃有秋花实全如鸡帻丹笼烟何耸耸泣露更团团赤玉书留魏丹沙句诵韩诚能因物比谁谓入时难紫冠黄钿网丝窠金凤本朝忆绕朱栏手自栽緑丛髙下几番开中庭雨过无人迹狼借深红㸃緑苔九苞颜色春霞悴丹穴威仪秀气殚杜鹃传记润州鹤林寺杜鹃花髙丈余相传外国僧自天台钵盂中以药养其根来种之南方花红赤惟踯躅为胜山谷间悉生二月发时照耀如火月余不歇集山石榴一名山踯躅一名杜鹃花诗云杜鹃啼时花扑扑又云千房万叶一时新嫩紫殷红鲜曲尘泪痕浥损胭脂脸剪刀裁破红绡巾山榴花发似红巾朱艳新妍不占春一丛千朶压栏杆剪碎红绡却作团风袅舞腰香不尽露消粧脸泪新干渐绽臙脂萼犹含琴轸房绛焰灯千炷红裙妓一行好差青鸟使封作百花王踯躅初开艳艳花江风吹巧剪露绡花上千枝杜鹃血本朝物以稀见为珍不必异种也鹤林寺杜鹃乃今映山红又名红踯躅者在江东弥亘山野殆与榛莾相似而鹤林之花至以为外国僧钵盂中所移上𤣥命三女下司之已踰百年终归阆苑是不特土俗罕见虽神仙亦不识也王建宫词云大仪前日暖房来嘱向昭阳乞药栽敕赐一窠红踯躅谢因未了奏花开其重如此盖宫禁中亦鲜云南漪杜鹃天下无披香殿上红氍毹鹤林兵火真一梦不归阆苑归西湖枫林翠壁楚江边踯躅千层不忍看瑞香本朝厌从年少追新赏闲对宫花识旧香幽香结浅紫来自孤云岑骨香不自知色浅意殊深移栽青莲宇遂冠薝卜林结为楚臣佩散落天女襟闻道仙花玉蘂红别留春色在壶中瑶台若见飞琼面不与人间梦寐同香密缀红糁宝薫羃宫罗为君泛作锦薫笼碧团栾里笋成束紫蓓蕾中香满襟别派近传庐阜顶孤芳元是洞庭心织锦天孙矮作机紫茸翻了白花枝更将沉水浓薫却日淡风㣲欲午时谁将玉胆蔷薇水新濯琼肤锦绣禅同花异叶株株异一种栾枝节节栾含笑本朝涓涓泣露紫含笑而今只有花含笑笑道秦皇欲学仙大笑何如小笑香紫花争似白花粧不知自笑还相笑杀笑人来断杀肠茉莉本朝灵种传闻出越裳何人提挈上蛮航他年我若修花史列作人间第一香应是仙娥燕归去醉来遗下玉搔头翠叶光如沃氷葩淡不粧密叶低层幄氷㽔乱玉英不因秋露湿谁识此香清长春本朝长春如稚女飘摇倚轻絮卯酒晕玉颊红绡卷生衣幽芳本长春暂瘁如蚀月且将付造物未易料枯枿也知宿根深更将紫荀出乘时出婉娩为我暖栗烈聊将玉蘂新挿向纶巾折夜合传记合欢夜合花也人间多植庭除间一名合昏其叶至昏即合集合欢尚知时鸳鸯不独宿红开杪秋日翠合欲昏天白露滴不死凉风吹更鲜玉簮集宴罢瑶池阿母家飞琼扶上紫云车玉簮坠地无人拾化作东南第一花金钱传记梁时荆州掾属双陆赌金钱钱尽以金钱花相足鱼𢎞谓得花胜得钱集名贵已居三品上价髙仍在五铢先春来买断深红色烧得人心似火燃金沙本朝海棠开后数金沙髙架层层吐绛葩咫尺西城无力到不知谁赏魏家花金灯集兰膏爇处心犹浅银烛烧残焰不馨好向书生牕畔种免教辛苦更囊萤巖桂子月中有桂树史郄诜犹桂林之一枝垂拱四年三月雨桂子于台州传记梫木桂注云桂树一名木犀叶似枇杷而小花淡白其淡红者谓之丹桂黄花者能着子丛生岩岭岱舆北有玉梁千丈驾𤣥流之上岸傍有丹桂桂阳郡有桂岭放花遍白林岭尽香君乘金而王其政讼平芳桂常生杭州灵隐山多桂寺僧云月中种也至今中秋夜往往子坠招贤寺僧植桂香紫可爱郡守白公名曰紫阳花仙桂五枝芳吴刚斫桂集南州之炎徳兮丽桂树之冬荣桂树藂生兮山之幽偃蹇连踡兮枝相樛攀援桂枝兮聊淹留南州实炎德桂树凌寒山岂若琼树枝终嵗正翕赩安知南山桂緑叶垂芳根青隂亦可托何惜树君园桂枝日已緑拂雪凌云端幽桂有芳根秋风生桂枝赏月延秋桂有客留攀桂攀桂仰天髙斫却月中桂清光应更多丹桂风霜急幽佳乃芬芬雾密前山桂山头老桂吹古香未植银宫里宁移玉殿幽枝生无限月花满自然秋忽逢幽隐树如见独醒人玉阶桂影秋绰约天风为卷浮云幕婵娟醉眠水晶殿老蟾不守余花落苍苔忽生霜月裔仙芬凄冷真珠萼娟娟石畔为谁妍香雾着人清入膜夜深酹月寒相就荼䕷却作伤心瘦弄云仙女淡纻衣烟裙不着鸳鸯绣眼中寒香同谁惜冷吟径召梅花魄小蛮为洗玻瓈盃晩来秋瓮葡萄碧清香一日来天阙水上龙涎不敢香本朝有客赏芳丛移根自幽谷为表山中趣爱此岩下緑晓露秋晖浮清隂药栏曲更待繁花白邀君寻芳馥植桂比芳操嵗晩翫幽芳鹫峰子落惊前夜蟾窟枝空记昔年破裓山僧怜耿介练裙溪女鬭清妍愿君採缀纫兰佩莫遣孤芳老涧边天台桂子为谁香倦聴空堦夜㸃凉堦前合抱香入云月里仙人亲手植国香薫舍先生醉秋叶藏花客子迷氤氲寒岩桂髙韵盖羣馥凄凉楚山秋樛枝吐金粟浅水映轻明㣲飈发含蓄孤根抱寒石山中緑玉树潇洒向秋深小阁芬㣲度书帷气欲深披怀清露晓遇赏夕岚隂珍重王孙意天涯泪满襟瀹雪凝酥㸃嫩黄蔷薇清露染衣裳西风扫尽狂蜂蝶独伴天边桂子香轻薄西风未辨霜夜揉黄雪作秋光吹残六出犹余四匹似天花更着香雪花六出剪鹅黄金粟千麸糁露囊身在广寒银世界觉来帘外木犀风木芙蓉集芙蓉秋霜老新开寒露丛逺比水边红艳色宁相妬嘉名偶自同採江官渡晚搴木古祠空愿得勤来看无令便逐风四隅芙蓉花擢艳皆猗猗新亭俯朱槛嘉木开芙蓉清香寻风逺缛彩寒露浓潇洒出人世低昂多异容丽景移寒水秾芳委前轩芰荷谅难比反生此髙原莫怪秋无伴醉物水莲开尽木莲开本朝种处雪消春始动开时霜落鴈初过谁栽金菊丛相近织出新畨蜀锦窠芳菲能几时颜色如自爱鲜鲜弄霜晓袅袅含风态千林扫作一畨黄只有芙蓉独自芳唤作拒霜知未称细思却是最宜霜溪边野芙蓉花水相媚好半看池莲尽独伴霜菊稿湖上野芙蓉含思愁脉脉娟娟如静女不肯傍阡陌水边无数木芙蓉露滴臙脂色未浓正似佳人初醉着强擡青镜照粧慵浓露湿丹脸西风吹緑裳兰经其臭如兰佩帨茝兰兰有国香人服媚之如是史袁淑诗曰种忌当门种怀楚莫向楚传记兰香草也兰与泽兰相似生水傍紫茎赤节髙四五尺緑叶光润尖长有岐隂小紫花红白黑而香五六月盛佩饰也芝兰生于深林不以无人而不芳与善人居如入芝兰之室久而不闻其香集纫秋兰以为佩余既滋兰之九畹歩余马于兰皋户服艾以盈要兮谓幽兰其不可佩兰芷变而不芳浴兰汤兮沐芳沅有芷兮澧有兰秋兰兮蘼芜罗生兮堂下緑叶兮素华芳菲兮袭予秋兰兮青青緑叶兮紫茎光风汜崇兰践兰唐怀兰英兮把琼若禀国香于自然兰以秋芳孤兰生幽园衆草共芜没虽照春阳晖复悲髙秋月淅沥飞霜早緑艳恐休歇若无秋风吹香气为谁发谬接瑶华根结根君王池兰催白露下猗兰奕叶光清露被皋兰风兰舞幽香兰之猗猗扬扬其香不採而佩于兰何香迳兰销晩馥本朝兰蕙名物本草言之甚详刘次庄云今沅澧所生花在春则黄在秋则紫而春黄不若秋紫之芬馥又黄鲁直云一榦一花而香有余者兰一榦数花而香不足者蕙今按本草所言之兰虽未之识然而云似泽兰则今处处有之可推其类以得之矣蕙则自为之零陵香而尤不难识其与人家所种叶类茅而花有两种如黄说者皆不相似刘说则又词不分明大抵古之所谓香草必其花叶皆香而燥湿不变故可刈而为佩若今之所谓兰蕙则其花虽香而叶乃无气其香虽美而质弱易萎皆非可刈而佩者也兰臯动芳气佩兰思洁身搴兰流水曲径兰欲谢悲零露春兰如美人不採羞自献时闻风露香蓬艾深不见兰似君子蕙似士大夫大槩山林十蕙而一兰也离骚曰既滋兰之九畹又植蕙之百畆则知楚人贱蕙而贵兰也秋至百草晦寂寞寒露滋兰臯一以悴芜秽不能治端居念离索无以遗所思愿言托孤根嵗宴以为期雪径偷开浅碧花氷根乱吐小红芽生当桃李春风面名在山林处士家欲吐国香到朝市不容霜节老云霞江蓠蕙圃非吾耦付与骚人定等差蕙传记蕙薫草也生下湿地麻叶而方茎赤花而黒实气如蘼芜可以已疠集又树蕙之百畆岂惟纫夫蕙茝既替余以蕙纕兮又申之以揽茝光风转蕙窃悲夫蕙华之曽敷兮纷旖旎乎都房何曽华之无实兮从风雨而飞飏以为君独服此蕙兮𦍑无异于衆芳蕙草留芳根碧蕙捐微芳宠光蕙叶与多碧本朝蕙本兰之族依然臭味同曽为水仙佩相识楚词中幻色虽非实冥香亦竟空云何起㣲馥鼻观已先通菊经季秋之月菊有黄华子日精更生周盈皆一菊也而根茎花实异名或无效者以由不得真菊菊花与薏花相似直以甘苦别之耳菊甘而薏苦今所在真菊但为少耳传记菊治墙马兰为紫菊瞿麦为大菊乌喙苗为鸳鸯菊旋覆花为艾菊日精治墙皆菊花茎之别名九月律中无射而数九俗尚九日而用候时之草也菊有筋菊有白菊黄菊一名节花一名傅公一名延年一名白花一名日精一名更生一名隂威一名朱嬴一名女节其菊有两种一种紫茎气香而味甘美叶可作羮一种青茎而大作蒿艾气味苦不甘食名薏非真菊也菊华一名女华一名女室女几之山其草多菊荥阳郡西灵源山岩有菊南阳郦县有甘谷谷中水甘美云其山上有大菊落水从山流下得其滋液谷中三十余家仰饮此水上夀百二三十其中百余七十八十名之为夭郦县北八里有菊水其源悉芳菊被崖水甚甘馨胡广久患风羸恒汲饮水后疾遂瘳年及百嵗道士朱孺子吴末入玉笥山服菊花乘云升天康风子服甘菊花柏实散得仙集夕餐秋菊之落英春兰兮秋菊兰有秀兮菊有芳缥榦緑葇青柯红芒华实规圆芳颕四张故夫菊有五美焉圆华髙县唯天极也纯黄不杂后土色也早殖晩登君子徳也冒霜吐颕象劲直也流中轻体神仙食也汎流英于青醴似浮萍之随波翠叶云布黄蘂星罗煌煌丹菊暮秋弥荣亲尊是御永祚亿龄既低其枝又弱其榦岂弟君子佩服攸宜采菊东篱下悠然见南山芳菊开林耀青松冠岩列怀此真秀姿卓为霜下杰秋菊有佳色挹露缀其英汎此忘忧物遣我遗世情寒花发黄采轻露西丛菊丛菊两开他日泪篱边老却陶潜菊故里樊川菊重岩细菊班菊蘂凄疎放杯迎露菊新采采黄金花何由满衣袖鲜鲜霜中菊既晩何用好扬扬弄芳蝶尔生还不早园菊茂新芳少年饮酒时踊跃见菊花今来不复饮每见恒咨嗟伫立摘满手行行把归家家家菊尽黄梁国白如霜莹净真棋树分明对玉堂仙人披鹤氅素女不红粧面风摇羽扇含露滴琼浆髙艳遮银井繁枝覆象牀桂丛慙并发梅萼妬先芳暗暗淡淡紫融融冶冶黄陶令篱边色罗含宅里香陶诗只作黄金实郢客新传白雪英素色不同篱下发繁花疑似月中生节去蜂愁蝶不知晓庭还绕折残枝自縁今日人心别未必秋香一夜衰雪裁新蘂密金圻小苞香千载白衣酒一生青女霜本朝菊花之隐逸者也江南地煖百草造化无时而菊独不然攻其理菊唯介烈髙洁不与百卉同其盛衰必待霜降草木黄落而花始开岭南冬至始有㣲霜故也菊花有落者有不落者盖花瓣结密者不落花瓣扶疎者多落王介甫残菊诗云黄昏风雨打园林残菊飘零满地金欧阳永叔戏曰秋花不比春花落为报诗人仔细吟介甫笑曰岂不见楚辞云夕餐秋菊之落英与夫却遶东篱嗅落英亦用此辞语耳二公文章擅一世而左右劒佩彼此相笑岂非于草木之名犹有未尽识之而不知有落有不落者耶韩魏公在北门重阳有诗云不羞老圃秋容淡且看寒花晩节香秋尽不见东篱花篱菊催佳节共坐栏边日欲斜更将金蘂泛流霞欲知却老延龄药百草摧时始见花野迳冷香黄菊秀撷其黄金蘂泛此白玉巵踏泥自採篱边緑千花万卉雕零后始见闲人把一枝况此霜下杰清芬絶兰茞气禀金行秀徳备黄中美坤裳有正色鞠衣亦令名霜菊晩愈好孤根䕃长松独秀无衆草晨光虽照耀秋雨半摧倒堂后种秋菊碎金收碎寒粲粲秋菊色卓为霜中英野菊生秋涧芳心空自知休拈霜蘂嚼黄金菊残犹有傲霜枝黄花已戒寒黄菊逢辰满意开青丛馥郁早抽芽金蘂斑烂晩着花秋意秪应宜淡泊化工可是惜铅华轻烟细雨重阳节曲槛踈篱五栁家暮醉朝吟供採摘更怜寒蝶共生涯莺様衣裳钱様裁冷霜凉露溅秋埃比他红紫开差晩时节来时毕竟开红蓼集蓼杂芳菲畴蓼花被堤岸雨湿蓼花千蕙红白苹红蓼对江湄本朝丛蓼虽可喜轻红随秋藻秋归南圃蟪蛄鸣霜落横湖沙水清卧雨幽花无限思抱丛寒蝶不胜情记纂渊海卷九十三记纂渊海卷九十四钦定四库全书记纂渊海卷九十四宋潘自牧撰草部草经天地变化草木蕃兖州厥草惟繇徐州草木渐包扬州厥草惟夭庶草蕃庑野有蔓草零露漙兮蓼彼萧斯零露漙兮湛湛露斯在彼丰草周家忠厚仁及草木园圃毓草木春始生而萌之夏日至而夷之秋䋲而芟之冬日至而耜之草木零落然后入山林孟春草木萌动季春生气方盛勾者毕出萌者尽达孟夏靡草死季夏大雨时行烧薙行水利以杀草季秋草木黄落为国家者见恶如农夫之务去草焉芟夷藴崇之絶其本根勿使能殖无使滋蔓蔓难图一薫一莸十年尚犹有臭松栢之下其草不殖子草木畅茂逮至衰世草木之勾萌衔华佩实而不死者不可胜数展禽曰春风鼓百草敷蔚吾不知其茂秋霜降百草零落吾不知其枯史元帝永光二年天雨草叶相纠结如弹丸灵帝中平元年东郡陈留济阳长垣济隂诸县界有草生茎其大如指状似鸠爵龙蛇鸟兽之形五色各如其毛羽头目足翅皆具宕昌𦍑俗无文字但候草荣落以记嵗时传记草卉也木谓之华草谓之荣不荣而实者谓之秀荣而不实者谓之英草盛曰菶木茂曰葆凡生草而初达谓之䓲䓲小也荄杜根也齐东曰杜或曰苃尧时有屈佞草佞人入朝则屈而指之又名指佞草魏兴钖义山多生薇蘅草其草有风不掩无风独摇鲁城北孔子茔中不生刺人草木生而无识者草木是也秦皇时大宛中多枉死者横道有鸟如乌衔草以覆死人面遂活鬼谷先生曰此草是爼洲不死草也生琼田中亦名养神芝东华夫人宫中有异草叶如芭蕉花正黄色光可鑑日此金明草也东方朔曰臣有吉云草种于九景山东二千嵗一花臣种一千九百九十九年矣明年应生臣走往刈之以饲马马食不饥帝许之朔平旦去至暮而返背负数束其形叶似麦而金色剉以饲马即不觉饥甜溪水如蜜瑶琨有碧草如麦剉之以酿则味如酒而酽烈饮一合则三旬不醒饮甜水则随饮随醒也不其城东有郑𤣥教授山山下生草如薤叶土人名作康成书𢃄席萁一名塞卢生湖北地古诗云千里席萁草秦赵间有相思草状若石竹而节节相续一名断肠草又名愁妇草亦名孀草人唿为寡妇莎太极山西有采华之草服之乃通万里之言太原晋阳已北生屏风草天姥曰太阳之草名曰黄精饵而食之可以长生太隂之草名曰钩吻入口立死海上有蒒草其实食之如大麦名曰自然谷或曰禹余粮霍山上有神草四十三种寿荣草出少室金山丘下服之令人不老饵玉长生草一名通天日再服之令人得仙嵗欲丰甘草先生甘草者荠也嵗欲俭苦草先生苦草者葶苈也嵗欲恶恶草先生恶草者水藻也嵗欲旱旱草先生旱草者蒺藜也嵗欲潦潦草先生潦草者蓬也午桥庄小儿坡茂草盈里晋公每使数羣白羊散于坡上曰芳草多情赖此粧㸃元和时馆阁汤饮煎骐驎草集何所独无芳草尔何怀乎故宇折芳馨兮遗所思春草生兮萋萋春草碧色四顾何茫茫东风摇百草新树兰蕙枝杂用杜蘅草终朝採草荣日暮不盈抱採之欲遗谁所思在逺道青袍似春草长条从风舒青青陵中草倾叶晞朝日阳春被惠泽枝叶可揽结草木为恩感以人含气血池塘生春草池草暗生春緑萝纷葳蕤缭绕松栢枝草木有所託嵗寒尚不移草不谢荣于春风芳草换野色飞萝摇春烟瑶草映髙堂春风如有情山中尚含緑春草如有意罗生玉堂隂芳草歇柔艳汀草乱青袍草见踏青心忘机对芳草宫草霏霏承委佩映堦碧草自春色草敌虚岚翠碧知湖外草春泥百草生百草竞春华方期拾瑶草白露下百草萧兰共憔悴青青四墻下已复生满地野草花叶细不辨薋菉葹草珠竞骈晴隂草湿翠羽五陵愁碧春萋萋芳草复芳草断肠还断肠自然堪下泪何必更残伤忆春草处处多情洛阳道金谷园中见日迟铜驼陌上迎风早馆娃宫外姑苏台欝欝芊芊掇不开本朝楚辞所咏香草曰兰曰荪曰茞曰葯曰虈曰芷曰荃曰蕙曰薫曰蘼芜曰江蓠曰杜若曰杜蘅曰揭车曰留夷释者但一切谓之香草而已如兰一物或以为都梁良或以为泽兰或以为猗兰草今当以泽兰为正山中又一种大叶兰冬春开花极香此别名幽兰非真兰也荪则今人所谓石菖蒲者茞葯虈芷虽有四名秪是一物今所谓白芷是也蕙即零陵香一名薰蘼芜即芎䓖苗也一名江蓠杜若即山姜也杜蘅今人唿为马蹄香惟荃与揭车留夷终莫能识余他日当徧求其本列植栏槛间以为楚香亭渐觉东皇意思匀陈根初种夜来新忽惊平地有轻緑已觉六街无旧尘莫为荣枯吟野草且怜愁醉轭香轮诗人空怨王孙逺极目萋萋又一春似嫌车马繁华处才入城门便不生光耀发幽丛秋草风吹春复緑芳草留人意自闲草木本无情及时如自得草木含幽香芳草不锄当户长菖蒲经王使周公閲来䀻飨有昌歜史梁太祖后张氏忽见庭前菖蒲生花因取食之生髙祖传记玉衡星散为菖蒲菖蒲放花人得食之长年菖蒲生石上一寸九节者久服轻身明耳目不忘不迷菖蒲亦有一寸十二节者菖蒲一名尧时薤圣王仁功济天下者尧也天降精于庭为薤感百隂为菖蒲焉宣山中菖蒲一寸二十节坚芬之极文王好食菖蒲葅王兴採菖蒲食得长生王徽之以菖蒲映竹曰菖蒲只以九节为贵而此君面目耸焉菖蒲正当再拜此君而此君亦安得不受之耶僧普寂大好菖蒲房中以菖蒲种成狮子鸾凤仙人之状成都营妓薛涛元微之使蜀屡陪䜩笑元后寄诗云别后相思隔烟水菖蒲花发五云髙集菖蒲从短出平沙菖蒲花紫茸水长减蒲芽青青水中蒲长在水中居寄语浮萍草相随我不如本朝九节菖蒲石上仙菖蒲人不识生此乱石沟山髙雪霜苦苗叶不得抽下有千嵗根蹙缩如蟠虬春荑秋荚两须臾神药人间果有无无鼻何由识薝卜有花今始信菖蒲芳心未饱两蝴蝶寒意知鸣几蟪蛄记取明年十二节小儿休更籋霜须斓斑碎玉养菖蒲一勺清泉半石盂碧玉盌盛红玛瑙青盆水养石菖蒲也知供法无穷尽试问禅师得饱无其延年轻身之功既非昌阳之所能及至于思寒苦安淡泊与清泉白石为伍不待泥土而生者亦岂昌阳之所能髣髴哉闲行涧底採菖蒲千嵗龙蛇抱石臞明朝却觅黄州路飞下山巅不用扶芭蕉传记芭蕉一曰苞苴或曰甘蕉子两两共对剥其皮色黄白味似蒲萄甜而脆其茎解散如丝绩以为葛谓之蕉葛每花一阖各有六子先后相次子不俱生花不俱落有三种一种子大如拇指长而鋭有似羊角名羊角蕉味最甘好一种子大如鸡卵有似牛乳味㣲减羊角蕉一种大如藕子长六七寸形正方少甘味最弱取镬煮之为丝可以纺绩女工以为絺绤今交趾葛也赤岩山水石之间唯有甘蕉林深者十丈路德延数嵗能诗尝赋芭蕉诗曰一种灵苗异天然体性虚叶如斜界纸心似倒抽书僧怀素贫无纸可书甞于故里种芭蕉万余以供挥洒集扶踈似树质则非木芭蕉叶大栀子肥晩英值穷节緑润含朱光以兹正阳色窈窕凌清霜逺物世所重旅人心独伤回晖眺林际摵摵无遗芳芭蕉不展丁香结同向春风各自愁芭蕉开緑扇本朝芭蕉一枕西窻雨更展芭蕉看学书骨相玲珑透八窻花头倒挿紫荷香绕身无数青罗扇风不来时也觉凉水草经参差荇菜左右流之于以采蘩于沼于沚于以采苹南涧之濵于以采藻于彼行潦思乐泮水薄采其芹薄采其茆季春萍始生苹蘩蕰藻之菜可荐于鬼神可羞于王公传记苹萍也无根浮水而生水藻一名水帘生池泽中水上叶圆小一茎一叶水萍一名水华久服轻身萍麄大者为苹季春生可糁蒸为茹谷雨之日萍始生萍不生隂气贯盈菜之美者崐崘之萍焉楚昭王渡江江中有一物大如斗圆而赤直触王舟王使人问孔子孔子曰是谓萍实可剖而食之王遂食大美又遣人问孔子何以知之子曰吾甞过陈之野童謡曰楚王渡江得萍实大如斗赤如日剖而食之甜如蜜东华夫人设珍殽有黒河文藻汉宫甘露池西有灵池方四百歩中有连钱荇浮根菱倒枝藻连钱荇叶如钱大藫水苔也一名石髪江东食之苔水衣也海藻一名海菭集靡萍九衢充饥忆楚萍旅从一浮萍㣲馨借渚苹处处清江𢃄白苹风起青苹末江潭隐白苹寒鱼依密藻南湖采白苹双萍易飘转风约半池萍萍盖污池净苹藻满盘无处奠春风无限潇湘意欲采苹花不自由本朝緑池萍锦翻残花㸃緑萍晓来风约半池明重叠侵沙緑罽成不用临池重相笑最无根蔕是浮萍东池浮萍半䊀块裂碧跳青出鱼背废沼粘枯萍雨过浮萍合五年不踏江头路梦逐东风泛沚苹投篙披緑荇猗猗水荇长西池秋水尚横空舞濶摇深吹荇带记纂渊海卷九十四记纂渊海卷九十五钦定四库全书记纂渊海卷九十五宋潘自牧撰木部杂木松经青州厥贡铅松怪石山有乔松如松栢之茂茑与女萝施于松栢徂徕之松陟彼景山松栢丸丸如松栢之有心也故贯四时而不改柯易叶培塿无松栢松栢之下其草不殖哀公问社于宰我宰我对曰夏后氏以松嵗寒然后知松栢之后凋也子受命于地惟松栢独也在冬夏青青天寒既至雪霜既降吾是以知松栢之茂也嵗不寒无以知松栢事不难无以知君子千嵗之松下有茯苓上有兎丝松三千嵗者皮中有聚脂如龙形名曰飞节芝玉策记千嵗松树望之如偃盖其中有物或如青牛青羊青犬或如人服之皆寿万嵗大陵偃盖之松与天齐其长地等其久也谓冬必凋而松栢茂史松栢为百木长也庾顗见和峤叹曰峤森森如千丈松虽磥砢多节施之大厦有栋梁之用陶𢎞景特爱松风庭院皆植松每闻其响欣然为乐有时独游泉石望见者以为仙人彭城王勰从幸代都次于上党之铜鞮山路傍大松树十数株帝行而赋诗令人示勰曰吾作诗虽不七步亦不言逺汝可作之勰去帝十余步未至帝所而就诗曰松林经几冬山川何如昔传记松脂沦入地中千嵗为茯神茯苓温山松栢常茂不落松脂一名松膏一名松肪久服轻身延年嵩山有大松树或百嵗千嵗其精变为青牛或为伏龟採食其实得长生永宁县界海中有松门岛屿上皆生松石门岩即松林也南临石门涧涧中仰视之离离如骈麈尾号麈尾松西岭松如马鬛又叶五粒者名五粒松服之长生松凡言两粒五粒粒当言鬛段成式修行里私第大堂前五鬛松五鬛皮不鳞唐仇士良水嵦亭子有两鬛皮不鳞者又有七鬛者不知自何而得俗谓孔雀三鬛松也松根下遇石则偃盖不待千年也南岳百里有福地松髙数千尺围即数寻而蘂甘採此松膏而服不苦澁与诸处松别秦始皇封禅泰山风雨暴至休于松树下因封其树为五大夫丁固梦松树生腹上谓人曰松字十八公也后十八年为公遂如梦松栢之地其土不肥百仭之松本伤于下而末藁于上伏生者当汤时为木正常食松脂偓佺好食松实能飞行逮走马以松子遗尧不能服汉末大乱宫人小黄门避兵食松栢实遂不复饥举体生毛魏武闻而始收养还食谷米齿落髪白李元礼冽冽如长松下风周君飕飕如小松下风东都龙兴观有古松树枝偃倒垂相传云已经千年常有白鹤飞止其间沙门𤣥装大唐武德中将徃西域取经于龙岩寺前见一松树以手摩其枝曰吾西去求佛教汝可西长若吾归即却东回及去年果西指一年忽东回果东归衆谓此松为摩顶松朝真观九星院有三贤松三株如古君子梁阁老妓英奴以丽水囊贮香逰之不数日松皆半枯集流润飞津沉精幽结贞㽔含芳仰拂素雪南山石嵬嵬松栢何崔崔上枝拂青云中心十数围抚孤松而盘桓怀此贞秀姿卓为霜下杰松数千株切切交唿如冠劒大臣国有疑难庭立而议亭亭山上松瑟瑟谷中风风声一何盛松枝一何劲风霜正惨悽终嵗恒端正岂不罹霜雪松栢有本性松栢本孤直错落千丈松虬龙盘古根松栢虽寒苦羞逐桃李春隂生古苔緑色染秋烟碧何当凌云霄直上数千尺南窓萧瑟松声起凭谁一听清心耳大哉霜雪榦嵗久为寒材疎松隔水奏笙簧松林驻逺清偃盖反走虬龙形中有松栢参天长黛色参天二千尺幽色幸秀发踈柯亦昂藏未见紫烟集虚䝉清露沾何当一百丈欹盖拥髙檐两株惨列白藓皮新松恨不髙千尺落落出羣非桃栁青青不朽岂杨梅欲存老尽千年意为觅霜根数寸栽蓝田丞崔斯立痛扫溉对植二松日吟哦其间日出雾露余青松如膏沐积雪表明秀寒花助窓笼幽真如有慕恃以延秋风竒姿来逺山劲色不改旧芳心谁与荣清韵动竽笙谐此风中声商山临路有孤松往来斫以为明好事者怜之编竹成援遂其生植感而赋诗云孤松挺翠盖託根临广路不以险自防遂为明所误幸逢仁惠意重以籓篱䕶犹有半心存时将承雨露翠盖烟笼密花幢雪压低与僧清影坐借鹤稳枝栖本朝松鸣涧底自风寒青松守节见临危正色凛凛不可犯松老无风韵自寒虬角龙须不可攀亭亭千丈䕃南山应嗟无地逃斤斧岂愿争明爝火间万壑风生成夜响千山月照挂秋隂岂因粪壤栽培力自得干坤造化心朅来齐安野夹路须髯苍㑹开龙蛇窟不惜斤斧疮纵未得茯苓且当拾流肪坐待老龙蛇清䕃满南台孤根裂山石直榦排风雷我今百日客养此千嵗材天公不救斧斤厄野火解怜氷雪姿已负梁栋质肯为儿女悲林中百尺松嵗久苍龙蹙松花酿仙酒养此霜雪根迟待鸾鳯吟欝欝苍髯真道友十年春雨养髯龙涧底松根劚雪腴乔松千尺老不僵兮流膏入土龟蛇藏兮欝欝苍髯千嵗姿肯来杯酒作儿嬉醉里便成歌雪舞醒时唤作啸风词上有百尺丝下有千嵗苓老松閲世卧云壑晩着沧江舞万牛蟠空作风雨发地鸣鼓吹太邱心洒落古松韵清深聊持不俗耳静聴无絃琴老去惟心在相依到嵗寒松生隂隘岩岳穴械病乎不快卒以为怪拥肿支离神羞鬼疑道人咨嗟笔传其竒或怪于形或竒于辞吾为怪魁是以讃之连根欲鬭岩峦力一盖常涵雨露清曽映月明留鹤宿近经雷霹𢃄龙腥椿子上古有大椿树以八千嵗为春八千嵗为秋传记卢携梦人赠句曰若问登庸日庭椿不染风后拜相庭下古椿一株虽狂风骤雨不湿不摇桧经杶榦栝栢注云栢叶松身曰栝桧楫松舟传记桧栢叶松身李徳裕平泉庄有鴈翅桧叶婆娑如鴈翅也本朝亳州太清宫殿前有老桧南枝碍檐以真宗将幸欲加斤斧一夕大风雷及晓桧枝已转而北矣真宗甚爱之因谓之御爱桧夜深苍桧起天风蜂採桧花村落香桧为凌云材累此孤髙榦雪霜不改终古色风雨有声当夏寒汝隂多古桧处处屯苍云体备松栢姿气含芝术薰初扶鹤骨立未出龙纒筋团团山上桧嵗嵗閲榆栁天才固已殊安得同永久当年双桧是双童相对无言礼更恭庭雪到腰埋不死如今化作两苍龙凛然相对敢相欺直榦凌空未足竒根到九泉无曲处世间唯有蛰龙知依依古仙子欝欝緑毛身栽培一寸根寄子百年心植桧三尺强已有凌云气𬗟怀万仞巅千大欝苍翠蟠根泉石底用意霜雪外深盖屈蟠青麈尾老皮张展黑龙鳞惟将寒色资琴兴不放秋声染俗尘栢经荆州厥贡杶榦栝栢汎彼栢舟新甫之栢子栢经冬而不凋䝉霜而不变可谓得其贞矣大谷倒生之栢与天齐其长地等其久也史朱博为御史大夫府中列栢有野乌数千栖其上汉武帝造栢梁殿昭帝时长安诸陵栢树枯倒者悉起生叶虫食作字云曽孙病已立后昭帝崩昌邑王被废迎立宣帝名病已栢者鬼之庭也鲁郡孔子旧庙有栢树二十株经歴汉晋莫犯也江夏王义恭悉遣人取之父老皆叹息王晏之为员外郎也父普曜斋前栢树忽成梧桐论者以为梧桐虽有栖鳯之美而失后凋之节魏兰根丁母忧郡境有董卓祠祠有栢树兰根以卓凶逆无道不应立祠乃伐栢以为椁材长寿二年万象神宫侧有柽松栢传记栢椈也栢曰苍官华山生文栢甲申天子升于大北之隥而降休于两栢之下磅山之北有穴穴上有栢昔李少翁于阆隂移来此穴种此栢已见扶桑三枯海水涸竭泰山庙中栢皆三十余围赤眉尝斫一树见血而止今斧印犹在广成子好食栢实齿落更生栢谷汉武帝㣲行所至处卢氏县有卢君古塜傍古栢二树文隐起皆龟甲坚如铁石李徳裕平泉庄有珠子栢实如珠子生叶上集既殊羣而抗立亦含贞而挺正岂春日之自芳亦霜下而为盛烈风不能摧其枝积雪不能改其性虽坎壈于当年庶后凋之可咏信松茂而栢悦孔明庙前有老栢柯如青铜根如石霜皮熘雨四十围黛色参天二千尺崔嵬枝榦郊原古窈窕丹青户牖空落落盘据虽得地冥冥孤髙多烈风扶持自是神明力正直元因造化功苦心岂免容蝼蚁香叶终经宿鸾鳯锦官城外栢森森凌云翠不夺有栢生崇冈童童状车盖偃蹇龙虎姿生当风云㑹翠栢深留景幽幽太华侧老栢如建纛龙皮相排戛翠羽更荡掉题处尚寻王内史画时应是鲍参军长廊夜静声疑雨古殿秋深影胜云本朝㓂莱公知巴东县尝手植䨇栢于县庭至今民以比甘棠谓之莱公栢孤山有陈时栢二株其一为人所薪山下老人自为儿已见其枯矣然坚悍如金石愈于未枯者僧志诠作堂于其侧名之曰栢堂枝撑云峯裹根入石窟蟠瘦皮纒鹤骨髙顶转龙腰苍龙转玉骨黑虎抱金柅道人手种几生前鹤骨龙姿尚宛然凛凛节竒霜涧栢嵗月那能记风霜亦饱经藁干仍故节润泽出新青秀色有新古英姿无暑寒槐经面三槐三公位焉赵宣子骤諌公患之使鉏麑贼之麑触槐而死子五沃之土其木宜槐水中有火乃焚大槐槐之生也入季春五日而兎目十日而䑕耳更旬而始规二旬叶成槐子服之补脑令人髪不白而长史建始四年山阳社中大槐树吏人伐断之其夜复自立如故大司马府有老槐树殷仲文叹曰此树婆娑生意尽矣庾肩吾甞服槐实年七十余目看细字鬓皆黒贞元中度支欲取两京道中槐树为薪先下符牒渭南县县尉张造牒曰召伯所憩尚勿剪除先皇旧逰岂宜斩伐虢州刺史萧祐奏湖城县百姓阎酆五代同居家内槐一本再生枝叶传记櫰槐大叶而黑守宫槐叶昼聂宵炕槐木者虚星之精武王问太公曰天下神来甚衆恐有试者何以待之太公曰请树槐于王门内有益者入无益者距之齐景公有所爱槐令犯槐者刑伤槐者死有醉而伤槐且加刑焉其女惧而告晏子曰妾恐隣国闻之谓君爱槐而残人可乎晏子入言之公罢其禁广陵王元渊梦着衮衣倚槐树立问于杨元慎元慎曰三公之祥退而告人曰广陵死矣槐字木傍鬼死后当得三公广陵讨葛荣果为所杀追赠司徒淳于棼尝梦入大槐安国其王以棼为南柯太守及觉寻其所经由乃宅南大槐下一蚁穴耳甘泉北有槐今谓玉树集树以青槐𤣥隂耽耽夹道疎槐出老根夏槐作云屯毵毵金蘃扑晴空举子魂惊落照中本朝晋国王公祐尝手植三槐于庭曰吾子孙必有为三公者已而其子文正公旦相真宗于景徳祥符之间细细槐花暖欲零緑槐髙处一蝉吟晓日宫槐影汉家宫殿䕃长槐嫩色葱葱不染埃天仗龙旗穿影去钩陈豹尾拂枝来杨栁经枯杨生稊老夫得其女妻枯杨生华老妇得其士夫折栁樊圃东门之杨其叶牂牂昔我徃矣杨栁依依北山有杨菀彼栁斯有菀者栁子五沃之土宜栁支离叔观于㝠伯之丘崑崙之墟黄帝之所休俄而栁生其左肘夫木槿杨栁断而植之更生倒之亦生横之亦生史周亚夫屯军细栁营王恭美姿容或目之曰濯濯如春月栁太康末京洛为折杨栁之歌是时三杨贵盛而被族㓕太后幽死宫中折杨之应也陶潜有髙趣宅边植五栁树故尝着五栁先生传刘俊之献蜀栁数株条甚长状若丝缕武帝植于灵和殿前尝翫嗟曰此杨栁风流可爱似张绪当时见赏如此栁机在周与族人昂俱歴显要及机昂并为外职杨素方用事因上赐宴素戏机曰二栁俱摧孤杨独耸髙颎初孩孺时家有栁树髙百许尺亭亭如盖里中父老曰此家当出贵人后颎果至宰相炀帝自坂渚引河筑街道植栁名曰隋堤中书省有栁树建中末枯死兴元元年车驾还京其树再荣人谓之瑞栁梁修仁监造蓬莱宫列种白杨示契苾何力曰此木易成不数十年可庇何力不答但诵白杨多悲风萧萧愁杀人之句修仁惊悟更植以桐传记柽河栁旄泽栁杨蒲栁杨蒲栁也从木易声柽河栁也从木圣声栁小杨也从木夘声鹊巢栁树鸠夺其处正月栁稊稊者发叶也均萑谷其木多栁鳯伯之山熊山直陵之山木多栁平丘山爰有杨栁沃民之国有白栁栁华一名栁絮展禽家有栁树身行惠徳故号栁下惠汉苑中有栁状如人一日三起三倒号曰人栁陶侃明识过人武昌道上通种杨栁人有窃之植于家侃见识之问何以盗官所种时以为神栁汁染衫李将以幸姬栁氏与韩翊天宝末盗覆二京洎宣皇帝反正翊乃遣人间行求栁氏以练囊盛麸金而题之曰章台栁章台栁昔日青青今在否纵使长条似旧垂也应攀折他人手栁氏答之曰杨栁枝芳菲节所恨年年赠离别一叶随风忽报秋纵使君来岂堪折集在余年之二七植斯栁乎中庭始围寸而髙尺今连拱而九成垂杨䕃御沟溧阳酒楼三月春杨花茫茫愁杀人杨花满江来疑是龙山雪栁色黄金嫩花飞玉关雪叶暖金牕烟河堤栁弱欝金枝昨夜东风入武阳陌头杨栁黄金色池南栁色半青青萦烟袅娜拂绮城垂丝百尺挂雕楹上有好鸟相和鸣颠狂栁絮随风舞糁径杨花铺白氊轻轻栁絮㸃人衣市桥官栁细髙栁半青天隔溪杨栁弱袅袅恰似十五女儿腰青归栁叶新岸容待腊将舒栁漏泄春光有栁条枝枝总到地叶叶自开春紫燕时翻翼黄鹂不露身栁花闲度竹栁巷还飞絮栁色压城匀雨多添栁耳别来杨栁街头树摆撼春风秪欲飞栁州栁太守种栁栁江边好作思人树慙无惠化传青青东门栁嵗晏必憔悴鳯阙轻遮翡翠帏龙池遥望曲尘丝御沟春水相辉映狂杀长安年少儿花萼楼前初种时美人楼上鬭腰肢如今抛掷长街里露叶如啼欲恨谁御陌青门拂地垂千条金缕万条丝如今绾作同心结将赠行人知不知城外春风吹酒旗行人挥袂日西时长安陌上无穷树唯有垂杨管别离色映妖韶栁不比禁中人栁终朝剩得三眠絮飞藏皓蝶带弱露黄鹂灞岸已攀行客手楚宫先骋舞姬腰已带黄金缕仍飞白玉花长时须拂马密处更藏鸦曽逐东风拂舞筵乐游春苑断肠天如何肯到清秋日已带斜阳又带蝉灞上汉南千万树几人逰宦别离中緑隂未覆长堤水金穗先迎上苑风半烟半雨江桥畔映杏映桃山路中㑹得离人无限意千丝万絮惹春风自家飞絮犹无定争把长条绊得人杨栁千条拂面丝緑烟金穗不胜吹栁意不胜春本朝栁絮已将春去逺落絮风卷尽春归不留迹为问如何挿杨栁明年飞絮作浮萍长恨漫天栁絮轻只将飞舞占清明栁送腰肢日几囬更教飞絮舞楼台颠狂忽作髙千丈风力㣲时穏下来桑经其亡其亡系于苞桑桑之未落其叶沃若于嗟鸠兮无食桑葚桑之落矣其黄而陨星言夙驾説于桑田无踰我墻无折我树桑肃肃鸨行集于苞桑交交黄鸟止于桑隰桑有阿翩彼飞鸮集于泮林食我桑黮懐我好音季春命野虞毌伐桑柘晋重耳将行谋于桑下赵宣子田于首山舍于翳桑子子产开畆树桑郑人谤訾季夏取桑柘之火史齐鲁千畆桑其人与千户侯等张堪为渔阳太守百姓歌曰桑无附枝麦秀两岐陈晔为巫令桑旅生二万余株民以为给先主舍有桑树生髙丈余遥望如小车盖或谓当出贵人先主少时与宗中诸儿于树下戏言吾必当乘此羽葆车盖齐太祖宅南有桑树擢本三丈横出四枝状如车盖上年数嵗逰于其下从兄敬宗谓曰此树为汝生也传记女桑桋桑檿桑山桑桑栁丑条宣山上有桑髙五千尺围五丈其枝四衢叶大尺赤理青叶名曰帝女之桑东北海外圆丘有三桑无枝皆髙百仭东方有树焉髙八千丈叶长一丈广六七尺曰扶桑有椹焉长三尺五寸桑木者箕星之精伊尹之母孕伊尹梦神告之曰臼出水而东走无顾明日视臼果出水告其隣东走顾其邑尽为水身因化为桑有莘氏採桑得婴儿于空桑之中献之于君命之曰伊尹楚边邑之女与吴边邑处女争界上之桑二家相攻吴国不胜遂伐楚二都东华夫人设珍肴有扶桑丹椹集出自蓟北门遥望胡地桑枝枝自相值叶叶自相当緑叶兴而盈尺崇条蔓而増寻上似华盖紫极比形下象鳯阙万桷一楹桑柘起寒烟袅袅桑柘叶桑柘罗平芜桑柘叶如云舍西柔桑叶可拈桑叶忽芜蔓官罢得丝髪好买百树桑袅袅陌上桑䕃陌复垂塘长条系白日细叶隐鹂黄本朝桑枝生椹鸟啁啾两岸桑柘杂耕耘风劲野田桑柘折緑桑髙下映平川桑柘千畴富去年东坡拾瓦砾自种黄桑三百尺传云古隆中万树桑柘美梧桐经梧桐生矣于彼朝阳子舍其梧槚养其樲棘据藁梧而瞑栖鹓鶵非梧桐不栖传记梓实桐皮曰椅今民云梧桐也榇梧也君乘火而王其政平梧桐为常生王者任用贤良则梧桐生于东厢梧桐不生则九州异注云梧桐以知日月正闰生十二叶一边有六叶从下数一叶为一月至上十二月有闰则十三叶视叶小者则知闰何月也不生九州各异君天下不同也梧桐生于峄山阳岩石之上採东南孙枝为琴声甚清雅梧桐有白者骠国有白桐木其华有白毳取其毳淹渍缉织以为布益州有梧桐木其华采如丝人绩以为布名曰华布梧桐生山石间者为乐器则鸣梧桐园在吴夫差旧国一名琴川梧园宫在句容县古乐府云梧宫秋吴王愁是也人有折博陵君豹山园桐枝者公曰何为伤我鳯条桐乳桐子也似乳着叶而生集爰有梧桐生于北谿傅根朽壤託险生危井梧栖灵鳯寒井落梧桐梧桐落金井一叶飞银床梧桐巢燕雀今兹大火落秋叶黄梧桐梧桐识佳树秋色老梧桐青梧日夜凋碧梧栖老鳯凰枝霜风侵梧桐衆叶着树干空堦一片下琤若摧琅玕摵摵井梧疎更殒秋雨梧桐叶落时髙梧一叶下空斋归思多参差剪緑绮潇洒覆琼柯本朝猗猗井上桐花叶何衰衰下䕃百尺泉上耸凌云材翠色洗朝露清隂当午阶斯梧乃佳树意若名吾齐卧闻踈响梧桐雨露叶耿髙桐庭梧自黄陨风过成夜雨风梧有先声秋色傍梧桐眼趂髙梧上碧萝桐经徐州峄阳孤桐季春之月桐始华子五沃之土其木宜桐拱把之桐梓人茍欲生之皆知所以养之者智者有所不足故桐不可以为弩夫以巨斧击桐薪不待利时良日而后破之加巨斧桐薪之上而无人力之奉虽顺招摇挟刑徳而弗能破者以其无势也史蔡邕闻吴人烧桐以㸑者闻火烈声因请以为琴豫章王于邸起山列种桐竹号为桐山传记荣桐木有青桐白桐赤桐白桐宜琴瑟桐枝濡毳而又空中难成易伤湏成气而后华吹台有髙桐皆百围峄阳孤桐方此为劣成王与唐叔虞燕居剪桐叶以为珪曰以此封汝虞喜以告周公周公请封虞成王曰余与虞戯也周公曰天子无戯言遂封叔虞于晋北宗雅禅师建兰若庭多古桐一年中桐始华有异蜂声如人禅师网获一焉寘纱笼中忽有数人集笼外曰予与青桐君奕胜得琅玕纸数幅集龙门之桐髙百尺而无枝中欝结而轮囷根扶疎以分离寒山之桐出自大冥含黄钟以吐榦据苍岑而孤生䨇桐生空井枝叶自相和通泉溉其根𤣥雨润其柯孤桐北窗外髙枝百丈余叶生既婀娜叶落更扶疎昔也植朝阳倾枝俟鸑鷟今者絶世用倥偬见迫束班匠不我顾牙旷不我録焉得琴瑟成何由扬妙曲分根䕃玉池欲待髙鸾集桐香待鳯池树暗惜桐孙一株青玉立千叶緑云委山木多蓊欝兹桐独亭亭叶重碧云片花簇紫霞英为君布緑隂当暑䕃轩楹为君发清韵风来如叩琼受君阳和徳不独含芳荣戒君无戯言剪叶封弟兄受君嵗月功不独资生成为君长髙枝鳯凰上头鸣本朝疎柯青玉耸密叶翠羽䝉午景凝余清夕照留残红雨响甍栋外风生户牖中梓经维桑与梓必恭敬止子拱把之桐梓史子胥将死告其舍人曰必树吾墓上以梓令可以为器而抉吾眼悬吴之东门上以观越兵之入吴也应顺迁东平相有梓树生于㕔事室上顺事后母至孝衆以为孝感之应传记楰䑕梓君乘火而王其政和平楸梓为常生玉山碧山多梓木鸡山美梓太姒梦太子发取周庭之梓树于商阙间化为松柏康叔伯禽问于商子商子曰南山之阳有木名桥北山之隂有木名梓二子盍徃观焉二子往观见桥木髙而仰梓木晋而俯反以告商子曰桥者父道也梓者子道也秦文公造长安宫终南山有梓树䕃宫中公恶而伐之輙大风雨夜梦有鬼谓梓树曰近者使三百人被头以丝绕树岂不败汝树黙然不应明日秦王依此言伐之中有青牛逐之入澧水松阳门内有大梓树先枯永嘉中忽更荣花元帝果继大业集斩泗濵之梓以为筝柟传记黄金山有柟树一年东边荣西边枯后年西边荣东边枯年年如此张华云交让树者此是也冯大亮见樵叟八人各出柟木一截才五六寸栽于庭中曰此树径尺则家财百万旬日而树已凌空大径尺其金玉自至集柟树色冥冥江边一盖青上枝摩皇天下根盘厚地冻雨落流胶冲风夺嘉气犹含栋梁其无复霄汉志本朝国宁观有古柟四皆千嵗木也枝扰云汉声挟风雨根入地不知其几百尺而隂之所庇车且百两正昼日不穿漏夏五六月暑气不至凛如九秋有石刻立庑下曰是仙人蘧君手植记纂渊海卷九十五记纂渊海卷九十六钦定四库全书记纂渊海卷九十六宋潘自牧撰竹部竹经震为苍筤竹扬州篠簜既敷荆州厥贡惟簵楛瞻彼淇澳緑竹猗猗緑竹青青緑竹如箦籊籊竹竿如竹苞矣孤竹之管孙竹之管隂竹之管仲冬取竹箭如竹箭之有筠也史渭川千畆竹其人与千户侯等上使发卒数万人塞瓠子河下淇园之竹以为楗梁孝王脩兎园多植竹秦地有鄠杜竹林费长房从壶公入深山几得道长房辞归翁与一竹杖曰骑此任其所之则自至矣至则以竹杖投葛陂也长房至家以杖投葛陂顾视则龙也杜预曰譬如破竹数节之后皆迎刃而解王徽之常借居空宅中便令种竹徽之啸咏指竹曰不可一日无此君扈载因游相国寺见庭竹可爱作碧鲜赋题其壁传记少室之山大竹堪为釡甑长石之山西有共谷其中多竹衞丘山南帝俊竹林在焉大可为舟竹生花其年便枯竹六十年一易根易根必经结实而枯死实落土复生东南之美有㑹稽之竹箭焉竹曰青士竹得风而体夭屈谓之竹笑蓬莱有浮筠之叶青茎紫子如大珠有青鸾集其上风吹竹叶声如钟磬之音罗浮山生竹谓之龙钟邵陵髙平县有文竹山上有石牀四面緑竹扶疎常随风委拂此牀阳屿仙山有平石名仙坛有一筋竹垂坛上江宁县慈姥山生箫管竹自伶伦採竹嶰谷其后惟见于此俗唿曰鼓吹山云南有实心竹文采斑駮可为器物南方荒中有竹可以为船湘水有相思营望帝台舜南廵不返后塟于苍梧之野尧之二女娥皇女英追之不及相思恸哭泪下沾竹文悉为之斑斑然昔黄帝命伶伦为律伶伦自大夏之西至沅渝之隂取竹于嶰谷断两节间而吹之𢎞农宜阳县金门山竹可为律管子路见孔子孔子曰君子不可不学子路曰南山有竹不揉自直斩而为用逹于犀革以此言之何学之为孔子曰栝而羽之镞而砺之其入不益深乎南中生子母竹今慈竹是也汉章帝三年子母竹笋生白虎殿前谓之孝竹羣臣作孝竹颂帝游后苑有竹丛密笋不出外帝顾诸王曰父子兄弟相亲当如此竹因谓义竹王子猷尝过吴中见一士大夫家极有好竹主人知子猷当往洒扫施设在㕔事坐相待王肩舆径造竹下讽啸良久遂欲出门主大不堪遂令左右闭门不听出王更以此赏主人乃尽欢而去阮籍嵇康山涛刘伶阮咸向秀王戎七人常集于竹林之下肆意酣畅故世人谓之竹林七贤唐贞元中有游罗浮山第十三岭遇巨竹围二丈余有三十九节节二丈余予尝覧竹谱曰云丘帝竹一节为船南海以竹为甑皆罗浮之竹也李衞公言北都惟童子寺有竹一窠才长数尺令传其寺每日报竹平安润州甘露寺僧某者李徳裕以方竹杖留赠出大宛国坚实而正万节眼须牙四面对出公再镇浙右问僧曰竹杖无恙否曰已规圆而漆之矣唐天复甲子嵗自陇而西亢阳竹皆放花结子饥民採之舂米而食珍于粳糯其味更馨香可谓百万圆颅活于贞筠之下旧称竹实鸾鳯所食今近道竹结实如小麦无气味近有余干人言彼有竹实大如鸡子竹叶层层包裹味甘胜蜜因知鸾鳯之食必非常物也竹有生日即五月十三日也岳人以五月十三日谓之龙生日可种竹即齐民要术竹醉日也五月十三日移竹神日也集便娟之竹寄生江潭上葳㽔而防露下泠泠而来风含虚中以象道体圆质以仪天或茂沙水或挺岩陆条畅纷敷青翠森肃竹则包笱抽节徃徃萦结緑叶翠茎冒霜停雪风篁成韵翠葆随风金戈动日檀栾婵娟玉润碧鲜初篁包緑箨长淇园贞榦臣脩竹稽首竹本固固以树徳君子见其本则思善建不㧞者竹性直直以立身君子见其性则思中立不倚者竹心空空以体道君子见其心则思应用虚受者竹节贞贞以立志君子见其节则思砥砺名行夷险一致者日出有清隂风来有清声劲本坚节不受雪霜刚也緑叶萋萋翠筠浮浮柔也虚心而直无所隐蔽忠也不孤根以挺耸必相依以林秀义也虽春阳气上终不与衆木鬬荣谦也四时一贯荣衰不殊常也垂贲实以延鳯乐贤也嵗擢笋以成榦进徳也羣居不乱独立自持振风㧞屋不为之倾大旱干物不为之瘁坚可以配松栢劲可以凌霜雪密可以泊晴烟踈可以漏霄月翠色落波深虚声带寒早龙吟曽未聴鳯曲吹应好野竹分青霭緑竹助秋声窗竹夜鸣秋竹光团野色我有江隂竹能令朱夏寒笼竹和烟滴露稍风含翠篠娟娟净竹细野池幽种竹交加翠爱竹遣儿书霜埋雪竹根脩竹不受暑丛篁低地碧锦竹亭亭出县髙赏静连云竹緑竹半含箨新稍才出墻色侵书帙暗隂过酒樽凉雨洗娟娟净风吹细细香但令无剪伐㑹见拂云长竹影金琐碎折篁啸遗笙谁家有竹门可欵蔼蔼溪流慢稍稍岸篠长穿沙碧榦净落水紫苞香笋添南堦竹日日成清閟缥节已储霜黄苞犹揜翠髙标凌秋严贞色夺春媚风枝未飘吹露粉先涵泪风篁冒水逺迸箨分苦节轻筠抱虚心停车欲去绕藂竹偏爱新筠十数竿莫遣儿童触琼粉留待幽人回日看本朝司马公独乐园有竹一本去地二尺分为两榦并生六节节间容线复合为一洛中号为瑞竹兹轩最洒落歴歴种琅玕翠隂凉宴坐疎韵成清欢锦箨裁夏扇玉笋供春盘竹比君子徳猗猗寒更緑嫰箨筠粉暗虚心髙自擢劲节晩愈瘦虽慙桃李妖宁愧松栢后猗猗色可飱滴滴翠欲熘粉箨春苞解雪节贯霜根解箨呈新緑邻里亦知偏爱竹春来相与䕶龙雏斫得龙光竹两竿千林玉槊搀空立醉里曽看碧玉椽卧聴谡谡碎龙吟俯看苍苍立玉身解箨新篁不自持婵娟已有嵗寒姿可使食无肉不可居无竹无肉令人瘦无竹令人俗人瘦尚可肥人俗不可医卧龙偃蹇雷不惊公与此君俱忘形此君倾盖如故旧骨相竒怪清且秀笋经其蔌维何维笋及蒲史沈道䖍有人㧞其屋后笋令人止之曰惜此笋欲令成林更有佳者相与乃买大笋与之盗者慙不取道䖍使置其门内而还传记笋竹萌笋一名萌一名蒻一名䈚一名䕌一名竹胎一名竹牙一名茁一名初篁笋者竹之蒻也竹之丑节种厥性弱于木而强于草实草木中别类也竹子乃笋也服日月之精华欲得常食竹笋者日华之胎也一名大明岭南山谷茅地中生笋甚大箨皆竹而根乃茅也土人食之名圣笋竹之美者越骆之莔马援至荔浦见冬笋名苞笋其味美于春夏笋何随有竹园人盗其笋随行见之恐惊乃挈履而归孟宗至孝母好食竹笋宗入林中哀号方冬笋为之出时人皆以为孝感所致汉人适吴吴人餽笋问何物曰竹也归煮其牀箦而不熟曰吴人欺我哉皮藩去北而复来鄱阳食竹笋曰三年不见羊角衰矣集岸笋开新箨緑垂风折笋舍下笋穿壁春笋满林生笋添南阶竹稀生巧补林迸出疑争地竹亭人不到新笋满前轩乍出真堪赏初多未觉烦见角牛羊没看皮虎豹存身宁虞瓦砾计拟掩兰荪外恨包藏密中仍节目繁紫箨折故锦素肌擘新玉嫰箨香苞初出林于陵论价重如金皇都陆海应无数忍剪凌云一寸心万箨抱龙儿攅迸溢林薮稚子脱锦绷骈头香玉滑本朝东坡曽邀刘器之同参玉版和尚至廉泉寺烧笋而食之器之觉笋味胜问何名也东坡曰名玉版也此老师善説法要能令君得禅説之味于是器之乃悟其戏为之大笑东坡作偈曰不怕石头路来参玉版师聊凭栢树子与问箨龙儿东坡云文与可尝令余作洋州三十咏篔筜谷其一也予诗曰汉川脩竹贱如蓬斤斧何曽赦箨龙料得清贫馋太守渭滨千畆在胷中与可是日与其妻㳺谷中烧笋晩食发函得诗大笑喷饭满案故人知我意千里寄竹萌骈头玉婴儿一一脱锦绷隣里亦知偏爱竹春来相与䕶龙雏数里春畦独自寻迸屖抽锦乱森森田文死去賔朋散抛掷三千玳瑁簮茧栗戴地翻觳触墻坏南园苦笋味胜肉箨龙称寃莫採録烦君更致苍玉束明日风雨吹成竹竹君家多材楚楚皆席珍成竹着锦袍玉色映市人急唤苍头斸烟雨明朝吹作碧参差下有万玉虬三冬卧寒土江西猫笋未出尖雪中土膏养新甜记纂渊海卷九十六记纂渊海卷九十七钦定四库全书记纂渊海卷九十七宋潘自牧撰禽部鹏子北冥有鱼其名为鲲鲲之大不知其几千里也化而为鸟其名为鹏鹏之背不知其几千里也怒而飞其翼若垂天之云是鸟也海运则将徙于南冥南冥者天池也鹏之徙于南冥也水击三千里抟扶摇而上者九万里风之积也不厚则其负大翼也无力故九万里则风斯在下矣而后乃今培风背负青天而莫之夭阏者而后乃今将图南传记朋及鹏皆古文鳯字也朋鸟象形鳯飞羣鸟从以万数故以鹏为朋党字景公谓晏子曰天有极大物乎对曰有鹏浮逰云背凌苍天该于天池漻漻乎不知其翮之所在也楚文王好猎有人献一鹰击鹏雏汉武帝时西域献黒鹰得鹏雏东方朔识之大鹏弥乎天隅大鹏栖形遐逺如云之翼如山之形海运水击扶摇上征大鹏从南来衆鸟皆戢戢脱鬐鬛于海岛张羽毛于天门制渤海之春流晞扶桑之朝暾激三千以崛起向九万而迅征背若泰山之崔嵬翼举长云之纵横喷气则六合生云洒毛则千里飞雪大鹏一日同风起扶摇直上九万里大鹏飞兮振八裔图南未可料变化有鲲鹏风翮九霄鹏鹏图仍矫翼丹极上鲲鹏鲲鹏相摩崒两举决一噉君为得风鹏本朝胡为释南海复驾垂天雄来依鹏背负青山鹄子鹄不日浴而白千嵗之鹄随时而鸣能登于木色纯白脑尽成骨史齐王使淳于髠献鹄于楚道飞其鹄徒揭空笼以见楚王曰齐王使臣献鹄不忍鹄渴出而饮之飞去吾欲刺腹绞颈而絶恐人议吾君以鸟故令士自杀吾欲买而代之是不信而欺吾王欲赴他国痛吾两主使不通故来受罪楚王曰善始元元年黄鹄下建章宫太液池中桓荣祖善弹见翔鹄云中弹其两翅毛脱尽坠地无伤养毛生乃去谢昌寓性甚孝家常养一鹄昌寓病二旬而鹄二旬不食昌寓亡而鹄遂飞去传记黄鹄出东海汉以其来集为祥王子乔于缑氏山乘白鹄举手谢时人而去陵阳子安死葬山下有黄鹄来栖冢边树鸣声唿安安东华夫人宫中有华池𤣥鹥素鹄翔泛其中田饶事鲁哀公而不见察曰臣将去君黄鹄举矣扬州献黄鹄雏五徙之于𤣥武池鹄生百年而红五百年而黄又五百年而苍又五百年而白寿三千嵗矣集宁与黄鹄比翼乎黄鹄之一举兮睹山川之纡曲再举兮见天地之圆方黄鹄飞兮下建章羽肃肃兮行跄跄金为衣兮菊为裳自顾薄徳兮愧尔嘉祥黄鹄摩天极髙飞其中有鸿俦鹄侣本朝黄鹄制金衣翩翩能逺飞择侣共栖息终年脩羽仪朝下玉池饮暮宿霜桐枝徘徊且垂翼㑹有秋风时一夜心逐南飞鹄水光兼竹静时有独立鹄固应千顷池养此一双鹄鹤经鸣鹤在隂其子和之鹤鸣于九臯狄人伐衞衞懿公好鹤鹤有乘轩者将战国人授甲者皆曰使鹤鹤实有禄位余焉能战子鹤胫虽长断之则悲史嵇绍昻昂然若野鹤之在鸡羣成都王颖以陆机参大将军事孟玖谮机有异志颖大怒使孙秀收机机叹曰华亭鹤唳岂可得闻乎遂遇害于军中庾域母好鹤唳域营求不怠一旦双鹤来下论者以为孝感所致天宝中华隂郡奏白鹤见于西岳五福峯至徳中肃宗降诞之辰有白鹤飞舞于殿宇传记鹤善鸣鸟鹤知夜半立夏清风至而鹤鸣西海之外有鹤国人寿三百嵗日行千里如飞白鹤性警白露降即鸣鹤阳鸟也禀金火之气以生三年顶赤七年善飞又七年十二时鸣六十年藂毛生泥不能汚一百六十年雌雄相视而孕一千六百年不食而胎生仙人之骐骥也其相以长颈脩竦则善鸣龟背鼈腹则能舞衡山紫盖峯清天明景辄有双鹤逥翔其上荣阳郡有兰岩常有双鹤日夕偶影翔集传云昔夫妇俱隐化成此鹤青田有一双白鹤年年生一子长大便去唯父母常在鹤者是九转还丹使𤣥鹤者知音乐之节黄帝习崑崙以舞衆神𤣥鹤二八翔其右周昭王时涂脩国献丹鹤天子至于巨蒐献白鹤之血以饮陶侃丁母艰在墓下有二客来弔仪形鲜异遣看之但见双鹤飞去卫济川养六鹤日以粥饭啖之三年识字济川检书皆使鹤衔取之无差苏仙公仙去后有白鹤来止城楼人或弹之鹤以爪攫楼板书云城郭虽是人民非三百甲子一来归吾是苏君弹何为僧支道林好鹤有遗其双鹤者林乃锻其翮鹤反顾视之如似懊䘮意林曰既有凌云之姿何肯为人作耳目近翫乎养令翮成而放去之彭渊材尝蓄两鹤客至夸曰凡禽卵生此禽胎生语未毕园丁报曰鹤夜产一卵渊材呵曰敢谤鹤耶俄顷展颈伏地忽诞一卵渊材叹曰鹤亦败道吾乃为刘禹钖嘉话所误鹤曰仙客集钟浮旷之艳质抱清逥之明心睛含丹而星耀顶凝紫而烟华引圆吭之纎婉顿脩趾之洪姱叠霜毛而弄影振玉羽而临霞唳清响于丹墀舞飞容于金阁始连轩以鳯跄终宛转而龙跃入衞国而乘轩出吴都而倾市借问卢耽鹤西飞几嵗还黄鹤振玉羽独立窥浮云其心在寥廓独鹤思凌厉冥鹤吟清唳出尘皆野鹤老鹤万里心归美辽东鹤摩霄鹤数羣翩蹮山顶鹤王乔鹤不羣仙鹤下人间独立霜毛整鹤鸣楚山静鹤有不羣者飞飞在野田饿不啄腐䑕渴不饮盗泉秋霄一滴露声闻林外天正怜标格出华亭况是昂藏入相经本朝林逋隠孤山蓄两鹤常泛小艇逰西湖客至则一童子开笼纵鹤良久逋必棹小船而归盖常以鹤飞为验也上霄降灵气钟此千年禽颉颃紫霄垠飘飖沧浪浔岳湛有仙姿钧韶无俗音毛滋月华淡顶粹霞光深独翅耸琼枝羣舞倾瑶林髙材自喜凌云格俗耳谁思警露声明公真爱鹤相鹤选仙骨遂令千里姿为君轩墀物况有能言老令威犹将缁布緑深衣鹤闲云作氅园中有鹤驯可唿我欲唿之立坐隅鹤有难色侧睨予岂欲应对如鵩乎我生如寄良畸孤三尺长颈阔瘦躯俛啄少许便有余何并以身为子娱驱之堂上立须臾投以饼饵视若无戛然长鸣乃下趋难进易退我不如时夜将半四顾寂寥忽有孤鹤横江东来𤣥裳缟衣戛然长鸣掠余舟而西也风散又成千里去夜寒应上九天栖孔雀史罽賔国出孔雀西域条支国出孔雀文帝与朝臣诏曰前于窴王所上孔雀尾万枚文采五色以为金根车盖遥望耀人眼世祖时西域献孔雀解人语弹指应声起舞龟兹国地多孔雀射孔雀屏传记火离为孔雀南方多孔鸟义宁县杜山多孔雀止以音影相接便有孕云南郡出孔雀常以二月来翔月余而去孔雀其大如鴈而足髙毛皆有斑文采拍手则舞孔雀自背及尾皆作圆文五色头戴三毛长寸以为冠足有距迎晨则鸣相和孔雀人指其尾则舞交趾郡人多养孔雀或遗人以为口腹或杀之以为脯腊採其金翠毛装为扇拂或生截其尾以为方物云生取则金翠之色不减耳孔雀自喜其尾而甚妬凡欲山栖必先择其置尾之地然后止焉山谷夷民烹而食之解百毒土人取其尾者持刀于丛篁幽隐之处伺其过急断其尾若囬首一顾金翠无复光彩矣孔雀有九徳一颜貌端正二音声清彻三行歩庠序四知时而行五饮食知节六常念知足七不分散八少媱九知反覆佛以此喻比丘之行仪也孔君平指杨梅示杨脩曰此君家果脩曰未闻孔雀是夫子家禽集孔盖兮翠旌戴脩尾之翘翘若顺风而扬麾孔雀未知牛有角渴饮黄泉逄觝触赤霄𤣥圃湏往来翠尾金花不辞辱项毳落残碧尾花销暗金穆穆鸾鳯友何年来止兹翠色髙独耸金华焕相差本朝置从南海桄榔林笼入西川鹦鹉地耸观翕翼脩尾张鳞鳞团花金缕翠一身灿烂文章多引声笙竽柰老何翡翠经郑子臧好聚鹬冠史尉佗献文帝翠鸟千头薛琮上䟽曰日南逺致翡翠充备宝玩传记翠鹬也神灵滋液则翠羽曜翡翠青赤雀也翠鸟似燕翡赤而翠青其羽可以为饰翡翠出九真颈黒腹下赤青缥色集孔盖兮翠旌拾翠羽翡翠戏兰苕容色更相鲜翠雀鹬鸟越在南海羽不供用肉不足宰怀璧其罪贾害以采旖旎光首饰葳㽔烂锦衾翠羽生南海翡翠黄金缕绣成歌舞衣翡翠鸣衣珩越裳翡翠无消息江上小堂巢翡翠竹髙鸣翡翠或看翡翠兰苕上鹦鹉经鹦鹉能言不离飞鸟子鹦鹉能言而不可使长官是得其所言不得其所以言史汉献帝诏曰往者益州献鹦鹉三枚夜食三升麻子今谷价腾贵此鸟无益有损可付西将军杨定国令归本土南平王铄上赤鹦鹉诏羣臣为赋袁淑作赋毕赍以示谢庄庄赋亦竟淑见而叹曰江东无我卿当独秀我若无卿亦一时杰也宋大明三年婆皇国献赤白鹦鹉梁天监元年交州献能歌鹦鹉杜正𤣥举秀才㑹林邑献白鹦鹉杨素促召作赋援笔立成贞观中陀洹国王献白鹦鹉头上有红毛数十垂与翅齐并五色鹦鹉各一𤣥宗有五色鹦鹉能言上命左右试牵御衣鸟辄瞋目叱咤传记黄山有鸟焉其状如鹗青羽赤喙人舌能言名曰鹦鹉鹦鹉慧鸟栖林啄蘂扶南东涨海中有洲出五色鹦鹉曽见其白者如母鸡有鹦鹉飞集山中禽兽辄相爱重后山中大火鹦鹉入水沾羽飞而洒之天神嘉感即为灭火张华有一白鹦鹉华每行还鸟辄説僮使善恶公后在外令唤鹦鹉曰昨夜梦恶不出户公犹强之至庭为鹯所搏教其啄鹯脚仅而获免开元中岭南献白鹦鹉上及贵妃皆唿雪衣女以近代词臣诗篇授之数遍便能讽诵一日忽语曰雪衣娘昨夜梦为鸷鸟所搏将尽于此乎果为鹰所毙上命瘗于苑中唿为鹦鹉塜明皇封鹦鹉为緑衣使者许汉阳舟行迷入一溪夹岸皆花苞忽一鹦鹉唤花开一声花苞皆拆中有美女长尺许能笑言集绀趾丹嘴緑毛翠衿体金精之妙质含火徳之明辉同朱咮之清音变緑衣于素綵红腹赪足𤣥颔翠项落羽辞金殿孤鸣托绣衣能言终见弃还向陇山飞香稻啄余鹦鹉粒鹦鹉啄金桃鹦鹉含愁思聪明忆别离翠衿浑短尽红嘴谩多知避笼交翠尾砺嘴净新毛身囚縁綵翠心苦为分明暮起归巢思春多忆侣声养来鹦鹉嘴初红宜在朱楼绣户中谁遣聪明好颜色事湏安置入深笼莫恨雕笼翠羽残江南地暖陇西寒劝君不用分明语语得分明出转难本朝蔡确贬新州侍儿名琵琶每扣响板鹦鹉传唿其名琵琶卒后误触响板鹦鹉犹传唿不已公悒悒不乐有诗云鹦鹉言犹在琵琶事已非伤心瘴江水同渡不同归黄冠黒距人语言有鸟玉衣尤皎㓗鹦鹉才言便关锁玉锁闲拘束金笼不自由鹰经维师尚父时维鹰扬仲春鹰化为鸠季夏鹰乃学习孟秋鸠化为鹰如鹰鹯之逐鸟雀也爽鸠氏司㓂也注云爽鸠鹰也史郅都为济阳太守号为苍鹰吕布因陈登求徐州牧不得布怒登喻之曰登见曹公言待将军譬如养虎当饱其肉不则噬人公曰否如养鹰饥则为用饱则飏去布乃解虞潭㑹沈充等逼京师潭起义军至上虞有野鹰飞集屋梁衆惧潭曰起大义而刚鸷之鸟来破贼必矣后如其言太宗初传位旧苑中有笼鹰悉断聮任去李大亮有佳鹰太宗遣使至使者讽令献鹰大亮密表云陛下久絶田猎而使者求鹰若是陛下之意深乖昔㫖如其自擅便是任使非人太宗嘉叹赐之金壶沙州节度使张义潮进甘峻山青骹鹰四聮传记瑶光星散为鹰金伐木故鹰击雉鹰鶆鸠鹰隼丑其飞也翚鹰者鸷杀之鸟有雉鹰有兎鹰一嵗为黄二嵗为抚三嵗为青胡鹰获麞出庐江鹰栖茂树候雀徃来楚文王好猎有人献一鹰爪距神爽殊絶常鹰猎于云梦俄而云际有一物凝翔鲜白不辨其形鹰便竦翮而升矗若飞电湏臾羽堕如雪血下如雨有大鸟堕地度其两翅大数十里衆莫能识时有博物君子曰此大鹏雏也李亮好逐雉兎其鹰有青翅黄眸青冥金距之属或问张元一曰苏味道王方庆孰贤答曰苏九月得霜鹰王十月被冻蝇集疎尾阔臆髙鬐圆颅深目蛾眉状似愁胡曲嘴短颈足若双枯惟兹禽之化育实钟山之所生资金方之勐气擅火徳之炎精立如植木望似愁胡嘴同劒利脚等荆枯亦有白如散花赤如㸃血大文若锦细斑似缬眼类明珠毛犹霜雪身重若金爪刚如铁或复顶平似削头圆如卵臆阔颈长筋麄胫短翅厚肉劲髀寛肉缓求之事用俱为絶伴皓如练色斑若綵章积雪全映飞花碎㸃所谓金气之英瑶光之精髙髻伟臆长距秀颈奋发而鋭坚刚则厉摩天絶海雷击飈逝观其行时令顺秋杀指挥应㨗顾盻余雄当落鹏之赏蔑仇鹞之敌实稀代之尤也八月秋风髙胡鹰白锦毛孤飞一片雪百里见秋毫何时腾风云搏击中所能胡鹰拂海翼翺翔鸣素秋代地有豪鹰生子毛尽赤金眸玉爪不凡才云飞玉立尽清秋正翮抟风超紫塞身思狡兎侧目似愁胡何当击凡鸟毛血洒平芜鹰翅疾如风鹰爪利如锥云披雾裂虹蜺断霹雳掣电捎平冈砉然劲翮剪荆棘下攫狐兎腾苍茫緑玉嘴啗鸡脑破𤣥金爪擘兎心开都縁解搦生灵物所以人人道俊哉本朝和鲁公有观画鹰猎兎诗云虽是丹青物沉吟亦可伤君夸鹰眼疾我悯兎心忙岂动骚人兴惟増猎客狂鲛绡百余尺争及制衣裳范文正公曰真仁人之言也劒翎钩爪目如电利吻新淬龙泉锋尔能搏兎不能食未饱中肠行复击主人厌兎尔尚饥一生不悟为人役隼经公用射隼于髙墉之上鴧彼飞隼传记隼鹞属也或谓之题肩春化为布谷者是也隂阳气贪故题肩击仲尼在陈有隼集于陈侯之庭而死楛矢贯之石砮其长尺有咫陈惠公使以隼如仲尼之馆问之仲尼曰隼之来也逺矣此肃慎氏之矢也鸷击之鸟通唿曰隼鵰经匪鹑匪鸢翰飞戾天注云鹑鵰也史秦王干善弓马以一箭而下双鵰军中号为落鵰都尉斛律光尝从世宗校猎见一大鸟引弓射之旋转至地乃大鵰也当时传号落鵰都督后周长孙晟与突厥尝共逰猎有二鵰飞而争肉晟乃弯弓一发而双贯焉传记鹫黄头赤目五色皆备一曰鵰舂山爰有青鵰执犬豕食鹿张九龄裴耀卿罢相李林甫处其中扬扬自得观者窃谓一鵰挟两兎裴延龄轻躁朝廷惧之尝画一鵰羣鸟噪之以献上知衆怒益信之集皂鵰寒始急本朝安得万里沙晴天看射鵰鹗经关关雎鸠疏云一名王睢一名雕鷞江东唿为鹗史邹阳諌吴王曰臣闻鸷鸟累百不如一鹗传记鹗金喙鸟也见则天下兵能击杀麞鹿集鵰鹗在秋天鵰鹗乘时去鵰鹗离风尘关关黄金鹗大翅摇江烟下见盈寻鱼投身避红莲本朝清秋一鹗上拭目万人看鹞史武徳初孙伏伽上表谏曰陛下二十日龙飞二十一日有献鹞雏者此乃前朝之弊风少年之事务太宗得鹞絶俊异私自臂之望见魏征乃藏于怀征奏事故久不已鹞竟死怀中杨徳干为万年令有宦官放鹞不避人禾稼徳干擒而杖之悉㧞其鹞头史兴宗从猎苑中言晋州出佳鹞可捕取帝曰刘齐贤岂捕鹞人耶安得以此待之传记鷣负鹊注云鷣鹞也魏公子无忌方食有鸠飞入案下一鹞在屋上飞公子乃纵鸠鹞逐而杀之公子曰鸠避患归无忌竟为鹞所得吾负之为吾捕得此鹞者无忌无所爱于是捕得鹞三百余头公子乃按劒至其笼上曰谁获罪无忌耶一鹞独低头乃取杀之李亮好逐雉兎有从风鹞孤飞鹞鹞子两翅各有复翎左名撩风右名撩草带雨翎出猎必当获鹘史北齐文宣谓王思好曰尔击贼如鹘入鸦羣元和四年囘纥遣使者请改为囘鹘义取囘旋轻健如鹘八年淄青节度使李师道进鹘十二命还之传记岐王有北山黄鹘赐名决云儿集有鸷曰鹘者巢于长安荐福浮图冬日之夕是鹘也必取鸟之盈握者完而致之以燠其爪掌左右易之旦则执而上浮图之跂焉者纵之延其首以望极其所如住必背而去之焉茍东矣则是日也不东逐西南北亦然鸣唿孰谓爪吻毛翮之物而不为仁义器耶隂崖有苍鹰养子巢栢巅白蛇登其巢吞噬恣朝飱雄飞逺求食雌者鸣辛酸力强不可制黄口无半存其父从西归翻身入长烟斯湏领徤鹘痛愤寄所宣斗上捩孤影噭哮来九天脩鳞脱逺枝巨颡折老拳髙空得蹭蹬短草辞蜿蜒折尾能一掉饱肠皆已穿生虽灭衆雏死亦垂千年物情有报复快意贵目前飒爽动秋鹘霜鹘不空拳本朝独爱孤栖鹘髙超百尺风横飞应自得逺飏似无贪坠翮逰霄汉无心顾雀鹯依倚秋风气象豪似思燕雀在蓬蒿不知羽翼青冥上腐䑕相随势亦髙鸢经鸢飞戾天前有尘埃则载鸣鸢史萧确尝从侯景出猎见飞鸢景命射之莫能中确射之应弦而落崔彭善射逹头可汗遣使曰请得崔将军一与相见遂遣之可汗召善射者数十人因掷肉于野以集鸢射之多不中彭连发数矢皆应弦而落传记鸢鸟丑其飞也翔马援击交趾下潦上雾毒气上蒸仰视乌鸢跕跕堕水中永和九年吴郡献白鸢集鸢飞杳杳青云里鸢鸣萧萧风四起本朝瞻飞落海鸢愁鸢蹲落景鸢贪声最鄙吟作饥鸢声鸿经初六鸿渐于干六二鸿渐于磐九三鸿渐于陆六四鸿渐于木九五鸿渐于陵鸿飞遵渚鸿飞遵陆孟春鸿鴈来季秋鸿鴈来賔前有车骑则载飞鸿衞献公戒孙文子寗惠子食日旰不召而射鸿于圃子桓公曰寡人有仲父犹飞鸿之有羽翼也鸿飞冥冥弋人何慕焉鸿不学飞飞则冲天鸿鹄之鷇羽翼未合而有四海之心史陈渉曰燕雀安知鸿鹄之志哉传记齐使献鸿于楚鸿渴使者于道饮鸿而失之使者至楚曰臣欲亡去为两使不通欲㧞颈而死将以吾君贱士贵鸿也楚王贤之集淮南子云东归碣石违溽暑也平子赋云南寓衡阳避祁寒也若其雅歩清音逺心髙韵鹓鸾已降罕见其俦而锻翮墻隂偶影独立唼喋秕稗鸡鹜为伍不亦伤乎弋者何所慕髙飞仰冥鸿举手指飞鸿此情难具论飞鸿辞北溟霜鸿有余哀背若孤征鸿哀鸿鸣清耳呌呌覊鸿哀天髙数鸿鸣杳杳归鸿吟本朝稻粱虽可恋吾志在冥鸿离鸿独髙翔囘首羡南鸿翻鸿落浦晴幽人隐几寂无语心在征鸿灭没间人似秋鸿归有信塞鸿正欲摩天去天静伤鸿犹戢翼起看冥飞鸿乃在天宇空仰视云空鸿鹄举鴈经雝雝鸣鴈季冬鴈北乡曹伯阳好田弋公孙疆获白鴈献之且言田弋之説子昨日山中之木以不材得终其天年今日主人之鴈以不材死夫鴈从风以爱气力衔芦而翔以备弋缴史苏武在匈奴中昭帝遣使通和常惠夜见汉使使谓单于曰天子射上林中得鴈足有系帛书言武等在某泽中使者如其言单于大惊乃遣武还太始三年获赤鴈作朱鴈之歌宣帝于西河筑世宗庙告祀有五色鴈集殿前皇甫规解官归安定乡人有以货得鴈门太守者亦去职还家书刺谒规规卧不迎既入而问卿前在郡食鴈美乎隋将史万嵗从梁士彦军次冯翊见羣鴈飞来万嵗谓士彦曰请射行中第三者射之应弦而落朱汉賔射一飞鴈正中其臆臆上贯一金钱有篆文皆无识者人皆号为朱落鴈贞元十年同州献五色鸿传记凢䞇大夫用鴈鴈有行列故为䞇䞇用鴈者取随时南北不失其节自关而东谓鴈鹅南楚之外谓之鹅或谓之仓梁州县界有鴈塞山传云此山有大池水鴈栖集之因名鴈塞沮阳县西北有鴈浮山鴈南翔北归徧经其上鴈门山鴈出其间在髙栁北衡州有囬鴈峯鴈至此不过遇春而回孔子之卫卫君与孔子语见飞鴈过而仰视之色不在孔子孔子乃逝集唼流牵弱藻敛翮带余霜胡鴈飞鸣辞燕山昨发委羽朝度关客居烟波寄湘吴凌霜触雪毛体枯鴈渡潇湘烟雪照聚沙鴈白鴈从中来飞鸣苦难闻足系一书札寄言叹离羣离羣心断絶一见花成雪落鴈浮寒水宿鴈起圆沙归鴈喜青天边秋一鴈声君看随阳鴈各有稻粱谋遥空秋鴈灭一声何处送书鴈旋鴈上云归紫塞北鴈塞声微九秋惊鴈序万里衡阳鴈今春又北归欲雪违胡地先花别楚云孤鴈不饮啄飞鸣声念羣谁怜一片影相失万重云去寒就暖识处所天长地阔栖息稀凌云一举君谓何正是峯前回鴈时战蒲知鴈唼仙掌月明孤影过长门灯暗几声来须知胡骑纷纷在岂逐春风一一回本朝来时沙碛已氷霜飞过江南木叶黄水濶天低云暗澹朔风吹起自成行阳城淀里新来鴈趂伴南飞逐越船野岸栁黄霜正重五更惊破客愁眠夜闻归鴈生乡思嵗晩江湖同是客莫辞伴我更南飞一北鴈来南国依依似旅人纵横遭折翼感恻为霑巾衆禽自纷争野鴈独闲洁先鸣独鼓翅吹乱芦花雪碧天无际鴈行髙鸿鴈破江云万里梧桐卷露一床银我自飘零是覊客更堪秋晩送行人落鴈带边声宁为宝筝柱肯作置书邮固违隂岭雪不尽洞庭春市逺无矰缴年丰足稻粱中原有佳气不必到衡阳鸎经黄鸟于飞集于灌木其鸣喈喈睍睆黄鸟载好其音春日载阳有鸣仓庚仓庚于飞熠燿其羽伐木丁丁鸟鸣嘤嘤出自幽谷迁于乔木嘤其鸣矣求其友声绵蛮黄鸟仲春仓庚鸣传记离黄仓庚也鸣则蚕生黄丽留也或谓黄栗留幽州谓之黄鸎或谓之黄鸟一名仓庚一名商庚一名鵹黄一名楚雀齐人谓之抟黍关西谓之黄鸟此乃应节趣时之鸟或谓之黄袍明皇于禁苑中见黄鸟唿为金衣公子戴颙春携双柑斗酒日往聴黄鹂声此俗耳鍼砭诗肠鼓吹顷年有人取黄鸎雏养于竹笼中其雌雄缭绕飞鸣一投火中一触笼而死剖腹视之其肠寸断每妬流鸎于绮丛鸎声巧作烟花主人集宫鸎娇欲醉上有好鸟相和鸣间关早得春风情千门万户皆春声新鸎飞绕上林苑愿入箫韶杂凤笙碧树鸣黄鹂春风语流鸎黄鹂啄紫椹黄鸟喧嘉音啭枝黄鸟近鸎啭皇州春色䦨鸎歌暖正繁便觉鸎语太叮咛两箇黄鹂鸣翠栁岂有黄鹂歴翠微竟日鸎相和春日鸎啼脩竹里隔叶黄鹂空好音花妥鸎梢蝶宫鸎罢啭春早晩飞来入锦城谁人教解百般鸣春风红树惊眠处似妬歌童作艳声麦黄韵鹂鹒不意忽有黄鸎鸣一声梦断楚江曲翻日回度昆明飞凌风斜看细栁翥欲啭不啭意自娇羌儿弄笛曲未调前声后声不相及秦女学筝指犹澁晓睡朦胧百啭鸎鸎啼如有泪为湿最髙花㑹与秦楼鳯俱聴汉苑鸎本朝暖入鸎篁舌渐调乔木成隂百啭鸎最好声音最好聴似调歌舌更叮咛髙枝抛过低枝立金羽脩眉黑染翎野花吹尽竹娟娟尚有黄鹂最可怜娅姹不知縁底事背人飞过北山前黄鸟怀好音秋菊染春衣黄鸟在幽谷韬光养羽仪晴风曜桃李言语自知时晓寒顾影惜金衣着意聴时不肯啼飞入栁隂多处去数声只许落花知燕经燕燕于飞差池其羽下上其音天命𤣥鸟降而生商仲春𤣥鸟至犹燕之巢于幕上也𤣥鸟氏司分者也子朱鸟翩翩归而肆矣史帝喾少妃简狄以春分日祠于髙禖有𤣥鸟遗卵简狄吞之生契丞相薛宣对曰茂陵寝上巳日𤣥鸟来集吐所含大豆紫黒色翺翔殿上此降下永与天无极天下幸甚襄阳卫敬瑜妻年十六敬瑜亡父母舅姑欲嫁之女截耳自誓所住户有燕巢常双来去后忽孤飞女以红缕系燕足为志后嵗此燕来犹带前缕女为诗曰昔年无偶去今春犹独归故人恩既重不忍复双飞侯藻嘉其节题曰贞义卫妇之门传记燕燕鸣也燕一名天女一名摰鸟瑶光星散为燕溽泥为巢声多稍小者汉燕陶隐居注本草云紫胷声小者是越燕胷斑黑声大者是胡燕其作巢喜长齐鲁之间谓燕为乙作巢避戊巳𤣥中记云千嵗之燕户北向述异记云五百嵗燕生胡髯有娀氏有二佚女为九成之台帝令燕往视之二女爱而争抟之覆以玉筐少迟发而视之燕遗二卵北飞遂不反二女作歌曰燕往北实始为北音昔鲁人有浮海而失津者至于亶洲见仲尼及七十子使归告鲁侯筑城以避冦鲁人以状告鲁侯不信俄有羣燕数万衔土培巢鲁侯信之大城曲阜讫而齐㓂至不克而还后魏元道康向月㣲吟忽闻巢燕唿康字云景怡康曰尔为禽而语何巢我屋燕曰我为上帝所罚暂为禽耳以卿盛徳故来相依唐王谢居金陵航海遇风抵一洲见翁妪皆皂服引至宫室见王坐大殿曰乌衣国也命以女妻之谢思归王命取飞云轩令谢入其中闭目少息已至其家但见梁上双燕呢喃下视谢乃悟所至乃燕子国也集袖中有短书愿寄双飞燕玉楼朱阁不复栖金窓绣户长相见岂不恋华屋终愁谢珠帘江泥轻燕斜墻燕语留人娇燕入檐回燕舞翠帷尘巢燕得泥忙频来语燕定新巢秋燕已如客震雷翻幕燕雨燕集深条紫燕时翻翼旅食惊双燕衔泥入此堂应同避燥湿且复过炎凉朱雀桥边野草花乌衣巷口夕阳斜旧时王谢堂前燕飞入寻常百姓家低飞緑岸和梅雨乱入红楼拣杏梁闲几砚中窥水浅落花径里得泥香本朝摄事初欣社燕迎燕入华堂怪未归惊飞贺厦燕处处定知秋后别年年长向社前逢行藏似欲追时节岂是人间不见容燕入风帘舞聊随海燕度炎凉卷帘通燕子窥帘燕哺雏老屋无僧燕作家画楼着燕春风里乌经莫黑匪乌瞻乌爰止于谁之屋具曰子圣谁知乌之雌雄弁彼鸒斯楚幕有乌城上有乌子夫驯乌者断其下翎则必待人而食焉得不驯乎去隂就阳谓之阳乌鸿鴈是也纯黒而反哺者谓之慈乌小而腹下白不反哺者谓之鸦白项而羣飞者谓之燕乌白脰乌也鸦乌鸒也史朝夕乌吏食道旁乌攫其肉慕容冲之乱有羣乌数万翔鸣于长安城上其声甚悲不半年有甲兵入城之事成公绥有孝乌每集其庐舍绥谓有反哺之徳以为祥禽西魏裴侠年七嵗不能言后于洛城西见羣乌举手指之而言遂志识聪慧甚异常童栁仲郢每迁官羣乌大集于昇平里第庭树㦸架皆满凡五日而散诏下不复集传记鸒斯鸭鶋注云是乌也又曰鸦乌小而多声腹下白瑶光星散为乌飞翔翮为阳阳气仁故乌反哺爱其人者爱其屋上乌憎其人者恶其除胥城上有乌自名破家晋文公焚林求介子推有白鸦遶烟而噪阳颜以纯孝着闻后有羣乌衔皷集颜所居村乌口皆伤因立县名乌伤王莽改为乌孝支道林见王子猷兄弟还人问见诸王何如答曰见一羣白颈乌但闻唤哑哑声魏伶为西市丞养一赤嘴乌每于衆中乞钱衔归号魏丞乌集乌生八九子端坐秦氏桂树间黄云城边乌欲栖归飞哑哑枝上啼但见悲乌号古木雄飞雌从遶林间饥乌集城楼迎棹舞神鸦夜来归乌尽啼杀后栖鸦野鸦无意绪鸣噪自纷纷丈人屋上乌乌好人亦好乌噪饥不啄城上日出羣乌飞飞鸦争赴朝阳枝百鸟岂无母尔独哀怨深要是母慈重使尔悲不任慈乌复慈乌鸟中之曽参本朝候馆噪山鸦嵗熟鸦声乐归路栁暗藏峤鸦事将兆而献忠人反谓尔多凶凶不本于尔尔又安能凶尔之不告兮凶岂能言説告而先知兮谓凶从尔出遭人唾骂于时不容复遭弹类驱逐西东尔之为禽兮何不髙翔而逺翥何为号唿于人兮告吉凶而逢怒夕阳枫叶见翻鸦暮树号寒鸦江风初凉睡正美楼上啼鸦唿我起孤云落日西南望长羡飞鸦自识村鹊经维鹊有巢维鸠居之鹊之疆疆防有鹊巢季冬鹊始巢乌鹊之巢可俯而窥也子庄周逰乎雕陵之樊覩一异鹊自南方来感周之颡而集栗林鹊巢知风之所起鴈北向鹊始加巢史徐羡之拜司空有双鹊于太极殿东䲭尾鸣唤奚永落与张子信对坐有鹊鸣于庭树子信曰鹊言不善有口舌事今夜有唤必不得往至夜髙俨使召永落且云敕唤永落称堕马脚折遂免于难大歴八年干陵上仙观三尊殿有双鹊衔柴及泥补葺殿之隙坏凡一十五处贞元四年中书省梧树上有鹊以泥为巢传记鹊者阳乌先物而动先事而应见于风木之象鹊知太嵗之所在博物志云鹊巢皆背太嵗此非才智任自然耳淮南子曰鹊识嵗多风去乔木巢傍枝干鹊噪而行人至鹊一名神女崑山之旁以玉璞抵乌鹊章帝永宁元年条支国进鳷鹊髙七尺其国太平鳷鹊羣翔鹊巢中必有棘崔圆相公妻于后园见二鹊构巢共衔一木安巢中俗言见鹊上梁必贵黎景逸居空青山有鹊巢其侧后系南康狱其鹊止于狱楼向景逸似传语之状其日传有赦官司诘其由来云路逢衣素衿人所説三日赦至集月明星稀乌鹊南飞遶树三匝无枝可栖五色云间鹊飞鸣天上来今日乌鹊喜欲报凯歌归门鹊晨光起鹊鸣声楂楂家人祝喜鹊本朝鲜鲜毛羽耀朝晖红粉墻头緑树枝日暖风轻言语软应将喜报主人知月明惊鹊未安枝柯侯古循吏悃愊真无华仁心格异族两鹊巢其衙但恨不能言相对空楂楂雀经谁谓雀无角何以穿我屋雀入大水化为蛤子一雀适羿羿必得之以天下为之笼则雀无所逃以隋侯之珠而弹千仭之雀万雀不能抵一鹰史杨由少习易有大雀夜集库楼上太守亷范以问由对曰郡内当有小兵后广柔县蛮夷反杀伤长吏潘岳初生有一雀止其母左肩占者咸言富贵之征开元二十二年渝闗虫食田稼蔓延入平州俄顷有羣雀来食此虫一日食尽平州稼无伤者传记立夏雀子飞明珠弹雀贵不当也雀一名嘉賔庄辛谓楚王曰夫雀仰栖茂树鼓趐奋翼自以为无患不知夫公子王孙左挟弹右摄丸以加其颈也孔子见罗者所得雀皆黄口也孔子曰黄口尽得大雀独不得何也罗者对曰黄口从大雀者不得大雀从黄口者得孔子顾谓弟子曰君子慎所从任城魏肇之初生有雀飞入其手占者以为封爵之祥杨宣为河内太守行县有羣雀鸣桑树上宣曰前有覆车粟此雀相随欲徃食行数里果有覆车粟集嗷嗷空城雀身计何戚促啅雀争枝坠雀啄桞花黄黄雀饱野粟羣飞动荆榛篱雀暮喧繁乳雀飞檐楹本朝低昻枝上雀摇荡花间雨乱雀啅丛棘霜叶投空雀啅篱雀喜宫成自相贺寒雀四顾惊风枝百千寒雀下空庭小集梅梢话晩晴特地作团喧杀我忽然惊𣪚寂无声鸠经宛彼鸣鸠仲春鹰化为鸠季春鸣鸠拂其羽史管辂至郭恩家有飞鸠来在梁头鸣甚辂曰当有老公从东方来候豚一头酒一壶主人虽喜当有小故明日果有客如所占而射鸡作食箭从树间缴中数嵗女子流血惊怖传记长安张氏有鸠自外入户内张氏祝之曰鸠为祸耶飞上承尘为福耶来入我怀鸠飞入怀以手探之得一金带钩焉自是之后子孙昌盛资财万倍集白鸠之白谁与隣霜衣雪襟诚可珍首农政鸣阳春春鸠鸣不停鸠鸣暮求羣本朝天将隂鸣鸠逐妇鸣中林鸠妇怒啼无好音天雨止鸠唿鸠妇鸣且喜妇不亟还唿不已逐之其去恨不早唿不肯来固其理斑然锦翼花簇簇雌雄相随乐不足抱雏出卵翅羽成岂料一朝还反目人言嫁鸡逐鸡飞安知嫁鸠被鸠逐麦壠已深鸠唤雨春原洗新霁緑叶暗朝日鸣声相唿知应荅如吹律谁言鸣鸠拙无用雄雌各自知隂晴夣里鸣鸠唤雨来鸽传记张九龄家养羣鸽每与亲知书系鸽足上飞徃投之目为飞奴集还见窓中鸽日暮遶庭飞本朝宗汝得一鸽性甚灵慧能致书于千里之外去年桞絮飞时节记得金笼放雪衣雉经射雉一矢亡离为雉髙宗祭成汤有飞雉升鼎耳而雊雄雉于飞泄泄其羽下上其音有鷕雉鸣雉鸣求其牡如翚斯飞雉之朝雊尚求其雌士执雉雉曰䟽趾孟冬雉入大水为蜃季冬雉雊余子长矣能奉雉而从余矣五雉为五工正山梁雌雉时哉时哉子泽雉十歩一饮百歩一啄不期蓄乎樊中史鸿嘉二年有飞雉集于殿庭歴阶升堂而雊鲁恭驯雉管辂至王𢎞直语有雄雉飞来直令辂作卦辂曰五月必迁至期果为渤海太守武库封闭甚宻其中忽闻雉雊张华曰此必蛇化也开视之有蛇蜕焉传记鸬诸雉雉鷮雉鸣雉雉秩秩海雉鸐山雉翰雉鵫雉翰江周成王时越裳献白雉孙休好射雉羣臣谏荅曰虽为小物耿介过人朕之所以好也集聿采毛之英丽兮有五色之名翚厉耿介之专心兮侈雄艶之姱姿鸎绮翼而挝灼绣颈而衮背摛朱冠之赩赫敷藻翰之陪鳃伊义鸟之应敌雉之飞于朝日羣雌孤雄意气横出当东而西当啄而飞随飞随啄羣雌粥粥原头火烧静兀兀野雉畏鹰出复没将军欲以巧伏人盘马弯弓惜不发地形渐窄观者多雉惊弓满劲箭加冲人决起百余尺红翎白镞随倾斜将军顾笑军吏贺五色披离马前堕麦陇青青二月时白雉朝飞挟两雌锦衣绮翼何离縰牧犊採薪感之悲寕向草中耿介死不求黄金笼下生绣羽穿花他自得山雉迎舟楫本朝朝日飞雉雊东臯新雨余雄雉曳脩尾惊飞向日斜空中纷格鬬綵羽落如花杜䳌传记杜䳌一名巂周瓯越间曰怨鸟杜宇亦曰杜王自天而降称蜀帝死化为鸟名曰杜䳌亦曰子规䳏即杜鹃也姊归子规别名也江介曰子规啼苦则悬于树自唿曰谢豹杜䳌先鸣者吐血死尝有人行山中见一羣寂然聊学其声即死石谊未娶闻杜鹃声叹曰此物催人使归使我何所归邪集我见常再拜重是古帝魂生子百鸟巢百鸟不敢嗔仍为餧其子有若奉至尊万事反覆何所无岂忆当殿羣臣趋岂思昔日居深宫嫔妃左右如花红蜀魄千年尚怨谁催归日未西本朝康节行洛阳天津桥闻杜宇声叹曰不及十年其有江南人以文字乱天下者乎夜入翆烟啼昼寻芳树飞春山无限好犹道不如归鸳鸯经鸳鸯于飞毕之罗之鸳鸯在梁戢其左翼史文帝问占梦周宣曰吾梦殿屋两瓦堕化为双鸳鸯此何为也对曰后宫当有暴死者上曰吾诈卿耳宣曰夫梦意也茍以形言便占吉凶言未卒黄门令奏宫人相杀传记鸳鸯雌雄未尝相离人得其一则一者相思死故谓之匹鸟大夫韩凭其妻美宋康王夺之凭遂自杀妻与王共登台自投台下遗书于带曰愿以尸还韩氏而𦵏王怒令埋之二塜相对经宿忽有梓木生二塜上根下交枝上连其上有鸟如鸳鸯雌雄常栖其树鸳鸯交颈集鸳鸯兮噰噰客从逺方来遗我一端绮文彩双鸳鸯裁为合欢被入门时左顾但见双鸳鸯鸳鸯七十二罗列自成行愿作天池双鸳鸯一朝飞去青云山锦水东北流波荡双鸳鸯雄巢汉宫树雌弄秦草芳宁同万死碎锦翼不忍云间两分张风鸳藏近渚沙暖睡鸳鸯江槛俯鸳鸯尽日无人㸔㣲雨鸳鸯相对浴红衣雌去雄飞万里天云罗满眼泪澘然不须再结风波愿鎻向金笼始两全鸳鸯可羡头俱白飞去飞来烟雨秋俱来緑潭里共向白云涯音容相眷恋羽翼两逶迤刷羽清江浦交颈紫山岑文章负竒色和鸣多好音双丝绢上为新様连理枝头是故园翠浪万囬同过影玉沙千处共栖痕烟浓共拂芭蕉雨浪细双游菡萏风本朝鸳鸯终日爱水镜无端一棹归舟急惊起鸳鸯相背飞鸂鶒传记鸂鶒水鸟毛有五彩色食短狐其在溪中无毒气河南府伊阙县前大溪有一双鸂鶒见则僚佐有入台者集一双鸂鶒对沉浮鸂鶒双双舞故使笼寛织湏知动损毛㸔云莫怅望失水甚唿号六翮曽经剪孤飞卒未髙且无鹰隼虑留滞莫辞劳鸥子海上之人有好鸥鸟者毎旦之海上从鸥鸟逰鸥鸟之至者数百徃而不止其父曰吾闻鸥鸟皆从汝逰汝取来吾玩之明日之海上鸥鸟舞而不下也传记鹥鸥也生藕叶上名水鹗江鸥一名海鸥在涨海中随潮上下颇知风云若双飞至岸必风渔人及渡海者皆以此为候鸥之别类双鸣喈喈随潮徃来谓之信鸥咸和二年飨万国有五鸥集太极殿前集摇曳双白鸥鸣飞沧江流宜与海人狎岂伊云鹤俦寄影依沙月沿芳戏春洲吾亦洗心者忘机従尔逰海客无心随白鸥闲适白鸥去沙上自为羣清晖为羣鸥泛渚白鸥轻江渚翻鸥戯狎鸥轻白浪白鸥元水宿飘飘何所似天地一沙鸥春鸥洗翅唿野静白鸥来轻摇逐浪鸥江浦寒鸥戏却思翻玉羽随意㸃春苗出门鸥鸟更相亲本朝夕阳洲渚逺惟见白鸥翻险夷一节如金石勲徳俱髙映古今岂止忘机鸥鸟信陶钧万物本无心江南野水碧于天中有白鸥闲似我鸣鸥本意愿秋江唯有白鸥盟未寒江鸥好羽毛玉雪无尘垢㓕没波浪间生涯亦何有觧记清波没白鸥白鸥没没轻春水浩荡沧溟没白鸥鹭经值其鹭羽值其鹭翿振鹭于飞于彼西雝振振鹭鹭于下史张融年弱冠道士陆脩静以白鹭羽扇遗之曰此异物奉异人传记鹭舂锄一名属玉似䴔䴖鹭水鸟好白而洁故谓之白鸟楚成王时有朱鹭合沓飞舞则复有赤色旧鼓吹曲有朱鹭是也有皎者鴼翩翩其飞吴王夫差时有双鹭飞出鼓中而去巴东有道士入屋烧香忽风雨至家人见一白鹭从屋中飞出雨止遂失道士所在集白鹭亦白非纯贞外洁其色心匪仁阙五徳无司晨胡为啄我葭下之紫鳞白鹭闲时散飞去又如雪㸃青山云白鹭拳一足月明秋水寒白鹭下秋水孤飞如坠霜宿鹭起圎沙鹭浴自晴川不须惊白鹭为伴宿青溪一行白鹭上青天白鹭儿最髙洁毛衣新成雪力不敌衆禽喧唿独凝寂孤眠芊芊草乆立潺潺石前山正无云飞去入遥碧霜衣雪发青玉嘴羣捕鱼児溪影中惊起逺映碧山去一树棃花落晩风闲立春塘烟澹澹静眠寒苇雨飕飕不要向人夸洁白也知还有羡鱼心本朝风格孤髙尘外物性情闲澹水邉身尽日独行溪浅处青苔白石见纎鳞泛泛风波鸟双双弄纹羽爱之欲移舟渐近还飞去贪㸔白鹭横秋浦何当禁毕弋㸔引雪衣儿白鹭不禁尘土涴稲畦下白鹭翘沙依折苇刷羽对衰荷浦思悬秋碧江情忆钓簑鸬鹚史倭国水多陆少以小环挂鸬鹚项令入水捕鱼以充食贞元十三年时雨未降上幸兴庆宫龙堂祈祷忽有白鸬鹚沉浮水际俄然莫知所徃果大雨传记鹚鷧鸬鹚不生卵而孕雏于池泽间又鸬鹚生多者八九少者五六相连而出若系绪鸬鹚口吐其雏尝官于澧州公宇后有大木一株其上有鸬鹚十四窠日夕观之既能交合兼有卵殻布地其色碧岂得雏吐口中是全未考寻可见常日听人之误言也集鸬鹚西日照晒翅满渔梁鸬鹚窥浅井门外鸬鹚乆不来沙头忽见眠相猜自今已后知人意一日须来一百回一般毛羽结羣飞两岸烟汀好景时深水有鱼衔得出㸔来却是鹭鸶饥本朝鸬鹚宻伺鱼虾便凫经弋凫与鴈凫鹥在泾凫鹥在沙凫鹥在渚凫鹥在淙凫鹥在亹子凫虽胫短续之则忧史王乔双凫人有得凫鸟毛长二丈以示张华华曰此谓海凫毛也出则天下乱贺胜从太祖宴于昆明池时有双凫逰于池上太祖乃援弓矢授胜曰不见公射乆矣请以为观胜射之一发俱中传记鹜野凫也凫翁濯颜注云凫水鸟翁颈上有毛阖闾塜中有玉凫石首鱼至秋化为冦凫头中有石化䝉县祠山上有池池中有松凫凫舞鼓翼嘉乐尧徳集将汜汜若水中之凫与波上下偷以全吾躯乎冠緑葩以耀首缀素毛以㸃缨二凫俱北飞一凫独南翔晨凫失羣不足以喻疾双凫飞不为加少天晴喜浴凫沙上凫雏傍母眠凫鹥散乱棹讴发早凫江槛底浴凫翻雪羽江心咄咄凫雏鸣鸭经庶人之挚匹舒凫翠公膳日双鸡饔人窃更之以鹜史建昌侯孙虑于堂前作鬬鸭栏齐王祐太宗第五子好飬鸭忽有野鸭入笼中咬四十余鸭皆断其头及败同恶而诛者四十四人传记舒凫鹜也凫鹜鸭也海鸭大如常鸭斑白文亦谓之交鸟素婴之鸭水战之鸭何必白婴武帝昇望月䑓南端有三青鸭飞下俄而化为三小童皆着青绮文襦各执鲸文大钱五枚置帝几前𤣥都翠水水中有鸭丹毛而轻毎止芙蕖上食朝露号升蕖鸭司马文王徴还至京师帝与左右小臣谋因文王辞劒之文王入帝方食粟优人云午等唱曰青头鸡青头鸡者鸭也帝惧不敢发景王因是谋废帝魏文帝遣使求鬬鸭孙权曰彼在谅隂之中所求若此岂可与言礼哉周访与商人共入宫亭庙宿明起如厠见一白头翁逐之化为雄鸭还船欲煮之商人争㸔遂飞去李逺嗜緑头鸭浮光多美鸭樊千里买百只置后池载数车浮萍入池使为鸭作茵褥集唼喋争食褷𢃄雏花鸭无泥滓堦前每缓行羽毛知独立黒白太分明恋池羣鸭回野鹜行㸔弋鬬鸭向春池本朝褷出短蒲毰毸浴清水物忌太鲜明何妨染泥滓却因养得能言鸭惊破王孙金弹丸鹅经舒鴈翠子陈仲子有馈其兄生鹅者已频顣曰恶用是鶃鶃者为哉史景帝有疾使巫视鬼欲试之乃杀一鹅埋于苑中着以妇人服物乃使巫视之巫曰实不见有鬼但见一头白鹅在墓上景帝乃厚赐之刘毅酷贫时庾恱为司徒厨馔甚盛毅曰今年未得食鹅岂能以残炙见惠恱不荅及毅贵深相挫辱恱疽发背而死王羲之性爱鹅㑹稽孤居姥养一鹅善鸣遂携亲友观姥闻羲之将至烹以待之羲之叹惜弥日又山隂有道士好飬鹅羲之固求市之道士云为写道徳经当举羣相赠羲之欣然写毕笼鹅而归胡蕃为髙祖从事征广固累月未㧞忽有鸟如鹅苍黒色飞入高祖帐里蕃起贺曰苍黑色者戎虏戎虏归我大吉之祥也明旦攻城陷之李愬袭蔡州兵至悬狐城夜半雪甚城傍有鹅鸭池愬令惊撃之以杂其声僖宗数幸六王宅兴庆池与诸王鬬鹅传记鵱鷜舒鴈鹅鴐鵞野鹅也桓南仲小児时与诸从兄弟各养鹅共鬬南仲鹅毎不如乃夜取兄弟鹅悉杀之傅承为江夏守有一只鹅失之三年忽引导得三十余头来集房相西池鹅一羣眠沙泛浦白于云鳯凰池上应回首为报笼鹅王右军鹅儿黄似酒对酒爱新鹅引颈嗔船过随行乱眼多翅开遭宿雨力少困沧波鹅费羲之墨眠沙卧水白成羣曲岸斜堤极浦云本朝鹅能警盗亦能却蛇有二能而不免死又有折羽之厄悲夫鴐鹅引颈回似我胷中字右军数能来不为口腹事学书池上一双鹅宛颈相追笔意多箭羽不霑春水籕文时印平沙想见山隂书罢举羣驱向王家鸡经巽为鸡鸡栖于埘鸡栖于桀风雨凄凄鸡鸣喈喈风雨萧萧鸡鸣胶胶风雨如晦鸡鸣不已工商执鸡鸡人掌夜唿旦以百官鸡曰翰音季冬鸡始乳公膳日双鸡賔孟适郊见雄鸡自㫁其尾问之侍者曰自惮其牺也季郈之鸡鬬季氏介其鸡郈氏为之金距子纪渻子为周宣王飬鬬鸡十日而问鸡可鬬乎曰未也方虚骄而恃气十日又问曰未也犹疾视而盛气十日又问曰几矣鸡虽有鸣者已无变矣望之似木鸡矣其徳全矣异鸡无敢应者反走矣见卵而求时夜浸假而化予之左臂以为鸡余因以求时夜越鸡不能伏鹄卵鲁鸡固能矣战如鬬鸡胜者先鸣使鸡司夜皆用其能鸡有专栖之雄史子路好勇冠雄鸡孟尝君自秦亡归夜半至函谷关闗法鸡鸣而出客孟尝君客之居下坐者有能为鸡鸣羣鸡尽鸣遂发传出王奉先好鬬鸡宣帝微时数与奉先㑹后即位以其女为皇后乐羊子妻尝有他舍鸡误入垣内姑盗杀食之妻对不食而泣马韩国出细米鸡其尾皆五尺余诸葛瑾云失旦之鸡复思一鸣刘琨闻鸡鸣而起舞元兴中衡阳有雌鸡化为雄八十日而冠緌桓𤣥自篡至败凡八旬矣傅琰为山隂令二野父争鸡琰问鸡何食一云粟一云豆琰破鸡得粟罪言豆者刘武周父匡尝与其妻赵氏坐忽见一物状如雄鸡流光烛地飞入赵懐因而有娠遂生武周为人骁勇善骑射传记玉衡星散为鸡鸡为积阳南方之象鸡大者蜀蜀子颕未成鸡曰僆絶有力奋鸡三尺为鹍栖于杙为桀凿垣而栖为埘鸡一名烛夜一名司晨戴冠郎鸡也夫诸侯之不可一犹连鸡之不能俱止于栖也平头戴冠者文也足抟距者武也敌在前敢鬬者勇也见食相唿者仁也守夜不失时者信也唿鸡朱朱俗説鸡本朱公化而为之谨按説文觧喌喌二口为讙州其声也读若祝祝者诱致禽畜和顺之意喌与朱音相近耳成帝时交趾越嶲献长鸣鸡即下漏验之晷刻无差长趾善鬬魏王发令云鸡肋杨脩曰夫鸡肋弃之则可惜噉之无所得南郡献长鸣承露鸡丁零反殷浩令江逌伐之乃取数百鸡以长䋲连之脚皆系火羣鸡骇散敌营皆燃因其惊乱纵兵击之宋处宗尝买得一长鸣鸡着窓间鸡遂作人语与宗谈论极其理致有鸡夜鸣随鼓节一更为一声号五时鸡张生为愽士畜一鸡唿为勃公子李林甫精神刚戾常如索鬬鸡集巽羽化于宣宫兮弥五辟而为灾迅风陵雨不谬晨禽之察髙膺峭峙双翅齐平跃身耸体怒势横生爪似錬铜目如奔星爪或踯躅踟蹰㦯嗫喋容与或爬地俯仰或抚翼木举或狼顾雄视或翺翔鹄举或佯背而引敌㦯毕命于强御黄鸡啄黍秋正肥狸膏金距学鬬鸡坐令鼻息吹虹霓鸡鸣紫陌曙光寒纪徳名标五初鸣度必三小奴缚鸡向市卖鸡被缚急相喧争家中厌鸡食虫蚁不知鸡卖还遭烹虫鸡于人何厚薄吾叱奴児解其缚鸡虫得失无了时注目寒汀倚江阁髙行若矜豪侧睨如伺殆精光目相射劒㦸心独在既取冠为胄复以距为镦一喷一醒然再接再砺乃头垂碎丹砂翼搨拖锦彩英心甘鬬死义肉耻庖宰鲁鸡之不期蜀鸡之不支本朝侧行初取势俯啄示无惮先鸣气益振奋击心非愞踊颈毛振张怒目眦裂汗断尾雄鸡本畏烹年来听法伴脩行还须却置莲花漏老怯风霜恐不鸣夜语鸡唤晨连墙夜雨鸡戒暁峥嵘已介季氏甲更以黄金节两戈虽有英心甘鬬死其如纪渻木鸡何意气武毅被服鲜明峩峩朱冠丹颈𤣥膺苍距矫攫秀尾翘腾固知鸡口羞牛后不待鸣羣已可惊记纂渊海卷九十七记纂渊海卷九十八钦定四库全书记纂渊海卷九十八宋潘自牧撰兽部麒麟驺虞獬豸狮子史乌弋国有狮子似虎正黄尾端毛大如斗章和元年安息国献狮子符枝形似麟而无角宗悫讨林邑王范阳迈倾国来逆以具装被象前后无际悫以爲外国有狮子威服百兽乃制其形与象相御象果惊奔遂尅林邑中宗朝太石国使请献狮子姚璹上疏谏遽停此使传记虓狮子也狻猊如虥猫食豹郭璞曰即狮子也狻猊日走五百里后魏波斯国献狮子庄帝曰朕闻虎见狮子必伏可覔试之于是巩县山阳并送二虎一豹见狮子悉皆瞑目不敢仰视开元末西域献狮子至安西道中系于驿树近井狮子哮吼若不自安俄顷风雷大至有龙出井而去狮子奋迅威勐之力尔时佛以青莲叶目狮子嚬申普视千方集天骨雄诡材力杰异得金精之刚为毛羣之特屹立不动而九牛相去眈视直瞋而百兽皆伏所以肉视羣象孩抚熊罴其余琐细不置牙齿有絶域之神兽因重译而来扰其为状也筋骨纠纒殊姿异制阔臆修尾劲豪柔毳钩爪锯牙藏锋蓄锐弭耳宛足伺间借势暨乎奋鬛舐唇倐来忽往瞋目电曜发声雷响拉虎吞貔裂犀分象碎隋兕于龈腭屈巴蛇于指掌践籍则林麓摧残哮唿则江河震荡绀眼星悬赤毛焰起铜爪鐡甲锯牙凿齿顾犀象则百队山跧看熊罴则千羣野伏本朝弭其耳仰其鼻奋髯吐舌威见齿舞其足突其目左顾右盼喜见尾虽勐而和盖其职巖巖高堂䕶燕几啼唿颠沛走百鬼呜唿妙哉古陆子象经象弭鱼服元龟象齿王使执燧象以奔吴师象有齿以焚其身子驱虎豹犀象而逺之见象之牙知大于牛史汉成帝时林邑王献象一能拜跪王莽与世祖战昆阳驱虎豹犀象以助威武舜南巡葬苍梧下有羣象常为之耕高宗时周澄国遣使上表云诃伽国有白象既有威灵又弭灾患以水洗牙饮之愈疾请发兵迎取以献上曰无益之源不可不遏劳其使而遣之永徽以来文单国累献驯象凡三十二皆豢扵禁中颇有善舞者徳宗即位以为物性不遂放于荆山之阳张茂常梦大象以问万推推曰象者大兽兽者守也君当为郡守而不能善然象以齿焚身后为吴兴太守値王敦问鼎执正不移敦灭之传记南方之美者有梁山之犀象焉象三年一乳瑶光星㪚而为象长仭之象为越童所钩伊水有洲洲广十里有羣象野牛潮循人捕得象争食其鼻云肥美象肉有十二种象牙长一丈余脱其牙则掘地深藏之人削木为假牙潜易之乃得象出交趾山谷雌雄者有两长牙运动以鼻为役一躯之力皆在鼻可以开阖取物中有少肉虽芥子亦可拾出象处曰象山九真郡多象日南亦饶之明皇所教舞象天宝之乱禄山大宴其将出象绐之曰此自南海奔至以吾有天命虽异物必拜舞左右教之象皆努目不动终不肯拜禄山怒尽杀之魏武欲知象轻重而不可称少子苍舒曰置象以舟刻其水痕而以土实之则知其数也帝悦之集象之为兽形体特诡身倍数牛目不渝狶鼻为口役望头若尾驯良乘教听言则跪素牙玉㓗载籍所美服重致逺行如丘徙山腹雨晴添象迹本朝象踏洹河彻底牧者谓之象奴又名象公凡制象必以钩象奴正跨其颈以鐡钩钩其头欲左钩右欲右钩左欲却钩头欲前不钩欲其跪伏以钩止案其脑其形虽大而不胜痛故人得以数寸之钩驯焉波斯以象牙为白暗以其难别识也犀子通天犀角有白理如綖者以盛米羣鸡欲啄米至輙惊却故南人名为骇鸡犀也得眞角刻以为鱼而衔以入水水常为开方三尺得毒药以犀搅之皆生白沬史温峤至牛渚矶云其水多怪物遂燃犀角而照之见朱衣乘车马峤梦人曰与君幽明道别何苦相照杜悰未尝荐进幽隠时号秃角犀传记犀似豕犀牛一名奴角太史南宫括至义渠得骇鸡犀以献纣犀角骇狐犀有特神者角有光耀白日视之如角夜暗之中望如火炬置之草野飞鸟走兽皆惊集犀之为状形兼牛豕力无不倾呴无不靡以贿婴灾困乎角椅兽曰𤣥犀处自林麓食唯棘刺体兼五肉或有神异表露以角含精吐烈望如华烛置之荒野禽兽莫触匣龙期剸犀驯犀驯犀通天犀躯貌骇人角骇鸡本朝何但入海求灵犀波斯以犀角为黒暗以其难别识也西域谓犀为朅伽角为毗沙挐言一角也兕经我姑酌彼兕觥匪兕匪虎率彼旷野殪此大兕犀兕尚多弃甲则那虎兕出于柙子两虎不鬭于伏兕之旁传记兕如野牛青毛其皮坚厚可为铠尚父伐纣渡孟津杖钺唿曰苍兕苍兕按苍兕水兽也善覆舟河中有此兽时浮出一身九首人恶畏之未必能覆舟也亦谓之苍雉唐叔射兕于徒林殪以为大甲楚王逰于云梦有狂兕王弯弓而射发而殪集君王亲发兮惮青兕狂兕触蹷水兕雷咆乎阳侯若奔兕之触鲁缟未足以喻其易兕惟壮兽似牛青黒力无不倾自焚以革皮充武备角助文徳熊经如熊如罴于商郊维熊维罴男子之祥晋灵公使宰夫胹熊膰不熟杀之楚太子商臣以宫甲围成王王请食熊膰而死昔尧殛鲧于羽山其神化为黄熊以入于羽渊子舎鱼而取熊掌者也熊经鸟伸为夀而已矣熊夀五百嵗五百岁则能化史赵简子病不知人五日而寤曰我之帝所见一熊欲援我帝命我射之中熊死有当道者曰帝令主君灭晋上卿熊其祖也昌邑王贺在藩邸见熊以问左右左右皆答不见冯媛当熊传记熊兽似豕山居冬蛰熊能攀缘上高树见人则颠倒投地而下赤熊见则奸宄自逺散宜生行宛懐修涂之山有黄熊得而献于纣成王时不屠何国献青熊一大秦国出𤣥熊咸和七年左右启以米饴熊上曰此无益而费谷且是恶兽所不宜蓄遣人打杀以肉赐左右直人集青兕黄熊向我啼熊罴咆深林熊罴守翠㣲罴经赤豹黄罴史赵简子疾梦之帝所射杀熊又有一罴来亦杀之符健母姜氏梦大罴而孕生健长而勇果齐韩轨司马子如袭王罴罴诟曰老罴当道卧狮子那敢过传记罴如熊黄白文嶓冡之山其兽多罴集深丛见孤罴鹿畏貙貙畏虎虎畏罴楚之南有猎者能吹竹为百兽之音为鹿鸣以感其类伺其至发火而射之貙闻其鹿也趋而至其人恐因为虎而骇之貙走而虎至愈恐则又为罴虎亦走去罴闻而求其类至则人也捽搏挽裂而食之今夫不善内而恃外者未有不为罴之食也本朝晋人以五犬逐一罴罴鸷而力长于用大犬弱而健巧于用小顾左而右逐前而后罴不能搏也行不数十里罴败而伏犬更前而杀之兽之鸷者爪莫如虎齿莫如豕而罴食之罴而受制于犬者遇非其敌困于羣也虎经风从虎履虎尾不咥人亨履虎尾咥人凶虎视眈眈大人虎变其文炳也袒裼暴虎仲冬虎始交苛政勐于虎也鬭伯比淫于䢵子之女生子文䢵夫人使弃诸梦中虎乳之楚人谓乳曰谷谓虎曰于菟故命之曰鬭谷于菟实为令尹子文暴虎冯河子晋人有冯妇者善搏虎卒为善士则之野有衆逐虎虎负嵎莫之敢撄望见冯妇趋而迎之桀之时女乐三万人放虎于市观其惊骇梁鸯曰养虎之法凡顺之则喜逆之则怒此血气者之性也夫食虎者不敢以生物与之为其杀之恐怒也不敢以全物与之为其决之恐怒也时其饥饱达其怒心虎之与人异类而媚养己者顺也其杀者逆也疾走撩虎头编虎须㡬不免虎口哉龎共与太子质于邯郸谓魏王曰今一人言市有虎王信乎王曰不二人言王信乎王曰不三人言王信乎曰寡人信之龎共曰夫市无虎明矣然而三人言成市虎今夫邯郸去魏逺于市议臣者过三人愿王察之夫虎之所以能伏狗者爪牙也使虎释其爪牙而使狗用之则虎反伏于狗矣虎豹之驹未成文已有食牛之气昔者牛哀病七日化而为虎其兄启户而入虎搏而杀之方其为虎也不知其尝为人也方其为人也不知其将为虎也猬使虎申物有所制也山中寅日称虞史者虎也史勐虎之犹与不如蜂虿之致螫勐虎在山百兽震恐及槛穽摇尾而求食积威约之渐也元狩中南郡获白虎以为宝刘昆为𢎞农太守先是多虎灾昆为政三年虎皆负子渡河宋均迁九江太守郡多暴虎数为民患常募设槛穽而犹多伤害均到一去槛穽除削课制虎相与东浮渡江法雄为南郡太守永初中多虎狼之暴雄乃移书属县毁壊槛穽不得妄捕山林是后虎害稍息童恢为不其令户人尝为虎所害乃设槛捕之生获二虎恢祝虎曰若是杀人者当垂头伏罪自知非者当号唿称寃一虎低头闭目即时杀之一乃踊跃自奋遂放之刘陵为长沙安成长先时多虎陵之官修徳政踰月虎悉出界去吕䝉欲従军母止之蒙曰不探虎穴安得虎子孙权作射虎车传记虎山兽之君也虎者阳物百兽之长也枢星散而为虎立秋虎始啸白虎虪黒虎陈魏宋楚之间或谓之李父江淮南楚之间谓之李耳或谓之于莬狄山爰有熊文虎幽都之山黑水上有𤣥虎卞庄子欲刺虎卞竖子止之曰两虎方食牛牛甘必争争必鬬鬭则大者伤小者死从伤而刺之一举必有双虎之名有虎在于葭中高奔戎生捕而献于天子命为柙而畜之东虞是曰虎牢曹公擒吕布布顾刘备曰绳縳我急独不可一言耶操曰縳饿虎不得不急汉宣城郡守封邵忽化虎食郡民民唿曰封使君因去不复来时人语曰无作封使君生不治民死食民冯恭醉卧于山路夜有虎来以头枕其背恭中宵展转以手搏之复大寝向晓始醒犹见虎蹲在脚后自有宿命非智力所加也裴旻守北平北平多虎旻善射尝一日毙虎三十有一有父老至曰此皆彪似虎而非将军若遇真虎无能为也旻跃马而往果有一虎状小而势勐据地一吼山石震裂旻弓矢皆坠自此不复射虎集诞节缓腕续背连骸细腰鼓胷方口大鼻似黼组杂间若锦绣相连怒气之所狡愤迅躯之所腾跱锯牙之所噉齚钩爪之所挐攫杰作人立呀若箕张声轰暴雷目烁燃炬勐虎又掉尾磨牙皓秋霜有手莫捋勐虎须虎啸谷而生风勐虎立我前苍崕吼时裂勐虎虽云恶亦各有匹侪羣行深谷间百兽望风低身食黄熊父子食赤豹麛择肉于熊豹肯顾兔与狸正昼当谷眠眼有百歩威自矜无当对气性縦以乖朝怒杀其子暮还食其妃匹侪四散走勐虎还孤栖南山北山树冥冥勐虎白日遶村行向晓一身当道食此中糜鹿尽无声举头为城掉尾为旌本朝勐虎白日行心闲貌扬扬当路择人肉熊猪不形相头垂尾不掉百兽自然降暗祸发所忽有机埋路傍徐行自踏之机翻矢穿肠怒吼震林丘瓦裂儿堕床已死不敢近目睛射余光深山勐虎夜生儿虎儿可爱光陆离操戈畏炳彪风生饥虎啸空行何年白竹千钧弩射杀南山雪毛虎至今颅骨带霜牙尚作四海毛虫祖勐虎肉醉初醒时楷磨痾痒助风威豹经君子豹变其文蔚也虎豹之鞟犹犬羊之鞟子夫丰狐文豹不免于网罟之患其皮为之灾也虎豹之文采射貍变则豹豹变则虎蛇令豹止物有所制也传记豹似虎南山有𤣥豹南多赤豹青豹出浪坂之山状如虎色如翠陶大夫妻曰妾闻南山有𤣥豹雾雨七日不下食者何也欲以泽其毛衣而成其文章也散宜生献纣黒豹狄不竒少曽逰猎得豹见其文采炳焕遂自感叹始学书艺集虽无𤣥豹姿且隠南山雾隠豹深愁雨遥知𤣥豹在深处不笑羁绊泥涂间本朝南山豹不畏白额虎泽雾毛虽杂鼮䑕朝捋其须暮饮乳文章子云乆已许还笑大夫费五羖天子仗中仪物举尾与斾裳愿看取豺经季秋豺乃祭兽戮禽越椒伯石豺狼之声史汉遣八使循行风俗张纲独埋其车轮于洛阳都亭曰豺狼当道安问狐狸遂劾奏梁冀集豺羣喙尚呀豺狼得食喧本朝人迹尚萧条豺狼夜相觗狼经并驱从两狼兮狼跋其胡载㚄其尾兽人冬献狼狼臅膏史乌孙王昆莫初生弃于野狼往乳之江都王建宫人有过者或投于狼令啮杀之建观而大笑为乐匈奴单于生二女姿容甚美单于曰吾女安可配人将以与天乃筑高台置二女其上曰请天自迎之经四年有一老狼守台下为穴其小女曰吾父处我于此欲与天而今狼来或是神物乃就之而产子后遂滋繁成国故其民长歌似狼嘷突厥之先其族有一小儿弃草泽中有牝狼以肉饲之及长与狼交合生男子其后各为一姓阿史郍是其一也传记狼牝猚牝狼其子檄絶有力迅狼似犬锐头而白颊狼能为小儿啼声以诱人其膏可以煎和其皮可以为裘周穆王将征犬戎祭公谋父谏不聴遂征之得四白狼以归自是荒服者不至洛南有避狼城云幽王时羣臣为狼食人故筑城避之今洛中有狼村是也集矫矫白狼有道则逰应符变质乃御灵钩本朝一狼将四子上岭走千羊意得无前敌时乖阙后防宁知射生手已发弩机张㑹使乌鸢饱空令豺虎伤猿子老羭为猿猿猵狙以为雌人木处则惴慄恂惧猿猱然乎哉今取猿狙而衣以周公之服彼必龁啮挽裂尽去而后慊夫不见腾猨乎其得柟梓豫章榄蔓枝而生长其间虽羿逢蒙不能盼睐也及其得柘棘枳枸之间危行侧视势有不便未足以骋其能也楚王亡其猨林木为之残置猨槛中则与豚同非不巧捷也无所肆其能也玉䇿记称猨寿五百嵗则化为貜千嵗则变为老人周穆王南征一军尽化君子为猿为鹤小人为虫为沙传记堂庭之山其上多白猿猨似猴大而黒长前臂所以夀者好引其气也崃中猿鸣至清山谷传其响泠泠不絶行者歌之曰巴东三崃猿鸣悲猿鸣三声泪沾衣荆王有白猨王射之则抟树而熈使养由基射之猨拥木而号越王问范蠡手剑之术蠡曰臣闻赵有处女国人称之于是王乃请女女将北见王道逢老人自称袁公曰闻汝善为剑愿观之处女曰惟公所试公即挽林杪之竹末折堕地女接取其末袁公操其本而刺处女女因举杖击之公即飞上树化为白猿孙恪妻袁氏到端州崃山寺持碧玉环献僧曰此是院中旧物斋罢有猿数十聨臂下高松袁氏恻然题壁曰无端变化几湮沈刚被恩情役此心不如逐伴归山去长啸一声烟雾深诗毕化老猿而去杨叟入山见一小龛有胡僧貌甚老曰某族是袁氏居巴山其后子孙或在弋阳散逰居山谷中独吾好浮屠氏栖心岩谷中啖橡栗饮流泉忽跳跃化为一猿而去邓芝见猿抱子在树上射之中猿母其子为拔箭以叶塞疮芝乃叹息投弩水中商山隠士高太素所居曰清心亭毎日有猿诣亭前鞠躬而啼目为报时猿李约养一猿名山谷𤣥猿善啼其音凄入肝脾韵合宫徴段公路因捕养之名曰巴儿集雾岚昏而共黙风雨霁而争鸣使幽人之思清畅路客之涕霑襟歴千寻之乔木俯万仭之危峤弄逰云之乱飞嬉落日之横照连肱涧饮命侣烟啸或聚而闲栖或分而迥逴或哀吟于永夜或清啸于朝暾峰合沓以连响水潺湲而共喧动不为暴止皆择所柽松郁而不残楂梨熟而后取肠断月明猿宛溪霜夜聴猿愁江猿啸晩风月出白猿啼弹琴听霜猿猿啸时闻岩下吟牵引条上儿数弄水中月岭猿霜外宿有猿挥泪尽高萝垂猿饮猿挂时相狎江猿吟翠屛穷猿失木悲清猿恼梦思袅袅啼虚壁萧萧挂冷枝溪路千里曲哀猿何处鸣孤臣涙已尽虚作断肠声本朝霜寒入毛骨清响哀愈长猿声在碧霄满川明月一猿哀楚山固多猿青者黠而夀化为狂道士山谷恣腾蹂无复号云声空余舞柸手山猿悲啸谷泉响猴经无教猱升木疏云猱猕猴也楚人谓之沐猴子宋有狙公者爱狙养之成羣诳狙曰与若芧朝三而暮四足乎衆狙皆怒俄而曰朝四而暮三足乎衆狙皆喜吴王登于狙之山衆狙见之恂然弃而走有一狙见巧于王王射之敏给抟捷矢王命相者趋射之狙就死王谓颜不疑曰之狙也伐其巧持其便以慠予以至此也御得其道则狙诈咸作使山中申日称人君者猴也史韩生劝项羽都关中羽烧宫室都彭城韩生曰人言楚人沐猴而冠果然张信少府檀长卿为沐猴与狗鬭盖寛饶奏免之传记玃大母猴也色苍黒狙玃属一名狙一名王孙一名胡孙有人种黍山中从介象乞辟猴之法象曰汝明日徃黍所望见羣猴便大唤语之云已白介君教莫复侵食黍如其言猕猴各自还山遂絶迹昭宗播迁只有一弄猴者其猴能随班起居昭宗赐以绯袍号孙供奉朱梁僣号取其猴亦令于殿下随班猴望见全忠跳跃奋击遂令杀之唐臣愧此猴多矣胡孙无脾以行消食集有王孙之狡兽形陋观而丑仪颜状类乎老公躯体似乎小儿储粮食于两颊稍委输于胃脾跳踉叫嚣兮冲自宣断外以败物兮内以争羣排鬭善类兮譁骇披纷盗取民食兮私已不分充嗛果腹兮骄傲驩欣嘉华美木兮愿而繁羣披齿竞啮兮枯株根毁成败实兮更怒喧居民厌苦兮号穷旻为寄小如拳预哂愁胡面本朝闻説猕猴性颇灵相车来便满山迎鞭羸到此何曽见始觉毛虫更世情真宜少陵覔未解栁州憎婢喜常储果奴颠屡掣绳猩猩经猩猩能言不离禽兽子猩猩能言笑亦二足无毛而君子啜其羮食其胾故人非以二足无毛以知礼也猩猩知往而不知来知人姓字此知往也醉以擒身此不知来也史封溪县有兽曰猩猩体似猪面似人音作小儿啼声既能语又知人姓名人以酒取之猩猩觉初暂尝之得其味甘而饮之终见羁缨也传记永昌郡有猩猩能言其血可以染朱罽伊尹説曰肉之美者猩猩之脣猩猩猿形人面颜容端正学人语若与交闻者无不歔欷其肉食之穷年无厌可以辟谷集猩猩似狐走立行伏懐木挺刃少辛明目能言之兽是谓猩猩厥状似貛号音若婴自然知往颇测物情夫财色名利溺人也岂若猩猩好酒乎爵赏禄位羁人也曷若猩猩爱履乎饕餮致祸饰辞觊免者曷若猩猩推肥乎蕴利生孽死而无悔者曷若猩猩含血乎尔形惟猿尔面惟人言不忝面智不踰身淮隂佐汉李斯相秦曷若箕山以全吾身本朝爱酒醉魂在能言机事疎来生㡬两履身后五车书物色看王㑹勲劳足石渠拔毛能济世端为谢杨朱正以多知巧言语故应来作管城公传记如人被发迅走食人一名枭羊北方谓之上蝼如人面唇黒身有毛反踵见人则笑笑上脣掩目俗唿为山都集怪兽被髪操竹获人则笑脣盖其目终亦号咷反为我戮猩猩啼而就禽笑而被格鹿经即鹿无虞野有死鹿呦呦鹿鸣麀鹿麌麌甡甡其鹿麀鹿攸伏麀鹿濯濯仲夏鹿角解鹿死不择音铤而走险急何能择譬如捕鹿晋人角之诸戎掎之子郑人有薪于野者遇骇鹿却而击之毙藏诸隍中覆之以蕉俄而遗其所藏之处遂以为梦焉沿涂而咏其事傍人有闻者用其言而取之告其室人曰向薪者梦得鹿而不知其处吾今取之民如野鹿鹿走而无顾六马不能望其尘鹿夀千嵗满五百歳则其色白史赵高欲为乱持鹿献于二世曰马也二世笑曰丞相误邪谓鹿为马蒯通曰秦失其鹿天下共逐之云南县有神鹿两头食毒草郑𢎞为临淮太守行春两白鹿随车侠毂而行谢鲲在豫章尝行居空亭中夜宿将晩有黄衣人唿鲲字鲲无惧色便于窓中度手牵之膊断视之鹿也寻血获焉尔后此亭无复妖怪扶南有鹿车国人养鹿如中国畜牛以乳为酪太宗狩于济源之陵山曰古者先驱以奉宗庙今所获鹿宜令有司造脯醢以充荐享传记䴥牡鹿也夏至解角鹿也鹿迹也麛鹿子也鹿之絶有力也麠大鹿也周穆王征犬戎得四白鹿天子赐曹奴之人黄金之鹿白银之麋晏子曰鹿生于山命悬于厨瑶光星散为鹿夫鹿者能夀之兽五色光晖夏禹之时神鹿行于河水武帝时有杀上林鹿者下有司收杀之朔时在旁曰是固当死者三使陛下以鹿杀人一当死天下闻陛下重鹿贱人二当死匈奴有急须鹿触之三当死帝黙而赦之魏明帝母甄后妬文帝杀之尝从帝猎见鹿子母帝射鹿母语明帝射鹿子明帝曰陛下既已杀其母吾不忍复杀其子因大泣由是立为太子汉成帝末年宫中雨一苍鹿杀而食之味甚美鹿一千年为苍鹿又五百年化为白鹿又五百年为𤣥鹿汉成帝时山中人得𤣥鹿烹而视其骨皆黒色余干县有白鹿土人皆传千歳矣晋成帝时遣人捕得鹿有铜牌字在其角后云宝鼎二年临江所献集白鹿麕麚兮或腾或倚树深时见鹿走鹿无反顾春草鹿呦呦鹿鸣验食野方託麋鹿羣本朝山深闻鹿呌呦呦山鹿鸣仙子去无踪故山遗白鹿仙人已去鹿无家孤栖怅望曽城霞至今闻有逰洞客频来江市呌平沙夜鸣白鹿安在哉满山秋草无行迹麋经兽人夏献麋仲冬麋角解庄公十七年冬多麋麋兴于前射麋丽龟迹人来告曰逢泽有介麋焉子麋与鹿交孕妇见麋而子四目逐麋者不顾雉兔传记麋鹿属也冬至解角瑶光星散为麋晋文公逐麋而失之问农夫古老对曰虎豹厌闲而近人故得鱼鼈厌深而之浅故得诸侯厌衆而匹其国文公悦栾贞子问其故公曰今日逐麋失之而得善言故忻也魏文帝将受禅有白麋见本朝野麋循杖屦麞子山中称赤吏者麞也史后魏广平王懐尝逐一麞入草命人围遶将自射之失麞所在惟有塼塔存焉懐乃怅然动仁恕之心遂不猎传记麞一名青州人谓为麞枢星散为麞宋元嘉十五年华林园麞生二子文帝又获青麞咸宁中白麞见魏郡刘幡射得一麞剖肚脏以草塞之蹷然起走拔塞还倒如此三焉后以此草治伤痍多愈本朝市人拍手笑状如失林麞何处惊麏触祸机烦君遣骑割鲜肥秋来多病新开肉粝饭寒葅得解围兔经有兔爰爰跃跃毚兔遇犬获之有兔斯首子蹄者所以取兔也得兔而忘蹄兔走归窟宋人有耕者田中有株兔走触之折颈而死因释耕守株冀复得兔一兔走街百人追之积兔于市过而不视兔夀千嵗五百嵗其色白山中夘日称丈人者兔也史范雎曰夫以秦而治诸侯譬若纵韩卢而抟蹇兔也有兔入于后宫太祖怪之令崔浩推其咎徴浩以为当有隣国贡嫔嫱者明年姚兴果来献女传记兔子婏其迹迒絶有力欣兔大者曰毚兔者明月之精玉衡星散为兔赤兔者瑞兽王者盛徳则至八月成光决鼻始明决鼻兔也兔口有缺尻有九孔兔䑛雄豪而孕及其生子従口中出兔望月而孕冯锾谓孟君曰狡兔有三窟淳于髠说齐王曰韩子卢天下之疾犬也东郭逡者天下之狡兔也韩子卢逐东郭逡环山者三腾山者五兔极于前犬疲于后各死其处田父见而获之睦固屯于射犬巫戒之曰将军本名白兔兔见犬必惊不宜屯此固不从司空曰兔入犬城旦当取遂进军击平之桓温有参军夜坐忽见屋梁栋间有一伏兔张目切齿而向之引刀斫之正中于兔而实及其膝集𢷬药兔长生此时瞻白兔直欲数秋毫譬如兔得所安用东西跳衣褐之徒缺口而长须七窍而趺居本朝毛氏颕出中山中衣白兔褐求文公文公尝为颕作传使颕名字传无穷可笑姮娥不了事却走玉兔来人间月中辛勤莫𢷬药桂傍杵臼今应闲兔生明月月在天玉兔不能久人间兔奔沧海来却入明月窟东郭阿㕙驼褐裳清馥不着烟花香姮娥唤入广寒殿诏许𢷬药不许尝偷将缺吻吸琼浆蜕尽骨毛作仙子狐经田获三狐得黄矢小狐汔济濡其尾莫赤匪狐狐死正丘首仁也子狐隂阳之变六月而一见狐白之裘非一狐之腋史陈胜吴广于所次旁丛祠夜篝火狐鸣唿大楚兴陈胜王卒皆夜惊恐王浚据幽州有狐踞府门跃入㕔事后浚果败传记狐水神也狐妖兽也鬼所乘也有三徳其色中和小前大后死其首丘白狐至国民利君乗火而王政平南海输以文狐青丘之国有狐而九尾黒水上有𤣥狐蓬尾狐者先古之淫妇也其名曰紫紫化而为妇故其名自称阿紫楚宣王以昭奚恤为相问羣臣曰吾闻北方畏昭奚恤何如江乙对曰虎求百兽而食之得狐狐曰天帝令我长百兽子若食我是逆天帝之命子以我为不信我为子先行子随我后观百兽见我能无走乎虎随狐而行百兽见之皆走虎不知兽之畏已以为畏狐也今王地方千里带甲百万而任之昭奚恤北方非畏奚恤其实畏王之甲兵也夏侯藻母病将诣淳于智卜有一狐当门向之嘷藻驰诣智智曰其祸甚急君速归在嘷处树下啼哭家人惊怪大小毕出一人不出啼哭勿休藻如其言母亦扶疾而出家人既集堂屋五间拉然崩集青丘竒兽九尾之狐有道祥见出则御书作瑞于周以标灵符古冢有狐妖且老化为妇人颜色好头变云鬟面变粧大尾曵作长红裳徐徐行旁荒村路日欲暮时人静处或歌或舞或悲啼翠眉不举花颜低忽然一笑千万态见者十人八九迷狐假女妖害犹浅一朝一夕迷一眼女为狐媚害即深日长月长溺人心本朝妖狐凭莽苍老狐宅城隅涵养体丰大不知窟穴处草木但晻霭秋食承露禾夏饮灌园𣲖暮夜出旁舍鸡畜遭横害晩登睥睨鸣唿吸召百怪乆矣纵凶妖一旦果祸败皮为榻上借肉作盘中脍説苑曰臣未见稷狐见攻社䑕见燻稷狐二字甚竒且新狸经狸首之班然狸去正嵴子变则豹狸头似䑕以类推也史徐季龙猎令管辂筮其所得辂曰当获小兽虽有爪牙㣲而不彊虽有文章蔚而不相非虎非雉其名曰狸乐广为河南尹官舎多妖怪广居之不疑尝外戸自闭左右皆惊广独为顾见有墙孔掘得狸而杀之其怪亦絶传记狸子狸伏兽也曽子鼓琴墨子立外而听之曲终入曰善哉鼓琴身已成矣而曽未得其首也曽子曰吾梦一狸见其身而不见其头起而为之弦因曰残形董仲舒下帷讲诵有客来诣舒知其非常客又云欲雨舒戱曰巢居知风穴居知雨卿非狐狸则是鼷䑕客遂化为老狸也集有兽维狸兮我梦得之其身孔明兮而头不知吉凶何为兮觉坐而思巫咸上天兮识者其谁本朝首如狸尾如牛攀条捷险如猱猴橘柚为浆栗为糇筋肉不足为膏油狐公韵胜氷玉肌字则未闻名季狸误随齐相燧牛尾䇿勲封作糟丘子山僮相传皂衣郎字曰季狸氏竒章白茅面縳来献俘𤣥端貂裘瓠肥白解骖荐渠登相门立谈封作糟丘君压糟玉面天涯见琢雪庖霜照眼明獭经孟春獭祭鱼子爱獭而饮之酒欲养之而非其道传记獭如小狗水居食鱼南蛮皆用獭为其冠水有獱獭而池劳樊夫人者刘䌉之妻也俱行道术䌉唾槃中水即作鲤鱼夫人乃唾槃中使成獭而食鱼吕球乗船泊菰际见一少女乘船采菱举体皆衣荷叶因问汝非鬼耶衣服何至如此女答云子不闻荷衣兮蕙带倐而来兮忽而逝乎球射之即获一獭船皆是苹蘩藴藻之叶集有獭得嘉鱼自谓天见怜先祭不敢食捧鳞望清𤣥人立寒沙上心专脰肉肩渔翁以为妖举块投其咽唿儿贯鱼归与獭同烹煎马经坤元亨利牝马之贞乘马班如白马翰如良马逐用拯马壮吉干为马为良马为老马为瘠马为驳马其于马也为善鸣为馵足为作足为的颡其于马也为亟心为下首为薄蹄为曵归马于华山之阳我马虺隤我马𤣥黄騋牝三千两服上骧两骖鴈行驷鐡孔阜六辔在手骐駵是中騧骊是骖皎皎白驹在彼空谷駉駉牡马在垧之野薄言駉者有驈有皇有骊有黄有骓有駓有骍有骐有驒有骆有駵有雒有骃有騢有驔有鱼马质掌质马校人掌王马之政辨六马之属种马一物戎马一物齐马一物道马一物田马一物驽马一物趣马掌賛正良马而齐其饮食简其六节巫马掌养疾马而乗治之庾人掌十有二闲之政教圉师掌教圉人养马圉人掌养马刍牧之事大夫士下公门式路马乘路马必朝服步路马必中道以足蹙路马刍有诛齿路马有诛春驾苍龙夏驾赤駵秋驾白骆冬驾鐡骊晋恵公乘小驷庆郑曰今乘异产以従戎事及惧而变将与人易乱气狡愤隂血周作张脉愤兴外强中干进退不可周旋不能宋人以文马百驷赎华元于郑冀之北土马之所生无兴国焉卫侯来献其乘马曰启服唐成公有两肃爽马宋公子地有白马四公嬖曰魋魋欲之公朱其尾鬛以与之晋献公将伐虢荀息请以屈产之乘垂棘之璧假道于虞公曰此晋寳也荀息曰是取中府藏外府取中廏藏外廏也晋举虞荀息牵马操璧而前曰璧则犹是而马齿加长矣骥不称其力称其徳也子穆王命驾八骏之乘右服骅骝而左緑耳右骖赤骥而左白次车之乗右服渠黄而左踰轮右骖盗骊而左山子秦穆公谓伯乐曰子之年长矣子姓有可使求马者乎伯乐对曰良马可以形容筋骨相也天下之马者若灭若没若亡若失臣之子皆下才也臣有所与九方臯其于马非臣之比也穆公见之使行求马三月而反报曰已得之矣在沙丘牝而黄公使人徃取之牡而骊公召伯乐曰子之所使求马者色物牝牡尚弗能知又何马之能知也伯乐曰若臯之所观天机也得其精忘其粗在其内而忘其外马至果天下之马也马蹄可以践霜雪毛可以御风寒龁草饮水翘足而陆此马之眞性也及至伯乐曰我善治马烧之剔之刻之络之连之以羁编之以皂栈马之死者十二三矣饥之渇之驰之骤之整之齐之前有蹶踬之患后有鞭筴之威而马之死者已过半矣吾相马直者中绳曲者中钩方者中矩圎者中规是国马也而未若天下马也天下马者若亡若失若丧若一若是者超轶絶尘不知其所定公问于颜渊曰东野子之善御乎颜渊曰善则善矣虽然其马将佚定公曰何以知之颜渊曰昔造父不穷其马是造父无佚马也今东野子之驭上车执辔衔体正矣步骤驰骋朝礼毕矣歴险致逺马力尽矣然犹求马不已是以知之也骅骝骐骥纎离緑耳古之良马也骥一日而千里驽马十驾则亦及之齐桓公伐孤竹迷惑失道管仲曰老马之智可用乃放老马而随之遂得道塞上之人其马亡入蕃中人皆弔之其父曰此何讵知不为福居数月其马将蕃骏马而归人皆贺之其父曰此何讵知不为祸家冨马良其子好骑堕而折髀人皆弔之其父曰此何讵知不为福尽十年蕃兵大出丁壮者皆控弦而战塞上之人死者十九此子独以跛故父子相保史造父以善御幸于周穆王得骥温骊骅骝緑耳之驷西廵狩乐而忘归楚庄王有爱马死欲以大夫礼葬之乐人优孟入殿门大哭曰请以人君之礼葬之诸侯闻之皆知大王贱人贵马也王曰奈何曰六畜之葬以垄灶为椁铜䥶为棺齐以姜桂荐以木兰衣以火光葬人腹中王乃以马属大官郭隗谓燕昭王曰古人有以千金求市千里马者于是与涓人金请为市之有千里马已死乃用五百金市其首而还王怒曰安用死马者首乎答曰死马首尚用五百金况生马乎未期年果有献千里马者三疋项王骏马名骓常骑及至乌江谓亭长曰吾骑此马五嵗所当无敌不忍杀以赐公初天子发书易曰神马当从西北来得乌孙马号曰天马及得宛汗血马益壮更名乌孙马曰西极马号宛马曰天马诏曰马或奔踶而致千里士有负俗之累而立功名夫泛驾之马亦在御之而已元狩二年马生余吾水中元鼎四年马生渥洼水中龙文鱼目汗血之马充于黄门卓茂为丞相府史尝出行有人认其马茂解与之顾曰若非公马幸至丞相府归我他日马主别得亡者乃诣府送马叩头谢之龎徳拒关公常乗白马公军谓之白马将陈思王表文帝曰臣于武皇帝世得大宛紫骍马一疋教令习拜又能行与鼓节相应谨以奉献曹公所乗马名絶影魏使以马求易珠玑翡翠瑇瑁孙权曰此皆孤所不用而可以得马何苦而不听与交易何偃为吏部尚书刘瑀圗侍中不得与偃同从郊祀时偃乗在前瑀䇿驷居后瑀谓偃曰君辔何疾曰牛骏驭精所以疾耳偃曰君马何迟曰骐骥罹于羁绊所以居后偃曰何不着鞭使致千里答曰一蹙造青云何至与驽骀争路齐太祖乘尝所骑赤马入殿及践祚号此马为龙骧将军吐谷浑有青海中有小山其俗至冬輙放牝马于其上言得龙种尝得波斯草马放入海因生騘驹日行千里故世称青海骢贞观十三年廏产白马朱鬛骨利干遣使献良马十疋太宗为之制名号为十骥一曰腾霜白二曰皎雪騘三曰凝露骢四曰悬光骢五曰决波騟六曰飞霞骠七曰发电赤八曰流金駉九曰翔麟紫十曰奔虹赤天宝中皇甫惟明奏龙支县人库狄孝义有马生龙驹身有鳞而不生毛时有庆云五色覆马上久而不散李懐逺尝乘欵段马传记马一嵗曰䭴二嵗曰驹三嵗曰駣八嵗曰高六尺曰骄七尺曰騋八尺曰龙地精为马徳至山陵则泽出神马飞兔飞鸿野麋娥鹿驺吾走狐桃金喙马属也龙媒騕䮍并骏马名驽骀欵段并羸马名玉马者王者清明尊贤则至乘黄者王者舆服有度则者神马也与飞兔同以明君有徳也飞兔者日行三万里禹治水土天应其徳则至駃蹄者后土之兽也王者仁孝于民则出龙马者仁马河水之精也有明王则见周穆王驭八龙之骏名曰絶地翻羽奔霄越影踰晖超光腾雾挟翼曹洪与魏武帝所乗之马名曰白鹤时人谚曰凭空虚跃曹家白鹤秦始皇有七名马一曰追风二曰白兔三曰蹑影四曰追电五曰飞翮六曰铜雀七曰晨凫汉文帝有良马九疋名曰浮云赤电絶羣逸骠紫鷰緑耳青騘龙子驎驹絶尘号为九逸苻坚遣使西域于是大宛献千里驹皆汗血朱鬛五色鳯膺麟身坚命羣臣作止马诗遣之吕布有骏马名赤兔常骑乘之时人为之语曰人中有吕布马中有赤兔夫骥之齿至矣服盐车而上太行漉汁洒地白汗交流中坂迁延负辕不能上伯乐遭之下车攀而哭之解纻衣而羃之骥于是俯而喷仰而鸣声逹于天欣伯乐之知己也集太乙贶天马下霑赤汗沫流赭志俶傥精权竒籋浮云䁆上驰体容与迣万里今安匹龙为友天马来从西极涉流沙九夷服天马来歴无草经千里来东道天马来开逺门竦予身逝崑崙天马来龙之媒游阊阖登玉台世有伯乐然后有千里马千里马常有而伯乐不常有故虽有名马秖辱于奴𨽻之手骈死于皁枥之间不以千里称也马之千里者一食或尽粟一石今食马者不知其能千里而食也是马虽有千里之能食不饱力不足材美不外见且欲与常马等不可得安求其能千里也骐骥生絶域自称无匹俦饥食玉山禾渇饮醴泉流飞黄腾踏去不能顾蟾蜍胡马顾朔云躞蹀长嘶鸣天马来出月支窟背为虎文龙翼骨嘶长云振緑髪兰筋权竒走灭没腾崑崙歴西极四足轻翻无一蹶鸡鸣刷燕晡秣越神行电迈蹑恍惚天马唿腾飞龙趋目明长庚臆双凫尾如流星首渇乌口喷红光汗流珠曽陪时龙跃天衢羇金络月照皇都逸气稜稜凌九区白璧如山谁敢沽回头笑紫燕但觉尔辈愚天马奔突恋君轩竦跃惊矫浮云翻万里足踯躅遥瞻闾阖门不逢寒风子谁採逸景孙困负盐车上峻坂倒行逆施畏日晩伯乐翦拂中道遗少尽其力老弃之愿逢田子方恻然为我悲虽有玉山禾不能疗苦饥严霜五月凋桂枝伏枥衔寃摧两眉请君赎献穆天子犹堪弄影舞瑶池紫骝行且嘶双翻碧玉蹄緑骥本天马素非伏枥驹六駮食勐武耻从驽马羣醉骑白花骆西走邯郸城骅骝老大腰䮍清新鱼目瘦脑龙文长身雪垂白肉风蹙兰筋逸态萧疎高骧纵恣四蹄雷电一日天池瞻彼骏骨实维龙媒萧萧千里马箇箇五花文竹批双耳峻风入四蹄轻渥洼骐骥儿无异是龙嵴雄姿逸态何崷崪顾影骄嘶自矜宠鱼目青荧夹镜悬肉騣碨连钱动赤汗㣲生白雪毛银鞍却覆香罗帕雄姿未受伏枥恩勐气犹思边战利五花散作云满身万里方看汗流血头上鋭耳批秋竹脚下高蹄削寒玉本朝世无伯乐良可嗤千金市马惟市肥骐骥伏枥两耳垂夜闻秋风仰秣嘶一朝络以黄金羇旦别呉越暮燕陲想见开元天寳年四十万匹如云烟骓駓骃骆骊骝騵白鱼赤兔骍皇䮧龙鸬鳯颈狞且妍竒姿逸徳隠驽顽碧眼胡儿手足鲜嵗时剪刷供帝闲柸枹临池待三千红光照日光流囦楼下玉螭吐清寒往来蹙踏生飞湍金羁玉勒绣雕鞍鞭箠刻络伤天全王良挟䇿飞上天何必俯首伏短辕天马飞来从西极势与落日争分驰龙膺豹股头八尺奋迅不受人间羁元狩虎嵴聊可友开元玉花何足竒沙苑茫茫蒺藜秋风骏雾鬛寒飕飕天廏新颁玉鼻骍金鞍冒雪锦玉勒垂青丝驴史灵帝驾四白驴亲自操辔驴者服重致逺上下山谷野人之所用耳何有帝王君子而骖驾之乎天意若曰国且大乱贤愚倒置凡执政者皆如驴焉蓟子训投主人家停其驴忽死训曰无若遂往驴边举杖驴忽走起戴良其母喜驴鸣常学之以娱乐王济卒孙楚哭之甚悲向灵牀曰卿常好我作驴鸣我为卿作之宾客皆笑王导谓诸葛恢曰人言王葛不言葛王恢曰人言驴马不言马驴岂驴胜马也初太武将北征发驴以运粮使公孙轨调雍州轨令驴主皆加绢一百疋乃与受之百姓语曰驴无弱负绢自壮衆共嗤之传记驴似马长耳也王仲宣好驴鸣既葬魏文帝临其丧顾语同游曰王好驴鸣可各作二声以送之赴客皆作驴鸣凡人相骂曰死驴丑恶之称也董卓凌虐王室执政皆如死驴武后多置里行拾遗补阙御史时有令史将入室値里行御史数人聚立门内令史不下驴冲过其间诸御史大怒将杖之令史云今日之过实在此驴乞先数之然后受罚御史许之谓驴曰汝伎艺可知精神极钝何物驴畜敢于御史里行于是羞赧而止集驾蹇驴而无䇿又何路之能极尔有济师旅之勲而加之以衆能是用遣中大夫闾丘骡加尔使衔勒大鸿胪班脚大将军宫亭侯以扬州之庐江江州之庐陵吴国之桐庐合浦之朱庐封尔为庐山公黔无驴有好事者船载以入至则无可用放之山下虎见之龎然大物也以为神他日驴一鸣虎大骇以为且噬已也甚恐然往来视之觉无异能稍近益狎荡倚冲冒驴不胜怒蹄之虎因喜计之曰技止此耳跳踉大噉断其喉尽其肉乃去噫形之龎也类有徳声之宏也类有能向不出其技虎虽勐疑畏卒不敢取今若是焉悲夫本朝张子厚闻驴鸣云与自家意思一般骡史卫青围匈奴匈奴薄暮乘六骡壮骑可数百冒围去传记骡驴父马母也赵简子有两白骡而甚爱之阳城胥处夜欵门而谒曰胥有疾医曰得白骡肝病则止不得则死谒者入通简子曰杀畜以活人不亦仁乎于是杀白骡取其肝以与之元封四年脩弥国献駮骡高一丈毛色赤斑皆生毛旋成日月之象常以金寳物器盛刍以饲之牛经旡妄之灾或系之牛行人之得邑人之灾童牛之牿元吉离畜牝牛吉执之用黄牛之革巩用黄牛之革东隣杀牛不如西隣之禴祭坤为牛坤为子母牛放牛于桃林之野谁谓尔无牛九十其犉尔牛来思其耳湿湿牛夜鸣则庮牛人掌养国之公牛弓人穉牛之角直而泽老牛之角紾而昔角长一尺有五寸三色不失理谓之牛戴牛国君下齐牛牛曰一元大武天子以牺牛诸侯以肥牛大夫以索牛帝牛必在涤三月稷牛唯具祭天地之牛角茧栗宗庙之牛角握宾客之牛角尺介葛卢闻牛鸣曰是生三牺皆用之矣其音云问之而信牵牛以蹊人之田而夺之牛韩厥曰杀老牛莫之敢尸而况君乎牛虽瘠偾于豚上其畏不死犂牛之子骍且角虽欲勿用山川其舍诸子王坐于堂上有牵牛而过堂下者王见之曰牛何之对曰将以衅钟王曰舎之吾不忍其觳若无罪而就死地屠牛长朝解九牛而刀可以剃髪则刃逰于其间也宋人有行仁义者家无故黒牛生白犊以问孔子孔子曰吉祥也以享上帝居一年其父无故而盲牛复生白犊其子又无故而盲其后楚攻宋围其城民易子而食之析骸而炊之丁壮皆乘城战死此人以父子有疾皆免及围解而疾俱复今夫氂牛其大若垂天之云此能为大矣而不能执䑕庖丁为文惠君解牛曰臣之刀十九年矣所解数千牛矣而刀刃若新发于硎彼节者有间而刀刃者无厚以无厚而入有间恢恢乎其于逰刃必有余地矣或聘于庄子庄子曰子见夫牺牛乎衣以文绣食以刍菽及其牵入于太庙虽欲为孤犊其可得乎剥牛皮鞹以为鼔正三军之衆然为牛计者不若服轭也史骑刼攻即墨田单用牛千头縳刃其前结火其尾穿城而出牛燕师夜大惊所触皆死燕师大败遂收齐城丙吉问牛喘龚遂使民卖剑买牛卖刀买犊汉光武初起骑牛杀新野尉乃得马刘寛尝行有人失牛者乃就寛车中认之寛无所言有顷认者得牛而送还叩头而谢寛曰物有相类事容脱误幸劳见归何为谢之蒋琰曽梦牛头流血问于赵直直曰牛角及口公字也血者事明也梦吉矣羊篇祜之姪也歴官清慎有私牛于官舍产犊及还而留之郭舒尝有乡人盗食舒牛事觉来谢舒曰卿饥所以食牛耳余肉可共啖之王济性豪侈王恺有牛名八百里駮尝莹其蹄角济请以钱千万与牛对射而赌之济一发破的因趣左右探心作炙一啖而去禇彦回父湛之有牛坠井湛之率左右营救彦回下帘不视顾宪之为建康令有盗牛者与本主争牛宪之乃令解牛任其所去牛径还本宅盗者伏其罪牛宏有弟曰弼尝因醉射杀宏车牛还宅其妻曰叔射杀牛矣宏闻之无所怪传记牛经自寗戚传百里奚汉世河西薛公得其书至魏世髙堂生传晋高祖宣皇帝后王恺秘其书使乌获疾引牛尾絶力殚而牛不行逆也使五尺竖子引其绻而恣所之顺也尧让天下于许由由逃之巢父闻而洗耳于池滨樊仲父牵牛饮之见巢父洗耳乃驱牛而还耻令牛饮其下流秦穆公见百里奚牛肥问何以致也对曰臣饮食以时使之不以暴有险先后之以身是以肥也秦李氷为蜀守江神嵗取童女二人为妇氷自以其女与神为婚径至神祠厉声责之因忽不见良久有两苍牛鬭于岸旁有顷氷还流汗谓官属曰南向腰中正白者我绶也主簿刺杀北面者江神遂死民有牛暴管宁田者宁为牵着凉处自饮食还牛主主得牛大慙天竺僧养一㹀牛日得乳三升有一人乞乳牛曰我前身为奴偷汝食今生以乳偿之所给有限不可得也集若知牛乎牛之为物魁形巨首垂耳抱角毛革疎厚牟然而鸣黄钟满脰抵触隆曦日耕百畆往来修直植乃禾黍自种自歛服箱以走输入官仓已不适口冨穷饱饥功用不有䧟泥蹷块常在草野人不慙愧利满天下皮角见用肩尻莫保或穿缄縢或实爼豆本朝牛生天地间益物用最大其功配坤元彖爻参衆卦血毛类上帝贮飨景福介宗庙及宾客百礼无不在引来刺中田粒食烝民赖服箱走四方竭力任重载千里烟草緑连山新雨足老牛抱朝饥向山影觳犊儿狂走先过浦却立长鸣待其母母子为人实仓廪汝饱不慙人愧汝老子倾囊得万钱石帆山下买乌犍牧童避雨归来晩一笛春风草满川羊经羝羊触藩羸其角兊为羊召南之国化文王之政在位皆节俭正直徳如羔羊也谁谓尔无羊三百维羣尔羊来思其角濈濈牂羊羵首羊人掌羊牲羊曰柔毛羊泠毛而毳羶华元杀羊食士其御羊斟不与及战曰畴昔之羊子为政今日之事我为政与入郑师故败子贡欲去告朔之饩羊子曰赐也尔爱其羊我爱其礼其父攘羊而子证之子大道以多岐亡羊善养生者如牧羊然视其后者而鞭之仲尼为鲁司冦沈犹氏不敢朝饮其羊齐庄公之臣王国卑与中里檄者讼三年狱不决使二子共一羊盟齐之社读王国卑之辞已尽中里檄之辞未半祭羊起而触中里檄齐人以为有神验羊质而虎皮见草而悦见豺而战史左慈有神术曹操欲杀之慈却入壁中不知所在后人逢慈于阳城山头因复逐之慈乃走入羊羣操知不可得令就羊中告之曰不复相杀本试君术耳忽一老羝屈前膝人立言曰遽如许追者欲执之于是羣羊数百皆化为羝并屈膝人立言曰遽如许遂莫知所取焉传记羊祥也象四足角尾之形羊一名髯须主簿季栢子穿井获土缶其中有羊鲁哀公穿井得一玉羊焉孔子见曰水之精为玉土之精为羊此羊肝土也公使杀之视肝即土矣甄宇号瘦羊博士黄初平叱白石成羊卫玠少时乘白羊车入市观者咸曰谁家璧人宗定伯夜行忽逢一鬼相与为侣问鬼曰鬼何所畏曰唯不喜人唾既至宛便担鬼着头上径诣宛市化为羊恐其变亟唾之卖之得钱千五百时人谓宗定伯卖鬼得千五百本朝剪毛胡羊大如马宜畜使汝羊如春风饱识大官羊细肋柔毛饱卧沙烦公遣骑送寒家忍令无罪充庖宰留与儿童驾小车至今风低草见白石士或不价五羖皮犬经艮为狗西旅底贡獒无使尨也吠卢令令犬赤股而躁臊効犬者左牵之犬曰羮献敝盖不弃为埋狗也晋侯饮赵盾酒伏甲将攻之其右提弥明扶以下公嗾夫獒焉明搏而杀之盾曰弃人用犬虽勐何为国人逐瘈狗瘈狗入于华臣氏叔孙婼如晋吏人请其吠犬弗与及将归杀而与之食国狗之瘈无不噬也灵公食赵盾公曰闻子利剑以示我弥明曰何故拔劒于君所盾知之躇阶而走公有周狗谓之獒亦躇阶从之弥明逆而踆之絶颔赵盾顾曰君之獒犹不如臣之獒也子杨朱之弟曰布衣素衣而出缁衣而反其狗迎而吠杨布怒杨朱曰向者使汝狗白而往黒而来岂能无怪哉徐无鬼见魏文侯曰吾相狗也下之质执饱而止是狸徳也中之质若视日上之质若亡其一康衢长者字童曰善抟字犬曰善噬賔客不过门三年始改之賔客复往猘狗不自投于河史范蠡遗大夫种书狡兔死走狗烹范雎説秦昭王曰夫以秦而治诸侯譬犹纵韩卢而抟蹇兔也高祖诏齐捕蒯通通至上曰若教淮隂侯反乎对曰跖狗吠尧尧非不仁犬固吠非其主岑熈为魏郡太守舆人歌之曰吠狗不惊足下生氂灵帝于西园弄狗着进贤冠带绶昌邑王弄狗冠方山冠龚遂曰王之左右皆狗而冠杜预有瘿疾初攻吴吴人惮其智以瓠系狗颈而示之预恨之及平吴尽杀其狗张彪败后唯常所养一狗在彪左右及彪被害黄仓皥叫寃转血中传记狗四尺为獒犬狗之有悬蹄者也尨犬之多毛者也狗叩也叩气吠以守也卢韩良犬也促宋良犬也逐虎犬也殷虞晋獒楚茹黄韩卢宋鹊并犬属狗斗精之所生也高辛氏时犬戎为乱帝曰有讨之者妻以美女帝之狗名槃瓠亡三月而杀犬戎以其首来帝以女妻之生男为狗生女为美人封为狗氏国晏子短使楚楚人为门于大门侧延晏子晏子曰使狗国者从狗门入今使楚不当从此门入荆王得茹黄之狗以畋云梦一犬吠形百犬吠声陆机有犬名黄耳机羇官京师久无家问戯问犬曰汝能赍书驰还取消息不犬喜摇尾作声应之机试为书盛以竹筒系之犬颈犬径至机家口衔竹筒作声示人机家开筒取书作答内竹筒中复系犬颈仍驰还洛㑹稽张然滞役不归妇与奴私通然养一狗名曰乌龙后归奴与妇谋杀然狗注晴䑛脣视奴然唿乌龙狗即应声盪奴奴失刀伏然取刀杀奴集勐犬狺狺而迎吠兮关梁闭而不通毛踰紫艳光双眉如白璧时频伸而振迅若应龙之腾掷爪类刀戈牙如剑㦸足悬钩爪口含表牙首类骧螭尾如腾蛇势似凌青云目若泉中星转视流光采曜赤精本朝乌啄本海幸我为之主食余已瓠肥终不忧鼎爼昼驯识宾客夜悍为门戸知我当北还掉尾喜欲舞跳踉趂僮仆吐舌喘汗雨长桥不肯蹑径渡清深浦拍浮似鹅鸭登岸剧虓虎盗牛亦小疵鞭䇿当贯汝再拜主谢恩天不遣言语何当寄家书黄耳定乃祖豕经豮豕之牙吉睽孤见豕负涂羸豕孚蹢躅坎为豕一发五豝一发五豵有豕白蹢豕望视而交睷腥豕曰刚鬛豚曰腯肥天子以彘尝麦齐侯田于具丘见大豕从者曰公子彭生也公怒射之豕人立而啼昔有仍氏生女后䕫取之生伯石实有豕心谓之封豕卫灵公为夫人南子召宋朝太子过宋野人歌之曰既定尔娄猪盍归吾艾豭子阳货阚孔子之亡也而馈孔子烝豚孔子穷于陈蔡之间子路享豕孔子不问肉所从来而食之朔人献燕昭王以大豕曰今年百二十矣人谓豕仙王命冡宰养六十五年其重千钧燕相谓王奚不飨之王乃命宰夫膳之夕见梦于燕相曰造化劳我以豕形食我以人秽吾患其生久矣仗君之灵得化吾生祝宗人𤣥端以临牢筴説彘曰汝奚恶死吾将三月牺汝七日戒三日斋借白茅加汝肩尻乎雕爼之上则汝为之乎为彘谋曰不如食以糟糠而错之牢筴之中史子路好勇冠雄鸡佩豭豚郅都从景帝入上林贾姬在厠野彘入厠上欲自持兵救都谏之乃止窦太后好老子书召袁固问固曰此家人言耳太后怒使固下圈击豕朱穆尝养猪有病使人卖之语之云当自告买者言病也卖猪者售不言病且直过多穆怪之赍半直以还挹娄国其俗好养猪食其肉衣其皮冬以猪膏涂身愍懐太子尝従帝观豕牢言于帝曰豕甚肥何不杀以享士而使久费五谷帝拊其背曰此儿当兴我家陆逞累除京兆尹郡界有豕生数子经旬而死其家又有豮豕遂乳养之时以逞仁政所致传记燕朝鲜之间谓之豭关东谓之彘或谓之豕吴楚谓之豨其子或谓之豚或谓之貕吴杨之间谓之猪猪一名参军朱浮与彭宠书曰往时辽东有豕生子白头异而献之行至河东羣豕皆白懐慙而还若以子功论于朝廷则辽东豕也集禀太隂之沈精标羣形于𤣥质体肥腯而洪茂长无心以逰逸资豢养于人主虽无爵而有秩刚鬛之族号曰豪狶毛如鑚锥中有激矢本朝嘴长毛短浅含臕久向山中食药苗蒸处已将蕉叶褁熟时兼用杏浆浇红鲜雅称金盘饤软熟真堪玉筋挑若把毡根来比并毡根自合喫藤条猫经有猫有虎迎猫为其食田䑕也子使牛捕䑕不如猫性之捷史高宗废王后立武后良娣骂曰愿得一日为猫阿武为䑕吾扼其喉以报今日即足矣武后闻之不恱约六宫不许畜猫朱泚军中有猫乳䑕者泚献之为祥崔祐甫独不贺曰礼云迎猫为其食田䑕也以其除害故列祀典今反乳之是谓失常故不敢贺传记猫目睛旦暮圎及午竖歛如綖其鼻端常冷唯夏至一日暖俗言猫洗面过耳则客至一名蒙贵一名乌圚集司徒北平王家猫有生子同日者其一母死焉有二子饮于死母母且死其鸣咿咿其一方乳其子若闻之起而若听之走而若救之衔其一置其栖又往如之反而乳之若其子然噫亦异之大者夫猫畜也非性于仁义者也其感于所畜者乎本朝夫养猫以去䑕不可以无䑕而养不捕之猫秋来䑕辈欺猫死窥瓮翻盆搅夜眠闻道狸奴将数子买鱼穿栁聘含蝉养得猫奴立战功将军细栁有家风一箪未厌鱼餐薄四壁常令䑕穴空果盐迎得小狸奴尽䕶山房百卷书慙愧家贫䇿勲薄寒无毡坐食无鱼记纂渊海卷九十八记纂渊海卷九十九钦定四库全书记纂渊海卷九十九宋潘自牧撰水族部龙经干初九潜龙勿用九二见龙在田九五飞龙在天上九亢龙有悔用九见羣龙无首吉时乘六龙以御天云从龙龙战于野其血𤣥黄震为龙龙以为畜故鱼鲔不淰郑大水龙鬬于时门之外洧渊国人请为禜焉子产不许曰我鬬龙不我觌也龙鬬我独何觌焉禳之则彼其室也吾无求于龙龙亦无求于我乃止龙见于绛郊魏献子问于蔡墨曰吾闻之虫莫知于龙以其不生得也对曰人实不知非龙实知古者畜龙故国有豢龙氏有御龙氏子龙被五色而游故神欲小则如蚕蠋欲大则极天地欲上则凌云欲沉则伏泉蛟龙水虫之神者也乘水则神立失水则神废墨子北之齐遇日者曰帝以今日杀黒龙于北方先生色黒不可以北墨子曰帝以甲乙杀青龙于东方丙丁杀赤龙于南方庚辛杀白龙于西方壬癸杀黒龙于北方若用子言则禁天下之行也龙合而成体散而成章乘乎云气养乎隂阳朱泙漫学屠龙于支离益殚千金之家三年伎成而无所用其巧也河上有家贫恃纬萧而食者其子没渊得千金之珠其父曰取石来锻之夫千金之珠必在九重之渊而骊龙颔下子能得珠者必遭其睡也夫龙可狎而骑也然㗋下有逆鳞径尺若婴之则杀人龙举而景云属人不见龙之飞举而能高者风雨之奉也子山中辰日称雨师者龙也史黄帝得土徳黄龙见夏得木徳青龙止于郊夏后氏之衰有二神龙止于帝庭而言曰余褒之二君也夏帝卜杀之徙去之留之莫吉卜请其漦而蔵之吉惠帝二年丙龙见兰陵人家井中文帝十五年黄龙见成纪葛陂竹杖化龙龙见武库井中百官将贺刘毅独曰昔龙降郑时门之外子产不贺龙降夏庭沬流不禁卜蔵其沫至周幽王祸衅乃发证据旧典无贺龙之礼陆机甞饷张华鲊华曰此龙肉也试以苦酒濯之必有异既而五色光起雷涣之子渡延平津腰间剑跃入水化为龙刘穆之尝梦与高祖俱泛海俯视船下见有二白龙挟舡既而至一山峯崿耸秀林树繁宻意甚悦之梁江陵城壕中有龙腾出焕烂五色竦跃入云大象中荣州有黒龙见与赤龙鬬于汴水之侧黒龙死禇无量好学临平湖中有龙鬬里闾就观之无量时年十三读书宴然不动太和二年五龙㑹于宻州次第而至五方之色具焉传记鳞虫三百六十而龙为之长有鳞曰蛟龙有翼曰应龙有角曰虬龙无角曰螭龙龙未昇天曰蟠龙太皥有景龙之瑞故以龙纪官黄帝采首山铜铸鼎荆山下有龙垂胡髯下迎黄帝禹南济江黄龙负舟禹笑曰吾受命于天竭力以养人柰何忧于龙龙弭首而逝禹诛防风氏二龙降之禹使范氏御之以行昔夏后启梦乘龙飞以登于天睪陶占之曰吉吴王欲从民饮酒伍子胥諌曰昔白龙下清冷之渊化为鱼渔者豫且射中其目白龙上诉天帝天帝曰鱼固人之所射也豫且何罪夫白龙天地贵畜也豫且宋国之贱臣也白龙不化豫且不射今弃万乘之位而从布衣之士饮酒臣恐其有豫且之患矣叶公好龙室屋彫文尽以为龙于是天龙闻而下之窥头于牖拖尾于堂叶公见之逺而还走是叶公非好龙也好夫似龙而非真者也宋玉对楚王曰神龙朝发崑崙之墟暮宿于孟诸超腾云汉之表婉转四渎之里夫尺泽之鲵岂能料江海之大哉汉和帝元年有一青龙堕于宫中帝命烹之赐群臣龙羮各一杯故李尤七命曰味兼龙炙陶侃尝捕鱼得一织梭还挂于壁有顷雷雨梭变成赤龙而去世言乘龙苦于行雨而雷神捕之洛中有祠穴曽有误坠其中行数里渐明见有宫殿人物又有大羊羊髯有珠人取食之后出以问张华华曰大羊名曰痴龙孙思邈隠居终南山时大旱西域僧请于昆明池结坛祈雨凡七日缩水数尺池龙化为老人求救于思邈思邈谓曰我知昆明池有仙方三十首留传与予予将救汝老人曰此方上帝不许妄传今急矣固无所吝有顷捧方而至思邈曰尔第还无虑自是池水忽涨溢岸数日胡僧羞恚而死集龙嘘气成云云固弗灵于龙也然龙乘是气茫洋穷乎𤣥间薄日月伏光景感震电神变化水下土汨陵谷云亦灵怪矣哉云龙之所能使为灵也若龙之灵则非云之所能使为灵也然龙弗得云无以神其灵矣失其所凭依信不可欤异哉其所凭依乃其所自为也易曰云从龙既曰龙云从之矣扶风马孺子言年十五时在泽州与羣儿戯郊亭上顷然有竒女堕地有光晔然被緅裘白纹之里首歩摇之冠贵游少年骇且悦之稍狎焉女頩尔怒曰不可吾故居钧天帝宫下上星辰唿嘘隂阳薄蓬莱羞崑崙而不即者帝以吾心侈大怒而谪来七日当复今吾虽辱尘土中非若俪也吾复且害若衆恐而退遂入居佛寺讲室焉及期进取杯水饮之嘘成云气五色翛翛也因取裘反之化为白龙徊翔登天莫知其所终本朝神物生天扰可骑如何孔甲但能羁当时若更无刘累龙意茫然岂得知山腰石有千年涧石眼泉无一日干天下苍生待霖雨不知龙在此中蟠鱼经包有鱼无咎不利賔包无鱼起凶豚鱼吉信及豚鱼也淮夷蠙珠暨鱼鲂鱼赪尾岂其食鱼必河之鲂岂其食鱼必河之鲤鱼丽于罶南有嘉鱼鱼在于渚或潜在渊鱼在于沼亦匪克乐鱼在在藻有颁其首有莘其尾依于其蒲鱼跃于渊王在灵沼于牣鱼跃猗与漆沮潜有多鱼有鳣有鲔鲦鲿鰋鲤人辨鱼物为鱻薧槀鱼曰商祭鲜鱼曰脡祭孟春鱼上氷獭祭鱼季春荐鲔于寝庙羞濡鱼者进尾冬右腴夏右鳍公将如棠观鱼臧僖伯諌公曰吾将畧地焉遂往陈鱼而观之刘子曰微禹吾其鱼乎子昔者有馈生鱼于郑子产子产使校人畜之池校人烹之反命曰始舍之圉圉焉少则洋洋焉攸然而逝子产曰得其所哉鱼不可脱于渊川广者鱼大八之北有溟海有鱼焉其广数千里其长称焉泉涸鱼相与处于陆相呴以湿相濡以沬不如相忘于江湖惠子与庄子游于濠梁之上庄子曰鯈鱼出游从容是鱼之乐也惠子曰子非鱼安知鱼之乐庄子曰子非我安知我不知鱼之乐吞舟之鱼荡而失水则蝼蚁能苦之筌者所以在鱼得鱼而忘筌也庄子见车辙中有鲋鱼鲋鱼曰我东海之波臣也君岂有升斗之水而活我哉庄子曰待我激西江之水而逆子鲋鱼曰不如早索我于枯鱼之肆公仪休相鲁而嗜鱼一邦皆争买鱼而献之公仪子不受曰夫唯嗜鱼固不受也水浊则鱼噞水积而鱼聚使水浊者鱼挠之月亏则鱼脑减宋君亡其珠池鱼为之殚畜池鱼者必去猵獭争鱼者濡史武王白鱼入舟陈胜吴广举大计以丹书帛曰陈胜王置所罾鱼腹中使买鱼见书羊续为南阳太守府丞尝献其生鱼续悬之于庭王延性仁孝继母卜氏尝盛冬思生鱼延叩凌而哭忽有一鱼长五寸跃出冰上延取以进母吴隠之为广州刺史帐下人进鱼每剔去骨隠之罚而黜焉明帝幸华林园天渊池白鱼跃入御舟王固尝聘魏魏人以南人嗜鱼大设网罟固以佛法呪之遂一鳞不获陆政性至孝其母好食鱼后宅忽有泉出而鱼遂得以供膳太宗观书于西宫见鱼跃焉问其故渔者曰此当乳也于是中网而止传记鱼有力者鰴鱼枕谓之丁鱼肠谓之乙鱼尾谓之丙孔子之楚有渔者献鱼曰天暑市逺无所鬻之思欲弃之粪壤不若献之君子孔子再拜而受埽地祭之楚人有献鱼于楚王者曰今日获鱼食之不尽卖之不售弃之可惜故来献之左右曰鄙哉辞也楚王曰渔者仁人也盖闻廪仓粟有余者国有饥民后宫多幽女者下民多旷夫余衍之蓄聚于府库者境内多贫乏之民渔者知之其以喻寡人也于是乃遣使恤鳏寡楚国頼之葛𤣥见卖大鱼者谓曰暂烦此鱼到河伯处鱼主曰鱼已死𤣥曰无苦乃以丹书纸内鱼口中掷水中有顷鱼还掷上岸得书吴王江行食脍有余弃于江中流化而为鱼今江中有名吴王脍余鱼者犹作脍形鱼复溪中有鱼其头似羊丰肉少骨美于余鱼扶南国有鲜巴鱼头如马首伺人入水便来为害瀛洲有洞渊广千里有鱼身长千丈武阳小鱼大如针号一斤千头蜀人以为醤彭蠡之濵以鱼食犬城门失火祸及池中鱼俗说池中鱼人姓字居近城门城失火延及其家非也谨按百家书宋城门失火因汲池中水以沃之鱼悉露死喻恶之滋并中伤重谨也集彼寻常之污渎兮何以容吞舟之鱼横江湖之鳣鲸兮固将制夫蝼螘沛乎如巨鱼之纵大壑北溟有巨鱼身长数千里仰喷三山雪横吞百川水凭陵随海运烜赫因风起吾观摩天飞九万方未已鲁国一杯水难容横海鳞潜鳞输骇浪紫鳞冲岸跃水深鱼极乐潜波想巨鱼白鱼如切玉泉出巨鱼长比人丹砂作尾黄金鳞白小群分命天然二寸鱼细微沾水族风俗当园蔬鱼知丙穴由来美轻浪参差鱼动镜羣鳞沸池羹沈细抽潜腥涧急惊鳞奔沉景照文鳞每忆纎鳞逰尺泽香饵见来湏闭口大江归去好藏身盘涡峻激多倾覆莫学长鲸拟害人本朝火鬐锦鬛鳞雪霜红眼照曜珠夜光若无鲲鲕与虾蚪安见品格非寻常秋水澄清见髪毛锦鳞行处水纹摇岸边人影惊还去时向緑荷深处跳溪鳞佳味自可爱何异鳣鲂争尺水巨鱼先已化风雷江水深成窟潜鱼大似犀赤鳞如琥珀老枕胜琉璃三年京国厌藜蒿长羡淮鱼压楚糟偶思煖老庖𤣥鲫公遣霜鳞贯栁来宁容网目漏吞舟谁能烹鲜作苛碎河豚传记河豚有毒以卢根及橄㰖等解之肝有大毒又名䂓鱼䂓鱼吹肚鱼也本朝河之鱼有豚其名者游于桥间而触其柱怒其柱之触已也则张颊植鬛怒腹而浮于水飞鸢过而攫之磔其腹而食之因逰而触物不知罪已妄肆其忿至于磔腹而死悲夫欧公谓河豚出于暮春食栁絮而肥殆不然今浙人食河豚于上元前江隂冣先得方出时一尾直千钱二月后一尾才百钱耳栁絮时人已不食谓之班子或言腹中生虫故恶之东坡诗云竹外桃花三两枝春江水煖鸭先知蒌蒿满地芦芽短正是河豚欲上时此正是二月景致是时河豚已盛矣欲上之语似乎未穏经筵官㑹资善堂东坡盛称河豚之美吕元明问其味曰直那一死河豚盛气善怒毎伏水底必设网于上故以物就而触之彼将奋怒而上遂为所获吴人目其腹腴为西施乳春洲生荻芽春岸飞杨花河豚当是时实不数鱼虾忿腹若封豕怒目犹吴蛙庖煎茍失所入喉为镆鎁非鳞亦非介芒刺皮如猬观形固可憎况复论肠胃乌贼传记世谓乌贼懐墨而知礼故俗云是海若用事小吏或曰性嗜乌常暴水上飞乌过谓其已死便往啄之乃卷取乌故谓乌贼海人言昔秦王东游弃筭于海化为此鱼形如筭袋两带极长乌贼旧名河伯度事一名从事小吏江东人取其墨书契以脱人财踰年字消惟空纸耳旧说乌贼有矴遇风则虬前一须下矴一名缆鱼风波稍急即以其须粘石为缆本朝海之鱼有乌贼其名者呴水而水乌惧物之窥已也则呴水以自蔽海乌知其鱼而攫之呜唿徒知自蔽以求全不知灭迹以杜疑哀哉腹膏为饭嚢鬲胃贮饮墨出没上下波厌饫吴越食虾史滕脩为广州刺史或语脩虾长一丈修不信其人至东海取虾须长四五尺封以示脩脩乃服传记鰝大虾也虾种多最大中作脯南海以虾头为杯须长数尺金银镂之马稜为广陵太守蝗虫飞入海化为鱼虾虞啸父为孝武侍中帝曰卿在阁下初不闻有献替对曰天时尚煖鱼鼈虾蚱未可致寻有所献帝大笑水母传记东海有物状如凝血名曰水母无头目所处则衆虾附之水母如羊胃可生切食广州谓之水母闽人谓之蛇其形乃浑然凝结一物有淡紫色者腹下有物如悬絮俗谓之足而无口眼常有数十虾寄腹下咂食其涎浮泛水上捕者或遇之即歘然而没盖虾有所见耳龟经舍尔灵龟观我朶頥凶或益之十朋之龟天生神物圣人则之离为龟昆命于元龟九江纳钖大龟宁王遗我大寳龟爰契我龟我龟既厌鼈人秋献龟鱼龟人掌六龟之属天龟曰灵属地龟曰绎属东龟曰果属西龟曰靁属南龟曰猎属北龟曰若属凡取龟用秋时攻龟用春时季秋登龟龟以为畜故人情不失龟为前列先知也青黒緑者天子之寳龟也臧武仲自邾使告臧贾且致大蔡焉臧昭伯如晋臧㑹窃其寳龟偻句以卜为信与僣僣吉㑹曰偻句不余欺也龟青纯臧文仲居蔡山节藻梲子仲尼曰神龟能见梦于元君而不能避余且之网知能七十二鑚而无遗筴而不能免刳肠之患龟曵尾涂中龟三千岁蜉蝣不过三日以蜉蝣而为龟忧养生之具人必笑之千载灵龟人言浮于莲叶之上或在丛蓍之下山中已日称时君者龟也郄俭少时行猎堕空冢中见大龟张口吞气乃试随龟所为遂不复饥史禇先生曰能得名龟者财物归之家必大富至千万一曰北斗龟二曰南辰龟三曰五星龟四曰八风龟五曰二十八宿龟六曰日月龟七曰九州龟八曰玉龟凡八名龟各有文在腹下有神龟在江南嘉林中常巢于芳莲之上南方老人用龟支牀足行二千岁老人死后移牀龟尚生能行气导引永嘉元年有玉龟出于灞水苻坚末高陆人穿井得龟大三尺坚命太卜池养之及死藏其骨于太庙是夜庙丞高虏梦龟曰我本出将归江南遭时不遇殒命秦庭又有人梦于虏曰龟三千六百嵗终必妖兴亡国之象也永明间唐潜献青毛神龟一头武帝章皇后母尝遇道士以小龟遗已光彩五色及朞后生紫光照室因失龟所在开皇中掖廷毎夜有人来挑宫人宫人抽刀斫之其物落牀而走因入池而没明日涸池得一龟其上有刀迹杀之遂絶先天二年江州献灵龟六眸腹下有𤣥文象卦文传记龟三足贲龟俯者灵仰者绎前弇诸果后弇诸猎左倪不靁右倪不若一曰神龟二曰灵龟三曰摄龟四曰寳龟五曰文龟六曰筮龟七曰山龟八曰泽龟九曰水龟十曰火龟甲虫三百六十而神龟为之长龟一名𤣥衣督邮一名元绪龟百嵗一尾千嵗则十尾灵龟五色似玉背隂向阳上隆象天下平法地转运应四时蛇头龙脰左睛象日右睛象月知存亡吉凶之变龟三百嵗大如钱游莲叶上三千岁则青边有距灵蓍四十九茎下有千岁神龟守之龟厌江海陆行不止自令枯藁失其都市天子龟尺二寸诸侯八寸大夫六寸士民四寸龟者隂虫之老也神龟之象上圆法天下方法地背上有盘法丘山𤣥文交错以成列宿五光昭若𤣥锦文运转应四时孙权时永康人入山遇一大龟即束之归龟便言曰游不良时为君所得人甚怪之载出欲上吴王夜泊越里䌫船于大桑树宵中树唿龟曰劳乎元绪奚事尔耶龟曰我被拘系方见烹臛虽尽南山之樵不能溃我对曰诸葛元逊博识必致相苦令求如我之徒计从安出龟曰子明无多辞祸将及尔树寂而止既至权命煮之焚柴万车语犹如故诸葛恪曰燃以老桑乃熟献人仍说龟树共言权登使伐取煮龟立烂孔愉见人笼龟于路买而放诸溪中龟反顾视愉及封北亭而铸印龟左顾者三有似昔龟之顾毛寳戍邾城有一军人买得白龟长五寸寳便买取持归养之渐大放江中后邾城遭石勒败毛寳被铠投江中觉如堕一石上视之乃是先放白龟既抵岸回顾而去集有缁衣之大夫兮衣𤣥绣之衣裳乘辎车之岌岌兮驾云雾而翺翔风雨为之电奋兮五色赫以焜煌质应离象位定坎居贱彼朶頥贲我灵符浮洛川见纬书洞秘赜通𤣥虚本朝自从九江纳钖罢衆渔贱弃秋不登卜人官废亦已乆果猎谁复知殊称搘牀才堪比瓦砾当粟孰肯捐斗升糁头腥臊何足嗜曳尾秽汚适可憎盛溲除聋岂必騐蹈背出险安可凭刳肠以占幸无事卷殻而食病未能如闻翕息可视効往乃有坠岸千层仰窥朝阳俯引气亦得难老如冈陵谅能学此真寿类世论妄以类虫冰鳌子渤海之中有五山帝使巨鳌十五举首而戴之龙伯之人一钓而连六鳌东海鳌冠蓬莱㳺沧溟蛭蚁闻而悦之相邀海畔观鳌群蚁曰彼冠山何异我戴粒逍遥于封壌之巅伏乎窟穴也传记有巨灵之鳌背负蓬莱之山而飞舞戯沧海之中巨鳌以背负山周廽千里集鳌戴山抃何以安之巨鳌赑屃首冠灵山积翠浮澹灔始疑负灵鳌突兀海底鳌首冠三神丘钩网不能制其来非一秋或者不量力谓兹鳌可求赑屃牵不动纶絶沈其钩一鳌既顿颔衆鳌齐掉头喷风激蜚亷鼓浪怒阳侯鲸鲵得其便张口欲吞舟万里无活鳞百川多倒流本朝方壶蓬莱负巨鳌鼋经季秋取鼋楚人献鼋于郑灵公公子宋与子家将见子公之食指动曰他日我如此必尝异味及入宰夫将解鼋相视而笑子大鼋作魅行病道士戴炳以越章封沉遍掷潭中良乆有大鼋浮出乃格杀之而病者愈史灵帝时黄氏之母浴而化为鼋初浴时簮一银钗及见犹在其首韦丹少在东路尝至中桥见渔者网得大鼋系之桥柱引颈四顾有求救之意于是以所乘驴易之放鼋于水徒歩而归传记鼋似鼈而大鼋为河伯使者齐景公渡河鼋衔左骖没之古冶子㧞剑从斜行五里逆三里至于砥柱之下左手持鼋头右手挟左骖鷰跃鹄踊而出范献子猎占之曰君子得鼋小人遗冠献子猎而不得遗其豹冠集乗白鼋兮逐文鱼鼍经鼍鼔逢逢季秋取鼍史孙亮初公安有白鼍鸣谣曰鼍鸣龟背平南郡城中可求生守死不去来无成明年诸葛恪败弟融镇公安被收刮金印龟背一服而死传记鼍水虫从龟单声鼍鱼长三尺有四足髙尺余尾如蝘蜓而大方嫁娶必得食之张福行船夜有女子乘小舟就福寝中夜月照乃见一白鼍枕福臂福惊起而鼍去广陵王家女病邪召竺僧瑶治之瑶入门便大惊老魅敢干犯人女在内大唤云人杀我夫鬼在侧曰吾命尽于今可为痛心于是化为老鼍走出中庭瑶扑杀之鼈经离为鼈炰鼈脍鲤鼈人秋献鼈蜃子东海之鼈跬歩不休跛鼈千里郑县人卜子毒妻之市买鼈以归颍水以为渴因纵而饮之遂失鼈鼈无耳而目不可以瞥精于明也援两鼈而失灵龟史崔𢎞度每期戒僚吏曰无得欺诳后尝食鼈侍者八九人𢎞度一一问之曰鼈美乎皆云鼈羙𢎞度骂曰佣奴何敢诳我汝初未尝食鼈安知其美俱杖之传记鼈三足能鼈目白腹下王字者不可食鼈一名河伯从事公父文伯饮南宫敬叔酒露赌父为客羞鼈焉小赌父怒相延食鼈辞曰将使鼈长而后食之遂出汝南郡中常有鬼怪导从威仪如太守入府打鼓周行内外后费长房诣郡正值此鬼至府郡门而不敢前长房厉声唿便促前来鬼化作老翁叩头乞得自改长房曰复汝真形此鬼即成大鼈如车轮颈长一丈许长房复令还就人形以一札符付之令送与葛陂君鬼持符去至陂边以颈绕株而死昔有人与奴俱得心腹病奴死割腹视之得一白鼈以诸药内鼈口中终不死后有乘白马来者马溺溅鼈缩头藏脚乃试取马溺灌之豁然消成水主者顿饮一升遂愈集方衔钩以振掉吁骇人而可恶既颠坠于岩岸乃蹒跚而跬歩或延首以鹤顾或顿足而鹰距或曳尾于泥中或缩头于殻里螺经离为蠃鼈人祭祀供蠃蚳传记海文蠡数种其大者容一升南人以为酒杯马轲蠃大者围九寸长四寸细者围七寸长三寸鹦螺状如覆杯头如鸟头向其腹视似鹦鹉故以名咤螺着海边树上见人咤如人声可食苍螺江东人以为椀假猪螺日南有之靥为甲香谢端少孤得一大螺置瓮中每早至野还见有饮饭汤火端从篱外窥之见一少女从瓮中出燃火便入问之女答曰我天汉中白水素女天帝使我为守舍炊煮今无故相伺不宜留此忽有风雨而去蚌经离为蚌孟冬雉入大水化为蜃子楚之明月出于蚌蜃明月之珠蜃龙之病而我之利史元将仲将不意双珠近出老蚌太宗谓侍臣曰蜃性含水待月而水生传记蜃小者䖴注云䖴即小蚌齐赵将伐燕苏代说赵王曰今者臣来见小蚌方出暴而鹬啄其肉蚌合而挟其啄鹬曰今日不雨明日不雨必见蚌脯蚌曰今日不出明日不出必见死鹬渔父得而併擒之今燕赵相攻臣恐强秦之为渔父也赵王乃止南方林邑有大蚌盈车明珠至寸不以为贵集蚌蛤珠胎与月亏全蛤经季秋雀入大水为蛤子卢敖俯而视之方卷龟殻而食合梨传记东越海蛤仙家之药有白水灵蛤凡蛤之属开口闻雷鸣则不复闭有人患足肿疾医莫能识徐之才视之曰蛤精疾也得之当由乘船入海垂脚入水中之才为剖之得蛤子二大如榆筴本朝饮者怜渠有典刑见渠借箸眼偏青莫遣下塩伤正味不曽着蜜若为甜雪楷玉质全身莹金线氷钿半缕纎车螯史庐陵王义真出为南豫州刺史居髙祖忧长史刘湛入见煗酒炙车螯湛正色曰公当今不冝有此设义真曰旦甚寒一杯酒亦何伤酒既至湛因起曰既不能以礼自处又不能以礼处人传记车螯形如蚌蛤而大本朝璀璨殻如玉斑斓㸃上花含浆不肯吐得火遽已呀素脣紫锦背浆味压蚶菜珠宫新沐浄琼沙石鼎初燃瀹井花紫殻旋开微滴酒玉肤莫熟要鸣牙蛎传记南海谓蛎为蚝甲为牡蛎合涧州圆蛎土人重之语曰得合涧一蚝虽不足豪亦可以高也蚝生海岛边如拳石四面渐长有高一二丈者每一房内蚝肉一片海夷以斧揳取殻烧以烈火蚝即启房挑取其肉趣市以易醑集蚝相粘为山十百各自生本朝薄宦游海乡雅闻静康蚝中厨烈熖炭燎以柴与蒿委质已就烹键闭犹遁逃稍稍窥其戸青栏流玉膏人言噉小鱼所得不偿劳况此鐡石顽解剥烦锥刀戮力効一割功烈才牛毛若论攻取难饱食未为饕蓬山侧畔屹蚝山懐玉深蔵万壑间蚶传记瓦屋子南中旧唿为蚶子卢钧尚书作镇以其殻上有稜如瓦壠故名焉广人尤重之俗唿为天脔炙鲎传记鲎形如惠文冠青黒色十二足腹中有子如麻子取以作醤尤美鲎形如熨斗头似蜣螂南人重之以为鲊鲎鱼其殻莹浄如青甆盌𨫼背眼在背上口在腹下尾长尺余三稜如梭茎雌常附雄而行若摘去雄者雌者即自止腹中有子如菉豆集鲎实如惠文骨眼相负行本朝忽有缾罂至卷将江海来𤣥霜束龟殻红雾染珠胎蟹经离为蟹蚕则绩而蠏有匡子蠏六蛫而二螯非蛇蟺之穴无所寄托者用心躁也夫释大道而任小数无异于使蠏捕鼠山中称无肠公子者蠏也史解系免官还第及张华裴頠之被诛也伦秀以宿憾收系兄弟梁王彤救系等伦怒曰我于水中蠏且恶之况此人兄弟轻我耶遂害之传记蠏蚭也其雄曰蜋螘其雌曰转带蟹二螯两端傍行蠏漆相合成水水蠏螯殻内皆咸水自有味广人取之淡煮吸其咸汁下酒膏蠏殻内有膏如黄酥加以五味和殻之赤母蠏殻内黄赤膏如鸡鸭子黄内白以和膏实其殻中淋以五味蒙以细麫为蠏饆饠红殻蠏殷红色巨者可以装为酒杯虎蠏殻上有虎斑可装为酒噐蠏之小者每潮欲来出穴举螯迎之名招潮子蔡司徒渡江见蟛蜞大喜曰蠏有八足二螯令烹之既食委顿吐下方知非蠏后向谢仁祖说此事谢曰卿读尔雅不熟几为勤学死毕卓尝曰左手持蠏螯右手执酒杯泊浮酒池中足了一生矣集未游沧海早知名有骨还从肉上生莫道无心畏雷电海龙王处也横行绀甲青筐染苔衣岛夷初寄北人时离居定有石㠶觉失伴惟应海月知族类分明连形容好箇似蟛蜞病中无覔双螯处寄与夫君左手持蠏因霜重金膏液本朝仁宗内宴有蠏二十八枚帝曰吾尚未知一枚直几钱左右对直一千帝不悦曰数戒汝軰无侈靡一下箸为钱二十八千吾不忍也遂不食陶谷使吴越忠懿王宴之因食蝤蛑询其族类忠懿命自蝤蛑至蠏蚎凡十余种以进糓曰真所谓一蠏不如一蠏有蠏无监州半殻含黄宜㸃酒两螯斫雪劝加餐相忆樽前把蠏螯海馔糖蠏肥霜脐尝食新形模虽入妇人笑风味可解壮士颜怒目横行与虎争寒沙奔火祸胎成虽为天上三辰次未免人间五鼎烹满腹红膏肥似髓贮盘青殻大于杯横行湖海浪生花糟粕招邀到酒家酥片满螯疑作玉金穣镕腹未成沙记纂渊海卷九十九记纂渊海卷一百钦定四库全书记纂渊海卷一百宋潘自牧撰虫豸部蛇经维虺维蛇女子之祥初内蛇与外蛇鬭于郑南门中内蛇死六年而厉公入有蛇自泉宫出如先君之数声姜薨毁泉台呉为封豕长蛇以荐食上国子吾待蛇蚹蜩翼耶腾蛇逰雾䲭夷子皮谓田成子曰子独不闻涸泽之蛇乎小蛇谓大蛇曰大蛇行而小蛇随之必有杀子子不如相衔负我以行人必以我为神也乃相负越公道而行人皆避之越人得蚺蛇以为上肴中国得而弃之无用神蛇能断而复续而不能使人勿断也史秦文公梦黄蛇自天下属地其口出于鄜衍于是作鄜畤高祖夜行泽中大蛇当道拔剑斩之后人至蛇所有一老妪夜哭曰吾子白帝子也化为蛇当道今者赤帝子斩之杜预醉卧斋中外人闻呕吐声窃窥于戸见一大蛇垂头而吐闻者异之乐广尝有亲客久阔不复来广问其故答曰前蒙赐酒见杯中有蛇既饮而疾时㕔事壁上有角漆弓画作蛇广意杯中蛇即角弓影也复置酒谓客曰酒中复有所见否答曰如初广乃告其所以客豁然顿愈刘秀之十许嵗时与诸儿戯于前渚忽有大蛇来势甚勐莫不颠沛惊唿秀之独不动衆并异焉翟让初见李宻衣在格上宻腰带化为赤蛇让心异之竟为宻所杀元和中五坊小使毎羣聚于卖酒食家肆情饮啖将去留蛇一箧诫之曰吾以此蛇致供奉鸟雀可善饲之主人赂而谢之方肯擕去周太祖尝寝柴后见五色小蛇入鼻间心异之知其必贵敬奉愈厚传记螣腾蛇王蛇善用兵者譬如率然率然常山之蛇也撃其首则尾至撃其尾则首至击其中身则首尾俱至楚有祠者赐其舍人酒一巵舍人相谓曰请各画地为蛇先成者饮酒一人先成乃左手持巵右手画蛇曰吾能为之足一人后成夺其巵曰蛇故无足子安能为之足遂饮其酒巴蛇吞象三嵗而出角君子服之己心腹之疾晋文公出田前有大蛇其高如隄其御请攻之文公曰不可我有失行而天惑我以妖我若攻之是逆天令也乃归斋宿而请于庙退而修政居三日梦天诛蛇曰尔何敢当圣君之路文公觉令人视之蛇已鱼烂矣隋侯行见大蛇伤救而治之其后蛇衔珠以报之晋吴兴太守袁𤣥瑛尝之官请郭璞筮吉凶璞曰至官当有赤蛇为妖不可杀之后到府果有赤蛇在铜虎符首上蟠家人挝杀之其后𤣥瑛为徐馥所害两头蛇岭外多一头有口眼一头似头而无口眼昔孙叔敖见之不祥乃杀而瘗之南人见之为常其祸安在集蝮蛇蓁蓁封狐千里灵蛇吞象厥大何如独不见翠蛇绛螭之将登天乎必耸身于苍梧之朔阶浮云翼疾风而上嘉兹蛇灵断而能续飞不须翼行不假足蚺惟大蛇既洪且长采色駮荦其文锦章食灰吞鹿腴成养创賔享嘉宴是豆是觞永州之野产异蛇黒质白章触草木尽死以啮人无御之者然得而腊之以为饵可以已大风踠挛瘘厉去死肌杀三虫吾悲夫天形汝躯絶翼去足无以相扶曲膂屈胁惟行之纡目兼蜂虿色混泥涂其头蹙恧其腹次且褰鼻钩牙穴出㯦居蓄怒而蟠衔毒而趋志蕲害物隂蠧潜狙草摇风动百毒齐起首卷嵴努吐舌摇尾不足其凶若病乎已本朝欲知垂尽歳有似赴壑蛇修鳞半已没去意谁能遮况欲繋其尾虽勤如奈何鼃经蝈氏掌去鼃黾焚牡蘜以灰洒之则死仲夏之月蝼蝈鸣子井蛙不可以语于海者拘于虚也子独不闻塪井之蛙乎谓东海之鼈曰吾乐与吾跳梁乎井干之上入休乎缺甃之崖赴水则接腋持頥蹶泥则没足灭跗塪井之乐此亦至矣夫子奚不时来入观乎东海之鼈左足未入而右膝已絷矣于是逡巡而却告之海塪井之蛙闻之适适然惊规规然自失也越王勾践欲伐吴出见鬭鼃乃轼从者曰王何敬也曰以其勇气故也其后国人轻命死战虾蟇蛙龟且夜恒鸣口干舌檘然布不听史元鼎五年秋蛙与虾蟇俱鬭马援为隗嚣使公孙述归谓嚣曰子阳井底蛙耳而妄自尊大不如専意东方有蛙鸣于华林园恵帝问曰为官乎为私乎贾𦙍对曰在官地为官在私地为私沈僧照别名法朗少事文师道士梁武陵王纪为㑹稽太守宴坐池亭蛙鸣聒耳王曰殊废丝竹之听僧照呪厌便息日晩王欲其复鸣僧照曰王欢已阑令女恣鸣即便喧聒丘杰遭母丧以熟菜有味不尝于口忽梦见母曰汝噉生菜遇虾蟇毒灵床前有三丸药可取服之杰惊起得药服之下蝌蚪子数升传记蟼蟇蝌蚪活东蝌蚪虾蟇子也一名𤣥针一名𤣥鱼燕太子与荆轲之东宫临池而观轲拾砖投蛙太子令人奉槃金懐州拟贞观东廊下柱有虾蟇声后因柱朽坏斫之得一虾蟇其柱又无孔隙集虾蟇虽水居水特变形貌强号为蛙蛤于实无所校虽然两股长其奈嵴皴疱跳掷虽云高意不离泞淖鸣声相唿和无理祇取閙周公所不堪洒灰垂典教端能败笙磬仍工乱学校虽蒙句践礼竟不闻报效大战元鼎年孰强孰败挠居然当鼎味岂不辱钓罩蠢蠢水族中无用者虾蟇形秽肌肉腥出没于泥沙六月七月交时雨正滂沱虾蟇得其志快乐无以加地既蕃其生使之族类多天又与其声得以相喧譁岂惟西池上污君清泠波何独瑶琴前乱君鹿鸣歌本朝悍目知谁瞋皤腹空自胀慎勿困蜈蚣饥蛇不许放越国车前矜勇甚子阳井底太骄生乘时不羡云溟乐口作仪同皷吹声坎井我自足跳梁而持頥鼈笑色无愠鹑化理莫推月下声喧青草岸雨余响彻緑荷洲虽蒙黄金掷荆卿空尔为或以白玉琢形模妙工倕咄尔百丑质讵辱五鼎脂浪号土底鸭雄夸水中鸡何足污帝筋但可充蛇饥蟋蟀经蟋蟀刺晋昭公也七月在野八月在宇九月在戸十月蟋蟀入我牀下季夏蟋蟀居壁史蟋蟀俟秋唫秋风厉而蟋蟀吟盖气使之然也传记蟋蟀似蝗而小正黑有光泽如漆有角翅一名蛬一名蜻蛚楚人谓之王孙幽州人谓之促织督促之言也里语曰趣织鸣懒妇惊蟋蟀之虫随隂迎阳居壁向外趣妇女织绩女工之象立秋蜻蜒鸣白露下蜻蛚上堂朽苇为蛬蟋蟀集天子无逺兵莎鸡一名促织一名络纬促织谓鸣声如急织也络纬谓其声如纺绩也促织一曰促机络纬一名纺纬集澹容与而独猗兮蟋蟀鸣此西堂何兹虫之资生亦灵智之攸授享神气之么眇体形容之㣲陋厉清响于长宵激悲声以迄曙开秋肇凉气蟋蟀鸣牀帷促织甚㣲细哀音何动人草根吟不穏牀下夜相亲久客得无泪故妻难及晨悲丝与急管感激异天真本朝是固夫霜凄露感而恤纬征人之裳者欤身勤心苦而提耳女工之荒者欤昼閴宵喧自基而徂堂者欤多言强聒身隠而声彰者欤若悲若怨若愤若叹而吟啸秋夕之清长者欤一声能遣一人愁终夕声声晓未休不解缫丝替人织强来出口促衣裘蚁经馈食之豆蚔醢注云蚔蚁子也蛾子时术之子羊肉不慕蚁蚁慕羊肉羶也吞舟之鱼荡而失水则蝼蚁能苦之桓公伐孤竹行山中无水隰朋曰蚁冬居山之阳夏居山之隂蚁壤寸而有水乃掘遂得水千丈之隄以蝼蚁之穴而溃以骨去蚁蚁愈多蚁有兼弱之智传记蚍蜉大螘小者螘蠪虰螘螱飞螘其子蚳蚁封户穴大雨将集朱蚁其状如蚁在崑崙之墟飞蚁有木蚁古曰𤣥驹者也蚍蜉齐鲁之间谓蚼蠓西南梁益之间谓之𤣥驹燕谓之蛾蛘楚郢以南蚁土谓之封殷仲堪父病虚悸闻牀下蚁动云是牛鬬桓谦太元中忽有人皆长寸余悉被铠持槊縁机登灶或有切肉辄以槊刺取径入穴道士朱应子令以沸汤浇所入处掘之有斛许大蚁死窟中谦后以门衅同灭淳于棼梦入蚁穴交广溪洞间酋长多收蚁卵卤以为酱非官客亲友不可得也集南方岂螘若象节殷人之丧舆在四隅而交结济齐桓之穷师由山东之高垤感萌阳以潜步知将雨而封穴伊斯虫之愚昧乃先识而似哲尝济齐师之乏亦闻妫徳之羶覩封穴而知雨验寸壤而得泉出以时而不息故学者得而称焉戴粒而逰若巨鳌之冠神岳绕磨而行若日月之丽清天本朝哲宗在宫中潄水必避蝼蚁大宋编竹渡蚁偶尔相逢试问途不知何事数迁居㣲躯所馔能多少一猎归来满后车一骑初乘只又双全军突出阵成行䇿勋急报千夫长渡水还争一苇航蜘蛛经蟏蛸在户子晋公子重耳奔齐见蜘蛛布网曵蝇执豸而食之谓舅犯曰此虫也智之薄者矣人之有智而不能廓垂天之纶布络地之网以供方丈之御是曽不如蜘蛛之智也舅犯曰君将行之则有邦有嗣矣太昊师蜘蛛而结网史葛原取燕卵蜂巢蜘蛛着器中使管辂射覆辂曰第三物觳长足吐丝成罗寻网求食利在昏夜传记蟏蛸一名长脚荆州河内谓之喜子云此虫来着人当有亲客至蜘蛛作网以司行旅蜘蛛南北巡行罔罟汤出见罗者命解其三面更教之祝曰昔蛛螯作网今人学结欲左者左欲右者右吾取其犯命者龚舍初随楚王朝宿未央宫见赤蜘蛛四面萦罗网有虫触之而死者舎乃叹曰仕官者人之网罗也于是挂冠而退时人谓舎为蜘蛛之隠观夫蜘蛛之丝以网飞虫也人之用诈安过之集独高悬以浮处遂设网于四隅南连大庑北接华堂左凭广厦右依高廊吐丝属绪目引结网纎罗络漠绮错交张云举雾缀以待无方伊蜘蛛之为虫纵㣲性乎天壤禀妙造于化灵忽无拟而无想吐自然之纎绪先皇羲而结网凭轻罗以隠显应大明之幽朗映日张网罗遮天亦何别倘居要地门害物可堪説网成虽福已网败还祸尔物之小者近网而毙物之大者兼网而逝网也者绳其小而不绳其大吾不知尔身之危兮腹之餧兮吁本朝日结一尺网知吐㡬尺丝百虫为尔食丸腹尚若饥静看檐蛛结网低无端妨碍小虫飞蜻蜓倒挂蜂儿窘催唤山童为解围网罗满腹输渠巧也只蝇蚊命属渠网罗最宻是蛛丝却被秋蚊探得知粘着便飞来不再蛛丝也解有疎时织丝来往疾如梭长爱腾空作网罗害物身心虽甚小谩天纲纪亦无多蚯蚓经孟夏蚯蚓出仲冬蚯蚓结子上食藁壤下饮黄泉蚯蚓见军中尤多者军罢又宜备反叛传记蚯蚓一名䖤蟺一名曲蟺善长吟于地中江东谓为歌女或谓鸣砌螾无爪牙之利筋脉之强上食睎土下饮黄泉者用心一也黄帝时螾大如虹陈后主时隋军至江蚯蚓尽出森然如値箭陈氏水乡蚯蚓土虫象陈氏自称土徳尽出明倾其窟穴以曲归直是嵗隋平陈大业中河南有妇人养姑不孝姑两目暗妇切蚯蚓为羮以食之未㡬雷震其妇俄而从空落身如故而易头为白狗头集蚯蚓土精无心之虫交不以分婬于阜螽触而感物无乃常雄蚯蚓上深堂本朝蚓食土而饮泉其为生也简而易足然仰其穴而鸣若号若唿若啸若歌其亦有所求耶抑其求易足而自鸣其乐耶其生陋而自悲其不幸耶将自喜其声而鸣其类耶岂其时至气作不自知其所以然而不能自已致耶何其聒然而不止耶吾于是乎有感蝶子昔庄周梦为蝴蝶栩栩然蝴蝶也不知周也俄然觉则蘧蘧然周也不知周之梦为蝴蝶欤蝴蝶之梦为周欤鸟足之根为蛴螬其叶为蝴蝶史魏收在洛京轻薄尤甚人号云魏收惊蛱蝶传记蛱蝶一名野蛾一名风蝶江东人号为挞末色白背青者是也其大有如蝙蝠者或黒色或赤斑名曰鳯子一名鳯车一曰鬼车唐穆宗禁中花开夜有蝴蝶数万集花间宫人以罗巾扑之无获者上令张网空中得数百迟明视之皆库中金玉钱尝有人浮南海泊于孤屿忽有物如蒲帆飞过海将到舟竞以物撃之尽破碎坠地视之乃蛱蝶也海人去其翅足秤之得肉八十斤噉之极肥美鹤子草蔓上春生双虫越女收于粧奁中摘其叶饲之蜕为蝶赤黄色妇女收而带之谓之媚蝶集野畦连蛱蝶沙晩低风蝶风轻粉蝶喜穿花蝴蝶深深见留连戯蝶时时舞娟娟戯蝶过闲慢扬扬弄芳蝶寻艶复穿香似闲还似忙暖烟沉蕙径㣲雨宿花房书幌轻随梦歌楼误採粧王孙深属意绣入舞衣裳飞来绣户隂穿过画楼深重传秦台粉轻涂汉殿金相怜惟栁絮所得是花心可要凌孤客邀为子夜吟本朝蝴蝶双飞得意偶然毕命网罗羣蚁争收坠翼䇿勲归去南柯翅轻于粉薄于缯长被花牵不自胜若信庄周尚非梦岂能投死为韩凭蝴蝶新生未解飞须拳粉湿睡花枝夜来借得风光力不记如痴似醉时蠭经莫予荓蜂自求辛螫蜂虿有毒而况国乎子奔蜂不能化藿蠋蜂房不容鹄卵蜂虿螫指而神不能怡蜂有攻寡之义史豫章严丰为郡主簿太守贾萌举兵欲诛王莽有飞蜂附萌车衡丰谏以为不祥之徴萌不従果见杀陶侃表袁谦为高凉太守有蜜蜂蔽日而下谦船上㑹得留郡文书贼欲乘虚攻郡谦欲速赴卒遇大风飞沙不得复还浦遂没海中邹湛对武帝曰蜂虿作于懐袖勇夫为之惊骇传记蜂燕赵之间谓之蠓螉或谓之蚴蜕其大有蜜谓之壶蜂蜂虿埀芒细腰无雌蜂类也取桑蚕或阜螽子抱而成己子诗曰螟蛉有子蜾蠃负之尹吉甫子伯竒后母取蜂去毒繋于衣上伯竒前欲去之母便大唿曰伯竒牵我吉甫见疑伯竒自死葛仙翁与客对食吐口中饭尽成飞蜂满屋皆不螫人良久仙翁张口蜂还飞入口中成饭元嘉元年建安郡山贼百余人入浮圗剽掠财寳忽有蜜蜂从衣簏出噬螫羣贼身首肿痛先诸所掠皆弃而走蜂飞邀逐噬击弥络贼遂惶惧从便道而去虽无官职一日两衙集𤣥蜂若壶仰蝶粘落絮花蘂上蜂须花暖蜜蜂喧花底山蜂逺趂人蜜蜂为主各磨牙咬尽村中万木花逰蜂多思正结营本朝空中蜂队如车轮中有王子蜂中尊分房减口未有处野老解与蜂语言前人传蜜延客住后人秉艾催客奔布囊包褁閙如市坌入竹屋新且完小出入旋知路幽圃首夏花正繁相逢处处命俦侣共入新宅长子孙蜂王举家千万口黄蜡为粮蜜为酒口衔涧水拾花须沮洳满房何不有蜜蜂不食人间仓玉露为酒花为粮作蜜不忙採花忙蜜成犹带百花香蜜成万蜂不敢尝要输蜜国供蜂王蜂王未及享人已割蜜房蝉经五月鸣蜩鸣蜩嘒嘒仲夏蝉始鸣季秋寒蝉鸣范则冠而蝉有緌子仲尼见痀偻者承蜩犹掇之也仲尼曰用志不分乃凝于神其痀偻丈人之谓乎曜蝉者务明其火振其树蝉无口而鸣蝉饮而饮食三十日而蜕史朱异除中书郎始拜有飞蝉正集异武冠上时咸谓蝉珥之兆后周宣帝汰侈尝自带绶及通天冠加金附蝉顾见侍臣武弁上有金蝉及王公有绶者并令去之传记鸣蜩蝉也宋卫谓之螗蜩陈郑云蜋海岱之间谓之蝉姤上九候蝉始鸣不鸣国多妖言牛亨问董仲舒曰蝉为齐女何答曰昔齐王后怨王而死尸变为蝉登庭树嘒唳而鸣王悔之故曰齐女集蝉寂漠而无声吸清露于丹园抗乔枝而理翮饮露非表清轻身易知足兰栖朝咽露树隠瞑吟云本朝引清风以长啸抱纎柯而永叹嘒嘒非管泠泠若弦裂方号而复咽凄欲断而还连吐孤韵以难律含五音之自然岂非因物造形能变化者耶出自粪壤慕清虚者耶凌风高飞知所止者耶嘉木茂树喜清隂者耶唿吸风露能尸解者耶蜕形汚浊中羽翼便翾好秋来间何阔已抱寒茎藁一殻空空纸様轻风前却有许多声呌来呌去浑无事呌到诗人白发生説露谈风有典章咏秋吟夏入宫商蝉声无一些烦恼自是愁人枉断肠萤经熠燿宵行季夏腐草为萤史张让段珪刼少帝及陈留王协走小平津帝与王夜步逐萤火光行数里得民家露车同乗还宫炀帝幸景华宫徴求萤火得数斛夜出逰山而放之光徧岩谷传记萤文即炤萤一名辉夜一名景火一名熠熠一名燐一名丹良一名夜光一名宵烛腐草为之食蚊蜹丹鸟羞白鸟丹鸟谓丹良也白鸟谓蚊蜹也车𦙍好学家贫不常得油夏月则以练囊盛数十萤火夜以继日焉务成子萤火丸方武威太守刘子南合而佩之永平中为虏所围矢下如雨终不能中伤虏以为神人乃解围去集不以姿质之鄙薄兮欲増辉乎泰清虽无补于日月兮期自照于陋形当朝阳而戢景兮必宵昧而是征进不竞于天光兮退在晦而能明着人疑不热集草讶无烟到来灯下暗翻在雨中燃幸因腐草出敢近太阳飞未足临书卷时能㸃客衣随风隔幔小带雨傍林㣲十月清霜重飘零何处归本朝夜深风露满中庭时见孤萤自开阖熠燿亦求偶高屋飞相追定知无㡬见迫此清霜期却马已録仙人方映书曽登君子堂不畏月明见陋质但畏风雨难为光熠熠孤光动翩翩渡水来蝇经匪鸡则鸣苍蝇之声营营青蝇止于樊岂弟君子无信䜛言营营青蝇止于棘䜛人罔极交乱四国营营青蝇止于榛䜛人罔极搆我二人子以鱼敺蝇蝇愈至或问苍蝇红紫史成帝建始元年青蝇万数集未央宫朝者坐昌邑王贺梦青蝇积西阶可五六石以问龚遂遂曰䜛人衆多宜皆放逐之贺不用其言卒至于废也眧明太子食中频得蝇虫之类宻置柈边恐厨人获罪库狄伏连居室患蝇杖门者曰何故听入蝇集𤓰上传记蝇宋齐谓之羊陈楚之间谓之蝇自关而西秦晋之间谓之蝇光武与隗嚣书曰苍蝇之飞不过十步托骥之尾得以絶羣王思尝执笔作书蝇集笔端驱去复来思怒取笔掷地踏坏之苻坚苍蝇报赦虞翻放弃南方自恨没海隅生无可与语死以青蝇为弔客何晏梦青蝇数十来自鼻上挥之不肯去明年晏伏诛牛僧孺青蝇贺及第集青蝇嗜肉汁而忘溺死衆人贪世利而䧟罪祸本朝触频苒苒朋飞薨薨窃羶而蠧芳筵预登当是之际无不憎我疑奸人之魂佞人之魄堙鬰不散托蝇寄迹不然者何以变白为黒变黒为白所以恣其㸃染所以遂其䜛慝尔形至眇尔欲易盈杯盂残沥砧几余腥所希抄忽过则难胜苦何求而不足乃终日而营营逐气寻香无所不到顷刻而集谁相告报寻头扑面入袖穿裳或集眉端或沿眼眶目欲瞑而复警臂已掉而犹攘或醉醇醪因之没溺或投热羮遂丧其魄尤忌赤头号为景迹一有霑汚人皆不食蟁子江浦之间生么虫名曰焦螟羣飞而集于蚊睫弗相触也栖宿去来蚊弗觉也蚊蟁噆肤则通宵不寐矣犹凿海涉河而使蚊负山也蟁䖟噆肤而性不能平史中山靖王曰臣闻衆喣漂山聚蚊成雷赵炳有道术章安令杀之人为立祠至今蚊蚋不能入也江东有吐蚊鸟夏夜吐蚊于芦荻中传记秦谓之蚋楚谓之蚊丹鸟羞白鸟齐桓公谓仲父曰一物失所寡人犹为之于邑白鸟营饥而求饱寡人因之开翠纱之帷进蚊子焉其蚊有知礼者不食公之肉而退其蚊有知足者㗱公之肉而退其蚊有不知足者遂长嘘短吸而食之及其饱也腹肠为之破溃公曰嗟夫民生亦犹是矣吴勐小儿时在父母边卧夏时多蚊蚋而终不摇扇恐蚊蚋去已而及父母东方朔覆射蚊子集虽得一饷乐犹如聚飞蚊五月中夜息饥蚊尚营营但将膏血求岂觉性命轻顾己宁自愧饮人以偷生愿为天下㡡一使夜景清沉沉夏夜空堂开飞蚊伺暗声如雷嘈然倐起初骇听殷殷若自南山来喧腾鼔舞喜昏黒昧者不分聪者惑露花滴沥月上天利嘴迎人看不得我躯七尺尔如芒我孤尔衆能我伤天生有时不可遏为尔设幄潜匡牀清商一来秋日晓羞尔㣲形饲丹鸟本朝薰檐苦烟烬燎壁疲照烛翾翾伺昏黒稍稍出壁屋填牕来若翳聚隙多可掬丛身疑䧟围聒耳如遭哭勐攘欲张拳暗中甚飞镞手足不自救其能营背腹饱去樱桃重饥来栁絮轻但知求旦暮休更问前程蝨子纪昌学射于飞卫以氂悬蝨于牖南面而望之二年之后如车轮焉乃以燕角之弧孤蓬之簳射之贯蝨之心而悬不絶濡需者豕蝨是也择疏鬛自以为广宫大囿奎蹄曲腲乳间股脚自以为安室利处不知屠者之一旦布草操烟火而已与豕俱焦也三蝨食彘相与讼一蝨遇之曰奚讼三蝨曰争肥饶者一蝨曰若尔不患腊之将至而烹之也乃相与聚其目而食之彘瘦人乃不杀汤沐既具虮蝨相弔夫蝨生于我我非蝨之父母蝨非我之子孙也史独不见羣蝨之处禈中逃乎深缝匿乎坏絮自以为吉宅行不敢离缝动不敢出裈裆自以为得绳墨也然炎丘火流焦邑灭都羣蝨处于裈中而不能出也君子之处域内何异乎蝨之处禈中乎江泌性行仁义衣敝蝨多绵褁置壁上恐蝨饥死乃置衣中终身无复蝨传记蝨啮人虫也虮蝨子也马援击寻阳山贼上书曰除其竹木譬如婴儿头多虮蝨而剃之荡荡然虮蝨无所复依上悦因出小黄门头有蝨者皆剃之王勐被缊袍而诣桓温谈当世之事扪蝨而言傍若无人赵仲让为梁冀从事冬月坐庭中向日解坏裘捕蝨襄成君使推问之冀笑曰此我従事絶清高士也集危坐一时痺不得摇性复多蝨爬搔无已而当袭以车服揖拜上官不可堪也本朝咀嚼侵肤未云已爬搔刺骨终无奈时时对客辄自扪十百所除才几箇皮毛得气强复活爪甲流丹身暂破未能汤沐取一空且以火攻令少挫踞鑪炽炭已不暇对灶张衣诚未过飘零乍若蛾赴灯惊扰端如蚁旋磨蚤子韩昭侯搔而痒亡一蚤求之甚急左右因取其蚤蝨而杀之昭侯以此察左右不诚也释大道任小技无异使蟾蜍捕蚤传记蚤啮人虫也集丹鸿可杀蚤也得蚤者莫不磨之齿牙为害身也记纂渊海卷一百