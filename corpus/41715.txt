国初以岭表险远建三藩王以镇之有识者方隐忧而贫士失职者附之则高可以钓禄位次亦不失温饱耀重于乡闾故争凑之而三藩王以前明降将叛卒暴起乘非所据贵极富溢又思以好士乐施诳诱远人而阴以自固耿精忠袭封靖南王大以金帛招致文学士时闽士相推号七才子者多为所罗而尤欲得三山林湛以精忠母族周中书含梅与湛久故称之尤亟也屡招不至一日忽造门精忠喜体貌而延问焉所对皆不省何语审问之再三自申列终不可通退而咎相称引者曰如斯人虽富文术将焉用之吴三桂反粤闽相应和精忠闭岭拒朝命闽中荐绅里居及知名士多污焉有不至者幽囚困辱终无所遁湛族子乡贡士焕迫伪命薰两目仅而得免而湛翛然授徒山中以众知精忠久不屑意也湛久困诸生乱既平行游浙东西逾齐鲁客燕赵无所合而归平生忨慷好施虽竟世穷居而亲族孤贫丧葬婚嫁多倚焉与弟成之友爱尤笃及成之为灵台令使人相迎则寝疾数月矣口授次子书报曰吾平生为弟分忧今弟当分我忧时问疾者绕床谓将以家累属成之也既而曰治民事上虽竭精殚虑犹惧不免今不事事而为人所愚实遗垂死之兄忧其后成之卒以此败湛尝为水晶宫赋指斥五代时伪闽窃据事将以潜折精忠逆萌故不惜往见及见则口吃语不可通而口素未尝吃也众皆不识其何以然及事定乃知祸之闭在不失言而叹其能决几于俄顷焉夫人姓撒克达氏故慎刑司郎中鄂素之妻今通政司通政使兼詹事府詹事摄翰林院掌院学士留保之母也保之言曰保三岁而丧吾母逾年丧吾父庶母郭氏舍己所出而乳焉每语人曰无若女君之德何保不及见吾母之事大父母而大父母之安吾母众载其言保不能知吾母之相吾父而吾父榷税时舅氏或为保谋宜少治生产吾母抑以大义众载其言吾母既殁且十年诸母诸姑及族姻老婢及见吾母者见保莫不垂涕追思不已呜唿信斯言也古阴礼所谓妇德几尽之矣家之乖恒由妇人而嫡妾则有甚焉故二南之风皆始于不妒盖妇德莫难于斯此之能然而余行可无遍述矣春秋传曰娣侄者不孤子之意也一人有子三人缓带在礼妾为女君君之长子三年所以重其恩义同其忧喜而潜消其妒嫉也然人之恒情亦惟君及女君之存不敢不勉耳夫人既殁而郭氏舍所出以字其孤守信砥节没齿为期则夫人之德之在郭氏必有过越于恒情者矣而况奉舅姑成内治宜家人之疏节与夫人父某某官年十归郎中卒年二十有女二皆保姊也郭氏年今五十有九所生子早殇冬十有一月桐城方苞撰君姓张氏讳字子容山西蒲州人也少异敏博闻强记而不谐于俗州部皆号曰狂生既成进士师友间亦见谓不羁及余与供事武英殿始知君朴质人也尝举其乡百年中立名义者而叩以所自处君曰子他日视吾所为今皇帝嗣位大臣将以史才荐访于余余曰是足为民依不宜使泯沈于艺文乃舍之君始闻不能无愠既而知由余言则大喜因请外补试湖广应山县逾月湖南北士人商旅至都下者争传其治教如自矜所得时郑任钥以布政使入觐余诘之曰有吏如应山而不特举有说乎曰是貌不扬言拙将以计典列荐俾循阶以升朱相国闻之曰此过言也彼人遭遇与国之得贤固有天焉以人事君者恶用为计较哉冬上特召五年春引见命知广州府抵任首自陈于大府曰郡治剧当坐署理民事上官非传唿不至由是监司以上皆患君骨鲠而督抚方相构阴树附己者君柴立其中央久之制府以民望所归加体貌焉父老皆私叹曰我公自是侧身无所矣君在广州治加严毅诸生有患乡里榜其罪使曲跽于交衢而不能私出怨言忌者虽多无可瑕疵七年春始以属县囚逸罢功令囚获则复官士民为君悬赏格以购之逾岁果得焉君以书来告曰吾官可复但羞与群子倾侧势要间枉道行私以负圣天子颇思与子稽诹文史浩然有以自得也时京师诸公闻君脱吏议多跃喜将俟前事奏结特举焉而君遘疾死矣君之官不持妻子既罢居广州三年士民日致薪米果蔬用物不可抑止及卒无亲属在侧时大府皆已更易群吏悯伤共棺敛士民惊唿群聚而哭之君家故穷空其子闻丧久不能奔自大府群吏及士民咸出力以御君柩归其乡而以赙之余属守土吏买田以给其妻子君将赴广州走别余余谓君治法宜条记以式为吏者君曰其能者岂恃故方非其人虽灼知不能用也吾已弃此如遗迹矣君治应山仅逾两年广州年余美政不可胜纪其子以状来杂举条目而首尾不具其精神之运方略所施俱不可得而见家事亦然故概弗采列而独着其志节之耿然者君先世平阳府小南关人元末迁蒲州世居东关为儒家高祖讳杲明天启中举乙科官户部郎中父讳含玙母王氏生四子君其仲也举人乙未进士享年五十有六妻任氏子士瀹以某年某月某日葬于某乡某原铭曰操行不迷怀文抱质而众反以为咍官守无亏主知民载而终为人所摧惟直道之不亡志愈远而弥光广东文献廌青山人李锴辽东铁岭人曾大父如梓明宁远伯成梁兄子也万历己未铁岭城陷死其官入国朝三世皆盛贵伯叔父兄弟或嗣封爵都统禁军或开府建钺布列中外父少司寇蒲阳公卒时西事方起议绝漠屯极边山人既练自请兴屯黑河逾年归母卒再使南河赐七品冠带乃尽以先世产业属二昆移家潞河潜心经史凡六七年邻里未得一识其面尝游盘山乐其土风买田廌峰下构草舍杂山以耕其尤贫者授之田而无所取疏材果实与众共之其声远闻邦工每采山名过廌峰独无扰焉暇时行游四山必挈炉炭瓶罂樵苏者遥望而知所在曰此李山人茶烟也白山石东村闻其风而慕之东村石永宁世饶于财祖都图为圣祖亲臣每议公事不挠于权贵山人少豪举好声色狗马年三十始折节读书会家事屯时伯兄既殁而诸弟皆幼独出身当之家既落奉母居郭东垦墓田以养盎无斗储遇无食者即罄之久之里中有奇邪咸惧其闻母兄殁移家盘山与廌青游每严冬大雪携手步西潭以杖叩冰相视愉怡见者咸诧而不知其何以然会功令禁内府人出居近畿复挈妻子入城僦屋授经自活举孝廉方正诣有司力言弱足难为仪众莫能夺也廌青举博学宏词及试亦被绌廌青之诗不丐于古而必求与之并东村则即事抒指翛然有真意或刻其山居五言律二十首遂誓不为诗尽焚旧稿曰吾幼学难补虽殚心力所进适至是而止耳吾幸以悲忧穷慼悔曩者之冥行今老矣可更以詹詹者扰吾心曲乎廌青中年后以急兄之急益窭艰老而无子自为生圹日典衣节食以养戚属之穷孤又以所着含中集尚史稿未定矻矻不自休而东村长子及弟之子同登甲科其僚友为营室庐少司马德济斋延东村教其兄子辅国公众皆谓东村自是可安居东村曰吾终不以妻子故使廌青茕茕行当独身留盘山俾有所资以待老也余客涿州馆于滕氏见僮某独自异于群奴怪之主人曰其母方氏歙人也美姿容自入吾家即涕泣请于主妇曰某良家子不幸夫无借凡役之贱且劳者不敢避也但使与男子杂居同役则不能一日以生会孺子疾使在视兼旬睫不交所养孺子凡六人忠勤如始至自其夫自鬻即誓不与同寝处而夫死疏食终其身家人重其义故于其子亦体貌焉秋天津朱干御言里中节妇任氏年十七归符钟奇逾岁而钟奇死姑杨氏故孀也阅六月又死时任氏仅遗腹一女子而钟奇弟妹四人皆孩提任氏保抱携持为之母为之师又以其间修业而息之凡二十年各授室有家而节妇死族姻皆曰亡者而有知也杨氏可无怼于其死钟奇可无憾于其亲矣夫嫠之苦身以勤家多为其子也自有任氏而承夫之义始备焉妇人委身于夫而方氏非生绝其夫不能守其身以芘其子是皆遭事之变而曲得其时义虽圣贤处此其道亦无以加焉者也凡士之安常履顺而自检其身与所以施于家者其事未若二妇人之艰难也而乃苟于自恕非所谓失其本心者与孔子曰可与立未可与权易之道正或有过而中则无之中非权不得而遭事之变则尤难明景泰中于忠肃公不争易储为之解者曰公阴争之而不敢暴也或曰景泰有定国之功有天下者宜其子孙是皆未得公之心也宋太宗挟传子之私而光美德昭不得良死季桓子有疾命正常曰南孺子之子男也则以告而立之女也则肥也可桓子卒康子即位既葬康子在朝南氏生男正常载以如朝曰夫子有遗言南氏生男则以告于君大夫而立之康子请退公使共刘视之则或杀之矣方景泰帝决志易储争者虽盈廷不足忌而公则其身之所由以立也勋在社稷中外之人心系焉公有言则心孤而虑变矣帝之度量未必远过宋太宗而威权则十百于康子是乃公之所心悸也南城高树之伐殆哉岌岌乎而敢轻试哉鲁昭公之出也叔孙婼自祈死而不诛其司马鬷戾先儒病焉不知婼之心亦犹是也春秋时强家胁权而相灭者无国无之季氏之恶稔矣其不动于恶以国制于己而昭公在外为不足忌耳若婼诛鬷戾则季氏之虑变矣非独叔孙氏之忧吾恐圉人荦卜之贼复兴而公衍公为不得复安于鲁也为叔孙计必力能诛季氏定昭公而后可加刃于鬷戾故不得已而以死自明此叔孙之明于权也吾因正常而得于公之义又因于公而得叔孙婼之心故并论之使遭变而处中者有以权焉妻蔡氏名琬字德孚江宁隆都镇人以秋七月朔后二日卒在余室凡十有六年自以前余客京师河北淮南归休于家久者乃三数月耳自庚辰至今赴公车者三侍先兄疾逾年持丧逾年而吾父自春徂秋必出居特室余尝从焉又间为近地之游其入居私寝久者乃旬月耳余家贫多事吾父时拂郁旦昼嗟吁吾母疲疴间作吾与妻必异衾裯竟夕无言妻常从容语余曰自吾归于君吾两人生辰及伏腊令节春秋佳日君常在外其相聚必以事故不得入室或蒿目相对无欢然握手一笑而为乐者岂吾与君之结欢至浅邪余先世家皖桐世宦达自迁江宁业尽落宾祭而外累月逾时家人无肉食者蔬食或不充至今年余会试注籍春官归逾月而妻卒妻性木强然稍知大义先兄之疾也鸡初鸣余起治药物妻欲代余不可必相佐又止之则辗转达曙数月如一日也夏吾母肝疾骤剧正昼烦瞆不可过命妻诵稗官小说以遣之时妻方娠往往气促不能任其词余戒以少休妻曰苟可移大人之意吾敢惜力邪余性钝直而妻亦戆生之日未尝以为贤也既其殁触事感物然后知其艰余少读中庸见圣人反求者四而妻不与焉谓其义无贵于过昵也乃余竟以执义之过而致悔焉甚矣治性与情之难也蔡氏在江甯为儒家妻生男二人皆早殇女二人其卒也产未弥月盖自怼以致疾也年三十有七于是流涕为辞以哀之曰惟在生而常捐乃既死而弥怜羌灵魂其有知并悲喜于余言仁和汤少宰西涯置义田如干亩以赡其族人式法一取之吴郡范氏少宰卒于京师其子学基将御柩以归请余记之传曰尊祖故敬宗敬宗故收族先儒尝叹宗法不行则民俗无由淳国势无由固然其所以不行者有说焉古之时大功同财而有禄者必仁其族其平时饥寒相恤死病相救故有事则聚族而谋犯难去国以其族行而莫之敢贰也自秦人子壮出分后世沿以爲俗期之兄弟能不异居与财者鲜矣故士大夫家累巨万其亲属或不蒙其润泽况族人乎是以平居相视如途人甚则号呶诟谇而莫之能御吴楚闽越山泽乡邑之间族聚者常千百人而宗法无一能行此之故也余尝至吴郡闻范氏之家法宗子正位于庙则祖父行俯首而听命过愆辩讼皆于家庙治之故范氏之子孙越数百年无受罚于公庭者盖以文正置义田贫者皆赖以养故教法可得而行也嗟乎世之厚自封殖者徒以私其子孙耳然易世以后货以悖出而子孙无一垄之植者多矣文正置义田以赡其族也而子孙享之者垂七百年天道人事之类应而不忒如此不可爲愚者之炯鉴哉少宰家无赢余所遗于子若孙者尚不及义田之半可谓能厚其本根者矣学基请记其事岂惟扬父之美亦欲其族人群相勖于范氏之家法也君讳兆鼎字季重世为歙西巖镇人父及伯兄行贾母遘厉疾仲出求医药君独在侧疾中言动异常人不敢近或叩曰尔惧乎对曰病者吾母也何惧弱冠后为人贾宣城每三岁一归省一日心动遽驰归则母卧疾已三日矣时伯客金陵后二日不期而至叩之其心动就道之日同也其后伯病于金陵君驰视求医于扬州跪泣于其庭三日始肯偕然终不能疗也少废书读大学未半行贾后益好书日疏古人格言善事而躬行之其在宣城有毕某负百金所居与君夹河一日託贾事迎至其家将夕命其女靓妆出拜曰君旅居愿以女奉箕帚偿宿负君夺户而出则河无舟其人尾而至喻以理且要言所负终不收乃感泣具舟以渡明末乡里阻饥君十岁与羣儿樵苏山中篱间有果争取啖独君不给视有子华瑞以文学知名与予为执友来京师馆余家述其事以乞铭距君之卒十有三年矣盖徽俗葬地难购而华瑞贫故久而不能举也君卒于享年七十有三娶汪氏继娶方氏子二长华瑞次关瑞早卒以某年月日葬于某乡某原铭曰嗟嗞乎君抱儒之质以美其身独留其文以遗后之人冬十月余生焈以余先兆未卜复至自宜黄出其尊人东木先生时文请序余正告之曰子之尊人与余共事书馆无间晨夕后虽各有典司而旬月中未有不再三见者其所志所学所为诗古文无不与余商论而未尝及于时文今锓版行世有年而有是请殆子之意非尊人之命也余自序宜兴储礼执之文为其本师所点窜以序为戒者已数十年虽相知如慕庐韩公莲山廖公不能强而今为此则义有亏且余虽立戒而恃游好自为序而标余名及不知谁何之人诒托以诳书贾者数数然矣而未尝一为别白以吾之戒素明也而今为此毋乃使人疑夫诒托者之皆真乎焈作而言曰吾父获交久长而不敢请以先生之戒明也而私尝命焈曰汝能使先生序吾文则孝莫大焉吾非欲以时文争名于时也先生老矣吾所祈向与所以交于先生不可使没于后世耳愿先生即取兹所以命焈者而笔之书则不惟可明戒于前且可以辨伪于后矣焈之请也有辞而持之有故乃发其父之文而观之盖久困于举场故择义遣辞不敢过为艰深怪特而中所蕴涵则非顺时取誉者所能貌似此好古积学之自然而流露者也西江士友并称安义熊偕吕之文其子及衍亦以序请而未以其文来会余感焈言历为戒之颠末使报其尊人故并及之容城孙征君明季尝避难于易州之西山学者就其故宅爲双峰书院其后征君迁河南生徒散去爲土人侵据其曾孙用桢讼之累年始克修复而请余记之余观明至熹宗时国将亡而政教之仆也久矣而士气之盛昌则自东汉以来未之有也方逆奄魏忠贤之炽也杨左诸贤首罹其锋前者糜烂而后者踵至焉杨左之难先生与其友出万死以赴之及先生避乱山谷间生徒朋游弃家而相保者比比也呜唿诸君子之所爲虽不能无过于中而当是时礼义之结于人心者可不谓深且固与其上之教下之学所以蕴蒸而致此者岂一朝一夕之故与夫晚明之事犹不足异也当靖难兵起国乃新造耳而一时朝士及闾阎之布衣舍生取义与日月争光者不可胜数也尝叹五季缙绅之士视亡国易君若邻之丧其鸡犬漠然无动于中及观其上之所以遇下而后知无怪其然也彼于将相大臣所以毁其廉耻者或甚于臧获则贤者不出于其间而苟妄之徒回面污行而不知愧固其理矣明之兴也高皇帝之驭吏也严而待士也忠其养之也厚其礼之也重其任之也专有不用命而自背所学者虽以峻法加焉而不害于士气之伸也故能以数年之间肇修人纪而使之勃兴于礼义如此由是观之教化之张弛其于人国轻重何如也余因论先生之遗事而并及于有明一代之风教使学者升先生之堂思其人论其世而慨然于士之所当自厉者至其山川之形势堂舍之规兴作之程则概略而不道云康熙丙申六月十八日余在热河梦仆王兴至自京师视其貌听其声皆不类诘之则自谓我某人也再三云觉而心动又数日家书至兴以是日死兴为嫂张氏家僮岁丁卯从至余家性愚蒙少虑余尝以事督责退而大声向其曹讼言余过将抶之既而舍之因语家人是与处困约履颠沛当无他肠从余馆某家天久雨以私钱市制屦甚自惜俄而失之数月主人家僮某着以出余识之命索取复曰彼不告而持去若索之彼何所施面目宁已也自余遘祸奴仆皆散去黠者盗财物其尤无能者虽勉相依多桀骜惟兴执事如平时今年春二月余晨起怪其面目异常疑有疾曰无有也越三日其女音暴死又兼旬遂遇疾兴迩岁益昏愦咫尺间不辨人言语作事多傎余时忿詈河间王振声见而止余曰子毋然彼受詈意色循循纯实人也余少戒而未能尽止自其女之死始决意不詈而疾遽作念兴在余家三十年衣食未尝适口体患难相依其得免余詈者仅四月余耳因为哀辞以志吾悔其辞曰众知时以集菀汝劬躬而守枯果违天以离愍孰谓此其非愚昔余从先兄百川学为时文训之曰儒者之学其施于世者求以济用而文非所尚也时文尤术之浅者而既已为之则其道亦不可苟焉今之人亦知理之有所宗矣乃杂述先儒之陈言而无所阐也亦知辞之尚于古矣乃规摹古人之形貌而非其真也理正而皆心得辞古而必己出兼是二者昔人所难而今之所当置力也先兄素不为时文以课余时时为之期年而见者尽骇以试于有司无不摈也余曰时文之学非可以济用也何必求其至而使一世之人不好哉先兄曰非世之人不能好也其端倪初见而习于故者未之察也且一世之中而既有一二人为之则后必有应者而其道不终晦故曰人者天地之心也昔朱子之学尝不用于宋矣及明之兴而用者十四五当天地闭塞万物汹汹之日以一老师率其徒以讲明此理于深山穷谷之中不可谓非无用者矣乃功见于异代而民物赖以开济者且数百年故君子之学苟既成而不用于其身则其用必更有远且大者此与时文之显晦大小不类而理则一也自先兄不幸早世其所讲明于事物之理而求以济用者既未尝笔之于书独其时文为二三同好所推遂浸寻流播于世至于今而海内之学者几于家有其书矣夫时文者科举之士所用以牟荣利也而世之登高科致籥仕者出其所业众或弃掷而不陈而先兄以诸生之文一旦横被于六合没世而宗者不衰好奇嗜古之士至甘戾于时以由其道夫以学中之浅术而能使人有所兴起如此况其可以济用者而适与时会乎然用此亦可知儒者之学虽小而不可以苟也先兄之文虽为世所宗而得其意者实寡今储君礼执殆所谓应之者与窥其所以为文之意而按其理与辞何与先兄之所言者相似也自先兄之亡余困于贫病非独其学之大者不能承而时文之说亦卤莽而未尽其蕴焉观礼执所见之能同未尝不惊喜而继之以悲也道希吾兄百川长子也性淳一儿时果珍在前不予不求索多病苦药物予视之则敛容而饮大父母爱之每以忘其忧年十七入县学课试必高等以家祸遂弃举业力持门户余初被逮偕县令苏君以特召白吾母及邀宽法老母北上终不知余之在难以道希能巧变以安大母也时弟妹皆幼内忧外患独身当之遂得危疾连年累岁吾母卒后入省余者再疾皆动每切戒毋更至及终母丧迫欲依余余发家书必申前谕诏举孝廉方正四年冬旅见上有褒语命仍应制科会弟道永通判京兆仆隶设诈得财事发朋谋诬污主人以自脱道希气噎及闻其弟受刑自日未中以至于昏大恸遂沉笃厥后大小司寇亲讯半得昭雪而道希疾不可振矣自先兄与余依古礼经定斋期丧次余虽在外遇期功道希必率诸弟出次始成童丧余妻啼号如失怙恃大母及余设辞多方不能曲解也余子女五人爱道希或过于同生其卒也年五十有四在余侧不异为孺子时余视之亦如孺子平生无一言一动使余心隐然不适者兹来尽室以行盖将送余之终而余乃视其棺敛其妻子又以道永之祸窘急遄归余恶能无恨哉然于道希缱绻依余之心则可以无恨矣道希卒于正月十八日妻岳氏工部主事岳康女有贤行生子仁聪明和顺十岁而殇女二人继室以其妹无子以道永之长子惟敬嗣某年某月某日葬于某乡某原铭曰虽离慜以终世实无忝于所生我凭当心两弟在旁安归泉涂汝毋恻伤九月望后二日日既夕余归自海淀渴且饥会兄子道希妇岳氏讣至家人进糜粥甫入口气上逆而止夜不能寐盖悲余在难颠危困迫惟道希首当之而妇实共之又念道希贞疾垂老既丧其良子而又亡其妻益无以安其身也岳氏来妇先兄之殁久矣事余极恭顺而事姑之礼或未详余时督教及余难后越十有三年得假归葬则姑姊妹翕然称冢妇之良岳氏有子曰仁生十年而殇其生及殇余皆未之见也而闻其聪明淳笃秀出于众其夭也家人咸为感伤而忍心者或用以相诟谇冢妇常示之以默众尤以为难余自有知识见族姻里闾以及四方所传闻凡妇人之邪恶而作慝于夫家者动数十年无止息甚者名辱家毁而其身乃康强而考终其贤者非贫病无子则不得于夫其当于夫必早寡或中道而陨其生呜唿咄哉余生世几何自先祖暨先兄亡弟皆以阴流入圹出而攒已逾十年若亡妻若兄孙仁若嫂氏先后权厝近郊者累累焉岳氏之葬未卜其何年也悯其贤而无子又不得与夫偕老故豫为志铭以畀道希且以纾其哀岳氏四川涪州人工部主事康之女卒于八月望前一日年四十有六女二人铭曰生无逆于伦死有思于人亦何恨乎无身兄子道希有子曰仁余北徙后始生于金陵昏昏尘事中未暇诘其性质何等也吾宗邀恩赦除旗籍秋八月将遣妻子南归祭告于考妣既馂余南书至则仁死矣余感而疾逾月弗瘳盖先兄之子二而在孙惟仁曾祖副使公以后之宗子也其父之书曰儿弱植自四五岁得气疾旬月必作痛苦不可忍少间则不待督课而尽志于书生十年通四书毛诗每叩疑义辄困其师夕返内舍数举经说以开姑姊妹死之日自恨曰仁不孝之子也自今吾父母大母弗得宁矣呜唿仁之生适当吾宗祸气之兴其父母震动播越则受气之不完固其理也然造物者既不欲假以生而特赋以清明醇懿之性质何为其然哉仁生于三月以八月殇葬于江宁南门外铭曰家祸宁尔命倾系神者之不吊而舁以毒余之中情兄讳舟字百川性倜傥好读书而不乐为章句文字之业八九岁诵左氏太史公书遇兵事辄集录置袷衣中避人唿苞语以所由胜败时吾父寓居棠邑留稼村兄暇则之大泽中召群儿布勒左右为阵年十四侍王父于芜湖逾岁归曰吾乡所学无所施用家贫二大人冬无絮衣当求为邑诸生课蒙童以赡朝夕耳逾岁入邑庠遂以制举之文名天下慕庐韩公见之叹曰二百年无此也自以时文设科用此名家者仅十数人皆举甲乙科者以诸生之文而横被六合自兄始一时名辈皆愿从兄游而兄遇之落落然江西梁质人宿松朱字绿以经世之学自负其议论证曏经史横从穿贯闻者莫不屈服而兄常默默退而发其覆鲜不窒碍者苞谓兄盍譬晓之曰诸君子口谈最贤非以忧天下也兄长余二岁儿时家无仆婢五六岁即依兄卧起兄赴芜湖之岁将行伏余背而流涕其后少长即各奔走四方余归兄常在外兄归余常在外计日月得与兄相依较之友朋之昵好者有不及焉兄常曰吾与汝得常家居俾二大人无离忧春秋佳日与二三同好步北山徘徊墟莽间候暝色而归吾愿足矣及庚辰四月余归自京师七月兄归自皖江而疾遂笃未得一试斯言也弟林先兄十岁卒兄欲于近郊平畴买小丘自为生圹而葬弟于其侧辛巳四月余为弟卜地于泉井梦土人云伯夷今葬是余不忍废兄之命遂以次年三月十六日迁弟柩与兄并葬其村之北原兄殁于年十月二十一日年三十有七娶张氏子道希道永铭曰不若于道者天绝之胡体其所受而至于斯矧材与志古固有不遂而又何悕宋邵氏所传八卦二图与说卦传合朱子谓先天图方位无可疑者而后天图多不可晓至卦位所以易置之故则自昔无闻焉按之经文一则以八卦之实象明其体一则以四时之常运着其用合此二者而后图相变之义可见矣火之精为日日生于东而明盛在昼水之精为月月生于西而明盛在夜雷藏地中伏气于东北而发声起蛰应春始作泽汇东南而水潦盛昌百谷满盈其候惟秋又土膏发于春夏而成功亦在秋此四正之位所以易也风阴气位西南而苏息长养发用于春夏之交山起西北而嵴脉皆东北行其中鸟兽胎育树木蘖多在冬春之交盖山气之萌养也南者干之正位而战于西北盛阴相薄终不灭息而为复生之始于此见于穆不已之命焉北者坤之正位而卦辞则利西南盖土盛于夏秋之交万物皆致养焉此四隅之位所以易也以天地水火雷风山泽之实体合四时五方以征其实用则二图相为表里而不可缺一明矣邵氏及朱子以先天图为伏羲所作后天图为文王所作而经传百家之言无可证者攻之者遂谓此杂家之术不足道也不知二图虽后人创作其理固不可废况与说卦合哉然必谓羲文已有是图而孔子以说卦解之则凿矣其诸宋之儒先因说卦以作图而邵氏传其学与吾母姓吴氏先世莆田人后迁京师外祖讳勉为名诸生贡成均知同光二州同知绍兴府事以直节忤其地权贵人罢官流转江淮间于吾宗老涂山所见先君子诗因女焉吾母生而静正诚意盎然终身无疾言遽色五六岁时外祖每曰吾宗衰此女乃不为男儿遇经史中女事必为讲说及归先君子不及事姑或语及先王母辄哽咽欲泪前母姚孺人遗女二次姊少桀傲母呴濡久而悔悟勉为孝敬先君子中岁尤穷空母生苞兄弟及女兄弟凡六人一婢老不任事缝纴浣濯洒扫炊汲皆身执之方冬时仅敝絮一衾有覆而无荐旬月中不再食者屡焉而先君子喜交游江介耆旧过从无虚日必具肴蔬淹留竟日母尝疽发于背犹勉强供事十余年无晷刻休暇而先君子性严毅丝粟不治客退必诘责不少宽假母益笃谨无几微见于颜面及先君子将终恻然曰与若共事五十年若于我毫发无愧也母性孝慈而外祖父母及舅氏皆客死继而吾弟早夭兄及姊适冯氏者复中道夭默默衔悲忧遂成心疾六十后患此几二十年每作昼夜语不休然皆幼所闻古嘉言懿行及侍父母时事无涉鄙倍者卧疾逾年转侧痛苦见者心恻而母恬然时微呻未尝唿天及父母既弥留苞及小妹在侧无戚容悲言恐伤不肖子之心也生平未尝一语詈仆婢而能使爱畏不敢设欺诳卒之后内御者老幼悲啼过于子姓不可曲止焉男苞泣血述宜人姓王氏孟津王文安公讳铎之孙太常寺少卿讳无咎之女明大司马忠节公之孙妇监察御史赠佥都御史讳兆琳之子妇光禄卿讳谦恒之妻承曾光曾耀曾之母也年十五归于吕幼禀母教通诗礼其为妇宗妇之长者皆羡焉其为母宗妇之少者皆师焉与光禄相爱敬以成厥家族姻乡党有述焉余为耀曾同年友而光禄信余最笃以文学礼义相正尝语余曰吾生平无媵侍或疑吾妻不能容非也家事治子孙成行吾自谓可无此耳宜人与光禄生同年卒后一岁为夫妇者六十有一年逮事舅姑并越二纪子三人伯仲举乙科耀曾历官四川按察使所至获民誉孙曾绳绳耳目发齿至耄不衰卒之日言动如平时以余所闻见妇人之德与福兼蔑与宜人匹者宜人生于顺治十年六月卒于十月余既志光禄矣故子姓戚属不具铭曰曰豫曰丰民生所善布列六位忧虞过半有硕宜人得天独赢美合令终为咸为恒族姓素贵夫家世隆所仪则贤尽室融融上学舅姑下仪子妇有孙有曾康强寿耇在生畴荣考终相次憺此幽宫永世嗣冯氏余女甥也适光御宠亦族姊所出余归故乡喜其学诵之敏以女甥继室光年少气盛谓高科膴仕可探手得颇以风流豪隽自处而女甥性悫貌庄寡言笑虽为夫妇视之漠然也生一子寻远游遂客死都门始光甥入赘于冯氏女甥尚未见舅姑闻丧请归代夫供子职姊夫绥万怜其少失母早寡光甥无一陇之殖恐转累其舅姑兄子道希欲成其义约次女长成以妻其子裕请于余以八十金为纪米薪乃以归桐时裕方十岁终舅姑丧挈子来金陵入赘于余家昆孙女亦少失母妇姑相怜如母子十年中涕泪差减少而昆孙女复早夭无子女甥复挈子归桐依兄公以居忆吾姊病涉三时姊夫远出女甥年始十有八家无婢妪独身扶持治汤药姊夫归告余曰空室中惟老母幼子弱女幸长女勤力虽稚齿已能代母为老幼所依姊夫终年在外甥荣成童或嬉游怠学女甥必请余至其家予杖余以得假营葬见女甥于桐又十有九年告归相见于金陵每见余悲啼不自禁盖其父及同母弟妹无一存者故念母而不胜其痛也公举节孝得旌子裕有声庠序族姻暨邦人咸曰微节妇遗孤不知作何状矣其兄公绍元以书来列序其孝德懿行孚于门内者皆妇顺之常故略之女甥名荇年今五十有九昆孙女亦笃孝抱病连年矻矻为家计逮其死家渐成衣食无忧而身不克一日享女甥尤为之悲噎请附录焉襄城刘青莲状其先人之行不介而以书通曰吾父之殁七年矣而铭幽之文阙焉以至于今盖难其人也吾恶夫为人子孙者以所未有之善隆其亲而实诬之也故所举无溢言愿子察其情也余故闻中州之贤者数人而刘氏恭叔其一焉恭叔之兄子青藜为余同年友而青莲之请铭也有辞余无以却焉谨按君讳宗泗字让一先世多潜德明季流贼之乱父汉臣以诸生佐督师汪公乔年城守署赞画君兄弟三人皆好义伯仲任侠而君独为儒其学无所不涉而卒归于洛闽其游皆畸人节士而共学之久者则关中李颙中孚余观自明之衰东林复社诸君子摧剥无遗而天下几不知有学矣其后燕南河北关西之学者往往振起于一乡以收召其徒而中州为最盛就其杰出者其指意虽不能尽合于古圣贤人而皆能以力行为宗故其处者常矜名义饬内行而出者亦确然不失其官守盖学虽粗涉其樊其为说不能无弊而已有辅于世教如此君之质行既足以错于其乡之贤者而又能知道述之所宗虽与中孚李氏共学之久而自守其径涂终其身不易也呜唿君可谓笃于自信者矣君中岁学古文辞晚所着中州道学录恕斋语录尤着士友间其行之式于家而化及乡人者青莲述之甚备而兹独揭其所学之大指盖以自修者言之必纤悉于庸行而后为完人而立言者举之以示于后则义无取也青莲于虚美其亲者既前知其非义矣则于兹所以云者何惑焉君以举于乡例授内阁中书未仕以庚寅六月二十四日卒于家年七十有四冬十有二月某日葬于邑西东冈先兆之次孺人周氏子二人长青莲县学生次青芝乙酉举人女二皆适士人三月朔后二日江东方苞撰年二月臣苞出刑部隶汉军三月二十三日圣祖仁皇帝朱书戴名世案内方苞学问天下莫不闻下武英殿总管和素翼日偕臣苞至畅春园召入南书房命撰湖南洞苗归化碑文称旨越日命着黄钟为万事根本论越日命作时和年丰庆祝赋上告诸翰林此赋即翰林中老辈兼旬就之不能过也嗣是每以御制诗文御书宣示南书房诸臣将命者入复辄叩曰苞见否间与大臣侍从论本朝文学及内阁九卿所荐士必曰视苞何如是岁八月移蒙养斋校对御制乐律历算书书奏数问曰苞承校否壬寅夏臣苞随跸热河六月中旬命回京充武英殿总裁浃日发御制分类字锦序命校勘众皆曰上文字皆命诸臣公阅独阅者惟故大学士孝感熊公赐履桐城张公英耳冬十有一月十三日圣祖登假我皇上嗣位廷议恩诏皇帝手书数条下内阁其一以族人罪犯牵连入旗者赦归原籍时八旗合诏条者惟戴名世案而狱辞例不得援赦刑官特请下九卿更议卒蒙恩赦三月二十五日臣苞拜札谢恩庄亲王传上命语苞朕以苞故具知此事其合族及案内肆赦皆由此其功德不细臣苞惊怖感动不知涕泗之何从也始戴名世本案牵连人罪有末减而方族附尤从重狱辞具于辛卯之冬五上五折本逾二年癸巳春章始下蒙恩悉免罪隶汉军苞伏念狱辞奏当甚严而圣祖矜疑免诛殛又免放流臣身叨恩待趋走内廷近十年教诲奖掖虽无过亲臣蔑以加也此圣祖之仁所以如天而皇上肆赦臣族揆之圣祖迟疑矜恤之心实相继承顾臣何人任此大德自惟愚陋衰疾欲效涓埃之报其道靡由谨详纪颠末俾天下万世知两朝圣人之用心盖不欲一夫或枉其性云诏修乐律历算书特开蒙养斋命皇子董事余与徐公蝶园承修乐律间叩同官及勋戚中志在君国而气足以举之学足以济之者首推法公渊若且曰上为诸王择傅吾对法某虽以侍皇子得过而臣愚心窃谓舍某无堪此者乙未夏公复侍皇子始见余即曰吾与子未面而心倾久矣然子颇知并世有法某否时中贵人有气焰者朝夕传旨非命事专及于余不敢交一言而公则视之蔑如辞色间无几微假借乃与公为友逾岁公巡抚广东旋奉命巡察海疆历粤闽两浙江南以使事归报恳请削职赴西边敌忾越八年雍正甲辰余请假归葬而公督学江南时叩吾庐出所为诗以心腑相示始知公忠孝发于至诚体国忧民常恨未得同志合道人相与辅成治教而深患时人惟知以虚伪比周自便其身图公自为庶常即荷圣祖仁皇帝特达之知以检讨擢侍讲学士及中废复起骤越班行开府广东及圣祖登遐公自西边入临世宗宪皇帝旋命校士江南移抚浙江入为大司马天下士皆想望风采而公益以国事为己任然居津要者多畏公伉直深心嫉之世宗宪皇帝亦微见其然以公为勋戚故旧听公闲居众谓实相保全以待异日之大用也公时寓居古寺终岁不还私室余数过从见公疏布羊裘从者老仆一人翛然若有以自得者今皇帝嗣位大司空来公学圃掌教咸安宫官学生引公与故大司空赫公自助时余以先帝之丧入宿武英殿直房逾再期公与赫公时冒风雪扶杖过余讲问移时余阴喜二公虽老天或留之而尚有以为而赫公旋以疾乞休公卧疾不起病既深余往问俯仰平生毅然也已而相视泫然公之殁也命家人毋作状志故出秉节钺入为九卿訏谟美政胥无传焉惟在广东特参大吏更盐政粤人至今思之而蝶园言公为近臣上时巡齐鲁秦晋吴越朝夕扈从侍皇子讲诵十年直辞正色圣祖嘉与谓独能不欺又自西边归者言公偃卧土室枯寂如老僧而见王公大帅时以大义相责皆人所不敢言呜唿公之诚心义气动于君信于友朋者岂偶然哉公讳海元舅忠勇公讳国纲之次子也癸酉举京兆甲戌成进士母他他拉氏诰封一品夫人生母徐氏妻崔氏封赠如公阶卒年六十有七无子以兄子介禄嗣后九年兄子介福督学江南安徽诸郡以叔父庆上公选刻公诗请表呜唿根于忠孝刚正之气不可屈挠者公之学也诗岂足以传公之学哉然读其诗足以发人忠孝之心则亦其学之诚而形者乃流涕而为之书春正月江东同学方苞表公讳承勋字苏公沈阳人大学士太傅文肃公第三子也文肃公既为国宗臣而公伯兄为都统仲兄忠贞公总督浙闽并以贤能早岁秉节钺上益材范氏子弟公年二十四以荫补工部都水司员外郎凡再转五迁而至兵部尚书吴三桂反公以吏部郎中督谭宏进征军兼转楚饷宏死监镇安将军噶尔汉军及滇平常在军间还补文选司郎中擢内阁学士寻以都察院右副都御史巡抚广西逾年迁兵部左侍郎总督云南贵州三藩播乱吴三桂势尤猖獗王师入讨常与贼相持黔粤间首尾八年公私凋敝而贼窟穴南中岁久虽扑灭胁从反侧多蠹居山泽故上于方面之任尤重且难之先是忠贞公在闽既死耿精忠之难都统开复襄樊复以疾卒于军而两江总督于成龙之卒也上谕九卿更有如成龙者具以闻佥举陆陇其等七人而公与焉故公至粤西未期月而有滇黔之命以为非公莫属也公至首裁六卫五所并归州县逃亡渐复时起发贼标下亲军入旗众多偶语公请就本地安插拜疏即官其一二着姓余编籍补伍命下数千人环泣曰吾子孙世保故土皆公赐也湖北裁兵夏逢龙叛声连六诏时滇以鼓铸壅积钱给兵饷之三众不便会左协移镇寻甸之兵鼓噪纵焚剽省兵欲乘衅而起公侦知其谋夜捕百余人晨出奉天子赐节斩十三人越日寻甸缚始祸者以献鞫斩八人事遂定疏入天子诏谕褒嘉公因请罢鼓铸鲁魁山贼二百年为环境害至是就抚官斥藩庄核其价省民间溢费二十余万金在滇九年所袪蠹弊甚多而清盐不得按户抑派酌道里远近定支拨军饷条例吏不得巧法扼民至今赖之迁都察院左都御史行至贵阳改命总督江南江西公治滇黔兴利除弊若日不暇给发奸纠暴法立诛必及移两江则专务清静以与民休息其为政识大体不为小廉曲谨以钓声誉而设心措意一以厚下恤民为本历三镇奏免民赋者五豁陷贼州县所失资储无算驳正漕督误题入额征者一岁祲奏发米谷九十三万石有奇赈饷有先发后闻议有格而复奏至再三天子鉴公之诚无不特允所请者其镇滇黔入觐密陈六事其一土苗不宜纵逞时黔抚卫既齐以捕黎平苗谪戌上悟寻赦还卫素廉直士论尤以此韪公秋九月以母忧回籍既葬奉命督修华家口运河未几授兵部尚书固辞不获乃就职私居持服如常又七年以疾乞骸骨又十年终于家公年谱载公行身莅官迹甚详然余尝客游淮扬士大夫多称盐城令某贪横以与要人有连大府不敢呵公下车寡妇某讼之随斥罢然则公之善政虽其家人有不尽知者矣兹故不具而独着其措施见于章奏利泽显播于军民者公卒于二月朔年七十有四始娶穆奇觉罗氏赠夫人再娶沈氏封淑人皆早亡再娶赵氏封夫人子时绎承袭本旗佐领以公卒之次年秋八月二十二日葬于密云县之青甸桐城方苞撰昔吾友未生北固在京师数言白云浮渡之胜相期筑室课耕于此余至浮山二君子犹未归独与宗六上人游每天气澄清步山下岩影倒入方池及月初出坐华严寺门庑望最高峰之出木末者心融神释莫可名状将行宗六谓余曰兹山之胜吾身所历殆未有也然有患焉方春时士女杂至吾常闭特室外键以避之夫山而名尚爲游者所败坏若此冬南山集祸作余牵连被逮窃自恨曰是宗六所谓也又十有二年始荷圣恩给假归葬八月上旬至枞阳卜日奉大父柩改葬江宁因展先墓在桐者时未生已死其子移居东乡将往哭而取道白云以返于枞至浮山计日已迫乃爲一昔之期招未生子秀起会于宗六之居而遂行白云去浮山三十里道曲艰遇阴雨辄不达又无僧舍旅庐可托宿故余再欲往观而未能既与宗六别忽忆其前者之言爲不必然盖路远处幽而游者无所取资则其迹自希不系乎山之名不名也既而思楚蜀百粤间与永柳之山比胜而人莫知者众矣惟子厚所经则游者亦浮慕焉今白云之游者特不若浮渡之杂然耳既爲众所指目徒以路远处幽无所取资而幸至者之希则曷若一无闻焉者爲能常保其清淑之气而无游者猝至之患哉然则宗六之言盖终无以易也余之再至浮山非游也无可记者而斯言之义则不可没故总前后情事而并识之议开博学鸿辞科诏阁部院司府寺三品以上暨直省督抚学臣举学与行兼者诸公多叩余以所举余应之曰称此者实难而辨所应举则易夫行必有迹学与辞尤艺之外襮而与众共之者非若德蕴于心或深潜而不易识也然必乡国莫不知天下莫不闻然后举者无怍在人不疑是则匪易耳因自计执友之存者惟南昌龚缨孝水歙县畲华瑞西麓游好之久者则嘉善柯煜南陔淳安方楘如文郄乃以四人者泛询于群公皆曰是诚无怍矣或曰其学与行信称矣而举者则非宜文郄前挂吏议例不得与于斯其三人皆就耄矣征之不能至至矣能入试哉余曰虽然使士知实至而名必附无求而志自通于风教亦小补焉及檄下则南陔疾已亟矣喟然曰方君此举使海内穷士闻之一呜咽耳孝水亦病不能行而西麓以孟秋至余曰子尚能即事邪曰吾腕不胜书数年矣固以请而有地治者难之戚友致道赍念明天子方兴圣治吾扶杖天衢以观德教且得与衰残执友讲问逾时而归此行岂虚也哉众试毕余告二相国将举君为太学六馆师兼纂一统志二相国以为宜而西麓决意治行曰吾始愿已毕矣子视吾年力尚能有立邪将以为名乎抑有所利之也西麓孝友文学为乡国所众信久矣兹行也又以见君臣朋友之义进退辞受之衡故详叙之以赠其行君讳再濂字静之直隶祁州人也余少闻燕南耆旧一为博野颜习斋一为君之父蒙吉平生皆尚质行稽经道古习斋无子其论性论学论治之说赖其徒李塨王源发扬震动于时而刁氏之书惟用六集及斯文正统始行于北方赠君自入庠序即弛置举子业日从父之友五公山人王某及习斋游订父遗书手录藏于家又贰之以质四方之学者年逾六十复手录付诸子且告曰昔蔚州魏公持节巡京畿余以故人子独被渥洽邻邑人或金而请事余掩耳而走菑然若秽污之及吾体也汝曹他日若登仕籍以官富家吾生不受其养死不享其祭惟先人遗书未刻者尚百余万言必约身而次第布之其后仲子承祖果宦达使其弟显祖持所刻易酌潜室札记及君状志乞余文以列外碑距君之殁二十有二年矣夫名非君子之所务也而没世之称则圣人亦重之习斋遭人伦之变其艰苦卓绝之行实众人所难能而李王二君子力足以张其师惜其本指欲外程朱而自立一宗故知道者病焉君之父则隐迹衡巷推阐先儒之绪言故当其时名闻四方转未若习斋之盛而卒得良子以传其书身名完好无可瑕疵故余因表赠君之墓而并着之以示志古而有所祈向者亦君恪守父书之志也夫君卒于九月年七十有二父讳包举人母某氏君及妻杜氏并以承祖贵诰赠如其官阶子四人长继祖州学生次承祖乙未进士由县令累官监司所至着声绩今为江西布政使司次显祖己酉举人朴直尚名义次兴祖早世以某年月日葬于某乡某原十月江南方苞表春江西布政使泾阳王公以左副都御史征秋八月至京师进见首言巡抚某治尚刻深数语属吏方今时势譬诸医药安调荣卫古方无所用之壹以勐毒攻勿问何证傥吏皆遵信恐为赤子忧天子感焉立檄某廷讯而擢公工部右侍郎寻改刑部某至曰臣在江西事从严律从重欲恩出自上耳天子震怒曰朕何自知尔用心若此且如尔所不奏而施行者何闻斯言使我战栗汗流浃背立落某职而谕戒内外臣工当是时自公卿大夫以至士庶自畿甸达山陬海隅莫不抃蹈相庆诵天子圣明公亦以此名闻天下而自入台府即病痁浸深浸剧竟卒于逾岁之冬公始为庶常贫不能举火闭户诵经书不习课试文字用此散馆复留教习三年众以为咍而余独意其有以为及改御史巡城有大豪杀人巧脱而以他人抵狱成于九门提督隆科多诸法司相视莫敢异同公抗言以争卒免之转吏科都给事出爲湖北督粮道迁江西布政使所莅必诘姧蠹除弊政其在江西大府方以威严率下百城荡恐公独谔谔支柱其间吏庇而民依焉公疾既笃尝语余曰吾自计莫如死宜吾晚而通籍碌碌翰林中又十余年及出为监司动制于长官龃龉掣曳今骤叨恩遇列九卿而天扤我不能旬月供职举生平所学少自达于明天子欲告归则非其时赖宠怀禄以负宿心清议吾身一日而生则吾心一日而死不若身死为安惟子知我非貌言也公尝与王征君尔缉讲学沣川自少至老未尝一日去书癸卯以前有日省录反自江西诗说成既遘疾夜不能寐辄思尚书疑义旦伏枕为草竟今文二十八篇平生禄赐必于官中尽之以赈凶饥修城垣学舍家无一椽一亩之殖死无以归其丧先卒之三月自为輓歌而以志铭属余余为文不可以期恐不逮事与其子穆议更请于高安朱相国既成葬乃表于其墓之阡公讳承烈字巽功乡试以五经为举首己丑成进士年六十有四其葬地及先世名迹考妣妻子戚属志具矣春苞赴京师道济宁诸暨杨三烱以兖郡丞督漕驻此云始到官寓署之西偏盖曾子故居也听事处即正庙前吏者迁主于西城楼而宅之又于隙地治燕私之斋余将就其址构数楹迎主归定祀且延师召诸生讲诵于此俾众着于先贤之遗迹而不敢废焉舍故庙而别祠恐后之人狃于前事而不能保也秋九月以书来请记曰工讫矣余尝谓道一而已而圣贤代兴其操行之要与所示学者入德之方则必有爲前圣所未发者诗书易礼深微奥博非积学者不能遍观而骤入也至孔子则所言皆平近显易夫人可知而六经之旨备焉至曾子传大学揭慎独之义俾学者随事触物而不容自欺所以直指人心道心之分而开孟子所谓几希之端绪乃前之圣人所未发也其自称曰吾日三省吾身即慎独之见于操行之实者耳夫见庙而思敬过墓而知哀苟有人心者莫不然况入先贤之宫而有漠然无所兴起者乎诸生诚切究夫省身慎独之义则知功利之溺心词章之蠹学而慨然有志于远且大者而后之吏者自惟燕私之居则务广而无穷而先贤祀享诸生讲诵之地尽取而不留一区其必有不得于心者矣此三烱之志也江南后学方苞记自周以前上明其道而下守之以为学舍故府之礼籍史臣之记载太师所陈之风谣无家自为书者周衰道散然后诸子各以其学鸣惟荀氏之书略述先王之礼教管氏之书掇拾近古之政法虽不遍不该以视诸子之背而驰者则有间矣而其义之驳辞之蔓学者病焉切而究之荀氏之疵累乃其书所自具而管氏则众法家所附缀而成且杂以道家之说齐东野人之语此则就其辞气可识别者也余少时尝妄为删定兹复审详凡辞之繁而塞诡而俚者悉去之而义之大驳者则存而不削盖使学者知二子之智乃以此自瑕而为知道者所深摈亦所以正其趋向也管氏之书其本真盖无几以其学既离道而趋于术则凡近似而有所开阐者皆得以类相从而无暇深辨焉耳襄城刘青莲及弟青芝不介而通书请表其父中翰君墓余既夙闻刘氏家法及中翰之贤又重青莲有辞表而归之越三年庚子复以母之状请铭余惟古者妇人祔葬无特铭又孺人处境顺虽有妇行而无以过礼之中制久而未报也青芝计偕至京师请益坚且曰自庚寅先君子殁吾母老朝夕不忍违不赴礼部之试者十有七年矣今来适与子值而获见愿终有述焉余因念丙戌计偕自余出吾母内热语不休虽隆寒中夜启窗牖或挟老婢立中庭北向而望凡百有三日至余抵家之夕而后寝成寐凡欲其子游学取名致官父或有之而母必无是也无贵贱贫富贤愚惟愿求之即在侧耳余兄弟丧亡乃违礼远游以忧吾母青芝有兄以承养而不忍一日离其请不可虚也孺人处境虽顺无以过礼之中制然以刘氏之家法而孺人顺焉恭叔之贤而孺人仪焉以宜其家以式其子姓而化于族姻其可风也已孺人姓周氏父讳卜历襄城县学生母王氏年十六归于刘卒年八十有六与中翰合葬县西先兆之次夏五月江东方苞表秋七月吾友北固归自广东余与其弟古塘溯江候于桐过期不至而得凶问呜唿昔吾先人与刘氏世好以行辈北固尊于余而与余为兄弟交北固生于桐余生六合继而迁江宁未相面也而所学之趣同稍长朋试于有司名必相次也及游四方与士大夫往还善于北固者多余昵好而嫉余者间波及于北固与北固居或此唱而彼和或辨论相持杂以诮让而胸中所怀无毫发间隔未尝觉其为两人北固终世为羁于京师而余往来流滞者亦十年每愁思无聊或中有所得辄思见北固计旬日中必再三宿其寓斋余疲疴困惫恒先就寝而使北固诵诗歌古文卧而听之静夜声朗然率以为常他时客异地归休于家独居私处未尝不念此乐也北固体素强迩年顿衰余既东归再书责之恐其负夙志而羁死于远方北固感焉其游广东盖将次第为归计而谋所以终老者乃不幸竟道卒其丧之还子选适与古塘往迎余以故未得偕欲哭于其殡之次亦未得也因为文以摅余悲俾其子荐告以妥灵焉其辞曰谓子之归兮终吾生以后先痛一言之未接兮遂闭影于重泉宦与学其交悔兮命奄忽而不延吾语子非不早兮胡因循而致然五月望后二日兄子道希书至告古塘之丧昔余成童从先兄求友闾巷间得古塘其后之近邑归故乡客京师学同而志相近者复得数人而惟古塘为本交古塘少以雄豪自处短衣厉饰惟恐见者知为儒生而先兄独义之余少好气数以气盖余心不能平久之乃见谓直谅古塘早丧母家贫母家给田数十亩少长觅食自活以田归庶弟既为诸生得时誉学使者大府常以重币延岁时归家解装遇亲交随手尽俄而乏绝饥不得餐晏如也年羹尧巡抚四川固请与偕议加赋力争而止遂以他故行曰其心神外我矣能守吾言以期月邪及督川陕复固请以往再三见浃月而归古塘貌精悍有与同姓名者大患乡里督学邵嗣尧闻之而未察也按试唿名忽注视冯怒榜笞数十众皆哗群聚而诟之嗣尧愧恨发疾死古塘始无愠色既无宽容尝语余曰士之大闲二其一义利也其一利害也君子怀刑设子遘祸殃而我退避以为明哲可乎及余以南山集被逮冒危险以急余如所言乡试为举首以随部檄挈余妻子北上失会试期后遂绝意进取年六十有九终于家始余出刑部狱传客诸公间诸公计数余兄弟早岁诸同好数之奇彼此如一辙时存者惟彝叹古塘因谱其行及殁而未见余文者作四君子传无何彝叹亦殁至于今无一存者矣而余乃独留其衰疾之躯其尚足控揣邪然吾闻古之为交者其有失言过行则相引以为羞今诸君子各以身名完未为不幸独后死者滋惧耳古塘子幼道希与翁君止园纪其丧余恐不宿乃豫为志铭以待事焉古塘姓刘氏名捷怀宁人流寓江宁祖若宰明崇祯辛未殿试第一父璜桐城县痒生母张氏兄辉祖康熙庚午乡试第一并有闻亦余早岁同好之一也妻王氏早卒继室姚氏子四人长敏次敦次敭次㢸女一未字并姚氏出其卒以四月廿五日某年月日葬于某乡某原铭曰孑孑以居蹇蹇以行身之困而道之亨死乎由是信无悔于其生烈妇唐氏襄城刘庶常青藜继室也先世浙江会稽人迁河南新乡其家单微转徙少失父母有兄窭艰而妇好书史陈义甚高庶常失偶闻其贤以礼聘焉年二十有九矣既成婚三旬有八日而庶常疾作遂不起烈妇将死之叔姒请曰闻嫂有身今死非其所也居无何谓其姒曰无望矣越翼日晨起辞于殡入寝室闭户自经死时十有二月晦前四日也去庶常之死盖四旬有七日烈妇少时尝刲股疗其父及庶常疾复啮臂以羹血淋漓衣袖间面色似非人而神气自如庶常之殁也其母年八十有五卧病经年矣烈妇秘不以闻戒寝门内无哭声自经之晨犹亲盥馈然后退烈妇家故贫其兄以医自活流转四方僦居多穷巷短垣烈妇时时佩利刃以备非常郏富人尝假馆且赀给之甚殷烈妇曰此传所谓无故之利也会富人从其兄饮觇焉曰是可久与处邪立促其兄他徙庶常每言烈妇能文工诗歌既死箧笥间无遗迹庶常夙以文学知名二十年间河南北为首称唐氏贤而愆期卒归庶常闻者皆以为宜而月未四终夫妇各赍志以殁乡人莫不呜咽道路皆载其言越十年余始得其实于庶常之从弟青莲而表于其墓之阡桐城方苞撰君姓刘氏讳德培字笃甫河南商丘人也刘氏世有闻人君之父讳伯愚以学行显君既没之明年其子韦来省其从父上元邑侯某而介侯以乞铭于余韦之言曰吾父事亲以孝而与朋友以诚其处身也俭以勤其嗜学也老而不衰少孤所以事吾王母者细大无违先王父之遗文得复出于患难兵火之后者吾父好学求友之力也自邻州比郡以及齐鲁吴越有道而文之士无不交也于书无不好尤笃于诗骚鸡初鸣起漱盥端坐诵吟至日夕不倦数十年如一日也故吾父之终也里中士友皆惊悼以为典型之失焉田君篑山者中州之贤者也其序君之诗曰笃甫之诗至性之所结也自吾与笃甫交而半生为梁园之游夷险悲愉无不共也夫道之不明久矣士非有瑰怪非常之行则不为世俗所称道而不知是皆缘所遇之变以生自君子观之则循循于父母兄弟朋友之间而久不失道者其难倍于偶然之所发也吾闻明之衰也士大夫虽行过乎中或不能尽出于中心之诚然而无不知气节之可贵者当江右吴中以文章角立为社而君之父亦起于北方以应之雅为艾南英杨廷枢诸公所推其后明亡艾杨诸公致命以成其仁而君之父亦捍乡里之患以死盖其一时因教化而成习尚者如此然则君之近文章而重气类其来有自也君卒于康熙壬午十月二十日以癸未十一月朔葬于某乡某原娶侯氏子三人长韦拔贡生次韫太学生次韩邑庠生女子三皆适士人子铭曰前为良子后寿耇行比于乡学信友事则未施道可久孔子曰天地之性人为贵董子曰人受命于天固超然异于群生非于圣人贤人征之于涂之人征之也非于涂之人征之于至愚极恶之人征之也何以谓圣人贤人为人子而能尽其道于亲也为人臣而能尽其道于君也而比俗之人徇妻子则能竭其力纵嗜欲则能致其身此涂之人能为尧舜之验也妇人之淫男子之市窃非失其本心者莫肯为也而有或讦之则怍于色怒于言故禽兽之一其性有人所不及者矣而偏且塞者不移也人之失其性有禽兽之不若者矣而正且通者具在也宋元凶劭之诛也谓臧质曰覆载所不容丈人何为见哭唐柳灿临刑自詈曰负国贼死其宜矣由是观之劭之为子灿之为臣未尝不明于父子君臣之道也惟知之而动于恶故人之罪视禽兽为有加惟动于恶而犹知之故人之性视禽兽为可反孟子曰人之所以异于禽兽者几希痛哉言乎非明于天性岂能自反于人道哉自黄帝尧舜至周之中叶仅二千年其民繁祉老寿恒数百年不见兵革虽更姓易代而祸不延于民降及春秋嵴嵴大乱尚赖先王之遗泽以相维持会盟讨伐征辞执礼且其时战必以车而长兵不过弓矢所谓败绩师徒奔溃而已其俘获至千百人则传必特书以为大酷焉自战国至元明亦二千年无数十年而无小变百年二百年而不驯至于大乱者兵祸之连动数十百年杀人之多每数十百万历稽前史所载民数或十而遗其四三焉或十而遗其一二焉何天之甚爱前古之民而大不念后世之民也传曰人之于天也以道受命不若于道者天绝之也三代以前教化行而民生厚舍刑戮放流之民皆不远于人道者也是天地之心之所寄五行之秀之所钟而可多杀哉人道之失自战国始当其时篡弑之人列为侯王暴诈之徒比肩将相而民之耳目心志移焉所尚者机变所急者嗜欲薄人纪悖理义安之若固然人之道既无以自别于禽兽而为天所绝故不复以人道待之草禽狝而莫之悯痛也秦汉以还中更衰乱或有数十百年之安则其时政事必少修明焉人风必少淳实焉而大乱之兴必在政法与礼俗尽失之后盖人之道几无以自立非芟夷荡涤不可以更新至于祸乱之成则无罪而死者亦不知其几矣然其间得自脱于疮痍之余剥尽而复生者必于人道未尽失者也呜唿古之人日夜劳来其民大惧其失所受于天耳失所受而不自知任其失而不为之所其积也遂足以干天祸而几尽其类此三王之德所以侔于天地也与君子之过值人事之变而无以自解免者十之七观理而不审者十之三众人之过无心而蹈之者十之三自知而不能胜其欲者十之七故君子之过诚所谓过也盖仁义之过中者尔众人之过非所谓过也其恶之小者尔上乎君子而为圣人者其得过也必以人事之变观理而不审者则鲜矣下乎众人而为小人者皆不胜其欲而动于恶其无心而蹈之者亦鲜矣众人之于大恶常畏而不敢为而小者则不胜其欲而姑自恕焉圣贤视过之小犹众人视恶之大也故凛然而不敢犯小人视恶之大犹众人视过之小也故悍然而不能顾服物之初御也常恐其污且毁也既污且毁则不复惜之矣苟以细过自恕而轻蹈之则不至于大恶不止故断一树杀一兽不以其时孔子以为非孝微矣哉亦危矣哉是书叙儒术至汉兴首曰于是喟然叹兴于学继曰天下之学士靡然乡风终曰自此以来公卿大夫士吏斌斌多文学之士骤观其辞若近于赞美故废书而叹皆以为叹六艺之难兴也然其称叹兴于学也承太常诸生之为选首称学士乡风承公孙弘以白衣为三公称斌斌多文学之士承选择备员则迁之意居可知矣其述诸经师备及弟子子孙之为大官而首于申公之门别其治官民能称所学者不过数人而复正言以断之曰学官弟子行虽不备而至于大夫郎中掌故以百数其刺讥痛惜之意不亦深切着明矣乎其于孔子之门独举五子若曰是于圣门非殊绝也而大者为师傅卿相不者友教士大夫其受业于子夏之伦者亦为王者师盖儒者宁隐而不见其出也必不肯自轻其道如此今乃以记诵比掌故补卒史此中尚有儒乎由弘以前儒之道虽郁滞而未尝亡由弘以后儒之途通而其道亡矣此所以废书而叹也而习其读者乃以为赞美之辞噫失之矣史记世表曰太史公读者谓其父也故于己所称曰余读以别之其他书传篇首及中间标以太史公曰则褚少孙之妄耳故凡篇中去此四字文正相续惟是篇先人有言与上不相承盖按之本二篇也其前篇迁之家传也其父欲论次史记而迁为太史令石室金匮之书其先世世掌天官而迁改天厤建于明堂则传之辞事毕矣后篇则自述作书之指也自黄帝始以上通论其大体犹诗之有大序也百三十篇各系数言犹诗之有小序也本纪十二曰着者其父所科条也余书曰作者己所论载也总之曰为太史公书序者明是书乃其父之书而己不敢专也其本传曰请悉论先人所次旧闻不敢阙故序书既终而特以是揭其义焉其覆出余述历黄帝以来至太初而讫百三十篇盖举其凡计缀于篇终犹卫霍列传特标左方两大将军及诸裨将名耳自少孙于首尾加太史公曰而中答壶遂及遭李陵之祸并增太史公三字遂使世表称太史公读者几不辨为何人而是篇所述辞指暧昧不可别白夫是篇迁之家传也故于其父始称名而继则以爵易焉乃复自称爵以混于其父可乎此以知为少孙所增易也古书篇帙既有伪乱学者从百世下凭臆以决之所恃者义意有可寻耳然世士溺于所传旧矣知其解者果可以旦暮遇之邪或曰子之言辨矣然语云笾豆之事则有司存何谓也曰此为孟敬子言之也古之为教也童而习礼少长则执事于宾祭至于四十而仕五十为大夫礼乐之器岂尚有操之而不习者乎悼公之丧季孙尚以丧食为疑而捷公为鄙倍之言悍然而不顾则其无忠信之心而容貌颜色无一不远于礼可知矣乃沾沾焉详于末数而以自喜不亦悖乎故曰为敬子言之也若学生则宜习焉以备他日之用者也夫俎豆之事孔子尝以对卫君矣自孔子言之则所以为东周者即此而在矣而自孟敬子言之则直有司之事耳动作礼义威仪之节君子所以定命也鲁侯不违礼而女叔以为亡征则言固各有所当也夫是书义意尤隐深者其称或问禘之说盖谓禘虽典祀然不知其义礼不虚行况以封禅致怪物与神通乎礼之渎季氏尝旅于泰山孔子讥之谓神弗享也则以封禅合不死者神其享之乎汉兴六十余年天下乂安荐绅之属皆望天子封禅改正度者谓经礼雅乐宜以时兴也岂谓其中于方士之怪迂语哉世言黄帝尝用事于雍畤以语不经见搢绅者尚不道况天子赞飨郊坛制诏海内而用黄帝得宝鼎神策合而不死之邪说乎夫封禅之仪虽湮灭不可详而事则可辨以为合不死之名虽秦皇帝之世未尝有此惜乎诸儒不能辨明其事也然犹幸其束于诗书古文孔子所论述不至如方士之骋其诞耳篇中着孔子论述六艺不及封禅又曰维成王近之盖谓传所称封禅者七十二君本无稽之言但以是致怪物与神通则举之不以其事而上古封禅之有无又不足辨矣此子长之微指也班史载武帝采诗夜诵有赵代秦楚之讴河间献王献雅乐俾乐官存肄而不常御所常御及郊庙皆非雅声而内有掖庭材人外有上林乐府皆郑声故是书于郑声之祸独寓意于春秋六国及秦二世而武帝所兴新乐仅载十九章且称其多尔雅之文然于其中特举四时之歌则舍是无足论者矣自郑音之兴历数百年更三代而时君世主无不流沔于此故曰德至者所乐益异谓与春秋六国秦汉之君异也河间献王所献雅乐弘尝谓其音中正雅乃不能辅帝荐之郊庙反因论马歌以陷直臣方是时凡帝过举皆弘以谀佞成之股肱不良万事堕坏所目击而心痛也不然则有虞氏之赓歌何为读之而流涕哉或谓武成丁未祀于周庙天子诸侯之出归告于祖祢之正礼也即事者惟邦甸侯卫耳越三日庚戌柴望大告武成告至于前所告者之正礼也以顺天革命故特举柴望耳既生魄庶邦冢君暨百工受命于周乃庶邦君臣受命于周之始古者爵命必于祭安知非此时特祭于文王之庙而作是诗也然方是时先公先王之乐歌未作不宜先荐文王之诗五庙之旧制未更乐章不宜首举清庙为义且朱子既据孔疏所推日历而升既生魄三语于丁未之前则未知孰为定论也或谓据戴记天子直礿祫禘祫尝祫烝则时祭亦有直安知此诗非用于直祭时乎不知以禘为时祭乃汉儒约春秋所书鲁禘傅会而为之说前儒之辨明矣虽夏殷之世礼文质略事亦难举至周则前期卜日卜尸散斋七日致斋三日使日祭一庙祭之明日绎而宾尸自致斋以至终事兼旬中无一日之闲人力则实不能胜国事则一切废置加以天地社稷山川百神之事六服群辟朝聘会同之政日不暇给矣用此知时祭必无直而凡祀文王之乐歌皆始作丰庙时所荐也子长此序非独痛时事也其于终古礼俗之变尽之矣盖三代之礼缘情依性故能经纬人道规矩无所不贯上自宫寝郊庙朝廷之礼既有以正君身统百官下逮黎庶宫室车服饮食嫁娶丧祭各授以节而适其宜所以宰制万物役使群众而人力无所庸者此也礼之失自春秋始极于战国至秦有天下遂杂采六国之仪而尽废三代之礼盖将极情纵欲凡势力之所能逞则恣焉而深恶夫古礼之大为之防也夫人之生莫不有耳目口体之欲不为之节则日就淫侈而民力将有所不堪故先王不禁其欲而必以礼为防所以救民之雕敝也鲁秉礼之国也而僭郊禘管仲贤大夫也而备三归子夏圣门之高弟也而说纷华盛丽故先王诱进以仁义束缚以刑罚犹惧民之逾其防也况导以淫侈而不为之制乎太初所定不过改正朔易服色封泰山以及宗庙百官之仪凡宫室车服饮食嫁娶丧纪下逮黎庶者无闻焉而制辞乃曰百姓何望之数者虽尽善与百姓何与况其为袭秦之故不合圣制者乎汉之诸帝无论矣独文帝之躬化可以兴礼而溺于道家之学以为繁礼饰貌无益于治则于先王之缘情依性经纬人道者亦概乎其未之闻也夫无躬化则礼不虚行然有躬化而不兴三代之礼亦不足以化民成俗自周以前上将纳民于轨物而身先之自秦以后身不能由而于民亦荡然不为之制其宗庙百官之仪仅有存者亦虚器耳而定为典常垂之于后者自武帝始自是天下遂安于秦仪而不知三代所损益为何物矣洋洋美德乎其尚可复见也哉此子长所以痛也春秋之制义法自太史公发之而后之深于文者亦具焉义即易之所谓言有物也法即易之所谓言有序也义以为经而法纬之然后为成体之文是篇两举天下地域之凡而详略异焉其前独举地物是衣食之源古帝王所因而利道之者也后乃备举山川境壤之支凑以及人民谣俗性质作业则以汉兴海内为一而商贾无所不通非此不足以征万货之情审则宜类而施政教也两举庶民经业之凡而中别之前所称农田树畜乃本富也后所称贩鬻僦贷而末富也上能富国者太公之教诲管仲之整齐是也下能富家者朱公子赣白圭是也计然则杂用富家之术以施于国故别言之而不得侪于太公管仲也然自白圭以上皆各有方略故以能试所长许之猗顿以下则商贾之事耳故别言之而不得侪于朱公子赣白圭也是篇大义与平准相表里而前后措注又各有所当如此是之谓言有序所以至赜而不可恶也夫纪事之文成体者莫如左氏又其后则昌黎韩子然其义法皆显然可寻惟太史公礼乐封禅三书及货殖儒林传则于其言之乱杂而无章者寓焉岂所谓定哀之际多微辞者邪公讳勉字素裘先世闽之莆田人明季避倭乱移家京师入国朝以拔贡生知同州又知光州迁绍兴郡丞官罢流滞江南侨寓棠邑留稼村往来金陵与吾宗故老涂山及黄冈二杜公游见先君子诗许以吾母继室及先君入赘公客死逾年矣苞兄弟三人冯氏姊鲍氏妹皆生于外家苞幼多疾吾母中夜为摩腹及足时道古记及外祖父母旧事以移其心苞耳熟焉公少窭艰岁祲不食者二日矣中贵人或以文请馈十金不应故人闻而义之群继粟焉由是知名保定总兵贺某以礼致幕下尝为贺单骑入山寨谕寇出降代治兵凡麾下将吏皆听部勒为绍兴司马遏海寇摄萧山令平天台山贼功不得御而以忤势家罢官崇祯末公父以展墓悬隔闽中绝音耗公在同州闻闽邦归顺即具文大府监司乞解官求父数月中固请至再三会讣至乃止其他庸行不可殚记外祖母林宜人苞犹及焉笃老浣濯缝纫不自休旬日必燂汤沐苞兄弟苞疾摩腹及足与吾母递代宜人卒苞四岁矣葬以昧旦墓距村一里而近尽室皆往苞忽惊寤裸跣而趋葬所大惊吾父吾母及会葬人犹昨日事也自先君子归金陵余奔走四方惟弔叔舅之丧一至外家其后叔舅之子伯舅之孙并移家金陵各煳口四方封树无主常思为买墓田数亩属耕者以守之顾自念大父叔父母兄弟皆既葬而起攒妻嫂暴露近者数年远者数十年何暇及外家之丘陇乎今衰病日剧感念往事不容于心乃略叙吾母所口道以归叔舅之子以诚使碣焉据行状及德政碑载公质行宦绩甚具而概弗采着不敢传疑以溢美于所尊礼也伯舅圣穆以奔丧卒于光叔舅敬仪客死于淮术者皆曰葬地则然呜唿悕矣公讳字层麓山西太原府保德州人祖讳名武明崇祯末流贼寇开封力战死之赠右都督父讳宗吕进士公性沈毅慷慨有大志少孤贫致勤于文学而不欲以文士自名既成进士久之授麻城令年五十余矣自县令六迁而至吏部侍郎其令麻城也未三年而入为行人逾年擢户科给事充己卯江南乡试副主考未返命迁鸿胪寺少卿提督浙江学政既事赴阙擢都察院右佥都御史六日迁左副都御史逾年迁工部右侍郎兼摄邢部右侍郎事寻改吏部右侍郎时天子向公甚殷天下士皆想望风采而公遽以疾卒公始之官以车一乘仆二人麻城故壮县讼狱纷纶盗贼数起公至逾月不出一令邑人大惊其老奸宿豪皆曰令如虎方病未可测也平时诉县庭者日数十百人公为期五日一收告令讼者立堂下次第传讯每就单辞摘发其隐私立责而遣之自是讼期求直者乃数人耳功令凡劫盗不时获守土者夺官用此吏皆讳盗而苛责被劫者诬污拷掠困辱过于失财由是被劫者例以窃报虽捕获终无死法苟置之死监司以上转得持短长由是盗益逞民益蹙公始至盗发即持卷诣大府曰此剧盗也虽以窃闻获必歼焉大府许诺获九人即日杖杀其七余毙狱中自是终公任境内皆宴眠公之按试两浙也舟行过北新关关吏难之公怒使告曰吾行装具在果有私财速揭报不者吾奉天子命按试诸生而若以贿要商民困可知矣吾止此今拜疏入告司关者大窘躬至舟次谢罪请行自是所至有司贪纵者畏公如大府公自戊午举于乡即以文名京师至乙丑始成进士待选又十余年学使者争迎致尝偕山左刘公木斋至江南刮除旧习南士争先学古己卯榜揭不遇者皆颂公之明浙东西建督学祠春秋时祀至今不废者惟公及颜编修光学攵耳公平生雅不欲以文学知名而所表襮大抵皆文事其给事户科未数月而有江南之命返自浙始列于九卿而疾作矣所欲自见于世者概不得设施此余所以深惜于公而又不独为公惜也余始见公于督学宛平高公使院高以国士遇余公实启之及公主试而余适为选首例执弟子之礼以见公三辞曰此世俗之浅意也子不见顾泾阳孙柏潭已事乎余对曰吾不敢为世俗之所惊也且始见时公年长以倍矣然公每接余周旋谈笑必杂以朋友之礼与辞癸未仲夏见余于广陵一夕酒半自述中岁窭艰血气早衰而忧后嗣之弱余怆然心动盖自是不获与公再见矣余闻公丧以老母衰疾未克赴弔无何而身及于难忽忽至今念此生终不获哭公于墓道乃述所亲得于公者以为表而归其孤其行身处家莅官之详无所考验故信以传信而不敢有溢美之言然即余所知之一二亦足想见公之为人矣公卒于十月年五十有八以丙戌十月朔后二日葬于州西理贤陵前夫人李氏祔后夫人吕氏子宏焯秋九月朔后四日江东门人方苞表吴启昆字宥函江宁人先兄及余始入庠序与刘古塘张彝叹数君子以义相然信而宥函近亚之自为诸生历科第选庶常课试文出同列争传诵而未尝以此自多惟闭门勤经训其与人交不可得而亲疏既通籍常徒步赁从者一人守舍炊者一人兼旬不肉食而勤营近郊高敝地葬乡人客死者倡建金陵会馆于京城西南隅罄其数十年授徒资聚始太守长沙陈公鹏年谓君才可立事及改官御史巡视北城所部肃然会先世墓界为土人所侵告归讼之遂卒于家诸子因吾子弟以请铭岁时无虚至今九年而未克就以宥函之学行已再见于余文也冬十有一月闻宝应王懋竑予中之丧其子姓及淮南故旧皆谓铭幽之文余义不容辞追思自辛亥以前交疏善微而假以志表哀辞者有之矣其后公事日殷虽故旧亲知多阙焉感念平生游好乖隔凋残欲总而籍之略举行能兼存名字州里而自揣年力恐终无其期乃表宥函之墓而附论江介士友与余兄弟齿相后先者系于篇终庶几九原有知众鉴余事与心违而非于友道之厚薄浅深失其伦序云宥函癸巳举于乡辛丑成进士卒于某月年七十有四所着春秋周易臆说行于世妻某氏子三人长镜源举人次云垗举人太仓州学正次某太学生以某年月日葬于某乡某原季冬桐城方苞表系曰余先世家皖桐曾大父迁金陵百有余年矣自成童随先兄与朋齿游乐其风尚坦夷多修饬之君子刘张二子外交近焉者曰龚缨孝水季咸若宏纾而比于宥函者曰程士馨若韩郭长春蔚瞻十年以长者曰蔡擎念诒徐佩子遂黄瑞辑五长以倍者曰杜掞亮生朱圻次郊往来江介信余尤笃者故乡则吴御柳宽杨周监二怀宁则潘介幼石歙县则吴瞻泰东巖祁门则汪鸿瑞献其盱眙则李沛霖岱云余为羁终世而诸君子各凋丧于旧乡虽丧纪亦不能通每念诸君子质行文学虽未能并迹古贤而已行着于乡国声闻于四方徒以居下处幽泯焉将与草木同腐故凡数而次列之俾海内笃古而达于辞者略知其名字或经过州部叩其行迹于子孙乡人而论述焉其登甲科致显仕及交疏而知之未审生而存殁而已见余文者不在列盖兹以志余心之内疚而非敢谓见于余文遂足为诸君子轻重也自余客金陵朋齿中以文学着称于庠序者多不利于科举而吴君宥函为最岁甲申总其课试古今文为二集而属余序之余观自明以来取士之功令施于学校之试者犹宽而直省礼部之试特严惟其少宽也故士之声实虽未得备知而历试之册籍可稽也其乡之士大夫可访也惟其特严也故不肖者由苟道以营其私而所号为贤者亦自任一时之见而无由考其信故学校之试以中智司之而不当者十之一直省礼部之试以明者主之而当者十之五朱子有言恃法以禁私者非良法也可以为私而不私然后民受其利余尝谓乡举里选之制复则众议不得不出于公而或恐士皆饰情以乱俗呜唿是不达于先王所以牖民之道也凡物矫之久则性可移而况人性所固有之善乎东汉之兴士大夫之厉廉隅而尚奇节者其初岂不出于矫也哉然其究至于毁家亡身而不贰则亦非人情所能伪矣揉木以为轮虽藃暴而不复挺者矫之久以成性也悬法以驱民于死其势甚逆然秦人行之数世则其民之冒白刃而捐要领也若性然况乎教化之行其显者渐民于耳目心志之间而其微者足以赞化育而密移于性命之际董子所谓陶冶而成之者是也而反疑其长伪以乱俗过矣夫教化既行其取之也求以可据之实行而论之以少长相习之人犹未必其皆得焉乃用章句无补之学试于猝然而决以一人无凭之见欲其无失也能乎哉宥函学老而行醇上之所求于士者宜此等也而数摈于有司故余序其文而有感于教人与取之之得失如此至其文则皆出于课试流传四方而众载其言久矣盖不以余文为轻重也孺人姓傅氏江西南昌人余叔舅之妻也先君子出赘寄寓外家凡十年时惟叔舅也存而叔舅恒客游余生六年先君子归金陵计此生与舅凡五会耳惟辛未壬申间同客京师聚独久寒苦相依丙子冬自京师南归水宿淮关梦舅立河堧瞪目无声心诧之至真江急舍船陆行至舅家则葬已数月矣问故果死于此余噭然而哭孺人微泣于房哭止䦱门而语送不下堂阶时孺人尚少动作有仪语皆中节余黯然伤又肃然敬也孺人幼丧母无兄弟独身随父客淮南吾舅亦客焉遂约婚归十年而吾舅死舅生常远游相见日稀有子曰以诚冠后亦授徒远方或岁归或间岁三岁一归孺人之卒也遽诚在山东奔丧报葬至京师每见余必吞声掩涕以求表墓之文而孺人苦节清行实宜有传于后乃为之书孺人卒于七月年六十有五舅讳敬仪字平一从先兆葬六合刘家营枣树墩孺人祔焉诚幼时无资就外傅及次子以讷小学皆孺人口授孺人之丧诚虽客在外泣血三年丧食一如礼经妇人居常而早寡者无死道也夫不以良死则义可死而堂有舅姑室有子或己之父母笃老而无兄弟则其死也虽当于义而伤于恩芜湖吕九仪死于仇其妻夏氏将死之姑止之逾年仇抵死如法夏氏遂修旧业持门户于今二十年姑既殁二子受室而成家矣其始之欲就死也义终则不愆于义亦不伤于恩故夏氏之生也贤其死也刘子古塘问于余曰周公不以东征属二公而亲加刃于管叔何也余曰是乃所以为周公也明知管叔之当诛而假手于二公是饰于外以避其名也观后世乱臣贼子必假手于他人或卖而诛之以塞众口则周公之纯乎天理可见矣盖天理不可以为伪且以昭万世之人纪使知大义灭亲虽弟可加刃于其兄又以明居位而不能讨乱则与之同罪孔子作春秋于隐之大夫而臣于桓桓之大夫而死于庄闵之世者皆不书其卒以示皆有可诛之罪也然观鸱鸮之诗早已叹育子之闵斯则终公之身长隐痛乎文考文母之恩勤而惄然无以自解盖讨贼之义与哀兄之仁固并行而不相悖也古塘复问曰以周公之圣暴师三年而仅乃克奄何也曰此时也势也武王征九牧之君登豳阜以望商邑已忧未定天保而夜不能寐及三叔流言武庚诞纪其序凡羞行暴德逸德之人皆乘时而思逞虽有善类亦追念殷先王之旧德而不能忘当是时非大动以威不能革也故灭国至于五十之多非诚服其心不能久而安也故破斧缺釐之后衮衣绣裳驻大师于徐兖之间俾东夏无摇心然后徐察其乡顺者而教告之取其不迪者而战要囚之周防如兕虎抚育如婴儿至班师之日东人以公归不复为悲则奄虽屈强无与同恶矣故讨其君而罚不及民分其族姓以隶兄弟之邦迁其尤桀骜者于新邑而身拊循焉所以久安而无后患也匪特此也形胜者守国之末务而圣人亦不废当武王克商之初即定周居于洛邑周召卒营之以为蒐狩会同之地良以雍州虽固而远于东夏难以临制诸侯故宅土中陈杞许蔡国其南虞虢韩魏晋燕国其北齐鲁国其东宋卫夹河而居非王室之周亲即三恪大岳之裔胄开国之股肱盖惩于鬼方之叛殷莱夷之争齐而早为盘石苞桑之固也故周之衰卒赖四方诸侯艰难守御以延共主之虚名者垂六百年盖时势不可以私智矫形胜不必以武力争惟圣人能以道揆而不失其时义以安宗社以奠生民则仍天理所运用也古塘曰旨哉由前之说则知圣人一循乎天理而无不可处之事变由后之说则知圣人深察乎世变而所以御之者仍不越于道揆前世之尚论者未尝及此后之君子宜有闻焉退而正于吾兄百川亦曰然乃叙而录之周官一书岂独运量万物本末兼贯非圣人不能作哉即按其文辞舍易春秋文武周召以前之诗书无与之并者矣盖道不足者其言必有枝叶而是书指事命物未尝有一辞之溢焉常以一字二字尽事物之理而达其所难显非学士文人所能措注也凡义理必载于文字惟春秋周官则文字所不载而义理寓焉盖二书乃圣人一心所营度故其条理精密如此也尝考诸职所列有彼此互见而偏载其一端者有一事而每职必详者有略举而不更及者有举其大以该细者有即其细以见大者有事同辞同而倒其文者始视之若樊然淆乱而空曲交会之中义理寓焉圣人岂有意为如此之文哉是犹化工生物其巧曲至而不知其所以然皆元气之所旁畅也观其言之无微不尽而曲得所谓如此况夫运量万物而一以贯之者乎余初为是学所见皆可疑者及其久也义理之得恒出于所疑因录示生徒使知世之以周官为伪者岂独于道无闻哉即言亦未之能辨焉耳凡疑周官为伪作者非道听涂说而未尝一用其心即粗用其心而未能究乎事理之实者也然其间决不可信者实有数事焉周官九职贡物之外别无所取于民而载师职则曰近郊十一远郊二十而三甸稍县都皆无过十二市官所掌惟廛布与罚布而廛人之絘布总布质布别增其三夏秋二官驱疫旂蛊攻狸蠹去妖鸟驱水虫所以除民害安物生肃礼事也而以戈击圹以矢射神以书方厌鸟以牡橭象齿杀神则荒诞而不经若是者揆之于理则不宜验之于人心之同然则不顺而经有是文何也则莽与歆所窜入也盖莽诵六艺以文奸言而浚民之政皆托于周官其未篡也既以公田口井布令故既篡下书不能遽变十一之说而谓汉法名三十税一实十税五则其意居可知矣故歆承其意而增窜闾师之文以示周官之田赋本不止于十一也莽立山泽六管榷酒铸器税众物以穷工商故歆增窜廛人之文以示周官征布之目本如是其多也莽好厌胜妖妄愚诬为天下讪笑故歆增窜方相壶涿硩蔟庭氏之文以示圣人之法固如是其多怪变也夫歆颂莽之功既曰发得周礼以明因监而公孙禄数歆之罪又曰颠倒五经使学士疑惑则此数事者乃莽与歆所窜入决矣然犹幸数事之外五官具完圣人制作之意昭如日星其所伪托按以经之本文而白黑可辨也古者公田为居井灶场圃取具焉国赋所入实八十亩孟子及春秋传所谓十一乃总计公私田数以为言若周之赋法不过岁入公田之谷并无所谓十一之名也又安从有二十而三与十二之道哉闾师之法通乎天下又安有近郊远郊甸稍县都之别哉载师职所以特举国宅园廛漆林以田赋之外地征惟此三者耳今去近郊十一至无过十二之文而载师职固辞备而义完矣周官之田赋更无可疑者矣周之先世关市无征及公制六典商则门征其货贾则关市征其廛盖以有职则宜有贡又惧所获过赢而民争逐末耳肆长之敛总布盖总一肆买赊官物所入之布而敛之非别有是征也若质布则本职无是絘布则通经无是也今去絘布质布总布之文而廛人职固辞备而义完矣周官之市征更无可疑者矣方相氏之索室驱疫也庭氏之射妖鸟也硩蔟氏之覆妖鸟之巢也乃圣人明于幽明之故而善除民惑也害气时作妖鸟夜鸣人之所忌其气焰足以召疾殃故立为经常之法俾王官帅众而驱之引弓而射之则民志定其气扬而夭厉自息矣夫疫可驱也而蒙熊皮黄金四目与莽之遣使负瑀持幢何异乎卜得吉兆以安先王之体魄而入圹戈击四隅以驱方良与莽之令武士入高庙拔剑四面提击何异乎妖鸟之巢可覆也而以方书日月星辰之号悬其巢妖鸟之有形者可射也不见其形而射其方犹有说也神之降不以德承焉不以其物享焉而射之可乎水虫之怪可驱也而其神可杀乎神无形而有死神死而渊可为陵其诳耀天下与莽之铸威斗镌铜人膺文桃汤赭鞭鞭洒屋壁异事而同情今于方相氏去蒙熊皮黄金四目及大丧以下之文于次石蔟氏去以方书下之文于壶涿氏去若欲杀其神以下之文于庭氏去若神也以下之文则四职固辞备而义完矣其他更无可疑者矣凡世儒所疑于周官者切究其义皆圣人运用天理之实惟此数事揆以制作之意显然可辨其非真而于莽事则皆若为之前辙而开其端兆然则非歆之窜入而谁乎昔程子出大学中庸于戴记数百年以来莫有异议朱子斥诗小序虽有妄者欲复开其喙而信从者稀矣惜乎是经之大体二子断为非圣人不能作而此数事未得为二子所芟也虽然理者天下之公也心者百世所同也然则姑存吾说以俟后之君子其可哉媒氏仲春之月大会男女奔者不禁近或为之说曰是乃圣人之所以止佚淫而消斗辩也每见庶之家嫠者改适猜衅丛生变诈百出由是而成狱讼者十四三焉岂若天子之吏以时会之而听其相从于有司之前可以称年材使各得其分愿哉管子治齐以掌媒合独犹师其意则斯乃民治之所宜也审矣呜唿管子生政散民流之后而姑为一切之法是不可知若成周之世则安用此哉自文王后妃之躬化远蒸江汉至周公作洛道洽政行民知秉礼而度义也久矣又况周官之法冠昏之礼事党正教之比户之女功矰长稽之凡民之有邪恶者虽未丽于法而已坐诸嘉石役诸司空任诸州里尚何怨旷阴私暴诈之敢作哉管子合独之政乃取鳏寡而官配之若会焉而听其自奔则虽乱国污吏能布此为宪令乎盖莽之法私铸者伍坐没入为官奴婢传诣钟官者以十万数至则易其夫妇民人骇痛故歆增窜媒氏之文以示周官之法官会男女而听其相奔则以罪没而易其夫妇犹未为已甚也莽之母死而不欲为之服歆与博士献议周礼王为诸侯缌衰弁而加环绖同姓则麻异姓则葛今周礼司服无弁而加环绖三语则媒氏之文为歆所增窜也决矣呜唿圣人之法所以循天理而达之也圣人之经所以传天心而播之也乃为悖理逆天之语所混淆至于二千余年而不可辨则歆诚万世之罪人也余尝病班史于莽之乱政奸言纤悉不遗于义为疏于文为赘然周官之为歆所伪乱者乃赖班史而备得其征岂非圣人之经天心不欲其终晦而既蚀复明固有数存乎其间邪朱子既称周官遍布周密乃周公运用天理熟烂之书又谓颇有不见其端绪者学者疑焉是殆非一时之言也盖公之兼三王以施四事者具在是书其于人事之始终百物之聚散思之至精而不疑于所行然后以礼乐兵刑食货之政散布六官而联为一体其笔之于书也或一事而诸职各载其一节以互相备或举下以该上或因彼以见此其设官分职之精意半寓于空曲交会之中而为文字所不载迫而求之诚有茫然不见其端绪者及久而相说以解然后知其首尾皆备而脉络自相灌输故叹其遍布而周密也余尝析其疑义以示生徒犹苦旧说难自别择乃并纂录合为一编大恉在发其端绪使学者易求故凡名物之纤悉推说之衍蔓者概无取焉盖是经之作非若后世杂记制度之书也其经纬万端以尽人物之性乃周公夜以继日穷思而后得之者学者必探其根原知制可更而道不可异有或异此必蔽亏于天理而人事将有所穷然后能神而明之随在可济于实用其然则是编所为发其端绪者特治经者所假道而又岂病其过略也哉六月天子命修三礼以阁部之长董其成而余亦滥厕焉各举所知余言十有二人于鄂张二相国翰林四人而外固请而得之者惟和生生单门也家世农田生六七岁父母求之不在侧迹之常凝立村塾外曰吾甚慕诸童子诵书者以为诳试于塾师则论孟已耳熟矣少长或聚徒古寺中因请为诸生洒扫众食饮之以受书法公渊若余故人也余得假归葬公督学按部至江宁叩吾庐谋分校者遂就见吾友古塘而请焉试事毕古塘谓余吾得和风翔此役不虚矣越日来见因劝生弃时文笃志于诸经而属云台山人翁止园以淬砺之会山西梁君裕厚欲重订朱子仪礼经传通解挟其书至江南与止园讨论借力于生者盖半焉生幼学书不能躬耕而志在通经业科举者无所取之亲老家窘空居常戚戚及部檄至闻之色喜卷书装归告其亲曰儿兹行馆餐于方氏岁秩百金半给家用半市近宅之田三年归可不耕而食终吾生于圣籍矣越日而疾作逮余闻之已逾月矣急致参苓道希将命至其家生披衣而起曰吾固知公之不能忘吾疾也吾学当成二亲免寒饥疾当愈止园继以医至和齐煮之未熟而生死余与生惟南归时一相见未尝从余游也余年已逝病日滋诸经未竟之绪将以属焉而今已矣生讳风翔字宇清上元县人世居蒋山之阳卒年三十有四妻某氏无子辞曰嗟尔童年趋独异兮劳辱苦辛惟学之嗜兮业将就而闻彰倏赍志兮众万丛生惟天所寘兮穷泉有知毋悔毋懫兮假而隶农二亲亦中弃兮春三月时雨不降佥曰天胡不雨我皇上施大德谕有司凡官吏负赃亏公帑事在三年以前发于八年二月恩谕未颁之日者具以闻有说者与豁免继自今官吏脱囹圄反乡里与父母妻子相保聚者无虑数千人免征比恬然安其生业者万千家承追之吏不至愁居惕处为他人受罚又诏近畿五百里内旗丁私质所受官田于乡民而不能归其故价者官为之偿惧罪者免于法无田者复其业归田者怀其资连乡比户妇子欢唿若沈疴之去其体天胡不雨夏四月皇帝亲即斋宫祈请未明而起日一膳士大夫相见必色忧余曰无忧也吾君忧民若此天必顺焉既而小雨时沾涂望后十日阴云隆施入夜密雨连朝及暮四野具足旬未终复大雨浃旬又雨众相庆余告之曰一方之旱忧之小者耳一时之雨喜之暂者耳吾君闵雨至日不再食既雨会令节吾侪小人莫不招朋俦为一日之乐而吾君不自暇逸罢水嬉日警庶官厘百度所以基命宥密而为四海臣民之庆者视时雨之降恩泽之施尤大且远矣闻者皆心惬则又告之曰不雨而忧雨而乐者细民之情也非士大夫之志事也念吾君之闵雨至于日不再食则承事而牧民者所以致其忠利当何如念吾君治政勤民不肯一日自暇逸则人臣之夙夜匪懈忘身忘家而无怀安无赖宠也当何如此之谓事君之礼志学之诚也吾病且衰无力之可输为悚为愧而已耳惟众君子交勉之既以语于人因退而书之以自警焉余弱冠从先兄百川求友得邑子同寓金陵者曰刘古塘于高淳得张彝叹归试于皖得古塘之兄北固于宿松得朱字绿辛未游京师得四人曰宛平王层绳无钖刘言洁青阳徐诒孙其志趋之近者则古塘彝叹言洁诒孙也术业之近者则层绳字绿北固也余平生昵好志趋术业之近与诸君子比者有矣然其年或先后生于余而自有其侪或年相若而交期则后惟诸君子同时并出而为交皆久且深故世莫不闻春余出刑部狱信宿金坛王若霖寓斋若霖曰吾与诸公每私议南士之相引为曹而发名于世者其朋有三焉行修而学殖者莫如子之徒其遇之穷而无一得其所者亦莫如子之徒也因屈指死者七人皆赍志也存者三人则余罹于罚古塘中岁遘无妄之灾病且聋彝叹老而无子相与痛惜者久之后四年秋偶忆其言作四君子传先兄之殁也余既为志铭诒孙北固有哀辞字绿有墓表故弗更着焉王源字层绳世为直隶宛平人父某明锦衣卫指挥明亡流转江淮寓高邮源少从其父喜任侠言兵少长从宁都魏叔子学古文性豪迈不可羁束于并世人视之蔑如也虽古人亦然所心慕独汉诸葛武侯明王文成于文章自谓左丘明太史公韩退之外无肯北面者年四十余以家贫父老始游京师佣笔墨贵人富家多病其不习时文笑曰是尚需学而能乎因就有司求试举京兆第四人曰吾寄焉以为不知己者诟厉也源以贫无资不能不托迹诸公间而常以自鄙未肯降辞色或极饮大醉嘲谑骂讥中其所忌讳诸公用此阳体貌之而阴摈焉源虽好气与世参商然内行笃修其兄死旬岁中貌若非人以余所见居兄弟之丧颜色称其情者独源与山阳刘永祯两人而已其于人果有善未尝不降心晚年与蠡县李塨游大悦之遂与师事博野颜习斋学礼终日正衣冠对仆隶必肃恭然自负经世之略益坚每曰吾所学乃今始可见之行事非虚言也始源慨不快意五十后葬其亲遂弃妻子为汗漫之游至名山广壑辄淹留逾时忽复他往见人不自道姓名逾六十复归往来金陵淮扬间客死山阳惟兄之甥蒋衡视含殓卒之夕神色傲然无一语及家事其古文既刻者世多有所着易传十卷平书二卷兵论二卷及未刻古文藏于家刘齐字言洁无钖人康熙丙寅以选贡入太学方是时层山徐尚书干学方以收召后进为己任而为祭酒司业者多出其门海内之士有为尚书所可者其名辄重于太学有为太学所推者则举京兆进于礼部犹历阶而升鲜有不至者惟齐与其友三数人闭门修业孤立行己意踬而不悔其后石门吴涵为司业重其学延致于家声誉赫然公卿间太学尝取高第教习官学生齐与焉期满例录叙于吏部授县令者十之八为正途授州佐者十之二为冗杂且底滞无选期自徐尚书罢归公卿多欲以收召后进为名者而某为少宰自谓起荒陬至大僚尤欲擅风雅之誉使人礼先于齐曰吾久知君可来见必为选首齐谢不往某衔之系籍州佐某由是丛诟讪而齐望益高或曰将飞者缩翼君自是举京兆升礼部益可必矣齐闻即日趣装归归数年竟卒年四十有七齐性沈毅与人居终日温温而退皆严惮之偃卧一室天下士常想望其风采既卒数年江东十郡之士上言督学使者士有无爵与年而学行可为表仪者二人宜祀于乡其一齐其一余亡兄百川也始徐尚书执权借以收召天下士士争凑之惟齐与其友数人执节不移久之此数人为清议所从出士之蹇拙自负而务立名义者皆宗之虽布衣其重若与公卿相踦自齐归其友亦次第归太学生虽有洁己自好者而气概不足动人清议遂由是消委云张自超字彝叹高淳人世居苍溪少孤课耕奉其母其族故不繁而亲属凋尽高祖以下惟一身常自惴视人世所歆羡泊如也为诸生试必冠其曹困举场几三十年未尝有愠色治古文及诗所得皆惊迈而未尝争名于时近五十始登甲科而不肯试为吏性明决所不为众莫能夺所欲为虽困不以自悔其既升于礼部也宗伯韩公昌言于朝某宜在上甲自超踵门曰某有母病且衰登上甲必以馆职留公当爱人以德试毕归其母果以是秋殁母疾笃为买妾命入侧室泣曰儿方寸乱矣虽入室不能欢合成子姓天果不绝张氏儿何患无子其后终母丧数年妾终不孕众乃叹其知命而不惑也高淳故湖壖以圩障水于外而耕其中岁大潦堤溃居人议撤屋材以塞之自超有船直百金曰速毁船以板筑堤完大有年众归其直终不受平生未尝入县治岁连祲死者相籍一日造县令具陈方略令夙重之为设饮尽召邑富人富人曰张君吾邑之望所蠲助则吾侪视焉自超遂注籍二百金诸富人相视大骇次第注籍然私料不能猝具也越数日自超首纳金诸富人大屈尽出金为部署活邑人几半自超有田二百亩亩六七金披其半索直三之一众争购之故得金速也晚岁家日落每取菽麦杂稊稗食之或遗之财终不受乡人有不善常畏其知年逾六十尚无子乡人每聚言必以为大戚如凶害之迫于己焉刘捷字古塘先世怀宁人迁于桐既而流寓金陵其为行笃自信而不牵于众文亦然始入江宁县学课试必压其侪名日起独自谓所业弗善也中岁发愤究讨经史诸子久之出所为文众弗善以进于有司则摈焉而私自喜有与同姓名者为江宁学武生大患乡里督学邵嗣尧闻其名而未察也捷入试忽命榜笞数十已而知其误乃置其文四等比郡皆哗无何邵以暴疾卒人皆为捷快而捷前后无几微动于词色家甚贫僦屋穷巷无一亩之田以名在天下诸大府常不远数千里以厚币招之一语不合则驾而归无能留者遂宁张公鹏翮督学江南招入使院有故人以夜诣捷出千金为其姻家请事捷曰吾不意君以此等人视余其自远方归解装常得数十百金族姻故旧环至视其所急而分给之随手尽俄而窘空日旰不得食宴如也捷故名家子其祖若宰明崇祯辛未及第第一人同产兄辉祖乡试举第一及辛卯捷复举第一众议皆谓宋明科目有三试皆一者今独无有惟捷可当之而为礼部者独不喜捷所为文磨勘停一科癸巳秋特行会试将赴公车会其友方苞以戴名世文集牵连编旗伍檄有司解送妻子北上捷曰吾义不可不偕行至京师试期已过其后病且衰竟未得一与礼部之试来札称鲍甥孔学及汝女婿吴生元定光生大椿学诵益专以悫乞言以进之夫学非专且悫之难贵先定所祈向耳之冬余信宿河间令孙屺山署中值迎春部民效伎于庭植双竿系索而横之有女子年可十四五缘竿而升徐步索上舞且歌不侧不坠俄设重案卧而仰其足众舁五钧之瓮以足承转而运之如丸良久然后众擎而下观者皆色然骇而杂以哗笑余独闵且惧焉夫索横于空猿狙之所不能履也五钧之瓮壮夫所难负戴而弱女以足盘之盖利重糈而竭其心与力以驯致焉耳不重可闵乎君子之学所以复其性也三才万物之理生而备之而古圣贤人所以致知力行以尽其性者具在遗经循而达之其知与力可以无所不极然其事不越人伦日用之常非若横索而履之与以足运瓮于高空之危且艰也而有志于斯者则鲜焉盖谓是非有利于己之私而无可歆羡焉耳故学诵之专且悫有以为名与利之阶者矣有思以文采表见于后世者矣又其上则欲粗有所立资以稍检其身而备世之用焉又其上则务复其性者是也三生者吾何以进之哉达吾言而使自审处焉可矣我皇嗣服治如砥平皇有敷言众心载宁训迪有位惟吁惟谘勤思民隐其寒其饥一日二日万几心营手敕惟尔必在侧皇敛多福用敷钖于亿兆群生而钖尔嘉名天章奕奕于万斯年尔终以无泐夫人姓王氏宛平人大司寇韩城先生继室中允兼翰林院编修缙之母也夫人之卒苞以门生即事丧所读先生所述夫人之行褵然增哀敬先是夫人遘疾类痹痿及先生得末疾夫人舍其疾而惟先生之疾是忧遂浸加至不可疗苞居先生之门最久而亲族姻党道夫人之贤如一口盖不独家事治其辅成先生之德义有为行述所未及者夫人既卒数月而先生病不能兴苞每往视疾未尝不伤先生之衰困而不获夫人相左右也及先生归田逾岁而疾渐平视听不衰喜过余望而又痛夫人不获与先生偕老而从容于林泉也丙午秋缙以书来征铭乃质言而系以辞夫人卒于正月享年六十有二长子元配李夫人出与缙同登癸巳甲科女一适士人孙四长祗公早殇次民先嗣次立先次因先俱缙子于某年月日葬于某乡某原铭曰起家编展惟福之绥作嫔贤达惟德之宜生有令闻女妇所仪没有遗施君子所悕年逾六甲子姓兹兹兆云孔安庶无顾思苞先世家桐城明季曾大父副使公以避寇乱之秣陵遂定居焉吾父出赘留滞棠邑凡十年苞生六年大父司训于芜湖吾父始归秣陵旧居计此生惟大父承公事至秣陵苞应试皖桐道芜湖得暂相依其时可稽日可数也江南土薄葬非其地水蚁必宅焉故高祖太仆公家桐城越十余年而葬秣陵曾大父家秣陵越数十年而葬繁昌大父之终也吾父及叔父御柩归桐城以大母权厝秣陵数十年而未得葬也及遘宗祸近支皆北徙诸弟仓卒葬大父及叔父母于所居之梁庄已十年而术者曰阴流入圹矣祸犹未已启之信然复出而攒焉今天子嗣位布大德赦吾宗还乡里苞蒙恩给假归葬父母复奉大父柩自桐城来秣陵痛少时以家贫迫生计未得时依大父及冠后从钱饮光杜于皇苍略诸先辈游始知大父文学为同时江介诸公所重大父官芜湖兄舟实从凡七年每语余曰大父之仁也曾王父未葬一饭不忘春秋时享及令节良辰未尝不嘘唏终日呜唿大父之葬未卜何期而苞自忖则生世无几时矣乃略叙改葬之由以付兄子道希而待事焉大父处境顺无由为卓绝之行而官甚微士皆务科举之学教之所及亦浅故不敢漫述惟自痛咎愆之积而已大父讳帜字汉树号马溪年十一入安庆府学以岁贡生为芜湖县学训导迁兴化县学教谕告归卒于芜湖时七月也年七十有三大母吴孺人早世葬江宁县南周村穴甚狭不容合葬子三人长伯父讳绥远次吾父讳仲舒次叔父讳珠鳞庶祖母王氏出也女七人皆适士族以某年某月某日葬于某乡某原铭曰营之艰宅之宁以庇我后生婢音仆王兴所生也九岁入侍吾母洒扫浣濯如成人稍长于女事无不能奉事八年未尝以微失致呵诘其群居未尝笑嬉妄出一语余蒙难家人御吾母北上音随吾妹日夕相扶持或以事暂离吾母辄问音儿安在吾母卧疾逾年危笃且两月亲者不敢去左右为糜粥供水浆治药物皆音任之不失晷刻余家贫冬无炭薪音独身居西偏空室中夜四鼓卧鸡鸣而起率以为常性刚明容止俨恪虽故家女子中寡有余每心诧焉乃竟以厉疾夭年十有七先数日音晨入短衣不蔽骭为市布以更之未及试而殁举室恻伤人如有所失焉乃为文以哀之其辞曰惟茅苇之漫漫兮芝孤生而易残兮石矿坚以磊磊兮玉精融而多毁兮非造物之无章兮乃汝性之不祥兮嫂姓张氏江甯人年二十归吾兄先君喜交游四方耆旧及里中执友相过日数辈自嫂归兄督就中馈老母始少得休息余受室妻蔡氏从嫂供事多不逮用此志不相得及蔡氏亡二女依嫂以居少者痘先母语余女证危气息触人不可耐世母保抱携持意色不厌亦人情所难也自先君殁冢妇持家余以老母盥馈及家事数责让嫂常含怒及余遘难尽室北迁幼女复依嫂以居抚之不异于所生吁此虽嫂之明抑吾母淳德及吾兄身教之所渐渍也余兄弟三人弟林未娶而夭余与兄奔走衣食生常违离兄将终遗命三人必同丘妇皆别葬兄及弟卜宅泉井之西原近二十年以阴流积圹起厝复数年而地不可得正月余在京师兄子道希讣母丧且请志以文律按之妇从夫宜附志而兄有成命嫂当别葬则特志无妨也兄既有前志而嫂葬无期余衰羸恐不逮事乃豫为志以慰道希兄弟之思嫂年六十卒以十二月十二日子二长道希次道永女一适乔氏子嫂素无疾迩岁诸孙尽殇又为姻家所累家益落隐忧自怼驯至大疾呜唿是重可哀也铭曰从夫教义克明有子而良终延世以蕃昌孙奇逢字启泰号钟元北直容城人也少倜傥好奇节而内行笃修负经世之略常欲赫然着功烈而不可强以仕年十七举顺天乡试先是高攀龙顾宪成讲学东林海内士大夫立名义者多附焉及天启初逆奄魏忠贤得政叨秽者争出其门而目东林诸君子为党由是杨涟左光斗魏大中周顺昌缪昌期次第死厂狱祸及亲党而奇逢独与定兴鹿正张果中倾身为之诸公卒赖以归骨世所传范阳三烈士也方是时孙承宗以大学士兼兵部尚书经略蓟辽奇逢之友归安茅元仪及鹿正之子善继皆在幕府奇逢密上书承宗承宗以军事疏请入见忠贤大惧绕御床而泣以严旨遏承宗于中途而世以此益高奇逢之义台垣及巡抚交荐屡征不起承宗欲疏请以职方起赞军事使元仪先之奇逢亦不应也其后畿内盗贼数骇容城危困乃携家入易州五公山门生亲故从而相保者数百家奇逢为教条部署守御而弦歌不辍入国朝以国子祭酒征有司敦趣卒固辞移居新安既而渡河止苏门百泉水部郎马光裕奉以夏峰田庐遂率子弟躬耕四方来学愿留者亦授田使耕所居遂成聚奇逢始与鹿善继讲学以象山阳明为宗及晚年乃更和通朱子之说其治身务自刻砥执亲之丧率兄弟庐墓侧凡六年人无贤愚苟问学必开以性之所近使自力于庸行其与人无町撝虽武夫悍卒工商隶圉野夫牧竖必以诚意接之用此名在天下而人无忌嫉者方杨左在难众皆为奇逢危而忠贤左右皆近畿人夙重奇逢质行无不阴为之地者鼎革后诸公必欲强起奇逢平凉胡廷佐曰人各有志彼自乐处隐就闲何故必令与吾侪一辙乎居夏峰二十有五年卒年九十有二河南北学者岁时奉祀百泉书院而容城与刘因杨继盛同祀保定与孙文正承宗鹿忠节善继并祀学宫天下无知与不知皆称曰夏峰先生赞曰先兄百川闻之夏峰之学者征君尝语人曰吾始自分与杨左诸贤同命及涉乱离可以犯死者数矣而终无恙是以学贵知命而不惑也征君论学之书甚具其质行学者谱焉兹故不论而独着其荦荦大者方高阳孙少师以军事相属先生力辞不就众皆惜之而少师再用再黜讫无成功易所谓介于石不终日者其殆庶几邪容城孙征君既殁三十有七年其曾孙用桢以旧所编年谱属余删定既卒事而为之序曰自古豪杰才人以至义侠忠烈之士不得其死者众矣而传经守道之儒无是也极其患至于摈斥流放胥靡而止耳其或会天道人事之穷而至于授命则必时义宜然而与侠烈者异焉世皆谓儒者察于安危谨于去就故藏身也固近矣而未尽也盖人之于天也以道受命三才万物之理全而赋之乃昏焉不知其所以生而自殽于物者天下皆是也记曰人者天地之心惟圣贤足以当之降此则谨守而不失惟儒者殆庶几耳彼自有生以至于死屋漏之中终食之顷懔懔然惟恐失其所受之理而无以为人其操心之危用力之艰较之奋死于卒然者有十百矣此天地所寄以为心而借之纪纲乎人道者也岂忍自戕贼哉孔子于道常歉然若不足而死生之际则援天以自信盖示学者以行身之方而使知其极也先生生明季知天下将亡而不可强以仕此固其所以为明且哲也然杨左诸贤之难若火燎原而出身以当其锋及涉乱离屡聚义勇以保乡里既老屏迹耕桑犹以宵人几构祸殃迹其生平阽于危死者数矣在先生自计固将坦然授命而不疑而卒之身名泰然盖若有阴相者今谱厥始终其行事或近于侠烈而治身与心则粹乎一准于先儒学者考其立身之本末而因以究观天人之际可以知命而不惑矣孙永庆字积生北直容城人其大父征君钟元同产也征君迁河南兄弟之子多从之永庆大父及父皆诸生童稚曾受小学及从父于河南躬耒耨农作甚力少失母既受室或耕淇源或耕夏峰凡五十年所以养生送死皆身耕妻陈氏纺绩之所致也古者秀民皆聚于庠序学校而周公复设司谏之官巡问观察以辨庶之能而可任于国事者汉氏之隆孝弟力田与方正贤良相次其风盖依古以来方征君讲学夏峰自野夫牧竖以及乡曲侠客胥商之族有就见者必诱进之良以天下无不可以学可以不学之人而农工胥商苟能用力于人纪而尽其职之所当为即是可以谓之学也永庆晚而生子曰用果既长间叩生平所为永庆曰汝欲为他日状志地邪汝视吾面黧也而傅以白奈观者笑何吾老农也少废学碣于墓存姓字子孙不迷而已耳呜唿孰谓君而不学也者斯言也可以知所蓄矣用果务学行其容敛然与余善故受其请而录之昔先王以道明民范其耳目百体以养所受之中故精之可至于命而粗亦不失为寡过又使人渐而致之积久而通焉故入德也易而造道深程朱之学所祖述者盖此也自阳明王氏出天下聪明秀杰之士无虑皆弃程朱之说而从之盖苦其内之严且密而乐王氏之疏也苦其外之拘且详而乐王氏之简也凡世所称奇节伟行非常之功皆可勉强奋发一旦而成之若夫自事其心自有生之日以至于死无一息不依乎天理而无或少便其私非圣者不能也而程朱必以是为宗由是耳目百体一式于仪则而无须臾之纵焉岂好为苟难哉不如此终不足以践吾之形而复其性也自功利辞章之习成学者之身心荡然而无所守也久矣而骤欲从事于此则其心转若臲卼而不安其耳目百体转若崎岖而无措而或招之曰由吾之说涂之人可一旦而有悟焉任其所为而与道大适恶用是戋戋者哉则其决而趋之也不待顷矣然由其道醇者可以蹈道之大体而不能尽其精微而驳者遂至于猖狂而无忌惮此朱子与象山辨难时即深用为忧而豫料其末流之至于斯极也金沙王无量辑学案以白鹿洞规为宗而溯源于洙泗下逮饶仲元真西山所定之条目以及高顾东林之会约盖无量生明之季世王氏之飙流方盛故发愤而为此也此所谓信道笃而自待厚者与惜乎其学不显于时无或能从之而果有立也今其孙澍将表而出之学者果由是而之焉则知吾之心必依于理而后实耳目百体必式于仪则而后安而驯而致之亦非强人以所难既志于学胡复乐其疏且简以为自欺之术哉君讳至字山言河南商丘人吏部尚书讳荦之子也尚书负诗名所交皆一时名辈君五六岁客至辄抠衣趋坐侧听长者言论成童后所游从皆父行遂继以诗名而困于举场余二十年自长洲韩公以文学为海内宗群士坛坫莫盛于吴中而尚书开府江苏尤体貌文士方是时吴中知名士汪份武曹张大受日容吴士玉荆山数辈皆家居生徒各数十百人天下士以文术自命者过吴中必进谒尚书而退从诸君子游会君觐省则吴中文士之会君必与焉而韩公长子祖语亦家居凡众会二公子所在乡之者如环余与武曹祖语举于乡而祖语之弟祖昭与君举京兆余赴礼部试始见君于韩公所韩公宾燕数与君与焉君接朋齿皆肃以和而于余及武曹尤若所严惮者自尚书内召吴中诸君子宦学各分散而韩公寻卒尚书亦告归天下士之过吴中至京师者皆漠然无所向及余难后则曩时游好留京师及家居而尚存者十不二三矣君既殁八年其子华金持状及纬萧堂诗请表碣按其状首载君遗命毋求志铭发其诗余与武曹无见焉而即境即事虽碌碌者必目其人用此见君与人之厚出言之诚而与世士之务为声华者异矣君守官事亲动合礼度状所载甚具而皆人事之常也其诗久行于世故概弗叙论而备述数十年中朋游盛衰离合之迹以志余悲而君之为人即是可想见矣君癸未成进士改庶吉士入武英殿纂修佩文韵府散馆授编修辛卯主贵州乡试壬辰督学浙江丁尚书忧服阕遂家居日与亲故酣嬉泉石间卒于十月享年七十安人刘氏有贤行善治家后君四年卒君以三月葬尚书兆域刘安人以七年十二月祔华金辛丑进士候选主事女一适士人裕之锐于取秦而拙于御夏也世多议之而独未察其隐情也以王镇恶之才兼秦人之思勐使重其权一以关中委之必能拒夏裕之智非不及此也而计不出此者盖自汉魏之衰乘危窃国者皆强臣非邻敌也王敦桓温以后方镇称兵者接踵故计以秦资镇恶不若弃之于夏为安耳裕之将终幸檀道济无远志非若兄韶难御而虑谢晦之有异同况镇恶哉故并留诸将使互相牵制谓能同心以御敌而使义真安受之固所愿也即自相剪除如邓艾钟会之已事亦吾利也呜唿裕之志憯矣曹氏司马氏之篡也无敢加刃于故君者而裕忍为万世之首恶原其心亦谓丕炎之篡也其基厚年盛强民无异望己则起匹夫垂暮而得之故不能无后嗣之忧耳然裕之子孙转而相屠过于仇敌齐氏乘之无少长歼焉自古亡国之子孙未有如裕之无遗类者也夫夏殷之亡也失其位丧其躯者不过末孙之桀纣而已其位上公修礼乐而承世祀者如故也至于周则降为小侯而封延于魏晋呜唿人心之陷溺久矣三王奉天之道有天下而不与者虽语之而不能信也即欲为子孙计智诈渐毒亦岂可以意逞哉君姓完颜氏讳保字岳申余供事蒙养斋君为皇子御数就余问学君貌甚文苦羸气不能任其声自恨时过而学虽疾矻矻不自休余始开以学久之惟戒束书不观以息心神而不能从疾遂不振君既殁且逾年余启箧见其病中所拟秋风辞音旨凄怆其诸衰气之先见者与君疾亟妻官尔佳氏誓死及期母与姑号泣而止之曰汝有子义不当然答曰吾非不知此顾吾年少傥异日中有不自得者不若早自决于吾心为安其药物久置粉帨中命取水至则一饮而绝母与姑亦不之禁也呜唿君之嗜学与其妻之取义皆过于中然以人情之习于偷苟不可谓非有志者矣而造物者必使至于斯其又可诘邪君卒于四月十九日酉时年三十官尔佳氏与君同庚生而月日先于君卒同时以某月某日合葬北郭先人之兆桐城方苞表左人与余生同郡长而客游同方往还离合逾二十年而为泛交己丑庚寅间余频至淮上左人授徒邗江道邗数与语始异之其家在龙山吾邑山水奇胜处也每语余居此之乐而自恨近六十犹栖栖于四方余久寓金陵亦倦游思还故里遂以辛卯正月至其家左山右湖皋壤如沐留连信宿相期匝岁定居于此而是冬十月以南山集牵连被逮时左人适在金陵急余难与二三骨肉兄弟之友相后先在诸君子不为异而余固未敢以望于左人也壬辰夏余系刑部左人忽入视问何以来则他无所为将归谓余曰吾附人舟车不自由以天之道子无恙寻当归吾终待子龙山之阳矣及余邀宽法出狱隶汉军欲附书报左人而乡人来言左人死矣时也龙山地偏而俗淳居者多寿耇左人父及伯叔父皆八九十左人貌魁然其神凝然人皆曰当得大年虽左人亦自谓然而竟止于此余与左人相识几三十年而不相知相知逾年而余及于难又逾年而左人死虽欲与之异地相望而久困穷亦不可得此恨有终极邪辞曰嗟子精爽之炯然兮今已阴为野土闭两心之所期兮永相望于终古川原信美而可乐兮生如避而死归解人世之纠纆兮得甘寝其何悲封氏园盘松偃卧如盖南北椭可半亩爲京师古迹而余独未尝见秋寓安将南归邀余及若霖同往时余暑未退游者杂至壶觞交哗余三人就阴坐井栏移时然后去癸卯冬寓安复至京师逾年二月将归曰吾十至京师蹉跎竟世曩吾之归不谓其复来也今吾之来不谓其复归也独幸与古松得再见耳时新知又得舒君子展而若霖改官吏部无余闲期以二月既望先后集松下余与寓安子展前至林空无人布席列几案坐卧及饮酒疏数惟所便拾诵九歌乐府古辞日入星见而若霖不至翼日相期再往则薄暮矣甫至厉风起遽登车归饮于子展氏坐方定而风止庄周云物之生也若骤若驰无动而不变无时而不移以一日之游而天时人事不可期必如此况人之生遭遇万变能各得其意之所祈向邪余始见兹松惟南枝色微黄余皆郁然及再过而瘀伤者几半虽生意未尽非完松矣兹松之植也五百余年其荣枯乃在间岁中而余适见之岂其迹之将湮而神者俾借吾辈之游以传于后邪见于文所以志兹松之遭遇以爲不幸中之幸也由正街之西有废墟焉先君子尝指以示余曰此吾家故园也汝曾大父自桐迁金陵实始居此其后定居土街宅出质园无主长廊曲槛轩亭花石遂尽于居民之毁窃而荒秽至此先君子好爲山泽之游既老不能数出居常郁郁乃谋复是宅宅已六易主久之议始成以甲申七月入居因步园之旧址缭以百堵隔居民之漱浣者然后出池之淤以实下地而清流汇焉堰之使方圃其四周池东有独树荫三丈余甃其下可列坐风谡谡虽盛夏不留蚊蝇先君子日召故人欢饮其间将俟其成而名之曰将园取诗人将父将母之义也越三岁而先君子殁始克于池之东北隅构四室奉老母居其北而余读书其南又数年复于池东南隅爲堂敞其中櫺其左右而翼其西偏以临于池庑堂之东上属于四室编篱穿径列植竹树每饭后扶老母循庑至南堂观仆婢莳花灌畦或立池上视月之始生清光莹然不知其在城市中也南堂成于庚寅之春其西翼尚未毕工辛卯十有一月余以南山集牵连被逮又二年出狱蒙圣恩召入内廷编纂老母北上依余每夏日辄语内御者曰池中荷新出柳条密蒙桐阴如盖矣余出狱之次年宅仍他属又三年园亦出质乃记所由始示兄子道希使知此大父母精神所凭依而余之心力尝竭焉毋淹久于他姓也吕氏自明大司马忠节公家法为中州士大夫宗而奕世多贤妇人少司农坦庵公未与余相见即因吾友层绳通问以索交及余与宗华同会试榜光禄好余尤笃由是两支子弟往来京师鲜不过从而意相乡者春岳池令宪曾以母王夫人状因宗华以求铭夫人司农继室也始归宪曾将冠而宣曾生五龄新丧其母女子子五人未逾旬而司农之官宁乡夫人居守抚慰勤恤男女长幼咸安焉其后宪曾再丧偶遗子女数人夫人鞠育一如宣曾及诸女弟而两女早出室者皆寡外孙穷无依为纪衣食月要旬致延及支庶夫人随司农仕宦数十年诸子皆通籍而夫人所出守曾尤早达显荣舄奕乃世所谓难逢而可羡者然其拮据劳瘁视贫家妇有甚焉守曾为宣化太守宪曾令岳池每戒之曰汝父常语家人居官而求便于身则不便于民者多矣又曰吾私亲兄弟各食力无忧寒饥毋以我故馈遗惟妹适陈氏者及宪曾舅氏甚窭艰勤周恤可也买婢而还其家不责以值者凡三人其一大父为诸生立遣之父母不受曰还则莩矣乃善养视岁熟而归之呜唿信如宪曾所述古之所谓妇顺者其备乎询于宗华曰是吾先人家法世母敬帅而行之者也惟始至吾家曲艰隐愍有人情所尤难者状盖未之能具焉呜唿若是则铭其可辞王氏河南新安人父养林乡里称长者母牛氏夫人其仲女也司农为佥都御史诰封恭人今上御极覃恩自齿朝以上均得以父职官所极品阶请封遂晋夫人以正月疾卒享年五十有五长子宪曾前夫人徐氏出康熙戊子举人次宣曾王氏出康熙甲午举人次守曾雍正癸卯举人甲辰进士授四川驿盐道按察司副使以夫人疾革未赴任孙男八人以某年月日葬于某乡某原铭曰女教之明嫡媵恩隆同气之爱下型于所生及俗之倾继室有凉德而父子兄弟咸不得其情有硕夫人秉德之贞尽室和宁有孚以光亨及而云仍家则是承蠡吾李塨刚主尝言北方少俊不肯自混于俗者博野有尹元孚余心识之而无因缘会合春元孚自淮南入觐再过吾庐终未得面以圣天子大孝实行三年之丧余时领武英殿修书事请于二亲王就直庐持服时未再期余不出元孚无公事不得入也五年春自河南入为副都御史始得相见方是时元孚通籍已十余年显功名于襄汉两淮开府河南海内贤士大夫计数大府中人物指再三屈则必及焉而元孚深愧不能有所树立以负天子特达之知盖少孤贫太夫人口授论语即知孔子之言不可违悖既长笃信程朱之书谓治法不本于三代皆苟道故自服官日取汉唐以来代不数见之人以自律故自视若粥粥无能者一旦入长御史为耳目之司窃幸得自展布而太夫人老疾不能就养京师未数月即以终养告归居五年太夫人考终服未阕天子豫虚少司空职以待之及赴阙未逾旬特命视学江南十二年秋莅金陵八月望前六日诸生既入棘闱质明操几席杖屦徒步造清凉山下潭亭余尚未起童奴白有客径入不知其为大人也及相见北面再拜曰曩在京师母命依门墙先生固执不宜使众骇遽今里居无嫌且身未及门心为弟子久矣蒙授丧服或问吾母之终寝处食饮言语得无大悖成身之德岂有既乎时余治仪礼因以相属欲共成一书作而曰生未暇及此也往者巡抚河南会凶饥未遑教治居台四涉月而闻母病今使事毕归厕九卿陪奉廷议非忘身忘家不足以答主知若不能自树立徒附先生经学以垂名抑微矣必衰老或以不职罢归然后可卒先生之业越日又独身前来从者一人余畏邦人疑诧乃扫墓繁昌入九华山以避之而私心窃幸吾君求贤若渴又得一支柱名教之人也未几有旨复掌江南学政逾岁七月按试至松江遘疟寒疾卒于官前是月特晋少宰人皆曰上之信用益切矣呜唿惜哉元孚始以吏部郎中出守襄阳汉水暴上坏护城石堤修建万山至长门近十里分植巡功民忘其劳已调扬州适荆州都统西征取道汉江饬造浮桥吏民惶急乃竭诚修礼卒改令以船济凡利害切民未有闻而不咨知而不行者所属皆群聚而祷祠焉其治扬州亦然就迁盐运使寻擢巡盐御史晋中丞积弊一清导商民以节俭而身先之及开府河南开归诸郡大水上章自劾列赈恤之宜天子一切报可约法十六条兼用北宋富公弼赵公抃救灾事宜而令离乡求食者有司随在廪给开以作业俟改岁东作资送还乡则古法所未备也以是灾民无一出河南境内者元孚性淳白坦易遇事必行其心之所安少时授经祁州语生徒假馆于张氏以奉母凡七年不忍一日离也其居官每夕必以所措施详告太夫人意或未惬则跪而请罪不命之起不敢起官中禄赐出入壹禀于母非请命妻子不得取尺布锱金日用之外多布之治所为扬州两营河南抚标置举本各二千金曰凡卒伍必使衣食得自适乃可以法绳完城浚河建桥梁设津渡修学校立书院创蜡祠表前贤旧迹赐高年布帛寒者衣之疾者药之故民皆感兴政教信从其在乡则族人皆授以田使自耕以食而执其契立义仓义学拯危济困不可胜纪用此仁声义闻播流海内顾公用方久任督府再举以自代高公东轩以宗程朱志相得总督畿辅尝以公事过博野登堂拜母孝德上闻冬十有一月天子特赐太夫人御制诗及楹联天下传为美谈最其生平以与众人絜度则行既成名既立功业亦有所表见矣而每为余言其胸中所蕴蓄尚未见其端倪此余所以心孤气结涉月逾时而不能自克也其入觐初命巡抚广东陛见陈母老不能远行故有河南之命御灾捍患日不暇给尚于其隙布周官沟树之法编甲户以诘盗命州县皆分四乡立社学简有德行者为社长朔月月半书其孝弟敬敏任恤者与其放逸奇邪为患于乡里者有司巡问观察因事而劝惩之行之数月罢民竦惕礼俗烝变而寻内召始入台即奏人主一言天下属耳目焉今方甄别年老不胜任之员而知饶州府事张钟又以年老命改部司旬日间前后顿殊恐群下无所法守上嘉纳之其在河南尝奏睢州汤文正公宜从祀孔庙视学三吴首谒东林道南祠举旧典答诸生再拜凡试毕士旅见皆然颁小学以明程朱本意闻隐士是镜庐墓三年亲访于舜山荐举以砺士行既遘疾自知不起草遗疏言任贤纳谏始终一意以立诚为本旬日中无一语及家事卒之日晨兴盥漱扶杖至东斋郡守入见子嘉铨侍尚为辨人心道心汗出沾衣请解衣少偃息不可扶翊入寝移时危坐而逝时年五十有八所述君鉴臣鉴士鉴女鉴增定洛学编北学编已锓版居忧读礼作从宜录侍养五年读三礼笔记及与师友论学语藏于家嘉铨承父学欲继其志事水浆不入于口者三日朝夕米饮不过一溢淮商致五千金曰大人生不取一钱今以此赙坚拒之曰受一钱何以对大人之灵闻者莫不感动以为君子有子元孚名会一雍正癸卯进士先世山西洪洞人迁保定至曾祖讳先知始为儒祖讳泽皆邑庠生父讳公弼早世并赠河南巡抚母李氏庠生讳宗白女旌节孝累封太夫人祖妣某氏曾祖妣某氏赠夫人妻苏氏处士昂女以貤赠未受巡抚时封而前巡盐用御史中丞所加级封一品夫人子三人长嘉铨雍正乙卯科举人次永铨早殇次启铨承荫女二人以某年月日葬于某乡某原铭曰以人视子所受于天实厚且全而子自视则终其身而缺然子志方盛道若可达而不假以年有子象贤尚无恨于幽埏太夫人姓李氏博野儒生讳宗白季女也少时闻父夜读书即能暗诵年十九归赠公七年而嫠子会一经书皆太夫人口授自赠公之没逮会一未遇家窭艰舅姑老父母衰疾无子养生送死不惟心瘁力殚资用半手所拮据自会一出守襄阳至开府河南所以忠国利民济艰销萌拯凶饥正礼俗不惟朝夕训诲且多出于太夫人之规画会一之守襄阳也三摄荆州九赴鄂城每遇水旱太夫人必跪烈日甚雨中家众恐致疾罗跪挽掖终不起常应时而得所求荆州都统将兵西征命造浮桥吏民惶急太夫人曰凡人必曲致其情而后可以理喻会一从之乃次第以舟渡时又调绿旗兵马会集襄阳供具夙办军喜而民不扰未几移守扬州襄阳樊城宜城并建贤母祠不可抑止开归诸郡大水会一恳陈民瘼流民所至命有司随地廪给而籍之逾岁资送还乡无一流亡于他省者民皆曰岂独大府之明太夫人为吾民废寝与餐大府安得不竭心与力乎始会一入觐已命摄广东巡抚以母老不能赴任辞遂改河南及自河南内召授副都御史未数月闻太夫人疾乞终养得俞旨皆数十年中大臣所未有也八年春特赐太夫人御制五言律诗一章堂额一楹联一时争传谓前古邀此异数者亦罕云会一虽洗手奉职而自迁两淮盐运司晋巡盐御史秩赐皆丰太夫人节俭治家严子妇非请命铢金尺帛不得专取并蓄以待大用其在官中救水火之灾给师旅立营仓置举本以恤卒伍建礼祠修桥梁津渡施济穷民见治所德政碑家居睦姻任恤分田赡族立义仓义学以及道路仓卒拯救急难具载会一所编年谱余前已入闻见录贤母类中而太夫人卒会一复以状介余族子观承请铭余苦辞之难更设也既而思之古称女士谓女子而有士行也不为一身之谋而有天下之虑今之士实抱此志者几人哉而太夫人则志与事皆有焉故更摭前录所未及而叙论之俾吾侪有所愧耻而兴起焉太夫人虽通文史而不为诗辞其在广陵悯民俗怙侈纵逸由近盬多商作女训质言十二章以劼毖之每阅邸报至圣制惇大必三拜稽首以庆群下有谠论谟亦再拜稽首伟哉渊乎其宅心也用此观之则所见于行事抑又其浅焉者矣始赠公没将卜于祖兆族人隘之太夫人泫然曰宅东有田孤嫠便祭扫遂定窆是为东章新阡越五十有一年而太夫人祔焉赠公讳公弼卒于六月朔日年二十有七诰赠资政大夫河南巡抚太夫人卒于七月朔后一日享年七十有八诰封夫人祔以十一月十一日孙男三人长嘉铨雍正乙卯举人次永铨殇次启铨承荫女孙二人铭曰古之贞妇守节闺房夫人义事实播家邦古之贤母义方是帅夫人德心曲成民物克己裕人恩周六亲禳灾弭患诚动鬼神九重褒嘉万众称美福德之全在古无比天实光启以昭女仪岂惟女仪志士之师歙县曹晋袁传其高曾以下远近宗妇贞烈者四十有五人曹氏之女许嫁而守贞终世为嫠遭变而死义者十有三人余观妇人以节完者六经所着卫共姜纪叔姬两人而已盖自周以前妇人不以改适为非男子亦不以再嫁者为耻齐桓怒少姬未绝之也而蔡人嫁之郄犨求婚鲁人为夺施氏妇公侯卿族如此则他可知矣李斯颂秦始有有子而嫁倍死不贞妻为逃嫁子不得母之文盖前此非教禁之所及也尝考正史及天下郡县志妇人守节死义者秦周前可指计自汉及唐亦寥寥焉北宋以降则悉数之不可更仆矣盖夫妇之义至程子然后大明前此以范文正公之贤犹推国恩于朱氏而程子则以娶其子妇者为其孙之仇其论娶失节之妇也以为己亦失节而饿死事小失节事大之言则村农市儿皆耳熟焉自是以后为男子者率以妇人之失节为羞而憎且贱之此妇人之所以自矜奋与呜唿自秦皇帝设禁令历代守之而所化尚希程子一言乃震动乎宇宙而有关于百世以下之人纪若此此孔孟程朱立言之功所以与天地参而直承乎尧舜汤文之统与黔越有民焉女子许嫁则去其家而适野有身然后归匪是则父母不收夫家不迎也岂其性殊与亦习所蔽耳使严申国禁而开以圣贤之教安知其不可终革乎吾因晋袁所述有感于古今礼俗之变其发有端其成有渐而备论之如此又以见晋袁之为此亦将有辅于世教而非徒为曹氏之光荣也右副都御史黄公既殁之逾年其子廷桂因李君枚臣来请铭余闻公名在间时江浙大饥天子并命发粟以赈而吾乡有司失方略骼骴布路姧民朋聚正昼剽掠于时则闻浙之祲尤大而民不阻饥惟黄公之功其后讯之浙士大夫多曰公功岂独在饥者吾浙有二中丞国初起疮痍致生聚者曰范忠贞公其后备荒政遏乱萌者则黄公是吾民所尸祝也盖公之抚浙也在戊子之冬承大岚山案后浙东西郡县皆荡恐而杭湖二州连饥民心摇摇前中丞出则群噪忧惶引疾时公以内阁学士赈湖归报至中途就命抚浙虽浙人亦不知公计所出也公至则悬禁不得抑米价阴侦旁郡闭籴者而重惩之为书告籴邻省散库金于典肆约逾岁归其本劝富民分灾而禁贫民之群聚要索者会温台二郡大穰复奏开内洋远商总至浙人皆曰吾父母妻子得保聚矣公始至湖即以便宜截留漕粮十万石时常平仓粟皆虚巡抚将具劾群吏公曰吏尽黜何与饥者彼官存粟犹易致耳因设方略俾多方补苴卒赖以济浙民既苏公方设政教而移镇八闽时海贼郑尽心聚党出没上命会剿制府提督各以事诿公刻日独进而悬赏格得其魁者千金抵厦门厉气巡军忽辕门鼓三骇郑尽心已为其党所密首捕得之矣时正月十日也方公之未至闽也郑尽心既啸聚海隅而山贼陈五显亦相应和尽心既获五显亦就抚而公官罢闻命即送符篆俾他人上之而不有其功先是湖杭二郡缓征漕粮部议并于次年补运公疏请分年带征三请始得命及次年复奉部檄带运时二郡米价犹踊又已过开兑期督粮道请折价分授运弁沿途採籴部署已定而公去浙运弁干没粮额缺遂挂吏议公既罢归上惜其才复命督理子牙河给原阶而公竟卒其始知黔西州尝单骑入黎平洞折其酋使受约束始入台有所陈会上以他事震怒宰执目公使下而公直前必申所请居台中五年所条奏皆关大体而谓御史司弹劾不宜兼任保举中人捧绿头牌传旨宜关内阁登籍以便稽核改逃旗人连坐法尤人所难言者公自内擢所居皆清要卒秉节钺两镇大藩可谓遇且显矣其卒也年六十有五而浙闽之民及海内士大夫知公者莫不相聚太息恨公之无年而惜其才有未尽试焉公讳秉中字惟一家世沈阳人祖讳宪隆父讳道明俱赠如公官妻孙氏诰封宜人先公卒子六人廷鉴候选知县廷钰乡试副榜陕西平凉府静宁州知州廷钺早亡廷桂三等侍卫廷锳廷铣太学生女二人公卒于正月十五日以某月某日葬于某乡某原孙宜人祔铭曰公起荫子厉学闻显未壮出宰厥猷已远入更二曹陈义不苟悚其长官与相可否遂践中台屡正邦钧承使备祲羸黎无呻就加显命开镇南服为父为母是鞠是育众心有依孽萌弗孕如器将倾得公而定公按闽疆剧盗就梏海波不惊山无莽伏蹇罢偾驾万口同咨惟民之故匪公之私帝眷有终民不能忘征此铭文久而益光故工科给事中素庵畅公与故户部侍郎将乐廖公莲山同为县令江南所治邻接志相得康熙庚午为乡试同考官文皆互阅廖公于公房见苞文大异之公亦称善交论力荐虽卒无成而一时以为美谈廖公官江南及京师久苞时得从游而公终身仅再三接秋公之孙俊以父中抡命请表墓距公之殁十有七年矣公始令祁门诘豪蠹却水碓私馈禁里下杂共及补稷山逼介关塞会大师征噶尔丹有司按地征饷及凯旋议给散少需缓民大哄前令惶急公出谕即以充正赋乃安堵辨死狱既成者二革积弊十六条邑故荒残蔡村阳平东西卫逃亡尤众公招徕给牛种而缓其征归者相踵乡镇水道及市集为邻邑豪夺者尽复之稷人里为祠岁时聚拜行取补礼部主事寻擢工科给事中方欲有所设张忽中风痹遂告休公友弟闻于乡事继母诚孝奔丧恸绝数日后始知次子新丧呜唿观公之质行吏治信可谓修饬之君子矣然非俊求表而以乡人崇祀之籍来虽久故如苞亦未之前闻也昔李翱曾巩尝叹魏晋以后文字暧昧虽有殊功伟德非常之迹亦暗郁而不章而余考韩欧诸志铭其亲知故旧或以小善见录而众载其言用此知没世之称亦有幸有不幸焉廖公治休宁及居台中列九卿皆有声惜余从游时未叩其详后各分散道里逴远丧纪莫通独居私念未尝不以自咎也以余恨于廖公之无述则俊之请又恶可得而辞公讳泰兆河南新乡人举人己未进士卒于三月十七日年七十有五祖讳四肢庠生父讳策举人通经丧祭一遵朱子家礼母王氏继母王氏妻某氏子三人中振中擢附学生早卒中抡及俊皆学生次孙于熊进士以某年月日葬于某乡某原孺人某氏祔淑人江西南昌人明兵部侍郎元鼎之女清故礼部尚书讳振裕之妹工部尚书熊公讳一潇之妻翰林院编修本之母也母朱氏号远山夫人以诗名淑人幼禀母教好读书识大义而不事吟咏其继室于熊熊公已贰夏官矣寻迁大司空会淮黄间议有兴作奉命往视既行数日或因戚属以重赀叩门曰中途既与公成言嘱家人验受淑人曰此诈也速持去少延当执送法司盖公素方严中立不可胁持故操事构门户者欲假是以相倾也其后公卒以视河罢官久之圣祖仁皇帝具见其表里复召用公再长冬官以疾告休时人皆多公能勇退而意之决半由淑人余与本为同年友公归流寓金陵特重余余时过从淑人使人进饮必会余寒进食必会余饥余遘难在狱逾年本自天津再至京师候于狱门外曰子毋忧天子仁圣子之罪及远投而止耳吾母已罄衣裘使持而来为子道赍矣用此观之凡本所称淑人以大义佐公及幼事父母治家教子曲得其次序皆无溢美可知矣淑人之没也本适游秦中而淑人留京师余尝拜于北堂既弥留入视于寝迫公事未得与殡敛越十有一年本自金陵以书来速铭曰葬有日矣呜唿余忍不铭淑人卒于康熙壬寅年七月望后三日享年六十有三长子大彬及女四人皆前淑人魏氏出淑人视之不异于本大彬子学熹学烈本子学鹏皆登甲乙科公及魏淑人先葬异垄各有志淑人以雍正某年某月某日葬于某乡某原铭曰淑人之生显光尊遂乃遇则荣而躬实瘁少罹闵凶心摧考妣归妹愆期年逾再纪翼翼熊公共恪表着淑人栉鸡鸣戒曙公在林泉士友时式淑人治具夜分莫息每视公疾无昏与晨巾带不弛涉月兼旬既艾而嫠且屯且有子早达方陟而颠惟是仁贤履艰益着兹铭不磨终古有誉冬十月望后七日余在桐城夜坐左秀起斋中叩其先忠毅公逸事因叹自古忠臣义士遭变底节载在史策不可胜数而发扬震动于后人之耳目者代不数人盖其名之显晦一视所遇之事大小以为差别而有不可强者焉至于草野闾巷之人或志与事几于圣贤之徒竟以居下处幽为众人所忽而其迹遂泯者盖不可胜道也秀起因叹息作而言曰吾家世居东乡某尝至先人居就其长老求吾宗之贤而世莫之知者所称皆豪有力人某曰非此之谓也曰然则孰为贤曰凡笃于父母兄弟化于妻子信于朋友者皆是也众曰其然则乡有愚者其祖遘恶疾家人畏其染也进食饮者皆难之冬夜足苦寒愚者曰我燠之时年十五家人不能夺也如是者六年果染疾继其祖以殁某遍问之仅得其世系盖忠毅曾孙行而于某远兄弟也幼名仁字与生卒无闻焉呜唿当明将亡而逆阉之炽也如遘恶疾近者必染焉忠毅与同难诸君子皆明知为身灾独不忍君父之寒而甘为燠足者也世多以仁之类为愚此振古以来国之所以有瘳者鲜与因书以付秀起俾列家乘以示邑之人先君子尝言乡先辈左忠毅公视学京畿一日风雪严寒从数骑出微行入古寺庑下一生伏案卧文方成草公阅毕即解貂覆生为掩户叩之寺僧则史公可法也及试吏唿名至史公公瞿然注视呈卷即面署第一召入使拜夫人曰吾诸儿碌碌他日继吾志事惟此生耳及左公下厂狱史朝夕窥狱门外逆阉防伺甚严虽家仆不得近久之闻左公被炮烙旦夕且死持五十金涕泣谋于禁卒卒感焉一日使史公更敝衣草屦背筐手长鑱为除不洁者引入微指左公处则席地倚墙而坐面额焦烂不可辨左膝以下筋骨尽脱矣史前跪抱公膝而呜咽公辨其声而目不可开乃奋臂以指拨眦目光如炬怒曰庸奴此何地也而汝前来国家之事糜烂至此老夫已矣汝复轻身而昧大义天下事谁可支拄者不速去无俟姦人构陷吾今即扑杀汝因摸地上刑械作投掷势史噤不敢发声趋而出后常流涕述其事以语人曰吾师肺肝皆铁石所铸造也崇祯末流贼张献忠出没蕲黄潜桐间史公以凤庐道奉檄守御每有警辄数月不就寝使将士更休而自坐幄幕外择健卒十人令二人蹲踞而背倚之漏鼓移则番代每寒夜起立振衣裳甲上冰霜迸落铿然有声或劝以少休公曰吾上恐负朝廷下恐愧吾师也史公治兵往来桐城必躬造左公第候太公太母起居拜夫人于堂上余宗老涂山左公甥也与先君子善谓狱中语乃亲得之于史公云君姓左氏讳待字未生桐城人明赠太子少保忠毅公之季孙也少好老庄其学以遗物自遂为宗其文章要渺闳放不知其所从来性畏俗非戚属虽问疾弔丧不出出则登城循雉堞而行不欲见衢肆中人惟宋潜虚刘北固慕而与之友间潜虚北固客京师未生继至与余一见如故交与之语触物比类日新而无穷与之居久而不厌然竟不能窥其际也未生虽与世龃龉而重气类善鉴别人物常称邑中胡嘉及兄子廉其后二君子学行果异于众人余之在难也未生适自燕南附漕船南下至淮阴遇盗折其二齿衣装尽失入郡城始知余已被逮北上搏膺而唿归至家时自怼曰吾不一视方子天下士其谓我何四月至京师因偕余赴塞上秋七月南还道京师而宜兴储六雅止之一时少俊争慕与之游遂留逾岁今年四月余将出塞趣之归未生曰子忧吾老乎吾策蹇行数十里腰嵴不异少时今已向暑秋风起吾当归筑室白云浮渡间手种松千株竹万竿又明年岁在析木吾年七十当复来视子然后归而待老焉自余抵塞上每旬月必通书入秋无息耗心谓未生已归而凶问忽至呜唿自未生言之死于家与死于朋友之手等耳独余于人纪无不负疚而阴自恨者惟朋友则为德于余者虽多而余之愧于心者亦鲜焉今未生乃为余羁死以遗恨于余心则岂非余之命也邪未生卒以八月二十六日余以九月望后一日闻之而其丧已附漕船南下矣呜唿未生其谓余何哉泣而铭以归其孤铭曰生浮而死休惟子信之尤浮山之阳是为子之丘归与归与永与造物者游丙午秋吾族叔父诺夫至京师相问劳毕即出一编曰此吾妹夫左君华露遗文也华露为忠毅公之弟侍御曾孙年十二能倍诵五经游庠序有闻未三十而夭吾妹不食经旬既而以姑老义不得死隐悯至今十余年累然麻衣近始为定嗣且刻其遗文谓能使其夫之名字不没于后者惟子之一言子恶能已于言哉往者邑子何景桓垂死以文属所亲必得余序死乃瞑余既哀而序之又以叹夫为科举之学者天地之大万物之多而惟时文之知至于既死而不能忘盖习尚之渐人若此今华露之文非自欲刻之则无病也而吾族姑念无可以致厚于其夫者而图名字之不没于后则与寻常女妇之所见异矣华露之文实清新可喜惜乎天夺其年而不克终其业也诺夫夙精于文律故余为叙其大略而论定之详则转以相属云礼有百世不迁之宗以收族也有五世则迁之宗亲者属也遭家震愆今在金陵者独先君逸巢公后耳诗人之述古公者曰绵绵瓜瓞民之初生言将绝而复属也故继逸巢公者于桐为小宗而在金陵则世为大宗宗子非有大过不废废则以子承无子支子以序承虽有贵者别为小宗不得主祭自逸巢公以上祖之宜世祀者五始迁于桐者曰德益公建文朝死节配享正学先生祠者曰断事公德重于乡者曰东谷公起家为大夫者曰太仆公始迁金陵者曰副使公余亲尽则祧古者大功同财异宫不异宫不能各致养于其亲不同财则戚属而饥寒之不恤矣桐俗子壮则出分先君始命余兄弟循礼经忆亡妻与嫂有违言先兄命之曰汝辈日十反唇披发抟膺无害但欲吾兄弟分居异财终不可得耳兄子道希幼羸每疾亡弟椒涂中夜抱持圈豚行弟早夭兄常曰吾更生子当以道希嗣是弟所尝抱持也今道希为宗子以其弟道永嗣余兄弟三人兄子二人一嗣椒涂余一子道章亦相与为三人道章之生也后先兄之卒凡五月先兄犹及知其孕也每曰异日汝子与吾子相视如同生道章生年十一以余罪系旗籍与道希道永不能生相养其服之相为宜从期退之不云乎受命于元兄此可以义起也大功以上同财同居则共祀祖祢异居皆祭于继祖适子之家适子虽贫宅左右必别为三室中室为龛四级奠高曾祖祢木主岁二祫即从俗用清明孟秋之望先期散斋二日致斋一日主祭者斋于西翼室兄弟子姓各斋于外寝生辰忌日奉主特祀于东翼窒考妣之忌斋期如二祫生辰散斋致斋各一日祖考妣之忌如之生辰斋一日高曾祖妣伯叔兄弟之忌如之妻兄弟子妇各祭于其寝妻长子忌日斋冬日至祭于宗室上及不祧之祖宗子散斋三日致斋二日群子姓如二祫共大宗者岁一合食共高祖者再共曾祖者三凡合食必于宗祠副使公始至金陵居由正街后迁土街旧宅转六姓逾五十年余始复先人居而治其西偏旧圃为将园先君时燕息焉辛卯遘难宅仍他属园亦出质道希兄弟异日必复之为宗祠今于土街宅后暂治三室如前法小功异财势不能同也家之乖恒起于妇人米盐凌杂子女仆婢往来谗诉易至勃谿虽期之兄弟不可保况小功以下乎圣人制法以民非贤者所宜自处也往时清涧白玫玉过余其兄子仲杰侍近五十成进土矣敛约如成童叩之高曾以下同居者五世子妇无异衣食虽蓄私财无所用之玫玉之兄吾邑宰也而治家司财币者则玫玉之妻其妾与子妇弗之诧也盖礼教之能移人若此此非并世之人乎小子识之古之祭者前期必斋丧必异居食祭不斋无以交于神明丧不异居食则衰麻哭泣皆作伪于其亲先王制丧食于老者疾者既葬而后犹有宽假焉而复寝之期则断不可易盖人之情食粱肉而凄然念所亲者有之矣御内而不忘哀未之有也在礼期终丧不御于内者祖父母之外惟妻而余皆止于三月非厚于妻而薄伯叔兄弟也先王立中制节故法必计其所穷妻一而已假而本支繁衍死丧相继皆终期不御于内则人道为之旷绝矣故稍宽之使中人可守非谓寡兄弟者必不可节欲以伸其恩也记曰齐衰期者大功布衰九月者皆三月不御于内用此推之则正服大功以浃月为期小功缌麻终月可也其始婚则小功以卒哭之后为期礼文具矣余过时不娶妻之父母趣之时弟椒涂卒始七阅月余入室而异寝者旬余族姻大骇物议纷然遂废礼而成婚至今恨之兹为家则食饮衰服或因事而权其宜惟御内之期自缌麻以上必以所推为断夫舅与甥恩之最轻者也然女兄弟方痛不欲生苟有人心者能即安于燕寝乎大功以上则视骨肉之众寡而加隆焉记曰小功皆在他邦加一等不及知父母与兄弟居加一等此先王称物之情而使之自厚于人道者也斋期已前具民无恒产财匮而事剧不能壹禀古制也凡恩之贼多由妇人志不相得礼之败多由与私亲男子时相见闻之长老桐俗淳厚时家仆终世给事未尝见主母近则稍有连者皆以相见为渥洽金陵亦然吾母疾笃天子加恩赐医医者曰定法必视面按脉乃复命余白之母曰我虽老妇人也可使医者面乎余曰君命也母闭目命搴帷颜变者久之既而曰虽圣恩高厚然继自今勿更使吾疾上闻矣今与子姓约凡来妇者父母殁不得归宁非远道还母家毋过信宿其亲伯叔父同父兄弟兄弟之子至吾家相见于堂食饮于外从兄弟母之兄弟相见于外嫂叔礼见惟吉凶大节同室相纠察有失则者男妇不得与于祭兄弟宗族之相疾近起于各私其妻子远则贫富贵贱之相耀也吾幼时闻之父祖上祖有官御史者巡按江西道桐归祭于宗祠自监司以下皆来宾主祭者侍御之从兄也为庶人不得服舆马侍御以从仆隶择骏者乘侍御轶而先急下拱立道左及祭毕从兄西向立命取杖众皆进曰吉礼成执事者有不共愿以异日治之曰过由执事者则舍之矣侍御遂自弛冠服伏地受杖杖已曰吾不予杖是使汝负诟于乡邻也且汝惟心懈故至此汝持使节一路数千里待命焉而心常外驰能无误人身家事乎侍御怡色受教冠服礼宾兄弟各尽欢呜唿此吾宗所以勃兴也近世骨肉恩薄其贤者乃以文貌相属而泛泛然如途人盛衰之本为子孙者可以鉴矣杨树湾高庄东谷公遗田太仆公所受分也五传至余兄弟以远家金陵艰输运弃其十之六惟主庄尚存余归故乡见其基势爽垲绕宅乔木尚七十余株老仆曰此东谷太仆所尝栖止也因复其半今并以为祭田未复者当次第复之以岁入十之二供祀事余给子孙之不能嫁娶葬埋及孤嫠老疾者其法一取之吴郡范氏不谓之义田者徒为吾兄弟之子孙计耳非能如古人之收族也每见士大夫家累巨万不闻置义田即祭田亦仅有而少丰焉俄而其子孙已无一垄之植矣范文正公父子置义田三千亩以赡族人也而子孙享其利者六七百年以至于今昔太仆公分田之籍手记曰吾增置田三百五十亩橐中白金千有七百此非吾官中物也乃朋友馈遗汝母勤俭而致之太仆公仕宦四十年当明神宗朝巡按者三掌河南道时兼摄七道御史事所积仅如此呜唿父有田宅以遗其子乃汲汲然自明惟恐子之意其得于官而心鄙之也上之教下之俗所以相摩而致此者岂一朝一夕之故哉兹田之在吾家亦近二百年矣然则欲子孙长保其田宅亦非德与礼莫能持也副使公葬繁昌县西门外枫树岭去桐与金陵各三百里而近余乡欲与其地士大夫联婚姻以便祭扫而不得也墓旁有祭田未籍分产四叔父枫麓收其入播迁之后诸弟贫乏必将斥卖道希兄弟当勉力以原价归诸从父而勒石永为祭田先君受分多取瘠产庶祖母王孺人膳田本议身后均分后独以归四叔父枫岭祭田不问其岁入汝辈当体祖父之志勿谓此公产不肯以价取而致属他姓也陈庄胡庄及高淳租每岁终通计而三分之以其一给道章于北非敢弃先兄之命也分隔异地虑子孙或有不肖而大为之防也昔圣人之制男女之礼也皆以禽兽为防而兄弟同财异财亦以中人为准盖计其所穷使不肖者可守耳弟椒涂之殁也未娶兄泣曰吾弟兄三人当共一丘不得以妻祔兄疾革嫂与道希环而泣之兄屡斥去正命之夕惟余在侧未尝以道希道永属吾兄弟笃爱如此子孙其式之示道希旬月以来我胸气结塞如有物食饮日衰左股蹙缩盖痛受命于兄垂老而弃之也痛道永不能以义悬衡汝惑焉我为大亲而不能正也三叔父之没也汝父泣曰吾三人生常违离弟中道夭吾与若送死皆有恨弟未娶无子女以寄吾爱异日吾兄弟当同丘不得以妻祔遂以告于大父大母及汝母叔母蔡氏以为成命是约也岂惟亿叔父之灵亦阴以释大父大母之隐痛也汝父及叔父合葬二十余年矣非以阴流入墓而起厝汝兄弟能发掘而以母祔乎大父大母之终第知叔父与汝父之魂魄相依而不知其终判也百岁之后归于其室尤妇人所切心而卜兆泉井时汝母无几微见于颜面是心知汝父之义而欲成其美也汝母之终也汝父起厝复数年矣亦尝教汝兄弟偝父之命而以己祔乎今而违焉岂惟戕父之心抑亦毁母之义矣昔朱子断濮议以为试坐仁宗及濮王于此则决知其不可缘众人以死后为无知故惑乱耳试立汝父于此见汝兄弟违命而遂非痛疾将何如孔子曰汝安则为之我衰疾隔远生世几何不复赘语矣苞童时侍先君子与钱饮光杜于皇诸先生以诗相唱和慕其铿锵欲窃效焉先君子戒曰毋以为也是虽小道然其本于性质别于遭遇而达以学诵者非尽志以终世不能企其成及其成也则高下浅深纯驳各肖其人而不可以相易岂惟陶谢李杜峣然于古昔者哉即吾所及见宗老涂山及钱杜诸公千里之外或口诵其诗而可知作者必某也外此则此人之诗可以为彼以遍于人人虽合堂同席分韵联句掩其姓字即不辨其谁何漫为不知何人之诗而耗少壮有用之心力非躬自薄乎苞用是遂绝意于诗而自煳口四方历吴越齐鲁以至都下海内以诗自鸣者多聚焉就其能者或偏得古人之气韵苦膋其格调视众人亦若有异焉然杂置其伦辈中亦莫辨为谁何其门户可别者仅两三人至晚岁乃得廌青廌青山人也余往来京师四十余年未有道其诗与名字者盖余方混混尘俗中所见多衣冠驰骛之士而廌青匿迹于穷山其声光自莫由而达也杪冬余自武英殿出居西华门隅子侄辈多称东村石君之诗东村以诗投果萧洒无世俗人语遂因东村以得廌青其后廌青以诗来不待终篇而知非他人作也又二年或锓其诗于版乞言于余东村之门人闻之亦刻其山居诗二十首东村一旦悉焚平生所作誓不更为而谋去家以从廌青于山中噫廌青非山人也其家世勋旧方圣祖仁皇帝西征泽旺尝自请赴绝塞开垦以给屯军在军中逾年莫有知者遂归绝人事闭关于盘山盖天实限以诗人之遭遇而使之尽志于斯术也东村齿未艾其子仕进方得路而欲从廌青于山中且焚诗而不为与先君子所以戒苞者似有合焉其志可量也哉君姓陈氏讳鹤龄字鸣九直隶安州人父讳浵从容城孙征君讲学河漳义侠着州部君既冠亦好阳明氏及其乡鹿忠节公论学之书而践行之父殁故旧巧夺其产弗与争高阳李相国尝延至京师一日念母谢归设教于家塾从者数十人每秋冬生徒夜诵灯火相联声满里巷母殁以乡举次选正定县教谕设条约教诸生孝弟力田治经史暇则习射属府三十二城之士多闻风而至君精制举业其为教虽以力行为宗而常因文术以诱进之凡经君指画辄籍于庠序升京兆礼部者相踵故士争凑焉其在正定尝奉檄视萧家营水灾在事者阴授意以未成灾报不为夺太守命督隆平宁晋诸邑民捕蝗归报曰民不畏蝗捕蝗令屡下官屡至则苗尽矣一时士民咸载其言余闻古之学术道者将以得身也阳明氏为世诟病久矣然北方之学者如忠节征君皆以阳明氏为宗其立身既各有本末而一时从之游者多重质行立名义当官则守节不阿如君又私淑焉而有立者也用此观之学者苟能以阳明氏之说治其身虽程朱复起必引而进之以为吾徒若嚾嚾焉按饰程朱之言而不反诸身程朱其与之乎然则尚君之行者盖不必以其学为疑也忠节之后人多与余往还故余习知君之为人君殁逾年次子德华奉冢子德荣命来请铭固辞不获乃述而志焉君举人官止顺天府武学教授以六月卒于京邸年六十有五母某氏世儒家妻鹿氏忠节公其曾大父也子三德荣进士黔西州知州德华一甲进士翰林院修撰季德正举人女三皆适士人以某年月日葬于某乡某原铭曰闻之尊行无㥏教之行学亦显惟用不施后昆之遗公姓陈氏讳昂泉州人世居高浦国初迁滨海居民徙灌口父兄相继没以母寡艰生计遂废书贾海上屡濒死往来东西洋尽识其风潮土俗地形险易上命浙闽总督姚启圣经略台湾遣靖海伯施琅统诸军进战求习于海道者公入见时制府以水战宜乘上风公独谓北风剽劲非人力可挽船不得成宗不若南风解散可按队而进施意合遂参机密将至澎湖北风大厉氛雾冥冥昼面不相觌三日军中恫疑公进曰此杀气也将军毋以父兄之仇欲效楚伍员倒行而逆施乎将军曰然则吾誓天公手案以进誓毕风反日晖遂克澎湖归疾病痍伤者于台湾其吏卒大渼郑氏遂归命兵不血刃策勋授苏州城守一调再迁而至碣石总兵官擢广东副都统皆滨海地也尝奏请西洋治象数者宜定员选毋多留其留者勿使布其教于四方自开海洋登莱江淮间海舶至菽粟布帛即腾踊佥曰内地年登而谷贵职此之由久之语上闻命尽闭海洋公闻之独曰南洋非此伦也吾少历诸番皆习耕稼无资于中国或海壖毁饥商舶尚以诸番之米至今概绝之则土货滞积而滨海之民半失作业欲上言会疾作将终命其子以遗疏进众皆疑焉叩之闽人则曰斯言也其信公之子伦烱介吾友杨君千木请铭余既奇公之迹又其言宜考信于后乃受其请而谱之公历官皆能其职有遗施在人卒年六十有八父讳健前母许氏母王氏自曾祖以下皆受一品钖命夫人林氏子三人长伦烱次芳次伦焜以某年月日葬公于某乡某原铭曰迫为生海之涯备诸艰危荣遇亦由兹志愿无余安以反其居余长女许嫁宋学士嵩南长子嗣甫纳征余以南山集序牵连被逮宗祸方兴仓皇危难中泣涕而归于宋氏越二年余蒙圣祖仁皇帝鉴宥召入南书房其明年嗣举于乡而学士以督学修城羁燕南使嗣告丐于戚友客死江西年二十有五时也学士子二人次嗣熙侧室汪氏出也先嗣夭亡所聘李氏翰林院编修丹壑之季女大学士文定公女孙也闻夫亡不欲生父母知不可夺许成其志始纳食饮屏居小楼凡十有四年白其母曰儿前以年少恐舅姑不能信今逾三十可归矣母乃将女至学士家既见舅姑从容拜夫次主前默无声其母悲不自禁贞女曰儿赖父母明大义得全余生今志已遂复何憾宋氏内外宗来观及内御者莫不呜咽掩涕其母因病不能兴少间贞女请于舅姑送母还河南母终既葬遂归宋氏文定先世居永城寄籍江南余始至京师即礼先焉丹壑亦昵就余家有庆事必固请共欢燕其子女余皆于姆褓中见之时贞女尚未生其后文定薨丹壑中道脆促家人还河南子姓衰微名字无闻于士大夫者而五十年后乃有贞女为祖考光余女在父室多苦其性执拗既嫁则能顺于舅姑致忠养学士殁以冢妇持门户遇事多断行其乡人皆曰方氏非慷直不能立孤吾女与贞女相亲若同气吾女归宁兼送子乡试遘疾死吾家又数年其子辉祖暴疾死学士以后四世止七岁之孤贞女复以从祖母抚孤以养嗣母曹氏邑人公言于有司申大府题请并得旌建坊学士兄子曙涵从孙学山请籍之乃合传而特详于贞女其事为难也女也而并曰贞妇达其志也吾弟既殁且十年吾与兄奔走四方尚不能为得一丘之土而兄亦以忧劳致疾卒于辛巳之冬逾年春始卜葬于泉井之西原而以弟祔焉自乙卯以前吾父寓居棠村弟始孩依母及群姊而余依兄戊午后兄侍王父于芜湖而弟复依余自迁金陵弟与兄并女兄弟数人皆疮痏数岁不瘳而贫无衣有坏木委西阶下每冬月候曦光过檐下辄大喜相唿列坐木上渐移就暄至东墙下日西夕牵连入室意常惨然兄赴芜湖之后家益困旬月中屡不再食或得果饵弟托言不嗜必使余啖之时家无僮仆特室在竹圃西偏远于内余与弟读书其中每薄暮风声肃然则顾影自恐按时弟必来视余或弟坐此余治他事间忘之矣弟性警敏鸡鸣入市购米薪日中治家事客至佐吾母供酒浆日入诵书夜参半不寐体素羸吾与兄数戒之不得窃恨焉果用此致疾方弟之存家虽贫父母起居寝食毫发以上弟皆在视得其节弟殁吾与兄勤志之辄复遗忘吾父喜交游与诸公夜饮或漏尽乃归旬月中间者仅三数日耳弟恒令家人就寝而己独候门及余继之则困不支矣弟疾起于之冬时余与兄避难吴中弟偕行喀血隐而不言血气遂大耗其卒也以齿牙之疾盖体羸不能服药也先卒之数日余心气悸动父命避居野寺弟弥留及梦中唿余不已呜唿昔之人常致死以勤礼余未有大疾而废焉悔与痛有终极邪弟初名棠君后更名林字椒涂卒于三月初四日年二十有一铭曰天之于吾弟吾兄酷矣使弟与兄死而余独生于余更酷矣死而无知则已其有知弟与兄痛余之无依毋视余之自痛而更酷邪陈州城外西南隅相传孔子绝粮处旧有祠曰磘台明嘉靖中巡按御史某更名弦歌祠屡修屡废客以告余因遣人鸠工饬材营葺俾复其旧经始于某月某日告讫于次年某月某日州之人士备述其川原林麓之胜因董役者以请记于余余思之经旬而未得所以爲言之义焉将陈夫子之德与道与则干坤之容日月之光不可绘画且语之至者已备于前贤矣将谓兹台爲邑人所瞻仰与则今天下郡州县学皆有夫子庙堂过者不戒而肃恭亦不系乎兹台之存毁至于川原林麓之观又不足道也是役也特以至圣遗迹所留有以告者则不得任其终圮故第书所缘起以及毕工之月日云吾友张彝叹名自超高淳县人天子命公卿举积学笃行之士司空徐公以自超对诏下江南守土吏赍送赴阙余私独喜计日以待其至南中故人争趣之曰子抑心自强此行也尚其慰方子之思俄而传遽至则道卒矣始自超以母老高祖以下惟一身而久无子不敢仕进癸未成进士长洲韩公将以馆职荐踵门辞需次当得县令不就尝游金陵关中白玫玉适至介余请见而彝叹难之即日驾而行曰吾乡人也而世有相慕用者吾无死所矣及余遘难徐公出抚浙而彝叹往为义学师余心诧焉而未暇诘其所以然其被征也天下士皆以多徐公及道卒又以咎公而意其言之出于余金陵翁止园闻而叹曰嗞咄哉使彝叹为浙行者我也彝叹逾六十无子而前卒之三月妾杨氏有身众皆曰是必生男彝叹之生也余既谱其行与昆绳言洁古塘为四君子传兹故不具而独最其死生离合之迹以志余哀其辞曰名之不可耀兮惟子杜其几义之各有时兮惟子识其宜惟大专之槃物兮数少全而多奇守丘园以竟世兮而卒死于为羁曰德人其必祀兮亦岂余之所敢知以文为寿明之人始有之然其知体要者尚能择其人之可而不妄为而寿其亲者亦必择其人之可而后往求今之人则不然其所求必时之显人而其文则佣之村师幕宾无择也其所称则男女之美行皆备而不可缺一焉而族姻子姓之琐琐者并着于篇夫古之良史其纪事也直而辨简而不污虽帝王将相豪杰贤人所着多者不过数事而况乡曲之人闺中之女妇乎言孝者称舜与曾闵非他圣贤之不必然也人之行或遭变以抵其极而称人者必举其尤以见异也且古人之事其亲可以致隆者无弗致也而善与恶则不敢诬恶之可掩者掩之而已其身所绝无之善则不敢虚加焉古人之于友求无不应也而称其善以着于后则不敢过盖以善之未有者虚加于亲则为不诚于其亲称人之善而过其实则其文无以信今而传后非知道之深岂能无惑于此与张君自超余所兄事也太夫人七十命予以文叩所以为文者而张君曰吾母之壮也事皆听于吾父既老而吾长焉皆女妇之常耳独不喜吾应举求仕此吾所以无汲汲干进之心也噫张君非事亲之诚知道之深而能为是言与即夫人之贤可知矣古之遭变而见称者非其人之愿也当其常则务道之尽而无为名焉周之初后夫人之德着于诗者皆女妇之常也其所以传者盖将用之闺门乡党邦国以化天下而为声教焉虞夏以前女妇之贤圣者众矣岂是之不能尽与而无传焉者务道之尽而无为名也夫人处常而不务为名即道之尽可知矣所不喜于张君者以道之尽责张君也张君归诵吾言以称觞于堂吾知夫人必忻然而乐也余始至京师即与诒孙善尝怪其才足以立事而于仕进泊如也学足以立言而于论述颓如也间与同舍梦中数悲啸或摽辟而唿余惊起问故则垂涕而不言叩其乡人乃知其父惑于所嬖母得心疾每欲以义理广之语相近辄以他说格余癸酉冬自京师归其家余始寓书告以君子之遭变也在审其身之所处鲧之殛也禹未尝身殉于羽渊而匡章之行不见绝于孟子况未至此极者乎使徒若焦若熬以丧其精爽而于身之所处或未尽焉非君子之所尚也戊寅冬十有一月余客澄江舍侧有方池夜梦诒孙赫然起自池中面泥淖瞪目无言觉而心恶之次年秋七月归金陵得诒孙凶问果以余见梦时死诒孙之归也母癫益甚父闭之加束缚焉诒孙日夜号泣而从数岁亦得心疾昏昏不辨人事一夕自投门外小溪中始诒孙去京师余送之歧路间既与侪辈登车复返下车执余手而号恸曰惟子知我何当归吾与子得更相见足矣其后诒孙一至金陵余适在外竟不得再见余一子新殇意殊不自得及闻诒孙死出门西乡号而哭之不复觉子死之痛矣诒孙姓徐氏讳念祖池州青阳人年四十有四内行洁修文章冠郡邑闻其死者知与不知皆为流涕其辞曰生常自怼兮吾知子艰死非其所兮人终汝怜仁孝之郁兮为惑为癫孰使至此兮彼苍者天武王崩成王幼在襁褓之中说见家语又见史记又见贾谊保傅篇而汉书亦云武帝命画周公负成王图以赐霍光盖莽与歆既曰成王不能践阼则年宜甚幼而金縢之篇无是也其书乃伏生所传旧列学官不可晙张为幻故于戴记窜焉又恐戴记出宣元间学者间有其书故欲多为之征而论语乃世儒所习诵故又于家语窜焉汉兴博学多闻莫如贾生继春秋创史法囊括载籍为世所宗莫如太史公故又于二书窜焉至汉书所云或武帝偶命作图以示立少子之意或其事亦歆等构造又或史官所记本周公辅成王图而歆易为负班固因之皆不足据也众言樊乱必折诸经金縢之篇曰王与大夫尽弁则既冠明矣公以诗贻王而王亦未敢诮公则已甚达于世事矣以是知古书中言成王幼不能践阼者皆妄也而况云在襁褓之中哉幸而金縢之篇尚存不然则歆之怪变竟无从而得之矣或又以王自称冲子周召称王孺子为疑是惑也盘庚之诰自称冲人范文子为大夫赞军谋而武子唿为童子嗣君之自谓师保之规箴其称言义当若此不可以弗察也忆余以南山集序牵连赴诏狱部檄至日方中知江宁县事苏君偕余入白老母称相国安溪李公特荐有旨召入南书房即日登程吾母噭然而哭是夕下江宁县狱二三同学急求护心柔骨之药以行安知尚有生还之日支体无伤子孙亲戚尽在左右哉此乃三圣如天之德世世子孙毁家忘身而未足以报者也狱辞上蒙恩免死系籍汉军己亥夏以疾困自危作书示宗子道希命次第归赎高庄出卖之田以其半供祭扫自忖不得复见先人之坟墓安知衰残之躯延至八十亲见宗祠祭田之粗具哉滇游纪闻案吏议方宗人无疏戚皆罪在大辟安知圣祖矜悯并免放流世宗肆赦各还乡里祠成之日会祀于金陵者五十有七人哉此又吾祖宗阴相哀吁于皇穹而得自天之佑也余乃使子孙私莲池及吾所自置之田而弃先人之遗命忘祖宗之享祀敢乎哉吾兄弟三人少忍饥寒勤学问皆喀血弟早夭吾与兄时抱疾而远游每戒行吾母隐愍背人掩涕必涉月连时良辰令节对女妇每当食而哽噎兄归自燕齐疾遂不振乙亥余在涿鹿几死者屡焉计所以赎莲池置桐庐高淳之田皆吾与兄心力之所瘅吾母涕泪之所寓也子孙而以纤毫自私忍乎哉凡兹条目尚其世守之宗法祭礼之废久矣唐宋诸贤所讨论当其身不能尽行而欲世为天下法得乎礼虽先王未尝有可以义起者以协诸人心而众以为安也古者建国始得立五庙北宋以前犹有四庙三庙二庙之制自程子谓人本乎祖服制以高曾相属则时祀宜及高曾冬至宜祀始祖远祖自是以后学士大夫及庶民皆遵用而功令亦不复为之程以人情所安不可强抑耳而朱子于始祖远祖则不敢祭非独疑于僭也盖内反于身觉哀敬思慕之诚达于高曾已觉分之难满又进而推之远祖始祖恐薄于德而于礼为虚孔子曰诵诗三百不足以一献一献之礼不足以大飨大飨之礼不足以大旅大旅具矣不足以飨帝毋轻议礼此物此志也盖程子以己之心量人觉高曾始祖之祭阙一而情不能安朱子则以礼之实自绳觉始祖远祖之祭备举而诚不能贯义各有当并行而不相悖也苞性顽薄少壮远游祭多不与难后涉公事朝夕促促有祭而无斋抚躬自思惟父母兄弟忌日必为怆然耳春秋秩祀布几筵奉荐而进虽吾父吾母亦未尝如见乎位如闻乎容声况王父母以上未逮事者乎用此将祭之先既祭之后以临尸不怍及爱其所亲之义内讼乃知无怍于祖无怍于高曾之难为之憷然而因此见朱子之心焉又思若竟废高曾之祭则愧怍亦无由而生是又程子使中人以上各致其情自勉于礼之意也兹酌定祭礼兼立祠规皆以愚心所安依古礼经而准以众人所能行吾子孙能恪守之则于古者立宗收族之义犹有什一之存焉其或愈于荡然不为之制也与余少阅大戴记称文王十三生伯邑考即辨其诬而未得证验先兄曰文王嘉止大邦有子安有是然犹不能无疑及考王莽传平帝年十有二而莽欲以女配故歆先窜此于大戴记以示文王始婚亦年十有二然后莽请考论五经以定天子之娶礼又恐戴记出宣元间学者多见其书故其后复征群士使记说逸礼于廷中以欺惑学士莽之篡无事不托于文武周公盖夏殷以前先圣之事与言所传甚希众皆耳熟焉难以凿空构立而经传诸子皆周人之书遭秦火而始出于汉故使歆典校卒向之业以售其姧自东汉相传以至于今皆韵所校录也学者可溺于前儒传授之言而不别其真伪哉孺人姓李氏扬州府兴化县人吾宗知孝丰县事讳将之子妇邑诸生曰崑继室也于苞为共五世祖断事公之诸母行比俗之人谓刿股肱可疗疾虽子女行之于父母亦为过礼而以吾所闻广昌何某妻魏氏刲肱求疗其姑一时名辈争为传记诗歌以纪之又二十余年而有孺人之事余蒙恩归里孺人之柩适至自闽中长子杭以状求志铭始闻其详孝丰府君病膈噎长子曰岱割股以进少间数日疾反曰层欲踵行之孺人曰子疾初愈甚羸如重伤大人病必臻夜半侍婢皆卧登楼祷于宗祏引刃自刿昏仆久而苏强自缠缚昧爽作羹府君食之病又小愈者阅月及将终乃知孺人事唿而至曰死生命也然汝必育贤子孙曰崑兄弟十三人惟伯兄及四弟曰岳为适出而曰层曰岳生同胎曰岱宦游曰崑欲与曰岳同爨谓孺人曰尔能自必终世无生异同否孺人曰子能自必何问妇人孺人处宛若间如弟妹之事兄姊门以内少壮男女皆相亲曰岱初任闽之沙县改调泰宁曰岳卒于沙曰层从至泰宁孺人以俗言生同者死期亦近时杭馆于闽之榕城孺人挈子女及杭之妻女间关赴泰宁未一年曰崑果卒孺人亲视含敛杭述孺人淑德甚详然举是三者则仁孝明知之见于他行者视此矣铭以藏幽孺人之事宜使观者感兴故为表于外碑孺人享年五十有五父湋浙江湖州府卫守备与孝丰君善故为昏姻祖嗣京明河南道御史曾祖春芳大学士子三人女四人系曰兹事之义类余于广昌魏氏论之详矣孺人求疗其舅其事尤希而持之则有故盖大惧夫或重伤以骇恸垂尽之亲故不得已而自刿以塞其意也往者亡妻蔡氏亦尝刲肱求疗其姊及来归余告以三从不二天之义乃自知无谓故备列之俾慕为仁孝者得自镜而审所处焉卷一读经读古文尚书读大诰读尚书记读尚书又记读君牙冏命吕刑文侯之命费誓秦誓读二南读行露读邶鄘至曹桧十一国风读邶鄘魏桧四国风读王风读齐风书周颂清庙诗后又书清庙诗后读周官周官辨伪一周官辨伪二书周官大司马四时田法后读仪礼书考定仪礼丧服后读孟子辨明堂位书考定文王世子后文王十三生伯邑考辨成王立在襁褓之中辨读经解书辨正周官戴记尚书后记王巽功周公居东说卷二读子史书删定荀子后读管子读史记八书书礼书序后又书礼书序后书乐书序后又书乐书序后诂律书一则书封禅书后又书封禅书后书史记十表后书史记六国年表序后书孟子荀卿传后书老子传后读伍子胥传书儒林传后又书儒林传后书刺客传后书萧相国世家后书淮阴侯列传后书货殖传后又书货殖传后书太史公自序后又书太史公自序后书汉书礼乐志后书汉书霍光传后书王莽传后书五代史安重诲传后卷三论说周公论汉高帝论汉文帝论蜀汉后主论灌婴论宋武帝论于忠肃论原人上原人下原过先天后天图说谥法异姓为后辕马说卷四序礼记析疑序周官析疑序周官集注序春秋通论序春秋直解序删定荀子管子序重订礼记纂言序孙征君年谱序学案序畿辅名宦志序教忠祠祭田条目序教忠祠规序吴宥函文稿序储礼执文稿序熊偕吕遗文序余东木时文序左华露遗文序杨黄在时文序青要集序廌青山人诗序王巽功诗说序巖镇曹氏女妇贞烈传序李穆堂文集序卷五书后题跋书韩退之学生代斋郎议后又书学生代斋郎议后书韩退之平淮西碑后书祭裴太常文后书柳文后书柳子厚辨亢桑子后书李习之平赋书后书李习之卢坦传后书邵子观物篇后书朱注楚辞后书陈氏集说补正后书归震川文集后书孙文正传后书卢象晋传后书杨维斗先生传后书泾阳王佥事家传后书潘允慎家传后书熊氏家传后书曹太学传后书王氏三烈女传后书孝妇魏氏诗后书直隶新安张烈妇荆氏行实后书烈妇东鄂氏事略后书高密单生追述考妣遗事后题黄玉圃梦归图跋石斋黄公手札卷六书与阎百诗书与孙以宁书答乔介夫书与翁止园书与李刚主书与安徽李方伯书与安溪李相国书与徐司空蝶园书与徐司空蝶园书答某公书与常熟蒋相国论征泽望事宜书与孙司寇书与顾用方论治浑河事宜书与鄂少保论修三礼书与鄂少保论丧服注疏之误书与来学圃书与吕宗华书答杨星亭书答尹元孚书答申谦居书答程夔州书答程起生书与陈密旃书与吴见山书与某公书与李觉菴书与万季野先生书再与刘拙修书答礼馆诸君子书答礼馆纂修书与一统志馆诸翰林书与程若韩书卷七赠送序送徐亮直册封琉球序送王箬林南归序送刘函三序赠魏方甸序送畲西麓序赠潘幼石序送左未生南归序赠淳安方文辀序赠李立侯序送李雨苍序送钟励暇宁亲宿迁序送张又渠守扬州序送黄玉圃巡按台湾序再送畲西麓南归序赠宋西羾序送雷惕庐归闽序送官庶常觐省序送吴东巖序赠石仲子序赠介庵上人序寿序高素侯先生四十寿序张母吴孺人七十寿序李母马孺人八十寿序胡母潘夫人七十寿序蒋母七十寿序汪孺人六十寿序卷八传孙征君传白云先生传四君子传左仁传三山林湛传二山人传孙积生传金陵近支二节妇传庐江宋氏二贞妇传光节妇传二贞妇传高烈妇传高节妇传释兰谷传沛天上人传卷九纪事左忠毅公逸事高阳孙文正逸事石斋黄公逸事明禹州兵备道李公城守死事状记李默斋实行书万烈妇某氏事西邻愍烈女吕九仪妻夏氏逆旅小子卷十墓志铭李刚主墓志铭杜苍略先生墓志铭刘古塘墓志铭左未生墓志铭王生墓志铭巡抚福建都察院右副都御史黄公墓志铭王大来墓志铭礼部侍郎蔡公墓志铭礼部尚书赠太子太傅杨公墓志铭广东副都统陈公墓志铭知宁国府调补部员黄君墓志铭沈编修墓志铭李抑亭墓志铭中议大夫知广州府事张君墓志铭白玫玉墓志铭翰林院编修查君墓志铭礼部侍郎魏公墓志铭潘函三墓志铭顾友训墓志铭卷十一墓志铭尹元孚墓志铭沈孝子墓志铭广文陈君墓志铭程赠君墓志铭通议大夫江南布政使陈公墓志铭葛君墓志铭刘笃甫墓志铭龚君墓志铭畲君墓志铭尹太夫人李氏墓志铭大司寇韩城张公继室王夫人墓志铭工部尚书熊公继室李淑人墓志铭谢母王孺人墓志铭少司农吕公继室王夫人墓志铭光禄卿吕公宜人王氏墓志铭赵孺人翟氏墓志铭王孺人墓志铭许昌祯妻吴氏墓志铭高善登妻方氏墓志铭赠孺人邹氏墓志铭卷十二墓表季瑞臣墓表万季野墓表梅征君墓表田间先生墓表同知绍兴府事吴公墓表吏部侍郎姜公墓表工科给事中畅公墓表刑部右侍郎王公墓表朱字绿墓表汪武曹墓表黄际飞墓表李世得墓表宋山言墓表潮州知府张君墓表兵部尚书法公墓表吴宥函墓表陈西台墓表赠通奉大夫刑部侍郎黄公墓表詹事府少詹事兼翰林院侍讲学士查公墓表高仲芝墓表王处士墓表卷十三墓表雷氏先墓表兵部尚书范公墓表赵处士墓表翰林院检讨窦君墓表刁赠君墓表东昌邓峄亭墓表内阁中书刘君墓表秦仲高墓表完颜保及妻官尔佳氏墓表罗烈妇李氏墓表刘烈妇唐氏墓表谢孺人叶氏墓表刘中翰孺人周氏墓表赠淑人尤氏墓表曾孺人杨氏墓表吴处士妻傅氏墓表中宪大夫鄂公夫人撒克达氏墓表陈太夫人王氏墓表林母郑孺人墓表方曰崑妻李氏墓表碑碣礼部尚书陈公神道碑理藩院员外郎赠资政大夫席公神道碑赠右副都御史赵公神道碑杜茶村先生墓碣大理卿高公墓碣兵部主事龚君墓碣王彦孝妻金氏墓碣族子根颖圹铭鲍氏女球圹铭卷十四记别建曾子祠记弦歌台记重建阳明祠堂记鹿忠节公祠堂记修复双峰书院记将园记泉井乡祭田记赫氏祭田记仁和汤氏义田记游丰台记游潭柘记再至浮山记苍溪镇重修三元观记记寻大龙湫瀑布题天姥寺壁游雁荡记封氏园观古松记金陵会馆记筑子婴堤记重建润州鹤林寺记重修清凉寺记良乡县冈洼村新建通济桥碑记卷十五颂铭圣主亲征汉北颂万年宝厤颂圣主躬耕耤田颂圣主亲诣太学颂圣主躬耕耤田颂圣主临雍礼成颂喜雨说多福砚铭卷十六哀辞徐诒孙哀辞驸马孙公哀辞刘北固哀辞宣左人哀辞武季子哀辞阮以南哀辞李伯子哀辞张彝叹哀辞王瑶峰哀辞和风翔哀辞仆王兴哀辞婢音哀辞祭文祭顾书宣先生文祭张文端公文祭王层绳文祭沧洲陈公文祭左未生文祭白侯文与黄玉圃同祭尹少宰文祭张母吴夫人文卷十七家训己亥四月示道希兄弟甲辰示道希兄弟己酉四月又示道希壬子七月示道希家传志表哀辞大父马溪府君墓志铭台拱冈墓碣先母行略沈氏姑生圹铭兄百川墓志铭弟椒涂墓志铭鲍氏姊哀辞鲍氏妹哀辞谢季方传嫂张氏墓志铭亡妻蔡氏哀辞兄子道希墓志铭兄子道希妇岳氏墓志铭兄孙仁圹铭七思兄百川先生忆生小兮棠之鄙兄束发兮余毁齿招群儿兮布行阵据冈陵兮画营垒比受书兮心开莘野傅岩兮神往来闻四乡兮捐瘠忧旱蝗兮忘寝食既移家兮白门兄侍祖兮芜江坟念二亲兮背膺牉语含凄兮夜达旦既浃岁兮来归叹愚迷兮不自知亲长艰兮子职失顾外此兮安所恤勤俗学兮召生徒盎无储兮桁无襦各掉臂兮分驰心摇摇兮天一涯咨祁寒兮暑雨温凊常违兮后难补誓饮水兮啜菽依庭帷兮勿再出兄返棹兮秋清喜相持兮心暗惊上高堂兮强笑语疾已缠身兮瘀心腑困药石兮经年志气清明兮命不延谓正终兮毋黩将紸纩兮犹齐诱二老兮安眠喻妻儿兮勿前瞑移时兮忽张目申余戒兮情尤蹙嗟童稚兮相随动止因依兮不暂离视燠寒兮戒走趋恩勤如母兮义兼师长饥驱兮仆仆痛乖分兮苦相勖存夜气兮惧梏亡警畏途兮虞莽伏恨余顽兮弗醒终擿埴兮冥行疏周防兮罹罪罟忧病母兮离乡土负亲恩兮悖兄训抚寸心兮难自问永思骞兮百感集肠缭转兮嗟何及弟椒涂伯姊仲姊三姊妻蔡氏兄子道希卷十八杂文两朝圣恩恭纪圣训恭纪通蔽表微释言明史无任丘李少师传记梦记百川先生遗言答问为秦门高贞女纠举本引檄济宁诸生会课移山东州县征群士课艺文余始至京师华亭王司农承修明史四明万季野馆焉每质余以所疑初定列传目录余诧焉曰史者宇宙公器也子于吴会间三江五湖之所环凡行身循谨名实无甚异人者多列传而他省远方灼灼在人耳目者反阙焉毋乃资后世以口实乎季野瞿然曰吾非敢然也吴会之人尚文藻重声气士大夫之终鲜不具状志家传自开史馆牵引传致旬月无虚重人多为之言他省远方百不一二致惟见列朝实录人不过一二事事不过一二语郡州县志皆略举大凡首尾不具虽知其名其行谊事迹不可凿空而构欲特立一传无由摭拾成章故凡事之相连相类者以附诸大传之后无可附则惟据实录所载散见于诸志此所谓不可如何者也余将告归任丘李法孟以其高祖少师公神道碑墓表乞为传余已诺而未暇为及归检箧笥惟法孟手书尚存中言少师边功着明史鞑靼传生平大节则同邑孙文正公赠公子恒麓序可征余考明世边患与国始终而鞑靼部最剧鞑靼之患正嘉间最剧惟万历初俺答归顺苟安者二十年及奢力克有贰心而套部海部松部并起杂番数十种皆乘间猖狂出没塞下西宁以东甘凉洮岷岁无宁居关中人心摇摇自二十三年少师总制三边诸部入寇者必挫伤大失所欲再出师分道袭击复松山故地山陕恃以无恐者近十年其规为方略必有可为后法者文正称公功成身退以出处系天下安危则立身之本末进退之时义必可与古贤为伍又曰奉身如奉玉则又谨于小物而百行具完今见于鞑靼传者不过命某将御某寇出某道击某部其克敌制胜之谋猷无一见焉是乃季野当日所仅得于实录虽欲摭拾莫由成章而叹为不可如何者也观文正序公子恒麓视事北司锄豪蠹扶忠直若置身度外与少师同符是恒麓事亦宜附公得书而公乃无传呜唿惜哉余感公事追思季野所云故并着之以见为人子孙者于先祖之德善功烈鲜不欲发扬张大以为光耀或居下处幽而无以自通国家宜着为功令凡谠言闻于国实德施于民以及庶士庶民仁孝节义过越于寻常者子孙乡人得实陈行迹于郡守郡守考核书二册一下学官一升翰林典籍俾作史者得兼陈详较而中悬衡焉庶几轻重不失其伦公名胪号次溪他日若得其碑铭及表终当为传以详之冬十有二月流贼寇禹州兵备道李公乘云到官始二十四日按籍阅军伍半虚守御具一无借知州事某请迎降公怒斥之曰此吾死所也召士民激以大义共登陴贼死伤甚众城破公率众巷战犹手刃十数人力屈被执方是时河南守令多望风降伏独禹州士民殊死战贼入下令屠城公奋乎谓贼曰城守吾事也吾令众守城不敢不守犹汝令众攻城不敢不攻民何罪独吾一身当任汝残杀耳贼意解收屠城令因欲屈公公愤骂不屈乃立公为质而聚射之征死犹寸磔焉公初至禹时徽王支属在禹者凡十七家公议征土人训练而资饷于宗藩知州事某持之宗藩莫应及城破十七家无一脱者知州事某叩首乞哀于贼公忽奋起以足跐其面曰汝负国剿民尚思向狗彘求活邪贼既去士民收骸骨棺敛建祠私谥忠烈春秋时祀与公同难者驻防千总张某吏目周某州人候选州同知余全生遥授训导赵日跻太学生侯九韶庠生周鸣岐李仪化田种玉陈懋能皆配享公磔于州城外西南隅大路旁槐树下其树至今存故老过之犹或为欷歔流涕云公既殁八十年夏峰孙征君曾孙用祯为州学正征于禹人而属余为之状自程朱二子不敢以春秋自任而是经为绝学矣夫他书犹孔子所删述而是经则手定也今以常人自为一书其恉意端绪必有可寻况圣人之不得已而有言者乎盖屈折经义以附传事者诸儒之蔽也执旧史之文为春秋之法者传者之蔽也圣人作经岂豫知后之必有传哉使去传而经之义遂不可求则作经之志荒矣旧史所载事之烦细及立文不当者孔子削而正之可也其月日爵次名氏或略或详或同或异策书既定虽欲更之其道无由而乃用此为褒贬乎于是脱去传者诸儒之说必义具于经文始用焉而可通者十四五矣然后以义理为权衡辨其孰为旧史之文孰为孔子所笔削而可通者十六七矣余之始为是学也求之传注而樊然殽乱按之经文而参互相抵盖心殚力屈几废者屡焉及其久也然后知经文参互及众说殽乱而不安者笔削之精义每出于其间所得积多因取传注之当者并己所见合为一书以俟后之君子其功与罪则非蒙者所能自定也记曰属辞比事春秋教也凡先儒之说就其一节非不持之有故言之成理也而比以异事而同形者则不可通者十八九矣惟程子心知其意故曰春秋不可每事必求异义但一字异则义必异焉然经之异文有裁自圣心而特立者如鲁夫人入各异书之类是也有沿旧史而不能革者称人称爵称字称名或氏或不氏之类是也其间毫芒之辨乍言之若无可稽寻及通前后而考其义类则表里具见固无可疑者抑尝考诗书之文作者非一而篇自为首尾虽有不通无害乎其可通者若春秋则孔子所自作而义贯于全经譬诸人身引其毛发则心必觉焉苟其说有一节之未安则知全经之义俱未贯也又凡诸经之义可依文以求而春秋之义则隐寓于文之所不载或笔或削或详或略或同或异参互相抵而义出于其间所以考世变之流极测圣心之裁制具在于此非通全经而论之末由得其间也余窃不自忖谨师戴记与程子之意别其类为三十有六而通论其大体凡九十章又通例七章使学者知所从入至尽其义类与圣心同揆而无一节之不安则愿后之君子继事焉耳子长序儒林曰余读功令至于广厉学官之路未尝不废书而叹盖叹儒术自是而变也古未有以文学为官者以德进以事举以言扬诗书六艺特用以通在物之理而养其六德成其六行焉耳战国秦汉所用惟权谋材武其以文学为官始于叔孙通弟子以定礼为选首成于公孙弘请试士于太常而儒术之污隆自是而中判矣其意盖曰自周衰王路废而邪道兴孔子以儒术正之道穷而不悔其弟子继承虽陵迟至于战国儒学既绌焉而孟子荀卿独遵其业遭秦灭学齐鲁诸儒讲诵不绝汉兴七十余年自天子公卿皆不悦儒术而诸老师尚守遗经其并出于武帝之世者皆秦汉间摧伤摈弃而不肯自贬其所学者也盖诸儒以是为道术所托勤而守之故虽困而不悔而弘之兴儒术也则诱以利禄而曰以文学礼义为官使试于有司以圣人之经为艺以多诵为能通而比于掌故由是儒之道污礼义亡而所号为文学者亦与古异矣子长所读功令即弘奏请之辞也自孔子以来群儒相承之统经战国秦汉孤危而未尝绝者弘乃以一言败之而其名则曰厉贤材悼道之郁滞不甚可叹乎嗟夫汉之文学虽非古犹以多诵为通经也又其变遂滥于词章终沉冥而不返焉然则子长之所虑其远矣哉昔昌黎韩子欲削荀氏之不合者附于圣人之籍惜其书不传余师其意去其悖者蔓者复者俚且佻者得篇完者六节取者六十有二其篇完者所芟几半然间取而诵之辞意相承未见其有阂也夫四子之书减一字则义不着辞不完盖无意于文而乃臻其极也荀氏之辞有枝叶如此岂非其中有不足者邪抑吾观周末诸子虽学有醇驳而言皆有物汉唐以降无若其义蕴之充实者宋儒之书义理则备矣抑不若四子之旨远而辞文岂气数使然邪抑浸润于先王之教泽者源远而流长有不可强也太史公裁割更易尚书左传或辞意不完而于国策有远过本文者其序聂政事曰其姊嫈闻之乃于邑曰是吾弟与嗟乎严仲子知吾弟盖韩卫悬隔政又自刑以绝踪其姊非闻而骇且疑无缘遂如韩市也既见政尸而列其名并为严仲子死则他无可言者矣故曰乃大唿天者三卒于邑悲哀而死政之旁其本文一切不具乃曰美哉气矜之隆可以过贲育高成荆矣世有乍见所亲皮面抉眼屠肠而从容赞美如途人者乎观太史公所增损乃知本文之疏且拙也盖国策本记言之书中间序事多者不过数语而亦未有殊绝者余少读燕策荆轲刺秦王篇怪其序事类太史公秦以前无此及见刺客传赞乃知果太史公文也彼自称得之公孙季功董生所口道则非国策之旧文决矣盖荆轲之事虽奇而于策则疏意国策本无是文或以史记之文入焉而削高渐离后事以事在六国既亡后耳楚世家载弋者说顷襄王真战国之文也而国策无之盖古书遭秦火杂出于汉世其本文散轶与非其所有而误入焉者多矣不独是篇为然也刺客篇中皆用秦事为经纬以诸侯史记及周室所藏尽灭于秦火所表见六国时事皆得之秦记也独举三晋田齐以是表踵春秋之后燕楚旧国事具春秋且乱臣窃国晏然不讨而中原尽为所据此世变之极天下所以竞于谋诈而弃德义如遗迹也秦之德义无足比数而卒并天下乃前古所未有故求其说而不得者或本以地形或归诸天助又或以物所成孰之方宜收功实而不知秦之得意盖因乎世变是何也以谋诈遇德义则民之归仁沛然谁能御之以谋诈驭谋诈则秦之权变非六国所能敌其成功非幸此所谓世变之异也世变异则治法随之故汉之兴多沿秦法昔三代受命相继相因孔子推之以为百世可知秦始变古而传乃曰法后王何也孔子之所谓因者礼也天不变道亦不变迁之所谓法者政也政必逐乎情与势而迁近己而俗变相类论卑而易行乃情之不谋而同势之往而不反者也故迁之言亦圣人所不易也其诮学者以不道秦事为耳食盖深感世变而诡其辞以志痛与迁序十表惟十二诸侯六国秦楚之际惠景间侯者称太史公读谓其父所欲论着也故于高祖功臣称余读以别之周之衰礼乐征伐自诸侯出事由五伯而其微兆则在共和之行政秦并六国以周东徙乘其险固形势故僭端早见于始封自虞夏殷周及秦代兴皆甚难而汉独易以秦之重而无基也先王之制封建本以安上而全下故惟小弱乃能奉职效忠此数义者实能究天人之分通古今之变或迁所闻于父者信如斯或其父所未及而以所学推本焉要之皆义所弗害焉尔其自序曰请悉论先人所次旧闻不敢阙而本纪八书世家列传无称其父者故揭其义于斯则踵春秋以及秦灭汉兴文景以前凡所论述皆其父所次旧闻具见矣十篇之序义并严密而辞微约览者或不能遽得其条贯而义法之精变必于是乎求之始的然其有准焉欧阳氏五代史志考序论遵用其义法而韩柳书经子后语气韵亦近之皆其渊源之所渐也圣人之政尽万物之理而不过者不惟其大惟其细圣人之文尽万事之情而无遗者不以其详以其略周公五官之典皆然而大司马四时田法尤其显着者也盖观春与秋而知冬夏之田王及诸侯皆不与焉盛暑隆寒不宜以武事烦尊者且官徒殷则劳费大也观虞人所莱之野树表者三百五十步围禁前后之屯百步而知乡遂公邑都家之车徒皆前期各习于其地而赴禁围者无几焉乡师前期出田法于州里大司马前期命修战法茇舍治兵所辨号名旗物畿以内毋漏焉则前期而备教之可知矣使遍陈于禁围则一乡一遂之车徒有不能容矣此所以事习而民不烦也鲁人大蒐自根牟至于商卫革车千乘殆其遗教与战法田法之详至冬狩始见者虽各修于其地然必待筑场纳稼之后乃可遍简车徒稽人畜旗物军器行于三时则夺农功而无地以陈车马辨夜事于仲夏者人可露处而衣装约也于茇舍特举辨军之夜事则知以教坐作进退疾徐疏数之节通乎三时矣于夏举匀于冬举馌则祠尝视此矣于春举社则秋报可知矣于秋举方则春祈可知矣于秋冬曰致禽则春夏献禽之约可知矣于冬特举馌兽则秋犹未敢备取而不足以供四郊之馌可知矣田法战法冬详其目而春举其纲仲冬大阅司马建旗于后表之中至不用命者斩之即春蒐以旗致民平列陈如战之陈也中军以鼙令鼓至鸣铙且却坐作如初即春蒐所教坐作进退疾徐疏数之节也以旌为左右和之门至车徒皆噪即春蒐表貉誓民鼓遂围禁也前期修战法四时所同而于冬乃出之则三时专辨其一而大阅备举其全具见矣使以晚周秦汉人籍之则倍其文尚不足以详其事经则略举互备括尽而无遗是之谓圣人之文也旧说此周公既成洛邑而朝诸侯率之以祀文王之乐歌盖以四时祫祭皆于太庙无独祀文王之礼然武王革殷之后洛邑未作之前不宜竟无祀文王之乐歌尚书武成王来自商至于丰则邦甸侯卫骏奔走执豆笾尚在五庙中之稷庙及武王迁镐乃立天子之七庙而周公于是时特起大义立庙于丰独祀文王凡爵命公侯卿大夫皆于丰庙康王命毕公保釐东郊则步自周至于丰江汉之诗召虎钖命告于文人是也盖祫祭先公先王于后稷之庙率诸侯以致孝享宜也爵命当世之公侯卿大夫而临以上古之侯伯则义有未安镐京虽有文王之庙然后稷及先公先王皆式临焉而独受命于文王之庙非文王之心之所安也郊祀后稷而别立明堂以宗祀文王亦此义也然则载见辟王何以有独祀武王之诗曰此其事与文王异是乃成王免丧初遇吉祭奉武王之主以入王季之庙而特祀焉仪礼所称吉祭犹未配谓此也盖事应祧之祖之终不可缺一时祭故必祫于太庙奉祧主以藏夹室然后特祀新主于所入之庙文王侯伯也吉祭于庙不宜有乐歌成康以降后王皆有吉祭而不为乐歌古人事君亲要于诚信不敢溢言虚美以滋天下后世之口实也子长作封禅书着武帝愚迷而序其父之死则曰是岁天子方建汉家之封而太史公留滞周南不得与从事故发愤且卒又记其言曰今天子接千岁之统封泰山而余不得从行命也夫余少读而疑焉及读封禅书至群儒不能辨明封禅事然后得其意盖封禅用事虽希旷其礼仪不可得而详然以是为合不死之名致怪物接仙人蓬莱士之术则夫人而知其妄矣子长恨群儒不能辨明为天下笑故寓其意于自序以明其父未尝与此而所为发愤以死者盖以天子建汉家之封接千岁之统乃重为方士所愚迷恨己不得从行而辨明其事也所记群祀惟太畤后土二祠自着其名而寓其意于篇末曰五宽舒之祠示太畤后土二祠而外皆宽舒成之而己不与其议也独其自序曰奉使适反见父于河洛之间则是岁封禅其父子皆未与明矣而封禅书后论则自谓从行岂所从者乃其后五年一修之封与子长之言曰非好学深思心知其意难为浅见寡闻者道然则读子长之书者不求其所以云之可乎古者妇于舅姑服期先王称情以立文所以责其实也妇之爱舅姑不若子之爱其父母天也苟致爱之实妇常得子之半不失为孝妇古之时女教修明妇于舅姑内诚则存乎其人而无敢显为悖者盖入室而盥馈以明妇顺三月而后反马示不当于舅姑而遂逐也终其身荣辱去留皆视其事舅姑之善否而夫之宜不宜不与焉惟大为之坊此其所以犯者少也近世士大夫百行不怍而独以出妻为丑闾阎化之由是妇行放佚而无所忌其于舅姑以貌相承而无勃谿之声者十室无二三焉况责以诚孝与妇以类己者多而自证子以习非者众而相安百行之衰人道之所以不立皆由于此广昌何某妻魏氏刲肱求疗其姑几死其事虽人子为之亦为过礼而非笃于爱者不能以天下妇顺之不修非绝特之行不足以振之则魏氏之事岂可使无传与抑吾观节孝之过中者自汉以降始有之三代之盛未之前闻也岂至性反不若后人之笃与盖道教明而人皆知夫义之所止也后世人道衰薄天地之性有所壅遏不流其郁而钟于一二人者往往发为绝特之行而不必轨于中道然用以矫枉扶衰则固不可得而议也魏氏之舅官京师士大夫多为诗歌以美之余因发此义以质后之人驺衍以下十一人错出孟子荀卿传若无伦次及推其意义然后知其不苟然也盖战国时守孔子之道而不志乎利者孟子一人耳其次惟荀卿而少驳矣故首论商鞅吴起田忌以及从横之徒着仁义所由充塞也自驺衍至驺奭说犹近正而着书以干世主为志则已骛于功利矣其序荀卿于衍奭诸人后者非独以时相次也荀卿之学虽不能无驳而着书则非以干世所以别之于衍奭之伦也自公孙龙至吁子则舛杂鄙近视衍奭而又下矣至篇之终忽着墨子之地与时而不一言其道术盖世以儒墨并称久矣其传已见于荀卿所序列而不必更详也夫自汉及唐庄列皆列于学官而孟子犹未兴以韩子之明始犹曰孔墨必相为用而较孟子于荀扬之间子长独以并孔子一篇之中其文四见至荀卿受业于孔氏之门人则弗之着也老庄申韩衍奭诸人皆有传而墨子则无之盖孟子拒而放之之义然则子长于道岂概乎未有闻者哉当明之将亡其事最傎者莫若杀袁崇焕与置公闲地然间谍之言当其时迹犹难辨也庄烈愍帝嗣位之二年公自家起受命危难中复已失之畿甸定将倾之宗社其才不世出而忧国忘身帝所亲见也及关门靖宁前收屯营立军民始有固志而内蔽于姧佥缓饷愆期以掣公之手足外则政权不一分操割裂以乱公之成谋至大凌覆败按其末则失律丧师者丘禾嘉也循其本则败谋速祸乃撤班军改成命主议之廷臣不明征罪之有无乃以无识者追咎筑城而听公引退废弃八年不咨一语卒使巷战力屈阖门就死此天下所叹息痛恨不能为帝解者盖方是时周延儒温体仁已深结帝知而得事柄矣二人皆忠贤余党也自忠贤时已诬公欲兴晋阳之甲而公之再用再罢以至于死实与二人之秉国相始终延儒之独对体仁之密揭所以构公于冥昧之中者岂可测哉观公始至召对平台帝亲以京城相属越日而出公于通则群邪之侧目于公而携公于帝者其术盖多变矣公既死帝嗟悼命优恤当国者犹忌其义烈而多方以格之况生时惧公功成而位居己上者乎而为所蔽壅者乃忧勤恭俭明察之君呜唿此立政所以畏憸人也是书所讥武帝事义皆显着独杂引古事则意各有指武帝名为敬鬼神之祀而以封禅合不死郊畤秘祝不过与祠神君灶鬼同意耳盖好神而实比于慢矣故首载夏孔甲好神三世而亡殷武乙慢神三世而亡复大书始皇封禅后十二岁秦亡示无德而渎于神为亡征也殷二宗遇物变惧而修德国以兴历年以永示宝鼎一角兽不足为符应也其详秦先世事及史敦史儋语以雍之诸祠兴于秦而敦儋妄称符命以启二君之汰为方士怪迂语之微兆也苌弘欲以物怪致诸侯无救于周之衰而身为僇则以方祠诅匈奴大宛者可知矣秦穆公病寤而世传为上天穆公死年有征则黄帝鼎湖之事乃此类耳管仲能设事以止桓公之欲而汉公卿乃徇方士以从君于昏是可叹也夫孔子论述六艺无及封禅者则非古帝王之典祀明矣传所言易姓而王封禅者七十余君姑无论其有无信曰有之亦功至德洽而告成于天如成王乃近之耳岂以是为合不死之名接仙人蓬莱士之术乎所谓群儒不能辨明封禅事者此也故其发端即曰自古受命帝王曷尝不封禅盖谓非以是致怪物与神通耳天官书论曰自生民以来世主曷尝不厤日月星辰盖以太初改厤乃以辛巳朔旦冬至合公孙卿札书所云黄帝合而不死故用此赞飨而颁厤之诏复布告天下使明知之古之厤日月星辰者固如是乎其义盖与是书相发也歙县曹晋袁持其祖太学君家传索余文其传亡友王层绳所作也太学君以义侠着于乡而尤为荐绅所传述者则其邑给事中方有度浮梁御史黄龙光忤逆奄魏忠贤被逮君厚赂缇骑邀至家留一日为经纪家事方逆奄之炽也在位诸贤既以身殉国而一时士君子及闾阎之义民号唿感愤与诸贤相攀援而不避其祸者大不异于东汉之末也当是时上之政刑虽傎而下之礼俗可不谓盛矣哉盖一代之风教常视乎开国之君汉光武不敢以仕屈严光而明祖之归蔡子英于扩廓也纵敌国之谋臣而不忍伤其义即是二者固足以振一代之士气而使之不苟于自待矣然二君之能此则有本焉光武微时尝从师受经而明祖所致诸儒实承朱子之学所以启沃其心而使知风教之为重也素矣是以经师之传莫盛于东汉而朱子之传注专行于明其渐摩既深故及其衰也政乱于上而义明于下士气之奋扬虽罝钺鼎镬之威莫之能夺也呜唿所以致此者岂易言哉有国者之厉其士民与有家者之化其子姓一也晋袁之交余经患难而弥笃而其父右军急兄弟之难有古烈士风吾见太学君之泽被于再世矣其行谊之详则见于层绳之文而无为更举也朱子定楚辞删七谏九怀九叹九思以为类无疾而呻吟者卓矣而极诋反骚则于其词指若未详也弔屈子之文无若反骚之工者其隐病幽愤微独东方刘王不及也视贾严犹若过焉今人遘疾罹祸殃其泛交相慰劳必曰此无妄之灾也戚属至则将咎其平时起居之无节作事之失中所谓垂涕泣而道之也雄之斯文亦若是而已矣知七谏九怀九叹九思之虽正而不悲则知雄之言虽反而实痛也然雄之末路晙张苟免未必非痛屈子之心所伏积而成文虽工其所以为文之意则悖矣岂朱子恶其为文之意于词指遂忽焉而未暇以详与吾少读孟子至周公思兼三王以施四事其有不合者仰而思之夜以继日幸而得之坐以待旦求其解而不得也及治周官然后知周公之心惟孟子知之盖万物之理难尽也人事之变无穷也一间未达则末流之弊且四出而不可弭惟周公之圣乃有以知其不合而思之如此其深得之如此其难耳故后王代兴其政法之大者必暗与周官之意合十有二三然后上下安历年永既其后侵寻变易举其合者而尽亡焉而国非其国矣此无他是乃天理之尽王道之极而舍是则无以纪纲乎民物也唐李翱作平赋书后儒多称焉其为说亦捃摭春秋传周官注疏以为端绪而其归宿则大谬于圣人谓一亩之收无水旱以一石为下则而百里之赋粟至三十四万五千石有奇帛至十一万五千匹有奇虽吴越上腴横征暴敛亦岂能岁得此于民哉周官辨五地规井牧既斥其余以为薮牧园圃则所井皆沃衍也而同井之田犹有不易一易再易之辨然后土力均人功称而赋法平今以亩一石为下则沙碛斥卤之区有大穰而不及所料之半者矣此其弊非隐深难见而翱乃懵然自以为得曰是复古而为十一之征犹幸其人微其言轻自唐以后无取而施用者而瞀儒耳食犹嚾嚾焉以为经世之良图岂不甚蔽矣哉文士不得私为达官立传李习之与退之游此义宜夙讲而集有东川节度使卢坦传事迹平叙无杼轴经纬后无论赞岂习之尝欲笔削国史故于所闻见偶录以备取材其后史卒未成而编者误以入集邪五观周秦间诸子其传显着者尚多为后人伪乱太史公作史记藏之名山副在京师然中间多骈旁枝如秦纪后覆出襄公至二世六百一十年事田单传别载君王后王蠋语盖当日摭拾群言以备采择而未用者不知者乃取而附缀焉故退之自言所学首在辨古书之正伪然则文之义法不独作者宜知之也亢桑子之伪柳子厚辨之晁氏谓唐天宝中诏求其书不得而襄阳王士元乃假託焉士元年世先后于柳虽不可知然果诏求不得而伪者晚出则辨宜及之且是书剽剟戴记诸子语甚众而子厚第云首篇出庄子而益以庸言又以文章取士及被青紫章服为唐以后人语明甚不据是斥之而独以刘向班固无其录为疑然则今所传者又可谓即子厚之所斥邪子厚自述为文皆取原于六经甚哉其自知之不能审也彼言涉于道多肤末支离而无所归宿且承用诸经字义尚有未当者盖其根源杂出周秦汉魏六朝诸文家而于诸经特用为采色声音之助尔故凡所作效古而自汩其体者引喻凡猥者辞繁而芜句佻且稚者记序书说杂文皆有之不独碑志仍六朝初唐余习也其雄厉凄清醲郁之文世多好者然辞虽工尚有町撝非其至也惟读鲁论辨诸子记柳州近治山水诸篇纵心独往一无所依借乃信可肩随退之而峣然于北宋诸家之上惜乎其不多见耳退之称子厚文必传无疑乃以其久斥之后为断然则诸篇盖其晚作与子厚之斥也年长矣乃能变旧体以进于古假而其始学时即知取道之原而终也天假之年其所至可量也哉间余在京师时四明万季野为横云山人草创明史凡魏忠贤余党龁东林复社诸君子者虽有小善必摘发其心术使不能掩大恶一时驰逐声气之士杂然曰东林始于高顾忠宪无遗议矣泾阳退居乡里而遥执朝柄进退海内士大夫岂君子所为复社始于张杨海内朋从者万余人杨以乡贡士里居而逐顾秉谦于吴门屏吕纯如钱裔肃使士大夫不得与之齿自古处士横议其气焰未有至于斯极者时吴门汪武曹何屺瞻亦好持清议为之气噎而吾友北平王层绳恶邹南皋主议杀熊廷弼亦谓迂儒岂知天下大计宣城梅定九西江梁质人慈溪姜西溟各有论辨以质于余余正告之曰凡所谓清议者皆忠于君利于民之言也而忠于君利于民未有不害于小人之私计者故小人不约而同仇即用其言以挤之以为是乃心非巷议夸主以为名者也由是忠良危死于非罪而无道可以自明故君子之有清议不独在位之小人嫉之即未进之小人亦嫉之盖自度异日所为必不能当夫人之意也不惟当时之小人恶之即后世之小人亦恶之以为吾君一旦而有鉴于前言则吾侪之术不可以复骋也三君子颇诵吾言由是倡为是说者多病之嗟乎顾杨二先生之事诚少过于中然当是时宗社之灭亡无日矣人主孤立无辅于上小民困死无告于下而群奸盘结于中故不得已而唿号愤发置其身于死地以冀君之一寤即古忠臣孝子枕干之义也如谓诸君子以清议贾怨于小人则宋之程朱未闻遥执朝柄与奸人相角等而上之则孔子之温良恭俭言不过物而当其时已不免伐檀削迹之怒矣凡群小所指为诽谤以陷忠良者乃黄帝之明堂唐尧之衢室有虞氏之旌夏后氏之鼓殷汤之总街周武之灵台所侧席以求之虚中以听之舍己以从之者也汉唐宋明舍二三谊主而外乱政凉德姧人败类无世无之惟祸延于清议诛及于清流则其亡也忽焉盖必如是然后忠良凋尽百度皆昏而国无与立也秀水朱竹曾于吴江吴扶九所得复社姓名录以其后事征之死于布褐而无闻焉者十之三当官不苟学行显于四方者十之六自毁其名行者特十一耳明福王时阮大铖上言孔子之门人三千而杨氏聚徒有万不反何待御史王实鼎继上复社渠魁一疏必欲置先生死地自古善人以气类相感召未有若复社之盛小人诬善之辞亦未有若魏党之可骇诧者而易代以后犹有谓先生为已甚者人心之陷溺若此君臣朋友之道盖几乎息矣睢州汤文正自监司复入翰林充明史纂修官奏世祖章皇帝特旌明臣范景文倪元璐刘理顺等从庄烈愍帝死社稷者请元年二年以前抗拒本朝临危致命诸臣据事直书无庸瞻顾圣祖仁皇帝嘉与颁之史馆以为成命由是明季诸贤义烈皆得显见明史成先生之孙绳武以本传辞事太略请余别为文以识之余曰无以为也万氏所定史稿以先生与徐公汧合传谓并死于水今钦定之史已正其误矣临刑不屈首已坠而声从项出既大书特书则小者不足道矣惟逐秉谦屏吕钱之义与泾阳之显明臧否至今为淫辞所蔽晦故表而出之九原可作当以余为知言而畅然于鄙夫贸儒五藏之症结可一朝而荡涤也武帝席文景之盛不能损满持盈极情纵欲穷兵四远佚而不思其终安而不惟其始故首述虞氏君臣相敕次及成王之恐惧善守以为非大德莫能如斯也其曰海内人道益深其德益至所乐者益异盖谓不乐淫侈而乐损减与众人之情异耳君子能乐损减以自节其所乐然后民得沐浴膏泽歌咏勤苦此海内之人道所以益深而君德以斯为至也其序律书终于文帝之烟火万里可谓和乐用此义焉耳先王知助流政教莫善于乐而声之邪正其感各以类应故制雅颂之声以导之治定功成礼乐乃兴故汉兴高惠文景皆未暇遑武帝不能以此时兴道致治修礼正乐而信方士举慝礼宠嬖幸为新声夜祠郊坛男女杂歌以流星为瑞应则与夫躬明堂陈雅乐而万民咸荡涤邪秽以饰厥性者异矣夫六国及秦二世不过以郑声自为娱而武帝乃次马歌荐于宗庙汲黯所谓先帝百姓岂知其音盖痛哉其言之也然自仲尼不能与齐优并容于鲁黯言虽切安能遏帝之侈心而辨延年等之妄哉呜唿秦之衰李斯犹能直谏而弘乃以黯为当族则视赵高而又甚矣股肱不良万事堕坏此可为流涕者与序乐至此则更无可言者矣而少孙乃疑其辞事之未终而续焉夫平准着天变人祸皆由兴利之臣故以烹弘羊乃雨终而此书痛弘以谗佞陷其君故以虞氏之君臣相敕始是二书之义法也而少孙未之或知邪昔吾友王层绳目震川文为肤庸而张彝叹则曰是直破八家之樊而据司马氏之奥矣二君皆知言者盖各有见而特未尽也震川之文乡曲应酬者十六七而又徇请者之意袭常缀琐虽欲大远于俗言其道无由其发于亲旧及人微而语无忌者盖多近古之文至事关天属其尤善者不俟修饰而情辞并得使览者恻然有隐其气韵盖得之子长故能取法于欧曾而少更其形貌耳孔子于艮五爻辞释之曰言有序家人之象系之曰言有物凡文之愈久而传未有越此者也震川之文于所谓有序者盖庶几矣而有物者则寡焉又其辞号雅洁仍有近俚而伤于繁者岂于时文既竭其心力故不能两而精与抑所学专主于为文故其文亦至是而止与此自汉以前之书所以有驳有纯而要非后世文士所能及也国之将兴其时非无姦憸阴贼之臣也政教方明而贤者持其枢柄则务自矫革以取所求或伏抑而不敢逞国之将亡姦憸阴贼之臣必巧遘机会以当主心而贤人君子少得事任常有物焉以败之若是者岂人之所能为哉泾阳王佥事征当明崇祯朝以边才由司理擢按察司佥事监登莱军未阅月军变落职归田里甲申三月闻庄烈愍帝殉社稷七日不食死公少时即慕诸葛武侯演八阵图仿木牛流马制械器皆可试用其家居见流贼猖獗倡筑鲁桥城以保泾原乡人赖之曩令监军登莱得期月之暇抚循士大夫则凶弁无从煽乱而公之才实可显见矣乃方起遽踣持国论者不信罪之有无而轻弃之此可为流涕者矣然公之功能犹未着也孙高阳久镇边关功在社稷而废弃八年卒使城破巷战阖门就死其所遇乃忧勤恭俭之君亲见其困于逆阉又赖其力以收畿疆纾国难而终夺于姦憸岂非天哉少师为诸生时即徒步历诸边以天下为己任盖其始也不以事任之不属而弛其忧其终也不以事任之不属而让其死是则诸君子所自为正而不听命于天者夫太史公于汉兴诸将皆列数其成功而不及其方略以区区者不足言也惟于信详哉其言之盖信之战刘项之兴亡系焉且其兵谋足为后世法也然自井陉而外阳夏潍水之迹盖略矣其击楚破代亦约举其成功至定三秦则以一言蔽之而其事反散见于他传盖汉楚之争惟定三秦为易虽信之部署亦不足言也左氏纪韩之战方及卜徒父之占而承以三败及韩乍观之辞意似不相承然使战韩之前具列两国之将佐三败之时地则重膇滞壅其体尚能自举乎此纪事之文所以左史称最也其详载武涉蒯通之言则微文以志痛也方信据全齐军锋震楚汉不忍乡利倍义乃谋畔于天下既集之后乎其始被诬以行县陈兵出入耳终则见绐被缚斩于宫禁未闻谳狱而明征其辞所据乃告变之诬耳其与陈豨辟人挈手之语孰闻之乎列侯就第无符玺节篆而欲与家臣夜诈诏发诸官徒奴孰听之乎信之过独在请假王与约分地而后会兵垓下然秦失其鹿欲逐而得之者多矣蒯通教信以反罪尚可释况定齐而求自王灭楚而利得地乃不可末减乎故以通之语终焉甚哉班史之疏于义法也太史公序礼乐而不条次为书盖以汉兴礼仪皆仍秦故不合圣制无可陈者郊庙乐章并非雅声故独举马歌借黯言以明己意且以着弘之阴贼耳其称引古昔皆与汉事相发无泛设者固乃漫原制作之义则古礼乐及先圣贤之微言可胜既乎是以不贯不该倜然而无所归宿也其于汉之礼仪则缺焉而独载房中郊祀之歌及乐人员数夫郊庙诗歌乃固所称体异雅颂又不协于钟律者也既可备着于篇则叔孙所撰藏于理官者胡为不可条次以姑存一家之典法乎用此知韩柳欧苏曾王诸文家叙列古作者皆不及于固卓矣哉非肤学所能识也春秋之义常事不书而后之良史取法焉昌黎韩氏目春秋为谨严故撰顺宗实录削去常事独着其有关于治乱者班史义法视子长少漫矣然尚能识其体要其传霍光也事武帝二十余年蔽以出入禁闼小心谨慎相昭帝十三年蔽以百姓充实四夷宾服而其事无传焉盖不可胜书故一裁以常事不书之义而非略也其详焉者则光之本末霍氏祸败之所由也古之良史于千百事不书而所书一二事则必具其首尾并所为旁见侧出者而悉着之故千百世后其事之表里可按而如见其人后人反是是以蒙杂暗昧使治乱贤姧之迹并昏微而不着也是传于光事武帝独着其出入殿门下止进不失尺寸而性资风采可想见矣其相昭帝独着增符玺郎秩抑丁外人二事而光所以秉国之钧负天下之重者具此矣其不学专汰则于任宣发之而证以参乘则表里具见矣盖其详略虚实措注各有义法如此然尚有未尽合者昌邑失道之奏不详不足以白光之志事至光之葬具显及禹山之奢纵宣帝之易置其族姻则可约言以蔽之者也具详焉义无所当也假而子长若退之为之必有以异此也夫九月二十一日日将暮检架上散帙见济宁诸生潘允慎家传载其冲击流寇脱祖母死地奋身蹈火出兄于燔薪匝屋长吁夜参半不能寐盖惟明之亡事与古异君非有凉德也朝非有暴政也众非有离心也无食无兵池湮城圮枭张之贼势如勐火而守令学官奋死守御杀身残家而不悔者无地无之荐绅士民庙哭巷战户号人厉并命于锋镝者无地无之其如允慎之保身与亲泰然而无患者千百中无十一也盖至庄烈愍帝嗣位而累世之忠良已尽于逆阉之斫丧矣其未罹门户之祸如孙高阳卢义兴孙雁门诸公复危死于奸憸之挤陷故自周延儒温体仁得君以后凡内服大僚外秉节钺久安而无患者皆巧佞奸欺庸鄙忍心之人也社稷之倾危生民之祸乱漠然不以关其虑而朋谋私计谄附权要惟恐失意于几微武夫则无小无大皆痛心于文臣之节制言路之纷纠转以养贼胁上为自安之计是以人主孤立于上蒸黎糜沸于下土崩鱼烂一溃而不可收岂非天命遐终故多生亡国之材使恣于民上而刚正忧勤恭俭之君亦阴夺其鉴使嗜姧人之疾味以至于败国殒身而不寤与呜唿此又自古亡国辙迹之一变也余自南书房移蒙养斋修乐律历算书凡十年始知满洲礼俗兄弟姻亲相依相恤妇人勤女职事舅姑于古礼为近同好二三君子之家能尽为嫡之礼使妾不能忘置所生之子而乳其遗孤者曰撒克达氏礼部侍郎兼掌院学士留保之母也乳之者郭氏也尽事继姑之礼以格于姑而式其家者曰李氏洮岷道按察司副使赫黑之母也守为嫠之礼母家贵盛欲夺其志独身逃归依其夫之养母以育其孤无食无衣而誓死不还母家者曰佟氏御史大夫敦青巖之兄所弃妾子罗音代之妻也盛年过礼而从夫以死者曰官尔佳氏留侍郎从兄完颜保之妻也余尝谓本朝勃兴众皆以为武威无敌于天下自君子观之则王业之本受命之符盖于是乎在矣余卧病北山故人子吴殷南至自吴门致太守雅公兄子隆德之妻东鄂氏事略乞余文隆德之父伦君与余共事蒙养斋尝属余择师以教隆德兄弟太守风节着中朝膏泽溥吴郡余义不得辞惟是妇殉其夫事迹多同隆德之妻所异于官尔佳氏者惟俟间自经彼则饮药而众不能遏耳欲独为传非衍以肤语不能成章窃念人纪者政教之本也闺门者人纪之源也二三同好家人之淳德异烈可传者已得数人则不接于余之耳目者可知矣遭变而着名者如此则安常履顺笃厚于人纪周浃于礼意者可知矣隆德系近天潢故东鄂氏得荷国恩旌表其余皆故家卿族能致高贤名辈之表志以发扬于远迩则穷巷荜门艰贞苦恨而湮灭于无闻者更不知其几矣故凡数所知见而备论之以昭国家风教之盛俾达于史官得据为列女传之总序焉周官之法国有大事诸子帅国子而致于太子以守王宫掌固颁守政于士庶子以帅众庶盖惟士明于义理能为众庶之倡虽至危死而志不可夺也明之末造流贼横发于中原延蔓海隅其以诸生捍卫乡里而破家亡身残其支体者荒陬小邑必有数人焉盖不经乱亡变故不知古圣人制法之心凡事皆然而兹尤其显见者矣余游四方所至长老各有述而语在搢绅间者惟睢州汤潜庵先生之母闽中郑侍郎重之父然郑父之义不若汤母之远闻因是叹死者之义声又以子孙为显晦然于视死如归之义则固无加损也自张献忠出没楚蜀江西寇乱至国初未已每有警城邑士民争窜山泽熊孔敷者新昌诸生也城将陷独不肯避其子迎龙使家人以母出而独身侍父俄而贼至孔敷端坐不起贼怒手刃之迎龙以身蔽左额受刃目睛缀眶外仆地告哀不已乃免其父南丰梁质人作传以传其事其曾孙晖吉于余为道义交以余衰病必欲其祖见于余文乃告之曰吾闻善人必有后今子之志行端直是乃祖之义心孝德有以开之也然书传所记祖若父之令名每赖后之人而章彻子果能比迹于汤公则奕世以下犹将溯源于高曾而有所兴起焉又何借于余言既以语之因为书于传后三烈女传金坛王若霖志其世父之女二及族姊同时死土贼倪文炳事也明将亡中原楚蜀已尽毁于流寇及愍皇帝殉社稷东南盗贼蜂起长老所传女子自投于水火及骂贼而毙于锋刃者不可胜数女教之盛前古所未有也盖自高皇帝定六宫之礼尽革前代昭仪充华美人诸号而皆以德命帝室之女不得再适着于令典而愍皇帝之殉社稷也后实先之礼教之所渐摩志气之所感动盖有不知其然而然者矣窃尝叹自古乱亡之衅不过数端或以权姦或以女宠或以宦寺其造乱者不过数人或竟得保其首领以殁而使天下忠臣义士孝子悌弟贞妇烈女无罪而并命于水火盗贼之间且身死而名传者千百中无十一焉岂非造物之不能无憾者哉虽然人之生也莫不有死其能顺性命之理而死者是得全其所受于天者也若晋羊皇后之富贵康宁虽愚夫竖子皆知为不幸则如三烈女者虽谓之考终可也用此言之虽与三烈女之死同而泯灭无闻者亦可以无恨而有或知之则不忍听其无传者吾党之义也此传尤班史所用心其钩抉幽隐雕绘众形信可肩随子长而备载莽之事与言则义焉取哉莽之乱名改作不必有征于后也其奸言虽依于典诰犹唾溺耳虽用文者无取也徒以着其晙张为幻则举其尤者以见义可矣而喋喋不休以为后人诙嘲之资何异小说家驳杂之戏乎汉之朝仪礼器一切阙焉而具详莽所易职官地域之号名不亦舛乎冯道事四姓十君窃位固宠于篡弑武人之朝其丑行秽言必多矣欧公无一及焉而转载其直言美行及所自述与当时士无贤愚皆喜为称誉至拟之于孔子是之谓妙远而不测也宜兴卢豪然备录家传乞言于余余告之曰正史既具外此皆赘言矣及观其祖象晋请效死边外而当轴者始欲致罚卒摈绝之窃叹鄙夫之阶祸多端而冒嫉其尤烈者也不惟才德勋庸出己之上必不能容即未达之士少见锋颖即防其异日之难驯而豫遏焉不惟国之安危民之死生万世之诟厉绝不以概于心即情见势屈而身罹祸殃亦有所不暇计也明之亡始于孙高阳之退休成于卢忠烈之死败沮高阳者惟知高阳不退己不能为之下而不思高阳既退边关社稷之事己不能支挤忠烈者惟知置之死地援绝身亡然后私议可行而不思忠烈既亡中原土崩之势己莫能驭当是时边事孔急凡求自试于师中者无不立应而独于象晋难之徒以忠烈之故耳呜唿方庄烈愍帝嗣位之初首诛逆奄非不欲广求忠良破姧憸之结习而所委心者则周延儒温体仁每摧抑忠良以曲庇之逮延儒诛体仁罢国势己不可为矣而继起者复祖其故智嫉贤庇党以覆邦家鄙夫之辙迹自古皆然无足深怪所可惜者以聪明刚毅之君独蔽惑于冒嫉之臣身死国亡而不寤岂非天哉嗟唿不平其心者师尹也而家父以究王丱传者推之曰辟则为天下僇有国者可不慎乎往年或以烈妇荆氏行实视余其兄公张侍御天池所述也义烈动家人众视其雉经不敢曲止及见侍御叩烈妇平生则其佐夫以养母也凡八年而家人不闻其声诸嫂皆爱焉其死也嗣子灼幼孩号踊如不欲生呜唿柔顺者妇人之正也而昔者圣人之系易也以阳刚为女德之贤余尝见将死而信其妇之必身殉者曰妇性刚既有成言矣余前知其戾忍而非刚也既而晚节末路乃有不可道者盖刚者天德也天地之气蔼然而温和者为阳惨然而凛栗者为阴凡妇人之顺于舅姑宜于家人慈于子姓者皆阳明之发也故其变也激而为义烈其勃谿于舅姑傲很于娣姒残刻于仆婢者皆阴慝之作也故其变也忍为邪恶而不惭夫坤阴之纯也顺极而健涵焉故其象为马其用为永贞而象传揭之曰大终余始入京师见宛平张氏女未嫁而死其夫又其后则长白官尔佳氏饮药与夫同命闻之审者则清涧白氏夫死夜自经有气起室中白如长虹与荆氏而四矣妇之殉夫辞事多同故于白氏无纪焉兹以与侍御交具得荆氏之性行而因以悟圣人系易之由故总所闻见而并论之以明彰女教且使为人夫者监此以考妇德而无所蔽焉韩公自言所学先在辨古书之正伪周秦诸子如管庄荀韩可谓显着者矣而案之皆有伪乱余尝欲削其不类者以无溷后人而未暇也韩公之文一语出则真气动人其辞镕冶于周人之书而秦汉间取者仅十一焉今集中乃载祭薛中丞裴太常二篇意浅直多俗韵在唐杂家中尚不为好而谓公为之与二篇乃同官联祭之文意者他人所为公名载焉公文重于时故二家子姓矜为公作而编集者莫能辨耳公省试文明白曲畅无甚可愧者犹自谓近于俳优者之辞则二篇决知非公作也夫文之高下雅俗判若黑白学者犹安于习见而莫知别择况圣人之经其微辞隐义辨在毫芒蔽晦于前儒承授之说而不察不着者与此未可为不知者道也是篇之义盖痛古礼遭秦而废历汉五世而终不能兴也盖秦有天下杂采六国礼仪而尽弃三代之旧本以自便其淫侈而汉诸帝半挟私意而安秦仪故首揭其恉以谓先王制礼所以宰制万物役使群众者皆出于天理之自然而非人力所强设也其曰至大行礼官观三代损益盖叹古仪法之具存也武帝时河间献王尚得邦国礼五十六篇况汉之初秦周间老师宿儒犹在使高帝有志复古文献非无征者而叔孙通希世度务虽有损益大抵皆袭秦故厥后以文帝之躬化而惑于道家之言武帝虽好儒术实不能用太初所定不过改正朔易服色以文封禅其宗庙百官之仪袭秦之故不合圣制者遂着为典常而垂之于后过此以往则去古愈远复之愈难矣当是时所招儒术之士非不能定仪也恐陈古义以拂时君之欲故迁延观望至十余年而不就耳至或私议古者太平万民和喜瑞应辨至乃采风俗定制作是深知礼意者而适与武帝时四海骚然人民愁病灾异数见相反故帝闻而恶之观制诏御史云云则惮复古而乐秦仪情不能自掩矣子长盖深病乎此而未敢斥言之故伤其心于往事而称孔子以正名不合于卫其徒卒以沈湮而志痛焉河间献王所献邦国礼五十六篇至唐犹存而唐以前无议复者犹秦志也呜唿子长其见之矣太史公传老子着其国焉着其邑焉着其乡焉着其里焉外此无有也着其氏焉着其名焉着其字焉着其谥焉着其官守焉外此无有也着其子焉着其孙焉着其孙之元来焉于其子孙元来仍着其爵焉着其封焉着其仕之时与国焉着其家之地焉外此无有也盖世传老子多幻奇荒怪之迹故特详之以见其生也有国邑乡里名字其仕也有官守其终有谥其身虽隐而子孙世有封爵里居则众说之诞不辨而自熄矣世传所以多幻怪者盖因老子见周之衰而隐去莫知所终故不详其年寿所极而同时有老莱子言道家之用后百余年有周太史儋号为能前知儋聃同音故其传与老子相混世莫知其然否列序及此然后正言以断之曰老子隐君子也则非有幻怪明矣终之曰李耳无为自化清静自正则着书言道德者乃李耳而儋与老莱子别为二人明矣始吾友层绳实为是解微层绳不知太史公用意如此也而层绳既殁其所述盖无传焉由是言之凡古书之存而后人不得其意与得之而其说无传者可胜道哉余少读仪礼•丧服传即疑非卜氏所手订乃一再传后门人记述而间杂以己意者而于经文则未敢置疑焉惟尊同者不降时憯然不得于余心乃试取传之云尔者剟而去之而传之文无复舛复支离而不可通晓者更取经之云尔者剟而去之而经之义无不即乎人心然后知是亦歆所增窜也盖丧服之有厌降见于子思孟子之书惟尊同不降则秦周以前载籍更无及此者而于莽之过礼竭情以侍凤疾及称供养太皇太后义不得服功显君事尤切近故假是以为比类焉呜唿先王制礼有迹若相违而理归于一者以物之则各异而所以为则者无不同也尊同而不降物之则无是也曾是可厚诬先圣而终蔽人心之同然者乎夫莽诵六艺以文奸言其于易春秋间有称引皆自为之说而谬其指书之传诗之序虽有假托而经文则未尝增易焉然则公孙禄所谓颠倒五经使学士疑惑者丧服经传之文尤显见于当时而为老师宿儒所指斥者欤余少读世子记怪其语多复沓枝赘既长益辨周公践阼之诬武王梦帝与九龄之妄而未有以黜之及观前汉书王莽居摄群臣献议称明堂位周公践阼以具其仪然后知是篇诬妄语亦当时所增窜也是篇所记教世子之礼也而称成王不能莅阼者再周公践阼者三成王幼而孤无由习世子之礼非关不能践阼也周公抗世子之法于伯禽岂必践阼而后法可抗哉其强而附之增窜之迹隐然可寻莽将即真称天公使者见梦于亭长曰摄皇帝当为真故伪附此记以示年齿命于天而梦中得以相与昔周文武实见此兆则亭长之梦信乎其有征矣尝考周官显悖于圣道者实有数端而察之莫不与莽事相应故公孙禄谓歆颠倒五经使学士疑惑其罪当诛意当其时老师宿儒必具见周官礼记本文而愤其伪乱故禄亦疾焉余于周官之不类者既辨而削之乃并芟是篇稍移其节次而发其所以然之义孟子曰予岂好辨哉予不得已也之数者乃礼义之大闲自前世或疑而未决或习而不知其非故不自揆刊而正之以俟后之君子莽之乱政皆托于周官而僭端逆节一征以礼记其引他经特迁其说谬其指而未敢易其本文盖武帝时五经虽并列于学官而易诗书春秋传诵者多故说可迁指可谬其本文不可得而易也仪礼孤学自高堂生而外学者徒习其容而不能通其义故于丧服微窜经文附以传语至戴记则后出而未显周官自莽与歆发故恣为伪乱然恐海内学士或间见周官之书而传仪礼戴记者能辨其所增窜故特征天下有逸礼古书毛诗周官尔雅天文图谶钟律月令史篇文字者并诣公车至者以千数皆令记说廷中而又使歆卒父业典校群书而颁布之使前见周官仪礼戴记之本文者亦谓歆所增窜杂出于廷中记说而疑古书所传或有同异其巧自盖者可谓曲备矣自班固志艺文壹以歆所定七略为宗虽好古之士无所据以别其真伪而每至歆所增窜则鲜不以为疑盖书可伪乱而此理之在人心者不可蔽也戴氏所述礼记无明堂位至东汉之初马融始入焉其为歆所伪作无可疑者而此记所称周公践阼及他诬妄语莫不与莽事相应一如莽之乱政分窜于诸官先圣之经古贤之记为歆所伪乱者转赖其自盖之迹以参互而得之岂惟人心之不可蔽哉盖若天所牖焉后之人或以专罪余则非余之所敢避也莽之求书先逸礼以戴氏所传无明堂位及此记所增窜也次古书以称周书逸嘉禾篇假王莅政也次毛诗以毛氏后出未显俾众疑其引诗而迁其说谬其指者或出于毛氏也次周官其乱政皆分窜于诸官也并及尔雅杂家使众莫测也易春秋无求焉以莽事无所托虽有称引而于本文无增窜也昔朱子谓戴记所传或杂以衰世之礼然相提而论其诬枉未有若周公践阼居天子之位者其妖妄未有若武王梦帝与九龄而文王复与以三者其悖谬未有若大夫为其父母兄弟之未为大夫者之丧服如士服及士之子为大夫则其父母不能主者凡此皆先儒所深病蒙士所心非也莽为其母功显君服天子之吊服而不主其丧则杂记之文毋亦歆所增窜以示大夫士相去一闲耳而古者子为大夫于父母之服即有变况践阼居天子之位乎子为大夫父母之为士者尚不敢主其丧况居天子位与尊者为体而可私屈为母丧主乎歆既邪恶而文学乃足以济其奸凡所增窜辞气颇与戴记周官为近故历世以来群儒虽究察其非终怀疑而未敢决焉班史谓自书传所载乱臣贼子无道之人考其祸败未有如莽之甚者余考自古承学之士通经习礼而为妖为孽亦未有如歆之甚者也然莽以六艺文奸言当其时即交讪焉而歆蠹蚀经传以诬圣人乱先王之政至于千七百余年而莫敢芟则歆之罪其更浮于莽也与烈妇某氏江东巨室婢也妻仆万某早寡守贞二十年年四十余会其主以事当与妻谪戍妻泣而谓烈妇曰汝无子女单独一身能充解脱我俾幼稚有依吾子孙当世祀汝且汝少长吾家主父年七十矣犹汝父也汝何嫌烈妇曰虽然非礼也固请既而曰吾之生赘也亦无不可但自当官充解后陆行必异车水行必异舟逆旅必异室抵戍之日吾有以自处矣既行至中途其主忽戏曰汝为吾妻官作之合矣而不同寝处可乎烈妇曰吾以主为父父何所不得老妇人而忍出此言察其主意不悛越日夜中自经死闻者莫不流涕皆曰烈妇之志足悲矣而其初之义则未审焉其诸荀文若之俦与方子曰操之心途之人皆知之文若为之谋主以固其操柄文若死而操之恶已成矣是犹共剽而终以不取分为义也若烈妇之主身在缧绁垂死之年而忍为大恶则岂烈妇所及料哉烈妇之行也早以死自处矣不得已乃中道而洁其身盖自信其泥而不滓者也岂可使与文若同名而不辨哉萧相国世家所叙实绩仅四事其定汉家律令及受遗命辅惠帝皆略焉盖收秦律令图书举韩信镇抚关中三者乃鄂君所谓万世之功也其终也举曹参以自代而无少芥蒂则至忠体国可见矣至其所以自免皆自他人发之非智不足也使何自觉之则于至忠体国之道有伤矣故终载请上林空地械系廷尉明何用诸客之谋非得已耳若定律令则别见曹参张苍传何之终惠帝临问而举参则受遗命不待言矣盖是二者于何为顺且易非万世之功之比也班史承用是篇独增汉王谋攻项羽何谏止劝入汉中一事在固亦自谓识其大者然其事有无未可知信有之亦谋臣策士所能及也且语甚鄙浅与何传气象规模不类柳子厚称太史公书曰洁非谓辞无芜累也盖明于体要而所载之事不杂其气体为最洁耳以固之才识犹未足与于此故韩柳列数文章家皆不及班氏噫严矣哉桑弘羊以心计置均输平准阴与民争利所谓涂民耳目几无行者也故因老子之言而连及之然后推原本始以为中古而后嗜欲渐开势不能闭民欲利之心以返于太古之无事故其善者亦不过因之利道之而已其次教诲整齐犹能导利而上下布之未闻与民争也农而食之虞而出之工而成之商而通之所谓因之利道之也至于教诲整齐则太公管仲犹庶几焉独不及最下者之争盖其事已具于平准矣故于此书惟见义于群下其称患贫也极于百室之君万家之侯千乘之王而止盖不敢斥言也其称贤人深谋廊庙谓赵绾王臧之属耳世有守信死节而志归于富厚者乎特论议朝廷时之軿语耳隐居巖穴之士设为名高谓公孙弘倪宽之属也故侪之于攻剽椎埋赵女郑姬而一篇之中再致意于素封谓以公卿大夫为归于富厚之径涂转不若素封者之无可丑耳其正言断辞则皆于庶民之货殖者发之故曰居之一岁种之以谷十岁树之以木百岁来之以德德者人物之谓也又曰本富最上末富次之奸富最下匹夫编户犹以奸富为羞况人物所托命乃不务德而用心计以与民争是不终日之计也果可以涂民之耳目邪余读邵子观物篇不能究知其义问诸朋侪则曰子好之则能知之是书之秘可心喻而不可言传也夫圣言之精者具易与春秋学者虽不能极其隐深而大体固昭然明白也世乃有理之至者而不可以言传乎邵子自谓因春秋以通易今观其书以秦穆首四伯谓其有功于周伐郑而败悔过自誓几于王道以晋文侯迁平王于洛而进其裔孙于齐桓其于春秋所书事迹显着者如此则夫天造物化之氤氲于无形者其尽可诘邪余于是书固未能窥其樊然世之自谓知者其果能好之邪抑韩子所云惟怪之欲闻而利其不可稽寻者邪余少治戴记见陈氏集说于记之本指时有未达而反以蔽晦之者及得昆山徐司寇所刻集说补正而惑之解者过半念此必吴中老儒勤一世以为之恨子孙不能守而流传势家又怪司寇听其假托而不辨也既而思秦周以前作者名不概见盖胸中所知见不能自己而欲传之其人岂以争名于没世邪厥后见嘉定张朴村叩之曰此吾乡陆翼王先生所述也先生于诸经多开阐兹其仅存者耳夫秦周以前作者虽不知其谁何而无有假托者吕不韦刘安名以书传然众知其非不韦安作也若陆氏此书非朴村为征则他人据而有之矣以是知无实而掠美者必有物焉以败之也无钖顾隆吉尝以其乡先进华氏宗旦仪礼丧服或问示余明白纯正可与陆氏此书比并华氏于三礼皆有述而学者一无闻焉然则司寇听其假托而不辨亦未可厚非也异哉韩子之议荐享以为斋郎之事而学生不得兼也夫离道德与事物而二之者末学之失也古之教者学者精粗本末未尝不相贯虽洒扫应对皆以顺性命之理而况荐享以交于神明乎稽之尚书周官礼记割牲制祭天子实躬亲之其得与于荐享者非显诸侯则达官之长与贰乃以为贱者之役而学生不得为呜唿其亦不思之甚矣动作礼义威仪之节君子所以定命也反不得与能文通字书比重用事于宗庙社稷之地至于思虑之不固容貌之不庄则其人颓惰委靡不能有立可知矣乃见谓通经而冀其有赞于教化是何本末名实之交眩与曰虑其不习也呜唿使学者舍其所当习而攻其所不必习末世之政祸民者非一端而此其本也射御战陈之不习而以付于悍卒武夫理财决狱之不习而以委之胥吏皆斋郎荐享之类也奸与乱循生斯人惴惴而莫必其命实由于此而韩子犹未之悟与夫古者学有大小而道不分于精粗任有大小而人不分于贵贱故于学无遗理于人无抑材自魏晋以还尚浮言别流品而隋唐益厉之以科举于是乎学者舍其所当习而骛于无实之文词习于此者斯以为贤得于此者斯以为贵而先王之道郁不行者越数百年夫所贵乎豪杰之士者谓能识道之归而不溺于所习也以韩子之智而犹蔽于此况以中材处晻世而能无眩哉是故先王慎所以导民者诚畏其习也碑记墓志之有铭犹史有赞论义法创自太史公其指意辞事必取之本文之外班史以下有括终始事迹以为赞论者则于本文为复矣此意惟韩子识之故其铭辞未有义具于碑志者或体制所宜事有覆举则必以补本文之间缺如此篇兵谋战功详于序而既平后情事则以铭出之其大指然也前幅盖隐括序文然序述比数世乱而铭原乱之所生序言官怠而铭兼民困序载战降之数铭具出兵之数序标洄曲文城收功之由而铭备时曲陵云邵陵郾城新城比胜之迹至于师道之刺元衡之伤兵顿于久屯相度之后至皆前序所未及也欧阳公号为入韩子之奥窔而以此类裁之颇有不尽合者介甫近之矣而气象则过隘夫秦周以前学者未尝言文而文之义法无一之不备焉唐宋以后步趋绳尺犹不能无过差东乡艾氏乃谓文之法至宋而始备所谓强不知以为知者邪季春余以兄子之丧病不能兴单生作哲缄致其所述考妣遗事起视之气结不能终篇念幼随先君子播迁隐闵先兄毖余曰此二亲之穷于命也而于我与若之身心则大有造焉在昔尧舜禹汤文武周公皆遭父子君臣兄弟之变而孔孟亦少孤盖惟遭变然后可以见其极故使圣人身之以为万世之标准焉当吾之世志行越众者三人睢州汤潜庵之母为流贼所膊关西李中孚之父糜烂于战场博野颜习斋父流亡母改适匍匐万里始得父墓见异母之妹招魂而归盖功利嗜欲薰铄流毒于人心者深且固矣非勐药恶石不足以攻除故三君子以此各成其艰苦杰特之行生之考妣羁穷不异于吾亲而皆早世则视余更酷矣生无兄弟自今以往即速致要津赢资聚以为妻子之光荣可矣欲鸡豚之逮亲可再得乎惟德惟义是谓显扬然则生之所以自处于兹可早定矣君子之为学也深其功识犹患浅抗其志行犹患卑必能志七圣人之道然后可继三君子之行毋若余之负所命于兄而混混以没世也孺人姓杨氏江宁人邑诸生曾荣之妻余姊夫沂之母也姊性钝直嫁之日吾父母戒行常以宫事不逮为忧久之薰然成和及孺人殁乃时与姊夫不相中然后知孺人之德能甄陶子妇而谕其志也姊夫少孤季父远游委以家事二十年内外帖帖及孺人殁姊夫始见恶于季父违言日彰然后知孺人之才能调剂叔姒而使之无间也始曾君为诸生甚有名馆富室常屏滋味甘蔬食而平生不闻信奉佛法沂既长有举以叩者归问母孺人曰尔父岁时伏腊御食于先姑未尝厌甘毳而居外则然窥其意以母老艰苦食淡不忍自餍饫耳用此又知孺人之贤能探其夫之微志而襮之于身后也姊夫及姊属余表孺人墓已逾再纪春余假满北上姊夫走送于河干复出其父状求合表且曰更迟之吾不及见矣又二年余益病衰恐终负前诺乃叙而录之曾君早世行未着按其状皆琐语故独取孺人所称而附见焉孺人卒于康熙某年年六十有七距曾君之卒三十有四年以某年月日祔葬于某乡某原曾氏族故不繁沂无子再从无可嗣者有女适林氏子元余之交未有先于字绿者归试于皖先君子携持以行侪辈间籍籍言宿松朱生因从先君子访字绿于逆旅辞气果不类世俗人将返金陵遂定交字绿父事先君子而余兄事字绿是岁字绿以选贡入太学海内知名士皆聚于京师以风华相标置独字绿褐衣布履行行稠人中时语古文推宋潜虚语时文推刘无垢字绿见所业遂归读书杜溪及壬午再至京师声誉一日赫然公卿间二君若为小屈焉遂连举甲乙科入翰林馆中先达皆严惮之岁丙子余有事故乡而字绿适客于皖丁丑戊寅归休于家而字绿适授经金陵癸未丙戌再赴公车而字绿皆在京师故平生执友相聚之久且密未有若字绿者字绿强记文章雄健尤熟于有明遗事抵掌论述不遗名地其客金陵先君子每不自适辄曰为我召朱生字绿体有臭夏月尤甚然每与先君子酣嬉终日解衣盘薄余兄弟左右其间不觉其难近也始字绿归自京师筑室其邑之西山名曰杜溪将着书以终老焉其再出也以家贫多累又自恃体素强齿犹未也虽迟之数年未为晚而竟死于羁既遘疾半岁中四以书抵余未尝不自恨也字绿讳书以康熙某年月日卒于京师年五十有一以某年月日归葬于某乡某原子二长晓淳朴能家事次曙志承其父学辛卯八月朔日方苞表君讳钟伦字世得安溪人相国文贞公之冢子也公巡抚直隶余过保定留院中兼旬君朝夕就余言简而礼恭河间王振声曰公子性孤特视世士蔑如此曲体公心以下子耳君幼异敏甫十岁即知孝敬亲视药物公宦于朝太夫人春秋高留闽君侍母以养大母生养死藏君常在侧公守制京邸服阕视学京畿乃相从于使院公笃志经学以官中事剧自治易诗书而以三礼属君君所治皆有端绪不数年五官之说成故君之卒也文贞公水浆不入于口者几三日盖不惟子之痛痛其足以承学继志而为人世惜此材也君既殁二十有二年子清藻以文贞公所为志铭及祭告之文求表墓且曰某困公车久将遂归卒先人业呜唿古之学父子相继而后成者多矣君其端有得于后邪君以举于乡丙戌三月卒于保定官署年四十有四妻黄氏继室何氏清藻丁酉举人清馥质厚安雅余尝谓其气度于文贞为近承荫由郎官出守大名以廉正着声清泰邑庠生以某年月日葬君于本里成道院前桐城方苞撰李习仁字长人吾友恕谷长子也戊戌春余命子道章就学于恕谷归言习仁耕且学孝友信于其家今年春恕谷归自江南率习仁过余俾受业其承亲事师交友跬步皆在于礼而行之甚安白门翁止园见而叹曰子弟中未见如斯人者也恕谷少游浙东西乐江介土风南中士人亦闻其风而慕之故率习仁往相宅其乘车习仁御骑则执鞭以从恕谷与诸公论学左右其间南士皆倾心焉恕谷以母老未能定迁会其友内人南行使习仁与妻附舟先之至天津疾作将暂反比登车曰吾父志此久矣疾当愈何反为还舟又数日疾革其妻出视命之曰勿泣此外舱汝不可久留夜将半气绝惟小童在侧时康熙辛丑八月望前一日也昔明道程子志其子邵公谓赋生之类杂糅者多而精一者间或值焉则其数或不能长夫自古圣贤之生鲜不为帝王公侯卿相泽流世嗣者而程子之言若是岂如众人之激于所遇邪盖深观造化之消息而有以穷其变也余杪秋自塞上归闻吾友刘古塘长子将冠而殇南中子弟无与比并者惨恸未平而习仁之讣继至呜唿以恕谷古塘之躬行日暮途穷而天夺其良子以二子之资材间值而不能延其一日之生此余所以易哀为忧而终之以惧也习仁自成童有巨人之志既冠立课程自检昼所为夕必籍之卒年二十有四妻宋氏始有身其辞曰嗟尔幼志离群匹兮善承亲心嗣道术兮昼耕夜诵六艺毕兮性栗而温仪有壹兮茕茕南行志决壮兮知命不惑死无悢兮任道有征识祈向兮斯人则亡予复何望兮李塨字刚主直隶蠡县人其父孝悫先生与博野颜习斋为执友刚主自束发即从之游习斋之学其本在忍嗜欲苦筋力以勤家而养亲而以某余习六艺讲世务以备天下国家之用以是为孔子之学而自别于程朱其徒皆笃信之余尝谓刚主程朱之学未尝不有事于此但凡此乃道之法迹耳使不由敬静以探其根源则于性命之理知之不真而发于身心施于天下国家者不能曲得其次序刚主色变为默然者久之吾友王源层绳恢奇人也所慕惟汉诸葛武侯明王文成而目程朱为迂阔见刚主而大说固与共师事习斋时年将六十矣余诘之曰众谓我目空并世人非也果有人敢自侈大乎刚主尝为其友治剧邑期年政教大行用此名动公卿间诸王延经师主阃外者争欲致之坚不就康熙庚午尝举乙科晚岁授通州学正浃月以母老告归长官不能夺也层绳慨不快意既葬二亲遂漫游将求名山大壑而隐身焉虽妻子不知其所之余与刚主每蹙然长怀而无从迹之数年忽至余家曰吾求天下士四十年得子与刚主而子笃信程朱之学恨终不能化子为是以来留兼旬尽发程朱之所以失习斋之所以得者余未尝与之争将行怃然曰子终守迷吾从此逝矣使百世以下聪明杰魁之士沈溺于无用之学而不返是即程朱之罪也余作而言曰子之言尽矣吾可以言乎子毋视程朱为气息奄奄人观朱子上孝宗书虽晚明杨左之直节无以过也其备荒浙东安抚荆湖西汉赵张之吏治无以过也而世不以此称者以道德崇闳称此转渺乎其小耳吾姑以浅事喻子非其义也虽三公之贵避之若浼子之所能信于程朱也今中朝如某某子夙所贱恶倘一旦扬子于朝以学士或御史中丞征子将亡命山海而义不反顾乎抑犹踌蹰不能自决也吾愿子归视妻孥流行坎止归洁其身而已矣层绳自是终其身口未尝非程朱其后余出刑部狱刚主来唁以语层绳者语之刚主立起自责取不满程朱语载经说中已镌版者削之过半因举习斋存治存学二编未惬余心者告之随更定曰吾师始教即以改过为大子之言然吾敢留之为口实哉习斋无子刚主中岁迁博野为葺祠堂以收召学者博野去京师三百里刚主自来唁后复三至余家一问吾母之疾再吊丧终则自计衰疲恐不能更出而就别余驱柴车长子习仁御往返刍秣皆载车中知余时窭且艰也呜唿即是而刚主之勤于身式于家施于人而措注于事物者居可知矣刚主言语温然终日危坐肃敬而安和近之者不觉自敛抑以层绳之气既老而为刚主屈以刚主之笃信师学以余一言而翻然改其志之不欺与勇于从善皆可以为学者法故备详之而余行则不具焉刚主卒于雍正某年某月年七十有父讳某君母马氏生母马氏明锦衣卫指挥斌女明亡家落归孝悫生刚主兄弟妻某氏子三人长习仁早夭次习礼次习中皆邑庠生以某年某月某日葬于某乡某原铭曰习斋矢言检身不力口非程朱难免鬼责信斯言也趋本无歧各从所务安用诋其君承师学固守樊垣老而大觉异流同源不师成心乃见大原改过为大前闻是尊琢瑕葆瑜有耀师门九原相见宜无间言冬十月朔后九日过吾友抑亭遂赴海淀次日归闻抑亭蹶而瘖日再往视越六日而死始余见君于其世父文贞公所终日温温非有问不言及供事蒙养斋始习而慕焉期月而后无贵贱老少背面皆曰李君君子人也其后余移武英殿领修书事首举君自助殿中无贵贱老少称之如蒙养斋君自入翰林再充顺天乡试同考官典试云南士论翕然视学江西高安朱相国每曰百年中无或并也按察使李兰以咨革诸生君常难之劾君牵制有司之法而弹章亦具列其廉明余自获交文贞习于李氏族姻及泉漳间士大夫其私论乡人各有向背而信君无异辞君被劾当降补国子监丞群士日夜望君之至既受职长官相庆而莅事未弥月用此六馆之士尤深痛焉往者岁在戊申君弟钟旺蹶而瘖卒于君寓余既哭而铭之君在江西丧其良子清江又为之铭以塞君悲而今复见君之死古者亲旧相与宴乐而乐歌之辞乃曰死丧无日无几相见有以也君在蒙养斋及殿中与余共晨夕各一二年返自江西无兼旬不再三见者辛亥春余益病衰凡公事必私引君自助无旬日不再三见者一日不见而君疾一言不接而君死故每欲铭君则怆然不能举其辞丧归有日矣乃力疾而就之君讳钟侨字世邠福建泉州安溪县人举于乡壬辰成进士年五十有四所着论语孟子讲蒙十卷诗经测义十卷易解八卷藏于家尚书周官皆有说未就父讳鼎征举人户部主事诰授奉直大夫母庄氏赠宜人兄弟五人四举甲乙科兄天宠自入翰林十余年与君相依皆不取室人自随痛两弟羁死乃引疾送君之丧以归君娶黄氏敕封孺人子五人四举甲乙科长清载庚戌进士兵部武选司额外主事次清芳癸卯举人拣选知县次清江癸卯举人拣选知县次清恺壬子副榜贡生次清时壬子举人世父抚为己子女一适士族以某年月日葬于某乡某原铭曰蓄之也深而施者微将踵武于儒先而年命摧悼余生之无成犹有望者夫人而今谁与归自周以前女妇之传者多以德秦汉以后多以节与才而最幸者莫若以子之贤古之时女教修明妇人之有德者众矣而易诗书春秋所称非后夫人则帝王公侯之女妇也然则有德而无闻焉者多矣其以节与才显必所遭有大不幸者然自北宋以后十室之邑着贞烈者必有数人焉其乡里之人有稍远而不知其名氏者矣而以子之贤传者炳然可计数也然则为人子而能以其母传尤孝之大者与抑吾观自古才知功名之士其父母不必尽贤者有之矣而学士真儒不独父多贤母亦多贤以世所闻类所不闻概乎其不爽也岂非气禀之相承实与夫杂糅者异与燕之南有贤人焉曰李塨刚主其父孝悫先生与博野颜习斋号北方之学者其生母马孺人孝悫之侧室也事嫡如母嫡马孺人爱之如同生孝悫之母倚之过于群子妇始吾见塨之贤而幸其能以孺人显也及悉于孺人之事而后知孺人之贤实有以启塨焉塨所学非一世之业也孺人之贤盖将历久弥彰而为后世所计数焉以视夫凡妇人之寿塨者异矣岁秋八月孺人八十塨来乞言因称此为孺人寿而又以使塨益自厉也余与穆堂始相见即相与议所处杪冬穆堂以庶吉士觐省归里道长干停船过余余时以老母衰病不敢远行而守土吏及族姻皆谓误殿试期至再三惧物议穆堂独正议以排之余因谓穆堂子必大为世用不及今肆力于学则无其时矣逾年而余以南山集牵连兼罹宗祸荷先帝赦除召入内廷编校而穆堂宦益达各以职事拘缀惟一见于故相国安溪李公所及先帝登遐穆堂自北河入临朝夕聚丧次始知其学益老识益坚气益厉而可任公卿之位无何果起家为吏部侍郎巡漕运开府粤西总督直隶不通问者复四三年其后穆堂亦挂吏议荷圣上赦除典司别馆编校暇日过从出其已刻散体文示余则已数十万言矣又逾年总其前后所作别为三集各五十卷而属序其正集其考辨之文贯穿经史而能决前人之所疑章奏之文则凿然有当于实用记序书传状志表诔因事设辞必有概于义理使览者有所感兴而考镜焉其平生所志及已见于设施者即是编以求之抑可以得其崖略矣穆堂自始进即得显仕出入中外近二十年任重而事殷其于诵数讲习宜未暇遑而竟能以文章振发于世岂非其材有兼人者与余终世未尝一日离文墨而智浅力分其于诸经虽粗见其樊未有若古人之言而无弃者而文章之境亦心知而力弗能践焉观穆堂所编未尝不踌躇满志而又以自疚也先生姓杜氏讳濬字于皇号茶村湖广黄冈人明季为诸生避流贼张献忠之乱流转至金陵遂久客焉少倜傥常欲赫然着奇节既不得有所试遂一意于诗以此闻天下然雅不欲以诗人自名也于并世人独重宣城沈眉生吴中徐昭发自愧不如其在金陵与先君子善客维扬则主蒋前民金陵为四方冠盖往来之冲诸公贵人求诗名者凑至先生谢不与通惟故旧或守土吏迫欲见徒步到门亦偶接焉门内为竹关先生午睡或治事则外键之关外设坐约客至视键闭则坐而待不得叩关虽大府至亦然及功令有排门之役有司注籍优免先生曰是吾所服也躬杂厮舆夜巡绰众莫能止先生居北山去先君子居五里而近以诗相得旦晚过从非甚雨疾风无间先君子构特室从横不及寻丈置床衽几砚先生至则啸咏其中苞与兄百川奉壶觞常提携开以问学先生偶致鸡豚鱼菽必召先君子率苞兄弟往会食其接如家人丙寅春先生年七十有七携幞被叩门语先君子曰吾老矣将一视前民归而窟室蒋山之阳死即葬焉是日渡江数月竟死维扬丧归寄长干僧舍一二故人谋卜兆子世济曰吾有亲而以葬事辱二三君子是谓我非人也无何世济亦卒先生故三子一子幼迷失一为僧远方众莫敢主又数年长沙陈公沧洲来守金陵谓先生其乡人之能立名义者哀其志为买小丘蒋山北梅花村召先生从孙扬文及故人会葬先君子执绋视窀穸时苞客燕南归而命之曰先生吾所尊事汝兄弟亲炙可无志乎苞重其事将俟学之有成而措意焉自先君子殁患难流离今衰且老矣自恨学之无成犹昔而旧乡限隔恐终堕先人之命乃姑述其大略使人往碣于墓之阡先生诗世所传不及十一平生着述手定凡四十七册世济殁势家购得之弗善仍归其从孙某先生生于明年正月十六日卒于年六月某日葬以年二月十六日铭曰死而不亡光于世嗣逢长先生姓杜氏讳岕字苍略号些山湖广黄冈人明季为诸生与兄濬避乱居金陵即世所称茶村先生也二先生行身略同而趣各异茶村先生峻廉隅孤特自遂遇名贵人必以气折之于众人未尝接语言用此丛忌嫉然名在天下诗每出远近争传诵之先生则退然一同于众人所着诗歌古文虽子弟弗示也方壮丧妻遂不复娶所居室漏且穿木榻敝帷数十年未尝易室中终岁不扫除有子教授里巷间窭艰每日中不得食男女啼号客至无水浆意色间无几微不自适者间过戚友坐有盛衣冠者即默默去之行于途尝避人不中道与人语虽儿童厮舆惟恐有伤也初余大父与先生善先君子嗣从游苞与兄百川亦获侍焉先生中岁道仆遂跛而好游非雨雪常独行徘徊墟莽间先君子暨苞兄弟暇则追随寻花莳玩景光借草而坐相视而嘻冲然若有以自得而忘身世之有系牵也间苞兄弟客游燕齐先生悄然不怡每语先君子曰吾思二子亦为君惜之先生生于明四月初九日卒于七月十九日年七十有七后茶村先生凡七年而得年同所着些山集藏于家其子掞以某年月日卜葬某乡某原来征辞铭曰蔽其光中不息也虚而委蛇与时适也古之人与此其的也夏东昌邓钟岳将告归以曩所述赠君及田安人行略示余曰吾故知子于志表之文虽亲故无假非敢以私请也将以入宗谱惟子讨论焉发而观之皆庸行所宜然有难焉者赠君十岁丧母嗣丧继母至再父殁承重丧大父母衰麻不绝于身者近二十年皆能称情以赴于礼其为国子监学录年未及三十丁内艰念大父官闽南父官代北代父服勤侍大父遂不复补官余尝过东昌无老少皆称钟岳孝悌修饬具言其家法虽未指目君之为人而钟岳所述之无虚溢可知矣昔余大父为学官于芜湖君之大父参议公适司芜关降爵列而为友余于钟岳未见而相知既订交果不悖于所闻其家法之善又亲得之于其乡人故特表而出之使天下知为人祖父者宜慎行其身以开其子孙而子孙能贤亦以征信其祖若父之善行又钟岳不以志表属余乃所以重其亲信于友而余之不能已于言端由于是焉田安人与君比意同力以事亲长岁庚午君侍大父母于家闻父疾赴山右而参议忽遘疾甚危邢宜人笃老安人承凶临于别室易衣奉姑而侍舅疾比参议之终邢宜人未知有子之丧也呜唿是可则也已君讳基哲字骞之号峄亭以太学生授邹县教谕迁国子监学录生于年二月卒于年十月享年四十有一以覃恩敕赠承德郎翰林院修撰田氏为同郡名族安人岁贡生讳官芳次女生于年三月卒于年三月享年六十有八敕封安人子男四人钟岳进士一甲第一名授翰林院修撰历官礼部侍郎以奏对失辞降一级调用次钟音举人拣选知县钟叙钟一同榜举人女五人并适士族孙男六人十一月合葬参议公墓右第一穴桐城方苞表孺人姓郑氏福州侯官人三山林赠君讳邦桢之妻编修枝春之母也生郑氏炽昌后其卒也林氏方兴而伶俜艰辛视庶贫女有甚焉母黄氏郑赠君继室也生孺人逾岁而殂郑翁付外家鞠育及疾革始命以归父党内外宗尚未识面时十龄悲号雀踊见者莫不心恻及归林氏家甚贫而赠君羸疾授经在外孺人糜日或不继岁戊子赠君卒遗一女二小男老姑在堂而盎无储桁无完衣仲兄郑谕德几庭计口致米薪蔬百物皆自孺人及女手指中出身甘糠秕而遇时物必多方购易以进或母家以饷孺子必奉姑姑心知之而不忍却也孺人自居父丧即依谕德之妻王宜人佐治家事因教以闺训女史及赠君卒孺人命枝春就殡帷躬教督诵读声洋洋比邻及亲交到门者莫不叹息大母衰疾中亦用以自慰焉及姑终女有归二子受室枝春举于乡为内阁中书而孺人呕血遂不起孺人疾作于之春戒勿使枝春得闻其秋枝春感噩梦请急航海而归孺人惊喜疾少间卒于冬十二月晦前六日年五十有八子二枝春翰林院侍讲督学河南梦彩戊午科举人女适庠生叶球以癸丑十月祔赠君之墓在郭北五凤山春枝春以状求为传余考孺人虽艰辛而未遭变故所述皆妇顺之常于文律不宜立传既而思孺人处境略与吾母同吾母之遭遇视孺人尤顺而艰辛苦恨则有甚焉惟不肖子知之宜乎枝春之不能自克也抑又思朱子之母安常履顺其贫约亦未甚也二程子之母则显荣福祥以终世矣而百世以下无不知二母之贤则惟其子之故耳以苞之无似不足以显吾母故因林母发此义以勖枝春以志吾疚兼告天下后世为人子者十一月江左方苞表征君姓梅氏讳文鼎字定九江南宣城人也余再至京师时诸公方以收召后学为名天下士负时誉者皆聚于京师而君与四明万季野亦至季野浙之隐君子也君亦不事科举有年矣余诧焉皆曰吾惧独学无友而蔑以成所业也季野承念台刘公之学自少以明史自任而兼辨古礼仪节士之欲以学古自鸣及为科举之学者皆辏焉旬讲月会从者数十百人而君所抱历算之说好者甚希惟安溪李文贞及其徒三数人从问焉君常闭户殚思与吾友崑绳北固游时偕来就余而余亦数相过乃知君博览群书于天文地理莫不究切得其所以云之意所为记序书论亦有异于人人北固尝与同舍馆告余曰吾每寐觉漏鼓四五下梅君犹篝灯夜诵昧爽则已兴矣吾乃今知吾之玩日而愒时也其后李文贞以君历算书进呈圣祖仁皇帝南巡召见于德州行在所命坐赐食三接皆弥日御书积学参微以赐于时公卿大夫群士皆延跂愿交而君亟告归营祠庙定宗禁又数年壬辰诏开蒙养斋修乐律历算书下江南制府征其孙瑴成入侍律吕正义成驿致命校勘辛丑夏历算书成瑴成请假归省逾月而君卒时年八十有九上闻特命有地治者纪其丧为营窀穸由是世士皆荣君之遇而叹季野独任明史而蔑由上闻丙子之秋余与季野别于京师即豫以志铭属余及余北徙而季野卒于浙东过时乃闻其丧为文将以归其子姓叩之乡人莫有知者而瑴成与余供事蒙养斋为昵好自征君之殁阅月逾时相见必以铭幽之文为言而衰疲日以底滞既不逮事乃略叙以列外碑梅氏自北宋家宛陵征君之先与圣俞同祖别支世有闻人自征君为族长梅氏无公庭狱讼几三十年族属数千人无敢博戏者或侮其父兄辟宗祠扑击之甚痛君殁赴弔哭失声父士昌隐居治易春秋母胡氏子以燕癸酉举人君及妻陈氏以瑴成贵诰赠如其官阶所着历算丛书八十六种勿庵文集若干卷笔记若干卷惟平三角举要弧三角举要环中黍尺堑堵测量笔算历学骈枝交食蒙求七种历学疑问三卷李文贞锓版行于世自明以四书文设科用此发名者凡数十家其文之平奇浅深厚薄强弱多与其人性行规模相类或以浮华炫耀一时而行则污邪者亦就其文可辨而久之亦必销委焉盖言本心之声而以代圣人贤人之言必其心志有与之流通者而后能卓然有立也间闻喜杨黄在守选京师与余交间出其时文能曲畅所欲言以显事物之理又能抽绎先儒之书而发其端绪之未竟者余亲为点定凡数十篇观其文意其人必能自树立常欲开之使得展布其后高安朱可亭入为御史大夫叩以江西良吏则以君为首时君令建昌寻以部推知广西宾州未赴任丁外艰及服阕补广东德庆州则高安既没余亦罢官君以忼直忤监司巧法相中其在江西事二守二监司皆苦相挤而大府持之以君为高安所重耳君既削职士民醵金为道赍三日而具送者布路二百里不绝冬博野尹元孚督学江苏欲得正直有学行者相助正文体磨砻群士余谓非君不可元孚通书使者再返以次年五月望后五日至昆山而元孚以七月望日卒于松江使院君适遘疟寒疾就余于金陵将与余纵览江介川喦洞壑而疾久未瘳其子云松重刻其时文余覆阅之益信文之于人譬诸草木枝叶必类本也君治法不愧古循吏士民诚服独所至必见恶于长官元孚思用其文学以广教思涉月而有变欲少从容山水间而疾困之不可谓非所遇之穷也然余戒为时人作序四十余年至君之文则不请而有言览是编者可慨然想见其为人矣盖闻风教之兴士能宿道而民胥效焉文章者道艺之余也而即末以窥其本十可四三某自陈力河堧学殖荒落而少所讲肄未能尽忘兹承乏邹鲁之乡窃欲观于国风鲁多君子况近圣人之居而渐其流泽者乎今以某月某日与诸生期于州学合堂陈艺各尽所长俾得寓目焉夏闻武君商平之丧哭而为墓表将以归其孤冬十月孤洙至京师曰家散矣父母大父母诸兄七丧蔑以葬为是以来叩所学则经书能背诵矣授徒某家冬春间数至假唐宋诸家古文自缮写首夏余出塞返役而洙死已浃日矣始商平有子三人余皆见其孩提以及成人长子洛为邑诸生卒年二十有四次子某年二十有一将受室而卒洙其季也忆洙五六岁时余过商平常偕群儿喧聒左右少长抱书从其父往来余家及至京师则干躯伟然余方欲迪之学行以嗣其宗而遽以羁死有子始二岁商平生故家而窭艰迫阨视细民有甚焉又父母皆笃老烦急家事凌杂米盐无几微辄生瑕衅然卒能约身隐情以尽其恩而不愆于义余每叹其行之难也而既羸其躬复札其后嗣呜唿世将绝而后乃繁昌者于古有之矣其果能然也邪洙卒于丁酉十月十日年二十有一稿葬京师郭东江宁义冢余志归其丧事有待先以鸣余哀其辞曰嗟尔生兮震愆罹百忧兮连延蹇孤游兮局窄命支离兮为鬼客天属尽兮茕茕羌地下兮相从江之干兮淮之汭繄先灵兮日延企魂朝发兮暮可投异生还兮路阻修孺子号兮在室永护呵兮无失昔圣人之制夫妇之礼也其合离厚薄一视其所以事父母而己之私不与焉故妇顺成内和而家理以众人观之事浅而情昵莫如夫妇之居室矣而婚礼之乐歌曰德音来括又曰令德来教其卒章曰高山仰止景行行止此君子所望于贤师友而不可必得者而以责于始入室之妇人诗人岂故迂其义哉盖不如此不足以尽夫妇之理而为人伦之极也杕杜之三章曰王事靡盬忧我父母男女暌隔不自言其伤而独以忧其舅姑为大戚女子之志行若此岂非所谓高山之可仰景行之可行者与吾友曹晋袁少孤贫客游授经以养其母近三十年其妻汪孺人能喻其志曲折致忠养不异于晋袁而太夫人以忘其忧晋袁兄弟七人皆同居有得于外孤者嫠者先取足焉孺人布衣粝食常不充晋袁间语孺人曰吾久客虽以养顾亦使嫠知有夫者常独居无懊恨耳孺人自是恩礼有加而嫠者以忘其苦太夫人之终也晋袁适远游孺人久弱足匍匐在视太夫人执其手大号痛哀动左右晋袁性刚直治家素严于妻子淡如也至是感孺人诚孝相敬爱老而弥笃盖晋袁之刑于妻与孺人之顺于姑而宜其家人者按之古者夫妇之礼可谓合矣季夏孺人六十其子恒占将请余文归寿其母而晋袁数止之盖知余之艰于文尤病以文为寿之非古也而其子卒固以请余嘉孺人之行几近于诗人之所云而传其事将有裨于女教于是乎书君姓汪氏讳份字武曹长洲人也戊辰间吴中以文学知名者君与常熟陶元淳子师同邑何焯屺瞻皆与余游当是时昆山徐司寇常熟翁司成方收召后进其所善名称立起举甲乙科第如持卷然三君皆吴人素游其门而自矜持不求亲昵子师成进士名盖其曹不与馆选君及屺瞻屡踬于举场天下士益以此重之其后屺瞻交绝于二家而徐尤甚至辩讼于大府子师与翁亦忤惟君无违言君容气静以和而性实慷直游太学时尝与益都赵赞善执信会广坐中赵年少志得负名称傲倪一世自公卿以下皆畏其口坐人或为所陵不能堪君忽愤发面斥数骂赵虽交讧而气实为之夺平生遇要人常避远而时出正议以绳公卿负民誉者用此荐绅士类颇隐惮之余初至京师见时辈言古文多称虞山钱受之尝私语君其文秽恶藏于骨髓一如其人有或效之终不可涤濯子师闻而规余屺瞻争之强辩之数惟君亦弗心惬也既老乃曰吾今而知子非过言君与余相知为深而合聚亦最久疾既困执余手而言曰吾夙与子期孰后死为志其墓吾今先子矣君丧既归其子未以葬告余衰疾多事忽忽逾十年会故人子宋华金请表其父墓甚力顾义不得先于君乃述君行身之大略而志前言以授其弟之子连芳而归其子君所订四书大全及唐宋八家古文明以来时文行于世晚岁辨春秋书爵非褒书人非贬为书三卷义多儒先所未发又为河防考十卷殁时子不在侧以付弟士而士寻卒叩其家无闻焉他年二书若出学者宜知为君作君己卯举于乡癸未成进士馆选以继母忧归筑室城东隅家居近十年癸巳散馆授编修甲午主广东乡试辛丑冬奉命提督云南学政未之官竟卒享年六十有七父讳元絅陕西巩昌府同知母申氏继母汤氏弟侃壬午举人士丁丑会试第一皆以君故知名妻嵇氏子坤早卒培国学生以某年月日葬邓尉山某原三月桐城方苞表沈编修淑请假归逾年以书来曰先大父志铭先生前则诺矣卜十月上旬兆从敢请又曰淑逮事尚幼事迹不敢妄述所据旌孝录及乡里之公言也按孝子之行尤着者鼎革时负母而行于野遇盗夺其糒母固不与盗怒将杀之泣而求代竝舍之邻失火延母寝母疾方剧不可以变孝子号痛唿天风反火息母八十余疾危笃医者皆曰法不可治割股以进弗瘳梦神绯衣告曰疾非五药所治医湈在双林速致之洷以针达之脱然愈余尝怪书传所记以孝感鬼神而得异征者大抵皆独行之士而圣贤则无之盖圣贤之学至于知命而不惑虽事父母亦尽其心与力之当然而止耳独行之士悲忧感发若焦若熬常欲殉以身命故精气之积而鬼神为之通理或然也余生平非所识不见于文惟节与孝则无分于闻见然人之情务崇其亲而不度于义则事有傅会增加而非其实者矣故必得其所征始传信焉古之能以学行自振者其先世必有潜德隐行淑年少气锐乃能不笃于声利而以养母治经为事其志固与众人异矣淑之终有立也吾于孝子之行信之孝子之行之非虚构也吾即于淑征之孝子讳育年九十有四卒于先世居浙之苕溪十世祖秀明初以平吴功授侍驾亲军都指挥使特进荣禄大夫子永卿承嗣五传至挍嘉靖中为江南常熟县福山营游击卒于官遂家焉子繁繁生生文泷配周氏子二人孝子其长也娶吴氏子六人钖裕庠生钖祚康熙己酉举人钖祉钖某并太学生钖祐岁贡生钖禧早卒女二人俱适士族淑钖某出也以葬于先兆庆安阡侧铭曰历艰危终坦夷母及身皆耄期名广扬后蕃昌所受于天兹乃得其正而常姑次居六继室于沈氏嫁愆期年二十有六矣夫故失爱于父常孤行远游姑年三十有一而夫死无何舅亦死群叔离异独挈幼女及前娣之子以居子将冠又死而女赘陶氏子良遂依焉先君子于诸姑贫者月有饩而姑未尝言贫被服必洁以完苞客游家居日稀曾不知姑之艰也姑老矣偶袒内襦补缀无间咫扼者因泫然曰此未足言也吾始寡沈氏以为赘疣居荒园日夕撷野蔬聚落叶而炊之每阴雨则持二孤以泣时汝祖老汝父贫多累故不敢告以重父兄忧至于今于吾为宽矣苞自倦游归丧葬婚嫁无虚岁又女兄弟五人皆贫不能自存虽知姑之艰未暇为谋常私自忖以为生养死藏吾终当任之而今无望矣苞难后姑见家人必号痛今年春以书来曰吾居世几何将竁于夫之兆侄铭之及吾之见也先君子女兄弟凡十人今其存者惟姑与小姑耳姑年七十余苞淹恤无期而今乃志姑之生圹尚何以举其辞邪姑之夫讳某武举人其卒也距今四十有一年墓在江宁县某乡某原铭曰嫠终世妇事毕百岁之后归其室常熟沈立夫与余同给事武英殿书馆秋揖余曰吾告归行有日矣吾母安吾乡古之人耕且养三年而穷一经四十而仕吾齿与学皆未也吾少好柳文自先生别其瑕瑜然后粗见古人之义法及闻周官之说而又知此其可后者也故奉吾母以归将毕其余力于斯立夫归自南方来者争传其务学之勤八年三月有来告者曰立夫死矣余自童稚从先君子后具见百年中魁垒士其志趋尤上者诵经书讲学治古文而止耳而察其隐私犹或以震耀愚俗而私便其身图故其所得终未有若古人之可久者其诚心欲有立于后惟吾友层绳之子兆符而既夭死又其后则立夫岂区区之文学亦天心所重而靳其成邪而古之人有言曰人皆可以为尧舜岂求在我者可称其大小远近而必有得而与竭心于文学者异道邪立夫讳淑进士翰林院编修卒年二十有九父某太学生母某氏妻蒋氏有子始三岁未能讣乃志而铭之以邮致于其家立夫之祖育以孝闻其归也请志其墓余因举立夫之志行决其终有立以为孝德征而今乃铭立夫呜唿悲矣铭曰始谓斯人若为天所牖而善为承岂惟无成速殒其生何数之难测而理亦未可凭沛天上人名海宽俗姓崔氏直隶易州人为京师讲经大师住持静默寺寺近宫城圣祖仁皇帝敕建皇子数即事焉众以为荣观冠盖往来晨夕无顷暇而上人处之若无事者虽隶必使各得其意以去而于王公贵人无加礼余尝託宿寺中见而异之遂假馆淹留数月每人事歇息辄邀余坐庭阶玩景光间及民生利病并世人物其胸中炯然语皆有称量窃叹如此人若为士大夫于世非无所损益者而惜乎其游方之外也性至孝作室寺之左方迎其母而养焉居母与兄之丧一遵儒书服既终颜色戚容尚有异于众人丧其本师诚敬亦如之好士友羁旅者投之如归久而不怠每闻忠良正士剥丧摧伤辄悄然不乐语或及之则气结泪欲下雍正某年内府有疑狱大小司寇会寺中待事或叩佛氏天堂地狱之说上人曰在公等一念公私忍恕间耳中有以深刻为能者面赤而色愠曰方外人何难为此言居官者能自主乎上人曰能视禄位少轻则无难矣众皆默然时禁妇女入庙胥吏因缘设诈构陷以吓众而取所求上人首议发其姧于政府营田之兴吏强建闸于安肃之瀑河村落数十仍岁流漂上人见往来寺中人即指画地势及民庶饥殍状久之语闻于河督奏复其初十有二年重刻藏经诏简积学沙门四十余人开馆校勘命上人执其总量材授事立法程工有条而不紊观上人之笃于人纪不忘斯世斯民而才足以立事如此皆先圣先贤所谆复而有望于后儒者也而儒之徒未数数然也朱子尝忧吾道之衰以为性质刚明者多不能屈心以蒙世俗之尘垢而藏身于二氏斯言也盖信而有征矣故专录其儒行而推阐佛说以张其师教者概不着于篇盖其徒某某之所谱具矣兄百川暨弟椒涂卜葬于泉井之西原墓侧有田主八亩买爲祭田壬辰使冯氏甥荣收其入兼以契付之使筑室而定居焉以守薪木俾吾子姓祭者有所休止而记之曰余同产凡八人而女兄弟五姊适鲍氏曾氏者前母姚孺人出也适冯氏者妹适鲍氏谢氏者并余兄弟吴孺人出也自余毁齿及成童先君子尤穷空冬无绵日不再食者旬月中必再三遘时鲍氏姊已出室而先兄侍王父于芜湖两妹尚幼同之者实两姊及弟椒涂而先君子课余及弟诵读甚严冯氏姊独勤力定省供子职烹爨缝纫洒扫执仆婢之役门以内皆赖焉余家贫而冯氏尤甚姊年二十有六姊夫绥万始入赘其后余游四方绥万助兄治余家事近十年兄殁余又共事焉姊在室时余兄弟三人更疾不瘳凡四三年鸡初鸣余每寤望见灯光荧然则姊已起治药物矣余年二十有三始能备饔飧而弟卒又九年己卯举于乡归自京师逾年而兄卒又七年丙戌中礼部试归逾月而姊卒姊先卒之数日余往视荣及两女甥皆在旁姊顾之惨然余曰吾生而存若辈无饥且寒又五年辛卯冬十有一月余以南山集牵连被逮将至京守隶防夫伺甚严或曰入则不可以生矣余惧与姊言之终弃也乃于逆旅夜灯作书寄兄子道希使以兹田归冯氏会逢天子仁圣不遽用吏议而不肖之躯延于狱中者又逾年闻戚友多咎余曰田以祭名而使异姓主之可乎余亦惑焉虽然是举也先兄及弟之魂魄必嘉与之且人事无常使子孙守之遂能永保不失乎今以方氏祭田而使冯氏子孙食其入执其契虽不肖者莫敢相授受安知非兹田之所以久存也与若他年道希克昌其世以他亩易而归之义无不可遂书之俾刻石于墓左时十一月望后六日在狱思愆斋三王以降论君德者必首汉文非其治功有不可及也自魏晋及五季虽乱臣盗贼暗奸天位皆泰然自任而不疑故用天下以恣睢而无所畏忌文帝则幽隐之中常若不足以当此而惧于不终此即大禹一夫胜予成汤栗栗危惧之心也世徒见其奉身之俭接下之恭临民之简以为黄老之学则然不知正自视缺然之心之所发耳然文帝用此治术亦安于浅近苟可以为而止其闻张季之论犹曰卑之毋高盖谓兴先王之道以明民非己所能任也孔子曰子产犹众人之母也能食之而不能教也书曰周公师保万民若文帝者能保之而不能师也夫是乃杂于黄老之病矣夫二帝三王之治荡灭而无遗虽秦首恶亦汉高帝之过也方是时古法虽废而易兴也俗变犹近而易返也文献虽微而未尽亡也天下若熬若焦同心以苦秦法则教易行政易革也而高帝乃一仍秦故汉氏之子孙循而习之垂四百年不独君狎其政民亦安其俗矣而后此复何望哉古圣人之有天下也若承重负行畏途而惧于不胜至于秦则用天下以恣睢而专务自慊于上秦皇帝纵观高帝曰大丈夫当如此矣及叔孙通定朝仪乃曰吾今而知皇帝之贵则其所见去秦皇帝盖一间耳传曰古之欲明明德于天下者必先格物致知正心诚意以修其身是乃二帝三王之学孔氏之徒由诗书所称推寻而得之者也总而计之惟有虞氏以元德升闻而登天位其余非天子之子则继世之侯伯生有圣德童而预教而学之为君师者且数十年故其所以治天下国家者能一循乎天理之自然而无所矫拂也后世开创之君大抵奋迹干戈扰攘之中任威权骋谋诈以得其志虽有圣贤者出骤而语之以二帝三王之道亦安能一旦尽弃其所知所能而由其所不习哉自汉高以后比次诸君其性资可与复古者惟光武为近而下无名世诸葛亮之才几矣乃崎岖于乱亡之余使亮与光武并世而相遭庶乎其犹有望也与君讳蕴洪字函三湖州人与余俱供事蒙养斋性孤特自遂意所欲为虽重得困不悔也所欲言听者色倦语而不舍用此众指笑为愚惑吾母之丧卜权厝近郊与君行度地会日暮余留宿而君坚欲归归则陷积水中终夜匍匐卧疾累日及相期再行欣然无难色君在湖籍博士弟子第一至京师御试入修书馆复第一以未入太学例不得试京兆上特命内阁下其名礼部送棘闱群士皆惊君自负才望谓科名可垂手得及数试不克而同馆士强半举甲乙科忽忽减食饮余谓君士果自负当与百代人絜短长今直省乡贡间三岁必千余人君乃以不得与于千人者而发愤以死邪其疾也闻方药辄试余忧之曰子非死疾也而漫试百药子必死君感焉泪渍于眶然竟不能止也戊戌夏四月晦前三日余赴热河走别君相视而嘻曰吾疾已愈矣越四日而死君近岁益窘空数典衣道逢废疾窭人即使持去尝游江西邻舟覆挈其夫妇子女行千里而致其家授经齐鲁间积百金将归会大祲死者相望恻然出佣力瘗埋罄其装余意其尚有瘳而竟止于此既卒逾年馆中士友咸出其力乃得以某月日归君之丧而属余为铭以畀其孤妻某氏子某以某年月日葬于某乡某原铭曰一之不施而信其积者谁既归骨于而宗尚其无悕三晋士大夫语其乡人立名义而多文者必曰张潮州拗斋绛人杨黄在并称其子亦堪亦堪尝至京师会余疾遂观沧海息足于天津再逾时以俟余瘳既相见僦屋闭门手录余经说及论定子史将行请以小妹妻余少子时季秋也又十有一年其妹来妇生二子矣始进一册曰吾兄客死江介病中书此遗命俟顺于舅姑而后出之发之则拗斋行略也道兴之亲迎也沃绛间父老多称拗斋质行经学而亦堪所述惟当官数事其自庶常改刑部员外郎有狱连执政族人诸司莫敢任君请独任之内务府以其人出使为辞君钩提益急牒问奉使何地归何期至再三不答力请于长官宜入告事虽格闻者为肃然寻出守广西平乐府猺獞杂居盗不可诘君至浃月以信义服苗酋获巨盗二人毙其一宥其一责以侦缉终君之任盗不敢窥改知潮州属县贼蜂起或称明裔聚众千余人君闻即日驰至其地命吏士速据白叶祁山设疑严守而扬军声贼不敢逼会夜半大风起简卒二百斫其营唿曰大军至城中鼓噪出兵以助之贼奔祁山要击斩其渠魁三人众散降巡抚将奏功君曰此盗耳而称明裔兴大狱株连多恐转生变乃以盗案结潮有大豪戕亲迎者于路而夺其妻拒捕经年君微迹而得之狱成当大辟监司衔大府命为之请且曰稍辽缓之当以黄金四百镒潜致君家君曰吾官可罢狱辞不可更也卒行法或假亲王命以开矿大府不敢诘君命缚执出龙牌众色然骇君命系狱以牌申大府情既得立杖杀之丁父忧遂不出曰吾性拗幸而归畏途可复即乎亦堪朝夕近余凡逾年而不自言求表其父其所述皆当官实事不可诒托者盖知余慎于文而难以情假也其别余也曰堪少不乐为时人之学无明师友勤而无所年今五十有四矣兄弟三人惟堪也存而皆无子将南浮江湘就二三同好谋挈家累以从先生游以北以南庶所学粗有所成俟先生之闲一订先人遗书死不恨矣亦堪以仲冬归次年四月适江西至杨黄在所遂死建昌而其家失火累世藏书暨平生集古金石刻近世名贤手迹古器奇石皆烬焉而君及亦堪所述造遂无一存者君讳克嶷字伟公先世直隶真定人元末徙居山西闻喜县之夏庄祖讳忻父讳根朴并邑诸生君戊午举于乡己未成进士妻杨氏子三人长亦良季亦常女七人皆适士族粤东许日炽君在潮州所得士也时知绛州闵师门剥丧为亦堪取其亲同姓木忠为嗣闵君侧室范氏少寡守贞据为庶母立后之礼取君族晜弟之子亦安以嗣君卒于六月年七十有六葬于夏庄先兆之次江东方苞表汉之再世诸吕作难定天下安刘氏者婴也而议者推功于平勃误矣平为丞相听邪谋以南北军属产禄使勃有将之名而无其实久矣一旦变起仓卒而勃不得入于军则平已智尽而能索矣乡使绐说不行矫节而谋泄平勃有相牵而就缚耳如产禄何前古用此以败国殄身者众矣平勃之事幸而集则婴为之权借也吕氏虽三王悬国千里外无一夫之援而诸侯合从西乡空国兵以授婴当是时吕氏所恃者婴耳而婴顿兵荥阳与诸侯连和以待其变是犹孤豚局于圈槛而虎扼其外也吕氏心孤故郦寄之谋得入而公卿吏士晓然知产禄之将倾同心于踣之故矫节闭殿莫敢龃龉以生得失譬之于射勃矢而婴弦机也乡使吕禄自出以当齐楚而产兼将南北军以自定或不足以倡乱贼诸大臣有余力矣吕氏本谋欲待婴与齐合兵而后发故虽听郦寄之言尚犹豫未有所决也及贾寿自齐来知婴谋然后以印属典客盖自知无以待婴而欲改图以缓死故得因其瑕衅而乘之由是观之定天下安刘氏者婴也审矣其推功于平勃误也抑吾有感焉三代以下汉治为近古其大臣谋国若家人然婴之功虽掩于平勃受封犹次之至平阳侯窋屡发产谋以关平勃折其机牙功不在婴下及事平以不与诛诸吕夺官而无一言以自列呜唿何其厚与韩富贤人也其相宋也以不共撤帘之谋生怨岂人心之变随世以降而终不可返于古邪抑上所以导之者异邪此有国家者所宜长虑也高贞女吾师大理卿宛平公同产弟颐侯次女也许嫁秦氏子文照舅姑前殁春正月文照死贞女请衰绖归秦氏代夫承重事祖姑其父大骇招余陈礼经以喻之志不移遂以二月朔归秦氏时年二十有二其舅之侧室李氏感焉誓守节与贞女同卧起于今六年矣大理兄弟三人惟季有子大理卒家散季又卒其子流滞新乐及颐侯卒继室暨幼女贫不能自存贞女父党无一人可倚而其夫之叔父子正持手而食养母畜妻子旁及兄之侧室子妇力不能支余岁时过秦氏见贞女敝衣菜色或冬无棉而意色常和以安呜唿天属之情秉彝之性惟遘闵凶备危苦而后庶一见之如贞女之守志李氏之慕义子正之窭艰而不弃其亲皆人纪所赖以维系也恨余力不足以振之乃告于友朋及大理之知旧姻亲各出其力为举本付里中士大夫重然诺者主子贷为贞女衣裳线纩之费终则棺敛焉传曰人之于天也以道受命若贞女其殆庶几无负于所受者欤敬而恤之岂惟大理之亲旧生徒义不可以苟止哉余客游四方与当世士大夫往还日久始知欧阳公所云勤一世以尽心于文字者于世毫无损益而不足为有无洵足悲也故中岁以后常阴求行身不苟而有济于实用者川陕总督年羹尧入觐所至院司提镇皆过礼以崇敬一时争传山西寿阳令供具一守驿站故常传唿纷至则独身前往羹尧亦异之问其姓名则江西安义熊应璜偕吕也是年始以进士出试用到官即象八卦区境内为九宫各计广轮择走集支凑之地设社仓一义学一中央倍之凶荒赋粟不远其居少长相师以亲以睦区中联伍相保相纠盗贼奇邪之民居无所容窜无所匿期月政行乡郊无犬吠之警呜唿此周官比闾族党州乡之法朱子所谓合学校教养德行道艺选举爵禄宿卫征伐师旅田猎而共为一事者此法行则人人安其居宿其业守其分承其事而天下平矣乃君逾年而卒于官余难后先祖及亡兄弟再卜葬再以阴流入圹起厝告归余生至自江西为余求兆域八年秋又因吾友魏方伯慎斋而得熊秀才又昌叩之则寿阳君之子也因是具悉君之生平其进退取与必以古义自绳久困公车房师某畀数百金使由捷径君固辞不受及当官则为前令任宿负以毁其家其家居倡复庐溪堰润三十余里垂五十年不困于旱潦噫行身不苟而才济于实用君其庶几乎惜乎吾与生同时而不得一见其人罄其胸中所蕴蓄也又昌倜傥有父风为余涉三江彭蠡之险往反四千余里连岁再至而后有成事将归出君制义请序发而视之其源出于其乡先生陈章诸公而小变其格调盖君久于场屋不得不参用欧公所谓顺时者而性质之耿介智识之闳深时跃露于辞气之外则其积于中者不可掩也然以君之笃志经史古文皆未克成书而所存惟制艺以君高望远志于周官之治教而不获成政于一邑之间序其文未尝不掩卷而三叹也四月同年王苍平至京师诣余服齐而貌若枲戚然曰吾季弟大来又死吾今单独惟一身矣昔吾兄弟三人吾父命某学书仲弟治家而大来行贾仲弟卒内外事皆属焉凡可以适吾亲者无不尽也其家居戚党之窭艰者皆赖焉父执某无子奉以终其身其客京师乡人底滞而无归者无不资也而未尝有私财尝盛服入肆佣保误以羹汁污之慰以温言色无忤大来虽未涉书史闻古今人懿行必低徊久之入其闼窗壁户牖皆所书格言也其名虽不彰实无愧士君子其为我志之余于苍平所时见大来其貌恂恂然不知其质行若此余闻古之有学将以明道而美其身三代盛时家有塾党有庠师朝夕坐里门所谓小学人皆受焉故其后虽去为农工商贾而终不忘学问之意此人纪所以修贤者所以不择地而出也汉唐后以记诵词章为学所号为学者既徇末而忘其本而不学者未尝一游其樊质虽美无所借以成如大来之资材使开以学乡道必力惜乎其生之时余徒以为行贾之人而失之也苍平居斩齐之丧容貌颜色几于礼之所谓称其情称其服者而自谓不及大来又所称质而不夸当无溢言乃为之铭大来讳某卒于十一月年三十有七妻某氏子某以某年月日葬于某乡某原铭曰彼不令者交相愈以至老此相依为命而顾不可保君之殁也其宁生无憾于兄考冬吾友朱君履安婴疾沈痼动息不自由余心忧之而窃幸其有良妻余里居时过履安食饮盘匜杯斝必洁修而家无女奴今履安疾虽困孺人左右焉必能自苦以适履安逾岁而履安以书来曰吾妻死矣吾悯其生之勤也欲丐子文以列幽墟且子在难吾妻能与吾同忧其垂死时吾谓必得此于子矣昔辛卯之冬余以南山集牵连被逮下江宁县狱同学二三君子朝夕会履安所履安或以事出诸君子频去来孺人必先为具以时候问无使渴饥方是时大府命吏迹与余往来者甚严一日县令以他事入履安门巷或告曰履安亦相随入狱矣孺人惊悸成疾久而不瘳今其死犹缘故疾动也呜唿余以昏愚不能自敬戒以即于罪戾而累于朋友一至此乎非孺人既死而履安自言之余不知也履安征铭之书一岁六七至既而曰速为之及吾之见也余心隐焉夜不能寐晨起而志之孺人姓王氏江宁县人享年五十有五子三人女二人以某年月日葬于某乡某原铭曰长子老身苦辛以有年疾则莫养而死独先命乎命乎永赍志于穷泉易春秋而外经之难治者莫如诗礼各有所指之事书之事可知也人可知也世可知也诗则事之有征及辞意显而可辨者无几而得其人与世者尤稀学者惟就其辞以意逆之故其说终古而不可一必欲得其事必欲得其人必欲得其世而附会以成之者小序也自朱子以理为衡辨而斥之然后诗之大体有可稽寻然以恶序说之深或并其犹可以通者而斥之或于诗之辞意可以两行者而一断之故自是以后学者虽知序说之非而于朱子之说亦尚有不能惬者语曰三代之际非一士之知也盖圣人之经之难治也亦若此已矣泾阳王巽功以诗说•国风示余其所疑于序说之可存与朱子之说之未尽者同余者十六七焉其自为说同余者十二三焉余尝谓经者天地之心说之而当必合于人心之不言而同然者用此嘉巽功之笃学而又自喜用心之不谬也然吾闻君子之为学也至于辨之明思之审以致于理之一然后合于人心之不言而同然者若夫朋友讲习之初必彼此互异抵隙攻瑕相薄相持而后真是出焉故朱子于志合道同之友如南轩伯恭往复论辨龃龉者十七八若好人之同乎己则介甫之所以自蔽也余之说既多与巽功同恐不足以益巽功巽功其更求异己者而与之讲议可也巽功将更定其书之体例而索序于余乃为述古人共学之义俾知其难毋好同而恶异以致于理之一而余亦得因之以自镜焉君讳宗华字瑶峰歙县人学儒试辄摈通医方耻以自名年四十余以亲老无养授徒京师康熙癸巳余出刑部狱供事内廷吾母衰疾而京师无良医当涂吴颖长曰吾友王君通医匿而不试吾今与子过之既相见再拜致辞许诺君馆内城去余居十里余继迁海淀愈辽远君市马与主人要曰吾友母老疾旬日中必再三往视若难之当辞去主人重君曲听焉每过余或骤雨及之淋漓遍体其隆冬晨至冰霜结须眉面色异常余对之惨动心忡忡君言笑晏然恐余不自克也每岁孟夏余役塞上迫冬始归倚君如兄弟吾母疾作闻君至即自宽及将终众医皆曰可疗君独曰疾不可为也去年冬君持所为文及诗十数篇示余曰视世士何如余读竟太息谓曰如君之方苟试之必大行有余资归而市田宅事亲从兄以竟所学当与古之人絜高下子何耻于为医君感焉将散生徒僦屋市药事未就而死先卒之旬日余夜归家人曰王先生来自言胸中如有物迟子不出暮而归余家仅一仆方卧病将俟其间使问君而黄君际飞以书来言君死矣叩之君疾作即归自余家之夕也呜唿君视吾母之疾犹母而君疾余不视君死余不知闻君之丧竟不得一昔之期抚君之棺而哭也余之恨于君者有终极邪君乡人袁某与际飞纪其丧权厝某丘而报君之兄弟使来迎际飞亦因颖长而得交于君者君卒于丁酉三月望后二日年五十有二无子妻某氏早卒亲老而余不能为之谋虽恨于君莫可如何其辞曰子之旅兮吾与子依子之归兮吾为子期养则不遂兮死而为羁绝天隔地兮此志长赍怀文服义兮蔽遏而不施混俗自闭兮行与心违灵魂营营兮何去而之意气焄蒿兮结我涕洟干坤莽荡兮惟余汝思千秋万岁兮人当汝知冬十有二月余病不能兴闻王生兆符蹶而苏舆疾往视与之语神气若未动越三日而死呜唿是吾友崑绳之子也王氏自明初以军功为宦族至崑绳之父中斋公而五服亲属无一人中斋二子长汲公无子崑绳以兆符后小宗今兆符仅一子以继祖则崑绳无主后矣兆符从余游在之春余在京师馆于汪氏崑绳馆于王氏使兆符来学次汪氏马䧘旁危坐默诵阒若无人方盛暑日三至三返不纳汪氏勺饮其后崑绳弃家漫游兆符自天津迁金坛复从余于白下崑绳尝语余曰兆符视子犹父也吾执友惟子及刚主吾使事刚主曰符于方子之学未之能竟也弱冠为诸生南迁遂弃去逾四十以煳口至京师或劝以应举庚子举京兆明年成进士或馈之金使速仕以养母余曰用此买田而耕则母可养学可殖而先人之绪论可终竟矣兆符蹙然趣余为书抵馈金者及报诺而死已弥月矣方兆符之南迁也以稚齿独身将母及女兄弟陆行水涉三千里及崑绳既殁奔走四方未尝旬月宁居而其母老病暴怒不时常恐妻女仆婢久不能堪而在视不尽其诚故身在外忧常在家又虑年日长学不殖而矻矻于人事丛杂中是以心力耗竭形神瘀伤一发而不可救药也余与崑绳交最先既而得刚主三人者所学不同而志相得其游如家人刚主之长子习仁亦从余游秋刚主使卜居于江南而道死自习仁之死三人子姓中质行无可望者矣今又重以兆符而文学义理可与深言者亦鲜矣余羸老德既隳学亦难补所恃者后生而天意若此余所痛岂独崑绳之无主后邪兆符性孤特不能容物虽其父故交既宦达察其意色少异于前即不肯再见而行身端直又以文学知名故其疾也闻者皆忧之其死也皆惜之兆符渴葬先世兆域而母及妻子在江南葬事毕士友南还者为纪其家留京师者分年而主墓祭虽兆符意气所感召抑其祖若父节概风声宿留于人心者不可泯也兆符年四十有五所排纂周官及诗文若干卷蒋君湘帆为编录而藏之以俟其孤之长而授焉铭曰无所施于世而行能己着于家将道之探而学焉已得其英华并垂成而中毁曷以泯吾侪之怨嗟苞逾壮岁所得之友以礼义坚然相信者莫如金坛王澍尝叩所由曰自吾大父笃学当阳明氏气焰方张而坚持程朱之说以摈之先子承焉守道固穷非其义丝粟不取性木讷与人无畛域而事涉名义则争之侃侃然澍自十岁先子授徒游学即携持以行及澍长而先子常家居未尝去左右耳目擩染几三十年虽欲自菲薄而无以安于心澍少羸家无仆婢先妣出入操作必腹之而呵禁甚严尝苦索饼饵痛予杖曰汝幼而贪食长更何如自先考妣即世澍之检身日怠以疏矣又曰澍孤贫考妣葬故未备子为我表于阡先是澍以其大父所辑学案视苞苞既受而序之故于所属墓碣日延月滞而未暇以为冬苞以先父母墓表属澍书澍责诺于苞益切逾年春澍告归必得余文以行乃谱以授之君讳式金字度疑少承父学诵古书不治时文以澍赠奉直大夫卒于七月年七十有四妻潘氏赠宜人卒于二月年六十有五生两子两女惟澎存墓在某冈某原公讳席尔泰系出舒穆禄氏世居盛京东之浑渚大父郎住力能出车马于淖陷父吴巴泰十六从军破队徇城常推锋抑于上官功不得御终不自列非临阵未尝妄杀一人公初试惜薪司笔帖式转倅刑科麻勒吉总督江南江西檄自随归补吏部主事迁理藩院员外郎奉檄行塞坠马伤肩臂遂引疾卒年六十有八公在江南制府以事询必竭情无隐江西巡抚以法中某郡守制府叩公公曰吏获罪多由不善事上官耳即遣公廉其实守得免而众莫知其由江苏布政使被劾命公勾稽簿书使恐惧道谒公曰归理案牍无他求也麻公尝被逮院中佐吏皆号呶慢易惟公不失礼代任者益重公固留以自佐而公笃念父母竟告归其在吏部有武弁为尚书所厚军功不及格而叙公力争曰三藩荡平论功者众成法一乱则冒进者人人得引为辞会理藩院增置员外郎上命部院各举所属贤能首以公应盖不欲公在吏曹也公内行饬修事继母诚孝母素严久而感悟母没抚季弟勤于己子凡衣食必先取足焉公阶奉直大夫以子元梦贵赠资政大夫娶同系别属女仁厚识大义公所以感继母及与麻公始终夫人之助为多夫人以公封宜人以元梦进封夫人其卒也距公之卒二十有二年始公退休家甚贫而元梦以事谴季子入翰林寻亦罢居常郁郁及公卒逾年而元梦复收用渐被顾遇开府两浙入为司空夫人屡觐皇太后于宁寿宫天子亲书堂额壁联以嘉母德是以元梦每荷恩荣为太夫人庆即隐痛公之不及见然元梦能推太公之德业慎行其身而有令闻俾国人称愿以为君子之子则公亦可以无恨矣公及夫人生卒年月日子姓男女既详于幽堂之志葬事毕外碑宜刻文以属余乃叙而铭之铭曰维国之兴材必世生维家之隆德必世崇公先再世淳德未漓暨公稍达仍郁不施以昌厥嗣为帝股肱恪居官次令闻有融众人所矜钖命之显君子所感嗣德无我列兹铭信而有征先生姓钱氏讳澄之字饮光苞大父行也苞未冠先君子携持应试于皖反过枞阳宿家仆草舍中晨光始通先生扶杖叩门而入先君子惊问曰闻君二子皆吾辈人欲一观所祈向恐交臂而失之耳先君子唿余出拜先生答拜先君子跪而相支柱为不宁者久之因从先生过陈山人观颐信宿其石岩自是先生游吴越必维舟江干招余兄弟晤语连夕乃去先生生明季世弱冠时有御史某逆阉余党也巡按至皖盛威仪谒孔子庙观者如堵诸生方出迎先生忽前扳车而揽其帷众莫知所为御史大骇命停车而溲溺已溅其衣矣先生徐正衣冠植立昌言以诋之驺从数十百人皆相视莫敢动而御史方自幸脱于逆案惧其声之着也漫以为病颠而舍之先生由是名闻四方当是时几社复社始兴比郡中主坛坫与相望者宣城则沈眉生池阳则吴次尾吾邑则先生与吾宗涂山及密之职之而先生与陈卧子夏彝仲交最善遂为云龙社以联吴淞冀接武于东林先生形貌伟然以经济自负常思冒危难以立功名及归自闽中遂杜足田间治诸经课耕以自给年八十有二而终所着田间诗学田间易学庄屈合诂及文集行于世先君子闲居每好言诸前辈志节之盛以示苞兄弟然所及见惟先生及黄冈二杜公耳杜公流寓金陵朝夕至吾家自为儿童捧盘盂以侍漱涤即教以屏俗学专治经书古文与先生所勖不约而同尔时虽心慕焉而未之能笃信也及先兄翻然有志于斯而诸公皆殁每恨独学无所取衷而先兄复中道而弃余每思父兄长老之言未尝不自疚夙心之负也二杜公之殁也苞皆有述焉而先生之世嗣远隔旧乡平生潜德隐行无从而得之而今不肖之躯亦老死无日矣乃姑志其大略俾兄子道希以告于先生之墓力能镌之必终碣焉十有二月望前五日后学方苞表岁议以道永嗣弟林林嗣伯父履开公先兄之为宗子也先祖命之矣道希之为宗子也先君知之矣若以林嗣履开公则林及道永当相承为宗子先祖之所未命先君之所不知非后之人所敢议也今第以道永嗣林履开公则置墓田三支子孙世祀勿替而祔食于祖吴郡范氏义田计口授粮俾愚者怠于作业非义也五材百物民皆用之必各有职业交能易作然后其享之也安无故而坐收其利者天所祸也且势不能周吾家祭田营宅兆供岁祀有余量给不能丧葬者有余以振鳏寡孤独废疾不能自存者有余以助贫不能受学者有余春粜而秋籴之累其赀以广祭田其怠于作业而贫窭者不得告贷四月谕以高庄为祭田因司谕公久葬故乡虽以阴流入墓起攒仍当卜兆于桐耳今奉柩至金陵则高曾祖考无一葬故乡者矣高淳二百亩乃我二十年佣笔墨执友张彝叹为购置者惟用为祭田于义为安一水可通子孙岁收获可近就繁昌展副使公墓将为记勒石台拱冈兼注县册俾世守之不得私摽弃自副使公以下道希为宗子凡出自副使公者宜宗之而从祖父查林府君从父枫麓府君返故乡吉凶赴告不得以时通今定居金陵者惟先君之子姓耳道希之世嗣当为百世不迁之宗虽有异爵者祗事焉自先兄与余无私财道希道永道章亦式焉率是道也虽五世十世可也然先兄早世吾质行不若古人安能必子孙常守家则乎先兄命道希道永与道章兄弟相视如同生今道希道永有子皆早殇惟道章一子始孩异时与群从相视如大功之兄弟不得析居异财后此则仍礼经听其大功同财而以亲者相属金陵上田十亩一夫率家众力耕丰年获稻不过三十余石主人得半干暴减十二米之得六石余以给下隶之食与衣不赡也程子曰吾辈暨妻子僮仆皆不耕而食不织而衣更不治经谋道则为世大蠹可不畏哉计中人之家主人一身调度必殚上农夫五家之力妻子一人所费役三家仆婢半之吾家亲属及仆婢近四十人常役上农夫百家终岁勤动以相奉给果何德以堪之今与汝辈约仆婢惟老而无归者勿遣佣者散之少壮各任以事能则留不则纵舍俾自食其力古无奴婢事父兄者子弟也事舅姑者子妇也事长官者属吏也惟盗贼之子女乃为罪隶而役于官九职臣妾聚敛疏财质人掌人民之质剂盖士大夫之家始有之如后世官赐奴婢亦以罪没耳战国秦汉以后平民始得相买为奴然寒素儒生必父母笃老子妇多事然后佣仆赁妪以助奉养金陵之俗中家以上妇不主中馈事舅姑而饮食必凿燕游惟便缝灊补缀皆取办于工仍坐役仆妇及婢女数人少者亦一二人妇安焉子顺焉盖以母之道奉其妻而有过矣余每见农家妇耕耘樵苏佐男子力作时雨降脱履就功形骸若鸟兽然遭乱离焚剽则常泰然无虞盖其色不足贪也家无积货可羡也虽盗贼奸凶不能不留农夫野妇耕织以供战士而劫辱系虏斩刈无遗者则皆通都大邑缙绅富室之子女也人事之感召天道之乘除盖有确然而不可易者矣吾家寒素敝衣粗食颇能外内共之而妇人必求婢女犹染金陵积习吾甚惧焉道希兄弟其与二三妇其勉之恐余不幸而言之中也忆昔姻家有妇惰姑严而不相中者其子颇是其妇母患之语余曰吾儿所惮者子也子为我训之翼日余至其家子妇敬听告之曰凡为人子昵其妻而不责以事父母是以娼女待其妻也世有与娼女交而望其孝于吾父母者乎凡为人妇昵其夫而不顺于舅姑是以估客待其夫也世有娼女而致孝于估客之父母者乎归至家姑姊妹皆责余曰不畏其深怨乎余曰彼深怨则心已为之动矣编于家训子将娶则审以喻之古者自王后以及列士之妻皆躬织灊而庶人以下则衣其夫王后之礼职女史纠之而监以王之师傅民家之女功騑长稽之而达于乡遂之长一日废其职怠其事则过愆集之如是则贵者安得恣睢以适己贱者尚敢勃谿于舅姑之侧乎今之士古之庶人也继自今凡来妇者纵不能衣其夫衣裳必自制以属工人者值勿给先兄之命曰弟林既冠未娶而夭吾与汝生常违离异日三人必共一丘葬兄于泉井以弟从自余遘祸北徙道希危疾连年累岁术者曰此阴流入墓之效也余始不信忽梦兄临大渊跃入自沈通书南中命道希启墓凿土三尺见水乃起柩权厝以待卜兆古者邦墓有定所民以族葬有定位自形家之说兴而其术颇有奇中者何也管子•地员篇凡泉之浅深可按视所见之土以测之岂中原土厚水深司空之法未亡相民宅者皆能脉土以定兆域而未可以例山泽沮洳之地与吾友李君岱云黄君退谷刘君梧冈儒者也而笃信形家之术谓穴有晕下三棺则晕破而水入余迫于公程行有日矣道希兄弟若惩前事而畏形家言则兄与弟共冢而余他日别葬于义亦可但毋与妇人合以堕先兄之命古者命士以上禄皆足以仁其族故晏子相齐三党及国之贤士皆取给焉后世禄薄仕者无义取之财吾先人虽宦族而故乡遗田皆上祖力耕而致之金陵之俗妇人多外夫家内父母家耗赀产于私亲而子孙无一椽之庇者踵相接也子欲顺于母而不恤母族非义所安然必身所自致然后得专以上祖之所遗兄弟子姓之所赖而偏厚焉家之睽必自此始其有丧葬不举急难无告者竭妻子之私财以佐之无有则与兄弟审度而助之妻之族亦如之妇人之性鲜知大义兄弟同财则怠于家事委积盖藏坐视耗蠹甚者争为侈靡吾子孙之以大功同财者苟不能同爨则均其岁入而各私为奉养丰年存十之二俭岁十一公贮之以备丧葬婚嫁犹愈于离居析产不肖者甘荡弃而兄弟不得问也吁薄矣清涧白氏四世同爨妇人服用有经虽母家送嫁服物亦贮公所繁昌徐季子同产五人兄弟有子二十余季子年二十二丧妻及子遂鳏居治家事兄弟之子耕者贾者授徒客游者丝粟不入私室男女少长近百人无违言余杪秋遇其兄之子于鲁港具言如此然则子弟有不可教者父兄其省诸妇人有不可化者男子其省诸神不歆非类民不祀非族以其气之不相属也故古无以异姓为后者春秋书莒人灭鄫而传者谓立异姓以莅祀于经则疏然足征自周以前未尝有是也汉魏以降其流益漫自王公及士庶蹈此者迹相叠盖俗之衰人多不明于天性而骨肉之恩薄谓后其有父母者将各亲其父母无父母而自知其所出犹有外心焉故常令其兄弟之子与其族子而求不知谁何之人取之襁褓之中以自欺而欺人呜唿是谓不有其祖也其为之后者苟自知其系姓则俟养己者殁求其族以后之反其田宅而脱身以复其宗礼也不自知其系姓而养己者之族亦无可承则庙祭其先而祭养己者于其墓祭者称名所祭举姓字奕世不废焉古之有天下国家者祀九皇六十四氏以及因国之无主后者有道有德者祭于瞽宗皆以义属耳而况取诸襁褓或收育于孤稚流离之日乎然以恩与义属而世祀焉则诚也以气属而命之曰为后则伪也礼不可以为伪故曰名之必可言也系姓之不知则其祭也如之何曰是特与生而丧其父母生而不及其大父母者同实耳致爱而导之以哀致悫而加之以痛胡为其不可以承祀也姓无所受则逮子若孙而氏以己之字可也其于养己者之祭则不可以及其祖宗是何也义止于其身而及其祖宗是以气属而为伪也此谓诬于祭若舍是而求顺比俗之情则非吾之所敢知也名不可以虚作况守官治民其尊显者大节必有征于朝野其卑散者遗爱必有被于闾阎宜乎公论彰明而不可以为伪矣然取诸旧史者得其实为易而取诸郡州县志者得其实为难盖非名实显见末由登于国史而史作于异代其心平故其事信若郡州县志则并世有司之所为耳其识之明未必能辨是非之正而恩怨势利请托又杂出于其间则虚构疑似之迹增饰无征之言以欺人于冥昧者不少矣高邑赵忠毅公有明一代可计数之君子也同时宦于畿辅风节治行见于公文而确乎有据者凡二十余人而郡县旧志无一及焉观其所不载则载者可尽信乎欲削其所疑则非小善必录之义且无以辨其非真欲别求其可信则不与公同时及同时而未见于公文者又绝无可考以是推之欲贤者之不遗而无实者不得冒滥岂易言哉虽然愚而不可欺者民也宦必有迹每见一州一邑三数百年中吏之仁暴污洁智愚士大夫皆能口道焉又其近者山农野老能指名焉中人之冒滥或久而莫辨若显悖于所闻众必哗然而摘其实此传所称有所有名而不如其无者也故余志名宦自元以前一以旧史为断自明以后姑仍郡州县志而见于忠毅之集者转不以着于是编盖一人之文一郡一时之事特千百之十一耳载之则所漏实多故具列其所以然俾他日有司之为志者知憷然为戒详酌于民言而达于史官又以见忠直循良之实必博求之君子之言信而有征者毋专据有司之方志而仕宦者之子孙慎毋虚美其先人而转以自播扬也春余出刑部狱即通书吾友清涧白君玫玉玫玉以书报曰必来视子其弟玖玉以守选至京师曰吾兄岁为装而丧荒滞之今行有日矣逾岁绝音耗而凶问至余自童稚从先君子见楚越耆旧长游四方海内知名士十识八九聪明博达愿谨耿介者时时有之独未见才识足以立事确然可信如古豪杰之士者及得玫玉始惊喜出望外冬余以南山集牵连被逮时制府噶礼廉使焦映汉俱夙憎余欲因事以螫会玫玉客安徽布政使马公逸姿所竟赖其力以免困辱玫玉文学重乡里以拔贡生授高陵县教谕称疾不就而客游诸公间于中丞准其旧交也巡抚江苏以重币招至则与要言曰君以荫起富贵至此岂君之能以乃祖清端公风节着朝野耳今为大府而莅其遗民果能继前人之廉公恢张教治以大庇民则某不敢辞若苟焉为众人所为又安用余越数日假他事以行白氏五世不离居异财玫玉终世客游赍装皆尽之族姻朋友幼工书得魏晋人遗意中岁为诗雄直过人或欲锓诸版曰士乃以兹自名邪余在难同学二三君子时就县狱中多欷歔流涕惟玫玉毅然无别离矜悯之色玫玉讳斑以生享年六十有六曾祖讳宗舜明举人知山西蒲州祖讳慧元进士直隶任丘县令以忤宦官落职会乱城危士民扳援留守死之赠河南按察司佥事父讳补宸举人三原县教谕妻郝氏无子以伯兄之子子正嗣女四人皆适士族以某年月日葬于某乡某原铭曰夫人之生也而无以为吁嗟乎古其有斯张怡字瑶星初名鹿征上元人也父可大明季总兵登莱会毛文龙将卒反诱执巡抚孙元化可大死之事闻怡以诸生授锦衣卫千户甲申流贼陷京师遇贼将不屈械击将肆掠其党或义而逸之久之始归故里其妻已前死独身寄摄山僧舍不入城市乡人称白云先生当是时三楚吴越耆旧多立名义以文术相高惟吴中徐昭发宣城沈眉生躬耕穷乡虽贤士大夫不得一见其面然尚有楮墨流传人间先生则躬樵汲口不言诗书学士词人无所求取四方冠盖往来日至兹山而不知山中有是人也先君子与余处士公佩岁时问起居入其室架上书数十百卷皆所着经说及论述史事请贰之弗许曰吾以尽吾年耳已市二瓮下棺则并藏焉卒年八十有八平生亲故夙市良材为具棺椁疾将革闻而泣曰昔先将军致命危城无亲属视含殓虽改葬亲身之椑弗能易也吾忍乎顾视从孙某趣易棺定附身衾衣乃卒时先君子适归皖桐反则已渴葬矣或曰书已入圹或曰经说有贰尚存其家诏修三礼求遗书其从孙某以书诣郡太守命学官集诸生缮写久之未就先生之书余心向之而惧其无传也久矣幸其家人自出之而终不得一寓目焉故并着于篇俾乡之后进有所感发守藏而传布之毋使遂沈没也君讳叔琪字果斋自其父芳洲公始入籍京兆君兄弟五人皆登甲乙科三人出入中外为显仕康熙乙酉君举于乡以中书倅云南景东府土官实掌郡事始至獠时骇乃严武守勤侦缉闾里宴眠又以其暇廓学宫建桥梁报政擢知江南宁国府事余请假归葬以视执友之孤道宣城时君治郡已四年矣入其境民气和乐士劝于塾庠有司胥吏则戴其宽简而知不可犯用此大府之贤者皆诚信而礼貌之其或臭味不同亦无从得其过端尝以承追官民积负后期被劾世宗宪皇帝特原俾留任莅兹土者凡十有四年中间兼摄徽郡及太平既久民犹有述焉癸丑改调入京以伯仲及季同时而罢也君在任采铜为商人所干没未尽入寄家累于张秋仲夏太夫人九十偕妻入拜庆妻遘病卒于京师其冬君亲赴吴门趣入铜体素羸抱感伤又辞老亲至张秋病不能兴逾岁二月朔后八日卒年六十有一余与君兄弟皆久故惟君踪迹较疏其服在大僚者所至皆有名绩而余得君于闻见尤详又念君兄弟虽中踣数年中复次第光亨而君竟长逝矣以铭请余岂忍辞君父讳华蕃廪贡生顺天府大城县教谕以长子叔琳诰赠资政大夫吏部左侍郎母吴氏诰封太夫人妻李氏诰封恭人甚有妇道其卒也太夫人深痛之子六人长子元帱丙午举人次德铸畴焘皆郡庠生次鹤龄丁巳进士次崧年业儒女三人并适士族某月某日葬于先兆之次李恭人祔其先世系姓余既为赠公外碑故不复详铭曰兄考既敷菑子孙能耨之宦非不遂而年已耆于众为无憾而在君犹积而未施吾是以为之嘻黄冈杜苍略先生客金陵习明季诸前辈遗事尝言崇祯某年余中丞集生与谭友夏结社金陵适石斋黄公来游与订交意颇洽黄公造次必于礼法诸公心向之而苦其拘也思试之妓顾氏国色也聪慧通书史抚节安歌见者莫不心醉一日大雨雪觞黄公于余氏园使顾佐酒公意色无忤诸公更劝酬剧饮大醉送公卧特室榻上枕衾茵各一使顾尽驰亵衣随键户诸公伺焉公惊起索衣不得因引衾自覆荐而命顾以茵卧茵厚且狭不可转乃使就寝顾遂昵近公公徐曰无用尔侧身内向息数十转即酣寝漏下四鼓觉转面向外顾佯寐无觉而以体傍公俄顷公酣寝如初诘旦顾出具言其状且曰公等为名士赋诗饮酒是乐而已矣为圣为佛成忠成孝终归黄公及明亡公絷于金陵在狱日诵尚书周易数月貌加丰正命之前夕有老仆持针线向公而泣曰是我侍主之终事也公曰吾正而毙是为考终汝何哀故人持酒肉与诀饮啖如平时酣寝达旦起盥漱更衣谓仆某曰曩某以卷索书吾既许之言不可旷也和墨伸纸作小楷次行书幅甚长乃以大字竟之加印章始出就刑其卷藏金陵某家顾氏自接公时自怼无何归某官李自成破京师谓其夫能死我先就缢夫不能用语在搢绅间一时以为美谈焉余于故里兄事者三宋刘赍志今君亦熸始闻君行矫亢异俗及余得交但见可欲臭味之同如流斯汇忧思苦病见君即解余出余归行踪每合惟宋与刘未若君习余之在难君未及唁誓言拳拳生必再见果践前期崎岖自致黄发素髭其容则余出塞门君亦继至碛色滩声朝昏相慰始秋南辕回燕市经涉冬春余行复启谓君趣驾秋以为期孰知背面遂至于斯君讣之至君丧已归号痛穷天膈臆败摧计数吾侪动屯行蹇惟君怡愉履道坦坦学同志同命岂能悬老而羁死理亦宜然死者之恨生者之忧泯矣终古欲诉何由呜唿哀哉尚飨呜唿我公为国宗臣终始一节帝用忱恂公如元气运物无迹审机正轴功无与匹其志其事异世可知寸心耿耿独承恩私余幼泥古孤行自尚病俗流从误矫以亢伊余先世与公有连众附恐后余避不前北试京兆牒过礼部公比群士谓宜独步凡在列者凑公称师余独自外接以常仪谓公余弃公心以倾始脱文貌喻以平生岁在协洽苍龙南御公来长干获侍旅寓谓国得贤如室有木子果能驾吾推子毂余谓公已小人有母衰疾相依独身无辅公鉴其诚悄然不怡谓子固尔我心则违感公拳拳中如有物余岂能贤公知恐辱余籍春官由顾与陈陈成进士实出公门余既南还谒公里第北面升堂始正大义公在林泉亹翼翼至忠体国心怀宸极私为世喜公志未衰孰期逾岁遂乘东维公自禁密经体赞元明农待老人无闲言于人无愧在天曲全先儒所称公实应焉在公何悲邦国之痗况于知故能无心刿呜唿哀哉呜唿夫人之年七十有一又得良子以养生送死抑又何悲而余闻夫人之凶问不觉絫欷而呜唈者盖为其子自超痛也今年春自超成进士或欲荐以馆职自超曰某之举于乡也吾母愀然曰汝无所用此吾第欲汝得妾以子而常在吾侧耳自超归而从命焉而妾入室之夕夫人以卒呜唿世俗之人愿其子举甲乙历科第而死不恨者众矣而天漫以畀自超有子以继世匹夫匹妇之常也而于自超难之自超终当有子而独不得早岁月以伤其垂死之母之心呜唿禹之仁孝也而痛之以羽渊周公之弟也而阨之以管蔡以至君臣夫妇朋友之间其贤者不必相遇而不贤者巧作之合以生恶故先兄有言干坤之辟始于屯而终于未济盖天地之气有盈竭数有纯奇物生所值虽造物者亦不可如何也呜唿为父母而得见其子之成立者寡矣见其成立而子于兄弟夫妇子姓之间苟有恨焉则无物足以解其忧而致孝与敬适足为亲心之累故余不独为自超痛又以为凡为父母与为子者痛也因书之以驰奠焉嘻乎陈公履道方夷命忽陨坠斯人之悲公材天植遭遇亦奇屡困而亨终郁不施始令西安继调山阳端绪已兆所部称良及再作守皆由特举义声先路户歌衢舞旬时风动期月政成嘉师怙恃奸豪易行公治一方誉流千里游谈奋袂心矜色喜再忤大府必挤之死先皇鉴照狱词无浼公之在理士民汹汹辍耕废业号泣而从或奉壶飧或持腶脯谓公良食公无我苦罢归内殿稽编文史四海望公如痿思起观察霸昌圣心复倚天语亲承古贤是拟河决武陟害延近畿千村流漂漕转不时皇帝曰咨汝予肱股往巡往宣遂摄大府公入大府百政皆清蠹袪工实赋役有凭三举监司罔非民誉父老泣言自今保聚惟嗣天子大孝亲贤乃实授节以肃政权岁漕既毕躬临决河相基命植程工别科告功有期民劳其愒孰谓公身先与世弃公之屡试久者逾年晚而大任俾公独肩谓宜永年以宏开济而功未成殁犹赍志邦国之瘁黎蒸之穷其在于公高朗令终众心难餍直节易亏惟公炯炯终始无疵完公令名阏世实用彼苍有知能无悔恸有心有耳莫不恻伤况于知旧憯裂中肠呜唿哀哉尚飨呜唿子生于天余谓非偶嗟同众万视犹刍狗子之心胸函山振海子之议论风惊雷骇岂惟在今志亦无古英光浩气今归何所世士虚儒外张中馁古所云狂子差可拟少随父兄陆沈自喜匿迹淮坟行歌燕市志以贫移倾身菽水外取所求中以自鄙顾视侪辈如尘如稃可者数士谬及于余未见而亲久益不疑行身务学以谋以咨天与屯蹇异径同归夙心并负次且路歧丙戌之春揖我长辞二亲丘首惟吾所之穷山绝壑形驻影随虽子知我迹亦难窥解手三岁别语依依念子孤直谅不余欺干坤浪莽会面何时忽叩吾庐惊喜相顾曰余回车将农将圃闻子之乡岩深川互我行我游子先我路我耕我耘子偕我作我文我史子订我误高酣连旬忘晨与暮越岁为期并从所务始春过余杪秋复至申固前期志气益厉孰期分背遂归虚无委衾旅舍妻子莫扶款款友生视衿与襦傲然乘化其色于于子少自则管葛与衡晚希颜孟其志亦诚行与心违蹉跎竟老遗书在箧其半惟草临风洒泣气尽心孤子止于此况于吾徒呜唿哀哉尚飨余闻君讣往岁之秋时在塞垣心填百忧尽室北徙回在途沈疴叠婴顾影心孤燕秦悬隔莫通丧纪欲寄一言寸心难理公私薄遽以夕以晨昏昏莫辨经涉冬春传车祗役夜宿蘧庐君来见梦执手踟蹰告余将归余不能止相持惊寤心怛不已与君为友岁逾星纪以古为要善终如始君令于桐余为部人义相然信若弟与昆吏疵民瘼有言不违行危语尽君亦余规余之在难君未得面传君逾年寝食惓惓孰云交契遂止于斯绝天隔地永无见期闻君丧归已闭埏门魂既安宅来存故人君有悌弟子姓皆良成然首丘顺彼大常我心之悲惟君则喻幽明殊路终古谁诉昧旦联辞晨告于野明水瓣香有泪如泻呜唿大雅芜塞不绝如线公复云亡来者何见古惟哲人以道相持降而文学犹其流支陆相登韩道光于唐程张苏曾显以欧阳假无二公二代曷述群贤继武兹涂无阏余试礼部实出公门公嘉余文或有违言公谓斯文惟某能然所举不遂甘弃一官既发其覆果匪异人满堂动容仆隶同喧与公朋齿宿号知音得以至公两无愧心老亲趣余归装在途公使来追斩鞅道隅余不反顾惧公见督公以书来词温意渥公寻使楚命余速西余时腹悲冬以为期忽承凶问带绖长号绋枿帷荒寻驻江皋余入太学公实朋试公既日显余每自避辱公交余惟恐不亲钝直可贵公知独真十年三接违离日远谊重心勤结欢则浅公之诗篇已足自寿在公无悲独为世疚古称善人天地之纪余所师友盖可屈指大理质行秩宗经术侃侃少宰守官不屈穷在下者刘徐二生经明行修吾道之桢后先一纪壮脆老终匪余恩私惧世瞽聋楚山峛崺邗水呜咽涕泣陈词肝肠断绝自明以来传注列于学官者于礼则陈氏集说学者弗心餍也壬辰癸巳间余在狱箧中惟此本因悉心焉始视之若皆可通及切究其义则多未审者因就所疑而辨析焉盖礼经之散亡久矣群儒各记所闻记者非一时之人所记非一代之制必欲会其说于一其道无由第于所指之事所措之言无失焉斯已矣然其事多略举一端而始末不具无可稽寻其言或本不当义或简脱而字遗解者于千百载后意测而悬衡焉其焉能以无失乎注疏之学莫善于三礼其参伍伦类彼此互证用心与力可谓艰矣宋元诸儒因其说而绎焉其于辞义之显然者亦既无可疑矣而隐深者则多未及焉用此知古书之蕴非一士之智一代之学所能尽也然惟前之人既辟其径涂而言有端绪然后继事者得由其间而入焉乃或以己所得瑕疵前人而忘其用力之艰过矣余之为是学也义得于记之本文者十五六因辨陈说而审详焉者十三四是固陈氏之有以发余也既出狱校以卫正叔集解去其同于旧说者而他书则未暇遍检盖治经者求其义之明而已岂必说之自己出哉后之学者有欲汇众说而整齐之则次以时代而录其先出者可矣冬十有一月礼部侍郎蔡公病不能兴皇子日使人问视天子赐医士大夫群聚必询公疾增减云何逾年正月朔后八日薨天子震悼自贤公卿以及雍庠之士重志节者无知与不知皆傥然若失其所倚余屡困于衰疾尝属公必铭余及公疾笃执余手而怆然曰子年先于吾吾亦自谓终当铭子而子今铭余其丧之归子弟生徒合辞以请呜唿余安忍铭公虽然义不可让也始余与公相见于相国安溪李文贞公所文贞引公之袂以属余曰是吾闽所谓蔡世远闻之者也遂定交及春余出刑部狱而公以是冬服阕至京师会新令翰林科道在假者并休致而公之请假也旋丁父艰或谓宜自列于吏部公曰吾闻古者受爵而让未闻投牒以自申也时文贞公承编御纂性理精义荐公分校逾岁书成造余谋所处余曰天果不废子之学何患无周行坦步而出以编书复官去牒请一间耳遂固请于相国以归先是仪封张清恪公抚闽延公父主鳌峰书院而招公入使院共订先儒遗书至是大府复以鳌峰属公公夙尚气节敦行孝弟好语经济而一本于诚信由是闽士慨然感兴于正学而知记诵辞章之为末也其家居设族规置大小宗祭田孤嫠老疾月有饩乡人化焉环所居三百余家二十年无博戏者今皇帝嗣位特召入都命侍皇子讲读授编修五转而至礼部侍郎公侍皇子凡进讲四书五经及宋五子之书必近而引之身心发言处事所宜设诚而致行者观诸史及历代文士所述造则于兴亡治乱君子小人消长心迹异同反覆陈列三致意焉当是时兼保傅之任者皆执政大臣政事方殷不得朝夕在侧惟公奉事十年晨入夜归无风雨之间诸公背面多语余曰闻之忠信正直学足以达其言诚足以致其志或过于阔疏而无近虑洵书所谓惟其人者也公议论慷慨自为诸生即以民物为己任及从清恪公游吏疵民病言无不尽政行众服而莫知其自公夏台湾蠢动公大会乡人联伍团练助官兵声势平生好善乐施出于天性故人皆信向既贵士有志行及文艺之优必躬礼先焉知其贤则思随地而开通之汲汲如有所负然余每以公事至圆明园必宿公池馆公薄暮归常挽余步空林坐石矶至昏暝或达夜中虽子弟莫知云何而所诹度皆民生之利病吏治之得失百物之息耗士类之邪正无一语及身家浅事者呜唿以公之志在竭忠天子知人善任使得竟其志业未知所就于古人何似而扼以无年呜唿惜哉公性淡泊所得禄赐半索之族姻知旧妻子仅免寒饥敝衣粗食视窭人或甚焉其居外寝设一榻一帷余至则以让余而卧后夹室方夏秋蚊虻噆肤竟夕不安而惟恐余之不淹留信宿也呜唿此公之志气所以忾乎海内之士君子欤公列为九卿以侍皇子廷议多不与八年秋以族人事牵连吏议降一级调补及上特命复故职而公疾已不可振矣卒年五十有二所着二希堂文集十五卷鳌峰学约朱子家礼辑要合族家规各一卷所编性理精要历代名臣言行录论定古文雅正汉魏六朝四唐诗各若干卷惟学约家礼古文雅正及与高安朱相国共订历代名臣名儒循吏传已刻行于世蔡氏世居漳浦之梁山故学者称梁村先生始祖元鼎以讲学名乡里五世祖宗禹登明甲科益着称行迹见道南原委曾祖讳一橙举人祖讳煜郡庠生父讳璧以拔贡生为罗源教谕皆诰赠如公官曾祖母某氏祖母某氏前母某氏母吴氏并赠夫人妻刘氏有贤声先公一年卒丧归逾岭士友吊祭数百里不绝子六人长长汉举人次长澐郡庠生次观澜太学生次长瀜太学生次长洁次长注长注夙孝慧先刘夫人半月而殇方十龄女三人孙男二人以雍正某年某月某日葬于某乡某原铭曰其材天植其学不迷其志不欺其数非奇而不竟其所施匪予之私众心所凄公姓魏氏讳方泰字日干江西广昌人也举于乡为选首成进士选庶常韩公慕庐掌院事数为余道公学行时诸翰林以韩公故多索交于余间与公相见稠人中未尝以言语颜色相亲因是心重公及乙未西事兴领军饷者四人而公与焉众皆诧公文儒沙场万里行宿鲜人烟数攻剽言者皆为色惧而公恬然及出塞结队安营号令明肃抚循徒旅人忘其劳反役人畜鲜伤耗什器无遗亡自是以后领运者六事集而人皆便之盖公自散馆后即召入南书房旋命侍淳亲王讲诵圣祖已审知公之为人故自翰林改官通政司盖信公可属以事久矣于是天下士始谓公之底蕴不可窥寻而叹圣祖之知人善任使也公为检讨主山东乡试视学滇南擢侍读改通政司参议复主试闽中教习壬辰科进士士闻公诲喻多励学自检于躬行其在滇南与抚军刘公荫枢善还中朝大农赵公申乔数称其廉公世宗宪皇帝登极擢太常卿迁正詹事乙巳夏以本职摄内阁学士寻迁礼部右侍郎尝正告廷臣曰如朱轼张廷玉沈近思魏方泰朕保其终无二心人皆意公将继武于朱公而公以年满七十力陈衰疾重听秩宗典礼虽虔恭将事终忧陨越温旨许之呜唿公之不敢赖宠先帝之笃信忠良又能曲体其情而不强以仕皆可以感人心砥维风教使奕世闻而兴起者也公襁褓失母终身哀慕序谱牒建宗祠置祭田恤族属孤贫延及朋友乡人式之好读书造次不释往还绝漠每至挈辔令舍马瘏仆吁公部署既定既端坐吟诵神气洒然同行者皆心服焉公得告时子定国为直隶按察使就养于保定其没也会定国以同官误系狱寻谪黑龙江窀穸犹未营及今皇帝嗣位特召还京起署陕西西安按察使而夫人李氏亦没矣请归葬然后之官诏许之冬以状来请铭余与定国同年友也谪而归始相见于旅舍然以道义相许有素矣乃为谱其世家魏氏盖了翁后也元初卜居南城之魏坊继迁于广昌支分为三长居甘竹季居宁都次居株桥公其裔孙也累世素丰鼎革初乡里山贼数起邑中善良避贼保水斗山守将利其有将屠之公之父明之素与相识驰见之给令箭曰保尔家无虞泣曰某居别山非为吾家来也此砦中皆良善不忍其荼毒耳守将拒以强词色甚厉乃括家财持千金为寿曰砦中父老所有尽此矣必破砦勿淫勿杀又以五百金赂其左右于是兵入众皆安堵及公既贵定国继之子姓绳绳乡人皆曰此乃祖乃父积善之庆也曾祖讳沆国学生乡饮大宾承嗣祖讳复禧父讳菁诰赠通议大夫祖妣孙氏妣何氏生妣陈氏俱赠淑人本生祖讳复礼妣李氏以定国及妻封貤赠如其官阶公卒于四月年七十有二配李氏卒于三月年七十有九诰封淑人以赠夫人庚午公在京师赠公卒于家夫人备礼致哀族姻皆为感动以四月二十六日合葬于南城魏坊子三人长定国进士次宝国举人云南永平县知县次安国早殇女四人皆适士族孙七人举于乡者三铭曰美仕荣禄遭遇适然惟贤惟德其兆必先魏宗三支宁都学显公务质行身依文典望比于乡勤施于国众信其诚士馨其德象贤有人忠贞世宣是父是子帝有明言明之泽近华父光远于万子孙先型毋秋九月皇帝宅忧甫旬日即起杨公名时于滇南士大夫知与不知皆惊喜相告二月公至自滇时年七十有七以礼部尚书入教皇子侍直南书房兼国子监祭酒而不领部事上与诸王大臣议政之暇时召公入见公自荐士七人为助教外未见其所言议施为而天下士皆曰杨公时独对忠言谠论不知其几矣公体素强而是秋七月上旬遘末疾浃月而薨是日士友奔唁暨国子生聚哭于庭阶者凡数百人盖公自童稚以至笃老居乡立朝莅官抚众无一言一事不出于中心之诚故其感于人者如此其至也李文贞与主礼部试见公文而异之及入翰林遂朝夕相从问学其充日讲官视学京畿皆特擢不由阶资始圣祖仁皇帝悼学政废弛以九卿督学自文贞始而公继之校士一遵文贞成法士虽摈弃无怨言其主试陕西亦然乙酉偕众督学出防南河逾年丁父艰继丁母艰癸巳圣寿六十廷臣庆贺上问翰林中有杨名时否遂特召入京侍直南书房丁酉夏出为北直巡道曰吾欲试以民事也国初沿明制直隶不设三司而以巡道主刑狱兼驿传政充事剧吏因缘为奸蠹公细大必亲无留狱无匿情至今为民所思曰百年中无与比也己亥迁贵州布政司数月就命巡抚云南会征西藏大师驻省城为营馆舍数宴犒而约束坚明无敢叫嚣饷递转民无咨七年中凡军民疾若大者奏请小者更易科条事无遗便恩信浃于蛮髳公天性和易虽驭仆隶无厉色疾言而是非可否则守其所见固植而不摇自始入南书房圣祖叩以易说中旁及象数者公正对无所瞻顾世宗宪皇帝即位手谕褒嘉三年擢兵部尚书总督云贵四年晋吏部尚书仍管云南巡抚事公益自奋厉思竭忠诚于人之邪正事之得失风气淳薄之相倚尽言无隐五年以奏豁盐课叙入密谕削尚书职仍署巡抚事六年遣少司寇黄炳与新抚朱纲讯公以六事狱辞成罪在大辟众皆曰祸无振矣公于三朝皆受特达之知而有识者则谓先帝保公之始终德尤大事尤难盖圣祖知公实由文贞推挽而公既得罪务进取者争欲实公之罪以自为忠虽雅知公者亦难遽为公言而圣心自定特旨赦原凡有司文致之罪一切置而不问俾得从容偃息聚徒讲学于滇南者且七八年非重公之素行谅其无他而能如是乎嗣天子大孝亲贤特颁明谕然后知先帝本欲征公此万邦黎献所以追思盛德于无穷而叹为至明之极也公平生介节义事美行嘉言不可胜纪而孝德尤着年逾强仕父母摩拊如婴儿其防南河同出者多以为难而公独以近奉二亲为喜数年中生养死藏毫发无憾然后以身许国夷险一节而无所系牵盖若神者实阴相焉余始于督学宛平高公使院见公试艺阖郡无与俦因有意于其人而束于禁防虽时往来江阴而无因缘会合辛未再至京师乃见公于文贞公所余与文贞辨析经义常自日昃至夜中公端坐如植言不及终已无言用此益信公之为学能内自检摄而未暇叩其所藏及往年余再入南书房公继至始知公于文贞所讲授笃信力行而凡古昔圣哲相传性命道教之指要异人异世而更相表里互为发明者皆能探取而抉其所以然呜唿公之用无不宜忠诚耿着而人无间言盖有以也夫公疾未作方奏对天子见其征既疾数使人问视既殁大痛悼发帑金使国有司治丧散秩大臣领侍卫十人奠爵特谕称公学问醇正人品端方赠太子太傅入贤良祠赐谥文定杨氏系出关西明初以军功世袭凤阳勋卫家怀远自讳元吉者始迁江阴逮公五世矣祖讳起鲲父讳履泰并赠资政大夫巡抚云南都察院右副都御史祖妣任氏前母陈氏母许氏并赠夫人公字宾实号凝斋生于十二月二十四日卒于九月朔日初聘赵氏未娶卒娶刘氏诰封夫人以弟之子应询嗣应询暨公门生王君文震夏君宗澜以铭幽之文请余虽病衰义无可辞铭曰古有其德事不待施志之得行书亦无为公承师说笃信固执探其本根焉用枝叶惟公惟平政出民谐惟诚惟信顽奸无猜我言无溢来者之式公讳诜字叔大号实斋系出渤海为宋太尉高琼裔明永乐初上祖东园公自临安出赘海宁陈氏遂着籍蒙其氏高祖讳中渐隐居好德有子二人并登会试榜成进士累官贵州参政讳与相者公之曾祖也参政之子五人其季曰元成早世有子三人长之问公本生父也季之闾所承嗣也明季陈氏衣冠日盛子弟皆治举业务进取而公之本生父独承学于念台刘公刘公没黄宗羲梨洲传师说以教浙东西而公复从梨洲游自入国朝公伯叔父兄弟兄弟之子登上甲宅政府长六官出秉节钺者林立惟公第举乙科然自补中书三迁而副长御史开府贵州湖南入为尚书皆特擢不由阶资其给事吏科转刑科都给事言多施用而以稽贵州土司承袭劾罢大吏请复天妃闸以奠黄淮其语尤着荐绅间自鸿胪寺卿倅大理领台中屡决疑狱及巡抚贵州民艰于食行视山坂皆可耕谘于介众佥曰收获不可期入税籍终难脱矣遂奏免升科逾年斗米钱三十因教以蚕桑莳果树即王文成谪戍讲学处建书院聚教群士延及苗童黔民久而慕思移镇湖南寻晋司空转宗伯官中事无不厘饬当圣祖中年直省大吏员缺必咨台垣九卿举者多阴奉要人指意或自援亲故而公所举惟三人高安朱相国始令潜江以谳疑狱公记其名前后凡四荐沈公近思未遇资给诱进既通籍扬于朝淮黄决溢举陈公鹏年为河督公性沈静其治事勾稽文簿终日不倦事毕即闭阁下帘手一编未尝一日去书谓四子之书诸经膏液也近体诸身然后知须臾不可离作四书述尝慨酷吏深文击断曰律者圣人以不忍人之心而着之为精义之学者也作读律述谓孔子学易期于寡过人事万变包于六位随时随事必有合焉作玩辞述手披司马氏通鉴朱子纲目以朱墨杂色识之凡五周多独见作通鉴述一卷晚年将次第排纂而业未终公既没十有四年其子世倌自山东以遗书及行状抵苞请列外碑且曰倌自始仕以至于今战战栗栗惟惧或蹈于非义以不敢忘先人之志事耳苞以衰疲久而底滞又数年世倌为御史大夫其规模略与念台刘公相类乃窃叹公之教型于家而刘公之风能使异世闻而兴起也夫比俗之人以讲学为诟病久矣故为谱其世家并传再世师友渊源之渐俾学者无惑于俗言而识所祈向是亦公之志也夫公卒于享年八十壬子科举人曾祖累赠光禄大夫文渊阁大学士祖考以公赠光禄大夫礼部尚书祖妣妣并赠一品夫人本生考妣貤赠亦如之夫人查氏初封淑人晋封一品夫人子六人长世俊丙戌进士知江西建昌府次世俨辛卯举人拣选知县次世仁乙未进士翰林院检讨次世倌癸未进士工部尚书次世侃癸巳进士翰林院检讨次潮幼殇女七人孙男二十四人铭曰经有明训不学面墙冥行无向为惑为狂翼翼陈公学优而仕寅亮中外官常有纪善政善教奠乂遐荒氓獠歌思愈久不忘入长二官礼寅事核如握寻常引以绳墨谱公之行按公之书所言多应终始不渝远尊师闻近守父学有子能承风规尤卓丰碑峨峨用表功施不说学者视此铭辞贞女吾师大理卿宛平高公同产弟章侯次女也少余见之心异其德容谓福泽必过人许嫁秦氏子文照文照死贞女请代夫承重奉祖姑父母隘之不可遂归秦氏大理兄弟三人惟季有子而留滞远方章侯殁贞女族姻中一无依余往视之时仲冬短布单衣乃与诸公醵金为举本以给之余居直庐五月中旬家人告贞女遘疾日笃秋七月朔后三日死问故曰积劳成瘵卒之日命衣衾完者勿以殓迫冬进之祖姑在昔明季李自成陷北京宛陵沈寿民时山居或告曰某骂贼不屈死寿民立起自责曰夫人而载此大福以终咄哉既而前闻非真复问焉曰子何以知之曰是吾故人也娶之日吾客游适至其家若俯首巡步阶除不已叩之曰吾属有所思甫冠登上甲而婚生人之荣有逾此者乎吾何修而得此此以知其所受之薄也嗟乎如贞女之闵凶夭札乃寿民之所谓福也夫贞女年三十有二卒后十日与文照合葬秦氏先兆之侧其买棺也匠师语其徒曰予良材价从其柢闻者多为流涕桐城方苞表盖闻齐鲁之间之于文学自古以来其天性也文者学之枝叶制举之文又其近者尔然以效圣人贤人之言则心之精微达于辞气者固可以得其崖略焉某备官漕河不与民治而发征期会政令所及州邑凡三十东夏文献之区计过半矣窃欲观于国风以窥寻群士之所藏谨择四书题二五经疑义各一条愿切磋究之毋以某懵学寡闻而有遐心也君讳增字维高徽州府歙县人也程氏自晋梁为歙名族谱牒具存衣冠甚盛至明中叶河南道御史材以名节显而御史之子孙为清门御史当武宗时劾刘瑾不法奏留中巡按浙江卒于官瑾诬以九库赃追论合家徙海南瑾败始归乡里子二人曰黙曰然先后以礼经举乙科君为黙五世孙君父自歙迁淮之涟邑归展墓遘疾厉君方与二弟从师受书闻之冒恶风渡江舟几覆相去千五百里六日夜而至而父已殁未逾月母唐孺人疾作遄归不及含敛自是遂绝意进取涟地洼下母柩在堂水骤涨仓卒号唿与仆一人升柩于木案既而下之非多人莫能胜既营兆域合葬于休宁之荪田山乃移家山阳使二弟学儒而身懋迁家遂饶父族四母族三死而无归者毕葬焉余皆定其居使有常业设义田义学以养疏族人而聚教之乡人叩门告请未尝有难色或急难以千金脱之后更相背造怨腾谤穷而自解则待之如初由是名着江淮间康熙十年淮黄泛溢数百里内民皆露处堤上君出家财修邗沟两岸险工十里总督河道张公鹏翮以闻圣祖仁皇帝南巡阅芒稻河召见御书旌劳二字以赐先是于清端公总制两江时微服潜行察疑狱求民隐奸人因造言散布以倾怨家或因之失入属吏虽灼知而不敢言君进见直陈其弊且指目击一二事为征公悚然曰微子言吾安知人心抏敝至此君以布衣得近天颜者三长子鋈为浙江粮道摄布政使每以公事道淮扬觐省夹道聚观人皆以是为美谈讵知君之慷直不欺言人所不能言而不为威惕如此君尝因吾友吴东巖见余于河干野寺朴质如老诸生厥后东巖总其门生所为文隐其名俾余甲乙所取二篇皆君叔子作也东巖乃详述君之生平而使从学于金陵及余以南山集牵连赴诏狱亲故荡恐不敢通问惟以计偕入狱视余即此可征义方之教而御史之风规所渐摩者远矣君既卒三十有一年余告归始以君诗请序格韵甚老余夙有戒不能为生破也又五年卜宅始定葬有期来乞铭呜唿君才足以立事而不求仕诗足以达情而不以为名其用心为不苟矣是宜铭君父讳朝聘祖讳必忠皆君卒于十月某日年十有以鋈诰封工部虞衡清吏司主事以诰赠奉政大夫兵部郎中元配唐氏赠恭人继室童氏封恭人鋈唐恭人出次振箕候选知州次次钟庠生竝童恭人出孙三人长扬宗次春浩次某以五月某日葬君于歙县之某乡某原二恭人祔铭曰义正大府乃夙昔之惇诚闻正言而不怒惟听者之贤明使君而谋仕安能诡随屈谄以自毁其操行兄子道永重修南郊汉前将军关公庙问曰自书传以来至忠大勇英略盖世且卓见圣人之道而死于非命者莫过于公与岳忠武故浩然之气长震动乎万世之人心然公之庙无地无之而忠武之祠则连州比郡或无一二又公之神常若充满遍布于宇宙而时见其精爽其大者示威于战阵其小者凡有祷问其应如响而忠武无是也是有说与余应之曰自周衰战国诸君糜烂其民至暴秦而生民之类几尽矣汉高祖出之于水火之中治尚宽大有天下者垂四百年自武帝而外桓灵以前虽有庸君患不及民民之思汉也深则激于公之忠义者切又东汉之末士大夫多明于义理而重名节故诸葛武侯遗书搜录而表章之者乃晋氏也其书所谓贼即时君之祖宗以是观之则公遇难时魏吴之士民群聚而祠之其君臣必见为当然故震动宇宙而结聚于人心者深固而光昭忠武为秦桧所戕身死而桧之余恨犹未解吏民畏桧之威直至桧死乃敢讼言忠武之冤孝宗朝始得立祠于鄂而屡世相臣奸庸相继多主和议偷安以保妻子大率与桧同心故忠武之义气虽不没于人心而祠祀则寥寥焉此事势之自然于二公无加损也夫神者依人而行举亿兆人之精神皆专向于公则公之神自随地而监照之忠武即间有祠祀未有就而祷禳祈报者则其神何由与之相应而有所征验哉昔孔子梦见周公不闻尧舜文武并见于梦则神明之感通由于生人精神之结聚明矣故凡祷祈于公行污而所问之事非正者签辞多不应以其精神不足以相感召也既以告道永因思此义亦宜存天壤间乃笔之蒙谕为贤尊侍讲公作表志或家传以鄙意裁之第可记开海口始末而以侍讲公奏对车逻河事及四不可之议附焉传志非所宜也盖诸体之文各有义法表志尺幅甚狭而详载本议则拥肿而不中绳墨若约略翦截俾情事不详则后之人无所取鉴而当日忘身家以排廷议之义亦不可得而见矣国语载齐姜语晋公子重耳凡数百言而春秋传以两言代之盖一国之语可详也传春秋总重耳出亡之迹而独详于此则义无取今试以姜语备入传中其前后尚能自运掉乎世传国语亦丘明所述观此可得其营度为文之意也家传非古也必阨穷隐约国史所不列文章之士乃私录而传之独宋范文正公范蜀公有家传而为之者张唐英司马温公耳此两人故非文家于文律或未审若八家则无为达官私立传者韩退之传陆贽阳城载顺宗实录顺宗在位未逾年而以贽与城之传附焉非所安也而退之以附焉者以附实录之不安尚不若入私集之必不可也以是裁之车逻河议必附载开海口语中以俟史氏之採择于义法乃安凡此类唐宋杂家多不讲有明诸公亦习而不察足下审思而详论之则知非仆之臆说也九月十月之交旧疾复作寒战喘急守气几不能自存不期望后渐平手札到日已能倚床而坐今食饮有加凭几观书可至十数页自矢必嗣事于仪礼未审能卒业否太夫人葬祭之礼酌今古而取其中甚惬予心惟虞后更有卒哭之祭尚仍旧说又于谢宾引四礼疑仪礼节略语显与经背不知新吾高安何疏忽至此宜究切而辨正之令嗣长君秀伟始相见即告以英华果锐有用之日力不宜虚费于时文今居大母之丧自达其情而应乎礼经乃闻见中所寡有又欲置科举之学而学礼伟哉能如此设心即圣人之徒也北方之学者近有孙汤远则张程不过终其身不违于礼而已孔子之告颜渊惟以非礼自克盖一事或违于礼一时之心或不在于礼则吾性之信智义仁皆亏而无以自别于禽兽长君信能设诚而致行之天下后世将推原于贤父之倡正学大母之集天休于世俗所谓功名洵可以视之如敝屣矣而贤欲使从学于某则不敢自匿其情戴记七教分朋友而为三朋友之长者即师也其幼者即弟子也师之道周官复分而为二以贤得民之师乃大司乐职所谓有德者也以道得民之儒即大司乐职所谓有道者也曩者贤通书于某辞意类孔石二公之于孙明复固辞至再三而意益诚语益切遂不敢终辞盖以师儒之义不明于天下久矣使时人得闻孔石二公之义实有关于世道人心而孙氏之说春秋某自忖省亦可以无愧焉今长君欲学孔颜之学非兼道德而有之如程朱者不可以为师某章句陋儒虽粗知礼经之训诂于外行疏节亦似无瑕疵而清夜自思父母兄弟无一不负疚于心所谓薄于德于礼虚者也何足以为长君师而贤又拟之西山父子之于考亭则于贤亦为过言矣管子曰任之重者莫如身涂之畏者莫如口期而远者莫如年以重任行畏途至远期惟君子乃能矣古之以礼成其身者类如此而世尤近事尤详莫如朱子长君果有志焉一以朱子为师足矣必欲受业于愚则讲其节文而导之先路窃比于胡李二刘而已耳所以自成必于管子所云日自循省焉望更以此申告之自得手教冲惕累日以公知某之深而犹未达愚心不可以默而止也比者浮说日滋故谓公宜憷然为戒在某自能闻流言而不信而公则不宜谓自反无是而忽之也圣人系易于干之九三曰君子以终日干干夕惕若厉无咎又曰二多誉四多惧三犹惕也四则惧矣岂止于憷然为戒乎戒之云何苟非道义之交必多方限隔俾不得亲附是也孟子所谓三自反者君子处贫贱而遭横逆则然耳若遭时行志则不惟自反必将使实德实事有以大服天下之心而诚无不动古人轨迹昭然可睹其然则尚安用戒哉然其初则必自能戒始往年宵人妄言能自通于左右某以告公益严毖二三同志不避怨嫌而昌言于众至于今则寂然矣此无稽之言亦宜憷然为戒之明效也然浮言难息较甚于影射盖影射有迹而浮言无迹也息之难则所以绝其根源而避其疑似者宜尤力焉来示又云相信相知如某而犹惑于佥邪之言得某书怃然者久之则未察愚心而于事之理亦未达也公于某患难相拯情好久长而数以无稽之言渎告过当之语相规非相知相信之深而能如是乎然公位极公相而惟恐布衣穷交不相信不相知即此见公之自待也厚而视某亦不轻此某所以于无稽之谈自觉不以告而心不能安义不可止也以富郑公之贤而苏洵忧其无成伊川程子谓于国家大事知而不言为名教罪人盖古之君子于夙所爱敬则责之倍严忠之至厚之至也若某所云不过忧谗畏讥世俗之浅意耳然自某而外恐亦无用此数数于左右者矣公试思闻知旧被谤而置若不闻者难乎抑崎岖而必以达规切而一无隐者难乎审此则可知鄙人之心矣更有请者我皇上德政日新若因水灾延问大臣急宜开陈者约有数事若尽获施行功在社稷即措注一二亦泽被群生谨条列别简惟宿留瞽言何日得暇尚当就公面议之杂记父为长子杖则其子不以杖即位小记父不主庶子之丧则孙以杖即位可也庶子有对适以为义者冢子未食而见适子庶子已食而见是也若为丧主及主子之丧则众适皆称庶子小记庶子不继祖祢庶子不为长子三年是也父宗子也而主长子之丧则义起于祖若父之正体者也父众子也而主长子之丧则义起于子与孙之传重者也若以众子之贵而主焉则轻正体传重之义而伤众子未贵者之恩或以奔丧记所云而谓众子之丧皆父主之则未知所云乃众子之成人而未室受室而无子者礼以穷而变耳众子无子而尊行异爵之吊宾至非父主之而谁主邪父没矣无子者之丧非兄弟主之而谁主邪其特制同居为主之礼者盖虑兄弟众多或徙家于异国或同国而异居或远出而不返必待异居之长适来主其丧则事有不举而时不可待故以权制俾同居者主之所以便人情而达礼事耳如郑氏所诂则曰父没各主其私丧可矣兄弟同居之文不亦赘乎各主其丧之文不亦暖昧而不可别白矣乎孔氏不知以有子无子为别而以同宫异宫为断益误矣众子而有子虽父在固其子主之矣又何亲同长者主之不同亲者主之之云邪如无子也虽异宫非父为之主而谁属邪幼季众子也而有子父不宜主其丧望以此正告之讣辞与式则询诸其乡之长老君子行礼不求变俗大体既正则细者姑从其国故可也李渭占至京师见足下所为圣木行状无世俗芜浊之气因谓如此人当益劝学俾治古文适得来示乃复记忆丙戌之春圣木为言生徒中有秀出者即足下也仆闻诸父兄艺术莫难于古文自周以来各自名家者仅十数人则其艰可知矣苟无其材虽务学不可强而能也苟无其学虽有材不能骤而达也有其材有其学而非其人犹不能以有立焉盖古文之传与诗赋异道魏晋以后奸佥污邪之人而诗赋为众所称者有矣以彼瞑瞒于声色之中而曲得其情状亦所谓诚而形者也故言之工而为流俗所不弃若古文则本经术而依于事物之理非中有所得不可以为伪故自刘歆承父之学议礼稽经而外未闻奸佥污邪之人而古文为世所传述者韩子有言行之乎仁义之途游之乎诗书之源兹乃所以能约六经之旨以成文而非前后文士所可比并也姑以世所称唐宋八家言之韩及曾王并笃于经学而浅深广狭醇驳等差各异矣柳子厚自谓取原于经而掇拾于文字间者尚或不详欧阳永叔粗见诸经之大意而未通其奥赜苏氏父子则概乎其未有闻焉此核其文而平生所学不能自掩者也韩欧苏曾之文气象各肖其为人子厚则大节有亏而余行可述介甫则学术虽误而内行无颇其他杂家小能以文自襮者必其行能少异于众人者也非然则一事一言偶中于道而不可废如刘歆是也然若歆者亦仅矣以是观之苟志乎古文必先定其祈向然后所学有以为基匪是则勤而无所若夫左史以来相承之义法各出之径涂则期月之间可讲而明也来示云三至京师闻仆避客次且而不进仆敢自侈大哉凡叩吾之庐多汲汲于名称而欲仆为之羽翼者也如是则务学之根源绝矣仆疾病衰疲安能舍己所务与之估估而喋喋乎若足下资材既有可借而渭占又极言内行之修固所愿见而重以此事相勖者也八家集仆无暇点定足下所知识有在京师而能任此者当以旧本付之是不可得则俟会面而讲以所闻仆尝为仪礼丧服或问戴记附焉此人道之根源以足下方读礼录其易忽者数条以质惟切究之余不赘散体文惟记难撰结论辨书疏有所言之事志传表状则行谊显然惟记无质干可立徒具工筑兴作之程期殿观楼台之位置雷同铺序使览者厌倦甚无谓也故昌黎作记多缘情事为波澜永叔介甫则别求义理以寓襟抱柳子厚惟记山水刻雕众形能移人之情至监察使四门助教武功县丞厅壁诸记则皆世俗人语言意思援古证今指事措语每题皆有见成文字一篇不假思索是以北宋文家于唐多称韩李而不及柳氏也凡为学佛者传记用佛氏语则不雅子厚子瞻皆以兹自瑕至明钱谦益则如涕唾之令人嗀矣岂惟佛说即宋五子讲学口语亦不宜入散体文司马氏所谓言不雅驯也寄来二作皆不苟所芟数语乃时人所谓大好者他日当面析之此虽小术失其传者七百年吾衰甚矣儿章粗知其体要不幸中道殂贤其勖哉足下以周易要论相质数年矣而未敢为序非故难之也余成童为科举之学即治周易自汉唐至元明言理言象数之书未有不经于目者就其近正者不过据圣人所系之辞随文解意而谓其理如是其取象如是至所以取是象系是辞确乎能见其根源者百不一二得焉故学之几二十年于前儒所已言一一皆能记忆而反之于心则概乎未有所明乃舍是而治春秋周官以春秋比事属辞五官各有伦序可依类以求而互相证也其后与安溪李文贞公论易至干坤之二爻归妹之初九六五始灼见圣人系辞取象之本义确乎其不可易而余于朱子所疑于涣之六四亦若微有得焉乃知卦爻之辞皆有确乎不可易者特后儒之心知弗能贯彻焉耳足下尝言学易者果明于阴阳刚柔德位之当否而协诸本卦之时义则亦可以得其比例文贞易通论已略见此义而要论中所开阐又多通论所未及惜乎不得使文贞见之也昔余以易叩文贞辄有以开余而余不能有开于文贞文贞以春秋周官叩余亦时有以开文贞而文贞之开余者则少假而足下得与文贞面相质覆之所发必更多惜乎并世以生而不得一遇也若天假余年而于易终有所明当为足下序之自三楚吴越之漕皆由江溯淮以入于河而兖豫诸水之下流复会于河淮淮南诸州数困于水而秦邮与宝应最剧宝应之田污下近湖者爲积水所陷十有六七惟漕河之东附堤地稍高邑仰食焉而缘堤故有含洞时蓄泄以便漕河水暴上则堤下之民被灾尤剧有将获刈而沉没无遗者焉于是邑民于堤外更筑堤束内堤泄流以归湖而界首之东有堤曰子婴爲大岁丙子淮南诸州大水邑人已重困其明年七月禾将登而甚雨骤至子婴堤溃溃之夕邑士大夫之宴者罢商旅之行者止乡邑之民往来号唿者声填于道也于时张侯以夜半冒风雨至堤上相度形势爲书告治河长官请闭含洞数日使民得修堤而淫雨连月不止堤数筑数溃而堤下之禾尽没其冬邑大饥下郡粟犹不足以振焉又明年爲今戊寅堤下之民以禾没筑费无所更不敢复言修堤事张侯召之曰方秋时水潦降含洞开工费而筑不坚今筑以春劳费不及半而计其功当倍蓰乃官市堤下田数顷益拓其故址爲籍属堤下占田者征役千二百身行筑者经始于二月朔后六日历三旬堤成邑人熹如既有年余闻郑宋之间连数百里往往爲废墟古者用弹丸之地兵车玉帛四出而不匮盖人私其土而无遗利也自郡县法行吏视其官如传舍川浍田畴不治灾患不谋则土利多废而民生蹙有治民事甚于民之急其私如张侯者不可没也已时余客淮南邑人请书其事遂记之烈妇姓李氏浙江龙游人江都罗经甫妻也幼通诗书继室于罗前子曰都六岁女曰宦姑年十有二烈妇生女始期扬州围急烈妇谓经甫曰君上有母下有稚子都妾生而存则虑有所牵吾自择死所矣乃积薪楼下未几城破市人惊唿曰兵入矣烈妇上堂泣且拜曰吾不能复事姑乃别其姒刘氏及经甫妾梅氏李氏时烈妇有身八月矣抱幼女持宦姑而语众曰吾多见古书中妇人遭乱而求生者忍以身试乎众皆哭从而登楼者凡十人命一婢下举火火发亦奋身跃入兵定后众骨借借惟婢一足尚存始经甫计犹豫未有所决俄而烟尘蔽天楼中声如乱鼓乃搏膺而唿负母挈子以奔卒皆免家复起子孙盛昌都之弟国桓有子曰愫行四方遇文儒辄流涕述烈妇事而求籍焉同命者凡十有一人刘氏梅氏李氏外惟婢得其名曰菊华其六人者无闻焉焚宅在新城广储门内樊家园合冢在隋西华门故城址冬十一月望溪方苞表自容城孙征君迁河南中州士大夫多兴于学及其门者潜庵汤公逸庵耿公为最而闻二公之风而兴起者复四三人柘城窦遁斋其一也幼异敏读书每过夜中父惧其确也禁之乃以衣蔽户牖篝灯默诵少长遍治诸经时征君既殁耿公讲学于嵩阳往就之六年五至非父召不归既举于乡见汤公于京师学益进汤公悼师道废日久劝就教职得泌阳及主朱阳书院从学者皆劝兴故河南北夏峰嵩阳而外惟朱阳之学者为多戊辰成进士馆选丁母忧服除授翰林院检讨寻告归父趣之入逾岁竟归盖痛母之深不忍久离其父且与朱阳之学者离逖也圣祖仁皇帝尝命诸翰林作楷书君书治法尧舜学遵孔孟其要在主敬谨独以进上深器之其家居大府监司守令多重其行众所苦病每赖以更除枉桡者得直故其殁也士友深痛知与不知莫不恻伤邑之顽人或匍匐赴弔哭尽哀而去君素无疾方侍父食痰气上有顷端坐而逝时闰三月二十五日也孺人王氏执舅之丧年六十有四矣终祥禫不饮酒茹荤君讳克勤字敏修卒年五十有六大父讳如珠县学生父讳大任敕封征仕郎翰林院庶吉士子三人长容端增广生前卒次容庄癸巳举人次容乙酉举人候选知县志承其父学以状志求表余既熟闻君之学行且与容邃一见而志相得乃谱焉俾锓诸外碑正月江左方苞撰君讳嗣琏字夏重后更名慎行浙江海宁人也余始入京师查氏负才名者数人而君尤获重语朋齿中以诗名者皆若为君屈君少闻吾邑钱先生饮光深于诗即溯江系舟枞阳造田间讲问逾时而归钱先生数为余道之及与交久长见其于时贤中微若自矜异然犹以诗人目之及余脱刑部籍圣祖仁皇帝召入南书房中贵人气焰赫然者朝夕至必命事专及于余乃敢应唯敬对外此不交一言又夙畏风欬常着缁布小冠诸内侍多窃笑或曰往时查翰林慎行性质颇类此而冠饰亦同嘻异哉余用是益有意于君之为人而君寻告归及笃老以其弟嗣庭得罪牵连被逮同产弟侄并谪戍而君独见原盖先帝公听并观君恬淡寡营久信于士大夫故在事者闵焉而以情达也君既殁其子克念以状请铭数年矣十有二月余卧病直庐或告曰君之弥甥沈庶常廷芳属为通言速君铭且告克念之丧是夜梦与君问劳如平生晨起命家人检故状不得乃就所独知于君者以志焉览者即是以求之其所状事迹虽不具可也其诗已行于世者凡四千六百余篇各以时地次为五十四集君卒于年七十有八父讳遗字逸远为浙西耆旧母钟氏兄弟四人皆成进士妻陆氏子三人克建丁丑进士凤翔知府克承国子生俱先君卒克念甲辰举人以某年月日葬于某乡某原铭曰所向所祈讵止于斯而终已无施惟以朋于诗盖闻孔子为万世帝王师以能开万世之屯蒙而道济天下也自秦以后一姓代兴规模草创必先尊礼至圣以系天下之人心继世贤君莫不临雍讲学宪老乞言盖天下之民知孔子之道伸则万事皆得其理而太平之泽将目见而身被之也臣窃惟尊礼至圣之实在信其言而行其道孔子所以告君者具在中庸•问政之篇我皇上御极以来修德体道于九经之宏纲要指无一不实践焉故能以浃岁之间使四海蒸黎慕义怀仁之心勃然而兴起盖由圣资敦敏好古典学几二十年于孔子之道求之切而信之深故本于皇躬达于政教者如是其诚且笃也用此质诸先师实在天之灵所深嘉而厚望者岂特大昕鼓征为圜桥所观听哉季春朔后一日皇帝躬诣太学释奠礼成亲讲中庸之首章尧典之首节盖自遂古以来尽性命之理建中和之极行于当时而位天地育万物者功莫盛于尧垂于万世而明大道彰至教者德莫盛于孔子是乃我皇上夙心所祈向自志学之初以及御天之日戒慎奉持惟恐有须臾之离用以上格天心而下通民志者故嘉与天下臣民会归于有极也兹与孔子所传体达德致达道以行九经而一本于诚者实相表里臣伏念临雍之礼旧史所书典文具备辞人所述体制各殊炳炳乎无以尚矣臣学芜年耄语不能文谨据所见敷陈质言特着其信而有征者颂曰昔在孔子贤于尧舜匪德能优惟功之盛尧仁如天一世之幸尼山木铎千秋金镜一章天祐下民我皇笃生夫子之道逮我皇而大亨至仁肫肫学与性成秉持六经践以躬行二章智以成仁善继善述大孝之光治殊道一仁以生勇心纯事实以道成身久而不失三章敬礼师傅收恤耆儒一言片善采纳无虚若逢颜孟次或程朱尊德乐道当更何如四章敦叙懿亲德心普被荡涤宿愆坦然无忌群公三事凡百有位推诚备礼岂惟禄赐五章惠保蒸黎予寒予饥忧民如疾爱之如私德以抚顺信以招携穷荒僻徼覆帱无遗六章九经三德先师所传我皇得之时乘御天先师有志皇实成焉以考以质宜无间然七章月吉辰良皇亲释奠惟秉德馨肃将嘉荐先圣之揆后圣时宪精意所通羹墙如见八章圣言深闳教思孔诚四表上下格以钦明中和之致位育之征原于性命戒惧所成九章庶官庶士敬而听之惟皇之极即自得师是训是行先师鉴兹勉为贞臣毋负昌期十章皇帝抚临天下三十有五年悉治方内冠带之民兴教慕德百嘉鬯遂万物皞皞四海外国蛮夷族部之君长槎浮索引候风潮逾岭隘稽颡叠迹而来献见者驰驿相望惟乙亥之秋西北虏酋噶尔丹恃所处僻远倔强称兵蹂北徼诸部臣属内附者经冬涉春驻兵田牧诸部震恐荡析离居奔诉阙下皇帝哀矜不忍弃之覆帱之外又虑黠寇猘狂毁我藩卫边邮日骇渐为百姓劳费将总六师亲征之于时内外文武小大之臣鲜不惶疑震恐谓虏居绝塞道路所次山谷旷莽阻深宜且命将出师不宜勤乘舆又其俗迁徙无常居恐大军深入逐捕无所得万口一声交章恳请皇帝内断于心丙子春二月以费扬古为抚远大将军率师由西道刻日进剿诏陕西将军孙思克出师据土剌河断虏归路三月初吉皇帝总六师由中道出次古北口诏曰朕念士大夫卒校劳苦自今以始朕日御一餐与六师共之初群臣虑塞外道逴远少水泉蜚挽阻艰及车驾出塞雨雪间作而刍粮次第达师中所至疏涧凿井甘泉涌溢士马饶给如内地始知上神略广运诸事经画豫备纤悉无遗也五月丙辰师次拖林越数日进逼黑卢伦河虏闻王师天降震栗丧气日夜引遁癸亥皇帝亲部署诸军倍道迫逐丙寅车驾过河朔至拖诺山虏弃毡裘甲兵老弱宵遁讯之俘人云当过巴颜而西矣上曰虏遁而西适与西师遇朕亲经画两路兵食毋乏虏可草而禽狝矣戊辰皇帝班师命将军马思哈率精兵逐北是日虏至昭水将军扬古将军思克兵俱会敦阵奋击虏军大败自未达酉斩截无算俘获子女畜物以亿计余党溃散庚午西师奏捷行在诸王大臣表请降明诏祭告天地宗庙百神宣布中外制曰可臣伏见圣谟深远为海内元元计万世之安屏斥群议创非常之原躬莅行间率先士卒抗威万里沙场之外歼刈累岁骄悍狡黠之虏自出车馈粮整屯按部以暨设策制谋厉兵熸寇事无小大悉出神策庙算论效收功如指诸掌遂使普天之下穷荒不毛之域尺地寸土皆归版舆上及飞鸟下及渊鱼惴耚肖翘之物莫不若其性自汉唐以来未有跻登兹盛者也臣苞方游太学未获瞻塞上旐之光听军前凯歌之声伏读明诏欢忭蹈舞谨拜手稽首而作颂曰巍巍我皇至仁天覆阴阳蒸陶万物在宥纲纪昭明德施磅礴海隅苍生饮食宴乐四海外国莫不怀柔赍籯籯奉贽以后为羞蠢兹丑虏自怼其生背义作慝以干大刑擅兴戈鋋陵我北徼自秋徂春猖狂袭盗谓居穷荒天威不及故集蜂蛎逞其毒螫皇帝曰谘虏为不道凡兹属国惟予怙冒蛇豕不除善良曷育朕亲行师是绝是忽惟时在廷小大惶悸交章请留至于再四圣志不疑神明默运三方布师以制虏命乃命扬古汝行自西批其肘腋使贼不支乃诏思克断其归道拊背扼吭使虏噎冒乃撰吉日乃诘兵戎六师张皇我皇在中分部授律绵绵翼翼发如川流屯如山立阴山沍寒土结不毛我皇戾止丰草如苕龙沙旷莽潢污潦浊我皇戾止灵泉喷跃刍粮云屯车徒接武马腾若骄士勇可贾遂次拖林遂逼卢伦如鼓洪炉以铄钩金虏众愕眙道无水泉士马百万岂来自天始枭而张卒鼠而窜仓皇西奔杂蹂纷乱皇麾六军倍道逐角雷动风行直穷拖诺虏遁益西遇我西师禽惊挂络兽骇触机三帅同心祗遵天策短甲步战踔厉凌越飞菆雾散火戟星驰从横击刺所向皆靡群丑败绩禽狝草自未达酉俘获千亿凡兹方略我皇自设功成万里若合符节万众凯歌一人有庆日月照烂山川霁润黄耇颁白儿童稚齿式瞻皇容载笑载语升中吉士荐馨清庙饮至论功垂恩涣号干端坤倪寸毛尺土皆归版图我皇之武销锋灌燧育我黎蒸蕃祉寿善我皇之仁臣闻二帝三王所以阴骘下民而使各得其恒性者以能兼立乎君师之极也有虞教胄直温宽栗帝亲命之在周文武之兴辟雍钟鼓并见于雅歌诗人推原以为东西南北无思不服实由于此古者天子视学大昕鼓征兴秩节以事先师而春秋简不帅教者亦亲莅焉盖以至尊而尽礼于先师所以见尊德乐道之诚以一士之不帅教而天子乃亲听之所以使震动恪恭而不苟以自弃也我皇上莅政之初即诏崇至圣先师祖考五世并加王爵以三月朔日躬临太学特谕大小诸司凡公牒祝辞并称诣学不得言幸释菜礼成乃御经筵宣恩旨越日复颁圣训诲诱谆谆庶官庶士靡不感励臣窃惟天有四时春秋冬夏风雨霜露无非教也我皇上至敬至诚凡郊庙典祀必躬亲荐飨终日干干皆所以教群士使知持身守道之则也秉决庶政日昃不遑宵旰余闲犹披文史皆所以教群士使知治业赴功之准也激浊扬清闭邪褒正使有司绝苞苴之径诸生杜干谒之私又所以教群士使出入于太学者必思无愧于孔子之门墙也盖皇上常以身教而董之以实政诚兼尽乎作君作师之道而揆之虞廷之教胄周室之作人有若合符契者岂特躬亲释奠合乐稽经为临雍盛典与臣昧学少文不足以敷扬闳休然葵藿之微不能不向太阳而倾心者物性之自然也敬撰颂言用附于巷舞衢歌之末云尔其辞曰惟天牖民建极有常作君与师人纪是张煌煌璧雍四方之纲天子照临人文其昌五帝建德成均是崇三王之化于论鼓钟我皇敬学表正自躬先圣后圣其揆则同九有乂安万官承则政教既行典文可式率民以耕南郊之耤范士以礼泽宫是即优崇先圣王及高曾视学曰诣义以正名乃亲释奠典礼攸行乃布经筵大义是宏明新共贯治平驯致圣有微言皇成至治精一执中心传无二皇实操此以制万事礼乐政刑罔非至教况睹天颜近光有耀褒嘉儒先是崇是报广开贤路是来是劳宫县具奏雅声洋洋我皇在中颙颙卬卬三阶肃肃圜桥跄跄被此休烈群思奋扬干羽之舞苗顽效诚在泮献馘淮夷是惩文德诞敷武威益行开我明堂四荒毕庭粤稽成周之礼天子耤于南郊冕而朱纮躬秉耒阳官司事甸人终亩以共天地宗庙百神之祀以先众庶兆民使皆震动恪恭于农方是时典礼明肃有不耤者史必书之秦汉以后即事用希有其举之亦着于史册然臣闻惟仁人为能飨帝惟孝子为能飨亲盖殚心而奉之以礼然后可以交于神明也又闻应天以实感人以诚使无仁孝悫敬之实则洁粢秉鬯不足以荐馨香无恤民重穑之诚则修礼设仪不足以通众志我皇上躬履至道三年缟素仁孝忾乎黎蒸每遇郊庙社稷之事俨恪严恭有孚颙若自御极以后豁海内逋赋有司亏帑凡数百千万滨江沿海沙壅水徙及下地久荒壅于上闻者旁诹广询悉除其额征每遇岁祲振廪截漕发帑移粟蠲除租赋多者至二百余万是以山陬海聚父老子弟幽闺之女妇咸知圣天子恤己之诚也允矣休哉即此为承祖敬天之实事矣三年仲春择吉躬耤时久不雨及期云阴合时雨降京都士庶靡不欣跃臣备员礼官叨直禁近虽以颓龄弱足未能扈从斋宫瞻穆穆之容中心勤企谨拜手稽首而为颂曰惟天迪保右序我皇统承列圣道继三王克仁克孝学与性成比终三节一如礼经对越郊坛有孚殷荐春露秋霜忾闻珝见雨旸风雪时廑皇情祈年望岁迫于耕农祥正中除坛于耤乃择元辰命我司穑土膏脉发阳气其蒸法宫淳濯玉辂斯行一垡亲耕班三以遍百礼具成德辉显见音官省土律应惟宫太史占物云光兆丰协气潜滋隰原霁润庶官庶士举手相庆父老扶杖衢歌巷舞儿童妇女争相告语我皇敬天天自不违我皇勤民民长有依厚德载物奠兹九宇解泽旁流化为甘雨至仁普覆如天斯穹以鼓以荡达为和风天视天听自我黎蒸民志丕应天休可征川岳降神阴膏应候神仓充溢陈因相覆玉齍郁鬯明禋以升上帝其飨列祖时馨近自郊圻远弥薄海百谷顺成鋋豳乐恺自今伊始耕九余三食时用礼妇子其耽百室皆盈户真可外赐复赐酺无劳赈贷含哺鼓腹乐我太平无咨无呻皇心载宁惟皇帝御极之元年圣德广运庶政聿修敷天之下万官亿丑咸就法度乃以仲春元辰躬临耤田展事先农秉耒三推登台以观终亩于时风日布和隰原增润群工师师甸徒济济近光者仰德逖听者向风臣窃惟我皇上应天以诚故志气之动足以格穹苍勤民有本故典礼之行足以通众志伏见圣德懋勤凡郊庙典祀必躬必亲至治馨香感于神明兹复躬耕帝耤以供粢盛乃书所谓明德惟馨非徒荐以黍稷也我皇上夙寤晨兴忧劳万民江南积逋赐免者数百万江西额征豁除者百余万河北五路间有水旱发帑振廪冠盖相望惟恐事有中阻泽不下究凡此爱民重谷肫恳无已之圣心久沦浃于臣民之膈臆故兹耕耤礼成自朝有着位以及城市郊野儿童耇老莫不式歌且舞思见德化之成粤稽自古好礼之君莫不稽古典文以为民纪然未有如我皇上实心实政足以和通天人之际而与古典礼相应者臣幸际千载难遘之昌期又夙荷天地生成之大德衔恩抚躬欲报靡由顾惟谫陋不足以罄盛德之形容而踊跃欢忭之实情则有不能自秘者谨稽首顿首而献颂曰天佑众万笃生圣皇基命宥密以勤万邦百神其享惟德之常下民其依惟政之臧风行雷动奠此垓埏邦经既正百度无愆乃举旧典命我田官农祥正中陈修耤坛畇畇吉土兆彼南郊洁粢丰盛明禋用昭升中燔燎荐以萧茅神所凭依是先是劳土谷之修六府所亟万事本原蒸民粒食康功田功皇躬是饬兆民之倡四方维则春阳载舒土膏脉发保介既谘协风应律皇耕一垡班三以讫凡百有位敬共无斁音官相告乐动惟宫太史有占云物其丰蒸蒸甸徒袯襫就功载笑载言皇仪有颙惟天监德应感无私皇情所注神动天随谷风习习兴雨祁祁近自畿甸周于海隅自南自北自东自西三时不害我稼如茨我稼如茨兆民其熙兆民其熙我皇之禧臣苞蒙特恩赦许归籍二年请假归葬蒙恩给假一年既事以三年三月望后九日抵京师诘旦具札恭谢圣恩庄亲王果郡王入奏上怜臣苞弱足特命内侍二人扶翼至养心殿入户再进跪御坐旁垂问臣苞疾所由及近状臣苞喘喙气不能任其声上曰汝心饫朕德复何言听朕告汝汝昔得罪中有隐情朕得汝之情故宽贷汝然朕所原者情也先帝所持者法也先帝未悉汝情而免汝大刑置诸内廷而善视汝是汝受恩于先帝视朕有加焉如汝感朕德而微觉先帝未察汝情不惟亏汝忠亦妨朕之孝汝思朕德即倍思先帝遗德则汝之忠诚见而朕之孝道亦成于时臣苞心折神竦追思前事感念圣恩有怀哽咽不能置一辞中间圣训洋洋不能悉记未敢叙述最后闻天语甚明朕惟以大公之心循道而行无非继述先帝志事汝老学当知此义故明告汝俾汝知朕心俾天下咸知朕心于时臣苞气少定始克仰而言曰钦承训辞虽古圣人之言无以过也上顾内侍命取供御茶芽二器赐臣臣苞三拜稽首圣容若矜闵曰朕观汝行步良难虽供事亦称汝力毋自强时复自将息臣苞怆动伏地不能声上徐命内侍翼以出臣伏念自我皇上御极以来凡所以敬天勤民莅官修政以推广先帝遗意而播诸制诏发于训诲者皆实与典诰同揆即兹所以训臣苞使天下万世为臣子者闻之皆将凛然于君父之大义而兴于忠孝所以矜恤臣苞者使天下万世孤微阨穷之士闻之莫不忾然于圣主之德意而发其中诚岂非中庸所称言而世为天下则者乎越数日有旨凡特召见及督抚提镇入朝亲聆训谕者必叙述缮写进呈恐有舛误臣苞以白衣领事未敢自比诸臣大学士张廷玉曰圣恩深渥不得以无位自嫌乃宿斋敬识以俟汇进而附诸臣之末云吾友胡君钖参于其母潘夫人六十时请余文述其志节与教诸孤者以寿余曰非古也有暇则传以详之丁酉春钖参北试京兆曰以吾母教余兄弟之勤终不能不惓惓于此故承命以来其秋果得举冬十有二月请余曰献岁正月吾母七十矣将使仲弟西章归为寿子姑以一言先之可乎余观书传所记富贵显荣之人其生也不择其世者有之矣若贤人君子则非独其世隆也亦兼禀于母德焉自吾与钖参游而意其将为贤人也及详其先世及母夫人之志节而益信其终有立也然钖参近五十矣其学与行置之众人之中虽有异焉而迫于羁穷不能直推而前以躏古人之迹者多矣夫人之以科目望钖参盖父若祖及胡氏之先皆自于此故结于习见而不能不以此为重也今钖参既有得焉以慰其亲斯足矣若假道于此以求为富贵显荣之人则夫人前之所以教者岂其然哉继自今钖参舍是而务其远者大者则其无旷先绪而显夫人之志节有什百于此者矣西章归其称是以为寿先考妣既卜葬于台拱冈之七年不肖子苞始得请假归视窀穸五月望前二日至自京师郊宿越翼日丙辰展墓卜日得六月丁酉穿穴视燥湿始反土而定封焉呜唿昔我先妣姚孺人早亡吾父更出赘时外祖官罢客死家贫内御者一人老不任事吾母缝纴浣濯洒扫烹爨日不暇给吾兄弟疾病啼号则吾父保抱携持焉五岁课章句稍长治经书古文吾父口授指画焉其后自棠邑迁金陵益窭艰己巳庚午间日食始能再而弟林死苞与兄舟客燕齐历岁移时不得一归省归则计日以行至庚辰誓不更违二亲远游而逾年兄又死每当弟与兄忌日生辰及春秋伏腊令节吾母先期意色惨沮背人掩涕过旬犹不能平吾父则召亲宾剧饮号呶以自混或游郊野沉暝然后归自苞省人事未尝见吾父母有一日之安也吾父之殁也宅兆未营而不肖子以南山集牵连赴诏狱会宗祸有司奏宜族诛圣祖仁皇帝哀矜并免罪隶旗伍而命苞给事内廷戚友御吾母以北衰病缠连不肖子服公事晨入夜归又自首夏至杪秋必祗役塞上不得在视起居寒燠吾母之殁也会返役得视含敛而丧南还附漕船不获躬扶柩至潞河以人事之常计此生不得复见先人之茔墓矣故据戴记境外不俟之礼使兄子道希道永奉大父母柩以戊戌二月壬寅葬于南鄙石嘴之台拱冈如天之福今皇帝嗣位推广先帝遗德恩诏特原牵连入旗者赦归乡里吾祖宗茔墓有主而不肖子得视窀穸负土以终事且承圣制谓以苞故而宥及全宗吾父母而有知也其戴圣主无涯之德而为不肖子悲喜当何如故敬告以妥灵且碣于原俾世世子孙知谨身寡过为匹夫而常守茔墓之难也吾父生平宋潜虚既论次为家传吾母之丧故江宁太守长沙陈公鹏年适在京师豫为铭幽之文其言视不肖子苞为可征信于后世故弗更着焉先考字南董号逸巢生于明十一月十六日寅时卒于大清十月初四日亥时先妣姓吴氏知同光二州同知绍兴府事讳勉长女生于正月十五日子时卒于十二月初九日午时子三人女五人伯氏仲氏姚孺人出姚孺人从葬祖姑赵恭人墓侧距今七十有五年矣不敢迁祔新阡惧魄体之动也七月朔后五日男苞述吾友举用方自代朋友之交君臣之义并见于斯可以风世砥俗但大臣为国求贤尤贵得之山林草野疏远卑冗中以其登进之道甚难而真贤往往伏匿于此也若惟求之于平生久故声绩夙着之人则其涂隘矣万一圣主命以旁招俊乂列于庶位将何以应哉抑又闻当官守道固贵于坚而察言服善尤贵于勇前世正直君子自谓无私固执己见或偏听小人先入之言虽有灼见事理以正议相规者反视为浮言而听之藐藐其后情见势屈误国事犯清议而百口无以自明者多矣必如季路之闻过则喜诸葛亮之谆戒属吏勤攻己过然后能用天下之耳目以为聪明尽天下之材力以恢功业吾友此时正宜用力于此且与二三同志者交相勖时相警也余不赘抵京见某公诘以兖州性资洞朗其出牧政教浃于民而或云子若不满何也某公愕然曰往年吾与商有无而不能应然未尝以闻于人子独恶乎闻之是必兖州疑余有憾而先自标白也若用此有违言则余之生平尽弃矣非兖州之病也子视余岂浅之乎为丈夫者哉观其意色似出中心之诚然吾兄幸察之恐传言者乃有憾于某公而构之于吾兄也仆道经兖境凡数百里民皆曰太守信宽静易良独未察吏胥情伪轻出牒票假以作威渔利沿河小吏亦曰凡督公事文书可驿致者往往差役食饮道赍之外求索百端太守岂知此哉仆平生于得意之友不敢以私干而政令之不即人心者必以告盖朋友之交道在辅仁而莫先于规过每见今之为交者多面相悦而退有后言其闻他人诋訾则漠然不概于心而匿不以闻凡此皆务容悦将私便其求者也是为薄于友而苟贱其身故常用为戒然亦有所闻非真勇于责善为朋好所苦至见疏而赍怒者以吾兄性资洞朗与仆非一日之好故不敢以俗情隐度而道其所闻记曰上酌民言则下天上施惟速更而纠察之即别有所见亦明以告我俾得究切往复务理之得事之当而无容心焉古之为交者盖如是耳促春使归一札想已彻仆曩者妄删昆山徐氏所刻宋元经解尝为吾兄略言之而未悉也是书卷帙既多非数十金不可购远方寒士有终其身不得一寓目者矣有或致之观之不能遍也有或遍之茫洋而未知所择也仆幸童稚时先君子口授经文少长先兄为讲注疏大全择其是而辨其疑凡易之体象春秋之义例诗之讽喻尚书周官礼记之训诂先儒所已云者皆粗能记忆借是为基故是编之删虽不敢确然自信然大醇而不收甚驳而妄取者则鲜矣仆始从事于斯以为一家之说未遍则理或有遗而心弗能餍也虽至肤庸甚者支离谬悠而一语未详终不敢决弃焉及遍一经然后知三数大儒而外学有条理者不过数家而就此数家之中实能脱去旧说而与圣人之心相接者盖亦无几因复自惜假而用此日力以玩索经之本文其所得必有过此者然积疑之义未安之诂发书终卷必一二得焉则又治经者所不可废也自惟取道之艰思竭不肖之心力以为后学资借俾得参伍众说而深探其本源遂过不自量而妄删焉矻矻于车船奔迫人事丛杂中盖二十余年而后诸经之说粗毕惜方删取时计此生不能更周览凡可有可无之说多过而存之又宋元诸儒文字繁委颇有数语可尽而散漫至千百言者皆未暇冷汰两年以来衰病日深大惧此业不卒将抱终古之恨欲于南中招学子数人编而录之次第邮致更加讨论排纂成书而量其程期役必浃岁计所訾给岁必百金朋游间近有一二人为倡而苦无继之者是书之成岂惟蒙者二十余年日力所耗竭哉实数百年儒先精神所并注也果能卒业异日遇有力者传而布之俾承学之士苦于昆山原刻之难致与观之而难遍者一旦餍足其心而省其功力之十八其为踊跃当何如又况支离谬悠之说始学无主多见谓新奇或弃周行趋邪径以自投于荆棘贼经侮圣日蔓以延廓而清之以为斯道之闲所关岂浅小哉此仆区区所以重惜其无传也然是书不难于异日之传布而难于目前之编录衰疾之身惧且不能待矣吾兄家故贫洗手奉职自无力以及此然此宇宙间一公事也凡辨书名有心有目者皆与有责焉惟宿留斯言苟遇其人则诚告之或有自远而相应者与仆与吾兄非世俗之好也余生之事惟兹为急是以敢切布之昔归震川尝自恨足迹不出里闬所见闻无奇节伟行可纪承命为征君作传此吾文所托以增重也敢不竭其愚心所示群贤论述皆未得体要盖其大致不越三端或详讲学宗指及师友渊源或条举平生义侠之迹或盛称门墙广大海内向仰者多此三者皆征君之末迹也三者详而征君之志事隐矣古之晰于文律者所载之事必与其人之规模相称太史公传陆贾其分奴婢装资琐琐者皆载焉若萧曹世家而条举其治绩则文字虽增十倍不可得而备矣故尝见义于留侯世家曰留侯所从容与上言天下事甚众非天下所以存亡故不着此明示后世缀文之士以虚实详略之权度也宋元诸史若市肆簿籍使览者不能终篇坐此义不讲耳征君义侠舍杨左之事皆乡曲自好者所能勉也其门墙广大乃度时揣己不敢如孔孟之拒孺悲夷之非得已也至论学则为书甚具故并弗采着于传上而虚言其大略昔欧阳公作尹师鲁墓志至以文自辨而退之之志李元宾至今有疑其太略者夫元宾年不及三十其德未成业未着而铭辞有曰才高乎当世而行出乎古人则外此尚安有可言者乎仆此传出必有病其太略者不知往者群贤所述惟务征实故事逾详而义愈璟今详者略宾者虚而征君所蕴蓄转似可得之意言之外他日载之家乘达于史官慎毋以彼而易此惟足下的然昭晰无惑于群言是征君之所赖也于仆之文无加损焉如别有欲商论者则明以喻之朔后一日薄暮书吏送秋审册到仆以讨论三礼及阅庶常课艺事方殷未得到班次日薄暮书吏持审单至见云南绞犯吴友柏改缓决随翻供招衅自友柏起既迫杀亲兄之子并伤寡嫂左右手及族弟穷凶极恶万无可原夫圣人不得已而有刑戮岂惟大义实由至仁盖致天讨于有罪则不敢不杀哀民彝之泯绝则不忍不杀所谓刑期无刑辟以止辟也自古典刑之官皆以刻深为戒故宅心仁厚者不觉流于姑息又其下则谓脱人于死可积阴德以遗子孙不知纵释凶人岂惟无以服见杀者之心而丑类恶物由此益无所忌转开闾阎忍戾之风是谓引恶是谓养乱非所谓迈种德也昔虞舜刑故无小其命官曰怙终贼刑而皋陶称之曰好生之德洽于民心周公东征破斧缺沴东人歌思以为哀我人斯亦孔之将执事以儒者操事柄望布大德勿以小惠为仁即改前议仍所谳为情真若有人祸天刑皆归于仆死者亦于公无怨也望勿以为过言而弃之得来教忻悚合并执事服官有年声绩显布中外尚恐民治有缺越二千里而询于愚儒今而知所至称贤不苟然也安徽诸郡吏民所公患莫若采铁初额仅七万觔有奇大府上言宜拨移产铁之地部议驳责转加三倍自是无敢及此者傥能与有司详议白大府密札奏闻而阴有以慰户部及内府诸郎吏之心然后露章以请则无曩者壅遏之患矣又凡害之已见者人知忧之而伏积于无形者则昧焉往者遂宁张公子为怀宁县令谓周官荒政弛山泽之禁令民得纵渔樵自是以后岁小祲邪恶民千百为群决堤防毁坟禁莫可御止古者山泽隶于官故驰其禁以利民今则民力所自营而租赋之所从出也可任其相劫夺乎用此二十年中皋陆陂池少远于宅舍者民皆弃置而不务孳息薪材鱼鳖价踊三倍使常利坐失于伏闇之中而乱心生于理平之日非早遏其流异日必为乱本莫宓子治单父齐师将至父老请曰麦已熟矣请使邑人出自刈傅孰者三请宓子不许曰宁使齐人刈之令吾民有自取之心其创必数年不息此仲尼之徒深明于先王以道立民之意也其他法久弊生而宜革者如铺设总甲以稽窃贼而为贼谋主江置汛地以防大盗而为盗窟宅里立乡约保正以息争察讼而鬬辨繁壅蔽生执事久官南中闻此必熟矣若能与所司详议而改纪之俾良有司奉行有成效则下其法于诸郡非一时之利也凡兹所陈或关于大府或责之有司或议于同官执事皆可为之枢纽若官中之事以执事之仁明必曲得其次序久矣无待于某之帟告也老母数日痰气袭逆倍甚于前昼夜无宁晷某于此时尚何心及外事而有不得不为阁下言者昨闻某官亏空一疏远近争骇果用其议则旬月中故吏诛戮者数千人械系而流者数千家期年之内天下郡县承追之吏夺官者十八九凡今之吏孰是畏名义而轻去其官者操之太蹙必巧法别取以求自脱恐继自今愚民得安其生者鲜矣闻大司寇韩城张公止其议至再三彼于同官尚不忍其动于恶况阁下日与天子议政于庙堂而可使国立谤政民滋其毒哉又闻在事者多云天子不嗜杀人将从末减放流而止耳呜唿刑罚之施惟其当否耳使所亏库金果群吏侵欺以便其身家虽诛戮之不为厉而陷此者多困于公事采办与大吏之诛求其坐骄奢不节者十无一二焉故数十年来执法者明知其弊而姑宽假之若以放流为轻罚而可亟施则未知其去死刑一间耳即以某身言之圣上赦其死罪又免放流而老母之北行也家人以赴任为言舟车之适与无罪者等徒以异水土思乡井而遘此笃疾今诸公不昌言某议之非而徒恃天子之宽仁万一果如所料用其议而从末减则此数千家老弱无罪而死者不知其几矣阁下尝语余曰圣人之心即吾人之心也今使吾人杀一无罪而得为王侯必不为也则圣人之不以天下易此无疑也某尝诵之以为明道之言然则阁下宜用此言于今日矣以去就争之可也荀子曰马骇舆则君子不安舆庶人骇政则君子不安位体国之义当重以为忧非徒望阁下为盛德事伏惟鉴察不宣仆闻古之制戎狄者欲大创之则必坚壁以示之弱蹙缩佯败以骄之委之畜产财物车甲以中之使狃于屡胜深入逐利然后设伏要击一举而扑灭之李牧之守赵边是也汉武设谋马邑盖用牧之遗教不幸为单于所觉故不得已而与之毒逐于沙场然其行师近者不过数百里远者千里惟绝幕之师卫霍并出穷战比胜为千古所震耀然师之所极不过二千里临翰海而止耳自是匈奴远遁幕南无王庭则汉亦不复追蹑矣盖道里可计日月有期馈饷相踵刍牧以时吾之士气未衰而马力未竭也然后长技可用而敌不能支其成功于绝域惟贰师之服大宛陈汤之灭郅支常惠之折龟兹而是三者皆非行国也其城郭邑聚人民产业不可移徙则其心有所系力有所极而吾之计谋有所施是皆循数推理而知其必然非幸胜也盖郅支畏汉远徙依康居以国而不礼其君杀其女遍虐其国人则先自败而瑕衅可乘矣汉自武昭立都护治乌垒据西域之中屯田积粟厉兵抚众者四世则地利得形势强道路悉矣乌孙诸国皆承汉节同时而发其兵者十五王则郅支之羽翼尽矣入其境唿康居贵人与定谋傅其城康居以万骑环城而备其逸则计虑周矣郅支既灭计其战死生虏及降者不过三千人而汉以十五倍之众压之是谓步师衽席之上取敌囊槛之中必克而无疑者也至于龟兹则国尤小道尤近故不战而自屈惟大宛之师凿空创始用力甚艰然自卫霍屡出斩馘动数万单于慑伏威震百蛮而甲卒之屯酒泉以北者十八万故贰师再行当道小国莫不迎军给食遂屠仑头平行至宛则所凭之势厚矣然天下骚动传相奉伐宛汉兵之出敦煌者六万负载私从者不与焉而终不能入其中城军入玉门者万余人故自前世皆以为得不偿失也然前世之藩篱在边塞而我朝之藩篱在四十八家故谓泽望跳梁可置而不问皆未知圣祖皇帝之庙谟与我皇上之远虑者也但其地绝远非旬月可到又逐水草移徙无城郭可指其邻近之国虽仰我威德至于临敌决机恐未能实心效命万一我师既至而彼复迁徙鸟举则前劳尽弃后策益艰专制阃外者非不知此也徒以造谋未审暴师逾年劳费已深而无尽寸之效恐圣主责言无辞以对故坚持前画谓贼有可平之道迁延岁月以缓谴诃而不暇为国长计耳以今之势莫若先为不可犯以待贼之瑕衅相度山川面势道里走集择可耕可牧之地宿兵屯田召募边民习苦耐寒者堑壕筑垒据其中央临制四旁俾近西内属诸部有恃以无恐贼至则并心一力彼此相援乘机阻隘必使大创贼不至则深耕广蓄牧马练士以扬军声然后以本朝威信渐披其与国严边市之禁使王侯贵人非邀恩赐予无由得锦绣采缯部人非通边市无由得茶布絮蘖养生送死之具使其邻近部落一如汉时西域诸国兵可发君长可唿然后明暴孽贼之罪布告诸部有与交通者永绝互市有能破其军擒其将者以功小大厚立赏格使上下欣羡有能连兵合谋执其君以献者即分其土地人民以予之赐金百万他物称焉使孽贼孤立恫疑而与四邻相猜然后可俟其瑕衅一举而扑灭之也仆荷两朝圣主如天之仁断脰刳心不足为报而辱公以古义相取几三十年愿俟独对之顷剀切直陈虽不能遽夺众议而圣明天纵一二载后必重思公言而审定国家之本计矣望毋以为老儒之常谈而忽之公体中尚未霍然不宜以外事相挠而有不敢缓告者近闻漕船胶冻济宁以北者七千七百有奇沿途剽劫百十为群计每船篙工不下十数人皆奇民无家犷悍酗博平时回空官督昼夜兼行暂时停泊附近村落客船必遭窃攘况聚十余万饥寒之人连屯数百里内又承东土凶饥盗贼之后设有猾桀者乘此瑕衅恐不独沿途居民之害也公宜密札奏闻乞上察访早为区画又闻湖抚以兑漕期误请改雇民船议下九卿各省将用为式夫漕船官具卫丁本有秩廪故量给资粮以募篙工然犹私载民货多方补苴始能訾给若雇民船其费数倍官不能具必抑派里民则赋法不可问矣七月间杨君千木自河上以书来言闻通仓陈米充溢宜停运一年岁祲之地其粮听有司出粜俟秋成仍籴满原额分两年带运如此则民食可充漕船可修河道可治此利之显见者尚未知中有伏害否幸与练事者详议之又自今年来各省报荒不约而同辞不请赈不请蠲但乞减价粜常平仓粟事后仍率属蠲补夫常平仓粟之空十余年矣此天下所明见也此议行则粜粟之价补仓之粟必有所出不识有司皆自其家箧金辇粟而至乎抑粟与金天降而地出乎是被灾之地转应苛敛库金数十万秋成之后加征仓粟数十万继自今灾民惟恐有司之报荒而主计者且利荒报之踵至矣公位正卿年七十宜日夜求民之疾询国之疵而上言之上方乡公又闵公衰疾仆任其无大咎若因此失官则亦可以暴平生之志谢众口之责矣惟公熟计而审处之河北诸路旱荒圣主减膳弛县诏廷臣言事而群公未闻进嘉谟以佐百姓之急者夫备灾宜豫非仓卒所能举今野荒民散而新谷不生所可为者惟无使旧谷妄耗耳古之治天下至纤至悉也故蓄积足恃周官凡酒皆公造民得饮酒独党正族师岁时蜡酺耳汉制三人无故共饮罚金一锾三国时家有酒具行罪不宥诚知耗嘉谷于无形而众忽不察者惟酒为甚也今天下自通都大邑以及穷乡小聚皆有酤者沃饶人聚之区饮酒者常十人而五与瘠土贫民相校约六人而饮者居其一中人之饮必耗二日所食之谷若能坚明酒禁是三年所积可通给天下一年之食也其藏富于民与古者耕九余三之数等孟子曰圣人治天下使有菽粟如水火岂窕言以欺世哉凡民间用酒莫宜于祭祀婚姻然周公制法不耕者无盛不绩者不衰祭无盛犹可况以岁凶而去酒乎至公家之事不过岁祭孔子庙及宾兴乡饮有司自可及时以酿周官所谓事酒是也今功令通禁烧秫为酒而他酒及酒肆无禁故众视为具文而官吏反得因缘以为姦利宜着令凡酒皆禁绝令到之日有司巡视乡城已成之酒皆输公所俾其人自卖而官监之尽而止过此以往有犯禁者其店房什器官没之若私酿于家则绅衿褫服白衣决杖罚用汉法凡境内有酒肆而有司不能禁察者夺其官首举者赏五十千夫周公当重熙累洽年谷顺成之日而使天下有祭无盛丧无衰者非故欲拂人之情也不如此不足以齐众阜财而使长得其乐利也俟数年之后谷粟陈陈相因然后用汉法变而通之间岁官赐民酒户三斗俾储以共祭祀婚姻养老疾有非常之泽然后赐酺如此则政有常经且可以正民之礼俗矣世人乐因循偷苟有述古事陈古义者辄目为迂阔然自公卿大夫吏士务适时宜而羞为迂阔者盖数十年于兹矣则其效可睹矣太夫人春秋高不敢告公以难行事如此类言之者无过而实良图望宿留瞽言九月中自塞上归附书相问而息耗久不至仲冬望后二日或致函封发之则太夫人行述也唿儿章读之篇终而郎君长人之状附焉惊痛不能夕食太夫人耄而考终在仁孝者犹难为怀况重以长人之夭枉乎此子天民之秀非独李氏所恃赖也仆不能自解岂能为吾兄解然有区区而欲言者言之则非其时而重伤吾兄之意不言则于交友之道为不忠是以敢终布之易曰洊雷震君子以恐惧修省仆平生所遭骨肉闵凶殆人理所无悲忧危蹙中每自念性资迫隘语言轻肆与不祥之气实有相感召之理以吾兄之德行醇懿而衰暮罹此语天之道有不当然者窃疑吾兄承习斋颜氏之学着书多訾謷朱子习斋之自异于朱子者不过诸经义疏与设教之条目耳性命伦常之大原岂有二哉此如张夏论交曾言议礼各持所见而不害其并为孔子之徒也安用相诋訾哉记曰人者天地之心孔孟以后心与天地相似而足称斯言者舍程朱而谁与若毁其道是谓戕天地之心其为天之所不祐决矣故自阳明以来凡极诋朱子者多绝世不祀仆所见闻具可指数若习斋西河又吾兄所目击也仆自今年来食饮益衰塞外早寒得上气疾几死者再焉恐一旦委沟壑则终无以此闻于左右者是仆负吾兄夙昔相爱重之谊而死有余责也昔泰伯无子伯鱼早丧况吾兄子姓甚殷固知所陈理弱情鄙不足移有道者之虑然君子省身不厌其详论古不嫌其恕傥鉴愚诚取平生所述訾謷朱子之语一切芟而直抒己见以共明孔子之道则仆之言虽不当而在吾兄为德盛而礼恭所补岂浅小哉闻太夫人既祔葬仆身拘缀儿章疹后不可以风将使献岁赴弔先此代唁并呈长人哀辞其遗腹若天幸男也则速以报我临简哽咽不尽欲言接来示自分此生恐无缘更毕志于经学此嗜学者之衷言也然古之人得行其志则无所为书圣人作经亦望学者实体诸身循而达之以与民同患耳一命之吏苟能职思其居天德王道将于是乎寄焉矧膺古牧伯之任环地数千里视其注措以为休戚者乎苞白止园足下仆晚交得吾子心目间未尝敢以今人相视及遘祸所以悯其颠危开以理义者皆不背于所期是吾子所以交仆之道已至也有疑焉而不以问则于吾子之交为不称故敢暴其愚心近闻吾子与亲戚以锥刀生隙啧有烦言布流朋齿虽告者同辞仆坚然信其无有然苏子有言人必贪财也而后人疑其盗必好色也而后人疑其淫毋吾子之夙昔尚有不能大信于彼人者乎仆往在京师见时辈有公为媟卖者青阳徐诒孙曰若无害彼不知其不善而为之也吾侪有此则天厌之矣昔叔孙豹以庚宗之宿致馁死叔向娶于巫臣氏而灭其宗盖修饬之君子不独人责之天亦责之诒孙之言可谓究知天人之故者也仆自遘祸永思前愆其恶之形于声动于事者无几也而遂至此极者既将以士君子为祈向而幽独中时不能自洒濯故为鬼神所不宥吾子高行清德岂惟信于朋友虽乡里间愚无知者犹叹羡焉然则子之行身其慎矣哉仆又闻古人之有朋友其患难而相急通显而相致皆末务也察其本义盖以劝善规过为先仆自与人交虽素相亲信者苟一行此必造怒而逢尤仆每以自伤然未敢以忖吾子于前所闻既信吾子之必不然于后所陈又信吾子必心知其然是以敢悉布之三礼自注疏而外君儒解说无多所难者辨注之误芟疏之繁抉经记所以云之意以发前儒未发之覆耳故仆始议人删三经注疏各一篇择其用功深者各一人主删一经注疏一人佐之余人分采各家之说交错以遍然后众说无匿美而去取详略可通贯于全经尔时公即手书以示诸君子而应者甚稀其后王学士分主仪礼甘司马主戴记更立条例计人数俾各纂数篇仆为言人之意见各殊所学浅深亦异分操割裂则一经中脉络且不能流通而况三经之参互相抵者乎去取详略之大凡且不能画一而况别择之精粗删剟之当否乎众皆默然仆曾以告公未见宣布退而思曰岂谓吾不宜越畔而耘哉用是不敢固争今更以仪礼相属虽已成之例难以改更而后此规模岂可更不早定夫周官注疏及订义删翼诸本皆仆所点定也其未定者独永乐大典中所录取耳分纂二三君子皆用功多年私心窃谓庶几乎可画一矣及各成数册比类而参校之虽大体不失而去取详略意见多殊分剟属联措注亦异仆与钟君宛反覆讨论以求其贯通所费日力几与特着一书等观此则仪礼戴记注疏及各家之说樊然殽乱而宿无定本者其端绪之难理殆有甚于斯矣李侍讲南还既以潘进士嗣事则未竟之书宜以相付但仆见士友间留心于是经者甚少望公面询潘君暨姚征士择定一人俾速就功役俟稿本既就仆当手订一篇并作按语就中择能者一二人依式讨论俾彼此不相抵若周官卒业衰病之身尚留人世自当与诸君子早夜孜孜不敢畏难而志怠也河间献王所得邦国礼自汉不能用至唐而亡孔贾作疏惟宗郑注后儒遵守于丧礼之大经承误而不知其非者约有数端犹幸其纲领尚存于春官司服而散见诸官者一一可征参以仪礼戴记其谬悠可得而正也一则以仪礼丧服齐衰三月章曰庶人为国君遂谓圻外之民为天子无服不知曰国君者以明大夫君则其臣有服而民无服耳溥天之下皆天子之民也诸侯为天子牧民则民为之服而况天子乎康成既误谓无服故注檀弓篇遂云三月天下服专指侯国大夫服諲衰而言独不思文承国中男女服之后则谓天下之民明矣使服者惟侯国之大夫则宜特文以见之见漫曰天下服使习其读者第知天下之民皆服而不知服者惟侯国之大夫记礼者不宜若是之愦愦也丧期之变自汉文帝始诏曰令到出临三日皆释服毋禁娶妇嫁女祠祀饮酒食肉则汉文帝以前天下之民皆齐衰三月不得嫁娶祠祀饮酒食肉无疑矣一则谓公卿大夫士之妻为王齐衰期于后无服侯国之命妇于夫人亦然盖因丧服无明文黄氏干臣为君服图亦未叙列耳然司服职曰为天王斩衰为后齐衰而昏义申之曰服父之义也服母之义也公卿大夫士视后犹母为后服母之服而其妻则无服可乎古者嫂叔无服而于娣姒则以同室而生小功之亲外命妇为王服而于后转无服可乎周官凡称大丧皆谓王后也内宰凡丧事佐后治外内命妇正其服位肆师大丧令外内命妇序哭春官世妇大丧比外内命妇之朝暮哭者内司服于九嫔世妇外别共凡命妇之丧衰正谓公卿大夫之妻耳可以后儒无稽之言而废周公之典法哉仪礼不杖期章曰为夫之君盖以妇人为君且有服则后夫人不待言耳礼经中文略而义该者如此类甚多则外命妇于后夫人并不杖期无疑也一则据仪礼諲衰七月谓诸侯之大夫以时接见于天子故有服而士无服不知諲衰在大功之下小功之上大夫服此则士正服小功无疑矣即如此职于大夫曰其丧服加以大功小功于士曰亦如之遂据此谓士无缌服可乎若以接见天子为义则诸侯之大夫固有未达于王朝者有虽聘頫而不得接见天子者小行人职大客则傧小客则受其币而听其辞是也诸侯之士有从君而达于王朝且任之以事者掌客职凡介行人宰史皆有牢象胥职王之大事诸侯次事卿次事大夫次事上士下事庶子是也且使从君朝觐适遭大丧卿大夫皆諲衰庶人缟素而士独服吉可乎程朱治经多尽屏汉儒之说者以折衷义理而决不可通故也群儒曲护旧说亦约有数端一则谓庶人为国君齐衰又为天子齐衰则为二统而例以为人后者为其本生父母不知为人后者服虽有降而无绝也若圻外之民无服则竟绝之于天子矣况民为国君非为人后之比太宰职以九两系邦国之民一曰牧以地得民则虽诸侯不过为天子系属此民与师长主友之属等耳故侯国有灾移民通财舍禁弛力薄征缓刑必待大司徒之令大宗伯以荒礼哀凶札以吊礼哀祸烖以鹔礼哀围败以恤礼哀寇乱小行人所至之国札丧则令赙补凶荒则令赒委师役则令禞禬皆所以救民之死病也天子保民如子而民戴之如父母一旦天崩地坼而不为数月之服不惟义不可以苟止而情亦不能苟安如以二统为嫌则男子为父斩衰又为君斩衰妇人为夫三年而夫在又为长子三年亦为二统矣毋乃害义伤教而不即于人心乎一则谓妇人之从服必降于夫夫为后齐衰期妻不宜同独不思父在为母期而妇为姑亦期妇为舅姑同服期而不问子之斩与齐则外命妇为王后君夫人同服期而不问夫之斩与齐王后之丧外命妇之丧衰哭位备见于诸官而可以臆说乱之乎一则谓诸侯之大夫既降为諲衰不宜庶人转承以齐衰不知服之轻重义各有当大夫之降为諲衰以不得上比于王臣耳若民则天子之民义无所嫌故期以三月而齐衰不降犹旁服有大功小功而世适之于高曾并齐衰三月也礼以义起而缘人情学者反求其本则于一曲之说昭然若发蒙矣昨所论孔子殁子张欲师有若而记载子张死曾子有母之丧则曾子问一篇皆母在时所讲问可正子瞻所讥于程子之误宜笔于书至病程朱删易经字则不敢不多为反覆盖专易经字者汉儒之病也程朱所删易甚少而皆依于理仆每见周秦以前古书字形与声近则众书所传多异即一书诸本中亦有增损改易窃叹古书不可通者多以字讹而人莫能辨也如商书自周有终酒诰尔尚克羞罿惟君解者支离牵合终不可通若君与周互易则其义不待诂而明矣盖篆体二字本形似也韩退之罗池庙诗乃此方之人惟侯是非按其前后辞意昭然明白而此以形讹北惟以声讹为子瞻不能辨又自为之说而大书深刻焉则其读书观理之不详可见矣庄子外篇舜将死真冷禹曰不易为遗令得乎史记•封禅书至梁父矣而德不洽谓梁父非衍可乎仆尝自恨寡陋见古书字讹无所证据而不敢擅易愿得博极群书者以正之故欲化足下之成心而求助焉非敢以辩翘明惟足下鉴之数年前与公始相见窥其意象即不类于时人自是每见滇黔人士至京师者必问当官实政称循良者不约而同又征于同宦南中者果不悖于所闻故客冬方呻吟枕席间闻公至蹶然而兴再过寓斋不觉其言之长也适接来示知所云果刻着于心而力言于大府不惟喜宇宙间又得一实心体国之人足为民依且自喜于天下贤人君子每一见而得其崖略欣畅如何监司之体在辨属吏之清浊而迩来廉辨敏肃者尤当观其所由以为义之所宜心之所不安而然者必能明政恤民久而不变其憷于功令谨身寡过者次之别有文深躁竞之吏假此以速进取则其终不至于寇虐诡随而忍为大恶不止凡善伺上官指意而操下如束湿薪者皆此类也位者天位职者天职其贤者能者虽有憎怨必释吾憾而任举之其不为民所赖者虽吾近亲尊属必斥而去之壹以官为准壹以人为衡吾之爱憎喜怒无几微可杂于其间而况亲故之请属长官同僚之意乡乎往者安溪李文贞巡抚畿内仆有亲故为属吏公将擢之仆力言其非人河间王振声曰子与夫人终不相见乎仆曰何为其然使无播恶于众而自驱于罟擭陷阱之中乃所安全而爱厚之其后果大刻于民不终其官乃谓仆无妄言足下久练世事无可效于左右者故偶及此想贤者所见固然亦无俟仆之渎告也建昌果廉能宜早思所以处之恐足下骤迁他省虽知其善不可如何惟审察之直隶巡抚于成龙以浑河冲半壁店近其祖墓奏改河道迤东入淀安溪李相国继抚直隶时仆屡为切言奏复故道当如救焚拯溺少辽缓之即不可为谋后三十年近畿之地无罪而死者不可数计矣今不幸而所言已验昨见吾友与直督李合奏河道事宜源流利病凿凿有据且欲为永久计具见贤者忠实恻怛之心但不识更改河身广拓遥堤之后浑流遂不入于淀邪若仍入淀则可免淀外之冲决奔腾而终不能免淀中之淤塞其患正方兴而未艾也盖直隶之有二淀二泊乃天心仁爱斯民于大地凝结时设此大壑以受塞北畿南之众流以免多方之昏垫而于成龙乃以私心一举而败之至今已成锢疾若更不能原始要终定其规模而底绩焉则终溃败而不可收拾矣窃思所奏谓故道已为旗民田庐所占复之甚难是也而仆之愚心则谓复于安溪作抚时则有利而无害至于今虽不畏难不惜费以复之止可少获数年之安而终无救于十数年以后之大患审形察势决然无疑吾友试思自改故道未四十年而二淀已填淤过半而自前明以至浑河之水未尝不由淀以达运河而绝无填淤其故果安在哉议者谓故道南入会通河流清而甚驶故无停淤此得其一而未知其二也河流虽驶能荡刷泥沙使不停耳能使泥沙别出于两淀之外哉盖缘夏水未起之前秋汛既落之后浑河经流本不甚大其挟众壑之泥沙而沛然莫御者惟伏秋之涨为然而河行固安霸州时其故道本无堤岸故散漫于二邑一二百里之间旬日水退而土人谓之铺金地者皆泥沙之所停也停于二邑之平地者多则会于清河而入淀者少而又以数百里之深淀容之故三百余年虽少淤淀底而不见其形自故道既改则浑河之泥沙无纤微不入于淀故三十余年而填淤过半淀既半淤则故道虽复而由会通河入淀之道及西淀之中必所在淤塞矣虽岁加挑浚人力有限十年之后终不能免全淀之尽淤淀既尽淤则子牙河挟畿南诸水以入淀者势无所容必横穿南运河浑河挟塞门诸水以入淀者势无所容必横穿北运河更遇伏秋异涨则近河之地城郭人民皆一朝而化为巨浸矣尚忍言哉今欲为河道民生永久之计必别开河道俾浊流不入淀池直达于淀河下流之丁字沽而留东西二淀未尽填淤者以受会通清河及子牙河伏秋之涨然后可得数十年之安苟得数十年之安而时时修筑挑浚不失其宜则亦可永久而无患矣仆之愚心欲循三角淀之外迤逦而南别开一河广三十丈深五六丈河成乃于春水未起秋汛既过之后引注浊流于其中而闭其入淀之道河形磬折而斜入于丁字沽去三岔口海河不过十余里但于十余里间开拓运河西岸之堤使河身宽阔足以容纳众流而增培运河东岸之堤广厚一倍以防其震撼则可保无虞矣且于新开浑河二十里之外顺河身延筑遥堤使伏秋汛涨有所游荡则不致更有冲决矣仆未尝身经其地惟按图籍循数推理而建此议不若吾友躬临目见昭晰无疑望审其形势揭其情状以开愚蒙如或可行即改前议而恳陈之古之君子功不必自己成谋不必自己出惟期分国之忧除民之患耳况兹事体大实亿万人生死所关而非一世之利害哉昔世宗皇帝命怡贤亲王总理河道营田首命别求一道俾浑河直达海口而不入淀圣谟洋洋一言而尽京畿之地势究河道之源流矣若能奉先帝之遗意除蒸民之剧忧定此远谟万世永赖在皇上则为辅相天地之实事在吾友则为保障亿兆之奇功而仆四十年胸中之痞块一旦消释亦可以死不恨矣若大纲既定其余节目当续布之呜唿高山大原聚日星河岳之气以生良才根株已中乎绳墨栋梁可任而雷火为之灾是乃阴阳之错行实为天地之大絯呜唿元孚慨余暮年所得士友信道笃而务仔肩名教者子最淳诚而交期则未久子自中州入副台长始得相见而逾年即分手余既南还子归养母岁时通书惟礼经是叩往岁仲秋子持使节尽屏仪从徒步以相从问何以然则贤母遗命必躬亲杖屦若睢州之于夏峰余愧非其人辞未得致已稽首而扶筇再过吾庐上下千载始知古人之志事已蟠结于子之心胸兹孟秋望后吾友玉圃将以监司入觐约汎舟于北湖前期二日薄暮来告兹游宜罢博野遽殂行者为之心恻而况于吾徒降中庭而东面三踊号而泪枯亟相过以问故则遘疟寒之疾以望前四日按临松泖越翼日而含珠玉圃再起治在祥符子为大府班随旅见栗阶以趋子独加礼释辞自下若后进之接师儒二司心诧动色睢盱玉圃南移子适视学三吴会其以疾在告就视卧榻握手踟蹰感念往事蒿目相对竟夕而长吁呜唿元孚子之当官实心实政所至而爱遗子之在戚居处饮食一应于丧期子之造士闭邪养正引洛闽之纲维而常自惭碌碌无一事能践高贤烈士之迹使尚论者千载而有余思余谓世有斯人天或将降以大任但恐岁不吾与不获亲见其功施孰知乃先得子之凶问临风而涕洟余困衰疾玉圃事羇弔唁弗躬呜咽驰辞岂惟吾侪之私义实为斯民斯道重此忧悲子宜知之呜唿哀哉尚飨沛上人初至京师居禁城西华门外道旁小庵遂兴其地爲禅林敕赐静默寺一时王公贵人多与之游余充武英殿修书总裁托宿寺中与之语窥其志趋乃游方之外而不忘用世者遂淹留旬月自是爲昵好上人本师在安肃又尝兴寿因寺于良乡每经冈洼村闵行旅涉河之艰偶见车偾马伤遂竭资聚建石桥石工别耗之功不就久之郡丞经过泛询而得其情将诘治乃获讫工时三月也越十年而请余爲碑记余尝见上人居母与兄之丧沉痛幽默虽吾党务质行者无以过也营田之兴庸吏建闸障水于安肃之瀑河每岁伏秋流漂数十里村落阻饥上人见往来寺中者辄指画形势及土人荡析离居状语闻于河督顾公奏复其旧内府有疑狱大小司寇奉命谳决众会于寺以待事中有以深刻爲能者上人危言以憷之闻者莫不变色易容噫使夫人而有官守其急民病直言抗节当如何朱子尝病吾道之衰而叹佛之徒爲有人其有以也夫兹桥去京城四十里而近乃冠盖往来之冲故志上人成此之艰并及其志行俾儒之徒过此而寓目者有以观省而自矜奋焉八月方苞记季野姓万氏讳斯同浙江四明人也其本师曰念台刘公公既殁有弟子曰黄宗羲黎洲浙人闻公之风而兴起者多师事之而季野与兄充宗最知名季野少异敏自束发未尝为时文故其学博通而尤熟于有明一代之事年近六十诸公以修明史延致京师士之游学京师者争相从问古仪法月再三会录所闻共讲肆惟余不与而季野独降齿德而与余交每曰子于古文信有得矣然愿子勿溺也唐宋号为文家者八人其于道粗有明者韩愈氏而止耳其余则资学者以爱玩而已于世非果有益也余辍古文之学而求经义自此始丙子秋余将南归要余信宿其寓斋曰吾老矣子东西促促吾身后之事豫以属子是吾之私也抑犹有大者史之难为久矣非事信而言文其传不显李翱曾巩所讥魏晋以后贤姦事迹并暗昧而不明由无迁固之文是也而在今则事之信尤难盖俗之偷久矣好恶因心而毁誉随之一室之事言者三人而其传各异矣况数百年之久乎故言语可曲附而成事迹可凿空而构其传而播之者未必皆直道之行也其闻而书之者未必有裁别之识也非论其世知其人而具见其表里则吾以为信而人受其枉者多矣吾少馆于某氏其家有列朝实录吾默识暗诵未敢有一言一事之遗也长游四方就故家长老求遗书考问往事旁及郡志邑乘杂家志传之文靡不网罗参伍而要以实录为指归盖实录者直载其事与言而无可增饰者也因其世以考其事覈其言而平心以察之则其人之本末可八九得矣然言之发或有所由事之端或有所起而其流或有所激则非他书不能具也凡实录之难详者吾以他书证之他书之诬且滥者吾以所得于实录者裁之虽不敢具谓可信而是非之枉于人者盖鲜矣昔人于宋史已病其繁芜而吾所述将倍焉非不知简之为贵也吾恐后之人务博而不知所裁故先为之极使知吾所取者有可损而不取者必非其事与言之真而不可益也子诚欲以古文为事则愿一意于斯就吾所述约以义法而经纬其文他日书成记其后曰此四明万氏所草创也则吾死不恨矣因指四壁架上书曰是吾四十年所收集也逾岁吾书成当并归于子矣又曰昔迁固才既杰出又承父学故事信而言文其后专家之书才虽不逮犹未至如官修者之杂乱也譬如入人之室始而周其堂寝匽湢焉继而知其蓄产礼俗焉久之其男女少长性质刚柔轻重贤愚无不习察然后可制其家之事也官修之史仓卒而成于众人不暇择其材之宜与事之习是犹招市人而与谋室中之事耳吾欲子之为此非徒自惜其心力吾恐众人分操割裂使一代治乱贤姦之迹暗昧而不明子若不能则他日为吾更择能者而授之季野自志学即以明史自任其至京师盖以群书有不能致者必资有力者以成之欲竟其事然后归及余归逾年而季野竟客死无子弟在侧其史稿及群书遂不知所归余迍邅轗轲于所属史事之大者既未获从事而传志之文亦久而未就戊戌夏六月卧疾塞上追思前言始表志之距其殁盖二十有一年矣季野行清而气和与人交久而益可爱敬其殁也家人未尝讣余余每欲赴其家弔问而未得也故于平生行迹莫由叙列而独着其所阐明于史法者季野所撰本纪列传凡四百六十卷惟诸志未就其书具存于华亭王氏淮阴刘永祯录之过半而未全后有作者可取正焉臣闻尚书之言君道也曰作之君作之师自二帝三王以后虽有贤君能兼尽作师之道者鲜矣惟我皇上徇齐敦敏既夙具于圣性体道务学又时切于圣心故自御极以来至今六十年凡四海内外无一民一物不安其性命而共乐乎圣德之高深朝廷草野无一官一士不仰荷甄陶而终不能窥圣学之万一兼尽乎作君作师之道而建其有极未有如我皇上者也臣又窃观圣德圣学既与往圣同符而因时立事功德之隆更有特出于千古者自古人君开创者多武功守成者多文德惟我皇上以守成而兼开创武功则威震于八荒文德则光被于四表盖前世所未有也自古人君宽仁者或过于优柔聪察者或近于刻核惟我皇上以大知而行至仁如天地之无不容如日月之无不照又前世所未有也用此疆宇之广博民物之阜安政教之洽浃河海之清晏无若今日者臣草鄙贱士昧学少文蒙覆载之宏恩趋走内廷历有年岁近光服教最为深切窃惟我皇上盛德崇功嘉言善政虽积简充栋未能殚尽谨综其大要拜手稽首而献颂曰在宥天下惟我圣皇应时首出万物皆昌如天之运健行有常如地之载容保无疆一章皇殷于民以勤以殖惟六十年心如一日大纲既举细目咸饬运之方寸周于八极二章我皇之武知勇天钖首芟三蘖察罕继剔遂郡台湾海氛永息戎臣受成所向无敌三章亲犁大漠六师如贯巨寇立歼独由圣断西戎袭盗帝命遏乱决胜万里如持左券四章我皇之文聪明天亶溯源洙泗羲文是缵经史百家无幽不阐象数声律无微不显五章大哉王言如绋如纶诗谐雅颂文继典坟奕奕天章出类离伦云辉日耀凤舞鸾六章我皇之仁遍覆蒸黎登之衽席育以繁滋议蠲议赈小祲不遗丰年赐复屡遍天涯七章矜疑缓狱德命时行犹频肆赦体天好生河流冲激淮甸靡宁三巡相度昏垫以平八章我皇之智包罗宇宙一日万几云行川熘求民之莫幽隐必究察吏之疵每如发覆九章遴选必亲其难其慎守令监司每勤清问发科兴贤严抑幸进激浊扬清莫不竦震十章郊坛亲飨前世所难我皇昭事历久弥虔冬至大报春始祈年先期宿戒终日干干十一章肃雍在庙孝享惟诚元声既得用荐德馨备物尽志慈闱是承年跻艾耆孺慕犹形十二章至诚不息无逸作所宵旰勤政罔间寒暑帐殿旌门奏对日举亦有清暇考文稽古十三章躬行俭朴万方之仪衣无纂组椽不雕几素食一御为民祷祈常留有余以惠嘉师十四章光天之下至于海堧四民熙熙以养以恬儿童稚齿寿耇苍颜齐心同祝天子万年十五章曰仁者寿圣德日滋惟恭则寿圣敬日跻于万斯年我皇之禧我皇之禧万民其喜十六章江都顾友于两岁四通书于余皆以葛氏志铭为言丁酉七月余在塞上同里胡袭参复自京师以友于之书并葛氏子宏文之状来且曰子之师书宣先生盖受宏文之贽因与友于有连而某亦尝定交焉其乞铭辞甚哀且所状皆近事实可知矣愿子勿却也据状君讳士巽字大生扬之邵埭人少学书少长慨然曰吾见为士者不遇则羸其躬以及其亲幸而第浮客远宦长离亲侧非吾志也因弃书行贾淮南吴楚间果大赢承亲之志姊妹诸甥无不资给也兄早卒抚其子犹子兄之子又卒爱其子有加于孙君家既饶因大治茔墓经田畴建庐舍而求名师以课诸子甚严曰吾废学以养吾亲今吾无仰于若若甘食美衣而不幅以学且生邪心其所状大略若此实其言亦近于古者闾胥族师所书孝弟敬敏者矣予平生非亲懿故旧未尝一与之铭盖铭者谥诔之遗也古者非贵而有功德不为诔而谥则虽君父不敢有私焉今于素所不识之人而与之铭设实背于所称是言也于吾为赘行矣用此谢不为铭而生怨嫌者盖累累焉今乃为葛君创为之盖念胡顾二君子谊不宜欺余且以其素行为质而非徒重其请也君卒于康熙乙未四月享年七十元配姚氏继配蒋氏子三长宏文岁贡生次宏友国子生次宏毅郡学生女子三以某年某月葬于某乡某原姚氏祔铭曰维君之行不求显于俗而自得其情二贤为征吾与之铭高淳张彝叹尝持所爲募修三元观疏示余曰俟其成子必记之余诧焉彝叹曰古者射乡酺蜡读法宪禁计耦兴锄各有地春秋祈报各有典祀而后世并无之此地爲宣歙群流入吴之要会自开永丰太平诸圩民惧水败悫而听于神凡岁时修筑分植属役旱潦启闭水门皆合众成言于此则过而存之不亦可乎又曰吾镇俗近古无商贾奇羡游观伎巧之诳耀民安拙业而士者亦通于农若因农祀之节会寓以古法则礼俗可兴惜乎吾衰而志力有不逮也余闻而慕之因属彝叹爲购旁舍将移家而相资以待老余构祸北徙又七年戊戌而彝叹赴诏道卒于山东又六年余蒙恩除旗籍给假归葬而观适成苍溪士人录前后疏记以来曰此彝叹之志也按疏记汉末吴将周瑜驻屯于此瑜殁权立观以褒其功及北宋以永丰田赐蔡京乃重建加崇侈焉兹坼正殿栋阴署重建其始修在明越越凡再修夫自明中叶至今仅百余年修而复圮者三而自汉至明千余年无废兴事理有不当然者盖重建于京修者丑之故原其迹之自瑜而署以赤乌也此虽类不学者爲之然即是可征其俗之近古矣惜乎彝叹既殁余复拘缀无缘一至其地究观其学者耕者之礼俗也乃约略而爲之记其川流之支凑及观名神号所元则彝叹之疏具矣七月余在塞垣友人蒋钖震自京师以书来曰吾母七十矣吾少孤家贫母抚且教以至于今艰难可无述而知也子为文以寿可乎余少读戴记见先王制礼所以致厚于妻者视诸父昆弟而每隆焉疑而不解也既长受室然后知父母之安否家人之睽睦实由之又见戚党间或遭大故遗孤襁褓其宗祀与家声皆系于女子之一身而诸父昆弟有不可如何者然后知先王制礼乃述天理以示人而非世俗之浅意所可测也曾子曰可以託六尺之孤可以寄百里之命临大节而不可夺也是三者贤人君子之所难乃委巷之女子一入室而义当以此责之其责之也专以严则礼之敢不重欤夫妇人尚志节固已而立孤尤难能食之而不能教非所谓可託也又或茕独无依则纪衣食持门户其难有过于寄百里之命者若太夫人于蒋氏信可谓艰贞而无负于寄託矣以余所见妇人着志节者赋命多蹇子姓成立者希盖造物者既以节显其身他福祥或不能兼与而太夫人获天佑康宁寿考钖震成进士从容色养乡里传为美谈闺门之内闻而兴感于女教所关不细因书遗钖震以慰其亲且使众着于先王之礼意焉昔成汤之世伐夏救民皆伊尹主之而汤若无所事也周武王之世戡乱致治皆周公主之而武王若无所事也盖大有为之君苟得其人常以国事推之而己不与故无牵制之患而功可成大有为之臣必度其君之能是而后以身任焉故无拂志之行而言可复亡国之君若刘后主者其为世诟厉也久矣而有合于圣人之道一焉则任贤勿贰是也其奉先主之遗命也一以国事推之孔明而己不与世犹曰以师保受寄托威望信于国人故不敢贰也然孔明既殁而奉其遗言以任蒋琬董允者一如受命于先主及琬与允殁然后以军事属姜维而维亦孔明所识任也夫孔明之殁其年乃五十有四耳使天假之年而得乘司马氏君臣之瑕衅虽北定中原可也即琬与允不相继以殁亦长保蜀汉可也然则蜀之亡会汉祚之当终耳岂后主有必亡之道哉抑观先主之败于吴也孔明曰法孝直若在必能制主上东行是孔明之志有不能行于先主也而于后主则无不可行呜唿使置后主之他行而独举其任孔明者以衡君德则太甲成王当之有愧色矣顾侍御用方穷时丧耦十有一年弗娶既得仕纳征于李氏会先帝之丧逾岁弗亲迎或诧焉其官适罢曰吾贫未能也既而起家为户部郎中擢御史掌长芦盐政岁赐数千金诧者滋多曰吾迫公事未暇也其娶以冬十有一月望后一日推其心盖谓三年中不宜有空月也问焉而不自襮不以人之所不能者愧人又其厚也先帝始崩守官者各次其守余次于佛舍将归语二三君子曰在礼公等居倚庐宜再期今旬未三终归至家止于外不入室焉其可也闻者皆变色易容盖俗之偷以礼为徒观众人之耳目也久矣古之人事君犹事父也谓制以义而不敢违是薄于德于礼虚者也若用方者其明于礼意乎传其事与言俾事君者有省焉愍烈女失姓氏余西邻某家婢也主父行贾妻某氏与竖通烈女数切谏谋并污之以死拒连衣裳申固缝纴某氏有母同居一夕阳怒以绵裹昵物置烈女口因筑入喉间以杙抉其阴而死被短布单衣袭敝葛蒲蔽首及膝投东邻宅后方塘中贿隶胥报县有寒女自沈莫知其谁何三日命掩埋既而迹颇着邻里皆知之而无以诘也烈女之死也尸不可举或助之易衣负以出久之求索不应怒而争乘醉诣郡言状众皆曰此天也及对案某氏言婢出恶言詈其母怒而鞭之夜自经时烈女尸已焚弃绝踪而律文主父主母以罪杖仆婢至死无抵法遂释不推时邻某适归自远方过姻家闻故掉臂而去某氏闻之遂因其赀挟竖迁居又逾年合为夫妇昔先王知民性之不可枉也故狱之疑者讯之群臣讯之群吏讯之万民而又议事以制不征于书其典狱者又能悉其聪明致其忠爱以尽之所以下无遁情而罚必中也自三季以后民抏敝以巧法吏昏暝以决事贞良者枉死于无告淫慝者安利而无殃求其所以然者而不得也此佛之徒所以因民之惑而为之说与立秋日余在热河梦偕先兄随先君过尚默陈先生故居同集者摄山汪丈清传杨君将饮酒他客朋至忽觉已归土街草堂先君指画将营西偏为燕息之斋俄而寤先君性豪旷不可一日无友朋常以寅及巳读书午及申为山泽之游归而饮酒忆自六合迁金陵同好者前辈则杜濬于皇杜岕苍略执友则王裕成公及陈先生招唿游谈虽风雨之夕无间时余九龄先兄年十一常奉盘匜侍酒自兄年十四侍王父于芜湖其后与余皆煳口四方涉岁移时乃得归省兄归余常在外余归兄常在外又计日为行期故每侍先君与诸先生宴集欢乐之余私心怆动虽先君亦然而不忍言也自先兄夭枉余始不敢远游而二杜及王皆前殁独陈先生尚存而先君少所知汪丈自南郊迁北里杨君托末契游从最密时余以穷空复数为近地之游又计偕者三其家居凌杂米盐不可解脱追念平生侍先君与诸公宴集时甚少而与先兄偕则尤加少焉计惟童子时为然尔时已知其乐而不知其后思此之悲也自先君下世汪丈亦殁杨君老而穷走四方而余祸发于不虞以冬十月赴诏狱将行陈先生竭蹶呕血县门外今寒暑复四易先生近八十计此生不得再相见矣余既编籍旗下上哀矜使以白衣厕馆阁校勘自痛丘墓无主故虽病且衰而黾勉从事盖以天子仁圣犹万一冀幸焉记曰霜露既降君子履之必有凄怆之心非其寒之谓也今兹以秋之始感于梦寐而得依父兄之侧从先人之居岂其几之先见者与抑积思所结而未必其有应也因书以征于后焉陈先生名书汪丈名泳思杨君名修与王先生皆金陵人杜公兄弟为黄冈人六月二十九日记八月望前一日入雁荡按图记以求名迹则芜没者十之七矣访于众僧咸曰其始辟者皆畸人也庸者继之或摽田宅以便其私不则苦幽寂去而之他故蹊径可寻者希过华严鲍甥率众登探石龙鼻流处余止山下或曰龙湫尚可至也遂宿能仁寺诘旦舆者同声以险远辞余曰姑往焉俟不可即而去之何伤沿涧行三里而近绝无险艰至龙湫庵僧他出樵者指道所由又前半里许蔓草被径舆者曰此中皆毒蛇狸虫遭之重则死轻则伤怅然而返则老僧在门问故笑曰安有行二千里相距咫尺至崖而反者吾爲子先路持小竿仆李吉随之经蒙茸则手披足踏舆者坦步里许径少窄委舆于地曰过此则山势陡仄决不能前矣僧曰子毋惑惟余足迹是瞻鲍甥牵引越数十步则蔓草渐稀道坦平望见瀑布又前列坐岩下移时乃归舆者安坐于草间并作乡语怨詈老僧曰彼自耀其明而征吾辈之诳必众辱之嗟乎先王之道之榛芜久矣众皆以远迹爲难而不知苟有识道者爲之先实近且易也孔孟程朱皆困于众厮舆而时君不寤岂不惜哉夫舆者之诳即暴于过客不能谴呵而创惩之也而怀怒蓄怨至此况小人毒正侧目于君子之道以爲不利于其私者哉此严光管宁之俦所以匿迹销声而不敢以身试也余将受室先兄命之曰人之大伦五以吾所闻见惟妇死其夫及守贞终世者为多子之能孝者差少焉臣之能忠者差少焉友之能信者差少焉而实尽乎弟道者则未见其人其所以然特由私其妻子及货财耳余行四方窃以兄所言阴求之士友间其疏节不违者盖无几人蔚州李余同年友也尝道其兄默斋及嫂氏之贤其事父母夫妇帅先而尽瘁焉有急倾赀产以佐之化于其妻无难色尝遘家祸独身当之流离毒痛几死而不忍累群弟难既解益勤家事督课子弟令高密以运饷出塞为摄县事者所误默斋之卒也尚留滞山东家人惧其忧劳中不能复胜哀恸大功衰将脱尚不敢以告用此观之默斋之仁恩所以忾乎门内者可知矣先兄所愿见而不可得者越数十年而幸有其人乃传所闻以式吾子姓焉先兄百川先生曰处士则有虚声乡邻亲戚则有私毁誉若民之于上利害切身不谋而同故吏自一命以上名不虚作人不可以好名相疑己不可怙过而谓民言不当有合葬其父母及前母者以位次问先生曰神道尚右而程朱所言皆尚左朱子葬其妻存东畔一位则尚左明矣若三柩同葬依古礼则父当中前母右继母左如尊左则父当中而左右易位若父与前母既葬父左则新祔者次于右父右则新祔者次于左又曰周礼大司乐有享先妣之乐在享先祖之前故郑康成谓周以后稷为祖而姜原无所配是以特立庙祭之谓之纮宫斯干之诗曰似续妣祖笺曰妣先妣姜原也商颂亦溯源于有娀皆诸侯不敢祖天子之义以是推之庶子于生母当别葬韩魏公葬生母胡氏柩退嫡母尺许赵炳族葬图说引以为据非古也康熙辛卯九月歙县许起昆持其母行状因吾友吴君东岩来乞铭东岩于其母为族子而状即东岩所作也余既许诺逾月而被逮又二年出狱东岩适在京师复以为言余曰吾非敢负诺责也恐为僇人其言不足以列幽墟曰子浅之乎视许生也因复以状来谛观之辞达而事信余无以易焉因摭其语而系以铭状曰为人妇而以衰绖终其世者惟吾族姑许节母节母幼时父客死舆榇归衣衰泣血哀动族党年十六归同邑许昌祯入门姑寝疾已六月余矣厥明即解妆侍汤药动息扶将姑将瞑泣曰吾生不与若久处吾魂魄犹相依居姑丧与祖姑卧起祥禫毕逾岁生男未弥月夫骤病强起在视足弱常匍匐户榻间夫不起即绝食饮祖姑泣纳儿怀中久之乃乳儿居无何祖姑卒依继姑继姑又卒其生而忠养死丧以礼一视姑节母叠遭闵凶及继姑死益自伤呕血寝疾数岁而卒年四十有三其归许近三十年为嫠凡二十三四年而服苴菅及群丧不下二十年艰贞苦恨自节母而外盖未之见也卒之后家人启箧笥嫁时衣物如新盖终其身未御云起昆为邑诸生以文艺称于时侪行身谨饬东岩云皆节母之教也以某年月日奉母柩合葬父墓某乡某原铭曰茕茕三世嫠仔肩病姑呻吟儿栾栾死之不得生忧缠天以百罹襮贞贤蜕此短晷何恨焉神生于无形成于有形然后数形而成声故曰神使气气就形形理如类有可类或未形而未类或同形而同类类而可班类而可识圣人从天地识之别故从有以至未有以得细若气微若声然圣人因神而存之虽妙必效情核其华道者明矣非其圣心以乘聪明孰能存天地之神而成形之情哉神者物受之而不能知及其去来故圣人畏而欲存之唯欲存之神之亦存其欲存之者故莫贵焉神者乐之精华所以动天地感万物之实理也生于无形者太虚之籞缊也成于有形者播于乐器然后声生而神寓也数者十二律三分损益之数也播于有形之乐器然后其自然之数一一形见而成宫商角征羽之声也神使气者以天地之神而运于人之气也气就形者以人之气而就乎乐器也凡音之高下疾徐皆以人气之大小缓急调剂而成故曰就也既播于有形之乐器则其理如物类之群分而有可别矣方其未播于乐器初无宫商清浊之可别所谓未形而未类也既播于乐器则钟磬管弦凡同形者音必相似所谓同形而同类也然虽同形同类而一器之中其音之清浊高下又各自有别类而可班者制器而可别其度也类而可识者审音而可识其分也凡此皆天地阴阳之理自然而有别者也圣人知天地之理而识其所以别者故能从有以至未有而得细于气微于声者所谓神也有者器数之既形也未有者器数之未形也声气辨于既有器数之后而神存于未有器数之先故从有以至未有然后可以探声气之本而得其神也然圣人虽识天地之神而苟无以存之众人不能用也故制为器数以存之则其理虽微妙必因器数而各效其情矣效者呈也情者实也华者器数之形道者神理之运也核其器数而无差忒则神理之运亦可得而明矣非天地之神本具于圣人之心而作律之圣人又乘其聪明之独擅以核乎器数之分岂能存天地之神而使声气之实理各效于器数之中哉圣人辨器数以着声音之实理所谓成形之情也神者天地之所以鼓物故神之去来物之衰旺视焉而物常受之而不能知如闻声知胜负而胜者负者不自知也审乐知兴亡而兴者亡者不自知也而其情毕效于声乐故圣人畏而欲存之唯欲存之故设为器数而神亦于是乎存其欲存之者圣心聪明之所寓也故莫贵焉余尝感于梦以沈生廷芳言为海宁查夏重铭幽之文生因请表其外祖声山墓曰吾母谓芳能为母之从祖言曷不为母之父言余谢以无暇又十年生巡漕山东以书来言吾母老矣外祖先生故旧也非有言无以慰吾母之心始余在京师海宁诸查皆索交丙子馆于汪氏与声山寓同巷数过从时声山始为翰林甚贫窭而盘飧洁以旨叩之皆其内子所手治也余再至京师则声山入南书房为时所崇居内城或寓海淀扈从塞上屡言欲就余而终未得一见及余难后则其殁久矣时论皆曰南书房争地也未有共事此间而不生猜嫌怀冒嫉者当长洲韩公既殁长南书房为圣心所注者无如声山而声山推挽后进无嫉心然终为争者所困声山以诗词书法四六名然古之人弗重也故为揭时论呜唿其可表也已声山讳升字仲韦举人戊辰进士选庶吉士除编修己卯主江西乡试充日讲官由谕德庶子至少詹事祖继序父嗣琪俱诸生赠通奉大夫大母某氏母某氏妻陈氏并赠夫人子二广贡生早卒昌泃承荫知广东长宁县女一适仁和沈元沧知广东文昌县即廷芳父也正月桐城方苞撰谥之作也人心之不知其然而然者也遂古帝者之号多不知其义所取烈山氏始为农师而民神之故因而号焉尧舜之圣民无能名禹平洪水相与震而惊之故称大焉至于汤则或嘉其功而称成或象其德而称武此周公所以因之而作谥也有祖而又有宗亦人心之不知其然而然者也商之世尝衰矣至帝戊而中兴故尊之而因以号焉其后屡衰武丁振而兴之功最高故尊之而因以号焉汉之太宗世宗用此义也至东汉而祖宗谥号之义皆失矣祖者始也故宗无定数祖一而已以光武之复有天下而称祖是二始也谥以易名因以为庙号春秋所书桓宫武宫是也庙别有号是再谥也主是议者必以祖有功而宗有德又祖一而宗无定数以为祖贤于宗不知殷人宗汤周宗武王乃二代始受命之君不闻汤武之贤以不称祖而贬于稷契也其庙别为号盖缘文帝称太宗武帝称世宗而然不知曰太曰世非谥也非显与明肃与章之比也至于唐而历世并称宗至于明而继世并称祖伤名愆义实自东汉始东汉之经学后世莫并焉而若此类乃不能辨惜夫先君子五女妹生最后适谢氏子师钖其祖国初督学山西饶于财子姓习侈纵偷苟妹始嫁家中落而未尽妹夫尚多纨翙之好妹性简默贞静不相中时被陵暴戒女从者勿闻于二亲余间讯之含泪终不言数年中旧业尽摽薪米半吾家訾给妹夫尝遘厉疾危在旦夕余往视妹私谓余曰死生命也恨无子本生姑在堂而兄公小叔皆贫不能自存将若之何盖惧身无依归母家而不能顾其姑也余难后供奉蒙养斋妹送母至都门每孟夏余出塞迫冬始还老母起居惟妹是依间语苞曰汝妹名宁寿今果送吾老古云初生所命多为终身征兆理果有是哉母终遗衣物付妹妹南归尽弃以买妾生一子自是以后每隆冬常质茧衣复襦忍寒冻而不忍妾与孺子饥余命道希兄弟计口计日致米蔬薪膏供亿其家而奉妹于吾家妹忽忽不适问故曰吾不与家人共寒饥心不能安一岁中必数归视未旬日衣裳鲜在笥者矣先人家则肉食有常期妹每言不喜茹腥而取其钱市果饵以食孺子呜唿女子处饶乐而家室和平易为贤耳昔先君子不治生产而好交游家无仆婢吾母逾五十犹日夜从灶上扫除执苦身之役然先君子所交皆楚越遗老乡邦俊人古义尚可以自慰也若妹之艰贞则几于易所谓明不可息者矣其事虽族姻妹不欲使闻知而余乃笔之书盖天下后世欲明妇顺者不可不更备此规轴也孺人讳球姓叶氏父讳汝栋闽县人庚午乡试副贡士谢君讳宣之妻编修道承之母也谢氏故儒家而乡贡以侠重于乡信义着于师友孺人实左右之孝于亲友于兄弟惟孺人曲当其心乡贡未中寿而殁兄公壹以家政属孺人大事必诹焉幼随母依舅氏授论语孝经毛诗及长博观经史诸孤就傅夜归则为辨句读考音义兼授乐府古辞及诗既成立督教不衰母也而秉父道焉孺人生二岁而孤母家四世生养死藏庙祭皆身任之女也而承男事焉及笃老道承归养会修省志中丞赵公以相属百年中大吏所设施乡先生长老之质行孺人能备详之道承用以征信于志传牒记而辨其讹嫠也而有裨于文献焉始余与同年郑任钥鱼门善孺人之长女婿也道承继因鱼门以索交于余孺人七十求文以寿余曰非古也子少安吾当别志以达子之情又十有四年孺人殁道承使来告终以状请铭泛询其乡人皆曰信然乃为表以归之而释诺责焉其生卒子姓宜具于志铭故弗着八月晦前二日江左方苞表夏四月余将行塞上妹夫谢天宠闻其生母王孺人之丧泣而言必得志铭乃归孺人之归谢氏也年十有八其卒也六十有一而为嫠者三十有六年始新津县令谢君仁趾聘孺人为侧室逾年而嫡死遂摄内事自孺人始归新津君已遘心疾惑易无常孺人与生三子一女皆在忧惧中自新津君没家益落诸子皆窭艰孺人有弟客死于非命积轸郁痈发于乳医者求索不称意投恶石以反之遂成锢疾二十余年不瘳计孺人之在谢氏自少而壮而老未尝有一日恬安其怐愗自苦不独以为嫠也往岁孺人六十天宠归为寿旧所患良减其家人之讣云乃者孺人时自宽食饮有加其疾以卒旬日间事耳呜唿此昔之仁人所以不肯一夕离亲而宿于外也天宠之依余于北也以余北迁女弟御吾母以行乃用此不得亲母之含敛以余之恨于天宠固不能已于言况重以孺人之节乎王氏江宁故家其先世有官指挥使者孺人卒于二月十日以某月某日祔于新津君之兆在江宁县某乡某原铭曰命之惸节以亨载此贞名尚何悯于其生二南之序曰系之周公系之召公余少受诗反覆焉而不得于心及观朱子集传云得之国中而杂以南国之诗谓之周南得之南国者直谓之召南然后心惬焉而汉广汝坟所以独列于周南则其义未之前闻也夫周道兴于西北自北而南地相直者正江汉也风教远烝于此则周之西南沿汉与江庸蜀羌髳微卢彭濮之怙冒举诸此矣至于汝坟则又自西而益东自南而渐北殷商国畿而外皆周之宇下所谓三分天下有其二也且其辞义以视召南诸篇亦莹然而出其类方是时被化之国其上之风教虽能应于关雎麟趾而下之礼俗犹未尽淳观汉广之爱慕流连而知其不可求则与行露野有死麕悄乎其有惧心者异矣草虫殷雷自言其伤而已耳汝坟则忧在王室而勉其君子于文王以服事殷之心若或喻之录此二诗而被化之先后疆略之广轮观感之浅深一一可辨矣十三国之风其篇次列于周大师或孔子更定所不敢知而二诗之在周南则为周公所手订决也惟何彼秾矣其作于镐洛若齐人为之皆不宜以入召南岂秦火之后诗多得之讽诵汉之经师失其传而漫以附焉者与世人皆悲子胥以忠死吾独惜其所以处死者未得也其谏夫差语皆阔于事情使员曰吴之于越非伐国而求其服也王忘王之使人立于庭出入唿王而告以先王之痛乎匹夫含怨犹必剚刃仇人之胸况句践亲用戈于先王伤未及舍而卒非函句践之首以入先王之庙则臣子之事不终今力实能诛而纵焉吾恐先王负恫于九原而不歆王祀也如是则夫差虽惭忿以杀子胥而必不释句践句践死则越不为沼而吴亦不至大泯矣子胥之智非不及此也毋乃少历闵凶功见名立而重犯忌讳以危身与而竟不能保其终惜哉仪礼志繁而辞简义曲而体直微周公手定亦周人最初之文也然其制惟施于成周为宜盖自二帝三王彰道教以明民凡仁义忠敬之大体虽隶晓然于心故层累而精其义密其文用以磨惸德性而起教于微眇使之益深于人道焉耳后世淳浇朴散纵性情而安恣睢其于人道之大防且阴决显溃而不能自禁矣乃使戋戋于登降进反之仪服物采色之辨而相较于微忽之间不亦末乎吾知周公而生秦汉以降其用此必有变通矣独是三代之治象与圣人彷徨周浃之意可就其节文数度省想而得之故昌黎韩子读此惜不得进退揖让于其间然其辞以类相从其义以合而见而韩子乃分剟而别着为篇则非吾之所能知矣先儒以古文尚书辞气不类今文而疑其伪者多矣抑思能伪为是者谁与夫自周以来着书而各自名家者其人可指数也言之近道莫若荀子董子取二子之精言而措诸伊训大甲说命之间弗肖也而谓左丘明司马迁扬雄能为之与而况其下焉者与然则其辞气不类今文何也尝观史记所采尚书于肆觐东后则易之曰遂见东方君长太子朱启明则曰嗣子丹朱开明有能奋庸熙帝之载则曰有能成美尧之事者如此类不可毛举因是疑古文易晓必秦汉间儒者得其书苦其奥涩而稍以显易之辞更之其大体则固经之本文也无逸之篇今文也试易其一二奥涩之语则与古文二十五篇之辞气其有异乎迁传儒林曰孔氏有古文尚书而安国以今文读之遂以起其家逸书而安国自序其书谓科斗书废已久时人无能知者以所闻伏生之书考论文义定其可知者增多二十五篇夫古文既不可知仅就伏生之书以证而得之则其本文缺漫及字体为伏生之书所不具者不得不稍为增损以足其辞畅其指意此增多二十五篇所以独为易晓而与伏生之书异与然则迁所云以今文读之者即余所谓以显易之辞通其奥涩而非谓以隶书传之也礼乐律历四书或曰褚少孙所补或曰盖子长为之而未具皆非也其序礼乐用意尤深盖太初所定改正朔易服色已具历书及封禅书至宗庙百官之仪则袭秦故不合圣制者汉之乐自文景以前习常肄旧而已武帝所作十九章文虽尔雅然自青阳朱明西曌玄冥而外多谀诞且非雅声其甚者如太乙马歌则汲黯所谓先帝百姓不知其音者故止序其大略而不复排纂为书盖伤汉之兴几无所谓礼乐也故于四时之歌明着其恉曰世多有故不论则非为之而未具明矣其续以戴记荀卿之文或乃少孙所为邪汉之乐既无可次而律则往古成法故独着其通于兵事以为法戒武帝改历虽由公孙卿札书而洛下闳运算日顺夏正于历术则无可议者故直述其事由此皆着书之义法一定而不可易者非故欲如此也其后四书论系于书后亦各有义焉盖河渠平准非若礼乐律历可前序其事而以名物度数次列于后者封禅书所载诸畤诸祠虽有方色牲币之数而皆秦汉间妖妄不经之制且与封禅无与也故其事并详于书而略见己意于后惟天官宜与律历一例特家世所掌有独传其精义者灾异之变有亲得之见闻者诸家之占有考之而不合者故列次众法于前而以己意详论于后所由与律历二书异也七书皆通古今而平准则汉一代之制故独以古事附论于后而志慨焉乐律天官三书之末及律书序前后各附赘一节意义无可推者或亦少孙所为然秦纪亦别载襄公后二百余年事岂子长摭拾旧闻始将采用后复置之而录者不知而妄附与是未可知也尚书自毕命以下所存六篇先儒多未达其义余尝考之费誓则事可传也君牙冏命秦誓则言不可废也吕刑文侯之命则事不可没也三代之刑典至穆王而始变文武之旧都至平王而终弃可无志乎吕刑之言虽或不可废而孔子录之则非以其言也观文侯之命无一言之当物而弗删则以着事变而非有取于其辞义审矣司马迁作史记于费誓具详焉于秦誓删取焉而文侯之命则没之盖以其言无足存而不知事不可没也用此观之圣人删述之义群贤莫之能赞岂独春秋之笔削哉书存文侯之命而宣王中兴用贤讨叛事列正雅者其誓诰策命之文无一见焉先儒以谓亡于幽王之乱而余窃意所亡者不惟宣王之书自君牙以下六篇皆孔子摭拾于乱亡之余非得之周室之史记也自唐虞夏商非关一代废兴之故不以列于书故周书自毕命以前皆造周毖殷保世靖民之大政也若专取辞意之善则成康之际周召共政史逸作册其命官之辞远过于君牙冏命者必多矣孔子乃舍彼而取此义安处与用此知康王以前策命之大者已与誓诰并列于学官而立为四术其余内史所藏孔子盖未之见也吕刑则布在四方而有司籍之若鲁若晋若秦之书则其国传之君牙冏命则其家守之子尝学礼而病杞宋之无征故于周书惜其仅有存者而录之以垂法戒焉耳使得诸周内史所藏则岂宜阔希而不类如此哉抑观君牙冏命秦誓而又以叹世变之亟焉文武之政刑皆变乱于穆王而读其书彬彬乎去成康不远也秦穆悔过思贤之言可法于后世而力逞其忿以遂前愆言与行显背而谓可涂民之耳目夏殷之末造未尝有是也二帝三王纯一忠敬之风其尚可复也哉此又序书之隐义也呜唿世儒之疑周官为伪者岂不甚蔽矣哉中庸所谓尽人物之性以赞天地之化育者于是书具之矣盖惟公达于人事之始终故所以教之养之任之治之之道无不尽也惟公明于万物之分数故所以生之取之聚之散之之道无不尽也运天下犹一身视四海如奥阼非圣人而能为此乎然自汉何休宋欧阳修胡宏皆疑为伪作盖休耳熟于新莽之乱而修与宏近见夫熙宁之弊故疑是书晚出本非圣人之法而不足以经世也莽之事不足论也熙宁君臣所附会以为新法者察其本谋盖用为富强之术以视公之依乎天理以尽人物之性者其根源较然异矣就其善者莫如保甲之法然田不井授民无定居而责以相保相受有辠奇袤相及则已利害分半而不能无拂乎人情矣修与宏不能明辨安石所行本非周官之法而乃疑是书为伪是犹惩覆颠而废舆马也是书之出千七百年矣假而战国秦汉之人能伪作则冬官之缺后之文儒有能补之者乎不惟一官之全小司马之缺有能依仿四官之意以补之者乎其所以不能补者何也则事之理有未达而物之分有未明也呜唿三王致治之迹其规模可见者独有是书世变虽殊其经纶天下之大体卒不可易也若修与宏者皆世所称显学之儒而智不足以及此尚安望为治者笃信而见诸行事哉必此之疑则惟安于苟道而已此余所以尤痛疾乎后儒之浮说也昔朱子读大诰谓周公当时欲以此耸动天下而篇中大意不过谓周家辛苦创业后人不可不卒成之且反覆归之于卜意思缓而不切殊不可晓呜唿此圣人之心所以与天地相似而无一言之过乎物也盖纣之罪可列数以耸人听而武庚之罪则难为言所可言者不过先王基业之不可弃与吉卜既得可征天命之有归而已夫感人以诚不以伪此二者乃周人之实情可与天下共白之者也其于武庚则直述其鄙我周邦之言未尝有一语文致其罪其于友邦君第动以友伐厥子之私义而不敢谓大义当与周同仇也非圣人而能言不过物如是与不惟此也周初之书惟牧誓为不杂武王数纣之罪惟用妇言弃祀事而剖心斮胫焚炙刳剔诸大恶弗及焉至于暴虐奸宄则归狱于多罪逋逃之臣故读牧誓而知圣人之心之敬虽致天之罚誓师声罪而辞有所不敢尽也读大诰而知圣人之心之公审己之义察人之情壹禀于天理而修辞必立其诚也然大诰之书自汉至宋千有余年读者莫之或疑至朱子而后得其间焉是又治经者所宜取法也夫余读仪礼尝以谓虽周公生秦汉以后用此必有变通及观孟子乃益信为诚然孟子之言养民也曰制田里教树畜而已其教民则谨庠序之教申之以孝弟之义凡昔之圣人所为深微详密者无及焉岂不知其美善哉诚势有所不暇也然由其道层累而精之则终亦可以至焉其言性也亦然所谓践形养气事天立命间一及之而数举以示人者则无放其良心以自异于禽兽而已既揭五性复开以四端使知其实不越乎事亲从兄而扩而充之则自无欲害人无为穿窬之心始盖其忧世者深而拯其陷溺也迫皆昔之圣人所未发之覆也呜唿周公之治教备矣然非因唐虞夏殷之礼俗层累而精之不能用也而孟子之言则更乱世承污俗旋举而立有效焉有宋诸儒之兴所以治其心性者信微且密矣然非士君子莫能喻也而孟子之言则虽妇人小子一旦反之于心而可信为诚然然则自事其心与治天下国家者一以孟子之言为始事可也西伯受命称王而断虞芮之讼及以是年改元自欧阳氏辨其妄群儒昭然若发蒙矣然特谓司马氏孔氏毛氏之妄耳书之传诗之序自前世多疑其伪惟史记为完书迁知六艺必折衷于孔子文王服事殷武王末受命周公成文武之德而追王孔子之言甚着而敢妄为异说乎盖莽既称康诰以为周公居摄称王之文故复为此以示居摄称王而复臣节者周公也受命称王而不复为人臣者文王也纣君天下数十年西伯断二国之讼诸侯乡之遂以是年改元制正朔况孺子襁抱刘崇潴翟义灭宗室王侯公卿大夫郡国吏士同心相推戴乎诗书之文曰文王受命惟中身谓继世而为诸侯也曰文王受命有此武功谓受命为西伯而专征伐也以受命为称王自史记始而后为书传诗序者因之耳史记宣成间始少出而未显今所传乃歆所校录而可据为信乎朱子谓史记之妄欧阳氏所辨明矣惟九年大统未集实为痕瑕呜唿武成之篇古文也古文尚书毛诗皆自歆发歆为三统历考上世帝王以为文王受命九年而崩则武成及周本纪之文为歆所增窜尚何疑乎呜唿歆之遍窜群书以曲为弥缝乃其奸之所以卒发于后世与书说之谬悠莫如君奭篇序称召公不悦及周公代成王作诰而弟康叔自唐以后众以为疑朱子出其论始定然折之以理而未得其情也余既辨周官正戴记然后悟曰是二者亦刘歆之为耳盖歆承莽意作明堂记奏定居摄践阼之仪而戴记所传无是也故豫征天下有逸礼古书周官文字者令记说于廷中以示明堂记所自出而又多为之征于文王世子之篇窜焉周末诸子言礼者莫笃于荀卿而网罗旧闻莫先于史记故于荀氏司马氏之书亦窜焉奏称周公践阼而召公不悦所以探汉大臣之心而多为之变以携之也而于记无可附故于君奭之序窜焉而并窜鲁燕世家以为之征莽改元称康诰王若曰朕其弟小子封以为周公受命称王之文则当是时尚无篇首周公作洛众会之文也歆知其说为天下所心非故复窜此以设疑于后世尔盖是篇乃伏生之书博士弟子所循诵也若早窜焉则众哗然而辨其非矣苏氏谓康诰之首乃洛诰错简群儒因之亦非也其地其时实与多士篇应而见士于周义亦近焉盖五服之国各登其民治而贡士于周故公因而告之然大义无存焉虽存而不论可也余悯汉唐诸儒为歆所蔽使圣人之经受其诬而记礼者及荀氏司马氏亦为歆而受恶故辨其所由然使后有考焉世儒谓读王风而知周之不再兴非深于诗者之言也方是时上之政教虽傎而下之礼俗未改其君子抱义而怀仁其细民畏法而守分以道兴周盖视变鲁变齐而尤易焉黍离兔爰忧时闵俗百世以下犹使人悱恻而流连大车槛槛师都犹能正其治也君子阳阳匿迹下僚而不改其乐也采葛忧良臣之见谗丘中惧贤者之伏隐观其朝有若荣公皇父师尹之败类者乎君子于役发乎情止乎礼义者无论矣葛藟悲无兄弟则宗子收族大功同财之淳风犹未泯也戍者怀其室家而于君长无怨言思奔之女自誓于所私按其辞意亦未尝心非其大夫观其民有若晋国之诬于栾氏齐鲁之隐民心归于陈季者乎十篇之中淫志溺志敖辟烦促之音无一有焉盖自周公师保万民君陈毕公继治于伊洛自上以下莫不渐于教泽忾于德心而知礼义之大闲故降至春秋篡弑攘夺接迹于诸夏之邦而王室则无之以众心之不可摇夺也子颓子带子朝之乱国民乡顺官师守常故侯伯公卿倚是以定谋而乱贼皆应时诛讨使当是时上有宣王下有方召则其兴也勃矣况能托国于周孔乎然孔子志在东周其于齐卫之君犹禋禋焉而适周则未尝一自通于共主及二三执政何也盖周之政在世卿久矣以羁旅之士一旦奉社稷以从非圣如汤文安能蹈此故必得大国而用之践桓文之迹然后能成周召之功此孔子之志事也世儒以周不能兴遂谓王风气象然不可振起是所谓见其影而不见其形者也孟子言诵诗读书道在知人论世而自道其学曰知言有以也夫管子之用周礼也体式之繁重一变而为径捷焉气象之宽平一变而为严急焉非故欲为此也势也盖周公之时四海一家制礼于治定功成之后故纪纲民物可一循其自然之节以俟其迟久而成管子承乱用区区之齐将以合势之散正时之倾非及其身不能用也非及其君之身不能用也而岂可俟哉惟欲速而苦其难成故其行之也亦不得不严且急焉是管子之不得已也然周官之作依乎天理以尽万物之性而管子之整齐其民也则将时用以取所求是则其根源之异也而读其书尚知令行禁胜之必本于君身聪明思虑当付之众人而不自用则又非诸法家之所能及矣夫此记中间所述多荀卿语疑出于汉之中叶而传荀氏之学者为之也三代盛时国不异政家无殊俗诗书礼乐布在庠序以为四术降至春秋王道虽微而周礼未改孔子赞易作春秋其徒守之陵夷至于战国百家放纷儒术大绌焉有一国而专立一经以为教者哉遭秦灭学至汉景武之间诸老师各抱一经以授其徒于是齐鲁燕赵邹梁之学兴而承其学者复以教于乡邑各自为方不能相通而其人之性质行能亦渐摩于经说而别异焉记者既列教之所由分并其说之有所失而又念一道德而同风俗非群儒之私教所可冀也所以养君德施政教正俗化莫急于礼而礼非天子不能行礼之兴然后君德可成而百官得其宜万事得其序和仁信义得其质宗庙朝廷得其秩室家乡里得其情礼之废则君臣父子夫妇长幼恩薄道苦序失行恶其乱百出而不可禁御凡此皆荀氏所谓原先王本仁义礼正其经纬蹊径不道礼宪而求之于诗书不可以得之之本指也夫六经火于秦并出于汉而礼之废则自汉始河间献王献古邦国礼五十六篇武帝不用而沿袭秦故以定宗庙百官之仪其士礼之仅存者亦未布颁以为民纪自是以来学者循诵易诗书春秋之文而虚言其义有得有失一如记所称而礼则湮沈残缺每至郊庙大议众皆冥昧而莫知其原闾阎士庶丧祭宾婚荡然一无所守而竞于淫侈记所云以旧礼为无所用而去之者意在斯乎学者可习其读而弗察欤行露之诗世儒多引韩诗及刘向列女传以谓申人之女许嫁于酆夫家不备礼而欲迎之虽致狱讼女终不行诬矣哉婴与向胡为而传此乎盖此诗既女子所自作则失怙恃且无兄弟之依可知矣曰许嫁则许之者必父兄也遭家之变莫为之主虽自归于舅姑不得谓非义况其夫就而迎之乎既有狱讼以召伯之明则必开以大义而官为之配矣其诗曰谁谓汝无家信如所传是故有室家之约也以一礼未备而终不肯行则将转而之他乎此害义伤教不近于人情而可列正始之风以为教于闺门乡党邦国与婴尚之蔽良由未达于室家不足之云而以辞害义不知设诈以求偶即此已不足为人夫此贞女所以疾之深而拒之决也以朱子之勤经岂其未见婴向之书盖严而斥之以无溷后人而群儒乃援集传礼或未备一语以曲证其诬辞不亦悖乎汉唐诸儒于变风傅会时代各有主名以入于美刺朱子既明辨之而世儒犹哓哓盖谓一国之诗数百年之久所存必政教之尤大者闾阎丛细之事男女猥鄙之情即间录以垂戒不宜其多乃至于此而不知删诗之指要即于是焉存盖古者自公卿至于列士职以诗献而衰世之臣孰是如大雅之旧人家父凡伯者乎故淇澳缁衣而外士大夫忧时闵己之诗所存无几而丛细猥鄙之辞则无一或遗盖民俗之真国政之变数百年后废兴存亡昏明之由皆于是可辨焉稽之春秋中原建国兵祸结连莫剧于陈郑卫次之宋又次之而淫诗惟三国为多以此知天恶淫人不惟其君以此败国亡身殒嗣其民夫妇男女亦死亡危急焦然无宁岁也而淫诗之多寡实与兵祸之疏数相符则删诗之指要居可知矣齐晋秦三国最强而两国无淫诗齐襄灾及其身崔杼弑君陈氏窃国皆由女祸故齐诗终于猗嗟载驱敝笱始于鸡鸣秦之亡以亲奄幸疾师儒故秦诗始于车粼驷铁终于夏屋唐俗勤俭固其所以兴也然纤啬筋力则艳以利而易动故其后赵盾栾书皆为国人所附而晋卒分于三族乃桓叔武公为之嚆矢耳国以此始亦必以终兹非其明鉴与若魏若曹若桧国小而邻逼故君民同忧未敢淫逞而君少偷惰臣或贪愚则国非其国矣总而计之邶鄘无征魏桧早灭卫郑以下七国之亡征并于所存之诗见之非圣人知周万物而百世莫之能违其孰能与于此然则郑之亡转后于陈而卫之亡又后于宋何也郑之淫风盛于下而未及其上卫有康叔武公之遗德虽至季世犹多君子国于天地必有与立或同始而异终或将倾而复植岂可以一端尽哉以是知天命无常国之兴亡一以人事为准也魏桧之诗皆作于未并于晋郑之先其辞其事可按而知也晋自桓叔以后阴谋布德以收晋民而魏偪介焉所任非人贤者思隐吏竞于贪此君子所以叹心忧之谁知而小人则已望乐郊而思适也桧风之作盖在厉王之世有识者忧宗周之殒为将及焉此苌楚匪风所以作也群儒乃以比于邶鄘谓所言皆晋郑之事而朱子亦承用焉夫晋至武献思启封疆方欲用其民而抚辑之岂复有硕鼠之号而桧并于郑在东迁以后武庄强盛王室再造大难已夷又何风骇车倾之惧乎邶鄘旧国之诗无一存焉何也以诸国之风比类以求其义必其君有大美大恶民心以动国俗以移而后风谣作焉鲁宋望国历年久长而诗无风况蕞尔之邶鄘立国又日浅哉鲁宋之君有篡弑而无淫昏篡弑之恶宜载于册书而国之臣民则不忍作诗以刺也其俗由旧而无大改更故无风之可陈孟子说诗必以意逆志而又在于论其世其此类也与余少读着疑与郑之丰卫之桑中为类而非讥不亲迎及少长见班固地理志然后得其征盖此女所奔者非一人东方之日则奔之者非一女也齐自襄公鸟兽行下令国中长女不得嫁为家主祠名曰巫儿至东汉之初俗犹未改故当其时奔者亦若无怍于父兄受其奔者亦可无憎于里党显言而公传道之是以郑卫之诗按其辞可知为淫奔而着与东方其事其辞与夫妇之唱随者几无辨也国语称襄公田狩毕弋不听国政而惟女是崇则还与卢令亦同时所作耳齐之立国能强由其民习于武节而其后篡弑窃国之衅皆由女宠其诗十一篇二为游田五为男女之乱而冠以古贤妃之警其君盖齐之所以始终者具此矣孔子删诗事有细而不遗辞有污而不削以是乃废兴存亡之所自也非然则郑卫齐陈之淫声慢声胡为而与雅颂并立与佛之徒而儒行者曰介庵云南昆明人从其本师兰谷至京师兰谷闭门学易绝人事者十余年独时就余讲问经义介庵侍侧其意所向无纤微不先得者余尝就其溷匽修洁如小斋叩所以则下通水流躬荡涤日日而新之兰谷之卒也以腹疾困床褥无晷刻之宁凡五旬有七日介庵面若非人期年之后深墨之色始少变而未复其常余自反所以奉吾亲不能如是之诚壹也兰谷之书岁时必易稿介庵随手录所增芟皆能默识鸡鸣而起端诵尚书毛诗庄屈左马之文夜分不辍而拚扫炊烹以事其师者细大无遗余学于父兄未尝有师而承师务学如是其笃专者所见亦甚罕也尝劝介庵宜畜发反为儒喟然曰吾师早见及此矣某始冠予千金命之淮南定居于其乡立室家为视先人冢墓曰吾已自误不可更误人时某以师年已至不忍离今长矣惧以家自累而学与行终无所成为天下笑且某幸有兄弟之子以续吾宗此身得宽然天壤间百事不问而独从所好苟再误悔其可追介庵楷隶书数十年少伦比镌篆为时所珍其持身交友远于流俗者非一端而余独标其志行以觉吾子姓兼示儒衣冠号为孔氏之徒而行则背之者赠公讳良字维林浙江绍兴府沥海所人吾友赵国麟之父处士临若公之子也生有明时寇贼交哄未成童陷贼匿舟底三日勺饮不入既脱归庐舍已空国初东南未靖人民流离多煳口于北方遂弃儒学医至幽燕东游齐鲁遇族父于泰安州以医自活因庐旅焉时淮阴江翁亦寓岱下以女妻之而临若公倦游无所合困而归闻其子既立室家附舟北上至则国麟之生已数月矣时年也临若公入抱孙出则与石堂诸散人游赠公既左右无违而江夫人力致鱼菽瓜蔬以忠养久而安焉虽居穷巷远方畸人老宿多造门豫章吴慎庵尝叹曰临若之室仅容膝可旋身而入其中则旷如也临若公以卒于泰安赠公及江夫人相继没国麟贫不能葬豫章戴君知地理得吉兆以告且探囊箧助营窀穸又二十余年国麟巡抚安徽入谒世宗宪皇帝山陵请假归里祭告因葬故有缺以书抵余求补碑铭以列祠堂观国麟所述赠公自定家于岱父归就养一室之中父父子子夫夫妇妇者凡二十年富贵不足道国麟之得列于君子之林也岂偶然哉临若公二弟卒于南中老不能奔丧命赠公归葬独身冒风雪往还其治疾者如疾在身无贫富贵贱必竭心力享年五十有八以覃恩诰赠如国麟官江氏为夫人夫人之生后赠公二十年而卒以康熙辛未先公一年次子国经女四人以某年月日合葬于州西天平山铭曰族以乱而散家以旅而成行以艰而笃志以没而亨岱畎有碑沥海有田恩纶孔赫世祀其绵有开自天其兆必先孺人姓邹氏友人余东木之妻学子焈之母也世儒族家宜黄之潭溪幼通诗书流览传记东木垂髫以试事过潭溪孺人之父伟其容貌请于亲字焉及嫁宫事无违娣姒皆宜之暇时喜吟咏姑止之遂不复为焈稚齿经书皆孺人所授东木为诸生岁授经邻邑孺人纺绩苦辛勤养及成进士馆选入上书房课读而孺人卒于家始之从余游也能倍诵十三经绝意进取思力践古人之学既而以族人陵侮就有司求试举于乡及母殁痛生养未致请余为铭幽之文余告之曰非文之难而义无以立之难姑卑之毋高论曩子能定心广志而学有所成则亦如曾氏巩铭其母者得据以为辞矣雷同叙次妇事之常览者欲卧将焉用此孺人既殁且十年焈以余卜宅改葬先祖暨亡兄弟自京师跋涉来承事必得余文然后归乃举其崖略并述前言使焈憷然于往不可追而来者犹可自奋厉也孺人卒于雍正癸丑十有一月年四十有二以覃恩赠孺人祖乡贡士湖广临武县令父用揆国学生子二焈壬子举人光县学生女二俱幼以某年月日葬于某乡某原铭曰夫之荣命不延名彰彻在子贤铭为德舆使国人称愿是为君子之母焈与光与春余道逢相识人甫下车适有过而与言者叩之则亡友之子宋华金西羾也接其语观其诗久而益有意于其人西羾大父冢宰公及父山言再世以诗名余为诸生冢宰巡抚江苏降爵齿而礼先焉山言年较长而视余若其所严事者观西羾之诗与其为人虽得之性资抑祖若父渊源之所渐也余夙有作序之戒而西羾以为请乃诵其所闻而使自择焉先君子有言自晚周秦汉以来治文术者代降而卑皆以为气数使然非也古之以文传者未或见其诗以诗鸣者亦然唐之中叶始有兼营而并善者然较其所能则悬衡而不无俯仰矣自宋以降学者之于文术必遍为之夫是以各涉其流无一能穷源而竟委也如曰气数实然则建安以后之绮丽有陶潜者出而浑然元古矣李白杜甫兴于唐而六朝杂家尽为所掩今子于诗既得其径涂苟日进而不已岂惟接武于先人安知不遂与古人相角逐乎曩子欲兼治古文自今以往无庸也子之年长矣少壮之心知既役于时文而今有官守日力之留余者虽壹并于诗犹恐其术之难竟也而又可兼务乎若夫植志行身之义守官制事之方苟欲稍异于众人而自侪于古人其事更有艰且大者即文术可置而勿事也若尚能兼则又诗之所借以增重也西羾能笃信吾言他日宦与学皆成而出其诗以质于世即以是弁于简端可矣书传所记奋迹自己而立功名者众矣而德与言则常有祖若父渊源之自焉其无可征者或绪远而迹微于世无传焉耳而可征者十常六七非独道术之所渐然也其得于天清明秀杰之气实有以类相衍而非众人所得同者余游好中资材可与学古而望其有立于德与言者仅得数人而几于成者盖寡其语人皆曰吾为境困也时相迫也而悔而自责未尝不曰志之不固焉夫功必有所待而后成若德与言则根于心达于学而与时偕行者也何境之能夺哉吾晚交得李君立侯相国安溪公之孙也气清而识明甫逾冠于古人之学已见其端倪相国德业于时为卓而经义则争先于前儒立侯实朝夕承学又其时则宽然也其境则泰然也然则天之所厚而所就终远过于吾侪者舍立侯其谁望与抑余昔所交数君子其资材与学所已至皆概乎能有立者也彼年如立侯时自命何如哉而或终以无成或少有得而不能尽其才即余亦未尝不为之惜也故于立侯之归也为道诸君子之所悔以赠其行皇帝嗣位之始年搜扬遗贤命大臣各举所知于时今吏部侍郎沈近思以郡丞就其家起吏部文选司郎中既任官特命兼太仆寺卿逾年四月拜疏历其曾祖母尤氏守节抚嗣子教孤孙艰而有成暨其父将终自伤家世田农不能为大母请旌而有望于后愿以元年覃恩身及妻应得之封移赠尤氏天子既贤近思感其意诏以侍郎阶资赠其曾祖父母又二年二月介吾友王君虚舟乞表墓之文余考礼经为人后者服如所生传曰受重者必以尊服服之盖恩以义隆而不敢忘其祖也然恒妇人之情视为后之子多异于所出是谓不有其夫也而为之后者自视亦或异于所生是谓不有其祖也今尤氏重其夫以及其嗣子可以教天下之为人妻者矣近思念其父以及其祖所嗣之大母可以教天下之为子孙者矣天子优贤厉节推恩于功令之外而褒崇逾所应得可以教天下之为臣者矣礼达义昭不可以勿籍也谨按沈氏自迁仁和七世至赠公讳学颜于近思为曾祖卒年二十淑人时年二十有二距其殁三十有四年与赠公合葬西泾口百浪坞先茔之次嗣子时吉娶俞氏甚有妇道遗孤大震生五子近思其季也淑人高行载郡县志沈氏三世生卒爵列墓各有志家有谱故弗着着其维系于风教者文章之传代降而卑以为古必不可复者惑也百物技巧至后世而益精竭心焉以求其善耳然则道德文术之所以衰者其故可知矣周时人无不达于文见于传者隶卒厮舆亦能雍容辞令苏秦既遂代厉始脱市籍驰说诸侯而文辞之雄后世之宿学不能逮也盖三代盛时无人而不知学虽农工商贾其少也固尝与于塾师里门之教矣至秀民之能为士者则聚之庠序学校授以诗书六艺使究切于三才万物之理而渐摩于师友者常数十年故深者能自得其性命而飙流余焰之发于文辞者亦充实光辉而非后世所能及也汉之文终武帝之世而衰虽有能者气象苶然盖周人遗学老师宿儒之所传至是而扫地尽矣自是以降古文之学每数百年而一兴唐宋所传诸家是也汉之东宋之南其学者专为训诂故义理明而文章则不能兼胜焉而其尤衰则在有明之世盖唐宋之学者虽逐于诗赋论策之末然所取尚博故一旦去为古文而力犹可借也明之世一于五经四子之书其号则正矣而人占一经自少而壮英华果锐之气皆敝于时文而后用其余以涉于古则其不能自树立也宜矣由是观之文章之盛衰一视乎上之所以教下之所以学各有由然而非以时代为升降也夫自周之衰以至于唐学芜而道塞近千岁矣及昌黎韩子出遂以掩迹秦汉而继武于周人其务学属文之方具于其书者可按验也然则今之人苟能学韩子之学安在不能为韩子之文哉吾同姓在淳安者曰文郄以时文名天下其于三代两汉之书童而习焉及成进士则一以为古文其仕也始出而颠人皆惜其年力之盛强吾独谓天将开之而使有得于古也其前之学有可借而后之为时也宽闻吾言可以速归而从所务矣余数奇独幸不为海内士大夫所弃而有友朋之乐然每怪平生故旧其道同志相得者所遇之穷必与余类交浅者其困亦浅交深者其困亦深或始相得中道而弃余与余迹渐远而其遇亦渐通或当世名贵人无故与余相慕用而屯蹇辄随之吾不识其何以然既而悟曰凡物之腐臭者有或近之则臭必移焉是何怪其然或曰非此之谓也物无知人强合之故其臭移焉人有知其臭味之不同者孰能强之合也盖必其气之本衰或时之已去而后乃与子相得焉子恶用自引咎哉潘先生幼石余童子时以师友之礼交而先生常弟畜余先生文行重江表方其壮盛未尝一至京师老而来游闭一室诸公贵人有索交者一谢不通而独昵就余先生以贫故客游至欲乏家事不问而为余教子呜唿先生之趋舍可谓与众异心者矣夫昔之不余弃者尚或未知余之腐臭也今则夫人而知之矣而先生乃好之加笃焉岂臭味之同虽先生亦有不能自主者邪先生之归也余在塞上留书索余言赠所处因书此质之吾知先生必怃然而叹余言之鄙也东村山人幼遘疾弱足而志甚伟有二子并英特其长子为诸生余见其试牍谓当早遇寻成进士入翰林有声仲子八岁能举巨石重三钧将冠与虎士搏可仆四三人山人欲余为文以勖之而未暇也余南归逾年以书来告曰次儿得没人之术能舍舟楫而越江河矣又逾年来告曰近使受书补幼学盖山人自大父以来皆官禁闼阶崇禄厚故身虽不仕常望其子输力竭忠而赫然有所树立也往者余以衰残荷世宗宪皇帝暨今上搜扬俾赞阁部教习庶常窃虑辞章声律未足以陶铸人材转其志气使日趋于卑小欲仿朱子学校贡举议分诗书易春秋三礼为三科而以通鉴通考大学衍义附之以疑义课试当路者多见谓迂远不近于人情惟高安朱可亭江阴杨宾实所见与余同久之亦以违众难行止余余犹欲发其端乃奏河北五路及边方人不谙声律宜专治经史果格于众议乃私择其有所祈向者喻以宜取幼所熟四书语反之于身以验其然否三分日力以其一讨论通鉴中古事每相见必举古人处变而得机宜遭危而必伸其志者以警发之山人之长子为庶常时闻之有素矣今仲子学书舍此亦无可置力者夫陆行不避兕虎水行不避蛟鼍极所能不过偏裨之壮勐者耳具大将之才识而一归于忠孝非深究古今事物之变而概乎有闻于道者不能果能不误于所趋庶其终有立乎若专恃艺勇或假学诵为进取之资则山人本所以教者岂为此哉遂序之以报山人当有味于余言赠通奉大夫刑部侍郎黄公江南徽州歙县程氏子也父讳伯起以妻柳氏女弟归大兴黄中丞国初黄巡抚宁夏往依焉署郿县令柳氏殁黄以妹继室罢官与中丞同归京师复有事于陕归至潼关舟人利其赍夜半戕而沈诸河时公九岁黄氏寻卒中丞之弟殿中宿卫讳尔悟无子因抚焉教育不异所生公少为名诸生不遇就教职垂三十年告归又十余年卒于十月年六十有一有子五人皆举甲乙科其告归也今吏部侍郎叔琳已登上甲诸子绳绳露锋颖朝夕讲诵雍容如也而公常蒿目兀坐呻吟诸子忧疑私问于母乃知其故春秋佳日每独身出家人莫知所之既而迹之始知常徘徊城东铁山寺及鱼藻池荒墟蔓草间欷歔掩涕盖相传母柳氏厝于寺葬于池旁而迷其兆域也殿中君病革尝顾诸孙称公之孝公悚息有顷而言曰儿一身孙今五人矣程宗宜有续者殿中君无言及公将卒诸子请命公亦无言盖古未有以异姓而相继者神不歆非祀民不祀非族故传称鄫立异姓春秋书灭礼以义起当尽归其宗而以异姓之礼世祀所继以比于因国而无主后者公之请于殿中君也以一子续程宗盖恐伤垂死者之心而非礼之经式也至诸子则可继父志而一断以义矣此公不言之意与公工制义屡踬于举场无蹙容至老常诵经书为人讲说而无着述盖自顾无足以释其隐痛也呜唿是遭变而得其时义者宜有述焉以示后之人公讳华蕃字涧采号芳洲配吴氏浙江仁和人诰封夫人长子叔琳辛未进士吏部右侍郎次叔琬己丑进士太仆寺少卿叔琪乙酉举人知江南宁国府事叔敬己丑进士监察御史巡视台湾内升叔瑄癸巳举人行唐县教谕女三人并适宦族孙男十有四人以十月葬于郭西新阡十有二月桐城方苞表余穷于世久矣而所得独丰于友朋寓金陵则有同里刘古塘高淳张彝叹至京师则有青阳徐诒孙无钖刘言洁北平王或庵及邑子左未生刘北固而吴越淮扬间暂游而志相得者又三数人虽贫贱羁旅未尝一日而无友朋之乐也惟乙亥客涿鹿自春徂冬漠然无所向课章句毕辄登城西南隅坐谯楼望太行西山至暝而不能归虽风雨之夕亦然自生徒及仆隶居人皆怪诧不知余尔时心最悲思念平时所与游处者意怆恍不能自克也逾岁东归将遂农力以事父兄而家穷空又时为近地之游戊寅冬督学滏阳张公招至使院宾从杂然酣嬉聒谑而余孤孑无与不异客涿鹿时有魏生者居常嘿嘿而意独向余问其世则明天启中给事吏科忤逆奄而死厂狱者其曾王父也次年春滏阳公按试诸郡惟余与生留舍署之西偏庭空无人时荫高树俯清池徘徊草露间回忆曩者客涿鹿时与生寂寞相慰转若有以自得者余倦游计以匝岁为止将就一二故人谋所以归隐者果竟得之终老不出矣然余纵得归而平生故交自彝叹未生外皆飘零分散无得安居而从己所务者用此常以自恨而为诸君子忧而魏生言自给事时家无旧业其父兄伯叔父十数人皆仰食于生生之孤行远游盖自此始而未知其所终也然则生之别又遗余忧者矣古者治教礼俗莫重于宗法周官以九两系邦国之民五曰宗以族得民其爲天子系属斯民权亚于牧长义并于师儒降至春秋去国者多以族行并兼者欲诱其遗民则爲之致邑立宗故先儒谓宗法之废兴与国势爲表里此之故也三楚吴越闽广山谿之间聚族而居者常数千百家而宗法无一能行盖古者公卿大夫禄皆足以仁其族而四民各有职业其待大宗之收恤不过鳏寡孤独废疾无大功之亲者而已后世家无恒产人无常业盎无储枷无衣者比肩而立而欲大宗之收族不亦难乎饥寒之不恤而执法以绳不类孰听之乎惟吴郡范氏有义田以养其族人故宗法常行无或敢犯余尝以风并世士大夫间有慕效者不再世而子孙族人瓜分其义田而摽弃之然后知范氏宗法久行非以其义田之多乃文正忠宣之德行功业足以覆露其子孙以阴爲之保定故食其福者七八百年而未有艾也康熙癸巳冬余自南书房移蒙养斋时与顾用方论丧祭之礼及古宗法赫君赫若有意于余言其母李孺人卒期年内饮食寝处不背于礼经其始仕禄入甚薄即大治兆域建墓侧飨堂每语余曰范氏义田吾有志焉而未逮也后二十余年干隆戊辰余已告归而君爲山东布政使以书来告曰先王父入关隶正黄旗受宝坻田五百八十亩以授吾父暨叔父吾父以公事出典二顷余八十亩岁时具牲醪常苦不充及将终以授某曰小子勖哉奉先合族无忘吾志某兄弟四人伯兄早世季弟永泰后叔父而叔父亦即世某监宝泉局始克归先父出典之田以大半给三弟永宁余入祭田及永泰得官喟然曰巨嫂衣食于兄我爲叔父后而丧葬兄力任之乃坐享遗田心不能安请以归于公时某续置龙虎庄五百五十亩乃以分给宁泰而祖遗五百八十亩尽爲祭田以其余周族姓此永泰之义某终未益尺土也今以非材承乏东藩将谨身节用岁有增益如范氏义田以继先人之志望先生作记俾时自砥淬呜唿人性皆善用此知谓古礼必不能行于今皆自暴弃之诬言也赫君不忘父命遂足以发其弟之义心而又能曲成其义使公卿大夫之设心皆若此而宗法不能行仁让不能兴吾不信也使三楚吴越闽广聚族而居者其巨室富人皆能踵其事则居常饥寒足以相恤遇变乡邑可以共保礼俗成而民气固其有辅于国家之治教岂浅小哉赫居东值岁大祲未数月以太仆寺卿内召其增益义田终能满志吾不敢知然就其已事固足爲爲人子孙与兄弟居之楷法矣赫尝言自服官以后凡余所云无一不拳拳于心若果能然则岂惟义田文正忠宣之轨迹具在庸讵爲吾侪所不可几及哉孺人姓翟氏泾县赵赠君濬之继室御史青藜之母也少归赠君顺于姑宜其家人家素封执妇事如寒素其后中落处之泰然前孺人左氏子一女三孺人子女各二数十年无间言姑既殁迎姑之女兄于家忠养久而不怠赠君殁尽蓄藏以付长子预俾秉家政预为县令浙东青藜入翰林迎养于京师夏孺人思归少子希文侍五月朔日于潞河登舟是月晦前二日遘微疾卒于德州舟次青藜悔痛再以书请铭述孺人勤家教子语甚详兼及赠君义事余按铭者诔之遗也非于德于功于言有立或有奇节义烈无以举其辞据状孺人乃履顺而持家有法度者赠君则富而好行其德于法尚未可以铭然及吾门者有所祈向而可信其操行之终不迷青藜其一焉古之人善善及其子孙况父母乎故援斯义而为之铭使青藜知成亲之名在自敬其身而后此所宜自奋厉者甚重且远也赠君贡生候选训导预邑庠生以荐举知浙江余姚嘉兴二县青藜壬子中顺天乡试丙辰举进士第一授翰林院编修改江西道御史着直声希文丙辰中本省乡试女五人皆适士族孙八人翟氏邑旧族孺人生于卒年五十有九以某年月日祔于赠君之兆在某乡某原铭曰为妇为母可富可贫以睦以姻内和外亲贵而思约老而益勤德言谆谆孙曾永循处士姓赵氏讳瑗字临若其先江南山阳人也明洪武时以军功显高祖清始迁浙江之沥海所地介会稽上虞二县家世儒书处士生万历末年弱冠腾文誉崇祯之季山贼海寇叠起田宅荡然鼎革后聚教蒙童于墟里间及老独身行游有子废学以医方流寓泰安州处士倦游乃就养焉学佛者古翁淮安通州人也开圃泰山之麓名曰石堂与其侪二人及州之老生四人游闻处士至愿相与为友暇则聚石堂课灌溉莳瓜蔬终日危坐讲诵经史野人樵牧过者望见皆肃恭四方耆旧多倾向焉而处士居常忽忽念坟墓惧松楸毁伤其子方促促治饔飧终不得返先人居年七十有八竟死岱下葬州西南三十里天平山妻徐氏久祔祖茔不敢迁葬礼也处士学识过人能辨贤奸知事势数变以后之利害久皆征验而未尝为书先卒之二年疾笃作遗训以示子孙皆家人语也间为诗歌不以示人惟手录春秋内外传史记汉书及唐宋八家文各数百篇授其孙国麟曰北方艰购书守此文义可粗明慎行其身毋忘沥海而已其后国麟举于乡及将仕再归沥海展墓以宁其祖妣擢福建布政使至京师与余造次相遇于郑御史宅述祖德请撰外碑国麟与余会试同榜至是始觌面而其学行治法在闻见中为可计数人遂不辞而为之表且系以辞曰国麟与余相见年近五十矣起县令至监司而言语气象尚似讲学于深山野外者叩其师友渊源所渐泫然曰吾祖至岱之岁麟始生家窘空保抱携持数岁即随卧起授章句未尝有师也苞少从先君子后见三楚吴越耆儒多抱独以销其声又其次乃好议论着气节为文章尚矣哉其风教之所积乎公与宝应乔侍御手札十有四其十有二皆短札乃自戍所复召入都晨夕往复语也长言者二时则引疾南还越中诸贤筑学舍留公讲问而侍御适为巡按一答其始至通问之书一将以使事反使而特致之考公之事庄烈愍帝陈言对命无一不与帝心相违二三执政祖魏忠贤故知力排异己公三进三逐廷杖八十移狱镇抚司考掠者四一朝而脱囚籍则于政事之得失君子小人之消长凡有见闻无不与同心者思所以挽正及引身以退匿迹于嵁巗深谷之中而民生之苦病吏治之烦苛军事之失图柄臣之误主身在局外犹责其友以必言而冀君之一寤盖君子所性根于心而不能自已者如此呜唿庄烈愍帝嗣位于国势倾危之日一时忠良虽触忤憎恶偶有感发未尝不幡然易虑而亲之任之也然卒之如公如念台刘公志在竭忠而穷于效忠之无路如孙文正如卢忠烈志在奋死而扼于投死之非时皆由冒嫉之臣相继而居腹心之地其术百变能使东西易面人主自为转移而不觉耳如而夫者不能放流乃与之朝夕深言于帷幄虽当平世犹不能无生乱阶况屯难已成之后乎圣人系易谓难之解验在小人之退而于五发之位乎天位者可不服念哉余行塞上乘任载之车见马之负辕者而感焉古之车独郄加衡而服两马今则一马夹辕而驾领局于枙背承乎韅靳前而靽后其登阤也气尽喘汗而后能引其轮之却也其下阤也股蹙蹄攒而后能抗其辕之伏也鞭策以劝其登棰棘以起其陷乘危而颠折筋绝骨无所避之而众马之前导而旁驱者不与焉其渴饮于溪脱驾而就槽枥则常在众马之后噫马之任孰有艰于此者乎然其德与力非试之辕下不可辨其或所服之不称则虽善御者不能调也驽蹇者力不能胜狡愤者易惧而变有行坦途惊蹶而偾其车者矣其登也若跛其下也若崩泞旋淖陷常自顿于辕中而众马皆为所掣呜唿将车者其慎哉明堂位列戴记先儒以为诬旧矣而余尤疑是篇不知何为而作也谓周人记之则于明堂方位度数朝会礼仪宜详谓鲁人自侈大则宜先周公勋劳法则以及山川土田附庸殷民周索命诰典册而无一具焉至鲁君臣相弑三传无异辞初诵经书者皆识焉记者能详四代之服器官而独昧于此岂不异哉及读前汉书然后知此莽之意而为之者刘歆之徒耳莽之篡无事不托于周公其居摄也群臣上奏称明堂位以定其仪故记所称莫不与莽事相应其称周公践天子之位以治天下朝诸侯于明堂以莽践阼背斧依南面朝群臣也贼臣受九钖以为篡征自莽始故备举鲁所受服器官以为是犹行古之道耳其称鲁君臣未尝相弑又以示传闻不可尽信若将为平帝之弑设疑也其篇首曰昔者周公朝诸侯于明堂之位天子负斧依南乡而立易周公以天子与当日群臣所奏周公始摄则居天子之位非乃六年然后践阼隐相证也莽赞称假皇帝则奏称书逸嘉禾篇周公奉鬯立于阼阶延登赞曰假王莅政勤和天下书既逸矣云云者谁实为之又况漫无所稽之杂记哉或疑周公践阼倍依以朝诸侯别见史记鲁燕世家而荀卿儒效篇亦曰以枝代主疑明堂记或有所授不知古用简册秘府而外藏书甚希太史公书宣成间始少出自向校遗书歆卒父业以序七略东汉宗之凡后世子史之传皆歆所校录也歆既伪作明堂记独不能增窜太史公荀子之文哉诗书而外周人之书成体而不杂者莫如左氏春秋传史克之颂祝牴之言于鲁先世事详矣无一语及此而悖乱之说皆见于歆以后始显之书则歆实伪乱增窜以文莽之姧也决矣尝考鲁世家削去成王临朝至匔匔如畏然燕世家削去成王既幼至召公乃说前后文义吻合无间而周本纪所谓周公摄行政当国与尚书位冢宰正百工义正相符是则刘歆之徒所未及改更而尚存其旧者且金縢乃伏生之书始出即列于学官称王与大夫尽弁又云公为诗以贻王而王亦未敢诮公则年非甚少断可识矣以是观之凡言成王幼者皆莽歆之诬妄也盖欲言周公践阼则不得不言成王幼不能践阼耳昔韩子论学首在别古书之正伪取其正者以相参伍而得其会通则昭昭然如分黑白矣昔公羊氏之说经也其谬戾多矣然犹幸显悖于道不足以惑人而习而不察者莫如母弟之说故程子辨之以谓母弟者所以别嫡庶嫡死则母弟以次立非谓有疏戚于其间也夫春秋之以兄弟书者以其未有爵列故以其属称用别于公子之为大夫者耳曷由知其母之同异哉程子所以不深辨者徒以解时俗之所惑而于经之本义有不暇详焉耳自吾有闻见凡前子之于母后母之于子一视如所生者十不二三得焉异母之兄弟笃爱而无间疑者十不二三得焉自子言之则为不有其父自母言之则为不有其夫岂非人道之极变哉而相习为故常甚矣其不思也吾友畲西麓博学有文名称盖州部而少壮未尝一至京师近六十忽来游叩之曰昔吾有弟能服贾以养吾亲吾是以能不离亲于外也吾弟死而家落父不能葬母无以养故颠顿至此馆于余逾年凡春秋霜露未尝不痛其弟也风雨寒暑未尝不念其母也一日告余将南归曰吾女弟之夫死吾不归吾母疾将作矣因叩其家事始知西麓少失母母抚之不异于所生而西麓之于弟妹亦终其身无间疑夫古称孝者多以后母之不慈而彰而西麓之孝乃以母之慈而隐是其母子皆可风也于其行也遂见于文兼着母弟曰弟乃公羊氏之过言而春秋本无此义以补程子之所不及云道之不明久矣士欲言中庸之言行中庸之行而不牵于俗亦难矣哉苏子瞻曰古之所谓中庸者尽万物之理而不过今之所谓中庸者循循焉为众人之所为夫能为众人之所为虽谓之中庸可也自吾有知识见世之苟贱不廉奸欺而病于物者皆自谓中庸世亦以中庸目之其不然者果自桎焉而众皆持中庸之论以议其后燕人刘君函三令池阳困长官诛求弃而授徒江淮间尝语余曰吾始不知吏之不可一日以居也吾百有四十日而去官食知甘而寝成寐若昏夜涉江浮海而见其涯若沈疴之霍然去吾体也夫古之君子不以道徇人不使不仁加乎其身刘君所行岂非甚庸无奇之道哉而其乡人往往谓君迂怪不合于中庸与亲昵者则太息深若哀其行之迷惑不可振救者虽然吾愿君之力行而不惑也无耳无目之人贸贸然适于郁栖坑阱之中有耳目者当其前援之不克而从以俱入焉则其可骇诧也加甚矣凡务为挠君之言者自以为智天下之极愚也奈何乎不畏古之圣人贤人而畏今之愚人哉刘君幸藏吾言于心而勿以示乡之人彼且以为晙张颇僻背于中庸之言也仲春吾友东巖南归过余为别将行曰子不能归吾不能复来兹为永诀矣因相持噭然而哭不能自抑也忆间余试京兆则闻世胄以学行重朋齿者三人曰歙县吴东巖山阳刘紫函宝应乔介于而三人者皆与余一见如旧识紫函介于号为能时文而东巖兼治古文或谓古之道不宜于时东巖弗顾也每榜后群士举积学而上壅者与苟得者相提而论以病有司之枉此三人必在所计数然其后二十余年更八九举而卒无一得者焉后介于招余授经于宝应因往来淮扬间而东巖适授经于广陵故余中岁与三人者相见日为多自余遘难介于省余于金陵及出刑部狱复再至京师而东巖亦至回思少壮游从燕市时不独二君子以怜余而余亦以怜二君子介于之归也余戃然若无所依而今东巖复长往将何以处余乎东巖归将道淮以至于扬其以余之状语紫函而为叩介于尚能北来以慰余之索居否也始子叩吾庐欲为弟子而吾辞之坚非相外也计将为讲诵之师则衰疾多事无日力以副所求将有进于是者则吾身之无有而又何师焉及再三云则不复辞以窥子之心神若诚有志于谋道者吾身虽不逮傥诵其所闻而得能者吾志犹有寄焉古人之教且学也内以事其身心而外以备天下国家之用二者皆人道之实也自记诵词章之学兴而二者为之虚矣自科举之学兴而记诵词章亦益陋矣盖自束发受书固曰微科举吾无事于学也故天地之大万物之多而惟科举之知及其既得则以为学之事终而自是可以慰吾学之勤享吾学之报矣呜唿学至于此而世安得不以儒为诟病乎今子得馆选未数月而告归省母是子知学以得身而识所祈向也虽然所以务学之根源辨之尤不可以不审将以为名则自致于父母兄弟者皆以见美于人而贼吾之本心将以既其实则所以备天下国家之用者皆吾性命之理而不可以苟遗也自省自克于二者之间而防其心之偷乃百行之源学者之始事也子之归也果能专笃以厉所学深固以植其行俾泉漳之间后起者以为表的则吾与子之为师为弟子所关不细若曰吾既有所得以为亲荣可以优游而卒岁矣则皇皇焉欲自得师义焉取哉吾平生非久故相亲者未尝假以文惧吾言之不实也而特表子王父之墓盖粗得其略于所治武强之士民又将慊子之志而因以相砥淬耳然记不云乎大孝尊亲使国人称愿然曰幸哉有子如此是乃君子之所谓孝也子能用吾之言以成其身则所以乐其亲而荣其祖者大矣于其归也申以勖之左君未生与余未相见而其精神志趋形貌辞气早熟悉于刘北固古塘及宋潜虚既定交潜虚北固各分散余在京师及归故乡惟与未生游处为久长北固客死江夏余每戒潜虚当弃声利与未生归老浮山而潜虚不能用余甚恨之之秋未生自燕南附漕船东下至淮阴始知南山集祸作而余已北发居常自怼曰亡者则已矣其存者遂相望而永隔乎己亥四月余将赴塞上而未生至自桐沈阳范恒庵高其义为言于驸马孙公俾偕行以就余既至上营八日而孙死祁君学圃馆焉每薄暮公事毕辄与未生执手谿梁间因念此地出塞门二百里自今上北巡建行宫始二十年前此盖人迹所罕至也余生长东南及暮齿而每岁至此涉三时其山川物色久与吾精神相凭依异矣而未生复与余数晨夕于此尤异矣盖天假之缘使余与未生为数月之聚而孙之死又所以警未生而速其归也夫古未有生而不死者亦未有聚而不散者然常观子美之诗及退之永叔之文一时所与游好其人之精神志趋形貌辞气若近在耳目间是其人未尝亡而其交亦未尝散也余衰病多事不可自敦率未生归与古塘各修行着书以自见于后世则余所以死而不亡者有赖矣又何必以别离为戚戚哉仪封张清恪公廉察江苏始至未受印篆谒制府即回车过余余固辞不获命公入曰吾闻子有年迫欲相见一论学耳余谢曰某未知学但闻守官之大戒二其一义利也公于此既爵然而不滓矣进乎此则利害非知命而不惑者不能毋摇公喜曰吾固知子之论学必笃也及公自闽移抚江苏首劾制府噶礼人皆为公危而先帝卒直公而黜制府方公与制府相持会余以南山集牵连赴诏狱制府遂劾公久闭余于官舍不知所着何书而先帝之矜余实自此始用此知人生禀命各有所错其惑于利害者徒自毁其德义而于利害之定分实无毫末加损也及余蒙恩赦宥而公亦内召相见于京师述前言为忻畅者久之公有良子曰又渠余未得见已闻其名字于乡人及为户部员外未数月粤东援恩诏请免宿逋数万同官皆难之君力争自复于长官获免粤西四川滇黔皆赖焉由是知名寻擢正郎逾年特简出守扬州将行乞言于余余谓君于兹行有所易亦有所难昔武侯之德在蜀子瞻嗣焉蜀有善政众必归美于瞻今君所治即先公所抚之士民也未言而民先信之令出而民争趋之事半而功倍此其所以易也然少不如公则邦人之责望必过于他守君早岁见知圣天子公卿交荐异日名位之与先公并不足为君期也所难者德义之继承耳义利之介余知君必无愧焉其进乎此亦惟前所以告公者而已君既有意于余言则余将拭目而观君之始政矣皇帝御极之五十有七年册封琉球国嗣孙尚敬为中山王故事以部郎仪状端伟蓄文学者假一品服奉册以行天子命择词臣众皆隐度徐编修亮直为宜及命下果为介自秦汉以后中国有事于四夷其为将则效命力于锋镝其为使则折冲口舌之间以求得其要领故承命者多以为难今天子德威遐畅方外乡风小夷喁喁企瞻使节承命者有将事之荣而无失得之恤故人争羡之遭遇异时亦物情之不足怪者也吾闻古之赠行者必告以所处今亮直之行也虽折冲口舌之劳无事焉又其地绝海万里政教所不经即诗人所谓谘询诹度者亦无庸以告也亮直夙以文学知名兹其行也其耳目震骇乎干坤之广大而精神澡雪于海山之苍茫吾知其文章必有载之而出者矣永城李雨苍力学治古文自诸经而外遍观周秦以来之作者而慎取焉凡无益于世教人心政法者文虽工弗列也言当矣犹必其人之可故虽扬雄氏无所录而过以余之文次焉余故与雨苍之弟畏苍交雨苍私论并世之文舍余无所可而守选逾年不因其弟以通也以建宁守承事来京师又逾年终不相闻余因是意其为人必笃自信而不苟以悦人者乃不介而过之一见如故旧得余周官之说时辍其所事而手录焉以行之速继见之难固乞余言余惟古之为交也将以求益也雨苍欲余之有以益也其何以益余乎古之治道术者所学异则相为蔽而不见其是所学同则相为蔽而不见其非吾愿雨苍好余文而毋匿其非也古之人得行其志则无所为书雨苍服官虽历历着声绩然为天子守大邦疆域千里昧爽盥沐质明而莅事临民一动一言皆世教人心政法所由兴坏也一念之不周一物之不应则所学为之亏矣君其并心于所事而于文则暂辍可也余与箬林交益笃在间前此箬林家金坛余居江宁率历岁始得一会合至是余以南山集牵连系刑部狱而箬林赴公车间一二日必入视余每朝餐罢负手步阶除则箬林推户而入矣至则解衣盘薄谘经诹史旁若无人同系者或厌苦讽余曰君纵忘此地为圜土身负死刑奈旁观者姗笑何然箬林至则不能遽归余亦不能畏訾謷而闭所欲言也余出狱编旗籍寓居海淀箬林官翰林每以事入城则馆其家海淀距城往返近六十里而使问朝夕通事无细大必以关忧喜相闻每阅月逾时检箬林手书必寸余戊戌春忽告余归有日矣余乍闻心忡惕若暝行驻乎虚空之径四望而无所归也箬林曰子毋然吾非不知吾归子无所向而今不能复顾子且子为吾计亦岂宜阻吾行哉箬林之归也秋以为期而余仲夏出塞门数附书问息耗而未得也今兹其果归乎吾知箬林抵旧乡春秋佳日与亲懿游好徜徉山水间酣嬉自适忽念平生故人有衰疾远隔幽燕者必为北乡惆然而不乐也古之为交也粗者责善而精者辅仁至于爵位之相先患难之相死抑末也钟君励暇始冠余见之其师所其后时往还而徒视以众人舒君子展者励暇之友亦余所善也子展有忧励暇急之遂视其病因治其丧自杪冬涉三月上旬迫试期不辍是年成进士以家事留京师会选期不就众以为疑曰吾二亲皆近六十假而官蜀粤滇黔将若之何噫励暇之情人人之情也然吾未见人之数数然也叩其所学则诵易诗书治三传旁及屈氏庄氏之文有年所矣呜唿其前行盖基于此乎因与考三礼而讲以所闻其家事毕以未竟余说留者复数月九月将宁亲于宿迁乃正告之曰君子之为学也将以成身而备天下国家之用也匪是则先王之教不及焉若以载籍自润泽而号为文儒则秦汉以降始有之是谓好文非务学也君子之立身也非比类不足以成其行一出焉一入焉涂巷之人也学也者务一之也其事必始于慎独而终于独立不惧遁世无闷匪是而能一之者鲜矣凡子之所已能皆学者之疏节也继自今其事乃日起而蹈之益难子往矣继自今不学之友日诳诱于外而妻子交讧于中吾惧子之有基而复坏也吾病且衰将不复见子矣愿子时诵吾言而勿自堕其力也余尝与漳浦蔡闻之太息生才之难计数平生朋好如宾实沧洲后生中尚未见坚然可信其几及者而况古之人乎闻之曰吾门雷生即后起之宾实也始生见余于闻之斋中即命请业于余余固辞而答以侪辈之称者凡四三年至是始受而不辞冬其父惕庐至京师生以告曰吾父兹来盖以察鋐守官之志行又念漳浦师殁未知所学于先生者何似也翼日君过余气肃而容安语无枝叶自是益有意于其人将归鋐请曰吾父愿得赠言以不虚此行惟鋐亦望先生为揭父师勖厉之心以为此生之衔勒也昔曾子论大孝尊亲其实在国人称愿以为君子之子是谓成其亲之名以俗观之则君之所以教与鋐之所以承者已足为乡人所称愿矣然欲得此于海内之士君子则必重自砥砺要以终身而后可定焉至百世以下使人推原于所生必旷世一见之人振古以来可指数也由是言之鋐将无负于余与闻之之所期则如宾实诸君子而可矣欲尽尊亲之道而远希曾子之所云则其事盖未有终极也君家闽粤竟世为诸生潜德隐行余无从而得之凡为人子者莫不欲归美于其亲鋐所称亦未可征引第君之来也将以察鋐守官之志行则所以自检其身者必严矣以余为群士所背驰而独信予言之无弃则其胸中必确乎有主而不随时为俯仰即此可以定鋐之祈向矣故于其归也遂见于文俾其乡人及海内士君子异日皆有考于余言夏四月朱一桂构乱台湾杀总兵官据其城监司郡县吏并逃散赖天子庙算秋七月叛者悉得台湾平其冬命择台臣廉静有才识者往巡视而余同年友黄君玉圃实承命以行余闻台湾之将有反侧也闽人及宦游行贾者知之垂二十年矣盖其地踔绝海中民不火食自混辟未通外人明亡郑芝龙始入据之入国朝四十年然后郑氏归命置郡遣吏农桑肇兴沃壤千里百产丰饶而土人愚蠢恇悸浮寓奸民因得巧法承赋于有司而私其土役其人农收畜产毫发不得自专甚者猱杂其妻子而吏阴利奸民之奉漫不訾省思乱者十室而九故一二奸民煽数十百人遂戕大帅谋拒王师盖阴恃土人深怨以为一旦可窃据也初郑氏既覆有谓此土宜弃而不守者不知方其未辟于中国诚不足为有无今则民众百万粟支十年屹然为海疆重地与闽浙江南沿海诸镇相应接则岛夷洋盗不敢萌窥伺内地逋亡者无所伏隐而菽粟百货岁溢于泉漳苟不能守则害亦视此故天子加意抚循凡监司守令必使大府任举属吏才实显着者始调移之而大府所任率平时善事其左右兴作采办争先于群吏者是以民重困而上不知不至于为国生患不止也夫粤东闽滇今之吏所号为沃区也而民困于无告视瘠土有甚焉又功令凡边塞山海要地吏虽已除大府得易置其所任举果有异于台湾之群吏乎由是观之法虽良付之非人其不能究宣天子之德意而毒民以病国者可胜道哉君廉能夙着于吏部及台中其能绥靖此邦已为众所豫信然诗有之周爰谘诹周爰谘谋凡此类皆可因使事而归告也于其行也言以要之秋九月余归自塞上宿石槽逆旅小子形苦羸敝布单衣不袜不履而主人挞击之甚勐泣甚悲叩之东西家曰是其兄之孤也有田一区畜产什器粗具恐孺子长而与之分故不恤其寒饥而苦役之夜则闭之户外严风起弗活矣余至京师再书告京兆尹宜檄县捕诘俾乡邻保任而后释之逾岁四月复过此里人曰孺子果以是冬死而某亦暴死其妻子田宅畜物皆为他人有矣叩以吏曾呵诘乎则未也昔先王以道明民犹恐顽者不喻故以乡八刑纠万民其不孝不弟不睦不姻不任不恤者则刑随之而五家相保有罪奇邪则相及所以闭其涂使民无由动于邪恶也管子之法则自乡师以至什伍之长转相督察而罪皆及于所司盖周公所虑者民俗之偷而已至管子而又患吏情之遁焉此可以观世变矣誉乎己则以为喜毁乎己则以为怒者心术之公患也同乎己则以为是异乎己则以为非者学术之公患也君子则不然誉乎己则惧焉惧无其实而掠美也毁乎己则幸焉幸吾得知而改之也同乎己则疑焉疑有所蔽而因是以自坚也异乎己则思焉去其所私以观异术然后与道大适也盖称吾之善者或谀佞之虚言也非然则彼未尝知吾之深也吾行之所由吾心之所安吾自知之而已若攻吾之恶则不当者鲜矣虽与吾有憎怨吾无其十或实有四三焉与吾言如响必中无定识者也非然则所见之偶同也若辨吾之惑则不当者鲜矣理之至者必合于人心之不言而同然好独而不厌乎人心则其为偏惑也审矣吾友刘君古塘行直而清其为学常自信而不疑心所不可虽古人之说不苟为同也而好人之同乎己夫古人之说不能强吾以苟同而欲人之同乎己非心术之蔽乎知君者犹以为自信之过也不知者将以为有争气也君与吾离群而索居久矣会有所闻书以质之公姓陈氏先世浙江秀水人明永乐初迁安州五世祖始为儒官遂世其业祖若父皆举乙科教授乡邑连州比郡秀杰之士多从游公成童补博士弟子峣然出侪辈甫弱冠即佐父为诸弟师学使者课试压其曹者必公兄弟也而公自视缺然阴与博野尹元孚思古处务检身制事之学壬辰登进士年二十四座师为赵公松五徐公蝶园皆器公榜下即充武英殿纂修时沧洲陈公掌殿中修书事常语余后进有守有为者以公为首故公诣余一见如旧识初授湖北枝江令邻省大府即思得公守岩州剧郡既典郡即思得公为监司故论荐者如争其以黔西州服阕引见世宗宪皇帝即命赴贵阳以牧守补用其守大定以江西巡抚荐遂命补道府皆前此所罕见也公任官二十余年皆在西南而勋绩尤着于滇黔其为政急民之病如其私而务以殖其衣食为本始令枝江修百里洲堤除解饷入川杂派摄饶九道铲去浔阳大孤两关锢弊辨诬狱出无辜者七人未数月经略张公以贵州按察使保奏方是时群苗交煽军旅四出古州姑卢朱洪文诸叛案以为非公莫定也公至出入重轻咸称其情众心始安逾年春摄布政使黔地多山砠少谷土兵饷半移调于邻省民尤贫瘠公奏给工木筑坝堰引山泉以治水田导以含泄涉扬之法贵筑贵阳开州威宁余庆施秉间不数年报垦升科者三万六千余亩课种桑募蚕师教蚕出署内所登茧于大兴寺缫丝织作使艳其利开野蚕山场百余所比户机杼声相闻又以其间大修城郭庙坛学舍广置栖流所以收行旅之疾病者益囚食方冬寒恤老疾嫠孤之无衣者亲课诸生开以立志为己之学立义学二十四于苗疆盖惟公志广而才足以达之故于艰难倥偬中庶政并兴而曲得其次序也其尤为远近所传述者公始至贵阳委署威宁府逾年威宁改州大定改府会乌蒙土司谋叛东川镇雄附之威宁为夷猓出入要绾地仍命公驰赴威宁督州牧完守公至城西陴颓举步可逾乃聚民间米桶实土石层累丈余然后比次甃筑墉堞屹然群夷纵火牛街镇去城三十余里火光烛天公言笑自如日夜为守战计贼不敢逼会哈元生兵至贼败时鄂少保总制滇黔公其所举任也常以此自喜知人之明张经略引公自助亦职此之由而余与尹元孚平生重公则在志行之不苟方威宁危急公虑贼兵趋大理属州牧陈嘉会分守大理执其手曰吾死于此分也但遗老母忧赍志穷泉矣及公陈臬于黔苗疆初定方兴屯以蹙扼之将吏多欲以刻急见其能谓此异类剿绝不足惜也丁巳正月望省城大火公入见张经略曰天意如此当设诚修省虽群苗亦人类也张公大为感动以申戒承事者公之一于义理而不杂以世情如此昔沧州政绩惟着于郡县与摄江苏方伯时及践大府河决武陟以死勤事而功不成海内惜之公之才识与沧州相近而遭遇亦略同自为三司天下皆望为大府近十年矣大府多举以自代而竟终于此然沧州摄监司日浅又不若公之久于其任而实德及人良法垂于后世然则在公亦可以无恨矣公自黔调移安徽未一年会徐凤水灾民流于金陵地非公治也而竭俸赐编棚苫盖布席以栖灾黎重建阳明书院以实学开群士其卒也官吏士民皆为呜咽生平孝亲友弟睦姻任恤仁于故旧僚友不可备书书其志事之卓卓者公讳德荣字廷彦号密山康熙辛卯科举人诰授通议大夫生于正月十六日卒于八月二十七日年五十有九曾祖讳所闻岁贡生祖讳浵顺治庚子举人父讳鹤龄康熙甲子举人以公及仲弟德华累赠通奉大夫曾祖妣潘氏姜氏张氏祖妣王氏吴氏妣鹿氏并赠夫人娶辛氏浙江分水县令禹奕女诰封淑人子四人长策干隆丙辰进士江南宜兴县知县次筠雍正乙卯举人候补内阁中书次筌干隆甲子举人皆辛夫人出次籓侧室黄氏出女四人孙四人以某年月日葬于某乡某原铭曰古贤之生各有志事虽遇于时难满其器与其遇隆而施则匮孰若中闳用有未致公如金玉韫则有辉争先欲睹众心所希蹇然当官蔼然近人雨膏沾被物象皆新事至立剖光融如煜表里洞然蠹祛奸伏中经畏途进退维谷国尔忘身如行平陆谁谓文儒绌于武守持危济变左宜右有信道不移行身无倚谔谔危言以报知己获上以诚师中有喜异类同仁德施无比海隅苍生望公秉钺中朝良士伫眙北阙谓承天休如枹与鼓年未及耆忽焉终古爱己遗民迹当见史无为公悲公长不死夏四月望后七日余将赴塞上寓安偕刘生师向过余会公程可宽信宿乃谋爲潭柘之游而从者难之曰道局窄不利行车穷日未可达也少间云阴合厉风起众皆以爲疑寓安曰车倍僦雨淋漓诘旦必行既就途果回远经砠碛数顿撼薄暮抵山口而四望皆荒丘虽余亦几悔兹行之劳而无得也入山一二里径陡仄下车步至寺门而山之面势始出林泉清淑之气旷然与人心相得时日已向暝乃宿寺西堂质明起二子披衣攀蹑穷寺之幽与高降而左出寺循山径东上求潭柘旧址泉声随径转蘟藾密蒙如行吴越溪山中遇好石辄列坐淹留不能进日将中从者曰更迟之事不逮矣余拂衣起二子相视怅然计所历于山得三之二去潭侧二里竟不能至也昔庄周自述所学谓与天地精神往来余困于尘劳忽睹兹山之与吾神者善也殆恍然于周所云者余生山水之乡昔之日谁爲羁绁者乃自牵于俗以桎梏其身心而负此时物悔岂可追邪夫古之达人岩居川观陆沉而不悔者彼诚有见于功在天壤名施罔极终不以易吾性命之情也况敝精神于蹇浅而蹙蹙以终世乎余老矣自顾数奇岂敢复妄意于此而刘生志方盛出而当官得自有其身者惟寓安耳然则继自今寓安尚可不觉寤哉丰台去京城十里而近居民以莳花爲业芍药尤盛花时都人士群往游焉余六至京师未得一造观戊戌夏四月将赴塞门而寓安之上党过其寓爲别曰盍爲丰台之游遂告嘉定张朴村金坛王篛林余宗弟文郄门生刘师向共载以行其地最盛者称王氏园扃闭不得入周览旁舍于篱落间见蓓蕾数畦从者曰止此矣问之土人初植时平原如掌千亩相连五色间厕所以爲异观也其后居人渐多各爲垣墙篱落以限隔之树木丛生花虽繁隐而不见游者特艳其昔之所闻而纷然来集耳因就道旁老树席地坐久之始得圃者宅后小亭而憩休焉少长不序卧起坐立惟所便人畅所欲言举酒相属向夕犹不能归盖余数年中未有宴游若此之适者念平生钝直寡谐相知深者二十年来凋零过半其存者诸君子居其半矣诸君子仕隐游学各异趋而次第来会于此多者数年少亦历岁移时岂非事之难期而可幸者乎然寓安之行也以旬日爲期矣其官罢而将归者则文郄也事毕而欲归者朴村也守选而将出者刘生也惟篛林当官而行且告归计明年花时滞留于此者惟余独耳岂惟余之衰疾羁孤此乐难再即诸君子踪迹乖分栖托异向虽山川景物之胜什百于斯而耆艾故人天涯群聚欢然握手如兹游者恐亦未可多遘也因各述以诗而余爲之记云仲秋望前一日入雁山越二日而反古迹多榛芜不可登探而山容壁色则前此目见者所未有也鲍甥孔巡曰盍记之余曰兹山不可记也永柳诸山乃荒陬中一丘一壑子厚谪居幽寻以送日月故曲尽其形容若兹山则浙东西山海所蟠结幽奇险峭殊形诡状者实大且多欲雕绘而求其肖似则山容壁色乃号爲名山者之所同无以别其爲兹山之巖壑也而余之独得于兹山者则有二焉前此所见如皖桐之浮山金陵之摄山临安之飞来峯其崖洞非不秀美也而愚僧多凿爲仙佛之貌相俗士自镌名字及其诗辞如疮贘蹶然而入人目而兹山独完其太古之容色以至于今盖壁立千仞不可攀援又所处僻远富贵有力者无因而至即至亦不能久留构架鸠工以自标揭所以终不辱于愚僧俗士之剥凿也又凡山川之明媚者能使游者欣然而乐而兹山巖深壁削仰而观俯而视者严恭静正之心不觉其自动盖至此则万感绝百虑冥而吾之本心乃与天地之精神一相接焉察于此二者则修士守身涉世之学圣贤成己成物之道俱可得而见矣释兰谷江南如皋顾氏子也父国藩字醉隐九岁授以学庸语孟十三授易及太极图寻遘疾类癫者舍为僧有瘳冒巢民集诸名士为诗社兰谷与焉时年十八平生足迹几遍天下东观沧海历齐鲁幽燕南游吴会溯江逾岭周粤东西抵昆明北上太行遵秦陇入栈道下崃穷蜀徼所至必访耆旧过名山大川及古圣贤豪杰高人遗迹辄淹留久之爱昆明山水诸大府为建法界寺遂定居焉其父母未殁时游必有方闻丧归殡葬即庐墓侧少时曾随师某入见圣祖仁皇帝其后再至京师特召见赐诗及御书遂侍辇下注楞严金刚心经进呈命大学士陈廷敬校勘云贵总督贝和诺锓版工讫遂请还山既至念其父所授易学未通乃称疾绝人事而为之言理数必根于象挹取群言贯以己意凡十有二年成易说二十卷冬入贺万寿节既至而圣祖皇帝已登假乃于城东偏构精舍贮所注经版而以易授其徒数年迹不出户入其室少长三数人坐立应对进退皆比于礼余素不解浮屠言未识兰谷之于佛何如也观其志行术业气象则儒衣冠者多愧矣故传其事以告吾侪又以识先帝陶冶众万一善不遗作人之化盖及于方外焉兰谷名溥畹今年六十有七余在江南即闻北方之贤者曰李君刚主及与久故益信其为人而其乡人杂然议之尝叩其亲故所病于刚主有征乎曰是家贫以适四方造请干州郡而取饶焉妻无子乃别居仓廪充溢而食必粢粝子妇执苦身之役亲之丧赴吊者渴饥皆之逆旅而求宿焉贤者固若是乎余告之曰吾闻刚主躬耕善稼穑虽俭岁必有收未闻以干请也士友所共闻知者明索二势家延教其子不就直抚安溪李公称其学行于天子不往见诸王交聘每避而之他乃以干请钓锱铢之利乎至于食必粢粝妻妾操作而子妇从之则李氏之家法也亲宾能远赴其丧何惜旅宿刚主居湫隘家无僮婢创巨痛甚而责以供具不亦难乎其与妻别居则余尝叩之矣曰是多言不顺吾常隐焉有女早寡而主张更嫁吾不忍见故使别居既乃合并而阴绝焉绝之者何生异寝死异穴也合并者何生同宫而衣食之死则葬埋之也此古应出而不行之礼未可以病刚主闻者语塞而色犹疑焉他日以语刚主刚主曰人心不可谓子安以辨为哉韩子云动而得谤名亦随之谤而无名者众人也名而无谤者乡愿也虽然美炙不如恶石谤言彰吾滋惧矣名则诸君子之过尔因并识前语作释言先兄尝言自明中叶儒者多潜遁于释而释者又爲和通之说以就之于是儒释之道混然儒而遁于释者多倡狂妄行释而慕乎儒者多温雅可近余行天下每以是阴辨儒释而择其可交者请假归葬卜兆未定不敢即私室寓北山僧舍会黄山老僧中州率其徒来居清凉寺数与往还中州之来逾月而寺火惟存西北隅小屋三四间尝谓余曰造物者盖以新之责老僧也俟其成公必记之及余归里更往观焉则尽复其故而焕然新中州博学工诗赋所至荐绅富商争凑之故兴之如此其易也其徒烛渊纬林嗣守之亦以文学爲学佛者倡每相见必举前语索记又五年丙寅夏六月望后五日余疾作夜不能寐偶忆先兄语晨起而记之以释诺责且以示学儒者慎毋阴遁于释独宜念其能笃信师说以兴作艰重爲己任而卒以有成吾侪对之宜有愧色也其肇工落成之日月用材之凡数乐输者之姓名二僧自记之以列碑阴可矣余少游名山入古寺见佛相肃拜之礼亦不敢施而羁穷远游及难后多与学佛者往还乃悟退之之亲大颠永叔求天下奇士不得而有取于秘演惟俨辈良有以也亡友刘古塘云佛之理吾不信而窃喜其教绝婚宦公货财布衣疏食随地可安士之萧散孤介而不欲违其本心者往往匿迹于其中故朱子亦尝谓彼家有人歙州程生少从余游生生长素封之家而倜傥少俗情早岁成进士历官兵部郎中会世宗宪皇帝董正吏治创立会考府擢领司事时生年方壮兄弟众多母夫人寿始及耆而告归色养二十余年不出以至母夫人之终而生老矣生家淮阴侍母不敢旬月违离时游金焦北固寻苏子瞻米南宫遗迹得彻机上人于黄鹤寺故址荒原破屋中盖寺焚于殿宇荡然仅存倾圮小楼三间彻机自幽燕南游支拄而栖之志在兴复程生感焉次第修筑数年殿宇门庑寮房斋厨略具干隆丁卯余年八十首夏生趣余爲金焦之游留幞被寺中盖知余少壮远游不得在二亲侧三十年来恒宿外寝生辰令节必避居郊原野寺不受子孙觞酌也将归生言必得余爲之记始餍彻机之志盖以佛之徒有见于前贤之记序者其名常不没于学士大夫之耳也次年五月余与生送故人于瓜渚彻机帅其徒涉江就余窥其意欲得余文甚迫而口不言余动于其诚又回忆平生悲忧危蹙未有从容山水间身心中一无系累如往岁之游者不可以不识也寺在润州南门外黄鹤山下本东晋时竹林寺相传宋武帝微时经过有黄鹤翼蔽之祥土人遂以名其寺与其山唐初马元素禅师发名于此一毁于唐末薛朗刘浩之乱再毁于明永乐中今兹三毁而重建工毕于季春其东偏子瞻竹院生犹将嗣事焉六月朔日方苞记自余有闻见百数十年间北方真儒死而不朽者三人曰定兴鹿太常容城孙征君睢州汤文正其学皆以阳明王氏爲宗鄙儒肤学或剿程朱之绪言漫诋阳明以钓声名而逐势利故余于平生共学之友穷在下者则要以默识躬行达而有特操者则勖以睢州之志事而毋标讲学宗指金陵西华门外旧有阳明书院不知废自何年讲堂学舍周垣尽毁其余屋圃者居之缭以厕匽欲声其罪则其人已亡欲复其旧则费无所出贵州布政使安州陈公调移安徽过余北山偶言及此遂议兴复逾岁五月告成属记之盖公乃余素以睢州志事相勖者其尊人鸣九先生承忠节征君之学爲教于乡国故公于兹祠成之如此其速也嗟乎贸儒耳食亦知阳明氏揭良知以爲教之本指乎有明开国以来淳朴之士风至天顺之初而一变盖由三杨忠衰于爵禄以致天子之操柄阁部之事权阴爲王振汪直辈所夺而王文万安首附中官窃据政府忠良斥廷杖开士大夫之务进取者渐失其羞恶是非之本心而轻自陷于不仁不义阳明氏目击而心伤以爲人苟失其本心则聪明入于机变学问助其文深不若固守其良知尚不至梏亡而不远于禽兽至天启中魏党肆毒欲尽善人之类太常征君目击而心伤且身急杨左之难故于阳明之说直指人心者重有感发而欲与学者共明之然则此邦人士升斯堂者宜思阳明之节义勋猷忠节征君文正之志事爲何如而己之日有孜孜者爲何事则有内愧而寝食无以自安者矣又思阳明之门如龙溪心斋有过言畸行而未闻其变诈以趋权势也再传以后或流于禅寂而未闻其贪鄙以毁廉隅也若口诵程朱而私取所求乃孟子所谓失其本心与穿窬爲类者阳明氏之徒且羞与爲伍是则陈公重建兹祠之本志也夫郡志载前辈焦弱侯重修书院记略云创建者海门周公时摄京兆厥后与参黄公嗣事乃成之今兹重建费大于作始公惟不诘屋与地私相授受之由而官赎之价从其柢鸠工庀材并出禄赐邑侯海宁许君助之属役于绅士不由胥吏故不日而事集经始于季冬讫工于十二年仲夏方苞记元儒临川吴氏三礼之学惟戴记纂言为当高安朱公可亭重订焉辨析开阐自为之说者其多与吴氏等而精密则过之其书行世久矣而必欲余为之序盖公抱疾数年惟经学为孜孜时与余商论而见谓微有知也余尝怪诗书所传出于唐虞三代之卿相者十八九而汉唐以后以经学相承者皆憔悴专家之儒卿相则无一有焉其能者不过于诗赋辞章得其崖略而已盖古之人必德之盛学之优然后任此位后世或以勋劳或以地势又其次则科举之士累日积久以致之则其心不能专而日有不暇给固其宜也惟本朝安溪李文贞公周易通论尚书•洪范传所见有进于前儒者而近复见公此书及仪礼节略盖二公于诸经皆沉潜反覆务究其所以云之意而二书尤平生精力所专注宜其可以逾远而存也李公早岁登甲科五十以后始开府于畿南其在中朝皆文学侍从之官其于讲学治经固宜宽然有余而公自翰林出为县令遍历烦剧以晋大府使众人当之宜无晷刻之暇而能深探乎礼意若此盖公自承亲事君以及治家交友皆应乎礼经惟其有之是以似之故所得不可以恒情测也抑吾因此有感焉自圣祖仁皇帝笃好周易尚书竟世讲诵不辍圣上继序郊庙礼器冠服差等多依古礼经制诏所颁常引周官之法度而二公各应期而以经学鸣记有之天降时雨山川出云是以生甫及申推本以为文武之德故余因序是书而并发斯义俾后公而生者益忾乎有志于诸经未发之覆也京师之有会馆乃乡先生建立以便后进之贡成均试京兆礼部守选于吏部者自明以来虽小郡邑选举者稍众必争爲之而金陵无有罗大理集众力建馆于正阳门之东以爲仕者商者岁时聚会之所门堂外群室不过数区赴公车者暂止而不可久留吾友宥函既成进士欲别建焉而力不逮也春告余曰乡人某有故宅在城西南捐以爲馆虽修治不易然其基立矣因勤以爲己任逾年宥函自翰林简台中寻以老疾告归而馆之工役粗毕又市宅后弃地垣而合诸馆以待继事者之恢拓焉夫金陵爲东南大都会数百年以来乡先生之贵盛者不少矣宥函起寒素官文学清要爲日甚近而能就此以斯知事之集惟其志之确不惟其力之强又以见任事者果能设诚以爲之倡自有以感人心之同而成所务也宥函以作始之艰虑其久而隳乃集众议凡应举及守选者入居皆量资完葺其贵盛者则无问入居与否必重有所出以待修治恢拓之大用公定条例以属馆人而出入则士大夫共稽之夫凡物之情方其作始多畏难惜力而曰非吾一人任也及安受其成则又以谓吾直寄焉而不复爲之计久长此凡事所以难成而易败也凡会于斯者皆吾侪之将出任国事以爲民依者也果能以宥函之心爲心则岂独兹馆之不废哉其当官守道必有以异于比俗之人矣吾家自五世祖伯通为有明四川都使司断事死建文之难为邑中忠烈之首郑太君暨川贞姑为节妇贞女之首三百年宗妇内宗多尚志节或附谱牒或载桐懿余尝欲录所闻见以续之而苦无暇日及难后则闻近支在金陵者有二节妇一曰王氏太仆曾孙云顾之妻于余为再从叔母安义令王君才鼎季女也年十九归于方夫亡数月世俊载育时年二十有二其明年宗祸作一曰邓氏侍御曾孙求晟之妻于余为再从族兄之子妇其父元基邑诸生年二十有四始嫁四年遵衢生是冬夫卒遵衢生于祸作后世俊成进士官户部主事叔母就养于京师予始得见性方严出语即斩然世俊少时教督甚厉及成立侍侧犹如畏然余告归遵衢之母时至吾家家人云终日温温寡言语对之使人静以和叔母以世俊扈从谒祖陵覃恩诰封宜人世俊寻入台掌河南道而遵衢栖迟里巷间乡人多谓二节妇高行略同而所遇有丰有啬然遵衢颇知砥名行楷书及绘画得侍御遗法窭艰而志在作善其世嗣当有能续祖者凡天之命或速或淹而终必同轨乃道之不变者也余因念吾宗当震荡播越时尽族北徙或散在远方二节母无一陇之植近支无缌小功之亲母家亦窭艰即执德能坚而才不足以纪衣食持门户遗孤不知作何状矣居常者不觉遭危变然后知妇人担荷之重如此先王制礼妻之丧居处饮食视伯叔父昆弟而加隆焉有以也夫又自余有闻见凡入乡贤必贵人之父也举节孝必富人之母也自圣主明章风教申谕督抚有司然后山陬海聚贫窭孤微之节孝不遗用此二母同时得旌故因二子请表其母而并阐先王制礼之意与今功令之可法后王匪直于吾宗有耀也至其拮据以苦身艰辛以课子乃嫠而贫者之所同故弗叙列云始余兄弟应童子试即闻阮君以南名于闾巷间及入庠序与君后先时相见稠人中而未狎也其后余游燕齐倦而归则先君子故交零落几尽而新知中惟阮先生汝咸经过最密叩之则君之父也君所居近市曲巷小桥逶迤而入四面环陂塘老屋数间蔽翳于丛篁高柳中入其门如在山林之隩方盛暑风谡谡穿户牖坐有顷必加衣自仲夏入秋日未旦先君子即披衣就阮先生夜定然后归率以为常君率妻子力作杀鸡屠狗具肴蔬未尝乏绝阮先生既殁君于门侧市药而授生徒于堂上先君子旬月犹三数过君余兄弟随行每至君必散生徒辍其所事置酒酣嬉终日而罢由前之为君以乐其亲也由后之为则以便余兄弟之情而不肯逆也呜唿君可谓顺于亲而笃于友者矣君既免丧时谓余子知交在四方朋侪多资子以煳其口而独遗余何也时余私计先君子栖迟寡欢惟君居近而意惬故独难之以滞君之行及先君子殁而余及于难又逾年而君死追念平生游好倾心向余而余无纤毫之报者莫如君乃哭而为文以志余哀君讳梦鳌江宁人卒于康熙某年年五十有一余闻其丧次年之某月日也其辞曰忠养不匮心之竞也蹇以无年亦其命也重施而蔑以称独余之病也夫人姓王氏陈赠公讳健之继室广东右翼汉军副都统昂之母浙江通省提督伦烱之大母也陈氏世为闽人自长乐迁泉州之高浦明末海寇滋蔓迁滨海居民徙灌口赠公时年六十余矣生计一倚长子光光死赠公大恸寻卒昂年始十有一含敛皆夫人手之虚室中惟鸡一栅母子号泣与鸡鸣之声相应哀动邻里凶饥寇乱相乘米至石八千夫人拮据日作糜半釜漉厚者饲子次及女自啜水浆饥不可忍则更急束要带昂既贵每念儿时备见太夫人之艰辛而不获一日致鼎养恨不欲生方流离转徙夫人常抱木主以行虽遇寇迫险不释用此数世前生卒葬地子孙犹得籍记闽人相传戚继光御倭寇驻军高浦与僚属遍阅山川形势指赠公旧居曰是家必有兴者以为此再世节钺之兆也然陈氏之迁高浦亦近耳前此庐其所居之地者众矣而陈氏炽昌又在徙灌口之后则非宅地之所为决也岂其先世故有潜德隐行及赠公之身而胚胎已兆故光润先见于门闾与呜唿此可即太夫人之节行以征之矣伦烱始通籍备宿卫阶甚卑余一见即决其必拔起为大将未数年果建节历七镇军民威怀粤闽江浙咸载其言以太夫人遗事请表墓故并着闽人所传语使众知家之兴必由其人而谓宅地能有助者妄也太夫人父讳公荣母某氏女适太学生萧湄太夫人卒于年享年七十有八后赠公之卒凡三十一年前夫人许氏父讳浦母某氏卒年二十有七葬于高浦之杏林社界禁限隔乱后丘陇不可复辨昂及伦烱每以为恨赠公葬于某乡某原太夫人以癸酉年四月二十八日葬于苎溪山之原江左方苞表尝考明史自流贼横发于秦陇毒痡冀北河南荆益庸蜀滇黔两粤之间凡破州屠邑必有诸生数辈号召族姻奋死守战以卫乡里而甘以身殉盖由太祖立国之初每下一路必延聘耆儒讲论治体终明之世所以爱养庠序学校之士而厉之以礼教者实非两汉唐宋所能几故逮其亡而义勇忠诚之气激发于士类者尤众且烈也武宣陈世珮生于明末国初诸生也吴三桂反据广西役充敛重有田者执契以畀人而莫之敢承君以诸生为里长竭家财代应徭赋及平定悉反其田有廖姓世以豪暴患邑中当明之亡岭表盗贼蜂起廖姓夺人土田妇女邑令莫能制避逃境外君之父纠合温黎二族三路掩袭歼其渠魁反所侵掠而一无私焉大府遂委署县事及吴逆之变廖姓乱心复萌君密闻于当事以计擒其豪官杖杀之再世为邑人除大憝众皆倚焉而吏之贪冒者或欲取所求君弱冠时远姻范姓以事逃吏诬君父隐匿置之狱君号泣求代不可摽资产以赂始得脱叔父某又为仇家扳连将以金木讯君请代受刑由是仁孝信于邦人君有才略家屡落复起兄弟兄弟之子荡弃先业数分予之置祭田岁入千石聚教族姻子弟之不能从师者束脩食饮膏火皆取足焉岁饥空囷仓减粜称贷者度不能偿即还以券或得吉地私以效于君君曰子客于杨氏为营兆域吾安得而夺之杨不能购代为成之可也君既殁三十余年其孙仁始以状求表仁及吾门十年自翰林改官台中颇知慕古贤节概余因君父子义勇叹有明士气之盛沿及昭代而其流不衰又因仁也行身之不苟而知子孙之性质多类其祖宗乃不辞而为之表君先世广东连平州人迁广西至君始三世父讳明廉母苏氏胡氏君卒于年七十有九有子九人并诸生四为儒官女七人孙三十人成进士者二举于乡者一曾孙二十二人乡人多以为积善之庆君以仁敕赠文林郎翰林院庶吉士妻王氏继室周氏张氏并赠孺人以某月某日合葬于兹山之阳仁君次子先睿出也孟夏桐城方苞表雷生道其上祖兄弟八人葬同丘请表墓口述再四而继以书曰先生非亲懿久故不为表志盖惧行迹之虚构而无征也而吾上祖之事则不待有征而信雷氏自陕西迁豫章一世祖甫自豫章迁宁化甫生详为唐进士而卒于昭宗之世有子八人生相爱约葬同丘冢以次平列墓碑岿然子孙世承祀无所容其伪僻在闽徼少文献世久迹湮故他行无闻焉而生当五代干戈之际无一出而仕者又兄弟八人之卒相去或数年或一二十年子孙共守遗命而莫之违则其修于身而型于家者可见矣在昔先兄百川有言人之生也受于天而有五性附于身而有五伦人于五性或蔽于一则四者必皆有亏焉人于五伦能笃于一则其他必皆不远于礼所云不独可征其上祖之行而所以推原祖德者又可与先兄之言相发也余兄弟三人弟椒涂早夭而兄复中道弃余临终命三人必同丘不得以妇附族姻土友啧啧焉虽子姓不能无疑也其后闻宁都魏禧兄弟尝行此而今复得雷氏上祖事用此知是乃笃于兄弟者之恒情虽异于俗而非有过于义也昔唐阳城兄弟惧友衰于妻子而终身不娶此于礼为非而先儒皆存而不论盖以行必稽其所敝俗之衰能为城兄弟之行者亦罕矣无虑其或滋之敝也况自周以前本无妇必附夫之礼而曷以兄弟同丘为怪诧哉乃约言而具详其义类为表以归之俾雷氏后裔务敦睦以率祖而亦以解吾子姓之疑焉八人长伯泰次立次驯次强次郡次御次邵次均皆以名系伯其墓在宁化县之下沙村冬江东方苞撰青要山在新安东北隅涧樵吕公读书其中因以名诗集公之子耀曾余同年友也而公尤善余属序其诗有年所矣余夙有戒屡固辞焉公将归谓余曰子之戒苦众人之扰扰耳吾两人皆衰老姑序以慰吾心而出之于身后若何公至家三日而殁其孙肃高来告丧在途有遗命谆谆及此耀曾以书速至再三余卒卒无余闲又念志公之墓已及公诗无为复序也十有一月朔后三日夜过中梦公持青要集刻本手翻余夙所心惬使更视之坐移时作而曰兹为永诀矣俄而若将远行公使人来赆觉而公之音容凄然在吾目也呜唿岂公既殁而犹拳拳于此乎抑余负诺责心有歉焉乃周官之所谓思梦乎公之灵果在天壤所不可知然用此知力所不给不宜漫应以病吾心而古贤之无宿诺惟其始之严且确也公诗格调不袭宋以后吟咏性情即境指事恻恻感人实得古者诗教之本义乃备叙始末俾耀曾以告公墓而毋刊布焉是乃公与余之成言也仲秋余寻医浙东鲍甥孔巡从行抵嵊县登陆问天姥山肩舆者曰小丘耳无可观者但山下有古树介寺基与园圃之间园者将薪之僧以质于官不能辨也雷破而中分之木身煨烬者十之七自上科至下根斩然离绝近三尺其旁之依皮而存者仅矣而枝叶蔚然于今数百年至山下果如所云即而视其树则中焦者可爪而验也鲍甥曰嘻咄哉李白之诗乃不若舆夫之言之信乎余曰诗所云乃梦中所见非妄也然即此知观物之要矣天下事必见之而后知行之而后难凡以意度想像而自谓有得者如赵括之言兵殷浩之志恢复近世浮慕陆王者之谈性命皆梦中语也而昧者多信爲诚然若目击而心通或实有师承则人虽微其言不可忽如临清老人之分河流蜀木工之解未济是也物之生也若骤若驰吉凶倚伏颠倒大化中当其时不自觉也惟达者乃能见微而审所处假而兹树非残于雷火必终归于薪爨是震而焚之乃天所以善全其生而使之愈远而弥存也鲍甥曰斯言也不可弃遂书于壁使览者触类而得其所求思焉秋玉圃过潭上出此图索题别后不忍更展故底滞逾年以书来速嗟乎臣之事君义也无所逃于天地之间而古称倍亲而仕盖既承国事则此身非亲所独有故有四牡之诗有奉使闻丧之礼皆人子所不忍言故曾闵之徒必不可强以仕也玉圃家京师仕不离亲其复起也观察河南故思归之切形于梦志以图若余则弱冠饥驱几二十年难后蒙恩供奉内廷每岁首夏辞老母出塞迫冬始归玉圃之梦乃余旬月中数见而不可以数计者也尚忍题斯图哉玉圃终其身常依二亲适守官在外而不得视太夫人含殓余则竟世栖栖依亲日甚少而老母之终会当反役盖所遭各有幸不幸焉然余惟塞上之行为承公事回思少壮徒以奔走衣食孤行远游为父母忧岁时伏腊春秋佳日奉觞御食而亲色笑者盖无几焉抚心更何以自解邪故书之以志余恨而弛玉圃之悲孟秋朔后三日望溪方苞撰君姓顾氏讳同根字友训江都大桥人书宣先生长子也其居乡闾名在州部居庠序名在京师诸公多欲资入太学以母老诸弟幼恒家居虽教授不出百里选高等诸生入太学学使者注意于君君避不入试始吾师以督学卒于楚丧过金陵余弔于舟次始识君其后岁时至君家季方孩君与让训饮和朝夕讲诵怡怡如也及余难后闻饮和之丧志而铭之又十余年余得假归葬再过君君适以是日持仲之丧至自泰兴相视饮泣意绪促促及君之卒则家不能讣逾二时始得之传闻呜唿自吾师之卒也海内士大夫已叹其积而不施至君则强志博学而未尝一见其锋颖故闻者莫不痛惜发于中情不独亲知久故然也君以冬赴弔姻家夜中体不适旦而归未至家而卒年四十有五妻王氏无子以某年月日葬于某乡某原季以太夫人命来征铭铭曰孤与嫠遑顾思母之茕恨无涯惟数之奇一至于斯驸马孙公讳承运辽东人也其先将军思克为国捍城显功名于秦陇上亲征厄鲁特噶尔丹三路并发将军以西师绝漠扼之歼其魁其部由是遂亡驸马为童子时召见即许以尚主驸马生贵甚而性朴厚出于自然沈阳范恒庵白山祁学圃每道其为人曰以不学为恨闻过而能改未有如斯人者也己亥孟夏吾友左未生自江东来省余会余将祗役塞上恒庵言于驸马使延未生偕行以便余驸马先就见择日以骑迎使者曲跪将命及门主人先俟于门外历门阶必揖三让升堂使子某出拜曰孺子非能师先生也吾少失学欲先生讲以所闻耳驸马以扈从先至上营五月朔未生继至越八日忽襜车装载过余曰驸马遘厉疾一夕死矣因太息曰吾固知斯人之不长也卧一室宁谧如儒生每薄暮下直虽甚惫必手一卷问难移时室无声色狗马珍异之观门无献技请事之客世胄中几见此乎驸马年始三十有一形貌伟然其折节务学盖不甘以勋戚终而将益振前人之功绪故其卒也未生恒庵学圃哀恸皆逾常虽余亦不能自克也其辞曰嗟蔓草之丛生兮朝绳芟而夕滋何芝兰之旖旎兮日数溉而犹萎彼受气之有厌兮此剥丧其焉怼轸予怀而不释兮予不自知其所为君姓高氏讳廷芳诸城韩村人也自身以上至高祖五世为诸生年十一遭乱离被掠去乡千余里独身脱归锋镝中父兄族姻乡人皆奇其智能而君更务学敦质行既长家人皆恃赖焉地震栋宇将倾君号唿入负母出户室尽颓母老而丧明常自悲闷瞀不知身所在君负而行憩群室庭阶则告焉如是者十年君兄弟七人父授田各三十亩及卒幼者一人无分乃以所受田给之而躬授经客游以自活君善治生久之家大饶丧父母及同产之孤嫠皆独任焉有余则以润其乡人近村小户有以田售者受其奇零而使留园庐曰他日易复也甲申岁大祲以子女求鬻者收养近百口逾年麦熟悉召其父母而归之退而曰曩吾却之则填沟壑或陷豪家为人奴终世矣国初重逃人之罚或匿君族兄村舍会君入城吏仓卒指君名对簿竭赀得解免竟事无一语及兄人尤以为难君既没十有余年其子璇成进士官庶常始就余求表墓而以胶州张谦宜旧所表为征谦宜故齐鲁间立名义者其表君也遍刺荐绅学士操行之多伪而归重于君余惧其溢美也询诸乡人知君有详略而要之无瑕疵焉呜唿君之能自砥饬即是可知矣璇之请也余与要必所闻无悖而后敢序列焉幸乡人无后言故删取旧表而易其言之序以归之君卒于康熙某年月日年八十有五父讳晓岁贡生某学教谕以长子封奉政大夫母杨氏封安人妻李氏子璇侧室杨氏出也四川夔州府学增广生梁山高善登妻方氏工部主事讳登峄之女己丑进士式济之妹也于余为妹之无移服而未远者工部居近吾家式济童稚视余如严师至其家必从问经书古文妹常在旁高氏故华族流寓金陵甚贫妹归不逮舅姑能忠养祖姑兼奉尊嫜之嫠自工部父子以家祸谪戍黑龙江族众北徙善登煳口四方妹独持门户忍饥寒课子吾宗在金陵者或窭艰自顾不暇或不相往来惟岁时一返余家视道希兄弟如近亲喜忧必告时通有无然逾时阅岁必归之以为信不可曲止其后年余绝无假贷道希兄弟时候问门者每以他出辞入视户果外键雍正己酉秋疾既亟道希始闻奔视卧蒯席别无覆荐惟少子在侧急购衾茵进药物越二日而卒老婢曰年来以假贷不能归衣敝履穿戒侄辈至即键户坚辞曰无为使忡忡也时长子允从父归西川应乡试道希道永道章亲含敛以书来告呜唿先王制礼小功皆在他邦加一等其此故也夫余与道希兄弟悔痛不可追矣然其性行之艰贞不可使终泯也故质言之俾异日以奠于幽宫妹讳敷年五十有一子二人允恩科举人晖县庠生铭曰假而非女士遭变砥节志事当如何吁悕乎隐愍而莫之恤惟生者之瘥烈妇魏氏天津县产滩人年十七归县民高尔信高僦屋官廒东与宋某同宫庭宇相望某妻与烈妇有违言数构之于其姑十二年六月烈妇将归宁其母遣从子自铣迎适高妪及尔信皆出某妻走告其姑曰汝妇与人通入户即探囊金与之复嗾东西家无借者数人闯入交哄强解自铣衣胁立借券不则共证之烈妇唿铣曰亟鸣之官若书券我即死铣暗弱急求脱执笔欲书烈妇望见即引刀自刭众吓自铣且诱之卒书券烈妇死因以券为征有司莫辨也既当自铣大辟而后知其冤以矜疑系狱赦免邑之学儒者朱绍夏孙坦为文以标白之而致于余呜唿烈妇遭怪变谓惟死可自明而即用其死以成狱辞徒以铣之券耳人心之抏敝至此吁可畏哉传其事以志烈妇之隐愍且使为吏者鉴焉论曰古之听讼狱者必悉其聪明致其忠爱以尽之疑狱泛与众共之世有鸟兽行而能杀身以自明者乎自古妇人之义皆以死而彰魏氏则既死而犹暗郁易曰日中见沫又曰载鬼一车圣人系辞以为世戒有以也夫节妇段氏宛平民高位妻也京师俗早嫁娶位之死节妇年十七有二子矣高氏无宗亲依兄以居丧期毕数喻以更嫁节妇曰吾不识兄意何居吾非难死也无如二子何其兄曰我正无如二子何也我力食能长为妹赡二甥乎节妇曰易耳自今日即无累兄但望毋羞我贫暇则频过我使人知我尚有兄足矣方是时节妇嫁时物仅余一箱直二千取置门外索半直立售即日移居小市板屋中京师地贵或作板屋于中衢妇人贫无依者多僦居为市人缝纫节妇以此为生几二十年二子长始能僦屋以居二子幼时节妇艰衣食不能使就学长子市贩中年殁次子为小吏以罪谪辽左节妇复抚诸孙又十余年孙裔发愤成进士赎其父以归而节妇年九十矣节妇性严毅常早起子妇虽老终日侍立不命不敢坐裔之母谷氏性笃孝鸡初鸣起洒扫奉匜侍盥就灶下作羹食亲上之食毕然后退率以为常及贵盛姻党皆曰世有太夫人年七十而执仆婢之役者乎将公为节妇言之谷氏曰若毋言吾与姑故寒苦姑习我非我供事姑终不适吾皤然白发身无疾洒扫盥馈以事吾姑此日可多得邪节妇以卒年九十六距位之死七十有九年始节妇所僦板屋在珠市西及孙贵卜居正当其地家僮数十出入唿拥节妇时指示子孙姻党京师之人亦以为美谈云赞曰吾里中某氏子兄弟各佣身兄老请于主人求舍之节衣食以奉焉而兄卞急小失意即数骂或奋梃以抶终无恚色余尝谓非独其弟贤也而兄固无鄙心也京师人多以谷氏之事为难然以节妇之风义则子妇之承而化也曷足异乎苞闻古之学术道者将以成其身也孔子语曾子所谓大孝尊亲者使国人称愿皆曰君子之子也自科举之法行士登甲科则父母国人皆曰其名成矣所谓显扬莫大于是矣人心蔽陷于此者盖千有余年吾师宛平高公少时遭家震愆太公倅某县以事戍黑龙江世父命公守市肆公且市且读书卒成进士入翰林上书求代戍诣通政司都察院皆不能达会赎罪例开乃涕泣告请于师友卒赎太公以归祖母段太孺人年九十母子重见又六年始考终及公视学江南太公太母犹逮养都人士莫不叹羡自世俗言之则公之名既成即君子观之事父母亦可谓能竭其力者矣然余观北宋丞相富公节义功烈与韩魏公相匹而眉山苏洵上书谓古之君子爱其人也则忧其无成今公为文学侍从之官尝主乡试视学政不失士心亦守官者之常余居门下数年窃惧公循致高位而碌碌无所成也公自翰林改官京卿会强仕之期故举苏洵告富公者以为寿杜先生岕尝言归安茅止生习于高阳孙少师道公天启二年以大学士经略蓟辽置酒别亲宾会者百人有客中坐前席而言曰公之出始吾为国庆而今重有忧封疆社稷寄公一身公能堪备物自奉人莫之非如不能虽毁身家责难逭况俭觳乎吾见客食皆凿而公独饭粗饰小名以镇物非所以负天下之重也公揖而谢曰先生诲我甚当然非敢以为名也好衣甘食吾为秀才时固不厌自成进士释褐而归念此身已不为己有而朝廷多故边关日骇恐一旦肩事任非忍饥劳不能以身率众自是不敢适口体强自勖厉以至于今十有九年矣呜唿公之气折逆奄明周万事合智谋忠勇之士以尽其材用危困疮痍之卒以致其武唐宋名贤中犹有伦比至于诚能动物所纠所斥退无怨言叛将远人咸喻其志而革心无贰则自汉诸葛武侯而后规模气象惟公有焉是乃克己省身忧民体国之实心自然而忾乎天下者非躬豪杰之才而概乎有闻于圣人之道孰能与于此然惟二三执政与中枢边境事同一体之人实不能容易曰信及豚鱼冒嫉之臣乃不若豚鱼之可格可不惧哉秋八月朔后三日始闻鲍氏妹之丧距其卒百二十有七日矣兄子道希惧余盛夏病不胜哀故缓告妹为先君第四女浑厚静默于先母为近幼共饥寒诸姊嫁后佐母治家事归鲍氏子季昭其伯兄孟虎即伯姊夫也早夭无后家以渐落仲尚能少蓄藏及季受室则扫地无遗与仲分日供二亲及巨嫂食姑夙爱仲妇及晚岁每语人曰季妇良苦值主馈吾食饮常得节适伯姊之终困床席累岁妹侍尤勤呜唿自吾弟吾兄早世女兄弟五人各窭艰惟冯氏姊及妹有子而冯氏姊中道亡伯姊次之今妹又次之其存者谢氏妹羸疾经年弗廖仲姊归曾氏者蹶而弱足顾念死者生者尚安用久留此衰疾羁孤之身于人世邪余竟世为羁属有天幸父母兄弟及冯氏姊之丧皆会余归期得亲含敛惟伯姊及妹过时然后闻抑自伯姊以前每有凶咎无在侧与否必先见其魄兆而妹独无岂余混混尘事中不复能自存其清明之气邪抑心之精爽至是而消亡邪乃为文以摅余哀俾道希荐告于殡宫其辞曰嗟予同气性和壹兮命则坎屯鲜安吉兮汝虽贫约家室宁兮惟是戚属涕泪盈兮二昆瘥札两姊熸兮存者三人疢阨兼兮乡予在难惨未别兮老母北辕痛永诀兮昔岁生还相慰抚兮送我阶庭遂终古兮生丛百忧如縢绁兮死果无知解此县结兮鲍氏姊幼名且前母姚孺人出也吾母继室姊七岁苞之生姊年十有二矣时吾父寓棠村家无仆婢独以苞属姊绝乳食必啼姊抱持且行且食之食竟乃止遂以为常姊夫鲍氏庶长也君母严姊敬事焉因以庇所生之姑有姒恣睢负嫡势相陵两家仆婢啧啧姊于弟妹未尝一语及之父母有问则称嫡姑均爱姊归三岁丧夫逾年一子殇抚姒所生女久之又抚其子皆深爱如己出既老相视泛泛姊嚜然也一日蹶而不能兴苞赴诏狱姊适送女越境无由语诀又十有四年蒙圣恩许假归葬而姊卧疾已经年矣每见苞则呜咽不可止用此过旬乃敢一往视比北上登程五旬有五日而姊卒时三月二十九日也苞性劣而遇屯于父母兄弟鲜不遗恨者而未若姊之深苦不能悉生不能依疾不能养又无子女以寄其爱呜唿苞其若此心何哉姊夫卒以瘵既葬仲复羸疾其家用俗忌发而焚焉未知兆安在闻姊丧命兄子道希相视诹度然后以姊祔岁将除问未至无以摅吾哀乃涕泣而为楚言其辞曰幼而苦辛乃义之服些天命早寡亦未云酷些崎岖隐悯遭是则独些既息以死犹淹衾褥些胡为大年俾餍此毒些定兴鹿忠节公致命于城西北隅邑人就其地爲祠曾孙某葺之列树增舍俾子孙暨乡人志公之学者得就而讲习焉余尝谓自阳明氏作程朱相传之统绪几爲所夺然窃怪亲及其门者多猖狂无忌而自明之季以至于今燕南河北关西之学者能自竖立而以志节事功振拔于一时大抵闻阳明氏之风而兴起者也昔孔子以学之不讲爲忧盖匪是则无以自治其身心而迁夺于外物阳明氏所自别于程朱者特从入之径涂耳至忠孝之大原与自持其身心而不敢苟者则岂有二哉方其志节事功赫然震动乎宇宙一时急名誉者多依托焉以自炫故末流之失重累所师承迨其身既殁世既远则依托以爲名者无所取之矣凡读其书慕其志节事功而兴起者乃病俗学之陋而诚以治其身心者也故其所成就皆卓然不类于恒人吾闻忠节公之少也即以圣贤爲必可企而所从入则自阳明氏观其佐孙高阳及急杨左诸公之难其于阳明氏之志节事功信可无愧矣终则致命遂志成孝与忠虽程朱处此亦无以易公之义也用此知学者果以学之讲爲自事其身心即由阳明氏以入不害爲圣贤之徒若夫用程朱之绪言以取名致科而行则背之其大败程朱之学视相诋訾者而有甚也公之生平耿着于天壤盖无俟于余言故独着其所以爲学之指意使学者知所事而用自循省焉是则公之志也夫君姓黄氏讳越字际飞江宁府上元人也未入庠序即为督学使者所知名称压其长老或相诋其曰吾姻也是窭人子父母皆严急小失意榜笞数十其授徒客游所获一钱不得随身妻子冻馁虚名何益余因是心贱诋之者而甚重际飞始际飞所与游或非人余尝于二三君子前面诘之曰君何所为而与夫人交如白沙之在泥矣忌者缘此益增饰交构其间而际飞遇余益敬以和遂闭特室潜心宋五子书而以余力评选制举之文盛行于时自入国朝排纂四书义疏䌷绎先儒之绪论为世所称者仅三数家而际飞其一焉余与际飞中岁各奔走四方会聚日稀及余遘难出刑部狱里中旧好官京师者惟际飞一人无几何际飞告归余惘惘然也际飞诸弟皆不事诗书少时或有违言际飞一待以诚其归也出装赍并微薄旧产推予弟妹而独行郊野求上祖丘陇悉得其征而封树焉雅好地理书尝过先兄墓下曰阴流已盈圹矣探之果然余得请归葬际飞为余行营风雪中并日夜而不为疲间语余曰吾与子皆老矣念此生幸不为海内士君子所遐弃而无恨于吾身惟子直谅之功兹所以报也际飞之殁也已勒志铭历其质行文学科名职事世系戚属生卒葬地详矣而子白麟复固以表请感念平生离合之迹始终之义乃着其所独知于际飞者而系其后曰墓之有志以纳于圹义主于识其人之实其道宜一而已唐柳宗元以哀其姊而贰之非古也外碑之表依表之者以重缘孝子之心所以光扬其亲者不一而足则受其请者各以其意为之可也余既为表以归白麟因发斯义使后之人有则焉君讳声振字以成先世江西进贤人迁金陵余里居友其世父孝水至京师与其父于路游君总角余过孝水见之门塾中其后余行四方孝水客大名而于路官京师不见君者十余年矣余遘患吾母北上载椑以从为关吏所扼置天津逾岁而吾母疾大剧椑不可致计其费当三十千南昌彭尹作曰于路使粤西其子在是吾为子语之其半可任也越日君具以来事遂集既而闻之乃贷于金陵贾人也余多年不见君叩曰犹务学乎曰未废也曰曾试于有司乎曰为是北来其不遇奈何曰已举于京兆矣其貌悫而辞质不异在门塾时余阅世久见齿与余若者其设心及容貌辞气已不若长老之笃而后于余者则少异焉又其后则又异焉每以为非世教之细忧君稚齿而闻父之友之急无难辞其将之也无德色少而得举无宽容其性资有大过人者而竟夭死呜唿是岂独龚氏之戚邪君卒于金陵家人秘之余与于路屡见而不敢言讣既至乃唁而为志以归焉君卒于康熙丁酉某月某日年二十有三以某月某日葬于某乡某原铭曰胡混丛众万而独秉其英芒乎芴乎遽返乎幽冥吾求之播物者而不得其情