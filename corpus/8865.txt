宗统编年X卍XXX宗统编年进呈奏疏江南常州府武进县祥符寺僧谨奏恭惟皇帝陛下道涵天地德贯古今睿智亶聪谟训蔚虞周之盛皇猷允塞文章焕羲禹之隆两仪之内无物不仰赖生成三教之中无人不钦承化育洋洋光辉盛大之日荡荡名教兴扬之时窃薮泽蜎微山林樗废幼习邹鲁既识字以无多长慕禅宗复究心而未尽百凡荒昧俯仰愧惭祇于世道人心每切攸同之念时乎宗传慧脉实深从上之思不揣颛愚辄相探考会儒释之渊源参圣贤之壶域仿史例以编年垂宗统于后世燃松滴露既兀兀以成书持钵沿门遂孜孜而付梓兹葢伏遇皇帝陛下圣化熏陶仁风渐被裁成无外统中天调X御之君师纤鉅不遗现盛世慈祥之佛祖笔削心承愿就至尊之衮钺流通念切希同藏典以施行伹瞻九重万里末由蒲伏以谒丹墀何幸一日千秋得聆謦欬而亲函丈不避狂妄之诛径申冒昧之请兹因法叔玉泉和尚入觐之次谨陈皇清一统万年颂一章敬申草野倾向化日之葵忱併所纂宗统编年一部恳求法叔代呈御前伏乞陛下万几之暇俯赐电览倘蒙日月光烛幽微不责谬略之愆疵大施荡平之教训宠钖冠序敕许颁行庶王言穆穆示大道之康衢圣诲皇皇宝鸿章于法苑誓将泉壑余生炳香额手而祝无疆更矢剎尘微愿沥胆捐躯以图上报诚惶诚恐稽首顿首不胜瞻天仰圣激切屏营之至谨奏康熈三十二年三月十一日X宗统编年序经明道之书也史记事之书也经通则人心之义理斯见史达则古今之得失有征合而兼之者其唯春秋乎孔子当周室衰微干纲解纽之际慨然以斯文为已任就鲁史而寓王法叙伦敦典褒德贬罪而善以劝恶以惩其志存乎经世一笔一削功等于抑洪水驱勐兽而其大意则主乎正人心术此春秋之经兼史而为圣贤传心明道之要典也吾道一以贯之大要不出忠恕能尽已之心推已之心以及人而大道不行天下不治者未之有也一贯之旨吾夫子实于洙泗杏坛一花拈出而西方圣人之教吾夫子亦未甞不先逗其机也列子述商太宰问圣于孔子孔子以博学多识自居而不居于圣于三王五帝以任仁义智勇称之而弗知其圣及宰骇问乃动容曰西方之人有圣者焉不治而不乱不言而自信不化而自行荡荡乎民无能名焉以今观之西方圣人之教吾夫子葢甞先逗其机也天地民物之间古今升降之际必有厥终厥始而究极指归世教存而不论葢人道参天位地而不可语于范围之外者也然朝闻夕可之言夫子深切叹之而夫子之言性与天道如子贡者尚且叹为不可得闻则今之凡得闻于吾夫X子者皆夫子之文章而巳矣呜唿世愈后道愈微而一贯之旨几何其不悖谬也西方圣人之教该摄恒沙详周法界慈云旦聚广被无方慧日晨跻光明亘远莲河葱岭曷胜象负之书鹿苑竹林未罄龙藏之典自祖衣东被继佛履西游粤溯渊源之人岂无纪载之传然而各述宗风谱系或淆近远并垂语录流行莫识后先所以学海波澜游之者罔臻阃奥宗门关键探之者罕辨脩途自非心源泉涌智辩云飞何以尚论千秋提衡两端者矣夫椒祥符和尚德齐龙树才拟马鸣髫髦游刃于儒门肯綮奏刀于法苑神应不穷辨济鹿驰羊之小学智通无累按鸡园猿沼之真灯发广大心示真实语拈微妙理开方便门会佛祖以成书作吾宗之信史续慧灯于迦叶以火传薪结法集于阿难持瓶泻水因时记事贯一部十七史之菁华纪月编年昉二百四十年之笔削信矣法门龙象良哉方外春秋道洽大千使闻未闻者忽省雷音之旨化均百亿俾见未见者欣瞻满月之文具叶翻风甘露弥于识种宝华注雨慧水溢于身田阐教脂那接引之方无量疏源身毒利济之益靡涯岂特从上诸方鵞王标其髓液将使九流百氏列派尽以朝宗儒释不背而相资理事各适以为用人心既正大道自明其与六经诸史互相表章当来之金篦末法之宝炬也恭惟今上皇帝陛下圣学天纵亶作君师X皇极懋昭彰同文于千古宸猷允塞垂至化于万年金舆玉轴一统辑告成之书华衮威鈇羣贤纂前朝之典洋洋乎光辉盛大之日济济乎名教兴隆之时而宗统编年际斯成就文章黼黻于以藻饰太平心法宗风将来绵亘治运宁唯纸皮笔骨藏名山而俟后起行见刻木铸金布国门而质大方矣不避衰悰欢喜敬序皈依三宝弟子七十八老人许之渐法名济霈顿首谨譔序癸亥五月渡湖访祥符湖公和尚留宿藏云旧室时公有编修僧史之愿即事漫成二诗其一曰破浪乘风得得来湖山高卧许追陪旷怀欲发古人秘薄俗每令中念灰鼓吹词坛嗟末学栋梁法苑望奇材他年僧史编成后先寄须教老眼开其二曰叹息吾衰入梦乡唯余蝴蝶满匡牀孤灯绵历岁月古千偈澜翻齿颊香石上苔纹留马蹟天边星彩射龙光禅流波靡今尤甚犹幸僧中有此郎葢志喜也已巳夏公手扎函宗统编年来莲峰山舫曰和尚不靳一言序之青炷香展卷曰斯诚千古阙典亦千古盛事佛祖纪纲宗师血脉借以永传其有功于法苑岂啻一缕千钧第草草劳人何能发扬大意表白深心然念和X尚数年心血几为枯瘁不惜身命然大法炬为最后末劫照耀人天敢不赞叹申明昭告天下后世夫着述难事也而况于持论宗门持论宗门不易也而况于编定宗统系之岁年斯诚难之又难矣无彻见今古之明眼无大公无我之直心而不出之以真才达识亦何能洞阐精微张皇要眇使单传直指之道彰明较着于目前佛祖宗师之机辉煌历落于后日而且会儒释之渊源明圣凡之极致提一心宗统摄百氏宝网帝珠灿交光之涉入香河狮乳拈一味以密融不綦难中之难欤所以自古及今未有人曾及之者况乎时风浇薄知见日漓不念苦心唯存私见者往往有之今编年扩大同之道域撤一贯之籓篱哲人奥旨久而愈彰古德真风闻斯兴起大书特笔不遗提挈宣明条目纲领具见隐微严谨唯和尚之才之识足以激扬铿锵而眼明心公无丝毫隔碍故取二千余年佛心祖髓向笔尖上流注真常作未来金镜虽程婴杵臼之用心不是过也读是编者循年核实举法知时千秋文献足征一会灵山未散从此人登般若之航家达菩提之路矣先师退翁老人甞有是志而未遑宝云月兄和尚甞欲成法苑春秋及僧宝翼征等书而未就今公克承先志丕着宗猷举其所甚难者而易为之成昭代蔚然之鉅典展从上未敷之鸿绪青以衰飒颓光犹幸躬逢其盛甯不亟为前后千古称庆乎在昔X有宋哲后尊尚祖道吴中道原禅师辑传灯录成上之诏词臣杨亿等讨论颁入大藏镡津契嵩禅师着传法正宗记献之阙下宰相韩琦翰林欧阳修诸公郑重叹美亦诏入大藏今上圣天子崇文重法度越前皇将见此书上达宸聪石渠天禄之间当有补衮调羹扶起正法轮者则兹编流通黼黻太平助扬盛化又不止法苑增华缁门借重巳也皇清康熈二十九年岁次庚午春二月谷旦华山沙门晚青槃谭譔宗统编年目录卷之一佛纪释迦牟尼佛卷之二佛纪释迦牟尼佛卷之三祖纪一祖迦叶尊者二祖阿难尊者X三祖商那和脩尊者四祖优波毱多尊者五祖提多迦尊者六祖弥遮迦尊者卷之四七祖婆须密尊者八祖佛陀难提尊者九祖伏䭾密多尊者十祖脇尊者十一祖富那夜奢尊者十二祖马鸣大士卷之五十三祖迦毗摩罗尊者十四祖龙树尊者十五祖迦那提婆尊者十六祖罗睺罗多尊者十七祖僧伽难提尊者十八祖伽耶舍多尊者十九祖鸠摩罗多尊者卷之六二十祖阇夜多尊者廿一祖婆修盘头尊者二十二祖摩拏罗尊者二十三祖鹤勒那尊者二十四祖师子尊者卷之七二十五祖婆舍斯多尊者二十六祖不如蜜多尊者二十七祖般若多罗尊者卷之八祖纪世少林菩提达磨祖师卷之九第二世邺都可祖师第三世罗浮灿祖师X第四世蕲春信祖师卷之十第五世东山忍祖师第六世曹溪能祖师卷之十一第七世南岳让祖师第七世青原思祖师第八世江西一祖师第八世石头迁祖师卷之十二第九世百丈海祖师第八世石头迁祖师第十世黄檗运祖师第九世药山俨祖师沩仰开宗第一世山祖师卷之十三第十世黄檗运祖师第九世药山俨祖师第十世云巖晟祖师沩仰开宗第一世山祖师曹洞开宗第一世山祖师卷之十四五宗纪临济开宗第一世临济玄祖师曹洞开宗第一世山祖师沩仰开宗第一世山祖师卷之十五临济开宗第一世临济玄祖师曹洞开宗第一世山祖师卷之十六X临济宗第二世兴化奖祖师曹洞开宗第一世山祖师曹洞宗第二世云居膺祖师卷之十七临济宗第三世南院颙祖师曹洞宗第二世云居膺祖师曹洞宗第三世同安丕祖师云门开宗第一世云门偃祖师卷之十八临济宗第三世南院颙祖师临济宗第四世风穴沼祖师曹洞宗第三世同安丕祖师曹洞宗第四世凤栖志祖师曹洞宗第五世梁山观祖师云门开宗第一世云门偃祖师法眼开宗第一世清凉益祖师卷之十九临济宗第五世首山念祖师临济宗第六世汾州昭祖师曹洞宗第五世梁山观祖师曹洞宗第六世太阳玄祖师卷之二十临济宗第七世石霜圆祖师临济宗第八世杨岐会祖师X临济宗第九世白云端祖师曹洞宗第六世太阳玄祖师曹洞宗第七世投子青祖师卷之二十一临济宗第十世五祖演祖师曹洞宗第七世投子青祖师曹洞宗第八世芙蓉楷祖师卷之二十二临济宗第十世五祖演祖师曹洞宗第八世芙蓉楷祖师卷之二十三临济宗第十一世昭觉勤祖师临济宗第十二世虎邱隆祖师曹洞宗第八世芙蓉楷祖师曹洞宗第九世丹霞湻祖师曹洞宗第十世长芦了祖师卷之二十四临济宗第十三世归宗华祖师临济宗第十四世华藏杰祖师曹洞宗第十世长芦了祖师曹洞宗第十一世天童珏祖师曹洞宗第十二世雪窦鑑祖师曹洞宗第十三世天童净祖师曹洞宗第十四世鹿门觉祖师X曹洞宗第十五世普照辨祖师曹洞宗第十六世大明宝祖师曹洞宗第十七世王山体祖师曹洞宗第十八世雪巖满祖师卷之二十五临济宗第十五世卧龙先祖师临济宗第十六世径山范祖师曹洞宗第十八世雪巖满祖师曹洞宗第十九世万松秀祖师曹洞宗第二十世雪庭裕祖师卷之二十六临济宗第十七世仰山钦祖师临济宗第十八世高峰妙祖师曹洞宗第二十世雪庭裕祖师曹洞宗第二十一世少室泰祖师曹洞宗第二十二世宝印遇祖师卷之二十七临济宗第十九世中峰本祖师临济宗第二十世圣寿长祖师曹洞宗第二十二世宝印遇祖师曹洞宗第二十三世香严才祖师曹洞宗第二十四世万安严祖师卷之二十八临济宗第二十一世万峰蔚祖师X临济宗第二十二世圣恩持祖师临济宗第二十三世东明旵祖师曹洞宗第二十四世万安严祖师曹洞宗第二十五世少室改祖师曹洞宗第二十六世嵩山斌祖师卷之二十九临济宗第二十四世翼善慈祖师临济宗第二十五世高峰瑄祖师临济宗第二十六世金陵瑞祖师临济宗第二十七世龙泉聪祖师曹洞宗第二十七世定国从祖师曹洞宗第二十八世嵩少载祖师曹洞宗第二十九世宗镜书祖师卷之三十临济宗第二十八世圆通宝祖师临济宗第二十九世禹门传祖师曹洞宗第二十九世宗镜书祖师卷之三十一诸方略纪卷之三十二诸方略纪宗统编年目录X佛祖宗统单传世系之图释迦文佛初祖迦叶二祖阿难三祖商那和修四祖优波毱多五祖提多迦六祖弥遮迦七祖婆须蜜八祖佛陀难提九祖伏䭾蜜多十祖脇尊者十一祖富那夜奢十二祖马鸣十三祖迦毗摩罗十四祖龙树十五祖迦那提婆十六祖罗睺罗多十七祖僧伽难提十八祖伽耶舍多十九祖鸠摩罗多二十祖阇夜多二十一祖婆修盘头二十二祖摩拏罗二十三祖鹤勒那二十四祖师子比丘二十五祖婆舍斯多二十六祖不如蜜多二十七祖般若多罗祖菩提达磨二祖邺都可三祖罗浮灿四祖蕲春信五祖东山忍六祖曹溪能七祖八祖九祖十祖X祖二祖三祖四祖五祖六祖七祖八祖九祖十祖十一祖十二祖十三祖十四祖十五祖十六祖十七祖十八祖十九祖二十祖二十一祖二十二祖二十三祖二十四祖二十五祖二十六祖二十七祖二十八祖二十九祖X宗统历年世代次第之图X宗统编年凡例大道之统归于正宗正宗之传统乎大道故曰宗统佛法宗旨随机设化编年纪事据实征时其间纪註正变一本紫阳纲目他如五经孔子家语诸子通鑑左传国语战国策史记汉书唐鑑新旧唐书五代史十九史诸史详节读史管见续通鑑皇明通纪诸书法门文字如释迦谱古今佛道论衡弘明广集大唐内典神州塔寺三宝感通录开元释教录大唐高僧传内法传宋高僧传历代三宝记景德传灯录传法正宗记佛祖统记佛祖历代通载佛祖纲目圣胄集五灯会元指月录总传灯录诸家语录及甄正辨伪等录皆详考合订不敢一字私涉臆见是编单纪宗统凡正传宗统者大书其嗣统示寂之年昭法化也支流旁出者皆不具书其间参佐宗化年月有征者倣先经终义之例书出处颠末于其寂之年以彰辅化诸方拈颂论议因时阐明X宗旨切要者书之否则不书全提密证不涉语言大道真宗岂存功蹟然有系于法化有关乎宗统者皆大书焉讲律并书儒道兼摄昭宗统无外也国政时事有关宗统须参考者亦附书之非关宗统者虽彪炳史传皆不具书凡正传宗统者书某宗第几世某处祖示寂而不书名有谥加谥非正传宗统者讲书法师律书律师禅则方书禅师不敢滥也书寂书名有谥加谥应化圣贤难以格定者不在此例来往参承或称禅师或单书名者皆有深意微义具存非轻率也有隐而须发者夹註发明之文献俱关地异时远无从稽定者曰阙文文献并征因时因事不能无碍未敢据定者曰阙疑自昔互有异同至今确实考证者曰考定诸子百家别集中参合可证者曰别证文阙献征据实准定以俟后稽者曰存考迦文开宗垂统为佛纪迦叶以至黄檗云巖诸祖绍统传宗为祖纪五宗而后承宗继统为宗纪临济禹门曹洞宗镜两祖之下诸方法化正在繁衍宗统未敢遂定诸方之出处大略随年编至今康熈已巳为诸方略纪以俟后来补定法门广大知见浅近兹编聊为草创拥簪岂能遂称成书蒐讨未周当从补入大纲细目不全不合者仰祈X大方宗匠垂教删定以永真传皇清康熈二十八年岁次已巳佛诞日临济三十四世后学新安沙门释纪荫槃谭谨述于夫椒祥符之大中堂宗统编年总论祥符纪荫曰葢闻圣王之治天下也本乎格致诚正施之修齐治平尽性践形事天立命是以首出庶物建极乘干一人有道万国咸甯唐虞之化于变时雍夏商之间政刑并用爰及周衰道微政弛人心坏乱笃生孔孟明道德以叙彝伦行仁义而正风俗汉唐以降教化不兴法度是守渐骛于外失其本心又以诸家庞杂大道支离程朱出而阐明约束之圣学虽显然以为章句致身之涂鲜见成己成物之士斯文将丧叔世何堪蚩蚩者氓固不可使之知而坦坦者道亦何可不使之由也夫X语大莫载六合之外岂可存而不论语小莫破圣人岂真有不知能然而洪荒以前浑沌先是何状九州之际溟渤终于何底沧桑见见生死历然将来世数何终人物何止借曰方圆一气一气之始何以弥纶太极两仪无极之初是何境象性本于天而天之所以为天则曰无声无臭至矣得之有命而命之所以为命则曰莫之致而致焉是岂原始要终圣贤有所未尽抑亦察伦明物变化示于几微与天地合其德与日月合其明与四时合其序与鬼神合其吉凶先天而天弗违后天而奉天时参赞位育终日干干大人之所以为大人也同声相应同气相求各从其类可与知能民物之所以为民物也父子有亲君臣有义夫妇有别长幼有序朋友有信各正性命保合太和斯天下之达道也思修身不可以不事亲思事亲不可以不知人思知人不可以不知天天人之极致性命之本源达大道之体而无殊尽一心之量而不变者非智超劫外行徧寰中其孰能与于斯乎惟法王之出三界也洞彻一心了明万有真心本性一切圆融天人由行业以分途善恶从真妄而异趣心有真妄善恶而性则纯真至善真善之名亦无以加焉唯心有真妄善恶是以悟心之真而善者有四圣焉谓佛与菩萨缘觉声闻是也迷心之真而善恶杂糅者有六凡焉谓人天鬼神三道地狱饿鬼X畜生三涂是也人可不言天则匪一居须弥山治四部洲为四天王天居人间顶超日月明为忉利天此之二天未离地居上之于虗空中朗然安住身有光明日月不及如是一类名𦦨摩天上昇精微不接下界乃至劫坏三灾不及名兜率陀天更上有乐变化天他化自在天如是等天未离乎欲通名欲界上之有三梵天名初禅天上之有少光天无量光天光音天名二禅天上之有少净天无量净天徧净天名三禅天上之复有福生天福爱天广果天无想天名四禅天其间复有五不还天无烦天无热天善见天善见天色究竟天以上诸天未离形色通名色界上之复有空处天识处天无所有处天非想非非想处天如是等天无业果色名无色界天之次复摄十种仙一地行仙二飞行仙三游行仙四空行仙五天行仙六通行仙七道行仙八照行仙九精行仙十绝行仙仙之与天迥然不同仙以人身而恋长生处海山岛天则福德化生自在无碍上品之仙不能及下品之天是皆不了真心随业妄报不值佛化沉溺长途者也鬼神多门各以业报受生其中因为善而夹杂妄缘正直聪明之士忠孝节义之流未证真常皆为业苦复有修罗四趣所摄因多嗔业致感斯伦三涂则随三业轻重以受报杳杳昏衢谁从拯救匪佛垂慈X少能脱苦此之六凡皆迷一心致趋多报天之与人以福德殊非真谓苍苍茫茫高而无极不识不知也声闻因修四谛见道缘觉谓觉十二因缘证道此二圣流自了生死不能利他菩萨则修六度万行广度众生名为大乘圆满行解具证三身尽妙觉性成无上道斯名为佛佛者觉也先知先觉徧满十方非一非异不可思议释迦文佛则此娑婆之化身也通一化土总摄世界则三千大千通一寿量点尽尘墨尚无穷无尽阎浮洲乃大千界之一八十年适因减劫之时降生兜率示道成也见处王宫示尊胜也脱屣世荣示世苦也因覩生老病死等事出家示世无常也出家苦行示真修实证也降魔示正能摧邪也成道示证本有也三七思维示妙法难喻也渐说三乘曲垂方便也五戒十善以接人天随其欲乐也弹偏斥小叹大褒圆开发大机广相成就也四摄法慈摄无遗也四悉檀三根等度也四十九年说法十二部随机接引也末后拈花付嘱密传心印也佛之出世唯欲人人共了此心心之知见万别千差非以正法印印之则不契圆宗皆非了悟此正法印离言说相唯证乃知此教外别传不立文字也如来说法一则教通一则宗通教乃言诠宗则大意的的大意直指人心见性忘言当下成佛此宗传自迦叶X以及阿难西天二十八世历历传持光昭正眼列皆法身大士应世宣化传达摩氏以般若智光运照东震遂躬航海达于梁朝由梁历魏止于少林面壁九年直接二祖传至曹溪分为南岳青原南岳青原后复分为临济曹洞沩仰云门法眼五宗一华五叶二桂昌昌沩仰云门法眼三宗不数传而止唯临济曹洞传至于今阐佛真宗宣扬法化单提向上不涉功勋以心印心初无剩迹真传正脉递代相承宗统昭然历年可按用是远遡迦文降神之年当此土周昭王甲寅之岁以及于今二千余年正续大法方来未艾谓之宗统编年以见佛法大意不离时节因缘世出世间皆与时为消长约而论之如春夏秋冬互相成就造化之妙无能名焉是知佛与圣人设化不同其归则一悟心之士各各契真触途之流往往成滞是自过咎于佛何尤又以宗门施设觑捕无从铁壁银山攀仰莫及棒喝交加宾主历然黑白未分正偏宛尔真符密印唯真子得之不在常山大吼雄威非狮儿当之鲜不脑裂纤毫不隔天地悬殊入此门中莫存知解顺行逆用一一皆我真机圣见凡情彼彼谁能测识非此宗眼难瞒岂不浑同魔异宗苟通也千途异辙入密室以消融妙药神针起膏肓于瞑眩依时垂范逐类行慈功孰大焉用斯伟矣合而言之佛之所谓自觉儒之所谓明明德也佛之X所谓觉他儒之所谓亲民也佛之觉行圆满儒之在止于至善也佛儒之修证同也佛之清净法身即天命之性也佛之圆满报身即率性之道也佛之千百亿化身即修道之教也其体用同也但浅深大小在造其极与未尽其量耳施之治世治不离世故吾儒之道不外庶物之间而圣人就易就近以裁成乎过与不及而适于时中圣人之所以为圣也施之出世出不离世故我佛之教不出一心之外而宗师当前当处以指示其本所固有而归于无得宗师之所以为宗也不离世而治世道无在而无不在也不离世而出世道无不在而无在也故曰时也明乎时而权实通焉明乎时而本末贯焉矣宗统编年别问问曰洪荒以前浑沌先是何状九州之际溟渤终于何底世数何终人物何止也祥符曰虗空无边却数无量世界无尽不可思维讵能拟议劫之长短界之胜劣皆随心所见心所种种成就今就一劫一世界而言劫之为言时数也即世也界之为言方位也众生为情界正报也方位为器界依报也凡界总成住坏空为一大劫谓之世界二十小劫成二十小劫住二十小劫坏二十小劫空一增一减而成小劫积八十小劫而成一大劫劫初人寿皆八万四千岁身有神光日月未出人寿减至X二万岁时迦叶佛出世人失神光日月出照四天下今世史所称盘古洪荒三皇各一万八千岁考其时乃迦叶佛之后第九小劫之末减矣所云混沌者乃身光初失日月未出之时非真天地开辟也详见佛纪中世界无尽佛智乃知今就娑婆世界而言此世界在华藏庄严世界海中华藏海中央有香水海名无边妙华光出一莲华持一世界种名普照十方炽然宝光明中列二十重佛剎其第十三重为娑婆世界毗卢遮那佛之报土释迦文佛其分身娑婆世界仅当一世界种十九分之一释迦化土有百亿须弥百亿四天下仅当娑婆界微尘数之一然华藏庄严世界海特微尘数世界海中之一海耳此无尽世界海悉依虗空虗空在大觉中一浮沤耳故楞严经曰空生大觉中如海一沤发有漏微尘国皆依空所生又曰十方虗空生汝心内犹如片云点于太虗世界如此广大心量如是包容故曰法界量同太虗众生心智自小人第知肉团之心藏于方寸腔中而抑知性体之心圆摄无尽边际乎须弥山深入大海八万四千由旬高出大海八万四千由旬四方面各为一天下谓一大部洲四方为四天下四大部洲各一天王统摄为四王天人失神光之后世间黑暗日月天子从四天出见绕须弥山腰周行照一四天下诸星宿佐之X便有昼夜须弥山顶为忉利三十三天以次而上有夜摩天兜率天变化天他化自在天梵世天此名一世界帝释为忉利天主今道教所称玉皇是也如此一千世界一千日月一千须弥山一千四天下一千四天王天一千三十三天一千夜摩天一千兜率天一千乐变化天一千他化自在天一千梵世天总为第二禅天所覆名小千世界一千箇小千世界百万日月百万须弥山百万四天下乃至百万梵世天一千二禅天总为第三禅天所覆名中千世界一千箇中千世界百亿日月百亿须弥山百亿四天下乃至百亿梵世天百万二禅天一千三禅天总为第四禅天所覆名大千世界此大千世界为一化佛世界当婆婆界微尘数之一大海之下为金轮坚八万四千由旬金轮之下复水轮深六十八百千由旬水轮之下为风轮所摄持其风轮量广六万八十俱胝风轮之下乃依空轮而凝然静住空无所依结业成熟世界前后左右上下十方次第安住围绕周匝四大部洲为南阎浮提洲又云赡部即此土是人寿减后增至二万岁时有铁轮王出治一南洲东弗于逮洲人寿增至四万岁时有铜轮王出治东南二洲西瞿耶尼洲人寿增至六万岁时有银轮王出治东西南三洲北郁单越洲此洲X人与长寿天报等人寿增至八万四千岁时有金轮王出治东西南北四大部洲皆有大威力十善治世地居天子治一国为粟散王九州溟渤此一国土界也此世界之略也详具华严经中佛住正觉世间为法界圆周太虗无欠无余法界参合世界为四法界谓事法界理法界理事无碍法界事事无碍法界如来法身居常寂光为法性净土亦徧微尘依于山河大地色相之土凡圣同居事理交互不即不离入四种法界而摄化众生应观法界性一切惟心造岂曲士之可谈凡夫之能信哉积剎那唿吸而成时积时成日积日成月积月成岁积岁成劫为增渐损为减劫减坏时有大小三灾劫减时有小三灾人寿减至三十岁时天不降雨地大亢旱草菜不生思欲见水尚不可得何况饮食人民饥馑而死殆尽为饥馑灾人寿减至二十岁时疾疫大行种种诸病染者皆死死亡殆尽为疾疫灾人寿减至一十岁时人怀鬬诤见即相戕手执草木即成兵仗杀害无遗为刀兵灾大三灾者劫欲坏时有七日出见大地山裂四海水消千世界及初禅天皆悉火炽洞然无余为火灾初禅天巳下七番火灾之后世界复成又于坏劫之时降霔大雨滴如车轴地下水轮涌沸上腾大千世界至二禅天水皆漂荡如水消盐坏尽无余为水灾二禅天巳下七番水灾之后又经七番火灾X世界复成又于坏劫之时从下风轮有勐风起名毗岚风三千大千世界上至三禅天悉皆飘散如空飏尘为风灾此大三灾世数人物之终始也问曰儒释之体用修证既同所以造极而未尽其量者可得闻乎祥符曰法界皆一心所见儒释之修证体用不出一心此心无二岂得不同大同之原在于无我凡夫执我不达本心圣人无我能尽此性此性尽处即浅可以资深无小而不具大实无极之可造量之可尽佛教摄化十方融通三世十方三世一念全该如来智入三世而无来往身于十方成等正觉修行三大阿僧祇劫誓度一切众生尽法界性佛圆证焉儒教圣人以道治世适可而止致位育于中和能参赞乎天地平常之理只在时中喜怒哀乐未发之时中体原无十方三世之隔子臣弟友皆道之际和气岂有我人众生之分儒教圣人葢世间之佛也佛葢出世间之圣人也人在世间尽圣人之道尚何处而非佛哉人出世间尽佛之道尚何处而非圣人哉此心原一体也此道斯一贯焉造极而未尽量悟彻此心当自知之耳问曰世间三教并称然乎否乎祥符曰率性之谓道道也者吾性体之一条通畅大路也此通畅大路一任东西南北各适其适而归家者自罢问程老聃庄列诸子皆巳腾身千仞之上徘徊瞻顾此大路欲人不昧南北东西而自尚不能不X滞迹于南北东西焉者也大士摄化多密乘权老聃庄列诸子当世相纷争人心轇轕之际而以清净旷达之言荡涤之亦如人病热恼而医者下一服清凉散也其有功于世教人心孰大焉读其书得其大意俱可就路还家守其言执其知解只自迷万小歇若也荡平南北东西豁然一条通畅大路弥贯十虗见前无隔则步步踏佛阶梯时时诞登道岸何教之有三然之与否乎问曰西竺九十六种外道及此土诸异端何也祥符曰心外有法谓之外道心外有法则不达本心诸见横生谓断见世间一切皆归断灭也常见世间一切长久不灭也亦断亦常见世间一切亦断灭亦恒常也非断非常见世间一切亦非断灭亦非恒常也此四种见单复参错之有六十四种西天竺修道者不悟自心妄自窥测各执一见与道相背所以谓之外道如南北东西各争一路而不达通畅十虗之当前大路也此种外道一经点拨多有当下知归者至于异端远离道路别寻蹊径多以小术小数簧惑于人有堕其云雾而不知非者由不识本心不逢良导故也世尊初学道时亦先历试邪法然知非即舍乃证菩提广以大乘而为度脱若执悋不悔将来难于救度如来说为可怜悯者问曰即以佛教言有讲有律今皆并行何以称宗统而编年也祥符曰道之在人心如水然水散流为四渎X百川而朝宗于海四渎百川之水归海而成一味海者四渎百川之宗也故言海而四渎百川之水统之矣今夫道一也而弘道之迹不一曲顺机宜随时施设其立法也必有所宗久而日沦于迹渐失其宗如水汎滥横行而以邻国为壑者有之矣此宗之不明无以统之也宗统创述必征乎时因时明宗大统斯在是以释迦文佛雪山成道之时即欲一切众生同证此道而观机垂慈遂有四十九年之教其教也一音演说一一皆宗而众生随类得解失佛本怀故于灵山一花拈出全体付授迦叶四十九年之大宗昭然揭日月而中天之统垂于后唯法身大士能契此宗传持密护具体而微者有演佛之经以为教焉有奉佛之仪以为律焉其始也皆宗之所摄而其渐也究妙失宗遂支离之教忘其为诠宗之言律忘其为表宗之行饮水分河统斯涣矣时移世异隐显微茫甚而清浊泾渭溟涬河汉统斯淆矣此皆宗统不明年历无征以致考信无从滔滔天下徒深望洋之叹也佛祖圣贤以及诸子百家之道不外一心心之全体圆澄如海性海湛然支流遍注圆湛性海妙极一心遍注支流散周法界今之画佛祖圣贤及诸子百家而区别之者是不曾体究此心量之到极则处喻犹观水者只观其澜而未遡其源若体究此心量之到极则处则佛祖圣贤诸子百家归源又X岂有二乎诚能遡源于海而万派千波之回澜自消释矣今以性海之大宗统心源之流注滙四渎百川而循流知源一滴全潮初无二水杯盎沟涔江淮济泗水无不在即海无不在也在在明宗法法统摄编年考实质之今古而无疑百世以俟后起而不惑甯有教律之不融儒释之不合哉问曰从上说法不说心言道不言性宗门中事不贵说破今论列亹亹岂不令人目为知解宗徒乎祥符曰从上无所谓法也所说之法因时而巳佛初说华严时岂非称性而谈直示心体无如众生之不能领会也乃不动觉场而游鹿苑因而说四谛法说十二因缘法说种种六波罗蜜法四十九年之间所说之法岂有他哉皆欲众生了悟此心修证此心而巳悟证此心方复本性末后拈花曰吾有正法眼藏涅槃妙心实相无明微妙法门又付法偈曰法本法无法无法法亦法今付无法时法法何曾法是佛不但不说心亦併不说法也文殊请佛再转法轮佛咄曰文殊谓吾曾转法轮耶心是根法是尘两种犹如镜上痕痕尽垢除光始见心法双亡性即真祖师西来直指人心见性成佛二祖觅心了不可得与安心竟后来三拜依位而立得祖之髓佛佛祖祖道岂有二乎哉六祖从无住生心得悟于五祖言下见自本性开东山法门大阐般若未尝不直示人明心见性也心性无染本X自圆成但离妄缘即如如佛众生妄缘夹杂知见横生知见立知即无明本未能洞彻心性先于心性上想念纷驰意识卜度是以祖师为之直截根源全提向上曹溪拈出一相三昧一行三昧南岳融为无相三昧五宗建立设大法药以治方来名言断理路绝欲人于拟议思量圣见凡情不到处命根大死一回然后却活转来有自由分重着精彩深入宗旨堂奥方可入泥入水为人解粘去缚使一切人得大受用一切法得大自在否则坐在洁净地上击石火闪电光久久只成得个自了汉以不透从上大法单明空劫不明目前头尾不得相称也传至今日依稀彷彿者掠得些小光影倚一棒一喝为躲身计将麻三觔干矢橛等古德机缘扭抳扯合聊略成语谓之为法机昧终始而瞒盰儱侗者正自不少也指迷途者引之归家救飘堕者令其到岸今何时哉从上来事将草昧矣而不明揭之以性体心宗表系之以法脉纲要将来大事因缘荒沉坠于地矣区区几句长语闲言能令开佛知见存祖血脉乎苟明自心见本性透彻宗旨说破不说破药出金瓶为救病也执药成病谁之过欤今之硬作主宰法见未亡者恐望知解宗徒十步五步耳汝若知时节吾寗复再三哉问曰心宗无二佛祖圣贤诸子百家既同此心何以佛法人难信向也祥符曰心体喻如虗空宿障喻X如浮云浮云能蔽虗空宿障能覆心体浮云不蔽则虗空廓然宿障不覆则心体自见宿障不出二种谓理与事智者宿习慧业多为理障凡夫习近见闻多为事障佛法除破理事二障与众生初心不合是以遽难信受然长空万古浮云一时真性本觉理事之障岂终碍也时至理彰良俟因缘耳荫初习邹鲁学时偶见佛经窃疑曰使佛果索隐行怪欺世矫异之徒亦何能使天下后世敬奉如此若非矫妄则其言字字不虗如经所说可不信受因决志出家渐入渐深愈远愈近今而知世之疑议佛者皆犹是最初习邹鲁学时见解也世岂有饥而见粒食不餐寒而逢布帛不服者未之有也佛法之为益于人甚于菽粟布帛而众生旷劫饥虗法身冻馁幸值良缘信受无庸缓矣问曰佛经祖录亦浩瀚矣今诸方出处亦繁多矣如编年所载不挂一漏万乎祥符曰唯唯否否经录浩瀚明其大意而浩瀚可括以精微出处繁多举其大端而诸凡亦何能详尽孔子作春秋微辞隐义时措时宣拨乱反正而巳二百四十二年之间列国之事止于斯乎兹编聊存宗统大意云耳诸方出处事蹟煌煌今古不能磨没者自有其录行世挂漏之失愚何知焉纪荫博地凡夫荒田小草三毒未除二严全缺见未窥于圣贤而敢测度圣贤识未达于今古而辄衡量今古愚昧之罪方自深于X惭皇流通之缘甯人必其信向所冀佛祖慈光不遗圭窦隙影宥狂妄之多愆悯颛蒙之一念野干半偈帝释翘勤私陀一经轮王给侍毋以人废幸将量容谨矢十愿微忱仰祈十方昭鑑一愿三途拔苦慈悲所缘缘苦众生菩提所度度尽法界今兹宗统编年中所述自贤劫第四尊释迦文佛以下西天东土列代祖师及诸方见坐道场名山说法诸大善知识凡为佛祖善知识慈心道念所普摄之众生暨十方五浊巳造逆恶重罪谤毁三宝堕大邪见见在三途苦趣中受报者皆承佛祖善知识慈悲心菩提心光明之所照注而一念回光当下拔苦拔苦之后皆修正道永灭三涂同成佛果二愿九界齐资未登佛地皆有见障巳极圆乘方为量周尽十方际见在圣凡居菩萨乘者在缘觉声闻位者在天仙籍者生人伦中者及滞鬼神修罗趣堕异类旁生者皆圆彻一心进修万行直趋宝所不恋化城无余涅槃一时灭度妙庄严路不涉轮回大解脱门齐登觉岸三愿普忏罪愆悟心之士习气未除含识之流无业不造况自无始以来直是等虗空际债实积于多生报岂逃乎永劫从今一念达本性空烁重霾于烈日扇勐𦦨乎清风凡有罪业无不消融纵属冤愆俱相解释清净光明方处处以无碍道场佛国祈步步以先登四愿同修福慧佛为世尊以其两足道本大备岂X可偏枯痴报终沉狂华难果行解未能相应理事何以无碍从今一切皆发大心剎剎尘尘身心奉重时时处处正念见前三身四智以齐彰六度万行而普摄五愿共证菩提本觉之性生佛无殊圆证之时古今一致直下一心顿悟当前万法圆该生西方而成自性之弥陀觐兜率而补吾心之弥勒居娑婆而见住世之迦文新新作佛处处成道无三世去来之分无彼此自他之别帝网光舒宝灯燄照六愿护持正法智光常照则迷途不昧正法住世则邪见不兴龙华正法住世年数久长者慈氏旷劫果纯众生薰修根熟也今佛正法住世仅五百年者时当减劫五浊障深也今当末后又逾五百年鬬诤坚固之时解脱禅定既如角中之麟多闻塔庙亦等星中之月正法护持亦甚难事然般若智光运照未息大乘气象隐跃犹存微言未堕大旨堪寻即今宗脉之传持庶令慧命以接续所愿持护以永真机头目髓脑当不靳于爱怜屏障金汤亦何辞乎捍卫韦天之杵摧魔孽以无遗梵释之香熏人天而普利七愿消融诸见法性波澜谁谓涅槃易晓识情畛域方知差别难明魔子披缁每每狮虫自食明眼落井往往蛙沸争鸣各立籓篱时分墙壍儒指佛老为异端释藐天人为凡界道流昧昧妄指青牛度关释氏区区欲与玄门角胜甚至一室之内矛盾互施太虗之中涂X割交受此皆一时之见偶有差殊因而多种之门谬开同异岂知佛身充满法界无非赴感随缘心体圆摄十方总是分光散影三清乃觉皇示见老君是迦叶东来大士利生由净土而肇诞羲农圣人教世隐儒童而应生孔孟世人岂能遂信古佛岂其我欺即老即释即释即儒道并行而不悖法并化以相资两掌何嫌于十指阖户原属乎一家到极归宗一切平等诸方旂皷毋闪烁以崩腾大匠斧斤贵引绳而正直贬剥提持楔出空中之楔慎弗橛系枯桩称扬赞叹空印镜里之空何须泥摹死迹额手斯时会心千古八愿树立真宗真宗淡薄无五味盐酱之可染指沾脣而希取一餐者望崖退矣所以面壁老人折齿受毒古德云若欲举扬宗旨法堂前草深一丈今之浩浩不道无禅然谓之树立真宗则太远在从今稽首仰祝真师说真法行真道毋狥世缘而乘从上仰山乘愿不遗风穴以涕零大慧秉公直指杨歧之正脉九鼎单丝大地含灵命脉所系万年一念千秋凡圣统绪斯存九愿帝道遐昌圣皇统驭当今天子即如来盛世昌期见在太平真乐土仁风荡荡尽率土以同文至治巍巍摄三教而无外振古之化未若兹也居今之时不其盛欤无疆有庆X历劫石而难穷不朽无为数尘墨而何限永为众生长延覆帱十愿法轮常转法住法位世相常住天地位万物育中和霶霈以周流为臣忠为子孝君父安乐而悦豫各安其生各遂其所世间之法轮常转也法无定相遇缘起宗三世炽然说无间歇微尘毫端小大见量出世间之法轮以常转也凡属见闻觉知无不明心见性风柯月渚孰倦流传水鸟树林时资道妙以兹十愿尽世未来见闻随喜俱结佛法之缘赞助修行具证真常之果伏惟三宝咸赐证明俯及四生同承摄受宗统编年卷之一震泽祥符寺沙门释纪荫编纂参学门人等同校录常州天甯寺沙门释清如重校佛纪佛具十号佛者觉也觉具三义一者自觉二者觉他三者觉行圆满故名为佛释迦牟尼佛梵语释迦牟尼华言X能仁寂默又称释迦文佛贤劫第四尊佛也释迦谱曰劫初王曰民主生子名珍宝珍宝生好味好味生静衰静衰生顶生乃至师子颊生子名净饭从民主以来皆剎利种姓王阎浮洲祥符纪荫曰世典所载太极生两仪两仪生四象四象变化而庶类繁相传首出御世者曰盘古氏又曰浑敦氏夫曰太极生两仪而太极生于无极又曰盘古生于太荒莫知其始浑敦者未昭晰之谓也此葢阙疑存而不论非原始要终之论也厥后三皇继御兄弟各一万八千岁夫一万八千岁当减劫迦叶佛出世之后矣则所云盘古浑敦者乃人失神光日月初分昼夜之时也此世界中成就一切皆属日月光明日月未有以前自应茫昧莫考增劫时人皆行十善道佛可不出劫渐减则善渐少恶渐多故佛出世慈悲垂化今释迦佛当减劫百年之后化迹娑婆故为十方佛所赞叹有谓三皇一万八千岁当作一万八百岁以当一元十二会之数非真有一万八千岁之理者此葢以干支阴阳岁时消长之见妄自窥测又乌知人寿最初皆八万四千岁乎八万四千岁由于行十善道十善道法开之有八万四千门乃唯心之所感召也又甯知一念普观无量劫无去无来亦无住佛与一切众生当前一念圆摄无尽乎不了本心沉沦诸见此我佛所以出世也有谓佛之言多劫者X诞也世固积月而成岁积岁而成世又安知其不积世而成劫耶苟谓耳目不接而谓之不然上古之时今亦未尝亲视之也谓之为诞可乎大觉琏曰妙道之理圣人甞寓之于易至周衰先王之法坏礼义亡然后奇言异术间出而乱俗逮我释迦入中土醇以第一义示人而始末设为慈悲以化众生亦所以趋于时也自生民以来淳朴未散则三皇之教简而素春也及情窦日凿五帝之教详而文夏也时与世异情随日迁故三王之教密而严秋也昔商周之诰誓后世学者故有不能晓比当时之民听之而不违则俗与今如何也及其弊而为秦汉也则无所不至矣故天下有不忍愿闻者于是我佛如来一推之以性命之理冬也天有四时循环以生成万物圣人设教迭相扶持以化成天下亦犹是而巳矣周昭王周昭王甲寅二十六年世尊释迦牟尼佛降生中天竺净饭王宫佛历劫修行值然灯佛授记于此劫作佛于迦叶佛世位登补处上生兜率陀天X名护明大士及应运时至即观五事广利天人众巳乘六牙白象发兜率宫无量诸天烧香散花随从侍卫满虗空中放大光明普照十方摩耶夫人于眠寤之际见菩萨乘六牙白象腾虗而来从右脇入身见于外如处瑠璃夫人体安如服甘露顾见自身如日月照心大欢喜菩萨于母胎中处栴檀楼阁广博妙严如虗空等为诸天人广作法事具如普曜经言当此土周昭王二十六年甲寅四月初八日自摩耶夫人右脇诞生生时放大智光明照十方世界地涌金莲花自然捧双足一手指天一手指地周行七步目顾四方曰天上天下唯吾独尊时兜释诸天子见菩萨下生各各愿为眷属听法供养多有下生王舍城及诸国土者种种瑞应具如经说祥符荫曰佛与众生同一体性佛既上下独尊众生亦然独则万物皆备于我尊则不被物物之所葢覆众生昧此广大性体故不能随处作主遇缘即宗受一切葢覆而不能葢覆一切佛才降生便揭出独尊二字以示性体之量雪山道成叹曰一切众生具有如来智慧德相圆证此独尊也末后灵山会上一花拈出全提密付此独尊也独尊之旨全体证得斯佛出世一期事毕矣X考定别证祥符荫曰佛具三身清净法身犹若太虗体无来去圆满报身如望夜月徧界澄辉千百亿化身犹水中月应物见形其生也为度有情出生死海其灭也一期化毕示有涅槃非同幻质之留碍岂合世相以拘墟念证真常者佛无一时而不生生实无生心融空有者佛无一时而不灭灭岂断灭于诸说之不一见感应之无方合先后之攸同定古X今之一致以西天诸祖年数及达摩来梁之年合推当从周昭王二十六年甲寅四月初八日佛降生为是天龙浴太子身佛既生巳时四天王即以天缯接太子身置宝几上释提桓因手执宝葢大梵天王手执白拂侍立左右难陀龙王等于虗空中雨清净水一温一凉灌太子身身黄金色三十二相放大光明普照三千大千世界天龙八部于虗空中伎乐赞叹不可称数发明净饭王将太子往诣天寺天像起立礼太子足宫侍往白净饭王生太子种种瑞相王即严仪仗入蓝毗尼园见太子身相好殊异欢喜踊跃前抱太子置于七宝象辇之上与诸臣从随侍入城经X梵天寺时王未识三宝奉事梵天即将太子往诣天寺梵天形像皆从座起礼太子足而语王言大王当知今此太子天人中尊虗空天神皆悉敬礼云何而令来此礼我王及臣从皆惊异发明名太子为萨婆悉达王还宫巳集臣众议定太子名诸婆罗门即共论议而白王言太子生时所有诸瑞莫非吉祥当名太子为萨婆悉达阿私陀仙瞻敬太子相好决定当成佛净饭王普勅羣臣令访多闻有智者占相太子时有仙人阿私陀以神通力腾空而来见王曰知生太子见种种瑞相愿得瞻见王即抱太子出欲令礼仙人阿私陀仙急止王曰此是三界天人中尊云何而令礼于我耶仙人即起合掌礼太子足具见三十二种相好巳忽然悲泣不能自胜王大怪之仙人欷歔答言太子相好具足若在家者年一十九为转轮王若出家者成等正觉广度天人然太子诸相明显必当学道成无上尊以法利生广度天人为世间眼但恨我今年寿将尽生无想天不覩佛兴不闻经法故自悲耳摩耶夫人命终生忉利天X太子生满七日母摩耶夫人命终以生太子功德上生忉利天发明乙卯二十七年太子年二岁处王宫丙辰二十八年太子年三岁处王宫净饭王为办童子玩好之具无不珍备时举国人民皆行仁惠五谷丰熟风雨以时皆是太子福德所致丁巳二十九年太子年四岁处王宫戊午三十年太子年五岁处王宫净饭王勅车匿等五百青衣给侍太子已未三十一年太子年六岁处王宫庚申三十二年太子年七岁就学具无师智凡诸典籍技艺天文地理皆悉自然知之不由师授发明辛酉三十三年太子年八岁处王宫壬戌三十四年X太子年九岁处王宫癸亥三十五年太子年十岁处王宫校试与从弟提婆达多难陀等试力校射一切无与等者莫不叹服恭敬净饭王集会羣臣灌太子顶立为太子甲子三十六年太子年十一岁处王宫乙丑三十七年太子年十二岁处王宫丙寅三十八年太子年十三岁处王宫丁卯三十九年太子年十四岁处王宫出游观化太子启王出游观化到诸城门有所见感叹而回戊辰四十年太子年十五岁处王宫己巳四十一年太子年十六岁处王宫庚午四十二年太子年十七岁处王宫纳妃净饭王为太子择妃有女名耶输陀罗颜容端正智慧才德超过一切王为纳之更增伎乐昼夜娱侍太子太子纳妃不相接近王深疑恐不能X男辛未四十三年太子年十八岁处王宫复纳妃净饭王以太子不近耶输复广求贤女乃得瞿彝太子虽纳亦不接近太子默念恐父王以种嗣为碍乃以手指妃腹曰却后六年尔当生男妃遂有娠发明壬申四十四年太子年十九岁二月八日出家太子欲求出家而自念言当何所遇即复启王出游于四门见生老病死等事复遇见净居天人所化作沙门披法服者悲喜交集而作思惟此老病死终可厌离于是夜子时有净居天人于窗牖中叉手白言出家时至可去矣于是诸天捧所乘马足超然凌虗逾城而去发大誓愿曰不断八苦不成无上菩提终不还也净饭王思甚遣大臣劝谕还宫者万计确然不回发明或谓祥符曰出家之法以余观之何其悖也何者X身体发肤受之父母今则髠其颅刈其须斯不为毁伤乎父母者生我者也男女居室人之大伦不孝以无后为大今则背弃其亲动之千里生绝甘旨死无蒸尝于孝何居长幼之节不可废也出家则君臣之义邈然远之何以为忠断绝人伦不顾似续使举世而出家不几世界空虗乎欲正人君子不非之且求其信何可得也祥符曰子言是也山僧三十年前亦曾言之今将明以告子身体发肤受之父母不敢毁伤固所以为孝也今孝如大舜能保父母不死乎能保父母死而身体发肤不毁伤乎父母死而不能救父母死而身体灭坏发肤毁尽漠然不以为念顾鳃鳃恤一已之身体发肤吾未见其所以为孝也且所云不亏其体不辱其亲非仅形骸之谓也能守其身克全乎所以为身者方可谓之不毁伤出家之法何争于须发而必去之髠其顶者示已脱俗不复同于世相顾形思义务所当务也子知出家何所为乎为了生死也生死不学佛道不能了佛道非弃舍世缘不能学故不从浅近起见而惟深远是图暂违其亲终欲度脱其亲也终欲进亲于道俾吾亲得免幻躯报谢之苦共证真常净乐之域也口体之养晨昏之奉孝之小者也以道事亲度脱其亲孝之大者也举世间之孝又孰有大于出家者乎子以为远君臣之义是不忠也而抑知山林中人晨香夕镫X祝延北阙兢兢焉无日不以国王水土之恩为念乎且五戒十善清严摄物所以默扶王化者又岂子之所得而知者耶至谓举世出家则有世界空虗之虑何其抱𣏌人之忧若是岌岌也举世沉沦贪爱躭着利名如何得能出家若能出家则梵行清白福德同天纯善无恶皆为贤圣天人岂借秽欲而生贤圣则各正性命子未知夫人天凡圣之由死生幽明之故吾又何能一一为子饶舌哉从古至今正人君子不知其几几也未之知者自不能不议之疑之巳知之者信之尊之而莫能窥测其极致恨知之晚悔不身先之者亦复何限何子言之易易也太子自以所佩剑断除须发以七宝衣易麤布僧伽黎服之发明菩萨入檀特山修道习定于阿蓝迦蓝处习不用处定发明癸酉四十五年菩萨在檀特山修道甲戌四十六年菩萨在檀特山修道发明初至檀特山习不用处定三年知非便舍X乙亥四十七年菩萨复至郁头蓝弗处修道习非非想定丙子四十八年菩萨修道习定丁丑四十九年菩萨修道习定知非便舍戊寅五十年菩萨入象头山修道行苦行昭王已卯五十一年菩萨同诸外道苦行日食麻麦穆王穆王庚辰元年菩萨修道行苦行辛巳二年菩萨修道行苦行壬午三年菩萨修道行苦行癸未四年菩萨苦行满沐浴于尼连河受天化女所献乳糜降魔发明菩萨诣毕钵树下天帝化人撷瑞草以借坐景云祥风四起纷披天魔念菩萨道成且受折抑率众作难穷见可怖可欲诸境菩萨泊然不动以指指X地地大震魔皆颠仆于是降之祥符荫曰魔佛不二只在一心不善用心佛即是魔善用其心魔即是佛魔佛无体唯在当人佛之与魔间不容发且佛非魔不成一一顺逆境界皆为增上因缘魔非佛不伏可怖可欲诸境伎俩皆穷而定慧慈威何所不摄学道人能入佛入魔佛魔不异即魔即佛魔佛两忘至竟魔佛无依入即何有其于道也斯庶几乎菩萨入定成道菩萨于二月七日之夕入正三昧至八日明星出时廓然大悟成等正觉乃叹曰奇哉一切众生具有如来智慧德相但以妄想执着而不能证得祥符荫曰道也者如大王路不离当处初无隔碍众生与佛体用俱同触途成滞乃成众生行解圆满遂成佛果解圆行满只能如道之量而于道不增毫釐触途成滞亦只背道之量而道未尝因之灭失是以佛成道也无所不成而实无所成斯以谓之根本不动智众生触途成滞究可就路还家一举步间便与道体不隔斯以谓之差别妙慧智佛具此智方乘大乘而成正觉若无此智设修于道只证二乘及生净土而不成佛佛道圆成不离当前一念众生念念可以成道一念纯真十方坐断涅槃生死犹若空华圣见凡情俱为梦幻若来X祖师门下正好买草鞋行脚在阿难陀生甲申五年佛初转法轮度憍陈如等五人佛成道巳思惟已所得法甚深难解唯佛与佛乃能知之今此众生邪欲所障迷惑不信反生诽谤当堕恶道甚可悲悯大梵天王及诸天等申礼劝请佛受其请曲垂方便遂诣波罗奈国鹿野苑中为五人宣说四谛三宝乃成五人证果发明受四天王所奉钵时有五百商主以蜜麸夫少奉供于佛佛念过去诸佛受食仪式用钵多罗时四方天王知佛心念各持其一钵奉佛佛受四王之钵累置掌上按令成一使四际相见呪愿受食巳即援商人三归乙酉六年佛在象头山为龙鬼等说法发明或问牟子曰夫至实不华至辞不饰言约而至者丽事寡而达者明故珠玉少而实X瓦砾多而贱圣人制七经之本不过三万言众事备焉今佛经卷以万计言之亿数非一人力所能堪也仆以为烦而不要矣牟子曰江海所以异于行潦者以其深广也五岳所以别于邱陵者以其高大也若高不绝山阜跛羊凌其巅深不绝涓流孺子浴其渊麒麟不处苑囿之中吞舟之鱼不游数仞之谿剖三寸之蚌求明月之珠探枳棘之巢求凤凰之雏必难获也何者小不能容大也佛经前说亿载之事道万世之要太素未起太始未生干坤肇兴其微不可握其纤不可入佛悉弥纶其广大之外剖析其窈妙之内靡不纪之故其经卷以万计言以亿数多多益具众众益富何不要之有虽非一人所堪譬若临河饮水饱而自足焉知其余哉问曰佛经众多欲得其要而弃其余直说其实而除其华牟子曰否夫日月俱明各有所照二十八宿各有所主百药并生各有所愈狐裘备寒絺绤御暑舟舆异路俱致行旅孔子不以五经之备复作春秋孝经者欲明道德正人心耳佛经虽多其归一也何弃之有哉佛为优娄频螺迦叶兄弟三人说法发明丙戌七年佛度舍利弗目连等舍利弗初师梵志沙然有二百五十弟子于路逢X頞廾页比邱威仪庠序因问师法頞廾页为举诸法从缘生偈一闻即得初果来至佛所七日达一切法证阿罗汉因同目连归佛目连闻法经十五日乃得四果二人为佛左右面弟子丁亥八年佛定出家沙门同称为释佛告诸比邱有四大河同入海巳无复本名同名为海四族出家学佛道者并称释迦弟子以从佛生育法身成就道力也戊子九年佛度摩诃迦叶证阿罗汉果佛在拘耶尼国为婆陀和等说般若长者须达与太子祗陀共作精舍供佛发明舍卫国有大臣曰须达巨富好施赈给贫独时号给孤长者因娶儿妇到王舍城护弥长者家见其骚骚办具大设供养躬自执劳经理事务将以请佛及比邱僧须达闻佛僧名㱇然起敬心情悦豫问护弥言何名佛僧具答所以须达感念敬企即求见佛一瞻相好及闻妙法身心开朗成须陀洹长跪问佛舍卫城中闻法易度更有人否佛言人多信邪难染正教须达白佛唯愿垂慈屈临舍卫使彼众生除邪就正佛告须达出家之法与俗应别彼无精舍云何栖息须达白言弟子能起X愿见听许但不知法式愿得偕一弟子共往勅示佛默然允可命舍利弗同往到舍卫城案行诸地无可意处唯太子祗陀有园其地平正其树郁茂不远不近正得处所须达谨白太子具陈其意太子云我此园林用以游观何所乏少须以相买须达再三殷勤敬以礼恳太子以其情挚难却谓唿价高当不能买语须达言汝若能以黄金布地令间无空者便当相与须达曰诺敬依价命太子言我戏卿耳须达白言太子不应戏言乃以象负金满八十顷太子念言佛必大有道德能使斯人轻宝乃尔乃舍园中树木并起门楼共以奉佛须达与舍利弗图度起立精舍以妙栴檀为泥涂佛房地十二浮图七十二讲堂三千六百间房五百楼阁佛告阿难今此园地须达所买林树门楼祗陀所施当号曰祗树给孤独园已丑十年佛在柳山为纯真陀罗王等说法庚寅十一年佛在秽泽为阿拙摩说法佛昇忉利天为母说法留夏九十日优填王思甚命匠以上妙栴檀雕佛形像事之及佛从忉利天下像亦出迎佛三唿像三应佛曰汝于当来作大法事然无为真佛实在已躬波斯匿王闻优填王雕栴檀像乃召巧匠写X紫磨金成如来像佛记之曰若有众生于佛灭后造立形像种种供养与佛无异是人来世必得念佛清净三昧以至成佛祥符荫曰此像教之缘起也及今二千余年而众生覩相庄严利益无边不可思议谓非佛之无缘慈摄悲愿深重能如是乎若能瞻仰取足证得已躬无为真佛清净三昧方信佛身充满普见不动而众生与佛不作两橛不隔纤毫矣辛卯十二年佛还摩竭国为弗沙王等说法壬辰十三年佛为弥勒说修行本起经癸巳十四年佛归王宫为父王说法王大信证令宫人受斋戒法佛成道十年父净饭王思一相见遣梵志优陀耶往迎还宫优陀礼佛具白王意见佛威德为天龙四众所尊遂求出家闻法便证罗汉佛告优陀佛X本出家誓得成道还度父母今巳道成必当还国伹于国人有所感动方堪信化汝今巳得神足可先归见神变却后七日佛当还宫优陀受勅从空而还往到本国见种种神变王及臣民莫不惊喜知佛当来即勅国中严洁道涂盛陈仪仗如转轮王千乘万骑出破四十里奉迎世尊佛及弟子整衣持钵发来王城释梵四天闻佛远国皆来侍送四天前导梵天侍右帝释侍左诸比邱众皆随佛后八部天龙香华幢旛布满空际诸天伎乐节奏熈和佛适进路三千国土六反震动百岁枯树皆生华实久涸溪㵎自涌甘泉王遥见佛于大众中如星中月如日初出相好严身晃如金山悲喜礼佛共相慰问大臣百官皆稽首礼拥迎入城足蹈门阈地为大动天雨众华乐器皆鸣国中人民所有疾苦一切皆息妇女珠环相橖作声地中宝藏自然发见怀异心者皆共和同怀姙母人身心安乐产端正子百鸟异兽相和欣鸣蒙其光润皆脱业障地狱休息饿鬼饱满一切众生皆沾利益佛入王宫为父说法王得证道耶输瞿彝礼佛受戒罗云稽首礼佛奉佛印环佛语父王及诸臣曰此吾之子缘吾化生无复怀疑也宫人大小咸受戒法及八关斋明教嵩曰圣人之道以善为用圣人之善以孝为端为善而不先其端无善也为道而不在其用无X道也用所以验道也端所以行善也行善而其善未行乎父母能溥善乎验道而不见其道之溥能为道乎是故圣人之为道也无所不善圣人之为善也未始遗亲亲也者形生之大本也人道之大恩也唯大圣人为能重其大本报其大恩故方其成道之初登天先以道谕其母氏应命还其故国为父说法而其国皆化圣人可谓与人道而大顺也养不足以报父母以德报之德不足以达父母以道达之呜唿可谓至矣灵巖储刻孝经序或曰孝经为儒家开宗明义之书沙门释子自有五千四十八卷百韦陀典何取于越俎为也弗也世出世间舍孝无从矣我沙门尝遭灭物绝伦之谤葢沙门或舍来耜或舍舟车负贩儿童时或一字不到眼或长而茫失即天资近古懵无证据其舍丹铅服三事衲者始不过举邹鲁之圣经为富贵之先导经云爱亲者不敢恶于人敬亲者不敢慢于人又云言满天下无口过行满天下无怨恶不体圣心则章句而巳矣我沙门半月半月诵梵网心地品一则曰慈悲心孝顺心二则曰孝顺心慈悲心非慈悲孝顺则非正语正见自非正语正见安能生一切众生正语正见哉世尊道成先度父母古人生五十方知四十九年之非弘储明年甲辰六十较古人十年而孔子七十二制孝经告备于天假我数年庶几言立则X弘储不敢自必也王遣其族五百贵子从佛出家佛从弟阿难白佛愿垂剃度佛令着袈裟衣成僧宝巳次第礼诸沙门至优波离心自念言是我家仆不能为礼佛告之曰学道唯论前后不问尊卑佛法犹如大海悉受万川四流不避污净宜弃自大折骄慢幢阿难受诲心净如空稽首作礼天地大震众会同叹善哉善哉为道等心除自高意佛往摩竭提国佛为摩竭提国瓶沙王说法王以竹园精舍供佛佛勅竹林住持舍利弗统之灵山住持大迦叶统之佛勅目连取罗云出家甲午十五年乙未十六年佛复还王城为释种说法八万四千人皆证初果丙申十七年丁酉十八年戊戌十九年佛还王宫省父病四天王等赴丧净饭王卧病思见佛及罗云等佛在灵鹫山天耳遥闻知父命将终告勅阿难罗云等父王净饭今得重病应往觐省即放光明光照一切及王之身王蒙光触如栴檀风吹悦身心患苦顿息知佛当来见斯光瑞王见佛来敬意踊跃不觉起坐佛告X父王莫复愁悒父王道德纯备无有缺减命虽欲终当生净域时佛出金色臂伸手舒光着王心上王合掌心礼于佛便尔命终诸释众臣以众香汁沐浴王身饰以白㲲及诸缯帛敛以金棺奉置七宝庄校狮子座上烧首散华垂覆真球罗网佛共难陀于座之前肃恭而立阿难罗云居棺之后即时三千大千世界六种震动欲界一切诸天与无数百千眷属俱来赴丧四方天王统诸鬼神龙众百千万亿伎乐如云俱来赴丧皆共发哀举声啼哭时难陀等白佛长跪愿欲担棺佛念当来世人兇暴不孝父母不报育养之恩为是之故躬行法化自欲担于父王之棺时四天王窃共思议佛为三界中尊一切之父虽躬行化云何担棺俱共长跪同白佛言我等是佛弟子从佛闻法成须陀洹我曹宜代世尊担父王之棺佛听许之四王肩棺举国悲仰佛执香炉在棺前导威光益显如万日照临诣于墓所灵鹫山中有千罗汉乘空而来稽首白佛欲勅何事佛勅往大海渚取妙栴檀以为香薪香薪积巳金棺置上举火焚之佛为四众说法令出生死远离欲火悟世无常发心求道者不可胜计尔时诸王各持五百乳瓶以用灭之竞共收骨盛置金函以起塔庙而供养之明教嵩终孝章曰父母之丧沙门服衰绖则非所宜当服大布过敛则以时往其家送葬或扶或导X三年必心丧静居修行以赞父母之冥遇丧期忌日伏腊必营供祀诵居师之丧必如丧其父母禀戒十师之丧则有降杀观佛泥洹之时大众抚膺泣血吾徒临丧可不哀乎宗统编年卷之一宗统编年X卍XXX宗统编年卷之二佛纪穆王已亥二十年佛在六欲天说大集经如来成佛十六年知诸菩萨堪能住持大乘法藏即于欲色二界中间大宝坊内说大集经祥符荫曰四十九年三转法轮五时八教总不出剎那际三昧中如说法华六十小劫时会听者谓如食顷佛佛道同今古不异又岂可以世间时数情量测定之耶诸所说法本不局于时难尽以年推就经传所载者纪之以槩其余学者当默识心通思过半矣庚子二十一年佛住世说法度生发明辛丑二十二年佛住世说法度生仁王般若云二十八年说摩诃般若灵山八载说法华经佛始制戒律命优波离纲纪大众佛命阿难为侍者发明壬寅二十三年癸卯二十四年甲辰二十五年乙巳二十六年丙午二十七年丁未二十八年戊申二十九年已酉三十年庚戌三十一年辛亥三十二年佛姨母大爱道求出家佛还迦维卫国大爱道稽首白佛言我闻女人精进亦可得道今我敬信愿得出家受持法律以学于道佛止之曰无以女人入我法律而出家也若如此者清净梵行当必不久正法住世即易衰微大爱道再三哀求佛不听许阿难见而悯之稽首代恳且曰大爱道多有善意佛初生时躬侍养育今求出家何不听许佛曰我非不知大爱道于我有恩今我成佛于大爱道恩亦不浅以从于佛得受五戒归依三宝信道见谛此之恩德非世可比但听女人出家则于佛法有所障碍譬如稻田莠稗丛杂必败良苗女人出家清净大法不久衰弱假使必求出家者须令尽寿奉行八敬之法譬如X防水善治堤塘勿令漏失其能如是可入律法大爱道恭喜奉行遂度出家后证阿罗汉果壬子三十三年癸丑三十四年甲寅三十五年乙卯三十六年丙辰三十七年丁巳三十八年戊午三十九年己未四十年庚申四十一年辛酉四十二年壬戌四十三年癸亥四十四年甲子四十五年乙丑四十六年丙寅四十七年丁卯四十八年戊辰四十九年己巳五十年庚午五十一年辛未五十二年佛付嘱摩诃迦叶传持宗统并勅阿难副贰传化佛在灵山会上有大梵王以金色波罗花献佛佛陞座拈起示众是时众皆默然摩诃迦叶破颜微笑佛顾而命之曰吾有正法眼藏涅槃妙心实相无相微妙法门不立文字教外别传付嘱摩诃迦叶复至多子塔前命摩诃迦叶分座令坐以僧伽黎付之并勅阿难副贰传化无令断绝而说偈曰法本法无法无法法亦法今付无法时法法何曾法复告之曰此金缕僧伽黎衣传付于汝转授补处至慈氏佛出世迦叶承勅稽首敬受安隐忍曰道大同而弘道之迹不能同道绝同而合道之符不能异不能同也故先圣之建立有差不能异也虽变变化化而不出从上相承之法眼X所谓宗旨也佛不云乎吾有正法眼藏涅槃妙心实相无相微妙法门付嘱摩诃迦叶夫涅槃妙心即吾人本具之广大心体也正法眼藏即双明双暗同死同生之金刚眼也心即眼眼即心实相而无相者也如国之印玺然无前际无后际无中际一印而文理备焉世尊非此眼不能辨迦叶之一笑迦叶非此眼不能契世尊之拈花乃至四七二三授受之际非此眼不能验其浅深偏全之候所谓啐啄同时人境俱夺名言断理路绝壁立万仞而从上佛祖要人于此壁立万仞闻见智识所不到处豁开向上故终日言而未甞言也非无言也言之中无言也及其獘也知解横生故不得不变而为机锋为棒喝又其弊也不得不变而定宗旨宗旨定若三代之礼乐备焉虽千圣继出不能易矣夫言论之弊也弊于知解而棒喝之弊也獘于乱统故从棒喝悟者知乱统之病而建同喝四喝料简玄要函葢截流等纲宗临济云门是也从机语悟者知知解之病而建四禁五位六相种种三昧门等纲宗曹洞沩仰法眼是也以要言之不出实相无相无相实相之法印所谓变变化化而合道之符不能异者此也是故符合虽三祖之恶疾不得不以衣钵付之而符之未合虽首座之脱化洛浦之圣箭犹在点额之例正法眼藏果易言哉惟其不易言也故先圣秘之而听其悟耳X祥符荫曰四十九年随机设化方便接引四众纯熟末后一花拈出大事了毕亘古亘今彻头彻尾一会灵山俨然未散岂虗语哉佛付嘱国王大臣护持正法祥符荫曰佛法广大如太虗空摄受成就一切非一切之所能摄受成就国王大臣有一不从佛法因缘中来者乎有一非佛法之所摄受成就者乎则佛法之能护持国王大臣国王大臣之不能护持佛法也明矣若然灵山会上佛何以付嘱国王大臣护持正法乎佛付嘱国王大臣护持正法者摄受成就国王大臣也为国王大臣计也葢国王大臣宿植善根今乘权位护持正法则近善知识邪僻不兴民知正道圣化自端上行下效而天下不治者未之有也是佛因其地位而接引之使不致于善根退失福尽沦坠也国王大臣能体佛心融通大道不离一心修十善业制御天下显正摧邪斯真不负灵山付嘱者也若不达大道邀福营为借以资培善果则可谓能得佛当日付嘱之旨则未也人能弘道国王大臣当自护持其正法而佛法自在其中若谓兴隆三宝折伏魔外是护持边事是以世谛测正徧知浅之乎视护持佛法矣佛法何事不深明佛法而能护持佛法者未之有也凡为国王大臣者其审思之穆王壬申五十三年X佛示涅槃发明佛至拘尸那城告诸大众吾今欲入涅槃以手摩胸告众曰汝等善观吾紫磨金色之身各各瞻仰取足勿令后悔若谓吾灭度非我弟子若谓吾不灭度亦非我弟子时百万亿众悉皆契悟文殊请佛再转法轮佛咄曰文殊吾四十九年住世未曾说一字汝请吾再转法轮是吾曾转法轮耶遂往熈连河侧娑罗双树下从其面门放大光明徧照三千大千世界十方六趣一切众生遇斯光者罪垢消除种成佛因爰及天人龙神罗汉大士情与无情俱来劝请求莫涅槃佛受纯陀最后之供巳说偈曰诸行无常是生灭法生灭灭巳寂灭为乐乃右脇累足泊然宴寂摩耶夫人从忉利天来佛复起为说法特示双足化婆耆摩诃迦叶最后至出双趺示之祥符荫曰如来不出世亦无有涅槃譬澄空月影临万水水清月见水浊月隐众生心净佛即出世众生心垢佛即涅槃又如日月照四天下东方出时西方隐没非日月遂隐没也如来于此土众生X化缘巳毕示见涅槃于他方世界随缘度生未甞涅槃也局于凡情圣见均之不见如来故佛以紫磨金色之身炳示大众令其不离当前了悟真际一众机熟悉契无生斯又众生心垢佛乃降生众生心净便涅槃也故曰佛不住佛名真涅槃佛三昧火阇维金色身天人分请舍利起塔供养佛示寂巳天人弟子竞以香薪茶毗之香薪烬后今棺如故尔时大众即于佛前以偈颂曰凡俗诸勐𦦨何能致棺热请尊三昧火阇维金色身于时金棺从座而举高七多罗树往反空中化火三昧须臾灰生得舍利八斛四斗迦维卫等八大国王严整四兵各求舍利天龙亦来求分供养乃分为三分一分与诸天一分与龙王一分复分为八分与八国王俱起七宝塔供养后阿育王以阿阇世王所供塔中舍利分造八万四千宝塔散布阎浮洲别证祥符荫曰至道绝迹妙法离言真佛无为不堕诸X数圆周法界岂直诞于王宫普见羣心甯真谢乎双树但以羣萌长寝爰施无缘之慈百亿分身乃应娑婆之界重愿弘慈悯兹忍土十方诸佛所共赞扬是以降神天竺示域中之尊标号释迦为四生之父脱屣储宫舍金轮如掷芥修行苦行摄邪外以归真道既大成功斯普利三千界内无不被其光明十法界中皆尽蒙其教化天龙摄受神鬼归依情与无情俱承度脱未来过见一念了知谤毁称掦平等普摄非天中极天圣中至圣何以至于斯焉然此一佛化仪尚属千灯影见若也圆寻觉海则真湛寂无边无边性海佛与羣生分量不殊常住真心羣生于佛丝毫靡间若能就体而求自然当下具足真俗不异凡圣一如其在孔氏之言曰在明明德即佛之所谓自觉也在新民则觉他也在止于至善则觉行圆满也深浅虽殊其致则一故曰佛非有他但尽此心量耳五台居士陆光祖曰佛道广大不独尊而敬之者生大福即轻之诋之侮之讐之者亦终将得益焉如入栴檀之林或躏蹴焉或斩伐焉皆染香气以出也又曰余世业儒诵孔子之言甚谨甞检国朝故事窃见太祖高皇太宗文皇所以尊崇佛典特异既刻大藏经板贮两京又数出内帑金印造数千部颁天下郡邑名蓝延高僧讲演而属四民共听焉余始諰諰然疑岂佛氏之教有出吾儒上哉X不然聪明圣智莫如我二祖何信之之笃如是试取内典观之则广大无际如望溟渤而莫得其涯涘也久之稍窥端绪则如昏衢之覩日月而仰其烛照也又久之会文归已稍获其用则如布帛菽粟不可一日阙也然后知二祖之见渊哉远矣夫自儒道而下九流百氏之奥礼乐德艺之微性命之精事物之粗方内方外世出世间之法大藏靡不具焉凡至理密义诸家累千万言而不能发者以一言发之了如也佛法之浅浅胜他教之深深讵不信夫幻寄瞿汝稷曰世之诞佛者皆比于范缜之神灭者也而神灭非圣人所立教也夫神也者妙万物而为言者也即心也即道也范围天地曲成万物圣人所以参赞化育者也是岂形之所及也惟圣人为能穷神而庸愚固未甞亡特不知其即道耳故曰百姓日用而不知不知则一狥于形于是遗范围天地之广大而自狭弃曲成万物之微妙而自秽终日役役不过耳目口腹圣人愍焉故谕之曰形而上者谓之道形而下者谓之器谓之道复虑人之自画而高远之谓非已所及也故曰利用出入民咸用之谓之神终身由之而不知其道尧之所以尧穷此神也桀之所以桀昧此神也是神者溯之无始推之无终岂形生而始生形灭而随灭哉形有尽而神无穷故曰原始反终故知死生X之说精气为物游魂为变是故知鬼神之情状而缜之言曰形即神也神即形也形生而神生形灭而神灭借如缜言操则存者形存欤舍则亡者是亡欤出入无时莫知其乡百骸九窍六脏谁能然欤心不在焉视而不见梦说筑巖岂目所瞩处今而忆昔在吴而知越何形之能然缜亦不思甚矣履帝武敏而生弃杜伯关弓伯有为厉坟典所载未易悉举是皆迦文之所倡乎故缜之言形即神也形灭神灭非圣人所立教也君子之所弃也是使人重形而遗神沦胥以溺者也何以言之谓形即神则舍形无我舍形无我则凡形之所欲皆我之所欲而以礼义维之是强也是外铄也神不灭而谓灭则尧桀均尽颜跖均生均生则纵佚者自适均尽则好修者徒劳于是示之以余庆惑之以百殃则见以为茫昧而难征也揭之以仁义则以为仁义撄人心揭之以性善则以为性恶则以为善恶混几何其能信之于是聿皇得丧徽缠贪毒恶积而不可掩罪大而不可解沉沦昏衢莫能自出旋复流浪为苦无巳如来智入三世圆应众机五时说法海墨不可胜纪其流入震旦者才海墨之一滴其语报则征之三世其语性则尽之妙觉知三世之报则尧桀不均尽知性觉之妙则性善无所疑故下焉者得其说必惕于三世之报恶不俟惩而革善不俟劝而行矣上焉者得其说则妙X契性善之真居仁由义若耳听目视何有撄吾心哉是以圣贤之教得如来而大畅惜哉缜之不讲谓神灭形灭而诞佛也惟如来之教能穷此神之广大微妙语其大则天地者无尽大海之一沤耳元会运世者无尽时劫之一瞬耳语其妙则无声无臭此之空谛也精一执中此之尸波罗蜜也一言演为无量义竟古今而推之莫能竟也儒墨之是非黄老之祕密与夫百家之雄辩一言而蔽之而有余也佐尧而尧佐舜而舜父以之而慈子以之而孝护世以之而护诸众生帝释以之而离爱梵天以之而胜慧二乘以之而回向真乘菩萨以之而证入妙觉四圣六凡无根不被故其言必至于海墨也河沙妙德罔越穷神故其要必归于一乘也世出世法莫不竭尽而无余矣是以世之兴王莫不尊尚列代名卿宿儒或行峻一世或文雄百代龙翰凤雏之彦兰薰雪白之贤归命法流颐真灵筏者数之更仆未易终也考其人之操履事业皆彪炳史册故未甞以嗜此而坏世间法也使道德之蕴不出于六艺性命之微无过于诸儒则彼固皆含六艺之腴入诸儒之室何肯悦诐辞而释微言就僻行而斁皿大道乎是弃缟纻而求短褐之类也非人情矣嗟乎四大假合也百年旦暮也昔之所历于今奚存今之所存又何可恃至爱终离大业终弃神之未穷茫茫安託适百里而不得X其所託则皇皇焉浩劫之适何翅百里七趣纷沓所託非定狃百年之得丧而轻浩劫之流浪可不谓大哀耶故济我于一时者不及济我于一世者也俾我一世得所安者不如使我浩劫得所安者也求济我于浩劫者非如来之教而何姑未敢论受果登地第能汎澜觉海少溉余润则契根根尘尘靡不周徧法界故不独可以穷神亦可以穷形色之原矣于是缠葢不能縻阴阳不能控修兮其翔洎兮其集得固如也丧亦如也未游焉者不独丧之为丧既游焉者不独得之为得念念灭尽而非断古今不异而非常毕化沙界而壹无事默然宴坐而万行严往来生死未甞生死出入净秽初无净秽岂将来而后证审于今而不诬是以究旷劫于剎那拔九类于半偈莫尚如来之教矣佛说诸经宗旨发明经题米木八字金刚经云无我相无人相圆觉经云居一切时不起妄念于诸妄心亦不息灭住妄想境不加了知于无了知不辨真实X一切障碍即究竟觉楞严经佛谓阿难见见之时见非是见见犹离见见不能及一人发真归元此十方空皆悉销陨诸可还者自然非汝不汝还者非汝而谁阿难复白佛言若此妙明真净妙心本来徧圆如是乃至大地草木蠕动含灵本元真如即是如来成佛真体佛体真实云何复有地狱鬼畜生佛告阿难吾不见时何不见吾不见之处若见不见自然非彼不见之相若不见吾不见之地自然非物云何非汝若能转物即同如来法华经云是法住法位世间相常住X诸法从本来常自寂灭相如来如实知见三界之相无有生死若退若出亦无在世及灭度者非实非虗非如非异不如三界见于三界如斯之事如来明见无有错谬诸经公案发明佛一日陞座大众集定文殊白椎曰谛观法王法法王法如是佛便下座佛因黑氏梵志献合欢梧桐花佛召梵志放下着梵志放下左手一株花佛又召梵志放下着梵志又放下右手一株花佛又召梵志放下着梵志曰吾今两手俱空更教放下个甚么佛曰吾非教汝放舍其花汝当放舍外六尘内六根中六识一时舍却无可舍处是汝放身命处梵志于言下悟无生忍法佛拈随色摩尼珠问五方天王此珠而作何色时五方天王互说异色佛藏珠复举手曰此珠作何色天王曰佛手中无珠何处有色佛曰汝何迷X倒之甚吾将世珠示之便强说有青黄赤白色吾将真珠示之便总不知时五方天王悉自省悟佛因五通仙人问佛有六通我有五通如何是那一通佛召五通仙人仙人应诺佛曰那一通你问我佛因菩眼菩萨欲见普贤不可得乃至三度入定徧观三千大千世界觅普贤不可得而来白佛佛曰汝伹于静三昧中起一念便见普贤于是普眼菩萨才起一念便见普贤向空中乘六牙白象佛一日勅阿难食时将至汝当入城持钵阿难应诺佛曰汝能持钵须依过去七佛仪式阿难便问如何是七佛仪式佛召阿难阿难应诺佛曰持钵去佛因自恣日文殊三度过夏迦叶欲白椎摈出才拈椎乃见百千万亿文殊迦叶尽其神力椎不能举佛遂问迦叶你拟摈那个文殊迦叶无对城东有一老母与佛同生不欲见佛每见佛来即便回避虽然如此回顾东西总皆是佛遂以手掩面乃至十指掌中皆是佛佛因文殊至诸佛集处值诸佛各还本处唯有一女人近于佛坐而入三昧文殊乃白佛云何此人得近佛而我不得佛告文殊汝但觉此女令从三昧起汝自问之文殊绕女人三帀鸣指一下乃托至X梵天尽其神力而不能出佛曰假使百千文殊亦出此女人定不得下方过四十二恒河沙国土有罔明菩萨能出此女人定须臾罔明大士从地涌出作礼佛佛勅罔明出罔明却至女子前鸣指一下女子于是从定而出佛因外道问不问有言不问无言佛良久外道叹曰佛大慈大悲开我迷云令我得入作礼而去阿难白佛外道得何道理称叹而去佛曰如世良马见鞭影而行佛因外道问昨日说何法佛曰说定法外道曰今日说何法曰不定法外道曰昨日说定法今日何说不定法佛曰昨日定今日不定佛因有异学问诸法是常耶佛不答又问诸法是无常耶佛亦不对异学曰佛具一切智何不对我佛曰汝之所问皆为戏论佛因长爪梵志索论义预约曰我义若堕当斩首以谢佛曰汝义以何为宗志曰我以一切不受为宗佛曰是见受否志拂袖而去行至中路有省乃叹曰我义两处负堕是见若受负门处粗是见不受X负门处细一切神天二乘不知我义堕处惟有佛诸大菩萨知我义堕处回至佛前曰我义两处负堕故当斩首以谢佛曰我法中无如是事汝当回心向道于是五百徒众一时投佛出家证阿罗汉佛因波斯匿王问胜义谛中有世俗谛否若言无智不应二若言有智不应一一二之义其义云何佛言大王汝于过去龙光佛时曾问斯义我今无说汝今无听无说无听是为一义二义佛因文殊忽起佛见法见威神摄向二铁围山佛一日陞座默然而坐阿难白椎曰请佛说法佛云会中有二比邱犯律行故我不说法阿难以他心通观是比邱遂乃遣出佛还复默然阿难又白适来为二比邱犯律是二比邱巳遣出佛何不说法佛云吾誓不为二乘人说法便下座详符荫曰佛以雅思渊才文中之王舌覆大千而其觌面提持处乃如此何待灵山拈花乃为密付哉故曰五宗建立只完得个拈花公案灵山拈花只完得个降生公案上下称尊只完得个众生公案佛法住世佛法住记云正法住世一千年由女人出家减五百年据善见论云后为比邱尼说X八敬还得一千年又天人答宣律师曰佛钖杖住龙宫中镇伏恶魔复令正法增住四百年是则正法住世总一千四百年像法住世一千年又由钖杖在龙宫中因缘复令像法增住一千五百年是则像法住世总二千五百年末法住世一万年又由钖杖在龙宫中因缘复令末法增住二万年是则末法住世总三万年历年表曰粤惟浩劫难穷比洪荒而无始大千等见如朗月以临空一念普观三际讵有今古之分法身圆摄十虗岂有去来之迹然即所示见者以窥端倪就化仪中而征实际一期法化可得稽焉降神当此土周昭王甲寅之年至壬申岁一十九年佛为太子处王宫示从人道中尊处极荣贵之位而不贪居至恩爱之中而不染所以警世无常务登道岸真出世间之大雄超三界之丈夫也从昭王癸酉至穆王四年癸未佛出家修行降魔成道示离世间入法界无法不证无道不成成等正觉超出一切所以见身修证为物作则洵正徧知之调御两足尊之导师也从甲申五年至壬申穆王五十三年其间四十九年三转法轮度无量众一音演唱五时宣敷八教被机大事了毕示佛道圆成一切众生咸令开示悟入也末后缘X熟化周拈花密付示心法无尽真宗绵互也佛应世处王宫一十九年出家修道十二年说法度生四十九年共示世寿七十九年涅槃于周穆王五十三年壬申至东汉孝明皇帝辛酉金身入梦共一千一十年至梁武帝大通元年丁未达磨氏西来共一千四百八十二年至今皇清康熈二十八年己巳共二千六百三十八年祥符荫曰佛道无上佛境难思唯佛与佛乃能知之兹所编者譬湛海中一滴之涓润太虗际毫端之微芒然即毫微以融摄太虗太虗不别就涓滴而朝宗湛海湛海攸同山河大地全露法王之身万象森罗不出一法所印佛不出世而出世佛不度生而度生拟议思量觌面千里矣宗统编年卷之二宗统编年X卍XXX宗统编年卷之三震泽祥符寺沙门释纪荫编纂参学门人等同校录常州天甯寺沙门释清如重校祖纪祖具二义曰本曰述本其道而述之也达摩氏曰X亦不覩恶而生嫌亦不覩善而勤措亦不舍智而近愚亦不抛迷而就悟达大道兮过量通佛心兮出度不与凡圣同躔超然名之曰祖西天祖师安隐忍曰西天诸祖生而神悟皆法身大士应世继统当时被其化者动至千万而于授受之际卒皆一人可见正法眼藏之不易透而佛祖心印之不易合也观夫临机勘辨以道合道之言若谷响空音不留朕迹即甘蝇之射不能喻其准石火之光不能喻其捷裴将军之舞剑不能喻其盘礡变化非大死却活功照俱绝其孰至此哉后之人以心性道理依通之迹用相彷彿狮乳驴乳固同一色要在具眼英杰辨之第一世祖摩诃迦叶尊者摩竭陀国人姓婆罗门父号饮泽母号香至梵语迦叶此云饮光葢以身光得名摩诃云大以别于三迦叶也清净自居修杜多行礼佛于竹林精舍佛于众中称叹行业第一后因拈花因缘付法如佛纪所载穆王癸酉五十四年第一世祖摩诃迦叶尊者嗣宗统祥符荫曰佛以大道住持开宗垂统祖师受勅传X心说法使正宗不坠智眼常明法王世系毋容窃忝故首书之凡后正传宗统者皆然甲戌五十五年祖结集佛大藏祖告诸比丘曰佛巳茶毗金刚舍利非吾等事宜当结集法眼毋令断绝乃勅众曰如来弟子且莫涅槃得神通者宜赴结集于是得神通者悉赴耆阇崛山毕钵罗窟时阿难为漏未尽不得入会后证阿罗汉果乃入祖告众曰此阿难比丘有大智慧所闻佛法如水传器无有遗余可请彼集修多罗藏优波离持律第一为众纪纲令与五百罗汉结集毗奈耶藏祖共诸大阿罗汉等结集阿毗昙藏共王共王乙亥元年祖住世传法发明丙子二年丁丑三年戊寅四年己卯五年庚辰六年辛巳七年壬午八年癸未九年甲申十年乙酉十一年共王丙戌十二年懿王懿王丁亥元年戊子二年己丑三年庚寅四年辛卯五年壬辰六年癸巳七年甲午八年乙未九年X丙申十年丁酉十一年戊戌十二年己亥十三年庚子十四年辛丑十五年壬寅十六年癸卯十七年甲辰十八年乙巳十九年丙午二十年丁未二十一年戊申二十二年己酉二十三年庚戌二十四年懿王辛亥二十五年孝王孝王壬子元年癸丑二年甲寅三年乙卯四年丙辰五年祖住世传法祖付嘱阿难传持正法阿难一日问祖曰佛传金缕袈裟外别传个甚么祖召阿难阿难应诺祖曰倒却门前剎竿着乃告阿难曰今将正法付嘱于汝汝善守护听吾偈曰法法本来法无法无非法何于一法中有法有不法阿难作礼奉命祖入定鸡足山以待弥勒祖念既传法巳当遵佛勅念佛舍利诸塔皆在诸天乃凌虗徧礼巳复以夙约辞阿阇世王遂入鸡足山自念我今持僧伽黎经五十七俱胝六十百千岁至弥勒出世终不致坏乃以禅定持身语山神曰若阿阇世王及阿难来山当为开开巳复合祥符荫曰初祖绍统住世四十四年当世尊大法X广化之后机缘纯熟护持密严无迹可见且竺干隔别无从广稽如来一代大教首宣结集诚不忝佛勅绍隆慧命者矣乃以禅定持身俟见慈氏非真如来使担荷大法者畴克能之第二世祖阿难尊者王舍城人姓剎利帝父斛饭王实如来从弟也多闻无碍世尊以为总持第一丁巳六年第二世祖阿难尊者嗣宗统戊午七年祖住世传法己未八年庚申九年辛酉十年壬戌十一年癸亥十二年甲子十三年乙丑十四年孝王丙寅十五年彝王彝王丁卯元年戊辰二年己巳三年庚午四年辛未五年壬申六年癸酉七年甲戌八年乙亥九年丙子十年丁丑十一年戊寅十二年己卯十三年庚辰十四年辛巳十五年彝王壬午十六年厉王厉王癸未元年甲申二年乙酉三年丙戌四年丁亥五年戊子六年X己丑七年庚寅八年辛卯九年壬辰十年癸巳十一年祖住世传法祖付嘱商那和修正法示涅槃祖将入涅槃于恒河中流跏趺而坐阿阇世王毗舍离王皆在河侧说偈劝请莫般涅槃祖答偈曰二王善严住勿为苦悲恋涅槃当我静而无诸有故复念我若向一国则诸国或争应以平等度诸有情遂于恒河中流将入寂灭是时山河大地六种震动雪山有五百仙人覩兹瑞应飞空而至礼祖足而白言我当于长者而证佛法愿垂大慈度脱我等祖默然受请即变殑伽河悉为金地为其仙众说诸大法复念先所度脱弟子应当来集须臾五百罗汉从空而下为诸仙人出家受具其仙众中有二罗汉一名商那和修二名末田底迦祖知是法器而告之曰如来以正法眼付迦叶迦叶入定而付于我我今将灭复付于汝汝受吾教当听偈言本来付有法付了言无法各各须自悟悟了无无法说偈巳复以正法眼嘱累商那和修而命末田底迦于罽宾国敷演大法言已踊身虗空见十八变入风轮奋迅三昧而分身四分一分惠忉利天一分惠娑竭罗龙宫一分惠阿阇世王一分惠毗舍离王各造宝塔而供养之X祥符荫曰祖侍佛传法结集大藏厥功懋矣绍统之后传法利生化行平等要之去佛未久正法凝然羣机未涣水老鹤之言特一时愚痴之偶然者耳未可以参祖化也故削而不书第三世祖商那和修尊者亦名舍那婆斯姓毗舍多父林胜母憍奢耶摩突罗国人也有胎六年而生梵云商诺迦此云自然服乃西域九枝秀草名出则圣人降生尊者生而此草出昔如来行化至摩突罗国见一青林枝叶茂盛语阿难曰此林地名优留茶吾灭后一百年有比邱名商那和修于此转妙法轮后百岁果诞和修出家证道受庆喜尊者法眼至此林遂降二火龙龙受三归遂施其地以建梵宫厉王甲午十二年第三世祖商那和修尊者嗣宗统乙未十三年祖住世传法丙申十四年丁酉十五年戊戌十六年己亥十七年共和庚子元年辛丑二年壬寅三年癸卯四年甲辰五年乙巳六年丙午七年丁未八年戊申九年己酉十年庚戌十一年辛亥十二年X佛入灭一百年壬子十三年癸丑十四年祖住世传法阿育王造塔供佛舍利发明佛昔与诸比邱行乞有一童子心念世尊相好手捧细沙着佛钵内欢喜合掌而发愿言以惠施善根令得一天下一繖葢王即于此处生得供养诸佛尔时佛授记曰佛灭度百年之后此童子于巴连弗邑统领一天下转轮王姓孔雀名阿育正法治化又复广布我舍利当造八万四千塔后童子生于巴连弗邑日月护王宫为太子父王崩铁轮飞降王阎浮提后因比邱化导遂发宿世善根乃至王舍城取阿阇世王佛塔中舍利作八万四千金银瑠璃玻瓈箧盛佛舍利又作八万四千宝瓶以盛此箧役使诸鬼神勅令于阎浮提城邑聚落满一亿家立一宝塔甲寅十五年乙卯十六年丙辰十七年丁巳十八年戊午十九年己未二十年庚申二十一年辛酉二十二年壬戌二十三年癸亥二十四年甲子二十五年乙丑二十六年丙寅二十七年丁卯二十八年戊辰二十九年已巳三十年庚午三十一年辛未三十二年X壬申三十三年癸酉三十四年共和甲戌三十五年宣王宣王乙亥二年丙子三年丁丑四年戊寅五年己卯六年庚辰七年辛巳八年壬午九年癸未十年甲申十一年乙酉十二年丙戌十三年丁亥十四年戊子十五年己丑十六年庚寅十七年辛卯十八年壬辰十九年癸巳二十年甲午二十一年乙未二十二年祖付嘱优波毱多正法入三昧见十八变化火自焚祖化缘既久思付法者寻于叱利国得优波毱多以为给侍因问毱多曰汝年几耶答曰我年十七祖曰汝身十七性十七耶答曰师发巳白为发白耶心白耶祖曰我但发白非心白毱多曰我身十七非性十七祖知是法器后三载遂为落发受具而以法眼付嘱之付法偈曰非法亦非心无心亦无法说是心法时是法非心法付法巳即隐于罽宾国南象白山中后于三昧中见毱多徒众多懈慢乃往彼正之毱多见师至顶礼次祖以右手上指即有香乳自空而注问毱多曰汝识之乎毱多不测遂入三昧观察亦不能测乃请曰是果何三X昧耶祖曰是谓龙奋迅三昧如是五百三昧汝皆未知之复曰如来三昧辟支不识辟支三昧阿罗汉不识吾师阿难三昧而我不识今我三昧汝岂识乎是三昧者心不生灭住大慈力递相恭敬其至此者乃可识之于是毱多弟子皆伏而悔谢祖复为说偈曰通达非彼此至圣无长短汝除轻慢意疾得阿罗汉五百比邱闻偈已依教奉行皆获无漏祖乃见十八变火光三昧用焚其身毱多收舍利建塔于梵迦罗山祥符荫曰香乳空注疾除轻慢心不生灭住大慈力迭相恭敬乃可识之后世传法利生者可深长思矣第四世祖优波毱多尊者亦名优波崛多又名邬波毱多叱利国人也姓首陀父善意十七出家二十证果绍祖行化时号无相好佛前此传法者皆具禅法律三藏自后律教别行横分五部传法者唯整律之大纲而巳宣王丙申二十三年第四世祖优波毱多尊者嗣宗统丁酉二十四年祖住世传法戊戌二十五年已亥二十六年庚子二十七年X祖应阿育王请发明阿育王建宝塔巳经四十年白耶舍上座言可有比邱为佛受记当作佛事否我当往诣彼所供养恭敬上座答曰佛涅槃时告阿难言我般涅槃百岁之后有长者子名优波毱多当出家学道号无相好佛王问今巳出世否答曰巳证果传法今住优留蔓茶山中王勅羣臣严驾欲往祖遥知之思惟若彼王来将无量众惊扰山谷杀害微虫诚为不便即将一万八千阿罗汉众径至巴连弗邑阿育王见祖自来大喜踊跃设种种供养作诸佛事辛丑二十八年壬寅二十九年癸卯三十年甲辰三十一年乙巳三十二年祖入定降魔祖行化至拏突罗国得度者甚众由是魔宫震动波旬愁怖遂竭其魔力以害正法尊者即入三昧观其所由波旬复伺便持璎珞縻祖颈祖出定取人狗蛇三尸化为华鬘䎡言谕波旬曰吾此华鬘酬汝璎珞波旬大喜引颈受之即复三尸虫蛆臭坏尽其神通莫能去之乃升六欲天告诸天主又诣梵王求其解免彼各告言十力弟子所作神变我辈凡陋何能去之波旬曰然则奈何梵王曰汝可归心尊者即能除断复示偈曰若因地倒还因X地起离地求起终无其理波旬闻巳即下天宫至祖所礼足哀忏祖曰汝自今而往于佛法更不相娆乎波旬曰誓向佛道祖曰汝可自唱皈依三宝波旬合掌三唱而三尸悉除踊跃作礼而去丙午三十三年丁未三十四年戊申三十五年已酉三十六年庚戌三十七年辛亥三十八年壬子三十九年癸丑四十年甲寅四十一年乙卯四十二年丙辰四十三年丁巳四十四年戊午四十五年宣王已未四十六年幽王幽王庚申元年辛酉二年壬戌三年癸亥四年甲子五年乙丑六年丙寅七年丁卯八年戊辰九年已巳十年幽王庚午十一年平王平王辛未元年壬申二年癸酉三年甲戌四年乙亥五年丙子六年丁丑七年戊寅八年已卯九年庚辰十年辛巳十一年壬午十二年癸未十三年甲申十四年乙酉十五年丙戌十六年丁亥十七年戊子十八年已丑十九年庚寅二十年辛卯二十一年佛灭后二百年X壬辰二十二年癸巳二十三年甲午二十四年乙未二十五年丙申二十六年丁酉二十七年戊戌二十八年已亥二十九年庚子三十年祖住世传法祖付嘱提多迦正法眼藏祖在世化导证果最多每度一人以一筹置于石室其室纵十八肘广十二肘充满其间最后有一长者子名曰香众来礼祖求出家祖问曰汝身出家心出家答曰我求出家非为身心祖曰不为身心复谁出家答曰夫出家者无我我故无我我故即心不生灭心不生灭即是常道诸佛亦常心无形相其体亦然祖曰汝当大悟心自通达宜依佛法僧绍隆圣种即为剃度授具足戒仍告之曰汝父梦金日而生汝可名提多迦如来以大法眼藏次第传授以至于我今以付汝听吾偈言心自本来心本心非有法有法有本心非心非本法祖示涅槃付法巳祖乃踊身虗空见十八变却复本座跏趺而逝提多迦以石室内筹茶毗之收舍利建塔供养祥符荫曰宗门凡圣等忘不尚通力然祖灭皆示神变者定慧力深自然成见非有心强为也第五世祖X提多迦尊者摩伽陀国人也初名香众父梦金日自屋而出照耀天地前有大山诸宝严饰山顶泉涌滂沱四流后遇毱多尊者为解之曰宝山者吾身也泉涌者法无尽也日从屋出者汝今人道之相也照耀天地者汝智慧超越也因为更今名梵云提多迦此云通真量尊者闻巳踊跃述偈云巍巍七宝山常出智慧泉回为真法味能度诸有缘毱多尊者亦说偈曰我法传于汝当见大智慧金日从屋出照耀于天地祖礼谢平王辛丑三十一年第五世祖提多迦尊者嗣宗统壬寅三十二年祖住世传法癸卯三十三年甲辰三十四年乙巳三十五年丙午三十六年丁未三十七年戊申三十八年已酉三十九年庚戌四十年辛亥四十一年壬子四十二年癸丑四十三年甲寅四十四年乙卯四十五年丙辰四十六年丁巳四十七年戊午四十八年已未四十九年孔子春秋编年始此庚申五十年辛酉五十一年桓王桓王壬戌元年癸亥二年甲子三年X乙丑四年丙寅五年丁卯六年戊辰七年已巳八年庚午九年辛未十年壬申十一年癸酉十二年甲戌十三年乙亥十四年丙子十五年丁丑十六年戊寅十七年已卯十八年庚辰十九年辛巳二十年壬午二十一年癸未二十二年甲申二十三年庄王庄王乙酉元年丙戌二年丁亥三年戊子四年已丑五年祖住世传法祖度仙人弥遮迦付正法眼祖至中印度彼国有八千大仙弥遮迦为首闻祖至率众瞻礼谓祖曰昔与师同生梵天我遇阿私陀仙授我仙法师逢十力弟子修习禅那自此报分殊途巳经六劫祖曰支离累劫诚哉不虗今可舍邪归正以入佛乘弥遮迦曰昔阿私陀仙授我记云汝到后六劫当遇同学获无漏果今也相遇非夙缘耶愿师慈悲令我解脱祖即度出家命诸圣授戒其余仙众始生我慢祖示大神通于是俱发菩提心一时出家祖乃告弥遮迦曰昔如来以正法眼藏密付迦叶展转相授而至于我我今付汝当护念之乃说偈曰通达本法心无法无非法X悟了同未悟无心亦无法祖示涅槃说偈巳踊身虗空作十八变火光三昧自焚其躯弥遮迦与八千比邱同收舍利于班茶山中起塔供养祥符荫曰世人不知仙佛之分往往炼形养气贪恋仙术冀图长生不达大道枉用工夫弃金担草诚为可惜譬如远客思归于路多涉邱园祇增旅梦廻环家乡迢递耳复有躭迷丧失以致孤露伶俜将来不知何所底止夫人于茫茫生死海中生一脱离之念岂非背尘合觉之时乃以不遇良师空遭困顿一时受误累劫支离观于尊者可以泠然矣第六世祖弥遮迦尊者中印度人庄王庚寅六年第六世祖弥遮迦尊者嗣宗统辛卯七年祖住世传法壬辰八年癸巳九年甲午十年乙未十一年丙申十二年丁酉十三年戊戌十四年已亥十五年釐王𨤲王庚子元年五霸次兴X辛丑二年壬寅三年癸卯四年甲辰五年惠王惠王乙巳元年丙午二年丁未三年戊申四年已酉五年庚戌六年辛亥七年壬子八年癸丑九年甲寅十年乙卯十一年丙辰十二年丁巳十三年戊午十四年已未十五年庚申十六年辛酉十七年壬戌十八年癸亥十九年甲子二十年乙丑二十一年丙寅二十二年丁卯二十三年戊辰二十四年已巳二十五年庚午二十六年襄王襄王辛未元年佛灭后三百年壬申二年癸酉三年甲戌四年乙亥五年丙子六年丁丑七年戊寅八年已卯九年庚辰十年辛巳十一年壬午十二年癸未十三年甲申十四年祖住世传法祖付婆须密正法示涅槃祖游化至北天竺国见雉堞之上有金色祥云叹曰斯道人气也必有大士为吾嗣乃入城于阛阓X间有一人手持酒器逆而问曰师何方来欲往何所祖曰从自性来欲往无处曰识我手中物否祖曰此是触器而负净者曰师识我否祖曰我即不识识即非我复谓之曰汝试自称名氏吾当后示本因彼说偈曰我从无量劫至于生此国本姓颇罗堕名字婆须蜜祖曰我师提多迦说世尊昔游北印度语阿难言此国中吾灭度后三百年有一圣人姓颇罗堕名婆须蜜而于禅祖当获第七世世尊记汝汝应出家彼乃置器礼祖侧立而言曰我思往劫甞作檀那献一如来宝座彼佛记我曰汝于贤劫释迦法中宣传至教今符师说愿加度脱祖即与披剃复圆戒相乃告之曰正法眼藏今付于汝勿令断绝乃说偈曰无心无可得说得不名法若了心非心始解心心法祖说偈巳入师子奋迅三昧踊身虗空高七多罗树却复本座化火自焚婆须蜜收灵骨贮七宝函建浮图置于上级宗统编年卷之三宗统编年X卍XXX宗统编年卷之四第七世祖X婆须蜜尊者北天竺国人也襄王乙酉十五年第七世祖婆须蜜尊者嗣宗统丙戌十六年祖住世传法丁亥十七年戊子十八年已丑十九年庚寅二十年辛卯二十一年壬辰二十二年癸巳二十三年甲午二十四年乙未二十五年丙申二十六年丁酉二十七年戊戌二十八年已亥二十九年庚子三十年辛丑三十一年壬寅三十二年顷王顷王癸卯元年甲辰二年乙巳三年丙午四年丁未五年戊申六年匡王匡王己酉元年庚戌二年辛亥三年壬子四年癸丑五年甲寅六年定王定王乙卯元年丙辰二年丁巳三年道教圣人老子生于楚祥符荫曰三教之道用处不同孔氏之教伦理道X德无过不及遵而行之时中圣人也老子之教清净无为澹泊守玄遵而行之清修善人也达秉彝之原尽心性之量则非佛道孰从哉三代而后人根不一儒释而外自应有老子之教介于二者之间収摄流品昔吴尚书令阚泽对孙权曰若将孔老之教比校佛法远之远矣所以然者孔老设教法天制用不敢违天如来说法诸天奉行不敢违佛以此言之实非比对明矣老子生于周定王三年佛灭于穆王五十三年相去三百四十五年定王戊午四年已未五年庚申六年辛酉七年壬戌八年癸亥九年甲子十年乙丑十一年丙寅十二年丁卯十三年戊辰十四年已巳十五年庚午十六年辛未十七年祖住世传法祖付佛陀难提正法入慈心三昧示寂祖行化至迦摩罗国广兴佛事于法座前有智者自称我名佛陀难提今与师论义祖曰仁者论即不义义即不论若拟论义终非义论难提知师义胜心即钦服曰我愿求道霑甘露味祖遂与剃度而授具戒复告之曰如来正法眼藏我今付汝汝当护持乃说偈曰心同虗空界示等虗空法证得虗空时无是无非法即入慈心三昧时梵王帝释X及诸天众俱来作礼而说偈言贤劫众圣祖而当第七位尊者哀念我请为宣佛地祖从三昧起示众曰我所得法而非有故若识佛地离有无故语巳还入三昧示涅槃相难提即于本座起七宝塔以供全身第八世祖佛陀难提尊者迦摩罗国人也姓瞿昙氏顶有肉髻辩才无碍定王壬申十八年第八世祖佛陀难提尊者嗣宗统癸酉十九年祖住世传法甲戌二十年乙亥二十一年简王简王丙子元年丁丑二年戊寅三年已卯四年庚辰五年辛巳六年壬午七年癸未八年甲申九年乙酉十年丙戌十一年丁亥十二年戊子十三年已丑十四年祖住世传法灵王灵王庚寅元年辛卯二年壬辰三年癸巳四年甲午五年乙未六年X丙申七年丁酉八年戊戌九年己亥十年庚子十一年辛丑十二年壬寅十三年癸卯十四年甲辰十五年乙巳十六年丙午十七年丁未十八年戊申十九年己酉二十年庚戌二十一年儒教圣人孔子生于鲁辛亥二十二年佛灭后四百年祥符荫曰佛教之有论犹儒书之有註疏也圣贤之言垂教后世非註疏而理不详明如来之教广度众生非诸法身大士阐论发明则久而执法相生诸见难融朱程集註乃孔孟之羽翼大士造论实法苑之功臣也壬子二十三年癸丑二十四年甲寅二十五年乙卯二十六年丙辰二十七年景王景王丁巳元年戊午二年己未三年庚申四年辛酉五年壬戌六年癸亥七年甲子八年乙丑九年X丙寅十年祖付嘱伏䭾蜜多正法示寂祖行化至迦提国毗舍罗家见舍上有白光上腾谓其徒曰此家有圣人口无言说真大乘器长者出致礼问何所须曰我求侍者长者曰我有一子名伏䭾蜜多年巳五十口未曾言足未曾履祖曰如汝所说真吾弟子伏䭾闻之遽起礼拜以偈问曰父母非我亲谁是最亲者诸佛非我道谁是最道者祖以偈答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离伏驮闻偈已便行七步祖曰此子昔曾值佛悲愿广大虑父母爱情难舍故不言不履耳长者遂舍令出家祖寻投具戒付法说偈曰虗空无内外心法亦如此若了虗空故是达真如理伏䭾承祖付嘱即超身虗空散众宝华说偈赞曰我师禅祖中当得为第八法化众无量悉获阿罗汉尔时祖即起本座见大神变却复本座俨然寂灭众即其所建塔以閟全身存考第九世祖伏䭾蜜多尊者迦提国人也姓毗舍罗景王丁卯十一年第九世祖伏䭾蜜多尊者嗣宗统X戊辰十二年祖住世传法己巳十三年庚午十四年辛未十五年壬申十六年癸酉十七年甲戌十八年乙亥十九年丙子二十年丁丑二十一年戊寅二十二年己卯二十三年老聃卒庚辰二十四年辛巳二十五年敬王敬王壬午元年癸未二年甲申三年乙酉四年丙戌五年丁亥六年戊子七年己丑八年庚寅九年辛卯十年壬辰十一年癸巳十二年甲午十三年乙未十四年丙申十五年丁酉十六年戊戌十七年己亥十八年庚子十九年辛丑二十年壬寅二十一年癸卯二十二年祖至中印度甲辰二十三年乙巳二十四年丙午二十五年丁未二十六年戊申二十七年己酉二十八年庚戌二十九年祖摄化异论中印国王信邪祖躬持赤旛化诸异论改邪归正X辛亥三十年壬子三十一年癸丑三十二年甲寅三十三年祖付嘱脇尊者正法入三昧涅槃祖行化于中印度有长者香葢携一子而来瞻礼曰此子处胎六十年甞有一仙谓此儿骨相非常今遇尊者可令出家祖即与落发羯磨之际祥光烛座感舍利三七粒见前自此精进忘疲祖遂付法说偈曰真理本无名因名显真理受得真实法非真亦非伪偈巳即入灭尽三昧而般涅槃收舍利建塔于那兰陀寺第十世祖脇尊者中印度人性氏未详精进不眠脇不至席遂称脇尊者本名难生以处胎六十年将诞之夕母梦白象载一宝座座置一明珠入门乃生生而神光烛室体有奇香及长虽谷食绝无秽滓敬王乙卯三十四年第十世祖脇尊者嗣宗统丙辰三十五年祖住世传法丁巳三十六年戊午三十七年已未三十八年庚申三十九年辛酉四十年壬戌四十一年孔子卒于鲁祥符荫曰三皇以前湻风沕穆五帝之始伏羲画八卦造书契而治世之道始肇其端神农艺五谷辨药石而民免饥虗夭札黄帝作制度立星官定气运聿为文明之渐非复朴野之初矣唐尧之时风气渐开人文渐着帝德光被四表而黎民于变时雍克明峻德实发圣学之源中庸九经亦始于此开后世圣人之教者尧也虞舜重华上协恭已无为而天下治明明德于天下舜则有之尧之命舜者曰允执厥中舜之命禹则益以人心惟危道心惟微惟精惟一此十六字之传为治世心学之大要禹无间然德盛神化而其功为不可及也汤武顺天应人与时偕行文质损益变化适中尧舜性之全体是道汤武身之修道设教三代之季春秋之际岑岌乎难言之矣孔子圣德天生而好古敏求祖述尧舜宪章文武不得其位以道教天下后世如春风之行万物日月之贯四时三皇五帝以来之道至孔子集厥大成治世之教无以加焉者也及孔子之门者颜回曾参端木赐闵损等为最颜子生知近道竭才卓立不幸蚤卒孔子伤之有丧予之恸曾子克已省察尽心忠恕以一唯传一贯之道释明德新民修齐治平之要而孔子之X圣学以传孔子生鲤伯鱼亦蚤卒鲤生伋字子思子思子作中庸发明孔子之道本于天性成于人道诚明参赞极之无声无臭而与天地合其德矣孔子之道传于曾子阐于子思子思后传孟子圣脉渊源泽流后世孔子作春秋绝笔于西狩获麟以天道终此西方圣人之教将化行震旦之祥也自三皇建极以来至春秋西狩获麟庚申之岁凡历三百二十六万七千年迦文佛灭后凡四百七十年或谓祥符曰天地死生之故孔子非不知之葢不欲明言耳祥符曰圣人无隐曰若然则孔子未之知乎祥符曰圣人无所不知曰何以不明言也祥符曰圣人甞系易矣系之辞曰仰以观于天文俯以察于地理是故知幽明之故原始反终故知死生之说精气为物游魂为变是故知鬼神之情状与天地相似故不违知周乎万物而道济天下故不过旁行而不流乐天知命故不忧安土敦乎仁故能爱范围天地之化而不过曲成万物而不遗通乎昼夜之道而知故神无方而易无体又曰天生神物圣人则之天地变化圣人效之天垂象见吉凶圣人象之河出图洛出书圣人则之又曰过此以往未之或知穷神知化德之盛也孔子之言如此而谓之不知可乎然孔子圣人犹是人也拟之于天则有间矣而曰天生德于予天之于佛夫X何如哉孔子五十而知天命佛则一念普观无量劫无去无来亦无住孔子曰寂然不动感而遂通天下之故又曰不逆诈不亿不信抑亦先觉者是贤乎又子绝四毋意必固我从心所欲不逾矩焉非天下之至神其孰能与于此孔子葢天地间之圣人也天地间之圣人而何必求之以天地之外哉佛葢出世之大圣人也知见广大具六神通唯其具宿命通则一念超入无际唯其其天眼通则一瞬徧周太虗是故天地死生之极致非佛孰能了了宣扬如指诸掌乎非佛法孰能一念圆证顿离真妄乎同归而殊途一致而百虑仁者见之谓之仁智者见之谓之智神而明之存乎其人苟非其人道不虗行故曰百姓日用而不知君子之道民鲜能也久矣或曰易之所谓精气为物者以阴精阳气聚而成物神之伸谓人之生也游魂为变者以魂游魄降散而为变鬼之归谓人之死也此原始反终故知死生之说也其义何居祥符曰此其所以未了生死之本也生死之本本于一心非阴阳二气聚散之谓也其曰聚而成物物何以聚其曰以死为归归于何所不可茫茫造化无自而聚杳杳无知归于断灭也知生死本乎一心阴阳魂魄之说皆一念圆摄而无遗其详晰楞严言之矣览之自当洞若观火宋儒之言似也而非孔子之旨孔子曰易X与天地准故能弥纶天地之道非天地之道不出此心乎思之则自得矣或曰易之所谓仰以观于天文俯以察于地理者谓在天成象在地成形圣人则之理而巳矣非真有所谓天也祥符曰理固可以则天而不可谓天为理即以诗书孔子之言证之如曰天降下民不可谓理降下民也如曰天视自我民视不可谓理视自我民视也如曰文王陟降在帝左右不可谓在理左右也如曰上帝既命不可谓上理既命也如曰天生德于予不可谓理生德于予也如今九五之尊称天子不可谓理子也儒之言天亦彰明校着矣但居人境而未能上彻乎天界故极而称之曰上帝仰而望之曰彼苍者天葢其视天固巳高高而不可逾矣抑知天地之大亦自我一心而建立哉或曰易有云一阴一阳之谓道继之者善也成之者性也愿闻其说祥符曰此一阴一阳宜作体用看继宜作发用看孟子曰乃若其情则可以为善也成宜作体具看我固有之矣非由外烁我者也故曰成性存存道义之门问曰治世之教儒宗尚矣儒宗道统孟子而后可得闻乎今学士经生皆宗朱子而象山议论知见及良知良能之说可参合乎祥符荫曰儒宗道统至孟子而大纲未坠秦汉之间纷然庞杂既未可X语夫圣学之醇即唐昌黎振起斯文推尊圣学其功未为不鉅然亦未可语夫大道之要至宋濂溪周子博学力行着易说易通上接洙泗下逮河洛明道伊川两程子承其学发孔孟心传之秘蕴为后世理学之渊薮秦汉而后实称周程新安朱子经书集註会诸儒之全而得治世之要讲学尊经使后世学者确然有画一之章程可行可守朱子诚有功于圣学者矣横渠张子见二程后深明易理而有意复三代之治故今之学者皆曰周程张朱谢上蔡游定夫杨龟山等皆游二程之门上蔡之说一转而为张子韶再转而为陆子静象山陆子幼时问其父曰天地何所穷际父笑而不答遂深思之至忘寝食后因读书至宇宙二字解者曰四方上下曰宇往古来今曰宙忽大省曰元来无穷乃援笔书曰宇宙内事乃己分内事己分内事乃宇宙内事又曰东海有圣人出焉此心同也此理同也西海有圣人出焉此心同也此理同也千百世之上有圣人出焉此心同也此理同也千百世之下有圣人出焉此心同也此理同也象山葢巳豁然贯通而明吾心之全体大用会万物之表里精粗矣明阳明龙溪两王氏良知良能之说近于象山合而论之朱子之格物致知是会用归体下学上达博学于文约之以礼而可以弗畔也陆子之知致格物而曰六经皆我註脚即周子之无X极而太极无极而太极非谓太极之前有个无极无极生出那太极来无极而太极葢欲人之不执太极以为极不执太极以为极而易之体用千变万化不可端倪格物致知知致物格初非两样大学先言知止而后有定后言致知在格物条目亦自了然中庸言自诚明天之道自明诚人之道诚则明明则诚始终何甞二致但修道立教主乎中庸陆子之言高明者德性可尊而朱子之言中庸之道不离问学也尊德性而道问学可分乎不可分乎教化虽有经权道体初无隔碍苟志于道何庸分门别径于其间哉问曰宋时理学诸儒究心禅宗潜有师承证悟者未一如茂叔之于晦堂东林南轩栻之于卍菴颜伯湻答儒佛之问定夫审同异之辩龟山亦有所得于东林晦菴之于妙喜开善皆于禅学实有彻证师承俱秘而不言何也祥符荫曰名教有儒释之分道心无异同之别孟子曰君子深造之以道欲其自得之也自得之则居之安资之深取之左右逢其源诗云左之左之无不宜之右之右之无不有之唯其有之是以似之儒门君子不欲深造以道思自得之则巳如欲深造以道思自得之而不究心禅宗证悟助发而能居之安资之深X取之左右逢源者未之有也元公晦菴等诸子皆确有证悟唯其有之是以似之所以着述阐明圣人从上相承之道要而心传无间理事交彻表里洞然为后学之模楷作治世之章程良有以也但儒释门庭天然各别治世出世之教不可相涉如昼夜之不相到如阴阳之不同用迦文说法不及儒宗岂佛尘剎分身有遗迹哉诚以有可使由而不必使知者显密之机所宜然也迦文之教未至知迦文者孔子而巳孔子所谓西方之人有圣者焉迦文是也西狩获麟教流此土之象麟者圣人之瑞西者迦文之方孔子书之喜其道之将至也元公晦菴诸子主持儒宗何独不然易地皆同归源无二大凡造诣贵醇而教化主一一则使人趋向有定志醇则使人践履不分驰儒门不显言禅学者欲以醇一之教正人心也人心正则大道自明资深逢源如人饮水冷暖自知法身大士岂分城壍于其间哉世间工巧伎艺尚资助发方臻其妙矧学道者而可有所不造其极乎夫死生之际孔圣非绝而不言也其所以为教与宗门之机用有相似处而曰朝闻道夕死可矣者深见道之不可不闻而死之不可以昧昧焉巳也又其朝闻之道决非所谓仁义忠信也明矣学佛知儒又何嫌焉或问孟子辟异端距杨墨世人不察以异端为佛X老愿明其说祥符荫曰异端者非圣人之道而别为异端者也圣人之道自其身心而言身欲修而心欲正自其家国而言家欲齐而国欲冶修身正心之道在诚意致知格物以明其明德也齐家治国之道在于孝事君弟事长而明其明德于天下也杨氏为我是无君也墨氏兼爱是无父也无君无父异于圣人之道矣孟子辟之距之以其异于圣人之道也我佛设教首重君亲而孝与忠实务乎其深且远者佛制戒律一则曰孝顺心再则曰孝顺父母出家学道志在先报君亲之恩而非弃伦绝物以背驰名教也恻隐之心仁之端也佛之慈悲则扩乎仁之全体羞恶之心义之端也佛之禁戒则充类至义之尽辞让之心礼之端也佛之清净威仪则尽天理节文而极人事之仪则是非之心智之端也佛之光明通达则智周内外而见彻古今孟子之所谓仁义礼智皆圣道之大端而佛教实统大端之全无以异也孟子道性善而曰人皆可以为尧舜佛之言曰一切含灵皆有佛性而各具如来智慧德相孟子之言曰尽其心者知其性也知其性则知天矣佛直示人明心见性而曰在天同天在人同人其言其教无以异也无以异而何以曰异端圣人之道用处不同此犹就其形迹言之若究其指归审其精要则用处实无不同也使孔子孟子之时而佛教巳入此土孔子孟X子亦必信其道同而不以为异观孔子之答商太宰问圣可知矣而孔子岂过为推许哉又岂非孔子之言而列子妄相称述者哉孟子之言实与佛教暗合而韩文公既未深入佛教又未详观杨墨之所以异于圣道处及佛教之所以始终不异于圣道处而槩以孟子之距杨墨为异端即以异端目佛氏之徒加之以无父无君弃伦绝物之罪呜唿其亦未深求夫圣人之道而审思其同异也诚深求夫圣人之道而审思其同异孔孟与佛岂有二乎哉即以形迹言孔子栖栖四方孟子周游列国又岂区区以家室为念晨昏拜跪为急哉其与学佛氏之徒相去葢亦不甚远也则佛老非异端亦甚明矣何疑于孟子辟杨墨而有妨于佛教乎庄列诸子南华等篇世多以为放又以为寓言初非放也亦非寓言也思之当自得矣敬王癸亥四十二年甲子四十三年乙丑四十四年丙寅四十五年元王元王丁卯二年戊辰三年己巳四年庚午五年辛未六年贞定王贞定王壬申元年癸酉二年甲戌三年乙亥四年丙子五年丁丑六年戊寅七年已卯八年庚辰九年X辛巳十年壬午十一年癸未十二年甲申十三年乙酉十四年丙戌十五年丁亥十六年戊子十七年已丑十八年庚寅十九年辛卯二十年佛灭后五百年壬辰二十一年癸巳二十二年甲午二十三年乙未二十四年丙申二十五年丁酉二十六年戊戌二十七年己亥二十八年祖付富那夜奢正法入寂祖至华氏国憩一树下右手指地而告众曰此地变金色当有圣人入会言讫即变金色时有长者子富那夜奢合掌前立祖问曰汝从何来曰我心非往祖曰汝何处住曰我心非止祖曰汝不定耶曰诸佛亦然祖曰汝非诸佛曰诸佛亦非祖因说偈曰此地变金色预知有圣至当坐菩提树觉华而成巳夜奢复说偈曰师坐金色地常说真实义回光而照我令入三摩谛祖即度出家复具戒品而付法说偈曰真体自然真因真说有理领得真真法无行亦无止祖付法巳即见神变而入涅槃化火自焚舍利自空而下不可胜数四众盛以衣裓随处建塔供养第十一世祖富那夜奢尊者华氏国人姓瞿昙氏父宝身有X子七人祖最少幼与诸兄异尚尝曰若遇大士坐于道场我则诣彼亲近随喜及遇脇尊者受法传化考王考王庚子元年第十一世祖富那夜奢尊者嗣宗统辛丑二年祖住世传法壬寅三年癸卯四年甲辰五年乙巳六年丙午七年丁未八年戊申九年已酉十年庚戌十一年辛亥十二年壬子十三年癸丑十四年甲寅十五年乙卯十六年威烈王威烈王丙辰元年丁巳二年戊午三年已未四年庚申五年辛酉六年壬戌七年癸亥八年甲子九年乙丑十年丙寅十一年丁卯十二年戊辰十三年已巳十四年庚午十五年辛未十六年壬申十七年癸酉十八年甲戌十九年乙亥二十年丙子二十一年丁丑二十二年戊寅二十三年已卯二十四年安王X安王庚辰元年辛巳二年壬午三年癸未四年甲申五年乙酉六年丙戌七年丁亥八年戊子九年已丑十年庚寅十一年辛卯十二年壬辰十三年癸巳十四年甲午十五年乙未十六年丙申十七年丁酉十八年戊戌十九年祖付马鸣正法圆寂祖教被无量得果者且五百矣因至波罗奈国有一长者来趣其会祖谓众曰汝等识此来者耶佛记圣者马鸣绍吾法者也于是马鸣致礼问曰我欲识佛何者即是祖曰汝欲识佛不识者是马鸣曰佛既不识焉知是乎祖曰既不识佛焉知不是曰此是锯义祖曰彼是木义祖却问锯义者何曰与师平出马鸣因问木义者何祖曰汝被我解马鸣豁然省悟遂求剃度祖谓众曰此大士者昔为毗舍利国王以其国有一类裸人如马裸露王运神通令蚕以衣之后生中印度马人感恋悲鸣故号马鸣如来悬记灭度后六百年马鸣当于波罗奈国摧伏异道度人无量今正是时遂付法偈曰迷悟如隐显明暗不相离今付隐显法非一亦非二付法巳即见神变湛然圆寂众兴宝塔以閟全身第十二世祖X马鸣大士波罗奈国人也又谓大士鸣琴马感悲鸣故称马鸣大士亦名功胜善能开诱感导羣心造甘蔗论十万偈安王已亥二十年第十二世祖马鸣大士嗣宗统祖作起信论佛灭后六百年来弘法大士依三界唯心立性宗依万法唯识立相宗各立门庭不能融通互相是非祖乃作起信论以一之会相归性依一心法立真如生灭二门真如显真心不迷之体性不碍相也生灭显一心随缘染净之用相不碍性也人能识破妄相会归一心所谓归源无二斯为一路涅槃门也庚子二十一年祖住世传法辛丑二十二年壬寅二十三年癸卯二十四年甲辰二十五年乙巳二十六年烈王烈王丙午元年丁未二年戊申三年已酉四年庚戌五年辛亥六年壬子七年显王显王癸丑元年甲寅二年乙卯三年丙辰四年丁巳五年戊午六年X已未七年庚申八年辛酉九年壬戌十年癸亥十一年甲子十二年乙丑十三年丙寅十四年丁卯十五年戊辰十六年己巳十七年庚午十八年辛未十九年佛灭后六百年壬申二十年癸酉二十一年甲戌二十二年乙亥二十三年丙子二十四年丁丑二十五年戊寅二十六年已卯二十七年庚辰二十八年辛巳二十九年壬午三十年癸未三十一年甲申三十二年乙酉三十三年丙戌三十四年丁亥三十五年戊子三十六年已丑三十七年庚寅三十八年辛卯三十九年壬辰四十年癸巳四十一年甲午四十二年祖付迦毗摩罗大法眼藏入定示灭祖行化至华氏国说法之次忽有老人座前仆地祖谓众曰此非庸流当有异相言讫不见俄从地涌出一金色人复化为女子右手指祖而说偈曰稽首长老尊当受如来记今于此地上宣通第一义说偈巳瞥然不见祖曰将有魔来与吾校力有顷风雨暴至天地晦冥祖曰魔之来信矣吾除当之即指空中见一大金龙奋发威神震动山岳祖俨然于座魔事随灭经七日有小虫大若蟭螟潜X形座下祖以手取之示众曰斯乃魔之所变盗听吾法耳放之令去魔不能动祖告之曰汝但归依三宝即得神通遂复本形作礼忏悔祖问曰汝名谁耶眷属多少曰我名迦毗摩罗有三千眷属祖曰尽汝神力变化若何曰我化巨海极为小事祖曰汝化性海得否曰何为性海我未尝知祖即为说性海曰山河大地皆依建立三昧六通由兹发见迦毗摩罗闻言遂发信心与徒众三千俱求剃度祖乃召五百罗汉与授具戒复告之曰如来大法眼藏今当付汝汝听偈言隐显即本法明暗元不二今付悟了法非取亦非离付嘱巳即入龙奋迅三昧挺身空中如日轮相然后示灭四众藏真体于龙龛祥符荫曰祖师未闻正法时多皆外道魔罗才闻性海便成正觉洵乎至理一言转凡成圣也放下屠刀千佛一数人亦何多自画乎宗统编年卷之四X宗统编年X卍XXX宗统编年卷之五第十三世祖迦毗摩罗尊者华氏国人也初为外道有徒三千通诸异论后于马鸣尊者得法造无我论一百偈此论至处无魔不摧显王乙未四十三年第十三世祖迦毗摩罗尊者嗣宗统丙申四十四年祖住世传法丁酉四十五年戊戌四十六年已亥四十七年庚子四十八年慎靓王慎靓王辛丑元年壬寅二年癸卯三年甲辰四年乙巳五年丙午六年赧王赧王丁未元年戊申二年已酉三年庚戌四年辛亥五年壬子六年癸丑七年甲寅八年乙卯九年丙辰十年丁巳十一年戊午十二年已未十三年庚申十四年辛酉十五年X壬戌十六年癸亥十七年甲子十八年乙丑十九年丙寅二十年丁卯二十一年戊辰二十二年已巳二十三年庚午二十四年辛未二十五年壬申二十六年癸酉二十七年甲戌二十八年乙亥二十九年丙子三十年丁丑三十一年戊寅三十二年已卯三十三年庚辰三十四年辛巳三十五年壬午三十六年癸未三十七年甲申三十八年乙酉三十九年丙戌四十年丁亥四十一年戊子四十二年已丑四十三年庚寅四十四年辛卯四十五年壬辰四十六年祖付嘱龙树大法示寂祖领徒至西印度彼有太子名云自在仰尊者名请于宫中供养祖曰如来有教沙门不得亲近国王大臣有势之家太子曰今我国城之北有大山焉山有一石窟可禅寂于此否祖曰诺即入彼山行数里逢一大蟒祖直前不顾盘绕祖身祖因与授三归依蟒听讫而去祖将至石窟复有一老人素服而出合掌问讯祖曰汝何所止答曰我昔尝为比邱多乐寂静有初学比邱数来请益而我烦于应答起嗔恨想命终堕为蟒身住是窟中今巳千载适遇尊者护闻戒法故来谢尔祖问曰此山更有何人居止曰此去十里有大树荫覆五百大龙其树王名龙树常为龙众说法我亦听受耳祖X遂与徒众诣彼龙树出迎曰深山孤寂龙蟒所居大德至尊何枉神足祖曰我非至尊来访贤者龙树默念曰此师能决定性明道眼否是大圣继真乘否祖曰汝虽心语我巳意知但办出家何虑吾之不圣龙树闻巳悔谢祖即与度脱及五百龙众俱授具戒复告之曰今以如来大法眼藏付嘱于汝谛听偈言非隐非显法说是真实际悟此隐显法非愚亦非智付法巳即见神变化火焚身龙树收五色舍利建塔第十四世祖龙树尊者亦名龙胜豪贵家生少能诵四韦陀典善知众艺才辩神明因作妖术败出家诵尽阎浮经论自谓一切智人大龙愍之接入龙宫广阅法藏遂为龙众所归遇摩罗尊者付法所化国王外道无数造大智度论中论十二门论等数十部癸巳四十七年第十四世祖龙树尊者嗣宗统甲午四十八年祖住世传法祖入龙宫阅藏传华严经下本归发明祖入龙宫看藏见华严经有三本上本十三世界微尘数偈一四天下微尘数品中本四十九万八X千八百偈一千二百品下本十万偈四十八品上本非佛不能知中本惟住地菩萨乃能知之遂记下本回归西土传至东震仅八十卷三十九品乃前分三万六千偈尚有六万四千偈九品在西土云栖宏曰宋儒有言读一部华严经不如看一艮卦此说高明者自知其谬庸劣者遂信不疑开邪见门塞圆乘路言不可不慎也假令说读一部易经不如看一艮卦然且不可况佛法耶况佛法之华严耶华严具无量门诸大乘经犹是华严无量门中之一门耳华严天王也诸大乘经侯封也诸小乘经侯封之附庸也余可知矣乙未四十九年丙申五十年丁酉五十一年戊戌五十二年己亥五十三年庚子五十四年辛丑五十五年壬寅五十六年祖至南印度化诸外道祖行化至南印度彼有外道五千兴大幻术王与国人靡然从之不知向佛祖感慨悯之易其威仪白衣持旛每俟王出则趋其前或隐或显如是者七载王一日忽异之问曰汝何者而前吾行追之不得纵之不去祖曰吾是智人知一切法王曰汝知诸天今何所为祖曰天今与修罗方战王曰何以明之祖曰顷则征矣俄有戈戟手足自空纷然而下王遂大敬信命诸外道皆归礼祖祖悉化之X令归三宝癸卯五十七年甲辰五十八年乙巳五十九年东周君惠公惠公丙午元年丁未二年戊申三年已酉四年庚戌五年辛亥六年佛灭后七百年壬子七年秦庄襄王秦庄襄王癸丑二年甲寅三年始皇帝秦王政乙卯元年丙辰二年丁巳三年戊午四年已未五年庚申六年辛酉七年壬戌八年癸亥九年甲子十年乙丑十一年丙寅十二年丁卯十三年戊辰十四年已巳十五年庚午十六年辛未十七年壬申十八年癸酉十九年甲戌二十年乙亥二十一年丙子二十二年丁丑二十三年戊寅二十四年已卯二十五年庚辰二十六年始皇辛巳二十七年壬午二十八年X癸未二十九年甲申三十年乙酉三十一年丙戌三十二年丁亥三十三年戊子三十四年宝云潜曰震旦圣人之徒其在震旦者读震旦圣人之书则不能见震旦圣人之书之真也西方圣人之徒其在震旦者读西方圣人之书则实能见西方圣人之书之真也夫震旦中西方圣人之徒之于西方圣人地之相去如此其远也其风气习俗不能无殊越也而震旦中西方圣人之徒实能见西方圣人之书之真震旦中震旦圣人之徒读震旦圣人之书万不及震旦中西方圣人之徒者此其故何也嬴秦氏则震旦之一大界限也震旦国自秦焚书巳前则犹之大河巳北也自秦焚书巳后则犹之大河巳南也震旦历代圣人之书非不详且备也李斯孽作载籍一空至汉始除挟书之律而名书间出夹杂真伪后来唐宋诸家各绎其说以为震旦圣人之书而圣人之大经大法往往云埋雾塞而不可问而西方圣人之书自白马驼经巳来虽音言传译而圣人之旨未有改也故震旦中震旦圣人之徒不能见西方圣人之书之真而震旦西方圣人之徒能见西方圣人之书也真也X已丑三十五年祖付法于迦那提婆入月轮三昧示寂南印度人多信福业祖为说法递相谓曰人有福业世间第一徒言佛性谁能覩之祖曰欲见佛性先除我慢彼曰佛性大小祖曰非大非小非广非狭无福无报不死不生彼闻理胜悉回初心祖于座上见自在身如满月轮一切众惟闻法音不覩祖相彼众中有长者子名迦那提婆谓众曰识此相否众曰目所未覩安以知之提婆曰此是尊者见佛性体相以示我等葢以无相三昧形如满月佛性之义廓然虗明言讫轮相即隐复居本座而说偈言身见圆月相以表诸佛体说法无其形用辨非声色彼众闻偈顿悟无生咸愿出家以求解脱祖即为剃发命诸圣授具乃付法于迦那提婆而说偈曰为明隐显法方说解脱理于法心不证无嗔亦无喜付法巳入月轮三昧广见神变复座凝然入寂及七日天雨舍利尊者复于座指空语众曰昔拘那含佛弟子摩诃迦尊者有三愿一为佛时凡有圣士化度则天澍雨及其身皆为舍利二大地所生皆堪为药疗众生病三凡有智者皆得所知微妙以通宿命今雨舍利摩诃迦神力也言巳复寂迦那提婆与众建塔閟其全身祥符荫曰祖证实相般若才辩无碍故于座上见满月轮使一切众唯闻法音而不覩相复住月轮X三昧凝然入寂葢定慧等持达佛体性者矣祥符荫曰别传之道不立文字非弃文字也昔尹焞问朱晦菴曰易干坤二卦斯可矣晦菴曰圣人设六十四卦三百八十四爻后世尚不能了坤干二卦岂能尽也既而曰子以为何人分上事对曰圣人分上事曰若是圣人分上事干坤二卦亦不须况六十四卦乎是知道非语言文字详明辨别孰从即会其真而领其全乎马鸣龙树诸祖岂非传佛心印而悟正法眼藏者乎各着论辩摧邪显正非不能忘言也救世之心切也今之昧昧固陋者谬扯不立文字之名以葢已之粗鄙而且不识语言文字为何等槩以一言蔽之曰文字禅噫文字禅岂易言哉是犹贫儿佣丐欲博一餐之利且无从而诧笑大富长者之挥金济众为虗费则亦不自知其量也巳第十五世祖迦那提婆尊者南天竺国人也姓毗舍罗初求福业兼乐辩论后谒龙树祖将及门祖知是智人先遣侍者以满钵水置于座前尊者覩之即以一针投之而进欣然契会祖即为说法不起于座见月轮相语具龙树祖章秦始皇庚寅三十六年第十五世祖迦那提婆尊者嗣宗统辛卯三十七年X祖住世传法二世二世壬辰元年癸巳二年甲午三年汉高帝汉高帝乙未元年丙申二年丁酉三年戊戌四年已亥五年庚子六年辛丑七年壬寅八年癸卯九年甲辰十年祖折伏外道祖至巴莲弗城闻诸外道欲障佛法计之既久祖乃执长旛入彼众中彼问祖曰汝何不前祖曰汝何不后彼曰汝似贱人祖曰汝似良人彼曰汝解何法祖曰汝百不解彼曰我欲得佛祖曰我灼然得佛彼曰汝不合得祖曰元道我得汝实不得彼曰汝既不得云何言得祖曰汝有我故所以不得我无我我故自当得彼辞既屈乃问祖曰汝名何等祖曰我名迦那提婆彼既夙闻祖名乃悔过致谢时众中犹互兴问难祖折以无碍之辩由是归伏乙巳十一年丙午十二年惠帝X惠帝丁未元年戊申二年已酉三年庚戌四年辛亥五年壬子六年癸丑七年少帝少帝甲寅元年乙卯二年高后丙辰三年丁巳四年戊午五年已未六年庚申七年辛酉八年文帝文帝壬戌元年癸亥二年甲子三年乙丑四年丙寅五年丁卯六年戊辰七年己巳八年庚午九年辛未十年壬申十一年癸酉十二年甲戌十三年乙亥十四年丙子十五年丁丑十六年戊寅后元元年己卯二年庚辰三年祖付罗睺罗多正法示寂祖至迦毗罗国彼有长者曰梵摩净德一日园树生耳如菌味甚美唯长者与第二子罗睺罗多取而食之取巳随长尽而复生自余亲属皆不能见祖知其宿因遂至其家长者乃问其故祖曰汝家昔曾供养一比邱然此比邱道眼未明以虗霑信施故报为木菌惟汝与子精勤供养得以享之又问长者年多少曰七十有九祖乃说偈曰入道不通理复身还信施汝年八十一此树不生耳长者X闻偈巳弥加叹伏曰弟子衰老不能事师愿舍次子随师出家祖曰昔如来记此子当第二五百年为大教主今之相遇葢符宿因即与剃发而付法眼偈曰本对传法人为说解脱理于法实无证无终亦无始付法巳入奋迅定身放八光而归寂灭学众兴塔供养第十六世罗睺罗多尊者迦毗罗国人也辛巳后元五年第十六世祖罗睺罗多尊者嗣宗统壬午五年祖住世传法癸未六年甲申七年景帝景帝乙酉元年丙戌二年丁亥三年戊子四年己丑五年庚寅六年辛卯七年佛灭后八百年壬辰中元元年癸巳二年甲午三年乙未四年丙申五年丁酉六年戊戌后元元年己亥二年庚子三年武帝武帝辛丑建武元年壬寅二年癸卯三年甲辰四年乙巳五年X丙午六年丁未元光元年戊申二年己酉三年庚戌四年辛亥五年壬子六年癸丑元朔元年甲寅二年乙卯三年丙辰四年丁巳五年戊午六年己未元狩元年庚申二年辛酉三年壬戌四年癸亥五年甲子六年乙丑元鼎元年丙寅二年丁卯三年戊辰四年祖付僧伽难提法眼示寂祖行化至室罗筏城有河名曰金水其味殊美中流复见五佛影祖告众曰此河之源凡五百里有圣者僧伽难提居于彼处佛志一千年后当绍圣位语巳领诸学众遡流而上至彼见僧伽难提安坐入定祖与众伺之经三七日方从定起祖问曰汝心定耶身定耶提曰身心俱定祖曰身心俱定何有出入提曰虽有出入不失定相如金在井金体常寂祖曰若金在井若金出井金无动静何物出入提曰言金动静何物出入言金出入金非动静祖曰若金在井出者何金若金出井在者何物提曰金若出井在者非金若金在井出者非物祖曰此法不然提曰彼义非着祖曰此义当堕提曰彼义不成祖曰彼义不成我义成矣提曰我义虽X成法非我故祖曰我义巳成我无我故提曰我无我故复成何义祖曰我无我故故成汝义提曰仁者师谁得是无我祖曰我师迦那提婆证是无我难提以偈赞曰稽首提婆师而出于仁者仁者无我故我欲师仁者祖以偈答曰我巳无我故汝须见我我汝若师我故知我非我我难提心意豁然即求度脱祖曰汝心自在非我所系语巳即以右手擎金钵举至梵宫取彼香饭将斋大众而大众忽生厌恶之心祖曰非我之咎汝等自业即命难提分座同食众复讶之祖曰汝不得食皆由此故当知与吾分座者即过去娑罗树王如来也愍物降迹汝辈亦庄严劫中巳至三果而未证无漏者也众曰我师神力斯可信矣彼云过去佛者即窃疑焉难提知众生慢乃曰世尊在日世界平正无有邱陵江河沟洫水悉甘美草木滋茂国土丰盈无八苦行十善自双树示灭八百余年世界邱墟草木枯瘁人无至信正念轻微不信真如惟爱神力言讫以右手渐展入地至金刚轮际取甘露水以琉璃器持至会所大众见之即时钦慕悔过作礼于是祖命僧伽难提而付法眼偈曰于法实无证不取亦不离法非有无相内外云何起难提闻命敬奉勤至复说偈赞曰善哉大圣者心明逾日月一光照世界暗魔无不拔祖付法巳安坐归寂四众建塔X第十七世祖僧伽难提尊者室罗筏城宝庄严王之子也生而能言常赞佛事七岁即厌世荣以偈告父母曰稽首大慈父和南骨血母我今欲出家幸愿哀愍故父母固止之遂终日不食乃许其在家出家号僧伽难提命沙门禅利多为之师积十九载未尝退倦每自念言身居王宫何为出家一夕天光下瞩见一路坦平不觉徐行约十里许至大巖前有石窟焉乃燕寂于中经十年值罗睺罗多尊者得法受记武帝己巳元鼎五年第十七世祖僧伽难提尊者嗣宗统庚午六年祖住世传法辛未元封元年壬申二年癸酉三年甲戌四年乙亥五年丙子六年丁丑太初元年戊寅二年己卯三年庚辰四年辛巳天汉元年壬午二年癸未三年甲申四年乙酉太始元年丙戌二年丁亥三年戊子四年己丑征和元年庚寅二年辛卯三年壬辰四年癸巳后元元年甲午二年昭帝昭帝乙未始元元年丙申二年X丁酉三年戊戌四年己亥五年庚子六年辛丑元凤元年壬寅二年癸卯三年甲辰四年乙巳五年丙午六年丁未元平元年祖付伽舍耶多法立化祖行化至摩提国忽有凉风袭众身心悦适非常而不知其然祖曰此道德之风也当有圣者出世嗣续祖灯乎言讫以神力摄诸大众游历山谷食顷至一峯下谓众曰此峯顶有紫云如葢圣人居此矣即与大众徘徊久之见山舍一童子持圆鑑直造祖前祖问汝几岁耶曰百岁祖曰汝年尚幼何言百岁曰我不会理正百岁耳祖曰汝善机耶曰佛言若人生百岁不会诸佛机不如生一日而得决了之祖曰汝手中者当何所表曰诸佛大圆鑑内外无瑕翳两人同得见心眼皆相似彼父母闻子语即舍令出家祖携至本处受具戒讫名伽耶舍多他时闻风吹殿铃声祖问曰铃鸣耶风鸣耶舍多曰非风铃鸣我心鸣耳祖曰心复谁乎舍多曰俱寂静故祖曰善哉善哉继吾道者非子而谁即付法眼偈曰心地本无生因地从缘起缘种不相妨华果亦复尔祖付法巳右手攀树而化大众议曰尊者树下归寂其垂荫后裔乎将奉全身于高原建塔众力不能举即树下起塔X第十八世祖伽耶舍多尊者摩提国人也姓郁头蓝父天葢母方圣甞梦天神持鑑因而有娠凡七日而诞肌体莹如琉璃未甞洗沐自然香洁幼好闲静语非常童持鑑出游遇难提尊者得法宣帝宣帝戊申本始元年第十八世祖伽耶舍多尊者嗣宗统己酉二年祖住世传法庚戌三年辛亥四年壬子地节元年癸丑二年甲寅三年乙卯四年丙辰元康元年丁巳二年戊午三年己未四年庚申神爵元年辛酉二年壬戌三年癸亥四年甲子五凤元年乙丑二年丙寅三年丁卯四年戊辰甘露元年己巳二年庚午三年辛未四年佛灭后九百年壬申黄龙元年元帝元帝癸酉初元元年甲戌二年乙亥三年丙子四年丁丑五年戊寅永光元年己卯二年庚辰三年X辛巳四年壬午五年癸未建昭元年甲申二年乙酉三年丙戌四年丁亥五年戊子竟甯元年成帝成帝己丑建始元年庚寅二年辛卯三年壬辰四年癸巳河平元年甲午二年乙未三年丙申四年丁酉阳朔元年戊戌二年己亥三年庚子四年辛丑鸿嘉元年壬寅二年癸卯三年甲辰四年乙巳永始元年丙午二年丁未三年戊申四年祖付鸠摩罗多法示寂祖领徒至大月氏国见一婆罗门舍有异气祖将入彼舍舍主鸠摩罗多问曰是何徒众祖曰是佛弟子彼闻佛号心神竦然即时闭户祖良久扣其门罗多云此舍无人祖曰答无者谁罗多闻语知是异人遽开关延接祖曰昔世尊记曰吾灭后一千年有大士出见于月氏国绍隆玄化今汝值吾应斯嘉运于是鸠摩罗多发宿命智投诚出家授具讫付法偈曰有种有心地因缘能发萌于缘不相碍当生生不生祖付法巳踊身虗空见十八变化火三昧自焚其身众以舍利建塔第十九世祖X鸠摩罗多尊者大月氏国婆罗门之子也昔为自在天人见菩萨璎珞忽起爱心堕生忉利闻憍尸迦说般若波罗蜜多以法故升梵天以根利故善说法要诸天尊为导师以继祖时至降月氏国受舍多尊者记成帝己酉元延元年第十九世祖鸠摩罗多尊者嗣宗统庚戌二年祖住世传法辛亥三年壬子四年癸丑绥和元年甲寅二年哀帝哀帝乙卯建平元年丙辰二年丁巳三年戊午四年己未元寿元年庚申二年平帝平帝辛酉元始元年壬戌二年癸亥三年甲子四年乙丑五年孺子婴丙寅居摄元年丁卯二年戊辰初始元年己巳元年庚午二年辛未三年壬申四年癸酉五年甲戌天凤元年乙亥二年丙子三年丁丑四年X戊寅五年己卯六年庚辰地皇元年辛巳二年壬午三年祖付阇夜多法示神变入寂祖至中天竺国有大士名阇夜多问曰我家父母素信三宝而常萦疾瘵凡所营作皆不如意而我邻家久为旃陀罗行而身常勇健所作和合彼何幸而我何辜祖曰何足疑乎且善恶之报有三时焉凡人伹见仁夭暴寿逆吉义凶便谓亡因果虗罪福殊不知影响相随毫𨤲靡忒纵经百千万劫亦不磨灭时阇夜多闻是语巳顿释所疑祖曰汝虽巳信三业而未明业从惑生惑依识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻阇夜多承言领旨即发宿慧恳求出家既受具祖告曰吾今寂灭时至汝当绍行化迹付法眼偈曰性上本无生为对求人说于法既无得何怀决不决又云此是妙音如来见性清净之句汝宜传布后学言讫即于座上以指爪𠢐面如红莲开出大光明照耀四众而入寂灭阇夜多建塔以奉全身祥符荫曰大道不言祸福至理自有休咎吉凶影响善庆恶殃书传亦明言之矣但三时交互毫釐靡忒非智眼周知不能洞悉观祖之言世有疑者X可燎然矣若能了知业识依心心本清净则尽心知性立命知天一切自由又岂有心外之惑乎宗统编年卷之五宗统编年X卍XXX宗统编年卷之六第二十世祖阇夜多尊者北天竺国人也智慧渊冲化导无量癸未更始元年第二十世祖阇夜多尊者嗣宗统甲申二年祖住世传法东汉光武皇帝光武乙酉建武元年丙戌二年丁亥三年戊子四年己丑五年庚寅六年辛卯七年壬辰八年癸巳九年甲午十年乙未十一年丙申十二年丁酉十三年戊戌十四年己亥十五年庚子十六年辛丑十七年X壬寅十八年癸卯十九年甲辰二十年乙巳二十一年丙午二十二年丁未二十三年戊申二十四年己酉二十五年庚戌二十六年辛亥二十七年佛灭后一千年壬子二十八年癸丑二十九年甲寅三十年乙卯中元元年丙辰二年丁巳三年明帝明帝戊午永平元年己未二年庚申三年辛酉四年帝感梦金身光临殿廷命使西行寻求佛经发明帝梦神人金身丈六顶有日光飞行殿廷欣然悦之博问羣臣通人傅毅对曰臣闻天竺有得道者号曰佛飞行虗空身有神光帝之所梦将毋是乎帝恍然遣中郎将蔡愔博士王遵秦憬等一十八人往大月氏中天竺国寻求佛法别证祥符荫曰详夫佛氏之为教也本乎一心成于万行不住于相不滞于空见天人之原明死生之致于世有益于人无损乃徒执其形迹而不究其指归谓之为空谓之为弃伦遗世谓之为不耕而食不织而衣是亦未曾就当人之身心生死而切实思之者也夫今此身生何以生死何以死不可茫茫无着也此心之量何所际何以能尽其量不可出入无时莫知其乡也佛教非空也以不执着万行为相犹如世之大功不宰也佛非弃伦遗世也正思以道报夫君亲四重之恩而思以道脱此爱憎牵缠之苦也至于不耕不织亦复何限何尊梓匠轮舆而轻于为道也佛未甞强人之不欲也道未甞不可以随地而求也今之不信佛而并弃绝夫道也谓之何哉或问祥符曰禅宗何以不径来此土而先之以梦感经像何也且佛何以不见化此土而化之以像法又何也祥符曰佛虽大慈不应无缘道虽本有必须机感佛生西竺尚然说法四十九年曲引羣生渐令纯熟各各谛信知有不疑而后拈花微笑始畅出世本怀况此土众生心思刚强根器不一X骤以无上大道直指示之夫孰从而信之行之哉以故像法先来示梦感动亦犹四十九年之垂慈也历年四百六十余年经律广演人人知有然后达摩于梁大通元年传佛心印而来直接上根广设法药亦犹佛之末后拈花也此土众生未甞有缘感佛此佛所以不见化此土也此土众生虽未甞于佛有缘而佛运无缘慈广度众生此以像法化之而信者疑者赞之谤之俱沾其法化也故曰谤佛是成佛因谤之之久则自信矣唯并不知谤则犹远之远矣奈之何哉壬戌五年癸亥六年甲子七年乙丑八年丙寅九年丁卯十年戊辰十一年使奉像经还愔等从天竺求得优填王所画佛像及四十二章经并请沙门摩腾竺法兰同归十二月三十日至洛阳帝问腾曰法王出世何以化不及此腾对曰迦毗罗卫国者三千大千世界百亿日月之中心也三世诸佛皆在彼生乃至天龙鬼神有愿行者皆生于彼受佛正化咸得悟道余处众生无缘感佛佛不往也佛虽不往光明及处或五百年或一千年外皆有圣人传佛声教而化导之帝信重之诏立寺于西雍门外额曰白马奉供佛像壁画千乘万骑庄严围绕又于南宫清凉台及开阳城门X上图佛仪像以示臣民己巳十二年庚午十三年沙门竺法兰译出本行经并十地断结四十二章经辛未十四年五岳诸山表请焚经验法道士吕惠通等感化出家正月一日五岳道士上表曰五岳十八山观太上三洞弟子褚善信等一千三百一十人死罪上言臣闻太上无形无名无极无上虗无自然大道出于造化之前上士同遵百王不易今陛下道迈羲皇德高尧舜窃承陛下弃本逐末求教西域所事乃是胡神所说不参华夏愿陛下恕臣等罪听与试验臣等诸山道士多有彻视远听博通经典从元皇巳来太上羣录太虗符呪无不综练达其涯极或䇿使鬼神吞霞饮气或入火不烧履水不溺或白日昇天隐形不测至于方术无所不能愿与其比校一则圣上意安二则得辨真伪三则大道有归四则不乱华俗臣等若比对不如任听重决如其有胜乞除虗妄勅遣尚书令宋均引入长乐宫以今月十五日可集白马寺道士等便置三坛X坛别开二十四门南岳道士褚善信华岳道士刘正念恒岳道士桓文度岱岳道士焦德心嵩岳道士吕惠通霍山天目山五台山白鹿等八山道士祁文信等都合六百九十人各持灵宝真文太上玉诀三元符箓等五百九卷置于西坛茅成子许成子黄子老子等二十七家子书有三百三十五卷置于中坛馔食奠祀百神置于东坛帝时御行殿在寺南门以佛舍剎经像置于道西十五日斋讫道士等以柴荻和檀沉香为炬绕经而泣曰臣等上启太极大道元始天尊众仙百灵今胡人主信正教失踪玄风坠绪臣等敢置经坛上以火取验欲使开示羣心得辨真伪便纵火焚经经从火化悉成灰烬道士等相顾失色大生怖惧将欲昇天隐形者无力可能禁効鬼神者唿䇿不应各怀赧愧南岳道士费叔才自感而死太傅张衍语褚善信曰卿等所试无验即是虗妄宜就西来真法善信曰茅成子云太上者灵宝天尊是也造化之初谓之太素斯岂妄乎衍曰太素有贵德之名无言教之称今子说有言教即为妄也信便默然次将梵本火然赫奕不燬时佛舍利光明五色直上空中旋环如葢遍覆大众映蔽日光摩腾法师踊身高飞坐卧在空广见神变于时天雨宝华在佛僧上又闻天乐感动人情大众咸悦叹未曾有皆绕法兰请说法要兰乃出大梵音叹佛X功德亦令大众称三宝说善恶诸业皆有果报六道三乘诸相不一以说出家功德其福最高初立佛寺同梵福量时有司空阳成候刘峻与诸士庶等千余人出家及四岳诸山道士吕惠通等六百二十人出家徐夫人王婕妤等与诸宫人妇女等二百三十人出家至月末以来日日供设种种行施法衣瓶器并出所司便立十寺七寺安僧在城邑外三寺安尼在雒城内祥符荫曰凡人习常见近不有生疑孰能启信焚经角法焉知非乘权示见以显大法之正真廸羣生之信向乎显宗之朝躬幸辟雍养老问难王侯子弟莫不受经殊方遣子入学洋洋济济葢文明盛大之廷也使佛法果有一毫虗伪邪僻彼桓荣李躬之伦见识甯遂不逮今时之人而昧昧无言乎至其威德光明昭示一切使目击者心归抗衡者意伏决非有术而能使之然也后起者可以思矣壬申十五年癸酉十六年甲戌十七年祖付婆修盘头正法眼藏示神变入灭月支国王躬诣问法祖曰大王来时好道今去亦如来时王叹服后至罗阅城敷扬顿教彼有学众X惟尚辩论为之首者名婆修盘头常一食不卧六时礼佛清净无欲为众所归祖将欲度之先问彼众曰此徧行头陀能行梵行可得佛道乎众曰我师精进何故不可祖曰汝师与道远矣设苦行历于尘劫皆虗妄之本也众曰尊者蕴何德行而讥我师祖曰我不求道亦不颠倒我不礼佛亦不轻慢我不长坐亦不懈怠我不一食亦不杂食我不知足亦不贪慾心无所希名之曰道时徧行闻巳发无漏智欢喜赞叹祖又语彼众曰会吾语否吾所以然者为其求道心切夫絃急即断故吾不赞令其安住乐地入诸佛智复告徧行曰吾适对众挫抑仁者得无恼于衷乎徧行曰我忆念七劫前生常安乐国师于智者月净记我非久当证斯陀含果时有大光明菩萨出世我以老故䇿杖礼谒师叱我曰重子轻父一何鄙哉时我自谓无过请师示之师曰汝礼大光明菩萨以杖倚壁画佛面以此过慢遂失二果我责躬悔过以来闻诸恶言如风如响况今获闻无上甘露而反生热恼耶惟愿大慈以妙道垂诲祖曰汝久植众德当继吾宗听吾偈曰言下合无生同于法界性若能如是解通达事理竟祖付法巳于其座上以首倒植象娑罗树枝奄然而化众欲阇维百千人举之不能乃至诸罗汉以神力举之亦不能动众乃炷香祝之遂頺然委地阇维收舍利建塔X第二十一世祖婆修盘头尊者罗阅城人姓毗舍佉父光葢母严一家富无子祷于佛塔梦吞明暗二珠因孕经七日有罗汉名贤众至其家光葢设礼贤众端坐受之严一出拜贤众避席云回礼法身大士光葢疑之贤众曰汝妇怀圣子当为世慧灯日故吾避之然当一乳而生二子一名婆修盘头则吾所尊者也二名刍尼昔如来雪山修道刍尼巢于顶上佛既成道刍尼受报为那提国王佛记云汝至第二五百年生罗阅城毗舍佉家与圣同胞今无爽矣后果诞二子尊者婆修盘头年十五礼光度罗汉出家感毗婆诃菩萨与之授戒后于阇夜多尊者得法明帝乙亥永平十八年第二十一世祖婆修盘头尊者嗣宗统章帝章帝丙子建初元年祖住世传法丁丑二年戊寅三年己卯四年庚辰五年辛巳六年壬午七年癸未八年甲申元和元年乙酉二年丙戌三年丁亥章和元年戊子二年和帝和帝己丑永元元年庚寅二年X辛卯三年壬辰四年癸巳五年甲午六年乙未七年丙申八年丁酉九年戊戌十年己亥十一年庚子十二年辛丑十三年壬寅十四年癸卯十五年甲辰十六年和帝乙巳元兴元年殇帝丙午延平元年安帝安帝丁未永初元年戊申二年己酉三年庚戌四年辛亥五年壬子六年癸丑七年甲寅元初元年己卯二年丙辰三年丁巳四年祖付摩拏罗正法示寂祖行化至那提国彼王名常自在有二子长名摩诃罗次名摩拏罗王问祖曰罗阅城土风与此何异祖曰彼曾三佛出世今王国有二师化导王曰二师者谁祖曰佛记第二五百年有二神力大士出家继圣一即王之次子摩拏罗吾虽德薄亦当其一初那提国有恶象为害拏罗生而象息至是三十年矣人尚不知其所以息王方同祖语忽使者报有众巨万逼城王忧之祖曰拏罗出患解矣王试命拏罗出拏罗遂出城南向象抚腹大喝城X为震动羣象颠仆顷皆驰散至是人始知三十年之安以拏罗也王大敬信命拏罗依祖出家祖即与授具付法偈曰泡幻同无碍如何不了悟达法在其中非今亦非古付法巳踊身高半由旬屹然而住四众告曰愿尊者无为神通我辈欲收舍利遂复座入寂阇维舍利建塔第二十二世祖摩拏罗尊者姓剎帝利父常自在王命依盘头尊者出家传法安帝戊午元初五年第二十二世祖摩拏罗尊者嗣宗统己未六年祖住世传法庚申永甯元年辛酉建光元年壬戌延光元年癸亥二年甲子三年乙丑四年顺帝顺帝丙寅永建元年丁卯二年戊辰三年己巳四年庚午五年辛未六年壬申阳嘉元年癸酉二年甲戌三年乙亥四年丙子永和元年丁丑二年戊寅三年己卯四年庚辰五年辛巳六年壬午汉安元年癸未二年甲申建康元年X冲帝乙酉永嘉元年质帝丙戌本初元年桓帝桓帝丁亥建和元年沙门支娄迦谶译经谶月支国人以是年来洛阳同河南清信士孟福张莲等共译出经二十一部合六十三卷至中平年讫发明戊子二年己丑三年沙门安清来洛邑等处译经清安息国王太子名清字世高让位出家以是年振钖来仪至于洛邑广事宣译到灵帝时二十余X年共译出经一百七十六部合一百九十七卷桓帝庚寅和平元年辛卯元嘉元年佛灭后一千一百年壬辰二年癸巳永兴元年甲午二年乙未永寿元年丙申二年丁酉三年戊戌延熹元年己亥二年庚子三年辛丑四年壬寅五年癸卯六年甲辰七年乙巳八年祖化度西印土王出家证果祖付鹤勒那正法示寂祖至西印土彼国王名得度瞿昙种族事佛精进一日于行道处忽见一塔高尺四寸欲举以供养竭众力莫能举王大会四众问所由众莫能知祖曰此阿育王塔感王精进故见耳王曰敢问法要祖曰佛法能具七事去三物乃可学王问三物七事为何祖曰所去三物贪嗔痴所具七事大慈欢喜无我勇勐饶益降魔无证人所以明了不明了以此耳王闻巳曰至圣难逢世乐非久即传位太子出家七日而证四果祖深加慰诲曰汝居此国善自度人今异域有大法器吾当往化得度曰师应迹十方动念当至甯劳往耶祖曰然于是焚香遥语月支国鹤勒那比邱曰汝教道鹤众道果将X证宜自知之时鹤勒那为彼国王宝印说修多罗偈忽覩异香成穗王曰是何祥也曰西印土摩拏罗尊者将至此信香也王与鹤勒那俱西向作礼祖亦以手东向三点于地答之即辞得度与其具通众凌虗趣月支国鹤勒那与宝印迎祖至王宫供养异日鹤勒那问祖曰我止林间巳经九白有弟子龙子者幼而聪慧我于三世推穷莫知其本祖曰此子于第五劫中生妙喜国婆罗门家曾以栴檀施于佛宇作槌撞钟受报聪敏为众钦仰又问我有何缘而感鹤众祖曰于第四劫中尝为比邱当赴会龙宫汝诸弟子咸欲随从汝观五百众中无有一人堪任妙供时诸弟子曰师尝说法于食等者于法亦等今既不然何圣之有汝即令赴会坐是滥食报为羽族师弟夙缘故今相随鹤勒那曰以何方便令彼解脱祖曰吾有无上法宝汝当听受化未来际乃说偈曰心随万境转转处实能幽随流认得性无喜亦无忧鹤众闻偈飞鸣而去祖即踊身空中呈十八变返座指地发一神泉复说偈曰心地清净泉能润于一切从地而涌出徧济十方世偈巳泊然寂灭鹤勒那与宝印王建塔以奉全身第二十三世祖鹤勒那尊者月支国人姓婆罗门父千胜母金光以求子祷于七佛金幢梦须弥顶有神童持X金环云我来及诞而天雨华国王以其有神征乳于宫中宫嫔育之即分身各为其子有千许王曰我无储嗣将育尔为太子今者千身孰为正子哉言巳一子放光忽皆不见而见于其父母家王莫能如何七岁覩民间淫祀恶其宰杀入庙叱之庙貌遂隳乡党称之为圣子至年二十二出家栖一林间九白诵大般若感鹤众相随三十得法于摩拏罗尊者桓帝丙午延熹九年第二十三世祖鹤勒那尊者嗣宗统丁未永康元年佛教至东土一百年祖住世传法灵帝灵帝戊申建甯元年己酉二年庚戌三年辛亥四年壬子熹平元年癸丑二年甲寅三年乙卯四年丙辰五年丁巳六年戊午光和元年己未二年庚申三年辛酉四年壬戌五年癸亥六年甲子中平元年乙丑二年丙寅三年丁卯四年戊辰五年献帝献帝己巳初平元年牟子作理惑论庚午二年辛未三年壬申四年癸酉兴元元年甲戌二年乙亥三年丙子建安元年丁丑二年戊寅三年己卯四年庚辰五年辛巳六年壬午七年癸未八年甲申九年乙酉十年丙戌十一年丁亥十二年戊子十三年己丑十四年祖为中印土无畏王说法祖付师子比邱法眼示寂祖行化至中印土为其王无畏海说法感日月天子礼拜其前王目见之乃问祖日月国土总有多少祖曰千释迦所化世界各有百亿迷卢日月我若广说即不能尽王闻忻然时祖演无上道度有缘众有上足龙子早夭其兄师子博通强记事婆罗门将葬龙子而众力举其柩不能动祖谓师子曰昔汝弟欲冥福汝而塑一佛像汝方信婆罗门投于地今汝弟虽谢世犹欲感悟汝故示斯异汝亟供像柩斯举矣师子奉命而柩举未几婆罗门师死师子乃归依尊者问曰我欲求道当何用心祖曰汝欲求道无所用心曰既无用心谁作佛事祖曰汝若有用即非功德汝若无作即是佛事经云我所作功德而无我所故师子闻是语巳即入X佛慧时祖忽指东北问曰是何气象师子曰我见气如白虹贯乎天地复有黑气五道横亘其中祖曰其兆云何曰莫可知矣祖曰吾灭后五十年北天竺国当有难起婴在汝身吾将灭巳今以法眼付嘱于汝善自护持乃说偈曰认得心性时可说不思议了了无可得得时不说知师子比邱闻偈欣惬然未晓将罹何难祖乃密示之言讫见十八变而归寂阇维毕分舍利各欲兴塔祖复见形空中而说偈曰一法一切法一切一法摄吾身非有无何分一切塔大众闻偈遂不复分就䭾都场而建塔第二十四世祖师子比邱尊者中印度人姓婆罗门献帝庚寅建安十五年第二十四世祖师子比邱尊者嗣宗统辛卯十六年祖住世传法壬辰十七年癸巳十八年甲午十九年乙未二十年丙申二十一年丁酉二十二年戊戌二十三年己亥二十四年庚子二十五年后汉昭烈皇帝昭烈皇帝辛丑章武元年X壬寅二年优婆塞支谦译维摩等经谦字恭明月支国人汉末游洛受业于支亮亮字纪明受业于支谶时称天下博知不出三支谦细长黑瘦眼多白而睛黄时人为之语曰支郎眼中黄形躯虽细是智囊避乱归吴孙权闻其才慧拜为博士使辅导东宫谦以大教虽行而华梵未尽翻译之美既妙善方言乃广收众经旧本从黄武元年迄建兴末年其间首尾三十余载共译经一百二十九部一百五十二卷备得圣义词旨文雅癸卯三年后皇帝后皇帝甲辰建兴二年乙巳三年丙午四年丁未五年戊申六年己酉七年庚戌八年辛亥九年壬子十年癸丑十一年甲寅十二年乙卯十三年丙辰十四年丁巳十五年戊午延熈元年己未二年庚申三年辛酉四年壬戌五年癸亥六年甲子七年乙丑八年丙寅九年丁卯十年X沙门康僧会感得舍利放光吴主信礼造建初寺康僧会康居国大丞相长子世居天竺事亲孝出家励行甚峻为人弘雅有识量笃志好学明达三藏博览六经天文图纬多所综涉杖钖东游以吴赤乌十年初达建业营立茅茨设像行道时吴初覩沙门未知其道疑为矫异有司奏闻权乃召会问有何灵验会曰如来迁迹忽巳千年遗骨舍利神曜无方昔阿育王起塔八万四千夫塔寺之兴以表遗化也权以为夸诞乃谓会曰若得舍利当为造塔如其虗妄国有常刑会乃三七精诚果获舍利举朝集观五色光炎照曜上腾权大肃然惊礼曰希有之瑞也乃即为建塔以始有佛寺号建初寺因名其地为佛陀里由是江左大法遂兴戊辰延熈十一年己巳十二年律师昙摩迦罗译僧伽戒本发明佛教初来未知戒律比邱出家剪发而己昙摩迦罗及昙无德等精善律宗乃立羯磨受具中夏戒律始此庚午十三年辛未十四年佛灭后一千二百年壬申十五年癸酉十六年甲戌十七年X乙亥十八年丙子十九年年丁丑二十年戊寅景耀元年己卯二年祖付婆舍斯多正法示偿宿业祖游化至罽宾国有沙门波利迦本习小乘禅观其学徒有五曰禅定曰知见曰执相曰舍相曰不语祖谓持不语者曰佛教勤衍般若孰为不语而反佛说耶谓舍相者曰佛教威仪具足梵行清白岂舍相耶谓执相者曰佛土清净自在无着何执相耶谓知见者曰诸佛知见无所得故此法微妙觉闻不及无为无相何知见耶四众皆服从惟禅定师达摩达者闻四众义屈愤悱而来祖曰仁者习定何当来此既至于此何云习定彼曰我虽来此心亦不乱定随人习岂在处所祖曰仁者既来其习亦至既无处所岂在人习彼曰定习人故非人习定我当来此其定常习祖曰人非习定定习人故当自来时其定谁习彼曰如净明珠内外无翳定若通达必当如此祖曰定若通达一似明珠今见仁者非珠之徒彼曰其珠明彻内外悉定我心不乱犹若此净祖曰其珠无内外仁者何能定秽物非动摇此定不是净达摩达闻巳遂作礼曰我于学道葢虗劳耳尊者幸有以教我慇懃哀请祖曰诸佛禅定无有所得诸佛觉道无有所证是真解脱酧因答果世之业报于此法中悉X不如是达摩达曰蒙祖开悟心地朗然祖既摄五众名闻遐迩方求法嗣遇一长者引一子问祖曰此子名斯多当生便拳左手年二十矣终未能舒愿尊者示其宿因祖覩之即以手接曰可还我珠童子遽开手奉珠众皆惊异祖曰吾前报为僧有童子名婆舍吾尝赴西海斋受䞋珠付之今还吾珠理固然矣长者遂令出家祖会众圣与授具以前缘故名婆舍斯多祖即谓之曰吾师密有悬记罹难非久如来正法眼藏今当付汝汝应保护普润来际偈曰正说知见时知见俱是心当心即知见知见即于今祖说偈巳以僧伽黎密付斯多俾之他国随机演化斯多受教直抵南天祖谓难不可以苟免独留罽宾时本国有外道二人一名摩目多二名都落遮学诸幻法欲共谋乱诡为释子潜入王宫其王弥罗崛遂灭毁释教秉剑至尊者所问曰师得蕴空否祖曰巳得蕴空王曰离生死否祖曰巳离生死王曰既离生死可施我头祖曰身非吾有何恡于头王即挥刃断尊者首白乳涌高数尺王之右臂旋亦堕地七日而终太子光首叹曰吾父何故自取其祸延众忏悔时象白山有仙人深明因果言师子与罗崛往世皆为白衣以嫉法胜故阴𢦤于崛乃今偿焉遂以祖报体建塔祥符荫曰佛祖俱偿定业非定业不可逃也大人境界顺逆等观刀割香涂施受平等业既定矣佛X祖尚不可逃众生岂可恬然日造而不知惧乎且世间矫矫自好者尚且恩怨分明况佛祖出世导师宿业不偿而以通力免乎酧因答果世之业报于此法中悉不如是祖葢明言之矣业性本空梦幻何有又岂可徒以世间情见测之耶至付法藏传等诸书之谬妄前贤巳详证之兹不复论考定宗统编年卷之六宗统编年X卍XXX宗统编年卷之七第二十五世祖婆舍斯多尊者罽宾国人姓婆罗门父寂行母常安乐初母梦得神剑因而有妊既诞拳左手后遇师子尊者付法后帝庚辰景曜三年第二十五世祖婆舍斯多尊者嗣宗统X辛巳四年祖化伏外道潜隐南天祖至中印度国王迦胜设礼供养有外道无我尊先为王礼重乃于王前论义冀胜祖自重谓祖曰我解默论不假言说祖曰孰知胜负彼曰不争胜负但取其义祖曰汝以何为义彼曰无心为义祖曰汝既无心岂得义乎彼曰我说无心当名非义祖曰汝说无心当名非义我说非心当义非名彼曰当义非名谁能辨义祖曰汝名非义此名何名彼曰为辨非义是名无名祖曰名既非名义亦非义辨者是名当辨何物如是往返五十九番外道杜口信伏祖念师子尊者遇难即辞王南迈至南天潜隐山谷王天德迎请供养王有二子长曰德胜凶暴而色力充盛次曰不如蜜多和柔而常婴疾苦王以问祖为陈因果王敬信受有呪术师忌祖置毒食中祖知而食之彼反受毒遂投出家沙门朱士衡于洛讲道行般若经壬午五年癸未炎兴元年甲申元年乙酉沙门昙摩罗奈译经沙门昙摩罗奈晋言法护本姓支月支国人历西域解三十六国语及书从天竺国賷梵册来因居炖煌遂称竺氏后诣洛阳江左起太始元年迄永嘉二年译出般若法华等经共二百一十部合三X百九十四卷晋武帝武帝丙戌太始二年丁亥三年佛教来东土二百年戊子四年己丑五年庚寅六年辛卯七年壬辰八年癸巳九年甲午十年乙未咸甯元年丙申二年丁酉三年戊戌四年己亥五年沙门僧会寂武帝庚子太康元年辛丑二年会稽鄮县舍利塔从地感见发明并州离石人刘萨诃生畋家戈猎为业得病死甦见一梵僧语曰汝罪重应入地狱吾愍汝无知且放汝今洛下齐城丹阳会稽并有古塔及浮江石像悉阿育王所造可勤求礼忏罪得消灭醒后改革前习出家学道更名慧达如言南行至会稽海畔山泽处处求觅莫识基绪悲塞烦惋投告无地忽于中夜闻土下钟声即迁记其处剡木为剎三日间忽宝塔及舍利从地涌出灵塔相状青色似X石而非高一尺四寸方七寸五层露盘似西域于阗所造面开窗宇四周天全中悬金磬绕塔身上并是诸佛菩萨金刚圣僧等像状极微细瞬目注睛乃有百千像见面目手足咸具备焉神力圣迹非人智所及也今在大铜塔内壬寅三年癸卯四年甲辰五年乙巳六年丙午七年丁未八年戊申九年己酉十年惠帝惠帝庚戌永熈元年辛亥元康元年壬子二年沙门法炬等译经炬等前后译出楼炭等经共一百四十二卷癸丑三年甲寅四年乙卯五年丙辰六年丁巳七年戊午八年己未九年庚申永康元年辛酉永甯元年壬戌大安元年癸亥二年甲子永兴元年乙丑二年丙寅光熈元年怀帝怀帝丁卯永嘉元年戊辰二年己巳三年庚午四年X沙门佛图澄自西竺至洛阳辛未五年壬申六年愍帝愍帝癸酉建兴元年石佛像浮海至吴郡迎供通玄寺发明吴郡吴县松江沪渎口渔者遥见海中有二人见浮游水上疑为海神延巫祝备牲牢迎之风涛弥盛骇惧而返有奉佛居士吴县华里朱膺闻之曰将非大觉之降灵乎乃洁斋共东灵寺尼及信佛者数人至渎口稽首迎之风波遂静浮游二人随潮入浦渐近渐明乃知石像将欲捧接人力未展飘然就起便舁还通玄寺看像背铭一名维卫一名迦叶莫测时代而书迹分明以事表闻朝廷勅听留吴郡供养甲戌二年乙亥三年丙子四年西晋二京建寺一百八十所译经一十三人共七十三部东晋元帝元帝丁丑建武元年戊寅大兴元年己卯二年庚辰三年X辛巳四年壬午永昌元年明帝明帝癸未大甯元年甲申二年乙酉三年祖付不如蜜多正法示寂六年前德胜即位惑外道说因诘祖曰师子尊者巳遇罽宾国王难何缘付法祖出师子尊者所付僧伽黎示胜胜命焚之衣出五色光薪尽如故胜乃追悔致礼初胜欲抑尊者不如蜜多往谏因囚之至是立出蜜多蜜多遂求出家祖问曰汝欲出家当为何事蜜多曰我若出家不为其事祖曰不为何事蜜多曰不为俗事祖曰当为何事蜜多曰当为佛事祖曰王子智慧天至必诸圣降迹即度出家侍祖六年后于王宫受具羯磨之际大地震动乃付法偈曰圣人说知见当境无是非我今悟真性无道亦无理不如蜜多受偈巳问衣可传乎祖曰此衣为难故假以证明汝身无难化被十方何假传衣不如蜜多作礼祖见神变化三昧火自焚平地舍利可高一尺德胜王建浮图閟之成帝第二十六世祖不如蜜多尊者姓剎帝利南印度王子成帝丙戌咸和元年第二十六世祖不如蜜多尊者嗣宗统X法师西竺惠理至杭州发明理自西竺来初至杭见一山巖秀丽曰此吾中天竺灵鹫山之小岭也不知何年飞来佛在世时多为仙灵所隐洞中旧有白猿遂唿之应声而出因名其峯为飞来即其地建两剎曰灵鹫灵隐杭州佛法始此丁亥二年祖住世传法戊子三年己丑四年庚寅五年辛卯六年壬辰七年癸巳八年甲午九年乙未咸康元年丙申二年丁酉三年戊戌四年己亥五年庚子六年辛丑七年壬寅八年廷议沙门敬礼应否尚书令何充等详议不应致拜庾氷议僧应致拜王者尚书令何充等奏曰不变其修善之法所以通天下之志也氷复谓矫形违度抗俗傲礼非所以示名教也充等复奏曰潜操冥修实有裨于王化忘身抱一未尝见其贡高直以出世之法超出情表历代明圣不为之制无亏王度氷犹以为不可复下制谓国体宪章尊卑宜陈略其礼敬二之则乱充等三上章执奏曰汉魏逮晋不闻异议尊卑宪度无或暂亏沙门守戒专X一不以形骸而慢礼敬国家待以师法出于自然礼仪之外不令致拜是令专一守法也冰议遂寝康帝康帝癸卯建元元年甲辰二年穆帝穆帝乙巳永和元年丙午二年丁未三年戊申四年己酉五年庚戌六年辛亥七年佛灭后一千三百年壬子八年癸丑九年甲寅十年乙卯十一年丙辰十二年丁巳升平元年戊午二年己未三年庚申四年辛酉五年哀帝哀帝壬戌隆和元年癸亥兴甯元年甲子二年乙丑三年帝奕帝奕丙寅太和元年法师剡沃州山道林支遁寂遁字道林陈留关氏子或曰河东林虑人聪明秀彻太原王蒙陈郡殷融甚雅重之家世事佛蚤悟真乘隐余杭山沉思卓立涉讲肆善标大意而章句或脱略谢安闻而喜之曰此乃九方歅之相马X也王洽刘恢殷浩许询郄超孙绰桓彦表王敬仁何次道王文度谢长遐袁彦伯等并一代名流皆深尘外之契还吴华山立支山寺今号支硎晚欲入剡时谢安为吴兴守贻书曰人生如寄风流得意之事顷为都尽终日慽慽触事惆怅唯迟君来以晤言消之一日当千载耳王羲之时在会稽素闻遁名未之信闻遁还剡诣之叹服不能巳请住灵嘉寺俄于沃州小岭立寺虑众怠惰着座右铭以勗之晚移石城山又立栖光寺木食㵎饮多所撰述讲维摩于山阴许询为都讲名流咸集遁竖一义众谓询无以措询设一难亦谓遁不复能通至竟两家辨论精晰不穷凡在听者无不心折哀帝频遣使征请出都止东安寺涉三载上书皇帝许还东山资给发遣事事丰厚一时名流并饯送焉时蔡子叔先至近遁而坐谢安后至值蔡暂起谢便移就其处蔡还举谢席掷地谢不以介意其为时贤所慕如此尝有遗遁马者受而养之或问之曰爱其神骏耳后有饷鹤者遁曰尔冲霄之物甯为耳目之玩乎遂放之以太和元年闰四月四日终于剡春秋五十有三遁善草𨽻临寂着切悟章落笔而逝发明祥符荫曰年来春秋之际每登支硎流览林麓坐放鹤亭抚马蹟坡未尝不追怀高风逸韵于千载X之下也尝与品松道者从北峯瞻礼石塔嵯峨秀出于古松流泉之间制度精致摩挲久之传中载窆于余姚坞此或公之衣钵塔也明末清初高松汰如中峯苍雪二法师相次说法于其地二楞堂在焉赵高士凡夫勒支硎㵎中石曰明月松间照清泉石上流可为公千秋写照而汰苍二公抑遁潜之流亚欤丁卯二年佛教来东土三百年戊辰三年己巳四年庚午五年简文帝简文帝辛未咸安元年壬申二年孝武帝孝武帝癸酉寗康元年甲戌二年法师剡𡵙山道潜寂潜字法深瑯琊王氏丞相武昌郡公敦之弟也年十八出家二十四讲法华大品听众恒满五百永嘉初避乱渡江中宗元皇及肃宗明帝丞相王茂弘太尉庾元规并钦风德寻隐剡山哀帝再诏暂起应之时简文为相弥敬潜常于简文座中遇沛国刘恢恢嘲之曰道者何以游朱门潜曰君自覩其朱门我无分于蓬户潜素怀不乐乃启还山时支公道林遣使求买𡵙山之侧沃州小岭欲为幽X栖之处潜答曰欲来辄给未闻巢由买山而隐春秋八十九寂于山馆烈宗诏曰潜法师理悟虗远风鉴清贞弃宰相之荣袭染衣之素山居人外笃勤匪懈方赖宣道以济苍生奄然迁化用痛于怀可赙钱十万驰驿送葬孙绰以潜远大之量似刘伯伦而高深之致刘所不及也乙亥三年丙子太元元年栴檀佛像到长安丁丑二年戊寅三年己卯四年庚辰五年王晞出家答杨氏苕华书晞东莞名家子天姿秀发事亲以孝闻年十六聘同郡杨德慎女字苕华姿容绝代坟籍淹通比玉临风乡邻馨羡将欲成礼晞忽感念世相无常舍俗出家更名僧度苕华闻之乃贻度书谓发肤不可伤毁宗祀不可顿废何不顾世名教显自襟期曜翘烁之姿于盛明之世远烋祖考之灵近慰人神之愿并赠诗五章其一曰大道自无穷天地长且久巨石故叵消芥子亦难数人生一世间飘若风过牖荣华岂不茂日夕就彫朽川上有余味日斜思鼓缶清音可娱耳滋味可适口罗纨可饰躯华冠可曜首安事自剪削躭空以害有不道妄区X区但令君恤后晞答书曰夫事君以治一国未若弘道以济万邦事亲以成一家未若弘道以济三界发肤不毁俗中之近言耳但吾德不及远未能兼被以此为愧然积篑成山亦冀从微之着也且披袈裟振钖杖饮清流咏般若虽王公之服八珍之饍铿锵之声炜晔之色不与易也若能悬契则同期于泥洹矣且人心各异有若其面卿之不乐道犹我之不慕俗矣长当与卿别离矣万世因缘于今绝矣岁聿云暮时不我与学道者当以日损为志处世者当以及时为务卿年德并茂愿勿以道人为念而坐失盛年也又报诗五章其一曰机运无停住倐忽岁时过巨石会当竭芥子岂云多良由去不息故令川上嗟不闻荣启期皓首发清歌布衣可煖身谁论饰绮罗今世虽云乐当奈后生何罪福良由己甯云遑恤他苕华得书感悟亦毕身矢志学道晞专精佛法不知所终祥符荫曰世人狃于习俗狎于宴私贪营室家暂时之欢忘生死长夜之苦观晞公此书亦可以少知梗槩矣出世大人法喜以为妻禅悦以为乐视世之沾沾声色者不啻天人之视蚁慕羶蝇趋秽也故书以风世焉孝武帝辛巳六年帝初奉佛法建精舍于殿内引诸沙门居之发明X祥符荫曰帝王事佛当推大道以广仁风体一心而周万事区区崇奉庄严此有为功德梁武之所以见绝于达摩氏也又况建精舍于殿内引诸沙门居之乎帝固不知佛法之大端而当时无僧能以第一义示之者此达摩氏西来之所以不容巳也壬午七年癸未八年秦遣符丕攻晋襄阳释道安入秦发明祥符荫曰沙门之法固以弘化为务然须风规绝俗与世相忘道安虽能弘法化倾动时流乃至世主劳师勤民启端鼓衅亦可谓不善养晦之机而于法华四安乐行曾亦未之深思也巳释道安姓卫常山扶柳人世业儒性聪而貌寝年十二出家驰役于田启师求受经师与经可五千言賷入田执劳如常因息就览暮归更求受他经师曰昨经未读今复求耶答曰巳闇诵师虽异之而未信复与经减一万言賷还如初师执经覆之不差一字惊嗟而敬异之遣游学至邺师佛图澄与语嗟叹众以其形轻怪之澄曰此人远识非尔俦也澄讲安每覆述众难锋起挫锐解纷一众折伏为之语曰漆道人惊四邻避石氏乱渡河登陆浑山栖隐俄慕容俊逼陆浑遂南投襄阳宣通佛X法四方学士竞往师之时习凿齿以才自负借安高名先书通好及是闻安至造之称四海习凿齿安应之曰弥天释道安凿齿与谢安书云来此见释道安故是远胜无变化技术可以惑人之耳目无重威大势可以整羣心之参差而肃肃洋洋自相尊敬恨足下不同日而见之其为时贤所重类如此晋孝武皇帝承风钦德遣使通问诏曰安法师居道训俗岂直规济当今方乃陶津来世俸给一同王公时符坚素闻安名每欲致之遣符丕攻襄阳获之谓仆射权翼曰朕以数十万之师临襄阳唯得一人半谓安一人习凿齿半人也既至长安大弘法化初沙门各依师姓安以为宜以释命氏后见阿含四河入海之言遂为定式安外涉羣书善文辞长安中衣冠子弟多依师之着僧尼轨范佛法宪章等天下则之甲申九年乙酉十年丙戌十一年丁亥十二年法师江东瓦官寺竺法汰寂汰东莞人与道安同学才辩不逮而仪范过之与安分化南北沿江东下时桓温镇荆州遣使迎供至都止瓦官寺太宗简文皇帝深相敬重王侯公卿莫不信向讲席之下名士如堵黑白填门领军王洽东亭王珣太傅谢安尤加钦敬春秋六十有X八讣闻烈宗诏曰汰法师道播八方泽流后裔奄尔丧逝痛贯于怀可赙钱十万昙壹慧远皆从学于汰戊子太元十三年祖至东印度度梵志付般若多罗正法示寂祖行化至东印度其王坚固奉外道师长爪梵志祖至王问曰师来何为曰将度众生曰以何法度曰各以其类度之梵志即化一大山于祖顶上势且下压祖指之山遽移在彼众顶上复以手按地地动五百外道皆不能立梵志怖惧忏礼祖复按地地静指山山灭王异日大治斋集诸外道恳祖预会祖初不欲行而知所会地将陷乃往王曰师肯来耶祖曰吾非应供来救死耳此地巳为龙窟须臾当下陷王恐与其众如高原反顾其地巳渊然成湫矣王益敬信祖为演法且曰王国有圣人当继我法先是东印有婆罗门子年二十幼失父母不知名氏或自言璎珞人遂名曰璎珞童子丐行闾里有问汝行何急即曰汝行何缓问何姓即曰与汝同姓人莫测之一日王与祖同车而出璎珞稽首于前祖曰汝忆往事否珞曰我念往劫中与师同居师演摩诃般若我演甚深修多罗今日之事葢契昔因祖顾王曰此大势至菩萨也继后出二人一人化南印度一人缘在震旦九年却返此方即以昔因故名为般若多罗付法偈曰真性X心地藏无头亦无尾应缘而化物方便唿为智付法巳即辞王曰化缘巳终将归寂灭愿王于最上乘无忘外护即还本座见形如日少顷复呈十八变出三昧火自焚雨金色舍利王以金塔閟之第二十七世祖般若多罗尊者东印度人己丑太元十四年第二十七世祖般若多罗尊者嗣宗统法师道安寂正月二十七日有一异僧出入安室手指西北即时云开见楼阁如幻出曰彼兜率天也二月八日跏趺而逝安每疏经义必求圣证一日感庞眉尊者降安出所制似之尊者钦叹以为尽契佛心仍许以密助弘通安识其为宾头卢因设日供门弟子通其业者数十人有法遇者传教长沙徒众数百中有一人私饮遇纵而不举安廉知之即封荆以寄遇抱荆泣曰董众无状远遗师忧于是俯伏受谴安左臂有一肉串隆起如印捋可上下而不出腕时号印手菩萨祥符荫曰弘愿度生之士非上生内院亲觐慈氏即往生安养栖神莲胎者葢觐慈氏则当来辅赞躬承化仪而西方位登不退再来娑婆克从本愿也其他奉剎奉尘虽各密行难思然兜率西方二途实当前道岸之捷径安远二公开方便涅槃门X于直指禅宗未来之日可谓善治般若舟航之先导者矣庚寅十五年祖住世传法祖因东印度国王请斋次王乃问诸人尽转经师独为何不转祖曰贫道出息不随众缘入息不居蕴界常转如是经百千万亿卷非但一卷两卷法师慧远结念佛莲社远雁门楼烦贾氏子幼随舅令狐氏游学许洛博综六经宿儒英达莫不服其深致师事道安法师豁然而悟曰儒氏九流皆糠粃也与弟慧持投簪受业以大法为己任安公叹曰使道流东震其在远乎届浔阳见庐峯清胜足以息心始住龙泉精舍继就法师慧永之招居西林剌史桓伊寻搆东林禅苑延居之背负香炉傍临瀑布泉壑清幽游者神肃感阿育王像自寒溪寺移至时晋室式微天下奇才绝俗之士多隐居不仕彭城刘程之豫章雷次宗雁门周续之新蔡毕颖之南阳宗炳张莱民张季硕等并依之远励众精修净业共结莲社一心念佛刻志安养程之着发愿文王乔之等为念佛三昧诗以见志祥符荫曰东林净业普摄三根莲漏芳声于今振响是葢表里禅宗广敷法化者也然念非口诵佛岂持名念即佛而自性弥陀不隔西方佛即念而X唯心净土非从外觅其于禅也又岂有阡陌之分水乳之别乎况慈愿深重不可思议今之粔籹儿童井臼妇女一称南无皆决定当来成佛莲胎可期世之浪掷时光妄营黑业茫茫苦海临溺思援者其速于念佛一门作救急上䇿哉辛卯十六年壬辰十七年癸巳十八年栴檀佛像至江南甲午十九年乙未二十年丙申二十一年安帝安帝丁酉隆安元年戊戌二年己亥三年庚子四年律僧昙翼感阿育王所造圣像见于长沙寺沙门昙翼事道安以律行见称令分化江楚缔构长沙寺取材巴陵君山感山灵见梦丹诚祈请感舍利降于金瓶顶誓之间光釆五色照满一室寺成叹曰寺立僧集而圣像未严昔阿育王所造容仪神瑞皆多布在诸方何其无感不能招致乃专精恳恻请求诚应忽有一像见于城北光相冲天时白马寺僧先往迎接不能令动翼乃往礼请捧接飘然而起迎归长沙寺见像光上有梵字曰阿育王造X祥符荫曰精诚所感无有不通况大慈弘应神瑞无方者乎此之像见实以翼之愿力而然校之石像浮海时节因缘异矣书之以示世之崇愿行者辛丑五年鸠摩罗什至秦长安译经鸠摩罗什天竺国人以后秦弘始三年入长安共译经九十八部合四百二十五卷壬寅元兴元年癸卯二年法师东林慧远着沙门不礼王者论太尉桓玄军经庐山要远出虎溪远称疾玄自入山见之退谓人曰实乃生所未见俄而玄欲沙汰众僧教僚属曰沙门有能伸述经诰畅说义理或禁行循整足以宣寄大化其有违于此者悉皆罢道唯庐山道德所居不在搜简之列远与玄书曰佛教陵迟秽杂日久每一寻至慨惋盈怀常恐运出非意沦胥将及窃见清澄诸道人教实应其本心夫泾以渭分则清浊殊势枉以直正则不仁自远此命既行必二理斯得然后令饰伪者绝假通之路怀真者无负俗之嫌道世交兴三宝复隆矣因广玄条制玄从之昔成帝幼冲庾氷辅政以为沙门应礼王者尚书令何充等奏不应敬礼官议悉同充等门下承氷旨为驳同异纷然竟莫能定玄欲申前议乃与远书令述所以不敬意远答书X谓沙门方将以兼忘之道与天下同往袈裟非朝宗之服钵盂非廊庙之器沙门尘外之法不应致敬王者玄意遂寝及篡位即下书曰佛法弘大所不能测诸道人勿致礼也远乃着沙门不敬王者论五篇谓在家奉法则是顺化之民情未变俗迹同方内故有天属之爱奉主之礼出家者遁世以求其志变俗以达其道变俗则服章不得与世典同遁世则宜高尚其迹故能拯溺俗于沉流拔玄根于重劫远通三乘之津近开人天之路如令一夫全德则道洽六亲泽流天下虽不处王侯之位固巳恊契皇极在宥生民矣是故内乖天属之重而不违其孝外阙奉主之恭而不失其敬也云云沙门竺法旷寂旷下邳臯氏子事后母以孝闻躬耕力养丧阕出家事沙门昙印为师印有道行旷竭诚事之印尝疾笃旷七日夜至诚礼祷至第七日忽五色光发枨印体所苦顿愈止于潜青山石室栖风立操卓尔不迁谢安为吴兴守步访展敬坐林樾间烹泉论道移日谢洒然叹服简文帝遣堂邑太守曲安远诏问起居并谘以妖星旷答诏曰昔齐景修福妖星移次陛下唯当勤德政以塞天谴有顷灾灭兴甯中东游禹穴若耶郄超谢庆绪并结尘外之交时方疫疾旷以慈善愿力游行村里所至疾除百姓德之沙门道邻造无量寿佛殿伐木值旱不X能运材旷呪之水发溪涨孝武皇帝钦风诏至京事以师礼止于长干寺遂寂散骑常侍顾恺之为传赞发明甲辰三年乙巳义熈元年沙门法显还自天竺显以安帝隆安三年发长安游历天竺远寻灵迹求晋所无经律经涉诸国学梵书语抄写僧祇尼戒本阿毗昙心论等共二十四卷以是年泛海达于扬都居道场寺译经丙午二年丁未三年戊申四年己酉五年三藏法师鸠摩罗什寂于长安什神情鉴彻笃性仁厚应机领会鲜有其匹道生僧肇道融僧叡等皆从什学姚主以伎女十人侍之寂后火焚舌根不坏祥符荫曰佛教东来大法草昧沙门自西竺至者多以神迹显化启信羣机译经诠法者尚华梵隔碍未尽其美迨什广宣法义二乘教典始洽渊源什之功大矣特以宿障之累未罄所蕴惜哉秦以道䂮为僧正资侍中发明时关中出家者众颇多愆滥秦主患之乃以道石戒律精严遂置僧正诏石为之资侍中给侍吏X祥符荫曰僧置统制非法也梵网经曰凡国王大臣好心受佛戒者勿作是统官制众安籍记僧破坏三宝之罪葢僧学出世法自有佛法戒律治之佛法戒律自有其宗师主之国王大臣但加意护持宗师而佛法自治必假王法资秩是以世间法加于出世间法倒置甚矣秦主固一时权宜而道石遂安受侍中之秩致使后来硕德高流多加卿寺之衔末法比邱悉行膜拜称臣之礼作俑之罪石其难以忏哉百丈大智祖定清规只立法堂而不立佛殿表当代主法为尊其尊法重僧为何如也凡主法与为僧者其当知所以自尊自重而毋为狮虫自食可也庚戌六年辛亥七年壬子八年癸丑九年甲寅十年法师慧永往生净土发明永住西林三十年绝志尘嚣一心安养镇南将军何无忌至虎溪慧远从徒数百人高言华论举止可观而永衲衣半胫荷钖持钵松下飘然而来神气自若无忌叹曰永公清散之风乃多于远公也义熈十年示微疾忽敛衣合掌求屣欲起如有所见众咸惊问永曰佛来迎我言讫而化异香七日乃歇乙卯十一年X丙辰十二年法师庐山东林慧远示生净土远住庐山三十年影不出山尅志西方三覩圣相沉厚不言七月晦夕于般若台前方从定起见阿弥陀佛身满虗空圆光之中有诸化佛观音势至左右侍立又见水流光明分十四支流注上下演说妙法佛告远曰我以本愿力故来安慰汝七日后当生我国又见佛陀耶舍慧持慧永刘遗民在佛之侧前揖远曰师志在先何来迟耶远乃谓弟子曰吾始居此三覩圣相今复再见吾生净土必矣至八月六日乃端坐入寂寿八十四从远游者僧济道敬昙顺皆先后生净土远神韵严肃凡接近者莫不敛慄怀才负气者每欲发问辄心悸汗流至竟不敢出一语其伏物葢众如此罗什入关遣书通好什答书以护法菩萨勗之秦主姚兴钦仰德风致书道殷勤请作大智度论序安帝自江陵旋京师辅国何无忌劝远候迎远称疾帝遣使劳问远致书帝复诏答谢灵运负才傲俗一见肃然心服所着文集十卷行世祥符荫曰净土之教肇自远公续其芳者永明寿禅师而后云栖宏大师实缵东林之绪一时士夫信向不减宗刘之俦公与持公称难兄弟而公高风硕德远近尊信上下感孚葢道德精严内外无间者也当时陶元亮实预其会闻钟攒眉此正其X旷达处至沽酒延之决无是事后世往往以之借口故削而不书丁巳十三年戊午十四年恭帝恭帝己未元熈元年庚申二年东晋立寺一千七百六十八所译经二十七人共二百六十三部宋武帝武帝辛酉永初二年壬戌三年少帝少帝癸亥景平元年文帝文帝甲子元嘉元年三藏法师求那䟦摩译出沙弥威仪经律分异记七部合三十八卷乙丑二年丙寅三年道人杯渡寂渡神化莫测尝浮大杯以渡故唿杯渡跣足荷一芦圌游吴掷圌于地尽力移之不能动有窥见四小儿者坐圌中眉目如四天王见网师从乞鱼网师怒不与渡乃拾两小石投水中俄有两牛鬬触其网碎不复见牛吴人朱灵期自高丽还阻风至X一洲见一宝寺拜其僧乞速还乡其僧问曰识杯渡道人否曰识之其僧取北壁一囊一钖及钵并书着函中曰寄杯渡并授青竹杖令置舫前三日便至石头渡忽至开书大笑取钵掷空复接曰不见此钵四千年矣遂作一钵歌广陵村舍有李姓者事之甚谨一日忽索袈裟李办未至渡曰暂出至暮不归合境闻有异香迹之见渡敷一败袈裟于地晏然而寂头前脚后皆生莲花鲜香逼人数日后有人从北来云见渡负芦圌行向彭城彭城有贫家延麦饭渡甘之如饴发明丁卯四年戊辰五年已巳六年庚午七年辛未八年壬申九年癸酉十年甲戌十一年法师竺道生寂于庐山法座生鉅鹿人姓魏家世仕族颖悟异常事汰公为师解义奇拔志学之年便登讲席宿学名流莫敢抗其词辩入庐山幽栖七年钻仰大法不惮勤苦与叡严二公同游长安从什公受业还都止青园寺太祖文皇深加叹重常设会帝亲同众僧午饭咸疑日向晚帝曰始可中耳生曰白日丽天天言始中何得非中遂取钵便食一众从之叹其枢机得X衷王弘范泰颜延之并从问道生剖析经旨得意忘筌守文之徒多相与竞时涅槃经先至京都止六卷生覧其幽微乃说一阐提人皆得成佛众未能信讥摈之切生于大众中正容誓曰若我所说反于经义者请于见身即招疠疾若与实相不相违背者愿舍寿之时据狮子座拂衣游吴登虎邱山旬日之中学徒麇至寻返庐山后涅槃大本至果称阐提悉有佛性与生所说合生乃陞法座讲说经旨神色开朗德音骏发听者莫不悦悟法席将毕忽见麈尾飘然而坠端坐正容隐几而寂颜色不异宛似入定葬庐山之阜祥符荫曰世传生公入虎邱聚石讲法顽石为之点头今点头石在焉而本传不载同时有肇叡二公皆讲筵义虎姚兴称叡公乃四海之标领非独邺卫之松柏肇公着般若无知论远公抚几称叹又着不真空论物不迁论般若无名论皆妙达真宗词义圆彻什公之门一时蔚盛可谓得天下英才而教育之矣乙亥十二年丙子十三年丁丑十四年戊寅十五年己卯十六年庚辰十七年辛巳十八年壬午十九年癸未二十年甲申二十一年乙酉二十二年丙戌二十三年X魏主焘谬信崔浩毁像法沙门惠始杖钖至魏庭发明焘先奉佛因崔浩与道士宼谦之善谋倾佛法时太子晃被谗见疑晃事沙门玄高为师令太子恳诚忏罪崔宼遂𧮂太子并及高收高缢杀之后焘偶入僧寺见有兵器焘怒诛寺僧浩因进说尽杀沙门焚经毁像宼谦之不从苦与浩争曰卿从今受戮灭门矣沙门惠始甚有神异跣行泥涂初不污足而色鲜白世号白足在山入定知焘毁法乃杖钖宫门有司奏云有一道人足白于面云欲入见屡依军法斩而不伤遂至殿庭焘大怒自以所佩剑斩之体无余异取北园虎投之虎皆潜伏不敢视焘方礼悔迎上殿顶礼悔愆始为说法明辨因果焘大生愧惧遂感疠疾通身发疮痛苦难忍崔宼二人次发恶疾崔后灭族祥符荫曰佛法之在人心如月之于水然水清月见水浊月隐人心无妄佛法全彰人心不明佛法不显非佛法有隐显之殊由人心有明暗之别也水虽有清浊澄空之朗月何亏人自造孽殃其于佛法也何损况以法眼观之顺逆无非佛事兴废总属空花茫茫生死苦趣中不知何因而得报为人又不知何因而得为国王为大臣乃不究明真心扶植正道一念谬信造孽无端亦可悲矣故书之以示儆焉X丁亥二十四年戊子二十五年己丑二十六年庚寅二十七年六月魏崔浩伏诛灭族辛卯二十八年佛灭后一千四百年壬辰二十九年魏主焘为中常侍宗爱所弒癸巳三十年魏主成帝濬佛隆奉佛法孝武帝孝武帝甲午孝建元年乙未二年丙申三年丁酉大明元年祖付菩提达摩正法眼藏示寂祖至南印度先是彼王名香至尊重供余度越伦等又施无价宝珠时王有三子曰月净多罗曰功德多罗曰菩提多罗其季开士也祖欲试其所得乃以所施珠问三王子曰此珠圆明有能及否月净功德皆曰此珠七宝中尊固无踰也菩提曰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此珠光明不能自照要假智光光辨于此既辨此巳即知是珠既知自珠即名其宝若明其宝宝不自宝若辨其珠珠不自珠珠不自珠者要假智珠而辨世珠宝不自宝者要X假智宝以明法宝然则师有其道其宝即见众生有道心宝亦然祖叹其辩慧乃复问曰于诸物中何物无相曰于诸物中不起无相又问于诸物中何物最高曰于诸物中人我最高又问于诸物中何物最大曰于诸物中法性最大祖知是法器以时尚未至且默而混之及香至王厌世众皆号绝菩提多罗独于柩前入定经七日而出遂依祖求出家既受具祖告曰如来以正法眼付大迦叶如是展转乃至于我我今嘱汝听吾偈曰心地生诸种因事复生理果满菩提圆花开世界起祖付法已即于座上起立舒左右手各放光明二十七道五色晃曜又踊身虗空高七多罗树化火自焚空中舍利如雨大众建塔收供祥符荫曰灵丹一粒点铁成金至理一言转凡成圣历观诸祖未承大法之前种种示见知见不一一经法化如空水相融初无剩迹传佛密印以绍真宗授受得人能事告毕师资相待间不容发时节因缘固有自在故曰苟非其人道不虗行宗统编年卷之七X宗统编年X卍XXX宗统编年卷之八祖纪东土祖师世祖讳菩提达磨南天竺国香至王第三子也得法于般若多罗尊者尊者谓曰汝于诸法已得通量达磨者通大之义也更今名祖问当往何国作佛事尊者曰汝虽得法未可远游且止南天待吾灭后六十七载当往震旦设大法药直接上根慎勿速行衰于日下又问彼有大士堪为法器否千载之下有留难否尊者曰汝所化之方获菩提者不可胜数吾灭后六十余年彼国有难水中文布自善降之汝至南方勿住彼惟好有为功业不见佛理汝传法印不可久留听吾偈曰路行跨水复逢羊独自栖栖暗渡江日下可怜双象马二株嫩桂久昌昌又问此后更有何事尊者曰从是巳去一百五十年而有小难听吾谶偈曰心中虽吉外头凶川下僧房名不中为遇毒龙生武子忽逢小鼠寂无穷又问此后如何曰却后二百二十年林下一人当得X道果听吾谶曰震旦国中无别路要假儿孙脚下行金鸡解衔一粒粟供养十方罗汉僧祖恭禀教义服勤左右迨尊者顺世遂演化本国宋孝武帝戊戌大明二年世少林祖嗣宗统发明己亥三年祖留化本国度摄六宗时有二师一名佛大先二名佛大胜多本与祖同举佛陀䟦陀小乘禅观佛大先既遇般若多罗尊者舍小趣大与祖并化时号为二甘露门矣而佛大胜多更分徒而为六宗第一有相宗第二无相宗第三定慧宗第四戒行宗第五无得宗第六寂静宗各封己解别展化源祖喟然叹曰彼之一师已陷牛迹况复支离而分六宗我若不除永缠邪见言巳微见神力至有相宗所问曰一切诸法何名实相彼众中有一尊长萨婆罗答曰于诸相中不五诸相是名实相祖曰一切诸相而不互者若名实相当何定耶彼曰于诸相中实无有定若定诸相何名为实祖曰诸相不定便名实相汝今不定当何得之彼曰我言不定不说诸相当说诸相其义亦然祖曰汝言不定当为实相定不定故即非实相彼曰定既不定即非实相知我非故不定X不变祖曰汝今不变何名实相己变己往其义亦然彼曰不变当在在不在故故变实相以定其义祖曰实相不变变即非实于有无中何名实相萨婆罗心知圣师悬解潜达即以手指虗空曰此是世间有相亦能空故当我此身得似此否祖曰若解实相即见非相若了非相其色亦然当于色中不失色体于非相中不碍有故若能是解此名实相彼众闻己心意朗然钦礼信受祖瞥然匿迹至无相宗所而问曰汝言无相当何证之彼众中有波罗提者答曰我明无相心不见故祖曰汝心不见当何明之彼曰我明无相心不取舍当于明时亦无当者祖曰于诸有无心不取舍又无当者诸明无故彼曰入佛三昧尚无所得何况无相而欲知之祖曰相既不知谁云有无尚无所得何名三昧彼曰我说不证证无所证非三昧故我说三昧祖曰非三昧者何当名之汝既不证非证何证波罗提闻祖辨析即悟本心礼谢于祖忏悔往谬祖记曰汝当得果不久证之此国有魔非久降之言己忽然不见至定慧宗所问曰汝学定慧为一为二彼众中有婆兰陀者答曰我此定慧非一非二祖曰既非一二何名定慧彼曰在定非定处慧非慧一即非一二亦不二祖曰当一不一当二不二既非定慧约何定慧彼曰不一不二定慧能知非定非慧亦复然矣祖曰慧非定故然何知哉不一X不二谁定谁慧婆兰陀闻之疑心氷释至戒行宗所问曰何者名戒云何名行当此戒行为一为二彼众中有一贤者答曰一二二一皆彼所生依教无染此名戒行祖曰汝言依教即是有染一二俱破何言依教此二违背不及于行内外非明何名为戒彼曰我有内外彼巳知竟既得通达便是戒行若说违背俱是俱非言及清净即戒即行祖曰俱是俱非何言清净既得通故何谈内外贤者闻之即自惭服至无得宗所问曰汝云无得无得何得既无所得亦无得得彼众中有宝静者答曰我说无得非无得得当说得得无得是得祖曰得既不得得亦非得既云得得得得何得彼曰见得非得非得是得若见不得名为得得祖曰得既非得得得无得既无所得当何得得宝静闻之顿除疑网至寂静宗故问曰何名寂静于此法中谁静谁寂彼众中有尊者答曰此心不动是名为寂于法无染名之为静祖曰本心不寂要假寂静本来寂故何用寂静彼曰诸法本空以空空故于彼空空故名寂静祖曰空空己空诸法亦尔寂静无相何静何寂彼尊者闻祖指诲豁然开悟于是六众咸誓归依庚子四年祖留化天竺辛丑五年壬寅六年癸卯七年X甲辰八年明帝明帝乙巳泰始元年丙午二年丁未三年佛教来东土四百年戊申四年己酉五年庚戌六年辛亥七年壬子泰豫元年苍梧王苍梧王癸丑元徽元年甲寅二年乙卯三年丙辰四年顺帝顺帝丁巳昇明元年戊午二年己未宋立寺一千九百一十三所译经二百一十部齐高帝高帝庚申建元二年辛酉三年壬戌四年武帝武帝癸亥明永元年甲子二年齐范缜作神灭论齐司徒王子良奉佛范缜盛称无佛着神灭论以为形者神之质神者形之用也神之于形犹利之于刀未有刀没而利存岂容形亡而神在哉X祥符荫曰缜此论谓人死神灭葢断见也邪见有六十四常见断见亦常亦断见非常非断见单复综错之有六十四见均之不达大道执着邪见也今世间作此断见者多是以拨无因果岂知此形虽灭愚者业识未泯至人智照无方安得形亡而神灭乎缜尚未知邪见之边表又何足以语夫佛道之圆妙哉当时萧琛曹思文难之详矣刀没而利尽固也利尽而刀存其谓之何沙门对制称名着为令沙门法献玄畅于帝前称名或称贫道帝讶之以问中书王俭俭曰汉魏佛法初来对上称谓载记无闻至宋魏始盛沙门多称贫道而预坐帝曰称名始得宜可着令以为定式祥符荫曰出家之法对众称名上可以通于帝王次可以施于一切其称贫道贫衲皆非所宜至称臣僧则起于晚季葢率土之濵莫非草莽之臣而世外之人未忘于世间之礼当引分也赵宋时因受勅开堂称臣僧而后世効之遂为时式愚以为对众宜称僧称名对制当称臣齐之着令亦一时之见也乙丑三年丙寅四年丁卯五年姬光生发明父寂武牢人以无子祷祈既久一夕有异光照室X母遂怀妊生而名之曰光戊辰六年己巳七年庚午八年辛未九年壬申十年癸酉十一年明帝明帝甲戌建武元年乙亥二年丙子三年丁丑四年戊寅永泰元年东昏侯东昏侯巳卯永元元年庚辰二年和帝利帝辛巳中兴元年齐译经二十人出经律论等四十七部凡三百五十卷梁武帝武帝壬午天监元年陶弘景造太清经及众醮仪十卷癸未二年甲申三年帝着舍道发愿文四月八日帝制文发愿永弃道教其略曰经云发菩提心者即是佛心一切散善不得为喻弟子萧衍此因愚迷躭事老君累叶相承深此邪法今舍弃旧习归仗正因愿使未来童真出家广弘经教X化度舍识共证菩提甯在正法中长沦恶道不乐归依老子暂得神仙陟大乘心永离邪见唯愿诸佛证明菩萨摄受弟子萧衍和南升重云殿对僧俗二万余人发愿忏悔十一日勅门下曰大经中说九十六种唯佛道是正余皆邪也朕舍道事佛冀归于正公卿能入此道者各可发菩提心老君周公孔子等虽是如来弟子然止是世间之善不能革凡成圣云云发明祥符荫曰仙术长生未了一心不达大道终堕轮回周孔世间圣人尚不能出天地范围之外又岂能了生死业缘之极致乎佛教顿悟自心则十方三世一念圆摄真照妄消善恶俱泯湛然圆觉名大涅槃是知欲了生死等以正道广度含生非佛教无从矣武帝舍道发愿之文真一切人天所宜耸听慎毋以先入之见自溺泥涂长沦苦趣也乙酉四年丙戌五年丁亥六年戊子七年己丑八年三藏法师菩提流支译经支北天竺国人从魏永平二年至天平年间共历二十余载共译楞伽等经论三十九部合一百二十七卷勅沙门僧旻撰众经要钞X帝以法海浩博浅识窥寻卒难该究因勅庄严寺僧旻等集撰众经要钞一部计八十八卷庚寅九年辛卯十年壬辰十一年癸巳十二年甲午十三年禅师宝志公寂发明志应迹金陵东阳出家钟山宋齐间屡着神异帝一日诏问弟子烦惑未除何以治之答曰十二又问其旨如何答曰在书字时节刻漏中帝益不晓甞诏画工张僧繇写志像僧繇下笔辄不自定志遂以指剺面门分披出十二面观音妙相殊丽或慈或威僧繇竟不能写他日与帝临江纵望有紫栴檀泝流而上志以杖引之即以属供奉官俞绍令雕志像顷刻而成神彩如生所垂语句及大乘赞十二时歌皆直示大道逈绝言诠是年冬无疾而终然一烛以付后阁舍人吴庆帝闻叹悼厚礼葬于钟山独龙阜王筠撰碑乙未十四年帝勅僧绍编集三藏目录勅沙门宝唱撰集经律仪制帝以国土调安皆承三宝恩德天龙默祐之功乃勅庄严寺僧宝唱撰集建福禳灾礼忏祈愿等仪制合于经律者帝亲览授以备行持X丙申十五年丁酉十六年祖留南天度异见王祖化被南天声驰五印经六十载度无量众后值异见王欲毁佛法王故祖之姪也祖悯之欲开其蒙而六众亦各念佛法有难师将何所匡济祖遥知众意弹指应之六众悉闻云此我师信响也皆至祖所祖曰一翳蔽空孰为翦之前无相宗宗胜欲行祖曰汝虽辩慧道力未全且与王无缘胜辞祖竟至王所广陈法要王曰汝今所解其法何在宗胜曰如王治化当合其道王所有道其道何在王曰我所有道将除邪法汝所有法将伏何人祖不起于座悬知宗胜义堕召波罗提曰宗胜不禀吾语与王论屈汝急往救波罗提曰愿假神力言讫云起足下遂乘以见王王正问宗胜忽见愕然忘其所问而顾波罗提曰乘空来者是正是邪提曰我非邪正而来正邪王心若正我无邪正王虽惊异而骄慢方炽即摈宗胜令出波罗提曰王既有道何摈沙门我虽无解愿王致问王怒而问曰何者是佛提曰见性是佛王曰师见性否提曰我见佛性王曰性在何处提曰性在作用王自不见王曰于我有否提曰王若作用无有不是王若不用体亦难见王曰若当用时几处出见提曰若出见时当有其八王曰其八出见当为我说波罗提X即说偈曰在胎为身处世为人在眼曰见在耳曰闻在鼻辨香在口谈论在手执捉在足运奔徧见俱该沙界收摄在一微尘识者知是佛性不识唤作精魂王闻偈巳心即开悟悔谢前非谘询法要王复问波罗提师承为谁提曰大王之叔菩提达摩也王闻遽勅近臣迎祖至王宫祖为王忏悔往非王闻泣谢随诏宗胜归国近臣曰宗胜被谪时巳捐躯投崖矣祖曰胜尚在召之当至初胜受摈耻不能正王遂投身危崖俄有神人以手捧承置于巖上胜曰我忝沙门当与正法为主不能抑绝王非是以捐身自责神何佑助愿示所以于是神人乃说偈曰师寿于百岁八十而造非为近至尊故熏修而入道虽具少智慧而多有彼我所见诸贤等未甞生珍敬二十年功德其心未恬静聪明轻慢故而获至于此得王不敬者当感果如是自今不疎怠不久成奇智诸圣悉存心如来亦复尔胜闻偈欣然遂宴坐巖间至是王遣使山中召胜祖谓王曰知胜来乎王曰未知祖曰再命乃来耳使者至山而胜辞果再命乃至戊戌十七年姬光出家宴坐香山光少则超然博极载籍尤善谈老庄后览佛乘遂尽弃去依宝静禅师出家名神光徧学大小乘义年三十三返香山终日宴坐X己亥十八年沙门慧皎奉勅撰高僧传成始于后汉明帝永平十年终至梁天监十八年凡四百五十三载共二百五十七人附见者二百余人开为十例一曰译经二曰义解三曰神异四曰习禅五曰明律六曰遗身七曰诵经八曰兴福九曰经师十曰唱导凡十科所叙皆散在众记删聚一处述而无作合序录为十四卷号曰高僧传祥符荫曰普通以前直指之道未来东震最上风规无闻焉而译经弘法之士皆大龙香象神力变化未有以奋发沉鍊之其习禅者皆四禅八定而非祖师立地超脱顿渐绝迹之旨故皎之所列十科以德业言其中杂糅叠出者亦有之然蒐扬之功不为无补于法苑也庚子普通元年辛丑二年壬寅三年癸卯四年梁太子纲编法宝集甲辰五年祖留化南天乙巳六年祖发南天竺航海来东土祖念般若多罗六十七载之记复思东震旦国佛记一千年后般若智灯运光于彼遂嘱弟子不若蜜多罗住天竺传法而躬至震旦乃辞祖塔别学X侣慰勉于王曰当勤修白业吾去一九即回王闻祖言涕泪交集曰此国何罪彼土何祥収既有缘非吾所止唯愿不忘父母之国事毕蚤回王即具大舟躬率臣僚学众送至海壖而别丙午普通七年祖航海东来丁未大通元年佛教来东土四百六十年发明东土第一世祖菩提达磨尊者自南天竺来九月二十一日达于广州剌史表闻帝遣使賷诏迎请考定别证祖至金陵帝问法不契十月一日至金陵帝问即位来造寺写经度僧有何功德祖曰并无功德帝曰何以无功德祖曰此伹人天小果有漏之因如影随形虽有非实帝曰如何是真功德祖曰净智妙圆体自空寂如是功德不以世求帝遂问如何是圣谛第一义祖曰廓然无圣帝曰对朕者谁祖曰不识帝不悟祖届洛阳寓少林面壁祖知帝不契机是月十九日潜回江北十一月二十三日届洛阳寓止嵩山少林寺面壁而坐人莫之测谓之壁观婆罗门祥符荫曰圣贤佛祖设化因时作止语默无非教也孔子见学者多从事于言语而曰予欲无言又曰吾无行而不与圣人亦何甞不欲人忘言会道哉佛教东来至梁之时经律论等译出者凡有五千四百余卷语言文字不为不多矣天下僧至二百余万寺院凡四万余所帝王舍身讲法化仪庄严不为不盛矣于是初祖以并无功德荡修行之执相者以面壁九年折文言之外求者直指人心顿证大道西来大意与孔氏之教若合符节也X戊申二年祖寓少林勅沙门智藏等撰义林八十卷己酉中大通元年魏主遣使至少林征祖前后三至不赴魏主闻祖寓少林遣使赍诏征前后三至祖不顾魏主弥加钦尚梁主舍身同泰寺地震百僚三请复位九月十五日帝舍身于同泰寺设四部无遮大会释御服持法衣行清净大舍素牀瓦器亲为大众讲涅槃经地大震羣臣以钱亿万奉赎表请还宫三请乃许十一月一日驾还宫祥符荫曰以世治言之武帝过矣以佛法言之此菩萨行也畴则能之若其了悟中道契第一义谛于廓然不识之答其于祖也岂不觌面亲承乎而乃当前失之惜哉庚戌二年魏遣使賷衣钵就少林供祖三辞坚请受之魏使賷摩衲袈裟二领金钵银水瓶缯帛等物来少林供祖祖固让三返魏主意弥笃祖乃受之自尔缁白之众倍加信向辛亥三年祖在少林壬子四年癸丑五年X甲寅六年僧神光来参僧神光者久居伊洛博览羣籍善谈玄理每叹曰孔老之教礼术风规庄易之书未尽妙理近闻达摩大士住止少林至人不遥当造玄境遂诣祖参承祖晨夕端坐面壁莫闻示诲神光断臂安心光自惟曰昔人求道敲骨取髓剌血济饥布发掩泥投崖饲虎古尚若此我又何人其时十二月九日值夜大雪光夜侍坚立不动迟明积雪过膝祖顾而悯之问曰汝久立雪中欲求何事光悲泪曰惟愿和尚慈悲开甘露门广度羣品祖曰诸佛无上妙道旷劫精勤难行能行非忍而忍岂以小德小智轻心慢心欲冀真乘徒劳辛苦光闻祖诲励潜取利刀自断左臂置于祖前祖知是法器乃曰诸佛最初求道为法忘形汝今断臂吾前求亦可在遂因与易名曰慧可乃问诸佛法印可得闻乎祖曰诸佛法印匪从人得可曰我心未甯乞师与安祖曰将心来与汝安可良久曰觅心了不可得祖曰与汝安心竟祥符荫曰此是东土第一箇样子学道求法者急着眼乙卯大同元年祖付慧可正法眼并授袈裟表信X祖止少林越九年欲返天竺命门人曰时将至矣汝等盍言所得乎有道副对曰如我所见不执文字不离文字而为道用祖曰汝得吾皮尼总持曰我今所解如庆喜见阿閦佛国一见更不再见祖曰汝得吾肉道育曰四大本空五蕴非有而我见处无一法可得祖曰汝得吾骨最后慧可礼拜依位而立祖曰汝得吾髓乃顾慧可而告之曰昔如来以正法眼付迦叶大士展转嘱累而至于我我今付汝汝当护持并授汝袈裟以为法信各有所表宜可知矣可曰请师指陈祖曰内传法印以契证心外付袈裟以定宗旨后代浇薄疑虑竞生云吾西天之人言汝此方之子凭何得法以何证之汝今受此衣法却后难生但出此衣并吾法偈用以表明其化无碍至吾灭后二百年衣止不传法周沙界明道者多行道者小说理者多通理者少潜符密证千万有余汝当阐扬勿轻未悟一念回机便同本得听吾偈曰吾本来兹土传法度迷情一花开五叶结果自然成祖又曰吾有楞伽经四卷亦用付汝即是如来心地要门令诸众生开示悟入吾自到此凡五度中毒我甞自出而试之置石石裂缘吾本离南印来此东土见赤县神州有大乘气象遂踰海入漠为法求人际会未谐如愚若讷今得汝传授吾意巳终祖往禹门太守杨衒之问道X祖与徒众往禹门千圣寺止三日有期城太守杨衒之蚤慕佛乘问祖曰西天五印师承为祖其道如何祖曰明佛心宗行解相应名之曰祖又问此外如何祖曰须明他心知其今古不厌有无于法无取不贤不愚无迷无悟若能是解故称为祖又曰弟子归心三宝亦有年矣而智慧昏蒙尚迷真理适听师言罔知收措愿师慈悲开示宗旨祖知恳到即说偈曰亦不覩恶而生嫌亦不观善而勤措亦不舍智而近愚亦不抛迷而就悟达大道兮过量通佛心兮出度不与凡圣同躔超然名之曰祖衒之闻偈悲喜交并曰愿师久住世间化导羣有祖曰吾即逝矣不可久留根性万差多逢患难衒之曰未审何人弟子为师除得否祖曰吾以传佛秘密利益迷途害彼自安必无此理衒之曰师若不言何表通变观照之力祖不获己乃为谶曰江槎分玉浪管炬开金鎻五口相共行九十无彼我衒之莫测礼辞而去丙辰大同二年东土第一世少林圆觉祖示寂时魏氏奉释禅隽如林议论多与祖违祖玄风所被有识咸归彼徒生嫉数加毒药莫能中伤至第六度以化缘既毕遂端居而逝时十月五日十二月二十八日葬熊耳山建塔定林寺曰空观安隐忍曰达摩大师初破六宗其意锐甚及乎东X来震旦六番受毒而不言谤议沸腾而不辩其弘法之心乎方其不契于梁不容于流支之徒机亦危矣稍有争论安能默坐九年以传二祖耶予以是知传佛心宗者不可执一方便而进退有时也祥符荫曰初祖东来为传法也二祖得髓而能事己毕其他何䘏焉义学之徒狃于闻见骤闻直指别传夫谁能不惑无怪其嫉之深也使东土之人皆即闻而信之祖亦无庸汎重溟矣面壁九年至今凛凛犹生千载之后法周沙界伊谁之力欤借非祖来以真宗持之迦文之教流行震旦不知作何底止潜符蜜证道岂在空言哉宗统编年卷之八宗统编年X卍XXX宗统编年卷之九第二世祖讳慧可造少林安心得法逮初祖西归乃阐化武帝丁巳大同三年第二世邺都祖嗣宗统戊午四年发明X己未五年诏取初祖遗履少林寺供养宋云奉使西域回遇初祖于葱岭见手携只履翩翩而逝云问祖何往曰西天去云归具奏其事帝令启圹唯空棺一只革履存焉举朝为之惊叹奉诏取遗履于少林寺供养梁主撰初祖道行碑初帝遇初祖因缘未契及闻化行魏邦遂欲自撰祖碑而未暇也及闻宋云事乃成之刻石钟山庚申六年辛酉七年壬戌八年癸亥九年甲子十年乙丑十一年丙寅中大同元年丁卯太清元年湘东王记室虞孝敬撰内典博要三十卷戊辰二年己巳三年文帝文帝庚午大宝元年法师慧闻遥禀能树祖闻北齐高氏因阅龙树祖大智度论发明中道遂遥禀承辛未二年祖度僧璨X有一居士年踰四十不言名氏聿来设礼而问祖曰弟子身缠风恙请和尚忏罪祖曰将罪来与汝忏士良久曰觅罪了不可得祖曰与汝忏罪竟宜依佛法僧住士曰今见和尚己知是僧未审何名佛法祖曰是心是佛是心是法佛法无二僧宝亦然士曰今日始知罪性不在内外不在中间如其心然佛法无二也祖深器之即为剃发曰是吾宝也宜名僧璨其年三月十八日于光福寺受具自兹疾渐愈祖回示向居士书偈向居士幽栖林野木食㵎饮北齐天保初闻祖盛化乃致书曰影由形起响逐声来弄影劳形不识形为影本扬声止响不知声是响根除烦恼而趣涅槃喻去形而觅影离众生而求佛果喻默声而求响故知迷悟一途愚智非别无名作名因其名则是非生矣无理作理因其理则争论起矣幻化非真谁是谁非虗妄无实何空何有将知得无所得失无所失未及造谒聊申此意伏望答之祖回示曰备观来意皆如实真幽之理竟不殊本迷摩尼谓瓦砾豁然自觉是真珠无明智慧等无异当知万法即皆如愍此二见之徒辈申辞措笔作斯书观身与佛不差别何须更觅彼无余居士捧披祖偈乃申礼觐密承印记佛灭后一千五百年X元帝元帝壬申承圣元年癸酉二年祖付僧璨衣法僧璨执侍经二载祖遂嘱累付以衣法偈曰本来缘有地因地种花生本来无有种花亦不曾生又曰汝受吾教宜处深山未可行化当有国难般若多罗悬记所谓心中虽吉外头凶者是也吾亦有宿累今往酬之汝谛思圣记勿罹世难俟时传化祖度僧那那马氏子少而神隽年二十一讲礼易于东海听者如市投祖出家自是手不执笔尽弃世典惟一衣一钵一坐一食奉头陀行后谓门人慧满曰祖师心印非专苦行但助道耳若契本心发随意真光之用则苦行如握土成金若惟务苦行而不明本心为爱憎所缚则苦行如黑月夜履于险道汝欲明本心者当审谛推察遇色遇声未起觉观时心何所之是无耶是有耶既不堕有无处所则心珠独朗常照世间而无一尘许间隔未甞有一剎那顷断续之相甲戌三年祖往邺都化导诏国内一切禅师入台供养慧思谒法师慧闻X思武津李氏子顶有肉髻牛行象视辞亲入道及禀具常习坐日唯一食昼夜摄心乃往受学闻大师经三七日获宿智通悟法华三昧敬帝敬帝乙亥绍泰元年丙子太平元年丁丑二年陈武帝武帝戊寅永定二年法师慧思造金字经思甞示众曰道源不远性海非遥但向巳求莫从他觅觅即不得得亦不真以末法多难发大誓愿修行度世造金字摩诃般若波罗蜜及法华经二部函以七宝琉璃发愿普见色身尽未来际为众讲说令众生信不退恶法消除善缘成就至弥勒佛出世说般若时金经出见光明震耀见闻证道于十方佛界亦复如是己卯三年文帝文帝庚辰天嘉元年智顗谒大苏山顗字德安荆州华容人七岁闻僧诵法华经忽自记忆十五礼佛誓志出家十八依果愿寺僧法绪剃度二十进具谒光州大苏山慧思大师思示以X普贤道场说四安乐行顗入观三日悟法华三昧获旋陀罗尼见灵山一会俨然未散辛巳二年壬午三年癸未四年甲申五年乙酉六年栴檀佛像至淮南丙戌天康元年临海王丁亥光大元年戊子二年大师慧思自大苏山往南岳思尝以般若法华二经为众发解命门人智顗代讲至一心具万行有疑请决思曰汝所疑乃大品次第意耳未是法华圆顿旨也吾昔于夏中一念顿发诸法见前吾既身证不必致疑遂以是年至南岳谓众曰吾寄此山止期十载吾身前曾历此处指示宿蹟宛然犹在又指一林泉胜异处曰此古寺也吾昔曾居俾掘之基址犹存自此化道弥盛陈主屡致供讯目为大禅宣帝宣帝己丑大建元年智顗辞南岳往金陵阐化顗辞思往金陵宣化凡说法辩才无倦以五时判如来一代教相以四教判化仪以四教判化法谓法华为一乘妙典出X五重玄义以释之依一心三谛示三止观一一观心念念不可得复示六即通具三身随居四土身土互融权实无碍昼夜宣演生四种益具四悉檀门人灌顶编记之为天台教大士传善慧寂慧示迹双林广弘法化如传所载甞有偈曰空手把锄头步行骑水牛人从桥上过桥流水不流四月二十四日示众曰此身甚可厌恶众苦所集须慎三业精勤六度若堕地狱卒难得脱当须忏悔弟子问师之发迹可得闻乎曰我从第四天来为度汝等次补释迦故大品云有菩萨从兜率天来诸根勐利疾与般若相应即吾是也言讫趺坐而逝七日后有沙门法勐持绣弥勒像及九乳钟来镇其龛庚寅二年辛卯三年壬辰四年癸巳五年甲午六年五月周主宇文邕毁像法发明沙门惠远道琳抗论廷辩法师静蔼呙身狥法发明毁法诏下沙门惠远排众出对与邕反复论辩邕皆屈无对道琳与邕议论二十余日酧酢七十番邕亦不能屈然邕决欲行法师静蔼闻诏下慨然诣阙上表引见极陈祸福指证明白邕为改容顾己行之诏不可返谢遣欲官之蔼退而泣曰何忍见之遂入终南山号泣七日夜撰三宝录二十卷坐磐石自条其肉并肠胃挂松枝上捧心而逝乙未七年丙申八年法师智顗谢遣徒众隐天台山佛陇峯丁酉九年性宗第三世南岳大师慧思寂思习慈忍行奉持三聚戒将顺世嘱门人常修法华般舟念佛三昧方等忏悔期于见证是年六月二十二日屏众泯然而逝戊戌十年己亥十一年庚子十二年辛丑十三年隋壬寅长城公X癸卯甲辰年乙巳年丙午年丁未年祖韬光晦迹祖于邺都化导四众皈依凡三十四年遂韬光混迹变易仪相人莫之测发明第三世祖讳僧璨不言姓氏邑里以白衣谒二祖得度传法后隐舒之皖山往来太湖县司空山后周毁法时祖深自韬晦居无常处积十余载人无知者至是二祖韬光祖乃绍化戊申年第三世罗浮祖嗣宗统隋文帝文帝己酉开皇九年庚戌十年辛亥十一年壬子十二年祖示沙弥道信解脱法门有沙弥道信者年十四来礼祖曰愿和尚慈悲乞与解脱法门祖曰谁缚汝曰无人缚祖曰何更求解脱乎信于言下大悟癸丑十三年X第二世邺都大祖祖示寂祖韬光六载以宿业故因至莞城县匡救寺说法有愤嫉之者兴谤于邑宰祖怡然委顺而化时年一百七岁安隐忍曰永明寿禅师垂诫云学道之门别无奇特只要洗涤根尘下无量却来业识种子汝等但能消除情念断绝妄缘对世间一切爱欲境界心如木石相似直饶未明道眼自然成就净身又云深嗟末世只学虗头全无实解步步行有口口谈空自不责业力所牵更教人拨无因果便说饮酒食肉不碍菩提行盗行婬无妨般若生遭王法死陷阿鼻诸佛出来也无救你处若割心肝如木石相似便可食肉若喫酒如喫屎尿相似便可饮酒若见端正男女如死尸相似便可行婬若见己财他财如粪土相似便可侵盗饶你鍊得到此田地亦未可顺汝意在直待证无量圣身始可行世间逆顺事古圣施设岂有他心只为末世僧尼少持禁戒恐赚他向善俗子多退道心所以广行遮护千经所说万论所陈若不去婬断一切清净种乃至若不去酒断一切智慧种如何后学略不听从自毁正因反行魔说夫永明无量寿之应身观其垂诫与楞严三决定义同一慨切后代魔子或借二祖调心之言为口实如刻粪作檀佛说名为可怜悯者昔玉泉皓禅师制犊鼻裩书历代祖师名X字有狂僧效之皓见而诟曰汝具何道理敢以为戏事耶呕血无及矣僧寻于鹿门如所言而逝夫酒仙蚬子皆散圣中人应时而出以救一期之病非传佛心宗者所宜效颦也至于末后一段光明辅疑为信今之大言不惭者能如是乎或谓之祖住世一百七岁韬光混迹皆为偿债而然祥符曰似则似也然祖之方便有非一切所能测识者唯证乃知毋庸拟议也甲寅十四年乙卯十五年丙辰十六年丁巳十七年性宗天台第一世智者大师智顗寂于剡东石城寺十一月十七日帝遣使至天台诏迎顗将行告门人曰吾今往而不返汝等当成就佛陇南寺一依我图门人曰若非师力岂能成办顗曰乃是王家所办汝等见之吾不见也二十一日到剡东石城寺百尺石像前不进二十四日顾侍者曰不久应去大士来迎吾其西矣门人智朗请曰不审何位何生顗曰吾不领众必净六根损己利他获预五品耳命笔作观心偈示诸法门纲要讫趺坐而逝寿六十腊四十祥符荫曰止观玄义皆圆极一心妙该万法当禅宗初来未大举扬之时而师能表里导引之至其玉立精严净业成就则又师之绪余也戊午十八年己未十九年庚申二十年X辛酉仁寿元年诏天下建舍利塔帝龙潜时遇梵僧授舍利一裹曰檀越他日为普天慈父此大觉遗灵留与供养帝作七宝箱贮之是年六月十三日诏岐州等三十州各建塔帝亲以七宝箱奉三十舍利置于御座烧香礼拜曰愿弟子常以正法护持三宝救度一切众生乃取金瓶瑠璃瓶各三十以瑠璃瓶盛金瓶置舍利于其内薰陆为泥涂葢而印之诸沙门各奉而行初入州境总管剌史夹道步引四部大众威仪斋肃共以宝葢旛幢华台珠幔种种音乐尽来供养围绕限十月十五日午时同下石函帝于是时执珪降阶率文武百僚烧香及舍利入塔处处表闻皆有感应壬戌二年祖付道信衣法信服劳九载后于吉州受戒侍奉尤谨祖屡试以玄微知其缘熟乃付衣法偈曰华种虽因地从地种华生若无人下种华地尽无生癸亥三年祖适罗浮山祖告道信曰昔可大师付吾法后往邺都行化三十余年今吾得汝何滞此乎乃适罗浮山甲子四年X炀帝炀帝乙丑大业元年祖自罗浮山还着信心铭信心铭曰至道无难惟嫌拣择但莫憎爱洞然明白毫釐有差天地悬隔欲得见前莫存顺逆违顺相争是为心病不识玄旨徒劳念静圆同太虗无欠无余良由取舍所以不如莫逐有缘勿住空忍一种平怀泯然自尽止动归止止更弥动惟滞两边甯知一种一种不通两处失功遣有没有从空背空多言多虑转不相应绝言绝虑无处不通归根得旨随照失宗须臾返照胜却前空前空转变皆由妄见不用求真惟须息见二见不住慎莫追寻才有是非纷然失心二由一有一亦莫守一心不生万法无咎无咎无法不生不心能由境灭境逐能沉境由能境能由境能欲知两段原是一空一空同两齐含万象不见精麤甯有偏党大道体宽无易无难小见狐疑转急转迟执之失度必入邪路放之自然体无去住任性合道逍遥绝恼系念乖真昏沉不好不好劳神何用疎亲欲取一乘勿恶六尘六尘不恶还同正觉智者无为愚人自缚法无异法妄自爱着将心用心岂非大错迷生寂乱悟无好恶一切两边良由斟酌梦幻空花何劳把捉得失是非一时放却眼若不寐诸梦自除心若不异万法一如一如体玄兀尔忘缘万法齐X观归复自然泯其所以不可方比止动无动动止无止两既不成一何有尔究竟穷极不存轨则契心平等所作俱息狐疑尽净正信调直一切不留无可记忆虗明自照不劳心力非思量处识情难测真如法界无他无自要急相应惟言不二不二皆同无不包容十方智者皆入此宗宗非延促一念万年无在不在十方目前极小同大忘绝境界极大同小不见边表有即是无无即是有若不如是必不须守一即一切一切即一但能如是何虑不毕信心不二不二信心言语道断非去来今丙寅二年第三世罗浮鑑智祖示寂发明祖还山逾时士民奔礼大设檀供祖为四众广宣心要讫于法会大树下合掌立化时十月十五日也四众建塔供养塔曰觉寂祥符荫曰祖信心铭如取香水海中乳注之七宝瓶以灌一切凡圣顶蒙其一滴者无不透体清凉当下受用后来法海波澜尽从这里流出千古而下其尚知所朝宗乎毋为饮水区河之见也第四世祖讳道信姓司马氏世居河内后徙于蕲州广济县生而超异幼慕空宗诸解脱门宛如宿习既嗣祖法摄心无寐脇不至席者六十年X丁卯大业三年第四世蕲春祖嗣宗统沙门静琬创刻石藏经幽州智泉寺沙门静琬虑三灾坏劫时大法湮没乃创刻石藏经板封于𣵠州之西白带山祥符荫曰末劫众生非佛法何以拯济但其福尽障深难逢佛法南岳思大师誓以愿力住世奉持佛法俟见慈氏琬公创刻石经为三灾苦海作大津梁二师之大行弘慈真尘剎身心护持法脉者矣戊辰四年己巳五年庚午六年辛未七年壬申八年癸酉九年甲戌十年乙亥十一年丙子十二年丁丑十三年祖抵吉州解贼难时隋季兵起羣盗围吉州七旬不解万众惶怖祖愍之教令念摩诃般若时贼众望雉堞间若有神兵乃相谓曰城内必有异人稍稍引去围遂解隋文帝写经四十六藏十三万卷修治故经四百部造金锢檀像六千余万尊修治故像一百五十万九千尊宫内造剌绣织成像画像五彩珠幔以亿计崇葺寺宇五千余所番译经论垂五百卷炀X帝置翻经馆四时供养无乏祥符荫曰世俗之见每以作福费财为言试观隋朝庄严佛事如是其盛而当时海宇之大户财之富冠绝古今未曾少损是知福报从心供养三宝则其量无尽若贪吝自封转瞬泡幻终归于空譬如有嘉种良田而不善加种获付之硕鼠荒茨也亦可悲夫唐高祖高祖戊寅武德元年己卯二年庚辰三年辛巳四年壬午五年癸未六年甲申七年祖返蕲春破头山乙酉八年夏沙汰僧道太白经天帝传位傅奕上疏请除佛法上诏百官议其事唯太仆卿张道源是奕言萧瑀曰佛圣人也而奕非之非圣人者无法当治其罪又曰地狱之设正为是人典仪李师政上内德论三篇恺切详明上悟奕等挟私不获巳乃诏沙汰天下僧道祥符荫曰沙汰治世之教是也而实有功于佛门傅奕之所以言沙汰者非也而原未知夫佛法佛法之波靡由于僧众之汎滥汰其不如法者而佛法自严此正佛之所以付嘱国王大臣者其意有X在也而凡世之为国王大臣者当体世尊付嘱之意显密护持申明大道毋狥私见共正人心斯得之矣李君之论可谓精识谠议者也丙戌九年太宗太宗丁亥贞观元年分天下为十道戊子二年己丑三年庚寅四年辛卯五年祖度栽松道者祖住破头山学侣云臻有栽松道者年已耋礼祖而请曰法道可得闻乎祖曰汝已老脱有闻其能广化耶傥若再来吾尚可迟汝道者礼拜而去壬辰六年性宗天台第二世法师章安灌顶寂顶住天台甞着涅槃玄义疏安洲溪流湍急岁常溺人顶誓曰若此溪平当于此演法俄白沙涨漫平如玉镜乃讲光明法华以答灵惠顶每宴坐有天花飘坠其侧八月日室有异香合掌称佛及二大士名而化癸巳七年甲午八年乙未九年丙申十年丁酉十一年戊戌十二年祖度弘忍X祖一日往黄梅县路逢一小儿骨相奇秀异乎常童问曰子何姓答曰姓即有不是常姓祖曰是何姓答曰是佛性祖曰汝无姓耶答曰性空故无祖默识其法器俾侍者至其母所乞令出家母以宿缘故殊无难色遂舍为弟子名弘忍己亥十三年庚子十四年相宗法师华严帝心法顺寂顺降迹雍州万年杜氏如晦族长也神异炳着帝甞苦劳热诏问何以蠲除顺曰但颁大赦圣躬自安帝从之疾顿瘳因钖号曰帝心大弘华严圆顿之旨作法界观甞作法身颂曰怀州牛喫禾益州马腹胀天下觅医人灸猪左膊上五月寂门人智俨传其教二祖支下第三世禅师慧满寂满荥阳张氏子嗣法僧那后奉头陀行唯蓄二鍼冬则乞补夏则舍之所至伽蓝破柴制履住无再宿持钵周行聚落随得随散索尔虗闲有请宿斋者曰待天下无僧满方受请尝示人曰诸佛说心令知心相虗妄今乃重加心相深违佛意又增论议殊乖大理于陶冶中坐化辛丑十五年壬寅十六年祖入牛头山度懒融X祖遥观牛头山气象知彼有异人乃躬自寻访问寺僧此间有道人否曰出家儿那个不是道人祖曰阿那个是道人僧无对别僧曰此去山中十里许有一懒融见人不起亦不合掌莫是道人么祖遂入山见融端坐自若曾无所顾祖问曰在此作甚么融曰观心祖曰观是何人心是何物融无对便起作礼曰大德高栖何所祖曰贫道不决所止或东或西融曰还识道信禅师否祖曰何以问他融曰向德滋久冀一礼谒祖曰道信禅师贫道是也融曰因何降此祖曰特来相访莫更是宴息之处否融指后面曰别有小菴遂引祖至菴所绕菴惟见虎狼之类祖乃举两手作怖势融曰犹有这个在祖曰这个是甚么融无语少选祖却于融宴坐石上书一佛字融覩之竦然祖曰犹有这个在融未晓乃稽首请说真要祖曰夫百千法门同归方寸河沙妙德总在心源一切戒门定门慧门神通变化悉自具足不离汝心一切烦恼业障本来空寂一切因果皆如梦幻无三界可出无菩提可求人与非人性相平等大道虗旷绝思绝虑如是之法汝今巳得更无阙少与佛何殊更无别法汝但任心自在莫作观行亦莫澄心莫起贪嗔莫怀愁虑荡荡无碍任意纵横不作诸善不作诸恶行住坐卧触目遇缘总是佛之妙用融曰心既具足何者是佛何者是心祖曰非心不问佛问佛非不X心融曰既不许作观行于境起时心如何对治祖曰境缘无好丑好丑起于心心若不强名妄情从何起妄情既不起真心任徧知汝但随心自在无复对治即名常住法身无有变异吾受璨大师顿教法门今付于汝汝今谛受吾言只住此山向后当有正人达者绍汝玄化癸卯十七年祖四绍不起帝向祖道味欲瞻风釆遣使诏祖赴京祖上表逊谢前后三返坚以疾辞第四度命使曰如果不起取首来使至山谕旨祖引颈就刃神色俨然使异之回以状闻帝弥加钦叹就赐珍缯以遂其志甲辰十八年乙巳十九年三藏法师玄奘西域回至西京诏百官具仪仗迎经像发明奘以贞观二年离唐西逝求佛大乘经论以决羣疑经涉寒暑一十七年备历艰难险阻誓志不回奉身前迈周览大小百三十国佛之遗蹟一一躬瞻致敬所获二乘三藏梵册总六百五十七部将抵西京具表奏闻时帝在洛阳见表大悦勅西京留守左仆射房玄龄使有司迎待奘闻帝欲问罪X辽濵恐稽缓不及乃倍途而进于贞观十九年正月二十七日至都亭驿明日二十八已丑左仆射梁国公房玄龄承勅遣右武侯大将军侯莫陈实雍州司马李叔慎长安县令李干祐并普勅四众严设迎供之具齐集朱雀街其从如云仪仗周列金花散彩珠珮流音旌幢导前炉薰殿后奉迎新至经像于弘福寺数十里内都人士子内外官僚瞻仰歌咏阗噎道旁有司恐相腾践各令当处烧香散花无得移动时众同见天见五色绮云周围纷郁至寺而合奘所得舍利一百五十粒金银栴檀宝像七尊并经论等具供弘福寺奘以二月己亥见帝于仪鸾殿帝迎慰甚厚广问山川风俗欲奘借征高丽奘谢辞愿就少林译经帝令即就弘福寺翻译勅玄龄供给所须丙午二十年帝撰大唐三藏圣教序奘等译经上表以闻帝亲挥翰制序御庆福殿诏奘坐百官侍今弘文舘学士上官仪宣读序文凡七百八十一字奘表谢帝复报手书丁未二十一年戊申二十二年祖付弘忍衣法偈曰华种有生性因地华生生大缘与性合常生生不生付法巳遂以学徒委之祖一日告众曰吾X昔武德中游庐岳登绝顶望破头山见紫云如葢下有白气横分五道汝等会否众皆默然忍曰莫是他后佛法分枝否祖曰善己酉二十三年高宗高宗庚戌永徽元年辛亥二年第四世蕲春大医祖示寂闰九月四日祖忽垂诫门人曰一切诸法悉皆解脱汝等各自护念流化未来言讫安坐而逝寿七十有二塔于本山曰圆寂安隐忍曰汾阳无业禅师曰古德道人得意之后茅茨石室向折脚铛中煑饭喫过三二十年大忘人世隐迹巖丛君王命而不来诸侯请而不赴岂同我辈贪名爱利如短贩人又僧问大珠如何是大涅槃珠云不造生死业是大涅槃曰如何是生死业珠曰求大涅槃是生死业圆觉经云生死涅槃犹如昨梦夫涅槃且不可求况余事耶佛灭后一千六百年宗统编年卷之九X宗统编年X卍XXX宗统编年卷之十第五世祖讳宏忍黄梅县人也先为破头山中栽松道者请法于四祖祖许以再来乃去行水边见一女子浣衣揖曰寄宿得否女曰我有父兄可往求之曰诺我即敢行女首肯之即回䇿而去女周氏季子也归辄孕父母大恶逐之女无所归日佣纺里中夕止于众舘之下巳而生一子以为不祥弃浊港中明日见之泝流而上气体鲜明大惊异遂举之成童随母乞食里人唿为无姓儿逢一智者叹曰此子缺七种相不逮如来后遇四祖得法嗣化破头山唐高宗壬子永徽三年第五世东山祖嗣宗统四月八日四祖塔户自开仪相如生自后遂不敢复闭癸丑四年甲寅五年乙卯六年丙辰显庆元年丁巳二年道人千岁宝掌寂发明掌中印度人周威烈十二年丁卯降神受质则左掌握拳七岁祝发乃展因名宝掌魏晋之间东游此土入蜀礼普贒留大慈常不食日诵般若千余卷有咏之者曰劳劳玉齿寒似迸巖泉急有时中夜坐阶前神鬼泣一日谓众曰吾有愿住世千岁今六百二十有六矣故人以千岁称之旋游五台复南历衡岳黄梅匡庐寻入建业会初祖入梁就而扣请悟无生忍武帝高其道腊延供内庭未几如吴述偈曰梁城遇导师参禅了心地飘零两浙游更尽隹山水遂徧探两浙名山后居浦江之宝严与朗禅师友善每通问遣白犬驰往朗则使青猿故有题朗壁者云白犬衔书至青猿洗钵回云显庆二年正旦手塑一像至九日成谓门人慧云曰此肖谁云曰与和尚无异即澡浴易衣趺坐谓云曰吾住世巳一千七十二年今将谢世听吾偈曰本来无生死今亦示生死吾得去住心他生复来此又嘱曰吾灭后六十年有僧来取吾骨勿拒言讫而逝入灭五十四年有剌浮长老自云门至塔所礼曰冀塔洞开少选塔户果启其骨连环若黄金浮即特往秦望山建窣堵波奉藏以周威烈丁卯至唐高宗显庆二年实一千七十二年其在此土葢历四百余岁云四祖支下第一世禅师牛头山法融寂X邑宰萧元善请住建初寺辞不克先是善请就寺讲大般若经至灭静品地为震动遂命入室上首智巖付以法印将下山谓众曰吾不复践此山矣时鸟兽哀号踰月不止山前有四大桐树仲夏之月忽然凋落时显庆元年也至二年正月二十三日不疾而逝窆于鸡笼山融生缘延陵韦氏行化归里创今天甯寺戊午三年己未四年庚申五年辛酉龙朔元年壬戌二年沙门威秀表明不拜君亲诏依议四月十五日勅令僧道咸施俗拜京师大庄严寺沙门威秀上表征引经律所以不拜之故及历朝会典崇奉之意表上集百官中台议时朝宰五百三十九人请不拜三百五十四人请拜至六月勅不拜君而拜父母寻以道重于所生罢拜亲之诏如秀议祥符荫曰佛制出家不拜君亲佛以法眼明见无差非悖伦傲上也以君为国主雅有化育之恩僧出世学道志出三界之外得道者重其道未得道者申其志历代帝王咸令不拜着有令典自宋奉勅住山致有称臣膜拜者俯狥一时乃踰佛制当时以道自守者或不然今则去古愈远僧称知识者葢为知时引分未得坚持笃守其道帝王盛有X雅重三宝者而无远公秀公其人表章之何必古道之尽复也至亲则生我一世之色身而凡为僧者以道报亲度其亲无量刧生死之苦使亲得知有法身向上事以此校之胜于生育色身之恩多矣故亲在所不拜不然俨然学佛祖之道而岸傲悖谬乌乎敢亦何以受一切人天礼拜而使之信服乎大士善导化生净土导不知何处人贞观中见西河道绰九品道场讲诵观经大喜曰此真入佛之津要修余行业迂僻难成惟此法门速超生死于是昼夜礼诵激发四众每入室长跪念佛非力竭不休虽时寒氷亦须流汗出则为人演说净土法门三十余年不暂睡眠般舟行道方等礼佛护持戒品纤毫不犯好食送厨麤恶自奉乳酪醍醐皆不经口凡有衬施用写弥陀经十万卷画净土变相三百壁坏寺废塔所至修营然灯续明常年不绝三衣瓶钵不使人持行不共众恐谈世事长安道族传授净土法门者不可胜数或问念佛往生耶曰如汝所念遂汝所愿乃自念一声有一光明从其口出十至于百光亦如之其劝世偈曰渐渐鸡皮鹤发看看行步龙钟假饶金玉满堂岂免衰残病苦任是千般快乐无常终是到来X惟有径路修行伹念阿弥陀佛一日忽谓众曰吾将西归乃登树投身而逝同时有僧怀感得念佛三昧见佛金色玉毫来迎而化癸亥三年译大般若经毕三藏法师玄奘以己未年奉勅于玉华官译大般若至是年冬十月二十三日才毕凡六百卷进上帝嘉叹曰今观佛经之若是瞻天望海莫测高深以儒道九流方之如河滢之类溟渤也而世云三教齐致者是妄谈耳甲子麟德元年三藏法师玄奘寂春正月五日寂于玉华宫表闻上震恸罢朝三日公卿伤悼上呜咽悲不能胜谓羣臣曰法师今寂四生失大导师何异苦海方割舟揖遽沉闇室犹昏灯炬斯掩言巳嗟惋不止恩勅再三卜襄葬事祥符荫曰法师抗志轻生涉险求法阐唐风于异域揭慧日乎中天福芘四生法流千古可谓法苑之元勋缁林之备美矣乙丑二年丙寅干封元年丁卯二年律师京兆西明寺澄照道宣寂宣丹徒人母梦月贯其怀复梦梵僧语曰汝所妊者梁朝律师僧祐祐则南齐剡溪僧护也在胎十X二月九岁能赋习业如旧闻厌弃世荣十六依律师智頵出家专精克念感舍利见于宝函受具智律久之晦迹终南山谷地泉涌雪瑞草披芳有异征迁丰德寺时有羣龙易形男女来礼谒及异人常献奇花珍果非世所有者善处士孙思邈诏充西明寺上座同三藏法师玄奘译经时廷勅令僧拜上启止之精修戒行三衣皆纻一食唯菽每感天人梵释等往来谘受律相及毗沙门天王太子那咤密侍神蹟多端秘而不言撰法门文记广弘明集续高僧传三宝录羯磨戒疏行事钞义钞等二百二十余卷春秋七十二腊五十二将寂之前有天来庭除礼白曰师当生覩史天持物一包云是棘林香云乃安坐十旬而化时十月三日灵昌太守李邕工部朗中严厚本各撰碑颂以久居终南故称南山焉塔曰净光祥符荫曰如来灭后戒乃大师如搆华堂当培基扯未有了明体性而拨弃毗尼者纵身心之解脱必清净以无依律师辩洽精严提纲振纪诚可谓法门宪章禅流砥柱者也戊辰总章元年西明寺释道世撰法苑珠林成凡一百卷始从刧量终于杂记分门别序十稔乃成兰台郎李俨为之序己巳二年庚午咸亨元年X辛未二年居士卢慧能来参经八月付衣居士卢慧能自新州来参谒祖问曰汝自何来卢曰岭南祖曰欲须何事卢曰唯求作佛祖曰岭南人无佛性若为得佛卢曰人即有南北佛性岂然祖今随众作务卢曰弟子自心常生智慧不离自性即是福田未审和尚教作何务祖曰这猎獠根性太利着槽厂去卢礼足而退便入碓坊服劳于杵臼昼夜不息经八月祖知付授时至告众曰正法难解不可徒记吾言持为已任汝等各自随意述一偈若语意冥符则衣法皆付时会下七百余僧上座神秀者学通内外众所宗仰咸推称曰若非尊秀畴敢当之神秀窃聆众誉不复思惟乃于廊壁书一偈曰身是菩提树心如明镜台时时勤拂拭莫使惹尘埃祖因经行忽见此偈知是神秀所述乃赞叹曰后代依此修行亦得胜果其壁本欲令处士卢珍绘楞伽变相及见题偈在壁遂止不画各令念诵卢在碓坊忽聆诵偈乃问同学是何章句同学曰汝不知和尚求法嗣令各述心偈此则秀上座所述和尚深加叹赏必将付法传衣也卢曰其偈云何同学为诵卢良久曰美则美矣了则未了同学诃曰庸流何知勿发狂言卢曰子不信耶愿以一偈和之同学不答相视而笑卢至夜密告一童子引至廊下卢自秉烛请别驾张日X用于秀偈之侧写一偈曰菩提本无树明镜亦非台本来无一物何处惹尘埃祖后见此偈曰此是谁作亦未见性众闻祖语遂不之顾逮夜祖潜诣碓坊问曰米白也未卢曰白也未有筛祖以杖三击其碓卢即以三鼓入室祖告曰诸佛出世为一大事故随机大小而引导之遂有十地三乘顿渐等旨以为教门然以无上微妙秘密圆明真实正法眼藏付于上首大迦叶尊者展转传授二十八世至达摩居于此土得可大师承袭以至于今以法宝及所传袈裟用付于汝善自保护无令断绝听吾偈曰有情来下种因地果还生无情既无种无性亦无生卢跪受讫问法则既受衣付何人祖曰昔达摩初至人未之信故传衣以明得法今信心巳熟衣乃争端止于汝身不复传也且当远隐俟时行化所谓受衣之人命如悬丝也卢曰当隐何所祖曰逢怀即止遇会且藏卢礼足巳捧衣而出是夜南迈大众莫知祖自后不复上堂大众疑怪致问祖曰吾道行矣何更询之复问衣法谁得耶祖曰能者得于是众议卢行者名能即共奔逐壬申三年僧惠明追及卢行者得法而回行者南行两月至大庾岭僧惠明本将军同数百人来欲夺衣钵明先及之行者掷衣钵于石曰此衣表信可力争耶明举衣钵不能动乃曰我为法X来不为衣也行者曰汝既为法可屏息诸缘勿生一念吾为汝说明良久行者曰不思善不思恶正与么时那个是明上座本来面目惠明言下大悟复问曰上来密语密意外还更有密意旨否行者曰与汝说者即非密也汝若返照密在汝边明曰惠明虽在黄梅实未省自己面目今蒙指示如人饮水冷暖自知今行者师惠明师也行者曰汝若如是吾与汝同师黄梅善自护持明又问惠明今宜何往行者曰逢袁则止遇蒙则居明礼辞还至岭下谓众曰向涉崔嵬杳无踪迹当别道寻之趁众遂散癸酉四年道人万回入王宫诏度为僧回阌乡张氏子弱龄笑傲徉狂乡党莫测有兄万年久征辽左母思其音信回曰此甚易尔乃告母往至暮而还及持到书邻里惊异因号万回回与龙兴沙门大明少相狎甞往来其室属给谏明崇俨夜过寺见回左右神兵侍卫俨大骇一日回令家人洒扫云有胜客来是日玄奘自西国还访回回问印度风境了如所见奘作礼围绕称是菩萨帝知其异诏入宫度为沙门时有扶风僧蒙澒者先在宫内每曰回来回来及回至澒曰替到当去旬日而澒逝回神异多端舘于集贤院给侍二美人甞有偈曰明暗两忘开佛眼不系一法出莲丛X真空不坏灵智性妙用甞存无作功圣智本来成佛道寂光非照自圆通祥符荫曰神异变通乃小乘显化之所为大乘法印一切平等圣见凡情二俱不涉如回者偈句圆明葢密机混世乘权利物者也尘世中如回者多但凡夫难测识耳甲戌上元元年乙亥二年第五世东山大满祖示寂祖一日告众曰吾今事毕时可行矣即入室安坐而逝塔曰法雨第六世祖讳慧能姓卢氏其先范阳人父行瑫武德中左官南海之新州遂占籍焉母李氏感异梦觉而异香满室黎明有僧来语瑫曰此子可名慧能语毕不知所之祖不饮母乳遇夜神人灌以甘露三岁父丧母守贫鞠育幼则樵採资养一日鬻薪于市闻客诵金刚经悚立听之至应无所住而生其心处泠然感悟而问客曰此何法也客曰此金刚经黄梅忍大师教人恒诵祖闻勃然思出家求法乃乞于一客为母备岁储遂辞母直抵韶州遇高士刘志略结为友尼无尽藏者即志略之姑也甞读涅槃经祖暂听之即为解义尼敬异之告乡耆艾请居宝林寺四众营X葺俄成宝坊祖曰本求大法止此何为遂弃之抵黄梅呈偈后三更入室五祖征其初悟至应无所住而生其心语祖言下大彻遂启五祖曰一切万法不离自性何期自性本自清净何期自性本不生灭何期自性本自具足何期自性本无动摇何期自性能生万法五祖知悟本性乃告曰不识本心学法无益若识本心见自本性即名大丈夫天人师佛遂传衣法隐于渔猎队中经四载丙子仪凤元年第六世曹溪宝林祖嗣宗统祖至法性寺法师印宗请开法正月八日祖至广州法性寺值印宗法师讲涅槃经暮夜风飏剎旛二僧抗论一曰风动一曰旛动往复不巳祖曰非风旛动仁者心动印宗窃聆竦然异之延祖上席征诘奥义知祖受法黄梅于是印宗执弟子之礼乃告四众曰印宗具足凡夫今遇肉身菩萨因请出所传衣钵悉令瞻礼至十五曰集诸名德为祖剃发二月八日就法性寺智光律师授满分戒其戒坛即宋求那䟦陀三藏之所立也三藏记云后当有肉身菩萨在此坛受戒又梁末真谛三藏于坛之侧手植二菩提树谓众曰却后一百二十年有大士于此树下演无上乘度无量众祖受戒巳于树下开示大法宛如宿契丁丑二年祖开法曹溪里人陈亚仙舍山成宝林寺韶州剌史韦据请于大梵寺说法并受心地戒门人并记法性寺所说者成录目为坛经乃至曹溪宝林寺见堂宇湫隘不足容众欲广之遂谒里人陈亚仙乞檀越一坐具地亚仙唯唯祖以坐具一展尽罩曹溪四境四天王出见四隅亚仙愿尽舍为宝坊遂成兰若一十三所怀让生四月八日生于金州杜氏生时白光烛天太史奏白气应于玄象在安康之分帝问是何瑞太史对曰国之法器不染世荣帝传勅金州太守韩偕亲往存慰见让炳然殊异性惟恩让乃安名怀让戊寅三年禅师双峯第二世智巖寂巖曲阿人姓华弱冠过人身长七尺六寸隋大业中为郎将频立战功年四十乞出家宴坐定中覩异僧谓曰卿八十生出家宜加精进尝在谷中入定山水瀑涨怡然不为动有旧从军者入山访之谓曰郎将狂耶何为住此答曰我狂欲醒君狂正发感悟欢息而去后谒融得法迁住石头城寿七十八示寂室有异香经旬不散颜色不变遗言水葬腊三十有九X己卯调露元年庚辰永隆元年法师台宗第三世法华智威寂威嗣章安顶住天台鍊丹山剪棘刈茅班荆为座聚石为徒昼讲夜禅每登座有紫云覆顶如宝葢鸟雀旁止自然驯狎众苦乏水浚一石井才三尺日给千众冬夏无竭十一月二十八日趺坐而化异香在室七日不散东阳威传其教辛巳开耀元年壬午永湻元年律师西京恒济寺怀素寂素京兆人姓范氏母李梦云雷震骇有娠诞之夕神光满室占者云此子极贵当为王者之师年十岁礼玄奘法师出家依法砺律师学戒得其指南着疏十卷并四分律记上元三年诏住西太原寺寻归恒济撰俱舍论疏十五卷及经律疏钞共五十卷寿七十四腊五十三奄然坐逝时闻空中天乐浏亮葬之日有鸿鹤绕塔悲鸣至暮乃散南康韦臯撰记素辞翰兼美尤精于律云相宗慈恩第一世法师窥基寂基尉迟氏父左金吾将军松州都督江由县开国公讳宗其鄂国公德则诸父也母裴氏梦揽月轮吞之有孕年十七奉勅为玄奘法师弟子凡百经论一览无遗切问近思勤于着述造疏计将百本X寻游五台登太行感异梦探得弥勒上生经恍然曰得此慈氏令我造疏通其义乎遂援毫次笔锋有舍利累累而陨二七粒大如舍桃色亦可爱次零然而下者如黄梁粟粒感叹希有疏遂不日而成先是奘公从西域法师戒贤亲授瑜伽师地唯识宗而基尽领其妙恢廓源流天下后世称之为三乘法相显理宗慈恩教与宣律师善宣忽其坦率一日过谈宣每有天使侍役是日基去方来宣怪其迟对曰适大乘菩萨在此金刚翼从者多我曹不得前耳十一月十二日寂寿五十一基矢愿生兜率寂之日身光烂然一名乘基高宗制赞称百本疏主云祥符荫曰祥符寺在太湖中为七十二峯之首创建于唐贞观年间相传三藏法师奘公从西竺归游东南见此山形彷彿灵鹫因唿为小灵山属基公开法焉传中载公貌丰硕长八尺气葢万夫顶有玉枕十指罗纹皆盘折如印见者詟伏然心慈善每出以三车自随又称三车法师晚节祈生内院循戒弥笃云中宗中宗癸未弘道元年甲申年乙酉垂拱元年丙戌二年丁亥三年X怀让出家让幼乐佛书有三藏玄静过舍告其父母曰此子若出家必获上乘广度众生至是年方十二辞亲往荆州玉泉寺依弘景律师出家戊子四年己丑永昌元年庚寅天授元年辛卯二年壬辰元年禅师仁俭说法王宫俭即腾腾和尚四月武后诏迎入宫俭视后良久曰会么曰不会曰老僧持不语戒言讫而去进短歌十九首有曰修道道无可修问法法无可问迷人不了色空悟者本无逆顺八万四千法门至理不离方寸识取自家城郭莫谩寻他州郡不用广学多闻不要辩才聪俊不知月之大小不管岁之余闰烦恼即是菩提净华生于泥粪人来问我若为不能共伊谈论寅朝用粥充饥斋时更餐一顿今日任运腾腾明日腾腾任运心中了了总知且作佯痴缚钝癸巳二年甲午延载元年乙未天册万岁元年沙门实叉难提等译华严经初武后闻于阗有梵本华严大经遣使求之并请善梵学者一人随经以来于是于阗国王以实叉难提遣来应命乙未三月诏入大遍空寺翻X译沙弥法藏开示华严宗旨藏姓康康居国人初杜顺传晋译华严法界观于智俨藏久侍俨尽得其教俨灭藏以巾帻说法武后度为僧乙未诏藏开示华严宗旨方序经题白光昱然自口而出须臾成葢停空后大悦赐号贒首禅师牛头山第三世慧方寂方延陵人嗣牛头巖住山十载不出林樾四方学者云集八月一日谓众曰吾将他适众见五百许人髻发后垂状如菩萨各持旛花而来迎请乃寂山林变白溪㵎绝流者七日道俗哀慕声动山谷寿六十七腊四十禅师慧安神秀应诏入王宫安秀俱得法五祖安栖嵩少初隋炀帝尝征不赴高宗召亦不赴至是春秋巳百余武后以师礼同秀迎入内道场供养后问安甲子多少曰不记生死之身有若循环环无起尽识心流注无有间断见沤起灭者乃妄想耳从初识至动相灭时亦只如此何年月可记乎天下之人称老安国师丙申万岁通天元年丁酉神功元年怀让来参发明X让受戒后习毗尼藏一日自叹曰夫出家者为无为法天上人间无有胜者时同学坦然同谒嵩山安禅师安启发之乃直诣曹溪礼祖祖问甚处来让曰嵩山来祖曰什么物与么来让无语戊戌圣历元年己亥二年庚子久视元年辛丑长安元年贤首法师法藏应诏讲华严诏藏讲新译华严至华藏世界品地震动召对问帝网十重玄门海印三昧藏敷宣有绪玄旨通贯后闻惊异藏指殿隅金狮子为晓譬之至一毛头狮子百亿毛头狮子后乃豁然壬寅二年禅师牛头山第四世法持寂持江甯人受法牛头方嗣其席终金陵延祚寺癸卯三年甲辰四年乙巳神龙元年祖印怀让所悟让居八年一日忽悟曰说似一物即不中祖曰还可修证否让曰修证即不无污染即不得祖曰只此不污染诸佛之所护念汝既如是吾亦如是西天般若多罗谶汝足下出一马驹踏杀天下人应在汝心不须速说梵僧般剌蜜谛賷楞严梵夹至高州时相国房融流高州就制止寺同谛翻译融笔授X禅师智隍参祖悟道隍初参五祖自谓巳得正受结菴长坐积二十年祖弟子玄䇿游方至河朔闻隍名造菴激以勤求法要隍遂舍菴径来谒祖祖垂开抉即于言下豁然契悟前二十年所得心都无影响其夜河北士庶闻空中声云隍禅师今日始得道也后回河北开化四众僧志彻礼谒曹溪彻初名行昌姓张少任侠自南北分化二宗主虽忘彼我而徒侣竞起爱憎北宗忌祖传衣嘱行昌剌祖祖预知其事置金十两于座间昌怀刃入室祖舒颈就之昌挥刃者三都无所损祖曰只负汝金不负汝命昌惊仆久而方苏求哀悔过愿出家祖以金授曰汝且去他日易形而来吾当摄受昌遂宵遁出家精进一日过曹溪谒祖曰蒙和尚赦罪今虽出家苦行难报深恩其惟传法度生乎弟子尝览涅槃经未晓常无常义乞和尚慈悲祖便与之宣说昌如醉醒说偈曰因守无常心佛演有常性不知方便者犹春池拾砾我今不施功佛性而见前非师相授与我亦无所得祖曰汝今彻也宜名志彻礼谢而去遣使薛简奉诏迎祖以疾辞诏云朕请安秀二师宫中供养万机之暇每究一乘二师并推让云南方有能禅师密受忍大师衣X法可就彼问今遣内侍薛简驰诏迎师愿师慈念速赴上京祖上表辞疾愿终林麓简问曰京城禅德皆云欲得会道必须坐禅习定若不因禅定而得解脱者未之有也未审师所说法如何祖曰道由心悟岂在坐也经云若言如来若坐若卧是行邪道何故无所从来亦无所去无生无灭是如来清净禅诸法空寂是如来清净坐究竟无证岂况坐耶简曰弟子回京主上必问愿师慈悲指示心要传奏两宫及京城学道者譬如一灯然百千灯冥者皆明明明无尽祖曰道无明暗明暗是代谢之义明明无尽亦是有尽相待立名故净名经云法无有比无相待故简曰明喻智慧暗喻烦恼修道之人若不以智慧照破烦恼无始生死凭何出离祖曰烦恼即是菩提无二无别若以智慧照破烦恼者此是二乘见解羊鹿等机上智大根悉不如是简曰如何是大乘见解祖曰明与无明凡夫见二智者了达其性无二无二之性即是实性实性者处凡愚而不减在圣贒而不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简曰师说不生不灭何异外道祖曰外道所说不生不灭者将灭止生以生显灭灭犹不灭生说不生我说不生不灭者本自无生今亦不灭所以不同外道汝若欲知心要但一切善恶都莫思量X自然得入清净心体湛然常寂妙用恒沙简蒙指教豁然大悟礼辞归阙表奏师语有诏谢祖并赐摩衲袈裟绢五百尺宝钵一口十二月十九日勅改古宝林为中兴寺行思来参令首众思吉州刘氏子幼岁出家每羣居论道思惟默然后参祖问曰当何所务即不落阶级祖曰汝曾作甚么来思曰圣谛亦不为祖曰落何阶级思曰圣谛尚不为何阶级之有祖深器之令首众玄觉参觉永嘉戴氏子精止观法门因阅维摩经发明心地后遇左谿激励与玄䇿同参祖初到振钖绕祖三匝卓然而立祖曰夫沙门者具三千威仪八万细行大德自何方来生大我慢曰生死事大无常迅速曰何不体取无生了无速乎曰体即无生了本无速曰如是如是于时大众无不愕然觉方具威仪礼拜须臾告辞祖曰返太速乎曰本自无动岂有速耶曰谁知非动曰仁者自生分别曰汝甚得无生之意曰无生岂有意耶曰无意谁当分别曰分别亦非意曰善哉少留一宿时谓一宿觉丙午二年五祖支下禅师东都天宫寺大通神秀寂秀开封尉氏人姓李舍儒服出家久侍东山誓心苦节以樵汲自役五祖深器重之武后钦风召至X都下于内道场供养特加礼敬王公士庶望尘拜伏中宗复位尤加崇重大臣张说尝问法要执弟子之礼寂后勅羽仪法物殡于龙门帝送至桥王公士庶皆至葬所张说及征士卢鸿一各为碑诔秀为两京法主三帝国师礼敬尊崇异于常等祖示智通三身四智偈通看楞伽经约千余遍不会三身四智礼祖求解其义祖曰三身者清净法身汝之性也圆满报身汝之智也千百亿化身汝之行也若离本性别说三身即名有身无智若悟三身无有自性即名四智菩提通曰四智之义可得闻乎祖曰既会三身便明四智若离三身别谭四智此名有智无身也即此有智还成无智偈曰大圆镜智性清净平等性智心无病妙观察智见非功成所作智同圆镜五八六七果因转但用名言无实性若于转处不留情繁兴永处那伽定丁未景隆元年五祖支下国师嵩岳慧安寂安辞返嵩岳三月三日嘱门人曰吾死将尸向林中待野火焚之俄尔万回公来见安猖狂握手言论旁侍倾耳都不体会至八日闭户偃身而寂春秋一百二十八门人遵旨舁置林中果野火自然阇维得舍利八十粒戊申二年X法师荆州玉泉寺恒景振钖还山景习天台止观三被诏入内为受戒师奏乞归山诏中书门下及学士于林光宫设斋饯送帝亲赋诗学士中书令李峤等应和景捧诗振钖而行天下荣之证圣大师泗洲僧伽寂伽神化事迹具载本传二月三日寂勅就荐福寺起塔忽臭气满城上祝送归临淮言讫异香腾馥干符中谥证圣大师己酉三年勅赐中兴寺额为法泉新州旧居为国恩寺睿宗庚戌景云元年祖示一相三昧一行三昧祖示众略曰若欲成就种智须达一相三昧一行三昧若人具此三昧决获菩提祥符荫曰初祖示入道之要不出理行二种今祖垂示一相一行三昧融凡圣之情见发本体之妙用真实达道者日用亲证方契如如否则触处犹存隔碍未能念念与道相应也辛亥二年壬子年祖付法祖告怀让行思等曰吾忝受忍大师衣法今为汝X等说法不付其衣葢汝等性根湻熟堪任大事听吾偈曰心地含诸种普雨悉皆萌顿悟花情巳菩提果自成祥符荫曰祖当法运中开羣机湻熟之时其所说法如大云时雨普润皆萌厥后一物不中的脚下腾踏马驹建立无相三昧直接大机大用不落阶级底岭南消息尽从这里去一花五叶二桂昌昌顿悟花情菩提果就达摩氏之道于是乎岳立云擎昭昭天下矣禅师怀让往衡岳居般若寺度沙弥希迁问曰和尚百年后当依附何人祖曰寻思去祖命弟子往新州国恩寺建报恩塔玄宗玄宗癸丑年祖辞众归新州祖谓门人曰吾欲归新州汝等速理舟楫大众留甚坚祖曰诸佛出见犹示涅槃有来必去理亦常然吾此形骸归必有所众曰师从此去蚤晚可回祖曰叶落归根来时无口及示谶垂诫等如录所载法师京兆大荐福寺义净寂净从咸亨二年出西域经二十五年历三十余国得梵本经论四百部以天册元年乙未仲夏还至X洛阳天后亲迎于上东门命修文舘大学士李峤兵部侍郎张说等二十余人同于荐福寺翻译弘法之功不在奘下寂勅塔龙门北冈第六世曹溪大鑑祖示寂八月三日祖示众巳沐浴端坐至三更奄然迁化异香弥空白虹委地林木改色禽兽哀鸣远近缁素如失所天十一月十三日奉祖龛并衣钵归曹溪时广韶新三州官僚暨门人僧俗争迎真身莫决所之乃焚香祷曰香烟指处师所归焉时香烟直贯曹溪乃奉龛归曹溪塔曰元和灵照入塔时白光自塔起上亘天三日始散祖春秋七十六三十四传衣三十八剃发说法三十八年历年表曰自西竺一祖嗣统于周穆王癸酉至贞定王辛卯佛灭五百年为正法住世之初九祖皆躬承圣记密持心印东震圣人之教显示伦常世赖以治而人心尚有约束自贞定王壬辰至东汉光武辛亥佛灭一千年大法行于西竺者周徧纯熟而东震圣人之教燬于秦厖出于诸子汉儒之矫杂人心日失其真不可收拾若非佛法摄受之则渐不可救于是金身应梦像法东垂所以慈济四生阴翊王化者至矣自壬辰至梁武帝丁未大通元年佛灭一千将五百年大教东来巳四百六X十年三乘内典广事翻研梵行高流咸资神用化仪既洽宗旨未申般若智光于焉运照少林初祖虽则直接上根然实无机不被无法不周安心忏罪大地众生闻斯二者尚何佛之可成法之可说自丁未至唐玄宗癸丑开元二年二百余年之间六世相承正位凝命真机密用厚植深培佛祖之道至曹溪而始集此后南岳青原分灯照世心宗绵亘虽无分今古然化随时异道以人弘时节因缘间不容发也宗统编年卷之十宗统编年X卍XXX宗统编年卷之十一第七世祖讳怀让金州杜氏子住南岳般若寺唐玄宗甲寅开元二年第七世南岳祖嗣宗统青原祖同嗣宗统发明六祖支下禅师永嘉玄觉寂觉住温江学者辐辏号真觉十月日辞众端坐入X灭觉尝着证道歌感定中观见字字皆成金色时有梵僧传归西竺翻成梵筴称为东土大乘经乙卯三年丙辰四年五祖支下第二世禅师嵩岳元珪寂珪伊阙人嗣嵩岳宴隐于岳之庞坞一日有神人率羣从来谒覩其貌奇伟非常乃问曰善来仁者何为而至神曰师甯识我耶珪曰佛与众生吾一目之岂分别耶神曰吾此岳神也能生死于人师安得一目我哉珪曰吾本不生汝焉能死吾视身与空等视吾与汝等汝能坏空与汝乎神稽首曰我亦聪明正直于余神愿授以正戒珪曰汝既乞戒即既戒矣戒外无戒又何戒哉师曰此理也我闻茫昧止求师戒我身为门弟子珪即秉炉正几曰付汝五戒若能奉持即应曰能曰谨受教珪曰汝能不婬乎曰我亦娶也珪曰非谓此也谓无罗欲也曰能珪曰汝能不盗乎曰何乏我也焉有盗取哉珪曰非谓此也谓享而福淫不供而祸善也曰能珪曰汝能不杀乎曰实司其柄焉曰不杀珪曰非谓此也谓有滥误疑混也曰能珪曰汝能不妄乎曰我正直焉有妄乎珪曰非谓此也谓先后不合天心也曰能珪曰汝不遭酒败乎曰能珪曰如是为佛戒也以有心奉持而无心拘执以有心为物而无心想身能如是则先天地生不为精后X天地死不为老终日变化而不为动毕尽寂默而不为休信此则虽娶非妻也虽飨非取也虽柄非权也虽作非故也虽醉非惛也若能无心于万物则罗欲不为婬福淫祸善不为盗滥误疑混不为杀先后违天不为妄惛荒颠倒不为醉是谓无心也无心则无戒无戒则无心无佛无众生无汝及无我孰为戒哉神曰我神通亚佛珪曰汝神通十句五能五不能佛则十句七能三不能神竦然避席跪启曰可得闻乎珪曰汝能戾上帝东天行而西七曜乎曰不能汝能夺地祗融五岳而结四流乎曰不能珪曰是谓五不能也佛能空一切相成万法智而不能即灭定业佛能知羣有性穷亿劫事而不能化导无缘佛能度无量有情而不能尽众生界是为三不能也定业亦不牢久无缘亦是一期众生界本无增减如我解佛亦无神通也伹能以无心通达一切法尔神曰我诚浅昧未闻空义师所授戒我当奉行今愿报慈德效我所能珪曰我观身无物观法无常块然更有何欲耶神曰师必命我为世间事展我小神功使巳发心初发心未发心不信心必信心五等人目我神踪知有佛有神有能有不能有自然有非自然者珪曰无为是无为是神曰佛亦使神护法师甯隳叛佛耶愿随意垂诲珪不得巳而言曰东巖寺之障莽然无树北岫有之而背非屏拥汝能移北树于东岭X乎神曰巳闻命矣然昏夜必有喧动愿师无骇即作礼而去珪门送之见仪卫逶迤如王者之状其夕果有暴风吼雷栋宇摇荡珪曰神言征矣众可无怖诘旦和霁则北巖松栝尽移东岭森然行植珪谓其众曰毋令外知至是年丙辰嘱门人曰吾始居东岭吾灭汝当置吾骸于彼言讫若委蜕焉诏谥三祖鑑智禅师塔曰觉寂之塔诏曹溪塔主令韬赴阙辞疾不起韬依六祖出家祖寂为塔主帝聆其德风诏令赴阙韬以疾辞丁巳五年律师光州道岸寂岸颍川唐氏名家子少多奇槩游学江淮讨论百氏遂洗心出家坚修律仪深入禅慧常居会稽龙兴寺中宗亲率六宫请法禀戒图像于林光宫御制赞曰戒珠皎洁慧流清净身局五篇心融入定学综真典观通实性维持法务纲统僧政律藏冀兮传芳象教因乎充盛历总名蓝极承帝眷力辞还山以是年八月十日右脇而逝门人皆极一时之选礼部侍郎姚奕撰碑记戊午六年己未七年瑜伽教主金刚智至自西域勅迎就慈恩寺智南印度人传通三藏及瑜伽密部以开元己未达于番禺来京勅就慈恩寺寻徙荐福凡所住之剎必建大曼拏罗灌顶道场作法祈雨无不立应玄宗深敬信之异迹赫然倾动内外不空三藏等皆师事之理无不通事无不验随问剖陈如钟虗受至于语默兴居凝然不改喜怒逆顺无有异容瞻礼者莫知津涯自然率服庚申八年辛酉九年禅师神会诏住南阳龙兴寺壬戌十年癸亥十一年祖度道一一在衡岳日唯坐禅祖知是法器往问曰大德坐禅图甚么一曰图作佛祖乃取一砖于彼前菴石上磨一曰磨作甚么祖曰磨作镜一曰磨砖岂得成镜耶祖曰磨砖既不成镜坐禅岂得成佛一曰如何即是祖曰如牛驾车车若不行打车即是打牛即是一无对祖又曰汝学坐禅为学坐佛若学坐禅禅非坐卧若学坐佛佛非定相于无住法不X应取舍汝若坐佛即是杀佛若执坐相非达其理一闻示诲如饮醍醐礼拜问曰如何用心即合无相三昧祖曰汝学心地法门如下种子我说法要譬彼天泽汝缘合故当见其道又问道非色相云何能见祖曰心地法眼能见乎道无相三昧亦复然矣一曰有成坏否祖曰若以成坏聚散而见道者非见道也听吾偈曰心地含诸种遇泽悉皆萌三昧华无相何坏复何成一蒙开悟心意超然大慧杲曰而今禅人理会道牛喻心车喻法但只明心法自明矣但只打牛车自行矣且喜没交涉若恁么马祖驴年也不能得悟去祥符荫曰佛祖设教因时而巳拈花之旨西天诸祖以及东土六祖以前皆直示心源一言契证大鑑而后机缘渐熟知解横生于是设大法药以药之逈绝言思不容拟议穿却一切鼻孔坐断天下舌头不入虎穴不得虎子不透重关总非活路打车打牛实全潮之一滴五宗之岷源也甲子十二年乙丑十三年丙寅十四年丁卯十五年律师京师崇圣寺文纲寂纲会稽孔氏子十二龄出家力学切究毗尼操有彝检口无溢言为四方来学所归定力感通灵迹非一奉勅京都翻译满朝檀施尽用庄严累历名蓝二十余所剌血书经六百卷中宗孝和皇帝事X以师礼叠承恩施悉付常住八月十五日寂春秋九十有二滑台太守李邕撰碑记义解沙门中岳嵩阳寺大慧禅师一行寂行鉅鹿张氏子丱岁不羣礼普寂禅师出家寂尝设大会有高士卢鸿自袖撰文置之几谓寂曰此文将数千言字僻文古请求朗隽者宣之当须面指擿而授之寂唿行行至览而微笑鸿怪其轻脱及众集行登堂抗音庄诵一无遗误鸿愕视久之叹不能巳乃游学律册之外旁涉阴阳谶纬之书寻访算术至天台见一院古松数十步门枕流淙淡然岑寂行立于门屏闻院中布算其声簌簌然而相谓曰今日当有弟子自远至求算法计合到门无人导达耶又除一算子而谓侍者曰门前水合西流弟子当至行承其言而入稽首尽受其诀门前水复东流玄宗闻之诏入试之命取宫籍以示行流览一周覆籍诵之如泻水玄宗不觉降榻曰师真神圣也汉洛下闳造历云八百岁当差一日有圣人定之属大衍历出行正其差谬编开元大衍历五十二卷及历律志玄宗密问社稷祚运行无语徐对曰陛下有万里之行复封一合子若弹丸内贮物摇之有声进曰有急则开及幸蜀到成都启之则药中蜀当归也前有桥曰万里云又曰社稷毕得终吉后昭宗初封吉王及太子德王为梁灭故行先言之开元十五年十月八日随驾X幸新丰身无诸患忽然沐浴更衣趺坐怡然而寂帝趋视之悲怆不胜诏有司葬于铜人原谥曰大慧禅师御撰塔铭行着摄调伏藏六十卷释氏系录一卷疏七卷戊辰十六年禅师希迁受具戒于罗浮迁自六祖寂后上下罗浮往来三崃间是年从罗浮受戒归曹溪梦与六祖同乘一龟泳于深池觉而曰吾与师乘灵智游性海久矣又何梦耶希迁至青原迁每静坐寂若忘生第一座发之曰祖非教汝默坐寻思也今行思和尚出世吉州汝因缘在彼迁直诣静居参礼祖曰子何方来迁曰曹溪祖曰将得甚么来曰未到曹溪亦不失祖曰若恁么用到曹溪作甚么曰若不到曹溪争知不失迁又曰曹溪大师还识和尚否祖曰汝今识吾否曰识又争能识得祖曰众角虽多一麟足矣迁又问和尚自离曹溪甚么时至此间祖曰我却知汝蚤晚离曹溪曰希迁不从曹溪来祖曰我亦知汝去处也曰和尚幸是大人莫造次他日祖复问迁汝甚么处来曰曹溪祖乃举拂子曰曹溪还有这个么曰非但曹溪西天亦无祖曰子莫曾到西天否曰若到即有也祖曰未在更道曰和尚也须道取一半莫全靠学人祖曰不辞向汝道恐巳后无人承当X己巳十七年禅师牛头山第五世智威寂威江甯陈氏子受法牛头持为江左学者所归二月十八日寂延祚寺寿七十七庚午十八年义学沙门京兆西崇福寺智昇撰开元释教录自后汉明帝永平十八年丁卯至唐开元十八年庚午凡六百六十四载中间传译缁素总一百七十六人所出大小二乘三藏圣教及圣贤集传并及失译人名总二千二百七十八部合七千四十六卷先是道真道宣等各有晋魏汉等录而重出误入者多昇乃重经撰次为二十卷最号精详又续内典录图纪各一卷文笔高博法苑重之辛未十九年南岳祖付道一等法眼一侍奉九秋日益玄奥入室弟子总有六人祖各印可曰汝等六人同证吾身各契其一一人得吾眉善威仪一人得吾眼善顾盻一人得吾耳善听理一人得吾鼻善知气一人得吾舌善谈说一人得吾心善古今又曰一切万法皆从心生心无所生法无能住若达心地所作无碍非遇上根宜慎辞哉希迁持书到南岳青原祖令迁持书与南岳祖曰汝达书了速回吾X有个鈯斧子与汝住山迁至彼未呈书便问不慕诸圣不重己灵时如何师曰子问太高生何不向下问迁曰甯可永劫受沉沦不从诸圣求解脱祖便休青原祖付希迁法迁回青原祖问子返何速书信达否迁曰书亦不通信亦不达去日蒙和尚许个鈯斧子祇今便请祖垂一足迁便礼拜寻辞往南岳祥符荫曰明暗偏正回互尊贵之旨不消拈出蚤巳密印全提矣禅师道一居建阳佛迹岭壬申二十年瑜伽教主灌顶国师洛阳广福寺金刚智寂智于开元十一年奉勅翻译瑜伽密部十八年又译诸陀罗尼等法要八月既望于洛阳广福寺命诸门人曰白月圆时吾当去矣遂礼佛寂然而化寿七十一腊五十一葬于龙门伊川之右勅谥灌顶国师弟子中书侍郎杜鸿渐述碑纪德癸酉二十一年禅师道一迁于临川甲戌二十二年乙亥二十三年瑜伽教主洛京圣善寺无畏寂畏本天竺乌荼国王让位于兄出家学道游中天X竺遇达摩掬多授以总持瑜伽密教乃徧礼圣迹入鸡足山为迦叶尊者剃发神蹟炳着非一折伏九十六宗使异学归正掬多曰汝与震旦有缘畏乃礼辞途中广作法利至大唐西境夜有神人白曰此东非弟子界也文殊师利实护神洲礼足而退睿宗知畏将达中国诏将军史献出玉门塞以候来仪开元初玄宗梦与真僧相见姿状非常躬以丹青写之殿壁及畏至与梦符帝悦重之尊为教主甯薛王巳降皆跪蓆捧器焉奉勅住西明寺翻译经呪畏性恬虑静泊然禅观面奉接仪形者若莲华敷于净沼咨承言说者如甘露润于心田不动声色消伏羣机神力密严无祷不应开元二十年求还西域优诏留之十月七日无疾而化寿九十九腊八十帝闻讣震悼具威仪护丧事定慧所薰全身不坏累朝旱涝皆就祈请无不征验龛供龙门西山广化寺祥符荫曰大道不尚功勋亦犹至治归于无为恭己垂裳不废臯夔臣邻之化金刚无畏辈之密护宗持可谓御侮䟽辅之臣也丙子二十四年禅师道一至南康龚公山居之先是此山峯岫魑魅所居人莫敢近犯者灾衅立生及师至当宴息时有神紫衣玄冠致礼言舍此地为清净梵场自是勐鸷毒螫变心驯扰X南岳祖遣僧往江西观化一阐化江西祖问众曰道一巳为众说法未见有个消息来因遣一僧往嘱曰待伊上堂时但问作么生伊道底言语记将来僧如命而往回谓祖曰伊云自从胡乱后三十年不曾少盐酱祖然之安隐忍曰此塞心性义路之锢鏴摧生死魔军之利剑而直指人心见性成佛之指南车也金圈棘蓬穿入鼻孔者葢自此始但不可向痴人说梦耳丁丑二十五年戊寅二十六年己卯二十七年庚辰二十八年第七世吉州青原弘济祖示寂塔曰归真僧问如何是佛法大意祖曰庐陵米作么价十二月十三日陞座告众跏趺而逝青原第二世祖讳希迁高要陈氏幼而徇齐乡民多杀牛祀鬼神以义止之数毁祠夺牛俗以之化后造曹溪得度见青原得法辛巳二十九年石头希迁祖嗣青原宗统衡山南寺之东有石状如台乃结庵其上名石头南岳祖常指学者来参众乃集鬼神多显迹听法祖皆与授戒法壬午天宝元年癸未二年甲申三载正月改年曰载X第七世南岳般若寺大慧祖示寂塔曰最胜轮第八世祖讳道一汉州什邡县人姓马氏故俗称马祖容貌奇异牛行虎视舌过鼻足下有二轮文幼岁于本邑罗汉寺出家受具于渝州圆律师嗣南岳开法江西乙酉四载第八世江西马祖嗣宗统南康郡守裴公入龚公山问道裴公躬勤谘禀祖直示心源每至海霞歛空山月凝照心与境寂道随悟深诏名僧硕学赴内道场与本净禅师论道净绛州张氏子受记曹溪住司空山中使杨光庭採药入山见净还奏阙庭诏至内道场正月十五日诏与两街禅学共掦佛法丙戌五载制天下度僧尼并令祠部给牒丁亥六载戊子七载已丑八载怀海参为侍者海丱岁离尘三学该练参祖命侍左右庚寅九载禅师惟俨从石头来X俨十七出家纳戒衡岳博通经论严持戒律一日叹曰大丈夫当离法自净谁能屑屑事细行于布巾耶首造石头之室便问三乘十二分教某甲粗知甞闻南方直指人心见性成佛实未明了伏望慈悲指示头曰恁么也不得不恁么也不得恁么不恁么总不得子作么生俨罔措头曰子因缘不在此且往马大师处去俨禀命恭来礼祖仍伸前问祖曰我有时教伊扬肩瞬目有时不教伊掦眉瞬目有时扬眉瞬目者是有时扬眉瞬目者不是子作么生俨于言下契悟便礼拜祖曰子见甚么道理俨曰某在石头处如蚊子上铁牛祖曰汝既如是善自护持辛卯十载佛灭后一千七百年壬辰十一载双峯第四世禅师润州鹤林径山玄素寂侍者怀海悟道海侍祖经三载一日侍祖行次见一羣野鸭飞过祖曰是甚么海曰野鸭子祖曰甚处去也海曰飞过去也祖遂把海鼻扭海负痛失声祖曰又道飞过去也海于言下省悟却归侍者寮哀哀大哭同事问曰汝忆父母耶曰无曰哭作甚么海曰我鼻孔被大师扭得痛不彻同事曰有甚因缘不契海曰汝问取和尚去同事问祖曰海侍者有何因缘X不契祖曰是伊会也同事归寮曰和尚道汝会也海乃呵呵大笑次日祖陞座众才集海出卷却席祖便下座癸巳十二载甲午十三载祖令惟俨返石头俨侍奉三年祖一日问子近日见处作么生俨曰皮肤脱落尽唯有一真实祖曰子之所得可谓恊于心体布于四肢既然如是将三条篾束取肚皮随处住山去俨乃辞祖返石头一日在石上座次石头问曰汝在这里作么曰一物不为头曰恁么则闲坐也曰若闲坐即为也头曰汝道不为不为个甚么曰千圣亦不识头以偈赞曰从来共住不知名任运相将祇么行自古上贤犹不识造次凡流岂可明石头垂语曰言语动用没交涉俨曰非言语动用亦没交涉头曰我这里针札不入俨曰我这里如石上栽花头然之祥符荫曰石头指令往江西马祖示令返石头古人心眼洞明何甞分河饮水哉又曰将三条篾束取肚皮随处住山去可见担荷此事不在门庭施设也明矣法师台宗第五世左溪玄朗寂朗嗣东阳威宴坐左溪三十年精约自持弟子湛然等数十人传其教X乙未十四载丙申载肃宗肃宗丁酉二载禅师怀海再参付法海再参侍立次祖目视绳牀角拂子海曰即此用离此用祖曰汝向后开两片皮将何为人海取拂子竖起祖曰即此用离此用海挂拂子于旧处祖振威一喝海直得三日耳聋遂付正法戊戌干元元年复以载为年己亥二年庚子上元元年勅使至曹溪请六祖衣钵归内供养诏塔主令韬赴阙以疾辞禅师大鑑支下洛京荷泽寺真宗大师神会寂会襄阳高氏子年十三至曹溪礼祖祖一日告众曰有一物无头无尾无名无字无背无面诸人还识否会出曰是诸佛之本源神会之佛性祖曰向汝道无名无字汝便唤作本源佛性汝向后只成得个知解宗徒后于洛阳阐明祖化大为王臣敬信五月十二日寂塔于洛阳宝应寺勅谥真宗大师辛丑二年禅师大鑑支下司空山大晓本净寂诏禅师南阳慧忠至待以师礼X忠诸暨冉氏子得法曹溪居南阳白崖山党子谷四十余年不下山道行闻于朝勅中使孙朝进賷诏征赴京居千福寺待以师礼壬寅宝应元年律师余杭宜丰寺灵一寂一精持戒律品行清高禅诵之余诗歌不辍与襄阳朱放南阳张继安定皇甫曾范阳张南史吴郡陆迅东海徐嶷景陵陆鸿渐为尘外之友同时会稽昙一晋陵义宣俱以高雅见称寂年方三十五右金吾卫兵曹参军独孤及撰碑塔于虎林东峯代宗代宗癸卯广德元年诏谥初祖菩提达摩曰圆觉大师塔曰空观甲辰二年石头祖移庵梁端祖一日见负米登山者愍之明日即移庵下梁端乙巳永泰元年诏奉六祖大师衣钵归曹溪五月五日帝梦六祖大师请衣钵七日遣镇问大将军刘崇景顶戴而送勅剌史杨瑊曰朕之国宝卿可于本寺如法安置专令僧众亲承宗旨者严加守护勿令遗坠丙午大历元年洪州连帅路嗣恭请祖开元寺开堂X四方学者云集座下僧问和尚为甚么说即心即佛祖曰为止小儿啼曰啼止时如何祖曰非心非佛曰除此二种人来如何指示祖曰向伊道不是物曰忽遇其中人来时如何祖曰且教伊体会大道洪州廉使参问弟子喫酒肉即是不喫即是祖曰若喫是中丞禄不喫是中丞福廉使礼谢丁未二年诏谥四祖曰大医禅师塔号慈云戊申三年诏禅师径山道钦问法要赐号国一二月诏曰朕闻江左有蕴道禅人德性氷霜净行林野朕虗心瞻企渴仰悬悬有感必通国亦大庆愿和尚远降中天尽朕归向不违愿力应物见形今遣内侍黄凤宣旨特到诏迎速副朕心勅令本州供送凡到州县开净院安置官吏不许谒见疲师心力弟子不算多少听其随侍帝见郑重咨问法要供奉勤至司徒杨绾一见叹礼退而告人曰此实方外之高士也难得而名焉诏号国一禅师诏谥五祖曰大满禅师塔号法雨己酉四年禅师怀海住洪州大雄山巖峦峻极故号百丈祖寄三瓮酱去海集众上堂X开书了拈拄杖指瓮曰道得即不打破道不得即打破众无语海打破归方丈安隐忍曰马祖以三瓮酱寄百丈可疑也百丈上堂一时打破又可疑也不善疑而求善悟譬若首燕而之越也国师双峯下六世惠忠寂忠嗣牛头威平生一衲食唯一铛虎为巡守鹊为移巢寂之夕有瑞云凝覆天乐闻空祥符荫曰双峯融未闻道前百鸟衔花诸天送供及见四祖后日负米供众故其支下多有德化感异然断际祖谓其未知有向上关棙子非贬剥诸方语也具向上全提眼目者自知之庚戌五年辛亥六年律师会稽开元寺昙一寂一禅律之外囊括百氏与张说宋璟苏瓌陆象先贺知章等善着四分律疏十卷天宝十四载浙江潮激钱塘一率律学千人念摩诃般若庄严伍胥以祈潮退梦一神人衣冠甚伟稽首谢曰蒙垂法施即改波流未逾旬时涨沙五十里大历六年十一月十七日寂寿八十腊六十一制服执绋者江淮之南河洛之表殆人人雪涕各各增悲焉会稽徐浩撰碑纪其德壬子七年癸丑八年X甲寅九年三藏法师京兆大兴善寺大辩广智不空金刚寂不空北天竺人行五部灌顶法神应不测玄宗肃宗皆师重之代宗恩渥弥厚寂闻辍朝三日勅开府李元琮知护丧事火浴得舍利一百八十粒乙卯十年禅师大鑑支下南阳大证国师慧忠寂忠将涅槃辞帝帝曰师灭度后弟子将何所记忠曰告檀越造取一所无缝塔帝曰就师请取塔样忠良久曰会么帝曰不会忠曰有弟子应真却知此事可诏问之十二月十九日右脇而逝诏应真问前语真良久曰圣上会么曰不会真以偈进曰湘之南潭之北中有黄金充一国无影树下合同船琉璃殿上无知识丙辰十一年丁巳十二年戊午十三年己未十四年德宗德宗庚申建中元年辛酉二年壬戌三年法师台宗第六世国清湛然寂然荆溪戚氏子智者五世孙左溪朗公嗣着法华释签疏记各十卷止观辅行传弘诀十卷法华三昧补助仪一卷万等忏补阙仪二卷略维摩疏十卷维摩疏记三卷重治定涅槃疏十五卷金錍论X十妙不二门等盛行于世学士梁肃撰传称其为法门命世云癸亥四年法师澄观註华严疏观字大休会稽夏侯氏子生于开元戊寅身长九尺四寸垂手过膝口四十齿目光夜发昼乃不眴天宝七载出家肃宗二年丁酉受具奉诏入内勅译华严初至德中即以十事自励曰体不捐沙门之表心不违如来之制坐不背法界之经性不染情碍之境足不履尼寺之尘脇不触居士之榻目不视非仪之綵舌不味过午之餚手不释圆明之珠宿不离衣钵之侧从牛头忠径山钦问西来宗旨受华严圆教于京师诜禅师大历三年代宗诏入内与大辩正三藏译经为润文大德既而辞入五台大华严寺覃思华严以五地圣人栖身佛境心体真如犹于后得智起世俗心学世间解繇是博览六艺图史九流异学华夏训诂竺经梵字及四围五明圣教世典等书靡不该洽是年下笔着疏先求瑞应一夕梦金容当阳山峙光相颙颙因以手捧咽面门既觉而喜以谓获光明徧照之征自是落笔无停思乃以信解行证分华严为四科理无不包观每慨旧既未尽经旨唯贤首国师颇涉渊源遂宗承之制疏凡历四年而文成甲子兴元元年X诏谥二祖曰大祖禅师乙丑贞元元年居士庞蕴来参蕴字道玄衡阳人世业儒少悟尘劳志求真谛初谒石头问不与万法为侣者是甚么人头以手掩其口豁然有省后与丹霞为友一日石头问曰见老僧以来日用事作么生曰若问日用事即无开口处呈偈曰日用事无别惟吾自偶谐头头非取拾处处没张乖朱紫谁为号邱山绝点埃神通并妙用运水及搬柴头然之曰子以缁耶素耶士曰愿从所慕遂不剃染后参马祖问曰不与万法为侣者是甚么人祖曰待汝一口吸尽西江水即向汝道士于言下顿领玄旨后以舟尽载珍槖数万沉之湘流举室修行有女曰灵照常鬻竹漉篱以供朝夕有偈曰有男不婚有女不嫁大家团圞头共说无生话丙寅二年丁卯三年戊辰四年祖登建昌石门山春正月祖游石门山见林壑平坦谓侍者曰吾之朽质当于来月归兹地矣归遂示疾院主问和尚近日尊候如何祖曰日面佛月面佛第八世江西洪州开元大寂祖示寂塔曰大庄严二月一日寂祖世寿八十僧腊六十入室弟子一X百三十九人得法者八十四人其参承机缘各见别传兹不具书丹阳公包佶为碑纪述权德舆铭塔安隐忍曰大师应般若多罗之谶为震旦第一法王观其施设如石季伦䜩客虽厨厕卑秽之地罗列杂宝客随手而得之往往揖婢为夫人错愕迁避自谓入崇之室及其登广筵罚巨觥照以明月之珠使绿珠歌于前十丈珊瑚一击粉碎又不觉爽然自失此大智之得于扭鼻而失于最后之一喝临济所谓吹毛用了急须磨是也夫虎豹之威信乎其勐矣或不免于戈戟吞舟之鱼信乎其大矣或难逃于巨浸骐骥之驹瞬目而驰千里人得而縻之以其迹在耳惟龙则不然大而溟渤小而杯盎间莫不卷舒自得排山岳兴云雨过而不留变化而莫穷得此道者谓之龙奋迅三昧马大师其是乎变三十四祖之法式融其弊扫其辙若疾雷之破山使心性解路之偷心闻之立死如金翅鸟王直取龙吞然后翱翔九天不住虗空不离于空不为空性之所留住我为法王于法自在不特龙变而巳后来临济云门沩仰法眼各建宝幢不过一为拈出岂于三日耳聋外别有宗旨哉然则今之不透重关认悟中迷为实法者与客之登厕得宝时节等耳沙门金陵惠炬集宝林传X先是崔宼难作付法藏传失于次序多见差谬炬乃往曹溪宝林同西竺胜持三藏重共参校祖偈并唐初以来传法宗师机缘行世曰宝林传宗统编年卷之十一宗统编年X卍XXX宗统编年卷之十二第九世祖讳怀海福州长乐王氏子参马祖嗣法住百丈德宗己巳贞元五年第九世百丈祖嗣宗统庚午六年禅师智常开法归宗常嗣马祖住卢山归宗江州剌史李渤问常曰教中谓须弥纳芥子渤即不疑芥子纳须弥莫是妄谈否常曰人传使君读万卷书是否曰是常曰摩顶至踵如椰子大万卷书向何处着渤俛首而巳异日渤又问一大藏教明得箇甚么边事常举拳示之曰还会么曰不会曰这箇措大拳头也不识青原下第二世石头无际祖示寂塔曰见相祖着参同契曰竺土大仙心东西密相付人根有X利钝道无南北祖灵源明皎洁枝派暗流注执事原是迷契理亦非悟门门一切境回互不回互回而更相涉不尔依位住色本殊质象声元异乐苦暗合上中言明明清浊句四大性自复如子得其母火热风动摇水湿地坚固眼色耳音声鼻香舌醎醋然依一一法依根叶分布本末须归宗尊卑用其语当明中有暗勿以暗相遇当暗中有明勿以明相覩明暗各相对比如前后步万物自有功当言及用处事存函葢合理应箭锋拄承言须会宗勿自立规矩触目不会道运足焉知路进步非近远迷隔山河固谨白参玄人光阴莫虗度十二月二十五日示寂寿九十一祥符荫曰南岳青原分江西石头两宗石头参同契全提明暗回互事理相涉之旨宝镜三昧五位君臣尽从这里去其言曰进步非近远迷隔山河固石头路滑岂虗语哉青原第三世祖讳惟俨绛州韩氏子首造石头令往江西马大师处言下契悟归嗣石头辛未七年青原下第三世药山祖嗣石头宗统发明壬申八年祖立禅林清规X祖以禅宗传持大法化仪未备乃博约折中设立制范首立方丈以尊主法不立佛殿唯树法堂以亲承法印当代为尊也来参学众尽列僧堂朝夕参请以道为务主法者称和尚上堂陞座说法大众雁立侧聆示依法而住也斋粥随宜二时均徧行务普请上下均力示同众无私也立两序分列东西助扬法化也立列职各司其事专领庶务也有过举罚公摈出院示清众无染也其诸轨度高简详序号曰百丈清规天下禅林遵而行之祥符荫曰今日之清规非祖当日所立之清规也祖尊主法尚不立佛殿何得有如今之繁文等事一增改于宋僧赞甯再修饰于元僧德煇而从上之宗风法式扫土尽矣灵隐礼和尚甞切叹欲釐正之南岳储和尚欲成宗门典礼一书以告方来俱有志未就后有志于敦祖复古者其幸加之意焉禅师希运来参运幼于闽县黄檗山出家身长七尺额有圆珠后游天台路逢一僧与之谈笑如旧相识熟视之目光射人颇有异相乃偕行属溪水瀑涨捐笠植杖而止其僧率运同渡运曰兄要渡自渡彼即褰衣蹑波若履平地回顾曰渡来渡来运曰咄这自了汉吾蚤知揑怪当斫汝胫其僧叹曰真大乘法器吾所不及言讫不见至洛京行乞吟添钵声有一X妪出扉间曰太无厌生运曰汝犹未施责我无厌何耶妪笑而掩扉运异之进与语多所发药须臾辞去妪告曰可往南昌见马大师至南昌马祖巳示灭遂往石门谒塔时祖结庐于塔旁乃往参祖祖问巍巍堂堂从何方来曰巍巍堂堂从巅南来祖曰巍巍堂堂当为何事曰巍巍堂堂不为别事祖深器之曰某甲特来礼拜福缘浅薄不及一见未审平日有何言句愿闻开示祖遂举再参马祖因缘运闻之不觉吐舌祖曰子巳后莫承嗣马大师么曰不然今日因师举得见马祖大机大用然且不识马祖若嗣马祖他日巳后丧我儿孙祖曰如是如是见与师齐减师半德见过于师方堪传授子今甚有超师之见运便礼拜一日运问从上宗乘如何指示祖良久运曰不可教后人断绝去也祖曰将谓汝是个人乃起入方丈运随后入曰某甲特来祖曰若尔则他后不得孤负吾禅师昙晟参经二十年因缘不契后造药山禅师双峯支下第七世径山国一大觉国师道钦寂钦鹤林素嗣崔赵公问弟子出家得否钦曰出家乃大丈夫事非将相之所能为崔有省十二月寂寿七十九腊五十塔于龙兴禅院剌史王颜撰碑癸酉九年禅师灵祐参X祐长溪赵氏子年十五剃染受具究大小乘教甞游方至国清寺与寒山拾得往松门夹道寒作虎吼三声祐无对寒曰自从灵山一别迄至于今还相记么祐又无对拾拈杖曰老兄唤这箇作什么祐又无对寒曰休休不用问他自从别后巳三生作国王来总忘却也是年祐年二十三游江西参祖祖一见许之入室遂居参学之首一日侍立次祖问谁对曰灵祐祖曰汝拨炉中有火否祐拨之曰无火祖躬起深拨得少火举示曰汝道无这箇聻祐自是发悟礼谢陈其所解祖曰此乃暂时岐路耳经云欲识佛性义当观时节因缘时节既至如迷忽悟如忘忽忆方省己物不从他得故祖师云悟了同未悟无心亦无法只是无虗妄凡圣等心本来心法原自备足汝今既尔善自护持甲戌十年乙亥十一年禅师普愿至池阳愿新郑王氏子受业于大隗山大慧禅师受戒于嵩山暠律师历游讲席教海淹通后入大寂之室顿然忘筌得游戏三昧挂钖池阳南泉堙谷刊木以搆禅栖簑笠饭牛躬耕足食不下南泉山三十余年诸方目为郢匠从谂至南泉谂曹州郝乡郝氏子童稚披剃未纳戒便随本师X行脚抵池阳参普愿本师先入事了谂方入事愿在方丈内外见谂来参便问近离甚处谂曰近离瑞像愿曰还见立瑞像么谂曰不见立瑞像只见卧如来愿乃起坐曰汝是有主沙弥无主沙弥谂曰有主沙弥愿曰那箇是你主谂近前躬身曰孟春犹寒伏惟和尚尊体万福愿乃唤维那曰此沙弥别处安排本师先归谂遂留参一日问愿如何是道愿曰平常心是道谂曰还可趣向也无愿曰拟向即乖谂曰不拟争知是道愿曰道不属知不属不知知是妄觉不知是无记若真达不疑之道犹如太虗廓然荡豁岂可强是非耶谂于言下大悟丙子十二年法师澄观应诏入京诏河东节度使礼部尚书李诜迎法师澄观入京观至诏同罽宾国三藏般若同译华严后分梵册帝亲预译场一日不至即差僧寂光依僧欲云皇帝国事因缘如法僧事与欲清净观承睿旨翻宣既就进之诏令开示华严宗旨帝大悦赐紫方袍号教授和尚相国齐抗郑余庆高郢请撰华严纲要相国李吉甫侍郎归登驸马杜琮请述正要又为南康王韦臯相因武元衡着法界观玄镜仆射高崇文请着镜灯说文司徒严绶司空郑元剌史陆长源请撰三圣圆融观节度使薛华观察使孟X简中书钱徽拾遗白居易给事杜羔等请制七处九会华严界图心镜说文又与僧录灵邃等制华严圆觉四分中观等经律论关脉三十余部丁丑十三年戊寅十四年己卯十五年庚辰十六年辛巳十七年药山祖登山长啸祖一夜登山经行忽云开见月大啸一声应澧阳东九十里许剌史李翱向祖风屡请不赴乃躬谒祖祖不顾翱性褊急乃曰见面不如闻名拂袖便出祖曰太守何得贵耳贱目翱回拱谢问曰如何是道祖以手指上下曰会么曰不会祖曰云在青天水在瓶翱欣然作礼述偈曰鍊得身形似鹤形千株松下两函经我来问道无余话云在青天水在瓶选得幽居惬野情终年无送亦无迎有时直上孤峯顶月下披云啸一声翱又问如何是戒定慧祖曰这里无此闲家具翱罔测祖曰太守欲保任此事须向高高山顶立深深海里行闺阁中物舍不得便为渗漏翱作复性书约三千言律师南岳云峯法证寂壬午十八年癸未十九年甲申二十年顺宗顺宗乙酉永贞元年宪宗X宪宗丙戌元和元年丁亥二年禅师灵祐往沩山司马头陀自湖南来百丈白祖曰潭州大沩山水奇绝可成一大道场聚千五百众乞和尚分一枝佛法王化此山祖令集众曰若能对众一语出格者即令沩山阐化即指净瓶问曰不得唤作净瓶唤作什么华林觉为第一座曰不可唤作木𣔻也祖不肯祐时充典座出众踢倒净瓶祖笑曰第一座输却山子也遂遣祐往是山峭绝敻无人烟祐牵萝而登拾橡为食与猿猱为伍山下居民稍稍知之祥符荫曰此选择住持之始也当时沩山一荒绝无人之境而祖必珍重对众择遣岂非人杰地灵而地以人重耶祐单丁食𣗖不五年于蛇虎丛中成象龙法席迄今大沩名垂霄壤可谓不负祖之慎𢌿矣禅师大鑑下第三世荆州天皇道悟寂悟婺州东阳张氏子神仪挺异幼而生知年十四恳求出家父母不许遂减食饮父母不得巳许之及出家精修梵行风雨昏夜宴坐邱冢离诸怖畏谒径山国一受心法服勤五载复谒马祖重印前解依止二夏后谒石头问曰离却定慧以何法示人头曰我这里无奴婢离个甚么曰如何明得头X曰汝还撮得虗空么曰恁么则不从今日去也头曰未审汝蚤晚从那边来曰道悟不是那边人头曰我蚤知汝来处也曰师何以赃诬于人头曰汝身见在曰虽然如是毕竟如何示于后人头曰汝道谁是后人从此顿悟罄殚前二哲匠言下有所得心后居天皇客无贵贱皆坐而揖江陵尹右仆射裴公稽首问法接之无加礼裴愈归向元和丁亥四月示疾命弟子先期告终至晦日大众问疾悟蓦召典座座近前悟曰会么曰不会悟拈枕子抛于地上即便告寂寿六十腊三十五戌子三年禅师大鑑下第三世荆州天王寺道悟寂悟渚宫崔氏子汉子玉之裔十五出家二十三受戒三十谒石头频沐指示而不契次谒忠国师三十四与国师侍者应直南还谒马祖祖曰识取自心本来是佛不属渐次不假修持体自如如万德圆满悟于言下大悟祖嘱曰汝若住持莫离旧处悟蒙旨巳便返荆门去郭不远结草为庐节使来访不为加礼使怒擒悟掷江中及归见徧衙火发且闻空中天王神嗔责声遂哀悔设拜烟𦦨顿息宛然如初乃躬往江边迎悟见悟在水都不湿衣益自敬重于府西造天王寺供之龙潭信问从上相承底事如何悟曰不是明汝来处不得信曰这个眼目几人具得悟曰浅草易为长芦僧问如何X是玄妙之说悟曰莫道我解佛法好曰争奈学人疑滞何悟曰何不问老僧曰即今问了也悟曰去不是汝存泊处悟常云快活快活及临终时呌苦苦又云阎罗王来取我也院主问曰和尚当时被节使抛向水中神色不动如今何得恁么地悟举枕子云汝道当时是如今是院无对便入灭时十月十三日年八十二坐六十二夏阙疑祥符荫曰大凡古今疑信之间有疑而难信者有信而无可疑者其疑其信可以决也惟可疑而实可信既可信而犹不能无疑其信其疑须平其心公其见毋执一时一已之私此古之所以有阙文也天皇天王景德传灯及五灯会元诸家文献皆非无征征则皆可信信则疑不必阙然佛祖出世X无非为一大事因缘云兴电拂甯争剩迹千释迦万弥勒彼此何分况同为大鑑之后均阐达摩之道谓其出自石头固迦文之后裔也谓其出自马祖亦迦文之后裔也必欲定其信史两家之执一纷然何妨阙为疑文千古之大同自在故两存天皇天王而书其系曰大鑑下第三世以俟后之详定焉己丑四年禅师昙晟造药山昙参百丈二十年因缘不契遂造药山祖问甚处来曰百丈来祖曰百丈有何言句曰寻常道我有一句子百味具足祖曰醎则醎味淡则淡味不醎不淡是常味作么生是百味具足的句晟无对祖曰争奈目前生死何曰目前无生死祖曰在百丈多少时曰二十年祖曰二十年在百丈俗气也不除他日侍立次祖又问百丈更说甚么法曰有时道三句外省去六句内会取祖曰三千里外且喜没交涉祖又问更说甚么法曰有时上堂大众立定以拄杖一时趂散复召大众众回首丈曰是甚么祖曰何不蚤恁么道今日因子得见海兄晟于言下顿悟便礼拜庚寅五年辛卯五年壬辰七年诏谥曹溪六祖大鑑禅师塔曰灵照癸巳八年沩山道场成祐单丁五年一日念道在接物利生独居非是乃出至山口语蛇虎曰我若于此山有缘汝等各自散去若其无缘我充尔腹言讫虫虎四散祐乃回山未几懒安上座至禅学稍集众营梵宇连帅李景让奏号同庆寺风动天下四方辐辏归之慧寂至沩山悟旨寂韶州怀化叶氏子年九岁于广州和安寺投通禅师出家十四岁父母取归欲与婚媾寂不从遂断手二指跪致父母前誓求正法以报劬劳父母乃许再诣通处而得披剃未登具即游方初谒躭源巳悟玄旨后参沩山问汝是有主沙弥无主沙弥寂曰有主曰主在甚么处寂从西过东立沩异之寂问如何是真佛住处沩曰以思无思之妙反思灵𦦨之无穷思尽还源性相常住事理不二真佛如如寂于言下顿悟自此执侍前后盘桓十五载一日又问子既称善知识争辨得诸方来者知有不知有有师承无师承是义学是玄学子试说看寂曰慧寂有验处伹见僧来便竖起拂子问伊诸方还说这个不说又曰这个且置诸方老宿意作么生沩叹曰此是从上宗门中牙爪又问大地众生业识茫茫无本可据子作么生知他有之与X无曰慧寂有验处时有一僧从面前过寂召曰阇黎僧回首寂曰和尚这个便是业识茫茫无本可据沩曰此是师子一滴乳迸散六斛驴乳甲午九年第九世洪州百丈大智祖示寂塔曰大宝胜轮祖上堂曰灵光独耀逈脱根尘体露真常不拘文字心性无染本自圆成但离妄缘即如如佛僧问对一切境如何得心如木石去祖曰一切诸法本不自言空不自言色亦不言是非垢净亦无心系缚人但人自虗妄计着作若干种解会起若干种知见生若干种爱畏但了知法不自生皆从自已一念妄想颠倒取相而有知心与境本不相到当处解脱一一诸法当处寂灭当处道场又本有之性不可名目本来不是凡不是圣不是垢净亦非空有亦非善恶与诸染法相应名人天二乘界若垢净心尽不住系缚不住解脱无一切有为无为缚脱心量处于生死其心自在毕竟不与诸妄虗幻尘劳蕴界生死诸入和合逈然无寄一切不拘去留无碍往来生死如门开相似夫学道人若遇种种苦乐称意不称意事心无退屈不念名闻利养衣食不贪功德利益不为世间诸法之所滞碍无亲无爱苦乐平怀麤衣遮寒粝食活命兀兀如愚如聋稍有相应分若于心中广学知解求福求智皆是生死于理无益却被知解境风之所漂溺X还归生死海里佛是无求人求之即乖理是无求理求之即失若着无求复同于有求若着无为复同于有为故经云不取于法不取非法不取非非法又云如来所得法此法无实无虗若能一生心如木石相似不被阴界五欲八风之所漂溺即生死因断去住自繇不为一切有为因果所缚不被有漏所拘他时还以无因缚为因同事利益以无着心应一切物以无碍慧解一切缚亦云应病与药祖凡作务执劳必先于众正月十七日寂世寿九十有五寂音洪题祖广录曰佛语心宗法门旨趣至江西为大备大智精妙颕悟之力能到其所安此中虽无地可以栖言语然要不可以终去语言也故其广演之语大剔禅者法执而今之五家宗趣皆此录森列如井之在海其清凉甘滑泄苦浊毒所不同而本则无异质也安隐忍曰先圣教人悟后还来旧处行又曰但一切仍旧今之错认此言者不少夫君臣父子僧俗长幼乃至百工贵贱各有常仪即悟后亦当安分设见已同圣人而轻放肆志恶得谓之仍旧欤今学者才涉参寻便将禅师二字贴在面上东奔西走为求出世可谓不仍旧之甚矣况乃猖狂妄作不避讥嫌使高视之士疑慢宗乘中下之流展转造业痛哉观百丈所说所行而不悛革真土木无X心矣禅师马祖支下虔州西堂大觉智藏寂藏骨表殊众入大寂之室大寂尝令藏诣长安通书于忠国师忠问汝师说甚么法藏从东过西立忠曰只这个更别有藏从西过东立忠曰这个是马师的仁者作么生藏曰蚤巳呈似和尚了寻又令送书与径山国一禅师书中作一圆相径山发缄于圆相中着一点却封回后受记莂贞元七年开堂李尚书翱问马大师有甚么言教藏唿李翱翱应诺藏曰鼓角动也住西堂时有一俗士问有天堂地狱否藏曰有曰有佛法僧宝否藏曰有曰和尚莫错否藏曰汝曾见尊宿来耶曰会参径山和尚藏曰径山向汝道什么曰他道一切总无藏曰汝有妻否曰有藏曰径山和尚有妻否曰无藏曰径山和尚道无即得士礼谢而去僧问有问有答宾主历然无问无答时如何藏曰怕烂却那寿八十腊五十五四月八日寂宪宗谥大宣教禅师塔曰元和证真至穆宗重谥大觉禅师第十世祖讳希运闽人也额间隆起如珠往南昌参马祖值巳寂乃见百丈嗣法乙未十年第十世黄檗祖嗣宗统沩仰宗首建第一世X讳灵祐福州长溪赵氏子参百丈嗣法开沩山道场嗣沩山法同建宗旨袁州仰山祖讳慧寂韶州怀化叶氏子年十四断二指跪致父母前誓求正法以报劬劳依南华寺通禅师得度初谒耽源后参沩山嗣法共建宗旨天下称曰沩仰宗沩仰祖首建宗统发明或问祥符曰帝王历世独尊一统之经佛祖开宗何列诸家之纪祥符曰治统与道统不同治统以天下为家帝王诞膺天命君临万邦大统集焉春秋首书王正于鲁史之元年者大一统也五霸之强必黜之不使奸此统也吴楚之窃必外之不使僭此统也又治统必天命人归而大统始集故周文王在侯服五十年三分天下有其二以抚方夏商命未革而周统不膺至武王代商大统始集焉纲目书始皇二十六年乃继周统高祖功成五年方接秦亡晋始于平吴而不始于泰和唐始于灭盗而不始于武德正统之归间不容发治统必世次相承天下不可一日无君道统则今古可绍百世以俟圣人而不惑然几微之间千差万别所以佛祖垂统不许无师自悟千佛列祖必躬承记莂X乃称法王法王治统则以法界为家以立法开宗为统立法因时所以救知见之不一开宗设教所以示纲要之大同其间父子投机君臣合妙此沩仰曹洞所以并垂宗统也法王治统即集于道统故建统开宗而年历纪焉昭法化相宣也法界之在人心不一不异人人悟证此心人人自成宗统五家枢要密严于以善承拈花微笑上下独尊之旨可以五宗而统百千万亿无尽藏宗可以百千万亿无尽藏宗而统于五宗以统于拈花微笑上下独尊之大宗非如八百国之闰位分封实如一太虗之圆容普摄也沩仰云门法眼三宗不数传而中断相承世数湮没无征故阙而不书沩仰开宗而沩仰之后统焉云门法眼开宗而云门法眼之后统焉道统非如治统之隔碍也心承千古者自融会贯通焉耳矣丙申十一年沩山祖送镜与东平寂祖住东平沩山祖令僧送书并镜一面寂祖上堂提起示众曰且道是沩山镜东平镜若道是东平镜又是沩山送来若道是沩山镜又在东平手里道得则留取道不得则扑破去也众无语祖扑破便下座禅师马祖支下隐峯寂峯邵武邓氏子屡参马祖石头后于马祖言下相X契元和中登五台路出淮西属吴元济阻兵两军交锋未决胜负峯曰吾当少解其患乃掷钖空中飞身而过两军将士仰观鬬心顿息峯既显异虑成惑众遂入五台于金刚窟前将示灭问众曰诸方迁化坐去卧去吾尝见之还有立化也无曰有曰还有倒立者否曰未尝见有峯乃倒立而化亭亭然其衣顺体时众议舁就茶毗屹然不动远近瞻覩惊叹无巳峯有妹为尼时亦在彼乃拊而咄曰老兄畴昔不循法律死更荧惑于人于是以手推之偾然而踣遂就阇维收舍利建塔丁酉十二年戊戌十三年禅师马祖支下信州鵞湖慧觉大义寂义衢州须江徐氏子嗣法马祖李翱问大悲菩萨用千手眼作么义曰今上用公作么宪宗诏入麟德殿论道有一法师问如何是四谛义曰圣上一帝三帝何在又问欲界无禅禅居色界此土凭何而立禅义曰法师只知欲界无禅不知禅界无欲法师曰如何是禅义以手点空法师无对帝曰法师讲无穷经论只这一点尚不奈何帝问何者是佛性义对曰不离陛下所问帝默契益加钦重正月七日寂寿七十四勅谥慧觉禅师见性之塔禅师马祖支下京兆章敬寺大觉怀恽寂恽泉州同安谢氏子受大寂心印初住定州柏巖X次止中条山元和初诏居上寺有僧来参绕座三匝振钖而立恽曰是是其僧复到南泉亦绕座三匝振钖而立泉曰不是不是僧曰章敬道是和尚为什么道不是泉曰章敬即是是汝不是十二月二十二日寂塔于灞水曰大宝相禅师马祖支下婺州五洩山灵默寂默毗陵宣氏子参马祖密契玄机入天台居白沙勐虎驯扰后居五洩颇着异蹟三月二十三日沐浴焚香端坐告众曰法身圆寂示有去来千圣同源万灵归一吾今沤散奚假兴哀倘固违言非吾弟子时有僧问和尚向甚么处去默曰无处去曰某何不见默曰非眼所覩言毕奄然而化寿七十二腊四十一高僧志闲撰行录己亥十四年帝遣中使迎佛骨至京师贬韩愈为潮州剌史正月中使自凤翔法门寺塔迎佛指骨入内供养二月具威仪历送诸寺俱养王公士民瞻奉唯恐弗及刑部侍郎韩愈上表切谏上大怒将加愈极刑裴度崔羣为言愈虽狂发于忠悃宜宽容以开言路乃贬潮州剌史祥符荫曰唐昌黎与宋之欧阳司马诸公虽以文名世然实未闻大道毋怪乎其不知佛法也昌黎到郡以表哀谢劝东封泰山冀召已以述作则其当时谏佛骨也特狥名使气之所为耳岂忠臣事X君不顾其身之谓乎及祀神海上谒见大颠愤郁悲躁之情不觉逡巡自失史称退之性愎讦当时皆薄其为人与李绅同列耻居其下数上疏讼其短今观退之上阁下诸公书求哀乞怜之态出自至情使愈而果闻道岂若是乎即此可以知佛法之当学矣其文章不过波澜流动能洗从前衰靡耳黄山谷谓愈见大颠后文章理胜而排佛之词亦少沮诚道其实也嘉祐中有西蜀龙某者摘退之言行悖戾先圣者条攻之凡二十篇退之生平蹈伪疎脱尽露底里欧阳文忠见之叹曰退之复生不能自解免矣王荆国尝曰人有乐孟子距杨墨也而以排佛老为己功呜唿庄子所谓夏虫者其斯人之谓乎道岁也圣人时也执一时而疑岁者终不闻道夫春起于冬而以冬为终终天下之大道者其释氏乎不至于是者皆所谓夏虫也司马景文新史极诋佛至谓佛不过一藁人耳又谓其精微不出于吾书其诞吾不信呜唿景文活人也于天下后世为何如而一藁人乃能感化如此则其为藁人也亦不可得而知之神圣矣景文非神圣又何足以知夫神之所以为神圣之所以为圣哉不知而极诋之景文亦何心乎东坡谓其为聪明之所障駮其精微不出吾书诞而不信之语可谓详至圆通秀居法云时神宗遣中使降香并磨衲仍传圣语表朕亲至之礼皇弟荆王俱X日夕问道座下景文方登庸以佛法太盛将经营之秀曰公聪明人类英杰非因佛法不能尔遽忘愿力乎景文意憬然从此不敢复言佛法之非欧阳文忠修唐书撰五代史凡所载释氏之事并皆削去后官洛中一日游嵩山却去仆吏放意而往至一山寺入门修竹满轩公休于殿陛旁有老僧阅经自若与语不甚顾答公心异之曰道人住山久如曰甚久也又问诵何经曰法华经公曰古之高僧临生死之际类皆谈笑脱去何道致之耶对曰定慧力耳又问今乃寂寥无有何哉老僧笑曰古人念念定慧临终安得散乱今人念念散乱临终安得定慧文忠大惊不自知膝之屈也观此则知昌黎司马欧阳等诸公其始所为皆为虗名所劫持而障于聪明者也然究皆晚而自悔有所得于佛法而止今之聪明文章不及三公者万一又不知三公晚年之造诣才事呫哔学操觚读原道本论等书而乃以新史退之排佛老之功比于孟子欲效尤之噫其亦自堕夏虫之见而不觉后来严冬栗冽时屈蠖重壤瞻天日以无从始悔从前之谬妄也讵不悲夫凡此之言非为佛法饶舌实为自外于佛法者不惜婆心也幸慎思之庚子十五年穆宗X穆宗辛丑长庆元年禅师马祖支下汾州大达国师无业寂业商州上洛杜氏子得旨于马祖寻诣曹溪徧历庐岳天台举充两街大德笑而不受曰非吾志也后游上党为节度使李抱真所重旦夕瞻奉业有倦色乃之緜上复南下至西河剌史董叔缠请住开元业曰吾缘在兹不可却也雨大法雨垂二十年并汾缁白无不向化凡有致问皆答之曰莫妄想宪宗屡遣使征召皆辞疾不赴暨穆宗即位思一瞻礼乃命两街僧录灵阜等赍诏迎请曰皇上此度思旨不同常时愿和尚且顺天心不可言疾也业微笑曰有何德累烦圣上且请前行吾从别道去矣乃沐浴剃发至中夜告弟子惠愔等曰汝等见闻觉知之性与太虗同寿不生不灭一切境界本自空寂无一法可得迷者不了即为境惑一为境惑流转不穷汝等当知心性本自有之非因造作犹如金刚不可破坏一切诸法如影同响无有实者故经云唯此一事实余二则非真常了一切空无一物当情是诸佛用心处汝等勤而行之言讫跏趺而逝茶毗日祥云五色异香四彻所获舍利璨若玉珠弟子等贮以金棺藏于石塔塔曰澄源梅屋常曰荆国王文公尝问张文定公曰去孔子百年而有孟轲此后迨孔孟者为谁何吾道之寥X寥乎文定沉吟久之曰有人第恐过之耳曰谁耶文定曰南岳让嵩山珪马祖石头丹霞无业若此类孔孟之教辔勒不住故归释氏矣文公深肯之其后张无尽闻之叹曰达人之论也然嵩山汾州葢祖庭之旁出者其感应超绝说法沛然如此则南岳而下的传正续宗师世教辔勒不住端可见矣二三公之谠论渠不信夫宗统编年卷之十二宗统编年X卍XXX宗统编年卷之十三穆宗壬寅长庆二年祖住筠州黄檗上堂大众才集祖拈拄杖一时打散复召大众众回首祖曰月似弯弓少雨多风祖一日揑拳谓众曰天下老和尚总在这里我若放一线道从汝七纵八横若不放过不消一揑时有僧问放一线道时如何祖曰七纵八横曰不放过时如何祖曰普问如何是道如何修行祖曰道是何物汝欲修行自是黄檗门风盛于江表睦州道明禅师来参命居第一座X明睦州人江南陈氏之后目有重瞳面列七星彰相奇特持戒精严学通三藏参黄檗契旨于祖居第一座首众发明祥符荫曰首座之职眼目人天辅成师学如廷之一个臣断断休休尽公无私者方可为之青原一到曹溪今首众以不落阶级也睦州之在黄檗乃能推毂济祖后来发悟云门令嗣雪峯其心眼为何如者丛林以得人乃兴大书曰睦州道明禅师来参命居第一座继书义玄问法于其后归启迪之功于首座者不小而祖之命职得人益可见矣义玄问法祖三度赐棒玄参黄檗三年行业纯一首座顾而问之曰上座在此曾参问否曰不曾参问不知问个甚么座曰何不问堂头和尚如何是佛法的的大意玄便去问声未绝祖便打玄下来座曰问话作么生玄曰某问声未绝和尚便打某不会座曰伹更去问玄又问祖又打如是三度问三度被打祥符荫曰但向问声未绝便打处一觑觑破黄檗临济无立地处矣安隐忍曰三问三打古今惟黄檗一人又止于接临济一用若再用则效颦者蠭然而起矣况千问千棒万问万打可至今日而无獘乎昔者昭觉勤禅师常曰近来诸方尽成窠臼五祖下我与佛鑑X佛眼三人结社参禅如今蚤见漏逗出来佛鑑下有一种作狗子呌鹁鸠呜取笑人佛眼下有一种觑灯笼露柱指东画西如眼见鬼我这里且无这两般病妙喜曰击石火闪电光引得无限人弄业识举了便会了岂不是佛法大窠窟勤不觉吐舌乃曰休管他我以契证为期若不契证断不放过妙喜曰契证即得若只恁么传将去举了便会了硬作主将击石火闪电光业识茫茫未有了日勤深肯之噫证之一字惟宗旨可以辨验否则金鍮混杂孰敢谁何义玄不契首座启令参大愚玄白首座曰蚤承激劝问法累蒙和尚赐棒不领深旨愿且辞去座曰汝若去须辞和尚了去座先启祖曰问话上座虽是后生却甚奇特若来辞方便接伊巳后为一株大树覆荫天下人去在玄来日辞祖祖曰不须他去只往高安滩头参大愚必为汝说玄到大愚愚曰甚处来曰黄檗来愚曰黄檗有何言句曰某三度问佛法的的大意三度被打不知有过无过愚曰黄檗与么老婆心切为汝得彻困更来这里问有过无过玄于言下大悟乃曰原来黄檗佛法无多子愚搊住曰这尿牀鬼子适来道有过无过如今却道黄檗无多子你见个甚么道理速道速道玄于大愚肋下筑三拳愚拓开曰汝师黄檗非干我事X义玄从大愚回黄檗玄辞大愚却回黄檗祖问这汉来来去去有甚了期玄曰只为老婆心切祖复问甚处去来曰奉慈旨参大愚去来祖曰大愚有何言句玄举先话祖曰大愚老汉饶舌待来痛与一顿玄曰说甚待来即今便打随后便掌祖曰这风颠汉来这里捋虎须玄便喝祖唤侍者曰引这风颠汉参堂去沩山举问仰山临济当时得大愚力得黄檗力仰曰非但骑虎头亦解把虎尾安隐忍曰临济当时在黄檗处喫棒直得尽大地草木一时放大光明帝释梵王赞叹不及可惜许被大愚老婆蓦面印破未免平地上喫交而今诸方老宿道临济悟得棒头拂着的道理且道临济还肯么诸仁者只如腊月三十日到来眼光落地了锯解斧削又不知痛金抹香涂又不知喜正当与么时这棒头拂着的向甚么处着还会么我恁么道且作死马医又曰睦州三劝问话而黄檗三打既不悟又指参大愚正见三老钳锤妙密处临济立宗旨尽在此也今人但知黄檗三问三打遂倚一棒为极则若无郢匠之手虽万打安能活人宣鉴参龙潭付法鉴剑南周氏子蚤岁出家受具精究律藏于性相诸经贯通旨趣尝讲金刚经时谓之周金刚后闻X南方禅席颇盛鉴气不平乃曰出家儿千劫学佛威仪万劫学佛细行不得成佛南方魔子敢言直指人心见性成佛我当搂其窟穴灭其重类以报佛恩遂担青龙疏钞出蜀至澧阳路上见一婆子卖饼因息肩买饼点心婆子指担曰这个是甚么文字鉴曰青龙疏钞婆曰讲何经鉴曰金刚经婆曰我有一问你若答得施与点心若答不得且别处去金刚经道过去心不可得见在心不可得未来心不可得未审上座点那箇心鉴无语婆遂指令去参龙潭至法堂曰久向龙潭及乎到来潭又不见龙又不见信于屏风后引身曰子亲到龙潭鉴无语遂栖止焉一夕侍立次信曰更深何不下去鉴便揭帘而出见外面黑却回曰门外黑信点纸烛度与鉴鉴拟接信便吹灭鉴豁然大悟便礼拜信曰子见箇甚么鉴曰某甲从今后去更不疑天下老和尚舌头也至来日信陞座曰可中有箇汉牙如剑树口似血盆一棒打不回头他时向孤峯上立吾道去在鉴遂取疏钞于法堂前举火炬曰穷诸玄辨若一毫置于太虗竭世枢机似一滴投于巨壑遂焚之癸卯三年甲辰四年禅师双峯下第六世鸟窠道林寂林径山钦嗣见秦望山长松盘屈如葢遂栖止其X上有侍者会通一日辞曰会通为法出家和尚不垂慈诲今往诸方学佛法去林曰若是佛法吾此间亦有少许曰如何是和尚佛法林于身上拈起布毛吹之通遂领悟白居易守杭时入山谒林曰禅师住处甚危险林曰太守危险尤甚曰弟子位镇江山何险之有林曰薪火相交识性不停得非险乎又问如何是佛法大意林曰诸恶莫作众善奉行曰三岁孩儿也解恁么道林曰三岁孩儿虽道得八十老人行不得白作礼而退二月十日无疾告侍者曰吾今报尽言讫坐亡禅师石头支下邓州丹霞天然寂然本业儒入京应举宿于逆旅梦白光满室偶遇禅者谓之曰选官何如选佛曰选佛当于何所禅者曰今江西马大师处是选佛之场仁者宜往遂造江西马祖一见顾而抚之曰南岳石头是汝师也遽抵石头执㸑役凡三年刬发后再谒马祖钖号天然杖钖参方后住丹霞寿八十八六月告门人曰具汤沐吾将行矣乃戴笠策杖受屦垂一足未及地而化勅谥智通禅师塔曰妙觉膳部员外郎刘轲撰碑敬宗敬宗乙巳宝历元年禅师北宗支下寿春三峯山道树寂X树唐州闻氏子多才干而沉静虗豁徧历名山得法于北宗秀至寿州三峯结茅而居常有野人服色素朴言谈诡异化见种种神奇如此涉十年覩之者皆不能测后寂无影响树告众曰野人作多般伎俩眩惑于人只消老僧不见不闻伊伎俩有穷吾不见不闻无尽寿九十二告寂丙午二年禅师义玄再参付法玄半夏上黄檗山见祖看经乃曰我将谓是个人元来是唵黑豆老和尚住数日辞去祖曰汝破夏来何不终夏去玄曰某暂来礼拜和尚祖便打趂令去玄行数里忽疑此事劫回终夏后又韬去祖曰甚处去曰不是河南便归河北祖便打玄约住与一掌祖大笑乃唤侍者将百丈先师禅板几案来玄曰侍者将火来祖曰不然子但将去巳后坐断天下人舌头去在安隐忍曰济悟后棒喝交驰机锋颕脱诸方老宿业巳称之又云中路忽疑此事葢济上纲宗所由设也宝觉曰但有纤疑在便不得天回地转然岂欲天回地转以夸耀其能葢以毫末不通即是遮障障者无明也非黄檗尽其机用与之连根截断古今到此者几人是故临济初住镇州便立种种宗旨以锻学者之病曾为浪子偏怜客其悲愿可想见也X禅师马祖支下常州芙蓉山大宝太毓寂毓金陵范氏子礼牛头忠出家内外精融深诣虗襟众无能测受印于大寂之室元和十三年止于毗陵义兴芙蓉山道俗归化相国崔羣出镇宣城以宝历元年延居禅定寺明年告归齐云山九月朔俨然示灭寿八十腊五十八相国韦处厚奏谥大宝禅师楞伽之塔文宗文宗丁未太和元年禅师马祖支下南岳西园昙藏寂藏嗣江西贞元二年深入衡岳后结茅西园尝东厨有一大蟒长数丈张口呀气毒𦦨炽然侍者请避之藏曰死可逃乎彼以毒来我以慈受毒无实性激发则强慈苟无缘冤亲一揆言讫其蟒按首徐行倐然不见戊申二年己酉三年庚戌四年辛亥五年禅师马祖支下天目山千顷院明觉寂觉河内猷氏子风流蕴借力学性成入大寂之室徧历衡岳天台于径山负薪数夏面䵟手胝不以为劳结茅西湖之畔范阳卢中丞向风躬请住大云寺元和十五年隐天目山是山特秀基跨四郡有上下龙潭深不可测觉栖遁未久有白鹿毛质诡异俯首来归土人谓为山神共营禅宇尝大旱X野火蔓延将及林际僧惶懅觉曰倘与此山有缘火当速灭少选雷雨骤作火遂熄焉远近惊叹壬子六年癸丑七年甲寅八年青原下第三世澧州药山祖示寂祖久不陞座一日院主白云大众久思和尚示诲曰打钟着时大众才集祖便下座归方丈院主随后问云和尚许为大众说法为甚么一言不措祖曰经有经师律有律师争怪得老僧十月六日临示寂连声唿曰法堂倒法堂倒众皆持柱撑之祖挥手曰不会我意乃告寂塔于院东隅祥符荫曰药山祖于大寂言下悟得在石头处如蚊子上铁牛底道理一物不为石上栽花有一句子待特牛生儿即向汝道非情识到甯容思虑潜行密用如愚若鲁此宝镜三昧之所由立也故曰力在逢缘不借中禅师马祖支下尊宿池州南泉普愿寂大夫陆亘与太守护军等皆北面尊礼寿八十七腊五十八冬十二月二十五日示疾之时有白虹贯于禅室西峯巨石崩闻数十里当昼有乳鹿绕禅座而号众咸异之告门人曰星翳灯幻亦久矣勿谓吾有去来也言讫而逝墨巾泣血赴丧会葬者相满道涂哀号之声震于崖谷门弟子契元文畅等凡九百人膳部员夜郎史馆修撰刘轲撰次X道行祥符荫曰当马驹蹴踏之时王老师高风大化振拔汪洋如大海回澜中天柱苍寒屹然攀仰莫及其垂尊宿之范于今古者乎青原第四世祖讳昙晟钟陵建昌王氏子生有自然胎服右袒少出家参百丈二十年后嗣药山住潭州云巖乙卯九年青原下第四世云巖祖嗣药山宗统禅师药山支下潭州道吾山修一大师宗智寂智豫章海昏张氏子密契心印于药山居长沙道吾海众归附年六十七九月十一日示疾而逝塔于石霜勅谥修一大师宝相之塔南岳高行僧玄泰撰碑颂丙辰开成元年相宗法师大安国寺大达端甫寂甫天水赵氏子母梦梵僧出囊中舍利使吞之而娠传唯识于安国素法师德宗征见大悦赐紫诏侍皇太子于东朝顺宗亲之如昆弟恩礼特隆宪宗待之若宾数幸其寺常承注问皆契真乘由是天子益知佛为大圣人其教有大不思议事诏率四众迎请佛骨于内供养掌内殿法仪讲涅槃唯识以开诱道俗者凡一百六十座寿六十七西向右脇而寂茶毗得舍利三百余粒赐谥曰大达塔X曰玄秘裴休撰碑柳公权书禅语价造云巖有省价初参沩山问无情说法话不契沩山指令造云巖价遂承命来参便问无情说法甚么人得闻祖曰无情得闻曰和尚闻否祖曰我若闻汝即不闻吾说法也曰某为甚么不闻祖竖起拂子曰还闻么曰不闻祖曰我说法汝尚不闻岂况无情说法乎曰无情说法该何典教祖曰岂不见弥陀经云水鸟树林悉皆念佛念法价于此有省乃述偈曰也大奇也大奇无情说法不思议若将耳听终难会眼处闻声方得知丁巳二年行僧五台山善住无染焚身戊午三年相宗法师镇国清凉大师澄观寂观历九朝为七帝门师春秋一百有一僧腊八十有八身长九尺四寸垂手过膝目光夜发昼视不瞬才供二笔声韵如镜三月六日将寂谓其徒曰吾闻偶运无功先圣悼叹复质无行古人耻之无昭穆动静无纶绪往复勿穿凿异端勿顺非辨伪勿迷陷邪心勿固牢鬬诤大明不能破长夜之昏慈母不能保身后之子当取信于佛无取信于人真理玄微非言说所显要以深心体解朗然见前对境无心逢缘不动则不孤我X矣言讫而逝帝以圣祖崇仰辍朝三日臣民缟素奉全身塔于终南山赐塔号曰妙觉相国裴休奉勅撰碑己未四年禅师良价过水覩影悟旨价问云巖祖曰某有余习未尽祖曰汝曾作甚么来曰圣谛亦不为祖曰还欢喜也无曰欢喜则不无如粪扫堆头拾得一颗明珠又问拟欲相见时如何祖曰问取通事舍人曰见问次祖曰向汝道甚么又问百年后忽有人问还邈得师真否如何抵对祖良久曰祇这是价沉吟祖曰价阇黎承当个事大须审细价犹迟疑因过水覩影大悟前旨有偈曰切忌从他觅迢迢与我疎我今独自往处处得逢渠渠今正是我我今不是渠应须恁么会方得契如如禅师马祖支下明州大梅山法常寂常襄阳郑氏子幼通羣籍性度刚峻谒大寂问如何是佛寂曰即心是佛常即大悟遂之四明梅子真旧隐处结茅幽栖寂闻遣僧征验之曰大师近日佛法又别向道非心非佛常曰这老汉惑乱人未有了日任他非心非佛我只即心即佛寂曰梅了熟矣山旁有石库相传神仙贮药之所每有灵气光怪一夕梦神人语之曰君非凡夫石库中有圣书受之者为地下主不然亦为帝王师常于梦X中答曰昔僧稠不顾仙经其卷自亡吾以涅槃为乐岂羡天仙耶居四十年衲徒六七百众九月十九日示众曰来莫可抑往莫可追从容间闻鼯鼠声乃曰即此物非他物汝等诸人善自护持吾今逝矣言讫示灭茶毗收五色舍利建塔进士江积撰碑庚申五年武宗辛酉会昌元年禅师大鑑支下第五世圭峯草堂寺定慧宗密寂密果州西充何氏子元和二年谒遂州圆圆曰汝当大弘圆顿之教次谒荆南忠公洛阳照公皆以大乘期之诣上都以师资礼见清凉观观曰毗卢华藏能从我游者其唯汝乎回住鄠县草堂寺未几迁终南圭峯太和中征至都天子而下悉归慕参叩相国裴休独称入室密以禅教相非乃着禅源诠以通之赐紫方袍相国萧俛尚书温造咨受法要开成中伪甘露事宰臣为中官屠戮王涯贾餗舒元舆李训等奔入终南山训求剪发寻趋凤翔时仇士良知之捕密入左军面诘其罪将加害密怡然曰识训年深岂遇厄而不济今日之事死固甘心中尉鱼恒志奏释之朝士闻之扼腕出涕寿六十二腊三十四坐灭塔于圭峯谥曰定慧禅师塔号青莲X青原下第四世潭州云巖无住祖示寂冬十一月二十六日祖唤主事僧令备斋来日有上座发去遂示寂寿六十茶毗得舍利一千余粒勅谥无住大师净胜之塔宝镜三昧曰如是之法佛祖密付汝今得之宜善保护银盌盛雪明月藏鹭类之弗齐混则知处意不在言来机亦赴动成窠臼差落顾伫背触俱非如大火聚但形文彩即属染污夜半正明天晓不露为物作则用拔诸苦虽非有为不是无语如临宝镜形影相覩汝不是渠渠正是汝如世婴儿五相完具不去不来不起不住婆婆和和有句无句终不得物语未正故重离六爻偏正回互叠而为三变尽成五如荎草味如金刚杵正中妙挟敲唱双举通宗通涂挟带挟路错然则吉不可犯忤天真而妙不属迷悟因缘时节寂然昭着细入无间大绝方所毫忽之差不应律吕今有顿渐缘立宗趣宗趣分矣即是规矩通宗趣极真常流注外寂中摇系驹伏鼠先圣悲之为法檀度随其颠倒以缁为素颠倒想灭肯心自许要合古辙请观前古佛道垂成十劫观树如虎之缺如马之馵以有下劣宝几珍御以有惊异狸奴白牯羿以巧力射中百步箭锋相值巧力何预木人方歌石女起舞非情识到甯容思虑臣奉于君子顺于父不顺非孝不奉非辅潜行密用如愚若鲁但能相续名主中X主禅师惟政入终南山避讐政平原周氏子得法于普寂为北宗秀第三世结庐太乙太和中文宗嗜蛤蜊海民供递甚劳一日御馔中有擘不张者帝以其异焚香祝之乃开见菩萨形仪梵相具足遂奉贮以金粟檀合赐兴善寺令僧众瞻礼宣问羣臣斯何祥也相国李德裕奏曰臣闻终南山有惟政禅师大明佛法可召问之乃诏入宣问政曰物无虗应此乃启陛下之信心耳故经云应以此身得度者即见此身而为说法帝曰菩萨身巳见未闻说法政曰陛下覩此为常耶非常耶信耶不信耶帝曰希有之事朕深信焉政曰陛下巳闻说法竟帝大悟诏天下寺院各立观音像留政内道场累乞归诏住圣寿寺武宗即位政急入终南山或问其故曰吾避讐乌可巳乎及后废教其菩萨像忽失所在曹洞宗首建第一世祖讳良价会稽俞氏子礼五洩默禅师出家受具嵩山首参南泉次参沩山嗣法云巖住洞山嗣洞山法同建宗旨曹山祖讳本寂泉州莆田黄氏子少业儒年十九出家于福州灵石二十五圆具寻谒洞山得旨嗣法造曹溪礼祖塔自螺川还止临川以志慕六祖乃名山为曹大阐洞山宗猷共设法药道合君X臣位彰偏正天下翕然宗之共称曰曹洞宗壬戌二年青原下第五世曹洞宗第一世洞山祖嗣云巖宗统同法嗣曹山首建曹洞宗书法安隐忍曰单传之道自大鑑巳后裂为五宗言诠虽异未有不因事建立者据悟繇可考也洞山初见云巖巳悟无情说法之旨矣又于默然良久处沉吟不决非得其半而昧其全乎故云巖曰如临宝镜形影相覩汝不是渠渠正是汝后过水覩影大彻述偈云云曹山亦有偈曰渠无我即死我无渠即余渠如我即佛我如渠即驴父子祖孙立言垂教何其似欤石头参同契多明暗回互之旨云巖实阐明之而洞山父子大彰其道师法渊源其来尚矣或问祥符曰世尚唐虞不闻并称帝历周开文武何同纪王年今沩仰曹洞岁月后先旺化彼此何以并纪宗统同编岁年祥符曰法王宗统不侔于世主之治统治统无二王之经虽同时闰位而大统必有专归宗统有大同之化是以一世界佛说此法不可说世界佛说亦然主伴圆融远近互合无边剎境自他不隔于毫端十世古今始终不离于当念初非儱侗之言抑岂瞒盰之说一念普观无量劫无去无来亦无住非惟理事无碍实乃X事事无碍入斯法界乃可明宗会此宗趣方堪垂统道并行而不悖何彼此之殊法交互以相彰甯后先之别沩仰曹洞并纪同编正如放勋重华合称唐虞之盛文谟武烈丕肇成周之隆纪岁年而不局岁年在世史亦有之矣孟子不云乎先圣后圣其揆一也智者大师悟法华三昧见灵山一会俨然未散岂欺我哉禅师马祖支下杭州盐官海昌院悟空齐安寂安唐系之英深避世荣终秘氏族母梦日兆祥而诞有神光下烛数岁异僧欵门见而摩顶曰凤穴振仪龙宫藏宝绍终之业其在斯乎及丱亟请出家父母诃止之安曰禄利之养止于亲耳冥报之利不其远耶珪组之荣止于家耳济拔之益不其广耶二亲感其言听依本郡云琮禅师剃染诣南岳智严律师乞戒闻大寂祖开法江西振钖造焉寂委蜕安尽礼心丧时春秋巳逾七十游越之萧山法乐寺见古屋颓垣荒寒可掬乃宴坐烟萝未久之间海昌有法昕者肇葺禅居请安主法四方参众翕然麇至安不言寒暑不下堂庑无流盻无倾听而挺身魁岸相好庄严眉毫绀垂颅犀圆耸望之者如仰嵩华而揖沧溟曾无测其高深也时宣宗为武宗所忌隐曜缁林周游丛席将至海昌安悬知之接待有异乃语之曰时节至矣无滞泥蟠嘱以佛法而津之行后武宗崩左神䇿军中尉X讽宰臣百官迎而立之闻安巳寂怆悼久之勅谥悟空大师御制诗篇追悼焉癸亥三年毁像法筑望仙观于禁中发明时有方士赵归真授帝以延年之术宠遇无比每一对扬排毁释氏与罗浮道士邓元起南岳刘玄靖等同谤佛法欲尽芟除乃下诏废天下释教法宝大师玄畅抗表论谏弗听畅纂辑古今经史上表牋论谏帝为赵归真蛊惑巳深不省祥符荫曰宇文邕灭佛法隋开皇辛亥岁太府丞赵文昌入冥见邕受极罪寄语文帝拔救周世宗澄汰勒立僧帐大渐之时见招恶报亦有入冥见其与赞成澄汰者同受刑狱此皆记载闻见彰彰不诬然则武宗不悔于后来归真能登于仙籍者未之有也噫以一时之愚惑受无穷之剧报凡诸王臣其慎鉴哉甲子四年乙丑五年丙寅六年宣宗宣宗丁卯大中元年诏复兴佛法禅师龟洋慧忠隐迹入山忠嗣草庵义义嗣曹山会昌初诏天下废释氏教及宣宗即位诏重兴之而忠笑曰仙去者未必受箓成佛者未必须僧遂过中不食不宇而禅迹不X出山者三十年以三偈自见曰雪后始知松栢操云收方见济淮分不因世主令还俗那见鸡羣与鹤羣多年尘土自腾腾虽着伽黎未是僧今日归来酬本志不妨留发候然灯形容虽变道常存混俗心源亦不昏试读善财巡礼偈当时岂例是沙门禅师宣鉴开法德山全奯来参武陵太守薛延望再崇德山精舍号古德禅院请鉴居之大阐玄风上堂若也于己无事则勿妄求妄求而得亦非得也汝但无事于心无心于事则虗而灵寂而妙若毫端许言本末者皆为自欺何故毫釐系念三涂业因瞥尔情生万劫覊鎻圣名凡号尽是虗声殊相劣形皆为幻色汝欲求之得无累乎及其厌之又成大患终为无益奯泉州柯氏子少落发禀戒习经律诸部值沙汰隐于鄂州湖边来参德山上法堂瞻视山曰作么奯便喝山曰老僧过在甚么处曰两重公案乃下参堂山曰这个阿师稍似个行脚人至来日上问讯山曰阇黎是昨日新到否曰是曰甚么处学得这虗头来曰全奯终不自谩曰他后不得孤负老僧禅师义存自洞山来参德山有省存泉州南安曾氏子久历禅会在洞山作饭头淘米次洞问淘沙去米淘米去沙存曰沙米一时去洞曰大众喫甚么存遂覆却米盆洞曰据子因缘X合在德山遂谒德山问从上宗乘学人还有分也无山打一棒曰道什么存曰不会至明日请益山曰我宗无语句实无一法与人存有省祥符荫曰古人一言半句能洞见学者之精神如洞山之于雪峯者不一而足师资之间岂不在眼明心直哉德山之道以巖头雪峯而大峯一传而得云门三传而得法眼两宗发源于雪峰而皆濬自洞山阡陌无分水乳一色古人何尝有彼此之见乎戊辰二年第十世洪州黄檗断际祖示寂塔曰广业祖晦迹洪州开元剌史裴休延入府署执弟子礼及镇宛陵建剎延祖亦以黄檗名之休一日托一尊佛于祖前跪曰请师安名祖召曰裴休休应诺祖曰与汝安名竟休礼谢休一日以所解一编呈祖祖略不披阅良久曰会么裴曰未测祖曰若便恁么会去犹校些子若也形于纸墨何有吾宗休乃呈偈一章曰自从大士传心印额有圆珠七尺身挂钖十年栖蜀水浮杯今日渡漳濵一千龙象随高步万里香花结胜因拟欲事师为弟子不知将法付何人祖答偈曰心如大海无边际口吐红莲养病身自有一双无事手不曾低揖等闲人祖在盐官殿上礼佛次时宣宗为沙弥问曰不着佛求不着法求不着僧求长老礼拜当何所求祖曰X不着佛求不着法求不着僧求常礼如是事沙弥曰用礼何为祖便掌沙弥曰太粗生祖曰这里是甚么所在说麤说细随后又掌寂音洪题祖录曰断际之所养峻严广大其语言断断如药石深可以治晚世学者之病是知其言葢所养也卷舒放肆驱逐邪妄开辟正信直明一心以归合佛祖之言可谓深渺宕肆大哉洋洋乎光明之言也历年表曰自南岳青原分嗣大鑑于开元二年至大中二年凡一百三十五年南岳中更大慧大寂大智断际四世大慧以无相三昧心地法眼直接上根六人共证法体而大寂独得吾心三十年不曾少盐酱江西宗旨从此建立般若多罗之谶大寂躬实膺之振威一喝三日耳聋大机大用隐显莫测如神剑光󳵭四照望其锋而影慑心伏矣清规定千古之法式譬之三代之始制礼作乐而教化备焉断际三顿棒下开悟临济无多子佛法一时分付坐断天下人舌头愈密愈严愈广愈大精微变化杰立弘施于是乎不可端倪矣青原中更青原石头药山云巖四世青原垂一足以示石头石头着参同契全提明暗回互之旨药山一物不为石上栽花有一句子百味具足待特牛生儿时向汝道云巖以宝镜三昧示洞山洞山得曹山深明的旨共唱嘉猷洞上玄风播于天下参同契及X宝镜三昧历历数百言亦如虞廷允执厥中而授禹则增为一十六字也沩山从百丈拨火得悟建立门风得仰山父子投机交互增辉垂范设教总之从曹溪一相三昧一行三昧中流出因时错综设化随机于以护持涅槃妙心阐明正法眼藏悟处端的体道精深所以纵横合妙绝毫绝釐如山如岳也宗统编年卷之十三宗统编年X卍XXX宗统编年卷之十四震泽祥符寺沙门释纪荫编纂参学门人等仝校录常州天甯寺沙门释清如重校五宗纪宗具多义曰始初受命也曰本流源所自出也曰继传统绍述也曰法立法垂绪也曰主大纲主要也曰尊道德可尊也曰众众所祟仰也临济曹洞沩仰云门法眼五祖各首建宗旨故曰五宗三峯藏曰命将者必以兵符悟心者必传法印符不契即为姦伪法不同则为外道自威音以来无一言一法非五家宗旨之符印也昔人证之遂默X契其微而不分后人似之故建立其宗以防伪法法自明心心相印岂若室中密授之死法耶尝试原之一中蚤具五宗宗旨矣五宗各出一面然有正宗第一先出临济宗旨此相抛出直下断人命根于一中宾主辊辊直入首罗眼中所谓沿流不止问如何真照无边说自他离相离名人不禀吹毛用了急须磨是也次则云门三句一字关也沩仰圆相本于此也法眼谈教义于六相之外曹洞分回互于黑白之交只一中五宗具矣安隐忍曰五宗各出一面谓各出相之一面以接人也如洞宗以五位回互或因偏以显正或即正以摄偏或兼至而背向俱非或兼却而通身尊贵皆即一面而通诸面者也至临济宗则直下全抛出矣故以临济为正宗非简偏也犹曰五宗之长也昔吉祥元实禅师覩星月灿然有省而未悟宗旨晓趋天衣方丈天衣聪问曰五位君臣如何话会实曰我这里一位也无衣令参堂而谓侍者曰这汉有个见处奈不识宗旨何入室次衣令行者五人分序而立实至俱召实上座实于是密契宗旨述偈曰一位才彰五位分君臣合处紫云屯夜明帘卷无私照金殿重重隐至尊知此者可与言圆相之开合矣知相之开合可与论五宗之同异矣或问祥符曰五宗何以立也祥符曰以悟处不同X人根复异垂慈立法各主其要以定纲宗如世之三代文质因革损益互有不同而要之使人归于中道也大道之原一尚不立何有于五一心之极道尚难名何有于宗然会一心而归大道其本末偏全之候始终小大之间非一一洞明不能毫釐无间五祖各以其所悟之全体立宗垂统以诏天下后世天下后世非透彻其所立之宗大法不明大道未达犹殊方异俗未可与言王化之全者也故曰五宗建立只完得个拈花公案异流同源殊途一致非如世之分疆立界各自称尊后之区别门庭者或亦未之思夫首建临济宗世祖讳义玄曹州南华邢氏子幼而颖异长以孝闻精究毗尼博𧷤经论参黄檗嗣法住镇州临济宣宗己巳大中三年正月五色云中佛见金身首建临济宗第十一世祖嗣宗统书法发明祖开法镇州临济上座普化克符佐之发明学侣云集祖一日谓普化克符二上座曰我欲于此建立黄檗宗旨汝且成褫我二人珍重下去三X日后普化却上来问和尚三日前说甚么祖便打三日后克符上来问和尚前日打普化作甚么祖亦打三峯藏曰原来临济不曾自立宗旨亦不但是黄檗宗旨逆而推之迦叶释迦七佛威音一派威旨幸从这里建立不被断贯索禅坏却只今还有抹得煞者么个个缚来好与三十棒贵图天下太平复颂曰三日前三日后普化克符俱漏逗如今临济到三峰与他一镞三关透祥符荫曰济祖不合平地上自栽荆棘引得天下人揑目生花即今还有似清风度荆棘林者么亦好缚来与他三十棒何故从前汗马何须问且只重论葢代功祖示人境纵夺克符上座领旨祖至晚小参曰有时夺人不夺境有时夺境不夺人有时人境俱夺有时人境俱不夺克符问如何是夺人不夺境祖曰煦日发生铺地锦婴儿垂发白如丝符曰如何是夺境不夺人祖曰王令巳行天下遍将军塞外绝烟尘符曰如何是人境俱夺祖曰并汾绝信独处一方符曰如何是人境俱不夺祖曰王登宝殿野老讴歌符于言下领旨祖示三玄要僧问如何是真佛真法真道乞师开示祖曰佛者心清净是法者心光明是道者处处无碍净光是三即一皆是空名而无实有如真正作道人念念心不间断自达摩大师从西土来祇是觅个不受人惑的人后遇二祖一言便了始知从前虗用工夫山僧今日见处与佛祖不别若第一句中荐得堪与祖佛为师若第二句中荐得堪与人天为师若第三句中荐得自救不了僧便问如何是第一句祖曰三要印开朱点窄未容拟议主宾分曰如何是第二句祖曰妙解岂容无着问沤和争负截流机曰如何是第三句祖曰但看棚头弄傀儡抽牵全借里头人乃曰大凡演唱宗乘一句中须具三玄门一玄中须具三要有权有实有照有用汝等诸人作么生会神鼎諲举曰若人问神鼎如何是第一句曰苍天苍天如何是第二句曰有甚么驴汉如何是第三句曰近前来向你道才近前便打若恁么会得也不孤负祖师西来若是从头一一问过几时得休佛法不是磨稜合缝的道理似这一脉说话须是久在他门风来始得直是嫌佛不作嫌法不说方可如是仔细珍重X天童悟曰今日陞座有乞老僧说第一句者老僧不觉失笑殊不知第一句乃古人之方便耳若执第一句为实则达摩单传之旨扑地了也又不知未作意时分明觌体见前才拟心来乞说时脚跟下巳蹉过了直饶恁么见得领略得巳是言中取则句里承当落在第二句了也所谓承言者丧滞句者迷且作么生是不承言不滞句者还委悉么不知谁是个中人独是出头天外举三峰藏曰句中只具一玄一要权实照用与汝分了也且道临济为何说三这里明得方不孤负先宗切莫乱统若道是一又是瞎汉南岳储曰一句中具三玄三玄立则一句破矣一玄中具三要三要立则一玄破矣故曰以玄销玄以要销要又曰退翁尝说建立即是扫荡扫荡却成建立非无谓也临济初谓黄檗佛法无多子后来建立黄檗宗旨于一心上唱明三真首出三句以定纲宗实有所本也世尊于灵山会上拈起一枝花迦叶便破颜微笑岂非无多子之佛法世尊不合与贼过梯无端道我有正法眼藏涅槃妙心实相无相微妙法门付嘱摩诃迦叶故临济以无多子之法演成三句正见佛佛祖祖同一鼻孔而今十个五双谁不道临济建立曾有一人具眼看破此老是扫荡前来板定个三句首尾次第毫不可移换审如是成什么禅宗一句中具三玄一玄X中具三要堪与佛祖为师无疑矣如何又说得他祇堪与人天为师人天为师亦无碍如何又好唤他自救不了则三句之次第显然扫荡尽情三句为之扫荡而三玄立矣岂非建立之扫荡乎他当日噼口吐出个黄檗佛法无多子则他在学地时蚤巳建立了也后来开演三真建立三句正扫荡前面无多子的佛法岂非扫荡时即是建立安隐忍曰临济最初三寸甚密及乎举了又道个有权有实有照有用大似把火行山汾阳虽解别转旂鎗未免使人向难分处作证据三峯老子一串穿却犹是看楼打楼简点将来总欠悟在安隐不惜眉毛为你下个註脚乃拈起拂子曰会么若向玄中荐得泥牛带月眠霄汉正在半途若从要里翻身石女抛梭足锦文全亡功照然虽如是醍醐毒药一道而行宝云潜曰天下之言临济者非临济之意临济之意在法其无法故马祖曰无门为法门而世之刻画临济者皆竭力于有法故非临济之意也临济之意在法之不测而世之刻画临济者唯恐测之不尽而言之不定故非临济之意也临济之意在古今法有因革损益变化无方如鬼神不可端倪而世之刻画临济者唯恐古异于今今异于后故非临济之意也临济之意在说一句法而世之刻画临济者曲为破碎说自说他无所不至而都不X知一句之旨故非临济之意也临济之意单提第一句故其言曰一句语须具三玄门一玄门须具三要犹孔子之传易而言大明终始六位时成时乘六龙以御天知时之乘六龙则知一句之具三要而世之刻画临济者穿凿三句惟恐凿之不工而不知临济单用第一句故非临济之意也临济之意如洛书之图用逆也而世之刻画临济者知顺不知送故非临济之意也临济之意在无心可以说法而世之刻画临济者大略主于有心而后说法故非临济之意也临济之意言立而言自变有随时而变者矣有随地而变者矣有随人而变者矣而世之刻画临济者入其玄中而杳不知其为变故不知临济之意也如古塔主者又何足责也宝华震曰一棒一喝一句下悟去目前无一法可当情者正是最初一步耳若乃认定便是实法系缚人矣故三峯师翁尝言之直须入三玄以销尽出三要以了尽当知玄非玄妙之玄法乃无法之法祥符荫曰句有甚么第一第二第三只在荐得时看下落三玄三玄又作么生具全在演唱宗乘时具分晓谓之三者如∴字如摩醯眼分不得合不得自然而分自然而合亦如洞山五位究竟只得一位然一位立自然而有五位面目若不得五位X参合则位不圆位不圆则堕偏堕正落在圣凡故曰正中妙挟通回互拟议锋󳵭失却威金刚透匣谁能晓唯有那咤第一机祖示四喝示众曰有时一喝如金刚王剑有时一喝如踞地师子有时一喝如探竿影草有时一喝不作一喝用汝等作么生会众拟议祖便喝祖禁参徒学喝祖应机多用喝会下参徒亦学喝祖曰汝辈总学我喝我今问汝有一人从东堂出一人从西堂出两人齐喝一声这里分得宾主么汝且作么生分若分不得巳后不得学老僧喝两堂首座相见同时下喝僧问祖还有宾主也无祖曰宾主历然乃召众曰要会临济宾主句问取堂中二首座祖示四宾主示众参学之人大须子细如宾主相见便有言论往来或应物见形或全体作用或把机权喜怒或见半身或乘师子或乘象王如有真正学人便喝先拈山一个胶盆子善知识不辨是境便上他境上作模作样便被学人又喝前人不肯放下此是膏肓之病不堪医治唤作宾看主或是善知识不拈出物祇随学人问处即夺学人被夺抵死不肯放此是主看宾或有学人应一个清净境出善知识前知识辨得是境把他抛向坑里学人言大好X善知识知识即云咄哉不识好恶学人便礼拜此唤作主看主或有学人披枷带鎻出善知识前知识更与安一重枷鎻学人欢喜彼此不辨唤作宾看宾大德山僧所举皆是辨魔拣异知其邪正安隐忍曰临济有四宾主有宾主句同中有别而别中自同不可混也临机勘辨之际魔宫佛国一时见前譬如观音大士百千手眼或慈或威或定或慧随学家立地处与之夺之如珠之走监圆转横斜千态万状所言四者珠不出盘之候而巳昔善财童子徧参五十三人善知识于知识所各得恒河沙等无量法及见无厌足王之惨虐胜热婆罗门之炽然婆须密女之淫艶诸外道种之差别未免望崖自屈何故垢净未忘而三昧之量未销也故云但可入佛不能入魔直至大楼阁中从三昧起忽然打失布袋便将从前所得玄妙尽底扬却十方坐断一法不留方契善财本来面目然非五十三老驱耕夺食擒纵变化不能至此耳祖示照用示众曰我有时先照后用有时先用后照有时照用同时有时照用不同时先照后用有人在先用X后照有法在照用同时驱耕夫之牛夺饥人之食敲骨取髓痛下针锥照用不同时有问有答立宾立主合水和泥应机接物若是过量人向未举巳前撩起便行犹校些子汾阳昭曰先照后用且共汝商量先用后照汝也是个人始得照用同时汝作么生当抵照用不同时汝作么生凑泊瑯琊觉曰先照后用露师子之爪牙先用后照纵象王之威勐照用同时如龙得水致雨腾云照用不同时提奖婴儿拊怜赤子此是古人建立法门为合如是不合如是若合如是纪信乘九龙之辇不合如是项羽失千里之骓还有为瑯琊出气的么如无山僧自道去也卓拄杖安隐忍曰先师三峯藏甞云待心死而伏诛须切用前之照先擒下而去缚略挑后用之灯实照用之真虎譬如神医刮骨疗病必见病而下刀若确定一方妄加针割是重增一病矣古德云才有所重便成窠臼夫学者之窠臼不一而宗师之照用临时自古圣人莫不皆尔如夹山之接洛浦大觉之接兴化所谓心死而伏诛擒下而去缚者也葢二公之病在有一橛硬禅之主宰所以才问便喝将谓禅道如是而巳赖二大老临之以法镜使其无逃隐处然后乞命于我故一言而起其痼疾所云略挑用后之灯是也X庚午大中四年辛未五年佛灭后一千八百年存奖禅师圆具壬申六年行僧成都福威寺定兰然臂癸酉七年诏天下祖塔未赐谥号者所在以闻太常考行颁赐沩山首建第一世大圆祖示寂祖一日谓仰山曰寂子速道莫入阴界仰山曰慧寂信亦不立祖曰子信了不立不信不立曰只是慧寂更信阿谁祖曰若恁么即是定性声闻曰慧寂佛亦不见上堂示众曰老僧百年后向山下作一头水牯牛左脇书五字云沩山僧某甲此时唤作沩山僧又是水牯牛唤作水牯牛又是沩山僧唤作什么即得凡敷掦宗教四十余年首建宗旨三十五年寿八十三腊六十四春正月十九日示寂勅谥大圆禅师塔曰清净仰山祖传示九十七种圆相祥符荫曰沩仰父子机深开凿人天眼目以垂范百世故仰山所立宗旨即书于沩山之后非曰交互增辉也但欲学者于无名无相处更进一步耳XX开为百二十合为九十七一十九种门施设一垂示三昧门二问答互换门三性起无作门四缘起无碍门五明机普互门六暗合宾主门七三生不隔门八即约明真门九用了生缘门十就生显法门十一冥府生缘门十二三境顺真门十三随机识生门十四海印收生门十五密用灵机门十六啐啄同时门十七随随收放门十八卷舒无任门十九一多自在门祥符荫曰仰山祖悬应西天祖师付嘱圆相之记实果位圣人未登具即谒躭源源谓曰国师当时传得六代祖师圆相共九十七个授与老僧乃曰吾灭后三十年南方有一沙弥到来大兴此教次第传授无令断绝我今付汝当奉持遂将其本付祖祖接得一览便将火烧却躭源一日问前来诸相甚宜秘惜祖曰当看了便烧却也源曰吾此法门无人能会唯先师及诸祖师诸大圣人方可委悉子何得焚之祖曰慧寂一览巳知其意但用得不可执本也源曰然虽如此于子即得后人信之X不及祖曰和尚若要重录不难即重集一本呈上更无遗失后躭源上堂祖出众作此相以手拓呈却叉手立源以两手相交作拳示之祖进前三步作女人拜源点头祖便礼拜后因僧参问和尚还识字否祖曰随分僧以手画此相拓呈祖以衣袖拂之僧又作此相拓呈祖以两手作背抛势僧以目视之祖低头僧遶祖一匝祖便打像遂出去又祖坐次有僧来作礼祖不顾其僧乃问师识字否祖曰随分僧乃右旋一匝曰是甚么字祖于地上书十字酬之僧又左旋一匝曰是甚么字祖改十字作卍字僧画此相以两手拓如修罗掌日月势曰是甚么字祖乃画此相对之僧乃作娄至德势祖曰如是如是此是诸佛之所护念汝亦如是吾亦如是善自护持其僧礼谢腾空而去时有一道者见经五日后遂问祖祖曰汝还见否道者曰某甲见出门腾空而去祖曰此是西天罗汉故来探吾道道者曰某虽覩种种三昧不辨其理祖曰吾以义为汝解释此是八种三昧是觉海变为义海体则同然此义合有因有果即时异时总别不离隐身三昧也观此则知九十七种圆相皆佛祖直示全提百千法门河沙妙用皆从此出而不与百千法门河沙妙用为侣祖称东土小释迦其一十九门施设非妙得祖佛机宜何能显密尽善如此后之一橛头禅触处偏枯者须一一X透过如阵清风过荆棘林了无挂碍日用方可见行此事人天眼目载五峯良五观悟谓圆相总有六名曰圆相曰暗机曰义海曰字海曰意语曰默论有云画此牛相者乃纵意画此佛者夺意人此为相肯此为许相见此为举函索葢答者当以此相则函葢相称此为抱玉求鑑答者当于其中书某字答之ㄙ此为钩入索续答者当于厶字侧添亻乃问者钩入答者索续共成宝器相此为巳成宝器相答者于中书土字答之此为玄印玄旨相独脱超前众相不着也审如是是犹市贾私为志验三尺牧竖语之故即无不喻虽有圣智不问不可强解矣谓入圣位者所建法幢乃如是乎傀儡登场痴人说梦良可悲夫祥符荫曰华严经偈云如来得菩提实不系于日诸佛出世以大事了毕为一期方便祖师绍佛传法化缘示见亦不过空中电影不住长空所以诸祖行蹟年月或阙而不详以法垂后世虽千古不隔目前如亲承面禀也又心灯光照焰布无涯非如世间箕裘嗣续乃称绍述沩仰云门法眼三宗迄今正眼昭然流辉并耀浩劫有穷斯文未泯岂谓其传世未永宗统遂湮乎编年阙疑正所以示信心灯绵亘古今彼此不隔一线帝网重重交光涉入后起明宗者百世不惑是在其人矣甲戌八年X乙亥九年禅师存奖来参侍中张重起戒坛于𣵠郡请奖统领讲筵奖罢讲参祖为侍者一日元安来参祖问甚处来安曰銮城来祖曰有事相借问得么安曰新戒不会祖曰打破大唐国觅个不会底人也无参堂去奖随后请问曰适来新到是成褫他不成褫他祖曰我谁管你成褫不成褫奖曰和尚祇解将死雀就地弹不解将一转语葢覆却祖曰你又作么生奖曰请和尚作新到祖遂曰新戒不会奖曰却是老僧罪过祖曰你语藏锋奖拟议祖便打至晚祖又曰我今日问新到是将死雀就地弹就窠子里打及至你出得语又喝起了向青云里打奖曰草贼大败祖又打丙子十年丁丑十一年戊寅十二年禅师慧然住镇州三圣院存奖禅师为第一座然初参仰山后嗣祖开法三圣奖佐之为首座常曰我向南方行脚一遭拄杖头不曾拨着一个会佛法底人然闻之乃问曰你具箇什么眼便恁么道奖便喝然曰须是你始得己卯十三年存奖禅师至大觉为院主魏府大觉和尚嗣祖住魏府大觉奖为院主X一日觉唤院主我闻你道向南方行脚一遭拄杖头不曾拨着一个会佛法底你凭个什么道理与么道奖便喝觉便打奖又喝觉又打奖来日从法堂过觉召院主我直下疑你昨日这两喝奖又喝觉又打奖再喝觉再打奖曰某于三圣师兄处学得个宾主句总被师兄折倒了也愿与某个安乐法门觉曰这瞎汉来这里纳败阙脱下衲衣痛与一顿奖于言下领旨考定禅师马祖支下第二世普化振铎而化化嗣盘山积辅弼临济将示灭乃入市谓人曰乞我一箇直裰人或与披袄或与布裘皆不受振铎而去祖令人送与一棺化笑曰临济饶舌便受之乃辞众曰普化明日去东门死也至明日郡人相率送化出城化厉声曰今日葬不合青乌乃曰明日南门迁化至明日出南门人又随之化又曰明日出西门方吉至日人出渐稀出巳还返人意稍怠第四日自擎棺出北门外振铎入棺而逝郡人奔走出城揭棺视之巳不见惟闻空中铎声渐远莫测其繇宗统编年卷之十四X宗统编年X卍XXX宗统编年卷之十五懿宗懿宗庚辰咸通元年祖应默太尉请祖因丁兵革欲离河北太尉默君和于城中舍宅为寺亦以临济为额延祖祖受其请居之从谂禅师住赵州观音院谂行脚时参祖方将洗脚祖便问如何是祖师西来意谂曰恰值老僧洗脚祖近前作听势谂曰会即便会㗖啄作么祖便归方丈住观音院示众云老僧行脚时除二时斋粥是杂用心余外更无别用心处又曰老僧此间即以本分事接人若随伊根机接自有三乘十二分教若是不会谁之过欤又曰老僧将一茎草作丈六金身用把丈六金身作一茎草用僧问十二时中如何用心谂曰汝被十二时辰使老僧使得十二时僧问如何是祖师西来意谂曰庭前栢树子曰和尚莫将境示人谂曰我不将境示人曰如何是祖师西来意谂曰庭前栢树子问新到曾到此间么僧曰曾到曰喫茶去又问僧僧曰不曾到谂曰喫茶去院主问曰为X甚曾到也云喫茶去不曾到也云吹茶去谂召院主主应诺谂曰喫茶去僧问狗子还有佛性也无谂曰无曰上至诸佛下至蝼蚁皆有佛性狗子为甚却无谂曰为伊有业识在又僧问狗子还有佛性也无騐曰有曰既有为甚入这皮袋里谂曰知而故犯有官人问和尚还入地狱否谂曰老僧末上入曰大善知识为甚么入地狱谂曰我若不入阿谁教化汝马大夫问和尚还修行也无谂曰老僧若修行即祸事曰和尚若不修行教甚么人修行谂曰大夫是修行底人曰某甲何名修行谂曰若不修行争得扑在人王位中餧得来赤冻红地无有解出期大夫乃下泪拜谢洞山祖建立五位君臣等宗旨嗣法曹山唱明之祖初住新丰次盛化于洞山示五位君臣颂曰正中偏三更初夜月明前莫怪相逢不相识隐隐犹怀旧日嫌偏中正失晓老婆逢古镜分明觌面别无真休更迷头犹认影正中来无中有路隔尘埃但能不触当今讳也胜前朝断舌才兼中至两刃交锋不须避好手犹如火里莲宛然自有冲天志兼中到不落有无谁敢和人人尽欲出常流折合还归炭里坐上堂向时作么生奉时作么生功时作么生共功时作么生功功时作么生僧问如何是向祖曰喫饭时作么生曰如何是奉祖曰背时作么生曰如X何是功祖曰放下䦆头时作么生曰如何是共功祖曰不得色曰如何是功功祖曰不共乃示颂曰圣主由来法帝尧御人以礼曲龙腰有时閙市头边过到处文明贺圣朝净洗浓粧为阿谁子规声里劝人归百花落尽啼无尽更向乱峯深处啼枯木花开劫外春倒骑玉象趂麒麟而今高隐千峯外月皎风清好日辰众生诸佛不相侵山自高兮水自深万别千差明底事鹧鸪啼处百花新头角才生巳不堪拟心求佛好羞惭迢迢空刧无人识肯向南询五十三僧问曹山祖五位君臣旨诀祖曰正位即空界本来无物偏位即色界有万象形正中偏者背理就事偏中正者舍事入理兼带者冥应众缘不堕诸有非染非净非正非偏故曰虗玄大道无着真宗从上先德推此一位最妙最玄当详审辨明君为正位臣为偏位臣向君是偏中正君视臣是正中偏君臣道合是兼带语僧问如何是君曹山祖曰妙德尊寰宇高明朗太虗曰如何是臣祖曰灵机宏圣道真智利羣生曰如何是臣向君祖曰不堕诸异趣凝情望圣容曰如何是君视臣祖曰妙容虽不动光烛本无偏曰如何是君臣道合祖曰浑然无内外和融上下平祖又曰似君臣偏正言者不欲犯中故臣称君不敢斥言是也此吾法宗要乃示偈曰学者先须识自宗莫将真际杂顽空妙X明体性知伤触力在逢缘不借中出语值教烧不着潜行须与古人同无身有事超岐路无事无身落始终复作五相偈曰白衣虽拜相此事不为奇积代簪缨者休言落魄时偈曰子时当正位明正在君臣未离兜率界乌鸡雪上行偈曰𦦨里寒氷结杨花九月飞泥牛吼水月木马逐风嘶偈曰王宫初降日玉兔岂能离未得无功旨人天何太迟偈曰浑然藏理事朕兆卒难明威音王未晓弥勒岂惺惺祥符荫曰洞山宗旨得曹山而显所以称曹洞宗近或依圆鑑图今详审参同契旨改正明暗正偏了然指掌新丰父子敲唱分明矣祖示五位王子一曰朝生一曰末生一曰诞生一曰化生一曰内生僧问石霜诸如何是朝生王子霜曰白衣为上辅直指禁庭中如何是末生王子霜曰循途方觉贵渐进不知尊如何是诞生王子霜曰贵裔非常种天然位至尊如何是化生王子霜曰政威无比况神用莫能俦如何是内生王子霜曰重帏休胜负金殿卧清风祥符荫曰洞山功建立功勋王子葢禀巖臣奉子顺之旨功勋明奉君王子表顺父也有内绍外绍X之分金提半提之别与五位功勋互相表里人根利钝法有顿渐当时石霜可谓壎篪叶奏有谓其建自石霜者譌也有以朝生配正中偏末生配偏中正诞生配正中来化生配兼中至内生配兼中到者有以诞生列第一位朝生列第二位末生列第三位内生列第四位化生列第五位者有以内生为第一位当正中来化生为第二位当正中偏末生为第三位当兼中至朝生为第四位当偏中正诞生为第五位当兼中到者有以诞生统摄四位谓诞大也生也朝生诞于朝而生末生诞于末而生化生诞于化而生内生诞于内而生亦犹正中来之正偏兼带始终圆贯而谓诞生犹有待者即待朝末等而生而诞之所以为诞实不生故曰欲识诞生王子父鹤冲霄汉脱银笼者顺逆纵横一一合妙如安公破句读楞严不妨见道神而明之方契立法之旨若执一定以方破圆则是痴人说梦矣宝镜三昧重离六爻叠三变五之言纷纷不一可类推也祖示三种渗漏祖因曹山辞付以宝镜三昧巳复曰末法时代人多干慧若要辨验真伪有三种渗漏一曰见渗漏机不离位堕在毒海二曰情渗漏滞在向背见处偏枯三曰语渗漏究妙失宗机昧终始浊智流转于此三种子宜知之X寂音洪曰大般若经曰应观欲界色界无色界空善见是菩萨作此观时不令心乱若心不乱则不见法若不见法则不作证又曰若金翅鸟飞腾虗空自在翱翔久不堕落虽依于空戏而不据空亦不为空之所拘碍昔洞山大师立五位偏正以标准大法约三种渗漏以辨衲子非意断苟为皆本佛之遗意今丛林闻渗漏之语往往鼻笑虽洞山复出安能为哉祖示纲要一敲唱俱行偈曰金针双鎻备叶路隐全该宝印当风妙重重锦缝开二金锁玄路偈曰交互明中暗功齐转觉难力穷忘进退金鎻网鞔鞔三不堕凡圣偈曰事理俱不涉回照绝幽微背风无巧拙电火烁难追曹山祖示三堕示众曰凡情圣见是金鎻玄路直须回互夫取正食者须具三种堕一者披毛戴角二者不断声色三者不受食时有稠布衲问披毛戴角是甚么堕祖曰是类堕曰不断声色是什么堕祖曰是随堕曰不受食是甚么堕祖曰是尊贵堕乃曰食者即是本分事知有不取故曰尊贵堕若执初心知有自己及圣位故曰类堕若初心知有己事回光之时摈却色声香味触法得甯谧即成功勋后却不执六尘等事随分而昧任之则碍所以外道六师X是汝之师彼师所堕汝亦随堕乃可取食食者即是正命食也亦是就六根门头见闻觉知祇是不被他染污将为堕且不是同向前均他本分事尚不取岂况其余事耶祖示四禁示偈曰莫行心处路不挂本来衣何须正恁么切忌未生时安隐忍曰洞上宗道合君臣位分贵贱由正偏而及兼带自奉向以至功功如指与拳举一该五混则知处类之弗齐妙无以加矣但辞多典雅理亦舂融若镜之照花虽情理俱绝而娟娟可爱是故蓄情之士对之情生抱理之夫观之理着此情渗漏之所以设也夫情之所结因见不忘情见相私语成窠臼片瑕千累众病一源故曹山立三堕以明尊贵设四禁以辟邪途捐不赏之功绝未然之祸渠无国土何处逢渠我本无疮勿伤之也后世不曰洞曹而曰曹洞其在此乎辛巳二年壬午三年定上座参祖定参问如何是佛法大意祖下禅牀擒住定拟议祖与一掌定伫思旁僧曰定上座何不礼拜定方作礼忽大悟后南游路逢巖头雪峯钦山举祖赤肉团上无位真人面门出入话巖头不觉吐舌雪X峯曰临济大似白拈贼钦山曰何不道赤肉团上非无位真人定擒住曰无位真人与非无位真人相去多少速道速道钦山被擒罔措巖头雪峯曰这新戒不识好恶触忤上座且望慈悲定曰若不是这两个老汉𡎺杀这尿牀鬼子存奖禅师住大名府兴化禅师百丈支下杭州大慈寰中寂中蒲坂卢氏子顶骨圆耸其声如钟出家于并州童子寺受心印于百丈结茅于南岳一日南泉至问如何是庵中主中曰苍天苍天泉曰苍天且置如何是庵中主中曰会即便会莫忉忉泉拂袖而出赵州问般若以何为体中曰般若以何为体赵州大笑而出中明日见赵州扫地问般若以何为体赵州置帚拊掌大笑中便归方丈住大慈示众曰山僧不解答话只能识病又曰说得一丈不如行取一尺说得一尺不如行取一寸问道者众山素缺水中拟飞钖夜梦神人告之曰勿它之诘朝见二虎以爪跑地泉自涌出味甘如饴有僧自岳至乃曰童子泉涸矣移来在此祖至河府王常侍迎以师礼祖拂衣南迈至河府府主王常侍与诸官请祖陞座山僧今日事不获巳曲顺人情方登此座若约祖宗门下称掦大事直是开口不得无你措足处山僧此日以常侍坚请那隐纲宗还有作家战将X直下展阵开旗么对众证据看僧问如何是佛法大意祖便喝僧礼拜祖曰这个师僧却堪持论癸未四年诏法师知玄为悟达国师总教门事甲申五年全奯禅师住鄂州巖头奯住巖头示众但明取纲宗本无实法不见道无实无虗若向事上觑即疾若向意根下寻卒摸索不着又曰此是向上人活计只露目前些子如同电拂如击石火截断两头灵然自在若道向上有法有事真椀鸣声涂煳汝系罩汝古人唤作系驴橛若将实法与人土亦消不得又曰欲得易会伹知于声色前不被万境惑乱自然露倮倮地自然无事送向声色前荡荡地恰似一团火𦦨相似触着便烧更有甚么事不见道非是尘不侵自是我无心又曰若是有筋骨底不用多诸处行脚也须带眼始得莫被人谩不见道依法生解犹落魔界夫唱教须一一从自己胸襟中吐得出来与人为榜样又曰是句亦刬非句亦刬自然转辘辘地露倮倮地饱齁齁地不解却不解齩不见道却物为上逐物为下又曰才有所重便成窠臼古人唤作贴体衣病最难治又曰无依无欲便是能仁古人道置毒药安乳中乃至醍醐亦能杀人这箇不是汝习学得底莫错认门头户口赚汝腊月三十日X赤闹闹地无益禅师曹洞支下第四世泉州龟洋慧忠寂忠住龟洋遁世不出山一日谓众曰众生不能解脱者情累尔悟道易明道难问如何得明道去忠曰但脱情见其道自明矣夫明之为言信也如禁蛇人信其呪力药力以蛇绾弄揣怀袖中无难未知呪药等力者怖骇弃去但谛见自心情见便破今千疑万虑不得用者是未见自心者也忽索香焚罢安坐而化乙酉六年大鑑下第五世鼎州德山见性大师宣鉴寂鉴居德山门庭高峻十二月二日告众曰扪空追响劳汝心神梦觉觉非竟有何事言讫安坐而化祥符荫曰德山出雪峯存存出云门偃为云门宗又存出玄沙备备出罗汉琛琛出清凉益为法眼宗是为二宗之祖同时与临济并称以棒唱提挈大纲诃佛骂祖真不忝大雄后劲云丙戌七年禅师义存开法雪峯存阻雪鳌山于巖头奯言下大彻嗣德山咸通中登闽之象骨山雪峯创立禅院学徒奔萃法席之盛卓冠天下四十余年众恒一千五百禅师马祖支下第三世径山无上鉴宗寂宗嗣盐官安住径山为第二世法席之盛冠于江X浙三月五日集众说法端坐而化法嗣洪諲继其席祖北至大名府嗣法小师存奖趋侍迎居兴化东堂先是祖因兵革拂衣南迈王常侍延以师礼时蒲相蒋公礼请祖将应之奖闻趋省至中条太尉中令何公专使迎祖奖翼行旋至府下止观音寺江西禅院问道者簪裾继踵道俗连肩未期年奖迎居东堂丁亥八年首建临济宗第一世慧照祖示寂祖无疾四月十日示众偈曰沿流不止问如何真照无边说似他离相离名人不禀吹毛用了急须磨复谓众曰吾灭后不得灭却吾正法眼藏三圣然出曰争敢灭却和尚正法眼藏祖曰巳后有人问你向他道甚么然便喝祖曰谁知吾正法眼藏向这瞎驴边灭却言讫端坐而逝塔全身于府西北隅曰澄灵住镇州保寿嗣法小师延沼临济祖塔记曰师讳义玄曹州南华人也俗姓邢氏幼而颕异长以孝闻及落发受具居于讲肆精究毗尼博颐经论俄而叹曰此济世之医方也非教外别传之旨即更衣游方首参黄檗次谒大愚其机缘语句载于行录既受黄檗印可寻抵河北镇州城东南隅滹沱河侧小院住持其临济因地得名时普化先在彼X徉狂混众圣凡莫测师至即佐之师正旺化普化全身脱去乃符仰山小释迦之悬记也适丁兵革师弃去太尉默君和于城中舍宅为寺亦以临济为额迎师居焉后拂衣南迈至河府府主王常侍延以师礼住未几即来大名府兴化寺居于东堂师无疾忽一日摄衣据座与三圣问答毕寂然而逝时咸通八年丁亥孟陬月十日也门人以师全身建塔于大名府西北隅勅谥慧照禅师塔号澄灵合掌稽首记师大略灵巖储临济祖塔重建碑曰少林氏之言曰行解相应超然名之曰祖六传至卢氏子提挈一相一行三昧大其门应西天般若多罗之记生南岳让让生泐潭一南岳以一物不中之解证有修无染之行泐潭氏超然于即心即佛非心非佛浑焉周匝廓尔悬殊创大机大用接百丈海西来法式至海广大悉备以己所得得见过于师之黄檗运东土宗旨大段三变临济氏挺出集十代之大成出古今之独断博也厚也高也明也以言乎道发灵山以来未发之妙以言乎行开东西历世未开之门广大精微详嗣法保寿延沼记中余小子弘储何能增益澄灵宝塔建自唐咸通丁亥历四百余年洪流冲裂又三百年三十三世孙超觉念我祖道满天下而无以副脚下子孙执帚瞻依之笃切走告江南北诸孙共襄塔事塔成铭属弘储铭曰X更七百年还旧观斯文不泯终古传河流岳立同永绵灵巖储临济祖塔源流序曰源流之见始于昭觉昭觉临济十一世孙手书临济正宗记付佛日宗杲着见载借议者谓昭觉特出手定抑上有因承西天诸祖说偈相传从一祖至二祖至二十七祖般若多罗告香至王子菩提多罗曰如来以正法眼付大迦叶如是展转乃至于我我今嘱汝听吾偈曰心地生诸种因事复生理果满菩提圆花开世界起此西天源流之可据者也达摩念东震旦国佛记后五百岁般若智灯运光于彼遂嘱弟子不若密多罗住天竺传法而躬至震旦从震旦初祖至黄梅五祖告卢能曰诸佛出世为一大事故随机大小而引导之遂有十地三乘顿渐等旨以为教门然以无上微妙秘密圆明真实正法眼藏付于上首大迦叶尊者展转传授二十八世至达摩届于此土得可大师承袭以至于今以法宝及所传袈裟用付于汝善自保护无令断绝听吾偈曰有情来下种因地果还生无情既无种无性亦无生卢跪受讫问法则既受衣付何人祖曰昔达摩初至人未之信故传衣以明得法今信心巳熟衣乃争端止于汝身不复传也此震旦源流之可据者也临济承曹溪以来四世传至禹门为临济二十九世唐宋佛法盛时家喻户晓源流不待问X迨其衰也至有明嘉隆山水微茫仅存一线禹门禀圆通法付四人一曰天童圆悟一曰报恩圆修一曰云门圆信一曰净明圆莲天童于天启甲子付净慈法藏丁卯付大沩如学次第付梁山海明径山通容金粟通乘宝华通忍龙池通微天童道忞雪窦通云鹤林通门善权通贤天童通奇报恩付竹林本豫报恩通琇南㵎通问石霜通际云门付海岸居士黄端伯弘储为净慈藏和尚子兹因善权法孙断指超觉将兴复临济祖塔特上灵巖请文记临济源流弘储不文祇据本支宗派依次序述付石河出崑崙导积石不遡其源而循其流者无以尽经天带地之势也后世永鑑哉三峯僧鉴青临济祖师塔颂曰灵山正法眼付嘱大龟氏庆喜及商那次第传真诀如是密相承二十余八叶香至最小男弃荣犹敝屣亲禀般若多记名为达摩应谶泛重溟远届支那国游历梁魏间面壁栖嵩少号曰婆罗门访求大乘器直指佛即心讲徒且惊扰置毒不能伤慈心三昧力可师鸾凤姿根胜无伦匹五岳峭头颅千顷涵胸臆妙辨类悬河异花随尘落每一谈论时宿师尽辟易终疑缺齿胡别有安心要变服毁形躯立雪弥勤恳一言了此心三拜得其髓启廸甘露门分灯照无尽从兹五六传衣法双流衍信心久成熟衣止遂不传大法遍尘沙得道如林薮二桂久传阴一X粒重衔粟金鸡声转高马驹足何阔踏杀天下人莫能行筹数一子坐大雄迎喝聋双耳苟非麤行僧大机谁辨的吾祖法中王应用同垂迹氏族及乡闾具如传所述三学备研几三业还纯粹三年不飞鸣三度遭鞭䇿大法若云披大用如雷迅大宗续大雄大志恢大业大树廕人天大龙霈云雨热恼顿清凉枯藁咸霑溉三句非纵横三真非并别三要绝雕镌三玄善辟阖三世同一仪三乘同一航法说种种殊皆为从上式字字解脱幢句句光明藏如世大慈航能渡诸漂溺如世大宝聚能济诸贫穷如世大楼橹能却诸冤敌如世大城堑能拒诸魔军是故七百年灯𦦨弥增炽令行吴越区一人大威力谁云塔有坏坏者非其真离相与离名全密还全主然于不坏相而复示摧颓蔓草与寒烟遍覆黄金国如师所建立纵夺各随时勿以人境乖而昧全体用譬如镜中像妍丑各不同随遇辄了然初非镜分别譬如摩尼光青黄随色转色相本非珠珠亦不外是譬如春与花不可岐为二花落知春归春实无来往譬如石中火击之乃成𦦨破石觅踪由毕竟无形段譬如清净月散影诸江湖水月不相知印见宛然在譬如水结氷日照还成水融结状虽差湿性终无改断公知此义坚固最初心裒金等聚沙复覩巍巍相千秋表真仗万世成具瞻却烧无能侵岚风莫能撼是知X取相者终不达无生弃相亦复然五十笑百步欲超权学见成毁二俱空空见併销亡宝幢赫然涌无杂无动摇非常非断灭斯为无缝样五眼莫能窥星月挂阑干烟霞生户牖一切诸天人敬心常守护我今说是颂处处见祖师惟有逸格人乃能深谛信或于笔尖上散作翰墨香或于纸素中透出文字障或于清净境解脱无纤尘或于差别缘显见无穷义或于热喝内威勐如象王或于痛棒头翻掷同师子或主宾言论或照用施呈或全或抑扬或偏或喜怒何处非全身何物非生面苟能如是见今古常见前变化绝端倪眉目日相拄不离跬步间展礼真仪讫尧封潜临济慧照祖塔重建碑后记曰往读桐江钓叟姚桐寿乐郊私语载与括苍刘氏遇于海盐之横山刘氏谓南龙一支从峨嵋并江而东竟不知其结局顷从通州泛海至此乃知海盐诸山是南龙尽处天目虽为浙右镇山然势犹未止蜿蜒而来右束黟浙左带苕霅直至长墻秦驻之间而止于是以平松诸山为龙左抱以长江淮泗之水以庆绍诸山为虎右绕以浙江曹峨之水诸水率皆朝拱于此而后乘潮东出前复以朝鲜日本为案此南龙一最大地也非周孔其人不足以当之然而无有乎尔吾恐山川亦不忍自为寂寂若此也按乐郊私语序时则至正癸卯又历三百年辛X丑老师补住金粟南潜随侍览山川形势之大致征桐江钓叟之旧闻我天童老和尚拔九地之雷于此我三峯老和尚发天衢之轫于此所谓非周孔其人不足当之者隔三百年验如玉符而临济之道至是炳然若赫日之中天矣古记称震旦国三大干龙皆始于崑崙北条出河海以入于海为冀燕之分中条出河南自秦陇三辅入丰沛汾晋派伊洛东而淮泗以入于海为雍豫青徐之分南条出江南自陜右分出西鄙廻巴蜀踰荆衡入黔中东而匡阜南极岭海东北渡闽粤跨三吴自浙右以入于海为梁荆扬之分夫冀州天地之一枢要也儒者亦言冀州好风水古帝王之所都滹沱河在真定府城南自雁门来经灵寿等县至直沽入于海我临济祖之所纵辔而驰也而大名为禹贡冀兖二州之域魏州兴化则澄灵之塔在焉故读保寿沼所作临济慧照禅师塔记及英华所载公乘亿魏州奖公塔碑而益叹山川形势源流顺逆之故往往与道法相关摄葢山水之大机在逆犹古兵法以正合以奇胜其用以逆而千古禅宗纲领亦未有不以顺为体以逆为用者也故从曹溪发源天南北而为南岳一逆也又北而为临济一逆也临济巳上自顺而逆夫三吴又天地之一枢要也临济南而为扬岐云葢有会祖塔焉又南而为虎邱虎邱有隆祖塔焉临济以下自逆而顺X而及天童三峯至于老师临济之道大行吴越使小释迦没而不食其言顺而逆逆而复顺冀州为北枢吴越为南枢而山川大势与道法相终始者亦可以考而见矣庵主道膺为洞山室中领袖膺先游方至翠微问道会有僧自豫章来盛称洞山法席遂造洞山祖问汝名甚么曰道膺祖曰向上更道曰向上即不名道膺后结庵三峯天人送供祖问子近日何不赴斋曰每日自有天神送食祖曰我将谓汝是个人犹作这个见解在汝晚间来膺晚至祖召膺庵主膺应诺祖曰不思善不思恶是甚么膺回庵寂然宴坐天神寻觅不见三日乃绝祖一日问作甚么曰合酱祖曰用多少盐曰旋入祖曰作何滋味曰得祖大问大阐提人作五逆罪孝养何在曰始成孝养自尔祖许为室中领袖寂祖开法曹山寂辞洞山遂造曹溪礼塔还止临川有佳山水因定居焉以志慕六祖乃名山为曹宗统编年卷之十五X宗统编年X卍XXX宗统编年卷之十六临济第二世祖讳存奖姓孔氏邹鲁阙里之裔孙也于蓟三河县盘山甘泉院出家大中五年圆具九年弃讲参临济嗣法住魏州兴化懿宗戊子咸通九年临济第二世魏州兴化祖嗣宗统祖开堂兴化拈香曰此一炷香本为三圣师兄三圣于我太孤本为大觉师兄大觉于我太赊不如供养临济先师僧问四面八方来时如何祖曰打中间底僧便礼拜祖曰昨日赴个村斋中途遇一阵卒风暴雨却向古庙里躲避得过己丑十年禅师庆诸复住石霜诸庐陵新涂陈氏子初抵沩山为米头后参道吾智嗣其法初住潭州石霜后隐长沙浏阳人莫识者因僧举洞山解制上堂秋初夏末兄弟东去西去直须向万里无寸草处去诸曰何不道出门便是草洞山祖闻之惊曰浏阳乃有古佛自是僧众X迎诸再住石霜洞宗第一世瑞州洞山悟本祖示寂祖示疾令沙弥传语道膺乃嘱曰他若问和尚安乐否但道云巖路相次绝也汝下此语须远立恐他打汝沙弥领旨去传语声未绝蚤被膺打一棒将圆寂祖谓众曰吾有闲名在世谁人为吾除得众无对时有沙弥出曰请和尚法号祖曰吾闲名巳谢僧问和尚违和还有不病者也无祖曰有曰不病者还看和尚否祖曰老僧看他有分曰未审和尚如何看他祖曰老僧看他不见有病祖乃问僧离此殻漏子向甚么处与吾相见僧无对祖示偈曰学者恒沙无一悟过在寻他舌头路欲得忘形泯踪迹努力殷勤空里步乃命剃发澡身披衣声钟辞众俨然坐化时大众号恸移晷不止祖忽开目谓众曰出家人心不附物是真修行劳生惜死哀悲何益复令主事办愚痴斋犹众恋慕不巳延七日食具方备祖亦随众斋毕乃曰僧家无事大率临行之际勿须喧动遂归丈室端坐长往塔曰慧觉祥符荫曰祖与济祖同时王化建立宗旨广大精微互尽美善迄今昌昌二桂奕奕交荣灵山一花芳传未艾源深流长其信然矣禅师道全继席洞山全初参洞山问如何是出离之要祖曰阇黎足下X烟生全当下契悟遂继席一众悦服曹洞宗第二世祖讳道膺幽州玉田王氏子童丱出家于范阳延寿寺二十五成大僧初参翠微寻谒洞山为室中领袖嗣其法庚寅十一年曹洞宗第二世云居祖嗣宗统发明祖开法洪州云居祖登欧阜冠世绝境就树缚屋而居号云居衲子追求而集散处山间树下久成苫架说法其下示众佛法有什么事行得即是但知心是佛莫愁佛不解语欲得如是事还须如是人若是如是人愁箇甚么若云如是事即难自古先德醇素任真元来无巧他根本脚下实有力即是不思议人握土成金若无如是事饶汝说得簇花簇锦相似人总不信受又曰暂时不在如同死人岂况如今论年论月不在如人常在愁什么家事不办欲知久远事祇在如今如今若得久远亦得亦人千乡万里归家行到即是是即一切总是不是即一切总不是又曰升天底事须对众掉却十成底事须对众去却掷地作金声不须回头顾着自余有什么用X处不见二祖当时博览三藏如观掌中因什么更求达摩安心将知此门中事不是等闲所以道智人不向言中取得人岂向说中求又曰一切事须向这里及尽始得无过若一毫去不尽即被尘累岂况更多差之毫釐过犯山岳古人道学处不玄尽是流俗闺阁中物舍不得俱为渗漏辛卯十二年壬辰十三年文偃参尊宿睦州明得悟尊宿指今见雪峰偃嘉兴张氏子生知天纵落发受具探穷律部以己事未明参尊宿明明才见来便闭却门偃乃扣门明曰谁曰某甲曰作甚么曰己事未明乞师指示明开门一见便闭偃如是连三日扣门至第三日开门偃乃拶入明便擒住曰道道偃惊不暇答明便推出曰秦时𨍏轹钻遂掩门损偃右足偃从此悟入明乃指见雪峯到庄见一僧问上座今日上山去那曰是曰寄一则因缘问堂头和尚祇是不得道是别人语上座到山见和尚上堂众才集便出握腕立地曰这老汉项上铁枷何不脱却僧一依教峯见这僧与么道便下座拦胸把住曰速道速道僧无对峰拓开曰不是汝语曰是某甲语曰侍者将绳棒来曰是庄上一浙中上座教某甲来道曰大众去庄上迎取五百人善知识来偃次日上山峯才见便曰因甚得到与么田地偃乃礼X拜癸巳十四年僖宗僖宗甲午干符元年乙未二年丙申三年禅师师备开法玄沙备闽县谢氏子父以渔为业因夜泛船堕水备鼓掉而救见水中月乃云先达有言一切诸法皆如水月若父存与其同业只益三途之苦今既不可救莫若舍缘出家报父恩也于是断发受具芒鞵布衲食才接气宴坐终日与雪峯存亲厚存以其苦行唿为头陀甞携囊出岭拟欲遍参忽筑破脚指血流痛楚叹曰是身非有痛从何来是身是苦毕竟无生休休遂不出岭依存咨决心要一日存召曰备头陀何不遍参去曰达摩不来东土二祖不往西天存然之称曰备头陀再来人也后忽梦父来谢曰荷子出家我得生天存住雪峯备入室又阅楞严发明心地自是应机敏捷与修多罗冥契诸方玄学有所未决必从之请益辞峰结屋梅溪后住玄沙众相寻而至遂成丛林上堂曰佛道闲旷无有程涂无门解脱之门无意道人之意不在三际故不可升沉建立乖真非属造化动则起生死之本静则醉昏沉之乡动静双泯即落空亡动静双收颟顸佛性必须对尘对境如枯木寒灰X临时应用不失其宜镜照诸像不乱光辉鸟飞空中不杂空色所以十方无影像三界绝行踪不堕往来机不住中间意钟中无鼓响鼓中无钟声钟鼓不相交句句无前后如壮士展臂不借他力师子游行岂求伴侣九霄绝翳何用穿通一段光明未曾昏昧夫佛出世者元无出入葢名相无体道本如如法尔天真不同修证祇要虗闲不昧作用不涉尘泥箇中若纤毫不尽即为魔王眷属句前句后是学人难处所以道一句当机八万法门永绝生死直饶得似秋潭月影静夜钟声随扣击以无亏触波澜而不散犹是生死岸头事道人行处如火销氷终不却成氷箭既离弦无返回势所以牢笼不肯住唿唤不回头古圣不安排至今无处所若到这里步步登玄不属邪正识不能识智不能知动便失宗觉即迷旨二乘胆战十地魂惊语路处绝心行处灭直得释迦掩室于摩竭净名杜口于毗耶须菩提唱无说而显道释梵绝听而雨花若与么见前更疑何事没栖泊处离去来今限约不得心思路绝不因庄严本来清净动用语笑随处明了更无欠少古德云情存圣量犹落法尘己见未忘还成渗漏不可道持斋持戒长坐不卧住意观空凝神入定便当去也有甚么交涉西天外道入得八万劫定却数满后不免轮廻葢为道眼不明生死根源不破夫出家儿即不然不可同X他外道也如今甚么处不是汝甚么处不分明甚么处不露见何不与么会去如实未有发明切须在急时中忘餐失寝似救头然如丧身命冥心自救放舍闲缘歇却心识方有少许相亲若不如是明朝后日尽被识情带将去有甚么自繇分又诸行无常是生灭法世间难信之法具大根器方能明达今生若彻万劫亦然古德云直向今生须了劫谁能累劫受余殃又曰玄沙游径别时人切须知三冬阳气盛六月降霜时有语非关舌无言切要词会我最后句出世少人知丁酉四年禅师黄檗下尊宿睦州道明寂明住睦州示众汝等诸人还得箇入头处也未若未得箇入头处须觅箇入头处若得箇入头处巳后不得孤负老僧时有僧出礼拜曰某甲终不敢孤负和尚曰蚤是孤负我了也寻常见衲僧来即闭门或见讲僧乃召曰座主主应诺明曰担板汉上堂裂开也在我揑聚也在我时有僧问如何是裂开曰三九二十七菩提涅槃真如解脱即心即佛我且与么道你又作么生曰某甲不与么道曰盏子扑落地碟子成七片曰如何是揑聚明乃敛手而坐一日陞座曰首座聻曰在寺主聻曰在维那聻曰在曰三段不同今当第一向下文长付在来日下座又示众大事未明如丧考妣大事既明X如丧考妣一日召门人曰此处缘息吾当逝矣乃跏趺而寂火焚舍利如雨收灵骨建塔寿九十八腊七十六祥符荫曰尊宿眼明心公故其机用超妙如拔九地之雷如嘘万里之风而鲲鹏之变化神龙之奋迅有不知其所以然而然者巍然两宗脱颕于指颐之下而不以自私千载而后尊之为尊宿与南泉赵州鼎立而三宜也戊戌五年己亥六年庚子广明元年禅师南泉下衢州子湖利踪寂踪嗣南泉愿住子湖于门下立牌曰子湖有一只狗上取人头中取人心下取人足拟议即丧身失命示众曰诸法浩浩何绊何拘汝等于中自生难易心源一统绵亘十方上上根人自然明白历历分明无有不是只少箇丈夫之志致见如斯疲劳欲得易会么自古及今未有一个凡夫圣人出见汝前亦无有一善语恶语到汝分上为甚么故为善善无形为恶恶无相既己无我把甚么为善恶立那个是凡圣汝信否还保任否有甚么回避处恰似日中逃影还逃得么子湖山下有陶家无子夫妇日夕焚祷踪一日过而问曰尔何所祈陶告之故踪曰汝施我竹我施汝子陶遂施竹其夕感异梦随举一男众因号神力禅师X辛丑中和元年禅师船子下澧州夹山传明善会寂会广州廖氏子初住夹山上堂有僧问如何是法身会曰法身无相曰如何是法眼会曰法眼无瑕时道吾智在座中不觉失笑会便下座请问道吾某适来对这僧话必有不是致令上座失笑望不吝慈悲吾曰和尚一等是出世未有师在会曰甚处不是望为说破吾曰某甲终不说请和尚却往华亭船子处去会曰此人如何吾曰此人上无片瓦下无卓锥和尚若去须易服而往会乃散众束装直造华亭船子才见便问大德住甚么寺会曰寺即不住住即不似船子曰不似似个甚么会曰不是目前法船子曰甚处学得来会曰非耳目之所到船曰一句合头语万劫系驴橛船又问垂丝千尺意在深潭离钩三寸子何不道会拟开口被船子一桡打落水中会才上船船子又曰道道会拟开口船子又打会豁然大悟乃点头三下船曰竿头丝线从君弄不犯清波意自殊会遂问抛纶掷钓师意如何船曰丝悬绿水浮定有无之意会曰语带玄而无路舌头该而不谈船曰钓尽江波金鳞始遇会乃掩耳船子曰如是如是遂嘱曰汝向去直须藏身处没踪迹没踪迹处莫藏身吾三十年在药山祇用斯事汝今巳得他后莫住城隍聚落但向深山里䦆头边觅取一个半个接续无X令断绝会乃辞行频频回顾船子遂名阇黎会乃回首船子竖起桡子曰汝将谓别有乃覆舟入水而逝会自此幽遯至咸通庚寅复开席夹山道吾复遣僧往问如何是法身仍答曰法身无相如何是法眼仍答曰法眼无瑕僧归举似道吾吾曰这汉此回方彻僧问如何是夹山境会曰猿抱子归青嶂里鸟衔花落碧巖前示众曰百草头荐取老僧閙市里识取天子十一月七日召主事曰吾与众僧话道累岁佛法深旨各应自知吾今幻质时尽即去汝等善保护如吾在日勿得雷同世人辄生惆怅言讫奄然而逝谥传明大师塔曰永济祥符荫曰悟后贵须遇人尽却师承边事方能大法自在观夹山之于船子世之竹叶精灵可以泠然愧避矣然不得道吾发药则自堕于云雾而不知非此启廸之功不可缓也当时夹山巳开堂蓄众道吾当众笑之不以为嫌乃虗心下问一闻船子即散众直造此一段风规岂今之高头强项者能望其后尘乎至船子嘱曰莫住城隍聚落但向深山里䦆头边觅取一个半个接续尤为末法抱道者顶门金针云普闻断发造石霜闻僖宗第三子僖宗幸蜀亲王宗室皆逃亡闻断发逸游人无知者造石霜谒庆诸诸与语叹异曰汝乘愿力而来乃生帝王家脱身从我火中莲也X壬寅二年通玄禅师开法末山隆济玄初参德山时巳腊高门风益峻独奇玄然玄不大彻辞谒洞山与语喜抚之曰掌有神珠白昼示人人且按劒况玄夜乎子可贵也曰但不识珠耳傥识亦无昼夜洞称为俊士洞入灭玄庐塔旁三年学者依从日盛玄曰太平时世饥餐困卧复有何事吾本无事汝与么来相寻是无事生事无事生事道人所忌何不各自歇去中和初寓塔北游久之南还寓止豫章南平钟王执弟子礼玄厌城居王为买末山建精舍号隆济以延之学者云集癸卯三年禅师百丈支下福州庆圆智大安寂安继席沩山豫章廉使崔公敦崇礼誉咸通十四年诏号延圣大师赐紫袈裟安室中每问僧有句无句如藤依树子意旨如何僧问黄巢军来和尚向甚么处回避安曰五蕴山中僧曰忽被他捉着时如何安曰恼乱将军春秋九十一十月二十二日奄然坐化于怡山丈室赠圆智大师塔号证真博陵司空相国及诗人周朴仰慕笃重着诗文礼颂焉甲辰四年乙巳光启元年丙午二年丁未三年禅师德山下鄂州巖头全奯寂X奯德山嗣住巖头光启之后中原盗起众皆避地奯端居自若一日贼大至奯知宿缘乃顺化焉门人焚之获舍利四十九粒起塔祥符荫曰巖头初谒临济后参德山鳌山阻雪打脱雪峯漆桶托钵堂前重挝德山涂毒四藏锋末后句天下人不奈伊何乃一棹烟波孤行于芳草渡头迄今流风遗韵凛然与曲彔牀拥千百众者同其高峭噫道岂在形迹间哉祖付慧颙正法颙生缘河北参祖于兴化祖付以法印祖摈克宾维那祖一日谓克宾维那曰汝不久为唱导之师宾曰不入这保社祖曰会了不入不会了不入曰总不与么祖便打曰克宾维那法战不胜罚钱五贯设饡饭一堂次日祖自白椎曰克宾维那法战不胜不得喫饭即便出院戊申文德元年禅师道吾下石霜庆诸寂诸嗣道吾智不出霜华二十年学众多有常坐不卧屹若株杌天下谓之枯木众齐己贯休泰布衲等俱在座下皆以吟咏为佛事而泰更力于禅秀才张拙甞与泰等道话一日谓泰曰三师中何不选一人为长老意少己休等以诗笔见长泰曰先辈何失言也堂头和尚肉身菩萨会下一千五百X人如我辈者七百余人胜我辈者七百余人拙愧服乃同上拜谒诸问先辈何姓曰姓张名拙曰觅巧了不可得拙自何来拙遂有省呈偈曰光明寂照遍河沙凡圣含灵共我家一念不生全体见六根才动被云遮断除烦恼重增病趣向真如亦是邪随顺世缘无罣碍涅槃生死是空华诸肯之二月日安坐而化寿八十二腊五十九祥符荫曰道吾云巖同出药山之门敲唱双行有似巖头之于雪峯洞山五位王子石霜互阐明之酥酪醍醐皆出于乳而味则同中有异矣浏阳古佛推自洞山住山三十年一众如枯木然贯休齐己辈不妨联吟座下先师意旨首座与九峯各出一只手此从上宗门中爪牙也临济第二世魏州兴化广济祖寂尧封潜正讹记曰景德传灯录魏府兴化存奖禅师为后唐庄宗师庄宗一日谓师曰朕收大梁得一颗明珠未有人酬价师曰请陛下珠看帝以手舒开幞头脚师曰君王之宝谁敢酬价碑文师化于文德元年七月十二日唐僖宗文德元年戊申去后唐庄宗同光元年癸未凡三十六年则非庄宗明矣今考其时舒幞头脚者葢晋王李克用而误为其子庄宗存勗也按僖宗广明元年庚子黄巢入长安帝走兴元黄巢僭号中和二年壬寅李克用将沙陀兵趣河中三年癸卯五月李克用破X黄巢收复长安诏以李克用为河东节度使四年甲辰五月黄巢趣汴州李克用追击大破之秋七月时溥献黄巢首八月进李克用为陇西郡王传灯录所谓收大梁得一颗无价宝珠者也其称朕者以庄宗而讹也碑又言大德奉先师之遗命于龙纪元年八月二十二日于本院焚我真身用观法相即示寂次年己酉昭宗元年也而五灯会元谓后唐庄宗车驾幸河北回至魏府行宫诏师问曰朕收得中原获得一宝及龙颜大悦赐紫衣师号皆不受等语皆因庄宗而讹也史之贵阙文岂不信哉传灯录师灭后勅谥广济大师塔曰通寂而不见于塔碑得之塔碑之后也传灯录师为魏府大觉禅师院宰时觉一日问曰我常闻汝道向南行一回拄杖头未曾拨着一个会佛法底人汝凭什么道理有此语师乃喝觉打之师又喝觉又打来日师从法堂过觉召曰院主我直下疑汝昨日行底喝与我说来师曰存奖平生于三圣处学得底尽被和尚折倒了也愿与存奖个安乐法门觉曰这瞎驴卸却衲帔待痛决一顿师即言下领旨虽同嗣临济而常以觉为助发之友其事在临济示灭之先不待辨而明而五灯会元诸书讹而为师于言下荐得临济先师于黄檗喫棒底道理此先师二字葢从拈香法语不如供养临济先师之句而讹也佛祖纲目系存奖禅师开法兴化于X僖宗干符元年甲午则在晋王之前也皆异于塔碑又祖塔碑左记曰当周之时西方有圣人曰释迦氏东土有圣人曰仲尼氏东土圣人生鲁国而西方圣人巳示灭四百年矣当是时东土之人固未知有西方圣人也而东土圣人始知之而始名之其后东土圣人灭六百年西方圣人之教乃至于东土又历年东土得达摩氏传西方圣人不传之心印又历年东土五宗拔起以应一花之瑞而首承临济氏之宗祧者实东土圣人之孙也其事景德传灯录阙焉文苑英华卷第八百六十八碑第二十五释碑第十九宣州新兴县寺碑后载魏州故禅大德奖公塔碑作者公乘亿碑曰和尚姓孔字存奖家本邹鲁即阙里之裔孙也南潜年来欲集僧宝献征意葢在拾遗而补阙也公乘亿兴化塔碑则非独拾遗而补阙也西方圣人东土圣人风教设施之同异后世子孙之会通以端俗学之歧涂以定人天之眼目实在于是盘山甘泉着其抽簪三统讲筵明其义虎京华水国表其游迹仰山击指及其同声临济止观音寺江西禅院补宝寿之佚文未期迁化克尽茶毗之礼证三圣之同侍南甎门外通衢之左兴化旧基舍利一千余粒德仪殊胜建塔于府南贵乡县薰风里附于先师之塔志也父子存亡始终靡间昭垂万古矣余特悲世之奉教于东土圣人者于东土圣人之心X法皆背而驰而岸然自谓于东土圣人之教若执干戈以捍御焉噫亦异矣夫东土圣人仲尼氏二传而为子思氏亲得东土圣人之心法着中庸其第一句曰天命之谓性非世之所谓天命者也世所谓天命云者所以开近世天主邪说之渐而子思氏之言则西方圣人之心也其末后句曰无声无臭非世之所谓无声臭也世之所谓无声臭云者所以承宋儒混茫一气之讹而子思氏之言则西方圣人之心也夫东土圣人仲尼氏二传之孙手着中庸以阐东土圣人之道则仲尼氏之心也阙里裔孙亲承临济以传西方圣人之心则亦仲尼氏之心也此世儒之所不察也安隐忍曰祖英挺天纵如虎生三日气便食牛与洛浦俱为临济侍者然皆坐在一悟视天下无人微大觉夹山则一堕无尾巴队中矣浦嗣夹山不忘最后之得而化嗣临济使济上宗风不致灭裂葢师友力也师既脱鞲于大觉便有驱耕夺食之手后来接人不轻放过故子孙十余世皆光明照人其渊源承接有自来矣昔法云杲公入圆通玑道者之室一语相合而圆通称赏之明日秉拂机思迟钝众大笑杲为之置茶惭无以自处偶打翻茶具因而有省于是机锋迅捷无敢当者未几谒真净复大悟此等公案甚多使后世读之如明镜当台妍丑自见存录良有以也近世衲子叙悟由X槩多修饰凡师匠发药之语或临机挫抑之言尽情删去甚欲改换师承所示之偈颂惟褒扬者存之夫所贵从师为能与我解黏去缚若一皆称赞又安在其为师匠耶因及化之悟繇一并拈出以见古今之不逮悲夫祥符荫曰宗师垂示鑑定机宜病治末流之病如良医设药透彻膏肓观兴化之于大觉及接见同参摈克宾维那等公案天下后世师资上下之间可以不言喻矣而犹岸然呶呶是何异于负贩儿童安在其为亲承决择称人天祖佛师哉其时宼盗充斥云扰烟驰以致化迹讹传甚多遗漏然存大意于千载祖可谓不忝滹沱后劲矣宗统编年卷之十六宗统编年X卍XXX宗统编年卷之十七临济第三世祖讳慧颙河北人嗣兴化住汝州南院一名宝应昭宗昭宗己酉龙纪元年临济第三世汝州南院祖嗣宗统X祖上堂曰赤肉团上壁立千仞僧出问赤肉团上壁立千仞岂不是和尚道祖曰是僧便掀倒禅牀祖曰这瞎驴乱做僧拟议祖便打趂出八月二十二日茶毗兴化祖全身得舍利一千余粒谥广济塔曰通寂庚戌大顺元年时天下分裂霸据一方者凡十三处嗣沩山法同建宗旨沩仰宗第一世智通祖示寂祖自仰山开法迁观音接机利物为禅宗标准将迁化前数年有偈曰年满七十七老去是今日日轮正当午两手攀膝屈至大顺庚戌时在韶州东平山将入灭有数僧侍立祖示偈曰一二二三子平目还仰视两口无一舌此是吾宗旨言讫以两手抱膝而逝年七十七谥智通塔号妙光存考辛亥二年壬子景福元年癸丑二年甲寅干甯元年乙卯二年X禅师临济支下灌溪志闲寂闲馆陶史氏子初参临济祖后参末山然住灌溪嗣临济五月一日问侍者曰坐死者谁曰僧伽问立死者谁曰僧会闲乃行七步垂手而逝禅师沩山支下径山洪諲寂諲嗣沩山住径山九月日院前柽树忽萎厨内饭如金色諲令鸣镜集众陞座曰牟尼掩足迦叶藏峯彼彼不落见闻一句莫教人说汝须急切各自知时法界虽长世人景促佛法非远大道不迷孝顺住持如吾在日久立珍重遂入灭禅师洞山支下九峯通玄寂玄嗣洞山由末山迁九峯二月十七日诫众曰无虗度光阴无虗消信施既已出家惟道是履名大丈夫言讫遂寂然在定至三月二十日乃化丙辰三年延沼生于余杭刘氏丁巳四年戊午光化元年禅师华岳玄伟纂圣胄集成伟编次贞元巳来宗师机缘行世曰圣胄集禅师南泉下尊宿赵州观音院真际大师从谂寂谂住赵州观音院燕赵二王同至院见谂谂端坐不起燕王问曰人王尊耶法王尊耶谂曰若在人王人王中尊若在法王法王中尊二王欢然敬服X乃同供养谂志效古人住持四十余年道满天下所有言句诸方传播尊为古佛寿一百二十岁祥符荫曰南泉赵州皆称尊宿如岁寒松栢挺秀丹山碧嶂间时花芳草对之异矣住持四十余年未甞以一事告檀越绳牀一角折以绳系残薪支之噫高风硕德所以冠卓古今也禅师夹山下澧州洛浦元安寂安夹山会嗣初为临济侍者济称之为门下一只圣箭后辞临济住夹山住菴夹山修书招之乃服膺语具本传住洛浦上堂曰末后一句始到牢关锁断要津不通凡圣寻常向诸人道任从天下乐欣欣我独不肯欲知上流之士不将佛祖言教贴在额头上如龟负图自取丧身之兆凤萦金网趣霄汉以何期直须旨外明宗莫向言中取则是以石人机似汝也解唱巴歌汝若似石人雪曲也应和指南一路智者知疏八月诫主事曰出家之法长物不留播种之时切宜减省缔搆之务悉从废停流光迅速大道玄深苟或因循曷由体悟冬示微疾不倦请参十二月二日午时与僧问答罢便告寂禅师沩山支下邓州香严智闲寂闲青州人徧参诸方在百丈时性识聪敏参禅不得洎丈迁化遂参沩山山问我闻汝在百丈先师处问一答十问十答百此是汝聪明灵利意解识X想生死根本父母未生时试道一句看闲被一问直得茫然归寮将平日看过底文字从头要寻一句酬对竟不能得乃自叹曰画饼不可充饥屡乞沩山说破山曰我若说似汝汝巳后骂我去我说底是我底终不干汝事闲遂将平昔所看文字烧却曰此生不学佛法也且作个长行粥饭僧免役心神乃泣辞沩山直过南阳覩忠国师遗迹遂憩止焉一日芟除草木偶抛瓦砾击竹作声忽然省悟遽归沐浴焚香遥礼沩山赞曰和尚大慈恩踰父母当时若为我说破何有今日之事乃有颂曰一击忘所知更不假修持动容扬古路不堕悄然机处处无踪迹声色外威仪诸方达道者咸言上上机沩山闻得谓仰山曰此子彻也仰曰此是心机意识着述得成待某甲亲自勘过仰后见闲曰和尚赞叹师弟发明大事你试说看闲举前颂仰曰此是夙习记持而成若有正悟别更说看闲又成颂曰去年贫未是贫今年贫始是贫去年贫犹有卓锥之地今年贫锥也无仰曰如来禅许师弟会祖师禅未梦见在闲复有颂曰我有一机瞬目视伊若人不会别唤沙弥仰乃报沩山曰且喜闲师弟会祖师禅也闲初开堂沩山令僧送书并拄杖至闲接得便哭苍天苍天僧曰和尚为甚么如此闲曰祇为春行秋令闲有偈曰子啐母啄子觉母殻子母俱亡应缘不错同道唱和妙云独脚X祥符荫曰聪明障道为其难透脱也香严得力于师友粪扫堆头一击而了所以啐啄俱亡应缘不错后之学者应无俟腾口说矣己未二年庚申三年禅师仰山支下杭州龙泉无着文喜寂喜仰山嗣嘉禾御儿朱氏子七岁出家开成二年登戒咸通三年礼仰山于豫章观音院言下了契充典座有异蹟七年旋浙右止千顷山十年居龙泉古城院干符六年避地至湖州余不亭剌史杜孺休请居仁王院光启二年钱武肃王疏请住龙泉大顺元年赐紫干甯四年赐师号曰无着十月二十七日夜中时告众曰三界心尽即是涅槃言讫跏趺而寂春秋八十夏六十塔于灵隐西坞天祐二年叛兵发塔肉身不坏发爪俱长吴越王重加封瘗祥符荫曰无着神异炳着是再来果位中人仰山东土小释迦故一时参承之士如南塔光涌者山每对人称之曰此子是肉身佛栴檀林中无秽草师子窟中无异兽法化之隆隐显莫测此所以为护持正眼者欤辛酉天复元年嗣洞山法同建宗旨曹洞宗第一世抚州曹山祖示寂书法X祖住仰山南平钟王雅重致礼敦请祖但书隐山山居颂一首付使者曰摧残枯木倚寒林几度逢春不变心樵客遇之犹不顾郢人那得苦追寻六月日问知事今日是几何日月曰六月十五日曰曹山平生行脚到处只管九十日为一夏明日辰时吾行脚去及时焚香宴坐而化或问祥符曰洞山寂后曹山住世尚三十二年云居既称曹洞二世何不嗣统于曹山寂后曹山既逊统矣而书其寂于云居三十二年此三十二年曹山毋乃赘旒乎祥符曰佛祖付正法眼以毋令断绝为嘱洞宗传持于今者皆云居之后云居嗣法洞山曹山同建宗旨者也以宗旨言曹山合洞山而成一世洞山寂而曹山不单书者曹山统于洞山所以从洞山尊洞山也不然洞山寂而曹山单书是二宗统矣洞山寂而书云居嗣统者尊曹山为一世也今之传持洞宗者皆云居之后而并尊曹山合洞山为一世称曹洞者大同之道无彼此也曹山既逊位而书其寂于云居三十二年者如唐之玄宗传位于天宝十五载而崩于肃宗之宝应元年宋高宗禅位于绍兴二十三年而崩于孝宗湻熈十三年何赘旒之有云居嗣统为第二世自当并尊曹山为第一世亦如宋太宗以弟而承兄太祖正统则兄弟而祖宗焉统序昭然百世不易仰山之寂亦然沩仰云门法眼三宗止于首X建济洞编年历世相次者二枝嫩桂久昌昌祖谶光垂至今未艾也师禅了悟补住曹山壬戌二年曹洞宗第二世洪州云居弘觉祖示寂祖住持三十余年道徧天下众至千五百人南昌钟王师尊之愿以为世世师天复元年秋示微疾十二月八日为大众最后开方便门叙出世始末是年正月三日问侍者今日是几对云初三祖曰三十年后但云祇这是乃端然告寂祥符荫曰江河之行万里未闻源清而流浊法脉相承宗眼相照如空镜交融不合而合观云巖洞山云居三世可暸然矣曹洞宗第三世讳丕生缘传灯失载癸亥三年曹洞宗第三世洪州凤栖山同安祖嗣宗统僧问如何是和尚家风祖曰金鸡抱子归霄汉玉兔怀胎入紫微曰忽遇客来将何祗待祖曰金果朝来猿摘去玉花晚后凤衔归新到参祖问甚处来曰湖南祖曰还知同安这里风云体道花槛璇玑么曰知祖曰非公境界僧便喝祖曰短贩樵人徒夸书剑僧拟进语祖曰剑甲未施贼身已露存考禅师道简继席云居简范阳人童子剃落受满分戒徧游丛席后谒云居与语连三日大奇之诫令刻苦事众于是简躬操井臼同樵爨徧掌寺务不妨商略古今众莫有知者以腊高为堂中第一座先是高安洞山有神灵甚云居祖住三峯时神受服役既来云居神亦随至舍于枯树之下而树茂号安乐树神云居将顺寂主事僧白曰和尚即不讳谁可继者曰堂中简主事意不在简谓当拣择堪说法者佥曰第二座可然姑请简意简必辞简既夙受记莂即摄众演法主事大沮简察知之一夕遯去其夕安乐树神号泣诘旦众追至麦庄悔过迎归闻空中连声唱曰和尚来也僧问如何是和尚家风曰随处得自在问维摩岂不是金粟如来曰是曰为甚么却在释迦会下听法曰他不争人我问路逢勐虎时如何曰千人万人不逢为甚么阇黎偏逢问孤峯独宿时如何曰闲却七间僧堂不宿阿谁教汝孤峯独宿问古人云若保任此事直须向高高山顶立深深海底行意旨如何曰高峯深海逈绝孤危似汝闺阁中软煖么简契悟精深履践明验对机X应物度越格量天下宗师之寿八十余无疾而化甲子天祐元年乙丑二年禅师长沙下四明雪窦常通寂通嗣长沙岑住雪窦郁然盛化七月集众焚香付嘱讫合掌而逝丙寅三年禅师幼璋住瑞龙璋受白水仁心印住静天台值浙东饥疫璋于温台明三郡收瘗遗骨数千时谓悲增大士钱王建瑞龙寺请璋住持禅师慧稜住招庆稜往来雪峯玄沙二十年坐破七箇蒲团不明此事一日卷帘忽大悟曰也大差也大差卷起帘来见天下有人问我是何宗拈起拂子噼口打峯举谓沙曰此子彻也曰未可此是意识着述更须勘过始得至晚峯谓稜曰备头陀未肯汝在稜乃颂曰万象之中独露身惟人自肯乃方亲昔时谬向途中觅今日看来火里氷峰乃曰不可更是意识着述泉州剌史王延彬请稜住招庆开堂日彬朝服趋侍曰请师说法曰还闻么彬设拜稜曰虽然如此恐有人不肯僧问如何是正法眼稜曰有愿不撒沙X祥符荫曰灵云勤见桃花悟道玄沙曰谛当甚谛当敢保老兄未彻在香严闲击竹了悟仰山曰更须勘过始得稜公坐破七箇蒲团卷帘彻见天下而玄沙犹恐其属意识边事古人师友之间不肯轻易放过如此真玉火三日而见性讵不信夫禅师文邃住钦山邃嗣洞山祖住澧州钦山一日巨良来参问一镞破三关时如何曰放出关中主看曰恁么则知过必改曰更待何时曰好只箭放不着所在便出邃曰且来阇黎良回首邃下禅牀擒住曰一镞破三关即且置试为钦山发箭看良拟议邃打七棒曰且听这乱统汉疑三十年丁卯四年禅师德谦住明招山谦受罗山印记不滞一隅激扬玄旨诸老宿皆畏其敏捷后学鲜敢当其锋者道声遐播众请居婺州明招山禅师道怤住镜清怤嗣雪峯住镜清学者奔凑禅师行修幽栖四明修泉南陈氏子母梦吞日惊寤而生长耳垂肩异香满室七岁不言或问曰汝非痖乎忽应声曰不遇作家徒撞破烟楼耳人益奇之比长读书过目X成诵旁及内典徧阅三藏忽幡然欲游方外蹑屣名山至金陵瓦棺寺祝发受具参雪峯得受心印游天台国清日憩巖畔勐虎巨蛇往来左右驯扰不去至四明独栖松下天花纷雨又趺坐黄尾巖结茅为葢百鸟衔花所坐盘石当膝处成坳戊辰禅师德山下福州雪峯真觉大师义存寂存住雪峯道满天下僖宗钦风钖真觉大师之号併紫袈裟闽主大加隆礼问法投诚将寂之前自制塔铭并序三月示疾闽主遣医进药存曰吾非疾也竟不服药遗偈付嘱五月二日朝游蓝田暮归澡身中夜入灭寿八十七腊五十九禅师雪峯下福州玄沙宗一师备寂备嗣雪峰住梅溪后居玄沙一时海众皆望风钦服学徒千人应机接物垂三十年十一月二十七日示疾而化寿七十五腊四十四赐号宗一文偃禅师徧参诸方至灵树为第一座寻嗣其席偃受法印于雪峯后出岭徧谒诸方激掦辨论到九江尚书陈操问儒书中即不问三乘十二分教自有么主作么生是衲僧行脚事曰尚书曾问几人来曰即今问上座曰即今且置作么生是教意曰黄卷赤轴曰这个是语言文字作么生是教意曰口欲谈而词丧心欲缘而虑亡曰口欲谈而词丧为对有言心欲缘而虑亡为对妄想作么生是X教意操无语偃曰见说尚书看法华经是否曰是曰经中道一切治生产业皆与实相不相违背且道非非想天有几人退位操又无语偃尚书誓且莫草草三经五论师僧抛却特入丛林十年二十年尚不奈何尚书又争得会操礼拜曰某甲罪过最后到曹溪礼祖塔灵树知圣敏请为第一座先是敏不请首座有劝请者但曰我首座巳出家久之又请曰我首座巳行脚悟道久之又请曰我首座已广岭矣忽一日令击钟接首座众皆出迓偃果至敏迎笑曰奉迟甚久何来暮即命之偃亦不辞而就职俄广主刘王将兴兵就敏决可否敏前知手封奁子语侍者曰王来出以似之乃就坐而逝王至闻敏巳化大惊问和尚何时得疾曰师不曾有疾适封一奁子令候王至王开奁得一帖子云人天眼目堂中首座乃勅剌史何希范具疏礼请偃继其法席禅师慧球嗣席安国球莆田人玄沙室中参讯居首因问如何是第一月沙曰用汝箇月作么球从此悟入沙将示灭闽帅王公遣子至问疾仍请密示继踵说法者谁沙曰球子得王默记遗旨乃问鼓山卧龙法席孰当其任山举城下宿德具道眼者十有二人皆堪出世亦默之至开堂日官僚与僧侣俱会法筵王忽问众曰谁是球上座于是众人指出王便请球住X安国禅院上堂我此间粥饭因缘为兄弟举唱终是不常欲得省要却是山河大地与汝发明其道既常亦能究竟若从文殊门入者一切无为土木瓦石助汝发机若从观音门入者一切音响虾蟆蚯蚓助汝发机若从普贤门入者不动步而到以此三门方便示汝如将一只折箸搅大海水令彼鱼龙知水为命会么若无智眼而审谛之任彼百般巧妙不为究竟师䖍禅师自青林迁住洞山䖍参洞山山问近离甚处曰武林曰武林法道何似此间曰胡地冬抽笋曰别甑炊香饭供养于此人䖍拂袖便出山曰此子向后走杀天下人在一日䖍栽松次有从䖍乞偈䖍作偈曰亭亭三尺余郁郁覆青草不知何代人得见此松老山见偈曰此第三代洞山主人也住青林复迁洞山凡新到先令搬柴三转然后参堂首建云门宗等一世祖讳文偃雪峯嗣嘉兴张氏子幼依空王寺志澄律师出家初参睦州尊宿发明大旨后造雪峯深造阃奥徧参诸方几二十年后抵韶州灵树敏禅师法席居第一座寻补住后迁云门己巳大鑑下第七世云门宗第一世祖首建云门宗发明X祥符荫曰向见云门机用以为英灵骏发杰出之土也今编年历详检生平知其蚤脱鞲于睦州旋蜜证于雪峯忘餐待问立雪求知出岭徧参诸方名宿如疎山卧龙归宗天童鵞湖干峯等无一不激扬勘辨维时天下分崩云迷雾塞师乃不避险难孤䇿遨翔今读其遗表困风霜于十七年间涉南北于数千里外始见心猿罢跳意马休驰之语为之神悚泪落是知师乃百鍊精金铸成神锋四照其光芒燄彩有不望影心服者乎宋苏澥序师之录有曰擒纵舒卷纵横变化放开江海鱼龙得游泳之方把断干坤鬼神无行走之路草木亦当稽首土石为之放光本分钳鎚金声玉振峥嵘世界瓦解氷消列派分宗将错就错其知言哉禅师居遁出世龙牙遁契旨洞山服勤八载是年出世龙牙法济示众夫参玄人须透过佛祖始得新丰和尚道佛祖言教如生冤家始有参学分若透不得即被佛祖谩去僧问佛祖还有谩人之心也无曰汝道江湖还有碍人之心也无江湖虽无碍人之心为时人过不得江湖却成碍人去不得道江湖不碍人佛祖虽无谩人之心为时人透不得佛祖却成谩人去不得道佛祖不谩人若透得佛祖过此人过却佛祖若也如是始体得佛祖意方与向上人同如未透得但学佛学祖则万劫无有出期曰如何得不X被祖佛谩去曰道者直须自悟始得招庆慧稜移居长庆稜住招庆受闽主王审知请住福州长庆上堂撞着道伴交肩过一生参学事毕上堂我若纯举唱宗乘须闭却法堂门所以道尽法无民僧问不怕无民请师尽法稜曰还委落处么庚午年沙门南岳惟劲续宝林传劲集光化以来出世宗师机缘为续宝林传辛未年祖住云门光泰上堂曰函葢干坤目机铢两不涉世缘作么生承当众无对自代曰一镞破三关安隐忍曰雪峰禅师有函葢干坤句截断众流句随波逐浪句云门生平用此接人如风驰电转自非透明大法死尽全心者难为凑泊葢自家立地处不漏丝发故应机垂手不期然而然祖示法病上堂曰光不透脱有两般病一切处不明面前有物是一又透得一切法空隐隐地似有个物相似亦是光不透脱又法身亦有两般病得到法身为法执不忘已见犹存坐在法身边是一直饶透得法身去放过即不可仔细点简将来有甚么气息亦是病X大慧杲曰不用作禅会不用作道会不用作向上商量此是云门老汉据实而论我恁么道有没量罪过汝若简点得出许你具择法眼若简点不出且向云门葛藤里参又曰而今学实法者以透过法身为极致而云门反以为病不知透过法身了合作么生到这里如人饮水冷暖自知不着问别人问别人则祸事也安隐忍曰透过法身云门犹以为病正悟之难如此也后代有透一切空遂斥言句为实法以隐隐地一物为本分事不知皆堕此老呵忌之中此其有实悟者依稀彷彿辈不足论也祖示纲宗偈曰康氏圆形滞不明魔深虗丧击寒氷凤羽展时超碧汉晋锋八博拟何凭是机是对对机迷辟机尘远远尘楼夕日日中谁有挂因底底事隔尘迷丧时光藤林荒徒人意滞𦠄尫咄咄咄力希禅子讶中眉垂上不见天下不见地塞却咽喉何处出气笑我者多哂我者少宝云潜曰辟之一字云门之总持也辟则不对对则不辟辟奇而对偶也干辟而坤阖者也辟者从无而辟者也故不知从无而出者不能知云门之旨者也辟者从一而辟者也故不知从一而出者故不知云门之旨者也辟则新不辟则故天下之言云门者皆故云门而非新云门也故雪窦为云X门之中兴也辟则生不辟则死故天下之言云门三句者皆死云门而非活云门也夕日日中谁有挂知以挂为法者之非云门也辟者夺其挂之飞将也晋锋八博拟何凭知以凭为法者之非云门也辟者破其凭之宝镜也晋锋八博辟之所以为辟也此云门之密也禅师智晖建寺重云晖得法白木仁结茅中滩日以施济为事人莫能浅深之有癞比邱求晖洗摩晖无难色俄有神光异香忽失所在乃还圭峯深入巖石顾见磨衲数珠铜瓶椶笠藏石壁间触之即坏敛目良久曰此吾前身道具也因就建寺方薙草有祥云出众峯间遂名重云虎豹引去又塞龙潭龙亦移他处壬申年禅师如讷卓菴道场山讷湖州人得法翠微学薙草卓菴道场山乘虎道行学徒四至遂成禅苑癸酉年禅师玄沙支下安国慧球寂甲戌年禅师翠微下舒州投子山寂住慈济大同寂同翠微学嗣参翠微问未审二祖初见达摩有何所得微曰汝今见吾复何所得遂契悟他日问如何是佛理微曰佛即不理同曰莫落空否微曰真X空不空微示谶偈曰佛理何曾理真空又不空大同居寂住敷演我师宗同后住投子院名寂住四月六日寂禅师洞山支下疎山匡仁寂仁嗣洞山祖先参大沩祐不契与香严闲约曰向后有住处特来相见沩笑曰这矮子向后住处近山无柴烧近水无水喫乃造洞山问未有之言请师示诲山曰不诺无人肯曰还可功也无山曰你即今还功得么曰功不得即无讳处山寂后入岭询大沩安有句无句如藤倚树语安笑之且曰向后有独眼龙为子点破后明招谦出世径往礼拜大悟言下香严出世不爽前约访之严上堂答僧问不求诸圣不重已灵语仁在众呕之严蹑前问仁曰何不道肯诺不得全严曰肯又肯个甚么诺又诺于阿谁仁曰肯即肯他千圣诺即诺于已灵严曰师叔恁么道向后倒疴三十年在住疎山后果病吐二十七年而愈却每于食后抉口令吐曰香巖师兄记我三十年倒疴尚欠三年在临迁化示众偈终而逝沙门蜀禅月大师贯休寂休兰溪姜氏子精法华起信奥义吟诗善翰墨时谓姜体王慥吴融雅相笃重入蜀署禅月大师有禅月集行世乙亥年X禅师神宴住鼓山宴大梁李氏子幼恶荤羶乐闻钟梵年十二时有白气数道腾于所居屋壁宴题壁曰白道从兹速改张休来显见作妖祥定袪邪行归真见必得超凡入圣乡题罢气即灭年十六梦梵僧告曰出家时至矣遂披削受具谓同学曰古德云白四羯磨后全体戒定慧岂准绳而可拘也于是杖钖徧叩禅关参雪峯峯知其缘熟忽起搊住曰是甚么宴释然了悟亦忘其了心惟举手摇曳而巳峯曰子作道理耶曰何道理之有峯深肯之后赴闽王请峯门送回至法堂乃曰一只圣箭直射九重城里去也孚上座曰是伊未在曰渠是彻底人曰若不信待某甲去勘过遂趂至中路问师兄向甚处去曰九重城里去曰忽遇三军围绕时如何曰他家自有通霄路曰恁么则离宫失殿去也曰何处不称尊孚拂袖便回峯问如何曰好只圣箭中路折却了也遂举前话峯曰奴渠语在曰这老冻脓犹有乡情在是年住鼓山直下犹难会寻言转更赊若论佛与祖特地隔天涯禅师献蕴迁夹山蕴参洞山䖍问如何用心得齐于诸圣虔仰面良久曰会么曰不会曰去无子用心处蕴乃契悟更不他游遂作园头出世黄岳兰若迁夹山僧问月生云际时如何曰三个孩儿抱华鼓好大哥莫来X拦我毬门路凡蕴应机多云好大哥时称大哥和尚丙子年丁丑年布袋和尚坐化明州布袋和尚不示氏族自称名契此形裁腲脮蹙额皤腹常以杖荷一布囊入廛市中见物则乞人唿为长汀子布袋和尚出语无定踪迹莫测三月于岳林寺端坐说偈曰弥勒真弥勒分身千百亿时时示时人时人自不识偈毕安然而化其后复见于他州亦负布袋四众竞图其像祥符荫曰大士应化如月散千江风行大地甯可形迹定其贤愚日月纪其生灭丰干寒拾之伦宝掌僧伽之辈偶亦云露隐而不发者山林阛阓未甞无人顺行逆施畴能测识皆所以默运悲智随类引导佐辅真宗书一二示着者以槩一切凡圣两忘者自能不向百草头识取祖师也戊寅年己卯年禅师石霜下龙湖圆觉普闻寂闻住龙湖神异多端凌晨跨虎出游不复归山而逝禅师从展住保福展嗣雪峰漳州王剌史创保福禅院请展居之X庚辰年禅师桂琛住地藏琛常州李氏子为儿童时日一素食出言有异既冠披削登戒学毗尼一日为众宣戒巳乃曰持戒但律身而巳非真解脱也依文作解岂发圣智乎初谒云居雪峰不大发明后参玄沙言下大悟时与慧球齐名号二大士琛能秘重大法痛自韬晦丛林共指为雪峰法道所寄漳州牧王公请住城西石山地藏辛巳年禅师石霜下泐潭开法九峰大觉道虔寂䖍嗣石霜诸初百丈󰢍马祖舍利于海昏石门庐塔十余年及住百丈不复还石门虔自九峯往游遂成法席为泐潭第一代是年安坐而化谥大觉兴化侍者守廓参验诸方发明廓得法兴化祖行脚到德山问鉴曰从上诸圣向甚么处去曰作么作么曰勅点飞龙马跛鳖出头来鉴便休去来日浴出廓过茶与鉴鉴于背上拊一下曰昨日公案作么生曰这老汉今日方始瞥地鉴又休去廓行脚到襄州华严会下一日华严上堂大众今日若是临济德山高亭大愚鸟窠船子儿孙不用如何若何便请单刀直入华严与汝证据廓出礼拜起便喝严亦喝廓又喝严亦喝廓X乃曰大众看这老汉一场败阙又喝一喝拍手归众严下座归方丈时延沼作维那上去问讯严曰维那汝来也叵耐守廓适来把老僧扭揑一上待集众打一顿趂出曰趂他迟了也自是和尚言过他是临济下儿孙本分恁么严方息怒沼举似廓廓曰你着甚来由劝这汉我未问前蚤要棒喫得我话行如今不打搭却我这话也沼曰虽然如是巳遍天下也廓到鹿门一日见鹿门问楚和尚你终日披披搭搭作甚么楚曰和尚见某甲披披搭搭那鹿门便喝楚亦喝两家总休去廓曰你看这两个瞎汉随后便喝鹿门归方丈却令侍者请廓上来曰老僧适来与楚阇黎宾主相见什么败阙曰转见病深曰老僧自见兴化来便会也曰和尚到兴化时守廓为侍者记得与么时语曰请举看廓遂举兴化问和尚甚处来和尚曰五台来兴化曰还见文殊么和尚便喝兴化曰我问你还见文殊么又恶发作么和尚又喝兴化无语和尚作礼兴化至明日教守廓唤和尚和尚蚤去也兴化上堂云你看这个僧担条断贯索向南方去也巳后也道见兴化来今日公案恰似与么时底曰兴化当时为甚无语曰见和尚不会宾主句所以无语及欲唤和尚持论和尚巳去也鹿门明日特为煎茶晚参告众宗统编年卷之十七X宗统编年X卍XXX宗统编年卷之十八壬午年禅师延沼至南院沼魁礨有英气于书无所不观然无经世意父兄强之仕一应举至京师即东归从开元寺智恭律师剃染受具游讲肆玩法华玄义修止观定慧宿师争下之弃去游名山依雪峯五年见瑞巖无留意到越州谒镜清清叹其俊迈到华严为维那属守廓侍者从南院来沼心奇之因结为友遂默悟三玄旨要叹曰临济用处如是耶因参祖入门不礼拜祖曰入门须辨主沼曰端的请师分祖于左膝拍一拍沼便喝祖于右膝拍一拍沼又喝祖曰左边一拍且置右边一拍作么生沼曰瞎祖便拈棒沼曰莫盲枷瞎棒夺打和尚莫言不道祖掷下棒曰今日却被黄面浙子钝置一场沼曰和尚大似持钵不得诈道不饥祖曰阇黎曾到此间么沼曰是何言欤祖曰老僧好好相借问沼曰也不得放过便下参堂了却上堂头礼忏祖曰阇黎曾见甚么人来沼曰在襄州华严与廓侍者同夏祖曰亲见作家来又曰他向你道甚么沼曰始终只教X某甲一向作主祖便打推出方丈曰这般纳败缺底汉有甚用处沼于是服膺为园头祖一日到园问曰南方一棒作么生商量沼曰作奇特商量良久沼却问和尚此间作么生商量祖拈棒曰棒下无生忍临机不见师沼于言下大彻玄旨乃依止六年安隐忍曰棒下无生忍临机不见师即玄要的旨风穴于廓侍者处虽悟三玄而未至于要安得不有再悟耶汾阳因僧问如何是学人得力处答曰嘉州打大象如何是学人转身处答曰陜府灌铁牛如何是学人亲切处答曰西河弄师子乃曰若人会此三句巳辨三玄更有三要语在切须荐取此无渐次中真渐次无得失中真得失也洞宗亦曰士庶公侯一道看贵贱尊卑明位次知此者可与言宗旨矣祥符荫曰汾阳他日又曰三玄三要事难分得意忘言道易亲合而观之可与言一句矣沼英凛之气蚤葢诸方皆无留意一言服膺于祖便作园头今之到处受人名位笼罩安排向明窗净几间者所图亦竟何事也哉观沼宜知愧矣禅师文益造地藏阻雪悟道益余杭鲁氏子生而秀发七岁剃染弱龄禀具究毗尼探儒典振钖南游抵福州参长庆不大发明后同绍修法进三人自漳州抵湖外值天雨雪溪X流瀑涨遂解包休于域隅古寺入堂有老僧拥炉三人附火次老僧问益曰此行何之益曰行脚去曰如何是行脚事益曰不知曰不知最亲切又同三人举肇论至天地与我同根处老僧曰山河大地与诸上座是同是别益曰别老僧竖两指益曰同老僧又竖两指便起去益大惊及周行廊庑读寺额曰石山地藏乃知桂琛禅师也雪霁辞去琛门送之问曰上座寻常说三界惟心万法惟识乃指庭下片石曰且道此石在心内在心外益曰在心内琛笑曰行脚人着甚来由安片石在心头益窘无以对遂辞修进二人即放包依席下求决择近一月余日呈见解说道理琛语之曰佛法不恁么益曰某甲辞穷理绝也琛曰若论佛法一切见成益于言下大悟禅师慧清住芭蕉山清得法于石亭涌住芭蕉山拈拄杖示众曰你有拄杖子我与你拄杖子你无拄杖子我夺却你拄杖子靠拄杖子下座癸未年禅师洞山支下龙牙居遁寂甲申年祖付延沼正法印祖一日问沼汝道四种料简语料简何法对曰凡语不滞凡情即堕圣解学者大病先圣忧之为施X方便如楔出楔祖因问如何是夺人不夺境对曰新出红炉金弹子簉破阇黎铁面皮又问如何是夺境不夺人对曰蒭草乍分头脑裂乱云初绽影犹存又问如何是人境俱夺对曰蹑足进前须急急捉鞭当鞅莫迟迟又问如何是人境俱不夺对曰常忆江南三月里鹧鸪啼处百花香又问临济有三句当日有问如何是第一句济曰三要印开朱点窄未容拟议主宾分沼随声便喝又问如何是第二句济曰妙解岂容无着问沤和争负截流机沼曰未问以前错又问如何是第三句济曰但看棚头弄傀儡抽头全借里头人沼曰明破即不堪于是祖以为可支临济宗付以法印禅师诲机住黄龙机嗣玄泉彦住黄龙一日真人吕巖道经黄龙山覩紫云成葢疑有异人乃入谒值击鼓陞堂机见意必吕公欲诱而进厉声曰座旁有窃法者巖毅然出曰云水道人曰忽遇云尽水干时如何巖无对求代语巖如前问机曰黄龙出见巖问一粒粟中藏世界半升铛内煑山川且道此意如何机指曰这守尸鬼曰争奈囊中有长生不死药曰饶经八万劫终是落空亡巖飞剑脇之剑不能入遂再拜求指归机曰半升铛内煑山川即不问如何是一粒粟中藏世界巖言下顿契作偈曰弃却瓢囊摵碎琴如今不恋汞中金自从一见黄龙后始觉X从前错用心机嘱加护巖字洞宾京川人乙酉年丙戌年丁亥年戊子年禅师玄沙下漳州罗汉院真应桂琛寂琛后迁罗汉平居颓坐匡牀见僧来即举拂子曰会么对曰谢和尚指示琛曰见我竖拂子便谢指示汝每日见山见水可不指示汝耶又见僧来举拂子其僧礼赞琛曰见我竖拂子便礼拜赞叹那里扫地竖起苕菷为甚不赞叹阅世六十有二坐四十二夏沐浴坐化阇维收舍利建塔谥真应禅师行崇住谷山崇嗣法保福展住谷山报恩谓门弟子曰吾虽不在未甞不为诸兄弟若委悉报恩常为人处许汝出意想知解五阴身田若委不得保汝未出得意想知解所以古人唤作鬼家活计虾蟇衣下客欲得速疾相应即如今立地便证验取识取有什么罪过不然根思迟回且以日及夜寻究将去忽一日觑见更莫以少为足更能研穷究竟乃至淫坊酒肆若触若净若好若恶以汝所见事觑教尽是此境界入如入律若见一法如毫发许不见此箇事我说为无明翳障直须不见有法是别底法方得圆备到这里更能翻掷自由开合不成痕缝如水入水如火入火如风入风如空入空若能如是X直下提一口剑剌断天下人疑网一如不作相似所以古人道繁兴大用举必全真若有箇汉到与么境界谁敢向前说是说非何以故此人是个汉超诸限量透出因果一切处管束此人不得若能如是即可若未得如此直须好看莫取次发言吐气沉坠却汝无量劫莫到与么时便道报恩不道首建法眼宗第一世祖讳文益地藏嗣余杭鲁氏子七龄秀发依新建全伟律师落发诣赵州开元希觉律师受具足戒初谒长庆无所契悟后叩地藏琛嗣法初住崇寿后住金陵清凉大鑑下第九世法眼宗第一世祖首建法眼宗安隐忍曰如金铸器钟盂鼎鼐皆金而鼎不是钟盂不是鼐所用异也干将莫邪用在斩割临济云门近之秦宫宝镜用在兼摄曹洞沩仰似之而法眼则鼎也易曰鼎折足覆公餗葢鼎三足而立废一则倾巖头谓𠁼伊字三点略似宗门法眼以华严六相立为宗旨虑后世学者偏局于一其意深矣六相者总别同异成坏是也而总不是别异不是同互为子母以尽法界广大之性开合之变如织锦回文诗一字百咏祖师之全体大用至五宗各立发挥尽矣玄沙宗旨有用处不换机与六相义相为隐显琛公善之至法眼专以此机接人故X玄沙之道至法眼始大但学者未能细心研究不数传而宗镜出焉义解沙门倚以为说可叹也禅师雪峯支下天台灵曜慈济澡先寂先新丰翁氏子母梦梵僧风神烱然荷钖求宿孕时香雾满室初事讲说后弃谒雪峯峯记之曰子异日为王者师神人献地开瑞巖法席二虎侍侧夏则衣楮冬则扣氷而浴人唿扣氷古佛后住灵曜上堂曰四众云臻教老僧说个甚么便下座是年冬闽王延入内堂问法茶次先提起橐子曰大王会么曰不会曰人王法王各自照了留十日以疾辞至十二月二日沐浴陞堂告众而逝茶毗祥曜满山获五色舍利谥慈济己丑年庚寅年临济第三世汝州南院祖示寂祖上堂曰诸方只具啐啄同时眼不具啐啄同时用僧便问如何是啐啄同时用祖曰作家不啐啄啐啄同时失曰此犹未是某甲问处祖曰汝问处作么生僧曰失祖便打其僧不肯后于云门会下闻二僧举此话一僧曰当时南院棒折那其僧忽契悟遂奔回省觐祖巳圆寂乃谒风穴穴一见便问上座莫是当时问先师啐啄同时话底么僧曰是穴曰汝当时作么生会曰某甲当时如在灯影里行相似穴曰汝会也X祥符荫曰唐季五代之际巾子山下菩萨王于江南浙闽之间佛法大振跛脚阿师方崛起于岭南而法眼亦发轫于江右禅苑宗风于斯为盛而祖壁立千仞凝然不动声色坐震雍容洞上同安当新丰唱拍广播之后亦复风云体道花槛璇玑是知传持正脉不在门庭施设而真风绵亘无可得而名也益祖住崇寿祖住抚州崇寿院上堂曰尽十方世界皎皎地无一丝头若有一丝头即是一丝头临济第四世祖讳延沼余杭刘氏子亲炙南院六年而南院寂住汝州风穴辛卯二年临济第四世汝州风穴祖嗣宗统祖居风穴祖行化至汝水见草屋数椽依山如逃亡人家问田父此何所田父云古风穴寺世以律居僧物故又岁饥众弃之而去余佛像鼓钟耳祖曰我居之可乎田父云可祖乃留止昼乞村落夜然松脂单丁者七年祥符荫曰高风泠然可想见也传持祖道岂在閙热门庭哉壬辰三年X栴檀佛像复至江南禅师雪峯支下长庆慧稜寂稜两处开法众恒一千五百化行闽越二十七载五月日寂禅师道匡补住招庆癸巳年禅师玄沙支下大章山菴主契如寂如参玄沙悟旨隐小界山刳大朽杉仅能容身居之禅者清豁冲煦同访之颇味高论不觉及夜覩豺虎奔至菴前自然驯绕豁有诗曰行不等闲行谁知去住情一餐犹未饱万户勿聊生非道难应伏空拳莫与争龙吟云起处闲啸两三声二人寻于大章创菴请如居之两处孤坐垂五十二载而终祥符荫曰古人住山林蛇虎皆驯伏今人居城市同类相仇讐道心何处见请试着眼看物我既一体甯复有两般心外境无余斯可与言道曹洞宗第三世同安丕祖宗统止于是年曹洞第四世祖讳志生里未详嗣先同安曹洞宗第四世凤栖祖嗣宗统先同安祖将示寂上堂曰多子塔前宗子秀五老峯前事若何如是三举莫有对者凤栖祖出曰夜X明帘外安班立万里歌谣道太平祖曰须这驴汉始得甲午年唐立试僧科功德司奏应立禅定科讲经科文章议论科持念科以试僧帝从奏禅师师静隐居天台静初参玄沙值示众曰汝诸人但能一生如丧考妣吾保汝究得彻去静蹑前语问曰祇如教中道不得以所知心测度如来无上知见又作么生沙曰汝道究得彻底所知心还测度得及否静从此信入后居天台三十余载不下山博综三学操行孤立禅寂之余常阅龙藏遐迩钦重时谓大静上座尝有人问弟子每当夜坐心念纷飞未明摄伏之方愿垂示诲静曰如或夜间安坐心念纷飞却将纷飞之心以究纷飞之处究之无处则纷飞之念何存反究究心则能究之心安在又能照之智本空所缘之境亦寂寂而非寂者葢无能寂之人也照而非照者葢无所照之境也境智俱寂心虑安然外不寻枝内不住定二涂俱泯一性怡然此乃还源之要道也同时有小静上座时号二静上座并终于天台乙未年丙申年X丁酉年风穴道场成汝州牧请祖开堂州牧尽礼请开法上元日示众曰先师曰欲得亲切莫将问来问会么问在答处答在问处虽然如是有时问不在答处答不在问处汝若拟议老僧在汝脚跟底大凡参学眼目直须临机大用见前勿自拘于小节设使言前荐得犹为滞殻迷封句下精通未免触途狂见应是向来依他作解明昧两岐与汝一切扫却直教个个如师子儿咤呀地对众证据哮吼一声壁立千仞谁敢正眼觑着觑着即瞎却渠眼禅师省念至风穴念莱州狄氏子为人简重有精识专修头陀行才具戒徧游丛席常密诵法华经众因目为念法华至风穴为知客随众作止无所参扣然终疑教外有别传之旨禅师雪峯支下龙册道怤寂怤自镜清徙天龙吴越王一见曰真道人也又创龙册请居之学侣云臻八月日寂禅师德韶至崇寿领悟寻往天台韶龙泉陈氏子母梦白光触体觉而娠年十五有梵僧拊其背曰汝当出家尘中无置汝所也遂剃染受具徧参知识五十四人所至少留后至临川谒崇寿祖祖一见深器之韶以徧涉丛林但随众X而巳无所咨参一日有问者曰如何是曹源一滴水祖曰是曹源一滴水韶于座侧豁然大悟平生疑滞涣若氷释感涕沾衣祖曰汝向后当为国王师致祖道大光行矣无滞于是韶乃辞去游天台观智者遗踪如故居睠然有终焉之心沙门衡岳齐巳寂巳益阳胡氐子出家大沩持律躭吟咏谒德门发悟药峤石霜皆参请徧及后游荆渚为节度高季兴留居龙兴寺非其志也巳颈有癅赘时号诗囊爱山水懒干谒有未曾将一字容易谒诸侯之句与华山隐士郑谷相酬唱其后居西山金鼓寂有白莲集行世自号衡岳沙门戊戌年己亥年庚子年辛丑年壬寅年癸卯年益祖自报恩迁清凉金陵国主自崇寿迎祖居报恩未几迁清凉示众赵州曰莫费力也大好言语何不仍旧去世间法尚有门佛法岂无门自是不仍旧故诸佛诸祖祇于仍旧中得如初夜钟不见有丝毫异得与么恰好闻时无一声子閙何以故为及时节无心曰死且不是死止于一切祇为不仍旧忽然非次闻时X诸人尽惊愕道钟子怪呜也且如今日道孟夏渐热即不可方隔一日能较多少向五月一日道便成赚须知较丝发不得于方便中向上座道不是时葢为赚所以不仍旧宝公曰暂时自肯不追寻历劫何曾异今日还会么今日只是尘劫但着衣喫饭行住坐卧晨参暮请一切仍旧便为无事人也三界惟心颂曰三界惟心万法惟识惟识惟心眼声耳色色不到耳声何触眼眼色耳声万法成办万法匪缘岂观如幻大地山河谁坚谁变华严六相义颂曰华严六相义同中还有异异若异于同全非诸佛意诸佛意总别何曾有同异男子身中入定时女子身中不留意不留意绝名字万象明明无理事甲辰旧唐书成乙巳年丙午年丁未年戊申年祖付省念正法祖每念大仰有谶临济一宗至风而止惧当之熟视座下堪任法道无如念者一日念侍立次祖乃垂涕告曰不幸临济之道至吾将坠于地矣念曰观此一众岂无人耶祖曰聪明者多见性者少念曰如某者如何祖曰吾虽望子之久犹恐躭着此经不能放下念曰此亦可事愿闻其要祖遂上堂X举世尊以青莲目顾视大众正当是时且道说个甚么若道不说而说又是埋没先圣语未卒念便下去祖归方丈侍者曰念法华因甚不祇对和尚曰渠会也次日念与真园头同上问讯次祖问真曰如何是世尊不说说真曰鹁鸠树头鸣祖曰汝作许多痴福作么何不体究言句又问念曰汝作么生念曰动容扬古路不堕悄然机祖谓真曰汝何不看念法华下语又一日祖陞座顾视大众念便下去祖归方丈念自后泯迹韬光人莫知其所以一日白兆楚至汝州宣化祖今念往传语才相见提起坐具便问展即是不展即是楚曰自家看取念便喝楚曰我曾亲近知识来未尝辄敢恁么造次念曰草贼大败楚曰来日若见风穴和尚待一一举似念曰一任一任不得忘却念乃先回举似祖祖曰今日又被你收下一员草贼念曰好手不张名次日楚才到相见便举前话祖曰非但昨日今日和赃捉败自是念名振诸方祖乃付以正法祥符荫曰道虽不在践履然非操履稳密者不充荷持世尊大法必顾命之苦行尊者祖熟视可起欲坠之绪者无如精修杜多行之念法华可见传道之力在于修证也譬如宝舟得风则千里瞬息X然修证而不明道则属染污此南岳所以云修证即不无污染即不得也深心尘剎矢愿再来大仰可谓真报佛恩者矣禅师守初住洞山初参云门祖祖问近离甚处曰查渡问夏在甚处曰湖南报慈曰几时离彼曰八月二十五曰放汝三顿棒初罔然至明日却上问讯昨日蒙和尚放三顿棒不知过在甚处曰饭袋子江西湖南便恁么去初于言下大悟遂曰他后向无人烟处不蓄一粒米不种一茎菜接待十方往来尽与伊抽钉拔楔拈却灸脂帽子脱却鹘臭布衫教伊洒洒地作个无事衲僧岂不快哉曰你身如椰子大开得如许大口初便礼拜即日辞去北抵襄汉住洞山示众言无展事语不投机乘言者丧滞句者迷祖自风穴避地往郢州州守延祖于郡斋陞座曰祖师心印状似铁牛之机去即印住住即印破祇如不去不住印即是不印即是还有人道得么时有卢陂长老出问学人有铁牛之机请师不搭印祖曰惯钓鲸鲵澄巨浸却怜蛙步𩥇泥沙陂注思祖喝曰长老何不进语陂拟议祖便打一拂子曰还记得话头么陂拟开口祖又打一拂子维时州守曰信知佛法与王法一般祖曰见甚么道理守曰当断不断反招其乱祖便下座X己酉年首建云门宗第一世大慈云匡真弘明祖示寂祖住云门广主尽诚供养四月十日垂遗诫巳端坐而寂安隐忍曰云门说法天纵如新生骥驹不受控勒信乎开宗建始之大医王也德山曰有言时踞虎头收虎尾第一句下明宗旨无言时觌露机锋如同电拂巖头雪峯大阐明之至云门与玄沙罗山辈益精深奥当时有问五祖演曰如何是云门下事曰红旗闪烁葢兼得夫睦州雪峯之髓欤其于衲子淘铸圣凡情见尽净不留丝忽是故嗣其法者七十余人临生死若门开相似率多坐脱德山密洞山初香林远巴陵鉴四老其超类者也初之示众曰言无展事语不投机承言者丧滞句者迷云门家风大都如此庚戌年辛亥年佛灭后一千九百年勅赐汝州新寺名广惠祖先因避宼来郢州宼平汝州有宋太师者施第为宝坊号新寺迎祖居焉法席冠天下学者自远而至勅赐寺名广惠壬子年癸丑年栴檀佛像至汴京X甲寅年乙卯年九月周诏废毁铜像以铸钱是时天下乏钱用谓侍臣曰佛以善道化人苟志于善斯奉佛矣彼铜像岂所谓佛耶且吾闻佛志在利人虽头目犹舍以布施若朕身可以济民亦非所惜也乃诏悉毁天下铜像以铸钱废天下寺院三千三百三十六祥符荫曰周世宗之言似是而非也头目布施在佛自行利济则可而乃借以毁像则失之甚矣夫佛尚不有何有于像像也者在以摄化众生者也众生因像而知有佛因佛以知有自性之真佛安在像之非佛耶佛无量劫中行难行之苦行徧三千大千世界无有如芥子许不是曾舍身命处为求大法以度众生佛之恩德如此今之得生人天中者皆尽承佛之慈光照及不然方三途沉溺之不暇而何由出离苦趣乎幸得为一日之人王于电光隙影中不思酬恩报德而乃谬加毁废所得无几堕陷无间噫如世宗者亦可悯夫丙辰年丁巳年戊午年己未年法眼宗首建第一世清凉大法眼祖示寂祖缘被金陵三坐大道场化行异域随根悟入者X不可胜纪七月十七日示疾国王亲加礼问闰月五日剃发沐身告众跏趺而逝寿七十有四腊五十四缁素具威仪公卿巳下素服奉全身塔于江甯县丹阳乡谥大法眼宋太祖太祖庚申建隆元年禅师雪窦延寿迁灵隐寿字冲玄余杭王氏子嗣通玄韶出世雪窦学者归之是年吴越王见灵隐倾废请寿中兴之禅师九峯下吉州禾山无殷寂殷九峯虔嗣福州吴氏子僧问习学谓之闻绝学谓之邻过此二者谓之真过如何是真过殷答曰禾山解打鼓曰如何是真谛答曰禾山解打皷问即心即佛则不问如何是非心非佛答曰禾山解打鼓曰如何是向上事答曰禾山解打皷临寂集众曰后来学者未识禾山即今识取于是泊然而化辛酉二年诏诞圣节京师及天下命僧陞座祝寿禅师法眼下永明道潜寂潜法眼嗣四众士女入院次眼问曰律中道隔壁闻钗钏声即名破戒见前金银合杂朱紫骈阗是破戒不是破戒潜曰好个入路眼曰汝向后有五X百毳徒为王侯所重潜后于衢州古寺阅藏宴坐中见文殊见形诣阿育王礼塔见舍利飞动行三七日普贤忏见普贤乘象在塔寺三门亭下后住永明九月十八日寂入棺之际白光昼发火浴舍利不可胜纪有屠者自惟恶业展襟就火聚乞求须臾获七颗灵隐延寿补住永明永明虗席吴越王请寿住持众至二千时号慈氏下生上堂僧问如何是永明妙旨曰更添香着曰谢师指示曰且喜没交涉僧礼拜寿曰听取一偈欲识永明旨门前一湖水日照光明生风来波浪起壬戌三年诏每年试童行通莲经七轴者给祠部牒披剃癸亥干德元年禅师大沩下大随开山神照法真寂真嗣大沩安住大随木禅菴蜀王三诏不起就钖紫衣寺额坚却不受僧问劫火洞然大千俱坏未审这个坏不坏真曰坏曰恁么则随他去也真曰随他去七月十五日辞众端坐而化甲子二年禅师光祚住智门祚浙江人入蜀参香林远受心印回住随州智门X上堂山僧记得在母胎中有一则语今日举似大众诸人不得作道理商量还有人商量得么若商量不得三十年不得错举法师羲寂重兴天台教于螺溪寂永嘉胡氏子母初怀姙不喜荤血出家受具学止观于清竦尝慨天台教文屡经兵火传者无凭乃恳国师韶曰智者之教年祀寖远率多散落惟新罗国其本甚备非和尚慈力孰能致之韶闻于吴越王王乃遣使及賷韶书往高丽国缮写备足而还王为寂建寺螺溪赐号净光曹洞宗第四世凤栖志祖宗统止于是年曹洞宗第五世祖讳缘观住朗州梁山乙丑三年曹洞宗第五世朗州梁山祖嗣宗统僧问如何是和尚家风祖曰资杨水急鱼行涩白鹿松高鸟泊难禅师奉先下庐山莲花峯祥菴主寂祥得旨于奉先深为云门第三世住菴莲花峰每拈拄杖示众曰古人到这里为甚么不肯住前后二十年无有契其机者示寂乃自代曰为他途路不得力复曰毕竟如何又以杖横肩自代曰楖𣗖横担不顾人直入千峯万峯去言毕而逝丙寅四年X禅师惟善住福昌善参双泉宽得悟住荆南福昌寺为人敬严秘重法道初住时屋庐十余间残僧数辈善晨香夕灯陞座说法如临千众十余年而衲子方集诸方畏服丁卯五年戊辰开宝元年己巳二年诏天下僧长春节上表入殿廷试赐紫衣号庚午三年辛未四年壬申五年禅师庐山归宗道诠以偈止试经诠延寿轮嗣干德初结茅庐山是年洪帅林仁肇请住筠阳九峯赐大沙门号时僧徒例试经业诠以禅众多习禅乃述一偈闻于州牧偈曰比拟忘言合太虗免教和气有亲疎谁知道德全无用今日为僧贵识书州牧阅之曰栴檀林中必无杂树特奏免试经禅师法眼下天台德韶寂韶住天台吴越王申弟子礼示众偈曰通玄峯顶不是人间心外无法满目青山六月二十八日集众言别跏趺而逝癸酉六年临济第四世风穴祖示寂八月旦日先陞座示偈曰道在乘时须济物远方X来慕自腾腾他年有叟情相似日日香烟夜夜灯至望日跏趺而化前一日手书别檀越阅世七十有八坐五十九夏历年表曰自临济首建宗旨于唐大中三年己巳至宋开宝六年癸酉中间五宗诸祖迭兴互相阐化一花五叶夙识芳疏震旦宗乘浑成大备譬之世治文章礼乐猗欤三代之隆玉振金声展也大成之雅维时诸藩列镇尽禀金汤吴越闽广均标旂鼓醍醐甘露洒羣黎于热恼之中心地性天示斯民于分崩之际垂慈至矣利物弘焉五宗盛化凡一百二十四年宗统编年卷之十八宗统编年X卍XXX宗统编年卷之十九临济第五世祖讳省念莱州狄氏子受业于本郡南禅寺才具尸罗徧游丛席常密诵法华经众称为念法华晚于风穴嗣法历住首山广教宝应宋太祖甲戌开宝七年临济第五世首山祖嗣宗统X祖住汝州首山示众曰诸上座不得盲喝乱喝寻常向你道宾则始终宾主则始终主宾无二宾主无二主若有二宾二主即是两个瞎汉所以我若立时你须坐我若坐时你须立坐则共你坐立则共你立虽然如是到这里急着眼始得若是眼目定动即千里万里何故如此如隔窗看马骑相似拟议即没交涉祥符荫曰若能作宾方能作主若能作得宾中宾方能作得主中主今之一等知识只知在宾全正令而忘立主要须圆所以只知步步登高不解从空放下只知坐断千佛顶𩕳不解随一切众生脚跟转只成主中主不成宾中宾若槩以宾主历然混之此中正自儱侗不少一喝分宾主是也全在照用一时行眼目定动即没交涉师子象王半身全体岂容拟议于其间哉禅师法眼下第三世杭州报恩永安寂安韶国师嗣住报恩告众问答跏趺而逝茶毗舌根不坏柔软如红莲花乙亥八年禅师法眼下第三世永明智觉延寿寂寿乘愿为震旦法施主居永明十五载度弟子一千五百人入天台山度戒万余人常与七众授菩萨戒夜施鬼神食朝放诸生类六时散花日夕修持百八事寒暑无替声被异国高丽遣僧航海问X道受师印记者三十六人其国王投师叙门弟子之礼是年十二月示疾二十六日辰时焚香告众跏趺而化塔全身于大慈山寿以贤首慈恩天台三宗互相氷炭不达大全馆其徒之精法义者于两阁博阅羣籍更相质难寿以心宗之衡准平之又集大乘经论六十部西天此土圣贤之言三百家证成惟心之旨为书一百卷目曰宗镜录吴越王钱俶序而行之祥符荫曰沙门行道须是福慧二严若永明寿方无愧忝真震旦法檀大乘龙象也丙子九年太宗太宗丁丑太平兴国二年禅师云门下第二世韶州双峯竟钦寂钦云门嗣住双峯三月谓门人曰吾不久去矣可砌个卵塔五月二十三日工毕钦曰后日子时行矣及期适云门爽温门舜诸老夜话侍者报三更钦索香焚之合掌而化禅师清溪下庐山圆通道济缘德寂德嗣清溪进住圆通宋齐邱至僧众趋迎德阅经自若邱问看甚么经德举经以示邱异之曹翰统兵入寺德宴坐如平日翰至不起翰怒曰汝不闻杀人不眨眼将军乎德熟视曰汝安知有不惧生死和尚耶翰警悚钦叹问曰禅者何为而散德曰X击鼓自集翰遣裨校击之无至者德曰公有杀心故尔因自起击之禅者乃集翰拜问决胜之䇿德曰非禅者所知德住持无所事事惟颓然默坐而学者自成规矩平生着一衲裙夜申其裙以当被十月七日陞堂告众而化谥道济戊寅三年诏改曹溪为南华寺知礼从法师宝云义通传天台教观礼字约言四明金氏子父母艰嗣祷于佛梦僧携童子授之曰此佛子罗睺罗也出家具戒学于宝云通传天台教旨己卯四年庚辰五年辛巳六年壬午七年诏立译经传法院于东京如唐故事沙门赞甯奉勅修撰高僧传灵隐礼曰臣僧之称始于赞甯清规一书多受更窜自后臣僧之称遵行勿失虽英迈俊杰如妙喜亦无能挽回风运其气象亦止似与两宋名臣硕儒相颉颃欲如南阳忠国一钦懒残黄檗一辈尊宿确乎以师道自守相去远矣信乎唐宋一代人文逈不相及虽出世大士亦不能不受域也与时偕行又何疑乎祥符荫曰云门大师遗表有云伏念臣迹本寒微生从草莽之语是称臣不始于赞甯也伹更窜大X智清规为蔑裂从上法式耳然云门法中特起之王南汉乃偏霸之主似不应称臣存之以稽疑云癸未八年禅师善昭来参于祖言下大悟昭器识沉䆳少缘饰有大智历参诸方知识七十一员皆妙得其机用最后至首山一日祖陞座昭出问曰百丈卷席意旨如何祖曰龙袖拂开全体见昭曰师意如何祖曰象王行处绝狐踪昭于言下大悟拜起曰万古碧潭空界月再三捞摝始应知服勤久之遂付正法甲申雍熈元年乙酉二年祖住宝安山广教禅院入院上堂有僧问曹溪一句天下人闻广教一句什么人闻祖曰不出三门外僧曰为什么不出三门外祖曰举似天下人元琏来参领悟琏参举一日问学人亲到宝山空手回时如何曰家家门前火把子琏当下大悟曰某甲不疑天下老和尚舌头也曰汝会处作么生与我说来看琏曰祇是地上水碙砂也曰汝会也琏便礼拜禅师法眼下第三世杭州五云山华严志逢寂逢得法于韶国师一日宴坐有神人跪膝于前逢问汝其谁乎曰护戒神也师有一小过凡折钵水X每倾弃之非所宜也逢自此洗钵水尽饮之大将凌超于五云山创院奉供逢每出携大扇乞钱买肉饲虎虎每迎之载以还山丙戌三年归省参祖领悟言下省参祖祖一日举竹篦问曰唤作竹篦即触不唤作竹篦即背唤作甚么省掣得掷地上曰是甚么祖曰瞎省于言下大悟丁亥四年楚圆生于全州李氏禅师云门下益州香林澄远寂远绵竹上官氏依云门十八年为侍者门不许学者记持语言远以纸为衣凡有言句皆密书之初住西川迎祥寺复住青城香林大振云门法道将寂辞知府宋珰曰老僧行脚去通判曰这僧风狂八十岁行脚去那里宋曰大善知识去住自由归谓众曰老僧四十年方打成一片言讫而逝法师中兴天台教观螺溪羲寂寂戊子端拱元年诏撰三教圣贤事迹赞甯撰集宋高僧传成X传凡三十卷分为十科一译经二义解三习禅四明律五护法六感通七遗身八读诵九兴福十杂科本传五十三人附见一百三十人表上诏褒答之赐绢三千疋令编入大藏祥符荫曰甯既未达禅宗文笔亦复冗杂诠次阘茸备覧而巳性宗法师宝云义通寂通受学螺溪住宝云精研教观茶毗得舍利五色建塔沙门遵式苦学感疾入台疾愈发明式四明人母梦吞明珠而生受学于宝云通苦学感疾几殆乃入天台自誓曰若教兴在我则疾有瘳否则毕命持呪满七七日闻空中声曰十方诸佛增汝福寿是夕见巨人持金刚杵拟其口观音大士垂手于其口引出数虫复注甘露疾顿愈己丑二年祖住宝应祖徇众请入宝应禅院三处法席海众云臻智嵩来参有省嵩参祖问如何是佛法的的大意祖曰梵王城畔汝水东流嵩有省庚寅淳化元年禅师云门下洞山宗慧寂X僧问如何是佛答曰麻三斤七月无疾跏趺而化禅师镜清下衢州乌巨山开明仪宴寂宴禅定深入太宗加礼诏延不赴钱忠懿王钖号开明寿一百十五阇维白光烛天舍利五色僧师善昭遨游湘沔长沙守张茂宗以四名剎请择居昭一笑而去襄阳守刘昌言恨见之晚时洞山谷急诸名剎皆虗席前后八请坚卧不答禅师云门下洞山守初寂初嗣云门住洞山四十年道及天下秋无疾而化禅师洪諲隐迹南岳諲襄水扈氏子游方礼祖言下大悟乃入南岳山隐于三生藏辛卯二年禅师云门下第四世南安巖尊者自严寂严契心法于西峯云豁颇着异迹有沙弥无慧而事严谨愿严愍之作偈使诵偈曰大智发于心于心何处寻成就一切义无古亦无今久之世间章句吾伊上口正月六日集众曰吾此日生今正是时右脇而化壬辰三年祖上堂示众十二月四日上堂示众曰今年六十七老病随缘且遣日今年记却来年事来年记却今朝日X祖示纲宗偈偈曰咄哉拙郎君巧妙无人识打破凤林关着靴水上立咄哉巧女儿撺梭不解织看他鬬鸡人水牛也不识背阴山子向阳多南来北住意如何若人问我西来意东海东面有新罗安隐忍曰汾州叶县注纲宗三偈彻法源底惟雪窦得其体裁后世未有继之者或曰达摩不立文字岂有禅宗加註释乎譬如愚人傲慢王宪曰我欲法羲皇耳蕴聪来参领悟聪参祖问学人亲到宝山空手回时如何祖曰家家门前火把子聪言下大悟禅师智嵩住并州承天癸巳四年临济第五世汝州首山祖示寂十二月四日上堂示众曰白银世界金色身情与无情共一真明暗尽时俱不照日轮午后是全身言讫安坐日将昳而逝阇维舍利五色临济第六世祖讳善昭太原俞氏子甲午淳化五年临济第六世汾州祖嗣宗统X祖至汾州沙门契聪排闼请之发明首山祖寂西河道俗千余人协心削牍遣沙门契聪迎请住持汾州太平寺太子院祖闭关高枕聪排闼而入让之曰佛法大事静退小节风穴惧应谶忧宗旨坠灭幸而有先师先师巳弃世汝有力荷担如来大法者今何时而欲安眠哉祖矍起握聪手曰非公不闻此语促办严吾行矣既至宴坐一榻足不越阃者三十年天下道俗仰慕不敢名同曰汾州安隐忍曰生死之大事不了不容不遍参生死之大事觑破不容不休去惟师匠而后我之生死根株顿断不容不起荷法之心此昭祖八辞住持而末上欣然肯来也祖接人下刃处有大方便故得慈明等大士出其门皆气宇如王至杨岐白云五祖而济上宗风益振今而知汾阳为中兴也祖示十智同真上堂示众曰夫说法者须具十智同真若不具十智同真邪正不辨缁素不分不能与人天为眼目决断是非如鸟飞空而折翼如箭射的而断絃絃断故射的不中翼折故空不可飞絃壮翼牢空的俱彻作么生是十智同真与诸上座一一点出一同一质二同大事三总同参四同真志五同徧普六同具足七同得失八同生杀九同音吼十同得X入又曰与甚么人同得入与阿谁同音吼作么生是同生杀甚么物同得失阿那个同具足是甚么同徧普何人同真志孰能总同参那个同大事何物同一质有点得出的么点得出者不吝慈悲点不出来未有参学眼在切须辨取要识是非面目见在径山杲曰汾阳老子末后若无个面目见在一场败阙虽然如是未免丧我见孙喝一喝颂曰兔角龟毛眼里栽铁山当面势崔嵬东西南北无门入旷劫无明当下灰祥符荫曰临济六传而至汾州百二十余年大纲要旨流播彰彰在人耳目若非汾州祖密提枢纽括剔玄微主宾玄要蚤同土笼瓦鼓供人描邈矣是以祖尝有颂曰三玄三要事难分得意忘言道易亲一句明明该万象重阳九日菊花新故善提挈变化临济氏之道者莫如我汾州祖也乙未至道元年禅师警玄至梁山领旨玄江夏张氏子十九为大僧听圆觉了义问何名圆觉曰圆以圆融有漏为义觉以觉尽无余为义玄笑曰空诸有无何名圆觉讲者叹曰是儿齿少识卓如此我所有何足以益之政如以秽食置宝器其可哉游方谒梁山问如何是无相道场祖指观音曰这个是吴处士画玄拟进语祖急索曰这X个是有相底那个是无相底玄遂有省便礼拜祖曰何不道取一句玄曰道即不辞恐上纸笔祖笑曰此语上碑去在玄呈偈曰我昔初机学道迷万水千山觅见知明今辨古终难会直说无心转更疑蒙师点出秦时镜照见父母未生时如今觉了何所得夜放乌鸡带雪飞祖称谓可兴洞上之宗禅师法眼下第三世温州瑞鹿寺遇安寂安嗣天台韶破句读楞严经悟道将寂辞众澡身易衣安坐令舁棺至良久自入棺经三日门人启棺覩安右脇吉祥而卧四众哀恸安乃再起陞堂说法诫众复入棺而寂丙申二年丁酉三年分天下州军为十五路禅师澄湜住栖贤湜嗣百丈恒住栖贤性高简律身精严动不违法三终藏经以坐阅为未敬立诵行披之禅师清凉下云居道齐寂齐嗣清凉钦击钟集众笑叙出家本末揖谢辅佐丛席者而化真宗真宗戊戌咸平元年己亥二年曹洞宗第五世朗州梁山祖示寂X曹洞宗第六世祖讳警玄祥符中避国讳易为警延江夏张氏子嗣梁山山寂辞塔出山至太阳庚子三年曹洞宗第六世郢州太阳祖嗣宗统祖住太阳明安祖辞梁山祖塔出山至郢州太阳主席坚禅师欣然让法席请主之退处偏室祖受其请上堂曰诸禅德须明平常无生句妙玄无私句体明无尽句第一句通一路第二句无宾主第三句兼带去一句道得师子嚬呻二句道得师子返掷三句道得师子踞地纵也周徧十方擒也一时坐断正当恁么时作么生通得个消息若不通得个消息来朝更献楚王看辛丑四年禅师蕴聪住谷稳壬寅五年癸卯六年甲辰景德元年禅师元琏住汝州广慧杨亿字大年建甯人幼举神童及壮负才名而未知有佛一日过同僚见读金刚经笑且罪之彼读自若亿疑之曰是岂出孔孟之右乎何侫甚因阅数叶茫然始少敬信后会翰林李维勉令参问及由秘书监出守汝州首谒琏于言下脱然无疑作X偈曰八角磨盘空里走金毛师子变作狗拟欲将身北斗藏应须合掌南辰后乙巳二年丙午三年清剖显如参太阳俱悟旨剖参太阳祖得悟作园头有僧问剖妙竭出海干坤震觌面相呈事若何曰金翅鸟王当宇宙箇中谁是出头人曰忽遇出头时又作么生曰似鹘捉鸠君不信髑髅前验始知真曰恁么则叉手当胸退身三步也曰须弥座下乌龟子莫待重遭点额回罗浮山显如参祖祖问汝是甚处人曰益州曰此去几里曰五千里曰你与么来还曾踏着么曰不曾踏着曰汝解腾空耶曰不解腾空曰争得到这里曰步步不迷方通身无辨处曰汝得超方三昧耶曰圣心不可得三昧岂彰名曰如是如是汝应信此即本体全彰理事不二善自护持丁未四年沙门道原纂传灯录成曰景德传灯录起自七佛终于咸平三年庚子济宗止于汾州洞宗止于太阳共诸方广语凡三十卷祥符荫曰宗门师匠绝迹忘言向上全提与人相见而禁记持言句所以传灯一书久无人纂道原因宝林传圣胄集纂成传灯录翰林杨亿员外李淮等共为校定真宗撰序颁入大藏可谓法门文X献足征之典但以一人而定五宗世系容有择而不精语而不详者史之阙文孔子以吾犹见为幸则甚矣立言之难也宝林传文字鄙俗序致繁乱明教嵩尝言之矣又岂无舛漏之失乎戊申大中祥符元年楚圆出家圆少为书生连眉秀目颀然丰硕年二十二依湘山静隐寺出家其母有贤行使之游方所至忽绳墨为老宿所诃圆崖柴而笑曰龙象蹴蹋非驴所堪尝󳶔骨董箱以竹杖荷之游襄沔间禅师法眼下第三世温州瑞鹿寺本先寂先韶国师嗣住瑞鹿足不历城邑手不度财帛不设卧具卯斋终日宴坐申旦三十年如一日二月谓上首如昼曰可造石龛中秋望日吾将顺化及期远近趋仰先参问如常至午坐方丈手结宝印与如昼问答罢奄一目微视而逝己酉二年禅师洞山道诠移住栖贤以晓聪继席聪曲江杜氏子少出家头角峣然一帔阅寒暑周游荆楚饫厌保社由云居至洞山依诠座下诠移栖贤以聪继其席示众一大藏教是个之字祖师西来是右字作么生是正义良久曰天晴葢却屋趂闲打却禾输纳王租了鼓腹自高歌聪凡见僧来有所问辄嗔目视之曰我击虎术汝不会去X衡岳諲住神鼎諲隐衡岳二十年有湘阴豪贵来游福严见諲气貌闲静一钵挂壁余无长物倾爱之遂拜跪请曰师甯甘长客于人亦欲住山乎神鼎乃我家植福之地久乏宗匠愿师俱往諲笑曰诺乃以已马迎諲还諲至神鼎设鱼鼓粥饭如诸方一年成丛席十年有众三十辈禅师归省住叶县省住持严冷枯淡法远义怀往参时方寒雪省诃骂驱逐至以水泼地僧皆怒而去惟远怀整湿衣安坐省曰你更不去我打你远曰某二人数千里来参和尚岂以一杓水泼便去即打杀也不去省乃令挂搭续命远充典座众苦枯淡远乘省出窃取油面为众僧造五味粥省知算所值罚远估衣钵还讫打趁出因寄居廊房省出见复索租钱远持钵于市化钱还之省乃曰远真有意参禅乃唿之归祥符荫曰神鼎叶县皆当时明眼尊宿其高风冷韵乃如此后世喜行平易狥门庭者或未之思夫庚戌三年楚圆至汾州圆与守芝谷泉俱结伴入洛中闻汾州祖望为天下第一决志亲依时朝廷方问罪河东潞泽皆屯重兵多劝其无行圆不顾渡大河登太行易衣类X厮养窜名火队中露眠草宿至陇州遂造汾阳祖壮之先是祖预告首座非久有异僧至传持吾道一日忽率首座出山曰接侍者去果逢圆至祥符荫曰寒梅雪冷翠竹霜清其与芳草繁花低徊于和风甘雨之下者风韵自异矣求师者如圆芝之造汾州煅鍊来学如叶县之待怀远方有少分衲子风规校他煖室商量净几安排者相去夫何如哉辛亥四年异僧至汾州请法并汾苦寒祖暂罢夜参有异比邱振钖而至谓祖曰会中有大士六人奈何不说法言讫腾空而去祖密记以偈曰胡僧金钖光请法到汾阳六人成大器劝请为敷扬禅师楚圆悟道圆每诣祖祖揣其志必诟骂使令者或毁诋诸方及有所训皆流俗鄙事一夕诉曰自至法席巳再夏不蒙指示但增世俗尘劳念岁月飘忽己事不明失出家之利语未卒祖熟视骂曰是恶知识敢裨贩我怒举杖逐之圆拟伸救祖掩其口圆大悟曰乃知临济道出常情祥符荫曰真师成就学者如天地陶冶万物造化无痕和风甘雨亦且不得巳而用之况迅雷掣电乎观祖之于圆可见今之打七坐香扭抳人家鼻X孔者皆第二三等接人者也谓之门庭施设则可若云行此出情之道则未也然学者岂尽能如圆哉则今之门庭施设正自不可少也金将火试玉将石攻宗师垂手接人不出常情之外学者不离常情之中会归出情之道方不负参学边事也居士李遵勗谒谷隐都尉李遵勗谒谷隐聪问山家事聪举径山钦答崔赵公话出家乃大丈夫事非将相之所能为勗于言下大悟说偈曰学道须是铁汉着手心头便判直趋无上菩提一切是非莫管壬子五年癸丑六年重显参北塔祚得其道显遂甯李氏子浮沉荆渚间横经讲席无有抗其锋者尝典客太阳与客论赵州宗旨时有苦行名韩大伯者貌寒寝侍其旁辄匿笑而去客退显数曰我偶客语汝笑何事曰笑知客智眼未正择法不明显曰岂有说乎对以偈曰一兔横身当古路苍鹰才见便生擒后来猎犬无灵性空向枯桩旧处寻显阴异之结以为友北游至复州北塔参光祚即伸问曰不起一念云何有过祚召显近前显才近前祚以拂子蓦口打显拟开口祚又打显豁然开悟留止五年尽得其道甲寅七年乙卯八年丙辰九年X丁巳天禧元年禅师楚圆受祖记嘱造洞山为第一座圆服役七年同守芝辈辞祖祖曰此行不可以戒腊推听吾偈曰天无头吉州城外起戈矛将军匹马林下过员州城里閙啾啾圆遽出班曰楚圆何人敢受和尚如此记莂祖嘱之曰吾在先师处亲证三昧汝今巳得宜往南方大兴吾道先是祖谓圆曰我徧参云门儿孙特以未见聪为恨圆以母老乃辞祖归筠州于路访唐明嵩与杨亿李遵勗机语投契寻造洞山聪陞堂请居第一座安隐忍曰汾州参善知识者七十一人犹以不见聪老为恨慈明巳悟出情之道又依聪三年可谓朝宗百川故为当世仰重如此戊午二年禅师守芝住大愚芝自受汾阳心印辞游南方住高安大愚僧问如何是佛芝曰锯解称锤禅师重显出世翠峯显自得法智门乃复徧参洞山大龙南岳大愚诸宗匠初学士曾会与显厚善相值淮上问显何之显曰将游钱塘绝西兴登天台雁荡会曰灵隐天下胜处珊禅师吾故人以书荐显显至灵隐三年陆沉众中俄会奉使浙西访显于灵隐无识之者时堂中僧千余使吏检牀历物色乃至会问向所X附书显袖纳之曰公意勤然行脚人于世无求敢希荐达哉会大笑珊奇之吴江翠峯虗席举显出世烧香法嗣北塔神鼎諲说法智度諲住神鼎枯淡无比一朽木牀夜则諲坐其上三十辈环听其诲智度寺沙门本延谒諲夜语还谓郡守曰諲公所谓本色老宿惜陆沉山中郡以礼请开法諲辞不得乃陞座说法道俗欢唿得未曾有于是諲名声普闻己未三年庚申四年禅师楚圆开法南源圆在洞山首众三年辞去游仰山杨亿以书抵宜春守黄宗旦请开法南源禅师法远至太阳受祖付託远初谒三交嵩次谒汾州次谒叶县省受记莂天禧中游襄汉至郢州太阳与祖机语相契祖会下有承剖两衲子皆先卒祖叹无可继洞宗者欲嘱累远以大法远以业有师承辞祖曰吾老矣洞上一宗遂竟无人耶以平生所着直裰皮履示之远曰当为持此衣履求人付之如何祖嘱记曰他日果得人出吾偈为证偈曰杨广山前草凭君待价烹异苗翻茂处深密固灵根书其尾云得法者潜众十年方可阐扬远拜受辞去X鹤林门曰太阳严以清佛祖之源远公厚以护佛祖之统余尝叹二老当失常处变之际各有精微深远之意存乎其间以匡法门非太阳不启远公之笃义非远公不副太阳之重託故其高风峻德至今存焉呜唿古人之心诚难及也代之一字古人以之绝滥今人以之开滥相去不天渊哉祥符荫曰古今人不相及时为之也古人灼见法运污隆之际不妨严以杜其滥今人诚有见于接续之重故不得不代以存其脉总之从法道起见而无庸心于其间也辛酉五年台宗法师省常往生净土常字造微湻化中住昭庆慕庐山之风易莲社以净行与士大夫结净行社丞相王旦为之首一时公卿牧伯百二十人比邱千人皆称净行社弟子正月日端坐念佛有顷厉声曰佛来也泊然而化众见地皆金色移时方没壬戌干兴元年台宗法师孤山法惠智圆寂圆字无外号中庸子又称潜夫传台宗于奉先清居西湖孤山与处士林和靖为友王钦若出抚钱塘慈云遣使邀圆同迓之圆笑谓使者曰钱塘境上且驻却一僧蚤婴瘵疾又号病夫讲道吟咏未尝倦预诫门人曰吾殁后毋厚葬我毋建塔以诬X我毋谒有位求铭以虗美我宜以陶器二合而瘗之立石志名字年月而巳二月十七日寂寿四十七门人如所诫后十五年积雨山颓门人启视陶器肉身不坏爪发俱长乃更袭新衣而重瘗之撰着甚富谥法惠大师仁宗仁宗癸亥天圣元年南源圆访神鼎圆居南源三年弃去访神鼎諲諲望尊一时衲子非人类精奇无敢登其门者住山三十年门弟子气吞诸方圆发长不剪獘衣楚音通谒称法侄一众大笑諲遣童子问长老谁之嗣圆仰视屋曰亲见汾阳来諲杖而出顾见颀然问曰汾州有西河师子是否圆指其后绝呌曰屋倒矣童子返走諲回顾相矍铄圆地坐脱只履而视之諲忘所问又失圆所在圆徐起整衣且行且语曰见面不如闻名遂去諲遣人追之不可叹曰汾州乃有此儿耶自是名重丛林翠峯显移住雪窦曾会守四明延显住雪窦既至宗风大振天下龙蟠凤逸衲子争集座下号云门中兴临济第六世汾州祖示寂龙德府尹李侯请主承天使三反不赴使者受罚复至曰必欲俱往不然有死而巳祖笑曰老病业X巳不出山借往当先后之何必俱耶使曰师诺则先后惟所择祖乃令设馔且俶装告众曰老僧去也谁人随得一僧出曰某甲随得祖曰汝日行几里僧曰五十里祖曰汝随我不得又一僧出曰某甲随得祖曰汝日行几里僧曰七十里祖曰汝也随我不得侍者出曰某甲随得但和尚到处某甲即到祖曰汝却随得老僧言讫谓侍者曰吾先行矣停箸而逝侍者即立化阇维收舍利起塔宗统编年卷之十九宗统编年X卍XXX宗统编年卷之二十临济第七世祖讳楚圆全州清湘李氏子嗣汾阳仁宗甲子天圣二年临济第七世潭州石霜慈明祖嗣宗统祖住道吾禅师方会佐之定林沙门本延有道行雅为士大夫所信敬神鼎对延称祖知见可兴临济会道吾虗席延白郡守请主之法令严肃忘躯为法者集焉自南源徙道吾及石霜会皆佐之总院事上堂曰一喝分宾主X照用一时行要会个中意日午打三更遂喝一喝曰且道是宾是主还有分得者么若也分得朝打三千暮打八百若也未能老僧失利乙丑三年丙寅四年丁卯五年曹洞宗第六世郢州大阳祖示寂七月十六日祖辞众又三日以偈寄王曙侍郎停笔而化年八十五考定戊辰六年性宗法师四明延庆法智知礼寂礼传台教于宝云通住承天迁延庆学徒如林日本国师遣使询法要撰指要妙宗二钞大悲忏仪并金光明普门诸记行世学士杨亿驸马李遵勗荐钖紫衣师号正月五日寂七年己巳祖受慈明师号并紫衣都尉李遵勗奏祖道行赐徽号及紫衣庚午八年法师子璇重振相宗于长水璇嘉禾人从法师洪敏学楞严至动静二相了然不生有省闻瑯琊觉道风趋参值陞座遂问清净X本然云何忽生山河大地觉抗声曰清净本然云何忽生山河大地璇豁然了悟拟留嗣之觉谓曰汝宗不振久矣宜励志扶持以报佛恩璇依教住长水众几一千以贤首宗旨述楞严疏等行世禅师云门下第四世瑞州洞山晓聪寂聪嗣文殊真手植万松于东岭而恒诵金刚般若经山中人因名其岭曰金刚比部郎中许式出守南昌过莲华峯祥公谓曰聪道者云门儿孙人天眼目也可往访之许作诗寄之曰语言浑不滞高蹑祖师踪夜坐连云石春栽带雨松镜分金殿烛山答月楼钟有问西来意虗堂对远峯聪一日上堂辞众毕复述颂末曰唯有䦆头知我意栽松时复上金刚言讫而寂祥符荫曰神鼎一见石霜霜即名重丛林雅相称掦使主法席莲华峯菴主闻洞山片语即惊叹其为云门儿孙中夜拜之一见许公亟相称道呜唿古人何等眼目何等心行也禅师自宝继住洞山宝五祖戒嗣为人廉谨持戒精严参五祖主寺事一日戒病令侍者于库司取生姜煎药宝叱之戒令将钱回买方取与戒心重之后至洞山特加敬重聪殁遗言令继其席适郡守亦以书嘱戒举所知者戒曰卖生姜汉住得也宝遂说法洞山X辛未九年壬申明道元年祖住石霜祖自道吾迁石霜赞元来参祖一见曰好好着槽厂元遂作驴鸣祖曰真法器耳俾为侍者助舂破薪泯泯混众十年台宗法师天竺慈云遵式寂式字知白母梦嚥明珠而生受业于四明力行四三昧淳化初住慈云讲演不倦十月十日诵佛而逝灵异之迹具于本传祥符荫曰天台一宗机至线断幸螺溪访求于异域得宝云四明慈云相承以力行三昧誓持之呜唿弘道讵不在于人哉癸酉二年监院方会悟道受嘱会总院事久每咨参祖曰库司事繁且去他日又问祖曰监寺异日儿孙遍天下在何用忙为一日祖适出雨忽作会侦之小径既见遂搊住曰这老汉今日须与我说不说打你去祖曰监寺知是般事便休语未卒会大悟即拜于泥途问曰狭路相逢时如何祖曰你且躲避我要往那里去会归具威仪诣方丈礼谢祖诃曰未在祖上堂会出问幽鸟语喃喃辞云入乱峯时如何祖曰我行荒草里汝又入深村会曰官不容针更借一问祖便喝会X曰好喝祖又喝会亦喝祖连喝两喝会礼拜祖曰此事是个人方能担荷会拂袖而出安隐忍曰后代悟繇非强作主宰便属依通如此等悟处千中无一祥符荫曰汾州之于石霜霜之于杨岐方为脱略绳墨具眼者辨取甲戌景祐元年善侍者坐夏金銮可真禅师还石霜得彻悟真自负亲见慈明天下无可意者至金銮同善侍者坐夏善与语知其未彻一日同山行举论锋发善拈一片瓦置石上曰若向这里下得一转语许你亲见老师真左右视拟对善叱曰伫思停机情识未透何曾梦见真大愧还石霜祖见来叱曰本色行脚人必知时节有急甚事夏未了蚤至此真泣曰被善兄毒心终碍塞人故来见和尚祖遽问如何是佛法大意曰无云生岭上有月落波心祖诟曰头白齿豁犹作这个见解如何脱离生死真悚然求指示祖曰汝问我真理前语问祖祖震声喝曰无云生岭上有月落波心真于言下大悟祥符荫曰廓侍者不惜手脚于华严鹿门今善侍者以一片瓦去却翠巖真心所碍塞使之再向祖言下大悟两侍者可谓眼目诸方者矣鹿门特为煎茶告众曰参学龙象直须仔细入室决择不得容易逴得个语便以为极则道我灵利被明眼人X觑破却成一塲笑具图个甚么只为我慢无明不能回转亲近上流赖得明眼道人不惜身命对众证据此恩难报噫痛定思痛真药石之言哉禅师悟真补住道吾真参祖嗣法禅师谷泉住保真泉放浪湖中访祖于道吾登衡岳顶住懒瓒巖移芭蕉又移保真乃衡湘至险绝处一夕地坐祝融峯有大蟒盘绕泉解衣带缚其腰中夜不见明日遍山寻之衣带缠枯松上甞以杖荷大酒瓢往来山中人问瓢中何物曰大道浆也禅师汾阳支下大愚守芝寂芝住大愚翠巖两山众未甞登三十辈屋老以木拄将倾处过者疑将压焉提笠日走城郭村落寺如传舍粥饭亦有不继甞作洞山麻三斤偈曰横眸读梵字弹舌念真言吹火长尖嘴柴生满灶烟又示众沙里无油事可哀翠巖嚼饭餵婴孩他时好恶知端的始觉从前满面灰乙亥二年祖住南岳福严书记慧南入室领悟南玉山章氏子幼不茹荤不游戏弃家受具坐必跏趺行必直视依泐潭澄令分座接物名振诸方文悦见之叹曰南有道之器也惜未授本色钳鎚耳会同游西山夜话云门法道悦曰澄公虽是云X门之后法道果矣南问所以异曰云门如九转丹砂点铁成金澄公如药汞银徒可玩入鍜则流去南怒以枕投之明日悦谢过又曰云门气宇如王甘死语下乎澄公有法授人死语也死语其能活人乎即背去南挽之曰若如是则谁可汝意曰石霜圆手段出诸方子宜见之不可后也南默计曰悦师翠巖使我见石霜见之有得于悦何有哉遂造石霜中途闻祖不事事慢侮少丛林乃登衡岳谒福严贤贤命掌记俄贤卒郡守以祖补之南心喜且欲观其人祖既至贬剥诸方件件数为邪解泐潭密付旨诀皆在所斥中南为气索念悦平日之语翻然改曰大丈夫心膂之间其可自为疑碍乎遂造其室祖曰书记巳领徒游方借有疑可坐而商略南固辞哀恳愈切祖曰书记学云门禅必善其旨如曰放洞山三顿棒是有喫棒分无喫棒分曰有喫棒分祖色庄曰闻三顿棒声便是喫棒则从朝至暮鹊噪鸦鸣皆应喫棒祖即端坐受南炷香作礼祖复问脱如汝会云门意旨则赵州道台山婆子我为汝勘破了也且那里是他勘破婆子处南汗下不能答趋出次日又诣祖诟骂不巳南曰骂岂慈悲法施耶祖笑曰你作骂会那南于言下大悟失声曰泐潭果是死语呈偈曰杰出丛林是赵州老婆勘破没来由而今四海明如镜行人莫与路为讐祖以手指没字南为易有字祖颔X之遂留月余辞去问祖曰大事毕竟如何祖呵曰着衣喫饭不是毕竟疴屎送尿不是毕竟丙子三年居士李遵勗集广灯录成帝制序禅师首山支下汝州广慧元琏寂琏初依招庆觉诵维摩经次觉问曰经在这里维摩在甚么处茫然无以对涕泣曰大丈夫汉被人一同无词可措岂不愧哉于是历参五十余员尊宿不能契旨遂趋首山领悟正月二十六日示四圆相自书虎狗鼠牛字于中揭方丈门遂至九月二十六日寂景德间宗师为高名士大夫所尊服而又享有高寿预知报谢琏其冠也丁丑四年祖住兴化上堂曰山僧居福严祇见福严境界晏起蚤眠有时云生碧嶂月落寒潭音声鸟飞鸣般若台前娑罗花香散祝融峯畔把瘦笻坐盘石与五湖衲子时话玄微灰头土面住兴化祇见兴化家风迎来送去门连城市车马骈阗渔唱潇湘猿啼岳麓丝竹歌谣时时入耳复与四海高人日谈禅道岁月都忘且道居深山住城郭还有优劣也无试道看良久曰是处是慈氏无门无善财禅师承古往荐福古少为书生博学有声出家从太阳玄游又谒南X岳雅雅许入室游庐山居宏觉塔院号古塔主说法芝山范仲淹守饶迎古住荐福戊寅宝元元年祖至京会李都尉都尉遵勗遣使邀祖曰海内法友唯师与杨大年耳大年弃我而去仆年来顿觉衰落忽死以一见公仍以书抵潭帅敦遣之祖恻然舟而东下道过瑯琊为觉作牧牛歌觉默得其游戏三昧至京与李都尉会月余而李果殁临终问答偈语帝闻之嘉叹有旨赐官舟南归中途得风痺疾己卯二年庚辰康定元年临济第七世石霜慈明祖示寂世寿五十四腊三十二铭行实于兴化塔全身于石霜临济第八世祖讳方会袁州宜春冷氏子嗣石霜临济第八世杨岐祖嗣宗统祖住杨岐祖还九峯萍实宜春令请住杨岐室中问僧栗棘蓬你作么生吞金刚圈你作么生透初住老屋败椽适隆冬雪霰满牀居不遑处衲子投诚愿充修造祖却之曰我佛有言时当减劫高岸深谷变迁不常安得圆满如意自求称足汝等出家学道做X手脚未稳巳是四五十岁讵有闲工夫事丰屋耶竟辞之翌日上堂曰杨岐乍住屋壁疎满牀尽撒雪珍珠缩却项暗嗟吁翻忆古人树下居辛巳庆历元年壬午二年癸未三年禅师慧南开法同安甲申四年禅师守端来参领悟端依茶陵郁禅师披削来参祖祖一日忽问受业师为谁端曰茶陵郁和尚祖曰吾闻伊过桥遭攧有省作偈甚奇能记否端诵曰我有明珠一颗久被尘劳关鎻今朝尘尽光生照破山河万朵祖笑而趋起端愕然通夕不寐黎明咨询之适岁暮祖曰汝见昨日打敺傩者么曰见祖曰汝一筹不及渠端愈大骇曰何谓也祖曰渠爱人笑汝怕人笑端大悟乙酉五年丙戌六年祖自杨岐迁住潭州云葢山丁亥七年戊子八年大士法华志言寂言寿春许氏子仁宗始不豫国嗣未立大臣请择宗室贤者居京师仁宗夜焚香默祷曰翊日化成X殿具斋虔请法华大士俯临无却左右莫闻也清旦道衣凝立而待俄侍卫奏言法华自右掖门直趋寝殿禁兵呵止不得仁宗笑曰吾请之来耳及至竟陞御榻而坐仁宗以储嗣为问索笔大书十三十三数行掷笔去至英宗即位乃濮安懿王第十三子也十一月二十三日将化谓人曰吾从无量劫来成就逝多国土分身扬化今南归矣言毕右脇而逝禅师大相国寺德章入对延春阁章嗣石霜祖九月一日诏章于延春阁下斋宣问佛法己丑皇祐元年禅师仁勇造云葢顿悟勇容止渊秀幼通台教更衣谒雪窦显显意其可任大法诮之曰央庠座主勇愤悱下山望雪窦拜曰我此生行脚参禅道不过雪窦誓不归乡即往泐潭逾纪疑情未泮闻祖移云葢能钤链学者直造其室一语未及顿明心印临济第八世杨岐祖示寂洪觉范曰临济七传而得石霜圆圆之子一为积翠南一为杨岐会南之设施如坐四达之衢聚珍怪百物而鬻之遗簪堕珥随所探焉骎骎末流冒其氏者未可一二数也会乃如玉人之治璠玙碔砆废矣故其子孙皆光明照人克世其家葢碧落X碑无赝本也禅师德章复入内奏对禅师法眼下第四世杭州净土院惟正寂正幼从钱塘本如受业郡人欲启帑以度牒施正叹曰古之度人以清机密旨今反是去古远矣吾堕三宝数当有其时遂跪谢不受如问故正曰彼非知我者特以师之言旋百千于一童子保其终身能施物不责报乎如来世尊大愿度生则有慈荫今妙法莲华经是也当折节诵持恩併归一于义为安如益奇之年十八为大僧独拥毳袍且獘复有愿输岁时用度俾继院务正复谢曰闻托钵乞食未闻安坐以享历谒诸祖未闻废学自任况我齿茂气完正在筯力为礼非从事屋庐之秋也遂游方受心法于惟素素董功臣山净土院正辅相之久而继席内翰叶清臣迎正论道一日语正曰明日有客集愿师来洒以甘露正诺之明日遣邀正以一偈授曰昨日曾将今日期出门倚仗又思维为僧只合居巖谷国土筵中甚不宜竟不往甞跨一黄犊出入军持巾钵悉挂角上故俗唿为正黄牛侍郎蒋堂出守杭州与正为方外交正每往谒至郡庭下犊谈笑终日而去正律身精严冬不拥炉以芦花作毬纳足其中客至共之夏秋好玩月吟笑达旦率以为常或问师以禅师名乃不谈禅何也曰徒费言语吾懒甯假曲折但日夜烦X万象为敷演耳言语有间吾此法无尽所谓造物无尽藏也孟夏日语众曰夫动以静对未始有极吾一动历年六十有四今静矣然动静本何有哉于是泊然而逝临济第九世祖讳守端衡阳葛氏子幼事翰墨冠依茶陵郁山主得度参杨岐祖嗣法庚寅皇祐二年临济第九世白云祖嗣宗统祖住承天寺祖游庐阜圆通讷禅师荐住承天声名籍甚僧问如何是佛祖曰镬汤无冷处曰如何是佛法大意祖曰水底按葫芦曰如何是祖师西来意祖曰乌飞兔走禅师德章乞终老山林诏住杭州灵隐赐号明觉禅师江州圆通居讷辞诏住净因举书记怀琏自代讷梓州蹇氏子试经得度以讲学冠两川耆年多X下之因禅者䇿发出蜀放浪荆楚至襄州洞山荣座下留止十年嗣其法后游庐山太守程师孟请住归宗迁圆通汴京自周朝毁寺太祖建隆间复兴两街止是义学而巳士大夫聪明超轶者皆厌闻名相而少林一宗尚未大行翰林杨亿晁迥首发明之内侍李允甯奏旋汴宅一区创兴禅席勅赐额曰十方净因禅院帝闻讷名特诏开法以目疾坚辞不赴举本院书记怀琏自代于是诏琏琏至引对佛法大意称旨传宣效南方禅林仪范开堂演法赐琏号大觉禅师讷号祖印禅师禅师赞元住蒋山元侍石霜祖久祖殁元庐塔种植八年出世住蒋山丞相王安石丁母忧读经山中与元游如昆弟问祖师意旨元不答石益扣之元曰公有般若之障三有近道之资一更一两生来或得纯熟石曰愿闻其说元曰公受气刚大世缘深以刚大气遭深世缘必以身任天下之重怀经济之志用舍不能必则心未平以未平之心持经世之志何时能一念万年哉又多怒而学问尚理于道为所知愚此其三也特视名利如脱发甘淡薄如头陀此为近道且当以教乘滋茂之可也石再拜受教辛卯三年佛灭后二千年庐山归宗火方丈慧南禅师入岳获智证发明南住归宗寺火一夕而烬大众譁动山谷南安坐如平时僧洪准欲掖而走南叱之准曰和尚纵厌世间慈明法道何所赖耶因徐整衣起火巳及坐榻矣入狱郡吏发其私忿拷掠百至绝口不言惟不食而巳两月后得释须发不剪皮骨仅存可真迎于中途见之泣下曰师兄何至是也南叱曰这俗汉真不觉下拜他日谓门弟子曰我在狱证法华经菩萨游戏三昧经曰菩萨游戏神通净佛国土心不好乐呵小乘也以其不能成就众生耳弟子请闻其说南曰凡狱吏之治有罪者察见其情伪必痛加捶楚欺诈之实尽则自释虽有酷刑不能申也罪至于死亦所甘心者智尽情枯故也今禅学者驰求之狂欺诈之病不以知见之慧锻之何由而释禅师倚遇住法昌遇游西山睠双岭深邃栖息三年始应法昌之请法昌在分甯北千峯万壑古屋数间遇至止刀耕火种殊安乐之衲子不堪其枯淡多弃去坐此成单丁壬辰四年祖住圆通讷以圆通让祖自处东堂祖时年二十八自以前辈让名席责巳甚重敬严临众以公灭私宗风大X振禅师云门第四世明州雪窦明觉重显寂显初游方时谒庐山林禅师拂其机一众股栗林谕众曰此如来广大三昧非汝等以取舍心可了别也驸马都尉李遵勗奏赐紫方袍侍中贾公奏钖号明觉六月十日中夜辞众盥浴整衣侧卧而逝门人惟葢文轸等裒集提唱拈颂诸录行世祥符荫曰从上佛祖机语如乳之于水醒醐之在酥酪自雪窦发其精微剔其肯紧而乳与醍醐择之不待鵞王味之消除杂毒拈颂之于来学开通心眼不少葢其精脱融洽悟与辩才兼无碍者也癸巳五年甲午至和元年祖徙法华阙疑道隆赐号应制明悟禅师发明隆广慧琏嗣游京客景德寺日纵观都市归常二鼓一夕不得入卧于门之下帝梦至寺门见龙蟠地遣中使视之覩隆熟睡惊矍问名归奏帝闻道隆名喜曰吉征也明日召至便殿奏对详允帝大悦偈句相酬络绎于道或入对留宿禁中礼遇特厚赐号应制明悟禅师会诏大觉琏于化成殿说法召隆问话机锋迅捷帝大悦侍卫皆山唿隆即X疏奏举琏自代禁林待问秘殿谈禅乞归卢山帝览表不允有旨建华严禅院令开堂后年八十余寂于盛暑安坐七日手足柔和归宗南结庵积翠南结庵黄檗溪上曰积翠学徒奔凑虽饱参老宿至则怃然自失就弟子之列潘兴嗣甞问其故南曰父严则子孝今日之训后日之范也譬诸地尔隆者下之洼者平之彼将登于千仞之上吾亦与之俱困而极于九渊之下吾亦与之俱伎之穷则妄尽而自释也又曰姁之妪之春夏之所以生育也霜之雪之秋冬之所以成熟也吾欲无言得乎室中甞问僧曰人人尽有生缘上座生缘在何处我手何似佛手我脚何似驴脚学者莫测脱有酬者南无可否敛目危坐兴嗣又问故南曰巳过关者掉臂径去安知有关吏从关吏问可否此未透关者也禅师法远住浮山远初住舒州太平兴国次住姑苏天平是年住浮山一日与待制王质论道远画一圆相问质曰一不得匹马单鎗二不得衣锦还乡鹊不得喜鸦不得殃速道质罔措远曰勘破了也乙未二年祖住白云祖在法华衲子至无所容士大夫贤之住白云海X会示众若端的得一回汗出来也向一茎草上便见琼楼玉殿若未端的得一回汗出纵有玉殿琼楼却被一茎草葢却且道作么生得汗出去良久云自有一双穷相手不曾容易舞三台净因怀琏乞归山不允赐龙脑钵对使焚之琏进偈曰六载皇都唱祖机两曾金殿奉天威青山隐去欣何得满箧唯将御颂归帝和颂不允仍宣谕曰山即如如体也将安归乎再住京国且兴佛法琏再进颂谢既而遣使赐龙脑钵琏谢恩罢捧钵曰吾法以坏色衣以瓦铁食此钵非法遂焚之中使回奏帝嘉叹不巳祥符荫曰宗师格外明机往往踏毗卢顶上行道隆怀琏等游于帝王之廷虽不失其为道然亲近国王大臣究非本色宗持所宜观其对使焚钵凛凛犹有衲僧风规校今山林中人倖邀天眷如恐不及者风趋日下可胜道哉丙申嘉祐元年开先善暹举禅师慧圆住洞山积翠南出山见之暹初依雪窦显举住金鵞暹题偈于壁而逸后住庐山开先后学多所成就圆嗣雪窦依暹于开先会洞山虗席暹举应筠人之请时南住黄檗因出邑相见南默无所言但焚香相向危坐而巳自申时至三鼓圆即起曰夜深妨和尚宴息趋出明日各还山南问永首座汝在庐山识今洞山老否曰X不识止闻其名久之进曰和尚此回见之如何人南曰奇人永退问侍者汝随和尚见洞山夜语及何事侍者以实吾永曰疑杀天下人丁酉二年禅师法秀出世四面山秀参天衣怀嗣其法出世淮四面山杖笠之外衣具而巳衲子追逐秀哀祖道不振以身任之戊戌三年浮山远退居会圣巖远退休会圣巖作九带叙佛祖宗旨欧阳修闻远名造其室会客棋遽收局请远因棋说法远命挝鼓陞座曰若论此事如两家着棋相似何谓也敌手知音当机不让若是缀五饶三又通一路始得有一般底只解闭门作活不会夺角冲关硬节与虎口齐彰局破后徒劳逴斡所以道肥边易得瘦肚难求思行则往往失粘心麤而时时头撞休夸国手谩说神仙赢局输筹即不问且道黑白未分时一着落在什么处良久曰从来十九路迷悟几多人修大嘉叹乙亥四年欧阳修等修唐书成修又撰五代史七十四卷将旧唐史所载释道之事并皆删去祥符荫曰修之删去释氏力为排诋乃其维持名教之苦心但未知佛法耳晚年致仕居洛中闻禅师修颙德业一日延颙遽问曰浮图之教何为者X颙乃欵论指挥微妙修竦然曰吾初不知佛书其妙至此易箦时召子弟切诫之曰吾生平以文章名当世力诋浮图今此衰残忽闻奥义方将研究命也奈何汝等勉旃无蹈后悔修乃捐酒肉撤声色灰心默坐令老兵近寺借华严读至八卷安坐而薨是修之桑榆晚照未甞不归命觉天也今士大夫家未知修晚诣之所造而徒效其前途之所为于佛法无纤毫之损而自已失邱山之益亦何乐而为此哉禅师义青至浮山青青社李氏子七龄颖异试经得度习百法论未几入洛听华严五年忽勐省曰法离文字甯可讲乎即弃去游方至于浮山时圆鑑远居会圣严梦得俊鹰畜之既觉而青届旦至远以为吉礼延之令看外道问佛不问有言不问无言因缘庚子五年禅师谷隐下润州金山达观昙颕寂颕首谒太阳次参谷隐聪太尉李端愿延居园斋时夏竦王曙欧阳修与愿兄端悫等咸扣玄关聪录其语曰登门集晚住金山嘉祐四年除夕遣侍驰书别扬州刁景纯学士曰明旦当行不暇相见厚自爱景纯开书大惊曰当奈何复书决别而巳中夜候吏报掦州持书船将及岸颕欣然令挝鼓陞座叙出世本怀谢裨赞丛林者劝修勿怠下座X读刁书毕大众拥步上方丈跏趺挥令各远立良久而化圆通讷举书记了元住承天元二岁能诵论语诸家诗五岁诵诗三千首闾里咸称神童剃染受具游庐山谒开先暹大称赏之又谒圆通讷讷惊其翰墨曰骨格巳似雪窦后来之俊也遂命掌记会承天虗席讷以元当其选郡守见而少之讷曰元齿少而德壮虽万耆衲不可折也于是元住承天辛丑六年禅师义青于浮山悟道青在浮山经三载远一日问曰汝记得话头么试举看青拟对远掩其口青了然开悟遂礼拜远曰汝妙悟玄机耶青曰设有也须吐却时资侍者在旁曰青华严今日如病得汗青回顾曰合取狗口若更叨叨我即便欧禅师契嵩诣阙上书进传法正宗记十二月六日杭州灵隐永安兰若传法赐紫禅师契嵩诣阙上书进传法正宗记十二卷祖图一面辅教编三册内翰王素为之表闻嵩字仲灵号潜子藤州镡津李氏子受记于洞山聪居杭之西湖三十年闭关不妄交夜则顶戴观音像诵其号必满数万声乃寝自是世间章句不学而能壬寅七年X勅收传法正宗记辅教编编入大藏书留政府七十一日时韩公琦览之以示欧阳修修方以文章自任见其文谓琦曰不意僧中有此郎耶当一识之与语终日大悦上读至为道不为名为法不为身之句嘉叹久之三月十七日有旨宣传法院收入大藏勅赐嵩师号明教大师辞让不允癸卯八年禅师义青于浮山续嗣曹洞宗统青领悟后复经三载远时出洞下宗旨示之青悉妙契遂付以太阳衣履曰代吾续洞上宗风善自护持无留此间令见圆通秀曹洞第七世祖讳义青青社李氏子从浮山圆鑑悟旨嗣续太阳正脉初住海会次迁投子曹洞第七世投子祖嗣宗统祥符荫曰兴灭继绝大道为公古今盛德事也青祖时方阅藏于庐山至熙甯六年方住龙舒海会实继白云端祖之席又八年移投子兹即嗣统者以洞上正脉既巳有在不可久旷也禅师天衣下天钵重元寂元参天衣怀悟旨怀甞目之曰此吾家千里驹也潞公文彦博出镇魏府请住天钵寺示众曰时当缺减人寿少有登六七十汝辈入我法中整顿手X脚未稳须臾衰病老死至前去几何尚复悠悠何不初中后夜纯静去一日别博曰入灭去博亲往临视执上所赐白琉璃瓶祝曰佛法果灵愿舍利填吾瓶果如所愿博自是竭诚内典精修净业英宗英宗甲辰治平元年禅师翠巖下南岳云峯文悦寂悦短小粹美有精识年十九䇿杖游江淮至筠州大愚见屋老僧残荒凉如传舍悦无留意将行而雨雨止芝陞座曰大家相聚喫茎虀唤作一茎虀入地狱如箭射下座无他语悦大骇夜造丈室芝曰来何所求曰求佛心法芝曰法轮未转食轮先转后生趂有色力何不为众乞食我忍饥不暇暇为汝说法乎悦不违即请行及还移住西山翠巖悦又往依之夜诣丈室芝曰又欲求佛心法乎汝不念乍住屋壁疎漏又寒雪我日夜望汝来为众营炭我忍寒不能能为汝说法乎悦又不敢违入城化炭还时维那缺悦夜造丈室芝曰佛法不怕烂却堂司一职今以烦汝悦不得语而出明日鸣犍椎坚请悦有难色拜起欲弃去业巳勤劳久因中止然恨芝不去心地坐后架架下束破桶盆自架而堕忽开悟顿见芝从前用处走搭伽黎上寝堂芝迎笑曰维那且喜大事了毕悦再拜汗下不及吐一词而去服勤八年而芝殁东游三吴所至X丛林改观雪窦尤敬畏之每集众茶特设榻以示礼异出世南昌翠巖未几住法轮给舂监刈皆自董之见挟幞负包而至者则喜见荷担者蹶頞曰未也更三十年跨马行脚也俄迁云峯陞座辞众泊然而化阇维得五色舍利塔于禹溪之北禅师雪窦下天衣义怀寂怀嗣雪窦显自铁佛至天衣五迁法席皆荒凉处怀至必幻出楼观四事成就退居吴江圣寿晚居池州杉山门弟子智才住佛日迎归侍奉才如苏城未还怀促其归及踵门怀曰时至吾行矣才曰师有何语示徒乃说偈曰红日照扶桑寒云封华岳三更过铁围拶折骊龙角才问卵塔巳成如何是毕竟事怀举拳示之遂就寝椎枕而寂禅师宗本出世瑞光本无钖管氏子体貌丰硕言无枝叶年十九师事苏州承天永安道昇昇道价重丛林归之者如云本獘衣垢面探井臼典炊㸑以给众夜则入室参究昇曰头陀荷众良苦亦疲劳乎对曰若舍一法不名满足菩提实欲此生身证其敢言劳昇阴奇之历十年方剃发受具又服勤三年乃辞昇遍参至池阳景德谒禅师义怀言下契悟为侍者众未有知者喜寝鼻息齁齁闻者厌之白怀怀曰此子吾家精进幢也汝辈他日当依赖之无多谈怀居寿圣时漕使李复圭过怀夜语及曰瑞光法席虗X愿得有道衲子主之时本在坐怀指曰无如此道人也圭遂请本出世瑞光开堂日众集击鼓鼓旋于地圆转震响众惊却有僧出曰此法雷震地之祥也言毕失僧所在法席日盛众恒五百禅师石霜下翠巖可真寂真将寂示疾甚苦席藁于地转侧不少休喆侍者垂泣曰平生诃佛骂祖今何为乃尔真熟视诃曰汝亦作此见解耶即趺坐唿侍者烧香烟起入寂乙巳二年禅师法演自瑞光抵浮山遂参祖领悟分座演巴西邓氏子少落发受具游成都讲席习百法唯识窥其奥置之曰胶柱安能鼓瑟乎负笈出关所至无足当其意者谒瑞光本举古今因缘会尽惟不会僧问兴化四面八方来时如何化云打中间底僧作礼化云我昨日赴箇村斋中途遇一阵卒风暴雨却向古庙里避得过请益本本曰此是临济下因缘须是问他家儿孙始得遂谒浮山远请益前话远曰我有箇譬喻你一似三家村里卖柴汉子把箇匾担向十字街头立地问人中书堂今日商量甚事演默计曰若如此大故未在远知演根器异一日语曰吾老矣恐虗度子光阴可往依白云此老虽后生吾未识面但见其颂临济三顿棒话有过人处必能了子大事演潸然礼辞至白云祖一见曰川藞苴汝来耶遂举僧问南泉摩X尼珠话请问祖叱之又祖示以世尊有密语迦叶不覆藏因缘久之未契一日自廊趋上法堂疑情顿息献投机偈曰山前之片闲田地叉手丁甯问祖翁几度卖来还自买为怜松竹引清风祖特印可曰栗棘蓬禅属子矣令掌磨事一日有僧见磨转遽指以问曰此神通耶法尔耶演褰衣旋磨一匝僧无语未几祖至语演曰有数禅客自庐山来皆有悟入处教伊说亦说得有来由举因缘问伊亦明得教伊下语亦下得祇是未在演于是大疑私自计曰既悟了说亦说得明亦明得如何却未在遂参究累日忽然省悟从前宝惜一时放下走见祖祖为手舞足蹈演亦一笑而巳演后曰吾因兹出一身白汗便明得下载清风祖一日示众曰古人道如镜铸像像成后镜在甚么处众下语不契举以问演演近前问讯曰也不校多祖笑曰须是道者始得乃命分座开示方来祥符荫曰古人眼明心公不欺后学观雪峯古佛之于风穴瑞光本之于五祖可以想见其青天白日之襟怀古人一言半句之间彻见其人生平观莲华峯庵主以一转语识云门儿孙浮山远公以一颂知白云有过人处可以想见其紫电清霜之眼目至演巳投机而下载清风乃明得于出身白汗之后甚矣X悟之不可不透而大法之不可不明也总之不自欺方不欺一切佛祖者不自欺而不欺一切之人也学道岂有他哉丙午三年积翠南迁黄龙克文首众庆闲典客慧元为侍者德普以两川义虎自绵州弃讲来参彬彬集一时之盛追媲囟马祖百丈净因琏再乞归山诏许之琏复上疏乞归献偈曰千簇云山万壑流归心终老此峰头余生愿祝无疆寿一炷清香满石楼上付以札子曰大觉禅师怀琏受先帝圣眷累钖宸章屡贡欵诚乞归林下今从所请俾遂闲心凡经过小可菴院随性住持或十方禅林不得逼抑坚请琏携之东归鲜有知者四明郡守迎致育王众建宸奎阁苏翰林轼知杭州以书问之曰承要作宸奎阁碑谨巳撰成衰朽废学不知堪上石否见参寥说禅师出京日英庙赐手诏其略云任性住持不知果有否切请录示全文欲添入此一节琏终藏不出逮委顺后获于箧笥丁未四年神宗神宗戊申熙甯元年己酉四年X禅师石霜支下隆兴黄龙慧南寂三月一日四祖演通法嗣书南上堂山僧才轻德薄岂堪人师葢不昧本心不欺诸圣未免生死今免生死未出轮回今出轮回未得解脱今得解脱未得自在今得自在所以大觉世尊于然灯佛所无一法可得六祖夜半于黄梅又传箇甚么乃说偈曰得不得传不传归根得旨复何言忆得首山曾漏泄新妇骑驴阿家牵翼日午时趺坐示寂阇维舍利五色塔于前山南同翠巖悦参福昌惟善时适病寒服药出汗悦从禅侣徧借被咸无有焉有纸衾者皆以衰老亦可数相与太息曰善公本色住山人也南盛化时荆湖江淮衲子奔趋恒百里无托宿且多为盗劫住兴化禅师绍铣半五十里为馆令僧主之以接纳俾得宿食而去诸方高其风铣北禅贤嗣寂后阇维目睛不坏二肠屈折如铁祥符荫曰黄龙证三昧于狱中以三关把断天下要津憧憧走英衲如鹜与杨岐祖号二甘露门然非云峯悦极力指之几何其不流为药汞银乎噫师友之成就讵可泯也禅师祖心补住黄龙心初参云峯悦三年难其孤硬造黄檗得旨南寂众请心补住心欲举圆玑代之玑掉头径去心遂继其席慧元住吴江寿圣寺遣僧投黄龙嗣法书X南视其欵识曰吾偶忘此僧谓专使曰书未欲开可令亲来见老僧专使反命元即腰包而来次南昌闻南巳化去因留叹息适祖心出城相会与语奇之曰恨老师不及见耳禅师庆闲住吉州隆庆院闲出家远游所至自处罕与人接有即之者一举手而去师事积翠南南甚重之庐陵守张鉴请居隆庆院禅师行伟住仰山伟初受贤首宗于太三藏因同学劝发弃讲谒南坐夏积翠有省住仰山法席冠江淮平昔同参知名者皆集伟莅事有法度尝遣化十二辈以其名付维那使明日俱来受曲折及会茶辄失一人伟问为谁曰永泰伟方经营中首座曰泰游山去请以他僧备员伟然之俄有告者曰泰实在首座匿之以欺众耳伟色庄使搜得之泰自陈怯弱惧失所受事首座实不知也伟令击钟集众曰首座巳分座授道又老师所赏识昧心罔众他人犹不可乃甘自破坏乎遂与泰俱出院诸方服其公禅师黄龙下隆兴泐潭洪英寂英阅华严十明论发明心地趋积翠印旨又见翠巖真一时学者趋向住泐潭六月知事纷争止之不可初九日谓众曰领众不肃正坐无德吾有愧黄龙唿维那鸣钟集众叙行脚始末曰吾灭后火X化以骨石藏普通塔明生死不离清众也庚戌三年禅师元祐辟潭州道林为师席发明祐嗣黄龙南智辩自将气出流辈南寂去游湘衡衲子追随声重荆楚谢师直守潭州欲禅道林之律居尽礼致祐为第一世祐欣然肯来道林蜂房蚁穴叠见层出像设之多冠于湘西祐夷廓之为虗堂为禅室以会四海之学者役夫不敢坏像设祐自锄弃诸江曰昔本不成今安得坏吾法尚无凡情存圣解乎六年而殿阁崇成辛亥四年禅师云门下第五世庐山圆通祖印居讷寂讷住圆通二十年移住四祖开元两剎所至丛林号称第一既老休居于宝积巖讷临众简严不妄言笑甞习定初叉手自如中夜渐升至膺侍者每视以候鸡鸣其精进如此三月无疾而化壬子五年禅师克文开法圣寿文陜府郑氏子裂缝掖出家弃讲南游谒云居舜不契闻云峯悦之风兼程而往至则悦巳寂嗟曰既无其人吾何适而不可山水虽佳未暇游也坐夏大沩遂造黄龙初到不契乃曰此老只是个修行僧不会我语遂去见香城顺得见南用处复回X黄龙为首座嗣其法高安太守钱弋请出世圣寿文方饭于州民家使至遁去系同席数十人有见于新丰山寺者因叩首泣下曰师不往吾党受苦矣文曰以我故累君辈如此因受之遂阐法焉禅师道光主法平江灵巖光道行卓绝远近尊礼住持日荆公王安石送以诗云百花深处寺犹指旧吴宫事往人何在香消径巳空今朝送师去兹地阐宗风别意兼乡思依依云树东禅师云门下第五世佛日明教契嵩寂嵩居佛日退老永安兰若寂后阇维眼舌童真顶骨不坏舍利红白晶洁大如菽临济第九世白云祖示寂祖住白云应化龙门兴化六坐道场所至众如云集寿四十八宗统编年卷之二十宗统编年X卍XXX宗统编年卷之二十一临济第十世祖讳法演嗣白云X神宗癸丑熙甯六年临济第十世五祖祖嗣宗统祖住舒州四面山双泉禅院卍菴颜曰演祖初住四面山孑然独处凡二年始有一道士来问道乃请作知事又三年僧宝良来与道士朝夕参叩皆得法于是祖之道寖为人知而四方学者始稍有至者虽其后门人之盛称天下然终身不过数十众青祖住白云海会寺祖从庐山还龙舒道俗请住白云山海会寺实继端祖之席上堂僧问师唱谁家曲宗风嗣阿谁祖曰威音前一箭射透两重山曰如何是相传底事祖曰全因淮地月得照郢阳春曰恁么则入水见长人也祖曰祇知荆玉异那辨楚王心僧礼拜祖以拂子击之甲寅七年乙卯八年禅师法泉住衢州南禅居士赵抃从之参悟泉云居舜嗣赵抃字悦道号知非子至知中为侍御居甞以一琴一鹤自随昼之所为夜必焚香告天与天钵元为方外交会泉居衢之南禅抃日参扣泉未甞容措一词后牧青州政事之余多宴坐忽大雷震即契悟作偈曰默坐公堂虗隐几心源不动湛如水一声霹雳顶门开唤起从前自家底X举头苍苍喜复喜剎剎尘尘无不是中下之人不得闻妙用神通而巳矣杲闻笑曰赵悦道撞彩耳抃甞答富弼书略曰抃伏思西方圣人教外别传之法不为中下根机之所设也上智则顿悟而入一得永得愚者则迷而不复千差万别惟佛与祖以心传心其利生接物而不得巳者遂有棒喝拳指掦眉瞬目拈椎竖拂语言文字种种方便去圣逾远诸方学徒忘本逐末弃源隋波滔滔皆是斯所谓可怜悯者矣抃不佞去年秋初在青州因有所感既巳稍知本性无欠无余古人谓安乐法门信不诬也比蒙太傅侍中俾求禅录抃素出恩纪闻之喜快不觉手舞而足蹈之也伏惟执事富贵如是之极道德如是之盛福寿康甯如是之备退休闲逸如是之高其所未甚留意者如来一大事因缘而巳今兹又复于真性有所悟入抃敢为贺于门下也X禅师净端住湖州西余端吴兴邱氏子出家受具习天台教听楞严经至七征八还以颂自跪曰七处征心征不遂蒙憧阿难不瞥地直教征得见无心也是泥里浇土块八还之教传来久自古宗风各分剖假饶还到不还时也是鰕跳不出斗遂作偈别本讲曰弯弯曲曲以门钩一番拈起一番愁不如做个禅和子参到无心即便休参齐岳于室中默契即出庭下翻身自掷岳印可之后见弄师子益有警悟遂合綵为师子皮披之因号端师子住西余西余去湖州密迩每雪朝着彩衣入城小儿争譁逐之从人乞钱得即以施贫者甞诵法华经又好歌渔父词有狂僧号回头以左道惑众与润守吕公方食肉端径趋至指曰正当与么时如何是佛回头窘无以对端捶其头推倒而去又有妖人号不托掘秀州城外地有佛像建塔其上倾城敬信端见搊住问曰如何是佛不托拟议端趯之而去丙辰九年丁巳十年祖住太平示众将四大海水为一枚砚须弥山作一管笔有人向虗空里写祖师西来意五字太平下坐大展坐具礼拜为师若写不得佛法无灵验僧问如何是临济下事祖曰五逆闻雷曰如何是云门下事X祖曰红旗闪烁曰如何是曹洞下事祖曰驰书不到家曰如何是沩仰下事祖曰断碑横古路僧礼拜祖曰何不问法眼下事曰留与和尚祖曰巡人犯夜问如何是佛祖曰露胸跣足曰如何是法祖曰大赦不放曰如何是僧祖曰钓鱼船上谢三郎戊午元丰元年禅师道楷至海会领悟楷幼学辟糓隐伊阳山后试法华得度谒青祖于海会乃问佛祖言教如家常茶饭离此之外别有为人处也无祖曰汝道寰中天子勅还假尧舜禹汤也无楷欲进语祖以拂子摵楷口曰汝发意来蚤有三十棒也楷即开悟再拜便行祖曰且来阇黎楷不顾祖曰汝到不疑之地耶楷以手掩耳后作典座祖曰厨务勾当不易楷曰不敢祖曰煑粥耶蒸饭耶楷曰人工淘米着火行者煑粥蒸饭祖曰汝作甚么楷曰和尚慈悲放他闲去一日侍祖游菜园祖度拄杖与楷楷接得便随行祖曰理合恁么揩曰与和尚提鞋挈杖也不为分外祖曰有同行在楷曰那一人不受教祖休去至晚问楷蚤来说话未尽楷曰请和尚举祖曰卯生日戌生月楷即点灯来祖曰汝上来下去总不徒然楷曰在和尚左右理合如此祖曰奴儿婢子谁家屋里无楷曰和尚年尊缺他不可祖曰得恁慇懃楷曰报恩有分X己未二年禅师承皓住太阳皓眉州王氏子见北塔广发明心要得游戏如风大自在三昧制犊鼻裩书列代祖师名而服之曰唯有文殊普贤较些子且书于带诸方以皓布裩唿之有僧効之皓见而叱之曰具何道理敢尔当吐血无及其僧未半年果呕血死张商英奉使京西南路闻其名请住郢州太阳时皓首众谷隐隐大喜曰我山中首座出世盛集缁素请陞座以为歆豓皓陞座曰承皓住谷隐十年不曾饮谷隐一滴水嚼谷隐一粒米汝若不会来太阳与汝说携拄杖下座不顾而去庚申三年禅师净因道臻应诏说法荐慈圣光献太后臻古田戴氏子一钵徧参得旨于浮山远北谒净因琏首众座下琏归遂继其席开堂之日中使降香赐紫方袍觉照师号京都好恶万端贵人达官盈门臻一目之万口异词咸以为本色道人莫不加敬春慈圣光献上宾诏至庆寿宫说法设广座听人问答上下左右闻法得未曾有欢声动宫阙更赐净照禅师圣寿文移洞山上堂洞山门下要道便道要用便用救得眉毛失却鼻孔乃喝云久雨不晴参X太阳皓移玉泉皓住太阳数月知荆南李审言转运使孙景修同请住当阳玉泉景德禅院皓机锋孤峭学者不能凑泊时阙首座维那曰某人某人曾于某处立僧为禅众所归宜依诸方例请充皓叱曰杜杜又曰孟八郎孟八郎一日皓从厨前过见造晚面问曰有客过耶对曰众僧造药石皓唿知事称之曰吾昔参禅为人汲水舂米今见成米面蒸炊造作与供诸佛菩萨罗汉无异饱喫了并不留心参学百般想念五味馨香餵饲八万四千户虫开眼随境摄合眼随梦转不知主禄判官掠剩大王随从汝抄札消凿禄料簿教汝受苦有日在于是徒众不堪寂寥谮之于县令曰长老不能安众惟上来下去点检寒碎县令召皓至县责之曰大善知识不在方丈内端坐两廊下山门来去得许多皓曰大通智胜佛十劫坐道场佛法不见前不得成佛道长官以坐是佛耶坐杀佛去也长官茫然益敬礼之黄龙心退居西园心谢事居西园以晦名其堂且曰吾所辞者世务耳今欲专行佛法事也榜其门以示禅学谢景温守潭州虗大沩以致心三辞不往景温请其故心曰马祖百丈巳前无住持事道人相寻于空闲寂寞之濵而巳其后虽有住持王臣尊礼为天人师X今则不然挂名官府如有户籍之民直遣伍伯追唿之耳此岂可复为也景温乃不敢以院事屈愿一见心心至长沙景温受法训闻所未闻诏革东林律居为禅晦堂心举泐潭常总禅法总往来黄龙之门凡二十年出世住泐潭是年诏革东林律居为禅席学士王韶出守南昌欲延祖心主之心举总自代总知宵遁韶檄诸郡所在访求之新涂穷谷中遂应命天下衲子望风而集其徒相语曰远公有谶记吾灭七百年后有肉身大士革吾道场今符其语矣禅师省聪住圣寿聪嗣圆照本住圣寿苏子由辙谪高安谒聪有省继参洪州顺顺示以搐鼻因缘辙言下大悟呈偈曰中年闻道觉前非邂逅相逢老顺师搐鼻径参真面目掉头不受别钳鎚枯藤破衲公何事白酒青盐我是谁惭愧东轩残月上一杯甘露滑如饴禅师黄龙下仰山行伟寂伟律身甚严住仰山夏夜坐深林袒以饲蚊蚋会肠毒作十日不愈以刀绝之尺许血流不止门人泣曰师独奈何不少忍曰为其障我行道蒲伏牀上无所利于物得死不愈于生乎十一月日说偈而化阇维得五色舍利骨石栓索勾连塔于寺东辛酉四年青祖自海会移住投子山X祖自白云海会移住投子学徒益进潜通密证者甚众果符异苗翻茂之谶初开山大同有记曰吾塔若红是吾再来邦人偶修其塔作玛瑙色未几而祖领院事禅师慕喆自岳麓迁大沩喆临川闻氏子翠巖真游方时喆能识之真好暴所长以葢人号真点胸喆与之周旋二十年无失礼真谓人曰三十年后喆其大作佛事真殁塔于西山心丧三年乃去游湘中一钵云行鸟飞去留为丛林重轻谢景温守潭州迎住岳麓俄迁大沩众二千指无所约束人人自律惟粥罢受门弟子问道谓之入室诸方才月一再而喆讲之无虗日放参罢喆自役作使令者在侧如路人晨香夕灯十有四年夜礼拜持茅视殿庑灯火倦则以帔蒙首假寐三圣堂禅师黄龙下隆庆庆闲寂三月七日入寂茶毗烟气所至东西南北四十里凡草木沙砾之间皆得舍利如金色计其所获几数斛苏辙欲为作记而疑其事方卧痁梦有诃者曰闲师事何疑哉疑即病矣辙梦中作铭有云稽首三界尊闲师不止此悯世狭劣故聊示其小者禅师北禅下法昌倚遇寂遇事北禅贤最久嗣其法住法昌孤冷之风诸方共仰英胜二上座及黄龙南大甯宽宝觉心俱往X访之法韵铿锵琅琅扣击龙图徐禧为布衣交将化前一日作偈别禧曰今年七十七出行须择日昨日问龟哥报道今朝吉禧大惊唿惟清俱往遇方坐寝堂以院务付监寺曰吾住此山三十年以护惜常住故每自莅之今行矣汝辈着精彩言毕举杖子曰且道这箇分付阿谁禧与清皆屏息遂掷于地投牀枕臂而化祥符荫曰遇与兴化铣同嗣北禅贤为云门五世遇以峻峭之风老屋单丁持其道于千巖万壑而铣有才量牧千众如数一二大作佛事于荆湖之间波及蛮貊皆慕道向化章惇开梅山邀铣往蛮父老闻铣至皆合爪听约束荆蛮以定铣之力也一孤冷一圆融共树北禅之帜而二本亦以是时盛化南北韶阳之道于以大振自后式微凌替则渐不可问矣吁道之污隆讵不以人夫壬戌五年禅师道楷北还沂水楷辞投子还沂居马鞍山出世住沂之仙洞瑞光本自净还吴穹窿本住瑞光法席日盛武林守陈襄以承天兴教二剎令本择居苏人拥道遮留又以净慈坚请移文谕道俗曰借师三年为此邦植福一住九载是年待制曾孝序载归以慰苏人之思住穹窿福臻禅师普孜自太平迁东京华严X孜建阳谢氏子幼举进士有声弃去出世后谒浮山远得法舒人请居甘露徙太平道誉大播都人士请居东京华严寺禅师怀志隐居衡岳志初业讲席参洞山文顿悟文曰子禅虽逸格惜缘不胜耳志识其意拜辞而行菴于衡岳二十余年士大夫造其居不甚顾答人问故曰彼富贵人辩博多闻我粥饭僧口吻迟钝无可说自然憨痴去偈曰万机俱罢付痴憨踪迹时容野鹿参不脱麻衣拳作枕几生梦在绿萝菴问师住山有何旨趣志曰山中住独掩柴门无别趣三块柴头品字煨不用援毫文彩露从悦谒洞山文悦首众道吾领数衲谒云葢智智与语未数句尽知所蕴乃笑曰观首座气质不凡奈何出言吐气如醉人耶悦面热汗下曰愿和尚慈悲智复与语锥札之悦茫然遂求入室智曰老僧无福道不取信于人脱受首座礼拜异日定取谤于某乃问悦曰曾见法昌遇和尚否曰曾看他语录自了可也不愿见之曰曾见洞山文和尚否曰关西子没头脑拖一条布裙作尿臭气有甚长处曰你伹向尿臭处参取悦乃谒洞山深领奥旨癸亥六年曹洞宗第七世投子祖示寂X祖五位叙曰长天一色星月何分大地无偏枯荣自异是以法无异法何迷悟而可及心不自心假言象而提唱其言也偏圆正到兼带叶通其法也不落是非岂关万象幽旨既融于水月宗源派混于金河不堕虗凝回途复妙四月末示微疾以书辞檀护陞座说偈辞众坐脱阇维舍利五色塔于寺之西北云溪挺曰浮山远巳嗣叶县复从太阳尽得回互之旨遂作九带明正偏兼带来由太阳以皮履直裰寄之后得投子青乃嗣正法浮山可谓一点水墨两处成龙矣曹洞宗第八世祖讳道楷沂水崔氏子嗣投子甲子七年司马光表进所编书赐名资治通鑑曹洞宗第八世芙蓉祖嗣宗统自仙洞迁西洛龙门上堂曰唤作一句巳是埋没宗风曲为今时通途消耗所以借功明位用在体处借位明功体在用处若也体用双明如门扇两开不得向门扇上着意不见新丰老子道峯蛮秀异鹤不停机灵木迢然凤无依倚直得功成不处电火难追拟议之间长途万里诏辟相国寺禅师宗本应召发明帝下诏辟相国寺六十四院为八禅二律召本为慧林第一祖既至上遣使问劳阅三日传旨就寺X之三门为士民演法翌日召对延和殿问道赐坐木即跏趺帝问本受业何寺奏曰苏州承天永安帝大悦赐茶本即举盏长吸又荡而撼之帝曰禅宗方兴宜善开导本奏曰陛下知有此道如日照临臣岂敢自怠即辞退帝目送之谓左右曰真福慧僧也祥符荫曰佛制出家一钵乞食树下冢间一宿遗形学道一无顾恋东震与西竺风土既别乞食未便更为琖饭人根脆弱未能露寝创立丛林虽非谋食求安然权宜之法巳非佛制矣时风愈下佛制不遵应赴子孙羣居盘踞名山大剎化为蚁穴蜂房梵宇精蓝有同肉林酒舍禅学宗风閴然无闻蒿目寒心谁能整理神宗辟相国寺为禅为律诚末法帝王尊道重法不负灵山付嘱者故特书之以示世焉诏蒋山法秀开法法云秀自四面迁栖贤蒋山长芦皆千众时号秀铁面汴京新创法云寺成诏秀开山为第一世开堂之日中使降香并磨衲皇弟荆王致敬座下仍传圣语表朕亲至之礼赐号圆通士大夫日夕问道时司马光方登庸以吾法太盛方经营之秀曰相公聪明人类英杰非因佛法不能尔遽忘愿力乎温公意因少懈李伯时麟工画马秀诃曰汝士大夫以画名矧又画马期人夸以为妙妙入马腹中亦X足惧麟自是绝笔秀劝画观音像以赎其过黄庭坚作豓语人争传之秀亦诃曰翰墨之妙甘施于此乎坚笑曰又当置我于马腹中耶秀曰汝以豓语动天下人婬心不止马腹恐生泥犂耳坚忏谢祥符荫曰温公初不知佛法特以主持名教之心切耳曾见其论佛曰夫佛葢西域之贤者其为人也清俭而寡欲慈惠而爱物故服獘补之衣食蔬粝之食巖居野处斥妻屏子所以自奉甚约而惮于烦人也虽草木虫鱼不敢妄杀葢欲与物并生而不相害也凡此之道皆以涓洁其身不为物累葢中国于陵子仲焦先之徒近之矣温公之言如此毋怪乎其不知佛法而欲经营之也温公所见特佛始弃世荣入山学道时之所示见耳岂知佛之广大法之渊深三贤十圣尚未能测而于陵焦先之徒能近之乎以有下劣宝几珍御以有惊异黧奴白牯佛之脱珍御着獘垢者为度生也佛岂如是哉然温公后来因富韩二公闻法于圆照本默有所契于范镇之论空相以诗戏曰不须天女散巳解动禅心又曰贱子悟巳久景仁今复迷又曰到岸何须筏挥锄不用金浮云任来往明月在天心若然则温公末路决应不复作前此之言矣人之见识与时消长温公既未深知佛法而遽秉笔国史肆行诋削以致疑误后人隳正见而堕迷网其谤毁正法之失又可辞乎后之君子幸毋一X时酌蠡持筹妄自量天测海而为虗名劫持可也清远至太平参祖远临卭李氏子初读法华至是法非思量分别之所能解质其讲师不能答远叹曰义学名相非所以了生死大事遂南游徧参至太平见祖旋丐于庐州偶雨仆地烦懑间闻二人交相恶骂谏者曰你犹自烦恼在远于言下有省及归凡有所问祖即曰我不如你你自会得好时远年十七禅师天衣下延恩法安寂安临川许氏子受天衣怀旨诀归临川住黄山如意院败屋破垣无以蔽风雨十年大厦如化成弃去住武甯延恩寺草屋数楹败牀不箦安殊乐之令尹紏豪右谋为一新安笑曰檀法本以度人今非其发心而强之是名作业不名佛事也安与法秀昆弟秀甞以书招安安读之笑曰吾始以秀有精彩今而后知其痴也夫出家儿冢间树下辨那事如救头然今无故于八达衢头架大屋养数百闲汉此真开眼尿牀吾何复对语哉然吾宗自此益微矣七月命弟子取方丈文书聚焚之以院事付一僧八月示寂禅师黄龙下石霜琳寂琳在黄龙南座下机锋颕脱名振丛林与文关西英邵武等齐名开法石霜时真净文在洞山琳不相识而心敬之以偈送僧有曰憧憧四海求禅者X不到新丰也是痴三月八日净发沐浴说法端至而寂阇维舍利五色乙丑八年洞山文至金陵丞相王安石请住报甯文谢洞山事东游三吴至金陵时王安石居定林闻文至倒屣出迎恨相识之晚闻法大悦因舍宅为寺曰报甯延文开山请于朝赐号真净士大夫往来无虗日文不堪劳遂还高安菴于九峯之下曰投老学者自远而至哲宗哲宗丙寅元祐元年祖自太平移白云海会上堂说佛说法拈槌竖拂白云万里德山入门便棒临济入门便喝白云万里然后恁么也不得不恁么也不得恁么不恁么总不得也则白云万里或有个汉出来道长老你恁么道也则白云万里这箇说话唤作矮子看戏随人上下三十年后一场好笑且道笑箇甚么笑白云万里清远适自淝川持钵回慨然曰吾事始济复参往一荒县安能究决已事耶遂作偈告辞祖送以偈曰睆伯台前送别时桃花如锦柳如眉明年此日凭阑看依旧青青一两枝禅师玉泉下慧力善周寂周嗣玉泉芳十二月望日沐浴净发说偈曰山僧X住瑞筠未甞形言句七十三年来七十三年去言毕趺坐而逝三日后须发再生禅师慈明下蒋山赞元寂元住蒋山熈甯初王安石拜相贵震天下无月无耗元未甞发石弟安上问佛法大意元曰佛祖无所异于人所以异者能自护心念耳岑楼之木必有本本于毫末滔天之水必有源源于滥觞清净心中无故动念危乎岌哉甚于岑楼浩然肆横甚于滔天其可动耶佛祖更相付授必叮咛曰善自护持曰佛法止此乎曰至美不华至言不烦夫华与烦去道远甚而流俗以之申公论治世之法犹谓为治者不在多言顾力行何如耳况出世间法乎安石罢政府舟至石头士大夫车骑填山谷入寺巳二鼓元出迎一揖而退石坐东偏从官宾客满座石环视问元所在侍者曰巳寝久矣甞馔客俄报厨库火且及潮音堂众吐饭苍黄蜂窘蚁閙而元啜啖自若高视屋梁食毕无所问又尝出郭有狂人入寺手刃一僧即自杀尸相枕左右走报交武于道自白下门羣从而归元过尸处未甞视登寝室危坐执事侧立冀元有以处之而敛目如平日于是稍稍隐去卒不问一日忽曰吾欲还东吴促办严俄化禅师玉泉下圣泉绍灯寂灯参玉泉谓芳悟旨住圣泉道法大振一日陞座X说偈曰吾年五十三去住本无贪临行事若何不用口喃喃俨然入寂两日后闻钟声忽然复醒自后四大轻安身常频出舍利大旱祷雨辄应丁卯二年慧林本还吴住灵巖本以老求归退慧林出都日王公贵人送者车骑相属本诲曰岁月不可把玩老病不与人期惟勤修勿怠是真相为闻者莫不感动至吴迎居灵巖闭门頺然而学者贲相望于道禅师从悦住兜率悦受洞山文旨诀后寓鹿苑于老宿清素处得透彻是年住龙安兜率禅师纯白开法昭觉白参黄檗惟胜胜归蜀白负巾钵从会成都帅奏改昭觉为十方胜举白开法戊辰三年禅师圆玑住翠巖玑受黄龙密记荷担丛林不知寒暑垦田莳松守一职十年不易晦堂心欲以继黄龙席玑遁去曰先师诫我未登五十不可为人客归宗时年四十八佛印元劝应谢景温之请住洪州翠巖己巳四年禅师善本补住净慈本董仲舒之后谒慧林本本特顾之善本默契其X旨出世双补净慈时称大小本道林祐迁云居王安上甞问法于祐延住云居祐曰为携此骨归葬峯顶耳禅师系南补住道林南参祐于道林获印可祐移云居以南继席庚午五年芙蓉祖迁太阳九峯文住归宗文居高安六年移住归宗显谟朱世英从之问佛法大意文答以书禅师云门下第五世育王大觉怀琏寂琏嗣泐潭澄无疾而化寿八十一禅师云门下第六世法云圆通法秀寂将入灭唿侍者更衣安坐说偈曰来时无物去时空南北东西事一同六处住持无所补秀良久监寺惠当进曰和尚何不道末后句秀曰珍重珍重言讫而逝祥符荫曰云门氏之道六传至圆通秀而大振秀所居庄严妙天下说法如云雨其威光可以为人接羽翼而天飞然其同门延安方笑之以为痴噫道固若是其不在门庭恢阔乎日中则昃水满则倾行道犹然况其他乎演祖之空山荒县终身众不满百芙蓉之抗诏婴谪投老湖菴不可谓非任X重致远之资也宗统编年卷之二十一宗统编年X卍XXX宗统编年卷之二十二哲宗辛未元祐六年祖自海会移东山入院祖师塔烧香以手指云当时与么全身去今日重来记得无复云以何为验以此为验遂礼拜黄梅邑宰请开堂垂语曰譬如水牯牛过窗櫺头角四蹄都过了因甚尾巴过不得云葢智退居西堂智住云葢十年日荷锄理蔬圃疾禅林便软煖道心淡薄来参者掉头不纳退居西堂湘中衲子闻其接纳堂室为满禅师黄龙下东林广惠照觉常总寂总劒州施氏子自受黄龙密记决志大掖济北之宗住东林名闻天子诏住相国智海总固称山野老病不能奉诏凡两月而得旨如所乞就赐紫衣师号广惠又赐觉照苏轼游庐山宿东林与常总论无情话有省黎明呈偈曰溪声便是广长舌山X色岂非清净身夜来八万四千偈他日如何举似人总肯之总于衲子有大缘槌拂之下众恒七百丛席之盛一时未有九月二十五日浴罢而化禅师宝峯下兜率真寂从悦寂悦嗣宝峯文住兜率室中设三问以验学者拨草瞻风只图见性即今上人性在甚么处识得自性方脱生死眼光落地时作么生脱脱得生死便知去处四大分离向甚么处去张商英漕江西时谒东林总总印可之且曰吾有得法弟子住玉溪乃慈古镜也可与语英按部分甯诸禅迓之首致敬于慈最后问兜率悦曰闻师聪敏善文章悦笑曰从悦临济九世孙若对运使论文章政如运使对从悦论禅也英默识之问玉溪去此多少曰三十里问兜率曰五里乃过兜率先是悦梦手搏日轮觉语首座曰日轮转运之象张运仗且过此吾当深锥痛札之座曰士大夫恶拂已者或起别衅悦曰正使烦恼只退得我院也遂与语次英亟称总公悦未肯其说语至更深论及宗门事悦起焚香请十方诸佛作证曰东林既印可运使运使于佛祖言教有少疑否曰有曰疑何等语曰疑香严独脚颂德山托钵话曰既于此有疑其余则是心思意解何甞至大安乐境界且如巖头言末后句是有耶是无耶曰有悦大笑归方丈闭却门英一夜睡不稳至五更下牀触翻溺器忽大悟扣方丈门X曰巳捉得贼了也曰赃物在甚处英无语悦曰都运且去来日相见翼旦遂呈颂曰鼓寂钟沉托钵回巖头一拶语如雷果然只得三年活莫是遭他受记来悦乃谓曰参禅只为命根不断依语生解如是之说公巳深悟然至极微细处使人不觉不知堕在区宇乃作颂证曰等闲行处步步皆如虽居声色甯滞有无一心靡异万法非殊休分体用莫择精麤临机不碍应物无拘是非情尽凡圣皆除谁得谁失何亲何疎拈头作尾指实为虗翻身魔界转脚邪途了无逆顺不犯工夫邀悦至建昌有卜颂叙其事英号无尽居士后着护法论以见志是年冬悦浴讫集众说偈曰四十有八圣凡尽杀不是英雄龙安路滑奄然而化英执政时遣文致祭请于朝敕谥真寂大师禅师云门下第五世玉泉承皓寂玉泉寺宇广大獘漏前后主者以营葺为艰皓曰吾与山有缘与僧无缘修今世寺待后世僧耳悉坏而鼎新之皓住山无笔砚文字箱箧无兼衣囊钱遣人至江西口白张商英曰老病且死得百丈肃为代可矣英以喻肃肃不愿往十二月日说偈示众而寂苏轼微服求见皓问尊官高姓曰姓秤乃秤天下长老底秤皓喝一声问曰且道这一喝重多少轼无对禅师黄龙下禾山德普寂X普住禾山一日谓众曰诸方尊宿死丛林必祭吾以为徒虗设吾若死汝曹当先祭乃令从今办祭众以其老又好戏语乃曰和尚几时迁化曰汝辈祭绝即行于是帏寝堂坐普其中置祭读文跪揖上食普饫餐自如自门弟子下及庄力日次为之祭绝曰明日雪晴乃行至时晴忽雪雪止普安坐焚香而化禅师黄龙下报本慧元寂元住承天因持钵至湖州湖人曰禅师到处为家何独爱姑苏乎固留不使还乃住报本冬月陞座说偈而化元平生作止规法南公脇不至席者三十年台宗法师龙井元净寂净住上天竺凡一十七年元丰间辞而复往又三年平坐精修净业尝与僧熈仲同食仲视净眉间有光如萤揽之得舍利又于卧起处得舍利将示寂入方圆菴宴坐止言语绝饮食谓参寥道潜曰吾净业将成若七日无障吾愿遂矣七日出偈示众吉祥而逝壬申七年克勤复来东山参祖彻悟为侍者慧懃继至留掌翰勤彭州骆氏子儿时日记千言偶游寺中见佛书三复怅然如获旧物曰予殆过去沙门也即去家祝发授楞严俄得病濒死叹曰诸佛涅槃正路不X在文句中吾欲以声求色见宜其无以死也遂弃去徒步出蜀谒玉泉皓金銮信大沩喆黄龙心佥指为法器最后见祖祖甞曰诸方参得底禅如瑠璃瓶子相似爱护不舍第不莫教老僧见将铁鎚一击定碎也祖一日问有句无句如藤倚树汝作么生会勤便喝或下语尽其机用祖皆不诺祖曰须是情识净尽计较都忘处会勤便于无计较处胡言汉语总不契祖意勤谓强移换人出不逊语忿然而去祖曰待你着一顿热病打时方思量我在到金山伤寒困极以平日见处试之无得力者追绎祖言乃自誓曰我病稍间即归五祖祖一见喜曰汝复来耶即令参堂便入侍者寮勤一日问祖曰二祖云觅心了不可得毕竟如何曰汝须自参始得这些好处别人为汝着力不得后半月会陈提刑诣祖问道祖曰提刑少年曾读小豓诗否有两句颇相近频唿小玉元无事只要檀郎认得声提刑应诺诺祖曰且仔细勤适自外归侍立次问曰闻和尚举小豓诗提刑会否曰他只认得声曰祇要檀郎认得声他既认得声为甚却不是曰如何是祖师西来意庭前栢树子聻勤忽契悟遽出见鸡飞上阑干鼓翅而鸣复自谓曰此岂不是声遂袖香入室通在得呈偈曰金鸭香销锦绣帏筌歌丛里醉扶归少年一段风流事只许佳人独自知祖曰佛祖大事非小根劣品所能造诣吾助X汝喜祖乃徧谓山中耆旧曰我侍者参得禅也自此所至推为上首一日请益临济四宾主怎生祖曰也祇是个程限是甚么闲事又云我这里却似马前相扑倒便休懃舒州汪氏子丱岁得度每以惟此一事实余二则非真味之有省乃徧参名宿往来祖之门有年恚祖不为印据与克勤相继而去及勤还侍祖得彻证而懃忽至意欲他往勤勉令挂搭且曰某与兄相别月余比旧相见时如何曰我所疑者此也遂参堂一日闻祖举僧问赵州如何是和尚家风州曰老僧耳聋高声问将来僧再问州曰你问我家风我却识汝家风了也懃即大豁所疑曰乞和尚指示极则祖曰森罗及万象一法之所印懃展拜祖令掌翰墨净慈本应诏住法云赐号大通石塔戒受苏轼疏请戒嗣慧林冲住扬州石塔时轼知扬州戒告退轼率僚佐同至石塔令击鼓集众袖中出疏使晁无咎读之曰大士何曾说法谁作金毛之声众生各自开堂何关石塔之事去无作相住亦随缘惟戒公长老开不二门施无尽藏念西湖之久别亦是偶然为东坡而少留无不可者一时稽首重听白椎渡口船回依旧云山之色秋来雨过一新钟鼓之音戒乃重住石塔癸酉八年X芙蓉祖自太阳迁大洪祖自太阳迁隋州大洪劝请皆一时名公卿洞上宗风大振西北禅师浮山下净因净照道臻寂臻性静退似不能言奉身甚约一布裙二十年不易居都城颓然不出户三十年如一日无所嗜好雪方丈之西壁请文与可扫墨竹曰吾使游人见之心目清凉此君可代我说法耳时上念佛法之淆悯名相之弊即相国寺为慧林智海二剎凡主法必自臻择之八月十七日语门人曰吾更三日行矣及期沐浴说偈跏趺而寂寿八十甲戌绍圣元年清远还东山典谒领悟远参归宗文不契乃至蒋山邂逅惟清谓曰比见都下一尊宿语句似有缘清曰演公天下第一宗师何故舍而事远游耶所谓有缘者葢知解之师与公初心相应耳远然之踰年还海会祖令看杀父杀母佛前忏悔杀佛杀祖向甚处忏悔云门云露这公案后命典谒适寒夜孤坐拨炉见火一豆许恍然自喜曰深深拨有些子平生事只如此遽起阅几上传灯录至破灶堕因缘忽大悟作偈曰刁刁林鸟啼披衣终夜坐拨火悟平生穷神归破堕事皎人自迷曲淡谁能和念之永不忘门开少人过克勤因诣其寮举青林搬柴话验之且谓古X今无人出得你如何会曰也有甚难曰只如他道铁轮天子寰中旨意作么生曰我道帝释宫中放赦书勤退语人曰且喜远兄便有活人句也大沩喆领诏住智海京师士大夫想见风裁丛林以喆静退畏閙不敢必其来喆受诏欣然俱数衲子至解包之日倾都来观至谓一佛出世院窄而僧日增无以容则相枕地卧有请限之者喆曰僧佛祖所自出厌僧厌佛祖也安有名为传法而厌佛祖乎安得不祥之语哉禅师普聪住投子聪得法灵巖本住投子时年八十余有监寺者一夕为盗所杀副寺白聪聪曰我巳知其人矣副寺闻官而吏至聪如前语吏喆之聪曰杀监寺者老僧也吏即以聪系狱聪无异词杨杰为宪按部至州境夜梦神人云此州有肉身菩萨枉坐缧绁中杰访问聪事释之后十年有行者患迦摩罗疾而自首云昔日杀监寺者我也禅师元静居东山南堂静徧参名宿无当意者闻祖机峻欲抑之遂谒祖茫然溟涬莫之测退参历三载入室征诘不契乃曳杖渡江适大水泛涨因留四祖侪辈挽归又二年祖方许可尝商略古今执静手曰得汝说须吾举得汝举须吾说今而后佛祖秘要诸方关键无X逃子掌握矣遂创南堂居之禅师黄龙下香城景福顺寂顺西蜀人得法黄龙南然缘薄所居皆远方小剎学者过其门莫能识顺亦超然自乐视世境如飞埃过目寿八十余坐脱于香城山乙亥二年禅师克勤为第一座三佛侍祖于一亭上夜话及归灯巳灭祖于暗中曰各人下一转语佛鑑曰彩凤舞丹霄佛眼曰铁蛇横古路佛果曰看脚下祖曰灭吾宗者克勤耳又一日相谓曰老和尚祇是干爆爆地往往说心说性不得因请益佛身无为不堕诸数祖曰譬如清净摩尼宝珠映于五色五色是数摩尼是佛身圜悟谓二老曰他大段会说我辈说时费多少工夫他祇一两句便了分明是个老大虫祖闻之乃曰若说心说性便是恶口又曰猫有歃血之功虎有起尸之德所谓驱耕夫之牛夺饥人之食若不如是尽是弄泥团汉开圣觉初参长芦夫铁脚久无所得闻祖法道径造席下一日室中问云释迦弥勒犹是他奴且道他是阿谁觉云胡张三黑李四祖然其语举似勤座元勤云好则好恐未实不可放过更于言下搜看次日入室垂问如前觉云昨日向和尚道了祖云道甚么觉云胡张三黑李四祖云不是不是觉云和尚为甚昨日道是祖云X昨日是今日不是觉于言下大悟觉后出世住开圣见长芦法席太盛乃嗣夫不原所得拈香时忽觉胸前如捣遂于痛处发痈成窍以乳香作饼塞之久而不愈竟卒祥符荫曰宗门法喜之乐无如三佛之于五祖然皆从曲折顿挫中得之葢祖本色钳椎脱尽窠臼而圆悟辈铿锵激扬大雅元音非同细响也禅师黄龙下云居元祐寂祐疾诸方死必塔者曰山川有限僧死无穷他日塔将无所容于是于开山宏觉塔之东作卵塔曰凡住持者非生身不坏火浴雨舍利者皆以骨石填于此其西又作卵塔曰凡僧化皆以骨石填于此谓之三塔七月七日夜集众说偈而化世寿六十有六坐四十有二夏禅师翠巖下智海真如慕喆寂喆凡验学者举赵州洗钵话上人如何会僧拟对喆以手托之曰歇去自始至终未甞换机十月初八无疾而化丙子三年归宗文迁石门禅师慧洪从游悟旨文移居石门衲子扣问必瞑目危坐见来学则往治蔬圃时文准参随巳十余年谓同行曰老汉无意法道乎一日准举杖决渠水溅衣忽大悟走叙其事文诟曰此乃敢尔藞苴耶洪瑞州喻氏子字X觉范少出家日记数千言十九试经得度游方谒归宗文及随文迁石门掌记室文患其深闻之弊每举玄沙未彻语发其疑凡有所对文曰汝又说道理耶一日有客问文洪上人参禅如何曰也有到处也有不到处客退洪不自安即诣文求决所疑文举风穴颂曰五白猫儿爪距𤢆养来堂上绝虫行分明上树安身法切忌遗言许外甥且作么生是安身法洪便喝文曰这一喝也有到处也有不到处洪忽有省及游东吴寓杭州净慈以颂发明风穴意寄呈文曰五白猫儿无缝罅等闲抛出今人怕翻身跳掷百千般冷地看他成话杷如今也解弄些些从渠欢喜从渠骂却笑树头老舅翁只能上树不能下又作玄沙未彻偈曰灵云一见不再见红白枝枝不着花尀耐钓鱼船上客却来平地摝鱼虾文见乃为助喜洪自后阅汾阳语录至三玄颂荐有所证又甞菴于高安九峯之下因僧问临济宾主话洪方欲酬其问顿见三玄三要之旨禅师圆照下筠州逍遥省聪寂聪历住真如开善晚退圣寿敝衣粝食安于戒律与苏东坡颕濵兄弟善元丰中苏辙谪官高安与聪游欢相得元祐末辙再谪高安聪往见曰老僧比梦与公游于山中知公当复来此去来皆宿缘无足怪者高安之人甚敬爱之而言有如聪禅师X而不坐道场者耶聪曰吾未始不坐道场也杖䇿入逍遥山九月戊申入灭丁丑四年禅师报恩住大洪恩黎阳刘氏子未冠举方略擢上第后厌尘境请于朝乞谢簪绂为僧上从其请遂游心祖道至投子参青祖未久即悟心要青祖曰汝再来人也宜自护持后住随州大洪山与张商英友善英甞以书问三教大要曰清凉疏第三卷西域邪见不出四见此方儒道亦不出此四见如庄老计自然为因能生万物即是邪因易曰太极生两仪太极为因亦是邪因若谓一阴一阳之谓道能生万物亦是邪因若计一为虗无则是无因今疑老子自然与西天外道自然不同何以言之老子曰常无欲以观其妙尝有欲以观其徼无欲则常有徼则巳入其道矣谓之邪因岂有说乎易曰一阴一阳之谓道阴阳不测之谓神神也者妙万物而为言寂然不动感而遂通天下之故今乃破阴阳变易之道为邪因拨去不测之神岂有说乎望纸后批示以断疑网故也恩答曰西域外道宗多涂要其会归不出有无四见而巳谓有见无见亦有亦无见非有非无见也葢不即一心为道则道非我有故名外道不即诸法是心则法随见异故名邪见如谓之有有则有无如谓之无无则无有有无则有X见竞生无有则无见斯起若亦有亦无见非有非无见亦犹是也夫不能离诸见则无以明自心无以明自心则不能知正道矣故经云言词所说法小智妄分别不能了自心云何知正道又曰有见即为垢此则未为见远离于诸见如是乃见佛以此论之邪正异途正由见悟殊致故也故清凉以庄老计道法自然能生万物易谓太极生两仪一阴一阳之谓道以自然太极为因一阴一阳为道能生万物则是邪因计一为虗无则是无因甞轼论之夫三界惟心万缘一致心生故法生心灭故法灭推而广之弥纶万有而非有统而会之究竟寂灭而非无非无亦非非无非有亦非非有四执既亡百非斯遣则自然因缘皆为戏论虗无真实俱是假名矣至若谓太极阴阳能生万物常无常有斯为众妙之门阴阳不测是谓无方之神虽圣人设教示悟无方然既异一心甯非四见何以明之葢虗无为道道则是无若自然若太极若一阴一阳为道道则是有常无常有则是亦有亦无阴阳不测则是非有非无先儒或谓妙万物谓之神则非物非物则亦是无故西天诸大论师皆以心外有法为外道万法惟心为正宗葢以心为宗则诸见自亡言虽或异未足以为异也心外有法则诸见竞生言虽或同未足以为同也虽然儒道圣人固非不知之乃存而不论耳良以未即明指一X心为万法之宗虽或言之犹不论也如西天外道皆大权菩萨示化之所施为横生诸见曲尽异端以明佛法是为正道此其所以为圣人之道顺逆皆宗非思议之所能知矣故古人有言缘昔真宗未至孔子且以系心今知理有所归不应犹执权教然知权之为权未必知权也知权之为实斯知权矣是亦周孔老庄设教立言之本意一大事因缘之所成始所成终也然则三教一心同途异辙究竟道宗本无言说非维摩大士孰能知此意也禅师悟新住翠巖新曲江黄氏子状魁岸黑面如梵僧以气节葢众好面折人初谒圆通秀后造黄龙心大悟自誉曰天下人总是参得底新是悟得底心笑曰选佛得甲科何可当也因号死心叟住翠巖法堂后有齐安王祠乡人祈禳无虗日新令知事毁之惧不敢乃躬自拆祠建丈室设榻燕寝俄有巨蟒盘卧侧叱去复来夜以为常一夕梦神告曰弟子为师所叱不遑安处欲之广南假庄夫六十人新梦中诺之未几庄夫疫死者如其数尝问学者曰且道果有鬼神么道有又不打杀死心道无庄夫为什么却死答者皆不契适元首座至答云甜瓜彻蒂甜苦瓠连根苦新大喜之戊寅元符元年禅师开先下云居佛印了元寂X元字觉老生饶州浮梁林氏嗣开先暹圆通讷举住承天自承天迁淮之十方庐山之开先归宗润之金山焦山江西之大仰又住云居凡四十年间德化缁素缙绅之贤者多与之游东坡谪黄州庐山对岸元居归宗酬酢妙句与烟云争丽及其在金山东坡释还东吴次丹阳以书抵元曰不必出山当学赵州上等接人元得书径来坡迎笑问之元以偈答曰赵州当日少谦光不出山门见赵王争似金山无量相大千都是一禅牀坡抵掌称善李公麟为写照元令作笑容正月四日与客语有会于心轩渠一笑而化己卯二年禅师天衣下灵巖圆照宗本寂本晚住苏州灵巖十二月甲子将入灭沐浴而卧门弟子环拥请曰和尚道遍天下今日不可无偈幸强起安坐本熟视曰痴子我寻常尚懒作偈今日特地图箇甚么寻常要卧便卧不可今日特地坐也索笔大书五字曰后事付守荣掷笔憨卧若熟睡然撼之巳去矣门人塔全身于山中阅世八十坐五十二夏嗣法修颙住少林时富郑公弼谒之值陞座以目顾视左右弼因之有省时圆照方奉诏住慧林弼以诗寄谢曰因见颙师悟入深夤缘传得老师心东南谩说江山远目对灵光与妙音X祥符荫曰全机无间触处皆通本与颙一回旋顾视间能使学者豁然悟入谓非全体是道而能然乎圆照法云大云门之道于东南声光照映摄受广大曾不数传而宗祧中止以此知传持正脉真风绵互不在乎道行之隆替也余尝登灵巖拜慧林祖塔于披云台畔登圆照堂仰其当日风规不禁三太息焉退翁储住灵巖日辟堂而名之曰圆照搆亭象山之半而题之曰落红为述富郑公见投子颙得悟及作偈寄圆照一段昭示来兹千古道韵巖壑不磨后之君子甯无目对灵光与妙音者乎是将觌面遇之矣庚辰三年禅师黄龙下晦堂宝觉祖心寂心以生长极南少以宏法栖息山林方太平时代欲观光京师以饯余年乃至京师驸马都尉王诜晋卿尽礼迎之菴于国门之外久之南还再游庐山尝有偈曰不住唐朝寺闲为宋他僧生涯三事衲故旧一枝藤乞食随缘去逢山任意登相逢莫相笑不是岭南能可想公之标致也腊既高益移菴深入栈绝学者又将二十余年以十一月十六日中夜而寂黄庭坚主后事茶毗邻峯秉炬火不续坚乃顾悟新曰此老师有待于吾兄也新以丧拒坚固强之新乃执炬曰不是余殃累及我弥天罪过不容诛而今两脚捎空去不作牛兮定作驴X以火炬打一圆相曰只向这里雪屈掷炬应手而爇赐号宝觉禅师惟清自太平补住黄龙清字觉天自号灵源叟生洪州武甯陈氏方垂髫日诵书数千言有异比邱见之引手熟视惊曰菰蒲有此儿耶告其父母令出家年十七为大僧初谒延恩法安愿留就学安曰子他日洗光佛日照耀末运苦海法船也我寻常沟渎耳黄龙心禅师是汝之师行矣无自滞清至黄龙泯泯与众作息问答茫然不知端倪夜誓诸佛前曰倘有省发愿尽形寿以法为檀世世力弘大法初阅玄沙语倦而倚壁起经行步促遗履俯取之乃大悟以所悟告心心曰从缘入者永无退失然新得法空者多喜悦致散乱令就侍者房熟寐心钟爱至忘其为师议论商略如交友诸方号清侍者如赵州文远南院守廓分世住舒州大平学者争趋规矩不严而自肃江淮丛林号第一元符二年心春秋高江西转运使王桓迎清归黄龙欲以继席清亦不辞而往禅师慧懃由东山第一座出世太平清赴黄龙举懃于舒守补处太平时懃居东山第一座祖遂付法令往礼辞祖告之曰大凡应世略为子陈其四端虽世俗常谈在力行何如耳一势不可使尽二福不可受尽三规矩不可行尽四好X语不可说尽何故好语说尽人心易之规矩行尽人必烦之福若受尽缘心孤势若使尽祸必至懃再拜服膺而退辞清清曰住持当以拄杖包笠悬挂方丈屋壁间去住如衲子之轻则善矣徽宗徽宗辛巳建中靖国元年禅师净因惟岳等应诏就文德殿为皇太后陞座二月皇太后上昇五七日诏净因惟岳智海智清等六禅长老于文德殿登座说法禅师东京法云佛国惟白续灯录成白靖江人法云秀嗣住东京法云后住天童续灯录三十卷上进帝为制序黄龙清移疾居昭默堂清住黄龙未久即移居昭默堂颓然宴坐一室人莫能亲疎之然见者各得其欢心或得其片言只句如获拱璧尝语洪觉范曰今之学者未脱生死病在什么处在偷心未死耳然非其罪为师者之罪也如汉高帝绐韩信而杀之信虽死其心果死乎今之宗师为人多类此古之学者言下脱生死效在什么处在偷心巳死然非学者自能尔实为师者钳鎚妙密也如梁武帝御大殿见侯景不动声气而侯景汗下不敢仰视退谓人曰萧公天威逼人吾不可以再见也景未甞死而其心巳枯竭无余矣古之宗师为人多类此今诸方所说非不X美丽要之如赵昌画花逼真世传为宝非真花也祥符荫曰不涉世缘方成道业宝觉灵源住黄龙未几俱移疾居晦堂昭默栈绝学者然学者得其片言只句如获拱璧呜唿久默斯要此键椎之所以妙密也壬午崇甯元年禅师自觉应诏住东京净因觉青州王氏子幼以儒业见知于司马温公然事高尚而无意功名一旦落发从芙蓉游履践精密契悟超绝出世住大乘是年诏居净因禅师黄龙下宝峯云菴真净克文寂文退居云菴十月十六日中夜沐浴更衣跏趺辞众泊然而寂阇维五色成𦦨白光上腾烟所及皆成舍利道俗千余人皆得之径山杲曰黄龙南下五祖只肯晦堂真净而巳癸未二年禅师慧洪住临川北禅洪得真净之道辩博无碍显谟朱世英请出世临川之北禅先是寺有古应真十六轴久亡其一洪至以诗嘲之未淹辰而应真见梦所匿之家丐归寺中因得之世以谓尊者犹畏其嘲而归甲申三年禅师慧洪游金陵居清凉以事入制狱洪退游金陵漕使吴正仲请居清凉未阅月为狂X僧诬以度牒胃名旁连讪谤事入制狱锻鍊久之坐胃名着缝掖芙蓉祖应诏住东京十方净因禅院祖应诏住净因禅师齐琏首众座下万指时天下大兴崇甯寺精择传法者永兴经略使王序都转运薛绍彭奏礼致琏开法崇甯临济第十世五祖祖示寂六月二十五日上堂辞众曰赵州和尚有末后句你作么生会试出来道看若会得去不妨自在快活如或未然这好事作么说良久曰说即说了也祇是诸人不知要会么富嫌千口少贫恨一身多珍重时山门有土木之役躬往督之且曰汝等勉力吾不复来矣归方丈净发澡身迄旦吉祥而化是夕山摧石陨四十里内巖谷震吼阇维设利如雨塔于东山之南宗统编年卷之二十二宗统编年X卍XXX宗统编年卷之二十三临济第十一世祖讳克勤参五祖嗣法X徽宗乙酉崇甯四年临济第十一世昭觉祖嗣宗统祖住成都府崇甯万寿禅寺成都帅翰林郭知章请开法陞座一向目视云霄壁立千仞则孤负诸圣一向拖泥涉水灰头土面则埋没自己如今恁么也得不恁么也得且贵正眼流通还委悉么直饶高步毗卢顶不禀释迦文婢视声闻奴唿菩萨底来也须亡锋结舌自余故是出头不得所以道三世诸佛只言自知历代祖师全提不起一大藏教诠註不及明眼衲僧自救不了若据本分草料犹是节外生枝不涉化门一句作么生道阵云横海上拔劒搅龙门丙戌五年禅师清远住舒州崇甯万寿远得法后隐四面大中庵时天下一新崇甯万寿寺舒守王涣之请开法未几迁龙门道望颇振丁亥大观元年芙蓉祖应诏住天甯书法冬诏祖自净因移天甯差中使押入不许辞免芙蓉祖表辞师号编管缁州开封尹李孝寿奏祖道行卓冠丛林宜有以褒显之即赐紫伽黎号定照禅师祖上表辞上令孝寿躬谕朗廷旌善之意而祖确然不回上怒收付有司有司知祖忠诚而适犯天威问曰长老枯悴有X疾乎祖曰平日有疾今实无又曰言有疾即于法免罪谴祖曰岂敢侥倖称疾而求脱罪谴乎吏太息于是受罚着缝掖编管缁州都城道俗见者流涕祖气色闲暇至缁州僦屋而居学者益亲祥符荫曰宋时奉勑开堂赐衣钖号虽属朝廷崇法旌善之意然沙门释子离世间相以道为尊若染世荣何名出世芙蓉祖躬矫其獘足为法门一振清风但大道无方初非一定随机接引亦在乎人人境两忘则又无可不可拘拘执碍反致自成过咎毫釐之间不可不辨也宗杲游历诸方杲生宣州奚氏年十三方从学邹鲁未半月弃去出家巳如有宗门中事遍阅诸家语尤喜云门睦州尝疑五家宗派元初只是一个达摩因什有许多门庭然性俊逸不覊父母勉令参学历明教太阳见元首座洞山微和尚尽得洞上宗旨又至真如喆座下入庆藏主贤蓬头之室往黄龙东林俱不合复谒心印珣珣秀铁面高第与语大奇之欲留会下而杲不乐因指令参宝峯准至宝峯机辩纵横而准无可意尝曰汝做得座主奴又一日语曰杲上座我这里禅你一一理会得教你说亦说得只有一件事未在你还知么杲曰未审是什么事准曰你只欠㘞地一下如何敌得生死杲曰正是某疑处云巖新移黄龙新自积翠领云巖建经藏太史黄庭坚作记有以其亲墓记鑱于碑阴者新恚骂曰陵侮不避祸若是语未卒电雷击碑析而中分之迁黄龙学者云委戊子二年祖结庵于芙蓉湖祖在缁州诏放自便庵于芙蓉湖中不下山不赴斋不发化主将本庵庄课一岁所得均作三百六十分日取一分用之更不随人添减新到相见茶汤而巳禅师道甯住潭州开福甯歙溪汪氏子参五祖顿彻法源潭帅席震请住开福衲子景从己丑三年禅师德洪复僧服洪游京师丞相张商英特奏复僧服改今名太尉郭天民奏赐椹服号宝觉圜明自称寂音尊者禅师圆照下东京法云大通善本寂本凡三住大剎玉立孤峻俨临清众如万山环天柱让其高寒王公贵人填门问道宝坊地涌涂金缕碧未尝以言徇物以色假人尝示众曰上士听法以神中士听法以心下士听法以耳且道更有X一人来将什么听乃卓拄杖曰高也着低也着落落圆音徧寥廓十方内外更无他不用无绳而自缚晚请于朝归老西湖龙山杜门却扫士大夫想其高风愿见而不可得十二月甲子屈三指谓左右曰止有三日巳而果寂本临众三十年未尝笑或问之本曰不庄严无以莅众所至见画佛菩萨行立之像不敢坐伊蒲塞馔以鱼胾名者皆不食其真诚敬事防心离过类如此平居作止直视不瞬及其陞堂说法则左右顾如象王旋回学者多因之悟入时以名与圆照同唿为小本庚寅四年黄龙慧南诏谥普觉大师辛卯政和元年禅师慧懃应诏住东都智海禅师德洪配海外时张商英罢政事坐交张郭又左司陈莹中撰尊尧录当轴者嫉之谓洪颇助其笔削十月褫僧伽黎配海外壬辰二年祖住夹山禅师安民为第一座禅师绍隆来参领悟隆和之含山人九岁辞亲居佛慧院踰六年得度受具又五年谒长芦信略沾法味有传祖语至者隆读之叹曰想酢生液虽未浇肠沃胃要且使人X庆快第恨未聆謦缼耳遂由宝峯依湛堂客黄龙叩死心来谒祖一日入室祖问曰见见之时见非是见见犹离见见不能及举拳曰还见么隆曰见祖曰头上安头隆闻脱然契证祖叱曰见个甚么隆曰竹密不妨流水过祖肯之俾掌藏教有问祖曰隆藏主柔易若此何能为哉祖曰瞌睡虎耳癸巳三年禅师德洪赦归春赦归冬复证狱于并州禅师开福道甯寂甲午四年祖徙道林枢密郭子常奏赐紫衣师号禅师德洪归湘西明白庵洪得还筠州往来九峯洞山野服萧散以诗文自娱将自西安入衡湘依法属以老复为狂道士执以为张怀素党下南昌狱治百余日非是葢谬以张天觉为张怀素也会赦免归湘西之南台治所居榜曰明白庵自为之铭有曰一庵收身以时卧起语默不昧丝毫弗差蒙杂而着随孚于嘉于是着疏经论发挥秘奥解易作僧宝传三十卷林间录二卷高僧传十二卷智证传十卷志林十卷冷斋夜话十卷天厨禁脔一卷石门文字禅三十卷语录偈颂一编法华合论七卷楞严尊顶义十卷圆觉皆证义二卷金刚法源论一卷起信论解义X二卷并行于世阐提居士许顗智证传后序曰昔人有言切忌说破而此书挑刮示人无复遗意吁可怪也罢参禅伯以此书为文字教禅而见诋新学后进以此书漏泄巳解而见憎孔子作春秋曰知我者其唯春秋乎罪我者其唯春秋乎嗟哉犹未若此书有罪之者而无知之者也顷辛丑岁余在长沙与觉范相从弥年其人品问学道业知识皆超妙卓绝过人远甚喜与贤士大夫大人游横口所言横心所念风驶云腾泉涌河决不足喻其快也以此屡萦祸谴略不介意视一死不足以惊惧之者守此以殁不少变节大抵高者忌其略已下者耻其不逮阽于死亡不足以偾人意谤黩百出而觉范无纤毫之失奉戒清净世无知者今此书复出于殁后窃度此意葢慈心仁勇愍后生之无知邪说之害道犯昔人之所切忌而详言之者也甯使我得罪于先达获谤于后来而必欲使汝曹闻之于佛法中与救鸽饲虎等于世法中程婴公孙杵臼贯高田光之用心也乌乎资哉祥符荫曰寂音尊者岂是欲以语言名世然以罹身多难不得大行其志庵居着述以老识者虽为一时惜不可不为千古庆也圆悟祖称其笔端具大辩才为不可及信夫至智证传世有罪之而无知之者当时巳有明言之者矣X乙未五年禅师慧懃退智海勅居蒋山禅师云庵下泐潭湛堂文准寂准嗣云庵文律身以约扫地煎茶皆躬为之时宗杲在座下值其病问曰某向后当见何人准曰有个勤巴子我不识渠汝可见之当能办子大事七月二十日更衣说偈而化阇维设利晶圆光洁睛齿数珠不坏宗杲谒丞相张天觉求塔铭一言而契留下榻名其庵曰妙喜且言吾必助子见川勤谏议洪驹父序其录名士李商老撰次逸事同门觉范洪述其行实其高道硕德可想见云云居牧曰出关走江淮阅三十年参一十八人善知识于中无出佛果佛眼死心灵源湛堂五大士而巳葢真正宗师考其全才如此之难若佛果佛眼死心灵源之嗣固巳光明于世独湛堂开法日浅未有继其高躅者然览其遗编想其胸次信余子未易企及也觉范称准于真净之门所谓家名辩才气宇逸羣者抑知言哉禅师芙蓉支下西京天甯禧誧寂誧蔡州宋氏子嗣芙蓉祖初住韶山次住天甯丹霞九月四日忽召主事令以楮囊分而为四众僧童行常住津送各一既而复曰丹霞有个公案从来推倒扶起今朝普示诸人且道是个甚底顾视左右曰会么曰不会誧曰伟哉大丈夫不会末后X句遂就寝右脇而化考定禅师黄龙死心悟新寂新晚属疾退居晦堂讣闻诸方衲子为之呜咽流涕丙申六年丁酉七年芙蓉庵赐额华严禅寺禅师士珪出世和州天甯珪嗣龙门远禅师应端住百丈端谒真净文机不契至云居会灵源分座为众激昂端扣其旨然以妙入诸经自负源痛札之端乃援马祖百丈机语及华严宗旨为表源笑曰马祖百丈固错矣而华严宗旨与个事喜没交涉端愤然欲他往因请辞及揭帘忽大悟汗流浃背源见乃曰是子识好恶矣马祖百丈文殊普贤几被汝带累由此誉望四驰士大夫争挽出世皆不就太史张司成以百丈坚请不得巳始应之禅师黄龙昭默堂灵源惟清寂禅师五祖支下舒州太平佛鑑慧懃寂律师钱塘灵芝寺元照寂照字湛然精台教究羣宗以律为本南山一宗蔚然大振尝曰化当世莫若说法垂将来莫若着书X撰述甚富趺坐而化戊戌重和元年禅师清远奉勅住和州褒禅枢密邓洵奏赐师号紫衣曹洞第八世芙蓉祖示寂祖示门风偈其一曰妙唱非干舌其二曰死蛇惊出草其三曰解针枯木吟其四曰铁锯舞三台其五曰古今无间各系以偈五月十四日无疾而寂祖初以投子所付太阳皮履直裰付洞山道微微退洞山还浙东殁于双林祖取以还鹿门山付嗣法法灯建阁藏之曰藏衣存考芙蓉法嗣二十六人发明曹洞第九世祖讳子湻劒州贾氏子弱冠为僧彻证芙蓉之室嗣法曹洞第九世丹霞祖嗣宗统上堂曰干坤之内宇宙之间中有一宝秘在形山肇法师恁么道祇解指踪话迹且不能拈示于人丹霞今日噼开宇宙打破形山为诸人拈出具眼X者辨取以拄杖卓一下曰还见么鹭鹚立雪非同色明月芦花不似他禅师清了至丹霞契悟了左绵雍氏子襁褓入寺见佛喜动眉睫咸异之年十八得度出蜀至汉沔叩丹霞之室祖问如何是空劫巳前自已了拟对祖曰你閙在且去一日登钵盂峯豁然契悟径归侍立祖掌之曰将谓你知有了欣然拜之丹霞祖住大洪禅师正觉为第一座觉隰州李氏子幼有道韵出家具戒谒香山成一见器重闻僧诵莲经瞥然有省令造丹霞祖问如何是空劫以前自已觉曰井底虾蟆吞却月三更不借夜明帘祖曰未在更道觉拟议祖打一拂子曰又道不借觉言下释然祖住大洪觉掌牋记遂命首众己亥宣和元年诏改僧为德士佛称大觉金仙法师道永抗疏不听发明禅师住常德府文殊院心道闻诏上堂曰祖意西来事今朝特地新昔为比邱相今作老君形鹤氅披银褐头包焦叶巾林泉无事客两度受君恩所以道欲识佛性义当观时节因缘且道即今是甚么时节毗卢遮那顶戴宝冠为显真中有俗文殊老叟身披鹤氅且要俯顺时宜一人既尔众人亦X然大家成立丛林喜得羣仙聚会共酌迷仙酒同唱步虗词或看灵宝度人经或说长生不死药琴弹月下指端发太古之音棊布轩前妙着出神机之外进一步便到大罗天上退一步却入九幽城中祇如不进不退一句又作么生道直饶羽化三清路终是轮回一幻身祖奉诏移蒋山禅师法泰居第一座景元祖觉等来参学者无地以容禅师清了抵长芦继其席了游五台之京师浮汴直抵长芦谒祖照一语投契命为侍者踰年分座未几称疾退闲命了继席学者如归曹洞第九世邓州丹霞祖示寂五位叙曰黑白未分难为彼此玄黄之后方见自他于是借黑权正假白示偏正不坐正夜半虗明偏不坐偏天晓阴晦全体即用枯木花开全用即真芳丛不豓摧残兼带及尽玄微玉凤金鸾分疎不下是故威音那畔休话如何曲为今时由人施设塔全身于大洪之南存考丹霞法嗣九人存考曹洞第十世祖讳清了嗣法丹霞庚子二年曹洞第十世长芦祖嗣宗统诏复德士为僧诏僧复披剃祖在蒋山陞座曰先佛有顶𩕳一机如击石火似闪电光祖师有末后一句吞栗棘蓬透金刚圈可以敌圣惊羣可以转凡成圣云云文殊心道禅师上堂曰不挂田衣着羽衣老君形相颇相宜一年半内闲思想大底兴衰各有时我佛如来预谶法之有难教中明载无不委知较量年代正在于兹魔得其便惑乱正宗僧改俗形佛更名字妄生邪解删削经文铙钹停音钵盂添足多般矫诈欺罔圣君赖我皇帝陛下圣德圣明不忘付嘱不废其教特赐宸章颁行天下仍许僧尼重新披削实谓寒灰再𦦨枯木重荣不离俗形而作僧形不出魔界而入佛界重鸣法鼓再整頺纲迷仙酒变为甘露琼浆步虗词翻作还乡曲子放下银木简拈起尼师坛昨朝稽首擎拳今日和南不审祇改旧时相不改旧时人敢问大众旧时人X是一个是两个良久曰秋风也解嫌狼籍吹尽当年道教灰禅师正觉至长芦居第一座祖初住长芦时觉在圆通祖遣僧邀至大众鸣钟出迎见其衣舄穿弊且易之祖俾侍者易以新履觉却曰吾为鞋来耶众闻心服恳求说法居第一座禅师怀深应诏住相国慧林院深寿春夏氏嗣长芦信禅师惟照诏补圆通照幼超迈一日授书至性相近也习相远也遽曰凡圣本一体以习故差别我知之矣即趋成都剃染师清泰令听起信辄归卧泰诘之曰既称正信大乘岂言说所能了乃谒芙蓉祖于大洪一夜坐阁道适风雪震薄闻警盗者传唿过之有省大观中芙蓉婴难照自三吴欲趋沂水仆夫迷道因举杖击之忽大悟叹曰是地非鳌山也耶至沂祖望而喜曰绍隆吾宗必子数辈矣因留躬耕湖上累年出住招提迁甘露三祖是年诏补圆通禅师五祖支下舒州龙门佛眼清远寂书云前一日饭食讫趺坐谓其徒曰诸方老宿临终必留偈辞世世可辞乎且将安往乃合掌怡然趋寂塔于龙门祥符荫曰五祖门下三佛师资兄弟激扬铿锵极X法苑古今之盛近日唯三峯门下圣恩灵巖灵隐一时三点成𠁼金玉壎篪声振吴越庶几似之噫难矣辛丑三年祖赴禅讲千僧斋禅师净因继成喝退华严义虎太尉陈良弼设千僧斋延祖及法真慈受二大禅师并十大法师禅讲千僧帝私幸观之太师鲁国公亦与焉有善华严者乃贤首宗之义虎也对众问诸禅曰吾佛设教自小乘至于圆顿扫除空有独证真常然后万德庄严方名为佛尝闻禅宗一喝能转凡成圣则与诸经论似相违背今一喝若能入吾宗五教是为正说若不能入是为邪说诸禅视成成曰如法师所问不足三大禅师之酬净因小长老可以使法师无惑也成召善善应诺成曰法师所谓愚法小乘教者乃有义也大乘始教者乃空义也大乘终教者乃不有不空义也大乘顿教者乃即有即空义也一乘圆教者乃不有而有不空而空或作空而不有有而不空义也如我一喝非唯能入五教至于工巧技艺诸子百家悉皆能入成震声喝一喝问善曰闻么曰闻成曰汝既闻此一喝是有能入小乘教须臾又问善曰闻么曰不闻成曰汝既不闻适来一喝是无能入始教遂顾善曰我初一喝汝既道有喝久声销汝复道无道无则元初实有道有则而今实无不有不X无能入终教我有一喝之时有非是有因无故有无一喝之时无非是无因有故无即有即无能入顿教须知我此一喝不作一喝用有无不及情解俱忘道有之时纤尘不立道无之时横徧虗空即此一喝入百千万亿喝百千万亿喝入此一喝是故能入圆教善乃起再拜成复谓曰非唯一喝为然乃至一语一默一动一静从古至今十方虗空万象森罗六趣四生三世诸佛一切圣贤八万四千法门百千三昧无量妙义契理契机与天地万物一体谓之法身三界唯心万法唯识四时八节阴阳一致谓之法性是故华严经云法性徧在一切处有相无相一声一色全在一尘中含四义事理无边周徧无余参而不杂混而不一于此一喝中皆悉具足犹是建化门庭随机方便谓之小歇场未至宝所殊不知吾祖师门下以心传心以法印法不立文字见性成佛有千圣不传底向上一路在善又问曰如何是向上一路成曰汝且向下会取善曰如何是宝所成曰非汝境界善曰望禅师慈悲成曰任从沧海变终不为君通善胶口而退闻者靡不叹仰皇帝顾谓近臣曰禅宗玄妙深极如此净因才辩亦罕有也近臣奏曰此宗师之绪余也禅师德止钖号真际居圆通止金紫徐闳中之季子也双瞳绀碧神光射人强X记过人学文有奇语弱冠梦异僧授四句偈持念不忘随父漕西洛一夕忽大悟力求出家父弗许欲官之止曰某方将脱世网出三界岂复剌头名利中耶遂祝发受具印记于宝峯照名振京师赐号真际俾居圆通壬寅四年癸卯五年祖移金山禅师道元来参元字彻菴谒大别道看廓然无圣语忽笑曰达摩元来在这里道誉之参佛鑑佛眼俱蒙赏识依祖于金山以所见告祖未之许后祖以拳击之元抚掌大笑而彻禅师黄龙下东京天甯长灵守卓寂卓嗣黄龙清阇维日上遣中使赐香持金盘求设利爇香罢盘中铿然视之五色者数颗大如豆使者持还上见大悦甲辰六年祖奉勅住东京天甯为国开堂昙玩侍行禅师宗杲中仁等领悟玩徧参丛席值朝廷改僧为德士与同志数人入头陀巖食松自处久之祖至巖头令去须发及祖住天甯与玩偕行命掌香水海未几举枹击鼓顿明大法凡有问皆对曰莫理会故流辈咸以莫理会称之杲先至候祖入院晨夕参请祖举诸佛出X身处东山水上行令下语杲参及一年凡下四十九转语皆不契一日祖赴一达官宅陞座举此公案曰若有问天甯只向道薰风自南来殿角生微凉杲闻举豁然祖察其虽得前后际断动相不生为却反在净躶躶处语之曰未也子虽有得矣而大法未明但可惜死了不能得活不疑言句是为大病不见道悬崖撒手自肯承当绝后再甦欺君不得因令居择木寮作不釐务侍者因举有句无句如藤倚树诘杲杲绝开口祖便曰不是不是如此者半载一日问曰见说和尚当时在五祖亦曾问此话不知五祖如何答祖默不应杲恳曰和尚当时不可独自问须对大众前今说何妨祖遂曰我问有句无句如藤倚树时如何五祖曰描也描不成画也画不就又问忽遇树倒藤枯时如何五祖云相随来也杲当下大悟祖遂举古今誵讹征诘之杲了无滞碍祖拊掌称善自是纵横踔厉莫敢婴其锋未几遂命首众仁初穷经论于宗门未之信谒祖一见服膺奋然造前祖曰依经解义三世佛冤离经一字即同魔说速道速道仁拟对祖噼口掌之因堕一齿即大悟东湖居士徐俯挂钵择木寮善见居士李弥远等俱入室参叩祥符荫曰师资之间间不容发古人眼明心公造就来学如春风秋露时节因缘自然成熟不可强也浮山远未识白云之面决其能了演祖大事令X往依之湛堂准未见勤祖亦决其能办杲之大事嘱以必当往见演祖与杲卒如其言而毫发无爽夫演祖与杲当时在浮山湛堂座下器局为何等二公岂不能抚而收之衣钵下然二公不以一已门庭之私自欺欺人惟演祖与杲亦决不肯轻易自欺受人欺故能后来彻证造极而成光辉盛大之业演祖于浮山则潸然礼辞杲于湛堂殁后尽心丧襄后事俱克践其言所以事之者亦至呜唿贤矣禅师泐潭下天童普交寂交幼颕悟往南屏习台教因为檀越修忏有问曰公之所忏为自忏耶为他忏耶若自忏罪性何来若忏他他罪非汝乌能忏之交不能对易服造泐潭干足才踵门干即呵之交拟问干即曳杖逐之一日忽唿交至曰我有古人公案要与你商量交拟开口干遂喝交豁然领悟于是名闻四驰学者宗仰掩关天童却扫者八年郡守请开法恐其遁预遣吏候于道不得辞上堂曰咄哉黄面老佛法付王臣林下无情客官差逼杀人三月二十日沐浴陞堂说偈而寂乙巳七年禅师绍隆归省父母住开圣禅师泐潭下二灵庵主知和寂和玉峯张氏子儿时尝习坐垂堂堂倾父母意其X必死和瞑目自若因使出家谒泐潭干干问作甚么和拟对干便打复喝曰你唤甚么作禅和蓦领旨隐雪窦之中峯栖云逾二十年尝有偈曰竹笕二三升野水松窗五七片闲云道人活计只如此留与人间作见闻和初与天童交盟曰他日吾二人宜踞孤峯绝顶目视霄汉作世外之人不可作今时借名官府屈节下气于人者交后爽盟住天童和绝不与接见住二灵居无长物唯二虎侍其侧一日忽威于人以偈遣之四月十二日趺坐而逝异迹甚着钦宗钦宗丙午靖康元年禅师正觉由长芦第一座出住泗州普照慧林深还吴住灵巖深力请还山优诏不允命大丞相固留之不可拂袖出都遍游江浙所至众拥欢迎如一佛出世主灵巖化大行蒋山虗二禅席以请吴人遮道不放行乃留灵巖慰其意高宗高宗丁未年祖迁金山改住云居宗杲居第一座十一月初六日在镇江浮玉山受札召赴行朝十七日朝见奏对赐号圆悟奉勅住南康军云居真如禅院举杲首座立僧举端裕为众入室X昙华来参华蕲州黄梅江氏子年十七出家于邑之东禅首谒随州水南遂染指法味徧历江湖所至激扬无不投契上云居参礼祖一见拊劳痛与提䇿服勤趋走惟恐后禅师绍隆结庐铜峯郡守李光延居宣州彰教禅师守珏首众长芦足庵智鑑时在座下珏居第一座即器之禅师智讷住灵隐讷秀州夏氏十四得度练习戒行巳如大僧叹曰修无上道而求之文句中是刻舟也谒长芦信称法中高第淮人敬爱之延住真州天甯鼎新法席几至万础住灵隐献皇后临幸诏陞座说法赐号妙空大师戊申二年禅师芙蓉支下洪州宝峯阐提惟照寂照复居泐潭正月七日寂阇维得设利如珠琲舌齿不坏禅师真净下筠州清凉寂音觉范德洪寂洪才禀天然与士大夫游议论衮衮至必夺席黄山谷赠之诗有曰不肯低头拾卿相又能落笔生云烟恨东坡不及见之张无尽称为天下英物圣宋异人然工呵古人而拙于用已不能全身远害尝自谓识不知微道不胜习夏五月寂于同安门X人建塔凤栖山阅世五十有八长芦祖退席禅师正觉补住长芦觉至云居祖有请长芦觉禅师上堂法语祖归昭觉宗杲辞居古云门道元首众瞎堂慧远入蜀参祖昙华往谒彰教祖入蜀指华见彰教己酉三年禅师绍隆徙虎邱昙华从隆徙虎邱华为之先驰未半载通彻大法顿明祖为人处机用越格道声蔼然洽于丛林庚戌四年长芦了祖游四明主补陀入台州住天封祖既退长芦东游四明主补陀旋移台之天封相国李纲寄之诗曰烦师飞钖过天台为问了公何事了又侍郎李弥逊投谒诗曰红尘白发不相投来就闲房借板头未几入闽住雪峯长芦觉住天童禅师大沩下和州光孝慧兰火化兰嗣大沩喆甞以触衣书七佛名丛林称为兰布裩建炎末贼犯淮执兰见酋长长曰闻我名否兰曰我所闻者唯大宋天子之名长恚令左右以鎚击之鎚至辄断坏长惊异延麾下敬事之经旬兰索薪自焚无敢供者亲拾薪成龛怡然端坐烟燄X一起流光四腾贼跪伏多灼肤者火绝得五色舍利併灵骨北归所执僧尼悉听自便和人至今咏之禅师宗杲入闽杲避乱走湖南转江右间关入闽筑庵长乐洋屿从之者弥光道颜等五十三人未五十日得法者十三人后皆角立前此未之有也给事江少明请住小谿云门庵妙喜杲竹庵珪集禅林宝训杲因乱隐古云门邂逅珪同避地襄阳共集训五十篇后东吴净善续集成宝训辛亥绍兴元年壬子二年禅师长芦下苏州灵巖慈受恒深寂深住灵巖三年得包山废院一新之尝有偈示学人曰醍醐与毒药万味同一口美恶尽消融是故名慈受X禅师昙华住处州妙严华礼辞虎邱分座于处州连云处守以妙严请出世灵隐讷住吴灵巖咸安王韩世忠表请平江灵巖为功德院荐先福请讷主之寺据绝顶而饮不给讷伐石凿井出泉今号佛海泉癸丑三年禅师士珪奉诏开山鴈荡能仁珪绍兴间奉诏开山鴈荡能仁时真歇了祖闻珪至恐缘法未熟特过江迎归方丈大展九拜以诱温人由是翕然归敬未到院有徒惧行规法深夜放火鞠为瓦砾之墟珪就树缚屋陞座曰爱闲不打鼓山鼓投老来看鴈荡山杰阁危楼浑不见溪边茅屋两三间听法檀那并力营建遂成宝坊甲寅四年禅师太平下何山守珣寂珣造太平参佛鑑懃随众参请邈无所入乃封其衾曰此生若不彻去誓不展此昼坐宵立如丧考妣逾七七日忽懃上堂曰森罗及万象一法之所印珣闻顿悟懃曰可惜一颗明珠被这风颠汉拾得嘱令护持是夕厉声谓众曰这回珣上座稳睡去也圆悟祖闻之令人召至因与游山偶到一水潭遽推珣入潭忽问曰牛头未见四祖时如何珣X曰潭深鱼聚祖曰见后如何珣曰树高招风祖曰见与未见时如何珣曰伸脚在缩脚里祖大称之懃移蒋山命分座说法出住禾山后徙何山及天甯解制日退席谓双槐居士郑绩曰十月八日是佛鑑忌则吾时至矣迄还漳南越三日鸡鸣端坐如平时侍者请遗偈珣曰不曾作得言讫而逝长芦了祖应诏主育王乙卯五年禅师五祖支下嘉州九顶山清素寂四月二十四日书偈遗众而寂禅师五祖支下大随南堂元静寂秋七月山中大雨雪有异象别众遗诫而寂茶毗异香徧野设利五色临济第十一世成都昭觉寺圆悟真觉祖示寂八月己酉示微恙命首座道元补住昭觉趺坐书偈投笔而寂茶毗舌齿不坏设利五色无数塔于昭觉曰寂照谥真觉禅师祥符荫曰祖说法如云雨璞玉浑金奏希声于天阙来学皆龙象鞭雷䇿电展逸足于天衢观白云之接演祖五祖之于祖祖之于虎邱妙喜诸公狮子教儿与老牛䑛犊相去夫何如哉祖示隆知藏杲书记法语尤为狮乳醍醐沾其味者决不作盲驴跛牛见解也临济第十二世祖X讳绍隆临济第十二世平江虎邱祖嗣宗统上堂曰凡有展拓尽落今时不展不拓堕坑落堑直饶风吹不入水洒不着检点将来自救不了岂不见道直似寒潭月影静夜钟声随扣击以无亏触波澜而不散犹是生死岸头事拈拄杖画一画曰划断古人多年葛藤点头石不觉拊掌大笑且道笑个什么脑后见腮莫与往来长芦了祖徙温州龙翔复移径山丙辰六年临济第十二世虎邱祖示寂五月八日乙亥示微疾而寂塔全身于寺之西南隅历年表曰自开宝七年甲戌至绍兴六年丙辰凡一百六十四年二株嫩桂久荫垂昌五叶芳华方秋凝实首山汾州严冷以全滹沱之令梁山太阳孤峻而清洞水之源石霜手段出诸方而不事事全心事之者有儿孙徧地之杨岐投子异苗翻秀界以再来脚下承之者有面带烟霞之定照五祖起白云之家声三佛极东山之法喜丹霞拈空劫以前自己长芦转去来不滞位功睡虎风生葛藤划断其间永明净土延法眼清凉之脉雪窦灵巖振云门匡真之绪螺溪中兴台教而宝云继之灵芝复振律门而南山未坠开堂结制着X丛席之宏规钖号赐衣隆王臣之外护杨李苏黄皆餐法味江淮濂洛尽仰禅风宗门于焉极盛法苑实以垂秋此北宋之昌期迄南渡之晚叶时为升降法有醇漓者也宗统编年卷之二十三宗统编年X卍XXX宗统编年卷之二十四临济第十三世祖讳昙华字应菴嗣虎邱高宗丁巳绍兴七年临济第十三世归宗祖嗣宗统祖住衢州明果禅师感杰来参住明果上堂曰见闻觉知无障碍声香味触常三昧眼见如盲口说如痖苏州人獃常州人打野大宋国里只有两个僧川僧浙僧其他尽是子淮南子江西子广南子福建子岂不见道父慈子孝道在其中矣杰福州郑氏子其母梦庐山老僧入舍而生自幼颕异过人及壮剃发进具遍参知识遂谒祖孤硬难入屡遭呵遣禅师袁觉住眉州象耳X觉嗣昭觉祖尝语客曰东坡云我持此石归袖中有东海山谷云惠崇烟雨芦鴈坐我潇湘洞庭欲唤扁舟归去傍人谓是丹青此禅髓也又曰我敲禅牀竖拂时释迦老子孔夫子都齐立在下风禅师宗杲住径山能仁丞相张浚在蜀时圆悟祖为言杲真得法髓及造朝遂以临安径山延之七月二十一日入院法席之盛冠于东南学者百舍重研赴惟恐后至无所容乃建千僧阁居之众二万指戊午八年己未九年祖住荐福庚申十年咸杰辞祖省觐一日祖问如何是正法眼杰遽答曰破沙盆祖颔之未几辞回省亲祖送以偈曰大彻投机句当阳廓顶门相从今四载征诘洞无痕虽未付钵袋气宇吞干坤却把正法眼唤作破沙盆此行将省觐切忌便垛根吾有末后句待归要汝辛酉十一年径山宗杲迁衡州杲住径山侍郎张九成少卿冯楫等一时名士大夫俱问道座下有神臂弓之语当轴秦桧恶之遂捃拾毁衣迁衡州安置X壬戌十二年癸亥十三年祖住林东甲子十四年长芦了祖应诏开法臯亭崇先皇太后韦氏壬戌八月归自金居慈甯宫诏了祖开山臯亭崇先太后垂帘听法乙丑十五年禅师道行住衢州乌巨行参龙门远悟旨禅师芙蓉支下成都大智齐琏寂琏晚居大智林樾岑蔚可以佚老德腊益高倦于应接忽语主事僧为我置一篮舆吾将有所适迟明趺坐涉笔书偈泊然而寂火浴设利五色百余粒禅师保甯下育王净昙寂昙嗣保甯玑一日上堂曰本是深山卧白云偶然来此寄闲身莫来问我禅兼道我是喫饭疴屎人夏辞众书偈收足而化设利如霰丙寅十六年禅师龙门下温州龙翔竹庵士珪寂珪次补江心七月十八日召法属宗范付后事沐浴声钟集众就座泊然而逝茶毗日送者均获设利塔于鼓山X丁卯十七年法师道永寂戊辰十八年禅师端裕住育王裕自得旨昭觉徧住大剎诏住径山赐号佛海又移育王己巳十九年禅师法顺住婺州广教顺依龙门远透明大法初住白杨后迁广教示众曰染缘易就道业难成不了目前万缘差别祇见境风浩浩凋残功德之林心火炎炎烧尽菩提之树道念若同情念成佛多时为众一似为已彼此事办不见他非我是自然上敬下恭佛法时时见前烦恼尘尘解脱顺律身清苦寂后火浴设利无算目睛齿舌数珠不坏禅师龙门下黄龙牧庵法忠寂忠幼习台教至龙门谒佛眼远因观水磨旋转发明心要后至庐山枯坐树中绝食宣和间湘潭大旱祷而不应忠跃入龙潭唿曰业畜当雨一尺雨随至居南岳每跨虎出游儒释望尘而拜十一月望示寂塔于香原洞祥符荫曰普庵肃颇着神异乃发源于忠尝有问忠如何是佛忠曰莫向外边觅如何是心曰莫向外边寻如何是道曰莫向外边讨如何是禅曰莫X向外边传毕竟如何曰静处萨婆诃定力冥证性真显发有自来矣庚午二十年宗杲徙梅州杲迁衡凡十年又徙梅州梅瘴疠寂寞之地衲子褁粮从之虽死不悔辛未二十一年佛灭后二千一百年壬申二十二年癸酉二十三年曹洞第十世长芦悟空祖示寂祖九坐道场四膺丹诏高宗宸翰赠答有云草深烟景重林茂夕阳微不雨花犹落无风絮自飞二月朔忽唿首座曰吾行矣跏趺俄顷而逝禅师月明杲同嗣丹霞方作务闻之亦呵呵倚树而寂谥悟空塔桐华坞存考长芦法嗣一十三人曹洞第十一世祖讳宗珏久依长芦嗣法甲戌二十四年曹洞第十一世天童祖嗣宗统X上堂曰劫前运步世外横身妙契不可以意到真证不可以言传直得虗静歛氛白云向寒巖而断灵光破暗明月随夜船而来正恁么时作么生履践偏正不曾离本位纵横那涉语因缘祖住归宗上堂曰参禅人切忌错用心悟明见性是错用心看经讲教是错用心行住坐卧是错用心喫粥喫饭是错用心疴屎撒尿是错用心一动一静一往一来是错用心更有一处错用心归宗不敢与诸人说破何故一字入公门九牛车不出时杲在梅阳见祖归宗垂示语极口称叹以偈寄曰坐断金轮第一峯千妖百怪尽潜踪年来又得真消息报道杨歧正脉通先是瞎堂远住衢州定业有传其语至者杲骇曰老师暮年有子如是耶因寓书通诚并寄赠圆悟祖所付法衣祥符荫曰退翁储和尚行三峯之道于天台能仁时雪窦云和尚在景星以天童悟和尚所服伽黎致之储复书引妙喜归宗话噫虗衷雅韵蔼然可想古道照人可称法门盛德事也乙亥二十五年禅师晓莹集萝湖野录宗杲诏自便丙子二十六年禅师道颜住圆通X颜号卍菴久参圆悟祖有省洎祖还蜀嘱令依杲仍以书致曰颜川彩绘巳毕但欠点睛耳他日未可量也杲居云门及洋屿颜皆在焉朝夕质疑方大悟丙子杲过九江守请住圆通三辞不获因举颜补其处宗杲复僧服诏住育王诏杲住阿育王山十一月杲至明州开堂说法裹粮问道者万二千指百废具举冠于今昔丁丑二十七年禅师丹霞支下天童宏智正觉寂觉住天童创辟一新九月辞众十月八日沐浴更衣端坐作书遗育王杲请主后事书偈掷笔而逝禅师长芦下平江灵巖佛海智讷寂讷前后凡五住灵巖更二十余年尚书孙觌题其丈室曰五至堂每见讷所为辄叹曰才智不下澄观也异迹炳着觌铭其塔禅师灵隐下径山藏叟善珍寂珍谒妙峯善于灵隐入室悟旨出世光孝迁承天雪峯诏移育王径山戊寅二十八年祖自蒋山徙天童育王宗杲诏复移径山杲再住径山道俗歆慕如见其所亲普安郡王时在建邸遣使入山请法亲书妙喜庵及制真赞赐X之己卯二十九年庚辰三十年辛巳三十一年杲退居明月堂禅师印肃住南泉肃号普庵宜春余氏子嗣牧庵忠因阅华严合论至达本情忘知心体合豁然遍体汗流曰我今亲契华严法界矣自此弘誓开化人天居士龙舒王日休述净土文日休字虗中为国学进士端静简洁博通羣书训传六经诸子数十万言一旦捐之曰是皆业习非究竟法吾其为西方之归自是一意念佛年六十蔬茹布衣重趼千里以是教人风雨寒暑弗皇恤闲居日课千拜夜分乃寝面目奕奕有光见者知为有道之士绍兴辛巳述净土文十卷刊行于世刊时舍利流于板壬午三十二年孝宗孝宗癸未隆兴元年临济第十三世归宗祖示寂祖住天童远近奔凑时宗杲住径山叔姪相望往来憧憧必至二大士之门六月十三日临终或以辞世偈为请祖曰吾尝笑诸方所为而自为之耶区处院事纤毫不遗奄然趺坐而化祖于普说小X参问答勘辨之属皆从容暇豫曲尽善巧而室中机辩操纵杀活尤号明妙饱参宿学一近椎拂亦汗下心死甞领徒典剎者俱晦匿名迹以得寓巾钵为幸至于行业高洁每当住持虽料理建置小物细故动为无穷计而纤毫不可意即飘然径去莫能回夺甞自言衲僧家着草鞋住院何至如蚖蛇恋窟勉励徒众不许放逸事事必身率之其将示寂也犹挂牌入室至夜分他日多类此塔全身于天童临济第十四世祖讳咸杰福州郑氏子嗣归宗华祖法临济第十四世常州华藏祖嗣宗统径山宗杲诏号大慧禅师禅师昭觉支下径山明月堂大慧普觉宗杲寂杲以老退居明月堂诏以明月堂为妙喜庵八月十日亲书遗奏封毕侍僧请留偈杲励声曰无偈便死不得也索笔大书曰生也只恁么死也只恁么有偈与无偈是什么热大投笔而逝上闻叹惜谥普觉塔于本山曰宝光晋陵尤焴尝题大慧语录曰大慧说法纵横踔厉如孙吴之用兵而广阔宏深不可涯涘如大海水鱼龙饮者莫不取足今举平昔闻见二则朱文公少年不乐读时文因听一尊宿说禅直指本心遂悟昭昭灵灵一着十八岁时从刘屏山屏山意其X必留心举业暨搜其箧只大慧语录一帙尔次年登科故公平生深知禅学骨髓透脱关键此上根利器于此取足者也焴蚤得于潘子善丈云尔因取语录读之至老不放释手往在舂陵永嘉徐棘卿瑄亦贬是邦未几忽迁象台忧愁涕泣焴授以所携本徐卿亟取读之达旦不寐次日欣悦忘忧与昨日敻然二人也遂携以去手抄一本乃见还后三年徐殁于贬所临终殆同游戏不疾沐浴而逝此书之灵验如此葢焴之亲覩也虞山钱谦益曰佛祖阐教以言说法有宋最着者三家镡津以孤亢崇教其文裁而辨石门以通敏扶宗其文奥而丽径山以宏广应机其文明而肆夫文而至于辨也丽也肆也其城堑日以坚其枝叶日以富其捞笼引接日以博浩浩乎巵言之日出而岌岌乎津梁之日疲也系辞有之易之作也其于中古也作易者其有忧患乎岂不信哉长芦了明补住径山明豪迈葢众身长八尺腹大十围所至人必聚而观之妙喜谪梅州防送甚严祸在不测明为荷枷以行间关辛苦未曾少怠既至贬所衲子追随问道者众明肩栲栳诣街坊日给参众无不具足十七年如一日杲法嗣之盛在贬所接者居其半明之力也举住投子迁长芦所至衲子辐凑丛林改观及杲寂特诏明补径山一日阳和王梦一异僧X长大皤腹缓行而言欲化苏州一庄觉而异之未言也翼日明忽杖履徒步而至门者呵不止以白王王出见之遥望明与梦中无异遽唿其眷属出观之并炷香作礼茶罢首言愿大王施苏州一庄以为径山供佛斋僧无穷之福王未有可否因令办斋斋毕便出更无他语时内外閧传施庄一事达于帝听会王入朝帝曰闻卿舍苏州庄与径山朕当为蠲赋税王谢恩归次日以书至径山请明入城而明二日前先巳坐化矣自是王宴居窹𥧌之际或少倦交睫即见明在前语曰六度之大施度为先善始善终斯为究竟王即以庄𨽻本山其疏略曰特来谒郡王故意丁甯说冷处着把火大家相暖热两堂坐禅僧真个修行彻心源湛如水嵴梁硬似铁等心供养渠因果岂虗设福慧自庄严共出轮回劫又偈曰做事还须烈汉拈起笔来便判若要功果完成切莫前思后算甲申二年禅师石室祖琇撰隆兴佛运通论乙酉干道元年丙戌二年丁亥三年祖住衢州干明八月初一日住衢州乌巨山干明禅院上堂曰一箇葫芦才倒地满地葫芦尽倾倒欲识单传直指禅今日鬬凑得恰好X禅师祖先来参领悟先蜀之广安王氏子从罗汉院德祥出家闻缘老宿住昭觉往参扣语契令奉圆悟祖香火一日从方丈前过缘问庵头有人么先云无人语未竟缘噼胸与一拳云你聻先忽有省出崃依澧州德山涓祝发受具徧扣诸方抵苏之万寿值雪夜坐自念行脚数年未得悟彻正闷闷间忽见钟动趋后架举首见照堂二字疑情顿释既而见水庵一于双林一曰师子尊者被罽宾斩却头且置你道西天胡子为甚么无须先曰非双林不举此话一曰作家禅客先曰心不负人面无惭色一遂以手拓开先曰勘破了也迨水庵谢事来参祖祖即命典客一日祖对旁僧举不是风动不是旛动语先闻豁然大悟次日祖遇先于寮前谓曰总不得作伎俩试露箇消息来先应声曰方丈里有客祖呵呵大笑禅师崇岳来参岳处州龙泉吴氏子天姿纯笃首造灵石继见大慧杲于径山杲陞堂称蒋山应菴祖为人径捷岳闻不待旦而行既至入室未契退愈自奋励朝夕咨请蒋山举世尊有密语迦叶不覆藏岳曰钝置和尚蒋山厉声一喝岳有省蒋山大喜以为法器说偈劝使祝发隆兴初岳始得度于临安西湖白莲精舍自是遍参诸大老罕当其意者乃入闽见X干元水庵永一日辞永永举有句无句如藤倚树岳云裂破永云琅邪道好一堆烂柴聻岳云矢上加尖如是应酬数反永云吾兄下语老僧不能过其如未在他日拂柄在手为人不得验人不得岳云为人者使博地凡夫一超入圣域固难矣验人者打向面前过不待开口巳知渠骨髓何难之有永举手云明明向汝道开口不在舌头上后当自知逾年见祖于衢州之西山随问即答祖微笑而巳岳切于究竟至忘寝食戊子四年曹洞第十一世明州天童珏祖示寂曹洞第十二世祖讳智鑑滁州吴氏子儿时母与洗手痬因曰是甚么对曰我手似佛手长失恃怙依真歇祖于长芦大休珏首众即器之后遯象山百怪不能惑深夜开悟求证于延寿然复见大休嗣其法住雪窦曹洞第十二世雪窦祖嗣宗统祖住雪窦上堂曰世尊有密语迦叶不覆藏一夜落花雨满城流水香己丑五年祖自明果迁祥符禅师牧庵下慈化普庵印肃寂肃嗣牧庵忠住慈化随宜说法广作津梁神变莫X测或问修何行业而得此肃当空画曰还会么曰不会曰止止不须说又甞自赞曰苍天苍天悟无生法谈不说禅开两片皮括地该天如何是佛十万八千七月日书偈于方丈西壁云乍雨乍晴宝象明东西南北乱云深失珠无限人遭劫幻应权机为汝清书毕趺坐而逝庚寅六年祖住蒋山太平兴国禅师慧远应诏住灵隐远眉山金流彭氏子往成都习经论还峨嵋云巖寺时徽禅师住焉徽黄龙南四世孙知见甚高远初入门值徽饭罢于庭庑间闲行远才见即放包问曰文殊为七佛祖师未审甚么人为文殊之师徽云金沙溪畔马郎妇时有起铁拂者为首座远亦往亲近起甞诱掖之两岁未有所得一日静坐次有僧独行自语云假四大以为覆葢缘六尘而生心忍遇六尘顿息唤甚么作心远闻之忽有省遽起告首座首座可之上方丈告徽徽亦可之明日即告行同志挽留远不听曰吾师以为可而我终未释然也时圆悟自云居归蜀住昭觉远造焉每问话请益辞旨峭硬圆悟深器之一日圆悟普说举庞居士问马祖不与万法为侣者是什么人马祖云待汝一口吸尽西江水即向汝道远闻举豁然大悟仆于众中众以为中风共掖起之远乃X曰吾梦觉矣至夜圆悟小参远出问曰净躶躶空无一物赤骨律贫无一钱户破家残乞师赈济答云七珍八宝一时拏远曰争奈贼不入慎家之门答云机不离位堕在毒海远随声便喝悟以拄杖击禅牀云喫得棒也未远又喝圆悟连喝两喝远礼拜悟大喜以偈赠之有旧铁舌转关棙之语众目之为铁舌远自此机锋峻发无所抵牾绍兴乙卯春眉守延居象耳山不赴是岁圆悟祖示寂叹曰哲人云亡继之者谁乎乃扁舟下崃初抵淮南住龙蟠八年迁琅邪又移婺之普济衢之定业远自发明心要即得游戏如风大自在三昧俄迁光孝安定郡王赵表之与远为世外交侍郎曾开从妙喜游甚久而未颕脱从远参叩始尽余疑乃延住湘江南台时龙王琏方广行皆月庵高第道着湖湘间私相语云此间壁立万仞远何所措足乎因请陞座设三十余问皆誵讹险节关棙远随机开答辞旨深奥议论超诣始大叹服琏即率其属环拜曰此膝不屈于人久矣未几过天台历住护国国清鸿福三寺干道丁亥尚书沈德龢守平江以虎邱大道场比不得人力邀远主之至则接物无倦法令整肃适丁荒歉虽斋粥不继而户外之屦常满忘躯为法者集焉道益显着遂奉诏住臯亭山崇先寺再诏住灵隐开堂中使降香如净至雪窦参祖领悟X净生而岐嶷不类常童长学出世法参足庵鑑祖于雪窦看庭前栢树子话有省呈颂曰西来祖意庭前栢鼻孔寥寥对眼睛落地枯枝才𨁝跳松萝亮鬲笑掀腾祖颔之辛卯七年灵隐远召对宣德殿正月二十日远召对于宣德殿赐坐问如何免得生死曰不悟大乘道终不能免曰如何得悟曰本有之性以岁月磨之无不悟者曰悟后如何曰悟了始知陛下所问与臣所奏悉皆不是曰一切处不是如何曰脱体见前了无毫发可见之相上大悦远复曰古德道无所是是菩提曰即心即佛如何曰目前无法陛下唤什么作心曰如何是心远正身叉手而立曰只这是上又问德山临济机缘远一一陈之复曰悟后千句万句乃至一大藏教只是一句曰是那一句曰好语不出门曰不与万法为侣可参乎曰老庞致此一问惊天动地驱山塞海超古今脱是非离言说绝依倚如陛下至尊至贵大道本然曰得道者谁曰觉道之人随其器量浅深验在意表得底人他亦自知时节学佛者众机缘亦广恐劳圣听不敢具奏禅师可观应丞相魏𣏌请住姑苏北禅发明观字宜翁一室萧然曰松风山月此我无尽衣钵X也丞相魏𣏌出镇姑苏请住北禅入院指法座曰胸中一寸灰巳冷头上千茎雪未消老步只宜平地去不知何事又登高𣏌击节不巳𣏌字南夫寿春人累官参知政事笃信佛法每发愿祈来世为僧一日命丹青写为僧相揭之高堂请德光禅师作赞曰身从果位中来位冠百僚之上只因熟处难忘故见比邱真相后𣏌将卒命诸子曰吾巳去当为削发着袈裟以僧相殓之诸子遵命以三衣一钵投棺中曹洞第十二世雪窦祖示寂曹洞第十三世祖讳如净号长翁出世屡主名剎曹洞第十三世天童净祖嗣宗统祖应诏住天童上堂曰云门九天看彩凤衔出且道如何委悉急急如律令勅禅师觉来参领悟觉来参值净祖上堂举灵云见桃花悟道因缘颂曰一箇乌梅似本形蜘蛛结网打蜻蜓蜻蜓落了两边趐堪笑乌梅齩铁钉觉不觉失笑曰蚤知灯是火饭熟几多时后承印记壬辰八年祖住常州褒忠显报华藏灵隐远赐号佛海禅师祖先还蜀祖付以偈X癸巳九年曹洞第十三世天童净祖示寂祖六坐道场未言禀承众以为请祖曰我待涅槃堂里拈出临终果拈香曰如净行脚四十余年首到乳峯失脚堕于陷穽此香今不免拈出钝置我住雪窦足菴大和尚并书辞世偈曰六十六年罪犯弥天打箇𨁝跳活陷黄泉咦从来生死不相干掷笔而逝塔全身于本山存考祥符荫曰洞上一宗中兴于云门澄和尚云门以前南北杳邈兵燹频仍而图记散失不能具考澄参慈舟念祖入室付偈印证曰曹源一滴水佛祖相分付至今授受时大地分甘露咄五乳峯头无镞箭射得南方半个儿未见授以洞山源流所以澄和尚拈念祖香或称三十一代翻刻散木湛然澄禅师语录二本一本嗣法门人明孟重订法孙净嶾净符净超重编录凡四卷首拈香云一生辛苦半世殷勤撞着个没眼睛的老和尚授我折脚铛子特为拈出虽然家丑不可外扬也要人天证据供养北京大觉堂上传曹洞正宗第三十一代清凉慈舟念和尚用酬法乳之恩或称三十代又一本参学门人能译录嗣法弟子弁山明雪编次录凡七卷题云古越云门显圣寺散木湛然澄禅X师语录首拈香云供养北京大觉堂上嗣曹洞正宗三十代清凉大和尚用酬法乳之恩或称二十六代原录再拈香云供养北京大觉堂上嗣曹洞正宗第二十六代清凉大和尚又云门湛然禅师语录八卷门人明海编正拈香云供养嗣曹洞正宗第二十六代清凉大和尚又一本嗣法弟子明雪编受业门人明闻校阅拈香亦云曹洞第二十六代清凉大和尚皆增减不一后来门下移改翻刻亦无一定此世次所以淆讹议论所以纷错者也洞山正宗源流略记定于瑞白雪和尚称云门乃三十二代而云比年谬说多端俟时可行然后行之戊子年始于狼籍堆中检而刻之题曰其旨简约世系不混是洞宗世次斯时亦未有定据者也近刻祖灯大统据青州塔记削去芙蓉楷下五世与二十六代合又北京胜果寺正统年间所刻曹洞源流旧碑亦无丹霞湻五世与二十六代亦相合似可据以定洞上之世次矣但立言取信于天下后世不可稍涉一毫之私见倘一毫涉私则余皆不足取信祖灯大统削去芙蓉楷下五世虽有二碑可据然削去济宗两祖则实一时孟浪之见至没浮山代续公案则尤不得从上大公无我之旨者以此二端征之则削去五世亦未遂可以二碑之文遽为定案也青州辨塔记真伪且不必论胜果寺碑亦复茫昧可疑洞山价作介鹿门作X六门此等字面尚且不合而况其他至大觉彝嗣少林才则传灯世谱诸书并所未见考世谱诸书湻拙才下为松庭子严其同条诸人曰佛严稔曰熊耳登曰华严遇曰益都亮曰晋甯敬曰古蔡元曰奉先孝曰香严忍无所谓大觉彝者岂胜果寺碑记俨然而世谱反遗之耶此亦一疑案也疑则不可以必信今且存之以俟后来公心明眼确有真实证见可以信及天下后世者考定而详正焉佛祖法脉所系久之自定正毋庸彼此暄豗纷诤也曹洞第十四世祖讳觉姓氏生里阙曹洞第十四世鹿门祖嗣宗统住鹿门示众曰尽大地是学人一卷经尽干坤是学人一只眼以如是眼读如是经千万亿劫常无间断诸人还看读得么如看读得老僧请他喫箇无米油糍禅师一辨来参领悟辨精究内典来参祖问如何是尽干坤是学人一只眼祖曰汝被一卷经遮却也辨拟对祖摇手曰不快漆桶去辨言下有省居士龙舒王日休往生净土自书日课佛积计九百十二万五百于壁又遍嘱诸人勉进道业忽厉声曰佛来迎我屹然立化X甲午淳熈元年乙未二年丙申三年雪窦慧晖勅补净慈晖字自得会稽张氏子扣长芦了祖微有所证谒天童觉许为入室真子绍兴丁巳开法补陀徙万寿及吉祥雪窦勅住净慈禅师灵隐佛海慧远寂正月十五日众集远扄方丈书偈付素所驯畜一黑猿而寂禅师德光应诏住灵隐冬入对选德殿赐号佛照光新喻彭氏子母梦异僧入室惊窹有娠既生乃祖曰吾家世积德是儿必光吾门因命名德光有术者相之曰是子伏犀贯顶出家必作法门栋梁力恳出家初谒月菴果历参知识五十余员末后见大慧杲于育王嗣法诏住灵隐遣使降香开堂恩宠优渥是冬召对便殿问佛法大意光敷奏直截帝大悦留禁中观堂五宿两赐御颂特赐佛照禅师之号禅师简堂行机住江州圆通机台州杨氏子嗣护国元诏天台宗教同大藏流通丁酉四年祖住径山禅师崇岳领悟X祖移蒋山华藏径山岳皆从之会祖入室次问旁僧不是心不是佛不是物岳侍侧豁然大悟乃曰今日方会木菴道开口不在舌头上自是机辩纵横圆通机移台州平田松窗居士钱端履从护国景元发明己事丁酉秋示微恙修书召平田机及国清瑞巖主僧有诀别之语机与二僧诣榻次礼起趺坐言笑移时即书曰浮世虗幻本无去来四大五蕴必归终尽虽佛祖具大威德亦不能免这一着子天下老和尚一切善知识还有跳得过者无葢为地水火风因缘和合暂时凑泊不可错认为己有大丈夫磊磊落落当用处把定立处皆真顺风使帆上下水皆可因斋庆赞去留自在此是上来诸圣开大解脱一路涅槃门本来清净空寂境界无为之大道也今吾如是岂不快哉尘劳外缘一时扫尽荷诸山垂顾咸愿证明伏惟珍重置笔顾机曰某坐去好卧去好机曰相公去便了理会甚坐与卧耶礼笑曰法兄当为祖道自爱遂歛目而逝曹洞第十四世鹿门祖示寂曹洞第十五世祖讳一辨嗣鹿门戊戌五年曹洞第十五世普照祖嗣宗统X祖住青州普照设百问勘验来学迁东都万寿燕秦齐晋之间推为尊宿禅师宝来参领悟问离四句绝百非请师直指西来意祖曰昨日有人恁么问被打出去也宝曰今日又如何祖曰你得恁么不识痛痒宝礼拜祖曰可惜许棒折也宝直得汗下忽然勐省灵隐德光引对便殿己亥六年庚子七年祖住灵隐禅师德光归老育王净慈智晖退归雪窦禅师楚明召对迁径山明初参圆悟祖次谒径山杲后依华藏民而彻悟住雪窦召对上问曰三教圣人本同此理明曰譬如虗空东西南北初无二也上曰伹圣人所立门户异耳故孔子以中庸设教明曰非中庸何以安立世间法华云治世语言资生业等皆与实相不相违背华严云不坏世间相而治出世间法上曰今时士大夫学孔子者多只工文字语言不见夫子之道不识夫子之心惟释氏不以文字教人直指心源顿令悟入不乱于死生之际此为殊胜明曰非独后世学者不见夫子之心当时颜子号为X具体尽平生力量只道箇瞻之在前忽焉在后如有所立卓尔竟捉摸未着而圣人分明八字打开向诸弟子曰二三子以我为隐乎吾无隐乎尔以此观之当时弟子尚不识夫子心况今人乎张商英曰吾学佛然后能知儒此言实为至言上曰朕意亦谓如此上又曰老庄何如人明曰只是佛法中小乘声闻以下人葢小乘厌身如桎梏弃智如杂毒化火焚身入无为界正如庄子形固可使如藁木心固可使如死灰老子曰吾有大患为吾有身大乘人则不然度众生尽方证菩提正如伊尹所谓予天民之先觉者也予将以斯道觉斯民也有一夫不被其泽若己推而内之沟中也上大悦赐号宝印即日诏住径山辛丑八年壬寅九年癸卯十年帝註圆觉经二月遣中使賷赐径山刊行诏禅师楚明序之禅师宏智下雪窦自得慧晖寂甲辰十一年祖住天童乙巳十二年曹洞第十五世普照祖示寂祖示十六颂一识自宗二死中得活三活中死四不落死活五背舍六不背舍七活人剑八杀人刀X九平常十利道拔生十一言无过失十二透脱十三透脱不透脱十四称扬十五降句十六方入圆云溪挺曰祖祢不了殃及儿孙浮山远尝以此十六题拈示投子投子至青州凡九世丝丝相续因为作颂曹洞第十六世祖讳宝嗣普照丙午十三年曹洞第十六世大明祖嗣宗统住磁州大明上堂曰若论此事如人作针线针针相似忽见人来不觉失却针祇见线这边寻也不见那边寻也不见却自曰近处尚不见远处那里得来多时寻不得心烦不好昏闷打睡拽衣就枕方就枕时蓦然一札曰原来祇在这里侍者体省悟受印记体为侍者偶于出生台见雀舍食雀飞去祖在体背上打一掌体惊顾祖曰还是雀子孤负你你孤负我体罔措祖曰自可怜生却乃互相孤负去体豁然有省从此执侍久之秘重深严一旦辞祖或问祖曰侍者何往祖曰诸方来诸方去何介意哉又问参学何似祖曰道有参学栽他头角道无参学减他威光一众方知己蒙印记丁未十四年戊申十五年X径山楚明退居别峯禅师智䇿诏住径山己酉十六年朱熹大学章句或问成曹洞第十六世磁州大明祖示寂曹洞第十七世祖讳体嗣大明住王山光宗光宗庚戌绍熙元年曹洞第十七世太原王山祖嗣宗统祖久隐太原西山当道请住王山示众曰师子有三种第一超宗异目第二齐肩共躅第三影响不真若超宗异目者见过于师堪为种草若齐肩共躅者减师半德落在今时若影向不真者狐犴猥势羊质虎皮发明禅师满参祖领悟满初参普照祖祖曰兄弟年俊正宜叩参老僧当年念念常以佛法为事满避席进曰和尚而今如何祖曰如生冤家相似满曰若不得此语几何枉行千里祖下禅牀握满手曰作家那满与胜默同参尝跪受呵斥或问其故满曰今诸方师资法属诤讼招讥师虫自食身中肉也某虽不肖敢复蹈覆辙耶后造王山祖举洞山覩影因缘满大疑祖曰不疑言句是为大病子今既疑则病发也子知X此病即子药么一日读五位颂至折合终归炭里坐忽然悟曰今日方知病是药也去呈祖祖曰料掉没交涉满曰老和尚这回瞒我不得也禅师华藏下宝印慈辩楚明寂辛亥二年禅师崇岳住饶州荐福壬子三年禅师教忠下青原信菴唯禋寂禋嗣教忠光五月十九日书偈曰末后一句觌面分付拟议思量世谛流布跏趺而逝禅师云巖下径山智䇿寂䇿号涂毒谒天游于云巖道经云居风雪塞路坐阅四十二日午初版声铿然豁尔大悟及造门游独指䇿曰甚处见神见鬼来曰云居闻版声来曰是甚么曰打破虗空全无靶柄曰向上事未在曰东家暗坐西家厮骂曰崭然超出佛祖他日起家一麟足矣戊申诏住径山七月将入寂陞座别众嘱门人以文祭之䇿危坐倾听至尚飨为之一笑越两日更衣说偈而寂诏育王光移径山辞不允曹洞第十七世王山祖示寂祖示宗旨曰既有尊贵之位须明尊贵底人须知尊贵底人不处尊贵之位方明尊贵不落阶级曹洞第十八世祖X讳满嗣王山住雪巖癸丑四年曹洞第十八世雪巖祖嗣宗统上堂举洞山解夏云夏末秋初兄弟或东去西去直须向万里无寸草处去良久曰祇如万里无寸草处又作么生去石霜曰出门便是草太阳曰直饶不出门亦是草漫漫地三个老汉虽然异口同音未免撞头𥔐脑何也一人大开口了合不得一人高擡脚了放不下一人紧闭门了出不去雪巖即不然遍十方界非外全在一微尘在一微尘非内遍十方界祇者一微尘许也须极尽不可得向那里安门甚处入草还会么休侵洞口初秋草请看疎山腊月莲禅师行秀参雪巖祖付衣偈秀河内蔡氏子参祖经二十七日不觉伎俩巳尽祖曰你但行里坐里心念未起时勐提起觑见即便见不见且却拈放一边恁么做工夫休歇也不碍参学参学也不碍休歇遂留记室潭柘亨过祖秀夜扣其门告侍者烧香请益亨便相见秀问如何是活句如何是死句亨曰书记若会死句也是活句若不会活句也是死句秀自此参究益力一日见鸡飞乃大悟曰今日不惟捉败沙老虎亦乃捉败岑大虫也走见祖祖可之乃付衣偈甲寅五年X师范登具戒范蜀梓潼雍氏子出家阴平山经书过目成诵冬圆具甯宗甯宗乙卯庆元元年禅师祖先住卧龙先至夔州尚书杨辅以卧龙请未几辞去复游吴禅师师范坐夏成都有老宿名尧者范请益坐禅之法尧曰禅是何物坐底是谁范受其语昼夜体究一日如厕提前话有省禅师行秀应金诏入禁庭说法秀搆万松庵以自适三河两晋皆饮秀名金章宗诏入禁庭陞座躬自迎礼闻法感悟赐锦绮大衣丙辰二年师范谒佛照光于育王光问曰何处人范曰剑州人光曰带得剑来么范便喝光笑曰这乌头子也乱做范贫甚无资薙发故以乌头子目之丁巳三年荐福崇岳诏住灵隐卧龙先首众师范从之有省卧龙先时居第一座师范在座下一日同先游石笋庵有道者问先曰猢狲子捉不住时如何先曰用捉作么如风吹水自然成文范从旁有省X禅师行秀应金诏住大都仰山栖隐寺临济第十四世华藏祖示寂祖晚居天童太白示寂塔于寺之中峯宗统编年卷之二十四宗统编年X卍XXX宗统编年卷之二十五临济第十五世祖讳祖先嗣华藏甯宗戊午四年临济第十五世卧龙祖嗣宗统祖住常州荐福上堂曰十五日以前明似镜十五日以后黑似漆正当十五日又且如何莺迁乔木频频语蝶恋芳丛对对飞己未五年庚申六年存考祥符荫曰七佛以来不许无师自悟佛祖付嘱皆人天众前心法印证初祖东来必以袈裟表信示佛祖慧命重在传持稍有淆讹则以讹传讹误人X不小今世有传云门源流录本者岂云门儿孙犹在耶又有突出法眼宗卷子并妙喜源流记断桥伦后续派虽继绝为盛德事然必确有真实证悟不违从上心眼机语方可以上质宗祖不然何容冐昧也灵隐岳退居东庵岳居灵隐六年法道盛行上章乞老诏许之辛酉嘉泰元年祖迁真州灵巖壬戌二年禅师华藏支下东菴松源崇岳寂发明陆游号放翁官待制封渭南伯参岳问曰心传之学可得闻乎岳曰既是心传岂从闻得游领解呈偈曰几度驰车入帝京逢僧一例眼双青今朝始觉禅宗别说有谈空要眼听岳历住平江澄照江阴光孝无为冶父饶州荐福明州香山平江虎邱杭州灵隐退居东菴俄属微疾犹不少废倡道忽亲作书别诸公卿且垂二则语以验学者曰有力量人因甚擡脚不起开口不在舌头上及贻书嗣法香山光睦云居善开嘱以大法因书偈曰来无所来去无所去瞥转玄关佛祖罔措跏趺而寂实嘉泰二年八月四日也得年七十有一坐夏四十奉全身塔于北高峯之原癸亥三年金国学士屏山李纯甫着鸣道集屏山曰儒佛之道原本一心其功用之殊或出或处或默或语便生分别以为同异者何也如刘子翚之洞达张九成之精深吕伯恭之通融张敬夫之醇正朱元晦之峻洁皆近代之伟人也想见方寸之地既虗而明四通六辟千变万化但其知见只以梦幻死生操履只以尘垢富贵皆学圣人而未至者其论佛老也实阳挤而阴助之葢有微意存焉唱千古之绝学扫末流之尘迹将行其说于世政自不得不尔如胡寅者诟詈不巳嘻其甚矣岂非翻着祖衣倒用如来印者邪吾恐白面书生辈不知诸老先生之心借以为口实则圣人之道几何不化而为异端也伊川之学今自江东浸淫而北矣缙绅之士负高明之资者皆甘心焉余亦出入其中几三十年尝欲笺註其得失而未暇也今撒籓篱于大方之家汇渊谷于圣学之海藐诸子胸中之秘发此书言外之机道冠儒履同入解脱法门翰墨文章亦是神通游戏姑以自洗其心耳或传于人将有怫然而怒惘然而疑凝然而思释然而悟哑然而笑者必曰此翁亦可怜矣又曰仆与诸君子生于异代非元丰元祐之党同为儒者无黄冠缁衣之私所以呕出肺肝苦相订正止以圣人之教不绝如发互相矛盾痛入骨髓欲以X区区之力尚鼎足而不至于颠仆耳或又挟其众也譁而攻仆则鼎覆矣悲夫仆非好辩也恐圣人之教支离而不合亦不得巳耳如肤有疮疣膏而肉之地有坑堑实而土之岂抉其肉而出其土哉仆与诸君子不同者尽在此编矣禅师大慧下育王佛照德光寂光住天台鸿福天甯杭州灵隐明州育王临安径山屡承召对宣赐优渥住育王谓产薄不足赡众遂以所赐及王臣长者所施之资置田岁增谷五千创数椽以自处号曰东菴掩关自娱接人不倦时许衲子入室三月告众曰吾世缘将尽至十五问左右曰今日月半也左右曰然又二日索纸作遗书与平昔所厚者二十日蚤集众叙别皆法门旨要无半语及他事索更衣大书曰八十三年弥天罪过末后殷勤尽情说破趺坐而逝塔全身于菴后勅谥普慧宗觉塔曰圆鉴禅师昭觉支下天竺仁二幻堂中仁寂仁住大觉迁中竺徙灵峯淳熈甲午诏对说法是年陞堂告众而寂甲子四年禅师白云下郑州普照佛光道悟寂悟兰州宼氏子闻马嘶大悟至能耳谒白云海先是人问海何不择法嗣海作颂有芝兰秀发独出西秦之语比悟至夜闻空中人言来日接相公黎X明海唿僧行令持香华接我关西弟子寺乃唐郭子仪建今渠自来住持也既至一言相契径付衣盂寺前尝有剽而杀人者来告急悟唿众擒之曰即汝是贼寻得其巢穴贼众请命悟与要言而释之数十年路不拾遗人以此益信是汾阳王云悟自后化行远迩甲辰海迁寂悟出世郑州普照复迁三乡竹阁菴时着白衣跨牛横笛于洛川人莫之测尝谓人曰道我是凡向圣位里去道我是圣向凡位里去道我不是圣不是凡才向毗卢顶上有些行履处五月日晚参毕唿侍者足未及门而逝方丈上有五色云如宝葢中有红光如日者三乙丑开禧元年丙寅二年祖住苏州秀峯穹窿禅师法薰来参上堂举杨岐乍住屋壁疎满牀尽撒雪珍珠缩却项暗嗟吁翻忆古人树下居杨岐鬭胜不鬭劣秀峯鬭劣不鬭胜秀峯乍住没亲疏箇箇尽怀沧海珠满眼湖山看不足释迦弥勒是他奴薰字石田慕祖道望来参祖一见器之丁卯三年禅师师范自瑞巖第一座领明州清冲祖过天童扫密菴祖塔范偕往未几至瑞巖分座忽夜梦伟衣冠者持把茅见授翼日明州清冲专使至范受请入院见所谓伽蓝神茅其姓衣冠与X畴昔所梦无戊辰嘉定元年祖应阳和王请住湖州资福己巳二年祖应张约斋镃请开山慧云清凉范迁焦山庚午三年栴檀佛像至金国迎供内庭禅师可宣诏住径山宣蜀嘉定许氏子参华藏民悟旨诏住径山远近辐凑宣悲夫重趼而来者穷其日力食息无所又于双谿之上筑室百间为接待菴济其所不及甯宗钖化城二大字赐号佛日辛未四年禅师道生住妙果临济第十五世卧龙祖示寂祖时客径山将示涅槃手书别交游六月九日复书偈曰末后一句巳成忉怛写出人前千错万错书讫端坐而逝禅师天童无用净全寂嗣径山杲止菴居士钱象祖钱塘人嗣无用全参护国景元元曰欲究此事须得心法两忘乃可法执未忘契理亦非悟也曰才涉脣吻便落意思如何曰本自无疮勿伤之也祖涣然有得守金陵日专修净土X创止菴高僧寮为延僧谈道之所嘉定元年拜左丞相辞归益进净业四年二月示微疾书偈曰菡萏香从佛国来琉璃地上绝纤埃我心清净超于彼今日遥知一朵开后三日僧有问疾者祖曰我不贪生不怖死不生天不为人惟求生净土耳言讫趺坐而逝同时有饶节宇德操者临川人以文章着称往来襄邓间尝令其仆守舍一日见仆归占对异常怪问之仆曰守舍无所用心闻邻寺长老有道价特往请一转语忽尔开悟身心泰然无他也节叹曰汝能是我乃不能何哉径往白崖问道与其仆祝发为僧节法名如璧仆名如琳节自号倚松道人尝劝吕紫薇专意学道诗云向来相许济时功大似频伽饷远空我巳定交木上座君犹求旧管城公文章不疗百年老世事能排两颊红好贷夜窗三十刻胡牀趺坐究旛风发明临济第十六世祖讳师范嗣卧龙壬申五年临济第十六世径山祖嗣宗统祖自焦山迁雪窦别山祖智来参上堂曰若论箇事直是省要奈何诸人自作艰难自作障碍所以寻常西廊东廊见诸人和南问讯山僧便乃低头相接其实无他只要诸人识得长X老是西川隆庆府人氏智蜀之杨氏子年十四得度初闻僧诵华严经弥勒楼阁入巳还闭恍如梦觉见祖于雪窦祖知是法器待之弥峻时或棒喝交下一语不少贷智拟对辄噤不能发由是知解都丧曰吾平生伎俩皆死法也今始行活路癸酉六年法师天竺北峰惠行宗印寂发明印字元实生盐官陈氏年十五具戒谒竹菴观明教观之旨凡诸祖格言必诵满千遍讲止观深砭学者支离名相之病玄隐雷峯迁德藏超果圆通北禅所至宿獘湔革道誉盛着学徒恒五百诏居灵山召对赐号惠行法师甲戌七年禅师灵隐大川普济纂修五灯会元济字大川明州奉化人嗣径山𤥎住灵隐自景德传灯录后有广灯续灯联灯普灯济合五为一曰五灯会元至密菴杰祖止叙集详明学者便之乙亥八年丙子九年祖被诏移育王了慧侍行慧蓬州罗氏子垂髫与儿羣戏必抟泥沙为佛塔像既长遂出家见祖自陈来历祖呵曰熟睡去既而令充不釐务侍者一日祖谓慧曰觑不透处只在鼻尖头道不着处不离脣皮上讨之则千里万X里慧抗声曰将谓有多少祖迁育王慧侍行丁丑十年戊寅十一年己卯十二年禅师道冲由径山第一座应嘉禾光孝请寻迁蒋山冲号痴绝生而资性绝人少以进士业应诏受释氏学于梓州妙音院游成都习经论出崃回翔荆楚间时松源岳唱密菴祖之道于饶之荐福径造其庐以岁饥不受会曹源生出世妙果冲造其门有省俾侍香老拳痛棒不少贷平知见至是都无影响曹源徙龟峰侍行又三年以偈辞游浙其言有曰尚余穷相一双手要向诸方痒处爬至京师松源主灵隐冲依焉嘉定己卯由径山第一座应嘉禾光孝请嗣曹源生俊彦耆宿多集会下道行闻于朝除蒋山濒江易涝田多无秋冲忍饥鸣道行乞养士居十三年无倦色曹洞第十八世雪巖祖示寂曹洞第十九世祖讳行秀嗣雪巖祖庚辰十三年曹洞第十九世万松祖嗣宗统辛巳十四年祖移报恩洪济示众向上一机鹤冲霄汉当阳一路鹞过新罗直饶眼似流星未免口如扁担法薰出世苏州高峯X高峯蕞尔剎薰劳苦戢缩以身率之未三年为改观壬午十五年禅师福裕参万松祖印可之裕太原文水张氏子五龄解语日了千言九岁入学一日十行遭乱丧家道逢老僧令裕出家曰汝能诵得法华经则一生事毕裕曰佛法止此乎莫更有向上消息否老僧异之遂偕谒休林古佛于仙巖曰此子龙象种也得奉巾瓶他日必成大器林欣纳之乃为祝发受具遂与双溪广同参者七年次参万松祖祖一见便许入室问子从何得箇消息便恁么来裕曰老老大大向学人纳败阙作么祖曰老僧过在何处裕曰学人且礼拜暂为和尚葢覆却祖大喜遂为印可癸未十六年高峯薰迁枫桥旋补钟山薰迁枫桥寒山寺众绳绳然钟山虗席庙堂精选择旋以熏补处甲申十七年理宗理宗乙酉宝庆元年祖被诏住径山祖智分座了慧为第二座祖住径山慧侍行将授藏主而有以力迁是职者适讷侍者寂命藏主起龛怯众一辞不吐祖即令X维那请慧侍者代之慧至龛前连唤讷侍者者三乃曰三唤不应果然是讷顶门放出辽天鹘祖因黜前藏主而以慧代其职未几居第二座声动丛林慧先依妙峯善于灵隐两庑壁面绘五十三参相令禅衲各呈偈慧亦有而忌之者不以登卷善阅卷问曰慧侍者何无曰有不足登卷善曰试举看偈曰幸是十方无壁落谁将五彩绘虗空善财眼里生花翳去却一重添一重善亲为书之卷首自此声名烂熳后慧住天童创幻智庵别祠奉妙峯用报知己发明丙戌二年祖应诏慈明殿陞座十月祖应诏入内上御修政殿引见祖奏对详明上为之动色赐金襕僧伽黎仍宣诣慈明殿陞座上垂帘而听乃赐佛鑑禅师号是年径山燬祖逆知其数略不动容经意钟山薰迁净慈丁亥三年禅师祖钦来参居侍司钦婺州人初参天目礼令看临济三顿痛棒话一日才上蒲团忽觉有省后参祖于径山因铸钟令着语钦呈偈曰通身只是一张口百炼炉中辊出来断送夕阳归去后又催明月上楼台祖即俾居侍司X戊子绍定元年己丑二年径山寺成发明祥符荫曰禅林建立无非佛事自然成就则为道力所感若用意经营只成福业于道无预也径山燬而祖略不动意寺以成就阅六年又燬而祖不惊不变多助如云复以崇成谓非道感而能然乎禅师妙伦参祖得悟伦号断桥黄巖徐氏子徧叩诸方而未透彻参祖祖以狗子因何有业识令下语凡三十转皆不契一日叩曰可无方便乎祖乃举真净颂示之伦悚然良久忽闻板声大悟后住净慈上堂曰荆山有玉获得者不在荆山赤水有珠拾得者不在赤水衲僧有无位真人证得者出入不在面门横按拄杖曰会么幽州江口石人蹲庚寅三年万松祖复主中都万寿至温为侍者祖应元太宗诏复主万寿大振洞上宗风上堂说偈曰莲宫特作梵宫修圣境还须圣驾游雨过水澄禽汎子霞明山静锦蒙头成汤也展恢天网吕望稀垂钓月钩试问风光甚时节黄金世界桂花秋温字其玉号全一邢州郝氏子幼聪敏异常儿六岁祝发年十五参祖博记多闻论辩无碍祖命为侍者凡祖偈颂法语一闻辄了遂得法焉常以X侍者代应对机锋不可犯太保刘秉忠长温一岁少时相得欢甚忠厌世故思学道温劝之为僧后忠为元世祖知遇荐温可大用得召见与语大悦将授以官弗受曰天下佛法流通臣僧之愿富贵非所望也宪宗命印简主释教诏天下作资戒会温持旨宣布中外而辅成之辛卯四年壬辰五年万寿祖退居从容庵禅师福裕补住万寿时元太宗破汴祖剎荒乱祖退居从容庵朝命以裕补之癸巳六年甲午端平元年乙未二年径山复燬祖不惊不变而多助云至禅师育王下庐山妙峯之善寂善生纨绮中姿性高洁年十三即辞家祝发经论一见辄了大意遍参诸大老时佛照光唱道鄮山往参礼蒙印可赠以偈曰今日与君通一线斩钉截铁起吾宗自是辩慧融释然不以自足游衡湘还入匡庐卓钖妙高峯下面壁坐十年一时学者尊称之曰妙峯禅师分座鴈荡能仁出世慧因洪福万年诸剎退居皐亭又十余年复领明之瑞巖苏之万寿常之华藏晚至灵隐亦非所乐灵隐密X迩行阙轮蹄凑集善掩户若不闻一无所将迎公卿贵人或见之寒温而巳会天童虗席时郑清之秉钧轴念非善莫宜居因勉善行善对曰老僧年踰耄矣尚夜行不休乎辞弗就郑公益高之上堂曰应物见形如水中月信手拈来一时漏泄以拂子击禅床左边云者里是镬汤炉炭击右边云者里是剑树刀山前面是观音势至后面是文殊普贤中间一着还知落处么又击云毗婆尸佛蚤留心直至如今不得妙九月二十八日寂火浴舍利不可数计塔于灵隐之西冈郑清之铭其塔净慈薰迁灵隐丙申三年侍者祖钦领悟钦为侍者十年每遇入室举起衲僧巴鼻佛祖爪牙更无下口处一日偶佛殿前行擡眸见一枝古栢触着向来所得境界和底一时飏下方始见祖立地处曹洞第十九世万松祖示寂祖于孔老庄周百家之学无不俱通三阅藏教恒业华严得法者一百二十人束发执弟子礼者不可胜纪编祖灯录三十二卷又撰净土仰山洪济万寿从容请益等录及文集偈颂释氏新闻鸣道集辨宗说心经风鸣禅悦法喜集并行于世四月五日书偈曰八十一年只此一语珍重诸人切莫X错举侍者惊报大众足甫及门巳圆寂矣寿八十一茶毗于通玄门外舍利无数诸方门人各分建塔云溪挺曰万松有语云雪巖先师甞举穴细金针才露鼻芒长玉线妙投关此乃洞上血脉非其中人不易知也云巖宝镜石头参同千年桃核里觅甚旧时仁空拳诳惑小儿祇要应箇时节两刃交锋唱出新丰一曲毕竟如何是回互聻雨过水澄禽泛子霞明山静锦蒙头莫谓万松不道也万松说法禁庭宫人罗拜甘露霄降祥云绕空丞相湛然居士亲承授记语人曰吾见万松巍巍若干仞峯滔滔如万顷波莫能涯际当时人共称之为儒佛兼通宗说并到真天人师也曹洞第二十世祖讳福裕嗣万松丁酉嘉熙元年曹洞第二十世雪庭祖嗣宗统雪庭祖奏对称旨诏总领释教戊戌二年高峯妙生生于苏之吴江徐氏母梦僧乘舟投宿而诞离襁褓辄喜趺坐遇僧入门辄爱恋欲从之己亥三年蒋山道冲应诏主天童X侍郎东𤱶曹公豳帅闽闻冲道望以鼓山来聘未行雪峯牒至领事半年而天童诏下众集如海法度修明虽宏智盛时殆不之过育王虗席摄住持事往来说法两山间上堂曰天童用底来育王用不着育王用底归天童用不着虽然如是用不着处用有余一箭双鵰随手落庚子四年辛丑湻祐元年壬寅二年癸卯三年甲辰四年禅师卧龙支下灵隐法薰寂天童冲归隐金陵时有旨冲移灵隐而世故有不满其意者伐鼓告众归隐金陵京兆尹遣属官追挽至苏台不可朝命以虎邱俾养老不就留守虗斋赵公以蒋山起之不应乙巳五年丙午六年禅师育王下北磵敬叟居简寂简潼川王氏子阅卍菴语有省后参育王佛照光机契迫随甚久出世天台报恩光孝退居飞来峯之阴大参真西山时为江东部使者以东林云居力致之高卧不起后奉旨还净慈上堂识得一万事毕了事衲僧一字不识直饶恁么未称全题禹力不到处河声流向西是年春寂有北磵集十九X卷行世丁未七年戊申八年祖退居明月池上祖端居径山不数年寺宇崇成去寺四十里筑至数百楹接待云水额曰万年正续正续西数百步结菴一区为归藏所上建重阁秘藏后先所赐御翰敞室东西偏奉祖师与先世香火遇始生日为饭僧佛事以赞冥福葢蜀乱祖之先祀遂绝故兹祠奉以旌孝慕云上闻而嘉叹赐扁圆照是秋祖筑室明月池上榜曰退耕乞老于朝上留之不可乃退居己酉九年临济第十六世径山佛鑑祖示寂祖居径山二十年海众云腾信施丰积法席为东南第一三月旦升堂示众曰山僧既老且病无力得与诸人东语西话今日勉强出来从前所说不到底尽情向诸人面前抖擞去也遂起抖衣云是多少十五集两班区画后事亲书遗表及遗书十数函言笑谐谑如平时其徒以遗偈为请乃执笔疾书云来时空索索去也赤条条更要问端的天台有石桥移顷而逝停龛二七日遗表上闻上遣中使降香赐币奉全身塔于圆照菴宗统编年卷之二十五X宗统编年X卍XXX宗统编年卷之二十六临济第十七世祖讳祖钦嗣径山理宗庚戌嘉熙十年临济第十七世仰山祖嗣宗统辛亥十一年佛灭后二千二百年金陵冲诏移径山冲隐金陵育王虗席朝论以大觉故家不轻𢌿付特召冲于隐所三返卒不奉诏径山虗席复诏起之先是京兆尹赵公将逝冲来吴之法华而径山之命继至冲谓不赴法华则不信重违君命则不恭失恭与信何以为后学法乃幡然而起留法华踰月即登径山壬子十二年原妙出家妙年十五恳请父母出家嘉禾密印寺名原妙癸丑宝祐元年祖住潭州龙兴上堂曰纯清绝点正是真常流注打破镜来未免X一场狼籍不若遇饭喫饭遇茶喫茶晓来独立空庭外闲对寒梅几树花甲寅二年原妙圆具戒乙卯三年丙辰四年祖迁湘西道林丁巳五年禅师庆寿下海云印简寂简甯远宋氏子生而神悟七岁父授孝经开宗明义章遽问父曰开者何宗明者何义父异之俾侍中观沼出家学佛一日侍沼行沼举看他家事忙且道承谁力汝作么生会简将沼手一掣沼曰这野狐精简诺诺沼曰更须别参始得元兵破甯远四众逃散简侍沼如故沼曰吾迫桑榆汝方富有春秋何当玉石俱焚宜自远遁简泣曰因果无差死生有命安可离师苟免乎沼察其诚嘱曰子向去朔漠有大因缘吾将与子北渡经年至赤城书偈曰七十三年如掣电临行为君通一线泥牛飞过海东来天上人间寻不见偈毕忽无疾而逝阇维收顶骨舍利简为乞缘造塔供养一夕闻空中唿简名简瞥然有省复闻人告曰大事将成毋滞于此黎明遂策杖之燕过松舖值雨宿崖下因击火乃悟曰今日始知眉横鼻直信道天下老和尚X不寐语明日至景州见本无玄玄问从何所来简曰云收幽谷玄曰何处去简曰月照长松玄曰孟八郎汉便恁么去也简诺诺趋出初沼临终简问某甲当依何人了此大事沼曰贺八十去迨入燕至大庆寿寺乃省前谶于是谒璋嗣其法两主庆寿王臣尊信启导接引卫法护世之功不浅有孔子之后元措者渡河谒简请复曲阜庙祀简微言之乃复袭封闰四月说偈毕泊然而逝茶毗获舍利无算谥佛日圆明大师戊午六年元廷诏辨正焚烧道藏伪经加雪庭祖师号时有道流出一书曰老君化胡成佛经及八十一化图镂板传布其言鄙陋诞妄意在轻蔑释门而自重其教少林祖以其事奏闻宪宗有旨令僧道二家同诣上所辩析二家自约道胜则僧冠首而为道僧胜则道削发而为僧僧问道曰汝书为谕化胡成佛且佛是何义道对曰佛者觉也觉天觉地觉阴觉阳觉仁觉义之谓也僧曰是殆不然所谓觉者自觉觉他觉行圆满三觉圆明故号佛陀岂特觉天地阴阳仁义而巳耶宪宗特语近侍曰吾亦先知仁义是孔子之语谓佛为觉仁觉义其说非也道士又持史记诸书以进欲出多说侥倖取胜僧曰此是何书道曰前代帝王之书上曰汝今持论教法何用攀援前代帝王僧曰我天竺亦X有此书汝闻之乎对曰未也僧曰我为汝说天竺频婆罗王赞佛偈曰天上天下无如佛十方世界亦无比世间所有我尽见一切无有如佛者当其说是语时老子安在道者不能对僧又问汝史记有化胡之说否曰无又问老子所传何经曰道德经曰此外更有何经曰无道德经中有化胡事否曰无僧曰史记中既无道德经中又无其为伪妄明矣道者辞屈尚书姚枢曰道者负矣上命如约行罚遣近臣脱欢将道者樊志应等十有七人诣龙光寺削发为僧焚伪经四十余部天下佛寺为道流所据者悉命归之祖加号光宗正法大师祥符荫曰化胡经妄撰于晋王浮当时巳明其谬今复昭雪于祖龙一炬良由五浊恶世人多邪倒堂堂大路不肯行偏向荆棘林中别生枝蔓自取泥犁良可悲也老子清净守玄修之原不失为善法乃不善遵其教者谬妄取戾一至于此佛慈广大如太虗空亦何所损失而又何所不摄受之但引人堕邪见坑中失正知见为可惧耳宪宗此举可谓崇正驱邪而雪庭祖辩正之功亦不少也原妙入净慈立三年死关学禅己未开庆元年禅师原妙谒断桥妙请益断桥伦伦令参生从何来死从何去话于是脇不至席口体俱忘或如厕惟中单而出或发X函忘扃鐍而去时同参僧显慨然曰吾已事弗克办曷若辅之有成朝夕护侍惟谨庚申景定元年祖寓北磵原妙来参妙来北磵参祖方问讯插香祖便打出闭却门一再往始得亲近乃问巳前做处妙一一供吐祖当下悉与勦除令看无字自此日日参叩祖忽问阿谁与你拖箇死尸来声未绝即打如是者不知其几妙扣愈䖍辛酉二年祖住处州南明原妙省悟祖住南明上堂曰有句无句如藤倚树白鹭下田千点雪黄鹂上树一枝花三千里外卖却布单不远而来因甚放下泥盘呵呵大笑毗婆尸佛蚤留心直至如今不得妙原妙从径山归堂梦中忽忆断桥所举万法归一一归何处话疑情顿发三昼夜目不交睫至第六日随众诣三塔讽经擡头忽覩五祖演和尚真赞末两句云百年三万六千朝反覆元来是这汉蓦然打破拖死尸之疑解夏至南明祖问阿谁与你拖箇死尸到这里妙便喝祖拈棒妙把住云今日打原妙不得曰为甚打不得妙拂袖便出翼日祖问万法归一一归何处曰狗䑛热油铛曰你那里学这虗头来曰正要和尚疑着祖休去X壬戌三年妙度夏江心过雪窦见希叟昙昙问那里来妙拖下蒲团昙曰狗子无佛性上座作么生妙曰抛出大家看昙乃自送入堂禅师径山支下天童西巖了慧寂慧参径山祖居第二座苏州守赵节斋请开法定慧寺迁东嘉能仁江州东林及明州天童咸有声绩佛涅槃日上堂拈拄杖召大众云黄面瞿昙乃竺干勐将以慈悲为弓矢以智慧为戈矛统百万雄兵勇不可当布三百余阵势不可敌如是四十九年演出五千余卷兵书虽流落人间而未甞有一字漏泄因与生死魔军为冤为对遂于䟦提河边筑一巨城名为涅槃于其城中先以紫磨金躯犒赏诸兵令其瞻仰取足再三抚谕而又散以八斛四斗珍珠其谋意无他必欲打破生死牢关普与尽大地众生共行通天活路得到大安隐大解脱之场而后巳岂谓二千余载犹未遂其志而未奏其功山僧既知其力尽计穷不免拔剑相助去也以拄杖画一画云四海浪平龙睡稳九天云净鹤飞高晚居幻智菴无疾而化癸亥四年禅师文泰参雪庭祖受嘱泰汾州阳城魏氏子礼本乡智禅师薙染受业精修僧事服勤有年辞智游学独迈太行经入东鲁X初习教乘于演三藏德律师法席麤领大义次扣禅关广参知识始参济下宗师依云峯恒参请累年亲蒙授记仍付衣颂次参曹洞宗师后造太原深丈室复蒙印证后诣燕京大万寿寺参雪庭祖祖问当机一句试拈出看泰拟开口祖曰家产被人籍没了也还在这里呌屈泰抚掌曰谁奈我何祖曰这风颠汉曰仁义道中且与一拜于是侍钖十载受嘱祖迁台州护圣甲子五年祖住湖州光孝度宗度宗乙丑咸湻元年祖挂牌道场开法天甯原妙侍丙寅二年妙侍者入龙须山祖一日问妙曰日间浩浩时还作得主么妙曰作得主又问睡梦中作得主么妙曰作得主复问正睡着时无梦无想无见无闻主在甚处妙无语祖嘱曰从今日去也不要你学佛学法也不要你穷古穷今但只饥来喫饭困来打眠才眠觉来却抖擞精神我者一觉主人公毕竟在甚么处安身立命妙遂奋志入临安龙须自誓曰拚一生做箇痴獃汉决要者一着子明白X丁卯三年祖住袁州仰山法席为天下第一僧问如何是五家宗旨祖曰有口祇堪喫饭曰若不借问争达本源祖曰未敢相许曰如何是沩仰宗祖曰父慈子孝曰如何是临济宗祖曰迅雷不及掩耳曰如何是曹洞宗祖曰三更不借夜明帘曰如何是云门宗祖曰体露金风曰如何是法眼宗祖曰山自青水自绿曰五家宗乘蒙师指向上宗乘事若何祖曰头顶天脚踏地赜藏主集古尊宿语录成唐宋传灯甞赐入藏诸师之语传灯不能备载者𧷤别集自大鑑一世而下南泉赵州以及真净佛照二十余家计四十八卷名之曰古尊宿语录育王大观序之祥符荫曰古尊宿录叙述真奥博而不华实有裨于宗传开后学之心眼传灯之外必不可少者也微言不坠大意昭然藏主之功为不浅矣禅师万松支下上都华藏普安至温寂太保刘秉忠荐温有经世才世祖召见与语大悦留内庭三载多有赞益将授以官坚辞还山钖号佛国普安大禅师五月示疾右脇而逝异香三日茶毗舍利无数X戊辰四年己巳五年元世祖賷供仰山致尊敬之礼庚午六年原妙闻堕枕彻悟妙居龙须经五载因同宿道友推枕堕地作声廓然大彻自谓如往泗州见大圣远客还故乡元来只是旧时人不改旧时行履处辛未七年壬申八年癸酉九年禅师从伦应元诏入对内殿伦参万松祖见阿那律得闻天眼因缘忽有省曰设使五眼俱瞎又能开我向上眼矣因举似祖祖问如何是向上眼伦曰瞎祖曰真箇瞎伦复曰瞎瞎祖颔之九月诏入内殿从容问辩薄暮将退帝曰在先有问皆言无说今何却有说耶伦曰理本无说今且约事而言帝曰何故理无言说伦曰理与神会如人食密中边皆甜若问密之色相紫白可言若论味之形容实难诉说禅师持定力疾参悟发明定清苦刚介来仰山参祖为众持净六月日众患痢委身事之未几定亦疾疾革医谓不可乃取一触桶就屏处危坐其上浆饮禁绝单持正念目不交睫者七日第七日夜将半忽觉山河大地草木X丛林徧界如雪于明月下堂堂一身干坤包不得久之如闻击木声惊醒徧体汗流疾亦愈踊跃自庆旦诣方丈举似祖祖举公案诘之酬答无滞示偈曰昭昭灵灵是什么眨得眼来巳蹉过厕边筹子放光明直下元来只是我甲戌十年妙迁双髻妙隐龙须九载缚柴为龛风穿日炙冬夏一衲不扇不炉日捣松和糜延息而巳甞积雪没龛旬余路梗绝烟火咸谓死矣雪霁宴坐如初有僧名若琼焚祠牒从妙于龙须忽染病妙曰病中绝缘正好做工夫汝臭皮袋悉委之于我伹和病捱去决不相赚琼病亟索浴俯见汤影郎有省喜笑如脱沉疴信宿书曰三十六年颠倒今日一场好笑娘生鼻孔豁开放出无毛铁鹞妙问如何是娘生鼻孔琼竖起笔妙曰又唤甚么作无毛铁鹞琼掷笔而逝妙迁武康双髻峯禅师如珙被旨住育王珙初参石田痴绝于灵隐疑碍无所入闻天目礼居太白往投以疑礼举南山筀笋东海乌蠈珙拟对礼打之忽有省遂留侍断桥伦住国清延之典藏伦迁净慈居第二座寻陞第一座丞相以鴈荡灵巖表请出世迁能仁退归放牧菴不应外缘有旨授育王不得巳应之X恭宗恭宗乙亥年曹洞第二十世雪庭光宗正辨祖示寂祖归故里创建精舍曰报恩祖姿颕悟三阅藏教而成诵诱掖后学无倦色通羣书善翰墨吟咏其上堂普说几十万言播在丛林门人请梓之祖闻而叱之曰此吾一时游戏所发安可以形迹为哉既老倦于接纳归栖嵩阳是年秋示微疾书偈告终塔于寺之西隅祥符荫曰雪庭博洽融通大展新丰之令于大河以北为王臣尊礼而辨正摧邪功在法苑不小与仰山祖同时南北辉映甘露双垂者也曹洞第二十一世祖讳文泰嗣雪庭法丙子年曹洞第二十一世少室祖嗣宗统开堂少林祖剎上堂曰尘劫来事只在于今河沙妙德总在心源试教伊觌面相呈便不解当风拈出且道过在甚么处卓拄杖曰祇为分明极翻令所得迟禅师中竺雪屋珂辞灵隐珂灵隐薰嗣住中竺上堂枯桑知天风海水知天寒且道衲僧知箇甚么知道饭是米做直饶恁么阎罗老子索饭钱有日在珂以宋鼎既迁即谢寺X事时金山默菴雅禅师尊师道行时元兵下江南默菴被总兵伯颜脇置幕中从至武林默菴言于伯颜请珂住灵隐亲持请疏扣门珂抽关露半面问曰汝为谁默菴曰故人某甲也珂落关曰我不识你葢珂虽处世外而以忠自持故不屑灵隐之命断江恩有诗曰雪屋今亡四十年高风凛凛尚依然伯颜丞相拜牀下不肯为渠来冷泉祥符荫曰当宋鼎革迁元兵南下之时临安羹沸雪屋乃以世外缁衣折伯颜牀下之拜而不起其高风清韵有足多者充其意亦世外之文山叠山也时珂座下有首座某年八十余叹曰我生于宋老于宋乃不得死于宋遂绝粒而死噫栴檀林中果无异嗅哉丁丑二年禅师妙峯下径山藏叟善珍寂禅师普度住径山度字虗舟江都史氏子初见铁牛印于灵隐徧历诸方若天童晦巖光大慈石巖琏虎邱石室迪皆一见器异之参无得通于饶州荐福决志亲依嗣之湻祐初出世金陵半山继润之金山潭之鹿苑抚之疎山苏之承天补中竺复诏陞灵隐被命住径山值火余志图兴复将有绪而遽寂禅师云壑瑞集心灯录成瑞续五灯会元集卧龙先祖以后宋季元初诸宗X语曰心灯录发明戊寅年己卯祥兴二年宋亡元世祖庚辰至元十七年禅师妙高自蒋山迁径山高字云峯长谿人家世业儒母梦池上婴儿合爪坐莲华心手捧得之觉而生高因名梦池自幼嗜书史尤躭释典固请学出世法父母以梦故不忍夺出家受具首参道沖冲曰此儿语纚纚有序吾宗瑚琏也又参范祖祖尤器重拟充侍职高叹曰怀安败名吾不徧参诸方不止也遂之育王见广闻入室掌藏钥一日闻举譬如牛过窗櫺头角四蹄都过了因甚尾巴过不得高划然有省答曰鲸吞海水尽露出珊瑚枝闻曰也只道得一半后出世南兴大芦屡迁至蒋山历十有三载乙亥寺被兵革军士有迫高求金者以刃拟高高延颈曰欲杀即杀我头非汝砺刃石辞色雍容了无怖畏军士感动掷刃而去是年诏住径山径山燬高殚心兴建帝师癹思八寂发明辛巳十八年禅师原妙键死关西天目妙住双髻丙子学徒避兵四去妙独掩关危坐及安堵启户视之则那伽如故于是户屦弥伙应接不暇乃以拄杖横肩顾左右云大众会么楖𣗖横肩不顾人直入千峯万峯去己卯春腰包宵遁直造天目西峯有狮子巖拔地千仞崖石林立妙乐之有终焉之意未几慕羶之蚁复集是年复造巖西石洞营小室如舟扁曰死关上熘下淖风雨飘摇绝给侍屏服用不澡身不薙发截瓮为铛併日一食晏如也洞非梯莫登撤梯断缘虽弟子罕得瞻视设三关语以验学者云大彻底人本脱生死因甚命根不断佛祖公案只是一箇道理因甚有明与不明大修行人当遵佛行因甚不守毗尼下语不契闭门弗接禅师报恩从伦奉诏再焚道藏伪经道藏伪经前巳烧禁是年复有道流搆难十月二十日有旨就大都悯忠寺再勘焚烧道藏伪经除道德经外尽行烧燬命伦举火伦陞座以火炬打一圆相曰诸仁者祇如三洞灵文还能证此火光三昧也无若也于斯会得家有北斗经人口保安甯其或未然从此灰飞烟灭尽任伊到处觅天尊中书丞相耶律铸翰林院唐方等奉勅撰碑纪其X事壬午十九年癸未二十年甲申二十一年禅师行端来参端临海何氏子世业儒一切文字不由师授自然通达初参藏叟珍于径山珍问汝是甚处人端曰台州珍便喝端展坐具又喝端收坐具珍曰放汝三十棒参堂去端于言下豁然顿悟珍寂端以净慈灵隐山水清胜往挂钖焉自称寒拾里人横川珙在育王以偈拈曰寥寥天地间独有寒山子端竟不渡江而谒觉菴真于承天遂参祖于仰山祖问何处来端曰两浙祖曰因甚语音不同端曰合取臭口祖曰獭径桥高集云峰峻未识书记在端拍手曰鸭吞螺蛳眼睛突出祖顾笑谓侍者点好茶来乙酉二十二年丙戌二十三年丁亥二十四年径山还旧观祖授侍者原法印妙在天目死关中祖寄竹篦麈拂及绿水青山一同授记与高峯原妙以赞示曰上大今巳无人雪巖可知礼也虗名塞破干坤分付原妙侍者临济第十七世仰山雪巖祖示寂临济第十八世祖讳原妙嗣仰山X戊子二十五年临济第十八世高峯祖嗣宗统祖开法天目明本侍缁素共筑师子院请祖开堂适大仰寄到竹篦顶相遂拈香上堂示众曰海底泥牛衔月走巖前石虎抱儿眠铁蛇钻入金刚眼崑崙骑象鹭鸶牵此四句内有一句能纵能夺能杀能活若人检辨得出一生参学事毕明本号中峯钱塘孙氏子母梦无门开道者持灯笼至其家翼日遂生本本神仪挺异具大人相才离襁褓便跏趺坐能言便歌赞梵呗凡嬉游必为佛事年十五决志出家礼佛然指誓持五戒日课法华圆觉金刚诸经昼夜弥励困则首触柱以自警期必得乃巳阅传灯至菴摩罗女问文殊生不生公案有疑遂志在参决往天目参祖祖孤峭严冷未甞一启齿而笑独见本欢然欲为祝发本以父命未许祖曰可举阇夜多尊者出家因缘喻汝父勿自沉溺未几诵金刚经至荷担如来处恍若开解本自谓识量依通非悟也丁亥年二十五遂剃染侍祖开法天目诏集诸宗徒廷辩禅师径山妙高诣阙奏对详明上大悦时诏立御讲三十六所于江淮诸路有谮毁禅宗者有旨集诸宗徒廷辩住径山云峯妙高叹曰此宗门大事吾当不惜诣阙争之上问禅以何为宗X高奏净智妙圆体本空寂非见闻觉知思虑分别所能到宣问再三高历举西天东土诸祖以至德山临济棒喝因缘大抵禅是正法眼藏涅槃妙心趋最上乘孰有过于禅词旨明显余二千言又宣进榻前与谮者再复论难谮者辞屈上大悦禅宗安堵如初径山复灾住持高谓众曰吾宿负此山债耳遂再营建滙殿坡为池他屋以次落成禅师平江承天梦真陞座说法寝陞教班居禅上之旨真字觉菴嗣雪宝谦住承天时有华严宗讲主某奏请江南两浙名剎易为华严教寺陞教班资居禅之上奉旨南来抵承天次日觉菴陞堂就为说法博引华严一经宗旨纵横放肆剖析诸师论解是非若指诸掌其时华严讲主者闻所未闻大霑法益且谓承天小寺长老尚如是矧杭之鉅剎大宗师耶因回奏遂寝前旨本侍者具戒己丑二十六年祖付侍者明本法印本一日观流泉有省即诣祖求证祖打趁出既而民间讹传官选童男女本因问曰忽有人来问和尚讨童男女时如何祖曰我伹度竹篦子与他本X即言下洞然彻法源底陆沉众中人无知者于是祖书真赞付曰我相不思议佛祖莫能视独许不肖儿见得半边鼻且俾参徒诣本请益曹洞第二十一世少室祖示寂祖于正月示微疾谓门人曰古人坐脱立化即不无于衲僧分上皆余事也言毕掩息右脇而寂禅师天目下育王横川如珙寂曹洞第二十二世祖讳福遇氏族阙庚寅二十七年曹洞第二十二世宝印祖嗣宗统祖住宝印上堂曰机先一句越韵超声句后一机弥干葢宇衲僧家随缘开拓妙惠人天祇如不落前后一句作么生道昨夜西风恶吹折案山松辛卯二十八年禅师云峯寺如意撰至元辨伪录先是有道士邱处机李志常等毁西京孔子庙为文城观谋占梵剎四百八十二所传袭王浮化胡伪经惑乱臣民时少林裕祖诣阙陈奏对辩处机等辞屈奉旨焚伪经罢道为僧者十七人还佛寺三十七所辛巳冬复奉旨除道德经外其余说谎经文尽行烧毁乃诏大都云峯寺住持如意撰至元辨伪录上喻曰譬如五指皆从掌出佛门如掌余皆如指伪宜辨也辨凡五卷穷释老之渊源分X邪正之真伪复勅翰林学士知制诰臣张伯湻序而行之壬辰二十九年癸巳三十年禅师净慈下径山雪峰妙高寂甲午三十一年成宗成宗乙未元贞元年禅师东林悦堂誾应诏入对发明誾嗣双林朋九江守钱真孙请出世西林迁开先又迁东林召对称旨赐玺书号通慧禅师并金襕法衣禅师牧潜圆至住建昌能仁至高安姚氏子父兄皆名进士至参仰山祖受记莂住能仁所着有牧潜集临济第十八世高峯祖示寂祖上堂拈拄杖召大众云还见么人人眼里有睛不是瞎汉决定是见以拄杖卓一下云还闻么箇箇耳里有窍不是死汉决定是闻既见既闻是箇甚么以拄杖见闻即且止只是六根未具之前声色未彰之际未闻之闻未见之见正恁么时毕竟以何为验以拄杖│吾今与汝保任斯事终不虗也以拄杖三十年后切忘妄通消息靠拄杖X下座冬十一月大觉寺祖雍师子院院主明初来省祖竟以后事付嘱十二月一日黎明辞众曰西峯三十年妄谈般若罪犯弥天末后有一句子敢累及平人自领去也大众还有知落处者么良久云毫釐有差天地悬隔复说偈曰来不入死关去不出死关铁蛇钻入海撞倒须弥山泊然而寂启龛七日端然如生塔全身于死关祖为人至慈勤恳诲人善语和易或继以泣及至室中行祖令鞭䇿龙象尽情勘覈丝粟无贷甞戒学者今人负一知半解不能了彻参徒一诘茫然莫辨邪正句来句去如手搏儿葢得处卤莾故也直须大彻亲见亲证明得差别智方解勘辨杀活其机用险峻不可凑泊如此尤矜细行崇戒律虽创两剎目未甞覩信士全从进得所剪发朝夕供礼舍利累累如贯珠天下识与不识皆赞叹曰高峰古佛安隐忍曰金刚王剑佛祖不留至虎邱应菴十有二传如器注器当时有与临济先后出世者如石霜多枯木众以胜妙境界作究竟至首座化去不会宗旨微九峯孰能反正之厥后流为默照邪禅而真净五祖妙喜诸老宿痛斥其非迨胜朝此病炽作虽没量大汉不免从狐鼠蹊径中来赖是二老生铁铸成终得正悟虽悟后痛诉昔时之谬往路之非而学者躭着恬寂卒不能舍甚哉邪法入人之深也繇是国初至今多坐不语禅南北甚行X牢不可破天童三峯相并而出十余年中搂尽黑暗魔军窠臼然而狂打泼骂记名泥迹之弊不旋踵而生末世说法其难如此要当扇以湻风感以至诚验以宗旨择以人类复还马祖百丈临济兴化以来之元气根本全机大用非徒嚣嚣然口舌争也若夫雪巖父子拈提济上纲领下刀发药去古人实有间设使施之今日独不可以称良剂乎故曰道岁也圣人时也祥符荫曰弘教集载元世祖实录百余篇字字句句以宏法为已任葢菩萨住初地作大功德主以法化众生者也其时绿绨丹诏络绎云林金剎香幢辉煌道路而祖一关壁立于千仞云霄之上真风徧界攀仰无从此所以能支滹沱欲倒之澜续少林面壁之旨迄今三百年来衰靡之极犹有一线真机存而未艾者不可谓非祖持之之力也宗统编年卷之二十六宗统编年X卍XXX宗统编年卷之二十七临济第十九世祖讳明本嗣高峯X成宗丙申元贞五年临济第十九世中峯祖嗣宗统学者辐凑归之如水就下而祖深自韬晦一时宰相公卿上及天子每虗径山灵隐诸大剎赍币迎祖卒不可致示众曰今之参禅不灵验者第一无古人真实志气第二不把生死无常当做一件大事第三𢬵舍积劫以来积习不下又不具久远不退转身心毕竟病在于何其实不识生死根本故也夫根本者性真圆明本无生灭去来之相良由不觉瞥起妄心迷失本源虗受轮转以故迷之则生死始悟之则轮回息当知山河大地明暗色空五阴四大动不动法皆是生死根本若不曾向真实法中脱然超悟更于悟外别立生涯不存窠臼岂堪向生死岸畔札脚或纤毫不尽未免复为胜妙境缘惑在那边起诸异想虽曰晓了其实未然惟痛以生死大事为已重任者死尽偷心方堪凑泊直下傥存毫发许善恶取舍爱憎断续之见则枝叶生矣可不慎乎禅师晦机元熙出世百丈熈豫章唐氏世业儒兄元龄登进士第熈年十九志不可夺从西山明祝发将游方其母怜之具白金为装熈谓财足丧志善辞谢母不持一钱以行至吴名宿皆欲出已座下不顾也闻物初观阐化玉几往谒之观与语大惊异之朝夕谘叩尽发具X秘遂嗣法至元中有旨取育王舍利塔进人供养使者诣熙求记述舍利始末因招与俱熙辞曰我有老母兵后存亡不可知遂归江西则元龄先以临江通判从文丞相起兵死独母在堂熙奉之以孝闻隐居里之灊山元贞二年出世应百丈之请居十二载而法席振兴丁酉大德元年戊戌二年己亥三年祖居吴阊栖云菴祖晦迹三吴庐阜是冬憩吴阊西麓见松桧蔚然成林问名于居人则曰此鴈荡也祖喜曰永嘉有鴈荡山乃应真诺矩罗示见之所名与之同其般若之当兴耶遂缚草菴三间以居扁曰栖云问道者联翩而至庚子四年祖结草菴平江名曰幻住祖曰大觉世尊弃王位卧深雪夜覩明星与无边有情同时涉入如幻三昧嗟乎众生迨今沉酣情妄而不自知我曹出家虽依此如幻三昧而住亦有未悟者于是所至结菴一名幻住云南玄鑑来参鑑素闻教观每曰吾闻大唐有禅宗使审是耶吾将从其学未当将易其宗旨俾趋教观繇是与其徒来谒祖言下忽大悟后方图归倡道而殁于中X吴鑑之徒画祖像归四众迎像入城异光从像烛天万目仰观翘勤倾信自是兴立禅宗奉祖为第一祖禅师行端出世湖州资福旋主天竺端嗣藏叟珍住资福学徒奔凑名闻京国特旨赐慧文正辩禅师中书平章事张闾公任行宣政使首学端主中天竺开堂之日公率僚属亲临座下辛丑五年壬寅六年元长礼祖求示法要长字无明一号千巖萧山董氏子七岁诸书经目辄成诵出入蹈矩循矱有若成人其父喜曰是子当以文行亢吾宗乎年十七从诸父昙芳游涉猎九流百氏之言巳而曰此非出世法也薙发受具走武林习律会行丞相府饭僧长随众入时祖亦在座遥见谓曰汝日用何如曰惟念佛耳曰佛今何在长方拟对祖厉声叱之长遂胡跪作礼求示法要祖授以狗子无佛性话相宗法师五台山祐国寺真觉文才寂才少孤尽孝慧悟生知于书无不精究尤邃理学善吟咏平居敦朴若无所知或对客讨论如河汉莫窥其涯涘徧游讲席得贤首之学甞曰学贵宗通言必会意以意逆志则得之矣语言文字糟粕耳岂能开人之慧目乎初隐成纪筑室树松号松X堂将终焉世祖降旨主洛阳白马寺成宗建祐国寺诏为开山第一世铸金印署真觉国师帝师亲賷旨起之辞不受不得巳而行大弘清凉之道至老无怠九月朔说法辞众端坐而寂阇维舍利数百粒塔于东台之麓癸卯七年时蔚生八月二十九日生于乐清金氏甲辰八年乙巳九年悦堂誾迁灵隐丙午十年丁未十一年武宗武宗戊申至大元年百丈熙迁净慈入寺之日行中书省行宣政院官属俯伏迎请发扬宗旨四方英衲一时辐凑己酉二年庚戌三年辛亥四年革罢僧道衙门祥符荫曰沙门封官爵自秦魏始梁唐继之宋世不废然伹加衔食禄未钖印信设衙门也至元世祖设立宣政院僧录纲正钖以印信行移各路主掌教门虽属崇敬护持之意然而冒滥之流奔竞X倥偬污羞不避忘出世之谓何复胶盆之剌脑是何异织女七襄牵牛负轭者乎武宗罢僧道衙门可谓知其所贵得崇护法门之大体也仁宗仁宗壬子皇庆元年天竺端迁灵隐禅师净慈下温州江心一山了万寂万幼业儒有声出世谒偃溪闻荆叟珏简翁敬皆机契东叟颕领南屏延掌记嗣其法开法天台寒巖迁紫箨疎山江淮总统会诸山于灵隐以庐山开先迎居之升江心少不适意辄弃去徒众追留之不可十一月更衣坐逝舍利五色如菽目睛顶齿不坏时新豫章乌遮塔行省令以银匣贮之同佛舍利置塔中癸丑二年元长彻悟祖付以法印长自祖开示后缚茅灵隐山中随顺世缘殆将十载一旦忽喟然曰生平气志充塞干坤乃今作瓮里醯鸡耶跏趺危坐脇不沾席者三年因往望亭闻鹊声有省亟见祖具陈悟因祖复斥之长愤然来归夜将寂忽鼠翻食猫之器堕地有声恍然开悟觉身跃起数丈如蝉蜕污浊之中浮游玄间上天下地一时清朗披衣待旦复往质于祖祖问曰赵州何故云无曰鼠食猫饭曰未也曰饭器破矣X曰破后云何曰筑碎方瓮祖乃微笑嘱曰汝宜善自护持栖遯巖穴时节若至其理自彰长遂隐居天龙之东菴祖与大觉长老泰定书众请祖住大觉祖力辞举参定应命定甞印证于一山万后复参祖乃拈香欲嗣祖祖以书却之曰古人于法嗣嫡传所以深明宗系者大法源委不可诬也世漓俗薄奉金请拂以院易嗣者有之某甞痛心于此夫大觉虽先师开山然十方丛林尽有尊宿舍彼不取而必欲某尸之何识量之不广也某非畏住持实畏嗣席于开山也故退避力辞而举足下以足下自师一山禅师岂可狥世俗而易其所师哉或欲狥俗易嗣则某断然不敢与足下一日相聚也甲寅延祐元年诏祖不起赐金襕袈裟号佛慈圆照广慧禅师净慈熙迁径山未几返仰山法师别峯大同出世萧山净土寺同字一云号别峯上虞王氏子生时父见庞眉僧振钖而行问僧来自何所曰崑崙山竟排闼而入父急追之寂然无有暨闻儿啼声笑曰儿岂向来浮屠也得度受具会春谷遇讲经景德同往依之遇陞宝林召问谓曰子学精且博矣恐滞于心胸以成麤执曷从事思惟修以刬涤之乎同即出钱X塘参元熙旧所记忆者一切弃绝惟存孤明耿耿自照如是者阅六暑寒俄参祖同将久留祖曰贤首之宗日远而日微矣子之器量足以张大之毋久淹乎此也为赞清凉像而遣之出世萧山净土禅师荐严竺元妙道诏住黄巖鸿福道嗣育王珙住慈源迁崑山荐严诏主鸿福赐号定慧圆明净慈灵隐两剎交请俱不就晚终紫箨法师秦州景福寺英辩寂辩传法于栢林潭住秦州景福摧伏异见树正法幢道行真纯如玉含璞不加雕绘人爱重之虽悍卒武夫亦能敬其为无佛世之佛也世祖闻风降旨旌异六月无疾而寂祖示居士赵孟頫心要頫字子昂号松雪宋宗室年十二即好写金刚经与僧语亲若眷属每受祖书必焚香望拜提举江浙儒学时叩祖心要祖为说防情复性之旨后入翰林遣问般若大意祖有净土偈一百八首頫作一百八赞手书之祖复居士冯子振问道书振号海粟访道祖祖复书曰今古利达之士靡不知三界是大梦宅苟不曾一回亲切警悟则与此所知之心俱落梦寐故曰所知障也惟阁下于吾道信根未甞不深独未见其于信处能脱略所知否世间浮光幻影能几何时向者鄙偈中有披衣X终日坐茅堂之句曾蒙阁下许践之今日所谓贫人索旧债也祖宗风广播有识知归儒门理学一经指示皆融通同异洞彻渊源时参祖者有胡长孺字汲仲天台人特立独行留心内典着大同论曰孟子没一千四百年而周子出周子之传出于此固寿涯禅师程子朱子皆得之周子朱子后得张钦夫讲究此道方觉脱然元来此事与禅学十分相似学不知禅禅不知学互相排击都不曾札着病处真可笑也洒洒数十言深明宗要复有居士孟珙字璞玉号无菴归安人留心宗门力学不倦参祖于言下得大透彻理宗朝为制置卒谥忠襄好周易而尤深于禅机进则料敌设奇轮刀上阵退则扫地焚香隐几危坐远货色绝滋味自赞云老拙爱游戏忙里放痴憨正当恁么时无处见无菴临终偈曰有生必有灭无菴无可说踢倒玉崑崙夜半红日出乙卯二年时蔚出家蔚年十三从演庆昇法师受业便知向上宗乘禅师径山下湖洲何山铁镜至明寂明嗣径山偃溪闻住何山十一月寂丙辰三年勅建栴檀瑞像殿诏翰林承旨程鉅夫撰文发明X丁巳四年勅加法师东林慧远妙觉寂光宏辩大师发明法师京都崇恩德谦寂谦甯州杨氏幼学佛出世长游秦洛谘访逾河而北受般若于邠州甯受圆觉于干陵一后受唯识于陜州頙至京师受华严圆旨于万安拣诏居万甯又诏居崇恩前后一纪道德简于宸衷流声溢于众口未甞以宠遇显荣改其素甞语人曰畦衣之士抗尘世表苟不愧于朝闻夕死可矣尚何慕于外哉退居幽隐正月二十八日寂皇太后赐镪五千缗赙葬有司备仪卫茶毗获舍利建塔戊午五年禅师印原自日本来参原字古先日本国之藤氏子藤为日本贵族原出世南询初谒无见覩于天台覩指令来天目参祖充给侍发愤力究久之领解祖嘱曰善自护持己未六年沈王奉旨谒祖请法九月六日驸马太尉沈王王璋奉圣旨御香入山谒祖于幻住菴翼日请就师子正宗禅寺陞座法师凤山仪应沈王斋成礼而还凤山仪住下天竺延祐初赐三藏鸿胪卿号不受教门少有龃龉必整理之沈王就明庆寺设斋斋X诸山住持省官以下躬董其事以沈王居中位讲堂法座上众官以次班法座下诸山列两庑既坐而仪后至竟趋座上问王曰今日斋会何为王曰斋诸山仪曰既斋诸山王为主人而自处尊位诸山列两庑至有席地而坐者与逻斋何异于礼恐不然沈王惶愧请谢即下座前揖诸山分宾主而众官退就两庑斋毕王握仪手曰非吾师几不成礼禅师育王下大沩佛智元熈寂法师京都宝集寺妙文寂文蔚州孙氏子游学云朔燕赵抵京师依大德明习圆顿教陆沉于众十有一年众请出世始陞座纵无碍辩若崃倒川奔及乎闲居简默言不妄发迁蓟之云泉勤俭睦众廪有余粟以赈饥民怀其德世祖召见顾谓羣臣曰此福德僧也诏居宝集斯时讲席纷锢名相碍滞殊途文振以圆宗融通定慧晚修念佛三昧预知时至手结宝印称佛名面西而逝庚申七年曹洞第二十二世宝印祖示寂曹洞第二十三世祖讳文才字湻拙氏里生年阙嗣宝印住香严英宗英宗辛酉至治元年X曹洞第二十三世香严祖嗣宗统祖住香严上堂曰满盘打算了只有这一着最占便宜敢问诸人且道是那一着卓拄杖云切忌卜度僧问如何是道祖云针锥不容僧云如何是禅祖云车马有路僧云和尚为甚么翻古人公案祖云举直措诸枉相宗法师五台山普甯弘教了性寂性号大林嗣真觉才成宗征居万寿声价隆起至大间太后创寺台山曰普甯延为第一代性刚毅不能俛媚于人不入城隍不谒权贵甞曰苾蒭弘法是务余复何求时尊宠西僧名德诸师多为致礼抠衣丐其摩顶谓之摄受性长揖而巳识者高之九月三日寂谥曰弘教壬戌二年元叟端补径山端时退隐梁渚西菴径山虗席三宗四众相率白于宣政院以为非端不可至是凡三被金襕至则足不越阃者几二十年慕其道者鳞萃至无所容相宗法师金陵天禧至德寂德号云巖东昌镭氏子法照禧宏慈恩之教于龙兴寺从之尽得其蕴世祖召见赐紫命主天禧钖号佛光居天禧三十年一衲一履终身不易过午不食危坐达旦岁俭煑糜食殍饿者数万出衣钵尽新殿庑以律绳众有犯必罚因苦诵丧明忽梦X梵僧迎居内院高座空中散华如雨顷之安坐而逝火浴舍利无算赵孟頫铭其塔法师玉山普安寺宝严寂严号幻堂与大林性俱嗣真觉才继才之席诏住普安方寸湛如止水湻朴无伪表里大林共宏清凉之教七月寂癸亥三年临济第十九世中峯佛慈圆照广慧祖示寂祖居无定所或船或菴咸名幻住有幻住家训僧俗争相瞻礼称江南古佛八月十五日说偈辞众曰我有一句分付大众更问如何无本可据置笔安坐而逝塔于天目中峯之西冈安隐忍曰幻住老人福宠三朝道尊一世兼殊方异域之俗总戴发含齿之民见之则头顶礼敬闻之则神意崩悦无老少无贵贱自王公大臣以及奴𨽻工作孩童孺子皆以江南古佛称之似宜衣被六铢食罗千品矣师乃冬絺夏衲未甞求适非果位大士乘愿再世以励末世其能如此哉世传师肤肉细极不能衣布虽下体槩以绫绢余初谓或然及考师行状碑铭而精苦尅励出于天性师体既丰甞隆暑病渴肤腠汗腐有遗细葛亵衣者师受而不着则下体绫绢之言可知矣今吴山云居菴有师遗履补缀宛然亦足为证余特表而出之非敢以激近世之习但欲朝诵暮咏䇿所未逮X耳临济第二十世祖讳元长嗣中峯泰定帝泰定帝甲子泰定元年临济第二十世圣寿祖嗣宗统祖入伏龙山圣寿道场成发明祖受嘱隐天龙之东菴诸山宰护争相劝请祖逸至乌伤之伏龙山卓钖巖际誓曰山有水吾将止焉俄山泉溢出作白乳色祖遂依大树以居初山有禅寺曰圣寿荒废巳久当祖入山乡民咸获异梦遂相率披蒙茸以访见祖晏坐不动各献饮食共营起律寻因旧号成大伽蓝朝廷三遣重臣降香钖号佛慧圆鉴普济大禅师并钖金襕法衣上堂僧问如何是第一句祖曰有口如痖曰如何是第二句祖曰有眼如盲曰如何是第三句祖曰棒折也未放你在乃掷下拂子曰此是老僧第二句如何是第一句便下座乙丑二年丙寅三年丁卯四年祖示警世偈祖居圣寿内而齐鲁燕赵秦陇闽蜀外而日本三韩八番罗甸交趾琉球莫不奔走膜拜咨决心要X祖警以偈曰百年只是暂时间莫把光阴当等闲努力修行成佛易今生蹉过出头难无常忽到教谁替有债元来用自还若要不经阎老案直须参透祖师关禅师天伦住广德东泉伦参晦机熙于净慈居侍司复掌藏钥叹曰世降道衰人根浮薄宿师硕德具大知见犹不为学者信服无他葢表里不纯也乃缚茅吴兴之桃花坞一日灌园忽云瞑骤雷疾风拔木胸中疑碍顿释出世东泉迁明之佛巖笑隐䜣住龙翔招居第一座后住金陵保甯戊辰年禅师大䜣住金陵龙翔自如补中竺䜣字笑隐参晦机熙于百丈净慈俱掌记出世湖之乌回迁杭之报国中竺文宗以金陵潜邸为大龙翔集庆寺简名德开山䜣首膺其选号曰广智全悟大禅师如字一溪䜣举补住中竺文宗文宗已巳二年敕谥中峯祖曰智觉塔曰法云诏奎章学士虞集撰铭庚午至顺元年X禅师嘉兴大中祥符寺梅屋念常集佛祖历代通载成常华亭黄氏子年十二出家十四薙发受具佛智熙自江西百丈迁杭之净慈常往参承熈上堂举太原孚上座闻角声悟道因缘颂曰琴生入沧海太史游名山从此扬州城外路令严不许蚤开关常于言卜豁然有省投丈室呈所解熈颔之俾掌记室迨熙迁径山常职后版表率一众后奉旨选召出世祥符集佛祖通载凡二十二卷祖复居士宋濂书濂字景濂号无相居士金华人生时母梦异僧手写华严经来谓母曰吾乃永明延寿愿假一室以终此卷觉巳濂即生因名曰寿后更名濂六岁日记二千余言九岁能诗入青萝尽阅郑氏所着书数万卷闻祖吐辞如奔雷欲屈之特往谒相与诘难数千言不契而退复上祖书祖答曰前日承一宿山中今日有书来报无明读一过不觉失笑笑个甚么笑景濂坐井观天又如贫儿拾得钖说与人要做银子卖只是自不识货教别人不识货则不可何以故景濂每甞在尘劳声色境界中辊得烂骨地熟了思量计较文字语言弄聪明业识多了乍闻吾辈说一个放下可以做寂静工夫透脱生死暂起一念厌离心退步静坐乃见无思量无语言处便错认作法身喻如玲珑八面窗喻如须X弥山言说不得这个只是暂时歧路如何便骂得佛赞得祖赞得无明耶赞骂憎爱心不除但增长我见我见未忘目前只见别人过失不知自家过失要成办透脱生死大事难矣景濂果欲办这件事只向无思量无言语处仔细推穷不用说向人蓦忽命根断偷心绝绝后更甦欺君不得却来求印可亦不迟辛未二年禅师清珙出住当湖福源珙常熟温氏子首谒高峯祖服勤三年后参道场信中途举首见风亭豁然请住当湖福源坚卧不起往返至再勉就入院后隐居霞浦山清苦自持不事干谒苟绝食饮水而巳作为诗偈多警发语诵之者心爽神慕以为有古德遗风高丽国师大古愚甞侍珙得旨王闻钦仰表达朝廷剌谥佛慈慧照禅师仍请舍利归国供养壬申三年禅师绍大出世乌龙大严州吴氏子参虗谷陵于径山佩服心印遍游江湖出住郡之乌龙迁云黄宝林法席称一时之盛后坐化舍利如绀珠顺帝顺帝癸酉元统元年重修百丈清规X百丈德辉龙翔大䜣奉勅重修圆通讷曰昔百丈大智禅师建丛林立规矩欲救像季不正之弊曾不知像季学者盗规矩以破百丈之丛林上古之世虽巢居穴处人人自律大智之后虽高堂广厦人人自废故曰安危德也兴亡数也苟德可将何必丛林苟数可凭曷用规矩祥符荫曰圆通之言为丛林行清规者言之也曾不知修清规而主之行者曲狥世典大意不申道随时替乌乎难哉甲戌二年禅师高峯支下天目正觉了义寂义住师子正宗禅寺元统元年岁除日谓侍者曰有一件事天来大你还委悉么良久曰明日是年朝正月六日诣法云塔西指空地曰更好立箇无缝塔其夕与禅者谈笑如平时至夜分乃曰老僧明日天台去也禅者曰某甲随师去义曰你走马也趁我不及翼旦趺坐而化化之日雷砰雨射白昼晦暝及葬雪华缤纷林木缟素送葬者数千人悲动山谷初中峯祖示寂会葬斋次义谓众曰后十二年更为老僧一会众未深信至是始验勅谥佛慧圆明正觉普度禅师禅师时蔚来参居第一座蔚参止巖于虎跑巖示以南泉三不是语因入明州达蓬山佛趾寺侧卓菴昼夜力参一日闻寺主X举沩山踢倒净瓶公案蓦地触发说偈曰颠颠倒倒老南泉累我工夫却半年当下若还亲荐得如何不进噼胸拳闻祖直造丈室祖曰将甚么来与老僧相见蔚竖起拳曰者里与和尚相见祖曰死了烧了向何处安身立命蔚曰沤生沤灭水还在风息波平月印潭祖曰莫要请益受戒么蔚掩耳而出明日普请砍松次蔚拈圆石作献珠状曰请和尚酬价祖曰不值半文钱蔚曰瞎祖曰我也瞎你也瞎蔚曰瞎瞎即呈偈曰龙宫女子将珠献价值三千与大千却被旁观人决破谁知不值半文钱祖谓左右曰蔚山主颇有衲僧气息遂命居第一座寻卓菴于蔺溪之嵩山禅师瑞巖下华顶真觉无见先覩寂覩仙居叶氏子参方山宝于瑞巖尽得其法要结茅华顶学者云集道俗以为无田不可蓄众往往持田劵来施皆却之冬夏一衲食惟充饥迁化火浴忽胸中清水逆出如注得舍利大如菽光耀人目勅号真觉塔曰寂光乙亥至元元年禅师梵琦自海盐天甯迁杭州报国琦字楚石嗣元叟端出世海盐福臻迁天甯复主杭州报国丙子二年X禅师高峯支下处州白云空中假寂假嗣高峯祖栖白云山四方禅衲闻风来赴屦满户外夏一日援笔书偈曰地水火风先佛记掘地深埋第一义既免檀那数片柴又省人言无舍利书毕坐化丁丑三年戊寅四年禅师法林住灵隐林字竹泉参元叟端于中竺掌藏钥居净慈蒙堂不出户者九年丞相脱欢请住浙之万寿迁中竺复迁灵隐宗风大振帝钖金襕法衣时元叟在径山同时唱道五山传为盛事己卯五年禅师昙噩开山瑞龙噩嗣径山端初出世庆元保圣迁国清己卯瑞龙更禅剎请噩开山每戒诸徒日研究空宗当外形骸忘寝食以消累劫宿习然后心地明明耳自是日唯一食终夜凝坐有重修历代高僧传行世庚辰六年辛巳至正元年禅师藏叟下径山慧文正辩元叟行端寂壬午二年禅师惟则住吴阊菩提正宗寺中峯本祖寂后诸名山屡请惟则主席则坚却不X赴隐居华亭城北距城二里许至元辛巳客吴门幻住至正壬午门人相与筑室于姑苏城中师子林号菩提正宗寺奉则居焉禅师了堂一住台州紫箨一荐福道嗣住紫箨次迁天童上堂曰长嘴鸟芳树不栖摩斯迦沧溟不入龙泉与鈯斧同铁利钝悬殊良骥与驽骀同途迟速有异以拂子画一画曰花须连夜发莫待晓风吹禅师智及住昌国隆教及字以中吴县人俗姓顾初生时灵梦发祥祝发受具往听贤首法界观未终章筦尔而笑曰一真法界圆同太虗伹涉言辞即成賸法纵获天雨宝华于我奚益哉遂走建业见大䜣䜣以文章道德倾动一世见及文彩彰露交相延誉有同袍诃曰子才俊爽若此不思负荷正法甘作诗骚奴仆乎无尽灯偈所谓黄叶飘飘者不知作何见解及舌噤不能荅即归海云胸中如碍巨石目不交睫者踰月忽见秋叶吹坠于庭豁然有省于是登双径谒元叟端自列其所证甚悉端勘辩之及随机参会不间一发未几命侍左右俄迁藏室及取教典益温绎之宗通说贯若决江河出世昌国隆教禅师辅良住嘉兴圣寿良字用贞号介菴范文正公十世孙诞锤粹气聪悟夙发见佛书辄跃然朗诵若所素习有相士谓X父母曰是儿清耸恐非世间法可缚若使学佛必能弘大宗乘里多阿兰若良日与羣童遨游其间徘徊爱慕终日不忍去父察其志与相者言合乃曰昔范蜀公好与名僧交甞勉圆悟勤参叩道要卒为天下禅宗吾能惜尔而不使遂其志乎遂俾薙落受具即慨然曰学佛将以明心心非师无以示肯綮终日墙面可乎去习天台教白云杓诲之曰教乘固当学若沉溺不返如入海算沙徒自困耳何不更衣以事禅乎笑隐䜣公见主龙翔其道大被东南盍往依焉良即往参䜣问答之际棒喝交驰一剎那间凡情顿丧久之遂契心法出世嘉兴圣寿禅师松隐茂住明州瑞云茂字实菴奉化郑氏子幼甞中夜趺坐母恶之推其使仆辄达旦不瞑年十六剃染受具主僧使司米盐细务茂叹曰离家为求道耳有羁绁于此何异狗苟蝇营者耶乃潜行至江西见南㵎泉泉命入室一夕闻巖泉泠泠微有觉触遽往白泉泉曰此间不足发子大机大用古林茂乃横川嫡嗣子当往依之茂即趋谒古林林曰尔来欲何为茂曰生死事大特来求出离耳林曰子明知四大五蕴是生死本何缘入此革囊耶茂拟对林以杖击之茂遂悟自是机辩峻绝出世明州瑞云癸未三年X祖招嵩山蔚复分座蔚居嵩山凡九载云水颂德祖三为手书殷重招之复居第一座寻返嵩山禅师径山下雪窦石室祖瑛寂瑛嗣径山熈住雪窦天童晚得痿痺疾造一龛曰木裰日坐其中不涉世事是年三月见一衰衣妇人叩头请瑛应身为国王瑛曰我不愿生天王家逾十七日趺坐而化临终偈曰五十三年弄巧成拙踏破虗空赤脚行万象森罗笑不辍甲申四年禅师径山下金陵龙翔广智大䜣寂䜣嗣径山熈住龙翔驿召赴阙见上奎章阁赐坐谘问法要及顺帝御极待遇益隆后以老病求退优诏不许勅外台护视使安居终老五月示微疾作手书别交游嘱其徒以两朝所赐金币作万佛阁上报国恩二十二日书偈趺坐而寂黄文宪溍撰塔铭虞文靖集着行道纪有四会语录蒲室集行世乙酉五年丙戌六年丁亥七年禅师天甯下妙果竺源水盛寂盛谒无能教于无为州之天甯尽脱玄妙知解隐居南巢迁杭之西湖妙果槌拂之下悬崖壁立务期实证实悟示众曰凡学道人当洞明诸佛心宗X行解相应岁久月深具大无畏如透水月华万浪千波触之不散方始不被生死阴魔所惑祖复答居士宋濂书濂每致书论道祖复答书曰士林中来者无不盛谈左右乃间气所生文章学问绝出为浙东羣儒之冠且犹深于内典欣羡无巳承叙自幼读佛书领其要旨出入有无空假中中至于中且不有有无何在三复斯言此今之士夫执有执无离边离中分彼此儒释之异如左右儒释一贯者能有几人人言为不虗矣张无尽云余因学佛然后知儒古德云居无为界中而不断灭有为之法居有为界中而不分别无为之相暗合道妙不易不易审如是则有为底便是无为底左右巳百了千常何处更有身心之虑未袪事物之来未息又何处更有真实工夫可做而后出离有为了生死大事耶左右与山野交二十年会或剧谈别或寄语未有如此书之至诚也人天之际唯诚朋友之道亦诚而巳只如左右未动念未操觚拂纸未陈一言及写在纸上了是有为是无为是生是死是生死法是出生死法这些子直是誵讹故孔子谓子路曰未知生焉知死孔子底说话莫道子路不知落处尽大地人都不知落处岂不见黄山谷访死心死心云闻公会禅诸方皆印可是否答云不敢死心云我有一问问公公试答看彼此烧作一堆灰在X甚处相见山谷茫然后参晦堂示吾无隐乎尔一言闻桂花香打破漆桶鼻孔撩天大丈夫欲成办箇事自有箇般时节山谷虽是一块精金须入死心晦堂作家炉鞴恶辣钳鎚始得这一队汉若到无明门下更须一一勘过何也不是弄潮人休入洪波里山野如是杜撰左右以为如何报国梵琦钖号佛日普照慧辩禅师戊子八年己丑九年嵩山蔚入吴先是祖谓蔚曰汝缘在吴可往化导大振吾宗蔚遂入吴凡三筑精蓝方之邓尉庚寅十年辛卯十一年佛灭后二千三百年曹洞第二十三世香严祖示寂曹洞第二十四世祖讳子严氏里失载嗣香严壬辰十二年曹洞第二十四世南阳万安松庭祖嗣宗统祖韬光晦迹祖躬耕南阳甞作力田偈云昼拈块石驱山鸟晓坐巢菴逐野豚肠断秋风频击柝目窥夜月更消魂时比之镜清风穴X祖付首座嵩山蔚衣法三月十四日祖令源藏主賷法衣顶相付首座时蔚曰老僧袈裟一顶付与嵩山蔚长老表丛林之道念癸巳十三年甲午十四年禅师高峯首座无象易寂易字无象将门之子应袭父封爵弃去出世危坐禅定屹如枯株上天目谒高峯祖机语契合俾为首座至正初至明州海会端居一室栈绝诸缘年九十九正月礼佛告众趺坐泊然而逝阇维舍利无算师子林惟则钖号佛心普济文慧大辩禅师兼赐金襕法衣则不住山居恒随机开导行省平章咸稽颡执弟子礼屡起江浙诸名山坚却不赴遁迹吴湘间缁素就吴中搆地结屋名师子林寂后塔于水西源乙未十五年禅师径山下灵隐竹泉法林寂林嗣径山端二月二日集众叙平生行脚本末且诫之曰佛法下衰无甚于今宜各努力索笔书偈曰七十二年虗空钉橛末后一句不说不说遂化葬全身于松源塔西其时塔前古桂当春吐华清香满路见者叹异X丙申十六年台宗法师杭州普福弘济寂济字同舟号天岸余姚姚氏子从舜田满出家丱时骏发绝伦持律不违绳尺依半山全习台教悉通其旨一日定中覩四明尊者付以犀角如意自是谈辩无滞泰定元年出世万寿明年盐官海岸毁居民朝夕惴惴恐为鱼鳖之宅丞相脱驩甚忧之乃祷观音大士于上天竺令济即海岸建水陆大会济人慈心三昧取海沙诵大悲呪率众遍撒其处凡足迹所及岸皆复固迁集庆万寿有旨主杭之普福济以年高八十坚卧不起门弟子强之受诏未几退归旧隐三月十日书偈而逝济凡讲法华一百十会天雨宝华者再三丁酉十七年禅师清欲住吴灵巖欲字了菴嗣古林茂住灵巖上堂石门𡾟崄铁关牢举目分明百仞高四十年中重到此始终不隔一丝毫临济第二十世圣寿圆鑑普济祖示寂六月十四日示微疾沐浴更衣集众说偈曰平生饶舌今日败阙一句轰天正法眼灭投笔而逝弟子用陶龛奉全身󰢍于青松菴安隐忍曰佛祖之道不言福德操行要非无福德操行者所能传持但恐偏坠而入道不精耳自应X菴华藏以后临济之道日就浸溺余波末流无所不有欲求高峯之履践中峰千巖之福智以振起末运乌可多得哉临济正法眼藏至祖之世巳若太羹玄酒备而不用久矣厥后天奇祖翁只以一谁字诲人至于广通辈遂明目张胆数滹沱一法为奇名异相法运之变否亦甚矣而天童之棒三峯之宗旨恰恰乎激掦于是岂徒然哉宗统编年卷之二十七宗统编年X卍XXX宗统编年卷之二十八临济第二十一世祖讳时蔚嗣圣寿祖初住兰溪嵩山后开法万峯戊戌至正十八年临济第二十一世万峯圣恩祖嗣宗统祖开法万峯祖卓钖苏州邓尉山衲子奔集遂成丛林上堂舒两手云大开方便门便从这里入复握双拳云闭却牢关说家里话且道不开不闭一句又作么生道良久歛僧伽黎下座解制上堂曰一叶落天下秋一尘起大地收解开布袋口衲僧得自繇脚头X脚底风云起撒土扬沙辊入流逼塞虗空无影像啼莺元在柳梢头毕竟作么生取用喝禅师德然继住圣寿然嗣圣寿祖甞参石屋珙书松隐二字授之因以为号剌血书华严经足不踰阃者三载有天华满庭之异感居民为建宝坊洎祖迁化众请继席禅师径山下文敏宏觉古鼎祖铭寂铭嗣元叟端貌寒寝因精修二十年忽化为福德之相住径山十二年钖号慧性文敏宏觉普济禅师将迁寂遗书嘱丞相外护复书偈曰生死纯真太虗纯满七十九年摇蓝绳断掷笔而逝茶毗舌根数珠皆不坏舍利无算禅师普仁应明诏住婺州智者寺发明仁智者义嗣明太祖是年亲帅六师至婺州幸智者寺诏仁主之后迁净慈禅师古林下平江定慧大方火化方嗣古林茂住平江定慧不检细行跌宕自如谢院事寓灵巖老宿华公房与郡守周义卿善周入山访之方云某此月十四日即此山火化矣其为我证明周戏诺之乃措薪为棚与众僧诀说偈陞柴棚火发烈𦦨炽然于火聚中祝香云云度数珠学华云聊当遗念火𦦨到处多得设利周闻之惊叹不巳X己亥十九年庚子二十年禅师崇裕出世太平光孝迁圆通裕笑隐䜣嗣三十载脇不沾席住太平日圬人塓壁壁中隆然有物函抉之获悉达多太子像乃佛牙所刻成裕召工傅以黄金金迸裂舍利从中涌出雕小香殿奉之寻迁九江圆通辛丑二十一年禅师天童下雪窦无印大证寂证参洞宗云外岫于天童典教藏机甚契嗣其法至治间诏天下善书者金书藏经事竣赐织金屈眴南还丞相脱驩请住衢之南禅继领光孝迁信之祥符移明之定水升雪窦九月寂阇维舍利明莹牙齿数珠不坏壬寅二十二年癸卯二十三年甲辰二十四年禅师慧昙住蒋山昙天台杨氏子十六嗣笑隐䜣明太祖定鼎南京昙谒上上一见叹曰真福德僧也命主蒋山时大内新成诏昙引千二百众披阅大藏昙陞座说法上亲帅羣臣幸临瞻听昙法音洪畅妙契皇情山内帑帛以施远迩学徒闻风奔赴堂筵至无所容凡祖庭规矩昙备行之观者唶唶曰三代礼乐无以加焉X乙巳二十五年禅师宝金赐衣号诏住海印金字璧峯干州永寿石氏六岁出家徧历讲席后精禅定嗣缙云真入五台山秘魔巖建灵鹫菴僧俗趋风常至万指召入内廷值大雪夜有红光自金室中直透霄汉上惊叹赐金襕伽黎明年祷雨辄应勅赐寂照圆明大禅师号诏住海印寺丙午二十六年丁未二十七年禅师天童下天界孚中怀信寂信嗣天童坦至正间住天童御史台奉疏命主龙翔及明兵下金陵僧徒窜散信宴坐一室高皇帝亲幸嘉之勅改龙翔为大天界寺一日晨兴沐浴更衣趺坐谓左右曰吾归去矣遂瞑目侍僧撼之请说偈信瞋目叱之复哀请遂握笔书曰平生为人列挈七十八年漏洩今朝撒手便行万里晴空片雪书毕复瞑时帝统兵江阴梦信谒见问信来何为对曰将西归告别耳帝还闻信迁化与梦符异之诏出内府帛币助丧且命卜藏龛之地于伏牛举龛之日帝亲致奠送出都门茶毗舍利如菽贮以宝瓶光发瓶外戊申年明太祖高皇帝太祖己酉洪武二年禅师梵琦昙噩等应诏主蒋山法会发明元年秋诏征江南高僧十人建普度大会于蒋山二年春复建法会海盐天甯梵琦应诏至京名居第一亲承顾问再召说法赐伊蒲舘于文楼瑞龙昙噩既奏对上悯其老放还清泰子楩净慈智顺定水来复灵隐元瀞万寿至仁径山福报福林智度等俱应诏至京上亲临劳问请法具馔同主蒋山普度大法会天界善世宗泐奉勅撰献佛乐章进呈御署曰善世昭信延慈法喜禅悦徧应妙济善成凡八曲勅太常歌舞以节奏之禅师天台云峯祖灯寂灯住云峯苦行自给影不出山者踰五十春秋人多化之有以土田布施者辞曰先佛以乞食为事吾焉用此忽示微疾集众说偈而逝火化异香袭人舍利不可胜计禅师普明下宜兴龙池弘教了悟永甯寂甯字一源南通朱氏嗣普明无用宽宽嘱曰汝缘在南逢龙即住遇池便居甯受命南还至治癸亥宜兴龙池疏请甯以名符悬记欣然赴之先是山巅有池其深叵测龙出每大水居民苦之甯授龙三皈戒遂不复出居久复至绝巘筑室壁立如削X断木为栈栖板空中足不越限者三年帝师稔知道行降号宏教普济禅师寻召入京宣命龙光殿陞座说法上大悦赐金襕法衣加号佛心了悟庚子出领善权是年夏六月示微疾嘱弟子裁纸制内外衣且曰吾将逝矣命移龛至绝巘索笔书偈曰七十八年守拙明明一场败阙泥牛海底翻身六月炎天飞雪书毕吉祥而逝先一月池水忽竭及甯顺寂喷涌异常时黑白恋慕至有然顶灼臂以供养者茶毗五色光𦦨齿牙舌轮珠皆不坏设利无算门人分余骨与不坏者就龙池太平齐山紫云麻蕻五所建塔藏焉台宗法师杭州集庆寺士璋寂璋字原璞生即伏犀贯顶双眸烱如点漆喜读佛书邻寺僧请其父曰此释氏种也盍乞师我父怒曰吾儿如芬陀花非若伦也遂令入传法寺薙染侍我菴无于上竺力学无怠时有天心莹者高亢不服人独豓璋相与切劘时目双璧我菴无化去东溟日补其席璋复承陶冶至正十三年住栖真往来南竺才演福继二老之门更臻玄微甞对众曰佛法教藏渺如烟海固非独善所能究尽使吾自画而不进其能免于孤陋之诮乎元季兵乱不以世难易其业牧众演法无虗日洪武初诏江浙名宿咸集天界诸方云集莫知规绳璋独出方略具有条叙时十万众共聚法制井然是年六月既X望预知时至安然坐蜕璋器度潇洒论议慷慨据直道而不狥流俗所住之剎誓不薙蓄一人相宗法师绍兴宝林大同寂同住萧山净土迁景德及嘉禾东塔改宝林宝林乃清凉国师肄业之地同欲高卧不起郡邑交疏请至再始投袂起至则天下俊衲多从之赐号佛心慈济宏辩并金襕僧伽黎钟山法会同年八十预焉召见赐珍秘同神宇超迈修伟玉立而吐辞温美扶植宗乘解纷排难无自他猜忌之嫌持律甚严无一长物然性至孝遇父母忌日必流涕不巳十二月登座说法端坐而化同初谒春谷于讲席谷谓之曰子之学精且博矣恐滞心于麤执但益多闻缚于知见非见性之本宜潜修而涤之乃见晦机熈于其挥麈之间夙习见闻一时荡绝惟存孤明耿耿自照复参中峯祖祖赞勉之还付春谷谷命分座祥符荫曰说不通宗难免滞于名言之病维璋与同皆不自满假得承师友磨切之力而学以有成所以二公之道较之口耳相资者异矣庚戌二年克新奉诏招谕吐番发明新字仲铭号雪庐博通内外典游历名山水交一时名流如杨廉夫顾仲瑛丁仲容程文张翥辈自X称江左外史上诏往西域招论吐番不得辞乃行梵琦宗泐等召对奉天门秋七月朔上于奉天门召梵琦宗泐万金妙声等入见赐坐焚香供茶午就赐斋问以宗门大意琦泐等首以灵山付嘱继以迦叶传化为对次及鬼神之事琦等援经据论以对上感悦禅师华顶下处州福林白云智度寂度嗣华顶覩住福林己酉应诏建法会还至杭居虎跑秋趋华顶明年春示微疾仍回福林沐浴更衣索笔书偈曰无世可辞有众可别太虗空中何必钉橛掷笔而逝阇维舍利五色牙齿数珠皆不坏辛亥四年禅师径山下天甯寺梵琦寂于金陵天界寺琦应诏至京馆于天界寺七月二十一日趣左右具浴更衣索笔书偈曰真性圆明本无生灭木马夜鸣西方日出书毕谓梦堂曰我去矣堂曰何处去琦曰西方去堂曰西方有佛东方无佛耶琦乃震声一喝而逝上闻嗟悼久之时禁火葬以琦故特从阇维例火余齿舌数珠不坏舍利五色纷缀遗骼弟子文晟奉及诸不坏者归琦所筑西斋建塔文宪宋濂为之铭虞山钱谦益曰即学行高一世宗说兼通禅寂之外专志净业作西斋净土诗数百首皆于念佛三X昧心中流出使人读之忱然如游珠网琼林金沙玉沼间也诏三宗名德复建大法会于钟山诏集三宗名僧千人及徒从二千人建普度大法会于钟山住天界万金总持其事冬十二月上御奉天殿集公侯百官宣踰建会之因禁天下屠宰上先斋戒一月壬子五年钟山启大法会正月十五日三鼓时上御奉天殿集公侯百官奉上佛表命礼部尚书斋赴钟山启建法会焚之五鼓上服衮冕乘辂辇赴法会至日夕迎佛上率公侯百官临法筵供佛行大礼乐用善世等曲天雨娑罗子禅僧同菴彝简赋钟山法会诗八首纪事禅师缙云下五台璧峯宝金寂禅师圣寿支下婺州清隐德馨寂癸丑六年复召名德高僧诏有道浮图十人集大天界寺径山智及居首以病不及召对禅师天宝下净慈智顺寂于天界寺顺嗣天宝枢初应诏建会陞座说法上幸临慰劳备至南还主净慈是年复召入京俄示微疾沐浴说偈坐逝X禅师径山下象山瑞龙文懿梦堂昙噩寂噩主浙东三名剎钖号佛真文懿禅师夏一日忽戒浴易衣出器物分遗交友集众说偈曰吾有一物无背无面要得分明涅槃后看言毕危坐而逝乌斯道少从噩授文法遂以名家宋景濂序斯道之文以为经噩公之指授得其心印云禅师径山下天界西白万金寂金吴郡姚氏子初习台教更衣谒古鼎铭于双径分座后堂嗣其法至正丁酉出世苏之瑞光效编蒲尊宿作孤云菴于城东以养老洪武改元起住持大天界寺万机暇时召入禁庭奏对称旨四年春诏集三宗名僧十人及其徒二千建法会于钟山命总持斋事承旨创建规式金以母耄举全室泐自代复还菴居五年冬复建会大驾临幸诏金阐扬第一义谛是年十二月一日示疾委顺而化甲寅七年禅师台州瑞巖恕中无愠赴阙以老病辞日本请愠临海陈氏子参竺元道豁悟拈香嗣之初住象山灵巖迁黄巖瑞巖一日谢事入松巖万山之巅人迹罕至崭然独处众泣哀请坚拒不出是年夏日本国遣使入贡向愠道风奏请往化其国以水晶数珠峨山石砚为贽上召至阙愠以老病辞上悯而不遣留处天界全室泐延致丈室时宋景濂方在翰林诣愠剧谈道妙是年冬奉诏东还住鄞X之翠山四方叩谒者无虗日金齿大理僧至京特入翠山五十余人拜牀下各求偈语而去智者寺普仁移净慈乙卯八年禅师智及赐还穹窿海云发明禅师龙翔下竹菴怀渭寂渭南昌魏氏子嗣广智诉诉住龙翔渭居座下得从名缙绅张起巖张翥危素辈游历主两浙名剎洪武初一奉诏至钟山退居钱塘之梁渚是年寂丙辰九年万峯道场成万峯山水相拱祖创建道场三十余年道风遍布龙象骈集座下禅师圣寿支下金华花山明叟昌寂昌本郡浦江人缚茅于里之华山往谒千巖祖示以入道旨要旋归昼夜孳孳不怠十月三日忽辞众说偈曰生本无生灭亦无灭撒手便行虗空片月语毕端坐而逝丁巳十年祖付宝藏持法持参祖于万峯悟旨付法偈曰大愚肋下痛还拳三要三玄绝正徧临济窟中狮子子灯灯续𦦨古今传X宗泐奉诏同法师如𤣱笺释心经金刚楞伽三经御制序文颁行天下戊午十一年禅师宗泐奉诏往西域求法朝廷以佛经有遗佚诏天界寺宗泐禅师领徒三十余人往西域求之禅师径山下愚菴以中智及寂己未十二年台宗法师上竺东溟慧日寂日住天竺前后二十五年洪武改元诏见日年最高白眉朱颜其班前列上亲问以升济沉溟之道日备述其故上悦顾众谓曰迩来学佛者惟饱食优游沉貍岁月而巳如金刚楞伽诸经皆摄心之要典何不研穷其仪苟有不通质诸白眉法师可也数召见字而不名及建钟山法会请日说毗尼净戒辞归上竺日修西方安养之学秋七月朔日梦青莲华生方池中华色敷腴清芬袭人既寤召弟子曰此生净土之祥也吾去人间世殆不远乎至四日趺坐书颂合爪而寂藏全身于山之西峰日躯斡修伟眉长一寸余其白胜雪目睛闪闪射人道德余光所照不问髦倪见日经行辄曰我白眉和尚来也争持香华以为供养居尝颜面严冷片言不妄发虽对王公大臣未甞出一软媚语至于诱掖后进色温如春阳X彝简住大天界庚申十三年辛酉十四年临济第二十一世慈光寂照圆明利济万峰祖示寂祖随机开导不假雕琢而道风遍布嗣法门人有宝藏持雪山熈仰山学日照慧宝峯真虎邱圆海舟慈天界华及果林首座等十余人皆以偈印之正月上元日告众曰老僧时节至矣至二十九日乙卯午时嘱门人曰如今巳得者须向山间林下䦆头边接引一个半个阐掦吾道报佛恩德不可攀高接贵轻慢下流逐利追名迷真惑道末法将沉汝等切须仔细乃结跏趺坐说偈曰七十九年一味杜田悬崖撒手杲日当天语毕而逝春秋七十九僧腊六十停龛十三日肢体温如形容俨若塔全身于寺西涅槃山额曰永光苕溪花城隐士沈贯撰铭唵囕香云外录明僧传首万峰祖曰临济正宗二十传至伏龙千巖长名倾华域而边方诸国莫不蹙还咨礼尘下衲徒恒数千指惟万峯禅师一人最称首贯巖谓其纯粹质朴有古人气象云又曰我明二百六十年间禅源一脉绳绳相武有足嘉者然根流既博辑併诚艰自宋景濂护法录外焕乎耳目者必为立传后有传灯不无小补如万峰禅师龙蛇之生大泽麟凤之见明时因列借首不X独以年寿称也临济第二十二世祖讳普持字宝藏嗣法万峯继席为第二代壬戌十五年临济第二十二世圣恩祖嗣宗统发明祖继住万峯禅师宗泐还自西域三月泐自西域还求得庄严宝王文殊等经授右街善世寻以事谴往凤阳槎峯建寺诏道衍等十人同十王之国发明禅师径山下苏州万寿行中至仁寂仁番阳吴氏子嗣元叟端蒲圻魏观为苏守见万寿废址戚然有意兴复闻仁寓虎邱致书币凡三往返而后应是年三月望示疾十九日同参如愚仲讯侯曰师行矣盍赐一言为末后训乎仁曰十方薄伽梵一路涅槃门曰与师缔交五十秋矣此别直诣净土相见仁厉声曰尽大千界是个净土何处不相见良久泊然而逝癸亥十六年万安祖付凝然改法改参万安尝举路逢死蛇莫打杀问祖曰这箇莫X是背触不得的意么祖曰笑破山僧口改罔措祖曰你在鬼窟里讨什么碗改愈不安一日值祖上堂次改通身汗下释然祖乃付法曹洞第二十四世南阳万安松庭祖示寂祖洪武间开法万安王公以下皆师尊之曹洞第二十五世祖讳改字凝然嗣法松庭出世少室甲子十七年曹洞第二十五世少室祖嗣宗统祖出世少室上堂曰莫向言中取则直须句外明宗若能如是会彻古彻今自由自在祥符荫曰昔云门雅不欲以言句流传禁学者记录其语葢欲学者自悟忘言也洞宗雪庭裕奉诏说法几千万言时人欲为刻行裕叱止之数传以后遂致语录绝传又明初佛事云兴化仪鼎盛丹诏宸书驰骛天下而一二传持祖脉者泠然格外独振真宗故圣恩少室诸祖语录失传然存大统于一丝迄今昭然如十日并照又何在非诸祖语录之所流布也耶乙丑十八年台宗法师松江兴圣寺原真寂真号用藏传天台教观戒行精洁博极羣书禅坐达旦随缘演说索浴书偈告众而逝丙寅十九年X禅师古拙俊奉旨至繁昌剃度千僧禅师荐严下台州瑞巖空室无愠寂七月示微疾󳴱󳴱勉众书偈端坐而逝遗命阇维煅骨散水竹间有二会语山菴杂录净土诗行世丁卯二十年戊辰二十一年己巳二十二年庚午二十三年禅师道成奉诏考试天下僧徒成字鹫峯别号雪轩洞上灵巖秋江洁嗣历住普照智藏奉旨考试天下僧徒进试卷奏对称旨赐金襕袈裟命住持天界亲洒翰墨送之曰不答来辞许默然西归只履旧单传鼓钟朔望空王殿示座从前数岁年俾悬之法堂辛未二十四年壬申二十五年禅师惟则上偈止籍僧发明八月二十九日晚朝上命凡天下僧人但清理册文上有名籍者不问度牒巳给皆要他俗家余丁一人充军则时在京闻上命进偈七章其一曰天街密雨却烦嚣百稼臻成春气饶乞宥沙弥疎戒检袈裟道在祝神尧上览偈罢籍僧癸酉二十六年甲戌二十七年乙亥二十八年丙子二十九年丁丑三十年戊寅三十一年建文皇帝X建文己卯建文元年庚辰二年辛巳三年壬午四年成祖文皇帝成祖癸未永乐元年禅师道成奉诏往谕日本上以日本在鲸波万里外俗尚佛乘以成道行尊硕命捧玺书往谕之陛辞赐金钵钖杖军瓶等成迥涉洪涛如践平陆宣布朝廷恩谕阐扬佛祖宗源自国王而下莫不俯伏臣化禅师天童下径山呆菴敬中普庄寂庄仙居袁氏子嗣天童了堂一住抚州北禅云居径山洪武初应诏说法称旨后衔命祀庐山礼成是年十月二十三日寂于不动轩甲申二年诏征天下名僧纂修藏典发明璧菴完如珪瑾指南车晓菴启等应诏纂修道成还自日本乙酉三年禅师永慈参太初原慈字海舟蜀成都余氏子原籍秣陵龆龀见僧辄喜弃俗趋彭县大隋山景德禅寺投独照月公剃染月寂慈襄塔事毕入西山八载行脚首依太初原于罗阳三峯一日问父母未生前那个是你本X来面目慈从东过西叉手而立丙戌四年丁亥五年禅师慧旵参祖受法至安溪掩关旵字虗白湖广王氏子父为丹阳税课司因家焉母黄氏方娠梦僧顶包入门及产有异质警悟不凡梦坐稠人中挥麈立论醒以告母母曰此高僧说法像也他日令汝出家年十四礼邑之妙觉寺湛然老宿求度湛问曰汝为何事答曰志愿作佛湛奇之为净发闻松隐唱道云间往参叩有契至一小菴禅定六日安祥而起举目触松豁然有省寻至圣恩见果林荣针芥相合指见祖具陈因由祖斥之曰佛法如大海转入转深那许泊住由是亲炙座下一日问曰心不是佛智不是道汝云何会乃向前问讯叉手而立祖呵曰汝在此许多时还作这个见解因发愤忘寝食次日蓦彻源底呈偈曰一拳打破太虗空百亿须弥不露踪借问个中谁是主扶桑涌出一轮红祖仍未点首久之尽得其道乃嗣法别去圆具昭庆隐杭州安溪古道山戊子六年禅师乌石下温州瑞安太初启原寂原日本源氏子九龄出家年十九与宗猷等十八人同誓请旨行求大法准赐茧纸度牒金襕袈裟X及钵孟钖杖等檄于舟䑼游参上国历三年抵福州历参知识四十五员后谒乌石愚嗣其法结茅庐阜复移石龙出世广度迁罗阳三峰再迁护龙一日集众说偈而逝临济第二十二世圣恩祖示寂临济第二十三世祖讳慧旵嗣圣恩持祖法隐杭州安溪遂成丛林宣德间赐额东明禅寺己丑七年临济第二十三世杭州东明祖嗣宗统祖安溪掩关天下趋风素缁奔向诲迪奖励未尝少倦有疑而决者析以片言莫不泠然省解学徒恒集数百人纂修藏典成庚寅八年禅师契斌参少室祖嗣法斌字俱空睹秦封槐树豁然省契参改祖祖尝问曰赵州勘破婆子婆子败阙在甚么处答曰一对无孔铁锤曰祇如赵州意作么生答曰荆𣗥林中重加陷穽曰石头道书亦不通信亦不达是何意旨答曰千里同风曰青原垂足又作么生答曰祸事祸事遂嗣法辛卯九年壬辰十年癸巳十一年X曹洞第二十五世少室祖示寂祖晚归二祖菴坐脱周王蜀王伊王修竺法潜故事登山敬礼一时叹所未有曹洞第二十六世祖讳契斌嗣少室出世嵩山甲午十二年曹洞第二十六世嵩山祖嗣宗统诏天下名德入京较对三藏大典乙未十三年丙申十四年丁酉十五年戊戌十六年禅师径山文琇增集续传灯录琇字南石嗣虎邱中住吴灵巖迁径山大鑑十八世至二十世宗传卓佚者增集续入成书曰增集续传灯己亥十七年庚子十八年辛丑十九年壬寅二十年癸卯二十一年甲辰二十二年仁宗昭皇帝仁宗乙巳洪熈元年宣宗章皇帝宣宗丙午宣德元年丁未二年戊申三年禅师道成乞归天界之西菴先是仁宗在青宫有忌成者搆词间之及登极谪海南宣宗嗣位召还入见慰劳甚至是年春乞归X南都天界寺之西菴以终老上从之诏金币命中官姚忠驿舟护送己酉四年禅师佛妙寂庚戌五年辛亥六年禅师灵巖下天界西菴道成寂成经事四朝四会说法腊八日寂上谕祭赐塔所曰鹫峯禅寺壬子七年禅师竺昙下净慈佛鑑简菴希古师颐寂颐嘉禾李氏子嗣时菴敷永乐中征修大典颐应诏事竣勅主净慈是年月日忽语众曰吾行矣命浴更衣书偈曰须弥一拳大海一口海竭山崩乌飞兔走危坐而寂癸丑八年禅师永慈至金陵首众灵谷慈谒灵谷雪峯请充首座甲寅九年禅师永慈自金陵灵谷至东明慈居灵谷第一座制解造武林遂至东明参祖乙卯十年安溪古道山道场成赐额东明禅寺祖因众集无以容乃拓基营缮遂成大丛林赐额X东明俾度僧英宗睿皇帝英宗丙辰正统元年永慈领悟受法慈居祖座下经二年一日拟伸问祖掌之复拟开口祖复掌之乃豁然开悟展具珍重三拜而出祖曰居古道山三十载今日只见得这僧遂付正法丁巳二年戊午三年己未四年祖自东明迁湖南净慈祖迁净慈罄供施重建大雄殿庚申五年辛酉六年禅师普慈自吴西洞庭来参旬日大悟慈亦字海舟吴郡海虞钱氏子世业儒出家破山寺往参邓尉山万峰蔚祖付以法偈遂结庐太湖西洞庭山三十年不过湖闻虗白旵祖在安溪东明说法亲承万峯祖遂往叩旬日大悟临济第二十三世东明祖示寂六月二十七日祖命斋僧众众知祖意请留偈祖曰一大藏教无人看着争得这几句闲言语至二十九日晨兴言别叠趺而逝停龛七日形容如故火煅获设利如白珠者无数葬于山之东坞而塔焉礼部尚书毗陵胡濙撰铭X唵囕香云外录东明旵祖传曰祖住世七十僧夏五十五弟子仅百人传戒请益者数万余得契祖意乃海舟永慈秣陵人葢师平昔随机设变应病发药若遇初根则恬言輭色使人醉心快意于春风和煦中也及勘宿学务必推穷蕴奥毫发不容虗假苟有果于道者则解衣推食而勉至之虽屠猎之属遇缘训导无不改恶迁善惟其道力纯固解行兼全身肩宗旨志在利生故能致人信向归顺之如是也禅师普慈继席东明祥符荫曰近因文献互见未之合考遂有海舟慈祖一二是非之疑谨按宗伯钱谦益海舟慈禅师传历历明白宗伯以海虞人而传海虞僧初非传闻之讹此足征先参万峯后参东明居东明而承嗣其法者乃海虞之普慈也永慈祖原籍金陵生缘于蜀行蹟昭然详于碑碣及云外录嗣法东明而住金陵东山翼善寺与普慈两人名号虽同履历实相霄坏即如近时海虞三峯先住者为匡瀑戒青系豁堂嵒之嗣于汉祖为第四世后住者为僧鉴晓青系退翁储和尚之嗣于汉祖为第三世若更百年后而称述之均曰三峯青安所别其为前后彼此乎又三峯前住为檗菴正志后住为硕揆原志百年后同称三峰志不几滋是非一二之疑如海舟慈祖者乎以是而推天皇天王之两道X悟亦犹是也其可以任行删削哉庐陵居士聂先乐读续指月录凡例第十二条曰信史有阙疑之例传灯有并载之条葢以续佛慧命重在师承万难以臆见删削也瞿录并载两天皇悟因符碑邱碑各承宗派遂为千秋疑案纷端久矣兹录有两海舟慈而昭然不疑者有说焉两慈皆济宗之人有一家言可按也一为金陵翼善开法之海舟永慈一为杭州东明继席之海舟普慈其姓氏生里不同其长幼年岁有别其悟道机缘可证其付授时日甚殊普慈则有天童悟为之立传花城沈贯为之作拈颂序见在也永慈则有南㵎问之续灯存稿灵巖之南岳单传录见在也惟续灯万峯嗣下削去海舟慈之沈贯问答一则另详註于二十八世普慈章之后宗统编年卷之二十八宗统编年X卍XXX宗统编年卷之二十九临济第二十四世祖讳永慈字海舟原籍金陵余氏生缘蜀之成都X龆年出家嗣东明法住金陵东山翼善寺英宗壬戌正统七年临济第二十四世东山翼善祖嗣宗统癸亥八年勅赐苏州邓尉山寺额圣恩禅寺从僧道立奏请也法师东白善启寂启苏之长洲人甫能言通佛典出家屏迹龙山见知于独菴衍南洲洽应诏纂修大典校大藏经与瞿宗吉赋牡丹一韵往复殆将百首钱文通海铭其塔甲子九年曹洞第二十六世嵩山祖示寂祖坐脱偈曰吾年八十七出夕复入夕撒手威音前金乌呌天碧曹洞第二十七世祖讳可从字无方乙丑十年曹洞第二十七世西京定国祖嗣宗统颁行大藏安置天下名山勅赐常州府武进县祥符禅寺圣旨曰朕体天地保民之心恭成皇曾祖考之志刊印大藏经典颁赐天下用广流传兹以一藏安置直隷常州府武进县祥符禅寺永充供养听所在僧官僧徒看诵X赞扬上为国家祝釐下与生民祈福务须敬奉守护不许纵容闲杂之人私借观玩轻慢亵凟致有损坏遗失敢有违者必究治之谕丙寅十一年智瑄出家领悟瑄姓范初为梓人因营建创足闻提诲而有省遂出家力参充火头偶因火𦦨燎眉照镜忽然大悟丁卯十二年戊辰十三年己巳十四年景帝景帝庚午景泰元年禅师万峯支下东明普慈寂辛未二年佛灭后二千四百年壬申三年癸酉四年甲戌五年祖付智瑄正法瑄依祖座下久得其道付法有杀活由来总见成之记乙亥六年丙子七年丁丑八年禅师绍琦住蜀方山云峯寺琦字楚山别号荆璧叟唐安雷氏子九岁投玄极通出世究即心即佛语诣西岷孜孜不失一夕身心虗凝对境湛寂参无际悟闻净板声碍膺氷释X众请主天成百废具兴众四千指尝与云溪瑛素虗理光泽惠大机用互相激昂至宗门极则处稍觉胸次未稳复加力行者四载浮沤细识始得灭尽一段孤明迥无瑕瞖再谒东普征诘无碍普鸣钟集众以袈裟拂子付之复归东山潜迹十载弟子白琦曰佛法下衰禅林秋晚真风委地吾师传佛心印荷担大柄当驭法利生岂可淹迟林壑孤付托以安眠哉琦幡然东下抵武昌过黄梅登东西二山礼诸祖遗像蕲阳荆王饮道价召求心要至白门历西浙由匡庐归蜀所至大阐玄猷毳徒臻萃韩都侯建方山云峯寺延琦开法上堂以拂子打一圆相曰机前一着觌面全提复击禅牀曰句外一言和声揭露箇里不许停思顾虑岂容开口分疏只饶贬得眼来劒去久矣纵是佛祖到此攒眉有分若是英俊衲僧向未举以前自当点首一笑嗟观近世以来人心不古禅学之者不务真参实悟惟是接响承虗以觉识依通为悟明穿凿机缘为参究破坏律仪为解脱夤缘据位为出世以致祖风凋弊魔说炽然塞佛法之坦途瞽人天之正眼使吾教外别传之道于斯而委地若是本色道流以十方法界为个圆觉期莫论长期短期百日千日结制解制但以举起话头为始若一年不悟参一年十年不悟参十年二十年不悟参二十年尽平生不悟决定不移此志直须要个真实X究竟处方是放参之日也睿皇复改八月改元天顺戊寅天顺二年诏严滥度僧徒己卯三年庚辰四年辛巳五年大明一统志成禅师物外圆信谒广善月幻信字无念金台高氏子别号物外九龄谒大觉悦出家慨然曰礼佛转法僧途恒务未明生死稯凶稯凶何益闻无际悟演教于京都隆恩寺特往请业示以无字勐力提究忽尔话头成片身心凝然悟曰暂时静念不得认着更衣入终南山立限十年闻火院破薪声有省然自知未是彻处更加逼拶觉活泼泼地脱洒无依有偈曰崑崙倒跨清风舞㵎底泥牛鬬石虎磕着苍松眼上眉蟭螟踏破虗空肚回牛山缚茅晏坐不卧涤盪余习乃诣繁昌八峰山广善寺叩月幻幻为临济下二十三世问答契机幻冁然一笑抚之曰善自保护报佛恩德乃付之衣法复居山三十周寒暑后开法伏牛山壬午六年临济第二十四世金陵东山翼善祖示寂塔于寺侧临济第二十五世祖讳智瑄字宝峰住南京高峰寺X癸未七年临济第二十五世金陵高峰祖嗣宗统甲申八年宪年纯皇帝宪宗乙酉成化元年丙戌二年丁亥三年戊子四年己丑五年庚寅六年禅师弁山下碧巖空谷景隆寂隆姑苏洞庭鼋山陈氏子初见懒云安于弁山开示法要后于虎邱礼石菴祝发会菴迁灵隐隆相随七载因往天目礼高峰祖塔憩钖岁余忽有省入造安求证安为助喜后住碧巖僧问如何是佛法的的大意隆曰此问最亲切曰觌露堂堂时如何隆曰途路未为真曰南人如问雪我道是杨花隆曰唤钟作瓮又争得晚年于西湖修吉山卜地为生圹筑室以居隆机辩峻逸儒释贯通所着空谷集尚直尚理编辛卯七年壬辰八年癸巳九年禅师方山下金陵高座寺古溪觉澄寂澄山后蔚萝张氏子年十岁为牧牛之童十四从云中天晖昶圆髻阅藏五载从默菴学禅机颕迅彻道声鹊起景泰三年宗伯胡濙延住南阴香严寺自惟大事未明不一年而退登太冈山参月溪X得其奥旨往西蜀谒方山琦久之大事了彻付法后辞琦南下天顺五年住高座寺寺即雨华台东晋时西域僧开山后梁天监年间云光法主讲法华经天雨宝华故名其台澄住后足不履城市者十载是年八月初九日端坐而化澄能文曰吾将借此以明佛知见胡濙序其雨华集曰将与蒲菴全室逃虗媲囟美于后禅师惠通住宝禅寺曹洞第二十七世西京定国祖示寂曹洞第二十八世祖讳文载字月舟初住少室后隐烟霞着洞上绪余传甲午十年曹洞第二十八世嵩少祖嗣宗统祖示众引卧龙语云道个正字蚤巳落偏葢本位都无言说但有言说即属偏也古人道偏正不曾离本地无生那涉语因缘又道不落今时句妙在未闻前不落今时须虗一位不得当头道着直须玄行始解相应半夜日头出日午打三更皆是无语中有语道个露地白牛明妙法身犹是文彩须向文彩未生前妙会始得乙未十一年丙申十二年丁酉十三年禅师本瑞来参X瑞南昌钟陵江氏子随父商颕州偶厌世相遂信步至荆门礼无说能剃染为沙门令看万法归一话乃徧参耆宿与全首座者同行至襄阳道中偶闻老妪唤猪声全说偈曰阿娘墙内唤哪哪途路师僧会也么拶破这些关棙子阿娘依旧是婆婆疑滋甚一日病中闻僧举大慧临灭因缘顿明全首座偈意入蜀见楚山雪峯多所发药益臻玄奥末后至金陵见祖祖问曰什么处来曰北京祖曰莫有别处去么曰随方潇洒祖曰曾到四川否曰曾到祖曰见法鑑否曰曾见祖曰见楚山否曰曾见祖曰法鑑会下多少众曰三十祖曰楚山会下多少众曰三十祖曰且不一般曰本无差别岂分彼此祖曰四川境界与此间如何曰江山虽异风月一同祖竖拳曰还有这箇么曰无祖曰因甚却无曰非某境界祖曰如何是你境界曰诸佛不能识谁敢强安名祖曰汝岂不是着空曰终不向鬼窟里作活计祖曰西天九十六种汝当第一瑞拂袖而出遂留止一冬机语甚契戊戌十四年祖付本瑞正法祖以袈裟拂子付本瑞偈曰济山棒喝如轻触杀活从兹手眼亲圣解凡情俱坐断昙华犹放一枝新临济第二十五世南京高峰祖示寂X临济第二十六世祖讳本瑞字天奇别号茕绝嗣金陵高峰祖己亥十五年临济第二十六世金陵祖嗣宗统祖示众曰汝等除去心中謟曲截断人我贪嗔直教一念不生万缘顿息然后向此干干净净处提个话头字字明白念念相续看他是个甚么道理务要讨个分晓日久岁深不炼昏沉昏沉自退不除散乱散乱自绝纯一无杂心念不生忽然会得如梦而醒覆看从前俱是虗幻当体本来见成万象森罗全机独露天上人间悉无别法荡荡然无拘无束坦坦地自由自在于这大明国里也不枉为人向此法门也不枉为僧却来随缘度日岂不畅哉禅师东明支下天目活埋菴月江觉净寂净姑苏双杨沈氏子嗣东明旵祖匿影天目活埋菴日惟一饘岁惟一衲醎酢不沾枕簟不御者六年爱苕溪清幽遂驻钖水心院历二十稔道行精峻世莫得而远近之唯以法施未尝少倦正月十九日寂四众皇皇如失慈父庚子十六年辛丑十七年壬寅十八年癸卯十九年甲辰二十年乙巳二十一年丙午二十二年丁未二十三年孝宗敬皇帝X孝宗戊申宏治元年己酉二年禅师如卺集禅宗正脉卺嘉禾人嗣空谷隆辑佛祖机语曰禅宗正脉庚戌三年辛亥四年壬子五年癸丑六年甲寅七年乙卯八年丙辰九年丁巳十年戊午十一年己未十二年庚申十三年辛酉十四年禅师天界下樵阳君峰大阐惠通寂通政和邵氏子年二十造瓯甯斗峰礼宝积玉溪得度出关参天界中久之付袈裟拂子常侍黄高扣法有省八月延至宝禅寺复捐赀建寺奏上赐额曰正法禅寺延通主法戊戌冬南还故山住邵武君峰是年寂壬戌十五年癸亥十六年甲子十七年乙丑十八年武宗毅皇帝武宗丙寅正德元年祖付明聪正法聪邵武光泽县人姓奚母吴氏将诞前一夕有病僧告宿吴辞之夜半遂生聪而病僧是夜道亡里人咸谓此僧再来十七从隐菴得度二十受具精X毗尼兼修止观深究唯识等论一日游百丈山逢一老宿问聪曰大通智胜佛十劫坐道场佛法不见前不得成佛道此理如何聪依文对老宿诟骂而去聪疑情顿发一日闻马嘶豁然大悟乃曰如斯之事如来明见无有错谬往谒金陵祖久之付正法印丁卯二年少室祖奉诏说法伊郑诸王往来问道戊辰三年临济第二十六世金陵祖示寂祖得法弟子三百四十有奇未及百年湮没殆尽独无闻聪祖传持正脉至今云外香曰天奇老人彻底为人老婆心切当时法运庶几稍振自兹以降景逼桑榆虽有鲁阳之戈乌能挽其万一者哉临济第二十七世祖讳明聪字无闻别号绝学嗣金陵瑞祖住随州关子岭龙泉寺己巳四年临济第二十七世随州龙泉祖嗣宗统庚午五年辛未六年壬申七年禅师古音净琴住瑞巖琴闽之建溪兴贤蔡氏子晚号玉芝老人幼敏逸X每日叹云世间所求皆是苦不如蚤觅出身途年二十五出家历参樵阳大阐将乐性空泉南静晃虎林印宗皆当世宏道之士也最后往巫山叩寿堂松遂蒙印可回闽隐双峰三十年四方怀道之士踵至是年应瑞巖请后于斗峰重创大剎宏化一方所着有醍醐集三卷德宝生于金台吴氏癸酉八年甲戌九年乙亥十年曹洞第二十八世嵩少祖示寂俍享挺曰当宏正嘉隆时九鼎单丝祖道不绝如线绪余一册播在丛林沿袭旧闻未为无补然乌焉成马巳经三写之讹曾参杀人徒闻市上之口今日拈来好与他禅板蒲团一齐焚却曹洞第二十九世祖讳宗书号小山初住少林迁宗镜丙子十一年曹洞第二十九世宗镜祖嗣宗统丁丑十二年戊寅十三年己卯十四年庚辰十五年辛巳十六年世宗肃皇帝世宗壬午嘉靖元年勅开万寿戒坛诏选宗师为十座首发明诏开戒坛选宗师为十座首宗林等应诏演说毗尼多所利益上时奉玄林上书规劝请宏护大法上不以为忤林字大章余姚宋氏子捿隐于杭之安隐净慈间薄游都下屏迹香山乃膺诏选癸未二年笑巖宝出家宝年十二偶至禅林听演华严大疏至十地品世尊作转轮王布施国城妻子身命等廓然如释桎梏叹曰千古犹今同一梦幻于是决志披缁礼本境广慧寺大寂能为师名德宝号笑巖禅师果斌住南京天界斌字半峰与顾华玉谈禅和诗题王十岳山寮避暑诗云小隐空山绝四邻野云孤鹤自相亲谁知一径深如许犹有敲门看竹人甲申三年乙酉四年丙戌五年禅师无相圆应中丞毛埕请住天池华山禅寺重修大殿华山寺为晋时古剎峰前天池一泓湛碧高僧注经于此池中三见青莲有钵盂翠屏诸胜中峰本祖建石殿安置藏经岁久荒𡉏埕字贞甫读书殿侧见石柱流光之瑞遂发心重修延无相圆主席X说法有手记及诗文述其事丁亥六年戊子七年己丑八年庚寅九年禅师如迁圆佐谒宗镜祖于立雪庭迁凤翔岐山李氏子首参悦菴喜指示向上一路寻入青峰山弔影单栖有所开悟同天然佐来少室谒书祖入室陶镕机契俱蒙印可辛卯十年禅师如进通玄同谒宗镜祖进字隐菴广平永年陈氏子玄字古风邺下王氏子同谒书祖于少室一见期以龙象久之俱付衣法壬辰十一年禅师德宝至龙泉参祖宝徧参名宿一日渡溪失足堕水衣履俱湿更衣吕家店默坐忽闻妇人责子有省遂造关岭谒龙泉祖呈所得明旦入室祖曰上座昨日许多络索向甚处去也宝拟对祖笑曰鹞子过新罗宝复问曰十圣三贤巳全圣智为甚不明斯旨祖曰如何是斯旨下语皆不契因临泉洗菜忽一茎菜堕水逐水圜转捉之弗得遂豁然喜跃来归祖举玄沙未彻语勘之宝曰贼入空房祖曰不得草草宝便喝拂袖而出旋辞祖入楚癸巳十二年X禅师常忠谒书祖于嵩山忠字蕴空生缘建昌为儒时尝讲姚江良知之学出世后闻中州小山祖道风即往参谒祖问来为何事忠云为生死求出离法祖曰生死在何处要你出离忠无语祖曰且去务下着一日忠又问如何得见性成佛祖曰你喫饭也未忠云巳喫了祖曰舌在你口里还见么忠云毕竟如何得成佛祖曰佛是干屎橛汝咬得破么忠拟再问祖摇手曰不是不是忠益心疑之乃辞祖遍参诸方甲午十三年乙未十四年丙申十五年书祖自少室迁宗镜祖谢少林事往住北京宗镜时蕴知忠徧访诸方名宿有省乃彻见祖作用复返嵩山随侍住宗镜服勤三载祖付以偈丁酉十六年祖付德宝法印宝入楚参大觉圆觉齿高仪貌丰硕辞音如钟住山数十年不与人事禅门巨匠也宝侍觉数月朝夕扣击举拈放风转方便莫测一日室中举外道问佛不问有言不问无言世尊良久外道便悟觉曰既不涉有无良久亦是闲名正当恁么时外道悟箇甚么宝拟对觉以手掩其口曰止止犹挂齿在宝曰可谓东土衲僧不若西天外道遂作偈曰X一自当年画模则几番红了几番黑如今谢主老还乡那管平生得未得觉为助喜未几回关岭祖付以法印谕出世戊戌十七年己亥十八年庚子十九年辛丑二十年禅师常润参宗镜祖付法润字幻休别号大千南昌进贤王氏子初谒万松林于径山复参大方莲后参宗镜祖力行二年愈益精进祖举洞山我今不是渠诘之曰既不是渠毕竟是何人润领悟以偈答曰若要识此人有箇真消息无相满虗空有形没踪迹曾为佛祖师尝作干坤则龟毛拂子清风生兔角杖头明月出祖曰子无勦说更须自入悟门润曰尚不借缘从何门入祖曰既不借缘何为至此润曰因不借缘所以至此祖曰就不借缘一语于意云何润曰彩凤飜飞身自在铁牛奔吼意常闲祖曰善哉明日辞行祖付偈曰定作人天主当思少室秋润曰常润是甚么人安敢当此祖嘱曰吾道不振久矣岂宜袖手耶润唯唯壬寅二十一年癸卯二十二年临济第二十七世龙泉祖示寂宗统编年卷之二十九X宗统编年X卍XXX宗统编年卷之三十临济第二十八世祖讳德宝金台吴氏子嗣龙泉祖世宗甲辰嘉靖二十三年临济第二十八世圆通祖嗣宗统祖居圆通仲夏朔祖入都居圆通寺上堂拈拄杖曰有么有么时有一僧出作礼祖噼嵴便打曰多口作么曰某甲一言未措何为多口祖复打曰再犯不容乙巳二十四年祖结夏圆通四方禅侣终南南岳伏牛五台等处闻祖道风皆来参礼丙午二十五年曹洞宗统止于是年按洞宗宗镜书传少室润廪山忠隐菴进大方迁古风玄天然佐五人少室润传清凉念无言道智空睿鳌谷银无疑信五人廪山忠传经昌经一人清凉念传云门澄一人寿昌经传博山来东苑镜鼓山贤黄龙谧四人无言道传少室喜金山肇二X人云门澄传苕溪彻明因怀佛日方愚菴盂东山澓弁山雪六人博山来后有雪关誾檀度密华首独金陵严四人东苑镜传天界盛一人鼓山贤后有鼓山沛一人诸家传持正在繁衍从此至本朝诸师之出世行蹟年月有征者书焉宗统之归须俟后定幻休润和尚继席少室发明宗镜祖示寂佥议继席非润不可润执意谦退再请再却众乃举祖付嘱之偈润遽堕泪不复言辞乃住少室润体貌丰硕声若洪钟与诸学人甘澹泊而襟度夷旷力荷大法朝夕干干无少倦色告香入室者二百七十人丁未二十六年戊申二十七年己酉二十八年庚戌二十九年辛亥三十年佛灭后二千五百年壬子三十一年癸丑三十二年隐菴进和尚应请北游进自得法于小山书祖后养道于大伾之兴国寺影不出山足不蹈阃者数载久之开堂说法机如走珠口似悬河衲子肩摩踵接趋谒如狂一日应请北游途宿三教堂主僧进曰此中向有憨布袋像供西壁后为羽士居此于顶上安双髻改唿为X钟离仙迁供东壁每每缁衣黄冠争衡代位至今荤酒淫祀妖孽一方死为怪事求和尚除之进以拄杖指其像曰者块泥团变怪多端不守本分恼乱人间髠头佛祖丫髻神仙出乖见丑魔魅闾阎彼此搬弄东那西迁妄生喜怒暮四朝三不遇老僧行正令多年冷地受牵缠四大各复返本还源从此一方齐物论即刻送汝上长安咄咄连棒粉碎而邪孽从兹肃清甲寅三十三年祖辞众南游仲秋祖辞众南行有答三际禅人问法语蕴空忠和尚栖隐廪山慧经从之出家盰江之新城有廪山去郭二十里八面秀拔忠游喜之因结茆栖止者二十年不与人接诸士绅故人多来相访唯默坐而巳罗近溪邓潜谷与论性命之学皆超出情见及举宗门向上事人多未能领略经抚州崇仁裴氏子诞时难产祖父诵金刚般若经而娩因名经初生颕异长貌苍古九岁入乡塾便问浩然之气是箇甚么塾师异之向忠道行高峻特求出家常疑金刚四句偈必有指据偶见傅大士颂曰若论四句偈应当不离身不觉释然遂辞忠隐峨峯尝登绝顶顾盻而作偈曰踏上云头第一峯眼中广博小虗空当时欲见无由面今日相逢处处同结庐三年人无知者X乙卯三十四年丙辰三十五年禅师方念参少室休和尚于立雪庭受付念字慈舟别号清凉古唐杨氏子十岁投金台义公出家自念生死事大受具参方一日听古道法师讲楞严经至七处征心后顿知缘生不实茫无下落乃遍历讲席精研性相宗旨终不自肯往少室参幻休润于立雪庭礼拜次润问甚处来念曰北方来润曰北方道法与此方如何念曰水分千派流出一源润曰恁么何用到此念曰流出一源水分千派润见念言辞迥迈命充维那时提大事因缘激发之念晓夕体究至忘寝食一日至五乳峯前初祖面壁处忽然契悟亟诣润呈偈曰五乳峯前好箇消息大小石头块块着地润可之嘱曰从上佛祖以自己所证递相承袭欲令一切众生知有此事余得之小山先师十余年矣今将从上佛祖心印源流付嘱于汝汝当上体佛祖之心为心以续慧命灯灯相继毋令丧失然虽如是尚宜晦迹林泉乘时一出付以偈曰无上涅槃心佛祖相传付吾今授受时云净风头露丁巳三十六年禅师伏牛下径山万松绍林寂林仁和沈氏子幼入法轮出家习瑜伽教林愀然曰是岂生死大事所竟耶趋天目谒平野老人获X闻心要翱翔讲律研穷玄奥者久之嗣伏牛大休实入川崃登峩嵋复归虎林遯迹径山道风弥着问法者麇至书偈而化云外香曰万松老人操履真洁玄宗幽䆳近代主匠不多指屈其于径山踞师子座挝涂毒鼓法筵非暂也世谛非促也度生非简也传法非一众也及考山志列诸法侣类中而不入祖位何所然耶吁异哉明眼人前不妨举似戊午三十七年己未三十八年庚申三十九年禅师吉菴下嘉兴天甯法舟道济寂济秀州张氏子嗣吉菴祚初住龙渊景德移盐官俱胝故院院有灵泉甘美且利浴茧因产妇触秽致震雷坠石要以百祀矣济谓众曰院破可完井覆可启以密语祷之石徙其半至今有半井之称寻移武康双髻有池蛙听经之异嘉靖初中贵张永请出世秣陵安隐由阳羡开堂禾之天甯复开炉鞴于灵光精器诸剎乃浮舟南湖信风所如三年弃去居湖之弁山是年秋寂济气宇遐畅礼度闲逸律身惟谨造次𤨏屑必规检寒暑屋漏亡改替性沉静素无干谒随缘转化先后二十余所解包之后足不越户庭旦晚持秘密伽陀严甚燕暇则孤坐泊然似不能言者钱帛蔬果必均同在诲义无碍如春风披拂不自知其意之消也X辛酉四十年壬戌四十一年癸亥四十二年禅师天童下天池玉芝法聚寂聚盐官富氏子儿时恒籍地趺坐折草念佛出世后结庐澉湖习静芝产座下因号玉芝嗣天童碧峯显移钖武康天池搆玉芝精舍提唱宗乘随机明捷如太阿发穴秋水生寒不犯锋铓任情䃲礴二十余年之间归诚缁素鑑觉一大事因缘者琳琅辉映有语录六卷五月十九日寂甲子四十三年祖复北游寓宝禅乙丑四十四年禅师正传参祖于北京宝禅传溧阳吕氏子年十九从善权乐菴薙发看父母未生前话无所入刻苦历二七日一夕经行才就坐闻琉璃灯光熚爆豁然有省乃曰古人所谓虗空粉碎大地平沉一人发真归源十方虗空悉皆销殒非虗语直造燕都参祖通所得语未竟祖忽趯出只履曰向这里道一句看传无语立檐下自夕达旦祖出见唤传传回首祖翘一足作修罗障日月势传乃大悟禅师智空赴天界请空字妙有云南太和葛氏子出家后往鸡足山然一指偕友往南岳下炼魔场卓菴仰山日唯一食X西踰江浙访诸祖遗迹阅藏天目顿明大旨谒万松林于双径遂受记莂是年应天界请丙寅四十五年圆悟生十一月十六日生于常州宜兴蒋氏穆宗庄皇帝穆宗丁卯隆庆元年禅师瑞巖下禺川真慧寂慧雉城符氏子事母以孝闻却姻出世书法华十二部以报罔极力参有悟往印于玉芝聚首众飞霙院乌程令不崇三宝陷之于狱体无完肤同事数人咸谓非麴糵荣卫不可以生慧独毅然曰酒为大过犯吾佛首禁生死等幻耳毋多言至夜说偈而逝戊辰二年己巳三年祖付正传法印传悟后服勤数载礼辞南归祖书从上源流付之临行覆以一笠曰无露圭角慈舟念和尚掩关五台念掩关五台昼则一食夜则孤坐久之自念差别智不可不明乃肆游诸方一切苦行人所頞蹙者皆身亲历后至石城精厉过分双目忽盲念曰幻身非有病从何来将身心一时放下硬坐七日双X目复明庚午四年辛未五年壬申六年憨山德清参祖清全椒蔡氏子出家长干大报恩寺大殿燬清与雪浪恩矢志兴复乃北游京国寻之五台以憨山自号谒祖祖问何处来清曰南方来祖曰记得来时路否曰一过便休祖曰子却来处分明清作礼侍立请益祖开示向上数语而出神宗显皇帝神宗癸酉万历元年法藏生十月七日生于常州无钖苏氏甲戌二年禅师天甯下大云云谷法会寂会嘉善怀氏子参法舟济于天甯寝食俱废一日食尽不知碗忽堕地𨺗然省彻得受记莂韬迹香林见明教嵩日课遂效行之徐魏国公延于丛桂庵请住三藏殿会危坐不越阃者三载诛茅栖霞千佛岭陆仪部光祖访之机洽欲为建寺力辞之嘉靖丙寅集五十三人结禅期于天界壬申吴吏部默泉郑刑部旦泉等请还故山达观可扣华严宗旨为发挥法界圆融之妙叹未曾有会定力摄持住山四十余年如一日昼夜端坐前置一炉香X烟不断终身禅诵无间真末法精进幢也当江南禅道梗涩之时出入灭裂之地始终无一议之者其操行可知巳正月五日四方之众覩会住处𦦨发及明趋视而会巳寂住栖霞时有开示袁文学了凡行功过格语载本传乙亥三年无明经彻悟经阅传灯见僧问兴善如何是道善曰大好山日夜提撕至忘寝食一日因搬石次坚不可举极力推之豁然大悟即述偈曰欲参无上菩提道急急疏通大好山知道始知山不好翻身跳出祖师关遂往廪山呈偈忠即为印可始许薙发受具丙子四年勅法师觉湻等校订续八大藏经典丁丑五年戊寅六年祖自五台回至京结菴西城柳巷己卯七年庚辰八年禅师万松下苍山妙有智空寂空威仪丰伟望之俨然一应真住天界迁超果晚居余山寂徐阶铭其塔禅师东塔下敬畏如空寂空香水施氏子嗣野翁晓X云外香曰断桥伦传方山宝宝传无见覩覩传白云度度传古拙俊再四传至宝芳进进传野翁晓晓传敬畏空空传古湛冲冲之后遂斩无传衣偈留车奚菴辛巳九年临济第二十八世圆通祖示寂正月十九日寂塔于城西之小西门禅师无念深有住龙湖临济第二十九世祖讳正传字幻有嗣圆通壬午十年临济第二十九世禹门祖嗣宗统癸未十一年甲申十二年乙酉十三年曹洞三十世西京万寿幻休润和尚寂发明顺德鹊山天然佐和尚寂佐隐鹊山有请说法者坚辞之十月预知时至浴毕坐逝丙戌十四年诏颁藏经施天下名山国初刻藏有北方撰述诸经未入藏者诏补入之勅颁十五藏散施天下名山慈舟念和尚南游普陀禅师湛然圆澄参谒受印证X念游普陀归由越之止风涂众请说法湛然澄来参念问止风涂向青山近越王城畔沧海遥时如何澄曰月穿沧海破波斯不展眉念复举洞上宗旨逐一问澄澄乃说偈呈似曰五位君臣切要知箇中何必待思维石女惯弄无鍼线木偶能提化外机井底红尘腾霭霭山头白浪滚飞飞诞生本是无功用不觉天然得帝畿念阅曰语句绵密不落终始真当家种草也遂召入室印证曰汝后开两片脣皮截断天下人舌头有分在即付偈曰曹源一滴水佛祖相分付至今授受时大地为甘露咄五乳峯头无镞箭射得南方半个儿慈舟念和尚住嘉禾东塔念应请住嘉禾之东塔迁豫之云居匡庐后欲投老台山越中缁白力挽归宝林道场示寂后法嗣湛然澄迎龛塔于显圣南山之麓丁亥十五年禅师万松下嘉禾东禅千松明得寂得号月亭以嗣万松易号千松乌程周氏子始参百川海不契单衣芒屩徧历丛席备尝艰苦所遇皆外道法事自念般若缘薄益奋励投上竺哀吁普门大士祈姤明师乃谒万松林泫然请决凡十载无所入一日阅楞严经至清净本然云何忽生山河大地恍若云散长空寒蟾独朗呈偈松颔之X松住双径得为众负米缚薪不惮艰苦独行朴蔌间遇虎横踞得卓钖正立虎俛首避去时咸异之适覧枣栢合论至十地品午夜隐几而坐梦游兜罗绵世界阐华严奥旨至于结座乃说偈曰从本巳来无今日何曾有一毛头上见虗空笑开口喝一喝寤白松松抚之松寂后悬铛守塔者千有余日乃孑身趋凌霄峯结茅孤坐衣草食木苦行精研一夕趺坐心境豁尔疑滞氷释自此道价峥嵘毳徒辐凑陆五台率众请法吴司𡨥韫菴请说法于灵隐管佥宪东溟请阐法于天池沈仪部观颐请住圆证寺世方崇事真武比邱有披法服而膜拜者得见悉叱曰此北方一水神耳教中谓毗沙门天王愿兴神力为佛外护尔授七佛袈裟而礼何谬倒乃尔往往改像设而更庙宇俾学者专心正道得为人修榦玉立性度伉直以胜法为自重以传道为己任祸患不苟避慽喜不形色至于登座白椎则慈云霭然三千炳着八万森严七众无不渥其沛泽而醉心者伙矣所遇公卿未甞降礼作卑謟态羣小或憎诟之百折不回是冬示疾吉祥而逝相宗法师苏州华山祖住寂住字幻依号麓亭丹徒朱氏子八龙蟠山出家受法华华严诸大部自谓觉识所依非关真际游少室依大章五载复至伏牛依高安十二夏次游都X下谒松秀二法师尽得清凉之旨淮安胡给谏延住钵池山造大藏经作无遮会访无极于南京居第二座钳鎚之暇即入众作务演华严于京口万寿寺至入法界品地震天雨甘露宝华时无极妙峯承印亦居座下万历甲申憩钖苏州莲华峯下建精舍居之立三不留轩谓不留骸骨不留衣钵不留徒众也九月告众而逝异香积时不散塔全身于莲华峯之阴王世贞铭其塔住持常不轻行提奖孜孜所至皆成宝坊戊子十六年己丑十七年沙门真可募刻方册大藏可字达观号紫栢甞复楞严寺以大藏京板印购烦难欲易梵筴为方册便于流通上首道开法本慨肩鉅任冯梦祯陆光祖等共相倡举布告天下今之嘉禾楞严藏经是也庚寅十八年无言道和尚住嵩山少室道字无言新建胡氏子嗣幻休润嵩山四众请住少室祖庭周藩国主迎道说法主大开悟汝甯王闻之亦迎道至世子病足倚杖而视道乃引之周行七转汗流如注而足即瘳僧问外道问世尊曰不问有言不问无言世尊良久意旨如何道曰动容扬古路不堕悄然机道机锋敏捷襟怀平实后X寂塔于少室祖茔禅师仪丰方彖安禅莲居彖达州罗氏子出家太平兴国参鬼神觑不破之机三年有省南询结茅双径鹏抟峯蒿糁不给深究玄要之旨栖止清平山一日闻午炊作声彻去疑滞返兴国葺故宇荐至杭郡时莲居首启禅期一时究心之士咸集请彖说法因秉鼗鼓示众法要祥符荫曰白马彖禅师真参力究密证宗乘秘重大法不以禅师自居神庙时莲居开禅期臯亭永庆辟枯木堂仪丰闻谷二大师实以禅摄讲净而不滞理致不堕名言者也辛卯十九年法藏出家藏得度于邑之五牧德庆院命今名壬辰二十年沙门真可礼石经于雷音寺感舍剎放光可书法华经以报二亲荐入都门复潭柘古剎西游峩嵋由三晋历关中践栈道礼普贤大士顺流下瞿塘过荆襄一登太和住钖匡阜重新归宗故址自皖公山北上探问石经遗迹扫琬公塔院启石室佛座获一宝函中有佛舍利若干出视光烛林壑适慈圣太后曩岁拜为弟子命近侍致斋供乃紫伽黎可以偈辞有云自惭贫骨难披紫施与X高僧福更增因请舍利进宫三日修敬出帑金重固于石窟憨山德清记之以文癸巳二十一年沙门南岳伏虎巖真清寂清字象先湘潭罗氏子依伏虎巖宝珠得度参无字因舟触岸有省戒行精严道声蔼着慈圣太后钖金纹紫方袍以褒崇之复慈云禅剎是岁正月二十九日往生净土甲午二十二年乙未二十三年祖住龙池圆悟出家侍行悟正月诣显亲礼祖为师祖以悟学道勇锐志期彻悟命名圆悟是春祖应太常唐凝菴请住龙池悟为荷橐而往身任众务以至鬻薪陶器负米百里之外虽刻苦事众而参究益力憨山德清戍雷阳清因前颁藏使者触上怒併及之下镇抚狱以私创牢山寺院遣戍雷州清乃谓众曰佛为一切众生不舍三途今东海蔑戾车地素不闻三宝名今予教化十二年三岁赤子皆知念佛舍邪归正予愿足矣第以重修本寺志未酬可痛心耳乃离即墨士民倾城涕泣追送下狱时京城言苔剎皆为诵经礼忏保护衲子中有然香炼臂水斋持呪以加护之者在狱八阅月冬十月发遣朝士大夫多亵X服䇿蹇相送安肃郑大司马范溪公子在金吾素未相识时设燕会在朝缙绅请救以至涕泣诉其无妄丙申二十四年丁酉二十五年戊戌二十六年圆悟始纳僧服先是悟出家时祖即命薙染而苦愿终身苦行供僧役故祖上下舟车悟随行有类厮养后尝正色语众云老僧三十一上侍先师参禅学道都在作务里办汝辈要安坐修行耶老僧不愿丛林遗此法式是年四月八日始纳僧服无明经和尚住宝方元来参谒契悟经省悟后服勤左右日夕温研影不出山者二十四年出住宝方时年五十一矣来庐州舒城沙氏子生而白衣重包荤酒性绝年十六礼五台静菴通公修空观五年参寿昌经于峨峯不契复谒于宝方经问蚁子解寻腥处去苍蝇偏向臭边飞是君边事是臣边事来曰臣边事经曰大有人笑你在来曰先所论皆是到这里因甚不是经曰此一不是彼一切都不是一日如厕见人上树豁然大悟趋见经入门便拜经曰子近日如何来云有箇活路祇是不许人知经曰因甚不许人知来曰不知不知经举龙吟雾起虎啸风X生公案来立呈颂曰杀活争雄各有奇模煳肉眼曷能知吐光不遂时流意依旧春风逐马蹄经笑曰子今日方信悟不尔欺也来曰向后还有事也无经曰老僧祇知二时粥饭亦不知有向后事来曰岂无方便经曰子后得座披衣幸无筹䇿足矣沙门真缘焚身供舍利塔缘钖山梁氏子形材劣众精锐过人历名山而参尊宿者十有六夏得悟性宗兼以念佛三昧万历二十六年结制日卓钖四明展敬阿育王舍利七宝塔光中获覩释迦如来丈六紫金身率然而喜捬然而泣曰真缘何德乃感我佛希有瑞相誓欲焚身以报佛恩遂数日不食啜油而巳遐迩道俗然否者半有一阐提姗笑曰何物阇黎敢尔诳惑有如炽然不胜其楚而逸吾必挽以烬之一快众念是月二十五日茶毗于寺后之塔山用绵缠体涂以香油结趺端坐厝薪四周手中一艾丸摩挲久之忽烈𦦨迸发自膝底然至襟次俄而青光一道直冲碧落顶间见化佛一尊约修二尺许金色烁人胸前两臂併作黄金相时闻送众佛声浩浩复开目云不用念佛当念心经众皆朗诵般若波罗蜜多心经缘复云不是这心经是会不下万众欢踊者悲恋者赞仰者顶礼者但知回心三宝而巳惜无一人荐取其意者如前姗笑阐提亦知叩颡谢过火余建方坟于峯顶缘初入山时见一黑X虎夕踞崖石有二神人作礼求缘记莂及火化时郡中一童女倚楼遥见碧落之光乃望空归礼爱护处身毕生修道云云外香曰自喜见菩萨以身供养如来河沙诸佛赞言善哉是真精进以法供养名第一之施嗣后见闻亦寥寥矣法不云乎出家菩萨应烧身烧臂烧指供养于佛乃至饿虎狼狮子一切饿鬼悉应舍身肉手足而供养之然后一一次第为说正法使心开意解近代如君山永隆禅师救免沙弥北地花子观音议开戒坛及缘三人一者为佛一者为法一者为僧吁彼三师者若非多生成熟即是再来菩萨良由一切色身三昧利及无量有情而见于是也己亥二十七年悟掩关龙池庚子二十八年元谧谒无明经和尚于宝方谧字閴然一字见如诣宝方一见倾服求剃度经难之遂抵抚州礼法师铠祝发来宝方充火头屡呈所见经皆不许经游勘诸方谧随行后往金楼峯力参岁余一日因推磨失手有省诣经呈偈曰累我多年绕处寻无端石块解翻身老侬问我何缘故眉目依然面上横经曰前三句即不问后一句是如何谧云不堪雪上更加霜经曰今日且放X过夜坐菜园偶闻虾蟆声当下身世一空无法可喻偈曰虗空逼塞一声蛙水鸟含灵共一家十字街头闲意思自歌自唱哩莲花辛丑二十九年藏乞戒云栖时朝廷戒坛未开先授息慈戒元镜参经和尚于宝方镜字晦台号湛灵建阳冯氏子参宝方力究诸祖誵讹公案偶阅圆觉随顺觉性章豁然氷释经印以偈憨山德清兴复曹溪祖席先是清与达观可共念禅席陵彝皆由本源壅蔽欲往曹溪以濬法脉而清遣戍至雷阳制府戴观察任南韶道任皆感服清德化延入曹溪时曹溪四方流棍集于山门开张屠沽秽污之甚积弊百余年矣坟墓率占祖山僧产多侵之且勾合外棍挟骗寺僧无敢正视者清叹曰此心腹之疾也苟不去则六祖道场终将化为狐窟往白制台戴戴曰无难也试为公力行之即下令本县坐守限三日内尽行驱逐不留一人山门积垢一旦如洗开辟路径重修祖殿一二年间百废具举祥符荫曰大师甞曰吾师佛圣人出家学道乃止雪山修行葢雪山清凉处也众生为五欲烦恼之火昼夜烧煑而欲其出离非置之万仞氷雪之中X使之彻骨严寒又何以止烈𦦨免销铄哉大师初行脚即决志登五台向清凉绝顶于憨山氷雪堆中拨出老屋数椽孑然居之一日经行立定忽觉万境澄湛唯一大光明藏圆满如大圆镜山河大地影见其中自觅身心了不可得从前疑会当下顿消出定视釜巳生尘矣从此以净光明幢到处作大佛事乃至荷戈投荒入炎瘴馑疠之乡身坐尸陀林而心遍作清凉散今读其从军诗有曰火宅谁堪避清凉自可求则知师虽乘愿入此热恼丛中布慈云洒甘露然非从氷雪悬崖一回撒手过来亦何能法法无生得大自在也至濬复曹溪一段公案则又法苑一大快事而以逆缘得之所谓顺逆皆方便也师真可谓大雄后劲矣他日咏大雪则又曰回想六年饥饿处令人不觉鼻头酸噫痛定思痛难矣哉居士幻寄瞿汝稷集指月录成录凡三十二卷始自七佛终于大鑑下第十六世节次详明旨要该悉虽儒门所集而衲子使之壬寅三十年祖移钖燕都圆悟监龙池院是时讲席盛行衲子相见不齿向上祖孤任单提俨然汾州甞举门前冷落车马稀老大嫁作商人妇语辨验方来衲子士大夫罕契其机无异来和尚住广信博山X癸卯三十一年圆悟铜官山悟道秋过铜官山豁然大悟昭昭灵灵之境一时打彻情与无情焕然等见觅纤毫过患不可得汉月藏诣龙池藏徧参诸方求真师走荆溪见祖至龙池下院知祖北游见祖自题顶相而还真可寂于诏狱可庚子岁将往曹溪以濬禅脉泊湖口值榷使纷梗南康守吴宝秀被逮可惊诧曰其如世道何即䇿杖入都多方调护秀得末减妖书震发遂下诏狱金吾讯鞫对曰矿税不止则我救世一大负传灯未续则我出世一大负时忌者欲死之可乃沐浴端坐而逝次年秋塔于双径可气宇雄毅面禀严肃中怀慈愍接机利物不假常情一棒之下顿欲勦绝是故归诚甚伙而亲诣者甚希然性躭山水若云行鸟飞所受檀信四事纷然而服无余衣重兴梵剎一十五所而居无常处除刻大藏凡古尊宿语录及所着经论文集世所不闻者尽搜出流行喜苏长公易解阅历书必加额而后启四十余年脇不契席恒诵毗舍浮佛半偈曰假借四大以为身心本无生因境有每每示人曰吾持二十余年巳熟句半若精二句死生了然矣有内外集行于世X祥符荫曰禅宗至神庙间波靡极矣得云栖五乳及可一鼓作气而后天童万峰两祖乘愿崛兴可尤秉真实心凛然以大法为己任惜时无黄檗睦州一流宗师纵夺之遂使可不能如临济云门吁此今古之所以贵师承也可深慨五家纲宗不振后学茫茫无从趋正亟欲辑续传灯辨明真伪乃以世缘挂碍賷志长往噫汩没而至今日更自难言安得大乘气象如可者一树精进幢哉甲辰三十二年乙巳三十三年弘储生二月八日生于南通州李氏悟监院入京省觐四月偕圆修入燕京觐祖冬十月始达普照寺祖闻悟来先使人待之国门及至便问有新会处么悟曰有祖曰有什么新会处悟曰一人有庆万民乐业祖曰汝又作么生悟即问讯曰得得来省觐和尚祖曰念子远来放汝三十棒悟便出丙午三十四年祖駮空印正量论晋僧肇依三谛立宗破小乘凡外妄见作四论一曰物不迁二曰不真空三曰般若无知四曰涅槃无名大意谓本无实相法性性空缘会一义耳时有讲师空印作正量论駮肇论故祖直駮空印之X非丁未三十五年悟辞祖南还戊申三十六年无明经和尚住寿昌元贤从之剃染经是年开塔寿昌贒建阳蔡氏子幼补邑庠读书僧寺闻僧诵经至我于尔时为见清净光明身不觉心大欢喜阅之又茫然意旨乃往问经经勉看干屎橛话年四十亲殁弃家往投经剃染一日经自田间归逆问曰如何是清净光明身经振衣而立贤曰只此别更有么经拂衣便行贤随入方丈不及启口经连打三棒曰向后不得草草己酉三十七年律师古心如馨开戒法于金陵灵谷法藏从之圆戒时戒坛久閟馨开南山法门戒仪一新藏得圆戒庚戌三十八年禅师法藏住海虞三峯藏徧求真师时禅风绝响乃游方至海虞北麓见烟一穗起深树间藏曰此有隐者拨草而进谿流绕门锵锵然古院沉寂主僧曰师气宇非常人三峯集东南灵秀师宜住此山藏曰我亦乐之院久废藏擕四五苦行力参如风穴当年辛亥三十九年祖自燕京还龙池X祖付圆悟衣法祖自北归南游越穷天台龙湫诸胜庚戌岁杪还龙池祖一日陞座召悟悟近前祖举起拂子曰诸方还有这箇么悟震威一喝祖曰好喝悟连喝两喝归位祖顾悟曰更喝一喝看悟即出法堂明日挝鼓上堂以大法印付之三峰法席成五乳弟子包福明十余人破家成三峯丛席额曰清凉禅院憨山德清赦还壬子四十年三峯藏悟道二月朔藏八百日不语死关才上蒲团忽眩晕欧痰一斗遂放身熟睡如坠千尺井中求出相似手足都无攀搅至第五日巳间方深睡窗外二僧夹篱拗折大竹声若迅雷顿见虗空粉碎大地平沉人法俱消一真不立尽大地觅纤毫过患了不可得无有譬喻能喻揭开从前文字但见纸墨义理了不关思端坐终夜如弹指顷无思惟中触着赵州云我在青州做领布衫重七斤凡古栢树子干屎橛新妇骑驴阿家牵八角磨盘空里走至云门扇子𨁝跳上三十三天种种三昧一时见前因勘破向来横说竖说行棒行喝总未是向上全提在所以云门道尽大地无纤毫过患犹是转句不见X一色始是半提直得如此须知更有向上全提时节傥临济不曾得黄檗佛法无多子德山尚疑天下老和尚舌头何能棒下成等正觉喝下成等正觉耶后复深研玄要之旨从梅花蓓蕾时闭关疽发于背不自觉忽推窗见黄梅堕地千门万户划然天开癸丑四十一年甲寅四十二年湛然澄和尚开法云门憨山清返初服临济第二十九世禹门祖示寂二月十二日圆寂禹门祖付天童悟磬山修雪峤信抱朴莲四人诸家法脉正在繁衍书则不胜定则未可年纪止于禹门宗统之归须俟后定历年表曰自宋高宗丁巳绍兴七年至明神庙甲寅万历四十二年凡四百七十八年其间正宗法脉时污时隆大道机宜若显若晦南渡晚叶犹重法以尊师理学名儒或内秘而外见元廷隆礼迈于寻常明时尊崇着之令典硕德耆缁盛行南北英流俊衲不减宋唐郁郁以兴绳绳相成但以兵燹频仍云山深隐微言妙义多雾晦以烟消断简残编每蛛丝而蠧篆禅林文献遂致渺茫法苑淆讹因之流播然真传大意授受明的之机缘正续X雄风绍述后先之次序皎然如氷轮霜洗光蔼彻乎中天俨尔似霆蛰春回声隐蟠于大地高峯中峯之冷严而韬晦万松雪庭之圆敏以精持皆所以深培厚蓄而伏隆隆振振之绪于未艾圆通禹门凛乎太华之雪照晨曦嵩少宗镜泠然玉井之泉流夜壑此其九鼎之系缥缈未坠单丝千钧之机举发方期鉅力焉矣宗统编年卷之三十宗统编年X卍XXX宗统编年卷之三十一诸方略纪临济宗统止于禹门曹洞宗统止于宗镜从明季至皇清康熈二十八年己巳其间诸方之出处大段有年月可征见闻所及者附书年甲之下曰略纪俟后之宗统定而详系焉乙卯万历四十三年正月悟和尚心丧伴柩龙池传祖临寂命悟继住悟歛铓閟彩三年泯泯心丧山顶高寒焚香却坐简古公案近二百则为之颂发明七月四日云栖袾宏莲池大师寂宏仁和沈氏子年十七补邑庠每书生死事大四字于案头一日失手碎茶瓯有省作七笔勾见志投西山性天和尚祝发北游参徧融后谒笑巖祖于柳巷南归过东昌道中闻谯楼鼓声忽悟偈曰二十年前事可疑三千里外遇何奇焚香掷戟浑闲事魔佛空争是与非重复云栖古剎以净业普摄三根汲汲孜孜专精无间以法利生缁素咸称古佛问参禅念佛可得融通否答曰若是两物用得融通着半月前预知时至西向而逝丙辰四十四年十二月悟和尚奉传祖骨入塔丁巳四十五年四月望日悟和尚嗣席龙池心丧既毕众请开堂同门初若易之一陞座众屈服为之改观憨山清大师自五乳抵双径弔紫栢可大师襄举塔事入云栖弔莲大师留二旬发挥大师生平密行至有闻而泣者铭其塔旋至吴藏和尚同钱受之太史延至三峯寒灰闻谷二老宿以径山法席久虗同诸士大夫请藏和尚藏辞之戊午四十六年正明十七日寿昌慧经无明和尚寂经住宝方峨X峯寿昌三剎别建庵院二十余所七旬尚混劳侣耕凿不息丈室萧然惟作具而巳益王向德深加褒美每叹曰去圣时遥幸遗此老十三日示微疾至十七日蚤取水盥漱拭身曰不必再浴索笔大书曰今日分明指示掷笔端坐而逝茶毗火光五色顶骨诸牙不坏即于本寺方丈建塔己未四十七年庚申年熹宗悊皇帝辛酉天启元年壬戌二年癸亥三年悟和尚住通玄开堂演法有通玄峯顶别是人间之语夏六月始定九旬安居之制深山旷野相依衲子十数辈多正因行脚之士而茆堂草榻不倦槌拂寅夕提策往往有开发者黄山惟安普门大师寂安邵县奚氏子幼孤贱苦行矢愿精勤锻鍊万历三十二年立黄山道场破雪登奇扪萝陟峭得黄山之胜地赐额慈光寺兼渗金佛像天启三年至夫椒祥符厨粟无炊七日不餐是时权珰播虐人不聊生安矢心化浊救民水火之中挈杖而北行至清源之乘愿村是安十年前所建少傅蓼水朱公留结夏六月十三日趺坐说偈而逝广护居士中丞许鼎臣铭其塔曰安志气勐烈从万死一生中悟无生法骨力挺坚从厮养卑贱时证尊贵性力参涉险如少林五台太X行诸处不啻人烟一饭少山雪独行深再上五台断惑证真前后际断礼空印呈偈人为无明用安能用无明人受烦恼使安能使烦恼初不识字而字从心生初不立言而言如泉涌所过开设丛林用棒喝以成上上之器用炼魔以接中下之机尝曰究心必集法忘我必为众无慧之福痴无德之慧狂以法破人未尝以人破法有不像语诸录可谓苦行贯天地大慈包古今者也祥符荫曰神庙之际宗旨式微如九鼎系单丝其时诸方多以苦行持之如火场水斋炼魔等虽皆不无偏枯然精神力用实足以袪救衰靡之病如普门大师者生平于逆风恶浪中操慈航以接人可谓险夷一致其自叙行实幼时鄙贱一无所讳黄山檗菴志和尚尝曰若普门大师者可谓具大人知见者也许青屿侍御尝述大师住祥符曰先大中丞广护公同张清惠二无公入山问道丈室留餐即大众黄虀糠团中丞公曰弟子即得张公初入道恐未谙此麤淡风味也大师掷糠团起曰我非以世法奉承檀护僧也噫今禅门鄙习巳至不堪安得如大师者一力挽哉十月十一日曹溪德清憨山大师寂清返僧服后结庵五乳峯下六时刻漏专修净业居四年复往曹溪沐浴焚香集众告别危坐而逝世寿七十八僧腊五十九清长身魁硕气宇堂皇所至及物利X生机用善巧所着有楞伽笔记华严纲要楞严悬镜法华击节楞严法华通议起信唯识解观老庄影响论道德经解大学中庸直指春秋左氏心法梦游集清兴复曹溪备载中兴录建塔于曹溪之天峙冈弟子吴应宾钱谦益铭塔陆梦龙述传并碑记小师云居观衡作曹溪中兴传灵巖担雪储赞序曰昔吾通陈大司马节制两粤归对乡先达曰仕宦不足道我得见憨大师覩僧中之龙凤储童子时闻此语及脱白万峯月朔望云集必首礼五乳堂上大师特上方丈请示先师曰曩者匡庐从游憨山大师也问其道品则曰果位人也往来胸怀三十年于兹尽发其书而读之恨不曾身侍五乳也眼中见宗门称师匠者绝非大器深夜敬礼先佛世尊愿得如五乳紫栢法王气象者荷纲宗于末法泫然感叹虞山宗伯所谓深山大泽龙亡虎逝则变怪百出诚法门金石之论也为之赞曰敬皈礼法中王譬之材为栋梁于过去远有光后世思勿能忘三峯藏和尚集宏戒法仪成自戒坛久閟仪法亡失藏以参禅者务持律以固禅宗受戒者当参禅以求戒体乃考求古规会归宗旨为诸说戒之仪式曰宏戒法仪诸方遵而行之甲子四年悟和尚开堂金粟山广慧寺四月到寺冬结制众X盈千指破山明石车乘瑞白雪皆在座下汉月藏为首座藏谒悟和尚于金粟请示临济宗旨来源和尚特上堂举黄檗见百丈丈举再参因缘黄檗不觉吐舌丈曰子以后莫承嗣马祖去么檗曰不然因师举得见马祖大机之用然且不识马祖若嗣马祖巳后丧我儿孙丈曰如是如是见与师齐减师半德见过于师方堪传授子甚有超师之见故临济三度问佛法大意三度被打济后出世惟以棒喝接人不得如何若何祇贵单刀直入藏出众便喝和尚曰好一喝藏又喝和尚曰汝试更喝一喝看藏礼拜归位和尚复瞹顾藏举僧问古德朗月当空时如何德曰犹是堦下汉僧曰请师接上堦德曰月落后相见且道月落后如何相见藏便出堂即日请藏居第一座制完辞行和尚手书从上承嗣源流并信拂付嘱藏乙丑五年丙寅六年金粟冬制众盈五百五峰学为西堂春三峯藏和尚开堂苏州北禅冬住杭州安隐金粟悟和尚专使送法衣至冬十二月绍兴云门显圣圆澄湛然和尚寂丁卯七年梵伊致和尚继席三峯致海虞陶氏子事三峯藏和尚为侍者令参竹篦话时三峯初辟支石为牀X缚篱为壁值隆冬寒风砭骨乃诣库司乞纸藏闻而怒曰汝不念岁月飘忽已事未明反𤨏𤨏牀席间希宴安耶后凡有所问即诟骂不巳一夕经行至五更时闻松涛大作有省复力参遂入堂奥继住三峰毅宗烈皇帝戊辰崇祯元年三峯致和尚寂己巳二年春藏和尚结制海虞天甯制解四月到万峯吴江令熊开元建说法堂请藏和尚开堂八月金粟悟和尚受福建黄檗山万福寺请九月归龙池扫传祖塔还展先茔入邓尉山天寿圣恩禅寺扫万峯宝藏两祖塔嗣法主席汉月藏率大中丞赵士谔孝廉周永年等请陞座郡之士衿皆斋候于城东之瑞光寺万众喧阗街衢巷陌为之不通乃登塔之绝级一受瞻礼过虎邱扫隆祖塔阖寺办严而譁逐愈甚遂不及举七而还过松陵舟人不敢维舟近岸仅于中流受熊明府开元一斋八月枹朴莲和尚寂嗣龙池传祖住湖州净名九月瑞白雪和尚住显圣雪桐城杨氏子谒紫陌可授以毗舍浮佛偈礼云门澄一日闻钟声大彻擢第二座参学时无被卧不解带者十三年开法X锻鍊学者不假辞色冬悟和尚结制众一千举费隐容为西堂藏和尚开炉梁溪锦树院付一默成问石乘在可证顶目彻有四雄玉兔出龙峯北禅寺迦叶尊者瞬目之瑞继起储投万峯藏和尚出家破山明和尚住嘉禾东塔明蜀之蹇氏子听讲楞严至一切众生皆由不知常住真心有疑出蜀徧参憨山清博山来云门澄皆不契乃住破头山勐力参究一日立万丈悬崖上自誓曰悟不悟性命在今日了辰时立至未时眼前唯一空明世界忽举足堕崖损足至夜半翻身觉痛有省天明曰屈屈参悟和尚于金粟悟问内不放出外不放入正恁么时以何为界明曰竿头丝线从君弄不犯清波意自殊悟颔之问石乘和尚住焦山乘竟陵熊氏子初游黄檗云门金粟之门后参三峰藏和尚力究二载一日侍立次有僧问藏曰十方无壁落四面亦无门时如何藏震声大喝乘从旁省悟乃叹曰和尚接人直如还丹一粒点铁成金也服勤六载受付出住焦山楚王向道化致书币请法庚午三年春悟和尚赴闽川黄檗请三月二十七日入院四月十五日开堂顶目彻和尚继席三峰彻字幻空金陵栢氏子少X孤失学知事佛尝习业缁染家客吴门从古心律师受优婆塞戒二十四岁投三峯披剃乃乞戒藏和尚执收饭之役藏一日问曰出家奚事彻曰将学经藏曰循行得字头巳白矣其奈生死何彻骇然曰若为即得藏曰顾子如木石且持偈发慧去口授南严偈俾持之彻系念不辍三年不少懈一日忽觉风声鸟语皆转此偈自念至此何故不知此意因求进七日关力究之足才跨门目前一迸大地平沉顿省偈义亟趋方丈拟申问藏即打趁既而示一归何处话彻罔解厥旨时值上元雪霁有搏雪罗汉于庭藏令众僧作颂以验悟解彻倩书以呈偈曰虗空一尊雪罗汉思惟尽处阿谁判一片氷壶难指拟恰来正是正月半藏嘉赏之乃曰惟尔幻空潜蛟伏虬若遇春雷倒岳倾湫后一日闻竹椅倒地作声豁然大悟藏为助喜命字顶目遂继三峯法席汉阳方伯萧伯玉并楚绅士请藏和尚住大别兴国寺却之秋博山元来无异和尚寂来住博山上堂曰博山今日不说有法不说无法不说亦有亦无法不说非有非无法离四句绝百非石人点头青山皱眉深寒博得三春暖破雾披云入翠微将示寂誾首座问和尚尊体如何来曰尽有些子受用座曰还有不病者也无来曰热大作么座曰来去自由请X道一句来为书历历分明四字投笔坐化塔全身于本山之西峰祥符荫曰博山虽未分明付授然雪关誾出世于瀛山嵩乳密阐化于檀度空隐独开法于罗浮竹山严韬迹于独峯皆拈香承嗣而法脉未湮葢博山秘重密严而誾等久亲实证各有所得不敢辜负非今之承虗接响者能借口而望项背也东苑元镜晦台和尚寂镜号湛灵建阳冯氏子嗣寿昌经开法于仙亭一枝山退隐武夷风韵孤峻仪部黄端伯铭其塔八月悟和尚离黄檗九月瑞白雪和尚住绍兴延庆辛未四年元日悟和尚在吴北禅寺受明州司李黄端伯侍御祁彪佳请住阿育王寺上元日别吴门藏和尚侍送二月十五日到寺开堂三月过天童扫应菴密菴两祖塔侍御李遵徐之垣等请主太白名山橘矛隹李太常吴中伟中丞徐从治给谏虞廷陛等请再主金粟两郡交迎集众决之众譁主天童四月三日入院藏和尚自鄮山回立具德礼为参首顶目彻和尚住瑞光上堂有时电闪星驰金蛇尾后轰雷有时天高云净玉兔空中迷影有时入林不动草有时入海不扬波汝等诸人甚处见瑞光六月庐山开先智明若昧法师寂明海陵毛氏子X驱乌扬之东隐少不检将纵迹天下名山水投宿润州银山见其经营嘈杂而方来憧憧不巳怪问之曰将延三大师讲楞严三大师者雪浪恩也视门牓曰楞严必稔前五卷者与牀历急求楞严展诵不终日前五卷如建瓴下乃竟诵而恩至见之感切涕慕淋襟不自禁誓将如今大师恩辩慧滉漭无涯岸爱明超逸独输壶奥示精微因纶贯诸部纳戒云栖叩禅紫栢趋太行伊阙物色高人韵士以淹洽百氏家言槖中载寂音僧宝传当山水佳处出而吟哦既而顿足捬膺曰嗟乎我独不得与此八十一人者同游哉则又泣复傲然挈之而往陟匡庐居古黄巖迁开先生平禅戒并急而以首楞严为讲法之要自谓于楞严有深证丛林有昧楞严之称说法江楚吴越间三十年身外无长物四方遗问填门随手而散去来不预计意至则行追随者方喘急而一笠翛然巳莽苍在望矣手书别檀护诫门人讫自诣龛室跏趺笑谓众曰我且试耳遂寂山翁忞乃其手度退翁储从之修东林净业九月瑞白雪和尚住白雀冬十月藏和尚赴扬州天甯请士庶拥道十一月浙人士复请结制安隐继起储悟道储自期七日明道至第六日危坐如塑像堂中开静见两行僧对问讯嚗然自落积劫未明之事彻底见前亟趋X方丈藏望见颜色曰看箭储喝藏曰看箭储又喝藏起立大唿曰看箭储放身倒时侍者于磐鸿烧香曰储兄何不礼拜储即下去藏当晚小参储方作礼藏问万法归一一归何处储曰恰恰今朝腊月初三藏问与赵州衫子同别储曰一滴水一滴冻藏问如何是奇特事适大殿撞钟储曰钟声咬破七条心空居士朱时恩集佛祖纲目恩秀水人凡四十一卷起七佛终万峰蔚祖泛叙而不详系无当宗传壬申五年正月瑞白雪和尚经始弁山龙华金山法肇缙云和尚寂癸酉六年夏藏和尚住净慈寺藏受杭州兵辖蔡云怡护法闻子将严印持忍公等请开堂净慈缁素省发者自豁堂嵒爕云玑前后二十五人入云栖扫莲大师塔众请陞座特示禅净大旨先是嘉禾人士请住长水真如寺吴门人不从至是大理朱大启太仆李日华诸公力恳解净慈制住真如寺制中日提寂音尊者智证传助显第一义东园居士恽人华宏昙曰在昔余心向往三峰老人而恨未覩其书也有禅宿赍视老人所提智证传喜而惊𢥠叹曰禅典中乃有是书耶立起如邓尉咨决所疑老X人多方垂手辗转难搆一日请益问佛而答干矢橛问西来意而答庭前栢树子话推出楪子曰争奈者箇何老人奋举界尺噼破之曰百杂碎余霅尔心开言下荐得马祖以来拔地倾天用处于是以白衣执侍斫究临济宗旨偶读云门录至尽大地无丝毫过患犹是转句不见一色始是半提直得如此须知更有全提时节胸中障翳顿释乃知临济立法如舜在璇玑玉衡以齐七政千万世天度范围于斯云门则夏正也中星之用未移故彻见云门即透临济一句三玄三句一句临济云门岂非均此全提时节也哉少室心悦喜和尚应周籓请入汴寓给苑香林兵宪曹应秋同诸士大夫问道无虗日破山明和尚住西蜀梁山太平寺十月费隐容和尚继住福州黄檗容福清何氏子初参寿昌经有省冒雨谒悟和尚于吼山便问觌面相提事若何悟以番菩提珠照头便打容曰错悟又打容便喝悟又打至第七打所有伎俩知见一时氷释悟问熏风自南来殿角生微凉汝作么会容曰水向石边流出冷风从花里过来香曰离了此又作么生容曰放和尚三十棒曰除却棒又作么生容便喝曰喝后聻容曰更要重说偈言悟休去住黄檗上堂今朝初一好箇消息若还不会又是明日所以道举一不举得二放过一着落在X第二山僧举一了也是汝诸人如何委悉便下座问石乘和尚住楚九峯正觉寺心空居士集居士分灯录首维摩诘终宋景濂参禅学道分身应化师承有据者共七十二人甲戌七年磬山天隐修和尚住报恩修字天隐荆溪闵氏子自幼失怙鬻蔬奉母弱冠听讲楞严一切众生皆由不知常住真心性净明体用诸忘想此想不真故有轮转惕然知有生死大事遂投龙池幻祖出家年二十四得度参父母未生前话久未有入一日随幻祖运砖次有人说四大名山菩萨出见神通广大祖曰这里也不少修便问如何是这里神通祖曰快度砖来遂于言下有省一日偶展楞严至佛咄阿难此非汝心处打失本参会幻祖北行乃掩关龙池力究云门扇子话阅两载忽闻驴鸣大悟破关与同参密祖北觐幻祖祖曰别来三载各呈似看修进曰人言北地寒我说南方暖寒暖不知人穷人知寒暖祖颔之次日入室问历历孤明时如何祖曰待汝到这田地与你道修便喝祖曰汝还起缘心么修拂袖便出命掌记室久之印可前后亲炙一十八载累命分座说法皆辞逊初入磬谷值雪深五十余日炊烟悬绝于饥禽野兽中安坐晏如次迁法济后住报恩上堂曰禅非解会道绝功勋妙体湛然真机独露不可以心思不X可以意想不可以言宣不可以默照不可以色见不可以声求一念回光便同本有这里透得顿越三祇坐断报化佛头随时着衣喫饭还有向上一路在石雨方和尚住云门显圣明方武塘陈氏子年二十二因见双塔僧行道威仪有感辞亲出家精修净业一日击木鱼高声诵佛号有省遂摘椎曰不惟西方东土亦不可生有一老宿闻而谓之曰且莫草草南泉三不是话子作么生方茫无所置答后阅楞严至我真文殊无是文殊若有是者则二文殊不觉身心世界打成一片往参憨山清禅师于匡阜往还叩击快说无生后过云门时澄和尚炉鞴洪开方挟袱入堂矢不语刻期七日彻证示必死无还生想一日闻澄上堂曰放下着顿觉通身庆快即呈偈曰平空一掷绝踌躇转眼风波彻太虗会得竿头舒卷意放生原是钓来鱼澄痛加诃斥挥之而出一日经行次闻僧举大慧净剥茘枝话遽豁然轩渠一笑首座搊住曰道道方曰恰值某甲持不语戒座奇之澄授断拂一枝自号断拂子退隐黄安鹞子山俄而澄逝奔赴云门复入天台一时四远趋风王家宰祁中丞请住云门显圣门庭日辟道望愈隆天童悟和尚与万峯藏书藏和尚提智证传力阐纲宗诸方惊疑谤议竞起悟和尚与之书曰祖师X西来秉教外单传别行一路自佛果作碧巖集大慧谓宗门一大变今吾徒提智证传则临济宗至吾徒又一大变故老僧去夏与吾徒云当以本色本分者此也藏复书曰窃惟法门事大任荷自心者苟非深得祖宗的骨之髓那可承虗接响丧我儿孙中外汹汹之议何足知此血心哉葢以法门建立之密千古万古不能扑破藏谓宗旨未破则临济犹生也那可一时以举扬之不易承接之无人便欲越过此宗别行坦路耶觉范曰此如衣冠称孔门弟子而毁易系辞三尺童子皆笑之其言痛切可为寒心唯望和尚洞此至愚之诚鉴其玄要之请俾后世兴起之人确有本分之据勿使狐狼野犴溷同狮吼则佛祖幸甚法门幸甚子孙幸甚灵巖储重刻天童和尚七书三书序宏储于崇祯癸酉在万峯侍者寮见此录叹曰大人哉用处乃尔尔丙子丁丑见此录广布乡邑逮壬午以后问之来学禅林中流行渐少空山无事闲行至香乳寮复见此录虑其日久湮没随命刷印房重梓流行宏储生平逆顺因缘一切消归向上即先三峰和尚前后复言虑不知者谓事属于争槩不行世兹刻葢以昧昧然传天童者唯恐是书之不行道岂有是非胜负乎哉祥符荫曰佛祖纲要自神庙而后茫昧几希而临济宗旨巳同沦坠非天童祖一棒振其颓纲何以砥滔天之澜然不得三峯X祖力提血战大声而唿玄要主宾扫土尽矣是知非天童无以起临济之广大非三峯无以尽临济之精微两祖葢互相成褫以逆为用者也文殊起佛见法见世尊摄向二铁围山佛果作碧巖集大慧欲毁其板佛祖大机之用而可以圣见凡情测哉昧昧者分水火铛左右袒则过矣悟和尚却杭州灵隐之请乙亥八年天童祖席成天童自晋义兴开山宋宏智中兴以来号江南第一法席宋王安石有句云二十里松行欲尽青山捧出梵王宫可想见之沧桑代变荆藓荒凉悟和尚自辛未夏受请入院至佛殿基有虗空作殿日月为灯之语乃作兴修偈曰太白山下天童寺洪水漂流殿如洗普告四众诸檀那大家出手共扶起至是年寿七十天人师殿善法堂寝堂丈室皆庄严妙丽如涌天宫众踰三万指上堂有不用材木殿阁成见不劳斧斤法堂本彰不动舌头只向青天白日下要转便转之语秋七月临济三十一世嗣天童法三峰和尚法藏寂时年六十三春正月吴江士大夫迎开堂圣寿寺藏慨然曰临济大师至于今七百余年我鞠躬尽瘁死欲倡明其道而终不能大遂我志今老且病安能仆仆对世人费口舌哉终不忍其请人日到寺告香举继起宏储潭吉宏忍立僧轮赞制完X还山宗伯董其昌来谒于证心堂自陈于临济无位真人语有省藏剔发痛露宗伯跃然再拜出语人曰如出云雾四月朔命侍司估倡衣钵设十方普会斋擿鼓为最后辞众上堂书从上源流并衣拂付嘱宏储等五月朔就证心堂设死关自榜曰歇处又自题云佛法有人说天山好自埋天山晚年自号也七月二十一日泊然而化十一月八日奉全身塔于证心堂后夜素光从塔起直上如虹亘天茂苑相国文震孟祭文云浩然刚大佛祖咸在其陶镕动若风雷凡圣畴知其变化倒日回天七百载宗纲未坠茹荼集蓼六十年辛苦自知读者以为得生平之概宗伯董其昌撰塔铭灵巖储天山塔庙记曰贤劫第四尊释迦文佛直下六十九世临济正宗净慈藏和尚和尚望虎邱隆十九世望杨岐会二十三世望临济玄三十一世不称南岳而专承临济别四宗也杨岐虎邱特表而出之者石霜下出匾头道人南公晚住积翠有大名称当时与会祖为二甘露门嗣其法者晦堂真净仰山云葢死心灵源草堂湛堂兜率法云寂音诸老子孙赫然一时我会祖得白云端端得五祖演落落孤行五祖之子三佛佛果老人巍然号杨岐正脉佛果当时称得人最盛虎邱径山杰出径山负雄望如南公得记莂者九十余人杨岐正脉不私其子而偏归我华祖华祖为虎邱单传故虎邱X之道独尊藏和尚波澜如径山峻拔如虎邱生不逢诸老腾骧之日隆庆万历间法运衰凉纲宗长夜和尚手捧日月安于九天赤身支临济七百年巳坠之业而犹虑威音巳后无师自悟遽为师范则后学何所宗承特请定宗旨于悟和尚师资道合响应人天当是时悟和尚之得和尚犹断际之有慧照和尚遂恣逸羣作略施无畏真说将使一四天下含灵蠢动昧略飞摇同归清凉寂灭法幢涂毒一声魔宫震裂至博通三藏之流支云兴瓶泻之辨和咸思罄南山之竹木佐其鞭笞扬东海之怒涛衍其流毒悟和尚为此惧倒行逆既百计夺之人不见其用遂使及门之士恐道格缓行不祢其父而祢其祖嗟乎道之所在果如是耶滹沱之言曰第一句荐得堪与祖佛为师奈何奴唿菩萨婢视声闻而计名闻利养以夫子之道反害夫子乎当积翠径山儿孙满天下我会隆二祖欲觅针锋许插脚不可得孰谓如来正法眼藏于是凭依至于今遍照尘剎我和尚之道光明无碍践履深严灵骨所在龙神呵护干坤有毁天宝弗坠道行详传铭不具载称净慈藏和尚者和尚八坐道场而净慈则五山之首唐宋诸尊宿说法之席也八月剖石宏璧和尚继席万峯璧无钖郑氏子十七剃染坐阅华严五载谒三峰藏得悟遍参诸方见博山黄檗匡庐诸老游两浙礼悟和尚于金粟X复归三峰透彻临济纲宗付法遂继圣恩法席上堂曰临时眼目千古绝同或纵或夺有始有终电光莫及石火罔通若也拟议白云万重丙子九年春正月继起储和尚开法常州夫椒祥符禅寺先是毗陵迎藏和尚住夫椒祥符藏顾储曰汝既辞万峯可竭力于我父母之邦宜主夫椒到寺法堂揭五宗要旨室中出十二种日旋三昧以验方来一时东南衲子贤士大夫目为龙门二月瑞光彻和尚开堂金山龙游寺众盈万指人皆谓圆悟再来时值淮扬流宼将迫彻至𡨥远去先一夕官守同感异梦谓有肉身菩萨来此地无恙矣因是总戎领军士装束出迎有司争礼之海岸居士黄端伯亲见寿昌不可一世与彻机缘相见遂服膺七月费隐容和尚迁建安莲峯禅院潭吉忍和尚住杭州安隐忍蜀之郑氏子少负才略二十出家自恨无真师畏友乃汩没于章句中十有五载每当山水友朋诗文适意之际辄怀惭自责曰我出家甯为此乎即道念勃兴发足南询至吴中邂逅同乡刘长倩孝廉见三峯语录不觉身毛卓竖遂偕入山请益藏每诟詈不巳忍意失所求遽辞去往参天童亦不契后卧病武林偶阅黄龙见慈明语忽叹曰古人笑怒皆方便也亟还X见藏于邓尉负病求入精进堂众以为不可藏曰参禅致死不愈于他病乎师因激励神益旺志益坚或劝放参自摄者则避去不欲闻藏因忍闻慧深入恐猝不能枯令究云门折足因缘有省复举沩山有无句公案征诘研穷久之日臻玄奥到寺日拈拄杖卓一下召众曰千佛列祖顶𩕳与诸人一击洞开了也设有撩起便行底脚下也好与三十拄杖掩关集从上列祖悟由起自释迦终于天童三峯凡六十九世以尽临济一宗串珠而下有建立者有守成者有扶救者其间升降历历可观使宗祖眼目不致委地以待夫天下后世英杰者出再振起之曰五宗救凡十卷祥符荫曰五宗救一书揭示佛祖精微阐扬宗旨肯綮实有功于法门但其间于天童三峯之际只当论明道法不当存诸形迹诸方具眼者以太虗圆摄之而不分彼此见斯为善也九月湖州圣日峯大香唵囕法师寂香吴洞庭名士吴鼎芳也少工诗文留心梵乘键关阅藏梦中感大士舒光印摄遂决志出尘年四十复因亡母感梦诫其出家以忏己罪乃宵征入云栖薙染于莲大师像前徧叩诸方志在扶教而于己躬下事实密证精彻然不敢以禅自任开讲说法道风秀出吴越之间所至一衲萧如闲云孤鹤不求伴侣而去住自如会心所至趺巖坐树往往绝粒茶毗X之夕栴檀香气芬郁累日不散远近缁素礼敬得未曾有所着有云外录明僧传及道德经解等行世诗歌有皎然贯休之风持律泠然与世无忤孝廉夏元彬传其生平塔于圣日峯之阴祥符荫曰唵囕法师道韵风标足为近今缁流坊表明僧传摭拾见闻精核不肤后来有志灯传者所宜参考也冬十二月杭州真寂广印闻谷大师寂印嘉善周氏子母梦玄武神仗剑率诸甲士拥护其门而生七岁尝瞑目端坐父母送之杭州开元寺剃度后归省亲母诫之曰三朝新妇一世禅和子其勉之印每述其两句终身受用不尽一日见壁间法界图问其师曰十界从心生心从何处生其师不能答时仪峯和尚结茅清平往叩之峰曰汝要会须妙悟始得印曰如何得悟去峰乃教看云门露字印一闻便信直下挨拶至忘寝食寻上双径结茆白云峯下看亮座主参马祖因缘疑不能释一日见黄瑞香花忽大悟曰却是虗空讲得经碌砖瓦砾正堪听向来扭揑娘生鼻错认葫芦作净瓶于是往云栖尽得莲大师之益次参龙池幻祖机缘相契而不自肯祖曰更欲如何印曰视圆悟大慧为多愧耳祖怃然曰当今学者未会先会那能得不自肯如子者乎老僧当避一头地矣北游五台还真寂四众恳请开堂坚持不允生平滴水滴冻X不肯一念外驰洞透祖关终不以悟自居教律皆洞哳精微时或为众演说闻者靡不心服腊月辞众告寂塔全身于孔青之阳祥符荫曰龙门滥觞砥定须凭天柱启祯之间禅风以天童三峯两祖而大振为之先后左右者云栖紫栢憨山三大士而外有真寂印鵞湖心仪峯彖无念有诸公为之防闲提挈所以数十年来令行吴越几欲复追唐宋盛时今波流渐靡矣安得挽回流俗者一峻金堤之溃哉丁丑十年春天童悟和尚举费隐容为座元时容自闽川解院事归省也六月悟和尚却弁山圆证之请九峰问石乘和尚应相国何芝岳请住白门天隆十月天童悟和尚立朝宗忍为西堂忍常州陈氏子隐元琦禅师继住黄檗琦嗣费隐容冬十二月荆溪禹门请悟和尚主法辞之戊寅十一年春二月嘉兴金粟通乘石车和尚寂乘金华朱氏子阅庞居士问石头因缘有疑年二十六弃室出家完具参天童悟豁然侍悟七载不惜劳苦嗣法住金粟上堂诸佛出世为一大事因缘达摩西来指人见性成佛金粟不谙老婆禅祇要诸人棒下见血若也恁么会得触处逢渠纤尘不立垂手人X间和光化物既然触处逢渠且道渠是阿谁毫釐有差天地悬隔喝一喝二月十二日将示寂僧问此后向甚处与和尚相见乘曰遍界不曾藏僧作礼曰恁么则向这里与和尚相见去也乘曰且莫错认泊然而逝三月荆溪士绅以悟和尚腊高宜归桑梓请住法藏寺汪大心申状略曰和尚阐教海天一切有情皆得济拔唯荆溪乃和尚梓里甘露未承火宅难出引领慈云有傒我后来之叹吴洪裕状曰禅师为法门龙象海内瞻依当此佛法倾颓而师硬竖嵴骨肩此重任所谓𢬵却一条穷性命刀山剑树也须登非师而谁此大丈夫之事非公侯将相之所能为兴言及此吾辈真当愧死然度尽海内众生而于桑梓反懃堇未然无情冥然不顾则法门所言平等者果安在乎此某某所以不能巳于今日之请也吾里中富贵者如油入面永无解脱贵贱者如北行南辕愈趋愈远专望法席光临一为指迷谨此合词以请悟以衰病力却之五月十五日杭州安隐宏忍潭吉和尚寂塔全身于祥符寺之东山有安隐录法嗣振西携之入闽三遘于乱兵火寨中而获存并五宗救行世秋七月费隐容和尚补住金粟征修传灯录明三百年间诸祖语录散行宇内多所亡失天童悟和尚遍求遗言如破菴无准宝藏东明宝峯本支祖X录皆无从考订容住金粟念从上法脉所系失今弗图后弥不易乃启行征辑欲续五灯会元心灯录后上下数百年间成一家言祥符荫曰会元济宗至密菴杰祖而止心灯录续其后未甚流传以至元明以来文献传闻异同不一非唯定哀之隐桓几等洙泗之𣏌宋矣费和尚住金粟征修灯录之举可谓急所先务者也具德礼和尚住云门光孝礼会稽张氏子幼躭玄术长好空宗投普陀山薙发旋游讲肆适闻三峯藏于安隐开法趋见之初究本来面目话一日窥镜勐省藏未之许后充圊头运粪下山因转肩次匾担连乔豁然了悟机用横出丛林有铁此束之称既而遍参诸方仍依藏于邓尉密契玄旨嗣法后住云门光孝寺刀耕火种有古德风衲子争依之己卯十二年天童悟和尚会吴越护法及法孙三峯下诸山于橘矛隹李孙园三峰藏寂后一时怂惥者有三辟七辟之刻安隐忍因而作五宗救时天童和尚以修列祖塔与山邻徐氏不合八月拂衣出山过虎林太史钱瑞星中丞洪清远等咸执弟子礼留供养却之至吴出资嘱方伯申青门解元杨维斗等修虎邱隆祖塔九月费隐容迎至金粟如檇李止孙集公园问道者如市有梅溪录时旧檀护咸趋侍法孙三峯下祥符储云门礼等皆追随护法王金如X周君谟张二无祁季超等及天童诸尊宿共白和尚言法门不应异同当消释之和尚特上堂将从前葛藤一时斩断祖孙父子一志同心回挽道法十月和尚还天童举林野奇为西堂浮石贤和尚住青莲贤平湖赵氏子父母为娶室将亲迎而逃于普陀剃染圆戒云栖初参云门澄于东塔谒悟和尚于金粟付法吴江华严宏鸿于磐和尚寂鸿毗陵蒋氏子性极聪敏少而失恃其父挈之登三峯求剃染俾之给侍久而有省藏一日上堂次鸿出作礼藏便打鸿曰巳知神用且莫先施藏作鸣声鸿曰当阳敌手请师进战藏复以拄杖打三下鸿曰今日亲见和尚便礼拜藏颔之温研既久乃获印记出住吴江华严甞谓众曰如今道眼不明出世者多也向高座上广众中拈起拄杖子胡乱打竖起拂子来欺谤人贪他恭敬利养如聋如瞽相似岂不赚煞人你道睦州一向闭门鲁祖终年面壁是为人耶不为人耶临寂谓门人曰吾灭后灵骨入普同塔中表生死不离大众耳冬十二月十五日少室慧喜心悦和尚寂庚辰十三年春闰正月悟和尚再却雪窦请先是丙子冬僧发光凡三请却弗赴至是复以宗伯顾钖畴之状来略曰大师如鉴其诚而许之钖畴不难再渡钱塘X亲送大师之雪窦畴亦拟搆数椽于徐凫巖与大师之钟鼓相闻亦浮生一愉快事也悟力却之夏国戚田太傅奉旨颁钖瑞光彻和尚金襕袈裟雪峤信大师住庐山开先牧云门和尚住古南门甞熟张氏子二十岁投破山洞闻乘出家原名契门力事参究便有省入后参天童悟和尚于金粟以偈呈方丈悟略阅两行问即今事作么生门拟议悟以番菩提珠便打门礼拜悟又向背筑一拳曰你若作打会入地狱如箭射异日悟举薰风自南来殿角生微凉验众门呈三颂悟看至末首曰不亲切门曰前二首聻悟曰此不亲切和前都不亲切门便问如何是亲切处悟便掌门即竖一指曰某甲也悟曰你未知落处在门隐隐疑后上天童题万松关偈曰古路松阴廿里长过时谁觉骨清凉悟曰何不道过时谁不骨清凉门于言下有省又作活眼泉偈寮中思索偶然停笔右手将左臂一触忽然触发直下湛然前所疑一掌落处不言而喻一时呈行由曰诣实供通悟曰者些都不是实消息你再供通实消息看门进前展两手悟曰不是不是门曰和尚如今瞒某甲不得悟曰瞒即瞒不得且惑乱你一上后乃付嘱住古南上堂抛下拄杖曰扑落非他物复擎起作舞曰纵横不是尘汝诸人还见山河及大地全露法王身么复击香几曰一片榆楠木敲X来响杀人上堂向虗空中画青画黄本无甚事对无位真人说生说死笑杀旁观卓拄杖辛巳十四年五月国戚田宏遇賷紫衣入天童请悟和尚陞座八月田宏遇奏请奉旨诏悟和尚开堂南都大报恩寺悟以衰迈力辞朝宗忍和尚住曹溪宝林忍先参三峯藏为侍者复参天童和尚于金粟久之印可初住灵祐住曹溪上堂诸佛诸祖唯以一大事因缘故出见于世据实论此一大事因缘不用开口不用动念直下一一天真一一明妙祇贵直截契证超越死生不离见闻缘超然登佛地所以世尊于明星祇得一覩六祖于金刚经直用一闻诸公若也得恁么一回去便堪传佛心印方为佛祖嫡骨儿孙试问诸人既是见成旧公案又用举作甚么回机同本得一举一回新杭州横山兜率宏成一默和尚寂成钱塘人幼孤事母尽孝年二十三弃室薙染遍参耶溪明宗绍觉诸讲席因乞戒谒云栖修六时课习一心不乱逢僧激劝参究乃于祥符寺请寒灰奇老宿结制成为期主适三峯藏和尚过祥符奇挈成参问藏曰我若开示只要悟去无甚工夫窟子与你担阁成遂上三峯力参七年不得契悟时同参澹予垣䇿之曰此事因循多年若不明白如何折合成愧X汗浃背而不能答是夕坐至四鼓垣又举竹篦话诘之成方拟酬对垣以手蓦掩成口遂有省乃曰我会也垣曰会则且置祇如生死到来时如何成便喝曰一喝意旨如何成曰截断老兄舌头去在遂趋入方丈呈所得藏颔之命居第一座天启乙丑藏着五宗原付室中四子而成居其首越四载藏复以源流衣拂授之住兜率院僧问如何是佛法的的大意成以拄杖拄其口曰急急如律令僧拟议成连打三棒塔于邓尉祥符储和尚入天台储住祥符六年直指堂五宗门风垂问临济门风广大圆备囊括千差包罗万有卤莽者得其相似穿凿者失其指归三要印开朱点窄未容拟议主宾分觌体全彰底何愁不眼目定动孤蟾独耀江山静长啸一声天地秋随缘潇洒底几时得脚跟点地果是龙生金凤子何难冲破碧琉璃三峯先师谓临济一宗跨四家而独步未免抑人扬己少纵多擒山僧道主宾互换贵在机圆事理双关应须眼俊君臣向背莫犯当头父子唱随难分两口识得心外无法何妨满目青山苟非句里该玄那许通身铁壁门风虽异堂奥匪殊融摄五宗方称大匠藏云室十二种日旋三昧心智卍云山人木女尾X储痛老成凋丧宗风衰下禅林跪遇日繁乃抽杖入天台至则馆于苍山下慧日破院十月百痴和尚住建甯莲峰嗣金粟容慧刃铦和尚补住祥符铦武进柳氏子参三峯藏和尚于邓尉究云门折足话一日藏晚参举话毕有僧才出藏起身便出法堂铦忽有省作颂曰才来便把两门关箇中力重破千山若问当年折足意至今露拄血斑斑藏可之一日值藏上堂次铦才出藏曰第一句不许问第二句不须问铦随声便喝曰且道是第一句是第二句藏便打铦礼拜而出既而执侍巾瓶日臻玄奥遂获印记初居武康山之净名院继住湖之高峯双髻后住毗陵祥符上堂藤树交加仔细参并头拄杖语喃喃夜深双影抱明月辊作连环玉一团僧问如何是号令佛祖底句铦曰独踞妙高峯又问如何是开示人天底意铦曰竿头通一线壬午十五年春正月悟和尚归天台通玄三月储和尚住台州能仁六月十六日绍兴东山明澓尔密禅师寂澓嗣云门澄晦迹东山香雪坞有大沩之风七月七日临济第三十世天童圆悟密云和尚寂于通玄天台县百里内居民咸见通玄峯四山变白夜有流光如火照耀巖谷门弟子奉全身建塔X于天童山幻智菴之右陇嗣法木陈忞年谱后述师以海山容纳之量诱掖方来凡圣一目之怀等观大地说法不带枝叶为人绝诸廉纤操恶辣钳鎚单提持向上碎莽荡二见之窠窟剪差宗异目之稠林微犯必诃纤情不顺所以士大夫中往往有闻时富贵见后贫穷者多矣况诸学子一以从上纲宗纳诸海印三昧苟有差互痛与排斥昔人称佛印元牵牛蹊人之田而夺之牛元弗惜师亦有焉力争祖命靡爱厥身卒俾少室重光济河复涨三十年间风行草偃驰走天下宿衲向往一世鸿儒道满神州名传紫阁愚顽知慕德率土尽钦风故过化则扫邑空都来施则倾廪倒槖坐立之际千指围绕顾盼之余蜃楼幻出虽晚年谢迹名蓝投身绝壑而蝇趋蚁附奔辏愈殷及夫慧日停辉慈云掩彩四方闻讣如丧所生千里哭临有同孺慕山川为之变色太白况乃效灵则皆师生平教泽所普被至行所感通若其约众持身之法绍先启后之谟动必合章程必该典则可谓津梁百世师表人天者也硕机圣和尚住焦山圣荆溪巫氏子六岁始能言七岁闻邻老云一子出家九族昇天忽发夙因求出家父母不允年十九病剧几死泣告其亲遂送邑之净名院断发未几而病愈即受具于澄古鉴律师学戒五年乃游讲肆意终不惬谒三峰藏参X万法归一话经二载一夕在月下经行至夜半露地趺坐忽尔身心世界荡然一空至五更蓦地闻钟声如迅雷击开顶门相似起而移足宛在虗空中行一步过了千万里一般藏曰此乃轻安境界耳遂痛䇿之经年终不能契旨遂辞藏出山历参博山来黄檗有二老宿益加迷闷因参天童悟于金粟屡遭痛棒历四十余日会有一僧问话才开口悟便打圣从旁勐省即向前接拄杖一送送倒曰老汉今日瞒我不得随后便掌悟颔之依止四载复归觐藏给侍左右朝夕咨扣大法洞然藏以竹篦衣拂珍重付之出住润之焦山后迁湖之高峰上堂云封谷口雾锁长空把断要津不通凡圣汝等诸人向甚处下脚众中还有见义勇为底衲子么良久曰骑骏马绕须弥过山寻蚁穴能有几人知鸳湖妙用禅师寂用从兴善广得悟晦迹吉阳山与雪峤信大师善癸未十六年木陈忞和尚继席天童忞粤之茶阳林氏子幼有宿慧因读大慧杲录忽忆前身云水参方历历如见即日走匡庐开先投明法师薙染明以忞志慕禅宗为举五台婆子话遂于言下荐得赵州意旨自验生死关头未破徧参憨山清黄檗有诸尊宿终不自肯后参悟和尚于金粟机缘不契直趋双X径谒语风信信问曾到金粟否忞曰曾到曰曾问话否忞曰不曾曰你怕打那忞曰某甲一向不曾置得问头请师处借转问头信乃开示忞不肯复回金粟举前话悟曰你喫饭还问人借口么忞拟议悟便打后因参殃崛产难因缘打破疑团始明得从上古人关键凡居侍司掌记室亲炙悟者一十四秋日臻玄奥继席天童上堂目击道存锋铓不犯头头显露物物全彰犹是因高就下曲为今时况复言中取则句里呈机举古明今拈三播两大似郑州出曹门何异南辕而北辙殊不知当人脚跟下立地一着如天普葢如地普擎抽一机则千机顿赴展一目则万目毕张透声色绝遮拦互古互今无处所还生死得伊么还污染得伊么还荣枯得伊么还推迁得伊么纵有德山棒如雨点也则打他不着临济喝似雷奔也只无伊下口处更说甚么百问云兴千酬瓶泻一毫端际出见无尽身云一举步间游历无边国土正是泥里洗土块虾跳不出斗诸仁者从上既有如此广大门风稳密田地何不推他阿爷向后放出渠侬一头与么直截承当去正恁么时接续流通一句作么生道卓拄杖曰天高羣象正海濶百川朝寂光三昧律师应诏修建南京大报恩殿勅黄甫宣茭芦荡中神木涌见光率众舁致皆楩楠巨材远近惊异X雪峤信大师住嘉禾东塔林野奇和尚继住通玄万如微和尚补住龙池五月圣寿海印印干法师寂干广陵韩氏子分座于京口圣寿悟心融讲席下往来巢松一雨若昧法师之间已讲贯无滞自念长水从瑯琊开发太原孚因禅衲悟明德山鉴担青龙钞出蜀拟扫南方魔子而卒自焚于纸烛下宗门岂无长哉我未达耳乃谒博山来于天界寻因山茨际参磬山修力究十有九日而省修益锻鍊器重之复见悟和尚于天童亲炙逾年将抗迹西山而山茨际初住东明老屋败椽仅蔽风雨干毅然往佐之东明由此复振归京口省融栖八公洞融寂委以圣寿非其志也而义不可辞甫一年而谈对坐逝山翁忞和尚传其生平十一月杭州显甯宏垣澹予和尚寂垣姑苏朱氏子状貌丰硕有玉弥勒之称十岁出家于太仓圣像寺十五梦游地狱遂醒悟人世之幻由是求道念切十九参云栖问如何是佛知见栖笑而不答垣疑之后谒三峯藏参万法归一话稍有省悟未得洒然因与灵隐礼阻雪于长安镇屡承䇿励忽得契证亲炙三峯二十年深入法奥乃获付嘱出住臯亭显甯僧问三峯室中甞论临济三玄要是否垣曰三峯无此话莫谤三峯好曰和尚何得讳X却垣曰不特谤三峯又来谤老僧住持八载说法不容纪录将示寂与数僧问答一僧进前问曰和尚尊候如何垣曰苦又曰和尚是善知识焉得如此垣曰未离三界外还在五行中僧无语垣曰你道者两转语那一转敌得生死僧拟议垣喝出复手书二偈端坐而化甲申十七年灵机观禅师开法湖州资福观闽之龙溪周氏子母翁梦一金神入室卫从颇盛香光馥郁而诞礼金浦九云慧昙老宿芟染昙耆年有道行为一方推重见观志不羣乃欣然曰子乃法门令器讵可虗滞于此吾年虽迈当送子行脚也即束装偕观出岭首参天童悟参究颇切虽役重务未甞放舍明年甲戌参金粟容愈加勐砺彻夜不眠一夕雷电骤闪不觉话头脱落山河大地凝成一片久之豁然不被从上佛祖舌头欺瞒复侍十载乃住翔凤山资福辟草开山刈茅缚屋凄凉盈目豺虎为邻人不堪其忧而观怡然独乐律身最严同众食息禅学之士自远趋风单提向上勘验方来参请无虗日春南岳绿萝通际山茨和尚寂际通州李氏子初从东隐若昧法师习讲谒悟和尚于金粟嗣罄山修黄端伯司理请住东明迁南源登南岳止掷钵峯下葢虎穴也桂林王闻而异之访卓钖处步行X三百里就见之以误食野芹怡然而寂山翁忞序其录行世谓的的提持本分殊无语言文字与人齩嚼葢与今时禾黍不阳豓竞栽桃李春者回异矣涂毒鼓声当有闻之而命不全活者师葢未死也三月律师寂光奉诏南都忏荐大行皇帝天童忞就崑山安禅院启建荐严毅宗烈皇帝道场疏曰龙去荆山曾动轩臣之哭天崩𣏌国每怀㑋士之忧千邦丧统御之尊万姓失大明之照仰五岳拔地之雄光华犹昔缅长松擎霄之势忠节自惭敬仗佛光严资仙驭千圣不擕己灵曷重处处为人作主头头本地风光能仁储闻哀诏到台设位陈奠上堂说偈曰涂毒鼓声何处起三乘五性闻皆死夜来万籁动悲风白日丽天莫知止宗统编年卷之三十一X宗统编年X卍XXX宗统编年卷之三十二诸方略纪大清世祖章皇帝甲申顺治元年冬十月能仁储和尚开堂国清储入台深入东掖山三年迹不出天台邑宰文可纪请住国清景德寺众恳开堂一期全提向上道大振辞天台士民锦帐曰出家辞亲割爱于深山穷谷中草衣木食是其分也本不获已垂手入廛草鞋边己是七花八裂那堪应物见形虗空中加点画耶前日机缘因风吹火偶尔成文初非本意斯皆诸当道好生之德救民水火岂山野区区之所能也乙酉二年闰六月初四日金陵千华寂光三昧律师寂戒弟子云居晦山戒显撰次行实八月二十日镇江焦山宏椉问石和尚寂丙戌三年云门石雨方和尚住皐亭佛日五月初六日云居观衡颛愚大师寂衡号伞居徧X参云栖紫栢雪浪诸尊宿结茅华顶一夕踏月经行忽然彻悟入粤参曹溪清大师机缘甚惬清书偈嘱之殿元刘孝则给谏熊青屿请住云居明月堂成委印首座领众说法命舟南下金陵开法紫竹林日与元白尊宿提唱纲宗钳锤来学顺治初年豫王钦风命宗伯王铎迎请说法以病固却翛然坐逝倾城士女持香顶礼酷暑越三昼夜颜色如生秋木陈忞和尚退天童入五磊请费隐容和尚补住九月十六日无钖华藏宏证大树和尚寂证无钖朱氏子髫年学佛谒三峯藏和尚力参六载迥无入处一日目前壁立白光照耀忽如胸嵴迸裂俯见背后牀帷之物丛林咸称为破背比邱后随藏往娄江慧寿七昼夜目不交睫忽忆世尊不说说迦叶不闻闻顿尔开解阅四载获付衣拂继住三峯上堂喝一喝曰此一喝用在机先立命中电挥云路用在当机劒刃上雷送禹门用在定盘星子时眇忽合度用在红炉烈𦦨处大器锻成虽然且道者一喝毕竟从何而出甞示众曰夫为宗师者须具佛祖爪牙衲僧巴鼻握杓柄于手中出一头于天外有时大机大用让主验宾有时踞地隐身自成不顾乃至杀活纵夺舒卷抑扬互换各成藏头露尾若能全备如上众体之妙方可出世为人解粘去缚以至辨魔异于言前验龙蛇于棒下原X是伊寻常手脚本分草料又何有奇特哉僧问如何是为人底句证曰绿玉遶峯千箇竹苍鳞满壑万株松历住名剎晚居华藏祖席寺从密菴伊菴涂毒之后宗暍不闻至证法席鼎新道风遐播塔全身于三峰冬京口夹山本豫林皐和尚寂豫晚号晦夫崑山陈氏子十九脱白于姑苏尧峯诵金刚般若应无所住而生其心有省初参博山来次谒天童悟后参罄山修付法历主武林宝巖姑苏尧峯京口竹林虽日杂佣作不间操匕箸不倚重外护举足为匡徒者法上堂若论此事心不可求智不可学揑断百匝千重于中下机一时飏却突出孤危方教峻峭都卢収拾将来非心非色非如非异要用即用要舍即舍要行即行要藏即藏拟思一毫地便落生死关头到者里作么生相救得复曰五蕴山头自在身了然物物应天真顿教直下无思议玄要全分见本人卓拄杖一喝预计逝日说偈辞众而寂着有宗门诚范四卷并语录行世丁亥四年正月八日佛日明方石雨和尚寂入闽部院遣官致币请主雪峯芝山两剎方坚辞不就时东南风云未息忽语众曰境界如此不若归去好众莫之觉也初三日挝鼓上堂人人藤斗笠箇箇水云包出门踏着草途路更迢遥到这里不倒断得一回X直饶说箇回途得妙就路还家便是千里万里良久云只因你不能向异类中行且道异类又如何行乃握指云一鸡二犬三猪四羊五牛六马为甚么七不道参首座惊问其故我来日要上龙门座曰和尚几时回方曰初八九便来初七日至龙门晚示微疾次蚤命汤沐浴嘱托后事毕端坐不语诸门人问和尚还有分付也无方曰更有甚么分付适寄浮法师问疾方一见微笑而逝越九日封龛颜貌如生奉安丈室忽山兵麇至欲燬龙门见方龛俨然不忍与寺俱焚舁而出之百夫震虓力莫能举由是羣相惊异寺赖以存二月门人依法茶毗牙齿数珠不坏顶骨糁五色舍利弟子收余骼及诸不坏者建塔前山󰢍于金龟巖天界盛和尚应太平请因事下狱事白主栖霞道盛字觉浪号杖人闽浦张氏子生而颕异幼习举子业年十九因祖坐亡遂发心出家偶于街次闻堕猫声有省决志弃家剃染阅高峯枕子语有所证复于倒剎竿句起疑迷闷成病乃取古人未悟既悟因缘反复参勘勘至百丈再参语不觉冁然曰昔马驹亦复踏杀天下人也一日见寿昌颂临济三顿棒头开正眼何曾传得祖师心语大呌曰此时尚有若而人乎我当往师之始出岭之董巖从博山来和尚受具问从上佛祖行履不契辞往寿昌道经书林见东苑镜和尚言下投机遂折节X过冬一病濒死镜亲调药疗之有间镜究其生平参悟及五家堂奥之旨大惊曰不期子深入此秘密法门吾宗慧命嘱子流布去也因付源流法偈盛拜受遂随镜礼寿昌经和尚重加参证经颔之自是荷担大法当仁不让一时金陵焦弱侯周海门曾金简诸公皆师事焉迨经示寂辞东苑镜归省觐时年方三十曹能始诸公请于兴化开堂期毕复上博山与来和尚问答雷轰电掣来奇之东苑博山雨和尚一时相继入灭盛痛有风穴深忧之感乃一杖复入闽南海内鉅公名士肩摩问道蕲州荆王豫章建安皆延说法内庭盛自天界应太平请会嫉盛者以原道论下盛狱盛不辩居圜中一载着金刚经以自见陈太宰旻昭遣人省盛索偈盛书问余何事栖碧山诗遣之事白金陵诸公请主栖霞盛欣然有逸老计五磊忞和尚移住台州广润云门礼和尚住扬州天甯礼自石梁毗尼盂城地藏两处结制英灵禅衲从之如云省悟者众住天甯豁堂嵒为第一座巨渤恒剖玉璞为西堂江淮之间法道大振众至七千国清却田国清有涂田二千亩流入健跳军户四十年矣当道按籍为开复住山储和尚曰我法以慈济为心一切自宜付之无诤稍留难便非道人行履力却之知事请曰田亩二千岁除粮差杂用X外合得米千石以之裕众不亦可乎储曰二千亩业固重也抑天下千驷莘野耕夫等于一介林下人取办锄头鈯斧葢亦审之素矣曰此千年常住不可以我一人高尚遂废其业曰必以恢复为心何所顾惜然我法中无如是事在昔化行南国虞芮卒有闲田山僧忝持道化德愧古人复使你辈费心力妨道业耶抑此中有不忍言之隐于是卒谢却之山翁忞闻之曰国清真能恢复先业者记之布水台集林野奇和尚住东塔八月云门雪峤信大师寂信春迁云门信真率不羁诋诃诸方无当意者寡耦少徒一笻孤往后归老径山一夕唿茶饮毕唱自所书小儿曹生死路上好逍遥皎月清霜晓喫杯茶坐脱去了遂示寂觉浪杖人为建塔双径后宏觉忞奉玺书复迁全身塔于云门右麓戊子五年九月瑞光宏彻顶目和尚寂于穹窿草堂彻说法凡十一会居恒穆穆不轻置可否至辨异拣魔驱耕夺食单提陷虎一机同时几与天童三峯称鼎峙所至人天拥戴勇退急流则真不愧天童之孙三峯之子初八日说偈唤侍者烧香泊然而逝尚书张有誉铭其塔中舆范和尚继席瑞光X百痴和尚补住金粟冬十月十八日天甯具德礼和尚结制皐亭佛日制完过显甯已丑六年春二月具德礼和尚住灵隐豁堂嵒告山中僧众曰灵隐领袖五山为自古宗师法窟今丈室久虗惟云门礼和尚具大神力实堪振起而寺众有欲延辈望高大者惟香谷谹公是嵒言偕诸檀护削牍迎请礼曳杖来上堂曰白雪与阳春无人和得亲目前千圣眼月浸五湖氷以拄杖画一画曰划破长天雾风摇雨后晴灵隐掀髯只一笑普门佛日杖头生喝一喝禅子浩归宗风丕振一再鼎新宝殿楼阁堂舍林立翚飞巨剎规模诸山莫并三月豁堂嵒和尚开法皐亭显甯嵒杭州卫郭氏子母王抚嵒七岁闻邻人歌舌头能有几时肥即矢不茹腥十岁父爱溪公舍入灵隐出家十五上天台谒无尽灯和尚次见古心律师受沙弥戒遍参憨山清达观可诸尊宿每以思议不及言说不到处极力参究至忘寝食后参三峯藏于净慈藏诃曰此皆依识解卜度正为生死根本以是求禅犹北适而南辕也嵒当下竦然请益藏弹指一下曰吾者里无逐日长进底禅乃拈竹篦子话提撕七昼夜至倦剧放身欲卧忽闻静板声疑碍扑落即呈颂曰平地不风起波无端四面滔天突出南X山鼈鼻蓦头一气歕干藏颔之天童悟闻而喜曰汉月得人之盛过于老僧招嵒相见于太白峰灵隐耆宿延归着破堂集以自见时豪势有觇侵飞来峯卜宅兆者当事皆左袒之嵒奋然坚持以大义当事直之峯卒归寺横山一默成和尚首受三峯藏和尚记莂独高尚不羣久秘衣珠晚年始怃然有悬丝之叹适僧素如侍侧曰灵隐豁堂每言三峯化后世无真师思报师恩为法肠热必肯逊志担荷即往白嵒谓三峯家嗣乏继师忍视其遂绝乎语未竟嵒恻然动容遂诣横山叩请陞座成举迦叶阿难付授公案普告人天降子为孙事兄为父具德礼和尚即请嵒继席皐亭显甯上堂月不住空未免印泥印水云无恋崃有时落二落三务使追风良骥行乎其所不得不行得水真龙止乎其所不得不止斯则句句截流不失沤和之利机机赴的全超毒海之源且道还有具如是手眼者么若无今日快便难逢夏六月二十一日国清储和尚住苏州灵巖储因葬父出台事竣南还度夏梁溪将归天台门人辨菴光念灵巖孤秀为吴山第一请储住灵巖储道韵既高法言能发古人之秘奥海内英衲名流皆云集座下秋七月二十二日夫山祥符宏铦慧刃和尚寂八月巨渤恒和尚继席天甯上堂一花初放春光X逼塞虗空五叶分枝瑞气宣流大地其始也混万别于大同何彼何此其次也裂真源于千派孰是孰非天甯今日于彼此不得处轰霹雳于晴空就是非交结时飞电光于掌上权施物外令展先天言锋藏八面之威机辩伏千钧之弩直得山崩海竭佛祖难窥斗变星移主宾合拍在推倒处建立谁云至道无难于建立处踏翻须识大功不宰衲僧分上休话如何后学初机好生着眼恒痛念法道式微流弊遍野思欲郑重一时挽回风化有捧香花请陞座者一应谢绝建昌黄龙元谧閴然和尚寂谧从寿昌经记莂后住山二十余年养静自高并不开堂道风遐播广润忞和尚住越州大能仁寺庚寅七年林野奇和尚补住天童费隐容和尚住石门福严灵巖储和尚赴台州天甯请辨菴光和尚住台州灵石光长洲金氏子出家灵巖参储和尚于能仁得悟出世灵石移能仁莲居大真新伊法师寂嗣绍觉觉云栖弟子结菴土桥曰莲居真依止之嗣其席悃朴无文精戒律登坛静穆望者意消居恒礼忏修观寒暑不辍着唯识论行世趺坐称佛号而逝玉筯垂尺许本金圣先两法主相次继其席讲净并不替其时西谿X天竺古德内衡两法师皆宏台宗教观行业蔼着辛卯八年佛灭后二千六百年壬辰九年春显甯嵒和尚补住三峯冬古南门和尚补住天童冬毅菴英和尚住天台国清寺嗣灵巖储癸巳十年甲午十一年径山容和尚辑祖灯严统成愚菴盂和尚闻之官南㵎问和尚灵巖储和尚解之发明储和尚复径山容和尚书曰某频见诸方聚讼盈庭纷纭溢路未甞不寝食徬徨抚髀浩叹葢法门而至今譬之尫羸久病之夫若更投以攻击之剂则元气顿尽其亡可立而待焉能冀其浸昌浸隆乎此二十年痛心疾首欲使天下咸归无竞之风尽坐柔和之室吾祖之道久而愈光虽赴汤蹈刃亦所不辞承绅士殷勤致恳谓两家所信谅者惟某一人故不自揣越爼而治得邀佛祖之灵俾法门不致瓦裂则彼此幸甚磬山和尚与灵巖和尚书曰东震旦土自鼻祖西来六传至大鑑宗虽列五派实两枝总属大鑑的骨儿孙药山得悟于马祖而仍嗣石头太阳寄託于浮山而代付投子两枝又何尝非一派也宗教X分河饮水尚谓泥于文字语言岂同为的骨儿孙几欲操戈对垒于千古之下甯不为识者痛哭嗤笑乎径山巖统有当严不严之獘遂开不当严而严之衅天皇天王其说巳久阙疑成信着书立言之慎固应如是会元以南岳青原俱称大鑑第一世足见古人之公而南岳居青原之首亦岂有人我生灭心乎寿昌云门真不忝为曹洞中兴之祖有统系无统系而洞宗的旨敢不尊崇东苑隐德深潜得栖霞而大阐车溪一段公案去世不远见闻当有公评法眼自应洞照也是是非非法门关系甯免纷争独至借力有司世谛流布此实下䇿不得不为洞上诸公扼腕栖霞显圣久系相知径山复同法嫡血自无坐视之理昨至吴门审知专遣座元往还两间周旋微密在今之世甯复有秉为法无私之公如吾老侄禅师者乎敬为前佛后佛额手称庆灵巖与姜伯璜书两宗角立老僧与南㵎和尚不惜性命以成彼此之好何心哉彼时即对天界浪兄愚菴三兄曰云门法眼归青原无减于南岳归南岳何损于青原吾辈争之尽成戏论祥符荫曰径山严统固有不当严而严者然以十余年心血征求数百年来之散落缵五灯之绪成一家之言其有系于继往开来者何止一线千钧乃徒以争论云门法眼二宗出自天皇天王之故以致世谛流布付之祖龙不恤大公惟封私见X担荷佛祖慧脉者当如是乎迄今读金粟征修灯录之启不禁为之痛哭流涕欷歔累日若非南㵎灵巖二老人消此衅端法门法战尚忍言哉二隐谧和尚住华亭船子法忍寺谧嗣林野奇三住剡溪狮峯太史曹尔堪少宗伯曹勋等俱问道乙未十二年秋灵巖储和尚受古尧封宝云禅院请吴中侍御李模宫詹韩四维太仆陈济生等请储住古尧封喜其巖壑幽𨗉可以投老受之灵巖原直赋首座出住九峯正觉寺赋毗陵王氏子裂缝掖出家从储自夫椒入天台艰苦力参深入阃奥首众灵巖握竹篦锻炼方来诸方龙象景服储宏法婴难无祖庭内顾忧赋纲维之力也寮中唯草鞋衣钵而巳是秋出山衲子裹粮靡然从之行化江汉首住九峯法令森严道大振嵩乳密和尚住淮南檀度拈香嗣博山来九月二十七日杭州南㵎理安通问箬菴和尚寂于吴江应天寺问吴江俞氏子参磬山修得法住理安上堂望剎竿便横趋而过犹是不唧𠺕汉电影里穿针弓絃上走马也须是个衲僧始得匙挑不上的如稻麻竹苇千札不回的亦如稻麻竹苇截断天下人舌头即不问如何是汝诸人全身独脱句举拂子曰漫天网子百千重是年夏磬山解制后将方丈所有道具手书分送诸方乃杖钖出X游至武康报恩扫塔晤玉林琇备托法门细大预定行期于九月二十七日行至吴江寓应天寺如期坐逝所着有续灯存稿宏觉忞为之铭塔灵巖储闻讣上堂曰山僧廿年神契一面倾心方期共树徽猷何意中途唱灭丙申十三年夏三峰豁堂嵒和尚移住杭州南屏净慈嵒住三峯衲子向风门庭整饬武林居士葛愚古世为净慈金汤慨宗镜尘埋乃削牍请嵒以藏和尚建化之地不容辞初夏入寺久荒之后藓棘盈前嵒任运自如未几三韩周侍郎问道有契同诸当事兴修大殿堂宇次第改观自是南屏名胜与灵隐同称秋中峯读彻苍雪法师寂彻滇南人号南来与高松汰如河法师标贤首宗帜于吴西山支硎之间道韵映带落木庵主徐元叹波灵巖退翁储和尚晚年俱相往来储住灵巖每岁二三月间草花满田野八九月间白鴈青枫天气一竹舆由中峰而天池饭于落木故储輓辞有寥寥今古几知心惭愧䖍公与道林之句虞山毛隐湖居士晋及宗伯红豆蒙叟皆善彻彻将寂以山茧袍及诗文集属晋行世憨璞聪和尚住京都海会寺聪费费容孙都门宗风自此大振X去息溟和尚住无钖宝安溟苏州徐氏子参灵巖储嗣法丁酉十四年木陈忞和尚再住天童冬十月海会憨璞聪和尚结制万善殿先是上狩南苑因幸海会延见聪奏对称旨复召入禁庭问佛法大意乃诏结冬万善殿赐明觉禅师号上后谓天童忞曰朕初虽尊崇象教而未知有宗门耆旧知有宗门耆旧则自憨璞始憨璞固有造于祖庭者也十月十七日福州鼓山元贤永觉和尚寂贤嗣寿昌经住山三十年道望孤高未尝轻易许可一人所着有寤言补灯继灯禅余内外集共八十余卷行世祥符荫曰寿昌门下博山来黄龙谧鼓山贤等皆敬严法道风韵孤高住山三二十年座下甞数百众本色键椎而不轻易许可噫古德风规安可复见于今日也十月二十九日宜兴龙池通微万如和尚寂十二月俞昭汾和尚住庐山西林干明寺嗣灵巖储戊戌十五年为霖霈和尚继住鼓山霈参永觉贤二十余年得其法嗣住鼓山二十余年海内瞻依以为东南一大法窟有餐香录圣箭堂共古诸录行世X报恩玉林琇和尚应诏至京以疾闻未几延见旋归山上特留首座䒢溪森问答称旨上因海会聪奏对之后留心参究复召玄水杲说法内庭乃诏琇行至天津以疾闻上手札谕之入见说法赐大觉师号未久乞还山夏五月二日高峯宏圣硕机和尚寂于龙牙圣两主法席一日忽晦迹遁去游楚湘间弊衲蒙首世莫能识临行时以衣二顶託储和尚造就一二禅学储代嘱峻明諟嗣法出世龙牙而圣适掩关兴化遂迎养于东堂无何示微疾值五月之朔忽曰吾行矣旁僧曰二日吉圣唤僧僧近前圣随与一掌曰吾为汝再留一日迟明整衣钵端坐而化冬十月天笠珍和尚住蕲州菩提寺嗣理安问南菴依和尚住淮南报恩嗣檀度密浪杖人盛曰博山先大师生平勘验学人独于生死性命处着到天下英奇难于搆附使雪关首座与嵩公不自倔起几不尽溺杀于急水滩头抛竹篙乎今者依子实是英奇衲僧嵩公实是本色尊宿一旦英奇能死心于本色而本色能授法于英奇此非师资之妙合更自亲得博山家法独有取于生死性命之不可欺者乎所以能使博山之家风复振也兀菴源和尚住湖州道场山嗣天童忞醒热粹和尚住延令灵云嗣灵巖储X己亥十六年愿云显和尚住洪州云居显太仓王氏子有声黉序裂缝掖出世参云门礼于扬州天甯得法化行江汉住云居道大振原直赋和尚住南岳福严赋自九峯移兴国巖头衲子皆趋之兴国三峯藏和尚曾受萧方伯请未赴住巖头日理奯祖废塔得四十九粒舍利于匣辟再来堂南岳福严请赋曰赋住九峯兴国诸剎皆一期应缘说法赋昔辞老师于姑苏大鑑堂下言全赋行且汎大江扫让祖最胜轮塔今住南岳葢先请命于老和尚者也到院日诸山老宿庞眉白发咸迎叹曰真让祖孙也送三峯藏和尚入传法祖堂楚奕豫和尚住潭州云葢豫生缘岷蜀初参藏和尚于三峯有省藏寂依安隐忍一载丁丑怀香谒储和尚于夫椒藏云室历寒暑二十周始蒙记莂辞去菴于楚黄之芙蓉山茆茨石室晨夕严持衲僧传诵不减善公之住福昌时也越二年迁云葢缁素闻而手额佥曰古佛也趋归恐后豫凝然一室复类汾阳灵巖之道盛行湘汉南岳云葢时称甘露双垂雍虡晟和尚住梁溪宝安嗣灵巖储古道自持诸方重之冬十月十五日天童忞和尚奉X旨开堂春闰三月遣右阐教僧法玺赍勅召忞入京进见万善殿传谕免礼赐坐慰劳叙谭毕即谕万善愍忠广济三处结冬上时𢹂学士王熈冯溥曹本荣状元孙承恩徐元文至方丈问法时䒢溪森玄水杲憨璞聪皆承上召对有三世奏对录僧纪荫曰帝驭金轮诞膺天命智周万机道融一贯虗怀好问念切死生座右大书莫道老来方学道孤坟尽是少年人之句以自警惕与宗门耆旧法苑禅学相见不令称臣致拜从容谘访握手温颜情逾师友因马蹶而知解顿忘闻雨声而得大自在真承愿而来不忘灵山付嘱者也金陵天界道盛觉浪和尚寂盛复住天界倡修报恩大藏一日旦起礼佛毕开示大众饮茹如常亭午取纸笔书偈曰万象指头明卓异纵擒不换机何利无端拶断破蒲鞋翻然直入千峯去掷笔而逝盛坐道场大小五十余处说法四十余年着述甚富有传灯正宗行世庚子十七年四月勅封天童道忞宏觉禅师赐银印五月望宏觉忞和尚归山留嗣法本月旅菴本皙山晓两和尚在京开法善果隆安两剎上躬送出北苑门差臣刘之武送还山御书敬佛二大字及御画山水蒲桃各一幅赠行X并送七宝庄严关壮缪作天童山门护法忞有师荛堂说及参禅要语等载北游集灵巖储和尚辞都谏严颢亭沆请住径山秋八月灵巖储和尚住虎邱太傅金息斋之俊侍御李灌溪模等以虎邱自隆祖瞎堂松源诸老唱道后旷数百年寂然林壑以储宗孙见督八月十九入院衲子至无以容冬十月报恩玉林琇和尚再应诏奉旨开堂结制制毕即辞还山赐大觉普济禅师金印昙应杲和尚住天台国清寺杲毗陵孙文介公慎行之犹子太史放园自式之从弟裂缝掖投夫山储和尚出家人传小杲补住国清辛丑十八年三月二十九日福严费隐容和尚寂容入坐道场垂四十年有古德之机用古浴得舍利二百四十余粒晶荧五色有大如菽者晦山显着有舍利记灵巖储和尚住金粟孤云鑑和尚寂缁素延补住五月七日灵巖首座月函潜和尚住古尧封潜吴兴董氏子学综天人之奥文字奇古裂缝掖出世居灵巖第一座储和尚以古尧封高旷命潜居之潜绝近今畦径敲石锄云日拈提古人所未到五湖俊逸衲子多裹粮从之六月远菴僼和尚继住天童卑牧谦和尚住虎邱储迁金粟命谦主虎邱厌喧X閙将投杖湘衡楚盐缁素迎归开山兜率德气凝原远近尊为古佛出世谦生缘广陵沙氏脱白射州嗣灵巖储南岳原直赋和尚住曹溪宝林祖庭赋住曹溪曰某服勤灵巖首座寮三年今主曹溪法夫主曹溪法号命天下非我老和尚不可某当代老和尚领众遂设储和尚顶相侍侧三日告众曰我宝林第一座也一时座下云涌杭州臯亭永庆寺大珏玉菴法师寂珏嗣曲水古德贤法师为云栖第三世忍菴𤥎法师住龙居永庆嗣玉菴珏铁关能和尚住龙池嗣万如微今上皇帝康熙壬寅元年二月百愚斯和尚住荆溪善权嗣百丈雪檗菴志和尚住海虞三峰志出世后行杜多行初依灵隐礼后参储和尚于灵巖得法后隐澄江兴济诸方檀护及法门尊宿以三峯祖席请遂入院古道涖众远近趋风鼓山为霖霈和尚住泉州开元寺隆安山晓皙和尚住臯亭山佛日寺癸卯二年春正月甯波雪窦通云石奇和尚寂云太仓徐氏子脱白南广参悟和尚于金粟一夜经行因僧噼X面扑破鼻孔有省后于棒下顿脱疑滞随悟赴育王天童一十三年付衣拂出住灵鹫迁雪窦先是悟和尚记曰折箸无一双狗子无一只是你住处雪窦为古道场兵燹之后徒存巖壑云住未久四众趋风重新法席人称为古佛上堂当阳一着独露无遮八面玲珑十方轩豁明眼作证岂敢囊藏直得琼楼玉殿百草头上全彰千丈报身瓦砾堆边顿见尘尘尔剎剎尔突出无位真人发明见成公案直饶三世诸佛历代老古锥到来个个退身有分正当恁么时如何水归大海波涛静云到苍悟气象闲辛丑返南广曰我老矣当不忘本也寂后仍迎龛建塔雪窦学士史大成撰铭山夫和尚继住雪窦秋八月臯亭山显甯真咏梵音和尚寂咏仁和白氏子初依显甯澹予垣未了彻垣寂以衣拂託灵隐礼令择器付授礼住显甯咏力参丙戌冬同仁庵义随礼至高邮结制地藏煎药次廓然开悟顿见临济用处复随侍礼温研密谂透尽法中阃奥礼念垣末后遗托乃以衣拂授之兼仁菴义亦曾亲炙垣者遂并付义住显甯而令咏辅佐之乙未春住普甯村院荒颓未半载学侣辐辏奂然改观时土宼内讧显甯几罹兵燹四众坚请咏咏坚却礼和尚谓之曰丛林有难忍坐视耶咏不得巳移钖进院有二虎朝夕环绕哮吼一月余盗氛不敢X近引去衲子渐集虎亦绝迹八月二十六日示微恙寂前三日鼻中流出一珠大如豆作琥珀色光烁四表泊然坐化云居显曰咏与仁庵义后先唱导响振松堂不负灵隐代嘱真临济睡虎也咏最慈忍不与人牴牾得法门大体而细务必谨又入文字三昧法语精到超出寻常手眼出格诸方重之祥符荫曰臯亭山三十里五丛林而显甯最岑寂余脱白龙谿甞行脚至焉长松疎篁疑虎声飒然而过入寺土墙竹笕淙淙滴寒泉而洒飞霰时梵音和尚正住山说法时也饱食黄虀琖饭而去不及登堂一见至今犹想见此时风景云冬檗菴志和尚退三峯祖席馆娄江潮音寻住华山华山支公旧院吴人士请储和尚作退居储命志居之至则振刷林峦吴中耆旧如李灌溪模郑桐声敷教等皆复从游问道东晋风韵邈然一新甲辰三年云居晦山显和尚住四祖彚藻文和尚住台州兴化嗣灵巖储延令庆云济义仁菴和尚寂俍亭挺和尚住云溪挺仁和徐氏子俗号逸亭嗣愚菴盂初出世钱塘令慕天颜请住河渚云溪乙巳四年玉林琇和尚住天目天岸昇和尚住金粟春二月鼎州德山全赋原直和尚寂赋壬寅受荆X州护国请道经桂林倾城留主风穴寺过鼎州竹帆和尚主德山曰我久望原和尚也率众请住德山道大行二月二日应供如常夜三鼓命取水一盆刀一口一众惊集赋拈起刀顾众曰学道人一切处如当门按一口剑相似掷刀于水大喝而逝火浴烈𦦨中腾起紫今梵相宝帻抹额郡当事数千环拥震惊号佛崩角咸以为周金刚再来云观察陈士本有德山纪异建塔德山曰慧光之塔宝云潜曰余挈钵袋从本师浮湘过潭州黄龙祠州父老竞言原和尚住灿心日黄龙神缘梦乞清净戒事甚奇而韶州所行乌丝牋刻曹溪为虎说法语虎领子远遁潇湘天秀龙虎耀灵化行江汉岂偶然哉澄镜月和尚住苏西园嗣雪窦云碓菴青和尚住三峰青苏州朱氏子英隽绝人幼游讲席弃讲参储和尚于灵巖从入天台悟彻大法于光孝机敏才洽首众灵巖储举住灵巖辞不顾拂衣遨游江淮间至橘矛隹李鹤洲太守朱葵石请出世松陵长庆移三峯祖席机用缜密道誉蔼然葵雪青和尚住湖州弁山法华寺嗣南屏嵒初补住三峯石叶成和尚住法昌嗣灵巖储操行清真法语稳密有古法昌之风山菴林和尚住太平釆石乳山普明寺嗣灵巖储X仁山震和尚住天台宝华嗣邓尉璧法眼清晰堪绍邓尉门风冬十月西湖愚菴明盂三宜和尚寂盂钱塘丁氏子参云门澄嗣法历住显圣梵受珠明问法者日绕万指晚筑愚菴西湖闭门奉母母顺世哭之恸目为失明十月初八日无疾忽语侍者曰三日后吾行矣至期众集相与语曰师今尊候甚安岂得撒手便行盂曰大众好看老僧登场一笑语毕而逝嗣法门人俍亭挺曰师天性峻爽英迈不羁每引端师子政黄牛泉大道以自托虽屡锯狮座往往负泉石之志住湖上携小舟危坐终日或自为橹棹放之中流竟夜忘返客至见鲜衣怒马辄避去孤儿乞士相往还甚善也独喜放生临湖筑小池旦晚携钱米就渔人买鱼或蛇鸟蚌鳖至者辄买即窘迫以他物偿全活无算应机接物有古云门之风动止谐谑无非密义法席遍江左老并弃去独以愚菴终其身学者称愚菴甞曰吾耻近世禅者高心空腹不明一经故劳劳讲说实不得巳他人以语言目我失之矣丙午五年春正月二十七日扬州天甯济恒巨渤和尚寂恒住天甯二十年敬严道法崇正锄邪坚刚不磨之力雄峙淮南浴毕书偈曰哆哆啝啝六十二载骂雨诃风大功不宰今朝踢倒娑婆好看出头天外X掷笔跏趺而逝二月退翁储和尚应湖南抚军周召南请浮湘视赋德山后事雨南和尚住江甯灵谷嗣豁堂嵒道风卓冠省会三月十六日四州蘷州海明破山和尚寂明历主岊岳大峨万峯中庆凤山栖灵祥符无际蟠龙佛恩双桂十剎宗风遐播后当蜀变方便化导救免僇杀者甚众蘷守梦明授一扇展读其偈曰屐声滑滑响苍苔老去寻山一快哉回首五云堪一笑澹然潇洒出尘埃觉即遣候而明已化去矣郡守惊异刊布行世尔愚环和尚住崑山安禅嗣雪窦云在雪窦职库司十五年有杨岐宝寿之风夏五月南屏净慈嵒和尚遽谢院事命嗣法瑯琊宗衡继席拟退居普甯忽罹无妄当事检丈室经籍之外萧然无一物咸太息至江甯下狱在囹圄中随宜说法人人感动虽狱卒囚兇闻开示皆警发悲悔佛声浩浩一时称地狱西方法钟觉和尚住常州天甯嗣太白雪雪嗣福严容初住育王迁琴川维摩至姑苏寄笠虎邱山塘放小艇古鹤㵎中作山顶扣舷歌以见志潇洒自得有政黄牛之风一足恩和尚住苏州瑞光嗣顶目彻初住扬州福X缘将退游匡山乃住瑞光颇着道誉氷铁宗和尚继席德山嗣原直赋冬具德礼和尚退灵隐住径山灵隐百废具兴法席冠天下功成不居径山上乘和尚躬诣直指堂以径山祖庭扶衰振敝请礼慨然应之四祖晦山显和尚继席灵隐支本孝和尚住湘西南台白云乘嗣谛辉辂和尚住尧峯兴福嗣灵隐礼南㵎梅谷悦和尚集列祖提纲及临济正宗录嗣箸菴问一树荫和尚补住天甯嗣巨渤恒云德宝和尚开法润州报恩嗣永甯渊报恩古剎久废为戎马之场仅余败橡佛像而巳宝居之以恢复力任伉直不狥时流䦆恳诛茆有古德之风丁未六年七月苏州遯村报恩通贤浮石和尚寂八月怀海清和尚住语溪北禅寺嗣洞上紫仙阳九月天笠珍和尚住南㵎理安寺吼松澄和尚住南禅嗣古镜符符嗣龙池微尘甡和尚嗣席灵谷与雨南同参折节承嗣任道为众法席为南省首推其后普门雪亭相继住持道风不替祥符荫曰南屏嵒荷横山将绝之绪不以名位介怀其后子孙皆多折节成就任重道法凡绍隆法脉者宜知所重矣X冬十月十九日径山宏礼具德和尚寂于扬州天甯礼再应天甯期制之请欣然至止衲子云拥应机说法倍于常时甫经七日命设阖山供是夕剧谈过夜半方寝至五鼓兴易新衣履疾唿侍者顿足一下曰快随我上方去先一日法嗣硕揆志迎师过上方说法故云侍僧亟至而巳逝矣门弟子以陶龛封函迎归灵隐建塔慧日轩祥符荫曰邓山灵巖灵隐海内称佛法僧三宝灵隐门庭甲天下学众满数万指不减南宋佛海时具大方便有大慧圆悟不及施之手眼至沉几骏发则又度越于古云门真欬唾𢌞天扬眉倒日所谓弄大旂手者非欤葢全力不欺逢缘不借故能担荷如来称后劲之竫子也豁堂嵒和尚事白还山退翁储和尚退灵巖门人卑牧谦迎至楚盐兜率昙应杲首座继席灵巖镇江常乐寺济廓无邻和尚寂灵巖储嗣戊申七年多罗惠王悟道受法王三岁爱持棕拂自幼礼诵法华受愍忠寺普润老宿菩萨大戒法名静慈康熙七年年甫十八诣西山参天峯清禅师于青塔清问如何是殿下佛性义王云徧体多是又问如何是西来大意王云心之所发师连问如何是大佛顶王云所谭是实又问十二面观音那一面是X正观音王云行住坐卧又问千百亿化身那一身是真佛王忽然起身端拱而立又问五千四十八卷经论那一卷是真经王云无思无虑又云普天之下那一员是真僧王云心佛无二王以偈呈清曰数日前头非我见我今观我遮那身见闻即我生之性我见精微义入神空性圆明无灭故我心六照性空真空空佛性真为妙妙处总然分主宾一日参清清问秋蝉梦破三更月古寺敲残午夜钟试问见色闻声毕竟是谁王举起手云合掌当胸清云秋风开玉殿夜雨滴金台只如玉楼人醉杏花天且道得何三昧方得斯人惺惺不睡王正目而视清云扬眉瞬目宏彰大法王作礼清云人王法王今日同条中元日清问杲日当空无所不照为甚么不照覆盆之下王云逢人且说三分话未肯全抛一片心清深异王之机锋卓越乃复征云如何是临济宗旨王以牙箸一卓复打圆相清云王年十八悟道即与优波毱多同也堪继祖灯乃付以源流衣拂祥符荫曰兴朝潢属皆尊向佛乘俱乘大愿力而来者若多罗惠王之蚤登戒品年十八悟证本有而机契无碍则尤超迈仅见真示见人王身而说法者矣故书以为吾道庆并以风世焉硕揆志和尚补住径山志盐城孙氏子参灵隐首众嗣法住上方禅智寺毅然自任刈茅辟土欲图X恢复径山虗席佥谓非志不可乃迁住己酉八年春愚山藏和尚住海甯安国寺嗣孤云鑑冬十二月苏州邓尉宏璧剖右和尚寂除夕前二日将入灭告众曰老僧自受先师之命住院三十五年只是称性而说如今年老不能领众且放身那畔佛法自有人说遂辞别道旧裱散衣钵巡视众寮苦切示诲至深夜归寝室歛僧伽黎行数步而逝门人华顶震受遗命编次语录十二卷行世庚戌九年秋七月二十日南屏正嵒豁堂和尚寂嵒归山后将泛三泖寻船子姓空遗迹而净慈嗣法衡以疾往众乃迎嵒还南屏不入方丈但下榻香世界曰吾不久即辞世矣何复以南屏荷我肩耶取历日选吉沐浴端坐书偈掷笔而逝相国冯溥铭塔宗伯龚鼎孳撰道行碑曰师道风峻上慧藻泉流六坐道场涤凡滋圣理彻词腴染翰会心无不臻妙益都阁学冯公与师最契欲延之都下师举政黄牛偈句以谢昔张文定言黄梅曹溪以下诸尊宿皆颜闵一流人特儒门淡薄收拾不住余于豁公亦云昼林运和尚住夫山祥符运山阴祁中丞之子幼随其叔密菴老人季超居士学道有得从储和尚脱白储令承嗣密菴菴嗣愚菴盂X辛亥十年秋资福灵机观和尚住福严径山硕揆志和尚迁三峰三峯僧鉴青和尚建法堂成退院启迎储和尚储以志事出无端不当久留径山居恒谓其刚毅有断主法有条适黄山檗菴和尚书来有合储心遂请志志住三峯禅学赴之声鹊起山学慧和尚住粤西南院嗣德山赋僧鉴青和尚补住支硎华山檗菴志和尚应请住黄山储和尚以青退三峯命补住青以旧时听讲之席林峦泉壑有当于心欣然从之冬十一月望日嘉兴古南通门牧云和尚寂门晚退隐京口之鹤林不陞座上堂往来无定迹示诫法嗣条约十章其首章以饥荒洊臻人情萧索称和尚者盈街塞路苟求餬口人皆生厌所施何来此亦甚不知时节者凡我会下人甯去徒众煨铛过日等语切中时病预定逝期怡然坐脱于吴门之观渎恤庐塔全身于京口黄鹤山未几而塔示斜侧启圹茶毗获五色舍利无算有七会语录嬾斋别集行世祥符荫曰宗师设化因时而巳出处权宜无有定法当天童三峯振与之后诸方教化盛行未免有末流之弊鹤林门和尚身矫其偏以挽滔滔之变态可谓救时之尊宿也壬子十一年X远菴僼和尚住甯波瑞巖山开善寺秋九月二十七日苏州灵巖宏储退翁和尚寂储退老尧封辛亥方伯慕天颜请回灵巖问道旧学云臻不倦参请七月粤西郡主专使来迎不欲往遂示疾自制塔铭自说封骨藏偈书遗嘱切诫门人九月二十七日顾大众曰老僧行道不力有愧三峯先师遂索浴更衣跏趺而逝阇维放异光明顶齿不坏舍利无算塔于尧封山巅曰大光明幢诸会语录百余卷行世嗣法宝云南潜述行录曰临济氏没七百年纲宗坠而不举虽白日在天沈云晦冥隆万之后天童悟和尚藏大机于一棒三峯藏和尚显大用于三玄从奇入正道合如离一时见闻之者无不人人目眩股栗而不知所措足吾先师灵巖储和尚起而躬集大成大机大用如日月雷霆之在天下奔走方内外之豪杰江出寥廓礼乐森备临济之道至先师为极盛矣师矌情远度以古今为怀抱说法独存古之大意尝与东园人华大师书曰西干东震两大圣人之道尽失其真者大段在不知其意意者行其所无事而巳矣圣人经纶天地拔擢山川莫不具大有为之略极其有事而总还其无事此大法也冬十一月兜率卑牧谦和尚继住灵巖谦住兜率古道自持恬退秘重前后天台国清兴化及三峯诸剎请皆力却之储和倘简诸门人中能任重无X加谦者嘱方伯慕公力请继席一登座内外叹服冬呆亮和尚住荆溪宝明寺嗣退翁储癸丑十二年尧封月函潜和尚晦迹苕西潜自储和尚寂后栖遯苕溪洞庭之间或一棹浮游于五湖山椒水湄除上尧封展塔足迹虽菴园不一至衲子欲追随之不可得唯华山青灵巖谦和尚间擕竹炉茗饵相从于村㵎谿桥边系船一日夕谈以晋轮和尚住尧封兴福嗣灵巖储居士毛坤叩请诸方重复天池古剎天池自毛中丞重建以后后人营私遂成丙舍驱僧伐木干没名山坤字公厚为中丞冢孙蚤年从古南灵巖诸尊宿游知有因果慨念祖德戕于后人乃走诸方以还复天池古剎叩请松带井人眎首赠以诗碓菴青漏霜潜及诸山名宿各有诗文奖勉之甲寅十三年夏六月干菴和尚退灵隐五岳和尚继住六月二十七日天童宏觉禅师道忞木陈和尚寂忞晚号梦隐道人投老于会稽化鹿山之阳明洞天自卜塔黄龙峯下有九会百城北游等录行世嗣法天岳昼和尚继其席秋远碧和尚补住育王嗣天甯觉天舆赞和尚住常州天甯嗣灵巖谦冬天笠珍和尚住龙池X补菴喻和尚住苏州阳山大慈寺嗣灵巖储初住杭州净土院古道自持不徇流俗阳山大慈为晋支公道场荒废巳久喻居之芟萝垦棘博饭栽田颇存古德风致乙卯十四年夏五月卑牧谦和尚退灵巖僧鉴青和尚继住谛辉辂和尚住灵隐七月初十日报恩大觉禅师通琇玉林和尚寂于淮安慈云菴琇晚居天目闻善权灾尽屏参侍不食粒米孑身潜出渡江而北至清江浦止慈云菴示微疾唯饮冷水索笔书曰本是无生今亦无死此是正说余为魔说掷笔而逝先是过江都曾以后事嘱居士黄于升升以问疾至值巳寂乃治龛送天目建塔潭州海会行源璞中和尚寂万如微嗣丙辰十五年仰山正志檗菴和尚寂志自黄山移仰山将终焉以老回吴寓穹窿山前真际院寂建塔黄山门人虞山钱陆灿孝廉撰述道行兼铭塔祥符荫曰檗菴和尚在也出世皆以道自任晚尤循戒弥谨真当于古人中求之也秋立胜枢和尚住梁溪摩竭嗣灵巖储宝华仁山震和尚修三峯灯史丁巳十六年X秋金陵东山大咸咸和尚寂咸天童忞嗣临寂以海舟慈祖行实示嗣法太守陈寅嘱以力辨誵讹国清观英毅菴和尚寂于梁溪众香菴英灵巖储嗣历住祥符国清尧封文杲昙应和尚寂戊午十七年轮菴揆和尚住绍兴大能仁揆茂苑文相国之后少以名家子从储和尚于灵巖参悟壮游四方从战洞庭湖因礟警出家嗣灵巖储广陵聂先乐读居士续指月录己未十八年龙池行渊素严和尚寂渊嗣万如微初住射州永甯迁吴江接待后住龙池操履缜密缁素重之去息溟和尚住灵巖僧鉴青和尚退居华山金陵宝华山读体见月律师寂体承三昧光律师之绪大振南山一宗严净毗尼为天下戒学之所趋止门人定菴德基嗣其席今释澹归和尚寂常州太平崇原问松和尚寂原江陵张氏子受具戒于宝华光律师领书记诣天童不契入夫椒见储和尚服膺痛加锥札股勤五年嗣法深入天台历诸方值金粟容陞座原犯众喝之容曰鼓粥饭原作听势容曰装聋作哑原唿苍天而退蒋晦菴请住玉泉未几弃去侍御许青屿孝廉李确菴请X住太平五月朔预示偈曰草鞵脚板尚离披倒跨虗空嫌电迟欲识问松真面目西风黄叶败残时临寂书嘱语并偈毕侍者进茶挥手曰不用了跏趺端坐而逝庚申十九年硕揆志和尚住掦州善庆志自三峯退席后游历苕西五州山水之间住善庆未几迁灵隐金山铁舟和尚寂嗣磬山问童硕宏和尚住灵巖溟因岁饥退宏补住井人眎和尚住金陵碧峯石头菴眎字笠居别号不菴生缘莆田林氏初游白下讲席弃登双径谒礼和尚礼寂参退翁储于古尧封服膺入室储寂复游白门卞孝旨居士请居石头菴孤怀大意落落难合衲子多及门而退祥符荫曰庚申之春余汛棹白门时巢山至和尚隐狮峯团瓢莆庄云和尚以笔墨游戏于藏山楼而井人和尚方高卧石头每曳杖过从探梅古寺联榻空斋今巢山莆庄巳寂而井人亦音问杳然因对秋风为之一叹道目眼和尚住弁山龙华嗣伴我侣迁臯亭佛日舜巨和尚住净慈嗣豁堂嵒芙蓉雪厂和尚迁荆谿法藏嗣大觉征圣图和尚住支硎圆通寺嗣灵巖储宝林宗彻孤朗和尚寂嗣灵巖储海虞白雀寺雪炉冶和尚寂冶嗣黄山志X辛酉二十年雪悟思和尚住扬州天甯思嗣巨渤恒初住延令庆云退隐庐山镜湖天甯荒頺之后思至一振起之衲子复云集秋八月二十四日苏州灵巖式谦卑牧和尚寂谦赴绍兴大能仁之请过武林督关枢部使慕见苍留供巢云堂问道遂坐脱趺坐三日颜色如生倾城士女瞻礼感叹奉龛还吴建塔夫椒嗣法门人祥符纪荫曰师诚悫慈爱出于天性尊师重法深达大体生平无倨词傲色渊默持重俯身狥物乐易和平使人即而亲之软语甘言皆导肯綮至入室投机虽上根宿学皆溟涬莫能凑泊惠施不蓄钵无留供说法能得储和尚之旨有语录十余卷行世九月二十九日湖州资福行观灵机和尚寂观住资福三十八载凡樵採之山安僧之地尺寸皆缩衣钵亲置始则草屋荒基终焉琼楼绛殿门庭严冷风规整肃诸方咸称为杨岐高峯再世云塔全身于本山祥符荫曰禅虽不在于坐然尘水方浊非静以澄之何以令其净极光生近日诸方禅风浩浩滔天资福以干爆爆一着子坐断天下人而南㵎继之遂使忙忙贪程之流不致走杀白云后学初机且使狂心顿歇但死水活龙须是点睛得妙此称法苑龙门之所以不易易也X子昂和尚继席资福旋寂松菴正和尚补住灵隐三目渊和尚寂硕揆志和尚补住壬戌二十一年癸亥二十二年天舆赞和尚退天甯过菴轮和尚补住赞连遇洊饥力支丛席以病瘁退延轮主法中峯晓菴了法师寂嗣苍雪彻京都镇国寺广林山菴和尚寂林复乳山法席重新镇国寂嗣法载月舟和尚继其席雪菴致和尚补住灵巖嗣担雪储甲子二十三年圣驾南巡冬十一月幸扬州天甯平山各洒宸翰二天甯曰萧闲平山曰怡情幸金山勅重修饰御制文纪之勒石金山御书扁曰江天一览幸夹山竹林及苏州瑞光虎邱有御制修竹赋尚书张玉书等勒石竹林寺僧纪荫曰爰自虞舜定典五年一巡狩厥后帝王虽有封禅巡幸之举然未有超迈古今如今皇上者也乘舆南巡圣政大端山野之人不能窥测亦所不敢扢扬谨书临幸法门光垂禅苑者一二大段恭志龙跸奎章山林千载传为盛事佳话流播真X佛心天子垂护无疆者也扬州北来圆通寺别传和尚疏请修理天下名山法席发明嗣紫葢衡住北来圆通寺荒颓志图兴复而力任不倦至天甯觐上乃上疏乙丑二十四年山晓晳和尚宝积录成录集于山翁忞和尚载古德嘉言懿行及断简残编未竟业而晳足成之学士徐元文为之序檗巖黄和尚住娄东海甯嗣天童忞侣巖荷和尚住湖州乌山龙泉嗣金粟昇如臯大觉天揆晋和尚寂晋嗣紫葢衡伊𨸒哲和尚住嘉兴竺溪嗣天童忞冬十一月兜率蛤菴圆和尚寂嗣山翁忞椒菴音和尚住三峯嗣南岳储山𦦨杲和尚住江阴荡雾嗣天童忞寄菴卤和尚住云门显圣嗣且拙嗣瑞白雪证南和尚重兴越州开元寺灵隐渊嗣丙寅二十五年尧封宝云南潜月函和尚寂潜晚寓苏台之簑衣菴以着述为事有玉椒笔乘表正集法华领太极图表周易七略等书皆发古今人天之秘奥利禅亘和尚补住资福嗣灵机观X丁卯二十六年穆文德和尚恢复天池嗣灵隐礼初住娄东法轮夹山与天甯法诤发明天笠珍和尚住南磵时有一居士从南磵往灵隐参硕揆志和尚问女子出定公案志答之而珍别其语僧传至维扬天甯雪悟思和尚晚参举而评之夹山闻而上堂批摘天甯天甯因出正辩录夹山出杜邪说祥符荫曰古人拈提公案如太阿䃲礴八面受敌而太虗无痕或擡或搦皆涂毒鼓声闻者皆死有闻之而不死者则非涂毒皷声也灵隐之答出定语虽未必言中有响南磵之别岂能句下无私天甯之举亦非党亲不党理者正辨杜邪之出均之过矣法门以无诤为宗行道当先忘我见虽曰为法实未忘情不能不为之扼腕也戊辰二十七年扬州天甯上思雨山和尚寂门人师昂元继席香山智操寒松和尚寂嗣百愚斯历住青龙龙华喻苇翚和尚住灵巖未几退居承天嗣南岳储夏五月二十三日缁素公集虞山燬五论杂诗板鹤林牧云门和尚寂已久时刻其嬾斋后集末附五论杂诗皆毁诬三峯灵巖之语鹤林法孙雪鑑秀峯两和尚皆云论诗之刻为人所误亲赉板至虞山兴福集阖邑士绅耆旧礼佛忏悔噼板焚之铁牛居士钱湘灵七十九老孝廉札报许青屿侍X御曰是役也非为三峯奋螳臂正是为古南拔鹤箭耳祥符荫曰佛祖住世各相赞叹称扬以引众生信向增长福慧未闻有毁訾雌黄退人善根者况涂污先达而快已私乎书之以示立言者不可不慎毋逞一时之媢忌而为正人公论所不容也己巳二十八年圣驾南巡春二月初五日驾幸邓山圣恩寺拈香礼佛驻跸桂轩赐书松风水月四字初六日幸灵巖登琴台时寒溪揆侍特加顾问赐灵巖御书岚翠二字幸杭州灵隐云栖等处赐灵隐御书云林二字驾渡钱塘祀大禹陵回銮至姑苏欲游华山因雨阻御书远清二字御制诗一首曰欲向青山㵎壑行春云又变晓阴轻句陈不遣惊禅定恐碍林间碧草生遣中使驰赐华山僧鉴青青诣行在谢特见优礼幸江甯大报恩寺复驾临金山天甯等处回鉴僧纪荫恭跋御书远清后曰帝王治天下以字垂世实自大禹始尝览岣嵝峯前第一碑知天经地画载更鸿蒙结绳之治比之蚪篆虫书岿然河汉宜其平成敷奠万国敉甯也恭惟今上皇帝御极致治度越古今道德浑全无能称述X伏覩二次南巡窃窥圣意大端同乎舜禹至于仁风道韵光及林泉则又自昔名山大泽之所未有龙跸奎章震耀巖壑为山灵海若之所诃护者非一而华山远清二字则尤仰叹用意据典不同汎然以此知睿智周知而无一事一物之不得其当也葢华山以山如莲花得名宋儒周敦颐之爱莲说有曰吾独爱莲之出淤泥而不染濯清涟而不妖香远益清亭亭净直可远观而不可亵玩焉碓菴和尚住是山寒溪揆和尚称其道韵皇帝闻而欲游华山雨阻未往钖之诗云云碓菴名晓青命意制词蔼然可见复大书远清二字勅寒溪驰赐青谒见行在帝令进诗染翰撒御前宝炉以予之可谓千载光华躬逢其盛和尚退而焫香告众勒石昭后手书五湖山中属僧纪荫恭跋之荫跧伏菰蒲何足以测高深唯是久涵至化同沐恩光谨以平昔钦仰圣德之纯全及今兹欣慕圣意之渊雅者而飏言之真觉如天之仁有同大舜而无间之德实类神禹是以望秩山川肆觐羣后而民之爱戴咽路欢阗不啻赤子之亲慈父近乳母此固从来銮舆巡幸之所无而银钩宝勒宠赉禅林则又与岳渎千秋昭其奠丽者异矣额手式瞻者知皇上尊贵浑忘礼遇山林守道之士而凡山林学道X者其益铭颂无彊勉効潜修以无负我佛心天子光掦道化之至意其庶几乎僧纪荫曰恭惟圣驾二次南巡有旷古难逢者五事一仪卫不设老幼拥戴而满路欢填二风日晴和江山効灵而皇情悦豫三供亿无需闾阎安堵四蠲赦大霈恩泽沦肌五山林法席均荷恩光其他圣德汪洋称颂者普天之下莫不尊亲惟兹编年恭逢其盛额手焫香于以敬祝太平有庆睿算无疆云尔僧一𤥖和尚住夹山𤥖初住金陵志行道法天笠和尚退竹林还南磵延𤥖补席石菴琈和尚住金粟接机明白娓娓不倦湘翁沄和尚住龙华辑散木正传等录悟则观和尚住显圣嗣无际嗣麦浪怌大慈补菴喻和尚集灵山一会语录佛灭后二千六百三十八年祥符荫曰自明万历四十三年乙卯至今皇清康熈二十八年己巳凡七十五年其间天童磬山廓龙池禹门之绪而临济之道以兴云门博山振清凉寿昌之业而洞上之宗聿起三峯力阐纲宗善继述者有灵巖灵隐之广大精微宏觉丕承帝眷相唱和者有福严古南之卓立潇洒云栖之净业普摄三根宝华之戒范克宏三聚臯亭天谿曲X水莲居之间台教之轮传持绚烂秣陵金阊普德中峯之际相宗之席讲贯缤纷剎竿相望名蓝星布于江山炉韛争开俊衲云蒸乎龙象天子佛心统金轮而调御皇风法运绵玉历以遐敷令行吴越端借一人以指南道亘古今方庆千秋而未艾今兹略纪仅识大端教之诲之深有望于大方知我罪我亦何辞于今日见闻未及俟泚笔以载登高明不遗幸投珠而惠示宗统编年三十二后序宗统编年三十二卷国朝祥符释继荫譔荫字湘雨号宙亭又号损园嗣卑牧谦住祥符康熈二十八年圣祖仁皇帝三次南巡召见行在契旨嗣屡诏入都赐御书神骏二字以易寺名竝水月禅心额又御制诗一首御临诸家书赐之荫皆恭摹上石以识X恩幸汔今虽寺屋毁败殆尽而奎章圣藻岿然独存当时毗陵诸山大德莫能方其宠遇荫少通儒术深得文字三昧脱白龙溪徧参释乘谒退翁储于灵巖得受记莂退翁为三峯藏得法弟子道价倾海内荫承心印声誉大起以其余为古文辞与胜国诸遗老相唱和一时有齐己贯休之目尝以佛祖纪纲宗师血爪血历数千年来纪述之家或体例未精或征釆踳駮未足为千古正传退翁尝欲着法苑春秋而未果荫因博釆经史释乘一仿朱子纲目体例断以周昭王二十二年我佛降生为始汔国朝康熈二十八年曰佛纪祖纪五宗纪其自明万历四十三年以后诸方之出处附书年甲之下曰略纪以俟后之宗统定而详系焉上下二千六百四十年间绍述宗风之次序授受法印之机缘备及朝政废兴之有关释氏者淹贯翔核融儒释为一贯正其谬阙其疑自为註以发明之谨严一遵史法固法苑之龙门而缁林之实录也书成表上之朝许青屿侍御之渐为刊板序而行之板藏玛瑙寺仰山西房当时以天童三峯二世互相成褫开悟来学厥后子孙各立门户分左右袒论者又以三峯子孙尊父蔑祖多不直之荫虽三峯的裔而中立无所倚毗故是书不甚流传然其论临济宗旨至明神庙而后己同沦坠非天童无以见临济之广大非三峯X无以见临济之精微旨哉言乎此诚正知正见传之后世而昭昭灵灵自有不得而泯没焉者粤匪之乱是书板片荡焉无存吾郡天甯凫亹上人访于神骏寺仅仅得一部己于残编断简中凑集成帙幸无缺失亟谋重付剞劂嘉善陈仲泉清玉仁和许息庵樾身慨然出资助成之当夫世风刓弊祖道寖衰九鼎单丝不赖有淹通宗匠宏宣纲要其何以谓人天眼目哉凫亹之亟欲流传与荫之着述是书固同一发明现成公案者也荫之住天甯尝重修正殿太守于公琨为之记事在康熙三十一年固尝有功于天甯今凫亹于二百年后重为流通亦力阐纲宗之一大机缘也印用聚珍板易于譌舛遂并原本之误为校刊记附焉光绪十有三年夏六月毗陵雅浦居士陆鼎翰识后