延佑四明志马泽修袁桷纂目录序卷一沿革考辨证辨州郡辨余姚郡辨鄮辨鄞辨句章辨甬东境土本路境土鄞县境土奉化州境土昌国州境土慈溪县境土定海县境土象山县境土土风考陆士龙答车茂安书车茂安答书王深宁先生四明七观新校卷二职官考上唐刺史姓名五代刺史判州姓名宋节度使姓名阙节度使知府判府姓名阙知府制置姓名皇朝浙东道宣慰司都元帅府都元帅都元帅二厅都元帅三厅同知副帅副使一副使二经历都事一都事二照磨庆元路总管府宣抚兼知府招讨抚治弹压达鲁花赤总管同知治中府判添设府判推官经历知事提控案牍本路儒学官教授副教授学正学录录事司达鲁花赤录事录判新校卷三职官考下鄞县达鲁花赤县尹县丞主簿县尉奉化县达鲁花赤县尹县丞主簿县尉奉化州达鲁花赤知州同知判官一判官二昌国县昌国州达鲁花赤知州同知判官慈溪县达鲁花赤县尹主簿县尉定海县达鲁花赤县尹县丞主簿县尉象山县达鲁花赤县尹主簿县尉蒙古学医学官医提领所阴阳教授司杂造局织染局平准行用库在城都税务使司广盈仓永丰库在城站车厩站万户府都镇抚所千户所庆元绍兴等处海运千户所两浙都转运盐使司庆元路盐仓庆元市舶提举司盐司卷四人物考上先贤黄公董黯任光郑云梁宏任弈王修张齐芳阚泽虞喜虞荔虞寄虞世南贺知章孙合孙沔大隐杨先生慈溪杜先生鄞江王先生城南楼先生桃源王先生广平舒先生定川沈先生慈湖杨先生絜斋袁先生王先生应麟黄晟沈起陈辅周师厚俞伟丰稷陈禾袁毂楼张宏陈摅李猷李佾黄子游赵敦临蒋猷陈之翰姚孳翁升俞夔汪思温张邵蒋璯王茂刚顾主簿王庭秀林保朱翌王次翁吴秉信曹粹中高闶黄龟年薛朋龟新校卷五人物考中先贤史浩魏汪大猷高元之陈居仁赵彦逾楼钥杨王休赵粹中张良臣史弥远张虙袁韶臧格陈卓楼昉袁甫赵与欢史弥忠史弥坚史嵩之郑清之应范楷吴从龙余天锡王撝谢昌元黄震陈肖孙袁洪汪之林蒋晓节妇冀国夫人孝行杨庆孙之翰张超吴璇童八娘逸士蒋宗霸朱棣新校卷六人物考下史忠定十二先生赞蓬莱黄公先生大梅梅公先生石台葛公先生石囱贺公先生大隐杨公先生慈溪杜公先生甬水王公先生西湖楼公先生桃源王公先生望春王公先生湖西周公先生奉化孙公先生王尚书八贤赞童判子蒋璯王茂刚顾主簿李宗质李猷黄子游陈之翰衣冠盛事四世宰执父子宰相父子御史父子侍从父子西掖祖孙侍御史兄弟博学宏词师生秘书监官兄弟辟雍赐第父子殿帅父子同榜祖孙侍从祖孙甲科兄弟侍从兄弟同榜舅甥三学士典乡郡建乡节省元状元释褐状元武举状元童子科进士卷七山川考山鄞县奉化州昌国州慈溪县定海县象山县岙昌国州象山县陵墓鄞县奉化州慈溪县定海县海本路象山县江奉化州慈溪县定海县溪奉化州慈溪县定海县潭鄞县奉化州昌国州慈溪县定海县象山县泉录事司象山县浦溆定海县津渡鄞县奉化州昌国州慈溪县定海县卷八城邑考上城本路奉化州昌国州慈溪县定海县象山县公宇浙东道都元帅府重建都元帅府记浙东海右道肃政廉访司分司万户府总管府推官厅经历司司狱司录事司鄞县治奉化州治昌国州治慈溪县治定海县治象山县治捕盗司尉司巡检司平准行用交钞库市舶库永丰库在城务奉化重修县治记奉化升州记奉化州重建公宇记重修定海县治记慈溪县兴造记庆元转运盐使分司记堂宇本路九经堂赋修九经堂记重建九经堂记逸老堂记鄞县奉化州昌国州慈溪县定海县亭本路众乐亭记三江亭记鄞县昌国州慈溪县象山县楼阁本路奉化州慈溪县定海县象山县台榭本路象山县园圃本路附录递铺录事司鄞县奉化州慈溪县定海县社录事司乡都鄞县奉化州昌国州慈溪县定海县象山县刊误新校卷九城邑考下原阙卷十河渠考上原阙卷十一河渠考下原阙卷十二赋役考田土弓兵狱卒衙前祗候曳刺秋粮实征夏税税课周岁该办官降契本酒醋课周岁该办钞茶课周岁该办铁冶课钞盐课织染周岁额办杂造军器周岁额办皮货额办沙鱼皮额办鱼鳔额办卷十三学校考上本路蒙古学奉化州蒙古学本路儒学李璜重建州学记郑耕老重修州学记王应麟重建大成殿记王应麟重建学记任仲高大成殿记王应麟九先生祠堂记袁桷重修先圣庙记赡学田土岁收钱粮续置赡学田土屋宇祭器乐器碑刻书板书籍经史诸子文集诗集类书儒户设官鄞县儒学王安石请杜醇先生入县学书再书王应麟重修学记袁桷重建学记屋宇田产钱粮基地祭品儒户设官奉化州儒学赡学田土岁收钱粮屋宇乐器儒户设官昌国州儒学袁燮重建学记王应麟大成殿记楼公钥讲堂记杨简复记袁桷重修学记斋小学台门棂星门祭器礼服钱粮田土屋宇儒户设官刊误新校卷十四学校考下慈溪县儒学王安石重建学记郑霖慈湖先生祠堂记赡学田土额管钱粮屋宇基地祭器儒户设官定海县儒学重修学记瑞莲图碑赡学田土额管钱粮屋宇祭器儒户设官象山县儒学赡学田土额管钱粮屋宇祭器儒户设官本路医学王应麟庆元路建医学记袁桷重建医学记田土屋宇祭器书籍设官奉化州医学屋宇袁桷三皇殿记设官昌国州医学袁桷重建医学记设官慈溪县医学儒户设官阴阳教授司设官鄮山书院袁桷书院记田土钱粮屋宇儒人祭器设官翁州书院设官岱山书院赵与岱山书院记黄震岱山书院记设官慈湖书院文及翁慈湖书院记王应麟重建慈湖书院记黄翔龙重修慈湖书院本末记赡学田士额管钱粮屋宇祭器儒户设官甬东书院田土屋宇乡饮酒礼王伯庠乡饮酒记奉化州乡饮酒礼杜洲义学田土祭器本路乡曲义田庄史浩义田庄序楼钥义庄记王应麟义田庄先贤祠记薛基重建义田庄记田土屋宇庄戢奉化州义庄廪旧贡院昌国州贡士庄卷十五祠祀考社稷坛城隍神庙在城纯德征君庙灵应庙佽飞庙大人堂奉国军楼祠东岳行宫五龙堂东岳奉圣行宫张帝庙白龙王庙五显灵顺庙皮场庙萧王庙鄞江庙海神庙茶场庙鄞县东岳行宫广灵宫王行庙显迹庙鬼谷先生祠渊灵庙灵波庙白龙王庙石岙庙力施庙秋浦庙殷浦庙遗德庙嘉泽庙丰惠庙显济庙吴刺史庙勐将庙灵显庙天妃庙奉化州东岳行宫城隍庙诚惠庙显佑庙佽飞庙昌国州黄公祠岱山庙烈港庙徐偃王庙洋山庙慈溪县灵应庙纯德征君庙张孝子祠灵感庙五圣庙东岳行宫骠骑将军庙祠山张王行祠定海县东海助顺孚圣广德威济王庙东岳行宫助海显灵侯庙洋山庙广灵王庙昭利庙觉海庙陈山庙云雩三公庙枢密卞公祠象山县东岳行宫昭应庙冲应真人祠普济庙祚圣庙白鹤庙顾长官祠新校卷十六释道考上释布袋和尚僧知礼僧本如僧介然僧智连僧普交僧正觉僧妙堪智愚妙源僧善月僧传古僧奉真昌国州寺院宝陀寺在城寺院禅院五天宁寺万寿寺吉祥寺能仁观音寺教化十方七延庆寺宝云寺白衣广仁寺兴圣寺太平兴国寺干符承天寺天寿白云寺律十方院七五台开元寺湖心广福寺经藏寺罗汉应真院景福寺东寿昌院景德寺甲乙徒弟教院八境清兴法寺保安寺西寿昌寺天封院大中祥符寺崇教寺广福院圣功寺尼寺一戒香十方寺普照寺兴教寺普宁寺庵舍一镇明岭观音庵普门经堂尼寺二戒香十方寺普照寺兴教寺奉圣寺普宁寺庵舍二镇明岭观音庵普门经堂竹林精舍新校卷十七释道考中鄞县寺院禅院阿育王寺天童山景德寺大慈寺大梅山护圣院大梅山保福院杖锡山延胜院金峨山真相院金文山惠照寺五峰山崇福寺东山慧福寺跘跨山崇果寺普净寺四明寺白云延祥寺法忍寺西延庆寺翠岩山移忠资福寺报忠福善寺佛陇山积庆显亲寺教忠报国寺妙智寺霞屿寺教院资教寺悟真寺栖真寺惠光寺治平寺广寿寺广严寺布金寺海惠寺兴教寺普和寺圆通寺邓桥广福寺普安寺明心寺惠灯寺福圣寺清修寺普照寺辩利寺普济寺普光寺教忠报国寺宝华寺普恩寺律院宝严寺广修寺菩提广福寺禅岩寺慈云寺法云院多福寺悟空寺甲乙院栖心崇寿寺景德寺延福寺资圣寺宝林寺延寿王广福寺禅寂寺尊教寺能仁寺圣寿寺法慈寺崇法寺大悲寺天寿寺青山惠安寺普宁寺空相寺方广寺国宁寺妙智寺慈福寺慈恩寺明觉寺普光寺净众寺珠山净土寺阮山广福寺多宝寺法庆寺云龙寺资福寺保安寺雷峰传善寺胜像寺大中祥符寺天福寺宝寿寺广恩崇福寺崇报寺城东化成院天寿保国接待院慈济寺二灵寺福林寺寿图寺灵济寺翠岩山宝积寺天寿重兴寺海会庵尼寺广智院云居寺奉化州寺院雪宝山资圣禅寺岳林禅寺鄞城广福教院东山瑞相教院南山瑞峰律院西山资国禅寺北山广化律院告成教院演教教院净慧院慈氏教院净名院净慈禅寺法海教院兴圣教寺安岩法华禅寺清凉禅寺灵隐禅寺解空律院护国禅院西峰圆觉禅院九峰灵鹫禅院栖真禅寺兴化禅院清福禅寺离相禅院资福教院上雪窦山奉慈禅院安隐禅院证道禅院法喜禅院无为禅院显亲崇福禅院移存报忠禅院禅悦教院宝林教院永固教院金地教院福圣教院清莲教院登岱教院普明教院大云律寺垂鸿律院仁济律院广福教院大同山报慈光岩禅院崇胜院悟空院禅寂院广法院大智院龙华院慈觉院净业寺护教禅院惠照教院尊胜院广教教院广济院福海教院上乘教院法昌教寺宣密教院慧日教院常浦教院安住教院胜因院药师崇福广恩寺净明教院报国律院法华接待寺天寿报本禅寺刊误补遗卷十八释道考下慈溪县寺院普济教寺补陀教寺精进院白龙慈化院永乐寺白岩教寺隆兴寺禅余吉祥寺赭山清果教宝庆教寺善庆教寺妙应教寺云溪广福教寺定林教寺觉林教寺云湖庆安教寺甘露教寺金仙教寺莲华教寺资西接待教院宝严教院妙峰教寺五峰广福教寺天台东教寺永明寺定香教寺定慧教院金绳教寺吉祥教寺华严律院佛迹律寺凤岩律寺三峰资寿律寺福源律寺证心律寺芦山普光律寺香山智度禅寺东皋福昌禅寺五磊普济禅寺定水教忠报德禅寺石门饶益禅院西峰度门禅院永寿尼寺湖田经堂宝莲经堂正念庵溪隐庵福源精舍定海县寺院总持律寺观音教寺妙音教寺能仁教寺慈化院显孝接待院瑞岩禅寺华严禅寺佛岩禅寺明慧禅院惠寂律寺慈济寺资圣禅寺本觉禅寺宣化律寺寂照寺兴善寺延恩院显教律院灵峰禅寺净居禅寺净岩院泗州律寺回向崇法寺永宁教寺妙胜禅寺息云笔寺正觉教寺伏龙广福律寺永福院觉海教寺洞山教寺觉度寺象山县寺院等慈禅寺智门禅寺宝梵教寺延寿寺常乐禅寺太平广福寺玉泉教院普明律寺蓬莱山广福寺护境寺保宁寺瑞龙寺新安寺伍师寺道陈可复在城道观玄妙观报恩光孝观灵顺宫报德观福顺观文昌宫西云大宝宫回真道院明霞观紫霞仙馆元真道院冲和道院元元道庵鄞县道观蓬莱观寿圣观云涛观显忠旌德观紫清观玉皇观甬东助顺宫紫虚观至德观奉化州道观虚白观洞真观开元宫元真观玉清葆僊道院梓潼文昌宫慕真观昌国州道观道隆观文昌宫真武宫岱山东岳行宫祠山行宫蓬莱集仙道院慈溪县道观清道观崇寿宫大隐山至道宫定海县道观渊德观旌信朝元宫陈山行宫东岳行宫澥浦行宫蓬山道院象山县道观栖霞观刊误卷十九集古考上文明州刺史河东裴公纪德碣铭慈溪县清堂记重修善政侯祠堂记昼帘堂记重建经纶阁记东岳行官记阿育王广利寺宸奎阁记鄞县经游记新刻漏铭基法师真赞奉国军师度使彭城钱公碑铭戊辰游山题壁记如如堂芝草宝多福院记奉化县忠节四公祠堂记昌国县大夫刘君生祠记新校卷二十集古考下诗归四明忆四明山泉寄四明山子登四明山宿四明山游太平山赠育王虚白长老观明州图游天童山溪上鄞县西亭寄育王大觉禅师别鄞女题宝岩寺寒碧亭二首送窦公持鄞江尉送丁司理赴明州送湛公归四明讲席游翠岩六首游翠岩山游大梅护圣四首游灌顶三首归郡书金峨二首含珠林题天王院内鉴堂题福胜院湖心寺偶书题宝林院琼阇黎房题法喜院二首太白峰太白庵玲珑岩响石龙池虎跑泉佛迹临云阁春落轩宿鹥亭次韵昌国文饶二首文饶绝句对酒忆贺监二首众乐亭悼四明杜醇忆东吴太白山水书会别亭寄育王山长老常坦送丰稷和马粹老修广德湖题它山善政侯兼简鄞令题放生池题水月桥游天童诸友夜集游承天望广德湖送韦太守粹老使君前被召约往它山谒善政侯祠登育王明月堂怀龙图舒先生游香山佛迹书隐潭题东寺松石轩送贺监归四明应制众乐亭十四首钱公辅司马光邵必吴中复陈汝羲张伯玉陈舜俞章望之胡宗愈三江亭十首潘良贵蒋璇顾文王珩汪国温薛朋龟王伯庠郑若谷陈晋锡陈栖筠次韵明州户部游蒋园又次韵登灵桥门晚望谢太守刘吏部示西湖图用丰侍郎韵湖亭二首西湖三首西谷蓬莱泉观澜亭射圃送王大卿寄育王大觉禅师吊王致先生和马粹老四明杂诗聊记里俗耳十首题福源院题尊教院香山野步二首和游栖真寺见寄和西湖即席二首雨中游杖锡游云湖过香山偶成二首和刘谊翁留题惠安二首和新开西湖十洲什秋燕十洲阁和楼试可游育王题鄞江题西山双乳泉题灵鳗庙三首题香山汤禅师题蒙堂题翠岩丈室题明月堂题五峰兼简英禅师题天童题布袋和尚题灵桥门苏文饶往昌国送周初平次韵袁朝请陪太守游湖心寺予同彦老自四明之永嘉中道留宿岳林会法照海印二禅伯夜话投晓登车乃行留题于寺三首途中书怀寄奉化知县二首刊误四明志序成周疆理之制审于王畿首合同姓以夹辅至于四履则必假异姓焉以控遏之先后疏附曲尽其制何周且详也四方之志犹惧其不能以悉知也则必以外史掌之社亡入秦而书具在区区刀笔吏独能收其书据要汉中夫岂偶然也哉世祖皇帝圣德神武混平寰宇首命秘书监儒臣辑大一统志沈几远略与昔圣人意旨吻合然而郡志缺落其遗轶未备焉者不复以彻于上马侯泽润之甫固尝为中秘官知之矣暨守四明乃曰明旧有志今为帅大府浙东七州推明为首阨塞户版物产地利是宜究察以待问清风旧德与昔之高闳巨阀属于宅里者犹可考也谓桷久为史官宜有述桷抑尝闻之洙泗遗俗稽之以久远者道德之泽也诧锱铢之利以害于吾民者昔人之所不道空虚说增农日益困甚者纪其山林屋室之盛奉书诣庭若执符契争莫能已是殆昔之无知者根其祸也管夷吾作书训子弟良厚而内政以鱼盐为急儒者诟之维明负山横江岁厄于水旱河渠是先牧民之本推其沿革览其山川知昔时得人之盛宫室户口之无恒释道遗文之盛衰是皆足以增其永叹焉者矣乃为十二考以志其事遂不敢以荒落而有辞也马侯为政恺弟恻隐以宜于民民以不病郡博士吴君廷献勤恪承令询索州县之所宜闻者良备因是得以成书焉延佑七年十一月庚寅集贤直学士袁桷序四明志卷第一宋元四明六志第四十九元袁桷等撰沿革考诗书纪明堂社稷田制与周官殊后虽旁曲傅会卒不相似何耶或曰周官太平书也周公尝行之周祀历八百是果无更改邪繇秦至宋率数十年辄易矣郡县城邑废徙率无常所陵谷变易然也兼之以人事其理若是作沿革考句章鄞为越旧名国语曰句践之地南至于句无北至于御儿东至于鄞西至于姑蔑又曰其达至于甬句东韦昭曰今句章东浃口外洲宋景文公补音州与洲同越语注曰甬甬江句句章也晋孙恩寇浃口入余姚通典云明州东北到大海浃口七十里舆地广记定海县有大浃江秦平越始皇二十五年以吴越地为会稽郡治吴汉地志会稽所部郡县二十六上应牵牛之宿下当少阳之位今属明者曰句章曰鄞曰鄮则鄮立县繇秦来久矣车茂安言秦始皇留鄮县三十有余日景帝四年吴王濞反诛复为郡治于吴元鼎五年除东越因以其地为冶并属于此而立东部都尉后徙章安阳朔元年又徙治鄞或有寇害复徙句章后汉晋宋齐梁皆因之隋平陈并余姚鄞鄮三县入句章隶吴州后改越州仍隶焉王象之按隋志有余继县而舆地广记于余姚县下注云隋平陈省入句章唐志于余姚县下注云析故句章县置以县置姚州则隋志之所谓余继即余姚也是隋句章一邑之地既割余姚隶越州又为明州之全境也鄞以堇得名加邑为鄞罗愿云啮苦堇释曰可食之菜也郭云今堇葵叶如柳子如米汋食之滑本草唐本注云此菜野生非人所种俗谓之堇菜叶似蕺花紫草色本草云堇汁味甘说者以为堇苦而言甘者古人语甘草谓之大苦也观绵之诗言沮漆之间土地肥美则曰周原膴膴堇荼如饴堇荼皆苦菜也地既饶美其所生菜虽有性苦者皆甘如饴则此地皆可居矣是堇得地味亦甘也内则枣栗饴蜜以甘之堇荁枌榆兔薨滫瀡以滑之脂膏以膏之言养老者惧其肠涩故用此物调和饮食荁亦堇类冬用堇夏用荁广雅曰夏荁秋堇滑如粉是也土虞礼则曰夏用葵冬用荁郑注云荁堇类也干则滑夏秋用生葵冬春用干荁此盖随文解之故不同严氏曰诗注孔氏谓堇即乌头且引骊姬置堇于肉盖以堇为尔雅芨堇之堇也如此则与鸩毒同与堇荼可食之物非其类矣按地志有赤堇山干道旧志在县东四十里鄮易也亦加邑焉舆地志曰邑人以其海中物产于山下鄮易因名鄮县唐武德四年析句章县立鄞州八年州废更置鄮县隶越州开元二十六年采访使齐澣奏以鄮县为明州以其境内四明山为名领县四曰鄮曰奉化曰慈溪曰翁山天宝初改为余姚郡肃宗至德二载复为明州长庆元年刺史韩察欲移州城以白浙东观察使薛戎上言明州北临鄞江地形卑隘请移明州置于鄮县而以州旧城近南高处置县从之见唐会要及移城记州初置时领县四曰鄮曰翁山曰奉化曰慈溪要不出秦三县之境虽郡号余姚而余姚县仍隶越州广德二年益以象山县大历六年省翁山海壖旧置望海镇元和十四年从薛戎言不隶明州唐会要元和十四年八月浙东观察使薛戎奏准敕诸道所管支郡别置镇遏守捉兵马者宜并属刺史其边徼溪峒接连蛮夷之处特建城镇者则不在此限今当道望海镇去明州七十余里俯临大海与新罗日本诸番接界请据敕文不隶明州许之钱镠时以明州为节镇置望海军又更望海镇曰静海镇寻置望海县梁开平三年也未几改县为定海鄮县亦改为鄞汉干佑二年钱俶命其弟亿判明州宋建隆元年升为奉国军授亿为节度使开宝八年又命俶子惟治领之太平兴国二年吴越王纳土改授惟治镇国军节度使自是始用文臣为知州熙宁六年析鄞东之海中洲富都等三乡刱立昌国县而明之属县凡六矣在唐为上郡大观元年始升为望高宗驻驆吴会明婺俱为要郡而明州控扼海道绍兴三年置沿海制置使以镇之宁宗在藩邸领明州观察使即位改元庆元升州为府因以名之皇元混一改府为路罢制置使立浙东宣慰使司于绍兴后徙处复徙婺至元十六年以正使赵孟传副使刘良分治于庆元寻并于婺大德七年岛夷厖杂宜用重臣镇服海口遂立浙东都元帅府即旧府治为之至元十五年以昌国升州元贞元年奉化县以户口及格升为下州辨证王应麟辨州郡唐武德元年改郡为州太守为刺史权置州郡颇多太宗命省分为十道开元二十一年分为十五道天宝元年以州为郡刺史为太守至德二载复以郡为州太守复为刺史今按开元始置明州则曰明州刺史天宝以州为郡则曰余姚郡太守志云置州之时名郡曰奉化以备封爵一州岂有两郡名载图经谓开元郡名奉化天宝元年改为余姚郡未详所据元丰九域志始曰奉化郡未知何时改辨余姚郡唐志明州余姚郡以境有四明山为名山海经瞿父山又东四百里曰句余之山郭璞注山在余姚南句章北二县因以为名州曰明郡曰余姚皆本于句余山虞氏余姚人九域志晋虞喜陈虞荔坟在慈溪鸣鹤山辨鄮鄞县东有鄮郭古鄮县城也汉地理志会稽郡鄮县姓苑有鄮氏盖以邑为氏五代改鄮曰鄞图经云唐有鄞县非也地理志无鄞陆云集秦始皇南巡登稽岳在鄮县三十余日图经云后汉改鄞为鄮居鄮山之阴既而复为鄞非也西汉已有鄮辨鄞越语句践之地东至于鄞韦昭注今鄞县是也后汉书注鄞故城在鄮县东南图经曰白杜里有鄞城山汉志鄞有鲒埼亭今在奉化有天门山今象山之东门山然则奉化象山二县汉之鄞也鄞城山其古鄞城欤今鄞县有鄞塘乡接奉化盖鄞之境四皓黄公鄞大里人世说注孙承公性好山水求鄞县遗心细务纵意游肆名阜胜邱靡不历览辨句章句章九域志云因山为名战国策有句章昧盖以邑为氏汉伐东粤遣横海将军韩说出句章浮海从东方往史记正义句章故城在鄮县西一百里此张守节以开元之鄮言之元和郡县志句章故城在今州西一里此李吉甫以元和之明州言之后汉注与史记正义同图经古句章城在鄞县南六十里此今之地里也虞翻传注句章董黯则慈溪乃汉句章之地晋刘牢之东屯上虞使刘裕戍句章今鄞县有句章乡盖自此乡及慈溪皆句章境古句章城在小溪镇辨甬东左传越灭吴请使吴王居甬东注句章县东海中洲也吴语云甬句东注今句章东海外洲也越语注云甬甬江句句章也晋孙恩寇浃口入余姚破上虞通典云越徙夫差于甬东韦昭曰即句章东浃口外洲明州东北到大海浃口七十里今按甬东浃口即定海县之浃港舆地广记定海有大浃江今以城东为甬东误矣浃口外洲即翁洲也郡志以甬东为昌国盖本于元和郡县志昌国乃唐之翁山县乃熙宁六年析鄞县置岂亦句章地欤境土本路境土东至海岸一百四里自海岸二百五十里方出海洋至石马山凡两潮约六百里为本路之界西至本路界一百二十里以慈溪县之西金川乡桐下浦为界自界首至绍兴路一百九十五里南至本路界一百四十六里以奉化南松林乡栅墟岭为界自界首至台州路二百四十里北至海岸六十二里自海岸至苏州洋二百二十里其分界处系大海即无地里相距自界首至平江路一千五百里东南到海岸一百十二里自海岸泛大海八百三十八里至海中锯门山为本路之界西南到本路界一百二十六里以奉化州松林乡杉木岭为界自界首至台州宁海县七十里东北到海岸七十二里自海岸泛大海一千二十八里为本路之界西北到本路一百五里以慈溪县鸣鹤乡双河为界自界首至绍兴路二百五十五里鄞县境土东距西六十五里南距北五十七里东南距西北一百二十五里西南距东北二百十五里东至县界三十五里以阳堂乡育王寺山陇东河头铺为界自界首至定海县三十五里西至县界三十里以桃源乡潘岙岭为界自界首至慈溪县三十里南至县界五十一里以鄞塘乡傅霸河为界自界首至奉化州三十五里北至县界一十五里以老界乡陈渡铺桥为界自界首至定海县五十里东南到县界九十里以丰乐乡金峨山岭为界自界首至奉化州六十里西南到县界一百七十四里以通远乡梅山岭为界自界首至绍兴路余姚州一百二十里东北到县界四十一里以老界乡褚浦堰为界自界首至定海县三十五里西北到县界三十五里以清道乡西渡江心为界自界首至慈溪县一十五里奉化州境土东西一百七十里南北一百五里东至鄞县界七十里以藤岭并道陈岭为界自界首至鄞县五十里西至绍兴路嵊县界一百里以陆照岭为界自界首至嵊县一百四十里南至台州路宁海县界六十里以栅墟岭为界自界首至宁海县六十里北至鄞县界四十五里以北渡大江为界自界首至鄞县三十五里东南到象山县界以鄞港中流白石山南港为界陆路并折海计五百七十里自界首至象山县二百四十五里西南到台州路宁海县界五十里以杉木岭为界自界首至宁海县七十里东北到鄞县界六十里以金峨岭为界自界首至鄞县八十四里西北到绍兴路嵊县界一百二十里以箬坑岭为界自界首至嵊县一百三十里昌国州境土东西五百里南北三百里西南至本路三百五里东五潮至西庄石马山与高丽国分界南五潮至龙屿与象山县分界西一潮至蛟门山与定海县分界北五潮至大碛山与平江路分界东南三潮至韭山与象山县分界西南二潮至三山与定海县分界东北五潮至神前壁下与海州分界西北三潮至滩山与嘉兴路分界慈溪县境土东西一百里南北九十里东至定海县界六十里以默林泾及双桥鸬鹚浦为界西至绍兴路余姚州界八十里以桐下湖从浦至大江为界南至鄞县界三十里以锺乳山及潘屿岭孤儿岗为界北至嘉兴路海盐州界六十里以大海岸中桑屿并黄牛山为界东南到鄞县界一十五里以西渡江心为界自界首至本路三十五里东北到定海县界六十里以雁门岭为界西南到绍兴路余姚州界一百里以杨溪村及高岩并石门山为界西北到绍兴路余姚州界八十里以上林乡为界定海县境土东西三百九十里南北二百五十七里东至昌国州界以本县崇邱乡青山屿接海面号鲛门山为界县东至海岸三里自海岸至鲛门山约半潮折三十七里计四十里自界首至昌国州约一潮计二百里西至鄞县界五十里以本县清泉乡西陈渡浦桥北为界自界首至鄞县十五里南至鄞县界三十五里以本县灵岩乡河头铺育王山垄为界自界首至鄞县三十五里北至本县岸二里即是海面直连至平江路海洋为界但以潮下行舟约一潮折二百二十里其分界处系大海东南到本县海晏乡乌崎山海洋为界计一百一十里本县至海洋一百五里自海岸至乌崎山五里其分界处系大海西南到鄞县界三十五里以本县崇邱乡褚浦堰东为界自界首至鄞县三十五里西北到慈溪县界一百二十里以本县灵绪乡东虚步为界自界首至慈溪县三十里东北到本县岸二里即是大海直接至昌国州界以潮下行舟约半潮至昌国州金塘乡折一百五十里自金塘至昌国州二百里象山县境土东西二百里南北二百五里县治西北距府城驿三百七十一里东至鄞县界八十里以东殊山为界西至台州宁海县一百里以磕苍山嵴为界南至台州宁海县界一百九十里以秋卢门海港为界北至鄞县界一十五里以屿山为界东南到海六十里西南到台州宁海县界一百十五里以渔溪海港磕苍山嵴为界东北到鄞县界四十里以鄞港中流翁山为界西北到奉化为界二百四十五里以鄞港中流白石山为界土风考晋地理志言扬为轻扬概言之也吴地繇会稽抵临淮水旱异宜禹贡任土曷尝风俗言哉浙东七州习俗各殊陆士龙书王先生七观尽矣止矣不得踰越也作土风考陆士龙答车茂安书雪白前书未报重得来况知贤甥石季甫当屈鄮令尊堂忧灼贤姊涕泣上下愁劳举家惨戚何可尔邪辄为足下具说鄮县土地之快非徒浮言华艳而已皆有实征也县去郡治不出三日直东而出水陆并通西有大湖广纵千顷北有名山南有林泽东临巨海往往无涯汜船长驱一举千里北接青徐东洞交广海物惟错不可称名遏长川以为陂燔茂草以为田火耕水种不烦人力决泄任意高下在心举锸成云下钑成雨既浸既润随时代序官无逋滞之谷民无饥乏之虑衣食常充仓库恒实荣辱既明礼节甚备为君甚简为民亦易季冬之月牧既毕严霜陨而蒹葭萎林鸟祭而罻罗设因民所欲顺时游猎结罝绕堽密罔弥山放鹰走犬弓弩乱发鸟不得飞兽不得逸真光赫之观盘戏之至乐也若乃断遏海浦隔截曲隈随潮进退采蚌捕鱼鳣鲔赤尾齿比目不可纪名鲙鰡鳆炙鯸烝石首臛真东海之俊味肴膳之至妙也及其蚌蛤之属目所希见耳所不闻品类数百难可尽言也昔秦始皇至尊至贵前临终南退燕阿房离宫别馆随意所居沈纶湿渭饮马昆明四方奇丽天下珍玩无所不有犹以不如吴会也乡东观沧海遂御六军南巡狩登稽岳刻文石身在鄮县三十余日夫以帝王之尊不惮尔行季甫年少受命牧民武城之歌足以兴化桑蓬弧矢丈夫之志经营四方古人所叹何足忧乎且彼吏民恭谨笃慎敬爱官长鞭扑不施声教风靡汉吴以来临此县者无不迁变尊大人贤姊上下当为喜庆歌舞相送勿为虑也足下急启喻宽慰直说此意吾不虚言也停及不一一陆云白车茂安答书永白即日得报披省未竟欢喜踊跃辄于母前伏读三周举家大小豁然忘愁也足下此书足为典诰虽山海经异物志二京三都殆不复过也恐有其言无其事耳虽尔犹足息号泣欢忭笑也府君入后月当西出足下可豫至界上吾欲先一日与卿相见也答不复多车永白王深宁先生四明七观东野先生弢光环堵根极深宁慕白贲以息影玩素履以洗心有南州公子俨然蹐门言曰窃怀太史公之志广揽四方之恢憰怪升高能赋山川能说庶几一二于君子之九能能奴代切诗定之方中传建邦能命龟田能施命作器能铭使能造命升高能赋师旅能誓山川能说丧纪能诔祭祀能语君子能此九者可谓有德音可以为大夫也今至是邦也愿启我以伟观博我以奇概先生曰余卧游诗书之囿视不踰几席敢诵旧闻吾子自择焉昔尝观委宛之简见神禹之山经吴越春秋禹东巡登衡岳梦见赤绣衣男子自称夷苍水使者谓禹曰欲得我山书者斋于黄帝之岳禹退斋三日登宛委山发石得金简玉字言治水之要山海经十二篇相传为夏禹所记东有山曰句余实维四明南余姚北句章二县以为名山海经南山经又东四百里曰句余之山注今在余姚南句章北二县因此为名九域志四明山句余山为二以地理考之其实一也即山氏州俶自开元之盛盛音成唐地理志江南名山四明其一也明州开元二十六年采访使齐澣奏以越州之鄮县置以其境有四明山名之其山嶪巃嵷谽岈嵚崟骏极颢苍危碧峭青方石四面天划神剜出入三光窗豁牖谹对修眉于天姥接五界于金庭四明山二百八十峰周回一百八十里有四门通日月星辰山居赋注天台四明相接连四明方石四面自然开窗沃州天姥山在剡白乐天记南对天台而华顶赤城列焉北对四明而金庭石鼓介焉沃州天姥为眉目孙绰游天台赋落五界而迅征注五县之界五县余姚鄞句章剡始宁金庭宫在桐柏山会稽记四明山高峰轶云连岫蔽日兹谓赤水之天兮瑶扉辟而不扃福地记三十六洞天九曰四明山名丹山赤水之天上有四门松晋羡期之俦来宅来燕放怫壶瀛驷虬鹥娭翔紫清山中人兮冠切云驹皎皎兮鸿冥冥或梯空而上或履雪而行韩文公送惠师诗发迹入四明梯空上秋少陵诗履穿四明雪谓郑虔从逸老以逍遥赋二韭与三菁景幽栖之至行道义重而货轻四明逸老贺知章见李太白集知章自号四明狂客谢灵运山居赋天台桐柏方石太平二韭四明五奥三菁注韭以菜为名三菁太平之北诸山神仙所居宋书山阴孔佑至行通神隐于四明山尝见山中有数百斛钱视之瓦石不异珍木嘉草薆薱敷荣呫甘哜芳有果青棂陆龟蒙集四明山中有果名青棂极甘九域志山有四面各产异木不杂茗十二雷采襭区萌区音句晁以道诗官有白茶十二雷注四明茶名川原出焉练澄黛渟云蒸雨降丰我稻粳南丰广德湖记源出四明山其下桑土蚕緰茧纯红女织棐交梭吴绫緰七侯切唐地理志云明州土贡吴绫交梭绫蹑跂硚以攀跻径沓嶂之纡萦跂硚即屐屩字傃参同之伯阳伫客星之子陵轶埃乎区外逴飞遯而离群安石之东山谢敷之太平世说谢敷入太平山中十余年咫尺可寻也尔乃地载神气支分脉联大隐之峰名士杨适生焉庆历五先生大隐杨适其一也鸣鹤之岫二虞喜荔兆焉九域志古迹鸣鹤山有虞喜虞荔坟将与子朋霞侣月钓石耕烟讽远游于穹谷吟考盘于鸣泉分灵药之刀圭友造化而飞高圆九域志夏侯曾先地志云大隐山南入天台北峰四明东足乃谢康乐炼药之所倘有意乎彼谓鳄鲛雾湿之蟠郁蔡肇明州谢表鳄鲛雾湿之所蟠郁夷隶艟舶之所往来未知有建德之国空同之仙公子曰愚行天下睹终南嵩岱之高兴公登陆褊矣孙绰字兴公游天台山赋序登陆则有四明天台先生曰海于天地闲最巨故观于海者难为水驾言徂东浩溔沧溟羲和浴于榑桑日杲杲兮金钲朝潮夕汐与月亏盈有如山从以鲲鲸神虬襄首吐雷嘘云风俗记海长数千里穴居海底入穴则潮上出穴则水退方其骏涛虎浪之兴银峰万仞云屋千层簸空兀岳沃日吞江雷公为之矍踢天杭为之荡震平声卢赋窦志未能该也唐卢肇海潮赋窦叔蒙海涛志穆之图论目击其真燕肃字穆之知明州着海潮图论二篇天门之水瀖巷浤浤汨汨远注析木汉地理志鄞东南有天门水入海有越天门山舆地广记象山县东门山即越天门山三吴转粟粲粲粒玉饥甿邙哺樯连尾属敻舶迅舸蛮夷琛东洎青徼南薄朱垠陆云答车茂安书鄮县东临巨海往往无涯汜船长驱一举千里北接青徐东洞交广登山而望渺渺鸥鹭之浮天根候五两以颿读为帆飙爰居戢而澄氛郭璞江赋觇五两之动静淮南子注綄候风也楚人谓之五两綄音桓国语爰居海鸟雕题卉服馯貊鸡林扬枻东门舣鹢江漘爰有狻麑犀象翠羽火齐薇水龙鳞之馥郁蠙珠木难之瑰丽杜阳所未编辛文不能计狻麑狮子火齐玫瑰占城蔷薇水得自西域龙鳞香见香谱木难碧珠苏鹗杜阳编言奇宝辛文计然字也世道窊乌瓜切隆如涛降升盖献龟于明者治之兆祥符七年明州献青毛金文龟雨毛于鄮者乱之萌唐五行志神龙二年雨毛于鄮县占曰邪人进贤人遁在昔句践疆宇至鄞仰胆沼吴蒲蠃之滨曰甬勾东浃口外洲战争蚁穴兴亡貉邱越语勾践之地东至于鄞韦昭注今鄞县是也后汉书注鄞故城在鄮县东今奉化象山汉鄞地左传越灭吴请使吴王居甬东注句章县海中洲也吴语云甬句东注今句章东海口外洲也越语注甬甬江句句章也晋孙恩寇浃口入余姚破上虞通典云越徙夫差于甬东韦昭云即句章东浃口外洲明州东北到大海浃口七十里舆地广记定海县有大浃江九域志罗城或云越王无诸所筑吴语越大夫种曰吴荐饥其民必移就蒲蠃于东海之滨蠃即螺秦政骋欲狼心未满游鄮踰月从流忘反海水群飞洪荼于民一瞬为墟鲍车鱼罾陆云答车茂安书昔秦始皇前临终南退燕阿房离宫别馆随意所居沈纶泾渭饮马昆明四方奇丽天下珍玩无所不有犹以为不如吴会也东观沧海遂御六军南巡狩登稽岳刻文石身在鄮县三十余日迨汉六叶濯征东粤句章出师命臣韩说汉武帝伐东粤遣横海将军韩说出句章浮海自东方而往典午末造妖寇鸱张裕以豪英往戍句章晋孙恩之乱刘牢之东屯上虞使刘裕戍句章孙恩寇句章牢之击走之夏侯曾先地志云刘牢之筑城以遏三江口唐季不纲盗覆此城居容筒箭获丑策勋唐王郢陷明州镇遏使刘巨容以筒箭射郢死拜明州刺史想霸诸夏吞六王之雄图螭舟兕楫射蛟之弧阗阗憺阳侯駴天吴矫矫三将如熊如貙电矛雨矢揃刈攘除威殚势迁鲋入鲵居昆明几劫桑田半芜吾将放其遗躅既湮没而无余矣建炎凯献于高桥六飞安行于海澨隐士相如捈忠纳说何懋赏之漻漻岂亦若新城三老之缥遰遰音逝建炎间张俊用隐士刘相如之策留明州遂有高桥之捷覛千古以永忾澹东波之无穷诵往圣之绪言謇乘槎其焉从壮鲁连之高蹈闵精卫之深衷子好游乎公子曰水至平端不倾心术如此象圣人荀子成相不在险也请更端以教先生曰海物惟错隽味崒焉任公垂饵便嬛揄竿波臣效异鳞万介千寸鲒腹蟹亭以埼名汉律献酱惟远见珍汉地理志鄞有鲒埼亭注鲒音结蚌也长一寸广二分有小蟹在腹中埼曲岸说文汉律会稽郡献鲒酱三斗郭璞江赋璅鲒腹蟹南越志璅鲒腹中有蟹子如榆荚合体共生蚶菜疲民君严奏免唐孔戣字君严明州岁贡淡菜蚶蛤之属戣以为自海抵京师道路役夫凡四十三万人奏罢之贡才骨元丰仁俭九域志明州土贡乌鱼骨五斤蚌蛤鯸鰡鳆首石齿锯赤尾比目缤品类之数百愉茂安之惨蹙车永茂安外甥石季甫见使为鄮令举家惨蹙句章人说此县有短狐之疾问陆云以土地之宜云答书曰鄮县海物惟错不可胜名断遏海浦隔截曲隈随潮进退采蚌捕鱼鳣鲔赤尾齿比目不可纪名鲙鰡鳆炙鯸烝石首臛真东海之俊味肴膳之至妙也及其蚌蛤之属目所希见耳所不闻品类数百难可尽言当为喜庆勿为虑也亥市攸聚水族有簿兼韩子之南烹蔼鲎蚝与章柱虽石华海月之诗绮贝绣螺之赋弗能殚举东暆之鰅邪头之鮸潘国之魦且瓯之蜃珠蟞紫居怯切其来如雨鱴鱽数以盆鼓于是击鲜鼎食羞用膳经啸父虾鲞侧下切宣子鱼陈登之鲙虞悰之鲭芼以秋菘酟以冬橙掇苔发以为蔌醉螯杯而未醒若乃润下作咸散盐为贵宿沙肇鬻读为煮字而海王去声之筴祈望之守昉于齐而征利说文古者宿沙初作煮海盐鲁连子宿沙瞿子善煮盐管子海王之国谨正盐筴晏子曰海之盐蜃祈望守之汉郡设官三十有六会稽则海盐居一此三县犹未置也考诸唐志鄮始有盐晏巽管榷法寖以严地理志鄮县有盐刘晏李巽海濒稚耋弗能音耐苦淡若作和鬻甘耆鹾碱音减酌醴燔枯鱐鲍恣啖繇是亭监棋布牢盆岁增负涂山积熬素雪凝翦竹苇以供炀释耒耨而肆勤一帣三斛川浮陆驰帣俱便切说文囊也今盐官三斛为一帣也行商通其儥音鬻巡院讥其私刘晏置巡院捕私盐盖日用饮食不可以无朝虀箬裹其功与酰酱俱马齿水精冰镂霜明魏太武赐刘义恭马齿盐七种后魏明元赐崔浩水精戎盐古云食肴之将讵屑玉而叽琼东箭箈越竹笋萌杨氏之果染霞垂星盐音艳为夏藁屏膻撤腥饫高裴之菜食奚猗氏之足云后魏高允厨中盐菜而已裴侠食惟盐菜柳子晋问猗氏之盐晋之大宝也鱼盐之辏民殷财阜不谓之乐郊耶公子曰海加租而鱼不出盐颛利而人穷怨不闻萧望之朱文季之言与汉食货志后汉朱晖传吾冬饘夏麮邱举切藜羹不糁味无味夫何慊愿闻所以利民者先生曰先民有夏尽力沟洫魏之豹起西门豹史起汉之儿白儿宽白公蔬泉洒流沕潏膏泽维鄮之邑厥壤卤舄原高隰下易暵以溢相时锺泄守宰逌职我怀休明循良辈出斡造化机卷舒神术有丰无窭潦霁惟一观乎句章汉陂之旧内史修复所居民富晋孔愉为会稽内史句章县有汉时旧陂毁废数百年愉修复故堰溉田二百余顷言观乎南湖曰小江溉田置堰元暐氏王兰鞠无绝如古桐乡唐地理志鄮县南二里有小江湖溉田八百顷开元中令王元暐置民立祠宇以祀之九域志它山堰王元暐置后封善政侯观乎西南堰曰仲夏顷凡数千雨我多稼筑者季友惠以厚下唐志鄮县西南四十里有仲夏堰溉田数千顷太和六年刺史于季友筑湖有广德实在西界刺史曰侗增修勿坏夷庚起堤峋也建埭谁其填阏音淤利微害大发议请复志不克遂唐志鄮县西十二里有广德湖溉田四百顷贞元九年刺史任侗因故迹增修南丰先生记云湖大五十里漕渠东北入江大历八年令储仙舟更今名大中元年刺史李敬方刻石谓湖成三百年矣湖之兴其在齐梁之际乎至道元年守邱崇元复之天禧二年李夷庚正湖界起堤十八里限之熙宁元年张峋筑堤九千一百三十四丈为埭二十政和中塞为田高庙时李光泰奏请复湖不克行唐有西湖爰在理郊陆令开广农殖嘉苗唐志鎯县东二十五里有西湖溉田五百顷天宝二年令陆南金开广之湖姓以钱亦处东鄙受溪七十二环塘八十里四闸七堰重治者李明州东钱湖受七十二溪累石为塘八十里天禧元年李夷庚重修中有四闸七堰溉田五十四万亩即堰字滈滈清渠有莼有有蒲菡萏烟海雁凫盖自晋以来遏川水种既浸既润民食无覂方勇切陆云答车茂安书鄮县西有大湖广纵千顷遏长川以为陂燔茂草以为田火耕水种不烦人力决泄任意高下在心举锸成云下锸成雨既浸既润随时代序官无逋遰之谷民无饥乏之虑衣食常充仓库恒实介甫鸣弦乃堤乃陂瘠土衍沃遗黎之思闻见录王荆公知鄞县起堤堰决陂塘为水陆之利也邑人便之公属民浚渠川见鄞县经游记吏惰以窳弃稷弗务新沟之歌靡闻均水之约莫举唐薛大鼎治新沟汉召信臣作均水约束甽浍塞而坼龟坊音防庸圯而涸鲋曩亩一锺今食二釜底抽薪孰能谂夫爱民者涂之人可以为禹公子曰佐耕以水展也民利思不出位吾将有俟欲闻闳大杰特之观无隐乎尔先生曰明多名山竺干氏居之宝地金绳祖花禅枝南有雪窦东有太白飞瀑淙淙曾峦齾齾大梅之巉崿衣荷餐松之咏憺如也玉几之岝神耀得道之铭炳如也吴市子真松风隐居陈迹故在是邪非欤大梅禅师诗一池荷叶衣无尽数树松花食有余东坡先生宸奎阁碑铭神耀得道非有师传见八师子经大梅山或谓梅子真所隐南史陶宏景诣鄮县阿育王塔受五大戒文正之诗大年希白之笔释子之所夸诩存乎否乎范文正公送湛公归四明讲席诗满面南风指四明山长水曲不胜情自言此去云林下惟讲华严报太平鄞有法智师名礼主天台教聚徒四百杨文公大年慕其道三以书留之住世钱希白碑其异于塔虽然着本论者恶其学幻而言哤意者辟世之士晞发濯缨岑蔚林密鱼潜龟藏思昔山人有徐广孝经之指唐艺文志徐浩称四明山人上广孝经十卷王蒋顾三隐席珍韫璞不蕲流俗之知已容斋三笔载李孟傅所录三人王茂刚居林村岩壑深处刻意读书尤邃于易慈溪蒋季庄当宣和闲鄙荆舒之学不事科举闭门穷经高抑崇率一岁四五访其庐顾主簿南渡后寓慈溪廉介安贫践履虽细事不苟旦起俟卖菜者过门问菜把直几何随所言便酬之宅布帛皆然久之人皆信服不忍欺之璜也自谓似庞蕴僧腾客之该洽故老称美李璜老于韦布有诗曰此身便是庞居士也更无人卖笊篱为文用僧腾客事或问为何事曰侯景台城事也着白乐天年谱事见攻媿集今嵁岩之下岂无草耕木茹匪黄匪缁蝉蜕嚣滓欲往从之耄且休矣子谓斯何公子曰姑舍是侧闻是邦鸿生硕德所治教也南丰曾子江汉星斗之望牧于斯南丰先生曾子固名巩守明州修州城程工赋裁省费十六忠肃陈公雪竹霜柏之操贰于斯陈忠肃公瓘莹中以越州签判摄倅明州寓居城之湖西着四明尊尧集船司空则以道之晁仓庾氏则子约之吕正学参前修姱节映终古景迂先生晁说之以道以元符上书党人监明州造船场易星纪谱作于甬江官舍旧有祠放翁作记大愚先生吕祖俭子约监明州苗米仓去仓中淫祠后为太府丞以直言谪死高安谥曰忠前代令有管长史有吉甫未足数也唐房管慈溪令李吉甫明州长史文献濡染必有闻而知之者敬在下风先生曰明士乡也有越大夫种之英风其人通达而多能吕氏春秋高诱注大夫文种字会鄞人有大里黄公之高标其人恬静而自珍会稽典录虞翻仲翔对王朗景兴曰鄞大里黄公絜已暴秦之世高祖即阼不能一致惠帝恭逊出则济难舆地志云鄞有大里夏黄公所居董子以孝行着爱亲者戒其仪型典录虞仲翔曰孝子句章董黯尽心色养丧致其哀单身林野鸟兽归怀怨亲之辱白日报雠海内闻名昭然光着任弈以文章进摛藻者袭其芬馨典锋朱育对濮阳兴曰文章之士立言粲盛则御史中丞句章任奕文檄晔若春荣宏云光修四士尚义挹其劲操思特立以独行典录虞仲翔曰主簿句章梁宏郑云皆敦始终之义引罪免居鄮主簿任光身当白刃济君于难扬州从事句章王修委身授命垂声来世见吴志虞翻传注故虞仲翔以俊异之生为海岳之精典录仲翔曰会稽山有金木鸟兽之殷水有鱼盐珠蚌之饶海岳精液善生俊异是以忠臣继踵孝子连闾陆士龙因吏民之谨知礼教之明士龙答车茂安书鄮县荣辱既明礼节甚备为君甚简为民亦易吏民恭谨笃慎敬爱官长鞭扑不施声教风靡屯艰否闭堙暧湛冥宋以文治贤路恢宏邱樊缊褐化为绅缨邑校求师再书延致斯广川之渊源也杜醇庆历乡先生王荆公宰鄞因孔子庙为学再书请醇为之师慈令林肇兴学亦起醇为师顺昌婴孺以俞为字斯新息之慈仁也俞伟字仲宽宰南剑顺昌剑人生子多者皆不举仲宽作戒杀子文召父老使归劝乡人活者以千计生子者多以俞为小字也孝通神明凯风终养斯朱康叔之纯诚也李宗质字文叔濮人文定公之裔所生母展氏罹靖康之乱母子相失至江州水南遇展氏于廛中物色良是别十余年而奉色养者二十余年居鄞之石塘攻媿先生铭墓诚斋杨公为传而赞之曰非至孝奚而通神明非通神明奚而得母引裾强谏辛毗其直陈文介公禾政和初为正言抗疏言宦官上拂衣起禾褰挽上衣上为少留衣裾脱落上曰碎朕衣矣内侍请易衣上曰留之以旌直节钩党挂名范滂自出周锷范忠宣公之甥陈忠肃公同年进士娶其女弟入元佑党籍临难尽节解扬之匹吴从龙奉化人李全之变提孤军为前锋马中流矢为贼擒贼使伪称援绝绐泰州开城门从龙至城下大唿曰马伤被执非降贼者扬州初不破泰州可死守贼怒刃交下骂贼不绝口以死诏立庙官其后石交岁寒之死不渝信义如汉脂习李猷字嘉仲一字献夫鄞人建炎初以妇翁没王事自京师诣南都行在所见友人陈东少阳上书死猷为位而哭祭曰吾欲收葬少阳有知其启我心越一日得尸又二日得首合而敛之会其乡人胡中行欲求护丧并以行李付之猷终肇庆府节推高闶抑崇志其墓却贾胡之赙持玉雪之廉父子如魏胡质王正已字正之庆历乡先生说之后父勋提举广南市舶一钱之利皆归有司家人不识舶货之名及卒贾胡率钱二百万为赙正已固却之曰吾父以廉直闻虽贫旅犹能负丧以归不媿廉叔度也赵彦逾字德老帅蜀馈遗不入私家将去聚宗室在九县者分饷之子夫守袁州宝庆中真文忠公入朝上问有何廉吏以夫对诏擢直秘阁典监司亦父子以廉着者之人也编典录而无媿令誉焯乎星日下逮里巷则有旌闾之杨掌库之童若兔罝中林之好德绍兴闲明州民杨庆以孝旌表门闾江休复杂志王介甫为鄞令访义夫节妇得三人其一人可采曰童判子为人掌典库其家养疏属数口奉寡姊承顺不违其甥不事家产屡负人债辄为偿之不以告姊菌蕣一时之荣华荃茅万世之淑慝彼锺黄之窃据郡乘几于曲笔唐纪中和元年鄮贼锺季文陷明州景福元年明州刺史锺李文卒其将黄晟自称刺史郡志书季文不书其事书晟取其墓铭不尽自称刺史非春秋惩恶之义先生言未既公子起而称曰郑圃泽多贤卫多君子鲁东海多卿相汝颍多奇士见列子左传汉地理志晋周顗传居使然也盍语其详先生曰世族蝉嫣重圭累组位槐调鼎宅揆惟五衮钺焜耀乎宗翰衡枢舄奕乎该辅牙纛昼绣差肩踵式庆历中王周始守乡郡紫艾纷纶常伯亚旅庠声序音洋洋邹鲁习乡上齿长少有序流品别渭泾公卿列韦布俎豆秩秩章缝楚楚汪大猷字仲嘉冬至元日集乡士行礼大成殿下退序拜明伦堂推长者祭酒自齿韦布之列凡周之士亦世吾州之俗近古春秋二高之说诗礼曹郑之诂高宪敏公闶字抑崇着春秋集注高元之字端叔着春秋义宗曹粹中着诗解郑锷字刚中着周礼解义殊科首登于蓬莱绍兴初立博学宏词科王璧炳文首中选入馆阁抡魁三冠于龙虎淳熙戊戌姚颖嘉泰壬戌傅行简嘉定甲戌袁正肃甫名茅膴仕多桂窦桐韩之迭矩又有文章授诀孝弟汇聚迂斋楼先生昉字旸叔以古文诀授诸生俞观能象山人着孝弟类鉴灊山清篇武子妙句朱翌字新仲以诗名为中书舍人有灊山集裴良臣字武子有雪窗诗潜虚有辨杜集有注张汉慈溪人着辨虚见攻媿集卞圜字养直注少陵集家自以为舒向人自以为扬马兹可以言文献乎公子曰媺则媺矣然世禄非不朽科举外有学愿识其大者先生曰故国下车乔木苍苍理义雨露名节风霜古之遗直曰丰清敏排奸诋奄谠论廪廪托兴荷花闻者敛衽丰清敏稷字相之为御史中丞入对蔡京于殿陛闲揖稷曰今日必有高论稷正色曰行自知之与殿中侍御史陈师锡共言京奸恶宦官寖盛稷怀唐书上殿为上读仇士良传方数行上曰已稷若不闻读毕乃止致身常伯累镇大藩资产才七十亩赋荷花诗有人心正畏暑水面独摇风蔡京见之曰此人岂肯受我笼络耶庆历师儒燕及孙曾曰楼宣献斯文统盟有德有言既和且清楼宣献钥字大防庆历乡先生郁之曾孙为给事中上疏留彭龟年而去性宽厚好贤乐善知贡举以文献之传语真文忠公许以致远泗沂绝学阐自关洛朱张吕子绪承先觉临川二陆自得于心若异而同为已功深淳熙四儒探赜性渊并游三先生之门独契陆子之心传舒文靖公璘元质沈端宪公焕叔晦杨文元公简敬仲袁正献公燮和叔子甫广微朱文公答项平甫书曰子思以来教人之法惟以尊德性道问学为用力之要子静所说专是尊德性事而某平日所论却是问学上多了所以为彼学者多持守可观又言陆子静杨敬仲有为已功夫若能穷理当甚有可观处则讲贯以淑艾仕则善教以昌言长庚晓月惟杨暨袁袁亦有子受业于杨进礼退义家学用光春木芚兮高山仰止人固亡而书存世未远而道迩颜何人哉希之则是若鲁庐江赞名德先贤沛三辅序耆旧节士后有作者孰谓知管晏而已隋经籍志汉光武始诏南阳撰作风俗故沛三辅有耆旧节士之序鲁庐江有名德先贤之赞郡国之书由是而作公子肃然改容离席而拜曰广哉观乎井鳌瓮蠛昭然开明乃知西河俗美以子夏北海风移由康成文艺抑末归根六经涤源雝本敬义明诚乡党之化汉学是崇读书尚炎作圣之功阙里近只遵海而东从群兮问涂贯今古兮心同河东为晋问济北为钱塘七述余颇识乡里故事欲拟相如久矣年六十始克为之视晁子十六岁之作汗颜滋甚笔力衰薾见闻箄陋效矉不能奇也后十年箧中得旧稿不忍弃录而藏之山川不改风俗非昔祗以增怀古之一慨云浚仪深宁老人王伯厚甫述新校前刻六志所据木以延佑为最恶刻成始以卢本校之卢本虽错误甚多然究自原本传写不似他本之沿钞前志也故卷后刊误补遗几倍他志乱后板多散失而卢本已为及门陈钧堂比部康祺所有因得长留案头重事勘对卷中缺板依卢补刊原刻脱错录为新校本既归陈仍称卢者以旧按及札记等并称卢本不复改易使阅者知非别本耳沿革序傅会原刻作附会故札记云当依卢本作傅会今补刻依卢两通之字悉从卢本遂与札记不符他条放此至卢本脱错显然及已见札记者皆不覶缕考下当少阳之位下卢误不据三国志注引会稽典录改汉地志无此语按此条偶因字误旁及志文后凡志文原误者不悉考正因以其地为冶冶卢误治按东越今闽地也汉立冶县而汉书三国志刻本无不误治故有因虞翻传注误本而妄谓会稽郡当治于东越者鄮易也亦加邑焉陈子相疑鄮字及注中鄮易之鄮皆当作贸按上云鄞以堇得名加邑为鄞此不云加邑为鄮而云亦加邑焉似以作鄮为是至德二载卢作二年子相据史改鄞县境土西南二百十五里十上卢有一字定海县境土东北自金塘塘下卢有乡字土风陆士龙书齿子相云疑当作锯按论衡鱼之哆唇锯齿者鳞族畏之是正以其齿如锯故曰锯齿从鱼似非然各本延佑志后志及七观注并陆士龙集困学纪闻等书无不从鱼考广韵集韵并有字云鱼名函史物性志谓形似石首三牙如铁锯然则此鱼齿形如锯遂名为而唿之为齿故与比目鱼之因比得名者连类并举之耳又按七观云首石齿锯锯字从金而注中引齿比目即从鱼知此字从鱼未可轻改也尊大人卢作尊大夫子相疑之按谓车母即前所云尊堂也似不必因卢误而疑之车答书欢喜喜卢作四明七观原刻刊误尝据子相旧校本补录注语数则札记中所谓似为此本阙文者补入本卷刊误是也而札记补遗旋驳之谓不足凭又据嘉靖志补音切于佚文卷凡八条近乃得见杨氏成化宁波志中有七观是七观刻本莫古于此虽伪字略同后志而音切较详嘉靖亦或小有异同并有彼此互脱者今合两志音切凡为此本所无尽入新校用便读者而陈注不更采焉以与札记并补遗云云语不相符佚文中八条又嫌复出故特附记于此卢肇海赋海下卢有潮字蛮下卢注似接切然原本亦无后人添注馯貊馯下卢旁注寒字嘉靖志云馯音韩揃刈嘉靖揃子践切捈忠捈下成化注同都切漻漻成化注胡巧切覛成化志注莫狄切嘉靖同便嬛成化嬛巨营切嘉靖志同鰡鳆成化注音留伏东暆之鰅成化志暆余之切鰅鱼容切嘉靖同鮠成化眉辩切嘉靖眉便切鱴鱽成化鱴莫括切鱽丁高切箈卢作茁按类篇云竹笥生貌是草生为茁竹生为吾尝谓先生此文几无一字无来历尤信汉陂汉卢作成化志同元暐正文及注三暐字卢并作纬按唐志实作纬然误也李光泰奏请复湖按李庄简公也泰字盖因下奏字误衍而卢本又作李光泰发请复湖泰为奏之误发疑废之误当云奏请复废湖又误倒耳然上文已明湖上不必加废字齾嘉靖志鱼辖切稷正色曰曰上卢有答字稷若不闻闻下卢有者字道问学学下卢有两事二字朱子大全集同若鲁庐江若下卢有昔字四明志卷第二宋元四明六志弟五十元袁桷等撰职官考上司马迁作秦楚月表余事则以年表之深有旨焉至作三代世表遭秦之火何其能详若是也汉至宋不及一千五百年天下职方所纪牧守隋以上无稽或曰牧守不贤莫能纪史迁传循吏五人班固传六人若是则诚缺然矣岁月有纪诚不能自着其澌泯何憾恶作职官考唐刺史姓名秦舜昌开元置州首为刺史见会要吕延之自明州迁越州刺史见会稽志裴儆大历六年刺史八年罢王密撰纪德碣李阳冰书见集古考崔殷大历八年刺史记董孝子祠王密大历中刺史有惠政李舟为碑记失其传公以大历十四年自湖州刺史授越州刺史兼浙东节度副使撰裴儆纪德碣云余忝蹑高踪则必承崔殷之后矣赵恒李长两刺史并见慈溪香山智度寺贞应大师行状碑王沐綝之曾孙贞元四年刺史立夫子庙见庙碑任侗贞元九年刺史增修广德湖溉田四百顷见地理志韩察滉之孙长庆元年刺史易县治为州治撤旧城筑新城功大而民不知役费广而用不厉民见韩杍材所撰移城记应彪长庆三年刺史建浮桥跨江五十五丈李文孺大和三年刺史修浮桥见曾从能所撰浮桥记于季友大和六年刺史筑仲夏堰溉田数千顷见地理志张次宗会昌中刺史见所撰鲍郎庙碑李敬方大中初刺史殷僧辨建开元寺千佛殿李休古大中闲刺史记路学见文宣王庙碑侧李伉咸通六年刺史建五龙堂崔琪咸通十五年刺史见所撰心镜大师塔铭刘文中和二年刺史见赤城志羊僎黄晟墓碑作羊吴越备史作杨锺季文黄晟佐理推忠去伪功臣镇东节度行军司马金紫光禄大夫检校太子太傅持节明州诸军事守明州刺史兼御史大夫上柱国江夏县开国子食邑五百户创筑罗郭重建浮桥传见人物考五代刺史判州姓名沈承业梁贞明二年刺史建城隍庙钱铧吴越王镠之弟按曰吴越备史在长兴四年钱元镠之子贞明二年刺史按曰宝庆志作三年皆误考备史开平三年五月王巡明州命子元为明州制置使盖是时黄晟初卒元即刺明州其罢不知何时而贞明三年明称元为前明州刺史则其刺明不在贞明可知况贞明二年刺史固有沈承业在耶钱传镠之子唐同光二年刺史有惠政卒于官按曰传字各本脱据备史及宝庆志补钱元镠之子同光四年罢按曰同光当作长兴考备史天成四年元在明州任中长兴四年以虐政召归又按志所列五代刺史并据宝庆志而序次并误当首钱元次沈承业次钱传次钱元惟钱铧年分未详然元直接黄晟铧必不能在其前也宝庆盖以铧为镠弟故先诸子耳仰诠为刺史晋天福四年加平章事阚燔开运二年刺史以上六刺史并见吴越备史钱亿吴越王俶之弟汉干佑二年五月判明州诸军事见碑铭宋节度使姓名阙节度使知府判府姓名阙知府制置姓名按曰延佑志宋守自厉文翁以前悉本宝庆志而稍事删节者也乃原刻所据各本全依干道图经抄录自赵易知至再任之仇悆一百三人则一字不易自梁汝嘉至张偁十四人则依抄而删其去任年月自沈该至朱佺二十一人则依抄到任年月而删其日何澹以下干道所无始依本志誊写其所以忽彼忽此之故已于日录上卷按语中详之既校卢本乃知其谬而是时以卢本校新刻本者此数卷出吾友冯午卿焜之手时日匆促遗漏良多故卷后虽经刊误补遗而实不能尽也今获覆校岂容仍舛因取其沿抄干道者悉行重刊其抄自原志者亦少有脱错则为新校附于卷末钱亿建隆元年以节度使持节明州事浚广德湖筑塘岸周回一万二千八百七十一丈增修它山堰干德五年二月卒于官钱惟治吴越王俶之子开宝八年以节度使持节太平兴国三年迁镇国军节度使王素太平兴国五年大中大夫行太子中允权知见雪窦山瀑布禅院立事石刻徐休复太平兴国六年见会要赵易知太子赞善大夫太平兴国七年碑名易之按曰七年大误语在札记钱象先太常博士雍熙年陈矜侍御史端拱中孙扶吏部郎中端拱年邱崇元淳化年复广德湖陈充殿中丞淳化年胡旦秘书监淳化年凌景阳度支员外郎淳化年鲍当职方员外郎至道年徐继宗司封员外郎至道年丁顾年库部员外郎咸平年石碑名顾言按曰名字卢空据宝庆志补王膺虞部员外郎大中祥符年苏耆户部员外郎大中祥符年范讽祠部员外郎直史馆大中祥符年康孝基太常博士大中祥符年刘绰太常博士大中祥符年按曰卢脱此人据实庆补李夷庚吏部员外郎直史馆天禧年知浚东钱湖广德湖移建州学燕肃司封员外郎天圣年曾会朝奉大夫尚书刑部郎中充集贤殿修撰知军州兼市舶管内劝农事上护军赐紫金鱼袋天圣二年到任见葛周所撰慈溪香山寺十方碑前守曰郑不得其名刘赓司勋员外郎天圣年张交司封员外郎明道年李照刑部员外郎明道年林殆庶屯田员外郎集贤校理景佑中按曰员外郎宝庆志作郎中徐起太常少卿景佑年张弇司封员外郎景佑年席平太常少卿景佑年李制侍御史宝元中鲍亚之兵部郎中康定年钱延年工部郎中秘阁校理庆历年陆轸工部郎中直史馆庆历年石碑名修王周事封郎中庆历年知土人也范思道户部郎中直龙图阁庆历中沈扶祠部员外郎庆历中孙沔皇佑三年以龙图阁直学士知见通鉴长编及王岐公所撰墓志安稹度支郎中秘阁校理皇佑年吕昌龄金部郎中皇佑年按曰宝庆据石刻补大观吕昌龄亦官金部疑即此人而年代有错误耳沈同工部郎中至和中齐廓兵部郎中秘阁校理嘉佑中鲍轲工部员外郎嘉佑中钱公辅太常博士秘阁校理嘉佑中郎工部郎中嘉佑中李思道兵部郎中治平中俞昌年兵部郎中治平中苗振光禄卿熙宁初知明州致仕鸠材为堂联舟载归郓州事闻被贬事见续通鉴王罕卫尉卿熙宁三年赵諴太常少卿熙宁五年坐所举李守蒙以赃败勒停按曰守蒙名也卢本脱蒙字则李守似称其官矣据宝庆补宝庆较详有守蒙所任官李綖户部郎中秘阁校理熙宁六年李定集贤殿修撰熙宁八年曾巩度支员外郎直龙图阁元丰元年王诲曾任宗正少卿元丰五年马珫曾任左司员外郎元丰七年王汾直龙图阁元佑三年韩宗道曾任司农少卿元佑年李萃曾任兵部郎中元佑年李闶曾任虞部郎中元佑年王子渊曾任光禄少卿元佑年张修曾任太府少卿元佑年刘淑曾任户部郎中元佑二年吕温卿曾任军器少监元佑年姚宝文阁待制绍圣年刘珵曾任户部郎中绍圣年王子韶集贤殿修撰绍圣年刘珵绍圣年叶涛曾任起居舍人绍圣年韦骧曾任户部郎中元符年陆傅曾任户部员外郎建中靖国年按曰户部当依干道作兵部语在干道札记王资深集贤殿修撰崇宁年叶棣曾任吏部员外郎崇宁年吕昌龄朝奉郎尚书金部员外郎大观三年在任重刻张次宗所撰鲍君祠庙记彭休曾任吏部员外郎大观年白同曾任刑部郎中大观年钱景逢曾任本路提刑就差大观年按曰干道图经同宝庆志作曾任户部郎中考浙江通志景逢尝官两浙提点刑狱则宝庆误矣特此志全袭宝庆但有删节绝无一字考正不应此条独能改从干道疑抄宝庆者因下条宋康年而误又康年下陆傅祠部亦惟宝庆作户部疑亦写手因上条宋康年而误干道札记知宝庆之误而不知误由写官并失校祠部条故特附订于此宋康年曾任户部郎中大观年陆傅曾任祠部郎中大观年檀宗旦曾任太仆少卿大观年蔡肇显谟阁待制政和年李图南显谟阁待制政和年吕淙曾任军器少监政和年周秩集英殿修撰政和年周邦彦直龙图阁政和五年毛友显谟阁待制政和六年楼徽猷阁待制政和七年知任满命再任李友闻直龙图阁宣和四年蒋彝直秘阁宣和四年蒋猷徽猷阁直学士宣和四年赵亿右文殿修撰宣和六年魏宪显谟阁直学士宣和七年李弼孺直秘阁宣和八年李友闻集英殿修撰宣和八年苏携直龙图阁建炎元年金受直秘阁建炎二年沈晦集英殿修撰建炎三年张汝舟直秘阁建炎三年按曰卢本误以再任衔系于此而脱其再任原刻所据本以沿抄干道故转不误耳刘洪道建炎四年金人至弃城遁兵退返斸民间窖藏以献贬秩罢向子忞直秘阁兼管内安抚使建炎四年张汝舟直显谟阁兼管内安抚使建炎四年吴懋直秘阁兼两浙东路兵马钤辖建炎四年八月陈戬宝文阁待制兼两浙东路兵马钤辖绍兴元年十二月陆长民直秘阁兼两浙东路兵马钤辖绍兴二年八月李承造直龙图阁绍兴三年三月郭仲荀检校少傅庆远军节度使兼沿海制置使绍兴三年十月仇悆徽猷阁待制兼沿海制置使绍兴五年八月到任兵火之余首复州学与乡士大夫行乡饮礼周纲直龙图阁兼主管管内安抚司公事绍兴八年二月潘良贵集英殿修撰兼主管管内安抚司公事绍兴九年六月仇悆徽猷阁待制兼沿海制置使绍兴十年六月梁汝嘉宝文阁学士兼浙东沿海制置使绍兴十一年八月莫将敷文阁学士左朝请郎绍兴十二年十二月按曰当依宝庆作十一月秦棣敷文阁待制绍兴十五年正月徐琛右中奉大夫充敷文阁待制绍兴十七年四月曹泳右朝请大夫直徽猷阁绍兴二十年五月韩琎右奉直大夫提举两浙路市舶兼权知明州绍兴二十二年七月李庄右中奉大夫直显谟阁绍兴二十三年四月王会敷文阁直学士右朝请郎绍兴二十四年六月李右朝请大夫绍兴二十五年六月方滋右朝请大夫直敷文阁绍兴二十五年九月王俣右朝议大夫绍兴二十五年十二月姜师仲左朝请大夫直秘阁绍兴二十六年十二月赵善继右朝散大夫直秘阁绍兴二十八年十月张偁右中奉大夫充秘阁修撰绍兴二十九年七月沈该特进观文殿大学士绍兴三十年七月韩仲通敷文阁直学士右正议大夫绍兴三十二年闰二月按曰卢作三十三年绍兴无三十三年赵子潚龙图阁直学士左通议大夫兼沿海制置使隆兴元年六月赵伯圭敷文阁直学士右奉议郎兼沿海制置使隆兴二年十月任干道二年十二月再任张津右朝散大夫直秘阁兼主管沿海制置司公事干道三年五月赵伯圭龙图阁学士右朝请郎兼沿海制置使干道五年十月魏王永兴成德军节度使雍州牧开府仪同三司兼沿海制置使淳熙元年十二月到任七年二月薨于官范成大中大夫兼沿海制置使淳熙七年三月赵益武德大夫文州刺史浙东提点刑狱公事权知淳熙八年闰三月谢师稷朝散大夫秘阁修撰兼主管沿海制置司公事淳熙八年四月杨獬司农少卿除直显谟阁淳熙九年十一月赵师夔朝奉郎充敷文阁待制兼沿海制置使淳熙十一年十月按曰使卢作司公事误据宝庆改耿秉朝奉郎秘阁修撰兼主管沿海制置司公事淳熙十三年八月延玺武功大夫高州刺史权两浙东路提点刑狱公事权知淳熙十三年十月岳甫朝奉郎兼主管沿海制置司公事淳熙十三年十二月林栗中奉大夫集英殿修撰兼沿海制置使淳熙十六年三月程大昌宝文阁直学士宣奉大夫兼沿海制置使绍熙元年十一月林枅朝请大夫直焕章阁兼主管沿海制置司公事绍熙二年正月虞俦朝奉大夫权两浙东路提点刑狱公事权知绍熙二年十二月高夔朝散大夫右文殿修撰绍熙二年十一月按曰干道宝庆俱作十二月朱佺中奉大夫直徽猷阁兼沿海制置司公事绍熙四年二月何澹焕章阁学士太中大夫兼沿海制置使绍熙四年十二月按曰使各本作司公事据宝庆改林大中朝散大夫焕章阁待制知庆元军府兼沿海制置使庆元元年八月李大性朝散大夫两浙东路提点刑狱公事权知庆元二年十一月吴琚太尉镇安军节度使兼沿海制置使庆元三年二月郑兴裔保静军承宣使兼沿海制置使庆元四年二月俞丰朝请大夫直秘阁两浙东路提点刑狱公事权知庆元五年五月按曰各本作四年误语在札记陈太中大夫徽猷阁待制兼沿海制置使庆元五年八月赵不迹朝议大夫华文阁待制兼沿海制置使嘉泰元年四月李沐徽猷阁学士朝议大夫兼沿海制置使嘉泰元年十月黄由宝谟阁学士通奉大夫兼沿海制置使嘉泰二年闰十二月赵彦逾资政殿大学士太中大夫兼沿海制置使嘉泰四年四月李景和中大夫充宝谟阁待制兼沿海制置使开禧元年赵善坚通奉大夫兼沿海制置使开禧二年四月傅伯成朝议大夫直龙图阁兼沿海制置司公事开禧二年十二月俞烈中奉大夫兼沿海制置使嘉定元年三月鲁幵朝散大夫提举两浙东路常平茶盐兼权沿海制置司公事嘉定元年十月程准朝请大夫直秘阁兼沿海制置司公事嘉定二年王介朝奉大夫集英殿修撰兼沿海制置司公事嘉定四年十一月程覃朝奉大夫提举两浙东路常平茶盐公事兼权沿海制置司公事嘉定六年二月到任东钱湖它山堰灌溉甚博每患湮圯覃始置田租以所收岁给浚导者虑画最远拨钱及田造器服以劝学蠲海错果蓏之征以惠民城郭戎器仓场桥道以至公府与乡饮酒之器具纤悉留意人服其整韩元礼承议郎提举两浙东路常平茶盐公事兼权嘉定八年六月十月除直秘阁知兼沿海制置司公事俞建朝请大夫直徽猷阁兼主管沿海制置司公事嘉定十三年四月章良朋朝奉郎提举两浙东路常平茶盐公事兼权嘉定十四年十月赵师岩检校少傅安德军节度使兼沿海制置使嘉定十六年四月齐硕奉议郎提举两浙东路常平茶盐公事兼权嘉定十七年八月胡矩焕章阁学士通议大夫兼沿海制置使宝庆二年二月郑损焕章阁学士沿海制置使兼知庆元府绍定二年十一月牛大年直华文阁浙东路提点刑狱公事兼权端平元年六月游九功秘阁修撰知庆元军府事兼沿海制置司公事端平元年十月王定朝奉大夫直徽猷阁知庆元府兼沿海制置副使端平三年三月赵与直焕章阁知庆元军府兼主管沿海制置司公事端平三年五月六月又除司农少卿兼沿海制置副使陈显谟阁学士宣奉大夫沿海制置使嘉熙元年十二月赵善湘资政殿大学士沿海制置使兼知庆元府嘉熙二年三月赵以夫集英殿修撰知庆元府兼沿海制置使嘉熙二年闰月余天锡资政殿大学士知庆元府兼沿海制置使嘉熙四年六月陈垲中大夫秘阁修撰知庆元府兼沿海制置副使淳佑元年十二月黄壮猷秘阁修撰知庆元府兼沿海制置副使淳佑三年正月赵纶右文殿修撰知庆元府兼沿海制置副使淳佑四年八月颜颐仲朝请大夫右文殿修撰知庆元府兼沿海制置副使淳佑五年六月章大醇太府卿知庆元府兼沿海制置副使淳佑八年十月马天骥权兵部侍郎知庆元府兼沿海制置使淳佑十一年十一月蔡节集英殿修撰知庆元军府兼沿海制置使淳佑十二年六月赵与欢安德军节度使沿海制置使兼知庆元府宝佑元年正月赵汝暨直华文阁知庆元府主管沿海制置使司公事宝佑元年五月厉文翁集英殿修撰知庆元府兼沿海制置使宝佑二年十月陈昉集英殿修撰知庆元军府兼沿海制置使宝佑三年四月吴潜观文殿大学士沿海制置大使判庆元军府宝佑四年四月余晦知庆元府兼沿海制置使开庆元年十月复宝章阁待制姚希得敷文阁待制知庆元府兼沿海制置使景定元年四月厉文翁资政殿学士沿海制置使兼知庆元府景定二年七月李曾伯观文殿学士光禄大夫叶梦鼎资政殿大学士范东叟宝章阁直学士谢子强洪焘敷文阁学士通议大夫鲍度刘黻奉议郎集英殿修撰刘良贵陈存宝谟阁直学士中奉大夫赵孟传华文阁直学士中奉大夫元浙东道宣慰司都元帅府大德七年立详见沿革考都元帅忽鲁忽都辅国上将军按滩资德大夫遥授右丞兀鲁失不花荣禄大夫遥授平章政事阿台脱因荣禄大夫脱帖木儿正奉大夫阿里察吉儿中奉大夫教化资善大夫按曰已下二人续增不八少中奉大夫都元帅二厅那怀中奉大夫阿里中奉大夫哈塔孙资德大夫遥授右丞廉希哲中奉大夫马合马不赴哈散沙资善大夫王天翼中奉大夫赵慧中奉大夫拜住中奉大夫按曰已下二人续增哈刺朵儿只正奉大夫都元帅三厅崔瑄中奉大夫李果中奉大夫郑佑正奉大夫朵儿只中奉大夫王柔不赴刘忽都鲁帖木儿中奉大夫牙安的斤通奉大夫马铸中奉大夫按曰已下二人续增李允中中奉大夫同知副帅别里歌秃中顺大夫脱欢察儿明威将军塔海正议大夫马合马中奉大夫哈讨不花怀远大将军依前沿海上万户府达鲁花赤准准太中大夫德哥中议大夫暗都刺哈蛮亚中大夫按曰此一人续增副使一蛮子明威将军爱林奉议大夫虎臣亚中大夫阔帖木儿朝请大夫沙的中大夫姜元佐朝列大夫按曰此一人续增副使二刘良朝请大夫袁璧中宪大夫马英少中大夫吉天佑亚中大夫杨梓中大夫赵孟林中顺大夫崔敬中宪大夫按曰此下二人续增不老宣武将军经历李仲美承务郎李郁承务郎李复奉议大夫王从贤承直郎宋仲仁承德郎董世杰承德郎丁从礼承务郎按曰已下二人续增白湛承直郎都事一杨颙征事郎董清田彦珪承事郎暗都刺承事郎曹黻不赴崔克宏承务郎按曰已下二人续增曹愚承德郎都事二侯征事郎秦佐承事郎绵荣承事郎盖文炳承直郎程良佑承德郎李德秀承直郎按曰此一人续增照磨尹文质程旺王季明韩弈冯国宁郑令史二十四名延佑年裁减作一十五名奏差十六名年裁减作一十名通事一名译史二名回回令史一名知印一名典吏四名庆元路总管府宣抚兼知府赵孟传沿海宣抚使兼知庆元府招讨抚治王世强沿海招讨使抚治庆元府弹压傅海开州知府庆元府弹压右至元十三年初归附三人者同署事达鲁花赤回回至元十四年三月之任以河南等路宣慰使兼成聚至元十四年十一月之任十七年授宣武将军至元二十六年十下阙忽都至元十四年十二月之任泰哇至元十五年二月之任哈刺辅国上将军至元十五年十一月之任以沿海招讨使授左副都元帅兼火赤合儿赤至元二十二年十二月之任阿刺红怀远大将军至元二十四年四月之任中都海牙宣武将军至元二十七年七月之任抹速忽昭勇大将军至元二十八年十月之任月列通议大夫至元三十一年十二月之任大德元年十二月得代帖哥昭武大将军哈八儿都不花哈只中顺大夫马合木嘉议大夫脱因通议大夫忻都舍刺甫沙太中大夫阿里嘉议大夫按曰已下二人续增三不都亚中大夫总管洪模骠骑卫上将军至元十三年八月以广南宣抚使兼府尹王刚中中奉大夫至元十五年八月之任兼府尹游介宝嘉议大夫至元十五年十月之任兼府尹至元十八年十二月得代毛文豹中奉大夫至元十八年十二月之任以广东宣慰使兼府尹管如林朝列大夫至元二十二年七月之任韩海山昭勇大将军至元二十四年九月之任李大明龙虎卫上将军至元二十年月之任卒于官张文虎明威将军兼海道运粮万户至元二十八年正月之任范忽都帖木儿奉直大夫元贞元年十一月之任八拜降中议大夫大德二年十二月之任郭干嘉议大夫大德年月之任卒于官粘合庆哥昭勇大将军完颜定儿嘉议大夫皇庆二年正月之任石安仁嘉议大夫不赴马泽太中大夫蔡洐亚中大夫按曰已下二人续增郭郁亚中大夫同知刘修已倪文珍至元十四年五月之任至元十五年十一月得代别都鲁丁至元十五年十一月之任至元十八年十二月得代谢岩朝列大夫至元十八年十二月之任至元二十一年正月得代柳泽奉政大夫至元二十一年正月之任至元二十二年得除阿里沙朝列大夫至元二十二年正月之任至元二十六年三月得代卞焘朝列大夫至元二十六年三月之任阮麟翁中顺大夫至元二十九年五月之任独吉礼中顺大元元贞元年闰四月之任大德二年四月得代管淳祖奉直大夫大德二年四月之任秃满奉政大夫廉明答述丁朝请大夫忻都朝散大夫耸吾儿海牙奉政大夫张伯延奉议大夫延佑三年之任和尚朝列大夫怯来亚中大夫忽都鲁脱因朝列大夫按曰此一人续增治中刘文至元十四年四月之任娄居礼至元十五年闰十一月之任孙直淳承直郎至元十七年八月之任十八年得代至元十九年再还职二十一年得代潘瑞朝列大夫至元十八年二月之任至元二十三年六月得代白玉宣武将军至元二十三年六月之任至元二十六年六月得代木薛非至元二十六年八月之任至元二十九年三月得代拜降奉议大夫至元二十九年三月之任元贞元年七月得代麻合谋元贞元年七月之任张伯淳奉议大夫至大二年五月之任当年受除张与绍承务郎节吉西京撒里吕伯颜帖木儿奉直大夫张琼桂朝列大夫杨震武德将军毕安仁朝列大夫许寿山朝列大夫按曰已下三人续增李元忠朝议大夫伯颜承德郎府判罗璧至元十六年八月之任至元十七年八月得代黄载承事郎至元十六年八月之任至元二十一年十二月得代刘允功承事郎至元二十年十二月之任至元二十三年三月得代王浃法哈刺丁至元二十五年十一月之任至元二十七年七月得代梁阿里奉训大夫至元二十七年十月之任元贞元年七月得代星已承务郎元贞元年七月之任火者吉哈只撒答典座撒的迷失孛罗出昭信校尉札刺儿歹叶同孙承信校尉王瑞承直郎按曰此一人续增添设府判翁元臣至元二十四年七月之任元贞元年七月改除推官张贤至元十五年六月之任当年十二月例减张荣祖至元二十七年正月之任张李冯元吉元贞二年九月之任赵兀颜瑛王荣王偁孔达贺贞王裕李震程谅曹璋何肃按曰已下二人续增肃字据至正志补张瑞经历朱玉至元十四年八月之任十七年五月得代崔吕安至元十七年五月之任二十一年正月得代王仲璋至元二十三年正月之任王曹萧至元二十四年二月之任孙让至元二十七年二月之任在任病故韩居仁至元二十九年二月之任元贞元年二月得代在任兴修水利起盖文庙书阁杨颙元贞元年二月之任大德二年四月得代解显大德二年正月之任焦茂任揆纪祥刘仲达张思贤徐凤曹时吴敬按曰此一人续增知事杜天瑞至元十四年五月之任程谦至元二十年三月之任刘渊至元二十年月之任张茂至元二十四年三月之任李桢至元二十九年四月之任元贞元年四月得代李德恭元贞元年四月之任大德二年四月得代刘良佐刘渊皇甫琼宋政张门从善柳应发顾岩寿盖大亨邱世良皇甫仪按曰此一人续增提控案牍赵克忠至元十四年九月之任王朝彦至元十八年九月之任当年十月例革王浚至元二十年四月之任二十二年九月得代王霖至元二十二年九月之任二十五年二月得代袁惟忠赵昌言赵钦时沈诚高晋张维良按曰此一人续增学官教授潘梦桂将仕郎至元十五年十月十五日之任庆元人黄裳将仕佐郎眉沂人至元二十三年五月二十八日之任吴宗彦将仕佐郎黄岩人至元二十五年十二月之任苏焱将仕佐郎至元二十八年月日之任戴友赵孟节黄一龙童应椿苏垲眉山人至大元年九月二十九日之任卓三山人至大四年九月初二日之任孔文植永嘉人延佑元年十月二十日之任薛基河东人延佑三年二月初三日之任吴廷献鄱阳人延佑六年二月十八日之任俞希鲁镇江人至治二年二月初七日之任按曰已下三人续增陆晋之杭州人泰定二年三月二十八日之任花桂发无为州人致和元年四月初八日之任副教授按曰原脱此行而接题六副于花英伯之下今据敬止录补正尹应元严斗辉冯福京赵嗣铚王汝济史复伯学正王沂孙时敏赵同赵必昌盛象翁李梦登贾哲甫徐信卿杜世学徐公着叶曼卿陈云宗刘悌吴埏吴景山郭仁杰赵文卢可继王萱李桢施埙孔照逊学录沈岊徐斗明陆伯润杜世学刘简赵必昌王惟贤姜材之陈自袁裒陈荣龙范庭珪徐忠行赵懋怀徐木史益伯录事司达鲁花赤三合刘宏远省差抹合马曲里蒙古伯颜亦失帖木儿教化的撒里兀秃蛮忻都宴只哥塔出答丁朮录事王政张让姜天祥奥里万盈张玉李仁卜元吉李圭李恭让曹天祥杨天佐葛演录判鲁宗胜杨英崔举王坚张泽吴贞孔彦德苏秉钧刘良佐陈田审言庞证陈巨济侯玉武德新校宋鲁幵茶盐此下卢有公事二字宝庆亦有赵以夫制置使使上卢有副字宝庆亦有闰月闰下卢空一字按宝庆志闰四月也元札记据目录谓当作皇朝今卢本并无此题而赵孟传之后浙东道之前空三行治中节吉卢本此人在西京撒里之后府判黄载至元二十一年卢无一字按札记谓之任之十六年当作十七年得代之二十一年当作二十年今卢本得代果作二十年则之任十六年为十七年之误无疑法哈刺丁七月得代卢作十一月按后任梁阿里已于十月之任似前任不得迟至十一月始得代也或十一月不误而后任之十月卢与各本同脱一字撒答名下卢注承务郎三字教授陆晋之二十八日卢无八字副教授副上卢有相字目录亦有四明志卷第三宋元四明六志弟五十五元袁桷等撰职官考下鄞县达鲁花赤乌马儿抹哈马也先不花木八刺沙哈失哈刺也先不花忻都刺速蛮倒刺沙乞思监亦思马因县尹李志王元卿刘滋汪褒然唐崔佑王札古歹张孝安富德庸李璠邬济民周汝弼张继祖王思义梅遇春许庭芝郭德诚县丞崔显李在张张显史汉臣张宏毅王闰周闻礼潘津卢廷信贾思恭刘纲郑璘庞滋张士元周仔肩主簿张济谢大桐孟永贞任谦张处谦杨济川程鹏翼朱申刘福范佑伯颜帖木儿脱思忽不花县尉韩世英刘全时用郭世显战俊典史二名司吏一十名浙东巡检司巡检一员司吏一名小溪巡检司巡检一员司吏一名大嵩巡检司巡检一员司吏一名奉化县达鲁花赤孙继宗不花出张良弼张成德忙古歹亦不刺金牙忽别都鲁丁乞歹蒙古县尹楼性之李炎午陈守义王宗信李天益丁济徐文郁梁观县丞郑赓陈荣张良弼任源王瑛姜庆张悌高纯心白龙王泽许应芝主簿卢震龙成全朱友明朱士勋阎微申天泽李大用周信阮鹏翁县尉汪斗祥张良弼沈浚陈一章甫撒里王贞祝松张着段嗣宗奉化州元贞二年正月升县为州达鲁花赤察罕忠翊校尉元贞二年月日到任大德五年十月日得代怯烈武略将军大德五年十月日到任大德年月日得代也先海牙承德郎大德年月日到任大德十年月日得代宝合丁承直郎大德十年月日到任木八刺奉议大夫皇庆元年昔宝赤承务郎延佑二年二月到任忽都答儿奉训大夫延佑三年三月到任沙邦武德将军延佑六年十月到任知州李炳奉议大夫元贞二年正月初一日到任大德二年十二月初一日得代王珪奉训大夫大德二年十二月初二日到任大德六年三月十二日得代陈忠奉训大夫大德六年二月十三日到任大德七年十月得代于伯颜奉直大夫大德七年十二月初七日到任至大二年四月十二日得代裴继炎奉训大夫至大二年四月十二日到任至大四年离任宋节奉议大夫延佑元年十二月到任马称德奉议大夫延佑六年十月初一日到任同知星粲承事郎元贞二年正月初一日到任大德三年二月初二日得代柳惠承事郎大德三年二月初二日到任大德九年三月初二日得代杜益承事郎大德九年三月初二日到任至大元年三月初九日得代许应芝承事郎至大元年三月初九日到任皇庆二年八月二十六日得代秃鲁迷失海牙忠显校尉皇庆二年八月二十六日到任曹敏中承事郎延佑三年八月到任殷真李恭判官一赵秉登仕郎元贞二年五月初一日之任大德二年十二月初二日得代史忙古歹将仕郎大德二年十二月初二日之任大德五年十一月十八日得代徐温登仕郎大德五年十一月十八日之任大德八年十一月初二日得代刘守正从仕郎大德八年十一月初二日之任大德十一年十一月初四日得代孙德裕从仕郎大德十一年十一月初四日之任大德二年十一月初二日得代郑应纶从仕郎至大三年十一月初二日之任王成进义校尉皇庆元年十二月二十一日之任许迪吉判官二李居安进义校尉元贞二年正月初一日之任大德三年三月二十一日得代冯彬保义校尉大德三年三月二十一日之任大德六年三月十三日得代岱从仕郎大德六年三月十三日之任大德九年六月初九日得代吴亮采将仕郎大德九年六月初九日之仕至大元年六月二十七日得代程时敏东平人从仕郎至大元年六月二十七日之任至大四年六月得代秦荣承事郎至大四年五月初八日之任张英吏目连山巡检司巡检一员司吏一名田下巡检司巡检一员司吏一名公塘巡检司巡检一员司吏一名鲒埼巡检司巡检一员司吏一名栅墟巡检司巡检一员司吏一名东宿巡检司巡检一员司吏一名昌国县达鲁花赤县尹主簿县尉典史昌国州达鲁花赤阿鲁武略将军大德元年七月二十日之任答失蛮忠翊校尉大德三年八月二十七日之任阿合马奉训大夫大德七年正月初二日之任亦连真武略将军大德九年六月二十五日之任阿密鲁丁奉训大夫至大元年七月十七日之任速鲁蛮奉议大夫至大四年十月初三日之任知州赵伯元武略将军大德元年二月十一日之任李稷奉训大夫大德四年正月十一日之任郝得兴奉训大夫大德六年十一月初六日之任张德珪奉训大夫大德九年十二月十八日之任陈皋奉训大夫至大二年四月十六日之任万完泽奉政大夫同知张世荣敦武校尉兀沙惹震忠翊校尉梅遇春忠显校尉大下阙管恮祖忠翊校尉至下阙判官冯福京登仕郎大下阙苏志忠翊校尉大下阙萧玉从仕郎大德下阙林韶将仕郎大德下阙刘瑀从仕郎至大下阙刘胜和儿承事郎吏目一员司吏一名螺头巡检司巡检一员司吏一名岑江巡检司巡检一员司吏一名三姑巡检司巡检一员司吏一名岱山巡检司巡检一员司吏一名北界巡检司巡检一员司吏一名慈溪县达鲁花赤阿都蛮至元十三年之任太不花至元三十年九月之任脱儿赤元贞元年八月十一日之任也速答儿大德三年十二月之任教化的大德六年十二月之任黄头大德十一年三月之任哈散至大三年十二月之任乌马儿县尹述甲寿德至元十三年之任许庆祖至元十六年四月之任俞斌至元十七年七月之任张显祖至元十八年六月之任冯昱至元二十一年九月之任富德庸至元二十五年十二月之任宋泽至元三十一年五月初四日之任刘瑞大德元年六月之任吴樟大德四年六月之任史午大德八年九月之任杨允大德十一年十一月之任方安国至大二年三月之任主簿茆琎至元二十一年五月之任张真至元二十四年三月之任女奚烈至元二十八年十二月之任皇莅至元三十一年十月之任索都大德元年十二月之任方文豹大德四年七月之任石础大德七年十二月之任曹杰大德十一年十一月之任散丹八至大三年二月之任孔昭孙县尉杨好信至元十四年之任茆琎主簿权尉周良至元二十五年正月之任杨天辅至元十八年八月之任张兴元贞元年二月之任木八刺沙大德二年二月之任穆宁士大德五年五月之任张开马德固至大元年三月之任杨茂至大三年四月之任典史一员司吏一十名鸣鹤巡检司巡检一员司吏一名丈亭巡检司巡检一员司吏一名定海县达鲁花赤张进至元十三年五月之任牙忽至元十七年之任马合沙剌至元二十九年十二月之任桑哥哈刺赤大德四年六月之任捏古伯大德六年二月之任阿的迷实至大元年十二月之任买住皇庆元年正月之任县尹杨荣至元十四年三月之任高珪至元十八年四月之任朱叔麒至元二十二年之任李辉至元三十一年二月田允大德元年二月之任孙别帖木儿大德四年成德大德九年二月之任吴锐至大三年四月之任县丞李辅至元十四年二月之任奉上司指挥本处主簿田滋至元十四年三月之任张干至元二十二年之任时亨至元二十五年二月之任傅珪至元二十九年三月之任察乃马歹元贞元年四月之任盛德昭大德二年四月之任杨泰大德五年十二月之任谢大桐大德七年九月之任程岘大德十一年三月之任杨居义至大元年十二月黑歹不花皇庆元年四月县尉阿杂丁至元十四年之任成奎至元二十五年七月刘璟至元二十八年七月明安答儿至元三十一年严邦直元贞二年八月之任郝仲大德二年九月之任解时大大德五年九月之任稽晋臣大德八年十月之任郭世显至大三年四月之任刘津皇庆元年三月之任典史一员司吏七名管界巡检司巡检一员司吏一名施公山巡检司巡检一员司吏一名海内巡检司巡检一员司吏一名白峰巡检司巡检一员司吏一名象山县达鲁花赤阿散阿都蛮至元二十三年八月之任阿里至元三十一年二月之任迷黑沙元贞三年二月之任答失蛮大德五年十月之任岳合难大德十年二月之任桑哥哈剌失白帖木皇庆元年正月之任县尹韩秉彝至元十五年之任李时义乌古伦高珪至元二十九年十二月之任张贞大德三年二月之任李天佑大德五年四月之任山斌大德八年四月之任程珪入德十一年三月之任刘守正至大四年十二月之任主簿冯浩至元十七年二月之任杨恕至元二十二年五月之任张守忠至元二十五年三月之任孟永贞至元二十九年十月之任于伯颜大德四年四月之任宴只哥大德七年二月之任杨沂田定至大元年八月之任瞿佑至大四年八月之任县尉范用至元二十二年正月之任董实至元二十四年十二月之任赵显至元三十年四月之任撒的迷失元贞张忱大德荆德大德蔡翼大德郑复至大傅顺至大典史一员司吏七名东门巡检司巡检一员司吏一名门巡检司巡检一员司吏一名蒙古学教授一员学正一员医学教授一员学正一员学录一员官医提领所提领一员阴阳教授司教授一员学正一员学录一员杂造局局使一员副使一员织染局局使一员副使一员平准行用库提领一员大使一员副使一员在城都税务使司提领一员大使一员副使一员广盈仓监支纳一员大使一员副使一员永丰库监支纳一员大使一员副使一员司库二员在城站提领二员车厩站提领二员万户府沿海翼年屯驻镇守皇庆二年那移婺处按曰据敬止录那移下当脱军马镇三字蕲县翼皇庆二年自绍兴路那移到路镇守按曰据本志目录两翼各设达鲁花赤及万户此处反不言设官盖必有脱简失又按至正志云幵县翼上万户府镇守庆元有达鲁花赤有上万户有副万户又按元史百官志云上万户府管军七千之上达鲁花赤一员万户一员副万户一员今录中无副万户亦当有脱都镇抚所达鲁花赤一员镇抚一员千户所计一十六翼每翼各设千户员弹压一员百户员庆元绍兴等处海运千户所达鲁花赤一员千户二员副千户三员两浙都转运盐使司庆元路盐仓年设批验所大德三年改为检校所延佑六年例革当年十二月新刱盐仓仓使一员副使一员庆元市舶提举司至元十五年立提举庆元市舶使司大德七年例革至大元年再立庆元市舶提举司至大四年例革延佑元年复立延佑七年再例革提举二员同提举一员副提举一员各场盐司每场各设司令一员司丞一员管句一员清泉场盐司长山场盐司穿山场盐司龙头场盐司玉泉场盐司芦花场盐司岱山场盐司鸣鹤场盐司正监场盐司四明志卷第四宋元四明六志弟五十六元袁桷等撰人物考上诗云维岳降神生甫及申人物之兴是假于山灵邪运有通塞磅礡郁积久而弥章者其理然也圣门设科政事次德行是益于民也后世崇高皆鄙弃不学国之大弊专对繇周以来用之若是则夫子之训明矣醇疵之论所从来久去其已甚少者微琐曷胜纪载作人物考先贤黄公黄公鄞人避秦乱匿山中汉高帝求之不得帝嬖戚夫人欲废太子立夫人子赵王如意大臣以死争不听太子用张良言以礼迎公公与园公绮里季夏角里先生偕至帝宴太子侍四人从年皆八十余须眉皓白衣冠甚伟上怪问何为者四人前对各言姓名上乃惊曰吾求公避逃我今何自从吾儿游四人曰陛下轻士善骂臣等义不辱今闻太子仁孝恭敬爱士莫不愿为太子死故来上曰烦公幸卒调护太子四人为寿已趋出上目送之召戚夫人指视曰我欲易之彼四人者为之辅羽翼已成难动矣桷按会稽典录虞翻云鄞大里黄公絜已暴秦之世汉高帝即祚不能一致惠帝恭让出则济难晋夏统言会稽土地风俗其人循循犹有黄公之高节王黄州元之在汝州有诗云未必颈如樗里子也应头似夏黄公毕文简讥之以为不当云夏黄公杜子美诗云黄绮终辞汉王逸少有高尚想黄绮帖陶诗云黄绮之商山南史阮孝绪云汉道方盛黄绮无闷山林是黄为姓明矣王贡传序四皓名字当读为绮里季夏而后人误读为夏黄公者亦犹乐正裘牧仲之误耳颜师古言后代皇甫谧圈称之徒及诸地理书说竞为四人施安姓氏自相错互语又不经班氏不载于书诸家皆臆说今并弃略一无取焉是则当以右军陶杜为证黄长睿言近岁得圈公神坐绮里季角里先生神胙几谓为汉刻前史所不载独不言夏黄公则当如师古之言无以议为袁正献之父作瓮牖闲评言黄墓旧传为秦世黄公又曰黄姑林即黄公林也典录之言当取以为证董黯董黯字叔达一字孝治会稽句章人生后汉时家贫少孤事母尽孝采薪供养甘果美味奔献于母母甚肥悦比舍有王寄者富而不孝二母各言其子寄闻而衔之伺黯出苫辱其母黯恐贻母忧默而不言母既葬斩寄头以祭母墓自囚以告有司和帝释其罪召为郎中不就以寿终句章今之鄞县也黯母尝寝疾喜饮大隐溪水不以时得于是筑室溪傍以便日汲厥疾用瘳溪在今县南一舍故以慈名溪又以溪名县母反葬于鄞虞翻云尽心色养丧致其哀单身林野鸟兽归怀怨亲之辱白日报雠海内闻名昭然光着楼宣献碑修别有正碑见祠祀考任光任光字景升鄮人为县主簿时海贼作孽令朱嘉将吏人出战为贼所射伤贼突嘉前光以身障蔽力战死嘉获免还邑出俸厚葬之典录云身当白刃济君于难郑云梁宏郑云梁宏皆句章人俱为主簿笃终始之义州里称之一云云字仲兴学韩诗公羊春秋为主簿后以刘隽事狱死郡以状闻旌表门闾任弈任弈句章人为御史中丞朱育称其为文章之士立言粲盛所驰文檄晔若春荣今有任子十卷见意林王修王修句章人仕顺帝时为扬州从事军变杀历阳太守伊曜修誓众奔入贼营取曜尸葬之人服其义典录云委身授命垂声来世张齐芳张齐芳骠骑将军意之子隐于慈溪之骠骑山人皆贤之遂以其父之官名其山阚泽阚泽字德润会稽山阴人也家世农夫至泽好学居贫无资常为人佣书以供纸笔所写既毕诵读亦遍兼通历数由是显名察孝廉除钱塘长迁郴令孙权为骠骑将军辟补西曹椽及称尊号以泽为尚书嘉禾中为中书令加侍中赤乌五年拜太子太傅领中书如故泽以经传文多难得尽用乃斟酌诸家刊约礼文及诸注说为制行出入及见宾仪又着干象历数注以正时日每朝廷大议经典所疑辄咨访之以儒学勤劳封都乡侯性谦恭笃慎宫府小吏召唿对问皆为抗礼人有非短口未尝及容貌似不足者然所问少穷权尝问书传篇赋何者为美泽欲讽谕以明治乱因对贾谊过秦论最善权览读焉初以吕壹奸罪发闻有司穷治奏以大辟或以为宜加焚裂用彰元恶权以访泽泽曰盛明之世不宜复用此刑权从之又诸官司有所患疾欲增重科防以检御臣下泽每曰宜依礼律六年冬卒权痛惜感悼食不进者数日虞翻称泽曰阚生矫杰蜀之扬雄又曰阚子儒术今之仲舒见三国志桷按旧志慈溪普济寺吴太子太傅都乡侯阚泽书堂舍宅为寺唐大中二年县令李楚臣立为德润院普济湖房管开凿旧谓德润湖慈溪旧谓属余姚故三国志称会稽余姚按曰是时慈溪属句章不属余姚三国志称泽山阴人不云余姚人宝庆志于阚泽传末云三国志本传指为会稽山阴人按今慈溪县之普济寺乃泽旧居峰曰阚峰湖曰德润湖山水犹识其姓字则泽为句章人可知又于虞喜传末云晋书本传曰会稽余姚人然喜所居乃句章之南山世目其山曰大隐见夏侯曾先地志今属慈溪诸虞墓亦多在慈溪是时慈溪地乃句章县亦隶会稽郡而与余姚接境故史概曰会稽余姚云二传辨说甚明文清既引普济寺德润湖以驳吴志之山阴必当援大隐山以订晋书之余姚今虞传后别无陈说盖已删节宝庆二传之文合按于阚传之下而为传写者所脱误遂致文义乖违以无善本可校姑仍旧文而附订其伪于此虞喜虞喜字仲宁会稽余姚人光禄潭之族也父察吴征虏将军喜少立操行博学好古元帝初镇江左诸葛恢荐喜怀帝即位征拜博士皆不就贺循为司空先达贵显每诣喜信宿忘归自云不能测也太宁中与临海任旭俱以博士征喜辞疾不赴咸康初内史何充上疏曰臣闻二八举而四门穆十乱用而天下安徽猷克阐有自来矣方今圣德钦明思恢遐烈旌舆整驾俟贤而动伏见前贤良虞喜天挺贞素高尚邈世束修立德皓首不倦加以傍综广探博闻强识钻坚研微有弗及之勤处静味道无风尘之志高枕柴门怡然自足宜使蒲轮纡衡以旌殊操一则翼赞大化二则敦励薄俗疏奏诏以散骑常侍征之又不起永和初有司奏称十月殷祭京兆府君当迁祧室征西豫章颍川三府君初毁主内外博议不能决时喜在会稽朝廷遣就喜咨访焉喜专心经传兼览谶纬乃着安天论以难浑盖又释毛诗略注孝经为志林三十篇凡所着述数十万言行于世年七十六卒无子弟预右晋书本传九域志虞喜墓在明州虞荔虞荔字山披祖权梁廷尉卿永嘉太守父检平北始兴王咨议参军荔幼聪敏有志操年九岁候太常陆倕倕问五经十事荔对无遗失倕甚异之又常诣征士何觷时太守衡阳王亦造之觷言于王王欲见荔荔辞曰未有板刺无容拜谒王以荔有高尚之志雅相钦重还郡即辟为主簿荔又辞以年少不就及长美风仪博览善属文仕梁为西中郎法曹外兵参军兼丹阳诏狱正梁武帝于城西置士林馆荔乃制碑奏上帝命勒之于馆仍用荔为士林学士寻为司文郎迁通直散骑侍郎兼中书舍人及侯景之乱荔率亲属入台台城陷逃归乡里侯景平元帝征为中书侍郎贞阳侯僭位授扬州别驾并不就及文帝平彪武帝及文帝并书招之迫切不得已乃应命初荔母入台卒于台内寻而城陷情礼不申由是终身蔬食布衣不听音乐文帝深器之荔性沈密少言论凡所献替莫有见其际者弟寄寓于闽中依陈宝应荔每言之辄流涕文帝哀而谓曰我亦有弟在远此情甚切他人岂知乃敕宝应求寄宝应终不遣荔因以感疾帝欲数往临视今将家口入省荔以禁中非私居之所乞停城外帝不许乃令住兰台乘舆再三临问手敕中使相望于道又以蔬食积久非羸疾所堪乃敕曰卿年事已多气力稍减方欲仗委良须克壮今给卿鱼肉不得固从所执荔终不从卒赠侍中谥曰德子及丧柩还乡里上亲出临送当时荣之子世基世南并少知名弟寄陈书有传桷按旧志慈溪县定水寺虞世南故宅先越公以入政府恩奏为经院今去寺里许有虞侍中大墓亡恙寺旧有世南遗像虞氏子孙多居鸣鹤鸣鹤与余姚接壤而九域志亦言墓在鸣鹤今鸣鹤去定水止十里则定水山实总连鸣鹤山也世南出为叔陈中书侍郎寄之后陪葬昭陵子孙皆居长安遂以故宅为寺旧志谓世南墓在定海非虞寄虞寄字次安少聪敏年数岁客有造其父遇寄于门曰郎子姓虞必当无智寄应声曰文字不辨岂得非愚客大惭入谓其父曰此子非常人文举之对不是过也及长好学善属文岳阳王为会稽太守寄为中记室领郡五官掾在职简略烦苛务存大体曹局之内终日寂然侯景之乱寄随兄荔入台及城陷遁还乡里张彪往临川强寄俱行寄与彪将郑玮同舟而载玮尝忤彪意乃劫寄奔晋安时陈宝应据有闽中得寄甚喜陈武帝平侯景寄劝自结宝应从之乃遣使归诚承圣元年除中书侍郎宝应爱其才托以道阻不遣每欲引寄为僚属委以文翰寄固辞获免及宝应潜有逆谋寄微知其意每陈顺逆之理讽谏宝应辄引他事以拒之又尝令左右读汉书卧而听之至蒯通说韩信曰相君之背贵不可言宝应蹶然起曰可谓智士寄正色曰覆郦骄韩未足称智岂若班彪王命识所归乎寄知宝庆不可谏虑祸及已常居东山寺伪称足病不复起宝应以为假托遣人烧寄所卧室寄安卧不动亲近将扶寄出寄曰吾命有所悬避欲安往所纵火者旋自救之后寄致书于宝应览书大怒或谓宝应曰虞公病笃言多错谬宝应乃小释亦以寄人望且容之及宝应败走夜至蒲田顾谓其子扦秦曰早从虞公计不至今日宝应既擒凡诸宾客微有交涉者皆诛唯寄免祸寄还朝文帝谓曰管宁无恙甚慰劳怀顷之帝谓到仲举曰衡阳王出阁旦夕游处兼掌书记宜求宿士有行业者仲举未知所对帝曰吾自得之乃手敕用寄寄入谢帝曰所以暂屈卿游蕃非止以文翰相烦乃令以师表相事也后除东中郎建安王咨议加戎昭将军寄乃辞以疾与兄荔隔绝因感气病每得荔书气辄奔剧前后所居官未尝至秩满才期月便自解退常曰知足不辱吾知足矣及谢病私庭每诸王为州将下车必造门致礼命释鞭板以几杖侍坐尝出游近寺闾里传相告语老幼罗列望拜道左或言誓为约者但指寄便不欺其至行所感如此所制文笔遭乱多散右见陈书本传虞世南虞世南字伯施与兄世基学于顾野王为文章慕仆射徐陵陵亦喜之秦王建府引为参军后即位拜宏文馆学士改秘书监封永兴县子世南论议持正太宗器之陇右山崩江淮大水世南谏上愿勿恃承平为骄逸则大变可弭高祖崩大营缮山陵世南入疏谏止之少学书越浮图智永故其体守羲之法太宗病戈法未精手作百字杂世南书以示褚遂良遂良谛观独以世南所书为合作太宗大服唐人书品世南为第一后陪葬昭陵谥文懿贺知章贺知章字季真性旷夷善谈说与族姑子陆象先善象先尝谓人曰一日不见季真则鄙吝生矣唐证圣初擢超拔群类科累迁太常博士开元十三年迁礼部侍郎兼集贤院学士寻迁太子右庶子充侍读申王薨诏选挽郎荫子诉知章取舍不平徙工部肃宗为太子迁宾客授秘书监晚节尤诞放遨嬉里巷自号四明狂客及秘书外监每醉辄属辞笔不停书咸有可观善草隶好事者具笔砚从之意有所惬不复拒才十数字世传以为宝天宝初梦游帝居数口寤乃请为道士还乡里诏许之以宅为千秋观而居又求周宫湖数顷为放生池有诏赐镜湖剡川一曲既行帝赐诗皇太子百官饯送擢其子僧子为会稽郡司马赐绯鱼使侍养幼子亦听为道士卒年八十六肃宗干元初以雅旧赠礼部尚书右见唐书本传旧志云今鄞县句章乡小溪之马湖有洗马池故迹世传以为贺监旧宅相距三里曰贺家湾其地贺姓甚多而贫掘土得碑石率弃之今其断石存而可识者曰会稽郡贺与府君六字而已耆老谓贺监始居此后乃徙剡川也孙合孙合奉化人博学高才见四明才名记云唐末为左拾遗朱温篡唐着春秋无贤臣论卜世论见文粹即脱冠裳服布衣以隐着书纪年悉用甲子以示不臣之义诗拟陈子昂有哭方千诗见姚铉所纂唐文今净惠院其故宅也孙沔孙沔字符规少倜傥不拘喜气节为监察御史里行时章献太后服未除礼官奏以冬至日册后礼沔奏罢之士人李安世上书指切朝政下吏沔言谏官孔道辅范仲淹以言事谪去今复罪安世将杜绝言者由是出知潭州衡山县后迁起居舍人陕西转运言丞相吕夷简在中书二十年所用牧守县令皆罢软一意承风旨若王随谏尧佐张士逊皆庸鄙乏远识以姑息为安避谤为智久在廊庙是张禹李林甫复见于今世矣书奏上不之罪出知庆渭州以母丧求知明州会京东盗起知徐州盗平徙秦州时侬智高反沔入对曰秦州不足为圣虑岭南实可忧会蒋偕死帝加广南东路安抚使与狄青俱行沔与青夜谋幄中昼则自行趋邕州智高平沔分治其徒多释之张贵妃薨追册后礼立小忌沔力谏不可出知杭州迁观文殿学士徙知并州谏官言沔在杭多不法廉得其实责宁国军节度副使寻知濠州致仕居于明英宗即位欧阳修言西陲守边非沔不能办起家知河中徙庆州复徙延州卒于道谥威敏杜正献公衍赠孙沔知明州诗谓合为沔远祖王丞相珪志沔则止言会稽人桷按欧公记孙公祖墓铭实正献公之父荣公所为且言吾二家皆为当世盛族五代之乱播于吴越而不显则杜公所言有据又王荆公为鄞令答元规大资书有云比方得邑海上而闻左右之别业实在敝境孙公与蔡忠惠唱酬亦曰新治甬上居闲逸安暮齿当以先贤所考为定大隐杨先生杨先生适字安道慈溪人隐居大隐山为人醇厚介特议论辨博平正人有善则称之不善如未之闻为学要行平已惟恐为人所知毁誉荣辱不以动其心人莫得而亲疏盖自比仲元叔度之流乡人严惮之相语不以名氏而尊之曰大隐先生衣食才自给非义之馈一介不取躬耕养亲族之贫者分赈之邻盗其稼人告之先生愀然曰彼穷厄而求其生尔勿治也盗闻之惭悔其后无敢侮者善言治道究历代治乱之原孙威敏公沔自谏官出按浙东西刑狱欲见先生先生不肯见先生之越时范文正公守越闻之就见焉舆致府中澹焉无求公益贤之先生治经不守章句黜浮屠老子之说歌诗卓越超迈容仪甚伟衣冠俨如始友钱塘林逋后与同郡王致杜醇结交后进莫不师之退处四十年德行益高名闻京师仁宗诏求遗逸太守鲍轲以名闻赐以粟帛太守钱公辅又荐之授将仕郎试太学助教州遣从事致诏书袍笏舆从迎之先生辞不受遁去寿七十有六遗令篆石圹前曰宋隐人之墓熙宁二年荥阳张峋为文表之慈溪杜先生杜先生醇越之隐君子居慈溪学以为已隐约不求知孝友称于乡里耕桑钓牧以养其亲经明行修学者以为模楷庆历中鄞始建学县令王文公安石请先生为之师其书曰天之有斯道固将公之我先得之而不推余于人使同我所有非天意且有所不忍也愿先生留听而赐临之安石与有闻焉先生引孟子柳宗元之说以辞再书强起之曰孟子谓好为人师者谓无诸中而为有之者岂先生谓哉柳宗元恶知道韩退之毋为师其孰能为师天下士将乌乎师哉先生始就焉慈溪令林肇立学又起先生为师亦固辞王文公作师说以勉之二邑文风之盛自先生始先生谈诗书不倦为诗质而清当时谓学行宜为人师者也鄞江王先生王先生致鄞人与同郡杨杜二先生为友俱以道义化乡里诸生子弟师尊之称三人皆为先生尝与牧守言政事王文公安石复书日无事于职而爱民之心乃至于此可以为仁矣年七十乐道安贫妻收遗秉子拾堕樵浩然无闷乡人莫不高其行城南楼先生楼先生郁字子文自奉化徙鄞卜居城南志操高厉学以穷理为先为乡人所尊处穷约屡空自乐庆历中诏郡县立学延致乡里有文学行义者为之先生掌教县庠者数年又教授郡学前后三十余年学行笃美信于士友一时英俊皆在席下门人之知名者清敏丰公稷光禄袁公毂天台罗公适也登进士第调庐江主簿自以禄不及亲绝意仕进以大理评事终于家有遗集三十卷赠正议大夫子孙皆踵世科五世孙钥德行文章为时名臣仕至参知政事桃源王先生王先生说字应求鄞人鄞江王大隐杨先生之门人也与弟该皆着名教授乡里三十余年熙宁中以特恩补州长史无田以食无麻桑以衣怡然自得子孙世其学子珩宗正少卿孙勋提举广南市舶一钱之利皆归有司家人不识舶货之名及卒贾胡率钱二百万为赙正已却之曰吾父以廉直闻虽贫犹能负丧以归不愧廉叔度也清白之传实先生家训正已终大府卿广平舒先生自大隐至广平皆王先生撰舒先生璘字符质奉化人雅有大志耻以一善自名笃实不欺无毫发矫伪入太学师张宣公栻又从陆文安公九渊与朱文公及吕成公兄弟讲磨躬行愈力尝曰吾非能一蹴而入其域也刻苦磨厉改过迁善日有新功亦可以勿畔云尔第进士教授徽州以身率多士日日诣学寒暑不少懈暮夜亦闲往筑风雩亭日有讲求涵泳之功质或不美未尝忿疾端吾矩矱需其自化作诗礼讲解启迪诸生徽人追思之曰吾乡学问之源窒而复通者先生实开之也因祠于学信道甚笃利禄之念不萌宰平阳临政听断人服其平终于宜州通守慈湖先生铭其墓谓孝友忠实道心融明门人国子博士李元白传其经学淳佑中特谥文靖定川沈先生沈先生焕字叔晦自定海徙鄞伟仪观尊视瞻音吐鸿畅群居乡校以严见惮入太学行艺优诸生始与临川陆先生九龄为友一日尽舍所学以师礼事焉昼夜鞭策求友如不及务本趋实不自矜衒每语人曰当隆师亲友循规蹈矩以倡郡国第进士讲学不倦自以资禀刚劲非所以欢庭闱大书深爱和气愉色婉容数语于壁日观省焉门人弟子决疑请益者自远而至启告简严昏者明柔者立鄙吝者意消中心说服斯道益尊为太学录修教养法士争归之不肯诡随苟容以取光宠遂补外终外舒州通守先生非圣哲书未尝诵习与朱文公吕成公问辨凡世变之推移治道之体统明君贤臣之经纶事业孳孳讲求日益深广追赠直华文阁特谥端宪慈湖杨先生杨先生简字敬仲慈溪人清明纯一非礼不动燕私俨恪如临君师学以古圣为的入太学第进士主富阳簿日讽咏鲁论孝经堂上不动声色而民自化陆文安公来富阳长先生二岁指以心学之要遂北面师事焉调绍兴府理掾朱文公持庾节首荐之每称先生学有为已功夫宰饶之乐平谓教养兹邑欲使邑人皆为君子况学者乎诲之谆谆不倦为讲堂训曰学者孝而已矣时有古今道无古今时有古今性无古今闻者兴起以国子博士召讲易干卦发人心固有之妙赵忠定公汝愚免相祭酒李祥抗辨之先生上书亦以学党斥闲居十三年以秘书召迁着作将作少监守温州访贤者礼致之崇孝养明宗族相恤之令首行乡记效周官敬敏任恤之类书善不书恶除工部郎将作监告老奉祠召不起终于敷文阁直学士以宝谟阁学士致仕寿八十有六谥曰文元有诗易春秋论语古文孝经传孔子闲居解又着已易辑先圣大训先生至诚笃敬期功之戚下洎缌麻服制丧期一以经礼为则而容色称之平居接物从容和乐未始苟异于人而高远自不可及北境传诵其文曰此江南杨夫子也絜斋袁先生袁先生燮字和叔鄞人少以名节自期入太学见陆先生九龄德容睟盎亲炙之同里沈杨舒三公皆聚于学朝夕以道义切磨第进士为太学正时朱文公诸名儒已去先生知不为时所容寻以学党去更历外服入朝至太常丞兼考功郎知江州提举江西常平以都官郎召迁司封又迁国子司业祭酒延见诸生迪以切已之学常病世学者袭先儒绪言未能自得于心不足以为学吾心即道不假外求忠信笃实是为道本闻者悚然自得以秘书监兼崇政殿说书迁礼部侍郎侍讲犹兼祭酒讲诗二南于先王正始之本自身而家自家而天下者深寓规儆之意列国变风有关君德治道者亦托其义以讽立朝守正不阿时好议者指为好名遂奉祠以归着述弗倦或劝宜少休曰吾以此为笙镛管磬不知其劳也终于显谟阁学士谥曰正献先生尝曰此心存则虽贱而可贵不存则虽贵而可贱大哉心乎与天地一本精思以得之兢业以守之则与天地相似每谓为学当以圣贤自期仕宦当以将相自任其所讲明体用兼综于书礼记论说尤详成就后学甚众子甫进士第一为兵部尚书国子祭酒亦称名儒右系九先生王尚书作记见学校考王先生王先生应麟字伯厚年十九登进士第父撝性严急每授题设巍坐命先生与其弟应凤坐堂下刻烛以俟少缓辄叱怒由是先生为文称敏疾调衢州西安簿习博学宏词初真文忠德秀从傅伯寿为词科后金华王器之与文忠相后先源绪精密先生得其传宝佑四年就试即选迁太常寺主簿丞相丁大全以会计得幸于上擅奏拟台谏承风旨大全招先生谕意将拜为御史先生即上书言边事方警重敛必失军民心大全怒台疏论先生遂得补外通判台州大全败一时附和者皆禁锢先生讫召为太常博士汤文清公汉为少卿与先生邻墙居朝夕讲道言关洛建上江西之同异永嘉制度沙随古易蔡氏图书经纬西蜀史学通贯精微剖析幽渺汤公作而言曰吾阅士良广惟伯厚甫为真儒使真文忠在愿同在弟子列会文清耄年力祈去遂荐先生于丞相贾似道理宗崩度宗嗣位先生为礼部郎掌丞相笺表故事听政御正殿丞相上四表即允一夕百官会临宫中丞相命省吏致命于临次曰嗣君入纂大统让礼宜加多愿郎中增多三表即临次具以进丞相护山陵事毕复命作辞表三通吏拱立以请先生复皆授之丞相大惊始命入翰林复掌外制侍经筵于是丞相专拜平章左右相叶梦鼎江万里皆畏避去缺相数月侍从在经筵唯唯不敢言事似道且数求去邀上上懦恐不知所以先生言孝宗时亦缺相者踰年上如先生所言慰谕之似道大疑上语安所从得后知从经筵所授深忌之授右史直前奏事相益怒即斥去出知徽州为政仁厚而先生父亦尝守徽咸曰吾清白太守子也刘克壮汤汉死众论掌制以先生陈合冯梦得三人为首冯陈适以故去先生守徽方踰年似道始曰非伯厚不可召为秘书监迁吏部侍郎伯兼中书舍人先生以忧去德佑元年似道溃师先生复除舍人兼给事中于时朱祀孙降江陵黄万石降江西丞相留梦炎犹除拜二帅不止先生疏驳之并言梦炎疏入不报即引归先生晚岁自号深宁老人自为志铭有曰其仕其止如偓如图年七十四终于家官至翰林学士礼部尚书所着书有诗考诗地理考集解践祚篇补注急就章王会篇姓氏急就篇通鉴地理考地理通释汉艺文志考汉制考蒙训困学纪闻小学绀珠文集八十卷内外制四十五卷学者尊之曰深宁先生黄晟黄晟鄞县人少伉勇望海镇募军校晟矫陋不宜应募遂潜归乡里集众据平嘉权知州事羊僎补晟为平嘉铺将台人刘文寇明州僎击文走之其党走据奉化晟以所部兵击败迁佽飞都副兵马使盗攻越州董昌不能御晟纵兵戮之昌奏晟散骑常侍浙东道东面副指挥使会明州刺史锺季文卒晟据其郡晟雅礼儒士浙东文学之士咸往依焉别筑室以馆创筑城堞再成浮梁钱镠攻董昌晟功居多守明州十有八年开平三年卒时郡守多请其子嗣晟独不请府库封署必曰送使镠深德之墓在隐学山沈起沈起鄞县人举进士监真州仓父时家居起闻父得疾即弃官归里转运使定弃官罪如律入奏仁宗曰父疾论罪何以劝人子非厚风教也诏释之知海门县海水时至居民不便争徙去起筑堤以捍导其水为畎浍以溉民田民始复后除开封府判官湖南路转运副使土贡羽革竹箭率以亩敛民吏大为奸起书所贡示民岁省什七召为三司盐铁副使迁陕西都转运使庆州军变起讨平之奉使契丹将与西夏使者同列起曰大国之卿不宜与陪臣并契丹从其言后知桂州交趾岁数侵扰起治舟师习水战交趾岁与内地贸易起悉禁之将绝其利使便畏詟邕州守苏缄力陈不便起劾缄沮议徙知潭州后交趾大举兵錎钦廉邕三州起坐首议边失计谪郢州团练副使会赦移温州卒陈辅陈辅字安象山县人父大雅工为诗赵清献公抃深爱之尝舍逆旅遇邸客病将死大雅倾囊中装给之俟其疾愈始去辅嘉佑二年进士有吏才知安吉县活流民千余人会摄他县争遮道以留使者王介曰安吉不可无陈君耶卒反之朝廷以户高下分为七十五等输役钱翰林沈括察访二浙俾辅掌其事遂以其法行浙东辅少家贫刻意学问夜寘足水中以警寐早以文词擅场屋东明刘温奇之使其子概师焉后概试礼部第一益有名门下侍郎许将荐知邛州丞相吕大防范纯仁将用辅辅以疾卒周师厚周师厚字敦夫鄞人皇佑五年进士仕至朝散郎荆湖南路转运判官为转运时役法方行师厚言四方风俗不同役有劳逸轻重不宜以一概论朝议是之章惇开溪峒广辰沅二州议输常平粟以备边师厚持不可曰溪獠静扰无常常平岁入有程当使边卒广屯田为便卒从其议娶范氏文正公女生子曰锷字廉彦元丰二年进士初仕为桐城尉慨然曰学优则仕吾昔所治科举耳遂益究治六籍诸子百氏之说悉着论其本旨始当官桐城辞不赴乃游颖昌访其舅忠宣公纯仁过洛见文潞公司马公咸器重之在京师上书言徐禧永乐之失国子祭酒丰稷给事中范祖禹交荐之后知南雄以言边事忤相入党籍即退休于家作四休堂在西湖十洲之西弟铢崇宁二年进士兄弟皆隐乡人慕之所为文二十卷承宣集一卷明天集一卷六甲奇书一卷锷娶胡氏尚书右丞宗愈之女再娶王氏翰林学士觌之女妹适陈忠肃公瓘蔡京作党籍碑妇翁舅甥俱入籍后以为盛事焉旧志言舅氏范镇太史非是俞伟俞伟字仲宽鄞人熙宁六年进士元佑初宰南剑之顺昌闽人生子多者皆不举建创尤甚仲宽作戒杀子文召父老列坐庑下以俸置醪醴亲酌之使归劝乡人活者以千计生子多以俞为字朝廷为立法推行一路仲宽被差他郡还邑有小儿数百迎于郊部使者闻于朝降诏奖谕进秩再任且许出粟以赈其蓐卧而贫者伟从子兖字公达以着作郎迁检正于时丞相王珪独相日久神宗厌之将罢相会江东运判有违法事上以语珪珪泄其语于充充以语琬琬上章自辨上怒珪益甚珪与充议谓当俱受罪今西夏秉常国内乱上意欲复灵武子能言可伐上必喜吾与子且使俱免罪遂除天章阁待制知庆州充至郡即上疏言秉常为母所杀或言见存此正兴师问罪之时愿复汉唐两河故地以雪宝元康定之耻环州有田与夏国相连充檄所部以时耕种虏不敢犯属羌山夷啸聚背叛充授第二将张守约以筹算且招且讨有亡入夏国者三百户充又遣守约耀兵塞上夏人亟归亡者条上劝赏买马之法骑马顿增庆兵素玩恩充绳以法军始肃然未几暴卒后高遵裕出师败衄充实启之丰稷丰稷字相之登进士第为襄州谷城县令县号剧邑稷以善政平治曾巩韩维相继守襄交荐之叶康直宰光化襄人歌曰叶光化丰谷城清如水平如衡康直后为兵部侍郎元丰三年安惇荐为监察御史里行王安礼自润州召知制诰安礼在润饮刁约家为奸利事稷力攻之不报复迁翰林学士稷数上疏神宗谕之曰安礼事诚有之朕以其兄安石姑全容之安礼入政府稷出为利州路提点刑狱召为工部员外郎以胡宗愈王觌荐复为殿中侍御史上疏曰陛下明足以烛万事之统而不可用其明智足以应变曲当而不可用其智顺考古道二帝所以圣仪式刑文王之典成王所以贤偏听生奸独任成乱此古今之大患帝王之深戒也愿陛下以洪范为元龟祖训为宝鉴一动于深宫之中思所以为则于四方之内一言于细旃之上思所以为法于千载之下则教化自行习俗自美中国既安四夷诚服矣荆扬二亲王有教下成都承受制锦地衣稷劾违制徙国子司业荐陈师道邹浩晁说之为学官历起居舍人中书舍人太常少卿国子祭酒刑部侍郎元佑八年春大雪稷言嘉祥未臻沴气交作岂应天事畏之道未至袖仇士良传读于上前且曰内侍近习政有所干愿昭圣德总万事以答天谴改集贤院学士知颍州江宁府拜吏部侍郎又出知河南章惇欲困以道路连岁徙六州徽宗即位召为谏议大夫迁御史中丞首疏言司马光吕公着皆贤直不宜以罪黜贬上曰改先帝法焉得无罪稷曰法有不便诚当改上目送之遂入疏论章惇诬罔宣仁太后神宗宝箓悉以王安石日录乱去取蔡京卞兄弟植党已久若大用必误国由是皆坐贬会曾布入相稷将论之首罢稷工部尚书兼侍读改礼部尚书蔡京入相追贬司马光立党碑稷贬海州团练副使道州别驾安置台州除名徙建州建炎中追复学士谥清敏陈禾陈禾字秀实鄞县人父谧登进士第博学教授乡里禾兄秉入行举于乡禾亦登进士第乡人称其善教子初为郓州司法治狱多平反使者荐之调潍州教授讲释经学潍诸生始明经再调婺州复以经学教授朝廷闻其名召为学正博士擢监察御史左正言童贯寖用事禾言汉唐之祸首宦者国家安危之几宜谨于未然奏对反复不已徽宗曰日已昃朕且饥矣禾挽上衣愿毕其说上衣裾为之裂上曰正言碎朕衣禾曰陛下不惜碎衣臣不惜碎首以报陛下上改容曰卿若是朕无忧矣陈瓘子正汇上疏攻蔡京下狱辞连与禾同议瓘禾俱除名建炎中诏由蔡京坐贬者皆叙复禾独不及始禾知和州时秦桧以过客干禾禾不之礼故讫绍兴时虽子孙诉于朝桧力格不行孝宗朝史浩侍经筵上其所着易春秋语孟解孝宗特官其孙正已嘉定初孙立已请于朝始赠中大夫谥文介高闶序其春秋且言禾尝曰吾历居台谏未尝置人于狱发人之私其春秋不以褒贬言深得微旨子曦绍兴八年进士四世孙大方为殿中侍御史论王惟忠置大理狱人冤其死且议其下阙袁毂阙楼异上阙楼氏自庆历先生起家子常光孙巳廾弁五世孙锷鋐钥镛六世孙汶潍浟七世孙采皆取世科异子为扬州安抚置义田以睦族为于潜令为耕织二图以进于朝异孙锡字予善以才敏称调秀州司户参军镇江有军校告于朝自言久掌军用军将贷钱以万计知己将诉之欲杀以灭口故亟上变庙堂骇其说为置诏狱俾锡治其事锡请械军校以随途中与之语遂泄其款后诘之军校果诬将世不三日即罢诏狱孝宗嘉叹除监左藏库都门迁敕令所删定官改迁大理丞连治数大狱皆平允后知严州卒张宏张宏字公度鄞人元佑二年举经明行修仕至礼部郎中历守建昌军泰州泽州尝筑慈溪县蓝溪洪庄保之堰埭民至今赖之宏六世祖次宗唐会昌中为明州刺史四世祖仁皓为兵马钤辖使于奉化茅山庙食曰武惠王见旧志陈摅陈摅字君益鄞人绍圣闲宰南剑之将乐敦崇学校奖进士类政尚恺悌先是邑民家举一子富室不过二子余悉弃之摅至谕以天性申以令甲犯者穷治自兹民无不举子矣男陈其名女陈其氏者皆然也后卒于官邑人思慕祠而祀之遇旱祷雨辄应以至邻境淫雨亢阳乞灵祠下咸遂所祈部使者以其有功于民乃请于朝锡旌福庙额此亦见旧志李猷李猷字嘉仲一字献夫鄞人建炎初以妇翁没王事自京师诣南都行在所见友人陈东少阳从容谓曰东被召未有馆舍子为我图之猷曰太仆陈寺丞正汇尝相邀猷未敢往试同谒之既见少阳遂馆焉少阳再上书不报有榜通衢斥附李纲者猷知为少阳设也录示少阳勉以归曰东以召来不敢私还太仆丞子大方仓皇过猷曰少阳已报赴应天府矣猷曰少阳其不免乎及暮乃知少阳已死于市猷哭于馆所为位祭且祈曰少阳以忠谏死劲节英气当不与草木同腐吾欲收少阳归葬先茔恨无由知之少阳有灵其启我心越一日得之具棺衾焉又一日得其元面如生合而敛之欲买舟东下会其乡人胡中行从太学来欲求护柩猷服其义并以行李付之猷亦不暇询妇翁事遂还京师猷之私识云尔猷以妇翁恩补官终肇庆府节推王尚书撰李佾李佾字子列奉化人慷慨好义父珂知其才壮岁以家事属之建炎三年金寇至县有义社号趫勇人士皆逃窜佾独裹糇粮引趫勇逆击于泉口虏不敢进时北士多南渡见义勇所聚咸依之三槐王从奉其亲依义社聆其语北音也将歼焉佾审其士族复馆礼焉尝集客为父寿其婿独不至佾知有负于官舁钱急偿之婿乃得预席孙元白曾孙以称同登进士以制亦进士第黄子游黄子游字叔言其先由浦城徙陈州后徙奉化伯父实与苏文忠为姻家崇宁星变父宰上封事论丞相蔡京京怒逮赴御史狱长流海岛子游号诉于朝愿以己官赎罪父得不死建炎初欧阳澈上书论宰相黄潜善坐弃市公脱骖以葬且赒其子以归张忠献公曰子游义举近世无是也忠献谪永州子游岁遣人致问礼守池州青阳县县以宋齐邱食邑田赋十倍相仍余二百年莫有言者子游奏蠲其半临安建行都官府署舍皆子游经画后皆不能易中岁不愿仕晚食祠禄十五年遂致仕年八十有八卒葬金峨山孙应春以诗学教授其徒多为显官仕至宗学博士赵敦临赵敦临字芘民少入太学与高闶见杨文靖公于京师绍兴五年第进士初为萧山县主簿校刘道原外纪刻于越郡守使者交荐之为湖州教授魏丞相汪尚书皆其门人语孟书礼春秋皆有解解皆亡存深宁王先生尝辑其遗文其记奉化学曰教学不明礼义消亡读书为官不为道仕宦为身不为君父兄之诏告师友之话言非富与贵则众笑之以为不知时务其流祸遂至此极也其论学者审其是曰孟子学夫子人皆信以为然子云学孟子人皆不与焉何哉盖学者信其行不信其言故也其送陈扬廷序曰学诗而不达乐之情不过知诗之言未可与论诗也学乐而不达诗之意不过知乐之声未可与论乐也其爱日箴曰进德修业时不可失尧舜汤文学焉汲汲尼父亦言终日不食如何良辰耽寝事佚为之序曰噫斯文也黄收纯衣之制太羹酒之味也昔者子朱子谓前辈为文明白磊落切指事情无睢盱侧媚之熊愚于芘民之文见之道微俗薄先儒绪论闻者鲜矣康诰曰汝丕远惟商耇成人宅心知训逸诗云昔吾有先正其言明且清是用掇要切之语与学者共讲焉蒋猷蒋猷字仲远其先丹阳人后避寇徙昌国卒葬于蓬莱乡徽宗朝积迁中书舍人善书命学者宗之擢御史中丞上书言士风浮薄群臣无他能善伺候人主承望大臣而已故事内侍省隶六察崇宁中宦者窃弄诏旨奏免所隶猷疏驳正廉得内侍省刘友端等违擅事复论杨戬童贯不宜受上赏上力护之猷复言淮南畎滁水以出鼎罪宜坐狂妄赵良嗣降虏后必误国东南应奉花石金十年皆入权幸愿速罢之不报复为吏部尚书以徽猷阁直学士奉祠钦宗即位贬童贯贯时寺上皇总兵柄东巡猷持诏立谕贯解兵改知明州到官数日以不善应奉愿乞罢以徽猷阁直学士致仕陈之翰陈之翰字宪之鄞县人殿中丞赠朝散大夫翊之子陈忠肃瓘志其墓曰之翰少有志操治经求其大旨为文不蹈袭陈语三上礼部不中第归求其志事继母曰孝兄曰悌弟曰友朋友曰信陈氏赀故厚君平于处治不为纤啬赀日益耗乡人初贷黄金后携以偿君适在汴舟其人绐曰金误坠水君不疑也后数年其人乃悔疾且死遣其子来谢致所当偿君受而不拒徐以所偿助其丧葬崇宁二年诏举遗逸鄞之贤士大夫闻而相语曰此可以得宪之矣州及部使者用众论荐君于朝天子官之君气和言温与人交久而益恭口不道人之过平居若无营于世者尚论古人自春秋以来千余年事是非得失阔略细故取其大者论之郁而始通方流而遽涸非命也与卒时年六十葬翔凤隐学山姚孳姚孳字舜徒慈溪人也以字行幼开爽颖悟学如宿植登熙宁九年进士第历尉掾以考第荐章应格改秩为鼎之桃源宰承虐政后讯民之疾苦苟利于民无不为也郡将武人怙威凌寮吏属邑苦其扰孳毅然以民病告郡将终不敢以气焰挫之为之少戢旁郡讼诉有不得其平者必丐于部使者付孳决之捐金修夫子庙躬率士子劝以学学者翕然归之乡有虎孳祷诸社谕以文越三日虎仆于祠旁奏课为天下第一部使者举孳学行优异才能显着以应元符之诏赐对称旨乃除提举成都府路常平等事陛辞玉音谕以闻卿久任桃源有爱民之心孳退谒丞相论蜀道利疚乞以义仓之储置吏立法收养鳏寡老幼死给衣衾官为敛葬岁荐饥闲有遗儿请雇妪以乳丞相奏行丁家艰服除提举湖南常平等事上复谕以居养安济漏泽朕施实德于民卿向有言故复命卿易使浙部过家上冢会闾里耆旧握手书欢未始以持节自荣朝廷遣使三韩渡曹娥江非潮时行舟胶公适董其事祷于神女潮应祷而迈由江东副漕除直龙图阁知夔州兴学校劝农桑有循吏风卒之日夔民罢市聚哭于牙门外讣闻桃源民乃即孳生祠争出赀命道德士以申荐导其为民所思如此旧志翁升翁升字南仲慈溪人力学有志气少从安定胡先生受易旨入太学中元丰五年进士第出仕恪守官箴济以廉谨当路才之元符中上书言事切中时病用事者方主党禁锢贤士大夫籍升于初等自是沈于选调建炎初党禁解将召用之而山林之志已不可夺矣升自奉简薄而勇于急人睦亲恤孤平粜赈乏乡人敬之至今犹讳升斗之升字曰方斗云旧志俞夔俞夔象山人魁岸修伟昼渔而夜读登元丰五年进士第舒公亶平辰沅寇奏夔筹划为幕府第一终建德宰子观能字大任绍兴初应诏诣阙上书特授德安府录参登十二年进士第时二圣尚狩沙漠九重旰食观能裒古今君臣孝弟数十事曰孝弟类鉴上之有旨召审察授江阴军教授改秩而卒子茂系字英登干道二年进士第临政以平允称终和州通判用旧志汪思温汪思温字汝直鄞县人祖元吉为县从事为范文正公所知王安石宰鄞以廉平吏荐于转运使孙沔父洙春秋教授乡人称之为汪先生思温以上舍为雄州教授调余姚令筑堤浚湖民信爱之钦宗以诸王就傅择除赞读思温与弟思齐并命除吏部员外郎出守衢州有自称祁王过郡府吏请避郡治以舍思温不许未几柔福帝姬过县辱尉将械尉思温执不许而二人后皆犯伪冒谏议大夫徐俯入朝道由三衢以部使者礼迓不为厨传礼徐憾之劾以他罪辛炳为中丞疏以为冤后迁司农大府少卿知临安府浙江以渔舟济人中流弭楫以邀客酬重镪风暴至辄沈溺而善泅者利其钱物以登岸思温悉捕系论杀更为大舟择不如式者悉去之相秦桧尝以故人属荐举思温曰使可荐诚不待相谕不才相言无益也有旨营政府桧欲以相府仪制稍异执政府益持不可桧怒罢去食祠禄凡十有八年官直显谟阁以终年八十一子大猷别传张邵张邵字才彦其先和州乌江人宣和三年登上舍第建炎初假礼部尚书使金补其弟祁为明州观察推官奉其母居于鄞卒葬鄞之雷峰因家焉而祁子孝祥生于雷峰邵见挞懒于潍州逼邵以臣礼见邵不屈囚于密州柞山寨挞懒过密邵上书伪楚僭立电扫无余是天未厌宋也今大国复封刘豫豫实宋臣曲有在矣挞懒得书执付豫俾用之邵升阶揖豫唿其旧官豫怒系于狱复囚于燕山益徙北三千余里绍兴十三年金主死传其弟晟晟死孙亶立始厌兵召宋奉使洪皓朱弁及邵使归江南是时秦桧擅和议皓首斥去邵亦罢免十七年皓贬英州邵惧乃上书曰邵出使时尝逢桧道中有荣州团练使李子厚尝言桧代太上皇帝移书粘罕述海上盟约粘罕议和实基于此会曹勋进桧所撰书桧大喜遂以邵书付史馆实其事因得除敷文阁待制邵奉使还家七年由是得免谪二十五年桧卒邵始知池州邵至郡踰时即乞致仕僚吏谏止之邵曰郡计后前相仍官逋弥多诚不忍任是事孰若致仕为简易也僚吏复止之乃奉祠以行道由广德军招其弟祁嘱以后事趣使归祁疑之泊于城外邵作书郡守沐浴朝服就寝以卒邵以六月丁酉生其卒也同是日云弟郯由邵恩补官后提举江南东路常平茶盐公事始郯为鄂州鄂为都统制隶御前军以转运总领湖广二府镇之专职军实不逞辄得以乏兴论罪提举军事张平擅戎事郯结为兄弟会帅入朝奏边事营卒挟刃贷富民民畏不敢言郯知之驰入平营平趣治酒郯笑曰饮宗弟何辞愿得胁贷富民者平大惧立索斩之子孝伯官参知政事有政声韩侂冑立党论孝伯曲为调护之孝伯子即之幼学伯父孝祥书晚益颠狂故其书不复行蒋璯蒋璯字季庄慈溪人也宣和闲鄙王氏之学不事科举闭门穷经不妄与人接高闶抑崇居明州城中率一岁四五访其庐季庄闻其至必倒屣出迎相对小室极意讲论自昼竟夜殆忘寝食告去则送至数里相得欢甚或问抑崇曰蒋君不多与人周旋而独厚于公公亦惓惓于彼愿闻其故抑崇曰闶终岁读书凡有疑而未判与所缺而未知者每积至数十辄一扣之无不迎刃而解而蒋之所长他人未必能知之世之所谓知己其是乎王茂刚王茂刚居明州林村在岩壑深处有弟不甚学问使颛治生以餬口而刻意读书足迹未尝妄出尤邃于周易沈焕通判州事尝访之其见趣绝出于传注之外云气象严重窥其所得盖进而未巳也顾主簿顾主簿不知何许人南渡后寓于慈溪廉介有常安于贫贱不祈人之知至于践履闲虽细事不苟也平旦起俟卖菜者过门问菜把直几何随所言酬之他饮食布帛亦然久之人皆信服不忍欺苟一日之用足则玩心坟典不事交游里中有不安其分武断疆忮者相与讥之曰汝岂顾主簿邪以上蒋王顾见容斋三笔王庭秀王庭秀字颖彦入太学与龟山杨先生游复学诗于黄太史登政和上舍后以李光荐为御史台检法官迁殿中侍御史论黄潜善为相时卖官售宠潜善罢授秘书少监明受之变庭秀与郑珏力争不宜去帝号事遂止复论吕颐浩奏拟不当出知筠州论事慷慨明白后为左曹郎官迁中书省检正卒与宰相议不合罢有航海记磨衲集子璧七岁日诵千言朝廷方复博学宏词科璧首中选待次通判惜不及禄以卒有集号相山集林保孙祖洽林保字芘民鄞县人以上舍第出身为广西经略司属蛮境荒远诸将多掠边氓希赏格保抑止之后知兴国军有政绩改提举市舶保辞不拜集中兴事迹由夏少康至唐肃宗为一书号曰龟鉴以进高宗深纳之右司谏陈公辅荐保宜为台谏官秦桧格不行后迁比部建议正武成殿侑祀杀降叛国者皆斥去又定乡饮酒礼卒如其议行诸郡两淮以北使顿供给烦扰不便后有议增两淮旧税者保言自显仁太后归应奉顿次至今不减若增税淮民将流亡朝议从之以敷文阁待制奉祠卒孙祖洽字符礼少孤嗜书大父奇之以门功补官或问曰苟仕何以为政曰吏胥奸弊非重法曷以治知盐官县滞讼经岁者皆剖决之光宗以皇太子尹临安委治疑狱有能名守武岗城堡圯毁召匠计费甚伙乃乘肩舆巡历命吏执笔以计汰其半守常州兄弟七人讼分财不决久之达省部祖洽召七人立廷下给笔札俾各疏所争疏毕署其尾决是否示之曰审若是耶咸唯唯罢讼后守饶信吏治益着迁司农少卿权户部侍郎尝曰治财无他能不以羡余入官希厚赏岁岁当治办水旱损益复以其赢补何忧焉后言者讫以帑藏盈斥不报罢守建宁婺州郡为立祠袁正献燮曰林祖洽非理财乃养财耳年七十有九卒朱翌朱翌字新仲舒州灊山人汉桐乡啬夫邑之后以太学生赐第初为建康府溧水县主簿高宗南渡为秘书监属喜其材俾预修徽宗实录方是时范冲领史局翌以文词进删润功居多秦桧相逐赵鼎翌以鼎党久贬韶州后召还除知严宣徽三郡翌告老不赴朝廷悯其饥寒计贬所十四年衣俸悉与之遂卜居鄞翌敦睦宗族其父司农卿载上贫几不能葬翌着文以示子孙作信天缘堂记曰朱子北游于瀛莫之境徘徊于塘泺之上睹二禽有感焉一类鹄色正苍而喙长凝立水际不动鱼过其下则取之终日无鱼终不易地其名曰信天缘一类骛奔走水上不问草腐泥沙唼唼然必尽索乃已无一息少休其名曰谩画信天缘若无能者乃与谩画均度一日无饥色视谩画加壮大后三十余年屏迹荒县私自念少之时始官州县月俸钱万二千米石五斗麦如米之数十口之家取足已而官朝廷禄十倍之然日食肉犹一脔衣常百结退视其室其空如故南来已老内外食者四十人婚姻宾客伏腊不论论其常一岁钱千二百缗米百八十斛拱手端坐炊烟屡绝家人告曰室罄矣翁不恤何也今幸营之尚可支否则俱为馁鬼惧无以应唿使前曰天生匹夫一饭已定于未形吾固为尔长多图未必得坐视未必失也世间岂有一门同日困于无饭者天之所赋自应不阙子去转告而朋姑洗尔釜待之行有饷子者矣有老媪北妇人也在旁大笑曰翁岂信天缘乎曰是遂以名堂书其说于壁死自为志周丞相必大论其诗似杜牧之而出处亦相类号省事老人文集四十四卷王次翁王次翁字庆曾其先大名人曾祖异甲科为嘉岐王府翊善因家于济南次翁崇宁进士通诗书易春秋齐鲁诸生多从之游号两河先生为辟痈正有以次翁所为文荐于梁师成次翁诡取文以归师成憾之后知道州徙容州绍兴初吕颐浩辟为湖南参谋官作太九九图布算冥思潘良贵访之闻其筹声视之乃太数也未老即致仕旧与秦桧善起家骤拜御史中丞参知政事桧倡和议次翁力赞之初韦太后自北归既次燕山金使惮署行太后疑有变亟贷北副使金三百星约入境倍以偿次翁时为参政与后弟韦渊迓境上北使先欲得金次翁以非桧所拟执不肯授相持界上王时为江东转运使急裒金以酬后归与上言上怒将罪之会择报谢使桧荐次翁以行得缓既归即致仕居四明子伯庠登绍兴二年进士试教官为第一后擢殿中侍御史出为夔路安抚伯庠博记敏绝夔部地旷远伯庠手图其险要夷人不能欺巴俗掠子女出境特严其禁所为文有历山集云安集宏词集要夔路图经伯序亦登进士第官宗正丞吴秉信吴秉信字信叟刚简自信初为国学官张魏公浚以和国公奉母居潭州筑第稍广桧忌浚复出讽中丞万俟论浚卜宅僭拟家有五凤楼命秉信奉使察其事至则以桧意告浚返言浚所居皆人臣制堂曰尽心浚尝记之楼实无有也桧大怒黜秉信后为吏部侍郎与凌景夏言张偁不宜为两浙转运判官偁内侍张去伪所荐也上不悦并景夏出知外郡秉信知常州未几疾卒秉信知人善荐士王刚中入史馆史浩国子博士后皆至宰辅家贫聚族以居史浩以太保魏公致仕亲祭其墓且官其孙云曹粹中曹粹中字纯老定海县人中进士第李庄简以光婿秦桧在相位光时为参政桧知其名欲识之粹中辞曰吾已有差遣见丞相何为语其妻曰汝父必不能与相久处光后贬海南粹中不复仕自号放斋有诗说行于世后张魏公力荐于朝通判建宁府曾孙孝先李全叛楚州死之子说字习之幼岁痛其父殁绝荤酒婚宦刺血书华严法华以报恩五经有解终岁寓僧舍后学问难亹亹不倦酬答从故家借书辄先请书目一阅即能言其本末生平无喜愠尝戒学子绝人我则天理自着无疾以终易解为全书分辞象变占后为一儒生所窃衒为已作贫不自给复鬻于松江某家学者尊为泰字居士诗文三十卷精洁可传后高闶高闶字抑崇唐宰相智周后其先由广陵徙居于鄞弱冠入太学见杨文靖公时于京师授以伊洛之学宣和闲文体习骈偶闶变复之绍兴元年赐进士第释褐后授秘书正字高宗手书中庸儒行以赐进士闶言儒行多汉儒杂记中庸实子思所传乞罢赐儒行兼礼部郎赐对上殿上曰士论皆言宽徭安民足以致和气议果若何闶对曰心正则气正气正则天地之和应陛下所言为致和一事耳后为国子司业三舍学法皆闶所更定高宗幸太学闶讲易泰卦胡宏作书非之然卒以忤丞相桧为礼部侍郎寻罢去即致仕居乡绝口不言时事由是得免桧祸闶作春秋集注推程先生本旨其言曰春秋非一王之法万世通行之法也文武之道期于周之后王周公事业期于鲁之子孙其旨谓春秋非褒善贬恶而已又集厚终礼一编行于世朱文公定家礼多用之从子文虎官至翰林学士有天官书集注文善官将作监文虎子似孙为礼部郎守处州有纬略骚略等书后家于越文善子衡孙为户部侍郎尹临安为检正时史宅之括浙西公田官属皆增秩二等衡孙知不便独辞赏以寿终黄龟年黄龟年字德绍其先福州人后葬父于鄞因家焉举进士第为殿中侍御史与谏官刘棐论秦桧其行类莽卓特朝廷未之察桧繇是罢相方是时吕颐浩与桧交恶龟年乃颐浩引进人咎其过至桧再相卒如龟年所言龟年寓湖州桧摭其过押使回福州后居昌国之马秦山多为记文与兄岳年同隐焉山有石面平五丈与僧马耆处士张光赋诗于碧云庵桧死龟年复居于鄞薛朋龟薛朋龟字彦益登政和八年进士第历官监登闻检院兼权工部郎又兼权吏部知兴国军奉祠除知衡州未上而卒子居实字去华守莆阳更新学宫提举福建路常平茶盐救荒有绩自祠宫召对除仓部外郎升郎中历淮西漕使淮东安抚卒于扬州子扬祖字符振历官知漳州召为大理丞迁刑部郎中以疾请外得池州丐祠以卒漳旧有土城高不过五尺扬祖以修筑请于朝后乃诏守臣赵汝谠经画如其言漳人赖之新校人物黄公避秦乱卢无乱字胙几卢作坐一字黄晟募军校募下卢有择字多请其子嗣子下脱袭字周师厚忤相忤下脱时字丰稷改先王法法下卢有度字陈禾使者荐之使上卢有部字四明志卷第五宋元四明六志第五十七元袁桷等撰人物考中先贤史浩史浩字直翁祖父诏善居闾里民有斗讼尝从诏求直不复讼官府以八行科征于朝不应浩以南省前行当得教官浩愿习民事初补余姚县尉后沈焕袁燮以舍法辞教官繇浩始为国子博士召对高宗目送之时建普安恩平二王府即除秘书郎兼普安郡王府教授上尝命普安王书兰亭叙五百本以进浩曰此赵鞅训戒之旨王溢其数以进上复赐宫女十人以侍王浩曰当以庶母礼事之王如其言高宗益贤普安遂为皇子封建王浩之力也完颜亮寇江上将亲征建王上奏请将兵为前驱浩时在告力疾诣府启王曰昔唐肃宗能从明皇幸蜀灵武事安有王大惊亟具奏谢罪遂从高宗视师以归由是立为太子普安即位是为孝宗浩迁中书舍人十日为翰林学士逾三月参知政事明年拜尚书右仆射同中书门下平章事兼枢密使孝宗锐意恢复张魏公浚屡奏取山东开都督府请上幸建康浩曰太上倦勤禅位陛下若奉以行太上宁肯与俱往都城一有惊动陛下何以处太上孝宗悟其言后竟繇禁中命邵宏渊等出兵公语仆射陈康伯曰吾属兼枢密兵出不与闻所宜去遂见上丐罢浩归甫十四日符离师溃凡一十三万人浚上表自劾复劝上速议和后知绍兴府复判福州淳熙五年拜右丞相在相位七月即罢浩再相时朱熹教授生徒于建宁山中浩力挽之繇是出守南康雅度涵蓄凡议毁浩者悉奖引之善荐士陆游赐进士出身繇浩力在经筵尝荐薛叔似陆九渊叶适等十五人又荐金安节汪应辰三十四人后皆显达两授节钺遍历三公寿八十九以终始谥文惠后更忠定追封越王历官表奏皆手属藁耄岁犹不倦文集五十卷号真隐漫录论语口义二十卷尚书讲义二十二卷呙官讲义十四卷长子弥大终礼部侍郎力学励行着衍极朴语谥献文弥正敷文阁待制弥远别传弥坚别传魏魏字南夫繇焦山徙于鄞绍兴十二年进士第历县有能名后迁宗正少卿丞相汤思退荐于孝宗言可备使聘遂假礼部尚书使金国行次盱眙金人以万骑胁之不为动卒奉礼币以往于是隆兴议和改君臣献纳礼孝宗以书封授行近北界心动亟行白上曰国书封縢不知为何事彼震怒凌辱将仓猝占对失国体愿陛下谕意臣愿以死奉诏上大悟始尽语书旨初上不言者惧畏懦辞行耳至金金主果怒绝饮食困言宋皇帝镜意恢复将使两国之民俱受涂炭群臣交奏迭谏故更进和议诚与太上皇帝时言和不同也使不允死此耳金主悔卒正敌国礼减岁币旧数以归孝宗大喜除起居郎迁给事中干道二年拜同知枢密参知政事明年拜右仆射冬大雷叶衡与俱罢为太平兴国宫史浩旧与为余姚尉交代入言于上得视宰相恩数除观文殿学士后以所荐吏犯赃降端明殿十年复大资政而卒谥文节能诗居小溪遍游诸名山习方外学绝不言时政文集三十卷号山房集晚着三苏言行编初祖父葬焦山后居明登宰辅移葬于鄞葬师云若果迁将不利于相君不从后以雷变罢宰相褫职孝宗朝叶颙魏为最重汪大猷汪大猷字仲嘉年四岁对客诵孝经止十七章客问十八章何以不诵以具庆对客大奇之登进士第为婺州金华丞李椿年行经界法量田不实者论徒罪大猷言法峻民未喻盖有田多而减少亦有田少而增多者少固受罪多何所从取李然其言减其罪干道元年擢礼部员外郎积迁吏部侍郎兼权尚书是时法度数变更吏得高下大猷上疏总其事定为敕令格式后率以其凡例增补之七年除敷文阁待制知泉州海中有大洲居民杂植五谷有海蛮乘船掩获之调兵讨之辄入水不可捕春夏遣戍烦扰大猷立屋栅以居蛮乃遁三佛齐欲铸铜瓦于泉诏许之大猷言铜不宜入海卒不与以敷文阁直学士改知隆兴府茶寇赖文政起湖北转掠湖南入江西大猷遣将蹙之将轻寇大衄自劾以归降龙图阁待制上怒谪官南康二年后始复祠有唁于南康者笑曰大猷今年逾五十使以恩科得官为是尉不贺我乎绍熙二年致仕庆元五年升学士卒时年八十大猷性坦夷敦叙姻党遇大礼先奏兄弟之子割田二十亩为义庄首倡子立中为郡守始登第为立符桂坊高元之高元之字端叔武烈王琼之七世孙建炎闲衣冠南渡父寓籍明州因家焉家贫无书得易一编口诵不辍数月忘盥栉邻士有书深怜之稍借以观后受易春秋学于沙随程迥时傅伯成为郡教授少许可折节与之交繇是乡学者数百人师事之元之作变离骚九篇曰愍畸志曰臣薄才曰惜来日曰感回波曰力敶曰危衷曰悲婵娟曰古诵曰绎思行于世宋诸儒拟骚弗能及也集春秋说三百余家号义宗悉本经旨凡百五十卷易诗论语后汉历志解各一卷诗三千杂着五百号荼甘甲乙稿五上礼部卒不第而门人俱显仕将死手属书楼宣献钥以欧阳公试南省白襕求志文贫不能葬门人会葬于桃源乡蒋山买田立祠于宝严院岁时祀之今废号万竹先生元之事亲孝贫能轻财复喜言兵凡阴阳方技九流之说悉能究其指归陈居仁陈居仁字安行父膏太府少卿婿庆历汪先生家因占籍焉膏为御史时四明有僧法恩谋不轨事露得其籍从附者万余人朝议将屠城膏力争之止歼其首而在籍者亦俱免居仁登进士第丞相虞允文见而奇之欲俾习兵法居仁谢曰立事功宜先定大计若大言无益也颍州韩元吉见其文言宜为制诰翰林学士洪迈典贡举居仁时为中书舍人命摄其事孝宗曰今两制独居仁奉行信官宜择人医王淫误以药进德寿宫高宗崩议罪编置居仁率后省官争之卒杖都市配筠州居仁言庆赦之弊仅足惠奸滑而小民不与愿放下户身丁税以宽民力上从之历知鄂州建宁府镇江府福州为镇江时有僧投牒言尝结庐江浒地与江阴犬牙相接率为逻卒烦扰不便居仁察其奸利命尉掩其室得盗数人卒夷其居后以华文阁直学士终于家谥文懿居仁孝友其在官奉其叔父及甥妹以行斥田二顷为义庄以赡宗姻舅尚书汪公大猷以学士致仕居城中居仁暨楼宣献钥皆汪出亦以直学士在家时人荣之赵彦逾赵彦逾字德老绍兴三十年进士第作邑有吏能孝宗亟用之守蜀多惠政李心传志绍兴以来蜀帅可称者数人彦逾与焉其在蜀馈遗不入公府将出蜀以其俸余聚九县之宗族分给之为工部尚书孝宗崩光宗以心疾不能成丧礼汝愚时为枢密彦逾劝汝愚立嘉王见殿前都指挥郭杲谕意杲未及对彦逾力责之杲始受命后推定策恩汝愚谓彦逾曰吾属宗臣难议功未几汝愚为丞相彦逾以端明殿学士出帅蜀始憾汝愚将行尽疏一时名士为汝愚党庆元党禁繇是兴彦逾后守乡里以观文殿学士终于家子夫守袁州宝庆初真文忠公德秀荐为廉吏第一楼钥楼钥字大防异孙举进士中教官科为宗正丞时闽蜀士大夫各植党与入对历言前代之弊光宗即位为起居郎兼掌内外制光宗病不能持丧传位皇太子钥草诏曰虽丧纪自行于宫中然礼文难示于天下人服其婉迁给事中朱熹为侍讲有旨除职与郡钥言熹始除宫祠深骇观听复除职是圣意不在熹也然熹难进易退孰若授以内祠仍俾修史异日复侍讲筵则君臣之道备时韩侂冑用事日贵台臣希旨论汝愚言定鼎乘龙之梦语涉不道钥曰尝闻汝愚言梦先帝以金汤壶赐之若是则谓之定鼎可乎又尝梦会朝望白龙以升天未几上衰服嗣位若是则谓之乘龙可乎吏部侍郎彭龟年入内殿力奏知合韩侂冑擅权渐不可制上大怒黜龟年外除侂冑罢知合进秩与祠钥与林大中共疏言黄裳已死黄山守丧沈有开陈傅良相继罢去凡此数人皆嘉邸旧臣惟龟年犹在今又去之则陛下旧寮无遗矣侂冑憾之不数日改吏部尚书实夺其言事也党禁兴即丐归未篾即致仕居家凡十有三年后侂冑尝曰楼大防善士也何一书不入都城邪且谕意钥时聚书东楼踰卷皆手校雠号善本客有愿传录者辄欣然启帙以授人有言太师语子弟相顾即索具纸笔钥从庋中取颜氏家训言士大夫晚岁名节事置纸上即入去客疑援某事入书牍争视之愧即撤墨须臾就坐客不敢言钥亦不问即举酒如平时嘉定元年以翰林学士召拜参知政事自号攻媿文集百二十卷谥宣献钥性乐易中原师友传授悉穷其渊奥经训小学精据可传信尝定注春秋未脱稿守永嘉见陈傅良书已成即焚已作冠以叙引其服善类此史弥远用真德秀掌内制钥所引荐德秀尝曰闻公清言竟日或极论达旦退而书绅不为涂人之归皆公教也子淳终屯田郎中其学问似其父幼子治终权兵部侍郎杨王休杨王休字子美象山人初为黄岩尉邑有豪民植奸党号三神王休捕得之具罪状于府黥徙他乡郡县称为铁面少府授南康军尉判官朱文公熹时守郡事悉委之蠲经界赋后守洋州金州大兴学宫考商于险塞以备边绝馈遗惟军用得取于公帑除益利路转运判官金州大灾悉发库钱赈之兼提点刑狱王休治蜀多善政大修栈阁凿鬼愁滩堰蟆颐山分西城汉阴平利三邑马纲以便民筑汉嘉西门石梁蜀民德之后为礼部侍郎光宗时名监司凡四人丘崇马大同辛弃疾王休其一也子烨为吏部尚书后以学士终于家赵粹中赵粹中字叔达其先密州人幼岁能词章登进士第孝宗锐意复北疆虞允文王蔺赵雄以言兵骤进粹中进恢复机密十论制狄权鉴四十卷富强要策十卷孝宗极喜之一岁九迁由秘书郎权起居郎给事中后除吏部侍郎所奏对多言边防粹中尝上疏罢王安石父子从祀乞正雪岳飞冤状又集司马光范镇董弅等奏议正太祖东向之位议不行宁宗即位卒如其议后以待制知池州大阅军校一日用公帑钱三百万郡政修举民生祠之后以递卒狱夫出罢家居十年乃卒粹中善笔札子书似其父幼孤终身不肯仕尝隐茅山欲为道士亲党共止之然卒不仕郡守屡荐于朝特许循资亦谢不受张良臣张良臣字武子一字汉卿家拱州父避寇来明州因占籍焉善为诗清刻高洁不蹈袭凡近凌厉音节读者悲壮尤长于唐人绝句语尽而意益远诗至于盛唐极矣杜牧之李商隐晚出以绝顺为专门至宋王安石力仿之病多而不能终似黄庭坚以不使句俗为上律吕乖忤而体益变陈与义借古语为援不为事物牵掣似黄而益奇诗之变无余蕴矣风雅道丧独良臣穿幽纳明复唐格律后宋诗人咸推服之而诸禅僧吟哦讽咏遂悉宗尚而诗稍复其变焉良臣于举子业非所长隆兴元年试南省魏文节公时为参详官携三策以见知举张焘曰此文拙古必故人张武子所作使欲得士愿以进焘许之后撤试果良臣也晚居小溪山中日从詶唱其作诗或终岁不出一语官止监左藏库诗集十卷至咸淳闲弥甥徐直谅始裒刻于广信郡史弥远史弥远字同叔忠定罢相归东湖与弟弥坚先后生忠定深器之尝曰吾以不言兵后必有为宰相者二子优劣吾未能审也一日携客游湖寺二子从忠定阴戒从者进食踰晡时弥远独凝坐绝怒色忠定始肯之登进士第折节下士与东莱吕祖谦相游从忠定下世以大理司直迁诸王宫大小学教授出知池州提举浙东常平入为起居郎兼资善堂直讲擢礼部侍郎韩侂冑为平章军国事师败江淮蜀吴曦反弥远与皇子荣国公密议入启皇后召夏震传诏殛死之初余杭赵汝谠汝谈集历代皇后事号曰坤鉴进后禁中后颇向之会弥远议诛侂冑后计遂决而汝谈兄弟终弥远世不得入朝嘉定元年知枢密院事后拜右丞相去伪学禁赠朱熹序复故丞相赵汝愚吕祖谦等官召林大中楼钥故老十五人入朝十五年皇子荣国公薨立济国公竑为皇子时弥远相已久皇子在府中与左右阴言丞相辅政有不便语寖闻丞相恶之乃密以越州宗室子与莒为沂王后更名贵诚援高宗立普安恩平二王故事将复立为皇子十七年八月会宁宗大渐亟白皇后言贵诚贤德皆先帝犹子遂宣遗诏立为皇太子即帝位是为理宗复为相十年绍定二年薨于赐第四中书令追封卫王谥忠献在相位二十六年其行事见宋史及群贤奏议理宗特御制神道碑额曰公忠翊运定策元勋之碑子宅之幼习明国家之典制理宗入继大统宅之甫弱冠预其议后官至同知枢密院事为户部尚书括浙右田虚籍几百万理宗大悦后按其田皆诸道旧隶始罢征而田籍宗社亡犹在至今病之幼子宇之官至观文殿学士谦俭不自奉冬月居败屋葛幮敝衾后疾革问疾者入卧榻皆惊异之张虙张虙字子宓唐建中宰相镒之裔家慈溪清水庄上号清水张氏家训严整子弟多孝谨岁时田作无大小咸承命有将赴南宫者宗长命曰第几郎特免摘茶虙习诗易复工词赋宁宗即位为别院省试第一故事天子谅阴免策士潜邸进士当自陈升名虙不肯调临江教授楼宣献见而器之俾阖族子弟师事之暨为韩林学士复举以自代为浙东安抚司属官帅檄虙剡县督旧逋虙谢不能除太学正叙迁博士时金将亡上疏言昔闻其衰则喜今闻其衰则惧今虽足以偷一时之安而所当深防者实在于自治迁秘书丞兼王府教授以疾出守南康郡有朱文公仪礼黄干所刻而丧祭礼未备虙求善本补之改处州政不病民而除其病于民者性澹泊复奉祠家居端平元年天子遴选经筵官以国子司业兼侍讲召虙讲月令至孟秋决狱讼必端平反复数百言复成月令解十二卷以进升国子祭酒工部侍郎庞眉冠带诸生望之肃如也年八十卒后谥文靖袁韶袁韶字彦淳幼从正献公燮学于城南淳熙癸卯与乡书明年当赴礼部愿卒受业是年阖郡上礼部俱不第公独以旧牒登淳熙丁未第嘉泰中为吴江丞苏师旦恃韩侂冑威福挠里中役法黄公荦为常平使者檄公核田以定役苏密谕意言吴江多姻党倘相容当荐为京朝官公不听是岁更定户籍承徭赋者皆苏党苏讽言者将论去黄公亟以是事白于朝且荐之未几苏败公得为桐庐宰桐庐多宗室持县事无有善去者公始至绝私谒莫敢挠钱塘岸岁为潮啮率取石桐庐备御公言庙子山左右皆石不必旁取邻郡遂得永免嘉定辛未召为太常丞主簿县父老旗鼓蔽江以饯至于富阳泣谢由吾曹不复输石矣后为左司郎中接伴金使使者索岁币语慢甚公曰昔两国誓约止令输燕不闻有旨在汴使者语塞是岁真文忠公德秀亦言币当绝公实启之嘉定庚辰尹临安自是几十年理讼精简道不拾遗里巷争唿为佛子所治疑狱不可胜纪至今遗老犹能言之杭城多火灾讫公十岁无是患其后林介继之法尽弛太室省部皆烬绍定戊子拜同知枢密院事李全反山阳时相欲以静镇扬州告急飞檄载道杭州争有逃避者拜浙西制置使仍治临安以镇遏之公谒相言扬失守则京口不可保淮将如卞整崔福皆可用适崔奉阃命来枢府公夜与同见相故事无暮谒相府公言崔实可用雅量镇浮恐非今时所当先相疑逼已不悦卒罢政归府端平初奉祠薨时年七十有七赠少傅后以郊恩累赠太师越国公臧格臧格字正子鄞县人庆元五年进士第与慈溪张虙为友虙自以为不及也尝曰正子才气爽迈下笔痛快相从四十年与虙守朴学者良异为太常丞定谥三先生周元公曰大哉元乎易为干元之首春秋为始年之法天下之理盖未尝无其初也古道修明人心纯一圣贤之功固无自而见不幸而涣散殚残之余有能复振遗响俾绝者自我而续晦者自我而明是故有元之义焉孟轲氏没异端滋炽重以专门于汉清谈于晋至唐则文艺沈痼以迄五季之陋几于蠹蚀不存矣宋兴巨公名人舄弈后先其闻道亦不为浅大概更相推激不离乎文字论议之末而挈提宗旨有濂溪先生出焉先生道学渊懿超然自达敻出乎万物之表而其最深切者太极有图所以发其理之幽秘易通有书所以阐其图之精微图有无穷之义书有不尽之言学者潜玩而服行之采二气五行之运见中正仁义之本识人物动静之别断断乎其有功于斯世也近世朱文公喜张宣公栻吕成公祖谦尊敬斯学或列之篇端或记于书后或辨于注释之详或严于问对之确先生之名益闳大光明于时矣谨按谥法主义行德曰元先生博学力行会道有元脉络贯通上接乎洙泗条绪精密下逮乎河洛以元易名庶几百世之下知孟子之后观圣道者必自濂溪始谨议明道先生曰濂溪传者有二程先生载惟二先生天分不齐及其体道成德则同归一致有司举节惠之典既未免从而区别然二先生所得又岂容以差别殊观哉谨考伯淳先生穷理尽性开示后学潞国太师之公言以表其墓曰明道先生夫道之不明天实悯之今天笃生贤哲资禀特异天意固有所属矣居洛十年充养备至融会贯通内外洞彻人见其气貌肃然不敢即也而和气充浃见面盎背遽色厉辞亡有也人见其接物粹然若可易也而望之崇深截截乎规矩准绳不敢慢也局度清越世故若将浼焉而克勤小物虽鄙贱猥琐弗之惮也立言洒落近而易知扣之则无穷出之则愈新也窃议先生者所见自不一而不知先生道积于中固纯乎弗杂也抑尝究极先生所以用力之地矣谓心不可以一事留谓学不可以一善止有适有莫戒其非天下之全客气未消防其为义理之胜以至去新学之支离非释氏之不相联属忌学者之先立标准斥记诵者之玩物丧志盖圭角少露皆先生之所不予若训不息为生则曰中无闲断推明易理则曰敬无闲断纯亦不已此天之所以为天也先生妙造精义浑浑无涯其体统尽在是欤异时身居御史不用文字以惩诋讦之失元佑群贤悉处散地先生独有忧色使之协济于朝以施调一之功安有绍圣报复之祸哉按诸谥法中正精粹曰纯先生博大闳深与干同体非中正纯粹而何伊川先生状其行曰纯粹如良金吕本中摭诸先贤之论曰温然纯粹张宣公尝为之赞亦曰会其纯全今谥以纯庶足以宾其实伊川先生曰讲道一门天下皆知有河南二程之学明道早世天下学者以其事明道者事伊川焉缅惟伊川先生材资劲正法度森严凡其造理渊深发微指极者无非明天地之正理行天下之正道贯通融液有不待闲邪而诚自存者窃窥仞墙方且自敬而入曰入道莫如敬不敬何以致知曰主一之谓敬不一则二三矣至于涵养则是敬急迫则非敬其着察之深似若一毫不敢少肆先生之学专以敬为主充养既至固宜粹然一出于正也由是用其所学上足以正君心下足以正人心先生被命经筵凡所建明殆不一疏宫庭至严閟也欲备知皇帝动息以随事规切六参起居有时也欲讲官同日晋见从容纳诲番直以冀数召轮侍以希陈说乞坐讲以表崇儒之实不避嫌名以抑尊君之过凡所以熏陶人主之德性者固无嫌乎其详也每念先生一遇进讲则宿斋预戒期以感动上心是岂求精于章句之末颊舌之哓哓哉当人欲蔽锢之余必使天下知有大学之书尝考易传等书莫非经世之大法诲人之要说也然精微严密之旨所以扶世立教者惟上足以正君心下足以正人心关系为最切谨按谥法庶物从之曰正请谥以正孰曰非宜格久在郎署家贫愿得补外史丞相靳不与久之微有怨语丞相善鉴人蹙頞曰臧君骨清非守土相吾迟迟不外除诚爱臧君今若是以乡里旁郡与之遂守台州迓吏至门果卒陈卓陈卓字立道居仁子壮岁登进士第宦意泊如也守江州宁国有清白名其守宁国也以中书舍人补外道繇临安将之官丞相以故欲见之卓谢不往丞相深器之繇是卒为翰苑官李全反淮安朝廷靳护事益露卒褫全爵卓草诏至淮人益自励太庙灾草罪已诏京师争感动丞相愿贬秩繇是诏端平元年郑清之为相二年真德秀以翰林学士为参知政事卓为签书枢密院事二制俱下未几即丐祠归里平生不营产业以赞书所酬金筑世纶堂人或戏之曰此真金屋也退居十有六年薨年八十有六谥清敏将葬事不能具丞相吴潜闻之为作书阃帅以助孙定孙侍祖父力学孝谨出处进退每怡色以告遂深奇之其谥清敏也一时朝士皆后进定孙力请于朝卒得请其奉讳日哭泣荐祀如平生亦以耆年终楼昉楼昉字旸叔与弟俱以文名少从吕成公于婺其文汪洋浩博宜于论议援引叙说小能使之大而统宗据要风止水静泊然不能以窥其涘故其从学者凡数百人最显者郑清之应郑次申赵与欢辈尤善章表李璧黄裳为侍从所为文俱出昉手尝编历代文章为一编业进士者咸诵之宋世鄞士善论策台越进士岁率数十人来相从繇昉始守兴经军以卒清之既相追赠直龙图阁率其子弟祭于墓复立甬东书院袁甫袁甫字广微父正献公教授城南年尚幼谕诸生以立志为先甫首领其旨后问道于慈湖杨先生先生曰学以自得为贵正献之言也心明则本立矣繇是慨然以斯道自任举进士第一为校书郎当迁愿侍亲东归通判湖州十有五年为外官守衢州饶州迁江东提点刑狱一以传心为本讲授学者复取孝经衍其说告于属邑兴象山修白鹿为中庸详说而讲明之朱陆之说分各立党与遂为之言曰道一而已和而不同乃所以和也道无终穷先贤之切磋有不同者将归于一则未始不同也江东大饥所存活十余万人诸郡咸立祠以奉端平元年始召为秘书少监以论史嵩之和议罢嘉熙元年除中书舍人复以和议论嵩之罢时金将亡事类靖康战非素技必曰和然正论者所耻后贾似道讳和国以亡而宋三百年卒未见以战利二者俱难言也后除兵部侍郎兼给事中国子祭酒以权兵部尚书在位卒谥正肃居家严正中年绝嗜欲一室湛如子弟终日侍立未尝有惰容子从守永州善尺牍力仿其仪矩孙裒能诗又谙台阁故事其亡也乡里惜之赵与欢赵与欢字悦道父希言县仁和有称筑临平新堤护田四万顷后为右司佐丞相言楮币必当便民旧币诿民民何所用俸稍两用官吏则犹当受之后奉祠以卒与欢美仪观音吐如鸣钟相者言贵在是然贫亦在是后官节度使家资无百金余希言知沂王嗣观察使与莒贤以告丞相丞相心善之意先属矣闻其语益喜阴以托希言希言死宁宗命丞相召观察入禁中遂命与欢同载以入繇是骤升刑部郎凡所议拟理宗深信之金亡归明人集两淮筑馆致饷不绝河南察罕范用吉求内附力言侯景之害理宗悟不受后尹临安上阴受辅郡献纳与欢忧之愿以酒所羡余入贡益论理财之害为国危亡本罢诸郡献纳史嵩之起复三学交论上命与欢调护寝其事上言人言可畏非俾致仕不可后卒如其议善荐士马光祖吴革李伯玉牟子才杨栋陈仲微后皆为大官侍经筵进春秋集解性孝友拜安德军节度使户部月以海艘致俸至则分三族合旁近宗党完聚于家死之日贫不能葬理宗愍之赐田以养其子若干人赠太师谥清敏子孟传壮岁守严州有廉直声屡守名郡必载弟妹以行车数十两后为江东坑冶使者丞相贾似道伺其至城下论去贫不能载其弟妹归众咸怜之尹临安受丞相陈宜中谋殛殿前帅韩震震党率所部抑禁门以行晚守乡郡临安自绍兴皆已纳土谢太后诏谕自明繇台孟传奉表如诏旨复以宣抚使守郡至元十五年皇帝诏入觐拜浙东宣慰使以归二十一年复召入都除集贤学士卒于都三子孟何咸淳七年进士第通春秋去褒贬凡例为法度编陵阳牟应龙以同年铭其墓曰吁嗟先生白首穷经无财而富无爵而荣史弥忠史弥忠字良叔鄞县人进士第初为鄂州咸宁尉官满归里橐中装视之官时良多里人羡企之其父惭怒弥忠惧召里人毕集悉发箧以示皆书帙也监文思院门杨文元公署荐剡曰质直而才逊德无竞宰庐陵邑有能名后守南安会盗甫平为政尚安辑蠲白撰钱以便民守吉州治如南安蠲田租十有八万闽寇大作提举福建常平盐茶事荐陈枢密韡为招捕事定功赏一不受真文忠公时居建宁遗书美之时从弟弥远久在相位数劝其归年未七十首乞致仕后子嵩之为丞相除宝谟阁待制继除龙图阁学士凡十一封至金紫光禄大夫夫妇就养相府数告归遂除资政殿学士赐笏头球纹带终于东湖之里第赠少师保宁军节度使郑国公谥文靖初为尉咸宁赵方尉蒲圻己酉岁嵩之生庚戍岁方亦生子葵两家交持羊酒相贺日者云二尉子皆极贵后弥忠荐方于朝为大帅而嵩之葵范俱立功襄汉二子先后为丞相葵范端平开边嵩之帅襄力言不可繇是交恶嵩之入相葵在外奉书币于其父援鄂州事契怨稍解然亦竟不能平也嵩之别有传史弥坚史弥坚字固叔忠定王浩之幼子少警敏端静忠定奇之忠定召赴庆寿班退朝有忧色弥坚时侍侧问其故忠定愀然曰李妃悍恶上欲废之念未有以对即应曰嘉王即位母子位号必改正今所言议者当执咎忠定愕然曰计得矣翼日见上议遂寝上问忠定卿幼子当已择婚对忠定谢臣子弥坚幼未知学何敢议姻事上曰朕兄女年相若朕定议成之兄女崇宪靖王伯圭女也后以军器监尹临安韩侂冑败兄弥远入相以嫌出为潭州湖南安抚使平湖寇罗孟传守建宁行义仓法真文忠公纪其政绩守镇江力荐刘宰于朝以兄久在相位数劝归不听遂食祠禄于家十有六年判牍神敏旧有书判清明集皆能吏极选弥坚与焉后以资政殿学士光禄大夫卒赐谥忠宣吴泳行词有云在熙宁则不党于熙宁如安国之于安石在元佑则不趋于元佑如大临之于大防史嵩之史嵩之字子申曾祖木建炎元年金寇猝至率姑姊母妻五族暨其邻保航海得完者踰二千人木孙五人皆登进士第嵩之少倜傥喜经济尝与内弟陈埙讲学山寺寺僧厌之嵩之怒夜焚其庐去后登第从父丞相弥远曰新调官当何之嵩之愿官襄汉弥远在相位最久向仕内郡实不知襄汉表里心大喜即调为襄阳户曹襄帅陈岁索调用增阨塞丞相不能拒嵩之密疏地里言某地当撤戍某地当增防丞相如其言下之帅大惊军费减十六不十年与为代端平二年赵范葵弟兄用师河南丞相郑清之主议嵩之奏不可师大衄繇是三姓交恶拜参知政事督视诸道兵拜丞相加都督嘉熙四年入相解光黄围城渝州皆嵩之善用将士功然不喜儒士迂缓会父弥忠卒将起复三学交论之未几台谏合疏服阕勒致仕居家十三年以卒嵩之晚岁愿守蜀且图江上阳罗堡为要塞后卒如其言赠少师安德军节度使谥庄肃弟岩之更四路安抚资政殿大学士郑清之郑清之字德源少母胡氏将就蓐三日甑鸣甫生嫡母欲不举邱嫂边氏请于舅姑愿已乳之既贵奉边氏如母卒为之服期以报教授峡州江陵帅赵方善风鉴夜梦有告者曰明日当有贵客至宜敬礼之迟明典客以峡州教授谒入方从厅屏窥清之状貌黧瘠且短小殊不称所告梦宾次坐逾日昃方往来益视清之危坐迄不惰方大器之设高会见其二子挟使受拜礼且曰公他日大贵愿以累公后为相卒拔其二子曰葵为丞相曰范为襄帅后帅师入洛皆葵范赞启之初为国子录史丞相弥远密语曰皇子济国公未正储号动止躁浅似不宜负荷沂王宫新立嗣子容止端谨烦君为讲官善辅导之即除魏惠宪王府教授宁宗崩以沂王所后子即帝位是为理宗宝庆元年除起居郎逾年权给事中进翰林学士未几拜签书枢密不十年为丞相遂召真德秀魏了翁崔与之赵汝谈徐侨尤煜洪咨夔王遂李宗勉杜范游似袁甫李韶凡数十人为侍从等官是为端平元年三年行明堂礼九月大雷电罢家居凡十年淳佑五年入朝拜奉国军节度使兼侍读七年拜太傅右丞相九年进左丞相凡四登相位耄年章表皆手属稿爱奖文士应繇刘克庄尝力荐之卒致大用端平初相四方称为小元佑及再相会行公田新楮币上方独断郡守大帅时有内署清之力不能止十一年薨赠尚书令魏郡王谥忠定应应字之道昌国人以词赋试南省第一未第时袁越公韶为京尹为之掌笺记留门下一夕坐有美堂欣然若有得同门客吴大善乐府暮从外归问曰何欣然也以拟明堂诏书属对甚善答之吴哂曰一第脱饥寒犹未能明堂诏何施焉后直内制卒用所拟语而吴以乐府游公卿困踬以死教授临安府郑丞相清之见其文奇之始叙为同舍生楼昉教授乡里时最后至清之固不识也清之将拜相俾草相麻后卒用之以着作郎兼学士院权直端平开边兵败洛阳预边议坐斥而清之亦罢相居东湖益与搜拾文史号建章集皆制诰所需也清之再相复用以侍郎掌内制遂力荐为内相理宗疑焉一夕召入院降诏游似右丞相郑清之奉国军节度使兼侍读赵与欢皇兄安德军节度使开府仪同三司皇弟贵谦与芮授少保凡五制夜四鼓进入上始信之翌日即除翰林学士后拜参知政事以疾告归卒范楷范楷字子式鄞县人嘉定元年登进士第调安庆府怀宁尉再授建康府转般仓秩满谒吏部时年六十袁越公韶与楷在淳熙闲同贡于乡且同年生嘉定十二年越公已尹临安一见越公曰吾老当归第求一近缺以便养越公笑不答密荐于丞相改临安府教授迁宗正丞权下阙吴从龙上阙先锋援不至被擒使至泰州城下诱降终不屈死之庙祀泰州维扬赐额褒忠官其弟从虎至武经大夫淳佑闲翰林学士应奏言从龙有晋解扬汉路中大夫之节请赐谥咸淳中史馆检阅黄震乞立传余天锡余天锡字纯父昌国人祖父涤教授史忠定子孙因家于鄞天锡亦教授其子忠献家性谨愿绝不与外事忠献器之是时忠献在相位久皇子济公深嫉之念欲有废置而近属无有会沂王宫无嗣丞相欲借是阴立为后备天锡试于乡秋告归丞相曰今沂王无后里中宗子族属相似贤厚者幸具以来天锡绝江与越僧同舟舟抵西门天大雨僧言门左有全保长家可避如其言访之保长知为丞相馆下客具鸡黍甚肃须臾有二子侍立全曰此吾外孙也日者尝言二雏后极贵问其姓长曰赵与莒次曰与芮天锡忆丞相所属其号亦良是问其生年月日告于丞相相命二子来保长大喜鬻田治衣冠心以为沂邸后可冀也集姻党且诧其遇以行天锡见于相府丞相善相人大奇之计事泄不便遽复使归保长大惭其乡人亦窃笑之逾年相忽曰越二子可复来乎保长谢不肯相密谕曰二子长最贵宜抚纯父家遂载与归母夫人朱氏为沐浴教字礼度益闲习未几召入嗣沂邸迄则帝位是为理宗天锡嘉定十七年进士宝庆元年超除起居郎不数年拜参知政事复守乡郡母夫人封楚周国夫人寿过九十将以寿日拜天锡为相天锡以病卒赠太师谥忠惠弟天任为兵部尚书兄弟友恭方贫时率更衣以出终岁同衾盖晚贵盛复约以昭穆同葬子尚宝能守孝谨从子晦尹临安守蜀复守乡里在蜀以违言论阆州王惟中死士论少之王撝王撝字谦父其先开封人大父繇建炎渡江居于鄞撝博学耿介非其友不与语幼学于里师楼昉为文醇深善议论壮岁试词学科不中辄弃去自誓曰它日必令二子业有成后登进士第同年余天锡参知政事属教其子弟岁终致束修以谢坚不肯受拱立言曰二儿习词学乡里无完书愿从公求尺牍往借周益公傅内翰番阳三洪公暨往昔习词学者凡二十余家所藏书余欣然许之后二子果俱中科为安吉丞摄令长兴捐俸赒水灾再摄新城复斥余财五万缗代贫民赋迁国子正将作监主簿时丞相史嵩之为相乞补外以避通判婺州御史刘晋之诬衢州掾虑囚受赇刑狱使者不直之命撝审实撝言诚无是事晋之怒而婺之士民咸谓撝处置实当晋之不敢犯晋之盖史相党人也后摄郡去之日以羡财数十万留于官改秘书丞后守徽州至郡廪亡三月储暨解去粟支一年帛万疋而所宜得钱复助少府用迁吏部郎中兼崇政殿说书疏言群臣逊志之言多逆耳矫拂实未之见其议剀切深中时病尝预修四朝史为舆服志六卷后直秘阁知温州长子应麟别传次子应凤与兄生同日其学淹博精切为文词操笔立就佐淮南笺记填委每入阁口占命吏即上马去丞相知其能文词召为太常博士将以内制处之甫入国门即死所为词科文汉郡县山川风俗记最详洽得文体谢昌元谢昌元字叔敬西蜀资州人幼岁见刘文节公光祖于简州应对敏解为题扇赠之且勉以学见魏文靖公了翁复奇之类试四川第一调绍庆府教授守施州筑城以备御开庆元年除太学博士迁太常博士知封州新学校提举广东常平茶盐奏蠲盐银以宽民力疏入不报卒捐俸代偿之为沿海参议官因家于鄞德佑元年以着作郎迁秘书少监当开庆初长子大椿挈其家属来东南舟由鄂渚世祖皇帝时为大王驻兵江浒获其舟载以归问大椿知为蜀士子甚爱之俾给事殿中十四年世祖平宋乃命子召昌元入朝上深器之唿为南儒预议中书省事时南士为上所推重者曰青阳梦炎王虎臣暨昌元皆为尚书上既厌代是后南士郎署官亦不复用矣为礼部尚书上疏言增军饷结民心除旧吏戢瓣军上允其议又乞行选举收遗书择按察官严赃吏法置登闻鼓院至元浑一之际几所朝议昌元诸人皆得预闻后以老归卒葬于鄞黄震黄震字东发慈溪县人中进士第为尉有能名后为史馆检阅入对言危亡灾异在旦夕而缁黄出入宫禁亡节失朝廷体度宗大怒谕中书削秩罢丞相嘉其直出为通判广德军郡守贾蕃世丞相兄子也恃势以喜怒决郡事震争不屈后相知曲由兄子卒两易为绍兴府通判未几守抚州兼提举常平复兼提点刑狱时诸郡社仓法大弊震言法出三代犹有损益减息济民青苗法非不善也弊卒不可救今社仓弊亦在是遂发所储钱买田以代息抚人德之震为人清介自守临川陆学传四册震独崇朱氏学其为文悉本之又尊其门人黄干书锓梓于抚善论利害奏疏明畅曲尽人谓其甚似朱氏后为提举浙东常平升直宝章阁福王赵与芮判绍兴朝命俾为长史以佐震不拜国事日蹙朝廷宰辅争避去震知不可为归宝幢山中誓不入城府所居日湖图籍器物争掠取亦不问在史馆时以乡先生杨文元公张文靖公右军统制吴从龙死事乞立传每阅经史文集辄疏其精要辨论曰日抄一百卷春秋礼记皆为集传其死也里人私谥之为文洁先生陈肖孙陈肖孙字伯岩奉化人中进士第鲠介清苦操笔决词讼曲当事理贾似道咸淳为相不喜四明士独黄震陈肖孙为名监司士论莫易也以提点刑狱守嘉禾郡帑不妄用绝互送礼蠲逋钱二十万米四万子侄合食惟蔬食脱粟人唿为菜汤知府会安吉寇作以措置失宜罢泽不及子朝议惜之遂官其子丞相署曰陈肖孙一廉可取当官其子年六十一终袁洪袁洪字季源七岁通诗书春秋受业王先生鑐父严州守奇之初父与柄臣贾氏同名遂退屏里居益内治产业父死后兄浚折赀产父专之尽力无私年十七以大父越公恩补官马光祖守临安征为佐以敏达闻命征责旁县不受令礼部尚书李伯玉中书舍人刘震孙以治剧才荐佐两浙转运潜说友为转运使檄督宁国绢十六万谢曰自嘉熙以来名存实亡当取景定至今年浦潜恐数伙命他吏卒如所言胡太初刻削阿僻数谢病不许迁太社令时贾相不乐四明人与同郡士六十余人坐废家居讲学不及世务其畜德远权势如此贾乃悔起奉华州云台观祠禄调补通判建康虑囚句容纵伪造楮币连坐者二百余人时大兵南下帅赵溍出督兵江上城中大骇夜纵火剽掠出郭去密捕首乱者数人斩之乃安诸将益桀傲请较射于是出私帑具赏先发三矢三中众大惊服溍遁诸将释兵归淮西总领费伯恭遁乃微服诣行在所屡迁咸不拜宋亡诸无赖构陷衣冠陈参议允平在陷中帅命招讨王世强捕治于是儒服入白人情未安不绝告讦非所以示绥怀也帅悟乃释允平由是上变者辄斥去至元十五年入觐世祖皇帝召见授朝列大夫同知邵武路总管府事改温州并以疾作辞二十七年侍御史程巨夫奉旨求江南贤士征以应诏辞不起迎师友好宾客丧葬婚嫁不能任者给财无靳疢疾则治药以拯之人尝有过者内愧詟伏然必委曲覆护不以罪之其累善积行此其类也大德二年改处州命下卒乡人莫不垂涕泣阴德尤着云汪之林汪之林字德仲尚书大猷之族孙幼岁见楼宣献公言行渊懿善尺牍见后进道嘉言善行洒洒不倦旧与贾丞相游贾相少岁时事游狎其母禁止之闻与德仲游不复语晚守污州归里自守益贫甚以终蒋晓蒋晓字尧臣伯父岘为谏议大夫以京官奏之谢不受后登第作邑有政声为文劲正阅唐金石刻最多其文时似之后以将作监主簿终善威仪巍坐终日不倦所言皆唐宋遗事节妇冀国夫人冀国夫人叶氏慈溪人归于史冀公简冀公年二十五为县从事尉受赇杖平民冀公独愍之以杖首杂朱殷以进初举杖血流于尻尉怒以水抆抿之诚伪尉益怒据案即以平民所受罪仗之归数日死时夫人年二十有五有娠冀公死且嘱曰若生女当嫁果男也幸谨视之夫人泣受其言后得男曰诏邻保咸曰汝家若是褓中儿宁可恃耶夫人自誓不听昼夜工纺绩俾其子从师于乡且曰读书以行已为先操笔为文辞非圣贤本旨后其子讫为善士乡党化慕能使争忿不直者皆自讼不复至县庭夫人晚岁理生产日益裕养孤女数人俾有归年八十六以终几十入封至冀国夫人诏以八行科举不就后赠冀国公乡人称为八行太师而史氏孙曾贵盛由夫人始丞相三人浩弥远嵩之执政二人才宅之视执政三人弥坚宇之岩之侍从二人弥大弥忠待制二人弥正宽之卿监四人弥忞望之定之宣之进士二十六人才浩弥大弥远弥忠弥悆弥逊弥谨弥忞弥应弥巩岩之嵩之佺之望之及之本之能之冑之俊卿有之常之即之介之蒙卿唐卿孝行杨庆杨庆鄞人父病贫不能召医乃剔股肉啖之良已其后辄以为常自绍圣至宣和刲肝割乳馈亲者凡五最后母病不能食庆取右乳焚之以灰和药进焉入口遂差久之乳复生每胜日辄以笋舆载母祷于阿育王山佛祠年六十余视听聪明负担行远如四十许人宣和三年守楼巳廾以事闻于朝不报名其坊曰崇孝绍兴七年守仇悆申前请十二年有旨旌表门闾蠲免赋税仇公悆曰韩退之作鄠人对以毁伤肢体为害义而匹夫单人身隔草莽轨训之理未宏汲引之徒多阙而乃行成于内情发自天使稍知诗书礼义之说推其所存出身事主临难仗节死义岂减介之推安金藏哉孙之翰孙之翰字文举慈溪金川乡鸡鸣山人少志乎学母疾革刲体取肝为粥以进越夕母如醉自醒乃底于宁守赵伯圭将闻于朝文举曰本心救亲他无所觊守不夺其志年六十六卒于嘉泰二年葬五磊山张超张超昌国县状元桥东人家鬻素食为业超自幼孝年十九父萦患气疾寖笃医祷无效超乃炷香割胁取肝煮粥以进不踰日父病愈干道二年十二月守赵伯圭举杨庆例命县厚加优恤嘉泰四年令葛洪与免徭役仍封植其父母墓禁樵采云吴璇吴璇定海人父璋以边功补副尉璋妻宋氏病璇刲股疗之而愈年九十三乃终璇与妻杨氏更病男安礼安时皆刲股以进安礼疗其母且至再焉璇七十九乃终杨氏尚在年八十九矣前守李沐以闻于朝嘉泰三年有旨长吏常切存恤府命县令王伯揆建崇孝门以旌之后令商逸卿赵汝重修童八娘童八娘鄞之通远乡建岙人居小溪朱氏崇孝庵之侧一夕虎衔其祖母女手曳虎尾祈以身代虎为释祖母衔女以去时侍郎林栗侍亲官于此目击兹事既而来守以事闻于朝未报而奉祠云逸士蒋宗霸蒋宗霸周显德初人为人慈善温谨口诵摩诃乡人称之曰蒋摩诃时有僧游奉化寓岳林寺携布囊与六七小儿行歌于道颠狂弥甚随所乞咸受囊中乡人亦称之曰布袋和尚摩诃心异之而摩诃布袋名益着与之处逾三年一日同浴长汀摩诃视布袋背有目布袋曰吾为汝所窥当去矣吾以布袋赠汝俾子代代为衣冠家布袋归岳林坐逝葬于封山后越帅遣介过蜀遇布袋于道中卒旧游四明识之乃曰为吾谢摩诃相见已近愿自爱卒归至岳林道所以发棺视之惟锡杖净瓶焉卒遇摩诃述其语摩诃曰吾已知之一日造城别亲友以逝好事者或曰布袋释氏所谓弥勒也今岳林遂为布袋道场云朱棣朱棣字彦诚鄞人初本江南士子靖康初携家逃难伏林莽冒溪谷行抵明越之界万山嵯峨望一石室壁立千仞规舍其中忽有老父曰此圣公岩也神人居之上每有金鼓声且毒蛇勐兽守其窟乌可往棣不顾曰吾止平地而遇寇必无幸者匿此中未必犯于是弃担持糒公崖鱼贯而进居旬有五日绝无可怖者而冈岭秀出泉石清泚真仙者所居殆忘其归望崖窦数有异光心颇疑之因梯竹而上得一黑匣缄鐍甚固一剑横其外启其中有书与印言役鬼治病之术寇退奉之以去设坛而事之自是役鬼神如反掌最异者能追魂诊脉人有病妻则诊其夫父则诊其子有崇则以法治之无崇吞符亦安合沙郑瓒尝伺其作法往观焉见其据案而坐运指于袖噀水于口以桃茢麾使而鬼神自至讯鞫论报若官府然问曰此何法也棣曰非法也周天大数也大衍所谓成变化而行鬼神也夫天地五行日月列宿五星与夫山川草木飞潜动植之属不越乎是况于人乎况于鬼神乎儒者知成变化之数而行鬼神之数未之知也成变化者数之方也行鬼神之数数之圆也棣妻戴氏妊幼子神降于奉化张氏家言上帝使续棣法某日则生戴亦梦一道士颡有珠曰上帝使为而子代天行法俄入于怀如期不血而生皮发指甲犹三易其名曰定郑瓒摭其实记之盖干道七年也新校人物史浩悉奖引之悉上脱浩字魏杞于是隆兴议和是陈本作时史弥远四中书令四下脱赠字郑清之曰范为襄帅襄下卢有阳字初为国子录初下卢有召字四明志卷第六宋元四明六志弟五十八元袁桷等撰人物考下史忠定十二先生赞蓬莱黄公先生商于六里肥遯四贤公居其闲美行卓然时乎一出羽翼翩翩汉祚四百由兹卜年大梅梅公先生堂堂伊人汉世之杰方时昏昏上书剀切退伏市门或来明越我游大梅尚想忠烈石台葛公先生公游宇内踪迹殆遍一月千江无处不见大隐石台波光如练出入丹林清可觌面石囱贺公先生道既不逢当去勇决野服黄冠孰能羁绁鄞水烟波镜湖风月高标凛凛濯世执热大隐杨公先生道契皇王德参天地俯仰窥察出处一致三聘及门疾驱远避齐鲁大臣公其无二慈溪杜公先生伊欤高高抱道弗违下视流俗突梯脂韦荆国之清叩其元微九原可作非公谁归甬水王公先生生负大材栖于甬水虽有声名且无生理陋巷箪瓢王公知己百世闻风莫不兴起西湖楼公先生翁临西蜀一化南闽公以是教作成吾鄞逮今士子传学彬彬收功贻厥世有显人桃源王公先生公修隐德约处桃源文肩李杜行踵渊骞教育千里执经满门天之报施煌煌后昆望春王公先生使者入境金橘是求公责以义彼实怀羞晚使作邑投劾归休邓城彭泽千载同流湖西周公先生宦游寡偶不如投闲言之孔易行则惟艰公乎勇退双鬓未斑蕖月苹风谁复追攀奉化孙公先生朱梁僭窃公怀愤耻仕还民服年着甲子寥寥唐末有兹义士遗编虽存惜无信史王尚书八贤赞童判子王介甫为鄞令奉行赦书访义夫节妇得三人其一人可采曰童判子为人掌典库其家养疏属数口奉寡姊承顺不违甥不事家业屡负人债辄为偿之而不以告姊江邻几纪其事于杂记贤哉若人儒行尘迹悌友祥顺展也实德我兴视也口舜心跖居市不市前言匪激蒋璯学必行已义荣道腴博观约守胸吞石渠良朋问疑诩径未芜谁其似之子云林闾王茂刚梦吞三画韫玉山栖象外系表捐筌弃蹄心学自得牺文与稽绪言不传林深草萋顾主簿言行慥慥白贲素履忠信笃敬行乎州里其德如兰熏我晋鄙汉之长者周之吉士李宗质字文叔濮人文定公之裔所生母展氏罹靖康之乱母子相失有姊归司马文正公之诸孙与俱诣行在所至江州水南始遇展氏于廛中物色良是姊见之而信抱持相哭人以为孝感别十余年而奉色养者二十年文叔卜居鄞之石塘攻媿楼公铭其阡诚斋杨公为传而赞之曰非至孝奚而通神明非通神明奚而得母烝烝纯孝其感以天昔朱今李盛事光前彩衣华发介以耆年孰补南陔章善旌贤李猷黄子游信义之重死生如一求诸古人栾布脂习伟哉二士卓行独立砥训薄俗百世时式陈之翰贵义如璧贱金如土不亿不信莫余敢侮诚于为善君子所予彼昼攫者羞愧汗雨衣冠盛事四世宰执史才枢密侄浩丞相越王子弥远丞相卫王从侄嵩之丞相永国公父子宰相史浩子弥远父子御史王次翁御史中丞子伯庠侍御史父子侍从杨王休子烨袁燮子甫魏豹文子峻父子西掖陈居仁子卓祖孙侍御史陈禾四世孙大方兄弟博学宏词王应麟王应凤师生秘书监官袁燮秘书监袁韶着作郎兄弟辟雍赐第林保林澍父子殿帅冯湛冯榯父子同榜孙枝袁甫榜子起予李元白吴潜榜子以称祖孙侍从林保孙祖洽祖孙甲科王异吕溱榜第一甲第五人孙伯序汪应辰榜第一甲第五人兄弟侍从史弥大弟弥坚史宅之弟宇之兄弟同榜王时会郑侨榜弟时叙赵汝述卫泾榜弟汝逵史弥忠王容榜弟弥悆赵师适邹应龙榜弟师史弥应袁甫榜弟弥忞赵汝杶吴潜榜弟汝梓赵綦夫吴潜榜弟夫赵崇侇黄朴榜弟崇侪舅甥三学士汪大猷甥陈居仁楼钥典乡郡黄晟鄞人唐末守郡二十年孙沔远祖合奉化人皇佑三年守郡王周鄞人庆历中以司封郎中守郡楼异其先奉化人政和中守郡五年所居号昼锦坊南门内有锦照桥赵彦逾鄞人嘉泰四年四月资政殿大学士大中大夫知庆元府兼沿海制置使所居号锦里赵善湘鄞人嘉熙二年二月资政殿大学士银青光禄大夫沿海制置使兼知庆元府名其所居之坊曰锦勋坊余天锡鄞人嘉熙四年六月资政惟大学士知庆元府兼沿海制置使名其所居之坊曰锦乐坊建乡节郑清之鄞人淳佑五年以少师越国公醴泉观使兼侍读领奉国军节度使省元傅行简陈埙状元姚颖傅行简袁甫释褐状元宣缯何大圭武举状元胡应时以绝伦升第一名童子科桂锡孙王人英应翔孙进士端拱二年陈尧叟榜圣人不尚贤赋五色一何鲜诗禹拜昌言论杨说淳化三年孙何傍卮言日出赋射不主皮诗儒行论李泳咸平五年王曾榜有物混成赋高明柔克诗君子黄中通理论许铉景德二年李迪榜天道犹张弓赋德輶如毛诗以八则治都鄙论郎简卢慎微张合大中祥符五年徐奭榜铸鼎象物赋天险不可升诗以人占天论王周葛源大中祥符八年蔡齐榜置天下如置器赋君子以恐惧修省诗顺时慎微其用何先论沈偕许恽同三传出身天圣五年王尧臣榜圣有谟训赋南风之熏诗执政如金石论李奕登科记作亦虞协天圣八年王拱辰榜藏珠于渊赋溥爱无私诗儒者可与守成论朱公绰施渥景佑元年张唐卿榜房心为明堂赋和气致祥诗积善成德论许敏沈言宝元元年吕溱榜富民之要在俭节赋鲲化为鹏诗廉吏民之表论王异庆历二年杨寘榜应天以实不以文赋吹律听鸣凤诗顺德者昌论沈起申屠会庆历六年贾黯榜戎祀国之大事赋形盐象武诗两汉循吏孰优论陈诜冯准王该周处厚李抚辰俞翱皇佑元年冯京榜盖轸象天地赋日昃不暇食诗天听君人之言论杜咨郭暨皇佑五年郑獬榜圜丘象天赋律听军声诗乐本人心论卢隐陈诜堂弟楼郁贯开封陈诜兄贯开封项睎贯开封葛良嗣贯开封周师厚处厚弟嘉佑二年章衡榜民监赋鸾刀诗重巽申命论刘伸渊于锐贯开封嘉佑四年刘辉榜尧舜性仁赋求遗书于天下诗易简得天下之理论俞充朱长文贯开封丰稷嘉佑六年王俊民榜王者通天地人赋大德清明诗水几于道论童于项瞻瞻堂弟袁毂嘉佑八年许将榜寅畏以飨福赋乐通神明诗成败之机在察言论葛蕴贯开封冯硕准侄陈谧柳韶治平二年彭汝砺榜大舜善与人同赋春和议振贷诗君子以成德为行论楼常郁子舒亶熙宁三年叶祖洽榜是年始有御试策王吉王夬周子贯和州冯景贯开封熙宁六年余中榜俞伟充叔韦着明经熙宁九年徐铎榜陈伯强贯开封姚孳杜屺贯开封楼光郁子元丰二年时彦榜吴矜周锷师厚子元丰五年黄裳榜江炳翁升俞夔丰安常稷子陈撝族贯开封王瓘该子元丰八年焦蹈榜君人者制仁论楼异常子元佑三年李常宁榜吴正平姚希陈摅撝弟张宏举经明行修王光祖异之孙贯齐州元佑六年马涓榜童袁灼毂子贯开封刘渭元佑九年毕渐榜俞袤伟子胡斡化绍圣四年何昌言榜蒋璇冯泾贯开封童韫堂弟茹开贯开封元符三年李釜榜陈禾谧子陈撝弟郭慎实暨子冯轸景侄孙楼弁汪洙崇宁二年霍端友榜周铢师厚子贯湖州王次翁异孙贯齐州崇宁五年蔡嶷榜冯滋泾弟蒋珫璇弟冯子济泾堂弟夏承汪思齐洙子曹贯顾文上舍魁大观三年贾安宅榜王珩该侄胡旦吴升矜从弟蒋安义政和二年莫俦榜汪思温沬子王庭秀发子张邦彦宏侄林保林澍保堂弟政和五年何榜楼航政和八年嘉王榜林孝雍陈时举陈秉谧子举八行姚持阜侄贯开封桂舟陈宗翰诜孙吴秉义升子汪廷彦史才薛朋龟王勋宣和元年上舍释褐楼玮航子宣和三年何涣榜王琥何泾杨正权吴秉信升子宣和六年沈晦榜王璧庭秀子又于绍兴五年魁博学宏词科曹粹中贯侄林孝友孝雍弟建炎二年李易榜张嗣良于闶绍兴元年上舍释褐高闶绍兴二年张九成榜王玮琥弟于庭式锐孙薛靖朋龟族王伯庠次翁子贯济南史纯臣贯湖州周广誉绍兴五年汪应辰榜王伯序次翁子贯济南石师能贯绍兴史师雄纯臣从叔郑若谷赵敦临高安世闶兄刘涛绍兴八年黄公度榜省试天子以德为车赋谈笑却秦军诗六艺折中夫子论吴邦杰贯绍兴蒋楰浚从侄陈曦禾子余遇蔡毅绍兴十二年陈诚之榜魏贯开封丰至稷侄孙姚孚希从侄俞观能夔子姜涛贯开封楮棣绍兴十五年刘章榜汪大猷思温子史浩才侄张济嗣良从兄周维莫冠卿王瀹夬孙贯和州林大节孝雍侄高誾安世弟绍兴十八年王佐榜沈中立童大定绍兴二十一年赵逵榜方天保陈居仁贯兴化裴定吴化鹏张逊任三杰绍兴二十七年王十朋榜方南强天保弟赵彦弼赵公迁绍兴三十年梁克家榜楼锷异孙楼鋐异孙卞圜贯泰州高文虎安世侄叶时王明发赵彦逾赵师岘赵师章师岘兄郑锷贯福州刘俣沈元宪莫堂冠卿子隆兴元年木待问榜圣人作而万物睹赋人鉴诗一正君而国定论李唐卿贯绍兴李霖郑若容若谷弟赵善待楼钥异孙张良臣贯拱州林圭冯纬文泾孙汪大辩思温侄林颐张孝伯干道二年萧国梁榜赵师正改名师津施纯仁杨王休俞茂系干道五年郑侨榜杨简王时会沈焕袁章灼孙史弥大浩子赵善纁王时叙时会兄戴樟干道八年黄定榜范矩卢子材王辉陈纪韩永德贯开封舒璘赵伯省舒烈亶曾侄孙淳熙二年詹骙榜赵彦通彦逾仲兄赵渭夫赵师信改师浔师正弟赵彦远彦逾弟淳熙五年姚颖榜姚颖孚孙黄豹王镐璧侄苏养直贯泉州郑瓒锷弟淳熙八年黄山榜袁燮灼曾孙赵汝胜赵师晨淳熙十一年卫泾榜高文善安世侄高似孙赵汝逵善待子赵汝述善待子赵善赞善纁弟淳熙十四年王容榜史弥远浩子赵师晃师晨弟姚师皋袁韶史弥忠浩侄罗仲舒赵希言赵汝遇赵师师晃从弟赵希李震唐卿侄孙吴振史弥悆弥忠弟绍熙元年余复榜边恢友闻侄叶澄赵夫丰有俊稷四世孙诸葛安节贯绍兴赵崇复赵崇衡崇复从兄林维孝刘致一陈卓居仁子贯兴化林圭周焯锷曾孙绍熙四年陈亮榜杨琛楼昉楼镛弁孙赵师赵崇德应傃姜光涛侄孙贯开封厉思明陈从贯福州姜柄涛侄贯开封赵筠夫彦逾子改名夫臧植蒋经贯镇江刘垕童居善大定孙葛容王洙勋孙庆元二年邹应龙榜天子大采朝日赋玉烛阳明诗高祖宽明而仁恕论张虙嗣良侄孙史弥逊才孙赵汝笈赵汝适善待子赵善湘姚师虎师皋弟张珩叶子高赵时穆楼汶异曾孙董仁泽郑褒之若谷侄章禹圭孙逢吉赵师师弟赵师宜希言叔赵汝法赵师适师弟赵彦枢桂万荣袁洽毂四世孙蒋岘珫曾孙冯自强武举按曰所载有科或遗脱榜首或颠倒年分已详宝庆志中此不复赘锺元达潘伯恭卢元吉庆元五年曾从龙榜袁肃燮子史弥浩侄刘叔向臧格植弟皇甫晔王暨辉侄贯开封汪文中大猷侄姜燧光弟贯开封赵善憧善湘弟王大醇上舍琥侄孙赵崇衎赵汝稠赵崇王埏伯庠孙陈概禾曾孙嘉泰二年傅行简榜圣人成天下之大顺赋春旗簇仗齐诗汉御外理内之术论傅行简缪师皋次年试中教官林维忠上舍维孝兄施琮杨琮深从兄胡鉴嘉泰二年武学释褐范良辅嘉泰三年两优释褐宣缯开禧元年毛自知榜汪之强大猷侄孙赵彦杉郭九思李以制袁汝宽徐愿赵与龙赵希杨林宗一维忠子贯湖州嘉定元年郑自诚榜王宗道时会侄郭德畅九思从叔王埜明发孙赵汝惮范楷矩弟薛师点朋龟曾孙张起岩胡刚中刘厚南叔向侄董仁声仁泽从弟陈公益李诜伯以制叔吴希甫化鹏侄武举周师锐榜童蒙正林榜胡光陈良彪榜胡应时光子为第二名以绝伦特与第一名恩例嘉定四年赵建大榜任龠谦子俞畴充曾侄孙贯湖州赵时慥赵希舍师子楼淮冯宋兴轸侄孙陈谊黄定上舍赵希赵希瑑程士龙汪了翁武举王国定杜霆林拱嘉定七年袁甫榜袁甫燮子赵师籛伯省侄余元廙戴杰上舍贯福州丰翔至曾侄孙史弥应弥忠弟史弥忞弥忠弟范光楷子贯太平叶英赵时恪时慥兄赵唯夫公迁孙赵夫渭夫弟赵纹夫汪立中大猷子赵时择渭夫子孙枝赵时益玮夫侄李森上舍叶奭赵希希兄赵与欢希言子赵与昭孙起予枝子嘉定十年吴潜榜方季仁李元白以制父李以称元白子郑刘着郑清之赵汝杆汝柄弟陈埙省元高奎林挺拱弟赵汝杶善湘子史弥巩弥忠弟庄镇任灼然楼采汶侄郑次申赵莅夫赵师籀赵綦夫公迁孙赵师篪赵汝柄善赞侄赵汝梓善湘子赵希畣师子史岩之弥忠子赵希敞与昭叔赵夫公迁孙赵时夫侄汪之秀之强弟陈伯鼎翁逢龙葛逢武举朱嗣宗榜陈寅嘉定十三年刘渭榜诸葛十朋安节侄赵希镒师晨子忠翊郎赵时标省魁庄同孙赵侵夫赵希洽希言弟赵与仕师岘孙赵希逾沈中文焕侄史嵩之弥忠子罗叔韶蒋兴孝陈自赵希羊宋炳徐敏功董子焱仁声从弟王之经嘉定十四年两优释褐何大圭嘉定十五年国学以庆宝恩上舍释褐汪之道思温孙嘉定十六年蒋重珍榜丰芑稷五世孙臧元圭植格从侄李诲伯元白侄应傃侄臧元僧植子贝自成袁商燮子王撝余天锡潘景华伯恭子舒泳之杨梦龙正权侄楼郁五世孙史佺之弥忠侄赵师简师籛弟赵逢龙楼昉从弟武举杜幼节榜臧元庆植格从侄王甲镐侄嘉定十七年上舍释褐邵明仲庄端孙同孙弟任褒然灼然弟陈范纪子宝庆二年王会龙榜孙因梦观堂兄孙梦观因从弟赵希洺师葑侄赵希赵师葑赵汝桂赵时范王希声内舍明发之孙埜之兄刘栋垕侄赵希逸希逾弟郑士颖清之侄赵汝赵崇侜臧元坚植从子楼浟淮弟舒瀛黻之曾孙王文贯袁衡燮孙刘炳遵之孙俣之子陈篚纪侄赵汝梅善湘子汝杶汝綦弟赵崇佾赵希埵赵汝期汝笈堂弟赵希绹赵淢夫彦通侄赵希驭赵希璱希兄赵希伺赵夫赵希希兄赵希希伺兄赵汝赵辽夫赵与焰与龙弟萧垚冯基刘希辰着子夏元吉蒋规珫曾孙赵若搢王梦次黄桂豹子王兴叔沈晟武举杨必高榜何武伯冲侄绍定二年黄朴榜张霆振赵希畣丰茞芑弟元名芸史望之弥忞子王龙荣时会孙杨埴林溥大节孙赵汝湒上舍姚元哲颖子冯履道基兄赵希鐩师晨子希镒兄赵崇侪崇侇弟赵崇内舍史及之弥林子臧元士植子上舍赵崇侇崇佾从弟李词伯杨珏何宗徐灼周时举陈纪侄篚兄董亨复王棠陈笥纪侄篚兄董淮刘圭有德子沈叔简王与直时叙孙边之裕友闻孙汪辉廷衡曾孙武举焦焕炎榜张时举逊侄孙何浚内舍绍定四年庆寿上舍释褐严畏仲熊孙叶成子澄子沈辉绍定五年徐元杰榜何德新冲从侄武伯弟陛壑高指开曾孙曹巽赵汝榗善湘子今为善潼子陈埜任严桂去疾桂锡孙必之孙万荣侄王得一孙愿质枝子赵希羔希羊从弟赵时悟边之基友闻侄孙董仁森子焱从弟吴颙王似道宋自强赵汝岿汝惮从弟戴埙机孙陈大方曦曾孙概从侄汪之埜立中侄宋拱之韩应祥林一之嵩之曾孙张珩从弟楼异孙宋泊炳之弟潘景孟刘燧遵孙林虙王与义叶龙友奭兄冯容轸侄孙楼鍭子徐应和楼濂钥从子臧梦祥植格从侄楼瀚异曾孙顾铨黄锷楼鍭子边之问恢子薛师傅顾槱武举林梦新榜臧元龟元庆弟鲁英楼采弟端平二年吴叔告榜汪之林上埜兄上舍史越翁师雄从侄孙赵崇暧汝柄侄夏张自明虙从子上舍高衡孙文善子周福孙汪汲镇五世孙高深文举孙赵希囿希羊弟袁铉陈梦举楼昭昉弟汪龙友了翁叔楼汶弟余柟张盘虙从子王奎明发从孙王子槐沈一举方肃季仁侄孙陈纪子刘辉臧棐格从弟楼梲异孙吴惟助邬文伯楼槔异五世孙武举朱熠榜王大用徐用之何自明浚弟嘉熙二年周坦榜戴埴上舍章士元上舍应文炳魏峻通直郎陈大震大方弟赵崇滁赵崇儋黄演镗侄千之弟史本之刘照遵孙林爽邦维孝从弟张汪之邵立中侄林宗称问礼子刘埏刘熹遵之孙俣之侄炳之弟林公玉赵希釜赵希元师晨子赵若灊贝良金楼条黄应春李淦贝斗南楼滓钥侄陈策黄千之镗侄演兄陈了翁陆爚佃孙林震陆点佃孙陆埏之瑞孙陆熊佃孙陆采佃孙陆晢甫佃孙楼侃异五世孙楼柎武举刘必成榜蒋崌淳佑元年徐俨夫榜王汉英王应麟撝子陆合佃七世孙潘泉史能之弥巩子出继王真锡上舍明发从孙蒋兴永内舍平叔绰之子赵汝檀史冑之弥巩子方震龙孙洙戴进之集之子埙埴之从叔赵琩夫王轰勋曾孙王履正上舍赵汝汝檀弟赵若璁时融子汪元春蒋觐绅子罗明复周梦李常之曾孙杨宗卿琛侄丘达可之才之孙复之弟罗叔晟方端季仁之侄贝斗山自成侄孙良金侄斗南弟张自强虙从子自明之弟张庆祖珩孙何日新冲侄武伯弟德新兄任节张自东齐之侄孙刘拭涛侄孙致一侄淳佑四年留梦炎榜余东元廙侄孙戴鑫孙梦发洙侄卢垚黄应春戊戌特科甲辰正奏安刘赵希愃赵汝李以益元白子以称以制弟袁燅陈肖孙萧文会垚之弟孙豹俞舜申张正国张钦淳佑七年张渊微榜王霆瑞赵孟墅师岘曾孙与仕续训与稀亲侄何日新侄赵崇元名崇辛王珪楼洌肖五世孙张自期虙之侄自明从弟赵崇骕袁采黄知崇千之子蒋晓珫孙岘犹子吴龙朋正平孙楼梅异孙张槱之珩侄郑士冑敕授将仕郎清之从子朱佑之邬秀实文伯楼滮钥从子蒋觌珫曾孙规兄贝良臣周岳王应龙应逢子袁符楼椲舒济世琮孙缪应符张堂胡时中徐日宣姜辉燧从弟楼枝翁归仁赵希墫希埵弟吴尚深武举章梦飞榜汤大全戴元质淳佑十年方逢辰榜沈发史俊卿弥高孙林潜周坦上舍锷之四世孙烨焯之亲侄陈若水协弟林禹玉公玉兄朱瑞方定国曾孙胡发鉴子赵与臻希镒子赵与希驭子元名与恩省魁杨景山赵若惠时择子高桂指兄袁垚虞逢午戴杰王耒林渭维孝侄宗一弟沈士龙镗孙洪翌洪翚杨垕简侄孙蒋梦符杨兴伯桂本宝佑元年姚勉榜陆逵佃五世孙舒梦庚孙獬孙胡咸中刚中时中弟黄翔龙马元演李应龙史有之上舍弥巩子赵时戴得之权子上舍臧元孙单德旗贾万金孙震孙钱保舒渚王安道文贯弟王自然林霆陈翥杨壁林峻陈谏王良休子汪奎汪翔龙袁士复蒋峒施泰孙琮侄舒漳琥之孙虞逢酉敏求侄逢午兄林灼宝佑四年文天祥榜王应凤撝之子应麟之弟赵若棋罗雷发黄震刘应老赵崇回赵必聪陈着章霆瑞卓云舒杭杜梦冠杨应霆琮侄宗卿兄夏已震子史即之李国宝余梅叟郑士洪张虞应埜楼世仁陈鼎翥子了翁兄李以秉李己未再对二等林一枝徐汝周刘南强史常之凭懋杨垧兄简侄孙开庆元年周震炎榜王复子槐子蒋世杰张兴祖胡从义张源霆振侄霆龙子孙真孙赵与赵必衢崇侇子张应龙张霆龙霆振弟章介甫俞道明萧楠卢天佑史介之李以兴楼极胡机楼森圭张虡罗季禹李以圭干巽闶曾孙王宝之蒋演王桂发郑大津桂壮孙景定三年方山京榜方山京舒津王山甫王一桂沈溎刘扬祖张光张大圭孙惠时张润孙沈芳练睎颜咸淳元年阮登炳榜孙治凤楼岩姚梦荐李檞林子宣曹一新王镭杨应祥胡大浩韩福孙黄三接叶梦牛史蒙卿徐十朋陆觉史唐卿三学前廊赐进士释褐咸淳三年登极循资恩沈震孙蒋元赵必昌咸淳四年陈文龙榜臧璧赵必佑楼岩咸淳七年张镇孙榜王叔龢戴表元赵孟何任仲高咸淳十年王龙泽榜萧元澥陈观吴化龙玉午龙四明志卷第七宋元四明六志弟五十九元袁桷等撰山川考随山浚川禹所陈非琐言也治梁及岐后讫不能别何哉明郡以四明山得名其山范不能定或曰在越或曰亡是山唐一行作山河两戒深有旨矣四明山由越来至于慈溪东行至于鄞复折入奉化脉陇连属稽诸田野可考也江入余姚上三十里与四明水接更十里潮势已没古为堰限之吴潜为庆元恨庆元公卿多徙堰于上虞潮至旧堰上不一二尺舟楫蔽沙岸虽驿舟不可发使者数言而上虞谓新堰利益不肯改噫其果有是夫作山川考山鄞县四明山繇天台山北面起向东北一百三十里涌为二百八十峰中有三十六峰周回八百余里谢灵运山居赋注曰天台四明相接孙兴公赋曰登陆则有四明天台四明方石四面自然开窗其中区分中通一溪曰簟溪西引簟溪东入于海地在句章又云鄞江山有七峰相去各六十里云雾相通山东面七十峰状如惊浪曰惊浪之山境接句章郭璞言后五百年当立郡至开元置明州其言适符合梨洲洞水东出句章是四明东门山西状如奔牛曰奔牛山连嵴起峰因以名之中有三朵峰铛足以立汉张平子居焉中有石室西南有五朵峰形如芙蓉峰相望各去六里中峰为四明山心梨洲溪生沙梨孙兴公与其兄承公游得梨以食因号梨洲杨修游四明山见一老人其言曰见两人把火且当获金刀修解之两火炎也加刀为剡因号剡溪其说诬怪后汉有刘阮二士怪不复录四明山南耸七十峰状如驱羊其峰蹲者曰蹲羊水源十丈有神蛇居之吐灵气如楼阁可祷雨山足一涧出南过一百二十里水归鄞江南源也此南洞一源四明山南门也溪号臼溪宋有捕鱼者恍不见日光因号为大晦山东复有一峰下有龙窟逸士陶源探望如楼观号小晦山西南八峰下有囊号八囊山山向北有两阵山如走蛇旧有人居之山之北门也梅福隐越游焉作记曰四明山四面二百八十峰周回八百余里东接句章西连舜窟南嗣天台北包翠碣其言不妄山有五朵峰东有一峰高六里周十里峰南一岩高一丈深七丈中有石穴通泉流于梨洲穴生甘草又多古杉柏瑞云居之西一峰高四里南有石室下有石枰相传刘阮居之南一峰高三里有石壁壁出数穴生石乳北一峰高四里峰顶有天井云气吐吞山四面各生一色树东生樟树西生松树南生柏树北生柽树及黄杨木其山顶上极平正每有云盖之晋沙门白道猷从天台入四明将筑居不敢居以还木虚梅福孟亮游最着其事荒忽不敢纪今因山记采其实而言之刘纲事见太平广记谢灵运山居赋天台桐柏方石太平二韭四明五奥三菁太平之北诸山神仙所居宋书孔佑至行通神隐于四明山尝见山有数百斛钱视之瓦石不异今父老相传以繇小溪以上为东四明由余姚而上为西四明由奉化雪窦以入者则谓之四明山盖山势蜿蜒连属与三境相犬牙金峨山县南八十里州之案山也太白山县东六十里视诸山为最高其巅有龙池云气翁勃生于水面不绝若丽日晴霄澄彻如镜或风振林木落叶纷纷过之无堕池中者每风雨时雷电多从山顶生天童山有支径可登此峰顶邦人旱暯必祷焉每有灵物变见雨随以至或曰山以太白星得名又曰近有小白岭故此为大白非太白也舒亶题太白峰题太白庵按曰二诗见集古考天童山县东六十里晋永康中僧义兴结庐山闲有童子来给薪水久乃辞去曰吾太白一辰上帝遣侍左右言讫不见太白天童之名昉于此山前有玲珑岩石多嵌虚支径透其绝顶景象尤胜舒亶题天童寺王安石题天童寺按曰二诗见集古考贸山县东三十里高二百八十丈按十道四蕃志云以海人持货贸易于此故名县居贸山之阴乃加邑为鄮阿育王山在鄮山之东高数百仞阿育王见灵建寺其下因以名山详见本寺文寺有径路可上山腰有佛左足迹入石二寸余峰顶有极目亭望海中山如邱垤然玉几山阿育王山之前自寺视之横陈如几大梅山县东南七十里盖梅子真旧隐也按福本传王莽专政福一朝弃妻子去其后人有见于会稽汉时鄞属会稽而子真所隐亦不止此一山山中有石洞僊井药炉丹灶遗迹犹存山顶昔有大梅木在其上则伐为会稽禹祠之梁其下则为它山堰之梁禹祠之梁张僧繇图龙于其上夜或风雨飞入镜湖与龙斗后人见梁上水淋漓而萍藻满焉始骇异之乃以铁索锁于柱而它山堰之梁长三丈许去岸数丈岁久不朽大水不漂或有刀坠而误伤之者血出不已余见它山堰灌顶山县西南七十里通远乡其山直上二十里方至顶有普净禅院岁纳学租故宋有采铁于此者朝旨禁之自天禧二年府学养士岁入钱三百贯延佑七年山民陈永等增租钞一十五锭后寺僧分佃一半今复通佃它山即善政侯为堰之地水南沿流皆山至是始有一山在水北因两山相对堰得以成以其无山相接故谓之它山亮阇梨题它山截断寒流迭石基海潮从此作回期青山自在行人老涧阔水声无绝时天井山在通远乡神龙所居有三井焉一岩突然而出者下瞰百仞之渊地仅容侧足缘萝可行如此者数十步至下井井之傍石皆光洁如龙物常行久而熟之之状又行三里至中井益险又三里至上井则难矣旱暯祈请得蜥蜴或蛇蟹之类自山下望之奕奕有光雨辄应每欲雨则云雾先兴于此山山有龙王堂张良臣记响岩县西南五十五里句章乡岩石壁立下浸江水水北作声则岩中答之故曰响岩有影如佛像故又名佛影岩天寒有鸬鹚数百为群集于岩上故又名鸬鹚岩北岩县南五十里句章乡岩中可容百人暑月清凉有频伽鸟巢其中凤山县西南七十里通远乡石臼山县西南五十里光同乡山坡有石圆而匾阔可二丈中有穴似臼世传葛仙翁炼丹之所傍有二足迹世谓之仙迹山下溪潭深迥杳不知其底有鱼如舟或见则必作阴雨或有见龙首枕于山麓潭上者仙隐山与此山相连魏文节公杞作碧溪庵于其上芝山县南五十里光同乡西石山县南六十五里通远乡出石东石山一名稽山县东三十里出石姜山县南三十里平原中崛起有石洞三其一最大曰后岩中可坐数十人洞后又有一小洞上有小穴形圆如月可仰窥天里人祠神像于岩中后分其祀于山前岩下号前岩庙茆山县南五十里与姜山对峙厉山县东三十五里阳堂山俗曰青山县东四十九里舆地志云此山四面县绝下有鲍郎庙即鲍君生所居也银山县西南四十五里地名小溪尝产银故名锡山县西南五十里尝产锡故名大含山县东南三十里白鹤山望春山皆在广德湖陶公山在东钱湖山下多朱姓居之世传陶朱公尝隐于此有钓鱼矶在焉宝庆三年守胡矩建烟波馆天镜亭于其上详见河渠考东钱湖内隐学山在东钱湖其下有栖真寺放生池徐偃王隐学于此二灵山在东钱湖有张王行祠梨花山月波山百步尖皆在东钱湖有寺大慈山在东钱湖下水岙宋丞相史鲁公葬母夫人之地以此着名圣女山管公山皆在县西珠山蹲跨山有瀑布佛陇山阮山朱长山皆在县东东山黄山金文山五峰山皆在县东南建岙山在县西南四十五里白石山在县东三十里翔凤乡其山青秀与东钱湖相对人多游览焉山有白石故名图经载亶洲山在县东四十五里按十道四蕃志云亶洲有虞喜冢晋屡召不至死葬于此东方朔十洲记云山有不死之草赤茎绿叶人死三日以草覆之即活按吴志黄龙二年春正月魏遣将军卫温诸葛直将甲士万人浮海求夷洲及亶洲亶洲在海中汉武洞穴记言秦始皇帝遣方士徐福将童男童女数千人入海求蓬莱神山及仙药至洲不还世相承有数万家其上人民时有至会稽货市会稽东县人海行亦有遭风飘至洲者所在绝远卒不可得至故卫温等但得夷洲数千人还今谓亶洲山去县四十五里实无此山世传今日本国即此洲然未知是否也又载鸡鸣山云山有石井上有铜瓶着石有大石鸡云从浮梁上飞来今犹鸣应扶桑晓太平寰宇记载动石山云有坚石高五六丈下有小石支之暴风雨则其石自动山行者闻隆隆之声又载灵山云山有石鼓临涧若鸣则野雉翔鸣故曰灵山今境内皆无之奉化州四明山连会稽接天台跨慈溪鄞及州境详见前镇亭山州西南一百里汉地理志注鄞有镇亭山西界于越跨于天台故其乡为连山鲒埼亭山在东南四十里濒海之地与袁村相属汉地理志注鄞有鲒埼亭颜师古云鲒音结蚌也其长一寸广六分有小蟹在其腹中埼曲岸也其中多鲒故以名亭俗讹为戟埼鄞城山州东五十里古鄞城在其下故名干道旧志载赤堇山在鄞县东四十里云山有草曰赤堇鄞县以此为名而加邑焉天门山在州南六十里大海海外列障排空有两山对峙高入苍穹南亚于海汉地理志颜师古注云鄞县东南有天门水入于海有越天门山陶宏景真诰云天门在鄞县之南宁海之北半亚于海雪窦山在州西北五十里四明山之南有千丈岩瀑布泉锦镜妙高峰含珠林宋理宗御书云应梦名山丹小山在州西五十里四明山之南属剡源乡之三石村有三巨石故名三石山山有二洞上有丹霞二字如朱书洞如广厦中可容五六十人有深穴可容人身昔有入者行几半日闻水声如雷而返水涓涓岩罅闲其流迹皆赤色下有龙湫旱暵祷之岩后风从窦出常飙飙有声夏绝无暑冬则凛凛不可近俗号风洞云笈七签所谓丹山赤水是也徐无岩在州西北七十里岩立数百仞瀑布飞下冬夏不绝下有潭上有鞠侯岩三大字刊于石大小晦山在州西六十里即四明山南来之两峰左肩红岩山下有覆盆山宋时应则入山初甚秀丽既而冥晦故曰大小晦四明洞天记云两峰各有大小晦是也或作悔非望春山在州西五十里其右文笔峰其左展旗峰宝化山在州南三里古松如卧龙杜鹃花如翔凤题咏诗见慈氏教寺汉城山在州东北二十里山有五代汉时城基楼大参攻媿有诗云城复于隍遗旧基山云漠漠草离离当时雷鼓声沈后留得寒岩伴落晖南山在州东南五里西山在州西南五里马迹山在州南五十五里石上有马迹故名三山在州南五十五里屹立大海中如三台然旁有数屿金峨山在州东六十里高出众山乃郡治案山也大雷山在州西南四十里登其山可见海二百里外即唐末谢遗尘隐处横山在州西四十里腰山为路二十五里有石文若篆谓之天篆旁有鲤台刘阆风有摩崖诗新岭在州东四十里东有七十二曲上下牢岩在州南三十五里上岩壁立下岩回顾谢家石洞在州东三十里洞居山腰深丈许有窍可窥天桃花坑山在州西五十里四明山之上二十里云之南也山岩壁立数仞延袤数百尺岩色红白相闲隐映出没状如桃花之初发故名四山环绕宛如盘谷中有平田数百亩鲒埼岭在州南四十五里畸山在州西北二十一里湖山在州西北一十五里吴郎山在州东南一十里蓬岛山在州西南四十里小梅山在州南三十里雷公山在州南六十里九峰山在州东六十里笔架峰在州东三十里其峰崒屼如笔架之状云兴则必雨天柱峰在州西六十里丁公山在州西七十里义峰在州东七十里九女山在州南二十里大洞山在州南六十里东坑山岭在州西南六十里燕岩在州北二十里有燕子穴故名狮子岩在州东五十里状如狮子铜山在州西北十五里俗传昔有樵夫入山满目皆金宝意欲拾取之焂有神人仗剑而出顷之旋顾悉不见矣毛巅岭在州西六十里四明山之南按大小晦崎岖涧谷行者艰阻绍兴初有毛居士者凿崖以便民往来遂以名岭安岩在州西南三十里来自四明山有寺旧名四明院翠峰在州西南三十里童公岭在州西南六十里坍墟岭在州南六十里为台明之界梅山在州南二十五里东为注销有僧庐曰禅寂为寿禅师道场南为鸣雁管管之上峰峦奇秀乡之显仕邱陇多藏焉山之西号丁令威俗传令威尝化鹤止此有丹井在其旁一勺之泉尝随海潮上下父老相传以为海眼攻媿楼公钥有诗云峰头丹井随潮信松下禅床旧祖关盖纪此也北则环以大溪其山四断兀立众山之中或谓汉之梅福尝游此因得名今其山之下每遇大雷雨则出小石圆如梅子剖之亦有核其名又或因此也上有龙湫为乡邑雩祷之所新妇岩在州西北五里累石而成肖像类人夏侯曾先地志云西北临溪水其石五色望之颇似花钿新妇首饰故曰新妇岩今西北实无溪亦无五色石所谓昭德夫人者昌国州翁山一名翁洲州东三十里徐偃王所居也今城址犹存抱朴子论古仙者之药以登名山为上而以海中大岛屿若会稽之东翁洲之类者次之干道闲耕者于其下得铜鼎一无足而有耳耳亦不穿中可容斗余而底之埃墨犹在以归进士陈节谓炼丹之遗器补陀洛迦山在东海中佛书所谓海岸孤绝处也一名梅岑山或谓梅福炼丹于此山因以名有善财岩潮音洞洞乃观音大士化现之地唐大中年西域僧来即洞中燔尽十指亲睹观音与说妙法授以七色宝石灵迹始着海船候风于山下谓之放洋瞻礼惟谨名公亦多游之绍兴初给事中黄龟年为之赞十八年史越王以余姚尉摄昌国盐监三月望借鄱阳程休甫由沈家门泛舟风帆俄倾而至诘旦诣洞寂无所睹炷香烹茗但碗面浮花而已晡时再往一僧指岩顶有窦可以下瞰公扳绿而上忽见金色身照耀洞府眉目了然程所睹亦同惟公更见双齿如玉雪天将暮有一长僧来访云将自某官历清要至为太师又云公是一好结果底文潞公它时作宰相官家要用兵切须力谏后二十年当与公相会于越遂告去送之出门不知所在干道戊子以故相镇越一夕典客报有道人称养素先生言旧与丞相接熟不肯通刺疾唿欲入谒亟命延之貌粹神清谭论锋起索纸数幅大书云黑头潞相重添万里之风光碧眼胡僧曾共一宵之清话遽掷笔不揖而行公大骇遍遣兵吏寻觅不获见淳熙己酉公正位太师自道本末云尔洞前嵂崒嵌嵚措足无地僧德韶凿石甃桥六年始成祷谒者便之嘉定七年宋宁宗亲洒宸翰为扁曰大士桥史越王事见补陀寺壁记及会稽志东霍山在东北环以大海世传徐福至此山有石碁盘修竹环之风枝扫拂常无纤尘若有使之者又相传以为仙而图经所谓虎豹龙蛇人不可到者妄也桃花山在东南世传安期生炼丹之所尝以醉墨洒石成桃花纹山因以名马迹山在东北安期生洞在焉石弄山在东北山石玲珑故以名西兰山大箬山柽岸山浡涂山旧名浮涂磛石山滕岙山岝峉山已上并在南小竿山大竿山兰山昆斗山麻岙山蛟山登部山黄公山马秦山黄砂山徐公山双屿山石珠山已上并在东南东句曲山石马山石牛山隩山已上并在东兰山浪港山深水山莆隩山蛇山竹山洋山东兰山元霍山西枯山东晓山东枯山桑子山旧名桑石石蜀山东胊山川石山北璧山西须山须皓山落华山青山已上并在东北大碛山东乳山东岱山西胊山大洋山吊屿山已上并在北回峰山西良山长涂山三姑山滩山长白山西岱山正策山吴农山如岸山横子山册子山西桑山已上并在西北嘉门山晓峰山已上并在西小茆山三山大茆山砂罗山已上并在西南外有藿山黄石鸡鸣东豸西豸碓砧大板洋横秀山马乳宜山汐屿烈表五屿虎头方横白踏大桑云屿青屯黄屯龟鳖丁兴黄隆杨岸昼栲门小碛黄罗门大小板绿狮大小镯庙址等山皆海中有名者人迹所罕到姑附于此慈溪县太平山桷按孔皋会稽记曰在余姚县南百里四明山自越跨县接鄞奉化山形似伞四角各生一种木不杂揉三阳之辰华卉代发今旧志云在县西六十里界余姚县孙绰游四明游太平有铭其山与四明犬牙相接又孔稚珪亦有诗详见题咏则太平盖四明之支陇也塔山在县东南三里阴阳家谓之青龙山大宝山在县西南二里阴阳家谓之白虎山山南有泉极清甘名曰大宝泉句余山在县西南二十五里句章余姚在此山之东西盖因山以名县也山海经云山出锡戍溪山在县西南三十五里晋孙恩卢循作乱取道入寇刘牢之御之屯兵于此故以戍名东澄山在县西南二十五里横山在县东南十里五马山在县西南六十里三女山在县西南六十里耆老相传昔有三女浴于江次忽为雷所击化为三峰相望因此名大隐山在县南三十里夏侯曾先地志云大隐山口南入天台北峰为四明东足乃谢康乐炼药之所也晋虞喜三召不就遁迹此山因以名之三过山在县南十五里山势孤峻临江潮水萦回舟人常倦于经过一过犹倦况三过乎故名鳖子山在县南五里山形似鳖抱子山在县东南十里山势宛转如龙蛇抱子之状骠骑山在县东三十里会稽典录云汉时张意为骠骑将军其子齐芳历中书郎尝隐此山阚峰在县东北二里吴太子太傅阚泽居其下因以名大蓬山在县东北三十五里又名达蓬山山上有岩高四五丈又有石穴深三丈余岩上有三佛迹上多芳草又云秦始皇至此欲自此入蓬莱故号达蓬山下有智度寺范石湖有诗云拌擞轩裳一哄尘任教空翠滴乌巾老身已到篮舆上处处青山是故人桑屿山在县北六十五里东向山在县北六十里黄牛山在县北六十里算屿山在县北六十里茗岙山在县北六十里浪港山在县北六十里石塘山在县北四十五里向头山在县西北八十里亦名西龙尾东望伏龙山与龙头迩龙头以东属定海龙尾以西属余姚各有海塘塘每为潮损二山捍潮其中与山相接古有海塘闸柱屹然今为鱼盐之地已成畎亩者禾黍菽麦弥望昔以海邑之冲欲于此屯兵以舟师难于出入遂废今置镇守司鸣鹤山在县西北六十里耆老相传昔有鹤栖于此一旦飞鸣冲天而去故名渔溪山在县西北五十里五磊山在县西北三十五里上有五峰磊磊相比人谓五磊云兴则雨常以为候朱墓山在县西六十里宋台州刺史朱夔葬于此山埋马山在县西六十里夏侯曾先地志云秦始皇游海至此马毙埋之故以此名雨微山在县西五十五里旧名龙山上有云气即雨邑人常以为候或云本是雨征山避讳改夜飞山在县西四十五里其山生甘草耆老传此山自蜀夜飞来蜀客识之因名山凤凰山在县西四十五里丈亭之上其形如凤与龙山相对龟子山在县西四十里山形似龟状城门山在县西三十里宋城门校尉会稽从事陈咏葬于此山因以名虎胛山在县西三十里山形耸踞如虎胛隋大业中尝凿山西南断迹至今犹存凤岩山在县西三十里山形似凤仙鸡山在县西二十五里夏侯曾先云上有石井石床又有铜瓶非人力所能举旁有石鸡俗云是扶桑鸡飞下因以为名赭山在县西八里土色正赤故曰赭山定海县招宝山在县东北八里一名候涛山为海控扼旧称山下有蚌生明珠往来波涛之闲渔舟或得之即光耀逼人骇浪继作不可行投之乃止大洋阴晦夕或见光彩近则隐藏宋梅麓楼公枎登山有词云沁园春开辟以来便有此山独当怒涛正秋空万里寒催雁信尘寰一簇轻等鸿毛小可诗情寻常酒量到此应须分外豪难为水算生平未有此番登高飘飘身踏金鳌笑终日风波无限劳看樯乌缥渺帆归远浦廛鱼杂沓网带余潮待约诗人相将月夜取次携杯持蟹螯乘桴意问谁人领解空立亭皋词镌崖石今无存巾子山县东北八里与招宝山对峙为风涛障蔽秋涛汹涨借两山如门遂免水患金鸡山居招宝山外屹立海中旧传山有金鸡故名鲛门山县东四十里一名嘉门其山势环锁海口出鲛门则大洋也虎蹲山县东二里屹立海口以形得名古称鲛门虎蹲天设之险游山县东二里海中印山县东一里梓荫山县东一里宋时军官冯柄夷而筑之建屏山堂火毁遗址尚存有碑云定海四明壮邑也为海道冲六飞南巡宿兵于此以戒不虞嘉定十一年冯柄环卫来领此戍越明年军事修明修射亭刱军器库规制整整直南得山曰梓荫作堂其上命曰屏山祈其久故夷而不庳取其质故壮而不丽自公之余领客觞咏其间郡人应煟谓客曰子知侯之所以名斯堂之意乎客曰以予观屏山之景四山环倚苍翠可挹风云月露晦明皆宜南引大江练光澄鲜北望巨海与天无际睨视两闲按列万象无丹青之功有天然之绘命之曰屏宜亦似矣此侯之意欤虽然屏之为物顿乎方丈之室其高不过寻丈尺闲今山之与堂相去或十里或百里而侯取以为屏意不已夸乎余曰不然世有大人先生者扃牖日月庭衢八荒天地则其室庐也然则山川城邑皆吾室中之玩而草木禽兽吾苑囿樊笼之观耳山虽远取而屏之不亦宜乎此讵非侯之所以命斯堂之意欤嘉定十三年夏五月丁巳应煟记山下峻石大刻惩忿窒欲四字各大四尺竹屿山县东南一十二里青岙山县东南一十五里乐家屿山县东南二十五里芦山县东南石湫浦鬼屿山县东南四十五里石莲湾好事者易名宝屿山小三山县东南四十五里启霞山县东南七十里有柏香岩紫石头山县东南八十里以石色名云雩山县东南八十里瑞岩山县东南九十里有十二峰宋大中祥符年芝生青松峰下守臣闻于朝敕书褒奖云和气所锺灵苗载育时维珍物着厥祥经省览贡陈良增嘉悦其碑石尚存灵岩山县南四十里宋楼宣献游山诗见华岩寺下大蓬山县西北一百里一名达蓬谓由此可达蓬莱乌崎山县东南一百二十里俗传宋高宗南渡曾登此山大榭山县东南一百二十里小榭山县东南一百二十里盘隩山县东南七十里水绕太白山阴而出凡三十六盘宋名儒习庵先生陈埙墓尚存焉陈山县南七里秀峰山县东南六十里山下古柏甚巨唐朝旧物饭锹山县南三十里剡岙山县南一十五里长山县南一十五里南山县南十里东西两山对崎龙山县南三十五里慈岙山县西南九十里古传左慈隐此算屿山县西七十里新妇山县西北六十里回峰山县北六十里石坛山县西北七十里山石如坛施公山县西北九十里北瞰大洋东距龙头西接鸣鹤商舟如江浙常往来宋时苦海寇至元十五年县达鲁花赤张进以地扼险要刱巡检司民乃安居大德十一年巡检王质始于山前刱建衙宇戎备一新泽山县西北九十里旧名栎山宋吏部郎官黄公震以不雅改今名黄公德佑初弃官归隐就山之南筑室以居名湖山行馆榜所居室为归来之庐环植松菊林泉潇洒为一方胜览前进士汪翔龙游山诗独俯空堂夜无人境自宽高风河影动斜月竹身寒潮海秋声阔山林客梦安坐来更几点北斗挂阑干又访黄吏部不值有诗云一镜湖光半壁山主人何往客来观闲蝶自专花富贵幽禽如语竹平安烟云变化草木媚日月往来天地宽何当共整登临屐更上崔嵬绝顶看洞山县西北一百里有豹洞古有豹隐此又有锦镜池将军石盘松福泉山县西海晏乡三都有钓岩圣井遇旱祷雨泽随应伏龙山县西北九十里山有千丈岩山势壁立海奇处灵岩山县西四十里东山县南十里与南山相对峙象山县玉几山县南十五里县治案山炼丹山又名蓬莱山县西一里众山隐映圆秀其巅平夷有丹灶及炼丹亭址相传云陶隐居尝炼丹于此更上有峰巍然号大炼丹海上望之层峦杰嶂如画邑人逢春月登览号为胜概其侧有仙掌岩掌迹隐然鼓吹山县东八里其峰崒然孤峻天将雨云雾先起有声轰轰如鼓吹鸣仙迹岩县东十五里地名杉木岩洞内有石佛像洞前之石平夷阔三丈许成五彩文有石狮子如羊犬蹲踞岩上圣娘山县南十里世传昔有一女在山上隐见若神南岩又名千头岩县南五十里三岩参天如列笋道士严县南五十里迭石高数十丈冠貌类道士东门山汉书地理志所谓天门山也高二百丈周回二十五里两峰对峙其状如门阔一百五十余步有横石如阃潮退湍泻惟风平浪息乘舟可渡蕃舶商船必经从之潮未平有风浪则蚁聚泊舟山下此海道之冲要也瓦山状如瓦因为名严上有仙迹长尺余版场坑山岩上有仙迹长尺三寸深半寸师娘岙山旧有农人垦地获一古钟三萼山有三峰春时杂花交发绮丽可观于绾山古有渔人于绾卒于此东西涛山四面皆风涛未尝暂息人迹少到担子山状如曲担阳大屿山秋卢门山大门山石坛山以上皆县南海中佛头岩县东南二十五里岩高十余丈上如佛首中断如蜂腰岌然欲摇动又谓摇岩环岩远近皆薝卜花夏月花开弥望如雪香闻十余里锯门山县东南二十五里其山中断如门面现山与县相望无山闲隔因以为名大睦山秋闬山韭山大薤山以上皆县东南海中鸡笼山县西南五里望之如鸡笼山下有白鹤庙伍师山县西南四十里上有白龙潭旧有五僧修道于上台明屿县西南海中两山相对一台山一明山此是台明分界之所马鞍山两头峰起如马鞍双泉山上有二穴出泉味甘可饮过舟常汲之东殊山以上皆县东海中天印岩县西七里大岙其岩如六花印化气岩县西三十里又名蒙顶山夏旱少有云气出必雨西殊山县西海中金鸡岭县东北二十五里岭上大小之石皆有鸡距迹珠岩山县东北三十里旧传蕃舶自海中见此有奇怪宝气因至此寻之不获而去半岩有古桧奇怪人莫能取郑行山县西北十里山高耸上产灵草佳茗旧有郑行居此按曰重刻依卢本卢本居此下有岙字盖岙字本在后行误连前行耳今改正岙昌国州晓峰门鹿螺头小中庄小河盘屿大茅小茅东江杨岙谢浦翁浦洞岙严家岙泽浦郑岙刘岭东寺岙姚家岙祝家岙大岙小岙马岙芦花苔浦孟家岙沈家门田公岙大翦下塘头邱家王大南岙东村施家岙小芦钓屿沈家岙松子麻屿泄岙螺门小枝郎家岙东湖北墠虞家岙大河小沙岙蚕娘岙小翦东茅洋大舟大芦干二松江五百岙小舟中庄溪口李家岙纸甓侯家岙东山浦门南墠溪墠苏仲西山头宜坑小泉白泉东湖西湖虞家岙柯梅蚶岙郎家岙大茅岭长屿军亭大青已上八十三处并属富都乡梅岑外党桑木湾里党长股短股木邱黄砂大马秦沙角螺岙小马秦蛎岙富溪册子陈家岙石述枝岙南田吴农北田北砂桃花登部千步砂黄岙石昆斗东弄嘉芹下砂庙岙虾埼黄沙外岙大田杜庄车敖郎家岙朱岙中心浡涂厉岙东茆现西茆现竹头吴家跳已上四十七处并属安期乡五百岙凿埼上周上林黄将岙三家村里岙大岙塔头夏家岙上干泗州岙东堠西堠小里蛤蜊岙烈港岑江宣家岙涨史扶桑盘岙大沙小沙外岙青岙长白马墓宜山孤史册子岑江背秀山秀枝双鸦章门石屋厉岙长涂跋岙深水灌门许家岙稠江册子海西已上四十三处并属金塘乡高亭南亭西岙洋白峰青横谷岙松屿头郑家岙千步砂戽斗秦头岱支里岙砂塘下东岙岳子峮头戚家砂下茆石述余浦胊东地砂桑子岩子杨公衕后岙化坑杨公额三姑洋山马迹黄家岙鲸门嘉湖北沙关岙菱湖樵岙巉大小田岙大岙头外石泗头岙苔汫长表头里行叫儿墓岙上黄砂鸡鸣深水大小马公岙福立下黄砂神前西庄干斜岙吟大盘石衕东枯洛华大小壁下大发泽下王家岙已上六十九处并属蓬莱乡象山县新罗岙县北七里旧传新罗国人尝泊舟于此陵墓鄞县管公明先生墓县西四十里圣女山父老相传云唐刺史黄晟墓与其母高阳郡太君齐氏其妻颖川县君锺氏墓俱在隐学山传见人物考梁山伯祝英台墓县西十里接待院后有庙存焉二人少尝同学比及三年而山伯初不知英台之为女也以同学而同葬见十道四蕃志所载旧志曰义妇冢然此事恍忽以旧志有姑存陈国冢郡国志鄮山有陈国冢一名雁栖墓昔国为日南太守死有双雁随柩而归栖墓上三年然后去出太平寰宇记鄞女墓城南崇法院之西北王荆公安石宰鄞时生女周晬而殁葬于此将行别有诗云见集古考鲍郎墓在县东南三十里青山下即忠嘉神圣惠济广灵王墓也详见祠祀考奉化州唐银青光禄大夫王敬墓州西六十里地名万竹昔有人耕其旁得小方碑载敬出自琅琊官于明州天佑二年殁葬于此唐朝散大夫王公潀墓州西北二百步公越州诸暨人官于鄞卒于文德元年葬于此吴越国奉国军节度使钱康宪公墓州西北三里公讳亿字延世钱文穆王第十子吴越王之大弟汉干佑元年判两浙盐铁明年判四明诸军事宋干德五年薨葬于奉化州之北山通儒学士朝散大夫崔仁冀奉制铭其墓至今祠于北山广化院慈溪县晋虞瑶墓五马山县西南六十里虞氏谱云瑶博学强识当时所称累迁至伏波将军晋虞冑墓在横山东南十里虞氏谱云冑好学不怠仕至散骑常侍尝居此山死因葬焉至今人唿为常侍墓宋朱夔墓在朱墓山县西六十里宋书朱夔字秀整吴人也州举秀才历中书郎转台州刺史有林壑之志卜居此山死因葬焉梁虞孜墓在东澄山县西南三十五里孜举秀才累迁至散骑常侍着内典要三十卷梁建威将军虞骜墓在渔溪山县西北五十里梁东海太守虞野人墓在戍溪山县西南三十五里隋金紫光禄大夫陈咏墓在城门山县西南十三里隋书云咏字休宁仕为怀安令迁城门校尉会稽从事属隋初多故因留葬此遂以名山唐张孝子父司马墓在虎胛山县西三十里定海县丛家宋高宗幸海道侍卫军赴舟不及多死于此骸骨聚埋巾子山下洗马池侧因名丛冢通天庙刘伶墓东晋人在灵绪五都东步市祠名通天乡民祷求甚应然并无碑志可考海本路海环路境东北迤于南潮入城之东北各有候燕肃潮论曰观古今诸家海潮之说多矣或谓天河激涌亦云地机翕张卢肇以日激水而潮生封演云月周天而潮应挺空入汉山涌而涛随析木大梁月行而水大源殊派别无所适从索隐探微宜伸确论大中祥符九年冬奉诏按察岭外尝经合浦郡沿南溟而东过海康历陵水陟恩平注南海迨由龙川抵潮阳自出守会稽移莅句章是以上诸郡皆沿海滨朝夕观望朝汐之候者有日得以求之刻漏究之消息十年用心颇有准的大率元气嘘吸天随气而涨敛溟渤往来潮顺天而进退者也以日者众阳之母阴生于阳故潮附之于日也月者太阴之精水者阴类故潮依之于月也是故随日而应月依阴而附阳盈于朔望消于朏魄亏于上下弦息于朓朒故潮有大小焉今起月朔夜半子时潮平于地之子位四刻一十六分半月离于日在地之辰次日移三刻七十二分对月到之时以日临之次潮必应之过月望复东行潮附日而又西应之至后朔子时四刻一十六分半日月潮水亦复会于子位于是知潮常附日而右旋以月临子午潮必平矣月在卯酉汐必尽矣或迟速消息又小异而进退盈虚终不失于时期矣或问曰四海潮平来皆有渐惟浙江涛至则如山岳奋如雷电水岸横飞雪崖旁射澎腾奔激吁可畏也其奋怒之理可得闻乎曰或云夹岸有山南曰龛北曰赭二山相对谓之海门岸狭势逼涌而为涛耳若言狭逼则东溟自定海吞余姚奉化二江侔之浙江甚狭逼潮来不闻涛有声也今观浙江之日起自纂风亭北望嘉兴大山水阔二百余里故海商舶船怖于上潬淮泛余姚小江易舟而浮运河达于杭越盖以下有沙潬南北横隔碍洪波蹙遏潮势夫月离震兑他潮已生惟浙江水未涨洎月经巽干潮来已半浊浪拥滞后水益来于是溢于沙潬勐怒顿涌声势激射故起而为涛耳非江山浅逼使之然也初一日十六日子末午末平初二日十七日丑初未初平初三日十八日丑正未正平初四日十九日丑末未末平初五日二十日寅初申初平初六日二十一日寅正申正平初七日二十二日卯初酉初平初八日二十三日卯正酉正平初九日二十四日卯末酉末平初十日二十五日辰初戌初平十一日二十六日辰正戌正平十二日二十七日辰末戌末平十三日二十八日己初亥初平十四日二十九日己正亥正平十五日三十日己未亥末平象山县海环三垂东南皆大洋北则巨港东曰钱仓南曰大睦西南曰东门皆蕃舶闽船之所经从自钱仓而北则定海自东门而南则台温此大洋也其北港则陈山渡舟之往来东达于洋西距鲒埼由陈山渡一潮至方门再潮至乌埼三潮可至府城下江奉化州奉化江源于四明之镇亭山出州之惠政桥下与诸水会南来府城之东然后与慈溪江会而入海随潮上下慈溪县江源于绍兴余姚之太平山东来至丈亭乃分为二大江由咸池历西渡经府治之北入海小江贯县中出东郭至西渡又与大江会入于海随潮上下大江乘潮多风险故舟行多由小江定海县大浃江县东南一里与鄞县通潮小浃江县南六十五里西抵鄞县五乡溪奉化州州溪在州东二里导自镇亭逾柏溪至牢岩浮西溪出绿荷滩过惠政桥会于三江口入北渡达于海剡溪在州西七十里导自陆照左溪会同流于公棠逾泉溪会于三江口入北渡达于海双溪在州南二十五里导自杉木岭逾排溪出下郝溪别于进林常浦会于三江口入北渡达于海慈溪县慈溪在县南三十里与大隐山接本名大隐溪里有后汉董黯性笃孝母寝疾好饮此溪水每思之恐不常得黯遂筑室溪滨板舆就养厥疾乃痊因名慈溪文溪在县东北十五里受众山之水色清有文故以为名渔溪在县西四十五里旧传有清潭虚涧竹木连绕清澄彻底鳞介不能潜其形渔者利之故名蓝溪在县西南六十里自发源流到江际夹岸萝色深可染因以名之定海县杨家溪在县南三十五里崇邱三都章家溪在县南三十里崇邱三都潭鄞县洞井龙潭坐落三十八都雪头山龙潭坐落三十八都旧名胡家圣井锡山宝岩寺后有湫名白龙王显于亡宋淳佑年闲至今雨旸祈求无不感应寺北山上有洞曰龙窍屈曲而下莫穷其底太白山龙洞县东六十里旱暵祷之辄应天井山有三井旱暵祈祷得蜥蜴或虾蟹之类雨即应延福寺天王像堂之前有灵鳗井遇岁旱祷雨即应奉化州隐潭在州西北五十里潭居两岩之下两岩相抗壁立数百仞瀑飞如练人循崖诣谭窥天可数尺宋皇佑中遣中使祷之辄应杜说有记灵济潭在州南一里宋元丰七年令向宗谔祷之得九节鳗宣和中令周因植亭祠之立碑记异白龙潭在州东一十里宋至和元年令郏修辅有记记云潭方阔十余丈巨樾下一穴相传有神物宅焉自潭导渠分为数派溉灌民田八千九百二十二亩金钟潭在州东一十里傍有一墩或传钱氏载大金钟过此沈焉涨沙成墩金钟今在墩之下历久不为水所荡幽兰潭在州南十五里白鱼潭在州西北二十里雨师龙井在州南四十五里西泄潭在州西五十里其潭如井沙潭在州西六十里灵济潭在州西三十里地名大毛坑阮家山潭在州西南五十里大洞山潭在州南六十里马岭潭在州东七十里龙光潭在州东三十里浊水潭在州西南六十里泉井在州西二十里显济潭在州西三十里地名楼岙山遇旱祷雨处沈坑潭在州西七十里金井洞潭在州西七十里即茶坑石门洞潭在州西南六十里设僧洞潭在州西北六十里鳝应潭在州东一十五里牙梳岩鱼潭玉砂井乌潭在州南四十里柏香岩观音井潭在州东南一十五里石井潭在州南五十五里涯济潭五云潭梅山潭在州南三十里大龙潭小龙潭在州东六十里耀碑潭在州东二里故老云官清则潭清昌国州东龙潭在州东当延福万寿观之中有龙祠焉凡祷先此泄潭在州东北三十六里潭据山腰深浅不可测宋宣和中旱簿尉刘佖投以诗曰未跃天衢卧寂寥碧潭流溢海山腰埋藏头角虽多日鼓动风雷在一朝既若有心成变化岂能无意泽枯焦神踪许为苍生起愿击香车上九霄诗沈而雨时人异焉岑江潭在州西小岑江上遇祷而应蜥蜴必出慈溪县永昌潭旧名广茂潭在县西南四十里至道宫之上唐天宝二年明皇遣使投金龙密以朱笔记其左肋继而雨降明皇目睹行雨龙左肋上有朱画及有大宝永昌四字谓臣寮曰此四明山所投之龙暨使回奏投潭之始即泛出黑漆木板尺余有金书大宝永昌四字遂赐宫名大宝潭名永昌余见至道宫事内北五里有狮子潭祈雨必应上有石室一所有狮子足迹并仙人药白潭下有石台三层高数丈乡名石台者以此湍水岩潭在石台乡溪上近白岩院曩因祷雨随至其后县家祷祈多应遂建祠白龙潭在县之东南七里花墅湖上水出岩闲又名冷水湾上有龙王祠宋建炎三年正月六日并淳熙十四年六月十九日据赐庙额宝佑六年正月敕赐顺济庙北雪潭在德门乡三十里乌石潭在县西屿乡去县一十里天井潭在县西北二十里赭山潭在县西南一十里查岙潭在县西南六十里圣女潭卜龟潭定海县新妇潭在县南三十五里崇邱四都有娘娘祠宇连年风雨损壤无存匾溪龙潭在县西北百里灵绪四都黄杨岭遇旱乡民祈祷屡应大德元年潭侧建祠以祀清林龙潭在县江南七里久已湮塞嘉泰中旱县令商逸卿访求故迹祷雨即应自此逢亢旱县官率士民诣潭请龙祈雨屡有奇验钓岩龙潭在海晏三都去县百里地名福泉山县境遇旱官吏诣潭祈龙雨泽随至象山县东摄潭在县西七十里层峰峭壁扪萝而登有小瀑布流下于潭遇岁旱祷得鹤龟则雨随至鹤龟其甲长尺许觜如鹦鹉尾长八九寸鳞甲炯然白龙潭在县南三十里伍师山巅遇旱祷雨多应清潭在县西南十里山木阴翳上有石熘注水于潭石壁多菖蒲主簿陈震尝为旱祷雨甫下山而雨大作涌泉潭在县西南十五里潭水清浅人谓龙穴亢旱则斩鹅祭之铙鼓方鸣泉即涌出或有得云母石于潭侧者金蛤潭在县东北三十五里珠岩之巅其潭晴雨皆涸特沙碛耳上有石壁遇旱祷之则有水如注从石壁中迸出须臾盈潭游龙蜿蜒中有金蛤唿之有声应则雨巨穴潭又名双窦在县东南二十里有二穴深不可测其水随潮升降下通龙洞平石潭在县西南二十五里白蟹潭在县西南三十五里金松潭在县南二十五里大门潭在县南八十里青峰潭在县西南二十五里宋绍兴闲主簿袁逵祷雨有应龙洞在县东南二十五里锯门山之趾世传五龙聚会之所洞瞰巨海中如石屋阔数丈每岁上已邑人俟潮汛退舣舟入洞观之岩花石乳缤纷悬坠下有白墨碁子石布于沙碛更入四五丈岩洞深迥汹涌澎湃寒阴凛然不可进矣天将大雨水如雷声闻十余里岁旱投以朱书铁简则雨立应泉录事司梁公泉鄮山堂前方池之外宋绍兴十二年守梁汝嘉建亭其上今亭废井存昌黎泉公使库造酒所宋绍兴末年守韩仲通建亭其上至大元归附后库废为广盈仓永湮塞焉奉化州茯苓泉在州城令冯多福作记即七星井之一透瓶泉在州东三里以瓷器贮之水透瓶外腰带水在州西五十里有张玉田咏云犀遶鱼悬事已非水光犹是湿云衣山中几日浑无雨一夜溪痕又减围清玉泉在州西南六十里象山县瀑布泉在县西南四十里泉泻于灵岩之上飞瀑溅沫迨百余丈有猿藏岩中时出没于瀑布之闲邓仁宪廉布吴说诸公尝有题咏相传岩端生奇花枯桧有舟船碇石之迹玉泉在县东北三十里广福院前泉深三尺味甘色白烹茶为胜立夏后则泉溢立秋后则泉涸有怪松偃蹇覆于上浦溆定海县朱家浦在县东南四十里太邱一都清水浦在县南东管二都古传为湖今堙废澥浦在县西北六十里灵绪二都渔舟聚集之地外通大洋有巡检司及税务在焉津渡鄞县东渡即桃花渡罗城东门外往定海昌国路西渡即西江渡望京门二十里北渡甬水门南二十五里往奉化路盖奉化有南渡故以此为北也铜盆浦渡番石渡俞公渡李家渡周苏渡奉化州南渡在州北二十五里旧以舟渡后易以桥见桥道门北渡在州北五十里宋庆元闲邑人汪伋造巨舟廪给渡头二家至元十五年官为造船济渡军马久而弊至元二十七年重造田下渡在州东一百里东宿渡在州东八十里石盆渡在州东七十里施家渡在州东北官江渡在州东北昌国州舟山渡云州五里趋城由此涂出竿缆渡泗洲塘渡册子渡金塘渡沈家门渡慈溪县黄墓渡在县西南三十里李溪渡在县东南四十里青林渡在县东南三十五里任家渡在县东南二十五里鹳浦渡在县南一十五里赭山渡在县南一十五里沈家渡在县西南三十五里丈亭渡在县西南五十里吴翁渡在县西南五十五里蜀山渡在县西南六十里城山渡在县西南一十五里车厩渡在县西南四十里新渡在县东南三十里定海县大浃渡在县东南一里石桥渡在东管二都施家渡在东管三都朱家渡在崇邱二都小浃渡在崇邱二都东江渡在崇邱三都蚶岙渡在崇邱三都胡家渡在崇邱三都算山渡在灵岩二都芦浦渡在太邱二都四明志卷第八宋元四明六志第六十元袁桷等撰城邑考上河东平阳有尧舜之遗城焉王公设险以守国备豫而然也楼观门阙观民之制也各有攸处莫不皆然路室候馆使者之礼也严其巡徼署舍兴焉养其视听亭宇作焉表识道里门巷之制备矣日中为市都镇方社野外之制具矣桥梁道里为政之所先存古证今兴废生焉仓廪府库郡计之本作城邑考城本路城周一十八里二千五百二十七丈唐长庆元年刺史韩察移州治于鄮县治撤旧城而新之见唐会要及移城志唐末黄晟为州刺史增筑黄晟鄞人也僖昭之闲结郡豪保乡井董昌表为明州刺史筑金汤以壮海峤绝外寇窥觎之患保一州生聚之安至宋元丰元年守南丰曾巩受诏而完之曾巩判太常改知明州受诏完城工有费而民不知役数月徙知亳州宝庆二年守胡矩因其圯坏而重修之除望京灵桥东渡三处外余皆一一完葺之奉化江自南来限其东慈溪江自西来限其北若西与南皆它山水环之办证旧志云罗城黄晟所筑长庆所移子城是也按通鉴唐宣宗大中十三年十二月裘甫寇浙东攻陷象山明州城门昼闭懿宗咸通元年甫分兵掠明州州民相与谋曰贼若入城妻子皆为葅醢况货财乎乃相率出财募壮士治器械为固守之备黄晟没于梁开平闲距唐大中相去五十余载岂有城未筑而先有门之理若指子城而言其周环才四百余丈岂足以闭门自保邪于此则长庆所移之城即罗城是也子城旧环州治外为堑南为奉国楼门东为州东门西为州西门上皆为桥以通往来庶府有司仓库公宇皆在其中今帅府之外余废为民居镇明岭在府治前一里三十步宋天禧中李夷庚为守通地理筑土阜为郡治案对号镇明旁有观音堂今仍迎恩门城西门旧名朝京门庆元中守郑兴裔更名望京久而圯宝庆中守胡矩重建门楼今废有水门在其侧甬水门城南门有水门在其侧旧志云水自南门入实流离宫遇涸则火此渠所关尤重不当俟其涸而后浚灵桥门城东右门宝庆三年胡矩重修扁曰鄞江楼今废东渡门城东左门和义门城北东门俗曰盐仓门永丰门城北西门旧曰郑堰门鄞江门来安门渔浦门达信门今皆废奉化州州城周围六百四十八丈城门无名昌国州州城周广五里东江门西门南门上荣门舟山门艮门慈溪县县城周围五百六十丈定海县县城周环四百五十丈静安门迎恩门航济门象山县县城周围一百五丈东门曰登瀛西门曰登台公宇浙东道都元帅府元帅廉希哲因郡治重建教授卓为记云重建都元帅府记浙东为海右巨镇一道七郡职此其统即古之方伯连率自唐宋以来部使名称不一唐置观察使绍兴年闲立沿海制置司以镇之所隶者温台明越皇元混一宇内置浙东道宣慰使治于越迁于婺大德六年十月旨升都元帅府凡军翼戍于东浙者咸隶焉树旄秉钺职高而权重七年秋移治古明州明三垂际海扶桑在其东瓯粤在其南且控扼日本诸蕃厥惟喉襟之地圣天子临轩册命当选用重臣非御史耳目之官则宰执股肱之寄重其地则重其人也视事之所军民具瞻率仍总府旧廨历年多栋挠屋腐将撤其旧而新之属至大二年正月郡城火延燎更楼由厅及序俱为瓦砾因陋就简尚惟草创是循四年十月帝命中奉大夫廉希哲为宣慰使都元帅公家世将相材也至之日旗帜精明官府整肃慨然锐意有所兴作乃率僚佐谓之曰东浙为今北门牙幢茸纛植焉万马貔貅立焉非壮严则无以崇体势而肃仪型也佥曰然命殚拖绎旧椟官为给料起盖乃手昼口授盈尺而尽其制征材鸠工百堵交作十二月正奉大夫宣慰使都元帅郑佑中奉大夫同知元帅马合谋符节相望而至爰始爰谋爰契我龟同寅和是谓大同由是梓人僝功圬者展力群工具举邦人咸辅其劳而不省其为役可谓使民以时矣计屋凡若于楹崇栋高闳华榱藻梲翼以廊庑缭以垣墉听事有厅扁曰帅正退食有堂扁曰敬简有幙有馆吏事有舍大其门闾巍其墙仞非但朱甍翚飞碧瓦鳞次其宏大靓深气象雄特可超越畴昔十倍而玉帐森严之居于是乎称焉经始于至大四年二月越明年皇庆改元七月荣禄大夫宣慰使都元帅阿塔脱因来镇是邦用集厥成是年讫功命郡文学掾卓记之愚窃谓公卿大夫出而为天下用字宙闲事即吾已分内事扶巅持危兴堕补弊随其职守皆足以究勋业明自建大府以来毋虑数政坐阅十稔殆类筑室于道视不过邮传是以不朽之功留以俟今日若有数然乘可为之时持竟成之志一时肇新千古作镇不其伟欤虽然明公皆社稷臣也今之同心治是室异时同心治天下是或一道也谨书以识皇庆元年三月十八日记前帅府大门次为仪门翼以两庑东西为长廊皆吏舍也正厅曰帅正西室曰思无邪东室曰公生明经历司治焉后堂曰敬简西北则筑阁库以贮案牍浙东海右道肃政廉访司分司旧在录事司西北隅州西门里即宋通判西厅至大二年毁今以鄞县旧治为之在东北隅开明桥之北万户府在录事司西北隅永济坊即宋佥判厅至大二年毁至大四年重建总管府旧以宋府治为之大德七年元帅府迁于庆元乃移治四明驿即宋通判厅故址也四明驿元有厅事廊庑后堂有楼外有重门悉皆草创中门毁于至大二年之火延佑五年同知张伯延重建如帅府制推官厅经历司推官厅在府厅之西经历司在府厅之东司狱司在元帅府桥之南即宋司理院故址录事司在西南隅迎凤坊宋府院故址鄞县治在西北隅宋通判西厅故址旧治改为廉访司分司皇庆二年重建于此奉化州治宋为奉化县归附后仍为县元贞元年升为州即县治为之皇庆元年本州岛达鲁花赤木八刺率州人重建昌国州治宋为昌国县皇元至元十五年升为州即县治为之慈溪县治即宋旧县治为之定海县治即宋旧县治为之皇朝至元十三年毁于兵至元二十九年达鲁花赤马合沙刺重建未克就绪三十一年县尹李辉完之象山县治即宋旧县治为之捕盗司奉化州捕盗司就厅署事未建公宇昌国州捕盗司鄞县尉司在县甬东隅皇朝至元十三年毁于兵迨今未建署事每僦民居尉司慈溪县县尉司定海县县尉司象山县县尉司巡检司鄞县小溪巡检司在县南四十五里句章乡镇都大嵩巡检司在县东六十里阳堂乡十一都奉化州公棠巡检司在州西四十里剡源乡五十二都鲒埼巡检司在州南六十里松林乡十七都连山巡检司在州南一十五里连山乡五都田下巡检司在州东南百里忠义乡二十五都坍墟巡检司在州南二十五里松林乡十五都东宿巡检司在州东七十里忠义乡二十四都昌国州螺头巡检司在州西七里岑江巡检司在州金塘乡三都三姑巡检司在金塘乡烈港岱山巡检司在蓬莱乡一二都北界巡检司在蓬莱乡五都慈溪县丈亭巡检司夏侯曾先地志云丈亭是老尉廨宇筑方丈室故曰丈亭乃古之军尉今馆北有老尉浦是其迹矣吴越武肃王改上亭鸣鹤巡检司定海县管界巡检司在灵绪二都施公山巡检司在灵绪四都海内巡检司旧于埼头置司归附后移就太邱三都白峰巡检司旧于海宴三都置司归附后移海晏一都续迁灵岩一都象山县莆门巡检司东门巡检司平准行用交钞库庆元路平准行用交钞库在录事司西北隅纯孝坊宋节推厅故基皇朝至元十四年刱市舶库在录事司东南隅灵桥门里宋旧市舶务遇有舶商到港官为抽分其物皆贮于此不常设官永丰库在录事司西北隅奉国楼里平准库之后在城务在录事司东北隅东渡门里即宋都税院皇朝至元十三年置都税使司奉化重修县治记王应麟越之东境为鄞汉属会稽唐合鄞于鄮开元中州以四明山名始建县曰奉化其地则汉之鄞也古鄞城在焉鄞有大里黄公列于四皓卓乎千载人物之冠冕先贤流风所被其俗纯如其士份如在九域志是谓望县迪简墨绶长吏保绥受命民非才足以拨烦廉足以砥俗伫足以摩拊疲瘵不轻以百里畀也县治毁于丙子师旅饥馑相仍道驰蒿莱黎民困悴令长迫期会急茧丝虑弗及远王尹宗信仅克刱听事三楹李尹天益才缮吏舍襄贲丁君济宰兹邑维武城之室单父之堂所以疏视瀹听清应物之原若昔董安于治晋阳一墙一柱犹不苟匪贲轮奂以为华壮栋宇以自奉也爰契我龟经之营之任城王君泽为丞比善协志而新是谋邑士大夫咸劝趋之庶工丕作民不知劳始事辛卯之冬考成壬辰之秋丁君以书来曰一日必葺古有明训百堵皆兴诗人咏焉听事东西吾名以节爱清安两庑翼焉吾名以一清四畏堂曰得初以息以燕亭曰清斯有沼有荷挹爽西山扁以高清殖殖其楹其门胥吏攸处下逮圜扉粲然一新曷敢视官舍如蘧传而怠厥事愿谂后之人俾勿坏余病耄不能文尝谓君子为政其本自相在尔室始千室之邑易治也一室之自治为难子程子之视民如伤子张子之训民善俗以一邑为天下之式其本焉在惟暗室之不欺而已岩谷深窈欲其疾痛必闻如接几席胥徒嚣悍欲其隐微必察如在户庭堂上之一笑嚬堂下之万休戚系焉若保赤子心诚求之推是心达于政蒲密中牟之化可复也诗曰无已太康职思其居然则居此室可不敬欤闻丁君律已守公爱民束吏日莅庠序惠训不倦多士欣欣诵子产之诲我子弟是能知本矣耆寿俊相与言曰兹不可不书乃不敢固辞书其事诏永久用勉夫字民者至元二十九年八月前进士王应麟记奉化升州记陈着黄唐疆理天下至周之职方而大备降而秦而郡县之随时沿革势也元贞改元朝廷以诸县地广民稠者升而州中下其等明之奉化为户五万而赢州为下官视州设员七明年月正元日宣授达鲁花赤察罕公知州事李公柄敕授同知星公灿判官赵公秉李公居安河授吏目臧涓郑元均各以其职视事既而以记属余谓吾夫子之言为政道之以德齐之以礼有耻且格孟子曰善政不如善教之得民也圣贤格言如日月如金石断断乎其不可易也教化者本狱讼徭赋末也盖教化行习俗美狱讼将自简而徭赋又易易耳夫然则吾事毕矣况仕也以义方六七十如五六十皆可行志蕞尔之鲁有周礼在虽齐之大莫能抗蜀虽僻远文翁以经学化之当时至以齐鲁比谓地小不足回旋儒术近于迂阔可乎况兹邑之旧诸老先生典刑之遗章甫逢掖甲于一路皆傃分而自重农工商贾之家畏法而专业循循然惟长民者所休戚熏之以诗书浃之以礼义教亦政也和平而不流于弱简易而不失于疏政亦教也三代而上之化民亦若是而已此谓知本于从政乎何有咸曰善是吾心也其以是刻之石大德元年六月日前太学博士陈着记奉化州重建公宇记陈观奉化于明为望山海风物之殊衣冠阀阅之盛自为县时前人纪述备矣然土瘠而民俭食于耕地阻而四方不甚通于货治者虽谓其难而亦存乎其人也比年民数登进为州官吏品秩以次俱升独莅事所因循犹旧岁久渐弗支皇庆壬子达鲁花赤木八剌公之来顾而叹曰县之为州虽征赋所不增土地所不辟而今之视昔难以概论司存不壮丽难以示观瞻既而耆年士民不谋同辞乃谂诸同僚上之统府上下胥悦鸠坚搜良凡木植之可致者必厚直以星庐之愿售者必倍价以偿工匠之劳夫丁之募皆日有给始于癸丑三月为厅为轩为佐幕为宾荣画诺有堂宴息有室不日皆成谯门吏庑犴狴垣墉次第具举体制宏敞轮奂翚飞俨然千里之郡矣邦人欲颂公之德纪公之绩舍儒者其谁与余不获辞窃谓天下之事有志者竟成而事有非一朝一夕之可集亦非一手一足之能为其事岂易易惟公于民得之也有素使之也有道平时律已廉持心恕牍不轻署卒不辄发不施鞭而赋自办不假棰而辞自服两造在庭事轻者释之以理使不戾其和气重者得其情而勿喜凡此皆所以作其逊让之风道其君子长者之归故是役也人之趋之如子弟之从其父兄闻者乐于劝役者忘其劳猗欤美哉今在仕也耳目聪明不能周于簿书期会何暇他及亦有苟焉岁月视为传舍不能一日葺宁有不愧于公若公之材试于一州者特出其绪余吾知其去是而黼黻帝室柱石明堂有非此邦之士民所得私者矣同寅协恭实相斯举敬书于石前进士陈观记重修定海县治记按曰以下三记皆在成志之后当系续刻袁桷定海为县自昔号重地镇遏戍守异于他所南受诸蕃绝域之帆舶东控岛夷不庭之邦商贾舟楫喷薄出没据会济胜实东南之奇观也皇元考图受贡益倍于异代信使香币渡海岁不绝县令将迎日疲于供事视公宇若传舍岁益圯剥至治二年忻都君始莅事曰吾受天子命长邑于是失抚字则奚以仕岁适大歉征租于民将不胜逋负计岁所入一万有奇遂核其实止输奇于官盐赋岁不登民益以困卒请而蠲若干严饬官驿置隶人以候过客而复其役久而曰吾将治所居以耸民视瞻一撤以新为楹五十余瓴甓木石丹漆箭铁皆坚致可永久未几教谕蒋君昭先列其行事俾为记余谓治县莫先于宜民承上意而不鸣其疾苦甚者增羡以求媚善誉乎何有县当水陆之冲辄默计岁月得解职即谢去植仆举弊终其身未能也若是则忻都君之行事汲汲慕古将有以大其所为夫岂苟计目前之功效者哉余特记其兴造使来者有考蒋君所述多善政不复着推其所为举纲以遗目盖可知矣是役也尹曹敏中主簿薛炳悉力赞治故迄用有成泰定二年二月日郡人翰林侍讲学士奉政大夫知制诰同修国史袁桷记慈溪县兴造记袁桷泰定二年冬十有一月保定孙公楫循行四明至于慈溪观其县治壮丽整密咨嗟徘徊询诸县人邑长为谁咸曰此昔乌马儿忠显之所成也忠显为县首治董孝子祠以化俗次修孔子庙三皇祠曰儒以长民医以养民又治社坛严其斋宿以谨水旱乃曰迎诏礼宾兹不可不虔传驿休息宜慎其寒燠兴缮既毕始曰吾亦得以广居于是矣语未终孙公曰是诚可纪载于是命进士翁传心为图俾桷为之记听事五楹高其前三楹焉堂曰清清淳化中尹张叔达玺书之所褒因其名而筑之者也挟以吏舍厨湢狱室县门鼓楼前后有序县治之后有小湖湖之中为洲花竹四列风莲水柳映翳缭绕为亭以庥其居有四曰思政佐治以察民隐也曰柳意胜览以乐其神观也图既毕复言忠显之政垦莱辑亡役不病于民去其奸饕以为政本今其去十有三年思如一日而其缮营足以支永久于是有验噫今之为县尝患夫土豪之控持也其始也利以诱之终三年更征需敛散一听其命户税更易拱手莫与之抗甚者为之囊橐可哀也已孙公之来兹邑也其亦有所感表去尹之美亦将以警夫来者余昔在太史睹循吏之实书以示后忠显不求名而名自至孙公之为使者夫岂计目前以为黜陟哉始忠显之涤篆也漫不可考谨视之实秭归县印言于攸司而更正之其精核率类是则凡今之为县者广使者之用心以成其政绩桷虽老尚当记之泰定二年岁次乙丑冬十有二月甲午郡人袁桷记庆元转运盐使分司记袁桷国朝定煮海之赋倍于前代邦用是资其选官委任为不轻雨浙设总司于杭东西属郡率置分司以董督四明号为东浙繁伙饥仅荐罹逋负益广急之则疲薾愁叹黧色骨立见于耄稚故受其任者为最难桷官翰林时预议中书堂尝白丞相乞减岁额丞相颔其议于时大臣咸然其说卒以户部籍不能易是后忧国者迄减其直继今善谋邦计之士亦将有以待也泰定元年冬分司毁三年张侯伯威莅是邦以官楮若干委于郡郡守郭侯曰兹役不可缓必择善于营缮者是属曰尹阮君申之县庠之兴尹能绍之曰尉周君一夔尉廨久湮尉能起之兹其以是属佥谋曰取于山里胥是删鬻于市大贾以喜将视其材市于民坚完缜密是则不负于郭侯之教矣六月阐工九月告成听事崇严夹舍拱揖门台有叙百堵具列斧斤鼛鼓不彻于垣周君则曰尉虽不材囹圄之设非我职矧转运府设是则益以病盍去诸复以楮之余者归于司官常患不得其人急奉于公怨讟滋兴况复因之以窃其利周君则不然人皆曰作之登登周君是承去其榜笞民完以熙若是则任其职者绝叫嚣息追逮其赋宁有不登于天府昔之使者遗爱揭于坚玟矣后之来者登斯堂也蔼然仁政将屡书不绝桷老矣尚当见之泰定四年二月庚寅袁桷记堂宇本路进思堂在旧府治内绍兴四年守郭仲荀建淳佑六年颜颐仲重建锦堂在旧府治厅后淳佑元年守余天锡新之今废鄮山堂在镇海楼之北宋政和丙申守周邦彦因旧基建建炎兵毁岿然独存九经堂赋九经堂宋淳化元年诏颁国子监九经二年守陈充作堂以藏久而堂圯书散元佑三年守李闶别求九经藏之胡公斡化赋云太守李侯以雄才硕量剖符此邦下车之日首布德化讼简刑措政风肆行冬十二月游桃源因故基命工抡材辟九经堂而新之发石刻于黄壁收断编于秋草士有成德人知向儒明年春合乐以落成之且命斡化赋之斡化谓兹堂废几百年而再造于一时非特踵前人之余芳亦所以扬先王之茂烈是宜有鸿儒硕德发越辞章播金石而被管弦享鬼神而荐宗庙僭越不知其愚赋二千言以述盛事其词曰于铄哉皇帝即位之二年也景星明庆云翔日月耀虹霓藏风威百蛮镜照四方乃眷四明位于东南之阳负溟渤控扶桑倚巨镇吞长江规圆杯浮奠乎中央睿泽弗渥淳风未扬命李侯兮守是邦虎符东分赤黻载佩缥金轭以为车拥红旌而为盖介节俊厉英风爽迈悍卒武夫气夺而魂散老奸宿赃星分而蚁溃布冬日之爱戢秋霜之威亩不辍耒室无停机鸣弦乎千室安澜乎四陲宣化承流若时覆载民无札瘥物无疵疠甘雨飞兮绿野祥云拥兮紫塞简书既静囹圄既空我职既修我民既同乃乘云车控玉骢拥坚甲攒奇锋金鳞耀而月彩焕兵氛凛而霜雪蒙介乎谯门之南入乎桃源之东冲融窈窕兮纷烟云之横骛突兀膧胧兮森观阁之相重遏风露以为楼兮来空翠于群峰呀泉脉以为池兮落天镜于空中孤亭突波兮浮层嶷之飞鲸横桥插天兮彩错之鲜虹集余亭兮侯弓侯矢升余堂兮载笙载镛雾拥云随高车载驰采三老之遗言升九经之故基览遗迹之长存悼前人之莫追拂绿苔于砌石吊遗言于折碑春风乍惊兮飘荒烟之绵绵落日夕映兮动芳草之离离鸾凤矫翅兮纷斗战之蝼蚁虎豹潜形兮聚群啸之狐狸乃谋乎卜筮考乎蓍龟测日月之瑞方究星宿之躔维践层峦以视高浮疏川而相卑轧地轴以盘根麾天倪而刱规均四气之和卜三农之隙不家至而申令因子来而为役搜抉乎苍莽之埜探穷乎茫洋之泽剔土发以为材琢山骨以为石运斤成风乃纪乃纲累以刻层承以平堂建以云楣投以虹梁栋上极楹四旁拥双闼开六窗镂楶山擎华榱翼张重檐鸿骞雕桷龙骧四字敞兮飞鸾舞凤罘罳丽兮垂缨布珰玉题朝焕兮规日印月皓壁昼鲜兮凝脂截肪古础平平兮琼瑶锺润碧瓦鳞鳞兮结绿含光近而视之星辉而霞灿远而溯之烟飞而雾扬大刱崇基弗冗弗长宏规伟度既丽既壮风霆之表兮插云霓之闲横八维之嵴兮扼四方之吭辨山川之殊形区迩遐之异类络阡陌之纵横分郊原之向背缟练横分兮长江晓转菱花斜判兮平湖乱涨凄风送响兮日堕瑶海澹露含辉兮月涌烟嶂暖浮画栋兮春云霭霭清泛玉琴兮炎熏盎盎香风满地兮落金波之桂子素影横空兮冻银潢之雪浪于是点翠幕张红筵飞锦书聘群贤收浩景于云闲弄天风于日边烟斜雾横麾节行焉电走雷旋轩车至焉和鸾雍雍众宾集焉玉佩锵锵太守揖焉兰馨桂烈众馔陈焉凤啸龙惊众乐作焉于是秦国公子以辩为喜瞪目而视捉襟而起揖晋都先生而语曰昔江南太守典洪都之新府修滕王之故事合乐大飨群贤毕至使王勃赋之侈广其意传流润色承以不坠亦可以赞刺史之遗德扬当世之盛美者矣今先生电掩长舌星垂方瞳笔动长鲸气吞秋虹升高堂集群公适清宴之未阑仰流景之方融亦可以踵前世之遗芳扬前人之素风乎先生悠然而笑曰然乎哉昔伏羲氏之王天下也四海文明鉴乎太清地不爱其宝天不爱其灵使神龟出洛负书而行伏羲得之网罗造化包括堪舆融结山川吐纳风霆制为八卦分为四营布六爻之纵横规两仪之降升文王繇之而其道悉备仲尼翼之而斯文大盛盖取乎道之为妙是谓乎易之为经断三皇始五帝上逮乎夏商之统下及乎周秦之系典谟贡范训诰命誓陈禅逊之纪纲列君臣之分际轨五行之变化位九州岛之形势足以扶天地之运开日月之蔽流睿泽于天下巩皇图于千世孔壁藏之而简编弗坠伏生诵之而典章次第盖取乎事之遗迹是谓乎书之为制耋老董童小夫贱工或去国之大夫或列位之三公鉴时事之兴废观盛德之形容情态交乎前美剌兴乎中咏山川之高深记草木之纤秾测方轴以下申摩圆清而上通盖取乎谲谏之义是谓乎古诗之风秉素王之符抗元圣之辨提褒贬之雄柄揭赏刑之大本郁者必发微者必阐乱者必削恶者必翦纪之以岁月分之以晦旦文之以礼乐饰之以诛劝扶日月而上出障江河而东转盖取乎纪事之实是谓乎春秋之典下采成周上追陶唐扬列圣之素风撷前人之遗芳其制礼也措三百以提经其辨仪也周三千而布纲其设爵也建六官而等位其列土也面五侯而内王朝觐宗遇所以交诸侯而揖宾客冠昏祭祀所以会男女而宁死丧俎豆笾鼎所以辨彝仪而昭物轨牺牲粢盛所以享上帝而荐先王陶匏笙竽所以洽淳思而导和气圭裳冕弁所以祀清庙而朝明堂此二礼之垂经所以器范而川防随流扬波钩玄贯理喉襟大道之要羽翼仲尼之旨或先经而始事或后经而终义或依经而辨理或析经而合异微而显兮如长云翳星炳而不耀志而晦兮如巨浸含山郁然高峙婉成章兮如回鳞盘凤培风映流尽不污兮如广汉清江触山蟠地此三传之余训所以提领而振纪夫然揭大训示丕彝包裹太极斡旋二仪秦火炽烈兮斯文不焚梁风浸淫兮斯文不漓嵩岳可磨兮斯文不磷江河可竭兮斯文不淄夫潜龙虽神无庆云不能雄升海鹏虽大无扶摇不能高飞日月虽明无阴阳不能扶其运天地虽大无风霆不能示其威是必表大训之宏规存素王之遗迹申以斋戒择以日月篆以丹青镂以金石发天语飞宸章锡玉札示四方付之有司而实兹堂焉岂无制而然哉宏规下蟠法持载于坤也宏宇上庇均覆焘于干也大楹古础柱石尧舜也山楶层峦巩固羲轩也离离群桷矩义之方也差差众椽规智之圆也望之崇然形德之体也即之沈然蓄道之渊也垩以白盛质以示素也饰以丹漆润以容文也若回若翔乐之和易也如轩如翼礼之周旋也通衢修涂敞孟荀之步也重垣壮址辟杨墨之路也诛茅伐棘夷老庄之蔓也除狸熏鼠去申韩之蠹也清风扫门洗情田之氛也明月在牖开性天之悟也是故由不正者不能得其门行不方者不能窥其墙道不深者不能入其室志不高者不能升其堂不味于淡不能探书林之实不玩于玄不能撷文园之芳秦国公子抚席而起稽首再拜曰不登高山不知在之为盖不临深溪不知地之为载不闻先生之言不知九经之大修九经堂记李闶上即位之明年九月闶自虞部郎中乞守兹土乃得亳又明年十月自亳被命来领郡事一日会宾客于东园之嘉燕堂视其北有遗址荒焉问诸老吏云九经堂基也旧记在焉于是取诸颓垣积壤之闲磢涤而观之乃殿中丞陈侯充之文也陈侯当淳化二年为州于此方太宗皇帝以圣谋神断承艺祖经纶之业以德以功克集大统散戎马于宽闲之野休生民于耕凿之乡穷日月之际极舟车所到干旋坤动霆击电扫四海之内稽首毕臣乃张治具谓治之本莫先于儒术宜公卿大夫以及守令讨论经传讲求先王所以化民成俗之意庶几太平之盛比隆于三代也由是诏以九经赐荆楚湖湘江吴杭越闽中岭外诸郡而明获预焉陈侯戾止见所赐书咨嗟抃蹈戴仰天子之休遂饰广厦以藏之名曰九经堂然明于是时更五代干戈之乱幸钱氏保完而归圣宋抚育涵养生齿滋伙而学者尚少岁磨月砺为士者日众善人以不教子为愧后生以无闻为耻故负笈而从师友执经而游学校者踵相接州举进士较艺决科者又相继而辈出则赐经示教岂不粲然明验哉况自浙以东农桑自足而讼少事简明最为乐土者亦风化熏陶使然尔然余于此窃又有可叹者盖事久则弊且坏者莫不尔自淳化二年迄于今才百年而九经既散失无有明之衣冠亦不复有知者堂亦废而草木茂焉可以不修乎哉乃率入官之弃材鸠无用之军工凿沼畚土增高旧址如台而新之且购九经置其闲使士民复见太宗之遗训与陈侯经始之迹而时与士大夫游焉若乃四时登览之胜江山所得与夫晨昏之闲晦明之变景物错出不可得而名状者则有诸君题咏焉元佑年月十九日记重建九经堂记高闶惟我艺祖始受天命纪元建隆吴越钱王俶首奉表修臣职既又以其弟亿假守浙东之四明郡积十有二年未有职司于王室遂为之请命于天子有诏饬有司加优礼升其州为节镇宠以奉国军号册命亿为节度使以显异之于是四明始知有天王之命按旧图牒其地滨海狃于霸政前此声教未被固非有邹鲁儒风晋郑人物着见于世逮太宗朝诸所僭伪悉归舆地车书既同乃改元淳化诏颁国子监九经于新附诸郡而四明又始被天朝之赐时守臣陈公充喜于王化思有以耸动斯民爰卜胜地得高榭于子城东北隅乃钱公亿所创以追胜游者俾葺新之镇以赐书名之曰九经堂以风示千里其称述帝德归美报上有石刻存焉郡人知尊经术谈王道实始于兹而为政者又有以鼓舞感发之未几风移俗易雍雍然诗书礼乐之邦信乎一变至于道自时厥后袭衣裳吟典籍少而习之长而安之自谓禀性固然殆不知帝力之所自也历年多堂宇且敝嗣而葺之者闲亦有人惟元佑三年太守李公闶尽革其故而鼎新之上以彰睿化下以劝学者其规模壮丽多见于辞人之赋阅四十年不幸悉焚于兵火又十有九年更十有四政犹未能复士类每叹息于斯豫章徐公辍自禁从姑试以此郡既至上体朝廷仁厚宽大之意政务静重期年而有成绩暇日顾旧基而慨然曰郡有此堂事关教化久而未复岂以劳民费财耶今国家念贻谋之重务先复古如其赋不及民民不知役此何惮而弗为乃以程画付属吏之有干理者曾不踰时工告讫功落成之日宾客相与称美而形于歌诗者又能茂明公意以接邦人于道闶归休于里获登新堂媿不能赋一日辱公过之属书其事既固辞不获命窃惟圣上方以柔道治天下偃干戈而修俎豆兴学校而新馆阁凡稽古礼文之事率皆以次搜举乃者亲洒宸翰立石经于太学颁墨本于天下重命有司版镂九经以增光祖宗右文之化而四明郡庠方建大阁以藏御书则公之此举意固有在异时此郡贤材继兴发越前辈相与从容思古念旧而推寻本朝涵养所自来然后知是堂之复自宜特书以诏后人绍兴十八年八月丙辰朔谨记春风堂在传觞亭之西守程覃建芙蓉堂在春风堂之西守程覃建清心堂在芙蓉堂之西宋隆兴癸未守赵子潚建真瑞堂在熙春亭之东众乐堂在子城西南屹立湖中东西有桥以通来往一胜景也宋嘉佑闲守钱公辅建守吕淙书额逸老堂记隐德堂在众乐堂之南绍兴十三年守莫将为贺知章立像而祠焉取李太白之句名以逸老久而圮宝庆三年守胡矩更新之明年乃绘夏黄公之像合祠其中莫将为之记曰士有负高世独见之明介然自守以表于世者必不俟招而来麾而去能此者非学也气也非气也识也故识非学之所可致亦非气之所能使其始禀之于天渟涵静默烛万物之理而不昧平居固已凌厉清浮俯仰宇宙视世之富贵显荣若将浼我凡随所遭而暂寓者岂复以丝发许留方寸哉予尝论疏广受偕傅皇太子一日俱上疏乞骸骨挥金乐身于宣帝之时而龚胜薛方乃以哀鸣就死欲全节于新室摄居之世管宁抱道怀宝投迹海表终身不见曹氏父子而张翰顾荣乃以秋风莼羹酣饮谢事欲求免于太安四王用事之日其识相去辽邈矣盖自汉晋以来至唐得二人曰贺季真李太白世惟以至博之学迈往之气知之而不知其识之绝人远甚太白天宝初召见金銮殿供奉翰林尝醉赋诗无留思帝爱其才忤高力士擿其诗激杨贵人不得官垦求还山帝赐金许之益放骜江湖闲终其身季真开元十三年为礼部侍郎集贤院学士宰相源干曜张说夸其两命之荣明皇自为赞赐之肃宗为太子迁宾客授秘书监天宝初一病遂请为道士还乡里诏赐剡川以居初二子为帝所知时李林甫为相罗钳吉网毒痡天下以太白之风标清粹顾不减卢绚季真风流文章岂在李邕裴敦复之下几何不遭其诛锄乎凤凰翔于千仞览德辉而下之云鹏已游乎寥廓罗者犹视乎薮泽二子之识所以绝人远甚者也季真于长安一见太白唿为谪仙人而太白在金陵送权昭夷亦曰吾希风广成荡漾浮世受宝诀为三十六帝之外臣即四明逸老贺知章唿予为谪仙人盖实录尔则三子之相与当有神交于窈冥者矣世称中州清淑之气所穷则盛而不过必蜿蟺扶舆磅礡积郁其闲当生魁奇才识之民四明按东汉地理志乃越之鄮县地有句章城及古鄞城皆汉废城也唐武德初鄞复为州与嵊姚严婺并总于越八年废鄞为鄮县开元二十六年析会稽之鄮置明州取四明山为名实并东海真淑气蜿蟺扶舆磅礡积郁之地宜有魁奇才识之士必季真乃当之而四明之人初不以季真为乡人予为明州一年得湖上茀地为堂以太白所称季真之名榜之曰逸老并绘季真之像于堂上尚炎千载凤藻鸾觞而想遗风焉昔通和先生祖贯子元元和己亥年尝遇季真授以至诀言季真得摄生之妙近数百岁不死负笈货药如韩康伯近于天台上升遍于人听则季真果仙去无疑予闻仙人左元放许宣平每往来九仙城阳山中蔡经仙去亦十二年一至其家得道者或未能忘其乡瑞安知季真不时来还此闲耶绍兴十四年八月日谨记公生明在正堂之后宋守余天锡建未及名陈垲继其后摹司马文正公所书公生明三字扁焉清署堂在府堂西偏宋淳熙初魏王建中圯于风守余天锡新之扁仍旧仁斋宋宝庆二年守胡矩建鄞县昼帘堂在厅事之东面南宋绍兴三十一年令宋应建赵省为之记按曰原载赵记与集古考复今删宽赋堂在宅堂之左面东绍兴二十六年令周升亨重建桐乡朱翌记读书堂宋绍定元年令薛师武建琴堂在宽赋堂之北令王烨建奉化州恕堂在厅事之西令荣彝建仁乎斋厅事之东令荣彝建龙溪道院仁乎斋之南令荣彝建旧曰仁爱堂昌国州大生堂宋主簿王子亨建慈溪县明恕堂在县治东庑之东宋李昭文建龙虎轩见普济寺下定海县清辉轩海光阁前宋嘉定十三年令赵珌夫建清风轩事见正觉寺下亭本路众乐亭记众乐亭在子城西南屹立湖中宋嘉佑闲守钱公辅建邵亢为之记曰有诗载集古考嘉佑六年七月壬寅诏以四明太守钱君入直左右使至之日抵书其友丹阳邵亢曰我虽治明之日浅然于明人为无恨矣岁和谷穰愁叹息而驩豫行我乐与众人之乐而申之为之亭于城西南偏之湖中而以众乐名焉吾友为我纪之既辞不获命矣其词曰明治故鄮濒海之都厥初导江源于南山酾为漕河以入于城吴越肇国兹为辅州率常近亲以守以谋湖枝于河盖数百亩中为亭观卉木洲屿于今百年下下高高颓圮坏隳存者一豪维时钱君来守此邦此邦之人曰维政刑毋枉于直曰维教化日迁于良山樵水耘济之阜安陶然太和岁以有年邦人怡怡并寻于娱君曰从事与是同好近而胜者莫湖先焉阏者辟之洼者隆之昔赋吏租削而捐之周为飞梁于以往来合为大屋鳞舒翼开远岩近峰烟矗雨青水流廷阶激激有声君曰从事盍往落之荷房芰盘凫翻鸨飞飘浮满前凡州之人月惟莫春联航接舻肴酒管弦来游其闲环堤彷徉风于杨柳夕以忘还明人之忧惟使君是求明人之乐惟使君是度乐乎乐而不与人同乐安在其为乐哉它山之石以镵以刻以告后人尚识其略熙宁二年闰十一月戊戌谨记有诗见集古考友山亭在府旧治仁斋前绍兴壬戌守梁汝嘉建今废占春亭在春风堂之南宋淳佑六年制使颜颐仲建今废可憩亭在桃源洞西宋淳佑六年制使颜颐仲建今废射亭在九经堂后宋干道元年守赵伯圭因旧新之今废更恭亭在府治桃源洞门西北宋嘉定十六年知庆元府章良朋建前有二古桧取东坡先生双童老更恭之义名之今废传觞亭在更恭亭北宋嘉定七年摄守程覃建今废茅亭在甬东道院南今废熙春亭在茅亭之东宋绍兴癸酉守韩琎建今废夹芳亭在真瑞堂之东守程覃建今废及瓜亭在子城西南百六十步今废肃宾亭在望京门里旧名待宾亭今废三江亭记三江亭鄞江之东旧有亭名三江久废宋绍兴十年守潘良贵创亭于江之西城之上东渡门之北今废记云四明在浙东最为濒海宜有坏奇伟特之观快登临者之心目子到官二百余日所向局趣狭陋殆未之见一日送客至东门循城而行大江横其前群山拱其外岛屿出没云烟有无浪舶风帆来自天际又州之井屋左顾右盼尽在目中予欣然曰噫嘻此明之绝景也于是作亭其上以为郡人游观之所夫天下幽岩穷谷高人达士之所庐固不可以一二数若通都大邑显显在人耳目者不过有美堂岳阳楼滕王阁数者而已湖湘楼阁之盛予固未尝登览至有美堂则去江湖远竭目力而仅得之非若此亭可以坐观而俯揖也然予之好恶取舍出于私见顾未必公当俟倦游之君子徜徉而赋优劣焉江之东旧有亭名三江更兵火坏不复存此亭之成人谓尽得三江之胜因取其名而榜之亦从父老之愿也绍兴十年正月二十八日谨记有诗见集古考鄞县鱼熙亭在县治宽赋堂之前仰高亭宋令王烨建今废西亭宋王荆公旧读书处也今名王荆公台在廉访分司公宇后圃今废会别亭在城西宋王安石有诗载集古考昌国州浮香亭在县治后斸云亭在县治后冰壶亭在芙蓉洲旧名清远宋干道六年主簿赵善誉易之廉泉亭在县治之后待潮亭在舟山恩波亭慈溪县环碧亭在县城之北宋干道闲令陈寿彭建揽秀亭在县治之后宋绍定元年令周符建丽泽亭在县治之前宋绍兴三十一年令锺确重建濯缨亭在县治东南迎麾亭在县治西南二里承流亭在县治东南二里监司郡守经历送迎之所象山县待贤亭县东门里迎麾亭县西门里无量寿亭宋嘉定十三年令赵善晋建绿野馆宋嘉定十三年令赵善晋建观澜亭县北一里宋治平中令林旦建许将为之诗云危亭高处倚岩隈西望蒲昌海浪回山戴鳌头天外出水浮穴地中来千重侧崦扶摇没万里分流混沌开令尹观澜知道大三年穷邑更淹六按曰原本不载许左丞诗误系林令诗于后林令诗载集古考今删而据图经补入左丞诗应真亭在县西炼丹山顶宋治平中令林旦建为之诗云我爱井泉清来逢井上铭佳名知故里绝巘为开亭目外仙舟远云闲拱木青茫然千古意谁与问沧溟濯缨亭在县西一百步宋治平中令林旦建诗云早岁逐浮名尘埃已倦行浩然临绝岸聊此振烦缨世事随波远吾心自水清营营朝市路谁识孺歌声灌木亭在县西一百步西谷之南宋治平中令林旦建诗云行行竹闲径时此一登临为有凌霄干长垂满座阴海云生远目山月照闲心幸免材为累无言弃掷深升浮亭在仙掌岩之下宋庆元初令赵善与建照香亭县治西宋令赵善与建香风亭在县治西宋庆元初令赵善与建竹闲亭县治之后宋治平中令林旦建诗云昔人尝种竹此意为山林野翠何凌乱羁怀得放吟化龙知有节待凤岂无心怅望山阴客飘然不可寻曲水亭县治西圃令林旦诗云岩熘抱山急传觞何太频回看野客醉还笑浊醪醇汉曲人方远兰亭迹易陈劳生无足校酣放即天真更好亭在县治西圃宋庆元初令赵善与建涤尘亭又名东谷泉亭县东北四里宋嘉定十二年令赵善晋建方壶亭县西北一里凤跃泉之南林木阴翳岩崖卓峭宋嘉定十二年县令赵善臸曰建圆峤亭县东三里东谷桃花溪之南宋嘉定十二年令赵善晋建楼阁本路镇海楼在府堂之东偏宋宝庆三年守胡矩建双瑞楼在春风堂之南守程覃建因田夫以骈干之粟来献而名之明秀楼在清心堂之西守程覃建后圯以风喜雨楼在及瓜亭之上十洲阁王诗云山川如幻阁长秋一岛飞来伴九洲不碍渔樵双桨过何妨罗绮四时游云疑泰华分张去水忆蓬瀛散漫浮禁苑未知湖海乐生绡写取献中州澄辉阁周锷诗云雄建俯空阔下瞻霄汉浮眼将云漠漠心寄水悠悠日暖鸟飞镜月凉鱼弄钩行期分此景家在甬西头红莲阁在子城西南八十步大中祥符闲建经纶阁在厅事之西偏宋元佑中为令王安石建建炎四年毁于兵绍兴二十五年令王烨重建奉化州镇东楼在县东北四里市之心宋嘉定中令冯多福建慈溪县清清阁在县厅后宋淳化中建以县令张颖清德得名定海县海光阁旧名多稼亭在县治西北宋嘉定闲令崔端学建象山县望稔楼在县治西圃左宋庆元初县令赵善与建台榭本路百花台太守曹泳建今废象山县站台在县治西圃庆元初令赵善与建园圃本路花屿刘珵诗浅深艳冶一枝枝带露临风不自持水上红云真缥渺多才却忆退之诗芳草洲刘珵诗春水池塘空苒苒长安古道倍依依争如绿向芳洲遍不怨王孙去未归柳汀刘珵诗江渡随堤千万缕年年折尽最长条谁知烟雨汀洲晚闲舞东风拂画桥竹屿刘珵诗翠云摇曳波心起清影扶疏月际来结实终期丹凤至虚心聊映小桃开烟屿刘珵诗闲伴晚云笼浅濑半如秋雨羃寒沙溶溶泄泄拖轻素遮尽渔蓑与钓槎芙蓉洲刘珵诗翠幄临流结疑囊多情长伴菊花芳谁怜冷落清秋后能抱柔姿独拒霜菊花洲刘珵诗金蕊含香冒雨开清无俗格绝尘埃休嗟不及东篱下也有幽人载酒来月岛刘珵诗众乐亭前月满洲雨余风静正中秋桂华冷射千寻碧十顷湖光烂不收雪汀刘珵诗六出花轻巧翦裁瑶林玉砌映高台冰凘四面寒光合疑有飞仙月下来松岛刘珵诗耻随杨柳娇春色厌近芙渠递暗香直干凌霜终偃蹇愿为一柱壮明堂桃源洞在旧府治之后附录冯氏万金楼在潮上宋时冯氏建以施药周锷诗几年江上梦黄鹤意悠悠百尺独临水万金难买秋杵声喧药市栏影枕渔舟应有壶中客分身向此游清斯堂周锷诗万物本空寂浮生方沼中沤轻时出没萍散只西东槛外风初息天边月正融了无尘可濯危坐照衰翁临云阁舒亶诗春乐轩舒亶诗宿鹭亭在天童寺外舒亶诗按曰此上三诗皆见集古考中今删桃源径林旦诗十亩红桃径穿花过水西清泉来下断行客到应迷露锦披芳坞晴霞倒碧溪年年春意在当会自成蹊递铺录事司在城急递铺元系亡宋宣诏亭基坐落西隅至元十三年归附后置立鄞县夹塘铺景安铺洞桥铺新桥铺颜桥铺奉化州大桥铺元州东五里今迁州治前实延佑七年春也金锺铺州东北一十五里奉化乡一都南渡铺州东北二十五里长寿乡三十六都陈桥铺州东北三十五里长寿乡三十四都常浦铺州东北四十五里长寿乡三十五都龙潭铺州东南十里奉化乡三都尚田铺州东南十五里松林乡十三都双溪铺州南二十五里松林乡十五都方门铺州南三十五里松林乡十五都山隍铺州南四十五里松林乡十六都坍墟铺州南五十里松林乡十六都慈溪县西渡铺夹田铺桐桥铺倪桥铺夹山铺罗家铺蒋家铺太平铺定海县凡路府公檄下县者必入递铺本县惟通衢驿道为无递铺归附后于苗粮祇候并禁子内轮充近帅府今于民闲有丁无役户内点差往来走递承接文檄或外路文檄往来亦于在城府前铺承受投放于是禁子管囚祇候任承直各尽厥职社录事司东南隅天字社地字社玄字社黄字社宇字社宙字社洪字社荒字社日字社月字社盈字社昃字社辰字社宿字社列字社张字社寒字社来字社暑字社往字社秋字社收字社冬字社藏字社闰字社余字社成字社岁字社西南隅律字社吕字社调字社阳字社云字社腾字社致字社雨字社露字社结字社为字社霜字社金字社生字社丽字社水字社玉字社出字社昆字社冈字社剑字社号字社巨字社阙字社珠字社称字社夜字社光字社果字社珍字社李字社柰字社菜字社重字社芥字社姜字社海字社咸字社续字社东北隅河字社淡字社鳞字社潜字社羽字社翔字社龙字社师字社火字社帝字社官字社人字社皇字社始字社制字社文字社字字社乃字社服字社衣字社裳字社推字社位字社在字社竹字社帛字社西北隅逊字社国字社有字社虞字社陶字社唐字社吊字社民字社伐字社罪字社周字社发字社商字社汤字社坐字社朝字社问字社道字社垂字社拱字社平字社章字社爱字社育字社黎字社首字社臣字社伏字社戎字社羌字社遐字社迩字社壹字社体字社率字社宾字社归字社乡都鄞县乡十一都五十五隅七万龄老界乡在县东五里旧有里一赤城村二盛店尚书今管都四一都二都三都四都阳堂乡在县东三十里旧有里一太白村二宝幢东吴今管都七五都六都七都八都九都十都十一都翔凤乡在县东南四十里旧有里一沧门村一隐学今管都五十二都十三都十四都十五都十六都万龄手界乡在县东南一十里旧有里一赤城村二张村邓桥今管都六十七都十八都十九都二十都二十一都二十二都丰乐乡在县东南四十五里旧有里一石柱村二干坑故干今管都四二十三都二十四都二十五都二十六都鄞塘乡在县南二十五里旧有里一姜山村二姜山铜盆浦今管都六二十七都二十八都二十九都三十都三十一都三十二都句章乡在县南五十里旧有里一夕阳村二高桥市中今管都三镇都三十三都三十四都通远乡在县西南六十里旧有里一李洪村一环村今管都五三十五都三十六都三十七都三十八都三十九都光同乡在县西南二十里旧有里一青林村二北渡栎社今管都四四十都四十一都四十二都四十三都桃源乡在县西三十里旧有里一石马村二黄姑林林村今管都五四十四都四十五都四十六都四十七都四十八都清道乡在县西三里旧有里一横山村二高桥沈店今管都六四十九都五十都五十一都五十二都五十三都镇都甬东隅在灵桥门外城西隅在迎恩门外湖田四十四隅在桃源乡湖田四十五隅在桃源乡湖田四十七隅在桃源乡湖田四十九隅在桃源乡湖田五十隅在清道乡奉化州奉化乡州东北一都二都三都连山乡州西南四都五都六都七都八都九都十都松林乡州东南十一都十二都十三都十四都十五都十六都十七都十八都忠义乡州东南十九都二十都二十一都二十二都二十三都二十四都二十五都二十六都二十七都金溪乡州东北二十八都十九都三十都三十一都三十二都三十三都长寿乡州东北三十四都三十五都三十六都三十七都三十八都禽孝乡州西北三十九都四十都四十一都四十二都四十三都四十四都四十五都四十六都剡源乡州西四十七都四十八都四十九都五十都五十一都五十二都昌国州富都乡占东北一都二都三都四都五都六都七都八都九都安期乡占东南一都二都三都金塘乡占西南一都二都三都四都蓬莱乡占东北总五都今并为三一二都三四都五都慈溪县西屿乡七都八都九都十都十一都十二都十三都德门乡一都二都三都四都五都六都石台乡十四都十五都十六都十七都十八都十九都金川乡二十都二十一都二十二都二十三都二十四都二十五都鸣鹤乡二十六都二十七都二十八都二十九都三十都定海县清泉乡一都二都三都四都五都六都灵绪乡一都二都三都四都五都崇邱乡一都二都三都四都灵岩乡一都二都太邱乡一都二都海晏乡一都二都象山县归仁乡一都二都三都四都五都六都七都八都九都政实乡十都十一都十二都十三都十四都十五都十六都十七都游仙乡十八都十九都二十都二十一都二十二都二十三都二十四都刊误城本路子城今帅府之外帅府下有总府二字写手误脱公字平准库宋节推厅宋上卢有即字奉化重修县治记卢本此上有修建公宇碑记六字专行藏本及林郑本亦有而误并于在城务条下向疑无谓删之今始知其题下事也又按碑记六篇袁记三篇系续刻外余皆奉化州县治记而其前宣慰司条其后堂宇学校诸门并以记文随附本条今此三篇独登于后亦莫详其义例所在堂宇本路九经堂胡赋呜弦乎安澜乎二乎字卢本无覆焘卢作覆帱隐德堂莫记摄居嘉靖志作居摄谨记谨字卢无亭木路众乐亭郡记熙宁二年此下十二字卢无新校浙东道都元帅府卓为记云卢本云字下接写记文不另起行大嵩鲒埼连山田下坍墟东宿岑江三姑岱山北界鸣鹤施公山海内白峰东门各巡检司共十五条卢本俱低一格王应麟奉化重修县治记在九域志是谓望县卢无此二句陈着奉化升州记而郡县之随时沿革卢无之字州为下卢无州字袁桷重修定海县治记可永久卢无永字九经堂胡公干化赋云卢无云字下无并序二小字接写太守李侯云云隐德堂而想遗风焉想下卢有其字三江亭此明之绝景也刘干道志明下有州字数者而已数上卢有是字冰壶亭在芙蓉洲旧名清远卢无此二句易之卢作建观澜亭应真亭濯缨亭灌木亭竹闲亭曲水亭十洲阁澄辉阁卢本诗云下诗俱接写双行小字递铺录事司坐落西隅西下卢有北字四明志卷第九宋元四明六志第六十一元袁桷等撰城邑考下原阙按曰以下三卷脱佚已久幸原目尚存得识崖略余剌取他书所引各条及原目所列各诗文共得一百十八条而以收拾丛碎难复旧观故并入佚文卷不敢厕于原书四明志卷第十宋元四明六志弟六十二元袁桷等撰河渠考上原阙四明志卷第十一宋元四明六志弟六十三元袁桷等撰河渠考下原阙四明志卷第十二宋元四明六志弟六十四元袁桷等撰赋役考人民之数年岁不同三年大比稽诸史不诬也贡赋有恒贫富循环而田制莫有改取力于民始蠲其租曰灶户曰水马户弓手户圭田无征以养官也寺观免租限以统一世祖皇帝之仁政也因田以为役高下莫定其可稽者曰弓兵狱卒衙前作赋役考田土本路总计二万一千一百六十九顷三十亩一分八厘六毫系皇庆元年计拨数官田二千七百顷四亩四分二厘八毫四丝四忽民田一万八千四百六十九顷二十五亩七分五厘七毫五丝六忽鄞县四千三百七十三顷八十一亩一分二厘官田五百二十六顷六十一亩四厘七毫一丝六微六尘犀利民田三千八百四十七顷二十亩七厘二毫九丝奉化州四千九百四十八顷三十一亩八分四厘四毫七丝五忽官田六百三十顷一十七亩二分一厘四毫民田四千三百一十八顷一十四亩六分三厘七丝五忽昌国州一千五百一顷一十九亩一厘八毫官田三百一十三顷八亩七分三厘民田一千一百八十八顷一十亩二分八厘八毫慈溪县四千六百一十六顷四十四亩五毫一丝七忽官田一百九十六顷四十四亩五毫一丝七忽民田四千四百一十九顷八十五亩一分二厘二毫九丝四忽定海县三千八百三十九顷一亩五分五厘二毫八忽三微四尘官田四百一十四顷六十二亩一毫一丝民田三千四百二十四顷三十九亩五分四厘一毫九丝八忽三微四尘象山县一千八百九十顷五十二亩五分官田六百一十八顷九十六亩五分民田一千二百七十一顷五十六亩灶户田八百三十九顷八十二亩六分四毫四丝九忽官田四十二顷五十亩五分五厘五毫三丝三忽六微六尘民田七百九十七顷三十二亩四厘九毫一丝五忽三微七尘僧道田僧寺田一千三百二十八顷六十一亩九分一厘七毫驿户田马驿户民田四百六十一顷九十七亩七分七厘七毫水驿户民田八十二顷九十二亩三分职田标拨各官九十九顷三十九亩五分各处旧有成熟田九十一顷八十六亩三分五厘荒闲田七顷五十三亩一分五厘兵本路各州司县该设六百三十名至元二十二年五月内承奉省札仰于见纳税三石以下一石之上丁多户内差拨录事司额设二十五名鄞县该设六十五名尉司二十五名大嵩巡检司二十名小溪巡检司二十名奉化州该设一百四十五名捕盗司二十五名连山巡检司二十名鲒埼巡检司二十名公塘巡检司二十名坍墟巡检司二十名东宿巡检司二十名田下巡检司二十名昌国州该设一百六十名捕盗司三十名岑江巡检司二十名岱山巡检司三十名螺头巡检司三十名北界巡检司三十名三姑巡检司二十名慈溪县该设六十五名尉司二十五名呜鹤巡检司二十名丈亭巡检司二十名定海县该设一百五名尉司二十五名白峰巡检司二十名管界巡检司二十名施公山巡检司二十名海内巡检司二十名象山县该设六十五名尉司二十五名东门巡检司二十名门巡检司二十名狱卒本路各州司县该设四十三名至元二十二年十月内承奉省札仰于苗粮一石以下五斗之上户内差拨司狱司该设一十五名录事司该设三名鄞县该设五名奉化州该设四名昌国州该设四名慈溪县该设四名定海县该设四名象山县该设四名衙前祗候曳刺本路各州司县该设一百三十四名至元二十二年十月内奉省札仰于苗粮一石以下五斗之上户内差拨本路该设祇候四十名经历司该设曳刺一十名录事司该设祇候一十名鄞县该设祇候一十二名奉化州该设祇候一十二名曳刺四名昌国州该设祇候一十二名曳刺四名慈溪县该设祇候一十名定海县该设祇候一十名象山县该设祇候一十名秋粮实征总计粮米一十三万五百五十二石一斗八升四合钞中统一百三十六定一十一两六钱三分七厘官田粮米四万八千七十五石六斗五升六合钞一百三十二定四十六两八钱二分七厘民田粮米八万二千四百七十三石五斗二升八合元科米六万八千七百二十七石九斗三升九合五勺添科米一万三千七百四十五石五斗八升八合五勺钞三两五钱五分房屋租钱中统钞三定一十一两二钱六分官牛粮米三石奉化州实征粮米一万三千五百一十八石九斗八升五勺钞五十五定二十一两六钱五分五厘官田粮米一千二百五十五石一斗四升五合五勺钞五十五定一十七两六钱五分五厘民田粮米一万二千二百六十石八斗三升五合元科一万二百一十七石三斗六升二合五勺添科二千四十三石四斗七升二合五勺房屋租钱中统钞四两官牛粮米三石昌国州实征粮米四千六百七十六石四斗六升六合钞一十定三十五两九钱八分官田粮米一千四百九十二石六斗二升二合钞一十定二十一两五钱八分民田粮米三千一百八十三石八斗四升四合元科二千六百五十三石二斗三合五勺添科五百三十石六斗四升五勺房屋三闲中统钞一十四两四钱鄞县实征粮米六万五千四百八十五石三斗五升一合五勺钞二十七定二十八两九钱八分五厘官田粮米三万五千一百三十九石九斗九升三合钞二十六定三十一两二钱三分五厘民田粮米三万三百四十五石三斗五升八合五勺元科二万五千二百八十七石七斗九升八合五勺添科五千五十七石五斗六升一钞三两五钱五分房屋租钱中统钞四十四两二钱慈溪县实征粮米二万五千九十一石一斗九升五合五勺钞中统四定二十七两四钱五分官田粮米七千一十四石三斗九升六合五勺钞四定二十七两四钱五分民田粮米一万八千七十六石七斗九升九合元科一万五千六十三石九斗九升九合添科三千一十二石八斗定海县实征粮米一万七千四百二十六石九斗四升八合五勺钞十五定四十五两七钱三分七厘官田粮米一千八百八十八石九升六合钞一十五定四十五两七钱三分七厘民田粮米一万五千五百三十八石八斗五升二合五勺元科一万二千九百四十九石四升三合五勺添科二千五百八十九石八斗九合象山县实征粮米四千三百五十三石二斗四升二合钞一十四定四十二两三钱一分官田粮米一千二百八十五石四斗三合钞一十四定四十二两三钱二分民田粮米三千六十七石八斗三升九合元科二千五百五十六石五斗三升二合五勺添科五百十一石三斗六合五勺录事司实征钞七定九两五钱一分系官地租钱五定一十两八钱五分房屋租钱一定四十八两六钱六分夏税夏税依验粮额科征每民苗米一石带科中统钞三两总计钞中统四千二百九十八定一十九两五钱九分六厘奉化州钞六百四十四定二十三两六钱五分四厘昌国州钞一百五十九定二十七两九钱二厘鄞县钞一千六百六定三十二两七钱一分五厘慈溪县钞九百四十定一两三钱九分一厘定海县钞七百九十四定一十四两三钱三分三厘象山县钞一百五十三定一十九两六钱一厘税课周岁该办总计钞中统钞六千二百一定二十两九分三厘在城务钞四千四百三十八定二十三两四钱四分七厘定海县务钞七百八十五定二十六两二钱五分奉化州务钞五百四十五定八两慈溪县务钞二百一十六定七钱五分象山县务钞一百一十二定二十四两五钱昌国州务钞一百三定三十七两一钱四分六厘官降契本发下税务销用每本收中统钞一两五钱另项作数解官酒醋课周岁该办总计钞中统四千八百五十一定三十六两八钱八分八厘录事司钞一千五百二十二定一两四钱八厘鄞县钞一千四百三十二定四十六两九钱六分奉化州钞七百一定二十四两五钱六分慈溪县钞五百三十七定一十一两八钱八分定海县钞四百六十定一两昌国州钞一百一定四十九两八钱八分象山县钞九十六定一两二钱茶课周岁该办总计钞四十定七两五钱一分鄞县钞一十一定二十两六钱八分昌国州钞三定五两六钱四分象山县钞三定五两六钱四分慈溪县钞一十定一十八两八钱八厘奉化州钞九定一两三分二厘定海县钞三定五两七钱一分铁冶课钞奉化州岁办钞中统二定盐课本路合属盐场周岁额煎盐数总计岁煎实办鄞县大嵩场元额盐五千九百八十八引一百七十四斤一两九钱二分因饥荒见办二千八百九十五引三百七十八斤一两五钱一分昌国州正监场元额盐六千三百六十一引三百六十九斤除逃亡外实办六千二百一十六引三十二斤岱山场额办盐七千五引一百八斤芦花场额办盐六千八百七十一引慈溪县鸣鹤场额办盐二万八千引定海县清泉场额办盐七千三百三十七引穿山场额办盐七千二百九十二引三百四斤龙头场额办盐六千七百三十五引长山场额办盐八千四百八十三引象山县玉泉场额办盐九千三百四十三引本路合属州司县周岁额办食盐课总计岁办二万一千二百六十六引一百六十四斤一十四两二钱五分录事司一千五百一十六引一百九十二斤一十一两四钱八分奉化州五千二百九十七引一百八十六斤一十二两五钱五分六厘鄞县三千七百六十四引二百四十六斤四两九钱定海县二千七百一十三引七斤五两一钱五分慈溪县四千四百九十二引二百九十八斤一十五两一钱昌国州二千一百一十二引一百三十八斤一十一两八钱六分四厘象山县一千三百六十九引二百九十四斤一两二钱织染周岁额办总计段疋三千二百九十一段俱系陆托纻丝一千七百二十六段暗花八百六十二段素八百六十四段枯竹褐四百八十四段捍草褐一百八十九段褐二百五十二段蓝青一百二十八段枣红二百二十四段鸦青二百二十四段明绿二百二十五段丝细一千五百六十五段胸背三百一十三段斜纹一千二百五十二段枯竹褐一百一十七段褐一百六十段枣红六百一十五段鸦青三百九十六段明绿一百一十八段橡子竹褐一百五十九段杂造军器周岁额办总计军器二百七十五副人甲一百五副紫真皮盔甲袋全黑漆罗圈铁甲八十八副四色水牛皮甲一十七副黑漆甲五副朱红甲四副绿油甲四副雄黄甲四副手刀一百一十五口黑漆木鞘靶全弓袋箭葫芦杂带皁真皮弓袋五十五副水牛皮箭葫芦五十五个皁真皮杂带五十五条皮货额办总计貉皮三千七十六张狸皮二十张鄞县貉皮额办一千五百一十张奉化州貉皮额办五百五十九张因饥荒捕户逃亡见办四百一十张昌国州狸皮额办二十张慈溪县貉皮额办一千三张定海县貉皮额办一百二十张因饥荒实办七十五张象山县貉皮额办七十八张沙鱼皮额办本路额办一百六十三张奉化州额办二十七张昌国州额办九十四张定海县额办四十二张鱼鳔额办本路额办二百斤奉化州额办四十斤昌国州额办八十斤定海县额办四十斤象山县额办四十斤四明志卷第十三宋元四明六志弟六十五元袁桷等撰学校考上家塾党序所来久矣文翁立博士弟子后世规制深髣之宋用隋唐法取士率出于学校法虽有獘贤德硕辅皆由是出世祖皇帝平海隅首复儒役谆谆然劝勉至矣先帝崇文尚儒慨然复立科举学者宜益自奋励郡学教养论者以四明为先今而日游惰抑盛衰使然欤观昔时得人之盛见于科目皇朝建蒙古学复立医学阴阳学四学足作学校考本路蒙古学学在西南隅仓桥侧至元二十九年命天下州郡立学大德十年草创于兹以肄庐犹未完赡学田土学官教授一员学正一员奉化州蒙古学官虽设员未曾建学学官学正一员本路儒学开元二十六年明始治州学宜随州立矣宝应广德闲州毁于袁晁之乱贞元四年王沐始建夫子庙太和七年于季友以开元袤封文宣王册文刻石天禧二年李夷庚移学于子城之东北建炎兵毁先圣殿独存郡人林暐首捐金钱数十万绍兴七年仇悆卒成后为明伦堂东斋曰上达广誉造道西斋曰登贤成已时升十九年徐琛即明伦堂之后建稽古堂堂之上旧有五经阁阁毁经亡后以藏宋御书岳甫守郡复置成德斋后以置养正斋皇朝至元十九年火仅存外门二十九年本道廉访副使陈祥即阁基立尊经阁有记二十年乡之儒士裒力新明伦堂至大二年旧殿以民居为之弗称副使赵宏伟劝士重建有记复新仪门泮水东教授吴宗彦建宾序斋养蒙堂在廊东史复伯吴宗彦等建先贤祠堂旧有五先生祠杨杜王楼王后增陈忠肃丰清敏高宪敏林侍郎保汪尚书大猷复增郡守六人李夷庚仇悆赵伯圭岳甫程覃赵师岩教授一人周粹中淳佑中颜颐仲复祠张宣公吕成公陆文安舒文靖沈端宪杨文元袁正献是后立祠冗杂今不复着而九先生祠迄不敢废王尚书应麟始立传为记以奉圣旨崇祀复设二亭在外门东西公厨土祠厅舍凡学所当备具者略弗书射圃以宋孝宗颁射义魏王判郡立今为教授厅李璜重建州学记四明据会稽之东抱负沧海枕山臂江重阜崇岭连亘数千里其浸不淫于海而潴以为湖山川之胜雄杰茂异所以人材英拔比他郡为甲至于后进缝掖往往冰玉秀整廉利好学盖自祖宗以来名公硕儒文词为诸儒倡者搢绅至今诵之郡旧有学制度甚伟建炎胡虏之祸鞠为茂草而先圣之殿仅存扶持倾欹不庇风雨荒榛断址使人怆然怀旧而悲焉今新昌石君延庆光锡学问渊博连中三科四方望风钦瞩愿得执经席下以丐余论绍兴五年实掌是邦之教事居无黉舍食无粱肉水火器皿之用凡百不备学者犹且负笈而来栖于败屋之下弦诵之声不绝盖其风俗好学如此会太守仇公以次对出镇恭致天子崇儒右文之意岁时严奉牲币盛服搢笏祠于庭下将事既毕延见诸生酌以酒醴每病饩廪不充以为公私之患明年政成乃斥公帑百六十万又丐于耆旧乡老得钱八十万始益赋入助其供给复以辜榷废材瓦木竹杆凡十万九千六百有奇益以调度之余四百万钱以为梓匠丹垩之费初立重门两序敞其后以为讲议之堂盖其东以为庖湢之舍闬闳深丽翼飞瓦耸神位像设笾豆俎簋焕烂一新于是泮宫之制具体克备既落成率诸生行舍奠之礼是日鼓舞歌咏莫不称颂仇公之德又以石君超诣之材屑于细故针抽缕绩以至于斯也窃尝谓古者有国有乡必立学校盖非苟然而已以为君子之居而礼义之所从出也为诸侯者于此虖受成遣师以服远人为士大夫者于此虖游燕休息以议政事执政者又从而究其言善否因以改行下至游士冑子编户庶民莫不雍容进退于斯讲求先王之道皆得兴于礼义及其秀杰颖脱则又论而升之俾之为天子政事之臣此所以学校官府初无二体而三代之上家塾党庠遂序国学如是之设也后世先王之道不明武吏以杀伐暴悍为能文吏以簿书期会为重其闲深文刻害便法自营者则悠悠之谭指为廉正怙其鸷忍以投时好如虫食木中伤败冲气卒至穿穴侵漏与本俱倾而莫之知也大抵自汉以下承暴秦之绪维持固结之道一切主于法令劫持天下使不能去无复父子君臣之爱一旦溃败不可钤柅诚以平昔用法便文之积也今承汉唐之后去古益远为吏者视斯民如仇雔言居官者指公府为传舍朝夕从事米盐锥刀之末为治之道追胥箕敛耳非复有文学礼义之说也至尊忧勤于上隆师重傅以明先王之道而六经之旨不行于士大夫之闲处心积虑官迁留滞而止士之游于庠序者截决经史取青媲白以待有司之问更相告语惟恐趋赴功名之后此道之所以不明而先王之迹几于熄也如是而望风俗之醇厚亿兆之孝悌忠信难矣郡之有学始曰礼义而先王遗风余训标准在是为政者尚指以为不急之务亦已甚矣四明环地千里浮屠老子之宫无虑数百区穷极土木以享侯王之奉然以州郡之力学校之事求数十楹以庇其徒而艰难勤勚积岁十数不克有成良可叹也今仇公适丁抢攘之际抚临一方未及报政而公私便利风化醇厚无厨传过客之事而有恭俭率循之益为善者有所恃而不惧奸宄小人知所畏惮而不敢自肆是以风颿海舶夷商越贾利原楙化纷至沓来波涛詟伏山谷休靖盲风怪雨不敢辄作乃能于此之时以其余力及于学校养育人材用为异时兴起太平之资其所以忠于国家惠其俦类之意深矣又能斥其帑藏之积勉励郡寮上下协同以济登兹其用心可谓知所先后不忘其本者哉虽然善始者未必善终能作者未必能述今公于此可谓勤矣若夫因卑为高积微至着使之日增月益以至熙盛则又有待于后之君子赓继存爱之而已此则仇公之意亦郡人所望于来者也故并书之以告绍兴七年冬闰十月甲申谨记郑耕老重修州学记国朝庆历中诏天下皆立学按唐贞观诏州县作孔子庙四明学区暨建炎火于胡仅存先圣祠貌有断碣三考唐开元封文宣王太和七年始立石纪所封遗制庙经寇毁贞元四年刺史琅琊公重建刊石文有追赞明皇者太和四年修庙六年亦志于石今登科记述天禧中李侯夷庚崇庠序父老传移学于州治东北即李也邈乎罔究经始之日至改作续修竟与贞观庆历相先后绍兴七年郡将仇公徽学悯建炎之厄乃建门结堂翼以斋馆荡秽披榛未遑宏固更二三纪新故等敝耕老辱典教具闻于府使君赵公阁学力欲兴之未及而去越明年直阁张公下车复疏曲折以请公嗜学乐儒随假之资鸠匠市材惟恐后蠹者撤挠者易支倾墁罅盖翻栏植有俨其新使人生敬以干道三年六月辛巳始事阅月既望讫工率诸生释菜奉安睟容毕礼历阶升堂行揖逊讲中庸申以泮水士儒劝喜芹藻生春耕老职乃事不敢不谨书以诏将来云谨记王应麟重建大成殿记天子初郊见之岁法驾视学谒款先圣隮曾子子思侑飨建首善风四方罔不丕式彝训越再岁吏部尚书洪公焘以敷文阁学士来牧四明秋舍奠于学顾瞻礼殿梁栋陊剥喟然曰大哉圣人之道于穆不已惠我无疆矧东渐于海远溯洙泗簪绂之盛儗邹鲁职在宣化弗惟道原是崇曷克称明诏若稽郡乘旧夫子庙肇自唐贞元四年至今四百八十余年矣元气回复理若有待明年实咸淳纪号之六年乃鸠工饬材而鼎新之穹栋硕楹奂弈严敞视昔有加焉某月日虔妥用币衿佩云集相与端拜而议曰吾邦自庆历诸老淑艾后进干淳大儒阐绎正学孝弟修于家而仁逊兴齿德尚于乡而风俗厚理义明于心而贤才盛善信充于已而事业显成我者夫子也圣天子立教于上而夫子之道益尊贤师帅迪教于下而夫子之道益彰夫道者治之本其功与天地并世之言治者谓古道不可以御今先政刑后教化道寖微而俗滋薄独我公眇觌天衷民彝之统纪急众人之所缓可谓知本矣昔鲁僖公能修泮宫威德所被至于海邦夫子列其诗于颂而先儒传春秋则曰学校为国之先务虽用民力不可废也故不与新作南门概书之策今公兹举合诗春秋之义丰道扶教作新数百年几坠之绪盛德至善百世不忘也于是郡博士请书成事于石应麟世家于鄞幸得从先生长者后升堂而闻金石之音入宫墙而见宗庙之美惟游于圣人之门者难为言曷敢赞一辞窃尝闻之论语始之以君子终之以君子学者所以学为君子也凡我同志服膺圣训陟降庭止昭格不违上以承天子之休德下以笃师帅之善教罔俾克广德心专美鲁之多士尚其懋哉朝奉大夫秘阁修撰新知徽州王应麟记王应麟重建学记四明自唐为州始有夫子庙宋始建学规模丰敞栋宇穹崇庠声序音冠于左浙英俊之域绂冕所兴文献盖彬彬矣至元十九年春学毁于融风教授潘梦桂黄裳吴宗彦史复伯历载缮葺经始礼殿门庑斋舍寖以略具讲经有席养蒙有堂皆草创未就二十八年冬肃政廉访副使陈公祥下车谓博士诸生曰化民成俗劝学为先尝闻畴昔轮奂之盛意不止是盍饬工抡材以复旧观顾仪门庳隘弗称从祀容服弗严越明年夏鼎新高闳贲饰貌像六旬而毕二堂亦告成又惟斯文与天地并立必华榱岑楼式毖厥藏因重建尊经阁五楹里士忻然竞助教授苏君焱撙约学廪续其不给秋九月阁成峨壮伟衿佩耸瞻咸曰六经如日月陟降庭止惠我光明恢人文以迪化原维贤使者之德请识成事于石维诸侯之学载于礼详矣在易临之象曰君子以教思无穷泽上有地犹君子之近民也近民则礼达而教行建其牧立其监有师保之义凡以存天理淑人心而已矧是邦为诗书之乡逸民之黄纯孝之董文士之任自汉以来为美谈庆历诸老模范后进淳熙大儒阐明正学惟圣贤是式惟德性是尊小而洒扫应对大而格物致知目濡耳染充然有得每岁孟春衣冠济济齿位秩秩司徒之教偷党正之礼饮流风遗俗犹存未坠南丰曾公忠肃陈公继为守贰表率熏陶东诸侯莫逮焉春秋大复古学之复道之泰也夫不农不工何以谓之士非老非释何以谓之儒行已有耻尚志仁义士之实也为君子儒夙夜强学以待问儒之实也游于斯肄于斯盍亦践其实副其名乎郡国有学昉于汉二千石所察惟曰好文学敬长上肃政教顺乡里三代考行之意蔼如也因作新之机而日新其德业孝悌忠信为根本明诚敬义为准的始于离经辨志成于知类通达用仰承菁莪乐育之仁不在兹时欤昔鲁僖公能修泮宫教泽浃乎海邦其俗秉周礼守经学一变至道圣人称之谁谓鲁远道无古今师友渊源绪接洙泗颂其诗尚论古之人罔俾克广德心专美鲁之多士凡我同志懋敬哉欧阳子有言善教者以不倦之意须迟久之功礼行俗纯然后为学之成乃纪其始成以诏永久俾无怠任仲高大成殿记圣天子即位首崇学校务作养人材以备选擢德至渥也海内士莫不感激思奋期以奉明诏惟四明古名郡夫子庙学甲东浙壬午既毁有捐所居堂以为殿见谓庳隘复不以时修葺凛乎其若压至大己酉夏六月廉访副使赵公宏伟虑囚实来环顾叹息上方向用儒术式隆加封之典而庙祀弗称非所以昭尊事宣教化此固吾职与教授苏君垲谋督租入撙用费学官输俸诸生辍供儒人之在籍者助有差龟吉考度鸠匠庀工物直相得而木石川流地效其良劳佚惟均而丁夫云集人尽其心群材既丰众作咸秩初梓人以图上一如公指授毋袭前陋毋侈后观崇实去浮于以示教视前高一寻前庑之广半之既礼行而周旋有余地乐作而县设有定所匪亟匪徐有严有翼闳丽靓深悉遵礼制法宫既正爰及黉宇藏书有阁肄业有斋讲堂数十楹周垣数百尺栋屋之挠坏瓴甓之残缺丹垩之漫漶或易而新或因而理勿为苟完以植永固万目耸瞻于前烈有光焉既告成功我公莅止祗谒荐诚用答嘉贶乃揖长老招诸生而进之曰庠序之设古今攸重非直为观美也盍知所以为学乎学者合内外之道自谓开物成务而无本则非治自谓穷理尽性而无用则非学本诸心体诸身征诸庶民尧舜行此道千载而上所以为唐虞夫子明此道千载而下可以为尧舜布在方策炳为日星学者所宜用力于此有阁杰然高明光大尚炎古人毋使简编之富徒资蠹蚀也有斋廓然藏修游息相与濯磨毋使群居之乐适滋玩愒也有堂巍然正席而讲环坐而听毋为口说之腾而耳学之浅也由是得其门而入见宗庙之美百官之富源深流长器大用宏穷而其志足以有守达而其材可以有为忠信之行渐被乡闾诗书之化陶冶万物立太平之基垂无穷之闻此夫子之道学者之事实圣朝加惠学校之至意也佥曰谨受教愿刻之石以谂来学且识其颠末云公通古今知所先后尝有德于湖湘之民退而以道自娱乐者十年上谓是足司吾风宪者问学以明理为宗政事以敦化为要盖有本者如是是役经始至大二年十月庚申越明年三月丁未乃备先任营董之责者非一奉化州判官程时敏实竟其事以材选教授苏君承积弛之余以职业受知成此骏举亦克世其家者皆不可以无纪王应麟九先生祠堂记古之乡先生祭于社近世祠于学社所以养学所以教而教之功尤大秉彝好学之良心百世犹旦暮况其迩者乎诵其诗读其书尚炎古之人非一乡之望也天下之望也四明乡先生有九人焉宋庆历建学之初杨杜二王楼公以道德文行师表后进或授业乡校或讲道闾塾衣冠文献益盛以大五先生之功也淳熙之舒沈杨袁诸公以尊德性求放心为根本阐绎经训躬行实践学者知操存持养以入圣贤之域四先生之功也郡泮旧有祠因郁攸而废至元甲午季冬朔旦廉访使者秋公桂属郡博士戴君友始复毖祀观者兴起元贞丙申月正元日廉访使者完颜公贞至学宫谓祠宇狭陋未称相攸尊经阁之右规模一新府牧月列公提其纲帅属协力庀事以迄于成妥侑如礼多士欣欣周爰咨诹章善扶教以谷我子弟惟二使者之赐亦惟承流宣化之贤立师道以美风俗皆宜书凡我同志盍亦修孝悌忠信尚礼义廉耻学必正大学必笃敬式时前哲训用对作新之盛德可不懋欤袁桷重修先圣庙记按曰此文系续刻河南郭侯视郡事之初首定役法郡民日困鹾事旬月按核数常不登郭侯知其奸利乃言曰病在私商潜转输其所赢余卒不入公籍民病不可药也于是罢贾区分四厢俾总之鱐醢豉脯各趍其时视计口之授略相等复竦然曰吾职司学校兹曷可少缓督大小学谨授业斥其伪冒以其余粟大修孔子庙于是进郡博士陆晋之学正录胡禾毛明德而言曰汉文翁立学历唐宋几二千年犹完致君等知其故乎少闲曰教在不坠其不废在缮修乃曰若殿若仪门风雨剥在丹雘先圣崇严列祀肃雝在作绘定章服在礼象又曰讲有堂书有楼吾亦曷敢后姑徐徐为之吾愿俾是邦服习仁义秀乂林立遣诣王朝将自兹始桷繇禁署归里凡三年爱中和乐职之诗首为诗以咏赞侯名郁字文卿所至官以兴学为本诗曰茫茫海甸聿仁义邦圭组绩荣失其敦庞岁亦云徂夸侈则降维侯之来靡瘼不知曰维泮宫风化攸基竦其具瞻象神之仪藻井绘栌绚兮承式降陟有严是奉是翼匪土木之工职教攸则瞻彼戟门有飞戾止斯翚煌煌五采属纚锵锽八音粲曰在耳嗟尔后生无偷以诞无逸豫伴奂遵我侯度以靖以献奉璋有峨伊侯之愿赡学田土田一万三千六十六亩三角三十七步一尺五寸上岸田四千一百二十五亩五十八步一尺五寸官湖田八千九百四十一亩二角三十九步地六百一亩三角四十九步山一万二千二百亩二角三十二步河涂六百一十七亩三角三十步砂岸石衕山宜山秀山洋山虾鲎涂乌沙洋务大嵩大小涂淫口双岙杉木新妇岙石坛山沙角穿山团局卓家岸徐公山鄞县田一万一千七百三十亩一角五十步二尺地一百五十九亩二角一十步山一万一千四百六十七亩一十七步三尺砂岸奉化州田四百五十四亩一角二十七步一尺五寸地三百九十亩二十四步山五百五十一亩三角四十二步砂岸昌国州田三十亩三角一十九步地八十三亩一角二步四尺五寸山九十七亩三角一十八步三尺砂岸慈溪县田五百五十三亩二角四十三步五尺山八十三亩三角一十四步定海县田二百三十三亩二角三十五步三尺地一十九亩一角二十四步砂岸录事司地五亩三角二十六步三尺绍兴路萧山县田六十三亩二角四十二步岁收钱粮钞中统钞二百四十八定二十九两米二千一十石八斗五合一勺谷一千四百七十石七升八合七勺五抄鱼鲞三百斤鄞县钞中统钞按曰此数原阙今计当得十九定九两九钱二分地租钞中统钞一定一十四两八钱二分山租钱中统钞按曰此数原阙今计当得十二定四十七两三钱八分河涂钱中统钞三定七两七钱二分砂岸大嵩横山中统钞一定四十两米一千六百九十石六斗二升九合二勺八抄谷六百八十三石九斗二升九合七勺八抄奉化州钞中统钞三定四十五两七钱地租钱中统钞三十五两九钱山租钱中统钞一定二十九两八钱砂岸钱淫口双岙中统钞一定三十两米二石六斗二升三合九勺谷五百六十三石五斗八升二合四勺七抄昌国州钞中统钞二百一十八定二十两地租钱中统钞八两山租钱中统钞一十二两砂岸钱中统钞二百一十八定石衕中统钞一百四十定鱼鲞三百斤宜山中统钞五十定鱼鲞三百斤乌沙洋务中统钞三定洋山中统钞二十五定内教授薛基任内经理到二十定教授吴廷献任内增羡到山民陈端等租钞五定慈溪县钞山租钱中统钞一两米二百十三石八斗四升六勺五抄谷一十三石二斗七升九合五勺定海县钞中统钞一定四十一两三钱八分地租钱中统钞一十一两三钱八分砂岸大小涂中统钞一定三十两内元租一定二十两教授吴廷献任内增羡一十两米六十五石六斗五升一合七勺七抄谷一百九十五石五斗八升七合象山县钞中统钞二定四十四两五钱地租钱中统钞四两五钱砂岸石坛新妇岙杉木中统钞二定四十两内元租二十两教授吴廷献任内增羡二定二十两录事司地租钱中统钞二定一十六两五钱内元租一定三十八两五钱教授吴廷献任内增羡二十八两绍兴路萧山县米二十七石二斗六升续置赡学田土租粮教授薛基任内买到田上岸田六十一亩二角二十一步鄞县田五十五亩二角四步定海县田六亩一十七步租粮米二十四石六斗四升谷八十石六斗九升鄞县米二十四石六斗四升谷六十七石二斗三升定海县谷一十三石四斗六升屋宇大成殿五闲至大二年浙东海右道肃政廉访副使赵公宏伟本路提调官治中吕伯颜帖木儿教授苏垲奉化州判官程时敏董其役乃合士友出助之金起建从祀廊二十二闲至大二年教授苏垲任内重建延佑六年教授吴廷献重修明伦堂在大成殿之后至元二十年史复伯以省命相副教授自其庳陋湫隘首捐己资与在学儒人相与助成为屋计三十六楹皇庆二年教授卓重修斋舍景定年闲居民不谨火近学宫郡守厉文翁用官军救护仅成德一斋不免随即补盖咸淳七年郡守刘黻复明德斋为养正斋皇朝至元十九年浙东儒学提举司田希亮增达材育英两斋通为十斋又数年复为八斋扁本道廉访副使侍其公君佐书东曰造道广誉上达成德西曰时升登贤成已养正列于两廊延佑七年春教授吴廷献重修尊经阁在明伦堂后至元二十九年本道廉访陈副使祥监治庆元属教授苏焱主其役敦劝儒人重建仍旧址也延佑七年教授吴廷献复行修葺仪门至元二十九年本道陈副使祥命学录姜材之视工重建宾序五闲在泮水池东至元二十七年教授吴宗彦刱建即旧魁星楼基也皇庆元年秋教授卓修葺养蒙堂在东夹廊之东至元二十八年教授吴宗彦奉上司明文设立小学相副教授史复伯率族人以本族五乡序拜亭五闲拨入本学建立扁曰养蒙堂廉访副使高公伯元书皇庆二年秋教授卓重修先贤祠一所在尊经阁之左以奉乡里先正达官有功于学者皇庆二年秋教授卓重修九先生祠一所在尊经阁之右以奉庆历淳熙乡达九先生之祀前进士王应麟为之记土祠在仪门东街之东大德七年教授赵孟节建延佑六年教授吴廷献重行修盖装绘神像仓敖五间在泮水池之西至元十九年教授潘梦桂建皇庆二年秋教授卓重修泮水池东西街宋咸淳中教授孔景行陈元亮以砖后易废改甃以石学门三闲在泮水池之外宋咸淳四年郡守洪焘重修石墙自棂星门东西至碑亭后元贞元年教授戴友建棂星门三座宋嘉熙戊戌太守赵善湘教授黄一震建延佑七年教授吴廷献任内重修圣旨碑亭二所在棂星门里之公元贞二年教授戴友建教授廨舍三闲在棂星门里西石墙内即教授西厅故基至大四年教授卓重建延佑十年教授吴廷献重修东廨舍三闲在厅事之东至元十九年教授潘梦桂建至大四年十月教授卓重建延佑七年教授吴延献学正李慎重修射圃宋熙宁中行三舍法武学附选有圃以习射舍法罢武学废废圃淳熙元年宋孝宗颁射义于天下魏王判府三年冬度地筑圃学宫之前凡六亩四十一步三分三厘五毫有亭曰观德校官虞汝翼记于石嘉定三年亭之南北建屋二十三闲收僦居之租宝庆二年校官方万里恐地久浸失疆界计其丈尺埋石以识之绍定四年教授陈松龙申府复故址建墙宇规模为之一新丞相申国郑公清之题扁今皆废其地即今教授厅也按曰此条条首射圃宋熙下卢本空二十一字依宝庆志补听事一所在棂星门里延佑四年教授薛基扁曰明德今为治事之所延佑七年教授吴廷献任内重修草庭一所延佑五年教授薛基建东西牌门各一座祭器铜器二十一项旧有七项象尊二只牺尊三只罍洗四只龙勺七只爵二十四只大香炉一只小香炉十一个新置一十四项年置到大尊二只壶尊六只山尊二只着尊二只象尊四只牺尊四只豆八十二只簠一十五副簋一十五副龙勺八只中样花瓶一副奠盆五个大样香炉花瓶一副爵一百十一只坫四十七片铁器大香炉一只木器俎一百三十只豆一百三十只坫三十片竹器笾六十二只教授吴廷献任内置到篚箱五只羃布七片拜席三十领乐器年教授阙铜编钟一十六口石编磬一十六片瑟二床琴一十张笙二攒箫二架埙六个二枝箫二枝柷一座敔一座搏拊二个钟磬架二座麾竿一条琴瑟卓一十张钟磬琴瑟匣一十五个碑刻一十座重修学记一座儒户免役一座学校一座先圣加号一座学官题名一座勿欺一座先贤祠记一座重修大成殿记一座隐德堂记一座复洋山沙岸据一座书板九经书板一千一百六片不全书籍经注疏九经五十七册互注九经一十六册大字四书一十一册不全四书集成二十九册不全四书纂疏二十一册春秋左传一十六册南轩语孟说三册不全东莱尚书解四册不全诗缉一十册公羊谷梁传七册论语集注九册周易本传三册晦庵语孟八册大学纂疏一册史通鉴纲目二十三册不全通鉴目录一十三册通鉴精义二十一册不全九朝通鉴二十五册纪事本末四十二册编年二十四册通鉴一百三十册续通鉴五十册北齐书一十五册南齐书二十册南唐书五册宋书六十册梁书二十册陈书一十册周书一十五册魏书六十册唐书六十册晋书五十册南史四十一册北史五十一册五代史二十五册读史管见一十册诸子文集张子西铭一册老子道德经二册周子通书二册庄子南华经五册韩文集一十九册周子太极图二册元次山集二册濂溪大全集五册山谷集四十册东坡应诏集二册二苏应诏集四册王文公集一十三册蒙斋文集九册不全柳文集二部共三十五册范文正公集六册不全白氏长庆集三十四册剑南续稿一十九册渭南文集一十一册紫阳文集六十册东坡大全集二十七册诗集杜诗一十二册丽泽诗集六册山谷诗注五册东坡诗注一十二册后山诗注三册类书大学衍义六册职官分纪十二册论衡七册三朝言行录五册朱子语略五册四朝言行录四册万花谷二十册五朝言行录三册续四朝言行录四册姓氏辨证一十三册读书记一十五册不全西山读书记二部共四十四册经济奏议三十二册艺文类聚二十册宋朝文鉴三十七册白孔六帖十七册续文章正宗八册事类合璧一十册不全高学士祠堂记一轴旧四明志书一十二册续四明志书六册儒户抄籍儒人一千九百二十七户设官教授一员学正一员学录一员鄞县儒学鄞县学始创于唐元和九年其地在县之东宋崇宁二年移于县之西南后毁于建炎四年之兵嘉定十三年邑簿吕康年以旧址狭隘有请于丞相史弥远命郡守俞建相地择所以宝云寺西不隶将威果指挥废营更之刱礼殿跪像然亦未大备宝庆二年尚书胡矩守郡捐缗钱出楮券辍市舶之赢率里士之助经营有成堂曰养正斋四曰习说曰辨志曰观善曰敬业凡县之士肄焉至元十九年儒学提举田希亮按治增二斋曰育英曰进德二十六年郡城灾惟兹学岿然独存二十八年浙东道肃政廉访副使陈公祥分治于明以旧殿将圯撤而新之易跪像而坐焉涂塈丹雘增焕聿新县丞王公闰董其役至大二年正月复毁于火是冬县丞贾思恭以廉访副使赵公宏伟之命一经营之县尹张继祖继之后同知张伯延成之王安石请杜醇先生入县学书人之生久矣父子夫妇兄弟宾客朋友其伦也孰持其伦礼乐刑政文物数制事为其具也其具孰持之为之君臣所以持之也君不得师则不知所以为君臣不得师则不知所以为臣为之师所以并持之也君不知所以为君臣不知所以为臣人之类其不相贼杀以至于尽者非幸欤信乎其为师之重也古之君子尊其身耻在舜下虽然有鄙夫问焉而不敢忽敛然后其身似不及者有归之以师之重而不辞曰天之有斯道固将公之而我先得之得之而不推余于人使同我所有非天意且有所不忍也某得县于此踰年矣方因孔子庙为学以教养县子弟愿先生留听而赐临之以为之师某与有闻焉伏惟先生不与古之君子者异意也幸甚再书惠书何推褒隆而辞让之过也仁人君子有以教人义不辞让固已为先生道之今先生过引孟子柳宗元之说以自辞孟子谓人之患在好为人师者谓无诸中而为有之者岂先生谓哉彼宗元恶知道韩退之毋为师其孰能为师天下士将恶乎师哉夫谤与誉非君子所恤也适于义而已矣不曰适于义而惟谤之恤是薄世终无君子惟先生图之示诗质而无邪亦足见仁人之所存甚善甚善王应麟重修学记鄞在汉为鄮属会稽郡唐属明州建夫子庙于县东五代改鄮曰鄞宋始立学王文公安石宰县因庙为学教养县之子弟风以诗书衣冠鼎盛后迁县西南兵毁久未复主簿吕康年请于郡相旧址创礼殿设跪像堂曰养正为斋者四至元十九年增二斋二十六年郡城灾兹学岿然若鲁灵光斯文未坠道其泰乎二十八年济南陈公祥为肃政廉访副使分治于明崇庠序之教明年新郡学顾邑校风摧雨圮榱楹将压殿虽更坐像庳陋未合古制爰命撤旧宇而新是图夏六月鸠工经始规模崇闳视昔增焕县尹张君孝安提其纲丞王君闰捐禄米以助主簿任君谦亦赞画焉多士竞劝佐厥费事巨用不给檄县以义役租续之揭石为门六扇有伉抡材为殿隆栋翚飞清池泱泱芹藻春意自堂及序以次缮修实惟礼乐之使居德善俗启迪化原以恢宫墙之壮观逢掖来游诵公教泽永永无斁始教谕赵必燮庀役未克就严得桂继之出私橐帅先吴应酉联事协力既成请识石章应麟居是邦不敢以耄疾辞惟古者百里有师教以道艺孝弟仁义斯民也三代所与共学也闾为左右塾党以正齿位时会于州序去民愈近施教愈密自武城弦歌弗闻急茧丝而缓教化先政刑而后诗礼若密令举善而教新城长延聚生徒何其寂寥哉无以表倡之也我思古人有行部先即学宫见诸生试论有行县学宫处士执经对讲谁其嗣之贤使者新斯学也岂徒美宫室云尔将新士以新民也昔鄞有杜先生醇学行望一乡县大夫再书然后起其书谓斯道我先得之必推余于人愿赐临以为之师其自重难致如此师道立善人多渊源有自为师者盍以为法乎鄮士汉世仅一见虞仲翔之言可考也陆士龙称鄮之俗礼节恭谨盖素履行愿修其天爵是为入德之基进道之阶自学校之建俊彦兴起乡先生前后九人其四出于鄞皆以忠信为本践履笃实仰高蹈景其人若存为士者不自勉乎师知所以教士知所以学朝而受业昼而讲贯夕而复习思无愧于儒之名前哲有云学所以学为人学为君子学为忠与孝也服膺三言是训是行化海滨为洙泗以一邑为天下式将自吾鄞始谨书其事诒夫教学者式克用劝三十年秋八月壬寅记袁桷重建学记粤昔授受绪绝空虚固陋之学沦于人心言理者人人殊师记问者质而不化辞章篆刻决裂六艺糜烂而不可救师儒有忧之据道德性命之要毫分缕析凿凿乎其不可相紊也繇是士得以一其视听皇王之道复兴于千数百年之后可谓盛矣世祖皇帝混同区夏崇学校定国子学成宪皆东南儒先而朱文公所说咸取以为经史模楷于是穷徼绝域中州万里之内外悉家有其书然而急近功者剿取其近似以为口耳之实天人礼乐损益消长切于施为所宜精思而熟考者一以为凡近迂缓而不讲至于修身养心或相背戾而不相似则缘饰俨然望之莫有以窥其涘际夫明绝学以承先圣之统可谓难矣弊生于简易守其说而湮其本将不胜其弊载籍甚博莫严于五经教人之怯莫详于三物扬子云云邱陵学山而不至于山恶夫画也今州郡悉置庙学奠谒讲说循袭条制而职教之道似若有未修焉者鄞旧有学王文公安石为宰时延会稽杜先生醇教之学者辈出至大二年郡大火学毁之主邑之学曰孔文隽董儒金始建讲堂礼殿未及完而去皇庆二年三衢姚熙载实来是岁天子下科举诏同知郡事吴郡张侯伯延顾瞻陋芜首曰其何以称上意乃率郡官而助之邑令梅君遇春丞簿庞君滋范君佑咸曰吾长于是兹役曷可缓严工庀程戒肄业者咸输以佐阅二年夫子像成侑从有序门庑庖庾涂雘缭绕之属坚密精粲学宫之制完且具矣姚君乃曰鄞号多士昉杜先生宜作先贤祠以祀鄞士之兴其自今始乎尝谓学校宫室殿谒循行风俗之使者未尝不督厉修缮独教法未定虽聪明自任犹不敢高下以议今明诏四出郡侯首创其原姚君又能推本前人尊师之旨深有所寓桷虽官朝廷因姚君之请知张侯之美遂以学校之弊首叙其说庶几吾里秀士其强敏自修者询考耆哲笃行于显微内外之实文质交资上承详延将以复乎昔时衣冠之盛则姚君之阐微犹昔贤劝道之意也庸刻于石愿有以俟焉延佑元年四月十六日记又按曰此篇系续刻延佑元年桷记鄞学之兴造矣甫一纪职鄞学者栝苍林君传以事状来言昔之经度踰于旧址廪入不给故其结构涂塈缺焉未周鄞之尹曰阮君周翰治县未几有恪殿谒首以兴缮为急割俸以励儒生于是步履有甓缭绕有墉砻以密石华以垩丹象设有严讲席斋庐足以称弦诵而从祀一百有五悉易以塑合儒先之宜祀者为祠以庥少闲曰既完矣盍广教以振士类立小学师二人而增弟子员凡五十人泰定三年二月朔告成复命桷记维鄞自王文公延杜先生以君师为端本故后之继承经术渊懿蹇蹇大节见于史传者凡数公衣冠日隆微近功利而怀忠抱德盛于干道淳熙之际遗言正学传于今犹未泯周翰之先公尝分刺是邦庞眉褒衣诸老森立盖尝极尊贤之礼矣今兹作新亦将有意夫斯道考问德业吾犹以为有在也周翰名申之池阳人林君字以道非怠其职以苟度者于是乎见鲁公修宫形于歌颂系以诗曰维鄞之峰煌煌金精其江萦纡挟城以行磅礡元化孕兹群英其英伊何郁彼瑚琏不戚施以求是则是宪发其精忠匪石可转曰尹之来庭诰是遵顾瞻庙庭风堕雨昏土金丹漆有炳其文宫既完矣失教则缺循循子佩自今以始罔敢越以道氏林葺构揭揭杜先之训百世服膺有失其猷将夸诞是兴凡升论堂战兢以承屋宇从祀廊屋东西各九闲趍廊东西各二闲棂星门三座泮池泮桥土祠一闲讲堂三闲扁曰养正东西过廊各二闲舫斋三闲习说斋三闲育英斋三闲观善斋三闲并列于东辩志斋三闲敬业斋三闲进德斋三闲养蒙堂三闲已上皆毁于至大二年田产元管田七百一十八亩三角三十七步五尺地二十亩三角四十五步鱼荡一所续收田一十亩陈学正舍到钱粮米元收一百五十四石三斗七升一合九勺增收三十二石三斗五升钞中统钞一十九两基地一十五亩二角四十五步祭品木爵一十五只笾七十八只豆三十二只坫一十九片俎二十五只木勺二个币箱五只簠一十只簋一十只篚七只儒户抄籍儒人三百三十五户设官教谕一员奉化州儒学州学州东北二百步宋景佑中邑令于房广夫子庙以立学宫治平初令裴士尧迁庙学州东久而宣和初令周因重建毁于建炎至绍兴九年令荣彝复建久又庆元二年邑士汪伋彻大成殿及门庑一新之乡之好义者与协力而彝训堂东西六斋成至元二十二年堂以飓仆复建明年新两廊仪门主维者令李天益也至元二十九年丁县尹济刱养正堂教育小学延佑六年知州马称德到任复修建学宇增广田土计田六百四十三亩二角四十步地三十二亩二角一十八步山二千二百六十二亩一角四十四步赡学田土田一千二十三亩一角八步地一百六十一亩一角五十一步山四千六百五十六亩三角三十三步岁收钱粮钞中统钞一十九定四十两七钱五分丝一百三十五两九钱重小麦七石二斗八升乌豆五斗米三十四石一斗六升白米一十八石五斗二升红米一十五石六斗四升谷一千四百三十二石一斗四升八合屋宇棂星门三座东西门二座学门一座仪门三闲大成殿三闲从祀东西廊各六闲朱文公祠堂一闲三先生祠堂一闲六斋六闲彝训堂五闲养正堂五闲觉后堂三闲参前亭一所土祠一闲仓屋五闲公厨一闲小学果行育德二斋各三闲堂后轩五闲乐器知州马奉议资遣儒人苏杭收置敦请乐师教习编钟一十六口编磬一十六片备磬四片琴一十张瑟二床笙四攒凤箫二架管篪共四枚搏拊二个柷一座敔一个并座埙二个备埙四个钟磬条三十六条瑟朱弦五十条琴弦五十条搏拊绦二条流苏绦四条流苏绿油钹盖二十个五色线二十两重瑟上雁柱五十个琴轸足一十副钟磬架二座龙头四个羽孔鹊一十个臝属羽属四个瑟匣二个钟磬匣八个琴瑟卓六张钟磬柷槌六件儒户抄籍儒人六百五十七户设官学正一员昌国州儒学袁燮重建学记学旧在州东一百步宋熙宁八年县令张懿文建元佑七年簿尉顾复经又徙而东四十步淳熙十六年令王阮徙于丞厅之南役未竟去官令钱棣继其事嘉定甲申令赵大忠葺治增益袁正献公燮记云阐斯道之奥发是心之良而辅成国家之风教者其惟学乎夫学之于人犹食之有谷粟衣之有桑麻岂可一日阙哉四明之有昌国海中一岛也厥地狭矣而士生其闲俊敏逸群修洁自将者时时有之其质美矣加以切磨培植之功孰能而御之前乎此非无贤令尹也而教养一事多阙而不备岂不知当务之为急哉或者其兴若废与兵刑财用不同非有朝家之威命大吏之督责姑徐徐焉未见获戾故虽有所兴为不过一二焉而止此其势然也若夫发于诚心无所畏慕而自为之其度越他人顾不远哉今承议郎赵侯清献公之裔孙也典型犹在喟然兴叹曰事岂有不可为者哉力或不足痛节冗费可也检柅吏奸毋俾渗漏可也义所当为勇于必为可也士有余力资以为助可也如是而后其用足矣左之右之莫不如志而建学之规摹在其中矣或因其故而葺治之或创于今而增益之曰殿曰堂屹然中居曰斋曰序翼然旁列门庭由是壮焉像设由是崇焉祭器祭服由是作焉廪廥以储之垣墉以卫之承学之士皆得优游涵泳其中而又课焉试焉以警厉之鸢飞鱼跃咸受其赐无有终极可不谓尽于其职乎且南安一小郡耳而东坡苏公记学之成称其甲于江西礼殿讲堂视夫邦君之居典领得人能使其居有侐理固然也今侯之所为其亦若是也夫虽然侯之设心非独兹事也严祈报之典则冢土是崇恤穷乏之民则委积是丰户籍之核所以窒欺伪也海步之就与夫岭路之夷又所以便往来也凡有益于民者是究是图如恐不及矧为礼义教化之宫其汲汲也宜如之何侯名大忠三衢人擢进士科居官所至可纪无忝厥祖矣余是以深美之王应麟大成殿记大成殿三闲自迁学后殿宇颓圯宋淳佑丁未令沈壑重建王应麟记云淳佑纪元之六年圣上首善崇化以风四方绿字穗书敷贲廱頖庠声序音丕冒出日昌国大夫沈壑始至谒校宫时礼殿之建适六十祀矣朽蠹弗葺诸生进而言曰学肇基于县治之东淳熙闲王令阮迁于芙蓉洲西挹秀涵清气势闳伟俊人魁士含章挺生道原文脉实系兹殿盍鼎新之对云汉作人之休德君曰承流宣化职也敢不祗若啬用鸠工士欢趋之参预应公嘉其意谂帅守颜公佐以郡少府钱经始于明年暮春越季夏殿成般尔献公枚枚弈弈貌象惟肖如临沂泗侑坐腏食端章俨赤陟降庭止式礼莫愆冠进衣逢瞻仪兴敬观摩丽习文风蔼如明年君入监左帑相与祠于学既十年诸生思之请着石章应麟鄞末学也辞弗获尝读临之象曰君子以教思无穷夫泽上有地犹君子之近民也近民则教弥数故周官族闾之读法视州党尤密今之学郡修而邑弛为吏者政急而化缓期会讼狱日鳃鳃畏百适虑不越几案而夫子宫墙漫不省健者舞知怠者视荫弁髦武城蒲密之言而诿曰难治教化不明醇峣朴散治不愈难与然非独今日也汉东京儒雅最盛令长垂意学校者惟宋均杨仁者着于传何其慨寂漻哉沈君能急所缓喟然兴于学可谓知本矣昔孔子慨道不行托兴于桴海是邦仰天子之光家诗书人孝悌吾道其行矣乎县大夫虽不得宿其业以俟道化之成后之君子勿替引之率时髦士规圣矩贤母以小成自画学必正大志必高明言必仁义行必笃敬进而经纶天下之大经退而居贤德善俗俾耆老搢绅顾瞻楹桷肃然改容曰此贤令教思之德也将见立于朝者为皋稷入其里者比邹鲁尚当墨笔以颂君化民成俗之功云楼公钥讲堂记讲堂宋嘉泰三年令葛洪建扁曰申义参政楼公钥书申义堂三大字并为之记云东阳葛容父洪为昌国令葺县庠之讲堂名曰申义求书其扁余喜葛君知政之先务又乐其名之佳既为之大书矣又欲为之记余分教永嘉时作序齿文以示诸生其略曰孔子称甚矣鲁道之衰也洙泗之闲龂龂如也说者谓龂龂为相逊孟子曰谨庠序之教申之以孝悌之义颁白者不负戴于道路矣夫洙泗之闲行者相逊何以为鲁道之衰谨庠序之教何与于道路之负戴者及究其说汉地理志云鲁濒洙泗之水其民涉渡幼者扶老而代其任俗既益薄长老不自安与幼者相逊也徐广又曰幼者患苦长者长者忿愧自守故龂龂争辞所以为衰也想其盛时老者晏然如父兄之役子弟无复相逊夫子所谓老者安之殆为此也孟子亦谓孝弟既申则颁白负戴少者自当代之噫后世教养士子以科举得人之多寡为庠序学校之盛衰者与古意岂不远甚昌国甬东也民以渔盐为业近世儒风日兴而犹未盛葛君崇教化以善其俗一闻余言则曰此名堂之本意也始余从弟镛尉东阳而归余启得人之问以容父为称首兹为乡邑治声固已卓然又将兴学化民以几古人之意诚非文法吏所能为者齐变至鲁鲁变至道顾不在兹乎钥既为之记而命镛弟题其上杨简复记越明年慈湖先生杨简复记于其后嘉泰四年春昌国葛令君访简于慈溪石鱼对语从容及邑学忽作而言曰名学之堂以申义愿简申之简欣然奉命令曰此人心所自有惟申而明之尔简于是益喜令言至当厥明叙而书之孔子曰人者天地之心又曰心之精神是谓圣孟子亦每每道性善又曰仁人心也大哉斯言盖万世人心所自有之灵人孰不爱其亲有不爱其亲者非人也人孰不知徐行后长有不后于长者非人也此人之所自有也不学而能也不虑而知也心之精神是谓圣果如吾圣人之言也其有不然者非其心之罪也惟民生厚因物有迁感于物而昏也心之象神无方无体至静至虚明有变化而无营禹曰安汝止明其本静止也舜曰道心明此即道也夫孝天之经地之义人之行事亲事长乃天地之心列圣之道可不自知自敬乎袁桷重修学记按曰此文系续刻青社韩侯莅是州踰年顾瞻学宫颓圯日至喟然叹曰化民成俗必自学始爰相厥攸钩稽逋负治其岛租垦其闲田究整是先泰定元年十月甲子役兴用工二千有八百计缗钱二千有五百匠石日食之费则诸生欣输以佐于是殿堂门庑斋庖池径咸得备具谓桷繇翰苑归俾记其事桷尝闻之先儒以明理为纲领讥诋汉唐不少假濂洛之说盛行诚敬忠恕毫分缕析一以体用知行概而申之繇是髫龀之童悉能诵习高视阔步转相传授礼乐刑政之具狱讼兵甲之实悉有所不讲哆口避席谢非所急言词之不工则曰吾何以华藻为哉考核之不精则曰吾何以援据为哉吾唯理是先唯一是贯科举承踵骎骎乎晋魏之清谈疆宇之南北不接乎视听驯致社亡求其授命死事率非昔时言性理之士后之学者宁勿置论而循其故习者哉昌国惟四明海中州士之兴起自绍熙始着楼宣献公袁正献公杨文元公尚书深宁王公尝记其建学论堂之本始扬雄有言曰百川学海而至于海善喻者也首之以训诂之精次及夫名物度数之密由小成至于大成非积年不能以至周官乡三物之教讵止执一而以为传道之要殆不可也委流安行由蹇而达讫归于海学之功也侯名搏字仲举既兴其学乃复儒役以为大比之劝学之士子宁不自励敢执笔以俟是役也州之长卜颜同瓦同知黄栋孙判官张信吏目陈益州学正孙恕皆赞其事泰定二年二月癸卯具官袁桷记斋旧有四造道进德存心成性至元壬午本学申请于提举司添置两斋曰明善曰立礼其实析四斋之屋为之小学在东庑之南旧名亲仁斋岁久不治元贞乙未州判官冯福京重行修盖扁曰育德堂专以为训蒙之所请乡之耆宿郭荐应季挺任教导焉台门旧有五闲圯坏久矣至元甲申重建摄教应季挺实董其事改扁州学二字棂星门旧植六柱启六扉归附后门遂不存元贞元年州判冯福京重建存礼制也祭器旧有所存者岁久刓弊简陋弗完宋进士赵若諘考订礼经参以紫阳朱子释奠图更造视他学稍整今多损阙未有能新之者笾六十豆九十簠三十二簋三十二篚五爵三十八尊五杓七罍二坫二十六奠盆十五洗二鼏巾七几十二黄绢帐烛台二十木楪一百二十礼服礼冠十礼服十中单十佩十钱粮田土旧管水田五百九十三亩四十五步二分园地山地柴山一千一百三十二亩三角四十七步砂岸三所屋二座坊基四所旧收米二百二十一石一斗六升六合谷四石钱九百一十二贯六百八十七文十八界田地园山旧志无亩步郎孝祥没官业系续添见征米折省斛一百五十九石十斗六升三合七勺五抄谷二十七石四斗二升二合小麦折省斛三十九石八斗五升八合六勺五抄豆折省斛一十六石八斗二升五合按曰原无此项今依大德昌国志校补缘已上诸项尽据大德志也长短岩租钱中统钞一十定上项租钞旧无之始于元贞二年冯州判经理屋宇大成殿三闲讲堂三闲仪门三闲造道进德存心成性四斋共八闲祠堂一所从祀廊屋一十闲公厨一所儒户抄籍儒人五十户设官学正一员刊误学校考上家塾党序序下原有废字写手误脱本路儒学宾序斋各本无斋字前据敬止录引补今按下屋宇条亦但作宾序五闲盖序字读如东序西序之序非序宾之序也斋字当删重修州学记府使君使字卢无岁收钱粮昌国鱼鲞三百斤前岁收钱粮总目所开鱼鲞仅三百斤而此处石衕及宜山各有三百斤向颇疑之今卢本于砂岸钱中统钞二百一十八定之下有鱼鲞三百斤五字石衕条下有鱼鲞三百斤五字宜山条下无之始知岁收钱粮项下所开乃是总目此处砂岸钱条下所开乃子目中之总目石衕条下乃是子目此五字凡三见其实只有三百斤也宜删去宜山条下鱼鲞三百斤五字而补诸砂岸行末祭器小香炉十一个卢作一十个敬止录同鄞县儒学增二斋增下卢有置字请杜醇先生入县学书并持并卢作共某得县某与有二某字卢本并作安石藏本此书沿抄图经重修学记以新民也新下卢有斯字重建学记吾里秀士里下卢有之字录亦有清容集无昌国州儒学袁正献记桑麻麻下卢有也字新校本路儒学先贤祠堂卢本另行起瞻学田土地山河三行卢本高一格写昌国州学讲堂记越明年卢本接写不另行四明志卷第十四宋元四明六志弟六十六元袁桷等撰学校考下慈溪县儒学学在县西四十步庆历八年合林肇徙于县治之东南一里鄞宰荆公王安石贻书招杜先生入学为师建炎四年学毁淳熙闲节度推官宋南强摄治重建八年令唐仲温始落成淳佑二年郡守陈公恺俾合曹邰立乡先生杨文元公祠于成德堂之右元贞二年毁主簿皇公莅重建于今始完郑霖慈湖先生祠堂记礼有功有德则附祭于学所以助教化厚风俗示仪型也我朝自濂溪周元公以太极图发先天之妙于是河南之学有所传授雷动四方上绍孔子千百年不继之统下破汉人事门角立之陋中兴以来推吾道扶植国脤之功与天地并诏加节惠源分派别厥后能以所自得者教于乡鸣于时其徒各尊其师力足以请于朝亦核谥典随所寓肖像以祠斯文可谓盛哉阁学文元杨公家于四明慈水德润湖超然口耳之学蚤从象山文安陆公游以心之精神是谓圣由觉入道推诚体物研几察至尤深于易见诸用立朝大节浩乎不可夺分牧于民古良吏不能先天下士宗先生之学不以爵称而以慈湖没于宝庆二年至今诵其书籍先生之门为重虽阙里宫墙犹旧而桐乡俎豆未设志郁焉始慈湖后人欲仿四书院以藏家塾所着文学而习之此意美矣相地湖中及龙虎轩既牵于道旁疑阻又病于规模奢广展转三四年无定地制使秘撰可斋陈公垲壬寅春开阃布宣善彰以劝问祠堂中辍之故公谂于士友曰郡邑有学颜孟不过侑祀所以尊吾夫子也尊夫子而侑祀于夫子之侧者未尝不尊然则即学以祠慈湖亦何不可道一而已矣无适非道必指阙里为夫子之道在是是识其小者祠于学祠于书院同一慈湖也九京可作必为余肯于是士友翕然无异词乃拨缗钱六十万米二十斛下邑令尹曹君邰蘧径名家也能成公志上作而下承役兴而民不知经始于秋孟癸已越月庚午告成堂三闲前轩过庑称是士庶子来祭洋洋如在相与颂曰非郡侯之尊所尊非令尹之敏于事此郡阙典谣实顾念又相与勉曰祠既立吾徒居先生之里读先生之书以心会理以身率教毋为先生羞公闻之而喜霖奉祠归雪岩山中一日谒公于鄮山之堂谓霖曰子为我记之霖再拜辞公曰子昔分教横浦即郡庠祠大中程公其事同其意合秉笔敬书先生名简字敬仲其详见于家传为之诗俾邑士祭而歌曰慈水之东注兮泱泱夫子之楹梦兮堂堂其书存兮人未亡跂望不可及兮心皇皇自古有德兮侑于庠阙里俎豆兮胡为未遑凤鸟不至兮孔伤兰佩其高洁兮遗芳九原不可作兮坠绪茫茫大音之寥寥兮瓦缶宫商尚灵车兮相羊想容止兮洋洋兴起人之良善兮是为慈溪之乡千秋万岁兮畴能忘淳佑二年良月望朝奉郎主管建宁府崇禧观天台郑霖记慈湖先生侄愉书郡人朝散大夫直宝章阁桂万荣篆盖按曰横浦即南安程公以通守南安得祀台州志称郑霖官南安教授是分教横浦实郑事也篇中公曰以下必有阙文若子为子之伪则秉笔以上有脱赡学田土田四百六亩二十八步地四十六亩三十步山五十九亩二角二十步海涂田地五百九十九亩二角三十五步鱼池一百二十四口额管钱粮钞中统钞三定一十七两七钱谷五十五石一升米二百一十五石五斗三升八合小麦二十二石五升六合八勺屋宇基地礼殿讲堂斋庑等屋共九十八闲牌门一座六扉门三座基地一十亩二分八厘三毫三丝三忽二微行路直长四十丈横阔六丈祭器铜器爵一十五只牺尊二口象尊二口罍洗一副豆一十只簠簋共四只坫五片龙勺五柄木器豆五十四只簠簋共四十八只坫五片竹器笾六十二只篚五只镴器爵一十八只香炉花瓶一副香合一个羃布二片儒户抄籍儒人二百二十二户设官教谕一员定海县儒学学在县东二十步雍熙二年主簿李齐建崇宁中广之绍兴八年令章汝翼改建于县东北半里嘉定十二年令赵珌夫拨官产以赡旧田湮没者复之重修学记胡刚中四明人物之渊薮自公卿至大夫日益盛则业于士者宜尤盛士所以为公卿大夫之阶也而士必阶于学学必有主之者焉定海地稍偏而不当以偏故学不讲余记童时从师谚学冠则与友遂课试于学学之政粗举而其宫则甚隘余心悯焉去之游上庠叨末第旋驰宦辙迹于学顿少而心于学则未忘也三十余年闲如韩令永德创殿商令逸卿崇堂崔令端学辟庑与门俱各奂杰久则圯蠹继之矣今令陈君缵以其字民余力留情造士乃大修学凡梁楹之欹损者咸栉治之甍詹之阙漏者咸鳞比之自涂墁至丹雘咸次第鲜明之旧观既新而绩且多于旧学前并民屋局于地则买地使局者舒后依山断于河则塞河使断者续四斋之外更立武斋斋之外为射圃圃之外则为饩廪而门之外复为台门丛是十数条皆敞晃出意表士既骇所未有物亦效异池有双莲植焉君所以崇学之验章章矣余滥纡朝绂乡之士至诵言及此余闻甚耸叹洎谒告暂归里所见副所闻朋侪谓予旧游请述其事嗟夫以余业于学之蚤去于学之久而又忽见夫学之成且备也能无述乎夫士固所以为公卿大夫之阶也而学固所以为士之阶也故为公卿大夫者必以学为公卿大夫之后者必习于学君庆元名辅之孙习于学者也邑之士能知学则其阶于公卿大夫也敦御特所以为学之阶者又当熟讲耳他日余再归里不惟见学之成且备又士之成材亦备则公卿大夫之盛继自今当益彬彬焉君质敏且和为政不扰以治其本末邑人能尽言之而余不能尽书也绍定四年二月望日朝请大夫秘书省着作郎兼尚左郎官鄞县开国男食邑三百户胡刚中记瑞莲图碑绍定元年夏泮池莲出双萼咸以为瑞县令陈缵笃意修学内外鼎新宫墙壮观士气翕然实成佳兆其碑图形尚在赡学田土田二十一顷四十五亩三分六厘地一顷六十八亩六分山五顷七十一亩二分七厘额管钱粮米七百十八石二斗六升八合地租中统钞三十六两七钱三分九厘山租中统钞三十九两八钱七厘屋宇礼殿三闲棂星门三闲台门三闲内仪门五闲东西廊一十八闲土祠一闲讲堂五闲先贤祠一闲西挟屋一闲仓屋三闲祭器牺尊二只象尊一只罍二只洗二只笾四十六只豆五十八只簠二十只簋二十只篚五只俎五十十八只爵三十只坫一十五只勺二柄羃布三条铁香炉一十五只讲鼓一面石香炉一十一只烛台一十六条儒户抄籍儒人八十户设官教谕一员象山县儒学学在县东南一百步唐会昌六年建宋嘉佑中令顾方修治建炎兵毁隆兴元年令胡琦重建嘉定十一年令赵善晋作大成殿赡学田土田六百三亩一角五十五步一尺地一百十七亩二角二十八步三尺八寸山三百六十九亩三十七步额管钱粮谷五百三十二石九升八合钞中统钞三十二两四钱二分少麦一十八石一斗五升乌豆五石二斗一升屋宇大成殿并轩三闲仪门七闲棂星门三座东西廊庑十二闲东西斋序六闲登俊尊道明德兴贤养正明善明伦堂正轩闲堂五闲祭器房一闲先贤堂一闲仓屋一闲厨屋二闲湢屋一闲挟屋五闲殿东西趋廊二闲祭器牺尊二口象尊四口笾三十二只豆三十二只簠一十六只簋一十六只坫九片羃布一条罍洗一只爵九只勺二柄奠盆一面俎二十只篚五只儒户抄籍儒人六十六户设官教谕一员本路医学医学中统三年奉诏立学建三皇殿岁以三月三日九月九日祭享配以句芒视融风后力牧至元十八年创建于东北隅贯桥之南延佑二年二月重从于东北隅魏家巷建官掌之王应麟庆元路建医学记医之兴也其于上古乎巫彭初作医曷为本于三皇古三坟书猗相后无闻易以筮传本草内经以医传天之牖民至矣本草内经医之原也易何与于医坎离阴阳参同纳甲发其蕴养生者宗五是以言医必曰羲农黄帝云成周医有师江左元嘉昉建学唐州郡有学助教掌之宋崇观闲置学京师在外附职侯頖自古昔方技为王官之一守今朝廷崇奖蠲复悉与儒等诸路设校立师教育之将跻斯民寿域德至渥也惟四明学犹阙至元二十八年冬肃政廉访副使陈公祥揽辔来临察民嚬呻尤以医为重顾讲习无所喟然思作新兴起之相攸胥宇鸠工经始毖祀三皇礼仪肃堂宇门庑奂弈学成属予以记余闻之前修医之为道推本五行六气寒暑日星考验风土山川其于人也骨节经络揲荒腧穴内则藏府焦鬲井谷业微奥眇虽国工高手弗能究岂庸夫俗子可与知世不轻试而苟得者鲜矣此学医者人费可不谨乎是故医不柯无学岐伯之师曰僦贷季秦越人之师曰长桑君太仓公之师曰公孙光阳庆盖下学可以言传上达必由心悟诵言未明于心读古人之糟魄斲轮犹议之矧寿天生死所系乎然则学孰为要一言蔽之曰仁程子谓医书以痿痹为不仁最善名状仁者又云明脉可观仁仁人心也天地生生之心人得之以为心心仁则疾痛切身若保赤子万物一体也不仁则善不胜利理汨于欲肚胆楚越也陟降庭止前圣临之在上以仁存心以心合天如涪翁之不求报宋清之不为市庞安常之好施行叔微之阴功精义入神将得不传之妙于筌蹄之表惟贯道器德艺于一致者可以语此其或专已臆决乃曰医者意也是犹废学古入官之训而曰何必读书其害不止误注本草而已殆非欤学师古之意虽然余言耄矣傥以为然愿以为学者之箴石是岁九月旦日记袁桷重建医学记医之书作于上古乎后人犹疑焉阴阳气运之说与易书礼相吻合虫鱼草木之精详于诗尤近之然其辞义奥古卒莫能通晓非专治者不能也先王知之始为之师以教之后复立学以长之生人之本繇是备矣至元壬辰济南陈公祥为肃政廉访副使来四明遵诏旨立医学学成甫十有八年毁焉其地近市狭紊咸病展事鄞县西有故主簿听事基及傍近地芜砾不治于是教授徐君源道等请于郡迁以广之乃斥其旧地得财若干以治土木郡侯完颜定儿首为之劝推官贺君贞赞补其役隶于医籍者胥率钱以辅之逾年而学完殿庑翼成轩阁深静会余自京师还里属记其事余幼尝闻长老言乡里多名医皆修谨退让吶吶然若不胜衣察脉视色必原于井谷经络之微眇调制汤液必通乎风土之宜甘辛燥湿内外相为表里者悉参取于经传故其术百不失一怀疑审问求正于胜已无忌悻之谬道同而气和相逊以礼相处以义而昔时公卿家激厉奖与之道又能使尽其术而无愧噫亦盛矣今皇宇恢廓五方士民参杂乎州里拘而不达将不胜其弊率焉以侥幸惧其深有所失也徐君世儒医教授是邦今二十余年重静而不挠昔之所闻徐君深知之广天子好生之德谆谆然语之使后之学者诵其书毋执一以自满虚心逊志复昔时之长厚不幸罹于疾病将得尽其顺受无天阏之害则徐君之教不亦阐乎余归田里尚幸而有见也延佑三年三月翰林侍制文林郎兼国史院编修官袁桷记田土基地一片系录事司拨到旧鄞县主簿衙基地内一段横阔九丈七尺直深七丈二尺蒙廉访分司令居民唐棣华等四户租赁年纳钞四十两中统一段横阔一十三丈直深三十一丈五尺于上盖学屋宇大殿三闲讲堂三闲士祠一闲门房一闲斜廊一闲外门楼三闲台门一十二闲西廊一十二闲讲堂挟屋二闲祭器尊三爵二十一笾廿五篚三罍二豆二十五俎廿五簠七簋七坫二十八羃布五洗二香炉六书籍圣济总录一部八十一难经一卷脉经全帙设官教授一员学正一员学录一员奉化州医学古者有医师掌医之政令凡民之疾病者使分而治之今州县各有学得非此意欤延佑元年达鲁花赤木八刺奉议就易洞真观废殿修葺一新设三皇像奉祠延佑六年春达鲁花赤忽都答儿奉训迁于岳林寺东馆驿故址未完而代者至是冬知州马奉议到任相视殿宇基址湫隘卑陋自惟圣朝春秋数祭安可设于猥僻之所于是首捐已俸及劝率近土医户出助迁就州之东一百步赵氏故址筑砌墙围刱立棂星门起盖大殿讲堂廊庑等屋咸一新之规模宏丽不负尊崇屋宇棂星门三座门楼九闲大殿三闲扁曰开天之门知州马奉议立男马克敬十二岁书讲堂五闲扁曰明理堂东西两廊共三十闲袁桷三皇殿记马侯为州急先崇儒建尊经阁成作而曰学无田曷足养士表圭田租励之于是乡之儒合言兹实吾党耻乡校曰毁青衿赋焉馆餐有加士子知教盍助田以成侯志侯复曰先贤遗则惠养存没规曷敢湮废正借端本耻格贪戢于是始言曰噫世祖皇帝仁行肇邦万世永宪今获守兹土疾沴不治黎民何辜乃建三皇殿初殿在废观址后徙寺旁庳隘弗称询图考初厥地爽亢遂广土而兴之百柱翼成万瓦鳞比厚者效泉力者输役官不出赋而岿然光尊耆老赞企愿纪其建立以彰侯绩桷尝闻庖牺阐极人居其中灵根湛纯万化是生坎离致用穷阴阳之机寿夭不齐彼实戕窃惟大圣人忧之树艺五谷辅之以医药刚柔燥湿各施诸用神农之功也因其厚生迄于伤生以悯以原为之经问教之以知惧使各尽性命之道则夫黄帝之功讵少矣哉三圣炳着尊祀肇唐皇甫劾之论合于医说道不虚矣为作乐章俾歌以祀表侯于无穷侯名称德字致远官奉议大夫明爽干饬吏民畏而爱焉是役也州之官咸佐之乡老皇甫简董役讫成前门九楹廊庑斋序二十八楹讲堂五楹礼器备充围缭丹垩咸曰美哉歌曰判鸿蒙精一中八方圆握以通稽圣作逆不逢神之游云霓从嗟彭殇易恣纵简差差指厥踪玄钥启人乔松煌煌大圣万世功天昭昭日月星变化周纯粹精木石土金荡至灵飞走食物各受令一日屡苏民乃修龄览九州岛云泠泠是州秀淑守着能牲具肥酒济馨日出作晦晏息守厥故常民用不极何颠偾自伤纵恣作慝帝有忧笔载籍目视毫厘脉寸尺智者惊保厥德云龙之髯杳无亦祀靡斁千万亿设官学正一员昌国州医学学在州前真武宫之南至元二十九年医学领许若璧陈锡受李继之买民屋以建前以祀三皇圣像后以为医生讲肄之所至元甲午胡逢辰以儒者流精于仓扁之术来为学正医生赖其启迪袁桷重建医学记按曰此文系续刻医之道即夫人身以备三才其说与易箕畴诗礼相表里亦大矣哉盖昔之君师聪明神圣因夫五行以寓于五常之形气致坎离之用以合其阴阳推其运行以齐夫寒暑考九州岛风土之宜别温凉燥湿之高下虫鱼草木纤悉备具非博习广闻者不能也至于七情既发之偏必求其中以返于正皆吾儒傅心之极论有察于声气臭味之眇忽考之于遗书受之于家庭积岁年不能以竟而掌政令者从是稽其医事以制廪禄是则宁有天阏疵疠之憾也哉南北地气有大不同而为之医者各执已论近者急于好尚而恣纵不能商度十失五六诚可罪也秦汉之主率望海求不死药药讵能令不死盖其空岩绝岛磅礡于巨浸之际绝嚣尘接云雾灵根异草得地气之正方外隐士时采其奇绝精良以疗治辄奇中而功倍今所谓海上方皆其苗裔而昔之集方论者复搜类于蛟龙之窟穴海于天地闲号最巨焉得以有遗也昌国为州四履皆海至元二十九年始立三皇祠绵蕝不称韩侯治儒学既竟复莅医学兹曷以奉揭虔广其故址而一倍之泰定元年冬十月正殿成复立论堂翼以东西前为仪门外为神门廊庑有序祠像俨赫首以圭租劝民胥成不三月咸乐以助复遵诏旨为惠民药局工既毕书来俾书其事于石桷尝谓疾病苛痒切于吾身者犹民之身也民困鱼盐侯能纾之儒病征科侯能复之既忧其生又惧其罹于疾病使夫习为医者讲肄以精其术故余历叙医家者流其学实难三圣之书昭然具存反复䌷绎皆得以完其生是侯仁政之本愈远而愈不可忘也设官学正一员慈溪县医学学在坊隅至元二十五年医学教谕桂起予买士高新班屋以建大德五年仆于飓风延佑元年桂一枝等复盖以祠三皇圣像儒户抄籍儒人四十一户设官教谕一员阴阳教授司阴阳教授司公宇未建至大元年命天下郡邑设阴阳教授司立教授学正录以主之凡阴阳历数巫术铜壶之事咸肄焉设官教授一员学正一员学录一员鄮山书院鄮山书院在城西五里大德二年赵寿建以奉朱文公以其大父尝从文公游也别业一区为祠割田一顷以赡上于省府延山长以主之赵寿其始也袁桷书院记粤若古儒先各以方国所尊祭于学社自汉而降定孔子祀余悉撤废近百年来始有事于先师凡居邑讲习治官游衍之地崇阐相望或者病焉夫气流六虚神而存之聚者易推远者难穷声音笑貌之感若将企焉如弗及者理有在焉合吴蜀闽越之地咸尊以师惟朱文公世祖皇帝一海宇立冑子学取文公训注为学制郡县益遵守而祀于江南者复得推衍大德二年四明赵寿家儒科慨然请于朝曰伊吾祖鄂州善待从文公游今天子兴是学愿割田别居以祠而名曰鄮山事甫下赵氏已即世未几成规废弛大德七年三山林德载氏奉命祇事屋毁勿称旋辟田没不可问核故整圯实完实成奠荐斋明陟降俨肃宾老佐祭侯伯合馂又三年俾系其事于石袁桷曰维我四明缙绅先生辩释着微实相表里源同流分涂殊辙一合私而恶异标榜之弊也炳然彝训理何外焉夫学以植身德以敦本斯道立矣执空说以为证弊不胜举惟性与道匪言是夸桷惧滋久愿相与勉焉林君精敏慎修宜展于世文公之学不坠审由是也大德十一年仲春朔日记应奉翰林文字将仁郎同知制诰兼国史院编修袁桷撰奉政大夫前浙东海右道肃政廉访副使臧梦解书田土水田一百亩二角九步钱粮每岁该收早黄谷二百六十七石一斗五升输纳税粮该米五石七斗七升准谷一十九石一斗屋宇燕居堂三闲讲堂三闲门屋三闲廊二闲仓屋三闲厨屋二闲朱文公祠堂一闲大德十一年山长林德载建穿堂一闲至大三年山长杜世学改为祠堂儒人儒学提举司行下本路儒学及鄞县学分拨到生徒二十一名递年身故见存儒人七名在院陪拜肄业祭器山长董师锡置尊二爵五罍一洗一簠二簋二篚一俎四坫五龙勺二笾十二豆十二设官山长一员翁州书院翁州书院昌国州治北宋理宗书扁以赐参知政事应皇朝以其孙翔孙为山长元贞乙未嗣孙创田以赡其礼殿仪门斋庑延佑庚申同知干文传敦劝训导张元冲直学邱海捐赀协力起盖设官山长一员岱山书院岱山书院在昌国州岱山宋咸淳癸酉魏矩请废酒坊基以建至元三十一年盐场徐应举致民居以迁于市赵与岱山书院记岱山居昌国县蓬莱乡之西断海中环以鲸波浩渺无际书堂之建自咸淳辛未春邑人魏方直等联词请于县县为转闻于府制使蒙翁刘先生如所请给旧酒坊基且拨僦直偿寨助以缗若干县亦有所捐以相之邑寓王一桂赵若諘请许君定职教导癸酉冬阁学尚书本翁陈先生开阃之初落成焉二先生朝家之柱石吾道之津梁正学之标准宜是役之克始克究许君遗二子请记岁月与以謏闻辞不获书院有记固尝闻之矣朱文公于石鼓则曰养其全于未发之前察其机于将发之际善则扩而充之恶则克而去之吕成公于白鹿洞则曰挹儒先淳固悫实之余风服大学离经辨志之始教张宣公于岳麓则曰率性立命知天地而宰万物者也尝试察乎事亲从兄应物处事是端也苟能充而达之则仁之大体岂不可得乎及其至也与天地合德与鬼神同用至于武夷精舍出于韩无咎之笔亦曰元晦儒者也方以学行其乡善其徒非若畸人隐士遁藏山谷服气茹芝以慕夫道家之流也是数者天下之名书院也记之者皆天下之名君子也今岱山有书院不范诸此将奚范与想夫潜心游志于此则尊吾德行裕吾诗书茂吾艺文岱华其高山岳其神功崇惟志知崇效天崇高节而抗浮云斯无愧于斯矧斯地也昔有名卿徐大农恭先有举首朱进士介有布衣许止斋孚皆以文行孝义为乡闾倡有开斯学许君请曰兹卜筑已定输奂方新士友相聚言曰熙宁立邑以来吾地特海屿耳淳熙闲宸宠以镇鳌之名山川改观诸乡老负笈于慈湖絜斋二老之门师友渐摩儒风日盛今又祠先圣以仪后进居贤德以善俗是有功于名教也请以岱山名书院不亦有光于斯道有迪于后人乎愚载思之士有志于诗书道义映雪囊萤冬不炉夏不扇虽瓮牖绳枢环堵萧然一性之充裕如也矧高堂大宇明窗净几良朋益友切思丽泽云乎道尊而人知敬德盛而人不侮吾德行海岱也师友渊源汪洋大肆吾学问海岱也事业日以彰声名日以起吾声誉海岱也有舍生而取义虽颓嵩岱不吾压吾节义海岱也若希孔孟之徒苟能效石鼓白鹿岳麓武夷之成规纵未能孔孟伊周宁不朱张吕韩乎纵未能朱张吕韩宁不徐魏朱许乎善则善矣犹自恕之论也若夫充石鼓扩充之善固白鹿淳固悫实之风率岳麓天地合德之神宏武夷学行其乡善其徒之学则充其徐魏朱许者可以朱张吕韩矣充其朱张吕韩者可以孔孟伊周矣有志竟成斯不负蒙翁本翁之所以教庶几乎淳熙之中人以上者此今日祠先圣建书院之意也咸淳癸酉良月通直郎知庆元府昌国县事主管劝农事兼岱山昌国盐场弓手寨兵军正赐绯天台赵与记黄震岱山书院记四明枕大海为郡居天下极东又其东而中于海为昌国县又其东而中于海为岱山岱山尤远在鲸波浩渺闲去三韩几一杭而近士生其闲往往多秀拔冠乡书登上庠擢高科而跻膴仕者踵相接非山海硕大之气之所锺而能尔耶余固闻风而为之兴起久矣一日士有家于岱者忽航海过余而言曰朱文公尝叹佛老之区遍天下至于学校乃一郡一邑而仅一置盖谓讲学之地不可以不广也况岱山阻大海士虽欲担簦负笈一至郡邑学不可得士果何以为丽泽之地古者五百家为党党有庠今岱山可三千家而反古者一党之不若咸淳七年魏君矩等因请于郡太守刘公黻得酒坊废基创岱山书院以祠先圣而讲求其说刘公既捐公帑以为助又岁减酒息钱乃得请乡先生许君定正席皋比与乡之人士日藏修游息于其闲距今五年而书院大概成矣愿为记之以发其意余闻之益敬而叹曰岱山多士殆地之偏而学之正耶我宋三百年崇尚正学所以涵养成就光大其泽者于是不可尚已请因以学之正者而言之夫所谓学之正者何也理有自然而然历万世而不可变者正也天高地下万物散殊莫不具此自然之理人生其闲秀于万物莫不明此自然之理大之为三纲五常细之为起居服食莫非自然而然有不容于不然者尧舜禹汤文武以是而见之行事吾先圣孔子以是而见之垂训皆未尝加毫末于是是所谓正而已风气日开世变日下杨子为我墨子兼爱非正也孟子辟之而复于正老子清净佛氏寂灭非正也韩子辟之而复于正谈空者过高功利者过卑非正也濂溪周子河南程子又辟之而复于正每一异说兴必得一正论以救其后天佑斯文若是信乎此理之正出于自然者终不可得而磨矣世乃又有借周程之说售佛老之私者谓爱非仁直欲揥除乍见孺子入井之心谓心即道而直改用大舜人心道心对立之说以为证谓六经为注脚谓孝弟为支离谓讲学为邪说几于前圣所未有之论时则有若文公先生出乎其闲又辞而辟之天地为之重闲日月为之重明有人心者宜知所向方矣柰何好高之士习惯其说犹或卑正学为不足道而必求其说之胜不知此非文公之言也吾先圣孔子以来相传之言也非吾孔子自为之言也天地闲自然而然自尧舜禹汤文武以来断断乎不可易之正理也夫岂加毫末于其闲而必欲外立一说以求胜耶岱山之讲文公之学正矣然世之攻文公之学者尚多也其幸精思而实得笃信而力行使正论日兴异说日消海隅苍生日出之地圣朝崇正之化洋洋流动端于岱山书院占之矣敢敬书以勉德佑元年八月日朝散郎新除浙东提举黄震谨记设官山长一员慈湖书院慈湖书院在县东一里宋宝庆闲邑士于慈湖之滨公祀乡先生文元公嘉熙闲制置使赵与迁于湖中之沚咸淳辛未郡守刘黻于普济寺东易地重建咸淳壬申拨余姚定海没入官田以为奠飨之需至元乙酉普济僧恃杨总统权势侵夺其地毁祠像诸生诉于官至元丁亥按察副使侍其君佐巡按至县乃占先生旧宅遗址复建礼殿祠宇越五年壬辰甫落成文及翁慈湖书院记慈湖杨文元公之学心学也学孰为大心为大心之精神是谓圣不至于圣曲学也不大于心浅学也一心虚灵其大无对六合之外思之即至前乎千百世之已往后乎千万世之未来管摄于心若不识心何以为学自有天地以后未有经籍以前阐道之秘惟图与书河图中虚洛书五位心之木体也太极此心也皇极此心也尧兢兢此心也舜业业此心也禹孜孜此心也汤栗栗此心也文王翼翼此心也武王无贰此心也周公无逸此心也孔子孟子操则存此心也曾子子思谨其独此心也易说心书传心礼制心乐治心诗声心春秋诛心故其帝所以为帝王所以为王圣贤所以为圣贤焉有心外之学乎慈湖先生昔在太学肄业循理斋足不踰阈者累年一日冠带揖谢同舍郎曰某悟道晏坐反观忽然见天地万物万事万理澄然一片向者所见万象森罗谓是一理贯通疑象与理未融一澄然一片更无象与理之分不必言象不必言理亦不必言万亦不必言一自是一片此先生知至至之始事也及见象山陆文安公发本心之问举扇讼是非以对忽省此心之清明忽省此心之无始末忽省此心之无所不通守永嘉日谒先圣又谓自幼而学长而始觉觉此心澄然虚明无体广大无际日用云为无非变化此先生知终终之终事也先生忠信笃敬发言必由衰信而有证其注孝经述已易解春秋纂先圣大训条治务最急者六次急者八遗文训语皆先生精神流动常肃观先生手笔斋庄中正本古篆籀心字必象心学字教字皆从孝又心画之发挥先生家于四明之慈湖咏春诸诗有浴沂咏归洒然出尘意花香竹影山色水光莺吟鹤舞皆道妙之形着今王牒侍读文昌刘公尝执笔于太史氏为先生作传及开阃府于四明奏请于朝乞为先生延赏于世即先生旧宅创书院于慈湖之滨规模轩豁衿佩锵鸣其景行前修风厉后学恳恳切切之心即先生昭昭灵灵之心也相与事者县宰王君愉提管陈君允平秉彝好德谁无此心开创于前正望增益于其后刘公为永嘉知名士又尝为太学循理斋长习闻先生前言往行为详而及翁平生读书以本心名斋于先生片言只字收拾殆尽知之好之乐之又若心交而神遇者噫俗流失世败坏学士大夫童习白纷谩不知心为何物驱血气而角功名决性命而饕富贵丧精神以失虚灵者总总也藏山之卷九千插架之轴三万手不停披口不绝吟以是为学亦祇以钓声誉梯利禄膏唇吻饰竿牍而已矣出入口耳之学各是其是反以心学为非至有疵先生之学为禅学者何异众人皆醉执独醒者以为狂此先生之所以太息复太息也书院有规廪稍有籍春秋之法常事不书敢书其大者以谂同志咸淳九年良月吉日朝奉大夫权尚书户部侍郎兼直学士院兼同修国史实录院同修譔兼侍讲文及翁记端明殿学士朝请郎同签书枢密院事兼同提举编修经武要略瑞安县开国伯食邑七百户实封一百户陈宜中书宝谟阁直学士朝请大夫知庆元军府事兼管内劝农使沿海制置使龙泉县开国男食邑三百户陈存题盖王应麟重建慈湖书院记古者乡有详党有序闾有塾里又有父师少师之教是以道德一而理义明书院之设意犹近古睢阳白鹿为称首若周程朱吕治教之地文献尤盛天典民彝之统纪恃以不坠东海之滨有大儒曰慈湖先生文元杨公立身以诚明笃敬为主立言以孝弟忠信为本躬行实践仁熟道凝盛德清风闻者兴起可谓百世之师矣遗老见而知之后进闻而知之春木之芚兮其人若存兮宅心知训上接洙泗此书院之所为作也古涪文公及翁纪其事不幸厄于浮屠氏鞠为荒榛天不丧斯文绣衣使者侍其公行部喟然太息选一乡宿望曹君汉炎为山长而堂录桂君应魁锐以为已任乃倡率善士合志力舍旧而新是谋相攸先生旧宅熙光遗址爰契我龟鸠工饬材经之营之礼殿崇崇祠宇弈弈敷经之席肄业之舍规模视昔不愆于素冠进衣逢游于斯习于斯如咏舞雩之风如升阙里之堂闻金石丝竹之音莫不油然而乐跃如而悟咸曰自堂徂基轮奂新矣陟降庭止惠我光明盍亦勉新德而进新知乎于是属应麟着石章以永教思于无穷应麟耄未知学辞弗获敢诵所闻切磋究之尝谓儒以道得民师以贤得民师言贤不言道身即道也万古一道万化一心仁人心也人者天地之心也天有四时风雨霜露地载神气风霆流形无一物而非仁仁则清明静虚与天地同流在易为不远复在书为精一在诗为无贰在大学为毋自欺在中庸为至诚笃恭惟先生无意而自得之斋庄俨恪非体不动言性必日尧舜论治必曰三代道学之将废则正色谠言不回于群枉道学之复行则见几卷怀不汨于势荣耄期称道若武公之作懿戒名满天下若君实之在西洛本心明而外物轻行藏语默参诸百圣无不合于己易见先生洁净精微焉于广居赋见先生广大高明焉于过庭训之言学见先生自强不息焉于讲堂训之言孝见先生一贯之道焉先生之文章皆性与天道之昭着俯川流仰高山心之精神江汉秋阳之皜皜也居先生之居学先生之学则何以哉由事亲从兄而尽性至命由洒扫应对而精义入神由内省不疚而极无声无臭之妙下学上达不求人知而求天知庶几识其大者夫一言一行之有愧可以欺其乡不可以欺其家可以欺其家不可以欺其心无体之礼此心之敬无声之乐此心之和训诂章句云乎哉先生之学文安先生之学也文安讲谕语于白鹿先辨其志听者竦然动心收其放而存其良者在此朱文公亦云陆子所言专于尊德性学者多持守可观又谓先生之学有为已之功合而观之知入德之门矣觉有先后道无古今有能约之以省察克治深之以熏陶涵濡问津于辨志寻源于尊德性以达圣人之海春融冰释默契道体去先生之世若此其未远也得心学之传必将有人焉济济多士克广德心凡我同志懋敬哉书院复建于至元丁亥春越五年十二月成岁在壬辰三月浚仪王应麟记黄翔龙重修慈湖书院本末记宋干淳闲鸿儒董出以理学相倡和吾明有正献袁公端宪沈公文靖舒公慈邑则有慈湖先生文元杨公邑故有湖先生居焉因以自号故邑之名昉于汉董孝君而湖之名昉于先生先生得象山陆文安公之学千里心契文安没学者尊而祠之有象山书院至今为东南重先生没邑大夫士始祠于湖之滨而未有讲习之地先生之道虽尊而未明嘉熙闲制阃节斋赵公与改祠于中沚地隘不可久既又祠于邑庠邑以不专奉为慊咸淳辛未永嘉蒙川刘公黻来帅明捐郡帑得民地于僧寺之右负山面湖创精舍肖像而祠之拟济民庄米为奠飨廪士之资书院之名得与上蔡稽山齿然礼殿犹阙也陵谷变迁浮屠氏坏之至元丁亥绣衣使者真定侍其君佐行部至邑问故愀然曰是不足与较也先生旧宅遗址故在盍即而图诸卜曰吉于是命前贡士曹君汉炎为之长而堂录桂君应魁主其役始崇礼殿中严祠庭后辟讲堂外植门壝旁翼两庑因其旧为斋四曰忠信笃敬明通公溥先圣先师咸具像设长有署正录有序后土有祠司阍庖湢皆有舍岁壬辰八月落成又度地讲堂后为横经庋书之所来学于是者六十有一人俱得占名数复其身先是刘公蒙川之刱始前资政殿大夫士木心先生文公为之记今也重建又得前尚书厚斋先生王公特大书以纪其成凡文元心学之要躬践之实亦既发其精蕴足以昭往而淑来矣乡人惧后来者于废兴本末之莫详复命翔龙记其粗窃惟前代儒先出处过化之地必建书院使学者尊慕而学其学率由台阃若郡邑长吏请于朝缗钱粒粟皆出县官下无科率旁无阻挠故力省而成易今兴废植坏遭时方艰我道未亢外侮者桀中畔者疑抵攘谋度堂录桂君实身任之郡廪既不复继资用无所出自基而构迄于塈涂丹雘一是诸生之力故金谷不可以缗石计盖其力倍劳天幸斯文上恩宽大台省交劝督士知名义之实始定弗摇是役也前令尹濮水冯君显实谋其始而历山富君德庸成其终二令尹通敏廉正规随一心功赖以竟士之捐赀多而趍事勇者堂宾沈君漟其最是皆不可无纪昔吾圣人于道之行废必归之天夫天将兴之必有慈惠之师明智之长主张纲维其上亦惟我同志之士相与缉熙广于无穷文元公之道庶其益昌乎赡学田士田一百一十二亩一角五十三步渡六处额管钱粮钞中统钞一两田租谷一百四十九石二斗三升二合渡租谷一十五石三斗五升七合屋宇共七十二闲祭器镴爵一十三只羃布四片儒户抄籍儒人六十一户设官山长一员甬东书院甬东书院郑忠定释奠其师迂斋先生楼昉且行乡饮酒礼宋理宗书其扁旧在僧寺之侧至元二十八年僧撤去教授吴宗彦复立于张赟桥侧设主奉二员以掌之田土田一十七亩二角四十一步谷四十五石五斗地四亩一角四十步屋宇三间乡饮酒礼岁旦至日郡守率乡士大夫奠于先圣始序拜于堂上少长就序皆记礼之旧绍兴七年郡守仇悆复举故事置田百有六亩以益之后郡人林保登朝取式以奏遂行它郡故事纠仪二人乡监郡守为之士族不齿于乡者不预入门则纠仪举笏以却繇是人各自励乡饮酒礼不可废若是王伯庠乡饮酒记干道五年春王正月己未太守张公率乡大夫士释菜序拜于郡庠礼也明之为州士风纯古凡岁之元日冬至必相与谒先圣先师而后以序拜于堂上行之久矣建炎末学火于胡自是礼废不讲绍兴戊午郡将徽猷阁待制仇公一新之学成复举故事益以酒三行之礼二年仇公被命复来乃以田百有六亩支其费伯庠是时备员学官尝纪其事矣三年朝廷颁乡饮酒义于天下行之数年虽格不得州县犹听其便以故明州序拜如初而仇公所拨之田移以养士酒礼遂辍干道三年秘阁张公来守是邦政成多暇问知其所以越明年以鄞及昌国两县没官之田二百六十亩山地二百四十九亩尽归之学以复拜序酒行之礼受藏受用一切趣办而有司不预焉是曰也教授率三老侑坐献酬于守倅礼成拜既风动千里莫不砥砺澡濯期毋负贤太守敦教化厚风俗之美意呜唿盛矣天下之事固有若缓而急者或谓州县之责簿书期会之为故而礼非所先盖亦未之思也人皆有欲欲斯有争视听言动之闲以礼自防而不流不逸则乖争陵犯非僻之心无自而入公今礼成于一日而长幼尊卑之分昭然可见皆率服之故能不令而行政平讼理其视劫劫于米盐细故而日不暇给者固有闲矣其可不书以告来者因以田之亩步四至刻之碑阴奉化州乡饮酒礼乡饮酒古礼也近世旷而不行至大四年正月初五日判官程时敏依奉肃政廉访司分司赵副使省会事理于儒学讲行斯礼礼毕各为歌诗以记之杜洲义学乡学在慈溪县西北三十里至大二年童金创建田土田四百亩一角二十七步山三百二亩一角地八亩房舍五十五闲基地八亩租谷九百五十九石一斗二升减免分数高下收租祭器镴香炉花瓶四付铜罍洗尊爵勺共一十只木俎豆共一十一只竹笾一十只本路乡曲义田庄太师史忠定王镇会稽日捐公帑之金市田数百亩名曰义田凡仕族有亲丧之不能举与孤女之不能嫁者以其租入差给之既闲居里闬端宪沈公焕请曰吾乡义风素着相赒相恤不待甚富者能之而求者日众后难继也举会稽近比行于此其可乎王韪其言乃与沈及少师汪公暨其子尚书大猷合辞以倡好义者于是捐已产或输财以广费积田渐多郡太守相继辍在官之田若钱今丞相史鲁公又捐楮券附益之岁得谷斛六百米半之贡地作屋十五楹于郡之望京门里扁曰义田庄择乡之贤有力者掌焉仕族亲丧之不能举者给三十缗孤女之不能嫁者给五十缗其亲属若乡里以闻于郡郡核实俾主者行之非二者勿与先后缓急闲从权宜而郡守与主者不得私焉提刑程覃摄郡日许人径投状于主者始自绍熙初元于今四十载义田之增置未已也忠定王之言曰是田之设非止济人之急抑以崇廉耻之风将使从官者清白自持为士者专意学业人知身后有所恃不汨丧素节斯其惠大矣参政楼公钥记之乡人且绘王及少师汪公端宪沈公之像于庄所祠焉按曰此全袭宝庆志文其中如今丞相史鲁公及始自绍熙初元于今四十载等语时事辽远义不可通或篇首称旧志云或篇末注见旧志盖为传写者脱去矣太师史公浩序云史浩义田庄序义田之设专以劝廉耻盖贤大夫从官者居官之曰少退闲之甘多清节自持不肯效贪污以取富沽败名以自卑为士者生事素沟食指愈众专意学业不善营生介洁自持不肯为屠沽之计拏攫之态者使各知有义田在身后不至晚年忧家计之萧条男女之失所遂至折节汨丧修洁故以此为劝使其终为贤者凡为士大夫当知立义田之本意楼钥义庄记自阡陌既开兼并成俗千百余年非复先王之旧然而守望相助疾病相扶持良心美意则至今不泯顾贫富不齐求者众而应者寡志虽广而力不赡学士大夫每叹息于斯近时所在有为义田以给无告规画有不同皆彷佛古意四明乡谊最重荐绅韦布序必以齿岁时往来少长有伦无洙泗闲龂龂之叹承平时大父齐国公以列卿领昼绣义襟素高恤孤济急不遗余力乡人犹能道之厥后外祖少师汪公太师史文惠王舅氏尚书暨乡之先达与我家诸父相继主盟此风不坠淳熙中故龙舒别乘沈叔晦焕请于文惠王曰随时拯恤其惠有限吾乡以清白相厉其能称物平施者盖可数矣盍用会稽近比为义田之举乎王韪其言与吾舅谋以倡率诸好义者于是或捐已产或输财以买各书于籍又得拨助之田合为五顷有奇岁得谷近六百斛米三之二而附益未已也买地作屋十五楹于郡城西望京门内扁曰义田庄经画纤悉皆出吾舅推爵齿之高而有才力者提其纲又择仕而家食者一人司其出纳及庄之事凡仕族有亲丧之不能举孤女之不能嫁者投牒于郡参稽得实以次而授始于绍熙之改元且将二纪虽未能一一充其欲所济亦广矣舅氏既薨诸贤以钥闲居猥以见命逮起于挂冠而后他属令邵武使君高裕如文善乐平丞袁木叔实任其事信义素着木叔尤能周知州里详悉检柅渗漏明辨真赝不私市恩于是所入加多而被惠者众先是以田数序引登诸石犹虑无以传远以钥尝预于斯也俾记之钥念昔先人太师岐公尝命钥书范氏义田记于座右欲增益扬州伯父义庄以及宗族清贫终身志卒不酬今乡之此举无闲亲疏可谓尤美矣文惠有言曰是田之设非止济人之急而以崇廉耻之风将使从官者清白自持为士者专意学业人知其所恃不汨丧素节以为子孙计庶其俱为贤者之归也敢诵旧闻以诏方来继自今富者乐施贫者安分与者不以为恩受者不以为寺有余则加益焉不得已而后求焉共守规约以无负先正诸公之意而后可以久矣凡我里士尚勉之哉嘉定五年中秋节记王应麟义田庄先贤祠记古者祠先贤于学明之三贤何以祠于义田庄田以义名三贤为乡里立也三贤者谁忠定史越王庄靖汪公端宪沈公也始忠定里居笃于义仕者勉以励廉隅学者劝以修文行乃为义田以济婚葬而汪沈二公比善协心闻者乐施其规约密其给授公立义以为的一乡莫不知义自绍熙庚戌迨今百有四年而三贤有祠亦七十有七年矣成画犹存初意寖失济南陈公祥掔辔咨诹惟儒雅风教是崇是迪嘉前修之尚义慨实惠之未遍谓职之冗员子孙之继廪二弊不可不革维之以乡校必守旧规董之以乡人必选宿望砥节首公永保勿坠传之百世可也于是属郡博士苏焱前军器监丞陈定孙总其纲学录姜材之前寿春推官史徽孙主出纳凡故家之裔名儒之后暨学校职生有丧贫不能举孤女不能嫁者采诸旦评参诸舆论核实而助之因时度宜视昔为宽所与寡而所及者众诸老之美意几废而复续先是祠堂陋更为三楹助田于斯者列侑于旁春秋祀焉岁中稔颇有余粟因缮葺门轩及亭筑垣浚池粲然一新应麟闻而叹曰义者天理之公人心之正大学以是平天下然而行之一乡愈近而愈不可欺我思古人礼俗相交患难相恤蓝田吕氏之为乡约也贫穷相救婚丧相助古灵陈公之教其民也良心之存善端之充义不可胜用比闾族党保受赒救之法千载一日也是邦如昔仪型前献表率后进忠厚廉耻之俗成闵颠连无告若已恫瘝用敷遗无穷之泽蓝田之为约盖不专美矣刱者本于义既久而义之实不明廉车之来振饬扶植居贤德善俗于古灵有光焉咸愿识其事诒永久惟建庄始末宣献楼公纪载已备而祠未之述义礼在人心万古无弊秉彝好德谁无义心是心可泯则是义可废续古之人勿替引之与者不为私恩得者不以他费相劝以义无愧于心斯无愧于先贤敢着之石章以谂来者薛基重建义田庄记鄞风俗素厚方淳熙盛时史忠定汪庄靖沈端宪诸公投绂里居实始鸠田储粟以待仕族之有丧不能举孤女不能嫁者规式备详掌者交自重士非甚不得已亦以干请为耻常斥其余积市田附之久而益广庄始于绍熙改元宣献楼公所记犹存暨基至此循近比得与闻其事则弊弛非昔屋亦如之虽有粟且无所容同知府事吴郡张公伯延清明岂弟子视困穷每相与悼焉一日公悟曰是当自择人始又曰托任贵专母公立长贰则革故刊冗咨诹老儒咸曰吴濠孙其可固辞公固命之不得已乃莅事悉更前所为收敛必公赈遗必实佥既悦服相旧仓衡立三敖与不欺亭相接偪仄幽翳壤复卑湿不足修治其后距城犹有废地乃拓而更新之增培燥刚流潦屏避两楹之闲虚以为治所疏棂洞宽爽气遥集析左右为四敖引其前荣如舫以通不欺亭亭亦易础石加崇焉又饰土地祠美其象设改筑西北墉达于城辟先贤祠后为室用备憩休措置坚密不为目前计噫是役也自前任其职者有不暇及而君被选才数月谈笑成之不遗急难不告匮缩则世果无不可为之事也世常病儒者寡于实用今国家设科取士将责治道焉苟充是以往其弗有济乎虽然微张公戢止伪冒戒佐史章周介严督租入吴君虽欲为顾安得致此惟公嘉惠是邦勤劳庶政俾死有藏生有归沛然其赢作是轮奂后之出牧者如公之心遵公之法闻风兴起一日必葺何患乎莫之继也时掌计卢全祖实相其事邦人谓基在文学史宜纪成绩用镵诸石以示不忘延佑四年八月望日记田土元有田一千五十三亩二十八步半山地二十四亩二角二十四步一尺租粮每年照乡例体减收租送纳苗粮元该米四百二十七石一斗九升五合谷一千五百五十八石八升续置田土租粮系提管吴濠孙界内买到田九十一亩一十五步谷一百五十三石七斗八升屋宇元有门楼屋一闲祠堂三闲敖屋三闲重行起盖庄屋大小一十闲系提管吴濠孙界内庄戢提管一员掌计一员奉化州义庄廪义庄自宋嘉定年闲县令冯多福以学廪不足出家赀为倡集八乡父兄出田或赀或买田共七百石有奇别为廪以贮嘉定七年县丞周勉为之记旧贡院贡院旧在学西宣和复科举额解十名绍兴末以西北流寓者众增解十四名今为织染局昌国州贡士庄旧于往宋咸淳年闲令姚濂任内以邑民张氏争诉立嗣县以其家产业五分之一申于府于台于部照应隶学置庄专为贡选士人计偕之费归附后至元十七年升州存县以本庄田粮归学后县革而学亦废有司收系入官四明志卷第十五宋元四明六志弟六十七元袁桷等撰祠祀考祭法立五祀谓法施于民死勤事劳定国御大灾捍大患则祀之繇是祠祀日繁自无而有神之情也故神无形而有用事神之说尽是矣吴越俗尚禨鬼援是五者争趋奉之乌得而废诸作祠祀考社稷坛风雨雷师坛附本路社坛旧在子城西南一里所谓社坛桥是也宋亡社废皇元改建今在鄞县城西隅大卿桥风雨雷师坛今在鄞县甬东隅鄞县社坛风雨雷师坛以附郭未建奉化州社坛在州之西南二百步雷雨师坛置于社稷坛内风师坛在州东北五里昌国州社坛在州西门外去州一百步风雨雷师坛未建慈溪县社坛在县西南郊风雨雷师坛未建定海县社坛在县西南郊风雨雷师坛宋附东海王庙象山县社坛在县西二百步风雨雷师坛未建城隍本路庙在子城西南五十步梁贞明二年剌史沈承业建宋嘉定九年摄守程覃奏赐额曰灵佑旧志云汉纪信漫不可考鄞县庙以附郭不建奉化州庙在州西五十步唐咸通六年建昌国州庙在州南城内宋建炎四年赐额曰惠应旧志曰乡人茹侯慈溪县庙在县西四十步定海县庙在县东七十步梁贞明二年建象山县庙在县西南二百四十步唐神龙二年建神庙在城纯德征君庙西北距子城五十五步唐刺史崔殷作碣铭徐浩书大历十二年立后汉至行董君讳黯字叔达句章人也依乎中庸率性纯白少孤独立事亲不匮歠菽以尽其欢柔色以温其省高堂登寿慈颜裒如和以肥家安不择地其徙居也庭出寒泉其执丧也林集祥乌明诚必感厥德惟懋施及千载横于四海其大孝也欤夫大道未隐不独亲亲逮德下衰乃有慈孝行以名扬情以礼饰季武矫而服缞子春强而过礼此离道以善非天性之孝也子云无违参则直养素冠有讽和琴不成此礼经之孝也文举弃子士游出妻动非先意何以观式虽曰可纪或近沽名此非教之孝也夫子一与之质道与之和生于东溟介居夷岛俗远诗礼性复着存无贻一日之忧终报共天之德负士成垄枕干不言卒斩东邻祭于中野所谓生知而上成心以随欲盖而彰强名曰孝加于古之君子数等矣和帝闻其异行特舍专杀之罪召拜郎中不起竟以寿终夫受命于时惟松柏也冬夏青青禀灵于天惟夫子也能全正性六代祖仲舒汉大中大夫嗣孙宇春领庐江太守世为郡中名族故以董孝名乡慈溪署县鄮江之俗熏然遗风皇唐大历八载殷分竹兹郡讯古钦贤环堵已芜遗记将落徘徊故邑尚想余范则夫子之行可以德类于人葺宇崇祠昭铭垂代岂不务矣铭曰白刃可蹈仁鲜能存黄金可铄德无闲言道丧于季贤生复古知礼近夷变风于鲁岂曰无衣寒燠以宁岂曰无鱼泉流在庭黄鸟哀音下感棘心哭无常声洒血盈襟江水汤汤东注穷越夫子德音与之不绝灵应庙北距子城二里半今在西南隅昼锦桥东旧曰永泰王庙宋以来累封为忠嘉神圣惠济广灵王鄞人楼枎为之记曰我国家肇造区夏仁覆群生怀柔百神咸秩无文非有德于民者不祀道浙而东四明为乐国繇晋以来灵应为着祠绵历千载民依怙若慈父以其司一城之命故皆以府主称阐灵播徽家绘人祝而未尝惊动以祸福譬诸祥风甘雨其入人也深其润物也博人陶粹和物用阜蕃优优大哉岂惟捍灾御患水旱疾疫必祷焉而奸芽乱萌消弭于冥默之中者未易以形迹数簪缨蝉联日盛以滋四民熙熙怀土安业窅尔神化日用不知岁少不登借海鬻以活连樯白粲闲拟他往必儒衣示蠁以徕之训以卑估至巨室厚藏吝粜者亦然贾帆天际命寄鲸波乘危一唿恃以无恐岛夷贡琛既岸匍匐肃谒所谓未施敬而敬者庙食隆盛昭于一方与海邦相为无穷祉哉圣朝褒表功德纶命赫弈贵极王封崇列八宇而丽牲有碑丰绩未纪庸非斯文之阙乎爰摭谱牒暨封爵岁月显诗之以诏来者王姓鲍讳盖其先东汉鄮邑人春秋鲍叔显于齐西汉有宣与两龚同传至永昱事光武世为司隶王其苗裔也初二亲吁天祈嗣母昼寝梦吞日有娠在胎三载晋泰始三年九月望日而王始生祥光烛室与前梦协命童名曰圆照既冠美须眉容貌秀伟平生赋性冲粹器度宏远语言慷慨敬老慈幼恤贫轸孤好游侠任气节以击鲜弋禽为乐见山中石以为鹿而射之既中视之石因名之为鹿山东海鱼龙相角海滨民甚患苦之一日有客舣舟岸傍而王舟至客问适从何来王谓客曰海口一大鱼与众小鱼竞小者将其群斗锐大者力若不敌遂奋楫击小鱼中之雄者因射之退余亦俯首奔溃雾敛风息大鱼鼓鬣掉尾似有喜色客甫叹息一老叟霜髯鳞裘至王前鞠躬谢且曰吾职东海有年而九江小龙逞骄结俦暴吾庐适会战势孤幸子助我而今而后海渊安静如初皆子之赐子异时必庙食愿遣息女为噼妾王谦谢毋戏言叟掷水翻浪微露鳞角而去王属客勿复言请别遗一小楫后人因号其所在曰小楫客盛传其事疑信者半之然自是波涛息惊其说益验王娶湖上方氏明淑能守节生一子绝肖乃翁笃好诗书王既薨建兴四年葬鹿山即射石之所后三十年梦告其子我当再生可启我冢基次夜妻梦复然谋于亲党皆曰此非常事当如梦及发棺尸俨然如生但无出入气息耳衣服洁润若朝夕所服用冢四角灯烨然州人聚观加敬乃乘云而升练真养神蝉蜕尘表道家谓尸解者岂其是乎冢闲得一炉非金非石籀文曰东海之宝永和初穆帝闻其异诏取炉褚太后曰神物也缄香遣还许立祠王又梦唿其妻若子曰东海龙遣女在兹汝当会既而相继以终因并祠鹿山墓傍梁大通末越有奴钞寇三千并海郡邑积岁罹其祸王因巫者语刺史定襄侯萧祗曰尔扬我武我济尔力君第行必以八月十三日破贼至期寇至余姚失潮舟胶众惘然若昏醉官军悉缚之武帝诏崇其祠唐神功元年八月八日王降于县东门托乡童终日而歌曰吾姓鲍氏庙食于此自昔及今四十余纪马行水林县必迁徙家在鹿山不堪居止鄞水西流北接甬水给事祖室实吾之庐汝为我请早为改图待兔化龙遇齐得王移汝来封日月交光万载无穷我歌章章父老同守仁等告于令柳惠古乞更置尉宗鲁贤谓甬水有杨给事宅其子承奉郎宏道遂乞舍故父给事郎公遗宅为庙他无觊特乞子孙嗣掌祠事其世世无易鸾台侍郎摄春官尚书狄公仁杰缴奏故至今祝史皆杨氏吴越有国规度而崇奉之旧相传称永泰王莫详所始崇宁二年三月浙东钤辖尚书丰公稷奏犯陵名改威烈六年三月守直龙图阁楼公异以雨旸应祈乞封王爵封惠济王宣和三年六月太守李公友闻奏睦寇窃发及剡魔巢洞距州近借神庥不能侵诏加赐额灵应政和八年九月路侍郎允迪使高丽奏加忠嘉建炎四年二月高皇帝南巡护风涛若平陆诏加广灵嘉定四年九月故侯楼公之闻孙钥参知政事告诸朝曰时和年丰神有大赐于民愿显扬其先以及后昆诏封王父协应侯王母协惠夫人元妃靖顺夫人次室昭顺夫人王子顺助侯绍定闲王示梦于史卫王弥远作新庙端平三年今太傅丞相郑越公清之奏易威烈为神圣有取大而化之圣而不可知之义又以尚书袁公甫之请诏加王父协应同庆侯王母协惠顺庆夫人嘉熙元年正月同日诰颁吁王之福吾邦也至矣而邦人欲报之德与天地并声音笑貌云乎哉信乎其为祥风甘雨也枎家世昼锦密迩祠下目觌心祇思答神贶秉笔无一溢语因语里之人曰春而祈秋而谢牲肥酒香箫鼓喧沓无虚日至诞日远近辐辏可使归美侑祀之诗以声之其词曰帝阍开兮遥升载云旗兮从霓旌睨旧乡兮扬灵心独直兮为民正奠朱宫兮钦止被润泽兮大丰美鄮之山兮鄞之水草木葱葱兮黍稷薿薿望飞帆兮天一涯假祥飙兮安归指商樯兮东之既饮食兮人莫知令海若兮无波鱼鳞鳞兮盛多王之颜兮益康以和舞蹲蹲兮鼓坎坎进桂酒兮声斯感福吾民兮乐只岁其有兮自今以始民之报兮亿千万祀至元二十六年火重建至大二年又火乡人胡珙募赀建按曰自此条可知之义以下至下条荆有佽止原本皆脱今既补足楼记复依敬止录补至元二十六年以下二十二字于此条之末依宝庆志补佽飞庙以下三十七字于下条之首楼记直袭原作不容异同故补入正文其余纪事之辞或恐以意增损与原本未必悉符故书旁行以别之佽飞庙子城北一里二百步盐仓之西昔有碑今亡故神之姓氏邑里无传焉淮南子云荆有佽非得宝剑于干遂还渡江中流暴风扬波两蛟夹绕其舟佽非瞋目攘臂拔剑赴江刺蛟舟人尽济按宋建隆中鄞令金翊纂异记谓唐武德时以此郡为鄞州至开元中改鄞为明郡名奉化城号甬东地名句章军号佽飞考此则佽飞庙者盖出于当时之军号而军必有将之者往往有功于人故人为之祠云大观初本州岛所编九域志乃引淮南子所谓荆有佽飞不知淮南子之非实非是之非非飞走之飞今庙榜称荆佽飞侯岂非好事者附会其说而增以荆字欤图经所辨佽非之说如此今存之然军号佽飞未必不取义于荆佽非之勇古字转用甚多何必于非飞二字疑之或云旁有蛟池蛟自江来窟于此人患之故镇以庙池今为居民所侵堙塞无几或云唐末刺史黄晟初以佽飞都副兵马使防遏寇盗保护乡井没而人祠之不曰刺史而曰佽飞盖自领兵时人倚为重故习称旧号云大人堂旧志云在子城北射圃中今在总管府之东北地黄叔推云大人堂高闶撰记谓钱亿祠土人不敢称其名尊曰大人新志疑之按亿俶弟干佑二年判明干德五年终于任首尾二十三年开宝八年侄惟治为节度创祠以奉盖子弟尊诸父之通号家语曾子曰参得罪大人汉书高帝曰大人常以臣无赖矧亿凌湖筑塘修它山堰等有功于民建奉国节自亿始惟治在镇又五六年继此遂列祠于五庙若阚燔吴越家臣无显功无缘钱氏子弟肯祠今所谓阚相公者以燔钱氏臣曾守此土从祀其旁后遂知有阚不知有亿或讹而为吴太傅阚泽泽慈水人不曾守此土郡未移治不应先有此祠奉国军楼祠在郡之鼓角楼神号旗纛将军有祷辄应旧志书不载按运判戴公埴鼠璞载云唐百官志节度使陛辞日赐双旌双节行则建节立六纛既入境及筑节楼迎以鼓角宋有六纛门旗二受朝廷之赐藏之公宇在私室则谓之节堂朔望次日祭之曰衙日盖有旌节则有神祀因号旗纛将军凡节镇所在皆重此祠宋明州系奉国军节度祠之本始其亦取此东岳行宫在报恩光孝观东绍兴十年郡守仇悆所建知观袁志贤募缘而成有圣母池人或窃物相与诣圣母前启曰投楮镪于池其浮者为曲人以此畏之五龙堂唐刺史李伉以天寿院天井岁旱祷雨辄应欲邦人便于奉祠于开元宫建五龙堂且为记以着灵异其略曰在天莫如龙龙之德佐天地养万物百谷赖以生四海所共尊者也社祭土稷祈谷国之重典也既立坛以享其神矣则龙之灵翔风洒雨泽枯藁滋稼穑可不严奠酹之所哉余受命牧明人四月戾止六月大旱俾吏具香酒敬祈于五龙之神有蜥蜴状者跃入杯中饮酒复出缘器上顾吏久之跳踯而去吏未返雨已大注由是生植茂遂阖邑丰衍思所以崇祀事答神休者乃建宇爽垲依方塑像以时荐享咸通六年季秋之末也宋干道四年郡守张津以旧宇庳隘移创于报恩光孝观之中观地即开元宫也今尚存东岳奉圣行宫在东南隅狮子桥东唐朝建立宋建炎兵火岿然独存至元二十六年毁大德闲主奉陆贵和募缘重建世奉祠云张帝庙旧附灵济院佛殿之右宋淳佑六年制帅颜颐仲创于院之南火后僧复建乡人赵隆孙为之记白龙王庙在延庆寺东宋嘉定十五年见像重建五显灵顺庙在城西南隅宋开禧年闲乡人徐侍郎守徽州神尝效灵迎香火建庙于此皮场庙在月湖圣功寺内朱累村为明灵昭惠显应王原在汴显仁坊皮角场故名萧王庙在贯桥侧此处旧有佛阁乃行刑之地因立酇侯庙云鄞江庙在东南隅狮子桥东旧有鄞江门故建海神庙在东渡门里茶场庙在东北隅拱星坊北鄞县东岳行宫县东三十二里近阿育王山广灵宫王行庙在城外甬东隅显迹庙乃鲍王旧冢尸解之地在县东南三十里青山鬼谷先生祠在县东六十里太白山南沧岙水帘洞幽深阒寂人迹罕到夏侯曾先地志云鬼谷子庙三面连山前有清溪之水泉源不竭山崖重迭云雾蔽亏郭璞曾到有游山诗曰清溪千余仞中有一道士云生梁栋闲风吹窗牖里借问此阿谁云是鬼谷子按鬼谷子祠在处有之未知孰是又有一祠在县东三十里渊灵庙在阿育王山广利寺环庙有圣井七自东晋时已着灵异中井有二鳗其一金线自脑达于尾其一每现光耀折花引之则双红蟹或二虾前导而后出焉钱武肃王以岁旱命九华长老十善大德与国中所谓五叔太尉者同迎置钱塘之南塔寺山闲凿石为井立亭其上以效圣井而鄮山井中二鳗游泳自若钱康宪公为旱用紫罗帕布井中蟹先入灵鳗后随以银缸贮沙泉养之置道场有天花散漫之瑞僧统赞宁尝着护塔灵鳗菩萨传邦人祷雨必即之宋元佑元年赐额干道二年守赵伯圭祷雨有应知鄞县事李柄记于石或云又有二井在山绝顶险峻不可至灵波庙在县西广德湖唐赐额灵龙特封广德宣圣王宋熙宁七年改赐今额鄞宰张峋与陈光禄忠恕奉敕建白龙王庙在县西二十里灵波之别庙也石岙庙在县西四十里岙有灵鳗能兴云雨力施庙在县西南四十里秋浦庙在县西南三十五里殷浦庙在县南一十里遗德庙在县西南四十里它山堰旁唐太和中鄮令王元暐筑堰捍水入小江湖灌溉甚博详见河渠考民德而祠之封善政侯宋咸平四年庙重修苏为记之干道四年七月八日赐额县宰杨布书守张津所立重修善政祠记载集古考嘉泽庙在东钱湖青山下唐天宝中令陆南金宋天禧中守李夷庚皆浚湖兴利民德之故合祠焉水涝旱蝗有祷必应嘉定二年赐今额李侯又有祠堂在天童山景德禅寺千佛阁之东丰惠庙在广德湖望春山宋政和七年楼忌守乡郡废湖为田人为立祠嘉定二年赐今额显济庙在县西南六十里即四明山之天井其井凡三有金线蜥蜴能显灵兴云雨郡旱祷之必应宋嘉定九年赐今额详见天寿寺吴刺史庙在城西门外九里堰唐大历年闲刺史吴谦字德裕有善政郡民歃血而祠之宋王荆公宰鄞诣祠奉祀诗云山色湖光一样清桑麻谷粟荷君情至今民祀年年在不负当年歃血盟前朝请大夫王应麟撰记云明自唐开元为州城西门之外有祠耆耋云大历中州剌史吴侯庙也侯讳谦字德裕官水部员外郎史策轶其传郡乘阙其迹遗爱在民歃血奉尝春秋荐兰菊悠久弗懈余舣舟扶藜过庙下式瞻貌像问其故则曰侯守是邦开西郊之湖膏泽渗漉甫田登成其地为九里堰因以名庙历载绵邈民犹曰吾使君也召棠勿翦韦碑未刻王文公宰鄞为诗以识山色湖光之句遗黎诵之余肃然钦叹斯所谓盛德至善民不能忘者乎语乡父老曰古者建祀以为民也民功曰庸自稷以来是尊是奉以水佐耕丰稼于野芍陂七门之祀芬至今未沫惟明濒海厥土泻卤历选良守溉田兴利孔内史之于句章鄢任刺史之于广德湖皆载在简牍今唯鄮令之王列在祀典他无所纪侯之牧我民也不求焯焯之誉而实德着于人心不为皦皦之政而流泽被于后世若昔河南守吴公治为天下第一而史无可书之事言汉循吏为称首侯岂其苗裔欤河南治声止一时侯自大历迄今五百有余载民思无斁于前修有光焉咸以无心为感兑以无言为说此秉彝好德之良心也越俗禨鬼史巫纷若邪憷妖诱匪礼经攸迪无知氓不蠲烝亦罔能谷于赫仁贤食报兹土正大昭明允合先圣王之祭法粢醴馨洁永水毖亭丰年气惠我无疆其孰曰不宜父老曰谌哉盍镵诸丽牲之石时万时亿承神嘉社余既书其事又作迎送神之诗俾歌以侑其辞曰坎击鼓兮鄞水浒思仁侯兮昔召父鄢九里兮酾流为雨水泱泱兮芃芃麦黍鸿隙堙兮谣荳芋侯嘉绩兮依其在渚神之来兮飙轮下兰觞勺兮荐椒糈民不忘侯兮歌且舞侯不忘民兮俾宁宇神之归兮娭瑶圃格颢穹兮降多祜娄丰穰兮除疾苦年千世百兮保艾吾土事侯如存兮侯其福女敬共承祀兮无怠终古又诗云城西有祠临水涘翠松列植路如砥问之耆老此为谁唐大历中吴刺史刺史为民开陂湖故迹犹传堰九里年年箫鼓报丰穰决渠为雨润泽美遗爱有桥名怀恩姓名不载太史氏昔汉吴公治第一列传寂寂名无纪刺史岂其苗裔欤明州政亦河南比堂上大书荆公诗兰菊春秋百世祀地志祗称王长官有功于民盖一揆吾闻是邦多贤守裴王碑字颜与李惟侯盛德着人心彼石可焚祠弗圯广德湖为鸿隙陂召棠栾社谁收毁粳稌充羡侯之赐庙食长存如此水勐将庙县东二里神姓李名显忠高宗避难神扈驾防送御舟出海祥飙送颿赐爵勐将重节武功大夫水旱疫疠蕃船海舶有祷辄应拨官地一片兴建祠宇灵显庙县南四里世传郑世忠建炎年闲随驾至鄞死于王事邑人义而葬之于金谷里陈岙后隆之原屡显灵异有功于民开庆元年赐今额天妃庙在县甬东隅皇庆二年重建延佑元年十月内钦奉制书爱人利物神克着于重溟崇德报功礼宜增于异政肆颁纶命用举彝仪护国庇民广济明着天妃林氏圣性明通道心善利当宏往纳来之际有转祸为福之功祥飙送颿曾闻瞬息危樯出火屡阐神光有感必通无远弗届顾东南之漕引实左右其凭依不有褒恩曷彰灵迹于戏爵以驭贵惟新懿号之加海不扬波尚冀太平之助可加封护国庇民广济明着天妃主者施行奉化州东岳行宫在州东北四里虚白观后城隍庙在州西五十步唐咸通六年县令李宗申建毁于兵火至元二十六年尹李天益重建延佑七年知州马称德重修诚惠庙在州东三百步州有山曰日岭岭有怪石高七八丈远望屹如妇人十道四蕃志所谓奉化新妇岭者是也唐立庙曰贞固夫人之庙宋景佑年闲县令于房废以增学不久复宣和四年赐额绍兴三十一年赐号昭德夫人其词云朕阅舆图之籍知日岭之山有石肖人而能锡人之福水旱盗贼之祷应如响答心甚异焉岂烈妇正女一念坚固先天地而常存形寓于石使人观感而化者可百世祀乎维神闻于有唐锡庙号于我宋朕今焕明恩旨宠以徽称从民欲也其侈神休答斯民所以告朕之意嘉定甲申加封顺应咸淳乙丑加封福佑云显佑庙在州南鲒埼镇神姓仇庙创于唐祷之辄应宋嘉定三年赐今额参政楼公钥记其事十七年封灵惠侯佽飞庙在州北门一里即府治佽飞之别庙也昌国州黄公祠在东海晋天福三年建按旧志云贾充问于会稽夏统统曰黄公之高节而会稽典录亦称人材则有黄公洁己暴秦之世然则四皓之一也或引张平子酉京赋东海黄公赤刀奥祝冀厌白虎卒不能救之语今两存之岱山庙在北海中世传隋末陈棱没后灵于此烈港庙在金塘之烈港乃广德军张王之行祠也宋绍兴二十年都巡检使李全建徐偃王庙在州东地名翁浦俗唿为城隍头十道四蕃志云徐偃王城翁州以居其址今存按史载偃王之败北走彭城武原东山下以死疑非此海中而韩文公为庙碑乃记曰偃王之逃战不之彭城而之越城之隅弃玉几研于会稽之亦则四蕃志或可信矣洋山庙在东北海中唐大中四年建黄洽记云海贾有见羽卫森列空中者自称隋炀帝神游此山俾立祠宇宋建炎四年高宗幸海以炀帝不可加封特封其二妃为惠妃顺妃夫人为明德夫人敕藏于庙并刻于石郡人袁甫为之记慈溪县灵应庙在县东一里即广灵王行宫也纯德征君庙在县东北一里慈溪因孝子得名而旧无祠宇附祀于城隍宋建炎闲县令林叔豹于灵应庙西建祠堂迁像而祀之绍兴三十二年郡户曹董邻摄邑于普济寺之西建庙久而圯庆元二年县令朱堂增修行礼部尚书楼钥记之张孝子祠孝子讳无择唐永隆初中明经科仕至中散大夫和州刺史墓在虎胛山去县西三十里无择仕于朝则忠居于家则孝李孝逸将兵讨乱公赞谋有功父袁州司马卒公丁忧于神龙元年奉棺归葬此山负土结庐三年不栉七日绝浆感芝草涌泉之瑞乡人虞彦之百余人诣州举之都督窦怀正按验得实以闻孝行着闻今古称叹服既禫辞禄庐墓二十年以终身从葬司马墓左博士贺知章志其墓宋嘉定十四年邑士李梦林请于县立祠与纯德董孝子春秋并祀着作郎张虙记墓久属他人侵占宋德佑元年有孙张景云善继先志慨捐已资竭力回复太学博士陈大震记皇朝凡举行大礼累命有司躬谒墓下致祭灵感庙在县西北七十里地名向头山建炎四年封灵应侯五圣庙一在县东南一里一在县西南一里东岳行宫在清道观之西去县治一里骠骑将军庙在县东南三十五里会稽典录云汉世祖时张意为骠骑将军后隐于山遂立庙以祀之祠山张王行祠在永明寺开禧初县尉施子升始建殿宇宋宝庆二年县令周符尉庄镐募众广其殿宇水旱疾疫人必祷焉定海县东海助顺孚圣广德威济王庙在县东北五里宋元丰元年安焘陈睦奉使高丽还上言请建东海神于明州定海县诏讨渊圣广德王崇宁赐额崇圣宫大观加封助顺宣和加封显灵仍封附祀风神曰宁顺侯雨神曰宁济侯建炎加封佑圣淳化二年秘书李至言东海广德王庙在莱州南渡道绝加东海正祀典也初度道士以奉祀绍兴闲请额焉为渊德观因迁神像于廊东绍定闲立殿以奉之东岳行宫在县东北五里招宝山下宋绍兴八年建助海显灵侯庙在县西五里侯姓孔象山童翁浦人行第七性刚烈乡人惮之死于海有刘赞者梦侯曰上帝录吾善命为境神已籍水府吾尸泛于沙浦君能收葬创数楹俾有栖托必为民利赞访问果如梦即所居葬而祠之钱氏有吴越静海镇将以排筏航海惊涛危甚梦侯许以冥助顺风而济乃立庙于镇兵部侍郎皮光业为之记宋高宗幸海道赐额显灵洋山庙在东北五里即昌国州炀帝庙之行祠也广灵王庙在县西北三百步宋宣和五年方腊乱邑人赖神阴佑故立庙于此昭利庙在县东北五里宋宣和五年侍郎路允迪给事中傅时卿出使高丽涉海有祷由是建庙觉海威显侯庙在县南一十里旧号山仙庙宋建炎高宗幸海道赐今额开禧二年令商逸卿修建新阁且记之陈山忠应侯庙在县南一十里旧号陈相公庙宋建炎高宗幸海道赐今封云雩三公庙在县东南八十里与鄞境接庙不知所自始其神冕而九旒垂黈纩被山龙黼黻为旱祷辄应主簿永嘉戴栩记之谓谷梁氏所谓应乎上公而通乎阴阳者也枢密承旨卞公祠堂在县东北五里至元二十六年子朝列大夫卞焘同知府事痛父死王事于他所巾子山下为立祠作记象山县东岳行宫在县西南二百五十步栖霞观之侧宋大观中建昭应庙在县西北一百四十步旧名圆峰祠唐会昌中王关撰文宣王庙记有云自圆峰祠历城隍庙则此祠其来尚矣或以为县主山形圆因名之一日午自其旧祠飞片瓦止于今庙之基邑人姜皋因迁焉境内尝岁饥濒海窘籴忽有米舟抵岸谓邑人曰昨有扁舟招吾米者自云居县西山下既而谒之乃庙也睹神像惊愕且拜即平价尽粜众赖以济宋建炎四年海寇猖獗将抵邑境阴雾陡变舟楫旗帜甲兵冲突风雹大作贼舟沈溺乃遁去使臣冉进欲为乱刘帅见一急足告变乃斩冉等于庙侧是岁赐今额凡水旱疾疫祷之必应累封灵泽孚佑昭贶显济侯咸淳四年封英惠济烈公冲应真人祠在县西南二百五十步蓬莱山之下透瓶泉之北与栖霞观同建真人姓陶讳宏景旧封贞白王钦若灵验记云梁朝真人修药于蓬莱观自写真于东壁有居观侧者必晨起望观瞻礼常贩于天台一旦随舟渡海将及县飓风大作舟欲倾没同舟七十人见一道士乘云隐约黄色光芒中以羽扇约风曰陶真人相救母怖畏言讫风息既济其人引同党至观见真人像如舟中所睹遂相与修饰观宇以答焉宋祥符元年营昭应宫自永嘉抡巨木浮海至邑南风涛几溺舟人于空中见道士谓曰吾象山蓬莱观陶真人也且救汝须臾安济庆历中道士郑日徽更造殿宇而壁闲所写真遂泯其徒尝以缣素摹留副本有诚祷者则幅巾黄服隐然现壁闲淳熙末令王椿为旱祷像现而雨上其事锡封冲应真人普济庙县东南三十五里旧曰锯门庙祚圣庙本东门庙在县南一百里世称其神曰天门都督按天门山在南海中而接宁海之东境故号东门下有石阃最为湍险舟舶往来必致祷焉唐贞观闲有会稽贩客曰金林祭毕误将胙肉去十余里忽逆风复漂庙下乃悟所误亟加祈谢即反风安济永徽闲又有工人曰蔡藏自泉州造佛像回获缗钱数百祀祷少懈舟发数里而覆宋建炎四年赐今额白鹤庙在县城内神姓赵名炳字公阿东阳人能方术事见东汉书徐登传台州人祠之甚谨象山旧为台属邑故亦祠焉宋嘉佑六年令陈玠铭于石顾长官祠在县城内长官名方字正夫丹阳人宋皇佑末登进士第调象山令日召邑人父老询民利害劝善惩恶建学舍教子弟赖为讲解诱进于善逾年民大化后方疾笃邑人为之致祷者近千人竟卒于任百里之外号泣慕恋相与立祠丹阳钱君倚毗陵胡完夫上饶州何籀记其事于石新校在城神庙东岳行宫河渠考上十年卢本上有宋字五龙堂咸通六年卢本上有时字东殿庙在东北隅达信庙在东北隅此二庙卢在茶场庙之下昌国州洋山庙高宗幸海海下卢有道字封其二妃据郑本宝庆志下为惠顺夫人明德夫人定海云雩三公庙戴栩记之各本作栩卢作相四明志卷第十六宋元四明六志弟六十八元袁桷等撰释道考上天台之学独盛于四明其教以体用为宗吾儒言理独有取焉或曰易师尝言之矣孰先后焉禅学由雪窦显而言辞振宏智觉以妙密微旨穷极践履为洞下传学者难继之老氏别传为役鬼神禳水旱王侯多而祠醮益侈作释道考释布袋和尚布袋和尚者唐末有僧形裁腲蹙頞皤腹杖荷布囊随处偃卧号长汀子雪中体不濡示人祸福辄应将雨则着草屦亢阳则曳木履梁贞明二年于奉化岳林寺东廊坐逝偈曰弥勒真弥勒化身千百亿时时示时人时人自不识葬寺西南二里曰弥勒庵宋元符元年赐号定应大师三年祥光现于葬所得锡杖净瓶邑人建阁藏之崇宁三年赐阁名崇宁旧志云僧知礼知礼字约言金氏子居城之白塔巷巷以礼得名十五祝发为僧从宝云义通传天台学僧曰法界有次第汝当奉持礼曰何谓法界僧曰大总法相圆通无碍是名法界礼曰既曰无碍次第安有居三年辄莅讲席咸平三年郡大旱与僧遵式燃指祈观音咸誓曰果不雨当焚身三日雨大至式后居天竺号式忏主俱以道行名者也撰不二门指要钞有僧难之复有庆昭智圆诘难书具在曰山外礼所言世皆宗之毫析缕计白首莫能尽也而立忏自誓举世莫敢废天禧闲修法华忏显四净士之道将自焚翰林学士杨亿驸马都尉李遵勖劝止之不听郡守李夷庚复以理勉乃止真宗闻其名赐号法智大师遣内侍俯修其所忏法华仪三日后有其徒仁岳求观心观佛之旨密着书斥礼礼知之为作十三科大抵其书以开权显实为宗而约以体用双峰饶氏北山陈氏言性理皆宗其凡例所着书见释氏书目赵清献为碑陈忠肃晁詹事皆尊事其说天台智者之学礼为中兴焉僧本如本如句章人初学于法智问经五义法智曰如能为吾掌事三年当语焉事毕又请法智喝之曰本如如遂有悟为颂曰处处逢头路头头是故乡本来现成事何必更思量法智肯之讲说教论从者如归庆历二年驸马都尉李遵勖请于朝赐号神照尝居白莲寺有虎睡西南隅以杖击之曰非汝所居虎俛首而去殁之夕所居梁栋折有声着仁王忏仪赵清献作行业碑僧介然介然鄞人从明智中立师居南湖通观旨燃指建十六观与其徒相誓曰念佛三昧往生要法也金人犯明州士糜奔散然守观不去酋骑掠至叱曰汝不畏死耶然曰愿力在观室诚不忍去酋曰我北归亦欲效此制作遂强挟以归后人追思遂以其去日为忌尊为定慧尊者塑像于观侧僧智连智连字文秀鄞人学于圆照梵光尝与宏智登千佛阁智曰闻四明讲教言空中有相光曰诚然智以手指太虚曰本无一物其相安在连指山川楼阁此诸物象复是何物智服其言后居南湖史太师与师游问曰师于禅律能贯通耶连曰冰泮雪消同一水耳又问华严般若何支离连曰支离所以为简易号觉云师隆兴元年十二月十八日逝明年正月太师生子弥远将就蓐见连入室因名之曰觉老楼钥评男曰心大而行密体卑而道尊恭而不劳博而不杂寂用之涯不可测也僧普交普交鄞县万龄乡人幼学天台教修忏仪人有问之曰忏罪在己己罪何来若忏他罪汝焉能忏交不能对遂造泐潭入门即诃拟问即杖交不知所以一日潭唿曰交来吾与汝共议古今公案交拟进复喝之由是有省机辩敏发后居天童修持清苦其逝也获五色舍利陈忠肃公尝赞之僧正觉正觉阳州人年十四受戒具学于丹霞淳向子諲漕淮南器重之主泗州普照建炎闲主天童金人犯明诸寺俱毁独觉危坐不去掠骑至塔岭还寺僧旧不满二百人觉纳众千二百人主事者忧之觉笑曰非汝所忧翌日嘉禾钱氏致粟千斛岁大饥为食食贫民凿万工池一夕有蜀僧叩觉门密谓曰师集工繁广弟子有干汞术愿以建器实水银和少药覆之贮汤缶上须臾有声出果银也觉曰吾亦能之遂以汞纳口端坐逾时出之亦银也僧愧谢去洞下宗旨以缜密纳息绝听视守心如婴儿学者难之至觉为再兴临济之学语言为机用其徒实繁盖其道未易学也其时宗杲主育王觉语杲曰明年当逝去杲以辨说自高数侮觉至期觉屏绝人事者三月杲忽曰吾当过天童送觉禅师西归觉将治沐浴杲念以为未可信肩舆以归急使邀杲回至则已端逝矣杲泣下为之削发舍利凝刃不可举乃展拜曰平时自号善说法今不如师矣诏谥宏智禅师所为语录行于世其文丽则如洞下宗旨云葬天童山袁桷曰庆元多名山皆有道德者居之然非里人今独传宏智何耶谓其终始此山洞下之道世不得闻由宏智始兴兴即微岂是道果不可易学邪后之禅人览是宜有感焉僧妙堪智愚妙源象山慈溪多僧得三人曰妙堪堪持律善规短僧不如式者即挞之主育王岁有善士礼释迦塔求现僧有随观者堪逐去之恶僧为塔宫悉撤去将死治银合十余以贮舍利且屠某官有高下之期火葬烟所出俱舍利顶舌俱不坏智愚少游方后得法于运庵为偈颂善出新意辨说锋凑丛林推之主育王吴丞相潜判庆元极尊敬之问曰师语录愿序引以传不朽遇谢之归语人曰吴潜晚岁如病风人福将至吾岂愿其文耶语间于吴吴大怒械于狱以他罪杖之未几吴败贬死愚时年八十诏主径山妙源字晋之清苦峭厉貌寝薄常衣芦花衣服铁祴口诵佛号不辍每跣足乞食于道得法于智愚愚晚岁在径山源为演法代其酬答从者如林其言曰佛去世久矣其言在后皆蹈袭之戒律隳坏将日甚语能岁化一人知因果诚不负佛付嘱也善代答其入室机峻电疾卒不可抟缚风止水静意泊如也主定水问学满户外后示寂愿以身饲乌鸢善为唐诗类张武子雪窦妙高峰诗人传诵之僧善月善月字光远定海人母梦月入于怀后出家遂名善月盖古佛名也居南湖问如来不断性恶之论有省史太师以月波处之学者云集太师曰廪食不足吾为师办郡守何澹以师居南湖凡十三年后居上竺岁旱诏迎大士于明庆车驾亲幸月以祷雨应补左街僧录史忠献问月曰欲何能断答曰日远月忘或问以安心曰心本不动又问法华经藏曰当处全彰晚岁着论不辍有楞严览金刚会解圆觉略说楞伽通义等书嘉定至淳佑天台之学月为冠寿九十三僧传古传古四明人工画龙建隆初名振京师尝于明州国宁寺画龙于壁观者奇之徽宗作画谱定画龙高下以传古为第一宣和所藏有三十曰衮雾戏波龙二穿石戏浪龙二吟雾戏水龙二踊雾出波龙一吟雾踊波龙一爬山踊雾龙二踊雾戏水龙一穿石出波龙二穿山弄水龙二出水戏珠龙一戏云双龙一戏水龙图四出洞龙图一翫水龙图二出水龙图一祥龙图一吟龙图一戏龙一戏水龙一坐龙一僧奉真奉真鄞人善医熙宁中名闻东都天章阁待制许元为江淮发运使奏课于京师时欲入对而其子疾亟瞑而不食惙惙欲死逾宿矣使奉真视之曰脾已绝不可治死在明日元曰观其疾势固知不可救今方有事须陛对能延数日之期否奉真曰如此似可诸脏皆已衰惟肝脏独过脾为肝所胜其气先绝一脏绝则死若急泻肝气令肝气衰则脾可少缓可延三日过此无术也乃投之药至晚遂能张目稍稍复啜粥明日渐苏而能食元极喜奉真笑曰此不足喜脾气暂舒耳无能为也已越三日果卒奉真之为医也其诊视之妙不差录分奉真号善济其法传之元觉元觉传之法宗及了初皆能续其烙驰声一时相传盖三世活人无虑千百数见沈存中笔谈昌国州寺院宝陀寺在州之东海梅岑山佛书所谓东大洋海西紫竹旃檀林者是也唐大中闲有西域僧来燔尽十指顶礼洞前亲感菩萨现大人相为说妙法授以七色宝石神通变化遂显于此后曰本国僧慧谔自五台山得瑞相欲返国舟抵新螺礁谔祷之曰使我国众生无绿见佛当从所向建立精蓝有顷舟行竟泊潮音洞下有居民张氏目睹斯异亟舍所居双峰山卓庵奉之俗唿为不肯去观音院郡闻遣幕客迎其像置城中为民求大吉祥已而有僧即大众中求嘉木刻像扃户弥月工竟而僧不见今之俨然跌坐于绀殿者是也宋元丰三年内殿王舜封使三韩至是有大龟负舟不得去望山作礼忽龟没而舟行泊还以其事上之锡今额绍兴元年易律为禅辛亥真歇了禅师解会长芦南游浮海于此结庵榜曰海岸孤绝处由是飞锡此山者皆具曹溪正法眼藏畴非禅林之秀嘉定七年赐圆通宝殿四字大士桥三字载新梵宇八年德韶以佛照禅师法嗣来主丛林值中殿赐金钱喧动都城缁白从化韶乃裒所施刱龙章阁惟大士以三十二应身入诸国土现八万四千手臂目接引众生与五台之文殊峨眉之普贤为天下三大道场归附后至元十年住持僧如智捐衣砵之余建接待寺于沈家门之侧以便往来者大德三年钦奉圣旨拨赐鄞县湖田二十顷翰林学士朝列大夫知制诰同修国史刘赓撰碑铭云国家自世祖圣德神功文武皇帝奄有四海凡名山大川仙释所托以神其教者植仆新弊毕乘兴运今上皇帝龙飞以来巨剎殊庭天降地涌于以扬前人之休光衍万世之庆泽淛水东庆元昌国有山名补陀落迦者奇峦复嶂幽洞灵岩错立层出于奔波骇浪之中潮汐吐吞烟霭变幻螭虬鼋龟蜿蜒呵卫华严经所谓善财第二十八参观自在菩萨与诸大菩萨围绕说法者此其地也寺曰宝陀创始汴宋元丰初尔时灵迹率随缘影响示现香花与五台岩道场实类而旱滂风涛之祷响答尤捷其在东南故是佛法一大海会无论遐迩卑尊靡不皈依瞻仰今上皇后福德日盛一念中闲母虑皆佛事乃大德二年春特命中御府臣李英驿降御所祝香使还载命修缮其像设之宇明年春宿卫臣孛罗等实行载驰祝香内出中金百两饬江浙行中书省遣僚吏同莅其役又明年春宿卫臣魏也先太出三驰祝香御命饭僧周阅具典事竣寺之长僧如智如律其徒言孜奉玉琢菩萨瑞相表上内廷以便瞻礼且归美报今年春仍命太出偕李铁木儿不花魏也先持五彩旛旌侑祝香以往庄严其法筵又内出宝币二千缗即其寺治演法之堂暨庐舍之圯腐剥陊者又饬行中书省捐土田之在官者二十顷畀之益其徒食俾岁以建寅午戌月讽诵祈禬又下玺书复其凡隶宝陀者非宝陀者禁其毋得怙以匿冒如智亦因被赐袈裟内廷传瑞流恩曾无虚岁至是命中政院臣传命翰林院臣俾用文字而刊贞石以贻永久臣既摭实铨次如右窃谓象教之来中土虽显晦靡常其所获验亦不专系夫崇奉敬怠陛下以宽简而治民殿下以慈祥而佐理与往圣觉皇同符共贯是宜圆精荐厘方祗效祉若金汤回维亦曰我国家之常事其所以迓续延洪之道自有大本大原在也因以明其所在而系之以诗曰皇元混一其仁如天好生恶杀慈视竺干帝绳祖武仁守大宝曰临曰御尽循尧道后嗣徽音所宝惟慈力行万善念兹在兹繄彼补陀法云真际白衣如来东渐西被如来大智无古无今慧日满月无不照临天开崇因祠香岁致应复为感非徐非亟布金檀币即而招提旧仍新就离立翚飞僧智表陈如来昭晰玉琢妙严象其光洁补陀非遥浙水之东法身圆对奚必梵宫教旨崇之胜幡是锡申画沃腴益其香积俾勤梵呗为国祷祈敛时五福敷锡靡私诞降玺书以镇以护山河大地等为乐土恩德所覃震耀无前帝仁后慈亿万斯年惟观自在非闻非见圆融理性神光毕现优昙砵华瑞应孔彰皇图释纲相为无疆词臣承命作颂其职揆厥本原懋昭大德潮音洞东大洋海西西大洋海南洞在焉嵌岩下瞰回顾无畔岸去寺三里由寺至洞下地皆黄砂佛书所谓金砂铺地者是也向有大士桥亘乎洞前为潮所啮善财洞潮音洞右亦神通显见之地岩有罅峭峻而蹙狭其中窈不可测外有石壁立泉熘如滴珠久而不竭人谓之菩萨泉盘陀石平广可坐百余人下瞰大海正扶桑出日之地烛龙将驾天光焕发五色烂然顷焉一轮从海底涌出其大有不得而名者三摩地寺之西偏登山者由此亭曰极清净嘉木森秀清泉绀冽乱石错出诡形怪状不可模写真歇庵寺之深处旧了禅师修道于此无畏石真歇庵之前突然一石其形方而广峻不可陟狮子岩无畏石之侧正趣峰灵鹫峰观音峰前越王史公官西监因浮海诣潮音洞下焚香作礼大士具正法眼藏显见奇特声闻空中有结果寇莱公之语越王尝记所见于寺壁今摹而刊诸石越王留题绍兴戊辰三月望鄱阳程休甫四明史浩由沈家门泛舟遇风挂席俄顷至此翼蚤恭诣潮音洞顶礼观音大士至则寂无所睹炷香烹茶但捥面浮花而已归寺食讫与长老澜公论文殊拣圆通童子入法界事晡时再至洞前俯伏苔磴凝睇嵚空惟乱石累累兴尽欲返有比邱指曰岩顶有窦可以下瞰攀缘而上瞻顾之际瑞相忽现金色照耀眉目燎然二人所见不异惟浩更睹双齿洁白如玉于是咸怀庆快作礼而退既而治舟还甬东惧此话无传用书于壁庶几来者观此无疲厌心不以一至不见而遂已也在城寺院禅院五天宁寺在西北隅惠政桥唐为国宁寺大中五年置宋崇宁二年改崇宁万寿政和元年改天宁万寿绍兴七年改报恩广孝是年又改报恩光孝建隆闲康宪钱公亿建铁塔徙奉岳林寺深沙神于西廊乃工人王百艺极雕刻之巧而为之尝现光明鼠雀不敢近建炎闲寺毁而其室岿然独存皇朝至元二十九年寺复毁僧可举重建为祝圣都道场至大二年正月火于倭人万寿寺在东北隅大梁街唐咸通十三年史君周景遇舍廨宇以建仍舍田以赡赐额慧灯宋开宝闲重建太平兴国七年改崇寿政和八年改广慧建炎四年毁重建嘉定十三年毁即复或谓慧字从心从彗于星皆火谶也改万寿是日火环寺而寺独存人咸异之皇朝至元十九年火至大二年又火吉祥寺在东南隅新排桥东晋天福五年建六年以释天院为名宋太平兴国八年赐今额嘉定闲火复建皇朝至元十九年二十六年至大二年经三火能仁观音寺在西南隅旧号报慈濒月湖西宋建隆闲节度使钱公亿舍宅为之成于太平兴国闲记云面枕平湖门横绿野为四明望监也观音像以诸香众宝庄严其额初赐承天宣和改能仁建炎兵火之变大士梦于僧亟移郊外净严院于是获存复迎以归恳求无不应嘉定中以其地赐丞相史鲁公移其额于大慈山景定年史氏归地复立寺门有十洲旧址之一在湖之滨皇朝至元二十六年僧判苏昌普建一室以奉大士善财号保圣寺教化十方七延庆寺在东南隅仓桥东周广顺三年建曰报恩院宋至道中僧知礼讲天台教行学闻于朝真宗遣使加礼异之是为法智大师大中祥符三年改延庆元丰年法智孙介然建十六室为禅观绍兴十四年赐教额寺之大悲阁有辟支佛舌舍利并普贤像嘉定十三年僧以像小欲广之剖其藏得书云动此者水火为灾未几寺毁像灭丞相史鲁公重建扁曰南湖福地至皇朝至元二十六年火僧善良重建天竺慈云式忏主悼四明尊者诗二首法智大师行业碑赵抃作净土院记陈瓘作宝云寺在西南隅行春坊东朱开宝元年僧义通字惟远本高丽人自三韩来誉振中国知礼尊式子矜是其门人之上足漕使顾承徽舍宅为义通传道处实名传教僧逾二纪而逝既荼毗弟子收骨葬于育王山之阳累石为塔有记侍御王伯庠书刻于石太平兴国七年赐额宝云昭其祥也建炎嘉定毁于火皇朝至元二十六年至大二年又火白衣广仁寺在西北隅广仁坊唐长兴元年建号净居报仁院俗唿白衣观音院清泰二年为净居续因祈祷灵应加报仁宋治平元年赐今额初节度使钱公亿廨宇之梁见白光纹脉有观音相乃易其木刻观音像寘于寺郡守周邦彦捐金建青莲阁建炎四年火至皇朝至元十九年复火僧道全重建朱翌登白衣寺钟楼诗云凭高直欲驭西风百里纤毫尽发蒙楼观相望秋色里江山争丽海光中云容入座如相识足力缘梯尚不穷肯使诗成夸得意撞钟惊起坐禅翁兴圣寺在西北隅西墙下唐咸通十年建旧号墙西院宋大中祥符八年赐今额本尼寺也建炎兵火后改为男僧寺太平兴国寺在西南隅木兰桥西唐开元二十八年建号太平兴庆宋太平兴国八年改今额本寺旧有子院三曰浴院曰经藏院曰教院寺有泗洲像长尺余先是于福明桥水中时见光景入水得之因加严饰崇奉于寺嘉定十三年火后教院重建十方皇朝至大二年火干符承天寺旧志作能仁罗汉在西北隅富荣坊北唐为干符寺寻废咸通八年复建名药师院后又为承天宋政和七年赐额寺有子院二曰法华教院曰罗汉律院后能仁法华废惟罗汉院在皇朝至元二十一年有司例复旧基僧道全垂建先是法智尊者修教观于北天寿白云寺在西北隅皇朝至元二十一年僧无二建庵扁曰白云精舍大德二年官司改今名为天台教宗律十方院七五台开元寺在东南隅唐开元二十八年建以纪年名会昌五年毁佛祠寺亦废大中初刺史李敬方请于朝诏复开元寺乃即国宁寺旧址建焉寺西南高原有棠阴亭郡守殷僧辨废亭以其材增建千佛殿寺之三门亮阇梨建亮号月山能文善谈论道行高洁邦人敬之日阅藏经绩施利为之殿有维摩问疾相东庑有梵王帝释四天门王行道变相天神天男天女歌乐形相皆协律以尽极其艺之精妙吴越画中宝也其乐盖霓裳羽衣曲调云尝有广利大师工几言光者住此寺善草书工画辞辨过人昭宗闻其名召至阙讲论寺有二碑其一李苹文其一陶祥校书文韩择木书又有不肯去观音先是大中十三年日本国僧惠谔诣五台山敬礼至中台精舍睹观音像貌端雅乃就恳求迎归其国众从之谔即肩舁至于此将登舟像重不可举率偕行贾客竭力舁之乃克胜及过冒国梅岑山涛怒风飞物人惧甚谔夜梦一僧谓之曰汝但安吾此山必令便风相遂谔泣告众以梦咸惊异乃诛茅结庐置其像而还因唿为不肯去观音其后开元寺僧道载梦观音欲归此寺乃创建殿宇迎奉之邦人祈求辄应亦号瑞应观音唐长史韦绚尝纪其事宋太平兴国中重饰旧殿曰五台观音院以来自五台山故也骆登吴矜皆有记以叙之寺有子院六日经院曰白莲院曰法华院曰戒坛院曰三学院曰摩词庵惟开元为甲乙住持余为十方也嘉定十三年火惟五台戒坛重建为十方皇朝至元二十六年复火今起盖渐完湖心广福寺在西南隅西湖之心旧号水陆冥道院俗谓湖心寺宋治平中建熙宁元年改寿圣院绍兴三十二年改今额系十方传律讲法处为放生池道场干道初太守赵伯圭建广生堂朱翌撰记今入集古考经藏寺在东南隅旧系太平兴国寺子院本甲乙今为十方嘉定十三年火徙建于旧寺之东皇朝至元十九年至大二年连毁罗汉应真院在西北隅即能仁罗汉院唐为干符寺咸通八年复建名药师院又为承天政和七年赐额寺有子院二曰法华教院曰罗汉律院后能仁法华废惟罗汉院存徙东南隅寿昌废基上皇朝至元十九年火二十一年有司复其地景福寺在东南隅旧号水陆莲花院宋建隆二年建大中祥符三年改今额皇朝至元十九年火东寿昌院在东南隅唐清泰二年僧子麟禅师往高丽曰本并百济诸国传持天台教法高丽国王遣使李仁旭辈送还明州钱氏因赎徐蕴卿园地建院以安其众晋天福七年吴越王命以为保安院宋治平元年为永安大观三年赐今额嘉定十三年绍定元年两经火景德寺在东南隅唐清泰元年建号鄞江院宋大中祥符元年赐额寺有教院在西偏嘉定十三年火废为民居皇朝元贞元年有司移文例复僧判吕辇真重建甲乙徒弟教院八境清兴法寺在东南隅唐咸通二年建始僧鸿绍因南门外水陆院基为柳亭院复号境清宋大中祥符元年赐今额嘉定十三年火重建皇朝至元二十六年延毁遂复其旧今徙于兹以南门外旧基建化坛属本寺保安寺在西北隅宋绍兴闲有僧师韵卓庵修道或讦其私置庵毁地夺于有力者淳熙中史忠定王请东湖上水废寺额畀韵弟侄师璨清俊募缘重建皇朝至元十四年复废至元二十一年有司例复重建西寿昌寺在东南隅东寿昌寺之下院也宋嘉定十三年火废为民居皇朝至元二十五年有司例复旧重建大德元年展拓聿新天封院在西南隅唐通天登封年闲建僧伽增高十有八丈以镇郡城汉干佑五年建天封塔院宋大中祥符三年改今额建炎闲毁绍兴十四年郡守莫将重建嘉定十三年火废为民居皇朝至元二十三年有司例复建犹未完大中祥符寺在东南隅天封塔北周广顺元年建号崇福寺宋端拱中僧从信以精琴闻既至京师召见赐食赉金帛赐呈三惠大师大中祥符元年赐额嘉定十三年火废为民居皇朝至元二十四年有司复旧重建二十六年复毁崇教寺在西南隅衮绣坊唐干符元年建宋大中祥符元年赐今额建炎毁于兵皇朝至元二十五年至大二年复毁广福院在西南隅木兰桥西汉干佑二年建号罗汉院宋太平兴国九年赐今额嘉定十三年火重建皇朝至大二年火圣功寺在西南隅本崇教院也周显德元年建宋真宗诏内侍裴愈访名山圣迹奏改今额皇朝至元二十六年火重建尼寺一戒香十方寺在西南隅唐大中元年建旧号白檀寺宋大中祥符元年赐额嘉定十三年火重建皇朝至元二十六年至大二年两经毁未复旧规普照寺在西南隅唐咸通三年建号福明院宋大中祥符元年赐今额嘉定十三年火重建皇朝至元二十六年复火重建兴教寺在东南隅邱家桥梁贞明二年建号新居禅院宋大中祥符元年赐额嘉定十三年火重建端平闲请今额皇朝至元十九年火重建普宁寺在西北隅旧为庵舍嘉定十三年赐额即毁皇朝至元十九年复火庵舍一镇明岭观音庵在西南隅府治前一里三十步本一坵阜天禧中守李夷庚以土增之为佛亭嘉定十三年火次年市民重建观音殿兴定元年守胡矩书圜通道场以表颜颐仲因咸大士梦舍田拓旧皇朝至元十六年至大二年火今已复普门经堂在西北隅虹桥巷皇朝至元二十六年系没官房屋建尼寺二戒香十方寺在西南隅唐大中元年建旧号白檀寺宋大中祥符元年赐额嘉定十三年火重建皇朝至元二十六年至大二年两经毁未复旧规普照寺在西南隅唐咸通三年建号福明院宋大中祥符元年赐今额嘉定十三年火重建皇朝至元二十六年复火重建兴教寺在东南隅邱家桥南梁贞明二年建号新居禅院宋大中祥符元年赐今额嘉定十三年重建皇朝至元二十六年火奉圣寺在西北隅衍庆坊唐天佑二年建号净居禅院宋大中祥符元年赐额嘉定十三年火重建端平闲请今额皇朝至元十九年火重建普宁寺在西北隅旧为庵舍嘉定十三年赐额即毁皇朝至元十九年复火庵舍二镇明岭观音庵在西南隅府治前一里三十步本一邱阜天禧中守李夷庚以土增之为佛亭嘉定十三年火次年市民重建观音殿绍定元年守胡矩书圜通道场以表颜颐仲因感大士梦舍田拓旧皇朝至元二十六年至大二年火今已复普门经堂在西北隅虹桥巷皇朝至元二十六年系没官房屋建竹林精舍在西北隅朝士坊皇朝至大二年士民胡源建新校释道僧正觉掠骑至塔岭还还上卢有乃字僧妙堪顶舌俱不坏顶下卢有骨字寺院宝陀寺欲返国国上卢刘有故字碑于以扬前人之休光于上卢有盖字三摩地亭曰极清净亭上卢有有字万寿寺是日火环寺日下卢有东北隅三字能仁观音寺复立寺门卢无立字四明志卷第十七宋元四明六志弟六十九元袁桷等撰释道考中鄞县寺院禅院阿育王山广利寺在县东三十里晋义熙元年建梁武帝赐阿育王寺额宋大中祥符元年赐名广利大觉禅师怀琏居之名振天下皇佑二年怀琏居东京净因院仁宗召对赐食御制释典颁并提纲语句授之治平三年英宗诏归山熙宁三年建宸奎阁寺有释迦如来真身舍利塔内有一角金钟舍利在焉高宗赐号曰佛顶光明之塔尝取至禁庭寺东北山上有所谓迦叶佛左足迹上有东塔院传者谓刘萨诃所礼舍利塔涌出之处西塔院去寺五十步塔乃唐明皇时建也寺东二里有无相庵大慧禅师作道宣感通传晋太康二年并州离石人刘萨诃生业弋猎因病死而复苏云在冥中见一梵僧语之曰汝罪深重应堕入恶道今洛下齐城丹阳会稽并有古塔及浮江石像悉阿育王所造可勤求礼忏当免斯患萨诃更生乃祝发为僧更名惠达东诣鄮县入乌石岙结茅以寓遍访海涘名山忽一夜闻土下钟声即标识其处越三日见梵僧七人行道空中地形如涌为方坛状神光照映因斸土求之得一石函中有舍利宝塔六僧腾空而去一僧化为乌石因以名岙焉会稽记按曰此条标目大误语详校勘记晋相王导初渡江有道人神采不凡自言余从海上告导曰昔与阿育王同游鄮县安真身舍利塔阿育王与真人捧塔飞行虚空入海诸弟子攀引不及一时俱堕化为乌石如人形名僧传云昔时神人捧塔飞行海上弟子有未得道者堕地化为乌石犹作人形上有袈裟文至今村名塔屿岙名乌石今乌石在寺前数里属鄞县塔屿村相去又十五里属定海谓东塔院为舍利涌出之处天童山景德寺县东六十里晋永康中僧义兴诛茅结屋山闲有一童子日给薪水后既有众遂辞去曰吾太白也上帝以师笃道行遣侍左右语讫不见故曰太白禅师寺后经兵火唐开元二十年僧法璇复故迹建精舍于山麓之东正字万齐融造多宝塔于西南隅后徙寺于太白峰下干元初相国第五琦奏请天童玲珑岩为寺名后僧清闲建食堂咸通十年为天寿宋景德四年赐今额绍兴初宏智禅师撤而新之淳熙十六年僧怀敞建千佛阁日本僧荣西从敞游归其国致百围之木以来寺侧有虎跑泉古松夹道二十里梵宇甲东南虎跑泉玲珑岩等诗并见集古考大慈寺县东六十里宋嘉定十三年史丞相弥远创立为功德寺大梅山护圣院县东南七十里唐贞元中法常禅师始诛茅结庵开成元年建寺名曰上禅定会昌废大中复建名观音禅院柳公权书额宋大中祥符元年赐今额其山盖汉梅子真旧隐也法常禅师偈摧残枯木倚寒林几度逢春不变心樵客遇之犹不顾郢人那得苦追寻又诗曰一池荷叶衣无尽几树松花食有余刚被世人知住处更移茅舍入深居大梅山保福院县东南七十里唐贞元十二年建号北兰院大中元年改报国仙居宋大中祥符三年赐今额与护圣同一山汪大猷有记杖锡山延胜院县西南一百二十里唐龙纪元年天童山纪禅师飞锡至此建宋宝元二年赐今额寺前有石岩高丈余上刻四明山心四字乃汉隶也金峨山真相院县东南八十里旧号罗汉院唐大历元年建宋治平元年赐额金文山惠照寺县东南七十里旧号金文忏院唐干宁二年建宋治平元年赐额五峰山崇福寺县东五十里旧号五峰院晋天福六年建宋大中祥符三年赐额东山慧福寺县东南四十里旧号福昌院宋淳佑七年郑丞相请于朝增田重建为功德寺改赐今额跘跨山崇果寺县东五十五里晋开运二年建宋大中祥符三年赐今额普净寺县西南七十里旧号顶峰庵宋建隆二年建大中祥符三年赐今额四明寺县南二十里旧号鄞水院唐天复元年建宋大中祥符元年赐今额白云延祥寺县东南八十里宋干德五年建大中祥符三年赐额法忍寺县西南六十里旧号定光院唐咸通元年建宋治平二年赐额西延庆寺县南四十里旧号永福院唐中和六年建翠岩山移忠资福寺县西南七十里旧号翠岩境明院唐干宁元年建宋大中祥符元年赐名宝积禅院嘉泰四年前张参政请院为功德寺赐给今额报忠福善寺县西南七十里旧号峒山院唐光启二年建宋大中祥符元年赐名彰圣本甲乙徒弟院干道四年改充十方禅院嘉定二年加赐前额踞峒山东南支众峰环合状若芙蓉是年楼参政钥请为功德院赐今额佛陇山积庆显亲寺县东六十里唐咸通十三年建宋治平元年赐名保安庆元六年充恭淑皇后宅齐王府功德院教忠报国寺大慈山丞相史弥远功德寺妙智寺大慈山丞相史弥远功德寺霞屿寺在县东南六十里东钱湖之心小屿兀然于其中大资史岩之凿山为观音洞髣宝陀之山因建以奉且割田以赡教院资教寺县西四十里旧号广德院周显德元年建宋治平元年赐额悟真寺县东南五十里汉干佑二年建宋治平元年赐今额栖真寺县南六十里隐学山唐建中二年建号隐学寺宋大中祥符元年赐额惠光寺县西南四十里唐咸通八年建名小江院宋大中祥符三年赐今额院尝有妖僧塑神像纳老乌于其腹以术咒之使为祸福于人而邀利民之有灾患者不祷其神则不宁干道中守张津知之追妖僧至庭下具得奸状遣吏剖其腹果得死乌杖其僧而逐之民以安息治平寺县南三十里后唐清泰二年建名保丰宋治平元年赐额广寿寺县东五里周广顺元年建号崇庆院宋庆历七年赐额广严寺县东四里旧号华严院晋开运元年建宋治平二年赐额布金寺县西南三十里宋宝元二年建治平二年赐额海惠寺县南三十里旧号广利以院之祖师广利大师得名宋治平二年赐额兴教寺县南五十里旧号小溪兴福院唐咸通八年建宋治平元年赐额普和寺县西南五十五里汉干佑二年建名灵影宋庆历七年赐今额圆通寺县南三十五里唐天佑十年建名东林宋治平二年赐今额邓桥广福寺县东南二十里宋天圣四年建赐名寿圣绍兴三十二年改赐额普安寺县南五十里梁干化二年建名茆山宋治平元年赐额明心寺县南三十五里晋天福五年建名厉山院宋治平二年改赐额惠灯寺县东南三十五里旧号宋村院宋建隆二年建治平二年赐今额福圣寺县东南四十里旧号东山塔院宋干德四年建治平元年赐额清修寺县西南八十里旧号清凉院宋干德二年建大中祥符元年赐今额普照寺县南七里旧号明福院宋干德二年建治平二年赐今额辩利寺宋端拱中建旧为史丞相弥远功德寺慈悲普济寺东湖月波山下宋淳熙五年建普光寺教忠报国寺宋绍兴二十年建淳熙六年赐额宝华寺大慈山前史丞相弥远功德寺普恩寺在县东五十里皇庆二年儒人陈泳施财刱建复割田以赡其子廷藻于延佑元年申告有司达于帅府请今额律院宝严寺县西南五十里旧号孝义院唐元和十二年建宋大中祥符六年赐今额王荆公有诗广修寺县东六十五里晋天福五年建宋大中祥符元年赐额菩提广福寺县东南八十五里唐干符六年建宋大中祥符三年赐额禅岩寺县西南八十里唐贞元元年建寺东有岩穴可坐百余人旧有僧言法师修道之处因岩名寺曰禅岩今为律院慈云寺县南三十里汉干佑二年建名李浦宋治平二年赐额法云院县东七里宋干德六年建号甬东浴院治平二年赐额多福寺县东五里宋干德三年建治平元年赐额悟空寺县东南六十里大慈山前史丞相弥远功德寺甲乙院栖心崇寿寺县东五里旧号东津禅院唐大中十二年分宁令任景求舍宅建请心镜大师居之僧姓朱既居于此会剡寇裘甫转掠四明有众数万纵兵入寺师燕坐禅定神色不动贼众愕然悔过作礼倒戈而退咸通二年寇平郡奏其事请以栖心名寺旌师之德宰相裴休卷帛书扁七年师化谓其弟子曰后三年当焚我窆于天童山忽一日异香发闻弟子相谓曰师有遗言今三载矣异香其启我乎乃发龛荼毗之俨然如生获舍利数百颗丹翠交辉敕谥心镜塔名寿相天童亦有舍利塔焉剌史崖琪状其行于碑宋大中祥符元年赐额政和八年四月七日御笔以有常住庄产寺院改建神霄玉清万寿宫州以寺充焉久之复旧崔琪唐心镜大师碑释氏之宗也得了悟真机则旷劫不碍自释迦去世至曹溪已降指心传心祖系绵续下分万派不坠本枝故得之者则迥超觉路坐越三界大师之道契万派之一流也大师讳藏奂俗姓朱氏苏州华亭人也母方娠及诞常闻异香则知兜率降祥来从百亿劫幼怀贞悫长契元奥松风水月未足比其清华仙露明珠讵能方其朗润故以智通无累神测未形超六尘而迥出只千古而无对为儿时尝堕井有神人接持而出丱岁出家师事道旷禅师弱冠诣中岳受具戒母念其远思之辄泣因二目不视及归省其母即日而明母丧哀毁庐墓征瑞备显由是名声翕然归敬者众因欲蕝茅诛木与御燥湿遽感财施充积堂庑乃崇院侧有湖湖有妖神渔人祷之必丰其获罾罿交施腥膻四起大师诣其祠而戒之鳞介遂绝后挈瓶屦以历湖山灵境异迹游览将毕复诣五泄山遇虚默大师一言辨析百契符会噫显晦之道日月之所然也圣教其能脱诸故会昌大中衰而复盛唯大师居之莹不能惑所谓焚之不热溺之不濡者也洎周洛再构长寿寺敕度大师居焉时内典焚毁梵筴煨烬手缉散落实为大藏故南海节度杨公典姑苏日请大师归于故林以建精舍大中十二年分宁宰任景求舍宅为禅院迎大师居之剡寇裘甫率徒二千执兵昼入大师冥心宴坐神色无挠盗众皆悸慑叩礼逡巡而退寇平郡中奏请改禅院为栖心寺以旌大师之德凡一动止禅者毕集环堂拥榻堵立云会大师学识泉涌指鉴岐分诘难排疑之众攻坚索隐之士皆立褰苦雾坐泮坚冰一言入神永破沈惑以咸通七年秋八月三日现疾告终享年七十七僧腊五十七先是命香水剃发谓弟子曰吾七日在矣及期而灭门人童弟号擗泣血乃窆于天童岩弟子培坟艺树三载不闲忽一日异香凝空远近郁烈弟子相谓曰昔奉大师遗嘱令三年之后当焚我身今三载矣异香其启我乎乃定厥议揭龛发塔再睹灵相俨若平生以其年八月三日礼法荼毗于天童岩下祥风瑞云竟日隐现获舍利数千颗红翠交辉白光上贯十三年弟子戒休赍舍利述行状诣阙请谥奉敕诔褒谥曰心镜塔曰寿相呜唿菩萨之变通也出显入幽示现无极其可究乎大师自童孺距耆耋陈言措行皆贻感应复以证前生行业知示灭之日时苟菲位跻十地根超上品孰能造于是乎在长寿寺时谓众僧曰昔四明天童山僧昙粹乃吾之前生有坟塔存焉相去辽远人有疑者乃追念事实皆如其言景求将迓大师也人或难之对曰治宅之始有异僧令大其门二十年之后当有圣者居之比大师至止二十一年矣初大师将离姑苏为徒众留拥乃以拂与之曰吾弗在此矣尔何疑焉及大师潜行众方喻其深意又令寺之西北隅可为五百墩以镇之众曰力何可及大师曰不然作一墩种柏五株即五百墩也凡微言奥旨皆此类也至若辟玄关谕生死宏敷至赜不可备论咸通十五年琪祗命四明郡戒休以其迹征余之文遂直书其事以旌厥德铭曰空王设喻烦恼无涯惟大师心照尽尘沙大师降灵吴之华亭方娠载诞厥闻惟馨童蒙堕井神扶以宁母思眇目归省而明渔人祷神其获丰盈一戒祠宇施罛莫婴象教中亏贝叶斯隳手集三乘遗文可披识羊佑环知仲尼命正色兵威寄词谭柄我来作牧空企音尘琢兹贞石庶乎不泯景德寺县西三十里宋宝佑元年建延福寺县东南二十里唐大中十三年建名天王宋治平元年赐前额院有天王像资圣寺县东北一里半旧号渔浦门外院宋太平兴国二年建天禧四年赐额宝林寺县南三十五里旧号报国西林院晋开运三年建宋治平元年赐额延寿王广福寺甲乙教院县东南六十里旧号延寿王院晋天福二年建宋熙宁元年增寿圣二字绍兴三十二年改额禅寂寺县东南三十五里宋雍熙二年建治平元年赐额尊教寺县东南四十里晋天福三年建名慧日宋治平元年赐额能仁寺县西南十里宋干德中建号东安咸平六年改承天院政和七年五月改前额俗唿南承天圣寿寺县西南六十里唐咸通五年建宋太平兴国三年赐额法慈寺县西南七十里旧号凤山院唐咸通七年建宋治平三年赐额崇法寺县南五里旧号焚化院宋干德五年建大中祥符三年赐额有鄞女墓大悲院县东十五里旧为金莲庵上桥林氏所建宋绍兴年闲改庵为大悲寺天寿寺县西南六十里旧号天井院宋建隆元年建治平元年改赐额按周铢天寿院记云四明山西南诸峰惟灌顶定光为最高傍有瀑布泻于两山万迭之闲其下有三井泓然澄深清澈见底是为天井岁旱祷于井随求而应有金线蜥蜴之状出而赴感兴云雷沛甘泽为一方千里之惠而年谷用登初僧有道凝者来自福唐建室百楹于井上乡人遂以天井院名之丐于朝而得赐额焉青山惠安寺县东四十里晋天福三年建宋大中祥符三年赐额天佑元年中元日有十六僧现于山顶逡巡而灭又名其寺曰罗汉院普宁寺县西南五十里旧号天王院唐咸通十三年建宋大中祥符三年赐额空相寺县西南七十里旧号四明保安院晋开运二年建宋治平二年赐额方广寺县西南五十里旧号泗洲院唐咸通十一年建宋治平二年赐额国宁寺县四十五里宋大观二年建赐额妙智寺县西南七十里旧号观音庵汉干佑二年建宋治平元年赐今额慈福寺县东三十里旧号盛店保安院周显德二年建宋治平元年赐额院旧有全师者年六十余日诵妙法莲华经三十余年如一日以部计之万五千矣世目之为全法华净照禅师臻老既诗之士大夫从而和之甚众最后黄山谷一诗云摄意持经尽劫灰人闲处处妙莲开他时诵满三万部却觅曹溪一句来慈恩寺县西南九十里旧号小溪松岩院晋天福九年建宋治平二年赐额明觉寺县东六十里旧号明堂院唐宝历二年建宋治平元年赐额寺有住在堂直龙图阁舒亶记并有诗十二绝不管霜毛不贷人一年旧了一年新山窗未晓闻山乐可是梅花漏泄春风吹雨脚细于丝冷暖浑如寒食时不待千山消尽雪小红已到杏花枝沙溪过两半清浑径石高低带雪痕又见山农话春事腰鎌两两唤儿孙断桥高下路横斜隔水人烟四五家雨后一枝红带雪风流不道有岩花一溪高自朴岩来寺在岩腰水抱回林下老僧相顾笑柴门今始为君开高低深浅逐阴晴一簇林峦画不成谁道青山怕云点白云点处转分明四山面面玉成围只许闲云去又归更有小轩人不到落花狼籍点苔衣只见青山无水声到头耳目未全清年来赏遍江东寺才入今宵睡未成六国干戈擅霸图先生谈笑有工夫不知当日纵横梦曾识水声山色无榛棘丛中旧草堂千年谁复辨兴亡累累付与张仪印珍重空中一炷香枉将风月恼肝脾懒复雕镌出小诗尽日焚香面山坐卷帘时与夜僧棋小白山前大白山两山强坐属僧闲何时卜筑三椽地黄帽青鞋日往还普光寺县东四十五里旧号光化院晋开运二年建宋治平元年赐额净众寺县东二十里旧号斋堂院宋开宝二年建治平二年改赐额珠山净土寺县东六十里晋天福元年建号珠山院宋治平元年赐额阮山广福寺县东九十里汉干佑二年建号阮庵宋熙宁二年赐寿圣院额绍兴三十二年改前额多宝寺县东南八十里旧号管江院宋开宝元年建治平二年改赐额僧则交慈溪方氏子也始生遇相者曰此儿出家则成道长入多宝院师若大智照公照公讲于钱塘祥符东院师与其徒六人服勤左右学益通号六罗汉凡有咨承大智可之遂传其要归住多宝训讲如大智告学者戒以不犯为本律以持守为功念念常存净度立至忠肃陈公瓘与相好超然心契晚辟谷不食趺坐而逝天大暑数日不掩龛色不变也建塔院于西山前敷文阁待制龙舒朱翌为铭法庆寺县东南八十里大梅山象峰下旧号宝庆院唐干宁元年建宋大中祥符元年赐额云龙寺县东南二十五里资福寺县西南六十里唐光启二年僧志回建光化四年赐名广学同光四年改名隐学宋大中祥符元年改名资寿三年赐额为前宣参政缯功德寺攻媿作记保安寺雷峰传善寺宋参政宣缯功德寺胜像寺宋史越王功德寺大中祥符寺县东五十里晋天福三年建名西溪宋治平三年赐名法宝嘉定中尚书史弥坚请为功德寺十七年改额天福寺县西南八十里宋治平中建宝寿寺县南五十五里初为华药岩龙湫庵宋淳熙间僧明哲所刱景定三年请移杭州长生橘东废寺宝寿院额归寺广恩崇福寺县西南五十里宋绍定淳佑间袁越公韶为其父卫公建王尚书有记浙河以东山水名天下四明为最出四明西门至林村行六七里曰桃源循桃源而入虬腾驷奔气势奇峭紫岩为最溪清谷窈楸槚郁茂是为太师袁卫公之阡公笃厚好善用昌大厥家嗣子尹神京贰枢廷相攸紫岩之阳俶建梵宇遹承先志奉大士像而法华手泽藏焉请于朝赐名广恩崇福秀概玫观甲于诸方奥殿穹堂俨然宝地林霏岚翠献状几席松风涧泉与钟鱼相答刱基鸠役匠成于心则住持僧可仁也轮奂之孍田畴之辟仁皆躬严其劳雅人胜士来游而嘉叹之惟古者礼貌大臣推本德善之积庙祀其祖祢施于烝尝彝鼎近世又即缁庐寓蓼莪寒泉之思于是锡命以宠灵之盖君子谨终追远无不用其极而遇大臣之礼亦至矣哉夫秉彝好德人之良心释氏以空寂为教若外乎伦纪然其书有大报恩篇言孝与儒合是故致严致悫而宫室之以荐苾芬于九原礼可以义起也观于斯者爱敬之心油然生矣余谓善必有庆如殖斯获非以邀福也教子以食其报可谓使为善者劝一宜书仰飞云而俯拱木着存不忘于以诏万世子孙勿替引之二宜书披坏坏经营用力勤刻意专南丰所为称学佛者将以勉吾儒也三宜书诗经始于绍定庚寅之孟秋越淳佑乙巳季夏考成是岁之秋可仁请识岁月诏永久遂书其事于石郡人王应麟记崇报寺县东五十里宋提刑史弥正建城东化成院县东十五里宋时有吴僧德安携道锡目固二道侣礼阿育王塔至此地讶其孤迥遂刱数椽为缁徒憩止之处宝佑元年圯于风过者嗟叹时安与锡皆亡矣惟自固存焉固欲复旧图而未遂郡人以为道殣相望义聚遗骼从浮屠法作佛事而悼之固尸厥事事巳有余赀众为固鬻牒了身事固乃以所得牒集众财悉以兴土木缉成旧绪筑海涂为良田名曰化成院后众为固祝发白郡就正主席天寿保国接待院在县东二十里皇朝至元二十三年僧大逵建元贞二年总统所立前额慈济寺县东三里皇朝大德八年杨秀建至大二年颁降圣旨护持赐额二灵寺县东六十里宋宣和闲陈正言舍山以建号曰金栏福林寺县东南六十里至元三十年僧圆珏建闻于有司议额寿图宁亲寺灵济寺在县东二里嘉定十二年史卫王建俗唿灵济庵至元十六年火重建翠岩山宝积寺县西南七十里宋干道三年赐额天寿重兴寺县西南五十里至元二十一年僧永明与徒弟惠涓一靖买厉氏庵改建海会庵在县西二里许有僧妙寿俗姓杨鄞中儒流也延佑甲寅与其徒募缘得地十余亩筑屋二十余楹乞食自活以接四方因名海会禅庵尼寺广智院县东五里大德十年建云居寺县西二里至元十七年净心建徒弟起宗自安等甲乙住持奉化州寺院雪宝山资圣禅寺州西北五十里旧号瀑布寺唐光启中置咸通八年重建改名瀑布观音禅院宋咸平三年请今额至元戊子毁住持僧善来重建初宋仁宗梦二龙争珠遍下名山图写山形进奏寺前两涧合流中有木林护珠遂号应梦道场南有隐潭东有石苍潭前有含珠林千丈岩瀑布有亭三曰飞发曰妙峰曰漱玉吕夏卿资圣寺明觉大师碑云夫真空不空是有无证寂灭不灭是往来相佛以权实之法开顿渐之径使隋器而趍之有不离道场得大智慧有难行苦行为人天业日月为明矣而肓者不见睫毛舟枻可济矣而溺者沦于波浪人之未有恶明而忘济者其心一也其涂异矣显鼓之性群行食啄倦则息触则避求所以安乐不待教而能也人之于贵贱贫富寿天得丧不知自然之分爱恶悲欣廉贪静躁纠缠桎梏无所解脱昼劳形骸夜勤梦寐至于老死且不知息彼昆蚑知所以安乐人顾不能也佛之教人推性命之际以极天地之外乃至观身如掌中物传付法宝不寓文字是谓禅那山岳之大有时而泐金石之刚有时而刓形器之用也我则异于是无去无住无取无离不见于内不见于外不见中闲自利义也利他仁也是为涅盘妙心诸佛法印无上微妙秘密圆明真实正法眼藏佛以授摩诃迦叶传僧伽梨衣以待补处出世为成道之符自是衣法相传二十有七世香至王子初入中国谥曰圆觉圆觉传大祖大祖传鉴智鉴智传大医大医传大满大满传大鉴大鉴藏衣传法而已大慧继之大寂承之其后皆以所居称若天皇龙潭德山雪峰云门香林智门此其世次也禅师讳重显字隐之大寂九世之孙智门之法嗣也俗姓李氏母文氏以太平兴国五年四月八日生大师于遂州始生瞑目若寐三日既浴乃害然而寤屏去荤血不习戏弄七岁有僧过其门挽持袈裟喜不自胜闻梵呗之声辄泣下父母问其故恳请出家父母执不可师不食者累日咸平中终父母丧诣益州普安院仁铣师落发为弟子大慈寺僧元莹讲定慧圆觉疏师执卷质问大义至心本是佛由念起而漂沉伺夜入室请益往复数四莹不能屈乃拱手称谢曰子非滞教者吾闻南方有得诸佛清净法眼者子其从之彼待子之来也久矣师于是东出襄阳至石门聪禅师之席居三岁机缘不谐聪谕之曰此事非思量分别所解随州智州祚禅师子之师也师乃徙锡而诣之一夕问祚曰古人不起一念云何有过祚招师前席师摄衣趋进祚以拂子击之师未晓其旨祚曰解么师拟答次祚又击之师繇是顿悟寻往庐山承天林禅师道场问之曰法尔不尔云何指南林曰只为法尔不尔师遂拂衣而退众皆股栗有毁于林者林谕众曰此如来广大三昧也非汝等辈以取舍心可了别也师辞往池州景德寺为首座为众解肇法师般若论知州曾公会至以果子抵于地曰古人云不离当处常湛然即今在何许师指景德长老曰凡此长老亦不知落处曾公云上座知也不得无过师曰明眼人难瞒师南游杭州住持苏州洞庭翠峰嗣智门也未几曾公出守明州手疏请师住持雪窦资圣苏人固留不可师曰出家人止如孤鹤翘松去若片云过顶何彼此之有雪窦本智觉禅师之道场智觉亦雪峰五世孙备传琛琛传益益传韶而寿继之智觉其号也一法同源而地有盈虚师之至犹家焉决潢洿变清泚掖躄偃争迅驰州邦远近辐凑下坐驸马都尉和文李公表锡紫方袍侍中贾公又奏加明觉之号住持三十一载度僧七十八人先是门弟子建寿塔于寺之西南五百余步一日命侍者洒扫塔亭行至山椒历览久之曰自今过此何日复至此左右皆不惊众迎师还师亟指塔所众皆号泣随至塔前或曰师独无颂辞世耶师曰吾平生患语之多矣翌日出杖屦衣盂散遗其徒有问疾者留食殷勤与之约曰七月七日复来相见是夜盥浴整衣侧卧而灭时皇佑四年六月十日俗寿七十三僧腊五十夏以七月初六日入塔如师之约呜唿师得妙用善仪不取诸法故能知去来达性命故方是时升堂皇游墙藩者悟性相体空顿息万缘为大乘法器曰义怀在和凡百五十人传其法于天下彼遮护意根网绊初心背觉合尘逐念流徙得少为多妄立知见虽三诣投子九陟洞山师亦援手濡足而无以救之是犹孔子之有宰我孟子之有盆成括非其师之过也自师出世门人惟盖文轸圆应文政远尘允诚子环相与褒记提唱语句诗颂为洞庭语录雪窦开堂录瀑泉集子英集颂古集拈古集雪窦后录几七集师患语之多而其徒怅然犹以为编捃有遗盖利他之谓也子得其书而读之二十余年矣虽瞻仰高山而绿利所縻无由亲近使得稽首避席沾被法雨觉寤尘劳庶几可教者今蔑如之何师辞世十有三年碑表未立余杭僧慧思撰行业录与其徒元圭觉济大师悟明继踵过门裒文请铭以予跂慕之心重之以门人之请之勤抑有待耶愚公叩坏以移山虽不量力其诚则至矣谨焚香再拜系之铭曰噫惷愚背本源一念异生二根胜与劣驷马奔嗜所得自诈谖失大道南北辕艾至老愉朝昏正遍觉天人尊迷者挽溺者掀朝暾出彗霾云渴得桨寒得薪悟报化知非真趋安稳摆客尘王叔生广佛事破六宗应弹指法来东非会际信衣传只履逝顶五山真法器立积雪殊其臂忍非忍得法髓债必偿有裔嗣皖公潜佛日翳翩南游立如椔乞解脱强哉慧攘蜂虿神兵卫破头峰众云从横六气酾二宗教任意付懒融黄梅儿陌上童阙七相了诸空圣服劳杵臼佣和心偈掊争锋夜南鹜怀是逢帝稽首晞下风舟复新叶归丛有道得无心通世有承四众依灯相续埙应篪师异禀自孩提斥腴隽蹈圣梯慈固拒不得施起恭孝终苴缞铣落发莹质疑汉之东得我师抉盲瞶柞荒菑昔无有今委蛇遇沾洽发萌荑淫蛙呜钟未虡鱼目藏明珠吐岿二山下担负来万里足茧踽訇春雷披蛰户辨缚解决去住沃醍醐甘露百五十冑蕃橆穷车辙诵句语瞻骨肉轴绘素远胡越近杖屦捐麤相悉开悟山茀郁泉咿幽虎迹交鼪猱啾塔门闷松柏樛天南垂海彪彪囊破褐笈单裯来环绕五体投名缰身禄饱喉狃怨憎甘鲍鱐睨真乘等赘疣庆我生辨熏莸蕲诱掖邈无由琢坚石摅我忧方千题云登寺寻盘道人烟远更微石窗秋见海山雾暮侵衣众木随僧老高泉尽日飞谁能厌轩冕来此便忘机曾少卿题飞雪亭云土虬垂处雪飞翻四序雷声六月寒凭槛未穷千丈势请君岩下举头看楼攻媿和云惊见银河空外翻湍飞千丈有余寒下流不用长劳望祇向银河顶上看又高元之题云危亭上拂烟雾光苍崖深到蛟螭穴天河飞来破山翠寒入疏林风自发翻珠锴玉无时歇岩前散作千秋雪寒声萧萧凛毛发白云朵朵翔空灭飞流溅沫入毫端天与一诗为题绝楼攻媿题锦镜桥亭云两溪赴壑若奔虬此地端能截众流三板放开千丈雪一奁照破四山秋几年空自有公案今日重新指路头珍重老师成胜事清名当与此山留又题妙高峰云一峰高出白云端俯瞰天涯千万山试向冈头转圜石不知何日到人闲四明僧希颜题云鸳鹭池塘芳草雨绮罗帘幙杏花风何如月在阑干夜长啸一声千嶂中又郑丞相清之题云陆地芳洲拥翠翘巨灵穿石滚云涛抟空苍凤欲飞舞奔海玉龙争怒号万象横陈坤轴富一亭平挹月轮高独醒未觉孤清景笑酌寒泉读楚骚攻媿题千丈岩云圜峤飞来东海东梵王宫在最高峰试将法雨周沙界千丈岩头挂玉龙又淮甸僧元肇题云上尽崎岖脚力征毳袍零碎染烟霏妙高峰顶见日出千丈岩头看雪飞寒木着霜山衣锦清泉得月镜交辉翩然又作东南去肯落台温第二机岳林禅寺州东北五里旧名崇福初梁大同闲聪禅师建小庵曰长汀后有童氏舍基建寺唐开元中赐额曰岳林宋大中祥符闲重建曰大中崇福乃弥勒示现之处哲宗追谥定应大师弥勒有颂曰即个心心是佛十方世界最灵物纵横妙用可怜生一切不知心真实万法何殊物何异何劳更用寻经义心王本是绝多知智者只明无学地是非爱憎世偏多仔细思量柰我何宽着肚皮须忍辱豁开心地暗消磨若逢知已须依分纵遇冤家也用和若能知此心头事自然证得六波罗我有一布袋虚空无罣碍展开遍十方入时观自在舒亶诗云按曰原本所载即集古考中题布袋和尚诗也今删寺有古资净瓶六环锡杖在焉世传弥勒遗物云详见高僧传鄞城广福教院州东五十里唐景福初亮法师建吴越钱氏给额曰鄞城宋治平初改寿圣绍兴闲改今额东山瑞相教院州东南二十里唐大中年闲置旧名云峰宋治平初赐今额南山瑞峰律院州东南一十里唐咸通中置名吴峰宋治平初赐今额寺有广莫轩攻媿题诗云广莫乘风隘九州岛乱山无数点平畴一千里外在吾目三十年来无此游地下天高俱历历鸢飞鱼跃两悠悠昌黎费尽南山句旷望还能似此不西山资国禅寺州西南五里旧名护国唐元和闲创宋治平初赐今额唐左拾遗宏文馆学士虞世美为记有洗砵池罗汉迹驻锡峰应供泉乃天台第四尊者成道之地上有乐亭至和中县令郏修辅为记攻媿题诗云野溪清浅度危桥径策枯笻上紫霄晓雾暗蒸山寺雨松风深隐海门潮浮杯水涨人何在洗砵池清意已消又上乐亭台上看云山万迭更逍遥北山广化律院州西北三里唐大中初置名正化宋治平初赐今额告成教院州东半里宋开宝中置旧名光教即楼评事宅基大中祥符改今额元贞闲毁重建未完演教教院州西一十里后唐清泰初祖师蕴思大师建旧名鹿苑宋治平初改今额净慧院州东北四里周显德中祖师琎建宋天圣中赐今额即孙拾遗合之故基宋江夏郡王赵仲爰撰蕴缄大师塔铭襄阳米芾书至元闲毁重建未完慈氏教院州南三里唐文德初朱会等建名清化天佑初改名宝化宋治平初改今额寺有杜鹃花蟠屈如凤主簿樊圃咏云山僧取巧蟠珍丛九苞占尽千葩红倚阑精彩欲飞动百鸟不敢啼春风又有古松如卧龙然净名院州东北一十里梁干化初琏法师建旧名安宁宋治平初改今额净慈禅寺州西五十五里唐干符中创旧名仁王宋治平初改今额沈端宪公焕有记法海教院州东南十里晋天福初创名龙潭宋治平初改今额院下有潭广数亩父老相传有白龙宅其中祷雨辄应兴圣教寺州东南五十里唐咸通十年建宋治平初赐额至元间毁重建未完安岩法华禅寺州南五十里旧名四明院汉干佑中置宋天圣中居照禅师迁入山数里庆历中改今额至元间毁重建未完清凉禅寺州东九十里朱梁龙德初茅将军舍宅为之吴越王钱氏给额曰归顺宋治平初改今额灵隐禅寺州西南七十里旧名国宁唐天佑初置后梁干化初剌史黄颢重建改静泰宋治平初改今额解空律院州东八十里唐长兴初置名泰靖总持院宋治平初改今额宝佑初改名演忠赐福护国禅院州西南一十五里唐中和间建旧名天王宋治平初改今额宣德郎大理评事关有记西峰圆觉禅院州西南七十里旧名西峰唐咸通间置宋嘉佑间真禅师重建治平初改今额宏智正觉禅师题诗云水流百折山苍苍古寺形容横野航明月初濡寒露白篱花似趁重阳黄道人心已老松石学子胆须磨雪霜默默澄源坐兀兀游鱼沙鸟静相忘九峰灵鹫禅院州东六十里宋开宝中置旧名明霸治平初改今额栖真禅寺州东七十里晋天福中置又名栖凤兴化禅院州东七十里唐长兴初置名野市宋治平初赐今额清福禅寺州东七十里晋天福中置名太清宋治平初改今额离相禅院州东九十里唐干符初置名福庆宋治平初改今额资福教院州西三十里旧名法会唐咸通八年建宋大中祥符八年改今额上雪窦山奉慈禅院州西六十里唐咸通闲僧明简等建名奉国宋治平初改今额舒中丞亶诗云白云堆里笑呵呵上接天衢不较多翠锁亭台山月冷香风吹祴尽莎萝陈推官舜俞诗云一宿禅关万事空明朝更上十余峰山应碧落不多远人在白云无数重木末疏钟惊虎兕门前流水穴蛟龙劳生正负林泉约犹喜官闲此处逢张汉卿题云迢迢岭外雪云明犹忆尘中见伟人沙上岂无新到雁附来莫厌尺书频又郏知县修辅题隐潭诗云按曰诗载集古考今删安隐禅院州西一百里旧名圣寿唐咸通中置宋治平初改今额证道禅院州西七十里旧名灵桥唐光启初置宋治平初改今额西登山半里有龙湫南百步有深穴曰风谷谷下有泉曰冰鉴路转萦纡有地方丈可憩息曰振衣岩又数步列嶂如屏曰宜晚渐入平旷有堂曰蕴秀端宪沈公焕摭少陵剡溪蕴秀异之句名之又筑清心亭于冰鉴之左临渊迭矶垂钓牓曰桐庐古意渭水遗风云法喜禅院州西四十五里旧名永泰唐咸通年闲建宋治平初改今额无为禅院州东一百里唐开元初建名松岙宋治平初改今额显亲崇福禅院州西三十里旧名上山唐光启初置宋治平初改为常乐干道初魏丞相请为香火院改今额舒中丞题二绝云一峰傍倚两山朝雪里龙孙响佩瑶长与幽人发高兴不辞雨雪过溪桥龛灯隐隐夜初分落果猿啼枕上闻客梦欲成成不得一窗残月半床云移存报忠禅院州西北二十里宋绍兴十年建系王参政功德院绍兴闲赐今额禅悦教院州北二十里宋开宝中置名保安治平闲改今额至元闲重建宝林教院州北三十里旧名栖林唐干宁初建宋治平初改今额至元闲毁后重建永固教院州西五十里旧名三石唐光启初王仁绍建灵石山庵宋咸平闲赐今额金地教院州西南三十里旧名福庆唐大中初置宋治平初改今额福圣教院州东三十里旧名龙光唐咸通闲建宋治平初赐今额清莲教院州西南五十里旧名灵峰唐清泰初置宋治平初赐额登岱教院州西三十里唐咸通中元隐法师建宋治平初改今额普明教院州南一十五里旧名观音唐大中初置宋治平初赐今额大云律寺州东三十里唐咸通初置旧名石佛宋治平初改今额垂鸿律院州北二十里梁大同初置名宴坐宋大中祥符初改今额仁济律院州南一十五里旧名宝国院宋开宝三年建淳熙闲参政楼公请今额广福教院州南五十里晋开运初置名云盖宋熙宁中赐额寿圣绍兴闲改今额大同山报慈光岩禅院州西北二十里唐文德初置旧名大同山龙池宋治平初改今额嘉熙二年宋理宗书大同山以赐参政余天锡遂重建而广之崇胜院州南五十里旧名固海唐天成中置未治平初赐今额悟空院州南六十里唐大中七年置名安海宋治平初改今额禅寂院州南四十里旧名登山周广顺初置宋治平初改今额广法院州西七十里宋开宝中主僧洪固刱太平兴国中以西南有巨石穹背引首因命额曰灵龟治平初改今额曰宁海湖南胡雷处士题诗云古寺在溪边到今三百年断崖寒雨雪怪木老风烟龟化滩头石龙分洞尾泉重游到山外平楚更苍然任先生题龟石鉴池谁将大炉锻铸出古青铜金鹊窥寒泚文鸾下碧空永垂千古照不受一尘蒙人自分妍丑花无两样红大智院州西七十里唐咸通中建宋大中祥符初改今额龙华院州西八十里唐咸通中置旧名凝光宋治平初改今额慈觉院州北二十里晋天福中僧绍回刱旧名兴福宋治平初改今额至元闲毁重建未完净业寺州东北一十五里梁贞明中祖师玄绰建塔岩院宋治平初改今额至元闲毁后重建护教禅院州西北二十里唐干符中置旧名湖山宋治平初改今额进士周山有记惠照教院州西北二十里唐咸通中建旧名铜山宋治平初改今额尊胜院州南六十里唐光启初置名延恩宋治平初改今额阆风刘倓题咏云海角寻春雪未消马蹄无处避琼瑶已公屋下论文酒炉火篝灯伴寂寥广教教院州东二十里唐咸通中置旧名灵迹宋治平初改今额广济院州北二十里宋建隆初置大中祥符初改今额至元闲毁重建未完福海教院州东五十里唐咸通中置旧名兴福宋治平初改今额上乘教院州西五十里唐咸通中置旧名干符宋治平年闲改今额法昌教寺州北二十五里旧名石芝宋开宝初置治平初改今额宣密教院州东九十里晋开运初置旧名桐照宋治平初改今额慧日教院州西二十里旧名慈林晋天福中希育主山建草庵后广为寺宋治平初赐今额理宗御书慈林山三字常浦教院州北四十里宋绍兴闲置至元闲毁重建未完安住教院州南四十里后唐清泰闲置宋治平初改今额胜因院州西一十五里宋宝佑闲侍郎赵汝梅建大博陈着题诗云转路便幽深曾来不用寻寺依仙石脚僧识老岩心是处鬼无墓此山松自林滔滔未涯事分付一蝉吟药师崇福广恩寺州西二十里宋嘉定闲执政赵观文善湘因在城药师废寺额刱建净明教院州北二十里唐龙纪初置旧名唐湾宋大中祥符宰改今额报国律院州南二十里晋天福初置宋治平初赐额法华接待寺州西一十五里宋淳佑闲森问二讲师始建接待庵大德八年改今额剡源戴表元为之记又题朝晖轩云金鸡警神关烛龙转岩车阴蒙欲销散岩谷开嘘呀忽然苍萝巅涌出红莲花天晖所照烁六合无藏遮而我灵台中善苗始萌芽珍重慎消息外物如尘沙天寿报本禅寺州西五十里大德年闲僧正思创刊误鄞县寺院禅院报忠福善寺嘉定二年加赐前额此八字宝庆志无有之则与下复必误衍也当删去是年此处忽承上嘉定二年为文亦颇无理当删去此二字而依宝庆志补嘉定二年四字于此甲乙院多宝寺辟谷食食上卢有不字广恩崇福寺王记万世子孙卢无世字甚是摭余编无而留墨丁亦误奉化州寺院雪窦山资圣寺寺上卢有禅字目录亦有鄞城广福教院城下卢有山字目录亦有清凉禅寺治平初治上卢有宋字广济院二十里卢作二十五里宝庆志同胜因院火博士陈着题诗云各本无士字前以火字断句则博下必脱士字矣以意加今按火乃大字之伪着为着作郎大博称其官也火当改大士字当删在东北旧名永平咸通赐额之普慧院则隶于尼院未尝改男僧寺也此并为一疑有误以上二寺卢本在慈氏教院之后净名院之前定明院西南六十里唐大中二年置旧名镇国宋治平初改今额卢本在大智院之后龙华院之前四明志卷第十八宋元四明六志弟七十元袁桷等撰释道考下慈溪县寺院普济教寺县东北一里吴赤乌五年太子太傅都乡侯阚泽书堂后舍为寺唐大中初县令李楚臣因阚泽字德润故以名寺干符中敕赐应天德润宋大中祥符初改今额寺之东冈有松如龙有石如虎元丰中县令盛次仲题诗云一松偃蹇苍龙盘一石巉岩怒虎踞漫来题作龙虎轩只恐风云卷将去因以龙虎名轩朱翌咏古松诗云三国名臣宅千楹释子宫但求除橘籍不见老松公怀抱凌云上规模偃盖同须防雷雨际恐复化为龙补陀教寺县东一十里唐大中闲建旧名大中观音院宋治平初改额精进院在县南三十里唐广明初赐额保国宋治平初改今额白龙慈化院在县东五里汉干佑闲僧师辩筑庵修道诵经有白龙矫首以听里人唐居惠舍基建寺故号白龙宋治平闲改今额永乐寺在县西六十里宋景定初置白岩教寺县西南三十里宋干德中建天圣中赐额隆兴寺县东一十五里旧名云舍庵系在城袁通判建僧大伦改今额仍奉袁氏祠堂禅余吉祥寺在县西南四十里晋天福中置以禅余山为名宋治平初改今额赭山清果教寺县南一十里周显德闲建宋治平初赐今额宝庆教寺县东三十里宋端拱初僧宗定建西资庵开禧闲僧广清请今额善庆教寺县东南一十五里宋淳佑中僧时习建名崇孝开庆初张司法请今额妙应教寺县东四十里宋治平闲僧悟諲建绍兴中请今额云溪广福教寺县西南三十里唐光化初郡守黄公晟建圣寺院宋绍兴中改今额定林教寺县东一十五里晋天福初僧全奉建扁曰峰山宋天圣中改今额觉林教寺县西四十里唐景福初僧宏之建宋治平初赐额云湖庆安教寺县西北一十五里周显德中建宋治平初赐额甘露教寺县西六十里唐开元中汤禅师建名上福龙山宋治平初改今额金仙教寺县西北六十里唐干符初僧习建旧名福林宋治平初改今额莲华教寺县东北十里吴越宝正初僧圆远等建宋治平初赐额资西接待教院县北二十里宋宝佑中建宝严教院县西二里宋景佑闲建始号永明嘉定中请杭州钱唐宝严废寺额中丞舒亶诗云四山烟雨收双沼漾晴碧白鸟忽飞来点破檐前色妙峰教寺县西南六十里宋绍兴闲僧可宗建五峰广福教寺县西北三十里唐元和中僧志坚建宋祥符初请额天台东教寺县东北一里宋嘉佑初创始名普济淳熙初赐今额永明寺县西南隅唐仪凤初邑大夫吕珂舍宅为寺元号禅林院宋高宗赐名大宝大中祥符初赐今额定香教寺县西六十里唐天复初僧道恩建赐额太平院宋治平初改今额定慧教院县西南五十里石晋开运初建赐额支山宋治平闲改今额金绳教寺县西北三十里唐清泰闲僧法通禅师因华严寺废基建宋祥符中赐额吉祥教寺县东北一十里宋治平中建华严律院县东北一里宋端拱初建绍兴中赐今额知余姚县陈时举记曰学佛之徒以戒为本戒行微细易学难持要先当明律律严而密防微杜渐无所不至僧不明律动辄得咎何暇讲他学是故如来将入涅盘最取教化尤深激切告诸比邱曰于我灭后当尊重弥敬波罗提木叉若佛弟子克遵佛训不犯律仪坚持禁戒禅定智慧自然发生则与如来住世无异也受人天供养作济世津梁夫复何慊宗暐律师久从灵芝游传南山教戒行高洁道业纯备真佛弟子为此方所钦敬久矣明州慈溪县有东西二巨剎东曰普济寺寺之西南隅即华严院也院自更十方以来屡经住持皆不克振基址湫隘室屋卑冗仅容百指岁久不葺颓毁殆尽偷安苟且之人不复能主于是邑父者士庶咸以律师之善状告于有司俾其尸之师不获辞既至朝夕重习寒暑不懈慨然念敝陋之甚不足以严奉香火安处徒众始锐意更张作是愿已众信乡合欣然效力乃辟土宏基铲除旧迹鼎新大厦设殿于中以尊大士像建堂于前后演毗尼法僧房廊庑次第成就种种庄严之具无不办集四方从学之徒几百人往来云水至者如归师与徒弟甘苦一体讽忏咒无顷刻怠惰邑人愈加归向凡有疾病困苦无远近贵贱皆投依焉而师诚意专致以故而祈祷无不获此佛法久住之象而是院之兴固未易量噫今之高堂邃宇貌像严饰为邑人祈福之地者向朽敌之余也今之芳池绿水花木映照为衲子游息之所者向粪墙之偏也苟非其人道不虚行虽物之废兴固自有时然实本于人事耳倘非暐师戒律精诚有以动人其能建立如是耶师以宣和庚子住持即其年兴造经营积累庚戌始得周备求予文章以纪岁月予与师为里社之旧熟知其人因书所见之实以勒诸石本院素无庄士邦人大檀越林暐迪功施田五十亩以为倡师言诈是常住必续有喜舍者当别具记云绍兴壬子十月二十日记佛迹律寺县东三十里唐天宝中僧惟实建凤岩律寺县西三十五里宋绍兴闲僧宗晓建三峰资寿律寺县西南六十里唐闲虞世南建名圣寿宋景定初改今额福源律寺县西三十五里至元毁中丞舒亶题云按曰此条当有脱文语详校勘记懒堂诗见集古考今删证心律寺县西四十里晋天福中僧道珍建名新庆宋治平初请今额芦山普光律寺县西南二十五里唐清泰闲建宋治平初赐额香山智度禅寺县东三十里唐天宝中僧惟实结庵广德初建寺大历中请额东皋福昌禅寺县东南二里宋淳佑中僧智恭建咸淳中赐额五磊普济禅寺县西北四十里唐文德中僧令頵禅师建旧名灵山宋大中祥符改今额中丞舒亶诗云五磊峰高笔插天长松合抱几千年尘氛洒落非人世风露清明近月边枕上数声敲夜磬山前百亩起春田我来欲步苍苔色不着篮舆两两肩定水教忠报德禅寺县西北五十里唐干元闲僧一华建名清泉宋嘉熙初袁枢密增田建寺请于朝改赐今额石门饶益禅院县西南五十里唐景福初进禅师建扁曰石门宋治平初赐今额西峰度门禅院县西北六十里唐元和闲常禅师建名曰西峰后改广明宋治平初改今额永寿尼寺县西北一十余里宋绍兴中僧惠真无念建咸淳中毁后重建总持湖田经堂县东二十里宋开庆初余德斋置宝莲经堂县西五十里至元中王思恭置正念庵县西十五里宋咸淳中僧法印建溪隐庵县东二十里至元中僧如良建福源精舍县东五里宋淳佑十年朝奉郎知溧水县李以中妻朱氏所建妇茹氏增创之尚书可斋袁商为记孙印传妻胡氏复置田二顷四十亩命僧有心主领翰林侍讲学士袁桷为记定海县寺院律寺县东北一里唐咸通初慧鉴大师刱干宁三年赐额曰护境宋大中祥符初改今额建炎闲毁后重建观音教寺县东北一里宋皇佑初僧戒修刱绍兴中赐额妙音教寺县西二里宋元丰中僧普照置建炎初赐额能仁教寺县西北四里宋绍兴闲僧中卞建名利济政和中赐今额慈化院在县西北二里宋淳熙中僧圆证置显孝接待院县西五里宋元丰中僧一静置名崇先淳熙闲请今额瑞岩禅寺县东南九十里唐会昌中郡守黄公晟为普化禅师刱立精舍景福初改为寺宋治平初赐额名开善祥符中因产灵芝因名瑞岩山有十二峰峰下有阁知郡李公抚辰题云高阁玲珑倚半空秋来净扫白云踪无人写此天然景十二阑干十二峰龙图舒公亶来刱草堂为游息之地诗云十二峰头月末央天风吹下紫芝香我来分得僧清致布衲蒲团一草堂鄞江先生周公锷诗云紫芝岩下斲悬崖帘卷西风一梵斋流水声中鸣好鸟寒林影里踏青鞋裴公绿野云连墅白傅香山月满怀珍重社莲风味在短藜长许野人偕华严禅寺县南四十里唐广明中和禅师置名云岩宋大中祥符初赐额名旌教景定初改今额楼攻媿题云但见云生谷初无石似岩得名非旧观买地作精蓝境胜环修竹门深拥翠杉禅林自佳趣莫问径三三佛岩禅寺县南七十里唐天复初明禅师置宋宝元初请额名崇梵后改今额明慧禅院县东南七十里唐干宁初置名保安宋治平初改今额惠寂律寺县东南七十里晋开运中置名芦浦宋治平初改今额慈济寺县东一百三十里宋治平初置资圣禅寺县东南六十里唐大顺初置名资福宋治平初改今额本觉禅寺县东南一百二十里周显德闲居民宋可规耕地得片石上镌七佛因建弥勒庵宋治平初改立为寺宣化律寺县南九十里宋嘉定中里人柯仲谕始建庵端平初改立寺请因武康县废寺旧额名宣化寂照寺县东南九十里梁贞明中置名保安宋治平初改今额兴善寺县南五十里唐大顺初置名保安宋治平初改今额延恩院县南三十里未治平中僧文最置名普济庵端平中改今额显教律院县南五十里宋治平中伍氏建庵开禧中改今额灵峰禅寺县南四十里周广顺初全禅师置名保安宋治平初改今额净居禅寺县南二十里唐干宁初置名龙明宋治平初改今额舒亶题诗云老厌冠盖场万事不挂耳时与林闲人静话无生理却闻钱长官只饮净居水使我夜不眠灯花亦欢喜净岩院县南三十里汉干佑初置名练盆宋治平初改今额泗州律寺县南三十里唐清泰中有石佛因水自山流下僧清立因刱精舍后改今额回向崇法寺县西一十五里宋建隆初僧义朋绍宗置名回向治平初改崇法永宁教寺县西四十里晋天福中僧鉴莹置名明波宋治平初改今额妙胜禅寺县西三十里唐清泰中置名永安宋治平初改今额郑佃为之记法常弊于有而法非有则不立是故道之应世也以有为法而以无为用犹之一身也四体具则为成人而所以为人者非四体之任也夫声缘于耳而闻者非耳也色缘于目而见者非目也苟废耳目而求声色之辨则何所从而受之哉故以道观法则内之耳目异处也以道观用则外之声色同我也内外有辨故事之所以显有无相生故理之所以微此道之所以先天地而不生后万物而不灭也故为之宫室以致其恭为之像塑以申其信而又为言说章句以道其所归此法之所自立而众之所可知也至于有相而不可以形求有言而不可以情解超然独得而天地万物莫之能偶此则智之所不及而用之所自成也明州定海县有禅院曰妙胜距州城三十里濒海之上环水之中居处庳陋而有风涛漂注之虑五代清泰中居人姚绾始以其地易而新之遂能避其患而众安以处也其徒以籍相传房居而族食凡百有四十余年而院之存者无几矣熙宁五年其徒以力不能胜而争讼以起于是众列状以告于州愿以为十方住持州下其状于僧司使集众以举所知而众皆以淡交者应州凡两上其状而始获请淡交居之数年而四方之人始知有妙胜矣信慕祈向持金帛而至者盖迹相接于路而以后为愧于是为之复新昔之故陋今焕乎其有文矣昔之庳隘今廓乎其有容矣又因其院之隙以建转轮宝藏其费累数百万皆不烦于求而自应用工始毕而其徒有讼于州愿复得故处州以讯于县县力争之而后已今既安且久矣交公于是日与其众谈无上之法转无碍之轮以蒙利于众生此众之所愿记而余之所以告于人者也若夫究竟寂灭而不住于法万法现前而当体为用说无所说行无所行而有无内外不可以系而处之此则智之所不及而亦非余之所能言也元丰三年三月望日记罗适重修记曰元佑七年冬余受命提点二浙刑狱事明年夏出按明州之定海因之澥浦经度创镇舟过清泉有梵剎焉枕河临道竹深而林荫气象洒然清与神会就之以避炎熇时长老智荣师喜我之来芬我以香息我以床睡足环视物幽景凉观其院之揭名曰妙胜智荣师言五代时姚绾舍地建之初号永安大宋英宗皇帝登极以治平改元乃新今额熙宁五年主僧元旦闻乎州愿作十方州以广惠首坐淡交开堂始昌禅席淡交募人写经作转轮藏盖熙宁七年也元丰四年州召淡交住广惠以智荣师继之余过时智荣师造释迦殿新堂厨廊庑其功将成余已深嘉师能以禅人兴教事起人之信也明年师又使檀越严恕持书乞记且云以元佑八年冬经始之至绍圣二年秋工告毕凡为屋一百五十楹佛像七身粉绘庄严华而不侈呜唿天下为僧者多劳人以逸己蛊我正法智荣师能了自性不为已劳人惟张大佛事使四方衲衣缁侣得以安处乎般若之场晨兮升堂夜兮入室破迷祛惑扫迹解空了知如来正法眼藏与虚空等又能使一方白衣俗士信佛有大法门可以出生死灭罪业各植大善根入我佛境师之所存不其伟哉余尝怪世之学禅者自药山不许人看经之后妄生疑情不知药山为人破执欲人言下一决而悟由不二门直入无等等正觉反以口耳所闻纵横辩捷自谓见性弃经破律荡无所守譬如操舟之人不信柁楫流浪江海安能到彼岸邪又闻之药山尝自看经或有问者药山云遮眼此善忘其指者也如来云以筏喻者法尚应舍而况非法吾知药山真看经者也师为我谢学者药山古佛岂欺后世哉勉之绍圣三年四月八日记息云笔寺县西北六十里宋治平闲僧法志置崇宁初改今额正觉教寺县西北六十里周广顺初僧清肃置名回峰宋治平中改额寺有清风轩邑尉蔡觌诗云海风拍枕灯初暗山雨打窗人正寒料得此轩秋更好怒涛推月上阑干文康公王曙咸平中以着作佐郎宰邑诗云山势欲压海禅扃向此开鱼龙腥不到日月影先来树色秋擎出钟声浪答回何期随吏役蹔得拂尘埃伏龙广福律寺县西八十里唐咸通初鉴诸禅师置刺史柳公武请今额山有海眼泉冬夏常温宋邑宰朱景献游山诗云凌云峻岭隔凡尘岭外湖天别是春一千丈岩人已往五百年事迹徒陈自传道貌今无垢不脱禅衣句尚新信是飞仙游戏处何须云外望三神德佑初公震诗云按曰此必黄文洁公诗也所脱必系黄字考文洁先世居定海宋末文洁由慈溪隐定海之泽山即所称归来之庐者而延佑志山川考曰泽山定海县西北九十里又曰伏龙山定海县西北九十里二山同在一隅行馆僧寮望衡朝夕是此诗为公闲居游览之作无疑且泽山条云黄公德佑初弃官归隐此条云德佑初公震当德佑时吾乡闻人名震而文清称之以公非文洁而谁哉日抄百卷有文无诗宋代选诗无公一字宋诗纪事及溪上诗辑并见此志不敢收录缘原本误德佑为德裕公上又空一字大约所见同是误本疑不敢登耳余始理而出之郑重遗篇特识于此壮哉天造伏龙山独压溟波浩荡闲百怪鲸鲵俱帖息半天风雨共高闲盈眸缥缈三神境跬步巉岩九豹关只恐此龙难久伏云雷天色正班班永福院县西三十里僧清友置宋嘉定中请杭州仁和县废院额名永福觉海教寺县南一十三里唐会昌初置名清海宋大中祥符初改今额洞山教寺县西北八十里梁开平初置宋祥符请额曰幽栖洞山乃将军山洞也觉度寺县西六十里宋宝佑初置松林庵至元十五年改今额象山县寺院等慈禅寺县西北一里旧名凤跃前宋元嘉初置宋治平初改今额吴郡方预释迦殿记曰三代而下自天子达于庶人为之宫室莫不有制卑踰尊践敌贵则其制乱是故圣人作为法度虽毫毛纤悉之余未尝不呵咛规戒尽君臣上下之分使尊而贵者不过其侈卑且贱者亦不甚陋为万世之定法也自尔刱营百出事非经见穷巧极智矧生于后人则学者未闻固不敢轻议余以事道出鄞江因次象山县有浮屠氏庆恩者忽见余而言曰负县之北隅有我佛所居曰等慈庆恩实院僧也且院之名今天子诏以赐之旧亦以凤跃为额甲乙继守四百有余岁咨嗟前人蔽于自奉以法堂方丈香积僧室逸居馆食为事独大殿历年踰久栋楹梁桷挠折朽腐飘风暴雨而无以处我佛某方远慕觉道继唱真乘不忍坐见隳敝发无量大慈悲心一日率住持人友宗访县人林奉元实此民巨富之又豪者同力劝缘广慕檀信乃得钱百万涓日命工雨锸霜斤鼎新故址飞甍画栋蝉联绮错仰望俯视丹雘浮动乃以释迦佛坐之于中文殊普贤迦叶阿难四菩萨侍焉护法二神立于其外复以十八大罗汉环拱旁列就其佛之尊者名之曰释迦殿远近向慕源源如归呜唿非我佛法广大妙道通达则何能集是壮观哉以嘉佑八年十月始作治平二年十一月休工某能力为如是愿丐文以书本末将激其不能为者余应之曰师之言详矣使余虽信后之营向之巧而复为之说亦无以过之也况余所不敢轻议者耶治平二年岁次乙巳十二月己丑朔二十五日庚戌记智门禅寺县西二十五里旧名保安周显德中置宋治平初改今额崇宁二年八月七日象山县令金陵徐敏求为之记曰西方仙圣立开导引掖之方俾有生就善避恶与吾圣人之道初无以异若其所谓无所住而生其心夫本觉妙明者虽百姓日用而不知至于一切不得已而寓之于迹使常情卓见闻之亦足以革非心而弭贪欲故以清净恬虚为禅定以谦退柔逊为忍辱则怒争将可得而息也以菲薄勤俭为修行以穷达寿夭为因果则贱陋或可得而安也以随所作业回复偿报为地狱之说则为不善于幽隐之中而幸免名刑者或知畏惮也于善俗之政教实亦有助圣人因俗之善而导之有所不禁焉及其端滋甚则缯台幔阙银池玉树以为庄严当然考鼓鸣螺昼夜梵呗断指灼肤以为依归当然祷福祈年忘本附末纷纷愚众波荡以从是学佛蔽蒙之徒以迷识佐其诞妄相夸胁而倡其风之过也韩退之于唐喟然引圣力争四海之域拨衣牙反正不使汨为怪谬而悖道真则学佛之徒不可不慎苟非其人必肆为漫靡嵬琐之行以害圣治为疑民乱政之罪人县之西有佛院曰智门距县三十里最为佳处先是院僧相继主之姑以前后为序不复简汰殿宇芜秽弗除弗治其依倚祸福而恣欺惑者盖起不可道也崇宁元年六月众请于有司愿更为十方禅居太守兵部陆公傅命广惠首座僧昙慧住持慧公操孤高能事事曾不阅月倏然革圯陋为梵释龙天之宫方袍至者修洁尽敬人游其地善心以生学佛之徒如此盖亦无负土木华构不为虚设矣院建于周之显德治平中赐名为智门迨今始轮奂完备禅剎因知地废兴寂显固自有时也其形势雄快足以登临耳目所寓无非至教海云合散空色两无潮浪去来爱缘欲净泉声漱玉与地籁倡和若出广长舌相宣微妙言则意此地又必有神物护持须其人而后兴焉余宿官于此方推行朝廷善令仁政使海滨之人渐于道化而慧公颇能知佛之本心与众为善蠲治塔庙耻此为流辈之欺惑良异夫迷不自识者亦可嘉矣恳余施一言以为记故乐为之书宝梵教寺县东北一百三十步旧名东禅宋建隆初置治平初改今额苾刍法明为之记曰大夏距天竺国不知其几千万里有能仁氏之教盖出于净饭之后当周昭王二年四月而生焉大圣将利益于天下忽地动泉溢虹光上贯紫微王命史占之剖石南郊用纪其事年十九岁父王以嗣翌之储钟爱其笃柰何负出座之志坚不可夺遂踰成雪山修道德着行满于菩提树下成正等觉三转法轮度人无数机薪既尽将入涅盘顾谓其徒曰呈灭后一千年声教当留于四方于是阿难多闻第一与诸弟子惧微言将绝于毕砵罗窟中结集法藏凡住世四十有九年所说之法如水传器将大小诸部不可备举盛行其土至汉明帝夜梦金像飞行殿庭因遣使往西域求之月氐遇摩腾竺法兰二大士以白毡绘其像具多叶缮其书至止洛京首命翻译印四十二章经为释教来东之始也乃度僧刱白马寺以奉之原其教大率以因果为宗近则使人迁善远罪终则使之革凡成圣大有益于教化故世谓儒道释若鼎之足焉历魏晋隋唐又迁千有余载中闲或隆或替皆系于时君世主其道未尝为之增损也唐高僧玄奘义盛者尝亲往天竺备历寒暑得经律论合前后所译约五千余卷梁朝傅大士乃补处慈氏方以其书覆以宝殿架以车轴使人推之此亦流通法宝无穷之意自尔檀信有所祈祷至于事迫恳投如谷答响或者窃疑之曰吾观琅函玉轴而赤者是纸黑者是墨分别者是业识与夫施财推轴之人而手未尝捧其卷目未尝阅其书又不知其中所说何法祇一举心祈向便能感格神物易危为安此系何道而致之然殊不知如来为一切众生故于裟婆世界无一芥子许不是舍身命处且以丈尺之地铺以芥子纵功力算计尚莫能知况裟婆如是之广其积功累德宜乎不待发一言而千里应之此但以一代施之为言若其以法界身随机逗教则尘尘剎剎殿推是藏闻所出音声与亲闻如来所说一大藏教无以异也而况手持目阅游心其闲者哉荆溪且一句筑神咸资彼岸思维修习永证菩提则前所谓迁善远罪革凡成圣莫虚言耶宝梵院者在县之东北隅去城市一半吼地治平中始易今额业以十方讲观住持政和闲猊座久虚众举真懿大师德臻胡氏子世为邑之大族妙龄披缁顷客延庆三十年禀法智大师天台教观众钦仰既来适丁百废莫能支梧一日其父允和语之曰邑中未有轮藏为道俗洗心殖福之地汝能经画吾当助之于是乐从其说袖疏出谒豪右后七年而藏成宝殿一所华龛八面护法神龙从地捧之而出菩萨天仙光明辉映若帝网珠五相涉入其徒了宗如雅可立同往乌墩镇募缘得经五百函以实之兴作于建炎丁未落成于绍兴甲寅总费钱万有余贯既成臻公遂告老西堂未二十年而主人几易第恐日迁月化后之人不知刱始之本末乃过谓仆曰此藏未有记公能以文字治增上胜缘乎仆曰昔韩梓材唐之名儒也尝为清泉寺作轮藏记其闲所载太和中率天下佛祠逾三万其能置大藏者不过什百然以唐较宋朝其增置佛祠不啻数倍而能置大藏者又何止于什百而已哉顾当时建立之人求其记者皆一时巨公硕儒托以文章翰墨照耀后人欲其取重于天下矣而公独以林下无闻之人求为之记得非以仆芜而为诮焉然不敢辞而为之记延寿寺县北七里旧名龙寿汉干佑初置治平初改今额常乐禅寺县东北三十里唐干宁中刺史黄晟建宋干德初改宝庆额治平初改今额庐江县主簿楼郁记曰嘉佑七年宝庆院之主僧死邑令陈君玠易为十方之院命金峨首座僧道相居之院在县之东北一舍之地即明州剌史黄君之所建也宝庆之号肇于干德之初至治平改元之明年乃赐常乐之额黄君讳晟仕吴越国王自君之殁百有余年其徒相传不为少矣知一身之利而忘其所以利于众人相师之到而颓垣断栋负土而立者相望矣相师曰吾志在乎山水之闲得此固足乐矣乃与同参文应及弟子则之相与经营被私为公撤旧增新又天童僧冲泰者植松杉二万余本不踰年遂为胜绝之区邑之人知相师不私于其身而有利于众人咸信而归之故黄宗浦孙常润吴允熙陈允恭等为之檀施宗浦乃剌史之裔孙常悯先迹之坠遗有意而兴起之既得相师下阙按曰卢本既得相师下即接后条俞记中之修学去来见在一切佛云云盖其所出本脱去一叶写手误连之耳今按常乐寺楼记仅见此志无可校补核其目录则常乐寺下即系太平寺故据宝庆志补太平寺条首据干道志补俞记前半俞记全录原文必无更改以正文补之条首叙事未必与前志悉符以旁行补之太平广福寺县西南五十里宋建隆三年置熙宁元年赐额俞观能佛殿记曰宣和五年八月十五日太平禅寺大佛殿成妙高居士过而登之因稽首曰昔我大父为大长者家故饶财在天禧中捐其金钱率厥豪强尝建斯殿殆今百有余年住持仲瑛易而新之巍特高广踰于旧制顾我家贫如石女儿如焦谷芽求其堪舍一无所有念吾祖吾父诒厥后者过庭有训盈屋有书种学绩文罔敢堕失愿以文字施殿用记永久谨熏涤毫研而记之曰寺兴于建隆三年甲乙相继其徒至寡绍圣四年释梵宣以十方住持历昌粹道辉至瑛为四代自瑛之至也辟田以足粒导泉以广汲凡寺之宇兴隳补弊昔无今有日与其徒拈槌举拂撞钟击鼓作大佛事于是太平为大禅剎视其殿则庳陋倾欹不足以示尊显瑛曰是诚在我时则有僧仲良精进勇勐志同谋协共历檀越劝导布施靡不翕从裒其资金抡材命工不踰期年迄新宝殿去庳就爽斥隘成廓而其殿中释迦牟尼文殊普贤难陀迦叶相安好严妙光辉映发见者闻者生大欢喜时有比邱作如是言我佛如来昔现世时于摩竭提国菩提场中成正等觉殿曰普光时有文殊说十信法上升须弥殿曰妙胜时有法惠说十种住升夜摩天殿曰宝庄严时功德林说十行法升兜率天殿曰一切妙宝庄严时金刚幢说修学去来见在一切佛回向在它化自在天殿曰摩尼宝时金刚藏说过去未来现在诸佛知地今此宝殿妙好严特名字何等当说何法愿为敷演居士告言佛子智身寥廓遍周十方法界圆融终始无际是以如来正觉初成九天同届普光一集十处咸登今古无差旧新一念故不离果德大宅普应十方而为一时一会本无去来则汝今者自心之力念念之中信知此身与十方诸佛齐成正觉转正法轮则并光即殿殿即普光即信此身住于佛住法界空虚广大无二则妙胜即殿殿即妙胜学三世佛常行万行利益众生不可思议则宝庄严即殿殿即宝庄严发广大愿充满法界救护众生慧智自在则妙宝即殿殿即妙宝住菩萨住入佛智地究竟修行成最上道则摩尼宝即殿殿即摩尼宝如是言之则帝网重重鉴象相入不动智佛常坐道场诸大菩萨游献三昧则此殿者当何名为汝其谛观作正思惟普光法堂正在此处时诸大众闻居士言得未曾有咸作是言善哉居士快说法要我等今者信解受持愿并书之作将来眼居士曰不亦善乎宣和六年十一月望日俞观能记玉泉教院县东北三十里宋干德初置熙宁初加赐寿圣绍兴闲改今额普明律寺县南一十五里梁天监初置名涌泉宋治平初改今额御史台检法官王庭秀方丈记曰普明距县西南一十五里而近其地得于而山之闲背冈面阜东西才踰里许而林峦相属山光竟翠幽泉递响含溪空谷岫幌云关一别区也院兴于梁天监中号涌泉至治平初篆赐额普明历岁滋久四合之宇仅备甲乙继居因陋就寡寖以隳敝夫以释于之宫绝在尘外而境不时兴良有待也僧道证行业精洁睿解过人其住持之明年慨然叹曰昔人之创室展脉虬角之居现相贺跋之舍神辟林麓而运楩楠天除沙砾而备安居道之所系诚之所至虽天地鬼神犹不违时刻之盯况吾徒久有此居衲子曰视山所容犹有余地阙者而兴之当有乐成吾事者来矣于是有憎道殊法定率众先中钦承师古乃凿山而建方丈之室施者四集鸠工于春迄冬而成巍特亢爽屹立众甍之上异时榛莽荟翳岩壁峭巉若非人力所易夷斸而乃今修梁峻庑翠牖碧阶虚坦明豁出人意外是可为普明松桂荣而云壑贺也一日集其徒于上告之曰灵区胜境于佛之居五台北时庐阜南矗穹隆峻极层峦迭嶂怀灵抱异仙圣所宅金碧交照梵呗相闻而吾之文殊目光相现于二山金桥亘空神灯耀夜祥云绵延圆辉闪烁真异境也汝等谛观佛身广大充满法界于众生前无所不现则文殊游于无量千万亿阿僧祗国所有光相在在处处可得而睹惟此丈室非大非小不侈不陋有若毗耶离城摩诘所居汝等当正思维安住身心文殊大士将以狮子高广之座来至此处现大神通以不可思议微妙法门开示于汝足虽不登五台不履庐阜而文殊光相于汝等前无时不现则吾此室所作佛事与彼诸方等无有异岂不快哉岂不幸哉他日妙高居士道过之证前白日兹山寂寥久矣近刱此室虽曰幽隘而尝妄语其徒者如是矣愿识之以示后来可乎余闻其言而善之因命笔而与之记建炎改元六月十六日朝散郎御史台检法官赐绯鱼袋王廷秀撰蓬莱山广福寺县西南三十里旧名蓬莱院汉干佑初置宋熙宁初改寿圣绍兴闲改今额权婺州永康县事刘渭记曰四明东海之上有象山象山境之西南有佛剎焉五代之梁创之以蓬莱之额是为龙德二年我朝之宋锡之以图书之文是为太平兴国四年敕听以甲乙住持者天圣三年也蒙恩易以寿圣之名者熙宁二年也是院隐然介众山之中虽无崇岩巨壑盘亘千里高插云天雄压地轴而佳巘苍岫周遭映带卑相附远相揖亭然起崒然止而朝阳暮霭露花霜竹出没于空旷有无之闲怳然若图画中见也太仆卿直秘阁林公旦昔宰是邑尤意爱之且叹基址颓圯榛棘出入庳堂隘宇上破而旁穿殆不足以擅斯景而奄有也因命释永净主院事焉盖永净者余闻之操行谨洁智敏而谋多又卒之以不私于是登高而望默画于方寸辇粪壤焚椔翳却立而视之为瓜分棋布地形之崇卑檐宇之闳狭了然在目中矣乃始即其旧而新之规其小而广之三门峙立两庑翼张阅经有堂献供有厨澡身有室休宾有馆轮焉奂焉一切鼎新若有鬼神阴来相之独所谓佛殿阙焉居者无以寓归依之诚来者无以耸瞻仰之礼适得邑之信向者相与出力而巍巍之殿屹立矣复建宝藏以居殿之中金函玉岫层见迭出所谓妙典秘偈悉募僧行笔之盖其徒宝仙倡其初义肱赓其终积之数年而五千四十八卷之文灿然完成矣既又辟田三百亩以赡二时之供羞植松十万本以助众山之森秀亦其徒慧初义琛与夫郡豪吴君骥有力焉窃尝谓事以速不达以久而有成天下之理也是院由五代以迄于今日寥寥二百余年乃始修坏而成补罅而完易隘而旷缋质而文工告毕事告成岂一朝一夕为哉又况永净与其徒数人协心联力卒之以不私如是宜其有成也若夫升猊座而狮子哮吼震雷鼓而法雨沾濡闻之者声岂上之真机饮之者味如如之妙旨此又有待于来者焉崇宁元年三月一日新授荆门军长林县令权婺州永康县事刘渭撰护境寺县东北二十里宋建隆初置熙宁初加寿圣绍兴闲改今额保宁寺县西南二十里旧名保安周显德中置宋熙宁初加寿圣绍兴中改今额瑞龙寺县东南十五里宋干德中置新安寺县西南五十里周广顺中置伍师寺县西南五十里周广顺中置道陈可复陈可复定海人其师与真幼岁居杭入禁中精斋醮仪可复幼疏爽越有林生善役雷恣酒自许有问其法辄叱去可复昼夜承事因林嗜酒每鬻衣以奉由是卒得其衡至元年乡大旱祷禬莫应有戏之曰陈道士能召雷命至官逵将候其不验以侮辱可复徐行精思集云云果合须臾雷电大作雨甚遂召为承应法师见于世祖皇帝伟其貌命治足疾可复曰疾深不可除臣有禁架术愿试之良愈复命止风风返却祈雪雪立至从上巡幸几十年卒京师追封为诚明翊教太极真人在城道观玄妙观在东北隅唐天宝二年诏天下皆置紫极宫以祠老子梁开平二年易为真圣观宋祥符二年改天庆绍定元年太守胡矩重建皇朝至元十九年毁至元二十九年改今额至大二年复火报恩光孝观在西北隅唐开元二十六年所置开元宫也后改为崇寿宫宋崇宁二年改崇宁万寿政和元年改天宁万寿绍兴十三年改今额皇朝至元十九年火重建至大二年火及山门两庑而止其殿岿然独存灵顺宫在西南隅宋开禧中徐侍郎自徽州奉五显灵观以归舍地建置田以充大德十年大风震屋重建报德观在西北隅宋淳佑七年赵郡王与欢建佽飞庙在焉皇朝至元十九年火重建福顺观在西北隅宋宝佑闲郡王赵与欢建以奉元帝祠皇朝至元二十九年宣慰赵孟传请今额文昌宫在西北隅宋咸淳七年道士范介然建崇奉梓潼帝君皇朝至元十八年申请教所以武德文昌为额西云大宝宫在西北隅宋淳佑八年道士董真懒建大宝宫在西门后毁皇朝至元十四年王以西云道院舍于宫遂合为一回真道院在西北隅皇朝至元二十三年王惟明舍地以建明霞观在西北隅皇朝至元二十八年道士邹晋华建扁曰明霞真馆大德六年请今额至大二年毁紫霞仙馆在西北隅皇朝元贞元年军千户张重翔舍地以建元真道院在西南隅皇朝大德十年道士萧真素建今扁曰日湖福地冲和道院在西北隅皇朝至大二年道士萧真素置萧氏屋改为道院元元道庵在西南隅皇朝至大二年元真道院建至大四年道士张存真建砵堂以来方外之士鄞县道观蓬莱观在县西广德湖之望春山先是白龙祠之侧有道堂立郡守楼公异生祠绍兴十三年请象山废观为额攻媿楼公作记云老与佛之学行于世尚矣未知孰为轻重然以吾乡一境计之僧籍至八千人而道流不能以百其居才十数而佛庐至不可数何耶盖尝闻之欧阳公矣大略以为佛能箝人情而鼓以祸福人之趋者众而炽老氏独好言清净灵仙之术其事冥深不可质究故凡佛氏之动摇兴作为力甚易而道家非遭人主之好尚不能独兴且曰其闲能自力而不废者岂不贤于其徒者哉明之四山去郡皆三十余里西有湖千顷一山穹然秀山此为最近者名曰望春旧有灵波庙以祠白龙政宣闲有陈孜者始崇以殿辟道院于东俾道士冯立权奉香火祖父少师兴乡邦因湖之淤请于朝而田之岁得谷亡虑四十万斛父老以为德立生祠于其中又得道士何思远居之于是观宇益兴廊庑略备思远澄心炼气得黄老之真风驱役鬼物灵迹有不可掩者尝至京师有运船数百千艘欲绝惟而潮不登为作法于其堧未几潮溢欢声如雷悉赖以济发运使以闻敕差明州管内副道正盗发清溪旁郡山谷闲多响应者祖父大饬守备郡以无恐思远亦有阴助石记存焉绍兴癸亥太守莫公将命拜章祷雨而验奏移象山蓬莱观废额手书扁榜以宠异之其后主者竭力以增益前功今知观吴若讷继胡志清之后里之巨室厉氏兄弟相与出力兴造又得昝氏创岱岳行祠于山麓遂为一方胜处由欧阳公之言观之诸君可谓能自力而贤于其徒者矣某自念生晚不逮事祖父尝拜祠下冠佩俨然幼年及识何君犹记其道貌能历历道祖父时事使人起敬吴嗣法于何为孙行廑行乃祖之法以大其居是为能贡荷者故与之游一日来请曰观之兴才六十余年惧无以传远久愿记之应曰传之久不久正不在记而况此骫骳之文乎世之栋宇有倾民力为之欲为无穷之计而骤起亟废几不能以一瞬山颠水涯结茅累甓或遂化为殊庭自前古以至今日者非一也子以为今之琳宫蕊馆据名山洞府之胜霞冠星摇曳其闲者皆固然耶其创始之初亦若是而已又未必能如子之居之壮也其浸致雄盛者虽曰有数亦存平人尔揆之世法又何止栋宇也哉今蓬莱之兴或作于前或继于后以济登兹归语子之徒倘能念其艰勤而增葺之则真可以无穷矣吴曰正欲记此以示来者遂为之书寿圣观阿育王山前宋大观中道士梁守清始建东岳行宫嘉泰元年道士胡抱一请绍兴府余姚县广福废观改今额云涛观它山堰旁宋嘉定十二年赐额遗德庙属焉显忠旌德观清修悟贞观太清悟空成道宫并在大慈山宋丞相史公母齐越国夫人葬于山中建为功德所紫清观在县西三里丰清敏故园也皇朝至元二十一年道士范希和建玉皇观县东里皇朝元贞二年道士胡道甫建甬东助顺宫县东二里皇朝至元十九年道士吴葆俦建紫虚观县东里皇朝至元十九年道士楼坦建至德观县东二十五里皇朝至元十八年道士程德益建奉化州道观虚白观州东北四里唐昭宗时赐额观有三清像制度精巧老君像袖中有一蛇长数尺洁白如雪隐现不常洞真观州东北四里皇朝至元二十四年前漕贡士卢震龙弃儒学道刱立请额于教所而震龙为开山其宗卢道钦等甲乙住持其后道钦鬻田质业圯坏栋宇皇庆二年本州岛议欲兴复而天师以卢乃虚白观王师回弟子以其田入虚白合而为一焉开元宫州南五十里宋开庆元年郡守丞相吴公潜请今额元真观州西北二十里宋嘉定十一年观文赵公因建坟刱立初营殿址之日有紫芝四本生于基山因名紫芝山玉清葆僊道院州东南五十里宋德佑元年戴行恕建梓潼文昌宫州东北四里宋景定二年故漕贡士卢震龙捐资买田筑宫以奉梓潼帝君之像慕真观州东三十里皇朝大德六年建七年请额于教所昌国州道观道隆观在州之南本东岳祠宋宣和二年守臣楼巳廾请今额建炎闲金人闯境以斧斫殿楹为流血金人畏去境赖以安殿曰金阙寥阳门白蓬莱福地皇朝至元二十六年其徒争主道士陈可与祝发为僧遂改为寺至大四年道士蒋明善求直于有司延佑二年复越王题临江仙词云试凭阑干春欲莫桃花点点燕脂故山凝望水云迷数堆苍玉髻千顷碧琉璃我本清都闲散客蓬莱未是幽奇明朝归去鹤齐飞三山乘缥缈海运到天池贯云石作道隆观记圣朝元仁大德抚四方兴三教各有恒政以不失所为上至元闲河西祝发氏杨永福总摄江南僧政而其玩服子女饮食起居悉蚕诸僧之而越取凡唐宋所额宫观稍似丰厚者以已力经为佛寺梵其士金其像火其额不下千百所又尝罗织入罪僇道士凡三四人由是此流背元门趋金教者甚众永福坐法后前所额宫观归其教者才一二耳余尝观诸所在既归而复争者盖不得其官既安而不葺者盖不得其人所不葺者乃人鄙所复争者乃官贪之故也延佑第四祀春三月余游海上舣舟昌国之顷搜奇访古惟以进士倅是郡干文传偕余游此环观所谓圣母池者再复登后之翁山周而视之云水互碧明晦交错惟意在而身亡也壮哉观余又不舍而勤顾似非老氏室亦非浮屠尝试问之有道士蒋君明善起而应曰始自汴朱哲宗元符三年前祠东岳圣帝后以道院奉朝昏徽宗宣和初是邦守楼巳廾请额于朝赐道隆观皇朝至元二十六年有道士陈可尚附杨炎断发缁衣亦归佛氏遂以观为寺至大四年春明善愬之有司天道好还复仍其旧扶颠补弊规制粗立今先生之来可谓大遭也愿为文记之余求郡志按之然就官僚询之然即耆宿审之然呜唿变其人而道存取其物而理在昔也彼以人胜吾以物夺非夺吾之吾也今也吾以人还彼以物弃亦非弃彼之彼也老子贵无为尚清净吾与彼其有辨邪其无辨邪且吾闻是州浮屠之居溢三十老氏仅一区使胥而为浮屠则老氏之教不几息明善清修强敏能事其事其不葺固非吾忧后之官守能不贪则能使无烦其不争审矣自今焚修不懈祝圣寿之无强明善勉之哉文昌宫在州东学之侧宋咸淳闲州人创建以祠梓潼帝君皇朝至元二十六年因道隆观废为寺遂以三清像寓焉真武宫在州治之南岱山东岳行宫宋宣和闲道者徐净超募缘以建田数亩而已祠山行宫附祖印寺之右蓬莱集仙道院在蓬莱乡之胊山皇朝至元十四年乡人李心道刱立以为祈祝之地慈溪县道观清道观县东南三里唐天宝八年建后废宋绍兴三十年道士叶景虚重建又于其右建东岳祠尚书楼钥扁其关曰列仙游馆皇朝至元十七年火重建崇寿宫县西北五十里属鸣鹤乡定海县东海王庙道士尝请崇寿为其观额此宫遂改天宁观又改天宁万寿观后东海王庙改为渊德观绍兴元年复其旧额大隐山至道宫县西南四十里下有龙潭唐天宝二年遣使投金龙祷雨泛出黑漆木板有金书大宝永昌四字雨随应乃赐潭名永昌建观潭上名大宝地卑湿宋祥符闲一夕疾风大雨拔木发屋观宇忽运于溪南高爽之地人号神运殿治平二年赐今额世传葛仙翁谢康乐修炼之所宫侧有药臼石台存焉宝庆元年道士董成真闻于朝聿新之定海县道观渊德观县东北五里宋元丰元年建渊圣广德王庙命道士主之崇宁三年诏天下建天宁万寿观以本州岛崇寿宫改置四年请其额寘本庙宣和五年改今额建炎四年火绍兴二年重建宝庆二年徙于兹旌信朝元宫县东北五里即招宝山下东岳行宫宋绍兴八年道士季知孟建皇朝大德六年教所请今额陈山行宫县南五里宋道士高囗水明所建奉东岳香火东岳行宫县南七十五里海晏乡之穿山皇朝至大三年道士刘尚贤建澥浦行宫县西北六十里宋干道六年道士钱时晦建祠东岳蓬山道院县西北七十五里据山瞰海地处大蓬山之麓皇朝至元二十一年渊德观道士裘应声刱建象山县道观栖霞观在县西南二百五十步蓬莱山之下旧名蓬莱观秦徐福梁陶宏景皆隐迹于此隋大业元年废唐天宝十三年台州剌史袁仲宣复置大中元年令杨宏正告于明州剌史李敬方重修宋治平二年改今额淳熙末迁于山之西嘉定十三年道士张大原于旧址重建吴澄大瀛海道院记外际乎天内包乎地三傍无垠而下无底者大瀛海也非神融混冥智周寥廊能纳六合于方寸未易与语此而有客授予大瀛海之图为之瞿然以惊谓客曰此恶可图也而孰为为之哉展而视之则荒涯斥泽之闲浮沙浅土之上一勺之沮洳一撮之埆瘠夫岂冲和清淑明秀灵异之所锺乃或堂而构焉以为栖霞餐露之馆而冒之以是名也又为之喟然以吁授图者曰达人奚索之之深耶鄞之东南百里达于海舟行八十里曰象山有县县之东二十里曰爵溪潮汐啮冲贾舶络绎东望日本南走天台世传神仙安期生之属所往来也故其民至于今好仙道而其乡曰游仙至元庚寅乡之人王翁弃妻子改名一真结屋其隈延接方外之友前代善书之人尝有大瀛海三字购而得之因以为扁大德丁未天台崇道观道士吕虚夷为县令祷雨有应王翁一见而莫逆也遂与共处王逝而吕嗣主教者命之世守方将资众力大其居又欲资一言久其名也为是手图以来蚁之于蛭也蜗之于壳也涔蹄之如广宫大囿也亦各适其适也而达人何索之之深耶予于是进道士与语曰子生长海滨请为子竟瀛海之说禹贡叙事至讫于四海而止讫者地之尽处也海之环旋东西南北相通也而西海北海人所不见何也西北地高或踞高窥下则见极深之壑如井沉沉然者盖海云东南地卑海水旁溢不啻万有余里中国之地广轮方三千里耳而东连海岸以句股稽之水之所浸倍于中国之地者二十而羡其闲洲岛国土不可胜穷若三神山者盖不知其几也奚独蓬莱方丈瀛洲也哉载籍之所不记人迹之所不及而惟长年度世之流形质销铄神气澄凝逍遥飞步乎太空之中者得而至焉之人也虽非彝教庸行而胚闲气秉绝识超越凡庶万万也企而慕之者人人而然能几其彷佛者谁与名不混世实不离世稯稯营营卒与耎肖翘之类俱为尘泥其亦可哀也夫今子同乎四民之外不与游方之内者为徒讵可但以大其居久其名之为务哉必有事焉可也他日朝燕暮越瞬息八极泠然御风过三神山之顶临睨旧乡而一笑下戏人闲自称回道人非子也耶道士改容曰敬闻命敬闻命于是乎书以遗之日余十有二杓贞于天田延佑第六春也集贤直学士奉议大夫吴澄记按曰志不书道院之建置而独登文正此记殊不可解考之至正志原本固如此非有所脱错也刊误慈溪县寺院莲华教寺改今额卢作赐额按上不言旧名此作赐额是也永明寺宋高宗赐名大宝大中祥符初赐今额各本并同今按宋字当移于大中祥符上据宝庆志赐名大宝实唐高宗事且唐李华碑文已称明州大宝寺即使传闻异词亦岂有先书宋高宗赐名而后记大中祥符改额之理遂初老人分领诸寺不应荒忽如此必系传写之伪华严律院陈记庚戌庚上卢有建炎二字求予文章原本予字在文章下因以意改今卢本作求文章于予正念庵十五里十上卢有一字定海县寺院妙胜禅寺郑记而又为言说为下卢有之字所自立所下卢有以字独得卢作自得曰妙胜曰卢作名漂注之虑虑卢作患庳窄卢作庳隘而亦非亦字卢无罗记就之以避炎熇卢无以字由不二门门上卢有法字二记藏本沿抄干道图经正觉教寺六十里卢作六十四里宝庆志同伏龙广福律寺游山诗云诗上卢有题字象山县寺院太平广福寺卢本目作太平禅寺俞记空虚二字卢倒智悲自在卢本作慧智自在按当作智慧自在俞观能记四字卢无蓬莱山广福寺刘记敕德以敕上卢有准字而视之为瓜分之为二字卢倒若有鬼神若有二字卢倒事以速不达速下卢有而字三月一日日下卢有记字新授荆门军此下十九字卢无以上二篇藏本并未沿干道志四明志卷第十九宋元四明六志弟七十一元袁桷等撰集古考上郡以山川传传莫详于前贤广其传则凡四方之公卿与夫骚人释子之所纪刻益尊以传焉裴公纪德碣屡毁益彰牧守宜视诸荒园故宅申之以感慨丰碑磨泐曰寻于榛棘闻见益远桑海之讵不信诸作集古考文明州刺史河东裴公纪德碣铭并序检校右散骑常侍兼越州刺史赐紫金鱼袋江东西节度副使王密撰国子监丞充集贤院学士李阳冰书皇唐御神器一百四十二载天下大康而海隅小寇敢肆虿毒结乱于瓯越而句章之口战卒数万皆由此之故是郡罹灾逾苦井邑焚爇遗骸积而不掩生民仅有存者未完其危犹未安天子哀之诏择可以子物拯艰者以镇恤之乃命长安令河东裴儆殿于兹邦诏书既下而罢民欢煦若幼子之望慈父焉彤襜负来则改合创痍之境熙熙如衣之食之一年而惊逋复田畴辟茨塾兴然后以礼义利物之教教之人之呰窳者教之以温恭惇质人之卉服祝发者教以仪饰之度人之匮财乏食者教以耕耨之事群吏怀其仁而畏其严罔敢射其利焉故为政三年其赏人也不用财其励人也不于戏长人之体不一若乃华夏之人习性素纯其理之也可期月而致若海裔之人土风暴残嗜杀宽之则法令非行威之则圜视而凶心勃生其欲驯之也难矣哉及公之化夷俗为邹鲁使父子长幼各得其宜则知中庸清静之德感人深矣夫理一邑而能人和者则可以移于一郡而能导之以德教者则可以施于天下公之所理之行岂止郡邑而已实宜佐彼大化辅皇王以昌经邦国以康调元气于阴阳者也公寻而进秩州民其思愿纪祠于碑予忝蹑高踪窃迹前事敢不颂厥美贻诸亿祀铭曰美裴公兮肃肃清风纯和积中令德显融爰践华省爰宰赤城克成厥功帝曰咨尔休懿可建旟于东美裴公兮于郡斯牧是祗是肃化流比屋变此夷风迄成鲁俗人之父母匪公而谁慰我惸独美裴公兮胡弃我而适他邦惟我下民思心徘徊殷焉不忘愿颂休绩播亿万载刊于圭璋慈溪县清堂记徐璋余一日过是邑闻邑大夫黄公严明漫通刺谒之公倒屣迎门倍越平生好顷之延余一堂榜曰清清凭高原面广野基宇耸壮丹青焕饰周旋熟视见平芜散绿修竹环翠孤村落照而飞烟有无远水断霞而白鸟上下余谓揭堂之名殆以目之所寓者欤公笑复之曰非也将水禽嘲晰松籁悠扬艇棹绝湖而渔唱数声牛羊下坡而牧笛孤响殆以耳之所聆者欤曰亦非也抑讼息庭虚退而孤坐琴横净几香枭蛮炉一虑不生万缘俱涤终曰寓之而忘身之在仕途堂之为公舍殆以意之所适者欤曰皆套也盖淳化中有贤令张公叔达绰着强明茂昭清德政施百里而声达九重时太宗皇帝玺书敦奖先诏尚存后人惜其清名虑久湮没无以劝后乃建堂揭榜目曰清清俾游息是堂者睎仰前轨脱不能与其抗衡并驰抑终不失为自好者矣予自领邑见其柱础倾欹栋梁蠹腐稍不葺完必将颓废因念召伯之棠尚戒翦拜况栋宇乎遂鸠工抡材增卑广狭整欹易蠹为一新之不惟不堕前人之志抑将永君子之传余闻其言戄然自媿逆料鄙浅因嗟先王道德之泽熄入而从仕者多失已于物以自投于苟贱不廉之地闲能洁廉自爱有县鱼留犊之操者不务钦尚往往指诮方僻反形訾谤廉耻之风冥然益落独吾黄公远追前躅严以御吏宽以爱民勤以奉公廉以处已较德计功未容逸驾余谓揭名清清不特谓其清之又清良以张公着于前黄公继于后揭名清清几有待于今日乎虽然二公之德清矣要能尽其在我者也若东汉范孟博亦少砺清节及出为清诏使慨然有澄清天下之志污吏闻风皆投印绶去则又能尽其在彼者矣要亦不过施乎当时未若伯夷闻其风者顽夫廉懦夫有立志奋乎百世之上百世之下莫不兴起噫俾二公扩充其所为以加诸彼奚古人之难致孟子不云乎古之人所以大过人者无它焉善推其所为而已公其勉焉因嘱余为记故述其意以书之公字巨济戴溪人也宣和二年十月望日鄞川徐璋记重修善政侯祠堂记苏为祭法曰法施于人则祭之能御大灾能捍大患则祭之是知声光垂于简编德馨享于庙食者岂徒然哉善政侯琅琊王公讳元暐册封之典图志载之备矣按有唐太和年出佩铜章字人海徼时属承宽之后躬行阜俗之化以勤俭诫游堕以诚悫敦孝慈贪夫敛手于袖闲暴客屏迹于境外能使婚嫁有序惸独有依他民愁叹我则民谐乎燕乐他民凋弊我则民丰乎衣食诗所谓恺悌君子民之父母者欤先是厥土连江厥田宜稻每风涛作沴或水旱成灾不若采石于山为堤为防回流于川以灌以溉通乎润下之泽建乎不拔之基能于岁时大获民利故自它山堰溉良田者凡数千顷得非谓法施于人乎能御大灾乎则侯之为政也易俗移风惠其生民沐义浸仁泽及来裔使永永之世犹受其赐者不可胜数则子由治蒲之政西门投巫之酷谅有惭德矧今海县宴清哲后求治一同之任非贤弗居太博王君辍玉笋之班假墨绶之秩去民之害必杜其渐兴民之利必臻其源他日向侯之德声谒其祠庭则门榛砌芜曝露尤甚乃叹曰将何劝乎民吾将新之吏忻民欢风动草偃择材揆日经之营之于是迁祠之基止堰之上使泛舟者赖其德力农者怀其恩观其庙貌翚飞轩墉蔽亏及其庭也则若聆乎片言升其堂也则如闻乎七丝我乃洁诚端简享神于祠是使遗爱之道载彰严祭之礼斯备在江之浒佑我蒸民呜唿侯之生也以子男之位能以善政被乎俗其殁也以正直之道能以不朽留其神向若为唐巨僚列爵重位必能霖雨四海舟航巨川则贞观之风不为辽哉知县太博誉播乎清华德施乎疲俗景慕先哲树之休声庶使享斯庙者知仁政之可尚也为通理侯藩备熟徽烈俾旌如在无愧直书其祠堂之栋宇官吏之名氏请附之碑阴时大宋咸平四年岁次辛丑六月初伏前一日记昼帘堂记赵省右朝奉郎宋侯子刚治鄞之三年政成民和上下安习凡所施设不待教令而民听已孚讼稀事简公庭肃然日以优暇乃即厅治之东为堂三楹以视事以延客以休其余日鸠工命材栋宇轮奂官不知费民不告劳经始于辛巳仲秋竣事于是年季冬落成之日因取顾觊之宰山阴之政榜曰昼帘噫侯之为是举也非夸大以掠美诚得所谓名者实之宾与夫民不难亲也惟平易能近之民不难化也惟宽厚能服之平易贵清净而不扰宽厚贵岂弟而不暴以是施于有政使之无讼也又何难焉今晏眠而拥黄䌷卜昼而酣醇酎文书堆案漫不省顾以是为平易谓之食焉而怠事可也经费常赋慢令失期狱讼簿书一视成检以是为宽厚谓之纵吏以虐民可也苟如是则寄百里之任者心逸而体胖齿负版之列者悼屈而无告引利偿害其自为谋则善矣独不念学道爱人之语乎惟宋侯之理鄞则不然旦起据案讼牒山委勤勤致诘曲尽其情催科调敛示以期会下皆奔走而乐输曾无追逮之烦宜其政平讼理庭无留滞方觊之之治如天冠地屦岂但彷佛其流风善政而已盖山阴在当时户不过三万其县用无事昼日垂帘特折枝之易耳鄞自西汉距今号剧邑民伙讼繁十倍山阴宋侯方且慕仰之若是可谓廉于取名者矣于时国家有边事州县简料兵壮预备储峙以应上之求常苦不暇给而侯能多多益办如王夷甫在元城时终日清谈而县务自理其材力过人远甚若乃吏退身闲宾僚毕集缕绿绮以舒怀对纹楸而坐隐壶觞相命啸歌嬉娱此在它人常劫劫而侯之乐独有余亦足以见游刃之所及矣异时第最天朝登名史氏号居循吏之目当以鄞治为先宋侯名应子刚其字也视大丞相莒公为三世祖精于吏道饰以儒雅不圯先世之余烈云绍兴壬午闰二月既望重建经纶阁记徐度或谓君子之仕为郡邑既去而能使人思之不忘在古或有后世则难而邑其尤也何哉古之为邑位均子男南面听事生杀予夺悉繇以出而无有龃龉于其闲故得以行其志后世为邑品秩卑而法令繁品秩卑则选任轻法令繁则牵制众以秩卑之吏而迫于繁令之拘其治效之难成固宜是或一理也而未之思夫君子惟无仁则已仕则未尝择官焉居是官也则必事其事就其力之所可为而为之上可以裨于公下可以及于民安有难易之时云乎惟怠者将以遂其偷则常以不得为自解诞者将以肆其兮则常有所不屑也胡不以圣人之事观之乎昔孔子初仕为中都宰制为养生送死之节长幼异食强弱异任男女别涂路无拾遗器不雕伪行之一年而四方之诸侯则焉孔子固覆生人之器也顾屈为一邑而谆谆于教化如此惟其无有不屑之心故欤且迹夫理人之所为其稽之当今之法令皆明示劝奖而诱使为之者也故相国荆文王公庆历中尝以廷尉评事来为鄞令于时年甚少气甚锐而学甚富其志意之所存远矣蕞尔一邑固区区者宜若无足以为而公初无不屑之心日夜惟以为民兴利除害为事距今盖一百九年矣而其所兴造之迹尚班班可考遗民子孙常相与传诵其事指其迹而怀思之是非真知学夫圣人之为安能及此宜邑人思之愈久而愈不忘也初公既没当元佑中为令者尝因邑人之思即治所公昔燕休之地作为重屋肖公之像而祠之名曰经纶阁中遭兵火久废弗复绍兴二十有四年公之弟校理府君讳安国之曾孙右通直郎烨来莅兹邑自以获踵其先世故治为荣规规焉推前人之心以施于治不敢少自怠弛居无几何邑人安焉相与言曰文公之德邑人所不敢忘也而公之诸孙复来治我就使无意于民犹当谨以事之况其贤称其家哉惟是经纶之阁久废未复其何以示吾子孙而慰吾大夫之思矧朝廷清明郡政安静治新斯阁今也其时乃鸠工聚材而请于太守贰卿王公公方以儒术为治亦乐夫有助于教化也而许焉阅七十日而告讫功凡材甓砖坯苇竹之费土木工人之直一出于民之愿输而官无所预焉既而烨以书来告度曰阁之复也非我实使之民惟吾家相国之不忘是不可以不有纪述也子于我有连其为我书其事度辞谢不敢当书再三返而请益勤曰吾石具已久待子之女以刻乃为叙邑人所以不忘者且志岁月焉烨字子华谨饬好学能守其家法者也绍兴二十五年二月旦日东岳行官记蒋安义四明属邑六独昌国居重海大洲中视他邑最为僻远部使者按视罕及其境传檄往来趣期会簿书而已初邑之未建隶籍于鄞度越即险民之利病休戚有不得告者焉熙宁闲荆国王公始请建邑逮今四十载矣更令佐以十数然流风善政不可悉举顷则有延平陈公邦献今大梁赵公君竑受命为宰而南康李公恕实为之佐下车以来咨诹民瘼弊者革之蠹者锄之政适其平人用不争年谷告丰邑遂大治邑之民聚族而谋曰我曹生长太平不见兵革幸值明天子惠我以贤令佐矜老而恤孤养病而葬死虽父母之恩不厚于此我闻东岳之神实佑我宋阴福吾人盍相与尸而祝之以祈吾令佐富寿康宁乎于是翕就应者如响父老占之少壮营之运土于原度材于山深殿覃覃修廊阴阴其直如绳其平如砥其高如轩其张如翼垩以白盛饰以丹雘春秋岁时以祀以享若有神物来游其闲宫始造于元符三年四月落成于大观元年五月郡人蒋安义为之文曰濒海之东龙涛匝空杯浮土封为明附庸两山中分屹立嘉门雷吼雷奔控朝于鄞壤绝势孤摧舟畏涂束手庭趋听于大夫二公之来天赐雄材却除氛埃雾辟云开政道其平安澜不惊和气充盈黎稷以成斯民无忧聚族而谋以祈以求报公之休稽首岳神体圣蹈仁手斡洪钧下临斯人乃咨群工作为行宫父子祈公寿考来同席卷榛荆岩岩百楹涂以渥青周以层城春秋岁时祭祀祷祠旨酒纯牺馈饯有仪匪豆匪觞明德之将神之来翔降福穰穰苍山之巅石完而坚勒此文焉垂千万年育王广利寺宸奎阁记苏轼皇佑中有诏虑山僧怀琏住京师十方净因禅院召对化成殿问佛法大意奏对称旨赐号大觉禅师是时北方之为佛者皆留于名相囿于因果以故士之聪明超逸者皆鄙其言诋为蛮夷下俚之说琏独指其妙与孔老合者其言文而真其行峻而通故一时士大夫喜从之游遇休沐日琏未盥漱而户外之屦满矣仁宗皇帝以天纵之能不由师传自然得道与琏问答亲书颂诗以赐之凡十有七篇至和中上书乞归老山中上曰山即如如体也将安归平不许治平中再乞坚甚英宗皇帝留之不可赐诏许自便琏既渡江少留于金山西湖遂归老于四明之阿育王山广利寺四明之人相与出力建大阁藏所赐颂诗榜之曰宸奎时京师始建宝文阁诏取其副本藏焉且命岁度僧一人琏归山二十有三年年八十有三臣出守杭州其徒使来告曰宸奎阁未有记君逮事昭陵而与吾师游最旧其可以辞臣谨按古之人君号知佛者必曰汉明梁武其徒盖常以借口而绘其像于壁者汉明以察为明而梁武以弱为仁皆缘名失实去佛远甚恭惟仁宗皇帝在位四十二年未尝广度僧尼崇侈寺庙干戈斧锧未尝有所私贷而升遐之日天下归仁焉此所谓得佛心法者古今一人而已琏虽以出世法度人而持律严甚上尝赐以龙脑砵盂琏对使者焚之曰吾法以坏色衣以瓦铁食此砵非法使者归奏上嘉叹久之铭曰巍巍仁皇体合自然神曜得道非有师传维道人琏逍遥自在禅律并行不相留碍于穆颂诗我既其文惟佛与佛乃识其真咨尔东南山君海王时节来朝以谨其藏鄞县经游记王安石庆历七年十一月丁丑余自县出属民使浚渠川至万灵乡之老界宿慈福院戊寅升鸡山观工凿石遂入育王山宿广利寺雨不克东辛巳下灵岩浮石湫之壑以望海而谋作斗门于海滨宿灵岩之旌教院癸未至芦江临决渠之口转以入于瑞岩之开善院遂宿甲申游天童山宿景德寺质明与其长老瑞新上石望玲珑岩须猿吟者久之而还食寺之西堂遂行至东吴具舟以西质明泊舟堰焉食大梅山之保福寺庄过五峰行十里许复具舟以西至小溪以夜中质明观新渠及洪水湾还食普宁院日下昃如林村夜未中至资寿院质明戒桃源清道二乡之民以其事凡东西十有四乡乡之民葨已受事而余遂归云新刻漏铭王安石戊子王公始治于明丁亥孟冬刻漏具成追谓属人嗟汝予铭自古在昔挈壶有职匪器则弊人亡政息其政谓何弗棘弗迟君子小人兴息维时东方未明自公召之彼宁不勤得罪于时厥荒懈废乃政之疵呜唿有州谨哉惟兹兹惟其中俾我后思基法师真赞杨亿巍巍哲士出生像李演教台岩领徒鄞水赡养静因假中了养花线谈空薪灰灭智雷潮闻寂丹采章施卓尔具相俨然正思牛檀匪歇犀柄如挥师承有众瞻谛焉依奉国军师度使彭城钱公碑铭崔仁冀呜唿鲁诔宣尼谓天不吊齐铭文献谓半岳摧峰彼惟叹哲此乃伤宗终始礼全傥有贵乎启足短修分定亦奚甚乎戚容我国家系自仙灵基于神武岐周孙子瓜瓞绵绵而逾长鲁卫弟兄隶华韡韡以方盛其分宗之大刱业之高班布前书焕列今史可得而略焉公即武肃王之孙文穆王之第十子今大元帅吴越国王之大弟也讳亿字延世钱塘人也天垂象而列为公辅岳炳灵而诞作英髦神清如水鉴旁辉表异而山庭上耸未当就傅之岁已有能文之性采蜡珠而为凤智与识偕溲鸡白以成碑辞兼理胜生七岁而后异志千里以自然骊珠擅爱于掌中凤綍推恩于膝下未出合岁制授尚书礼部郎中寻改中直都指挥使检校司徒开国伯食邑七百户罢南宫之锦帐讲上将之玉钤鸿羽渐升犀渠是肃辛丑岁文穆王升遐八极忠献王缵服二邦继体守文作洽舆人之望自家刑国先推睦族之恩天福八年六月授公起复云麾将军检校太子太保寻历太傅太尉尚书有仆射开国侯加食邑至一千五百户端右才仪于庭鹭具瞻旋逼于台鸾俄自五宗言同三品丁未岁我上应楚庭之当拜副代邸之奉迎干坤定位于太初雷雨覃恩于洪覆指栖鸡之将正阶司顾审像之求不遐天序尧俞所属康诰屡行公于是大空土之资真济川之秩监董狐之史笔总天禄之殿书宗相变和而惟允霸君垂拱以仰成未几上以镕山煮海之权富国强兵之本式资心计以赡军须干佑元年四月委公判两浙盐铁仍封新定郡公加食邑五百户夜思经济岂唯师孔仅前修岁入羡盈不假避李华傍赞四明提封千里云屋万家贡分于齿革羽毛俗殷于鱼盐蜃蛤南琛交贸有蛮舶以时来东道送迎有皇华而岁至慎选兹任非亲勿居明年五月授公判四明诸军事易利建侯诗优布政揽辔有苏舒之志下车多惠爱之方南亩啬夫荷决渠降雨之利东野编户安熬波出素之业郡歌来暮朝议陟明属我上守位以仁因心则友念犬牙之相制式赖亲亲当龙首之高居常回睠睠奉纶言而奖授择宝器以颁宣骆驿道途蝉联岁序其闲拥旄入觐执玉在庭每将梁孝同居亲为东平行邸恩光不二礼分特高故得大国进封遥裂翦鹑之壤群官处长兼同浴凤之仪显德初丁周国明懿善庆太夫人忧寻从泣血之中仰奉夺情之典洎大宋皇帝起陆龛难应天革命以我上秉三世之大节北面尊周率万国之诸侯同心戴舜霸业腾高于践土宠章荫及于在原建隆元年敕命公为奉国军节度使自膺帝命弥励政经内和民人外固封守福星坐照周旋六考之闲甘雨行随康济一方之内必谓受禄未艾介福犹登无何方寸之闲忽遘在肓之亟台星中拆晋司空早自知亡丧气东行荆太守俄锺此衅以干德五年春二月丁卯薨于府城之正寝享寿凡二百二十六甲子哀闻达听痛轸上心七日罢朝百官奉慰博议易名之典慎求监护之才制赠官谥曰康宪以其年四月庚申葬于本军奉化县禽孝乡白石里之原礼也守龟告日踣马开茔哀引长驱指蒿埏而去去悲风四起咽笳吹以凄凄北邙永閟于幽扃南氏空书于遗绩公星潢演派虹玉滋苗出藩入辅之才谅由天赋纬武经文之业且见日新其政理也简静为先缓勐相济爱如冬日穆若清风班铁赤于旗亭市无二价设缿筩于闾里路不拾遗其课绩也舆赋均登逋民襁覆疏鹄陂而资溉注创鳌榭以追胜游设险守邦大峻金墉之制树碑纪绩亲刊黄绢之辞其文学也洞究百家冥搜万象蝌蚪书出于鲁壁芙蓉诗生在谢塘玉如意之挥时纷纷兼讲铜砵声之敲处续续成章其伎艺也授剑术于猿公传弓声于鴈将章呈擅敏草圣推工顾误曲于坐隅五音潜别覆残碁于碑背一路无遗其风度也玉海干寻黄陂万顷折旋中矩终燕不疲菊映漉巾陶亮乃羲皇上客雪沾鹤氅王恭真神仙中人其理性也得古佛之指归经祖师之印可炼宝结生天之果布金追陟屺之思启迪言筌岂止作山阴都讲发挥心要固将同方丈上人总是全才诞为英器而乃际吾主隆平之运极周亲友爱之恩入专和峤之车出仗辛毗之节况复有厚于国有庆于家康乐凤毛悉联荣于仕路太冲纨素俱结偶于相门委大化以如归考终命而不乱斯尽善矣复何慊哉纪是殊政宜乎大手仁冀也彩笔惭名银台辱召奉纶言而比事抽轧思以仅成刻在琅玕远愧乎披文相质寘诸冥寞聊防乎深谷为陵谨为铭曰东南福地表里仙岗牒称着姓谶述兴王极天基大积石流长秦中鹿走浙右龙骧武祖教兴文考光启国霸鲁史家肥戴礼乃子乃孙宜兄宜弟盘石分封平台立邸国之贵介才自天生蟾供砚滴霞翦诗情爰居西邸是则东平为霖入用同气分荣地曰句章州名海岱乃辍牢盆言驱大旆六考之间百城之内民咏安堵史书课最霸君敦爱裂地酬勋天王覃宠奉国名军圭桐旧翦符玉新分如搘天柱如捧日云誓着山河任兼将相水薤政声金滕德望适赖永藩忽悲中丧景澹三阶位虚五帐鄮山之下鄞水之滨令兹蓍兆择得蒿邻风旌飘瞥露挽酸辛为陵有日大夜无晨生理四明民享余利殁窆四明神资吉地有邵茇兮兴歌有羊碑兮堕泪公之德兮公之功百世可知于锡谥戊辰游山题壁记舒亶元佑戊辰闰十二月己巳自西湖懒堂率临海赵逢当时出江东宿延福庚午过东山永安己巳岁癸酉入大梅护圣观常师舍利锡杖铁鞭象齿丙子上保福己卯抵金峨直相谒中禅师辛巳鄞江张宏公度吴升潜道至自郡留一夕往象山壬午游金文还宿西堂甲申同中师离瑞相今偕师下东山迤逦以归盖在山间十有五日得僧院者六独辛巳晴和登山为斗草之剧余辄雨雪所谓梅子真炼丹井法华泉石柱山云外庵皆欲往不果而公度约余道奉川境上游安岩雪窦诸山且复不至亦遗恨也四明陈及之日诵金刚经于如如堂多年矣忽于诵经之所有芝草之祥作伽陀以赞之陈瓘念念然灯佛发此无根草堂上默观之白发何曾老多福院记袁毂予自昭武归故乡视其闾巷非故也昔之榛棘者皆连甍而骈栋矣昔之雕峻者皆萧然而不屋矣见其父老非故也昔之孩提者皆颀然而长矣昔之少壮者皆皤然而老矣且死者十有八九矣访其居民非故也昔之农者今转而为工昔之商者今流而为隶贫者富而贱者贵皆交相而盛衰矣呜唿世熊之变如此所不变者巍然而高者吾知其为剎矣俨然而尊者吾知其为佛矣钟于朝鼓于暮环然而食者吾知其为僧矣岁虽水旱天不能以饥宅虽不毛地不能以寒势虽王公人不能以贱求之于迹盛多而衰少推之于心背寡而向众信乎非有常者孰能如此甬东有多福院者干德三年州民赵轩舍园作室主者德全以施无碍之俗开宝七年州刺史钱亿易号兴福治平元年始锡今号焉熙宁元年有圆莹者兴其所废而人乐输其财新其所故而工乐竭其力未信者信人乐从其化未悟者悟众乐入其室元丰七年春二月燕然坐终继者清雅亦其人也夫万事之理勤于未就而怠于已成佚于有余而劳于不足师能勤其所怠而劳其所佚则继师者虽百世吾知其如今日矣元佑二年二月望记奉化县忠节四公祠堂记家铉翁国于天地必有与立其惟忠义不二心之臣乎刘渊窥晋人知王导之反正不知开于战死之路述禄山沸唐人和子仪之拨乱不知基于柱解之杲卿伐我亡也鄙我亦亡也不能使无伐而能使无鄙国其庶几不能使无伐又不能使无鄙犹谓国有人乎肆惟宁皇之末年李全归自山东而举措非循服者越厥我理宗在御连率一旦束湿之全异心滋不可遏时则有若曹公孝先纠郡山阳建明屯田欲挈之以东征俾无居城中其虑深矣未报会全无厌之求弗嗛伪如海州命刘庆福胁犯阃帅曹公闻变亟自签舍趋庭抚谕谓之曰有情欲陈当入文状制置朝廷之制置犯制置是犯朝廷汝不欲使李氏保其富贵哉其首命部曲弗敢言许制使国得泛舟于楚台以避既而讙动射公中咽公拔箭叱曰误李全斩东市非汝而谁曹孝先决不求生许制使决不可杀铓镞交集血流被体犹登子城求许公谋焉血尽气微许公枕公以砖而绝手蔽吭而不可拆目怒瞠然许公回舟中慷慨曰国无以事朝廷报曹君矣亦死之公既不得敛乱军取苇燎于城曲全归自海反哭而吊且斩麾下谢公事定家人求骸弗可识谩号死灰睹缕烟冉冉绕诸孤发之褐衲方尺俨不毁盖公内手成者遂得裹驰事闻朝廷酬公甚厚当是时全特未反耳越明年冬全叛去保楚城于两期生楚人于再岁非公其谁为功全既猖獗啸游淮濆扬州之战丁胜遣统制吴公从龙先锋而不出师是置之死地也岂知其挺身赴贼马仆被执夷犹扬泰之道从容甲乙之辰易旗帜改号令阳许诺为开关洎驾海陵城下则唿曰我右军统制吴从龙马中矢执至于此扬州亡恙泰城坚宜死守贼无能为也全寸脔之而吴公詈不绝口呜唿烈哉其功岂直蔽遮一城而已曾不两月全首献阙下初贼得吴喜甚谓泰在目中一死尽折其锐魄禠气夺不败何待朝廷知公赐庙于扬于泰由今观之曹公死于前全两年而不反吴公死于后全五旬而遂亡谓非忠义之功可乎中闲楚陷二三达官职曹府史多不免监州郭公德畅一家歼焉逆李为妖奉有三仁可不大书特书也哉异时汪寇煽衢又得一人曰西安尉舒公瀛目厌横道唱义鼓行竟与江山开化同寅捐躯绿林功虽未昌亦万人吾往者朝廷既各旌之祠以对明诏长吏之责固尔未容以为多也余老矣岸帻山中闻遽辄思死士忽鄞友曹梦合走一介书以制使文昌本斋陈公从摄令常朝宗之请建祠学宫求余记余持宪节浙东时尝闻其语未暇求其人也朝宗吾甥也忠毅之孙颇有志摄事几何时不避贪天诮当阃公之教邦人之意如此邑有忠信尚告于未知者咸淳十年十一月朝奉大夫直宝谟阁家铉翁记通奉大夫宝谟阁待制提举江州太平兴国宫奉化郡食邑高衡孙书宝谟阁直学士中奉大夫知庆元军府事兼管内劝农使沿海制置使龙泉县国男食陈存篆盖昌国县大夫刘君生祠记王应凤上临御之三十三载妙简铜墨以字民训士风示宇县刘君谦孙繇元佑故家宰明之昌国于是适再祺矣廉平简靖民便安之越明年政成邑士累君之化相与言曰令君幸惠吾邑勤亦至矣今将造朝微以寓攀截借留之意维昔庚桑治畏垒社而祝之厥有旧比乃肖像于学而祠焉蹐余门请识其事余谢之曰刘君余伯氏之常僚也子谅肫实里襮一如温乎柔木之丝澹乎衣锦之絅岂与世健令求赫赫名者班乎而奚以像为且邑有生祠非故也昉于汉之于公厥后韦广都义杜池阳轸陆浚仪云史不绝书然绳之以召棠勿翦之义犹曰变之正者夫令去民最近是邑虽海陬去天为尤近近天则声闻易彻近民则恩信难孚母怪乎推谢摩肩而诵侨绝响也刘君何以得此于邑人哉问之庠垫之士则曰言政不及化吏皆然令为甚君甫下车垂意诲育缩费廪士以岁之正饮酒于序燕毛以齿礼逊兴焉学宫水环如带乡老以为文字之祥乃疏乃涤玦萦镜澄而又捐奉入以养之莅校比以劝之是岁宾兴有雁行联璧而监学亦多中鹄擢第者有人兴废葺圮去之日如始至复筑室以奉先圣旧像扁以燕居膏火之中教雨浃焉弓张之急弦歌奏焉斯乃蒲密之所以垂芳也子以为何如余曰一乡善士令君教养之所及也必如子羽之未尝至偃室然后其言情而信姑徐之为我问政于邬溆荒寂之滨既阅月有听舆诵而复于余者曰维兹鹜行旧多叨懫自君之来民不识吏庭少诤辞维兹萌黎近盐而贫讫君之去海无怪风人厌鱼蟹余闻之舍然曰士之言华民之言质是足以俎豆前修矣于韦杜陆不专美于汉晋矣维先忠肃公以冀之南宫县谱推而为滑台郡谱又推而为元佑相谱文献所渐裳华是似清惠维祖朔斋维兄其政不棘于期会而以善俗为先厥有本哉君家自朔而蜀又自蜀而吴余尝称其为宰盖所谓安静吏悃幅无华者故不敢相蒙而溢美云宝佑五祀龙集丁巳闰四月既望仪真郡文学掾王应凤记并书新校文东岳行宫记陈公邦献卢本陈公下有戬建安章公五字宸奎阁记而与吾师游最旧卢无游字远甚二字卢倒钱公碑铭凡二百二十六甲子下二字卢作六字忠节四公祠堂记两食邑邑下卢本俱有空格四明志卷第二十宋元四明六志弟七十二元袁桷等撰集古考下诗归四明胡幽贞海色连四明仙舟去容易天籍岂辄问不是卑朝士忆四明山泉施肩吾爱彼山中石泉水幽声夜落虚窗里至今忆得卧云时犹自涓涓在人耳寄四明山子施肩吾高栖只在千峰里尘世望君那得知长忆去年风雨夜向君窗下听猿时同诸隐者夜登四明山施肩吾半夜寻幽上四明手攀松桂触云行相唿已到无人境何处玉箫吹一声宿四明山施肩吾黎洲老人命余宿杳然高顶浮云平下视不知几千仞欲晓不晓天鸡声游太平山孔稚珪石险天貌分林交日容阙阴涧落春荣寒岩留夏雪赠育王虚白长老王安石白云山顶病禅师昔日公卿各赠诗行尽四方年八十却归荒寺有谁知观明州图王安石明州城郭画中传尚记西亭一舣船投老心情非复昔当时山水故依然游天童山溪上王安石溪水清涟树老苍行穿溪树踏春阳溪深树密无人处唯有幽花渡水香鄞县西亭王安石收功无路去无田窃食穷城度两年更作世闲儿女态乱栽花竹养风烟寄育王大觉禅师王安石山木悲鸣水怒流百虫专夜思高秋道人方丈应无梦想复长吟拟慧休别鄞女王安石年登三十已衰翁满眼离伤祗自攻今泛小舟来诀汝此生踪迹各西东题宝岩寺寒碧亭二首王安石两岸青山刻峭城一溪回曲篆纹平绿阴隐隐无重数欲去黄鹂又一声其二风吹洞口云水动山头月野老时问人前村多少雪送窦公持鄞江尉范仲淹片帆飞去若轻鸿一霎春潮过浙东王谢江山久萧索子真今为起清风送丁司理赴明州范仲淹仙家枝叶令威孙南去司刑庇越民金阙道书微旨在狱多阴德是真人道书谓升真者皆须曾为狱官送湛公归四明讲席范仲淹满面南风指四明山长水曲不胜情自言此去云林下惟讲华严报太平游翠岩六首舒亶缪悠此投闲选逅如得请终曰对林僧是乐非世境千秋纸上尘万事空中影既往悔可追无能味何永仍幸甘露音时时灌吾顶其二翠岩老禅和欲退未容请聊许隐堂人先占广轩境高松有寒清孤云无定影草暖幽涧香鸟啼清昼永一笑碧云傍未羡匡庐顶其三聊谢都城游来赴道人请冥怀麋鹿群回首冠盖境潀泻泉石声萧森松桧影风帽何妨颓藜径敢辞永还闻钟磬音为我下云顶其四先生盍言归小子愿有请由来陶渊明结庐在人境闲把无弦琴静弄南窗影胜事几人知高风千载永何当理篮舆步月下孤顶其五愿闻海潮音几烦檀越请有物还有机无心即无境何当雪衲身重现水月影高卧与世疏孤坐其夜永时时挂西窗溪光照霜顶其六欣闻厌冥烦颇亦谢造请孤鶱出尘埃胜践得真境万籁发静音千岩度空影无味道终怜有役虑真永会当立茅茨望子苍岑顶游翠岩山舒亶桃源深处一招提门对寒云路遶溪长使千峰光景动未应洞里老金鸡游大梅护圣四首舒亶万壑声中柏子烟高僧日日看云眠当年象虎今何在千古寒堂一铁鞭其二仙去人闲地转灵蛟龙合处谷风生谁知云雾千峰顶长作青天霹雳声其三流水山闲无尽时登临到处与心期世人只爱桃源好梅熟山闲怎得知其四鸡犬同时亦上升赤云今日几人行我来正唱升平曲不用山闲变姓名游灌顶三首舒亶十里曾闻一啸声当年猿鹤想犹惊白云不碍青天路赢得重来摆手行其二万松偃蹇插云根四面诸峰尽子孙日日飞烟云雾敛不妨掌上看干坤其三雪顶胡僧眠觑天只应风月是生缘那知坐作人闲雨千丈岩头一道泉归郡书金峨二首舒亶叱沧溟雪浪空鲸鲵骑去杳亡踪湅丹井畔春萧索知在蓬莱第几重其二又入西湖醉过春岭头猿鹤几时闻无端雨意随人去直恐衣巾尽是云含珠林舒亶万个松山一颗珠老僧心手最工夫冷光长在千峰顶谁道人闲夜月孤题天王院内鉴堂舒亶等是人闲出世人数他珍宝信非珍茫茫白日谁回首此处元无一点尘题福胜院舒亶苍岩赤壁耸崎嵚长者何年为布金却忆樵风生乳窦万松回合两龙吟湖心寺偶书舒亶吹落清香缥缈风楼台髣佛水边红人闲谁是丹青手画取春湖细雨中题宝林院琼阇黎房舒亶山农未用踏沟车一穴灵泉荫万家香积从今饱檀施会看讲夜落天花题法喜院是院一瓦一木皆自能师手而师丈室惟布衾木枕无复长物即之坐庞眉皓顶泊然似不能言者无乃真有道者耶二首舒亶抱山重屋两回廊杉桧如云百尺长香火它年谁第一老师辛苦顶如霜其二了无情解作攀缘一砵三衣只兀然坐对青山不知老学人休问祖师禅太白峰舒亶千峰下视尽儿孙僊事寥寥不可闻长作人闲三月雨请看肤寸岭头云峰顶常有云气祈雨辄应太白庵舒亶何年杖锡此徘徊天上真官为我来芝圃鹤归香火冷石基空锁旧莓苔玲珑岩舒亶诡形迥与万山殊空洞由来一物无直恐虚心自天意人闲穿凿枉工夫响石舒亶渊明休弄没弦琴混沌中含太古音闻说几回风雨夜四山浑作老龙吟龙池舒亶灵踪聊寄数峰云雨意含云白昼昏不用高僧时咒砵一长贮万家村虎跑泉舒亶一啸风从空谷生直教平地作沧溟灵山不与江心比谁会茶仙补水经佛迹舒亶苍崖绝壁印苔痕陈迹千年尚似新杖履纷纷走南北几人不是刻舟人临云阁舒亶高僧终日笑凭栏亦似无心懒出山几度海风吹散雨坐看彩翠落人闲春落轩舒亶隔水岩花红浅深花边相对语幽禽管弦不到山闲耳谁会凭栏此日心宿鹥亭舒亶云过千溪月上时雪芦霜苇冷相依正缘野性如僧癖肯为游鱼下钓矶文饶自昌国以诗见寄次韵二首陈瓘百川滚滚到来休此是人闲第一流鲸鬣为君翻骇浪兰苕空自满汀洲其二海邦渺渺知何在风入高帆顷刻过何似一樽湖上酒月明安稳照寒波文饶自京师还欲往昌国而风作不可渡乃为绝句戏之陈瓘欲冲高浪却沈吟酒近瀛洲懒得斟莫道颠风无好意为君吹过远归心对酒忆贺监二首并序李白太子宾客贺公于长安紫极宫一见余唿余为谪仙人因解金龟换酒为乐殁后对酒怅然有怀而作是诗四明有狂客风流贺季真长安一相见唿我谪仙人昔好杯中物翻为松下尘金龟换酒处却忆泪沾巾其二狂客归四明山阴道士迎敕赐镜湖水为君台沼荣人亡余宅故空有荷花生念此杳如梦凄然伤我情众乐亭王安石使君幕府开东部名高海曲人知慕舣船谈笑政即成洗涤山川作佳趣平泉浩浩银河注想见明星弄机杼载沙筑成天上路投虹为桥取孤屿扫除荆棘水中央碧瓦朱甍随指顾春风满城金板舫来看置酒新亭上百女吹笙彩凤悲一夫伐鼓灵鼍壮安期羡门相与游方丈蓬莱不更求酒酣忽跨鲸鱼去陈迹空令此地留悼四明杜醇王安石杜生四五十孝友称乡里隐约不外求耕桑有妻子藜杖牧鸡豚筠筒钓鲂鲤岁时沽酒归亦不乏甘旨天涯一杯饮夙昔相逢喜谈辞足诗书篇咏又清泚都城问越客安否常在耳日月未渠央如何弃予死古风久凋零好学少为已悲哉四明山此士今已矣忆鄞县东吴太白山水王安石孤城回首距几何忆得好处长经过最思东山春树霭更忆东湖秋水波三年飘忽如梦寐万事感激徒悲歌应须饮酒不复道今夜江头明月多书会别亭王安石西城路居人送客西归处年年借问去何时今日扁舟从此去春风吹花落高枝飞来飞去不自知路上行人亦如此应有重来此处时寄育王山长老常坦王安石道人少贾海上游海舶破散身波浮抱金满箧人所寄吹簸偶得还中州臝身归来不受报祗取斗酒相献酬欢娱慈母终一世脱弃妻子藏岩幽苍烟寥寥池水漫白玉菡萏吹高秋夜燃柏子煮山药忆此东望无时休塞垣春枯积雪留沙砾盛怒黄云愁五更疋马随鴈起想见鄮郭花稠稠百年夸夺终一丘世上满眼真悠悠寄声万里心绸缪莫道异趣无相求送丰稷曾巩桃华染破南山青汉江此时春水生客舟相语人夜起劲橹乱江群鴈声之君飘泊动归思告我举装千里行闳材壮思风雨发绿鬓少年冰雪清读书一见若经诵下笔千言能立成精微自得有天质操行秀出存乡评嗟从薄禄困流滞能诱鄙俗销纷争弦歌躬劝士强学田里堵安人力耕嗟予据案但画诺遇事缩手方蒙成虽知璞玉难强献欲挂尘榻空含情岁寒不变乃知确物理先否终当亨杂舟且尽今夕语明日帆随白鸟轻和马粹老修广德湖舒亶古作重虑始功利故能永末俗纷锥刀往往附光影此几百岁余兴废屡动静七乡十万家利害寄俄顷诪张好恶曹聒聒乱池黾使君武陵孙明洁水中荇坐啸黄堂春独得意外景登临莽芜没叹息民不幸一日山水光荡漾出荒梗黍禾杂菰鱼狼籍被它境人指白鹤祠殷懃窃有请衣冠俨群公一一画真鲠斯人岂可作庶用荐遗秉公乎且我去何以慰乡井愿属丹青手千载其观省题它山善政侯兼简鄞令舒亶呜唿王封君心事鬼出没驱山截长江化作云水窟旱火六月天万栋挂龙骨萧条一祠宇像设何髣佛破屋夜见星漏雨湿衫笏杯酒谢车篝兹事恐亦忽我闻古先王报施必称物矧今崇佛宫民力殆欲屈岂无制作手一为起荒茀李侯仁贤资抚字良矻矻可但清似冰方看健如鹘沈迹千载后行且见披拂阴功世易忘远虑俗多咈勉哉君毋迟斯民久已郁题放生池舒亶南州几万家舟楫江湖上罾罗竭鱼鳖方餍口腹养何年长者子于此事脱放藻荇被清流春风不惊浪直钩亦何心明珠岂所望落日倚朱栏无言独惆怅题水月桥舒亶长空莹如磨平湖净无滓万里夜寥寥清光堕寒水松风吹更圆沙鸟睡不起徒劳野猿捕作玄珠比相对倚朱栏时有逍遥子再游天童山回同吴与权诸友夜集舒亶太白崭岩几百尺僊人一去无消息临云时复倚栏干独看千峰万峰碧昨夜长须城里回报道湖上秋风来醉园雨过站台冷篱根白菊看看开却杖青藜趁流水目送征鸿下山嘴篷船答浪遶丛芦咫尺烟汀几万里忽见江头江月白纷纷笑语城东陌一樽北酒一枰碁未到懒堂犹是客游承天望广德湖舒亶桃源二月春风起是处秾华有桃李调笑闻声不见人游人只在华山里华山逋客来何迟隐隐茶林隔烟水满眼相思寄碧云独立成南望山觜送韦太守舒亶四明山水东南表海鳌背上三僊岛丽谯高逼斗牛寒一曲梅花万家哓太守文章建安骨爽气冷侵寒月窟雌堂水洗火符空明光却拥荷囊笏有客醉园双鬓老宦情文意如秋草紫云梦断玉龙飞年年送客西城道曾是野亭同问柳绮裘纱帽金船酒长安宫阙九天边肯为江蓠回首否粹老使君前被召约往它山谒善政侯祠既不果以书见抵谓可叹惜并示广德湖新记因成长句奉寄舒亶长江滚滚西南流秋水时至狂不收大浪似屋山欲浮王侯神智禹所啾万鬼琢石它山幽梅梁赑屃卧龙虬咄嗟骇湍就敛揫巨灵缩手愚公羞障成十里沙中洲支分脉引听所求赤旱稽浸民不忧那得虫蝗随督邮污邪瓯寠满车篝斯民饱暖何以酬庙貌突兀寒滩头岁岁鸡黍祠春秋老农击鼓稚子讴当时人物纷鴈鸥岂无鼎食腰金俦朽骨往往空蒿丘姓名几复人闲留惟侯惠施膏如油江声浩浩风飂飂千古不见使人愁拔俗万丈山标崷使君不减裴商州下车百蠹随锄扰一笑四境无疮疣天闲老步须骅骝已闻归作金华游钦贤访古意未休画船载酒岸鸣驺约我与往置脯冠盖纷纷暇莫偷搔首怅望情绸缪我问使君亦何尤西湖万顷蛟龙湫几年荒茀今则修鼛鼓弗胜财不掊长堤岌嶪高岑楼写有浍兮荡有沟余波北注引漕舟桑麻被埜禾连畴鹤鹤白鸟杂游鯈菰蒲菱芡餍采搜柳杨成幄荫道周耕渔唿歌羸病瘳使君之赐侯可侔天边旌旆看悠悠父老雪涕争攀辀地僻借恂恨无由高文摛秀春华抽丰碑崒嵂镵银钩千年空此留海陬君知此日思君不还如今日人思侯登育王明月堂王引月贮虚堂堂高附南极我当盛暑来万象生秋色堂岂朝朝新月亦有时食一寸坐禅心万古磨不得同舍弟泛舟西湖登昼锦堂步至紫翠亭望懒堂景物怀故龙图舒先生王庭秀城中十顷湖云水相演漾春风破冰谷伯岸新流涨平铺鸭头绿澹沱蒲萄酿朱甍媚孤屿梵宇丽相向万瓦生清晖千花联锦帐晨曦照炯炯芳气浮泱泱日暮姿态妍烟霞渺空旷谁将水仙境聊借诗人仗卧护五羊城追怀老诗将微吟示清野鏖战得闲放变化无端倪虚无落石状坐令湖上景胜绝神宇王当时经行地藻丽随履杖斯人今则亡物色亦摧丧它年牛马走曾拜丈人行尘埃久漂泊岁月成漫浪问讯懒堂屋松菊忻无恙尚意壁闲声时赓朱丝唱抚事重兴嗟陈迹徙帐望哦公十洲诗风月为凄怆游香山佛迹周锷灵山名达蓬香水霭薝卜龙祇久覆护云物翳深谷拂衣向劫中神斧断苍玉至今天人尊灵迹印金粟颇闻开士谶飞锡隐岩麓坐令湖海闲香供走川陆巍巍虔报地色相俨金屋缅想旧巾瓶犹能慰心目篮舆访莲社一笑欣白足抚事动幽寻畴能念荣辱松炉袅如见余力付碁局更觉梦中身翛然百无欲书隐潭郏修辅在昔知何人凿破青山骨飞泉直下来千尺泻倏忽两壁苍翠开一阵风雷突傍无尘埃踪中有蛟龙窟寒气不可向勐势岂能屈安得当旱年为霖济群物题东寺松石小轩呈同游关彦长明府盛次仲一松偃蹇苍龙盘一石崭岩怒虎踞漫来题作龙虎轩便恐风云卷将去送贺监归四明应制李白久辞荣禄遂初衣曾向长生说息机真诀自从茅氏得恩波宁阻洞庭归瑶台含雾星辰满仙峤浮空岛屿微借问欲栖珠树鹤何年却向帝城飞众乐亭十四首众乐亭二首有序钱公辅众乐亭居南湖之中南湖又居城之中望之真方丈瀛洲焉以其近而易至四时胜赏得以与民共之民之游者环观无穷而终日不厌孟子曰独乐与众乐孰乐不若与众众乐之名于是乎书既又为诗以记真景之万一云谁把江湖付此翁江湖更在广城中葺成世界三千景占得鹏天九万风宴豆四时諠画鼓游人两岸跨长虹他年若数东南胜须作蓬邱第一宫其二势压平湖四面佳好风明月是生涯鲸鲵背上浮三岛菡萏香中放两衙屏列已疑雪母净帘垂不待水精奢此心会笑元丞相终日楼台为一家前题司马光横桥通废岛华宇出荒榛风月逢知己湖山得主人使君如独乐众庶必深嚬何以知家给笙歌满水滨前题二首邵必海边民物鲜欢娱太守经营与众俱园圃新阴多杞柳池塘生意足鱼蒲长空不碍高飞鹄浅水兼容短胫凫此乐有谁知我趣归来红旆西晡其二城外千帆海舶风城中居市若憧憧几生佳景为民老一日贤侯与我同道上槐阴连帟翠水边人面照花红寄言乐有时还尽徒见甘棠忆召公前题二首吴中复贤侯新葺水云乡虚阁峥嵘绿渺茫波面长桥步明月人家疏树带残阳风中白鸟侵烟去雨后红蕖拥袖香从此郡图添故事岁时遗爱似甘棠其二烟波空阔岸低回草绿花红处处堆一片湖光分岛溆四边山色入楼台从来未有吾民乐此地欣逢刺史来目断鄞江何日到京师只得画图开前题二首陈汝羲闻说湖亭又一新不徒行乐乐斯民水光剩占鸥鹇地人意常同桃李春试展画图清俗眼况专闲席傲天真使君已陟螭头贵应为烟云入梦频其二遥思湖上自由春醉踏吟看属使君水底天光开静鉴岸头花气迎红云岛浮虚槛桥桥接风翼时钟寺寺闻渍墨新名人会否不将民乐废民勤前题张伯玉句章太守钱君倚湖上新为众乐亭花木岂徒游子爱笙歌长与郡人听坐来高韵天风起饮罢余香夕雨零安得凭栏纵吟笔玉觞遥对数峰青前题陈舜俞湖光野色着人衣众乐开亭此处宜击棹高歌山自响踏青红影岸相随消除矰缴容鸥鸟改换风烟入柳丝荇莱藕花应见忆短篷孤榜独来时前题章望之是水为佳境中城枕碧湖楼台万室近物象几州无太守恩千里新亭望一都地劳吾卜筑景与众游娱宇色低栏外波光上屋隅鸳鸯宜绣幕翡翠失深芦九夏荷开簟三秋芰洗盂山林何处异江海此情孤夜气寒蟾媚晴晖落日殊画桥斜映柳细草乱萦蒲渔棹开浮藻风帘散戏凫野僧留旷荡行子过踟蹰逸兴攀银汉明眸湛玉壶图经终焕越歌咏已流吴壮观嘉时序招来好酒徒乐僮优好伎唱女桀名妹闭户谁能事宜人正丈夫乐邦方美俗鼓舞荷唐虞前题二首胡宗愈平湖拍岸海潮通亭在平湖杳霭中花艳含春云岛晚波光照夜玉壶空动摇人影两桥月洗涤尘襟四面风野老半酣亭下笑渔樵今日与民同其二平芜十顷绿含烟胜事兴衰已百年岛榭谩随民意乐溪山应喜主人贤点妆野趣滩边鹭髣佛妖容水上莲日月流风转谣俗棹歌长在钓鱼船三江亭十首三江亭潘良贵假守衰颓病日侵湖山虽好倦追寻登城忽睹三江水快我平生万里心聊筑小亭怡父老敢承佳句粲珠金春涛正待诸君赏更拂诗牌看醉吟和前韵蒋璇安仁不放二毛侵爽气凌虚玉万寻谈笑薄施三昧手登临谁会五湖心倦游方戢冲天翼高赋难赓掷地金怪得朝云飞画栋夜来曾听老龙吟和前韵顾文词源倒峡势奔侵绠短那容汲万寻望属沧浪惊鹤唳志存流水识琴心挥毫句句囊盛锦拜赐人人袖有金不曰都俞在廊庙更听虎啸应吟和前韵王珩潘郎未觉鬓霜侵佳致乘闲得得寻古岸渺茫分远渡飞甍虚敞快人心融樽想见频颓玉季诺由来雅胜金野老固惭东阁客何妨同作醉翁吟和前韵汪国温危亭耸观与云侵胜概何劳杖屦寻回合江山真有意去来鸥鹭本无心欢声洋溢均千里好句清新抵万金四海倚需经济手岂容长对白头吟和前韵薛朋龟爽气寒光四壁侵青山千仞水千寻远观吾里瀛洲路怅望谁人魏阙心春到已多鸣佩玉酒酣应有解貂金紫微太守经营巧消得时贤次第吟和前韵王伯庠使君不受二毛侵杖屦逍遥得胜寻拨遣簿书聊永日登临山水亦何心残梅堕雪垂垂白弱柳摇春淡淡金倚瞩大江供一笑几多襦裤在讴吟和前韵郑若谷望远登高万象侵元戎端不为花寻未夸驾鹤蓬山路应壮斩鲸辽海心小艇鲈肥盘脍玉危栏客醉碗挥金中流击楫雄图远回笑三闾泽畔吟和前韵陈晋锡神襟百虑不容侵胜概乘闲偶访寻趺坐岂无观水术临流应有济川心敛将蓬岛溶溶气散作阳春字字金郢曲调高人寡和微生何敢缀雄吟和前韵陈栖筠红尘一点不相侵下瞰澄江几万寻地接海潮分鼎足檐飞凤翼峙天心三山有路云收幕午夜无风月涌金欲识龚黄报新政满城争唱使君吟次韵明州户部游蒋园王采莲桥下路皁盖拂云来尘压随轩雨风生避暑台酒缘佳客尽花为使君开忧患西溪旧滑州西溪常陪樽俎相忘此曰杯又次韵登灵桥门晚望王恩波和气两溶溶万户楼台紫翠中渡水虹霓轻缥缈隔河牛女淡朦胧真仙路指三山近粒食人歌四釜丰旌旆欲归归未得满船风月载渔翁谢太守刘吏部示西湖图用丰侍郎韵王四明太守爱西湖想象桃源旧日图不放尘埃生水面为传风月到皇都花开别屿千机锦稻熟邻田万斛珠闻说儿童骑竹马至今昂首望通衢和郡守彭吏部按视湖亭凡二首周锷使君风味压荆州每为吾民乐更忧锦里篇章推唱首浣溪光景促遨头行春预约花欹帽把酒方欣雪点裘岳史年来惭吏隐扳舆时得从公游其二双虹倒影上檐楹碧水澄空一镜明野草闲花无限趣短藜幽榜不胜情已知风月随人意聊为湖山载酒行却讶锦囊赓梦草坐令诗兴绕寰瀛西湖三首周锷晓镜初开淑景明使君风味一般清舟从菡萏林中过人在鲸鲵背上行妙舞屡翻红药燕清词时啭紫薇莺赓歌久矣虚前席肯向樽前恋曲生其二使君修禊与民游十里笙歌水面浮动地雄风云外起截天雌霓雨中收登台已有难并乐击壤宁无寡和忧却忆内家新赐火海掌无数出墙头其三牛鞭初动啭新莺梦觉池塘选胜行水镜光中千骑合山屏影里万艘横云从布谷原头过雨向催诗笔下生藻绘升平知有待阁梅先已赋调羹西谷由桃源以西至应真绝顶共为西谷林旦平昔山林性今来水石乡栽花寻秀垄泛酒掬沧浪地暖春长早云阴夏自凉岁成还北去魂梦此难忘蓬莱泉即炼丹山透瓶泉林旦采药瀛洲去扁丹竟不还黄金成海外故井独人闲乳滴岩花润苔封石字斑空令千载后犹复望三山观澜亭林旦万古渊源会凭栏试一观云涛谁可际勺水自为难日月闲中永干坤物外宽幽人休怅望平地亦波澜射圃林旦百步开新圃弯弧注采正樽罍供乐事金鼓迭欢声敏手徒为妙中心自要平何人能举觯观堵定纵横送明州王大卿王安石大历才臣有此州昆云今驾鹿轓游从来所至邦人喜真复能分圣主忧千里封疆何足治一时名迹故应留属城旧吏虽疲懒尚可挥毫敌李舟寄育王大觉禅师王安石单已安那示入禅草堂难望故依然山今岁暮终岑寂人更天寒最静便隐迹亦知甘自足凭心岂吝慰相怜所闻不到荆门耳人老禾新又一年吊王致先生王安石处士生涯水一瓢行年七十尚萧条老妻稻下收遗秉稚子松闲拾堕樵虽有聋名高后世且无饘粥永今朝穷魂散漫知何处甬水东西不可招和马粹老四明杂诗聊记里俗耳十首舒亶百粤喧哗外三江指顾中耕桑遗俗在草木故城空即鄮郭也近泽知田美俗重近泽田多鱼验海丰由来形势地越绝控辽东其二澄水铺千练平山伏万犀月桥莲棹小春圃酒旗低蓬岛云长在邑有蓬莱乡古史云金银为宫阙望之如云桃源客不迷风流未寂寞游屐半香泥其三御史平囚日平囚诗在郡楼下郎中渡母年今谓渡母桥丰碑推笔妙二碑皆名书孤冢杭城偏汝南孝子墓焉白鹤空辽泬黄蒿尚蔓延九原如可作执驭故忻然其四箔蚕迎豆熟俗有蚕豆江雪伴梅消抵虎螯经夏里语八月蝤蛑可抵虎跳沙蛤趁潮里语有跳沙蛤酒罂双印贵俗重双鱼酒药肆万金饶谓冯楼也未觉西风远三溪好采樵慈溪小溪蓝溪也其五巷陌随桥曲闾阎占水穷郡楼孤岭对古谓镇明岭市港两潮通闸在城东隅春暖鸡鸣岙在慈溪秋寒鸭信风江湖所唿家家人富足击壤与吾同其六岁熟禾论俗以二束为一人归夜击钟金澄沙底水龙卧井边峰金沙龙井皆在育王山香火长存社俗结金光明金刚社渔盐每夺农年来缣帛贱砧杵万家舂其七稻饭雪翻白鱼羹金斗黄鲒埼千蚌熟在奉化花屿一村香在慈溪海近春蒸湿湖灵夜放光广德湖每现光彩北窗休寄傲大隐即吾乡大隐山乃杨适先生所居之处其八禽孝传居俗禽孝乡在奉化风痴动浃旬灵鳗旱天雨即龙井也圣米歉年莼凶年莼根为圣米江涨长如海冬温恰似春鸡豚追伏腊行路亦情亲其九佛磬云中寺樵歌郭里湖城居荫杨柳野寇息萑蒲巫语传杯珓渔蓑八画图幽香花满谷不趁雪霜枯其十莲阁红堪掣澜池静不流池在府前梯航纷绝徼冠盖错中州高丽比入贡多使者草市朝朝合四郭皆有市沙城岁岁修邦人为郡城杂以沙故易颓雨前茶更好半属贾船收题福源院舒亶地占灵龟背山横小屿头一桥云借路双沼月分秋竹影摇虚室松烟着晓楼残钟谁共听空籁更飕飕题尊教院舒亶竹砌缘寒渚松蹊借绿苔楼台隔林见花木带云开溪旱常流水峰青自隐雷月华几万顷谁棹酒船来香山野步二首舒亶龙护空堂砵云笼古殿灯经窗僧待月茶井客敲冰惊鴈回峰影疏星亚塔层心清更无睡未羡杜郎能老杜宿赞公房有灯影照无睡之句其二空涧寒探月高斋客聚星霜分破窗白山献隔帘清窥水知僧定占云识地灵时时惊鹤梦木叶下危亭和游栖真寺见寄舒亶曾是谈经一草堂千年金碧欲飞扬顶峰有路青天近绝壑无尘赤日凉月底露惊猿鹤梦云中风动薜萝香芝差茶灶平生念遥谢仙人白羽觞和西湖即席二首舒亶金碧楼台阁暮烟彩虹双影卧漪涟云铺物外无尘地月满人闲不夜天细柳千门维画舸华灯两岸度鸣弦清狂亦有黄冠客不负仙人载酒船其二十洲风籁韵笙箫疑有仙人燕碧桃影逼银河星半堕气吞月窟兔争豪九秋波浪沙鸥狎万古功名钓艇高却恨何须明似镜空令志士泣霜毛雨中游杖锡舒亶何人杖锡过千峰雨里风烟转不穷暗壑水声清决决深岩花气湿蒙蒙遥知雪岭开亭近旧说云乡有路通自恨青鞋踏城郭仙游长在梦魂中游云湖过香山偶成二首舒亶去路鶱腾逼紫霄何年凫舄堕王乔暗峰藏雨皆龙窟灵草含霜半药苗已觉山衣云扑扑还疑风鬓雪萧萧扪萝更上岧峣顶下视沧溟百水朝其二尘境回头隔圣凡参差迭嶂巧如镵归云堕碧粘僧屐落叶飘红上客衫果熟遥看猿渡涧风号定想虎离岩长天自有无穷景未信西冈曰半衔和刘谊翁留题惠安二首舒亶坞云过雨翠成堆天淡平湖一鉴开万木号风韵丝竹千峰带月上池台静无俗驾金铺地闲有高人玉满杯闻道碧桃看欲发刘郎何事不归来其二十里松行翠插天暗溪嫩草半芊绵笙歌自满萧郎宅琴鹤空随贺老船未分旧游云寂寞遥知归梦蝶联翩故山幸好宜回首还见人闲换一年和新开西湖十洲什舒亶洗出烟华紫翠匀再将绝景付重闉千山有影螺垂地一水无尘镜照人香溅钓筒萍雨夜绿摇花坞柳风春杖藜尽日沧浪兴时有幽人岸白纶秋燕十洲阁舒亶绿玉手持寻五岳正应未识海边洲倚栏花木参差见对岸笙歌次第游烟霁多疑九峰晓波平全胜六鳌浮仙风坐隔红尘路消得丹青诧此州和楼试可游育王舒亶参天松柏绿阴阴古佛岩前一路深猿鸟不惊如有旧云山相对自无心数泓寒水云藏雨十里轻沙地布金杖屦更知非世境上方日日海潮音题鄞江舒亶地吞越绝海分深渺渺平流万马骎早晚渡船潮有信往来鸥鸟客无心寒空倒影千山动暖日澄波万籁沈安得鱼龙闲养鬣平时春雨自成霖题西山双乳泉舒亶石眼双开白欲漫潺湲更傍碧琅玕地饶爽气全无滓天借灵源两不干晓月自分云外润午茶谁斗雪中寒孝先多睡相如渴试把清甘乞取看题灵鳗庙三首舒亶绕塔想曾随白马父老云此龙为护塔神蟠泥故复傍金沙旱天霹雳长平地乐岁污邪每满车受赐由来千里境论封消得万人家朱门便是金涂榜未负风云在一涯其二绝境朱丹新栋宇深山灵响杂蚖蛇黄金地底应千岁古记云金千岁有龙甘雨人闲几万家西域不劳方士咒西域方士能吟者临川禹步吹气龙即浮出见抱村子南州重识使君车后汉百里嵩为随州刺史行部雨辄随车老农争赛丰年社古木萧萧自哓鸦其三亘古人闲蒙润泽数泓云底贮清泠功将名并山无泐道与人尊地转灵晓殿千家供香火旱天万里入风霆谁知别有醒醐味行路憧憧半未醒题香山汤禅师舒亶千古神僧旧石扃清风如在地还灵溪形偃月无穷碧山气当云不改青果熟猿猱时啸聚锡飞岩穴尚芳馨西来祖意谁人问老柏森森翠满起题蒙堂舒亶由来去住不相关赢得随缘到处闲笑出海云飞一锡行分江月过千山微言定许谁人叩胜事偏于俗士悭咫尺蒙堂隔霁壤城东搔首只空还题翠岩丈室舒亶别移宝所出埃尘无限金光欲照人斤斧不惊龙象伏栋梁特地水云新千峰坐断人闲路一榻分来月里身更着须弥师子座未饶摩诘妙通神题明月堂舒亶郢匠由来巧运斤清光那复隔纤尘九秋万里云头路半夜千峰顶上人坐见干坤入肝胆陡惊草木亦精神应怜赤水寻珠客白日茫茫尚问津题五峰兼简英禅师舒亶何人缩地海东偏灵岳分来不计年几见彩灵争照日直疑仙掌欲擎天依稀故国松千尺迤逦前山石一拳四面开轩看不足老僧时立碧溪前题天童舒亶日日青鞋踏白沙未应泛艇即灵槎雨溪清越鸣哀玉风蔓蜿蜓动暗蛇晓润芝差挑秀茁午香茶灶煮苍芽玲珑仙客知何在千古烟霞自一家题布袋和尚舒亶休话人闲我独尊何妨廛肆且随群乞钱往往多空手问路时时向白云壁上形容图尚在囊中气味许谁分分明提起无人问欲会应须眼里闻题灵桥门舒亶危楼清迥立江风紫逻红旗落日中暑雨涧溪来浩荡暮烟洲渚隔朦胧欢声不厌重城近霁色遥知秀野丰沧海一时传丽句天才真是杜陵翁苏文饶往昌国意颇惮之送以诗因勉之陈瓘已闻舟楫具那得苦留君雨过霜风急帆飞雪浪分长途方策足暇日正论文功业它年事风波岂足云送周初平陈瓘虀盐虽不饱心与古人期口体非吾养纷华任尔为经明逢地芥颖脱看囊锥两骥皆宛种天衢好并驰次韵袁朝请陪太守游湖心寺陈瓘尘境纷纷俗累增故寻幽境访南能湖波浩渺无穷绿寺屋高低不计层计老新吟工恼客使君余暇得陪僧棋中得失何时了一局输赢未可凭予同彦老自四明之永嘉中道留宿岳林会法照海印二禅伯夜话投晓登车乃行留题于寺三首卢天骥病骨倦鞍马禅居忻少留暮云山尽路孤磬月明楼林静钩辀晓风香罢亚秋重来坐盘石相对话归休其二叹息老禅伯萧闲心自如买松栽别坞引水过新渠草色经行外禽声宴坐余自惭双客须垂老尚征车其三报国竟无补敢辞山路遥晚寒生竹径新涨断溪桥奔走真逋客安闲媿老樵令人欲心折风雨夜潇潇途中书怀寄奉化知县二首卢天骥自戴渊明漉酒巾食鲑甘作庾郎贫虽无残菊簪华发赖有青山似故人几处鸦鸣牛背雨经年衣犯马蹄尘待携神武朝彩去还我烟溪漱石身其二奔驰渐觉岁峥嵘负郭芜田未退耕正恐山溪吹岸去任从烟草唤愁生别来竹院门长掩好去渔舟手自撑渐晚归心在何许夕阳低处伴云横刊误诗归四明明下卢有诗字仙舟卢作扁舟游天童山溪上卢无山字别鄞女今泛小舟卢作今夜扁舟此生踪迹卢作死生从此游翠岩六首卢本此六首在题水月桥之下再游天童山之上往今体始有分别此误语详目中其二寒清卢作寒青游大梅护圣其四赤云卢作赤霄归郡书金峨其二随人卢作催人含珠林松山卢作松杉题福胜院卢无题字文饶自昌国以诗见寄次韵卢本题作次韵昌国文饶文饶自京师还题中乃为二字卢无对酒忆贺监宅故二字卢倒寄常坦世上满眼真悠悠卢本上作闲真作直它山善政侯它上原有题字写手误脱送韦太守雌堂卢作黄堂文意卢作文思同舍弟泛舟西湖松菊卢作松竹时赓朱丝唱时卢作特宋诗纪事同司马光众乐亭以后八家此本皆题前题二字卢本并题同前二字