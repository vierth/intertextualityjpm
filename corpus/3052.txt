阳明先生集要阳明先生集要序王阳眀先生集叙性命者务蕐之所迯胆壮扵摽玄而气怯于担荷将但使劳士鼓行偾辕败辙则又数数也正心诚意之谈未即便兴宋祚然濂洛関闽后丗宗之勿替岂非根本之地不冝少主人翁哉夫孟子所谓尽心知性知天立命实与中庸之至诚尽人物性参赞化育之语互相发眀则又何疑王文成先生之直指良知不可以印合圣真开引来学乎是镜是灯即光即照拭之燃之完其固有得一万毕信非虗也而先生以是出之经济其所条画区䖏种种合冝节节奏效人视以为震丗竒勲若以灵光一点澹然周应左右逄源则固寻常穿衣吃饭事耳更何需播弄其精魂雕琢其章句以吾心之曰星江河役之扵涓流爝熖也者余幸得先生全编焚香山寺中敬阅返照恍见先生之所以示人即人人所自有而知何以非良良知何以不致孟子不言失其本心耶中庸不言不诚无物耶诚之至心之尽人丗应爲难爲之事业不可从穿衣吃饭做耶因书数言以质之四眀施公祖盖四眀公莅闽漳八年其氷心石画福庇扵兹土者意学问渊源有所从出宛肖而是编即四眀公转别时取以示余者乃今知之矣性无岐分身有前后且得不重美姚江哉闽九皋居士后学林釬盥书于退思精舎阳眀先生三编序阳眀先生之文大行于世百年矣四眀施公临漳海而叹曰文成之功起扵汀贑自平漳㓂始今圗潢池何多日也扵是悉取先生集手评之其奏议公移自立朝而䖍州讫思田彚为一编既而曰先生虽在兵间无刻不论学复取传习录为一编置扵前其余诗文尚多别为一编儒者多不习兵家守师说者不能自遣一词徃徃为词章家所笑先生即与颛门较犹足与何李并时坛坫与青田竝代穪两文成也斯兼之矣然而以兼归先生先生不受也先生之言曰止此良知更无余事未发之中以位以育立天下之大本而已何三之与有曰良知即未发之中乎曰良知知善知恶易知耳良知前无未发后无已发此䖏未易信及疑良知有所不知必待多学多识疑良知尚落知识别求无声无臭理学也经济也文章也其敝皆求之良知之外至扵的然则已矣的然者迹也迹岂能兼哉责绛灌文责随陆武其品固也谓功业如诸葛武侯忠诚如司马温国犹为不着不察是经济尽无与乎理学谓濓洛关闽轶唐絶汉而不能遏胡马之南也理学复无与于经济欤学者方幸文成生乎开天靖难之后以文臣擒叛王功在社稷有体有用可无疑于天下后丗然而持两之疑无将之疑伪学之禁亦同考亭异端之目推及子静其故何欤信心者不问迹狥迹者难语心疑其功并疑其学疑其学则一切立功立言吾将谁使正之故论学扵有宋诸儒之后不得不掲良知两字为千古圣贤滴骨血而今日又欲以无已发未发䖏为良知滴骨血知此者不言而信不易乎丗不成乎名兼济万丗之功无加损焉其不知者岂惟宋之理学无与经济虽摄相三卿亦成何事设使伊莱不生乎三代吕散不遇于今时天地间岂复有完人㢤尔来漳海多故亦向者䖍州一时四眀公毎过余焦然谈海上輙及桶冈浰头时事因举攵成在三浰有平山中贼易平心中贼难之语遂相与剧论文成之学其论文成学未尝不及宋诸儒先而尤反覆扵𬗋阳㡬同㡬异㡬疑㡬信盖数十徃复然后相与释然今评是编亦其反求诸躬参诸行事论其世然后详说之非髙谈影悟鼔吹先正茍让当仁者比昔文成反覆𬗋阳定论必求针芥扵良知而后已今四眀公反覆阳眀定论䆒其指归亦心求针芥扵紫阳而后已两先生者皆过化吾漳其定论皆孔氏堂室必繇之径其趋则一今之宗姚江者必诎考亭宗考亭则疑姚江疑其学且甚扵疑其功是编也可谓忠扵文成且使吾漳再见紫阳矣百年以来推眀文成之学者多岀文成之郷同时有龙溪王子龙溪之后有海门周子有石篑陶子今又有四明施公姚江之泽亦既长㢤崇祯乙亥七月乙卯闽漳后学王志道序王文成集要三编序有圣人之才者未必当圣人之任当圣人之任者未必成圣人之功伊尹殁而知觉之任衰逃清者入和逃和者入愿至扵愿而荒矣周公救之以才仲尼救之以学其时犹未有佛老禅悟之事辞章训诂之习推源致澜实易爲功而二圣人者竭力爲之或与鸟兽争胜扵一时或与乱贼朙辟扵百世其爲之若是其难也朙兴而有王文成者岀文成出而朙絶学排俗说平乱贼驱鸟兽大者岁月小者顷刻笔到手脱天地廓然若仁者之无敌自伊尹以来乗昌运奏显绩未有盛扵文成者也孟轲﨑岖战国之间祖述周孔旁及夷惠至扵伊尹祗诵其言曰天之生斯民也使先知觉后知使先觉觉后觉也予天民之先觉者也予将以斯道觉斯民也变学爲觉实从此始而元圣之称亦当世烂焉仲尼独且退然让不敢居一则曰先觉者其贤乎再则曰我非生而知之也夫使仲尼以觉知自任辙弊途竆亦不能辍絃歌蹑赤舄以成纳沟之务必不得已自附于斯文仰託扵后死曰吾之志事在斯而已今其文章俱在性道已着删定大业无所复施虽以孟轲之才不过推朙其说稍爲宣畅无复发挥禆益其下则天下古今着述之故槩可知也孟轲而后可二千年有陆文安文安原本孟子别白义利震悚一时其立教以易简觉悟爲主亦有耕莘遗意然当其时南宗盛行单传直授遍扵巖谷当世所借意非爲此也善㢤施四朙先生之言曰天下病虗救之以实天下病实救之以虗晦庵当五季之后禅喜䌓兴豪杰皆溺扵异説故宗程氏之学竆理居敬以使人知所持循文成当晦庵之后辞章训诂汩没人心虽贤者犹安扵帖括故朙陆氏之学易简觉悟以使人知所反本虽然朱氏学孔才不及孔以止扵程故其文章经济亦不能逾程以至扵孔文成学孟才与孟等而进扵伊故其德业事功皆近扵伊而进扵孟夫自孔颜授受至宋朙道之间主臣朙圣人才軰生盖二千年矣又五百年而文成始出陆文安不値其时虽脩伊尹之志负孟氏之学而树建然无复足称今读四朙先生所爲集要三编反覆扵王文成集序王文成先生𧺫东南倡学继徃开来得未曾有而以其学见之匡朝定国靖大难建大功亦得未曾有差朙兴二百年来一人也然先生之学如暗室一灯而同事者疑其学先生之功如擎天一柱而当事者忌其功乃先生不以此介之也越数年而妬口稍息始论次先生功钖康矦印如故事又数十年始表章先生学大者雍容樽爼称素臣次亦不先庚桑之社于是先生学术始大被扵天下矣今海内学士大夫得先生片楮只字不啻彛鼎钦而着肃之吾漳僻在海隅罕覩全书间拾残萹仅啜一殊为恨事四明施公敏而好学公余取先生全集而诠次焉分理学经济文章凢十五卷付诸杀青与丗共寳可谓姚江之功臣闽南南教主矣昔人称徳功言三不朽我朝名硕蔚起渊岳其心麟凤其采者背项相望要以凫短鹤长遂成暃足若夫凾三为一则先生一人而已夫以先生之忠肝义胆伟略殊勲虽善妬者不能掩其蛾眉独学问未易窥测犹有坚白同异之疑甚首诋先生为伪学者嗟乎使先生之学为伪则荀卿升堂扬雄入室矣今诸编具在试取一再读之皆实理实事根命根性真足津梁来彦冶铸稗官至隂符之谋岀天入地社稷之功震主惊人直先生之尘垢粃糠耳岂关先生至极哉孔夫子之讃黄帝曰生而民得其利百年死而民畏其神百年亡而民用其教百年故称三百年先生去今未百载而向利有徳尊严若神者已遍扵竆谷遐陬过此以徃教化翔洽百丗以俟圣人而不惑可也施公与先生同里闻知有自而先后莅漳铁面氷心十年如一日毎见其训士谕民及与缙绅大夫相切劘者皆原本道徳之意而遭水旱之厄抚字有方值夷㓂之讧方圆并画实与先生之安民和衆扶危定倾同一灵变诗云唯其有之是以似之公之扵先生也盖其似哉人但知公之饮氷茹蘗一尘不染而不知其自治郡以及分守潢池无日不弄兵其间经纬武文翕张操縦安反侧之心而玅折冲于谈笑者皆在不见不闻之地公不以告人未之或知也虽然有文成之人縦无康矦之钖而文成自重公固学文成之学者也为召杜而有余为韩范而无不足天下为已任之人即志不在温饱之人公不负所学必不负天子余以其生平所讨论合之服官所展布窃谓他日姚江当有両文成母云退然不胜衣军旅未之学也赐进士文林郎侍经筵吏科都给事中前奉勅巡视城河工程持节册封周府后学颜继祖撰阳明先生文集叙自古穪不朽之业有三曰立德立功立言然果如是之画爲三等如玄黄黑白之殊类乎非也葢人未尝生而有功生而有言惟此德命于天率于性明此者谓之精诚此者谓之一惟明故诚惟精故一是谓圣贤之学学至于诚则有以立天下之本一则有以尽天下之变德也者功从此托根言从此受响者也惟学之入德未至卽身奏一匡之绩祗成杂霸之勲名卽文起八代之衰终属词章之小乘故上下古今伊周之后无功六经之外无言非无功与言也德之未至卽功与言不足穪也先生从学絶道丧之日独悟良知之妙藴上接精一之心传就不睹不闻之中𥙿经纶参赞之用举世所谓殊猷伟烈微言奥论不必分役其心而巳实有其理将见富有日新自然应时而发戡乱定变人所视爲非常之原者先生唾手立办使世食其功而绝不见抢攘之迹斯名世之大业也创义竖词人所穪独擅制作之林者先生未尝过而问焉不外日用之雅言而僃悉夫继往开来之绪斯羽翼之眞传也德立而功与言一以贯之此先生之独成其不朽哉世于先生之学未能窥其藴奥故慕先生之功若赫然可喜诵先生之言若澹然无竒譬适沧茫者不望斗杓爲凖与波上下东西南北揣摩向往无一或是而先生之爲先生自若人惟学先生之学试升其堂焉入其室焉而后知先生之不可及也后知不可及者之其则不远也性命之中人人具有一先生焉人人具有一先生而竟无一人能爲先生先生于是乎独成其不朽矣余以蚵蚾之质仰羡蟾蜍之宫毎读先生之书不啻饥以当食渴以当飮出王与俱然行役不常苦其帙之繁而难携也因纂其切要者分爲三帙首理学次经济又次文章便储之行笈时偑服不离亦以见先生不朽之业有所独重云同邑后学施邦曜顿首譔阳明先生集要阳明先生集要文章编序序罗履素诗集序两浙观风诗序山东乡试录序别三子序炁候图序重刋文章轨范序赠林以吉归省序送宗伯乔白巖序别张常甫序别湛甘泉序夀汤云谷序文山别集序赠周莹归省序赠林典卿归省序送别省吾林都宪序赠陆淸伯归省序送南元善入觐序别梁日孚序豫轩都先生八十夀封序送黄敬夫先生佥宪广西序高平县志序阳明先生集要阳明先生集要文章编目録阳明先生集要文章编目录卷四赋太白楼赋黄楼夜涛赋朱君朝章将复黄楼爲予言其故夜泊彭城之下子瞻唿予曰吾将与子听黄楼之夜涛乎觉则梦也感子瞻之事作黄楼夜涛赋来雨山雪图赋诗寄兴诗游金山寺蔽月山题四老围棋图化城寺登㤗山五首㤗山高次王内翰司献韵萍鄕道中谒濂溪祠游瑞峰夜宿功德寺次宗贤韵送守中至龙山中登阅江楼通天巖又次陈惟濬韵寄江西诸士夫归兴泊金山寺二首舟夜过鞋山戯题杨䆳菴待隐园次韵登小孤书壁立春又次璧间杜牧韵舟过铜陵埜云县东小山有铁船因徃观之果见其彷彿因题石上观九华龙潭庐山东林寺次韵又次邵二泉韵江上望九华不见芙蓉阁登云峰望始尽九华之胜因复作歌纪梦并序雪望火秀宫次一峰韵归兴二首夜宿浮峰次谦之韵观从吾登炉峰絶顶戯赠复过钓台西安雨中诸生出候因寄德洪汝中幷示书院诸生梦中絶句题岁寒亭赠汪和尚贾胡行忧患诗不寐有室七章读易岁暮见月天涯屋鏬月别友狱中答汪抑之阳明子之南也其友湛元明歌九章以赠崔子钟和之以五诗于是阳明子作八咏以答之日懐抑之也抑之之赠旣尝答以三诗意若有歉焉是以赋也因雨和杜韵赴谪次北新关喜见诸弟泛海广信元夕蒋太守舟中夜话夜泊石亭寺用韵呈陈娄诸公因寄储柴卢都宪及乔白巖太常诸友杂诗夜泊宣风舘夜萍郷武云观渉湘于迈岳麓是遵仰止先哲因怀友生䴡泽兴感伐木寄言二首去妇叹五首罗旧驿兴隆衞书壁南溟艾草次胡少叅韵鳯鶵次韵答胡少叅鹦鹉和胡韵秋夜採薪龙冈漫兴陆广晓发元夕二首南菴次韵赠刘侍御啾啾吟战伐诗丁丑二月征漳㓂进兵长汀道中有感囘军上杭闻日仁买田霅上携同志待予归二首喜雨军囘九连山道中短述军囘龙南小憇玉石巖䨇洞絶竒徘徊不忍去因寓以阳明别洞之号兼留此作月下吟鄱阳战㨗书草萍驿九月献俘北上驻草萍时巳暮忽传王师巳及徐淮遂乗夜速发次壁间韵纪之二首南宁卽事漫述谒伏波庙道学诗书庭蕉别方叔贤夜宿香山林宗师房次韵别易仲瑯琊山中别希颜送德观归省山中示诸生龙潭夜坐送蔡希颜滁阳别诸友栖云楼坐雪二首山中懒睡次栾子仁韵送别远公请经台白鹿洞独亭登莲花峯䨇峯遗柯生乔将游九华移舟宿寺山夜宿天池月下闻雷次早知山下大雨三首答朱汝德用韵文殊台夜观佛灯无题睡起偶成夜坐天泉楼夜坐和罗石韵咏良知示诸生示诸生答人问道寄石潭二绝长生先生之诗俱直抒性灵不事藻缋超然晋魏之风然先生德业之所重不在此也敢删之以有其槩阳明先生集要阳明先生集要文章编卷第一阳明先生集要文章编卷一同邑后学施邦曜重编江右后学曾樱叅订答毛宪副书戊辰昨承遣人喻以祸福利害且令勉赴太府请谢此非道谊㴱情决不至此感激之至言无所容但差人至龙塲凌侮此自差人挟势擅威非太府使之也龙塲诸夷与之争鬬此自诸夷愤愠不平亦非某使之也然则太府固未尝辱某某亦未尝傲太府何所得罪而遽请谢乎跪拜之礼亦小官常分不足以爲辱然亦不当无故而行之不当行而行与当行而不行其爲取辱一也废逐小臣所守以待死者忠信礼义而巳又弃此而不守祸莫大焉凡祸福利害之说某亦尝讲之君子以忠信爲利礼义爲福苟忠信礼义之不存虽禄之万钟爵以侯王之贵君子犹谓之祸与害如其忠信礼义之所在虽剖心碎首君子利而行之自以爲福也况于流离窜逐之㣲乎某之居此葢瘴疠蛊毒之与处魑魅魍魉之与游日有三死焉然而居之泰然未尝以动其中者诚知生死之有命不以一朝之患而忘其终身之忧也太府苟欲加害而在我诚有以取之则不可谓无憾使吾无有以取之而横罹焉则亦瘴疠而巳尔蛊毒而巳尔魑魅魍魉而巳尔吾岂以是而动吾心哉执事之谕虽有所不敢承然因是而益知所以自励不敢苟有所隳堕则某也受敎多矣敢不顿首以谢舍忠信礼义更无行乎夷狄之道此不但自矜气节素位学问自应如是与安宣慰书戊辰某得罪朝廷而来惟窜伏阴厓幽谷之中以御魍魉则其所宜故虽夙闻使君之高谊经旬月而不敢见若甚简伉者然省愆内讼痛自削责不敢比数于冠裳则亦逐臣之礼也使君不以爲过使廪人餽粟庖人餽肉圉人代薪水之劳亦宁不贵使君之义而谅其爲情乎自惟罪人何可以辱守土之大夫惧不敢当輙以礼辞使君复不以爲罪昨者又重之以金帛副之以鞍马礼益隆情益至某益用震悚是重使君之辱而甚逐臣之罪也愈有所不敢当矣使者坚不可郄求其说而不得无巳其周之乎周之亦可受也敬受米二石柴炭鸡鹅悉受如来数其诸金帛鞍马使君所以交于卿士大夫者施之逐臣殊骇观听敢固以辞伏惟使君处人以礼恕物以情不至再辱则可矣足见先生之介与安宣慰书戊辰减驿事非罪人所敢与闻承使君厚爱因使者至闲问及之不谓其遂达诸左右也悚息悚息然巳承见询则又不可黙凡朝廷制度定自祖宗后世守之不敢以擅改改在朝廷且谓之变乱况诸侯乎縦朝廷不见罪有司者将执法以绳之使君必且无益纵遂幸免于一时或五六年或八九年虽远至二三十年矣当事者犹得持典章而议其后若是则使君何利焉使君之先自汉唐以来千几百年土地人民未之或改所以长乆若此者以能世守天子礼法竭忠尽力不敢分寸有所违越故天子亦不得踰礼法无故而加诸忠良之臣不然使君之土地人民富且盛矣朝廷悉取而郡县之其谁以爲不可夫驿可减也亦可增也驿可改也宣慰司亦可革也由此言之殆甚有害使君其未之思耶所云奏功陞职事意亦如此夫刬除㓂盗以抚绥平良亦守土之常职今缕举以要赏则朝廷平日之恩宠禄位顾将欲以何爲使君爲叅政亦巳非设官之旧今又干进不巳是无抵极也衆必不堪夫宣慰守土之官故得以世有其土地人民若叅政则流官矣东西南北惟天子所使朝廷下方尺之檄委使君以一职或闽或蜀其敢弗行乎则方命之诛不旋踵而至捧檄从事千百年之土地人民非复使君有矣繇此言之虽今日之叅政使君将恐辞去之不速其又可再乎凡此以利害言揆之于义反之于心使君必自有不安者夫拂心违义而行衆所不与鬼神所不嘉也承问及不敢不以正幸亮察读之使人凛慄卽有邪谋逆志不觉消沮眞是笔端有斧钺先生之文章卽是经济与安宣慰书戊辰阿贾阿札等畔宋氏爲地方患传者谓使君使之此虽或出于妬妇之口然阿贾等自言使君尝钖之以毡刀遗之以弓弩虽无其心不幸乃有其迹矣始三堂两司得是说卽欲闻之于朝旣而以使君平日忠实之故未必有是且信且疑姑令使君讨贼茍遂出军剿扑则传闻皆妄何可以滥及忠良其或坐观逗遛徐议可否亦未爲晚故且隐忍其议所以待使君者甚厚旣而文移三至使君始出衆论纷纷疑者将信喧腾之际适㑹左右来献阿麻之首偏师出解洪边之围羣公又复徐徐今又三月余矣使君称疾归卧诸军以次濳囘其间分屯寨堡者不闻擒斩以宣国威惟增摽掠以重民怨衆情愈益不平而使君之民㒺所知识方扬言于人谓宋氏之难当使宋氏自平安氏何与而反爲之役我安氏连地千里拥衆四十八万㴱坑绝坉飞鸟不能越猿猱不能攀纵遂高坐不爲宋氏出一卒人亦卒如我何斯言巳稍稍传播不知三堂两司巳尝闻之否使君诚乆卧不出安氏之祸必自斯言始矣使君与宋氏同守土而使君爲之长地方变乱皆守土者之罪使君能独委之宋氏乎夫连地千里孰与中土之一大郡拥衆四十八万孰与中土之一都司㴱坑绝坉安氏有之然如安氏者环四面而居以百数也今播州有杨爱恺黎有杨友西阳保靖有彭世麒等诸人斯言苟闻于朝朝廷下片𥿄于杨爱诸人使各自爲战共分安氏之所有葢朝令而夕无安氏矣㴱坑绝坉何所用其险使君可无寒心乎且安氏之职四十八支更迭而爲今使君独传者三世而羣支莫敢争以朝廷之命也苟有可乗之衅孰不欲起而代之乎然则扬此言于外以速安氏之祸者殆渔人之计萧墻之忧未可测也使君宜速出军平定反侧破衆谗之口息多端之议弭方兴之变絶难测之祸补旣往之愆要将来之福某非爲人作说客者使君幸熟思之开导利害详明警切安氏邪谋能不寝息所谓一𥿄书贤于十万师者此书足以当之安氏与阿贾等谋叛若制之不早便费收拾卽使祸起旋削亦不免耗财动衆先生片言寝之贻地方许多安静之福邮官卑秩尚能干此大事养尊处优而漫无建明其自处当何如答储柴墟书壬申盛价来适人事纷纭不及细询比来事旣还却殊怏怏承示刘生墓志此实友义所关文亦缜密独叙乃父侧室事颇伤忠厚未刻石删去之爲佳子于父过諌而过激不可以爲几称子之美而发其父之阴私不可以爲训宜更详之喻及交际之难此殆缪于私意君子与人惟义所在厚薄轻重巳无所私焉此所以爲简易之道世人之心杂于计较毁誉得䘮交于中而眩其当然之则是以处之愈周计之愈悉而行之愈难夫大贤吾师次贤吾友此天理自然之则岂以是爲炎凉之嫌哉吾兄以仆于今之公卿若某之贤者则称谓以友生若某与某之贤不及于某者则称谓以侍生岂以矫时俗炎凉之弊非也夫彼可以爲吾友而吾可以友之彼又吾友也吾安得而弗友之彼不可以爲吾友而吾不可以友之彼又不吾友也吾安得而友之夫友也者以道也以德也天下莫大于道莫贵于德道德之所在齿与位不得而干焉仆于某之谓矣彼其无道与德而徒有其贵与齿也则亦贵齿之而巳然若此者与之见亦寡矣非以事相临不徃见也若此者与凡交游之随俗以侍生而来者亦随俗而侍生之所谓事之无害于义者从俗可也千乗之君求与之友而不可得非在我有所不屑乎嗟乎友未易言也今之所谓友或以艺同或以事合徇名逐势非吾所谓辅仁之友矣仁者心之德人而不仁不可以爲人辅仁求以全心德也如是而后友今特以技艺文辞之工地势声翼之重而骜然欲以友乎贤者贤者弗与也吾兄技艺炎凉之说贵贱少长之论殆皆有未尽欤孟子曰友也者不可以有挟孟献子之友五人无献子之家者也曾以贵贱乎仲由少颜路三岁囘由之赠处葢友也囘与曾点同时参曰昔者吾友曾以少长乎将矫时俗之炎凉而自畔于礼其间不能以寸矣吾兄又以仆于后进之来其质美而才者多以先后辈相处其庸下者反待以客礼疑仆别有一道是道也奚有于别凡后进之来其才者皆有意于斯道者也吾安得不以斯道处之其庸下者不过世俗泛然一接吾亦世俗泛然待之如鄕人而巳昔伊川初与吕希哲爲同舍友待之友也既而希哲师事伊川待之弟子也谓敬于同舍而慢于弟子可乎孔子待阳货以大夫待囘赐以弟子谓待囘赐不若阳货可乎师友道废乆后进之中有聪明特达者颇知求道徃徃又爲先辈待之不诚不谅其心而务假以虚礼以取悦于后进干待士之誉此正所谓病于夏畦者也以是师友之道日益沦没无繇复明仆常以爲世有周程诸君子则吾固得而执弟子之役乃大幸矣其次有周程之高弟焉吾犹得而私淑也不幸世又无是人有志之士伥伥其将焉求乎然则何能无忧也忧之而不以责之巳责之已而不以求辅于人求辅于人而待之不以诚终亦必无所成而巳耳凡仆于今之后进非敢以师道自处也将求其聪明特逹者与之讲明因以自辅也彼自以后进求正于我虽不师事我固有先后辈之道焉伊川瞑目而坐游扬侍立不敢去重道也今世习于旷肆惮于捡饬不复知有此事幸而有一二后进畧知求道爲事是有复明之机又不诚心直道与之发明而徒奄然媚世苟且阿俗仆诚痛之惜之传曰师严然后道尊道尊然后民知敬学夫人必有所严惮然后言之而听之也审施之而承之也肃凡若此者皆求以明道皆循理而行非有容私于其间也伊尹曰天之生斯民也使先知觉后知使先觉觉后觉予天民之先觉也非予觉之而谁也是故大知觉于小知小知觉于无知大觉觉于小觉小觉觉于无觉夫巳大知大觉矣而后以觉于天下不亦善乎然而未能也遂自以小知小觉而不敢以觉于人则终亦莫之觉矣仁者固如是乎夫仁者己欲立而立人己欲达而达人仆之意以爲己有分寸之知卽欲同此分寸之知于人巳有分寸之觉卽欲同此分寸之觉于人人之小知小觉者益衆则其相与爲知觉也益易以明如是而后大知大觉可期也仆于今之后进尚不敢以小知小觉自处譬之冻馁之人知耕桑之可以足衣食而又偶闻艺禾树桑之法将试爲之而遂以告其凡冻馁者使之共爲之也亦何嫌于巳之未尝树艺而遂不以告之乎虽然君子有诸巳而后求诸人仆葢未甞有诸己也而可以求诸人乎夫亦谓其有意于仆而来者耳承相问輙缕缕至此有未当者不惜徃复先生以师道自任出于肫肫接引后学之心韩退之亦有此念惜乎其道之未审也长公称之爲百世师其果然否答何子元书壬申来书云礼曾子问诸侯见天子入门不得终礼废者几孔子曰四又问诸侯相见揖入门不得终礼废者几孔子曰六而日食存焉曾子曰当祭而日食太庙火其祭也如之何孔子曰接祭而巳矣如牲至未杀则废孟春于此有疑焉天子崩太庙火后夫人之䘮雨霑服失容此事之不可期或适相值若日食则可预推也诸侯行礼独不容以少避乎祭又何必专于是日而匆匆于接祭哉牲未杀则祭废当杀牲之时而不知日食之候者何也执事幸以见敎千万千万承谕曾子问日食接祭之说前此葢未尝有疑及此者足见爲学精察㴱用叹服如某浅昧何足以辨世古者天子有日官诸侯有日御日官居卿以底日日御不失日以授百官之朝岂有当祭之日而尚未知有日食者夫子答曾子之问窃意春秋之时日官多失其职固有日食而弗之知者矣尧命羲和敬授人时何重也仲康之时去尧未远羲和巳失其职迷于天象至日食㒺闻知故有胤之征降及商周其职益轻平王东迁政敎号令不及于天下自是而后官之失职又可知矣春秋所书日食三十有六今以左传考之其以皷用牲币于社及其他变常失礼书者三之二其以官失其职书者四之二凡日食而不书朔日者杜预皆以爲官失之故其必有考也经桓公十七年冬十月朔日有食之传曰不书日官失之也僖公十五年夏五月日有食之传曰不书朔与日官失之也则传固巳言之矣襄公之二十七年冬十二月乙卯朔日有食之而传曰辰在申司历过也再失闰矣夫推候之缪至于再失闰则日食之不知殆其细者矣古之祭者七日戒三日斋致其诚敬以交于神明谓之当祭而日食则固巳行礼矣如是而中辍之不可也接者疾速之义其仪节固巳简略接祭则可两全而无害矣况此以天子尝禘郊社而言是乃国之大祀若其他小祭则或自有可废者在权其轻重而处之若祭于太庙而太庙火则亦似有不得不废者然此皆无明文窃意其然不识高明且以爲何如也今日台官之设卽天子之日官也乃至占候失度日食差谬反不如番夷之敎政府大臣亲临占测用夷变夏官之失职所关大矣与顾惟贤书承喻讨有罪者执渠魁而散胁从此古之政也不亦善乎顾浰贼皆长恶怙终其间胁从者无几朝撒兵而暮聚党若是者亦屡屡矣诛之则不可胜诛又恐以其患遗诸后人惟贤谓政敎之不行风俗之不美以至于此岂不信然然此膏盲之疾吾其旬日之间可奈何哉故今三省连累之贼非杀之爲难而处之爲难非处之爲难而处之者能乆于其道之爲难也贱躯以多病之故日夜冀了此塞责而去不欲复以其罪累后来之人故犹不免于意必之私未忍一日舍置嗟乎我躬不阅遑恤我后尽其力之所能爲今其大势亦幸底定如其礼乐以俟君子而巳数日前巳还军赣州风毒大作壅肿坐卧恐自此遂成废人行且告休人还草草复治盗贼者处之得其道方是永乆之圗然非实有爲国爱民之心鲜不以多杀侈有功故功名之心不可太热也与许台仲书荣擢谏垣闻之喜而不寐非爲台仲喜得此官爲朝廷谏垣喜得台仲也孟子云人不足与适也政不足与间也惟大人爲能格君心之非一正君而国定矣碌碌之士未论其言之若何苟言焉亦足尚矣若夫君子之志于学者必时然后言而后可又不专以敢言爲贵也去恶先其甚者顚倒是非固已得罪于名敎若搜罗琐屑亦君子之所耻矣尊意以爲何如向时格致之说近来用工有得力处否若于此见得眞切卽所谓一以贯之如前所云亦爲琐琐矣寥寥数语足爲諌官法与唐虞佐侍御书辛巳相与两年情日益厚意日益眞此皆彼此所心喻不以言谢者别后又承雄文追送称许过情末又重以傅说之事所拟益非其伦感怍何旣虽然故人之赐也敢不拜受果如是非独进以有爲将退而隐于巖穴之下要亦不失其爲贤也巳敢不拜赐昔人有言投我以木桃报之以琼瑶今投我以琼瑶矣我又何以报之报之以其所赐可乎说之言曰学于古训乃有获夫谓之学于古训者非谓其通于文辞讲说于口耳之间义袭而取诸其外也获也者得之于心之谓非外铄也必如古训而学其所学焉诚诸其身所谓黙而成之不言而信乃爲有得也夫谓逊志务时敏者非谓其饰情卑礼于其外汲汲于事功声誉之间也其逊志也如地之下而无所不承也如海之虚而无所不纳也其时敏也一于天德戒惧于不睹不闻如太和之运而不息也夫然百世以俟圣人而不惑溥博渊泉而时出之言而民莫不信行而民莫不悦施及蛮貊而道德流于无穷斯固说之所以爲说也以是爲报虞佐其能以郄我乎孟氏云责难之谓恭吾其敢以后世文章之士期虞佐乎颜氏云舜何人也予何人也虞佐其能不以说自期乎人还灯下草草爲谢相去益远临楮悒怏书中所言不但是傅说学问千古圣贤学问无以加此葢论到学问极处希圣希天原无尽头处岂傅说便足爲㮄样陆象山先生不以夷齐爲至先生岂以傅说爲至乎特因唐侍御书引用傅说故卽以是答之亦见先生妙于切磋处与胡伯忠书癸酉某往在京虽极歆慕彼此以事未及从容一叙别去以爲憾期异时相遇决当尽意剧谈一番耳昨未出京师卽已预期彭城之㑹谓所未决于心在兹行矣及相见又复匆匆而别别又复以爲恨不知执事之心亦何如也君子与小人居决无苟同之理不幸势穷理极而爲彼所中伤则安之而巳处之未尽于道或过于疾恶或伤于愤激无益于事而致彼之怨恨雠毒则皆君子之过也昔人有言事之无害于义者从俗可也君子岂轻于从俗独不以异俗爲心耳与恶人居如以朝衣朝冠坐于涂炭者伯夷之淸也虽袒裼裸裎于我侧彼焉能凂我哉柳下惠之和也君子以变化气质爲学则惠之和似亦执事之所宜从者不以三公易其介彼固未尝无伯夷之淸也德輶如毛民鲜克举之我仪图之惟仲山甫举之爱莫助之仆于执事之谓矣正人难得正学难明流俗难变直道难容临笔惘然如有所失言不尽意惟心亮寄杨邃菴阁老书癸未前日尝奉启计巳上逹自明公进秉机密天下士夫忻忻然动颜相庆皆爲太平可立致矣门下鄙生独切生忧以爲犹甚难也亨屯倾否当今之时舍明公无可以望者则明公虽欲逃避乎此将亦有所不能然而万斛之舵操之非一手则缓急折旋岂能尽如巳意临事不得专操舟之权而偾事乃与同覆舟之罪此鄙生之所谓难也夫不专其权而漫同其罪则莫若预逃其任然在明公亦既不能逃矣逃之不能专又不得则莫若求避其罪然在明公亦终不得避矣天下之事果遂卒无所爲欤夫惟身任天下之祸然后能操天下之权操天下之权然后能济天下之患当其权之未得也其致之甚难而其归之也则操之甚易万斛之舵平时从而争操之者以利存焉一旦风涛顚沛变起不测衆方皇惑震䘮救死不遑而谁复与争操乎于是起而专之衆将恃以无恐而事因以济苟亦从而委靡焉固沦胥以溺矣故曰其归之也则操之甚易者此也古之君子洞物情之向背而握其机察阴阳之消长以乗其运是以动必有成而吉无不利伊旦之于商周是矣其在汉唐葢亦庻㡬乎此者虽其学术有所不逮然亦足以定国本而安社禝则亦断非后世偷生苟免者之所能也夫权者天下之大利大害也小人窃之以成其恶君子用之以济其善固君子之不可一日去小人之不可一日有者也欲济天下之难而不操之以权是犹倒持太阿而授人以柄希不割矣故君子之致权也有道本之至诚以立其德植之善类以多其辅示之以无不容之量以安其情扩之以无所兢之心以平其气昭之以不可夺之节以端其向神之以不可测之机以摄其奸形之以必可赖之智以收其望坦然爲之下以上之退然爲之后以先之是以功葢天下而莫之嫉善利万物而莫与争此皆明公之能事素所蓄而有者惟在仓卒之际身任天下之祸决起而操之耳夫身任天下之祸岂君子之得巳哉旣当其任知天下之祸将终不能免也则身任之而巳身任之而后可以免于天下之祸小人不知祸之不可以倖免而百诡以求脱遂致酿成大祸而巳亦卒不能免故任祸者惟忠诚忧国之君子能之而小人不能也某受知门下不能効一得之愚以爲报献其芹曝代惟鉴其忱悃而悯其所不逮幸甚答方叔贤书丁亥昨见邸报知西樵兀崖皆有举贤之疏此诚士君子立朝之盛节若干年无此事矣㴱用叹服但与名其间却有一二未晓者此恐鄙人浅陋未能知人之故然此乃天下治乱盛衰所系君子小人进退存亡之机不可以不愼也此事譬之养𧖟但襍一烂𧖟于其中则一筐好𧖟尽爲所壊矣凡荐贤于朝与自己用人又自不同自巳用人权度在我故虽小人而有才者亦可以器使若以贤才荐之于朝则评品一定便如白黑其间舍短录长之意若非明言谁复知之小人之才岂无可用如砒硫芒硝皆有攻毒破壅之功但混于参苓茋术之间而进之养生之人万一用之不精鲜有不误者矣仆非不乐二公有此盛举正恐异日或爲此举之累故輙叨叨当不以爲罪也思田事贵乡徃来人当能道其详俗谚所谓生事事生此类是矣今其事体旣巳坏尽欲以无事处之要巳不能只求减省一分则地方亦可减省一分劳攘耳鄙见略具奏内㴱知大拂喜事者之心然欲杀数千无罪之人以求成一巳之功仁者之所不忍也赍奏人云凡百望指示之舟次草草未尽鄙怀千万鉴恕与黄宗贤书丁亥近得邸报及亲友书闻知石龙之于区区乃无所不用其极若此而西樵兀崖诸公爱厚勤拳亦复有加无巳㴱用悚惧嗟乎今求朝廷之上信其有事君之忠忧世之切当事之勇用心之公若诸公者复何人哉若之何而不足悲也诸公旣爲此一大事出世则其事亦不得不然但于不肖则似犹有溺爱过情者异日恐终不免爲诸公知人之累耳悚惧悚惧思田之事本亦无大紧要只爲从前张皇太过后来遂不可轻易收拾所谓天下本无事在人自扰之耳其略巳具奏词今徃一通必得朝廷如奏中所请则地方庻可以图乆安不然反覆未可知也贱躯患咳原自南赣蒸暑中得来今地益南气类感触咳发益甚恐竟成痼疾不复可药地方之事苟幸塞责山林田野则惟其宜矣他尚何说哉西樵兀崖家事极爲时辈所挤排殊可骇叹此亦皆繇学术不明近来士夫专以客气相尚凡所毁誉不惟其是惟其多且胜者是附是和是以至此近日来接见者略巳一讲巳觉豁然有省发处自后此等意思亦当渐消除京师近来事体如何君子道长则小人道消疾病旣除则元气亦当自复但欲除疾病而攻治太厉则亦足以耗其元气药石之施亦不可不以渐也木翁邃老相与如何能不孤海内之望否亦在诸公相与调和此如行舟若把舵不定而东撑西曵亦何以致远渉险今日之事正湏同舟共济耳赍本人去凢百望指示近日一事而今是昨非一人而倐忠倐佞争閧满朝同舟几同敌国先生此书正是良剂与黄宗贤其四两广大势罢敝巳极非得诚于爲国爲民强力有爲者之数年未可以责効也思田之患则幸巳平靖其间三五大巢乆爲广西诸贼之根株渊薮者亦巳用计剿平就今日乆困积冤之民言之亦可谓之太平无事矣病躯咳患日增平生极畏炎暑今又㴱人炎毒之乡遍身皆发肿毒旦夕动履且有不能若巡抚官再候旬月不至亦只得且爲归休之图待罪于南赣之间耳圣天子在上贤公卿在朝眞所谓明良相遇千载一时鄙人世受国恩从大臣之末固非果于忘世者平生亦不喜爲尚节求名之事何忍遽言归乎自度病势非还故土就旧医决将日甚一日难复疗治不得不然耳静庵东罗见山西樵兀厓诸公闻京中方严书禁故不敢奉启诸公旣当事且湏持之以鎭定乆远今一旦名位俱极固非诸公之得巳是廼圣天子崇德任贤更化善治非常之举诸公当之亦诚无媿但贵不期骄满不期溢贤者充飬有素何俟人言更湏警惕朝夕谦虚自居其所以感恩报德者不必务速効求近功要在诚心实意爲乆远之图庻不负圣天子今日之举而亦不负诸公今日之出矣仆于诸公诚有道义骨肉之爱故不觉及此㑹间幸转致之速効近功总是爲事功名誉起见诚心实意爲国者自不然答佟太守求雨书癸亥昨杨李二丞来备传尊敎且询致雨之术不胜惭悚今早谌节推辱临复申前请尤爲恳至令人益增惶惧天道幽远岂凢庸所能测识然执事忧勤爲民之意眞切如是仆亦何可以无一言之复孔子云丘之祷乆矣葢君子之祷不在于对越祈祝之际而在于日用操存之先执事之治吾越几年于此矣凢所以爲民袪患除弊兴利而致福者何莫而非先事之祷而何俟于今日然而暑旱尚存而雨泽未应者岂别有所以致此者欤古者岁旱则爲之主者减膳彻乐省狱薄赋修祀典问疾苦引咎赈乏爲民遍请于山川社稷故有叩天求雨之祭有省咎自责之文有归诚请改之祷葢史记所载汤以六事自责礼谓大雩帝用盛乐春秋书秋九月大雩皆此类也仆之所闻于古如是未闻有所谓书符呪水而可以得雨者也唯后世方术之士或时有之然彼皆有高洁不汚之操特立坚忍之心虽其所爲不必合于中道而亦有以异于寻常是以或能致此然皆出于小说而不见于经传君子犹以爲附㑹之谈又况如今之方士之流曾不少殊于市井嚣顽而欲望之以挥斥雷电唿吸风雨之事岂不难哉仆谓执事且宜出斋于㕔事罢不急之务开省过之门洗简冤滞禁抑奢繁淬诚涤虑痛自悔责以爲八邑之民请于山川社稷而彼方士之祈请者听民间从便得自爲之但弗之禁而不专倚以爲重轻夫以执事平日之所操存苟诚无愧于神明而又临事省愓躬帅僚属致恳乞诚虽天道亢旱亦自有数使人事良修旬日之内自宜有应仆虽不肖无以自别于凢民使可以诚有致雨之术亦安忍坐视民患而恬不知顾乃劳执事之仆仆岂无人之心者耶一二日内仆亦将祷于南镇以助执事之诚执事其但爲民悉心以请毋惑于邪说毋急于近名天道虽远至诚而不动者未之有也苟逄旱潦吾辈之所自尽者只应如是如倚方士之术以爲重则惑矣答友人书丙戌君子之学务求在巳而巳毁誉荣辱之来非独不以动其心且资之以爲切磋砥砺之地故君子无入而不自得正以其无入而非学也若夫闻誉而喜闻悔而戚则将惶惶于外惟日之不足矣其何以爲君子往年驾在畱都左右交谗某于武庙当时祸且不测属咸危惧谓羣疑若此宜图所以自解者某曰君子不求天下之信巳也自信而已吾方求以自信之不暇而暇求人之信巳乎某于执事爲世交执事之心某素能信之而顾以相讯若此岂亦犹有未能自信也乎虽然执事之心又焉有所不自信者至于防范之外意料所不及若校人之于子产者亦安能保其必无则执事之以询于仆固君子之严于自治宜如此也昔楚人有宿于其友之家者其仆窃友人之履以归楚人不知也适使其仆市履于肆仆私其直而以窃履进楚人不知也他日友人来过见其履在楚人之足大骇曰吾固疑之果然窃吾履遂与之绝逾年而事暴友人踵楚人之门而悔谢曰吾不能知子而谬以疑子吾之罪也请爲友如𥘉今执事之见疑于人其有其无某皆不得而知纵或有之亦何伤于执事之自信乎不俟逾年吾见有踵执事之门而悔谢者矣执事其益自信无怠固将无入而非学亦无入而不自得也矣读之是非毁誉之念涣然冰释反求自信之心益惕然不容巳与霍兀厓宫端丁亥往岁曾辱大礼议见示时方在哀疚心善其说而不敢奉复旣而元山亦有示使者必求复书草草作答意以所论良是而典礼巳成当事者未必能改言之徒益纷争不若姑相与讲明于下俟信从者衆然后圗之其后议论旣兴身居有言不信之地不敢公言于朝然士夫之问及者亦时时爲之辩柝期在委曲调停渐求挽复卒亦不能有益也后来赖诸公明目张胆巳申其义然如倒仓涤胃积淤宿痰虽亦快然一去而病势亦甚危矣今日急务惟在扶养元气诸公必有囘阳夺化之妙矣仆衰病陋劣何足以与于斯耶数年来频罹疾搆痰嗽潮热日益尫羸仅存喘息无复人间意矣乃者忽承两广之推岂独任非其才是葢责以其力之所必不能支将以用之而实以毙之也恳辞疏下望相与扶持曲成使得就医林下幸而痊复量力圗报尚有时也近见在廷诸臣有一事异同必抗言求胜及旣胜而又此倡彼和株连蔓引聚讼不休遂至朋植党立挠国是而祸缙绅不可救药先生扶养元气一语其救世之金针哉罗履素诗集序履素先生诗一帙爲篇二百有奇浙大叅罗公某以授阳明子某而吿之曰是吾祖之作也今诗文之传皆其崇高显赫者也吾祖隐于草野其所存要无愧于古人然世未有知之者而所爲诗文又皆沦落止是某将梓而传焉惧人之以我爲僣也吾子以爲奚若某曰无伤也孝子仁孙之于其父祖虽其服玩嗜好之㣲犹将谨守而弗忍废况乎诗文其精神心术之所寓有足以发闻于后者哉夫先祖有美而弗传是弗仁也夫孰得而议之葢昔者夫子之取于诗也非必其皆有闻于天下彰彰然明着者而后取之沧浪之歌採之孺子萍实之谣得之儿童夫固若是其寛传也然至于今其传者不过数语而止则亦岂必其多之贵哉今诗文之传则诚富矣使有删述者而去取之其合于道也能几履素之作吾诚不足以知之顾亦岂无一言之合于道乎夫有一言之合于道是其于世也亦有一言之训矣又况其不止于是也而又奚爲其不可以传哉吾观大叅公之治吾淅寛而不纵仁而有勇温文蕴借居然稠衆之中固疑其先必有以开之者乃今观履素之作而后知其所从来者之远也世之君子苟未知大叅公之所自吾请观于履素之作苟未知履素之贤吾请观于大叅公之贤无疑矣然则是集也固罗氏之文献系焉其又可以无传乎哉大叅公起拜曰某固将以爲罗氏之书也请遂以吾子之言序之大叅公名鉴字某繇进士累今官有厚德长才向用未艾大叅之父某亦起家进士而以文学政事显罗氏之文献于此益爲有证云颂而无溢美㴱得大体两浙观风诗序两浙观风诗者浙之士夫爲佥宪陈公而作也古者天子巡狩而至诸侯之国则命太师陈诗以观民风其后巡狩废而陈诗亡春秋之时列国之君大夫相与盟㑹问遣犹各赋诗以言巳志而相祝颂今观风之作葢亦祝颂意也王者之巡狩不独陈诗观风而巳其始至方岳之下则望秩于山川朝见玆土之诸侯同律历礼乐制度衣服纳价以观民之好恶就见百年者而问得失赏有功罚有罪葢所以布王政而兴治功其事亦大矣哉汉之直指循行唐宋之观察廉访採访之属及今之按察虽皆谓之观风而其实代天子以行巡狩之事故观风王者事也陈公起家名进士自秋官郞擢佥浙泉执操纵予夺生死荣辱之柄而代天子观风于一方其亦荣且重哉吁亦难矣公之始至吾浙适岁之旱民不聊生饥者仰而待哺悬者唿而望解病者呻郁者怨不得其平者鸣弱者强者蹶者囓者梗而孽者狡而窃者乘间投隙沓至而环起当是之时而公无以处之吾见其危且殆也赖公之才明知神武不震不激抚柔摩剔以克有济期月之间而饥者饱悬者解呻者歌怨者乐不平者申蹶者起囓者驯孽者顺窃者靖涤荡剖刷而率以无事于是乎修废举坠问民之疾苦而休息之劳农劝学以兴敎化然后上㑹稽登天姥入鴈荡陟金娥览观江山之形胜慨然太息弔子胥之忠谊礼严光之高节希遐躅于隆龎挹流风于彷彿固亦大丈夫得志行道之一乐哉然公之始其忧民之忧也亦旣无所不至矣公惟忧民之忧是以民亦乐公之乐而相与欢欣鼓舞以颂公德然则今日观风之作岂独见吾人之厚公抑以见公之厚于吾人也虽然公之忧民之忧其惠泽则旣无日而可忘矣民之乐公之乐其爱慕亦旣与日而俱㴱矣以公之才器天子其能乆容于外乎则公固有时而去也然则其可乐者能几而可忧者终谁任之则夫今日观风之作又不徒以颂公之厚于吾人将遂因公而致望于继公者亦如公焉则公虽去而所以忧其民者尚亦永有所托而因以不坠也舂容大雅之章山东乡试录序甲子山东古齐鲁宋卫之地而吾夫子之乡也尝读夫子家语其门人高弟大抵皆出于齐鲁宋卫之间固愿一至其地以观其山川之灵秀奇特将必有如古人者生其间而吾无从得之也今年爲弘治甲子天下当复大比山东巡按监察御史陆偁辈以礼与币来请守仁爲考试官故事司考较者惟务得人初不限以职任其后三四十年来始皆一用学职遂致应名取具事归外帘而煳名易书之意微自顷言者颇以爲不便大臣上其议天子曰然其如故事于是聘礼考较尽如国初之旧而守仁得以部属来典试事于玆土虽非其人宁不自庆其遭际又况夫子之乡固其平日所愿一至焉者而乃得以尽观其所谓贤士者之文而考较之岂非平生之大幸欤虽然亦窃有大惧焉夫委重于考较将以求才也求才而心有不尽是不忠也心之尽矣而眞才之弗得是弗明也不忠之责吾知尽吾心尔矣不明之罪吾终且奈何哉葢昔者夫子之时及门之士甞三千矣身通六艺者七十余人其尤卓然而显者德行言语则有颜闵予赐之徒政事文学则有由求游夏之属今所取士其始拔自提学副使陈某者葢三千有奇而得千有四百旣而试之得七十有五人焉呜唿是三千有奇者其皆夫子乡人之后进而获游于门墙者乎是七十有五人者其皆身通六艺者乎夫今之山东犹古之山东也虽今之不逮于古顾亦宁无一二人如昔贤者而今之所取苟不与焉岂非司考较者不明之罪欤虽然某于诸士亦愿有言者夫有其人而弗取是诚司考较者不明之罪矣司考较者以是求之以是取之而诸士之中苟无其人焉以应其求以不负其所取是亦诸士者之耻也虽然予岂敢谓果无其人哉夫子尝曰鲁无君子者斯焉取斯颜渊曰舜何人也予何人也有爲者亦若是夫爲夫子之乡人苟未能如昔人焉而不耻不若又不知所以自勉是自暴自弃也其各曰不肖夫不肖之与不明其相去何远乎然则司考较者之与诸士亦均有责焉耳矣嗟夫司考较者之责自今不能以无惧而不可以有爲矣若夫诸士之责其不能者犹可以自勉而又惧其或以自画也诸士无亦曰吾其朂哉无使司考较者终不免于不明也斯无愧于是举无愧于夫子之乡人也矣是举也某某同事于考较而御史偁实司监临某某司提调某某司监试某某某又相与翊賛防范于外皆与有劳焉不可以不书自余百执事则已具列于录矣醮士之文近日滥觞靡蔓巳极先生此序劝勉眞切久而若新别三子序丁卯自程朱诸大儒没而师友之道遂亡六经分裂于训诂支离芜蔓于辞章举业之习圣学几于息矣有志之士思起而兴之然卒徘徊嗟咨逡巡而不振因弛然自废者亦志之弗立弗讲于师友之道也夫一人爲之二人从而翼之巳而翼之者益衆焉虽有难爲之事其弗成者鲜矣一人爲之二人从而危之巳而危之者益衆焉虽有易成之功其克济者亦鲜矣故凢有志之士必求助于师友无师友之助者志之弗立弗求者也自予始知学卽求师于天下而莫予诲也求友于天下而与予者寡矣又求同志之士二三子之外邈乎其寥寥也殆予之志有未立邪葢自近年而又得蔡希颜朱守中于山阴之白洋得徐曰仁于余姚之马堰曰仁予妹婿也希颜之㴱潜守中之明敏曰仁之温㳟皆予所不逮三子者徒以一日之长视予以先辈予亦居之而弗辞非能有加也姑欲假三子者而爲之证遂忘其非有也而三子者亦姑欲假予而存师友之饩羊不谓其不可也当是之时其相与也亦渺乎难哉予有归隐之圗方将与三子就云霞依泉石追濓洛之遗风求孔颜之眞趣洒然而乐超然而游忽焉而忘吾之老也今年三子者爲有司所选一举而尽之何予得之之难而有司者袭取之之易也予未暇以得举爲三子喜而先以失助爲予憾三子亦无喜于其得举而方且戚于其去予也漆雕开有言吾斯之未能信斯三子之心欤曾点志于咏歌浴沂而夫子喟然与之斯予与三子之冥然而契不言而得之者欤三子行矣遂使举进士任职就列吾知其能也然而非所欲也使遂不进而归咏歌优游有日吾知其乐也然而未可必也天将降大任于是人必先违其所乐而投之于其所不欲所以衡心拂虑而增其所不能是玉之成也其在玆行欤三子则焉徃而非学矣而予终寡于同志之助也三子行矣沉潜刚克高明柔克非箕子之言乎温㳟亦沉潜也三子识之焉徃而非学矣苟三子之学成虽不吾迩其爲同志之助也不多乎哉增城湛原明宦于京师吾之同道友也三子徃见焉犹吾见也巳情文兼尽辞义䨇美炁候图序戊辰天地一元之运爲十二万九千六百季分而爲十二㑹㑹分而爲三十运运分而爲十二世世分而爲三十年年分而爲十二月月分而爲二气气分而爲三候候分爲五日日分爲十二时积四千三百二十时三百六十日而爲七十二候㑹者元之候也世者运之候也月者岁之候也气者月之候也天地之运日月之明寒暑之代谢气化人物之生息终始尽于此矣月证于月者也气证于气者也候证于物者也若孟春之月其气爲立春爲雨水其候爲东风解冻爲蛰虫始振爲鱼负氷獭祭鱼之类月令诸书可考也气候之运行虽出于天时而实有关于人事是以古之君臣必谨修其政令以奉若夫天道致察乎气运以警惕夫人爲故至治之世天无疾风盲雨之愆而地无昆虫草木之孽孔子之作春秋也大雨震电大雨雪则书大水则书无氷则书无麦苗则书多麋则书蜚雨螽蝝生则书六鹢退飞则书陨霜不杀草李梅实则书春无冰则书鸜鹆来巢则书凢目见气候之愆变失常而世道之兴衰治乱人事之污隆得失皆于是乎有证焉所以示世之君臣者恐惧修省之道也大总兵怀柔伯施公命绘工爲七十二候图遣使以币走龙塲属守仁叙一言于其间守仁谓使者曰此公临政之本也善端之发也戒心之萌也使者曰何以知之守仁曰人之情必有所不敢忽也而后着于其念必有所不敢忘也而后存于其心着于其念存于其心而后见之于颜色言论志之于弓矢几杖盘盂剑席绘之于图畵而日省之于其心是故思驰骋者爱观夫射猎游田之物甘逸乐者喜亲夫博局燕饮之具公之见于圗绘者不于彼而于此吾是以知其爲善端之发也吾是以知其爲戒心之萌也其殆警惕夫人爲而谨修其政令也欤其殆致察乎气运而奉若夫天道也欤夫警惕者万善之本而衆美之基也公克念于是其可以爲贤乎繇是因人事以逹于天道因一月之候以观夫世运㑹元目探万物之幽赜而穷天地之始终皆于是乎始吾是以喜闻而乐道之爲之叙而不辞也人作此必说炁说候卽极精详亦止一篇七政历耳先生从绘图者发论便是一篇大文章读之规颂兼备重刋文章轨范序戊辰宋谢枋得氏取古文之有资于塲屋者自汉迄宋凢六十有九篇标揭其篇章句字之法名之曰文章轨范葢古文之奥不止于是是独爲举业者设耳世之学者传习巳久而贵阳之士独未之多见侍御王君汝楫于按历之暇手录其所记忆求善本而挍是之谋诸方伯郭公辈相与捐俸廪之资锓之梓将以嘉惠贵阳之士曰枋得爲宋忠臣固以举业进者是吾㣲有训焉属守仁叙一言于简首夫自百家之言兴而后有六经自举业之习起而后有所谓古文古文之去六经远矣繇古文而举业又加远焉士君子有志圣贤之学而专求之于举业何啻千里然中世㠯是取士士虽有圣贤之学尧舜其君之志不㠯是进终不大行于天下葢士之始相见也必以贽故举业者士君子求见于君之羔雉耳羔雉之弗饰是谓无礼无礼无所庸于交际矣故夫求工于举业而不事于古作弗可工也弗工于举业而求于倖进是伪饰羔雉以罔其君也虽然羔雉饰矣而无㳟敬之实焉其如羔雉何哉是故饰羔雉者非以求媚于主致吾诚焉耳工举业者非以要利于君致吾诚焉耳世徒见夫繇科第而进者类多狥私媒利无事君之实而遂归咎于举业不知方其业举之时惟欲钓声利弋身家之腴以苟一旦之得而初未尝有其诚也邹孟氏曰㳟敬者币之未将者也伊川曰自洒扫应对可以至圣人夫知㳟敬之实在于饰羔雉之前则知尧舜其君之心不在于习举业之后矣知洒扫应对之可以进于圣人则知举业之可以逹于伊传周召矣吾惧贵阳之士谓二公之爲是举徒以资其希宠禄之筌蹄也则二公之志荒矣于是乎言举业之中未尝无圣贤只是所行如其所言便是㳟敬之实便是伊传周召之侣如先生与忠肃辈俱从举业出身德业皆堪不朽有㳟敬之实故也近日羔雉愈伪逄世愈㨗方能搦管便思欺罔其君欲求德业之士其可得哉赠林以吉归省序辛未阳明子曰求圣人之学而弗成者殆以志之弗立欤天下之人志轮而轮焉志裘而裘焉志巫医而巫医焉志其事而弗成者吾未之见也轮裘巫医遍天下求圣人之学者间数百年而弗一二见爲其事之难欤亦其志之难欤弗志其事而能有成者吾亦未之见也林以吉将求圣人之事过予而论学予曰子盍论子之志乎志定矣而后学可得而论子闽也将闽是求而予言子以越之道路弗之听也予越也将越是求而子言予以闽之道路弗之听也夫乆溺于流俗而骤语以求圣人之事其始也必将有自馁而不敢当巳而旧习牵焉又必有自眩而不能决巳而外议夺焉又必有自沮而或以懈夫馁而求有以胜之眩而求有以信之沮而求有以进之吾见立志之难能也巳志立而学半四子之言圣人之学僃矣苟志立而于是乎求焉其切磋讲明之益以吉自取之尚其有穷也哉见素先生子诸父也子归而以予言正之且以爲何如学圣人金要立志立志卽是致知无有二义送宗伯乔白巖序辛未大宗伯白巖乔先生将之南都过阳明子而论学阳明子曰学贵专先生曰然予少而好奕食忘味寝忘寐目无改观耳无改听葢一年而诎乡之人三年而国中莫有予当者学贵专哉阳明子曰学贵精先生曰然予长而好文词字字而求焉句句而鸠焉研衆史覈百氏葢始而希迹于宋唐终焉浸入于汉魏学贵精哉阳明子曰学贵正先生曰然予中年而好圣贤之道奕吾悔焉文词吾媿焉吾无所容心矣子以爲奚若阳明子曰可哉学奕则谓之学学文词则谓之学学道则谓之学然而其归远矣道大路也外是荆棘之蹊鲜克逹矣是故专于道斯谓之专精于道斯谓之精专于奕而不专于道其专溺也精于文词而不精于道其精僻也夫道广矣大矣文词技能于是乎岀而以文词技能爲者去道远矣是故非专则不能以精非精则不能以明非明则不能以诚故曰惟精惟一精精也一专也精则明矣明则诚矣是故明精之爲也诚一之基也一天下之大本也精天下之大用也知天地之化育而况于文词技能之末乎先生曰然哉予将终身焉而悔其晚也阳明子曰岂易哉公卿之不讲学也乆矣昔者卫武公年九十而犹诏于国人曰毋以老耄而弃予先生之年半于武公而功可倍之也先生其不媿于武公哉某也敢忘国士之交警议论正大文章冠冕别张常甫序辛未太史张常甫将归省告别于司封王某曰期之别也何以赠我乎某曰处九月矣未尝有言焉期之别又多乎哉常甫曰斯邦奇之过也虽然必有以赠我某曰工文词多论说广探极览以爲博也可以爲学乎常甫曰知之辨名物考度数释经正史以爲密也可以爲学乎常甫曰知之整容色修辞气言必信动必果谈说仁义以爲行也可以爲学乎常甫曰知之曰去是三者而恬淡其心专一其气廓然而虚湛然而定以爲静也可以爲学乎常甫黙然良乆曰亦知之某曰然知之古之君子惟有所不知也而后能知之后之君子惟无所不知是以容有不知也夫道有本而学有要是非之辨精矣义利之朋㣲矣斯吾未之能信焉曷亦姑无以爲知之也而姑疑之而姑思之乎常甫曰唯吾姑无以爲知之而姑疑之而姑思之期而见吾有以复于子引而不发跃如也别湛甘泉序壬申颜子没而圣人之学亡曾子唯一贯之㫖传之孟轲绝又二千余年而周程续自是而后言益详道益晦析理益精学益支离无本而事于外者益繁以难葢孟氏患杨墨周程之际释老大行今世学者皆知宗孔孟贱杨墨摈释老圣人之道若大明于世然吾从而求之圣人不得而见之矣其能有若墨氏之兼爱者乎其能有若杨氏之爲我者乎其能有若老氏之淸浄自守释氏之究心性命者乎吾何以杨墨老释之思哉彼于圣人之道异然犹有自得也而世之学者章绘句琢以夸俗诡心色取相饰以伪谓圣人之道劳苦无功非复人之所可爲而徒取辩于言词之间古之人有终身不能究者今吾皆能言其略自以爲若是亦足矣而圣人之学遂废则今之所大患者岂非记诵词章之习而弊之所从来无亦言之大详析之太精者之过欤夫杨墨老释学仁义求性命不得其道而偏焉固非若今之学者以仁义爲不可学性命之爲无益也居今之时而有学仁义求性命外记诵词章而不爲者虽其陷于杨墨老释之偏吾犹且以爲贤彼其心犹求以自得也夫求以自得而后可与之言学圣人之道某㓜不问学䧟溺于邪僻者二十年而始究心于老释赖天之灵因有所觉始廼沿周程之说求之而若有得焉顾一二同志之外莫予翼也岌岌乎仆而复兴晚得友于甘泉湛氏子而后吾之志益坚毅然若不可遏则予之资于甘泉多矣甘泉之学务求自得者也世未之能知其知者且疑其爲禅诚禅也吾犹未得而见而况其所志卓尔若此则如甘泉者非圣人之徒欤多言又乌足病也夫多言不足以病甘泉与甘泉之不爲多言病也吾信之吾与甘泉友意之所在不言而会论之所及不约而同期于斯道毙而后巳者今日之别吾容无言夫惟圣人之学难明而易惑习俗之降愈下而益不可囘任重道远虽巳无俟于言顾复于吾心若有不容巳也则甘泉亦岂以予言爲缀乎不求自得俗学之病一言拈出直中膏肓是大有关系文字寿汤云谷序甲戌弘治壬戌春某西寻句曲与丹阳汤云谷偕当是时云谷方爲行人㽞意神仙之学爲予谈唿吸屈伸之术凝神化气之道葢无所不至及与之登三茅之巓下探叶阳休玉宸感陶隐君之遗迹慨叹秽浊飘然有脱屣人间之志予时皆未之许也云谷意不然之曰子岂有见于吾乎予曰然子之睂间惨然犹有怛世之色是道也迟之十年庻几矣云谷曰子见吾之貎而吾信吾之心旣别云谷寻入爲给事中又迁爲右给事殚心职务驱逐瘁劳竟以直道抵权奸斥外而予亦以言事得罪奔走谪乡不相见者十余年至是正德癸酉某月予自吏部徙官南太仆再过丹阳而云谷巳家居三年矣访之迎谓予曰尚忆睂间之说乎吾信吾之心而不若子之见吾貌何也今果十年而始岀于泥涂是则信矣然谓吾之庻几也则貎益衰年益逝去道益远独是若未之尽然耳予曰乃今则几矣今吾又闻子之言见子之貌矣又见子之庐矣又见子之乡人矣云谷曰异哉言貎旣远矣庐与乡人亦可以见我乎曰古之有道之士外稿而中泽处隘而心广累释而无所挠其精机忘而无所忤于俗是故其色愉愉其居于于其所遭若淸风之披物而莫知其所从徃也今子之歩徐发改而貌若益惫然而其精藏矣言下意恳而气若益衰然而其神守矣室庐无所增益于旧而志意扩然其累释矣乡之人相忘于贤愚贵贱且以爲慈母且以爲婴儿其机忘矣夫精藏则太和流神守则天光发累释则怡愉而静机忘则心纯而一四者道之证也夫道无在而神无方安常处顺其至矣而又何人间之脱屣乎云谷曰有是哉吾信吾之心乃不若子之见吾庐与吾乡人也于是云谷年七十矣是月值其悬弧乡人方谋所以祝寿者闻予至皆来请言予曰嘻子之乡先生旣几于道而尚以寿爲贺乎夫寿不足以爲子之乡先生贺子之乡而有有道之士若子之乡先生者使尔乡人之子弟皆有所矜式视傚岀而事君则师其道以用世入而家居则师其道以善身若射之有的各中乃所向则是先生之寿乃于尔乡之人复有足贺也巳明年三月予再官鸿胪而乡之人复以书来请遂追书之另有振醒洗刷最妙文山别集序甲戌文山别集者宋丞相文山先生自述其勤王之所经历后人因而採集之以成者也其间所值险阻艰难顚沛万状非先生之述固无从而尽知者先生忠节葢宇宙皆于是而有据后之人因词考迹感先生之大义油然兴起其忠君爱国之心固有泫然泣下裂背扼腕思䘮元首之无地者是集之有益于臣道岂小小哉古之君子之忠于其君求尽吾心焉以自慊而巳亦岂屑屑言之以蕲知于世然而仁人之心忠于其君亦欲夫人之忠于其君也忠于其君则尽心焉巳欲夫人忠于其君而恩以吾之忠于其君者启其良心固有人弗及知之者非自言之何繇以及人乎斯先生之所爲自述将以敎世之忠也当其时仗节死义之士无不僃载亦因是以有传是又与人爲善者也是集也在先生之自尽若嫌于蕲世之知以先生之敎人则吾惟恐其知之不尽也在先生之自尽若可以无传以先生之与人爲善则吾惟恐其传之不远也先生之裔孙今太仆少卿公宗巖复刻是集而属某爲之序某之爲庐陵也公之族弟某甞以序谋玆故不可得而辞呜唿当顚沛之时而不忘乎与人爲善者节之裕也致自尽之心而欲人同归于善者忠之推也不以蕲知爲嫌而行其敎人之诚者仁之笃也象贤崇德以章其先世之美之谓孝明训述事以广其及人之敎之谓义吾于是集之序无媿辞耳矣文先生不过自叙其平生之所经历当国丧身死之日又何祈后人之集其书哉集成于后人之慕先生者也文成推原先生之意提醒爲人臣者忠君爱国之心觉千载之下凛凛有生气先生亦当以文成爲知巳矣赠周莹归省序乙亥永康周莹德纯尝学于应子元忠旣乃复见阳明子而请益阳明子曰子从应子之所来乎曰然曰应子则何以敎子曰无他言也惟日诲之以希圣希贤之学毋溺于流俗且曰斯吾所尝就正于阳明子者也子而不吾信则盍亲徃焉莹是以不远千里而来谒曰子之来也犹有所未信乎曰信之曰信之而又来何也曰未得其方也阳明子曰子旣得其方矣无所事于吾周生悚然有间曰先生以应子之故望卒赐之敎阳明子曰子旣得之矣无所事于吾周生悚然而起茫然有间曰莹愚不得其方先生毋乃以莹爲戏望卒赐之敎阳明子曰子之自永康而来也程几何曰千里而遥曰远矣从舟乎曰从舟而又登陆也曰劳矣当玆六月亦暑乎曰途之暑特甚也曰难矣具资粮从童仆乎曰中途而仆病乃舍贷而行曰兹益难矣曰子之来旣远且劳其难若此也何不遂返而必来乎将亦无有强子者乎曰莹至于夫子之门劳苦艰难诚乐之宁以是而遂返又俟乎人之强之也乎曰斯吾之所谓子之既得其方也子之志欲至于吾门也则遂至于吾门无假于人子而志于圣贤之学有不至于圣贤者乎而假于人乎子之舍舟从陆捐仆贷粮冐毒暑而来也则又安所从受之方也生跃然起拜曰玆乃命之方也巳抑莹繇于其方而迷于其说必俟夫子之言而后跃如也则何居阳明子曰子未覩乎爇石以求灰者乎火力具足矣乃得水而遂化子归就应子而足其火力焉吾将储儋石之水以俟子之再见迎机指点无异夜半传钵赠林典卿归省序乙亥林典卿与其弟游于大学且归辞于阳明子曰元叙尝闻立诚于夫子矣今玆归敢请益阳明子曰立诚典卿曰学固此乎天地之大也而星辰丽焉日月明焉四时行焉引类而言之不可穷也人物之富也而草木蕃焉禽兽羣焉中国夷狄分焉引类而言之不可尽也夫古之学者殚智虑弊精力而莫究其绪焉靡昼夜极年岁而莫竟其说焉析𧖟丝擢牛毛而莫旣其奥焉而曰立诚立诚尽之矣乎阳明子曰立诚尽之矣夫诚实理也其在天地则其丽焉者则其明焉者则其行焉者则其引类而言之不可穷焉者皆诚也其在人物则其蕃焉者则其羣焉者则其分焉者则其引类而言之不可尽焉者皆诚也是故殚智虑弊精力而莫究其绪也靡昼夜极年岁而莫竟其说也析𧖟丝擢牛毛而莫旣其奥也夫诚一而巳矣故不可复有所益益之是爲二也二则伪故诚不可益不可益故至诚无息典卿起拜曰吾今乃知夫子之敎若是其要也请终身事之不敢复有所疑阳明子曰子归有黄宗贤氏者应元忠氏者方与讲学于天台鴈荡之间倘遇焉其遂以吾言谂之送别省吾林都宪序戊子嘉靖丁亥冬守仁奉命视师思田省吾林君以广西右辖实与有司旣思田来格谋所以缉绥之道咸以爲非得寛厚仁恕德威素爲诸夷所信服者父临而母鞠之殆未可以强力诡计劫制于一时而能乆于无变者也则莫有踰于省吾者遂以省吾之名上请乞加宪职委重权以㽞抚于玆土葢一年二年而化洽心革朝廷永可以无一方顾也乎则又以爲圣天子方侧席励精求卓越之才以更化善治则如省吾之成德夙望大臣且交章论荐或者请未及上而先已有隆委峻擢恐未肻爲区区两府之遗黎淹岁月而借之以重也疏去未踰月而巡抚郧阳之命果下矣当是时八寨之徭积祸千里且数十年方议进兵讨罪省吾将率思出报効之民以先之报闻衆咸爲省吾贺且谓得免兵革驱驰之劳也省吾曰不然当事而中辍之仁者忍之乎遇难而苟避之义者爲之乎吾旣身任其责幸有改命而亟去之以违吾心吾能如是哉遂弗停驱而徃冐暑雨犯瘴毒乗危破险竟成八寨之伐而岀嗟乎今世士夫计逐功名甚于市井刀锥之竞稍有患害可相连及輙设机阱立党援以巧脱幸免一不遂其私瞋目攘臂以相抵捍钩摘公然爲之曾不以爲耻而人亦莫有非之者葢士风之衰薄至于此而亦极矣而省吾所存独与时俗相反若是古所谓託孤寄命临大节而不可夺者省吾有焉正德初某以武选郞抵逆瑾逮锦衣狱而省吾亦以大理评触时讳在系相与讲易于桎梏之间者弥月葢昼夜不怠忘其身之爲拘囚也至是别巳余二十年而始复㑹于此省吾貌益充气益粹议论益平实而其孜孜讲学之心则固如昔加恳切焉公事之余相与订旧闻而考新得予自近年偶有见于良知之学遂具以告于省吾而省吾闻之沛然若决江河可谓平生之一快无负于二十年之别也矣今夫天下之不治繇于士风之衰薄而士风之衰薄繇于学术之不明学术之不明繇于无豪杰之士者爲之倡焉耳省吾忠信仁厚之质得之于天者旣与人殊而其好学之心又能老而不倦若此其德之日以新而业之日以广也何疑乎自此而明学术变士风以成天下治将不自省吾爲之倡也乎于省吾之别庸书此以致切劘之意若夫期望于声位之间而系情于去㽞之际是奚足爲省吾道之哉赠陆淸伯归省序乙亥陆淸伯澄归归安与其友二三子论绎所学赠处焉二三子或曰淸伯之学日进矣始吾见淸伯其气扬扬然若浮云其言滔滔然若流波今而日黙黙尔日慊慊尔日雍雍尔日休休尔有大径庭焉以是知其进也或曰淸伯始见夫子一月一至旣而旬一至又旣而五六日三四日而二至又旣而迁居于夫子之傍后乃请于夫子扫庾下之室而旦暮侍焉夫德莫淑于尊贤学莫遄于亲师故趋权门者日进于势游市肆者日进于利淸伯于夫子之道日加亲附焉吾未遑其他卽是可以知其学之进也矣淸伯曰有是哉澄则以爲日退也澄闻夫子之敎而茫然巳而歆然忽耿然而疑巳而大疑焉又闪然大骇乃忽闯然若有覩也当是时则亦几有所益矣自是且数月葢悠焉游焉业不加修焉反而求焉伥伥然頽頽然昏蔽扩而愈进私累息而愈兴衆妄攻而愈固如上滩之舟屡失屡下力挽而不能前以爲日退也明日又辞于阳明子二三子偕焉各言其所以阳明子曰其然乎其然乎谓巳爲日退者进修之励善日进矣谓人爲日进者与人爲善者其善亦日进矣虽然谓巳爲日退也而意阻焉能无日退乎谓人爲日进也而气歉焉亦能无日退乎斯又进退之机吉㓙之所繇分也可无愼乎入道者自视若不足视人若有余是日进机括反是则日退矣送南元善入觐序乙酉渭南南侯之守越也越之敝数十年矣巨奸元憝窟㨿根盘良牧相寻未之能去政积事隳俗因隳靡至是乃斩然翦剔而一新之兇恶贪残禁不得行而狡伪淫侈游惰苟安之徒亦皆拂戾失常有所不便相与斐斐缉缉搆谗腾诽城狐社䑕之奸又从而党比翕张之谤遂大行士夫之爲元善危者沮之曰谤甚矣盍已诸元善如不闻也而持之弥坚行之弥决且曰民亦非无是非之心而蔽昧若是因学之不讲而敎之不明也吾宁无责而独以咎归于民则日至学宫进诸生而作之以圣贤之志启之以身心之学士亦蔽于习染闹然疑恠以骇曰是迂濶之谈将废吾事则又相与斐斐缉缉訾毁而诋议之士夫之爲元善危者沮之曰民之谤若火之始然士又从而膏之孰能以无烬乎盍遂巳诸元善如不闻也而持之弥坚行之弥决则又缉稽山书院萃其秀颍而日与之谆谆焉亹亹焉越月踰时诚感而意孚三学洎各邑之士亦渐以动日有所觉而月有所悟矣于是争相奋曰吾乃今知圣贤之必可爲矣非侯之至吾其巳大侯眞吾师也于是民之谤者亦渐消沮其始犹曰侯之于我利害半我之于侯恩怨半至是惠治泽流而政益便相与悔曰吾始不知侯之爱我也而反以爲殃我也吾始不知侯之拯我也而反以爲劳我也我其无人之心乎侯眞吾之严父也慈母也于是侯且入觐百姓皇皇请㽞不得相与谋之多士曰吾去慈母吾将安哺乎严父吾去吾将安恃乎士曰吁嗟维父与母则生尔身维侯我师实生我心吾宁可以一日而无吾师之临乎则相与假重于阳明子而乞㽞焉阳明子曰三年之觐大典也侯焉可㽞乎虽然此在尔士尔民之心夫承志而无违子之善养也离师友而不背弟子之善学也不然虽居膝下而侍几杖犹爲不善养而操戈入室者也奚必以㽞侯爲哉衆皆嘿然良乆曰公之言是也相顾逡巡而退明日复师生相率而来请曰无以输吾之情愿以公言致之于侯庻侯之遄其来旋而有以速诸生之化慰吾民之延颈也脱落疑谤力行实政国侨所以称惠南公有焉必眞实有志圣贤学阁见得内重外轻方能行此别梁日孚序圣人之道若大路虽有跛蹩行而不巳未有不至而世之君子顾以爲圣人之异于人若彼其甚远也其爲功亦必若彼其甚难也而浅易若此岂其可及乎则从而求之艰㴱恍愡溺于支离鹜于虚高率以爲圣人之道必不可至而甘于其质之所便日以沦于汚下有从而求之者竞相嗤讪日狂诞不自量者也呜唿其弊也亦岂一朝一夕之故哉孟子云徐行后长者谓之弟疾行先长者谓之不弟夫徐行者岂人所不能哉所不爲也世之人不知咎其不爲而归咎于其不能其亦不思而巳矣进士梁日孚携家谒选于京过赣停舟见予始与之语移时而别明日又来与之语日昃而别又明日又来日入而未忍去又明日则假舘而请受业焉同舟之人强之北者开譬百端日孚皆笑而不应莫不嚣且异其最亲爱者曰子有万里之行戒僮仆聚资斧具舟楫又挈其家室经营阅岁而始就道行未数百里而中止此不有大苦必有大乐者乎子亦可以语我乎日孚笑曰吾今则有大苦亦诚有大乐者然未易以语子也子见病狂䘮心者乎方其昏迷瞶乱赴汤火蹈荆棘莫不恬然自信以爲是也比遇良医沃之以淸冷之浆而投之以神明之剂始甦然以醒告之以其向之所爲又始骇然以苦示之以其所从归之途又始欣然以喜且恨遇斯人之晚也彼病狂不复者反从而哂唁之以爲是变其常今吾与子之事亦何以异于此矣居无何予以军旅之役出而远日孚者且两月谓日孚旣去矣及旋而日孚居然以待旣以委其资斧于逆旅归其家室于故乡泊然而乐若将终身焉扣其学日有所明而月有所异矣然后益叹圣人之学非夫自暴自弃未有不可繇之而至而日孚出于流俗殆孟子所谓豪杰之士者矣复㽞于月其母使人来谓曰姑北行以毕吾愿然后从尔所好知日孚者亦交以是劝日孚请曰焯焉能一日而去夫子将复赴汤火蹈荆棘矣予曰其然哉子以圣人之道爲有方体乎爲可拘之以时限之以地乎世未有旣醒之人而复赴汤火蹈荆棘者吾子务醒其心毋徒汤火荆棘之爲惧日孚良乆曰焯近之矣圣人之道求之于心故不滞于事出之以理故不泥于物根之以性故不拘以时动之以神故不限以地苟知此矣焉往而非学也奚必恒于夫子之门乎焯请暂辞而北疑而复求正予莞尔而笑曰近之矣近之矣日孚与董萝石同一机括先生许萝石曰大勇许日孚曰近之未有不勇而能近者二子皆闻道矣豫轩都先生八十受封序弘治癸亥冬守仁自㑹稽上天目东观于震泽遇南濠子都玄敬于吴门遂偕之入玄幕登天平还值大雪次虎丘凢相从旬有五日予与南濠子爲同年葢至是而始知其学之无所不窥也归造其庐获拜其父䂊轩先生与予坐而语葢屯然其若避而彚趋也秩然其若歛而阳煦也予塪然而心撼焉倐而色惭焉倐而目骇焉亡予之故先生退守仁谓南濠子曰先生殆有道者欤胡爲乎色之不存予而德之予薰也南濠子笑而颔之曰然子其知人哉吾家君于艺鲜不通而人未甞见其学也于道鲜不究而人未尝知其有也夫善之弗彰也则于子乎避虽然吾家君则甚恶之吾子旣知之也穆其敢隐乎凢穆之所见知于吾子皆吾家君之所弗屑也故乡之人无闻焉非吾子之粹于道其宁孰识之夫南濠子之学以该洽闻四方之学者莫不诵南濠子之名而莫有知其学之出自先生者先生之学南濠子之所未能尽而其乡人曾莫知之古所谓潜世之士哉彼且落其荣而核之存彼且固灵株而塞其兊彼且被褐而怀玉离形迹遁声华而以爲知己者累孰比比焉迹形骸而求之其远哉今年先生寿八十神完而气全齿发无所变八月甲寅天子崇徽号于两宫推恩臣下于是南濠子方爲冬官主事得被异数封先生如其官同年之任于京者美先生之高寿乐南濠子之获荣其亲也集而贺之夫乐寿康宁世之所同慕而予不敢以爲先生侈章服华宠世之所同贵而予不敢以爲先生荣南濠子以予言致之先生亦且以予爲知言乎乙丑十月序送黄敬夫先生佥宪广西序古之仕者将以行其道今之仕者将以利其身将以行其道故能不以险夷得䘮动其心而惟道之行否爲休戚利其身故怀土偷安见利而趋见难而惧非古今之性尔殊也其所以养于平日者之不同而观夫天下者之逹与不逹耳吾邑黄君敬夫以刑部员外郞擢广西按察佥事广西天下之西南徼也地卑湿而土疎薄接境于诸岛蛮夷瘴疠郁蒸之气朝夕弥茫不常睹日月山獞海獠非时窃发乌妖蛇毒之患在在而有固今仕者之所惧而避焉者也然予以爲中原固天下之乐土人之所趋而聚居者然中原之民至今不加多而岭广之民至今不加少何哉中原之民其始非必尽皆中原者也固有从岭广而迁居之者矣岭广之民其始非必尽皆岭广者也固有从中原而迁居之者矣乆而安焉习而便焉父兄宗族之所居亲戚坟墓之所在自不能一日舍此而他也古之君子惟知天下之情不异于一鄕一鄕之情不异于一家而家之情不异于吾之一身故视其家之尊卑长幼犹家之视身也视天下之尊卑长幼犹鄕之视家也是以安土乐天而无入不自得后之人视其兄之于己固已有间则又何恠其险夷之异趋而利害之殊节也哉今世之士而能以行道爲心求古人之意以逹观夫天下则岭广虽远固其乡闾岭广之民皆其子弟郡邑城郭皆其父兄宗族之所居山川道里皆其亲戚坟墓之所在而岭广之民亦将视我爲父兄以我爲亲戚雍雍爱戴相眷恋而不忍去况以爲惧而避之耶敬夫吾邑之英也幼居于鄕乡之人无不敬爱长徙于南畿之六合六合之人敬而爱之犹吾乡也及举进士宰新郑新郑之民曰吾父兄也入爲冬官主事出治水于山东改秋官主事擢员外郞僚宷曰吾兄弟也葢自居于鄕以至于今经历且十余地而人之爱敬之如一日君亦自爲童子以至于爲今官经历且八九职而其所以待人爱衆者恒如一家今之擢广西也人咸以君之贤宜需用于内不当任远地君曰吾则不贤使或贤也乃所以宜于远呜唿若君者可不谓之志于行道素养逹观而有古人之风也欤夫志于爲利虽欲其政之善不可得也志于行道虽欲其政之不善亦不可得也以君之所志虽未有所见吾犹信其能也况其赫烨之声奇纬之绩乆熟于高平县志序高平志者高平之山川土田风俗物产无不志焉曰高平则其地之所有皆举之矣禹贡职方之述已不可尚汉以来地理郡国志方舆胜览山海经之属或畧而多漏或诞而不经其间固巳不能无憾惟我朝之一统志则其纲简于禹贡而无遗其目详于职方而不冗然其规模宏大濶畧实爲天下万世而作则王者事也若夫州县之志固又有司者之职其亦可缓乎弘治乙卯慈谿杨君明甫令泽之高平发号出令民旣悦服乃行田野进父老询邑之故将以修废举坠而邑旧无志无所于考明甫嘅然太息曰此大阙责在我遂广询博採搜秘阙疑旁援直据辅之以巳见遵一綂志凢例总其要节而属笔于司训李英不踰月编成于是繁剧纷沓之中不见声色而数千载散乱沦落之事弃废磨灭之迹灿然复完明甫退然若无与也邑之人士动容相庆骇其昔所未闻者之忽睹而喜其今所将冺者之复明也走京师请予序予惟高平卽古长平战国时秦白起攻赵坑降卒四十万于此至今天下冤之故自爲童子卽知有长平慵慨好奇之士思一至其地以吊千古不平之恨而不可得或时考圗志以求其山川形势于彷彿间予尝思睹其志以爲远莫致之不谓其无有也葢尝意论赵人以四十万俯首降秦而秦卒坑之了无哀恤顾忌秦之毒虐固巳不容诛而当时诸侯其先亦自有以取此者夫先王建国分野皆有一定之规画经制如今所谓志书之类者以纪其山川之险夷封疆之广狭土田之饶瘠贡赋之多寡俗之所宜地之所产井然有方俾有国者之子孙世守之不得以己意有所增损取予夫然后讲信修睦各保其先世之所有而不敢冐法制以相侵陵战国之君恶其害巳不得骋无厌之欲也而皆去其籍于是强凌弱衆暴寡兼并僣窃先王之法制荡然无考而奸雄遂不复有所忌惮故秦敢至于此然则七国之亡实繇文献不足证而先王之法制无存也典籍图志之所关其不大哉今天下一綂皇化周流州县之吏不过具文书计岁月而以赘之物视圗志不知所以宜其民因其俗以兴滞补弊者必于志焉是赖则固王政之首务也今夫一家且必有谱而后可齐而况于州县天下之大州县之积也州县无不治则天下治矣明甫之独能汲汲于此其所见不亦远乎明甫学慱而才优其爲政亷明毁淫祠兴社学敦伦厚俗扶弱锄强实皆可书之于志以爲后法而明甫谦让不自有也故予爲序其畧于此使后之续志者考而书焉凢志邑者不过述其山川纪其物产表其风俗美其人才以相夸耀而巳从此立义卽扬厉甚工亦淡然无味惟从白起坑卒一事发端归咎于诸侯之去其籍方见邑志大有关系笔下有以隐戢奸雄兼并僣窃之志此等意见议论非文人所可及阳明先生文章集卷一终临海后学王立凖较梓阳明先生集要阳明先生集要文章编卷第二阳明先生集要文章编卷二同邑后学施邦曜重编江右后学曾樱叅订重修文山祠记戊寅宋丞相文山文公之祠旧在庐陵之富田今螺川之有祠实肇于我孝皇之朝然亦因废爲新多缺陋而未称正德戊寅县令邵德容始恢其议于郡守伍文定相与白诸巡抚巡按守巡诸司皆以是爲风化之所系也争措财鸠工图拓而新之协守令之力不再踰月而工萃圯者完隘者辟遗者举巍然焕然不独庙貌之改观而吉之人士奔走瞻叹翕然益起其忠孝之心则是举之有益于名敎也诚大矣使来请记呜唿公之忠天下之逹忠也结椎异类犹知敬慕而况其乡之人乎逆旅经行犹存尸祝而况其乡之士乎凢有职守皆知尊尚而况其土之官乎然而乡人之慕之也三有司之崇尚之也三公之没今且三百年矣吉士之以气节行义后先炳燿谓非闻公之风而兴不可也然忠义之降激而爲气节气节之弊流而爲客气其上焉者无所爲而爲固公所谓成仁取义者矣其次有所爲矣然犹其气之近于正者也迨其弊也遂有凭其愤戾粗鄙之气以行其冒嫉褊骜之私士流于矫拂民入于健讼人欲炽而天理灭而犹自视以爲气节若是者容有之乎则于公之道非所谓操戈入室者欤吾欲备而论之以朂夫玆乡之后进使之去其偏以归于全克其私以反于正不媿于公而巳矣今巡抚暨诸有司之表励崇饰固将以行其好德之心振扬风敎诗所谓民之秉好是懿徳者也人亦孰无是心苟能充之公之忠义在我矣而又何羡乎然而时之表励崇饰有好其实而崇之者有慕其名而崇之者有假其迹而崇之者忠义有诸巳思以喻诸人因而表其祠宇树之风声是好其实者也知其美而未能诚诸身姑以修其祠宇彰其事迹是慕其名者也饰之祠宇而坏之于其身矫之文具而败之于其行奸以掩其外而袭以阱其中是假其迹者也若是者容有之乎则于公之道非所谓毁瓦画墁者欤吾固备而论之以朂夫后之官玆土者使无徒慕其名而务求其实毋徒修公之祠而务修公之行不媿于公而巳矣某尝令玆邑睹公祠之圯陋而未能恢旣有媿于诸有司慨其风声气习之或弊而未能讲去其偏复有媿于诸人士乐玆举之有成也推其媿心之言而爲之记他人作此必重賛文山不知先生精忠大节巳昭然于宇宙极文人之铺张扬厉亦是赘词先生独从修祠者立论足以维世醒俗便成有关系文字从吾道人记乙酉海宁董萝石者年六十有八矣以能诗闻江湖间与其乡之业诗者十数軰爲诗社旦夕操𥿄吟呜相与求句字之工至废寝食遗生业时俗共非笑之不顾以爲是天下之至乐矣嘉靖甲申春萝石来游㑹稽闻阳明子方与其徒讲学山中以杖肩其瓢笠诗卷来访入门长揖上坐阳明子异其气貌且年老矣礼敬之又询知其爲董萝石也与之语连日夜萝石辞弥谦礼弥下不觉其席之弥侧也退谓阳明子之徒何生秦曰吾见世之儒者支离琐屑修饰边幅爲偶人之状其下者贪饕争夺于富贵利欲之塲而尝不屑其所爲以爲世岂眞有所谓圣贤之学乎直假道于是以求济其私耳故遂笃志于诗而放浪于山水今吾闻夫子良知之说而忽若大寐之得醒然后知吾向之所爲日夜弊精劳力者其与世之营营利禄之徒特淸浊之分而其间不能以寸也幸哉吾非至于夫子之门则几于虚此生矣吾将北面夫子而终身焉得无旣老而有所不可乎秦起拜贺曰先生之年则老矣先生之志何壮哉入以请于阳明子阳明子喟然叹曰有是哉吾未或见此翁也虽然齿长于我矣师友一也苟吾言之见信奚必北面而后爲礼乎萝石闻之曰夫子殆以予诚之未积欤辞归两月弃其瓢笠持一缣而来谓秦曰此吾老妻之所织也吾之诚积若玆缕矣夫子其许我乎秦入以请阳明子曰有是哉吾未或见此翁也今之后生晚进苟知执笔爲文辞稍记习训诂则已侈然自大不复知有从师学问之事见有或从师问学者则閧然共非笑指斥若恠物翁以能诗训后进从之游者遍于江湖葢居然先辈矣一旦闻予言而弃去其数十年之成业如敝屣遂求北面而屈礼焉岂独今之时而未见若人将古之记传所载亦未多数也夫君子之学求以变化其气质焉尔气质之难变者以客气之爲患而不能以屈下于人遂至自是自欺饰非长敖卒归于兇顽鄙倍故凡世之爲子而不能孝爲弟而不能敬爲臣而不能忠者其始皆起于不能屈下而客气之爲患耳苟惟理是从而不难于屈下则客气消而天理行非天下之大勇不足以与于此则如萝石固吾之师也而吾岂足以师萝石乎萝石曰甚哉夫子之拒我也吾不能以俟请矣入而强纳拜焉阳明子固辞不获则许之以师友之间与之探禹穴登炉峰陟秦望寻兰亭之遗迹徜徉于云门若耶鑑湖剡曲萝石日有所闻益充然有得欣然乐而忘归也其乡党之子弟亲友与其平日之爲社者或笑而非或爲诗而招之返且曰翁老矣何乃自苦若是耶萝石笑曰吾方幸逃于苦海方知悯若之自苦也顾以吾爲苦邪吾方扬鬐于渤澥而振羽于云霄之上安能复投网罟而入樊笼乎去矣吾将从吾之所好遂自号曰从吾道人阳明子闻之叹曰卓哉萝石血气旣衰戒之在得矣孰能挺持奋发而复若少年英锐者之爲乎眞可谓之能从吾所好矣世之人从其名之好也而竞以相高从其利之好也而贪以相取从其心意耳目之好也而诈以相欺亦皆自以爲从吾所好矣而岂知吾之所谓眞吾者乎夫吾之所谓眞吾者良知之谓也父而慈焉子而孝焉吾良知所好也不慈不孝焉斯恶之矣言而忠信焉行而笃敬焉吾良知之好也不忠信焉不笃敬焉斯恶之矣故夫名利物欲之好私吾之好也天下之所恶也良知之好眞吾之好也天下之所同好也是故从私吾之好则天下之人皆恶之矣将心劳日拙而忧苦终身是之谓物之役从眞吾之好则天下之人皆好之矣将家国天下无所处而不当富贵贫贱患难夷狄无入而不自得斯之谓能从吾之所好也矣夫子甞曰吾十有五而志于学是从吾之始也七十而从心所欲不踰矩则从吾而化矣萝石踰耳顺而始知从吾之学毋自以爲旣晚也充萝石之勇其进于化也何有哉呜唿世之营营于物欲者闻萝石之风亦可以知所适从也乎萝石信是异人弃其夙业而志于圣贤之道稍有芥蔕卽不能先生以大勇许之也宐哉亲民堂记乙酉南子元善之治越也过阳明子而问政焉阳明子曰政在亲民曰亲民何以乎曰在明明德曰明明德何以乎曰在亲民曰明德亲民一乎曰一也明德者天命之性灵昭不寐而万理之所从出也人之于其父也而莫不知孝焉于其兄也而莫不知弟焉于凡事物之感莫不有自然之明焉是其灵昭之在人心亘万古而无不同无或昧者也是故谓之明德其或蔽焉物欲也明之者去其物欲之蔽以全其本体之明焉耳非能有以增益之也曰何以在亲民乎曰德不可以徒明也人之欲明其孝之德也则必亲于其父而后孝之德明矣欲明其弟之德也则必亲于其兄而后弟之德明矣君臣也夫妇也朋友也皆然也故明明德必在于亲民而亲民乃所以明其明德也故曰一也曰亲民以明其明德修身焉可矣而何家国天下之有乎曰人者天地之心也民者对巳之称也曰民焉则三才之道举矣是故亲吾之父以及人之父而天下之父子莫不亲矣亲吾之兄以及人之兄而天下之兄弟莫不亲矣君臣也夫妇也朋友也推而至于鸟兽草木也而皆有以亲之无非求尽吾心焉以自明其明德也是之谓明明德于天下是之谓家齐国治而天下平曰然则乌在其爲止至善者乎昔之人固有欲明其明德矣然或失之虚㒺空寂而无有乎家国天下之施者是不知明明德之在于亲民而二氏之流是矣固有欲亲其民者矣然或失之知谋权术而无有乎仁爱恻怛之诚者是不知亲民之所以明其明德而五伯功利之徒是矣是皆不知止于至善之过也是故至善也者明德亲民之极则也天命之性粹然至善其灵昭不昧者皆其至善之发见是乃明德之本体而所谓良知者也至善之发见是而是焉非而非焉固吾心天然自有之则而不容有所拟议加损于其间也有所拟议加损于其间则是私意小智而非至善之谓矣人惟不知至善之在吾心而用其私智以求之于外是以昧其是非之则至于横骛决裂人欲肆而天理亡明德亲民之学大乱于天下故止至善之于明德亲民也犹之规矩之于方圆也尺度之于长短也权衡之于轻重也方圆而不止于规矩爽其度矣长短而不止于尺度乖其制矣轻重而不止于权衡失其凖矣明德亲民而不止于至善亡其则矣夫是之谓大人之学大人者以天地万物爲一体也夫然后能以天地万物爲一体元善喟然而叹曰甚哉大人之学若是其易简也吾乃今知天地万物之一体矣吾乃今知天下之爲一家中国之爲一人矣一夫不被其泽若巳推而内诸沟中伊尹其先得我心之同然乎于是名其莅政之堂曰亲民而曰吾以亲民爲职者也吾务亲吾之民以求明吾之明德也夫爰书其言于壁而爲之记先生大学古本之从其大意巳具此篇中矣稽山书院尊经阁记乙酉经常道也其在于天谓之命其赋于人谓之性其主于身谓之心心也性也命也一也通人物达四海塞天地亘古今无有乎弗具无有乎弗同无有乎或变者也是常道也其应乎感也则爲恻隐爲羞恶爲辞譲爲是非其见于事也则爲父子之亲爲君臣之义爲夫妇之别爲长㓜之序爲朋友之信是恻隐也羞恶也辞让也是非也是亲也义也序也别也信也一也皆所谓心也性也命也通人物达四海塞天地亘古今无有乎弗具无有乎弗同无有乎或变者也是常道也是常道也以言其阴阳消息之行焉则谓之易以言其纪纲政事之施焉则谓之书以言其歌咏性情之发焉则谓之诗以言其条理节文之着焉则谓之礼以言其欣喜和平之生焉则谓之乐以言其诚伪邪正之辩焉则谓之春秋是阴阳消息之行也以至于诚伪邪正之辩也一也皆所谓心也性也命也通人物达四海塞天地亘古今无有乎弗具无有乎弗同无有乎或变者也夫是之谓六经六经者非他吾心之常道也故易也者志吾心之阴阳消息者也书也者志吾心之纪纲政事者也诗也者志吾心之歌咏性情者也礼也者志吾心之条理节文者也乐也者志吾心之欣喜和平者也春秋也者志吾心之诚伪邪正者也君子之于六经也求之吾心之阴阳消息而时行焉所以尊易也求之吾心之纪纲政事而时施焉所以尊书也求之吾心之歌咏性情而时发焉所以尊诗也求之吾心之条理节文而时着焉所以尊礼也求之吾心之欣喜和平而时生焉所以尊乐也求之吾心之诚伪邪正而时辩焉所以尊春秋也葢昔者圣人之扶人极忧后世而述六经也犹之富家者之父祖虑其产业库藏之积其子孙者或至于遗忘散失卒困穷而无以自全也而记籍其家之所有以贻之使之世守其产业库藏之积而享用焉以免于困穷之患故六经者吾心之记籍也而六经之实则具于吾心犹之产业库藏之实积种种色色具存于其家其记籍者特名状数目而巳而世之学者不知求六经之实于吾心而徒考索于影响之间牵制于文义之末硁硁然以爲是六经矣是犹富家之子孙不务守视享用其产业库藏之实积日遗亡散失至爲窭人丏夫而犹嚣嚣然指其记籍曰斯吾产业库藏之积也何以异于是呜唿六经之学其不明于世非一朝一夕之故矣尚功利崇邪说是谓乱经习训诂传记诵没溺于浅闻小见以涂天下之耳目是谓侮经侈淫辞竞诡辩饰奸心盗行逐世垄断而犹自以爲通经是谓贼经若是者是并其所谓记籍者而割裂弃毁之矣宁复知所以爲尊经也乎越城旧有稽山书院在卧龙西冈荒废乆矣郡守渭南南君大吉旣敷政于民则慨然悼末学之支离将进之以圣贤之道于是使山阴令吴君灜拓书院而一新之又爲尊经之阁于其后曰经正则庻民兴庻民兴斯无邪慝矣阁成请子一言以谂多士予旣不获辞则爲记之若是呜唿世之学者得吾说而求诸其心焉其亦庻乎知所以爲尊经也矣六经之道本于一心阐发玲珑透彻足以振聋起瞶六经爲人心之常道爲尊经者指引宝藏也然尊之道舍不得学问思辨笃行若只闭目㝠心曰吾以尊经也将并记籍库藏俱失之矣故舍学问不得言尊德性重修山阴县学记乙酉山阴之学岁乆弥敝敎谕汪君瀚辈以谋于县尹顾君铎而一新之请所以诏士之言于予时予方在疚辞未有以告也巳而顾君入爲秋官郞洛阳吴君来代复增其所未备而申前之请昔予官㽞都因京兆之请记其学而尝有说矣其大意以爲朝廷之所以养士者不专于举业而实望之以圣贤之学今殿庑堂舎拓而辑之饩廪条敎具而察之者是有司之修学也求天下之广居安宅者而修诸其身焉此爲师爲弟子者之修学也其时闻者皆惕然有省然于凢所以爲学之说则犹未之及详今请爲吾越之士一言之夫圣人之学心学也学以求尽其心而巳尧舜禹之相授受曰人心惟危道心惟微惟精惟一允执厥中道心者率性之谓而未杂于人无声无臭至微而显诚之源也人心则杂于人而危矣伪之端矣见孺子之入井而恻隐率性之道也从而内交于其父母焉要誉于乡党焉则人心矣饥而食渴而饮率性之道也从而极滋味之美焉恣口腹之饕焉则人心矣惟一者一于道心也惟精者虑道心之不一而或二之以人心也道无不中一于道心而不息是谓允执厥中矣一于道心则存之无不中而发之无不和是故率是道心而发之于父子也无不亲发之于君臣也无不义发之于夫妇长幼朋友也无不别无不序无不信是谓中节之和天下之达道也放四海而皆凖亘古今而不穷天下之人同此心同此性同此达道也舜使契爲司徒而敎以人伦敎之以此达道也当是之时人皆君子而比屋可封葢敎者惟以是爲敎而学者惟以是爲学也圣人旣没心学晦而人伪行功利训诂记诵辞章之徒纷沓而起支离决裂岁盛月新相沿相袭各是其非人心日炽而不复知有道心之㣲间有觉其纰缪而畧知反本求源者则又閧然指爲禅学而羣訾之呜唿心学何繇而复明乎夫禅之学与圣人之学皆求尽其心也亦相去毫釐耳圣人之求尽其心也以天地万物爲一体也吾之父子亲矣而天下有未亲者焉吾心未尽也吾之君臣义矣而天下有未义者焉吾心未尽也吾之夫妇别矣长幼序矣朋友信矣而天下有未别未序未信者焉吾心未尽也吾之一家饱暖逸乐矣而天下有未饱暖逸乐者焉其能以亲乎义乎别序信乎吾心未尽也故于是有纪纲政事之设焉有礼乐敎化之施焉凢以裁成辅相成巳成物而求尽吾心焉耳心尽而家以齐国以治天下以平故圣人之学不出乎尽心禅之学非不以心爲说然其意以爲是达道也者固吾之心也吾惟不昧吾心于其中则亦巳矣而亦岂必屑屑于其外其外有未当也则亦岂必屑屑于其中斯亦其所谓尽心者矣而不知巳陷于自私自利之偏是以外人伦遗事物以之独善或能之而要之不可以治家国天下葢圣人之学无人巳无内外一天地万物以爲心而禅之学起于自私自利而未免于内外之分斯其以爲异也今之爲心性之学者而果外人伦遗事物则诚所谓禅矣使其未尝外人伦遗事物而专以存心养性爲事则固圣门精一之学也而可谓之禅乎哉世之学者承沿其举业词章之习以荒秽戕伐其心旣与圣人尽心之学相背而驰日骛日远莫知其所抵极矣有以心性之说而招之来归者则顾骇以爲禅而反仇雠视之不亦大可哀乎夫不自知其爲非而以非人者是旧习之爲蔽而未可遽以爲罪也有知其非者矣藐然视人之非而不以告人者自私者也旣告之矣旣知之矣而犹㝠然不以自反者自弃者也吾越多豪杰之士其特然无所待而兴者爲不少矣而亦容有蔽于旧习者乎故吾因诸君之请而特爲一言之呜唿吾岂特爲吾越之士一言之而巳乎先生此记谆谆于圣禅之异葢当时有以是诋先生之学者故极力剖明亦孟氏好辩之意也平山书院癸亥平山在酆陵之孔三里今杭郡守杨君温甫蚤岁尝读书其下酆人之举进士者自温甫之父佥宪公始而温甫承之温甫旣贵建以爲书院曰使吾乡之秀与吾杨氏之子弟诵读其间翘翘焉相继而兴以无亡吾先君之泽于是其乡多文士而温甫之子晋复学成有器识将绍温甫而起葢书院爲有力焉温甫始爲秋官郞予时实爲佐相怀甚得也温甫时时爲予言平山之胜耸秀奇特比于峨望之巖厉壁削若无所容而其上乃寛衍平博有老氏宫焉殿阁魁杰伟丽闻于天下俯览大江烟云杳霭暇輙从朋侪往游其间鸣湍绝壑拂云千仞之木阴翳亏蔽书院当其麓其高可以眺其邃可以隐其芳可以采其淸可以濯其幽可以栖吾因而望之以含远之楼蛰之以寒香之坞揭之以秋芳之亭澄之以洗月之池息之以栖云之窝四时交变风雪晦暝之朝花月澄芬之夕光景超忽千态万状而吾诵读于其间葢㝠然与世相忘若将终身焉而不知其他也今吾汩没于簿书案牍思平山之胜而庻几梦寐焉何可得耶既而某以病告归阳明温甫寻亦出守杭郡钱塘波涛之汹恠西湖山水之秀丽天下之言名胜者无过焉噫温甫之居是地当无憾于平山耳矣今年与温甫相见于杭而舋亹于平山者犹昔也噫亦异矣岂其沉溺于玆山果有不能忘情也哉温甫好学不倦其爲文章追古人而竝之方其读书于平山也优悠自得固将发爲事业以显于世及其施诸政事沛然有余矣则又益思致力于问学而其间又自有不暇者则其眷恋于玆山也有以哉温甫旣巳成巳则不能忘于成物而建爲书院以倡其乡人处行义之时则不能忘其隐居之地而拳拳于求其志者无穷巳也古人有言成巳仁也成物知也温甫其仁且知者欤又曰隐居以求其志行义以达其道吾闻其语矣未见其人也温甫殆其人也非欤温甫属予记予未尝一至平山而平山巖巖之气象斩然壁立而不可犯者固可想而知其不异于温甫之爲人也以温甫之语予者记之先生随人之所志而卽勉之爲学将游览登眺无非学问之地何陋轩记戊辰昔孔子欲居九夷人以爲陋孔子曰君子居之何陋之有守仁以罪谪龙场龙场古夷蔡之外于今爲要绥而习类尚因其故人皆以予自上国往将陋其地弗能居也而予处之旬月安而乐之求其所谓甚陋者而莫得独其结题鸟言山栖羝服无轩裳宫室之观文仪揖让之缛然此犹淳龎质素之遗焉葢古之时法制未备则有然矣不得以爲陋也夫爱憎面背乱白黝浚奸穷黠外良而中螫诸夏葢不免焉若是而彬郁其容宋甫鲁掖折旋矩矱将无爲陋乎夷之人廼不能此其好言恶詈直情率遂则有矣世徒以其言辞物采之眇而陋之吾不谓然也始予至无室以止居于丛棘之间则郁也迁于东峯就石穴而居之又阴以湿龙场之民老稚日来视予喜不予陋益予比予尝圃于丛棘之右民谓予之乐之也相与伐木阁之材就其地爲轩以居予予因而翳之以桧竹莳之以卉药列堂阶辩室奥琴编图史讲诵游适之道畧具学士之来游者亦稍稍而集于是人之及吾轩者若观于通都焉而予亦忘予之居夷也因名之曰何陋以信孔子之言嗟夫诸夏之盛其典章礼乐历圣修而传之夷不能有也则谓之陋固宜于后蔑道德而专法令搜抉钩絷之术穷而狡匿谲诈无所不至浑朴尽矣夷之民方若未琢之璞未绳之木虽粗砺顽梗而椎斧尚有施也安可以陋之斯孔子所爲欲居也欤虽然典章文物则亦胡可以无讲今夷之俗崇巫而事鬼渎礼而任情不中不节卒未免于陋之名则亦不讲于是耳然此无损于其质也诚有君子而居焉其化之也葢易而予非其人也记之以俟来者至今日而夷亦诈矣无典章文物之观有猜携凌迫之暴倘亦先生所称化之者无其人乎不能不归咎夫居夷者君子亭记戊辰阳明子旣爲何陋轩复因轩之前荣架楹爲亭环植以竹而名之曰君子曰竹有君子之道四焉中虚而静通而有间有君子之德外节而直贯四时而柯叶无所改有君子之操应蛰而出遇伏而隐雨雪晦明无所不宜有君子之时淸风时至玉声珊然中采齐而协肆夏揖逊俯仰若洙泗羣贤之交集风止籁静挺然特立不挠不屈若虞廷羣后端冕正笏而列于堂陛之侧有君子之容竹有是四者而以君子名不愧于其名吾亭有竹焉而因以竹名名不愧于吾亭门人曰夫子葢自道也吾见夫子之居是亭也持敬以直内静虚而若愚非君子之德乎遇屯而不慑处困而能亨非君子之操乎昔也行于朝今也行于夷顺应物而能当虽守方而弗拘非君子之时乎其交翼翼其处雍雍意适而匪懈气和而能恭非君子之容乎夫子葢嫌于自名也而假之竹虽然亦有所不容隐也夫子之名其轩曰何陋则固以自居矣阳明子曰嘻小子之言过矣而又弗及夫是四者何有于我哉抑学而未能则可云尔耳昔者夫子不云远俗亭记戊辰宪副毛公应奎名其退食之所日远俗阳明子爲之记曰俗习与古道爲消长尘嚣溷浊之旣远则必高明淸旷之是宅矣此远俗之所繇名也然公以提学爲职又兼理夫狱讼军赋则彼举业辞章俗儒之学也簿书期㑹俗吏之务也二者公皆不免焉舍所事而曰吾以远俗俗未远而旷官之责近矣君子之行也不远于微近纤曲而盛德存焉广业着焉是故诵其诗读其书求古圣贤之心以蓄其德而达诸用则不远于举业词章而可以得古人之学是远俗也巳公以处之明以决之寛以居之恕以行之则不远于簿书期㑹而可以得古人之政是远俗也巳苟其心之凢鄙猥琐而徒闲散疎放之是托以爲远俗其如远俗何哉昔人有言事之无害于义者从俗可也君子岂轻于绝俗哉然必曰无害于义则其从之也爲不苟矣是故苟同于俗以爲通者固非君子之行必远于俗以求异者尤非君子之心圣贤无离世绝羣之事而世卒不可及是之谓远俗否则非逃虚则僻傲耳象祠记戊辰灵博之山有象祠焉其下诸苗夷之居者咸神而事之宣慰安君因诸苗夷之请新其祠屋而请记于予予曰毁之乎其新之也曰新之新之也何居乎曰斯祠之肇也葢莫知其原然吾诸蛮夷之居是者自吾父吾祖遡曾高而上皆尊奉而禋祀焉举之而不敢废也予曰胡然乎有鼻之祠唐之人葢尝毁之象之道以爲子则不孝以爲弟则傲斥于唐而犹存于今毁于有鼻而犹盛于玆土也胡然乎我知之矣君子之爱若人也推及于其屋之乌而况于圣人之弟乎哉然则祀者爲舜非爲象也意象之死其在干羽旣格之后乎不然古之骜桀者岂少哉而象之祠独延于世吾于是益有以见舜德之至入人之㴱而流泽之远且久也象之不仁葢其始焉尔又乌知其终之不见化于舜也书不云乎克谐以孝烝烝乂不格姦瞽瞍亦允若则巳化而爲慈父象犹不弟不可以爲谐进治于善则不至于恶不抵于姦则必入于善信乎象葢巳化于舜矣孟子曰天子使吏治其国象不得以有爲也斯葢舜爱象之㴱而虑之详所以扶持辅导之者之周也不然周公之圣而管蔡不免焉斯可以见象之既化于舜故能任贤使能而安于其位泽加于其民旣死而人怀之也诸侯之卿命于天子葢周官之制其殆倣于舜之封象欤吾于是益有以信人性之善天下无不可化之人也然则唐人之毁之也据象之始也今之诸夷之奉之也承象之终也斯义也吾将以表于世使知人之不善虽若象焉犹可以改而君子之修德及其至也虽若象之不仁而犹可以化之也此篇凢论舜象处皆古今未发之议而一篇立意之高意在恶人亦可化而善善人又要做到能化恶人地位才是驻处是关系世敎文字卧马塜记戊辰卧马塜在宣府城西北十余里有山隆然来自沧茫若涌若滀若奔若伏布爲层裀拥爲覆釡漫衍陂迤环抱涵逈中凝外完内缺门若合流泓洄高㟁屏塞限以重河敷爲广野桑干燕尾远泛近挹今都宪怀来王公实葬厥考大卿于是方公之卜兆也祷于大卿然后出从事屡如未廸末廼来玆顾瞻猅心契神得将归而加诸卜爰视公马眷然跽卧嚏嗅盘旋缱绻嘶秣若故以启公之意者公曰呜唿其弗归卜先公则旣命于此矣就其地窆焉厥土五色厥石四周融润喣淑面势还拱旣葬弗震弗崩安靖妥谧植树蓊蔚庻草芬茂禽鸟哺集风气凝毓产祥萃休祉福骈降乡人谓公孝感所致相与名其封曰卧马以志厥祥从而歌之士大夫之闻者又从而和之正德戊辰守仁谪贵阳见公于巡抚台下出闻是于公之乡人客有在坐者曰公其休服于无疆哉昔在士行牛眠协兆峻陟三公公玆实类于是守仁曰此非公意也公其愼厥终惟安亲是图以庻几无憾焉耳巳岂以徼福于躬利其嗣人也哉虽然仁人孝子则天无弗比无弗佑匪自外得也亲安而诚信竭心斯安矣心安则气和和气致祥其多受祉福以流衍于无尽固理也哉他日见于公以乡人之言问焉公曰信以守仁之言正焉公曰呜唿是吾之心也子知之其遂志之以训于我子孙毋替我先公之德宾阳堂记戊辰传之堂东向曰宾阳取尧典寅宾岀日之义志向也宾日羲之职而传冒焉传职宾宾羲以宾宾之寅而宾日传以宾日之寅而宾宾也不曰日乃阳之属爲日爲元爲善爲吉爲亨治其于人也爲君子其义广矣备矣内君子而外小人爲泰曰宾自外而内之传将以宾君子而内之也传以宾曰宾君子而容有小人焉则如之何曰吾知以君子而宾之耳吾以君子而宾之也宾其甘爲小人乎哉爲宾日之歌日出而歌之宾至而歌之歌曰日出东方再拜稽首人曰予狂匪日之寅吾其怠荒东方日出稽首再拜人曰予惫匪日之爱吾其荒怠其翳其暳其日惟霁其昫其雾其日惟雨勿忭其昫倐焉以雾勿谓终翳或时其暳暳其光矣其光熈熈与你偕作与你偕宜倐其雾矣或时以熈或时以熈孰知我悲重修月潭寺建公舘记戊辰隆兴之南有巖曰月潭壁立千仞檐垂数百尺其上澒洞玲珑浮者若云霞亘者若虹霓豁若楼殿门阙悬若鼓钟编磬幨幢缨络若抟风之鹏翻隼翔鹄螭虺之紏蟠猱猊之骇攫谲奇变幻不可具状而其下澄潭邃谷不测之洞环秘囘伏乔林秀木垂荫蔽亏鸣瀑淸溪停洄引映天下之山萃于云贵连亘万里际天无极行旅之往来日攀缘下上于穷崖绝壑之间虽雅有泉石之癖者一入云贵之途莫不困踣烦厌非复夙好而惟至于玆巖之下则又皆洒然开豁心洗目醒虽庸俦俗侣素不知有山水之游者亦皆徘徊顾盻相与延恋而不忍去则兹巖之胜葢不言可知矣巖界兴隆偏桥之间各数十里行者至是皆惫顿饥悴宜有休息之所而巖麓故有寺附巖之戌卒官吏与凢苗夷犵狇之种连属而居者岁时令节皆于是焉釐祝寺渐芜废行礼无所宪副滇南朱君文瑞按部至是乐玆巖之胜悯行旅之艰而从士民之请也乃捐资化材新其寺于巖之右以爲釐祝之所曰吾闻爲民者顺其心而趋之善今苗夷之人知有尊君亲上之礼而憾于弗伸也吾从而利道之不亦可乎则又因寺之故材与址架楼三楹以爲部使者休食之舘曰吾闻爲政者因势之所便而成之故事适而民逸今旅无所舎而使者之出师行百里饥不得食劳不得息吾图其可乆而两利之不亦可乎使游僧正观任其劳指挥狄远度其工千戸某某相其役远近之施舍勤助者欣然而集不两月而工告毕自是饥者有所炊劳者有所休游观者有所舍釐祝者有所赡依以爲竭䖍效诚之地而玆巖之奇若增而益胜也正观将记其事于石适予过而请焉予惟君子之政不必专于法要在宜于人君子之敎不必泥于古要在入于善是举也葢得之矣况当法网严宻之时衆方喘息忧危动虞牵触而乃能从容于山水泉石之好行其心之所不愧者而无求免于俗焉斯其非见外之轻而中有定者能若是乎是诚不可以不志也矣寺始于戍卒周斋公成于游僧德彬增治于指挥刘瑄常智李胜及其属王威韩俭之徒至是凢三缉而公舘之建则自今日始玩易窝记戊辰阳明子之居夷也穴山麓之窝而读易其间始其未得也仰而思焉俯而疑焉函六合入无㣲茫乎其无所指孑乎其若株其或得之也沛兮其若决了兮其若彻菹淤出焉精蕐入焉若有相者而莫知其所以然其得而玩之也优然其休焉充然其喜焉油然其春生焉精粗一外内翕视险若夷而不知其夷之爲阨也于是阳明子抚几而叹曰嗟乎此古之君子所以甘囚奴忘拘幽而不知其老之将至也夫吾知所以终吾身矣名其窝曰玩易而爲之说曰夫易三才之道备焉古之君子居则观其象而玩其辞动则观其变而玩其占观象玩辞三才之体立矣观变玩占三才之用行矣体立故存而神用行故动而化神故知周万物而无方化故范围天地而无迹无方则象辞基焉无迹则变占生焉是故君子洗心而退藏于密斋戒以神明其德也葢昔者夫子尝韦编三绝焉呜唿假我数十年以学易其亦可以无大过已夫东林书院记癸酉东林书院者宋龟山杨先生讲学之所也龟山没其地化爲僧区而其学亦遂沦入于佛老训诂词章者且四百年成化间今少司徒泉斋邵先生始以举于复聚徒讲诵于其间先生旣仕而址复荒属于邑之华氏华氏先生之门人也以先生之故仍让其地爲书院以昭先生之迹而复龟山之旧先生巳纪其废兴则以记属之某当是时辽阳高君文豸方来令玆邑闻其事谓表明贤人君子之迹以风励士习此吾有司之责而顾以勤诸生则何事爰毕其所未备而亦遣人来请呜唿物之废兴亦决有成数矣而亦存乎其人夫龟山没使有若先生者相继讲明其间龟山之学邑之人将必有传岂遂沦入于老佛词章而莫之知求当时从龟山游不无人矣使有如华氏者相继修葺之纵其学未卽明其间必有因迹以求道者则亦何至沦没废置之乆又使其时有司有若高君者以风励士习爲巳任书院将无因而圯又何至化爲浮屠之居而荡爲草莽之野是三者皆宐书之以训后若夫龟山之学得之程氏以上接孔孟下启罗李晦菴其统绪相承继无可疑而世犹议其晚流于佛此其趋向毫釐之不容于无辩先生必甞讲之精矣先生乐易谦虚德器瑢然不见其喜怒人之悦而从之若百谷之趋大川论者以爲有龟山之风非有得于其学宜勿能之然而世之宗先生者或以其文翰之工或以其学术之邃或以其政事之良先生之心其殆未以是足也从先生游者其以予言而求先生之心以先生之心而求龟山之学庻乎书院之复不爲虚矣书院在钖百渎之上东望梅村二十里而遥周太伯之所从逃也方华氏之让地爲院乡之人与其同门之士争相趋事若耻于后太伯之遗风尚有存焉特世无若先生者以倡之耳是亦不可以无书东林遂爲今日祸府而天下书院皆分受其殃可以慨世濬河记乙酉越人以舟楫爲与马濵河而门里者皆巨室也日规月筑水道淤溢蓄洩旣亡旱涝频仍商旅日争于途至有鬪而死者矣南子乃决沮障复旧防去豪商之壅削势家之侵失利之徒胥怨交谤从而谣之曰南守瞿瞿实破我庐瞿瞿南守使我奔走人曰吾守其厉民欤何其谤者之多也阳明子曰迟之吾未闻以佚道使民而或有怨之者也旣而舟楫通利行旅欢唿络绎是秋大旱江河龟坼越之人收获输载如常明年大水民居免于垫溺远近称忭又从而歌之曰相彼舟人矣昔揭以曵矣今歌以楫矣旱之熇也微南侯兮吾其燋矣霪其弥月矣微南侯兮吾其鱼鼈矣我输我获矣我游我息矣长渠之活矣维南侯之流泽矣人曰信哉阳明子之言未闻以佚道使民而或有怨之者也纪其事于石以诏来者今吾越俗习于奢人习于伪旱相仍有措火卧薪之忧矣任劳任谤不能无望于今日之守土者说白说字贞夫说乙亥白生说常太保康敏公之孙都宪敬斋公之长子也敬斋宾予而冠之阼旣醮而请曰是儿也尝辱子之门又辱临其冠敢请字而敎诸曰字而敎诸说也吾何以字而敎诸吾闻之天下之道说而巳天下之说贞而巳干道变化于穆流行无非说也天何心焉坤德阖辟顺成化生无非说也坤何心焉仁理恻怛感应和平无非说也人亦何心焉故说也者贞也贞也者理也全乎理而无所容其心焉之谓贞本于心而无所拂于理焉之谓说故天得贞而说道以亨地得贞而说道以成人得贞而说道以生贞乎贞乎三极之体是谓无已说乎说乎三极之用是谓无动无动故顺而化无巳故诚而神诚神刚之极也顺化柔之则也故曰刚中而柔外说以利贞是以顺乎天而应乎人说之时义大矣哉非天下之至贞其孰能与于斯乎请字说曰贞夫敬斋曰广矣子之言固非吾儿所及也请问其次曰道一而已孰精粗焉而以次爲君子之德不出乎性情而其至塞乎天地故说也者情也贞也者性也说以正情之性也贞以说性之命也性情之谓和性命之谓中致其性情之德而三极之道备矣而又何二乎吾姑语其畧而详可推也本其事而功可施也目而色也耳而声也口而味也四肢而安逸也说也有贞焉君子不敢以或过也贞而巳矣仁而父子也义而君臣也礼而夫妇也信而朋友也说也有贞焉君子不敢以不致也贞而巳矣故贞者说之干也说者贞之枝也故贞以养心则心说贞以齐家则家说贞以治国平天下则国天下说说必贞未有贞而不说者也贞必说未有说而不贞者也说而不贞小人之道君子不谓之说也不伪则欲不佞则邪奚其贞也哉夫夫君子之称也贞君子之道也字说曰贞夫勉以君子而巳矣敬斋起拜曰子以君子之道训吾儿敢不拜嘉顾谓说曰再拜稽首书诸绅以蚤夜祗承夫子之命天下之动贞夫一此大易之训也知贞之说则知三才之道矣梁仲用默斋说辛未仲用识高而气豪旣举进士锐然有志天下之务一旦责其志曰于唿予乃太早乌有巳之弗治而能治人者于是专心爲巳之学㴱思其气质之偏而病其言之多也以默名菴过予而请其方予亦天下之多言人也岂足以知黙之道然予尝自验之气浮则多言志轻则多言气浮者耀于外志轻者放其中予请诵古之训而仲用自取之夫默有四伪疑而不知问蔽而不知辩㝠然以自㒺谓之默之愚以不言餂人者谓之黙之狡虑人之觇其长短也掩覆以爲黙谓之默之诬㴱爲之情厚爲之貎渊毒阱狠自託于默以售其奸者谓之默之贼夫是之谓四伪又有八诚焉孔子曰君子耻其言而过其行古者言之不出耻躬之不逮也故诚知耻而后知默又曰君子欲讷于言而敏于行夫诚敏于行而后欲默矣仁者其言也讱非以爲默而默存焉又曰默而识之是故必有所识也终日不违如愚者也黙而成之是故必有所成也退而省其私亦足以发者也故善黙者莫如颜子闇然而日章默之积也不言而信而默之道成矣天何言哉四时行焉百物生焉而黙之道至矣非圣人其孰能与于此哉夫是之谓八诚仲用盍亦知所以自取之读此而后知黙之不易反身求诚之功其容巳哉约斋说甲戌滁阳刘生韶旣学于阳明子乃自悔其平日所尝致力者泛滥而无功琐杂而不得其要也思得夫简易可乆之道而固守之乃以约斋自号求所以爲约之说于予予曰子欲其约乃所以爲烦也其惟循理乎理一而已人欲则有万其殊是故一则约万则烦矣虽然理亦万殊也何以求其一乎理虽万殊而皆具于吾心心固一也吾惟求诸吾心而已求诸心而皆岀乎天理之公焉斯其行之简易所以爲约也己彼其胶于人欲之私则利害相攻毁誉相制得失相形荣辱相缠是非相倾顾瞻牵滞纷纭舛戾吾见其烦且难也然而世之知约者鲜矣孟子曰学问之道无他求其放心而巳其知所以爲约之道欤吾子勉之吾言则亦以烦约不对博㸔对欲㸔发千古未发之㫖见斋说乙亥辰阳刘观时学于潘子旣有见矣复学于阳明子尝自言曰吾名观时观必有所见而吾犹懵懵无睹也扁其居曰见斋以自励问于阳明子曰道有可见乎曰有有而未尝有也曰然则无可见乎曰无无而未尝无也曰然则何以爲见乎曰见而未甞见也观时曰弟子之惑滋甚矣夫子则明言之以敎我乎阳明子曰道不可言也强爲之言而益晦道无可见也妄爲之见而益远夫有而未尝有是眞有也无而未尝无是眞无也见而未尝见是眞见也子未观于天乎谓天爲无可见则苍苍耳昭昭耳日月之代明四时之错行未尝无也谓天爲可见则卽之而无所指之而无定执之而无得未尝有也夫天道也道天也风可捉也影可拾也道可见也曰然则吾终无所见乎古之人则亦终无所见乎曰神无方而道无体仁者见之谓之仁知者见之谓之知是有方体者也见之而未尽者也颜子则如有所立卓尔夫谓之如则非有也谓之有则非无也是故虽欲从之末由也已故夫颜氏之子爲庶㡬也文王望道而未之见斯眞见也巳曰然则吾何所用心乎曰沦于无者无所用其心者也荡而无归滞于有者用其心于无用者也劳而无功夫有无之间见与不见之妙非可以言求也而子顾切切焉吾又从而强言其不可见是以瞽导瞽也夫言饮者不可以爲醉见食者不可以爲饱子求其醉饱则盍饮食之子求其见也其惟人之所不见乎夫亦戒愼乎其所不睹也巳斯眞睹也巳斯求见之道也巳说不见处去求见是卽本体卽工夫眞圣贤大学问矫亭说乙亥君子之行顺乎理而巳无所事乎矫然有气质之偏焉偏于柔者矫之以刚然或失则傲偏于慈者矫之以毅然或失则刻偏于奢者矫之以俭然或失则陋凡矫而无节则过过则复爲偏故君子之论学也不曰矫而曰克克以胜其私私胜而理复无过不及矣矫犹未免于意必也意必亦私也故克巳则矫不必言矫者未必能尽于克巳之道也虽然矫而当其可亦克己之道矣行其克巳之实而矫以名焉何伤乎古之君子也其取名也廉后之君子实未至而名先之故不曰克而曰矫亦矫世之意也方君时举以矫名亭请予爲之说修道说戊寅率性之谓道诚者也修道之谓敎诚之者也故曰自诚明谓之性自明诚谓之敎中庸爲诚之者而作修道之事也道也者性也不可湏臾离也而过焉不及焉离也是故君子有修道之功戒愼乎其所不睹恐惧乎其所不闻㣲之显诚之不可掩也修道之功若是其无间诚之也夫然后喜怒哀乐之未发谓之中发而皆中节谓之和道修而性复矣致中和则大本立而达道行知天地之化育矣非至诚尽性其孰能与于此哉是修道之极功也而世之言修道者离矣故特着其说中庸首章得先生此说是爲下笔开生面矣博约说乙酉南元眞之学于阳明子也闻致知之说而恍若有见矣旣而疑于博约先后之训复来请曰致良知以格物格物以致其良知也则旣闻敎矣敢问先博我以文而后约我以礼也则先儒之说得无亦有所不同欤阳明子曰理一而巳矣心一而已矣故圣人无二敎而学者无二学博文以约礼格物以致其良知一也故先后之说后儒支缪之见也夫礼也者天理也天命之性具于吾心其浑然全体之中而条理节目森然毕具是故谓之天理天理之条理谓之礼是礼也其发见于外则有五常百行酬酢变化语默动静升降周旋隆杀厚薄之属宣之于言而成章措之于爲而成行书之于册而成训炳然蔚然其条理节目之繁至于不可穷诘是皆所谓文也是文也者礼之见于外者也礼也者文之存于中者也文显而可见之礼也礼㣲而难见之文也是所谓体用一源而显㣲无间者也是故君子之学也于酬酢变化语黙动静之间而求尽其条理节目焉非他也求尽吾心之天理焉耳矣于升降周旋隆杀厚薄之间而求尽其条理节目焉非他也求尽吾心之天理焉耳矣求尽其条理节目焉者博文也求尽吾心之天理焉者约礼也文散于事而万殊者也故曰博礼根于心而一本者也故曰约博文而非约之以礼则其文爲虚文而后世功利辞章之学矣约礼而非博学于文则其礼爲虚礼而佛老空寂之学矣是故约礼必在于博文而博文乃所以约礼二之而分先后焉者是圣学之不明而功利异端之说乱之也昔者颜子之始学于夫子也葢亦未知道之无方体形像也而以爲有方体形像也未知道之无穷尽止极也而以爲有穷尽止极也是犹后儒之见事事物物皆有定理者也是以求之仰鑚瞻忽之间而莫得其所谓及闻夫子博约之训旣竭吾才以求之然后知天下之事虽千变万化而皆不出于此心之一理然后知殊途而同归百虑而一致然后知斯道之本无方体形像而不可以方体形像求之也本无穷尽止极而不可以穷尽止极求之也故曰虽欲从之末由也已葢颜子至是而始有眞实之见矣博文以约礼格物以致其良知也亦宁有二学乎哉颜渊喟然一章必如此解才是南冈说丙戌浙大叅朱君应周居莆之壶公山下应周之名曰鸣阳葢取诗所谓凤皇鸣矣于彼朝阳之义也莆人之言曰应周则诚吾莆之凤矣其居靑琐进谠言而天下想望其风采则诚若凤之鸣于朝阳者矣夫鳯之栖必有高冈则壶公者固其所从而栖鸣也于是号壶公曰南冈葢亦取诗所谓凤皇鸣矣于彼高冈之义也应周闻之曰嘻因予名而拟之以凤焉其名也人固非凤也因壶公而号之以南冈焉其实也固亦冈也吾方媿其名之虚而思以求其号之实也因以南冈而自号大夫乡士爲之诗歌序记以咏叹揄扬其美者旣巳连篇累牍而应周犹若未足勤勤焉以蕲于予必欲更爲之一言是其心殆不以赞誉称颂之爲喜而以乐闻规切砥砺之爲益也吾何以荅应周之意乎姑请就南冈而与之论学夫天地之道诚焉而巳耳圣人之学诚焉而巳耳诚故不息故乆故征故悠远故博厚是故天惟诚也故常淸地惟诚也故常宁日月惟诚也故常明今夫南冈亦卷石之积耳而其广大悠乆至与天地而无疆焉非诚而能若是乎故观夫南冈之厓石则诚厓石尔矣观夫南冈之溪谷则诚溪谷尔矣观夫南冈之峰峦巖壑则诚峰峦巖壑尔矣是皆实理之诚然而非有所虚假文饰以伪爲于其间是故草木生焉禽兽居焉宝藏兴焉四时之推敓寒暑晦明烟岚霜雪之变态而南冈若无所与焉凤凰鸣焉而南冈不自以爲瑞也虎豹藏焉而南冈不自以爲威也养生送死者资焉而南冈不自以爲德云雾兴焉而见光恠而南冈不自以爲灵是何也诚之无所爲也诚之不容巳也诚之不可掩也君子之学亦何以异于是是故以事其亲则诚孝尔矣以事其兄则诚弟尔矣以事其君则诚忠尔矣以交其友则诚信尔矣是故蕴之爲德行矣措之爲事业矣发之爲文章矣是故言而民莫不信矣行而民莫不悦矣动而民莫不化矣是何也一诚之所发而非可以声音笑貌幸而致之也故曰诚者天之道也思诚者人之道也应周之有取于南冈而将以求其实者殆亦无出于斯道也矣果若是则知应周岂非思诚之功欤夫思诚之功精矣微矣应周葢尝从事于斯唿异时来过稽山之麓尚能爲我阳明先生文章集卷二终临海后学王立凖较梓阳明先生集要阳明先生集要文章编卷第三阳明先生集要文章编卷三同邑后学施邦曜重编江右后学曾樱叅订书石川卷甲戌先儒之学得有浅㴱则其爲言亦不能无同异学者惟当反之于心不必苟求其同亦不必故求其异要在于是而巳今学者于先儒之说苟有未合不妨致思思之而终有不同固亦未爲甚害但不当因此而遂加非毁则其爲罪大矣同志中徃徃似有此病故特及之程先生云贤且学他是处未湏论他不是处此言最可以自警见贤思齐焉见不贤而内自省则其至于责人巳甚而自治严矣议论好胜亦是今时学者大病今学者于道如管中窥天少有所见卽自足自是傲然居之不疑与人言论不待其辞之终而巳先怀轻忽非笑之意訑訑之声音颜色拒人于千里之外不知有道者从傍视之方爲之竦息汗颜若无所容而彼悍然不顾畧无省觉斯亦可哀也巳近时同軰中徃徃亦有是病者相见时可出此以警励之某之于道虽亦畧有所见未敢尽以爲是也其于后儒之说虽亦时有异同未敢尽以爲非也朋友之来问者皆相爱者也何敢以不尽吾所见正期体之于心务求眞有所见其孰是孰非而身发明之庻有益于斯道也若徒入耳出口互相标立门户以爲能学则非某之初心其所以见罪之者至矣近闻同志中亦有类此者切湏戒勉乃爲无负孔子云黙而识之学而不厌斯乃㴱望于同志者也说破学人大家㴱痼之疾令人可惭汗可涕泪书顾维贤卷辛巳维贤以予将远去持此卷求书警戒之辞只此警戒二字便是予所最丁宁者今时朋友大患不能立志是以因循懈弛散漫度日若立志则警戒之意当自有不容巳故警戒者立志之辅能警戒则学问思辩之功切磋琢磨之益将日新又新沛然莫之能御矣程先生云学者爲气所胜习所夺只好责志又云凢爲诗文亦䘮志又言巳省外事但明乎善惟尽诚心其文章虽不中不远矣所守不约泛滥无功学问之道四书中僃矣后儒之论未免互有得失其得者不能出于四书之外失者遂有毫釐千里之谬故莫如专求之四书四书之言简实苟以忠信进德之心求之亦自明白易见与不善人居如人鲍鱼之肆乆而不觉其臭则与之俱化孔子大圣尚赖三益之资致三损之戒吾侪从事于学顾随俗同汚不思辅仁之友欲求致道恐无是理矣非笑诋毁圣贤所不免伊川有涪州之行孔子尚微服过宋今日风俗益偷人心日以沦溺苟欲自立违俗拂衆指摘非笑纷然而起势所必至亦多繇所养未㴱高自标榜所致学者便不当自立门户以招谤速毁亦不当故避非毁同流合汚维贤温雅朋友中最爲难得似亦微失之弱恐诋笑之来不能无动才爲所动卽依阿隐忍乆将沦胥以溺毎到此便湏反身痛自切贵爲己之志未能坚定亦便志气激昂奋发但知明巳之善立巳之诚以求快足乎巳岂暇顾人非笑指摘故学者只湏责自家爲巳之志未能坚定志苟坚定则非笑诋毁不足动揺反皆爲砥砺切磋之地矣今时人多言人之非毁亦当顾恤此皆随俗习非之乆相沿其说莫知以爲非不知里许尽是私意爲害不小不可以不察也读学问之道一叚令人驰骛喜博之念不觉潜释然必实以忠信进德之心求之方能有得否则祗觉耳目之不广矣书徐汝佩卷癸未壬午之冬汝佩别予北上赴南宫试巳而门下士有自京来者吿予以汝佩因南宫䇿问若隂诋夫子之学者不而出遂浩然东归行且至矣予闻之黯然不乐者乆之士日汝佩斯举有志之士莫不钦仰歆服以爲自尹彦明之后至今而始再见者也夫人离去其骨肉之爱赍粮束装走数千里以赴三日之试将竭精弊力惟有司之好是投以蕲一日之得希终身之荣斯人人之同情也而汝佩于此独能不爲其所不爲不欲其所不欲斯非其有见得思义见危授命之勇其孰能声音笑貌而爲此乎是心也固富贵不能淫贫贱不能移威武不能屈者矣将夫子闻之跃然而喜显然而嘉与之也而顾黯然而不乐也何居乎予曰非是之谓也士曰然则汝佩之爲是举也尚亦有未至欤岂以汝佩骨肉之养且旦暮所不给无亦随时顺应以少苏其贫困也乎若是则汝佩之志荒矣予曰非是之谓也士曰然则何居乎予黙然不应士不得问而退他日汝佩旣归士往问于汝佩曰向吾以子之事问于夫子矣夫子黯然而不乐予云云而夫子云云也子以爲奚居汝佩曰始吾见发䇿者之隂诋吾夫子之学也葢怫然而怒愤然而不平以爲吾夫子之学则若是其简易广大也吾夫子之言则若是其眞切着明也吾夫子之心则若是其仁恕公普也夫子悯人心之陷溺若巳之堕于渊壑也冐天下之非笑诋詈而日谆谆焉亦岂何求于世乎而世之人曾不觉其爲心而相嫉诋毁之若是若是而吾尙可与之竝立乎巳矣吾将从夫子而长往于㴱山穷谷耳不与之相闻而目不与之相见斯已矣故遂浩然而归归途无所事事始复专心致志沉潜于吾夫子致知之训心平气和而良知自发然后黯然而不乐曰嘻吁乎吾过矣士曰然则子之爲是也果尚有所不可欤汝佩曰非是之谓也吾之爲是也亦未不可而所以爲是者则有所不可也吾语子始吾未见夫子也则闻夫子之学而亦尝非笑之矣诋毁之矣及见夫子亲闻良知之诲恍然而大寤醒油然而生意融始自痛悔切责吾不及夫子之门则几死矣今虽知之甚㴱而未能实诸巳也信之甚笃而未能孚诸人也则犹未免于身谤者也而遽尔责人若是之峻且彼葢未尝亲承吾夫子之训也使得亲承焉又焉知今之非笑诋毁者异日不如我之痛悔切责乎不如我之㴱知而笃信乎何忘巳之困而责人之速也夫子冐天下之非笑诋毁而日谆谆然惟恐人之不入于善而我则反之其间不能以寸矣夫子之黯然而不乐也葢所以爱珊之至而忧珊之㴱也虽然夫子之心则又广矣大矣㣲矣几矣不睹不闻之中吾岂能尽以语子也汝佩见备以其所以告于士者爲问予颔之而弗荅黙然者乆之汝佩悚然若有省也明日以此卷入请曰昨承夫子不言之敎珊倾耳而听若震惊百里粗心浮气一时俱丧矣请遂书之徐汝佩此举不以荣禄之念易其所志眞豪杰士也然圭角未融未免有高自标榜之意反爲斯道之病先生之嘿而不答诚是不言之敎书朱守谐卷甲申守谐问爲学予曰立志而巳问立志予日爲学而巳守谐未逹予曰人之学爲圣人也非有必爲圣人之志虽欲爲学谁爲学有其志矣而不日用其力以爲之虽欲立志亦乌在其爲志乎故立志者爲学之心也爲学者立志之事也譬之奕焉奕者其事也专心致志者其心一也以爲鸿鹄将至者其心二也惟奕秋之爲听其事专也思援弓缴而射之其事分也守谐曰人之言曰知之未至行之不力予未有知也何以能行乎予曰是非之心知也人皆有之子无患其无知惟患不肻知耳无患其知之未至惟患不致其知其故曰知之非艰行之惟艰今执途之人而告之以凢爲仁义之事彼皆能知其爲善也告之以凢爲不仁不义之事彼皆能知其爲不善也途之人皆能知之而子有弗知乎如知其爲善也致其知爲善之知而必爲之则知至矣如知其爲不善也致其知爲不善之知而必不爲之则知至矣知犹水也人心之无不知犹水之无不就下也决而行之无有不就下者决而行之者致知之谓也此吾所谓知行合一者也吾子疑吾言乎夫道一而已矣书诸阳伯卷甲申妻姪诸阳伯复请学旣吿之以格物致知之说矣他日复请日致知者致吾心之良知也是旣闻敎矣然天下事物之理无穷果惟致吾之良知而可尽乎抑尚有所求于其外也乎复吿之日心之体性也性卽理也天下宁有心外之性宁有性外之理乎宁有理外之心乎外心以求理此吿子义外之说也理也者心之条理也是理也发之于亲则爲孝发之于君则爲忠发之于朋友则爲信千变万化至不可穷竭而莫非发于吾之一心故谓端庄静一爲养心而以学问思辨爲穷理者析心与理而爲二矣若吾之说则端庄静一亦所以穷理而学问思辨亦所以养心非谓养心之时无有所谓理而穷理之时无有所谓心也此古人之学所以知行并进而收合一之功后世之学所以分知行爲先后而不免于支离之病者也曰然则朱子所谓如何而爲温凊之节如何而爲奉养之宜者非致知之功乎曰是所谓知矣而未可以爲致知也知其如何而爲温凊之节则必实致其温凊之功而后吾之知始至知其如何而爲奉养之宜则必实致其奉养之力而后吾之知始至如是乃可以爲致知耳若但空然知其爲如何温凊奉养而遂谓之致知则孰非致知者耶易日知至至之知至者知也至之者致知也此孔门不易之敎百世以俟圣人而不惑者也人生止此一心孩提而知爱稍长而知敬此心何等有条理舍心固无所谓理也使遇天下之事物而皆如知爱知敬焉又安有所谓穷理也故君子之学问思辨俱是提醒此心而穷理之功巳尽于是所谓端庄静一者卽此学问思辨之心而端庄静一之也非端庄静一不得言学问思辨舍学问思辨又何所用端庄静一哉养心穷理致知力行又安有内外先后之可分书张思钦卷乙酉三原张思钦元相将葬其亲卜有日矣南走数千里而来请铭于予予之不爲文也乆矣辞之固而请弗巳则与之坐而问日子之乞铭于我也将以图不朽于其亲也则亦宁非孝子之心乎虽然子以爲孝子之圗不朽于其亲也尽于是而巳乎将犹有进于是者也夫圗之于人也则曷若图之于子乎传之于其人之口也则曷若传之于其子之身乎故子爲贤人也则其父爲贤人之父矣子爲圣人也则其父爲圣人之父矣其与托之于人之言也孰愈夫叔梁纥之名至今爲不朽矣则亦以仲尼之爲子耶抑亦以他人爲之铭耶思钦蹙然而起稽颡而后拜曰元相非至于夫子之门则几失所以图不朽于其亲者矣明日入而问圣人之学则语以格致之说焉求格致之要则语之以良知之说焉思钦跃然而起拜而复稽曰元相苟非至于夫子之门则尚未知有其心又何以图不朽于其亲乎请归葬吾亲而来卒业于夫子之门则庻几其不朽之图矣此卽子舆氏守身爲孝之本意书朱子礼卷甲申子礼爲诸曁宰问政阳明子与之言学而不及政子礼退而省其身惩己之忿而因以得民之所恶也窒巳之慾而因以得民之所好也舍巳之利而因以得民之所趋也惕巳之易而因以得民之所忽也去巳之蠹而因以得民之所患也明己之性而因以得民之所同也三月而政举叹曰吾乃今知学之可以爲政也巳他日又见而问学阳明子与之言政而不及学子礼退而修其职平民之所恶而因以惩巳之忿也从民之所好而因以窒己之慾也顺民之所趋而因以舍巳之利也警民之所忽而因以惕巳之易也拯民之所患而因以去巳之蠧也复民之所同而因以明巳之性也朞年而化行叹曰吾乃今知政之可以爲学也巳他日又见而问政与学之要阳明子曰明德亲民一也古之人明明德以亲其民亲民所以明其明德也是故明明德体也亲民用也而止至善其要矣子礼退而求至善之说烱然见其良知焉曰吾乃今知学所以爲政而政所以爲学皆不外乎良知焉信乎止至善其要也矣书黄梦星卷丁亥潮有处士黄翁保号坦夫者其子梦星来越从予学越去潮数千里梦星居数月輙一吿归省其父去二三月輙复来如是者屡屡梦星质性温然善人也而甚孝然禀气差弱若不任于劳者窃恠其乃不惮道途之阻远而勤苦无巳也因谓之曰生旣闻吾说可以家居养亲而从事矣奚必徃来䟦渉若是乎梦星跽而言曰吾父生长海滨知慕圣贤之道而无所从求入旣乃获见吾郷之薛杨诸子者得夫子之学与闻其说而乐之廼以责梦星曰吾衰矣吾不希汝业举以干禄汝但能若数子者一闻夫子之道焉吾虽啜粥飮水死塡沟壑无不足也矣梦星是以不远数千里而来从毎归省求爲三月之㽞以奉菽水不许则求爲踰月之㽞亦不许居未旬日卽巳具资粮戒童仆促之启行梦星涕泣以请则责之曰唉儿女子欲以是爲孝我乎不能黄鹄千里而思爲翼下之雏徒使吾心益自苦故亟游夫子之门者固梦星之本心然不能乆㽞于亲侧而倐徃倐来吾父之命不敢违也予曰贤哉处士之爲父孝哉梦星之爲子也勉之哉卒成乃父之志斯可矣今年四月上旬其家忽使人来讣云处士没矣呜唿惜哉呜唿惜哉圣贤之学其乆见弃于世也不啻如土苴苟有言论及之则衆共非笑诋斥以爲恠物惟世之号称贤士大夫者乃始或有以之而相讲究然至考其立身行巳之实与其平日家庭之间所以训督期望其子孙者则又未尝不汲汲焉惟功利之爲务而所谓圣贤之学者则徒以资其谈论粉饰文具于其外如是者常十而八九矣求其诚心一志实以圣贤之学督敎其子如处士者可多得乎而今亡矣岂不惜哉岂不惜哉阻远无繇徃哭遥寄一奠以致吾伤悼之怀而叙其遣子来学之故若此以风励夫世之爲父兄者亦因以益励梦星使之务底于有成以无忘乃父之志先生之门如董萝石奇如林司训奇如梦星父黄处士则奇极矣书宋孝子朱寿昌孙敎读源卷敎读朱源见其先世所遗翰墨知其爲宋孝子寿昌之裔也旣弊烂矣使工爲装缉之因谕之曰孝人之性也置之而塞乎天地溥之而横乎四海施之后世而无朝夕保尔先世之翰墨则有时而弊保尔先世之孝无时而或弊也人孰无是孝岂保尔先世之孝保尔之孝耳保先世之翰墨亦保其孝之一事充是心而已矣源归其以吾言遍谕乡邻苟有慕寿昌之孝者各充其心焉皆寿昌也巳正德巳卯春三月晦书䖍台之静观轩孝子之翰墨卽人心之孝谱也保孝者在充是心四书六经天道人事仁义礼知之谱也道岂在人心外乎引而伸之一以贯之矣书赵孟立卷赵孟立之判辰也问政于阳明子阳明子曰郡县之职以亲民也亲民之学不明而天下无善治矣敢问亲民曰明其明德以亲民也敢问明明德曰亲民以明其明德也曰明徳亲民一乎君子之言治也如斯而巳乎曰亲吾之父以及人之父而孝之德明矣亲吾之子以及人之子而慈之德明矣明德亲民也而可以二乎惟夫明其明德以亲民也故能以一身爲天下亲民以明其明德也故能以天下爲一身夫以天下爲一身也则八荒四表皆吾支体而况一郡之治心腹之间乎约而该简而尽书佛郎机遗事庚辰见素林公闻宁濠之变卽夜使人范钖爲佛即机铳并抄火药方手书勉予竭忠讨贼时六月毒暑人多道暍死公遣两仆裹粮从间道冐暑昼夜行三千余里以遗予至则濠巳就擒七日予发书爲之感激涕下葢濠之擒以七月二十六距其始事六月十四仅月有十九日耳世之君子当其任能不畏难巧避者鲜矣况巳致其事而能急国患踰其家如公者乎葢公之忠诚根于天性故老而弥笃身退而忧愈㴱节愈励呜唿是岂可以声音笑貌爲哉尝欲列其事于朝顾非公之心也爲作佛郎机私咏君子之同声者将不能巳于言耳矣佛郎机谁所爲歼取比干肠褁以鸱夷皮苌弘之血衅不足睢阳之怒恨有遗老臣忠愤寄所洩震惊百里贼胆披徒请尚方劒空闻鲁阳挥叚公笏板不在玆佛郎机谁所爲正德戊寅之冬福建按察佥事周期雍以公事抵赣时逆濠奸谋日稔远近汹汹予思预爲之备而濠党伺觇左右摇手动足朝闻暮达以期雍官异省当非濠所计及因屏左右语之故遂与定议期雍归卽隂募骁勇具械束装部勒以俟予檄晨到而期雍夕发故当濠之变外援之兵惟期雍先至适当见素公书至之日距濠始事亦仅月有十九日耳初予尝使门人冀元亨者因讲学说濠以君臣大义或格其奸濠不怿已而滋怒遣人阴购害之冀辞予日濠必反先生宜早计遂遁归至是闻变知予必起兵卽日潜行赴难亦适以是日至见素公在莆阳周官上杭冀在常德去南昌各三千余里乃皆同日而至事若有不偶然者輙附录于此聊以识予之耿耿云林见素之佛郎机尉雍期之援兵先生俱未曾用并爲志其羙先生好善不忘凡効忠戮力之士惟惧不克爲之表章不特用以收羣䇿亦足以见先生大学问书东斋风雨卷后癸酉悲喜忧快之形于前初亦何常之有哉向之以爲愁苦凄郁之乡而今以爲乐事者有矣向之歌舞欢愉之地今过之而叹息咨嗟泫然而泣下者有矣二者之相寻于无穷亦何以异于不能崇朝之风雨而顾执而㽞之于胸中无乃非逹者之心欤吾观东斋风雨之作固亦写其一时之所感遇风止雨息而感遇之怀亦不知其所如矣而犹讽咏嗟叹于十年之后得非类于梦爲仆役觉而涕泣者欤夫其隐几于蓬窻之下听芹波之春响而咏夜檐之寒声自今言之但觉其有幽闲自得之趣殊不见其有所苦也借使东斋主人得时居显要一旦失势退处寂寞其感念畴昔之怀当与今日何如哉然则录而追味之无亦将有洒然而乐廓然而忘言者矣而和者以爲眞有所苦而类爲垂楚不任之辞是又不可与言梦者而于东斋主人之意失之远矣龙塲生问答戊辰龙塲生问于阳明子曰夫子之言于朝佀也爱不忘乎君也今者谴于是而汲汲于求去殆有所渝乎阳明子曰吾今则有间矣今吾又病是以欲去也龙塲生曰夫子之以病也则吾旣闻命矣敢问其所以有间何谓也昔爲其贵而今爲其贱昔处于内而今处于外欤夫乗田委吏孔子尝爲之矣阳明子曰非是之谓也君子之仕也以行道不以道而仕者窃也今吾不得爲行道矣虽古之有禄仕未尝奸其职也曰牛羊茁壮㑹计当也今吾不无愧焉夫禄仕爲贫也而吾有先世之田力耕足以供朝夕子且以吾爲道乎以吾爲贫乎龙塲生曰夫子之来也谴也非仕也子于父母惟命之从臣之于君同也不日事之如一而可以拂之无乃爲不恭乎阳明子曰吾之来也谴也非仕也吾之谴也乃仕也非役也役者以力仕者以道力可屈也道不可屈也吾万里而至以承谴也然犹有职守焉不得其职而去非以谴也君犹父母事之如一固也不日就飬有方乎惟命之从而不以道是妾妇之顺非所以爲㳟也龙塲生曰圣人不敢忘天下贤者而皆去君谁与爲国矣曰贤者则忘天下乎夫出溺于波涛者没人之能也陆者冐焉而胥溺矣吾惧于胥溺也龙塲生曰吾闻贤者之有益于人也惟所用无择于小大焉若是亦有所不利欤曰贤者之用于世也行其义而巳义无不宜无不利也不得其宜虽有广业君子不谓之利也且吾闻之人各有能有不能惟圣人而后无不能也吾犹未得爲贤也而子责我以圣人之事固非其拟矣曰夫子不屑于用也夫子而苟屑于用兰蕙荣于堂阶而芬馨被于几席萑苇之刈可以覆垣草木之㣲则亦有然者而况贤者乎阳明子曰兰蕙荣于堂阶也而后芬馨被于几席萑苇也而后可刈以覆垣今子将刈兰蕙而责之以覆垣之用子爲爱之耶抑爲害之耶先生龙塲之谪出于害巳者之谋故假问答以志远不忘君之意故曰妾妇之顺非所以爲恭与怨尤者自不同书韩昌黎与太顚坐叙退之与孟尚书书云潮州有一老僧号太顚颇聪明识道理与之语虽不尽解要自胸中无滞碍因与来往及祭神于海上遂造其庐来袁州㽞衣服爲别乃人情之常非崇信其法求福田利益退之之交太颠其大意不过如此而后世佛氏之徒张大其事往往见之图畵眞若弟子之事严师者则其诬退之甚矣然退之亦自有以取此者故君子之与人不可以不愼也昌黎谏迎佛骨一䟽刚毅不阿不惜以身触主怒何至太顚便倾身事之岂信道不笃遂至于此盖佛之道不可以治天下国家昌黎不得不谏若往来酬答原不必过立城府如孔子未尝絶原壤孟子未尝拒夷之造太颠之庐原不足爲昌黎病也惟佛氏之徒因昌黎辟佛是所最忌故绘爲图说混辟佛者作弟子行此正佞佛者善惑人处先生此叙不独堪爲昌黎解嘲亦大有关于邪正之办题梦槎奇游诗卷乙酉君子之学求尽吾心焉尔故其事亲也求尽吾心之孝而非以爲孝也事君也求尽吾心之忠而非以爲忠也是故夙兴夜寐非以爲勤也剸䌓理剧非以爲能也嫉邪祛蠧非以爲刚也规切諌诤非以爲直也临难死义非以爲节也吾心有不尽焉是谓自欺其心心尽而后吾之心始自以爲快也惟夫求以自快吾心故凢富贵贫贱忧戚患难之来莫非吾所以致知求快之地苟富贵贫贱忧戚患难而莫非吾致知求快之地则亦宁有所谓富贵贫贱忧戚患难者足以动其中哉世之人徒知君子之于富贵贫贱忧戚患难无入而不自得也而皆以爲独能人之所不可及不知君子之求以自快其心而已矣林君汝桓之名吾闻之葢乆然皆以爲聪明特逹者也文章气节者也今年夏闻君以直言被谪果信其爲文章气节者矣又踰月君取道钱塘则以书来道其相爱念之厚病不能一往爲恨且惓惓以闻道爲急问学爲事呜唿君葢知学者也志于道德者也宁可专以文章气节称之已而郡守南君元善示予以梦槎奇游卷葢京师士友赠君南行者予读之终篇叹曰君知学者也志于道德者也则将以求自快其心者也则其奔走于郡县之末也犹其从容于部署之间也则将地官郞之议国事未尝以爲抗而徐闻丞之亲民务未尝以爲琐也则梦槎未尝以爲异而南游未尝以爲竒也君子乐道人之善则张大而从䛕之是固赠行者之心乎予亦以病不及与君一面感君好学之笃因论君子之所以爲学者以爲君赠赠行者意在张大而从䛕之先生则惟勉之爲学先生之随在无非敎人如此题寿外母蟠桃圗庚辰某之妻之母诸太夫人张今年寿八十十二月二十有二日其设帨辰也某縻于官守不能归捧一觞于堂下幕下之士有郭诩者因爲作王母蟠桃之图以献夫王母蟠桃之说虽出于经异典未必其事之有无然今世之人多以之祝愿其所亲爱固亦古人冈陵松栢之意也吾从衆可乎遂用之以寄遥祝之私而诗以歌之云维彼蟠桃千岁一华夫人之寿玆维始葩维彼蟠桃千岁一实夫人之寿益坚孔硕维华维实厥根弥植维夫人㣧子亦昌衍靡极题汤大行殿试策问下壬戌士之登名礼部而进于天子之廷者天子临轩而问之则钖之以制皆得受而归藏之于庙以辉荣其遭际之盛葢今世士人皆尔也丹阳汤君某登弘治进士方爲行人以其尝所受之制属某䟦数语于其下嗟夫明试以言自虞廷而然乃言底可绩则三代之下吾见亦罕矣君之始进也天子之所以咨之者何如耶而君之所以对之者何如耶夫矫言以求进君之所不爲也巳进而遂忘其言焉又君之所不忍也君于是乎朝夕焉顾諟圣天子之明命其将曰是天子之所以咨询我者也始吾旣如是其对扬之矣而今之所以持其身以事吾君者其亦果如是耶抑其亦未践耶夫伊尹之所以吿成汤者数言而终身践之太公之所以吿武王者数言而终身践之推其心也君其志于伊吕之事乎夫辉荣其一时之遭际以夸世君所不屑矣不然则是制也者君之所以鑑也昔人有恶形而恶鑑者遇之则掩袂却走君将掩袂却走之不暇而又乌揭之焉日以示人其志于伊吕之事奚疑哉君其勉矣上帝临汝母贰尔竹江刘氏族谱䟦甲戌刘氏之盛散于天下其在安成者出长沙定王发今昔所传有来矣竹江之谱断自竹溪翁而下不及于定王见素子曰大夫不敢祖诸侯礼也夫大夫之不祖诸侯也葢言祭也若其支纟之所自则鲁三桓之属是失不可得而翦孔子曰吾犹及史之阙文也葢孔子之时史之阙疑者旣鲜矣竹江之不及定王阙疑也可以爲谱法也巳王道不明人伪滋而风俗坏上下相㒺以诈人无实行家无信谱天下无信史三代以降吾观其史若江河之波涛焉聊以知其起伏之槩而巳尔士夫不务诚身立德而徒夸诩其先世以爲重冐昧攀缘适以绝其类乱其宗不知桀纣幽厉之出于禹汤文武而颜闵曾孟之先未始有显者也若竹江之谱其可以爲世法也哉孔子曰斯民也三代之所以直道而行充是心虽以复三代之淳可也且竹溪翁之后其闻于世者历历尔至其十一祖敬斋公而遂以淸节大显于当代录名臣者以首廉吏敬斋之孙南峰公又以淸节文学显德业声光方爲天下所属望竹溪之后祖敬斋而宗南峰焉亦不一足矣况其世贤之多也而又奚必长沙之爲重徐昌国墓志辛未正德辛未三月丙寅太学博士徐昌国卒年三十三士夫闻而哭之者皆曰呜唿是何促也或曰孔门七十子颜子最好学而其年独不永亦三十二而亡说者谓颜子好学精力瘁焉夫颜虽旣竭吾才然终日如愚不改其乐也此与世之谋声利苦心焦劳患得患失逐逐终其身耗劳其神气奚啻百倍而皆老死黄馘此何以辩哉天于美质何生之甚寡而坏之特速也夫鼪鼯以夜出凉风至而玄鸟逝岂非凢物之盛衰以时乎夫嘉苗难植而易稿芝荣不踰旬蔓草薙而益䌓鸱枭虺蝮遍天下而麟鳯之出间世一睹焉商周以降淸淑日浇而浊秽薰积天地之气则有然矣于昌国何疑焉始昌国与李梦阳何景明数子友相与砥砺于辞章旣殚力精思杰然有立矣一日讽道书若有所得叹曰弊精于无益而忘其躯之毙也可谓知乎巧辞以希俗而捐其亲之遗也可谓仁乎于是习飬生有道士自西南来昌国与语悦之遂究心玄虚益与世泊自谓长生可必至正德庚午冬阳明王守仁至京师守仁故善数子而亦尝没溺于释昌国喜驰徃省与论摄形化气之术当是时增城湛元明在坐与昌国言不协意沮去异日复来论知初守仁笑而不应因㽞㝛曰吾授异人五金八石之秘服之冲举可得也子且谓何守仁复笑而不应廼曰吾堕黜吾昔而游心高玄塞兊歛华而灵株是固斯亦眎之竞竞于世远矣而子犹余拒然何也守仁复笑而不应于是黙然者乆之日子以予爲非邪抑又有所秘邪夫居有者不足以超无践器者非所以融道吾将去知故而宅于埃壒之表子其语我乎守仁曰谓吾爲有秘道固无形也谓吾谓子非子未吾是也虽然试言之夫去有以超无无将奚超矣外器以融道道器爲偶矣而固未尝超乎而固未尝融乎夫盈虚消息皆命也纎巨内外皆性也隐㣲寂感皆心也存心尽性顺夫命而已矣而奚所趋舎于其间乎昌国首肯良乆曰冲举有诸守仁曰尽鸢之性者可以冲于天矣尽鱼之性者可以泳于川矣曰然则有之曰尽人之性者可以知化育矣昌国俛而思蹶然而起曰命之矣吾且爲萌甲吾且爲流澌子其煦然属我以阳春哉数日复来谢曰道果在是而奚以外求吾不遇子几亡人矣然吾疾且作惧不足以致远则何如守仁曰悸乎曰生寄也死归也何悸津津然旣有志于斯已而不见者踰月忽有人来讣昌国逝矣王湛二子驰往哭尽哀因商其家事其长子伯虬言昌国垂殁整袵端坐託徐子容以后事子容泣昌国笑曰常事耳谓伯虬曰墓铭其请诸阳明气益㣲以指画伯虬掌作㝠㝠漠漠四字余遂不可辩而神志不乱呜唿吾未竟吾说以时昌国之及而昌国乃止于是吾则有憾焉临殁之託又可负之昌国名祯卿世姑苏人始举进士爲大理评事不能其职于是以亲老求改便地爲养当事者目爲好异抑之已而降爲五经博士故虽爲京官数年卒不获封其亲以爲憾所着有谈艺录古今诗文若干首然皆非其至者昌国之学凡三变而卒乃有志于道墓在虎丘西麓铭曰惜也昌国吾见其进未见其至早攻声词中廼谢弃脱淖垢浊修形錬气守静致虚恍若有际道几朝闻遐夕先逝不足者命有余者志璞之未琢岂方顽砺隐埋山泽有虹其气后千百年曷考斯志明封刑部主事浩斋陆君墓碑志丙子封君之葬也子澄毁甚失明病不能事事以问于阳明子曰吾湖俗之葬也咸竭资以盛賔客至于毁家不则以爲俭其亲也不肖孤则何费之敢靳大惧疾之不任遂底于颠殒以重其不孝敢请巳之如何阳明子曰不亦善乎棺椁衣衾之得爲也者君子不以俭其亲徇湖俗之所尚是以其亲遂非而导侈也又况以殆其遗体乎吾子巳之旣葬而以礼告人岂有非之者将湖俗之变必自吾子始矣一举而三善吾子其巳之旣而复以志墓之文请阳明子辞之不得则谓之曰志墓非古也古之葬者不封不树孔子之葬其亲也自以爲东西南北之人不可以无识也而封之崇四尺其于季札之葬则爲之识曰有吴延陵季子之墓后之志者若是焉可矣而内以诬其亲外以诬于人是故君子耻之吾子志于贤圣之学苟卒爲贤圣之归是使其亲爲贤圣者之父也志孰大焉吾子曷巳之封君之存也尝以其田二顷给吾党之贫者以资学是于斯文爲有襄也而又重以吾子之好无巳则如夫子之于札也乎因爲之题其识墓之石曰皇明封刑部主事浩斋陆君之墓而书其事于石之阴君讳璩字文华湖之归安人墓在樊泽子澄举进士方爲刑部员外郎澄之兄日津今之志墓者铺张扬厉几以泉台爲颂德之塲观此亦可知愧矣节菴方公墓表乙酉苏之崑山有节菴方翁麟者始爲士业举子巳而弃去从其妻家朱氏居朱故业商其友曰子乃去士而从商乎翁笑曰子乌知士之不爲商而商之不爲士乎其妻家劝之从事遂爲郡从事其友曰子又去士而从从事乎翁笑曰子又乌知士之不爲从事而从事之不爲士乎居乆之叹曰吾愤世之碌碌者刀锥利禄而屑爲此以矫俗振頽乃今果不能爲益也又复弃去㑹岁歉尽出其所有以赈饥乏朝廷义其所爲荣之冠服后复遥授建宁州吏目翁视之萧然若无与与其配朱竭力农耕植其家以士业授二子鹏凤皆举进士历官方面翁旣老日与其郷士爲诗酒㑹乡人多能道其平生皆磊磊可异顾太史九和云吾尝见翁与其二子书亹亹皆忠孝节义之言出于流俗类古之知道者阳明子曰古者四民异业而同道其尽心焉一也士之修治农以具养工以利器商以通货各就其资之所近力之所及者而业焉以求尽其心其归要在于有益于生人之道则一而巳士农以其尽心于修治具养者而利器通货犹其士与农也工啇以其尽心于利器通货者而修治具养犹其工与商也故曰四民异业而同道葢昔舜叙九官首稷而次契垂工益虞先于夔龙商周之代伊尹耕于莘野传说板筑于巖胶鬲举于鱼盐吕望钓于磻渭百里奚处于市孔子爲乘田委吏其诸仪封晨门荷蒉斵轮之徒皆古之仁圣英贤高洁不羣之士书传所称可考而信也自王道熄而学术乖人失其心交鹜于利以相驱轶于是始有歆士而卑农荣宦游而耻工贾夷考其实射时罔利有甚焉特异其名耳极其所趋驾浮辞诡辩以诬世惑衆比之具养器货之益罪浮而实反不逮吾观方翁士商从事之喻隐然有当于古四民之义若有激而云者呜唿斯义之亡也乆矣翁殆有所闻欤抑其天质之美而然有契也吾于是而重有所感焉吾尝获交于翁二子皆颖然敦古道敏志于学其居官临民务在济世及物求尽其心吾以是得其源流故爲之论着之云耳翁旣殁葬于邑西马鞍山之麓配朱孺人有贤行葢合葬焉鄕人爲表其墓曰眀赠礼部主事节菴方公之墓呜唿若公者其亦可表也矣湛贤母陈太孺人墓碑甲戌湛子之母卒于京师葬于増城阳明子迎而弔诸龙江之浒巳湛子泣曰若水之辱于吾子葢人莫不闻吾母殁而子无一言人将以病子阳明子曰名者爲之铭矣表者爲之表矣某何言虽然良亦无以纾吾情吾闻太孺人之生七十有九其在孀居者余四十年端靖严洁如一日旣老虽其至亲卑幼之请谒见之未尝踰阈也不亦贞乎绩麻春梁敎其子以显甞使从白沙之门曰宁学圣人而未至也不亦知乎恤其庻姑与其庻叔化厉爲顺抚孤与女爱不违训不亦慈乎巳膺封钖禄飬备至而缟衣疏食不改其初不亦俭乎贞知慈俭老而弥坚不亦贤乎请着其石曰湛贤母之墓湛子拜泣而受之旣行人曰湛母之贤信矣若湛子之贤则吾犹有疑焉湛子始以其母之老不试者十有三年是也复出而取上第爲美官则何居母亦老矣又去其鄕而迎养旣归复徃卒于旅则何居阳明子曰是乌足以疑湛子矣夫湛子纯孝人也事亲以老于畎畆其志也其出而仕母命之也其迎之也母欲之也旣归而复徃母泣而强之也是能无从乎无大拂于义将东西南北之惟命彼湛子者亦岂以人之誉毁于外者以易其爱亲之诚乎曰湛子而是则湛母非欤曰乌足以非湛母矣夫湛父之早世也属其子曰必以显吾世故命之出者行其夫之志也就之养者安其子之心也强之徃者勉其子之忠以卒其夫之愿也昔者孟母断机以励其子葢不归者几年君子不以孟子爲失养孟母爲非训今湛母之心亦若此而湛子又未甞违乎养也故湛母贤母也湛子孝子也然犹不免于世惑吾虽欲无言也可得乎太传王文恪公传丁亥公讳鏊字济之王氏其先自汴扈宋南渡讳百八者始居吴之洞庭山曾祖伯英祖惟道考光化知县朝用皆赠光禄大夫柱国少傅兼太子太傅户部尚书武英殿大学士妣三代皆一品夫人公自幼颖悟不凢十六随父读书太学太学诸生争传诵其文一时先达名流咸屈年行求爲友侍郞叶文庄提学御史陈士贤咸有重望于时见而奇之曰天下士于是名声动远迩成化甲午应天乡试第一主司异其文曰苏子瞻之流也录其论䇿不易一字乙未㑹试复第一入奉廷对衆望翕然执政忌其文乃置一甲第三时论以爲屈授翰林编修闭门力学避远权势若将凂焉九载陞侍讲宪庙实录成陞右谕德寻荐爲侍讲学士兼日讲官毎进讲至天理人欲之辩君子小人之用舎必反覆规谕务尽启沃方春上游后苑左右諌不听公讲文王不敢盘于游田上爲罢游讲罢当召所幸广戒之曰今日讲官所指殆爲若等好爲之时东宫将出阁大臣请选正人以端国本首荐用公以本官兼谕德寻陞少詹事兼侍讲学士旣而吏部阙侍郎又遂以爲吏部时北虏入宼公上筹八事虽忤权倖而卒多施行公辅之望日隆于是灾异内阁谢公引咎求退遂举公以自代武宗在亮闇内侍八人荒游乱政台谏交章中外汹汹公协韩司徒率文武大臣伏阁以请上大震怒有旨召公等至左顺门中官传谕甚厉衆相视莫敢发言公曰八人不去乱本不除天下何繇而治论议侃侃韩亦危言继之申官语塞一时国论倚以爲重然自是八人者竟分布要路瑾入柄司礼而韩公遂逐内阁刘谢二公亦去矣诏补内阁缺瑾意欲引冡宰焦衆议推公瑾虽中忌而外难公论遂与焦俱入阁瑾方威钳士类按索㣲瑕輙枷械之几死者累累公亟言于瑾曰士大夫可杀不可辱今旣辱之又杀之吾尚何颜于此繇是类从寛释瑾衔韩不巳必欲置之死无敢言者又欲以他事中内阁刘谢二公公前后力救之乃皆得免大司马华容刘公以瑾旧怨逮至京将坐以激变土官岑氏罪死公曰岑氏未叛何名爲激变乎刘得减死或恶石淙杨公于瑾谓其筑边太费屡以爲言公曰杨有高才重望爲国修边乃可以功爲罪乎瑾议焚废后吴氏之䘮以灭迹曰不可以成服公曰服可以不成葬不可以苟景泰汪妃薨疑其礼公曰妃废不以罪宜复其故号葬以妃祭以后皆从之当是时瑾权倾中外虽意不在公然见公开诚与言初亦间听及焦专事媕阿议弥不协而瑾骄悖日甚毒流缙绅公遏之不能得居常戚然瑾曰王先生居高位何自苦乃尔耶公日求去瑾意愈咈衆虞祸且不测公曰吾义当去不去乃祸耳瑾使伺公无所得且闻交贽亦绝乃笑曰过矣于是恳疏三上许之赐玺书乗传歳夫月米以归时方危公之求去咸以爲异数云公旣归吴屏谢纷嚣翛然岀水之间究心理性尚友千古至其与人淸而不绝于俗和而不淆于时无贵贱少长咸敬慕悦服有所兴起平生嗜欲澹然吴中士夫所好尚珎赏观游之具一无所入惟喜文辞翰墨之事至是亦皆脱落雕绘出之自然中年尝作明理克己二箴以进德砥行及充养既乆晚益纯明凢所着述必有所发其论性善云欲知性之善乎盍反而内观乎寂然不动之中而有至虚至灵者存焉湛兮其非有也窅兮其非无也不堕于中边不杂于声臭当是时也善且未形而恶有所谓恶者哉恶有所谓善恶混者哉恶有所谓三品者哉性其犹鑑乎鑑者善应而不㽞物来则应物去则空鑑何有焉性惟虚也惟灵也恶安从生其生于蔽乎气质者性之所寓也亦性之所繇蔽也气质异而性随之譬之珠焉䃍于澄渊则明䃍于浊水则昬䃍于汚秽则秽澄渊上智也浊水凢庻也汚秽下愚也天地间腷塞充满皆气也气之灵皆性也人得气以生而灵随之譬之月在天物各随其分而受之江湖淮海此月也池沼此月也沟渠此月也坑堑亦此月也岂必物物而授之心者月之魄也性者月之光也情者光之发于物者也其所论造后儒多未之及居闲十余年海内士夫交章论荐不辍及今上卽位始遣官优礼岁时存问将复起公而公巳殁时嘉靖三年三月十一日寿七十五矣赠太传谧文恪祭葬有加礼四子延喆中书舎人延素南京中军都督府都事延陵郡学生延昭尚幼皆彬彬世其家史臣曰世所谓完人若震泽先生王公者非邪内裕伦常无俯仰之憾外际明良极禄位声光之显自爲童子至于耆耋自庙朝下逮闾巷至于偏隅或师其文学或慕其节行或仰其德业随所见异其称莫或有瑕疵之者所谓寿福康宁攸好德而考终命公殆无媿尔矣无钖邵尚书国贤与公壻徐学士子容皆文名冠一时其称公之文规模昌黎以及秦汉纯而不流于弱奇而不渉于恠雄伟俊洁体裁截然振起一代之衰得法于孟子论辩多古人未发诗萧散淸逸有王岑风格书法淸劲自成得晋唐笔意天下皆以爲知言阳明子日王公所㴱造世或未之能尽也然而言之亦难矣着其性善之说以微见其槩使后世之求公者以是观之论元年春王正月戊辰圣人之言明白简实而学者毎求之于艰㴱隐奥是以爲论愈详而其意益晦春秋书元年春王正月葢仲尼作经始笔也以予观之亦何有于可疑而世儒之爲说者或以爲周虽建子而不改月或以爲周改月而不改时其最爲有据而爲世所宗者则以夫子尝欲行夏之时此以夏时冠周月葢见诸行事之实也纷纷之论至不可胜举遂使圣人明易简实之训反爲千古不决之疑嗟夫圣人亦人耳岂独其言之有远于人情乎哉而儒者以爲是圣人之言而必求之于不可窥测之地则巳过矣夫圣人之示人无隐若日月之垂象于天非有变恠恍惚有目者之所睹而及其至也巧历有所不能计精于理者有弗能尽知也如是而巳矣若世儒之论是后世任情用智拂理乱常者之爲而谓圣人爲之耶夫子尝口吾从周又曰非天子不议礼不制度生乎今之世反古之道灾及其身者也仲尼有圣德无其位而改周之正朔是议礼制度自巳出矣其得爲从周乎圣人一言世爲天下法而身自违之其何以训天下夫子患天下之夷狄横诸侯强背不复知有天王也于是乎作春秋以诛僣乱尊周室正一王之大法而巳乃首改周之正朔其何以服乱臣贼子之心春秋之法变旧章者必诛若宣公之税畆紊王制者必诛若郑庄之归祊无王命者必诛若莒人之入向是三者之有罪固犹未至于娈易天王正朔之甚也使鲁宣郑庄之徒举是以诘夫子则将何辞以对是攘隣之鸡而恶其爲盗责人之不弟而自殴其兄也岂春秋忠恕先自治而后治人之意乎今必泥于行夏之时之一言而曲爲之说以爲是固见诸行事之验又引孟子春秋天子之事罪我者其惟春秋之言而证之夫谓春秋爲天子之事者谓其时天王之法不行于天下而夫子作是以明之耳其赏人之功罚人之罪诛人之恶与人之善葢亦据事直书而褒贬自见若士师之断狱辞具而狱成然夫子犹自嫌于侵史之职明天子之权而谓天下后世且将以是而罪我固未尝取无罪之人而论断之曰吾以明法于天下取时王之制而更易之曰吾以垂训于后人法未及明训未及垂而巳自陷于杀人比于乱逆之党矣此在中世之士稍知忌惮者所不爲而谓圣人而爲此亦见其阴党于乱逆诬圣言而助之攻也已或曰子言之则然耳爲是说者以伊训之书元祀十有二月而证周之不改月以史记之称元年冬十月而证周之不改时是亦未爲无据也子之谓周之改月与时也独何据乎曰吾据春秋之文也夫商而改月则伊训必不书曰元祀十有二月秦而改时则史记必不书曰元年冬十月周不改月与时也则春秋亦必不书曰春玉正月春秋而书曰春王正月则其改月与时巳何疑焉况礼记称正月七月日至而前汉律历至武王伐纣之岁周正月辛卯朔合辰在斗前一度戊午师度孟津明日巳未冬至考之太誓十有三年春武成一月壬辰之说皆足以相爲发明证周之改月与时而予意直据夫子春秋之笔有不必更援是以爲之证者今舍夫子明白无疑之直笔而必欲傍引曲据证之于穿凿可疑之地而后巳是惑之甚也日如子之言则冬可以爲春乎曰何爲而不可阳生于子而极于巳午阴生于午而极于亥子阳生而春始尽于寅而犹夏之春也隂生而秋始尽于申而犹夏之秋也自一阳之复以极于六阳之干而爲春夏自一阴之姤以极于六隂之坤而爲秋冬此文王之所演而周公之所系武王周公其论之审矣若夫仲尼夏时之论则以其关于人事者比之建子爲尤切而非谓其爲不可也启之征有扈日怠弃三正则三正之用在夏而巳然非始于周而后有矣日夏时冠周月此安定之论而程子亦尝云尔曾谓程子之贤而不及是也何哉曰非谓其知之不及也程子葢泥于论语行夏之时之言求其说而不得从而爲之辞葢推求圣言之过耳夫论语者夫子议道之书而春秋者鲁国纪事之史议道自夫子则不可以不尽纪事在鲁国则不可以不实道竝行而不相悖者也且周虽建子而不改时与月则固夏时矣而夫子又何以行夏之时云乎程子之云葢亦推求圣言之过耳庸何伤夫子尝曰君子不以人废言使程子而犹在也其殆不废予言矣皇明周洪谟着周正辩其援引证据更博更确当与此叅看葢正月与正朔不同一爲历官纪月之首一爲史官纪事之首其论尤精三箴呜唿小子曾不知警尧讵未圣犹日兢兢旣坠干渊犹恬履薄旣折尔肱犹迈奔蹶人之㝠顽则畴与汝不见壅肿砭廼斯愈不见痿痺剂廼斯起人之毁诟皆汝砭剂汝曾不知反以爲怒匪怒伊色亦反其语汝之冥顽则畴之比呜唿小子吿尔不一旣四十有五而曾是不忆呜唿小子愼尔出话懆言维多吉言维寡多言何益徒以取祸德默而成仁者言讱孰默而讥孰讱而病誉人之善过情犹耻言人之非罪曷有巳呜唿多言亦惟汝心汝心而存将日钦钦岂遑多言上帝汝临呜唿小子辞章之习尔工何爲不以钓誉不以蛊愚佻彼优伶尔视孔丑覆蹈其术尔颜不厚日月踚迈尔胡不恤乗尔天命昵尔雠贼昔皇多士亦胥玆溺尔独不鉴自抵伊亟非惩忿窒慾之㴱必不能出斯语铭一首来尔同志古训尔陈惟古爲学在求放心心苟或放学乃徒勤勿忧文辞之不富惟虑此心之未纯勿忧名誉之不显惟虑此心之或湮斯湏不敬鄙慢入造次不谨放僻成反观而内照虚巳以受人言勿伤于烦易志勿惰于因循勿以亡而爲有勿以虚而爲盈勿遂非而文过勿务外而狥名温温㳟人允惟基德堂堂张也难与爲仁卓尔在如愚之囘一贯乃质鲁之参终身可行惟一恕三年之功去一矜不贵其辩贵其讷不患其钝患其轻惟黾焉而时敏乃闇然而日新凡我同志宐鉴玆铭爲善最乐文丁亥君子乐得其道小人乐得其欲然小人之得其欲也吾亦但见其苦而巳耳五色令人目盲五声令人耳聋五味令人口爽驰骋田猎令人心发狂营营戚戚忧患终身心劳而日拙欲纵恶积以亡其生乌在其爲乐也乎若夫君子之爲善则仰不媿俯不怍明无人非幽无鬼责优优荡荡心逸日休宗族称其孝乡党称其弟言而人莫不信行而人莫不悦所谓无入而不自得也亦何乐如之妻弟诸用明积德励善有可用之才而不求仕人日子独不乐仕乎用明日爲善最乐也因以四字扁其退居之轩率二子阶阳日与乡之俊彦读书讲学于其中巳而二子学日有成登贤荐秀乡人啧啧皆曰此亦爲善最乐之效矣用明笑曰爲善之乐大行不加穷居不损岂顾于得失荣辱之间而论之闻者心服仆夫治圃得一镜以献于用明刮土而视之背亦适有爲善最乐四字坐客叹异皆曰此爲善之符诚若亦不偶然者也相与咏其事而来请于予以书之用以训其子孙遂以朂夫乡之后进瘗旅文戊辰维正德四年秋月三日有吏目云自京来者不知其名氏携一子一仆将之任过龙场投宿土苗家予从篱落间望见之阴雨昬黑欲就问讯北来事不果明早遣人觇之已行矣薄午有人自蜈蚣坡来云一老人死坡下傍两人哭之哀予曰此必吏目死矣伤哉薄暮复有人来云坡下死者二人傍一人坐叹询其状则其子又死矣明早复有人来云见坡下积尸三焉则其仆又死矣呜唿伤哉念其暴骨无主将二童子持畚锸往瘗之二童子有难色然予曰嘻吾与尔犹彼也二童悯然涕下请徃就其傍山麓爲三坎埋之又以只鸡饭三盂嗟吁涕洟而吿之曰呜唿伤哉繄何人繄何人吾龙场驿丞余姚王守仁也吾与尔皆中土之产吾不知尔郡邑尔乌爲乎来爲玆山之鬼乎古者重去其乡游宦不踰千里吾以窜逐而来此宜也尔亦何辜乎闻尔官吏目耳俸不能五斗尔率妻子躬耕可有也乌爲乎以五斗而易尔七尺之躯又不足而益以尔子与仆乎呜唿伤哉尔诚恋玆五斗而来则宜欣然就道乌爲乎吾昨望见尔容蹙然葢不任其忧者夫冲冐雾露扳援崖壁行万峰之顶饥渴劳顿筋骨疲惫而又瘴厉侵其外忧郁攻其中其能以无死乎吾固知尔之必死然不谓若是其速又不谓尔子尔仆亦遽尔奄忽也皆尔自取谓之何哉吾念尔三骨之无依而来瘗尔乃使吾有无穷之怆也呜唿伤哉纵不尔瘗幽厓之狐成羣隂壑之虺如车轮亦必能葬尔于腹不致乆暴露尔尔旣巳无知然吾何能爲心乎自吾去父母乡国而来此二年矣历瘴毒而苟能自全以吾未尝一日之戚戚也今悲伤若此是吾爲尔者重而自爲者轻也吾不宜复爲尔悲矣吾爲尔歌尔听之歌曰连峰际天兮飞鸟不通游子怀郷兮莫知西东莫知西东兮维天则同异域殊方兮环海之中逹观随寓兮奚必予宫魂兮魂兮无悲以恫又歌以慰之曰与尔皆郷土之离兮蛮之人言语不相知兮性命不可期吾苟死于玆兮率尔子仆来从予兮吾与尔遨以嬉兮骖紫彪而乗文螭兮登望故乡而嘘唏兮吾苟获生归兮尔子尔仆尚尔随兮无以无侣悲兮道傍之塜累累兮多中土之流离兮相与唿啸而徘徊兮飱风飮露无尔饥兮朝友麋鹿暮猿与栖兮尔安尔居兮读之令人哀感百集读到未甞一日之戚戚又令人忧思顿忘祭浰头山神文戊寅维正德十三年戊寅二月十五日甲申提督军务都御史王某谨以刚鬛柔毛昭告干浰头山川之神惟广谷大川阜财兴物以域民畜衆故古者诸侯祭封内山川亦惟其有功于民然地灵则人杰人之无良亦足以爲山川之羞玆土爲盗贼所盘㨿且数十年远近之称浰头者皆曰贼巢耻莫大焉是岂山川之罪哉虽然淸洌之井粪秽而不除乆则同于厠溷矣丹鳯之穴鸱狐聚而不去乆则化爲妖窟矣粪秽之所过者掩鼻妖孽之窟人将持刅燔燎环而攻之何者其积聚招致使然也诚使除其粪秽刮剜涤荡将不终朝而复其淸洌鸱狐逐而鸾鳯归妖孽之窟还爲孕祥育瑞之所矣今玆土之山川亦何以异于是守仁奉天子明命来鎭四陲愤浰贼之兇悖民苦荼毒无所控吁故迩者计擒渠魁提兵捣其巢穴所向克捷动获如志斯固人怨神怒天人应顺之理将或玆土山川之神厌恶兇残思一洗其积辱阴有以相协假手于予今驻兵于此弥月余旬虽巢穴悉巳扫荡擒斩十且八九然漏殄之徒尚有潜逃小民不能无怨于山川之神爲之逋逃主萃渊薮也今予提兵深入岂独除民之害亦爲山川之神雪其耻夫安旧染弃新图非中人之情而况于鬼神乎今此残徒势穷力屈亦方遣人投招将顺而抚之则虑其无革心之诚复遗患于日后逆而弗受又恐其或出于诚心杀之有不忍也神其阴有以相协使此残寇而果诚心邪卽益佑其衷俾尽擕其党类自縳来投若水之赴壑予将隄沿停畜之如其设诈怀奸卽阴夺其魄张我军威风驱电扫一皷而歼之玆惟下民之福亦惟神明之休坛而祀之神亦永永无怍惟神实鉴图之尚飨祭徐日仁文戊寅呜唿痛哉日仁吾复何言尔言在吾耳尔貌在吾目尔志在吾心吾终可奈何哉记尔在湘中还尝语予以寿不能长乆予诘其故云尝游衡山梦一老瞿昙抚日仁背谓日子与颜子同德俄而日亦与颜子同寿觉而疑之予日梦耳子疑之过也日仁日此亦可奈何但今得告疾早归林下冀从事于先生之敎朝有所闻夕死可矣呜唿吾以爲是固梦耳孰谓乃今而竟如所梦邪向之所云其果梦邪今之所传其果眞邪今之所传亦果梦邪向之所梦亦果妄邪呜唿痛哉日仁甞语子道之不明几百年矣今幸有所见而又卒无所成不亦尤可痛乎愿先生早归阳明之麓与二三子讲明斯道以诚身淑后予日吾志也自转官南赣卽欲过家坚卧不出日仁日未可纷纷之议方驰先生且一行爱与二三子姑爲饘粥计先生了事而归呜唿孰谓日仁而乃先止于是乎吾今纵归阳明之麓孰与予共此志矣二三子又且离羣而索居吾言之而孰听之吾倡之而孰和之吾知之而孰问之吾疑之而孰思之呜唿吾无与乐余生矣吾巳无所进日仁之进未量也天而䘮予也则䘮予矣而又丧吾日仁何哉天胡酷且烈也呜唿痛哉朋方之中能复有知予之深信予之笃如日仁者乎夫道之不明也繇于不知不信使吾道而非邪则巳矣吾道而是邪吾能无蕲于人之不予知予信乎自得曰仁讣葢哽咽而不能食者两日人皆劝予食呜唿吾有无穷之志恐一旦遂死不克就将以托之日仁而日仁今则巳矣日仁之志吾知之幸未卽死又忍使其无成乎于是复强食呜唿痛哉吾今无复有意于人世矣姑俟冬春之交兵革之役稍定卽拂袖而归阳明二三子苟有予从者尙与之切磋砥砺务求如平日与日仁之所云纵举世不以予爲然者亦且乐而忘其死惟百世以俟圣人而不惑耳日仁有知其尚能启予之昬而警予之惰邪呜唿痛哉予复何言所谓非夫人之爲恸而谁爲者千古只一见耳又祭徐日仁文甲申呜唿日仁别我而逝兮十年于今葬玆丘兮宿草几靑我思君兮一来寻林木拱兮山日㴱君不见兮窅嵯峨之云岑四方之英贤兮日来臻君独胡爲兮与鹤飞而猿吟忆丽泽兮欷歆奠椒醑兮松之阴良知之说兮闻不闻道无间于隐显兮岂幽明而异心我歌白云兮谁同此音阳明先生文章集卷三终临海后学王立凖较梓阳明先生集要阳明先生集要文章编卷第四阳明先生集要文章编卷四同邑后学施邦曜重编江右后学曾樱叅订太白楼赋丙辰岁丙辰之孟冬兮泛扁舟子南征凌济川之惊涛兮览层搆乎任城曰太白之故居兮俨高风之犹在蔡侯导余以从陟兮将放观乎四海木萧萧而乱下兮江浩浩而无穷鲸敖敖而涌海兮鹏翼翼而承风月生辉于采石兮日畱景于岳峯蔽长烟乎天姥兮渺匡庐之云松嘅昔人之安在兮吾将上下求索而不可蹇予虽非白之俦兮遇季眞之知我羗后人之视今兮又乌知其不果吁嗟太白公奚爲其居此兮余奚爲其复来倚穹霄以流盻兮固千载之一哀昔夏桀之颠覆兮尹退乎莘之野成汤之立贤兮廼登庸而伐夏谓鼎俎其要说兮维党人之挤诟曾圣哲之匡时兮夫焉前枉而直后当天宝之末代兮淫好色以信谗恶来妹喜其猖獗兮衆皆狐媚以贪婪判独毅而不顾兮爰命夫以仆妾之役宁直死以顑颔兮夫焉患得而局促开元之绍基兮亦遑遑其求理生逢时以就列兮固云台麒阁而容与夫何漂泊于天之涯兮登斯楼乎延伫信流俗之嫉妬兮自前世而固然懐夫子之故都兮沛余涕之湲湲庙堂之偃蹇兮或非情之所好惟不合于斯世兮恣沈酣而远眺进吾不遇于武丁兮退吾将颜氏之箪瓢奚麴蘖其昏迷兮亦夫子之所逃管仲之辅纠兮孔圣与其改行佐璘而失节兮始以见道之未明覩夜郎之有作兮横逸气以徘徊亦初心之无他兮故虽悔而弗摧吁嗟其谁无过兮抗直气之爲难轻万乗于褐夫兮固孟轲之所叹旷绝代而相感兮望天宇之漫漫去夫子其千祀兮世益隘以周容媒妇妾以驰骛兮又从而爲之吮痈贤者化而改度兮兢规曲以爲同峄山靑兮河流泻风飕飕兮澹平野凭高楼兮不见舟楫纷兮楼之下舟之人兮俨服亦有庻几夫子之踪者先生与太白品格悬绝何异苏合之与蛣蜣然取其赋淸平调三章有傲睨万乗之气而慨时俗之媕阿有贾傅弔灵均之意虽苏长公亦有此论然先生之赋更妙黄楼夜涛赋子瞻与客宴于黄楼之上巳而客散日夕瞑色横楼明月未出乃隐几而坐㗳焉以息忽有大声起于穹㝫徐而察之乃在西山之麓倏焉改听又似夹河之曲或隐或隆若断若逢若揖让而乐进歙掀舞以相雄触孤愤于厓石驾逸气于长风尔乃乍阖复辟旣横且纵㧿㧿沨沨汹汹瀜瀜若风雨骤至林壑崩奔振长平之屋瓦舞泰山之乔松咽悲吟于下浦激高响于遥空恍不知其所止而忽巳过于吕梁之东矣黄楼夜涛赋子瞻与客宴于黄楼之上巳而客散日夕瞑色横楼明月未出乃隐几而坐㗳焉以息忽有大声起于穹㝫徐而察之乃在西山之麓倏焉改听又似夹河之曲或隐或隆若断若逢若揖让而乐进歙掀舞以相雄触孤愤于厓石驾逸气于长风尔乃乍阖复辟旣横且纵㧿㧿沨沨汹汹瀜瀜若风雨骤至林壑崩奔振长平之屋瓦舞泰山之乔松咽悲吟于下浦激高响于遥空恍不知其所止而忽巳过于吕梁之东矣子瞻曰噫嘻异哉是何声之壮且悲也其乌江之兵散而东下感帐中之悲歌慷慨激烈吞声飮泣怒战未巳愤气决臆倒戈曵㦸纷纷籍籍狂奔疾走唿号相及而复㑹于彭城之侧者乎其赤帝之子威加海内思归故乡千乗万骑雾奔云从车辙轰霆旌旗蔽空撃万夫之皷撞千石之钟唱大风之歌按节翶翔而将返于沛宫者乎于是慨然长噫欠伸起立使童子启户凭栏而望之则烟光已散河影垂虹帆樯泊于洲渚夜气起于郊埛而明月固已出于芒砀之峰矣子瞻曰噫嘻予固疑其爲涛声也夫风水之遭于澒洞之滨而爲是也玆非南郭子綦之所谓天籁者乎而其谁倡之乎其谁和之乎其谁听之乎当其滔天浴日湮谷崩山横奔四溃茫然东翻以与吾城之争于尺寸间也吾方计穷力屈气索神惫懔孤城之岌岌觊须臾之未坏山頽于目懵霆击于耳聩而岂复知所谓天籁者乎及其水退城完河流就道脱鱼腹而出涂泥乃与二三子徘徊玆楼之上而听之也然后见其汪洋涵浴潏潏汨汨澎湃掀簸震荡滭渤吁者爲竽喷者爲箎作止疾徐钟磬柷敔奏文以始乱武以居呶者嗃者嚣者嘷者翕而同者绎而从者而啁啁者而嘐嘐者葢吾俯而听之则若奏箫咸于洞庭仰而闻焉又若张钧天于广野是葢有无之相激其殆造物者将以写千古之不平而用以盪吾胸中之噎郁者乎而吾亦胡爲而不乐也客曰子瞻之言过矣方其奔腾漂荡而以厄子之孤城也固有莫之爲而爲者而岂水之能爲之乎及其安流顺道风水相激而爲是天籁也亦有莫之爲而爲者而岂水之能爲之乎夫水亦何心之有哉而子乃欲据其所有者以爲欢而追其旣往者以爲戚是岂逹人之大观将不得爲上士之妙识矣子瞻然而笑曰客之言是也乃作歌曰涛之兴兮吾闻其声兮涛之息兮吾泯其迹兮吾将乗一气以游于鸿蒙兮夫孰知其所极兮弘治甲子七月书于百步洪之养浩轩此先生逹命之言也可与前后赤壁两赋竝垂来雨山雪图赋昔年大雪㑹稽山我时放迹游其间巖岫皆失色崖壑俱改颜历高林兮入㴱峦银幢宝纛森围圜长矛利戟白齿齿骇心慄胆如穿虎豹之重关涧谿埋没不可辨长松之杪修竹之下时闻寒澑声潺潺沓嶂连天凝蕐积铅嵯峨嶃削浩荡无颠嶙峋眩耀势欲倒溪廻路忽然当之却立仰视不敢前嵌窦飞瀑忽然中泻冰磴崚上通天罅枯藤古葛倚巖㠂而高挂如瘦蛟老螭之蟠纠蜕皮换骨而将化举手攀援足未定鳞甲纷纷而乱下侧足登龙虬倾耳俯听寒籁之飕飕陆风蹀蹑直际缥缈恍惚最高之上头廼是仙都玉京中有上帝遨游之三十六瑶宫傍有玉妃舞婆娑十二层之琼楼下隔人世知几许眞境倒照见毛髪凡骨高寒难乆畱划然辰啸天花坠空素屏缟障坐不厌琪林珠树窥玲珑白鹿来飮涧骑之下千峰惊猿怨鹤时一呌彷彿㴱谷之底唿其侣苍茫之外争行蹙阵排天风鑑湖万顷寒蒙蒙双袖拂开湖上云照我须睂忽然皓白成衰翁手掬湖水洗双眼囘看羣山万朶玉芙蓉草团蒲帐靑莎蓬浩歌夜宿湖水东梦魂淸彻不得寐乹坤俯仰眞在冰壶中幽朔阴巖地嵗暮常多雪独无湖山之胜使我毎毎对雪长郁结朝囘䇿马人秋台高堂大壁寒崔嵬恍然昔日之湖山双目惊喜三载又一开谁能缩地法此景何来石田画师我非尔胸中胡爲亦有此来君神骨淸莫比此景奇绝酷相似石田此景非尔不能摸来君来君非尔不可当此图我尝亲游此景得其趣爲君题诗非我其谁乎诗寄兴诗游金山寺金山一点大如拳打破潍扬水底天醉倚妙高台上月玉箫吹彻洞龙眠蔽月山山近月远觉月小便道此山大于月若人有眼大如天还见山小月更濶题四老围棋圗世外烟霞亦许时至今风致后人思却怀刘项当年事不及山中一着棋化城寺云端皷角落星斗松顶袈裟散雨花一百六峯开碧汉八十四梯踏紫霞山空仙骨葬金椁春暖石芝抽玉芽独挥谈麈拂烟霞一笑天地眞无涯山东诗登泰山五首晓登泰山道行行入烟霏阳光散巖壑秋容淡相辉云梯挂靑壁仰见蛛丝㣲长风吹海色飘飖送天衣峰顶动笙乐靑童两相依振衣将徃从凌云忽高飞挥手若相待丹霞闪余晖凡躯无健羽怅望未能归其二天门何崔嵬下见靑云浮泱漭绝人世逈豁高天秋瞑色从地起夜㝛天上楼天鸡鸣半夜日出东海头隐约蓬壶树缥缈扶桑洲浩歌落靑㝠遗响入沧流唐虞变楚汉㓕没如风沤藐矣鹤山秦皇岂堪求金砂费日月頽颜竟难留吾意在龎古冷然驭凉飕相期广成子太虚显遨游枯藁向巖谷黄绮不足俦其三穷厓不可极飞歩凌烟虹危泉泻石道空影垂云松千峰互攅簇掩映靑芙蓉高台倚巉削倾侧临崆峒失足堕烟雾碎骨巓厓中下愚竟难晓摧折纷相从吾方坐日观披云笑天风赤水问轩后苍梧呌重瞳隐隐落天语阊阖开玲珑去去勿复道浊世将焉穷其四尘网苦羁縻富贵眞露草不如骑白鹿东游入蓬岛朝登泰山望洪涛隔缥缈阳辉出海云来作天门晓遥见碧霞君翩翻起员峤玉女紫鸾笙䨇吹入晴昊举首望不及下拜风浩浩掷我玉虚篇读之殊未了傍有长睂翁一一能指道从此炼金砂人间迹如扫其五我才不救时匡扶志空大置我有无间缓急非所頼孤坐万峰巅嗒然遗下块巳矣复何求至精谅斯在澹泊匪虚杳洒脱无芥蔕世人闻予言不笑卽吁恠吾亦不强语惟复笑相待鲁叟不可作此意聊自快泰山高次王内翰司献韵欧生诚楚人但识庐山高庐山之高犹可计寻丈若夫㤗山仰视恍惚吾不知其尚在靑天之下乎其巳直出靑天上我欲倣拟试作㤗山高但恐培塿之见未能测识高大笔底难具状扶舆磅薄元气钟突兀半遮天地东南衡北恒西泰华俯视伛偻谁争雄人寰茫昧乍隐见雷雨初解开鸿蒙绣壁丹梯烟霏霭䨴海日初涌照耀苍翠平麓远抱沧海湾日观正与扶桑对听涛声之下㵼知百川之东㑹天门石扇豁然中开幽崖邃谷襞积隐埋中有遯世之流龟潜雌㐲飱霞吸秀于其间徃徃恠谲多才上有百丈之飞湍悬空络石穿云而直下其源疑自靑天来巖头肤寸出烟雾须臾滂沱遍九垓古来登封七十二主后来相效纷纷如雨玉捡金函无不爲只今埋没知何许但见白云犹复起封中断碑无字天外日日磨刚风飞尘过眼倐超忽飘荡岂复有遗踪天空翠华远落日辞千峰鲁郊获麟𡵨阳㑹凤明堂旣毁閟宫兴颂宣尼曳杖逍遥一去不复来幽泉呜咽而含悲羣峦拱揖如相送俯仰宇宙千载相望堕山乔岳尙𬒳其光峻极配天无敢颉颃嗟予瞻聎门墙外何能彷彿窥室堂也来攀附摄遗迹三千之下不知亦许再拜古末行吁嗟乎泰山之高其高不可极半壁囘首此身不觉巳在东斗傍萍乡道中谒濂溪祠木偶相沿恐未眞淸辉亦复凛衣巾簿书曾屑乗田吏爼豆犹存畏垒民碧水苍山俱过化光风霁月自传神千年私淑心丧后下拜春祠荐渚苹庐陵诗游瑞峰簿领终年未出郊此行聊解俗人嘲忧时有志怀先逹作县无能愧旧交松古尚存经雪干竹高还长拂云梢溪山处处堪行乐正是浮名未易抛京师诗夜㝛功德寺次宗贤韵山行初试夹衣轻脚软黄尘石路生一夜洞云眠未足湖风吹月渡溪淸送守中至龙盘山中未尽师生六日情天敎风雪阻西行茅堂岂有春风坐江郭虚㽞一月程客邸琴书灯火静故园风竹梦魂淸何年稳闭阳明洞榾柮山炉煮石羮登阅江楼绝顶楼荒旧有名高皇曾此驻龙旌险存道德虚天堑守在蛮夷岂石城山色古今余王气江流天地变秋声登临授简谁能赋千古新亭一怆情通天巖靑山随地佳岂必故园好但得此身闲尘寰亦蓬岛西林日初暮明月来何早醉卧石牀凉洞云秋未扫又次陈惟濬韵四山落木正秋声独上高峰望眼明树色遥连闽峤碧江流不尽楚天淸云中想见䨇龙转风外时传一笛横莫遣新愁添白髪且唿明月醉沉觥寄江西诸士夫甲马驱驰巳四年秋风归路更茫然惭无国手医民病空有官衔縻俸钱湖海风尘虽暂息江湘水旱尚相沿题诗忽忆幷州句囘首江西亦故园归兴一丝无补圣明朝两鬓徒㸔长二毛自识淮阴非国士繇来康节是人豪时方多难容安枕事巳无能欲善刀越水东头寻旧隐白云茅屋数峰高泊金山寺二首但过金山便一登鸣钟出迓每劳僧云涛石壁㴱龙窟风雨楼台逈佛灯难后诗懐全欲减酒边孤兴尚堪凭巖梯未用妨苔滑曾踏天峰雪栈冰其二醉入江风酒易醒片帆西去雨㝠㝠天廻江汉畱孤归兴一丝无补圣明朝两鬓徒㸔长二毛自识淮阴非国士繇来康节是人豪时方多难容安枕事巳无能欲善刀越水东头寻旧隐白云茅屋数峰高泊金山寺二首但过金山便一登鸣钟出迓每劳僧云涛石壁㴱龙窟风雨楼台逈佛灯难后诗懐全欲减酒边孤兴尚堪凭巖梯未用妨苔滑曾踏天峰雪栈冰其二醉入江风酒易醒片帆西去雨㝠㝠天廻江汉畱孤柱地缺东南着此亭沙渚乱更新世态峰峦不改旧时靑舟人指点龙王庙欲话前朝不忍听舟夜随处㸔山一叶舟夜㴱霜月亦兼愁翠华此际游何地畵角中宵起戍楼甲马尚屯淮海北旌旗初散楚江头洪涛滚滚乗风势容易开帆不易收过鞋山戏题曾驾䨇虬渡海东靑鞋失脚堕天风经过巳是千年后踪迹依然一梦中屈子慢劳伤世隘杨朱空自泣途穷正湏坐我匡庐顶濯足寒涛歩晓空杨邃菴待隐园次韵五首绿野春㴱地山隂夜静时冰霜縁迳滑云石向人危平难心仍在扶颠力未衰江湖兵甲满吟罢有余思又芳园待公隐屯世待公亨花竹㴱台榭风尘暗甲兵一身良得计四海未忘情语及艰难际停盃泪欲倾登小孤书壁人言小孤殊阻绝从来可望不可攀上有颠崖势欲堕下有劒石交巉顽崃风闪壁船难进洪涛怒撞蛟龙关㠶樯推缩不敢越徃徃退次依前山崖傍沙㟁日东徙忽成巨浸通西湾帝心似悯舟楫苦神斧夜辟无㾗斑风雷倐翕见万恠人谋不得容其间我来锐志欲一徃小舟㣲服沿囘澜侧身脇息仰天窦悬空绝栈蛛丝悭风吹卯酒眼花落冻滑丹梯足力孱靑鼍吹雨出仍没白鸟避客来复还峯头四顾尽落日宛然风景如瀛寰烟霞未觉三山远尘土聊乘半日闲奇观江海讵爲险世情平地犹多难呜唿世情平地犹多艰囘瞻北极䨇泪潺立春天涯霜雪叹春迟春到天涯思转悲破屋多时空杼轴东风无力起疮痍周王车驾穷南服汉将旌旗守北陲莫讶春盘断生菜人间菜色正离仳又次壁间杜牧韵春山路僻问归樵爲指前峰石迳遥僧与白云还瞑壑月随沧海上寒潮世情老去浑无頼游兴年来独未消回首孤航又陈迹疎钟隔渚夜迢迢舟过铜陵埜云县东小山有铁船因往观之果见其彷彿因题石上靑山滚滚如奔涛铁船何处来停桡人间刳木宁有此疑是仙人之所操仙人一去巳千载山头日日长风号船头出土尚彷彿后冈有石云船稍我行过此费忖度昔人用心无乃忉繇来风波平地恶纵有鐡船还未牢秦鞭驱之未能动奡力何所施其篙我欲乗之访蓬岛雷师皷舵虹爲鏁弱流万里不胜芥复恐驾此成徒劳世路难行每如此独立斜阳首重搔观九华龙潭飞流三百丈澒洞祕灵湫崃坼开雷斧天虚下月钩化形时试钵吐气或成楼吾欲鞭龙起爲霖遍九州庐山东林寺次韵东林日暮更登山峰顶高僧有兰若云萝磴道石参差水声㴱涧树高下远公学佛却援儒渊明嗜酒不入社我亦爱山仍恋官同是干坤避人者我歌白云听者寡山自㸃头泉自㵼月明壑底忽惊雷夜半天风吹屋瓦又次邵二泉韵昨游开元殊草草今日东林游始好手持苍竹拨层云直上靑天招五老万壑笙竽松籁哀千峰晻映芙蓉开坐俯西巖窥落日风吹孤月江东来莫向人间空白首富贵何如一杯酒种莲栽菊两荒凉惠远陶潜骨何朽乗风我欲还金庭三洲弱水连沙汀他年海上望庐顶烟际浮萍一㸃靑江上望九华不见五旬三过九华山一度阴寒一度雨此来天色稍晴明忽复昬霾起亭午平生山水最多缘独此相逄容有数人言此山天所秘山下居人不常睹蓬莱渉海或可求瑶水崑崙俱旧游洞庭何止吞八九五岳曾向囊中收不信䦕云扫六合手扶赤日照九州驾风骑气览八极视此琐屑眞浮沤芙蓉阁九华之山何崔嵬芙蓉直傍靑天栽刚风倒海吹不动大雪裂地冻还开夜半峰头挂明月宛如玉女临粧台我拂沧浪写图畵题诗还媿谪仙才登云峰望始尽九华之胜因复作歌九华之峰九十九此语相传俗人口俗人眼浅见皮肤焉测其中之所有我登华顶拂云雾极目奇峰那有数巨壑中藏万玉林大劒长鎗攅武库有如智者㴱韬藏复如淑女避谗妬闇然避世不求知卑巳尊人羞逞露何人不道九华奇竒中之奇人未知我欲穷搜尽拈岀秘藏恐是天所私旋解诗嚢旋收拾脱颍露岀锥参差从来题诗李白好渠于此山亦草曾见王维畵辋川安得渠来拂纤缟纪梦正德庚辰八月廿八夕卧小阁忽梦晋忠臣郭景纯氏以诗示予且极言王导之奸谓世之人徒知王敦之逆而不知王导实阴主之一其言甚长不能尽录觉而书其所示诗于壁复爲诗以纪其畧嗟乎今距景纯若干年矣非有实恶㴱冤郁结而未㬥宁有数千载之下尚怀愤不平若是者耶秋夜卧小阁梦游沧海滨海上神山不可到金银宫阙高嶙峋中有仙人芙蓉巾顾我宛若平生亲欣然就语下烟雾自言姓名郭景纯携手历历诉衷曲义愤感激难具陈切齿尤㴱怨王导㴱奸老猾长欺人当年王敦觊神器导实阴主相缘夤不然三问三不答胡忍使敦杀伯仁寄书欲拔太眞舌不相爲谋敢尔云敦病巳笃事巳去临哭嫁祸复卖敦事成同享帝王贵事败仍爲顾命臣几㣲隐约亦可见世史掩覆多失眞袖出长篇再三读觉来字字能书绅开牕试抽晋史阅中间事迹颇有因因思景纯有道者世移事往千余春若非精诚果有激岂得到今犹愤嗔不成之语以筮戒敦实气沮竟殒身人生生死亦不易谁能视死如轻尘烛微先几炳易道多能余事非所论取义成仁忠晋室龙逄龚胜心可伦是非顚倒古多有吁嗟景纯终见伸御风骑气游八垠彼敦之徒草木粪土臭腐同沉沦我昔明易道故知未来事时人不我识遂传躭一技一思王导徒神器良久觊诸谢岂不力伯仁见其底所以敦者佣㒺顾天经与地义不然百口未负托何忍置之死我于斯时知有分日中斩柴市我死何足悲我生良有以九天一人抚膺哭晋室诸公亦可耻举目山河徒叹非携手登亭空洒泪王导眞奸雄千载人未议偶感君子谈中及重与写眞记固知仓卒不成文自今当与频谑戏倘其爲我一表扬万世万世万万世右晋忠臣郭景纯自述诗葢予梦中所得者因表而岀之雪望四首风雪楼台夜更寒晓来霁色满山川当歌莫放阳春调几处人家未起烟火秀宫次一峯韵三首落日下淸江怅望阁道晚人言玉笥更奇绝漳口停舟路非远肩舆取径沿村落心目先驰嫌足缓山昏欲就云储眠疎林月色与风泉梦魂忽忽到眞境侵晓循迹来洞天洞天非人世予亦非世人当年曾此寄一迹屈指忽复二千春巖头坐石剥落尽手种松栢枯龙麟三十六峰仅如旧涧谷渐改溪流新空中仙乐风吹断化爲皷角惊风尘风尘惨淡半天地何当一扫还吾眞从行诸生骇吾说问我恐是兹山神君不见广成子高卧崆峒长不死到今一万八千年阳明眞人亦如此居越诗归兴二首归去休来归去休千貂不换一羊裘靑山待我长爲主白髪从他自满头种菓移花新事业茂林修竹旧风流多情最爱沧州伴日日相唿理钓舟夜宿浮峰次谦之韵日日春山不厌寻野情原自懒朝簮几家茅屋山村静夹㟁桃花溪水㴱石路草香随鹿去洞门萝月听猿吟禅堂坐乆发淸磬却笑山僧亦有心观从吾登炉峰绝顶戯赠道人不奈登山僻日暮犹思绝栈云巖底独行穿虎穴峰头淸啸乱猿羣淸溪月出时寻寺归棹城隅夜欵门可笑中郎无好兴独㽞松院坐黄昬复过钓台忆昔过钓台驱驰正军旅十年今始来复以兵戈起空山烟雾深往迹如梦里㣲雨林径滑肺病䨇足胝仰瞻台上云俯濯台下水人生何碌碌高尚当如此疮痍念同胞至人匪爲已过门不遑入忧劳岂得巳滔滔良自伤果哉未难矣右正德己卯献俘行在过钓台而弗及登今玆复来又以兵革之役兼肺病足疮徒顾蟾怅望而巳书此付桐庐尹沈元材刻置亭壁聊以纪经行岁月云耳嘉靖丁亥九月廿二日书时从行进士钱徳洪王汝中建德尹杨思臣及元材凡四人西安雨中诸生出候因寄德洪汝中并示书院诸生几度西安道江声暮雨时机关鸥鸟破踪迹水云疑仗钺非吾事传经媿尔湏天眞泉石秀新有鹿门期梦中绝句此予十五歳时梦中所作今拜伏波祠下宛如梦中玆行殆有不偶然者因识其事于此卷甲归来马伏波早年兵法鬓毛皤云埋铜柱雷轰柝六字题诗尚不磨南都诗题岁寒亭赠汪和尚一觉红尘梦欲残江城六月滞风湍人间炎暑无逃遯归向山中卧岁寒贾胡行贾胡得明珠藏珠剖其躯珠藏未能有此身已先无轻已重外物贾胡一何愚请君勿笑贾胡愚君今奔走声利途鑚求富贵未能得弊精劳形骨髓枯竟月惶惶忧毁誉终宵惕惕防艰虞一日仅得五升米半级仍甘九族诛胥靡接踵畧无悔请君勿笑贾胡愚忧患诗狱中诗不寐天寒岁云暮冰雪关河迫幽室魁魉生不寐知夜永惊风起林木骤若波浪汹我心良匪石讵爲慼欣动滔滔眼前事逝者去相踵厓穷犹可陟水㴱犹可泳焉知非日月胡爲乱予衷㴱谷自逶迤烟霞日悠永匡时在贤逹归哉盍耕壠有室七章有室如簴周之崇墉窒如穴处无秋无冬耿彼屋漏天光入之瞻彼日月何嗟及之倐晦倐明凄其以风倐雨倐雪当昼而蒙夜何其矣靡星靡粲岂无白日窹寐永叹心之忧矣匪家匪室或其启矣殒予匪恤氤氤其埃日之光矣渊渊其鼓朝旣昌矣朝旣式矣日旣夕矣悠悠我思曷其极矣读易囚居亦何事省愆惧安饱瞑坐玩羲易洗心见微奥乃知先天翁画画有至敎包蒙戒爲寇童牿事宜早蹇蹇匪爲节未违道遯四获我心蛊上庸自保俛仰天地间触目俱浩浩箪瓢有余乐此意良匪矫幽哉阳明麓可以忘吾老岁暮兀坐经旬成木石忽惊岁暮还思乡高檐白日不到地㴱夜黠鼠时登床峰头霁雪开草阁瀑下古松闲石房溪鹤洞猿尔无恙春江归棹吾相将见月屋鏬见明月还见地上霜客子夜中起旁皇涕沾裳匪爲严霜苦悲此明月光月光如流水徘徊照高堂胡爲此幽室奄忽踰飞扬逝者不可及来者犹可望盈虚有天运叹息何能忘天涯天涯岁暮冰霜结永巷人稀罔象游长夜星辰瞻阁道晓天钟皷隔云楼思家有泪仍多病报主无能合远投㽞得昇平䨇眼在且应簑笠卧沧洲屋罅月幽室不知年夜长昼苦短但见屋鏬月清光自亏满佳人宴淸夜繁丝激哀管朱阁出浮云高歌正凄婉宁知幽室妇中夜独愁叹良人事游侠经歳去不反来归在何时年华忽将晚萧条念宗祀泪下长如霰别友狱中居常念朋旧簿领成濶绝嗟我二三友胡然此簮盍累累囹圄间讲诵未能辍桎梏敢忘罪至道良足悦所恨精诚眇尚口徒自蹶天王本圣明旋巳但中热行藏未可期明当与君别愿言毋诡随努力从前哲赴谪诗荅汪抑之三首北风春尚号浮云正南驰风云一相失各在天一涯客子怀徃路起视明星稀驱车赴长坂迢迢入岚霏旅㝛苍山底雾雨昬朝弥间关不足道嗟此白日微切磋懐良友愿言毋心违阳明子之南也其友湛元明歌九章以赠崔子钟和之以五诗于是阳明子作八咏以荅之君莫歌九章歌以伤我心㣲言破寥寂重以离别吟别离悲尙浅言㣲感逾㴱瓦缶易谐俗谁辩黄钟音其二君莫歌五诗歌之増离忧岂无良朋侣洵乐相遨游譬彼桃与李不爲仓囷谋君莫忘五诗忘之我焉求其八忆与美人别惠我云锦裳锦裳不足贵遗我冰雪肠寸肠亦何遗誓言终不渝珍重美人意㴱秋以爲期一日怀抑之也抑之之赠旣尝荅以三诗意若有歉焉是以赋也一日复一日去子日以远惠我金石言沉鬰未能展人生各有际道谊尤所眷尝嗤儿女悲忧来仍不免缅怀沧洲期聊以慰迟晚其二迟晚不足叹人命各有常相去忽万里河山郁苍苍中夜不能寐起视江月光中情良自抑美人难自忘其三美人隔江水彷彿若可覩风吹蒹葭雪飘荡知何处美人有瑶瑟淸奏含太古高楼明月夜惆怅爲谁鼓因雨和杜韵晚堂疎雨暗柴门忽入残荷泻石盆万里沧江生白髪几人灯火坐黄昏客途最觉秋先到荒径惟怜菊尚有却忆故园耕钩处短簑长笛下江村赴谪次北新关喜见诸弟扁舟风雨泊江关兄弟相看梦寐间巳分天涯成死别宁知意外得生还投荒自识君恩远多病心便吏事闲携汝耕樵应有日好移茅屋傍云山泛海险夷原不滞胸中何异浮云过大空夜静海涛三万里月明飞钖下天风广信元夕蒋太守舟中夜话楼台灯火水西东箫皷星桥渡碧空何处忽谈尘世外百年惟此月明中客途孤寂浑常事远地相求见古风别后新诗如不惜衡南今亦有飞鸿夜泊石亭寺用韵呈陈娄诸公因寄储柴墟都宪及乔白巖太常诸友廿年不到石亭寺惟有西山只旧靑白拂挂墙僧巳去红阑照水客重经沙村远树凝春望江雨孤篷入夜听何处故人还笑语东风啼鸟梦初醒其二怅望沙头成乆坐江洲春树何靑靑烟霞故国虚梦想风雨客途眞惯经白璧屡投终自信朱絃一绝好谁听扁舟心事沧浪旧从与渔人笑独醒杂诗三首危栈断我前勐虎尾我后倒崖落我左絶壑临我右我足复荆榛雨雪更纷骤邈然思古人无闷聊自有无闷虽足珍警惕忘尔守君观眞宰意匪薄亦良厚其三羊肠亦坦道太虚何隂睛灯窻玩古易欣然获我情起舞还再拜圣训垂明明拜舞讵踰节顿忘乐所形歛袵复端坐玄思窥沉溟寒根固生意息灰抱阳精冲漠际无极列㝛罗靑㝠夜深向晦息始闻风雨声夜㝛宣风舘山石崎岖古辙㾗沙溪马渡水犹浑夕阳归鸟投㴱麓烟火行人望远村天际浮云生白髪林间孤月坐黄昬越南冀北俱千里正恐春愁入夜魂㝛萍鄕武云观晓行山径树高低雨后春泥没马蹄翠色绝云开远嶂寒声隔竹隐晴溪巳闻南去难舟楫漫忆东归沮杖藜夜㝛仙家见明月淸光还似鑑湖西渉湘于迈岳麓是遵仰止先哲因怀友生丽泽兴感伐木寄言二首林间憇白石好风亦时来春阳熙百物欣然得予怀缅思两夫子此地得徘徊当年靡童冠旷代登堂阶高情讵今昔物色遗吾侪顾谓二三子琴瑟爲我谐我弹尔爲歌尔舞我与偕吾道有至乐富贵眞浮埃若时乗大化勿愧点与囘陟冈採松栢将以遗所思勿採松栢枝两贤昔所依縁峰践台石将以望所期勿践台上石两贤昔所跻两贤去邈矣我友何相违吾斯未能信役役空尔疲胡不此簪盍丽泽相遨嬉渇飮松下泉饥飱石上芝偃仰絶余念迁客难乆稽洞庭春浪濶浮云隔九疑江洲满芳草目极令人悲已矣从此去奚必玆山爲恋系乃从欲安土惟随时晚闻冀有得此外吾何知居夷诗去妇叹五首楚人有间于新娶而去其妇者其妇无所归去之山间独居怀绻不忘终无他适予闻其事而悲之爲作去妇叹委身奉箕箒中道成弃捐苍蝇间白璧君心亦何愆独叹贫家女素质难爲妍命薄良自喟敢忘君子贤春叶不再艳頽魄无重圆新欢莫终恃令仪愼周还其二依违出门去欲行复迟迟邻妪尽出别强语含辛悲陋质容有缪放逐理则宜姑老籍相慰缺乏多所资妾行长已矣㑹面当无时其三妾命如草芥君身比琅玕柰何以妾故废食怀愤冤无爲伤如意燕尔且爲欢中厨存宿㫖爲姑备朝飱蓄育意千绪仓卒徒悲酸伊迩望门屏盍从新人言夫意巳如此妾还当谁颜其四去矣勿复道巳去还踌蹰鸡鸣尚闻响犬恋犹相随感此摧肝肺泪下不可挥冈回行渐远日落羣鸟飞羣鸟各有托孤妾去何之其五空谷多凄风树木何萧森浣衣涧氷合採苓山雪㴱离居寄巖穴忧思托鸣琴朝弹别鹤操暮弹孤鸿吟弹苦思弥切㠝岏隔云岑君聪甚明哲何因闻此音罗旧驿客行日日万峰头山水南来亦胜游布谷鸟啼村雨暗刺桐花瞑石溪幽蛮烟喜过青杨瘴鄕思愁经芳杜洲身在夜郎家万里五云天北是神州兴隆卫书壁山城高下见楼台野戍参差暮角催贵竹路从峯顶入夜郎人自日边来莺花夹道惊春老雉堞连云向晚开尺素屡题还屡掷衡南那有鴈飞回南溟南溟有瑞鸟东海有灵禽飞游集上苑结侣珍树林愿言饰羽仪共舞箫韶音风云忽中变一失难相寻瑞鸟旣遭縻灵禽投荒岑天衢雨雪积江汉虞罗侵哀哀鸣索侣病翼飞未任羣鸟亦千百谁当㑹其心南岳有竹实丹熘青松隂何时共栖息永托云泉深艾草次胡少参韵艾草莫艾兰兰有芬芳姿况生幽谷底不碍君稻畦艾之亦何益徒令香气衰荆棘生满道岀刺伤人肌持刀忌触手睨视不敢挥艾草须艾棘勿爲棘所欺鳯雏次韵荅胡少叅鳯雏生高厓风雨摧其翼飬疴深林中百鸟惊辟易虞人视爲妖举网争弹弋此本王者瑞惜哉谁能识吾方哀其穷胡忍复相亟鸱枭据丛林驱鸟恣搏食嗟尔独何心枭鳯如白黑鹦鹉和胡韵鹦鹉生陇西羣飞恣鸣游何意虞罗及充贡来中州金绦縻华屋云泉谢林丘能言实阶祸吞声亦何求主人有隠宼窃发闻其谋感君惠养徳一语思所酬惧君不见察杀身反爲尤秋夜树瞑栖翼喧萤飞堂夜静遥穹出晴月低檐入峰影窅然坐幽独憷尔抱深警年徂道无闻心违迹未屏萧瑟中林秋云凝松桂冷山泉岂无适离人怀故境安得驾云鸿高飞越南景採薪二首倚担靑厓际歴斧厓下石持斧起环顾长松百余尺徘徊不忍挥俯略涧边棘同行咲吾馁尔斧安用历快意岂不能物材各有适可以相天子衆穉讵足识龙冈漫兴五首卧龙一去忘消息千古龙冈漫有名草屋何人方管乐桑间无耳听咸英江沙漠漠遗云鸟草木萧萧动甲兵好共鹿门龎处士相期採药入靑㝠陆广晓发初日曈曈似晓霞雨㾗新霁渡头沙溪深几曲云藏崃树老千年雪作花白鸟去边廽驿路靑崖缺处见人家遍行竒胜才经此江上无劳羡九华元夕二首故园今夕是元霄独向蛮村坐寂寥頼有遗经堪作伴喜无车马过相邀春还草阁梅先动月满虚庭雪未消堂上花灯诸弟集重闱应念一身遥去年今日卧燕台铜鼓中宵隐地雷月傍苑楼灯彩淡风传阁道马蹄回炎荒万里频囬首羗笛三更谩自哀尚忆先朝多乐事孝皇曾爲两宫开南菴次韵二首隔水樵渔亦几家縁冈石路入溪斜松林晚映千峰雨枫叶秋连万树霞渐觉形骸逃物外未妨游乐在天涯频来不用劳僧榻巳僣汀鸥一席沙斜日江波动客衣水南深竹见巖扉渔人收网舟初集野老忘机坐未归渐觉云间栖翼乱愁看天比暮云飞年年岁晚长爲客闲杀西湖旧钓矶赠刘侍御一首蹇以反身困以遂志今日患难正阁下受用处也知之则处此当自别病笔不能多及然其余亦无足言者聊次韵某顿首刘侍御大人契长相送河桥未隔年相逄又过小春天忧时敢负君臣义念别差爲儿女怜道自升沉宁有定心存气节不无偏知君巳得虚舟意随处风波只晏然啾啾吟知者不惑仁不忧君胡戚戚睂䨇愁信歩行来皆坦道凭天判下非人谋用之则行舎卽休此身浩荡浮虚舟丈夫落落掀天地岂顾束缚如穷囚千金之珠弹鸟雀掘土何烦用镯镂君不见东家老翁防虎患虎夜入室衘其头西家儿童不识虎执竿驱虎如驱牛痴人惩噎遂废食愚者畏溺先自投人生逹命自洒落忧䜛避毁徒啾啾战伐诗丁丑二月征漳寇进兵长汀道中有感将略平生非所长也提戎马入汀漳数峯斜日旌旗远一道春风皷角扬莫倚贰师能出塞极知充国善平羗疮痍到处曾无补翻忆钟山旧草堂囘军上杭山城经月驻旌戈亦复幽㝷到薜萝南国已忻囘甲马东田初喜出农簑溪云晓度千峰雨江涨新生两㟁波暮倚七星瞻北极絶怜苍翠晚来多闻日仁买田霅上携同志待予归二首见说相携霅上耕连簑应巳出乌程荒畬初垦功须倍秋熟虽微税亦轻雨后湖舠兼学钓饷余堤树合闲行山人乆有归农兴犹向千峰夜度兵喜雨三首卽看一雨洗兵戈便觉光风转石萝顺水飞樯来贾泊絶江喧浪舞渔簑片云东望怀梁国五月南征想伏波长拟归耕犹未得云门初伴渐无多又吹角峰头晓散军横空万骑下氤氲前旌巳带洗兵雨飞鸟犹惊卷阵云南畆渐忻农事动东山休共凯歌闻正思锋镝堪挥涙一战功成未足云囘军九连山道中短述百里妖氛一战淸万峰雷雨洗囘兵未能干羽苗顽格㴱媿壶浆父老迎莫倚谋攻爲上䇿还须内治是先声功微不愿希侯赏但乞蠲输絶横征囘军龙南小憇玉石巖䨇洞絶竒徘徊不忍去因寓以阳明别洞之号兼畱此作三首甲马新从鸟道囘览竒还更陟崖嵬㓂平渐喜流移复春煖兼欣农务开两窦高明行日月九关深黑闭风雷投簮最好支茅地恋土犹懐旧钓台月下吟江天月色自淸秋不管人间底许愁谩忆翠华旋北极正怜白髪倚南楼狼烽絶塞寒𥘉入鹤怨空山夜未休莫重三公轻一日虚名眞觉是浮沤江西诗鄱阳战捷甲马秋惊皷角风旌旗晓拂阵云红勤王敢在汾淮后恋阙眞随江汉东羣丑漫劳同吠犬九重端合是飞龙涓埃未遂酬沧海病懒先须伴赤松书草萍驿九月献俘北上驻草萍时巳暮忽传王师巳及徐淮遂乗夜速发次壁间韵纪之二首一战功成未足竒亲征消息尚堪危边𤇺西北方传警民力东南巳尽疲万里秋风嘶甲马千山斜日度旌旗小臣何尔驱驰急欲请囘銮罢六师南宁劳矣田人莫远迎疮痍未定犬犹惊燹余破屋须先缉雨后荒畬莫废耕归喜迯亡来负襁贫怜𥜗袴缀旗旌圣朝恩泽寛如海甑鲋盆鱼纵尔生卽事漫述四首百战㴱秋始罢兵六师冬尽尚南征诚微未足囘天意性僻还多拂世情烟水沧江从鹤好风云溟海任龙争他年若访陶元亮五柳新居在赤城又茅茨松菊别多年底事寒江尚客船强所不能儒作将付之无柰数由天徒闻诸葛能兴汉未必田单解误燕最羡渔翁闲事业一竿明月一簑烟谒伏波二首四十年前梦里诗此行天定岂人爲徂征敢倚风云阵所过须同时雨师尚喜远人知向望却惭无术救疮痍从来胜算归廊庙耻説兵戈定四夷道学诗书庭蕉檐前蕉叶緑成林长夏全无暑气侵但得雨声连夜静不妨月色半床隂新诗旧叶题将满老芰踈梧恨共㴱莫笑郑人谈讼鹿至今醒梦两难㝷别方叔贤四首西樵山色远依依东指江门石路微料得楚云台上客乆悬秋月待君归又道本无爲只在人自行自住岂须邻坐中便是天台路不用渔郎更问津夜宿香山林宗师房次韵二首乆落泥途惹世情紫崖丹壑是平生养眞无力常怀静窃禄未归羞问名树隐洞泉穿石细云廻溪路入花平道人只住层萝上明月峯头有磬声别易仲迢逓滁山春子行亦何远累然良苦心惝恍不遑饭至道不外得一悟失羣闇秋风洞庭波游子归巳晚结兰意方勤寸草心先㫁末学乆批离頽波竟谁挽归哉念流光一逝不复返瑯琊山中三首草堂寄放瑯琊间溪鹿巖僧且共闲氷雪能囘草木死春风不化山石顽六经散地莫收拾丛棘𬒳道谁刋删巳矣驱驰二三子鳯图不岀吾将还别希颜二首后㑹难期别未轻莫辞行李滞江城且畱南国春山兴共听西堂夜雨声归路终知云外去晴湖想见镜中行爲㝷洞里幽栖处还有峰头䨇鹤鸣送德观归省二首瑯琊雪是故园雪故园春亦瑯琊春天机动处卽生意世事到头还俗尘立雪浴沂传故事吟风弄月是何人到家好谢二三子莫向长沮错问津山中示诸生五首路絶春山乆废㝷野人扶病强登临同游仙侣须乗兴共探花源莫厌㴱鸣鸟游丝俱自得闲云流水亦何心从前却恨牵文句展转支离叹陆沉其三桃源在何许西峰最㴱处不用问渔人沿溪踏花去其四池上偶然到红花间白花小亭闲可坐不必问谁家其五溪边坐流水水流心共闲不知山月上松影落衣班龙潭夜坐何处花香入夜淸石林茅屋隔溪声幽人月出毎孤徃栖鸟山空时一鸣草露不辞芒屦湿松风偏与葛衣轻临流欲写猗兰意江北江南无限情送蔡希颜三首正德癸酉冬希渊赴南宫试访予滁阳遂畱閲岁旣而东归问其故辞以疾希渊与予论学瑯琊之间于斯道旣释然矣别之以诗风雪蔽旷野百鸟凁不翻孤鸿亦何事噭噭遡寒云岂伊稻梁计独徃求其羣之子眇万钟就我滁水濵野寺同游诣春山共攀援鸟鸣幽谷曙伐术西涧曛淸夜湛玄思晴牕玩竒文寂景赏新悟微言欣有闻寥寥绝代下此意冀可论其二羣鸟喧北林黄鹄独南逝北林岂无枝罗弋苦难避之子丹霞姿辞我云门去山空响流泉路僻迷㴱树长谷何纾紫芝春可茹求志蹔栖巖避喧宁遯世繄子辱风尘送子媿云雾匡时巳无术希圣徒有慕倘入阳明峰爲㝷旧栖处滁阳别诸友滁阳诸友从游送子至乌衣不能别及暮王性甫汝德诸友送至江浦必畱居俟予渡江因书此促之归幷寄诸贤庻几共进此学以慰离索耳滁之水入江流江潮日复来滁州相思若潮水来往何时休空相思亦何益欲慰相思情不如崇令德掘地见泉水随处无弗得何必驱驰爲千里远相卽裙见尧羮与舜墙又不见孔与跖对面不相识逆旅主人多慇懃出门转眄成路人栖云楼坐雪二首才看庭树玉森森忽漫阶除巳许深但得诸生通夕坐不妨老子半酣吟琼花入座能欺酒氷熘垂檐欲堕针却忆征南诸将士未禁寒夜铁衣沉又此日栖云楼上雪不知天意爲谁㴱忽然夜半一言觉又动人间万古吟玉树有花难结果天机无线可通针晓来不觉城头鼓老懒羲皇睡正沉山中懒睡四首古洞幽深绝世人石床风细不生尘日长一觉羲皇睡又见峰头上月轮又人间白日醒犹睡老子山中睡却醒醒睡两非还两是溪云漠漠水泠泠次栾子仁韵送别四首子仁归以四诗请用其韵荅之言亦有过者葢因子仁之病而药之病巳则去其药野夫非不爱吟诗才欲吟诗卽乱思未㑹性情涵泳地二南还合是淫辞又道听涂传影响前可怜绝学遂多年正须闭口林间坐莫道靑山不觧言远公讲经台远公説法有高台一朶靑莲云外开台上乆无狮子吼野狐时复听经来白鹿洞独对亭五老隔靑冥㝷常不易见我来骑白鹿凌空陟飞巚长风卷浮云褰帷始窥面一笑仍旧颜媿我鬓先变我来尔爲主干坤亦邮传海灯照孤月静对有余眷彭蠡浮一觞宾主聊酬劝悠悠万古心黙契可无辩登莲花峰莲花顶上老僧居脚踏莲花不染泥夜半华心吐明月一颗悬空黍米珠䨇峯遗柯生乔尔家䨇峯下不见䨇峰景如锥处囊中深藏未脱颖盛德心愈卑幽人迹多屏悠然望䨇峯可以发深省将游九华移舟宿寺山二首维舟谷口傍烟霏共说前冈石径微竹杖穿云㝷寺去籐筐採药带花归诸生晚佩联芳杜野老春霞缀衲衣风咏不须沂水上碧山明月更淸辉夜宿天池月下闻雷次早知山下大雨天池之水近无主木魅山妖竞偷取于然又盗山头云去向人间作风雨答朱汝德用韵东去蓬瀛合有津若爲风雨动经旬同来海㟁登舟者俱是尘寰欲渡人弱水洪涛非世险长年三老定谁眞靑鸾眇眇无消息怅望烟花又暮春文殊台夜观佛灯老夫高卧文殊台拄杖夜撞靑天开散落星辰满平野山僧尽道佛灯来无题巖头有石人爲我下嶙峋脚踏破履五十两身披旧衲四十斤任重致远香象力餐霜坐雪金刚身夜寒䨇虎与温足雨后秃龙来伴宿手握顽砖镜未光舌底流泉梅未熟夜来拾得遇寒山翠竹黄花好共看同来问我安心法还解将心与汝安睡起偶成四十余年睡梦中而今醒眼始朦胧不知日巳过亭午起向高楼撞晓钟又起向高楼撞晓钟尚多昬睡正懵懵纵令日暮醒犹得不信人间耳尽聋夜坐独坐秋庭月色新干坤何处更闲人高歌度与淸风去幽意自随流水春千圣本无心外诀六经须拂镜中尘却怜扰扰周公梦未及惺惺陋巷贫天泉楼夜坐和萝石韵莫厌西楼坐夜㴱几人今夕此登临白头未是形容老赤子依然混沌心隔水鸣榔闻过棹映牕残月见疎林看君巳得忘言意不是当年只苦吟咏良知四首示诸生箇箇人心有仲尼自将闻见苦遮迷而今指与眞头面只是良知更莫疑问君何事日憧憧烦恼塲中错用功莫道圣门无口诀良知两字是参同人人自有定盘针万化根源总在心却笑从前颠倒见枝枝叶叶外头㝷无声无臭独知时此是干坤万有基抛却自家无尽藏沿门持钵效贫儿示诸生三首人人有路透长安坦坦平平一直看尽道圣贤须有秘翻嫌易简却求难只从孝弟爲尧舜莫把辞章学柳韩不信自心原具足请君随事反身观长安有路极分明何事幽人旷不行遂使蓁茅成间塞尽敎麋鹿自纵横徒闻绝境劳悬想指与迷途却浪惊冐险丼投蛇虺窟顚崖堕壑竟亡生荅人问道饥来喫饭倦来眠只此修行玄更玄说与世人浑不信却从身外覔神僊寄石潭二絶仆兹行无所乐乐与二公一㑹耳得见闲斋固巳如见石潭矣畱不尽之兴于后期岂谓乐不可极耶闻尊恙已平复必于不出见客无乃太以界限自拘乎奉次二绝用发一笑且以致不及请敎之憾见说新居止隔山肩舆晓出暮堪还知公乆巳藩篱撤何事㴱林尙闭关乗兴相㝷渉万山扁舟亦复及门还莫将身病爲心病可是无关却有关长生长生徒有慕苦乏大药资名山遍探歴悠悠鬓生丝㣲躯一系念去道日远而中嵗忽有觉九还乃在兹非炉亦非鼎何坎复何离本无终始䆒宁有死生期彼哉游方士诡辞反増疑纷然诸老翁自传困多岐干坤由我在安用他求爲千圣皆过影良知乃吾师阳明先生文章集卷四终临海后学王立凖较梓阳明先生集要阳明先生集要文章编跋䟦立凖谫劣叨令乎和和固文成公治兵闽贑时所䟽建邑也䂓画具在顷凖初抵任时道䑓施公即勅县创祠脩祀事并兴复三团五隘之制凖禀奉惟谨一日出文成集示凖曰此余所删定三编也一理学一经济一文章评释丹铅累累贯珠曰公之精神在此矣准捧而读之如日月之行天如河汉之无极郭象註荘苏洵评孟未易逾此昔弇州谓此道理在孔门若五百白牛乳阳明先生于内点出醍醐服之旣乆仍以爲酪迨龙溪王子再一提破使人㗋间作甘露快今经公手定廼遂一盘托出全集取备三编取要公之教尽文成之教而点缀阐明条分缕析使上智一往入室后学易于得门文成之敎又得公之教而益大眀也公功頋不更在龙溪上耶公莅漳先后八年课士在日録靖海在捷䟽着述在铭其于文成之理学经济文章业已身见之竹事矣诵説旂常自有鸿撰凖末学下吏何敢妄为绘天独唯奉命寿梓以来始甲戌冬竣乙亥夏中间见公所审定凢再四如数语稍未惬衷不惮既梓悉易只字必期全羙无难飞檄洊更始知圣贒用心之虚固如此书成奉以蔵之文成祠中和水汤汤和山苍苍文成耶施公耶吾和视海内固先𬒳姚江之泽于无疆矣凖不敏何幸躬逄其盛因告成事嵗月而僣䟦之崇祯捌年中元日后学属吏王立准谨䟦门人曾宏中盥书跋道台施公起家姚江则文成其先正也公之于道不汲汲焉登坛𥪡义而澄懐密证以陶冶其性灵半世营综咸有祖述世之绪文成者如朗之学华在形骸外去乃更远而后知公之于文成㴱也公宦辙所都文成集在其砚北尝细按而精择之分爲三立合爲一编命属吏凖梓之以传公手加详隲洞㴱抉微意有不惬稿凡数易肇工甲戌之秋以乙亥夏杪报竣如公者是足爲文成功臣矣夫敝邑𥚹小故文成开府虔州时所疏建也报勲之祠阙焉未称至公而张主之法坛倍肃旷典常新文旣在兹镂板托焉日月经天光采常鲜谁非表章之力哉凖以司存两执斯役不至陨坠作墙外傼凖则幸矣属吏王立凖谨识阳明先生集要阳明先生集要理学编卷第一阳明先生集要理学编目录卷一传习录一传习录二传习录三阳明先生集要理学编卷一同邑后学施邦曜重编江右后学曾樱叅订传习录一先生于大学格物诸说悉以旧本爲正葢先儒所谓误木者也爱始闻而骇旣而疑巳而殚精竭思叅互错纵以质于先生然后知先生之说若水之寒若火之热断断乎百世以俟圣人而不惑者也先生明天授然和乐坦易不事边幅人见其少时豪迈不羁又尝泛滥于词章岀入二氏之学骤闻是说皆目以爲立异好奇澷不省究不知先生居夷三载处用养静精一之功固巳超入圣域粹然大中至正之归矣爱朝夕炙门下但见先生之道卽之若易而仰之愈高见之若麄而探之愈精就之若近而造之愈益无穷十余年来竟木能窥其藩篱世之君子或与先生仅交一面或犹未闻其謦欬或先懐忽易愤激之心而澽欲于立谈之间传闻之说臆断悬度如之何其可得也从游之士闻先生之敎往往得一而遗二见其牝牡骊黄而弃其所谓千里者故爱僃录平日所闻私示同志相与考而正之庻无负先生之敎云门人徐爱书爱问在亲民朱子谓当作新民后章作新民之文似亦有据先生以爲宜从旧本作亲民亦有所据否先生曰作新民之新是自新之民与在新民之新不同此岂足爲据作字却与亲字相对然非新字义下面治国平天下处皆于新字无发明如云君子贤其贤而亲其亲小人乐其乐而利其利如保赤子民之所好好之民之所恶恶之此之谓民之父母之类皆是亲字意亲民犹孟子亲亲仁民之谓亲之卽仁之也百姓不亲舜使契爲司徒敬敷五敎所以亲之也尧典克明峻德便是明明德以亲九族至平章协和便是亲民便是明明德于天下又如孔子言修巳以安百姓修巳便是明明德安百姓便是亲民说亲民便兼敎养意说新民便觉偏了爱问知止而后有定朱子以爲事事物物皆有定理似与先生之说相戾先生曰于事事物物上求至善却是义外也至善是心之本体只是明明德到至精至一处便是然亦未尝离却事物本註所谓尽夫天理之极而无一毫人欲之私者得之爱问至善只求诸心恐于天下事理有不能尽先生曰心卽理也天下又有心外之事心外之理乎爱曰如事父之孝事君之忠交友之信治民之仁其间有许多理在恐亦不可不察先生叹曰此说之蔽乆矣岂一语所能悟今姑就所问者言之且如事父不成去父上求个孝的理事君不成去君上求个忠的理交友治民不成去友上民上求个信与仁的理都只在此心心卽理也此心无私欲之蔽卽是天理不须外面添一分以此纯乎天理之心发之事父便是孝发之事君便是忠发之交友治民便是信与仁只在此心去人欲存天理上用功便是爱曰闻先生如此说爱巳觉有省悟处但旧说纒于胸中尚有未脱然者如事父一事其间温凊定省之类有许多节目不知亦须讲求否先生日如何不讲求只是有个头脑只是就此心去人欲存天理上讲求就知讲求冬温也只是要尽此心之孝恐怕有一毫人欲间杂讲求夏凊也只是要尽此心之孝恐怕有一毫人欲间杂只是讲求得此心此心若无人欲纯是天理是个诚于孝亲的心冬时自然思量父母的寒便自要去求个温的道理夏时自然思量父母的热便自要去求个凊的道理这都是那诚孝的心发出来的条件却是须有这诚孝的心然后有这条件发出来譬之树木这诚孝的心便是根许多条件便是枝叶须先有根然后有枝叶不是先寻了枝叶然后去种根礼记言孝子之有㴱爱者必有和气有和气者必有愉色有愉色者必有婉容须是有个㴱爱做根便自然如此郑朝朔问至善亦须有从事物上求者先生曰至善只是此心纯乎天理之极便是更于事物上怎生求且试说几件看朝朔曰且如事亲如何而爲温凊之节如何而爲奉养之宜须求个是当方是至善所以有学问思辨之功先生曰若只是温凊之节奉养之宜可一日二日讲之而尽用得甚学问思辨惟于温凊时也只要此心纯乎天理之极奉养时也只要此心纯乎天理之极此则非有学问思辨之功将不免于毫釐千里之谬所以虽在圣人犹加精一之训若只是那些仪节求得是当便谓至善卽如今扮戏子扮得许多温凊奉养的仪节是当亦可谓之至善矣爱于是日又有省爱因未会先生知行合一之训与宗贤惟贤往复辨论未能决以问于先生先生曰试举看爱曰如今人尽有知得父当孝兄当弟者却不能孝不能弟便是知与行分明是两件先生曰此巳𬒳私欲隔断不是知行的本体了未有知而不行者知而不行只是未知圣贤敎人知行正是要复那本体不是着你只恁的便罢故大学指个眞知行与人看说如好好色如恶恶臭见好色属知好好色属行只见那好色时巳自好了不是见了后又立个心去好闻恶臭属知恶恶臭属行只闻那恶臭时巳自恶了不是闻了后别立个心去恶如鼻塞人虽见恶臭在前鼻中不曾闻得便亦不甚恶亦只是不曾知臭就如称某人知孝某人知弟必是其人巳曾行孝行弟方可称他知孝知弟不成只是晓得说些孝弟的话便可称爲知孝弟又如知痛必巳自痛了方知痛知寒必巳自寒了知饥必巳自饥了知行如何分得开此便是知行的本体不曾有私意隔断的圣人敎人必要是如此方可谓之知不然只是不曾知此却是何等紧切着贯的工夫如今苦苦定要说知行做两个是甚么意其要说做一个是甚么意若不知立言宗旨只管说一个两个亦有甚用爱曰古人说知行做两个亦是要人见个分晓一行做知的工夫一行做行的工夫卽工夫始有下落先生曰此却失了古人宗旨也某尝说知是行的主意行是知的工夫知是行之始行是知之成若会得时只说一个知巳自有行在只说一个行巳自有知在古人所以旣说一个知又说一个行者只爲世间有一种人懵懵憧憧的任意去做全不解思惟省察也只是个冥行妄作所以必说个知方才行得是又有一种人茫茫荡荡悬空去思索全不肻着实躬行也只是个揣摸影响所以必説一个行方才知得眞此是古人不得巳补偏救弊的说话若见得这个意时卽一言而足今人却就将知行分作两件去做以爲必先知了然后能行我如今且去讲习讨论做知的工夫待知得眞了方去做行的工夫故遂终身不行亦遂终身不知此不是小病痛其来巳非一日矣某今说个知行合一正是对病的药又不是某凿空杜撰知行本体原是如此今若知得宗旨时卽说两个亦不妨亦只是一个若不会宗旨便说一个亦济得甚事只是闲说话爱问昨闻先生止至善之敎巳觉工夫有用力处但与朱子格物之训思之终不能合先生曰格物是止至善之功旣知至善卽知格物矣爱曰昨以先生之敎推之格物之说似亦见得大略但朱子之训其于书之精一论语之博约孟子之尽心知性皆有所证据以是未能释然先生曰子夏笃信圣人曾子反求诸巳笃信固亦是然不如反求之切今旣不得于心安可狃于旧闻不求是当就如朱子亦尊信程子至其不得于心处亦何尝苟从精一博约尽心本自与吾说脗合但未之思耳朱子格物之训未免牵合附㑹非其本旨精是一之功博是约之功曰仁旣明知行合一之说此可一言而喻尽心知性知天是生知安行事存心养性事天是学知利行事殀寿不贰修身以俟是困知勉行事朱子错训格物只爲倒看了此意以尽心知性爲物格知至要初学便去做生知安行事如何做得爱问尽心知性何以爲生知安行先生曰性是心之体天是性之源尽心卽是尽性惟天下至诚爲能尽其性知天地之化育存心者心有未尽也知天如知州知县之知是自巳分上事巳与天爲一事天如子之事父臣之事君须是恭敬奉承然后能无失尚与天爲二此便是圣贤之别至于殀寿不贰其心乃是敎学者一心爲善不可以穷通殀寿之故便把爲善的心变动了只去修身以俟命见得穷通寿殀有个命在我亦不必以此动心事天虽与天爲二巳自见得个天在面前俟命便是未曾见面在此等候相似此便是初学立心之始有个困勉的意在今却倒做了所以使学者无下手处爱曰昨闻先生之敎亦影影见得工夫须是如此今闻此说益无可疑爱昨晚思格物的物字卽是事字皆从心上说先生曰然身之主宰便是心心之所发便是意意之本体便是知意之所在便是物如意在于事亲卽事亲便是一物意在于事君卽事君便是一物意在于仁民爱物卽仁民爱物便是一物意在于视听言动卽视听言动便是一物所以某说无心外之理无心外之物中庸言不诚无物大学明明德之功只是个诚意诚意之功只是个格物先生又曰格物如孟子大人格君心之格是去其心之不正以全其本体之正但意念所在卽要去其不正以全其正卽无时无处不是存天理卽是穷理天理卽是明德卽是明明德又曰知是心之本体心自然会知见父自然知孝见兄自然知弟见孺子入井自然知恻隐此便是良知不假外求若良知之发更无私意障碍卽所谓充其恻隐之心而仁不可胜用矣然在常人不能无私意障碍所以须用致知格物之功胜私复理卽心之良知更无障碍得以充塞流行便是致其知知致则意诚爱问先生以博文爲约礼工夫㴱思之未能得略请开示先生曰礼字卽是理字理之发见可见者谓之文文之隐㣲不可见者谓之理只是一物约礼只是要此心纯是一个天理要此心纯是天理须就理之发见处用功如发见于事亲时就在事亲上学存此天理发见于事君时就在事君上学存此天理发见于处富贵贫贱时就在处富贵贫贱上学存此天理发见于处患难夷狄时就在处患难夷狄上学存此天理至于作止语黙无处不然随他发见处卽就那上而学个存天理这便是博学之于文便是约礼的工夫博文卽是惟精约礼卽是惟一爱问道心常爲一身之主而人心每听命以先生精一之训推之此语似有弊先生曰然心一也未杂于人谓之道心杂以人爲谓之人心人心之得其正者卽道心道心之失其正者卽人心初非有二心也程子谓人心卽人欲道心卽天理语若分析而意实得之今曰道心爲主而人心听命是二心也天理人欲不竝立安有天理爲主人欲又从而听命者爱问文中子韩退之先生曰退之文人之雄耳文中子贤儒也后人徒以文词之故推尊退之其实退之去文中子远甚爱问何以有拟经之失先生曰拟经恐未可尽非且说后世儒者着述之意与拟经如何爱曰世儒着述近名之意不无然期以明道拟经纯若爲名先生曰着述以明道亦何所效法曰孔子删述六经以明道也先生曰然则拟经独非效法孔子乎爱曰着述卽于道有所发明拟经似徒拟其迹恐于道无补先生曰子以明道者使其反朴还淳而见诸行事之实乎抑将美其言词而徒以譊譊于世也天下之大乱由虚文胜而实行衰也使道明于天下则六经不必述删述六经孔子不得巳也自伏羲画卦至于文王周公其间言易如连山归藏之属纷纷籍籍不知其几易道大乱孔子以天下好文之风日盛知其说之将无纪极于是取文王周公之说而赞之以爲惟此爲得其宗于是纷纷之说尽废而天下之言易者始一书诗礼乐春秋皆然书自典谟以后诗自二南以降如九丘八索一功淫哇逸荡之词葢不知其几千百篇礼乐之名物度数至是亦不可胜穷孔子葢删削而述正之然后其说始废如书诗礼乐中孔子何尝加一语今之礼记诸说皆后儒附会而成巳非孔子之旧至于春秋虽称孔子作之其实皆鲁史旧文所谓笔者笔其旧所谓削者削其繁是有减无増孔子述六经惧䌓文之乱天下惟简之而不得使天下务去其文以求其实非以文敎之也春秋以后繁文益盛天下益乱始皇焚书得罪是出于私意又不合焚六经若当时志在明道其诸反经叛理之说悉取而焚之亦正暗合删述之意自秦汉以降文又日盛若欲尽去之断不能去只宜取法孔子录其近是者而表章之则其诸怪悖之说亦宜渐渐自废不知文中子当时拟经之意如何某切㴱有取于其事以爲圣人复起不能易也天下所以不治只因文盛实衰人出巳见新竒相高以眩俗取誉徒以乱天下之聪明涂天下之耳目使天下靡然争务修饰文词以求知于世而不复知有敦本尚实反朴还淳之行是皆着述者有以启之爱曰着述亦有不可缺者如春秋一经若无左传恐亦难膮先生曰春秋必待传而后明是歇后谜语矣圣人何苦爲此艰㴱隐晦之词左传多是鲁史旧文若春秋须此而后明孔子何必削之爱曰伊川亦云传是案经是断如书弑某君伐某国若不明其事恐亦难断先生曰伊川此言恐亦是相沿世儒之说未得圣人作经之意如书弑君卽弑君便是罪何必更问其弑君之详征伐当自天子出书伐国卽伐国便是罪何必更问其伐国之详圣人述六经只是要正人心只是要存天理去人欲于存天理去人欲之事则尝言之或因人请问各随分量而说亦不肻多道恐人专求之言语故曰予欲无言若是一切纵人欲灭天理的事又安肻详以示人是长乱导姦也故孟子云仲尼之门无道桓文之事者是以后世无传焉此便是孔门家法世儒只讲得一个霸者的学问所以要知得许多阴谋诡计纯是一片功利的心与圣人作经的意思正相反知何思量得通因叹曰此非达天德者未易与言此也又曰孔子云吾犹及史之阙文也孟子云尽信书不如无书吾于武城取二三䇿而巳孔子删书于唐虞夏四五百年间不过数篇岂更无一事而所述止此圣人之意可知矣圣人只是要删去繁文后儒却只要添上爱曰圣人作经只是要去人欲存天理如五霸以下事圣人不欲详以示人则诚然矣至如尧舜以前事如何略不少见先生曰羲黄之世其事疎濶传之者鲜矣此亦可以想见其时全是淳庞朴素略无文彩的气象此便是大古之治非后世可及爱曰如三坟之类亦有传者孔子何以删之先生曰纵有传者亦于世变渐非所宜风气益开文采日胜至于周末虽欲变以夏商之俗巳不可挽况唐虞乎又况羲黄之世乎然其治不同其道则一孔子于尧舜则祖述之于文武则宪章之文武之法卽是尧舜之道但因时致治其设施政令巳自不同卽忧商事业施之于周巳有不合故周公思兼三王其有不合仰而思之夜以继日况太古之治岂复能行斯固圣人之所可略也又曰专事无爲不能如三王之因时致治而必欲行以太古之俗卽是佛老的学术因时致治不能如三王之一本于道而以功利之心行之卽是霸者以下事业后世儒者诈多讲来讲去只是讲得个霸行又曰唐虞以上之治后世不可复也略之可也三代以下之治后世不可法也削之可也惟三代之治可行然而世之论三代者不明其本而徒事其末则亦不可复矣爱曰先儒论六经以春秋爲史史专记事恐与五经事体终或稍异先生曰以事言谓之史以道言谓之经事卽道道卽事春秋亦经五经亦史易是庖羲氏之史书是尧舜以下史诗礼乐是三代史其事其道同安有所谓异又曰五经亦只是史史以明善恶示训戒善可爲训者时存其迹以示法恶可爲戒者存其戒而削其事以杜姦爱曰存其迹以示法亦是存天理之本然削其事以杜姦亦是遏人欲于将萌否先生曰圣人作经固无非是此意然又不必泥着文句爱又问恶可爲戒者存其戒而削其事以杜姦何独于诗而不删郑衞先儒谓恶有可以惩创人之逸志然否先生曰诗非孔门之旧本矣孔子云放郑声郑声淫又曰恶郑声之乱雅乐也郑衞之音亾国之音也此是孔门家法孔子所定三百篇皆所谓雅乐皆可奏之郊庙奏之乡党皆所以宣畅和平涵泳德性移风易俗安得有此是长淫导姦矣此必秦火之后世儒附会以足三百篇之数葢淫佚之词世俗多所喜传如今闾巷皆然恶者可以惩创人之逸志是求其说而不得从而爲之辞爱因旧说汨没始闻先生之敎实是骇愕不定无入头处其后闻之旣乆渐知反身实践然后始信先生之学爲孔门嫡传舍是皆傍蹊小径断港絶河矣如说格物是诚意的工夫明善是诚身的工夫穷理是尽性的工夫道问学是尊德性的工夫博文是约礼的工夫惟精是惟一的工夫诸如此类始皆落落难合其后思之旣久不觉手舞足蹈传习录二先生曰持志如心痛一心在痛上岂有工夫说闲话管闲事澄问主一之功如读书则一心在读书上接客则一心在接客上可以爲主一乎先生曰好色则一心在好色上好货则一心在好货上可以爲主一乎是所谓逐物非主一也土一是专主一个天理问立志先生曰只念念要存天理卽是立志能不忘乎此乆则自然心中凝聚犹道家所谓结圣胎也此天理之念常存驯至于美大圣神亦只从此一念存养扩充去耳日间工夫觉纷扰则静坐觉懒看书则且看书是亦因病而药处朋友务相下则得益相上则损问后世着述之多恐亦有乱正学先生曰人心天理浑然圣贤笔之书如写眞传神不过示人以形状大略使之因此而讨求其眞耳其精神意气言笑动止固有所不能传也后世着述是又将圣人所畵摩倣誊写而妄自分析加増以逞其技其失眞愈远矣问圣人应变不穷莫亦是预先讲求否先生曰如何讲求得许多圣人之心如明镜只是一个明则随感而应无物不照未有巳往之形尙在未照之形先具者若后世所讲却是如此是以与圣人之学大背周于制礼作乐以文天下皆圣人所能爲尧舜何不尽爲之而待于周公孔子删述六经以诏万世亦圣人所能爲周公何不先爲之而有待于孔子是知圣人遇此时方有此事只怕镜不明不怕物来不能照讲求事变亦是照时事然学者却须先有个明的工夫学者惟患此心之未能明不患事变之不能尽曰然则所谓沖漠无朕而万象森然巳具者其言何如曰是说本自好只不善看亦便有病痛义理无定在无穷尽吾与子言不可以少有所得而遂谓止此也再言之十年二十年五十年未有止也他日又曰圣如尧舜然尧舜之上善无尽恶如桀纣然桀纣之下恶无尽使桀纣未死恶宁止此乎使善有尽时文王何以望道而未之见问静时亦觉意思好才遇事便不同如何先生曰是徒知养静而不用克巳工夫也如此临事便要倾倒人须在事上磨方立得住方能静亦定动亦定问上达工夫先生曰后儒敎人才渉精㣲便谓上达未当学且说下学是分下学上达爲二也夫目可得见耳可得闻口可得言心可得思者皆下学也目不可得见耳不可得闻口不可得言心不可得思者上达也如木之栽培灌漑是下学也至于日夜之所息条达畅茂乃是上达人安能预其力哉故凡可用功可吿语者皆下学上达只在下学里凡圣人所说虽极精㣲俱是下学学者只从下学里用功自然上达去不必别寻上达的工夫千古圣人只有这些子又曰人生一世惟有这件事问惟精惟一是如何用功先生曰惟一是惟精主意惟精是惟一功夫非惟精之外复有惟一也精字从米姑以米譬之要得此米纯然洁白便是惟一意然非加舂簸筛拣惟精之功则不能纯然洁白也舂簸筛㨂是惟精之功然亦不过要此米到纯然洁白而巳博学审问愼思明辩笃行者皆所以爲惟精而求惟一也他如博文者卽约礼之功格物致知者卽诚意之功道问学卽尊德性之功明善卽诚身之功无二说也漆雕开曰吾斯之未能信夫子说之子路使子羔爲费宰子曰贼夫人之子曾点言志夫子许之圣人之意可见矣问宁静存心时可爲未发之中否先生曰今人存心只定得气当其宁静时亦只是气宁静不可以爲未发之中曰未便是中莫亦是求中工夫曰只要去人欲存天理方是工夫静时念念去人欲存天理动时念念去人欲存天理不管宁静不宁静若靠那宁静不惟渐有善静厌动之弊中间许多病痛只是濳伏在终不能絶去遇事依旧滋长以循理爲主何尝不宁静以宁静爲主未必能循理问孔门言志由求任政事公西赤任礼乐多少实用及曾晳说来却是耍的事圣人却许他是意何如曰三子是有意必有意必便偏着一边能此未必能彼曾点这意思却无意必便是素其位而行不愿乎其外素夷狄行乎夷狄素患难行乎患难无入而不自得矣三子所谓汝器也曾点便有不器意然三子之才各卓然成章非若世之空言无实者故夫子亦皆许之问知识不长进如何先生曰爲学须有本原须从本原上用力渐渐盈科而进僊家说婴儿亦善譬婴儿在母腹时只是纯气有何知识出胎后方始能啼旣而后能笑又旣而后能认识其父母兄弟又旣而后能立能行能持能负卒乃天下之事无不可能皆是精气日足则筋力日强聪明日开不是出胎日便讲求推寻得来故须有个本原圣人到位天地育万物也只从喜怒哀乐未发之中上养来后儒不明格物之说见圣人无不知无不能便欲于初下手时讲求得尽岂有此理又曰立志用功如种树然方其根芽犹未有干及其有干尚未有枝枝而后叶叶而后花实初种根时只管栽培灌溉勿作枝想勿作叶想勿作花想勿作实想悬想何益但不忘栽培之功怕没有枝叶花实问看书不能明如何先生曰此只是在文义上穿求故不明如此又不如爲旧时学问他倒看得多解得去只是他爲学虽极解得明晓亦终身无得须于心体上用功凡明不得行不去便须反在自心体上当卽可通葢四书五经不过说这心体这心体卽所谓道心体明卽是道明更无二此是爲学头恼处或问晦庵先生曰人之所以爲学者心与理而巳此语如何曰心卽性性卽理下一与字恐未免爲二此在学者善观之或曰人皆有是心心卽理何以有爲善有爲不善先生曰恶人之心失其本体问析之有以极其精而不乱然后合之有以尽其大而无余此言如何先生曰恐亦未尽此理岂容分析又何须凑合得圣人说精一自是尽省察是有事时存养存养是无事时省察澄尝问象山在人情事变上做工夫之说先生曰除了人情事变则无事矣喜怒哀乐非人情乎自视听言动以至富贵贫贱患难死生皆事变也事变亦只在人情里其要只在致中和致中和只在谨独澄问仁义礼智之名因巳发而有曰然他日澄曰恻隠羞恶辞让是非是性之表德邪曰仁义礼智也是表德性一而巳自其形体也谓之天主宰也谓之帝流行也谓之命赋于人也谓之性主于身也谓之心心之发也遇父便谓之孝遇君便谓之忠自此以往名至于无穷只一性而巳犹人一而巳对父谓之子对子谓之父自此以往至于无穷只一人而巳人只要在性上用功看得一性字分明卽万理灿然一日论爲学工夫先生曰敎人爲学不可执一偏初学时心猿意马拴缚不定其所思虑多是人欲一边故且敎之静坐息思虑久之俟其心意稍定只悬空静守如藁木死灰亦无用须敎他省察克治省察克治之功则无时而可间如去盗贼须有个扫除廓淸之意无事时将好色好货好名等私逐一追究摉寻出来定要㧞去病根永不复起方始爲快常如猫之捕鼠一眼看着一耳听着才有一念萌动卽与克去斩钉截铁不可姑容与他方便不可窝藏不可放他出路方是眞实用功方能扫除廓淸到得无私可克自有端拱时在虽曰何思何虑非初学时事初学必须思省察克治卽是思诚只思一个天理到得天理纯全便是何思何虑澄问有人夜怕鬼者奈何先生曰只是平日不能集义而心有所歉故怕若素行合于神明何怕之有子莘曰正直之鬼不须怕恐邪鬼不管人善恶故未免怕先生曰岂有邪鬼能迷正人乎只此一怕卽是心邪故有迷之者非鬼迷也心自迷耳如人好色卽是色鬼迷好货卽是货鬼迷怒所不当怒是怒鬼迷惧所不当惧是惧鬼迷也定者心之本体天理也动静所遇之时也澄问学庸同异先生曰子思括大学一书之义爲中庸首章问孔子正名先儒说上吿天子下告方伯废輙立郢此意如何先生曰恐难如此岂有一人致敬尽礼持我而爲政我就先去废他岂人情天理孔子旣肻与輙爲政必巳是他能倾心委国而听圣人盛德至诚必巳感化衞輙使知无父之不可以爲人必将痛哭奔走往迎其父父子之爱本于天性輙能悔痛眞切如此蒯聩岂不感动底豫蒯聩旣还輙乃致国请戮瞶巳见化于子又有夫子至诚调和其间当亦决不肻受仍以命輙羣臣百姓又必欲得輙爲君輙乃自暴其罪恶请于天子告于方伯诸侯而必欲致国于父聩与羣臣百姓亦皆表輙悔悟仁孝之美请于天子吿于方伯诸侯必欲得輙而爲之君于是集命于輙使之复君衞国輙不得巳乃如后世上皇故事率羣臣百姓尊聩爲太公备物致养而始退复其位焉则君君臣臣父父子子名正言顺一举而可爲政于天下矣孔子正名或是如此澄在鸿胪寺仓居忽家信至言皃病危澄心甚忧闷不能堪先生曰此时正宜用功若此时放过闲时讲学何用人正要在此等时磨錬父之爱子自是至情然天理亦自有个中和处过卽是私意人于此处多认做天理当爱则一向忧苦不知巳是有所忧患不得其正大抵七情所感多只是过少不及者才过便非心之本体必须调停适中始得就如父母之丧人子岂不欲一哭便死方快于心然却曰毁不灭性非圣人强制之也天理本体自有分限不可过也人但要识得心体自然増减分毫不得不可谓未发之中常人俱有葢体用一源有是体卽有是用有未发之中卽有发而皆中节之和今人未能有发而皆中节之利须知是他未发之中亦未能全得夜气是就常人说学者能用功则日间有事无事皆是此气翕聚发生处圣人则不消说夜气澄问操存舍亾章曰出入无时莫知其鄕此虽就常人心说学者亦须是知得心之本体亦元是如此则操存工夫始没病痛不可便谓出爲亾入爲存若论本体元是无出无入的若论出入则其思虑运用是出然主宰常昭昭在此何出之有旣无所出何入之有程子所谓腔子亦只是天理而巳虽终日应酬而不出天理卽是在腔子里若出天理斯谓之放斯谓之亾又曰出入亦只是动静动静无端岂有乡邪王嘉秀问佛以出离生死诱人入道僊以长生乆视诱人入道其心亦不是要人做不好究其极至亦是见得圣人上一截然非入道正路如今仕者有繇科有繇贡有繇传奉一般做到大官毕竟非入仕正路君子不繇也僊佛到极处与儒者略同但只知主一不知一卽是理有事时便是逐物无事时便是着空惟其有事无事一心皆在天理上用功所以居敬亦卽是穷理就穷理专一处说便谓之居敬就居敬精密处说便谓之穷理却不是居敬了别有个心穷理穷理时别有个心居敬名虽不同工夫只是一事就如易言敬以直内义以方外敬卽是无事时义义卽是有事时敬两句合说一件如孔子言修巳以敬卽不须言义孟子言集义卽不须言敬会得时横说𥪡说工夫总是一般若泥文逐句不识本领卽支离决裂工夫都无下落问穷理何以卽是尽性曰心之体性也性卽理也穷仁之理直要仁极仁穷义之理直要义极义仁义只是吾性故穷理卽是尽性如孟子说充其恻隐之心至仁不可胜用这便是穷理工夫日孚日先儒谓一草一木亦皆有理不可不察如何先生曰夫我则不暇公且先去理会自巳性情须能尽人之性然后能尽物之性日孚悚然有悟惟干问孟子言执中无权犹执一先生曰中只是天理只是易随时变易如何执得须是因时制宜难预先定一个规矩在如后世儒者要将道理一一说得无罅漏立定个格式此正是执一唐诩问立志是常存个善念要爲善去恶否曰善念存时卽是天理此念卽善更思何善此念非恶更去何恶此念如树之根芽立志者长立此善念而巳从心所欲不踰矩只是志到熟处精神道德言动大率收歛爲主发散是不得巳天地人物皆然问文中子是如何人先生曰文中子庻几具体而㣲惜其蚤死问如何却有续经之非曰续经亦未可尽非请问良乆曰更觉良工心独苦喜怒哀乐本体自是中和的才自家着些意思便过不及便是私克巳须要扫除廓淸一毫不存方是有一毫在则衆恶相引而来问律吕新书先生曰学者当务爲急算得此数熟亦恐未有用必须心中先具礼乐之本方可且如其书说冬用管以候气然至冬至那一刻时管灰之飞或有先后须臾之间焉知那管正値冬至之刻须自心中先晓得冬至之刻始得此便有不通处学者须先从礼乐本原上用功曰仁云心犹镜也圣人心如明镜常人心如昏镜近世格物之说如以镜照物照上用功不知镜尚昏在何能照先生之格物如磨镜而使之明磨上用功明了后亦未尝废照问道之精麄先生曰道无精麄人之所见有精麄如这一间房人初进来只见一个大规模如此处乆便柱壁之类一一看得明白再乆如柱上有些文藻细细都看出来然只是一间房先生曰诸公近见时少疑问何也人不用功莫不自以爲巳知爲学只循而行之是矣殊不知私欲日生如地上尘一日不妇便又有一层着实用功便见道无终穷愈探愈㴱必使精白无一毫不彻方可问知至然后可以言诚意今天理人欲知之未尽如何用得克巳工夫先生曰人若眞实切巳用功不巳则于此心天理之精㣲日见一日私欲之细㣲亦日见一日若不用克巳工夫终日只是说话而巳天理终不自见私欲亦终不自见如人走路一般走得一段方认得一段走到岐路处有疑便问问了又走方渐能到得欲到之处今人于巳知之天理不肻存巳知之人欲不肻去且只管愁不能尽知只管闲讲何益之有且待克得自巳无私可克方愁不能尽知亦未迟耳问道一而巳古人论道往往不同求之亦有要乎先生曰道无方体不可执着却拘滞于文义上求道远矣如今人只说天其实何尝见天谓日月风雷卽天不可谓人物草木不是天亦不可道卽是天若识得时何莫而非道人但各以其一隅之见认定以爲道止如此所以不同若解向里寻求见得自巳心体卽无时无处不是此道亘古亘今无终无始更有甚同异心卽道道卽天知心则知道知天又曰诸君要实见此道须从自巳心上体认不假外求始得问名物度数亦须先讲求否先生曰人只要成就自家心体则用在其中如养得心体果有未发之中自然有发而中节之和自然无施不可苟无是心一虽预先讲得世上许多名物度数与巳原不相干只是装缀临时自行不去亦不是将名物度数全然不理只要知所先后则近道又曰人要随才成就才是其所能爲如䕫之乐稷之种是他资性合下便如此成就之者亦只是要他心体纯乎天理其运用处皆从天理上发来然后谓之才到得纯乎天理处亦能不器使䕫稷易艺而爲当亦能之又曰如素富贵行乎富贵素患难行乎患难皆是不器此惟养得心体正者能之与其爲数顷无源之塘水不若爲数尺有源之井水生意不穷时先生在塘边坐傍有井故以之喻学云问心要逐物如何则可先生曰人君端拱淸穆六卿分职天下乃治心綂五官亦要如此今眼要视时心便逐在色上耳要听时心便逐在声上如人君要选官时便自去坐在吏部要调军时便自去坐在兵部如此岂惟失却君体六卿亦皆不得其职澄曰好色好利好名等心固是私欲如闲思杂虑如何亦谓之私欲先生曰毕竟从好色好利好名等根上起自寻其根便见如汝心中决知是无有做劫盗的思虑何也以汝元无是心也汝若于好色名利等心一切皆如不做劫盗之心一般都消灭了光光只是心之本体看有甚闲思虑此便是寂然不动便是未发之中便是廓然大公自然感而遂通自然发而中节自然物来顺应问志至气次先生曰志之所至气亦至焉之谓非极至次贰之谓持其志则养气在其中无暴其气则亦持其志矣孟子救告子之偏故如此夹持说问先儒曰圣人之道必降而自卑贤人之言则引而自高如何先生曰不然如此却是伪也圣人如天无往而非天三光之上天也九地之下亦天也夫何尝有降而自卑此所谓大而化之也贤人如山岳守其高而巳然百仞者不能引而爲千仞千仞者不能引而爲万仞是贤人未尝引而自高也引而自高则伪矣问伊川谓不当于喜怒哀乐未发之前求中延平却敎学者看未发之前气象何如先生曰皆是也伊川恐人于未发前讨个中把中做一物看如吾向所谓认气定时做中故令只于涵养省察上用功延平恐人未便有下手处故令人时时刻刻求未发前气象使之正目而视惟此倾耳而听惟此卽是戒愼不睹恐惧不闻的工夫皆古人不得巳诱人之言也澄问喜怒哀乐之中和其全体常人固不能有如一件小事当喜怒者平时无有喜怒之心至其临时亦能中节亦可谓之中和乎先生曰在一时一事固亦可谓之中和然未可谓之大本达道人性皆善中和是人人原有的岂可谓无但常人之心旣有所昏蔽则其本体虽亦时时发见终是暂明暂灭非其全体大用矣无所不中然后谓之大本无所不和然后谓之达道惟天下之至诚然后能立天下之大本曰澄于中字之义尚未明曰此须向心体认出来非言语所能喻中只是天理曰何者爲天理曰去得人欲便识天理曰天理何以谓之中曰无所偏倚曰无所偏倚是何等气象曰如明镜然全体莹彻略无纤尘染着曰偏倚是有所染着如着在好色好利好名等项上方见得偏倚若未发时美色名利皆未尝着何以便知其有所偏倚曰虽未尝着然平日好色好利好名之心原未尝无旣未尝无卽谓之有旣谓之有则亦不可谓无偏倚譬之病疟之人虽有时不发而病根原不曾除则亦不得谓之无病之人矣须是平日好色好利好名等项一应私心扫除荡涤无复纤毫畱滞而此心全体廓然纯是天理方可谓之喜怒哀乐未发之中方是天下之大本问颜子没而圣学亾此语不能无疑先生曰见圣道之全者惟颜子观喟然一叹可见其谓夫子循循然善诱人博我以文约我以礼是见破后如此说博文约礼如何是善诱人学者须思之道之全体圣人亦难以语人须是学者自修自悟颜子虽欲从之末由也巳卽文王望道未见意望道未见乃是眞见颜子殁而圣学之正脉遂不尽传矣问身之主爲心心之灵明是知知之发动是意意之所着爲物是如此否先生曰亦是只存得此心常见在便是学过去未来事思之何益徒放心耳尚谦问孟子之不动心与吿子异先生曰吿子是硬把捉着此心要他不动孟子却是集义到自然不动又曰心之本体原自不动心之本体卽是性性卽是理性元不动理元不动集义是复其心之本体万象森然时亦冲漠无朕沖漠无朕卽万象森然沖漠无朕者一之父万象森然者精之母一中有精精中有一先生曰今爲吾所谓格物之学者尚多流于口耳况爲口耳之学者能反于此乎天理人欲其精㣲必时时用力省察克治方日渐有见如今一说话之间虽只讲天理不知心中倐忽之间巳有多少私欲葢有窃发而不知者虽用力察之尚不易见况徒口讲而可得尽知乎今只管讲天理来顿放着不循讲人欲来顿放着不去岂格物致知之学后世之学其极至只做得个义袭而取的工夫问格物于动处用功否先生曰格物无间动静静亦物也孟子谓此有事焉是动静皆有事工夫难处全在格物致知上此卽诚意之事意旣诚大段心亦自正身亦自修但正心修身工夫亦各有用力处修身是巳发边正心是未发边心正则中身修则和自格物致知至平天下只是一个明明德虽亲民亦明德事也明德是此心之德卽是仁仁者以天地万物爲一体使有一物失所便是吾仁有未尽处只说明明德而不说亲民便似老佛至善者性也性元无一毫之恶故曰至善止之是复其本然而巳问知至善卽吾性吾性具吾心吾心乃至善所止之地则不爲向时之纷然外求而志定矣定则不扰扰而静静而不妄动则安安则一心一意只在此处千思万想务求必得此至善是能虑而得矣如此说是否先生曰大略亦是问程子云仁者以天地万物爲一体何墨氏兼爱反不得谓之仁先生曰此亦甚难言须是诸君自体认出来始得仁是造化生生不息之理虽弥澷周遍无处不是然其流行发生亦只有个渐所以生生不息如冬至一阳生必自一阳生而后渐至于六阳若无一阳之生岂有六阳阴亦然惟其渐所以便有个发端处惟其有个发端处所以生惟其生所以不息譬之木其始抽芽便是木之生意发端处抽芽然后发干发干然后生枝生叶然后是生生不息若无芽何以有干有枝叶能抽芽必是下面有个根在有根方生无根便死无根何从抽芽父子兄弟之爱便是人心生意发端处如木之抽芽自此而仁民而爱物便是发干生枝生叶墨氏兼爱无差等将自家父子兄弟与途人一般看便自没了发端处不抽芽便知得他无根便不是生生不息安得谓之仁孝弟爲仁之本却是仁理从里面发出来问延平云当理而无私心当理与无私心如何分别先生曰心卽理也无私心卽是当理未当理便是私心若析心与理言之恐亦未善又问释氏于世间一切情欲之私都不染着似无私心但外弃人伦却似未当理曰亦只是一綂事都只是成就他一个私巳的心传习録三侃问专涵养而不务讲求将认欲作理则如之何先生曰人须是知学讲求亦只是涵养不讲求只是涵养之志不切曰何谓知学曰且道爲何而学学个甚曰尝闻先生敎学是学存天理心之本体卽是天理体认天理只要自心地无私意曰如此则只须克去私意便是又愁甚理欲不明曰正恐这些私意认不眞曰总是志未切志切目视耳听皆在此安有认不眞的道理是非之心人皆有之不假外求讲求亦只是体当自心所见不成去心外别有个见先生问在坐之友比来工夫何似一友举虚明意思先生曰此是说光景一友叙今昔异同先生曰此是说効验二友惘然请问先生曰吾辈今日用功只是要爲善之心眞切这个心眞切见善卽迁有过卽改方是眞切工夫如此则人欲日消天理日明若只管求光景说効验却是助长外驰病痛不是工夫朋友观书多有摘议晦庵者先生曰是有心求异卽不是吾说与晦庵时有不同者爲入门下手处有毫釐千里之分不得不辩然吾之心与晦庵之心未尝异也若其余文义解得明当处如何动得一字希渊问圣人可学而至然伯夷伊尹于孔子才力终不同其同谓之圣者安在先生曰圣人之所以爲圣只是其心纯乎天理而无人欲之杂犹精金之所以爲精但以其成色足而无铜铅之杂也人到纯乎天理方是圣金到足色方是精然圣人之才力亦有大小不同犹金之分两有轻重尧舜犹万镒文王孔子犹九千镒禹汤武王犹七八千镒伯夷伊尹犹四五千镒才力不同而纯乎天理则同皆可谓之圣人犹分两虽不同而足色则同皆可谓之精金以五千镒者而入于万镒之中其足色同也以夷尹而厠之尧孔之间其纯乎天理同也葢所以爲精金者在足色而不在分两所以爲圣者在纯乎天理而不在才力也故虽凡人而肻爲学使此心纯乎天理则亦可爲圣人犹一两之金比之万镒分两虽悬绝而其到足色处可以无愧故曰人皆可以爲尧舜者以此学者学圣人不过是去人欲而存天理耳犹錬金而求其足色金之成色所争不多则煅錬之工省而功易成成色愈下则煅錬愈难人之气质淸浊粹驳有中人以上中人以下其于道有生知安行学知利行其下者必须人一巳百人十巳千及其成功则一后世不知作圣之本是纯乎天理却专去知识才能上求圣人以爲圣人无所不知无所不能我须是将圣人许多知识才能逐一理会始得故不务去天理上着工夫徒弊精竭力从册子上鑚研名物上考索形迹上比拟知识愈广而人欲愈滋才力愈多而天理愈蔽正如见人有万镒精金不务煅錬成色求无愧于彼之精纯而乃妄希分两务同彼之万镒钖铅铜铁杂然而投分两愈増而成色愈下旣其稍末无复有金矣时曰仁在傍曰先生此喻足以破世儒支离之惑大有功于后学先生又曰吾辈用功只求日减不求日増减得一分人欲便是复得一分天理何等轻快脱洒何等简易士德问曰格物之说如先生所敎明白简易人人见得文公聪明绝世于此反有未审何也先生曰文公精神气魄大是他早年合下便要继往开来故一向只就考索着述上用功若先切巳自修自然不暇及此到得德盛后果忧道之不明如孔子退修六籍删䌓就简开示来学亦大段不费甚考索文公早岁便着许多书晚年方悔是倒做了士德曰晚年之悔如谓向来定本之悞又谓虽读得书何益于吾事又谓此与守书籍泥言语全无交渉是他到此方悔从前用功之错方去切巳自修矣曰然此是文公不可及处他力量大一悔便转可惜不乆卽去世平日许多错处皆不及改正侃去花间草因曰天地间何善难培恶难去先生曰未培未去耳少间曰此等看善恶皆从躯殻起念便会错侃未达曰天地生意花草一般何曾有善恶之分子欲观花则以花爲善以草爲恶如欲用草时复以草爲善矣此等善恶皆繇汝心好恶所生故知是错曰然则无善无恶乎曰无善无恶者理之静有善有恶者气之动不动于气卽无善无恶是谓至善曰佛氏亦无善无恶何以异曰佛氏着在无善无恶上便一切都不管不可以治天下圣人无善无恶只是无有作好无有作恶不动于气然遵王之道会其有极便自一循天理便有个裁成辅相曰草旣非恶卽草不宜去矣曰如此却是佛老意见草若有碍何妨汝去曰如此又是作好作恶曰不作好恶非是全无好恶却是无知觉的人谓之不作者只是好恶一循于理不去又着一分意思如此卽是不曾好恶一般曰去草如何是一循于理不着意思曰草有妨碍理亦宜去去之而巳偶未卽去亦不累心若着了一分意思卽心体便有贻累便有许多动气处曰然则善恶至不在物曰只在汝心循理便是善动气便是恶曰毕竟物无善恶曰在心如此在物亦然世儒惟不知此舍心逐物将格物之学错看了终日驰求于外只做得个义袭而取终身行不着习不察曰如好好色如恶恶臭则如何曰此正是一循于理是天理合如此本无私意作好作恶曰如好好色如恶恶臭安得非意曰却是诚意不是私意诚意只是循天理虽是循天理亦着不得一分意故有所忿懥好乐则不得其正须是廓然大公方是心之本体知此卽知未发之中伯生曰先生云草有妨碍理亦宜去縁何又是躯殻起念曰此须汝心自体当汝要去草是甚么心周茂叔牕前草不除是甚么心先生谓学者曰爲学须得个头脑工夫方有着落纵未能无间如舟之有舵一提便醒不然虽从事于学只做个义袭而取只是行不着习不察非大本达道也又曰见得时横说竖说皆是若于此处通彼处不通只是未见得或问爲学以亲故不免举业之累先生曰以亲之故而举业爲累于学则治田以养其亲者亦有累于学乎先正云惟患夺志但恐爲学之志不眞切耳崇一问寻常意思多忙有事固忙无事亦忙何也先生曰天地气机元无一息之停然有个主宰故不先不后不急不缓虽千变万化而主宰常定人得此而生若主宰定时与天运一般不息虽酬酢万变常是从容自在所谓天君泰然百体从令若无主宰便只是这气奔放如何不忙先生曰爲学大病在好名侃曰从前岁自谓此病巳轻比来精察乃知全未岂必务外爲人只闻誉而喜闻毁而闷卽是此病发来曰最是名与实对务实之心重一分则务名之心轻一分全是务实之心卽全无务名之心若务实之心若饥之求食渴之求飮安得更有工夫好名君子疾没世而名不称称字去声读亦声闻过情君子耻之之意实不称名生犹可补没则无及矣四十五十而无闻是不闻道非无声闻也孔子云是闻也非达也安肻以此望人侃多悔先生曰悔悟是去病之药然以改之爲贵若畱滞于中则又因药发病德章曰闻先生以精金喻圣以分两喻圣人之分量以煅錬喻学者之工夫最爲㴱切惟谓尧舜爲万镒孔子爲九千镒疑未安先生曰此又是躯殻上起念故替圣人争分两若不从躯殻上起念卽尧舜万镒不爲多孔子九千镒不爲少尧舜万镒只是孔子的孔子九千镒只是尧舜的原无彼我所以谓之圣只论精一不论多寡只要此心纯乎天理处同便同谓之圣若是力量气魄如何尽同得后儒只在分两上较量所以流入功利若除去了比较分两的心各人尽着自巳力量精神只在此心纯天理上用功卽人人自有个个圆成便能大以成大小以成小不假外慕无不具足此便是实实落落明善诚身的事后儒不明圣学不知就自巳心地良知良能上体认扩充却去求知其所不知求能其所不能一味只是希高慕大不知自巳是桀纣心地动輙要做尧舜事业如何做得终年碌碌至于老死竟不知成就了个甚么可哀也巳侃问先儒以心之静爲体心之动爲用如何先生曰心不可以动静爲体用动静时也卽体而言用在体卽用而言体在用是谓体用一源若说静可以见其体动可以见其用却不妨问上智下愚如何不可移先生曰不是不可移只是不肻移问子夏门人问交章先生曰子夏是言小子之交子张是言成人之交若善用之亦俱是子仁问学而时习之不亦说乎先儒以学爲效先觉之所爲如何先生曰学是学去人欲存天理从事于去人欲存天理则自正诸先觉考诸古训自下许多问辩思索存省克治工夫然不过欲去此心之人欲存吾心之天理耳若曰效先觉之所爲则只说得学中一件事亦似专求诸外了时习者坐如尸非专习坐也坐时习此心也立如斋非专习立也立时习此心也说是义理之说我心之说人心本自说理义如目本说色耳本说声惟爲人欲所蔽所累始有不说今人欲日去则理义日洽浃安得不说国英问曾子三省虽切恐是未闻一贯时工夫先生曰一贯是夫子见曾子未得用功之要故告之学者果能忠恕上用功岂不是一贯一如树之根本贯如树之枝叶未种根何枝叶之可得体用一源体未立用安从生谓曾子于其用处葢巳随事精察而力行之但未知其体之一此恐未尽黄诚甫问女与囘也孰愈章先生曰子贡多学而识在闻见上用功颜子在心地上用功故圣人问以启之而子贡所对又只在知见上故圣人叹惜之非许之颜子不迁怒不贰过亦是有未发之中始能种树者必培其根种德者必养其心欲树之长必于始生时删其䌓枝欲德之盛必于始学时去夫外好如外好诗文则精神日渐漏泄在诗文上去凡百外好皆然又曰我此论学是无中生有的工夫诸公须要信得乃只是立志学者一念爲善之志如树之种但勿助勿忘只管培植将去自然日夜滋长生气日完枝叶日茂树初生时便抽繁枝亦须刋落然后根干能大初学时亦然故立志贵专一因论先生之门某人在涵养上用功某人在识见上用功先生曰专涵养者日见其不足专识见者日见其有余日不足者日有余矣日有余者日不足矣梁日孚问居敬穷理是两事先生以爲一事何如先生曰天地间只有此一事安有两事若论万殊礼仪三百威仪三千又何止两公且道居敬是如何穷理是如何曰居敬是存养工夫穷理是穷事物之理曰存养个甚曰是存养此心之天理曰如此亦只是穷理矣曰且道如何穷事物之理曰如事亲便要穷孝之理事君便要穷忠之理曰忠与孝之理在君亲身上在自巳心上若在自巳心上亦只是穷此心之理矣且道如何是敬曰只是主一如何是主一曰如读书便一心在读书上接事便一心在接事上曰如此则飮酒便一心在飮酒上好色便一心在好色上却是逐物成甚居敬工夫日孚请问曰一者天理主一是一心在天理上若这个灵能不爲私欲遮隔充拓得尽便完完是他本体便与天地合德自圣人以下不能无蔽故须格物以致其知守衡问大学工夫只是诚意诚意工夫只是格物修齐治平只诚意尽矣又有正心之功有所忿懥好乐则不得其正何也先生曰此要自思得之知此则知未发之中矣守衡再三请曰爲学工夫有浅㴱初时若不着实用意去好善恶恶如何能爲善去恶这着实用意便是诚意然不知心之本体原无一物一向着意去好善恶恶便又多了这分意思便不是廓然太公书所谓无有作好作恶方是本体所以说有所忿懥好乐则不得其正正心只是诚意工夫里面体当自家心体常要鑑空衡平这便是未发之中正之问戒惧是巳所不知时工夫愼独是巳所独知时工夫此说如何先生曰只是一个工夫无事时固是独知有事时亦是独知人若不知于此独知之地用力只在人所共知处用功便是作伪便是见君子而后厌然此独知处便是诚的萌芽此处不论善念恶念更无虚假一是百是一错百错正是王霸义利诚伪善恶界头于此一立立定便是端本澄源便是立诚古人许多诚身的工夫精神命脉全体只在此处眞是莫见莫显无时无处无终无始只是此个工夫今若又分戒惧爲巳所不知卽工夫便支离便有间断旣戒惧卽是知巳若不知是谁戒惧如此见解便要流入断灭禅定曰不论善念恶念更无虚假则独知之地更无无念时邪曰戒惧亦是念戒惧之念无时可息若戒惧之心稍有不存不是昏瞶便巳流入恶念自朝至暮自少至老若要无念卽是巳不知此除是昏睡除是藁木死灰志道问荀子云养心莫善于诚先儒非之何也先生曰此亦未可便以爲非诚字有以工夫说者诚是心之本体求复其本体便是思诚的工夫明道说以诚敬存之亦是此意大学欲正其心先诚其意荀子之言固多病然不可一例吹毛求疵大凡看人言语若先有个意见便有过当处爲富不仁之言孟子有取于阳虎此便见圣贤大公之心萧惠问巳私难克奈何先生曰将汝巳私来替汝克先生曰人须有爲巳之心方能克巳能克巳方能成巳萧惠曰惠亦颇有爲巳之心不知缘何不能克巳先生曰且说汝有爲巳之心是如何惠良久曰惠亦一心要做好人便自谓颇有爲巳之心今思之看来亦只是爲得个躯殻的巳不曾爲个眞巳先生曰眞巳何曾离着躯殻恐汝连那躯殻的巳也不曾爲且道汝所谓躯殻的巳岂不是耳目口鼻四肢惠曰正是爲此目便要色耳便要声口便要味四肢便要逸乐所以不能克先生曰美色令人目盲美声令人耳聋美味令人口爽驰骋田猎令人发狂这都是害汝耳目口鼻四肢的岂得是爲汝耳目口鼻四肢若爲着耳目口鼻四肢时便须思量耳如何听目如何视口如何言四肢如何动必须非礼勿视听言动方才成得个耳目口鼻四肢这个才是爲着耳目口鼻四肢汝今终日向外驰求爲名爲利这都是爲着躯殻外面的物事汝若爲着耳目口鼻四肢要非礼勿视听言动时岂是汝耳目口鼻四肢自能勿视听言动须繇汝心这视听言动皆是汝心汝心之视发窍于目汝心之听发窍于耳汝心之言发窍于口汝心之动发窍于四肢若无汝心便无耳目口鼻所谓汝心亦不专是那一团血肉若是那一团血肉如今巳死的人那一团血肉还在缘何不能视听言动所谓汝心却是那能视听言动的这个便是性便是天理有这个性才能生这性之生理便谓之仁这性之生理发在目便会视发在耳便会听发在口便㑹言发在四肢便会动都只是那天理发生以其主宰一身故谓之心这心之本体原只是个天理原无非礼这个便是汝之眞巳这个眞巳是躯殻的主宰若无眞巳便无躯殻眞是有之卽生无之卽死汝若眞爲那个躯殻的巳必须用着这个眞巳便须常常保守着这个眞巳的本体戒愼不覩恐惧不闻惟恐亏损了他一些才有一毫非礼萌动便如刀割如针刺忍而不过必须去了刀拔了针这才是有爲巳之心方能克巳汝今正是认贼作子缘何却说有爲巳之心不能克巳有一学者病目戚戚甚忧先生曰尔乃贵目贱心萧惠好僊释先生警之曰吾亦自幼笃志二氏自谓旣有所得谓儒者爲不足学其后居夷三载见得圣人之学若是其简易广大始自叹悔错用了三十年气力大抵二氏之学其妙与圣人只有毫釐之间汝今所学乃其土苴輙自信自好若此眞䲭鸮窃腐䑕耳惠请问二氏之妙先生曰向汝说圣人之学简易广大汝却不问我悟的只问我悔的惠惭谢请问圣人之学先生曰汝今只是了人事问待汝办个眞要求爲圣人的心来与汝说惠再三请先生曰巳与汝一句道尽汝尚自不会刘观时问未发之中是如何先生曰汝但戒愼不覩恐惧不闻养得此心纯是天理便自然见观时请略示气象先生曰哑子喫苦瓜与尔说不得尔要知此苦还须尔自喫时曰仁在傍曰如此才是眞知卽是行矣一时在座诸友皆有省萧惠问死生之道先生曰知昼夜卽知死生问昼夜之道曰知昼则知夜曰书亦有所不知乎先生曰汝能知昼懵懵而兴蠢蠢而食行不着习不察终日昏昏只是梦昼惟息有养瞬有存此心惺惺明明天理无一息间断才是能知昼这便是天德便是通乎昼夜之道而知更有甚么死生马子莘问修道之敎旧说谓圣人品节吾性之固有以爲法于天下若礼乐刑政之属此意如何先生曰道卽性卽命本是完完全全増减不得不假修饰的何须要圣人品节却是不完全的物件礼乐刑政是治天下之法固亦可谓之敎但不是子思本旨若如先儒之说下面繇敎入道的缘何舍了圣人礼乐刑政之教别说出一段戒愼恐惧工夫却是圣人之敎爲虚设矣子莘请问先生曰子思性道敎皆从本原上说天命于人则命便谓之性率性而行则性便谓之道修道而学则道便谓之敎率性是诚者事所谓自诚明谓之性也修道是诚之者事所谓自明诚谓之敎也圣人率性而行卽是道圣人以下未能率性于道未免有过不及故须修道修道则贤知者不得而过愚不肖者不得而不及都要循着这个道则道便是个敎此敎字与天道至敎风雨霜露无非敎也之敎同修道字与修道以仁同人能修道然后能不违于道以复其性之本体则是亦圣人率性之道矣下面戒愼恐惧便是修道的工夫中和便是复其性之本体如易所谓穷理尽性以至于命中和位育便是尽性至命黄诚甫问先儒以孔子告颜子爲邦之问是立万世常行之道如何先生曰颜子具体圣人其于爲邦的大本大原都巳完备夫子平日知之巳㴱到此都不必言只就制度文爲上说此等处亦不可忽略须要是如此方尽善又不可因自巳本领是当了便于防范上疎濶须是要放郑声远佞人葢颜子是个克巳向里德上用心的人孔子恐其外面末节或有疎略故就他不足处幇补说若在他人须吿以爲政在人取人以身修身以道修道以仁达道九经及诚身许多工夫方始做得这个方是万世常行之道不然只去行了夏时乘了殷辂服了周冕作了韶舞天下便治得后人但见颜子是孔门第一人又问个爲邦便把做天大事看了蔡希渊问文公大学新本先格致而后诚意工夫似与首章次第相合若如先生从旧本之说卽诚意反在格致之前于此尙未释然先生曰大学工夫卽是明明德明明德只是个诚意诚意的工夫只是格物致知若以诚意爲主去用格物致知的工夫卽工夫始有下落卽爲善去恶无非是诚意的事如新本先去穷格事物之理卽茫茫荡荡都无着落处须用添个敬字方才牵扯得向身心上来然终是没根源若须用添个敬字缘何孔门倒将一个最紧要的字落了直待千余年后要人来补出正谓以诚意爲主卽不须添敬字所以提出个诚意来说正是学问的大头脑处于此不察眞所谓毫釐之差千里之谬大抵中庸工夫只是诚身诚身之极便是至诚大学工夫只是诚意诚意之极便是至善工夫总是一般今说这里补个敬字那里补个诚字未免畵蛇添足孟源有自是好名之病先生屡责之一日警责方巳一友自陈日来工夫请正源从傍曰此方是寻着源旧时家当先生曰尔病又发源色变议拟欲有所辨先生曰尔病又发因喻之曰此是汝一生大病根譬如方丈地内种此一大树雨露之滋土脉之力只滋养得这个大根四傍纵要种些嘉谷上面被此树叶遮覆下面被此树根盘结如何生长得成须用伐去此树纤根勿畱方可种植嘉种不然任汝耕耘培㙲只是滋养得此根阳明先生理学集卷一终临海后学王立凖较梓阳明先生集要阳明先生集要理学编卷第二阳明先生集要理学编目録卷二语录大学问阳明先生集要理学编卷二同邑后学施邦曜重编江右后学曾樱叅订语录正德乙亥九川初见先生于龙江先生与甘泉先生论格物之说甘泉持旧说先生曰是求之于外了甘泉曰若以格物理爲外是自小其心也九川甚喜旧说之是先生又论尽心一章九川一闻却遂无疑后家居复以格物遗质先生答云但能实地用功乆当自释山间乃自录大学旧本读之觉朱子格物之说非是然亦疑先生以意之所在爲物物字未明巳卯归自京师再见先生于洪都先生兵务倥偬乗隙讲授首问近年用功何如九川曰近年体验得明明德功夫只是诚意自明明德于天下步歩推入根源到诚意上再去不得如何以前又有格致工夫后又体验觉得意之诚伪必先知觉乃可以颜子有不善未尝知之知之未当复行爲证豁然若无疑却又多了格物工夫又思来吾心之灵何有不知意之善恶只是物欲蔽了须格去物欲始能如颜子未尝不知耳又自疑工夫顚倒与诚意不成片段后问希颜希颜曰先生谓格物致知是诚意工夫极好九川曰如何是诚意工夫希颜令再思体看九川终不悟请问先生曰惜哉此可一言而悟惟濬所举颜子事便是了只要知身心意知物是一件九川疑曰物在外如何与身心意知是一件先生曰耳目口鼻四肢身也非心安能视听言动心欲视听言动无耳目口鼻四肢亦不能故无心则无身无身则无心但指其充塞处言之谓之身指其主宰处言之谓之心指心之发动处谓之意指意之灵明处谓之知指意之渉着处谓之物只是一件意未有悬空的必着事物故欲诚意则随意所在某事而格之去其人欲而归于天理则良知之在此事者无蔽而得致矣此便是诚意的工夫九川乃释然破数年之疑又问甘泉近亦信用大学古本谓格物犹言造道又谓穷理如穷其巢穴之穷以身至之也故格物亦只是随处体认天理似与先生之说渐同先生曰甘泉用功所以转得来当时与说亲民字不须改他亦不信今论格物亦近但不须换物字作理字只还他一物字便是后有人问九川曰今何不疑物字曰中庸曰不诚无物程子曰物来顺应又如物各付物胸中无物之类皆古人常用字也他日先生亦云然九川问近年因厌泛滥之学每要静坐求屏息念虑非惟不能愈觉扰扰如何先生曰念如何可息只是要正曰当自有无念时否先生曰实无无念时曰如此却如何言静曰静未尝不动动未尝不静戒谨恐惧卽是念何分动静曰周子何以言定之以中正仁义而主静曰无欲故静是静亦定动亦定的定字主其本体也戒惧之念是活泼地此是天机不息处所谓维天之命于穆不巳一息便是死非本体之念卽是私念又问用功收心时有声色在前如常闻见恐不是专一曰如何欲不闻见除是藁木死灰耳聋日肓则可只是虽闻见而不流去便是曰昔有人静坐其子隔壁读书不知其勤惰程子穪其甚敬何如曰伊川恐亦是讥他又问静坐用功颇觉此心收歛遇事又断了旋起个念头去事上省察事过又寻旧功还觉有内外打不作一片先生曰此格物之说未透心何尝有内外卽如惟濬今在此讲论又岂有一心在内照管这听讲说时专敬卽是那静坐时心功夫一贯何须更起念头人须在事上磨錬做功夫乃有益若止好静遇事便乱终无长进那静时功夫亦差似收歛而实放溺也后在洪都复与于中国裳论内外之说渠皆云物自有内外但要内外竝着功夫不可有间耳以质先生曰功夫不离本体本体原无内外只爲后来做功夫的分了内外失其本体了如今正要讲明功夫不要有内外乃是木体功夫是日俱有省庚辰往虔州再见先生问近来功夫虽若稍知头脑然难寻个稳当快乐处先生曰尔却去心上寻个天理此正所谓理障此间有个诀窍曰请问如何曰只是致知曰如何致曰尔那一点良知是尔自家㡳凖则尔意念着处他是便知是非便知非更瞒他一些不得尔只不要欺他实实落落依着他做去善便存恶便去他这里何等稳当快乐此便是格物的眞诀致知的实功若不靠着这些眞机如何去格物我亦近年体贴出来如此分明初犹疑只依他恐有不足精细看无些少欠阙崇一曰先生致知之旨发尽精藴看来这里再去不得先生曰何言之易也再用功半年看如何又用功一年看如何功夫愈乆愈觉不同此难口说先生问九川于致知之说体验如何九川曰自觉不同往时操持常不得个恰好处此乃是恰好处先生曰可知是体来与听讲不同我初与讲时知尔只是忽易未有滋味只这个要妙再体到㴱处日见不同是无穷尽的又曰此致知二字眞是个千古圣传之秘见到这里百世以俟圣人而不惑先生曰大凡朋友须箴规指摘处少诱掖奖劝意多方是后又戒九川云与朋友论学须委曲谦下寛以居之九川卧病䖍州先生云病物亦难格觉得如何对曰工夫甚难先生曰常快活便是工夫有一属官因久听讲先生之学曰此学甚好只是簿书讼狱繁难不得爲学先生闻之曰我何尝敎尔离了簿书讼狱悬空去讲学尔旣有官司之事便从官司的事上爲学才是眞格物如问一词讼不可因其应对无状起个怒心不可因他言语圆转生个喜心不可恶其嘱托加意治之不可因其请求届意从之不可因自巳事务烦冗随意苟且断之不可因㫄人譛毁罗织随人意思处之这许多意思皆私只尔自知须精细省察克治惟恐此心有一毫偏倚枉人是非这便是格物致知簿书讼狱之间无非实学若离了事物爲学却是着空于中国裳辈同侍食先生曰凡飮食只是要养我身食了要消化若徒蓄积在肚里便成痞了如何长得肌肤后世学者博闻多识畱滞胸中皆伤食之病也先生曰圣人亦是学知衆人亦是生知问曰何如曰这良知人人皆有圣人只是保全无些障蔽兢兢业业亹亹翼翼自然不息便也是学只是生的分数多所以谓之生知安行衆人自孩提之童莫不完具此知只是障蔽多然本体之知自难泯息虽学问克治也只凭他只是学的分数多所以谓之学知利行黄以方问先生格致之说随时格物以致其知则知是一节之知非全体之知也何以到得溥博如天渊泉如渊地位先生曰人心是天渊心之本体无所不该原是一侗天只爲私欲障碍则天之本体失了心之理无穷尽原是一个渊只爲私欲窒塞则渊之本体失了如今念念致良知将此障碍窒塞一齐去尽则本体巳复便是天渊了乃指天以示之曰比如面前见天是昭昭之天四外见天也只是昭昭之天只爲许多房子墙壁遮蔽便不见天之全体若撤去房子墙壁总是一个天矣不可道眼前天是昭昭之天外面又不是昭昭之天也于此便见一节之知卽全体之知全体之知卽一节之知总是一个本体先生曰圣贤非无功业节气但其循着这天理则便是道不可以事功气节名矣发愤忘食是圣人之志如此眞无有巳时乐以忘忧是圣人之道如此眞无有戚时恐不必云得不得也问知行合一先生曰此须识我立言宗旨今人学问只因知行分作两件故有一念发动虽是不善然却未曾行便不去禁止我今说个知行合一正要人䁱得一念发动处便卽是行了发动处有不善就将这不善的念克倒了须要彻根彻㡳不使那一念不善濳伏在胸中此是我立言宗旨圣人无所不知只是知个天理无所不能只是能个天理圣人本体明白故事事知个天理所在便去尽个天理不是本体明后却于天下事物都便知得便做得来也天下事物如名物度数草木鸟兽之类不胜其烦圣人须是本体明了亦何缘能尽知得但不必知的圣人自不消求知其所当知的圣人自能问人如子入太庙毎事问之类先儒谓虽知亦问敬谨之至此说不可通圣人于礼乐名物不必尽知然他知得一个天理便自有许多节文度数出来不知能问亦卽是天理节文所在问先生尝谓善恶只是一物善恶两端如冰炭相反如何谓只一物先生曰至善者心之本体本体上才过当些子便是恶了不是有一个善却又有一个恶来相对也故善恶只是一物直因闻先生之说则知程子所谓善固性也恶亦不可不谓之性又曰善恶皆天理谓之恶者本非恶但于本性上过与不及之间耳其说皆无可疑先生尝谓人但得好善如好好色恶恶如恶恶臭便是圣人直初时闻之觉甚易后体验得来此个功夫着实是难如一念虽知好善恶恶然不知不觉又夹杂去了才有夹杂便不是好善如好好色恶恶如恶恶臭的心善能实实的好是无念不善矣恶能实实的恶是无念及恶矣如何不是圣人故圣人之学只是一诚而巳问修道说言率性之谓道属圣人分上事修道之谓敎属贤人分上事先生曰衆人亦率性也但率性在圣人分上较多故率性之谓道属圣人事圣人亦修道也但修道在贤人分上多故修道之谓敎属贤人事又曰中庸一书大抵皆是说修道的事故后面凡说君子说颜渊说子路皆是能修道的说小人说贤知愚不肖说庻民皆是不能修道的其他言舜文周公仲尼至诚至圣之类则又圣人之自能修道者也问儒者到三更时分扫荡胸中思虑空空静静与释氏之静只一般两下皆不用此时何所分别先生曰动静只是一个那三更时分空空静静的只是存天理卽是如今应事接物的心如今应事接物的心亦是循此天理便是那三更时分空空静静的心故动静只是一个分别不得知得动静合一释氏毫釐差处亦自莫揜矣门人在座有动止甚矜持者先生曰人若矜持太过终是有弊曰矜持太过如何有弊曰人只有许多精神若专在容貌上用功则于中心照管不及者多矣有太直率者先生曰如今讲此学却外面全不检束又分心与事爲二矣先生尝言佛氏不着相其实着了相吾儒着相其实不着相请问曰佛怕父子累却逃了父子怕君臣累却逃了君臣怕夫妇累却逃了夫妇都是爲个君臣父子夫妇着了相便须逃避如吾儒有个父子还他以仁有个君臣还他以义有个夫妇还他以别何曾着父子君臣夫妇的相黄勉叔问心无恶念时此心空空荡荡的不知亦须存个善念否先生曰旣去恶念便是善念便复心之本体矣譬如日光𬒳云来遮蔽云去光巳复矣若恶念旣去又要存个善念卽是日光之中添燃一灯问志于道一章先生曰只志道一句便含下面数句功夫自住不得譬如做此屋志于道是念念要去择地鸠材经营成个区宅据德却是经画巳成有可据矣依仁却是常常住在区宅内更不离去游艺却是加些畵采美此区宅艺者义也理之所宜者也如诵诗读书弹琴习射之类皆所以调习此心使之熟于道也茍不志道而游艺却如无状小子不先去置造区宅只管要去买畵挂做门面不知将挂在何处问生之谓性吿子亦说得是孟子如何非之先生曰固是性但吿子认得一边去了不晓得头脑若晓得头脑如此说亦是孟子亦曰形色天性也这也是指气说又曰凡人信口说任意行皆说此是依我心性出来此是所谓生之谓性然却要有过差若晓得头脑依吾良知上说出来行将去便自是停当然良知亦只是这口说这身行岂能外得气别有个去行去说故曰论性不论气不备论气不论性不明气亦性也世亦气也但须认得头脑是当又曰诸君功夫最不可助长上智絶少学者无超人圣人之理一起一伏一进一退自是功夫节次不可以我前日用得功夫了今却不济便要矫强做出一个没破绽的模様这便是助长连前些子功夫都坏了此非小过譬如行路的人遭一蹶跌起来便走不要欺人做那不曾跌倒的样子出来诸君只要常常怀个遁世无闷不见是而无闷之心依此良知忍耐做去不管人非笑不管人毁谤不管人荣辱任他功夫有进有退我只是这致良知的主宰不息乆乆自然有得力处一切外事亦自能不动又曰人若着实用功随人毁谤随人欺慢处处得益处处是进德之资若不用功只是魔也终被累倒一友常易动气责人先生警之曰学须反巳若徒责人只见得人不是不见自巳非若能反巳方见自巳有许多未尽处奚暇责人舜能化得象的傲其机括只是不见象的不是若舜只要正他的姦恶就见得象的不是矣象是傲人必不肻相下如何感化得他是友感悔曰尔今后只不要去论人之是非凡当责辩人时就把做一件大巳私克去方可问易朱子主卜筮程传主理何如先生曰卜筮是理理亦是卜筮天下之理孰有大于卜筮者乎只爲后世将卜筮专主在占卦上看了所以看得卜筮似小艺不知今之师友问答博学审问愼思明辩笃行之类皆是卜筮卜筮者不过求决狐疑神明吾心而巳易是问诸天人有疑自信不及故以易问天谓人心尙有所渉惟天不容伪耳黄勉之问思无邪一言如何便葢得三百篇之义先生曰岂特三百篇六经只此一言便可该贯以至穷古今天下圣贤的话思无邪一言也可该贯此外更有何说此是一了百当的功夫问道心人心先生曰率性之谓道便是道心但着些人的意思在便是人心道心本是无声无臭故曰㣲依着人心行去便有许多不安稳处故曰惟危一友问读书不记得如何先生曰只要晓得如何要记得要晓得巳是落第二义了只要明得自家本体若徒要记得便不晓得若徒要晓得便明不得自家的本体问志士仁人章先生曰只爲世上人都把生身命子看得来太重不问当死不当死定要宛转委曲保全以此把天理却丢去了忍心害理何者不爲若违了天理便与禽兽无异便偷生在世上百千年也不过做了千百年的禽兽学者要于此等处看得明白比干龙逢只爲他看得分明所以能成就得他的人先生语陆元静曰元静少年亦要解五经志亦好慱但圣人敎人只怕人不简易他说的皆是简易之规以今人好愽之心观之却似圣人敎人差了问通乎昼夜之道而知先生曰良知原是知昼知夜的又问人睡熟时良知亦不知了曰不知何以一呌便应曰良知常知如何有睡熟时曰向晦宴息此亦造化常理夜来天地混沌形色俱泯人亦耳目无所睹闻衆窍俱翕此卽良知收歛凝一时天地旣开庻物露生人亦耳目有所暗闻衆窍俱辟此卽良知妙用发生时可见人心与天地一体故上下与天地同流今人不会宴息夜来不是昏睡卽是妄思魇寐曰睡时功夫如何用先生曰知昼卽知夜矣日间良知是顺应无滞的夜问良知卽是收歛凝一的有梦卽先兆先生曰僊家说到虚圣人岂能虚上加得一毫实佛氏说到无圣人岂能无上加得一毫有但僊家说虚从养生上来佛氏说无从出离生死苦海上来却于本体上加却这些子意思在便不是他虚无的本色了便于本体有障碍圣人只是还他良知的本色更不着些子意在良知之虚便是天之太虚良知之无便是太虚之无形日月风雷山川民物凡有貌象形色皆在太虚无形中发用流行未尝作得天的障碍圣人只是顺其良知之发用天地万物俱在我良知的发用流行中何尝又有一物超于良知之外能作得障碍或问释氏亦务养心然要之不可以治天下何也先生曰吾儒养心未尝离却事物只顺其天则自然就是功夫释氏却要尽絶事物把心看做幻相渐入虚寂去了与世间若无些子交渉所以不可治天下或问异端先生曰与愚夫愚妇同的是谓同德与愚夫愚妇异的是谓异端朱本思问人有虚灵方有良知若草木瓦石之类亦有良知否先生曰人的良知就是草木瓦石的良知若草木瓦石无人的良知不可以爲草木瓦石矣岂惟草木瓦石爲然天地无人的良知亦不可爲天地矣葢天地万物与人原是一体其发窍之最精处是人心一点灵明风雨露雷日月星辰禽兽草木山川土石与人原只一体故五谷禽兽之类皆可以养人药石之类皆可以疗疾只爲同此一气故能相通耳先生游南鎭一友指巖中花树问日天下无心外之物如此花树在㴱山中自开自落于我心亦何相关先生曰尔未看此花时此花与尔心同归于寂尔来看此花时则此花颜色一时明白起来便知此花不在尔的心外又曰目无体以万物之色爲体耳无体以万物之声爲体鼻无体以万物之臭爲体口无体以厉物之味爲体心无体以天地万物感应之是非爲体先生曰惟天下至圣爲能聪明知旧看何等玄妙今看来原是人人自有的耳原是聪目原是明心思原是知圣人只是一能之尔能处正是良知衆人不能只是个不致知何等明白简易问孟子巧力圣智之说朱子云三子力有余而巧不足何如先生曰三子固有力亦有巧巧力实非两事巧亦只在用力处力而不巧亦是徒力三子譬如射一能歩箭一能马箭一能远箭他射得到俱谓之力中处俱可谓之巧但歩不能马马不能远各有所长便是才力分限有不同处孔子则三者皆长然孔子之和只到得柳下惠而极淸只到得伯夷而极任只到得伊尹而极何曽加得些子若谓三子力有余而巧不足则其力反过孔子了巧力只是发明圣知之义若识得圣知本体是何物便自了然问知譬日欲譬云云虽能蔽日亦是天之一气合有的欲亦莫非人心合有否先生曰喜怒哀惧爱恶欲谓之七情七者俱是人心合有的但要认得良知明白比如日光亦不可指着方所一隙通明皆是日光所在虽云雾四塞太虚中色象可辨亦是日光不灭处不可以云能蔽日敎天不要生云七情顺其自然之流行皆是良知之用不可分别善恶但不可有所着七情有着俱谓之欲俱爲良知之蔽然才有着时良知亦自会觉觉卽蔽去复其体矣此处能勘得破方是简易透彻功夫问乐是心之本体不知遇大故于哀哭时此乐还在否先生曰须是大哭一番了方乐不哭便不乐矣虽哭此心安处卽是乐也本体未尝有动乡人有父子讼狱请诉于先生侍者欲阻之先生听之言不终辞其父子相抱恸哭而去柴鸣治入问曰先生何言致伊感悔之速先生曰我言舜是世间大不孝的子瞽瞍是世间大慈的父鸣治愕然请问先生曰舜常自以爲大不孝所以能孝瞽瞍常自以爲大慈所以不能慈瞽瞍只记得舜是我提孩长的今何不曾豫悦我不知自心巳爲后妻所移了尚谓自家能慈所以愈不能慈舜只思父提孩我时如何爱我今日小爱只是我不能尽孝日思所以不能尽孝处所以愈能孝及至瞽瞍底豫时又不过复得此心原慈的本体所以后世称舜是个古今大孝的子瞽瞍亦做成个慈父先生曰烝烝乂不格姦本註说象巳进进于义不至大爲姦恶舜徴庸后象犹日以杀舜爲事何大姦恶如之舜只是自进于乂以乂薰烝不去正他姦恶凡文过揜慝此是恶人常态若要指摘他是非反去激他恶性舜初时致得象要杀巳亦是要象好的心太急此就是舜之过处经过来乃知功夫只在自巳不去责人所以致得克谐此是舜动心忍性増益不能处古人言语俱是自家经历过来所以说得亲切遗之后世曲当人情若非自家经过如何得他许多苦心处先生曰苏秦张仪之智也是圣人之资后世事业文章许多豪杰名家只是学得仪秦故智仪秦学术善揣摸人情无一些不中人肻綮故其说不能穷仪秦亦是窥见得良知妙用处但用之于不善尔或问未发巳发先生曰只缘后儒将未发巳发分说了只得噼头说个无未发巳发使人自思得之若说有个巳发未发听者依旧落在后儒见解若眞见得无未发巳发说个有未发巳发原不妨原有个未发巳发在问曰未发未尝不和巳发未尝不中譬如钟声未扣不可谓无旣扣不可谓有毕竟有个扣与不扣何如先生曰未扣时原是惊天动地旣扣时也只是寂天寞地先生鍜錬人处一言之下感人最㴱一日王汝止出游归先生问曰游何见对曰见满街人都是圣人先生曰尔看满街人是圣人满街人到看尔是圣人在又一日董萝石出游而归见先生曰今日见一异事先生曰何异对曰见满街人都是圣人先生曰此亦常事耳何足爲异葢汝止圭角未融萝石恍见有悟故问同答异皆反其言而进之洪与黄正之张叔谦汝中丙戌㑹试归爲先生道途中讲学有信有不信先生曰你们拏一个圣人去与人讲学人见圣人来都怕走了如何讲得行须做得个愚夫愚妇方可与人讲学洪又言今日要见人品高下最易先生曰何以见之对曰先生譬如泰山在前有不知仰者须是无目人先生曰泰山不如平地大平地有何可见先生一言剪裁剖破终年爲外好高之病在座者莫不悚惧此后黄以方录黄以方问博学于文爲随事学存此天理然则谓行有余力则以学文其说似不相合先生曰诗书六艺皆是天理之发见文字都包在其中攷之诗书六艺皆所以学存此天理也不特发见于事爲者方爲文耳余力学文亦只博学于文中事或问学而不思二句曰此亦有爲而言其实思卽学也学有所疑便须思之思而不学者葢有此等人只悬空去思要想出一个道理却不在身心上实用其力以学存此天理思与学作两事做故有罔与殆之病其实思只是思其所学原非两事也先生曰衆人只说格物要依晦翁何曽把他的说一用我着实曾用来初年与钱友同论做圣贤要格天下之物如今安得这等大的力量因指亭前竹子令去格看钱子早夜去穷格竹子的道理竭其心思至于三日便致劳神成疾当初说他这是精力不足某因自去穷格早夜不得其理到七日亦以劳思致疾遂相与叹圣贤是做不得的无他大力量去格物了及在夷中三年颇见得此意思乃知天下之物本无可格者其格物之功只在身心上做决然以圣人爲人人可到便自有担当了这里意思却要说与诸公知道门人有言邵端峰论童子不能格物只教以洒扫应对之说先生曰洒扫应对就是一件物童子良知只到此便敎去洒扫应对就是致他这一点良知了又如童子知畏先生长者此亦是他良知处故虽嬉戏中见了先生长者便去作揖恭敬是他能格物以致敬师长之良知了童子自有童子的格物致知又曰我这里言格物自童子以至圣人皆是此等工夫但圣人格物便更熟得些子不消费力如此格物虽卖柴人亦是做得虽公卿大夫以至天子皆是如此做门人问曰知行如何得合一且如中庸言博学之又说个笃行之分明知行是两件先生曰博学只是事事学存此天理笃行只是学之不巳之意又问易学以聚之又言仁以行之此是如何先生曰也是如此事事去学存此天理则此心更无放失时故曰学以聚之然常常学存此天理更无私欲间断此卽是此心不息处故曰仁以行之又问孔子言知及之仁不能守之知行却是两个了先生曰说及之巳是行了但不能常常行巳爲私欲间断便是仁不能守又问心卽理之说程子云在物爲理如何谓心卽理先生曰在物爲理在字上当添一心字此心在物则爲理如此心在事父则爲孝在事君则爲忠之类先生因谓之曰诸君要识得我立言宗旨我如今说个心卽理是如何只爲世人分心与理爲二故便有许多病痛如五伯攘夷狄尊周室都是一个私心便不当理人却说他做得当理只心有未纯往往悦慕其所爲要来外面做得好看却与心全不相于分心与理爲二其流至干霸道之伪而不自知故我说个心卽理要使知心理是一个便来心上做工夫不去袭义于外便是王道之眞此我立言宗旨又问圣贤言语许多如何却要打做一个曰我不是要打做一个如曰夫道一而巳矣又曰其爲物不二则其生物不测天地圣人皆是一个如何二得以方问尊德性一条先生曰道问学卽所以尊德性也晦翁言子静以尊德性诲人某教人岂不是道问学处多了些子是分尊德性道问学作两件且如今讲习讨论下许多工夫无非只是存此心不失其德性而巳岂有尊德性只空空去尊更不去问学问学只是空空去问学更与德性无关渉如此则不知今之所以讲习讨论者更学何事问致广大二句曰尽精微卽所以致广大也道中庸卽所以极高明也葢心之本体自是广大底人不能尽精㣲则便爲私欲所蔽有不胜其小者矣故能细微曲折无所不尽则私意不足以蔽之自无许多障碍遮隔处如何广大不致又问精㣲还是念虑之精㣲是事理之精㣲曰念虑之精微卽事理之精㣲也先生曰今之论性者纷纷异同皆是说性非见性也见性者无异同之可言矣一友举佛家以手指显出问曰衆曽见否衆曰见之复以手指入袖问曰衆还见否衆曰不见佛说还未见性此义未明先生曰手指有见有不见尔之见性常在人之心神只在有覩有闻上驰不在不覩不闻上着实用功葢不覩不闻是良知本体戒愼恐惧是致良知的工夫学者时时刻刻常覩其所不覩常闻其所不闻工夫方有个实落处乆乆成熟后则不须着力不待防简而眞性自不息矣岂以在外者之闻见爲累哉问人心与物同体如吾身原是血气流通的所以谓之同体若于人便异体了禽兽草木益远矣而何谓之同体先生曰尔只在感应之几上看岂但禽兽草木虽天地也与我同体的鬼神也与我同体的请问先生曰尔看这个天地中间甚么是天地的心对曰尝闻人是天地的心曰人又甚么教做心对曰只是一个灵明可知充天塞地中间只有这个灵明人只爲形体自间隔了我的灵明便是天地鬼神的主宰天没有我的灵明谁去仰他高地没有我的灵明谁去俯他㴱鬼神没有我的灵明谁去辩他吉凶灾祥天地鬼神万物离却我的灵明便没有天地鬼神万物了我的灵明离却天地鬼神万物亦没有我的灵明如此便是一气流通的如何与他间隔得又问天地鬼神万物千古见在何没了我的灵明便俱无了曰今看死的人他这些精灵游散了他的天地万物尚在何处先生曰人生大病只是一傲字爲子而傲必不孝爲臣而傲必不忠爲父而傲必不慈爲友而傲必不信故象与丹朱俱不肖亦只一傲字便结果了此生诸君常要体此人心本是天然之理精精明明无纎介染着只是一无我而巳胸中切不可有有卽傲也古先圣人许多好处也只是无我而巳无我自能谦谦者衆善之基傲者衆恶之魁邹谦之尝语德洪曰舒国裳曾持一张𥿄请先生写拱把之桐梓一章先生悬笔爲书到至于身而不知所以养之者顾而笑曰国裳读书中过状元来岂诚不知身之所以当养还须诵此以求警一时在侍诸友皆惕然九川问自省念虑或渉邪妄或预料理天下事思到极处井井有味便缱绻难屏觉得早则易觉得迟则难用力克治愈觉杆格惟稍迁念他事则随两忘如此廓淸亦似无害先生曰何湏如此只要在良知上着工夫九川曰正谓那一时不知先生曰我这里自有工夫何缘得他来只爲尔工夫断了便蔽其知旣㫁了则继续旧功便是何必如此九川曰眞是难鏖虽知丢他不去先生曰湏是勇用功乆自有勇故曰是集义所生者胜得容易便是大贤问读书时一种科目意思牵引而求不知何以免此窃闻穷通有命上智之人恐不屑此不肖爲声利牵纒甘心徒苦欲屏弃之又制于亲奈何先生曰此事归辞于亲者多矣其实只是无志志立得时千事万爲只是一事读书作文安能累人人自累于得失耳因叹曰此学不明不知此处担阁了几多英雄汉本思问大人与物同体如何大学又说箇厚薄先生曰道理自有厚薄比如身是一体把手足捍头目岂是偏要薄手足其道理如此禽兽与草木同是爱的把草木去养禽兽又忍得人与禽兽同是爱的宰禽兽以养亲与供祭祀燕宾客心又忍得至亲与路人同是爱的如簟食豆羹得则生不得则死不能两全宁救至亲不救路人心又忍得这是道理合该如此及至吾身与亲更不得两分别彼此厚薄葢以仁民爱物皆从此出此处可忍更无所不忍矣大学所谓厚薄是良知上自然的条理不可踰越此便谓之义顺这箇条理便谓之礼知此条理便谓之智终始是这条理便谓之信以方问近来妄念觉少亦觉不曾着想定要如何用功不知此是工夫否先生曰汝且去着实用工便多这些着想也不妨乆乆自会妥帖若才下得些功便说效验何足爲恃以方问孔子曰囘也非助我者是圣人果以相助望门弟子否先生曰亦是实话此道本无穷尽问难愈多则精㣲愈显圣人之言本自周遍但有问难的人胸中窒碍圣人𬒳他一难发挥得愈加精神若颜子闻一知十胸中了然如何得问难故圣人亦寂然不动无所发挥故曰非助先生曰人若知这良知诀窍随他多少邪思枉念这理一觉都自消融眞箇是灵丹一粒点铁成金一友静坐有见驰问先生答曰吾昔居滁时见诸生多务知解口耳异同无益于得姑敎之静坐一时窥见光景颇牧近效乆之渐有喜静厌动流入枯藁之病或务爲玄解妙觉动人听闻故迩来只说致良知良知明白随你静处体悟也好事上磨錬也好良知本体原是无动无静的便是学问头脑我这箇话头自滁州到今亦较过几畨只是致良知三字无病医经折肱方能察人病理圣人之知如靑天之日贤人如浮云天日愚人如隂霾天日虽有昏明不同其能辨黑白则一虽昏黑夜里亦影影见得黑白就是日之余光未尽处困学功夫亦只从这点明处精察去耳问圣人生知安行是自然的如何有甚功夫先生曰知行二字卽是功夫先生曰古乐不作乆矣或曰今之戏子尚与古乐意思相通否先生曰韶之九成便是舜的一本戏子武之九变便是武王的一本戏子圣人一生实事俱播在乐中所以有德者闻之便知他尽善尽美与尽美未尽善处若后世作乐只是做些词调于民俗风化绝无关渉何以化民善俗人有过多干过上用功就是补甑其流必归于文过今人于喫饭时虽无一事在前其心常役役不宁只缘此心忙惯了所以收摄不住问古人论性各有异同何者乃爲定论先生曰性无定体论亦无定体有自本体上说者有自发用上说者有自源头上说者有自流弊处说者总面言之只是这箇性但所见有浅㴱尔若执定一边便不是了性之本体原是无善无恶的发用上也原是可以爲善可以爲不善的其流弊也原一定善一定恶的譬如眼有喜时的眼有怒时的眼直视就是㸔的眼㣲视就是觑的眼总而言之只是这箇眼若见怒时眼就说未尝有喜的眼见得㸔时眼就说未尝有觑的眼皆是执定就知是错孟子说性直从源头上说来亦是说箇大槩如此荀子性恶之说是从流弊上说来也未可尽说他不是只是见得未精耳薛尚谦邹谦之马子莘王汝止侍坐因叹先生自征宁藩巳来天下谤议益多请各言其故有言先生功业势位日隆天下忌之者日衆有言先生之学日明故爲宋儒争是非者日博有言先生自南都以后同志信从者日集而四方排阻者日益力先生曰诸君之言信皆有之但吾一段自知处诸君俱未道及耳我在南都巳前尚有些子乡愿的意思在而今信得这良知眞是眞非信手行去更不着些覆藏才做得箇狂者的胸次故天下之人却都说我行不揜言也请问乡愿狂者之辨曰乡愿以忠信廉洁见取于君子以同流合污无忤于小人故非之无举刺之无刺然究其心乃知忠信廉洁所以媚君子也同流合污所以媚小人也其心巳破坏矣故不可与入尧舜之道狂者志存古人一切纷嚣俗染举不足以累其心眞有凤凰翔于千仞之意一克念卽圣人矣惟不克念故濶畧事情而行常不掩惟行不掩故心尚未坏而庻可与裁曰乡愿何以断其媚世曰自其讥狂狷知之而曰何爲踽踽凉凉生斯世也爲斯世也善斯可矣故其所爲皆色取不疑所以谓之似然三代以下士之取盛名于时者不过得鄕愿之似而巳究其忠信廉洁或未免致疑于妻子也虽欲纯乎鄕愿亦未易得而况圣人之道乎日狂狷爲孔子所思然至于传道不及琴张辈而传曾子岂曾子乃狷者乎曰不然琴张辈狂者之禀也虽有所得终止于狂曾子中行之禀也故能悟入圣人之道丁亥年九月先生起复征思田将行时德洪与汝中论学汝中举先生敎言曰无善无恶是心之体有善有恶是意之动知善知恶是良知爲善去恶是格物徳洪曰此意如何汝中曰此恐未是究竟话头若说心体是无善无恶意亦是无善无恶的意知亦是无善无恶的知物亦是无善无恶的物矣若説意有善恶毕竟心体还有善恶在徳洪日心体是天命之性原是无善无恶的但人有习心意念上见有善恶在格致诚正修正是复那性体功夫若原无善恶功夫亦不消说矣是夕侍坐天泉桥各举请正先生曰我今将行正要你们来讲破此意二君之见正好相资不可各执一边我这里接人原有二种利根之人直从本原上悟入人心本体原是明莹无滞的原是箇未发之中利根之人一悟本体卽是功夫人巳内外一齐俱透其次不免有习心在本体受蔽姑且敎在意念上实落爲善去恶功夫熟后渣滓去得尽时本体亦明尽了汝中之见是我这里接利根人的德洪之见是我这里爲其次立法的二君相取爲用则中人上下皆可引入于道若各执一边眼前便有失人旣而日以后与朋友讲学切不可失了我的宗㫖无善无恶是心之体有善有恶是意之动知善知恶是良知爲善去恶是格物只依我这话头随人指点自没病痛此原是彻上彻下功夫利根之人世亦难遇本体功夫一悟尽透此颜子明道所不敢承当岂可轻易望人人有习心不敎他在良知上实用爲善去恶功夫只去悬空想箇本体一切事爲俱不着实不过养成一箇虚寂此病不是小小不可不早说破先生曰诸公在此务要立箇必爲圣人之心时时刻刻湏是一棒一条痕一掴一掌血方能听吾说话句句得力若茫茫荡荡度日譬如一块死肉打也不知得痛痒恐终不济事囘家只寻得旧时伎俩而巳岂不惜哉人一日间古今世界都经过一畨只是人不见耳夜气淸明时无视无听无思无作淡然平怀就是羲皇世界平旦时神淸气朗雍雍穆穆就是尧舜世界日中以前礼仪交会气象秩然就是三代世界日中以后神气渐昏徃来杂扰就是春秋战国世界渐渐昏夜万物寝息景象寂寥就是人消物尽世界学者信得良知过不爲气所乱便常做箇羲皇巳上人先生自南都以来凡示学者皆令存天理去人欲以爲本有问所谓则令自求之未尝指天理爲何如也黄冈郭善甫挈其徒良吉走越受学途中相与辨论未合旣至质之先生先生方寓楼饘不答所问第目摄良吉者再指所饘盂语曰此盂中下乃能盛此饘此案下乃能载此盂此楼下乃能载此案地又下乃能载此楼惟下乃大也日市中閧而诟甲曰尔无天理乙日尔无天理甲日尔欺心乙日尔欺心先生闻之唿弟子曰听之夫夫啍啍讲学也弟子曰诟也焉学曰汝不闻乎曰天理曰心非讲学而何曰旣学矣焉诟曰夫夫也惟知责诸人不知反诸巳故也先生尝曰吾良知二字自龙塲以后便巳不出此意只是点此二字不岀与学者言费却多少辞说今幸见出此一语之下洞见全体眞是痛快不觉手舞足蹈学者闻之亦省却多少寻讨功夫学问头脑至此巳是说得十分下落但恐学者不肯直下承当耳又曰某于良知之说从百死千难中得来非是容易见得到此此本是学者究竟话头不得巳与人一口说尽但恐学者得之容易只把做一种光景玩弄孤负此知耳语友人曰近欲发挥此只觉有一言发不出津津然含诸口久乃曰近觉得此学更无有他只是这些于旁有徤羡不巳者则又日连这些子亦无放处今经变后始有良知之说一友侍睂间有忧思先生顾谓他友曰良知固彻天彻地近彻一身人一身不爽不湏许大事第头上一髪下垂浑身卽是爲不快此中那容得一物耶先生初登第时上边务八事世艶称之晚年有以爲问者先生曰此吾少时事有许多抗厉气此气不除欲以身任天下其何能济或又问平宁藩先生曰当时只合如此做但觉来尚有挥霍意使今日处之更别也先生之学因议论与朱子有异遂开人疑信之端愚以爲实无异同也二先生之言虽殊卫道觉世之心则一此非愚之敢以私意窥二贤而谬爲调停之说也请还质之二先生之言文成之言曰吾说与晦庵时有不同者爲入门下手处有毫釐千里之分不得不辩然吾之心未尝有异夫孟子之好辩专爲正人心文成与晦庵之心既同矣又焉用辩是知先生非辩晦庵也辩惧学晦庵而失其眞者也晦庵之言曰吾之学非不求之内而求之外葢圣人设敎使人黙识此心之灵而端庄静一以爲穷理之本使人知有衆理之妙而学问思辩以致尽心之功巨细相涵动静交养无内外精麄之择也必以爲浅近而欲藏形匿影别爲幽㴱髣髴艰难阻絶之论使学者莽然措心于言语文字之外则佛氏之诐淫邪遁耳是言也晦庵之预爲后学虑又何㴱且远哉因二先生之言而推求其故晦庵当五季之后虚无寂灭之敎盈于天下患在不知穷理也故宗程氏之学揭主敬穷理之敎使人知所持循文成当晦庵之后辞章训诂之习没溺人心患在徒事见闻也故明陆氏之学掲知行合一之旨使人知所返本二先生以爲道之苦心不得巳而爲补偏救敝之㣲权非文成知内而不知外也晦庵知外而不知内也尚安得有异同哉夫道一而巳矣自内观之而不睹不闻涵天地万物之理自外观之而伦物事变一根于身心性命之微所谓性之德也合内外之道也君子亦惟学间思辩笃行以尽吾之性焉二先生皆我师也异同可弗问也学者不得其心之同而徒执其言之异哓哓聚讼将二先生必有戚然于廊庑者矣愚暗汶不足以知二先生敢质之同志大学问大学者昔儒以爲大人之学矣取问大人之学何以在于明明德乎阳明子曰大人者以天地万物爲一体者也其视天下犹一家中国犹一人焉若夫间形骸而分尔我者小人矣大人之能以天地万物爲一体也非意之也其心之仁本若是其与天地万物而爲一也岂惟大人虽小人之心亦莫不然彼顾自小之耳是故见孺子之入井而必有憷惕恻隐之心焉是其仁之与孺子而爲一体也孺子犹同类者也见鸟兽之哀鸣觫而必有不忍之心焉是其仁之与鸟兽而爲一体也鸟兽犹有知觉者也见草木之摧折而必有悯恤之心焉是其仁之与草木而爲一体也草木犹有生意者也见瓦石之毁坏而必有顾惜之心焉是其仁之与瓦石而爲一体也是其一体之仁也虽小人之心亦必有之是乃根于天命之性而自然灵昭不昧者也是故谓之明德小人之心旣巳分隔隘陋矣而其一体之仁犹能不昧若此者是其未动于欲而未蔽于私之时也及其动于欲蔽于私而利害相攻忿怒相激则将戕物圯类无所不爲其甚至有骨肉相残者而一体之仁亾矣是故苟无私欲之蔽则虽小人之心而其一体之仁犹大人也一有私欲之蔽则虽大人之心而其分隔隘陋犹小人矣故夫爲大人之学者亦惟去其私欲之蔽以自明其明德复其天地万物一体之本然而巳耳非能于本体之外而有所増益之也曰然则何以在亲民乎曰明明德者立其天地万物一体之体也亲民者达其天地万物一体之用也故明明德必在于亲民而亲民乃所以明其明德也是故亲吾之父以及人之父以及天下人之父而后吾之仁实与吾之父人之父与天下人之父而爲一体矣实与之爲一体而后孝之明德始明矣亲吾之兄以及人之兄以及天下人之兄而后吾之仁实与吾之兄人之兄与天下人之兄而爲一体矣实与之爲一体而后弟之明德始明矣君臣也夫妇也朋友也以至于山川鬼神鸟兽草木也莫不实有以亲之以达吾一体之仁然后吾之明德始无不明而眞能以天地万物爲一体矣夫是之谓明明德于天下是之谓家齐国治而天下平是之谓尽性曰然则又乌在其爲止至善乎曰至善者明德亲民之极则也天命之性粹然至善其灵昭不昧者此其至善之发见是乃明德之本体而卽所谓良知者也至善之发见是而是焉非而非焉轻重厚薄随感随应变动不居而亦莫不自有天然之中是乃民彞物则之极而不容少有议拟増损于其间也少有拟议増损于其间则是私意小智而非至善之谓矣自非愼独之至惟精惟一者其孰能与于此乎后之人惟其不知至善之在吾心而用其私智以揣摸测度于其外以爲事事物物各有定理也是以昧其是非之则支离决裂人欲肆而天理亾明德亲民之学遂大乱于天下葢昔之人固有欲明其明德者矣然惟不知止于至善而其私心于过高是以失之虚罔空寂而无有乎家国天下之施则二氏之流是矣固有欲亲其民者矣然惟不知止于至善而溺其私心于卑琐是以失之权谋智术而无有乎仁爱恻怛之诚则五伯功利之徒是矣是皆不知止于至善之过也故止至善之于明德亲民也犹之规矩之于方圆也尺度之于长短也权衡之于轻重也故方圆而不止于规矩爽其则矣长短而不止于尺度乖其剂矣轻重而不止于权衡失其凖矣明明德亲民而不止于至善亾其本矣故止于至善以亲民而明其明德是之谓大人之学曰知止而后有定定而后能静静而后能安安而后能虑虑而后能得其说何也曰人惟不知至善之在吾心而求之于其外以爲事事物物皆有定理也而求至善于事事物物之中是以支离决裂错杂纷纭而莫知有一定之向今焉旣知至善之在吾心而不假于外求则志有定向而无支离决裂错杂纷纭之患矣无支离决裂错杂纷纭之患则心不妄动而能静矣心不妄动而能静则其日用之间从容闲暇而能安矣能安则凡一念之发一事之感其爲至善乎其非至善乎吾心之良知自有以详审精察之而能虑矣能虑则择之无不精处之无不当而至善于是乎可得矣日物有本末先儒以明德爲本新民爲末两物而内外相对也事有终始先儒以知止爲始能得爲终一事而首尾相因也如子之说以新民爲亲民则本末之说亦有所未然欤曰终始之说大略是矣卽以新民爲亲民而曰明德爲本亲民爲末其说亦未爲不可但不当分本末爲两物耳夫木之榦谓之本木之梢谓之末惟其一物也是以谓之本末苦曰两物则旣爲两物矣又何可以言本末乎新民之意旣与亲民不同则明德之功自与新民爲二若知明明德以亲其民而亲民以明其明德则明德亲民焉可析而爲两乎先儒之说是葢不知明德亲民之本爲一事而认以爲两事是以虽知本末之当爲一物而亦不得不分爲两物也曰古之欲明明徳于天下者以至于先修其身以吾子明德亲民之说通之亦旣可得而知矣敢问欲修其身以至于致知在格物其工夫次第又何如其用力欤曰此正详言明德亲民止至善之功也葢身心意知物者是其工夫所用之条理虽亦各有其所而其实只是一物格致诚正修者是其条理所用之工夫虽亦皆有其名而其实只是一事何谓身心之形体运用之谓也何谓心身之灵明主宰之谓也何谓修身爲善而去恶之谓也吾身自能爲善而去恶乎必其灵明主宰者欲爲善而去恶然后其形体运用者始能爲善而去恶也故欲修其身者必在于先正其心也然心之本体则性也性无不善则心之本体本无不正也何从而用其正之之功乎葢心之本体本无不正自其意念发动而后有不正故欲正其心者必就其意念之所发而正之凡其发一念而善也好之眞如好好色发一念而恶也恶之眞如恶恶臭则意无不诚而心可正矣然意之所发有善有恶不有以明其善恶之分亦将眞妄错杂虽欲诚之不可得而诚矣故欲诚其意者必在于致知焉致者至也如云丧致乎哀之致易言知至至之知至者知也至之者致也致知云者非若后儒所谓充广其知识之谓也致吾心之良知焉耳良知者孟子所谓是非之心人皆有之者也是非之心不待虑而知不待学而能是故谓之良知是乃天命之性吾心之本体自然灵昭明觉者也凡意念之发吾心之良知无有不自知者其善欤惟吾心之良知自知之其不善欤亦惟吾心之良知自知之是皆无所与于他人者也故虽小人之爲不善旣巳无所不至然其见君子则必厌然揜其不善而着其善者是亦可以见其良知之有不容于自昧者也今欲别善恶以诚其意惟在致其良知之所知焉尔何则意念之发吾心之良知旣知其爲善矣使其不能诚有以好之而复背而去之则是以善爲恶而自昧其知善之良知矣意念之所发吾之良知旣知其爲不善矣使其不能诚有以恶之而复蹈而爲之则是以恶爲善而自昧其知恶之良知矣若是则虽曰知之犹不知也意其可得而诚乎今于良知所知之善恶者无不诚好而诚恶之则不自欺其良知而意可诚也巳然欲致其良知亦岂影响髣髴而悬空无实之谓乎是必实有其事矣故致知必在于格物物者事也凡意之所发必有其事意所在之事谓之物格者正也正其不正以归于正之谓也正其不正者去恶之谓也归于正者爲善之谓也夫是之谓格书言格于上下格于文祖格其非心格物之格实兼其义也良知所知之善虽诚欲好之矣茍不卽其意之所在之物而实有以爲之则是物有未格而好之之意犹爲未诚也良知所知之恶虽诚欲恶之矣苟不卽其意之所在之物而实有以去之则是物有未格而恶之之意犹爲未诚也今焉于其良知所知之善者卽其意之所在之物而实爲之无有乎不尽于其良知所知之恶者卽其意之所在之物而实去之无有乎不尽然后物无不格而吾良知之所知者无有亏缺障蔽而得以极其至矣夫然后吾心快然无复余憾而自谦矣夫然后意之所发者始无自欺而可以谓之诚矣故曰物格而后知至知至而后意诚意诚而后心正心正而后身修葢其功夫条理虽有先后次序之可言而其体之惟一实无先后次序之可分其条理功夫虽无先后次序之可分而其用之惟精固有纤毫不可得而缺焉者此格致诚正之说所以阐尧舜之正传而爲孔氏之心印也大学除却格物二字更无下手处必实体之乃见葢自天开地辟上天下地皆物也卽求道之身亦物也共此无妄之理卽所谓道之大原也如上下高㴱同归閴寂又何从问道若要寻到天地之先便是老庄虚无学问是物正此道之显然可见者大易所谓形而上者谓之道形而下者谓之器者是也舍器更无所谓道是物卽吾之性也命也孟子所谓万物皆备于我者也人只是知诱物化不能反身而诚又不能强恕而行止认躯殻爲身认外物爲物物与我始判然爲两究竟此身止成万物中之一物又安能致知诚意正心修身齐家治国平天下以尽大学之道故道要诸诚意而工夫尽之致知格物所谓格者不从物上求也要在博学审问愼思明辩笃行以求明此善善卽诚也物之所以爲物者也明善卽是知止知止卽是能得如此领会万物皆归于舍矣故中庸云诚者物之终始君子诚之爲贵自然成巳成物举而措之无不宜之也格物原是一了百当工夫故朱子训格曰至极当凡属遥想忆说卽拟议甚高不得云至所谓至者犹云身造其境原兼知行该动静而言卽先生所举大易知至至之谓也至其所至是盛德大业之本也此外更无精义入神之功也人帷认朱子至字浅了便谓逐一物格一物此是末学支离之习晦翁原无此解得先生一番阐明有以发朱子未尽之意阳明先生理学集二卷终临海后学王立凖较梓阳明先生集要阳明先生集要理学编卷第三阳明先生集要理学编目录卷三答王天宇书答王天宇书与陆元静书与陆元静书与陆元静书与陆元静书答舒国用书与黄勉之书答周道通书答友人问书答欧阳崇一书答顾东桥书阳明先生集要理学编卷三同邑后学施邦曜重编江右后学㑹樱叅订答王天宇书甲戊书来见平日爲学用功之熟㴱用喜慰今之时能稍有志圣贤之学巳不可多见况又果能实用其力者是岂易得哉辱推拟过当诚有所不敢居然求善自辅则鄙心实亦未尝不切切也今乃又得吾天宇其爲喜幸可胜言哉厚意之及良不敢虚然又自叹爱莫爲助聊就来谕商确一二天宇自谓有志而不能笃不知所谓志者果何如其不能笃者乂谁也谓圣贤之学能静可以制动不知若何而能静静与动有二心乎谓临政行事之际把捉摸拟强之使归于道固亦卒有所未能然造次顚沛必于是者不知如何其爲功谓开卷有得接贤人君子便自触发不知所触发者何物又赖二事而后触发则二事之外所作何务当是之时所谓志者果何在也凡此数语非天宇实用其力不能有然亦足以见讲学之未明故尚有此耳或思之有得不厌寄示就问婉诘指点跃然答王天宇书甲戌承书惠感感中间问学之意恳切有加于旧足知进于斯道也喜幸何如但其间犹有未尽区区之意者旣承不鄙何敢不竭然望详察庻于斯道有所发明耳来书云诚身以格物乍读不能无疑旣而细询之希颜始悉其说区区未尝有诚身格物之说岂出于希颜邪鄙意但谓君子之学以诚意爲主格物致知者诚意之功也犹饥者以求饱爲事飮食者求饱之事也希颜颇悉鄙意不应有此或恐一时言之未莹耳幸更细讲之又云大学一书古人爲学次第朱先生谓穷理之极而后意诚其与所谓居敬穷理非存心无以致知者固相爲矛盾矣葢居敬存心之说补于传文而圣经所指直谓其穷理而后心正初学之士执经而不考传其流之弊安得不至于支离邪大学次第但言物格而后知至知至而后意诚若穷理之极而后意诚此则朱先生之说如此其间亦自无大相矛盾但于大学本旨郄恐未尽合耳非存心无以致知此语不独于大学未尽就于中庸尊德性而道问学之旨亦或有未尽然此等处言之甚长非面悉不可后之学者附会于补传而不㴱考于经旨牵制于文义而不体认于身心是以往往失之支离而卒无所得恐非执经而不考传之过也又云不繇穷理而遽加诚身之功恐诚非所诚适足以爲伪而已矣此言甚善但不知诚身之功又何如作用耳幸体认之又言譬之行道者如大都爲所归㝛之地犹所谓至善也行道者不辞险阻艰难决意向前犹存心也如使斯人不识大都所在而泛焉欲往其不南走越而北走吴几希矣此譬大略皆是但以不辞险阻艰难决意向前别爲存心未免牵合之苦而不得其要耳夫不辞险阻艰难决意向前此正是诚意之意审如是则其所以问道途具资斧戒舟车皆有不容巳者不然又安在其爲决意向前而亦安所前乎夫不识大都所在而泛焉欲往则亦欲往而巳未尝眞往也惟其欲往而未尝眞往是以道途之不问资斧之不具舟车之不戒若决意向前则眞往矣眞往者能如是乎此最工夫切要者以天宇之高明笃实而反求之自当不言而喻矣又云格物之说昔人以扞去外物爲言矣扜去外物则此心存矣心存则所以致知者皆是爲已如此说郄是扞去外物爲一事致知又爲一事扞去外物之说亦未爲甚害然止捍御于其外则亦未有拔去病根之意非所谓克已求仁之功矣区区格物之说亦不如此大学之所谓诚意卽中庸之所谓诚身也大学之所谓格物致知卽中庸之所谓明善也博学审问愼思明辩笃行皆所谓明善而爲诚身之功也非明善之外别有所谓诚身之功也格物致知之外又岂别有所谓诚意之功乎书之所谓精一语之所谓博文约礼中庸之所谓尊德性而道问学皆若此而巳是乃学问用功之要所谓毫釐之差千里之谬者也心之精㣲口莫能述亦岂笔端所能尽巳喜荣擢比上有期矣倘能迂道江滨谋一夕之话庻几能有所发明冗遽中不悉人只把格物二字看得麄浅便起支离不知天下只是此一道在物爲理在心爲善格物卽是明善一言了当眞是千年暗室一灯照破无所容词与陆元静书辛巳赍奏人囘得佳稿及手札殊慰闻以多病之故将从事于养生区区往年葢尝弊力于此矣后乃知其不必如是始复一意于圣贤之学大抵养德养身只是一事元静所云眞我者果能戒谨不睹恐惧不闻而专志于是则神住气住精住而僊家所谓长生乆视之说亦在其中矣神僊之学与圣人异然其造端托始亦惟欲引人于道悟眞篇后序中所谓黄老悲其贪着乃以神僊之术渐次导之者元静试取而观之其㣲㫖亦自可识自尧舜禹汤文武至于周公孔子其仁人爱物之心葢无所不至苟有可以长生不死者亦何惜以示人如老子彭籛之徒乃其禀赋有若此者非可以学而至后世如白玉蟾丘长春之属皆是彼学中所称述以爲祖师者其得寿皆不过五六十则所谓长生之说当必有所指矣元静气弱多病但遗弃声名淸心寡慾一意圣贤如前所谓眞我之说不宜轻信异道徒自惑乱聪明弊精劳神废靡岁月乆而不返将遂爲病狂丧心之人不难矣昔人谓三折肱爲良医区区非良医葢尝三折肱者元静其愼听母忽区区省亲本闻部中巳准覆但得旨卽当长遯山泽不乆朝廷且大赉则元静推封亦有日果能访我于阳明之麓当能爲元静决此疑也养德卽所以养身亦只是爲求养生者下一箴其实殀寿不二修身以俟之乃是圣贤眞正学问若惑志于长生乆视之说便是一团私欲矣适足以爲养德之害与陆元静书壬午某不孝不忠延祸先人酷罚未敷致玆多口亦其宜然乃劳贤者触目忌讳爲之辩雪雅承道谊之爱㴱切恳至甚非不肖孤之所敢望也无辩止谤尝闻昔人之敎矣况今何止于是四方英杰以讲学异同之故议论方兴吾侪可胜辩乎惟当反求诸巳苟其言而是欤吾斯尚有所未信欤则当务求其是不得輙是已而非人也使其言而非欤吾斯旣巳自信欤则当益致其践履之实以务求于自谦所谓黙而成之不言而信者也然则今日之多口孰非吾侪动心忍性砥砺切磋之地乎且彼议论之兴非必有所私怨于我彼其爲说亦将自以爲卫夫道也况其说本自出其先儒之绪论固各有所凭据而吾侪之言骤异于昔反若凿空杜撰者乃不知圣人之学本来如是而流传失眞先儒之论所以日益支离则亦繇后学沿习乖谬积渐所致彼旣先横不信之念莫肻虚心讲究加以吾侪议论之间或爲胜心浮气所乘未免过爲矫激则固宜其非笑而骇惑矣此吾侪之责未可专以罪彼爲也嗟乎吾侪今日之讲学将求异其说于人邪亦求同其学于人邪将求以善而胜人邪亦求以善而养人邪知行合一之学吾侪但口说耳何尝知行合一邪推寻所自则如不肖者爲罪尤重葢在平时徒以口舌讲解而未尝体诸其身名浮于实行不掩言巳未尝实致其知而谓昔人致知之说有未尽如贫子之说金乃未免从人乞食诸君病于相信相爱之过好而不知其恶之乃共成今日纷纷之议皆不肖之罪他虽然昔之君子葢有举世非之而不顾千百世非之而不顾者亦求其是而巳矣岂以一时毁誉而动其心邪惟其在我者有未尽则亦安可遂以人言爲尽非伊川晦庵之在当时尚不免于诋毁斥逐况在吾辈行有所未至则夫人之诋毁斥逐正其宜耳凡今争辩学术之士亦必有志于学者也未可以其异巳而遂有所疎外是非之心人皆有之彼其但蔽于积习故于吾说卒未易解就如诸君初闻鄙说时其间宁无非笑诋毁之者乆而释然以悟甚至反有激爲过当之论者矣又安知今日相诋之力不爲异时相信之深者乎衰绖哀苦中非论学时而道之兴废乃有不容于泯黙者不觉叨叨至此言无伦次幸亮其心也致知之说向与惟濬及崇一诸友极论于江西近日杨仕鸣来过亦尝一及颇爲详悉今原忠宗贤二君复往诸君更相与细心体究一番当无余藴矣孟子云是非之心知也是非之心人皆有之卽所谓良知也孰无是良知乎但不能致之耳易谓知至至之知至者知也至之者致知也此知行之所以一也近世格物致知之说只一知字尚未有下落若致字工夫全不曾道着矣此知行之所以二也不尤人此是圣贤自得学问若与人争是非似爲学务使一世之人尽好也便是见道不明与陆元静书甲申来书云下手工夫觉此心无时宁静妄心固动也照心亦动也心旣恒动则无刻暂停也是有意于求宁静是以愈不宁静耳夫妄心则动也照心非动也恒照则恒动恒静天地之所以恒乆而不巳也照心固照也妄心亦照也其爲物不贰则其生物不息有刻暂停则息矣非至诚无息之学矣来书云良知亦有起处云云此或听之未审良知者心之本体卽前所谓恒照者也心之本体无起无不起虽妄念之发而良知未尝不在但人不知存则有时而或放耳虽昬塞之极而良知未尝不明但人不知察则有时而或蔽耳虽有时而或放其体实未尝不在也存之而巳耳虽有时而或蔽其体实未尝不明也察之而巳耳若谓良知亦有起处则是有时而不在也非其本体之谓耳精一之精以理言精神之精以气言理者气之条理气者理之运用无条理则不能运用无运用则亦无以见其所爲条理者矣精则精精则明精则一精则神精则诚一则精一则明一则神一则诚原非有二事也但后世儒者之说与养生之说各滞于一偏是以不相爲用前日精一之谕虽爲元静爱养精神而发然而作圣之功寔亦不外是矣来书云元神元气元精必各有寄藏发生之处又有眞阴之精眞阳之气云云夫良知一也以其妙用而言谓之神以其流行而言谓之气以其凝聚而言谓之精安可以形象方所求哉眞阴之精卽眞阳之气之母眞阳之气卽眞阴之精之父阴根阳阳根阴亦非有二也苟吾良知之说明则凡若此类皆可以不言而喻不然则如来书所云三关七返九还之属尚有无穷可疑者也来书云良知心之本体卽所谓性善也何未发之中也寂然不动之体也廓然大公也常人皆不能而必待于学耶中也寂也公也旣以属心之体则良知是矣今验之于心知无不良而中寂大公实未有也岂良知复超然于体用之外乎性无不善故知无不良良知卽是未发之中卽是廓然大公寂然不动之本体人人之所同具者也但不能不昬蔽于物欲故须学以去其昬蔽然于良知之本体初不能有加损于毫末也知无不良而中寂大公未能全者是昬蔽之未尽去而存之未纯耳体卽良知之体用卽良知之用宁复有超然于体用之外者乎来书云周子曰主静程子曰动亦定静亦定先生曰定者心之本体是静定也决非不睹不闻无思无爲之谓必常知常存常主于理之谓也夫常知常存常主于理明是动也已发也何以谓之静何以谓之本体岂是静定也又有以贯乎心之动静者邪理无动者也常知常存常主于理卽不睹不闻无思无爲之谓也不睹不闻无思无爲非稿木死灰之谓也睹闻思爲一于理而未尝有所睹闻思爲卽是动而未尝动也所谓动亦定静亦定体用一原者也来书云此心未发之体其在巳发之前乎其在巳发之中而爲之主乎其无前后内外而浑然一体者乎今谓心之动静者其主有事无事而言乎其主寂然感通而言乎其主循理从欲而言乎若以循理爲静从欲爲动则于所谓动中有静静中有动动极而静静极而动者不可通矣若以有事而感通爲动无事而寂然爲静则于所谓动而无动静而无静者不可通矣若谓未发在巳发之先静而生动是至诚有息也圣人有复也又不可矣若谓未发在巳发之中则不知未发巳发俱当主静乎抑未发爲静而巳发爲动乎抑未发巳发俱无动无静乎俱有动有静乎幸敎未发之中卽良知也无前后内外而浑然一体者也有事无事可以言动静而良知无分于有事无事也寂然感通可以言动静而良知无分于寂然感通也动静者所遇之时心之本体固无分于动静也理无动者也动卽爲欲循理则虽酬酢万变而未尝动也从欲则虽藁心一念而未尝静也动中有静静中有动又何疑乎有事而感通固可以言动然而寂然者未尝有增也无事而寂然固可以言静然感通者未尝有减也动而无动静而无静又何疑乎无前后内外而浑然一体则至诚有息之疑不待静矣未发在已发之中而巳发之中未尝别有未发者在巳发在未发之中而未发之中未尝别有巳发者存是未尝无动静而不可以动静分者也凡观古人言语在以意逆志而得其大旨若必拘滞于文义则靡有孑遗者是周果无遗民也周子静极而动之说苟不善观亦未免有病葢其意从大极动而生阳静而生阴说来太极生生之理妙用无息而常体不易太极之生生卽阴阳之生生就其生生之中指其妙用无息者而谓之动谓之阳之生非谓动而后生阳也就其生生之中指其常体不易者而谓之静谓之阴之生非谓静而后生阴也若果静而后生阴动而后生阳则是阴阳动静截然各自爲一物矣阴阳一气也一气屈伸而爲阴阳动静一理也一理隐显而爲动静春夏可以爲阳爲动而未尝无阴与静也秋冬可以爲阴爲静而未尝无阳与动也春夏此不息秋冬此不息皆可谓之阳谓之动也春夏此常体秋冬此常体皆可谓之阴谓之静也自元会运世岁月日时以至刻杪忽㣲莫不皆然所谓动静无端阴阳无始在知道者黙而识之非可以言语穷也若只牵文泥句比拟倣像则所谓心从法蕐转非是转法蕐矣来书云常试于心喜怒忧惧之感发也虽动气之极而吾心良知一觉卽罔然消沮或遏于初或制于中或悔于后然则良知常若居于优闲无事之地而爲之主于喜怒忧惧若不与焉者何欤知此则知未发之中寂然不动之体而有发而中节之和感而遂通之妙矣然谓良知常若居于优闲无事之地语尚有病葢良知虽不滞于喜怒忧惧而喜怒忧惧亦不外于良知也来书云夫子昨以良知爲照心窃谓良知心之本体也照心人所用之功乃戒愼恐惧之心也犹思也而遂以戒愼恐惧爲良知何欤能戒愼恐惧者是良知也来书云先生又曰照心非动也岂以其循理而谓之静欤妄心亦照也岂以其良知未尝不在于其中未尝不明于其中而视听言动之不过则者皆天理欤且旣曰妄心则在妄心可谓之照而在照心则谓之妄矣妄与息何异今假妄之照以续至诚之无息窃所未明幸再启蒙照心非动者以其发于本体明觉之自然而未尝有所动也有所动则妄矣妄心亦照者以其本体明觉之自然者未尝不在于其中但有所动耳无所动卽照矣无妄无照非以妄爲照以照爲妄也照心爲照妄心爲妄是犹有妄有照也有妄有照则犹二也贰则息矣无妄无照则不贰不贰则不息矣来书云养生以淸心寡欲爲要夫淸心寡欲作圣之功毕矣然寡欲则心自淸淸心非舍弃人事而独居求静之谓也葢欲使此心纯乎天理而无一毫人欲之私耳今欲爲此之功而随人欲生而克之则病根常在未免灭于东而生于西若欲刋剥洗荡于衆欲未萌之先则又无所用其力徒使此心之不淸且欲未萌而摉剔以求去之是犹引犬上堂而逐之也愈不可矣必欲此心纯乎天理而无一毫人欲之私此作圣之功也必欲此心纯乎天理而无一毫人欲之私非防于未萌之先而克于方萌之际不能也防于未萌之先而克于方萌之际此正中庸戒愼恐惧大学致知格物之功舍此之外无别功矣夫谓灭于东而生于西引犬上堂而逐之者是自私自利将迎意必之爲累而非克治洗荡之爲患也今曰养生以淸心寡欲爲要只养生二字便是自私自利将迎意必之根有此病根濳伏于中宜其有灭于东而生于西引犬上堂而逐之之患也来书云佛氏于不思善不思恶时认本来面目于吾儒随物而格之功不同吾儒于不思善不思恶时用致知之功则巳渉于思善矣欲善恶不思而心之良知淸静自在惟有寐方醒之时耳斯正孟子夜气之说但于斯光景不能乆倐忽之际思虑巳生不知用功乆者其常寐初醒而思未起之时否乎今澄欲求宁静愈不宁静欲念无生则念愈坐如之何而能使此心前念易灭后念不生良知独显而与造物游乎不思善不思恶时认本来面目此佛氏爲未识本来面目者设此方便本来面目卽吾圣门所谓良知仐旣认得良知明白卽已不消如此说矣随物而格是致知之功卽佛氏之常惺惺亦是常存他本来面目耳体段工夫大略相似但佛氏有个自私自利之心所以便有不同耳今欲善恶不思而心之良知淸静自在此便有自私自利将迎意必之心所以有不思善不思恶时用致知之功则巳渉于思善之患孟子说夜气亦只是爲失其良心之人指出个良心萌动处使他从此培养将去今已知得良知明白常用致知之功卽已不消说夜气却是得兎后不知守兎而仍去守株兎将复失之矣欲求宁静欲念无生此正是自私自利将迎意必之病是以念愈生而愈不宁静良知只是一个良知而善恶自辩更有何善何恶可思良知之体本自宁静今却又添一个求宁静本自生生今却又添一个欲无生非独圣门致知之功不如此虽佛氏之学亦未如此将迎意必也只是一念良知彻头彻尾无始无终卽是前念不灭后念不生今郄欲前念易灭而后念不生是佛氏所谓断灭种性入于藁木死灰之谓矣来书云佛氏又有常提念头之说其卽孟子所谓必有事夫子所谓致良知之说乎其卽常惺惺常记得常知得常存得者乎于是念头提在之时而事至物来应之必有其道但恐此念头提起时少放下时多则工夫间断耳且念头放失多因私欲客气之动而始忽然警醒而后提其放而未提之间心之昬杂多不自觉今欲日精日明常提不放以何道乎只此常提不放卽全功乎抑于常提不放之中更宜加省克之功乎虽曰常提不放而不加戒惧克治之功恐私欲不去若加戒惧克治之功焉又爲思善之事而于本来面目又未达一间也如之何则可戒惧克治卽是常提不放之功卽是必有事焉岂有两事邪此节所问前一段巳自说得分晓末后郄是自生迷惑说得支离及有本来面目未达一间之疑都是自私自利将迎意必之爲病去此病根自无此疑矣来书云质美者明得尽渣滓便浑化如何谓之明得尽如何而能使浑化良知本来自明气质不美者渣滓多障蔽厚不易开明质美者渣滓原少无多障蔽略加致知之功此良知便自莹彻些少渣滓如汤中浮雪如何能作障蔽此本不甚难晓原静所以致疑于此想是因一明字欠明白亦是稍有欲速之心向曾面论明善之义明则诚矣非若后儒所谓明善之浅也来书云聪明知果质乎仁义礼智果性乎喜怒哀乐果情乎私欲客气果一物乎二物乎古之英才若子房仲舒叔度孔明文中转范诸公德业表着皆良知中所发也而不得谓之闻道者果何在乎苟曰斯特生质之美耳则生知安行者不愈于学知困勉者乎愚意窃云谓诸公见道偏则可谓全无闻则恐后儒崇尚记诵训诂之过也然乎否乎性一而巳仁义礼智性之性也聪明知性之质也喜怒哀乐性之情也私欲客气性之蔽也质有淸浊故情有过不及而蔽有浅㴱也私欲客气一病两痛非二物也张黄诸葛及韩范诸公皆天质之美自多暗合道妙虽未可尽谓之知学尽谓之闻道然亦自有其学违道不远者也使其闻学知道卽伊傅周召矣若文中子则又不可谓之不知学者其书虽多出于其徒亦多有未是处然其大略则亦居然可见但今相去辽远无有的然凭证不可悬断其所至矣夫良知卽是道良知之在人心不但圣贤虽常人亦无不如此若无有物欲牵蔽但循着良知发用流行将去卽无不是道但在常人多爲物欲牵蔽不能循得良知如数公者天质旣自淸明自少物欲爲之牵蔽则其良知之发用流行处自然是学自然违道不远学者学循此良知而巳谓之学知只是知得专在学循良知数公虽未知专在良知上用功而或泛滥于多岐疑迷于影响是以或离或合而未纯若知得时便是圣人矣后儒尝以数子者尚皆是气质用事未免于行不着习不察此亦未爲过论但后儒之所谓着察者亦是狃于闻见之狭蔽于沿习之非而依拟倣象于影响形迹之间尚非圣门之所谓着察者也则亦安得以巳之昬昬而求人之昭昭也乎所谓生知安行知行二字亦就是用功上说若是知行本体卽是良知良能虽在困勉之人亦皆可谓之生知安行矣知行二字更宜精察来书云昔周茂叔毎令伯淳寻仲尼颜子乐处敢问是乐也与七情之乐同乎否乎若同则常人之一遂所欲皆能乐矣何必圣贤若别有眞乐则圣贤之遇大忧大怒大惊大惧之事此乐亦在否乎且君子之心常存戒惧是葢终身之忧也恶得乐澄平生多闷未尝见眞乐之趣今切愿寻之乐是心之本体虽不同于七情之乐而亦不外于七情之乐虽则圣贤别有眞乐而亦常人之所同有但常人有之而不自知反自求许多忧苦自加迷弃虽在忧苦迷弃之中而此乐又未尝不存但一念开明反身而诚则卽此而在矣毎与原静论无非此意而原静尚有何道可得之问是犹未免于骑驴觅驴之蔽也来书云大学以心有好乐忿忧患恐惧爲不得其正而程子亦谓圣人情顺万事而无情所谓有者传习录中以病疟譬之极精切矣若程子之言则是圣人之情不生于心而生于物也何谓耶且事感而情应则是是非非可以就格事或未感时谓之有则未形也谓之无则病根在有无之间何以致吾知乎学务无情累虽轻而出儒入佛矣可乎圣人致知之功至诚无息其良知之体皦如明镜略无纤翳妍媸之来随物见形而明镜曾无畱染所谓情顺万事而无情也无所住而生其心佛氏曾有是言未爲非也明镜之应物妍者妍媸者媸一照而皆眞卽是生其心处妍者妍媸者媸一过而不畱卽是无所住处病疟之喻诚巳见其精切则此节所问可以释然病疟之人疟虽未发而病根自在则亦安可以其疟之未发而遂忘其服药调理之功乎若必待疟发而后服药调理则旣晚矣致知之功无间于有事无事而岂论于病之巳发未发邪大抵元静所疑前后虽若不一然皆起于自私自利将迎意必之爲祟此根一去则前后所疑自将冰消雾释有不待于问辩者矣自私自利将迎意必俱是急于求善之念大贤以下亦不能免原宪克伐怨欲不行可以爲仁之问卽受此累孔子吿之曰仁则吾不知也只是敎他着力于难何必计较此是仁欲其去此累也若颜子之克复则无是矣与陆元静书丙子来书知贵恙已平复甚喜书中勤勤问学惟恐失坠足知进修之志不怠又甚喜异时发挥斯道使来者有所兴起非吾子谁望乎所问大学中庸註向尝略具草稿自以所养未纯未免务外欲速之病寻已焚毁近虽觉稍进意亦未敢便以爲至姑俟异日山中与诸贤商量共成之故皆未有书其意旨大略则固平日巳爲淸伯言之矣因是益加体认研究当自有见汲汲求此恐犹未免旧日之病也博学之说向巳详论今犹牵制若此何耶此亦恐是志不坚定爲世习所挠之故使在我果无功利之心虽钱谷兵甲搬柴运水何往而非实学何事而非天理况子史诗文之类乎使在我尚存功利之心则虽日谈道德仁义亦只是功利之事况子史诗文之类乎一切屏绝之说是犹泥于旧习平日用功未有得力处故云尔请一洗俗见还复初志更思平日飮食养身之喻种树栽培灌漑之喻自当释然融解矣物有本末事有终始知所先后则近道矣吾子之言是犹未是终始本末之一致也是不循本末终始天然之序而欲以私意速成之也答舒国用书癸未来书足见爲学笃切之志学患不知要知要矣患无笃切之志国用旣知其要又能立志笃切如此其进也孰御中间所疑一二节皆工夫未熟而欲速助长之爲病耳以国用之所志向而去其欲速助长之心循循日进自当有至前所疑一二节自将涣然冰释矣何俟于予言譬之飮食其味之美恶食者当自知之非人之能以其美恶吿之也虽然国用所疑一二节者近时同志中往往皆有之然吾未尝以吿也今且姑爲国用一言之夫谓敬畏之增不能不爲洒落之累又谓敬畏爲有心如何可以无心而出于自然不疑其所行凡此皆吾所谓欲速助长之爲病也夫君子之所谓敬畏者非有所恐惧忧患之谓也乃戒愼不睹恐惧不闻之谓耳君子之所谓洒落者非旷荡放逸纵情肆意之谓也乃其心体不累于欲无入而不自得之谓耳夫心之本体卽天理也天理之昭明灵觉所谓良知也君子之戒愼恐惧惟恐其昭明灵觉者或有所昏昧放逸流于非僻邪妄而失其本体之正耳戒愼恐惧之功无时或间则天理常存而其昭明灵觉之本体无所亏蔽无所牵扰无所恐惧忧患无所好乐忿无所意必固我无所歉馁愧怍和融莹彻充塞流行动容周旋而中礼从心所欲而不踰斯乃所谓眞洒落矣是洒落生于天理之常存天理常存生于戒愼恐惧之无间孰谓敬畏之增乃反爲洒落之果耶惟夫不知洒落爲吾心之体敬畏爲洒落之功岐爲二物而分用其心是以互相牴牾动多拂戾而流于欲速助长是国用之所谓敬畏者乃大学之恐惧忧患非中庸戒愼恐惧之谓矣程子常言人言无心只可言无私心不可言无心戒愼不睹恐惧不闻是心不可无也有所恐惧有所忧患是私心不可有也尧舜之兢兢业业文王之小心翼翼皆敬畏之谓也皆岀乎其心体之自然也出乎心体非有所爲而爲之者自然之谓也敬畏之功无间于动静是所谓敬以直内义以方外也敬义立而天道达则不疑其所行矣所寄诈说大意亦好以此自励可矣不必以责人也君子不蕲人之信也自信而已不蕲人之知也自知而已因先茔未毕功人事纷沓来使立候冻笔草无次敬字是圣贤彻始彻终工夫尧舜之兢业文王之敬止孔子之不厌不倦孟子之集义俱只是一敬此是出于心体之自然非有勉强卽敬畏卽洒落非戒愼恐惧了才到那洒落田地夫子之恭而安正是如此与黄勉之书甲申勉之别去后家人病益狼狈贱躯亦咳逆泄泻相仍曾无间日人事纷沓未论也用是大学古本曾无下笔处有孤勤勤之意然此亦自可徐徐图之但古本白文之在吾心者未能时时发明却有可忧耳来问数条实亦无暇作答缔观简末恳恳之诚又自不容巳于言也来书云以良知之敎涵泳之觉其彻动彻静彻昼彻夜彻古彻今彻生彻死无非此物不假纤毫思索不得纎毫助长停停当当灵灵明明触而应感而通无所不照无所不觉无所不达千圣同途万贤合辙无他如神此卽爲神无他希天此卽爲天无他顺帝此卽爲帝本无不中本无不公终日酬酢不见其有动终日闲居不见其有静眞干坤之灵体吾人之妙用也窃又以爲中庸诚者之明卽此良知爲明诚之者之戒愼恐惧卽此良知爲戒愼恐惧当与恻隐羞恶一般俱是良知条件知戒愼恐惧知恻隐知羞恶通是良知亦卽是明云云此节论得巳甚分晓知此则知致知之外无余功矣知此则知所谓建诸天地而不悖质诸鬼神而无疑百世以俟圣人而不惑者非虚语矣诚明戒惧効验功夫本非两义旣知彻动彻静彻死彻生无非此物则诚明戒惧与恻隐羞恶又安得别有一物爲之欤来书云阴阳之气䜣合和畅而生万物物之有生皆得此和畅之气故人之生理本自和畅本无不乐观之鸢飞鱼跃鸟鸣兽舞草木欣欣向荣皆同此乐但爲客气物欲搅此和畅之气始有间断不乐孔子曰学而时习之便立个无间断功夫悦则乐之萌矣朋来则学成而吾性本体之乐复矣故曰不亦乐乎在人虽不我知吾无一毫愠怒以间断吾性之乐圣人恐学者乐之有息也故又言此所谓不怨不尤与夫乐在其中不改其乐皆是乐无间断否云云乐是心之本体仁人之心以天地万物爲一体䜣合和畅原无间隔来书谓人之生理本自和畅本无不乐但爲客气物欲搅此和畅之气始有间断不乐是也时习者求复此心之本体也悦则本体渐复矣朋来则本体之䜣合和畅充周无间本体之䜣合和畅本来如是初未尝有所增也就使无朋来而天下莫我知焉亦未尝有所减也来书云无间断意思亦是圣人亦只是至诚无息而已其工夫只是时习时习之要只是谨独谨独卽是致良知良知卽是乐之本体此节论得大意亦皆是但不宜便有所执着来书云韩昌黎博爱之谓仁一句看来大段不错不知宋儒何故非之以爲爱自是情仁自是性岂可以爱爲仁愚意则曰性卽未发之情情卽巳发之性仁卽未发之爱爱卽巳发之仁如何唤爱作仁不得言爱则仁在其中矣孟子曰恻隐之心仁也周子曰爱曰仁昌黎此言与周孟之旨无甚差别不可以其文人而忽之也云云博爱之说本与孟周之旨无大相远樊迟问仁子曰爱人爱字何尝不可谓之仁欤昔儒看古人言语亦多有因人轻重之病正是此等处耳然爱之本体固可谓之仁但亦有爱得是与不是者须爱得是方是爱之本体方可谓之仁若只知博爱而不论是与不是亦便有差处吾尝谓博字不若公字爲尽大抵训释字义亦只是得其大槪若其精㣲奥蕴在人思而自得非言语所能喻后人多有泥文着相专在字眼上穿求却是心从法蕐转也来书云大学云如好好色如恶恶臭所谓恶之云者凡见恶臭无处不恶固无妨碍至于好色无处不好则将凡美色之经于目也亦尽好之乎大学之训当是借流俗好恶之常情以喻圣贤好善恶恶之诚耳抑将好色亦爲圣贤之所同好经于目虽知其姣而思则无邪未尝少累其心体否乎诗云有女如云言如云未尝不知其姣也匪我思存言匪我思存则思无邪而不累其心体矣如见轩冕金玉亦知其爲轩冕金玉也但无歆羡希觊之心则可矣如此看不知通否云云人于寻常好恶或亦有不眞切处惟是好好色恶恶臭则皆是发于眞心自求快足曾无纤假者大学是就人人好恶眞切易见处指示人以好善恶恶之诚当如是耳亦只是形容一诚字今若又于好色字上生如许意见却未免有执指爲月之病昔人多有爲一字一句所牵蔽遂致错解圣经者正是此病候耳不可不察也中间云无处不恶固无妨碍亦便有受病处更详之来书云有人因薛文淸过思亦是暴气之说乃欲截然不思者窃以孔子曰吾尝终日不食终夜不寝以思亦将谓孔子过而暴其气乎以愚推之惟思而外于良知乃谓之过若念念在良知上体认卽如孔子终日终夜以思亦不爲过不外良知卽是何思何虑尚何过哉云云过思亦是暴气此语说得亦是若遂欲截然不思却是因噎而废食者也来书谓思而外于良知乃谓之过若念念在良知上体认卽终日终夜以思亦不爲过不外良知卽是何思何虑此语甚得鄙意孔子所谓吾尝终日不食终夜不寝以思无益不如学也者圣人未必然乃是指出徒思而不学之病以诲人耳若徒思而不学安得不谓之过思欤人只是知有所蔽无境不逐物而移学问到致知之后自动与道合时习此道也朋来此道也人不知此道也仁爱万物好恶思虑此道也知致致知是一了百当矣答周道通书甲申吴曾两生至备道道通切爲道之意殊慰想念若道通眞可谓笃信好学者矣忧病中曾不能与两生钿论然两生亦有志向肻用功者毎见輙觉有进在区区诚不能无负于两生之远来在两生则亦庻几无负其远来之意矣临别以此册致道通意请书数语荒愦无可言者輙以道通来书中所问数节略下转语奉酬草草殊不详细两生当亦自能口悉也来书云日用工夫只是立志近来于先生诲言愈益明白然须朋友讲习则此意才精健濶大才有生意若三五日不得朋友相讲便觉㣲弱遇事便会困亦时会忘乃今无朋友相讲之日还只静坐或看书或行动凡寓目措身悉取以培养此志颇觉意思和适然终不如讲学时生意更多也离羣索居之人当更有何法以处之此段足验道通日用工夫所得工夫大略亦只是如此用只要无间断到得纯熟后意思又是不同矣大抵吾人爲学紧要大头脑只是立志所谓困忘之病亦只是志欠眞切今好色之人未尝病于困忘只是一眞切耳自家痛痒自家须会知得自家须会搔摩得旣自知得痛痒自家须不能不搔摩得佛家谓之方便法门须是自家调停斟酌他人总难与力亦更无别法可设也来书云上蔡常问天下何思何虑伊川云有此理只是发得太早在学者工夫固是必有事焉而勿忘然亦须识得何思何虑底气象一併看爲是若不识得这气象便有正与助长之病若认得何思何虑而忘必有事焉工夫恐有坠于无也须是不滞于有不堕于无然乎否也所论亦相去不远矣只是契悟未尽上蔡之问与伊川之答亦只是上蔡伊川之意与孔子系辞原旨稍有不同系言何思何虑是言所思所虑只是一个天理更无别思别虑耳非谓无思无虑也故曰同归而殊途一致而百虑天下何思何虑云殊途云百虑则岂谓无思无虑邪心之本体卽是天理只是一个更有何可思虑得天理原自寂然不动原自感而遂通学者用功虽千思万虑只要复他本来体用而已不是以私意去安排思索出来故明道云君子之学莫若廓然而大公物来而顺应若以私意去安排思索便是用智自私矣何思何虑正是工夫在圣人分上便是自然的在学者分上便是勉然的伊川却是把作效验看了所以有发得太早之说旣而云却好用功则巳自觉其前言之有未尽矣濂溪主静之论亦是此意今道通之言虽巳不爲无见然亦未免尚有两事也来书云凡学者才晓得做工夫便要识认得圣人气象葢认得圣人气象把做凖的乃就实地做工夫去才不会差才是作圣工夫未知是否先认圣人气象昔人尝有是言矣然亦欠有头脑圣人气象自是圣人的我从何处识认若不就自已良知上眞切体认如以无星之称而权轻重未开之镜而照妍媸眞所谓以小人之腹而度君子之心矣圣人气象何繇认得自己良知原与圣人一般若体认得自己良知明白卽圣人气象不在圣人而在我矣程子尝云觑着尧学他行事无他许多聪明知安能如彼之动容周旋中礼又云心通于道然后能辩是非今且说通于道在何处聪明知从何处出来来书云事上磨炼一日之内不管有事无事只一意培养本原若遇事来感或自己有感心上旣有觉安可谓无事但因事凝心一会大段觉得事理当如此只如无事处之尽吾心而巳然乃有处得善与未善何也又或事来得多须要次第与处毎因才力不足輙爲所困虽极力扶起而精神巳觉衰弱遇此未免要十分退省宁不了事不可不加培养如何所说工夫就道通分上也只是如此用然未免有出入在凡人爲学终身只爲这一事自少至老自朝至暮不论有事无事只是做得这一件所谓必有事焉者也若说宁不了事不可不加培养却是尚爲两事也必有事焉而勿忘勿助事物之来但尽吾心之良知以应之所谓忠恕违道不远矣凡处得有善有未善及有困顿失次之患者皆是牵于毁誉得丧不能实致其良知耳若能实致其良知然后见得平日所谓善者未必是善所谓未善者却恐正是牵于毁誉得丧自贼其良知者也来书云致知之说春间再承诲益巳颇知用力觉得比旧尤爲简易但鄙心则谓与初学言之还须带格物意思使之知下手处本来致知格物一併下但在初学未知下手用功还说与格物方晓得致知云云格物是致知工夫知得致知便巳知得格物若是未知格物则是致知工夫亦未尝知也近有一书与友人论此颇悉今往一通细观之当自见矣来书云今之爲朱陆之辩者尚未巳毎对朋友言正学不明已乆且不须枉费心力爲朱陆争是非只依先生立志二宇点化人若其人果能辩得此志来决意要知此学巳是大段明白了朱陆虽不辩彼自能觉得又尝见朋友中见有人议先生之言者輙爲动气昔在朱陆二先生所以遗后世纷纷之议者亦见二先生工夫有未纯熟分明亦有动气之病若明道则无此矣观其与吴渉礼论介甫之学云爲我尽达诸介甫不有益于彼必有益于我也气象何等从容尝见先生与人书中亦引此言愿朋友皆如此如何此节议论得极是极是愿道通遍以吿于同志各自且论自巳是非莫论朱陆是非也以言语谤人其谤浅若自巳不能身体实践而徒入耳出口呶呶度日是以身谤也其谤㴱矣凡今天下之论议我者苟能取以爲善皆是砥砺切磋我也则在我无非警惕修省进德之地矣昔人谓攻吾之短者是吾师师乆可恶乎来书云有引程子人生而静以上不容说才说性便巳不是性何故不容说何故不是性晦庵答云不容说者未有性之可言不是性者巳不能无气质之杂矣二先生之言皆未能晓毎看书至此辄爲一惑请问生之谓性生字卽是气字犹言气卽是性也气卽是性人生而静以上不容说才说气卽是性卽巳落在一边不是性之本原矣孟子性善是从本原上说然性善之端须在气上始见得若无气亦无可见矣恻隐羞恶辞让是非卽是气程子谓论性不论气不备论气不论性不明亦是爲学者各认一边只得如此说若见得自性明白时气卽是性性卽是气原无性气之可分也此书开口说自家痛痒自家知得次说千思万虑只要求复本体又次言实致其良知当弗牵于毁誉得丧又何用向圣人求气象又何暇辩朱陆是非俱是鞭向入里有志学问者其知之答友人问书丙戌问自来先儒皆以学问思辩属知而以笃行属行分明是两截事今先生独谓知行合一不能无疑曰此事吾已言之屡屡凡谓之行者只是着实去做这件事若着实做学问思辩的工夫则学问思辩亦便是行矣学是学做这件事问是问做这件事思辩是思辩做这件事则行亦便是学问思辩矣若谓学问思辩之然后去行郄如何悬空先去学问思辩得行时又如何去得个学问思辩的事行之明觉精察处便是知知之眞切笃实处便是行若行而不能精察明觉便是冥行便是学而不思则罔所以必须说个知知而不能眞切笃实便是妄想便是思而不学则殆所以必须说个行元来只是一个工夫凡古人说知行皆是就一个工夫上补偏救弊说不似今人截然分作两件事做某今说知行合一虽亦是就今时补偏救弊说然知行体段亦本来如是吾契但着实就身心上体履当下便自知得今郄只从言语文义上窥测所以牵制支离转说转煳涂正是不能知行合一之弊耳象山论学与晦庵大有同异先生尝称象山于学问头脑处见得直截分明今观象山之论郄有谓学有讲明有践履及以致知格物爲讲明之事乃与晦庵之说无异而与先生知行合一之说反有不同何也曰君子之学岂有心于同异惟其是而巳吾于象山之学有同者非是苟同其异者自不掩其爲异也吾于晦庵之论有异者非是求异其同者自不害其爲同也假使伯夷柳下惠与孔孟同处一堂之上就其所见之偏全其议论断亦不能皆合然要之不害其同爲圣贤也若后世论学之士则全是党同伐异私心浮气所使将圣贤事业作一塲儿戏看了也又问知行合一之说是先生论学最要紧处今旣与象山之说异矣敢问其所以同曰知行原是两个字说一个工夫这一个工夫须着此两个字方说得完全无弊病若头脑处见得分明见得原是一个头脑则虽把知行分作两个说毕竟将来做那一个工夫则始或未便融会终所谓百虑而一致矣若头脑见得不分明原看做两个了则虽把知行合作一个说亦恐终未有凑泊处况又分作两截去做则是从头至尾更没讨下落处也又问致良知之说眞是百世以俟圣人而不惑者象山巳于头脑上见得分明如何于此尚有不同曰致知格物自来儒者皆相沿如此说故象山亦遂相沿得来不复致疑耳然此毕竟亦是象山见得未精一处不可掩也又曰知之眞切笃实处便是行行之明觉精察处便是知若知时其心不能眞切笃实则其知便不能明觉精察不是知之时只要明觉精察更不要眞切笃实也行之时其心不能明觉精察则其行便不能眞切笃实不是行之时只要眞切笃实更不要明觉精察也知天地之化育心体原是如此干知大始心体亦原是如此知行合一之说原非创自先生中庸引夫子之言以道之不行属之知愚以道之不明属之贤不肖正是知行合一之意孟子云道若大路然岂难知哉人病不求不求又安得言知此解圣贤早已逗出特未之思耳答欧阳崇一书丙戌崇一来书云师云德性之良知非繇于闻见若曰多闻择其善者而从之多见而识之则是专求之见闻之末而巳落在第二义窃意良知虽不繇见闻而有然学者之知未尝不因见闻而发滞于见闻固非而见闻亦良知之用也今日落在第二义恐爲专以见闻爲学者而言若致其良知而求之见闻似亦知行合一之功矣如何良知不繇见闻而有而见闻莫非良知之用故良知不滞于见闻而亦不离于见闻孔子云吾有知乎哉无知也良知之外别无知矣故致良知是学问大头脑是圣门敎人第一义今云专求之见闻之末则是失却头脑而巳落在第二义矣近时同志中葢巳莫不知有致良知之说然其间工夫尚多鹘突者正是欠此一问大抵学问工夫只要主意头脑是当若主意头脑专以致良知爲事则凡多闻多见莫非致良知之功葢日用之间见闻酬酢虽千头万绪莫非良知之发用流行除却见闻酬酢亦无良知可致矣故只是一事若曰致其良知而求之见闻则语意之间未免爲二此与专求之见闻之末者虽稍不同其爲未得精一之旨则一而巳多闻择其善者而从之多见而识之旣云择又云识其良知亦未尝不行于其间但其立意乃专在多闻多兄上去择识则巳失却头脑矣崇一于此等处见得当巳分膮今日之问正爲发明此学于同志中极有益但语意未莹则毫釐千里亦不容不精察之也来书云师云系言何思何虑是言所思所虑只是天理更无别思别虑耳非谓无思无虑也心之本体卽是天理有何可思虑得学者用工虽千思万虑只是要复他本体不是以私意去安排思索出来若安排思索便是自私用智矣学之弊大率非沈空守寂则安排思索德辛壬之岁着前一病近又着后一病但思索亦是良知发用其与私意安排者何所取别恐认贼作子惑而不知也思曰作圣心之官则思思则得之思其可少乎沈空守寂与安排思索正是自私用智其爲丧失良知一也良知是天理之昭明灵觉处故良知卽是天理思是良知之发用若是良知发用之思则所思莫非天理矣良知发用之思自然明白简易良知亦自能知得若是私意安排之思自是纷纷劳扰良知亦自会分别得葢思之是非邪正良知无有不自知者所以认贼作子正爲致知之学不明不知在良知上体认之耳来书又云师云爲学终身只是一事不论有事无事只是这一件若说宁不了事不可不加培养却是分爲两事也窃意觉精力衰弱不足以终事者良知也宁不了事且加休养致知也如何却爲两事若事变之来有事势不容不了而精力虽衰稍鼓舞亦能支持则持志以帅气可矣然言动终无气力毕事则困惫巳甚不几于暴其气巳乎此其轻重缓急良知固未尝不知然或迫于事势安能顾精力或困于精力安能顾事势如之何则可宁不了事不可不加培养之意且与初学如此说亦不爲无益但作两事看了便有病痛在孟子言必有事焉则君子之学终身只是集义一事义者宜也心得其宜之谓义能致良知则心得其宜矣故集义亦只是致良知君子之酬酢万变当行则行当止则止当生则生当死则死斟酌调停无非是致其良知以求自慊而巳故君子素其位而行思不出其位凡谋其力之所不及而强其知之所不能者皆不得爲致良知而凡劳其筋骨饿其体肤空乏其身行拂乱其所爲动心忍性以增益其所不能者皆所以致其良知也若云宁不了事不可不加培养者亦是先有功利之心较计成败利钝而爱惜取舍于其间是以将了事自作一事而培养又别作一事此便有是内非外之意便是自私用智便是义外便有不得于心勿求于气之病便不是致良知以求自慊之功矣所云鼓舞支持毕事则困惫巳甚又云迫于事势困于精力皆是把作两事做了所以有此凡学问之功一则诚二则伪凡此皆是致良知之意欠诚一眞切之故大学言诚其意者如恶恶臭如好好色此之谓自慊曾见有恶恶臭好好色而须鼓舞支持者乎曾有毕事则困惫已甚者乎曾有迫于事势困于精力者乎此可以知其受病之所从来矣来书又有云人情机诈百出御之以不疑往往爲所欺觉则自入于逆亿夫逆诈卽诈也亿不信卽非信也爲人欺又非觉也不逆不亿而常先觉其惟良知莹彻乎然而出入毫忽之间背觉合诈者多矣不逆不亿而先觉此孔子因当时人专以逆诈亿不信爲心而自䧟于诈与不信又有不逆不亿者然不知致良知之功而往往又爲人所欺诈故有是言非敎人以是存心而专欲先觉人之诈与不信也以是存心卽是后世猜忌险薄者之事而只此一念巳不可与入尧舜之道矣不逆不亿而爲人所欺者尚亦不失爲善但不如能致其良知而自然先觉者之尤爲贤耳崇一谓其惟良知莹彻者葢巳得其㫖矣然亦颕悟所及恐未实际也葢良知之在人心亘万古塞宇宙而无不同不虑而知恒易以知险不学而能恒简以知阻先天而天不违天且不违而况于人乎况于鬼神乎夫谓背觉合诈者是虽不逆人而或未能无自欺也虽不亿人而或未能果自信也是或常有求先觉之心而未能常自觉也常有求先觉之心卽巳流于逆亿而足以自蔽其良知矣此背觉合诈之所以未免也君子学以爲已未尝虞人之欺巳也恒不自欺其良知而已未尝虞人之不信已也恒自信其良知而已未尝求先觉人之诈与不信也恒务自觉其良知而巳是故不欺则良知无所伪而诚诚则明矣自信则良知无所惑而明明则诚矣明诚相生是故良知常觉常照常觉常照则如明镜之悬而物之来者自不能遁其妍媸矣何者不欺而诚则无所容其欺苟有欺焉而觉矣自信而诚则无所容其不信苟不信焉而觉矣是谓易以知险简以知阻子思所谓至诚如神可以前知者也然子思谓如神谓可以前知犹二而言之是葢推言思诚者之功效是犹爲不能先觉者说也若就至诚而言则至诚之妙用卽谓之神不必言如神至诚则无知而无不知不必言可以前知矣此书首段说良心不滞见闻亦不离见闻所以要抟学审问二段说人心之思有是非邪正所以要答顾东桥书乙酉来书云近时学者务外遗内博而寡要故先生特倡诚意一义针砭膏肓诚大惠也吾子洞见时弊如此矣亦将何以救之乎然则鄙人之心吾子固已一句道尽复何言哉复何言哉若诚意之说自是圣门敎人用功第一义但近世学者乃作第二义看故稍与提掇紧要出来非鄙人所能特倡也来书云但恐立说太高用功太捷后生师傅影响谬误未免随于佛氏明心见性定慧顿悟之机无怪闻者见疑区区格致诚正之说是就学者本心日用事爲间体究践履实地用功是多少次第多少积累在正与空虚顿悟之说相反闻者本无求爲圣人之志又未尝讲究其详遂以见疑亦无足怪若吾子之高明自当一语之下便了然矣乃亦谓立说太高用功太捷何邪来书云所喻知行竝进不宜分别前后卽中庸尊德性而道问劳之功交养互发内外本末一以贯之之道然工夫次第不能无先后之差如知食乃食知汤乃飮知衣乃服知路乃行未有不见是物先有是事此亦毫釐倐忽之间非谓有等今日知之而明日乃行也旣云交养互发内外本末一以贯之则知行竝进之说无复可疑矣又云工夫次第不能无先后之差无乃自相矛盾巳乎知食乃食等说此尤明白易见但吾子爲近闻障蔽不自察耳夫人必有欲食之心然后知食欲食之心卽是意卽是行之始矣食味之美恶必待入口而后知岂有不待入口而巳先知食味之美恶者耶必有欲行之心然后知路欲行之心卽是意卽是行之始矣路岐之险夷必待身亲履历而后知岂有不待身亲履历而巳先知路岐之险夷者耶知汤乃飮知衣乃服以此例之皆无可疑若如吾子之喻是乃所谓不见是物而先有是事者矣吾子又谓此亦毫釐倐忽之间非谓截然有等今日知之而明日乃行也是亦察之尚有未精然就如吾子之论则知行之爲合一竝进亦自断无可疑矣来书云眞知卽所以爲行不行不足谓之知此爲学者喫紧立敎俾务躬行则可若眞谓行卽是知恐其专求本心遂遗物理必有闇而不达之处抑岂圣门知行竝进之成法哉知之眞切笃实处卽是行行之明觉精察处卽是知知行工夫本不可离只爲后世学者分作两截用功失却知行本体故有合一竝进之说眞知卽所以爲行不行不足谓之知卽如来书所云知食乃食等说可见前巳略言之矣此虽喫紧救弊而发然知行之体本来如是非以巳意抑扬其间姑爲是说以苟一时之效者也专求本心遂遗物理此葢失其本心者也夫物理不外于吾心外吾心而求物理无物理矣遗物理而求吾心吾心又何物耶心之体性也性卽理也故有孝亲之心卽有孝之理无孝亲之心卽无孝之理矣有忠君之心卽有忠之理无忠君之心卽无忠之理矣理岂外于吾心耶晦庵谓人之所以爲学者心与理而已心虽主乎一身而实管乎天下之理理虽散在万事而实不外乎一人之心是其一分一合之间而未免已启学者心理爲二之弊此后世所以有专求本心遂遗物理之患正繇不知心卽理耳夫外心以求物理是以有闇而不达之处此吿子义外之说孟子所以谓之不知义也心一而已以其全体恻怛而言谓之仁以其得宜而言谓之义以其条理而言谓之理不可外心以求仁不可外心以求义独可外心以求理乎外心以求理此知行之所以二也求理于吾心此圣门知行合一之敎吾子又何疑乎来书云所释大学古本谓致其本体之知此固孟子尽心之旨朱子亦以虚灵知觉爲此心之量然尽心繇于知性致知在于格物尽心繇于知性致知在于格物此语然矣然而推本吾子之意则其所以爲是语者尚有未明也朱子以尽心知性知天爲物格知致以存心养性事天爲诚意正心修身以殀寿不贰修身以俟爲知至仁尽圣人之事若鄙人之见则与朱子正相反矣夫尽心知性知天者生知安行圣人之事也存心养性事天者学知利行贤人之事也殀寿不贰修身以俟者困知勉行学者之事也岂可专以尽心知性爲知存心养性爲行乎吾子骤闻此说必又以爲大骇矣然其间实无可疑者一爲吾子言之夫心之体性也性之原天也能尽其心是能尽其性矣中庸云唯天下至诚爲能尽其性又云知天地之化育质诸鬼神而无疑知天也此惟圣人而后能然故曰此生知安行圣人之事也存其心者未能尽其心者也故须加存之之功必存之旣乆不待于存而自无不存然后可以进而言尽葢知天之知如知州知县之知知州则一州之事皆巳事也知县则一县之事皆已事也是与天爲一者也事天则如子之事父臣之事君犹与天爲二也天之所以命于我者心也性也吾但存之而不敢失养之而不敢害如父母全而生之子全而归之者也故曰此学知利行贤人之事也至于殀寿不贰则与存其心者又有间矣存其心者虽未能尽其心固已一心于爲善时有不存则存之而巳今使之殀寿不贰犹以殀寿贰其心者也犹以殀寿贰其心是其爲善之心犹未能一也存之尚有所未可而何尽之可云乎今且使之不以妖寿贰其爲善之心若曰死生殀寿皆有定命吾但一心于爲善修吾之身以俟天命而已是其平日尚未知有天命也事天虽与天爲二然巳眞知天命之所在但惟恭敬奉承之而巳耳若俟之云者则尚未能眞知天命之所在犹有所俟者也故曰所以立命立者创立之立如立德立言立功立名之类凡言立者皆是昔未尝有而今始建立之谓孔子所谓不知命无以爲君子者也故曰此困知勉行学者之事也今以尽心知性知天爲格物致知使初学之士尚未能不二其心者而遽责之以圣人生知安行之事如捕风捉影茫然莫知所措其心几何而不至于率天下而路也今世致知格物之弊亦居然可见矣吾子所谓务外遗内博而寡要者无乃亦是过欤此学问最紧要处于此而差将无往而不差矣此鄙人之所以冒天下之非笑忘其身之䧟于罪戮呶呶其言有不容巳者也来书云闻语学者乃谓卽物穷理之说亦是玩物丧志又取其厌繁就约涵养本源数就标示学者指爲晚年定论此亦恐非朱子所谓格物云者在卽物而穷其理卽物穷理是就事事物物上求其所谓定理者也是以吾心而求理于事事物物之中析心与理而爲二矣夫求理于事事物物者如求孝之理于其亲之谓也求孝之理于其亲则孝之理其果在于吾之心邪抑果在于亲之身邪假而果在于亲之身则亲没之后吾心遂无孝之理欤见孺子之入井必有恻隐之理是恻隐之理果在于孺子之身欤抑在于吾心之良知欤其或不可以从之于井欤其或可以手而援之欤是皆所谓理也是果在于孺子之身欤抑果出于吾心之良知欤以是例之万事万物之理莫不皆然是可以知析心与理爲二之非矣夫析心与理而爲二此吿子义外之说孟子之所㴱辟也务外遗内博而寡要吾子旣巳知之矣是果何谓而然哉谓之玩物丧志尚犹以爲不可欤若鄙人所谓致知格物者致吾心之良知于事事物物也吾心之良知卽所谓天理也致吾心良知之天理于事事物物则事事物物皆得其理矣致吾心之良知者致知也事事物物皆得其理者格物也是合心与理而爲一者也合心与理而爲一则凡区区前之所云与朱子晩年之论皆可以不言而喻矣来书云人之心体本无不明而气拘物蔽鲜有不偏非学问思辩以明天下之理则善恶之机眞妄之辩不能自觉任情恣意其害有不可胜言者矣此段大略似是而非葢承沿旧说之弊不可以不辩也夫问思辩行皆所以爲学未有学而不行者也如言学孝则必服劳奉养躬行孝道而后谓之学岂徒悬空口耳讲说而遂可以谓之学孝乎学射则必张弓挟矢引满中的学书则必伸𥿄执笔操觚染翰尽天下之学无有不行而可以言学者则学之始固巳卽是行矣笃者敦实笃厚之意巳行矣而敦笃其行不息其功之谓尔葢学之不能以无疑则有问问卽学也卽行也又不能无疑则有思思卽学也卽行也又不能无疑则有辩辩卽学也卽行也辩旣明矣思旣愼矣问旣审矣学旣能矣又从而不息其功焉斯之谓笃行非谓学问思辩之后而始措之于行也是故以求能其事而言谓之学以求解其惑而言谓之问以求通其理而言谓之思以求精其察而言谓之辩以求履其实而言谓之行葢析其功而言则有五合其事而言则一而已此区区心理合一之体知行竝进之功所以异于后世之说者正在于是今吾子特举学问思辩以穷天下之理而不及笃行是专以学问思辩爲知而谓穷理爲无行也巳天下岂有不行而学者耶岂有不行而遂可谓之穷理者耶明道云只穷理便尽性至命故必仁极仁而后谓之能穷仁之理义极义而后谓之能穷义之理仁极仁则尽仁之性矣义极义则尽义之性矣学至于穷理至矣而尚未措之于行天下宁有是耶是故知不行之不可以爲学则知不行之不可以爲穷理矣知不行之不可以爲穷理则知知行之合一竝进而不可以分爲两节事矣夫万事万物之理不外于吾心而必曰穷天下之理是殆以吾心之良知爲未足而必外求于天下之广以裨补增益之是犹析心与理而爲二也夫学问思辩笃行之功虽其困勉至于人一巳百而扩充之极至于尽性知天亦不过致吾心之良知而巳良知之外岂复有加于毫末乎今必曰穷天下之理而不知反求诸其心则凡所谓善恶之机眞妄之辩者舍吾心之良知亦将何以致其体察乎吾子所谓气拘物蔽者拘此蔽此而巳今欲去此之蔽不知致力于此而欲以外求是犹目之不明者不务服药调理以治其目而徒伥伥然求明于其外明岂可以自外而得哉任情恣意之害亦以不能精察天理于此心之良知而巳此诚毫釐千里之谬者不容于不辩吾子母谓其论之太刻也来书云敎人以致知明德而戒其卽物穷理诚使昬闇之士㴱居端坐不闻敎语遂能至于知致而德明乎纵令静而有觉稍悟本性则亦定慧无用之见果能知古今达事变而致用于天下国家之实否乎其曰知者意之体物者意之用格物如格君心之非之格语虽超悟独得不踵陈见抑恐于道未相脗合区区论致知格物正所以穷理未常戒人穷理使之㴱居端坐而一无所事也若谓卽物穷理如前所云务外而遗内者则有所不可耳昬闇之士果能随事随物精察此心之天理以致其本然之良知则虽愚必明虽柔必强大本立而达道行九经之属可一以贯之而无遗矣尚何患其无致用之实乎彼顽空虚静之徒正惟不能随事随物精察此心之天理以致其本然之良知而遗弃伦理寂灭虚无以爲常是以要之不可以治家国天下孰谓圣人穷理尽性之学而亦有是弊故心者身之主也而心之虚灵明觉卽所谓本然之良知也其虚灵明觉之良知应感而动者谓之意有知而后有意无知则无意矣知非意之体乎意之所用必有其物物卽事也如意用于事亲卽事亲爲一物意用于治民卽治民爲一物意用于读书卽读书爲一物意用于听讼卽听讼爲一物凡意之所在无有无物者有是意卽有是物无是意卽无是物矣物非意之用乎格字之义有以至字训者如格于文祖有苗来格是以至训者也然格于文祖必纯孝诚敬幽明之间无一不得其理而后谓之格有苗之顽实以文德诞敷而后格则亦兼有正字之义在其间未可专以至字尽之也如格其非心大臣格君心之非之类是则一皆正其不正以归于正之义而不可以至字爲训矣且大学格物之训又安知其不以正字爲训而必以至字爲义乎如以至字爲义者必曰穷至事物之理而后其说始通是其用功之要全在一穷字用力之地全在一理字也若上去一穷字下去一理字而直曰致知在至物其可通乎夫穷理尽性圣人之成训见于系辞者也苟格物之说而果卽穷理之善则圣人何不直曰致知在穷理而必爲此转折不完之语以启后世之弊耶葢大学格物之说自与系辞穷理大旨虽同而微有分辩穷理者兼格致诚正而爲功也故言穷理则格致诚正之功皆在其中言格物则必兼举致知诚意正心而后其功始备而密今偏举格物而遂谓之穷理此所以专以穷理属知而谓格物未尝有行非惟不得格物之旨并穷理之义而失之矣此后世之学所以析知行爲先后两截日以支离决裂而圣学益以残晦者其端实始于此吾子葢亦未免承沿积习则见以爲于道未相脗合不爲过矣来书云谓致知之功将如何爲温淸如何爲奉养卽是诚意非别有所谓格物此亦恐非此乃吾子自以巳意揣度鄙见而爲是说非鄙人之所以吿吾子者矣若果如吾子之言宁复有可通乎葢鄙人之见则谓意欲温凊意欲奉养者所谓意也而未可谓之诚意必实行欲温凊奉养之意务求自慊而无自欺然后谓之诚意知如何而爲温淸之节知如何而爲奉养之宜者所谓知也而未可谓之致知必致其知如何爲温凊之节者之知而实以之温淸致其知如何爲奉养之宜者之知而实以之奉养然后谓之致知温清之事奉养之事所谓物也而未可谓之格物必其于温淸之事也一如其良知之所知当何如爲温淸之节者而爲之无一毫之不尽于奉养之事也一如其良知之所知当如何爲奉养之宜者而爲之无一毫之不尽然后谓之格物温淸之物格然后知温淸之良知始致奉养之物格然后知奉养之良知始致故曰物格而后知至致其知温淸之良知而后温淸之意始诚致其知奉养之良知而后奉养之意始诚故曰知至而后意诚此区区诚意致知格物之说葢如此吾子更熟思之将亦无可疑者矣来书云道之大端易于明白所谓良知良能愚夫愚妇可与及者至于节目时变之详毫釐千里之谬必待学而后知今语孝于温淸定省孰不知之至于舜之不吿而娶武之不葬而兴师养志养口小杖大杖割股庐墓等事处常处变过与不及之间必须讨论是非以爲制事之本然后心体无蔽临事无失道之大端易于明白此语诚然顾后之学者忽其易于明白者而弗繇而求其难于明白者以爲学此其所以道在迩而求诸远事在易而求之难也孟子云夫道若大路然岂难知哉人病不繇耳良知良能愚夫愚妇与圣人同但惟圣人能致其良知而愚夫愚妇不能致此圣愚之所繇分也节目时变圣人夫岂不知但不专以此爲学而其所谓学者正惟致其良知以精察此心之天理而与后世之学不同耳吾子未暇良知之致而汲汲焉顾是之忧此正求其难于明白者以爲学之弊也夫良知之于节目事变犹规矩尺度之于方圆长短也节目时变之不可预定犹方圆长短之不可胜穷也故规矩诚立则不可欺以方圆而天下之方圆不可胜用矣尺度诚陈则不可欺以长短而天下之长短不可胜用矣良知诚致则不可欺以节目时变而天下之节目时变不可胜应矣毫釐千里之谬不于吾心良知一念之㣲而察之亦将何所用其学乎是不以规矩而欲定天下之方圆不以尺度而欲尽天下之长短吾见其乖张谬戾日劳而无成也巳吾子谓语孝于温凊定省孰不知之然而能致其知者鲜矣若谓麄知温淸定省之仪节而遂谓之能致其知则凡知君之当仁者皆可谓之能致其仁之知知臣之当忠者皆可谓之能致其忠之知则天下孰非致知者耶以是而言可以知致知之必在于行而不行之不可以爲致知也明矣知行合一之体不益较然矣乎夫舜之不吿而娶岂舜之前巳有不吿而娶者爲之凖则故舜得以考之何典问诸何人而爲此耶抑亦求诸其心一念之良知权轻重之宜不得巳而爲此耶武之不葬而兴师岂武之前巳有不葬而兴师者爲之凖则故武得以考之何典问之何人而爲此耶抑亦求诸其心一念之良知权轻重之宜不得已而爲此耶使舜之心而非诚于爲无后武之心而非诚于爲救民则其不吿而娶与不葬而兴师乃不孝不忠之大者而后之人不务致其良知以精察义理于此心感应酬酢之间顾欲悬空讨论此等变常之事执之以爲制事之本以求临事之无失其亦远矣其余数端皆可类推则古人致知之学从可知矣来书云谓大学格物之说专求本心犹可牵合至于六经四书所载多闻多见前言往行好古敏求博学审问温故知新博学详说好问好察是皆明白求于事爲之际资于论说之间者用功节目固不容紊矣格物之义前巳详悉牵合之疑想巳不俟复解矣至于多闻多见乃孔子因子张之务外好高徒欲以多闻多见爲学而不能求诸其心以阙疑殆此其言行所以不免于尤悔而所谓见闻者适以资其务外好高而巳葢所以救子张多闻多见之病而非以是敎之爲学也夫子尝曰葢有不知而作之者我无是也是犹孟子是非之心人皆有之之义也此言正所以明德性之良知非繇于闻见耳若曰多闻择其善者而从之多见而识之则是专求诸见闻之末而巳落在第二义矣故曰知之次也夫以见闻之知爲次则所谓知之上者果安所指乎是可以窥圣门致知用力之地矣夫子谓子贡曰赐也汝以予爲多学而识之者欤非也予一以贯之使诚在于多学而识则夫子胡乃谬爲是说以欺子贡者耶一以贯之非致其良知而何易曰君子多识前言往行以畜其德夫以畜其德爲心则凡多识前言往行者孰非畜德之事此正知行合一之功矣好古敏求者好古人之学而敏求此心之理耳心卽理也学者学此心也求者求此心也孟子云学问之道无他求其放心而巳矣非若后世广记博诵古人之言词以爲好古而汲汲然惟以求功名利达之具于其外者也博学审问前言巳尽温故知新朱子亦以温故属之尊德性矣德性岂可以外求哉惟夫知新必繇于温故而温故乃可以知新则亦可以验知行之非两节矣博学而详说之者将以反说约也若无反约之云则博学详说者果何要耶舜之好问好察惟以用中而致其精一于道心耳道心者良知之谓也君子之学何尝离去事爲而废论说但其从事于事爲论说者要皆知行合一之功正所以致其本心之良知而非若世之徒事口耳谈说以爲知者分知行爲两事而果有节目先后之可言也来书云杨墨之爲仁义乡愿之乱忠信尧舜子之之禅让汤武楚项之放伐周公莽操之摄辅谩无印正又焉适从且于古今事变礼乐名物未尝考识使国家欲兴明堂建辟雍制历律草封禅又将何所致其用乎故论语曰生而知之者义理耳若夫礼乐名物古今事变亦必待学而后有以验其行事之实此则可谓定论矣所喻杨墨乡愿尧舜子之汤武楚项周公莽操之辩与前舜武之论大略可以类推古今事变之疑前于良知之说巳有规矩尺度之喻当亦无俟多赘矣至于明堂辟雍诸事似尚未容于无言者然其说甚长姑就吾子之言而取正焉则吾子之惑将亦可以少释矣夫明堂辟雍之制始见于吕氏之月令汉儒之训疏六经四书之中未尝详及也岂吕氏汉儒之知乃贤于三代之贤圣乎齐宣之时明堂尚有未毁则幽厉之世周之明堂皆无恙也尧舜茅茨土阶明堂之制未必备而不害其爲治幽厉之明堂固犹文武成康之旧而无救于其乱何耶岂能以不忍人之心而行不忍人之政则虽茅茨土阶固亦明堂也以幽厉之心而行幽厉之政则虽明堂亦暴政所自出之地耶武帝肇讲于汉而武后盛作于唐其治乱何如耶天子之学曰辟雍诸矦之学曰泮宫皆象地形而爲之名耳然三代之学其要皆所以明人伦非以辟不辟泮不泮爲重轻也孔子云人而不仁如礼何人而不仁如乐何制礼作乐必具中和之德声爲律而身爲度者然后可以语此若夫器数之末乐工之事视史之守故曾子曰君子所贵乎道者三笾豆之事则有司存也尧命羲和钦若昊天历象日月星辰其重在于敬授人时也舜在璇玑玉衡其重在于以齐七政也是在汲汲然以仁民之心而行其养民之政治历明时之本固在于此也羲和历数之学皇契未必能之也禹稷未必能之也尧舜之知而不徧物虽尧舜亦未必能之也然至于今循羲和之法而世修之虽曲知小慧之人星术浅陋之士亦能推歩占候而无所忒则是后世曲知小慧之人反贤于禹稷尧舜者耶封禅之说尤爲不经是乃后世佞人䛕士所以求媚于其上倡爲夸侈以荡君心而靡国费葢欺天罔人无耻之大者君子之所不道司马相如之所以见讥于天下后世也吾子乃以是爲儒者所宜学殆亦未之思耶夫圣人之所以爲圣者以其生而知之也而释论语者曰生而知之者义理耳若夫礼乐名物古今事变亦必待学而后有以验其行事之实夫礼乐名物之类果有关于作圣之功也而圣人亦必待学而后能知焉则是圣人亦不可以谓之生知矣谓圣人爲生知者专指义理而言而不以礼乐名物之类则是礼乐名物之类无关于作圣之功矣圣人之所以谓之主知者专指义理而不以礼乐名物之类则是学而知之者亦惟当学知此义理而巳困而知之者亦惟当困知此义理而已今学者之学圣人于圣人之所能知者未能学而知之而顾汲汲焉求知圣人之所不能知者以爲学无乃失其所以希圣之方欤凡此皆就吾子之所惑者而稍爲之分释未及乎拔本塞源之论也夫拔本塞源之论不明于天下则天下之学圣人者将日繁日难斯人人于禽兽夷狄而犹自以爲圣人之学吾之说虽或暂明于一时终将冻解于西而氷坚于东雾释于前而云滃于后呶呶焉危困以死而卒无救于天下之分毫也夫圣人之心以天地万物爲一体其视天下之人无外内远近凡有血气皆其昆弟赤子之亲莫不欲安全而敎养之以遂其万物一体之念天下之人心其始亦非有异于圣人也特其间于有我之私隔于物欲之蔽大者以小通者以塞人各有心至有视其父子兄弟如仇雠者圣人有忧之是以推其天地万物一体之仁以敎天下使之皆有以克其私去其蔽以复其心体之同然其敎之大端则尧舜禹之相授受所谓道心惟㣲惟精惟一允执厥中而其节目则舜之命契所谓父子有亲君臣有义夫妇有别长幼有序朋友有信五者而巳唐虞三代之世敎者惟以此爲敎而学者惟以此爲学当是之时人无异见家无异习安此者谓之圣勉此者谓之贤而背此者虽其启明如朱亦谓之不肖下至闾井田野农工商贾之贱莫不皆有是学而惟以成其德行爲务何者无有闻见之杂记诵之烦辞章之靡滥功利之驰逐而但使之孝其亲弟其长信其朋友以复其心体之同然是葢性分之所固有而非有假于外者则人亦孰不能之乎学校之中惟以成德爲事而才能之异或有长于礼乐长于政敎长于水土播植者则就其成德而因使益精其能于学校之中迨夫举德而任则使之终身居其职而不易用之者惟知同心一德以共安天下之民视才之称否而不以崇卑爲轻重劳逸爲美恶效用者亦惟知同心一德以共安天下之民苟当其能则终身处于烦剧而不以爲劳安于卑琐而不以爲贱当是之时天下之人熙熙皥皡皆相视如一家之亲其才质之下者则安其农工商贾之分各勤其业以相生相养而无有乎希高慕外之心其才能之异若臯夔稷契者则出而各效其能若一家之务或营其衣食或通其有无或备其器用集谋并力以求遂其仰事俯育之愿惟恐当其事者之或怠而重巳之累也故稷勤其稼而不耻其不知敎视契之善敎卽巳之善敎也夔司其乐而不耻于不明礼视夷之通礼卽巳之通礼也葢其心学纯明而有以全其万物一体之仁故其精神流贯志气通达而无有乎人已之分物我之间譬之一人之身目视耳听手持足行以济一身之用目不耻其无聪而耳之所渉目必营焉足不耻其无执而手之所探足必前焉葢其元气充周血脉条畅是以痒痾唿吸感触神应有不言而喻之妙此圣人之学所以至易至简易知易从学易能而才易成者正以大端惟在复心体之同然而知识技能非所与论也三代之衰王道熄而霸述焻孔孟旣没圣学晦而邪说横敎者不复以此爲敎而学者不复以此爲学霸者之徒窃取先王之近似者假之于外以内济其私己之欲天下靡然宗之圣人之道遂以芜塞相倣相效日求所以富强之说倾诈之谋攻伐之计一切欺天罔人苟一时之得以猎取声利之术若管商苏张之属者至不可名数旣其乆也鬬争劫夺不胜其祸斯人沦于禽兽夷狄而霸术亦有所不能行矣世之儒者慨然悲伤蒐猎先圣王之典章法制而掇拾修补于煨烬之余葢其爲心良亦欲以挽囘先王之道圣学旣远霸术之传积渍已㴱虽在贤知皆不免于习染其所以讲明修饬以求宣畅光复于世者仅可以增霸者之藩篱而圣学之门墙遂不复可覩于是乎有训诂之学而传之以爲名有记诵之学而言之以爲博有词章之学而侈之以爲丽若是者纷纷籍籍羣起角立于天下又不知其几家万径千蹊莫知所适世之学者如入百戏之场讙谑跳踉骋奇鬪巧献笑争妍者四面而竞出前瞻后盻应接不遑而耳目眩瞀精神恍惑日夜遨游淹息其间如病狂䘮心之人莫自知其家业之所归时君世主亦皆昬迷顚倒于其说而终身从事于无用之虚文莫自知其所谓间有觉其空疎谬妄支离牵滞而卓然自奋欲以见诸行事之实者极其所抵亦不过爲富强功利五霸之事业而止圣人之学日远日晦而功利之习愈趋愈下其间虽尝瞽惑于佛老而佛老之说卒亦未能有以胜其功利之心虽又尝折衷于羣儒而羣儒之论终亦未能有以破其功利之见葢至于今功利之毒沦浃于人之心髓而习以成性也几千年矣相矜以知相轧以势相争以利相高以枝能相取以声誉其出而仕也理钱谷者则欲兼夫兵刑典礼乐者又欲与于铨轴处郡县则思藩臬之高居台谏则望宰执之要故不能其事则不得以兼其官不通其说则不可以要其誉记诵之广适以长其㦲也知识之多适以行其恶也闻见之博适以肆其辩也辞章之富适以餙其伪也是以臯夔稷契所不能兼之事而今之初学小生皆欲通其说究其术其称名借号未尝不曰吾欲以共成天下之务而其诚心实意之所在以爲不如是则无以济其私而满其欲也呜唿以若是之积染以若是之心志而又讲之以若是之学术宜其闻吾圣人之敎而视之以爲赘疣衲凿则其以良知爲未足而谓圣人之学爲无所用亦其势有所必至矣呜唿士生斯世而尚何以求圣人之学乎尚何以论圣人之学乎士生斯世而欲以爲学者不亦劳苦而繁难乎不亦拘滞而险艰乎呜唿可悲也巳所幸天理之在人心终有所不可泯而良知之明万古一日则其闻吾拔本塞源之论必有恻然而悲戚然而痛愤然而起沛然若决江河而有所不可御者矣非夫豪杰之士无所待而兴者吾谁与望乎此书前悉知行合一之论广譬博说㫄引曲喻不啻开云见日后拔本塞源之论阐明古今学术升降之因眞是将五藏八宝悉倾以示人读之卽昏愚亦恍然有觉此是先生万物一体之心不惮详言以启后学也当详玩毋忽阳明先生理学集卷三终临海后学王立凖较阳明先生集要阳明先生集要理学编卷第四阳明先生集要理学编目录卷四与辰中诸生书答汪石潭内翰书答黄宗贤应原忠答黄宗贤与黄宗贤寄诸用明书与王纯甫书与王纯甫书寄希渊书寄希渊书答人问神僊与黄诚甫书寄李道夫寄诸弟书答罗整庵少宰书与杨仕鸣答方叔贤答方叔贤答伦彦式书答徐成之书答徐成之书答徐成之书答刘内重书答甘泉与席元山寄邹谦之书寄邹谦之书寄邹谦之书寄邹谦之书答季明德书答聂文蔚书答聂文蔚书答储柴墟寄闻人邦英邦正答南元善答魏师说书与马子莘与毛古庵宪副敎条示龙塲诸生谕泰和杨茂示诸弟立志说书正宪扇书中天阁勉诸生赠郭善甫归省序紫阳书院集序象山文集序礼记纂言序赠郑德夫归省序朱子晚年定论序大学古本序阳明先生集要理学编卷四同邑后学施邦曜重编江右后学曾樱叅订与辰中诸生书巳已谪居两年无可与语者归途乃得诸友何幸何幸方以爲喜又遽尔别去极怏怏也绝学之余求道者少一齐衆楚最易摇夺自非豪杰鲜有卓然不变者诸友宜相砥砺夹持务期有成近世士夫亦有稍知求道者皆因实德未成而先揭标㮄以来世俗之谤是以往往隳堕无立反爲斯道之梗诸友宜以是爲鑑刋落声蕐务于切巳处着实用力前在寺中所云静坐事非欲坐禅入定葢因吾辈平日爲事物纷拏未知爲巳欲以此补小学收放心一段功夫耳明道云才学便须知有着力处旣学便须知有得力处诸友宜于此处着力方有进歩异时始有得力处也学要鞭辟近里着巳君子之道闇然而日章爲名与爲利虽淸浊不同然其利心则一谦受益不求异于人而求同于理此数语宜书之壁间常目在之举业不患妨功惟患夺志只如前日所约循循爲之亦自两无相碍所谓知得则洒扫应对便是精义入神也不求异于人而求同于理此是圣贤眞正学问洛蜀关闽诸君于其殆未解此欤大凡求异于人者意见多起求同于人人不能卓然自立求不愧于巳遂依附标㮄树一门戸自诧于人日异于时流不知君子中立而不倚正不须此也此病沿畱至今日竟成劫习学问事功一坏尽坏有志学道者当三复斯言答汪石潭内翰书辛未承批敎连日疮甚不能书未暇请益来敎云昨日所论乃是一大疑难又云此事关系颇大不敢不言仆意亦以爲然是以不能遽已夫喜怒哀乐情也旣曰不可谓未发矣喜怒哀乐之未发则是指其本体而言性也斯言自子思非程子而始有执事旣不以爲然则当自子思中庸始矣喜怒哀乐之与思与知觉皆心之所发心綂性情性心体也情心用也程子云心一也有指体而言者寂然不动是也有指用而言者感而遂通是也斯言既无以加矣执事姑求之体用之说夫体用一源也知体之所以爲用则知用之所以爲体者矣虽然体㣲而难知也用显而易见也执事之云不亦宜乎夫谓自朝至暮未尝有寂然不动之时者是见其用而不得其所谓体也君子之于学也因用以求其体凡程子所谓旣思卽是巳发旣有知觉卽是动者皆爲求中于喜怒哀乐未发之时者言也非谓其无未发者也朱子于未发之说其始亦尝疑之今其集中所与南轩论难辩柝者葢往复数十而后决其说则今之中庸註疏是也其于此亦非苟矣独其所谓自戒惧而约之以至于至静之中自谨独而精之以至于应物之处者亦若过于剖析而后之读者遂以分爲两节而疑其别有寂然不动静而存养之时不知常存戒愼恐惧之心则其工夫未始有一息之间非必自其不睹不闻而存养也吾兄且于动处加工勿使间断动无不和卽静无不中而所谓寂然不动之体当自知之矣未至而揣度之终不免于对塔说相轮耳然朱子但有知觉者在而未有知觉之说则亦未莹吾兄疑之葢亦有见但其所以疑之者则有因噎废食之过不可以不审也君子之论苟有以异于古姑毋以爲决然宜且循其说而究之极其说而果有不达也然后从而断之是以其辩之也明而析之也当葢在我者有以得其情也今学如吾兄聪明超特如吾兄㴱濳缜密如吾兄而犹有未悉如此何耶吾兄之心非若世之立异自高者要在求其是而巳故敢言之无讳有所未尽不惜敎论不有益于兄必有益于我也俗学之病在于逐用忘体然舍用而求之体未免又堕于禅寂总是未窥体用一源之妙岐动答黄宗贤应原忠辛未昨晩言似太多然遇二君亦不得不多耳其间以造诣未熟言之未莹则有之然郄自是吾侪一段的实工夫思之未合请勿轻放过当有豁然处也圣人之心纤翳自无所容自不消磨刮若常人之心如斑垢驳杂之镜须痛加刮磨一番尽去其驳蚀然后纤尘卽见才拂便去亦自不消费力到此巳是识得仁体矣若驳杂未去其间固自有一点明处尘埃之落固亦见得亦才拂便去至于堆积于驳蚀之上终弗之能见也此学利困勉之所繇异幸弗以爲烦难而疑之也凡人情好易而恶难其间亦自有私意气习缠蔽在识破后自然不见其难矣古之人至有出万死而乐爲之者亦见得耳向时未见得向里而意思此工夫自无可讲处今巳见此一层却恐好易恶难便流入禅释去也昨论儒释之异明道所谓敬以直内则有之义以方外则未毕竟连敬以直内亦不是者巳说到八九分矣举世无圣贤之学只是畏难而荷安此书可谓抉出病根矣与黄宗贤癸酉书来及纯甫事不一而足足知朋友忠爱之至世衰俗降友朋中虽平日最所爱敬者亦多改头换面持两端之说以希俗取容意思殊爲衰飒可悯若吾兄眞可谓信道之笃而执德之弘矣何幸何幸仆在畱都与纯甫住密迩或一月一见或间月一见輙有所规切皆发于诚爱恻中心未尝怀纤毫较计纯甫或有所疎外此心直可质诸鬼神其后纯甫转官北上始觉其有恝然者寻亦痛自悔责以爲吾人相与岂宜有如此芥带却是堕入世间较计坑䧟中亦成何等胸次当下冰消雾释矣其后人之言屡屡而至至有爲我愤辞厉色者仆皆惟以前意处之实是未忍一日而忘纯甫葢平日相爱之极情之所钟自如此也旬月间复有相知自北京来备传纯甫所论仆窃疑有浮薄之徒幸吾党间隙鼓弄交搆増节其间未必尽出于纯甫之口仆非矫爲此说实是故人情厚不忍以此相疑耳仆平日之厚纯甫本非私厚纵纯甫今日薄我当亦非私薄然则仆未尝厚纯甫纯甫未尝薄仆也亦何所容心于其间哉往时见世俗朋友易生嫌隙以爲彼葢苟合于外而非有性分之契是以如此私窃叹悯自谓吾党数人纵使散处敌国仇家当亦断不至是不谓今日亦有此等议论此亦惟宜自反自责而已孟子云爱人不亲反其仁行有不得者皆反求诸巳自非履渉亲切应未识斯言味永而意也仆近时与朋友论学惟说立诚二字杀人须就咽喉上着刀吾人爲学当从心髓入㣲处用力自然笃实光耀虽私欲之萌眞是洪炉点雪天下之大本立矣若就标末粧缀比拟凡平日所谓学问思辩者适足爲长傲遂非之资自以爲进于高明光大而不知䧟于狠戾险嫉亦诚可哀也巳以近事观之益见得吾侪往时所论自是向里此葢圣学的传惜乎沦落堙埋巳久往时见得犹自恍惚仆近来无所进只于此处看较分晓直是痛快无复可疑但与吾兄别乆无告语处耳原忠数聚论否近尝得渠一书所见逈然与旧不同殊慰殊慰今亦寄一简不能详细见时望并出此归计尚未遂旬月后且图再举会期未定临楮耿耿读至杀人须用咽喉上着刀喻爲学勐省激切如于睡梦中陡然一惊与黄宗贤丁亥人在仕途比之退处山林时其工夫之难十倍非得良友时时警发砥砺则其平日之所志向鲜有不潜移黙夺弛然日就于頽靡者近与诚甫言在京师相与者少二君必须预先相约定彼此但见微有动气处卽须提起致良知话头互相规切凡人言语正到快意时便截然能忍默得意气正到发扬时便翕然能收歛得愤怒嗜欲正到腾沸时便廓然能消化得此非天下之人勇者不能也然见得良知亲切时其工夫又自不难缘此数病良知之所本无只因良知昏昧蔽塞而后有若良知一提醒时卽如白日一出而魍魉自消矣中庸谓知耻近乎勇所谓知耻只是耻其不能致得自巳良知耳今人多以言语不能屈服得人爲耻意气不能陵轧得人爲耻愤怒嗜慾不能直意任情得爲耻殊不知此数病者皆是蔽塞自巳良知之事正君子之所宜㴱耻者今乃反以不能蔽塞自巳良知爲耻正是耻非其所当耻而不知耻其所当耻也可不大哀乎诸君皆平日所知厚者区区之心爱莫爲助只愿诸君都做个古之大臣古之所谓大臣者更不称他有甚知谋才略只是一个断断无他技休休如有容而巳诸君知谋才略自是超然出于衆人之上所未能自信者只是未能致得自巳良知未全得断断休休体段耳今天下事势如沈痾积痿所望以起死囘生者实有在于诸君子若自巳病痛未能除将何以能痊得天下之病此区区一念之诚所以不能不爲诸君一竭尽者也诸君毎相见时幸然以此意相规切之惟是克去巳私眞能以天地万物爲一体实康济得天下挽囘三代之治方是不负如此圣明之君方能报得如此知遇不枉了因此一大事来出世一遭也病卧山林只好修药寄诸用明书辛未得书足知迩来学力之长甚喜君子惟患学业之不修科第迟速所不论也况吾平日所望于贤弟固有大于此者不识亦尝有意于此否耶便中时报知之阶阳诸姪闻去岁皆出投试非不喜其年少有志然私心切不以爲然不幸遂至于得志岂不误却此生耶凡后生美质须令晦养厚积天道不翕聚则不能发散况人乎花之千叶者无实爲其蕐美太发露耳诸贤姪不以吾言爲迂便当有进步处矣书来劝吾仕吾亦非洁身者所以汲汲于是非独以时当歛晦亦以吾学未成岁月不待再过数年精神益弊虽欲勉进而有所不能则将终于无成皆吾所以势有不容已也但老祖而下意皆不悦今亦岂能决然行之徒付之浩叹而巳近时父兄之课子弟甫句读輙恨其不能早作文应试俱以少年登第爲第一美事举世原止办得一副富贵利达心膓学问事功安得不尽坏与王纯甫书壬申别后有人自武城来云纯甫始到家尊翁颇不喜归计尚多牴牾始闻而惋然巳而复大喜久之又有人自南都来者云纯甫巳莅任上下多不相能始闻而惋然巳而复大喜吾之惋然者世俗之私情所爲大喜者纯甫当自知之吾安能小不忍于纯甫不使动心忍性以大其所就乎譬之金之在冶经烈熖受钳锤当此之时爲金者受苦然自他人视之方喜金之益精炼而惟恐火力锤煅之不至旣其出冶金亦自喜其挫折煅炼之有成矣某平日亦每有傲视行辈轻忽世故之心后虽稍知惩创亦惟支持抵塞于外而巳及谪贵州三年百难备尝然后能有所见始信孟氏生于忧患之言非欺我也尝以爲君子素其位而行不愿乎其外素富贵行乎富贵素贫贱行乎贫贱素患难行乎患难故无入而不自得后之君子亦当素其位而学不愿乎其外素富贵学处乎富贵素贫贱患难学处乎贫贱患难则亦可以无入而不自得向尝爲纯甫言之纯甫㴱以爲然不审迩来用力郄如何耳近日相与讲学者宗贤之外亦复数人每相聚輙叹纯甫之高明今复遭时磨励若此其进益不可量纯甫勉之汪景颜近亦出宰大名临行请益某告以变化气质居常无所见惟当利害经变故遭屈辱平时愤怒者到此能不愤怒忧惶失措者到此能不忧惶失措始是能有得力处亦便是用力处天下事虽万变吾所以应之不出乎喜怒哀乐四者此爲学之要而爲政亦在其中矣景颜闻之跃然如有所得也甘泉近有书来已十居萧山之湘湖去阳明洞方数十里耳书屋亦将落成闻之喜极诚得良友相聚会共进此道人间更复有何乐区区在外之荣辱得丧又足挂之齿牙间哉君于惟有得于巳故当安常处顺而不忘忧勤惕励之念当困穷拂逆而不失反求自得之常所以能常变一致不爲境遇所摇夺若只以偃蹇贫贱自奇便落轻世傲物之习与王纯甫书癸酉纯甫所问辞则谦下而语意之间实自以爲是矣夫旣自以爲是则非求益之心矣吾初不欲答恐答之亦无所人也故前书因发其端以俟明春渡江而悉旣而思之人生聚散无常纯甫之自是葢其心尚有所惑而然亦非自知其非而又故爲自是以要我者吾何可以遂巳故复备举其说以告纯甫来书云学以明善诚身固也但不知何者谓之善原从何处得来今在何处其明之之功当何如入头当何如与诚身有先后次第否诚是诚个甚的此等处细微曲折尽欲扣求启发而因献所疑以自附于助我者反覆此语则纯甫近来得力处在此其受病处亦在此矣纯甫平日徒知存心之说而未尝实加克治之功故未能动静合一而遇事辄有纷扰之患今乃能推究若此必已渐悟往日之堕空虚矣故曰纯甫近来用功得力处在此然巳失之支离外驰而不觉矣夫心主于身性具于心善原于性孟子之言性善是也善卽吾之性无形体可指无方所可定夫岂自爲一物可从何处得来者乎故曰受病处亦在此纯甫之意葢未察夫圣门之实学而尚狃于后世之训诂以爲事事物物各有至善必须从事事物物求个至善而后谓之明善故有原从何处得来今在何处之语纯甫之心殆亦疑我之或堕于空虚也故假是说以发我之蔽吾亦非不知感纯甫此意其实不然也夫在物爲理处物爲义在性爲善因所指而异其名实皆吾之心也心外无物心外无事心外无理心外无义心外无善吾心之处事物纯乎理而无人伪之杂谓之善非在事物有定所之可求也处物爲义是吾心之得其宜也义非在外可袭而取也格者格此也致者致此也必曰事事物物上求个至善是离而二之也伊川所云才明彼卽晓此是犹谓之二性无彼此理无彼此善无彼此也纯甫所谓明之之功当何如入头处当何如与诚身有先后次第否诚是诚个甚的且纯甫之意必以明善自有明善之功诚身又有诚身之功也若区区之意则以明善爲诚身之功也夫诚者无妄之谓诚身之诚则欲其无妄之谓诚之之功则明善是也故博学者学此也审问者问此也愼思者思此也明辩者辩此也笃行者行此也皆所以明善而爲诚之之功也故诚身有道明善者诚身之道也不明乎善不诚乎身矣非明善之外别有所谓诚身之功也诚身之始身犹未诚也故谓之明善明善之极则身诚矣若谓自有明善之功又有诚身之功是离而二之也难乎免于毫釐千里之谬矣其间欲爲纯甫言者尚多𥿄笔未能详悉尚有未合不妨往复明善正所以诚身卽是大学知致而后意诚诚与善原非有二葢人性本善善卽是眞实无妄之理故曰诚人惟杂以伪则善蔽而诚漓舍明善又安有诚身之功寄希渊书壬申所遇如此希渊归计良是但稍伤急迫若再迟二三月托疾而行彼此形迹泯然旣不激怒于人亦不失巳之介矣圣贤处末世待人应物有时而委曲其道未尝不直也若巳爲君子而使人爲小人亦非仁人忠恕恻怛之心希渊必以区区此说爲太周旋然道理实如此也区区叨厚禄有地方之责欲脱身潜逃固难若希渊所处自宜进退绰然今亦牵制若此乃知古人挂冠解绶其时亦不易値也仁人君子之存心固应如是寄希渊书壬申向得林苏州书知希颜在苏州其时守忠在山隂矣近张山阴来知希颜已还山阴矣而守忠又有金蕐之岀往岁希颜居乡而守忠客祁今兹复尔二友之毎毎相违岂亦有数存焉邪爲仁由已固非他人所能与而相观砥砺之益则友诚不可一日无者外是子雍明德辈相去数十里决不能朝夕继见希颜无亦有独立无与之叹欤曩评半圭诚然诚然方今山林枯藁之士要亦未可多得去之犇走声利之塲者则远矣人品不齐圣贤亦因材成就孔门之敎言人人殊后世儒者始有归一之论然而成德达材者鲜又何居乎希颜试于此思之定以爲何如也后儒之言归一者止在皮肤上论所以愈驰愈远终无实得圣贤惟于源头上论归一所以因材成就俱可入道所谓同归而殊途也一乃不一不一乃一古今学问之辩㣲矣答人问神仙书戊辰询及神仙有无兼请其事三至而不答非不欲答也无可答耳昨令弟来必欲得之仆诚生八岁而卽好其说今巳余三十年矣齿渐摇动发巳有一二茎变化成白目光仅盈尺声闻凾丈之外又常经月卧病不出药量骤进此殆其效也而相知者犹妄谓之能得其道足下又妄听之而以见询不得巳姑爲足下妄言之古有至人淳德凝道和于阴阳调于四时去世离俗积精全神游行天地之间视听八逹之外若广成子之千五百岁而不衰李伯阳历商周之代西䖍凾谷亦尝有之若是而谓之日无疑于欺子矣然其唿吸动静与道爲体精骨完久禀于受气之始此殆天之所成非人力可强也若后世拔宅飞昇点化投夺之类谲恠竒骇是乃秘术曲技尹文子所谓幻释氏谓之外道者也若是而谓之日有亦疑于欺子矣夫有无之间非言语可况存久而明养㴱而自得之未至而强喩信亦未必能及也葢吾儒亦自有神仙之道颜子三十二而卒至今未亡也足下能信之乎后世上阳子之流葢方外技术之士未可以爲道若达磨慧能之徒则庶几近之矣然而未易言也足下欲闻其说湏退处山林三十年全耳目一心志胸中洒洒不挂一尘而后可以言此今去仙道尚远也妄言不罪尘心未净不可与言道湏退处三十年先生之指点㣲矣然大道不远大勇者囘头是㟁故夫子之语颜渊曰一日克巳夫一日克则克矣何问三年先生此语葢爲人㴱沉于利禄者下箴也与黄诚甫书癸酉立志之说巳近烦渎然爲知巳言竟亦不能舍是也志于道德者功名不足以累其心志于功名者富贵不足以累其心但近世所谓道德功名而巳所谓功名富贵而巳仁人者正其谊不谋其利明其道不计其功一有谋计之心则虽正谊明道亦功利耳诸友旣索居曰仁又将远别会中须时相警发庻不就弛靡诚甫之足自当一日千里任重道远吾非诚甫谁望耶临别数语彼此闇然终不能忘乃爲㴱爱余以富贵非尽累人之物人自爲富贵累耳若有志于道德则轩冕亦行道立德之塲千古以下未闻许巢由而议伊吕也苟无志于道德则虽甘穷约以终身亦止爲窭人子耳学者其务办志哉寄李道夫乙亥此学不讲久矣鄙人之见自谓于此颇有发明而闻者往往诋以爲异独执事倾心相信确然不疑其爲喜慰何啻空谷之足音别后时闻士夫传说近又徐日仁自西江还益得备闻执事任道之勇执德之坚令人起跃奋迅士不可以不弘毅任重而道远诚得弘毅如执事者二三人自足以爲天下倡彼依阿偻儞之徒虽多亦奚以爲哉幸甚幸甚比闻到郡之始卽欲以此学爲敎仁者之心自然若此仆诚甚爲执事喜然又甚爲执事忧也学绝道丧俗之陷溺如人在大海波涛中且须援之登岸然后可授之衣而与之食若以衣食投之波涛中是适重其溺彼将不以爲德而反以爲尤矣故凡居今之时且须随机导引因事启沃寛心平气以薰陶之俟其感发兴起而后开之以其说是故爲力易而收效溥不然将有扞格不胜之患而且爲君子之爱人之累不知尊意以爲何如耶病疏已再上尚未得报果遂此图舟过嘉禾面话有日君子敎民有急于见功之心便是欲速之爲累不可不察寄诸弟书戊寅屡得弟辈书皆有悔悟奋发之意喜慰无尽但不知弟辈果出于诚心乎亦谩爲之说云尔本心之明皎如白日无有有过而不自知者但患不能改耳一念改过当时卽得木心人孰无过改之爲贵蘧伯玉大贤也惟日欲寡其过而未能成汤孔子大圣也亦惟曰改过不吝可以无大过而巳人皆曰人非尧舜安能无过此亦相沿之说未足以知尧舜之心若尧舜之心而自以爲无过卽非所以爲圣人矣其相授受之言曰人心惟危道心惟㣲惟精惟一允执厥中彼其自以爲人心之惟危也则其心亦与人同耳危卽过也惟其兢兢业业常加精一之功是以能允执厥中而免于过古之圣贤时时自见巳过而改之是以能无过非其心果与人异也戒愼不睹恐惧不闻者时时自见巳过之功吾近来实见此学有用力处但爲平日习染㴱痼克治欠勇故切切预爲弟辈言之毋使亦如吾之习染旣㴱而后克治之难也人方少时精神意气旣足鼓舞而身家之累尚未切心故用力颇易迨其渐长世累日㴱而精神意气亦日渐以减然能汲汲奋志于学则犹尚可有爲至于四十五十卽如下山之日渐以㣲灭不复可挽矣故孔子云四十五十而无闻焉斯亦不足畏也巳又曰及其老也血气旣衰戒之在得吾亦近来实见此病故亦切切预爲弟辈言之宜及时勉力毋使过时而徒悔也人能自见其过必实实能下克巳工夫方能觉得若只外面虚谈性命张说名理未有不自以爲是者所以夫子曰吾未见能见其过而内自讼者葢难之也指点克治眞切工夫无踰于此答罗整庵少宰书庚辰某顿首启昨承敎及大学发舟匆匆未能奉答晓来江行稍暇复取手敎而读之恐至赣后人事复纷沓先具其略以请来敎云见道固难而体道尤难道诚未易明而学诚不可不讲恐未可安于所见而遂以爲极则也幸甚幸甚何以得闻斯言乎其敢自以爲极则而安之乎正思就天下之有道以讲明之耳而数年以来闻其说而非笑之者有矣诟訾之者有矣置之不足较量辩议之者有矣其肻遂以敎我乎其肻遂以敎我而反覆晓谕恻然惟恐不及救正之乎然则天下之爱我者固莫有如执事之心㴱且至矣感激当何如哉夫德之不修学之不讲孔子以爲忧而世之学者稍能传习训诂卽皆自以爲知学不复有所谓讲学之求可悲矣夫道必体而后见非巳见道而后加体道之功也道必学而后明非外讲学而复有所谓明道之事也然世之论学者有二有讲之以身心者有讲之以口耳者讲之以口耳揣摸测度求之影响者也讲之以身心行着习察实有诸巳者也知此则知孔门之学矣来敎谓某大学古本之复以人之爲学但当求之于内而程朱格物之说不免求之于外遂去朱子之分章而削其所补之传非敢然也学岂有内外乎大学古本乃孔门相传旧本耳朱子疑其有所脱误而改正补缉之在某则谓其本无脱误悉从其旧而巳矣失在于过信孔子则有之非故去朱子之分章而削其传也夫学贵得之心求之于心而非也虽其言之出于孔子不敢以爲是也而况其未及孔子者乎求之于心而是也虽其言之出于庸常不敢以爲非也而况其出于孔子者乎且旧本之传数千载矣今读其文辞旣明白而可通论其功夫又易简而可入亦何所按据而㫁其此段之必在于彼彼段之必在于此与此之如何而缺彼之如何而误而遂改正补缉之无乃重于背朱而轻于叛孔巳乎来敎谓如必以学不资于外求但当反观内省以爲务则正心诚意四字亦何不尽之有何必于入门之际便困以格物一段工夫也诚然诚然若语其要则修身二字亦足矣何必又言正心正心二字亦足矣何必又言诚意诚意二字亦足矣何必又言致知又言格物惟其工夫之详密而要之只是一事此所以爲精一之学此正不可不思者也夫理无内外性无内外故学无内外讲习讨论未甞非内也反观内省未尝遗外也夫谓学必资于外求是以已性爲有外也是义外也用智者也谓反观内省爲求之于内是以巳性爲有内也是有我也自私者也是皆不知性之无内外也故曰精义入神以致用也利用安身以崇德也性之德也合内外之道也此可以知格物之学矣格物者大学之实下手处彻首彻尾自始学至圣人只此工夫而巳非但入门之际有此一段也夫正心诚意致知格物皆所以修身而格物者其所以用力实可见之地故格物者格其心之物也格其意之物也格其知之物也正心者正其物之心也诚意者诚其物之意也致知者致其物之知也此岂有内外彼此之分哉理一而巳以其理之凝聚而言则谓之性以其凝聚之主宰而言则谓之心以其主宰之发动而言则谓之意以其发动之明觉而言则谓之知以其明觉之感应而言则谓之物故就物而言谓之格就知而言谓之致就意而言谓之诚就心而言谓之正正者正此也诚者诚此也致者致此也格者格此也皆所谓穷理以尽性也天下无性外之理无性外之物学之不明皆繇世之儒者认理爲外认物爲外而不知义外之说孟子葢尝辟之乃至袭䧟其内而不觉岂非亦有似是而难明者欤不可以不察也凡执事所以致疑于格物之说者必谓其是内而非外也必谓其专事于反观内省之爲而遗弃其讲习讨论之功也必谓其一意于纲领本原之约而脱略于支条节目之详也必谓其沈溺于枯藁虚寂之偏而不尽于物理人事之变也审如是岂但获罪于圣门获罪于朱子是邪说诬民叛道乱正人得而诛之也而况于执事之正直哉审如是世之稍明训诂闻先哲之绪论者皆知其非也而况执事之高明哉况某之所谓格物其于朱子九条之说皆包罗綂括于其中但爲之有要作用不同正所谓毫釐之差耳然毫釐之差而千里之谬实起于此不可不辩孟子辟杨墨至于无父无君二子亦当时之贤者使与孟子竝世而生未必不以之爲贤墨子兼爱行仁而过耳杨子爲我行义而过耳此其爲说亦岂灭理乱常之甚而足以眩天下哉而其流之弊孟子至比于禽兽夷狄所谓以学术杀天下后世也今世学术之弊其谓之学仁而过者乎谓之学义而过者乎抑谓之学不仁不义而过者乎吾不知其于洪水勐兽何如也孟子云予岂好辩哉予不得已也杨墨之道塞天下孟子之时天下之尊信杨墨当不下于今日之崇尚朱说而孟子独以一人呶呶于其间噫可哀矣韩氏云彿老之害甚于杨墨韩愈之贤不及孟子孟子不能救之于未坏之先而韩愈乃欲全之于巳坏之后其亦不量其力且见其身之危莫之救以死也呜唿若某者其尤不量其力果见其身之危莫之救以死也矣夫衆方嘻嘻之中而独出涕嗟若举世恬然以趋而独疾首蹙额以爲忧此其非病狂丧心殆必诚有大苦者隐于其中而非天下之至仁其孰能察之其爲朱子晚年定论葢亦不得巳而然中间年岁早晩诚有所未考虽不必尽出于晚年固多出于晚年者矣然大意在委曲调停以明此学爲重平生于朱子之说如神明蓍龟一旦与之背驰心诚有所未忍故不得巳而爲此知我者谓我心忧不知我者谓我何求葢不忍牴牾朱子者其本心也不得巳而与之牴牾者道固如是不直则道不见也执事所谓决与朱子异者仆敢自欺其心哉夫道天下之公道也学天下之公学也非朱子可得而私也非孔子可得而私也天下之公也公言之而巳矣故言之而是虽异于巳乃益于巳也言之而非虽同于巳适损于巳也益于巳者巳必喜之损于巳者巳必恶之然则某今日之论虽或与朱子异未必非其所喜也君子之过如日月之食其更也人皆仰之而小人之过也必文某虽不肖固不敢以小人之心事朱子也执事所以敎反覆数百言皆以未悉鄙人格物之说若鄙说一明则此数百言皆可以不待辩说而释然无滞故今不敢缕缕以滋琐屑之渎然鄙说非面陈口析断亦未能了了于𥿄笔间也嗟乎执事所以开导启廸于我者可谓恳到详切矣人之爱我宁有如执事者乎仆虽甚愚下宁不知所感刻佩服然而不敢遽舍其中心之诚然而姑以听受云者正不敢有负于㴱爱亦思有以报之耳秋尽冬还必求一面以卒所请千万终敎此书论朱子而举杨墨佛老以爲证词未免过激然朱子自有朱子之得力处不必强而同也葢人之资禀不齐卽孔门诸弟子颜曾游夏冉闵得力人人殊只是趋向皆正耳要暁得先生谆谆然不能巳于辩者非是讦朱子之短只因后之学者溺于训诂俱借口朱子爲重故作晚年定论以明朱子之心以挽末学之病卽朱子与杨仕鸣辛巳差人来知令兄已于去冬安厝墓有宿草矣无繇一哭伤哉所委志铭旣病且冗须朋友中相知㴱者一爲之始能有发耳喻及日用讲求功夫只是各依自家良知所及自去其障扩充以尽其本体不可迁就气习以趋时好幸甚幸甚果如是方是致知格物方是明善诚身果如是德安得而不日新业安得而不富有谓毎日自简未有终日浑成片段者亦只是致知工夫间断夫仁亦在乎熟之而巳又云以此磨勘先辈文字同异工夫不合常生疑虑又何爲其然哉区区所论致知二字乃是孔门正法眼藏于此见得眞的直是建诸天地而不悖质诸鬼神而无疑考诸三王而不谬百世以俟圣人而不惑知此者方谓之知道得此者方谓之有德异此而学卽谓之异端离此而说卽谓之邪说迷此而行卽谓之㝠行虽千魔万恠眩瞀变幻于前自当触之而碎迎之而解如太阳一出而鬼魅魍魉自无所逃其形矣尚何疑虑之有而何异同之足惑乎所谓此学如立在空中四面皆无倚靠万事不容染着色色信他本来不容一毫增减若渉些安排着些意思便不是合一功夫虽言句时有未莹亦是仕鸣见得处足可喜矣但须切实用力始不落空若只如此说未免亦是议拟倣象巳后只做得一个弄精魄的傼虽与近世格物者候稍有不同其爲病痛一而巳矣诗文之习儒者虽亦不废孔子所谓有德者必有言也若着意安排组织未有不起于胜心者先辈号爲有志斯道而亦复如是亦只是习心未除耳仕呜旣知致知之说此等处自当一勘而破瞒他些子不得也议拟倣像是学者通病切实用力四字直是顶门一针答方叔贤巳卯近得手敎及与甘泉往复两书快读一过洒然如热者之濯淸风何子之见超卓而速也眞可谓一日千里矣大学旧本之复功尤不小幸甚幸甚其论象山处举孟子放心数条而甘泉以爲未足复举东西南北海有圣人出此心此理同及宇宙内事皆巳分内事数语甘泉所举诚得其大然吾独爱西樵子之近而切也见其大者则其功不得不近而切然非实加切近之功则所谓大者亦虚见而巳耳自孟子道性善心性之原世儒往往能言然其学卒入于支离外索而不自觉若正以其功之未切耳此吾所以独有喜于西樵之言固今时对之药也古人之学切实爲巳不徒事于讲说书札往来终不若面语之能尽且易使人溺情于文辞崇浮气而长胜心求其说之无病而不知其心病之已多矣此近世之通患贤知者不免焉不可以不察也杨仕德去草草复此中庸言道至发育峻极三百三千可谓大矣然必繇道问学以尊德性而后道可凝何等切近否则任尔见得大不过依希见得个虚殻子道终散于两间恶得言凝先生实加切近答方叔贤辛巳承示大学原知用心于此㴱密矣道一而巳论其大本大原则六经四书无不可推之而同者又不特洪范之于大学而巳此意亦仆平日于朋友中所常言者譬之草木其同者生意也其花实之疏密枝叶之高下亦欲尽比而同之吾恐化工不如是雕刻也今吾兄方自喜以爲独见新得锐意主张是说虽素蒙信爱如鄙人者一时论说当亦未能遽入且愿吾兄以所见者实体诸身必将有疑果无疑必将有得果无得又必有见然后鄙说可得而进也学之不明几百年矣近幸同志如甘泉如吾兄者相与切磋讲求颇有端绪而吾兄忽复牵滞文义若此吾又将谁望乎君子论学固惟是之从以必同爲贵至于入门下手处则有不容于不辩者所谓毫釐之差千里之谬矣致知格物甘泉之说与仆尚㣲有异然不害其爲大同若吾兄之说似又与甘泉异矣相去远恐辞不足以达意故言语直冒不复有所逊让近与甘泉书亦道此当不以爲罪也牵滞文义病在不求之心而求之言卽牵合比拟甚工终是隔肤爬搔未切痛痒此病未可以言药也故先生敎之实体以发其心之所疑答伦彦式书辛巳往歳僊舟过赣承不自满足执礼谦而下问恳古所谓敏而好学于吾彦式见之别后连冗不及以时奉问极切驰想近令弟过省复承惠敎志道之笃趋向之正勤惓有加浅薄何以当此悚息悚息谕及学无静根感物易动处事多悔卽是三言尤见近时用工之实仆罔所知识何足以辱贤者之问大抵三言者病亦相因惟学而别求静根故感物而惧其易动感物而惧其易动是故处事而多悔也心无动静者也其静也者以言其体也其动也者以言其用也故君子之学无间于动静其静也常觉而未尝无也故常应其动也常定而未尝有也故常寂常应常寂动静皆有事焉是之谓集义集义故能无袛悔所谓动亦定静亦定者也心一而巳静其体也而复求静根焉是挠其体也动其用也而惧其易动焉是废其用也故求静之心卽动也恶动之心非静也是之谓动亦动静亦动将迎起伏相寻于无穷矣故循理之谓静从欲之谓动欲也者非必声色货利外诱也有心之私皆欲也故循理焉虽酬酢万变皆静也濂溪所谓主静无欲之谓也是谓集义者也从欲焉虽心斋坐忘亦动也告子之强制正助之谓也是外义者也虽然仆葢从事于此而未之能焉聊爲贤者陈其所见云尔以爲何如便间示知之未发中巳发和性命之理动静原循环无端君子之学无间于动静所以尽性致命此体用一源内圣外王合一之学也舍动而别求静根便落于空虚矣君子学问止须辩理欲不必过分动静此颜子之学尽之克巳曾子之学尽之省身葢心之私欲尽净虽泛应不穷无不合于天理所谓止于至善也止则自定自静何必别求静根如不问巳私之净尽与否终日言静言动未见其有得答徐成之书壬午承以朱陆同异见询学术不明于世久矣此正吾侪今日之所宜明辩者细观来敎则舆庵之主象山旣夫而吾兄之主晦庵亦未爲得也是朱非陆天下之论定久矣久则难变他虽㣲吾兄之争舆庵亦岂能遽行其说乎故仆以爲二兄今日之论正不必求胜务求象山之所以非晦庵之所以是穷本极源眞有以见其几微得失于毫忽之间若明者之听讼其事之曲者既有以辩其情之不得巳而辞之直者复有以察其处之或未当使受罪者得以伸其情而获伸者亦有所不得辞其责则有以尽夫事理之公卽夫人心之安而可以俟圣人于百世矣今二兄之论乃若出于求胜者求胜则是动于气也动于气则于义理之正何啻千里而又何是非之论乎凡论古人得失决不可以意度而悬断之今舆庵之论象山曰虽其专以尊德性爲主未免堕于禅学之虚空而其持守端实终不失爲圣人之徒若晦庵之一于道问学则支离决裂非复圣门诚意正心之学矣吾兄之论晦庵日虽其专以道问学爲主未免失于俗学之支离而其循序渐进终不背于大学之训若象山之一于尊德性则虚无寂灭非复大学格物致知之学矣夫旣曰尊德性则不可谓堕于禅学之虚空堕于禅学之虚空则不可谓之尊德性矣旣日道问学则不可谓失于俗学之支离失于俗学之支离则不可谓道问学矣二者之辩问不容发然则二兄之论皆未免于意度也昔者子思之论学葢不下千百言而括之以尊德性而道问学之一语卽如二兄之辩一以尊德性爲主一以道问学爲事则是二者固皆未免于一偏而是非之论尚未有所定也乌得各持一是而遽以相非爲乎故仆愿二兄置心于公平正大之地无务求胜夫论学而务以求胜岂所谓尊德性乎岂所谓道问学乎以某所见非独吾兄之非象山舆庵之非晦庵皆失之非而吾兄之是晦庵舆庵之是象山亦皆未得其所以是也稍暇当面悉姑务养心息辩毋遽耳食声寻以意度爲是非此学者之通病先生此论直彻底里答徐成之书壬午昨所奉答适有远客酬对纷纭不暇细论姑愿二兄息未定之争各反究其所是者必巳所是巳无丝髪之憾而后可以及人之非早来承敎乃谓仆漫爲含胡两解之说而细绎辞旨若有以阴助舆庵而爲之地者读之不觉失笑曾谓吾兄而亦有是言耶仆尝以爲君子论事当先去其有我之私一动于有我则此心巳䧟于邪僻虽所论尽合于理旣巳亾其本矣尝以是言于朋友之间今吾兄乃云尔敢不自反其殆陷于邪僻而弗觉也求之反复而昨者所论实未尝有是则斯言也无乃吾兄之过欤虽然无是心而言之未尽于理未得爲无过也仆敢自谓其言之巳尽于理乎请举二兄之所是者以求正舆庵是象山而谓其专以尊德性爲主今观象山文集所载未尝不教其徒读书穷理而自谓理㑹文字颇与人异者则其意实欲体之于身其亟所称述以诲人者曰居处恭执事敬与人忠日克巳复礼曰万物皆备于我反身而诚乐莫大焉曰学问之道无他求其放心而巳曰先立乎其大者而小者不能夺是数言者孔子孟轲之言也乌在其爲空虚者乎独其易简觉悟之说颇爲当时所疑然易简之说出于系辞觉悟之说虽有同于释氏然释氏之说亦自有同于吾儒而不害其爲异者惟在于几㣲毫忽之间而已亦何必讳于其同而遂不敢以言狃于其异而遂不以察之乎是舆庵之是象山固犹未尽其所以是也吾兄是晦庵而谓其专以道问学爲事然晦庵之言曰居敬穷理曰非存心无以致知日君子之心常存敬畏虽不见闻亦不敢忽所以存天理之本然而不使离于须臾之顷也是其爲言虽未尽莹亦何甞不以尊德性爲事而又乌在其爲支离者乎独其平日汲汲于训解虽韩文楚辞阴符参同之属亦必与之註释考辩而论者遂疑其玩物又其心虑恐学者之躐等而或失之于妄作使必先之以格致而无不明然后有以实之于诚正而无所谬世之学者挂一漏万求之愈繁而失之愈远至有弊力终身苦其难而卒无所入而遂议其支离不知此乃后世学者之弊而当时晦庵之自爲则亦岂至是乎是吾兄之是晦庵固犹未尽其所以是也夫二兄之所信而是者旣未尽其所以是则其所疑而非者亦岂必尽其所以非乎然而二兄往复之辩不能一反焉此仆之所以疑其或出于求胜也一有求胜之心则已亾其学问之本而又何以论学爲哉此仆之所以惟愿二兄之自反也安有所谓含胡两解而阴爲舆庵之地者哉夫君子之论学要在得之于心衆皆以爲是苟求之心而未会焉未敢以爲是也衆皆以爲非苟求之心而有契焉未敢以爲非也心也者吾所得于天之理也无间于天人无分于古今苟尽吾心以求焉则不中不远矣学也者求以尽吾心也是故尊德性而道问学尊者尊此者也道者道此者也不得于心而惟外信于人以爲学乌在其爲学也巳仆尝以爲晦庵之与象山虽其所爲学者若有不同而要皆不失爲圣人之徒今晦庵之学天下之人童而习之旣已入人之㴱有不容于论辩者而独惟象山之学则以其尝与晦庵之有言而遂藩篱之使若由赐之殊科焉则可矣而遂摈放废斥若碔砆之与美玉则岂不过甚矣乎夫晦庵折衷羣儒之说以发明六经语孟之旨于天下其嘉惠后学之心眞有不可得而议者而象山辩义利之分立大本求放心以示后学笃实爲己之道其功亦宁可得而尽诬之而世之儒者附和雷同不究其实而概目之以禅学则诚可寃也已故仆尝欲冒天下之讥以爲象山一暴其说虽以此得罪无恨仆于晦庵亦有罔极之恩岂欲操戈而入室者顾晦庵之学旣巳若日星之章明于天下而象山独蒙无实之诬于今且四百年莫有爲之一洗者使晦庵有知将亦不能一日而安享于庙庑之间矣此仆之至情终亦必爲吾兄一吐者亦何肻澷爲两解之说以阴助于舆庵舆庵之说仆犹恨其有未尽也夫学术者今古圣贤之学术天下之所公共非吾三人者所私有也天下之学术当爲天下公言之而岂独爲舆庵地哉兄又举太极之辩以爲象山于文义且有所未能通晓而其强辩自信曾何有于所养夫谓其文义之有未详不害其爲有未详也谓其所养之未至不害其爲未至也学未至于圣人宁免大过不及之差乎而论者遂欲以是而葢之则吾恐晦庵禅学之讥亦未免有激于不平也夫一则不审于文义一则有激于不平是皆所养之未至昔孔子大圣也而犹曰假我数年以学易可以无大过仲虺之赞成汤亦惟曰改过不吝而巳所养之未至亦何伤于二先生之爲贤乎此正晦庵象山之气象所以未及于颜子明道者在此吾侪正当仰其所以不可及而黙识其所未至者以爲涵养规切之方不当置偏私于其间而有所附曾増损之也夫君子之过也如日月之食人皆见之更也人皆仰之而小人之过也必文世之学者以晦庵大儒不宜复有所谓过者而必曲爲隐饰増加务诋象山于禅学以求伸其说且自以爲有助于晦庵而更相倡引谓之扶持正论不知晦庵乃君子之过而吾反以小人之见而文之晦庵有闻过则喜之美而吾乃非徒顺之又从而爲之辞也晦庵之心以圣贤君子之学期后代而世之儒者事之以事小人之礼是何诬象山之厚而待晦庵之薄耶仆今者之论非独爲象山惜实爲晦庵惜也兄视仆平日于晦庵何如哉而乃有是论是亦可以谅其爲心矣惟吾兄去世俗之见宏虚受之诚勿求其必同而察其所以异勿以无过爲圣贤之高而以改过爲圣贤之学勿以其有所未至者爲圣贤之讳而以其常怀不满者爲圣贤之心则兄与舆庵之论将有不待辩说而释然以自解者孟子云君子亦仁而已何必同惟吾兄审择而正之朱陆二先生皆圣人之徒各有不同处正不必曲爲之讳足爲两先生定案不独足以定二先生之案卽执此道以尚论千古可也象山自成其象山晦庵自成其晦庵原未尝相借君子爲学亦只是反观自性黙地辩自巳是非巳之是非旣定则朱陆之是非自明否则卽辩得十分明白于自性何与所谓傍佛说法终无见性之时先生语录内所以有莫论朱陆是非之训学者其识之答徐成之书辛未汝蕐相见于逆旅闻成之启居甚悉然无因一面徒增悒怏吾乡学者几人求其笃信好学如吾成之者谁欤求其喜闻过忠告善道如吾成之者谁欤过而莫吾吿也学而莫吾与也非吾成之之思而谁思欤嗟吾成之幸自爱重自人之失其所好仁之难成也久矣向吾成之在乡党中刻厉自立衆皆非笑以爲迂腐成之不爲少变仆时虽稍知爱敬不从衆非笑然尚未知成之之难得如此也今知成之之难得则又不获朝夕相与岂非大可憾欤修己治人本无二道政事虽剧亦皆学问之地谅吾成之随在有得然何从一闻至论以洗凡近之见乎爱莫爲助近爲成之思进学之功㣲觉过苦先儒所谓志道切固是诚意然急迫求之则反爲私巳不可不察也日用间何莫非天理流行但此心常存而不放则义理自熟孟子所谓勿忘勿助㴱造自得者矣学问之功何可缓但恐着意把持振作纵复有得居之恐不能安耳成之之学想亦正不如此以仆所见㣲觉其有近似者是以不敢不尽亦以成之平日之乐闻且欲以是求敎也答刘内重书乙酉来书警发良多知感知感腹疾不欲作答但内重爲学工夫尚有可商量者不可以虚来意之辱輙复书此耳程子云所见所期不可不远且大然而爲之亦须量力有渐志大心劳力小任重恐终败事夫学者旣立有必爲圣人之志只消就自巳良知明觉处朴实头致了去自然循循日有所至原无许多门面折数也外面是非毁誉亦好资之以爲警切砥砺之地郄不得以此稍动其心便将流于心劳日拙而不自知矣内重刚强笃实自是任道之器然于此等处尚须与谦之从容一商量又当有见也眼前路迳须放开濶才好容人来往若太拘窄恐自巳亦无展足之地矣圣人之行初不远于人情鲁人猎较孔子亦猎较乡人傩朝服而立于阼阶难言之互乡亦与进其童子在当时固不能无惑之者矣子是南子子路且有不悦夫子到此如何更与子路说得是非只好矢之而巳何也若要说见南子是得多少气力来说若且依着子路认个不是则子路终身不识圣人之心此学终将不明矣此等苦心处惟颜子便能识得故曰于吾言无所不悦此正是大头脑处区区举似内重亦欲内重谦虚其心宏大其量去人我之见绝意必之私则此大头脑处自将卓尔有见当有虽欲从之末由也巳之叹矣大抵奇特斩绝之行多后世希高慕大者之所喜圣贤不以是爲贵也故索隐行怪则后世有述焉依乎中庸固有遯世不见知者矣学绝道丧之余苟有以讲学来者所谓空谷之足音得似人者可矣必如内重所云则今之可讲学者止可如内重辈二三人而止矣然如内重者亦不能时时来讲也则法堂前草㴱一丈矣内重有进道之资而微失之于隘吾固不敢避饰非自是之嫌而叨叨至此内重宜悉此意弗徒求之言语之间可也隘不能容物亦只是好胜葢好爲高标㮄门戸以自高便止见巳是而人非去大公无我之量远矣与答邹谦之书是一意答甘泉旬日前杨仕德人来领手敎及答子莘书具悉造诣用功之得葢自是而吾党之学归一矣此某之幸后学之幸也来简勤勤训责仆以久无请益此吾兄爱仆之厚仆之罪也此心同此理同苟知用力于此虽百虑殊途同归一致不然虽字字而证句句而求其始也毫釐其末也千里老兄造诣之㴱涵养之乆仆何敢望至其向往直前以来求必得乎此之志则有不约而契不求而合者其间所见时或不能无小异然吾兄旣不屑屑于仆而仆亦不以汲汲于兄者正以志向旣同如两人同适京都虽所繇之途间有迂直知其异日之归终同耳向在龙江舟次亦尝进其大学旧本及格物诸说兄时未以爲然而仆亦遂置不复强聒者知兄之不久自当释然于此也乃今果获所愿喜跃何可言崑崙之源有时而伏流终必达于海也仆窭人也虽获夜光之璧人将不信必且以爲妄伪仐璧入于猗顿之室自此至宝得以昭明于天下仆亦免于遗璧之罪矣虽然是喻犹二也夜光之璧外求而得也此则吾所固有无待于外偶遗忘之耳未尝遗忘也偶蒙翳之耳仆年未半百而衰疾巳如六七十翁日夜思归阳明爲夕死之图疏三上而未遂欲弃印长往以从大夫之后恐形迹大骇必俟允报则须冬尽春初乃可遂也一一世事如狂风骤雨中落叶倐忽之间宁复有定所耶甘泉之与先生可谓道同而志合矣尚不免于所见之异可见学惟求其志之同入门处则千变万化不必拘执一途又何必㴱辩朱陆与先生之同异哉与席元山辛巳向承敎札及鸣寃录读之见别后学力所到卓然斯道之任庻几乎天下非之而不顾非独与世之附和雷同从人悲笑者相去万万而巳喜幸何极中间有须面论者但恨无因一会近闻内台之擢决知必从铅山取道而仆亦有归省之便庻得停舟途次爲信宿之谈使人候于分水乃未有前驱之报驻信城者五日怅怏而去天之不假缘也可如何哉大抵此学之不明皆繇吾人入耳出口未尝诚诸其身譬之谈飮说食何繇得见醉饱之实乎仆自近年来始实见得此学眞有百世以俟圣人而不惑者朋友之中亦渐有三数辈笃信不囘其疑信相半顾瞻不定者多以旧说沈痼且有得失毁誉之虞未能专心致志以听亦坐相处不乆或交臂而别无从与之细说耳象山之学简易直截孟子之后一人其学问思辩致知格物之说虽亦未免沿袭之累然其大本大原断非余子所及也执事素能㴱信其学此亦不可不察正如求精金者必务煅炼足色勿使有纤毫之杂然后可无亏损变动葢是非之悬绝所争毫釐耳用熈近闻巳赴京知交故旧之情极厚倘犹未出亦劝之学问而巳存心养性之外无别学也相见时亦望遂以此言致之学问之道求诚诸身工夫自愈入愈细若求之口耳则愈说愈支诚诸其身一语便挈学问之宗寄邹谦之书丙戌比遭家多难工夫极费力因见得良知两字比旧愈加亲切眞所谓大本达道舍此更无学问可讲矣随处体认天理之说大约未尝不是只要根究下落卽未免捕风捉影纵令鞭辟向里亦与圣门致良知之功尚隔一尘若复失之毫釐便有千里之谬失四方同志之至此者但以此意提掇之无不卽有省发只是着实能透彻者甚亦不易得也世间无志之人旣己见驱于声利词章之习间有知得自巳性分当求者又被一种似是而非之学兠绊羁縻终身不得出头缘人未有眞爲圣人之志未免挟有见小欲速之私则此种学问极足支吾眼前得过是以虽在豪杰之士而任重道远志稍不力卽且安顿其中者多矣谦之之学旣巳得其大原近想渉历弥乆则功夫当益精明矣无因接席一论以资切劘倾企如何范祠之建实亦有禆风敎仆于大字本非所长况巳乆不作所须祠扁必大笔自挥之乃佳也使还値岁冗不尽欲言见小欲速只是要急于成就亦是立志时看得分量褊小了如看得圣贤学问原是万物一体同天地悠乆自然无此病立志者当先自定其分量寄邹谦之承示谕俗礼要大抵一宗文公家礼而简约之切近人情甚善甚善非吾谦之诚有意于化民成俗未肯汲汲爲此也古礼之存于世者老师宿儒当年不能穷其说世之人苦其烦且难遂皆废置而不行故今之爲人上而欲导民于礼者非详且备之爲难惟简切明白而使人易行之爲贵耳中间如四代位次及祔祭之类固区区向时欲稍改以从俗者今皆斟酌爲之于人情甚协葢天下古今之人其情一而巳矣先王制礼皆因人情而爲之节文是以行之万世而皆凖其或反之吾心而有所未安者非其传记之讹阙则必古今风气习俗之异宜者矣此虽先王未之有亦可以义起三王之所以不相袭礼也若徒拘泥于古不得于心而冥行焉是乃非礼之礼行不着而习不察者矣后世心学不讲人失其情难乎与之言礼然良知之在人心则万古如一日苟顺吾心之良知以致之则所谓不知足而爲履我知其不爲蒉矣非天子不议礼制度今之爲此非以议礼爲也徒以末世废礼之极聊爲之兆以兴起之故特爲此简易之说欲使之易知易从焉耳冠婚丧祭之外附以乡约其于民俗亦甚有补至于射礼似宜别爲一书以敎学者而非所以求谕于俗今以附于其间郄恐民间以非所常行视爲不切又见其说之难晓遂并其冠婚丧祭之易晓者而弃之也文公家礼所以不及于射或亦此意也欤幸更裁之祠堂位次祔祭之义往年曽与徐日仁备论曰仁尝记其略今使录一通奉览以备採择或问文公家礼高曽祖祢之位皆西向以次而东于心切有未安阳明子曰古者庙门皆南向主皆东向合祭之时昭之迁主列于北牖穆之迁主列于南牖皆綂于太祖东向之尊是故西向以次而东今祠堂之制旣异于古而又无太祖东向之綂则西向之说诚有所未安曰然则今当何如曰礼以时爲大若事死如事生则宜以高祖南向而曽祖祢东西分列席皆稍䧏而弗正对似于人心爲安曽见浦江郑氏之祭四代考妣皆异席高考妣南向曾祖祢考皆西向妣皆东向各依世次稍退半席其于男女之别尊卑之等两得其宜今吾家亦如此行但恐民间厅事多浅隘而器物亦有所不备未能以通行耳又问无后者之祔于巳之子姪固可下列矣若在祖宗之行宜何如祔阳明子曰古者大夫三庙不及其高矣适士二庙不及其曾矣今民间得祀高曽葢亦体顺人情之至例以古制则旣爲僣况在其行之无后者乎古者士大夫无子则爲之置后无后者鲜矣后世人情偷薄始有弃贫贱而不嗣者古所谓无后皆殇子之类耳祭法王下祭殇五适子适孙适曾孙适玄孙适来孙诸侯下祭三大夫二适士及庻人祭子而止则无后之祔皆子孙属也今民间旣得假四代之祀以义起之虽及弟姪可矣往年湖湘一士人家有曾伯祖与堂叔祖皆贤而无后者欲爲立嗣则族衆不可欲弗祀则思其贤有所不忍也以问于某某日不祀二三十年矣而迫爲之嗣势有所不行矣若在士大夫家自可依古族属之义于春秋二社之次特设一祭凡族之无后而亲者各以昭穆之次配祔之于义亦可也礼在反求其心之所安可以得化民成俗之本然礼之是非所争几希苟心学不明漫言因情便爲无忌惮者借径诚未易言之矣寄邹谦之敎札时及足慰离索兼示论语讲章明白痛快足以发朱註之所未及诸生听之当有油然而兴者矣后世人心陷溺祸乱相寻皆繇此学不明之故只将此学字头脑处指掇得透彻使人洞然知得是自巳生身立命之原不假外求如木之有根畅茂条达自有所不容巳则所谓悦乐不愠者皆不待言而喻书院记文整严精确逈尔不羣皆是直写胸中实见一洗近儒影响雕饰之习不徒作矣某近来郄见得良知两字日益眞切简易朝夕与朋辈讲习只是发挥此两字不出缘此两字人人所自有故虽至愚下品一提便省觉若致其极虽圣人天地不能无憾故说此两字穷劫不能尽世儒尚有致疑于此谓未足以尽道者只是未尝实见得耳近有乡大夫诮某讲学者云除郄良知还有甚么说得某答云除郄良知还有甚么说得不审迩来谦之于此两字见得比旧又如何矣无因一面扣之以快倾渴正之去当能略尽鄙怀不能一一后世大患全是士夫以虚文相诳略不知有诚心实意流积成风虽有忠信之质亦且迷溺其间不自知觉是故以之爲子则非孝以之爲臣则非忠流毒扇祸生民之乱尚未知所抵极今欲救之惟有返朴还淳是对之剂故吾侪今日用工务在鞭辟近里删削繁文始得然欲鞭辟近里删削繁文亦非草率可能必须讲明致良知之学毎以言于同志不识谦之亦以爲何如也讲学之后望时及之人只是未尝实见得是爲巳爲人俱要铺张増益究至人巳两受其害还淳返朴此是救时大学问寄邹谦之书丙戌张陈二生来适归余姚祭扫遂不及相见殊负㴱情也随事体认天理卽戒愼恐惧工夫以爲尚隔一尘爲世之所谓事事物物皆有定理而求之于外者言之耳若致良知之功明则此语亦自无害不然卽犹未免于毫釐千里也来喻以爲恐主于事者葢巳㴱烛其弊矣寄示甘泉尊经阁记甚善甚善其间大意亦与区区嵇山书院之作相同嵇山之作向尝以寄甘泉自谓于此学颇有分毫发明今甘泉乃谓今之谓聪明知觉不必外求诸经者不必唿而能觉之类则似急于立言而未暇细察鄙人之意矣后世学术之不明非爲后人聪明识见之不及古人大抵多繇胜心爲患不能取善相下明知其说之巳是矣而又务爲一说以高之是以其说愈多而惑人愈甚凡今学术之不明使后学无所适从徒以致人之多言者皆吾党自相求胜之罪也仐良知之说巳将学问头脑说得十分下落只是各去胜心务在共明此学随人分限以此循循善诱之自当各有所至若只要自立门戸外假衞道之名而内行求胜之实不顾正学之因此而益荒人心之因此而愈惑党同伐异覆短争长而惟以成其自私自利之谋仁者之心有所不忍也甘泉之意未必出此因事感触輙漫及之葢今时讲学者大抵多犯此在鄙人亦或有所未免然不敢不痛自克治也如何如何人惟胜心最难驱除其爲害最大故原宪以四者之不行爲仁而首之以克学者能去其胜心便是廓然大公毋意毋必毋固毋我田地了存一胜心则是巳非人争门角戸无所不至党锢诸贤亦多罹此患其关于学术人心不小愼之哉答季明德书丙戌书惠远及以咳恙未平忧念备至感愧良㴱食姜太多非东南所宜诚然此亦不过蹔时刼剂耳近有一友爲易贝母九服之颇亦有効乃终不若来喻用养生之法拔去病根者爲得本源之论然此又不但治病爲然学问之功亦当如是矣承示立志益坚谓圣人必可以学而至兢兢焉常磨鍊于事爲朋友之间而厌烦之心比前差少喜幸殊极又谓圣人之学不能无积累之渐意亦切实中间以尧舜文王孔老诸说发明志学一章之意足知近来进修不懈居有司之烦而能精思力究若此非朋辈所及然此在吾明德自以此意奋起其精神砥功其志意则可矣必欲如此节节分䟽引证以爲圣人进道一定之阶级又连掇数圣人𥿄上之陈迹而入之以此一款条例之中如以尧之试鲧爲未能不惑子夏之启予爲未能耳顺之类则是尚有比拟牵滞之累以此论圣人之亦必繇学而至则虽有所发明然其阶级悬难反觉高远㴱奥而末见其爲人皆可学乃不如末后一节谓至其极而矩之不踰亦不过自此志之不巳所积而不踰之士亦必有学可进圣人岂绝然与人异我又云善者圣之体也害此善者人欲而巳人欲吾之所本无去其本无之人欲则善在我而圣体全圣无有余我无不足此以知圣人之必可学也然非有求爲圣人之志则亦不能以有成只如此论自是亲切简易以此开喻来学足以兴起之矣若如前说未免使柔怯者畏缩而不敢当高明者希高而外逐不能无弊也圣贤垂训固有书不尽言言不尽意者凡看经书要在致吾之良知取其有益于学而巳则千经万典顚倒纵横皆爲我之所用一渉拘执比拟则反爲所缚虽或特见妙诣开发之益一时不无而意必之见流注濳伏葢有反爲良知之障蔽而不自知觉者矣其云善者圣之体意固巳好善卽良知言良知则使人尤爲易晓故区区近有心之良知是谓圣之说其间又云人之爲学求尽乎天而巳此明德之意本欲合天人而爲一而未免反离而二之也人者天地万物之心也心者天地万物之主也心卽天言心则天地万物皆举之矣而又亲切简易故不若言人之爲学求尽乎心而巳知行之答大段切实明白词气亦平和有足启发人者惟贤一书识见甚进间有语疵则前所谓意必之见流注濳伏者之爲病今旣照破久当自融释矣以效训学之说凡字义之难通者则以一字之相类而易晓者释之若今学字之义本自明白不必训释今遂以敎训学以学训效皆无不可不必有所拘执但效字终不若学字之混成耳率性而行则性谓之道修道而学则道谓之敎谓修道之爲敎可也谓修道之爲学亦可也自其道之示人无隐者而言则道谓之敎自其功夫之修习无违有而言则道谓之学敎也学也皆道也非人之所能爲也知此则又何训释之有所须学记因病未能着笔俟后便爲之爲学求尽乎心一语巳握大头脑握定头脑卽日渉于闻见之途触处皆见天理之流行横说直说皆是譬渉风涛者只把舵得定出没上下皆稳若节比句拟卽衬贴极工终是狥象逐物之学答聂文蔚书丙戌夏间远劳迂途枉顾此情何可当也甚欲扳畱旬日少効其鄙见以求切劘之益而公期俗绊势有不能别去极怏怏如有所失忽承笺惠浣慰可知中间推许太过葢亦奖掖之盛心而规砺眞切思欲纳之于贤圣之域又托诸崇一以致其勤勤之怀此非㴱交笃爱何以及是知感知媿且惧其无以堪之也虽然仆亦何敢不自鞭勉而徒以感媿辞让爲乎哉其谓思孟周程无意相遭于千载之下与其尽信于天下不若眞信于一人道固自在学亦自在天下信之不爲多一人信之不爲少者斯固君子不见是而无闷之心岂世之谫谫屑屑者知足以及之乎乃仆之情则有大不得巳者存乎其间而非以计人之信与不信也夫人者天地之心天地万物本吾一体者也生民之困苦荼毒孰非疾痛之切于吾身者乎不知吾身之疾痛无是非之心者也是非之心不虑而知不学而能所谓良知也良知之在人心无间于圣愚天下古今之所同也世之君子惟务致其良知则自能公是非同好恶视人犹巳视国犹家而以天地万物爲一体求天下无治不可得矣古之人所以能见善不啻若巳出见恶不啻若巳入视民之饥溺犹巳之饥溺而一夫不获若巳推而纳诸沟中者非故爲是而以蕲天下之信巳也务致其良知求自慊而巳矣尧舜三王之圣言而民莫不信者致其良知而言之也行而民莫不说者致其良知而行之也是以其民熙熙皥皥杀之不怨利之不庸施及蛮貊而凡有血气者莫不尊亲爲其良知之同也呜唿圣人之治天下何其简且易哉后世良知之学不明天下之人用其私智以相比轧是以人各有心而偏琐僻陋之见狡伪阴邪之术至于不可胜说外假仁义之名而内以行其自私自利之实诡辞以阿俗矫行以干誉掩人之善而袭以爲巳长讦人之私而窃以爲巳直忿以相胜而犹爲之狥义险以相倾而犹谓之疾恶妬贤忌能而犹自以爲公是非恣情纵欲而犹自以爲同好恶相陵相贼自其一家骨肉之亲巳不能无尔我胜负之意彼此籓篱之形而况于天下之大民物之衆又何能一体而视之则亦无怪于纷纷籍籍而祸乱相寻于无穷矣仆诚赖天之灵偶有见于良知之学以爲必繇此而后天下可得而治是以毎念斯民之䧟溺则爲之戚然痛心忘其身之不肖而思以此救之亦不自知其量者天下之人见其若是遂相与非笑而诋斥之以爲是病狂丧心之人耳呜唿是奚足恤哉吾方疾痛之切体而暇计人之非笑乎人固有见其父子兄弟之堕溺于㴱渊者唿号匍匐踝跣顚顿扳悬崕壁而下拯之士之见者方相与揖让谈笑于其傍以爲是弃其礼貎衣冠而唿号顚顿若此是病狂丧心者也故夫揖让谈笑于溺人之傍而不知救此惟行路之人无亲戚骨肉之情者能之然巳谓之无恻隐之心非人矣若夫在父子兄弟之爱者则固未有不痛心疾首狂奔尽气匍匐而拯之彼将䧟溺之祸有不顾而况于病狂丧心之讥乎而又况于蕲人之信与不信乎呜唿今之人虽谓仆爲病狂丧心之人亦无不可矣天下之人心皆吾之心也天下之人犹有病狂者矣吾安得而非病狂乎犹有丧心者矣吾安得而非丧心乎昔者孔子之在当时有议其爲謟者有讥其爲佞者有毁其未贤诋其爲不知礼而侮之以爲东家丘者有嫉而沮之者有恶而欲杀之者晨门荷蒉之徒皆当时之贤士且曰是知其不可而爲之者欤鄙哉硁硁乎莫巳知也斯巳而已矣虽子路在升堂之列尚不能无疑于其所见不悦于其所欲往而且以之爲迂则当时之不信夫子者岂特十之一二而巳乎然而夫子汲汲遑遑若求亾子于道路而不暇于煖席者宁以蕲人之知我信我而巳哉葢其天地万物一体之仁疾痛迫切虽欲巳之而自有所不容巳故其言曰吾非斯人之徒与而谁与欲洁其身而乱大伦果哉末之难矣呜唿此非诚以天地万物爲一体者孰能以知夫子之心乎若其遯世无闷乐天知命者则固无入而不自得道竝行而不相悖也仆之不肖何敢以夫子之道爲巳任顾其心亦巳稍知疾痛之在身是以徬徨四顾相求其有助于我者相与讲去其病耳今诚得豪杰同志之士扶持匡翼共明良知之学于天下使天下之人皆知自致其良知以相安相养去其自私自利之蔽一洗䜛妬胜忿之习以济于大同则仆之狂病固将脱然以愈而终免于丧心之患矣岂不快哉嗟乎今诚欲求豪杰同志之士于天下非如吾文蔚者而谁望之乎如吾文蔚之才与志诚足以援天下之溺者今又旣知其具之在我而无假于外求矣循是以往若决河注海孰得而御哉文蔚所谓一人信之不爲少其又能逊以委之何人乎会嵇素号山水之区㴱林长谷信歩皆是寒暑晦明无时不宜安居饱食尘嚣无扰良朋四集道义日新优哉游哉天地之间宁复有乐于是者孔子云不怨天不尤人下学而上达仆与二三同志方将请事斯语奚暇外慕独其切肤之痛乃有未能恝然者輙复云云尔咳疾暑毒书札绝懒盛使远来迟畱经日临期执笔又不觉累纸葢于相知之㴱虽巳缕缕至此殊有所未能尽也圣人以天下爲身视人之喑哑䏊瞶犹之身疚故曰尧舜其犹病诸非尧舜之至仁不能有是病病正尧舜之大仁也孔之周流孟之好辩俱是视天下之病犹身病欲一日安坐一日无言不可得眞有大不得巳者存乎其间先生当喑哑䏊瞶之世效谈笑于坠溺之㫄是谓不仁其甘冒病狂丧心之讥求申其不得巳之意眞是圣贤之存心此篇文字见先生直以斯道自任答聂文蔚书戊子得书见近来所学之骤进喜慰不可言谛视数过其间虽亦有一二未莹彻处却是致良知之功尚未纯熟到纯熟时自无此矣譬之驱车旣已繇于康庄大道之中或时横斜迂曲者乃马性未调衔勒不齐之故然巳只在康庄大道中决不赚入傍蹊曲径矣近时海内同志到此地位者曽未多见喜慰不可言斯道之幸也贱躯旧有咳嗽畏热之病近入炎方輙复大作主上圣明洞察责付甚重不敢遽辞地方军务冗㳫皆舆疾从事今却幸巳平定巳具本乞囘养病得在林下稍就淸凉或可瘳耳人还伏枕草草不尽倾企外惟濬一简幸达致之来书所询草草奉复一二近歳来山中讲学者往往多说勿忘勿助工夫甚难问之则云才着意便是助才不着意便是忘所以甚难区区因问之云忘是忘个甚么助是助个甚么其人黙然无对始请问区区因与说我此间讲学却只说个必有事焉不说勿忘勿助必有事焉者只是时时去集义若时时去用必有事的工夫而或有时间断此便是忘了卽须勿忘时时去用必有事的工夫而或有时欲速求效此便是助了卽须勿助其工夫全在必有事焉上用勿忘勿助只就其间提撕警觉而巳若是工夫原不间断则不须更说勿忘原不欲速求效卽不顺更说勿助此其工夫何等明白简易何等洒脱自在今却不去必有事上用工而乃悬空守着一个勿忘勿助此正如烧锅煮饭锅内不曾渍水下米而乃专去添柴放火不知毕竟煮出个甚么物来吾恐火候未及调停而锅巳先破裂矣近日一种专在勿忘勿助上用工看其病正是如此终日悬空去做个勿忘又悬空去做个勿助渀漭荡荡全无实落下手处究竟工夫只做得个沈空守寂学成一个痴騃傼才遇些子事来卽便牵滞纷扰不复能经纶宰制此皆有志之士而乃使之劳苦缠缚担阁一生皆繇学术误人之故甚可悯矣夫必有事焉只是集义集义只是致良知说集义则一时未见头脑说致良知则当下便有实地步可用工故区区专说致良知随事就事上致其良知便是格物着实去致良知便是诚意着实致其良知而无一毫意必固我便是正心着实致良知则自无忘之病无一毫意必固我则自无助之病故说格致诚正则不必更说个忘助孟子说忘助亦就告子得病处立方吿子强制其心是助的病痛故孟子专说助长之害吿子助长亦是他以义爲外不知就自心上集义在必有事焉上用工是以如此若时时刻刻就自心上集义则良知之体洞然明白自然是是非非纤毫莫遁又焉有不得于言勿求于心不得于心勿求于气之弊乎孟子集义养气之说固大有功于后学然亦是因病立方说得大段不若大学格致诚正之功尤极精一简易爲彻上彻下万世无弊者也圣贤论学多是随时就事虽言若人殊而要其工夫头脑若合符节缘天地之间原只有此性只有此理只有此良知只有此一件事耳故凡就古人论学处说工夫更不必搀和兼搭而说自然无不脗合贯通者才须搀和兼搭而说卽是自巳工夫未明彻也近时有谓集义之功必须兼搭个致良知而后备者则是集义之功尚未了彻也集义之功尚未了彻适足以爲致良知之累而巳矣谓致良知之功必须兼搭一个勿忘勿助而后明者则是致良知之功尚未了彻也致良知之功尚未了彻适足以爲勿忘勿助之累而巳矣若此者皆是就文义上解释牵附以求混融凑泊而不曽就自巳实工夫上体验是以论之愈精而去之愈远文蔚之论其于大本达道旣巳沛然无疑至于致知穷理及忘助等说时亦有搀和兼搭处却是区区所谓康庄大道之中或时横斜迂曲者到得工夫熟后自将释然矣文蔚谓致知之说求之事亲从兄之间便觉有所持循者此段最见近来眞切笃实之功但以此自爲不妨自有得力处以此遂爲定说敎人却未免又有因药发病之患亦不可不一讲也葢良知只是一个天理自然明觉发见处只是一个眞诚恻怛便是他本体故致此良知之眞诚恻怛以事亲便是孝致此良知之眞诚恻怛以从兄便是弟致此良知之眞诚恻怛以事君便是忠只是一个良知一个眞诚恻怛若是从兄的良知不能致其眞诚恻怛卽是事亲的良知不能致其眞诚恻怛矣事君的良知不能致其眞诚恻怛卽是从兄的良知不能致其眞诚恻怛矣故致得事君的良知便是致却从兄的良知致得从兄的良知便是致却事亲的良知不是事君的良知不能致却须又从事亲的良知上去扩充将来如此又是脱却本原着在支节上求了良知只是一个随他发见流行处当下具足更无去来不须假借然其发见流行处却自有轻重厚薄毫髪不容増减者所谓天然自有之中也虽则轻重厚薄毫发不容增减而原又只是一个虽则只是一个而其间轻重厚薄又毫髪不容増减若得可増减若须假借卽已非其眞诚恻怛之本体矣此良知之妙用所以无方体无穷尽语大天下莫能载语小天下莫能破者也孟氏尧舜之道孝弟而巳者是就人之良知发见得最眞切笃厚不容蔽昧处提醒人使人于事君处友仁民爱物与凡动静语黙间皆只是致他那一念事亲从兄眞诚恻怛的良知卽自然无不是道葢天下之事虽千变万化至于不可穷诘而但惟致此事亲从兄一念眞诚恻怛之良知以应之则更无有遗缺渗漏者正谓其只有此一个良知故也事亲从兄一念良知之外更无有良知可致得者故曰尧舜之道孝弟而已矣此所以爲惟精惟一之学放之四海而皆准施诸后世而无朝夕者也文蔚云欲于事亲从兄之间而求所谓良知之学就自己用工得力处如此说亦无不可若曰致其良知之眞诚恻怛以求尽夫事视从兄之道焉亦无不可也明道云行仁自孝弟始孝弟是仁之一事谓之行仁之本则可谓是仁之本则不可其说是矣亿逆先觉之说文蔚谓诚则㫄行曲行皆良知之用甚善甚善间有搀搭处则前巳言之矣惟濬之言亦未爲不是在文蔚须有取于惟濬之言而后尽在惟濬又须有取于文蔚之言而后明不然则亦未免各有倚着之病也舜察迩言而询刍荛非是以迩言当察刍荛当询而后如此乃良知之发见流行光明圆莹更无呈碍遮隔处此所以谓之大知才有执着意必其知便小矣讲学中自有去取分辩然就心地上着实用工夫却须如此方是尽心三节区区曾有生知学知困知之说颇已明白无可疑者葢尽心知性知天者不必说存心养性事天不必说殀寿不贰修身以俟而存心养性与修身以俟之功巳在其中矣存心养性事天者虽未到得尽心知天的地位然巳是在那里做个求到尽心知天的功夫更不必说妖寿不贰修身以俟而妖寿不贰修身以俟之功巳在其中矣譬之行路尽心知天者如年力壮健之人旣能奔走往来于数千百里之间者也存心事天者如童穉之年使之学习歩趋于庭除之间者也殀寿不贰修身以俟者如襁抱之孩方使之扶墙傍壁而渐学起立移歩者也旣巳能奔走往来于数千里之间者则不必更使之于庭除之间而学歩趋而歩趋于庭除之间自无弗能矣旣巳能步趋于庭除之间则不必更使之扶墙傍壁而学起立移歩而起立移歩自无弗能矣然学起立移歩便是学歩趋庭除之始学歩趋庭除便是学奔走往来于数千里之基固非有二事但其工夫之难易则相去悬绝矣心也性也天也一也故及其知之成功则一然而三者人品力量自有阶级不可躐等而能也细观文蔚之论其意似恐尽心知天者废却存心修身之功而反爲尽心知天之病是葢爲圣人忧工夫之或间断而不知爲自巳忧工夫之未眞切也吾侪用工却须专心致志在殀寿不贰修身以俟上做只此便是做尽心知天功夫之始正如学起立移歩便是学奔走千里之始吾方自虑其不能起立移歩而岂遽虑其不能奔走千里又况爲奔走千里者而虑其或遗忘于起立移歩之习哉文蔚识见本自超绝迈往而所论云然者亦是未能脱去旧时解说文义之习是爲此三段书分疏比合以求融会贯通而自添许多意见缠绕反使用工不专一也近时悬空去做勿忘勿助者其意见正有此病最能担误人不可不涤除耳所论尊德性而道问学一节至当归一更无可疑此便是文蔚曾着实用工然后能爲此言此本不是险僻难见的道理人或意见不同者还是良知尚有纤翳濳伏若除去此纤翳卽自无不洞然矣已作书后移卧檐间偶遇无事遂复答此文蔚之学既已得其大者此等处乆当释然自解本不必屑屑如此分疏但承相爱之厚千里差人远及谆谆下问而竟虚来意又自不能已于言也然直戅烦缕已甚不罪不罪惟濬处得转录一通寄视之尤好也学问惟得着实安顿处自然放手不下那得忘自然应念而是那用助譬人旣有一定栖身之所便是常处了欲忘不得也业已安居了欲助何爲也先生敎人只于事亲从兄上着力何等眞切着实日事于此自有生恶可巳之妙安有助忘此便可识格物致知着实用功处答储柴墟壬申昨者草率奉报意在求正不觉芜冗承长笺批答推许过盛殊増悚汗也来喻责仆不以师道自处恐亦未爲诚心直道顾仆何人而敢以师道自处哉前书所谓以前后辈处之者亦谓仆有一日之长而彼又有求道之心者耳若其年齿相若而无意于求道者自当如常待以客礼安得例以前后辈处之是亦妄人矣又泥不揆其来意之如何而抗颜以师道自居世宁有是理耶夫师云者非可以自处得也彼以是求我而我以是应之耳嗟乎今之时孰有所谓师云乎哉今之习技艺者则有师习举业求声利者则有师彼诚知技艺之可以得衣食举业之可以得声利而希美官爵也自非诚知巳之性分有急于衣食官爵者孰肻从而求师哉夫技艺之不习不过乏衣食举业之不习不过无官爵巳之性分有所蔽悖是不得爲人矣人顾明彼而暗此也可不大哀乎往时仆与王寅之刘景素同游太学毎季考寅之恆居景素前列然寅之自以爲讲贯不及景素一旦执弟子礼师之仆毎叹服以爲如寅之者眞可爲豪杰之士使寅之易此心以求道亦何圣贤之不可及然而寅之能于彼不能于此也曾子病革而易箦子路临绝而结缨横渠撒虎皮而使其子弟从讲于二程惟天下之大勇无我者能之今天下波頽风靡爲日巳久何异于病革临绝之时然又人是巳见莫肻相下求正故居今之世非有豪杰独立之士的见性分之不容巳毅然以圣贤之道自任者莫知从而后求师也吾兄又疑后进之来其资禀意向虽不足以承敎若其齿之相远者恐亦不当概以客礼相待仆前书所及葢与有意于斯道者相属而言亦谓其可以客可以无客者耳若其齿数邈绝则名分其存有不待言矣孔子使阙党童子将命曰吾见其居于位也见其与先生竝行也非求益者也欲速成者也亦未尝无诲焉虽然此皆以不若巳者言也若其德器之夙成识见之超诣者虽生于吾后数十年其大者吾师次者吾友也得以齿序论之哉人归遽剧极草便间批复可否不一一尝读昌黎师说与先生此书在三之谊仐亾其一矣然不必专求之人也夫子曰当仁不让于师孟子曰求则得之舍则失之求在我者也人苟能自得师千圣万圣总在寄门人邦英邦正戊寅昆季敏而好学吾家两弟得以朝夕亲资磨励闻之甚喜得书备见向往之诚尤极浣慰家贫亲老岂可不求禄仕求禄仕而不工举业却是不尽人事而徒责天命无是理矣但能立志坚定随事尽道不以得失动念则虽勉习举业亦自无妨圣贤之学若是原无求爲圣贤之志虽不业举日谈道德亦只成就得务外好高之病而巳此昔人所以有不患妨功惟患夺志之说也夫谓之夺志则已有志可夺若尚未有可夺之志却又不可以不㴱思疑省而早图之毎念贤弟资质之美未尝不切拳拳夫美质难得而易坏至道难闻而易失盛年难遇而易过习俗难革而易流昆玉勉之夺志不但举业卽有志学问其中趋向有毫釐千里之差其摇夺甚㣲故欲立必爲圣贤之志必大知大勇者能之答南元善丙戌别去忽踰三月居甞思念輙与诸生私相慨叹计归程之所及此时当到家乆矣太夫人康强贵眷无恙渭南风景当与柴桑无异而元善之识见兴趣则又有出于元亮之上者矣近得中途寄来书读之恍然如接颜色勤勤恳恳惟以得闻道爲喜急问学爲事恐卒不得爲圣人爲忧亹亹千数百言略无一字及于得丧荣辱之间此非眞有朝闻夕死之志者未易以渉斯境也浣慰何如诸生递观传诵相与叹仰歆服而兴起者多矣世之高抗通脱之士捐富贵轻利害弃爵禄决然长往而不顾者亦皆有之彼其或从好于外道诡异之说投情于诗酒山水技艺之乐又或奋发于意气感激于愤悱牵溺于嗜好有待于物以相胜是以去彼取此而后能及其所之既倦意衡心郁情随事移则忧愁悲苦随之而作果能捐富贵轻利害弃爵禄快然终身无入而不自得巳乎夫惟有道之士眞有以见其良知之昭明灵觉圆融洞彻廓然与太虚而同体太虚之中何物不有而无一物能爲太虚之障碍葢吾良知之体本自聪明睿知本自寛𥙿温柔本自发强刚毅本自齐庄中正文理密察本自溥博渊泉而时出之本无富贵之可慕本无贫贱之可忧本无得丧之可欣戚爱憎之可取舍葢吾之耳而非良知则不能以听矣又何有于聪目而非良知则不能以视矣又何有于明心而非良知则不能以思与觉矣又何有于睿知然则又何有于寛𥙿温柔乎又何有于发强刚毅乎又何有于齐庄中正文理密察乎又何有于溥博渊泉而时出之乎故凡慕富贵忧贫贱欣戚得丧爱憎取舍之类皆足以蔽吾聪明睿知之体而窒吾渊泉时出之用若此者如明目之中而翳之以尘沙聪耳之中而塞之以木楔也其疾痛郁逆将必去之爲快而何能忍于时刻乎故凡有道之士其于慕富贵忧贫贱欣戚得丧而取舍爱憎也若洗目中之尘而拔耳中之楔其于富贵贫贱得丧爱憎之相値若飘风浮霭之往来变化于太虚而太虚之体固常廓然其无碍也元善今日之所造其殆庻几于是矣乎是岂有待于物以相胜而夫彼取此激昂于一时之意气者所能强而声音笑貌以爲之乎元善自爱元善自爱关中自古多豪杰其忠信沈毅之质明达英伟之器四方之士吾见亦多矣未有如关中之盛者也然自横渠之后此学不讲或亦与四方无异矣自此关中之士有所振发兴起进其文艺于道德之归变其气节爲圣贤之学将必自吾元善昆季始也今日之归谓天爲无意乎谓天爲无意乎元贞以病不及别简葢心同道同而学同吾所以吿之亦不能有他说也亮之亮之君子学问只是个自得一物不着无物不有便是如天如渊境界若有待于物将得丧欣戚爱憎取舍役役纷起以夺吾心卽髙抗自异终不足与闻道此学问内外之辩也答魏师说书丁亥师伊至备闻日新之功兼得来书志意恳切喜慰无尽所云任情任意认作良知及作意爲之不依本来良知而自谓良知者旣已察识其病矣意与良知当分别明白凡应物起念处皆谓之意意则有是有非能知得意之是与非者则谓之良知依得良知卽无有不是矣所疑拘于体面格于事势等患皆是致良知之心未能诚切专一若能诚切专一自无此也凡作事不能谋始与有轻忽苟且之弊者亦皆致知之心未能诚一亦是见得良知未透彻若见得透彻卽体面事势中莫非良知之妙用除却体面事势之外亦别无良知矣岂得又爲体面所局事势所格卽巳动于私意非复良知之本然矣今时同志中虽皆知得良知无所不在一渉酬应便又将人情物理与良知看作两事此诚不可以不察也体面事势四字惟周旋世务人自谓知得极透然精神都用在周旋去处终多拘格一惟眞心实意做去便不见有体面事势之爲碍此可悟诚意致知之学与马子莘丁亥连得所寄书诚慰倾渴缔观来书其字画文彩皆有加于畴昔根本盛而枝叶茂理固宜然然草木之花千叶者无实其花繁者其实鲜矣迩来子莘之志得无㣲有所溺乎是亦不可以不省也良知之说往时亦尝备讲不审迩来能益莹彻否明道云吾学虽有所受然天理二字却是自家体认出来良如卽是天理体认者实有诸巳之谓耳非若世之想像讲说者之爲也近时同志莫不知以良知爲说然亦未见有能实体认之者是以尚未免于疑惑葢有谓良知不足以尽天下之理而必假于穷索以増益之者又以爲徒致良知未必能合于天理须以良知讲求其所谓天理者而执之以爲一定之则然后可以率繇而无弊是其爲说非实加体认之功而眞有以见夫良知者则亦莫能辩其言之似是而非也莆中故多贤国英及志道二三同志之外相与切磋砥砺者亦复几人良知之外更无知致知之外更无学外良知以求知者邪妄之知矣外致知以爲学者异端之学矣道丧千载良知之学乆爲赘疣今之朋友知以此事日相讲求者殆空谷之足与毛古庵宪副丁亥亟承书惠旣荷不遗中间歉然下问之意尤足以仰见贤者进修之功勤勤不懈喜幸何可言也无因促膝一陈鄙见以求是正可胜瞻驰凡鄙人所谓致良知之说与今之所谓体认天理之说本亦无大相远但微有直截迂曲之差耳譬之种植致良知者是培其根本之生意而达之枝叶者也体认天理者是茂其枝叶之生意而求以复之根本者也然培其根本之生意固自有以达之枝叶矣欲茂其枝叶之生意亦安能舍根本而别有生意可以茂之枝叶之间者乎吾兄忠信近道之资旣自出于侪辈之上近见胡正人备谈吾兄平日工夫又皆笃实恳切非若世之狥名远迹而徒以支离于其外者只如此用力不巳自当循循有至所谓殊途而同归者也亦奚必改途易业而别求所谓爲学之方乎惟吾兄益就平日用工得力处进歩不息譬之适京都者始在偏州僻壤未免经历于旁蹊曲迳之中苟志往不懈未有不达于通衢大路者也病躯咳作不能多及寄去鄙录末后论学一书亦颇发明鄙见暇中幸示及之根本枝叶之喻足破千古学问异同之疑敎条示龙塲诸生诸生相从于此甚盛恐无能爲助也以四事相规聊以荅诸生之意一日立志二日勤学三曰改过四曰责善其愼听毋忽立志志不立天下无可成之事虽百工技艺未有不本于志者今学者旷废隳惰玩岁愒时而百无所成皆繇于志之未立耳故立志而圣则圣矣立志而贤则贤矣志不立如无舵之舟无䘖之马漂荡奔逸终亦何所底乎昔人有言使爲善而父母怒之兄弟怨之宗族乡党贱恶之如此而不爲善可也爲善则父母爱之兄弟悦之宗族乡党敬信之何苦而不爲善爲君子使爲恶而父母爱之兄弟悦之宗族乡党敬信之如此而爲恶可也爲恶则父母怒之兄弟怨之宗族乡党贱恶之何苦而必爲恶爲小人诸生念此亦可以知所立志矣勤学巳立志爲君子自当从事于学凡学之不勤必其志之尚未笃也从吾游者不以聪慧警㨗爲高而以勤谨谦抑爲上诸生试观侪辈之中苟有虚而爲盈无而爲有讳巳之不能忌人之有善自矜自是大言欺人者使其人资禀虽甚超迈侪辈之中有弗疾恶之者乎有弗鄙贱之者乎彼固将以欺人人果遂爲所欺有弗窃笑之者乎苟有谦黙自持无能自处笃志力行勤学好问称人之善而咎巳之失从人之长而明巳之短忠信乐易表里一致者使其人资禀虽甚鲁钝侪辈之中有弗称慕之者乎彼固以无能自处而不求上人人果遂以彼爲无能有弗敬尚之者乎诸生观此亦可以知所从事于学矣改过夫过者自大贤所不免然不害其卒爲大贤者爲其能改也故不贵于无过而贵于能改过诸生自思平日亦有缺于廉耻忠信之行者乎亦有薄于孝友之道陷于狡诈偷刻之习者乎诸生殆不至于此不幸或有之皆其不知而误蹈素无师友之讲习规饬也诸生试内省万一有近于是者固亦不可以不痛自悔咎然亦不当以此自歉遂馁于改过从善之心但能一旦脱然洗涤旧染虽昔爲㓂盗仐日不害爲君子矣若日吾昔巳如此今虽改过而从善将人不信我且无赎于前过反怀羞澁疑沮而甘心于汗浊终其学卤莽耳谬爲诸生相从于此每终夜以思恶且未免况于过乎人谓事师无犯无隐而遂谓师无可諌非也谏师之道直不至于犯而婉不至于隐耳使吾而是也因得以明其是吾而非也因得以去其非葢斆学相长也诸生责善当自吾始不独可爲初学规则夫人而立志不渝也好学不倦也改过不吝也嗜善若不及也作圣之功尽于此矣当书以置左右谕泰和杨茂你口不能言是非你耳不能听是非你心还能知是非否如此你口虽不如人你耳虽不如人你心还与人一般大凡人只是此心此心若能存天理是箇圣贤的心口虽不能言耳虽不能听也是箇不能言不能听的圣贤心若不存天理是箇禽兽的心口虽能言耳虽能听也只是箇能言能听的禽兽你如今于父母但尽你心的孝于兄长但尽你心的敬于乡党邻里宗族亲戚但尽你心的谦和㳟顺见人怠慢不见嗔恠见人财利不要贪圗但在里面行你那是的心莫行你那非的心纵使外面人说你是也不湏听说你不是也不湏听你口不能言是非省了多少闲是非你耳不能听是非省了多少闲是非凢说是非便生是非生烦恼听是非便添是非添烦恼你口不能说你耳不能听省了多少闲是非省了多少闲烦恼你比别人到快活自在了许多我如今敎你但终日行你的心不消口里说但终日听你的心不消耳里听聋哑之夫一言指点便能感悟乃聪明便㨗之人终日驰逞博习竟归茫如信道不可以口耳求也然能言能听者读此当发一汗矣示弟立志说乙亥予弟守文来学告之以立志守文因请次第其语使得时时观省且请浅近其辞则易于通晓也因书以与之夫学莫先于立志志之不立犹不种其根而徒事培㙲灌漑劳苦无成矣世之所以因循苟且随俗习非而卒归于汚下者凡以志之弗立也故程子日有求爲圣人之志然后可以共学人苟诚有求爲圣人之志则必思圣人之所以爲圣人者安在非以其心之纯乎天理而无人欲之私欤圣人之所以爲圣人惟以其心之纯乎天理而无人欲则我之欲爲圣人亦惟在于此心之纯乎天理而无人欲耳欲此心之纯乎天理而无人欲则必去人欲而存天理务去人欲而存天理则必求所以去人欲而存天理之方求所以去人欲而存天理之方则必正诸先觉考诸古训而凡所谓学问之功者然后可得而讲而亦有所不容巳矣夫所谓正诸先觉者旣以其人爲先觉而师之矣则当专心致志惟先觉之爲听言有不合不得弃置必从而思之思之不得又从而辩之务求了释不敢輙生疑惑故记曰师严然后道尊道尊然后民知敬学苟无尊崇笃信之心则必有轻忽慢易之意言之而听之不审犹不听也听之而思之不愼犹不思也是则虽日师之犹不师也夫所谓考诸古训者圣贤垂训莫非敎人去人欲而存天理之方若五经四书是巳吾惟欲去吾之人欲存吾之天理而不得其方是以求之于此则其展卷之际眞如饥者之于食求饱而巳病者之于药求愈而巳暗者之于灯求照而巳跛者之于杖求行而巳曾有徒事记诵讲说以资口耳之弊哉夫立志亦不易矣孔子圣人也犹日吾十有五而志于学三十而立立者立志也虽至于不踰矩亦志之不踰矩也志岂可易而视哉夫志气之帅也人之命也木之根也水之源也源不濬则流息根不植则木枯命不续则人死志不立则气昬是以君子之学无时无处而不以立志爲事正目而视之无他见也倾耳而听之无他闻也如猫捕䑕如鸡覆卵精神心思凝聚融结而不复知有其他然后此志常立神气精明义理昭着一有私欲卽便知觉自然容住不得矣故凡一毫私欲之萌只责此志不立卽私欲便退听一毫客气之动只贵此志不立卽客气便消除或怠心生责此志卽不怠忽心生责此志卽不忽懆心生责此志即不懆妬心生责此志卽不妬忿心生责此志卽不忿贪心生责此志卽不贪傲心生责此志卽不傲吝心生责此志卽不吝葢无一息而非立志责志之时无一事而非立志责志之地故责志之功其于去人欲有如烈火之燎毛太阳一出而魍魉潜消也自古圣贤因时立敎虽若不同其用功大指无或少异书谓惟精惟一易谓敬以直内义以方外孔子谓格致诚正博文约礼曾子谓忠恕子思谓尊德性而道问学孟子谓集义养气求其放心虽若人自爲说有不可强同者而求其要领归㝛合若符契何者夫道一而已道同则心同心同则学同其卒不同者皆邪说也后世大患尤在无志故今以立志爲说中间字字句句莫非立志葢终身问学之功只是立得志而已若以是说而合精一则字字句句皆精一之功以是说而合敬义则字字句句皆敬义之功其诸格致博约忠恕等说无不脗合但能实心体之然后信予言之非妄也以此说体认吾十有五章岂不痛快先生说得明白眞切若此岂非造道之言耶书正宪扇乙酉今人病痛大段只是傲千罪百恶皆从傲上来傲则自高自是不肻屈下人故爲子而傲必不能孝爲弟而傲必不能弟爲臣而傲必不能忠象之不仁丹朱之不肖皆只是一傲字便结果了一生做箇极恶大罪的人更无解救得处汝曹爲学先要除此病根方才有地歩可进傲之反爲谦谦字便是对症之药非但是外貎卑逊湏是中心㳟敬樽节退让常见自巳不是眞能虚巳受人故爲子而谦斯能孝爲弟而谦斯能弟爲臣而谦斯能忠尧舜之圣只是谦到至诚处便是允恭克让温㳟允塞也汝曹勉之敬之其毋若伯鲁之简哉人宜书一通于座右以爲克巳之助书中天阁勉诸生乙酉虽有天下易生之物一日暴之十日寒之未有能生者也承诸君之不鄙毎予来归咸集于此以问学爲事甚盛意也然不能旬日之㽞而旬日之间又不过三四㑹一别之后輙复离羣索居不相见者动经年岁然则岂惟十日之寒而已乎若是而求萌蘖之畅茂条逹不可得矣故予切望诸君勿以予之去㽞爲聚散或五六日八九日虽有俗事相妨亦湏破冗一㑹于此务在诱掖奖劝砥砺切磋使道德仁义之说日亲日近则世利纷华之染亦日远日疎所谓相观而善百工居肆以成其事者也相㑹之时尤湏虚心逊志相亲相敬大抵朋友之交以相下爲益或议论未合要在从容育相感以诚不得动气求胜长傲遂非务在黙而成之不言而信其或矜巳之长攻人之短粗心浮气矫以沽名讦以爲直挟胜心而行愤嫉以圯族败羣爲志则虽日讲时习于此亦无益矣诸君念之念之赠郭善甫归省序乙亥郭子自黄来学踰年而吿归曰庆闻夫子立志之说亦旣知所从事矣今兹将远去敢请一言以爲夙夜朂阳明子曰君子之于学也犹农夫之于田也旣善其嘉种矣又深耕易耨去其蝥莠时其灌漑早作而夜思皇皇惟嘉种之是忧也而后可望于有秋夫志犹种也学问思辩而笃行之是耕耨灌溉以求于有秋也志之弗端是荑稗也志端矣而功之弗继是五谷之弗熟弗如荑稗也吾尝见子之求嘉种矣然犹惧其或荑稗也见子之勤耕耨矣然犹惧其荑稗之弗如也夫农春种而秋成时也繇志学而至于立自春而徂夏也繇立而至于不惑去夏而秋矣巳过其时犹种之未定不亦大可惧乎过时之学非人一巳百未之敢望而犹或作辍焉不亦大可哀乎从吾游者衆矣虽开说之多未有出于立志者故吾于子之行卒不能舍是而别有所说子亦可以无疑于用力之方矣人只是立志坚定自无虚废之时日功之弗继总繇志之不立学而时习之亦只是立志坚定而巳开导明切无如此序紫阳书院集序乙亥豫章熊侯世芳之守徽也旣敷政其境内乃大新紫阳书院以明朱子之学萃七挍之秀而躬敎之于是挍士程曾氏採摭书院之兴废爲集而弁以白鹿之规尽矣警劝之道熊侯之意勤矣兴废之故程生之集备矣又奚以予言爲乎然予闻之德有本而学有要不于其本而泛焉以从事高之虚无卑之而支离终流荡失宗劳而无得矣是故君子学惟求得其心虽至于位天地育万物未有出于吾心之外也孟氏所谓学问之道无他求其放心而巳矣者一言以蔽之故博学者学此者也审问者问此者也愼思者思此者也明辩者辩此者也笃行者行此者也心外无事心外无理故心外无学是故于父子尽吾心之仁于君臣尽吾心之义言吾心之忠信行吾心之笃敬惩心忿窒心欲迁心善改心过处事接物无所往而非求尽吾心以自慊也譬之植焉心其根也学也者其培拥之者也灌漑之者也扶植而删锄之者也无非有事于根焉耳矣朱子白鹿之规首之以五敎之版本四部丛刊四库全书・文渊阁目次之以爲学之方又次之以处事接物之要若各爲一事而不相蒙者斯殆朱子平日之意所谓随事精察而力行之庻几一旦贯通之妙也欤然而世之学者往往遂失之支离琐屑色庄外驰而流入于口耳声利之习岂朱子之敎使然哉故吾因诸士之请而特原其本以相朂庻几乎操存讲习之有要亦所以发明朱子未尽之意晦庵曰吾非知外而不知内宁有不知学问务求得乎其心者其所设之规条不过恐人务于虚无以此爲下学立程耳先生之序又恐人习其规条而忘其原本而朱子之意反晦故曰发明朱子未尽之意其旨㴱哉象山文集序圣人之学心学也尧舜禹之相授受曰人心惟危道心惟㣲惟精惟一允执厥中此心学之源也中也者道心之谓也道心精一之谓仁所谓中也孔孟之学惟务求仁葢精一之传也而当时之弊固巳有外求之者故子贡致疑于多学而识而以博施济衆爲仁夫子吿之以一贯而敎以能近取譬葢使之求诸其心也迨于孟氏之时墨氏之言仁至于摩顶放踵而吿子之徒又有仁内义外之说心学大坏孟氏辟义外之说而日仁人心也学问之道无他求其放心而巳矣又日仁义礼智非由外铄我也我固有之弗思耳矣葢王道息而伯术行功利之徒外假天理之近似以济其私而以欺于人曰天理固如是不知旣无其心矣而尚何有所谓天理者乎自是而后析心与理而爲二而精一之学亾世儒之支离外索于刑名器数之末以求明其所谓物理者而不知吾心卽物理初无假于外也佛老之空虚遗弃其人伦事物之常以求明其所谓吾心者而不知物理卽吾心不可得而遗也至宋周程二子始复追寻孔颜之宗而有无极而太极定之以仁义中正而主静之说动亦定静亦定无内外无将迎之论庻几精一之旨矣自是而后有象山陆氏虽其纯粹和平若不逮于二子而简易直截眞有以接孟氏之传其议论开辟时有异者乃其气质意见之殊而要其学之必求诸心则一而已故吾尝断以陆氏之学孟氏之学也而世之议者以其尝与晦翁之有异同而遂诋以爲禅夫禅之说弃人伦遗物理而要其归极不可以爲天下国家苟陆氏之学而果若是也乃所以爲禅也今禅之说与陆氏之说其书俱存学者苟取而观之其是非同异当有不待于辩说者而顾一倡羣和勦说雷同如矮人之观塲莫知悲笑之所自岂非贵耳贱目不得于言而勿求诸心者之过欤夫是非异同毎起于人持胜心便旧习而是巳见故胜心旧习之爲患贤者不免焉抚守李茂元氏将重刋象山之文集而请一言爲之序予何所容言哉惟读先生之文者务求诸心而无以旧习巳见先焉则糠粃精凿之美恶入口而知之矣人心道心此是万世道学之祖象山之学一惟求之于心可谓得学之大本大源岂晦翁不知此乃禅学之说何爲也正恐后之学者不识其易简觉悟之说而求之惝恍杳忽之地犹先生所云入手处有毫釐千里之谬不容不辩晦翁之辩象山也犹先生之辩晦翁也三先生道自相成而说之异同可勿问矣礼记纂言序礼也者理也理也者性也性也者命也维天之命于穆不已而其在于人也谓之性其粲然而条理也谓之礼其纯然而粹善也谓之仁其截然而裁制也谓之义其昭然而明觉也谓之知其浑然于其性也则理一而巳矣故仁他者礼之体也义也者礼之宜也知也者礼之通也经礼三百曲礼三千无一而非仁也无一而非性也天叙天秩圣人何心焉葢无一而非命也故克已复礼则谓之仁穷理则尽性以至于命尽性则动容周旋中礼矣后之言礼者吾惑焉纷纭器数之争而牵制刑名之末穷年矻矻弊精于祝史之糟粕而忘其所谓经纶天下之大经立天下之大本者礼云礼云玉帛云乎而人之不仁也其如礼何哉故老庄之徒外礼以言性而谓礼爲道德之衰仁义之失旣巳堕于室虚荡而世儒之说复外性以求礼遂谓礼止于器制度数之间而议拟倣像于影响形迹以爲天下之礼尽在是矣故凡先王之礼烟蒙灰散而卒以煨烬于天下要亦未可专委罪于秦火者僣不自度甞欲取礼记之所载掲其大经夫本而疏其条理节目庻几器道本末之一致又惧其德之弗任而时亦有所未及也间常爲之说日礼之于节文也犹规矩之于方圆也非方圆无以见规矩之用非节文则亦无从而睹所谓礼矣然方圆者规矩之所出而不可遂以方圆爲规矩故执规矩以爲方圆则方圆不可胜用舍规矩以爲方圆而遂以方圆爲之规矩则规矩之用息矣故规矩者无一定之方圆而方圆者有一定之规矩此学礼之要盛德者之所以动容周旋而中也宋儒朱仲晦氏慨礼经之芜乱尝欲考正而删定之以仪礼爲之经礼记爲之传而其志竟亦弗就其后吴幼淸氏因而爲纂言亦不数数于朱说而于先后轻重之间固巳多所发明二子之见其规条指画则旣出于汉儒矣其所谓观其会通以行其典礼之原则尚恨吾生之晚而未及与闻之也虽然后圣而有作则无所容言矣后圣而未有作也则如纂言者固学礼者之箕裘筌蹄而可以少之乎姻友胡汝登忠信而好礼其爲宁国也将以是而施之刻纂言以敷其说而属序于予予将进汝登之道而推之于其本也故爲序之若此云中庸賛圣道之大而以经曲爲言夫子语颜渊爲仁而以复礼爲言礼也者此性自然之天则粲爲各当之条理无弗贯彻无弗包褁日用动静争差些子不得仁差些子便不成仁义差些子便不成义知差些子便不成知是礼也者贯四德而爲言大易所谓观其会通以行其典礼者也穷理尽性以至于命可以得礼之本矣赠郑德夫归省序乙亥西安郑德夫将学于阳明子闻士大夫之议者以爲禅学也复巳之则与江山周以善者姑就阳明子之门人而考其说若非禅者也则又姑与就阳明子亲听其说焉葢旬有九日而后释然于阳明子之学非禅也始具弟子之礼师事之问于阳明子日释与儒孰异乎阳则子曰子无求其异同于儒释求其是者而学焉可矣曰是与非孰辩乎曰子无求其是非于讲说求诸心而安焉者是矣曰心又何以能定是非乎曰无是非之心非人也口之于甘苦也与易牙同目之于妍媸也与离娄同心之于是非也与圣人同其有昧焉者其心之于道不能如口之于味目之于色之诚切也然后私得而蔽之子务立其诚而巳子惟虑夫心之于道不能如口之于味目之于色之诚切也而何虑夫甘苦妍媸之无辩也乎白然则五经之所载四书之所传其皆无所用乎曰孰爲而无所用乎是甘苦妍媸之所在也使无诚心以求之是谈味论色而巳也又孰从而得甘苦妍媸之眞乎旣而告归请阳明子爲书其说遂书之学其心之所安指点警切朱子晚年定论序戊寅洙泗之传至孟子而息千五百余年濂溪明道始复迫寻其绪自后辩析日详然亦日就支离决裂旋复湮晦吾尝㴱求其故大抵皆世儒之多言有以乱之守仁蚤岁业举溺志辞章之习旣乃稍知从事正学而苦于衆说之纷挠疲薾茫无可入因求诸老释欣然有㑹于心以爲圣人之学在此矣然于孔子之敎间相出入而措之日用往往阙漏无归依违往返且信且疑其后谪官龙场居夷处困动心忍性之余恍若有悟体验探求再更寒暑证诸六经四子沛然若决江河而放之海也然后叹圣人之道坦如大路而世之儒者妄开窦迳蹈荆棘堕坑堑究其爲说反出二氏之下宜乎世之高明之士厌此而趋彼也此岂二氏之罪哉间尝以此语同志而闻者竞相非议自以爲立异好奇虽毎痛反㴱抑务自摉剔班瑕而愈益精明的确洞然无复可疑独于朱子之说有相牴牾恆疚于心切疑朱子之贤而岂其于此尚有未察及官畱都复取朱子之书而简求之然后知其晚岁固巳大悟旧说之非痛悔极艾至以爲自诳诳人之罪不可胜赎世之所传集註或问之类乃其中年未定之说自咎以爲旧本之误思改正而未及而其诸语类之属又其门人挟胜心以附巳见固于朱子平日之说犹有大相谬戾者而世之学者局于见闻不过持循讲习于此其于悟后之论槪乎其未有闻则亦何怪乎予言之不信而朱子之心无以自暴于后世也乎予旣自幸其说之不谬于朱子又喜朱子之先得我心之同然且慨夫世之学者徒守朱子中年未定之说而不复知求其晚岁旣悟之论竞相呶呶以乱正学不自知其巳入于异端輙採录而裒集之私以示大同志庻几无疑于吾说而圣学之明可冀矣大学古本序戊寅大学之要诚意而巳矣诚意之功格物而巳矣诚意之极止至善而巳矣止至善之则致知而巳矣正心复其体也修身着其用也以言乎已谓之明德以言乎人谓之亲民以言乎天地之间则备矣是故至善也者心之本体也动而后有不善而本体之知未尝不知也意者其动也物者其事也致其本体之知而动无不善然非卽其事而格之则亦无以致其知故致知者诚意之本也格物者致知之实也物格则知致意诚而有以复其本体是之谓止至善圣人惧人之求之于外也而反覆其辞旧本析而圣人之意亾矣是故不务于诚意而徒以格物者谓之支不事于格物而徒以诚意者谓之虚不本于致知而徒以格物诚意者谓之妄支与虚与妄其于至善也远矣合之以经而益缀补之以传而益离吾惧学之日远于至善也去分章而复旧本傍爲之什以引其义庻几复见圣人之心而求之者有其要噫乃若致知则存乎心悟致知焉尽矣看先生序意大学下手处止在格物二字格物之功岂能舍学问思辩笃行空空作玄解顿悟之说人不会其意徒见与朱子卽物穷理之说㣲有异同便谓先生致良知之说格物二字可抹杀岂定论哉经传自遭秦火鲜有完本所传大学古本其中宁无一二错误朱子取程子之意以补传亦宁必尽合古本之初朱王二先生因以此见异然物格致知诚意经文之条理自明格物二字是入道者着实下手处故物格而后知至先生不能与朱子异也以不能与圣经异也卽其见解稍殊然归于诚意同归于大学之道同学者惟在会其道之同无拘其说之异古本补传之说俱阙疑可也阳明先生理学集卷四终临海后学王立凖较梓阳明先生集要阳明先生集要经济编目録阳明先生集要经济编目录卷七平诸贼议处江古诸处贼行南韶二府招集民兵牌批岭西道议处兵屯事宜呈行领兵官勦牛肠六寺磨刀等贼行左江道勦抚仙台白竹贼征勦稔恶贼疏绥柔流贼边方缺官荐才赞理疏征勦八寨断藤崃牌行叅将沈希仪守八寨牌戒谕土目行叅将沈希仪计勦韦召假等贼巢分调土官韦虎林勦韦召蛮等贼牌行委官林应骢督谕土目牌委拮挥赵璇畱勦余贼牌行副总兵张祐摉勦余贼八寨断藤崃㨗音疏追捕逋贼抚恤来降行浔州府抚恤新民牌处置八寨断藤事宜疏立议县衞乞恩囘籍养病疏附裁革文移平茶寮碑平浰头碑平田州立碑田州石刻原集分奏疏公移别录续集四种今就其一事之终始依次分叙各立标题似便于省览阳明先生集要阳明先生集要经济编卷第一阳明先生集要经济编卷一同邑后学施邦曜重编江右后学曾樱叅订陈言边务疏迩者窃见皇上以彗星之变警戒修省又以虏宼猖獗命将出师宵旰忧勤不遑宁处此诚圣主遇灾能警临事而惧之盛心也当玆多故主忧臣辱孰敢爱其死况有一二之见而忍不以上闻耶臣愚以爲今之大患在于爲大臣者外託愼重老成之名而内爲固禄希宠之计爲左右者内挟交结蔽壅之资而外肆招权纳贿之恶习以成俗互相爲姦忧世者谓之迂狂进言者目以浮躁沮抑正大刚直之气而养成怯懦因循之风故其衰耗頽塌将至于不可支持而不自觉今幸上天仁爱适有边陲之患是忧虑警省易辕改辙之机也此在陛下必宜自有所以痛革弊源惩艾而振作之者矣新进小臣何敢僭闻其事以于出位之诛至于军情之利害事机之得失苟有所见是固蒭荛之所可进卒伍之所得言者也臣亦何爲而不可之有虽其所陈未必尽合时论然私心窃以爲必宜如此则又不可以苟避乖刺而遂巳于言也谨陈便宜八事以备採择一曰蓄材以备急二曰舍短以用长三曰简师以省费四曰屯田以足食五曰行法以振威六曰敷恩以激怒七曰捐小以全大八曰严守以乗弊何谓蓄材以备急臣惟将者三军之所恃以动得其人则克以胜非其人则败以亾其可以不豫畜哉今者边方小宼曾未足以辱偏禆而朝廷会议推举固巳仓皇失措不得巳而思其次一二人之外曾无可以继之者矣如是而求其克敌致胜其将何恃而能乎夫以南宋之偏安犹且宗泽岳飞韩世忠刘锜之徒以爲之将李纲之徒以爲之相尚不能止金人之冲突今以一綂之大求其任事如数子者曾未见有一人万一虏宼长驱而入不知陛下之臣孰可使以御之若之何其犹不寒心而早图之也臣愚以爲今之武举仅可以得骑射搏击之士而不足以收韬略綂驭之才今公矦之家虽有敎读之设不过虚应故事而实无所禆益诚使公矦之子皆聚之一所择文武兼济之才如今之提学之职者一人以敎育之习之以书史骑射授之以韬略谋猷又于武学生之内岁升其超异者于此使之相与磨礲砥砺日稽月考别其才否比年而挍试三年而选举至于兵部自尚书以下其两侍郞使之毎歳更迭廵边于科道部属之内择其通变特达者二三人以从因使之得以周知道里之远近边关之要害虏情之虚实事势之缓急无不㴱谙熟察于平日则一旦有急所以遥度而往莅之者不虑无其人矣孟轲有云苟爲不畜终身不得臣愿自今畜之也何谓舍短以用长臣惟人之才能自非圣贤有所长必有所短有所明必有所蔽而人之常情亦必有所惩于前而后有所警于后吴起杀妻忍人也而称名将陈平受金贪夫也而爲谋臣管仲被囚而建霸孟明三北而成功顾上之所以驾驭而鼓动之者何如耳故曰用人之仁去其贪用人之智去其诈用人之勇去其怒夫求才于仓卒艰难之际而必欲拘于规矩绳墨之中吾知其必不克矣臣尝闻诸道路之言曩者边关将士以骁勇强悍称者多以过失罪名摈弃于闲散之地夫有过失罪名其在平居无事诚不可使处于人上至于今日之多事则彼之骁勇强悍亦诚有足用也且彼摈弃之久必且悔艾前非以思奋励今诚委以数千之衆使得立功自赎彼又素熟于边事加之以积愤之余其与不习地利志图保守者功宜相远矣古人有言使功不如使过是所谓使过也何谓简师以省费臣闻之兵法曰日费千金然后十万之师举夫古之善用兵者取用于国因粮于敌犹且日费千金今以中国而御夷虏非漕輓则无粟非征输则无财是固不可以言因粮于敌矣然则今日之师可以轻出乎臣以公差在外甫归旬日遥闻出师窃以爲不必然者何则北地多寒今炎暑渐炽虏性不耐我得其时一也虏恃弓矢今大雨时行筋胶解弛二也虏逐水草以爲居射生畜以爲食今巳蜂屯两月边草殆尽野无所猎三也以臣料之官军甫至虏迹遁矣夫兵固有先声而后实者今师旅旣行言巳无及惟有简师一事犹可以省虚费而得实用夫兵贵精不贵多今速诏诸将密于万人之内取精健足用者三分之一而余皆归之京师万人之声既扬矣今密归京师边关固不知也是万人之威犹在也而其实又可以省无穷之费岂不爲两便哉况今官军之出战则退后功则争先亦非边将之所喜彼之请兵徒以事之不济则责有所分焉耳今诚于边塞之卒以其所以养京军者而养之以其所以赏京军者而赏之旬日之间数万之衆可立募于帐下奚必自京而出哉何谓屯田以给食臣惟兵以食爲主无食是无兵也边关转输水陆千里踣顿捐弃十而致一故兵法曰国之贫于师者远输远输则百姓贫近师贵卖贵卖则百姓财竭此之谓也今之军官旣不堪战阵又使无事坐食以益边困是与敌爲谋也三边之戌方以战守不暇耕农诚使京军分屯其地给种授器待其秋成使之各食其力宼至则授甲归屯遥爲声势以相掎角宼去仍复其业因以其暇缮完虏所折毁边墙亭堡以遏冲突如此虽未能尽给塞下之食亦可以少急输餽矣此诚持久俟时之道王师出于万全之长策也何谓行法以振威臣闻李光弼之代子仪也张用济斩于辕门狄靑之至广南也陈曙戮于戏下是以皆能振疲散之卒而摧方强之虏今边臣之失机者往往以计倖脱朝䘮师于东陲暮调守于西鄙罚无所加兵因纵弛如此则是陛下不惟不寘之罪而复爲曲全之地也彼亦何惮而致其死力哉夫法之不行自上犯之也今总兵官之头目动以一二百计彼其诚以武勇而收录之也则亦何不可之有然而此辈非势家之子弟卽豪门之夤缘皆以权力而强委之也彼且需求刻剥骚扰道路仗势以夺功无劳而冒赏懈战士之心兴边戎之怨爲总兵者且复资其权力以相后先其委之也敢以不受乎其受之也其肻以不庇乎苟戾于法又敢斩之以殉乎是将军之威固巳因此辈而索然矣其又何以临师服衆哉臣愿陛下手勑提督等官发令之日卽以先所丧师者斩于辕门以正军法而所谓头日之属悉皆禁令发囘毋使渎扰侵冒以挠将权则士卒奋励军威振肃克敌制胜皆原于此不然虽有百万之衆徒以虚国劳民而亦无所用之也何谓敷恩以激怒臣闻杀敌者怒也今师方失利士气消沮三边之戍其死亾者非其父母子弟则其宗族亲戚也今诚抚其疮痍问其疾苦恤其孤寡振其空乏其死者皆无怨尤则生者自宜感动然后简其强壮宣以国恩喻以虏雠明以天伦激以大义悬赏以鼓其勇暴恶以㴱其怒痛心疾首日夜淬砺务与之俱杀父兄之雠以报朝廷之德则我之兵势日张士气日奋而区区丑虏有不足破者矣何谓捐小以全大臣闻之兵法曰将欲取之必固与之又曰佯北勿从饵兵勿食皆捐小全大之谓也今虏势方张我若按兵不动彼必出锐以挑战挑战不巳则必设诈以致师或捐弃牛马而伪逃或揜匿精捍以示弱或诈溃而埋伏或濳军而请和是皆诱之以利也信而从之则堕其计矣然今边关守帅人各有心虏情虚实事难卒办当其挑诱之时畜而不应未免小有剽掠之虞一以爲当救一以爲可邀从之则必䧟于危亾之地不从则又惧干坐视之诛此王师之所以奔逐疲劳损失威重而丑虏之所以得志也今若恣其操纵许以便宜其纵之也不以爲坐视其捐之也不以爲失机养威畜愤惟欲责以大成而小小挫失皆置不问则我师常逸而兵威无损此诚胜败存亾之机也何谓严守以乗弊臣闻古之善战者先爲不可胜以待敌之可胜葢中国工于自守而胡虏长于野战今边卒新破虏势方剧若复与之交战是投其所长而以胜予敌也爲今之计惟宜婴城固守远斥堠以防姦勤间谍以谋虏熟训练以用长严号令以肃惰而又频加犒享使皆畜力养锐譬之积水俟其盈满充溢而后乗怒急决之则其势并力骤至于崩山漂石而未巳昔李牧备边日以牛酒享士士皆乐爲一战而牧屡抑止之至其不可禁遏而始奋威并出若不得已而后从之是以一战而破强胡今我食旣足我威旣盛我怒旣㴱我师旣逸我守旣坚我气旣锐则是周悉万全而所谓不可胜者旣在于我矣繇是我足则虏日以匮我盛则虏日以衰我怒则虏日以曲我逸则虏日以劳我坚则虏日以虚我锐则虏日以钝索情较计必将疲罢奔逃然后用奇设伏悉师振旅出其所不趋趋其所不意迎邀夹攻首尾横击是乃以足当匮以盛敌衰以怒加曲以逸击劳以坚破虚以锐攻钝所谓胜于万全立于不败之地而不失敌之败者也右臣所陈非有奇特出人之见固皆兵家之常谈今之爲将者之所共见也但今边关将帅虽或知之而不能行类皆视爲常谈漫不加省势有所轶则委于无可奈何事惮烦难则爲因循苟且是以翫习弛废一至于此陛下不忽其微乞勑兵部将臣所奏熟议可否转行提督等官卽爲斟酌施行毋使视爲虚文务欲责以实効庻于军机必有少补臣不胜爲国惓惓之至先生功业俱在西南未尝北犁虏庭无所表着然读此疏筹边巳无余策使边臣实实能以先生所言者见之行事便是乆安长治之规读先生八策胜孙子十三篇也神而明之存乎乞宥言官去权姦以章圣德疏臣闻君仁则臣直大舜之所以圣以能隐恶而扬善也臣迩者窃见陛下以南京戸科给事中戴铣等上言时事特勑锦衣衞差官挍拿解赴京臣不知所言之当理与否意其间必有触冒忌讳上干雷霆之怒者但以铣等职居谏司以言爲责其言而善自宜嘉纳施行如其未善亦宜包容隐覆以开忠谠之路乃今赫然下令远事拘囚在陛下之心不过少示惩创使其后日不敢轻率妄有论列非果有意怒绝之也下民无知妄生疑惧臣切惜之今在廷之臣莫不以此举爲非宜然而莫敢爲陛下言者岂其无忧国爱君之心哉惧陛下复以罪铣等者罪之则非惟无补于国事而徒足以增陛下之过举耳然则自是而后虽有上关宗社危疑不测之事陛下孰从而闻之陛下聪明超绝苟念及此宁不寒心况今天时冻沍万一差去官挍督束过严铣等在道或致失所遂塡沟壑使陛下有杀谏臣之名兴羣臣纷纷之议其时陛下必将追咎左右莫有言者则旣晚矣伏愿陛下追收前旨使铣等仍旧供职扩太公无我之仁明改过不吝之勇圣德昭布远迩人民胥悦岂不休哉臣又惟君者元首也臣者耳目手足也陛下思耳目之不可使壅塞手足之不可使痿痺必将恻然而有所不忍臣承乏下僚僭言实罪伏覩陛下明旨有政事得失许诸人直言无隐之条故敢昧死爲陛下一言伏惟俯垂宥察不胜干冒战慄之至愚闻之同乡先辈云先生此疏入下锦衣狱刑讯刑具自折逆瑾闻之因得不死仅谪龙塲知天生先生爲一代大儒明道学以正人心除反侧以定祸乱卽患难中苍苍者实有以阴隲之非偶然也否则自古之以直諌而得死者岂少哉諌迎佛疏臣自七月以来切见道路流传之言以爲陛下遣使外夷远迎佛敎羣臣纷纷进谏皆斥而不纳臣始闻不信旣知其实然独窃喜幸以爲此乃陛下圣智之开明善端之萌蘖羣臣之諌虽亦出于忠爱至情然而未能推原陛下此念之所从起是乃爲善之端作圣之本正当将顺扩充遡流求原而乃狃于世儒崇正之说徒尔纷争力沮宜乎陛下之有所拂而不受忽而不省矣愚臣之见独异于是乃惟恐陛下好佛之心有所未至耳诚使陛下好佛之心果已眞切恳至不徒好其名而必务得其实不但好其末而必务求其本则尧舜之圣可至三代之盛可复矣岂非天下之幸宗社之福哉臣请爲陛下言其好佛之实陛下聪明圣知昔者靑宫固巳播传四海卽位以来偶值多故未暇讲求五帝三王神圣之道虽或时御经筵儒臣进说不过日袭故事就文敷衍立谈之间岂能遽有所开发陛下听之以爲圣贤之道不过如此则亦有何可乐故渐移志于骑射之能纵心于游观之乐葢亦无所用其聪明施其才力而偶託寄于此陛下聪明岂固遂安于是而不知此等皆无益有损之事也哉驰逐困惫之余夜气淸明之际固将厌倦日生悔悟日切而左右前后又莫有以神圣之道爲陛下言者故遂远思西方佛氏之敎以爲其道能使人淸心绝欲求全性命以出离生死又能慈悲普爱济度羣生去其苦恼而跻之快乐今灾害日兴盗贼日炽财力日竭天下之民困苦已极使诚身得佛氏之道而拯救之岂徒息精养气保全性命岂徒一身之乐将天下万民之困苦亦可因是而苏息故遂特降纶音发币遣使不惮数万里之遥不爱数万金之费不惜数万生灵之困毙不厌数年往返之迟乆远迎学佛之徒是葢陛下思欲一洗旧习之非而幡然于高明光大之业也陛下试以臣言反而思之陛下之心岂不如此乎然则圣知之开明善端之萌蘖者亦岂过爲䛕言以佞陛下哉陛下好佛之心诚至则臣请母好其名而务得其实毋好其末而务求其本陛下诚欲得其实而求其本则请毋求诸佛而求诸圣人母求诸外夷而求诸中国此又非臣之苟爲游说之谈以诳陛下臣又请得而备言之夫佛者夷狄之圣人圣人者中国之佛也在彼夷狄则可用佛氏之敎以化道愚顽在我中国自当用圣人之道以参赞化育犹行陆者必用车马渡海者必以舟航今居中国而师佛敎是犹以车马渡海虽使造父爲御王良爲右非但不能利渉必且有沈溺之患夫车马本致远之具岂不利器乎然而用非其地则技无所施陛下若谓佛氏之道虽不可以平治天下或亦可以脱离一身之生死虽不可以参赞化育而时亦可以导羣品之嚣顽就此二说亦复不过得吾圣人之余绪陛下不信则臣请比而论之臣亦窃尝学佛最所尊信自谓悟得其藴奥后乃窥见圣道之大始遂弃置其说臣请毋言其短言其长者夫西方之佛以释迦爲最中国之圣人以尧舜爲最臣请以释迦与尧舜比而论之夫世之最所崇慕释迦者莫尚于脱离生死超然独存于世今佛氏之书具载始末谓释迦住世说法四十余年寿八十二岁而没则其寿亦诚可谓高矣然舜年百有十岁尧年一百二十岁其寿比之释迦则又高也佛能慈悲施舍不惜头目脑髓以救人之急难则其仁爱及物亦诚可谓至矣然必苦行于雪山奔走于道路而后能有所济若尧舜则端拱无爲而天下各得其所惟克明峻德以亲九族则九族旣睦平章百姓则百姓昭明协和万邦则黎民于变时雍极而至于上下草木鸟兽无不咸若其仁爱及物比之释迦则又至也佛能方便说法开悟羣迷戒人之酒止人之杀去人之贪绝人之嗔其神通妙用亦诚可谓大矣然必耳提面诲而后能若在尧舜则光被四表格于上下其至诚所运自然不言而信不动而变无爲而成葢与天地合其德与日月合其明与四时合其序与鬼神合其吉凶其神化无方而妙用无体比之释迦则又大也若乃诅呪变幻眩怪揑妖以欺惑愚冥是故佛氏之所㴱排极诋谓之外道邪魔正与佛道相反者不应好佛而乃好其所相反求佛而乃求其所排诋者也陛下若以尧舜旣没必欲求之于彼则释迦之亾亦巳久矣若谓彼中学佛之徒能传释迦之道则吾中国之大顾岂无人能传尧舜之道者乎陛下未之求耳陛下试求大臣之中苟其能明尧舜之道者日日与之推求讲䆒乃必有能明神圣之道致陛下于尧舜之域者矣故臣以爲陛下好佛之心诚至则请母好其名而务得其实毋好其末而务求其本务得其实而求其本则请毋求诸佛而求诸圣人毋求诸夷狄而求诸中国者果非妄爲游说之谈以诳陛下者矣陛下而果能以好佛之心而好圣人以求释迦之诚而求诸尧舜之道则不必渉数万里之遥而西方极乐只在目前则不必縻数万之费毙数万之命历数年之久而一尘不动弹指之间可以立跻圣地神通妙用随形随足此又非臣之谬爲大言以欺陛下必欲讨究其说则皆凿凿可证之言孔子云我欲仁斯仁至矣一日克巳复礼而天下归仁孟轲云人皆可以爲尧舜岂欺我哉陛下反而思之又试以询之大臣询之羣臣果臣言出于虚谬则甘受欺妄之戮臣不知讳忌伏见陛下善心之萌不觉踊跃喜幸辄进其将顺扩充之说惟陛下垂察则宗社幸甚天下幸甚万世幸甚臣不胜祝望恳切殒越之至专差舍人某具疏奏上以闻韩昌黎之疏激而直不若先生之婉而悉人臣爲䛕言以逢君者固不足道乃有博忠谏之名极力诽诋使人君无以自容亦臣子所不安先生此疏㫄引曲谕开陈善道㴱得諌君之体当爲国朝奏疏第一庐陵县公移庐陵县爲乞蠲免以苏民困事准本县知县王关查得正德四年十一月二十六日本县抄蒙本府𥿄牌抄奉钦差鎭守江西等处太监王钧牌差吏龚彰赍原发银一百两到县备仰掌印官督同主簿宋海拘集通县粮里收买葛纱比因知县员缺主簿宋海官征钱粮典史林嵩部粮止有县丞杨融署印又蒙上司络绎行委催提勘合人犯印信更替不一正德五年三月十八日本职方才到任随蒙府差该吏郭孔茂到县守催当拘粮长陈江等着令领价收买据各称本县地方自来不产葛布原派岁额亦不曽开有葛布名色惟于正德二年蒙钦差鎭守太监姚案行本布政司备查出产葛布县分行令依时採办无产县分量地方大小出银解送收买本县奉派折银一百五两当时百姓呶呶衆口腾沸江等迫于征催一时无繇控诉只得各自出办赔貱正德四年仍前一百五两又复忍苦赔解今来复蒙催督买办又在前项加派一百五两之外百姓愈加惊惶恐自此永爲定额遗累无穷兼之岁办料杉楠木炭牲口等项旧额三千四百九十八两今年增至一万余两比之原派几于三倍其余公差往来骚扰刻剥日甚一日江等自去年以来前后赔貱七十余两皆有实数可查民产巳穷征求未息况有旱灾相仍疾疫大作比巷连村多至阖门而死骨肉奔散不相顾疗幸而生者又爲征求所迫弱者逃窜流离强者羣聚爲盗攻劫乡村日无虚夕今来若不呈乞寛免切恐衆情忿怨一旦激成大变爲此连名具呈乞爲转申祈免等情据此欲爲备繇申请间蓦有乡民千数拥入县门号唿动地一时不辩所言大意欲求寛贷仓卒诚恐变生只得权辞慰解谕以知县自当爲尔等申请上司悉行蠲免衆始退听徐徐散归本月初七日复蒙鎭守府𥿄牌催督前事并提当该官吏看得前项事件旣已与民相约岂容复肆科歛非惟心所不忍兼亦势有难行叅照本职自到任以来卽以多病不出未免有妨职务坐视民困而不能救心切时弊而不敢言至于物情忿激拥衆唿号始以权辞慰谕又复擅行蠲免论情虽亦纾一时之急据理则亦非万全之谋旣不能善事上官又何以安处下位苟欲全信于民其能免祸于巳除将原发银两解府转解外合关本县当道垂怜小民之穷苦俯念时势之难爲特赐寛容悉与蠲免其有迟违等罪止坐本职一人卽行罢归田里以爲不职之戒中心所甘死且不朽等因备关到县准此理合就行事关内珰郞当道上司无不委曲以承命先生仅一县令耳先许与蠲免直以迟违引爲巳罪此便有担当天下力量葢欲任天下之事不得辞天下之祸其移杨䆳庵阁老书卽是此意廵抚南赣钦奉勑谕通行各属节该钦奉勑谕江西福建广东湖广各布政司地方交界去处累有盗贼生发因地连各境事无綂属特命尔前去廵抚江西南安赣州福建汀州漳州广东南雄韶州惠州潮州各府及湖广郴州地方安抚军民修理城池禁革姦弊一应地方贼情军马钱粮事宜小则径自区画大则奏请定夺但有盗贼生发卽便严督各该兵备守备守廵并各军卫有司设法勦捕选委廉能属官密切体访及佥所在大戸并被害之家有智力人丁多方追袭量加犒赏或募知因之人阴爲乡导或购贼徒自相斩捕或听胁从并亾命窝主人等自首免罪其军衞有司官员中政务修举者量加旌奖其有贪残畏缩误事者径自拏问发落尔风宪大臣须廉正刚果肃淸姦弊以副朝廷之委任钦此钦遵照得抚属地方界连四省山谿峻险林木盛㴱盗贼濳据其间不时出没剽劫东追则西窜南捕则北奔各省廵捕等官彼此推调观望不肻协力追勦遂至延蔓日多当职猥以菲才滥重寄大惧职业鳏废仰负朝廷委託爲照前项地方延袤广远未能遍历其间绥抚之方随时殊制攻守之策因地异宜若非的确询访难以臆见裁度爲此仰抄捧囘司着落当该官吏照依案验内事理卽行本司该道分廵分守兵备守备等官并所属大小衙门各该官吏公同逐一会议要见卽今各处城堡关隘有无坚完军兵民快曾否操练某处贼方猖獗作何擒勦某处贼已混散作何抚缉某贼怙终必须扑灭某贼被诱尚可招徕何等人役堪爲乡导何等大戸可令追袭军不足恃或须别募精强财不足用或可别爲经画某处或有闲田可兴屯以足食某处或多浮费可节省以供军何地须添寨堡以断贼之往来何地堪建城邑以扼贼之要害姑息隐忍固非乆安之图会举夹攻果得万全之䇿一应足财养兵弭宼安民之术皆宜悉心计虑折衷推求山川道路之险易必须亲切画图贼垒民居之错杂皆可按实开註近者一月以里远者一月以外凡有所见备写掲帖各另呈来以凭采择非独以臣当职之不逮亦将以验各官之所存务求实用毋事虚言各该官吏俱要守法奉公长廉远耻袪患衞民竭诚报国毋以各省而分彼此务须协力以济艰难果有忠勇淸勤绩行显着者旌劝自有常典当职不敢蔽贤其或姦贪畏缩志行卑汚者黜罚亦有明条当职亦不敢同恶㴱惟昧劣庻赖匡襄凡我有官各宜知悉计虑周悉大概巳见选拣民兵照得抚属地方界连四省山谷险隘林木茂㴱盗贼所盘三居其一乗间劫掠大爲民患本院缪当廵抚专以弭盗安民爲职钦奉勑谕一应军马钱粮事宜得以径自区画莅任以来甫及旬日虽未遍历各属且就赣州一府观之财用耗竭兵力脆寡卫所军丁止存故籍府县机快半应虚文御宼之方百无足恃以此例彼余亦可知夫以羸卒而当强宼犹驱羣羊而攻勐虎必有所不敢矣是以每遇盗贼猖獗辄覆会奏请兵非调土军卽倩狼达往返之际辄巳经年糜费所须动逾数万逮至集兵举事卽巳魍魉濳形曾无可勦之贼稍俟班师旋旅则又鼠狐聚党复皆不轨之羣良繇素不练兵倚人成事是以机宜屡失备御益弛征发无救于疮痍供馈适増其荼毒羣盗习知其然愈肆无惮百姓谓莫可恃竞亦从非夫事缓则坐纵乌合势急廼动调狼兵一皆苟且之谋此岂可常之策古之善用兵者驱市人而使战假闾戍以兴师岂以一州八府之地遂无奋勇敢战之夫事豫则立人存政举近据江西分廵岭北道兵备副使杨璋呈将所属各县机快通行㨂选委官綂领操练卽其处分当亦渐胜于前但此等机快止可䕶守城郭隄备关隘至于捣巢㴱入摧锋䧟阵恐亦未堪爲此案仰四省各兵备官于各属弩手打手机快等项挑选骁勇绝羣胆力出衆之士毎县多或十余人少或八九辈务求魁杰异材缺则悬赏召募大约江西福建二兵备各以五六百名爲率广东湖广二兵备各以四五百名爲率中间若有力能扛鼎勇敌千人者优其廪饩署爲将领召募犒赏等费皆查各属商税赃罚等银支给各县机快除南赣兵备巳行编选外余四兵备仍于毎县原额数内拣选精壮可用者量畱三分之二就委该县能官綂练专以守城防隘爲事其余一分拣退疲弱不堪者免其着役止出工食追解该道以益召募犒赏之费所募精兵专随各兵备官屯札别选素有胆略属官员分队綂押敎习之方随材异技器械之备因地异宜日逐操演听候征调各官常加考挍以核其进止金皷之节本院间一调遣以习共往来道途之勤资装素具遇警卽发声东击西举动繇已运机设伏唿吸从心如此则各县屯戍之兵旣足以䕶守防截而兵备募召之士又可以应变出奇盗贼渐知所畏而革心平良益有所恃而无恐然后声罪之义克振抚绥之仁可施弭盗之方斯惟其要本院所见如此其间尚有知虑未周措置犹缺者又在各官酌量润色务在尽善期于可久亮爱民忧国之心旣无不同则拯溺救焚之图自不容缓案至卽便举行或有政务相妨未能一一亲诣先行各属精爲选发先将召募所得姓名及措置支费银粮陆续呈报事完之日通造文册以凭查考此着今日断宜举行只因有司不肻实心任事各役止以听差爲职事及扣工食又贪恋不舍每以守县城爲辞有司复代爲申请奈何必得先生之事权而后可行勦捕漳宼方略牌据福建广东布按二司叅议等官张简等各呈勦捕事宜已经行仰遵照案验施行所有方略恐致泄露不欲备开案内爲此另行牌仰广东岭东福建汀漳等处兵备佥事顾应祥胡琏密切会同守廵纪功赞画等官于公文至日便可掦言本院新有明文谓天气向煖农务方新兼之山路崎险林木蓊翳若雨水洊至瘴雾骤兴军马㴱入实亦非便莫若于要紧地方量畱打手机兵操练隄备其余军马逐渐抽囘待秋收之后风气凉泠然后三省会兵齐进或宣示远近或晓谕下人此声旣扬却乃大飨军士阳若犒劳给赏爲散军之状实则感激衆心作兴士气一面亦将不甚紧关人马抽放一处两处以信其事其实所散人马亦可不远而复预遣间谍探贼虚实有间可乗卽便赍糗啣枚连夜速发当此之时便须丢却身家有死无生有进无退稍一念转动便成大害劲卒当前重兵继后伺至其地皷噪而入仍戒当先之士惟在摧锋破阵不许割取首级后继重兵止许另分五十骑沿途收斩其余亦不得辄乱行次违者就便以军法斩首重兵之后纪功赞画等官各率数队相继而进严整行伍务令皷噪之声连亘不绝使诸贼逃遯山谷者闻之不得复聚若贼首未尽探其所如分兵速蹑不得稍缓使贼复得爲计巳获渠魁其余解散党与平日罪恶不大可招纳者还与招纳不得贪功一概屠戮乗胜之余尤要振兵肃旅如初遇敌不得恃胜懈弛恐生他虞归途仍将巳破贼巢悉与扫荡经过寨堡村落务禁标掠宜抚恤者卽加抚恤宜处分者卽与处分母速一时之归复遗他日之悔本院奉命而来专以节制四省沿边军职爲务卽今进兵一应机宜悉宜禀听本院庻几事有总领举动齐一授去方略敢有故违悉以军法论处各官知会之后卽连名开具遵依揭帖密切差人囘报凡勦御方略约尽于此神而明之存乎其人案行广东福建领兵官进勦事宜据福建广东按察司等衙门备呈到院看得两省勦捕事宜设施布置颇已详备诚使诸将齐心军士用命竝举夹攻已有必克之势但事干各省举动难一顿兵旣乆变故旋生则谋算机宜旬日顿异亦难各守初议执爲定说照得福建军务整缉旣乆兼有海沧浦城政和诸处打手足可济事诸将咸有以功赎罪之心意气颇锐当道亦皆协谋并力期收克捷之功利在速战若当集谋之始掩贼不备奋击而前成功可必今旣旷日持乆声势彰闻各巢贼党必皆连络纠合阻阱设械以御我师其爲姦计当亦日加险密至于今日已爲持乆之师且宜示以寛懈待间而发而犹执其乗机之说张皇于外以坚贼志是谓知吾卒之可击而不知敌之未可击也广东之兵集谋稍缓声威未震意在倚重狼达土军然后举事利于持乆是亦愼重周悉之谋诸贼闻之虽相结聚尚候土兵之集以卜战期其备必犹懈弛若因而形之以缓乗此机候正可奋怯爲勇变弱爲强而犹执其持重之说必候土军之至以坐失事机是徒知吾卒之未可击而不知敌之正可击也善用兵者因形而借胜于敌故其战胜不复而应形于无穷胜负之算间不容发乌可执滞除江西南赣地方凡通贼关隘巳行兵备副使杨璋委官隄备截杀及将进勦方略各另差人封付福建佥事胡琏广东佥事顾应祥会同守廵等官密切遵依行事外仰抄案囘司卽行各官务要同心协德乗间而动毋得各守一见縻军债事一应进止不必呈禀以致误事领军等官随机应变就便施行一面呈报如复彼此徧执失误军机定行从重叅拏决不轻贷其军马钱粮纪功给赏等项巳行有成规不再更定强弱无定形道在因敌而制胜总惟乗我朝气攻其无备耳此用兵者要先人一着案行漳南道守廵官戴罪督兵勦贼据福建漳南道右叅政艾洪等呈准左叅政陈策副使唐泽手本该三司遵依议委各职随军纪功运谋经各依蒙前诣南靖县小溪中营住札查理军情审验功次大约贼衆以四分爲率一分就擒一分听抚俱已审验查处明白一分远遁广东境界一分㴱藏本处山谷狼子野心绝巖峻岭易以计破难以兵碎必须通将调募见在官军二万二千余名再加议处减冗兵以省费畱精兵以守险待贼饥疲随加抚勦庻几军饷不缺农业不废节据各哨委官连日禀报各贼恃居险阻公然拒敌官军不听招抚合无继处本省钱粮以坚自守之谋催请广东狼兵以助夹攻之计等因随据叅政陈策等呈据鎭海衞指挥高伟呈指挥覃桓县丞纪镛被大伞贼衆突出马䧟㴱泥被伤身死等因到院簿查先据叅政陈策等呈巳经批各官酌量事机公同㑹议如是贼虽据险而守尚可出其不趋掩其不备则用邓艾破蜀之策从间道以出奇若果贼已盘据得地可以计困难以兵克则用充国破羗之谋减冗兵以省费务在防隐祸于显利之中绝㴱姦于意料之外万全无失佥谋皆同然后呈来定夺去后今据前因叅照指挥高伟旣奉差委督哨自合与覃桓等相度机宜协谋竝进却乃孤军轻率中贼姦计虽称督兵救援先亦颇有斩获终是功㣲罪大难以赎凖广东通判陈䇿指挥黄春千百戸陈洪郑芳等旣与覃桓等面议夹攻眼见摧败略不应援挫损军威坏事匪细俱属违法各该领兵守备兵备守廵等官督提欠严亦属有违合就通行叅究但在紧急用人之际姑且记罪查勘督勦及照添调狼兵一节案查该省节呈兵粮预备巳乆惟俟尅日进攻今始成军而出一遇小挫辄求济师况动调狼兵往返数月非但临渴掘井缓不及事兼据见在官兵二千有余数巳不少兵贵善用岂在徒多况称粮饷缺乏正宜减兵省费安可益军匮财除广东坐视官员及应否动调狼兵另行查议外仰抄案囘道查勘指挥覃桓县丞纪镛是否领兵夹攻被伤身死各官原领军兵若干见在若干其指挥仲钦推官胡宁道知事曾瑶知县施祥等缘何不行策应是否畏避退缩俱要备查明白从实开报其覃桓等所綂军兵就仰高伟管领戴罪杀贼立功自赎仍仰福建布政司作急查处堪以动支银两就呈鎭廵衙门知会差官领解军前接济一面备数呈来以凭查考不许稽迟致悞军机各该官员俱要奋勇协心乗机进勦毋顿兵遥制以失机宜毋坐待狼兵以自懈弛务顺连营掎角以壮我军之威更休迭出以蓄我军之锐多方以误贼人之谋分攻以疲贼人之守扫荡巢穴靖安地方则东隅可收于桑榆大捷不计其小挫事完之日通查功罪呈来以凭酌量叅奏读此知近日小小失事便称衆寡不敌请兵应援者其胸中原绝无胜算虽益兵安能成事案行领兵官摉勦余贼据福建左叅政陈策副使唐泽会案呈准漳南道叅政艾洪佥事胡琏手本督据委官指挥徐麒等呈称督领军兵粘踪追贼至象湖山贼寨连营拒守遵奉本院密谕佯言犒衆退兵俟秋再举密切部勒诸军乗懈奋撃云云除将擒斩功次审验监候枭挂外呈乞照详等因到院卷查先准兵部咨前事巳经备行福建广东二省漳南岭东二道守廵兵备守备等官钦遵调兵上紧相机勦抚并将进兵方略行仰各官密切遵照施行敢有故违悉以军法论处去后续据福建布按二司守廵漳南道右叅政等官艾洪等呈据委指挥高伟呈称督同指挥等官覃桓等领兵克期夹攻不意贼衆突出䧟入㴱泥被伤身死广东官兵在彼坐视不行策救呈详到院叅看得各官顿兵日乆老师费财致此败衂显是不奉节制故违方略正行查勘叅提间随据广东按察司等衙门佥事顾应祥等官㑹呈前事开称约会福建官兵克期进攻间爪探福建官军被大伞贼徒杀死指挥覃桓等情各职随卽綂兵策应当获贼人一名审系贼首罗圣钦执称余贼濳入箭灌巢内率领官兵直抵地名白土村遇贼交战斩获贼级俘获贼属等因呈报前来看得象湖箭灌最爲峻绝诸巢贼首悉遁其间贼之精悍尽聚于此自来兵力所不能攻今各官虽有前挫随能密遵方略奋勇协力竟破难克之寨以收桑榆之功计其大捷足葢小挫但象湖虽破而可塘犹存贼首颇巳就擒而余猾尚多逃遁若不乗此机会速行勦扑薙草存根恐复滋蔓狡兎入穴获之益难除将功次另行查奏外爲此仰抄案囘道查照先行方略乗此胜锋急攻可塘破竹之势不可复缓仍一面分兵摉斩余猾毋令复聚爲姦罪恶未稔可招纳者还与招纳毋纵贪功一槪屠戮务收一篑之功勿爲九仞之弃本院卽日自汀州起程前来各营督战仍与各官备历巳破诸贼巢垒共议经乆之策抄案平宼者必除其根方无后患行广东领兵官摉勦可塘余贼先据福建分巡漳南道右叅政等官艾洪等呈称指挥覃桓县丞纪镛在于广东大伞地方遇贼抵战马䧟身死广东官兵坐视不救呈详到院叅看得各官顿兵日久老师费财致此败衂显是不奉节制故违方略正行查勘叅提间随据广东佥事顾应祥等官会呈开称爪探福建官军被大伞贼徒杀死指挥覃桓等各职随卽綂兵策应当获贼首罗圣钦审称余贼潜入箭灌巢内各职卽时率领官兵直抵地名白土村遇贼交战斩获贼级甚多并俘获贼属等因看得象湖箭灌最爲峻绝诸巢贼首悉遁其间精悍之徒尽聚于此自来兵卒所不能攻今各官虽有前挫然能密遵方略奋勇恊力竟破难克之寨以收桑榆之功计其大㨗足葢小挫但象湖虽破而可塘犹存贼首颇巳就擒余猾尚多逃遯薙草存根恐复滋蔓爲此仰该道速督各官乗此胜锋急攻可塘破竹之势不可复缓仍一面分兵摉斩余孽毋令复聚若罪恶未稔可招纳者还与招纳不得贪功一槪屠戮本院卽日自漳州起程前来各营督战仍与各官备历巳破诸贼巢垒共议经乆之策闽广捷音疏据福建按察司整饬兵备兼管分廵漳南道佥事胡琏呈㑹同分守右叅政艾洪经理军务左叅政陈策副使唐泽将领都指挥佥事李胤督据河头等哨委官指挥徐麒知县施祥知事曽瑶等呈称各职綂领军兵五千余人进至长富村等处见得贼衆地险巢穴数多兼且四路装伏势甚猖獗尅期于正德十二年正月十八日等各分哨路从长富村至濶竹洋新洋大丰五雷大小峰等处与贼交锋前后大战数合擒斩首从贼犯黄贵等共计四百三十二名颗俘获贼属一百四十六名口烧燬房屋四百余间夺获马牛等项被贼杀死老人许六打手黄富璘等六名余贼俱各奔聚象湖山拒守各职又綂官兵追至莲花石与贼对札诚恐贼衆我寡呈乞添兵策应等因到道行据大溪哨指挥高伟呈报綂兵约会莲花石官兵攻打象湖山适过广东委官指挥王春等领兵亦至彼境大伞地方卑职与指挥覃桓县丞纪镛领兵前去会勦不意大伞贼徒突出卑职等奋勇抵战覃桓纪镛马䧟㴱泥与军人易成等七名兵快李崇静等八名俱被戳伤身死卑职亦被戳二鎗势难抵敌只得收兵暂囘听候缘象湖山系极高绝险自来官兵所不能攻今贼势日盛若不添调狼兵稍俟秋冬㑹举夹攻恐生他变通行呈禀间续奉本院𥿄牌爲进兵方略事备行各职遵奉密谕佯言犒衆退师俟秋再举密切部勒诸军乗懈奋击依蒙密差义官曾崇秀爪探虚实乗贼怠弛会选精兵一千五百名当先重兵四千二百名继后分作三路各职綂领俱于二月十九日夜㗸枚直趋三路竝进直捣象湖山夺其隘口各贼虽巳失险但其间贼徒类皆骁勇精悍犹能凌堑绝谷超跃如飞复据上层峻险四面飞打滚木礧石以死拒敌我兵奋勇鏖战自辰至午唿声震天撼摇山谷三司所发奇兵复从间道皷噪突登贼始惊溃大败我兵乗胜追杀擒斩大贼首黄猫狸游四并广东大贼首萧细弟郭虎等二百九十一名颗俘获贼属一百三十三名口其间坠崖堕壑死者不可胜计夺囘水黄牛赃银鎗刀等物烧燬房屋五百余间余贼溃散复入流恩山冈等巢与诸贼合势亦被各贼杀死头目赖頥打手杨缘等一十四名次早各职分兵追勦指挥高伟推官胡宁道亦繇大丰领兵来会仍与前贼交锋大战擒斩首从贼犯巫姐旺等一百六十三名颗俘获贼属一百六名口余贼败走各又遯入广东交界黄蜡溪上下樟溪大山去讫又据金丰三圑哨委官指挥王铠李诚通判龚震等各呈称贼首詹师富等恃居可湖洞山寨聚粮守险势甚强固各职依奉会议分兵五路连日攻打生擒大贼首詹师富江嵩范克起罗招贤等四名余贼败走复入竹子洞等处大山嘴聚随又分兵追袭与贼连战擒首从贼犯范兴长等二百三十五名颗俘获贼属八十二名口夺囘被掳男妇五名口夺获牛马等物亦被各贼杀死老人胡文政一名戳伤乡夫叶永旺等五名又据指挥徐麒等呈称黄蜡溪上下漳溪与广东饶平县并本省永定县山界相连遵依约会广东官兵并金丰哨指挥韦鑑大溪哨推官胡宁道等于三月二十一日子时发兵齐至黄蜡广东义民饶四等领兵亦至㑹合我兵三路进攻贼出拒战甚锐我兵奋勇大噪而前擒斩首从贼犯温宗富等九十一名颗俘获贼属一十三名口余贼败走各兵乗胜追至赤石巖仍与大战良乆贼复大败又擒斩首从贼犯游宗成等一百四十六名颗俘获贼属九十名口又据中营委官指挥张钺百戸吕希良等呈称领兵追赶黄蜡溪等处逃贼至地名陈吕村遇贼拒战当阵擒斩首从贼犯朱老叔等六十六名颗俘获贼属八名口各另呈解到道转解审验纪功外续据委官知府钟湘呈称蒙调官兵先后两月之间攻破长富村等处巢穴三十余处擒斩首从贼犯一千四百二十余名颗俘获贼属五百七十余名口夺囘被虏男妇五名口烧燬房屋二千余间夺获牛马赃仗无算卽今脇从余党悉愿携带家口出官投首听抚安挿本职遵照兵部奏行勘合并廵抚都察院节行案牌事理出给吿示发委知县施祥县丞余道招抚脇从贼人朱宗王翁景璘等一千二百三十五名家口二千八百二十八名口俱经审验安挿复业缘繇呈报到道转呈到臣及据广东按察司分廵岭东道兵备佥事等官顾应祥等会呈遵依本院案验委官綂领军兵会同福建尅期进勦随奉本院进兵方略当卽遵依扬言班师一面出其不意从牛皮石岭脚隘等处分爲三哨皷噪竝进贼瞻顾不暇望风瓦解节据指挥杨昂王春通判徐玑陈策义官余黄孟等各报称于本年正月二十四等日尅破古材才害禾村大水山柖林等巢生擒大贼首张大背刘乌嘴萧干爻范端萧玉卽肃五显蓟钊苏瑢赖隆等并擒斩首从贼犯乗胜前进会同福建官军尅期夹攻间探知大伞贼徒溃围杀死指挥覃桓县丞纪镛等情当卽进兵策应各贼畏我兵势烧巢奔走生擒贼首罗圣钦余贼退入箭灌大寨合势乗险併力拒敌蒙委知县张戬督同指挥张天杰分哨繇别路进兵攻破白土村赤石巖等巢直捣箭灌大寨诸贼迎战我兵奋勇合击遂破箭灌当阵斩获首从贼犯共计二百二十四名颗俘获贼属八十四名口及牛马赃仗等物各寨贼党闻风奔窜巳散复聚愈相连结各设机险以死拒守各职綂兵分兵竝进于三月二十等日攻破水竹大重坑苦宅溪靖泉溪白罗南山等巢直捣洋竹洞三角湖等处前后大战十余生擒贼首温火烧张大背雷振蔡晟赖英等并擒斩贼犯共一千四十八名颗俘获贼属八百三十八名口夺获马牛赃银铜钱衣布器仗蕉纱等物前后共计生擒大贼首一十四名擒斩贼犯一千二百五十八名颗俘获贼属九百二十二名口夺获水黄牛马一百三十九头匹赃仗衣布等物共二千一百五十七件疋葛蕉纱九十六觔一两赃银三十二两四钱八分铜钱一百四十二文各开报到道收审缘繇呈报前来卷查先爲急报贼情事准兵部咨该本部题巳经福建广东总鎭廵按等衙门都御史陈金御史胡文静等会议区处各该守廵兵备等官钦遵整备粮饷起调军兵约会进勦间臣于本年正月十六日始抵赣州地方行事先于本月初三日于南昌地方据两省各官呈禀师期不同事体叅错诚恐彼此推调致误军机当臣备遵该部咨来事理具开进兵方略行仰各官协同上紧密切施行去后续据福建右叅政等官艾洪等会呈指挥覃桓县丞纪镛被大伞贼衆突出马䧟㴱泥被伤身死及据各哨呈称贼寨险恶天气渐暄我兵遭挫贼势日甚乞要奏添狼兵候秋再举备呈到臣叅看得各官顿兵不进致此败衂显是不奉节制故违方略及照奏调狼兵非惟日久路遥缓不及事兼恐师老财费别生他虞且胜败繇人兵贵善用当此挫折各官正宜协愤同奋因败求胜岂可輙自退阻倚调狼兵坐失机会臣当日卽自贑州起程亲率诸军进屯长汀上杭等处一面督令各官密照方略火速进勦立功自赎敢有支吾推调定以军法论处一面查勘失事缘繇另行叅奏间随据各呈捷音到臣叅照闽广贼首詹师富温火烧等恃险从逆已将十年党恶聚徒动以万计鼠狐得肆跳梁蛇豕渐无纪极劫剽焚驱数郡遭其荼毒转输征调三省爲之骚然臣等奉行诛勦三月之内遂克歼取渠魁扫荡巢穴百姓解倒悬之苦列郡获再生之安此非朝廷威德庙堂成算何以及此及照福建领兵各官始虽疎于警备稍损军威终能戮力协谋大致克捷论过虽有计功亦多其间福建如佥事胡琏叅政陈策副使唐泽知府钟湘广东如佥事顾应祥都指挥佥事杨懋知县张戬才调俱优劳勋尤着伏乞俯从惟重之典以作敢战之风除将二省兵快量畱防守其余悉令归农及将功次另行勘报外原系捷音事理爲此具本题奏闽广之捷得力在不调狼兵速决进勦然必要识透情形机权在我方可否则侥倖成功鲜不坏矣申明赏罚以励人心疏据江西按察司整饬兵备带管分廵岭北道副使杨璋呈伏覩大明律内该载失误军事条领兵官巳承调遣不依期进兵策应若承差吿报军期而违限因而失误军机者竝斩从军违期条若军临敌境託故违期三日不至者斩主将不固守条官军临阵先退及围困敌城而逃者斩此皆罚典也及查得原拟直隷山东江西等处征勦流贼陞赏事例一人并二人爲首就阵擒斩以次剧贼一名者五两二名者十两三名者陞实授一级不愿者赏十两阵亾者陞一级俱世袭不愿者赏十两擒斩从贼六名以上至九名者止陞实授二级余功加赏不及六名除陞一级之外扣算赏银三人四人五人以上共擒斩以次剧贼一名者赏银十两均分从贼一名者赏五两均分领军把总等官自斩贼级不准陞赏部下获功七十名以上者陞署一级五百名者陞实授一级不及数者量赏一人捕获从贼一名者赏银四两二名者赏八两三名者陞一级以次剧贼一名者陞署一级俱不准世袭不愿者赏五两此皆赏格也赏罚如此宜乎人心激劝功无不立然而有未能者葢以赏罚之典虽备然罚典止行于叅提之后而不行于临阵对敌之时赏格止行于大军征勦之日而不行于寻常用兵之际故也且以岭北一道言之四省连络盗贼渊薮近年以来如贼首谢志珊高快马黄秀魁池大鬓之属不时攻城掠乡动辄数千余徒毎毎督兵追勦不过遥爲声势俟其解围退散卒不能取决一战者以无赏罚爲之激劝耳合无申明赏罚之典今后但遇前项贼情领兵官不拘军衞有司所领兵衆有退缩不用命者许领兵官军前以军法从事领兵官不用命者许总綂兵官军前以军法从事所綂兵衆有能对敌擒斩功次或赴敌阵亾从实开报覆勘是实转达奏闻一体陞赏至苦生擒贼徒鞫问明白即时押赴市曹斩首示泉度使人知警畏亦与见行事倒决不待时无相悖戾如此则赏罚旣明人心激励盗贼生发得以卽时扑灭粮饷可省事功可见矣具呈到臣卷查三省盗贼二三年前总讣不过三千有余今据各府州县兵备守备等官所报已将数万葢已不啻十倍于前臣尝㴱求其故询诸官僚访诸父老采诸道路验诸田野皆以爲盗贼之日滋繇于招抚之太滥招抚之太滥繇于兵力之不足兵力之不足繇于赏罸之不行诚有如副使杨璋所议者臣请因是爲陛下略言其故盗贼之性虽皆兇顽固亦未尝不畏诛讨夫唯爲之而诛讨不及又从而招抚之然后肆无所忌葢招抚之议但可偶行于无辜脇从之民而不可常行于长恶怙终之宼可一施于囘心向化之徒而不可屡施于随招随叛之党南赣之盗其始也被害之民恃官府之威令犹或聚衆而与之角鸣之于官而有司者以爲旣招抚之则皆置之不问盗贼习知官府之不彼与也益从而雠脇之民不任其苦知官府之不足恃亦遂靡然而从贼繇是盗贼益无所畏而出劫日频知官府之必将巳招也百姓益无所恃而从贼日衆知官府之必不能爲巳地也夫平良有冤苦无伸而盗贼乃无求不遂爲民者困征输之剧而爲盗者获犒赏之勤则亦何苦而不彼从乎是故近贼者爲之战守远贼者爲之乡导处城郭者爲之交援在官府者爲之间谍其始出于避祸其卒也从而利之故曰盗贼之日滋繇于招抚之太滥者此也夫盗贼之害神怒人怨孰不痛心而独有司者必欲招抚之亦岂得巳哉诚使强兵悍卒足以歼渠魁而荡巢穴则百姓之愤雪地方之患除功成名立岂非其所欲哉然而南赣之兵素不练养类皆脆弱骄惰毎遇征发追唿拘摄旬日而始集约束赍遣又旬日而始至则贼巳稇载归巢矣或犹遇其未退望贼尘而先奔不及交锋而已败以是御宼犹驱羣羊而攻勐虎也安得不以招抚爲事乎故凡南赣之用兵不过文移调遣以苟免坐视之罚应名勦捕聊爲招抚之媒求之实用断有不敢何则兵力不足则勦捕未必能克勦捕不克则必有失律之咎则必征调日䌓督责日至纠举论劾者四面而起往往坐是而至于落职败名者有之招抚之策行则可以安居而无事可以无调发之劳可以无戴罪杀贼之责无地方多事不得迁转之滞夫如是孰不以招抚爲得计是故宁使百姓之荼毒而不敢出一卒以抗方张之虏宁使孤儿寡妇之号哭顚连疾苦之无吿而不敢提一旅以忤反招之贼葢招抚之议其始也出于不得巳其卒也遂守以爲常策故曰招抚之太滥繇于兵力之不足者此也古之善用兵者驱市人而使战收散亾之卒以抗强虏今南赣之兵尚足以及数千岂尽无可用乎然而金之不止鼓之不进未见敌而亾不待战而北何者进而效死无爵赏之劝退而奔逃无诛戮之及则进有必死而退有幸生也何苦而求必死乎吴起有云法令不明赏罚不信虽有百万何益于用凡兵之情畏我则不畏敌畏敌则不畏我今南赣之兵皆畏敌而不畏我欲求其用安可得乎故曰兵力之不足繇于赏罚之不行者此也今朝廷赏罚之典固未尝不具但未申明而举行耳古者赏不踰时罚不后事过时而赏与无赏同后事而罚与不罚同况过时而不赏后事而不罚其亦何以齐一人心而作兴士气是虽使韩白爲将亦不能有所成况如臣等腐儒小生才识昧劣而素不知兵者亦复何所冀乎议者以南赣诸处之贼连络数郡蟠据四省非奏调狼兵大举夹攻恐不足以扫荡巢穴是固一说也然臣以爲狼兵之调非独所费不赀兼其所过残掠不下于盗大兵之兴旷日持乆声势彰闻比及举事诸贼渠魁悉已逃遯所可得者不过老弱脇从无知之民于是乎有横罹之惨于是乎有妄杀之弊班师未几而山林之间复巳唿啸成羣此皆往事之巳验者臣亦近拣南赣之精锐得二千有余部勒操演略有可观诚使得以大军诛讨之赏罚而行之平时假臣等以便宜行事不限以时而唯成功是责则比于大军之举臣窃以爲可省半费而收倍功臣请以近事证之臣于本年正月十五日抵赣卷查兵部所咨申明律例今后地方但有草贼生发事情紧急该管官司卽便依律调拨官军乘机勦捕应合会捕者亦就调发策应但系军情火速差人申奏敢有迟延隐匿廵抚廵按三司官卽便叅问依律罢职充军等项发落虽不系聚衆草贼但系有名强盗肆行劫掠贼势兇恶或白昼拦截或明火持杖不拘人数多少一面设法缉捕卽时差人申报合干上司并具申本部知会处置如有仍前朦胧隐蔽不卽申报以致聚衆滋蔓贻患地方从重叅究决不轻贷等因题奉钦依备行前来时以前官乆缺未及施行臣卽刋印数千百𥿄通行所属布告远近未及一月而大小衙门以贼情来报者接踵亦遂屡有斩获一二人或五六人七八人者何者兵得随时调用而官无观望掣肘则自然无可推託逃避思効其力繇此言之律例具存前此唯不申明而举行耳今使赏罚之典悉从而申明之其获効亦未必不如是之速也伏望皇上念贼盗之日炽哀民生之日蹙悯地方荼毒之愈甚痛百姓冤愤之莫伸特勑兵部俯采下议特假臣等令旗令牌使得便宜行事如是而兵有不精贼有不灭臣等亦无以逃其死夫任不专权不重赏罚不行以致于偾军败事然后选重臣假以总制之权而往拯之纵善其后巳无救于其所失矣臣才识浅昧且体弱多病自度不足以办此行从陛下乞骸骨苟全余喘于林下但今方待罪于此心知其弊不敢不爲陛下尽言陛下从臣之请使后来者得効其分寸收讨贼之功臣亦得以少逭死罪于万一此文成成功之大机要钦奉勑谕切责失机官员通行各属照得本院于本年六月十五日节该钦奉勑近该廵按福建监察御史程吕奏今年正月内被漳州南靖地方流贼杀死领军指挥覃桓县丞纪镛射死军人打手一十五名叅称指挥高伟叅政陈策艾洪副使唐泽佥事胡琏都指挥李胤失机误事俱各有罪及称尔膺兹重寄责亦难辞等因下兵部议谓前项贼情自去年七月巳勑彼处抚廵等官相机抚勦日乆未见成功今反堕贼计䘮师失事欲将高伟陈策等姑免提问各令住俸戴罪杀贼并降勑切责令尔立効赎罪朕皆从之勑至尔宜亲诣潮漳二府地方申严号令详审机宜督同守廵领军等官调集官军民快打手人役儹运粮饷指授方略随贼向往设法勦捕其福建广东江西官员悉听尔节制有急督令互相策应约会夹攻不许自分彼此执抝误事如有不用命及迟误供军者宜照原奉勑内事理径自拏问施行事有应与两广并江西廵抚等官议处者公同计议而行务要处置得宜贼徒殄灭以靖地方钦此钦遵外照得本院于本年正月十六日抵赣莅事当据福建叅政陈策佥事胡琏等呈爲急报贼情事巳经密具方略行各官遵照约会广东官兵克期夹攻随据各官呈称指挥覃桓县丞纪镛在广东大伞地方遇贼突出抵战身死又称象湖可塘等寨系极高绝险自来官兵所不能攻乞添调狼兵俟秋再举等因到院叅看各官顿兵不进致此败衂显是不奉节制故违方略正宜协愤同奋因败求胜岂可輙自退阻倚调狼兵坐失机会本院卽于当日选兵二千自赣起程进屯汀州一面督令各官密照方略火速进勦立功自赎一面查勘失事缘繇另行叅奏间随据各官续呈遵奉本院𥿄牌密谕佯言犒衆班师乗贼怠弛衔枚直捣攻破象湖等寨又经行令各官乗此胜锋速攻可塘破竹之势不可复缓仍一面分兵摉擒余猾毋令复聚爲姦夲院亦自汀州进军上杭期至贼寨亲自督战随据各官复呈爲捷音事开称攻破巢穴三十余处擒斩首从贼人一千四百二十余名颗俘获贼属五百七十余名口烧燬房屋二千余间夺获牛马赃仗无算卽今余党悉愿听抚出给告示招抚得脇从贼人一千二百三十五名家口二千八百二十八名口乞要班师等因巳经具本奏报去后今奉勑谕切责不胜惶恐待罪然犹幸其因人成事偶获收功愧虽难当罪或可免随又访得各贼徒党尚多逃遁诸巢余蘗又复萌芽果尔则忧患方兴罪累日重㴱思其故恐是各官急于成功不能扫荡或是惮于乆役爲此隐瞒本院闻此实切惭惧卽欲遵奉勑谕事理亲至漳州体勘查处但今南赣盗贼猖獗方奉钦依夹勦师期紧迫军马钱粮必须调度势难远出又前项事情出于传闻未委虚的合行查勘爲此仰抄捧囘司照依备奉勑谕及查照先今案验内事理卽委本司公正堂上官一员会同守廵该道官亲诣漳州地方督同知府等官将巳破贼巢逐一查勘前项强贼曾否尽绝所获贼首是否眞正徒党有无逃遁余蘖有无萌芽是否各官苟且隐瞒惟复别贼各另生发若贼首果巳擒获巢穴果巳扫荡是实取具各官不致遗患重甘结状具繇呈来如或有所规避欺蔽俱要明白声说以凭叅究施行若有脱漏残党或是别项流贼乘间啸聚事出意外亦要从实开报就将防勦机宜作急议处停当相机行事一面呈来定夺无得畏难推咎以致贻患地方攻治盗贼二䇿疏担江西按察司整饬兵备带管分廵岭北道副使杨璋呈奉臣批据南安府申大庾县报正德十二年四月内被輋贼四百余人前来打破下南等寨续被上犹横水等贼七百余徒截路打寨劫杀居民又据南康县报輋贼一伙突来龙句保虏劫居民续被輋贼三百余徒突来坊民郭加琼等家掳捉男妇八十余口耕牛一百余头又有輋贼一阵虏劫上长龙乡耕牛三百余头男妇子女不知其数又据上犹县申被横水等村輋贼纠同逃民四散虏劫人财续据三门总甲萧俊报輋贼与逃民约有数百在于地名梁滩虏牵人牛本月十六日准本县捕盗主簿利昱牃报輋贼劫打头里茶坑等处驻札未散巳关綂兵官县丞舒富等前去追勦贼巳退囘横水等巢去讫各申本院批兵备道议处囘报案照四月初五日据南康府呈同前事彼时本院见在福建漳州督兵未囘未知前贼向往行查未报续据龙南县禀被广东浰头等处强贼池大鬓等三千余徒突来攻围总甲王受寨所又经会委义官萧承调兵前去㑹勦随据本县呈前贼退去讫等因又查得先据南康县申称上犹贼首谢志珊纠合广东贼首高快马綂衆二千余徒攻围南康县治杀损官兵已经议委知府邢珣等查勘失事缘繇呈报外续该兵部题咨廵抚都御史孙燧会同南赣都御史王守仁将前项贼犯谢志珊等量调官军设法勦捕务期尽絶应该会同两广鎭廵官行事照例约会施行题奉钦依转行查勘前贼见今有无出没及曾否集有兵粮相度机宜卽今可否勦捕惟复应㑹两广调集军马待时而动务要查议明白处置停当具繇呈报仍督各该地方牢固把截用心防守以备不虞等因随奉本院案验议照前贼连络三省盘据千里必须三省之兵克期竝进庻可成功但今湖广巳有偏桥苗贼之征广东又有府江徭徸之伐虽欲约㑹夹攻目今巳是春㴱雨水连绵草木茂盛非惟缓不及事抑且虚糜粮饷合无一面募兵练武防守愈严积谷贮粮军需大备告招者俯顺其情暂且招安肆恶者乗其间隙量捣其穴候三省约会停当然后大举庻有备无患事出万全通行呈详去后今奉前因随会同分守左叅议黄宏守备都指挥同知王泰查勘得南安府所属大庾南康上犹三县除贼巢小者未讣其大者总计三十余处有名大贼首有谢志珊志海志全杨积荣赖文英蓝瑶陈曰能蔡积昌赖文聪刘通刘受萧居谟陈尹诚简永广蔡积爱蔡西薛文高洪祥徐蕐张祥刘淸才谭曰眞苏景祥蓝淸奇朱积厚黄金瑞蓝天凤蓝文亨钟鸣钟法官王行雷明聪唐洪刘元满所綂贼衆约有八千余徒且与湖广之桂阳桂东鱼黄聂水老虎神僊秀才等巢广东之乐昌巢穴相联盘据流劫三省爲害多年赣州之龙南因与广东之龙川浰头贼巢接境被贼首池大鬓大安大升纠合龙南贼首黄秀魁赖振禄钟万光王金巢钟万贵古兴凤陈伦钟万璇杜思碧孙福荣黄万珊黄秀珏罗积善王金曾子奈王金奈王洪罗凤璇黎用璇黄本瑞郑文钺陈秀玹陈珪刘经蓝斌黄积秀等所綂贼衆约有五千余徒不时越境流劫信丰龙南安远等县巳经夹攻三次俱被漏网所据前贼占据居民田土数千万顷杀虏人民尤难数计攻围城池敌杀官兵焚烧屋庐姦汚妻女其爲荼毒有不忍言神人之所共怒天讨所当必加者也今闻广湖二省用兵将毕夹攻之举亦惟其时但㴱山茂林东奔西窜兼之本道兵粮寡弱必须那借京库折银三万余两动调狼兵数千前来协力约会三省竝进夹攻庻可噍类无遗等因又据广东乐昌县知县李增禀称本年二月内有东山贼首高快马等八百余徒在地名柜头村行劫又据乳源县禀报贼徒千余在洲头街等处打劫备申照详及据湖广整饬郴桂等处兵备副使陈璧呈称本年二月内据黄砂保走报广东强贼三百余徒突出攻劫又据宜章所飞报乐昌县山峒苗贼二千余衆出到九阳等处摉山捉人未散又报东西二山首贼发票会集四千余徒声言要出桂阳等处攻城又报江西长流等峒輋贼六百余徒又一起四百余徒各岀劫掠及据桂东县申报强贼一起七百余徒前到本县杀人祭旗捉掳男妇未散又据桂阳县报强贼六百余徒声言要来攻寨等因各禀报到道看得前项苗贼四山会集报到之数将及万余我兵寡弱防守尚且不足敌战将何以支况郴桂所属永兴等县原无城池防守地方重计实难爲处伏望轸念荼毒请军追捕等因又据郴州桂阳县申本县四面俱系贼巢正德三年以来贼首龚福全等作乱杀死守备都指挥邓旻虽蒙征勦恶党犹存正德七年兵备衙门计将贼首龚福全招抚给与冠带设爲徭官贼首高仲仁李宾黎稳梁景聪扶道全刘付兴李玉景陈宾李聪曹永通谢志珊给与衣巾设爲老人未及两月巳出要路劫杀军民动辄百千余徒号称高快马游山虎金钱豹过天星密地蜂总兵等名目随处流劫正德十一年七月内龚福全张打旗号僭称延溪王李宾黎稳梁景聪僭称总兵都督将军名目各穿大红虏民擡轿展打凉伞摆列头踏响器其余傜贼俱乘马匹千数余徒出劫乐昌及江西南康等县拒敌官军后蒙抚谕将贼首高仲仁李宾给与冠带重设徭官未宁半月仍前岀劫本年正月十六日一起八百余徒出劫乐昌县虏捉知县韩宗尧劫库劫狱又一起七百余徒打劫生员谭明浩家一起六百余徒从老虎等峒出劫一起五百余徒从兴宁等县出劫切思前贼阳从阴背随抚随叛目今徭贼万余聚集山峒声言要造吕公大车攻打州县城池官民徬呈乞转达请调三省官军夹勦等情各备申到臣除备行江西广东湖广三省该道守廵兵备守备等官严督各该府州县所掌印廵捕廵司把隘隄备等官起集兵快人等加谨防御相机截捕去后查得先因地方盗贼日炽民被荼毒窃计兵力寡弱旣不足以防遏贼势事权轻挠复不足以齐一人心乞要申明赏罚假臣等令旗令牌使得便宜行事庻几举动如意而事功可成巳经具题间今复据各呈申前因臣等叅看得前项贼徒恶贯巳盈神怒人怨譬之疽痈之在人身若不速加攻治必至渍肺决肠然而攻治之方亦有二说若陛下假臣等以赏罚重权使得便宜行事期于成功不限以时则兵衆旣练号令旣明人知激励事无掣肘可以伸缩自繇相机而动一寨可攻则攻一寨一巢可扑则扑一巢量其罪恶之浅㴱而爲抚勦度其事势之缓急以爲后先如此亦可以省供馈之费无征调之扰日剪月削使之澌尽灰灭此则如昔人拔齿之喻日渐动摇齿拔而儿不觉者也然而今此下民之情莫不欲大举夹攻以快一朝之忿葢其怨恨所激不复计虑其他必须南调两广之狼达西调湖湘之土兵四路竝进一皷成擒庻㡬数十年之大患可除千万人之积冤可雪然此以兵法十围五攻之例计贼二万须兵十万日费千金殆于道路不得操事者七十万家积粟料财数月而事始集刻期举谋又数月而兵始交声迹彰间贼强者设险以拒敌黠者挟类而㴱逃迨于锋刅所加不过老弱脇从且狼兵所过不减于盗转输之苦重困于民近年以来江西有姚源之役疮痍甫起福建有汀漳之宼军旅未旋府江之师方集于两广偏桥之讨未息于湖湘兼之抒轴已空种不入土而营建所输四征未已诛求之刻百岀方新若复加以大兵民将何以堪命此则一拔去齿而儿亦随毙者也夫繇前之说则如臣之昧劣实惧不足以堪事必择能者任之而后可若大举夹攻诚可以分咎而薄责然臣不敢以身诛而废国议惟陛下择其可否断而行之缘系地方紧急贼情事理爲此具本请旨申明赏罚一疏先生巳挈平贼要领故此累奏三省之报只举前说申明之此是见得定处申明便宜勑谕节该钦奉勑广东淸远从化后山等处与尔所辖南韶等府壤地相接事体互相有关近该彼处鎭廵官奏称盗贼生发师行有日如遇彼处行文征兵协勦亦要随卽发兵前去防勦应援以收全功毋得自分彼此致失事机钦此钦遵照得南雄府界连南赣大庾信丰龙南等县而惠州河源兴宁亦各逼近贼巢俱系紧关奔遯濳匿之处进攻防截之路访得前贼爲患日乆虽奉成命征兵协勦诚恐贼计狡猾诈变东追则西窜南捕则北奔若不早爲查处未免有悞军机爲此仰抄案囘司㑹同三司掌印及各该守廵兵备等官上紧调集兵粮听候尅期防勦并将应勦贼巢通行查出行拘熟知地利险易乡导责令畵图贴说要见某处贼巢连近某处乡落某巢界抵某处系是良善村寨某处系是善恶相兼某处平坦可以直捣某处险阻可以把截某处系贼必遁之路可以设伏邀击某处贼所不备可以间道掩扑何处官军可以起调何官可以委用可以监綂粮饷何处措办住札何处听候各要查处停当备繇马上差人飞报本院以凭遵照钦奉勑谕与各该鎭廵官计议而行其有军中一应进止机宜亦要明白呈报毋分彼此致有疎虞国典具存罪难容恕仍呈总督鎭守廵按衙门知会量地选军任官运饷四者军政之大要使有地方之责者能时时讲求又何忧多事哉欲措办于临时之申饬必茫无以应矣兵符节制先据该道具呈计处武备以便经乆事议将原选听调人役如宁都杀手廖仲器之属尽行查出顶补各县选退机兵通拘赣城操演以备征调巳经批仰施行去后看得习战之方莫要于行伍治衆之法莫先于分数所据各兵旣集部曲行伍合先预定爲此仰抄案囘道照依定去分数将调集各兵毎二十五人编爲一伍伍有小甲五十人爲一队队有总甲二百人爲一哨哨有长协哨二人四百人爲一营营有官有叅谋二人一千二百人爲一阵阵有偏将二千四百人爲一军军有副将偏将无定员临事而设小甲于各伍之中选材力优者爲之总甲于小甲之中选材力优者爲之哨长于千百戸义官之中选材识优者爲之副将得以罚偏将偏将得以罚营官营官得以罚哨长哨长得以罚总甲总甲得以罚小甲小甲得以罚伍衆务使上下相维大小相承如身之使臂臂之使指自然举动齐一治衆如寡庻几有制之兵矣编选旣定仍毎伍人给一牌备列同伍二十五人姓名使之连络习熟谓之伍符毎队各置两牌编立字号一付总甲一藏本院谓之队符毎哨各置两脾编立字号一付哨长一藏本院谓之哨符每营各置两牌编立字号一付营官一藏本院谓之营符凡遇征调发符比号而行以防姦伪其诸缉养训练之方旗皷进退之节皆要逐一讲求务济实用以收成绩事完备造花名手册送院以凭查考发遣管子作内政以寄军令只是部署分明最简易亦最联络而要领在得递下相罚预整操练案照先经批仰将听调人役查拘操演以备征调卽今兵威士气巳觉渐有可观但各色人内尚有遗才亦合通拘操演看得龙南等县捕盗老人叶秀芳等部下兵衆亦多经战阵况各役向化日乆皆有竭忠报効之心但其勇力虽有而节制未谙向慕虽诚而情意未洽一时调用亦恐兵违将意将拂士情信谊旣未交孚心志岂能齐一爲此仰抄案囘道通将所属向化义民人等悉行查出照依先行定去分数行令各选部下骁勇之士多者二三百人少者一百人或五十人顺从其便分定班次各役若无别故自行綂领或有事故相妨许令推选亲属爲衆所服者代领前来赣城皆于敎塲内操演除耕种之月放令归农其于农隙俱要轮班上操仍于敎塲起葢营房使各有栖息之地人给口粮使皆无供馈之劳効有功勤者厚加犒赏违犯约束者时与惩戒如此则号令素习自然如身臂手指之便恩义素行自然兴父兄子弟之爱居则有礼动则有威以是征诛将无不可矣此法各处宜行选募将领牌看得所属地方盗贼充斥一应抚勦事宜各该兵备等官旣以地方责任势难频来面议若专以公文往来非惟事情不能该悉兼恐机宜多致泻漏爲此牌仰郴州兵备道卽于所属军衞有司官或义官耆老推选素有胆略才堪将领熟知贼寨险夷备晓盗情向背忠愼周密可相信任者一二人前来军门凡遇地方机务卽与密切商度往来计议庻㡬事可周悉机无疎虞必要该道愼选得人后可否则反害乃公事矣吿谕新民尔等各安生理父老敎训子弟头目人等抚缉下人俱要勤尔农业守尔门戸爱尔身命保尔室家孝顺尔父母抚养尔子孙无有爲善而不蒙福无有爲恶而不受殃母以衆暴寡毋以强凌弱尔等务兴礼义之习永爲良善之民子弟羣小中或有不遵敎诲出外生事爲非者父老头目卽与执送官府明正典刑一则彰明尔等爲善去恶之诚一则剪除茛莠免致延蔓贻累尔等良善吾今奉命廵抚是方惟欲尔等小民安居乐业共享太平所恨才识短浅虽怀爱民之心未有爱民之政近因督征象湖可塘诸处贼巢悉巳擒斩扫荡住军于此当兹春耕甚欲亲至尔等所居乡村面问疾苦又恐跟随人衆或致劳扰尔民特遣官耆论吿及以布疋颁赐父老头目人等见吾勤勤抚恤之心余人衆多不能遍及各宜体悉此意劝谕眞切读之令人感泣疏通盐法疏据江西按察司整饬兵备带管分巡岭北道副使杨璋呈据临江袁州等府万安泰和淸江宜春等县商民彭拱刘常郭闰彭秀连名状告正德六年蒙上司明文行令赣州府起立抽分盐厰告示商民但有贩到闽广盐货繇南雄府曾经折梅亭纳过劝借银两止在赣州府发卖者免其抽税愿装至袁临吉三府卖者毎十引抽一引闽盐自汀州过会昌羊角水广盐自黄田江九渡水来者未经折梅亭在赣州府发卖每十引抽一引愿装至袁临吉三府发卖毎十引又抽一引疏通四年官商两便正德九年十月内又蒙赣州府告示该奉勘合开称广盐止许南赣二府发卖其袁临吉不系旧例行盐地方不许越境以致数年广盐禁绝淮盐因怯河道逆流滩石险阻止于省城三府居民受其高价之苦客商阻塞买卖之源况广盐许于南赣二府发卖原亦不系洪武旧制乃是正綂年间爲建言民情事奉总督两广衙门奏行新例如蒙将广盐查照南赣事例照旧疏通下流发卖万民幸甚等因又据赣州府抽分厰委官照磨汪德进呈近奉勘令禁止广盐止许南赣发卖不许下流但赣州吉安地里相连水路不过一日之程今年夏骤雨泛涨虽有桥船阻隔水势汹恶冲㫁桥索以致奸商计乗水势聚积百船执持兇器用强越过后虽拏获数起问罪不过十之一二又有投托势要官豪夹带下流发卖者又有挑担䭾载从兴国赣县南康等处小路越过发卖者其弊多端不禁则违事例禁止则势所离行呈乞议处等因随查得正德六年十一月二十七日设立抽分厰起至正德九年五月终止共抽过税银四万八百四十余两续奉抚鎭衙门明文支发三省夹攻大帽山等处赏功军饷并犒劳过狼兵官军土兵口粮并取赴饶州征勦姚源军前应用及起造抽分厰厅浮桥修理城池买谷上仓预备赈济及遵巡抚军门批申借赣州卫官军月粮等项支过税银三万八千二百九十余两繇此观之则地方粮赏之用歳费不赀而仰给于商税独重前项商税所入诸货虽有而取足于盐利独多及查得近爲紧急贼情事该兵部题奉钦依转行议处停当具繇呈报该本道会同分守守备衙门议得贼首谢志珊有名大寨三十余处拥衆数万盘据三省巳经呈详转逹奏闻动调三省官兵㑹勦去后及议得本省动调官兵以三万爲率半年爲期粮饷等费约用数万查得赣州府库收贮前项税银除支用外止余二千九百余两又是节催起解赴部之数续收银两止有一千六百余两但恐不日命下尅期进勦军行粮食所当预处及查得广东所奏前项准行南赣二府贩卖果系一时权宜不系洪武年间旧例合无查照先年总制都御史陈金便宜事例一面行令前商许于袁临吉三府贩卖所收银两少爲助给一面行令议处以备军饷庻使有备无患不致临期缺乏候事少宁另行具题禁止等因据呈到臣看得赣南二府闽广喉襟盗贼渊薮卽今具题夹攻不日且将命下粮饷之费委果缺乏计无所措必须仰给他省但闻广东以府江之师库藏渐竭湖广以偏桥之讨称贷旣多亦皆自给不赡恐无羡余可推若不请发内帑未免重科贫民然内帑以营建方新力或不逮贫民则穷困巳极势难复征及照前项盐税商人旣已心服公私又皆两便亦所谓不加赋而财足不扰民而事办臣除遵照勅谕径自区画事理批行该道暂且照议施行候地方平定之日将抽过税银支用过数目另南赣擒斩功次疏据江西按察司整饬兵备带管分廵岭北道副使杨璋呈据綂兵等官南安府知府季斆呈解生擒大贼首一名陈曰能从贼林㫤等二十七名斩获首级十六颗俘获贼属男女十三名及马牛等物并开称捣过禾沙坑船坑石圳上龙狐狸朱雀黄石等贼巢七处烧死贼徒不计其数并房屋禾仓三百余间南康县县丞舒富呈解生擒大贼首一名钟明贵从贼曾能志等二十一名斩获首级四十五颗杀死未取首贼一百一十七名俘获贼属男女一十六名口及牛马骡等物并开称捣过石路坑白水峒𣏌州坑旱坑茶潭竹坝皮袍樟木坑等贼巢八处烧死贼徒三百四十六名并烧毁房屋禾仓四百七十余间赣县义官萧庾呈解生擒大贼首一名唐洪从贼蒲仁祥等六名斩获首级并射死贼徒一百三十八名烧毁贼巢房屋禾仓一百二十间及俘获牛羊器械等物并开称捣过长龙鸡湖杨梅新溪等处贼巢四处各缘繇到道随据统兵官员并乡导人等各呈称自本年正月蒙本院抚临以来募兵练卒各贼探知消息将家属妇女什物俱各寄屯山寨林木茂密之处其各精壮贼从昼则下山耕作夜则各遯山寨依奉本院方略于六月二十日子时各哨尅期进勦毎巢止有二三十人或四五十人看守巢穴见兵举火奋击俱各惊溃间有射伤药弩卽时身死堕于㴱巖及据县丞舒富义官萧庾各囘呈止有上犹县白水峒石路坑二巢南康县鸡湖一巢险峻巢内贼属颇多被兵四面放火攻进贼无出路烧死数多天明看视止存骸骨头面烧毁莫辨以此难取首级等因案照先爲紧急贼情事据上犹县申称四月间被輋巢贼徒不时虏掠耕牛人口请兵追勦乡民稍得莳挿今早谷将登又闻各巢修整战具出劫乞爲防遏庻得收割聊生等因并据县丞舒富及南安府呈大庾县申同前事该本道查得上犹县邻近巢穴则有旱坑茶潭𣏌州坑樟木坑石路坑白水峒竹坝川㘭阴木潭等巢南康县则有长龙鸡湖杨梅新溪等巢大庾县则有狐狸坑船坑禾沙坑石圳上龙朱雀黄石坑等巢多则三五百名少则七八十名合无将本院选集之兵委官綂领分投勦遏等因巳经呈奉本院批看得各贼名号日渐僣拟恶毒日加纵肆若果遂其姦谋得以乗虚入广其爲患害关系匪轻除密行南韶等府分兵防截外仰该道卽便部勒诸军定哨分委仍密召各巢附近被害如因之人堪爲乡导者前来分引各兵出城之时不得张扬今正当换班之月就令俱以下班爲名昼伏夜行尅期各至分地掩贼不备同时举事分领各官务要严密奋勇竭忠以副委託如或推奸误事及军士之中敢有后期退缩者悉以军法从事决不轻贷该道亦要亲帅重兵随后继进密屯贼巢要害处所相机接应以防不测一应机宜务须愼密周悉仍要严缉各兵所获眞正贼徒不许滥加良善等因遵奉綂领各兵刻期进勦及加谨防遏今据复呈前因通查得各哨共计生擒大贼首三名首从贼徒五十四名斩获首级六十八颗杀死射死贼徒二百四十余名烧死贼徒二百余名捣过巢穴一十九处烧燬房屋禾仓八百九十余间俘获贼属男女二十九名口水黄牛马骡羊一百四十四头匹只所据各该领兵等官所报擒斩之贼数固不多而巢穴巳空无可栖身积聚巳焚无可仰给就使屯集横水桶冈大巢将来人多食少大举夹攻爲力巳易等因转呈到臣卷查先据副使杨璋呈称据南安府并上犹等县及县丞舒富各呈申访得大贼首谢志珊号征南王紏率大贼首钟明贵萧规模陈曰能唐洪刘允昌等约会乐昌高快马等大修战具并造吕公车欲先将南康县打破闻知广东官兵尽调征勦府江就行乗虚入广等因巳经批仰该道部勒诸军酌量贼巢强弱派定哨分选委谋勇属官綂兵密召知因向导引领昼伏夜行刻定于六月二十日子时入各贼巢同时举火併力奋击务使噍类无遗去后今据前因覆勘得前项贼巢委果荡平殆尽蓄积委果焚燬无遗获功解报虽少杀伤烧死实多猖炽之势少摧不轨之谋暂阻居民得以秋获地方亦爲一宁此皆遵依兵部申明律例事理仰仗天威官兵用命之所致非臣之谋所能及也臣惟南赣之兵素不练养见贼而奔则其常态今各官乃能夜入贼巢奋勇追击在他所未爲可异之功于南赣则实创见之事及照副使杨璋区画赞理比于各官劳勚尤多今夹攻在迩伏乞皇上特加劝赏以作兴勇敢之风庻几日后大举臣等得以激励人心除将获功人员量加犒赏生擒贼徒监候审决首级枭示俘获贼属领养牛马赏给有功人贝查审的确造册奏缴外縁系斩获功次事理爲此具本题知得力仝在密召知因爲向导否则贸贸而趋鲜有不败然必要知人善任方不爲好所乗管子云凡主兵者必先审知地图轘辕之险滥车之水名山通谷经川陵丘阜之所在苴草林木蒲苇之所茂道里之远近城郭之大小名邑园殖之地必尽知之地形出入之相错者尽藏之然后不失地利然非密召知因爲乡导不能审知地利不用重赏不能得知因乡导之人不可不审察议南赣商税疏据江西按察司分巡岭北道兵备副使杨璋呈奉巡抚江西地方右副都御史孙燧案验备行各道兵备等官有地方重大军务益于政体便于军民果系应议事件卽便条列呈报以凭施行等因随据南安府呈缴本年春季分折梅亭抽分商税银若干不见开有某商人某货若干抽银若干中间不无任意抽报情弊及看得一季总数倍少于前原其所自葢因抽分官员止是典史仓官义民等项不惜名节惟嗜贪汚兼以官职卑微人心顽视以致过往客商或假称权要而挟放或买求官吏而带过及被店牙通同客商贾求书算以多作少以有作无奸弊百端卷查前项抽分创于巡抚都御史金泽一则甦大庾过山之夫一则济南赣军饷之用题奉钦依遵行年乆及查赣州龟角尾设立抽分厰建白于总制都御史陈金自正德六年十一月二十七日起至九年七月终止共抽过商税银四万二千六百八十六两六钱三分七毫五忽本省大帽山姚源华林盗贼四起大举夹攻一应军饷俱给于此竝未奏动内帑之积亦未科派小民之财以此而观则商税之有益地方多矣縁赣州之税正德十一年该给事中黄重奏称广货自南雄经南安折梅亭巳两税矣赣州之税不无重复已经勘明停止赣河之税近复大举夹攻军饷仰给全在折梅亭之税今所入如此非惟军饷无益实惟奸宄是资随会同分守左叅议黄宏议照得合将南安之税移干龟角尾抽分旣有分巡道之监临又有巡抚之綂驭访察数多奸弊自少其大庾县僱夫银两合令该县毎季具印信领状赴道批行赣州府支领支尽查算准令复支如此非惟大庾过岭之夫不缺而军饷之用大增合就会案呈详等因据呈到臣看得南赣二府商税皆因给军饷𥙿民力而设折梅亭之税名虽爲夫役而实以给军饷龟角尾之税事虽重军饷而亦以𥙿民力两税虽若二事其实殊途同归但折梅亭虽巳抽分而龟角尾不复致诘未免有税漏之弊若折梅亭旣已抽分而龟角尾又复致诘未免有畱滞之扰况监司旣远胥猾得以恣其侵渔头绪旣多彼此得以容其奸隙若革去折梅亭之抽分而总税于龟角尾则事体归一奸弊自消非但有资军饷抑且便利客商葢分虽异而于商税事体无岐纤毫转移之间而于民商利害相去倍蓰除臣钦遵节奉勑谕一应军马钱粮事宜俱听便宜区画事理将副使杨璋等所议令行该府一面查照施行外缘系地方事理爲此具本题知地方未尝无财不去用心筹算只是请内帑加赋税安能济事此只举商税一转移间而兵饷自足具见经济手添设平和县治疏据福建按察司兵备佥事胡琏呈奉本院批据漳州府呈准知府钟湘关据南靖县儒学生员张浩然等连名呈称南靖县治僻在一隅相离卢溪平和长乐等处地里遥远政敎不及小民㒺知法度不时劫掠乡村肆无忌惮酿成大祸今日动三军之衆合二省之威虽曰歼厥渠魁扫除党类此特一时之计未爲久远之规乞于河头中营处所添设县治引带汀潮喉襟淸宁人烟辏集道路适均政敎旣敷盗贼自息考之近日龙巖添设漳平而宼盗以靖上杭添设永定而地方以宁此皆明验今若添设县治可以永保无虞等情又据南靖县义民乡老曾敦立林大俊等呈称河头地方北与卢溪流恩山冈接径西南与平和象湖山接境而平和等乡又与广东饶平县大伞箭灌等乡接境皆系穷险贼巢两省民居相距所属县治各有五日之程名虽分设都图实则不闻政敎往往相诱出劫一唿数千所过荼毒有不忍言正德二年虽蒙綂兵勦捕未曾设有县治不过数月遗党复兴今蒙调兵勦抚虽少宁息诚恐漏网之徒复踵前弊呈乞添设县治以控制贼巢建立学校以移易风俗庻得乆安长治等因蒙漳南道督同本职与南靖县知县施祥带领耆民曾敦立等并山人洪钦顺等亲诣河头地方踏得大洋陂背山面水地势寛平周围量度可六百余丈西接广东饶平北联三团卢溪堪以建设县治合将南靖县淸宁新安等里漳浦县二三等都分割管摄随地粮差及看得卢溪枋头坂地势颇雄宜立廵简司以爲防御就将小溪廵简司移建仍量加编弓兵点选乡夫恊同廵逻遇有盗贼随卽扑捕再三审据通都民人合词执称南靖地方极临边境盗贼易生上策莫如设县况今奏凯之后军饷钱粮尚有余剰各人亦愿凿山採石挑土筑城砍伐树木烧造甎瓦数月之内工可吿成爲照南靖县相离卢溪等处委的窎远难以隄防管束今欲于河头添设县治枋头坂移设廵简司外足以控制饶平隣境内足以压服卢溪诸巢又且民皆乐从不烦官府督责诚亦一劳永逸事颇相应具呈到道呈乞照详等因奉批看得开建县治控制两省徭寨以奠数邑民居实亦一劳永逸之图但未经查勘奏请仍仰该道会同始议各官再行该府拘集父老子弟及地方新旧居民审度事体斟酌利害如果远近无不称便军民又皆乐从事巳举兴势难中辍卽便具繇呈来以凭奏请定夺仍一面俯顺民情相度地势就于建县地内预行区画街衢井巷务要均适端方可以永乆无弊听从愿徙新旧人民各先占地建屋任便居住其县治学较仓塲及一应该设衙门姑且规畱空址待奏准命下之日以次建立仍一面通行鎭廵等衙门公同会议此系设县安民地方重事各官务要计处周悉经画审当毋得苟且雷同致贻后悔批呈作急勘报等因依蒙拘集坊郭父老及河头新旧居民再三询访各交口称便有地者愿归官丈量以建城池有山者愿听上砍伐以助木石有人力者又皆忻然相聚挑筑土基业巳垂成惟恐上议中止下情难遂等情具呈到臣爲照建立县治固系御盗安民之长策但当大兵之后继以重役窃恐民或不堪臣时督兵其地亲行访询父老诹咨道路衆口一词莫不举手愿望倾心乐从旦夕皇皇惟恐或阻臣随遣人私视其地官府未有敎令先巳伐木畚土杂然竝作褁粮趋事相望于道究其所以皆缘数邑之民积苦盗贼设县控御之议父老相沿巳乆人心冀望甚渴皆以爲必顺如此而后百年之盗可散数邑之民可安故其乐事劝工不令而速臣观河头形势实系两省贼寨咽喉今象湖可塘大伞箭灌诸巢虽巳破荡而遗孽残党亦宁无有逃遯山谷者旧因县治不立征勦之后浸复归据旧巢乱乱相承皆原于此今诚于其地开设县治正所谓抚其背而扼其喉盗将不解自散行且化爲善良不然不过年余必将复起其时再聚两省之兵又糜数万之费图之巳无及矣臣窃以爲开县治于河头以控制羣巢于势爲便虽使民甚不欲犹将强而从之况其祝望欣趋若此亦何惮而不爲至于移廵司于枋头坂亦事势有不容巳葢河头者诸巢之咽喉枋头者河头之唇齿势必相须兼其事体巳有成规不过迁移之劳所费无几臣等皆已经画区处大略巳备不过数月可无督促而成民之所未敢擅爲者惟县治学较须命下之日乃举行耳伏愿陛下俯念一方荼毒之久㴱惟百姓永远之图下臣等所议于该部採而行之设县之后有不如议臣无所逃其责今新抚之民羣聚于河头者二千有余皆待此以息其反侧若失今不图衆心一散不可以复合事机一去不可以复追后有噬脐之悔徒使臣等得以爲辞然巳无救于事矣缘系添设县治永保地方事理爲此具本请旨自设县以来此地冠葢相望家诗书而戸礼乐葢彬彬称化国哉先生此举不特可以弥盗亦可以变俗允爲后事之师批广东韶州府畱兵防守申看得本院募兵选士欲弭盗安民正恐地利不能齐一措置或有未周故期各官酌量润色务求尽善可乆今据该府各县所呈非惟不能弭盗而适以启盗非徒不能安民而又以扰民此岂本院立法之初意哉行仰各县掌印官务体本院立法不得巳之意各要酌量事势通融审处苟无不尽之心自无难处之事兵法谓守则不足攻则有余今各县所畱之兵止于防守而兵备所选之士将以勦袭防守之兵虽老弱皆可以备数而张威勦袭之士非精锐不可以摧锋而䧟阵况各县所畱尚有三分之二而兵备所取止得三分之一其于大势未便亏损今取三分之一而遂以爲地方不复可守假使原数止此亦将别无措置之方耶又况勦袭之兵旣集则兵威日振声东击西倐来忽往贼将瞻前顾后自然不敢轻出各县防守愈易爲力此于事理亦皆明白易见各官类皆狃于因循惮于振作惟知取私便之爲利而不知妨大计之爲害宜各除去偏小之见共爲公溥之谋若复推调迟延夹攻在迩巳经奏有成命苟误军机定以军法从事与王晋溪司马书前月奏㨗人去曾渎短启计巳逹门下守仁才劣任重大惧覆餗爲荐扬之累近者南赣盗贼虽外若稍定其实譬之疽痈但未溃决至其恶毒则固日㴱月积将渐不可瘳治生等固庸医又无药石之备不过从㫄抚摩调䕶以纾目前自非老先生发鍼下砭指示方药安敢轻措其手冀百一之成前者申明赏罚之请固来求鍼砭于门下不知老先生肻赐俯从卒授起死囘生之方否也近得輋中消息云将大举乗虚人广葢两广之兵近日皆聚府江生等恐其声东击西亦已密切布置将爲先事之圃但其事隐而未露不敢显言于朝然又不敢不以闻于门下且闻府江不久班师则其谋亦将自阻大抵南赣兵力极爲空踈近日稍加募选训练始得三千之数然而粮赏之资则又百未有措若夹攻之举果行则其势尤爲窘迫欲称贷于他省则他省各有军旅之费欲加赋于贫民则贫民又有从盗之虞惟赣州虽有盐税一事迩来旣奉戸部明文停止但官府虽有禁止之名而奸豪实窃私通之利又盐利下通于三府皆民情所㴱愿而官府稍取其什一亦商人所悦从用是輙因官僚之议仍旧抽放葢事机窘迫势不得巳然亦不加赋而财足不扰民而事办比之他图固犹计之得者也今特具以闻奏伏望老先生曲赐扶持使兵事得赖此以济实亦地方生灵之幸生等得免于失机误事之诛其爲感幸尤㴱且大矣自非老先生体国忧民之至何敢毎事控聒若此伏冀垂照不具与王晋溪司马书守仁始至赣卽因闽㓂猖獗遂徃督兵故前者渎奉谢启极爲草略迄今以爲罪闽㓂之始亦不甚多大军旣集乃连络四面而起几不可支今者偶获成功皆赖庙堂德威成算不然且不免于罪累矣幸甚守仁腐儒小生实非可用之才葢未承南赣之乏巳尝告病求退后以托疾避难之嫌遂不敢固请黾勉至此实恐得罪于道德负荐举之盛心耳伏惟终赐指敎而曲成之幸甚幸甚今闽㓂虽平而南赣之㓂又数倍于闽且地连四省事权不一兼之勑㫖又有不与民事之说故虽虚拥巡抚之名而其实号令之所及止于赣州一城然且尚多牴牾是亦非皆有司者敢于违抗之罪事势使然也今爲南赣止可因仍坐视稍欲举动便有掣肘守仁窃以南赣之巡抚可无特设止存兵僃而綂于两广之总制庻几事体可以归一不然则江西之巡抚虽三省之务尚有牵碍而南赣之事犹可自专一应军马钱粮皆得通融裁处而预爲之所犹胜于今之巡抚无事则开䨇眼以坐视有事则空两手以待人也夫弭盗所以安民而安民者弭盗之本今责之以弭盗而使无与于民犹专以药不攻病而不复门其飮食调适之宜病有日增而巳矣今巡抚之改革事体关系或非一人私议之间便可更定惟有申明赏罚犹可以稍重任使之权而因以略举其职故今輙有是奏伏惟特赐採择施行则非独生一人得以稍逭罪戮地方之困亦可以少苏矣非恃道谊㴱爱何敢冐凟及此万冀鉴恕不宣阳明先生经济集卷一终临海后学王立凖较梓阳明先生集要阳明先生集要经济编卷第二阳明先生集要经济编卷二同邑后学施邦曜重编江右后学曾樱叅订议夹勦兵粮疏准兵部咨该本部题职方淸吏司案呈奉本部送兵科抄出廵抚湖广地方兼赞理军务都察院右副都御史秦金题称会同廵按御史王度督同都布按三司掌印署都指挥佥事文恭左布政使周秀凤副使恽巍等议照湖广郴桂等处所属地方与广东乐昌江西上犹等处县徭贼密迩联络彼处有名贼首龚福全高仲仁李斌庞文亮蓝友贵等素恃巢穴险固聚衆行劫先年用兵征勦各贼漏殄未除遂致祸延今日臣等仰体皇上好生之心设法抚处冀图靖安以成止戈之武奈犬羊之性变诈不同豺狼之心贪噬无厌阳虽听招阴实肆毒今乃攻打县堡虏官杀人穷兇极恶神人共愤虽经各官兵擒斩数辈稍惧归巢缘其种类繁多出没尚未可料若非三省各兵大彰天计恶孽终不殄除疆宇何繇宁谧所据各官会呈乞要大举臣等再三筹议非敢轻启兵端但审时度势诚有不容巳者况彼巢洞旣多贼党亦衆东追西窜此出彼藏必须调发本省土汉官军民兵杀手人等共三万员名分立哨道尅期进勦其两广南赣仍须各调官军狼兵把截夹攻协济大事臣等计算兵粮重大区处艰难抑且本省兵荒相继财力匮乏前项合用钱粮预须计处今将应调土汉官军数目供给粮饷事宜及战攻方略开坐具奏该本部覆称阃外兵权贵在专委征伐事宜切忌遥制今郴桂徭贼爲害日炽旣该湖广鎭廵三司官会议兵不可巳要行尅期进勦朝廷若复犹豫不决往返会议必致误事但七月进兵天气尚炎况今五月将中三省约会期限太迫再请勑两广总督等官左都御史陈金等及请勑廵抚南赣左佥都御史王守仁各照议定事理钦遵会合行事不许违期失误及改拟九月中取齐进兵庻三省路远不误约会本年五月十一日少保兼太子太保本部尚书王琼等具题奉钦依备咨到臣除钦遵外卷查先据江西岭北道副使杨璋及湖广郴桂兵备副使陈璧并广东韶州府各呈申前事臣叅看得前贼恶贯巳盈神怒人怨天讨在所必加但近年以来江西有桃源之役疮痍甫起福建有汀漳之寇军旅未旋府江之师方集于两广偏桥之讨未息于湖湘若复继以大兵惟恐民不堪命合无申明赏罚容臣等徐爲之图惟复约会三省竝举夹攻已经开陈两端具本上请去后今准前因则廵抚湖广右副都御史秦金所题夹攻事理旣奉有成命矣臣谨将南赣二府议处兵粮事宜开坐缘系地方紧急贼情事理爲此具本请旨计开一南安府所属大庾南康上犹三县各有贼巢联络盘据有衆数千西接湖广桂阳等县南接广东韶州府乐昌等县三省夹攻必须湖广自桂阳桂东等处进广东自乐昌县进在南安者必须三县地方竝进赣州府所属惟龙南县贼巢与广东惠州府龙川县浰头接境浰头系大贼池大鬓等巢穴有衆数千比之他贼势尤猖獗前此二次夹攻俱被漏网龙南虽行贼徒数伙除之稍易但其倚借浰头兵力以爲声援攻之则奔入浰头兵退则复出爲害必须广东兵自龙川进赣州兵自龙南进庻可使无奔溃上犹去龙南几四百里两处进兵必须一时竝举庻无惊溃之患大约计之亦须用兵一万二千名今拟调南康上犹二县机兵打手一千二百名大庾县机兵打手一千二百名赣州府所属除石城县外宁都信丰二县机兵打手各一千名其余七县机兵打手三千名龙泉县机兵打手一千名安远县招安义民药芳老人梅南春等龙南县招安新民王受谢钺等兵共二千名汀州府上杭县打手一千名潮州府程乡县打手一千名共辏一万二千之数但广湖两省之兵皆狼土精悍贼所素畏势必偏奔江西江西之兵最爲怯懦望贼而溃乃其素习今所拟调皆新习未练若使严以军法处治庻几人心齐一事功可成一兵一万二千余名每名日给米三升一日该米三百七十余石间日折支银一分五釐一日该银一百八十余两以六个月爲率约用米三万三千余石用银二万余两领哨綂兵旗牌等官并使客合用廪给及赏功犒劳牛酒银牌花红鱼盐火药等费约用银二万余两通前二项约共用银五万两二府商税银两某兵以来日有所费见存银止有四千余两二所并赣县大庾南康上犹四县积谷约计有七八万石但贮积年乆恐舂米不及其数见在前银不足支用就欲别项区处但恐缓不及事查得江西布政司并各府县别无蓄积止有该解南京折粮银两贮库未解并一应纸米赃罚银两合无行廵抚江西都御史孙燧转行布政司并行各府照数借给应用候事宁之日或将以后抽掣商税或开中盐引另爲计处奏请补还庻克有济一合用本省廵按御史随军纪功管理钱粮及綂兵领哨官员除本省三司分守分廵兵备守备并南赣二府官员临时定委外访得九江府知府汪頼吉安府知府伍文定汀州府知府唐淳惠州府知府陈祥俱各才识练达程乡县知县张戬抚州府东乡县知县黄堂建昌府新城县知县黄文鸑袁州府萍乡县知县高桂吉安府龙泉县知县陈允谐俱有才名俱各堪以领兵候命下之日听臣等取用臣等窃照师期已迫自今七月上旬至九月中旬仅余两月中间合用前项钱粮器仗及拟调兵快应委官员之类悉皆百未有措又事干各省道途相去近者半月远者月余万一各官之中违抗推託不肯遵依约东临期误事罪将安归乞照湖广廵抚都御史秦金所奏该部题准事理各官之中敢有抗违失误者许臣等卽以军法从事庻几警惧事可易集此疏卽无他妙议但简当明切眞是经济之才议夹勦方略疏据江西岭北道副使杨璋呈奉臣案验准兵部咨该廵抚湖广都御史秦金题爲紧急贼情事备行计处兵粮约会三省将上犹县等处贼巢尅期九月中进勦等因遵依随将本道兵粮事宜计呈本院转达奏闻定夺外随据南安府上犹大庾等县申称各县乡民早谷将登各巢輋贼修整战具要行出劫并据南康县县丞舒富呈访得大贼首谢志珊号征南王纠率桶冈等巢贼首钟明贵等约会广东大贼首高快马等大修战具并吕公车欲要先将南康县打破闻知广东官兵尽调府江就行乗虚入广流劫乞要早爲扑勦等因巳经呈蒙本院密受方略行委知府季斆县丞舒富等领兵分勦共生擒大贼首陈曰能等三名首从贼徒五十四名斩获贼首级六十八颗杀死射死贼徒二百四十余名烧死贼徒二百余名捣过巢穴一十九处烧毁房屋禾仓八百九十余间俘获贼属二十九名口水黄牛马羊骡一百四十四头匹通经呈报又蒙本院虑贼必将乗间复出行委知府季斆指挥来春等綂兵屯南安指挥姚壐县丞舒富綂兵屯上犹指挥谢昶千戸林节綂兵屯南康各于要害去处往来防勦至七月二十五日贼首谢志珊果复綂衆一千五百余徒攻打南安府城各官督兵迎敌生擒贼犯杨銮等七名斩获首级四十五颗贼衆大败而去八月二十五日贼首谢志珊又綂领二千余徒复来攻打南安府城各官督兵迎敌生擒贼犯龙正等四十二名斩获首级一百五十七颗贼又大败而去卽今贼势少挫若乗此机会直捣其巢旬月之间可期扫荡但闻湖广之兵旣已齐集而广东因府江班师未乆复调狼兵未有定期谨按地图江西之南安有上犹大庾桶冈等处贼巢与湖广桂东桂阳接境夹攻之举止该江西与湖广会合而广东止于仁化县要害把截夹攻不与焉赣州之龙南有浰头贼巢与广东龙川接境夹攻之举止该江西与广东会合而湖广不与焉广东乐昌乳源贼巢与湖广宜章县接境惠州贼巢与湖广临武县接境仁化县贼巢与湖广桂阳县接境夹攻之举止该湖广广东二省会合而江西止于大庾县要害把截夹攻不与焉名虽三省大举其实自有先后举动次第不相妨碍若不此之察必欲通待三省之兵齐集然后进勦则老师废财爲害匪细合将前项事宜约会三省以次渐举庻兵力不竭粮饷可省等因据呈到臣看得三省夹攻必须彼此尅期定日同时竝举斯乃事体之常然兵无定势谋贵从时苟势或因地而异便则事宜量力以乗机三省贼巢连络贼情虽声势相因而其间亦自有种类之分界限之隔利则争趋患不相顾乃其性习诚使三省之兵皆巳齐备会约竝进夫岂不善但今广东狼兵方自府江班师而归欲复调集恐非旬月所能两省之兵旣集乆顿而不进贼必惊疑愈生其奸悍者奔突黠者濳逃老师费财意外之虞乗间而起虽有智者难善其后诚使先合湖广江西之兵併力而举上犹诸贼逮事之毕广东之兵亦且集矣则又合湖广广东之兵併力而举乐昌诸处逮事之毕江西之兵又得以少息矣则又合广东江西之兵併力而举龙川方其併力于上犹则姑遣人佯抚乐昌诸贼以安其心彼见广东旣未有备而湖广之兵又不及巳苟幸旦夕之生必不敢越界以援上犹及夫上犹旣举而湖广移兵以合广东则乐昌诸贼其势已孤二省兵力益专其举之益易当是之时龙川贼巢相去辽绝自以爲风马牛不相及彼见江西之兵又撤意必不疑班师之日出其不意囘军合撃蔑有不济者矣臣窃以爲因地之宜先后令撃之便除臣遵照兵部咨来题奉钦依会兵征勦亦听随宜会议施行事理巳将前项事宜移咨广东湖广总督廵抚等官知会一面相机行事外缘系地方紧急贼情事理爲此具本题知近日㝢内多事动议会勦夹攻然卒彼此互相推诿多以导贼出境爲能事只是胸中无胜算故耳如此着数未有不能成功者再请疏通盐法疏据江西按察司分廵岭北道兵备副使杨璋呈备赣州府呈蒙备仰本府卽将正德十二年正月起至九月终止抽过税银及上犹龙川两次用兵支过军饷并今余剰银两查报等因依蒙查得正德十一年十二月终止旧管银三千五百七十四两三钱一釐二丝一忽九微并新收正德十二年正月起至正德十三年九月终止共抽过商税银一万六千七百八十八两五钱八分七釐七毫五丝两次用兵共用过银四万七千二百八十七两二钱二分八釐四毫三丝八忽六微米九千九百四十九石五斗六升九合四勺四抄谷五百三十九石四斗内除提督南赣汀漳等处军务都察院左佥都御史王守仁查发𥿄米价银八十九两六钱巡抚江西等处地方都察院右副都御史孙燧查发𥿄米价银二千两本道查发𥿄米价银七千八百二十两二钱七分八釐六毫南赣二府查出在库赃罚缺官柴薪等项银一万九千五十九两四分六釐六毫八忽三微外实支用过商税银一万八千三百一十八两三钱三釐三毫三丝三微见今余剰银二千四十四两五钱八分五釐七毫五丝一忽六微等因开报到道案查先爲比例请官专管抽分以杜奸弊事准戸部咨该巡抚右副都御史周南题备仰本道照奉钦依事理卽将所收商税再行叅酌从轻定议则例仍严加稽考务使税课所入随多寡以爲数而不以多取爲能其广东盐课许于南赣二府发卖不许再行抽税袁临吉三府不系旧例行盐地方不许到彼发卖所抽分商税除军饷听巡抚都御史动支外其余不许擅动年终差人解部辏支光禄寺赊欠舖行厨料果品支用以省加派小民仍将再议过缘繇呈报施行等因行据赣州府呈称依奉将贡水该抽诸货从轻定拟则例及开称广东盐引不许放过袁临吉三府发卖等因备呈本院详允出给禁约及将余剰银二千九百六十七两一钱八分二釐二毫三丝一忽九役行令起解间随据该府呈奉巡抚江西等处地方都察院右副都御史陈金批看得该府连年用兵之费所积不多近又定拟除减所入亦少况地方盗贼不时窃发别无堪动钱粮将余剰税银暂且存畱在库以备军饷等因已该前兵备副使陈良珊将自正德六年十一月二十七日立厂抽分起至正德十二年终止造册差舍人王鼐续该本职将正德十一年正月起至本年十二月终止造册差舍人屠贤各奏缴讫本年九月二十六日抄奉提督军门案验准戸部咨备行本道照奉钦依事理将广东官盐暂许袁临吉三府发卖自今爲始至正德十三年终止仍将先次未解并今次抽税过银两支用过数目缘繇造册径自奏缴及造靑册赍送该部并本院查考除遵奉外查得正德十三年将终及上犹龙川两处征勦事毕所据商税收支应该造册解缴备行该府查报去后今据前因查得南赣地方两次用兵中间商税实爲军饷少助然而商税之中盐税实有三分之二爲照南赣二府与广东翁源等县壤地接连近该两广具奏征勦前贼乗虚越境难保必无见今府库空虚民穷财尽将来粮饷绝无仰给况此盐利一止私贩复生虽有禁约势所难遏与其利归于奸人孰若有助于军国合无转逹将前项盐税着爲定例许于袁临吉三府地方发卖照旧抽税以供军饷每年终依期造报余剰之数解部转发光禄寺支用以省加派小民如此则奸弊可革军饷有赖光禄寺供用亦得少资诚所谓一举而数得矣呈乞照详转达等因具呈到臣查得接管卷内先爲处置盐铁以充军饷事江西布政司呈奉总制江西左都御史陈金批查得广西岭北二道滩石险恶淮盐不到商人往往私贩广盐射利肥巳先蒙总督衙门奏准广盐许行南赣二府发卖仰令南雄照引追纳米价类解梧州军门官商两便军饷充足当时止是奏行南赣不曾开载袁临吉三府合无遵照勑谕便宜处置暂将广盐许下三府发卖立厂盘掣以助军饷随该布政司等官刘果等议称委果干事有益于法无碍具呈详允批行遵照立厂抽税等因续该戸部覆议内开广东盐课许令南赣二府发卖不许到于袁临吉三府备行禁革外正德十二年正月十五日臣抚临赣州随据副使杨璋呈称奏调三省官兵夹勦上犹等巢粮饷所费约用数万石若不早行计处必致有误军机查得前项盐法准行南赣二府贩卖果系一时权宜不系洪武年间旧例合无查照先年便宜事例行令前商许令袁临吉三府贩卖所收银两少备军饷候事少宁另行具题禁止等因呈详到臣看得卽今调兵夹勦粮饷缺乏遵照勑谕径自区画事理批行该道暂且照议施行候平定之日照旧停止具题去后随准戸部覆议将广东官盐暂于袁临吉三府发卖至正徳十三年终止行该道官照前抽分将税课供给军饷不许多取妄用至期照旧停止等因具题奉圣旨是钦此钦遵已经转行该道一体钦遵去后今呈前因爲照袁吉等地方溪流湍悍滩石峻险淮盐逆水而上动经旬月之乆广盐顺流而下不过信宿之程故民苦淮盐之难而惟以广盐爲便自顷奉例停止官府但有禁革之名其实私盐无日不行何者因地势之便从民心之欲非但不能禁之于私每遇水发商舟动以百数公然蔽河而下如发机之弩官府逻卒寡不敌衆袖手㟁傍立视其过孰得而沮遏之故广盐行则商税集而用资于军饷赋省于贫民广盐止则私贩兴而弊滋于奸宄利归于豪右此近事之旣验者今南赣盗贼虽已仰仗天威克平巢穴然漏殄残党难保必无且地连三省千数百里之内连峰参天㴱林蔽日其间已招之新民尚怀及覆末平之贼垒多相勾联乗间窥窃不时而有方图保戍之策未有撤兵之期况后山从化等处见在调兵征勦臣亦谬承方略之命师行粮食势所必然今府库空虚民穷财尽若盐税一革军饷之费茍非科取于贫民必须仰给于内帑夫民巳贫而歛不休是驱之从盗也外巳竭而殚其内是复残其本也矧内帑之发非徒缓不及事抑恐力有未敷臣窃以爲宜开复广盐着爲定例籍其税课以预备军饷不时之急积其羡余以少助内府缺乏之需实亦公私两便内外兼资夫聚歛以爲功臣之所素耻也掊克以招怨臣之所不忍也况臣废疾日㴱决于求退巳可茍避地方之责但其事势不得不然若巳革而复举是遗后人以所难而于职守爲不忠矣愿皇上悯地方之疮痍哀民贫之巳甚虑军资之乏绝察臣心之无他特勑该部俯采所议酌量裁处早赐施行则地方幸甚此举不独有禆军饷抑亦俯顺民情咨报湖广廵抚右副都御史奏防贼奔窜准廵抚湖广都御史奏咨云云已经一体钦遵施行续据江西岭北道副使杨璋看得朱广寨等处系桂阳乐平二县界内贼奔要路今夹攻在迩要行各道预发精兵把截又经备行广东湖广各官起集骁勇机快父子乡兵选委素有能干官员綂领各于贼行要路昼夜严加把截或过前贼奔逃就便详察险易相机截捕或先于朱广鱼黄贼所濳逃诸山寨多张疑兵使贼不敢奔往务要虑出万全不得堕贼奸计各道仍须分投爪探出奇设伏先事预防但得贼中虚实差人飞报军门大抵防寇如水四面隄防旣固但有一处渗漏必致併力溃决贼所奔逃尚恐不止前项诸处仍行各道再加询访但有罅隙卽便行文知会互相关防必使皆无蚁穴之漏度可全收草薙之功今准前因爲照前项各贼屡经夹攻狡猾有素今闻大举预将妻子搬寄此亦势所必有照得咨开龚福全李斌皆巳搬送妻子近往桶冈亲识人家除行岭北道密行擒拏一面行文湖广各官将前项窝戸姓名密切知会或住近桂阳或住近上犹就仰各该守把官兵相机勦捕外拟合咨报云云咨报湖广廵抚右副都御史秦夹攻事宜准廵抚湖广都御史秦咨内开夹攻江西该分哨道并把截之路及各该官军不无追勦往来过境必须各给旗号识别以防错误凡遇贼势纵横及攻坚去处各领哨官卽便发兵䇿应同舟共济又称各省窝贼之家今旣各有指实必须从长计处绝其祸本以收全功烦爲叅酌行止并将合行事宜咨报以凭转行各该领兵等官遵守等因准此先该本院访得大庾南康上犹三县近附贼巢良民村寨甚多往年大征不曾分别善恶给与良民旗号及拨兵䕶守以致狼土官兵贪功妄杀玉石不分亦有一二良民村寨给与旗号拨兵䕶守又被不才领兵官员并良民寨主受贼重贿及将有名贼首隐藏其家事定仍复还巢至今贻患及有吉安府龙泉万安泰和三县并南安府所属大庾等三县居民无借者往往携带妻女入輋爲盗行劫则指引道路征勦则通报消息尤爲可恶卽今闻有大兵夹攻俱各濳行囘家遇有盘诘輙称被虏逃归因而得脱诛戮若不通行挨究将来事定仍复入巢地方之患何时可巳就预行上犹等三县着落当该掌印官员查出附近贼巢居民村寨通计若干畵图申报以凭每寨给与良善旗号临期拨兵䕶守仍取各寨主并地方总甲甘结在官如有应勦贼徒来投希图隐匿者许其擒斩送官照例重赏容隐者事发一寨之人通行坐以姦细重罪其大庾龙泉等六县各给吿示晓谕乡村里老人等但有平昔入輋爲盗卽今濳出许其举首亦行照例给赏容隐事发本家并四邻一体坐罪如此庻良善免于玉石俱焚而盗贼得以根株悉拔俱经牌仰该道遵照施行外又据委官知府等官季斆等呈称依奉本院方略分兵于上犹南康等处防遏被贼两次纠衆出攻南安俱幸我兵克捷卽今贼势略已衰败若乗此机会直捣其巢旬月之间可期扫荡云云本院看得三省夹攻事宜集兵有先后期约有迟速如上犹大庾之贼江西先与湖广夹攻止令广东之兵于仁化把截候广东兵力巳齐听湖广广东约会夹攻江西之兵止于大庾把截通候广东湖广夹攻巳毕广东之兵移于惠州江西之兵移于龙南又行约会夹攻如此庻先后有序事机不失兵力不竭粮饷可省又经移咨贵院查照施行外今准前因看得官军过境必须各给旗号识别以防错误攻坚去处必须各领哨官卽便发兵策应庻得成功持论旣极公平所处又甚详悉除行领哨等官遵照施行外惟守备指挥李璋所呈窝贼之家传闻之言未必皆实已行该道再行查访务求的实拔绝祸源其进攻次第惟桶冈一处该与湖广之兵会合若长流坑左溪等处皆深入南安府所属三县腹心之内见今不次拥衆奔冲势难止遏本院欲将前项贼巢以次相机勦扑候贵治之兵齐集会合夹攻桶冈如此则江西腹心之害已除而二省夹攻之举得以併力从事拟合移咨前去烦爲查照定处咨报施行观此则当日施兵先后着着中𣢾能使数省之心合而爲一如出一人信陵救赵所綂者各国之将各国之兵而卒能成功只是部分悉当耳征勦横水桶冈分委綂哨牌据守把金坑等处领兵县丞舒富等申称探得各輋贼首闻知湖广土兵将到集衆劫掠猖炽日甚凿山开堑爲备益坚又闻于桶冈后山陡绝崕壁结搆飞梯自此直入范阳大山延袤千里自来人迹所不能到今皆搬运粮谷设有机隘意在悉力拒战战而不胜卽奔入此中截断飞梯虽有十万之衆亦无所施其力乞要急爲区处等因到院随将各輋擒获贼徒备细研审亦与所呈略同照得先经具题及备行两省将各处贼巢以次攻勦先约湖广官兵会攻上犹诸贼未报但南赣兵力自来疲弱爲贼所轻必资湖广土兵然后行事贼见土兵未至必以爲夹攻尚远今若出其不意奋兵合击先以一哨急趋其后夺其隘口贼旣失势殆可尽殪君必俟土兵之至果如各官所呈䧟贼计中老师费财复爲他日之患追悔何及本院节准兵部咨题奉钦依南赣地方贼情着都御史王守仁自行量调官军设法勦捕及近奉勑谕云云俱听以军法从事钦此钦遵除监督守廵官员行令分投先往上犹大庾等处调度催督外本院身督中军直捣横水大巢所据各哨官兵合就分委督发依期进勦计开军令安远县新民义官某某等名下打手八百名干字营哨长赵某某等名下机兵四百名弓箭手一队铳手八名乡导二十名火药八十觔地图一张军令八十张号色布一千五百件兵旗大小九十面令字蓝绢大旗一面寄兵摉扒用爲先导寻常皆卷遇各营兵始开令字黄绢大旗一面正兵行动用爲先导寻常皆卷遇各营兵始开军令失误军机者斩临阵退缩者斩违犯号命者斩经过宿歇去处敢有搅扰居民及取人一草一木者斩札营起队取火作食后时迟慢者照军法治因而误事者斩安营住队常如对敌不许私相往来及辄去衣甲器仗违者照军法治因而误事者斩凡安营讫非给有各队信牌及非营门而輙出入者皆斩守门人不举吿者同罪其出营樵牧汲水方便而擅过营门外者杖一百军中唿号奔走惊衆者斩虽遇贼乗暗攻营将士辄唿动者斩军中卒遇火起除奉军令救火人外敢有喧唿及擅离本队者斩军中守夜廵夜之人每夜各有号色号色不应者卽便收缚军中不许私议军机及妄言祸福休咎惑乱衆心违者皆斩凡入贼境哨探可往而畏难不往托故推调及囘报不实者斩军行遇敌人来冲及有埋伏在傍者不许辄动卽便整队向贼牢把相机杀勦违者斩军行遇贼衆乞䧏恐有姦谋卽要驻军严备一面飞禀中军令其远退自缚来投不许辄与相近遇有自称官吏及地方里老来迎接者亦不许辄与相近卽便驻军严备一面飞禀中军审实发落违者皆斩贼使入营及来䧏之人将士敢与私语及问贼中事宜凡漏泄军情者斩凡临阵对敌一队失全队皆斩隣队不救隣队皆斩贼败追奔不得太远一听号令闻皷方进闻金卽止违者斩贼巢财物竝听杀贼巳毕差官勘验给赏敢有临阵擅取者斩乗胜逐贼不许争取首级路有遗下金银宝物不许低头拾取违者皆斩计开分发领兵官牌一仰赣州府知府邢珣綂领后开官兵自土犹石坑进繇上稍石溪入磨刀坑过白封龙一面分兵摉茶潭窎井𣏌州坑正兵经过朱坑早坑入杨梅村攻白蓝横水与都司许淸指挥谢㫤姚壐知县王天与等兵会合共结爲一大营及各选精锐用乡导分引赍干粮三日四摉附近各山寨如茶潭写井𣏌州坑寨下等处多方瓜探务期尽绝互相援应毋致疎虞左溪诸贼旣尽然后分哨起营过背乌坑穿牛角窟踰梅伏坑过长流坑渉果木口摉芒背上思顺过乌地人上新地中新地下新地攻桶冈峒诸贼与知府唐淳指挥余恩谢昶等兵合势夹击贼旣败散遂会各营连络犄角爲一大营各选精锐开合纵横分布摉扒必使噍类无遗候有班师期日方许囘兵领哨各官及兵快人等敢有临阵退缩违犯号令者仰遵照本院钦奉勑谕内事理听以军法从事本官务要竭忠効命益展才猷严督诸军奋勇前进荡除羣丑以靖地方如或怠忽乖谬致有疎虞国典具存罪难轻贷本院卽日进屯南康亲临督战一应进止机宜密切差人俱赴营所禀白牌候事完日缴一仰綂兵官汀州府知府唐淳綂领后开官兵前往南安府自百歩桥浮江合村等处进屯聂都会同把隘推官徐文英将点集守把乡夫于内选取堪爲乡导者一百名分别哨路进袭上关破下关乃分兵爲三哨中一大哨踰相见岭扑密溪径攻左溪右一小哨从下关分道摉丝茅坝复从中大哨于密溪进攻左溪左一小哨自密溪摉羊牯脑山复自密溪从中大哨进攻左溪三哨后合爲一与本院会于横水遂会同守备郏文知府季斆指挥余恩县丞舒富等兵五营犄角合爲一大营乃各选精锐用乡导分引赍干粮二三日四摉山寨多方爪探务期尽绝互相援应母致疎虞左溪诸贼旣尽听候本院再授方略然后分哨起营复自密溪囘关田推官徐文英仍于关田厚集营阵以待奔窜遗贼勿轻散动本官自关田率兵繇古亭进屯上保复自上保历茶坑繇十八磊依期进于木㘭攻桶冈诸贼与知府邢珣指挥余恩等兵合势夹击贼旣败散遂会各营连络犄角爲一大营各选精锐开合纵横分布摉扒必使噍类无遗候有班师之日方许囘兵领哨各官及兵快人等敢有临阵退缩违犯号令者仰卽遵照本院云云一仰南安府知府季斆綂领后开官兵自南安府石人背进破义安分兵摉朱雀坑入西峰分摉狐狸坑进铅厰分兵摉李家坑屯稳下分兵摉李坑遂踰狗脚岭摉阴木坑攻左溪与本院会于横水遂与守备郏文知府邢珣唐淳指挥余恩县丞舒富等兵合连爲一大营乃各选精锐赍干粮三日用乡导分引四摉附近山寨多方爪探务期尽绝互相援应毋致疎虞左溪诸贼旣尽然后分哨起营过密溪摉羊牯脑踰相见岭历上关下关关田经古亭分屯上保茶坑断胡芦洞等处贼路四面设伏以待桶冈奔贼爲都指挥许淸之继探候缓急相机应援必使根株悉拔噍类无遗候有班师期日方许囘兵领兵各官及兵快人等敢有临阵退缩违犯号令者仰卽遵照本院云云一仰江西都司都指挥佥事许淸綂领后开官兵自南康进破鸡湖扑新地袭杨梅坑攻白蓝与本院会于横水遂与知府邢珣等兵会合共结爲一大营乃各选精锐用乡导分引赍干粮二三日四摉附近各山寨多方爪探务期尽绝互相援应毋致疎虞横水诸贼旣尽听候本院再授方略然后分哨起营自横水穿牛窟摉川㘭阴木潭会左溪入密溪过相见岭历下关上关关田上蕐山过鳞潭屯左泉分断西山界胡芦洞等贼路四面设伏以待捅冈奔贼仍归屯横水控制诸巢遥与知府季斆相机应援必使根株悉拔噍类无遗候有班师期日方许囘兵领哨各官及兵快人等敢有临阵退缩违犯号令者仰卽遵照本院云云一仰守备南赣二府地方以都指挥体綂行事指挥使郏文綂领后开官兵前往南安府自石人坑度汤瓶岭破义安上西峰过铅厰破苦竹坑勦长河洞摉狐狸坑攻左溪与本院会于横水遂与知府唐淳季斆指挥余恩县丞舒富等兵五营连络爲一大营乃各选精锐用乡导分引赍干粮二三日四摉附近山寨如天台庵狮子山丝茅坝等处多方瓜探务期尽绝互相援应毋致疎虞左溪附近诸贼旣尽听候本院再授方略然后分哨起营自左溪过密溪分兵摉丝茅坝会下关入关田过古亭踰上保摉茶坑屯于十八磊分兵断下章设伏以待桶冈奔贼爲知府唐淳之继使人探候消息相机应援必使远近各贼噍类无遗候有班师期日方许囘兵领兵各官及兵快人等敢有临阵退缩违犯号令者仰卽遵本院一仰赣州衞指挥余恩綂领后开官兵自上犹官隘踰独孤岭至营前进金坑屯过歩破长流坑分兵入梅伏坑破牛角窟扑川㘭阴木潭与正兵合攻左溪与本院会于横水遂与县丞舒富知府唐淳季斆守备郏文等兵连络爲一大营乃各选精锐赍干粮二三日用乡导分引四摉附近各山寨多方瓜探务期尽绝互相援应毋致疎虞左溪诸贼旣尽听候本院再授方略然后分哨起营过密溪摉羊牯脑踰相见岭历下关上关关田经蕐山鳞潭网夹里从左溪入西山界攻桶冈诸贼与知府邢珣唐淳指挥谢昶等兵合势夹击贼旣败散遂会各营连络犄角爲一大营各选精锐开合纵横分布摉扒必使噍类无遗候有班师期日方许囘兵领兵各官及兵快人等敢有临阵退缩违犯号令者仰卽遵照本院云云一仰宁都县知县王天与督同典史梁仪綂领后开官兵自上犹官隘员坑过琴江口繇自面寨至长潭经杰坝屯石玉分兵摉樟木坑正兵自黄泥坑过大湾入员分与本院会于横水遂与知府邢珣都司许淸等兵会合四营共结爲一大营乃各选精锐用乡导分引赍干粮二三日四摉附近各山寨多方瓜探务期尽绝互相援应毋致疎处横水等处诸贼旣尽听候本院再授方略然后分哨起营过背乌坑牛角窟梅伏坑渉长流渡果木口摉芒背上思顺入乌地经上新地中新地分屯下新地分兵摉扒断绝要路四靣设伏以待桶冈奔贼爲知府邢珣之继使人探候缓急仍与县丞舒富声息相接应援必使噍类无遗候有班师期日方许囘兵领兵各官及兵快人等敢有临阵退缩违犯号令者仰卽遵照本院云云一仰南康县县丞舒富綂领后开官兵自上犹营前金坑进屯过歩破长流坑径攻左溪与本院会于横水遂与知府邢珣唐淳季斆守备郏文等兵合四营共结爲一大营乃分选精锐赍干粮用乡导分引四摉附近贼巢如鳖坑箬坑赤坑观音山奄塲仙鹤头源陂左溪等处诸贼旣尽听候本院再授方略然后分哨起营复自长流坑过果木口摉芒背摉铁木里徇上池遍摉东桃坑山源竹坝泉大王岭板岭诸巢遂屯锁匙龙外四面埋伏以待桶冈奔贼仍与知县王天与声息相接彼此相机应援必使噍类无遗候有班师期日方许囘兵领兵各官及兵快人等敢有临阵退缩违犯号令者仰卽遵照本院云云一仰吉安府知府伍文定綂领后开官兵前去屯札稳下会同守备郏文併谋协力摉勦稽芜等处贼巢进屯横水听候本院再授方略然后进攻桶冈诸峒本官仍须详察地里险易相度机宜协和行事毋得尔先我后力散势分致失事机国兴具存罪不轻贷其领哨各官及兵快人等敢有临阵退缩违犯号令者许卽以军法从事军中一应事宜亦听随宜应变应呈报者仍呈军门施行一仰广东潮州府程乡县知县张戬綂领部下新民打手乡夫人等摉勦稽芜黄雀㘭新地等处贼巢进屯横水听候本院再授方略然后进攻桶冈诸峒本官仍须详察云云此牌分合进退歩歩䇿应歩歩着实是有胜算预定于胸中临事自然缓急先后着着中窽此所谓胜兵先胜而后战也志武者当三复于斯案行分守岭北道官兵戴罪勦贼叅看稽芜大山不系进兵隘路若使郁文季斆等遵依本院方略直趋左溪与诸军连营合势兵威旣振然后分兵四勦则稽芜等巢自然闻风而靡今乃不遵约束顿兵僻路以攻险绝坚小之寇反致损威挫锐非但有乖节制抑且违误师期若使各哨官兵皆若季斆等后期不进则左溪横水贼巢根本腹心之地何繇攻破诸军何繇得有今日之胜论情定罪俱令处以军法但今各营皆巳乗胜追逐贼徒四散奔溃正系紧关摉截之际姑今戴罪勦绝以赎前辜爲此仰抄案囘道速督各官分投把截摉勦俱要励志奋勇毋徒退缩以自全毋以小剉而自馁务奋渑池之翼以收桑榆之功如复仍前畏缩违误军令具存难再容恕仍将阵亾千戸刘处及被伤兵夫人等查验纪录量加优恤横水左溪巳报大㨗稽芜小小挫折他人处此必在所略先生卽行切责如此此所以法严而人知自励所往无不奏功也摉勦余党牌照得本院于本月十二日亲督诸军进破横水等巢诸军皆奋勇敢死夺险䧟阵贼乃大败擒斩功次数多良巳可嘉但闻余党复相啸聚千百爲羣设栅阻险复爲抗拒官兵之备所据各兵进攻之日攀崖缘壁下上险阻疲困已极兼之阴雨连日瘴雾咫尺不辨故且容令各兵暂尔休息今天气渐开兵力巳苏若不乗此破竹之势疾捕急击使诸贼声势复得连络用力益难爲此牌仰该道官吏严督各营官兵星夜速进务在三日之内扫荡余孽必使噍类无遗敢有狃于一胜怠忽因循逗遛不进致悞军机者仰卽遵照勑谕事理卽以军法从事该道亦要身督各官奋勇前进毋亏一篑务在万全奖励湖广綂兵叅将史春牌据副使杨璋呈称遵奉本院牌案监督各营官兵照依二省刻定日期于十一月初一日午时攻破桶冈大峒贼徒皆巳擒斩巢穴悉巳扫荡但湖广官兵未知恐仍复前来非但无贼可勦抑且徒劳远渉乞将湖广官兵畱屯彼地免其过境实爲彼此两便等因到院看得桶冈天险先经夹勦围困半年终不能下乃今一皷而破斯固诸将用命军士効力实亦湖广兵威大振有以慑服其心故破巢之日不敢四散奔溃以克收兹全功访得湖广綂兵叅将史春纪律严明行阵肃整故能远扬威武致兹克捷虽兵不接刅而先声以张相应差官奖励爲此牌差千戸高赍领后开花红礼物前去湖广郴州亲送本官营内传布本院奖励之意以彰本官丕显之功兵未到而奖及之是妙于鼓舞处横水桶冈㨗音疏据江西布按二司廵守岭北道兵备副使杨璋左叅议黄宏会呈据一哨綂兵赣州府知府邢珣呈督同兴国县典史区澄等官兵于十月十三等日攻破磨刀坑等巢十一月初一等日攻破桶冈洞等巢二十三日会兵击贼于上新地寨共十四处共擒斩大贼首雷鸣聪蓝文亨梁伯安等六名颗贼从王礼生等二百四十一名颗俘获贼属并夺囘被虏男妇二百五十七名口烧毁贼巢房屋一百七十七间及夺马牛赃仗等项二哨綂兵福建汀州府知府唐淳呈督同上杭县县丞陈秉等官兵于十月十二等日攻破左溪等巢十一月初一等日攻破十八磊等巢共十二处共擒斩大贼首蓝天凤蓝八苏景祥等四名颗贼从廖欧保等二百六十四名颗俘获贼属并夺囘被虏男妇五百四十四名口烧毁贼巢房屋七百一十二间及夺获马牛器械赃银等项三哨綂兵南安府知府季斆呈督同同知朱宪推官徐文英等官兵于十月十二等日攻破稳下等巢十二月初三日击贼于朱雀坑等巢共八处生擒大贼首高文辉何文秀等五名擒斩贼从杨礼等三百六十一名颗俘获贼属并夺囘被虏男妇一百七十一名口烧毁贼巢房屋五百七十八间夺获牛马赃仗等物及先于七月二十五等日二次被贼拥衆攻打本府城池綂领本营官兵会同指挥来春冯翔与贼对敌本职下官兵舍人共擒斩贼从龙正等一百三名颗来春下官兵擒斩贼从王伯崇等二十五名颗冯翔下官兵擒斩贼从刘保等一百三十五名颗四哨綂兵江西都司都指挥佥事许清开称督领千戸林节等官兵于十月十二等日攻破鸡湖等巢共九处共擒斩大贼首唐洪刘元昌叶志亮谭祐李斌等共一十名颗贼从王志成等一百四十六名颗俘获贼属并夺回被虏男妇一百三名口烧毁贼巢房屋二百间及夺获牛马赃仗等物五哨綂兵守备南赣二府地方以都指挥体綂行事指挥使郏文呈督领安远县义官唐廷蕐官兵于十月十二等日攻破狮子寨等巢二十三日会兵击贼于上新地寨斩获首贼蓝文昭等三名颗擒斩贼从许受仔等一百六十六名颗俘获贼属并夺囘被虏男妇九十八名口烧毁贼巢房屋四百一十二间及夺获牛马器械等项六哨綂兵赣州衞指挥余恩呈綂领龙南县新民王受等兵于十月十二等日攻破长流坑等巢共五处擒斩大贼首陈贵诚薛文高刘必㴱三名颗贼从郭彦秀等一百七十七名颗俘获贼属并夺囘被虏男妇九十九名口烧毁贼巢房屋五百一十七间及夺获马骡器械赃银等物七哨綂兵宁都县知县王天与呈督同典史梁仪等官兵于十月十二等日攻破樟木坑等巢各处擒斩大贼首邓崇泰王孔洪等八名颗擒斩贼从陈荣汉等一百三十九名颗俘获贼属并夺囘被虏男妇二百七十五名口烧毁贼巢房屋一百六间及夺获牛马赃物等项八哨綂兵南康县县丞舒富呈綂领上犹县义官胡述等兵于十月十二等日攻破箬坑等巢共五处擒斩贼从康仲荣等四百一十九名颗俘获贼属并夺囘被虏男妇一百八十三名口烧毁贼巢房屋九百九十三间及夺获牛马赃银等项及先于九月二十一等日大贼首谢志田等攻打白面寨随督发寨长廖惟道等擒斩首从贼徒谢志田等三十五名颗九哨綂兵广东潮州府程乡县知县张戬呈綂领本县新民等兵于十月二十四等日攻破𣏌州坑等巢十一月初一等日攻破西山界桶冈等巢共九处擒斩大贼首萧震富钟得昌等六名颗贼从何景聪等二百五十七名颗俘获贼属并夺囘被虏男妇一百五十七名口及夺获牛马器械赃银等物十哨綂兵吉安府知府伍文定呈綂领庐陵县等官兵刘显等于十月二十四等日攻破寨下等巢十一月初一等日攻破上池等巢二十日击贼于稳下等寨共十二处擒斩大贼首谢志珊叶三等二十名颗贼从王福儿等二百三十八名颗俘获贼属并夺囘被虏男妇二百八十四名口烧毁贼巢房屋一百三十三间及夺获赃仗等物中营随征叅随等官推官危寿指挥谢昶等各呈蒙提督军门亲綂各职等官兵于十月十二等日攻破长龙横水大巢及庵背等巢共七处生擒大贼首萧贵模等一十四名擒斩贼从萧容等四百六十五名颗俘获贼属并夺囘被虏男妇二百四十八名口烧毁贼巢房屋二百二间及夺获牛马金银赃仗等项各呈报到道查得先爲地方紧急贼情事节奉提督军门案验备仰本道计处兵粮约会三省官兵将上犹等处贼巢尅期进勦奏请定夺外本年六月初五日据大庾上犹等县申并据南康县县丞舒富呈称大贼首谢志珊号征南王纠率桶冈等巢贼首钟明贵等约会广东大贼首高快马等大修战具并造吕公车欲要先将南康县打破就行乗虚入广乞早爲扑捕等因备呈本院行委知府季斆等分兵勦捕获功呈报奏闻讫又经本院行委知府季斆指挥来春姚壐谢昶冯翔县丞舒富千戸林节各于要害防遏擒斩功次俱发仰本道纪验解送本院枭示外随该本道会同分守叅议黄宏议照江西地方惟桶冈一处该与湖广约会夹攻龙川一县该与广东约会夹攻其余三县腹心之贼不时奔冲难以止遏合无以次勦捕等因具呈本院移文广东湖广鎭廵衙门约会以次攻勦间随奉本院分定哨道指授方略将知府邢珣等尅期进勦备仰各道不妨职事照旧军前纪验赞画等因依奉催督各营官兵逃攻去后今呈前因除将擒斩贼徒首级俱类送廵按衙门会审纪验明白生擒仍解提督军门处决并贼级照例枭示被虏人口给亲完聚贼属男妇并牛马骡变卖银两收候赏功支用器械赃物俱发赣县贮库外职等议照上犹等县横水等巢大贼首谢志珊谢志田谢志富谢志海萧贵摸萧贵富徐蕐谭曰志雷俊臣桶冈大贼首蓝天凤蓝八苏蓝文昭胡观雷鸣聪蓝文亨鸡湖大贼首唐洪新溪大贼首刘允昌杨梅大贼首叶志亮左溪大贼首薛文高高诵冯祥朱雀坑大贼首何文秀下关大贼首苏景祥义安大贼首高文辉密溪大贼首陈玉塇康永三丝茅坝大贼首唐曰富刘必㴱长河坝大贼首蔡积富叶三梅伏坑大贼首陈贵诚鼈坑大贼首蓝通海赤坑大贼首谭曰荣双坝太贼首谭祐李斌等冥顽兇毒恃险爲恶僣拟王号伪称总兵聚集党类数千肆行流毒三省攻围南安南康府县城池杀害千戸主簿等官流劫湖广桂阳县宜章吉安府龙泉万安泰和永新等县良民子女被其拏戮房屋仓廪被其焚烧道路土田被其阻荒占夺者以千万顷赋税屯粮负累军民陪纳者以千万石其大贼首谢志珊蓝天凤等各又自称盘皇子孙收有传流宝印畵像蛊惑羣贼悉归约东卽其妖狐酷䑕之谋固知决无所就而原其封豕长蛇之心实巳有不可言比之姚源之王浩八蕐林之胡雪二东乡之徐仰四建昌之徐九龄均爲贼首而奸雄实倍之今则渠魁授首巢穴荡平擒斩旣多俘获亦尽数十年之祸害巳除三省之冤愤顿释悉皆仰仗朝廷怜念地方之茶毒大兴征讨之王师并提督军门指授成算号令严明亲临督阵身先士卒以致各哨官兵用命争先捐躯赴敌获臻是捷拟合会案呈详施行等因据呈到臣卷查先准兵部咨爲申明赏罚以励人心事该本部覆议请勑南赣等处都御史假以提督军务名目给与旗牌应用以振军威一应军马钱粮事宜径自便宜区画文职五品以下武职三品以下径自拏问发落如遇盗贼入境卽便调兵勦杀不许踵袭旧弊招抚重爲民患所部官军若在军前违期逗遛退缩俱听以军法从事题奉圣旨是王守仁着提督南赣汀漳等处军务换勑与他其余事宜各依拟行钦此及爲地方紧急贼情事准兵部咨看得所奏攻治贼盗二说合无行文交与都御史王守仁悉依前项申明赏罚事理便宜行事期于成功不限以时等因题奉圣旨是这申明赏罚事宜还行与王守仁知道钦此又准兵部咨该廵抚湖广都御史秦金题该本部覆题看得郴桂等处与广东江西所辖徭峒密迩联络若非三省会兵夹攻贼必遁散合无请勑两广并南赣总督廵抚等官会同行事尅期进兵等因节奉圣旨是都依拟行钦此又该廵按江西监察御史屠侨奏要会同湖广江西抚鎭等官各量起兵约会尅期夹勦又该本部覆题奉圣旨是这南赣地方贼情只照依恁部里原拟事宜着都御史王守仁自行量调官军设法勦捕如有该与江西两广廵抚总督等官会兵征勦的听随宜会议施行钦此续准兵部咨该臣题开计处南赣二府兵粮事宜及合用本省廵按御史纪功缘繇该本部覆题奉圣旨是都依拟行钦此俱钦遵陆续备咨到臣俱经行江西广东湖广各道兵备守廵等官一体钦遵调取官军兵快尅期夹攻及咨廵抚江西都御史孙燧并行廵按御史屠侨各查照外续据领兵县丞舒富等呈称各輋贼首闻知湖广土兵将到集衆据险四出杀掠猖炽日甚乞爲急处等因到臣当将进兵机宜督同兵备副使杨璋分守叅议黄宏綂兵知府等官邢珣等议得桶冈横水左溪诸贼荼毒三省其患虽同而事势各异以湖广言之则桶冈诸巢爲贼之咽喉而横水左溪诸巢爲之腹心以江西言之则横水左溪诸巢爲贼之腹心而桶冈诸巢爲之羽翼今不先去横水左溪腹心之患而欲与湖广夹攻桶冈进兵两宼之间腹背受敌势必不利今议者纷纷皆以爲必须先攻桶冈而湖广尅期乃在十一月初一日贼见我兵未集而师期尚远且以爲必先桶冈势必观望未备今若出其不意进兵速击可以得志巳破横水左溪移兵而临桶冈破竹之势蔑不济矣于是臣等乃决意先攻横水左溪密切分布哨道使都指挥佥事许淸率兵千余自南康县左溪入知府邢珣率兵千余自上犹县石人坑入知县王天与率兵千余自上犹县白面入令其皆会横水使守备指挥郏文率兵千余自大庾县义安入知府唐淳率兵千余自大庾县聂都入知府季斆率兵千余自大庾县稳下入县丞舒富率兵千余自上犹县金坑入令其皆会左溪知府伍文定知县张戬候各兵齐集令其亦从上犹南康分入以遏奔冲臣亦亲率兵千余自南康进屯至坪期直捣横水以与诸军㑹而使兵备副使杨璋分守叅议黄宏监督各营官兵往来给饷以促其后分布旣定乃于十月初七日夜各哨齐发初九日臣兵至南康初十日进屯至坪使间谍四路分探皆以爲诸贼不虞官兵猝进各巢皆鸣锣聚衆往来唿噪奔走爲分投御敌之状势甚张皇然巳于各险隘皆设有滚木礧石度此时贼巳据险势未可近臣兵乗夜遂进十一日小饷未至贼巢三十里止舍使人伐木立栅开堑设堠示以乆屯之形夜使报効听选官雷济义民萧庾分率乡兵及樵竖善登山者四百人各与一旗赍铳砲钩镰使繇间道攀崕悬壁而上分列远近极高山顶以觇贼张立旗帜爇茅爲数千灶度我兵且至险则举砲燃火相应十二日早臣兵进至十八面隘贼方据险迎敌骤闻远近山顶砲声如雷烟熖四起我兵复唿噪奋逼铳箭齐发贼皆惊溃失措以爲我兵已尽入破其巢穴遂弃险退走臣预遣千戸陈伟高分率壮士数十缘崖上夺贼险尽发其滚木礧石我兵乗胜骤进唿声震天地指挥谢昶马廷瑞兵繇间道先入尽焚贼巢贼退无所据乃大败奔溃遂破长龙巢破十八面隘巢破先鹅头巢破狗脚岭巢破菴背巢破白蓝横水大巢先是大贼首谢志珊萧贵模等皆以横水居衆险之中倚以爲固闻官兵四进仓卒分衆扼险出御甚力至是见横水烟熖障天铳砲之声撼摇山谷亦各失势弃险走各哨官兵乗之皆奋勇力战而入知府邢珣遂破磨刀坑巢破荼坑巢破荼潭巢知县王天与破樟木坑巢破石王巢都指挥许淸破鸡湖巢破新溪巢破杨梅巢俱至横水知府唐淳破羊牯脑巢破上关巢破下关巢破左溪大巢守备撝挥郏文破狮寨巢破义安巢破苦竹坑巢指挥余恩破长流坑巢破牛角窟巢破鼈坑巢县丞舒富破箬坑巢破赤坑巢破竹坝巢知府季斆破上西峯巢破狐狸坑巢破铅厰巢俱至左溪守廵各官亦随后督兵而至是日擒斩首从贼人贼级并俘获贼属男妇夺囘被虏人口牛马赃仗数多其余自相蹂践堕崖塡谷而死者不可胜计当是时贼路所繇入皆刋崖倒树设阱埋签不可行我兵昼夜渉㴱涧蹈丛棘遇险绝则挂䋲崕树鱼贯而上猿臂而下往往失足堕㴱谷幸而不死经数日始能出各兵巳至横水左溪皆困甚不复能驱逐会日巳暮遂令收兵屯札次日大雾雨咫尺不辩连数日不开乃令各营休兵享士而使乡导数十人分探溃贼所往并未破巢穴动静十五日得各乡导报谓诸贼分阵预于各山绝险崕壁立有栅寨爲退保之计有复合聚于未破之巢者俱不意我兵骤入未及搬运粮谷若分兵四散追击可以尽获臣等窃计湖广夹攻在十一月初一期巳渐迫此去桶冈尚百余里山路崄峻三日始能达若此中之贼围之不克而移兵桶冈势分备多前后顾瞻非计之得乃令各营皆分兵爲奇正二哨一攻其前一袭其后冒雾速进分投急击十六日知府邢珣攻破旱坑巢窎井巢知府季斆守备指挥郏文攻破隐下巢李家巢十七日唐淳攻破丝茅坝巢十八日都指挥许淸攻破朱雀坑巢村头坑巢黄竹㘭巢观音山巢十九日指挥余恩攻破梅伏坑巢石头坑巢二十日知府邢珣又攻破白封龙巢芒背巢知县王天与攻破黄泥坑巢大富湾巢二十二日县丞舒富攻破白水洞巢本日知府伍文定知县张戬兵亦至二十四日知府伍文定攻破寨下巢知县张戬攻破𣏌州坑巢二十五日知县张戬又破朱坑巢知府伍文定破杨家山巢二十六日知府季斆又破李坑巢都指挥许淸又破川㘭巢二十七日守备指挥郏文又破长河洞巢连日各擒斩首从贼人贼级并俘获贼属男妇夺囘被虏人口牛马赃仗数多是日各营官兵请乗胜进攻桶冈臣复议得桶冈天险四面靑壁万仞中盘百余里连峰参天㴱林绝谷不睹日月中所产旱谷薯蓣之类足饷凶岁往者亦尝夹攻坐困数月不能俘其一卒竟以招抚爲名而罢及询访乡导其所繇入惟锁匙龙葫芦洞茶坑十八磊新地五处然皆架栈梯壑夤悬绝壁而上贼使数人于崕巓㘴发礧石可无执兵而御我师惟上章一路稍平然㴱入湖广迀囘取道半月始至湖兵旣从彼入而我师复往事皆非便今横水左溪余贼皆巳奔入其中同难合势爲守必力善战者其势险其节短今我欲乗全胜之锋兼三日之程长驱百余里而争利彼若拒而不前顿兵幽谷之底所谓强弩之末不能穿鲁缟矣今若移屯近地休兵养锐振扬威声先使人谕以祸福彼必惧而请服其或有不从者乗其犹豫袭而击之乃可以逞乃使素与贼通戴罪义官李正巖医官刘福泰释其罪并纵所获桶冈贼钟景于二十八日夜悬壁而入期以初一日早使人于锁匙龙受䧏贼方甚恐见三人至皆喜乃集衆会议而横水左溪奔入之贼果坚持不可往复迟疑不暇爲备臣遣县丞舒富率数百人屯锁匙龙促使出䧏而使知府邢珣入茶坑知府伍文定入西山界知府唐淳入十八磊知县张戬入葫芦洞皆于三十日乗夜各至分地遇大雨不得进初一日早冒雨疾登大贼首蓝天凤方就锁匙龙聚议闻各兵已入险皆惊愕散乱犹驱其衆男妇千余人据内隘绝壁隔水爲阵以拒知府邢珣之兵渡水前击张戬之兵冲其右伍文定之兵自张戬右悬崖而下遶贼傍击贼不能支且战且却及午雨霁各兵鼓奋而前乃败走县丞舒富知县王天与所领兵闻前山兵巳人亦从锁匙龙竝登各军乗胜擒斩贼悉奔十八磊知府唐淳之兵复严阵迎贼又败然会日晚犹扼险相持次早诸军复合势併击大战良乆遂大败知府邢珣破桶冈大巢破梅伏巢破乌池巢知县张戬破西山界巢锁匙龙巢破黄竹坑巢知府唐淳破十八磊巢知府伍文定破铁木里巢破上池巢破葫芦洞巢知县王天与破买分巢破背水坑巢县丞舒富破大王岭巢擒斩首从贼人贼级并俘获贼属男妇夺囘被虏人口牛马赃仗数多贼大势虽败结阵分遁者尚多是日闻湖广土兵将至臣使知府邢珣屯葫芦洞知府唐淳屯十八磊知府伍文定屯大水守备指挥郏文屯下新地知县张戬屯磜头县丞舒富屯荼坑指挥姚玺知县王天与屯板岭而使副使杨璋廵行磜头荼坑诸营监督进止以继其粮饷又使知府季斆分屯聂都以防贼之南奔都指挥许淸畱屯横水指挥余恩畱屯左溪以备腹心遗漏之贼而使叅议黄宏畱札南安给粮饷以爲聂都之继臣亦躬率帐下屯茶寮使各营分兵与湖兵相会夹勦遁贼初五日知府邢珣又破上新地巢破中新地巢破下新地巢初七日知府唐淳又破杉木拗巢破原陂巢破木里巢十一日知县张戬破板岭巢破天台庵巢十三日又破东桃坑巢破龙背巢连日各擒斩俘获数多其间巖谷溪壑之内饥饿病疹顚什死者不可以数于是桶冈之贼略尽臣以其暇亲行相视形势据险立隘使卒数百斩木栈崕凿山开道又使典史梁仪领卒数百相视横水创筑土城周围千余丈亦设隘以夺其险议以其地请建县治控制三省诸徭断其往来之路事方经营十六日据防遏推官徐文英呈称广东鱼黄等巢被湖兵攻破贼党男妇千余突往鸡湖新地稳下朱雀坑等处臣复遣知府季斆分兵趋朱雀坑等处知府伍文定趋稳下鸡湖等处守备指挥郏文知府邢珣趋上新等处各相机急勦二十日知府伍文定兵击贼于稳下寨西峰寨苦竹坑寨长河坝巢黎坑巢二十三日守备指挥郏文知府邢珣击贼于上新地巢知府伍文定又追击于鸡湖巢十二月初三日知府季斆击贼于朱雀坑寨狐狸坑巢擒斩首从贼徒俘获贼属夺获赃仗数多于是奔遁之贼始尽然以湖广二省之兵方合虽近境之贼悉以扫荡而四远奔突之虞难保必无乃畱兵二千余分屯茶寮横水等隘而以是月初九日囘军近县以休息疲劳候二省夹攻尽绝然后班师两月之间通计捣过巢穴八十余处擒斩大贼首谢志珊蓝天凤等八十六名颗从贼首级三千一百六十八名颗俘获贼属二千三百三十六名口夺囘被虏男妇八十三名口牛马骡六百八只匹赃仗二千一百三十一件金银一百一十三两八钱一分总计首从贼徒贼属牛马赃仗共八千五百二十五名颗口只件俱经行令转解纪功官处审验纪录去后今呈前因叅照大贼首蓝天凤谢志珊等盘据千里荼毒数郡僣拟王号图谋不轨基祸种恶且将数十余年而虐熖之炽盛毒流之惨极亦已数年于兹前此亦尝夹勦曾不能损其一毛屡加招抚适足以长其桀骜乃今驱卒不过万余用费不满三万两月之间俘斩六千有奇破巢八十有四渠魁授首噍类无遗此岂臣等能贤于昔人是皆仰仗朝廷威德之被庙堂处置得宜旣假臣以赏罚之权复专臣以提督之任故臣等得以伸缩自繇举动如志奉成算以行事循方略而指挥将士有用命之美进止无制用之虞则是追获兽兎之捷实繇发纵指示之功臣等偶叨任使亦安敢冒非其绩夫谋定于帷幄之中而胜决于千里之外命出于庙堂之上而威行于百蛮之表臣等敢爲朝廷国议有人贺且自幸其所遭得以苟免覆餗之戮也及照监军副使杨璋叅议黄宏领兵都指挥佥事许淸都指挥使行事指挥使郏文知府邢珣季斆伍文定唐淳知县王天与张戬指挥余恩冯翔县丞舒富随征叅谋等官指挥谢昶冯廷瑞姚玺明德同知朱宪推官危寿徐文英知县陈允谐黄文鸑宋瑢陆璥千戸陈伟高等巳上各官或监军督饷或领兵随征悉皆㴱历危险备尝艰难各効勤苦之力共成克㨗之功俱合甄录以励将来伏愿皇上普彰庙堂之大赏兼收行伍之微劳激劝旣行功庸益集自然贼盗寝息百姓安生则地方幸甚臣等幸甚料敌势虚实而知兵之胜负此将帅之能也非先生必不能如此经文纬武牌行招抚官据县丞舒富禀称横水等处新民廖成廖满廖斌等前来投招随又招出别山余党唐贵安等一百四十二名口俱称原系被脇无辜乞要安挿照例粮差等因到院照得横水桶冈诸贼巳经本院亲调官兵将贼首蓝天凤等悉巳擒勦奏捷去后近准兵部咨文奉勅㫖横水桶冈等处贼首谢志珊蓝天凤萧贵模等旣巳擒勦地方宁靖有功官兵俱陞一级不愿陞者照例给赏此后但有未尽余党务要曲加招抚毋得再行勦戮有伤天地之和其横水建立县治俱依所奏施行备咨准此除查照通行外看得新民廖成等诚心投抚意已可嘉又能招出余党非但洗其旣往之罪亦当录其图新之功况今奉有勑㫖方欲大普弘仁而廖成等投顺适当其时相应量加陞赏一以见朝廷之寛仁一以励将来之向化爲此牌仰县丞舒富卽将新民廖成授以领哨义官廖满廖斌等各与廵捕老人名目令其分綂招出新民编立牌甲听候调遣杀贼更立新効以赎旧愆就于横水新建县城内立屋居住分拨田土令其照例纳粮当差本官务加抚恤毋令失所有亏信义仍仰谕各新民俱要洗心涤虑永爲良善毋得听信雠家恐吓妄生惊疑自取罪累及照见今农时巳逼新民人等牛具田种当未能备今特发去商税银一百两就仰本官置买耕牛农器分给各民督令上紧趂时布种其有见缺食用者亦与量给盐米一应抚安绥来之䇿有可施行俱仰本官悉心议呈来招抚新民当体恤以安其心第不过令做哨捕老人而已今一抚而卽腰金黄葢者何欤横水建立营塲牌照得本院亲督诸军进破横水等巢贼徒巳就诛戮但山高林密诚恐漏殄之徒大军撤后仍复啸聚必须建立营塲委官防守爲此牌仰典史梁仪协同千戸林节綂领宁都机兵四百名信丰机兵六百名就在横水大村砍伐木植相视地势雄阜去处建立营塲一所周围先竖木栅逐旋修筑土城听候本院囘军住札以凭委官畱军防守各官务要同力协谋精勤干理工完之日照依军功论赏所领兵衆如有不听约东许以军令责治其合用夫匠等项听于南安所属上犹南康等县取用该县俱要卽时应付毋得迟违悞事先生每于胜贼后輙爲善后之图所以永无后患设立茶寮隘所照得抚属上犹等县所辖桶冈天险四面靑壁万仞中盘二百余里连峰叅天㴱林绝谷不睹日月贼衆屯据其间东出西没游劫殆遍人民遭其荼毒地方受其扰害先年亦尝用兵夹勦坐困数月不能俘其一卒竟以招抚爲名而罢近该本院奉命征勦仗赖天威悉巳扫荡但恐官兵撤后四方流贼乗间复聚必须于紧关去处设立隘所分拨军兵委官防御庻使地方得以永宁本院见屯茶寮亲督知府邢珣唐淳等徧历各处险要相视得茶寮正当桶冈之中自来盗贼据以爲险西通桂东桂阳南连仁化乐昌北接龙泉永新东入万安兴国堪以设隘保障当因湖广官兵未至各营屯兵坐候因以其暇责委千戸孟俊等督领兵夫先行开塡基址伐木立栅起葢营房见今规模草创已具本院卽欲移营上犹必须委官督工庻几垂成之功不致废弛及照茶寮旣设隘所就合摘拨官兵防御查得皮袍洞隘兵原非紧要合改移茶寮及于隣近上保古亭赤水鲜潭金坑编选隘夫兼同防守庻一劳永逸事可经乆爲此仰抄案囘道坐委能干县官一员前去茶寮督工完造务要坚固永乆不得因循迟延一面查照本院钦奉勑谕随宜处置事理卽将原拨守把皮袍洞隘官兵尽数移就茶寮住札一面于上保赤水古亭鲜潭金坑等寨量丁多寡每寨抽选精壮者一二百名兼同防御其合用匠作工食等项行令上犹南康大庾三县量支官钱给用完日具数及起拨官兵数目一併囘报查考仍呈抚鎭廵按衙门知会于战胜后輙思爲善后之图此方是一劳永逸之计立崇义县治疏据江西廵守岭北道兵备副使杨璋左叅议黄宏会呈据南安府知府季斆呈备所属致仕省祭义官监生杨仲贵等呈称上犹等县横水左溪长流桶冈关田鸡湖等处贼巢共计八十余处界乎三县之中东西南北相去三百余里号令不及人迹罕到其初輋贼原系广东流来先年奉廵抚都御史金泽行令安挿于此不过砍山耕活年㴱日乆生长日蕃羽翼渐多居民受其杀戮田地被其占据又且潜引万安龙泉等县避役逃民并百工技艺游食之人杂处于内分羣聚党动以万计始渐虏掠乡村后乃攻劫郡县近年肆无忌惮遂立总兵僣拟王号罪恶贯盈神人共怒今幸奏闻征勦蒙本院亲率诸军捣其巢穴擒其首恶妖氛爲之扫荡地方爲之㡳宁三县之民欢欣鼓舞如获更生访得各县流来之贼自闻夹攻消息陆续逃出颇衆但恐大兵撤后未免复聚爲患合无三县适中去处建立县治实爲乆安长治之䇿等因到道随取各县乡导于军营研审查得前项贼巢系上犹大庾南康三县所属上犹县崇义上保鴈湖三里先年多被贼杀戮田地被其占据大庾县义安三里人戸间被杀伤田地贼占一半南康县至坪一里人戸皆居县城田地被贼阻荒总计贼占田地六里有半随蒙本院委领兵知府邢珣知县王天与黄文鸑亲历贼巢踏勘三县之中适均去处无如横水原系上犹县崇义里地方山水合抱土地平坦堪以设县随会同分守左叅议黄宏议得合无于此建立县治尽将三县贼人占据阻荒田地通行割出缘里分人戸数少查得南康县上龙一里崇德一里亦与至坪相接缘至坪三都虽非全里然而地方广濶钱粮数多堪以折作一里合割併属新县其间人戸数少者田粮尚存招人佃买可以复全县治旣设东去南康尚有一百二十里要害去处则有长龙西去湖广桂阳县界二百余里要害去处则有三保南去大庾县一百二十余里要害去处则有铅厰俱该设立廵简司查得上犹县过歩廵简司路僻无用宜改移上保备繇呈详奉批看得横水开建县治实亦事不容巳但未经奏请须候命下方可决议兼之工程浩大一时恐未易就今贼势虽平漏殄尚有且宜遵照本院钦奉勑谕随宜处置事理先于横水建立隘所以备目前不测之虞除委典史梁仪等一面竖立木栅修筑土城修建营房外查得横水附近隘所如至坪鴈湖赖塘等处盗贼旣平巳爲虚设其附近村寨如白面长潭杰坝石玉过歩果木鸟溪水眼等处居民访得多系通贼窝主及各县城郭村寨亦多有通贼之人合将各隘隘夫悉行拨守横水其通贼人戸尽数查出编充隘夫永远守把其不系通贼者量丁多寡抽选编佥轮班更替务足一千余名之数责委属官一员綂领常川守把遇有残党啸聚出没卽便相机勦捕候县治旣立人烟辏集地方果巳宁靖再行议处裁损其开建县治本院亲行踏勘再四筹度固知事不可巳但举大事须顺民情兵革之后尤宜存恤仰该道会同分守等官再行拘集地方父老子弟多方询访必须各县人民踊跃鼓舞争先趋事然后兴工庻几事举而人有子来之美工成而民享偕乐之休仍呈抚按等衙门公同计议施行等因依奉会同叅议黄宏遵照批呈事理先于横水设立隘所防范不虞及行该府再行拘集询访外随据府县各申拘集父老到官各交口欢欣鼓舞趋事别无民情不便等因备呈到道覆审无异转呈到臣会同廵抚江西等处地方都察院右副都御史孙燧廵按江西监察御史屠侨议照前项地方大盗旣已平荡后患所当预防今议立县治并廵司等衙门惩前虑后杜渐防微实皆地方至计及查得横水议建县治处所原系上犹县崇义里因地名县亦爲相应如蒙皇上悯念地方屡遭荼毒乞勑该部俯顺民情从长议处早赐施行并儒学廵司等衙门一体铨选官员铸给印信如此则三省残孽有控制之所而不敢聚三省奸民无潜匿之所而不敢逃变盗贼强梁之区爲礼义冠裳之地乆安长治无出于此得此经制而横水桶岗之局始结批畱兵摉捕呈看得乐昌等处贼徒搆祸连年流毒三省今兵备佥事王大用等乃能身历险阻设谋调度数月之内致此克平论厥功劳良可嘉尚除具本奏报及一面先行犒奖外所据各哨贼徒穴巢虽巳底定而漏殄难保必无况闻湖兵撤后各该巢穴多复啸聚河源龙川诸处残贼亦复招羣集党连结渐多逆其将来必复炽盛今虽役乆兵疲且宜班师息衆但畱兵摉捕亦不可苟毋谓斩木之不蘖死灰之不然苟涓涓之不塞将江河之莫御其狼兵旣巳罢散难复追畱若机快乡兵之属暂令归休卽可起集爲轮番迭出之计务使摉勦之兵若农夫之耘耨庻几盗贼之种如莨莠之可除该道仍备行摉捕各官务体此意悉拔根苗无遗后患批呈缴凡遇胜后此着必不可少批将士争功呈据兵备佥事王大用呈乐昌县知县李増缉获大贼首李斌等审验明白续据湖广永州府推官王瑞之呈称广东差人邀夺等情巳拘知县见在人役追出原获得李斌金簮银两荷包见在显是湖广兵快计擒不得妄报掩饰看得迩者大征之举湖广实首其谋江广亦协其力旣名夹攻事同一体湖兵有失是亦广兵之罪广人有获斯亦湖人之功况今贼首旣擒则湖广领哨之官亦复何咎虽云因虞得鹿而广东计诱之人亦非无功但求共成厥事何必巳专其伐矧各呈词亦无相远就如湖广各官所呈卽广人乗机捕获之功居然自见就如广东各官所呈则湖官运谋驱逐之劳亦自不掩获级者匹夫之所能争功者君子之大耻仰该道备行湖广守廵等官彼此同心易气各自据实造册读此争功者自当赧然一汗与王晋溪司马书生于前月二十日地方偶获微功巳于是月初二日具本闻奏差人旣发始领部咨知夹攻巳有成命前者尝具两可之奏不敢专主夹攻者诚以前此三省尝爲是举乃徃复勘议动经岁月形迹显暴事未及举而贼已奔窜大半今老先生略去繁文之扰行以实心断以大义一决而定机速事果则夹攻之举固亦未尝不善也凢败军偾事皆缘政出多门每行一事旣禀巡抚复禀鎭守复禀巡按徃返需迟之间谋虑旣泄事机已去昨睹老先生所议谓阃外兵权贵在专委征伐事宜切忌遥制且复除去总制之名使各省事有专责不令掣肘致相推托眞可谓一洗近年琐屑牵扰之弊非有大公无我之心发强刚毅者孰能与于斯矣庙堂之上得如老先生者爲之张主人亦孰不乐爲之用乎幸甚幸甚今各贼巢穴之近江西者葢巳焚毁大半但擒斩不多徒党尚盛其在广东湖广者犹有三分之一若平日相机揜扑则贼势分而兵力可省今欲大举贼且并力合势非有一倍之衆未可轻议攻围况南赣之兵素称疲弱见贼而奔乃其长技广湖所用皆土官狼兵贼所素畏夹攻之日势必偏溃江西今欲请调狼兵以当其锋非惟虑其所过残掠兼恐缓不及事生近以漳南之役亲见上杭程乡两处机快颇亦可用且在抚属之内故今特调二县各一千名幷凑南赣新集起倩共爲一万二千之数若以军法五攻之例必湏三省合兵十万而后可但南赣粮饷无措不得已而从减省若此伏望老先生特赐允可若更少损其数断然力不足以支寇矣腐儒小生素不习兵勉强当事惟恐覆公之餗伏惟老先生悯其不逮敎以方略使得有所持循幸甚幸甚与王晋溪司马书守仁近因輋贼大修战具远近勾结将遂乗虚而入乃先其未发分兵揜扑虽斩获未尽然克全师而归贼巢积聚亦爲一空此皆老先生申明律例将士稍知用命以克有此不然以南赣素无纪律之兵见贼不奔亦巳难矣况敢暮夜扑剿奋唿追击功虽不多其在南赣则实创见之事矣伏望老先生特加劝赏使自此益加激励幸甚今各巢奔溃之贼皆聚横水桶冈之间与郴桂诸贼接境生恐其势穷或并力复出且天气炎毒兵难㴱入远攻乃分留重卒于金坑营前扼其要害示以必攻之势使之旦夕防守不遑他圗又潜遣人于已破各巢山谷间多张疑兵使旣溃之贼不敢复还旧巢聊且与之牵持候秋气渐凉各处调兵稍集更圗后举惟望老先生授之以成妙之算假之以专一之权明之以赏罚之典生虽庸劣无能爲役敢不鞭筞驽钝以期无负推举之盛心秋冬之间地方苟幸无事得以归全病喘于林下老先生肉骨生死之恩生当何如爲报耶正暑伏惟爲国爲道自重不宣阳明先生经济集卷二终临海后学王立凖较阳明先生集要阳明先生集要经济编卷第三阳明先生集要经济编卷三同邑后学施邦曜重编江右后学曾樱叅订告谕浰头巢贼本院廵抚是方专以弭盗安民爲职莅任之始卽闻尔等积年流劫乡村杀害良善民之被害来告者月无虚日本欲卽调大兵勦除尔等随往福建督征漳寇意待囘军之日勦荡巢穴后因漳寇旣平纪验斩获功次七千六百有余审知当时倡恶之贼不过四五十人党恶之徒不过四千余衆其余多系一时被胁不觉惨然兴哀因念尔等巢穴之内亦岂无胁从之人况闻尔等亦多大家子弟其间固有识达事势颇知义理者自吾至此未尝遣一人抚谕尔等岂可遽尔兴师翦灭是亦近于不敎而杀异日吾终有憾于心故今特遣人吿谕尔等勿自谓兵力之强更有兵力强者勿自谓巢穴之险更有巢穴险者今皆悉已诛灭无存尔等岂不闻见夫人情之所共耻者莫过于身被爲盗贼之名人心之所共愤者莫甚于身遭劫掠之苦今使有人骂尔等爲盗尔必怫然而怒尔等岂可心恶其名而身蹈其实又使有人焚尔室庐劫尔财货掠尔妻女尔必怀恨切骨宁死必报尔等以是加人人其有不怨者乎人同此心尔宁独不知乃必欲爲此其间想亦有不得巳者或是爲官府所迫或是爲大戸所侵一时错起念头误入其中后遂不敢出此等苦情亦甚可悯然亦皆繇尔等悔悟不切尔等当初去从贼时乃是生人寻死路尚且要去便去今欲改行从善乃是死人求生路乃反不敢何也若尔等肯如当初去从贼时拚死出来求要改行从善我官府岂有必要杀汝之理尔等乆习恶毒忍于杀人心多猜疑岂知我上人之心无故杀一鸡犬尚且不忍况于人命关天若轻易杀之冥冥之中断有还报殃祸及于子孙何苦而必欲爲此我每爲尔等思念及此輙至于终夜不能安寝亦无非欲爲尔等寻一生路惟是尔等冥顽不化然后不得巳而兴兵此则非我杀之乃天杀之也今谓我全无杀尔之心亦是诳尔若谓我必欲杀尔又非吾之本心尔等今虽从恶其始同是朝廷赤子譬如一父母同生十子八人爲善二人背逆要害八人父母之心须除去二人然后八人得以安生均之爲子父母之心何故必欲偏杀二子不得巳也吾于尔等亦正如此若此二子者一旦悔恶迁善号泣投诚爲父母者亦必哀悯而收之何者不忍杀其子者乃父母之本心也今得遂其本心何喜何幸如之吾于尔等亦正如此闻尔等辛苦爲贼所得苦亦不多其间尚有衣食不充者何不以尔爲贼之勤苦精力而用之于耕农运之于商贾可以坐致饶富而安享逸乐放心纵意游观城市之中优游田野之内岂如今日担惊受怕出则畏官避雠入则防诛惧勦潜形遁迹忧苦终身卒之身灭家破妻子戮辱亦有何好尔等好自思量若能听吾言改行从善吾卽视尔爲良民抚尔如赤子更不追咎尔等旣往之罪如叶芳梅南春王受谢钺軰吾今只与良民一槪看待尔等岂不闻知尔等若习性巳成难更改动亦繇尔等任意爲之吾南调两广之狼逹西调湖湘之土兵亲率大军围尔巢穴一年不尽至于两年两年不尽至于三年尔之财力有限吾之兵粮无穷纵尔等皆爲有翼之虎谅亦不能逃于天地之外呜唿吾岂好杀尔等哉尔等若必欲害吾良民使吾民寒无衣饥无食居无庐耕无牛父母死亾妻子离散吾欲使吾民避尔则田业被尔等所侵夺已无可避之地欲使吾民贿尔则家资爲尔等所掳掠巳无可贿之财就使尔等今爲我谋亦必须尽杀尔等而后可吾今特遣人抚谕尔等赐尔等牛酒银钱布疋与尔妻子其余人多不能通及各与晓谕一道尔等好自爲谋吾言已无不尽吾心巳无不尽如此而尔等不听非我负尔乃尔负我我则可以无憾矣呜唿民吾同胞尔等皆吾赤子吾终不能抚恤尔等而至于杀尔痛哉痛哉兴言至此不觉泪下开导详明慰谕眞切茍非木石能不感动进勦浰头贼方略照得抚属龙川县地名浰头积年老贼池大鬓等不时纠衆突出河源翁源安远龙南信丰等处攻打城池杀掳人口先年亦尝征勦皆因预失防御以致漏网后虽阳爲听招其实阴图不轨班师未几肆出劫掠数年以来民受茶毒控吿纷纭有不忍言若不趂时计勦地方何以宁谧爲此仰抄案囘道会同分守守备等官卽行该府知府陈祥速将合用粮饷等项一面从长议处一面卽于所属选集精壮骁勇曾经战阵机快兵壮人等三千名少或二千名各备锋利器械编成队伍坐委素能谋勇官员綂领一面密行龙川河源等附近贼巢等县亦各选募惯战杀贼兵快二千名委官分押督同近巢知因被害义官新民头目人等分截要路就仰知府陈祥总督诸军亲至贼巢去处指画方略尅期进勦仍行先取知因乡导数十人令其备将贼巢道路险易畵图贴说要见某处平坦人马可以直捣某处险阻可以把截某处系贼必遁之路可以设伏邀撃某处贼所不备可以间道扑掩各要一一详察停当务尽机宜具繇连图差人马上赍报尅期进勦牌案照浰头老贼池大鬓等不时紏衆攻打城池杀掳人口屡征屡叛近年以来阴图不轨恶熖益炽除将贼首池仲容设计擒获外其余在巢贼党若不趂机速勦不无祸变愈大地方何繇安息本院巳先密切分布哨道行仰知府陈祥綂领典史姚思衡驿丞何春廵简张行报効生员陈经世新民卢琢等官军从和平入攻热水巢五花障巢铁石障巢直捣中浰大巢知府邢珣綂领知县王天与典史梁仪并老人叶秀芳黄启济义官吴明等官兵从大平入攻芳竹湖巢白沙巢黄田抝巢中村巢直捣上浰大巢指挥姚玺綂领新民梅南春等兵从乌虎鎭入攻淡方巢石门山巢直捣岑冈大巢指挥余恩綂领百长王受黄金巢等兵从龙子岭入攻溪尾巢塘涵洞巢古地巢空背巢直捣下浰大巢千戸孟俊綂领义官陈英郑志高新民卢琢等官兵从和平入攻平地水巢大门山巢黄狗㘭巢直捣中浰大巢推官危寿綂领义民叶芳百长孙洪舜等官兵从南歩入攻脱头石巢鎭里寨巢羊角山巢直捣中浰大巢知府季斆兵从信丰县黄田冈入攻新田迳巢古地巢县丞舒富兵从信丰县乌迳入攻旗岭巢顿冈巢及行仰守备指挥郏文监督指挥姚玺余恩千戸孟俊等三哨官兵分路进勦本院亦自行督领帐下随征官属兵快人等从冷水迳直捣下浰大巢亲自督战刻期俱于本年正月初七日寅时四路竝进外牌仰兵备副使杨璋不妨本道事务遵照本院钦奉勑谕事理前去军前纪验功次处置粮饷及行催督各哨官兵依期进勦所获功次务要审验明白从实纪录仍候廵按纪功御史至日覆实照例造册奏缴及造靑册一本送院查考其军中一应进止机宜俱仰密切呈来定夺分佈哨道寇巳在掌中浰头㨗音疏据江西按察司分廵岭北道兵备副使杨璋呈据一哨綂兵守备南赣二府地方以都指挥体綂行事指挥使郏文呈称綂领安远县义民孙洪舜等兵于本年正月初七日攻破曲潭等巢十一日攻破半迳等巢共五处二月二十六日与贼战于水源等处擒斩大贼首吴积祥陈秀谦张秀鼎等七名颗贼从陈希九等一百二十六名颗俘获贼属男妇五十六名口烧燬贼巢房屋禾仓二百五十三间及夺获械器等物二哨綂兵赣州府知府邢珣呈称督同同知夏克义知县王天与典史梁仪老人叶秀芳等官兵于正月初七等日攻破芳竹湖等巢初九日攻破黄田㘭等巢共四处二十五等日覆贼于白沙二月十六日与贼战于芳竹湖等处擒斩大贼首黄佐张廷和王蛮师刘钦等一十名颗贼从黄密等二百六十名颗俘获贼属男妇八十三名口烧毁贼巢房屋禾仓二百二十二间及夺获赃仗牛马等项三哨领兵广东惠州府知府陈祥呈称督同通判徐玑新民卢珂等官兵于正月初七等日攻破热水等巢初九等日攻破铁石障等巢共五处二十五等日履贼于五花障等处二月初二等日与贼战于和平等处擒斩大贼首陈活鹞黄弘閠张玉林等十一名颗贼从李廷祥四百三十一名颗俘获贼属男妇二百二十名口烧燬贼巢房屋禾仓五百七十二间及夺获器械赃银牛马等项四哨綂兵南安府知府季斆呈称綂领训导蓝铎百长许洪等官兵于正月初三等日攻破右坑等巢十一日攻破新田迳等巢共四处二十七等日覆贼于北山又与战于风门奥等处擒斩大贼首刘成珍等四名颗贼从胡贵琢等一百三十名颗俘获贼属男妇一百六十五名口烧燬贼巢房屋禾仓七十三间及夺获赃银等物五哨綂兵赣州卫指挥佥事余恩呈称綂领新民百长王受黄金巢等兵于正月初七日会同推官危寿千戸孟俊攻破上中下三浰大巢十一日攻破空背等巢共四处二十五日覆贼于银坑水等处擒斩大贼首赖振禄王贵洪李全邹一惟等九名颗贼从赖贱仔等三百五十名颗俘获贼属男妇六十二名口烧毁贼巢房屋禾仓三百二十一间及夺获器械牛马等项六哨綂兵赣州衞指挥佥事姚玺呈称綂领新民梅南春等兵于正月初七日攻破淡方等巢初九日攻破岑冈等巢共四处二十七日覆贼于乌虎鎭擒斩大贼首谢銮曾用奇等五名颗贼从卢任龙一百九十九名颗俘获贼属男妇一百一十二名口烧毁贼巢房屋禾仓三百七十间及夺获器械牛马等项七哨綂兵赣州府推官危寿呈称綂领义官叶方等兵于正月初七日会同指挥余恩千戸孟俊攻破上中下三浰大巢初十等日攻破鎭里寨等巢共四处二十七日覆贼于中村等处擒斩大贼首池仲宁高允贤池仲安朱万林根等十二名颗贼从黄稳等二百一十一名颗俘获贼属男妇三十三名口烧毁贼巢房屋禾仓三百二十三间及夺获赃仗牛马等项八哨綂兵赣州衞千戸孟俊呈称綂领义官陈英郑志高新民卢珂等兵于正月初七等日会同指挥余恩推官危寿攻破上中下三浰大巢初十等日攻破大门山等巢共六处擒斩大贼首谢凤经吴宇张廷兴石荣等九名颗贼从张角子等一百九十二名颗俘获贼属男妇一百四十三名口烧毁贼巢房屋禾仓一百七十三间及夺获器械牛马赃银等项九哨綂兵南康县县丞舒富呈称綂领义民赵志标等兵于正月十一等日攻破旗岭等巢共二处二月十四日与贼战于干村等处擒斩贼从刘三等一百七名颗俘获贼属男妇二十一名口烧毁贼巢房屋禾仓五十三间及夺获器械等物等因各呈报到道查得先爲地方紧急贼情事据信丰县所呈称正德十二年二月初七日龙南县贼首黄秀魁纠合广东贼首池仲容等突来本县杀人放火见今攻城不退乞要发兵救援等因该本道议委经历王祚县丞舒富领兵勦捕斩获贼级四颗被贼杀死报効义士杨习举等十名执去经历王祚随该本道亲诣该县暂将各贼招安发囘原巢经历王祚送出叅将失事知县王天爵卢凤千戸郑铎朱诚洪恩主簿周鎭鎭抚刘镗等俱各有罪及将前贼应勦缘繇呈详转逹具奏外正德十三年正月初三日奉提督军门𥿄牌议照上犹等县贼巢旣平广东龙川县浰头等处贼巢奉有成命应该会勦其大贼首池仲容等本院巳行计诱擒获见今军势颇振若不乗此机会出其不意捣其不备坐视以待广兵之来未免有失事机之会本院除遵奉勑谕内自行量调官军设法勦捕事理部勒兵衆分布哨道行仰守备指挥并知府等官郏文陈祥等綂领各授进止方略外备行本职前去军前纪验功次及催各哨官兵上紧依期进勦仍行廵按衙门前来覈实施行等因随呈廵按江西监察御史屠侨批行本道先行纪验明白通候覈实施行依奉督率各省官兵依期进勦去后今据前因除将前项功次俱类廵按衙门会审纪验明白生擒贼犯解赴提督军门斩首枭示贼属男妇变卖银两器械赃仗赃银俱贮库外叅照浰头大贼首池仲容池仲宁池仲安高允贤李全等盘据一方历有岁年僣称王号伪设官职广东翁源龙川始兴江西龙南信丰安远会昌等县屡被攻围城池杀害官军焚烧村寨虏杀男妇岁无虚日曾经狼兵夹攻数次俱被漏网是乃衆贼奸雄之巨擘三省羣盗之根源也今幸天夺其魄仲容束手就擒仲宁仲安等一时授首各巢贼从擒斩殆尽此皆仰仗朝廷德威远播庙堂成算无遗提督军门赏罚以信而号令严明师出以律而机宜愼密身先士卒而艰险之不辞洞见敌情而抚勦之有道以是数十年之巨寇一旦削平连四省之编氓永期安辑呈乞照详转达等因据呈到臣卷查先爲地方急紧贼情事准兵部咨该廵按江西监察御史屠侨奏该本部覆题节奉圣旨是这地方贼情着都御史王守仁自行量调官军设法勦捕钦此及爲申明赏罚以励人心事准兵部覆题请勑南赣等处都御史假以提督军务名目给与旗牌应用以振军威一应军马钱粮事宜径自便宜区画如遇盗贼入境卽便调兵勦杀不许踵袭旧弊招抚重爲民患所部官军若在军前违期逗遛退缩俱听以军法从事生擒盗贼亦听斩首示衆贼级听本处兵备会同该道守廵官卽时纪验明白备行江西按察司造册奏缴查照勦杀南方蛮贼见行旧例议拟陞赏等因具题奉圣旨是王守仁着提督南赣汀漳等处军务换勑与他其余事宜各依拟行钦此又爲地方紧急贼情事准兵部覆题看得所奏攻治盗贼二说就令差来人赍文交与都御史王守仁悉依前项申明赏罚事理便宜行事期于功成不限以时相机攻勦等因具题节该奉圣旨是钦此陆续备咨到臣俱经通行抚属四省各道守廵兵备守备等官一体钦遵并咨总督两广左都御史陈金查照外续该臣看得南赣盗贼其在南安之横水桶冈诸巢则接境于湖郴在赣州之浰头桶冈诸巢则连界于闽广接境于湖郴者贼衆而势散恃山谿之险以爲固连界于闽广者贼狡而势聚结党与之助以相援臣等遵奉勑谕及查照兵部咨示方略初议先攻横水次攻桶冈而末乃与广东会兵徐图浰头如攻坚木先其易者后其节目自正德十二年九月臣等议将进兵横水恐浰贼乗虚出扰思有以沮离其党臣乃自爲告谕具述祸福利害使报効生员黄表义民周祥等往谕各贼因皆赐以银布一时贼党亦多感动各寨酋长黄金巢刘逊刘粗睂温仲秀等遂皆愿从表等出投惟大贼首池仲容卽池大鬓独愤然谓其衆曰我等做贼巳非一年官府来招亦非一次此亦何足爲凭待金巢等到官后果无他说我等遣人出投亦未爲晚其时臣等兵力旣未能分意且羁縻令勿出爲患故亦不复与较金巢等至臣乃释其罪推诚厚抚各愿出力杀贼立効于是借其衆五百余悉以爲兵使从征横水十月十二日臣等巳破横水仲容等闻之始惧计臣等必且以次加兵于是集其酋豪池仲宁高飞甲等谋使其弟池仲安率老弱二百余徒亦赴臣所投招求随衆立効意在缓兵因而窥觇虚实乗间内应臣逆知其谋阳许之及臣进攻桶冈使领其衆截路于上新地以远其归途内严警御之备以防其衅外示寛假之形以安其心阴使人分召邻贼诸县被贼害者皆诣军门计事旬日之间至者数十问所以攻勦之策皆以此贼狡诈兇悍非比他贼其出劫行剽皆有㴱谋人不能测自知恶极罪大国法难容故其所以扞拒之备亦极险谲前此两经夹勦皆狼兵二三万竟亦不能大捷后虽败遯所杀伤亦略相当近年以来奸谋愈熟恶熖益炽官府无可奈何每以调狼兵恐之彼輙谩曰狼兵易与耳纵调他来也须半年我纵避他只消一月其意谓狼兵之来不能速其畱不能乆也是以益无忌惮今巳僣号设官奸计逆谋尤非昔比必欲除之非大调狼兵事恐难济臣以爲兵无常势在因敌变化而制胜今各贼狃于故常且谓必待狼兵而后敢攻此所以不必狼兵而可以攻之也乃爲密画方略使数十人者各归部集候我兵有期则据隘遏贼十一月贼闻臣等复破桶冈益惧爲战守备臣使人至贼所赐各酋长牛酒以察其变贼度不可隐则诈称龙川新民卢珂郑志高等将掩袭之是以密爲之防非敢虞官兵也臣亦阳信其言因复阳怒卢珂郑志高等擅兵雠杀移檄龙川使廉其实且趣各贼伐木开道将囘兵自浰头取道往讨之贼闻以爲臣等实有爲之之意又恐假道伐之且喜且惧因遣来谢且请无劳官兵当悉力自防御之卢珂郑志高陈英者皆龙川旧招新民有衆三千余远近皆爲仲容所胁而三人者独与之抗故贼㴱雠忌之十二月望臣兵囘至南康卢珂郑志高等各来告变谓池仲容等僣号设官今已点集兵衆号召远近各巢贼首授以总兵都督等伪官使候三省夹攻之兵一至卽同时竝举行其不轨之谋及以伪授卢珂等官爵金龙霸王印信文书一𥿄粘状来首臣先已谍知其事及珂等来卽阳怒以爲尔等擅兵仇杀投招之人罪巳当死今又造此不根之言乗机诬陷且池仲容等方遣其弟领兵报効诚心向化安得有此遂收缚珂等将斩之时池仲安之属方在营见珂等入首大惊惧至是皆喜罗拜欢唿竞诉珂等罪恶臣因亦阳令具状谓将并拘其党属尽斩之于是遂械系卢珂而使人密喻以阳怒之意欲以诱致仲容诸贼且使卢珂等先遣人归集其衆候珂等旣还乃发臣又使生员黄表听选官雷济往喻仲容使勿以此自疑密购其所亲信阴说之使自来投诉二十日臣兵巳还赣乃张乐大享将士下令城中今南安贼巢皆巳扫荡而浰头新民又皆诚心归化地方自此可以无虞民乆劳苦亦宜暂休爲乐遂散兵使各归农示不复用而使池仲安亦领衆归助其兄防守且云卢珂等虽巳系于此恐其党致怨或掩尔不虞仲安归具言其故贼衆皆喜遂弛备臣又使指挥余恩赍历往赐仲容等令毋撤备以防卢珂诸党贼衆益喜黄表雷济因复说伸容今官府所以安辑劳来尔等甚厚何可不亲往一谢况卢珂等日夜哀诉反状乞官府试拘尔等若拘而不至者卽可以证反状之实今若不待拘而往因面诉珂等罪恶官府必益信尔无他而谓珂等爲诈杀之必矣所购亲信者复从力赞仲容然之乃谓其衆曰若要伸先用屈赣州伎俩亦须亲往勘破遂定议率其麾下四十余人自诣赣臣使人探知仲容巳就道乃密遣人先行属县勒兵分哨道候报而发又使千戸孟俊先至龙川督集卢珂郑志高陈英等兵然以道经浰巢恐摇诸贼则别赍一牌以㧦捕卢珂等党属爲名各贼闻俊往果遮迎问故俊出牌视之乃皆罗拜相争导送出境俊巳至龙川始发牌部勒卢珂等兵衆贼闻之皆以爲拘捕其属不复爲意閠十二月二十三日仲容等至赣见各营官兵皆已散归而街市多张灯设戏爲乐信以爲不复用兵密赂狱卒私往觇卢珂等又果械系深固仲容乃大喜遣人归报其属曰乃今吾事始得万全矣臣乃夜释卢珂郑志高等使驰归发兵而令所属官次设羊酒日犒仲容等以缓其归正月三日度卢珂等已至家所遣属县勒兵当已大集臣乃设犒于庭先伏甲士引仲容入并其党悉擒之出卢珂等所告状讯鞫皆伏遂寘于狱而夜使人趋发属县兵期以初七日同时入勦于是知府陈祥兵从龙川县和平都入指挥姚玺兵从龙川县乌虎鎭入千戸孟俊兵从龙川县平地水入指挥余恩兵从龙南县高沙保入推官危寿兵从龙南县南平入知府邢珣兵从龙南县太平保入守备指挥郏文兵从龙南县泠水迳入知府季斆兵从信丰县黄田冈入县丞舒富兵从信丰县乌迳入臣自率帐下官兵从龙南县泠水迳直捣下浰大巢而使各哨分路同时竝进会于三浰先是贼徒得池仲容报谓赣州兵巳罢归皆巳弛备散处各巢至是骤闻官兵四路竝进皆惊惧失措乃分投出御而悉其精锐千余据险设伏併势迎敌于龙子岭我兵聚爲三冲犄角而前指挥余恩所领百长王受兵首与贼遇大战良乆贼败却王受等奋追里许贼伏兵四起奋击王受推官危寿所领义官叶芳兵鼓噪而前复奋击贼伏兵后千戸孟俊兵从傍绕出冈背横冲贼伏与王受合兵于是贼乃大败奔溃唿声震山谷我兵乗胜逐北遂克上中下三浰各哨官兵遥闻三浰大巢巳破皆奋勇齐进各贼皆溃败知府陈祥兵遂破热水巢五花障巢指挥姚玺兵遂破淡方巢石门山巢上下陵巢知府邢珣兵遂破芳竹湖白沙巢守备指挥郏文兵遂破曲潭巢赤唐巢知府季斆兵遂破右坑巢三坑巢是日擒斩首从贼人贼级俘获贼属男妇牛马器使数多其余堕崕塡谷死者不可胜计是夜贼复奔聚未破巢穴次日早乃令各哨官兵探贼所往分投急击初九日知府陈祥兵破铁石障巢羊角山巢获贼首金龙霸王印信旗袍知府邢珣兵破黄田㘭巢指挥姚玺兵破岑冈巢指挥余恩兵破塘含洞巢溪尾巢初十日千戸孟俊兵破大门山巢推官危寿兵破鎭里寨巢十一日知府邢珣兵破中村巢守备郏文兵破半迳巢都坑巢尺八岭巢知府季斆兵破新田迳巢古地巢指挥余恩兵破空背巢县丞舒富兵破旗岭巢顿冈巢十三日千戸孟俊兵破狗脚㘭巢水晶洞巢五湖巢蓝州巢十六日推官危寿兵破风盘巢茶山巢连日各擒斩首从贼人贼级并俘获贼属男妇牛马器仗数多然各巢奔散之贼其精悍者尚八百余徒复哨聚九连大山扼险自固当臣看得九连山势极高横亘数百余里四面斩绝我兵旣不得进而其内东接龙门山后诸处贼巢以百数若我兵进逼贼必奔往其间诱激诸巢相连而起势益难制然彼中旣无把截之兵欲从傍县潜军断其后路必须半月始达缓不及事止有贼所屯据崕壁之下一道可通然贼巳据险自上发石滚木我兵百无一全于是乃选精锐七百余人皆衣所得贼衣佯若奔溃者乗暮直冲贼所据崕下涧道而过贼以爲各巢败散之党皆从崕下招唿我兵亦佯与唿应贼疑不敢击巳度险遂扼断其后路次日贼始知爲我兵并势冲敌我兵巳据险从上下击贼不能支乃退败臣度其必溃预令各哨官兵四路设伏以待贼果分队潜遯二十五日知府陈祥兵覆贼于五花障知府邢珣兵覆贼于白沙指挥余恩兵覆贼于银坑水二十七日指挥姚玺兵覆贼于乌虎鎭推官危寿兵覆贼于中村知府季斆兵覆贼于北山又战于风门奥其余奔散残党尚三百余徒分逃上下坪黄田㘭诸处各哨官兵复黏踪会追二月初二日知府陈祥兵复与贼战于和平初五日复战于上坪下坪初八日推官危寿指挥余恩兵复与贼战于黄㘭十二日知府陈祥兵复与贼战于铁障山十四日县丞舒富兵复与贼战于干村又战于梨树十四日知府邢珣季斆兵复与贼战于芳竹湖二十三日县丞舒富兵复与贼战于北顺又战于和洞二十六日守备郏文兵复与贼战于水源战于长吉战于天堂寨连日擒斩首从贼人贼级数多三月初三日据乡导人等四路爪探皆以爲各巢积恶兇狡之贼皆巳擒斩略尽惟余党张仲全等二百余徒其间多系老弱及远近村寨一时爲贼所躯胁从恶未乆之人今皆势穷计迫聚于九连谷口唿号痛哭诚心投招臣遣报効生员黄表往验虚实果如所探因引其甲首张仲全等数人前来投见诉其被胁不得巳之情臣量加责治随遣知府邢珣往抚其衆籍其名数遂安挿于白沙初七日据知府邢珣等呈称我兵自去岁二月从征闽寇迄今一年有余未获少休今幸各巢贼巳扫荡余党不多又䝉俯顺招安况今隂雨连绵人多疾疫兼之农功已动人怀耕作合无俯顺下情还师息衆及义官叶芳等并各村乡居民亦告前情臣因亲行相视险易督同副使杨璋知府陈祥等经理立县设隘可以乆安长治之䇿畱兵防守而归葢自本年正月初七日起至三月初八日止前后两月之间通共捣过巢穴三十八处擒斩大贼首二十九名颗次贼首三十八名颗从贼二千零六名颗俘获贼属男妇八百九十名口夺获牛马一百二十二只匹器械赃仗二千八百七十件把赃银七十两六钱六分总计擒斩俘获夺获共五千九百五十五名颗口只匹件把俱经行令兵备等官审验纪录仍行纪功御史覈实施行具繇呈报去后今据前因臣等会同江西廵按御史屠侨广东廵按御史毛凤叅照大贼首池仲容等荼毒万民骚扰三省阴图不轨积有年岁设官僣号罪恶滔天比之上犹诸贼尤爲桀鷔难制葢上犹诸贼虽有僣窃不轨之名而徒惟劫掠焚烧是嗜至于浰头诸贼虽亦剽劫掳掠是资而实怀僣拟割据之志故其招致四方无借隐匿远近妖邪日夜规图渐成奸计兼之贼首池仲容池仲安等又皆力搏勐虎捷竞飞猱兇恶之名乆巳着闻四方贼党素所向服是以负固恃顽屡征益炽前此知其无可奈何亦惟苟且招安以幸无事其实无救荼毒之惨益养奸宄之谋今乃臣等驱不练之兵资缺乏之费不踰两月而破奸雄不制之虏以除三省数十年之患此非朝廷威德庙堂成算何以及此臣等切惟天下之事成于责任之专一而败于职守之分挠就今事而言前此尝夹攻二次计勦数番以兵则前者强而今者弱前者数万而今者数千以时则前者期年而今者两月以费则前者再倍而今者什一以任事之人则前者多知谋老练之士而今者乃若臣之迂疎浅劣然而计功较绩顾反有加于昔何哉实繇朝廷之上明见万里洞察往弊处置得宜旣假臣以赏罚之权复改臣以提督之任旣以兵忌遥制而重各省专征之责又虑事或牵扯而抑守臣干预之请授之方略而不拘以制责其功成而不限以时以故诏旨一颁而贼先破胆夺气咨文一布而人皆踊跃争先効谋者知无沮挠之患而务竟其功希赏者知无侵削之弊而毕致其死是乃所谓得先胜之算于庙堂收折冲之功于樽俎实用兵之要道制事之良法也事每如此天下之治有不足成者矣臣等偶叨任使何幸滥竽成功敢于献捷之余拜手稽首以贺伏愿皇上推成功之所自原发纵之有因庻无僣赏以旌始谋及照兵备副使杨璋监军给饷纪功督战备历辛勤宜加显擢守备指挥郏文知府陈祥邢珣季斆推官危寿指挥余恩姚玺及千戸孟俊县丞舒富等皆身亲行陈屡立战功俱合奖擢庻示激扬以爲后劝臣本凡庸缪当重任偶逢事机之会幸免覆餗之诛然功非其才福已踰分遂沾痿痺之疾旣成废弃之人除巳别行请罪乞休外缘系捷音及该兵部议拟期于成功不限以时题奉钦依事理爲此具本题知先生浰头之㨗妙在收卢珂用黄表雷济以诱至池仲容所谓善用兵者屈人之兵而非战也拔人之城而非攻也前后节节取胜灵通变化眞非寻常思虑之所能及议处河源余贼看得河源等处贼情本院屡经批仰该道会同守廵等官从长计议相机勦捕今复据呈看得贼势渐盛民患日深该道旣以兵力劳惫势未能克卽须会同守廵守备等官或亲至贼巢或于附近贼巢处所屯札选差知因通贼晓事人役赍执告示㮄文权且抚谕各贼委曲开譬或姑赐以牛酒银布耕具种子之类令其收衆入巢趂时耕作因使吾民亦得蹔免防截之役及时尽力农畒一面选兵励士密切分布哨道候收歛已毕各巢亦积有粮米然后的探虚实尅期竝举出其不趋掩其不备是乃借兵于民因粮于贼非独可以稍纾目前之急亦因得以永除日后之患矣今若兵力不足旣未能勦又不从权抚挿任其出没往来则非惟民不安生穷困愈甚抑且贼亦失其农业衣食不给若非掳掠何以爲生是所谓益重吾民之苦而愈长羣贼之奸兵粮日耗后欲图之功愈难矣仰该道会同守廵守备等官上紧议处施行囘报毋得徒事往复致酿后艰其各该官司兵快人等不论或抚或勦俱要时时操练整东密切隄备不得纵弛致有疎虞再批攻勦河源贼巢呈据广东岭东道佥事朱昂等会呈河源县贼巢一十三处势相联络互爲应援贼首吴何俊等并帽子峰贼首谭广䕶等招亾纳叛不止二千余衆累岁荼毒生灵况又僣称天王总兵都督等号罪恶滔天人神共怒必须请调大兵勦绝根繇庻足以雪军民之寃但此黠贼性尤兇强必借狼兵可以捣巢攻寨大约以军兵二万有余方克济事合行布政司查议粮饷并赏功银两等项又据惠州府云云看得贼衆兵寡委难集事但动调狼兵亦利害相半况开报贼巢前后不同合用粮赏俱合预行查处爲此仰抄案囘道会同各守廵兵备等官将各巢穴再行备细查访若果贼巢衆多官兵分哨不敷必须添调狼兵仰卽径自呈请该省总督等衙门上紧起调若见在官兵略以足用可以不调狼兵亦免骚扰地方就仰选委谋勇官督同府衞县所等官将各汉达官军兵快乡夫预先起集选练于该府及近贼县分密切屯札勿令张扬候尅期已定然后昼伏夜行出其不意併击合勦合川粮饷赏功等银备行广东布政司查照上年大征事体及时措备毋致临期误事如是兵粮措置俱已齐备仰卽马上差人飞报军门以凭亲临督战或差官赍执令旗令牌分督进勦其各贼奔遁关隘相应江西防截者亦要上紧查报以凭调发各毋稽违致有失误国典具存决难轻贷先选熟知贼情三四人赴军门听用军中一应进止或未尽机宜应呈报者亦就上紧呈报仍呈总鎭鎭守廵按等衙门查照知会用兵全在调度得宜本处官兵乡快自然足用淮阴所以能驱市人而使之战也如止靠调狼兵未有不至激变生事者如数年来黔蜀东土俱因调兵起祸惜未有以先生之说告之者三省夹勦㨗音疏据广东按察司佥事等官王大用等呈正德十二年九月内据乐昌县知县李增禀称贼首龚福全高快马等不时出没爲患近蒙军门案验内开三省会兵进勦缘照官兵未到诚恐各贼探知自分必死羣合四出攻劫不惟居民受害抑恐患及城池议要从宜设法以缓其势待军兵到日另行遵奉号令等因本职看得各贼俱系先前大征漏网招亾纳叛踪迹诡秘爲今之计必先诱其腹心以爲我用然后以次剪其羽翼庻以贼攻贼彼势可孤而我患可保巳经呈奉军门议处诱法设致去后据知县李增报称崃田山贼犯龙贵等十二名天塘贼犯陈满等十名各挈家赴县首吿愿擒获同伴解官于本年十一月二十八日督同龙贵等计诱贼犯萧缘等六十名十二月初二日陈满等计诱李廷茂等二十三名等因又据通判邹级仁化县知县李蕚呈大贼首高快马带从贼一十五名贼妇二口濳住地名癞痢寨㴱坑结巢藏住随綂民壮兵夫谭志泽等于閠十二月初一日戌时进兵围寨至初二日早本贼突出山头迎敌追至始兴县界各兵奋勇生擒高快马卽高仲仁从贼三名贼妇贼女各一口又据知府姚鹏等呈督率军兵夫快陆续擒斩首从贼犯李万山赖永达等一千三百二十名颗俘获男妇七十六名口夺囘被掳男妇一十三名口又据知县李增呈缉得贼首李斌亾命在湖广乌春山躱住密遣捕盗老人李攻瓉等星夜濳至地名姜阳峒擒获本贼缘繇到道转报到臣又据兵备分廵岭东道顾应祥等呈据领哨通判莫相等呈綂汉达官军民壮打手人等刻期进勦上下横溪阙峒㴱峒等巢陆续擒斩贼犯吴瑄邓仲玉等共六百九十名颗俘获男妇三百九十五名口夺囘被掳男妇七口又据本官禀称横溪大贼首吴招集亾命遯住地名东田村㴱山结巢禀蒙监督佥事顾应祥指示方略密切发兵抵吴巢穴四面围攻先用铳箭将吴打倒擒斩等首从贼共十三名颗俘获贼属六口夺囘被掳妇女二口绿繇到道转报到臣查得先准兵部咨爲地方紧急贼情事该廵抚湖广都御史秦金该本部覆题郴桂等处诸贼与广东江西诸峒联络请勑两广并南贑总督巡抚等官会同尅期进兵夹勦等因奉圣旨是都依拟行钦此又臣节奉勅谕但有盗贼生发卽便严督各该兵备守巡并军衞有司设法勦杀随宜处置钦此又准乐昌县知县李増禀称贼首高快马等八百余徒在地名柜头村行劫又据乳源县禀称贼徒千余人在洲头街流劫及据湖广彬州申贼首龚福全高仲仁等一起八百余徒出劫乐昌虏捉知县韩宗尧一起七百余徒出劫生员谭明浩等家一起六百余徒从老虎峒等处出劫一起五百余徒从兴宁县出劫等因各报到臣该臣叅看得两广总督总兵等官虽已奉命行取囘京然军马钱粮调度方略悉经区画会有成案本院见督官兵征勦浰头等贼未能亲往督战除分兵设䇿督令副使杨璋等四面防截外仰各官查照原议上紧依期进勦毋得迟疑叅错致误事机一应临敌制度俱在各官相机顺应或先离散其党与或阴诱致其心腹声东击西阳背阴袭勿拒一议惟求万全军门遥远不必一一呈禀反成牵滞今据前因除将各道呈报前项擒斩首从贼人贼级共二千八百九名颗俘获贼属并夺囘被掳男妇五百四名口夺获器械赃物一百三十二件把牛马八十三只匹仰各道径送巡按纪功御史审验纪录造册奏缴外叅照大贼首高仲仁李斌吴等稔恶多年敌杀官兵攻劫郡县罪贯旣盈今幸数月之间克遂歼殄此皆仰仗庙堂胜算及将士用命之所致也臣得因人成事眞爲徼幸及照巡按纪功御史毛鳯振杨风纪作励将士旣尽纪验之职复多调度之方比于常格劳绩尤异佥事王大用顾应祥等监綂督调备効勤劳都指挥王英欧儒知府姚鹏通判邹级莫相知县李増李蕚皆身亲行阵具历艰难均合甄收普皆旌擢伏望皇上旣行大赏于朝复沛覃恩于下庻示激奖以劝后功臣以凡庸兼复多病缪膺地方之责属征调四出不能身亲督战然赖总督诸臣先已布授方略领哨诸将得以遵照奉行戮力効死竟收完绩虽无共济之功实切同舟之幸除先已具本请罪吿病乞休外云云报功疏不用夸饰直述事情极爲得体如近日动輙云异㨗奇功眞令人可汗辞免陞廕乞以原职致仕疏臣于六月初六日准兵部咨爲㨗音事该臣题该本部覆题节该奉圣旨王守仁陞右副都御史廕子一人做锦衣卫世袭百戸写勑奖励钦此钦遵臣闻命惊惶莫知攸措感极而惧若坠冰渊切念臣以章句陋儒过蒙朝廷涤瑕掩垢收录于摈弃之余旣又求长于短拔之闲散之中授以巡抚之寄其时臣以抱病在吿两疏乞休偶値前宫有託疾避难之嫌该部论奏之义甚严朝廷督责之旨又切遂不遑他计狼狈就途莅事之后兵耗财匮盗炽民穷缩手四顾莫措一筹朝廷悯念地方之顚危虑臣才微力弱必致倾偾谓其责任之不专无以连属人心赏罚之不重无以作兴士气号令之不肃无以督调远近于是该部议假臣以赏罚朝廷从而假之以赏罚议给臣以旗牌朝廷从而给之以旗牌议改臣以提督之任朝廷从而改之以提督之任授之方略而不拘以制责其成功而不限以时繇是臣以赏罚之柄而激励三军之气以旗牌之重而号召远近之兵以提督之权而纪纲八府一州之官吏伸缩如志举动自繇于是兵威渐振贼气先夺成军而出一皷而破横水再皷而灭桶冈全师克㨗振旅复举又一皷而破三刑再皷而下九连皆役不再借兵无挫刅分遣官属赍执旗牌以麾督两广夹勦之师亦莫不畏威用命咸奏成功繇是言之其始促臣之来莅事者该部之议朝廷之断也旗牌之能号召者该部之议朝廷之断也提督之能纪纲者该部之议朝廷之断也方略之所分布举动之得展舒者该部之议朝廷之断也臣亦何功之有而敢冒承其赏乎譬之驽骀之马而得良御齐辑乎辔衘之际而缓急乎唇吻之和内得于人心外合于马志故虽驽下亦能尽日之力而至百里人见其驽而百里因谓之能不和其能致此皆御马者驱䇿之力不然将数里而踣或十数里而止矣马之疲劳或诚有之而遂以归功于马其可乎况臣驱逐之余疾病交作手足麻痺渐成废人前在贼巢巳尝具本请罪吿病乞休日夜伏候允报庻几生还畎畒乃今求退而获进请咎而蒙赏虽臣贪冒垂涎忍耻苟得其如朝廷赏功之典何伏望皇上推原功之所始无使赏有滥及收囘成命臣苟有征劳不加罪戮容令仍以原职致仕延余喘于田野如此则上无滥恩下无奸赏宣力受任者得免于覆餗之诛量能度兮者获遂其知止之愿臣无任感恩惧罪恳切祈望之至枢部必与边抚唿吸相应而后能成功往日辽阳之失不能无所归咎上晋溪司马书戊寅郴衡诸处羣孽漏殄尚多葢缘进剿之时彼省土兵不甚用命而广兵防夹又复稍迟是以致此其在目今若无㐫荒之灾兵革之衅料亦未敢动作但恐一二年后则有所不能保耳今大征甫息势旣未可轻举而地方新遭土兵之扰复不堪重困将纾目前之患不过添立屯堡若欲稍爲经乆之圗亦不过建立县治然此二端彼省鎭巡巳尝会奏举行生虽复徃岂能别有区画但度其事势屯堡之设虽可以张布声威然使守了日乆未免怠弛散归无事则虚具名数冐费粮饷有急卽张皇贼势复湏调兵此其势之所必至者惟建县一事颇爲得䇿又闻所设县分乃瓜分两省三县之地彼此各吝土地人民岂肻安然割巳所有以资异省别郡必有纷争异同之论未能归一则立县之举势亦未易克就旣承责委亦已遣人再徃询访苟有利弊稍可禅益者当复举请但因闽事孔棘遥闻庙堂之议亦欲缪以见责故且未敢輙徃郴桂然勅书乆未见到则闽中亦不敢遽徃旦夕谘访其事颇悉顚末大槩闽中之变亦由积渐所致其始作于延平继发于邵武又继发于建宁发于汀漳发于沿海诸卫所其间惊閧虽小大不一然亦皆因倡于前者略无惩创遂敢效尤而兴今省城渠魁虽已授首人心尚尔惊惶未定邵武诸处尤不可测急之必致变纵而不问将来之祸尤有不可胜言者葢福建之军纵恣骄骜巳非一日旣无漕运之劳又无征戍之役饱食安坐徭赋不及居则朘民之膏血以供其粮有事返借民之子弟而爲之鬬有司豢养若骄子百姓疾畏如虎狼稍不如意唿呶羣聚而起焚掠居民绑笞官吏气𦦨所加帖然惟其所欲而后巳今其势旣盈如将溃之隄岌乎汹汹匪朝伊夕虽有智者难善其后固非迀劣如守仁者所能办此也又况积弱之躯百病侵剥近日复闻祖母病危日夜痛苦方寸巳乱岂复堪任临期败事罪戮益重輙敢先以情诉伏望曲加矜悯改授能者使生得全首领归延残息于田野非生一人之幸实一省数百万生灵之幸也情蹙辞隘忘其突冒死罪死罪优奖致仕县丞龙韬牌访得赣县致仕县丞龙韬平素居官淸谨迨其老年归休遂致贫乏不能自存薄俗愚鄙反相讥笑夫贪污者乗肥衣轻扬扬自以爲得志而愚民兢相歆羡淸谨之士至无以爲生乡党邻里不知以爲周恤又从而笑之风俗薄恶如此有司者岂独不能辞其责孟子云使饥饿于我土地吾耻之是亦有司者之耻也爲此牌仰赣州府官吏卽便措置无碍官银十两米二石羊酒一副掌印官亲送本官家内以见本院优恤奖待之意仍仰赣县官吏岁时常加存问量资柴米母令困乏呜嘑养老周贫王政首务况淸谨之士旣贫且老有司坐视而不顾其可乎远近父老子弟仍各晓谕务洗贪鄙之俗共敦廉让之风具依准并措送过缴牌今官于地方者优礼餽送惟当道贵人而已先生此举眞足以廉顽立懦大有补于世敎阳明先生经济集卷三终临海后学王立凖较阳明先生集要阳明先生集要经济编卷第四阳明先生集要经济编卷四同邑后学施邦曜重编江右后学曾樱叅订飞报宁王谋反疏正德十四年六月初五日节该钦奉勑福州三衞军人进责等脇衆谋反特命尔暂去彼处地方会同查议处置叅奏定夺钦此钦遵臣于本月初九日自赣州启行至本月十五日行至丰城县地名黄土脑据该县知县等官顾佖等禀称本月十四日宁府称乱将孙都御史许副使并都司等官杀死廵按及三司府县大小官员不从者俱被执缚不知存亾各衙门印信尽数收去库藏搬抢一空见监重囚俱行释放舟楫蔽江而下声言直取南京一面分兵北上各官皆来沮臣不宜轻进其时臣尚未信然迯乱之民果巳四散奔溃人情汹汹臣亦自顾单旅危途势难复进方尔囘程随有兵卒千余已夹江竝进前来追臣偶遇北风大作臣亦张疑设计整舟安行兵不敢逼幸而获免本月十八日囘至吉安府据知府伍文定等禀称地方无主乞畱暂囘区画远近军民亦皆遮拥唿号随据临江府并新淦丰城奉新等县各差人飞报宁府遣兵四出攻掠拘抆印信及拿掌印官员调取兵快水兑粮船尽被驱脇而去等因臣奉前旨欲遂径往福建但天下之事莫急于君父之难若彼顺流东下万一南都失备爲彼所袭彼将乘胜北趋旬月之间必且动摇京辅如此则胜负之算未有所归此诚天下安危之大机虑念及此痛心寒骨义不忍舍之而去故遂入城抚慰军民督同知府等官伍文定等调集兵粮号召义勇又约会致仕乡官右副都御史王懋中养病评事罗侨等与之定谋设䇿收合涣散之心作起忠义之气相机乗间务爲蹑后之图共成犄角之势牵其举动而使进不得前捣其巢穴而使退无所据日望天兵之速至庻解东南之倒悬伏望皇上省愆咎巳命将出师因难兴邦未必非此臣以弱劣多病屡疏乞休况此地方之责本亦非臣之任今兹扶疾赴闽实亦意图便道归省临发之前巳具哀恳赍奏之人去才数日适当君父之急不忍失此事机姑复暂畱期纾国难候区画稍定各官略可展布朝廷命师一临亦遂遵照前旨入闽了事就彼归省父疾进不避嫌退不避罪惟民是保而利于主臣之心也直行其报国之诚而忘其缓命之罪求伸其哀痛之情而甘冒弃职之诛臣之罪也窃照都御史王懋中评事罗侨忠义自许才识练达知府伍文定果㨗能断忠勇有谋累立战功皆抑而不赏乆淹外郡实屈而未伸今江西阖省见无一官若待他求缓无所及乞遂将各官授以紧要职任庻可责之拯溺救焚其余若裁革兵备副使罗循养病副使罗钦德郞中曾直御史周鲁同知郭祥鹏省亲进士郭持平驿丞李中王思等虽皆本土之人咸秉忠贞之节况亦见在同事当多难之日事宜从权庻克有济再照宁府逆谋旣着彼若北趋不遂必将还取两浙南扰湖湘窥畱都以断南北收闽广以益军资若不卽爲控制急遣重兵必将噬脐无及及照抚州知府陈槐临江府知府戴德孺赣州府知府邢珣袁州府知府徐琏宁都县知县王天与丰城县知县顾佖新淦县知县李美奉新县知县刘守緖泰和县知县李楫南安府同知朱宪赣州府同知夏克义龙泉县知县陈允谐及阖省各官今见在者乞勑吏部就于其中推补本省方面知府兵备等官庻可速令供职其有城守之责者亦各量陞职衔重其权势使可展布又照南赣军饷惟资盐商诸税近因戸部奏革顾募之兵无所仰给悉巳散遣今未两月卽遇此变复欲召募将倚何资輙复遵依勑旨便宜事理仍旧举行然亦缓不及济必须先于两广积储军饷数内量借一十余万庻几军衆可集地方有頼国难可平缘系飞报地方谋反重情事理爲此具本专差舍人来仪亲赍谨题请㫖当事者置先生于上游加以专勑不限以地原有㴱意故遇难不辞非先生无此见义必爲之勇先事预图非晋溪无此知人授任之略故能平南赣擒逆濠一举而两利焉今㝢内干戈满地奚啻逆濠未发之隐谋任事者旣无先生经济之手而当事者实无爲地择人之心槪以规避之法绳庸愚卽斩尽头颅亦何济天下事再报谋反疏节该钦奉勑福州三衞云云缘系飞报地方谋反重情事理爲此具本先于本月十九日专差舍人来仪奏报外但叛党方盛恐中途爲所拦截合再具本专差舍人任光亲赍谨题旨凡遇有事入吿当虑及此咨两广总制都御史杨共勤国难节该钦奉勑福州三衞军人进贵等脇衆谋反特命尔暂去彼处地方会同查议处置叅奏定夺钦此钦遵于六月初九日自贑启行于本月十五日行至丰城县地名黄土脑据知县顾佖等禀称本月十四日宁府将巡抚孙都御史许副使等宫杀死巡按及三司府县大小官员不从者俱被执缚各衙门印信尽数收去库藏搬抢一空声言直取南京一面分兵北上各官竞阻本职不宜轻进本职自顾单旅危途势难复进方尔囘程随有兵卒千余巳夹江竝进来追偶遇北风大作本职亦张疑设计整舟安行兵不敢逼幸而获免本月十八日囘至吉安府据知府伍文定等禀称地方无主乞畱暂爲区画远近居民亦皆遮拥唿号随又据临江府并新淦丰城奉新等县各差人飞报宁府遣兵四出攻掠拘收印信等因本职奉有前旨欲遂委岭南道兵备佥事王大用监綂给与各兵行粮不分雨夜兼程前来共勤国难谅贵院素秉忠孝之节乆负刚大之气闻此必将奋袂而起秉钺长驱当在郭汾阳之先肻居祖士远之后哉纷扰之中莫罄恳切惟高明速图之行南安等十二府及奉新等县募兵䇿应切照叛逆天下之大恶讨贼天下之大义本院仗顺伐逆鼓率忠义豪杰四起发谋协力叛贼灭亾之期计日可待除行吉安等府县起调兵快防守地方外照得本省见今巡抚都布按等衙门俱各缺官事无綂束拟合通行各府卽行所属县分并衞所衙门各起调官军乡兵固守城池保障地方仍一面分选兵快散布关隘严加把截一面拣募骁勇精兵大县约四五千名小县约二三千名以上各备锋利器械供给粮草择委能干勇力官员管领操练各项费用听在官钱粮动支随申本院查考濵江去处多备船只听候本院差官赍捧旗牌至日卽刻依期启行进攻仍选惯便人役多方探听消息不时飞报以凭区画此系守土官员切责而臣子効忠致身正在今日各宜奋发义气鼓动军民共成灭贼之功以输报国之念毋得迟违观望失误军机自取罪戾预行南京各衙门勤王咨爲照前事系天下非常之变宗社安危之机虽今备行江西吉安等府及湖广福建广东等处调集军兵合势征勦外但彼声言欲遂顺流东下窃据南都看得长江天险南北之限畱都根本咽喉所关虽以朝廷威德人心効顺逆谋断无有成但其谲奸阴图已非一日兼闻潜伏奸细于京城期爲内应万一预备无素爲彼所掩震惊远迩噬脐何及爲此合咨贵部烦爲通行在京及大小衙门会谋集议作急缮完城守简练舟师设伏沿江以防不虞之袭传檄傍郡以张必讨之威先发操江之兵声义而西约会湖湘互爲犄角本职亦砥钝䇿驽牵蹑其后以义取暴以直加曲不过两月之间断然一皷可缚惟高明速图之卽以寻常才识处之此咨在所必有第只令固守南京便是失䇿如先生之佈置断其两月成擒方是不可及寛恤禁约照得江西省城近遭变乱各府州县兵戈骚动供亿劳费兼値天时亢旱秋成无望人民窘迫言之痛心中间恐有无赖之徒乘机窃发惊扰地方理合寛恤禁约但巡抚衙门见今缺官本院驻军境内不容坐视合就权宜处置通行爲此除一面奏闻外仰抄案囘府照依案验内事理并行所属各县官员务须轸念地方痛恤民隐凡一应不急词讼工役俱各停止其军前合用兵大粮草各官俱要持廉秉公亲自编派毋得因而科扰及听信下人受财作弊仍严加晓谕军民人等务要各守本分安居田里不许扇惑搬移妄生事端大戸毋逼债负小民毋激仇嫌乡落居民各自会推家道殷实行止端荘一人充爲约长二人副之将各人戸编定排甲自相巡警保守各勉忠义共勤国难敢有抗违生事惊扰地方者就便拿解赴官治以军法约长若有乗机侵害衆戸及受财不举许被害之人告发重治仍仰各县将前项寛恤禁约事宜翻刻告示发仰乡村张挂晓谕俟巡抚官员到日再行议处俱毋违错用兵之际奸民易于煽乱此示必不可少调取吉水县八九等都民兵牌访得吉水县八九等都民人王益题曾思温易弘爵王昭隆等各戸下人丁素习武勇人多尚义前任知县周广曾经起调征进皆系骁勇惯战之人今兹逆党倡乱民遭荼毒应合调取以赴国难爲此访差致仕县丞龙光赍牌前去吉水县着落当该官吏卽将各戸义兵照数调集各备锋利器械编成行伍佥选百长总小甲管领就仰该县查支官钱给与口粮暂且就屯本县操演武艺听候本院指日东下随军进勦照得江西一省人民乆被宁府毒害侵肌削骨破家荡产寃困已极控诉无门今其恶贯蒲盈天假义兵爲民除暴尚闻愚昧之徒阻避宁府威势不敢举动殊不知宁府未叛之前尚爲亲王人不敢犯今逆谋旣着卽系反贼人人得而诛之复何所惮尔等义民正宜感激忠义振扬威武爲百姓报雠泄愤共立不世之勲以收勤王之绩毋得稽迟观望自取军法重究差去官员不许假此扰害妄生事端体访得出罪不轻贷此等武勇之人亦必要平日训练始得如取办于临时适滋扰害耳䇿应丰城牌据丰城县知县顾佖禀称本县起调乡兵固守城池惟恐兵力不敷必须请兵䇿应庻保无虞等因看系地方重务已经调发龙泉安福永新等县并吉安千戸所机快军兵陆续前去䇿应照得发去官兵必须选委谋勇胆略官员綂领庻几调度得宜爲此仰通判杨昉卽将后开军兵名数督同千戸萧英监綂协同知县顾佖等计议攻守方略相度险夷要害远斥堠以防奸勤训练以齐衆探知贼人入境卽便设奇布伏以逸待劳击其不意务在先发制人毋令乗问抵隙军兵人等务要严爲约东毋令侵扰敢有违犯退缩许以军法从事各官尤要同心并力协和行事共効忠贞之节以纾国家之难如或执抝参错观望逗遛违犯节制致有疎虞军令具存决难轻贷以丰城要地故特与䇿应兵法所谓交地吾将谨其守者此类是也预备水战牌案照巳经行仰起调军马前来䇿应日乆尚未见到近据探报逆党南下将攻南都计此时南都必巳有备各逆党进无所获必退保九江如此则水战之具爲急不可不备爲此牌仰福建布政司卽行选募海沧打手一万名动支官库不拘何项银两从厚给与衣装行粮各备锋利器械就仰左布政使席书兵备佥事周期雍綂领星夜前赴军门相机前进并力擒勦仍行巡抚等衙门同心协力后先监督应援此系叛逆谋危宗社天下荼毒所关唿吸存亾旦暮成败间不容发非比寻常贼情不得逗遛观望有亏臣节呜唿主忧臣辱主辱臣死凡有血气孰无是心况各官忠义自任刚大素闻必将奋臂疾驱有不容已兵快及领兵人等敢有违犯节制有悞军机者仰卽遵照本院钦奉勑谕事理许以军法从事无得姑息牌行吉安府敦请乡士夫共守城池照得宁府反叛本院调兵进勦卽日启行各府县掌印正官旣该綂兵前进所据各该府县城池虽巳行委各佐贰官防守但艰危之际事变不测必须历练老成之人相与维持鎭定庻几人心不致惊疑政务有所倚赖爲此案行吉安府官吏通行各县署印官员径自以礼敦请老成乡宦衆所推服者一二员在城以备紧急协同行事该府城池关系尤重查得致仕按察使刘逊素有才望忠义奋激就仰该府请至公舘仍仰署印官待以宾师之礼托以咨决之事一应军机事宜咨禀计议而行以安人心以济大事仍行本官务以国家大难爲心尽心竭力共图殄贼毋以休致自嫌谅朝廷报功之典当亦自不相负如误大事咎亦有归通无违错一以系人心一以酌事体举如许大事有独任而能成者乎牌行各哨綂兵官进攻屯守仰一哨綂兵官吉安府知府伍文定卽綂部下官军兵快四千四百二十一员名进攻广润门就畱兵防守本门直入布政司屯兵分兵把守王府南门仰二哨綂兵官赣州府知府邢珣卽綂部下官军兵快三千一百三十余员名进攻顺化门就畱兵防守本门直入鎭守府屯兵仰三哨綂兵官袁州府知府徐琏卽綂部下官军兵快三千五百三十员名进攻惠民门就畱兵防守本门直入按察司察院屯兵仰四哨綂兵官临江府知府戴德孺卽綂部下官军兵快新喻二县三千六百七十五员名进攻永和门就畱兵防守本门直入都察院提学分司屯兵仰五哨綂兵官瑞州府通判胡尧元童琦卽綂部下官军兵快四千员名进攻章江门就畱兵防守本门直入南昌前衞屯兵仰六哨綂兵官泰和县知县李楫卽綂部下官军兵快一千四百九十二员名夹攻广润门直入王府西门屯兵守把仰七哨綂兵官新淦县知县李美卽綂部下官军兵快二千员名进攻德胜门就畱兵防守本门直入王府东门屯兵守把仰中军营綂兵官贑州衞都指挥余恩卽綂部下官军兵快四千六百七十员名进攻进贤门直入都司屯兵仰八哨綂兵官宁都知县王天与卽綂部下官军兵快一千余员名夹攻进贤门畱兵防守本门直入钟楼下屯兵仰九哨綂兵官吉安府通判谈储卽綂部下官军兵快一千五百七十六员名夹攻德胜门直入南昌左衞屯兵仰十哨綂兵官万安县知县王冕卽綂部下官军兵快一千二百五十七员名夹攻进贤门就守把本门直入阳春书院屯兵仰十一哨綂兵官吉安府推官王暐卽綂部下官军兵快一千余员名夹攻顺化门直入南新二县儒学屯兵仰十二哨綂兵官抚州通判邹琥知县傅南乔卽綂部下官兵三千余员名夹攻德胜门就畱兵防守本门随于城外天宁寺屯兵承委官员务要竭忠奋勇擒勦叛逆以靖国难如或退缩观望违犯节制定以军法论处军兵人等敢有临阵退缩者就仰本官遵照本院钦奉勑谕事理就于军前斩首示衆牌候事完日缴其部署严肃如亚夫之细柳坚壁从容整暇如孔明之羽扇纶巾正兵法所谓以治爲胜投之所往天下莫当者那得不胜吿示在城官民照得宁王造谋作乱神人共怒法所必诛在城宗支郡王仪宾皆被逼脇如钟宁王无罪削爵建安王父子俱死军民人等或覆宗灭族或荡家倾产或勒取子女皆恨入骨髓敢怒而不敢言今日乏事岂其本心本院仰仗朝廷威灵调集两广并本省狼达汉土官兵二十余万卽日临城亦无非因民之怨惟首恶是问吿示至日宗支郡王仪宾各闭门自保商贾买卖如故军民弃甲投戈各归生理无得惊疑该府内臣挍尉把守人员开门出首或反兵助顺擒斩首恶一体奏闻陞赏其有怀奸稔恶从逆不悛者必杀不赦凡我良善军民卽便去恶从善毋䧟族灭故示示谕江西布按三司从逆官员照得宁王悖逆天道造谋作乱杀戮大臣都布按三司官员各悚于暴虐保其妻子以致临难之际不能自释或俛首幽囚或甘心䧏伏贪生畏死反面事仇春秋之义虽严于无将之诛而志图兴复者尚不忍于峻绝探得各官见今在城闭门自讼者有之临城巡闸者有之出入府库运筹画䇿者有之此皆大义未分孤立无助揆之法理固不容诛推之人情实爲可悯卽今本院綂集狼达汉土官军二十余万后先临城各官果能去逆归顺尚可转祸爲福故今特遣牌谕兵临之日仰各开门出首仍一面将本院发去吿示给散张挂抚谕良善百姓宗支仪宾人等各闭门自保毋轻出街市横遭杀戮该府把守内臣较尉人等亦各谕以大义俾知背逆向顺尚可免死投甲释戈蓬头面缚候本院临审定夺敢有从恶不悛执迷不悟拒敌官兵者必杀无赦仍具改正缘繇亲赍投首以凭施行毋得迟违自取族㓕牌具依准缴来告示七门从逆军民督府示谕省城七门内外军民杂役人等除身犯党逆不赦另议外其原被宁府迫脇伪授指挥千百戸挍尉䕶衞及南昌前衞一应从乱杂色人役家属在省城者仰各安居乐业毋得逃窜有能寄声父兄子弟改过迁善擒获首恶诣军门报捷者一体论功给赏逃囘报首者免其本罪仍仰各地方将前项人役一名名赴各该管门官处开报令各亲属一名每五日一次打卯其有收藏军器许尽数送官各宜悔祸毋取流亾行知县刘守緖等袭勦坟厰牌爲照本院亲督诸军刻期于本月二十日进攻南昌府省城以破逆党巢穴探得逆党先曾伏兵三千于老坟厰新坟厰诸处以爲省城应援若不先行密爲扑勦诚恐攻城之日或从间道掩袭我师未免亦爲牵制爲此牌仰奉新县知县刘守緖靖安县知县万士贤各綂精兵三千密于西山地界约会刻期分哨设伏运奇竝力夹勦各官务要详察险易相度机宜不得尔先我后力散势分致有疎失仍一面差人爪探声息飞报军门擒斩功次审验解院转发纪录照例具奏陞赏兵快人等敢有临阵退缩者许照本院钦奉勑谕事理就以军法从事各官务竭忠贞以勤国难茍或观望逗遛违误事机军令具存罪亦难逭后克复省城此举极爲得力坟厰之兵旣败则省城自摇动兵法所谓三军可夺气者此类是也督责知府伍文定等同心勦贼切照天下之事成于同而败于异本院选调吉安赣州临江袁州等府卫所军民兵快委各该文武等官知府伍文定邢珣等綂领分立哨道授以方略令其併力勦贼互相策应今访得各官各持已见自爲异同屡有事机可乗坐视輙至违错本当拏究治以军法但以用人之际姑且容恕及照逆贼归援声息巳逼仍恐各官复蹈覆辙临期偾事拟申饬通行爲此牌仰本官卽便督率原领军兵各于见在驻札处所务要遵依方略与各哨领兵官同心而行誓竭并力进死之志毋爲观望苟生之谋敢有仍前人怀一心互有异同以致误事定行罪造所繇断依军法斩首的不食言茍不同心协力卽主将之方略虽善未有不败者鄱阳之㨗此牌极爲得力牌行抚州知府陈槐等收复南康九江照得宁王谋反兴兵向阙南康九江见被攻破分畱逆党据守二府城池意图西扼湖兵之应援南遏我师之追蹑仰赖宗社威灵克复省城除遣知府伍文定等分布哨道邀击宁贼务在得获外所据逆党占据府县应合分兵勦复爲此牌仰知府陈槐等各选精兵身自綂领星夜前去南康九江地方相机行事务要攻复城池平靖反侧仍将地方人民加意赈恤激以忠义抚以寛仁权举有司之职以理庻事查处仓库之积以足军资一面分兵邀诱宁贼毋令东下并差人爪探飞报军门各官务要同心併力协和行事毋得人怀一心彼此参错致悞军机兵快人等敢有违犯节制者仰照本院钦奉勑谕事理以军法从事一应事机呈禀往复虑有稽缓俱听一面从宜区画一面呈报军门仍备查各官弃城逃走致贼焚掠屠戮之故具繇申报以凭叅拏究治南康九江于湖广爲喉咽于南京长江爲上游此两府旣取则收复之大势定矣擒获宸濠㨗音疏照得先因宁王图危宗社兴兵作乱巳经具奏请兵征勦外随看得宁王虐熖张炽臣以百数疲弱之卒未敢轻举骤进乃退保吉安姑爲牵制之图时远近军民劫于宁王之积威道路以目莫敢出声臣一面督率吉安府知府伍文定等调集军民兵快召募四方报効义勇之士奏畱监察御史谢源伍希儒分职任事一面约会该府乡官都御史王懋巾编修邹守益郞中曾直评事罗侨监察御史张鳌山佥事刘蓝进士郭持平叅谋驿丞王思李忠按察使刘逊叅政黄绣知府刘昭等相与激发忠义移檄远近布朝廷之㴱仁暴宁王之罪恶于是豪杰响应人始思奋时宁王声言先取南京臣虑南京尚未有备恐爲所袭乃先张疑兵于丰城示以欲攻之势故宁王先遣兵出攻南康九江而自畱居省城以御臣至七月初二日探知臣等兵尚未集乃畱兵万余使守江西省城而自引兵向阙臣昼夜促兵期以本月十五日会临江之樟树而身督知府伍文定等兵径下于是知府戴德儒徐琏邢珣通判胡尧元童琦谈储推官王暐徐文英知县李美李楫王天与王冕各以其兵来赴十日遂至丰城分哨道使知府伍文定等进攻广润等七门是日得谍报宁王伏兵千余于新旧坟厰以援省城臣乃遣奉新知县刘守绪等从间道夜袭破之以摇城中十九日发市㲼大誓各军申布朝廷之威再暴宁王之恶莫不切齿痛心踊跃激愤薄暮齐发二十日黎明各至信地先是城中爲备甚严滚木灰瓶火炮机械无不毕具臣所遣兵巳破新旧坟厰败溃之卒皆奔告城中城中皆巳惊惧至是复闻我师四面骤集益震骇夺气我师乗其动摇唿譟竝进梯絙而登城中之兵皆倒戈退奔城遂破擒其居首宜春王拱樤及伪太监万锐等千有余人宁王宫中眷属闻变纵火自焚延各居民房屋臣当令各官分道救火散释脇从封府库谨关防以抚军民除将擒斩功次发御史谢源伍希儒权令审验纪录及一面分兵四路追蹑宁王向往相机擒勦于本月二十二日已经具题外当于本日据谍报及据安庆逃囘被虏船戸十余人报称宁王于十六日攻围安庆未下自督兵夫运土塡堑期在必尅是日有守城万门官差人来报贑州王都堂已引兵至丰城城中军民震骇乞作急分兵归授宁王闻之大恐卽欲囘舟因太师李士实等阻劝以爲必须径往南京旣登大宝则江西自服宁王不应次日遂解安庆之围移兵泊阮子江会议先遣兵二万归援江西宁王亦自后督兵髓来等因先是臣等驻兵丰城衆议安庆被围宜引兵直趋安庆臣以九江南康皆巳爲贼所据而南昌城中数万之衆精悍亦且万余食货充积我兵若抵安庆贼必囘军死鬬安庆之兵仅仅自守必不能援我于湖中南昌之兵绝我粮道而九江南康之贼合势挠蹑四方之援尺不可望事难图矣今我师骤集先声所加城中必巳震慑因而并力急攻其势必下已破南昌贼先破胆夺气失其根本势必归救如此则安庆之围自解而宁王亦可以坐擒矣至是得报果如臣等所料当臣督同领兵知府会集监军及倡义各乡官等官议所以御之之䇿衆多以宁王兵势衆盛气熖所及有如燎毛今四方之援尚未有一人至者彼凭其愤怒悉衆并力而萃于我势必不支且宜歛兵入城坚壁自守以待四邻之援然后徐图进止臣以宁王兵力虽强军锋虽锐然其所过徒恃焚掠屠戮之惨以威劫远近未尝逢大敌与之奇正相角所以鼓动扇惑其下者全以进取封爵之利爲说今出未旬月而輙退归士心旣已携沮我若先出锐卒乗其惰归要迎掩击一挫其锋衆将不战自溃所谓先人有夺人之气攻瑕则坚者瑕也是日抚州府知府陈槐兵亦至于是遣知府伍文定邢珣徐琏戴德孺合领精兵五百分道竝进击其不意又遣都指挥余恩以兵四百往来湖上以诱致贼兵知府陈槐通判胡尧元童琦谈储推官王暐徐文英知县李美李楫王冕王轼刘守绪刘源淸等使各领兵百余四面张疑设伏候伍文定等兵交然后四起合击分布旣定臣乃大赈城中军民虑宗室郡王将军或爲内应生变亲慰谕之以安其心又出给告示凡脇从皆不问虽尝受贼官爵能逃归者皆免死斩贼徒归䧏者给赏使内外居民及乡道人等四路传播以解散其党二十三日复得谍报宁王先锋巳至樵舍风帆蔽江前后数十里不能计其数臣乃分督各兵乗夜趋进使伍文定以正兵当其前余恩继其后邢珣引兵绕出贼背徐琏戴德孺张两翼以分其势二十四日早贼兵皷譟乗风而前逼黄家渡其气骄甚伍文定余恩之兵佯北以致之贼争进趋利前后不相及邢珣之兵从后横击直贯其中贼败走文定恩督兵乗之琏德孺合势夹攻四面伏兵亦唿譟竝起贼不知所爲遂大溃追奔十余里擒斩二千余级落水死者以万数贼气大沮引兵退保八字脑贼衆稍稍遯散宁王震惧乃身自激励将士赏其当先者以千金被伤者八百两使人尽发九江南康守城之兵以益师是日建昌知府曾玙引兵亦至臣以九江不破则湖兵终不敢越九江以援我南康不复则我兵亦不能踰南康以蹑贼乃遣知府陈槐领兵四百合饶州知府林珹之兵乗间以攻九江知府曽玙领兵四百合广信知府周朝佐之兵乗间以取南康二十五日贼复并力盛气挑战时风势不便我兵少却死者数十人臣急令人斩取先却者头知府伍文定等立于铳砲之间火燎其须不敢退奋督各兵殊死竝进砲及宁王舟宁王退走遂大败擒斩二千余级溺死者不计其数贼复退保樵舍连舟爲方阵尽出其金银以赏士臣乃夜督伍文定等爲火攻之具邢珣击其左徐琏戴德孺出其右余恩等各官分兵四伏期火发而合二十六日宁王方朝羣臣拘集所执三司各官责其间以不致死力坐观成败者将引出斩之争论未决而我兵巳奋击四面而集火及宁王副舟衆遂奔散宁王与妃嫔泣别妃嫔宫人皆赴水死我兵遂执宁王并其世子郡王将军仪宾及伪太师国师元帅叅赞尚书都督都指挥千百戸等官李士实刘养正刘吉屠钦王纶熊琼卢珩罗璜丁瞶王春吴十三凌十一秦荣葛江刘勲何镗王信吴国士火信等数百余人被执脇从官太监王宏御史王金主事金山按察使杨璋佥事王畴潘鹏叅政程果布政梁辰都指挥郏文马骥白昂等擒斩贼党三千余级落水死者约三万余弃其衣甲器使财物与浮尸积聚横亘若洲焉于是余贼数百艘四散逃溃臣复遣各官分路追勦毋令逸入他境爲患二十七日及之于樵舍大破之又破之于吴城擒斩复千余级落水死者殆尽二十八日得知府陈槐等报亦各与贼战于沿湖诸处擒斩各千余级臣等旣擒宁王而入阖城内外军民聚观者以数万欢唿之声震动天地莫不举首加额眞若解倒悬之苦而出于水火之中也除将宁王并其世子郡王将军仪宾伪授太师国师元帅都督都指挥等官各另监羁候解被执脇从等官并各宗室别行议奏及将擒斩俘获功次一万一千有奇发御史谢源伍希儒暂令审验纪録另行造册缴报外照得臣节该钦奉勑谕但有盗贼生发卽便严督各该兵备守备守廵并各军衞有司设法调兵勦杀其管领兵快人等官员不问文职武职若在军前违期并逗遛退缩者俱听以军法从事生擒盗贼鞫问明白亦听就行斩首示衆斩获贼级行令各该兵备守廵守备官卽时纪验明白备行江西按察司造册缴报查照事例陞赏激劝钦此及准兵部题称今后但草贼生发事情紧急该管官司卽便依律调拨官军乗机勦捕应合会捕者亦就调发䇿应等因节奉钦依备咨前来又节该奉勑如或江西别府报有贼情紧急移文至日尔亦要及时遣兵䇿应毋得违悞钦此俱经钦遵外窃照宁王烝淫奸暴腥秽彰闻贼杀善类剥害细民数其罪恶世所未有不轨之谋巳踰一纪积威所劫远被四方士夫虽在千里之外皆闭目摇手莫敢论其是非小人虽在幽僻之中且呑声飮恨不敢诉其寃抑兼又招纳叛亾诱致剧贼渠魁如吴十三凌十一之属牵引数千余衆召募四方武艺骁勇力能拔树排关者亦万有余徒又使其党王春等分赍金银数万隂置奸徒于沧州淮扬山东河南之间亦各数千比其起事之日从其䕶衞姻族连其党与朋私驱脇商旅军民分遣其官属亲䁥使各募兵从行多者数千少者数百帆樯蔽江衆号一十八万其从之东下者实亦不下八九万余且又矫称密旨以脇制远近伪传檄谕以摇惑人心故其举兵倡乱一月有余而四方震慑畏避皆谓其大事巳定莫敢抗义出身与之争衡从事抱节者仅坚城而自守忠愤者惟集兵以俟时非知谋忠义之不足其气熖使然也臣以孱弱多病之质才不逮于凡庸知每失之迀缪当玆大变輙敢冒非其任以行旅百数之卒起事于顚沛危疑之中旬月之间遂能克复坚城俘擒元恶以万余乌合之兵而破强寇十万之衆是固上天之阴隲宗社之黙祐陛下之威灵而庙廊谋议诸臣消祸于将萌而预爲之处见机于未动而潜爲之制改臣提督使得扼制上流而凛然有虎豹在山之威申明律例使人自爲战而翕然有臂指相使之形勑臣以及时䇿应不限以地而隐然有常山首尾之势故臣得以不俟诏旨之下而调集数郡之兵数郡之民亦不待诏旨之督而自有以赴国家之难长驱越境直捣穷追不以非任爲嫌是乃伏至险于无形之中藏不测于常制之外人徒见嬖奚之多获而不知王良之善御有以致之也然则今日之举庙廊诸臣预谋早计之功其又孰得而先之乎及照御史谢源伍希儒监军督哨谋画居多倡勇宣威劳苦备尝领哨知府伍文定邢珣徐琏戴德孺陈槐曾玙林珹周朝佐署都指挥佥事余恩分哨通判胡尧元童琦谈储推官王暐徐文英知县李楫李美王冕王轼刘源淸刘守绪傅南乔随哨通判杨昉陈旦指挥麻玺高孟俊知县张淮应恩王庭顾佖万士贤马津等虽効绩输能亦有等列然皆首从义师争赴国难协谋并力共收全功其间若伍文定邢珣徐琏戴德孺等冒险冲锋功烈尤懋乡官都御史王懋中编修邹守益御史张鳌山郞中曾直评事罗侨佥事刘蓝进士郭持平驿丞王思李中按察使刘逊叅政黄绣知府刘昭等仗义兴兵协张威武运筹赞画夹辅折冲以上各官功劳虽在寻常征勦亦巳甚爲难得况当震恐摇惑四方知勇莫敢一膺其锋而各官激烈忠愤捐身狥国乃能若此伏愿皇上论功朝钖之余普加爵赏旌擢以劝天下之忠义以励将来之懦怯仍诏示天下使知奸雄若宁王者其不轨之谋巳十有余年而发之旬月輙就擒灭于以见天命之有在神器之不可窥以定天下之志尤愿皇上罢息廵幸建立国本端拱励精以承宗社之洪休以绝奸雄之觊觎则天下幸甚臣等幸甚缘系捷音事理爲此具本专差千戸王佐亲赍谨具题知先生之擒逆濠全在刻期会兵丰城急攻省城使逆濠南向之兵狼顾复囘便巳挫其朝气是以一皷成擒兵法所谓攻其必救击其惰归者是也后有重上捷音一疏添入张永朱㤗张忠朱晖魏彬朱彬王宪等辈不特用以息谗避祸也亦以万乗亲临功则归君于礼固然卽圣人处此亦应如是征宸濠反间遗事龙光曰正德十四年六月十五日先生于丰城闻宸濠之变时叅谋雷济萧禹在侍相与拜天誓死起兵讨贼欲趋还吉安南风正急舟不能进痛哭吿天顷之得北风宸濠追兵将及先生濳入渔船得脱恐濠径袭南京遂犯北京两京仓卒无备思欲沮之使迟畱半月不出远近得以爲计乃假写两广都御史火牌云提督两广军务御史杨爲机密军务事准兵部咨及都察院右副都御史颜咨俱爲前事本院带领狼达官兵四十八万往江西公干的于五月初三日在广州府起马前进仰沿途军衞有司等衙门卽便照数预备粮草伺候官兵到日支应若临期缺乏悞事照依军法斩首等因意示朝廷先差颜等勘事巳密于两广各处起调兵马潜来收濠使之恐惧迟疑不敢进也令济等密遣乖觉人持火牌设法打入省城濠见牌果疑惧十八日先生囘至吉安又令济等假写南雄南安贑州等府报帖日逐飞报府城打入省下一以动摇省城人心一以鼓励吉安效义之士又令济等假写迎接京军文书云提督都御史王爲机密军务事准兵部咨该本部题奉圣旨许泰郄永分领边军四万从凤阳等处陆路径扑南昌刘晖桂勇分领京边官军四万从徐州淮安等处水路竝进分袭南昌王守仁领兵二万杨旦等领兵八万秦金等领兵六万各从信地分道竝进刻期夹攻南昌务要遵照方略并心协谋依期速进毋得彼先此后致悞事机钦此等因到职除钦遵外照得本职先因奉勑前往福建公干行至丰城地方卒闻宁王反报当已退囘吉安府起兵今准前因遵奉勑旨候两广兵齐依期前进外看得兵部咨到缘繇系奉朝廷机密勑旨皆是掩其不备先发制人之谋其时必以宁王之兵尚未举动今贼兵巳出约有二三十万若北来官兵不知的实消息未免有悞事机以本职计之若宁王坚守南昌拥兵不出京边官军远来天时地利两皆不便一时恐亦难图须是按兵徐行或分兵先守南都候宁王巳离江西然后或遮其前或击其后使之首尾不救破之必矣今宁王主谋李士实刘养正等各有书密寄本职贼将凌十一闵念四亦各密差心腹前来本职递状皆要反戈立功报効可见宁王巳是衆叛亲离之人其败必不乆矣今闻两广共起兵四十八万其先锋八万系遵勑旨之数今已到贑州地方湖广起兵二十万其先锋六万系遵勑旨之数今闻已到黄州地方本职起兵十万遵照勑旨先领二万屯吉安府地方各府知府等官各起兵快约亦不下一万之数共计十一二万人马尽已彀用但得宁王早离江西其中必有内变因而乗机夹攻爲力甚易爲此今用手本备开缘繇前去烦请查照裁处并将一应进止机宜计议停当选差乖觉晓事人员与同差去人役星夜囘报施行须至手本者旣已写成手本令济等选差惯能走递家人重与盘缠以前事机当作实情备细密切说与令渠濳踪隐迹星夜前来南京淮扬等处迎接官兵又令济等寻访素与宸濠交通之人厚加结纳令渠密去报知宁府宸濠闻知大加赏赐差人四路捕获旣见手本愈加疑惧将差人备细拷问详悉当时杀死并疑李士实刘养正不信其谋先生又假写囘报李士实书内云承手敎密示足见老先生精忠报国之本心始知近日之事迫于势不得巳而然身虽陷于罗网心罔不在王室也所谕密谋非老先生断不能及此今又得子吉同心协力当万万无失矣然几事不密则害成务须乗时待机而发乃可不然恐无益于国而徒爲老先生与子吉之累又区区心所不忍也况今兵势四路巳合只待此公一出便可下手但恐未肻轻出耳昨凌闵诸将遣人密传消息亦皆出于老先生与子吉开导激发而然但恐此三四人者皆是麄汉易有漏泄须戒令愼密曲爲之防可也与刘养正书亦同两书旣就遣雷济设法差递李士实龙光设法差递刘养正各差递人皆被宸濠杀死宸濠繇是愈疑刘李刘李亦各自相疑不肻出身任事以故上下人心互生同异兵势日衰又遣素与刘养正交厚指挥高睿致书养正又遣雷济龙光将养正家属在吉安者厚加馈问阴遣其家人密至养正处传递消息又遣雷济萧禹引诱内官万锐等私写书信与内官陈贤刘吉喻泳皆反间之谋又多写吿示及招䧏旗号开谕逆顺祸福及写木牌等项动以千计分遣雷济萧禹龙光王佐等濳投贼垒将吿示粘贴及旗号木牌四路摽挿又先张疑兵于丰城示以欲攻之势初时宸濠谋定以六月十七日出兵径趋南京谒陵卽位遂直犯北京因得前项诸事怀疑遂不敢轻出故于十七等日先遣兵出攻南康九江而自畱省城贼兵等候濠不出久驻江湖之上师老气衰又见四路所贴吿示及挿旗号木牌人人解体日渐离散其后濠探知四路无兵方始出城我师已整候其一出卽綂伍知府等官疾趋攻破省城度濠顾念根本劳必归救遂预发兵迎击于鄱阳湖大战三日罪人斯得黄乆庵曰先生义师旣集犹谓急冲其锋攻其有备皆非计之得也始示贼以自守不出之形必俟其出然后尾而图之先捣其巢彼必囘兵来援我则邀而击之此全胜之䇿也濠果使人探公未出先发兵出攻南康九江自居省城以御公七月初二日濠又使人探公兵果不出乃畱兵守省城自引兵向安庆公因其出遂急促各兵克复省城龙光又谓钱德洪曰昔先生写杨公火牌等将发时雷济问曰宁王见此恐未必信曰不信可疑否对曰疑则不免先生笑曰得渠一疑吾事济矣旣而叹曰宸濠素行无道残害百姓今虽一时从逆者衆必非本心徒以威劫利诱苟一时之合耳纵使奋兵前去我以问罪之师徐蹑其后顺逆之势旣判胜负预可知也但贼兵早越一方遂破残一方民命虎兕出柙收之遂难爲今之计只是迟畱宸濠一日不出则天下实受一日之福后先生奏㨗疏虑繁文太多一切反间之计俱不言及亦以设谋用诡非君子得已之事不欲明言示人当时若使不行间计迟畱宁王宁王必卽时拥兵前进正所谓迅雷不及掩耳两京各路何恃爲备所以破败宁王使之坐失事机全是迟畱宁王一着所以迟畱宁王全是谋行反间一着今人读奏册所报皆是可书之功而不知书不能尽者十倍于奏册也事平之后北军南来失其奸谋痛恨先生百计罗织无所泄毒挤怒门人冀元亨与济禹光等俱欲置之死地元亨被执光等四窜逃匿家破人亾妻离子散直伺官军离省方敢出身囘家当时光等粘贴告示摽挿旗号木牌皆是半夜昏黑冲风冒雨渉险破浪出入贼垒万死一生所差行间人役被宸濠杀者俱是亲信家人今当事平之后议者不究始末将在册功次亦尽削去赏罚若此倘自今已后天下再有事变人皆以尤等爲鑑戒矣龙光又曰先生应变之神眞不可测时官兵方破省城忽传令造免死木牌数十万莫知所用及发兵迎击宸濠于湖上取木牌顺流放下时贼兵旣闻省城巳破脇从之衆俱欲逃窜无路见水浮木牌一时争取散去不计其数二十五日贼势尚锐値风不便我兵少挫先生急令斩取先却者头知府伍文定等立于砲铳之间方奋督各兵殊死抵战贼兵忽见一大牌书宁王巳擒我军毋得纵杀一时惊扰遂大溃次日贼兵穷迫宸濠思欲潜遯见一渔船隐于芦苇之中宸濠大声呌渡渔人移棹请渡竟送中军诸将尚未知也雷济曰先生在丰城闻变时夫人公子在舟先生唿一小渔船自缚勑令济禹持米二斗脔鱼五寸与夫人爲别将发问济曰行备否对曰巳备先生笑曰还少一物济禹思之不得先生命取黄葢曰到地方无此何以示信明日至吉安城下城门戒严舟不得泊济禹张葢以示城中遂欢庆曰王爷爷还矣乃开门罗拜迎入济禹因窃叹先生危迫之时其暇裕如此钱德洪曰昔有人问先生用兵有术否先生曰用兵何术但学问纯笃养得此心不动乃术尔凡人智能相去不甚远胜负之数不待卜诸临阵只在此心动与不动之间后与宁王战于湖上南风正急而命某某爲火攻之具是时前军正挫某某对立矍视三四申告耳如弗闻此辈皆有大名于时者平时自谓智术有余然临事忙失若此智术将安所施邹谦之曰昔先生与宁王交战时尚在中军讲学谍者走报前军失利坐中皆有怖色先生出见谍者退而就坐复接緖言神色自若顷之谍者走报贼兵大溃坐中皆有喜色先生出见谍者退而就坐复接绪言神色亦自若陈惟濬曰昔有侍于先生者自称可与行师先生问之对曰某能不动心曰不动心可易言耶对曰某得制动之方先生笑曰此心当对敌时且要制动又谁与发谋出虑耶又问人有不知学问者尽能履险不惧是亦可与行师否先生曰人之性气刚者亦能履险不惧但其心必待强持而后能卽强持便是本体之蔽便不能宰割庻事孟施舍之所谓守气者也若人眞肻在良知上用功时时精明不蔽于欲自能临事不动不动眞体自能应变无方此曾子之所谓守约自反而缩虽千万人吾往者也刘邦采曰昔有人问先生能养得此心不动卽可与行师否先生曰也须学过此是对刀杀人岂意想可得必须身习其事节制渐明智慧渐周方可信行葢天下未有不履其事而能造其理者此后世格物之学所以爲谬也孔子自谓军旅之事未之学此亦不是谦言但圣人得位行志自有消变未形之道不须用此后世论治于根源上全不讲及每事只在半中截做起故犯手脚若在根源上讲求岂有必事杀人而后安得人之理某自征贑以来朝廷使我日以杀人爲事心岂割忍但事势至此譬之旣病之人且须治其外邪方可扶囘元气病后施药犹胜立视其死故耳可惜平生精神俱用在此没要紧事上去了反间一着先生平濠之功繇此成而谤亦繇此集从来任事之难若此至今日更难言之恐功未成而身先爲射的矣故必有眼眶大如天方可窥豪杰作用犒赏福建官军据福建按察司整饬兵备兼管分廵漳南道佥事周期雍呈称依奉本院案验起取上杭等处军兵共五千余名分委指挥刘钦知县邢暄等及起取漳州府海沧打手三千余名行委通判李一宁等管领本道躬亲綂督先后启行前来等因到院案照先爲飞报地方谋反重情事看系国家大难存亾所关随卽备咨南京兵部及廵抚两广湖广等衙门并福建三司等官选取骁勇兵快选委谋勇官员监綂兼程前来共勤国难去后今据前因看得逆贼已经成擒余党悉渐殄灭除将各该官兵先行发囘外切照福建漳南相距江西省城约计程途有一千七八百里之遥该道乃能不满旬月调集官军兵快八千员名之衆首先各省而至足见本官勇略多谋预备有素忠义之诚足以感激人心敏捷之才足以综理庻务故一唿而集兼程赴难除另行旌奖外及照调来官兵冲冒炎暑远赴国难忠义旣有可嘉劳苦尤爲足悯合加犒赏以励将来爲此除将支出官银差官领赍该道仰抄案囘司卽将原调领兵官员并军兵乡夫人等酌量犒赏用见本院奖劳之心以爲将来忠勤之劝仍仰该道备查各兵原系操练者照旧在班操练以备紧急调用添募者着令囘还田里各安生业务爲良善之民共享太平之福毋得分外爲非致招身家之累备行廵按衙门知会虽未经用犹加犒赏则军士无不悦心而周期雍之功劳又且不忘于事后数年之乆此所以赏罚明信而人人力于事功也请止亲征疏正德十四年八月十六日准兵部咨该本部等衙门题内开南京守备叅赞官连奏十分紧急军情相应急爲议处合无请命将官一员挂平贼将军印充总兵官关领符验旗牌挑选各营精锐官军三千余名各给赏赐银两布疋交兊正䭾马匹关给军火器械土紧前去南京相机战守再有的报就便会合各路人马征进再请勑都御史王守仁选调堪用官军民快亲自督领于江西东南要路住札把截相机行事仍委浙江布政司左叅政闵楷选募处州民兵綂领定拟住札地方听调䇿应勦捕再请勑一道赍付都御史王守仁不妨提督军务原任兼廵抚江西地方前项所报军情如果南京守备差人体勘再有的报听前项领军官出给㮄文吿示徧发江西地方张挂传说晓谕但有能聚集义兵擒杀反逆贼犯者量其功绩大小封拜侯伯及陞授都指挥千百戸等官世袭贼伙内有能自相擒斩首官者与免本罪具奏定夺等因具题节该奉圣旨这江西宁王谋爲不法事情重大尔部里旣会官议处停当朕当亲率六师奉天征讨不必命将王守仁暂且准行钦此钦遵备咨到臣案查先爲飞报地方谋反重情事属者宁王宸濠杀害守臣举兵谋逆臣于六月十九日具本奏闻之后调集军兵择委官属激励士气振扬武勇七月二十日先攻省城墟其巢穴本月二十四等日兵至鄱阳湖与贼连日大战至二十六日宸濠遂巳就擒谋党李士实等贼首凌十一等俱巳擒获贼从俱巳扫荡闽广赴调兵士俱巳散还地方惊扰之民俱巳抚帖臣一念忠愤誓不与贼俱生而迂疎薄劣之才实亦何能办此是皆祖宗在天之灵我皇上圣武之懋昭本兵谋略之素定官属协力士卒用命所致臣巳节次具本奏报外窃惟宸濠擅作辟威虐熖巳张于远睥睨神器阴谋乆蓄于中招纳叛亾辇毂之动静探无遗迹广置奸细臣下之奏白百不一通发谋之始逆料大驾必将亲征先于沿途伏有奸党期爲博浪荆轲之谋今逆不旋踵遂巳成擒法宜解赴阙门式昭天讨然欲付之部下各官押解诚恐旧所潜布之徒尚有存者乗隙窃发或致意外之虞臣死且有遗憾况平贼献俘固国家之常典亦臣子之职分臣谨于九月十一日亲自量带官军将宸行江西布按二司看守宁府库藏照得宁府库藏已经本院督同戴罪三司官员并各府知府公同封识完固合就委官监督看守爲此仰该司掌印官定委老成晓事官二员分领佥定大戸人等每夜上宿看守东西二库仍令兵快把守宁府南东西三门昼夜巡逻不许移动一草一甎二司掌印官并该道分巡官不时巡视闸点毋得视常虚应故事傥致疎失责有所归如此谨愼后尚不免忌者之议信居官者凡货贿所关不得不愼之又愼也委知府伍文定邢珣防守省城牌照得江西大乱勦平地方幸已稍靖但廵抚官员被杀廵按及三司府州县衞所等官俱各戴罪听叅本院卽今又督官兵押解宁王并其党与赴京省城居民乆遭荼苦疮痍未起惊疑未息虽经抚谕诚恐本院去后或有意外之虞拟合委官畱兵防守爲此牌仰领兵知府伍文定邢珣等卽便照依后开班次轮流各行量带官兵昼夜固守城池保障地方抚安居民禁革骚扰候抚按官员及三司等官到任事定之日方许囘还照旧管事毋得违错计开一班知府伍文定邢珣二班徐琏戴德孺三班曾玙四班周朝佐林珹大难旣平他人处此未免懈弛先生犹加意防守所以百无一失行江西按察司编审九姓渔戸牌爲照贼首吴十三凌十一闵念四念八等俱巳擒获党类亦多诛勦虽有脇从之徒皆非得已节该本院备奉钦降黄㮄通行给发晓谕许其自首改过自新安挿讫数内杨子桥等九姓渔戸又该知县王轼引赴军门投首审各执称被脇情有可矜当该本院量行责治仍发本官带囘安抚外今访得前项渔戸尚有隐匿未报及巳报在官而乗势爲非者况查沿江湖港等处亦有渔戸以打鱼爲繇因而劫杀人财虽尝缉捕禁约而官吏因循禁防废弛合就通行查处爲此仰抄案囘司卽便选委能干官员会同安义等县掌印捕盗等官拘集杨子桥等九姓渔戸到官从公查审要见戸计若干丁计若干巳报在官若干未报在官若干各驾大小渔船若干原在某处地方打鱼生理着定年貌籍贯编成牌甲每十名爲一牌内佥衆所畏服一名爲小甲地方多寡每五牌或六牌爲一甲内佥衆所信服一名爲总甲责令不时管束戒谕仍于原驾船梢粉饰方尺官爲开写姓名年甲籍贯住址及註定打鱼所在用铁打字号火烙印记开造印信手册在官每月朔望各具不致爲非结状亲自赴县投递用凭稽考点闸中间如有隐匿不报者俱许投首免罪亦就照前行若有已报在官仍前乗机爲非抗顽不行到官就仰从长计议应抚应捕遵照本院钦奉勑谕随宜处置事理径自施行今后但有上戸官民客商人等被害就于本处追究务在得获明正典刑仍卽通行南昌等一十三府及各州县一体查处编立牌甲严加禁约施行造册缴报查考如或故违定将首领官吏拏问决不轻贷凡系水道去处此法俱宜力行然渔船爲盗多有势力凭借必地方有司有料理之才又有破柱之风力方能行此余官漳日乆行之鲜效殊爲可愧行江西布按二司淸查军前取用钱粮案照先因宁王变乱该本部备行南贑等府起调各项军兵追勦合用粮饷等项就仰听将在官钱粮支给间随据吉安府申称动调兵快数万本府钱粮数少乞爲急处等情巳经通行各府速将见贮不拘何项钱粮以三分爲率内将二分解赴军前接济外续看前项事情系国家大难存亾所关诚恐兵力不敷又牌行各该官司卽选父子乡兵在官操练听将官钱支作口粮候本院另有明文一至启行去后今照前项首恶并其谋党俱已擒斩原调各处军兵乆巳散归所据用过粮饷等项合行查造爲此仰抄案囘司卽查各府州县自用兵日起至掣兵日止要见某项钱粮差何人役解赴军前应用若干有无获奉批廻在卷又将某项钱粮差何人役解赴某官处支给官兵口粮等项若干自某月日期起至某月日止各支若干或系那借惟复措置之数务要淸查明白类造文册星驰差人送院查考中间如有官吏人等通囘作弊重支冒领或以少作多侵欺揑报者就便拏问照例发遣毋得违错献俘揭帖准钦差提督赞画机密军务御马监太监张揭帖开称圣驾亲率六师奉天征讨巳临山东南直隶境界所据前项人犯宜合比常加谨防守调摄待候驾临江西省下之日查勘起谋根繇明白应否起解斩首枭挂等项就彼处分定夺若不移文知会诚恐地方官员不知事理不行奏请明旨那移他处或擅自起解致使临难对证有误军机等因卷查先爲飞报地方谋反重情云云本职巳将宁王并逆党亲自量带官兵径从水路照依原拟日期启行解赴京师巳至广信地方外今又准前因及该差官畱本职并宁王及各党类囘省爲照前项人犯先监按察司责委官员人等昼夜严加关防有病随卽拨医调治数内谋党李士实王春刘养正等巳多医治不痊俱各身故随差官吏忤作人等前去相验责付浅殡拨人看守其宁王及谋党刘吉等俱系恶熖乆张之人设若淹禁不行解报纵有官兵加谨防守恐或扇诱别生他奸今若畱囘省城中途疎虞犹爲可虑兼且人犯多生疟痢沿途亦卽拨医调治又有数内鎭国将军拱槭并世子二哥各行身故又经差官相明买棺装殓责仰贵溪县拨人看守其余尚未痊可若更生往返跋渉未免各犯性命愈加狼狈相继死故终无解京人犯抑恐惊摇远近变起不测本职亲解宁王先巳奏闻朝廷定有起程日期岂敢乆滞因循不卽解献违慢疎虞罪将焉逭及照库藏册籍等项未准揭帖之先巳会多官封贮在府待命定夺况新任按察使伍文定及戴罪三司官领兵知府等官俱各见在封识明白别无可疑除将宁王宸濠等各另差官分押宫眷妇女行各将军府取有内使管伴俱照旧亲自解京外所有库藏等项奉有明旨自应查盘起解就请公同三司并各府等官眼同径自区处爲此合用揭帖前去烦请查照施行此事极难处先生此揭执理极正措辞极婉卽有嫉怒者其如先生何咨兵部查验文移照得本职巳将宁王宸濠并其党与及宫眷人等照依原拟具奏日期起程亲自解赴阙下间随据南康府申并江西按察司呈各奉钦差提督军务御马监太监张札付内开访得宸濠巳该本职擒获克复省城等语未曾亲到江西又无堪信文移止是见人传说遽难凭据况宗藩人衆中间恐有拨置同谋逆党未尽等因及节准钦差提督赞画机密军务御马监太监张揭帖开称将各犯委的当人员用心防守调摄飮食献俘阙下会官封记库藏俱候按临地方区画等因又准钦差提督军务充总兵官安边伯朱手本开称卽查节次共擒斩叛贼级若干内各处原奏报有名若干无名若干有名未获漏网并自首及所获马骡器械等项各若干连获官军衞所职役姓名备查明白俱各存畱江西省城听候审验仍查余党有无奔溃及曾否殄㓕尽绝缘繇通行开报以凭囘报等因各到职爲照宸濠并其同谋党与俱已擒获余孽亦就诛戮虽有脇从数亦不多皆非得已随卽遵奉钦降黄㮄晓谕俱赴所在官司投首解散其库藏等项该本职会同多官于未准揭帖之先眼同封贮在官听候命下定夺官军兵快擒斩功次见该原经奏畱两广监察御史谢源伍希儒查造奏缴及照宸濠并各重犯宫眷人等见解广信地方设若往返恐致疎虞及违悞本职奏报原拟日期除照旧督解前赴阙下献俘以昭圣武及具揭帖各另囘覆外今照前因照得本职谬当军旅重寄地方安危所关三军死生攸系一应事机若非奉有御宝勑旨及兵部印信咨文安敢轻易凭信今前项各官文移旣非祖宗旧章成宪就使果皆出于上意亦须贵部行有知会公文万一奸人假托各官名目乗间作弊致有不测变乱本职虽死亦何所及除奉钦差总督军务威武大将军总兵官后军都督府太师鎭国公朱钧帖曾奉朝旨相应遵奉其余悉遵旧章施行外缘前项各官文移未委虚的俱合备行咨报贵部爲此备抄揭帖粘连咨请查验施行前项文移俱出于忌功之辈假借上意故本兵不得而知所关不小此咨自不可少行江西布按二司釐革抚绥条件照得江西未乱之前民伪颇滋吏政多弊抚治之责巳号烦难况大乱之后钱粮有侵尅之费军伍有缺乏之虞奸恶伪兴灾旱荐作法度申明之未至官吏怠玩之或生本院讨贼平乱功虽吿成釐革抚绥力尚未徧若不条析处分㴱爲未便爲此仰抄案囘司照依案验内事理逐一遵照施行务使事各举行民沾实惠母得虚应故事取罪不便计开一省城大乱固巳勦平地方守备难便废弛除南新二县机兵令分廵该道分拨守门外仰布按二司掌印官会同于所属隣近府州酌量原编机兵多寡量取辏二千名各委扣应人员带领来省操练以备不虞仍行南昌道分廵官较视点闸其各兵口粮就令各该县分动支预备仓米谷计日分给候事完之日停止一十四年起运兊淮间有被贼虏掠其未兊及未到水次并偏僻去处未经贼掠者尚多诚恐官吏粮里人等乗机隐匿揑故侵欺合先行查仰布按二司掌印官卽行各该府州县将巳兊粮数通查要见见在若干果被贼虏若干取具重甘结状造册缴报以凭议处其见在粮米就于所在地方暂且囤贮看守如有未兊揑作巳兊不曾被贼揑作贼劫者照例问发充军官吏坐拟赃罪不恕一南昌九江南康三府被贼残害尤宜矜恤仰布按二司掌印官作急查勘呈来以凭议处一南昌左衞旗军多因从逆擒斩以致缺伍仰布按二司官卽便出给吿示许令在逃旗军并余丁投首照依㮄例免其罪名着令顶补军役渐委官员管领以备操守一建昌安义二县贼首虽巳擒获遗漏余党尚多今旣奉有牓例合与更新仰布按二司转行该县出给吿示许各自新痛改前恶卽爲良民有司照常抚恤团保粮里不得挟私䧟害如有不悛仍旧爲非者擒捕施行一宁王庄田基屋湖地并宁府官员人役及投入用事从逆等项人犯田产例应籍没合先查理除将内官黄瑞基屋改作东湖书院以便学者讲习外其余仰布按二司掌印官㑹同南昌道分廵官行委的当官员逐一淸查如田庄要见坐落地名何处田畒若干山塲树木若干湖地广濶若干房屋几门今年见在花利卽便收贮所在地方责人看守通造手册缴报其有原系占夺民间物业相应给还及估价发卖仍佃者俱候查明之日从容呈议审处敢有隐匿及指以原业揑称借贷輙行据占者先行拏问不恕一省城各衙门并公廨有残圯应合修理者仰布按二司掌印官会同该道官叅酌缓急行令府县移拆无用房屋量加修理毋得虚费财物一省城湖地仰布按二司行南昌府县其城濠行都司各委人看守鱼利公同变收入官以备公用不许私取及致人偷盗一今年乡试因乱废格除应否补试另行议奏外其未乱之前巳经举行未毕事件合先查究仰布政司将原发修理贡院席舍并发买物料等项银两若干委何人管卽今巳修完并买到物料若干见存银两若干查明造报毋得因循致令史胥乗机隐匿作弊其巳买物料有不堪贮者姑令变价还官以俟再买以后未举事件有应合预处者会同按察司并该道官一面议处施行按察司仍行提学官转行所属知悉大乱平定之后寻常处此惟知有飮食晏乐而巳观先生釐革抚绥条件眞是事无巨细精神无不周到区画无不中窽正朱夫子所谓处事精详者可以见先生大学问案行浙江按察司交割逆犯暂畱养病照得当职先囚患病具本乞休间奉勑扶病前往福建公干六月十五日行至江西丰城地方适遇宁王兴兵作乱看系君父大难义不忍去复囘吉安府督同知府伍文定等起调兵夫招集义勇扶病亲行綂领于七月二十日攻复省城本月二十四五六等日于鄱阳湖连日大战擒获宁王宸濠及逆党李士实刘养正王春等贼首吴十三凌十一闵念四吴国七闵念八等先后具本奏报外随闻大驾南征礼当解赴军门又因宸濠连日不食虑恐物故无以献俘奏凯彰朝廷讨贼之义兼之合省内外人情汹汹或生他变当具本题知于九月十一日启行将宸濠及逆党宫眷解赴军门当职力疾沿途医药亲行押解行至广信地方又奉钦差总督军务钧帖备仰照依制谕内事理卽便转行所属司府衞所州县驿递等衙门钦遵施行等因遵依通行间续准钦差提督军务御马太监张照会及准钦差总督军务充总兵官安边伯朱手本各遣官邀囘本职并将所解宸濠等逆犯囘省听候会审本职看得旣奉总督军门钧帖自合解赴面受节制若复退还省城坐待驾临恐渉迟漫且误奏过程期又复扶病日夜前进行至浙江杭州府地方前病愈加沈重不能支持请医调治间适遇钦差提督赞画机密军务御马监太监张奉命前来江西体勘宸濠等反逆事情及查理库藏宫眷等事当准钧帖开称宸濠等待亲临地方覆审明白具奉军门定夺等因爲照本职先因父老祖丧累疏乞休未蒙俞允随扶病赴闽意图了事卽从彼地冒罪逃归旬日之前亦巳具奏不意行至中途遭値宁王反叛此系国家大变臣子之义不容舍之而去又阖省抚廵地方等官无一人见在天下事机间不容发故复忍死暂畱爲牵制攻讨之图候命帅旣至地方稍靖卽从初心死无所避臣区区报国血诚上通于天不辞灭宗之祸不避形迹之嫌冒非其任以勤国难亦望朝廷鉴臣此心不以法例绳缚使得少伸乌鸟之私等情具奏外今照前事本职自度病势日重猝未易愈前进旣有不能退囘愈有不可若再迟延必成两误除本职暂畱当地请医调治俟稍痊可一面仍囘省城或仍前进沿途迎驾一面具本乞恩养另行外所据原解逆犯合就查明交割带囘省城听候驾临审处通行爲此仰抄案囘司着落官吏备呈钦差提督军务赞画机密军务御马监太监张烦请会同监军御史公同当省都布按三司等官将是解逆首宸濠及逆党刘吉等各犯并宫眷马匹等项逐一交查明白仍请径自另委相应官员兵快管押带囘省城从宜审处转解施行仍备呈兵部查照知会抄案依准并行过日期先行呈报逆濠虽擒而在内多其党与故武宗亲征之说皆奸人爲之一以爲逆濠之地一以忌阳明之功也然先生卽依奉之而但以逆濠及一干叛党交割张珰而身自养病待命于浙眞得㢲以行权之妙牌仰沿途各府州县衞所驿递巡司衙门慰谕军民照得先因宁王谋反请兵征勦续该本院亲督各哨于七月二十日攻复省城二十四等日在鄱阳湖连日与贼大战至二十六日遂将宁王俘执及其谋党李士实等贼首凌十一等俱巳前后擒获余党荡平地方稍靖巳于本月三十日具本奏㨗讫近因传报京军复来愚民妄相惊恐逃窜往往溺水自缢本院亲行抚谕尚未能息殊不知朝廷出兵专爲诛贼救民綂兵将帅皆系素有威望老臣宿将纪律严明远近素所称服纵使复来亦必自无扰害况今宁贼巳擒地方巳靖京军岂有无事远渉之理愚民无知转相惊惑㴱爲可悯诚恐沿途一带居民亦多听信传闻不实之言而北来京军尚未知宁王巳擒合行差官沿途晓谕军民及一面迎候北来官兵预请就彼囘转除将宁王及逆党与本院亲自量带官兵径从水路解赴京师外仰沿途军衞有司驿递等衙门照牌事理卽行备出吿示晓谕远近乡村军民人等使知宁贼巳擒京军已转免致惊疑酿成他变差去官员仍仰程程䕶送同与迎候京军坚请就彼囘转以免沿途百姓供给之苦仍谕以本院押解贼犯量带官兵皆自备行粮廪给沿途经过有司等衙门止备人夫率拽船只及略供柴草给付各兵烧用其他无一所扰不得因此科害里甲军民差去官员昼夜前进毋得在途迟滞官军之来摇动人心不减于逆濠之乱此谕必不可少开报征薄功次赃仗咨准钦差整理兵马粮草等项兵部左侍郞兼都察院左佥都御史王咨内开烦爲查照将征勦防守有功官军人等俱照功次分别明白造册咨送以凭查议等因卷查先爲飞报地方谋叛重情事本职奉命前往福建公干中途遭遇宁府反叛谋危宗祀系国家大难义不容舍之而往当卽保吉安随具本奏闻及星夜行文各府起调兵快召募四方报效义勇适遇廵按两广御史谢源伍希儒囘京复命又行具本奏畱军前恊谋行事各哨官兵俱听监督获有功次俱凭本职送发各官审验纪录去后续督官兵前后攻复省城俘执宸濠并其党与剧贼起解间随准南京兵部咨开称前事云云照得江西逆贼卽巳擒获逆党巳经剪平所获功次合行纪验除原差科道官前来外烦将征勦逆贼官军民兵召募义勇及乡官人等所获功次分别奇功头功次功造册覆验等因案经备行江西按察司查照施行去后今准前因看得征勦宸濠之时止是分布哨道设伏运谋以攻城破敌爲重擒斩贼徒爲轻且攻城破敌虽系本职督领各哨官兵协谋併力缘任非一人事非一日各官俱系同功一体难以分别等第其擒斩贼徒虽有等级自有下手兵夫难以加于各官之上止将各哨擒斩贼犯送发御史谢源伍希儒审验明白从实直纪缘各官不曾奉有纪功之命但照本职钦奉勑谕便宜事理从权审验纪录难以分别奇功头功次功等项名目止于造册内开写某人擒斩某贼首某贼从重轻多寡据实造册中间等第亦自可见除行各官再行查照造册径缴外所据擒获功次总数及官军兵快报效人等员名数目合行开造咨报施行计开一提督领兵官一员钦差提督南赣汀漳等处军务都察院右副都御史王一协谋讨贼审验功次官二员钦差廵按两广监察御史谢源伍希儒领哨官十员冲锋破敌吉安府知府伍文定贑州府知府邢珣袁州府知府徐琏临江府知府戴德儒邀伏截杀贑州衞署都指挥佥事余恩抚州府知府陈槐建昌府知府曾玙饶州府知府林珹广信府知府周朝佐瑞州府通判胡尧元一分哨官十一员邀伏截杀吉安府泰和县知县李楫临江府新淦县知县李美吉安府万安县知县王冕南康府安义县知县王轼瑞州府通判童琦守把截杀吉安府通判谈储吉安府推官王暐南昌府进贤县知县刘源淸南昌府奉新县知县刘守绪南昌府推官徐文英抚州府临川县知县傅南乔一随哨官四十六员邀伏截杀吉安府通判杨昉吉安守御千戸所指挥同知麻玺贑州府同知夏克义贑州衞指挥佥事孟俊永新守御千戸所指挥同知高南昌府通判陈旦南昌府丰城县知县顾佖袁州府推官陈辂南昌府宁州知州汪宪饶州府余干县知县马津瑞州府上高县知县张淮瑞州府高安县知县应恩吉安府永新县知县柯相南康府建昌县知县方泽南昌府靖安县知县万士贤守把截杀广信府沿山县知县杜民表广信府永丰县知县谭缙瑞州府同知杨臣瑞州府新昌县知县王廷饶州府安仁县知县杨林广信府通判俞良贵广信府通判安节广信府推官严铠临江府同知奚钺临江府通判张郁广信府同知桂鏊瑞州府推官金鼎贑州府贑县知县宋瑢贑州衞正千戸刘镗贑州衞正千戸杨基广信守御千戸所千戸秦逊永新县儒学训导艾珪瑞州府高安县县丞卢孔光饶州府余干县县丞梅霖南昌府靖安县县丞彭龄吉安府万安县县丞李通南昌府武宁县县丞张翺贑州府兴国县主簿于旺瑞州府高安县主簿胡鑑饶州府余干县龙津驿驿丞孙天裕南昌府南昌县市㲼驿驿丞陈文瑞吉安府吉水县致仕县丞龙光贑州府贑县听选官雷济南昌府丰城县省祭官文栋材贑州府贑县义官萧庾南安府上犹县义官尹志爵一协谋讨贼乡官十二员致仕都御史王懋中养病痊可编修邹守益丁忧御史张鳌山养病郞中曾直养病评事罗侨调用佥事刘蓝致仕按察使刘逊致仕叅政黄绣闲住知府刘昭依亲进士郭持平叅谋驿丞王思叅谋驿丞李中一戴罪杀贼官一十七员九江兵备副使曹雷九江府知府汪颕九江府德化县知县何士凤九江府彭泽县知县潘琨九江府湖口县知县章玄梅南康府知府陈霖南康府同知张禄南康府通判蔡让南康府通判俞椿南康府推官王诩南康府星子县主簿杨永禄南康府星子县典史叶昌南昌府知府郑瓛南昌府同知何继周南昌府通判张元澄南昌府南昌县知县陈大道南昌府新建县知县郑公奇一提调各哨官军兵快人等除分布把守外临阵共一万四千二百四十三员名一擒斩首从贼人贼级并俘获宫人贼属夺囘被脇被掳招抚畏服官民男妇等项其一万一千五百九十六名颗口生擒六千二百七十九名首贼一百零四名从贼六千一百七十五名内审放一千一百九十二名斩获贼级四千四百五十九颗俘获宫人四十三名贼属男妇二百三十八名口夺囘被脇被掳官民人等三百八十四员名口招抚畏服投首一百九十三位名一夺获诰命符验并各衙门印信关防金银首饰赃仗等物诰命一道符验一道印信关防一百零六颗金并首饰六百二十三两一钱二分银首饰器皿八万三千八百九十七两一钱五分八釐五毫赃仗一千八百九十作器械一千一百九十九件牛三十头马一百零九疋驴骡一十三头鹿三只一追获金玺二颗金册二副一烧燬贼船七百四十三只一阵亾兵六百十八名与当道书江省之变大略具奏内此人逆谋已非一日乆而未发葢其心怀两图是以迟疑未决抑亦虑生之蹑其后也近闻生将赴闽必经其地巳视生爲几上肉矣赖朝廷之威灵诸老先生之德庇竟获脱身乕口所恨兵力寡弱不能有爲尔南赣旧尝屯兵四千朝有警而夕可发近爲戸部必欲奏革商税粮饷无所取给故遂放散未三月而有此变复欲召集非数月不能亦且空然无资矣世事之相挠沮每每如此亦何望乎今亦一面号召忠义取调各县机快且先遣疲弱之卒张布声势于丰城诸处牵蹑其后天夺其魄彼果迟疑而未进若再㽞半月南都必巳有备彼一离窼穴生将奋捣其虚使之进不得前退无所据勤王之师又四面渐集必成擒矣此生忆料若此切望诸老先生急赐议处速遣能将将重兵声罪而南以绝其北窥之望飞召各省急兴勤王之师此人兇残忌刻世所未有使其得志天下无遗类矣谅在庙堂必有成算区区愚诚亦不敢不竭尽生病疲尫仅存余息近者入闽巳具本乞休必不得巳且容归省不意忽遭此变本非生之责任但阖省无一官见在人情渜散汹汹震摇使无一人牵制其间彼得安意顺流而下万一南都无备将必失守彼又分兵四掠十三郡之民素刼于积威必何风而靡如此则湖湘闽浙皆不能保及事闻朝廷大兵南下彼之奸计渐成破之难矣以是遂忍死蹔㽞于此徒以空言收拾散亡感激忠义日望命帅之来生得以舆疾还越死且瞑目伏惟诸老先生鉴其血诚心赐保全勿遂竭其力所不能穷其智所不及以爲出身任事者之戒幸甚幸甚阳明先生经济集卷四终临海后学王立凖较梓阳明先生集要阳明先生集要经济编卷第五阳明先生集要经济编卷五同邑后学施邦曜重编江右后学曾樱叅订告谕军民告谕军民人等尔等困苦巳极本院才短知穷坐视而不能救徒含羞负愧言之实切痛心今京边官军驱驰道路万里远来皆无非爲朝廷之事抛父母弃妻子被风霜冒寒暑顚顿道路经年不得一顾其家其爲疾苦殆有不忍言者岂其心之乐居于此哉况南方卑湿之地尤非北人所宜今春气渐动瘴疫将兴乆客思归情怀益有不堪尔等居民念自巳不得安宁之苦卽须念诸官军乆离乡土抛弃家室之苦务敦主客之情勿怀怨恨之意亮事宁之后凡遭兵困之民朝廷必有优恤今军马塞城有司供应日不暇给一应争鬪等项词讼俱宜含忍止息勿輙告扰各安受尔命宁耐尔心本院心有余而力不足聊布此苦切之情于尔百姓其各体悉无怨京边官军从亲征而来实滋骚扰先生此谕不得巳之情见乎词矣观者自当感泣行吉安府禁止鎭守贡献牌据吉安府守御千戸所旗甲马思禀称蒙所批差领解鎭守江西太监王发买葛布银三封及本所出备葛布折银并贡礼银共三千两前赴本鎭今因途阻不敢前去等情叅照该所掌印官旣该鎭守衙门发银买布若势不容巳只合照价两平收买爲当乃敢不动原封分外备办礼银馈送若非设计巧取必是科尅旗军事属违法本当叅拏究问但今江西变乱姑行从轻查理爲此牌仰吉安府卽查前项布价并贡献礼银务见的确如称各军名下粮银就仰会同该所唱名给散取领备照若是各官自行出备合仰收入官库听候军饷支用毋得纵容侵收入已及查报不实未便贡献鎭守此例一开贻害旗军不小先生严行禁止固是惜军至意然使胸中有一鎭守便畏缩而不敢行于此足以见先生之品格骨力再批追征钱粮呈据江西布政司呈看得本省十四年以前一应钱粮巳经科道等官奏奉明㫖果系小民拖欠俱准暂且停征还着各该司官设法赈济毋视虚文此朝廷之㴱仁厚德悯念穷民诚爱侧但之所发小民莫不欢忻鼓舞臣子所当遵守奉行乃今停征之令甫下而催併之檄复行赈济之仁未布而箠挞之苦巳加法令如此有司何以奉行下民何所取信夫爲人臣者上有益于国下有益于民虽死亦甘爲之今日所行上使朝廷失信于民百姓归怨于上重贫民之困益地方之灾纵使钱粮果可立辨忍心害理亦不能爲况旬月之间而欲追併了绝就使神输鬼运亦于事势不能徒使歛怨殃民何益于事除本院身爲巡抚不能爲国爲民自行住俸待罪外仰布政司行各府州县以理劝化小民且谕以今日之举非关朝廷失信实繇京储缺乏司国计者势不得已兴起其忠君亲上之心勉令渐次刻期完纳果克济事两月之后亦未爲迟其各该官员本非其罪不必住俸革去冠带行令照旧尽心职业勿因事变之难有灰爱民之志后有违慢之戮本院自当其罪乞寛免税粮急救民困以弭灾变疏照得正德十四年七月内节据吉安等一十三府所属庐陵等县各申爲旱灾事开称本年自三月至于秋七月不雨禾苗未及发生尽行枯死夏税秋粮无从办纳人民愁叹将及流离申乞转达寛免等因到臣节差官吏老人踏勘前项地方委自三月以来雨泽不降禾苗枯死续该宁王谋反乗衅鼓乱传播伪命优免租税小人惟利是趋汹汹思乱臣因通行吿示许以奏闻优免税粮谕以臣子大义申祖宗休养生息之泽㬥宁王铢求无厌之恶繇是人心稍稍安集背逆趋顺老弱居守丁壮出征团保馈饷邑无遗戸家无遗夫就使雨旸时若江西之民亦巳废耕耘之业事征战之苦况军旅旱干一时併作虽富室大戸不免饥馑下戸小民得无转死沟壑流散四方乎设或饥寒所迫征输所苦人自爲乱将若之何如蒙乞勑该部暂将正德十四年分税粮通行优免以救残伤之民以防变乱之阶伏望皇上罢冗员之俸捐不急之赏止无名之征节用省费以足军国之需天下幸甚缘繇于本年七月三十日具题请旨未奉明降随蒙大驾亲征京边官军前后万数㳫至并临塡城塞郭百姓戌守锋镝之余未及息肩弛担又复救死扶伤呻吟奔走以给厮养一应诛求妻孥鬻于草料骨髓竭于征输当是之时鸟惊鱼散贫民老弱流离弃委沟壑狡健者逃窜山泽羣聚爲盗独遗其稍有家业与良善守死者十之二三又皆顚顿号唿于挺刅捶挞之下郡县官吏咸赴省城与兵马住屯之所奔命听役不复得亲民事上下汹汹如驾漏船于风涛顚沛之中惟惧覆溺之不暇岂遑复顾其他爲日后之虑忧及税赋之不免征科之未完乎当是之时虽臣等亦皆奔走道路危疑仓皇恐不能爲小民请一旦之命岂遑爲岁月之虑忧及赋税之不免征课之未完而暇爲之复请乎若是者又数月京边官军始将有旅归之期而戸部岁额之征巳下漕运交兊之文巳促督催之使切责之檄巳交驰四集矣流移之民闻官军之将去稍稍脇息延望归寻其故业足未入境而颈巳系于追求者之手矣夫荒旱极矣而又因之以变乱变乱极矣而又加之以师旅师旅极矣而又竭之以供馈益之以诛求亟之以征歛当是之时有目者不忍睹有耳者不忍间又从而其膏血有人心者而尚忍爲之乎今远近军民号唿匍匐诉吿喧腾求朝廷出帑藏以赈济乆而未获反有追征之令閧然兴怒谓臣等昔日蠲贼之言爲诒已窃相伤嗟谓宸濠叛逆犹知优免租税以要人心我辈朝廷赤子皆尝竭骨髓出死力以勤国难今困穷已极独不蒙少加优恤又从而追征之将何以自全是以令之而益不信抚之而益愤愤谕之而益呶呶甫怀收复之望又爲流徙之图计穷势迫匿而爲奸肆而爲寇两月以来有司之以鼠窃警报者月无虚日无恠也彼无家业衣食之资无父母妻子之恋而又旁有追唿之苦上有捶剥之灾自非礼义之士孰肯闭口枵腹坐以待死乎今朝廷亦尝有寛恤之令矣亦尝有赈济之典矣然寛恤赈济内无帑藏之发外无官府之储而徒使有司措置措置者岂能神输而鬼运必将取诸富民今富民则又皆贫民矣削贫以济贫犹割心脔肉以啖口口未饱而身先毙且又有侵尅之弊又有渔猎之奸民之赖以生者不能什一民之坐而死者常十九矣故寛恤之虚文不若蠲租之实惠赈济之难及不若免租之易行今不免租税不息诛求而徒曰寛恤赈济是夺其口中之食而曰吾将疗汝之饥刳其腹肾之肉而曰吾将救汝之死凡有血气皆将不信之矣夫戸部以国计爲官济运以转输爲任今岁额之催交兑之促皆其职之使然但民者邦之本邦本一摇虽有粟吾得而食诸伏望皇上轸念地方涂炭之余小民困苦巳极思邦本之当固虑祸变之可忧乞勑该部速将正德十四十五年该省钱粮悉行寛免其南昌南康九江等府县残破尤甚者重加寛贷使得渐囘喘息修复生理非但解江西一省之倒悬臣等无地方变乱之祸得免于诛戮实天下之幸宗社之福也夫免江西一省之粮税不过四十万石今吝四十万石而不肯蠲异时祸变卒起卽出数百万石旣巳无救于难矣此其形迹易见事理甚明者臣等上不能会计征歛以足国用下不能建谋设策以济民穷徒痛哭流涕一言小民疾苦之状惟陛下速将臣等黜归田里早赐施行以纾祸变缘系寛免税粮急救民困以弭灾变事理爲此具本请旨婉转剀切谈民疾苦处令人心恻谈利害处令人神竦眞是大儒救世文章计处地方疏臣惟财者民之心也财散则民聚民者邦之本也本固则邦宁故文帝以蠲租致富乐之效太宗以裕民成给足之风君民一体古今同符臣会同巡按江西监察御史唐龙议照宁贼宸濠志穷荒度谋肆併呑其于民间田地山塘房屋等项或用势强占或减价贱卖或因官本准折或摭别事抄收有中人之家者一遭其毒卽无栖身之所有上农之田者一中其奸卽无用锄之地尤且虚塡契书以杜人言私置簿籍以増租额利归一已害及万家故先有副使胡世宁直言指陈续该科道等官交章举发言皆有据事非无徴近奉诏书曰宸濠天性兇恶自作不靖强夺官民田产动以万计则陛下明以烛奸㴱知宸濠田产皆夺诸百姓者也又曰占夺田产悉还本主则陛下仁以悯下尽欲举百姓之田产而给还之也圣言犹在昭如日星国信不移坚如金石始者宸濠旣败该臣等巳行守巡等官将该府及各贼党田地房屋委令府县等官俱抄没在官造报在册矣但委官查勘之时正事变抢攘之际业主惊散俱未宁家上司督责急欲了事依契溷查凭人浪报多寡是较占买未分明诏虽有给主之条小民犹抱失业之恨昔之居不得而居也昔之田不得而食也泽未下究怨徒上归况屋无主则毁地不耕则荒故兵马之后瓦柱仅存田野之间草莱渐长兼以势室豪强恣行包侵之计奸徒私窃动开埋没之端及今审处不早将来遗失益多再照前项田产多在南昌新建二县受害独㴱人人被其诛求家家被其简括且贼师起事抄掠尤惨官兵攻围伤残未苏财尽巳极民困莫加查得二县额派兑军淮安京库三项粮米共十一万九千石有零淮益二府禄米共四千二石节奏寛免未奉停征运官守催旗挍逼取势急若火案积如山民纳不前官宜爲处及照一方之綂会在于省城各府之钱粮併于司库查得本布政司官库先被贼兵劫抢继因军饷动支官吏徒守乎空柜𥿄笔亦赊于舖家大兵必有荒年民穷必有盗贼万一变生无常衅起不测则寸兵尺铁皆无所需束刍斗粮亦不能办公私失恃缓急可忧再照省城各门城楼窝舖及诸司衙门先是王府占据多属疎隘近因兵火蔓延半遭荡焚夫城楼者一方防御之所关衙门者诸司政令之所出託始创新固无民力固陋就简见有官房如蒙乞勑该部查议将前项抄没过甯府及各贼党下田地山塘房屋等项行令布政司会同按察司各掌印官及分守分巡官并府县官从实覆行查勘明白委系占夺百姓者遵照诏书内事理各给还本主管业及将于内官房酌量移改城楼窝舖衙门余外无碍田地山塘房屋仍令各官公同照依时估变卖价银入官先尽拨补南新二县兑军淮安京库折银粮米及王府禄米外有羡余收贮布政司官库用备缓急仍禁约势豪之家不得用强占买各委官亦不得畏势市恩致招物议凡拨给变卖事情若有势豪强占强买及委官畏势市恩各情弊许抚按衙门指实紏劾惩究施行事完该司将各项数目径自造册奏报并呈该部查考是葢以百姓之产纳百姓之粮以地方之财还地方之用民沾惠而国不费事就緖而财不伤书曰守邦在衆易曰聚人口财惟陛下畱意焉缘系计处地方事理未敢擅便爲此具本请旨定难之后复淸还百姓之业又变卖逆产抵完民粮使民无诛求之苦是出于眞实爱民之心彼搜刮地方之余利以奉上者终是爲功名之心水灾自劾疏臣惟有官守者不得其职则去受人之牛羊而爲之牧者求牧与刍而不得则反诸其人臣以匪才谬膺江西巡抚之寄今且数月曾未能有分毫及民之政而地方日以多故民日益困财日益匮灾变日兴祸患日促自春入夏雨水连绵江湖涨溢经月不退自赣吉临瑞广抚南昌九江南康沿江诸郡无不被害黍苗沦没室庐漂荡鱼鼈之民聚栖于木杪商旅之舟经行于闾巷溃城决隄千里爲壑烟火断绝惟闻哭声询诸父老皆谓数十年来所未有也除行各该司府州县修省踏勘具奏外夫变不虚生缘政而起政不自弊因官而作官之失职臣实其端何所逃罪夫以江西之民遭历宸濠之乱脂膏已竭而又因之以旱荒继之以师旅遂使丰稔连年曲加赈恤尚恐生理未易完复今又重以非常之灾危亟若此当是之时虽使稷契爲牧周召作监亦恐计未有措况病废昏劣如臣之尤者而卑之伥然坐尸其间譬使盲夫驾败舟于顚风巨海中而责之以济险不待智者知其覆溺无所矣又况部使之催征益急意外之诛求未巳在昔一方被灾邻省尚有接济之望今湖湘连岁兵荒闽淛频年旱两广之征勦未息南畿之供餽日穷淮徐以北山东河南之间闻亦饥馑相属繇此言之自全之策旣无所施而四邻之济又巳绝望悠悠苍天谁任其咎静言思究臣罪实多何者宸濠之变臣在接境不能图于未形致令猖突震惊远尔乃劳圣驾亲征师徒暴于原野百姓殆于道路朝廷之政令因而阏隔四方之困惫繇是日㴱臣之大罪一也徒避形迹之嫌苟爲自全之计隐忍观望幸而脱祸不能直言极谏以悟主听臣之大罪二也徒以逢迎附和爲忠而不知日䧟于有过徒以变更迁就爲权而不知日紊于旧章徒以掇拾罗织爲能而不知日离天下之心徒以聚歛征索爲计而不知日积小民之怨此臣之大罪三也上不能有禆于国下不能有济于民坐视困穷沦胥以溺臣之大罪四也且臣忧悸之余百病交作尫羸衰眊视息仅存以前四者之罪人臣有一于此亦足以召灾而致变况备而有之其所以速天神之怒㴱下民之㥽而致灾沴之集又何疑乎伏惟皇上轸灾恤变赈恤水灾牌据南康建昌抚州宜黄等县申称非常水灾乞赐大施赈恤急救生灵流移等情看得洪水非常下民昏垫实可伤悯但计府县所积无多实难溥赈其地方被水旣广而民困朝不谋夕若候查实报名造册给散未免旷日迟乆反生冒滥巳行二府各委佐贰官及行所属被水各县掌印等官用船装载谷米分投亲至被水乡村验果贫难下戸就便量行赈给爲照南昌所属水灾尤剧但居民稠杂数多顽梗若赈给之时非守廵临督于上或致胜踊纷争爲此仰分守廵南昌官吏卽便分督该府县官于预备仓内米谷用船装运亲至被水乡村不必扬言赈饥专以踏勘水灾爲事其间验有贫难下戸就便量给升斗暂救目前之急给过人戸略记姓名数目完报查考不必造册扰害所至之地就督各官申严十家牌论通加抚慰开导令各相安相恤仍督各官俱要视民如子务施实惠不得虚文搪塞徒费钱粮无救民患取罪不便每见赈饥往往猾胥积甲朋比蒙报官粟尽充奸蠧之腹而饥民与赈者十无一二卽与赈者令其携妻挈子领粮就食于官将饥者殆于路是赈恤皆空文也如先生此牌有司眞实奉行方有实惠及民可见胸中有大经济者方能实究不忍人之政征收秋粮稽遅待罪疏据江西布政司呈准布政使陈策等咨照得正德十四年税粮先准叅议周文光奉戸部勘合派属征解随因圣驾南巡各府州县官俱集省城听用前项钱粮不暇追征正德十五年正月初三日蒙巡按江西监察御史唐龙案验爲乞救兵燹穷民以固邦本事该巡抚苏松都御史李充嗣题称江西变乱南昌南康九江等府首被烧劫其余府县大军临省供应浩繁要将该年税粮尽行停免等因备行分守南昌五道勘议得南昌府南新二县被害㴱重应免粮差三年其余州县并瑞州等一十二府属县俱应免粮差二年囘报到司卽转呈本院具题外本年二月内续蒙钦差戸部员外郞龙诰案验爲儧运粮储事备行本司督催该年兊淮钱粮交兊遵依节行催徴间本年三月初五日随准漕运衙门照札坐到兊军本色米八万石折色米三十二万石改兊米一十七万石每石连耗折银七钱备行作急征完起运本月二十八日又蒙抚按衙门案验爲地方极疲速赐恩恤以安邦本事该南京工科给事中王纪等奏奉钦依自正德十四年以前一应钱粮果系小民拖欠未完的俱准暂且停征还着各该官司设法赈济毋视虚文钦遵通行外又蒙员外郞龙诰案牌将粮里严加杖併急如星火小民纷纷援例赴司吿豁呈蒙抚按衙门批行本司给示晓谕纳粮人戸先将兊军征解小民方肯完纳转行叅议魏彦昭督运续因本官去任又经呈批叅政邢珣暂管督兊本官于五月二十日徧历催儧通将征完本色米八万石兊完起运讫其折色银两催据广信等府属县陆续征解近于十一月十三等日抄奉漕运衙门照札备行本司将兑运折色银三十四万三千两务要征完足数差官协同运官解部等因依奉通行外今照该年税粮委因事变兵荒经理不前及专管提督官员更代不常况奉部院明文征免不一小民不服输纳官府掣肘难行因而稽延若不预将前情转达诚恐查究罪及未便等因备呈到臣窃照江西钱粮小民所以不肯输纳与有司所以难于追征者其故各有三而究其罪归则责实在臣何者宸濠之叛首以伪檄除租要结人心臣时起兵旁郡恐其扇惑卽时移文远近宣布朝廷恩德蠲其租赋许以奏免谕以君臣之分激其忠义之心百姓丁壮出战老弱居守旣而旱灾益炽民困益迫然而小民不卽离散者以臣旣爲奏请虽明旨未下皆谓朝廷必能免其租税尚可忍死以待也夫危急之际则啗之免租以竭其死力事平之后又罔民而刻取之人怀怨忿不平此其不肯输纳之故一也及宸濠之乱稍定而大军随至供馈愈烦诛求愈急其顚连困踣之状臣于前奏巳略言之百姓不任其苦强者窜而爲寇弱者匿而爲奸继而水灾助祸千里之民皆爲鱼鼈号哭载途喧腾求赈其时臣等旣无帑藏之储又无仓廪可发所以绥劳抚定之者更无别计惟以奏免租税爲言百姓睊睊胥谗谓命在旦夕不能救我而徒曰免税免税岂可待邪葢其心以爲免税巳不待言尚恨其无以赈之也巳而旣不能赈又从而追纳之人怨益㴱不平愈甚此其不肯输纳之故二也当大军之驻省臣等趋走奔命日不暇给亦以爲旣有前奏则赋税必在所免不复申请其时巡抚苏松等处都御史李充嗣奏称江西首被宸濠之害乞将该年税粮军索等项俱行停免该戸部覆题奉圣旨是各被害地方着抚按官严督所属用心设法赈济钦此又该给事中王纪奏本部覆题奉圣㫖是这地方委的疲困已极自正德十四年以前一应钱粮果系小民拖欠未完的俱准暂且停征还着各该官司设法赈济毋视虚文钦此俱钦遵该部备咨前来臣等正苦百姓呶呶咨文一至如解倒悬卽时宣布百姓闻之欢声雷动递相传吿旦夕之间㴱山穷谷无不毕达自是而后坚守蠲免之说虽部使督临或遣人下鄕催促小民悉以爲诈妄羣起而驱缚之催征之令不复可行此其不肯输纳之故三也郡县之官亲见百姓之困苦又当震荡顚危之日惧其爲变其始惟恐百姓不信免租之说指天画地誓以必不食言旣而时事稍平则尽反其说而征之固巳不能出诸其口矣况从而鞭笞捶挞之其遽忍乎此其难于追征之故一也三司各官旧者旣被驱脇新者陆续而至至则正当扰攘分投供应四出送迎官离其职吏失其守纠结纷拏事无专责如羣手杂缲于乱丝之中东牵西绊莫知端緖旣而部使骤临欲于旬月之间督併完集神输鬼运有不能矣此其难于追征之故二也夫背信而行势巳不顺若使民间尚有可征之粟必不得巳剜剥而取之忍心者尚或能办也而民之疮痍巳极矣实无可输之物矣别夫离妇弃子鬻女有耳者不忍闻有目者不忍睹也如是而必欲驱之死地其将可行乎此其难于追征之故三也夫小民之不肯输纳旣如彼而有司之难于追征又如此后値部使身临坐併急于风火百姓怨谤纷腾汹汹思乱复如将溃之隄臣于其时虑恐变生不测谓各官与其激成地方之祸无益国事身膏草野以贻朝廷之忧孰若姑靖地方宁以一身当迟慢之戮乎因谕各官追征母急以纾民怨各官内迫于部使外窘于穷民上调下辑如居顚屋之下东撑则西頽前支则后圯强颜陵诟之辱掩耳怨憝之言身营闾阎之下口说田野之间晓以京储之不可缺谕以国计之不得巳或转爲借贷或敎之典折忍心于捶骨剥脂之痛而浚其血闭日于析骸食子之惨而责其逋共计江西十四年分兑军本色米八万石折色米三十二万石改兑米一十七万石臣始度其势以爲决无可完之理其后数月之间亦复陆续起解完纳是皆出于意料之外在各宫诚窘局艰苦疲瘁巳极亦可谓之劳而有功矣今闻部使叅奏且将不免于罪臣窃寃之昔之人固有催科政拙而自署下考者亦有矫制发廪而愿受其辜者各官之以此获罪固亦其所甘心但始之因叛乱旱荒而爲之奏免者臣也继之因水灾兵困而复爲申奏者臣也又继之因朝廷两有停征赈贷之㫖而爲之宣布于衆者亦臣也又继之虑恐激成祸变而谕令各官从权缓征者又臣也是各官之罪皆臣之罪也今使各官当迟慢之责而臣独幸免臣窃耻之夫司国计者虑京储之空匮欲重征收后期者之罪而有罚俸降级之议此葢切于谋国忠于事君者之不得巳也亦岂不念江西小民之困苦与各官之难爲哉顾欲警衆集事创前而戒后固有不得不然者正所谓救焚身之患不遑恤毛发之焦攻心腹之疚不得避针灼之苦耳伏望皇上悯各官之罪出于事势之无已特从青灾肆赦之典寛而宥之则法虽若屈而理亦未枉必谓行令之始不欲茍挠则各官之罪实繇于臣卽请贬削臣之禄秩放还田里以伸国议如此则不惟情法两得而臣亦可以借口江西之民免于欺上罔下之耻矣臣不胜惶惧待罪之至缘系征收秋粮稽迟待罪事理爲此具本请旨豪杰任天下事功罪利害皆当引爲巳责同是如此近日地方官遇有一不便身告谕安义等县渔戸吿谕安义等县渔戸及远近军民人等地方不幸近遭大变加以师旅征输人民困苦已极官府思欲休养赈恤而无其繇近闻渔戸人等曾被宁王驱脇者虑恐追论旧恶心不自安往往废弃生业询其所以皆繇雠家煽动意在激使爲恶因而䧟之死地以快其忿不知朝廷已屡有㮄文凡被宁贼驱脇者一槪释而不问况访得义安等处渔户各系诗礼大家素敦良善虽或间有染非辟及爲王府所脇诱者然乡里远近自有公论善恶终不可混近据通判林寛禀称各戸痛惩旣往已将渔船拆卸似此诚心改行亦复何所忧惧爲此特仰南康府通判林寛将本院吿谕眞写翻刋亲赍各戸逐一颁谕务使舍旧图新各安生理不得轻信人言妄有疑猜自求罪累其素敦诗礼良善者愈加劝勉务益兴礼让讲信修睦以爲改恶从善者之倡族党之中果有长恶不悛不听劝谕者衆共拘执送官明正典刑以安善类毋容莨莠致害嘉禾若旧虽爲显恶今能诚心改化者亦不得懐记旧雠摉求罗织激使爲非事发究竞责有所归呜唿民吾同胞不幸䧟于罪戮恻然尚不忍见岂有追寻旧恶必欲置之死地之理本院旧在南赣曾行十家牌式军民颇安盗贼颇息除各该地方行分巡分守官编置外前项渔戸人等就仰通判林寛照式逐一编置务在着实举行以收成効特玆吿谕各宜知悉渔戸人等原爲逆濠所迫脇鄱阳一战杀戮已多大创之后自应晓谕以安其心南赣乡约咨尔民昔人有言蓬生麻中不扶而直白沙在泥不染而黒民俗之善恶岂不繇于积习使然哉往者新民葢常弃其宗族畔其乡里四出而爲暴岂独其性之异其人之罪哉亦繇我有司治之无道敎之无方尔父老子弟所以训诲戒饬于家庭者不早薰陶渐染于里闬者无素诱掖奖劝之不行连属叶和之无具又或愤怨相激狡伪相残故遂使之靡然日流于恶则我有司与尔父老子弟皆宜分受其责呜唿往者不可及来者犹可追故今特爲乡约以恊和尔民自今凡尔同约之民皆宜孝尔父母敬尔兄长敎训尔子孙和顺尔乡里死丧相助患难相恤善相劝勉恶相吿戒息讼罢争讲信修睦务爲良善之民共成仁厚之俗呜唿人虽至愚责人则明虽有聪明责巳则昏尔等父老子弟毋念新民之旧恶而不与其善彼一念而善卽善人矣毋自恃爲良民而不修其身尔一念而恶卽恶人矣人之善恶繇于一念之间尔等愼思吾言毋忽一同约中推年高有德爲衆所敬服者一人爲约长二人爲约副又推公直果断者四人爲约正通达明察者四人爲约史精徤亷干者四人爲知约礼义习熟者二人爲约赞置文簿三扇其一扇备写同约姓名及日逐出入所爲知约司之其二扇一书彰善一书纠过约长司之一同约之人每一会人出银三分送知约具飮食毋太奢取免饥渴而巳一会期以月之望若有疾病事故不及赴者许先期遣人吿知约无故不赴者以过恶书仍罚银一两公用一立约所于道理均平之处择寺观寛大者爲之一彰善者其辞显而决纠过者其辞隐而婉亦忠厚之道也如人有不弟母直曰不弟但云闻某于事兄敬长之礼颇有未尽某未敢以爲信姑书之以俟凡纠过恶皆例此若有难改之恶且勿纠使无所容或激而遂肆其恶矣约长副等须先期阴与之言使当自首衆共诱掖奖劝之以兴其善念姑使书之使其可改若不能改然后纠而书之又不能改然后白之官又不能改同约之人执送之官明正其罪势不能执戮力协谋官府请兵灭之一通约之人凡有危疑难处之事皆须约长会同约之人与之裁处区画必当于理济于事而后巳不得坐视推託䧟人于恶罪坐约长约正诸人一寄庄人戸多于纳粮当差之时躱囘原籍往往负累同甲今后约长等劝令及期完纳应承如蹈前弊告官惩治削去寄庄一本地大戸异境客商放债收息合依常例毋得磊算或有贫难不能偿者亦宜以理量寛有等不仁之徒輙便捉锁磊取挟写田地致令穷民无吿去而爲盗今后有此吿诸约长等与之明白偿还不及数者劝令寛舍取巳过数者九与追还如或恃强不听率同约之人明之官司一亲族乡隣往往有因小忿投贼复雠残害良善酿成大患今后一应鬬殴不平之事鸣之约长等公论是非或约长闻之卽与晓谕解释敢有仍前妄爲者率诸同约呈官诛殄一军民人等若有阳爲良善阴通贼情贩买牛马走传消息归利一巳殃及万民者约长等率同约诸人指实劝戒不悛呈官究治吏书义民总甲里老百长弓兵机快人等若揽差下乡索求赍发者约长率同约呈官追究一各寨居民昔被新民之害诚不忍言但今旣许其自新所占田产已令退还毋得再怀前雠致扰地方约长等常宜晓谕令各守本分有不听者呈官治罪一投招新民因尔一念之善贷尔之罪当痛自克责改过自新勤耕勤织平买平卖思同良民无以前日名目甘心下流自取灭绝约长等各宜时时提撕晓谕如踵前非者呈官惩治一男女长成各宜及时嫁娶往往女家责聘礼不充男家责嫁装不丰遂致愆期约长等其各省谕诸人自今其称家之有无随时婚嫁一父母丧葬衣衾棺椁但尽诚孝称家有无而行此外或大作佛事或盛设宴乐倾家费财俱于死者无益约长等其各省谕约内之人一遵礼制有仍蹈前非者卽与纠恶簿内书以不孝一当会前一日知约预于约所洒扫张具于堂设吿谕牌及香案南向当会日同约毕至约赞鸣皷三衆皆诣香案前序立北面跪听约正读吿谕毕约长合衆扬言曰自今以后凡我同约之人袛奉戒谕齐心合德同归于善若有二三其心阳善阴恶者神明诛殛衆皆曰若有二三其心阳善阴恶者神明诛殛皆再拜兴以次出会所分东西立约正读乡约毕大声曰凡我同盟务遵乡约衆皆曰是乃东西交拜兴各以次就位少者各酌酒于长者三行知约起设彰善位于堂上南向置笔砚陈彰善簿约赞鸣皷三衆皆起约赞唱请举善衆曰是在约史约史出就彰善位扬言曰某有某善某能改某过请书之以爲同约劝约正遍质于衆曰如何衆曰约史举甚当约正乃揖善者进彰善位东西立约史复谓衆曰某所举止是请各举所知衆有所知卽举无则曰约史所举是矣约长副正皆出就彰善位约史书簿毕约长举杯扬言曰某能爲某善某能改某过是能修其身也某能使某族人爲某善改某过是能齐其家也使人人若此风俗焉有不厚凡我同约当取以爲法遂属于其善者善者亦酌酒酬约长曰此岂足爲善乃劳长者过奖某诚惶怍敢不益加砥砺期无负长者之敎皆飮毕再拜谢约长约长答拜兴各就位知约撤彰善之席酒复三行知约起设纠过位于堦下北向置笔砚陈纠过簿约赞鸣皷三衆皆起约赞唱请纠过衆曰是在约史约史就纠过位扬言曰闻某有某过未敢以爲然姑书之以俟后图何如约正遍质于衆曰如何衆皆曰约史必有见约正乃揖过者出就纠过位北向立约史复遍谓衆曰某所闻止是请各言所闻衆有所闻卽言无则曰约史所闻是矣于是约长副正皆出纠过位东西立约史书簿毕约长谓过者曰虽然姑无行罚惟速改过者跪请曰某敢不服罪自起酌酒跪而飮曰敢不速改重爲长者忧约正副史皆曰某等不能早劝谕使子䧟于此亦安得无罪皆酌自罚过者复跪而请曰某旣知罪长者又自以爲罚某敢不卽就戮若许其得以自改则请长者无飮某之幸也趍后酌酒自罚约正副咸曰子能勇于受责如此是能迁于善也某等亦可免于罪矣乃释爵过者再拜约长揖之兴各就位知约撤纠过席酒复三行遂饭饭毕约赞起鸣皷三唱申戒衆起约正中堂立扬言曰呜唿凡我同约之人明听申戒人孰无善亦孰无恶爲善虽人不知积之旣乆自然善积而不可掩爲恶若不知改积之旣乆必至恶极而不可赦今有善而爲人所彰固可喜苟遂以爲善而自恃将日入于恶矣有恶而爲人所纠固可愧苟能悔其恶而自改将日进于善矣然则今日之善者未可自恃以爲善而今日之恶者亦岂遂终于恶哉凡我同约之人盍共勉之衆皆曰敢不勉乃出席以次东西序立交拜兴遂退化民成俗之方莫善于此然必要先有诸巳而后求诸人无诸巳而后非诸人若徒借此爲绳民之具民反有持以议上者无怪近世之行而㒺效也申谕十家牌法本院所行十家牌谕近来访得各处官吏类多视爲虚文不肻着实奉行查考据法卽当究治尚恐未悉本院立法之意故今特述所以再行申谕凡置十家牌须先将各家门面小牌挨审的实如人丁若干必查某丁爲某官吏或生员或当某差役习某技艺作某生理或过某房出赘或有某残疾及戸籍田粮等项俱要逐一查审的实十家编排旣定照式造册一本畱县以备查考及遇勾摄及差调等项按册处分更无躱闪脱漏一县之事如视诸掌每十家各令挨报甲内平日习爲偷窃及喇唬敎唆等项不良之人同具不致隐漏重甘结状官府爲置舍旧图新簿记其姓名姑勿追论旧恶令其自今改行迁善果能改化者爲除其名境内或有盗窃卽令此辈自相挨缉若系甲内漏报仍并治同甲之罪又每日各家照依牌式轮流沿门晓谕觉察如此卽奸伪无所容而盗贼亦可息矣十家之内但有争讼等事同甲卽时劝解和释如有不听劝解恃强凌弱及诬吿他人者同甲相率禀官官府当时量加责治省发不必收监淹滞凡遇问理词状但渉诬告者仍要查究同甲不行劝禀之罪又每日各家照牌互相劝谕务令讲信修睦息讼罢争日渐开导如此则小民益知争鬪之非而词讼亦可简矣凡十家牌式其法甚约其治甚广有司果能着实举行不但盗贼可息词讼可简因是而修之补其偏而救其弊则赋役可均因是而修之连其伍而制其什则外侮可御因是而修之警其薄而劝其厚则风俗可淳因是而修之导以德而训以学则礼乐可兴凡有司之有高才远识者亦不必更立法制其于民情土俗或有未备但循此而润色修举之则一邑之治眞可以不劳而致今特略述所以立法之意再行申吿言之所不能尽者其各爲我精思熟究而力行之毋徒𥿄上空言搪塞竟成挂壁之虚文则庻乎其可矣申谕十家牌法增立保长先该本院通行抚属编置十家牌式爲照各甲不立牌头者所以防脇制侵扰之弊然在乡村遇有盗贼之警不可以无綂纪合立保长督领庻衆志齐一爲此仰抄案囘司卽行各道守巡兵备等官备行所属各府州县于各乡村推选才行爲衆信服者一人爲保长专一防御盗贼平时各甲词讼悉照牌谕不许保长干与因而武断乡曲但遇盗警卽仰保长綂率各甲设谋截捕其城郭坊巷乡村各于要地置皷一面若乡村相去稍远者仍起高楼置皷其上遇警卽登楼击皷一巷击皷各巷应之一村击皷各村应之但闻皷声各甲各执器械齐出应援俱听保长调度或设伏把隘或并力夹击但有后期不出者保长公同各甲举吿官司重加罚治若乡村各家皆置皷一面一家有警击皷各家应之尤爲快便此则各随才力爲之不在牌例之内俱仰督令各县卽行推选増置仍吿谕远近使各知悉各府仍要不时稽察务臻实效毋得虚文搪塞查访得出定行究治不贷议处官吏廪俸照得近来所属各州县衞所仓场等衙门大小官吏以赃问革者相望而冒犯接踵究询其繇皆云家口衆多日给不足俸资所限本已凉薄而近例减削又复日甚加有上下接应之费出人供送之繁穷窘困迫计出无聊中间亦有甘贫食苦刻励自守者往往狼狈繿缕至于任满职革债负纒结不得去归其乡夫贪墨不才法律诚所难贷而其情亦可矜悯夫忠信重禄所以劝士在昔任人旣富方谷庻民在官禄足代耕此古今之通义也朝廷赋禄百司厚薄旣有等级要皆使得𥙿其资养免其内顾然后可望以尽心职业责以廉耻节义今定制所限旣不可得而擅增至于例所应得又从而裁削之使之仰事俯育且不能遂是䧟之于必贪之地而责之以必廉之守中人之资将有不能而况其下者之衆乎所据前项事理非独人情有所未堪其于政体亦有所损合行会议查处叅酌事理轻重及查在外官员自二品至九品并杂职吏胥等俸米除本色外其折色原例每石作银勦平安义叛党疏据江西按察司按察使伍文定关称奉臣批据南康府通判林寛安义县知县熊价奉新县典史徐诚呈开俱奉本院𥿄牌及巡按御史唐龙朱节等计委追勦逆贼杨本荣等依奉前后诱捕及于沿湖各处敌战擒斩共一百二十六名颗并于杨子桥巢内摉获伊原助逆领授南昌䕶衞中千戸所印信一颗合就解呈奉批仰按察司会同都布二司官将解到贼级纪验贼犯鞠审明白解赴军门以凭遵照钦奉勑谕事理就行斩首示衆有功员役分别等第呈来给赏施行并蒙巡按江西监察御史唐龙批按察司会同各掌印官审究及将有功官役并阵亾之人查明具招呈报又蒙巡按江西监察御史朱节批看得各犯罪恶贯盈致勤提督衙门调兵擒勦事情重大按察司会勘明白中间如有事出脇从情可矜疑者通具呈报等因依奉会同都指挥佥事高厚左布政使陈策等议得贼犯杨正贤等累世穷兇鄱湖剧患近复从逆幸而漏网啸聚劫囚敌杀官兵滔天之罪远近播闻通判林寛等克承方略首事缉捕虽有小䘐竟收成功知县熊价到任甫及半月仓卒偶当其冲终能有备多所擒获典史徐诚奉调领兵破贼适中机会署都指挥佥事冯勲皷勇而前贼遂奔溃其典史周祐阴谋散党隐然之蹟未可泯弃合无呈乞钧裁将署都指挥佥事冯勲通判林寛知县熊价典史徐诚俱优加犒奖林寛熊价仍旌其除盗安民之劳典史周祐另行赏赉随征南昌前衞千戸马喜新建县县丞黄仲仁南昌县主簿陈纪安义县主簿崔锭建昌县税课局大使江象安义县领哨义官杨震七协守县治安义县县丞何全典史陈恒昭把截九里三渡南昌前衞指挥梁端千戸周鎭俱量行犒劳其余获贼吏兵哨长保长总小甲人等查照近日吿示事理分别等第一一给赏阵亾阵伤义兵程碧程魁七等俱各优恤其家给赏汤药之费如此庻使有功者录而人知所劝死事者酬而人无所憾矣仍行该府县将逆贼杨正贤等妻男财产估变价银修筑县城尤爲便益缘繇同查过功次文册关缴到司备繇转呈到臣簿查正德十五年十一月初十日据江西按察司副使陈槐关称原问犯人胡顺并杨子桥等家属财产通该查抄解报呈详巳批该司查照施行务得的实母致亏枉外续据安义县申称依奉拏获杨子桥妻周氏男杨华五华七华八月保等伊同居亲弟杨子楼收监起解闻十二月二十二日辰时不期子楼未获男杨本荣綂集百十余徒各持鎗刀冲县当同巡捕主簿崔锭督领机兵防御彼贼势勇打入狱门劫去杨华五等并原监杨正江杨绍鑑及别犯胡淸等一十八名烧燬总甲张惟胜房屋劫掠舖戸傅甫七等货物随卽起集哨长陈魁四等屯兵设法擒获杨华五等仍旧收监一面追获余贼杨子楼等合行申报等情又据通判林寛呈称首恶杨本荣杨华二等照旧立寨啸聚批仰按察司会同各官议处随据该司呈称依奉会同署都指挥佥事王继善左布政使陈䇿副使顾应祥等议得杨本荣等罪恶据法卽当督兵擒捕但访得杨姓一族稔恶从乱者有数若使兵刅一加未免玉石未辩合行该县再谕杨本荣等作急投首庻几杨绍鑑等之罪可辩杨本荣之情可原若使负固不服卽将稔恶贼党指实申来议处呈详到臣照得本院前年驻兵省城擒勦叛贼之后卽欲移兵扑灭逆党杨子桥等彼因访得各犯亲族亦多良善连居若大兵一临未免玉石俱焚方尔迟疑当据杨子桥等自行投赴军门本院仰体朝廷好生之德正欲保全一方之生灵当卽遵照诏书黄㮄事理将子桥等量加杖责释放囘家谕令改恶迁善其余党恶悉不根究外后因解京逆党刘言陈贤等供攀不已朝廷之意将复发兵加诛则恐失信于下将遂置而不问则一般从逆之人乃至极刑抄没而子桥等独不略加惩创亦何以警戒将来故照旧释其党从以示信独行拘子桥以明罚其迁徙抄没亦止及于子桥一身朝廷之处可谓仁至义尽矣爲之亲族党与者正宜感激朝廷浩荡再生之恩皆宜争出到官输诚効欵自相分别洗涤其旣往之愆而显明其维新之善却乃略不改创輙敢抗逆官府冲县劫囚自求诛灭据法论情巳在必诛无赦但念中间良善尚多止因杨子桥同居稔恶之徒缪以危言激诱族党扇惑鼓动以至于此恐亦非其本心今据三司各官呈议亦与所访略同准依所议姑且未卽加兵就经批行该道守巡官先行分别善恶令其亲族素非同恶者自行吿明官司各另屯住其被脇之人若能投首到官亦准免罪有能并力擒捕首恶送官者仍一体给赏俱限一月之内投首输服若过期不出卽将各犯背叛情繇备细呈来以凭发兵勦灭一面行仰该县及各附近官司整集兵快义勇固守把截听候本院进止仍备出吿示晓谕远近外续据通判林寛呈称遵照明文密唤杨姓良善戸丁杨庸杨邦十五等七名到职示以祸福给以犒赏着令分别良善止捕冲县逆贼送官随该杨庸等诱擒逆贼九名到县又获贼犯一十七名随给牌面令通县老人分投抚谕而各贼仍前立寨不服续又擒获贼犯四名后闻官司要捣巢穴连夜鼔挟邻族约有百十余徒掳船奔入鄱阳湖欲卽率兵追勦缘该县空虚诚恐贼计中途囘锋冲突未可轻出除差人飞报沿河保长立寨防勦一面牒府督率星子建昌都昌兵沿湖巡捕外呈乞施行等因据呈臣会同巡按御史等官看得贼旣入湖良善已分正可四面合兵追勦除行南昌守巡兵备点选兵快就行都司冯綂领星夜前去跟蹑贼踪设法勦捕就经批仰按察司卽便通行该道守巡官及沿湖各该官司地方保甲人等一体集兵防勦追捕母令远窜贻患臣等又虑安义县治单弱恐各贼乗虚归劫另行牌调奉新县典史徐诚选兵四百密从间道星夜前去该县会同知县熊价协力防勦又行牌仰各官于九姓良善之中挑选义勇武艺及于沿湖诸处起集习水壮徤惯战之人各官身自督领密取知因乡导四路瓜探或蹑贼踪或截要路或归防县治张疑设伏声东击西一应事机俱听从宜施行合用粮赏就于司府库内原贮军饷银内支给及差官赍执令旗令牌前去督押行事军兵人等但有军前不听号令及退缩逗遛侵扰良善者遵照谕事理就以军法从事各官俱要竭忠尽力愼重勇果杀贼立功以靖地方若畏避轻忽致贼滋蔓贻患地方军令具存决难轻贷完日通将擒斩功次获功人员等项一併开报以凭施行去后今呈前因照得臣先节该钦奉敕谕但有盗贼生发卽便设法调兵勦杀听尔随宜处置钦此钦遵除将前项有功官员吏兵人等及阵亾被伤等项俱准议于南昌府动支本院贮库支剩军饷银两除已犒奖给赏优恤外其未经奖犒给赏优恤者批仰该司查照等第逐一𥙷给贼属男妇估价变卖银两亦准修筑该县城垣支用擒获贼犯鞫问明白仍解军门斩首示衆斩获贼级行令造册缴报并行巡按衙门知会外臣等议照叛党杨正贤等肆其兇犷之习恃其族类之繁稔恶一方流劫远近旣积有世代比复兴兵助逆脱漏诛殄略无悔创乃敢攻县劫狱聚衆称乱恶贯满盈天怒人怨遂尔一旦扫灭在朝廷固犹疥癣之搔爬在江西实亦疽痈之溃决巡按御史唐龙朱节运谋监督而按察使伍文定布政使陈䇿等相与协议赞画都指挥冯勲及通判林寛知县熊价等又各趋事効命并力干下论各劳绩皆宜旌録臣守仁卧病待罪之余仅存喘息幸赖诸臣苟免咎愆缘系勦平叛党事理爲此具本题知始则因善良未分不忍槪加诛戮旣因其入湖则急下手进退迟速俱得其宜晓谕安仁余干顽民牌照得安仁余干各有梗化顽民数千余家近住东乡逃避山泽沮逆王化巳将数年卽其罪恶俱合诛夷无赦但本院抚临未及况查本院新行十家牌谕各官因民顽梗尚未编查若据行擒勦似亦不敎而杀爲此牌仰抚州府同知陆俸督同东乡县知县黄堂及安仁县知县注济民余干县知县马津亲诣各民村都沿门挨编推选父老子弟知礼法者晓谕敎饬令各革心向化自求生路限在一月之内仇者释其怨愤者平其心逋者归其负罪者伏其辜具繇呈来仍旧待以良善若过限不改不必再加隐忍姑息徒益长奸纵恶卽便密切指实申来以凭别有区处施行编查家甲原是善政近日行之鲜效者止因地方官惮劳不肻亲诣挨编輙委衙佐漏富欺贫徒滋一番骚扰耳必如谕始得吿谕军民吿谕军民人等尔等困苦巳极本院才短知穷坐视而不能救徒含羞负愧言之实切痛心今京边官军驱驰道路万里远来皆无非爲朝廷之事抛父母弃妻子被风霜冐寒暑顚顿道路经年不得一顾其家其爲疾苦殆有不忍言者岂其心之乐居于此哉况南方卑湿之地尤非北人所宜今春气渐动瘴疫将兴乆客思归情怀益有不堪尔等居民念自巳不得安宁之苦卽须念诸官军乆离乡士抛弃家室之苦务敦主客之情勿怀怨恨之意亮事宁之后凡遭兵困之民朝廷必有优恤今军马塞城有司供应日不暇给一应争鬪等项词讼俱宜含忍止息勿輙吿扰各安受尔命宁耐尔心本院心有余而力不足聊布此苦切之情于尔百姓其各体悉无怨京边官军从亲征而来实滋骚扰先生此谕不得巳之情见乎词矣观者自当感泣吿谕顽民吿谕安仁余干东乡等县父老子弟自本院始至江西卽闻三县间有顽梗背化之民数千家其时本院方事勦平闽广湖郴诸蛮寇且所治止于南赣政敎有所未及自去岁征讨逆藩朝廷复有兼抚是方之命随因圣驾南廵奔走道路故亦未遑经理今复还省城备询三司府县各官及远近士夫军民皆谓尔民梗化日乆积恶㴱重巳在必诛无赦夫朝廷威令雷厉风行于九夷八蛮之外而中土郡县之民乃敢悖抗若此不有诛灭以示惩戒亦将何以爲国欲卽发兵勦捕顾其间尚多良善恐致玉石无辩且前此有司所以处之亦有未善何者安仁余干里分本少于东乡而地势又限以山谷顾乃割小益大以启尔民规避之端其失一矣旣而两邑之民徭赋不平争讼竞起其时若尽改复旧亦有何说顾又使其近东乡者归安仁近安仁者附东乡以益尔民纷争之谤其失二矣及尔等抗拒之迹旣成尚当体悉尔等中间或有难忍之怨屈抑不平之情亦须爲之申泄断理或惩或戒使两得其平若终难化谕者卽宜断然正以国法顾乃惮于身任其劳一切惟事姑息欲逃租赋遂从而免其租赋欲负逋债遂从而贷其逋债于彼则务隐忍之政而听其外附于此又信一偏之词而责其来归纪纲不立冠履倒置长奸纵恶日增月炽以成尔民背叛之罪而䧟之必死之地其失三矣然尔等罪恶皆在本院未临之前自本院抚临以来尚未曾有一言开谕尔等况查本院新行十家牌谕以弭盗息讼劝善纠恶而各该县官又因尔等恃顽梗化皆未曾编查晓谕尔等皆未知悉其间或有悔创自新之愿亦未可知若遽行擒勦是亦不敎而杀虽尔等在前之恶受此亦不爲过然于吾心终有所未尽也近日抚州同知陆俸来禀尔等尚有可悯之情各懐求生之愿故特委同知陆俸亲赍本院吿谕往谕尔等父老子弟因而查照本院十家牌式通行编排晓谕使各民互相劝戒纠察痛惩已往之恶共爲维新之民尔等父老子弟其间知识明达者盍亦深思熟虑之世岂有不纳粮不当差与官府相对背抗而可以长乆无事终免于诛戮者乎世岂有恃顽树党结怨搆仇劫衆拒捕不伏其辜而可以长乆无事终免于诛戮者乎就使尔等各有子弟奴仆与尔抗拒背逆若此尔等当何以处之夫宁王宸濠挟奸雄之资借宗室之势谋爲不轨积十余年诱聚海内巨宼猾贼动以万计奋其财力甲兵之强自以爲无敌于天下矣一旦称乱举事本院奉朝廷威令兴一旅之师不旬日而破灭之如虏匹雏尔辈纵顽梗兇悍自视以爲孰与宸濠吾若声汝之罪不过令一偏裨领衆数百立虀粉尔辈如几上肉耳顾念尔等皆吾赤子其始本无背叛之谋止因规利争忿肆恶长奸日迷日䧟遂至于此夫父母之于子岂有必欲杀之心惟其悖逆乱常之甚将至于覆宗灭戸不得巳而后置之法苟有改化之机父母之心又未尝不欲生全之也前此官府免尔租税蠲尔债负除尔罪名而遂谓尔可以安居复业是终非所以生汝吾今则不然不免尔租赋不蠲尔债负不除尔罪名尔能听吾言改恶从善惟免尔一死限尔一月之内释怨解仇逃税者输其赋负债者偿其値有罪者伏其辜吾则待尔如故尔不听吾言任汝辈自爲之吾心旣无不尽吾可以无憾矣尔后无悔积顽之民不容示以姑息故此谕专在慑之以威然开导眞切俟共省改不杀之威正所以成其大仁批广东按察司立县呈据副使汪玉呈称云云卷查先爲图议边方后患事准兵部咨云云续据湖广按察司呈奉湖广巡抚都御史秦案验候本院抚临至日会行议处具奏定夺施行随据副使汪玉呈云云看得立县之举今且三年而两省会议犹是道傍之谈似此往复不已毕竟何时定计自昔举事须顺人情凡今立县专爲弭乱若使两地人心未协遂尔执巳见而行则是今日定乱之图反爲异时起争之本今江西安仁东乡各县纷纭奏吿连年不息卽今征矣除行该道兵备官上紧约会广东各官亲诣地方拘集里老年高有识者备询舆论务在衆议调停两情和协就行相度地势会计财力监督起工然后各自囘任若使议终不合必欲各自立县亦须酌裁适均要见广东于高宿立县都图若干湖广于笆篱立县都图若干城池高广若干官员裁减若干异时赋役两地逃躱若何区处盗贼彼时出没若何缉捕一应事宜逐条开议须于不同之中务求通融之术不得徒事空言彼此推託苟延目前不顾后患异时追论致祸之因罪亦终有不免除批行湖广该道兵备官查照外仰抄案囘司会同布政司各行该道守巡守备等官约会湖广各官面议停当一面会计工料委官及时兴工一面备繇开详以凭覆奏母再推延执抝致有他虞断行叅究不恕仍行两广提督并巡按衙门查照催督施行凡平山寇设立县治此是第一要策然地方交界处所每苦割地之难议论不齐多费调停大槪如此批湖广兵备道设县呈据整饬郴桂衡永等处兵备湖广按察司副使汪玉呈称本道接管看得议奏计处地方以弭盗贼事件内一件审处贼遗田地俱经查勘明白属宜章者拨与该图领种属临武者各归原主属桂阳者原议候设立大堰三堡拨给各堡军兵顶种续奉巡抚衙门批委同知鲁玘再行踏勘计处一件添设屯堡以严防御见奉提督衙门案验区处其第一件设县所以便抚御最爲紧要重大县所旣设则更番有所归着哨营可以掣散至于添屯堡处巡司併县堡审田地四事可以次第兴行但先因广东守巡兵备等官所见或异致蒙该部请命提督大臣亲诣勘处又缘别有机务未卽临勘至于今日本职窃意广东各官决无不肻协和成事之心葢因比时多事未暇细阅文书及查原经委官止有同知鲁玘见在原奉提督衙门行令径自约会广东各官速将设县事情及添屯所事宜查议除行同知鲁玘前去约会广东该道委官议处本职仍亲诣适中地方约会外理合呈详施行等因到院卷查先爲图议边方后患事准兵部咨云云续据湖广按察司呈奉巡抚湖广都御史秦案验云云候本院抚临至日会行议处具奏定夺施行各无茍且搪塞去后今呈前因叅照前项立县等事关系地方安危远近人心悬望恨不一日而成本院虽奉勑旨别有机务不暇亲请而该道前任守巡各官皆有地方重责自当遵照昼夜经营却乃因循二年之上尚未完报纵使国法可以倖免不知此心亦何以自安今照接管副使汪玉乆负体用之学素有爱民之心据所呈报旣已㴱明事机洞知缓急遂使举而行之固当易于反掌合再督催以速成绩爲此仰抄案囘道卽往彼地约会各该道守巡等官速将设县等项事情议处定当具繇呈夺应施行者一面施行务爲羣䇿毕举之图以收一劳永逸之绩毋再因循仍蹈前辙未便仍行都布按三司一体查照会议施行咨六部伸理冀元亨照得湖广常德府武陵县举人冀元亨忠信之行孚于远迩孝友之德化于乡闾本职往年谪官贵州本生曾从讲学近来南贑延之敎子时因宁藩宸濠濳谋不轨虐熖日张本职封疆连属欲爲曲突徙薪之举则旣无其繇将爲发奸摘伏之图则又无其实偶値宸濠饰诈要名礼贤求学本职因使本生乗机往见宸濠冀得因事纳规开陈大义沮其邪谋如其不可劝谕亦因得以审察动静知其叛逆迟速之机庻可密爲御备本生旣与相见议论大相矛盾宸濠以本职所遣一时虽亦含忍遣发而毒怒不巳阴使恶党四出访缉欲加䧟害本生素性愿恪初不之知而本职风闻其说当遣密从间道濳囘常德以避其祸后宸濠旣败痛恨本职起兵攻勦虽反噬之心无所不至而天理公道所在无因得遂其奸乃以本生系本职素所爱厚之人輙肆抵诬谓与冋谋将以泄其雠愤且本生旣与同谋则宸濠举叛之日本生何故不与共事却乃反囘常德聚徒讲学宸濠素所同谋之人如李士实刘养正王春之流宸濠曾不一及而独口称本生与之造始此其挟雠妄指葢有不待辩说行道之人皆能知者但当事之人不加详察輙尔听信遂䧟本生一至于此本生笃事师之义怀报国之忠蹈不测之虎口将以转化凶恶潜消奸宄论心原迹尤当显蒙赏録乃今身䧟俘囚妻子奴虏家业荡尽宗族遭殃信奸人之口爲叛贼泄愤报雠此本职之所爲痛心刻骨日夜寃愤而不能自巳者也本职义当与之同死几欲爲之具奏伸理而本生虽在拘囚传闻不一或以爲旣释或以爲候旨兼虑当事之人或不见谅反致激成其罪故复隐忍到今又恐多事纷纭之日万一玉石不分竟使忠邪倒置徒以沮义士之志而快叛贼之心则本职后虽继之以死将亦无以赎其痛恨爲此合行具咨贵部烦请咨询鉴察特赐扶持分辩施行行岭北道申明敎塲军令照得本院调到宁都等县官兵机快人等见在贑州敎塲住札操阅中间恐有不守军令罪及无辜应合禁约随据副使王度呈开合行事宜叅酌相同爲此仰抄案囘道卽行出给吿示张挂敎塲晓谕官兵机快各加遵守如有违犯事情重大者拏送军门依军令斩首其事情稍轻者该道径自究治发落仍呈本院查考计开一各兵但有擅动地方一草一木者照依军令斩首示衆各兵但有管哨官总指称神福馈送打点等项名色科派银物自一分以上俱许赴该道面告究治管哨官凡遇歇操之日竝在营房居住钤束机兵敎演武艺敢有在家游荡及挟妓飮酒朋伙喧譁者访出綑打一百各兵但有疾病事故许管哨官禀明医验不许顾人顶替如有用财买求地方光棍替身上操仰该管总小甲拏获首送该道枷号如隐情不首事发连总小甲一体枷号各兵在市买办柴米酒肉等项俱要两平交易如有恃强多占分两被人告发枷号示衆管哨官凡遇各兵鬪殴喧閙等项小事量行惩治大事禀该道拏问不许纵容争竞嚣乱辕门各歇操之日各将随有器械务在整刷锋利鲜明毋得临时有悞如平日懒惰不行修理上操之际弦矢断折铳砲不响旗帜不明查出綑打一百各兵遇上班之日不许因便赴该道府诉吿家乡戸婚田土等项事情查出痛责四十各兵上街行走俱要悬带小木牌一面上写某哨官总下某人年甲籍贯辩别如有隐下兵打名色另着别样衣冠暗入府县挟骗官吏及来军门并道门首打听消息访出枷号不恕各兵领到工食银两俱要樽节用度谨愼收放如有奢侈用尽及被人偷盗纵来诉吿缺失俱不准理仍重加责治各该上班兵夫如有限期未满先行逃囘者差人原籍拏来用一百觔大枷枷号敎塲门首三个月满日綑打一百仍依律问发边远充军各哨官并兵夫有军门一应便宜及利所当兴害所当革者许赴军门及该道直白条陈不许诸人阻当大凡军令要明白简易使下可遵简练之法无加于此四乞省葬疏照得先准吏部咨该臣奏称以父老祖丧屡疏乞休未蒙怜准近者奉命扶疾赴闽意图了事卽从彼地冒罪逃归旬月之前亦巳具奏不意行至中途遭値宁府反叛此系国家大变臣子之义不容舍之而去又阖省抚巡方面等官无一人见在者天下事机间不容发故复忍死暂畱于此爲牵制攻讨之图俟命帅之至卽从初心死无所避臣思祖母自幼鞠育之恩不及一面爲诀每一号痛割裂昏殒日加尫瘠仅存残喘母丧权厝祖母之侧今葬祖母亦欲因此改葬臣父衰老日甚近因祖丧哭泣过节见亦病卧苫庐臣今扶病驱驰兵革往来于广信南昌之间广信去家不数日欲从其地不时乗间抵家一哭略爲经画葬事一省父病臣区区报国血诚上通于天不辞灭宗之祸不避形迹之嫌冒非其任以勤国难亦望朝廷鉴臣此心不以法例绳缚使臣得少伸乌鸟之痛臣之感恩死且图报抢攘哀控不知所云等因具本奏奉圣旨王守仁奉命巡视福建行至丰城一闻宸濠反叛忠愤激烈卽便倡率所在官司起集义兵合谋勦杀气节可嘉已有旨着督兵讨贼兼巡抚江西地方所奏省亲事情待贼平之日来说该部知道钦此备咨到臣除钦遵外近照宁王逆党皆巳仰赖皇上神武庙堂成算悉就擒获地方亦巳平靖百姓室家相庆得免征调之苦复有更生之乐莫不感激洪恩沾被德泽独臣以父病日㴱母丧未葬之故日夜哀苦忧疾转剧犬马驱驰之劳不足齿录而乌鸟迫切之情实可矜悯巳蒙前旨许待贼平之日来说故敢不避斧钺复申前请伏望皇上仁覆曲成容臣暂归田里一省父病经纪葬事臣不胜苦切祈望之至等因又经具本于正德十四年八月二十五日差舍人来仪赍奏去后迄今巳踰八月未奉明旨臣旦暮惶惶延颈以待内积悲痛之郁外遭窘局之苦新患交乗旧病弥笃方寸旣乱神气益昏目眩耳瞶一切世事皆如梦寐今虽抑情强处不过闭门伏枕呻吟喘息而巳岂能供职尽分爲陛下巡抚一方乎夫人臣竭忠委命以赴国事及事之定乃故使之不得一省其亲之疾是沮义士之志而伤孝子之心也且陛下旣以许之又复拘之亦何以信于后臣素贪恋官爵志在进取亦非高洁独行甘心寂寞者徒以疾患缠体哀苦切心不得巳而爲此今亦未敢便求休退惟乞暂囘田里一省父疾经营母葬臣亦因得就医调理少延喘息苟情事稍伸病不至甚卽当奔走赴阙终效犬马昔人所谓报刘之日短尽忠于陛下之日长也臣不胜哀痛号唿恳切控吁之至具本又于正德十五年三月二十五日差舍人王鼐赍奏去后迄今复六月未奉明旨臣之痛苦刻骨剜心忧病缠结与死爲邻巳无足论而臣父衰疾日亟呻吟牀席思臣一见昼夜涕洟每得家书号恸顚殒苏而复绝夫虎狼恶兽尚知父子乌鸟微禽犹怀反哺今臣父病狼狈至此惟欲望臣一归而臣乃依依贪恋官爵未能决然逃去是禽兽之不若何以立身于天地乎夫人之大伦内则父子外则君臣事君以忠事父以孝不忠不孝爲天下之大戮纵复幸免国宪然旣辱于禽兽则生不如死臣之归省父疾在朝廷视之则一人之私情自臣身言之则一生之大节往者宁藩之变臣时欲归省父疾然宗社危急唿吸之间存亾攸系故臣捐九族之诛委身以死国难时则君臣之义爲重今国难巳平兵戈巳息臣待罪巡抚不过素餐尸位以苟岁月而臣父又衰危病笃若此尚尔贪恋禄位而不去此尚可以爲子乎不可以爲子者尚可以爲臣乎臣今待罪巡抚若不请而逃窃恐传闻远迩惊骇视听夫人臣死君之难则捐其九族之诛而不恤至其急父之危则亦捐其一身之戮而不顾今复候命不至臣必冒死逃归若朝廷悯其前后恳迫之请赦而不戮臣死且图衔结若遂正以国典臣获一见老父而死亦瞑目于地下矣臣不胜痛陨苦切号控哀祈之至除冒死一面移疾舟次沿途问医待罪候命外缘系四乞天恩归省父疾囘籍待罪事理爲此具本奏闻情辞至固出于至性然歛德避难亦时事不得不然自劾不职以明圣治事疏臣闻之主圣则臣直上易知而下易治今圣主在上泽壅而未宣怨积而不闻臣等曾无一言是甘爲容悦而上无以张主之圣下无以解于百姓之惑也伏惟陛下神明英武自居春宫万姓仰德及登大宝四夷向风不幸贼臣刘瑾窃弄威柄流毒生灵濳谋僣逆几危郊社赖祖宗上天之灵俾张永等早发其奸陛下奋雷霆之断诛灭党与刬涤兇秽复祖宗之旧章弔黎元之疾苦任贤条政与民更始天下莫不欢欣鼓舞谓陛下固爱民之主而前此皆贼瑾之荼毒知陛下固有爲之君而前此皆贼瑾之蒙蔽日夜跂足延颈以望大平奈何积暴所加民痍未复余烈所煽妖孽连兴几及二年愈肆愈横兵屯不解民困日㴱贼势相连殆遍财匮粮竭旦夕汹汹臣等备位大臣不能展一筹以纾患害寛一缚以苏倒悬抚心反巳自知之罪莫可究言至其暴扬于天下訾詈于道途而尤难掩饰者大罪有三请自陈其略以伏厥辜夫朝以出政政以成事陛下每月视朝朔望之外不过一二岂不以臣等分职于下事苟无废不朝奚损乎然羣臣百司愿时一覩圣颜而不获则忧思徬徨渐以懈弛远近之民遂疑陛下不复念其困苦而日兴怨怼四方盗贼亦谓陛下未尝有意剪除而益猖獗夫昧爽临朝不过顷刻陛下何惮而不爲所以若此则实繇臣等不能备言天下汹汹之情以悟陛下是其大罪一也陛下日于后苑训练兵事皷噪之声震骇城域岂不以寇盗未平思欲奋威讲武乎然此本亦将卒之事兼非宫禁所宜况今前星未燿震位犹虚而乃劳力于掣肘耗气于驰逐羣臣惶惑两宫忧危宗社大本无急于是而臣等不能力劝陛下蓄精养神以衍皇储之庆思患预防以爲燕翼之谋是其大罪二也夫日近儒臣讲论道德涵泳义理以培养本原开发志意则耳目日以聪明血气日以和畅穷天地之化尽万物之情优游泮涣以与古先神圣爲伍此亦天下之至乐矣陛下苟知此则将乐之终身而不能以须臾舍奚暇游戏之娱乎今陛下自卽位以来经筵之御未能四五而悦心于骑射疲劳之事皆繇臣等不能备陈至乐以易陛下之所好是其大罪三也陛下有尧舜之资臣等不能导陛下于三代而使天下之民疾首蹙额相吿归咎怀愤若汉唐之季臣等死有余罪矣伏愿陛下继自今昧爽以视朝励精而图治端拱玄黙以养天和正关雎之风毓麟趾之祥日御经筵讲求治道悦理义之悦心去游宴之败度正臣等不职之罪罢归田里举耆德宿望之贤与共天职使天下晓然皆知陛下忧悯元元之本心繇臣等不能极言切諌以至于期自兹以往务在休养生息无复有所骚扰躬修圣政以弭天下之艰屯广圣嗣以定天下之危疑勤圣学以立天下之大本其余习染以次洗刷则民生自遂若阳气至而万物春寇盗自消若白日出而魍魉灭上以承祖宗之鸿休下以垂子孙之綂緖近以慰臣庻之忧惶远以答四方之观向臣等虽死之日犹生之年不胜激切顚陨待罪之至具疏上闻言言匡救叚叚引咎深得谏体读之知贾长沙终是学问涵养未到批提学佥事邵锐乞休呈据江西按察司呈看得提学佥事邵锐求归诚切坚守考槃之操而按察使伍文定挽畱至曲尽缁衣之情是亦人各有志可谓两尽其美然求归者虽亦明哲保身使各洁身而去则君臣之义或几乎息挽畱者虽以爲国惜贤使皆腼颜在位则高尚之风亦日以微况本院自欲求退而未能安可沮人之求退仰该司备行本官再加酌量于去就之间务求尽合于天理之至必欲全身远害则挂冠东门亦遂听行所志若犹眷顾宗国未忍割情独往且可见危授命同舟共艰稍须弘济却遂初心则临难之义旣无苟免于抢攘之日而恬退之节自可求伸于事定之余兴言及此中心怆而俱是繇衷之谈比寻常虚畵体面者逈然不同辞封爵普恩赏以彰国典疏南京兵部尚书王守仁谨奏爲辞免封爵普思赏以彰国典事臣于正德十六年十二月十九等日节准兵部吏部咨俱爲捷音事节该题奉圣旨江西反贼勦平地方安定各该官员功绩显着尔部里旣会官集议分别等第明白王守仁封伯爵给与诰劵子孙世世承袭照旧叅赞机务钦此王守仁封新建伯奉天翊卫推诚宣力守正文臣特进光禄大夫柱国还兼南京兵部尚书照旧叅赞机务岁支禄米一千石三代并妻一体追封钦此前后备咨到臣俱钦遵外臣闻命惊惶莫知攸措窃念臣以凡庸误受国恩在正德初年以狂言被谴先帝察其无他随加收录荐陟淸显谬膺军旅之寄猥承巡抚之乏后値宁藩肇变臣时适婴祸锋义当死难不量势力与之犄角赖朝廷威灵幸无覆败旣而谗言朋兴几陷不测臣之心事未及自明先帝登遐无阶控吁乃幸天启神圣陛下龙飞开臣于覆盆之下而照之以日月悯恻慰劳至勤诏旨怜其乌鸟之情使得归省推大孝之仁优之以存问超历常资授以畱都本兵之任疏辞免慰旨益勤在昔各臣硕辅鲜有获是于其君者而况于臣之卑鄙浅劣亦将何以堪此乎今又加以封爵之崇臣惧功微赏重无其实而冒其名忧祸败之将及也夫人主于嚬笑之㣲不以假于匪人而况爵赏之重乎人臣之事君也先其事而后其食食且不可而况于封爵乎且臣之所以不敢受爵其说有四然亦不敢不爲陛下一陈其实夫宁藩不轨之谋积之十数年矣持满应机而发不旬月而败此非人力所及也上天之意厌乱思治将启陛下之神圣以中兴太平之业故蹶其谋而夺之魄斯固上天之爲之也而臣欲冒之是叨天之功矣其不敢受者一也先宁藩之未变朝廷固巳阴觉其谋故改臣以提督之任假臣以便宜之权使据上游以制其势故臣虽仓卒遇难而得以从宜调兵与之从事当时帷幄谋议之臣则有若大学士杨廷和等该部调度之臣则有若尚书王琼等是皆有先事御备之谋所谓发纵指示之功也今诸臣未蒙显褒而臣独冒膺重赏是掩人之善矣其不敢受者二也变之初起势熖焻炽人心疑惧退沮当时首从义师自伍文定邢珣徐琏戴德孺诸人之外又有知府陈槐曾玙胡尧元等知县刘源淸马津傅南乔李美李楫及杨材王冕顾佖刘守绪王轼等乡官都御史王懋中编修邹守益御史张鳌山伍希儒谢源等诸人臣今不能悉数其间或摧锋陷阵或遮邀伏击或赞画谋议监录经纪虽其平日人品或有淸浊高下然就兹一事而言固亦咸有捐躯効死之忠戮力勤王之绩所谓同功一体者也今赏当其功者固已有之然施不酬劳之人尚多也其帐下之士若听选官雷济已故义官萧禹致仕县丞龙光指挥高千戸王佐等或诈爲兵檄以挠其进止坏其事机或伪书反间以离其心腹散其党与阴谋秘计葢有诸将士所不与知而辛苦艰难亦有诸部领所未尝历者臣于㨗奏本内旣不敢琐琐烦渎今闻纪功文册复爲改造者多所删削其余或力战而死于锋镝或犯难而委于沟渠陈力効能者尤不可以枚举是皆一时号召之人臣于顚沛抢攘之际今巳多不能记忆其姓名籍贯复有举人冀元亨者爲臣劝说宁濠反爲奸党搆䧟竟死狱中以忠受祸爲贼报雠抱寃赍恨实繇于臣虽尽削臣职移报元亨亦无以赎此痛此尤伤心惨目负之于冥冥之中者夫倡义调兵虽起于臣然犹有先事者爲之指措而戮力成功必赖于衆则非臣一人之所能独济也乃今诸将士之赏尚多未称而臣独蒙冒重爵是袭下之能矣其不敢受者三也夫周公之功大矣亦臣子之分所当爲况区区犬马之微劳又皆偶逢机会幸而集事者奚足以爲功乎臣世受国恩虀身粉骨亦无以报谬当提督重任承乏戎行苟免鳏旷况又超擢本兵旣巳叨冒踰分且臣近年以来忧病相仍神昏志散目眩耳䏊无复可用于世兼之亲疾顚危命在朝夕又不度德量分自知止足乃冒昧贪进据非其有是忘巳之耻矣其不敢受者四也夫殃莫大于叨天之功罪莫甚于掩人之善恶莫深于袭下之能辱莫重于忘己之耻四者备而祸全故臣之不敢受爵非敢以辞荣也避祸焉尔已伏愿陛下鉴臣之辞出于诚恳敢还成命容臣以今职终养老亲苟全余喘于林下以所以滥施于臣者普于衆以明赏罚之典以彰大小之功以慰不均之望以励将来効忠赴义之臣臣死且不朽矣不胜受恩感激恳切愿望之至缘系辞免封爵普恩赏以彰国典事删削纪功文册是朝臣忌功者之所爲故先生力爲共事者表暴疏入竟不见报媢嫉者之必不可挽若此再辞封爵普恩赏以彰国典疏臣于正德十六年十二月节准兵部吏部咨节该题奉圣旨江西反贼勦平地方安静各该官员功绩显着尔部里旣会官集议分别等第明白王守仁封伯爵给与诰劵子孙世世承袭照旧叅赞机务钦此王守仁封新建伯奉天翊运推诚宣力守正文臣特进光禄大夫柱国还兼南京兵部尚书照旧叅赞机务岁支禄米一千石三代并妻一体追封钦此臣闻命惊惶窃惧功微赏重祸败将及巳经具本辞免去后随于嘉靖元年七月十九日准吏部咨该臣奏前事节奉圣旨论功行赏古今令典诗书所藏具可考见卿倡义督兵勦除大患尽忠报国劳绩可嘉特加封爵以昭公义宜勉承恩命所辞不允该部知道钦此钦遵臣以积恶㴱重祸延先人臣方㷀然瘠疚仅未殒绝闻命悸慄魂魄散乱巳而伏块沈思臣以微劳冒膺重赏所谓叨天之功掩人之善袭下之能忘已之耻者臣于前奏已具陈之矣然而圣旨殷优独加于臣余皆未蒙採录者岂以江西之功果臣一人之所能独办乎朝廷爵赏本以公于天下而臣以一身掠衆美而独承之是臣拥阏朝廷之大泽而使天下有不均之望也罪不滋重巳乎夫庙堂之赏朝廷之议也臣不敢僣及至于臣所相与协力同事之人则有不得不爲一申白者古者赏不踰时欲人速得爲善之报也今効忠赴义之士延颈而待巳三年矣此而更不一言事日巳远而意日巳衰谁复有爲之论列者故臣輙敢割痛忍哀冒斧钺而控吁气息奄奄之中忽不自觉其言之躁妄亦其事有所感于昔而情有所激于其中也窃惟宸濠之变实起仓卒其气势张皇积威凌劫虽在数千里外无不震骇失措而况江西诸郡县近切剥牀触目皆贼兵随处有贼党当此之时臣以逆旅孤身举事其间虽仰仗威灵以号召远近然而未受巡抚之命则各官非綂属也未奉讨贼之旨其事乃义倡也若使其时郡县各官果怀畏死偷生之心但以未有成命各保土地爲辞则臣亦可何如哉然而闻臣之调卽皆感激奋励或提兵而至或挺身而来是非眞有捐躯赴难之义戮力报主之忠孰肯甘粉虀之祸从赤族之诛蹈必死之地以希万一难冀之功乎然则凡在与臣共事者皆有忠义之诚者也夫均秉忠义之诚以同赴国难而功成行赏臣独当之人将不食其余矣此臣所爲不敢受也且宸濠之变天实阴夺其魄而摧败之速是以功成之后不复以此同事诸人者爲庸使其时不幸而一蹶涂地则粉身灭族之惨亦同事诸人者自当之乎将犹可以借衆议之解救而徐免之乎夫下之人犯必死之难以赴义则上之人有必行之赏以报功今臣独崇爵而此同事诸人者乃或赏或否或不行其赏而并削其绩或赏未及播而罚已先行或虚受陞职之名而因使退闲或冒蒙不忠之号而随以废斥繇此言之亦何苦捐身赴义以来此呶呶之口而自求无实之殃乎乃不若退缩引避反可以全身远害安处富贵而逭于衆口之诽也夫披坚执锐身亲行伍以及期赴难而犹不免于不忠之罚则容有托故推奸坐而观望者又将何以加之今不彼之议而独此之察则已过矣昔人有蹊田而夺牛者君子以爲蹊田固有责而夺牛则巳甚今人驱牛以耕我之田旣种且获矣而追究其耕之未尽善也复从而夺之牛无乃太远于人情乎方今议者或以某也素贪而鄙某也素躁而狂故虽有功而当抑其赏虽有劳而不赎其罪噫是亦过矣当宸濠之变抚按三司等官咸被驱缚或死或从其余大小之职近者就縻远者逃溃矣当此之时苟知有从我者皆可以爲忠义之士尚得追论其平时耶况所谓若贪与鄙者或出于谗嫉之口而未皆眞耶若居常处易选择而使犹不免于失人况一时乌合之衆而顾以此槪之其责于人终无巳乎夫考素行别贤否以激扬士风者考课之常典较功力信赏罚以振作士气者军旅之大权故鄙猥之行平时不齿于士列而使贪使诈军事有所不废也急难唿吸之际要在摧锋克敌而巳而暇逆计其他乎当此之时虽有御人国门之寇苟能効其智力以协济吾事亦将用之用之而事果有成亦必赏之况乎均在士人之列同有勤事之忠者乎人于平居无事扼腕抵掌而谈孰不曰我能临大节死大难及当小小利害未必至于死也而或有仓皇失措者有矣又况矢石之下劒刅之间前有必死之形而后有夷灭之祸人亦何不设以身处其地而少亮之乎夫考课之典军旅之政固竝行而不相悖然亦不可以混而施之今人方有可录之功吾且遂行其赏可矣纵有旣往之愆亦得以今而赎但据其显然可见者毋深求其隐然不可见者赏行矣而其人之过犹未改也则从而行其黜谪人将曰昔以功而赏今以罪而黜功罪显而劝惩彰矣今也将明军旅之赏而阴以考课之意行于其间人但见其赏未施而罚巳及功不录而罪有加不能创奸警恶而徒以阻忠义之气快谗嫉之心譬之投杯醪于河水而曰是有醪焉亦可飮而醉也非易牙之口将不能辩之矣而求飮者之醉可得乎人臣于国家之难凡其心之可望力之可爲涂肝脑而膏髓骨皆其职分所当然则此同事诸臣者遂敢以此自爲之功而邀赏于其上乎顾臣与之同事同㓛今赏积于臣而彼有未逮臣复抗颜直受而不以一言是使朝廷之上果以其功独归于臣而此诸人者之绩因臣之爲蔽而卒无以自显于世也且自平难以来此同事诸人者非独爲巳斥诸权奸之所诬搆剉辱而巳也羣憎衆嫉惟事指摘摉罗以爲快曾未见有鸣其不平而伸其屈抑者幸而陛下龙飞赫然开日月之光英贤辅翼廓淸风而鼔震电以是阴气始散而魍魉潜消然而覆盆之下尚或有未能自露者也故臣敢不避矜夸僣妄之戮而輙爲诸臣者一诉其艰难抑郁之情昔汉臣赵充国破羗而归人有讽之谦让功能者充国曰吾老矣爵位巳极岂嫌伐一时事以欺明主哉兵政国之大事当爲后法老臣不以余命一爲主上明言其利害卒死谁当复言之者卒以实对夫人之忠于国也杀身夷族有不避而乃避其自务功伐之嫌乎臣始遇变于丰城也葢举事于仓卒茫昧之中其时岂能逆睹其功之必就谓有今日爵赏之荣而爲哉徒以事关宗社是以不计成败利钝捐身家弃九族但以输忠愤而死节是臣之初心也至于号召三军则虽激之以忠义而实歆之以爵禄延世之荣励之以名节而复动之以恩赏绚耀之美是非敢以虚言诱之也以爲功而克成则此爵禄恩赏亦有国之常典理所必有也今臣受殊赏而衆有未逮是臣以虚言罔诱其下竭衆人之死而共成之掩衆人之美而独取之见利忘信始之以忠信终之以贪鄙外以欺其下而内失其初心亦何颜面以视其人乎故臣之不敢独当殊赏者非不知封爵之爲荣也所谓有重于封爵者故不爲苟得耳伏愿陛下鉴臣之言不以爲夸也而因以察诸臣之隐允臣之辞不以爲伪也而因以普诸臣之施果以其赏在所薄与则臣亦不得而独厚果以其赏或可厚与则诸臣亦不得而遂薄也江西同事诸臣臣于前奏亦巳略举且该部具有成册可查不敢复有所尘渎臣在衰绖忧苦之中非可有言之日事不容已而有是举不胜受恩感激含哀冒死战慄惶惧恳切祈祷之至此是先生大公无我之心赏功奖能足爲激劝人心之一大法辩诛遗奸正大法以淸朝列疏丁忧南京兵部尚书臣王某谨奏爲诛遗奸正大法以淸朝列事嘉靖元年十月初十等日准南京兵部咨准都察院咨该廵按广西监察御史张钺奏爲前事题奉圣旨是这所劾张子麟事情还着王守仁伍希儒伍文定看了上紧开具明白奏来定夺钦此又准该部咨准都察院咨该丁忧刑部尚书张子麟奏爲辩汚枉淸名节以雪大寃事题奉圣旨是张子麟所奏事情着王守仁等一併看了来说钦此俱钦遵外方在衰绖之中忧病哀苦神思荒愦一切世务悉巳昏迷恍惚奉命震悚旋复追惟臣先正德十四年六月初六日奉勅前往福建查处聚衆谋反等事本月十五日行至丰城地方适遇宁藩之变仓卒脱身誓死讨贼十八日囘至吉安督同知府伍文定等起兵七月二十日引兵收复南昌二十三日宸濠还救二十六日宸濠就擒其时余党尚有未尽百务丛集臣因先令各官分兵守视王府各门至月初五六间始克率同御史伍希儒知府伍文定等入府按视宫殿库藏诸处其间未经烧毁者重加封识以俟朝命巳被残坏者分令各官逐一整简有刑部尚书张子麟启本一封衆共开视云是胡世宁招词臣当与各官商说此等公文书启之类皆在宸濠未反数年前事虽私与交往不爲无罪而反逆之举未必曾与通谋况此交通之人今或多居禁近分布联络若存此等形迹恐彼心怀疑惧将生意外不测之变且虑憸人因而点缀掇拾异时根究牵引奸党未必能惩而忠良或反被害昔人有焚吏民交关文书数千章以安反侧之心者今亦宜从其处以息祸端遂议与各官公同烧毁后奉刑部题奉钦依原摉簿籍旣未送官封记收掌又事发日乆别生事端委的眞伪难辩无凭查考着原摉获之人尽行烧毁钦此钦遵外臣等莫不仰叹圣主包含覆帱之量范围曲成之仁可谓思㴱而虑远也巳以是臣等不复爲言且谓朝廷于此等事旣巳一槪宥略与天下洗涤更始矣今御史张钺风闻其事复有论列是亦防闲爲臣之大义効忠于陛下之心也尚书张子麟力辩其事而都察院覆奏以爲世宁之狱悉繇该院与子麟无干则诚亦暧昧难明之迹今臣等亦不过据事直言其实耳岂能别有所查访然以臣愚度之尝闻昔年宸濠奸党爲之经营布置于外往往亦有诈爲他人书启归以欺濠而罔利者则此子麟之启无乃亦是类欤不然子麟身爲执法大臣非一日矣纵使与濠交通岂略不知有畏忌而数年之前輙以肆然称臣于濠耶夫人臣而怀二心此岂可以轻贷然亦加人以不忠之罪则亦非细故矣此在朝廷必有明断臣偶有所见亦不敢不一言之缘奉钦依这所劾张子麟事情还着王守仁伍希儒伍文定看了上紧开具明白奏来定夺及张子麟所奏事情着王守仁等一併看了来说事理爲此具本差舍人李昇亲赍奏闻伏候勑旨直而不伤于讦阳明先生经济集卷五终临海后学王立凖较梓阳明先生集要阳明先生集要经济编卷第六阳明先生集要经济编卷六同邑后学施邦曜重编江右后学曾樱叅订辞免重任乞恩养病疏臣自正德十四年江西事平之后身罹䜛构危疑汹汹不保朝夕幸遇圣上龙飞天开日朗鉴臣蝼蚁之忠下诏褒扬洗涤出臣于覆盆之下进官封爵召还京师因乞便道归省随蒙赐勑遣官奖劳慰谕钖以银币犒以羊酒臣感激天恩虽粉骨碎身云何能报不幸继遭父丧未获赴阙陈谢服满之后又连年病卧喘息奄奄苟避形迹皇上天高地厚之恩迄今六年于此矣尚未能一覩无颜稽首阙廷之下臣实瞻戴恋慕昼夜热中若身在芒刺迩者曾蒙谢恩之召臣之至愿惟不能卽时就道顾廼病卧呻吟徒北望感泣神魂飞驰而巳今年六月初六日兵部差官赍文前到臣家内开奏奉钦依以两广未靖命臣总制军务督同都御史姚镆等勘处者臣闻命惊惶莫知攸措伏自思惟臣于君命之召当不俟驾而行矧兹军旅何敢言辞顾臣病患乆积潮热痰嗽日甚月㴱每一发咳必至顿绝乆始渐甦乃者谢恩之行轻舟安卧尚未敢强又况兵甲驱劳岂复堪任夫委身以图报臣之本心也若冒病轻出至于愤事死无及矣臣又伏思两广之役起于土官雠杀比之宼贼之攻劫郡县荼毒生灵者势尚差缓若处置得宜事亦可集姚镆平日素称老成愼重一时利钝前却斯亦兵家之常要在责成难拘速效御史石金据事论奏是葢忠于陛下将爲国家弘仁覆乆远之图所以激励镆等使之集谋决䇿收之桑榆也臣本书生不习军旅往岁江西之役皆偶㑹机宜幸而成事臣之才识自视未及姚镆且近年以来又巳多病况玆用兵举事镆等必尝㴱思熟虑得其始末条贯中事少沮輙以臣之庸劣叅与其间行事之际所见或有同异镆等益难展布夫军旅之任在号令严一赏罚信果而巳愼择主帅授钺分阃当听其所爲臣以爲两广今日之事宜专责镆等隆其委任重其威权略其小过假以岁月而要其成功至于终无底绩然后别选才能兼于民情土俗素相谙悉如南京工部尚书胡世宁刑部尚书李承勋者往代其任夫朝廷用人不贵其有过人之才而贵其有事君之忠苟无事君之忠而徒有过人之才则其所谓才者仅足以济其一己之功利全躯保妻子而巳耳如臣之迂疎多病徒持文墨议论未必能济实用者诚宜哀其不逮容令养疾田野俟病痊之后不终弃废或可量置闲散之地使得自效其涓埃则朝廷于任贤御将之体因物曲成之仁道竝行而不相背矣臣不敢苟冒任使以欺国事不胜感恩激义恳切祈望之至观此疏则其处置两广大意巳自可想见古人作用若隆中登坛于未任之先巳有把柄类如此赴任谢恩遂陈肤见疏臣于病废之余特蒙恩旨起用授以两广军旅重寄臣自惟朽才病质㴱惧不任驱使以误国事具本辞免过蒙圣旨卿识敏才高忠诚体国今两广多事方借卿威望抚定地方用纾朕南顾之怀姚镆巳致仕了卿宜星夜前去节制诸司调度军马抚勦贼宼安戢兵民勿再迟疑推诿以负朕望还差官舖马里赍文前去敦趣赴任行事该部知道钦此钦遵兵部移咨到臣捧读感泣莫知攸措伏念世受国恩粉骨虀骸亦无能报又况遭逢明圣温旨勤拳若是何能复顾其他巳于九月初八日扶病起程沿途就医服药调理昼夜前进奈秋暑旱涩舟行甚难至十一月二十日始抵梧州思恩田州之事尚未及会同各官查审区处然臣沿途渉历访诸士夫之论询诸行旅之口颇有所闻不敢不爲陛下一言其略臣惟岑勐父子固有可诛之罪然所以致彼若是者则前此当事诸人亦宜分受其责葢两广军门专爲诸獞及诸流贼而设朝廷付之军马钱粮事权亦巳不爲不专且重若使振其军威自足以制服诸蛮然而因循怠弛军政日坏上无可任之将下无可用之兵一有警急必须倚调土官狼兵若勐之属者而后行事故此辈得以凭恃兵力日増其桀骜今夫父兄之于子弟苟役使频劳亦且不能无倦况于此辈夷犷之性岁岁调发奔走道途不得顾其家室其能以无倦且怨乎及事之平则又功归于上而彼无所与兼有不才有司因而需索引诱与之爲奸其能以无怒且慢乎旣倦且怨又怒以慢始而徴发愆期旣而调遣不至上嫉下愤日㴱月积劫之以势而威益䙝笼之以诈而术愈穷繇是谕之而益梗抚之而益疑遂至于有今日加以叛逆之罪而欲征之夫卽其巳暴之恶征之诚亦非过然所以致彼若是巳非一朝一夕之故且当反思其咎姑务自责自励修我军政布我威德抚我人民使内治外攘而我有余力则近悦远怀而彼将自服顾不复自反而一意愤怒之夫所可愤怒者不过岑勐父子及其党恶数人而巳其下万余之衆固皆无罪之人也今岑勐父子及其党恶数人旣云诛戮巳足暴扬所遗二酋原非有名恶目自可寛宥者也又不胜二酋之愤遂不顾万余之命竭两省之财动三省之兵使民男不得耕女不得织数千里内骚然涂炭者两年于兹然而二酋之愤至今尚未能雪也徒尔兵连祸结徴发益多财馈益殚民困益㴱无罪之民死者十已六七山海贼乘衅摇动穷追必死之宼旣从而煽诱之贫苦流亾之民又从而逃归之其可忧危何啻十百于二酋者之爲患其事巳兆而变巳形顾犹不此之虑而汲汲于二酋则当事者之过计矣今当事者之于是役其悴心憔思亦可谓勤且至矣特发于愤激而狃爲其难是以劳而未效夫二酋者之阻兵拒险亦不过畏罪逃死苟爲自全之计非如四方流劫之贼攻城堡掠乡村虏财物杀良民日爲百姓之患人人欲得而诛之者今驱困惫之民使裹粮荷戈以征不爲民患素无雠怨之虏此人心之所以不奋而事之所以难济也又今狼达土汉官兵亦不下数万与万余畏罪逋诛之虏相持巳三月有余而未能一决者葢以我兵发机太早而四面防守太密是乃投之无所往而示之以必不活益使彼先虑预备并心恊力坚其必死之志以抗我师就使我师将勇卒奋决能取胜亦必多杀士衆非全军之道又况人无战志而徒欲合围待毙坐收成功此我兵之所以虽衆而势日以懈贼虽寡而志日以合备日密而气日以锐者也夫当事者之意固无非欲计出万全然以用兵而言亦已失之巧迟所谓强弩之末不能穿鲁缟矣臣愚以爲且宜释此二酋者之罪开其自新之路而彼犹顽梗自如然后从而杀之我亦可以无憾苟可曲全则且姑务息兵罢饷以休养疮痍之民以绝觊觎之奸以弭不测之变迨于区处旣定德威旣洽蛮夷悦服之后此二酋者遂能改恶自新则我亦岂必固求其罪若其尚不知悛执而杀之不过一狱吏之事何至兵甲之烦哉或者以爲征之不克而遽释之则纪纲疑于不振臣窃以爲不然夫天子于天下之民物如天覆地载无不欲爱养而生全之宁有撮尔小丑乃与之争愤求胜而谓之振纪纲者惟后世贪暴诸侯强凌弱衆呑寡则必务于求胜而后巳斯固五霸之罪人也昔苗顽不卽工舜使禹益徂征三旬苗民逆命禹乃班师振旅夫以三圣人者爲之君帅以征一顽苗谓宜终朝而克㨗顾历三旬之乆而复至于班师以归自今言之其不振甚矣然终致有苗之格而万世称圣古之所谓振纪纲者固若是耳臣以匪才谬膺重命得总制四省军务以从事于偏隅之小丑非不知乗此机㑹可以侥倖成功苟免于怯懦退避然此必多调军兵多伤士卒多杀无罪多费粮饷又不足以振扬威武信服诸夷仅能取快于二酋之愤而忘其遗患于两省之民但知徼功于目前而不知投艰于日后此人臣喜事者之利非国家之福生民之庇臣所不忍也臣又闻两广主计之吏谓自用兵以来所费银两巳不下数十万梧州厍藏所遗不满五万之数矣所食粮米巳不下数十万梧州仓廪所存不满一万之数矣繇是言之尚可用兵不息而不思所以善后之图乎臣又闻诸两省士民之言皆谓流官之设亦徒有虚名而反受实祸诘其所以皆云思恩未设流官之前土人岁出土兵三千以听官府之调遣旣设流官之后官府岁发民兵数千以防土人之反覆卽此一事利害可知且思恩自设流官以来十八九年之间反者五六起前后征勦曾无休息不知调集军兵若干费用粮饷若干杀伤良民若干朝廷曾不能得其分寸之益而反爲之忧劳征发浚良民之膏血而涂诸无用之地此流官之无益亦断然可睹矣但论者皆以爲旣设流官而复去之则有更改之嫌恐启人言而招物议是以宁使一方之民乆罹涂炭而不敢明爲朝廷一言宁负朝廷而不敢犯衆议甚哉人臣之不忠也苟利于国而庇于民死且爲之矣而何人言物议之足计乎臣始至地方虽未能周知备历然形势大略亦可概见田州切邻交趾其间㴱山绝谷皆獞之所盘据动以千百必须仍存土官则可借其兵力以爲中土屏蔽若尽杀其人改土爲流则边鄙之患我自当之自撤藩篱非久安之计后必有悔思恩田州处置事宜俟事平之日遵照勑旨公同各官另行议奏但臣旣有所闻见不敢不先爲陛下一言使朝廷之上早有定处臣等得一意奉行不致往复查议失误事机可以速安反侧实地方之幸臣等之幸臣不胜受恩感激竭忠愿效之至以先生之威望重以得爲之事权出其方略平定匪难而先生首谆谆以释二酋请葢二酋不在贵有以胜之贵有以安之胜之者功在一时安之者利在百世此诚老成谋国之长策不当仅以近日招抚偷安者同视钦奉勑谕通行嘉靖六年七月初七日节该钦奉勑谕先该广西田州地方逆贼岑勐爲乱已令提督两广等官都御史姚镆等督兵进勦随该各官奏称岑勐父子悉已擒斩巢穴荡平㨗音上闻巳经降勑奖励论功行赏及将改设流官添设叅将等事条陈又经该部议拟覆奏施行去后续该各官复奏恶目卢苏倡乱复叛王受攻陷思恩又经切责各官计处不审行令将失事官员戴罪督兵勦捕及调江西輋兵湖广永保二司土兵并力勦杀务收全功并勑巡按御史石金纪功外但节据石金所奏前项地方卢苏王受结爲死党互相依倚祸孽日㴱将来不可收拾又叅称先后抚臣举措失当姚镆等攘夷无䇿轻信寡谋图田州巳不可得并思恩胥复失之要得通行查究追夺朕以事难遥度姚镆等前功难泯后有疎虞得旨切责之后能自奋励平宼有功亦未可知难遽别议乃下兵部议奏以各官先后所论事宜意见不同且兵连两广调遣事干隣境地方必得重臣前去总制督同议处方得停当今特命尔提督两广及江西湖广等处地方军务星驰前去彼处卽查前项夷情田州因何复叛思恩因何失守督同姚镆等斟酌事势将各夷叛乱未形者可抚则抚反形巳露者当勦则勦一应主客官军从宜调遣主副将官及三司等官悉听节制治以军法明示威信务要计处合宜仍令御史石金随军纪验功次从实开报以凭陞赏贼平之后公同计处应设土官流官何者经乆便利并先今抚镇等官有功有过分别大小轻重明白奏闻区处凡用兵进止机宜及一应合行之事勑内该载未尽者悉听便宜从长处置事体十分重大者具奏定夺朕以尔勲绩乆着才望素隆特兹简任尔务以体国爲心闻命就道竭忠尽力大展谋猷俾夷患殄除地方安靖以纾朕西南之忧仍须㴱虑郄顾事出万全一劳永逸以爲广人乆远之休毋得循例辞避以孤衆望尔钦哉故谕钦此钦遵照得当爵猥以菲才滥膺重寄多病之余精力旣巳减耗乆废之后事体又复濶疎大惧弗堪有负委托及照两广之与江西湖广虽云相去辽远而壤地相连士夫军民往来络绎传闻旣多议论有素况在无嫌之地是非反得其眞且处傍观之时区画宜有其当合行谘询以辅不逮除委用职官及调遣军马临时相机另行外拟合通行爲此仰抄捧囘司照依案验备奉勑谕内事理卽行本司掌印佐贰及各道守巡兵备守备等官并所属大小衙门各该官吏凡有所见勿惮开陈其间或抚或勦孰爲得宜设土设流孰爲便利与凡积弊宿蠧之宜改于目前远虑㴱谋之可行于乆远者备写揭帖各另呈来以凭採择各该官吏俱要守法奉公长廉远耻祛患衞民竭忠报国毋以各省而分彼此务在协力以济艰难果有忠勇淸勤绩行显着者旌劝自有常典当爵不敢蔽贤其或奸贪畏缩志行卑汚者黜罚亦有明条当爵亦不敢同恶㴱惟昧劣庻赖匡襄凡我有司各宜知悉仍行镇守抚按等衞门知㑹一体钦遵施行辞巡抚兼任举能自代疏嘉靖六年十二月初二日准本院咨节该吏部题奉圣旨王守仁暂令兼理巡抚两广等处地方写勑与他钦此钦遵外臣闻命之余愈增惶惧窃念臣以迂疎多病之躯谬承总制四省军务之命旣巳有不胜其任之忧矣方尔昼夜驱驰图其所以仰副朝廷之重委者而尚未知所措今又加以巡抚之责岂其所能堪乎况两广地方比于他处尤繁且难蛮夷獞之巢穴处处而是攻劫抢掳之警报日日而有近年以来加之以师旅因之以饥馑郡县之凋敝日甚小民之困苦益㴱巡抚之任非得才力精强者重其事权渐其官阶而乆其职任殆未可求效于岁月之间也葢非重其事权则不可以渐其官阶非渐其官阶则不可以乆其职任非乆其职任则凡所举动多苟且目前之计而不爲日后长乆之谋邀一时之虚名而或遗百年之实祸膏泽未洽于下而小民无爱戴感恋之诚德威未敷于远而蛮夷无信服归向之志此巡抚两广之任虽才能相继而治效之所以未究也切见致仕副都御史伍文定质性勇果识见明达往岁宁藩之变尝从臣起兵讨逆臣备知其能今年力未衰置之闲散诚有可惜若起而用之以爲巡抚其于经略之方抚绥之术必能不负所委及照刑部左侍郎梁材新陛南赣副都御史汪鋐亦皆才能素着抑且旧在两广备谙土俗民情皆足以堪斯任乞勑吏部于三人之中选择而使之臣之驽劣多病俾得专意思田之役幸而了事容令照旧囘还原籍调理非独巡抚得人地方有所倚赖而臣之不肖亦苟免于覆餗之谋矣时朝议不另设两广巡抚亦是有见然先生此疏自不可已湖兵进止事宜据广西桂林道右叅政龙诰佥事申惠㑹禀原调永保二司宣慰官舍土兵共六千余员名八月自辰州府起行九月尽可到省城各职卽日起程前去全州兴安等处接应督押爲照大兵进止自有机宜今未奉节钺抚临莫知适从查得旧规兵至卽发哨径趋宾州听调如至宾州而未用恐接境思田二府不无致生疑变合无将各兵前赴梧州府屯札听候军门抚临调度等因照得本年八月二十四日先准兵部咨该本爵看得先任总督巡抚都御史姚巳蒙钦准致仕而本爵又以扶病就医听候辞本命下未卽起程况湖兵未至秋暑尚㴱遥计贼情正在懈弛机有可乘事宜从便巳经行仰各该失事带罪立功守巡叅将及各领兵督哨等官务要相度机宜若各叛目诚心投抚中间尚有可悯之情朝廷岂以必杀爲事且宜从权抚挿听候本爵督临查处若是阳投阴叛谲诈反覆度其事势终难曲全则宜密切相机乗间行事务在获厥渠魁不得滥加无罪各官务要协和行事旣无叅错牴牾有乖共济之义亦无贪功轻率仰戾好生之仁又经行仰各遵照施行去后今据前因看得湖兵旣至势难中止非徒无事澷行有失远人之信亦且师老财费重爲地方之忧但闻诸道路传诸商旅皆谓各目投抚之诚今巳甚切致乱之情尚有可原且朝廷以好生爲德下民无必死之雠是以本爵尚尔迟疑欲候督临乃决进止顾传闻未眞兵难遥度各官身亲其事必皆的知况原任总督虽巳致政尚在綂领老成愼重当无遗策若果事在不疑卽宜乗机速举一劳永逸以靖地方如其尚有可生之道亦且母爲必杀之谋匪曰姑息将图乆安及照各处流贼素爲民患非止一巢若用声东撃西之术则湖兵之来未爲徒行各官俱密切愼图务出万全本爵亦巳扶病昼夜速进军中事宜从便施行一面呈禀抚鎭巡按等衙门一体通行知㑹俱母违错牌论安远县旧从征义官叶芳等往年本爵提督南赣汀漳等处军务因地方盗贼未平身亲军旅四出勦除尔叶芳等乃能率领兵夫来随帐下奋勇杀贼效劳爲多后遭宁藩之变尔叶芳又能坚辞贼贿一闻本爵起调牌到当卽綂领曾德礼等及部下兵衆昼夜前来远赴国难一念忠义诚有可嘉备历辛苦立有战功赏未酬劳予心慊慊尝欲表奏尔一官以励忠勤随因本爵守制还家未及举行今兹奉命总制四省军务复临是境看得旧时从征军士多被忌功之徒百般屈抑心殊爲之不平念尔叶芳旧劳未酬合就先行奖励故特差典史张缙将带花红羊酒亲至尔家用旌尔功尔其益谨礼法以缉下人益殚忠勤以报上德省谕部下之人务要各安生理各守家业人惟不爲善未有爲善而不获善报者人惟不爲恶未有爲恶而不受恶殃者间尔所居之地傍近各寨新民虽云向化其间尚多与尔爲雠尔宜高尔墙垣严尔警备以戒不虞尔等尝与杜栢孙洪舜等不和各宜消释讲信修睦安集地方吾所以惓惓诲谕尔等者实念尔等辛勤从我日乆吾视尔等不啻如父子虽欲巳于言情有所不容巳也吾今以军机重务卽赴两广不得乆畱赣城尔等但体吾敎戒之意各安室家不必远来候见徒劳无益其曾德礼等俱各谕以此意微劳必录虽乆不忘圣人不忘远不过如此放回各处官军牌照得先因田州等处变乱前任军门抽拨两省官军及差官取调左右两江土官目兵前赴南宁等处驻札听候征勦今照各夷皆来吿要诚心向顺已渐有平复之机且各处城池边隘缺人防守往往来告盗贼乗间窃发亦不可不爲之虑况今春气萌动东作方兴各兵屯顿日乆露眠草宿劳苦万端应合放囘爲此牌仰本官卽将军门原调各处官军机兵打手及各土官目兵尽数撒放囘休息及时农种防守城池惟湖广永保二司土兵姑畱听候俟沿途夫马粮草完备然后发囘各具繇囘报毋得违错此举不独可以慰军心亦可以坚夷衆之归诚奏报田州思恩平复疏嘉靖七年正月二十七日据广西田州府目民卢苏陆豹黄笋胡喜邢相卢保罗王黄陈罗寛戴庆等连名具状爲悔罪投䧏陈情乞恩事投称先因本府士官岑勐与泗城州屡年互相雠杀获罪上司于嘉靖五年六月内致蒙奏请官兵征勦临境岑勐自思原无反叛情繇意得招抚先自同道士钱一眞及亲信家人逃躱归顺州界苏等俱各畏避四散逃入山林止有各处寄住客戸千余躱避不及冒犯官军俱蒙杀勦目民人等俱不敢抵抗官军惟有陆绶不曾远遯当被擒斩其余韦好罗河等俱蒙官军陆续摉山杀死蓦于当年九月内归顺土官岑璋书报岑勐见在该州前月巳将道士钱一眞功次假作岑勐解报军门尔可作急平定地方来迎尔主苏等听信遣人节送衣服槟榔等件岑璋一一收受言说岑勐不可轻易见人官府得知累我续于十月内岑璋又差人促令邀同王受招复乡村因见府治空虚乗便入城休息又遣迎岑勐岑璋囘说尔今地方未定姑候来春我当发兵三十余营送尔主来且替尔防守苏等因此逃命屯聚以候岑勐竝无叛心嘉靖六年正月有人传说岑勐于天泉嵒内急病身死尸骨被岑璋烧燬金银尽被收获随遣人去归顺探问又被岑璋杀死苏等痛悔无繇窃思官男岑邦彦先巳齐村病故今闻岑勐又死无主可靠欲出投诉切见四方军马充斥声言务要尽勦又恐飞虫附火必损其身又蒙上司阴使王受图杀卢苏又使卢苏图杀王受反覆难信投䧏无路日切苦痛今幸朝廷寛赦钦命总制天星体天行道按临在此神鬼信服苏等方敢舍命求生率领阖府目民男子大小人等共计四万余名口尽数投䧏伏乞悯念生灵草命赦死立功以赎前罪哀乞怜悯岑勐原无反叛情罪存其一俯顺夷情办纳粮差实爲万幸等情并据思恩府头目王受苏受黄容卢平韦文明侣马黄畱黄石陆宗覃鑑潘成等亦连名具状吿同前事投称本府原系士官自改立流官开图立里土俗不便奈缘小人冥顽不谙汉法屡次攘乱不定受等同辞恳乞上司仍立目甲不意反致官府嗔怪近又蒙官兵征勦田州要将受等一槪诛灭必要穷追逐捕只得逃遯山林兼以八寨蛮子原以剽掠爲生乗机假受姓名每毎攻围城邑劫虏乡村虚名受祸受等卽欲挺身投诉见得四方军马把截兼闻阴使卢苏图杀王受又使王受图杀卢苏反覆难信以此连年抱苦控诉无繇且受等颇知利害岂敢自速灭亾今幸朝廷寛恩命总制天星按临在此神鬼信服受等方敢率领所部目民男女大小人等共计三万余名口舍命投䧏伏乞详情赦死以全草命更望俯顺夷情仍复日甲使得办纳粮差实爲万幸等因各投诉到臣据此照得先于嘉靖六年七月初七日爲地方事节奉勑谕先该广西田州地方逆贼岑勐爲乱巳令提督两广等官都御史姚镆等督兵进勦随该各官奏称岑勐父子悉巳擒斩巢穴荡平㨗音上闻巳经降勑奖励论功行赏续该各官复奏恶目卢苏倡乱复叛王受攻陷思恩及节据石金所奏前项地方卢苏王受结爲死党互相依倚祸孽日㴱将来不可收拾又叅称先后抚臣举措失当姚镆等攘夷无策轻信寡谋图田州已不可得并思恩胥复失之要得通行查究追夺兵部议奏以各官先后所论事宜意见不同且兵连两广调遣事干邻境地方必得重臣前去总制督同议处方得停当今特命尔提督两广及江西湖广等处地方军务星驰前去彼处卽查前项夷情田州因何复叛思恩因何失守督同姚镆等斟酌事势将各夷叛乱未形者可抚则抚反形巳露者当勦卽勦一应主客官军从宜调遣主副将官及三司等官悉听节倒公同计议应设土官流官何者经乆利便并先今抚鎭等官有功有过分别大小轻重明白奏闻区处事体十分重大者具奏定夺朕以尔勲绩乆着才望素隆特兹简任尔务以体国爲心闻命就道竭忠尽力大展谋猷俾夷患殄除地方安靖以纾朕西南之忧仍须㴱虑却顾事出万全一劳永逸以爲广人乆远之休毋得循例辞避以孤衆望钦此钦遵随于九日内节该兵部咨爲辞免重任乞恩养病事臣奏奉圣㫖卿识敏才高忠诚体国今两广多事方借卿威望抚定地方用纾朕南顾之怀姚镆已致仕了卿宜星夜前去节制诸司调度军马抚勦贼寇安戢兵民勿再迟疑推诿以负朕望还差官舖马里赍文前去敦趣赴任行事该部知道钦此钦遵当卽启行至十一月二十一日抵梧州莅任十二月内续准兵部咨爲地方大计紧急用人事该礼部右侍郞方献夫奏节奉圣㫖方献夫所奏关系地方大计郑润朱麒与姚镆事同一体姚镆已着致仕郑润等因贼情未宁暂且畱用今旣这等说郑润取囘代替的朕自简用朱麒应否去畱着兵部会议并堪任更代的推举相应官两员来看田州应否设都御史在彼住札还着王守仁议处具奏定夺钦此备咨前来知㑹俱经钦遵外本月初五日进至平南县地方与都御史姚镆交代二十二等日太监郑润总兵官朱麒陆续各囘梧州广州等处听候新任总兵太监交代去讫当臣公同巡按纪功御史石金右布政林富叅政汪必东邹輗副使祝品林大辂佥事汪溱张邦信申惠吴天挺叅将李璋沈希仪张经及旧任副总兵今闲住都指挥同知张祐并各见在军前用事等官会议得思恩田州之役兵连祸结两省荼毒巳踰二年兵力尽于哨守民脂竭于转输官吏罢于奔走卽今地方巳如破坏之舟漂泊于顚风巨浪中覆溺之患汹汹在目不待智者而知之矣今若必欲穷兵雪愤以收前功未论其不克纵复克之亦有十患何者今皇上方推至孝以治天下恻怛之仁覆被海宇惟恐一物不得其所虽一夫之狱犹虑有所亏枉亲临断决况兹数万无辜之赤子而必欲穷摉极捕使之噍类不遗伤伐天地之和亏损好生之德其患一也屯兵十万日费千金自始事以来所费银米各巳数十余万前岁之冬二酋复乱至今且余二年未尝与贼交一矢接一战而其费巳若此今若复欲进兵以近计之亦须数月省约其费亦须银米各十余万计今梧州仓库所余银不满五万米不满一万矣兵连不息而财匮粮绝其患二也调集之兵远近数万屯戍日乆人怀归思兼之水土不服而前岁之疫死者一二万人衆情忧惑自顷以来疾病死者不可以数无日无之溃散逃亾追捕斩杀而不能禁其未见敌而巳若此今复驱之锋镝之下必有上崩瓦解之势其患三也用兵以来两省之民男不得耕女不得织巳余二年衣食之道日穷老穉转乎沟壑今春若复进兵又将废一年之耕百姓饥寒切身羣起而爲盗不逞之徒因而号召之其祸殆有甚于思田之乱者其患四也论者皆以不诛二酋则无以威服上官是殆不然今所赖以诛二酋者乃皆土官之兵而在我曾无一旅可侍之卒又不能宣布主上威德明示赏罚而徒以市井狙狯之谋相欺相诱计穷诈见益爲彼所轻侮每一调发旗牌之官十余往反而彼犹骜然不出反挟此以肆其贪求纵其吞噬我方有赖于彼纵之而不敢问彼亦知我之不能彼禁也益狂诞而无所忌岑勐之僣妄亦繇此等积渐成之是欲诛一二逃死之遗孽而养成十数岑勐其患五也两广盗贼獞之巢穴动以数千百计军卫有司营堡关隘之兵时尝召募增补然且不敷今复尽取而聚之思田之一隅山海宼乗间窃发遂至无可捍御近益窥我空虚岀掠愈频爲患愈肆今若复闻进兵彼知事未易息远近相煽蠭起我兵势难中辍救之不能弃之不可其爲惨毒可忧尤有甚于饥寒之民其患六也军旅一动馈运之夫骑征之马各以千计毎夫一名僱直一两马一匹四两马之死者则又追偿其主之直是皆取办于南宁诸属县百姓连年兵疫困苦巳极而复重之以此其不亡而爲盗者则亦沟中之瘠矣其患七也两省土官于岑勐之灭巳各怀唇齿之疑其各州土目于苏受之讨又皆有狐兎之憾是以迟疑观望莫肯効力所凭恃者独湖兵耳然前岁之疫湖兵死者过半其间固多借倩而来兵囘之日死者之家例有偿命银两总其所费亦以万数今玆复调踣顿道途不得顾其家室亦巳三年劳苦怨郁潜逃而归者相望于道诛之不能止因一隅之小愤而重失三省土人之心其间伏忧隐祸殆难尽言其患八也田州外捍交阯内屏各郡其间㴱山绝谷又皆獞之所盘据若必尽诛其人异时虽欲改土设流亦巳无民可守非独自撤藩篱势有不可抑亦借膏腴之田以资獞而爲边夷拓土开疆其患九也旣以兵克必以兵守岁岁调发劳费无巳秦时胜广之乱实兴于闾左之戍且一失制驭变乱随生反覆相寻祸将焉极其患十也故爲今日之举莫善于罢兵而行抚抚之有十善活数万无辜之死命以明昭皇上好生之仁同符虞舜有苗之征使远夷荒服无不感恩怀德培国家元气以贻燕翼之谋其善一也息财省费得节缩赢余以备他虞百姓无椎脂刻髓之苦其善二也乆戍之兵得遂其思归之愿而免于疾病死亾脱锋镝之惨无土崩瓦解之患其善三也又得及时耕种不费农作虽在困穷之际然皆获顾其家室亦各渐有囘生之望不致转徙自弃而爲盗其善四也罢散土官之兵各归守其境土使知朝廷自有神武不杀之威而无所恃赖于彼阴消其桀骜之气而沮慑其僣妄之心反侧之姦自息其善五也远近之兵各归旧守穷边沿海咸得修复其僃御盗贼有所惮而不敢肆城廓乡村免于惊扰劫掠无虚内事外顾此失彼之患其善六也息馈运之劳省夫马之役贫民解于倒悬得以稍稍甦复起呻吟于沟壑之中其善七也土民释兔死狐悲之憾土官无唇亾齿寒之危湖兵遂全师早归之愿莫不安心定志涵育㴱仁而感慕德化其善八也思田遗民得还旧土招集散亾复其家室因其土俗仍置酋长彼将各保其境土而人自爲守内制獞外防边夷中土得以安枕无事其善九也土民旣皆诚心悦服不须复以兵守省调发之费岁以数千官军免踣顿道途之苦居民无往来骚屑之患商旅通行农安其业近悦远来德威覃被其善十也夫进兵行勦之患旣如彼罢兵行抚之善复如此然而当事之人乃犹往往利于进兵者其间又有二幸四毁焉下之人幸有数级之获以要将来之赏上之人幸成一时之㨗以葢前日之愆是谓二幸始谋请兵而终鲜成效则有轻举妄动之毁顿兵竭饷而得不偿失则有浪费财力之毁聚数万之衆而竟无一战之克则有退缩畏避之毁循土夷之情而拂士夫之议则有形迹嫌疑之毁是谓四毁二幸蔽于其中而四毁惕于其外是以宁犯十患而不顾弃十善而不爲夫人臣之事君也杀其身而苟利于国灭其族而有禆于上皆甘心焉岂以侥倖之私毁誉之末而足以挠乱其志者今日之抚利害较然事在必行断无可疑者矣于是衆皆以爲然二十六日臣至南宁府乃下令尽撤调集防守之兵数日之内解散而归者数万有余湖兵数千道阻且远不易卽归仍使分畱南宁宾州解甲休养待间而发初卢苏王受等闻臣奉命前来查勘始知朝廷亦无必杀之意皆有投生之念日夜悬望惟恐臣至之不速已而闻太监总兵等官复皆相继召还至是又见防守之兵尽撤其投生之念益坚乃遣其头目黄富等十余人于正月初七日先赴军门诉告愿得扫境投生惟乞宥免一死臣等谕以朝廷之意正恐尔等有所亏枉故特遣大臣前来查勘开尔等更生之路尔等果能诚心投顺决当贷尔之死因复开陈朝廷威德备写𥿄牌使各持归省谕卢苏王受等大意以爲岑勐父子纵无叛逆之谋卽其兇残酷暴慢上虐下自有可诛之罪今其父子党与俱巳伏其辜尔等原非有名恶目本无大罪至于部下数万之衆尤爲无辜今因尔等阻兵负险致令数万无辜之民破家失业父母死亾妻子离散奔逃困苦巳将两年又上烦朝廷兴师命将劳扰三省之民尔等之罪固巳日㴱但念尔等所以阻兵负险者亦无他意不过畏罪逃死苟爲自全之计其情亦有可悯方今圣上推至孝之仁以子爱黎元惟恐一物不得其所虽一夫之狱尚恐或有亏枉亲临断决何况尔等数万之命岂肯轻意勦杀故今特遣大臣前来查勘开尔更生之路非独救此数万无辜之民亦使尔等得以改恶从善舍死投生牌至尔等部下兵夫卽可解散各归复业安生尔等卽时出来投到决当宥尔之死全尔身家若迟疑观望则天讨遂行后悔无及限尔二十日内尔若不至是朝廷必欲开尔生路而尔等必欲自求死路进兵杀尔亦可以无憾矣苏受等得牌皆罗拜踊跃欢声雷动当卽撤守僃具衣粮尽率其衆扫境来归本月二十六日俱至南宁府城下分屯爲四营明日苏受等皆囚首自缚各与其头目数百人赴军门投见号哀控诉各具投状告称前情乞免一死愿得竭力报効臣等看得苏受等所诉情节亦与臣等前后所闻所访大略相同其间虽有饰说亦多眞情良可哀悯因复照前牌谕所称谕以朝廷恩德以爲朝廷旣巳赦尔等之死许尔投䧏宁肯诱尔至此又复杀尔亏失信义尔之一死决当宥尔矣尔可勿复忧疑但尔苏受二人拥衆负险虽繇畏死然此一方爲尔之故骚优二年有余至上烦九重之虑下疲三省之民若不略示责罚亦何以舒泄军民之愤于是下卢苏王受于军门各校之一百衆皆合辞扣首爲之请命乃解其缚谕以今日宥尔一死者是朝廷天地好生之仁杖尔一百者乃我等人臣执法之义于是衆皆扣首悦服臣亦随至其营抚定余衆皆莫不感泣欢唿皆谓朝廷如此再生之恩我等誓以死报及据状末吿乞怜悯岑勐原无反叛情罪存其一脉俯顺夷情办纳粮差一节自臣奉命而来沿途询诸商贾行旅访诸士夫军民莫不以爲宜从夷俗仍立土官庻可永乆无变不然反覆之患终恐不免及臣至此又公同大小各官审度事势屡经酌量议处亦皆以爲治夷之道宜顺其情臣于先次谢恩本内巳经略具奏闻至是因其控吿哀切当卽遵照勑谕便宜事理许以其情奏请且谕以朝廷之意无非欲生全尔等尔等但要诚心向化改恶从善竭忠报国勿虑朝廷不能顺尔之情于是又皆感泣欢唿皆谓朝廷如此再生之恩我等誓以死报且乞卽愿杀贼立功以赎前罪臣因谕以朝廷之意惟愿生全尔等今尔方来投生岂忍又驱之兵刅之下尔等逃窜日乆家业破荡且宜速归完尔家室及时耕种修复生理至于各处盗贼军门自有区处不须尔等勦除待尔家事稍定徐当调发尔等于是又皆感泣欢唿皆谓朝廷如此再生之恩我等誓以死报臣于是遂委右布政林富旧任总兵官张祐分投省谕安挿其衆俱于二月初八日督令各归复业去讫地方之事幸遂平定皆皇上至孝达顺之德感格上下神武不杀之威震慑鬼神风行于庙堂之上而草偃于百蛮之表是以班师不待七旬而顽夷卽尔来格不折一矢不戳一卒而全活数万生灵是所谓绥之斯来动之斯和者也臣以蹇劣缪承任使仰赖鸿休得免罪责快覩盛明岂胜庆幸除将设立土官及地方一应经乆事宜遵照勑旨公同各官再行议处另行具奏外缘系奏报平复地方事理爲此具本专差冠带舍人王洪亲赍谨具题知犒送湖兵照得先该军门奏调湖广永顺保靖二宣慰司土官目兵前来征勦田州等处今照各夷自缚归降地方平靖爲照宣慰彭明辅彭九霄虽未及冲冐矢石摧坚破敌然跋渉道途间闗山海不但劳苦之备甞且其勤事之忠赴义之勇不战而胜全师以归隐然之功亦不可掩所据宴劳之礼相应照旧举行其沿途该用廪给口粮等项亦合计算总支庻免沮滞及省偏州下邑之扰爲此牌仰本官行㑹左叅政龙诰佥事吴天挺叅议汪必东督行南宁府于赏功綵縀金银花枝银两内照依开数支出赍送各宣慰并给赏各舍目收领以慰其劳仍将永保二司官舍头日人等合用廪给口粮等项查取见在确数各有若干亦行南宁府查自本府起至梧州府止计算几县每驿扣算该银若干就于军饷银内支给又自梧州起至桂林府止查算县驿若干亦就行该府支银应付又自桂林府起照前计算至全州止银两亦行该府查给其各州县止是应付人夫再不许别项科派于民仍通行南宁浔州梧州平乐桂林全州各查照单内预行整办犒劳下程听候各官舍头目分派思田土目办纳兵粮照得思恩田州二府各设流官知府治以土俗其二府原旧甲分城头除割田州八甲分立土官知府以存岑氏之后其余悉照旧规不必开图立里但与酌量分析各立土目之素爲衆所信服者以爲土官巡简属之流官知府听其各以土俗自治照旧办纳兵粮効有勤劳递加陞授其袭授调发必皆经繇于知府其官职土地皆得各传其子孙除具题外爲照各甲城头旣巳分析若不先令各目暂行分管诚恐事无綂纪别生弊端爲此牌仰田州府土目龙寄等遵照后开甲分毎岁应该纳办官粮查照开数依期完纳出办一应供役征调等项事情悉听知府调度约束本目仍要守法奉公正己律下爱养小民保安境土毋得放纵恣肆踰分干纪自取罪累后悔无及候奏请命下仰各钦遵施行计开凌时甲每年纳夏税秋粮米八十八石八斗七升七合每调出兵三百八十四名每年表笺用银三钱二分须知一本赴广西用银一钱一分须知二本赴京用银八钱八分每年纳官猪等例银一十三两毎年纳官禾地方紧急用人疏先该礼部右侍郞方献夫奏前事节奉圣旨田州应否设都御史在彼住札还着王守仁议处具奏定夺钦此兵部备咨前来知会除钦遵外随于今年正月二十七日该思恩田州二府土目卢苏王受等各率衆数万自缚归降该臣遵照勑谕事理悉巳抚定当遣广西右布政林富旧任副总兵张祐分投督领各夷各归原土复业安生巳经具本奏报外照得思恩田州连年兵火杀戮之余官府民居悉巳烧燬破荡虽蔀屋寻丈之庐亦遭翻穵发掘曾无完土荒村僻坞不遗片瓦尺椽伤心惨目诚不忍见各夷近巳诚心投服毁弃兵戈卖刀买牛见巳各事田作自后反侧之患以臣料之或巳可免但其风景凄戚生意萧条忧惶困苦之余无以自存非得老成寛厚之人抚恤绥柔之臣等见其悲惨无聊之状诚亦未忍一旦弃去而不顾况思田去梧州军门水路一月之程一时照顾有所不及近又与各官议欲于田州建立流官府治以制御土官修复城池廨宇等项必须劳民动衆自非素得夷情者爲之经理区画各夷彫弊之余岂复堪此骚屑况议设知府等官皆未曾到一应事务莫有任其责者看得右布政林富慈祥恺悌识达行坚素立信义见在思田地方安挿各夷合无准如方献夫所奏将林富量改宪职仍听臣等节制暂于思田地方往来住札抚循缉理其于事理亦甚相应臣又看得思田地方原系蛮夷獞之区不可治以中土礼法虽流官之设尚且不可又况常设重臣住札其地岂其所堪则其供馈之费送迎之劳必且重贻地方异日之扰斯亦不可不预言之者合无将本官廪给口粮一应合用之费及往来夫马一应合用之人俱于南宁府衞取办银两于库贮军饷内支给一不以干思田之人俟一年之后各夷生理渐复府治城廓廨宇渐以完备则将林富量移别处任用而思田止存知府理治或设兵备官一员于宾州住札或就以南宁兵备兼理不时往来抚循如此则目前旣可以得抚定绥柔之益而日后又可以免困顿烦劳之扰臣之愚见所议如此惟复别有定夺均乞圣明裁处近见土司之反侧俱繇地方官处置之不善非无官之患读此疏而官夷地者御夷之法思过半矣地方急缺官员疏先据广西副总兵李璋呈前事看得柳庆地方新任叅将王继善近因病故地方盗贼生发不可一日缺官乞暂委相应官一员前去代理等因到臣该臣看得柳庆地方近因思田用兵不息贼乗间出掠叅将王继善旣巳病故而该道守巡兵备等官又以思田之役皆在军门督饷督哨地方重寄委无一官之托爲照叅将沈希仪虽系专设田州住札官员然田州之事臣与各官见住南宁自可分理本官旧在柳庆夷情土俗备能谙悉而谋勇才能足当一面求可委用无踰本官者该臣遵照钦奉勑谕便宜事理就行暂委本官前去管理叅将行事听候奏请外近该思恩田州土目卢苏王受等率衆归降该臣行委右布政林富闲住副总兵张祐分投督领各夷各归原土复业安生今各夷见巳卖刀买牛争事农作度其事势将来或可以无反侧之患则前项驻札叅将似亦可以无设但今议于田州修复流官府治以控制土官则城廓廨宇之役未免劳民动衆疮痍大病之后各夷岂复堪此臣等议调腹里安靖地方官军打手之属约二千名隐然有屯戍之形而实以备修建之役庻几工可速就而又得免于起夫之扰然非綂驭得人则于各夷或亦未免有所惊疑除布政林富巳另行议奏外看得闲住总兵张祐才识通敏计虑周悉将略堪折冲之任文事兼抚绥之长今又见在思田地方安挿各夷皆能得其欢心乞勑兵部俯从臣议将张祐复其旧职暂委督令前项各兵经理修建之役仍令与布政林富更互往来于思田之间省谕安抚诸夷其合用廪给夫马之类悉照议处林富事例于南宁府衞取办俟一二年后各夷生理尽复府治城廓廨宇悉巳完备则将张祐量改他处任用而田州止存知府理治仍乞将沈希仪或就改註柳庆地方守备惟复别有定夺均乞圣明裁处犒奖儒士岑伯高照得思田之乱上厪九重命将出师动调四省军马钱粮汹汹两年功未吿成而变日不测本院前来勘处是固仰赖皇上好生之仁格于天地至诚动物不疾而速是以宣布威德而旬月之间诸夷卽尔革心向化翕然来归然而奔走服役固有効劳于下者其间乃有㴱谋秘计之士潜开黙导以㑹合事机其功隐而难见此惟主将知之功成行赏是所谓首功者也照得儒士岑伯高素行端介立心忠直积学待时安贫飬母一毫无所茍取而人皆服其廉一言不肯轻发而人皆服其信游学横州南宁之间远近士夫及各处土官土夷莫不闻风向慕仰其高节本院抚临之初卽用此生使之㴱人诸夷仰布朝廷之德下宣本院之诚是以诸夷孚信之速至于如此本生实与有力焉当时平复奏内卽欲具列本生之功而事变方息㴱谋秘计未欲张布于诸夷且本生志在科第发身不肯异途茍进坚辞力请本院不欲重违雅志遂尔未及奏列今思田旣已大定凡有微劳于玆役者莫不开列而本生之功泯然未表其于报功励忠之典诚有未当仰抄案囘司卽于军饷银丙动支一百两及置买彩币羊酒礼送本生以见本院慰赏犒劳之意仍仰遵本院钦奉勑谕便宜事理给与军功冠带以荣其身该司仍备给札付执照并行原籍官司以礼优待免其杂泛差徭明朝廷赏功之典彰军门激励之道旣以遂其养母之愿且以遂其高尚之心是后本生志求科第其冠带自不相妨仍行两广总鎭总兵鎭巡等卫门知㑹宸濠未变之先先生使冀元亨与思田未定之时使岑伯高同一机栝然一则说行而功成一则说不成而身祸皆时命使然非先生算之有得失也批岭西道立营防守呈据佥事李香呈称僱募打手立营防守缘繇看得所议旣得其要略但屯兵固不可分而合兵又不宜顿必须该道及綂兵官时将屯聚之兵督率于贼盗出没要害往来巡视操演因而或修复营堡或开通道路或戒饬反侧寨或抚安凋弊民村巡行惯熟远近不疑择其长恶不悛者间行鵰勦惩一戒百如农夫之植禾必逐渐而耕耨如园丁之去草必以次而芟除庻屯聚之兵无坐食之患而有日新之功矣仰备行各官查照施行先生运用之妙全在一事而获数事之利且事成而人情不骇人力不劳如落童子之齿以渐而去如今人征勦只征勦修堡只修堡开路民开路抚安只抚安那得济事调发土兵照得各州土兵征调频数本非良法非但耗费竭财抑且顿兵剉锐必须各州轮年调发一以省供馈之费一以节各兵之劳庻几土人稍有休息之期而官府亦获精锐之用已经行仰该司遵照备行南丹州官族莫振亨卽就拣选勇敢精锐目兵三千名躬亲綂领照依尅定日期前赴广西省城听调杀贼果能输忠报効立有奇功卽与具奏准袭该州官职自今八月初一日爲始至下年八月初一日止却调东兰州土兵依期更替自今各州目兵军门断不轻易调发致令奔疲劳苦亦决不姑息隐忍纵令骄惰玩弛但有稽抗迟悞违犯节制轻则量行罚治重则拏究革去冠带又重则贬级削地又重则举兵诛讨断不虚言通行各土官兵目知悉俱仰改心易虑毋蹈前非自贻后悔去后今据所呈爲照本院军令旣出难再轻改失信下人但本官呈称鵰勦缺兵固亦一时权宜况称原系本州先年自愿报効不在秋调之数亦合姑从所请暂准取调爲此牌仰本官卽便会同鎭守太监傅伦行仰该州土官韦虎林照数精选目兵前赴省城听各官调遣勦贼待三两月间事毕随卽撤放囘州遵照军门批行事理依期更班听调不许乆畱失信其所呈鵰勦事宜悉听㑹同三司掌印守巡兵备等官依拟施行事完之日通将获过功次用过钱粮数目开报查考俱毋违错仍行总鎭总兵鎭巡等衙门知会惟依期调发则劳逸均而土人自服㴱得柔远之道禁革轻委职官据广东布政司呈叅广州左等四衞掌印指挥王冕海信杜隆冯凝千戸陆宗等百戸刘恺等不修职业委弃城池远出经旬肆无忌惮应合叅问叅看擅离职役律有明条今各处军衞有司官往往辄因私事弃职远出或因上司经繇过爲趋謟越境送迎往囘动经旬月上下相安恬不爲异仰布政司通行禁革究治今后不系紧急军机重务其余问候申请等项虽亦公事势有轻缓者止役吏胥差使不许轻委职官非但廪给夫马骚扰道途劳费不少抑且城池库狱一有亏失贻累匪轻各该衞门首领官今后俱要置立文簿凡遇掌印佐贰及带俸等官公事出入俱要开记月日因某事到某处送迎或承何衞门到某处差委某年月日囘任岁终缴报本院以凭查究大抵天下之不治皆繇有司之失职而有司之失职非独小官下吏偷惰苟安侥倖度日亦繇上司之人不遵国宪不恤民事不以地方爲念不以职业经心旣无身率之敎又无警戒之行是以荡弛日甚亦宜分受其责可矣仰布政司备行各该守廵各兵备守备及府州县衞所等大小衙门仰各查照施行该衞掌印等官姑记未究其陆宗刘恺遵照本院钦奉勑谕事先行提究以警其将来此缴差遣职官俱繇在地方者逢迎太过看官之得失太重不惜废公事以狥之虽屡禁之而不能止也故人息奔竞之心自官安其职而事治处置平复地方以图乆安疏臣闻傅说之吿高宗曰明王奉若天道建邦设都树后王君公承以大夫师长不惟逸豫惟以乱民今天下郡县之设乃有大小繁简之别中土边方之殊流官土袭之不同者岂故爲是多端哉葢亦因其广谷大川风土之异气人生其间刚柔缓急之异禀服食器用好恶习尚之异类是以顺其情不违其俗循其故不易其宜要在使人各得其所固亦惟以乱民而已矣臣以迂庸缪膺重命勘处兵事于玆土节该钦奉勑谕谓可抚则抚当勦卽勦是陛下之心惟在于除患安民未尝有所意必也又节该钦奉勑谕谓贼平之后公同议处应设土官流官何者经乆利便是陛下之心惟在于安民息乱未尝有所意必也始者思田梗化旣举兵而加诛矣因其悔罪来投遂复宥而释之固亦莫非仰体陛下不嗜杀人之心惓惓忧悯赤子之无辜也然而今之议者或以爲流官之设中土之制也巳设流官而复去之则嫌于失中土之制土官之设蛮夷之俗也巳去土官而复设之则嫌于从蛮夷之俗二者将不能逃于物议其何以能建事而底绩乎是皆不然夫流官设而夷民服何苦而不设流官乎夫惟流官一设而夷民因以骚乱仁人君子亦安忍宁使斯民之骚乱而必于流官之设者土官去而夷民服何苦而必土官乎夫惟土官一去而夷民因以背叛仁人君子亦安忍宁使斯民之背叛而必于土官之去者是皆虞目前之毁誉避日后之形迹苟爲周身之虑而不爲国家思久长之图者也其亦安能仰窥陛下如天之仁固平平荡荡无偏无党惟以乱民爲心乎臣于思恩田州平复之后卽巳仰遵圣谕公同总鎭鎭巡副叅三司等官太监张赐御史石金等议应设流官土官何者经乆利便不得苟有嫌疑避忌而心有不尽谋有不忠乃皆以爲宜仍土官以顺其情分土目以散其党设流官以制其势葢蛮夷之性譬犹禽兽麋鹿必欲制以中土之郡县而绳之以流官之法是羣麋鹿于堂室之中而欲其驯扰帖服终必触樽俎翻几席狂跳而骇掷矣故必放之闲旷之区以顺适其犷野之性今所以仍土官之旧者是顺适其犷野之性也然一惟土官之爲而不思有以散其党与制其猖獗是纵麋鹿于田野之中而无有乎墙墉之限豮牙童梏之道终必长奔直窜而无以维絷之矣今所以分立土目者是墙墉之限豮牙童梏之道也然分立土目而终无连属纲维于其间是畜麋鹿于苑囿而无守视之人以时守其墙墉禁其羣触终将踰垣远逝而不知践禾稼决藩篱而莫之省矣今所以特设流官者是守视苑囿之人也议旣佥同臣犹以爲土夷之心未必尽得而穷山僻壤或有隐情也则亦安能保其必行乎则又备历田州思恩之境按行其村落而经理其城堡因而以其所以处之之道询诸其目长率皆以爲善又以询诸其父老子弟又皆以爲善又以询诸其顽钝无耻厮役下贱之徒则又亦皆以爲善然后信其可以乆行而庻或幸免于他日之戮也矣夫然后敢具本以请亦恃圣明在上洞见万里而无微不烛故臣得以信其愚忠不复有所顾忌然犹反覆其辞而更互其说者非敢有虞于陛下不能亮臣之愚良以今之士人率多执巳见而倡臆说亦足以摇衆心而偾成事故臣不避颊舌之腾者亦欲因是以晓之也烦渎圣听臣不胜战慄惶惧之至缘系处置平复地方以图乆安长治事理未敢擅便爲此开坐具本请旨计开赴诉因其岁时伏腊之请庆贺叅谒之来而宣其间隔之情通其上下之义矜其不能敎其不逮寓警戒于温恤之中消强于涵濡之内使之日驯月习忽不自知其爲善良之归葢含洪坦易以顺其俗而委曲调停以制其乱此今日知府之设所以异于昔日之流官而爲乆安长治之䇿也臣等看得田州故地寛衍平旷堪以建设流官衙门但其冲射凶恶居民弗宁今拟因其城垣略加改创修理备立应设衙门地僻事简官不必备环府之田二甲皆以属之府官府官旣无民事案牍之扰终岁可以专力于农爲之辟其荒芜备其旱通其沟洫丁力不足则听其募人耕种官给牛具种子岁收其八三分之一以廪官吏而其余以食佃人城之内外渐置佃人庐舍而岁益增募招徕以充实之田州旧有商课仍许设于河下薄取其税以资祭祀宾旅柴薪马夫之给凡流官之所须者一不以及于土夷如此则虽草创之地而三四年后亦可以渐爲富庻之乡若其经营之始则且须仰给于南宁府库逮其城郭府治完备事体犬定然后总会其土夷之所轮公田之所入商税之所积每岁若干而官吏之所需者每岁若干斟酌通融立爲经乆之计又必上司之制用者务从寛假无太苛削官吏其土者得以优𥙿展布无局促牵制之繁此又体悉远臣绥柔荒服之道也至于思恩旧巳设有流官但因开图立里绳以郡县之法是以其民遂乱今宜照旧仍设流官知府听其土目各以土俗自治而其连属制御之道悉如臣等前之所议庻可经乆无患均乞圣明裁处一仍立土官知州以顺土夷之情臣等议得岑氏世有田州其繋恋之私恩久结于人心今岑勐虽之功勐之暴虐骚纵罪虽可戮而往岁姚源之役近年刘召之勦亦皆间关奔走勤劳在人各夷吿称官兵未进之先勐尚遣人奉表朝贺贡献又遣人赍本赴京控诉官兵将进之时勐遂率衆远遯未尝敢有抗拒以此言之其无反叛之谋踪迹颇明今欲仍设土官以顺各夷之情而若非岑氏之后彼亦终有未服故今日土官之立必须岑氏子孙而后可臣等看得田州府城之外西北一隅地形平坦堪以居民议以其地降爲田州而于旧属四十八甲之内割其八甲以属之听以其土俗自治立岑勐之子一人始授以署州事吏目三年之后地方宁靖効有勤劳则授以判官六年之后地方宁靖効有勤劳则授以爲同知九年之后地方宁靖効有勤劳则授以爲知州使承岑氏之祀而隶之流官知府其制御之道则悉如臣等前之所议如此则朝廷于讨勐之罪记勐之劳追录其先世之忠俯顺其下民之望者兼得之矣昔文武之政罪人不孥兴灭继绝而天下之民归心远近蛮夷见朝廷之所以处岑氏者若此莫不曰勐肆其恶而举兵加诛法之正也明其非叛而不及其孥仁之至也录其先忠而不绝其祀德之厚也不利其土而复与其民义之尽也矜其冥顽而曲加生全恩之极也卽此一举而四方之土官莫不畏威怀德心悦诚服信义昭布而蛮夷自此大定矣此今日知州之设所以异于昔日之土官而爲乆安长治之策也臣等又看得岑勐之子存者二人其长者爲岑邦佐其幼者爲岑邦相邦佐自幼出继武靖州爲知州前者徒以诛勐之故有司奏请安置于漳州然彼实无可革之罪今日田州之立无有宜于邦佐者但武靖当徭贼之冲而邦佐素得其民心其才足能制御迩者武靖之民以盗贼焻炽州民无主之故往往来吿愿得复还邦佐爲知州以保障地方臣等方欲爲之上请如欲更一人诸夷未必肻服莫若仍以邦佐归之武靖而立邦相于田州用其强立有能者于折冲捍御之所而存其幼弱未立者于安守宗祀之区庻爲两得其宜至于思恩则岑濬之后巳绝自不必复有土官之设矣均乞圣明裁处一分设土官巡简以散各夷之党臣等议得土官知州旣立若仍以各土目之兵尽属于知州则其势并力衆骄恣易生数年之后必有报雠复怨呑弱暴寡之事则土官之患犹如故也且土目旣属于土官而操其生杀予夺之权则彼但惟土官之是从宁复知有流官知府者则流官知府虽欲行其控御节制之道施其绥怀抚恤之仁亦无因而与各土目者相接矣故臣等议以旧属八甲割以立州之外其余四十甲者每三甲或二甲立以爲一巡简司而属之流官知府毎司立土巡简一员以土目之素爲衆所信服者爲之而听其各以土俗自治其始授以署巡简司事土目三年之后而地方宁靖効有勤劳则授以冠带六年之后而地方宁靖効有勤劳则授以爲土巡简其粮税之入则径纳于流官知府而不必转输于州之土官以省其费其军马之出亦径调于流官知府而不必转发于州之土官以重其劳其官职土地各得以传诸子孙则人人知自爱惜而不敢轻犯法其袭授予夺皆必经繇于知府则人人知所依附而不敢輙携贰势分难合息朋奸济虐之谋地小易制绝恃衆跋扈之患如此则土官旣无羽翼爪牙之助而不敢纵肆于爲恶土目各有土地人民之保而不敢党比以爲乱此今日巡简之设所以异于昔日之土目而爲乆安长治之䇿也至于思恩事体悉与田州无异亦宜割其目甲分立以爲土巡简司听其以土俗自治而属之流官知府其办纳兵粮与连属制御之道一如田州则流官之设旣不失朝廷之旧巡司之立又足以散土夷之党而土俗之治复可以顺远人之情一举而两得矣均乞圣明裁处一田州旣改流官亦宜更其命名初岑勐之将变忽有石自田州江心浮出倾卧岸侧其时民间有磨李世亨其知府亦巳选有一员陈能然至今尚未到任臣尝访询其故咸谓陈能原奉朝旨陞广西布政司右叅政管田州府事又赐之勑旨以重其权吏部奏有钦依令其先赴该司到任然后往莅田州该司左布政严纮谓其旣掌府事卽系属官不得于该司到任陈能遂竟还原籍至今亦不复来叅照严纮妄自尊大但知立上司之体势而輙敢慢视勑旨蔑废部移固巳㴱爲可罪陈能则褊狭使气徒欲申一巳之小愤而遂尔委朝命于草莱弃职任如敝屣使爲人臣者而欣然过望必且乐爲不倦爲益地方决知不少矣大抵田州之乱起于摉剔太甚今其归附皆岀诚心原非以兵力强取而得者故不必过爲振厉驾抑急其机防反足生变但与之休养生息略施控御其间可矣夫走狗逐兎而捕鼠以狸人之才器各有所宜也伏乞圣明采择一思恩府设立流官亦宜如田州之数其知府一员吴期英见在但巳屡有奔逃之辱难以复临其下然未有可去之罪且宜改用于他所姑使之自効可矣看得柳州府同知桂鏊督饷宾州思恩之人闻其行事颇知信向近以修复思恩府治委之经理其所谋猷虽未见有大过于人然皆平实详审不爲浮饰似于思恩之人爲宜苟未能灼知超然卓异之才举而用之以一新政化则得如鏊者器而使之姑且修弊补罅休劳息困以与乆疲之民相安于无事当亦能有所济也乞勑吏部再加裁酌而改用之一田州各甲今拟分设爲九土巡简司其思恩各城头今拟分设爲九土巡简司各立土目之素爲衆所信服者管之其连属之制陞授之差俱巳备有前议但各甲城头旣已分析若无人管理复恐或生弊端臣等遵照敕谕便宜事理已先行牌仰各头目暂且各照分掌管办纳兵粮候奏请命下然后钦遵施行一田州凌时甲完冠砦陶甲腮水源坤官位甲旧朔勒甲兼州子半甲共四甲半拟立爲凌时土巡简司拟以土目龙寄管之缘龙寄先来投顺故分甲比衆独多一田州砦马甲略罗博温甲共三甲拟立爲砦马土巡简司拟以土目卢苏管之一田州大田子甲那带甲锦养甲共三甲拟立爲大田土巡简司拟以土目黄富管之一田州万洞甲周甲共二甲拟立爲万洞土巡简司拟以土目陆豹管之一田州阳院右邓甲控讲水册槐竝畔甲共二甲拟立爲阳院土巡简司拟以土目林盛管之一田州砦桑甲义宁江那半甲共一甲半拟立爲砦桑土巡简司拟以土目戴德管之一田州思幼东平夫棒甲尽甲子半甲共一甲半拟立爲思幼土巡简司拟以土目杨赵管之一田州侯周怕丰甲一甲拟立爲侯周土巡简司拟以土目戴庆管之一思恩兴隆七城头兼都阳十城头拟立爲土巡简司拟以土目韦贵管之缘韦贵先来向官故授地比衆独多一思恩白山七城头兼丹良十城头拟立爲白山土巡简司拟以土目王受管之一思恩定罗十二城头拟立爲定罗土巡简司拟以土目徐五管之一思恩安定六城头拟立爲安定土巡简司拟以土目潘良管之一思恩古零通感那学下半四堡四城头拟立爲古零土巡简司拟以土目覃益管之一思恩旧城十一城头拟立旧城土巡简司拟以土目黄石管之一思恩那马十六城头拟立爲那马土巡简司拟以土目苏关管之一思恩下旺一城头拟立爲下旺土巡简司拟以土目韦文明管之一思恩都阳中团一城头拟立爲都阳土巡简司者臣等又以爲不然方其率衆爲乱则苏受者固所谓罪之魁矣及其率衆来降则苏受者又所谓功之首地况二府目民又皆素服二人今若立各土目而二人不与非但二人者未能帖然于衆目之下衆目固亦未敢安然而处其上非所以爲定乱争息之道也故臣等仍议以卢苏王受爲衆目之首庻几事体稳帖而人心允服矣一田州思恩各官目人等见监家属男妇初拟解京今各目人等旣巳投顺则其家属男妇相应给还领养均乞圣明裁允一田州新服用夏变夷宜有学校但疮痍逃窜之余尚无受廛之民焉有入学之士况斋膳廪饩俱无所出卽欲建学亦爲徒劳然风化之原终不可缓臣等议欲于附近府州县学教官之内令提学官选委一员暂领田州学事听各学生徒之愿改田州府学及各处儒生之愿来田州附籍入学者皆令寄名其间所委敎官时至其地相与讲肄游息或于民间兴起孝弟或倡远近举行乡约随事开引渐爲之敎俟休养生息一二年后流移尽归商旅凑集民居已觉旣庻财力渐有可爲则如学校及阴阳医学之类典制之所宜备者皆听该府官以次举行上请然后爲之设官定制如此则施爲有渐而民不知扰似亦招来填实之道鼓舞作新之机也均乞圣明裁处一思田去梧州水陆一月之程军门隔远难于控驭调度兼之府治虽立而规制未成流官虽设而职守未定且疮痍未复人心忧惶须得重臣抚理臣等巳经具题乞将右布政林富量陞宪职存畱旧任副总兵张祐使之更迭往来于二府地方绥缉经理仍乞赐以便宜勑书将南宁宾州等府衞州县及东兰南丹泗城那地都康向武等土官衙门俱听林富等节制臣等所议地方经乆事宜候奏请命下之日悉以委之林富等使之钦遵以次施行庻几事无隳堕而功可责成矣细览此疏粤西土官所以至今帖然者繇先生经制之尽善也阳明先生经济集卷六终临海后学王立凖较阳明先生集要阳明先生集要经济编卷第七阳明先生集要经济编卷七同邑后学施邦曜重编江右后学曾樱叅订议处江古诸处贼节据各道哨守官兵呈报照得广西府江古田洛容诸处贼日来势益昌炽皆繇近年以来大征之举旣爲虚文而鵰勦又复绝响是以爲彼所窥肆无忌惮今思田事体渐就平息湖兵西归有日正可相机行事爲此牌行左布政严纮密切会同叅政龙诰按察使钱宏副使李如圭翁素将各稔恶贼巢务访的确密拘知因郷道备询我兵所繇道路险夷远近及各贼巢所在议谋旣定卽可迎约湖兵决机行事要在声东击西后发先至但诛其罪大恶极者一处两处其余且可悉行寛抚容令改恶从善务在去暴除残惩一戒百不必广捕多杀致令玉石无分惊疑远迩后难行事若其事势连络广远关系重大亦且不宜轻动本院尚驻南宁彼中事机势难遥度谅各官平日素有深谋沈勇秉义奋功一切机宜自能周悉近报刬平之获已见用心之勤尚须后効一并奉请凡有申禀密切封来行南韶二府招集民兵牌牌仰韶州南雄府当该官吏卽于该府地方及所属各县不拘机兵打手各色人内访求武艺骁勇胆力之士超羣出衆以一当百者毎府三名或四名毎县二名或三名无者于别县通融取补务要年齿少壮三十岁以下者每月给与工食八钱就于机快工食内顶贴仍与办衣装器械各名备开年貌亲族邻里限一月之内送赴军门应用毋得迟违武艺骁勇胆力超羣之士所谓千夫百夫之长也必得此軰数人后各兵有所领䄂气不鼓而自壮若舍此而求兵之强不可得矣批岭西道议处兵屯事宜呈据佥事李香呈看得财匮于兵冗力分于备多此是近日大弊相应议处所呈打手且不必添募仰将该道屯哨分布打手通行查出大约共有若干再加精选去其劣弱大约共得骁勇若干及查某处屯堡可裁某处关隘可革大约共用打手若干某哨堪备操演分聚开阖若何而力不分若何而财不费若何而免于屯兵坐食若何而可以运谋出奇该道会同分守道通融斟酌务求简易可乆之道呈来施行国家物力耗于无处不备无处不防然究竟像人涂马无一备无一防也故备御之法惟简易乃可长乆第欲图简易长乆之䇿必能办之才假便宜之权后可否则欲办而不能或能办而攻击之者衆减兵止爲祸阶耳行领兵官勦牛肠六寺磨刀等寨贼牌行左叅将署都指挥佥事张经㑹同该道守巡守备官及湖广督兵佥事汪溱都指挥谢珮督兵永顺宣慰彭明辅綂兵进勦牛肠诸贼云云及监督保靖宣慰彭九霄綂兵进勦六寺磨刀等寨诸贼云云未至信地三日之前停军中途候约叅将张经与同守巡各官集议先将进兵道路之险易远近各巢贼徒之多寡强弱及所过良民村分之经繇往复面同各乡导人等逐一备细讲究明白务要彼此习熟通晓若出一人然后尅定日时偃旗息皷寂若无人密至信地乗夜速发务使迅雷不及掩耳将各稔恶贼魁尽数擒勦以除民害以靖地方除临阵斩获外其余脇从老弱一切皆可宥免今玆之举惟定乱安民爲事不以多获首级爲功各官务要仰体朝廷忧悯困穷之心俯念地方乆罹荼毒之苦禁约军民人等所过良民村分毋得侵扰一草一木有违令者卽以军法斩首不知山林险阻沮泽之形者不能行军不用乡导者不能得地利此行军者不易之法然必文武各官同心恊力方克有济否则忌功害成讲亦无行左江道勦抚仙台白竹诸猺照得白竹古陶罗凤仙台花相石马等巢诸贼皆稔恶多年在所必诛巳经牌仰各官督兵进勦近据叅将张经续禀仙台花相石马等一月之前皆各出投抚愿给告示从此不敢爲恶看得各投抚诚伪虽未可料但旣许其改恶若复进兵袭勦未免亏失信义无以心服蛮夷亦合暂且寛宥容其舍旧图新其白竹古陶罗凤等贼负险桀骜略无忌惮仰左江道守巡守备等官叅议汪必东佥事吴天挺叅将张经㑹同湖广佥事汪溱都指挥谢珮督同各宣慰等官俟牛肠等处事完之日卽便移兵进勦白竹古陶罹凤诸贼其领哨官员及引路向导人等俱听叅将张经督同指挥周胤宗等分俵停当照例逐一讲明然后分投速进纵使诸贼先以闻风逃避亦要严兵㴱入捣其巢穴以宣明本院声罪致讨之义一勦不获至于再再勦不获至于三至四至五至殄绝祸根乃巳但不得滥及巳招贼巢亏失信义经过良善村分尤要严禁官土军兵不得侵犯一草一木有犯令者卽以军法斩首征勦稔恶贼疏据畱抚田州思恩等处地方广西布政司右布政林富原任副总兵都指挥同知张祐等㑹呈前事开称田州思恩平复居民悉巳各安生理土夷亦皆各事农耕地方实巳万幸但惟八寨贼积年千百成徒流劫州县乡村杀害良民虏掠子女生口财物岁无虚月月无虚旬民遭荼毒冤苦屡经奏吿乞要分兵勦灭者已不知几百十番爲因地方多事若要进兵未免重爲民困是以官府隐忍抚谕冀其悔罪改过而彼乃悍然不顾愈加兇横出劫益频葢缘此贼有衆数万盘据山谷凭恃险阻南通交阯等夷西接云贵诸蛮东北与断藤牛肠仙台花相风门佛子及柳庆府江古田诸处贼囘旋连络延袤周遭二千余里东掠西窜南摽北突近因思田扰攘各贼乗机出攻州县乡村远近相煽几爲地方大变仰赖朝廷威令传播苟幸未动缘此贼之与居民势不两立若贼不除则居民决无安生之理乞要乗此军威速加征勦庻不贻患地方缘繇呈乞照详施行等因据此行间随据左江道守巡守备等官左叅议汪必东佥事吴天挺叅将张经等㑹呈爲请兵征勦积年穷兇极恶贼以除民患事开称断藤崃牛肠六寺磨刀等处贼上连八寨诸蛮下通白竹古陶罗凤仙台花相风门佛子等峒各贼累年攻劫郡县乡村杀人放火掳掠子女财畜民遭荼毒逃窜死亾抛弃田业居民日少村落日空延袤千百里内皆已变爲盗贼之区各处被害军民累奏请兵诛勦爲因地方多事兵力不敷官府隐忍招抚期暂少息而各贼愈肆猖獗近因思田用兵遂与八寨及白竹古陶罗凤等贼乗势朋比连结杀虏枪劫月无虚旬扇惑摇动将成大变仰赖神武传播幸未举发近幸思田之诸夷感慕圣化悉已自缚归降远近向服各山獞亦皆出来投抚请给吿示愿求自新从此不敢爲恶虽其诚伪未可逆料然皆尚有畏惧之心独此断藤各巢逆贼自知罪在不赦恃险如故截路劫村略无忌惮若不乗此军威进兵勦灭将来祸患焉有纪极缘繇会案呈详到臣照得臣近因思田之役奉命前来驻军南宁府地方与八寨贼相去六日之程朝廷德威宣布虽外国远夷皆知震慑向慕输情纳疑而此贼独敢拥衆千百四出劫掠武缘等处乡村杀人放火略无忌惮此臣所亲知卽此焻炽桀骜平时抑又可知及照牛肠六寺磨刀古竹古陶罗凤仙台花相风门佛子等巢稔恶各贼自弘治正德以来至于今日二三十年之间节该桂平等县被害人戸李子太等前后控奏乞行勦除民害不下数十余次皆有部咨行令勘议计勦若不及今讨伐其爲地方之患终无底极诚有如各官所呈者况臣驻札南宁小民纷然诉吿请兵急救荼毒皆谓朝不谋夕各贼之恶委巳数穷贯满神怒人怨难复逋诛卽欲㑹案奏请俟命下之日行事切恐声迹昭彰反致冲突奔窜则虽调十数万之衆以一二年爲期亦未易平荡了事照得臣节该钦奉勑谕但遇贼宼生发卽便相机可抚则抚可捕则捕钦此钦遵爲照思田变乱之时该前都御史等官姚镆等奏调湖广永保二司土兵前来南宁等处听用近幸地方悉巳平靖各兵正在班师放囘之际归途所经正与各贼巢穴相去不远况思田二府新附上目卢苏王受等感激朝廷生全之恩屡乞杀贼报効俱各遵奉敕谕事理除一面量调官军协同前项各兵行委左江道守巡叅将等官监綂永保二司宜慰官男领各头目土兵人等分道进勦牛肠六寺仙台花相等贼并行畱抚思田布政及右江分巡兵备守备等官监綂思田土目兵夫分道进勦八寨等贼所获功次俱仰该道分巡兵备官收解纪功御史纪验造册奏报及行总鎭太监张赐密切公同行事并密行鎭巡等官知㑹外缘系征勦积年稔恶贼以除民患以安地方事理爲此具本题知因放囘之湖兵及报効之士目以平方千里之叛宼二三十年之征勦所未克者不烦一兵不费斗粮不惟军机妙用实繇忠诚爲国之心爲之也使他人处此请而后勦则必多费县官之金钱多涂百姓之肝脑而亦未必能成功矣绥柔流贼据左江道叅议等官汪必东等呈称古陶白竹石马等贼近虽诛勦然尚有流出府江诸处者诚恐日后爲患乞调归顺土官岑瓛兵一千名万承龙英共五百名或韦贵兵一千名住札平南桂平冲要地方及该府知府程云鹏等亦申量畱湖兵及调武靖州狼兵防守等因始观论议似亦区画经乆之图徐考成功终亦支吾目前之计葢用兵之法伐谋爲先处夷之道攻心爲上今各征勦之后有司卽宜诚心抚恤以安其心若不服其心而徒欲乆畱湖兵多调狼卒凭借兵力以威劫把持谓爲可乆之计则亦末矣殊不知远来客兵怨愤不肻爲用一也供馈之需稍不满意求索訾詈将无抵极二也就居民间骚扰浊乱易生雠隙三也困顿日乆资财耗竭适以自弊四也欲借此以衞民而反爲民增一苦欲借此防贼而反爲吾招一宼各官之意岂不虞各贼乘间突出故欲振扬兵威以苟幸目前之无事抑亦不睹其害矣前岁湖兵之调旣巳大拂其情乃今复欲畱之其可行乎夫刑赏之用当而后善有所劝恶有所惩劝惩之道明而后政得其安今稔恶各举兵征勦刑既加于有罪矣然破败奔窜之余卽欲招抚彼亦未必能信必须先从其傍良善各巢加厚抚恤使爲善者益知所劝而不肻与之相连相比则党恶自孤而其势自定使良善各巢传道引谕使各贼咸有囘心向化之机然后吾之招抚可得而行而凡绥怀御制之道可以次而举矣夫柔远人而抚夷狄谓之柔与抚者岂专恃兵甲之盛威力之强而巳乎古之人能以天地万物爲一体故能通天下之志凡举大事必顺其情而使之因其势而导之乗其机而动之及其时而兴之是以爲之但见其易而成之不见其难此天下之民所以阴受其庇而莫知其功之所自也今皆反之岂所见若是其相远乎亦繇无忠诚恻怛之心以爱其民不肻身任地方利害爲乆远之图凡所施爲不本于精神心术而惟事补辏掇拾支吾粉饰于其外以苟幸吾身之无事此葢今时之通弊也合就通行计处仰抄案囘道卽行知府程云鹏公同指挥周胤宗及各县知县等官亲至巳破贼巢各隣近良善村寨以次加厚抚恤给以吿示犒以鱼盐待以诚信敷以德恩喻以朝廷所以诛勦各贼者爲其稔恶不悛若尔等良善守分村寨我官府何尝轻动尔等一草一木尔等各宜益坚向善之心毋爲彼所扇惑摇动从而爲之推选衆所信服立爲酋长以连属之优其礼待厚其犒赏以渐绥来调习使之日益亲附又喻以稔恶各贼彼若不改一征不巳至于再再征不巳至于三至于四五至于六七必使灭绝而后已此后官府若行勦除尔等但要安心乐业无有惊疑若各贼果能改恶迁善实心向化今日来投今日卽待以良善卽开以自新之路决不追旣往之恶尔等卽可以此意传吿开喻之我官府亦未尝有必欲杀彼之心若彼贼果有相引来投者亦就实心抚安招求之量给盐米爲之经纪生业亦就爲之选立酋长使有綂率勿令涣散一面淸查侵占田土开立里甲以息日后之争禁约良民毋使乗机报复以激其变如农夫之植嘉禾而去莨莠㴱耕易耨芸菑灌漑专一心事勤诚无惰必有秋获夫善者益知所劝则助恶者日衰恶者益知所惩则向善者益衆此抚柔之道而非专有恃于甲兵者也至于本院近行十家牌谕诚亦弭盗安民之良法而今之有司槪以虚文抵塞莫肻实心推求举行虽已造册缴报而尚不知其间所属何意所处地方该道仍要用心督责整理诚使此法一行则不待调发而处处皆兵不待屯聚而家家皆兵不待蓄养而人人皆兵无餽运之劳而粮饷足无关隘之设而守御固习之愈乆而法愈精行之弥广而功弥大其前项区处摘调之兵有虚名而无实用可张皇于暂时而不可施行于永乆者劳逸烦简相去远矣惟有据该府议欲散撤雇倩机快等项调取武靖州土兵使之就近防守一节区画颇当然以三千之衆而常在一处屯顿坐食亦未得宜必须分作六班每五百名爲一班每两个月日而更一次若有鵰勦等项然后通行起调然必须于城市别立营房毋使与民杂处然后可免于骚扰嫌隙葢以十家牌门之兵而爲守土安民之本以武靖起调之兵而备追捕勦截之用此亦经权交济相须之意合就准行仰该道仍将行粮等项再议停当备行该州土目人等遵照奉行自今以后免其秋调各处哨守等役专在浔州地方听凭守备叅将调用凡遇紧急调取卽要星驰赴信地不得迟违时刻守巡各官仍要时加戒谕抚辑毋令日乆玩弛又成虚应故事本院疎才多病精力不足不能躬亲细务独其忧患地方欲爲建立乆安长治一念眞切自不能巳是以不觉其言之叨叨各官务体此意毋厌其多言而必务爲抽绎毋谓其迂远而必再与精思务竭其忠诚务行其切实同心协德共济时艰通行总鎭总兵鎭巡等衙门知㑹仍行三司各道守巡守备等官事有相类者悉以此意推而行之发去鱼盐或有不足再行计处定夺先生之意只欲寓兵于保甲而不欲其调兵之烦养兵之费眞是远猷边方缺官荐才赞理疏迩者思恩田州之变诸夷感慕圣化悔罪求生巳蒙浩荡之仁宥纳而抚全之地方亦旣宁定矣但凋弊之余必须得人以时绥缉况两府设立流官衙门及修筑城池营堡等项百务竝举若无专官夙夜经理催督则事无綂纪功难责成已经臣等具题乞将右布政林富等陞职畱抚随蒙将林富陞任去讫又经臣等仍乞推选相应官员替任俱未奉明旨臣看得今岁例当朝觐各该掌印官员不乆皆将赴京而广西布按二司等官适多迁转去任者右布政林富陞郧阳副都御史叅政黄芳陞江西布政副使李如圭陞陜西按察使叅政龙诰叅议汪必东佥事吴天挺等督押湖兵出境往复之间卽须半年叅议邹輗佥事申惠皆赍捧表笺进京其余虽有一二新除官员皆未到任止存左布政严纮按察使钱宏各掌司印佥事张邦信分巡桂林李杰分巡苍梧而臣在南宁思田等处舆疾往来调度再无一官随从赞理者近日止有兵备副使翁素来管右江道事缘其才性乃慈祥恺悌之人用之中土分理司事足爲循良而置之边方瘴多事之乡则其禀质稍弱不耐崎险易生疾病似于风土亦非所宜臣看得爲民副使陈槐平生奋志忠节才旣有爲而又能不避艰险致仕知府朱衮年力壮健才识通敏去任副使施儒学明气充忠信果断闲住副使杨必进晓练军务识达事机此四人者皆堪右江兵备之任施儒旧爲兵备于潮惠杨必进旧爲兵备于府江皆尝着有成绩两地夷民至今思念不忘若于四人之中选用其一其于地方之事必有所济及照田州新附之地知府陈能尚未到任该臣看得化州知州林寛旧在江西知其才能足充任使巳经具奏行委见在该府管事但其禀质乃亦不禁炎瘴于风土非宜莅事以来终月卧病呻吟牀席躯命且不能保又何能经理地方之事乎臣又访得潮州府推官李乔木者才力足以有爲而又熟知土俗夷情服于水土但系梧州籍贯稍有乡里之嫌臣看得广西军衞有司衙门所属官员及各学敎职亦皆多用本省士人今田州虽设流官知府而其所属乃皆土夷自无郷里之嫌可避亦与各敎职无异者乞勑吏部改用林寛于别地俯採臣议将李乔木改陞田州同知庻可使之乆于其任以责成功则地方之幸臣之幸也臣惟任贤图治得人实难其在边夷经域反覆多事之地则其难尤甚何者反覆边夷之地非得忠实勇果通达坦易之才固未易以定其乱有其才矣使不谙其土俗而悉其情性或过刚使气率意径行则亦未易以得其心得其心矣使不耐其水土而多生疾病亦不能以乆居于其地以收积累之効而成可底之绩故用人于边方必兼是三者而后可卽如右江一兵备此臣之所最切心者臣窃爲吏部私计其人终夜不寝而思之竟未见有快心如意者葢兼是三者而求之也如前所举四人者固皆可用之才今乃皆爲时例所拘弃置不用而更劳心远索则亦过矣臣近于南宁思田诸处因无可用之才调取其发身科第以迁谪而至者三四人其志向才识果自不羣足可任用但到未旬日而輙以患病吿归皆相继狼狈扶携而去矣不得已就其见在者而使之则皆庸劣陋下素不可齿于士类者然无可奈何则略其全体之恶而用其一肢之能旣其终事所就不能以尺寸而破坏则寻丈矣用是观之亦何怪乎斯土之民愈困乱愈积而祸日以深也哉是固相沿积习之弊不及今一洗而改革之边患未见其能有瘳也夫今之以朝觐考察而去者固多贪暴不才之人矣其间乃有虽无过人之才而亦无显着之恶尚在可用不可用之间者皆未暇论至其平生磊落自负卓然思有所建立而其学识才能果足以有爲者乃爲一时爱憎毁誉之所乱亦遂忞然就抑而去斯固天下之所共爲不平公论弭彰者孰得而终掩之陛下何不使在位大臣一时各举十余人之可用者陛下合而考之若一人举之而九人不举未可也三人举之而七人不举巳在所察矣五人举之而五人不举其察又宜详矣或七人八人举之而一二人不举则其人之可用亦断在不疑者矣若此者亦在朝觐二次三次之后或七年或十年而后一举夫身退十年之后则是非已明公论已定虽有党比自不能容今边方绝域无可用之人至取其庸劣陋下者而使之以滋益地方之苦弊其豪杰可用之才乃爲时例所拘弃置而不用夫所谓时例者固朝廷爲之也可拘而拘不可拘而不拘无不可者陛下何忍一方之祸患日㴱月积乃惜破例而用一人以救之乎夫考察而去者果皆贪恶庸陋之徒则固营营苟苟无时而不侥倖以求进若磊落自负有过人之见者则虽屈抑而退自放于山水田野之间亦足以自乐今若用之于边夷困弊之地殆亦未必其所欲但爲朝廷爱惜人才则当此宵旰侧席遑遑求贤之日而使有用之才废弃终身乃不得已至取其庸劣陋下者而用之以益民困岂不大可惜乎臣因地方缺人心切其事不觉其言之烦渎伏望陛下恕其愚妄下臣议于吏部採择而去取之臣不胜渎冒恐惧之至议论可爲庙堂用人大典经乆不易之规非直爲边方一隅计也征勦八寨断藤崃碑据畱抚田州思恩地方右布政使林富副总兵张祐呈称田州思恩平复居民悉巳安业土夷亦皆各事农耕地方实已万幸惟八寨贼云云除差官舍赍捧令旗令牌分投督押土兵本院亲至宾州相机调度面授方略外爲此牌仰右布政司林富副总兵张祐卽便率领官军督发土目卢苏王受等兵从公尧思恩取路进勦后开寨分务要声言各贼累年杀害良民攻劫州县乡村之罪歼厥渠魁及其党与罪恶显着者明正天讨以绝祸根除临阵擒斩外其余脇从老弱一切皆可免宥今玆举惟以定乱安民爲事不以黩武多获爲功各官务要仰体朝廷忧悯困穷之心俯念地遭屠戮之苦督各官兵目兵人等先除民患以靖地方仍禁兵马所过乡村毋得侵扰民间一草一木有犯令者仰卽遵钦奉勑谕事理当卽处以军法俱毋有违节制方略自取罪戾行叅将沈希仪守八寨牌爲照八寨巢穴及断藤崃等贼素与柳庆地方獞村寨连络交通诚恐乗机奔突爲牌仰叅将沈希仪卽便督率官兵人等于贼冲要路严加把截如遇奔突相机擒捕毋容逃遯仍要严禁下人惟在殄除眞正贼徒不得妄杀无辜及侵扰良善一草一木敢有违犯者卽照军法斩首示衆军中事宜牌内该载不尽者亦听本官径自酌量而行一面禀报戒谕土目案照先经行委副总兵张祐督率官土目兵人等进勦思恩八寨贼今据头目卢苏王受等禀报皆巳攻破各寨斩获贼级虽未日乆苦亦无多且又未见获有眞正首恶中间恐有容隐脱放情弊合行戒谕督促爲此牌仰本官上紧亲行督谕各头目及土兵人等俱要协力齐心竭忠报効务图勦灭以绝祸根庻可以表明各目尽忠图报之眞心若是少有纵容复畱遗孽亦是徒劳一塲不足爲功适足爲罪非惟不能仰报朝廷再生之恩其于本院所以勤勤恳恳不顾利害是非务要委曲成就尔等之意亦辜负矣牌至卽以此意勉谕各目各兵此举非独爲除地方之害亦爲尔等建子孙长乆之业尽此一番辛苦便可一劳永逸矣发去良民旗㮄可给则给可止则止一应事机俱仰相机而行其号色等项巳付思田报効人役径自带囘分俵亦宜知悉先生八寨之役竟用卢苏王受等效用之土兵乃所谓以夷攻夷者此番戒谕尤不可少行叅将沈希仪计勦八寨牌近因八寨贼稔恶巳经调发思田目兵攻破贼巢方在分投摉捕访得八寨后路潜通柳州又有一路与韦召假贼巢相通皆未委虚的合行密切查处爲此牌仰叅将沈希仪卽行密访若果有潜通贼路就仰本官从宜相机行事或从彼地掩袭韦召假贼巢就从彼巢径趋八寨后路或以迎候本院爲名径来宾州督调别项军兵就从八寨取道然须将勇兵精又得知因向导可以必胜本院亦无意必之心俱听本官相机行事量力可行卽行可止卽止牌至务在愼密毋令一人轻泄旣开示以出入道路又听令其相机进止偏禆旣有所禀承又不苦于束缚用能联禆卒爲一心往輙成功分调土官韦虎林进勦韦召蛮等贼巢除行守备叅将沈希仪相机行事及差南宁鎭抚朱钰赍捧令旗令牌前去督调外牌仰东兰州知州韦虎林挑选骁勇精兵三四千名亲自綂领就于该州附近三旺德合等取道密切进兵扑勦下岜中寨寻令东乡马拦南岭新村莫村落村等寨贼首韦召蛮召旷召假召召号召旺天腊公线仲言转周韦马覃广覃文祥等务要尽数擒斩以靖地方所获功次通行解赴军门以凭纪验给赏如遇叅将沈希仪巳到地方仍听节制行事若尚未到仰卽火速进勦不必等侯以致张扬泄漏失悞事机罪有所归牌行委官林应骢督谕土目看得田州思恩领兵头目卢苏王受等所领目兵皆系骁勇惯战之人今又各爲身家子孙之计自愿出力报効立功赎罪旣已攻破贼巢分屯其地则其摉捕溃散之贼当如探囊取物数日可尽今已半月有余尚未见有成功气势日见委靡此必军中收有贼巢妇女等项贪恋女色财物不肻割舍脱离奋勇杀贼苟且偷安遂致兵气日衰军威不振若诸贼闻此消息乗此懈怠掩袭不备我军必致挠败如此则是各目此举本欲立功而反败事本欲赎罪而反增罪非惟不能仰报朝廷之德抑且有损军门之威矣正名定罪后悔何及爲此牌仰原任戸部郞中今降徐闻县县丞林应骢赍执令旗令牌㑹同总兵监军等官公同署田州府事知州林寛身督领兵头目卢苏等阅视各营但有收得贼巢妇女财物者通行摉出俱各开纪名数别立老营一所选委老成头目另拨谨实小心兵夫昼夜管守将各贪恋女色财物不肻奋勇杀贼头目兵夫姑且免其罚治责令卽出摉山果能多有擒斩旬日之内功成班师仍将前项妇女财物照名给选亦不追究前罪若有贪恋女赃违犯军令仍前不肻効力者仰卽遵照军门号令当时斩首示衆断母姑息容忍致败三军大事葢前日之招抚专以慈爱恻怛爲念者乃是本院怜悯两府之民无罪而就死地乃是父母爱子之心惟恐一民不遂其生也至于今日用兵却须号令严明有功必赏有罪必戮者乃是本院欲安两府之民使之立功赎罪以定其身家而因以除去地方之患是乃师帅行军之道不如此不足以取胜而成功也差去旗牌官员务要星火催督毋事姑息若旬日之后再无成功本院亲临分地定先将监军督军等官明正军法其推奸避事不肻奋勇杀贼头目通行斩首决不虚言财色人之所爱何况土夷先生虽摉获女赃而不之罪又且待其成功而照名给还乃㴱得夷人之情而夷人之所以乐爲用命也牌委指挥赵璇畱勦余贼牌仰指挥赵璇前去督哨副总兵张祐处查审各寨稔恶贼曾否勦灭各兵见住何处闻巳岀屯三里仰就各营土兵目夫凡有疾病老弱者俱令在营将息调理其精壮骁勇目兵仍仰本官务要三四日或五六日督令入山巡勦一番出意外之奇以示不测之武须候各山果无潜遁之奸各巢巳无复归之贼俟军门牌至方许囘兵仍谕土目卢苏王受等以如此炎毒天气如此暑雨连绵各兵乆在山中辛勤劳苦本院非不惓惓忧念但一则欲爲尔等立功一则欲爲地方除害心虽不忍乆劳尔等而势有所不能已也尔等其务体本院之意再耐旬日之苦以成百年之功毋得欲速一时致贻后悔事完之日通至宾州本院亲行犒赏就领牌札仰各知悉此时虽云战胜然军中惫困不支者亦必有之先生休其困惫而选其精壮者所以虽摉山穷勦而无不掉之尾也牌行副总兵张佑摉勦余巢访得上林相近地方如渌茅等村皆系阳招阴叛与八寨诸贼里应外合积年流毒地方卽其罪恶尤有甚于八寨诸贼若不勦灭终遗祸根爲此今差指挥赵璇赍牌前去督哨副总兵张佑处计议仰卽密召领兵头目卢苏王受等令各挑选精兵一千或一千五百以摉巡八寨爲名当日乗夜速发分道夹勦后开各贼村分务要歼除党与荡平巢穴若是各贼奔窜大名㴱山各兵就可畱屯其地食其禾米六畜分兵探贼向往追捕本院先曾发有武缘乡兵分摉大名诸山遥计此时各贼正囘山下各村躲住及今往勦正合事机仰谕各目务要潜机速发不得迟畱隔宿必致透漏消息徒劳无功发兵进勦之后一面差人飞报计开緑茅通亲绿小批头罗煖其余各巢不能尽开须要量其罪恶大小可勦则勦可抚则抚相机而行用土目以平八寨旋及隣近各巢一举而扫荡殆尽所谓善用兵者役不再籍也然非恩威兼至有以大服土人之心不能得此八寨断藤崃㨗音疏据湖广按察司分巡上湖南道监军佥事汪溱广西按察司分巡左江道监军佥事呉天挺分巡右江道监军副使翁素等会呈节据广西领哨浔州衞指挥马文瑞王勲唐宏卞琚张缙千戸刘宗本永顺綂兵宣慰彭明辅官男彭宗舜保靖綂兵宣慰彭九霄及辰州等衞部押指挥彭飞张恩等各呈前事职等遵奉綂领各该军兵依期于本年四月初二日密到龙村埠登㟁当蒙綂督叅将张经都指挥谢珮督同宣慰彭明辅分布官男彭宗舜头目彭明弼彭杰领土兵一千六百名随同领哨指挥马文瑞头目向永寿严谨领土兵一千二百名随同领哨指挥王勲又督同宣慰彭九霄等分布官男彭荩臣下报効头目彭志明领土兵六百名随同领哨指挥唐宏头目彭九臯领土兵六百名随同领哨指挥下琚头目彭辅领土兵六百名随同领哨指挥张缙头目贾英领土兵六百名随同领哨千戸刘宗本并各哨官员领浔州等衞所及武靖州汉土官兵乡导人等共一千余名永顺进勦牛肠保靖进勦六寺等贼巢刻定初三日寅时一齐抵巢各贼先防湖兵经过各将家属生畜驱入巢后大山潜伏贼首胡缘二等各率徒党团结防拒然访知本院住札南宁寂无征勦消息又不见调兵集粮而湖兵之归又皆偃旗息皷略无警备遂皆怠弛不以爲意至是突遇官兵四面攻围各贼仓惶失措然犹恃其骁悍蜂拥来敌当有彭明辅彭九霄彭宗舜并头目田大有彭辅等督率目兵奋不顾身冲冒矢石敌杀数合贼锋摧败当阵生擒斩获首贼并次从贼徒贼级六十九名颗俘获男妇及夺囘被掳人口牛只器械等项数多余贼退败复据仙女大山凭险结寨各兵追围攀木缘崕设策仰攻至初四日复破贼寨当阵生擒斩获首贼并次从贼徒贼级六十二名颗初五日复攻破油石壁大陂等巢生擒斩获首贼及次从贼徒贼级七十九名颗俘获男妇牛只器械等项数多余贼奔至断藤崃横石江边因追兵紧急争渡覆溺死者约有六百余徒官兵复从后奋勇追杀当阵生擒获斩首贼及次从贼徒贼级六十五名颗俘获男妇牛畜器械等项数多各贼间有一二漏网亦皆奔窜他境官兵追杀至于本月初十日遍摉山峒无遗禀蒙收兵囘至浔州府住札间随蒙本院密切牌谕复令职等移兵进勦仙台等贼就于本月十一日寅夜仍前分布各哨官兵遵照牌内方略永顺于盘石大黄江登㟁进勦仙台花相等处保靖于乌江口丹竹埠登㟁进勦白竹古陶罗凤等处刻定于十三日寅时一齐抵巢各贼闻知牛肠等巢破灭方怀疑惧谋欲据险自固贼首黄公豹廖公田等各率徒党沿途设伏埋签合势出拒官兵骤进翕如风雨各贼虽已夺气然犹舍死冲敌比之牛肠等贼兇恶尤甚各该官兵奋勇夹击争先陷阵生擒斩获首贼及次从贼徒贼级四百九十名颗俘获贼属男妇牛畜器械等项数多各贼奔入永安边界地名立山恃险结寨当蒙摘调指挥王良辅并目兵彭恺等于本月二十四日亦各分路竝进奋勇争先四面仰攻贼乃败散当阵生擒斩获首贼及次从贼徒贼级一百七十二名颗俘获男妇牛畜器械数多余贼远窜追杀无遗又据把截邀击叅将沈希仪解报擒斩首从贼徒贼级八十六名颗把截头目邓宗七抚老人陈嘉猷旗军洪狗驴等及贵县典史苏桂芳把隘指挥孙龙官舍覃铻浔州府捕盗通判徐俊平南知县刘乔等亦各呈解擒斩首从贼徒贼级八十一名颗俘获男妇器械等项数多又该督兵右布政林富旧任副总兵张祐等遵奉本院方略分督田州府报効头目卢苏等目兵及官军人等三千名思恩府报効头目王受等目兵及官军人等二千名韦贵等目兵及官军乡欵人等一千一百名照依分定哨道进勦八寨稔恶贼刻期于本年四月二十三日卯时一齐抵巢先于二十二日晚于新墟地方集各土目人等申布本院密授方略乗夜衔枚速进所过村寨寂然不知有兵黎明各抵贼寨遂突破石门天险我兵尽入贼方惊觉皆以爲兵从天降震骇溃窜莫知所爲我兵乘胜追斩各贼且奔且战薄午四远各寨骁贼聚衆二千余徒各执长镖毒弩并势唿拥来拒极其勐悍我兵鼓噪奋击而前声震巖谷无不一当十贼旣失险夺气而我兵愈战益愤贼不能支遂大奔溃当阵生擒斩获首贼及次从贼徒贼级二百九十一名颗俘获男妇畜产器械数多贼皆分阵聚党奔入极高大山据险立寨我兵亦分道追蹑围勦然巖壁峻绝我兵自下仰攻战势不便贼从巓厓发石滚木多爲所伤于是多方设策夜发精锐掩其不备二十四日我兵复攻破古蓬等寨生擒斩获首贼及次从贼徒贼级共一百三名颗俘获数多二十八日复攻破周安等寨生擒斩获首贼及次从贼徒贼级共一百四十六名颗俘获数多五月初一日复攻破古钵等寨生擒斩获首从贼徒贼级一百二十七名颗俘获数多初十日复攻破都者峒等寨斩获首从贼徒贼级一百四名颗俘获数多本月十二等日复据叅将沈希仪解到督领指挥孙继武等官军及迁江土目兵夫人等于高径洛春大潘等处追勦邀撃各寨奔贼斩获首从贼徒贼级九十八名颗都指挥高崧解到督领指挥程万全等官军及土目兵夫人等于思卢北山等处摉勦截捕各寨奔贼斩获首从贼徒贼级九十一名颗又据同知桂鏊监督思恩土目韦贵徐五等目兵分勦铜盆等寨斩获首从贼徒贼级一百九十二名颗俘获数多又据通判陈志敬督领武缘应虚等处乡兵摉勦大鸣等山奔贼斩获首从贼徒贼级八十六名颗又于本月十七等日卢苏王受等复攻破黄田等寨斩首从贼徒贼级三百六十二名颗俘获数多六月初七等日复攻破铁坑等寨斩获首从贼徒贼级二百五十三名颗俘获数多又据指挥康寿松干黉王俊等督领官兵于緑茅等处把隘摉截斩获首从贼徒贼级四十八名颗各贼始虽败溃然犹或散或合至是见其渠魁骁悍悉就擒斩遂各㴱逃远窜其稍有强力者尚一千余徒将奔往柳庆诸处贼巢我兵四路夹追及之于横水江各贼皆已入舟离岸兵不能及然贼衆船小皆层叠而载舟不可运复因争渡自相格鬭适遇飓风大作各船尽覆浮泊登岸得不死者仅二十余徒而巳我兵旣无舟渡又风雨益甚遂各归营旣晴我兵仍分路入山摉勦各贼茫无踪迹又复㴱入见厓谷之间顚堕而死者不可胜计臭恶薰蒸不可复前远近巖峒之中林木之下堆叠死者男妇老少大约且四千有余葢各贼皆仓卒奔逃不曾赍有禾米大雨之中饥饿经旬而既晴之后烈日焚炙瘴毒蒸炽又且半月有余故皆糜烂而死八寨之贼略巳荡尽虽有脱漏亦不能满数十余徒矣本院议于八寨之中据其要害移设衞所以控制诸蛮复于三里设县以迭相引带亲临相视思恩府基景定卫县规则其时暑毒日甚山溪水涨皆恶流臭秽饮者皆成疫痢本院因见各贼旣已扫荡而我兵又多疾疫死亾乃遂班师而出照得各职于本年三月二十三等日先奉本院钧牌据左江道守巡守备等官呈称断藤崃等处贼上连八寨下通仙台花相等峒累年攻劫郡县乡村被害军民累奏请兵诛勦乞要乗此兵威勦灭等因行仰各职监綂各该官兵进勦各贼谕令未至信地三日之前停军中途候约叅将张经与同守巡各官集议先将进兵道路之险夷远近各巢贼徒之多寡强弱及所过良民村分之经繇往复面同各乡导人等逐一备细讲究明白务要彼此习熟若出一人然后刻定日时偃旗息皷寂若无人密至信地乘夜速发务使迅雷不及掩耳将各稔恶贼魁尽数擒勦以除民害以靖地方除临阵斩获外其余脇从老弱一切皆可宥免今玆之举惟以定乱安民爲事不以多获首级爲功各官务要仰体朝廷忧悯困穷之心俯念地方乆罹荼毒之苦仍要禁约军兵人等所过良民村分毋得侵扰一草一木有犯令者当依军法斩首示衆各官旣有地方责任兼复素怀忠义当玆委任务竭心力以祛患安民事完之日通将获过功次开报纪功御史纪验以凭奏报奉此各职会同叅议汪必东佥事汪溱吴天挺叅将张经都指挥谢珮遵照军门成算分布各哨官兵申明纪律严督依期进勦前项各贼巢穴获功解报间随准叅将张经手本密奉本院钧牌仰候牛肠事毕卽便移兵进勦古陶诸贼就使各贼先巳闻风逃遯亦须整兵㴱入扫其巢穴以宣声罪致讨之威若其遂能悔罪効顺亦宜姑与招安如其仍前凭险纵恣两征不巳至于三三征不巳至于四务在殄灭以绝祸根各官就彼分定哨道永顺进勦仙台诸处保靖进勦白竹诸处各分乡导人等引路进兵务在计虑周悉相机而行各毋偏执己见致有误事彼中事势叅将张经乆于其地必能知悉仍要本官勇当力任断决而行不得仓煳两可终难辞责又经遵照方略依期进勦获功解报间又于四月初五等日各职先奉本院密切钧牌据右布政林富副总兵张祐等呈称八寨贼毒害万民千百里内涂炭巳极乞要乘此军威急除一方大患等因本院看得八寨之贼旣极骁勐而石门天险自来兵不能入此可以计取未易以兵力图者迩者思田旣附湖兵尚畱彼贼心怀疑惧必已设有备御今各州狼兵悉巳罢散而思田新附之民方各归事农耕湖兵又巳撤囘彼必以我爲无复有意于彼是以近日稍稍复出剽掠是殆以此探望官府举动今我若罔闻知且听其出没彼亦放纵懈弛谓我不复能爲此正天亾之时机不可失前者思田各目感激朝廷再生之恩求欲立功报効当时许其休息三月然后调用今已及期仰右布政林富副总兵张祐照牌事理卽便分投密切起调各目兵夫迂路前到南宁面听约束行事各职遵奉起调行至新墟地方又密奉进兵方略刻定日期当卽遵奉连夜分哨速进遂克攻破巢穴连战皆㨗斩获功次解报间职等各蒙巡按广西监察御史石金案验爲纪获功次事案行该道各不妨监督如遇叅将张经旧任副总兵张祐等官各解到擒斩贼人贼级并俘获贼属男妇牛马俱要就彼审验眞的事完通查获功员役分别首从功次多寡缘繇造册赍报以凭覆审奏报等因除遵奉外今据进勦断藤崃谷各哨土目官兵解到生擒斩获首从贼徒贼级一千一百四名颗俘获贼属五百六十八名口进勦八寨各哨土目官兵解到生擒斩获首从贼徒贼级一千九百一名颗俘获贼属五百八十七名口两处共计擒斩获三千五名颗俘获贼属一千一百五十五名口除遵照案验事理再行验实造册另报外其各哨解到生擒斩获俘获等项功次数目合先开报职等会同叅照断藤崃诸贼连络数十余巢盘亘三百余里彼此犄角结聚凭险稔恶流劫郡县乡村自国初以来屡征不服至天顺年间该都御史韩雍綂兵二十余万来平两广然后破其巢穴兵退未乆各贼复攻䧟浔州据城大乱后复合兵攻勦兼行招抚然后退还巢穴自是而后官府曲加抚处或时暂有数月之安而稍不如意輙复猖獗杀掠愈毒葢其祖父以求狠戾相承兇恶成性不可改化近年以来官府勦抚之计益穷各贼残毒之害日甚葢已至于不可支持矣至于八寨诸贼尤爲兇悍勐恶利镖毒弩莫当其锋且其寨壁天险追兵无路自国初韩都督尝以数万之衆围困其地亦不能破竟从招抚其后屡次合勦一无所获反多挠丧惟成化年间土官岑瑛素能慑服诸尝合各州狼兵一入其巢穴斩获二百余功已而贼势大涌力不能支当遂退兵亦以招安而罢自是而后莫可谁何流劫远近岁无虚月民遭荼毒寃苦无所控吁自思田多事两地之贼相连煽动将有不可明言之变千里之间方尔汹汹朝夕今幸朝廷威德宣扬军门方略密授因湖广之囘兵而利导其顺便之势作思田之新附而善用其报効之机翕若雷霆疾如风雨事举而远近不知有兵兴之役敌破而士卒莫测其举动之端两地进兵各不满八千之衆而三月报绩共巳踰三千之功葢其劳费未及大征十之一而其斩获加于大征三之二远近室家相庆道路欢腾皆以爲数十年来未见有斯举也职等承乏任使虽冲冒炎毒攀援险阻不敢不竭力効命但仅遵奉方略安能仰赞一筹照得宣慰彭明辅彭九霄官男彭宗舜等扶病冒暑督兵勦贼顚顿厓谷仆而益奋遂能扫荡巢穴殄灭渠党卽其忠义激发诚亦人所难能其思田报効头目卢苏王受等感激再生之恩共竭効死之报自备资粮争先首敌遂破贼险捣自昔不到之巢斩自来难敌之宼葢有仰攻险寨堕崖而碎首者犹曰我死不憾亦有仰受贼弩挂树而裂股者犹曰我死甘心民间传诵以爲卢苏王受昔未招抚惟恐其爲地方之患今旣招抚乃复爲地方除患啧啧称叹谓其竭忠报德之诚虽子弟之于父兄亦不能是过矣及照督兵督哨防截给饷等项几有事于军前各官虽其职有崇卑功有大小然皆冲冒矢石炎瘴备历险阻艰难比之往年大征合围困守坐待成功其爲利害劳逸相去倍蓰均乞录奏以劝将来等因到臣照得先诐谷官呈称前项各巢各贼积年穷兇稔恶千百里内被其惨毒万姓冤苦朝不保夕乞要乘此军威急救一方涂炭等因其时臣方驻札南宁目覩其害诚不忍坐视斯民之苦一至此极及查兵部屡次咨来题奉钦依事理要将前项各贼卽行发兵计勦以除民患正亦臣等职所当尽之责但虑贼衆势大连络千里可以计破难以力攻欲俟再行奏请命下然后举行必致形迹彰闻虽用十万之师图以岁年亦未可克故遂仰遵钦奉勑谕但有盗贼生发当抚则抚可勦则勦及便宜行事事理一面密切相机行事及密行总鎭太监张赐知会随该鎭守两广丰城侯李旻亦相继到任又经转行知㑹外今据各呈前因该臣会同总鎭太监张赐总兵李旻及鎭巡三司等官看得八寨断藤牛肠六寺磨刀古陶白竹罗凤龙尾仙台花相等贼巢穴连络盘据千百余里兇悍骁勐酷虐万姓流毒一方自来征勦所不能克果已贯盈罪极神怒人怨委有如各官所呈者是诚两广盗贼之渊薮根抵此而不去两广盗贼终未有衰息之渐也乃今于三月之内止因湖广便道之归师及用思田报効之新附两地进兵不满八千而斩获三千有奇巢穴扫荡一洗万民之冤以除百年之患此岂臣等知谋才略之所能及是皆皇上除患救民之诚心黙赞于天地鬼神而神武不杀之威任人不疑之断震慑远迩感动上下且庙廊诸臣咸能推诚举任公同协赞惟国是谋与人爲善故臣等得以展布四体无复顾虑信其力之所能爲竭其心之所可尽动无不宜举无弗振诸将用命军士効力以克致此虽未足爲可称之功而朝廷之上所以能使臣等获成是功者实可以爲后世行事之法矣不然则兵耗财竭凋弊困苦之余仅仅自守尚恐未克而况敢望此意外之事哉照得宣慰彭明辅彭九霄官男彭宗舜等皆冲犯暑毒身亲陷阵事竣之后狼狈扶病而归生死皆未可必其官男彭荩臣者亦遣家丁远来报効两年之间顚顿道途疾疫死亾诚有人情所不能堪者而彭明辅等忠义奋发略无悔怠卽其一念报国之诚殊有所不可泯者至于思田报効头目卢苏王受等感激朝廷再生之恩自备资粮力辞军饷实能舍死破敌争先陷阵惟恐功効不立无以自白其本心谓子弟之于父兄亦不过是诚非虚言此皆臣所亲见者也及照畱抚思田右布政林富巳闻都御史之擢而忠义激发犹且不计体面必欲督兵入巢破贼而后出是尤人所难能旧任副总兵张祐叅将张经沈希仪湖广督兵佥事汪溱广西督兵佥事吴天挺叅议汪必东副使翁素湖广督兵都指挥谢珮广西都指挥高崧及各督哨督押指挥等官马文瑞王勲唐宏卞琚张缙彭飞张恩周彻宗赵璇林节刘镗武銮千戸刘宗本等督勦县丞林应骢主簿季本并防截摉捕调度给饷等项官员知府程云鹏蒋山卿同知桂鏊史立诚舒栢通判陈志敬徐俊知州林寛李东谕召知县刘乔县丞杜桐萧尚贤经历周奎等虽其才猷功绩各有大小等级之殊而利害勤苦亦有急缓乆暂之异然当玆炎毒暑雨之中瘴疫薰蒸经冒锋镝之场出入崎险之地固皆同効捍患勤事之绩均有百死一生之危者也伏望皇上明昭军旅之政旣行庙堂协赞举任之上赏亦录诸臣分职供事之㣲劳及将宣慰彭明辅等特加陞奖官男彭宗舜彭荩臣免其赴京就彼袭替以旌其报国之义土目卢苏王受等亦曲赐恩典或不待三年而遂钖之冠带以励其报効之忠如此庻几功无不赏而益兴忠义之心赏当其功而自息侥倖之望矣臣以懦劣迂疎缪蒙不世之知遇授以军旅重任言无不录计无不行且又慰以温旨使之不必顾忌臣伏读感泣自誓此生鞠躬尽死以报㴱恩今玆之役本无足言然亦自幸茍无覆败以免戮辱但恨身婴危疾自后任劳颇难巳具本吿囘养病乞赐俯允俾得全复余生尚有图报之日臣不胜愿望断藤之功成于湖广之囘兵八寨之功成于报効之新衆葢善用人者事半而功倍此庙算之最胜者也如止以战胜爲能事卽执讯获丑亦不免有籍兵征饷之扰则得不偿失矣此大儒救世之作用与争胜于白刅者不同今寓内谈武者无不奉七书爲着蔡然拟之而愈远习之而益离何也先生用兵始自南赣终自两广所往无不克㨗举人所难者易之人所乆者速之人所用衆者独寡之地方享平定之福而不见用兵之扰读其方略眞有鬼神莫测之妙是岂索秘于孙武按谱于龙豹者所能彷彿其万一哉然先生不泥兵法而动自合之故偶举其近似者摽诸首正谓先生所行卽兵法也有先生之学问七书直可土苴视矣若曰某事倣某法是犹然一读父者也何足以知先生追捕逋贼据同知桂鏊禀报领兵士目卢苏王受等各已屯兵八寨斩获贼首贼从数多巢穴悉已破荡卽今方在分兵四路摉勦及称附近上林县一十八村俱搬移上山躱住又访得铁坑那埋二堡贼村界连迁江洛春高径大潘思卢北三向北夷獞村分今皆逃往潜住又访得八寨贼徒我兵未进之前陆续出劫乡村今皆不敢囘巢散入宾州渌里并贵县凉伞叠𥿄等夷獞村分藏躱合行分兵摉捕等因看得八寨贼稔恶多年攻劫郷村杀害人民虏掠财畜百姓怨恨痛入骨髓今恶贯满盈民怨神怒巢穴破荡分崩离析如失林之枭投罝之兎迷魄丧魂正可蒐猎而尽是乃上天欲亡此贼之秋若不乗此机会奉行天讨以雪百姓之冤以舒人神之怒以除地方之祸存其遗孽复爲他日根芽此岂爲民父母之心乎及访得平日哨守八寨官兵人等往往与贼交通者据法俱应明正典刑今且姑未拏究容其杀贼报効立功自赎除各差官督勦外爲此牌仰指挥程万全督率迁江所土官指挥黄禄千戸黄瑞百戸凌显等各起集管下土兵人等前去北三思卢等处摉捕各贼仍行晓谕各良善向化村寨务将逃躱各贼尽数擒斩以洩军民之愤获功解报一体给赏若是与贼通谋容畱隐蔽访究得出国宪难逃如是各贼果有诚心悔罪愿来投抚立功报効者亦准免其一死带来军门抚谕安挿各官务要尽忠竭力上报国恩下除民患副军门之委託立自巳之功名仍督平日与贼交通之人令其向道追捕痛加惩改及此机会立功自赎果能奋不顾身多获眞正恶贼非但免其旣往之罪抑且同受维新之赏若犹疑贰观望意图苟免定行斩首示衆断不虚言本院数日之后亦且亲临地方躬行赏罚仰各上紧立功毋自取悔抚恤来降据叅将张经呈称武靖州耕守黄璋等一十四名𬒳十冬总甲黄邓䕶等妄揑窝贼乞行释放仍给䄘谕看得本院屡经牌仰该道该府等官将各向化良善村寨加意抚恤怀柔以收其散亾之势而坚其向善之心庻使远近知劝而恶党自孤各官略不体承本院勤勤之意肆志妄行轻信十冬奸民之言輙便推求往事爲之报复旧雠沮抑归向之望惊疑反侧之心听其所爲必成激变后虽寸斩奸民之骨固亦何救地方之患所据违法各官卽合治以军法姑且记罪再行饬谕仰将见监黄璋李举等一十四名卽行释放仍加慰谕令其复业宁家其上冬黄邓䕶等监候本院抚临解赴军门发落今后仍要备细开谕该府该县十冬里老人等各要守法安分务以宁靖地方爲重不得乗机挟势侵剥新旧投抚之人脇取财物泄愤报怨及至酿成变乱却又贻累地方劳烦官府今后有违犯者体访得出或被人吿发决行拏赴军门治以军法断不轻恕仍将发去告示卽行刋刻给付十冬里老人等遵照奉行具遵行过縁繇缴报行浔州府抚恤新民牌照得浔州等处稔恶贼旣已明正讨伐其奔窜残党亦合抚处但其惊惧之余未能遽信必须先将附近良善厚加抚恤使爲善者益知劝勉然后各贼渐知归向方可以渐招抚除行守巡该道施行外牌仰知府程云鹏等卽行㑹同指挥等官周胤宗等及各县知县等官分投亲至良善各寨照依案验内开谕事情谆复晓谕就将发去吿示鱼盐量行分给务使向善之心愈加坚定毋爲残贼所扇诱则良民日多而恶党日消又因而使之劝谕各贼令各改过自新果有诚心来投者卽与招抚就便淸查侵占田土以绝后争推选衆所信服之人立爲头目使各綂领毋令散乱以渐化导务使日益亲附庻几地方可安而后患可息各官务要诚爱恻怛视下民如巳子处民事如家事使德泽垂于一方名实施于四远身荣功显何所不可如其苟且目前虚文扺塞欺上罔下假公营私非但明有人非幽有鬼责抑且物议不容善良多则恶者自化故曰蓬生麻中不扶自直欲化恶必先旌善先生之以敎化当干戈也见近事有抚巨憝以蹂善良者是诲人以盗处置八寨断藤崃以图永安疏照得臣于去岁奉命勘处思田两府皆蒙皇上天地好生之仁悉从寛宥两府人民今皆复业安居化爲无事宁靖之地自此可以永无反覆之患而免于防守屯息之劳矣惟是八寨及断藤崃诸贼积年痛毒生民千百里内涂炭已极臣旣目覩其害不忍坐视而不救遂遵奉勑谕事理乘机举兵征勦仰赖神武威德幸已剪灭荡平一方倒悬之苦略已爲之一解但将来之患不可以不预防而事机之㑹亦不可以轻失臣因督兵亲历诸巢见其形势要害各有宜改立衞所开设县治以断其脉络而扼其咽喉者若失今不爲则数年之间贼必渐复归聚生息不过十年又有地方之患矣臣以多病之故自度精神力量断巳不能了此但巳心知其事势不得不然不敢仰负陛下之託俯贻地方之忧輙已遵奉勑谕便宜事理一面相度举行不避烦渎之诛开陈上请乞赐採择施行实地方之幸臣等之幸计开一移筑南丹衞城于八寨臣等看得八寨之贼实爲柳庆诸贼之根扺葢其东连柳州陇蛤三都岭三北四等处贼峒以数十北连庆远忻城东欧莫往八仙等处贼峒亦以数十西连东兰等州及夷江土者等处贼峒以十数南接思恩及宾州上林县诸处贼村亦以十数各处贼巢虽多其少者仅百数人大者不过数百人及千人而止各贼巢穴皆有山谿之限险阻之守不相通和至期有急或欲有所攻劫纠合㑹聚然后有一二千之衆多至数千者惟八寨之贼毎寨有衆千余四山环合同据一险无事则分路出劫有警急奔入其巢数千之衆皆不纠而聚不约而同不谋而合故名虽爲八实则一寨此八寨之贼所以势衆力大而自来攻之有不能克者也各巢之贼皆倚恃八寨爲逋逃主毎有缓急一投八寨卽无所致其穷诘八寨爲之一唿则羣贼皆应声而聚故羣贼之于八寨犹车轮之有轴树木之有本若八寨不除则羣贼决无衰息之期也今幸八寨悉巳破荡正宜乗此平靖之时据其要害建置衞所以控驭羣贼臣等看得周安堡正当八寨之中四方贼巢道路之所㑹议于其地创筑一城度可以居数千之衆者而移设南丹一衞于其间葢南丹衞旧在南丹州地方爲广西极边穷苦之地非中土之人所可居者故自先年屡求内徙今已三迁而至宾州遂爲中土富乐之乡宾州旣有守御千戸一所官军而又益以南丹一衞自远来徙无片田尺土之籍但惟安居坐食取给于宾州州城之内皆职官旗舍之居州民反避处于四远村寨毎遇粮差徭役然后入城故州官号令不行于城中而政事牵沮地方益弊今计一衞之官军虽不满五百之数葢尽移其家衆则亦不下二千以二千之衆而屯聚于一城其气势亦已渐盛足充守御遂淸理屯田之在八寨者使之屯种又分拨各贼占据之田使各官军得以爲业以稍省俸给月粮之费彼亦无不乐从且宾州之城旣空又可以还聚居民修复有司之治亦事之两便者也臣等又看得迁江八所皆土官指挥千百戸等职旧有狼兵数千以分制八寨贼之势后因贼势日盛各官皆不敢复入反遂与之交通结契及爲之居停指引分其劫掠之所得共爲地方之害已非一日官府察知其奸欲加惩究则又倚贼爲重不可根极近臣督兵其地悉将各官遵照勑谕事理绑赴军门议欲斩首示衆以警远近而各官哀求免死愿得杀贼立功自赎然其时贼势已平遂许其各率土兵入屯八寨就与该衞官军分功劾力助筑城垣待城完之日就与城外别筑营堡与南丹衞官军犄角而守亦各分拨贼田使之耕种以资衣粮今八所土兵虽已比旧衰耗然亦尚有四千余衆若畱其微弱者四所于外以分屯其所遗之田而调其强盛者四所于内合南丹一衞之衆以守亦且四千有余隐然足爲柳庆之间一巨鎭矣此镇一立则各贼之脉络断咽喉绝自将沮丧震慑其势莫敢轻动稍有反侧者据险出兵而扑之夕发而旦至各贼之交自不能合如取几上之肉下筯无弗得者此眞破车轮之䡒而诸辐自解伐树木之本而衆干自枯不过十年柳庆诸贼不必征勦皆将効顺而服化矣伏乞圣明裁允一改筑思恩府城于荒田臣等看得思恩旧治原在寨城山内尚历高山数十余里其后土官岑濬始移出地名桥利就巖险垒石爲城而居四面皆斩山绝壁府治亦在确之上芒利砑之石冲射牴触如处戈矛劎㦸之中自岑濬被诛继是二十余年反者数起曾不能有一岁之安人皆以爲风气所使虽未可尽信然顽石之上不生嘉禾而阴崖之下必有狐鼠要亦事理之有然者况其地瘴雾昬塞薄午始开中土之人来居輙生疾疫自春初思田归附之后臣时卽已经营料理其事竟未能有相应之地近因督勦八寨复亲往相度乃于未至桥利六十里外地名荒田者其地四野寛衍皆膏腴之田而后山起伏蜿蜒敷爲平原环抱涵畜两水夹绕后山而岀合流于前屈曲数十里入武縁江水达于南宁四面山势重叠盘廻皆轩豁秀丽眞可以建立府治臣因信宿其地爲之景定方向创设规则诸夷来集莫不踊跃欢喜争先趍事赴工遂令署府事同知桂鏊督令各役择日兴工葢思恩旧治皆在万山之中水道不通故各夷所须鱼盐诸货类皆远出展转鬻买往反旬月十不致一常多匮绝旧府旣地险气恶又无所资食故各夷终岁不一至府治情益疎离易生嫌隙今府治旣通江水商货自集诸夷所须皆仰给于府朝夕络绎自然日加亲附归向而武缘都里旧尝割属思恩者其始多因路险地隔不供粮差今荒田就系武缘止戈乡一图二图之地四望平野坦然大道朝往夕反无复阻隔则该府之官自可因城头巡简之制循土俗以顺各夷之情又可开图立里用汉法以治武缘之衆夷夏交和公私两便则改筑思恩府城于荒田者是亦致治安民势不容巳之事伏乞圣明裁允一改凤化县治于三里臣等勘得思恩旧有凤化一县然无城廓县治廨宇选来知县等官多借居民村或寄其家嵴于宾州诸处而迁徙无常如流寓者然上司怜其无所依泊则委之管理别印或以公务差遣往来于外以苟岁月故凤化之在思恩徒寄虚名而实无县治臣近督勦八寨看得土林县地名三里者乃在八寨之间其地平广博衍东西数里外石山周围如城自后极高石山之间独抽土山一脉起顿昂伏分爲两股环抱而前遂有两水夹流土山之外当心交合出水之口石山十余重错互囘盘转折二三十里极外石山合爲城门水从此岀是爲外隘其间多良田茂林村落相望前此居民十余家皆极饶富后爲寨贼所驱杀占据遂各四散逃亾不敢归视其土者已二十余年今各贼旣灭遂空其地不及今创设县治以据其险或有漏殄之贼濳囘其间日渐生息结聚后阻石门之险前守外隘之塞不过数年又将渐爲地方之梗矣故臣以爲宜割上林上下无虞乡三里之地属之思恩而移设凤化县治于其内量爲筑立城垣廨宇选委才能之官兴督其役远近闻之不过三四月而逃亾之民将尽来归各收复其田业供其粮差蔚然遂可以成一方之保障且其南通南丹新衞五六十里南丹在石门之内凤化当石门之外内外声势连合而石门之险亾西至思恩一百余里取道于那学沿途村寨荒塞日乆因此两地之人往来络绎而道路益通又上林旧在大鸣山与八寨各贼之间势极孤悬今得凤化爲之唇齿气势日盛虽割三里之地以与凤化而绿茅绿篠等村寨旧所亾失土田皆将以次归复则亦失之于东而收于西矣及照思恩虽巳设立流官知府然其所属皆土目巡简而旧属凤化一县亦皆徒寄空名实未尝有今割武缘止戈一图二图之地改筑思恩府城而又割上林上下无虞三里之地改设凤化县治固于思恩亦巳稍有资辅但自凤化三里至于思恩一百五六十里中间尚隔上林一县臣以爲并割上林一县而通以属之思恩似于事势爲便而于体綂尤宜何者柳州一府所属二州十县宾州葢柳州所属者且有上林迁江两县今思恩旣设流官知府固亦一府之尊而反不若柳州所属之一州也其于体綂亦有所未称矣况宾州自有十五里而又有迁江一县虽割上林以与思恩其地犹倍于思恩未爲遽损也上林之属宾州与属思恩均之爲一属邑亦未有所加损也然以之属于思恩则思恩始可以成一府之规模而其间有无相须缓急相援气势相倚流官之体綂益尊则土俗之归向益谨郡县之政化日新则夷民之感发日易固有不可尽言之益也夫立新县以扼据地险改属县以辅成府治是皆所以乂安地方者也伏乞圣明裁允一添设流官县治于思龙照得南宁自宣化县至于田宁逆流十日之程宣化所属如思龙十图等处相去尚有五日六日其间错以土夷村寨地旣隔越而穷乡小民畏见官府故其粮差多在县之宿奸老蠧与之包团因而以一科十小民不胜迫脇往往逃入夷寨土夷又从而侵暴之地日凋残盗贼日起近年以来思龙之图乡民屡次奏乞添设县治以便粮差葢亦内迫于县民之奸外苦于土夷之暴不得巳而然臣因入抚田宁亲历其所民之拥道控吿者以千数因停舟其地爲之经理相度得村名那乆者其地亦寛平㴱厚江水萦廻环匝傍有一江来会亦正于此合流沿江居民千余家竹树森翳烟火相接且向武各州道路皆经繇其傍亦爲四通之地若于此分割宣化县思龙一五六七八九十十二及西乡之六八图共十里之地而设立一县治则非独以便穷鄕小民之粮差赋役亦足以镇据要害消沮盗贼其间小民村居如那茄马㘭三颜那排之类未可悉数皆乆已沦入于夷今若县治一立则此等村寨诸夷自不得而隐占皆将渐次归复流官而其地遂接比于田宁固可以所设之县而遂以属之田宁矣夫南宁一府所属一州三县而宣化一县自有五十二里今虽分割十里之地以与田宁而宣化尚有四十二里一县之地犹四倍于一府也况田宁又系新创流官府治所綂皆土目巡简今得此一属县爲之傍辅又自不同臣于前割上林以属思恩之议巳略言之矣且左江一带目苍梧以达南宁皆在流官腹里之地自南宁以达于田宁自田宁以通于云贵交趾则皆夷村土寨稍有疑传易成阏隔今田宁思恩二府旣皆改设流官与南宁鼎峙而立而又得此新创一县以疏附交连于其间平居无事商货流通厚生利用一旦或有境外之役道路所经皆流官衙门从门庭中度兵更无阻隔之患此亦安民利国之事势所当爲者也伏乞圣明裁允仍定赐县名选官给印地方幸甚一增筑守鎭城堡于五屯照得断藤崃诸贼旣平守巡各官议调土汉官兵数千于浔州以防不测该臣看得各贼旣灭纵有一二漏网其势非三四年亦未能复聚爲今之计正宜勦抚竝行葢破灭穷兇各贼者所以惩恶而抚恤向化诸者所以劝善今惩恶之余卽宜急爲劝善之政使军衞有司各官分投遍历向化村寨慰劳而存恤之给以吿示赐以鱼盐因而爲之选立酋长谕以朝廷所以征勦各巢者爲其稔恶也今尔等向化村寨自宜安心乐业益坚爲善之志但有反侧悖乱者卽宜擒送官府自当重赏以酬尔劳其漏殄诸贼果能诚心悔恶亦皆许其归附待以良民夫使向化者益劝于爲善而日加亲附则恶党自孤贼势自散不复能合纵遗一二终将屈而顺服矣乃今则不然贼旣破勦而犹屯兵不散使漏殄之徒得以借口摇惑远近其向化村分又略不加恤奸恶之民复乘机而驱脇虐害之彼见贼巳破灭而复聚兵巳心怀惊疑矣而又外惑于贼党之扇摇内激于奸民之驱脇遂勾结相连而起此近年以来所以乱始平而变复作皆迷误于相沿之弊而不察也今各贼新破势决未敢轻出虽屯数千之衆不过困顿坐食徒秽扰民居耗竭粮饷而实无益于事吾民乆被贼苦今始一解其倒悬又复自聚无用之兵以重困之此岂计之得者哉惟于各寨之中相其要害之地创立一鎭以控制之此则事理之所当行亦正宜乘此扫荡之余而速图之者其在断藤牛肠诸处则旣切近浔州府衞不必更有所设至于四方各寨遍历其要害险阻则惟五屯正当风门佛子诸巢穴而西通府江北接荔浦各处贼最爲紧要之区宜设一鎭以控御远迩而旧已有千戸所綂率官兵亦几及一千之数困于差徭日渐躱避于附近土目村寨官司失于淸理止有五百其后上司不闻地方之艰难又于五百之中分调哨守于他所而所余遂不满二百旣而贼乱四起守御缺乏则又取调潮州之兵数百以来协守五屯事旣纷乱人无所遵兼以綂驭非人故地方遂致大坏且其屯堡墙垣亦甚卑隘不足以壮威设险今宜开拓其地增筑高城度可以居三千之衆而设守备衙门于其内取囘五百之中分调哨守于他所之兵其自潮州调来协守者则尽数发还原衞以免两地各兵背离乡土之苦往复道途之费仍于附近土寨目兵之中淸查拣补其原避差役者务足原数一千选委智略忠勇之官一员重任而专责之使之训练抚摩敷之以威信而怀之以仁恩务在地险旣设而士心益和自然动无不克而行无不利叅将兵备各官又不时亲至其地经理而振作之或按行其村寨或劝督其农耕或召其顽梗而曲示训惩或进其善良而优加奖赐或救恤其灾患或听断其是非如农夫之去稂莠而养嘉禾渐次耕耨而耘锄之无事之时随意取调附近土官兵欵或百人或七八十人以协同哨守爲名使之两月一更班而络绎往来于道路以惯习远近各巢之耳目自后我兵出入自将无所惊疑果有兇梗当事举动然后密调精悍可用土目一二千名如寻常哨守然以次濳集城中蓄力养锐相机而发夫无事而屯数千之兵则一月粮饷费踰千金若毎一年无屯军之费用之以筑城设险犒赏兵士招来远人亦何事不行何工不就此增筑城堡以据要害所谓谋成而敌自败城完而宼自解险设而贼自摧威震而奸自伏正宜及今爲之而亦事势之不可巳焉者也伏乞圣明裁允先生平一处之乱卽亟图善后之䇿如定闽广南赣卽设立平和崇义等县如定宸濠则爲计处地方与釐革抚绥事事周悉如定两广则爲设立县衞处置思田八寨处处妥当是戡定之功止在一时而善后之功可垂百世此葢实实从国家起念而不止爲一巳功名之图者近日善后之疏几于充栋然何曾有一见之实事亦因地方事原未曾见得了了又无实实爲国家之心不过铺张虚论以饰一时之耳目故耳议立县衞看得八寨贼稔恶爲患巢穴连络千里实爲广西衆贼之渊薮近该本院进勦扫荡巢穴若不及今设置军屯衞县据其心腹要害以阨塞各贼唿吸之咽喉断绝各贼牵引之脉络不过数年又将屯聚生息祸根终未翦除本院身亲督调各兵看得周安堡正当八寨之中而三里堡亦当八寨之隘俱各山势囘抱堪以筑立城郭移衞设县但未经广询博访详审水土之善恶民情之逆顺中间有无利害得失拟合再行查访爲此牌仰分巡右江道兵备副使翁素会同该道分守官卽便督同同知桂鏊指挥孙纲等带领多年知识亲至其地经营相度若果风气包完水土便利卽行料理规制景定方向各另畵图贴说仍要咨访父老子弟通晓贼情习知民俗者卽今移立衞县其于四远贼巢果否足能控制民情有无便益妨损务在人心乐顺足爲经长永久之计然后备繇呈来以凭㑹奏就将筑立城垣合用木石甎灰人夫匠作料价工食等项议估停当具揭呈来以凭先行一面委官分督办理及时兴工毋得忽意苟且玩愒迟延致悞事机乞恩暂容囘籍就医养病疏臣以忧病跧伏田野六年有余蒙陛下赐之再生之恩钖之分外之福毎思稽首阙廷一睹天颜以申其蝼蚁感激之诚遂其葵心倾戴之愿旣困疾病复畏讥谗六年之间瞻望太息竟未敢一出门庭夫蒙人一顾之恩尚必思其所以爲酬受人一言之知亦必图其所以爲报何况君臣大义天高地厚之恩上之所以施其下者如雨露之霑濡无时或息而下之所以承乎其上者乃如顽石朽株略无生动此虽禽兽异类稍有知觉者亦不能忍于其心是以毎一念及则哽咽涕下徒日夜痛心惕骨行吁坐叹而已迩者缪蒙陛下过採大臣之议授以军旅重寄自知才不胜任病不任劳輙乃触冒上陈辞谢又蒙温旨嵴覆慰谕有加伏读感泣不复能顾其他卽日矢死就道旣而沿途备访其所以致此变乱之繇熟思其所以经理斡旋之计乃中有牴牾矛盾者而其事势旣已顚覆破漏如将倾之屋半溺之舟莫知所措其惟恐付託不効以孤陛下生成之德以累大臣荐举之明于是始益日夜危惧而病亦愈甚乃不意到任以来旬月之间不折一矢不戮一卒而两府顽民帖然来服千里之内去荆棘而成坦途其间虽有数处强大贼巢素爲广西衆贼之渊薮根株屡尝征讨而不克者亦就湖广撤囘之兵而乗其取道之便用两广新附之民而鼓其报効之勇财力不致于大费小民不及加疲劳遂皆歼厥渠魁荡平巢穴而远近略巳宁靖是皆陛下好生之至德昭格于上下不杀之神武幽赞于神明是以不言而信不怒而威阴宥默相以克有此固非愚臣意望之所敢及岂其知谋才力爲能辨此哉窃自喜幸以爲庻得籍此以免于覆败之戮不爲诸臣荐扬之累足矣而臣之病势乃日益增剧百疗无施臣又思之是殆功过其事名浮其实福踰其分所谓小人而有非望之获必有意外之灾者也臣自往年承乏南贑爲炎毒所中遂患咳痢之疾岁益滋甚其后退伏林野虽得稍就淸凉亲近医药而病亦终不能止但遇暑热辄复大作去岁奉命人广与旧医偕行未及中途而医者先以水土不服辞疾归去是后旣不敢轻用医药而风气益南炎毒益甚今又加以遍身肿毒喘嗽昼夜不息心恶食饮每日强吞稀粥数匙稍多辄又呕吐当思恩田州之役其时旣巳力疾从事近者八寨旣平议于其中移衞设所以控制诸蛮必须身亲相度方敢具奏则又冒暑舆疾上下巖谷出入茅苇之中竣事而出遂尔不复能兴今巳舆至南宁移卧舟次将遂自梧道广待命于韶雄之间新任太监总兵亦皆相继莅任各能守法奉公无地方骚扰之患两省巡按等官又皆安靖行事创涤往时烦苛摉刻之弊方务安民今日之两广比之异时庻可谓无事矣臣虽病废而归亦可以无去后之忧者夫竭忠以报国臣之素志也受陛下之㴱思思得粉身虀骨以自効又臣近岁之所日夜切心者也病日就危尚求苟全以图后报而爲养病之举此臣所以大不得巳也惟陛下鉴臣一念报主之诚固非苟爲避难以自偷安而悯其濒危垂绝不得巳之至情容臣得暂囘原籍就医调治幸存余息鞠躬尽瘁以报陛下尚有日也臣不胜切哀求之至先生疏词无不悃诚实而此养病一疏尤出不得已之眞情非如他人或随例或有故而引疴者观其非乆遂有南安之变虽先生尽瘁而死决无少悔然亦可悯矣死未几而媒孽蠭起亦独何哉裁革文移据布政司呈今后但有牌案行属者则于备仰语后止令奉行官吏具遵行过缘繇囘报看得近来官府文移日烦如造册依准等项果系徒劳徒费虚文无补本院欲华此弊乆矣因军务纷剧未及举行据呈前因可谓先得我心之同然者自今事关本院除例该奏报及仓库钱粮金帛赃罚𥿄价预备稻谷等项仍于每岁终开项共造手册一本送院查考外其余一应不大紧要文册及依准等项通行裁革从务简实以省劳费凡我有官皆要诚心实意一洗从前靡文粉饰之弊各竭爲国爲民之心共图正大光明之治通备行各该衙门查照施行缴官府文移之烦不但徒多劳费而吏胥因缘爲奸亦多繇此所谓书册稠浊民多伪态者也平茶寮碑丁丑正德丁丑宼大起江广湖郴之家骚然且三四年矣于是三省奉命会征乃十月辛亥予督江西之兵自南康入甲寅破横水左溪诸巢贼败奔庚申复连战奔桶冈十一月癸酉入桶冈大战西山界甲戌又战贼大溃丁亥尽殪之凡破巢八十有四擒斩三千余俘三千六百有奇释其脇从千有余衆归流亾使复业度地居民凿山开道以夷险阻辛丑师旋于乎兵惟凶器不得巳而后用刻茶寮之石匪以美成重举事也提督军务都御史王某书平浰头碑丁丑四省之宼惟浰尤黠拟官僣号潜图孔亟正德丁丑冬輋旣殄益机险阱毒以虞王师我乃休士归农戊寅正月癸卯计擒其魁遂进兵击其懈丁未破三浰乗胜归北大小三十余战灭巢三十有八俘斩三千余三月丁未囘军壶浆迎道耕夫遍野父老咸欢农器不陈于今五年复我常业还我室庐伊谁之力赫赫皇威匪威曷凭爰伐山石用纪厥成提督军务都御史王某书田州立碑丙戌嘉靖丙戌夏官兵伐田随与思恩之人相比复煽集军四省汹汹连年于时皇帝忧悯元元容有无辜而死者乎廼命新建伯王守仁曷往视师其以德绥勿以兵䖍班师撤旅信义大宣诸夷感慕旬日之间自缚来归者七万一千悉放之还农两省以安昔有苗徂征七旬不格今未朞月而蛮夷率服绥之斯来速于邮传舞干之化何以加焉爰告思田毋忘帝德爰勒山石昭此赫赫文武圣神率土之滨凡有血气莫不尊亲田州石刻田石平田州宁田水萦田山迎千万世巩皇明嘉靖歳戊子春新建伯王守仁勒此石吿后人阳明先生经济集卷七终临海后学王立凖较梓阳明先生集要阳明先生集要阳明先生年谱一卷年谱王先生守仁字伯安其先晋右军将军羲之之后世居山阴至二十三世廸功郎寿徙余姚国初有纲者官广东叅议死苗难其子彦达以羊革裹尸归御史郭纯上其事庙祀纲于増城纲葢先生之六世祖也高祖与凖永乐间举遗逸不起号遯石翁曾祖世杰以明经贡入太学号槐里子祖天叙号竹轩封翰林院修撰自槐里子以下两世皆赠嘉议大夫礼部右侍郎加赠新建伯父蕐号龙山繇进士及第第一人仕至南京吏部尚书封新建伯龙山念山阴佳山水又爲先世故居复自余姚徙越城之光相坊先生因筑室阳明洞距越城东南二十里故学者称爲阳明先生成化八年壬辰九月三十日丁亥先生生先生在娠十四月生之夕祖母岑梦神人衣绯玉自云中皷吹送儿来惊寤巳闻啼声竹轩翁因名先生云而乡人遂指所生楼曰瑞云楼十二年丙申先生五岁犹不言有神僧过而目之日好个孩儿可惜名字道破竹轩翁更以今名日守仁卽能言尝暗诵翁所读书翁讶问之日向闻祖读时巳黙记矣十七年辛丑先生十岁龙山公举进士十八年壬寅先生十一岁竹轩翁因龙山公迎养携先生如京师过登金山与客赋诗未就先生从伤占一絶客大惊复命赋蔽月山先生又随口占一絶诗在集中明年就塾师于邸中一日与同学生走长安街遇相者曰吾爲尔相尔须拂领入圣境须至上丹台结圣胎须至下丹田圣果圆先生感其言归问师曰何爲第一等事师曰读书登第先生日恐未是当读书作圣人耳二十年甲辰先生十三岁太夫人郑氏卒二十二年丙午先生十五岁时石英王勇乱畿内石和尚刘千金乱秦中先生间行出居庸关逐胡儿骑射遍询夷落所以备御之䇿经月始返夜梦谒汉马将军援庙赋诗一律诗在集中先生感慨时事屡欲上书于朝龙山公格而止之弘治元年戊申先生十七岁七月自京师亲迎夫人诸氏于洪都时诸公养和爲江西叅议先生就委禽焉合卺日偶行入铁柱宫见道士跏跌卽而叩之相与对坐忘归诸公遣人遍索不得明日先生始还署中有𥿄数箧先生日学书皆尽书法大进先生尝曰吾始模古帖止得字形后凝思静虑拟形于心乆之始通其法及读明道书曰吾作字甚敬非要字好只此是学旣非要字好又何学也乃知古人随时随事只在心上学此心精明字好亦在其中矣后与学者论格物多举此爲证二年己酉先生十八岁十二月以夫人诸氏归余姚舟过广信谒娄一斋谅语格物之学先生甚喜以谓圣人必可学而至也后徧读考亭遗书思诸儒谓衆物有表里精麄一草一木皆具至理因见竹取而格之沈思不得遂𬒳疾五年壬子先生廿一岁秋举于鄕时闱中夜半见有二巨人者衣绯绿东西立大言曰三人好作事已而先生与孙中丞燧胡尚书世宁同举及宸濠之变胡发其好孙死其难先生平之六年癸丑先生二十二岁春试南宫落第宰相李西涯索器先生戏曰待汝作来科状元试爲来科状元赋先生拈笔而就有忌者曰此子取上第目中无我辈矣及丙辰春试竟爲忌者所抑同舍有以不第爲耻者先生笑曰汝以不得第爲耻吾以不得第动心爲耻十年丁巳先生二十六岁寓京师时边烽甚急诏举将才无以应先生因精究兵法每遇宾飮聚果核列阵势爲戏十一年戊午先生二十七岁读考亭上光宗疏有曰居敬持志爲读书之本循序致精爲读书之法乃悔前日用力虽勤而无所得者欲速故也因循序以求之然物理吾心终判爲二沈鬰旣乆旧疾复作闻道士谈养生之说而悦焉十二年己未先生二十八岁春举南宫第二人赐二甲进士第七人观政工部先生爲诸生时尝梦威宁伯王越遗以弓劒是秋奉命督造威宁坟驭役夫以什伍法休食以时暇则驱演八阵图事竣威宁家谢以金帛不受出威宁夙所佩劒以赠受之梦故也时星变下诏求言又达虏猖獗先生疏论边务八事十三年庚申先生二十九岁授刑部云南司主事十四年辛酉先生三十岁奉命谳狱江北暇日游九蕐山见道者蔡蓬头问以仙术蔡曰尙未有顷先生迸左右再拜请问蔡曰尙未问至三蔡曰汝礼虽隆终不忘官相大笑而别地藏洞有异人坐卧松毛不火食先生历巖险访之値其睡先生黙坐良久方醒问以第一义谛不答徐曰周濂溪程明道你儒家两个好秀才也语毕复睡先生归明日再往不复见矣十五年壬戌先生三十一岁八月予告归越筑室阳明洞行道引术友人王思舆等来访先生命仆迎之且历语其来蹟似先知者衆惊异以爲得道乆之先生悟曰此簸弄精魄非道也遂屏去其术欲离家远遯念祖母岑与龙山公在一日悟曰此念生于孩提此念亾是断灭种性矣乃移居西湖往来南屏虎跑间有僧禅坐三年不语不视先生喝曰这和尙终日口巴巴说甚么终日眼睁睁看甚么僧惊起先生问其家对曰有母在曰起念否对曰不能不起念先生卽指爱亲本性谕之僧涕泣拜谢挈钵而归十七年甲子先生三十三岁秋主考山东乡试试录皆先生笔也九月改兵部武选司主事十八年乙丑先生三十四岁是年识湛甘泉若水与盟讲明圣学门人始进正德元年丙寅先生三十五岁时奄瑾擅政南京科道戴铣薄彦徽等皆下狱二月先生抗疏救之触瑾矫旨廷校四十谪贵州龙塲驿驿丞二年丁卯先生三十六岁夏赴谪至钱塘瑾遣人阴迹先生先生惧佯爲自沈于江密附商船往舟山飓风一夕飘堕闽界比登㟁山行数十里夜扣野寺不纳又趋野庙倚香案卧葢虎穴也夜半虎但遶廊吼不敢入黎明寺僧来庙所意先生必啖于虎将收其橐此寺僧葢素借虎以御客者见先生方睡醒惊曰非常人也邀至其寺则向与先生趺坐于铁柱宫之道士在焉道士笑出袖中诗相示有二十年前曾见君今来消息我先闻之句因问先生曰尔欲安往万一瑾怒逮尔父诬尔北走胡南走粤奈何先生愕然卦之得明夷乃决䇿返别道士畱诗壁间诗在集中遂取间道繇武夷归渉鄱阳往省龙山公于建业以十二月赴龙塲驿时先生妹婿徐爱因先生将赴龙塲纳贽北面奋然有志于学三年戊申先生三十七岁春三月至龙塲驿龙塲在贵州万山中蛇虺蛊虫毕聚夷人鴃舌不通语言可与通语言者仅中土亾命耳时瑾憾未释先生自计得失荣辱俱忘惟生死一念尚在乃凿石椁以俟命焉会从者皆病先生亲析薪取水作糜饲之又爲歌诗调越曲杂谈笑以相解慰因沈思圣人处此更有何道忽中夜大悟格物致知之旨不觉唿跃而起从者皆惊始知圣人之道吾性自足向之求理于事物者误也黙记五经之言证之莫不脗合着五经臆说夷人亦日来亲见先生所栖卑湿爲搆龙冈书院寅宾堂何陋轩君子亭玩易窝以居先生思州守遣人侮先生诸夷不平殴之守怒白于当道当道令先生诣谢先生不可致书复之守闻自失水西安宣慰餽梁肉给使令重以金币鞍马先生俱不受始朝廷议设军衞于水西兼筑城廓旣而止然驿传尚存安恶据其腹心欲去之以问先生先生遗书申朝廷令甲威信安心乃折有宋氏酋长曰阿贾阿札者叛宋氏作乱先生复遗书讽谕安安悚然率所部平其难四年己巳先生三十八岁贵州提学副使席书聘先生主贵阳书院身督诸生师先生是年先生始论知行合一其说具语录中五年庚午先生三十九岁繇龙塲驿丞陞庐陵县知县爲政七月不事威刑选三老里正论民爲善多感化者冬十一月入觐舘于兴隆寺时黄宗贤绾始见先生论学先生喜令与湛甘泉俱十二月陞南京刑部四川司主事六年辛未先生四十岁正月调吏部验封司主事始论䀲庵象山之学有答徐成之书时方献夫爲郞位在先生上敬执贽先生二月爲会试同考试官十月陞文选司员外郞七年壬申先生四十一岁二月陞考功司郎中十二月陞南京大仆寺少卿便道归省是年徐爱以祁州守迁南工部郞与先生同舟归越论大学宗旨详语录八年癸酉先生四十二岁冬十月至滁州日与门人遨游瑯琊瀼泉间月夕环龙潭而坐者数百人歌声振山谷旧学之士日益至九年甲戌先生四十三岁四月陞南京鸿胪寺卿是年始专以致良知训学者十年乙亥先生四十四岁立从弟守信子正宪爲后时先生与诸弟守俭守文守章皆未举子故也八月拟谏迎佛疏近侍言西域有僧能知三生事胡人谓之活佛遣宦者刘允乗传往迎以珠琲爲幡幢黄金爲供赐赉巨万勑允往反以十年期得便宜行事请盐七万引爲行李费辅臣杨廷和执奏不听先生拟疏欲上后止十一年丙子先生四十五岁九月陞都察院左佥都御史巡抚南贑汀漳等处以兵部尚书王琼举也王思舆语季本曰阳明此行必立事功吾触之不动矣十二年丁丑先生四十六岁正月至贑州先经万安有贼数百沿途劫掠商舟不敢进先生令联商舰结爲阵势扬旗鸣皷若趋战者贼惧罗拜唿曰饥荒流民乞求赈济先生令人谕之曰至贑后卽差官抚挿各安生理毋作非爲自取戮灭贼皆散归先生入贑日卽选募民兵行十家牌法先是贑人之在官府者皆洞贼耳目官府举动贼必先闻军门一老隷作奸尤甚先生知之唿入密室使自择生死隷吐实先生许以不死试其言悉验先生以是尽得贼情矣二月平漳宼四月班师五月立兵符奏设平和县治于河头移小溪巡简司于枋头六月请疏通盐法九月改提督南贑汀漳等处军务钦给旗牌得便宜行事先是先生申明赏罚疏以旗牌便宜爲请有笑其迂者独王公琼曰朝廷此等权柄不与此等人又将谁与覆疏得旨悉从之江西鎭守太监毕眞谋于近倖请监其军琼奏以爲兵法最忌遥制若使南贑用兵必待谋于省城鎭守败矣惟省城有警则听南贑䇿应可也眞谋乃寝以平漳宼功陞俸一级赏银二十两文绮四端十月平横水桶冈诸宼贼首谢志珊就擒先生问之曰汝何得党类之衆若此志珊曰亦不容易平生见世上好汉断不放过必多方钩致之或赴其难或周其急或逞其酒色嗜好待其怀德与之谋无不应矣先生顾谓门人曰吾侪求友之切亦当如是十二月班师奏设崇义县治于横水増茶寮隘上堡铅厰长龙三巡简司十三年戊寅先生四十七歳三月平大帽浰头诸宼四月班师举酒以酬诸门人曰感诸君助我以此相报门人各瞿然问故先生曰始吾登堂赏罚军事尝恐误有愧诸君不敢不愼及退对诸君尚觉前之赏罚有未慊也直至登堂行事与诸君相对时此心恰恰如一始安此固诸君之所以助我矣五月奏设和平县治于和平峒改和平巡简司于浰头六月以平横水桶冈功陞右副都御史廕一子锦衣衞世袭百戸七月刻古本大学刻朱子晚年定论十一月再请疏通盐法十四年巳夘先生四十八岁正月以平三浰功廕一子锦衣衞世袭副千戸六月奉勑勘处福建叛军初九日发贑州十五日至丰城闻宁王宸濠反趋还吉安起义师濠遣兵追先生先生以计得脱十九至吉安上疏告变虑贼党顺流窥建业犯京师两都仓卒无备思以计诒濠使迟畱旬月不出乃万全于是伪爲两广军门机密火牌伪爲迎接京边官军公文伪爲李士实刘养正内应书伪爲闵念四凌十一投䧏状令雷济龙光先后设法故闻于濠濠乃疑惧犹豫其详具反间遗事中二十一日再上疏吿变以叛党方炽恐前疏不得达也同日又疏乞省葬七月初五日疏上宸濠谤讪檄㮄十三日率伍文定等义师发吉安十五日大会于樟树遣奉新县知县刘守绪袭破濠伏兵于新旧坟厰十九日发市汊二十日拔南昌二十四日与贼战于鄱阳湖之黄家渡二十五日战于八字脑二十六日获濠于樵舍江西平而朝廷不知也当是时始以南京都御史李克嗣飞章吿急集廷臣会议廷臣犹观望不敢斥言濠反独兵部尙书王琼曰竖子素行不义今仓卒举乱不足虑王守仁据上游蹑之成擒必矣但故事不得不命将乃疏请下诏削濠属籍正贼名请命将出师趋南都命南和伯方寿祥防江都御史俞谏率淮兵翊南都王守仁率南贑兵繇临吉都御史秦金率湖兵繇荆瑞会南昌李克嗣鎭鎭江许廷光鎭浙江丛兰鎭仪眞遏贼冲传檄江西诸路但能倡义旅擒反者封矦时羣小导上亲征有旨不必命将朕当亲率六师奉天征讨假威武大将军鎭国公行事令太监张永张忠安边伯许泰都督刘晖率京边官军万余以从给事中祝续御史张纶随军纪功八月十六日上疏谏止亲征是日再乞省葬九月十一日发南昌献俘如京师时忠泰等訹上使人以威武大将军牌取逆濠放还湖中俟上亲与之战而后获之以爲功及先生行至广信忠泰又使人邀还江西先生不听乗夜过玉山草萍驿适张永候于杭先生见永谓曰江西之民乆遭濠毒旣经大乱继以旱灾又加以京边官军供应困苦不支必逃聚山谷爲乱昔助濠尚脇从耳今爲穷迫所激奸党羣起天下将成土崩之势公素委心朝廷得无念耶永曰然吾之此出爲羣小在侧欲调䕶左右以黙辅圣躬非爲掩功来也但皇上天性顺其意犹可挽囘万一若逆之徒激羣小之怒无救于天下之大计矣先生信其无他以濠付之而称病居西湖净慈寺十一月返南昌以奉勑巡抚江西也时忠泰等在江西百计摉罗续纶又望风附会肆爲飞语先生旣还北军肆坐慢骂或故冲导起衅先生一不爲动愈待以礼密令居人移家于乡而以老羸应门将犒赏北军忠泰预禁其人令勿受先生传示内外谕北军离家苦楚居民当敦主客之礼毎出遇北军丧必停车唁慰厚与之榇嗟叹乃去乆之北军咸感会冬至节先生令城市设酒脯以奠死下乱者哭声昼夜不絶北军闻之无不思家泣下忠泰欲与先生较射意先生不能有以屈之先生勉应三发三中北军在傍哄然举手啧啧忠泰大惧曰我军皆附王都耶乃班师还南都是年十二月二十六日上至南都十五年庚辰先生四十九岁上在南都忠泰旣憾先生毎矫旨召先生而先生不赴乃密譛于上云王守仁必反上问以何爲验对曰试召之必不来正月有诏召先生张永使幕士钱秉忠密以报先生闻命趋至忠泰复拒之于芜湖先生入九蕐山宴坐草庵中上隂遣人觇之曰王守仁学道人也安得反命还江西过开先寺刻石于读书台曰正德巳卯六月十四乙亥宁藩濠以南昌叛称兵向阙破南康九江攻安庆远近震动七月十三辛亥臣守仁以别郡之兵复南昌宸濠擒余党悉定当此时天子闻变赫怒亲綂六师临讨遂俘宸濠以归于赫皇威神武不杀如霆之震靡击而折神器有归孰敢窥窃天鉴于宸濠式昭皇灵嘉靖我邦国葢世宗龙飞之兆征于此矣岂先生能前知乎二月观兵如九江三月又疏乞省葬五月江西大水疏自劾六月如贑大閲士卒敎战法江彬遣人来觇人皆爲先生惧先生作啾啾吟解之曰东家老翁防虎患虎夜入室衔其头西家小儿不识虎持竿驱虎如驱牛门人陈九川等复以爲忧先生曰吾昔在省城处权𥪡鎗锋劔铓间吾心帖然今公等何多虑也有言万安多武士命叅随往录之谕曰但多膂力不问武艺得三百人龙光问宸濠旣平录此何爲先生笑曰交趾有内难出其不意捣之亦一机会也葢是时上在南都宸濠尙未伏法而彬谋叵测故有牛首夜惊之事只畏先生不敢动耳先生之所以观兵九江挍士贑州录万安武力者其意皆以此固难爲衆人道矣七月重上江西㨗音疏时羣党欲自献俘袭功张永曰不可昔我等未出京时宸濠巳擒王都堂献俘北上过玉山渡钱塘经人耳目不可假也于是以大将军钧帖令先生重上㨗音先生乃节略前奏入诸人名于疏内再上之八月咨部院雪理冀元亨冤状閠八月初八日上在南京受俘十二日上自南京旋跸霍韬曰是役也罪人巳执犹动衆出师地方巳宁乃杀民奏㨗误先朝于过举揺国是于将危葢忠泰之攘功贼义厥罪滔天而续纶之诡随败类其党恶不才亦甚矣九月自贑州还南昌时泰州土银服古冠服执木简以二诗来见先生先生异其人䧏堦延之上坐问何冠曰有虞氏冠问何服曰老莱子服问学老莱子乎曰然曰将止学服其服抑学其上堂诈跌也银心动坐渐侧及论格物致知之旨言下豁然明日易服执弟子礼十二月初三日上在通州赐宸濠死初八日上还京十六年辛巳先生五十岁三月十四日上崩于豹房四月世宗登极八月召先生驰驿来京二十日发南昌辅臣沮之陞南京兵部尚书叅赞机务先生行至钱塘上疏仍乞便道省葬归越十二月制封新建伯诏至日适龙山公诞辰先生捧觞爲寿公蹙然曰向宁濠之变皆以汝爲死矣而不死皆以事难平矣而卒平谗搆朋兴祸机四发前后二年岌乎几不免矣天开日月显忠遂良父子滥冒封赏穹官高爵复相见于一堂岂非幸欤然盛者衰之始福者祸之基虽可幸亦可惧也先生洗爵而跪曰大人之敎儿所日夜切心者也嘉靖元年壬午先生五十一岁正月初十日疏辞封爵不允二月龙山公卒先生哭踊几絶戒家人斋食百日未几又令弟侄辈稍进干肉曰诸子豢养习乆强其不能是恣其作伪也不如稍寛之使各求自尽可矣先生久哭暂辍有弔客至侍者云宜哭先生曰哭发于心若以客至而始哭则以客退而不哭矣世人饰情行诈已久故于父母亦然七月再疏辞母爵不报时御史程启充给事中毛王承宰相意倡爲异说劾先生门人刑部主事陆澄上疏爲六辩以折之先生闻而止之九月葬龙山公于石泉山二年癸未先生五十二岁二月南宫䇿士以心学爲问隂辟先生门人徐珊不答而出门人钱德洪下第归见先生先生喜而接之口圣学从兹大明矣德洪曰时事如此此学何繇得明先生曰吾学恶得遍语天下今会试录出虽穷鄕㴱谷无不见矣吾学旣非天下必有起而求眞是者九月改葬龙山公于天住峰郑太夫人于徐山因石泉有水患也十一月与张元冲论二氏之学元沖曰二氏作用亦有功于吾儒者不知亦当兼取否先生曰说兼取便不是了圣人尽性至命何物不具何待兼取二氏之学皆我之学卽吾尽性至命中完养此身谓之仙不染世累谓之佛后世儒者不见圣学之全故与二氏成二见耳辟之厅堂三间共爲一室儒者见佛氏则割左边一间与之见老氏则割右边一间与之而巳则自处于中间皆举一而废百也三年甲申先生五十三岁正月越郡守南大吉见先生自陈其临政多过问先生何无一言敎我先生曰吾巳言之乆矣大吉未解先生问曰吾不言汝何以知对曰此某之良知也先生曰良知非我常言而何大吉笑谢而去越数日再来请曰某过后甚悔虽亟思改圗然不若得人预言不犯爲佳先生曰人言不如自悔眞切越数日又来请曰身过可勉心过奈何先生曰昔镜未开明可以藏垢今镜明矣一尘之落亦难住脚此入圣之机也勉之八月十五日宴门人于天泉桥是夜月白如昼门人百余人酒酣各歌诗投壶击鼓盪舟爲乐先生见诸生兴剧退而作诗云铿然舍瑟春风里点也虽狂得我情明日诸生入谢先生曰昔孔子在陈思鲁之狂士以学者没溺富贵如拘如囚而莫之省有高明脱落者知一切俗缘皆非性体然不加实践以入于精㣲则渐有轻灭世故濶略伦物之病虽比世之庸琐者不同其爲未得于道一也故孔子思归以裁之今诸君巳见此意正好精诣力造以求至于道无以一见自足而终止于狂也钱德洪德周魏良政良器读书城南游禹穴诸胜忘返钱父问二魏曰得无妨课业乎二魏答曰触处皆举子业也曰朱说亦须理会否二魏曰以吾良知求晦翁之说譬之打蛇得七寸又何忧不得耶钱父疑未释进问先生先生曰譬之治家学圣贤者其产业第宅服食器物皆所自置欲请客出所有以享之客去其物具在还以自享终身用之无穷也学举业者专以假贷爲功欲请客自听事以至供具百物莫不遍借客来虽一时丰𥙿可观客去则尽以还人一物非所有也若请客不至则时过气衰借贷亦不备终身奔劳作一寠人而巳是求无益于得求在外也明年乙酉魏良政发解钱父闻之笑曰打蛇得七寸矣时大礼议起霍兀厓席元山黄宗贤宗明问先生先生皆不答四年乙酉先生五十四岁正月夫人诸氏卒四月祔葬干徐山六月先生服阕礼部尚书席书特疏荐曰生在臣前者见一人曰杨一淸生在臣后者见一人曰王守仁五年丙戌先生五十五岁聂豹以御史巡按福建渡钱塘来见先生喜谓思孟周程无意相遭于千载之下然豹是时尚以宾客礼见也后六年豹出守苏州先生以下世四年矣语钱德洪王畿曰吾学诚得先生开发冀再见执贽不及矣兹以二君爲证具香案拜先生称门人十一月庚申正亿生六年丁亥先生五十六岁五月起总督两广江西湖广军务征思田九月发越五月过南昌先是先生舟次广信门人徐樾方自白鹿洞学跌坐而来有禅定意登舟先生目而得之令举似曰不是巳而稍变前语曰不是此体岂有方所譬之此烛光无不在不可以烛上爲光因指舟中曰此亦是光此亦是光指舟外水面曰此亦是光樾唯唯明日至南浦百姓迎者讙唿塞途至不能行父老争顶舆递入都司先生命就谒者东入西出有不舍者出且复入自辰至未始散始举有司常仪有诸生唐尧臣者素不信先生讲学至是惊曰三代以下安得有此气象耶明日谒文庙讲大学于明伦堂诸生屏拥多不得闻尧臣诈爲献茶者得上堂傍大喜自庆十一月至梧州上谢恩遂陈肤见疏七年戊子先生五十七岁二月平思田七月平八寨断藤崃上经略思田及八寨断藤崃事宜九月以平思田功赏银五十两纻丝四袭十月以疾疏请吿不报谒汉马伏波将军庙干乌蛮滩宛然少时梦中所见也识二诗于其壁谒增城先庙先生之六世祖纲以参议死苗难者是也十一月班师至大庾岭先生疾已剧谓布政使王大用曰尔知孔明之所以托姜维乎大用遂拥兵䕶衞且爲敦匠事二十五日至南安门人推官周积来见二十八日泊靑龙舖明日召积八开目视曰吾去矣积泣下问何遗言先生㣲哂曰此心光光地更有何言有顷瞑目而逝门人贑州兵备张思聪迎入南埜驿沐浴禭歛如礼十二月初三日思聪与官属师生设祭入棺明日舆衬登舟士民远近遮道哭声震地至贑士民沿途拥哭如南安至南昌门人巡按御史储良材提学副使赵渊请改岁行士民昕夕哭奠八年巳丑正月丧发南昌时连日逆风舟不能行赵渊祝于柩曰公岂爲南昌士民畱耶越中子弟门人来候久矣忽变西风六日直至弋阳二月庚午丧至越时朝中有异议爵廕赠谥诸典皆不行方下诏禁伪学詹事黄绾上疏曰忠臣事君义不苟同君子立身道无阿比臣昔爲都事今少保桂蕚时爲举人臣取其大节与之交友及臣爲南京都察院经历见大礼不明相与论列从此与蕚二十余年始终无间昨臣荐新建伯王守仁堪以辅导圣德蕚与守仁不合因不谓然小人乗间搆隙然臣终不以此废蕚平生也但臣于事君之义师友之道则有不得不明者夫臣之所以㴱知守仁以其功与学耳然功高而人忌学古而人不识此守仁之所以不容于世也葢守仁之大功有四其一宸濠不轨谋非一日内臣如魏彬等嬖幸如钱宁江彬等文臣如陆完等爲之内应鎭守如毕眞刘朗等爲之外应故当时中外之臣多怀观望若非守仁忠义自许不顾赤族之祸身任讨贼之事则天下安危未可知矣今乃皆以爲伍文定之功是轻发纵而重走狗也其二大帽茶寮浰头桶冈诸贼寨势连四省兵积累岁守仁临鎭次第底定其三田州思恩搆衅有年事不得息民不得安故起守仁以往使卢王之徒崩角来降感泣受杖遂平一方之难其四自来八寨爲两广腹心之疾其间守戍官军与贼爲党莫可奈何守仁假永顺囘兵卢王䧏卒袭而歼之易若拉朽凡此守仁之功皆除大患卒又以死勤事而宁可泯灭之乎其学之大有三一曰致良知致知出于孔子而良知出于孟子何可异也一曰亲民卽百姓不亲之亲而凡亲贤乐利与民同其好恶而爲絜矩之道者是也亦非创爲之说也一曰知行合一葢亦大易所谓知至至之知终终之只一事也守仁发此欲人言行相顾勿事空言是守仁之学正接孔孟之学而庸可非訾之乎今蕚以此诋守仁遂致陛下失此良弼使守仁不获致君尧舜谁之过与故臣不敢以此爲蕚是也夫以守仁之学之正如此其功之高又如此乃赏典不及削罚有加废褒忠之旧恩倡伪学之新禁蕚之所以辅明主者爲何如哉今守仁客死妻子孱弱家童载骨藁埋空山鬼神有知当爲恻然况于人乎况干圣人乎假使守仁生于异世陛下犹当追崇之何至亲见其人而失之也臣昔与守仁友二十年一日愤寡过之不能守仁从而觉之忽有㴱省遂师事之是臣于守仁实非苟然相信如世俗师友者也臣于君父之前处师友之间旣有所怀不敢不尽昔蕚爲小人所谗臣爲之愤旣而得白臣爲之喜固非臣之私也守仁今日之抱冤亦犹蕚向日之负屈伏愿扩一视之仁特勑所司优以䘏典赠谥仍与世袭并开学禁以昭圣德若此事不明则蕚与臣终不能忘故臣敢直言如此所以尽事陛下之忠且以补蕚之过也疏入不报十一月葬先生于洪溪洪溪去越城三十里入兰亭五里先生所亲择也先是后溪入怀与左溪会冲啮右麓术者心嫌之夜有梦神人绯袍玉带立于溪上者曰吾欲还溪故道明日雷雨大作溪泛忽从南岸明堂周濶数百尺遂定穴时门人会哭者千余人四方来观者皆涕泣叹息隆庆元年丁卯五月诏赠先生爲新建侯谥文成二年戊辰六月先生嗣子正亿袭封新建伯