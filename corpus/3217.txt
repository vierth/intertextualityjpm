古诗纪提要钦定四库全书集部八古诗纪总集类提要等谨案古诗纪一百五十六巻明冯惟讷撰惟讷字汝言临胊人嘉靖戊戌进士官至光禄寺卿其书前集十巻皆古逸诗正集一百三十巻则汉魏以下陈隋以前之诗咸在焉外集四巻旁采仙鬼之作别集十二巻则前人论诗之语也时代緜长采摭繁富其中真伪错杂以及牴牾舛漏所不能无故冯舒作诗纪匡谬以纠其失然上薄古初下迄六代有韵之作无不兼收溯诗家之渊源者不能外是书而他适固亦採珠之沧海伐木之邓林矣厥后臧懋循古诗所张之象古诗类苑梅鼎祚八代诗乗相继而出总以是书为蓝本然懋循书虽称补此书之阙而捃拾繁猥珠砾混淆又割裂分体不以时代为次使閲者茫无端绪不能得其正变源流之象书又以题编次竟作类书仅汉魏全録晋宋以下皆从删节已非完备之观而所载汉魏诗中如苏武妻诗之类至今为艺林之笑故独惟讷此编为诗家圭臬初太原甄敬为刋板于陕西一依惟讷原次而剞劂甚拙复间有舛讹此本为吴琯等重刋虽去其前集正集外集别集之名合併为一百五十六巻而次第悉如其旧较讐亦较甄本为详故今从吴本録之不复别分门目惟讷别有风雅广逸十巻核其所载即此编之前集葢初辑古逸诸篇先刋行世后乃续成汉魏以下併为一编实非有二今惟别存其目而其书则不复録焉干隆四十六年正月恭校上总纂官纪昀陆钖熊孙士毅总校官陆费墀原序古诗纪原序右诗纪前集十巻诗纪百三十巻外集四巻诗话及识遗为别集十二巻北海少洲冯先生所纂辑也先生以隽才大雅高歩一时见世之为诗者多根柢于唐鲜能穷本知变以窥风雅之始乃隋而上极于黄轩凡三百篇之外逸文断简片辞只韵无不具焉秦汉而下词客墨卿孤章浩帙乐府声歌童谣里谚无不括焉七略四部之所鸠藏齐谐虞初之所志述无不蒐焉始事于甲辰之冬集成于丁巳之夏嵗凡十四稔先生宦迹且徧四方矣遇通儒博士无不出而订焉骤见之编郡邑之载金石之刻无不取而覈焉呜唿先生之加意斯篇其可谓勤且笃矣方甲辰始事先生时守河中维与分讐之列兹当告成敢续言于末简曰诗之道尚矣夫人哀乐之心感而歌咏之声发永言嗟叹成文谐音盖自结绳之代巳固然矣然情以人生文由代变古诗自宣尼删后罕有存者其轶文略备于斯是以质文之变莫得而详焉汉风所宗造端苏李东京扬其流波建安备其气质逮于江左托意虚𤣥继以齐梁绮缛陈隋轻艳而诗之变极矣中间作者若张蔡曹刘潘陆颜谢江沈徐庾莫不虎视蛟腾抗心特异思以驾前贤之逸轨障当世之頽澜然而繁音曲节每变益工品格风标沿时递下岂所谓声音之道关乎世运者耶代歴既遐流风寖沫后之学者莫得渉其津涯先生于是会萃遗失裒为成书诗以人系人以代分代以时次火齐明月的皪错陈镛磬柷敔翕如并奏使艺林之士因诗考人因人论世得以绎祖述之渊源第古今之优劣猎皇王之菁华而穷性术之变化也岂不伟哉明兴诗人承宋元余习颇乏远调𢎞治间北地李先生献吉始以唐风为天下倡一时人士宗之文体一振焉及其敝也株守名家矜其学歩千金享帚斯不远览之过尔余故谓先生是编之集大有功于雅道云承事郎河中张四维撰凡例古诗纪凡例一是编原以古逸为前集汉魏以至陈隋为正集似觉牵合今取古逸与各代之名与数疏之于首而以诗纪巻数綂之于下窃取刻史记国语之例一是编冯公攟摭有年几乎无遗矣然有未覩诸书如古今风谣等及金石中流传于世者间有未尽今别辑一编曰拾遗以附于后一是编刻于关中刻旣不佳校多遗误今悉取冯公引用诸书酌量改易至有彼此俱不可解者姑且存疑不敢妄加臆见也一如以东昏时歌误置北齐纪中又以长夀误为隋年而隋纪收郑蜀賔之类今但附注其误于下不敢辄为删去一诸人集中附载赓答之作今取特列寥寥数语亦以存一时作者之名一目录原分于各代之前然而巻帙既殊考索不易今则綂列于前一上古迄秦以箴铭颂诔备载与后例颇不同又古作者多不详名氏今故以类分凡为类十一为巻十一汉以后篇什广矣观史传所载歴代作者其集动若干巻今所录千百之一尔将以着诗体之兴革观政俗之升降资文园之博综罗古什之散亡故备录之不暇选择若必云本道徳之㫖叶风雅之音叅校论叙成一家之书尚有望于大雅君子焉一乐府所载晋宋以后郊庙燕射乐歌旧辑诗者咸析入各家集内然此乃一代之典章非一人所得専也且其作之有宫征其肄之有条贯似不宜分置今悉依郭茂倩旧次总列各代之末而以作者名氏系之题下云一鼔吹曲辞舞曲歌辞凡奏之公朝列在乐官者亦如前例编录于郊庙燕射之后其自相拟作不入乐府者仍存本集一汉以后诗人先帝王次诸家以世次为序次爵里无考者次方外次闺秀次无名氏一诗人有歴数朝者从其所终之代若一人止一诗而知其为何时之作则从其作诗之代操懿为魏晋之祖故以冠二代不称帝者未即位且非正也嵇阮入魏渊明入晋前贤巳有定论至于刘昶萧综之奔魏萧祗之奔齐萧撝之归周背本入夷咸夷之矣其他亡国为俘有可伤者焉一作者氏系歴履行谊封谥俱查史传书其要略着于名氏之下庶观者有考焉一诗人有名氏而不知世代及乐府无名氏诗不可考其为何代之作者别为一巻附于末一各家成集者编法先乐府次诗各分四言五言六言七言杂言齐梁以下诸体渐备今各以体相从而诸体之中又各以类相附一艺文类聚初学记所载诗多系摘句今择其阙文诗各载于后其虽似阙略犹能成章者仍存正集阙疑也一各史列传所载诗全文者入正集阙文者入别集一诗互见各书而所载诗人名不同者择其有证据者从之题下注云某书作某人今从某书作某人若无所考订则二处并存之于甲乙互笺见所出之籍一诗数见而句字不同者叅校其义稍长者为正文余分注其下云一作某或某书作某一联句诗旧见某人集者因之同赋诸人集中不复录也一艺文类聚初学记二书所载其诗题明白者则仍其题如曹植鬬鸡陈琳宴会之类亦有引诗不明着其题则止云阙题题下注见某书某部庶不失作者之意古诗纪卷一钦定四库全书古诗纪巻一明冯惟讷撰古逸第一歌上弹歌断竹续竹飞土逐宍皇娥歌天清地旷浩茫茫万象回薄化无方浛天荡荡望沧沧乗桴轻漾着日傍当期何所至穷桑心知和乐悦未央白帝子歌四维八埏眇难极驱光逐影穷水域璇宫夜静当轩织桐峯文梓千寻直伐梓作器成琴瑟清歌流畅乐难极沧湄海浦来栖息击壤歌日出而作日入而息凿井而饮耕田而食帝何力于我哉箕山歌登彼箕山兮瞻望天下山川丽﨑万物还普日月运照靡不记睹游放其间何所却虑叹彼唐尧独自愁苦劳心九州忧勤后土谓予钦明传禅易祖我乐何如盖不盼顾河水流兮缘高山甘瓜施兮叶绵蛮高林肃兮相错连居此之处傲尧君虞帝歌股肱喜哉元首起哉百工熈哉臯陶赓歌元首明哉股肱良哉庶事康哉臯陶又歌元首丛脞哉股肱惰哉万事隳哉卿云歌卿云烂兮糺缦缦兮日月光华旦复旦兮八伯歌明明上天烂然星陈日月光华𢎞于一人帝乃载歌日月有常星辰有行四时顺经万姓允诚于予论乐配天之灵迁于贤善莫不咸聴鼚乎鼔之轩乎舞之菁华巳竭褰裳去之涂山歌绥绥白狐九尾龎龎我家嘉夷来賔为王成子室家我都攸昌天人之际于兹则行明矣哉五子歌皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马为人上者奈何不敬训有之内作色荒外作禽荒甘酒嗜音峻宇雕墻有一于此未或不亡惟彼陶唐有此冀方今失厥道乱其纪纲乃底灭亡明明我祖万邦之君有典有则贻厥子孙关石和钧王府则有荒坠厥绪覆宗絶祀呜唿曷归予懐之悲万姓仇予予将畴依郁陶乎予心颜厚有忸怩弗慎厥徳虽悔可追夏人歌江水沛兮舟楫败兮我王废兮趣归于薄薄亦大兮乐兮乐兮四牡硚兮六辔沃兮去不善而从善何不乐兮麦秀歌麦秀渐渐兮禾黍油油彼狡童兮不与我好兮麦秀蔪蔪禾黍油油彼狡童兮不我好仇採薇歌登彼西山兮採其薇矣以暴易暴兮不知其非矣神农虞夏忽焉殁兮我适安归矣吁嗟徂兮命之衰矣哀慕歌先王既徂长霣异都哀䘮腹心未冩中懐追念伯仲我季如何梧桐萋萋生于道周宫馆徘徊台阁既除何为逺去使此空虚支骨离别垂思南隅瞻望荆越涕泪交流伯兮仲兮逝肯来游自非二人谁诉此忧梦歌济洹之水赠我以琼瑰归乎归乎琼瑰盈吾懐乎去鲁歌彼妇之口可以出走彼妇之谒可以死败盖优哉游哉维以卒歳临河歌狄水衍兮风扬波舟楫颠倒更相加归来归来胡为斯楚聘歌大道隠兮礼为基贤人窜兮将待时天下如一兮欲何之丘陵歌登彼丘陵峛崺其坂仁道在迩求之若逺遂迷不复自婴屯蹇喟然回虑题彼泰山郁确其高梁甫回连枳棘充路陟之无縁将伐无柯患兹蔓延惟以永叹涕霣潺湲蟪蛄歌违山十里蟪蛄之声犹尚在耳鸧鸹歌鸧兮鸹兮逆毛衰兮一身九尾长兮孤鹣歌彼鸣鹣在巖山之唫获麟歌唐虞世兮麟鳯游今非其时来何求麟兮麟兮我心忧曳杖歌泰山其頽乎梁木其坏乎哲人其萎乎原壤歌貍首之斑然执女手之巻然南蒯歌我有圃生之杞乎从我者子乎去我者鄙乎倍其邻者耻乎已乎已乎非吾党之士乎成人歌蚕则绩而蟹有匡范则冠而蝉有緌兄则死而子臯为之衰黄鹄歌悲夫黄鹄之早寡兮七年不䨇宛颈独宿兮不与衆同夜半悲鸣兮想其故雄天命早寡兮独宿何伤寡妇念此兮泣下数行呜唿哀哉兮死者不可忘飞鸟尚然兮况于贞良虽有贤雄兮终不同行宋城者讴睅其目皤其腹弃甲而复于思于思弃甲复来骖乗答歌牛则有皮犀兕尚多弃甲则那役人又歌从其有皮丹漆若何泽门之晳讴泽门之晳实兴我役邑中之黔实慰我心野人歌既定尔娄猪盍归吾艾豭乌鹊歌南山有乌北山张罗乌自高飞罗当奈何乌鹊双飞不乐鳯凰妾是庶人不乐宋王韩凭妻答夫歌其雨淫淫河大水深日出当心饭牛歌南山矸白石烂生不逢尧与舜禅短布单衣适至骭从昬饭牛薄夜半长夜漫漫何时旦沧浪之水白石粲中有鲤鱼长尺半弊布单衣裁至骭清朝饭牛至夜半黄犊上坂且休息吾将舍汝相齐国出东门兮厉石斑上有松柏青且阑麤布衣兮緼缕时不遇兮尧舜主牛兮努力食细草大臣在尔侧吾当与尔适楚国齐民歌公胡不复遗其冠乎齐台歌冻水洗我若之何太上糜散我若之何穗歌穗乎不得获秋风至兮殚零落风雨之弗杀也太上之靡弊也齐役者歌岁巳暮矣而禾不获忽忽矣若之何岁已寒矣而役不罢惙惙矣如之何莱人歌景公死乎不与埋三军之士乎不与谋师乎师乎何党之乎齐人歌鲁人之臯数年不觉使我高蹈唯其儒书以为二国忧菜芑歌妪乎菜芑归乎田成子弹铗歌长铗归来乎食无鱼右一长铗归来乎出无车右二长铗归来乎无以为家右三松柏歌松邪柏邪建共者客邪古诗纪巻一古诗纪卷二钦定四库全书巻古诗纪巻二明冯惟讷撰古逸第二歌下狐裘歌狐裘尨茸一国三公吾谁适从暇豫歌暇豫之吾吾不如鸟乌人皆集于菀巳独集于枯龙蛇歌有龙矫矫顷失其所五蛇从之周徧天下龙饥无食一蛇割股龙返其渊安其壌土四蛇入穴皆有处所一蛇无穴号于中野有龙矫矫遭天谴怒三蛇从之一蛇割股二蛇入国厚䝉爵土余有一蛇弃于草莽有龙于飞周徧天下五蛇从之为之承辅龙反其乡得其处所四蛇从之得其露雨一蛇羞之桥死于中野龙欲上天五蛇为辅龙巳升云四蛇各入其宇一蛇独怨终不见处所有龙矫矫将失其所有蛇从之周流天下龙既入深渊得其安所蛇脂尽干独不得甘雨舟之侨歌有龙矫矫顷失其所一蛇从之周流天下龙反其渊安宁其处一蛇鬐干独不得其所河激歌升彼河兮而观清水扬波兮窅冥冥祷求福兮醉不醒诛将加兮妾心惊罚既释兮渎乃清妾持檝兮操其维蛟龙助兮主将归唿来櫂兮行勿疑段干木歌吾君好正段干木之敬吾君好忠段干木之隆邺民歌邺有贤令兮为史公决漳水兮灌邺旁终古舄卤兮生稻粱楚人诵子文歌子文之族犯国法程廷理释之子文不听恤顾怨萌方正公平楚人歌薪乎菜乎无诸御巳讫无子乎菜乎薪乎无诸御巳讫无人乎优孟歌山居耕田苦难以得食起而为吏身贪鄙者余财不顾耻辱身死家室富又恐受赃枉法为姦触大罪身死而家灭贪吏安可为也念为亷吏奉法守职竟死不敢为非㢘吏安可为也忼慨歌贪吏而可为而不可为廉吏而可为而不可为贪吏而不可为者当时有汚名而可为者子孙以家成廉吏而可为者当时有清名而不可为者子孙困穷被褐而负薪贪吏常苦富廉吏常苦贫独不见楚相孙叔敖廉洁不受钱接舆歌凤兮凤兮何徳之衰往者不可谏来者犹可追巳而巳而今之从政者殆而凤兮凤兮何如徳之衰也来世不可待往世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避巳乎巳乎临人以徳殆乎殆乎画地而趋迷阳迷阳无伤吾行吾行却曲无伤吾足孺子歌沧浪之水清兮可以濯我缨沧浪之水浊兮可以濯我足又沧浪歌混混之水浊可以濯吾足乎泠泠之水清可以濯吾缨乎申包胥歌呉为无道封豕长蛇以食上国欲有天下政从楚起寡君出在草泽使来告急被衣歌形若藁骸心若死灰真其实知不以故自持媒媒晦晦无心而不可与谋彼何人哉杨朱歌天其弗识人胡能觉匪祐自天弗孽由人我乎汝乎其弗知乎医乎巫乎其知之乎引声歌天地之道近在胸臆唿噏精神以养九徳渴不求饮饥不索食避世守道志洁如玉卿相之位难可直当巖巖之石幽而清凉枕块寝处乐在其央寒凉回固可以久长王子思归歌洞庭兮木秋涔阳兮草衰去千乗之家国作咸阳之布衣渔父歌日月昭昭乎寖巳驰与子期乎芦之漪右一日巳夕兮予心忧悲月巳驰兮何不渡为事寖急兮将奈何右二芦中人芦中人岂非穷士乎右三庚癸歌佩玉橤兮余无所系之㫖酒一盛兮余与褐之父睨之紫玉歌南山有鸟北山张罗意欲从君谗言孔多悲结成疹殁命黄垆命之不造寃如之何羽族之长名为凤凰一日失雄三年感伤虽有衆鸟不为匹䨇故见鄙姿逢君辉光身逺心近何曾暂忘徐人歌延陵季子兮不忘故脱千金之劔兮带丘墓越人歌今夕何夕兮搴洲中流今日何日兮得与王子同舟䝉羞被好兮不訾诟耻心几烦而不絶兮得知王子山有木兮木有枝心説君兮君不知越谣歌君乗车我带笠他日相逢下车揖君担簦我跨马他日相逢为君下河上歌同病相怜同忧相捄惊翔之鸟相随而集瀬下之水因复俱流胡马望北风而立越燕向日而熈谁不爱其所近悲其所思者乎乌鸢歌仰飞鸟兮乌鸢凌𤣥虚兮号翩集洲渚兮优恣啄虾矫翮兮云间任厥性兮往还妾无罪兮负地有何辜兮谴天颿独兮西往孰知返兮何年心惙惙兮若割泪泫泫兮䨇悬彼飞鸟兮鸢乌已回翔兮翕苏心在专兮素虾何居食兮江湖徊复翔兮游飏去复返兮于乎始事君兮去家终我命兮君都终来遇兮何辜离我国兮去呉妻衣褐兮为婢夫去冕兮为奴岁遥遥兮难极冤悲痛兮心恻肠千结兮服膺于乎哀兮忘食愿我身兮如鸟身翺翔兮矫翼去我国兮心遥情愤惋兮谁识采葛妇歌葛不连蔓棻台台我君心苦命更之尝胆不苦甘如饴令我采葛以作丝女工织兮不敢迟弱于罗兮轻霏霏号絺素兮将献之越王悦兮忘罪除呉王欢兮飞尺书增封益地赐羽奇几杖茵蓐诸侯仪羣臣拜舞天颜舒我王何忧能不移若何歌尝胆不苦味若饴今我采葛以作丝离别相去辞跞躁摧长恧兮擢㦸驭殳所离不降兮以泄我王气苏三军一飞降兮所向皆殂一士判死兮而当百夫道祐有徳兮呉卒自屠雪我王宿耻兮威振八都军伍难更兮势如貔貙行行各努力兮于乎于乎河梁歌渡河梁兮渡河梁举兵所伐攻秦王孟冬十月多雪霜隆寒道路诚难当陈兵未济秦师降诸侯怖惧皆恐惶声传海内威逺邦称伯穆桓齐楚庄天下安宁夀考长悲去归兮河无梁渡易水歌风萧萧兮易水寒壮士一去兮不复还祠洛水歌洛阳之水其色苍苍祠祭大泽倐忽南临洛濵醊祷色连三光秦始皇时民歌生男慎勿举生女哺用脯不见长城下尸骸相支拄甘泉歌运石甘泉口渭水不敢流千人唱万人讴金陵余石大如塸运石甘泉口渭水为不流千人一唱万人相钩金陵下余石大如土屋巴谣歌神仙得者茅初成驾龙上昇入太清时下𤣥洲戏赤城继世而往在我盈帝若学之腊嘉平古诗纪巻二古诗纪卷三钦定四库全书古诗纪巻三明冯惟讷撰古逸第三谣康衢谣立我烝民莫匪尔极不识不知顺帝之则殷末谣帝惑妲己玉马走绥山谣得绥山一桃虽不得仙亦足以豪黄泽谣黄之池其马歕沙皇人威仪黄之泽其马歕玉皇人受谷白云谣白云在天山䧙自出道里悠逺山川间之将子无死尚能复来予归东土和治诸夏万民平均吾顾见女比及三年将复而野比徂西土爰居其野虎豹为羣于鹊与处嘉命不迁我惟帝天子大命而不可称顾世民之恩流涕芔陨吹笙鼓簧中心翔翔世民之子唯天之望西王母吟徂彼西土爰居其所虎豹为羣乌鹊与处嘉命不迁我惟帝女彼何世民又将去予吹笙鼓簧中心翺翔世民之子维天之望周宣王时童谣檿弧箕服实亡周国鸜鹆谣鸜之鹆之公出辱之鸜鹆之羽公在外野往馈之马鸜鹆跦跦公在干侯徴褰与襦鸜鹆之巢逺哉遥遥稠父䘮劳宋父以骄鸜鹆鸜鹆往歌来哭鲁童谣天将大雨商羊鼔儛晋献公时童谣丙之晨龙尾伏辰均服振振取虢之旂鹑之贲贲天策焞焞火中成军虢公其奔晋惠公时童谣恭太子更葬兮后十四年晋亦不昌昌乃在其兄赵童谣赵为号秦为笑以为不信视地上生毛楚昭王时童谣楚王渡江得萍实大如斗赤如日剖而食之甜如蜜楚人谣楚虽三户亡秦必楚呉夫差时童谣梧宫秋呉王愁灵寳谣呉王出游观震湖龙威丈人山隐居北上包山入灵墟乃入洞庭窃禹书天地大文不可舒此文长传百六初若强取出䘮国庐包山谣禹得金简玉字书藏洞庭包山湖攻狄谣大冠若箕脩剑拄頥攻狄不能下垒枯丘秦人谣天帝醉秦㬥金误陨石坠泗上谣称乐太早絶鼎系三秦记民谣武功太白去天三百孤云两角去天一握山水险阻黄金子午蛇盘乌栊势与天通河图引蜀谣汶阜之山江出其腹帝以会昌神以建福列女传引古谣食石食金盐可以支常久食石食玉䜴可以得长夀诵有焱氏颂听之不闻其声视之不见其形充满天地苞裹六极舆人诵佞之见佞果䘮其田诈之见诈果䘮其赂得国而狃终逢其咎䘮田不惩祸乱其兴恭世子诵贞之无报也孰是人斯而有是臭也贞为不听信为不诚国斯无刑媮居幸生不更厥贞大命其倾威兮怀兮各聚尔有以待所归兮猗兮违兮心之哀兮岁之二七其靡有微兮若翟公子吾是之依兮镇抚国家为王妃兮舆人诵原田每每舍其旧而新是谋朱儒诵臧之狐裘败我于狐骀我君小子朱儒是使朱儒朱儒使我败于邾子产诵取我衣冠而褚之取我田畴而伍之孰杀子产吾其与之又诵我有子弟子产诲之我有田畴子产殖之子产而死谁其嗣之孔子诵麛裘而鞸投之无戾鞸之麛裘投之无邮又诵衮衣章甫实获我所章甫衮衣惠我无私齐人颂天口骈谈天衍雕龙奭炙毂过髠古诗纪巻三古诗纪卷四钦定四库全书古诗纪巻四明冯惟讷撰古逸第四琴操神人畅清庙穆兮承予宗百寮肃兮于寝堂醊祷进福求年丰有在坐㩽予为在𤣥中钦哉昊天徳不隆承命任禹写中宫南风歌南风之薰兮可以解吾民之愠兮南风之时兮可以阜吾民之财兮南风操反彼三山兮商岳嵳峩天降五老兮迎我来歌有黄龙兮自出于河负书图兮委蛇罗沙案图观谶兮闵天嗟嗟击石拊韶兮沦幽洞微鸟兽跄跄兮鳯凰来仪凯风自南兮喟其增悲思亲操陟彼歴山兮崔嵬有鸟翔兮高飞瞻彼鸠兮徘徊河水洋洋兮清泠深谷鸟鸣兮嘤嘤设罝张罥兮思我父母力耕日与月兮往如驰父母逺兮吾将安归襄陵操呜唿洪水滔天下民愁悲上帝愈咨三过吾门不入父子道衰嗟嗟不欲烦下民箕子操嗟嗟纣为无道杀比干嗟重复嗟独奈何漆身为疠被发以佯狂今奈宗庙何天乎天哉欲负石自投河嗟复嗟奈社稷何岐山操狄戎侵兮土地迁移邦邑适于岐山烝民不忧兮谁者知嗟嗟奈何兮予命遭斯拘幽操殷道溷溷浸浊烦兮朱紫相合不别分兮迷乱声色信谗言兮炎炎之虐使我愆兮幽闭牢穽由其言兮遘我四人忧勤勤兮文王操翼翼翺翔彼凤凰兮衘书来游以会昌兮瞻天案图殷将亡兮苍苍之天始有萌兮五神连精合谋房兮兴我之业望来羊兮克商操上告皇天兮可以行乎越裳操于戏嗟嗟非旦之力也乃文王之徳也神凤操凤凰翔兮于紫庭予何徳兮以感灵赖先人兮恩泽臻于胥乐兮民以宁履霜操履朝霜兮採晨寒考不明其心兮聴谗言孤息别离兮摧肺肝何辜皇天兮遭斯愆痛没不同兮恩有偏谁能流顾兮知我寃别鹤操将乖比翼兮隔天端山川悠远兮路漫漫揽衣不寐兮食忘餐龟山操予欲望鲁兮龟山蔽之手无斧柯奈龟山何息鄹操周道衰微礼乐陵迟文武既坠吾将焉归周游天下靡邦可依凤鸟不识珍寳枭鸱眷然顾之惨然心悲巾车命驾将适唐都黄河洋洋攸攸之鱼临津不济还辕息鄹伤予道穷哀彼无辜翺翔于卫复我旧庐从吾所好其乐只且将归操翺翔于衞复我旧居从吾所好其乐只且槃操干泽而渔蛟龙不游覆巢毁卵凤不翔留惨予心悲还原息陬猗兰操习习谷风以隂以雨之子于归逺送于野何彼苍天不得其所逍遥九州无所定处时人闇蔽不知贤者年纪逝迈一身将老归耕操朅来归耕歴山盘兮以晏父母我心博兮戏欷归耕来兮安所归耕歴山盘兮雉朝飞操雉朝飞兮鸣相和雌雄羣逰于山阿我独何命兮未有家时将莫兮可奈何嗟嗟莫兮可奈何水仙操繄洞渭兮流澌濩舟楫逝兮仙不还移形素兮蓬莱山歍钦伤宫仙石还伯姬引嘉名洁兮行弥彰托节鼓兮令躬䘮歍钦何辜遇斯殃嗟嗟奈何罹斯殃贞女引菁菁茂木隐独荣兮变化垂枝含蕤英兮脩身养志建令名兮厥道不同善恶幷兮屈躬就浊世疑清兮怀忠见疑何贪生兮思归引涓涓泉水流及于淇兮有懐于衞靡日不思执节不移兮行不隳砛轲何辜兮离厥菑嗟乎何辜兮离厥菑涓涓淇水流于淇兮有懐于衞靡日不思执节不移兮行不诡随坎坷何辜兮离厥茨霹雳引疾雨盈河霹雳下臻洪水浩浩滔厥天铿隆愧隐隐阗阗国将亡兮䘮厥年献玉退怨歌悠悠沂水经荆山精气郁洽谷巖巖中有神寳灼明明穴山采玉难为功于何献之楚先王遇王暗昧信谗言断截两足离余身俛仰嗟叹心摧伤紫之乱朱纷墨同空山歔欷涕龙钟天鉴孔明竟以彰沂水滂沛流于汶进寳得刖足离分断者不续岂不怨琴引酒坐俱毋往听吾琴之所言舒长褎似舞兮乃褕袂何曼奏章而却逢兮愿瞻心之所驩借连娟之寒态兮假巵酒酌五般泣喻而妖兮纳其声声丽颜歌长㯓兮叹曰骑美人旖旎纷嬆枻霜罗衣兮羽旄夜褒圭玉珠参差妙丽兮被云髾登高台兮望青挨常羊啖还何厌兮归来偕隐歌天下有道我黻子佩天下无道我负子戴穷刼之曲王耶王耶何乖劣不顾宗庙听谗孽任用无忌多所杀诛夷白氏族几灭二子东奔适呉越吴王哀痛助忉怛垂涕举兵将西伐伍胥白喜孙武决三战破郢王奔发留兵纵骑虏京阙楚荆骸骨遭掘发鞭辱腐尸耻难雪几危宗庙社稷灭庄王何罪国几絶卿士悽怆民恻悷呉军虽去怖不歇愿王更隐抚忠节勿为谗口能谤褺鼓琴歌羙人荧荧兮颜若苕之荣命乎命乎曾无我嬴子桑琴歌父邪母邪天乎人乎相和歌嗟来桑户乎嗟来桑户乎而巳反其眞而我犹为人猗琴女歌罗縠单衣可掣而絶三尺屛风可超而越鹿卢之剑可负而拔琴歌百里奚五羊皮忆别时烹伏雌炊扊扅今日富贵忘我为百里奚初娶我时五羊皮临当相别时烹乳鸡今适富贵忘我为百里奚百里奚母巳死葬南谿坟以瓦覆以柴舂黄藜搤伏鸡西入秦五羖皮今日富贵捐我为琴歌乐莫乐兮新相知悲莫悲兮生别离古诗纪巻四古诗纪卷五钦定四库全书古诗纪巻五明冯惟讷撰古逸第五铭汤盘铭茍日新日日新又日新商铭嗛嗛之徳不足就也不可以矜而祗取忧也嗛嗛之食不足狃也不能为膏而祗离咎也丹书敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万世武王铭十七章席四端铭安乐必敬无行可悔一反一侧亦不可不志殷监不逺视尔所代几铭皇皇惟敬口口生垢口戕口鑑铭见尔前虑尔后盥盘铭与其溺于人也宁溺于渊溺于渊犹可游也溺于人不可救也楹铭毋曰胡残其旤将然毋曰胡害其旤将大毋曰胡伤其旤将长杖铭恶乎危于忿㚄恶乎失道于嗜慾恶乎相忘于富贵带铭火灭修容慎戒必恭恭则夀履屦铭慎之劳劳则富觞豆铭食自杖食自杖戒之憍憍则逃户铭夫名难得而易失无勤弗志而曰我知之乎无勤弗及而曰我杖之乎扰阻以泥之若风将至必先摇摇虽有圣人不能为谋也牖铭随天之时以地之财敬祀皇天敬以先时劒铭带之以为服动必行徳行徳则兴倍徳则崩弓铭屈申之义废兴之行无忘自过矛铭造矛造矛少间弗忍终身之羞余一人所闻以戒后世子孙武王书铭二十章书冠宠以着首将身不正遗为徳咎书履行必虑正无懐侥倖书劒常以服兵而行道徳行则福废则覆书车自致者急载人者缓取欲无度自致而反书镜以镜自照则知吉凶书门敬遇賔客贵贱无二书户出畏之入惧之书牖闚望审且念所得可思所忘书钥昬谨守深察讹书砚石墨相着而黑邪心谗言无得污白书锋忍之须臾乃全汝躯书刀刀利硙硙无为汝开书井原泉滑滑连旱则絶取事有常赋敛有节几铭安无忘危存无忘亡熟惟二者后必无凶杖铭辅人无茍扶人无咎衣铭桑蚕苦女工难得新捐故后必寒镜铭以镜自照见形容以人自照见吉凶觞铭乐极则悲沈湎致非社稷为危笔铭毫毛茂茂䧟水可脱䧟文不活箠铭马不可极民不可剧马极则踬民极则败周金版铭屈一人之下申万人之上铜盘铭左林右泉前冈后道万世之灵于焉是保周嘉量铭时文思索允臻其极嘉量既成以观四国永启厥后兹器维则金人铭古之慎言人也戒之哉无多言多言多败无多事多事多患安乐必戒无行所悔勿谓何伤其祸将长勿谓何害其祸将大勿谓不闻神将伺人熖熖不灭炎炎若何涓涓不壅终为江河绵绵不絶或成网罗毫末不札将寻斧柯诚能慎之福之根也口是何伤祸之门也强梁者不得其死好胜者必遇其敌盗憎主人民怨其上君子知天下之不可上也故下之知衆人之不可先也故后之温恭慎徳使人慕之执雌持下人莫踰之人皆趋彼我独守此人皆惑之我独不徙内藏我知不示人技我虽尊高人莫我害江海虽左长于百川以其卑也天道无亲常与善人戒之哉鼎铭一命而偻再命而伛三命而俯循墻而走亦莫余敢侮饘于是粥于是以煳余口晋谗鼎铭昧旦丕显后世犹怠况日不悛其能久乎叔邦父簠铭叔邦父作簠用征用行用从君王子子孙孙其万年无疆石椁铭不逢箕子灵公夺我里泰山刻石铭皇帝临位作制明法臣下脩饬二十有六年初并天下罔不賔服亲廵逺方黎民登兹泰山周览东极从臣思迹本原事业祗诵功徳治道运行诸产得宜皆有法式大义休明垂于后世顺承勿革皇帝躬圣既平天下不懈于治夙兴夜昧建设长利专隆敎诲训经宣达逺近毕理咸承圣志贵贱分明男女理顺慎遵职事昭隔内外靡不清浄施于后嗣化及无穷遵奉遗诏永承重戒峄山刻石铭皇帝立国维初在昔嗣世称王讨伐乱逆威动四极武义直方戎臣奉诏经时不久灭六暴强二十有六年上荐高号孝道显明既献泰成乃降专惠亲廵逺方登于峄山羣臣从者咸思攸长追念乱世分土建邦以开事理攻战日作流血于野自泰古始世无万数阤及五帝莫能禁止廼今皇帝一家天下兵不复起灾害灭除黔首康定利泽长久羣臣诵畧刻此乐石以着经纪琅邪台刻石铭维二十六年皇帝作始端平法度万物之纪以明人事合同父子圣智仁义显白道理东抚东土以省卒士事巳大毕乃临于海皇帝之功勤劳本事上农除末黔首是富普天之下搏心揖志器械一量同书文字日月所照舟舆所载皆终其命莫不得意应时动事是维皇帝匡饬异俗陵水经地忧恤黔首朝夕不懈除疑定法咸知所辟方伯分职诸治经易举措必当莫不如画皇帝之明临察四方尊卑贵贱不踰次行姦邪不容皆务贞良细大尽力莫敢怠荒逺迩辟隐专务肃庄端直敦忠事业有常皇帝之徳存定四极诛乱除害兴利致福节事以时诸产繁殖黔首安宁不用兵革六亲相保终无寇贼驩欣奉教尽知法式六合之内皇帝之土西渉流沙南尽北户东有东海北过大夏人迹所至无不臣者功盖五帝泽及牛马莫不受徳各安其宇维秦王兼有天下立名为皇帝乃抚东土至于琅邪列侯武成侯王离列侯通武侯王贲伦侯建成侯赵亥伦侯昌武侯成伦侯武信侯冯母择丞相隗林丞相王绾卿李斯卿王戊五大夫赵婴五大夫杨樛从与议于海上曰古之帝者地不过千里诸侯各守其封域或朝或否相侵㬥乱残伐不止犹刻金石以自为纪古之五帝三王知教不同法度不明假威鬼神以欺逺方实不称名故不久长其身未殁诸侯倍叛法令不行今皇帝并一海内以为郡县天下和平昭明宗庙体道行徳尊号大成羣臣相与诵皇帝功徳刻于金石以为表经之罘山刻石铭维二十九年时在中春阳和方起皇帝东游廵登之罘临照于海从臣嘉观原念休烈追诵本始大圣作治建定法度显着纲纪外敎诸侯光施文惠明以义理六国回辟贪戾无厌虐杀不巳皇帝哀衆遂发讨师奋扬武徳义诛信行威燀旁达莫不賔服烹灭彊㬥振救黔首周定四极普施明法经纬天下永为仪则大矣哉宇县之中承顺圣意羣臣诵功请刻于石表垂于常式之罘东观铭维二十九年皇帝春游览省逺方逮于海隅遂登之罘昭临朝阳观望广丽从臣咸念原道至明圣法初兴清理疆内外诛㬥强武威旁畅振动四极禽灭六王阐并天下菑害絶息永偃戎兵皇帝明徳经理宇内视听不怠作立大义昭设备器咸有章旗职臣遵守各知所行事无嫌疑黔首改化逺尔同度临古絶尤常职既定后嗣循业长承圣治羣臣嘉徳祗诵圣烈请刻之罘碣石刻石铭遂兴师旅诛戮无道为逆灭息武殄㬥逆文复无罪庶心咸服惠论功劳赏及牛马恩肥土域皇帝奋威徳并诸侯初一泰平堕壊城郭决通川防夷去险阻地势既定黎庶无繇天下咸抚男乐其畴女修其业事各有序恵被诸产久竝来田莫不安所羣臣诵烈请刻此石垂着仪矩会稽山刻石铭皇帝休烈平一宇内徳惠修长三十有七年亲天下周览逺方遂登会稽宣省习俗黔首斋庄羣臣诵功本原事迹追首高明秦圣临国始定刑名显陈旧章初平法式审别职任以立恒常六王专倍贪戾慠勐率衆自强㬥虐恣行负力而骄数动甲兵隂通间使以事合从行为辟方内饰诈谋外来侵边遂起祸殃义威诛之殄息㬥悖乱贼灭亡圣徳广宻六合之中被泽无疆皇帝并宇兼听万事逺近毕清运理羣物考验事实各载其名贵贱竝通善否陈前靡有隐情餙省宣义有子而嫁倍死不贞防隔内外禁止淫佚男女洁诚夫为寄豭杀之无辠男秉义程妻为逃嫁子不得母咸化廉清大治濯俗天下承风䝉被休经皆遵轨度和安敦勉莫不顺令黔首修洁人乐同则嘉保太平后敬奉法常治无极舆舟不倾从臣诵烈请刻此石光垂休铭古诗纪卷五古诗纪卷六钦定四库全书古诗纪巻六明冯惟讷撰古逸第六箴尧戒战战慄慄日谨一日人莫踬于山而踬于垤夏箴中不容利民乃外次夏箴小人无兼年之食遇天饥妻子非其有也大夫无兼年之食遇天饥臣妾舆马非其有也国君无兼年之食遇天饥百姓非其有也戒之哉弗思弗行至无日矣商箴天降灾布祥竝有其职虞箴芒芒禹迹画为九州经启九道民有寝庙兽有茂草各有攸处徳用不扰在帝夷羿冐于原兽忘其国恤而思其麀牡武不可重用不恢于夏家兽臣司原敢告仆夫大正箴钦之哉诸正敬功尔颂审三节无思民因顺尔临狱无颇正刑有掇夫循乃徳式监不逺以有此人保宁尔国克戒尔服世世是其不殆维公咸若楚箴民生在勤勤则不匮弟子职先生施教弟子是则温恭自虗所受是极见善存之闻义则服温柔孝弟毋骄恃力志毋虗邪行必正直游居有常必就有徳颜色整齐中心必式夙兴夜昧衣带必饬朝益莫习小心翼翼一此不懈是谓学则右学则少者之事夜寐蚤作既拚盥潄执事有恪摄衣共盥先生乃作沃盥彻盥汎拚正席先生乃作出入恭敬如见賔客危坐乡师颜色无怍右蚤作受业之纪必由长始一周则然其余则否始诵必作其次则巳凡言与行思中以为纪古之将兴者必由此始后至就席狭至则起若有賔客弟子骏作对客无让应旦遂行趋进受命所求虽不得必以反命反坐复业若有所疑捧手问之师出皆起右受业对客至于食时先生将食弟子馔馈摄袵盥潄跪坐而馈置酱错食陈膳毋悖凡置彼食鸟兽鱼鼈必先菜羮羮胾中别胾在酱前其设要方饭是为卒左酒右酱告具而退捧手而立三饭二斗左执虗豆右执挟七周旋而贰唯嗛之视同嗛以齿周而有始柄尺不跪是谓贰纪先生巳食弟子乃彻趋走进潄拚前板祭右馔馈先生有命弟子乃食以齿相要坐必尽席饭必捧擥羮不以手亦有据膝无有隐肘既食乃饱循咡覆手振袵扫席巳食者作抠衣而降旋而乡席各彻其餽如于賔客既彻并器乃还而立右乃食凡拚之道实水于盘攘臂袂及肘堂上则播洒室中握手执箕膺揲厥中有帚入户而立其仪不忒执帚下箕倚于户侧凡拚之纪必由奥始俯仰磬折拚毋有彻拚前而退聚于户内坐板排之以叶适巳实帚于箕先生若作乃兴而辞坐执而立遂出弃之既拚反立是协是稽右洒扫莫食复礼昬将举火执烛隅坐错总之法横于坐所栉之远近乃承厥火居句如矩蒸间容蒸然者处下捧椀以为绪右手执烛左手正栉有堕代烛交坐无倍尊者乃取厥栉遂出是去右执烛先生将息弟子皆起敬奉枕席问何所趾俶袵则起有常则否先生既息各就其友相切相磕各长其仪周而复始谓弟子之纪右退习祝辞伊耆氏蜡辞土反其宅水归其壑昆虫毋作草木归其泽舜祠田辞荷此长耜耕彼南亩四海俱有桑林祷辞政不节与使民疾与宫室崇与妇谒盛与苞苴行与谗夫兴与成王冠颂令月吉日王始加元服去王幼志服衮职钦若昊命六合是式率尔祖考永永无极使王近于民逺于佞啬于时惠于财亲贤而使能士冠辞令月吉日始加元服弃尔幼志顺尔成徳夀考惟褀介尔景福吉月令辰乃申尔服敬尔威仪淑慎尔徳眉夀万年永受胡福以岁之正以月之令咸加尔服兄弟具在以成厥徳黄耉无疆受天之庆甘醴惟厚嘉荐令芳拜受祭之以定尔祥承天之休夀考不忘㫖酒既清嘉荐亶时始加元服兄弟具来孝友时格永乃保之㫖酒既湑嘉荐伊脯乃申尔服礼仪有序祭此嘉爵承天之祜㫖酒令芳笾豆有楚咸加尔服肴升折爼承天之庆受福无疆礼仪既备令月吉日昭告尔字爰字孔嘉髦士攸宜宜之于假永受保之曰伯某父祭礼嘏辞皇尸命工祝承致多福无疆于女孝孙来女孝孙使女受禄于天宜稼于田眉夀万年勿替引之周祭天辞皇皇上天照临下土集地之灵降甘风雨庶物羣生各得其所靡今靡古维予一人某敬拜皇天之祜祭地辞薄薄之土承天之神兴甘风雨庶卉百谷莫不茂者既安且宁维予一人某敬拜下土之灵迎日辞维某年某月上日明光于上下勤施于四方旁作穆穆维予一人某敬拜迎于郊以正月朔日迎日于东郊祭侯辞惟若宁侯毋或若女不宁侯不属于王所故抗而射女强饮强食贻女曾孙诸侯百福嗟尔不宁侯为尔不朝于王所故亢而射女强食尔食曾孙侯氏百福田者祝瓯窭满篝汚邪满车五谷蕃熟穰穰满家蟹螺者宜禾汚邪者满车五䅽蕃熟穰穰满家越羣臣祝皇天祐助前沈后扬祸为徳根忧为福堂威人者灭服从者昌王离牵致其后无殃君臣生离感动上皇衆夫悲哀莫不感伤臣请薄脯酒行二觞太王徳夀无疆无极干坤受灵神祇辅翼我王厚之祉祐在侧徳销百殃利受其福去彼呉庭来归越国越王夀呉王辞皇在上令昭下四时并心察慈仁者太王躬亲鸿恩立义行仁九徳四塞威服羣臣于乎休哉传徳无极上感太阳降瑞翼翼太王延夀万岁长保呉国四海咸承诸侯賔服觞酒既升永受万福大夫种祝越王辞皇天祐助我王受福良臣集谋我王之徳宗庙辅政鬼神承翼君不忘臣臣尽其力上天苍苍不可掩塞觞酒二升万福无极我王仁贤懐道抱徳灭讐破呉不忘返国赏无所恡羣邪杜塞君臣同和福祐千亿觞酒二升万岁难极繇辞夏后铸鼎繇逢逢白云一南一北一西一东九鼎既成迁于三国懿氏繇凤凰于飞和鸣锵锵有妫之后将育于姜五世其昌竝于正卿八世之后莫之与京伐骊繇挟以衘骨齿牙为猾戎夏交猝骊姬繇专之渝攘公之羭一薰一莸十年尚犹有臭伯姬繇士刲羊亦无衁也女承筐亦无贶也西邻责言不可偿也归妹之暌犹无相也震之离亦离之震为雷为火为嬴败姬车説其輹火焚其旗不利行师败于宗丘归妹暌孤㓂张之弧姪其从姑六年其逋逃归其国而弃其家明年其死于高梁之虚鄢陵繇南国䠞射其元王中厥目孙文子繇兆如山陵有夫出征而䘮其雄诔孔子诔昊天不弔不慭遗一老俾屛余一人以在位㷀㷀余在疚呜唿哀哉尼父无自律天不遗耆老若相予位焉呜唿哀哉尼父柳下惠诔夫子不伐兮夫子之不竭兮夫子之信诚而与人无害兮柔屈从俗不强察兮䝉耻救民徳弥大兮虽遇三黜终不弊兮岂弟君子永能厉兮嗟唿惜哉乃下世兮庶几遐年今遂逝兮呜唿哀哉䰟神泄兮夫子之谥宜为惠兮古诗纪巻六古诗纪卷七钦定四库全书巻古诗纪巻七明冯惟讷撰古逸第七杂辞岣嵝碑承帝曰嗟翼辅佐卿州渚与登鸟嘼之门参身宏流而明发尔兴乆旅忘家宿岳麓庭智营形析心罔弗辰往求平定华岳泰衡宗䟽事裒劳余伸禋郁塞昬徙南渎衍亨衣制食备万国其宁窜舞永奔禹玉牒辞祝融司方发其英沐日浴月百寳生投壶辞晋穆子有酒如淮有肉如坻寡君中此为诸侯师齐景公有酒如渑有肉如陵寡君中此与君代兴浑良夫譟登此昆吾之虗緜緜生之瓜余为浑良夫呌天无辜狐援辞先出也衣絺纻后出也满囹圄吾今见民之洋洋然东走而不知所处有人自南方来鲋入而鲵居使人之朝为草而国为墟殷有比干呉有子胥齐有狐援已不用若言又斮之东闾每斮者以吾参夫二子者乎士卒昌无可往矣宗庙亡矣今日尚矣归何党矣成相杂辞请成相世之殃愚闇愚闇堕贤良人主无贤如瞽无相何伥伥请布基慎圣人愚而自专事不治主忌茍胜羣臣莫谏必逢灾论臣过反其施尊主安国尚贤义拒谏饰非愚而上同国必祸曷谓罢国多私比周还主党与施逺贤近谗忠臣蔽塞主势移曷谓贤明君臣上能尊主爱下民主诚听之天下为一海内賔主之孽谗人达贤能遁逃国乃蹷愚以重愚闇以重闇成为桀纣世之灾妬贤能飞廉知政任恶来卑其志意大其园囿高其台武王怒师牧野纣卒易乡启乃下武王善之封之于宋立其祖世之衰谗人归比干见刳箕子累武王诛之吕尚招麾殷民懐世之祸恶贤士子胥见杀百里徙穆公得之强配五伯六卿施世之愚恶大儒逆斥不通孔子拘展禽三绌春申道缀基毕输请牧基贤者思尧在万世如见之谗人罔极险陂倾侧此之疑基必施辨贤罢文武之道同伏戏由之者治不由者乱何疑为凡成相辨法方至治之极复后王愼墨季惠百家之説诚不祥治复一修之吉君子执之心如结衆人贰之谗夫弃之形是诘水至平端不倾心术如此象圣人而有执直而用枻必参天世无王穷贤良㬥人刍豢仁人糟糠礼乐灭息圣人隐伏墨术行治之经礼与刑君子以脩百姓宁明徳愼罚国家既治四海平治之志后势富君诚之好以待处之敦固有深藏之能逺思思乃精志之荣好而一之神以诚精神相反一而不贰为圣人治之道美不老君子由之佼以好下以教诲子弟上以事祖考成相竭辞不蹷君子道之顺以达宗其贤良辨其殃孽右一章请成相道圣王尧舜尚贤身辞让许由善巻重义轻利行显明尧让贤以为民汜利兼爱徳施均辨治上下贵贱有等明君臣尧授能舜遇时尚贤推徳天下治虽有贤圣适不遇世孰知之尧不徳舜不辞妻以二女任以事大人哉舜南面而立万物备舜授禹以天下尚徳推贤不失序外不避仇内不阿亲贤者予禹劳心力尧有徳干戈不用三苖服举舜甽畎任之天下身休息得后稷五谷殖夔为乐正鸟兽服契为司徒民知孝弟尊有徳禹有功抑下鸿辟除民害逐共工北决九河通十二渚䟽三江禹溥土平天下躬亲为民行劳苦得益臯陶横革直成为辅契𤣥王生昭明居于砥石迁于商十有四世乃有天乙是成汤天乙汤论举当身让卞随举牟光道古贤圣基必张愿陈辞世乱恶善不此治隐讳疾贤良由姦诈鲜无灾患难哉坂为先圣知不用愚者谋前车已覆后未知更何觉时不觉悟不知苦迷惑失指易上下忠不上达䝉掩耳目塞门户门户塞大迷惑悖乱昬莫不终极是非反易比周欺上恶正直正是恶心无度邪枉辟回失道途已无邮人我独自美岂无故不知戒后必恨后遂过不肯悔谗夫多进反覆言语生诈态人之态不如备争宠嫉贤利恶忌妬功毁贤下歛党与上蔽匿上壅蔽失辅势任用谗夫不能制孰公长父之难厉王流于彘周幽厉所以败不听规谏忠是害嗟我何人独不遇时当乱世欲对𠂻言不从恐爲子胥身离凶进谏不听刭而独鹿弃之江观往事以自戒治乱是非亦可识託于成相以喻意右二章请成相言治方君论有五约以明君谨守之下皆平正国乃昌臣下职莫游食务本节用财无极事业聼上莫得相使一民力守其职足衣食厚薄有等明爵服利往卬上莫得擅与孰私得君法明论有常表仪既设民知方进退有律莫得贵贱孰思王君法仪禁不为莫不説善名不移修之者荣离之者辱孰它师刑称陈守其银下不得用轻门罪祸有律莫得轻重威不分请牧祺用有基主好论议必善谋五聼循领莫不理续主执持听之经明其请参伍明谨施赏刑显者必得隐者复显民反诚言有节稽其实信诞以分赏罚必下不欺上皆以情言明若日上通利隐逺至观法不法见不视耳目既显吏敬法令莫敢恣君教出行有律吏谨将之无铍滑下不私请各以宜舍巧拙臣谨脩君制变公察善思论不乱以治天下后世法之成律贯右三章古诗纪巻七古诗纪卷八钦定四库全书古诗纪巻八明冯惟讷撰古逸第八诗石鼓诗车既㠪马既同车既马既君子邋邋斿麀鹿速速君子㞢求弓弓玆㠯敺其其来趩趩郎即麀鹿趚趚其来大垐敺其欉其来其蜀右一殹沔沔㞼渊处㞢君子㞢澫澫又其斿帛其氐黄帛其又又其孔㞢其佳可佳佳可㠯㞢佳杨及右二田车孔安勒六既简左骖旛旛右骖騝騝㠯亐邍戎止宫车其写秀弓麋豕孔麀鹿雉兎其邍又其戎大车出各兽白而勿多䟏䟏君子逌乐右三銮车敕眞如秀弓孔硕彤矢四马其写六沃若孔骑博车如如章邍溼隂阳趍趍六马㞢又貙如虎兽鹿如台迩多贤禽雉兎允异右四来自东霝雨逆涌盈盈溼君子既马殹洎凄㞼士駋言䢜方自逴逴佳㠯或隂或阳极㴱㠯户出亐水一方遑止其㠯且其右五乍邍乍周攸除帅田为里希桼柞棫其㧞鸣亚其可为所斿水盭右六啴啴师旅眞会同又㠯左戎弓矢孔滔滔是夫写矢其㧘其来或羣或㕛悉率左右燕乐天子来嗣王始古我来攸止右七䮺䮺马晳晳雉㲋多微我师氏宪宪文武可其一㞢右八水既既行既止嘉里天子永㝕日丙旭旭杲杲其雱马既四黄左骖䮯右骖戟㠯女㥁旛猋斿公大来余及如玆邑周不余及右九呉人㥕夕憼惕卥北勿勿伐出奇进用䢜格祖告于大祝禘尝致其方寓逄孔麀鹿既坦疆理大田不君子可求又又始周爰止于是右十蚕丛诗川崖惟平其稼多黍㫖酒嘉谷可以养父野惟阜丘彼稷多有嘉谷㫖酒可以养母其二惟月孟春獭祭彼崖永言孝思享祀孔嘉彼黍既洁彼仪既泽蒸命良辰祖考来格其三日月明明亦惟其名谁能长生不朽难获其四惟徳实宝富贵何常我思古人令问令望佹诗天下不治请陈佹诗天地易位四时易乡列星陨坠旦暮晦盲幽闇登昭日月下藏公正无私反见纵横志爱公利重楼䟽堂无私罪人憼革二兵道徳纯备谗口将将仁人绌约敖㬥擅强天下幽险恐失世英螭龙为蝘蜓鸱枭爲凤凰比干见刳孔子拘匡昭昭乎其知之明也郁郁乎其遇时之不祥也拂乎其欲礼义之大行也闇乎天下之晦盲也皓天不复忧无疆也千秋必反古之常也弟子勉学天不忘也圣人共手时几将矣与愚亦疑愿闻反辞其小歌也念彼逺方何其塞矣仁人绌约㬥人衍矣忠臣危殆谗人般矣璇玉瑶珠不知佩也杂布与锦不知异也闾娵子奢莫之媒也嫫母刀父是之喜也以盲为明以䏊为聪以危为安以吉为凶呜唿上天曷维其同荀卿与春申君书后赋宝珍随珠不知俾兮祎衣与丝不知异兮闾姝子奢莫知媒兮嫫母求之又甚喜之兮以瞽为明以聋为聪以是为非以吉为凶呜唿上天曷谓其同苏秦上秦惠王诗言语相结天下为一合从连横兵革不藏文士竝饬诸侯乱惑万端俱起不可胜理科条既备民多伪态书䇿稠浊百姓不足上下相愁民无所聊明言章理甲兵愈起辩言伟服战攻不息繁称文辞天下不治舌敝耳聋不见成功行义约信天下不亲游南岳讃珠尘圆洁轻且明有道服者得长生游海诗竒蓝灼灼千载舒百龄暂死食飞鱼采药诗闇河之桂实大如枣得而食之后天而老时俗四言诗力勤十顷能致嘉颖古诗纪巻八古诗纪卷九钦定四库全书古诗纪卷九明冯惟讷撰古逸第九逸诗支天之所支不可坏也其所坏亦不可支也辟雍舟张辟雍鸧鸧相从八风回回凤凰喈喈有昭辟雝有贤泮宫田里周行济济锵锵相从执质有族以文敕尔瞽率尔衆工奏尔悲诵肃肃雝雝无怠无凶貍首曾孙侯氏四正具举大夫君子凡以庶士小大莫处御于君所以燕以射则燕则誉质㕘既设执旌既载干侯既抗中获既置弓既平张四侯且良决拾有常既顺乃让乃揖乃让乃跻其堂乃节其行既志乃张射夫命射射者之声御车之旌既获卒莫黄竹诗我徂黄竹员閟寒帝收九行嗟我公侯百辟冡卿皇我万民旦夕勿忘我徂黄竹员閟寒帝收九行嗟我公侯百辟冢卿皇我万民旦夕勿穷有皎者翩翩其飞嗟我公侯勿则迁居乐甚寡不如迁土礼乐其民祈招诗祈招之愔愔式昭徳音思我王度式如玉式如金形民之力而无醉饱之心徴招角招畜君何尤无射国诚宁矣逺人来观脩义经矣好乐无荒峤何自南极至于北极绝境越国弗愁道逺辔之柔矣马之刚矣辔之柔矣马亦不刚辔亦不柔志气麃麃取与不疑骊驹骊驹在门仆夫具存骊驹在路仆夫整驾白水浩浩白水儵儵之鱼君来召我我将安居国家未立从我焉如浩浩者水育育者鱼未有室家而召我安居鼔缶君子有酒小人鼓缶虽不见好亦不见丑逸诗左传翘翘车乗招我以弓岂不欲往畏我友朋我无所监夏后及商用乱之故民卒流亡俟河之清人夀几何兆云询多职竞作罗虽有丝麻无弃菅蒯虽有姬姜无弃蕉萃凡百君子莫不代匮周道挺挺我心扃扃讲事不令集人来定礼义不愆何恤乎人言淑愼尔止无载尔伪我之怀矣自诒伊慼论语巧笑倩兮美目盼兮素以为绚兮棠棣之华偏其反而岂不尔思室是逺而礼记昔吾有先正其言明且清国家以宁都邑以成庶民以生谁能秉国成不自为政卒劳百姓相彼盍旦尚犹患之大戴礼东有开明于时鸡三号以兴庶虞庶虞动蜚征作民啬执功百草咸淳鱼在在藻厥志在饵孔子家语皇皇上天其命不忒天之以善必报其徳管子鸿鹄将将唯民歌之济济多士殷民化之晏子春秋乐矣君子直言是务墨子必择所堪必谨所堪鱼水不务陆将何及荀子如霜雪之将将如日月之光明为之则存不为之则亡国有大命不可以告人妨其躬身凤凰秋秋其翼若干其声若箫有凤有凰乐帝之心长夜漫兮永思骞兮太古之不慢兮礼义之不愆兮何恤人之言兮涓涓源水不壅不塞毂既破碎乃大其辐事以败矣乃重太息墨以为朗狐狸而苍列子良弓之子必先为箕良冶之子必先为裘庄子青青之麦生陵之陂生不布施死何含珠为吕氏春秋将欲毁之必重累之将欲踣之必高举之君君子则正以行其徳君贱人则寛以尽其力唯则定国于嗟兮战国䇿行百里者半于九十服乱以勇治乱以智事之计也立傅以行教少以学义之经也大武逺宅不渉木实繁者披其枝披其枝者伤其心大其都者危其国尊其臣者卑其主树徳莫如滋除害莫如尽淮南子掩雉不得更顺其风史记得人者兴失人者崩汉书四牡翼翼以征不服九变复贯知言之选后汉书皎皎练丝在所染之晋书羽觞随波说苑緜緜之葛在于旷野良工得之以为絺纻良工不得枯死于野徐干中论相彼𤣥鸟止于陵坂仁道在近求之无逺集韵佞人如古诗纪巻九古诗纪卷十钦定四库全书古诗纪巻十明冯惟讷撰古逸第十古谚太公兵法引黄帝语日中不彗是谓失时操刀不割失利之期执斧不伐贼人将来涓涓不塞将为江河荧荧不救炎炎奈何两叶不去将用伐柯为虺弗摧行将为蛇六韬天下攘攘皆为利往天下熙熙皆为利来管子不行其野不违其马墻有耳伏冦在侧孔子家语相马以舆相士以居曾子人莫知其子之恶莫知其苖之硕孟子吾王不游吾何以休吾王不豫吾何以助一游一豫为诸侯度虽有智慧不如乗势虽有镃基不如待时左传山有木工则度之賔有礼主则择之匹夫无罪怀璧其罪心茍无瑕何恤乎无家辅车相倚唇亡齿寒心则不竞何惮于病庇焉而纵寻斧焉畏首畏尾身其余几鹿死不择音虽鞭之长不及马腹高下在心川泽内汚山薮藏疾瑾瑜匿瑕国君含垢民之多幸国之不幸也杀老牛莫之敢尸非宅是卜维隣是卜挈缾之知守不假器其父析薪其子弗克负荷室于怒市于色臣一主二无过乱门嫠不恤其纬而忧宗周之陨为将及焉唯食忘忧民保于信飞矢在上走驿在下国语兄弟谗䦧侮人百里兽恶其网民恶其上兵在其颈佐雝者尝焉佐鬬者伤焉祸不好不能为祸衆心成城衆口铄金从善如登从恶如崩黍稷无成不能为荣黍不为黍不能蕃膴稷不为稷不能蕃殖所生不疑惟徳之基狐埋之而狐搰之是以无成功觥饭不及壶飱说苑囊漏贮中列子生相怜死相捐人不㛰宦情欲失半人不衣食君臣道息田父可坐杀庄子闻道百以为莫己若美成在乆恶成不及改衆人重利廉士重名贤士尚志圣人贵精荀子衣与缪与不女聊欲富乎忍耻矣倾絶矣故旧矣与义分背矣鲁定公记载古语宁得一把五加不用黄金满车宁得一把地榆不用明月宝珠臯鱼引古语枯鱼衘索几何不蠧愼子不聪不明不能为王不瞽不聋不能为公韩非子奔车之上无仲尼覆舟之下无伯夷吕览居者无载行者无埋邹子引古语截趾适履孰云其愚何与斯人追欲䘮躯鹖冠子中流失船一壶千金鲁仲连引古谚百足之虫三断不蹶鲁连子心诚怜白发𤣥情不怡艶色媸鬼谷子引古语女爱不敝席男懽不尽轮孔丛子尧舜千钟孔子百觚子路嗑嗑尚饮十榼战国策战胜而国危者物不断也功大而权轻者地不入也削株掘根无与祸隣祸乃不存骐骥之衰也驽马先之孟贲之倦也女子胜之见君之乗下之见杖起之见兎而顾犬未为晚也亡羊而补牢未为迟也疠疾怜王以书为御者不尽马之情以古制今者不达事之变借车者驰之借衣者被之宁为鸡口无为牛后禽困覆车贵其所以贵者贵仁不轻絶智不轻怨厚者不毁人以自益也仁者不危人以要名也史记死者复生生者不愧美女入室恶女之仇蓬生麻中不扶自直白沙在泥与之皆黑当断不断反受其乱千羊之皮不如一狐之腋千人之诺诺不如一士之谔谔积羽沈舟羣轻折轴衆口铄金积毁销骨力则任鄙智则樗里利令智昬尺有所短寸有所长鉴于水者见面之容鉴于人者知吉与凶长袖善舞多钱善贾白头如新倾盖如故千金之子不垂堂百金之子不骑衡变古乱常不死则亡虽有亲父安知不为虎虽有亲兄安知不为狼强弩之极矢不能穿鲁缟冲风之末力不能漂鸿毛桃李不言下自成蹊家絫千金坐不垂堂人貌荣名岂有既乎千金之子不死于市百里不贩樵千里不贩籴以贫求富农不如工工不如商刺绣文不如倚市门汉书有病不治常得中医狡兎死走狗烹飞鸟尽良工藏敌国破谋臣亡儿妇人口不可用不习为吏视巳成事前车覆后车诫欲投䑕而忌器社鼷不灌屋䑕不薰孰为为之孰令听之良玉不琢揉曲木者不累日销金石者不累月水至淸则无鱼人至察则无徒以管窥天以蠡测海以莛撞钟腐木不可以为柱卑人不可以为主千人所指无病而死括糠及米后汉书人所歌舞天必从之贵易交富易妻几事不宻祸倚人壁作舍道傍三年不成峣峣者易缺皦皦者易汚阳春之曲和者必寡盛名之下其实难副关东出相关西出将彀弩射市薄命先死龙不隐鳞凤不藏羽网罗高悬去将安所时无赭浇黄土贾谊书容经篇君子重袭小人无由入正人十倍邪辟无由来刘向别录引古语唇亡而齿寒河水崩其坏在山列女传引古语力田不如遇丰年力桑不如见国卿刺绣门不如倚市门风俗通金不可作世不可度狐欲渡河无奈尾何妇死腹悲惟身知之县官漫漫怨死者半应劭汉官仪引里语仕宦不止车生耳王符引谚一岁数赦好儿喑哑桓谭引谚二人同术谁昭谁冥二虎同穴谁死谁生人之相去如九牛尾桓子新论引谚人闻长安乐则出门而西向笑知肉味美则对屠门而大嚼牟子引古谚少所见多所怪见橐驼言马肿背刘子引古谚深不絶涓泉稚子浴其渊高不絶丘陵跛羊游其巅师春引古语斧小不胜柯韩婴诗传引古语昨日何生今日何成必念归厚必念治生日慎一日完如金城诗䟽洛鲤伊鲂贵于牛羊山上斫檀檖榏先殚斫檀不谛得檕迷檕迷尚可得駮马疲马不渡渑水问妇人欲买赭不谓灶下有黄土欲买钗不谓山中自有楛诗正义引语四足之美有麃两足之美有鷮易纬引古语一夫两心拔剌不深踬马破车恶妇破家春秋纬引古语吐珠于泽谁能不合月丽于毕雨滂沱月丽于箕风扬沙四民月令引农语三月昬参星夕杏花盛桑叶白河射角堪夜作犂星没水生骨月令注引里语蜻蛚鸣衣裘成蟋蟀鸣懒妇惊汜胜之书引古语土长冐撅陈根可拔耕者急发齐民要术引谚智如禹汤不如常耕耕而不劳不如作㬥子欲富黄金覆夏至后不没狗但雨多溼槖驼五月及泽父子不相借羸牛劣马寒食下水经註引谚射的白斛米百射的𤣥斛米千阚骃十三州志岘山张盖雨滂沛方回山经引相冡书山川而能语葬师食无所肺腑而能语医师色如土文选註引古谚越阡度陌互为主客蒋子万机论勐虎不处卑势劲鹰不立垂枝魏武选令引谚失晨之鸡思补更鸣魏志王昶引谚如不知足则失所欲救寒无若重裘止谤莫若自脩梁史屋漏在上知之在下史炤通鑑疏引谚足寒伤心民怨伤国妍皮不裹痴骨福至心灵祸来神昧古谚古语终身让车不枉一舍莫三人而迷惑者知反迷道不逺不斑白语道失白刃交前不顾流矢堂前不粪除郊草不瞻耘一渊不两蛟井水无大鱼新林无长木林中不卖薪湖上不鬻鱼触露不搯葵日中不煎韭乳犬攫虎伏鸡搏狸白璧不可为冶容多后福将飞者翼伏将奋者足跼将噬者爪缩将文者且朴中规不宻用坠祸辟铎以声自穴膏以明自铄虎豹之文来射猿狖之捷来擉上求材臣残木上求鱼臣干谷遁关不可复亡犴不可再无乡之社易为黍肉无国之稷易为求福附录逸诗篇名葛天氏歌八阕载民𤣥鸟遂草木奋五谷敬天常达帝功依帝徳总万物之极伏羲驾辩网罟神农氏丰年咏黄帝龙衮颂黄帝㧏鼔曲震雷惊勐虎骇鸷鸟击龙媒蹀灵䕫吼鵰鹗争壮士奋怒熊罴哮㖃石盪崖波盪壑伶伦渡漳歌咸墨九招歌虞舜大唐歌招雍肆夏孝成晳阳南阳初虑朱干苓落归来缦缦九徳之歌候人兮歌九辩九歌燕往飞歌破斧歌晨露淫魄武宿夜九夏王夏肆夏昭夏纳夏章夏齐夏族夏裓夏骜夏繁遏渠采荠新宫鸠飞河水明明崇禹生开辛余靡歌茅鸱北里靡靡激楚流风阳阿延露折杨皇荂下里巴人阳阿薤露阳春白雪引商刻羽流徴邪许歌嘘歌渉江采菱阳阿嗙喻于遮顚歌凯歌嬥歌归邪之曲幽魄之曲离鸿去鴈苹生明晨焦泉朱华流金商飈白云落叶吹蓬严凝流隂沈灵轻风流水之诗昭雾秋霜之诗古诗纪卷十古诗纪卷十一钦定四库全书古诗纪巻十一明冯惟讷撰汉第一髙帝大风歌大风起兮云飞扬威加海内兮归故乡安得勐士兮守四方鸿鹄歌鸿鹄髙飞一举千里羽翼巳就横绝四海横絶四海又可奈何虽有矰缴将安所施武帝瓠子歌二首瓠子决兮将奈何浩浩洋洋兮闾殚爲河殚爲河兮地不得宁功无已时兮吾山平吾山平兮鉅野溢鱼弗郁兮栢冬日正道弛兮离常流蛟龙骋兮放远游归旧川兮神哉沛不封禅兮安知外为我谓河伯兮何不仁泛滥不止兮愁吾人啮桑浮兮淮泗满久不返兮水维缓河汤汤兮激潺湲北渡回兮迅流难搴长茭兮湛美玉河伯许兮薪不属薪不属兮卫人罪烧萧条兮噫乎何以御水隤林竹兮楗石菑宣房塞兮万福来秋风辞秋风起兮白云飞草木黄落兮鴈南归兰有秀兮菊有芳怀佳人兮不能㤀汎楼船兮济汾河横中流兮扬素波箫鼔鸣兮发櫂歌欢乐极兮哀情多少壮㡬时兮奈老何蒲梢天马歌天马徕兮从西极经万里兮归有徳承灵威兮障外国渉流沙兮四夷服李夫人歌是邪非邪立而望之翩何姗姗其来迟落叶哀蝉曲罗袂兮无声玉墀兮尘生虚房冷而寂寞落叶依于重扃望彼美之女兮安得感余心之未宁栢梁诗日月星辰和四时骖驾驷马从梁来郡国士马羽林材总领天下诚难治和抚四夷不易哉刀笔之吏臣执之撞钟伐鼔声中诗宗室广大日益滋周衞交㦸禁不时总领从宗栢梁台平理淸谳决嫌疑修饰舆马待驾来郡国吏功差次之椉舆御物主治之陈粟万石扬㠯箕徼道宫下随讨治三辅盗贼天下危盗阻南山爲民灾外家公主不可治椒房率更领其材蛮夷朝贺常舎其柱枅欂栌相支持枇杷橘栗桃李梅走狗逐兎张罘罳啮妃女脣甘如饴廹窘诘屈㡬穷哉昭帝黄鹄歌黄鹄飞兮下建章羽肃肃兮行跄跄金爲衣兮菊为裳唼喋荷荇出入蒹葭自顾菲薄愧尔嘉祥淋池歌秋素景兮泛洪波挥纤手兮折芰荷凉风凄凄扬棹歌云光开曙月低河万歳爲乐岂云多赵幽王友幽歌诸吕用事兮刘氏微廹胁王矦兮彊授我妃我妃既妬兮诬我以恶谗女乱国兮上曾不悟我无忠良兮何故弃国自决中野兮苍天与直于嗟不可悔兮宁早自财爲王饿死兮谁者怜之吕氏絶理兮託天报仇朱虚矦章耕田歌湥耕概种立苗欲疏非其种者锄而去之淮南王安八公操煌煌上天照下土兮知我好道公来下兮公将与予生毛羽兮超腾青云蹈梁甫兮观见瑶光过北斗兮驰椉风云使玉女兮含精吐气嚼芝草兮悠悠将将天相保兮燕刺王旦歌二首王歌归空城兮狗不吠鸡不鸣横术何广广兮固知国中之无人华容夫人歌髪纷纷兮寘渠骨籍籍兮亾居母求死子兮妻求死夫裵囘两渠间兮君子将安居广陵厉王胥瑟歌欲乆生兮无终长不乐兮安穷奉天期兮不得须㬰千里马兮驻待路黄泉下兮幽湥人生要死何爲苦心何用爲乐心所喜出入无悰爲乐亟蒿里召兮郭门阅死不得取代庸身自逝广川王去歌二首望卿歌背尊章嫖以忽谋屈竒起自絶行周流自生患谅非望今谁怨脩成歌愁莫愁生无聊心重结意不舒内茀郁忧哀积上不见天生何益日崔隤时不再愿弃躯死无悔古诗纪巻十一古诗纪卷十二钦定四库全书古诗纪巻十二眀冯惟讷撰汉第二项羽垓下歌力拔山兮气葢世时不利兮骓不逝骓不逝兮可奈何虞兮虞兮奈若何四皓采芝操皓天嗟嗟湥谷逶迤树木莫莫高山崔嵬巖居宂处以爲幄茵晔晔紫芝可以疗饥唐虞往矣吾当安归紫芝歌莫莫髙山湥谷逶迤晔晔紫芝可以疗饥唐虞世远吾将何归驷马髙葢其忧甚大富贵之畏人兮不若贫贱之肆志韦孟讽谏诗肃肃我祖国自豕韦黼衣朱绂四牡龙旂彤弓斯征抚宁遐荒总齐羣邦以翼大商迭彼大彭动绩维光至于有周歴世会同王赧听谮实絶我邦我邦既絶厥政斯逸赏罚之行非繇王室庶尹羣后靡扶靡卫五服崩离宗周以坠我祖斯微迁于彭城在予小子勤唉厥生阨此嫚秦耒耜斯耕悠悠嫚秦上天不宁乃眷南顾授汉于京于赫有汉四方是征靡适不怀万国攸平乃命厥弟建矦于楚俾我小臣惟傅是辅矜矜元王㳟俭静一惠此黎民纳彼辅弼享国渐世垂烈于后迺及夷王克奉厥绪咨命不永惟王统祀左右陪臣斯惟皇士如何我王不思守保不惟履氷以继祖考邦事是废逸游是娱犬马悠悠是放是驱务此鸟兽忽此稼苗烝民以匮我王以媮所𢎞匪徳所亲匪俊唯囿是恢唯䛕是信睮睮謟夫谔谔黄髪如何我王曾不是察既藐下臣追欲纵逸嫚彼显祖轻此削黜嗟嗟我王汉之睦亲曽不夙夜以休令闻穆穆天子照临下土眀眀羣司执宪靡顾正遐由近殆其怙兹嗟嗟我王曷不斯思匪思匪监嗣其罔则弥弥其逸岌岌其国致氷匪霜致坠匪嫚瞻惟我王时靡不练兴国救颠孰违悔过追思黄髪秦缪以覇歳月其徂年其逮耉于赫君子庶显于后我王如何曾不斯览黄髪不近胡不时鉴在邹诗微微小子既耉且陋岂不幸位秽我王朝王朝肃清唯俊之庭顾瞻余躬惧秽此征我之退征请于天子天子我恤矜我髪齿赫赫天子明哲且仁悬车之义以洎小臣嗟我小子岂不怀土庶我王寤越迁于鲁既去祢祖惟怀惟顾祁祁我徒戴负盈路爰戾于邹鬋茅作堂我从我环筑室于墙我既迁逝心存我旧梦我渎上立于王朝其梦如何梦争王室其争如何梦王我弼寤其外邦叹其喟然念我祖考泣涕其涟微微老夫咨既迁絶洋洋仲尼视我遗烈济济邹鲁礼义唯㳟诵习絃歌异于他邦我虽鄙耉心其好而我徒侃尔乐亦在而东方朔诫子诗眀者处世莫尚于中优哉游哉于道相从首阳爲拙栁惠爲工饱食安歩以仕代农依隐玩世诡时不逢才尽身危好名得华有羣累生孤贵失和遗余不匮自尽无多圣人之道一龙一蛇形见神藏与物变化随时之宜无有常家霍去病琴歌四夷既䕶诸夏康兮国家安宁乐无央兮载戢干戈弓矢藏兮麒麟来臻凤凰翔兮与天相保永无疆兮亲亲百年各延长兮司马相如封禅颂自我天覆云之油油甘露时雨厥壤可游滋液渗漉何生不育嘉谷六穂我穑曷蓄非唯雨之又润泽之非唯徧之我氾布濩之万物熈熈怀而慕思名山显位望君之来君乎君乎矦不迈哉般般之兽乐我君圃白质黑章其仪可嘉旼旼穆穆君子之能葢闻其声今观其来厥涂靡踪天瑞之徴兹亦于舜虞氏以兴濯濯之麟游彼灵畤孟冬十月君徂郊祀驰我君舆帝用享祉三代之前葢未尝有宛宛黄龙兴徳而升采色炫燿熿炳煇煌正阳显见觉悟黎蒸于传载之云受命所乗厥之有章不必谆谆依类託寓谕以封峦琴歌二首凤兮凤兮归故乡遨游四海求其凰时未遇兮无所将何悟今夕兮升斯堂有艳淑女在闺房室迩人遐毒我肠何縁交颈爲鸳鸯胡颉颃兮共翺翔凤兮鳯兮从我栖得托孳尾永爲妃交情通体心和谐中夜相从知者谁双翼俱起翻髙飞无感我思使余悲苏武诗四首骨肉縁枝叶结交亦相因四海皆兄弟谁爲行路人况我连枝树与子同一身昔爲鸳与鸯今爲参与辰昔者常相近邈若胡与秦惟念当乖离恩情日以新鹿鸣思野草可以喻嘉賔我有一尊酒欲以赠远人愿子畱斟酌叙此平生亲结髪爲夫妻恩爱两不疑欢娱在今夕燕婉及良时征夫怀往路起视夜何其参辰俱已没去去从此辞行役在战塲相见未有期握手一长叹泪为生别滋努力爱春华莫㤀欢乐时生当复来归死当长相思黄鹄一远别千里顾徘徊胡马失其羣思心常依依何况䨇飞龙羽翼临当乖幸有絃歌曲可以喻中怀请爲游子吟泠泠一何悲丝竹厉淸声慷慨有余哀长歌正激烈中心怆以摧欲展淸商曲念子不得归俛仰内伤心泪下不可挥愿为䨇黄鹄送子俱逺飞烛烛晨眀月馥馥我兰芳芬馨良夜发随风闻我堂征夫怀逺路游子恋故乡寒冬十二月晨起践严霜俯观江汉流仰视浮云翔良友逺别离各在天一方山海隔中州相去悠且长嘉㑹难再遇欢乐殊未央愿君崇令徳随时爱景光李陵与苏武诗三首良时不再至离别在须㬰屛营衢路侧执手意踟蹰仰视浮云驰奄忽互相踰风波一失所各在天一隅长当从此别且复立斯湏欲因晨风发送子以贱躯携手上河梁游子暮何之徘徊蹊路侧悢悢不能辞行人难乆畱各言长相思安知非日月弦望自有时努力崇眀徳皓首以爲期嘉㑹难再遇三载爲千秋临河濯长缨念子怅悠悠逺望悲风至对酒不能酬行人怀往路何以慰我愁独有盈觞酒与子结绸缪别歌径万里兮度沙漠爲君将兮奋匈奴路穷絶兮矢刃摧士衆灭兮名巳隤老母已死虽欲报恩将安归李延年歌一首北方有佳人絶世而独立一顾倾人城再顾倾人国宁不知倾城与倾国佳人难再得杨恽拊缶歌田彼南山芜秽不治种一顷豆落而爲萁人生行乐耳须富贵何时韦𤣥成自劾诗赫矣我祖矦于豕韦赐命建伯有殷以绥厥绩既昭车服有常朝宗商邑四牡翔翔徳之令显庆流于裔宗周至汉羣后歴世肃肃楚傅辅翼元夷厥驷有庸惟慎惟祗嗣王孔佚越迁于邹五世旷僚至我节矦惟我节矦显徳遐闻左右昭宣五品以训既耉致位惟懿惟奂厥赐祁祁百金洎馆国彼扶阳在京之东惟帝是留政谋是从绎绎六辔是列是理威仪济济朝享天子天子穆穆是宗是师四方遐迩观国之煇茅土之继在我俊兄惟我俊兄是让是形于休厥徳于赫有声致我小子越留于京惟我小子不肃㑹同媠彼车服黜此附庸赫赫显爵自我队之微微附庸自我招之谁能忍媿寄之我颜谁将遐征从之夷蛮于赫三事匪俊匪作于蔑小子终焉其度谁谓华高企其齐而谁谓徳难厉其庶而嗟我小子于贰其尤队彼令声申此择辞四方羣后我监我视威仪车服唯肃是履戒子孙诗于肃君子既令厥徳仪服此恭棣棣其则咨予小子既徳靡逮曽是车服荒嫚以队眀眀天子俊徳烈烈不遂我遗恤我九列我既兹恤惟夙惟夜畏忌是申供事靡惰天子我监登我三事顾我伤队爵复我旧我既此登望我旧阶先后兹度涟涟孔怀司直御事我熈我盛羣公百僚我嘉我庆于异卿士非同我心三事惟囏莫我肯矜赫赫三事力虽此毕非我所度退其日昔我之队畏不此居今我度兹戚戚其惧唯我后人命其靡常靖共尔位曕仰靡荒慎尔㑹同戒尔车服无媠尔仪以保尔域尔无我视不慎不整我之此复惟禄之幸于戏后人惟肃惟栗无忝显位以蕃汉室息夫躬絶命词𤣥云泱鬰将安归兮鹰隼横厉鸾徘徊兮矰若浮焱动则机兮丛棘栈栈曷可栖兮发忠忘身自绕兮冤颈折翼庸得往兮涕泣流兮雈兰心结兮伤肝虹蜺曜兮日微孽杳冥兮未开痛入天兮呜嘑冤际絶兮谁语仰天髙兮自列招上帝兮我察秋风为我唫浮云为我隂嗟若是兮欲何畱抚神龙兮揽其湏游旷逈兮反亡期雄失据兮世我思唐山夫人安世房中歌大孝僃矣休徳昭明髙张四县乐充宫庭芬树羽林云景杳冥金支秀华庶旄翠旌七始华始肃倡和声神来晏娭庶㡬是听粥粥音送细齐人情忽乘靑𤣥熈事僃成清思聈聈经纬冥冥我定厯数人告其心敕身齐戒施教申申乃立祖庙敬眀尊亲大矣孝熈四极爰轃王矦秉徳其邻翼翼显眀昭式淸眀鬯矣皇帝孝徳竟全大功抚安四极海内有姦纷乱东北诏抚成师武臣承徳行乐交逆箫勺羣慝肃爲济哉葢定燕国大海荡荡水所归高贤愉愉民所怀太行崔百卉殖民何贵贵有徳安其所乐终产乐终产世继绪飞龙秋游上天高贤愉乐民人丰草葽女罗施善如何谁能回大莫大成敎徳长莫长被无极靁震震电耀耀眀徳乡治本约治本约泽𢎞大加被宠咸相保徳施大世曼夀都荔遂芳窅窊桂华孝奏天仪若日月光椉𤣥四龙囘驰北行羽旄殷盛芬哉芒芒孝道随世我署文章冯冯翼翼承天之则吾易久远烛眀四极慈惠所爱美若休徳杳杳冥冥克绰永福硙硙卽卽师象山则呜唿孝哉案抚戎国蛮夷竭欢象来致福兼临是爱终无兵革嘉荐芳矣告灵飨矣告灵既飨徳音孔臧惟徳之臧建侯之常承保天休令问不㤀皇皇鸿眀荡矦休徳嘉承天和伊乐厥福在乐不荒惟民之则浚则师德下民咸殖令问在旧孔容翼翼孔容之常承帝之眀下民之乐子孙保光承顺温良受帝之光嘉荐令芳夀考不㤀承帝眀徳师象山则云施称民永受厥福承容之常承帝之眀下民安乐受福无疆戚夫人舂歌子爲王母爲虏终日舂薄暮常与死为伍相离三千里当谁使告汝乌孙公主悲愁歌吾家嫁我兮天一方逺托异国兮乌孙王穹庐为室兮氊为墙以肉为食兮酪为浆居常土思兮心内伤愿为黄鹄兮归故乡赵飞燕归风送远操凉风起兮天陨霜怀君子兮𣺌难望感予心兮多慨慷班媫妤怨歌行新裂齐纨素皎洁如霜雪裁成合欢扇团团似眀月出入君怀袖动揺微风发常恐秋节至凉飈敓炎热弃捐箧笥中恩情中道絶虞美人答项王楚歌汉兵已略地四面楚歌声大王意气尽贱妾何聊生卓文君白头吟皑如山上雪皎若云间月闻君有两意故来相决絶今日斗酒㑹眀旦沟水头躞蹀御沟上沟水东西流凄凄复凄凄嫁娶不湏啼愿得一心人白头不相离竹竿何袅袅鱼尾何簁簁男儿重意气何用钱刀爲皑如山上雪皎如云间月闻君有两意故来相决絶平生共城中何尝斗酒㑹今日斗酒㑹眀旦沟水头蹀躞御沟上沟水东西流郭东亦有樵郭西亦有樵两樵相推与无亲为谁骄凄凄重凄凄嫁娶亦不啼愿得一心人白头不相离竹竿何袅袅鱼尾何离簁男儿欲相知何用钱刀为如马噉箕川上髙士嬉今日相对乐延年万岁期王昭君怨诗秋木萋萋其叶萎黄有鸟处山集于苞桑养育毛羽形容生光既得升云上游曲房离宫絶旷身体摧藏志念抑沈不得颉颃虽得委食心有徊徨我独伊何来往变常翩翩之鷰逺集西羌髙山峩峩河水泱泱父兮母兮道里悠长鸣唿哀哉忧心恻伤古诗纪卷十二古诗纪卷十三钦定四库全书古诗纪巻十三明冯惟讷撰汉第三灵帝招商歌凉风起兮日照渠靑荷昼偃叶夜舒惟日不足乐有余淸丝流管歌玉凫千年万歳嘉难踰东平宪王苍武徳舞歌诗于穆世庙肃雍显清俊乂翼翼秉文之成越序上帝骏奔来宁建立三雍封禅㤗山章眀图谶放唐之文休矣惟徳罔射协同本支百世永保厥功马援武溪深行滔滔武溪一何深鸟飞不度兽不敢临嗟哉武溪多毒淫梁鸿五噫歌陟彼北芒兮噫顾瞻帝京兮噫宫阙崔巍兮噫民之劬劳兮噫辽辽未央兮噫适吴诗逝旧邦兮遐征将遥集兮东南心惙怛兮伤悴忘菲菲兮升降欲乗策兮纵迈疾吾俗兮作谗竞举枉兮措直咸先佞兮唌唌固靡慙兮独建冀异州兮尚贤聊逍遥兮遨嬉缵仲尼兮周流傥云覩兮我悦遂舎车兮即浮过季札兮延陵求鲁连兮海隅虽不察兮光貌幸神灵兮与休惟季春兮华阜麦含英兮方秀哀茂时兮逾迈愍芳香兮日臭悼我心兮不获长委结兮焉究口嚣嚣兮余讪嗟恇恇兮谁留思友诗鸟嘤嘤兮友之期念高子兮仆怀思想念恢兮爰集兹班固眀堂诗于昭明堂眀堂孔阳圣皇宗祀穆穆皇皇上帝宴飨五位时序谁其配之世祖光武普天率土各以其职猗欤缉熈允怀多福辟雍诗乃流辟雍辟雍汤汤圣皇涖止造舟爲梁皤皤国老乃父乃兄抑抑威仪孝友光眀于赫太上示我汉行洪化惟神永观厥成灵台诗乃经灵台灵台既崇帝勤时登爰考休徴三光宣精五行布序习习祥风祁祁甘雨百谷蓁蓁庶草蕃庑屡惟丰年于皇乐胥寳鼎诗岳修贡兮川效珍吐金景兮歊浮云寳鼎见兮色纷緼焕其炳兮被龙文登祖庙兮享圣神昭灵徳兮弥亿年白雉诗启灵篇兮披瑞图获白雉兮效素乌嘉祥阜兮集皇都发皓羽兮奋翘英容洁朗兮于纯精彰皇徳兮侔周成永延长兮膺天庆郊祀灵芝歌因露寝兮产灵芝象三徳兮瑞应图延寿命兮光此都配上帝兮象太微参日月兮扬光辉咏史三王徳弥薄惟后用肉刑太仓令有罪就逮长安城自恨身无子困急独㷀㷀小女痛父言死者不可生上书诣阙下思古歌鸡鸣忧心摧折裂晨风扬激声圣汉孝文帝恻然感至情百男何愦愦不如一缇萦傅毅廸志诗咨尔庶士迨时斯勗日月逾迈岂云旋复哀我经营膂力靡及在兹弱冠靡所树立于赫我祖显于殷国贰迹阿衡克光其则武丁兴商伊宗皇士爰作股肱万邦是纪奕世载徳迄我显考保膺淑懿纉修其道汉之中叶俊乂式序秩彼殷宗光此勲绪伊余小子秽陋靡逮惧我世烈自兹以坠谁能革浊清我濯溉谁能昭闇启我童昩先人有训我训我诰训我嘉务诲我博学爰率朋友寻此旧则契阔夙夜庶不懈忒秩秩大猷纪纲庶式匪勤匪昭匪壹匪测农夫不怠越有黍稷谁能云作考之居息二事败业多疾我力如彼遵衢则罔所极二志靡成聿劳我心如彼兼听则溷于音于戏君子无恒自逸徂年如流鲜兹暇日行迈屡税胡能有迄宻勿朝夕聿同始卒崔骃安封侯诗戎马鸣兮金皷震壮士激兮忘身命被光甲兮跨良马挥长㦸兮彀强弩张衡怨篇猗猗秋兰植彼中阿有馥其芳有黄其葩虽曰幽深厥美弥嘉之子之逺我劳如何同声歌邂逅承际㑹得充君后房情好新交接恐慄若探汤不才勉自竭贱妾职所当绸缪主中馈奉礼助烝尝思爲苑蒻席在下蔽匡牀愿为罗衾帱在上衞风霜洒扫淸枕席鞮芬以狄香重戸结金扃高下华灯光衣解巾粉御列图陈枕张素女爲我师仪熊盈万方衆夫所希见天老教轩皇乐莫斯夜乐没齿焉可忘定情歌大火流兮草虫鸣繁霜降兮草木零秋为期兮时已征思羙人兮愁屛营四愁诗张衡不乐乆处机宻阳嘉中出爲河间相时国王骄奢不遵法度又多豪右并兼之家衡下车治威严能内察属县姦猾行巧刼皆宻知名下吏收捕尽服擒诸豪侠游客悉惶惧逃出境郡中大治争讼息狱无系囚时天下渐弊郁郁不得志爲四愁诗效屈原以美人爲君子以珍寳为仁义以水深雪雰为小人思以道术爲报贻于时君而惧谗邪不得以通其辞曰一思曰我所思兮在太山欲往从之梁父艰侧身东望涕沾翰美人赠我金错刀何以报之英琼瑶路逺莫致倚逍遥何为怀忧心烦劳二思曰我所思兮在桂林欲往从之湘水深侧身南望涕沾襟美人赠我金琅玕何以报之䨇玉盘路逺莫致倚惆怅何爲怀忧心烦伤三思曰我所思兮在汉阳欲往从之陇坂长侧身西望涕沾裳美人赠我貂襜褕何以报之眀月珠路逺莫致倚踟蹰何爲怀忧心烦纡四思曰我所思兮在鴈门欲往从之雪雰雰侧身北望涕沾巾美人赠我锦绣叚何以报之靑玉案路逺莫致倚増叹何爲怀忧心烦惋思𤣥诗天长地久歳不留俟河之淸祗怀忧愿得逺度以自娱上下无常穷六区超踰腾跃絶世俗飘飘神举逞所欲天不可阶仙夫稀栢舟悄悄吝不飞松乔高跱谁能离结精逺游使心擕廻志朅来从𤣥谋获我所求夫何思李尤九曲歌年歳晚暮时已斜安得力士翻日车朱穆与刘伯宗絶交诗北山有鸱不洁其翼飞不正向寝不定息饥则木榄饱则泥伏饕餮贪汚臭腐是食塡肠满嗉嗜欲无极长鸣唿凤谓凤无徳凤之所趋与子异域永从此诀各自努力王逸琴思楚歌盛隂脩夜何难晓思念紏戾肠摧绕时节晚莫年齿老冬夏更运去若頽寒来暑往难逐追形容减少颜色亏时忽晻晻若骛驰意中私喜施用爲内无所恃失本义志愿不得心肝沸忧怀感激重叹噫嵗月巳尽去奄忽亡官失禄去家室思想君命幸复位乆处无成卒放弃桓驎答客诗邈矣甘罗超等絶伦伊彼扬乌命世称贤嗟予惷弱殊才伟年仰慙二子俯媿过言客示桓驎诗甘罗十二扬乌九龄昔有二子今则桓生高彪淸诫天长而地久人生则不然又不飬以福使全其夀年饮酒病我性思虑害我神美色伐我命利欲乱我真神眀无聊頼愁毒于衆烦中年弃我逝忽若风过山形气各分离一往不复还上士愍其痛抗志凌云烟涤荡去秽累飘邈任自然退修淸以净存吾𤣥中𤣥澄心剪思虑泰淸不受尘恍惚中有物希微无形端智虑赫赫尽谷神绵绵存蔡邕答对元式诗伊余有行爰戾兹邦先进博学同类率从济济羣彦如云如龙君子博文贻我徳音辞之集矣穆如淸风答卜元嗣诗斌斌硕人贻我以文辱此休辞非余所希敢不酬答赋诵以归樊惠渠歌阳陵县东其地衍隩土气辛螫嘉谷不植而泾水长流光和五年京兆尹樊君勤恤民隐乃立新渠曩之卤田化爲甘壤农民怡悦相与讴谈疆畔斐然成章谓之樊惠渠云其歌曰我有长流莫或阏之我有沟浍莫或逹之田畴斥卤莫修莫釐饥馑困悴莫恤莫思乃有樊君作人父母立我畎亩黄潦膏凝多稼茂止惠乃无疆如何勿喜我壤既营我疆斯成泯泯我人既富且盈爲酒爲酿蒸彼祖灵贻福惠君夀考且宁饮马长城窟行靑靑河邉草绵绵思逺道逺道不可思宿昔梦见之梦见在我傍忽觉在他乡他乡各异县展转不可见枯桑知天风海水知天寒入门各自媚谁肻相爲言客从逺方来遗我双鲤鱼唿童烹鲤鱼中有尺素书长跪读素书书中竟何如上有加餐食下有长相忆翠鸟庭陬有若榴緑叶含丹荣翠鸟时来集振羽修形容回顾生碧色动揺扬缥靑幸脱虞人机得亲君子庭驯心托君素雌雄保百龄琴歌练余心兮浸太淸涤秽浊兮存正灵和液畅兮神气宁情志泊兮心亭亭嗜欲息兮无由生踔宇宙而遗俗兮眇翩翩而独征赵壹疾邪诗二首河清不可俟人命不可延顺风激靡草富贵者称贤文籍虽满腹不如一囊钱伊优北堂上肮脏倚门邉势家多所宜欬唾自成珠被褐怀金玉兰蕙化爲刍贤者虽独悟所困在羣愚且各守尔分勿复空驰驱哀哉复哀哉此是命矣夫郦炎见志诗大道夷且长窘路狭且促脩翼无卑栖远趾不歩局舒吾凌霄羽奋此千里足超迈絶尘驱倐忽谁能逐贤愚岂常类禀性在清浊富贵有人籍贫贱无天录通塞茍由巳志士不相卜陈平敖里社韩信钓河曲终居天下宰食此万钟禄徳音流千载功名重山岳灵芝生河洲动揺因洪波兰荣一何晚严霜瘁其柯哀哉二芳草不植泰山阿文质道所贵遭时用有嘉绛灌临衡宰谓谊崇浮华贤才抑不用远投荆南沙抱玉乗龙骥不逢乐与和安得孔仲尼爲世陈四科仲长綂述志诗二首飞鸟遗迹蝉蜕亡殻腾蛇弃鳞神龙丧角至人能变逹士㧞俗乘云无辔骋风无足垂露成帏张霄成幄沆瀣当餐九阳代烛恒星艳珠朝霞润玉六合之内恣心所欲人事可遗何爲局促大道虽夷见㡬者寡任意无非适物无可古来缭绕委曲如琐百虑何爲至要在我寄愁天上埋忧地下叛散五经灭弃风雅百家杂碎请用从火抗志山栖游心海左元气爲舟微风爲柁翺翔太清纵意容冶孔融离合作郡姓名诗渔父屈节水潜匿方与峕进止出行施张吕公矶钓阖口渭傍九域有圣无土不王好是正直女回于匡海外有截隼逝鹰扬六翮将奋羽仪未彰蛇龙之蛰俾也可忘玟璇隐曜美玉韬光无名无誉放言深藏按辔安行谁谓路长杂诗二首巖巖钟山首赫赫炎天路高眀曜云门远景灼寒素昻昻累世士结根在所固吕望老匹夫茍爲因世故管仲小囚臣独能建功祚人生有何常但患年歳暮幸托不肖躯且当勐虎歩安能苦一身与世同举厝由不慎小节庸夫笑我度吕望尚不希夷齐何足慕逺送新行客歳暮乃来归入门望爱子妻妾向人悲闻子不可见日已潜光辉孤坟在西北常念君来迟褰裳上墟丘但见蒿与薇白骨归黄泉肌体成尘飞生时不识父死后知我谁孤魂游穷暮飘飖安所依人生图孠息尔死我念追俛仰内伤心不觉泪沾衣人生自有命但恨生日希临终诗言多令事败器漏苦不宻河溃蚁孔端山坏由猿穴涓涓河汉流天窓通冥室谗邪害公正浮云翳白日靡辞无忠诚华繁竟不实人有两三心安能合爲一三人成市虎浸渍解胶漆生存多所虑长寝万事毕六言诗三首汉家中叶道微董卓作乱乗衰僣上虐下专威万官惶怖莫违百姓惨惨心悲郭李分争爲非迁都长安思归瞻望关东可哀梦想曹公归来从洛到许巍巍曹公忧国无私减去厨膳甘肥羣僚率从祈祈虽得俸禄常饥念我苦寒心悲失题归家酒债多门客粲㡬行高谈满四座一日倾千觞古诗纪巻十三古诗纪卷十四钦定四库全书古诗纪巻十四明冯惟讷撰汉第四秦嘉述昏诗羣祥既集二姓交欢敬兹新昏六礼不愆羔鴈总备玉帛戋戋君子将事威仪孔闲猗兮容兮穆矣其言纷彼婚婣祸福之由衞女兴齐褒姒灭周战战兢兢惧徳不仇神唘其吉果获令攸我之爱矣荷天之休赠妇暧暧白日引曜西倾啾啾鸡雀羣飞赴楹皎皎眀月煌煌列星严霜悽怆飞雪覆庭寂寂独居寥寥空室飘飘桂帐荧荧华烛尔不是居帷帐何施尔不是照华烛何爲留郡赠妇诗三首嘉爲上郡掾其妻徐淑寝疾还家不获面别赠诗云尔人生譬朝露居世多屯蹇忧艰常早至欢㑹常苦晚念当奉役时去尔日遥远遣车迎子还空往复空返省书情悽怆临食不能饭独坐空房中谁与相劝勉长夜不能眠伏枕独展转忧来如循环匪席不可巻皇灵无私亲爲善荷天禄伤我与尔身少小罹㷀独既得结大义欢乐苦不足念当逺离别思念叙欵曲河广无舟梁道近隔丘陆临路怀惆怅中驾正踯躅浮云起高山悲风激深谷良马不回鞍轻车不转毂鍼药可屡进愁思难爲数贞士笃终始恩义不可促肃肃仆夫征锵锵扬和铃淸晨当引迈束带待鸡鸣顾看空室中髣髴想姿形一别怀万恨起坐爲不宁何用叙我心遗思致欵诚寳钗好耀首眀镜可鉴形芳香去垢秽素琴有清声诗人感木𤓰乃欲答瑶琼愧彼赠我厚慙此往物轻虽知未足报贵用叙我情应亨赠四王冠诗永平四年外弟王景系兄弟四人竝冠故贻之诗曰济济四令弟妙年践二九令月惟吉日成服加元首人咸饰其容鲜能离尘垢虽无兕觥爵杯醮传㫖酒辛延年羽林郎昔有霍家奴姓冯名子都依倚将军势调笑酒家胡胡姬年十五春日独当垆长裾连理带广袖合欢襦头上蓝田玉耳后大秦珠两鬟何窈窕一世良所无一鬟五百万两鬟千万余不意金吾子娉婷过我庐银鞍何煜爚翠盖空踟蹰就我求清酒丝绳提玉壶就我求珍肴金盘鲙鲤鱼贻我靑铜镜结我红罗裾不惜红罗裂何论轻贱躯男儿爱后妇女子重前夫人生有新故贵贱不相踰多谢金吾子私爱徒区区宋子侯董娇娆洛阳城东路桃李生路傍花花自相对叶叶自相当春风东北起花叶正低昻不知谁家子提笼行採桑纤手折其枝花落何飘飏请谢彼姝子何爲见损伤高秋八九月白露变爲霜终年㑹飘堕安得乆馨香秋时自零落春月复芬芳何时盛年去懽爱永相忘吾欲竟此曲此曲愁人肠归来酌美酒挟瑟上高堂虎贲郎射乌辞乌乌哑哑引弓射洞左腋陛下寿万年臣爲二千石白狼王唐菆莋都夷歌远夷乐德歌大汉是治与天合意吏译平端不从我来闻风向化所见竒异多赐缯布甘美酒食昌乐肉飞屈伸悉备蛮夷贫薄无所报嗣愿主长夀子孙昌炽远夷慕德歌蛮夷所处日入之部慕义向化归日出主圣徳深恩与人富厚冬多霜雪夏多和雨寒温时适部人多有渉危歴险不逺万里去俗归德心归慈母逺夷怀德歌荒服之外土地墝埆食肉衣皮不见盐谷吏译传风大汉安乐擕负归仁触冒险狭高山岐峻缘崖磻石木薄发家百宿到洛父子同赐怀抱匹帛传告种人长愿臣仆蔡琰悲愤诗二首汉季失权柄董卓乱天常志欲图簒弑先害诸贤良逼迫迁旧邦拥主以自彊海内兴义师欲共讨不祥卓衆来东下金甲耀日光平土人脆弱来兵皆胡羌猎野围城邑所向悉破亡斩无孑遗尸骸相撑拒马边悬男头马后载妇女长驱西入关迥路险且阻还顾邈冥冥肝脾爲烂腐所略有万计不得令屯聚或有骨肉俱欲言不敢语失意几微间輙言毙降虏要当以亭刅我曹不活汝岂复惜性命不堪其詈骂或便加棰杖毒痛参幷下旦则号泣行夜则悲吟坐欲死不能得欲生无一可彼苍者何辜乃遭此戹祸边荒与华异人俗少义理处所多霜雪胡风春夏起翩翩吹我衣肃肃入我耳感时念父母哀叹无穷巳有客从外来闻之常欢喜迎问其消息輙复非乡里邂逅徼时愿骨肉来迎己巳得自解免当复弃儿子天属缀人心念别无㑹期存亡永乖隔不忍与之辞儿前抱我颈问母欲何之人言母当去岂复有还时阿母常仁恻今何更不慈我尚未成人奈何不顾思见此崩五内恍惚生狂痴号泣手抚摩当发复回疑兼有同时軰相送告离别慕我独得归哀叫声摧裂马爲立踟蹰车爲不转辙观者皆歔欷行路亦呜咽去去割情恋遄征日遐迈悠悠三千里何时复交㑹念我出腹子胷臆爲摧败既至家人尽又复无中外城郭爲山林庭宇生荆艾白骨不知谁从横莫覆盖出门无人声豺狼号且吠㷀㷀对孤景怛咤糜肝肺登高远眺望魂神忽飞逝奄若夀命尽旁人相寛大爲复彊视息虽生何聊頼託命于新人竭心自勗厉流离成鄙贱常恐复捐废人生几何时怀忧终年嵗嗟薄祜兮遭世患宗族殄兮门戸单身执略兮入西关歴险阻兮之羌蛮山谷眇兮路漫漫眷东顾兮但悲叹冥当寝兮不能安饥当食兮不能餐常流涕兮眦不干薄志节兮念死难虽茍活兮无形颜惟彼方兮逺阳精隂气凝兮雪夏零沙漠壅兮尘冥冥有草木兮春不荣人似禽兮食臭腥言兠离兮状窈停歳聿暮兮时迈征夜悠长兮禁门扃不能寐兮起屏营登胡殿兮临广庭𤣥云合兮翳月星北风厉兮肃泠泠胡笳动兮边马鸣孤鴈归兮声嘤嘤乐人兴兮弹琴筝音相和兮悲且淸心吐思兮胷愤盈欲舒气兮恐彼惊含哀咽兮涕沾颈家既迎兮当归宁临长路兮捐所生儿唿母兮啼失声我掩耳兮不忍听追持我兮走㷀㷀顿复起兮毁颜形还顾之兮破人情心怛絶兮死复生胡笳十八拍我生之初尚无爲我生之后汉祚衰天不仁兮降乱离地不仁兮使我逢此时干戈日寻兮道路危民卒流亡兮共哀悲烟尘蔽野兮胡虏盛志意乖兮节义亏对殊俗兮非我宜遭恶辱兮当告谁笳一㑹兮琴一拍心愤怨兮无人知戎羯逼我兮爲室家将我行兮向天涯云山万重兮归路遐疾风千里兮扬尘沙人多㬥勐兮如虺蛇控弦被甲兮爲骄奢两拍张絃兮絃欲絶志摧心折兮自悲嗟越汉国兮入胡城亡家失身兮不如无生氊裘爲裳兮骨肉震惊羯羶为味兮枉遏我情鞞鼓喧兮从夜逹眀胡风浩浩兮暗塞营伤今感昔兮三拍成衔悲畜恨兮何时平无日无夜兮不思我乡土禀气含生兮莫过我最苦天灾国乱兮人无主唯我薄命兮没戎虏殊俗心异兮身难处嗜欲不同兮谁可与语寻思渉歴兮多囏阻四拍成兮益悽楚鴈南征兮欲寄边声鴈北归兮爲得汉音鴈飞高兮邈难寻空断膓兮思愔愔攅眉向月兮抚雅琴五拍泠泠兮意弥深氷霜凛凛兮身苦寒饥对肉酪兮不能餐夜闻陇水兮声呜咽朝见长城兮路杳漫追思往日兮行李难六拍悲来兮欲罢弹日暮风悲兮边声四起不知愁心兮说向谁是原野萧条兮烽戍万里俗贱老弱兮少壮爲美逐有水草兮安家葺垒牛羊满野兮聚如蜂蚁草尽水竭兮羊马皆徙七拍流恨兮恶居于此爲天有眼兮何不见我独漂流为神有灵兮何事处我天南海北头我不负天兮天何配我殊匹我不负神兮神何殛我越荒州制兹八拍兮拟俳优何知曲成兮心转愁天无涯兮地无边我心愁兮亦复然生倐忽兮如白驹之过隙然不得欢乐兮当我之盛年怨兮欲问天天苍苍兮上无縁举头仰望兮空云烟九拍怀情兮谁与传城头烽火不曾灭疆场征战何时歇杀气朝朝冲塞门胡风夜夜吹边月故乡隔兮音尘絶哭无声兮气将咽一生辛苦兮縁离别十拍悲深兮泪成血我非贪生而恶死不能捐身兮心有以生仍冀得兮归桑梓死当埋骨兮长巳矣日居月诸兮在戎垒胡人宠我兮有二子鞠之育之兮不羞耻愍之念之兮生长邉鄙十有一拍兮因兹起哀响纒绵兮彻心髓东风应律兮暖气多知是汉家天子兮布阳和羌胡蹈舞兮共讴歌两国交懽兮罢兵戈忽遇汉使兮称近诏遣千金兮赎妾身喜得生还兮逢圣君嗟别稚子兮会无因十有二拍兮哀乐均去住两情兮难具陈不谓残生兮却得旋归抚抱胡儿兮泣下沾衣汉使迎我兮四牡騑騑号失声兮谁得与知我生死兮逢此时愁为子兮日无光辉焉得羽翼兮将汝归一歩一逺兮足难移魂消影絶兮恩爱遗十有三拍兮絃急调悲肝肠搅刺兮人莫我知身归国兮儿莫之随心悬悬兮长如饥四时万物兮有盛衰唯我愁苦兮不暂移山髙地阔兮见汝无期更深夜䦨兮梦汝来斯梦中执手兮一喜一悲觉后痛吾心兮无休歇时十有四拍兮涕泪交垂河水东流兮心是思十五拍兮节调促气塡胷兮谁识曲处穹庐兮偶殊俗愿得归来兮天从欲再还汉国兮懽心足心有怀兮愁转深日月无私兮曾不照临子母分离兮意难任同天隔越兮如商参生死不相知兮何处寻十六拍兮思茫茫我与儿兮各一方日东月西兮徒相望不得相随兮空断肠对萱草兮忧不忘弹鸣琴兮情何伤今别子兮归故乡旧怨平兮新怨长泣血仰头兮诉苍苍胡为生兮独罹此殃十七拍兮心鼻酸关山阻脩兮行路难去时怀土兮心无绪来时别儿兮思漫漫塞上黄蒿兮枝枯叶干沙场白骨兮刀痕箭瘢风霜凛凛兮春夏寒人马饥豗兮筋力单岂知重得兮入长安叹息欲絶兮泪䦨干胡笳本自出胡中縁琴翻出音律同十八拍兮曲虽终响有余兮思无穷是知丝竹微妙兮均造化之功哀乐各随人心兮有变则通胡与汉兮异域殊风天与地隔兮子西母东苦我怨气兮浩于长空六合虽广兮受之应不容徐淑答秦嘉诗妾身兮不令婴疾兮来归沈滞兮家门歴时兮不差旷废兮侍觐情敬兮有违君今兮奉命逺适兮京师悠悠兮离别无因兮叙怀瞻望兮踊跃伫立兮徘徊思君兮感结梦想兮容晖君发兮引迈去我兮日乖恨无兮羽翼高飞兮相追长吟兮永叹泪下兮沾衣苏伯玉妻盘中诗山树高鸟鸣悲泉水深鲤鱼肥空仓雀常苦饥吏人妇㑹夫希出门望见白衣谓当是而更非还入门中心悲北上堂西入阶急机绞杼声催长叹息当语谁君有行妾念之出有日还无期结巾带长相思君忘妾未知之妾忘君罪当治妾有行宜知之黄者金白者玉高者山下者谷姓者苏字伯玉人才多知谋足家居长安身在蜀何惜马蹄归不数羊肉千斤酒百斛令君马肥麦与粟今时人知四足与其书不能读当从中央周四角窦𤣥妻古怨歌㷀㷀白兎东走西顾衣不如新人不如故蜀汉诸葛亮梁甫吟歩出齐城门遥望荡隂里里中有三坟累累正相似问是谁家墓田疆古冶子力能排南山文能絶地纪一朝被谗言二桃杀三士谁能爲此谋国相齐晏子庞德公于忽操于忽乎不可以爲其又奚爲离娄之精夜何有于眀师旷之耳聋者亦有尔束王良之手兮后车载之前行险既以覆兮后逐逐其犹来虽目盼而心骇兮顾其能之安施委绳墨以听人兮虽班输亦奚以爲于忽乎不可以爲其又奚爲椽栌桷榱之累重顾柱小之奈何方风雨之晦隂行者艰而莫休居者坐而笑歌不知压之忽然兮其谓安何于忽乎不可以爲其又奚爲谓鸡斯飞谁得而羁谓豕斯突何取于缚是皆以食而得之吾于饥而后忆鸡兮豕兮死以是兮古诗纪巻十四古诗纪卷十五钦定四库全书古诗纪巻十五明冯惟讷撰汉第五乐府古辞郊庙歌辞汉郊祀歌十九首练时日练时日候有望焫膋萧延四方九重开灵之斿垂惠恩鸿祜休灵之车结𤣥云驾飞龙羽旄纷灵之下若风马左苍龙右白虎灵之来神哉沛先以雨般裔裔灵之至庆隂隂相放震澹心灵已坐五音饬虞至旦承灵亿牲茧栗粢盛香尊桂酒賔八乡灵安留吟青黄徧观此眺瑶堂衆嫭并绰竒丽颜如荼兆逐靡被华文厠雾縠曳阿钖珮珠玉侠嘉夜茝兰芳澹容与献嘉觞帝临帝临中坛四方承宇绳绳意变备得其所淸和六合制数以五海内安宁兴文匽武后土冨媪昭明三光穆穆优游嘉服上黄靑阳邹子乐青阳开动根荄以遂膏润幷爱跂行毕逮霆声发荣壧处顷听枯槀复产迺成厥命衆庻熈熈施及夭胎羣生啿啿惟春之祺朱明邹子乐朱明盛长旉与万物桐生茂豫靡有所诎敷华就实既阜既昌登成甫田百鬼廸尝广大建祀肃雍不忘神若宥之传世无疆西颢邹子乐西颢沆砀秋气肃杀含秀垂颕续旧不废姦伪不萌祅孽伏息隅辟越远四貉咸服既畏兹威惟慕纯徳附而不骄正心翊翊𤣥冥邹子乐𤣥冥陵隂蛰虫盖藏草木零落抵冬降霜易乱除邪革正异俗兆民反本抱素懐朴条理信义望礼五岳籍敛之时掩收嘉谷惟泰元惟泰元尊媪神蕃釐经纬天地作成四时精建日月星辰度理隂阳五行周而复始云风雷电降甘露雨百姓蕃滋咸循厥绪继统共勤顺皇之徳鸾路龙鳞罔不肸饰嘉笾列陈庶㡬宴享灭除凶灾烈腾八荒钟鼔竽笙云舞翔翔招揺灵旗九夷賔将天地涓选休成天地并况惟予有慕爰熙紫坛思求厥路恭承禋祀緼豫为纷黼绣周张承神至尊千童罗舞成八溢合好効欢虞泰一九歌毕奏斐然殊鸣琴竽瑟会轩朱璆磬金鼔灵其有喜百官济济各敬其事盛牲实爼进闻膏神奄留临须揺长丽前掞光耀明寒暑不忒况皇章展诗应律鋗玉鸣圅宫吐角激征清发梁扬羽申以商造兹新音永乆长声气逺条鳯鸟鴹神夕奄虞盖孔享日出入肃若旧典日出入安穷时世不与人同故春非我春夏非我夏秋非我秋冬非我冬泊如四海之池徧观是耶谓何吾知所乐独乐六龙六龙之调使我心若訾黄其何不徕下天马太乙况天马下霑赤汗沫流赭志俶傥精权竒籋浮云晻上驰体容与迣万里今安匹龙爲友天马徕从西极渉流沙九夷服天马徕出泉水虎嵴两化若鬼天马徕歴无皁经千里循东道天马徕执徐时将揺举谁与期天马徕开远门竦予身逝昆仑天马徕龙之媒游阊阖观玉台天门天门开詄荡荡穆竝骋以临飨光夜烛徳信着灵寖平而鸿长生豫大朱涂广夷石爲堂饰玉梢以舞歌体招揺若永望星留俞塞陨光照紫幄珠熉黄幡比翄回集贰䨇飞常羊月穆穆以金波日晔燿以宣明假淸风轧忽激长至重觞神裵回若留放殣冀亲以肆章函蒙祉福常若期寂漻上天知厥时泛泛滇滇从髙斿殷勤此路胪所求佻正嘉吉𢎞以昌休嘉砰隐溢四方专精厉意逝九阂纷纭六幕浮大海景星景星显见信星彪列象载昭庭日亲以察参侔开阖爰推本纪汾脽出鼎皇祐元始五音六律依韦飨昭杂变竝㑹雅声远姚空桑琴瑟结信成四兴递代八风生殷殷钟石羽籥鸣河龙供鲤醇牺牲百末㫖酒布兰生泰尊柘浆析朝酲微感心攸通脩名周流常羊思所并穰穰复正直往甯冯蠵切和䟽写平上天布施后土成穰穰丰年四时荣齐房齐房产草九茎连叶宫童効异披图案谍𤣥气之精囘复此都蔓蔓日茂芝成灵华后皇后皇嘉坛立𤣥黄服物发冀州兆蒙祉福沇沇四塞徦狄合处经营万亿咸遂厥宇华煜煜华煜煜固灵根神之斿过天门车千乗敦昆仑神之出排玉房周流杂㧞兰堂神之行旌容容骑沓沓般傱傱神之徕泛翊翊甘露降庆云集神之揄临坛宇九夷賔夔龙舞神安坐鴹吉时共翊翊合所思神嘉虞贰觞福滂洋迈延长沛施祐汾之阿扬金光横泰河莽若云增扬波徧胪驩腾天歌五神五神相包四邻土地广扬浮云扢嘉坛椒兰芳璧玉精垂华光益亿年美始兴交于神若有承广宣延咸毕觞灵舆位偃蹇骧卉汩胪析奚遗滛渌泽然归朝陇首朝陇首览西垠雷电尞获白麟爰五止显黄德图匈虐熏鬻殛辟流离抑不祥賔百僚山河飨掩回辕鬗长驰腾雨师洒路陂流星陨感惟风籋归云抚怀心象载瑜象载瑜白集西食甘露饮荣泉赤鴈集六纷员殊翁杂五采文神所见施祉福登蓬莱结无极赤蛟赤蛟绥黄华盖露夜零昼晻濭百君礼六龙位勺椒浆灵巳醉灵既享钖吉祥芒芒极降嘉觞灵殷殷烂扬光延寿命永未央杳㝠冥塞六合泽汪濊辑万国灵禗禗象舆轙票然逝旗逶蛇礼乐成灵将归托𤣥徳长无衰鼓吹曲辞汉铙歌十八曲朱鹭朱鹭鱼以乌鹭訾邪鹭何食食茄下不之食不以吐将以问诛者思悲翁思悲翁唐思夺我美人侵以遇悲翁也但我思蓬首狗逐狡兎食交君枭子五枭母六拉沓高飞暮安宿艾如张艾而张罗夷于何行成之四时和山出黄雀亦有罗雀以髙飞奈雀何爲此倚欲谁肯礞室上之回上之回所中益夏将至行将北以承甘泉宫寒暑徳游石关望诸国月支臣匈奴服令从百官疾驱驰千秋万歳乐无极翁离拥离趾中可筑室何用葺之蕙用兰拥离趾中战城南战城南死郭北野死不𦵏乌可食爲我谓乌且爲客豪野死谅不𦵏腐肉安能去子逃水深激激蒲苇㝠冥枭骑战鬬死驽马徘徊鸣梁筑室何以南何以北禾黍不获君何食愿为忠臣安可得子思良臣良臣诚可思朝行出攻暮不夜归巫山高巫山高高以大淮水深难以逝我欲东归害梁不爲我集无髙曳水何梁汤汤回回临水远望泣下沾衣远道之人心思归谓之何上陵上陵何美美下津风以寒问客从何来言从水中央桂树爲君船靑丝爲君笮木兰爲君櫂黄金错其间沧海之雀赤翅鸿白鴈随山林乍开乍合曾不知日月明醴泉之水光泽何蔚蔚芝爲车龙爲马览遨游四海外甘露初二年芝生铜池中仙人下来饮延寿千万歳将进酒将进酒乘太白辨佳哉诗审搏放故歌心所作同隂气诗悉索使禹良工观者苦君马黄君马黄臣马苍二马同逐臣马良易之有騩蔡有赭美人归以南驾车驰马美人伤我心佳人归以北驾车驰马佳人安终极芳树芳树日月君乱如于风芳树不上无心温而鹄三而爲行临兰池心中懐我怅心不可匡目不可顾妬人之子愁杀人君有他心乐不可禁王将何似如孙如鱼乎悲矣有所思有所思乃在大海南何用问遗君䨇珠玳瑁簪用玉绍缭之闻君有他心拉杂摧烧之摧烧之当风扬其灰从今巳往勿复相思相思与君絶鸡鸣狗吠兄嫂当知之妃唿豨秋风肃肃晨风飔东方须臾髙知之雉子班雉子班如此之干雉梁无以吾翁孺雉子知得雉子高蜚止黄鹄蜚之以千里王可思雄来蜚从雌视子趋一雉雉子车大驾马腾被王送行所中尧羊蜚从王孙行圣人出圣人出隂阳和美人出游九河佳人来騑离哉何驾六飞龙四时和君之臣明䕶不道美人哉宜天子免甘星巫乐甫始美人子含四海上邪上邪我欲与君相知长命无絶衰山无陵江水为竭冬雷震震夏雨雪天地合乃敢与君絶临高台临高台以轩下有清水淸且寒江有香草目以兰黄鹄高飞离哉翻关弓射鹄令我主寿万年收中吾远如期远如期益如寿处天左侧大乐万歳与天无极雅乐陈佳哉纷单于自归动如惊心虞心大佳万人还来谒者引乡殿陈累世未尝闻之增寿万年亦诚哉石流石流凉阳凉石水流爲沙钖以微河爲香向始谿冷将风阳北逝肯无敢与于扬心邪怀兰志金安薄北方开留离兰古诗纪巻十五古诗纪卷十六钦定四库全书古诗纪巻十六明冯惟讷撰汉第六乐府古辞相和歌辞相和曲箜篌引公无渡河公竟渡河堕河而死当奈公何江南江南可採莲莲叶何田田鱼戏莲叶间鱼戏莲叶东鱼戏莲叶西鱼戏莲叶南鱼戏莲叶北东光东光乎苍梧何不乎苍梧多腐粟无益诸军粮诸军游荡子早行多悲伤薤露歌薤上露何易晞露晞明朝更复落人死一去何时归蒿里曲蒿里谁家地聚歛䰟魄无贤愚鬼伯一何相催促人命不得少踟蹰鸡鸣鸡鸣高树巅狗吠深宫中荡子何所之天下方太平刑法非有贷柔协正乱名黄金爲君门璧玉爲轩堂上有䨇樽酒作使邯郸倡刘王碧青甓后出郭门王舎后有方池池中䨇鸳鸯鸳鸯七十二罗列自成行鸣声何啾啾闻我殿东厢兄弟四五人皆为侍中郎五日一时来观者满路傍黄金络马头颎颎何煌煌桃生露井上李树生桃傍虫来啮桃根李树代桃殭树木身相代兄弟还相忘乌生乌生八九子端坐秦氏桂树间唶我秦氏家有游遨荡子工用睢阳彊苏合弹左手持彊弹两丸出入乌东西唶我一丸即发中乌身乌死魂魄飞扬上天阿母生乌子时乃在南山巖石间唶我人民安知乌子处蹊径窈窕安从通白鹿乃在上林西苑中射工尚复得白鹿脯唶我黄鹄摩天极高飞后宫尚复得烹煮之鲤鱼乃在洛水深渊中钓钩尚得鲤鱼口唶我人民生各各有寿命死生何须复道前后平陵东平陵东松柏桐不知何人刼义公刼义公在髙堂下交钱百万两走马两走马亦诚难顾见追吏心中恻心中恻血出漉归告我家卖黄犊陌上桑日出东南隅照我秦氏楼秦氏有好女自名爲罗敷罗敷善蚕桑採桑城南隅靑丝爲笼系桂枝爲笼钩头上倭堕髻耳中眀月珠缃绮爲下裙紫绮爲上襦行者见罗敷下担捋髭须少年见罗敷脱㡌着帩头耕者忘其犂锄者忘其锄来归相怒怨但坐观罗敷使君从南求五马立踟蹰使君遣吏徃问是谁家姝秦氏有好女自名爲罗敷罗敷年㡬何二十尚不足十五颇有余使君谢罗敷宁可共载不罗敷前致辞使君一何愚使君自有妇罗敷自有夫东方千余骑夫壻居上头何用识夫壻白马从骊驹靑丝系马尾黄金络马头腰中鹿卢劒可値千万余十五府小史二十朝大夫三十侍中郎四十专城居爲人洁白晢鬑鬑颇有须盈盈公府歩冉冉府中趋坐中数千人皆言夫壻殊同前楚辞钞今有人山之阿被服薜荔带女罗既含睇又宜笑子恋慕予善窈窕乗赤豹从文狸辛夷车驾结桂旗被石兰带杜衡折芳㧞荃遗所思处幽室终不见天路险艰独后来表独立山之上云何容容而在下杳𡨕𡨕羌昼晦东风飘飖神灵雨风瑟瑟木思念公子徒以忧吟叹曲王子乔王子乔参驾白鹿云中遨参驾白鹿云中遨下游来王子乔参驾白鹿上至云戏游遨上建逋隂广里践近髙结仙宫过谒三台东游四海五岳上过蓬莱紫云台三王五帝不足令令我圣朝应太平养民若子事父眀当究天禄永康宁玉女罗坐吹笛箫嗟行圣人游八极鸣吐衘福翔殿侧圣主享万年悲吟皇帝延寿命平调曲长歌行靑靑园中葵朝露待日晞阳春布德泽万物生光辉常恐秋节至焜黄华叶衰百川东到海何时复西归少壮不努力老大徒伤悲同前二首仙人骑白鹿髪短耳何长导我上太华揽芝获赤幢来到主人门奉药一玉箱主人服此药身体日康彊髪白复更黒延年寿命长岧岧山上亭皎皎云间星远望使心思游子恋所生驱车出北门遥观洛阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨君子行君子防未然不处嫌疑间𤓰田不纳履李下不正冠嫂叔不亲授长㓜不比肩劳谦得其柄和光甚独难周公下白屋吐哺不及餐一沐三握髪后世称圣贤淸调曲豫章行白杨初生时乃在豫章山上叶摩靑云下根通黄泉凉秋八九月山客持斧斤我何皎皎梯落根株巳断絶颠倒巖石间大匠持斧绳锯墨齐两端一驱四五里枝叶自相捐㑹爲舟船燔身在洛阳宫根在豫章山多谢枝与叶何时复相连吾生百年自俱何意万人巧使我离根株董逃行吾欲上谒从高山山头危险道路难遥望五岳端黄金爲阙班璘但见芝草叶落纷纷百鸟集来如烟山兽纷纶麟辟邪其端鵾鸡声鸣但见山兽援戏相拘攀小复前行玉堂未心怀流还传教出门来门外人何求所言欲从圣道求一得命延教敇凡吏受言採取神药若木端玉兎长跪擣药虾蟇丸奉上陛下一玉柈服此药可得神仙服尔神药莫不欢喜陛下长生老寿四面肃肃稽首天神拥护左右陛下长与天相保守相逢行相逢狭路间道隘不容车不知何年少夹毂问君家君家诚易知易知复难忘黄金爲君门白玉爲君堂堂上置樽酒作使邯郸倡中庭生桂树华灯何煌煌兄弟两三人中子爲侍郎五日一来归道上自生光黄金络马头观者盈道傍入门时左顾但见䨇鸳鸯鸳鸯七十二罗列自成行音声何噰噰鹤鸣东西厢大妇织绮罗中妇织流黄小妇无所爲挟瑟上高堂丈人且安坐调丝方未央长安有狭斜行长安有狭斜狭斜不容车适逢两少年夹毂问君家君家新市傍易知复难忘大子二千石中子孝亷郎小子无官职衣冠仕洛阳三子俱入室室中自生光大妇织绮纻中妇织流黄小妇无所爲挟琴上高堂丈人且徐徐调弦讵未央瑟调曲善哉行来日大难口燥唇干今日相乐皆当喜欢经歴名山芝草飜飜仙人王乔奉药一丸自惜袖短内手知寒惭无灵辄以报赵宣月没参横北斗䦨干亲交在门饥不及餐欢日尚少戚日苦多以何忘忧弹筝酒歌淮南八公要道不烦参驾六龙游戏云端陇西行天上何所有历历种白榆桂树夹道生靑龙对道隅凤凰鸣啾啾一母将九雏顾视世间人爲乐甚独殊好妇出迎客颜色正敷愉伸腰再拜跪问客平安不请客北堂上坐客氊氍毹淸白各异樽酒上正䟽酌酒持与客客言主人持却略再拜跪然后持一杯谈笑未及竟左顾敕中厨促令办麤饭慎莫使稽留废礼送客出盈盈府中趋送客亦不逺足不过门枢取妇得如此齐姜亦不如健妇持门戸亦胜一丈夫歩出夏门行邪径过空庐好人常独居卒得神仙道上与天相扶过谒王父母乃在太山隅离天四五里道逢赤松俱揽辔爲我御将吾天上游天上何所有歴歴种白榆桂树夹道生靑龙对伏趺折杨柳行默默施行违厥罚随事来末喜杀龙逢桀放于鸣条祖伊言不用纣头悬白旄指鹿用爲马胡亥以䘮躯夫差临命絶乃云负子胥戎王纳女乐以亡其由余璧马祸及虢二国俱爲墟三夫成市虎慈母投杼趋卞和之刖足接舆归草庐西门行出西门歩念之今日不作乐当待何时夫爲乐爲乐当及时何能坐愁怫郁当复待来兹饮醇酒炙肥牛请唿心所欢可用解愁忧人生不满百常怀千歳忧昼短苦夜长何不秉烛游自非仙人王子乔计㑹寿命难与期自非仙人王子乔计㑹寿命难与期人寿非金石年命安可期贪财爱惜费但爲后世嗤出西门歩念之今日不作乐当待何时逮爲乐逮爲乐当及时何能愁怫郁当复待来玆酿美酒炙肥牛请唿心所懽可用解忧愁人生不满百常怀千嵗忧昼短苦夜长何不秉烛逰游行去去如云除弊车羸马爲自储东门行出东门不顾归来入门怅欲悲盎中无斗储还视桁上无悬衣拔劒出门去儿女牵衣啼他家但愿富贵贱妾与君共餔糜共餔糜上用仓浪天故下爲黄口小儿今时淸廉难犯教言君复自爱莫爲非今时淸廉难犯教言君复自爱莫爲非行吾去爲迟平慎行望君归出东门不顾归来入门怅欲悲盎中无斗米储还视架上无悬衣拔劒东门去舎中儿母牵衣啼他家但愿富贵贱妾与君共餔糜上用仓浪天故下当用此黄口儿今非咄行吾去爲迟白髪时下难久居妇病行妇病连年累嵗传唿丈人前一言当言未及得言不知泪下一何翩翩属累君两三孤子莫我儿饥且寒有过慎莫笡笞行当折揺思复念之乱曰抱时无衣襦复无里闭门塞牖舎孤儿到市道逢亲交泣坐不能起从乞求与孤买饵对交啼泣泪不可止我欲不伤悲不能巳探怀中钱持授交入门见孤啼索其母抱徘徊空舎中行复尔耳弃置勿复道孤儿行孤儿生孤子遇生命独当苦父母在时乘坚车驾驷马父母巳去兄嫂令我行贾南到九江东到齐与鲁腊月来归不敢自言苦头多虮虱面目多尘大兄言办饭大嫂言视马上高堂行取殿下堂孤儿泪下如雨使我朝行汲暮得水来归手爲错足下无菲怆怆履霜中多蒺藜拔断蒺藜肠肉中怆欲悲泪下渫渫淸涕累累冬无复襦夏无单衣居生不乐不如早去下从地下黄泉春气动草萌芽三月蚕桑六月收瓜将是瓜车来到还家瓜车反覆助我者少㗖瓜者多愿还我蔕兄与嫂严独且急归当兴校计乱曰里中一何譊譊愿欲寄尺书将与地下父母兄嫂难与久居鴈门太守行孝和帝在时洛阳令王君本自益州广汉蜀民少行宦学通五经论明知法令历世衣冠从温补洛阳令治行致贤拥护百姓子飬万民外行勐政内怀慈仁文武备具料民富贫移恶子姓篇着里端伤杀人比伍同罪对门禁鍪矛八尺捕轻薄少年加笞决罪诣马市论无妄发赋念在理寃敇吏正狱不得苛烦财用钱三十买绳礼竿贤哉贤哉我县王君臣吏衣冠奉事皇帝功曹主簿皆得其人临部居职不敢行恩淸身苦体夙夜劳勤治有能名远近所闻天年不遂早就奄昏爲君作祠安阳亭西欲令后世莫不称传艳歌何尝行二首飞来䨇白鹄乃从西北方十十五五罗列成行妻卒被病行不能相随五里一返顾六里一徘徊吾欲衔汝去口噤不能开吾欲负汝去毛羽何摧頽乐哉新相知忧来生别离躇踌顾羣侣泪下不自知念与君离别气结不能言各各重自爱道逺归还难妾当守空房闭门下重关若生当相见亡者㑹黄泉今日乐相乐万歳期延年艳歌行翩翩堂前燕冬藏夏来见兄弟两三人流宕在他县故衣谁当补新衣谁当绽頼得贤主人览取爲吾组夫壻从门来斜倚西北眄语卿且勿眄水清石自见石见何累累逺行不如归同前南山石嵬嵬松栢何离离上枝拂靑云中心十数围洛阳发中梁松树窃自悲斧锯截是松松树东西摧持作四轮车载至洛阳宫观者莫不叹问是何山材谁能刻镂此公输与鲁班被之用丹漆薰用苏合香本是南山松今爲宫殿梁楚调歌怨诗行天德悠且长人命一何促百年未几时奄若风吹烛嘉賔难再遇人命不可续齐度游四方各系太山録人间乐未央忽然归东岳当湏盪中情游心恣所欲大曲满歌行爲乐未几时遭时崄巇逢此百罹伶丁荼毒愁苦难爲遥望极辰天晓月移忧来塡心谁当我知戚戚多思虑耿耿殊不宁祸福无形惟念古人逊位躬耕遂我所愿以兹自宁自鄙栖栖守此末荣暮秋烈风昔蹈沧海心不能安揽衣瞻夜北斗䦨干星汉照我去自无他奉事二亲劳心可言穷逹天爲智者不愁多爲少忧安贫乐道师彼荘周遗名者贵子遐同游往者二贤名垂千秋饮酒歌舞乐复何须照视日月日月驰驱轗轲人间何有何无贪财惜费此一何愚凿石见火居代㡬时爲当懽乐心得所喜安神养性得保遐期爲乐未㡬时遭世险巇逢此百罹零丁荼毒愁懑难支遥望辰极天晓月移忧来塡心谁当我知戚戚多思虑耿耿不宁祸福无形唯念古人逊位躬耕遂我所愿以玆自宁自鄙山栖守此一荣暮秋烈风起西蹈沧海心不能安揽衣起瞻夜北斗䦨干星汉照我去去自无他奉事二亲劳心可言穷逹天所爲智者不愁多爲少忧安贫乐正道师彼庄周遗名者贵子熈同巘往者二贤名垂千秋饮酒歌舞不乐何须善哉照观日月日月驰驱轗轲世间何有何无贪财惜费此何一愚命如凿石见火居世竟能㡬时但当欢乐自娱尽心极所嬉怡安善养君徳性百年保此期頥舞曲歌辞杂舞淮南王篇淮南王自言尊百尺高楼与天连后园凿井银作牀金瓶素绠汲寒浆汲寒浆饮少年少年窈窕何能贤扬声悲歌音絶天我欲渡河河无梁愿化䨇黄鹄还故乡还故乡入故里徘徊故乡苦身不巳繁舞寄声无不㤗徘徊桑梓游天外铎舞歌诗圣人制礼乐篇昔皇文武邪弥弥舎善谁吾时吾行许帝道衔来治路万邪治路万邪赫赫意黄运道吾治路万邪善道明邪金邪善道明邪金邪帝邪近帝武武邪邪圣皇八音偶邪尊来圣皇八音及来仪邪同邪乌及来义邪善草供国吾咄等邪乌近帝邪武邪近帝武邪武邪应节合用武邪尊邪应节合用酒期义邪同邪酒期义邪善草供国吾咄等邪乌近帝邪武邪近帝武武邪邪下音足木上爲鼓义邪应衆义邪乐邪邪延否巳邪乌巳礼祥咄等邪乌素女有絶其圣乌乌武邪巾舞歌诗吾不见公莫时吾何婴公来婴姥时吾哺声何爲茂时爲来婴当恩吾眀月之士转起吾何婴上来婴转去吾哺声何爲土转南来婴当去吾城上羊下食草吾何婴下来吾食草吾哺声汝何三年鍼缩何来婴吾亦老吾平平门滛涕下吾何婴何来婴涕下吾哺声昔结吾马客来婴吾当行吾度四州洛四海吾何婴海何来婴四海吾哺声熇西马头香来婴吾洛道吾治五丈度汲水吾意邪哺谁当求儿母何意零邪钱健歩哺谁当吾求儿母何吾哺声三鍼一发交时还弩心意何零意弩心遥来婴弩心哺声复相头巾意何零何邪相哺头巾相吾来婴头巾母何何吾复来推排意何零相哺推相来婴推非母何吾复车轮意何零子以邪相哺转轮吾来婴转母何吾使君去时意何零子以邪使君去时使来婴去时母何吾思君去时意何零子以邪思君去时思来婴母去时母何何吾吾散乐俳歌辞俳不言不语唿俳噏所俳适一起狼率不止生㧞牛角摩断肤耳马无悬蹄牛无上齿骆驼无角奋迅两耳古诗纪卷十六古诗纪卷十七钦定四库全书古诗纪巻十七明冯惟讷撰汉第七乐府古辞杂曲歌辞蜨蝶行蜨蝶之遨游东园奈何卒逢三月养子燕接我苜蓿间披之我入紫深宫中行纒之传欂栌间雀来燕燕子见衔哺来揺头鼓翼何轩奴轩伤歌行昭昭素月明辉光烛我牀忧人不能寐耿耿夜何长微风吹闺闼罗帷自飘扬揽衣曳长带屣履下髙堂东西安所之裵徊以徬徨春鸟飜南飞翩翩独翺翔悲声命俦匹哀鸣伤我肠感物怀所思泣涕忽沾裳伫立吐高吟舒愤诉穹苍悲歌悲歌可以当泣逺望可以当归思念故乡郁郁累累欲归家无人欲渡河无船心思不能言肠中车轮转前缓声歌水中之马必有陆地之船但有意气不能自前心非木石荆根株数得复葢天当复思东流之水必有西上之鱼不在大小但有朝于复来长笛续短笛欲今皇帝陛下三千万古诗爲焦仲卿妻作汉末建安中庐江府小吏焦仲卿妻刘氏为仲卿母所遣自誓不嫁其家逼之乃投水而死仲卿闻之亦自缢于庭树时人伤之爲诗云尔孔雀东南飞五里一裵徊十三能织素十四学裁衣十五弹箜篌十六诵诗书十七爲君妇心中常苦悲君既爲府吏守节情不移贱妾畱空房相见常日稀鸡鸣入机织夜夜不得息三日断五疋大人故嫌迟非爲织作迟君家妇难爲妾不堪驱使徒畱无所施便可白公姥及时相遣归府吏得闻之堂上启阿母儿巳薄禄相幸复得此妇结髪同枕席黄泉共爲友共事三二年始尔未爲久女行无偏斜何意致不厚阿母谓府吏何乃太区区此妇无礼节举动自专由吾意久怀忿汝岂得自由东家有贤女自名秦罗敷可怜体无比阿母爲汝求便可速遣之遣去慎莫留府吏长跪告伏惟启阿母今若遣此妇终老不复取阿母得闻之槌牀便大怒小子无所畏何敢助妇语吾巳失恩义㑹不相从许府吏默无声再拜还入戸举言谓新妇哽咽不能语我自不驱卿逼迫有阿母卿但暂还家吾今且报府不久当归还还必相迎取以此下心意慎勿违吾语新妇谓府吏勿复重纷纭往昔初阳嵗谢家来贵门奉事循公姥进止敢自专昼夜勤作息伶俜萦苦辛谓言无罪过供养卒大恩仍更被驱遣何言复来还妾有绣腰襦葳㽔自生光红罗复斗帐四角垂香囊箱帘六七十绿碧靑丝绳物物各自异种种在其中人贱物亦鄙不足迎后人畱待作遗施于今无㑹因时时爲安慰久久莫相㤀鸡鸣外欲曙新妇起严粧着我绣裌裙事事四五通足下蹑丝履头上玳瑁光腰若流纨素耳着眀月珰指如削葱根口如含珠丹纎纎作细歩精玅世无䨇上堂拜阿母阿母怒不止昔作女儿时生小出野里本自无教训兼愧贵家子受母钱帛多不堪母驱使今日还家去念母劳家里却与小姑别泪落连珠子新妇初来时小姑始扶牀今日被驱遣小姑如我长勤心养公姥好自相扶将初七及下九嬉戏莫相㤀出门登车去涕落百余行府吏马在前新妇车在后隐隐何甸甸俱㑹大道口下马入车中低头共耳语誓不相隔卿且暂还家去吾今且赴府不久当还归誓天不相负新妇谓府吏感君区区怀君既若见録不久望君来君当作盘石妾当作蒲苇蒲苇纫如丝盘石无转移我有亲父兄性行暴如雷恐不任我意逆以煎我怀举手长劳劳二情同依依入门上家堂进退无颜仪阿母大拊掌不图子自归十三敎汝织十四能裁衣十五弹箜篌十六知礼仪十七遣汝嫁谓言无誓违汝今何罪过不迎而自归兰芝慙阿母儿实无罪过阿母大悲摧还家十余日县令遣媒来云有第三郎窈窕世无䨇年始十八九便言多令才阿母谓阿女汝可去应之阿女含泪答兰芝初还时府吏见丁宁结誓不别离今日违情义恐此事非竒自可断来信徐徐更谓之阿母白媒人贫贱有此女始适还家门不堪吏人妇岂合令郎君幸可广问讯不得便相许媒人去数日寻遣丞请还说有兰家女承借有宦官云有第五郎娇逸未有婚遣丞爲媒人主簿通语言直说太守家有此令郎君既欲结大义故遣来贵门阿母谢媒人女子先有誓老姥岂敢言阿兄得闻之怅然心中烦举言谓阿妹作计何不量先嫁得府吏后嫁得郎君否泰如天地足以荣汝身不嫁义郎体其往欲何云兰芝仰头答理实如兄言谢家事夫婿中道还兄门处分适兄意那得自任专虽与府吏要渠㑹永无缘登即相许和便可作婚婣媒人下牀去诺诺复尔尔还部白府君下官奉使命言谈大有缘府君得闻之心中大欢喜视厯复开书便利此月内六合正相应良吉三十日今巳二十七卿可去成婚交语速装束络绎如浮云靑雀白鹄舫四角龙子幡婀娜随风转金车玉作轮踯躅靑骢马流苏金缕鞍赍钱三百万皆用靑丝穿杂綵三百疋交广市鲑珍从人四五百郁郁登郡门阿母谓阿女适得府君书明日来迎汝何不作衣裳莫令事不举阿女默无声手巾掩口啼泪落便如泻移我琉璃榻出置前牕下左手持刀尺右手执绫罗朝成绣裌裙晚成单罗衫晻晻日欲暝愁思出门啼府吏闻此变因求假暂归未至二三里摧藏马悲哀新妇识马声蹑履相逢迎怅然遥相望知是故人来举手拍马鞍嗟叹使心伤自君别我后人事不可量果不如先愿又非君所详我有亲父母逼廹兼弟兄以我应他人君还何所望府吏谓新妇贺卿得高迁磐石方且厚可以卒千年蒲苇一时纫便作旦夕间卿当日胜贵吾独向黄泉新妇谓府吏何意出此言同是被逼廹君尔妾亦然黄泉下相见勿违今日言执手分道去各各还家门生人作死别恨恨那可论念与世间辞千万不复全府吏还家去上堂拜阿母今日大风寒寒风摧树木严霜结庭兰儿今日𡨕㝠令母在后单故作不良计勿复怨鬼神命如南山石四体康且直阿母得闻之零泪应声落汝是大家子仕宦于台阁慎勿爲妇死贵贱情何薄东家有贤女窈窕艳城郭阿母爲汝求便复在旦夕府吏再拜还长叹空房中作计乃尔立转头向戸里渐见愁煎廹其日牛马嘶新妇入青庐奄奄黄昏后寂寂人定初我命絶今日魂去尸长畱揽裙脱丝履举身赴清池府吏闻此事心知长别离徘徊顾树下自挂东南枝两家求合塟合塟华山傍东西植松栢左右种梧桐枝枝相覆葢叶叶相交通中有䨇飞鸟自名爲鸳鸯仰头相向鸣夜夜逹五更行人驻足听寡妇起彷徨多谢后世人戒之慎勿忘枯鱼过河泣枯鱼过河泣何时悔复及作书与鲂鱮相教慎出入乐府行胡从何方列国持何来氍毺五木香迷迭艾蒳及都梁杂歌晨行梓道中梓叶相切磨与君别交中繣如新缣维裂之有余丝吐之无还期拾遗勐虎行饥不从勐虎食暮不从野雀栖野雀安无巢游子爲谁骄上畱田行里中有啼儿似类亲父子囘车问啼儿慷慨不可止古八变歌北风初秋至吹我章华台浮云多暮色似从崦嵫来枯桑鸣中林纬络响空阶翩翩飞蓬征怆怆逰子怀故乡不可见长望始此囘古歌上金殿着玉樽延贵客入金门入金门上金堂东厨具肴膳椎牛烹猪羊主人前进酒弹瑟爲清商投壶对弹棊博奕并复行朱火飏烟雾博山吐㣲香清樽发朱颜四坐乐且康今日乐相乐延年寿千霜古歌秋风萧萧愁杀人出亦愁入亦愁座中何人谁不怀忧令我白头故地多飈风树木何脩脩离家日趋逺衣带日趋缓心思不能言肠中车轮转艳歌今日乐上乐相从歩云衢天公出美酒河伯出鲤鱼靑龙前铺席白虎持榼壶南斗工鼔瑟北斗吹笙竽姮娥垂眀珰织女奉瑛琚苍霞扬东讴清风流西歈垂露成帷幄奔星扶轮舆古咄唶歌枣下何攒攒荣华各有时枣欲初赤时人从四边来枣适今日赐谁当仰视之古歌铜雀词长安城西䨇员阙上有一䨇铜雀宿一鸣五谷生再鸣五谷熟古诗纪巻十七古诗纪卷十八钦定四库全书古诗纪巻十八眀冯惟讷撰汉第八乐府古辞杂歌謡辞歌辞平城歌平城之下亦诚苦七日不食不能彀弩画一歌萧何爲法较若画一曹参代之守而勿失载其淸静民以宁一淮南民歌一尺布尚可缝一斗粟尚可舂兄弟二人不相容衞皇后歌生男无喜生女无怒独不见衞子夫覇天下郑白渠歌田于何所池阳谷口郑国在前白渠起后举锸如云决渠为雨泾水一石其泥数斗且溉且粪长我禾黍衣食京师亿万之口颍川歌颍水淸灌氏宁颍水浊灌氏族匡衡歌无说诗匡鼎来匡说诗解人頥牢石歌牢邪石邪五鹿客邪印何累累绶若若邪五侯歌五侯初起曲阳最怒坏决髙都连竟外杜土山渐台西白虎楼䕶歌五侯治丧楼君卿尹赏歌安所求子死桓东少年场生时谅不谨枯骨后何葬上郡歌大冯君小冯君兄弟继踵相因循聪眀贤知惠吏民政如鲁衞德化钧周公康叔犹二君张君歌桑无附枝麦穗两岐张君爲政乐不可支朱晖歌彊直自遂南阳朱季吏畏其威民怀其惠凉州歌游子常苦贫力子天所富宁见乳虎宂不入冀府寺大笑期必死忿怒或见置嗟我樊府君安可再遭値董宣歌枹鼓不鸣董少平郭乔卿歌厥德仁眀郭乔卿中正朝廷上下平鲍司𨽻歌鲍氏骢三入司𨽻再入公马虽瘦行歩工通博南歌汉德广开不賔度博南越兰津度兰仓爲他人廉范歌亷叔度来何暮不禁火民安作平生无襦今五袴喻勐歌于惟苍梧交阯之域大汉唯宗远以仁德陈临歌苍梧陈君恩广大令死罪囚有后代徳参古贤天报施又苍梧府君惠及死能令死人不绝嗣黎阳令张公颂公与守相驾蜚鱼徃来倐忽远熹娱慰此屯民宁厥苦魏郡舆人歌我有枳棘岑君伐之我有蟊贼岑君遏之狗吠不惊足下生氂含哺鼓腹焉知凶灾我喜我生独丁斯时美矣岑君于戏休兹范史云歌甑中生尘范史云釜中生鱼范莱芜刘君歌悒然不乐思我刘君何时复来安此下民董逃歌承乐世董逃游四郭董逃蒙天恩董逃带金紫董逃行谢恩董逃整车骑董逃垂欲发董逃与中辞董逃出西门董逃瞻宫殿董逃望京城董逃日夜绝董逃心摧伤董逃贾父歌贾父来晩使我先反今见淸平吏不敢饭皇甫嵩歌天下大乱兮市爲墟母不保子兮妻失夫頼得皇甫兮复安居洛阳令歌天久不雨烝人失所天王自出祝令特苦精符感应滂沱下雨崔瑗歌上天降神眀钖我仁慈父临民布德泽恩惠施以序穿沟广溉灌决渠作甘雨吴资歌习习晨风动㴻雨润禾苗我后恤时务我人以优饶又歌望远忽不见惆怅当裵徊恩泽实难㤀悠悠心永怀爰珍歌我有田畴爰父殖置我有子弟爰父教诲高孝甫歌嶷然不语名高孝甫襄阳太守歌美哉明后隽哲惟嶷陶广干坤周孔则是文武播畅威振遐域陇头歌二首陇头流水流离四下念我行役飘然旷野登高望远涕零䨇堕陇头流水鸣声幽咽遥望秦川肝肠断絶匈奴歌失我焉支山令我妇女无颜色失我祁连山使我六畜不蕃息謡辞武帝太初中謡三七末世鸡不鸣犬不吠宫中荆棘乱相系当有九虎争爲帝元帝时童謡井水溢灭灶烟灌玉堂流金门长安謡伊徙鴈鹿徙莵去牢与陈实无贾成帝时燕燕童謡燕燕尾涎涎张公子时相见木门仓琅根燕飞来啄皇孙皇孙死燕啄矢成帝时歌謡邪径败良田谗口乱善人桂树华不实黄爵巢其顚昔爲人所羡今爲人所怜鸿隙陂童謡坏陂谁翟子威饭我豆食羹芋魁反乎覆陂当复谁云者两黄鹄王莽末天水童謡出吴门望缇羣见一蹇人言欲上天令天可上地上安得民更始时南阳童謡谐不谐在赤眉得不得在河北后汉时蜀中童謡黄牛白腹五铢当复城中謡城中好高髻四方髙一尺城中好广眉四方且半额城中好大袖四方全匹帛会稽童謡弃我㦸捐我矛盗贼尽吏皆休同前城上乌呜哺父母府中诸吏皆孝友河内謡王稚子代未有平徭役百姓喜顺帝末京都童謡直如弦死道边曲如钩反封侯桓帝初小麦童謡小麦靑靑大麦枯谁当获者妇与姑丈夫何在西击胡吏买马君具车请爲诸君鼔咙胡城上乌童謡城上乌尾毕逋公为吏子为徒一徒死百乘车车班班入河间河间姹女工数钱以钱为室金为堂石上慊慊舂黄粱梁下有悬鼔我欲击之丞相怒桓帝初京都童謡游平卖印自有平不辟豪贤及大姓桓帝末京都童謡白盖小车何延延河间来合谐河间来合谐桓帝末京都童謡茅田一顷中有井四方纎纎不可整嚼复嚼今年尚可后年铙乡人謡天下䂓矩房伯武因师获印周仲进任安二謡欲知仲桓问任安又曰居今行古任定祖桓灵时童謡举秀才不知书察孝廉父别居又举秀才不知书举孝廉父别居寒素淸白浊如泥高第良将怯如黾灵帝末京都童謡侯非侯王非王千乗万骑上北芒二郡謡汝南太守范孟博南阳宗资主画诺南阳太守岑公孝𢎞农成瑨但坐啸太学中謡天下忠诚窦游平天下义府陈仲举天下德𢎞刘仲承右三君天下模楷李元礼天下英秀王叔茂天下良辅杜周甫天下氷凌朱季陵天下忠贞魏少英天下好交荀伯条天下稽古刘伯祖天下才英赵仲经右八俊天下和雍郭林宗天下慕恃夏子治天下英藩尹伯元天下淸苦羊嗣祖天下珤金刘叔林天下雅志蔡孟喜天下卧虎巴恭祖天下通儒宗孝初右八顾海内贵珍陈子鳞海内忠烈张元节海内謇谔范孟博海内通士檀文友海内才珍孔世元海内彬彬范仲眞海内珍好岑公孝海内所称刘景升右八及海内贤智王伯义海内脩整蕃嘉景海内贞良秦平王海内珍竒胡母季皮海内光光刘子相海内依怙王文祖海内严恪张孟卓海内淸眀度博平右八厨京兆謡我府君道敎举恩如春威如虎刚不吐柔不茹爱如母训如父献帝初童謡燕南垂赵北际中央不合大如砺唯有此中可避世献帝初京都童謡千里草何靑靑十日卜不得生兴平中吴中童謡黄金车班兰耳开阊门出天子建安初荆州童謡八九年间始欲衰至十三年无孑遗恒农童謡君不我忧人何以休不行界署焉知人处阎君謡阎君赋政眀且昶蠲苛去碎以礼让京都謡欲得不能光禄茂才古诗纪卷十八古诗纪卷十九钦定四库全书古诗纪巻十九明冯惟讷撰汉第九无名氏谚语楚人谚得黄金百不如得季布诺逐弹丸苦饥寒逐弹丸紫宫谚一雌复一雄䨇飞入紫宫路温舒引谚画地爲狱议不入刻木爲吏期不对崔寔引里语州郡记如霹雳得诏书但挂壁东家枣东家枣树王阳妇去东家枣完去妇复还邹鲁谚遗子黄金满籯不如一经诸葛丰间何阔逢诸葛三王前有赵张后有三王五鹿五鹿岳岳朱云折其角谷楼谷子云笔札楼君卿喉舌张文不欲爲论念张文杨伯起关西孔子杨伯起帻如屋莽头秃帻如屋投阁惟寂惟莫自投于阁爰清爰静无作符命杜陵蒋翁楚国二龚不如杜陵蒋翁灶下养灶下养中郎将烂羊胃骑都尉烂羊头关内侯南阳谚前有召父后有杜母戴侍中解经不穷戴侍中井大春五经纷纶井大春刘太常难经伉伉刘太常杨子行说经铿铿杨子行许叔重五经无䨇许叔重冯仲文道徳彬彬冯仲文江夏黄童天下无䨇江夏黄童白眉马氏五常白眉最艮鲁国孔氏鲁国孔氏好读经兄弟讲诵皆可听学士来者有声名不过孔氏那得成胡伯始万事不理问伯始天下中庸有胡公避骢行行且止避骢马御史考城谚父母何在在我庭化我鸤枭哺所生朱伯厚车如鸡栖马如狗疾如风朱伯厚太常妻居世不谐爲太常妻一岁三百六十日三百五十九日斋一日不斋醉如泥既作事复低迷缝掖徒见二千石不如一缝掖荀氏八龙荀氏八龙慈眀无䨇公沙六龙公沙六龙天下无䨇帐下壮士帐下壮士有典君手持䨇㦸八十斤郭君郭君围堑董将不许㡬令狐狸化爲豺虎頼我郭君不畏强御转机之间敌爲穷虏猗猗惠君保完疆土柳伯骞得黄金一笥不如爲柳伯骞所识缪文雅素车白马缪文雅许伟君殿上成羣许伟君王君公避世墻东王君公时人语人中有吕布马中有赤兎相里谚相里张多贤良积善应子孙昌袁文开事不谐诣文开五门苑中三公馆下二卿五门嚾嚾但闻豚声贾伟节贾氏三虎伟节最怒作奏作奏虽工宜去葛龚李鳞甲难可狎李鳞甲诸葛谚死诸葛走生仲逹古诗纪巻十九古诗纪卷二十钦定四库全书古诗纪巻二十明冯惟讷撰汉第十无名氏古诗十九首行行重行行与君生别离相去万里余各在天一涯道路阻且长㑹靣安可知胡马依北风越鸟巢南枝相去日巳逺衣带日巳缓浮云蔽白日游子不顾返思君令人老嵗月忽巳晚弃捐勿复道努力加餐饭青青河畔草郁郁园中栁盈盈楼上女皎皎当窓牖娥娥红粉粧纎纎出素手昔为倡家女今为荡子妇荡子行不归空牀难独守青青陵上栢磊磊涧中石人生天地间忽如逺行客斗酒相娱乐聊厚不为薄驱车策驽马㳺戏宛与洛洛中何郁郁冠带自相索长衢罗夹巷王侯多第宅两宫遥相望双阙百余尺极宴娱心意戚戚何所廹今日良宴㑹欢乐难具陈弹筝奋逸响新声玅入神令徳唱高言识曲听其真齐心同所愿舍意俱未伸人生寄一世奄忽若飈尘何不策高足先据要路津无为守穷贱轗轲长苦辛西北有高楼上与浮云齐交疏结绮窓阿阁三重堦上有絃歌声音响一何悲谁能为此曲无乃杞梁妻清商随风发中曲正徘徊一弹再三叹慷慨有余哀不惜歌者苦但伤知音稀愿为䨇鸿鹄奋趐起高飞渉江采芙蓉兰泽多芳草采之欲遗谁所思在逺道还顾望旧乡长路漫浩浩同心而离居忧伤以终老眀月皎夜光促织鸣东壁玉衡指孟冬衆星何歴歴白露霑野草时节忽复易秋蝉鸣树间𤣥鸟逝安适昔我同门友高举振六翮不念携手好弃我如遗迹南箕北有斗牵牛不负轭良无盘石固虚名复何益冉冉孤生竹结根㤗山阿与君为新婚兎丝附女萝兎丝生有时夫妇㑹有宜千里结逺婚悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎君亮执髙节贱妾亦何为庭中有竒树緑叶发华滋攀条折其荣将以遗所思馨香盈懐袖路逺莫致之此物何足贵但感别经时迢迢牵牛星皎皎河汉女纎纎擢素手札札㺯机杼终日不成章泣涕零如雨河汉清且浅相去复㡬许盈盈一水间脉脉不得语廻车驾言迈悠悠渉长道四顾何茫茫东风揺百草所遇无故物焉得不速老盛衰各有时立身苦不早人生非金石岂能长夀考奄忽随物化荣名以为寳东城高且长逶迤自相属回风动地起秋草凄巳绿四时更变化嵗暮一何速晨风懐苦心蟋蟀伤局促荡涤放情志何为自结束燕赵多佳人美者颜如玉披服罗裳衣当戸理清曲音响一何悲絃急知柱促驰情整巾带沉吟聊踯躅思为䨇飞燕衔泥巢君屋驱车上东门遥望郭北墓白杨何萧萧松栢夹广路下有陈死人杳杳即长暮潜寐黄泉下千载永不寤浩浩隂阳移年命如朝露人生忽如寄夀无金石固万嵗更相送圣贤莫能度服食求神仙多为药所误不如饮美酒被服纨与素去者日以疎来者日以亲出郭门直视但见丘与坟古墓犁为田松栢搉为薪白杨多悲风萧萧愁杀人思还故里闾欲归道无因生年不满百常懐千嵗忧昼短苦夜长何不秉烛逰为乐当及时何能待来玆愚者爱惜费但为后世嗤仙人王子乔难可与等期凛凛嵗云暮蝼蛄夕鸣悲凉风率巳厉逰子寒无衣锦衾遗洛浦同袍与我违独宿累长夜梦想见容辉良人惟古欢枉驾恵前绥愿得常巧笑擕手同车归既来不湏㬰又不处重闱亮无晨风翼焉能凌风飞眄睐以适意引领遥相睎徙倚懐感伤垂涕沾䨇扉孟冬寒气至北风何惨慄愁多知夜长仰观衆星列三五眀月满四五蟾兎缺客从逺方来遗我一书札上言长相思下言乆离别置书懐袖中三嵗字不灭一心抱区区惧君不识察客从逺方来遗我一端绮相去万余里故人心尚尔文彩䨇鸳鸯裁为合欢被着以长相思縁以结不解以胶投漆中谁能别离此眀月何皎皎照我罗牀帏忧愁不能寐揽衣起徘徊客行虽云乐不如早旋归出户独彷徨愁思当告谁引领还入房泪下沾裳衣古诗五首上山採蘼芜下山逢故夫长跪问故夫新人复何如新人虽言好未若故人姝颜色类相似手爪不相如新人从门入故人从阁去新人工织缣故人工织素织缣日一匹织素五丈余将缣来比素新人不如故四坐且莫諠愿听歌一言请说铜炉器崔嵬象南山上枝如松栢下根据铜盘雕文各异类离娄自相聫谁能为此器公输与鲁班朱火然其中青烟飏其间从风入君懐四坐莫不欢香风难久居空令蕙草残悲与亲友别气结不能言赠子以自爱道逺㑹见难人生无㡬时颠沛在其间念子弃我去新心有所欢结志青云上何时复来还穆穆清风至吹我罗衣裾青袍似春草长条随风舒朝登津梁山褰裳望所思安得抱柱信皎日以为期兰若生春阳渉冬犹盛滋愿言追昔爱情欵感四时美人在云端天路隔无期夜光照𤣥隂长叹念所思谁谓我无忧积念发狂痴古诗三首橘柚垂华实乃在深山侧闻君好我甘窃独自雕饰委身玉盘中歴年冀见食芳菲不相投青黄忽改色人傥欲我知因君为羽翼十五从军征八十始得归道逢乡里人家中有阿谁遥望是君家松栢冡累累兎从狗窦入雉从梁上飞中庭生旅谷井上生旅葵烹谷持作饭采葵持作羮羮饭一时熟不知贻阿谁出门东向望泪落沾我衣新树兰蕙葩杂用杜蘅草终朝采其华日暮不盈抱采之欲遗谁所思在逺道馨香易销歇繁华㑹枯藁怅望何所言临风送懐抱古诗一首歩出城东门遥望江南路前日风雪中故人从此去我欲渡河水河水深无梁愿为䨇黄鹄高飞还故乡古诗一首行行随道经歴山陂马啖栢叶人啖栢脂不可长饱聊可遏饥拟苏李诗十首李陵録别诗八首有鸟西南飞熠熠似苍鹰朝发天北隅暮闻日南陵欲寄一言去託之牋綵缯因风附轻翼以遗心藴蒸鸟辞路悠长羽翼不能胜意欲从鸟逝驽马不可乗烁烁三星列拳拳月初生寒凉应节至蟋蟀夜悲鸣晨风动乔木枝叶日夜零逰子暮思归塞耳不能听逺望正萧条百里无人声豺狼鸣后园虎豹歩前庭逺处天一隅苦困独零丁亲人随风散歴歴如流星三萍离不结思心独屏营愿得萱草枝以解饥渇情寂寂君子坐奕奕合衆芳温声何穆穆因风动馨香清言振东序良时着西庠乃命丝竹音列席无高唱悲意何慷慨清歌正激扬长哀发华屋四坐莫不伤晨风鸣北林熠燿东南飞愿言所相思日暮不垂帷眀月照高楼想见余光辉𤣥鸟夜过庭髣髴能复飞褰裳路踟蹰彷徨不能归浮云日千里安知我心悲思得琼树枝以解长渇饥陟彼南山隅送子淇水阳尔行西南逰我独东北翔猿马顾悲鸣五歩一徬徨䨇凫相背飞相逺日已长远望云中路想见来圭璋万里遥相思何益心独伤随时爱景曜愿言莫相忘钟子歌南音仲尼叹归欤戎马悲邉鸣游子恋故庐阳鸟归飞云蛟龙乐濳居人生一世间贵与愿同俱身无四凶罪何为天一隅与其苦筋力必欲荣薄躯不如及清时策名于天衢凤凰鸣高冈有翼不好飞安知鳯凰徳贵其来者稀红尘蔽天地白日何㝠㝠㣲隂盛杀气凄风从此兴招揺西北指天汉东南倾嗟尔穹庐子独行如履氷短褐中无绪带断续以绳㵼水置瓶中焉辨淄与渑巢父不洗耳后世有何称苏武答诗二首童童孤生柳寄根河水泥连翩游客子于冬服凉衣去家千里余一身常渴饥寒夜立清庭仰瞻天汉湄寒风吹我骨严霜切我肌忧心常惨戚晨风为我悲瑶光游何速行愿支荷迟仰视云间星忽若割长帷低头还自怜盛年行已衰依依恋明世怆怆难久懐䨇凫俱北飞一凫独南翔子当留斯馆我当归故乡一别如秦胡㑹见何讵央怆恨切中懐不觉泪沾裳愿子长努力言笑莫相㤀茅山父老歌茅山连金陵江湖据下流三神乗白鹤各在一山头佳雨灌畦稻陆田亦复周妻子保堂室使我无百忧白鹤翔青天何时复来游古诗二首採葵莫伤根伤根葵不生结交莫羞贫羞贫友不成甘𤓰抱苦李美枣生荆棘利傍有倚刀贪人还自贼古絶句四首藁砧今何在山上复有山何当大刀头破镜飞上天日暮秋云隂江水清且深何用通音信莲花玳瑁簪莵丝从长风根茎无断絶无情尚不离有情安可别南山一桂树上有䨇鸳鸯千年长交颈欢庆不相㤀古歌髙田种小麦终久不成穗男儿在他乡焉得不憔悴古乐府兰草自然香生于大道傍腰鎌八九月俱在束薪中古五杂组诗五杂组冈头草往复还车马道不获已人将老古两头纎纎诗二首两头纎纎月初生半白半黒眼中睛腷腷膊膊鸡初鸣磊磊落落向曙星两头纎纎青玉玦半白半黒头上髪腷腷膊膊春氷裂磊磊落落桃初结古诗纪巻二十古诗纪卷二十一钦定四库全书古诗纪巻二十一明冯惟讷撰魏第一曹操乐府度闗山天地间人为贵立君牧民为之轨则车辙马迹经纬四极黜陟幽眀黎庶繁息于铄贤圣总统邦域封建五爵井田刑狱有燔丹书无普赦赎臯陶甫侯何有失职嗟哉后世改制易律劳民为君役赋其力舜漆食器畔者十国不及唐尧采椽不斵世叹伯夷欲以厉俗侈恶之大俭为共徳许由推让岂有讼曲兼爱尚同䟽者为戚短歌行二首对酒当歌人生几何譬如朝露去日苦多慨当以慷忧思难忘何以解忧唯有杜康青青子衿悠悠我心但为君故沈吟至今呦呦鹿鸣食野之苹我有嘉賔鼓瑟吹笙明明如月何时可掇忧从中来不可断绝越陌度阡枉用相存契阔谈䜩心念旧恩月明星希乌鹊南飞绕树三匝何枝可依山不厌髙海不厌深周公吐哺天下归心周西伯昌懐此圣徳三分天下而有其二修奉贡献臣节不坠崇侯谗之是以拘系后见赦原赐之斧钺得使征伐为仲尼所称逮及徳行犹奉事殷论叙其羙齐桓之功为覇之首九合诸侯一匡天下一匡天下不以兵车正而不谲其徳传称孔子所叹竝称夷吾民受其恩赐与庙胙命无下拜小白不敢尔天威在颜咫尺晋文亦覇躬奉天王受赐珪瓉秬鬯彤弓卢弓矢千虎贲三百人威服诸侯师之者尊八方闻之名亚齐桓河阳之㑹诈称周王是以其名纷葩善哉行古公亶父积徳垂仁思𢎞一道哲王于豳太伯仲雍王徳之仁行施百世断髪文身伯夷叔齐古之遗贤让国不用饿殂首山智哉山甫相彼宣王何用杜伯累我圣贤齐桓之覇頼得仲父后任竖刁虫流出户晏子平仲积徳兼仁与世沈徳未必思命仲尼之世王国为君随制饮酒扬波使官步出东西门行云行雨步超越九江之臯临观异同心意懐游豫不知当复何从经过至我碣石心惆怅我东海东临碣石以观沧海水河澹澹山岛竦峙树木藂生百草丰茂秋风萧瑟洪波涌起日月之行若出其中星汉灿烂若出其里幸甚至哉歌以咏志右观沧海孟冬十月北风徘徊天气肃清繁霜霏霏鵾鸡晨鸣鸿鴈南飞鸷鸟潜藏熊罴窟栖钱镈停置农收积塲逆旅整设以通商贾幸甚至哉歌以咏志右冬十月乡土不同河朔隆寒流澌浮漂舟船行难锥不入地蘴籁深奥水竭不流氷坚可蹈士隐者贫勇侠轻非心常叹怨戚戚多悲幸甚至哉歌以咏志右土不同神龟虽夀犹有竟时腾蛇乗雾终为土灰老骥伏枥志在千里烈士暮年壮心不已盈缩之期不但在天养怡之福可得永年幸甚至哉歌以咏志右龟虽寿薤露惟汉二十世所任诚不良沭猴而冠带知小而谋彊犹豫不敢断因狩执君王白虹为贯日巳亦先受殃贼臣执国柄杀主灭宇京荡覆帝基业宗庙以燔䘮播越西迁移号泣而且行瞻彼洛城郭㣲子为哀伤蒿里行闗东有义士兴兵讨羣凶初期㑹盟津乃心在咸阳军合力不齐踌躇而鴈行势利使人争嗣还自相戕淮南弟称号刻玺于北方铠甲生虮蝨万姓以死亡白骨露于野千里无鸡鸣生民百遗一念之断人肠苦寒行北上太行山艰哉何巍巍羊肠坂诘屈车轮为之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息逺行多所懐我心何怫郁思欲一东归水深桥梁绝中路正徘徊迷惑失正路薄暮无宿栖行行日已逺人马同时饥担囊行取薪斧冰持作糜悲彼东山诗悠悠使我哀善哉行自惜身薄祐夙贱罹孤苦既无三徙教不闻过庭语其穷如抽裂自以思所怙虽懐一介志是时其能与守穷者贫贱惋叹泪如雨泣涕于悲夫乞活要能覩我愿于天穷瑯邪倾侧左虽欲竭忠诚欣公归其楚快人由为叹抱情不得叙显行天教人谁知莫不绪我愿何时随此叹亦难处今我将何照于光曜释衘不如雨却东西门行鸿鴈出塞北乃在无人乡举翅万里余行止自成行冬节食南稻春日复北翔田中有转蓬随风逺飘扬长与故根绝万嵗不相当奈何此征夫安得去四方戎马不解鞍铠甲不离傍冉冉老将至何时反故乡神龙藏深泉勐兽步高冈狐死归首丘故乡安可忘气出唱三首驾六龙乗风而行行四海外路下之八邦歴登髙山临谿谷乗云而行行四海外东到泰山仙人玉女下来遨游骖驾六龙饮玉浆河水尽不东流解愁腹饮玉浆奉持行东到蓬莱山上至天之门玉闗下引见得入赤松相对四面顾望视正惶惶开王心正兴其气百道至传告无穷闭其口但当爱气寿万年东到海与天连神仙之道出窈入𠖇常当专之心恬澹无所愒欲闭门坐自守天与期气愿得神之人乗驾云车骖驾白鹿上到天之门来赐神之药跪受之敬神齐当如此道自来华隂山自以为大髙百丈浮云为之盖仙人欲来出随风列之雨吹我洞箫鼓瑟琴何誾誾酒与歌戯今日相乐诚为乐玉女起起舞移数时鼓吹一何嘈嘈从西北来时仙道多驾烟乗云驾龙郁何蓩蓩遨游八极乃到崑崙之山西王母侧神仙金止玉亭来者为谁赤松王乔乃徳旋之门乐共饮食到黄昏多驾合坐万嵗长宜子孙游君山甚为真磪䃬砟硌尔自为神乃到王母台金堦玉为堂芝草生殿傍东西厢客满堂主人当行觞坐者长寿遽何央长乐甫始宜孙子常愿主人增年与相守精列厥初生造化之陶物莫不有终期莫不有终期圣贤不能免何为懐此忧愿螭龙之驾思想崑崙居思想崑崙居见欺于迂怪志意在蓬莱志意在蓬莱周孔圣徂落㑹稽以坟丘陶陶谁能度君子以弗忧年之暮奈何时过时来微对酒对酒歌太平时吏不唿门王者贤且明宰相股肱皆忠良咸礼让民无所争讼三年耕有九年储仓谷满盈班白不负戴雨泽如此百谷用成却走马以粪其土田爵公侯伯子男咸爱其民以黜陟幽明子养有若父与兄犯礼法轻重随其刑路无拾遗之私囹圄空虚冬节不断人耄耋皆得以夀终恩泽广及草木昆虫陌上桑驾虹蜺乗赤云登彼九疑歴玉门济天汉至崑崙见西王母谒东君交赤松及羡门受要秘道爱精神食芝英饮醴泉拄杖桂枝佩秋兰絶人事游浑元若疾风游歘飘翩景未移行数千寿如南山不忘愆秋胡行二首晨上散闗山此道当何难晨上㪚闗山此道当何难牛顿不起车堕谷间坐盘石之上弹五弦之琴作为清角韵意中迷烦歌以言志晨上散闗山有何三老公卒来在我傍有何三老公卒来在我傍负揜被裘似非恒人谓卿云何困苦以自怨徨徨所欲来到此间歌以言志有何三老公我居崑崙山所谓者眞人我居崑崙山所谓者眞人道深有可得名山歴观遨游八极枕石潄流饮泉沈吟不决遂上升天歌以言志我居崑崙山去去不可追长恨相牵攀去去不可追长恨相牵攀夜夜安得寐惆怅以自怜正而不谲乃赋依因经传所过西来所传歌以言志去去不可追愿登泰华山神人共逺游愿登泰华山神人共逺游经歴崑崙山到蓬莱飘飖八极与神人俱思得神药万嵗为期歌以言志愿登泰华山天地何长乆人道居之短天地何长乆人道居之短世言伯阳殊不知老赤松王乔亦云得道得之未闻庶以寿考歌以言志天地何长乆明明日月光何所不光昭明明日月光何所不光昭二仪合圣化贵者独人不万国率土莫非王臣仁义为名礼乐为荣歌以言志明明日月光四时更逝去书夜以成嵗四时更逝去昼夜以成嵗大人先天而天弗违不戚年往忧世不治存亡有命虑之为蚩歌以言志四时更逝去戚戚欲何念欢笑意所之戚戚欲何念欢笑意所之壮盛智惠殊不再来爱时进趣将以惠谁汎汎放逸亦同何为歌以言志戚戚欲何念古诗纪巻二十一古诗纪卷二十二钦定四库全书古诗纪巻二十二明冯惟讷撰魏第二文帝乐府短歌行仰瞻帷幕俯察几筵其物如故其人不存神灵倐忽弃我遐迁靡瞻靡恃泣涕连连呦呦游鹿衘草鸣麑翩翩飞鸟挟子巢栖我独孤㷀懐此百离忧心孔疚莫我能知人亦有言忧令人老嗟我白髪生一何早长吟永叹懐我圣考曰仁者夀胡不是保秋胡行二首尧任舜禹当复何为百兽率舞鳯凰来仪得人则安失人则危唯贤知贤人不易知歌以咏言诚不易移鸣条之役万举必全明徳通灵降福自天汎汎绿池中有浮萍寄身流波随风靡倾芙蓉含芳菡萏垂荣朝采其实夕佩其英采之遗谁所思在庭䨇鱼此目鸳鸯交颈有羙一人婉如清扬知音识曲善为乐方善哉行二首上山採薇薄暮苦饥谿谷多风霜露沾衣野雉羣雊猿猴相追还望故乡郁何垒垒高山有崖林木有枝忧来无方人莫之知人生如寄多忧何为今我不乐嵗月如驰汤汤川流中有行舟随波转薄有似客游䇿我良马被我轻裘载驰载驱聊以忘忧有美一人婉如清扬妍姿巧笑和媚心肠知音识曲善为乐方哀絃微妙清气含芳流郑激楚度宫中商感心动耳绮丽难㤀离鸟夕宿在彼中洲延颈鼔翼悲鸣相求眷然顾之使我心愁嗟尔昔人何以忘忧丹霞蔽日行丹霞蔽日采虹垂天谷水潺潺木落翩翩孤禽失羣悲鸣云间月盈则冲华不再繁古来有之嗟我何言煌煌京洛行夭夭园桃无子空长虚羙难假偏轮不行淮隂五刑鸟尽弓藏保身全名独有子房大愤不收襃衣无带多言寡诚祗令事败苏秦之説六国以亡倾侧卖主车裂固当贤矣陈轸忠而有谋楚懐不从祸卒不救祸夫吴起智小谋大西河何健伏尸何劣嗟彼郭生古之雅人智矣燕昭可谓得臣峩峩仲连齐之髙士北辞千金东蹈沧海钓竿行东越河济水遥望大海涯钓竿何珊珊鱼尾何簁簁行路之好者芳饵欲何为十五登山而逺望谿谷多所有楩柟千余尺衆草芝盛茂华叶耀人目五色难可纪雉雊山鸡鸣虎啸谷风起号罴当我道狂顾动牙齿勐虎行与君媾新欢託配于二仪充列于紫㣲升降焉可知梧桐攀鳯翼云雨散洪池善哉行朝日乐相乐酣饮不知醉悲絃激新声长笛吹清气絃歌感人肠四坐皆欢悦寥寥髙堂上凉风入我室持满如不盈有徳者能卒君子多苦心所愁不但一慊慊下白屋吐握不可失衆賔饱满归主人苦不悉此翼翔云汉罗者安所羇冲静得自然荣华何足为同前朝游髙台观夕宴华池隂大酋奉甘醪狩人献嘉禽齐倡发东舞秦筝奏西音有客从南来为我弹清琴五音纷繁㑹拊者激微吟淫鱼乗波聼踊跃自浮沉飞鸟飜翔舞悲鸣集北林乐极哀情来寥亮摧肝心清角岂不妙徳薄所不任大哉子野言弭絃且自禁折杨柳行西山亦何高高高殊无极上有两仙僮不饮亦不食与我一丸药光耀有五色服药四五日身体生羽翼轻举乗浮云倐忽行万亿流览观四海茫茫非所识彭祖称七百悠悠安可原老𥅆适西戎于今竟不还王乔假虚辞赤松垂空言达人识真伪愚夫好妄传追念往古事愦愦千万端百家多迂怪圣道我所观燕歌行二首秋风萧瑟天气凉草木揺落露为霜羣燕辞归鴈南翔念君客游思断肠慊慊思归恋故乡君何淹留寄他方贱妾㷀㷀守空房忧来思君不敢忘不觉泪下沾衣裳援琴鸣絃发清商短歌㣲吟不能长明月皎皎照我牀星汉西流夜未央牵牛织女遥相望尔独何辜限河梁别日何易㑹日难山川悠逺路漫漫郁陶思君未敢言寄书浮云往不还涕零雨靣毁形颜谁能懐忧独不叹展诗清歌聊自寛乐往哀来摧心肝耿耿伏枕不能眠披衣出户步东西悲风清厉秋气寒罗帏徐动经秦轩仰戴星月观云间飞鸟晨鸣声可怜留连顾懐不自存临髙台临台行髙髙以轩下有水清且寒中有黄鹄往且翻行为臣当尽忠愿今皇帝陛下三千嵗宜居此宫鹄欲南游雌不能随我欲躬衘汝口噤不能开欲负之毛衣摧頽五里一顾六里徘徊陌上桑弃故乡离室宅逺从军旅万里客披荆棘求阡陌侧足独窘步路局苲虎豹嘷动鸡惊禽失羣鸣相索登南山奈何蹈盘石树木丛生郁差错寝蒿草䕃松栢涕泣雨面霑枕席伴旅单稍稍日零落惆怅窃自怜相痛惜秋胡行朝与佳人期日夕殊不来嘉肴不尝㫖酒停杯寄言飞鸟告余不能俯折兰英仰结桂枝佳人不在结之何为从尔何所之乃在大海隅灵若道言贻尔明珠企予望之步立踟蹰佳人不来何得斯湏上留田行居世一何不同上留田富人食稻与梁上留田贫子食糟与糠上留田贫贱亦何伤上留田禄命悬在苍天上留田今尔叹息将欲谁怨上留田大墻上蒿行阳春无不长成草木羣类随大风起零落若何翩翩中心独立一何㷀四时舍我驱驰今我隐约欲何为人生居天壤间忽如飞鸟栖枯枝我今隐约欲何为适君身体所服何不恣君口腹所尝冬被貂鼲温暖夏当服绮罗轻凉行力自苦我将欲何为不及君少壮之时乗坚车䇿肥马良上有沧浪之天今我难得乆来视下有蠕蠕之地今我难得乆来履何不恣意遨游从君所喜带我寳劔今尔何为自低卬悲丽平壮观白如积雪利如秋霜駮犀标首玉琢中央帝王所服辟除凶殃御左右奈何致福祥吴之辟闾越之步光楚之龙泉韩有墨阳苖山之铤羊头之钢知名前代咸自谓丽且美曾不知君劔良绮难忘冠青云之崔嵬纎罗为缨饰以翠翰旣羙且轻表容仪俯仰垂光荣宋之章甫齐之髙冠亦自谓美盖何足观排金铺坐玉堂风尘不起天气清凉奏桓瑟舞赵倡女娥长歌声恊宫商感心动耳荡气回肠酌桂酒鲙鲤鲂与佳人期为乐康前奉玉巵为我行觞今日乐不可忘乐未央为乐常苦迟嵗月逝忽若飞何为自苦使我心悲艳歌何尝行何尝快独无忧但当饮醇酒炙肥牛长兄为二千石中兄被貂裘小弟虽无官爵鞍马往来王侯长者游但当在王侯殿上快独樗蒲六博对坐弹棋男儿居世各当努力䠞廹日暮殊不乆留少小相触抵寒苦常相随忿恚安足诤吾中道与君共别离约身奉事君礼节不可亏上惭沧浪之天下顾黄口小儿奈何复老心皇皇独悲谁能知月重轮行三辰垂光照临四海焕哉何煌煌悠悠与天地乆长愚见目前圣覩万年明闇相绝何可胜言诗黎阳作三首朝发邺城夕宿韩陵霖雨载涂舆人困穷载驰载驱沭雨栉风舍我髙殿何为泥中在昔周武爰暨公旦载主南征救民涂炭彼此一时唯天所讃我独何人能不靖乱殷殷其雷蒙蒙其雨我徒我车涉此艰阻遵彼洹湄言刈其楚班之中路涂潦是御辚辚大车载低载昻嗷嗷仆夫载仆载僵䝉涂冐雨沾衣濡裳千骑随风靡万骑正龙骧金鼓震上下干戚纷纵横白旄若素霓丹旗发朱光追思太王徳胥宇识足臧经歴万嵗林行行到黎阳于谯作清夜延贵客明烛发髙光丰膳漫星陈㫖酒盈玉觞絃歌奏新曲㳺响拂丹梁余音赴迅节慷慨时激扬献酬纷交错雅舞何锵锵罗缨从风飞长劒自低昻穆穆衆君子和合同乐康孟津良辰启初节髙㑹构欢娱通天拂景云俯临四逹衢羽爵浮象樽珍膳盈豆区清歌发妙曲乐正奏笙竽曜灵忽西迈炎烛继望舒翊日浮黄河长驱旋邺都芙蓉池作乗辇夜行游逍遥步西园䨇渠相漑灌嘉木绕通川卑枝拂羽盖脩条摩苍天惊风扶轮毂飞鸟翔我前丹霞夹明月华星出云间上天垂光彩五色一何鲜寿命非松乔谁能得神仙遨逰快心意保巳终百年于𤣥武陂作兄弟共行逰驱车出西城野田广开辟川渠互相经黍稷何郁郁流波激悲声菱芡覆緑水芙蓉发丹荣桞垂重䕃緑向我池边生乗渚望长洲羣鸟讙譁鸣萍藻泛滥浮澹澹随风倾忘忧共容与畅此千秋情至广陵于马上作观兵临江水水流何汤汤戈矛成山林𤣥甲耀日光勐将懐㬥怒胆气正纵横谁云江水广一苇可以航不战屈敌虏戢兵称贤良古公宅岐邑实始翦殷商孟献营虎牢郑人惧稽颡充国务耕殖先零自破亡兴农淮泗间筑室都徐方量宜运权略六军咸悦康岂如东山诗悠悠多忧伤杂诗二首漫漫秋夜长烈烈北风凉展转不能寐披衣起彷徨彷徨忽已久白露沾我裳俯视清水波仰㸔明月光天汉回西流三五正纵横草虫鸣何悲孤鴈独南翔郁郁多悲思绵绵思故乡愿飞安得翼欲济河无梁向风长叹息断绝我中肠西北有浮云亭亭如车盖惜哉时不遇适与飘风㑹吹我东南行行行至吴㑹吴㑹非我乡安得乆留滞弃置勿复陈客子常畏人于明津作遥遥山上亭皎皎云间星逺望使心懐游子恋所生驱车出北门遥望河阳城清河作方舟戏长水湛澹自浮沉絃歌发中流悲响有余音音声入君懐悽怆伤人心心伤安所念但愿恩情深愿为晨风鸟䨇飞翔北林代刘勲妻王氏杂诗二首王宋者平虏将军刘勲妻也入门三十余年后勲悦山阳司马氏女以宋无子出之还于道中作诗二首翩翩牀前帐张以蔽光辉昔将尔同去今将尔同归缄藏箧笥里当复何时披谁言去妇薄去妇情更重千里不唾井况乃昔所奉逺望未为遥踟蹰不得竝黎阳作奉辞讨罪遐征晨过黎山巉峥东济黄河金营北观故宅顿倾中有髙楼亭亭荆棘绕蕃丛生南望果园青青霜露惨悽宵零彼桑梓兮伤情寡妇友人阮元瑜早亡伤其妻孤寡为作此诗霜露纷兮交下木叶落兮凄凄候鴈呌兮云中归燕翩兮徘徊妾心感兮惆怅白日急兮西頽守长夜兮思君魂一夕兮九乖怅延竚兮仰视星月随兮天廻徒引领兮入房窃自怜兮孤栖愿从君兮终没愁何可兮乆懐令诗䘮乱悠悠过纪白骨从横万里哀哀下民靡恃吾将以时整理复子明辟致仕阙文饮马长城窟行浮舟横大江讨彼犯荆虏武将齐贯錍征人伐金鼔长㦸十万队幽冀百石弩发机若雷电一发连四五失题巾车出邺宫校猎东桥津重罝施宻网䍐罼飘如云弯弓忽髙驰一发连䨇麕见挽船士兄弟辞别诗舍我故乡客将适万里道妻子牵衣袂落泪霑懐抱甄皇后塘上行蒲生我池中其叶何离离傍能行仁义莫若妾自知衆口铄黄金使君生别离念君去我时独愁常苦悲想见君颜色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯出亦复苦愁入亦复苦愁边地多悲风树木何翛翛从军致独乐延年夀千秋蒲生我池中蒲生我池中其叶何离离傍能行人仪莫能缕自知衆口铄黄金使君生别离念君去我时念君去我时独愁常苦悲想见君颜色感结伤心脾今悉夜夜愁不寐莫用豪贤故莫用豪贤故弃捐素所爱莫用鱼肉贵弃捐葱与薤莫用麻枲贱弃捐菅与蒯倍恩者苦枯倍恩者苦枯蹶船常苦没教君安息定慎莫致仓卒念与君一共离别亦当何时共坐复相对出亦复苦愁入亦复苦愁边地多悲风树木何萧萧今日乐相乐延年夀千秋明帝乐府短歌行翩翩春燕端集余堂隂匿阳显节运自常厥貌淑羙𤣥衣素裳归仁服徳雌雄颉颃执志精专洁行驯良衘土缮巢有式宫房不规自圆无矩而方善哉行我徂我征伐彼蛮虏练师简卒爰正其旅轻舟竟川初鸿依浦桓桓勐毅如罴如虎发砲若雷吐气如雨旄旍指麾进退应矩百马齐辔御由造父休休六军咸同斯武兼涂星迈亮兹行阻行行日逺西背京许游弗淹旬遂届扬土奔寇震惧莫敢当御权实竖子备则亡虏假气㳺魂鱼鸟为伍虎臣列将怫郁充怒淮泗肃清奋扬㣲所运徳耀威惟镇惟抚反斾言归斾入皇祖同前四解赫赫大魏王师徂征冐暑讨乱振耀威灵汎舟黄河随波潺湲通渠回越行路绵绵綵旄蔽日旗旒翳天淫鱼瀺灂游戏深渊唯塘泊从如流不为单握扬楚心惆怅歌採薇心绵绵在淮淝愿君速节早旋归步出夏门行步出夏门东登首阳山嗟哉夷叔仲尼称贤君子退让小人争先惟斯二子于今称传林钟受谢节改时迁日月不居谁得乆存善哉殊复善絃歌乐情商风夕起悲彼秋蝉变形易色随风东西乃眷西顾云雾相连丹霞蔽日彩虹带天弱水潺潺叶落翩翩孤禽失羣悲鸣其间善哉殊复善悲鸣在其间朝游清泠日暮嗟归䠞廹日暮鸟鹊南飞绕树三匝何枝可依卒逄风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则冲华不再繁古来之説嗟哉一言林钟受谢节改时迁日月不居谁得乆存商风夕起悲彼秋蝉变形易色随风东西乃眷西顾云雾相连丹霞蔽日彩虹带天谷水潺潺叶落翩翩孤禽失羣悲鸣其间朝逰清泠日暮嗟归䠞廹日暮鸟鹊南飞绕树三匝何枝可依卒逄风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则冲华不再繁古来之説嗟哉一言月重轮行天地无穷人命有终立功扬名行之在躬圣贤度量得为道中长歌行静夜不能寐耳聴衆禽鸣大城育狐兎髙墉多鸟声壊宇何寥廓宿屋邪草生中心感时物抚劒下前庭翔徉于阶际景星一何明仰首观灵宿北辰奋休荣哀彼失羣燕䘮偶独㷀㷀单心谁与侣造房孰与成徒然喟有和悲惨伤人情余情偏易感懐往增愤盈吐吟音不彻泣涕沾罗缨苦寒吟悠悠发洛都茾我征东行征行弥二旬屯吹龙陂城顾观故垒处皇祖之所营屋室若平昔栋宇无邪倾奈何我皇祖潜徳隐圣形虽没而不朽书贵垂伐名光光我皇祖轩燿同其荣遗化布四海八表以肃清虽有吴蜀寇春秋足耀兵徒悲我皇祖不永享百龄赋诗以冩懐伏轼泪沾缨櫂歌行王者布大化配干稽后祗阳育则隂杀晷景应度移文徳以时振武功伐不随重华舞干戚有苖服从妫蠢尔吴中虏慿江栖山阻哀哉王士民瞻仰靡依怙皇上悼愍斯宿昔奋天怒发我许昌宫列舟于长浦翌日乘波扬棹歌悲且凉太常拂白日旗帜纷设张将抗旄与钺耀威于彼方伐罪以弔民清我东南疆种𤓰篇种瓜东井上冉冉自踰垣与君新为婚瓜葛相结连寄託不肖躯有如倚太山兎丝无根株蔓延自登縁萍藻託清流常恐身不全被䝉丘山惠贱妾执拳拳天日照知之想君亦俱然燕歌行白日晼晼忽西倾霜露惨悽涂阶庭秋草卷叶摧枝茎翩翩飞蓬常独征有似游子不安宁古诗纪巻二十二古诗纪卷二十三钦定四库全书古诗纪卷二十三明冯惟讷撰魏第三陈思王植乐府丹霞蔽日行纣为昏乱虐残忠正周室何隆一门三圣牧野致功天亦革命汉祚之兴阶秦之衰虽有南靣王道陵夷炎光再幽殄灭无遗飞龙篇晨游泰山云雾窈窕忽逄二童颜色鲜好乗彼白鹿手翳芝草我知真人长跪问道西登玉台金楼复道授我仙药神皇所造敎我服食还精补脑寿同金石永世难老薤露行天地无穷极隂阳转相因人居一世间忽若风吹尘愿得展功勤输力于眀君懐此王佐才慷慨独不羣鳞介尊神龙走兽宗麒麟虫兽犹知徳何况于士人孔氏删诗书王业灿已分骋我径寸翰流藻垂华芬惟汉行太极定二仪清浊始以形三光炤八极天道甚着明为人立君长欲以遂其生行仁章以瑞变故诫骄盈神髙而聴卑报若响应声明主敬细㣲三季瞢天经二皇称至化盛哉唐虞庭禹汤继厥徳周亦致太平在昔懐帝京日昃不敢宁济济在公朝万载驰其名君子行君子防未然不处嫌疑间瓜田不纳履李下不正冠嫂叔不亲授长㓜不比肩劳谦得其柄和光甚独难周公下白屋吐哺不及餐一沭三握髪后世称圣贤鰕䱇篇鰕䱇㳺潢潦不知江海流燕雀戏藩柴安识鸿鹄游世士此诚明大徳固无俦驾言登五岳然后小陵丘俯观上路人势利惟是谋讐髙念皇家逺懐柔九州抚劔而雷音勐气纵横浮汎泊徒嗷嗷谁知壮士忧吁嗟篇吁嗟此转蓬居世何独然长土本根逝宿夜无休闲东西经七陌南北越九阡卒遇回风起吹我入云间自谓终天路忽然下沈泉惊飈接我出故归彼中田当南而更北谓东而反西宕宕当何依忽亡而复存飘飖周八泽连翩歴五山流转无恒处谁知吾苦艰愿为中林草秋随野火燔糜灭岂不痛愿与根荄连豫章行二首穷达难豫圗祸福信亦然虞舜不逢尧耕耘处中田太公未遭文渔钓终渭川不见鲁孔邱穷困陈蔡间周公下白屋天下称其贤鸳鸯自朋亲何用比翼连他人虽同盟骨肉天性然周公穆康叔管蔡则流言子臧让千乗季札慕其贤蒲生行浮萍篇浮萍寄清水随风东西流结发辞严亲来为君子仇恪勤在朝夕无端获罪尤在昔䝉恩惠和乐如瑟琴何意今摧頺旷若商与参茱萸自有芳不若桂与兰新人虽可爱无若故所懽行云有反期君恩傥中还慊慊仰天叹愁心将何愬日月不恒处人生忽若寓悲风来入懐泪下如垂露发箧造裳衣裁缝纨与素箜篌引置酒髙殿上亲友从我游中厨办丰膳烹羊宰肥牛秦筝何慷慨楚瑟和且柔阳阿奏竒舞京洛出名讴乐饮过三爵缓带倾庶羞主称千金夀賔奉万年酬乆要不可忘薄终义所尤谦谦君子徳磬折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命复何忧野田黄雀行髙树多悲风海水扬其波利劔不在掌结友何湏多不见篱间雀见鹞自投罗罗家得雀喜少年见雀悲㧞劒捎罗网黄雀得飞飞飞飞摩苍天来下谢少年门有万里客门有万里客问君何乡人蹇裳起从之果得心所亲挽裳对我泣太息前自陈本是朔方士今为吴越民行行将复行去去适西秦泰山梁甫行八方各异气千里殊风雨剧哉边海民寄身于草墅妻子象禽兽行止依林阻柴门何萧条狐兎翔我宇怨诗行明月照髙楼流光正徘徊上有愁思妇悲叹有余哀借问叹者谁自云宕子妻夫行踰十载贱妾常独栖念君过于渇思君剧于饥君作髙山柏妾为浊水泥北风行萧萧烈烈入吾耳心中念故人泪堕不能止浮沈各异路㑹合常何谐愿作东北风吹我入君懐君懐常不开贱妾当何依恩情中道绝流止任东西我欲竟此曲此曲悲且长今日乐相乐别后莫相忘怨歌行为君既不易为臣良独难忠信事不显乃有见疑患周公佐成王金縢功不刋推心辅王室二叔反流言待罪居东国泣涕常流连皇灵大动变震雷风且寒拔树偃秋稼天威不可干素服开金縢感悟求其端公旦事既显成王乃哀叹吾欲竟此曲此曲悲且长今日乐相乐别后莫相忘鼙舞歌五首序曰汉灵帝西园鼔吹有李坚者能鞞舞遭乱西随段颎先帝闻其旧有技召之坚既中废兼古曲多谬误故改作新歌五篇圣皇篇圣皇应厯数正康帝道休九州咸賔服威徳洞八幽三公奏诸公不得乆淹留蕃位任至重旧章咸率由侍臣省文奏陛下体仁慈沈吟有爱恋不忍聼可之廹有官典宪不得顾恩私诸王当就国玺绶何累缞便时舍外殿宫省寂无人主上增顾念皇母懐苦辛何以为赠赐倾府竭寳珍文钱百亿万采帛若烟云乗舆服御物锦罗与金银龙旂垂九旒羽盖参班轮诸王自计念无功荷厚徳思一効筋力糜躯以报国鸿胪拥节卫副使随经营贵戚竝出送夹道交辎軿车服齐整设韡晔耀天精武骑卫前后鼓吹箫笳声祖道魏东门泪下沾冠缨扳盖因内顾俛仰慕同生行行将日暮何时还阙庭车轮为徘徊四马踌躇鸣路人尚酸鼻何况骨肉情灵芝篇灵芝生王地朱草被洛濵荣华相晃耀光采晔若神古时有虞舜父母顽且嚚尽孝于田壠烝烝不违仁伯瑜年七十綵衣以娱亲慈母笞不痛㱆欷涕霑巾丁兰少失母自伤早孤㷀刻木当严亲朝夕致三牲暴子见陵侮犯罪以亡形丈人为泣血免戾全其名董永遭家贫父老财无遗举假以供养佣作致甘肥责家填门至不知何用归天灵感至徳神女为秉机嵗月不安居呜唿我皇考生我既已晚弃我何其早蓼莪谁所兴念之令人老退咏南风诗洒泪满袆抱乱曰圣皇君四海徳敎朝夕宣万国咸礼让百姓家肃䖍庠序不失仪孝悌处中田户有曽闵子此屋皆仁贤髫齓无夭齿黄髪尽其年陛下三万嵗慈母亦复然大魏篇大魏应灵符天禄方甫始圣徳致泰和神明为驱使左右宜供养中殿宜皇子陛下长寿考羣臣拜贺咸悦喜积善有余庆宠禄固天常衆喜填门至臣子䝉福祥无患及阳遂辅翼我圣皇衆吉咸集㑹凶邪姦恶竝灭亡黄鹄游殿前神鼎周四阿玉马充乗舆芝盖树九华白虎戏西除含利从辟邪骐骥蹑足舞鳯皇拊翼歌丰年大置酒玉樽列广庭乐饮过三爵朱颜暴已形式宴不违礼君臣歌鹿鸣乐人舞鼙鼔百官雷抃讃若惊储礼如江海积善若陵山皇嗣繁且炽孙子列曽𤣥羣臣咸称万嵗陛下长夀乐年御酒停未饮贵戚跪东厢侍人承颜色奉进金玉觞此酒亦真酒福禄当圣皇陛下临轩笑左右咸欢康杯来一何迟羣僚以次行赏赐累千亿百官竝富昌精㣲篇精微烂金石至心动神明杞妻哭死夫梁山为之倾子丹西质秦乌白马角生邹衍囚燕市繁霜为夏零闗东有贤女自字苏来卿壮年报父仇身没垂功名女休逄赦书白刃几在颈俱上列仙籍去死独就生大仓令有罪逺徴当就拘自悲居无男祸至无与俱缇萦痛父言荷担西上书盘桓北阙下泣泪何涟如乞得并姊弟没身赎父躯汉文感其义肉刑法用除其父得以免辩义在列图多男亦何为一女足成居简子南渡河津吏废舟船执法将加刑女姢拥櫂前妾父闻君来将涉不测渊畏惧风波起祷祝祭名川备礼飨神祇为君求福先不胜釂祀诚至令犯罚艰君必欲加诛乞使知罪諐妾愿以身代至诚感苍天国君髙其义其父用赦原河激奏中流简子知其贤归聘为夫人荣宠超后先辩女解父命何况健少年黄初发和气明堂徳教施治道致太平礼乐风俗移刑措民无枉怨女复何为圣皇长夀考景福常来仪孟冬篇孟冬十月隂气厉清武官诚田讲旅统兵元龟袭吉元光着眀蚩尤跸路风弭雨停乘舆启行鸾鸣幽轧虎贲采骑飞象珥鹖钟鼔铿锵箫管嘈喝万骑齐镳千乗等盖夷山填谷平林涤薮张罗万里尽其飞走趯趯狡兎扬白跳翰猎以青骹掩以脩竿韩卢宋鹊呈才骋足噬不尽緤牵麋掎鹿魏氏发机养基抚弦都卢㝷髙搜索猴猨庆忌孟贲蹈谷超峦张目决眦髪怒穿冠顿熊扼虎蹴豹抟貙气有余势负象而趋获车既盈日侧乐终罢役解徒大飨离宫乱曰圣皇临飞轩论功校猎徒死禽积如京流血成沟渠明诏大劳赐大官供有无走马行酒醴驱车布肉鱼鸣鼔举觞爵击钟釂无余絶纲纵麟麑弛罩出鳯雏收功在羽校威灵振鬼区陛下长懽乐永世合天符当欲游南山行东海广且深由卑下百川五岳虽髙大不逆垢与尘良木不十围洪条无所因长者能博爱天下寄其身大匠无弃材船车用不均锥刀各异能何所独郄前嘉善而矜愚大圣亦同然仁者各夀考四坐咸万年名都篇名都多妖女京洛出少年寳劒直千金被服丽且鲜鬬鸡东郊道走马长楸间驰骋未能半䨇兎过我前揽弓㨗鸣镝长驱上南山左挽因右发一纵两禽连余巧未及展仰首接飞鸢观者咸称善衆工归我妍归来宴平乐美酒斗十千脍鲤臇胎鰕炮鼈炙熊蹯鸣俦啸匹侣列坐竟长筵连翩击鞠壤巧㨗惟万端白日西南驰光景不可攀云散还城邑清晨来复还美女篇美女妖且闲採桑岐路间柔条纷冉冉落叶何翩翩攘袖见素手皓腕约金环头上金爵钗腰佩翠琅玕明珠交玉体珊瑚间木难罗衣何飘飖轻车随风还顾盻遗光彩长笑气若兰行徒用息驾休者以忘餐借问女安居乃在城南端青楼临大路髙门结重闗容华耀朝日谁不希令颜媒氏何所营玉帛不时安佳人慕髙义求贤良独难衆人徒嗷嗷安知彼所观盛年处房室中夜起长叹白马篇白马饰金羁连翩西北驰借问谁家子幽并游侠儿少小去乡邑扬声沙漠垂宿昔秉良弓楛矢何参差控弦破左的右发摧月支仰手接飞猱俯身㪚马蹄狡㨗过猴猿勇剽若豹螭边城多警急胡虏数迁移羽檄从北来厉马登髙隄长驱蹈匈奴左顾陵鲜卑弃身锋刃端性命安可懐父母且不顾何言子与妻名编壮士籍不得中顾私捐躯赴国难视死忽如归升天行二首乗硚追术士逺之蓬莱山灵液飞素波兰桂上参天𤣥豹游其下翔鵾戏其巅乗风忽登举彷彿见衆仙扶桑之所出乃在朝阳谿中心陵苍昊布叶盖天涯日出登东干既夕没西枝愿得纡阳辔廻日使东驰五游篇九州不足步愿得凌云翔逍遥八纮外游目歴遐荒披我丹霞衣袭我素霓裳华盖纷晻蔼六龙仰天骧曜灵未移景倐忽造昊苍阊阖启丹扉䨇阙曜珠光徘徊文昌殿登陟太微堂上帝休西櫺羣后集东厢带我琼瑶佩潄我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延寿保无疆逺逰篇逺逰临四海俯仰观洪波大鱼若曲陵承浪相经过灵鳌戴方丈神岳俨嵯峨仙人翔其隅玉女戏其阿琼蕋可疗饥仰首吸朝霞崑崙本吾宅中州非我家将归谒东父一举超流沙鼓翼舞时风长啸激清歌金石固易敝日月同光华齐年与天地万乗安足多仙人篇仙人揽六着对博太山隅湘娥拊琴瑟秦女吹笙竽玉樽盈桂酒河伯献神鱼四海一何局九州安所如韩终与王乔要我于天衢万里不足歩轻举凌太虚飞腾踰景云髙风吹我躯廻驾观紫微与帝合灵符阊阖自嵯峨䨇阙万文余玉树扶道生白虎夹门枢驱风㳺四海东过王母庐俯观五岳间人生如寄居潜光养羽翼进趋且徐徐不见轩辕氏乗龙出鼎湖徘徊九天上与尔长相湏鬬鸡篇游目极妙伎清聼厌宫商主人寂无为衆賔进乐方长筵坐戏客鬬鸡闲观房羣雄正翕赫䨇翅自飞扬挥羽激清风博目发朱光觜落轻毛散严距往往伤长鸣入青云扇翼独翺翔愿䝉狸膏助常得擅此场盘石篇盘盘山巅石飘飖涧底蓬我本太山人何为客淮东蒹葮弥斥土林木无分重圻巖苦崩缺湖水何汹汹蚌蛤被濵涯光彩如锦虹髙彼凌云霄浮气象螭龙鲸嵴若丘陵须若山上松唿吸吞船欐澎濞戏中鸿方舟寻髙价珍寳丽以通一举必千里乗飔举帆幢经危履险阻未知命所钟常恐沈黄垆下与鼋鼈同南极苍梧野游盻穷九江中夜指参辰欲师当定从仰天长太息思想懐故邦乘桴何所志吁嗟我孔公驱车篇驱车掸驽马东到奉髙城神哉彼泰山五岳専其名隆髙贯云霓嵯峨出太清周流二六堠间置十二亭上有涌醴泉玉石扬华英东北望吴野西眺观日精魂神所系属逝者感斯征王者以归天效厥元功成歴代无不遵礼记有品程探䇿或长短唯徳享利贞封者七十帝轩皇元独灵餐霞潄沆瀣毛羽被身形发举蹈虚廓径庭升窈㝠同夀东父年旷代永长生种葛篇种葛南山下葛藟自成隂与君初婚时结发恩义深懽爱在枕席宿昔同衣衾窃慕棠棣篇好乐和瑟琴行年将晚暮佳人懐异心恩纪旷不接我情遂抑沈出门当何顾徘徊歩北林下有交颈兽仰见双栖禽攀枝长叹息涙下沾罗襟良马知我悲延颈代我吟昔为同池鱼今为商与参往古皆欢遇我独困于今弃置委天命悠悠安可任弃妇篇石榴植前庭緑叶揺缥青丹华灼烈烈璀彩有光荣光荣晔流离可以处淑灵有鸟飞来集拊翼以悲鸣悲鸣夫何为丹华实不成拊心长叹息无子当归宁有子月经天无子若流星天月相终始流星没无精栖迟失所宜下与瓦石并忧懐从中来叹息通鸡鸣反侧不能寐逍遥于前庭踟蹰还入房肃肃帷幕声搴帷更摄带抚絃弹鸣筝慷慨有余音要妙悲且清收涙长叹息何以负神灵招揺待霜露何必春夏成晚获为良实愿君且安宁妾薄命二首擕玉手喜同车北上云阁飞除钓台蹇产清虚池塘观沼可娱仰泛龙舟緑波俯擢神草枝柯想彼宓妃洛河退咏汉女湘娥日月既逝西藏更㑹兰室洞房华灯步障舒光皎若日出扶桑促樽合坐行觞主人起舞㴵盘能者穴触别端腾觚飞爵阑干同量等色齐颜任意交属所欢朱颜发外形兰袖随礼容极情妙舞僊僊体轻裳解履遗絶缨俛仰笑喧无呈览持佳人玉颜齐举金爵翠盘手形罗袖良难腕弱不胜珠环坐者叹息舒颜御巾裛粉君傍中有霍纳都梁鸡舌五味杂香进者何人齐姜恩重爱深难忘召延亲好宴私但歌杯来何迟客赋既醉言归主人称露未晞平陵东阊阖开天衢通被我羽衣乘飞龙乘飞龙与仙期东上蓬莱採灵芝灵芝採之可服食年若王父无终极当来日大难日苦短乐有余乃置玉樽办东厨广情故心相于阖门置酒和乐欣欣游马后来辕车解轮今日同堂出门异乡别易㑹难各尽杯觞桂之树行桂之树桂之树桂生一何丽佳扬朱华而翠弃流芳布天涯上有栖鸾下有盘螭桂之树得道之真人咸来㑹讲仙教尔服食日精要道甚省不烦淡泊无为自然乗硚万里之外去留随意所欲存髙髙上际于衆外下下乃穷极地天当墻欲高行龙欲升天湏浮云人之仕进待中人衆口可以铄金谗言三至慈母不亲愦愦俗间不辩伪真愿欲披心自説陈君门以九重道逺河无津当事君行人生有所贵尚出门各异情朱紫更相夺色雅郑异音声好恶随所爱憎追举逐声名百心可事一君巧诈宁拙诚当车以驾行欢坐玉殿㑹诸贵客侍者行觞主人离席顾视东西厢丝竹与鞞铎不醉无归来明灯以继夕苦思行緑萝縁玉树光耀粲相辉下有両真人举翅飜髙飞我心何踊跃思欲攀云追郁郁西岳巅石室青䓗与天连中有耆年一隐士须发皆皓然䇿杖从我游教我要忘言古诗纪卷二十三古诗纪卷二十四钦定四库全书古诗纪巻二十四明冯惟讷撰魏第四陈思王植诗上责躬诗于穆显考时惟武皇受命于天宁济四方朱旗所拂九土披攘𤣥化滂流荒服来王超商越周与唐比踪笃生我皇奕世载聪武则肃烈文则时雍受禅于汉君临万邦万邦既化率由旧则广命懿亲以藩王国帝曰尔侯君兹青土奄有海濵方周于鲁车服有辉旗章有叙济济隽乂我弼我辅伊予小子恃龙骄盈举挂时网动乱国经作藩作屛先轨是隳傲我皇使犯我朝仪国有典刑我削我绌将寘于理元兇是率明明天子时惟笃类不忍我刑㬥之朝肆违彼执宪哀予小臣改封兖邑于河之濵股肱弗置有君无臣荒淫之阙谁弼予身㷀㷀仆夫于彼冀方嗟予小子乃罹斯殃赫赫天子恩不遗物冠我𤣥冕要我朱绂光光大使我荣我华剖符授玉王爵是加仰齿金玺俯执圣䇿皇恩过隆祗承憷惕咨我小人顽兇是婴逝慙陵墓存愧阙庭匪敢傲徳实恩是恃威灵改加足以没齿昊天罔极生命不图常惧颠沛抱罪黄垆愿䝉矢石建旗东岳庶立毫釐㣲功自赎危躯授命知足免戾甘赴江湘奋戈吴越天启其𠂻得㑹京畿迟奉圣颜如渴如饥心之云慕怆矣其悲天髙听卑皇肻照㣲应诏诗肃承明诏应㑹皇都星陈夙驾秣马脂车命彼掌徒肃我征旅朝发鸾台夕宿兰渚芒芒原隰祁祁士女经彼公田乐我稷黍爰有樛木重隂匪息虽有糇粮饥不遑食望城不过靣邑不㳺仆夫警䇿平路是由𤣥驷蔼蔼扬镳漂沫流风翼衡轻云承盖涉涧之濵缘山之隈遵彼河浒黄坂是阶西跻闗谷或䧏或升騑骖倦路载寝载兴将朝圣皇匪敢晏宁弭节长骛指日遄征前驱举燧后乗抗旌轮不辍运銮无废声爰暨帝室税此西墉嘉诏未赐朝觐莫从仰曕城国俯惟阙庭长懐永慕忧心如酲朔风诗仰彼朔风用懐魏都愿骋代马倐忽北徂凯风永至思彼蛮方愿随越鸟飜飞南翔四气代谢悬景运周别如俯仰脱若三秋昔我初迁朱华未晞今我旋止素雪云飞俯降千仞仰登天阻风飘蓬飞载离寒暑千仭易陟天阻可越昔我同袍今永乖别子好芳草岂忘尔贻繁华将茂秋霜悴之君不垂眷岂云其诚秋兰可喻桂树冬荣絃歌荡思谁与销忧临川慕思何为泛舟岂无和乐㳺非我隣谁忘泛舟愧无榜人矫志诗芝桂虽芳难以饵烹尸位素餐难以成名磁石引鐡于金不连大朝举士愚不闻焉抱璧涂乞无为贵寳履仁遘祸无为贵道鸳雏逺害不羞卑栖灵虬避难不耻汚泥都蔗虽丼杖之必折巧言虽美用之必灭济济唐朝万邦作孚逄䝉虽巧必得良弓圣主虽知必得英雄螳螂见叹齐士轻战越王轼蛙国以死献道逺知骥世伪知贤覆之帱之顺天之矩泽如凯风惠如时雨口为禁闧舌为发机门机之闿楛矢不追元㑹诗初嵗元祚吉日惟良乃为嘉㑹宴此高堂衣裳鲜洁黼黻𤣥黄珍膳杂沓充溢圎方俯视文轩仰瞻华梁愿保兹善千载为常欢笑尽娱乐哉未央皇室荣贵寿考无疆闺情有美一人被服纤罗妖姿艶丽蓊若春华红颜韡晔云髻嵯峩弹琴抚节为我絃歌清浊齐均既亮且和取乐今日遑恤其他公宴诗公子敬爱客终宴不知疲清夜逰西园飞盖相追随明月澄清影列宿正参差秋兰被长坂朱华冐绿池潜鱼跃清波好鸟鸣髙枝神飈接丹毂轻辇随风移飘飖放志意千里长若斯侍太子坐白日曜青春时雨静飞尘寒冰辟炎景凉风吹我身清体盈金觞餚馔纵横陈齐人进竒乐歌者出西秦翩翩我公子机巧忽若神赠徐干惊风飘白日忽然归西山圎景光未满衆星灿以繁志士营世业小人亦不闲聊且夜行游游彼双阙间文昌鬰云兴迎风髙中天春鸠鸣飞栋流猋激櫺轩顾念蓬室士贫贱诚足怜薇藿弗充虚皮褐犹不全慷慨有悲心兴文自成篇寳弃怨何人和氏有其愆弹冠俟知已知己谁不然良田无晚嵗膏泽多丰年亮懐璠玙美积乆徳愈宣亲交义在敦申章复何言赠丁仪初秋凉气发庭树微销落凝霜依玉除清风飘飞阁朝云不归山霖雨成川泽黍稷委畴陇农夫安所获在贵多忘贱为恩谁能博狐白足御冬焉念无衣客思慕延陵子寳劔非所惜子其宁尔心亲交义不薄赠王粲端坐苦愁思揽衣起西㳺树木发春华清池激长流中有孤鸳鸯哀鸣求匹俦我愿执此鸟惜哉无轻舟欲归忘故道顾望但懐愁悲风鸣我侧羲和逝不留重隂润万物何惧泽不周谁令君多念自使懐百忧又赠丁仪王粲从军度函谷驱马过西京山岑髙无极泾渭扬浊清壮哉帝王居佳丽殊百城贠阙出浮云承露槩泰淸皇佐扬天惠四海无交兵权家虽爱胜全国为令名君子在末位不能歌徳声丁生怨在朝王子欢自营欢怨非真则中和诚可经赠丁翼嘉賔填城阙丰膳出中厨吾与二三子曲宴此城隅秦筝发西气齐瑟扬东讴肴来不虚归觞至反无余我岂狎异人朋友与我俱大国多良材譬海出眀珠君子义休偫小人徳无储积善有余庆荣枯立可湏滔荡固大节时俗多所拘君子通大道无愿为世儒赠白马王彪序曰黄初四年正月白马王任城王与余俱朝京师㑹节气到洛阳任城王薨至七月与白马王还国后有司以二王归蕃道路宜异宿止意毒恨之盖以大别在数日是用自剖与王辞焉愤而成篇谒帝承眀庐逝将归旧疆清晨发皇邑日夕过首阳伊洛广且深欲济川无梁汎舟越洪涛怨彼东路长顾瞻恋城阙引领情内伤太谷何寥廓山树郁苍苍霖雨泥我涂流潦浩纵横中逵絶无轨改辙登髙冈修坂造云日我马𤣥以黄𤣥黄犹能进我思郁以纡鬰纡将何念亲爱在离居本图相与偕中更不克俱鸱枭鸣衡轭豺狼当路衢苍蝇间白黑谗巧反亲疎欲还絶无蹊揽辔止踟蹰踟蹰亦何留相思无终极秋风发微凉寒蝉鸣我侧原野何萧条白日忽西匿归鸟赴乔林翩翩厉羽翼孤兽走索羣衘草不遑食感物伤我懐抚心长太息太息将何为天命与我违奈何念同生一往形不归孤魂翔故域灵柩寄京师存者忽复过亡没身自衰人生处一世去若朝露晞年在桑榆间影响不能追自顾非金石咄唶令心悲心悲动我神弃置莫复陈丈夫志四海万里犹比隣恩爱茍不亏在逺分日亲何必同衾帱然后展殷勤忧思成疾疢无乃儿女仁仓卒骨肉情能不懐苦辛苦辛何虑思天命信可疑虚无求列仙松子乆吾欺变故在斯湏百年谁能持离别永无㑹执手将何时王其爱玉体俱享黄发期收泪即长路援笔从此辞送应氏诗二首步登北邙坂遥望洛阳山洛阳何寂寞宫室尽烧焚垣墻皆顿擗荆棘上参天不见旧耆老但覩新少年侧足无行径荒畴不复田㳺子乆不归不识陌与阡中野何萧条千里无人烟念我平常居气结不能言清时难屡得嘉㑹不可常天地无终极人命若朝霜愿得展嬿婉我友之朔方亲昵竝集送置酒此河阳中馈岂独薄賔饮不尽觞爱至望苦深岂不愧中肠山川阻且逺别促㑹日长愿为比翼鸟施翮起高翔三良诗功名不可为忠义我所安秦穆先下世三臣皆自残生时等荣乐既没同忧患谁言捐躯易杀身诚独难揽涕登君墓临穴仰天叹长夜何𠖇𠖇一往不复还黄鸟为悲鸣哀哉伤肺肝游仙诗人生不满百戚戚少欢娱意欲奋六翮排雾凌紫虚蝉脱同松乔翻迹登鼎湖翺翔九天上骋辔逺行游东观扶桑曜西临弱水流北极𤣥天渚南翔陟丹丘杂诗七首髙台多悲风朝日照北林之子在万里江湖逈且深方舟安可极离思故难任孤鴈飞南㳺过庭长哀吟翘思慕逺人愿欲托遗音形影忽不见翩翩伤我心转蓬离本根飘飖随长风何意廻飈举吹我入云中髙髙上无极天路安可穷类此游客子捐躯逺从戎毛褐不掩形薇藿常不充去去莫复道沈忧令人老西北有织妇绮缟何缤纷明晨秉机杼日昃不成文太息终长夜悲啸入青云妾身守空闺良人行从军自期三年归今已厯九春飞鸟遶树翔噭噭鸣索羣愿为南流景驰光见我君南国有佳人容华若桃李朝游江北岸夕宿潇湘沚时俗薄朱颜谁为发皓齿俛仰嵗将暮荣耀难乆恃仆夫早严驾吾将逺行㳺逺㳺欲何之吴国为我仇将骋万里途东路安足由江介多悲风淮泗驰急流愿欲一轻济惜哉无方舟闲居非吾志丼心赴国忧飞观百余尺临牖御櫺轩逺望周千里朝日见平原烈士多悲心小人媮自闲国雠亮不塞丼心思䘮元拊劒西南望思欲赴太山絃急悲声发聆我慷慨言揽衣出中闺逍遥步両楹闲房何寂寞缘草被堦庭空室自生风百鸟翩南征春思安可忘忧戚与我并佳人在逺道妾身单且㷀欢㑹难再遇芝兰不重荣人皆弃旧爱君岂若平生寄松为女萝依水如浮萍赍身奉衿带朝夕不堕倾傥终顾盻恩永副我中情七哀诗明月照髙楼流光正徘徊上有愁思妇悲叹有余哀借问叹者谁言是荡子妻君行踰十年孤妾常独栖君若清路尘妾若浊水泥浮沈各异势㑹合何时谐愿为西南风长逝入君懐君懐良不开贱妾当何依情诗微隂翳阳景清风飘我衣逰鱼潜绿水翔鸟薄天飞眇眇客行士遥役不得归始出严霜结今来白露晞游子叹黍离处者歌式㣲慷慨对嘉賔悽怆内伤悲喜雨诗天覆何弥广苞育此羣生弃之必憔悴惠之则滋荣庆云从北来郁述西南征时雨中夜䧏长雷周我庭嘉种盈膏壤登秋毕有成失题双鹤俱遨游相失东海傍雄飞窜北朔雌惊赴南湘弃我交颈欢离别各异方不惜万里道但恐天网张七步诗煮豆持作羮漉豉以为汁箕在釡下然豆在釡中泣本是同根生相煎何太急离友诗二首乡人有夏侯威者少有成人之风余尚其为人与之昵好王师振旅送余于魏邦心有眷然为之陨涕乃作离友之诗其辞曰王旅游兮背故乡彼君子兮笃人纲媵余行兮归朔方驰原隰兮寻旧疆车载奔兮马繁骧涉浮济兮泛轻航迄魏都兮息兰房展宴好兮惟乐康凉风萧兮白露滋木感气兮条叶辞临渌水兮登重基折秋华兮采灵芝㝷永归兮赠所思感离隔兮㑹无期伊鬰悒兮情不怡阙文妬诗嗟尔同衾曽不是志宁彼冶容安此妬忌髑髅诗牢落㝠寞与道相駈隐然长寝其乐无踰艶歌出自蓟北门遥望胡池桑枝枝自相值叶叶自相当乐府墨出青松烟笔出狡兎翰古人感鸟迹文字有改判芙蓉池逍遥芙蓉池翩翩戏轻舟南杨栖䨇鹄北桞有鸣鸠言志庆云未时兴云龙潜作鱼神鸾失其俦还从燕雀居杂诗悠悠逺行客去家千余里出亦无所之入亦无所止浮云翳日光悲风动地起古诗纪巻二十四古诗纪卷二十五钦定四库全书古诗纪巻二十五明冯惟讷撰魏第五王粲乐府太庙颂思皇烈祖时迈其徳肇启洪源贻燕我则我休厥成聿先厥道丕显丕钦允时祖考绥庶邦和四宇九功备彜乐序建崇牙设璧羽六佾奏八音举昭大孝衎妣祖念武功收纯祜于穆清庙翼翼休征祁祁髦士厥徳允升懐想成位咸犇在宫无思不若允观厥崇俞儿舞歌四首矛俞新福歌汉初建国家匡九州蛮荆震服五刃三革休安不忘备武乐脩宴我賔师敬用御天永乐无忧子孙受百福常与松乔逰烝庶徳莫不咸欢柔弩俞新福歌材官选士劒弩错陈应桴蹈节俯仰若神绥我武烈笃我淳仁自东自西莫不来賔安台新福歌武功既定庶士咸绥乐陈我广庭式宴賔与师昭文徳宣武威平九有抚民黎荷天宠延寿尸千载莫我违行辞新福歌神武用师士素厉仁恩广覆勐节横逝自古立功莫我𢎞大桓桓征四国爰及海裔汉国保长庆垂祚延万世诗赠蔡子笃诗翼翼飞鸾载飞载东我友云徂言戾旧邦舫舟翩翩以泝大江蔚矣荒涂时行靡通慨我懐慕君子所同悠悠世路乱离多阻济岱江行邈焉异处风流云散一别如雨人生实难愿其弗与瞻望遐路允企伊伫烈烈冬日肃肃凄风潜鳞在渊归鴈在轩茍非鸿鵰孰能飞飜虽则追慕予思㒺宣瞻望东路惨怆增叹率彼江流爰逝靡期君子信誓不迁于时及子同寮生死固之何以赠行言授斯诗中心孔悼涕泪涟洏嗟尔君子如何勿思赠士孙文始天降䘮乱靡国不夷我暨我友自彼京师宗守盪失越用遁违迁于荆楚在漳之湄在漳之湄亦克晏处和通箎埙比徳车辅既度礼义卒获笑语庶兹永日无諐厥绪虽曰无諐时不我已同心离事乃有逝止横此大江淹彼南汜我思弗及载坐载起惟彼南汜君子居之悠悠我心薄言慕之人亦有言靡日不思矧伊嬿婉胡不悽而晨风夕逝託与之期曕仰王室慨其永叹良人在外谁佐天官四国方阻俾尔归藩尔之归藩作式下国无曰蛮裔不䖍汝徳慎尔所主率由嘉则龙虽勿用志亦靡忒悠悠澹澧鬰彼唐林虽则同域邈其迥深白驹逺志古人所箴允矣君子不遐厥心既往既来无宻尔音赠文叔良翩翩者鸿率彼江濵君子于征爰聘西隣临此洪渚伊思梁岷尔行孔邈如何勿勤君子敬始慎尔所主谋言必贤错説申辅延陵有作侨肸是与先民遗迹来世之矩既慎尔主亦迪知几探情以华覩着知微视明聴聪靡事不惟董褐荷名胡宁不师衆不可盖无尚我言梧宫致辩齐楚构患成功有要在衆思欢人之多忌掩之实难瞻彼黑水滔滔其流江汉有巻允来厥休二邦若否职汝之由缅彼行人鲜克弗留尚哉君子异于他仇人谁不勤无厚我忧惟诗作赠敢咏在舟思亲诗穆穆显妣徳音徽止思齐先姑志侔姜姒躬此劳瘁鞠予小子小子之生遭世㒺宁烈考勤时从之于征奄遘不造殷忧是婴咨于靡及退守祧祊五服荒离四国分争祸难斯逼救死于颈嗟我懐归弗克弗逞圣善独劳莫慰其情春秋代逝于兹九龄缅彼行路焉託予诚予诚既否委之于天庶我显妣克保遐年亹亹惟惧心乎如悬如何不弔早世徂颠于存弗养于后弗临遗愆在体惨痛切心形景尸立魂爽飞沈在昔蓼莪哀有余音我之此譬忧其独深胡宁视息以济于今巖巖丛险则不可摧仰瞻归云俯聆飘回飞焉靡翼超焉靡阶思若流波清似坻頽诗之作矣情以告哀公䜩诗昊天降丰泽百卉挺葳蕤凉风撤蒸暑清云却炎晖髙㑹君子堂竝坐䕃华榱嘉肴充圆方㫖酒盈金罍管絃发徽音曲度清且悲合坐同所乐但愬桮行迟常闻诗人语不醉且无归今日不极欢含情欲待谁见眷良不翅守分岂能违古人有遗言君子福所绥愿我贤主人与天享巍巍克符周公业奕世不可追从军诗五首从军有苦乐但问所从谁所从神且武焉得乆劳师相公征关右赫怒震天威一举灭獯虏再举服羌夷西收邉地贼忽若俯拾遗陈赏越丘山酒肉踰川坻军中多沃饶人马皆溢肥徒行兼乗还空出有余资拓地三千里往返一如飞歌舞入邺城所愿获无违昼日处大朝日暮薄言归外参时明政内不废家私禽兽惮为牺良苖实已挥窃慕负鼎翁愿厉朽钝姿不能效沮溺相随把锄犁熟览夫子诗信知所言非凉风厉秋节司典告详刑我君顺时发桓桓东南征汎舟盖长川陈卒被隰垧征夫懐亲戚谁能无恋情拊衿倚舟樯眷眷思邺城哀彼东山人喟然感鹳鸣日月不安处人谁获恒宁昔人从公旦一徂輙三龄今我神武师暂往必速平弃余亲睦恩输力竭忠贞惧无一夫用报我素餐诚夙夜自恲性思逝若抽萦将秉先登羽岂敢听金声从军征遐路讨彼东南夷方舟顺广川薄暮未安坻白日半西山桑梓有余晖蟋蟀夹岸鸣孤鸟翩翩飞征夫心多懐悽怆令吾悲下船登髙防草露霑我衣回身赴牀寝此愁当告谁身服干戈事岂得念所私即戎有授命兹理不可违朝发邺都桥暮济白马津逍遥河堤上左右望我军连舫踰万艘带甲千万人率彼东南路将定一举勲筹䇿运帷幄一由我圣君恨我无时谋譬诸具官臣鞠躬中坚内微书无所陈许厯为完士一言犹败秦我有素餐责诚愧伐檀人虽无铅刀用庶几奋薄身悠悠涉荒路靡靡我心愁四望无烟火但见林与丘城郭生榛棘蹊径无所由雚蒲竟广泽葭苇夹长流日夕凉风发翩翩漂吾舟寒蝉在树鸣鹳鹄摩天㳺客子多悲伤泪下不可收朝入谯郡界旷然消人忧鸡鸣达四境黍稷盈原畴馆宅充鄽里士女满庄馗自非贤圣国谁能享斯休诗人美乐土虽客犹愿留咏史诗自古无殉死达人所共知秦穆杀三良惜哉空尔为结发事明君受恩良不訾临没要之死焉得不相随妻子当门泣兄弟哭路陲临穴唿苍天涕下如绠縻人生各有志终不为此移同知埋身剧心亦有所施生为百夫雄死为壮士规黄鸟作哀诗至今声不亏杂诗日暮游西园冀写忧思情曲池扬素波列树敷丹荣上有特栖鸟懐春向我鸣褰袵欲从之路险不得征徘徊不能去伫立望尔形风飈扬尘起白日忽已冥回身入空房託梦通精诚人欲天不违何惧不合并杂诗四首吉日简清时从君出西园方轨䇿良马竝驱厉中原北临清漳水西㸔柏阳山囘翔游广囿逍遥波水间列车息衆驾相伴绿水湄幽兰吐芳烈芙蓉发红晖百鸟何缤翻振翼羣相追投网引潜鱼强弩下髙飞白日已西迈欢乐忽忘归联翻飞鸾鸟独游无所因毛羽照野草哀鸣入层云我尚假羽翼飞覩尔形身愿及春阳㑹交颈遘殷勤鸷鸟化为鸠逺窜江汉边遭遇风云㑹託身鸾鳯间天姿既否戾受性又不闲邂逅见逼迫俛仰不得言七哀诗三首西京乱无象豺虎方遘患复弃中国去委身适荆蛮亲戚对我悲朋友相追攀出门无所见白骨蔽平原路有饥妇人抱子弃草间顾闻号泣声挥涕独不还未知身死处何能两相完驱马弃之去不忍听此言南登覇陵岸回首望长安悟彼下泉人喟然伤心肝荆蛮非我乡何为乆滞淫方舟泝大江日暮愁我心山冈有余映巖阿增重隂狐狸驰赴穴飞鸟翔故林流波激清响猴猿临岸吟迅风拂裳袂白露沾衣襟独夜不能寐摄衣起抚琴丝桐感人情为我发悲音羁旅无终极忧思壮难忍边城使心悲昔吾亲更之冰雪截肌肤风飘无止期百里不见人草木谁当迟登城望亭隧翩翩飞戍旗行者不顾反出门与家辞子弟多俘虏哭泣无已时天下尽乐土何为久留兹蓼虫不知辛去来勿与谘古诗纪巻二十五古诗纪卷二十六钦定四库全书古诗纪巻二十六明冯惟讷撰魏第六陈琳饮马长城窟行饮马长城窟水寒伤马骨往谓长城吏慎莫稽留太原卒官作自有程举筑谐汝声男儿宁当格鬭死何能怫鬰筑长城长城何连连连连三千里边城多健少内舍多寡妇作书与内舍便嫁莫畱住善侍新姑嫜时时念我故夫子报书往边地君今出语一何鄙身在旤难中何为稽留他家子生男慎莫举生女哺用脯君独不见长城下死人骸骨相撑拄结髪行事君慊慊心意关明知边地苦贱妾何能乆自全游览二首髙㑹时不娱羁客难为心殷懐从中发悲感激清音投觞罢欢坐逍遥步长林肃肃山谷风默默天路隂惆怅忘旋反歔欷涕沾襟节运时气舒秋风凉且清闲居心不娱驾言从友生翺翔戏长流逍遥登髙城东望看畴野回顾览园庭嘉木凋绿叶芳草纤红荣骋哉日月逝年命将西倾建功不及时钟鼎何所铭收念还房寝慷慨咏坟经庶几及君在立徳垂功名宴㑹凯风飘隂云白日扬素晖良友招我游髙㑹宴中闱𤣥鹤浮清泉绮树焕青蕤徐干答刘公干诗与子别无㡬所经未一旬我思一何笃其愁如三春虽路在咫尺难涉如九关陶陶诸夏别草木昌且繁情诗髙殿郁崇崇广厦凄泠泠㣲风起闺闼落日照阶庭踟蹰云屋下笑歌倚华楹君行殊不返我饰为谁荣鑪薰阖不用镜匣上尘生绮罗失常色金翠暗无精嘉肴既忘御㫖酒亦常停顾瞻空寂寂唯闻燕雀声忧思连相属中心如宿酲室思人靡不有初想君能终之别来厯年嵗旧恩何可期重新而忘故君子所犹讥寄身虽在逺岂忘君须臾既厚不为薄想君时见思襍诗五首沈隂结愁忧愁忧为谁兴念与君相别各在天一方良㑹未有期中心摧且伤不聊忧飡食慊慊常饥空端坐而无为髣髴君容灮峩峩髙山首悠悠万里道君去日已逺郁结令人老人生一世间忽若暮春草时不可再得何为自愁恼每诵昔鸿恩贱躯焉足保浮云何洋洋愿因通我词飘飘不可寄徙倚徒相思人离皆复㑹君独无返期自君之出矣明镜暗不治思君如流水何有穷已时惨惨时节尽兰华凋复零喟然长叹息君期慰我情展转不能寐长夜何绵绵蹑履起出户仰观三星连自恨志不遂泣涕如涌泉思君见巾栉以益我劳勤安得鸿鸾羽觏此心中人诚心亮不遂搔首立悁悁何言一不见复㑹无因縁故然比目鱼今隔如参辰为挽船士与新娶妻别与君结新婚宿昔当别离凉风动秋草蟋蟀鸣相随冽冽寒蝉吟蝉吟抱枯枝枯枝时飞扬身体忽迁移不悲身迁移但惜嵗月驰嵗月无穷极㑹合安可知愿为䨇黄鹄比翼戯清池刘桢公䜩诗永日行逰戯欢乐犹未央遗思在𤣥夜相与复翺翔辇车飞素葢从者盈路傍月出照园中珍木郁苍苍清川过石渠流陂为鱼防芙蓉散其华菡萏溢金塘灵鸟宿水裔仁兽游飞梁华馆寄流波豁达来风凉生平未始闻歌之安能详投翰长叹息绮丽不可㤀赠五官中郎将四首昔我从元后整驾至南乡过彼丰沛都与君共翺翔四节相推斥季冬风且凉衆賔㑹广坐明镫熺炎灮清歌制妙声万舞在中堂金罍含丼醴羽觞行无方长夜忘归来聊且为太康四牡向路驰欢悦诚未央余婴沈痼疾窜身清漳濵自夏渉𤣥冬弥旷十余旬常恐游岱宗不复见故人所亲一何笃步趾慰我身清谈同日夕情盼叙忧勤便复为别辞游车归西邻素叶随风起广路扬埃尘逝者如流水哀此遂离分追问何时㑹要我以阳春望慕结不解贻尔新诗文勉哉修令徳北面自宠珍秋日多悲懐感慨以长叹终夜不遑寐叙意于濡翰明灯曜闺中清风凄已寒白露涂前庭应门重其关四节相推斥嵗月忽欲殚壮士逺出征戎事将独难泣涕洒衣裳能不懐所欢凉风吹沙砾霜气何皑皑明月照缇幕华灯散炎辉赋诗连篇章极夜不知归君侯多壮思文雅纵横飞小臣信顽卤僶俛安能追赠徐干谁谓相去逺隔此西掖垣拘限清切禁中情无由宣思子沈心曲长叹不能言起坐失次第一日三四迁步出北寺门遥望西苑园细栁夹道生方塘含清源轻叶随风转飞鸟何翻翻乖人易感动涕下与衿连仰视白日光皦皦髙且悬兼烛八纮内物类无颇偏我独抱深感不得与比焉赠从弟三首汎汎东流水磷磷水中石苹藻生其涯华叶纷扰溺采之荐宗庙可以羞嘉客岂无园中葵懿此出湥泽亭亭山上松瑟瑟谷中风风声一何盛松柏一何劲冰霜正惨悽终嵗常端正岂不罹凝寒松柏有本性鳯凰集南岳徘徊孤竹根于心有不厌奋翅凌紫氛岂不常勤苦羞与黄雀羣何时当来仪将须圣明君襍诗职事相填委文墨纷消散驰翰未暇食日昃不知晏沈迷簿领书回回自昏乱释此出西城登髙且游观方塘含白水中有凫与鴈安得肃肃羽从尔浮波澜鬬鸡丹鸡被华采䨇距如锋芒愿一扬炎威㑹战此中唐利爪探玉除瞋目含火光长翘惊风起劲翮正敷张轻举奋勾喙电击复还翔射鸢鸣鸢弄䨇翼飘飘薄青云我后横怒起意气凌神仙发机如惊焱三发両鸢连流血洒墻屋飞毛从风旋庶士同声赞君射一何妍失题二首昔君错畦畤东土有素木条柯不盈寻一尺再三曲隐生寘翳林倥偬自廹束得託芳兰苑列植髙山足二青青女萝草上依髙松枝幸䝉庇养恩分惠不可赀风雨虽急疾根株不倾移古诗纪巻二十六古诗纪卷二十七钦定四库全书古诗纪巻二十七明冯惟讷撰魏第七应玚报赵淑丽朝云不归夕结成隂离羣犹宿永思长吟有鸟孤栖哀鸣北林嗟我懐矣感物伤心公䜩巍巍主人徳佳㑹被四方开馆延羣士置酒于斯堂辨论释郁结援笔兴文章穆穆衆君子好合同安康促坐褰重帷传满腾羽觞侍五官中郎将建章台集诗朝鴈鸣云中音响一何哀问子逰何乡戢翼正徘徊言我塞门来将就衡阳栖往春翔北土今冬客南淮逺行䝉霜雪毛羽日摧頽常恐伤肌骨身陨沈黄泥简珠堕沙石何能中自谐欲因云雨㑹濯翼陵髙梯良遇不可値伸眉路何阶公子敬爱客乐饮不知疲和颜既已畅乃肯顾细㣲赠诗见存慰小子非所宜且为极欢情不醉其无归凡百敬尔位以副饥渇懐别诗二首朝云浮四海日暮归故山行役懐旧土悲思不能言悠悠涉千里未知何时旋浩浩长河水九折东北流晨夜赴沧海海流亦何抽逺适万里道归来未有由临河累太息五内懐伤忧鬬鸡戚戚懐不乐无以释劳勤兄弟游戏塲命驾迎衆賔二部分曹伍羣鸡焕以陈䨇距解长緤飞踊超敌伦芥羽张金距连战何缤纷从朝至日夕胜负尚未分专塲驱衆敌刚㨗逸等羣四坐同休赞賔主懐悦欣博奕非不乐此戏世所珍应璩百一诗三首下流不可处君子慎厥初名髙不宿着易用受侵诬前者隳官去有人适我闾田家无所有酌醴焚枯鱼问我何功徳三入承明庐所占于此土是谓仁智居文章不经国筐箧无尺书用等称才学往往见叹誉避席跪自陈贱子实空虚宋人遇周客慙媿靡所如年命在桑榆东岳与我期长短有常㑹迟速不得辞斗酒多为乐无为待来兹室广致凝隂台髙来积阳奈何季世人侈靡在宫墙饰巧无穷极土木被朱光征求倾四海雅意犹未康子弟可不慎慎在选师友师友必长徳中才可进诱杂诗三首细㣲可不慎隄溃自蚁穴腠理蚤从事安复劳鍼石哲人覩未形愚夫闇明白曲突不见宾燋烂为上客思愿献良规江海倘不逆狂言虽寡善犹有如鸡跖鸡跖食不已齐王为肥泽散骑常师友朋夕进规献侍中主㗋舌万机无不乱尚书统庶事官人乗法宪彤管弭纳言貂珰表武弁出入承明庐车服一何焕三寺齐荣秩百僚所瞻愿少壮靣目泽长老颜色麤麤丑人所恶拔白自洗苏三叟古有行道人陌上见三叟年各百余嵗相与锄禾莠住车问三叟何以得此夀上叟前致辞室中妇麤丑中叟前致辞量腹节所受下叟前致辞夜卧不覆首要哉三叟言所以能长乆应瑗襍诗贫子语穷儿无钱可把撮耕自不得粟采彼北山葛箪瓢恒自在无用相呵喝阮瑀驾出北郭门行驾出北郭门马樊不肯驰下车步踟蹰仰折枯杨枝顾闻丘林中噭噭有悲啼借问啼者出何为乃如斯亲母舍我殁后母憎孤儿饥寒无衣食举动鞭捶施骨消肌肉尽体若枯树皮臧我空室中父还不能知上冡察故处存亡永别离亲母何可见泪下声正嘶弃我于此间穷厄岂有赀传告后代人以此为眀规琴歌奕奕天门开大魏应期运青葢巡九州在东西人怨士为知己死女为悦者玩恩义茍濳畅他人焉能乱咏史诗二首误哉秦穆公身没从三良忠臣不违命随躯就死亡低头闚圹户仰视日月光谁谓此何处恩义不可忘路人为流涕黄鸟鸣髙桑燕丹养勇士荆轲为上賔圗擢尽匕首长驱西入秦素车驾白马相送易水津渐离击筑歌悲声感路人举坐同咨嗟叹气若青云襍诗二首临川多悲风秋日苦清凉客子易为戚感此用哀伤揽衣起踯躅上观心与房三星守故次明月未收光鸡鸣当何时朝晨尚未央还坐长叹息忧忧安可忘我行自凛秋季冬乃来归置酒髙堂上友朋集光辉念当复离别涉路险且夷思虑益惆怅泪下沾裳衣七哀诗丁年难冄遇富贵不重来良时忽一过身体为土灰冥冥九泉室漫漫长夜台身尽气力索精魂靡所能嘉殽设不御㫖酒盈觞杯出圹望故乡但见蒿与莱隐士四皓濳南岳老莱窜河濵颜回乐陋巷许由安贱贫伯夷饿首阳天下归其仁何患处贫苦但当守明真苦雨苦雨滋𤣥冬引日弥且长丹墀自歼殪深树犹沾裳客行易感悴我心摧巳伤登台望江沔阳矦沛洋洋失题白髪随栉堕未寒思厚衣四支易懈倦行歩益疎迟常恐时嵗尽魂魄忽髙飞自知百年后堂上生旅葵公䜩阳春和气动贤主以崇仁布惠绥人物降爱常所亲上堂相娱乐中外奉时珍五味风雨集杯酌若浮云怨诗民生受天命漂若河中尘虽称百龄夀孰能应此身犹获婴凶祸流落恒苦心缪袭魏鼔吹曲十二首楚之平楚之平义兵征神武奋金鼓鸣迈武徳扬洪名汉室㣲社稷倾皇道失桓与灵阉宦炽羣雄争边韩起乱金城中国扰无纪经赫武皇起旗旌麾天下天下平济九州九州宁创武功武功成越五帝邈三王兴礼乐定纪纲普日月齐辉光战荥阳战荥阳汴水陂戎士愤怒贯甲驰阵未成退徐荥二万骑堑垒平戎马伤六军惊势不集衆几倾白日没时晦冥顾中牟心屏营同盟疑计无成頼我武皇万国宁获吕布获吕布戮陈宫芟夷鲸鲵驱骋羣雄囊括天下运掌中克官渡克绍官渡由白马僵尸流血被原野贼衆如犬羊王师尚寡沙塠傍风飞扬转战不利士卒伤今日不胜后何望土山地道不可当卒胜大㨗震冀方屠城破邑神武遂章旧邦旧邦萧条心伤悲孤魂翩翩当何依游士恋故涕如摧兵起事大令愿违传求亲戚在者谁立庙置后魂来归定武功定武功济黄河河水汤汤旦暮有横流波袁氏欲衰兄弟寻干戈决漳水水流滂沱嗟城中如流鱼谁能复顾室家计穷虑尽求来连和和不时心中忧戚贼衆内溃君臣奔北抜邺城奄有魏国王业艰难览观古今可为长叹屠栁城屠栁城功诚难越度陇塞路漫漫北踰冈平但闻悲风正酸蹋顿授首遂登白狼山神武热海外永无北顾患平南荆南荆何辽辽江汉浊不清菁茅乆不贡王师赫南征刘琮据襄阳贼备屯樊城六军庐新野金鼓震天庭刘子靣缚至武皇许其成许与其成抚其民陶陶江汉间普为大魏臣大魏臣向风思自新思自新齐功古人在昔虞与唐大魏得与均多选忠义士为㗋脣天下一定万世无风尘平关中平闗中路向潼济浊水立髙墉鬬韩马离羣凶选骁骑纵两翼虏崩溃级万亿应帝期应帝期于昭我文皇厯数承天序龙飞自许昌聪明昭四表恩徳动遐方星辰为垂耀日月为重光河洛吐符瑞草木挺嘉祥麒麟步郊野黄龙游津梁白虎依山林凤凰鸣髙冈考圗定篇籍功配上古羲皇羲皇无遗文仁圣相因循期运三千嵗一生圣明君尧授舜万国万国皆附亲四门为穆穆敎化常如神大魏兴圣与之为邻邕熈邕熈君臣念徳天下治登帝道获瑞寳颂声竝作洋洋浩浩吉日临髙堂置酒列名倡歌声一何纡余襍笙簧八音谐有纪纲子孙永建万国夀考乐无央太和惟太和元年皇帝践祚圣且仁徳泽为流布灾蝗一时为絶息上天时雨露五谷滋田畴四民相率遵轨度事务澂清天下狱讼察以情元首明魏家如此那得不太平挽歌生时游国都死没弃中野朝发髙堂上暮宿黄泉下白日入虞渊悬车息驷马造化虽神明安能复存我形容稍歇灭齿髪行当堕自古皆有然谁能离此者繁钦赠梅公明诗瞻我北园有条者桑遘此春景既茂且长氤氲吐叶柔润有光黄条蔓衍青鸟来翔日月其迈时不可忘公子瞻旃勲名乃彰逺戍劝戒诗肃将王事集此扬土凡我同盟既文既武郁郁桓桓有规有矩务在和光同尘共垢各竟其心为国蕃辅誾誾行行非法不语可否相济阙则云补蕙咏蕙草生山北托身失所依植根隂崖侧夙夜惧危頽寒泉浸我根凄风常徘徊三光照八极独不䝉余晖葩叶永彫悴凝露不暇晞百草皆含荣巳独失时姿比我英芳发鶗鴂鸣巳哀定情诗我出东门游邂逅承清尘思君即幽房侍寝执衣巾时无桑中契迫此路侧人我既媚君姿君亦悦我颜何以致拳拳绾臂䨇金环何以致殷勤约指一双银何以致区区耳中䨇明珠何以致叩叩香囊系肘后何以致契阔绕腕䨇跳脱何以结恩情美玉缀罗缨何以结中心素缕连䨇鍼何以结相于金薄画搔头何以慰别离耳后瑇瑁钗何以答欢悦纨素三条裾何以结愁悲白绢䨇中衣与我期何所乃期东山隅日旰兮不来谷风吹我襦逺望无所见涕泣起踟蹰与我期何所乃期山南阳日中兮不来飘风吹我裳逍遥莫谁覩望君愁我肠与我期何所乃期西山侧日夕兮不来踯躅长叹息逺望凉风至俯仰正衣服与我期何所乃期山北岑日暮兮不来凄风吹我襟望君不能坐悲苦愁我心爱身以何为惜我华色时中情既欵欵然后尅宻期褰衣蹑茂草谓君不我欺厠此丑陋质徙倚无所之自伤失所欲泪下如连丝槐树诗嘉树吐翠叶列在䨇阙涯旖旎随风动柔色纷陆离襍诗世俗有险易时运有盛衰老氏和其光蘧瑗贵可懐吴质思慕诗怆怆懐殷忧殷忧不可居徙倚不能坐出入歩踟蹰念䝉圣主恩荣爵与衆殊自谓永终身志气甫当舒何意中见弃弃我就黄垆㷀㷀靡所恃泪下如连珠随没无所益身死名不书慷慨自俛仰庶㡬烈丈夫邯郸淳答赠诗我受上命来随临菑与君子处曽未盈期见召夲朝驾言趣期羣子重离首命于时饯我路隅赠我嘉辞既受徳音敢不答之余惟薄徳既局且鄙见养贤侯于今四祀既庇西伯永誓没齿今也被命义在不俟瞻恋我侯又慕君子行道迟迟体逝情止岂无好爵惧不我与圣主受命千载一遇攀龙附凤必在初举行矣去矣别易㑹难自强不息人谁获安愿子大夫勉篑成山天休方至万福尔臻杜摰赠毌邱俭骐骥马不试婆娑槽枥间壮士志未伸坎轲多辛酸伊摰为媵臣吕望身操竿夷吾困商贩甯戚对牛叹食其处监门淮隂饥不餐买臣老负薪妻叛唿不还释之宦十年位不增故官才非八子伦而与齐其患无知不在此袁盎未有言被此万病乆荣卫动不安闻有韩衆药信来给一丸赠毌邱荆州鹄飞举万里一飞翀昊苍翔髙志难得离鸿失所望毋邱俭答杜摰鳯鸟翔京邑哀鸣有所思才为圣世出徳音何不怡八子未际遇今者遭明时胡康出壠畆杨伟无根基飞腾沖云天奋迅协光熈骏骥骨法异伯乐观知之但当飬羽翮鸿举必有期体无纤㣲疾安用问良医聫翩轻栖集还为燕雀嗤韩衆药虽良恐便不能治悠悠千里情薄言答嘉诗信心感诸中中赏不在辞何晏拟古䨇鹤比翼游羣飞戏太清常恐失网罗忧祸一旦并岂若集五湖顺流唼浮萍逍遥放志意何为憷惕惊失题转蓬去其根流飘从风移芒芒四海涂悠悠焉可弥愿为浮萍草託身寄清池且以乐今日其后非所知左延年秦女休行步出上西门遥望秦氏庐秦氏有好女自名为女休休年十四五为宗行报讐左执白杨刅右据宛鲁矛讐家便东南仆僵秦女休女休西上山上山四五里关吏呵问女休女休前置词平生为燕王妇于今为诏狱囚平生衣参差当今无领襦明知杀人当死兄言怏怏弟言无道忧女休坚词为宗报讐死不疑杀人都市中徼我都巷西丞卿罗东向坐女休悽悽曳梏前两徒夹我持刀刀五尺余刀未下朣胧击鼔赦书下从军行苦哉边地人一嵗三从军三子到炖煌二子诣陇西五子逺鬬去五妇皆懐身又从军何等乐一驱乗䨇驳鞍马照人白龙骧自动作程晓赠傅休奕诗㷀㷀独夫寂寂静处酒不盈觞肴不掩爼厥客伊何许由巢父厥醴伊何𤣥酒瓠脯又赠傅休奕三光飞景玉衡代迈龙集甲子四时成嵗权舆授代除陈荡秽元服初嘉万福咸㑹赫赫应门严严朱阙羣后扬扬庭燎晳晳嘲热客平生三伏时道路无行车闭门避暑卧出入不相过今世褦襶子触热到人家主人闻客来颦蹙柰此何谓当起行去安坐正咨嗟所説无一急唅一何多疲向之乆甫问君极那揺扇髀中疾流汗正滂沲莫谓为小事亦是一大瑕传戒诸髙明热行宜见呵秦宓逺游逺游何所见所见邈难纪巖穴非我邻林麓无知已虎则豹之兄鹰则鹞之弟困兽走环冈飞鸟惊巢起勐气何咆厉隂风起千里逺游长太息太息逺逰子焦先祝衂歌祝衂祝衂非鱼非肉更相追逐本为杀牂羊更杀羖䍽古诗纪巻二十七古诗纪卷二十八钦定四库全书古诗纪巻二十八明冯惟讷撰魏第八嵇康秋胡行七首富贵尊荣忧患谅独多富贵尊荣忧患谅独多古人所惧丰屋蔀家人害其上兽恶网罗惟有贫贱可以无他歌以言之富贵忧患多贫贱易居贵盛难为工贫贱易居贵盛难为工耻佞直言与祸相逢变故万端俾吉作凶思牵黄犬其计莫从歌以言之贵盛难为工劳谦寡悔忠信可乆安劳谦寡悔忠信可乆安天道害盈好胜者残彊梁致灾多事招祸患欲得安乐独有无愆歌以言之忠信可乆安役神者弊极欲疾枯役神者弊极欲疾枯颜回短折不及童乌纵体淫恣莫不早徂酒色何物今自不辜歌以言之酒色令人枯绝智弃学游心于𤣥黙絶智弃学游心于𤣥黙遇过而悔当不自得垂钓一壑所乐一国被髪行歌和者四塞歌以言之游心于𤣥黙思与王乔椉云游八极思与王乔椉云游八极凌厉五岳忽行万亿授我神药自生羽翼唿吸太和錬形易色歌以言之思行游八极徘徊钟山息驾于层城徘徊钟山息驾于层城上䕃华葢下采若英受道王母遂升紫庭逍遥天衢千载长生歌以言之徘徊于层城幽愤诗嗟余薄祜少遭不造哀㷀靡识越在繦緥母兄鞠育有慈无威恃爱肆姐不训不师爰及冠带慿宠自放抗心希古任其所尚託好老庄贱物贵身志在守朴养素全真曰余不敏好善闇人子玉之败屡增惟尘大人含𢎞藏垢懐耻民之多僻政不由巳惟此褊心显明臧否感悟思愆怛若创痏欲寡其过谤议沸腾性不伤物频致怨憎昔慙柳惠今愧孙登内负宿心外恧良朋仰慕严郑乐道闲居与世无营神气晏如咨予不淑婴累多虞匪䧏自天寔由顽疎理弊患结卒致囹圄对答鄙讯絷此幽阻实耻讼寃时不我与虽曰义直神辱志沮澡身沧浪岂云能补嗈嗈鸣鴈奋翼北逰顺时而动得意忘忧嗟我愤叹曾莫能俦事与愿违遘兹淹留穷达有命亦又何求古人有言善莫近名奉时恭黙咎悔不生万石周慎安亲保荣世务纷纭祗搅予情安乐必诫乃终利贞煌煌灵芝一年三秀予独何为有志不就惩难思复心焉内疚庶朂将来无馨无臭采薇山阿散髪巗岫永啸长吟頥神养夀赠秀才入军十九首鸳鸯于飞肃肃其羽朝游髙原夕宿兰渚邕邕和鸣顾眄俦侣俛仰慷慨优游容与鸳鸯于飞啸侣命俦朝㳺髙原夕宿中洲交颈振翼容与清流咀嚼兰蕙俛仰优㳺泳彼长川言息其浒陟彼髙冈言刈其楚嗟我征迈独行踽踽仰彼凯风涕泣如雨泳彼长川言息其沚陟彼髙冈言刈其杞嗟我独征靡瞻靡恃仰彼凯风载坐载起穆穆恵风扇彼轻尘奕奕素波转此游鳞伊我之劳有懐佳人寤言永思寔钟所亲所亲安在舍我逺迈弃此荪芷袭彼萧艾虽曰幽深岂无颠沛言念君子不遐有害人生夀促天地长乆百年之期孰云其夀思欲登仙以济不朽揽辔踟蹰仰顾我友我友焉之隔兹山冈谁谓河广一苇可航徒恨永离逝彼路长瞻仰弗及徙倚彷徨良马既闲䴡服有晖左揽繁弱右接忘归风驰电逝蹑景追飞凌厉中原顾盻生姿携我好仇载我轻车南凌长阜北厉清渠仰落惊鸿俯引渊鱼盘于游田其乐只且凌髙逺盻俯仰咨嗟怨彼幽絷邈尔路遐虽有好音谁与清歌虽有姝颜谁与发华仰讯髙云俯託轻波乗流逺遁抱恨山阿轻车迅迈息彼长林春木载荣布叶垂隂习习谷风吹我素琹交交黄鸟顾俦弄音感悟驰情思我所钦心之忧矣永啸长吟浩浩洪流带我邦畿萋萋绿林奋荣扬晖鱼龙瀺灂山鸟羣飞驾言出游日夕忘归思我良朋如渇如饥愿言不获怆矣其悲息徒兰圃秣马华山流磻平臯垂纶长川目送归鸿手挥五絃俯仰自得游心太𤣥嘉彼钓叟得鱼忘筌郢人逝矣谁与尽言闲夜肃清朗月照轩㣲风动袿组帐髙褰㫖酒盈樽莫与交欢鸣琴在御谁与鼓弹仰慕同趣其馨若兰佳人不存能不永叹乗风髙逰逺登灵丘託好松乔携手俱游朝发太华夕宿神州弹琴咏诗聊以忘忧琴诗自乐逺游可珍含道独往弃智遗身寂乎无累何求于人长寄灵岳怡志养神流俗难悟逐物不还至人逺鉴归之自然万物为一四海同宅与彼共之予何所惜生若浮寄暂见忽终世故纷纭弃之八成泽雉虽饥不愿园林安能服御劳形苦心身贵名贱荣辱何在贵得肆志纵心无悔双鸾匿景曜戢翼太山崖抗首潄朝露晞阳振羽仪长鸣戏云中时下息兰池自谓絶尘埃终始永不亏何意世多艰虞人来我疑云网塞四区髙罗正参差奋迅势不便六翮无所施隐姿就长缨卒为时所羁单雄翻孤逝哀吟伤生离徘徊恋俦侣慷慨髙山陂鸟尽良弓藏谋极身心危吉凶虽在巳世路多崄巇安得反初服抱玉寳六竒逍遥游太清携手长相随酒㑹诗七首淡淡流水沦胥而逝汎汎柏舟载浮载滞㣲啸清风鼓檝容裔放櫂投竿优㳺卒嵗婉彼鸳鸯戢翼而游俯唼绿藻託身洪流朝翔素濑夕栖灵洲揺荡清波与之沈浮流咏兰池和声激朗操缦清商逰心大象倾昧修身恵音遗响钟期不存我志谁赏歛絃散思游钓九渊重流千仭惑饵者悬猗与庄老栖迟永年寔惟龙化荡志浩然肃肃苓风分生江湄却背华林俯泝丹坻含阳吐英履霜不衰嗟我殊观百卉具腓心之忧矣孰识𤣥机猗猗兰蔼殖彼中原绿叶幽茂丽蕋秾繁馥馥蕙芳顺风而宣将御椒房吐薰龙轩瞻彼秋草怅矣惟骞乐哉苑中游周览无穷巳百卉吐芳华崇基邈髙跱林木纷交错𤣥池戱鲂鲤轻丸毙翔禽纤纶出鳣鲔坐中发美赞异气同音轨临川献清酤㣲歌发皓齿素琴挥雅操清声随风起斯㑹岂不乐恨无东野子酒中念幽人守故弥终始但当体七絃寄心在知已襍诗㣲风清扇云气四除皓皓亮月丽于髙隅兴命公子携手同车龙骥翼翼扬镳踟蹰肃肃宵征造我友庐光灯吐辉华幔长舒鸾觞酌醴神鼎烹鱼絃超子野叹过绵驹流咏太素俯赞𤣥虚孰克英贤与尔剖符答二郭三首天下悠悠者下京趋上京二郭懐不羣超然来北征乐道託莱庐雅志无所营良时遘其愿遂结欢爱情君子义是亲恩好笃平生寡志自生灾屡使衆衅成豫子匿梁侧聂政变其形顾此懐怛惕虑在茍自宁今当寄他域严驾不得停夲圗终宴婉今更不克并二子赠嘉诗馥如幽兰馨恋土思所亲不知气愤盈昔䝉父兄祚少得离负荷因疏遂成懒寝蹟北山阿但愿养性命终已靡有他良辰不我期当年值纷华坎壈趣世务常恐婴网罗羲农邈巳逺拊膺独咨嗟朔戒贵尚容渔父好扬波虽逸亦巳难非余心所嘉岂若翔区外餐琼潄朝霞遗物弃鄙累逍遥逰太和结友集灵岳弹琴登清歌有能从此者古人岂足多详观凌世务屯险多忧虞施报更相市大道匿不舒夷路値枳棘安步将焉如权智相倾夺名位不可居鸾鳯避罻罗逺託崑崙墟庄周悼灵龟越穆嗟王舆至人存诸己隐璞乐𤣥虚功名何足殉乃欲列简书所好亮若兹杨氏叹交衢去去从所志敢谢道不俱与阮徳如含哀还旧庐感切伤心肝良时遘数子谈慰臭如兰畴昔恨不早既靣侔旧欢不悟卒永离念隔增忧叹事故无不有别易㑹良难郢人忽已逝匠石寝不言泽雉穷野草灵龟乐泥蟠荣名秽人身髙位多灾患未若捐外累肆志养浩然颜氏希有虞隰子慕黄轩涓彭独何人唯志在所安渐渍殉近欲一往不可攀生生在豫积勿以憷自寛南土旱不凉衿计宜早完君其爱徳素行路慎风寒自力致所懐临文情辛酸游仙诗遥望山上松隆谷鬰青葱自遇一何髙独立逈无䨇愿想游其下蹊路絶不通王乔弃我去椉云驾六龙飘飘戯𤣥圃黄老路相逢授我自然道旷若发童䝉採药钟山隅服食改姿容蝉蜕弃秽累结友家板桐临觞奏九韶雅歌何邕邕长与俗人别谁能覩其踪述志诗二首潜龙育神躯濯鳞戏兰池延颈慕大庭寝足俟皇羲庆云未垂景盘桓朝阳陂悠悠非吾匹畴肯应俗宜殊类难徧周鄙议纷流离轗轲丁悔吝雅志不得施耕耨感寗越马席激张仪逝将离羣侣杖策追洪崖焦鹏振六翮罗者安所羁浮㳺太清中更求新相知比翼翔云汉饮露餐琼枝多念世间人夙驾咸驱驰沖静得自然荣华安足为斥鷃擅蒿林仰笑神鳯飞坎井蝤蛭宅神龟安所归恨自用身拙任意多永思逺实与世殊义誉非所希往事既巳谬来者犹可追何为人事间自令心不夷慷慨思古人梦想见容辉愿与知己遇舒愤启其㣲巖穴多隐逸轻举求吾师晨登箕山巅日夕不知饥𤣥居养营魄千载长自绥六言十首惟上古尧舜二人功徳齐均不以天下私亲髙尚简朴兹顺宁济四海烝民唐虞世道治万国穆亲无事贤愚各自得志晏然逸豫内忘佳哉尔时可喜知慧用为法滋章宼生纷然相召不停大人𤣥寂无声镇之以静自正名与身孰亲哀哉世俗狥荣驰骛竭力䘮精得失相纷忧惊自是勤苦不宁生生厚招咎金玉满堂莫守古人安此麤丑独以道徳为友故能延期不朽名行显患滋位髙势重祸基羙色伐性不疑厚味腊毒难治如何贪人不思东方朔至清外以贪汚内贞秽身滑稽隐名不为世累所撄所欲不足无营楚子文善仕三为令尹不喜桞下降身䝉耻不以爵禄为已靖恭古惟二子老莱妻贤名不愿夫子相荆相将避禄隐耕乐道闲居採萍终厉髙节不倾嗟古贤原宪弃背膏梁朱颜乐此屡空饥寒形陋体逸心寛得志一世无患思亲诗奈何愁兮愁无聊恒恻恻兮心若抽愁奈何兮悲思多情鬰结兮不可化奄失恃兮孤㷀㷀内自悼兮啼失声思报徳兮邈巳絶感鞠育兮情剥裂嗟母兄兮永潜藏想形容兮内摧伤感阳春兮思慈亲欲一见兮路无因望南山兮发哀叹感几杖兮涕汍澜念畴昔兮母兄在心逸豫兮夀四海忽巳逝兮不可追心穷约兮但有悲上空堂兮廓无依覩遗物兮心崩摧中夜悲兮当告谁独收泪兮抱哀戚日逺迈兮思予心恋所生兮泪不禁慈母没兮谁与骄顾自怜兮心忉忉诉苍天兮天不闻泪如雨兮叹青云欲弃忧兮㝷复来痛殷殷兮不可裁嵇喜答嵇康四首饰车驻驷驾言出游南厉伊渚北登邙丘青林华茂青鸟羣嬉感悟长懐能不永思永思伊何思齐大仪凌云轻迈託身灵螭遥集芝圃释辔华池华木夜光沙棠离离俯潄神泉仰叽璚枝结心皎素终始不亏华堂临浚沼灵芝茂清泉仰瞻青禽翔俯察绿水濵逍遥步兰渚感物懐古人李叟寄周朝庄生游漆园时至忽蝉蜕变化无常端君子体变通否泰非常理当流则义行时游则鹊起达者鉴通塞盛衰为表里列仙徇生命松乔安足齿纵躯任世度至人不私己达人与物化世俗安可论都邑可优游何必栖山原孔父䇿良驷不云世路难出处因时资潜跃无常端保心守道居视变安能迁郭遐周赠嵇康三首吾无佐世才时俗不可量归我北山阿逍遥以倡佯同气自相求虎啸谷风凉惟予与嵇生未面分好章古人美倾葢方此何不臧援筝执鸣琴携手游空房栖迟衡门下何愿于姬姜予心好永年年永懐乐康我友不期卒改计适他方巖东咸发日翻然将髙翔离别在旦夕惆怅以增伤风人重离别行道犹迟迟宋玉哀登山临水送将归伊此往昔事言之以增悲叹我与嵇生倐忽将永违俯察渊鱼游仰观双鸟飞厉翼太清中徘徊于丹池钦哉得其所令我心独违言别在斯湏惄焉如调饥离别自古有人非比目鱼君子不懐土岂更得安居四海皆兄弟何患无彼姝巖穴隐傅説寒谷纳白驹方各以类聚物亦以羣殊所在有智贤何忧此不如所贵身名存功烈在简书嵗时易过歴日月忽其除朂哉乎嵇生敬徳在慎躯郭遐叔赠嵇康五首每念遘㑹惟日不足昕往宵归常苦其速欢接无厌如川赴谷如何忽尔将适他俗言驾有日巾车命仆思念君子温其如玉心之忧矣视丹如绿如何忽尔超将逺游情以憷惕惟思惟忧展转反侧寤寐追求驰情运想神往形留心之忧矣增其劳愁不见可欲使心不乱譬彼造化抗无崖畔封疆画界事利任难唯予与子鲜不同贯交重情亲欲靣无算如何忽尔时适他馆明发不寐耿耿极旦心之忧矣增其愤怨天地悠长人生若忽茍非知命安保旦夕思与君子穷年卒嵗优哉逍遥幸无陨越如何君子超将逺迈我情愿闗我言愿结心之忧矣良以忉怛君子交有义不必常相从天地有明理逺近无异同三仁不齐迹贵在等贤踪衆鸟羣相追鸷鸟独无双何必相呴濡江海自可容愿各保遐心有缘复来东阮徳如答嵇康二首早发温泉庐夕宿宣阳城顾眄懐惆怅言思我友生㑹遇一何幸及子遘欢情交际虽未久思爱发中诚良玉湏切磋玙璠就其形隋珠岂不曜雕莹启光荣与子犹兰石坚芳互相成庶㡬行古道伐檀俟河清不谓中离别飘飘然逺征临舆执手诀良诲一何精佳言盈我耳援带以自铭唐虞旷千载三代不可并洙泗久巳往㣲言谁共聼曾参易箦毙仲由结其缨晋楚安足慕屡空守以贞濳龙尚泥蟠神龟隐其灵庶保吾子言养真以全生东野多所患暂往不乆停幸子无损思逍遥以自宁双羙不易居嘉㑹故难常爰处憩斯土与子遘兰芳常愿永游集拊翼同廻翔不悟卒永离一别为异乡四牡一何速征人告路长顾步懐想像游目屡太行抚軨增叹息念子安能忘恬和为道基老氏恶强梁患至有身灾荣子知所康神龟实可乐明戒在刳肠新诗何笃穆申咏增慨慷舒检话良讯终然永厌藏还誓必不食复与同故房愿子盪忧虑无以情自伤俟路㤀所以聊以酬来章古诗纪巻二十八古诗纪卷二十九钦定四库全书古诗纪巻二十九明冯惟讷撰魏第九阮籍咏懐诗三首天地絪緼元精代序清阳曜灵和风容与明日映天甘露被宇蓊郁髙松猗那长楚草虫哀鸣鸧鹒振羽感时兴思企首延伫于赫帝朝伊衡作辅才非允文器非经武适彼沅湘託分渔父优哉游哉爰居爰处月明星稀天髙气寒桂旗翠旌珮玉鸣鸾濯缨醴泉被服蕙兰思从二女适彼湘沅灵幽聼㣲谁观玉颜灼灼春华绿叶含丹日月逝矣惜尔华繁清风肃肃脩夜漫漫啸歌伤懐独寐寤言临觞拊膺对食忘餐世无萱草令我哀叹鸣鸟求友谷风刺愆重华登庸帝命凯元鲍子倾葢仲父佐桓回濵嗟虞敢不希颜志存明规匪慕弹冠我心伊何其芳若兰咏懐八十二首夜中不能寐起坐弹鸣琴薄帷鉴明月清风吹我襟孤鸿号外野翔鸟鸣北林徘徊将何见忧思独伤心二妃游江濵逍遥顺风翔交甫懐环珮婉娈有芬芳猗靡情欢爱千载不相忘倾城迷下蔡容好结中肠感激生忧思萱草树兰房膏沐为谁施其雨怨朝阳如何金石交一旦更离伤嘉树下成蹊东园桃与李秋风吹飞藿零落从此始繁华有憔悴堂上生荆杞驱马舍之去去上西山趾一身不自保何况恋妻子凝霜被野草嵗暮亦云巳天马出西北由来从东道春秋非有託富贵焉常保清露被臯兰凝霜霑野草胡为媚少年夕暮成丑老自非王子晋谁能常羙好平生少年时轻薄好絃歌西游咸阳中赵李相经过娱乐未终极白日忽蹉跎驱马复来归反顾望三河黄金百镒尽资用常苦多北临太行道失路将如何昔闻东陵𤓰近在青门外连畛距阡陌子母相钩带五色曜朝日嘉賔四面㑹膏火自煎熬多财为患害布衣可终身宠禄岂足頼炎暑惟兹夏三旬将欲移芳树垂绿叶青云自逶迤四时更代谢日月递参差徘徊空堂上忉怛莫我知愿覩卒欢好不见悲别离灼灼西隤日余光照我衣廻风吹四壁寒鸟相因依周周尚衘羽蛩蛩亦念饥如何当路子磬折忘所归岂为夸誉名憔悴使心悲宁与燕雀翔不随黄鹄飞黄鹄游四海中路将安归歩出上东门北望首阳岑下有采薇士上有嘉树林良辰在何许凝霜霑衣襟寒风振山冈𤣥云起重隂鸣鴈飞南征鶗鴂发哀音素质㳺商声悽怆伤我心北里多竒舞濮上有㣲音轻薄闲游子俯仰乍浮沈㨗径从狭路僶俛趋荒淫焉见王子乔乗云翔邓林独有延年术可以慰我心湛湛长江水上有枫树林臯兰被径路青骊逝骎骎逺望令人悲春气感我心三楚多秀士朝云进荒淫朱华振芬芳髙蔡相追寻一为黄雀哀泪下谁能禁昔日繁华子安陵与龙阳夭夭桃李花灼灼有辉光悦怿若九春磬折似秋霜流盻发姿媚言笑吐芬芳携手等欢爱宿昔同衣裳愿为双飞鸟比翼共翺翔丹青着明誓永世不相忘登髙临四野北望青山阿松栢翳冈岑飞鸟鸣相过感慨懐辛酸怨毒常苦多李公悲东门苏子狭三河求仁自得仁岂复叹咨嗟开秋兆凉气蟋蟀鸣牀帷感物懐殷忧悄悄令心悲多言焉所告繁辞将诉谁㣲风吹罗袂明月耀清晖晨鸡鸣髙树命驾起旋归昔年十四五志尚好诗书被褐懐珠玉颜闵相与期开轩临四野登髙望所思丘墓蔽山冈万代同一时千秋万嵗后荣名安所之乃悟羡门子噭噭令自嗤徘徊蓬池上还顾望大梁绿水扬洪波旷野莽茫茫走兽交横驰飞鸟相随翔是时鹑火中日月正相望朔风厉严寒隂气下微霜羁旅无俦匹俛仰懐哀伤小人计其功君子道其常岂惜终憔悴咏言着斯章独坐空堂上谁可与欢者出门临永路不见行车马登髙望九州悠悠分旷野孤鸟西北飞离兽东南下日暮思亲友晤言用自写悬车在西南羲和将欲倾流光耀四海忽忽至夕㝠朝为咸池晖䝉汜受其荣岂知穷达士一死不再生视彼桃李花谁能乆荧荧君子在何许叹息未合并瞻仰景山松可以慰吾情西方有佳人皓若白日光被服纤罗衣左右佩䨇璜修容耀姿羙顺风振微芳登髙眺所思举袂当朝阳寄颜云霄间挥袖凌虚翔飘飖恍惚中流眄顾我傍悦怿未交接晤言用感伤杨朱泣岐路墨子悲染丝揖让长离别飘飖难与期岂徒燕婉情存亡诚有之萧索人所悲旤衅不可辞赵女媚中山谦柔愈见欺嗟嗟涂上士何用自保持于心懐寸隂羲阳将欲冥挥袂抚长劒仰观浮云征云间有𤣥鹤抗志扬哀声一飞冲青天旷世不再鸣岂与鹑鷃游连翩戏中庭夏后椉灵舆夸父为邓林存亡从变化日月有浮沈鳯皇鸣参差伶伦发其音王子好箫管世世相追㝷谁言不可见青鸟明我心东南有射山汾水出其阳六龙服气舆云葢切天纲仙者四五人逍遥晏兰房寝息一纯和唿噏成露霜沐浴丹渊中炤燿日月光岂安通灵台游瀁去髙翔殷忧令志结憷惕常若惊逍遥未终晏朱华忽西倾蟋蟀在户牖蟪蛄鸣中庭心肠未相好谁云亮我情愿为云间鸟千里一哀鸣三芝延瀛洲逺游可长生拔劔临白刃安能相中伤但畏工言子称我三江旁飞泉流玉山悬车栖扶桑日月径千里素风发微霜势路有穷达咨嗟安可长朝登洪坡颠日夕望西山荆棘被原野羣鸟飞翩翩鸾鹥时栖宿性命有自然建木谁能近射干复婵姢不见林中葛延蔓相勾连周郑天下交街术当三河妖冶闲都子焕耀何芬葩𤣥髪发朱颜睇眄有光华倾城思一顾遗视来相夸愿为三春游朝阳忽蹉跎盛衰在湏㬰离别将如何若花燿四海扶桑翳瀛洲日月经天涂明暗不相讐穷达自有常得失又何求岂效路上童携手共遨游隂阳有变化谁云沈不浮朱鳖跃飞泉夜飞过吴洲俛仰运天地再抚四海流系累名利塲驽骏同一辀岂若遗耳目升遐去殷忧昔余游大梁登于黄华颠共工宅𤣥冥髙台造青天幽荒邈悠悠悽怆懐所怜所怜者谁子明察自照妍应龙沈冀州妖女不得眠肆侈陵世俗岂云永厥年驱车出门去意欲逺征行征行安所如背弃夸与名夸名不在已但愿适中情单帷蔽皎日髙榭隔㣲声谗邪使交疏浮云令昼冥嬿婉同衣裳一顾倾人城从容在一时繁华不再荣晨朝奄复暮不见所欢形黄鸟东南飞寄言谢友生驾言发魏都南向望吹台箫管有遗音梁王安在哉战士食糟糠贤者处蒿莱歌舞曲未终秦兵巳复来夹林非吾有朱宫生尘埃军败华阳下身竟为土灰朝阳不再盛白日忽西幽去此若俯仰如何似九秋人生若尘露天道邈悠悠齐景升丘山涕泗纷交流孔圣临长川惜逝忽若浮去者余不及来者吾不留愿登太华山上与松子逰渔父知世患乘流泛轻舟一日复一夕一夕复一朝颜色改平常精神自损消胸中懐汤火变化故相招万事无穷极知谋苦不饶但恐湏㬰间魂气随风飘终身履薄氷谁知我心焦一日复一朝一昏复一晨容色改平常精神自飘沦临觞多哀楚思我故时人对酒不能言悽怆懐酸辛愿耕东臯阳谁与守其真愁苦在一时髙行伤㣲身曲直何所为龙蛇为我邻世务何缤纷人道苦不遑壮年以时逝朝露待太阳愿揽羲和辔白日不移光天阶路殊絶云汉邈无梁濯髪旸谷濵逺游崑岳傍登彼列仙岨採此秋兰芳时路乌足争太极可翺翔谁言万事囏逍遥可终生临堂翳华树悠悠念无形彷徨思亲友倐忽复至冥寄言东飞鸟可用慰我情嘉时在今辰零雨洒尘埃临路望所思日夕复不来人情有感慨荡漾焉能排挥涕懐哀伤辛酸谁语哉炎光延万里洪川荡湍瀬弯弓挂扶桑长劔倚天外泰山成砥砺黄河为裳带视彼庄周子荣枯何足頼捐身弃中野乌鸢作患害岂若雄杰士功名从此大壮士何慷慨志欲威八荒驱车逺行役受命念自㤀良弓挟乌号明甲有精光临难不顾生身死魂飞扬岂为全躯士効命争战塲忠为百世荣义使令名彰垂声谢后世气节故有常混元生两仪四象运衡玑曒日布炎精素月垂景辉晷度有昭回哀哉人命㣲飘若风尘逝忽若庆云晞修龄适余愿光宠非巳威安期步天路松子与世违焉得凌霄翼飘飖登云湄嗟哉尼父志何为居九夷天网弥四野六翮掩不舒随波纷纶客汎汎若浮凫生命无期度朝夕有不虞列仙停脩龄养志在冲虚飘飖云日间邈与世路殊荣名非已寳声色焉足娱採药无旋返神仙志不符逼此良可惑令我乆踌躇王业湏良辅建功俟英雄元凯康哉羙多士颂声隆隂阳有舛错日月不常融天时有否泰人事多盈沖园绮遯南岳伯阳隐西戎保身念道真宠耀焉足崇人谁不善始尠能尅厥终休哉上世士万载垂清风鸿鹄相随飞飞飞适荒裔䨇翮临长风湏㬰万里逝朝餐琅玕实夕宿丹山际抗身青云中网罗孰能制岂与乡曲士携手共言誓俦物终始殊脩短各异方琅玕生髙山芝英耀朱堂荧荧桃李花成蹊将夭伤焉敢希千术三春表㣲光自非凌风树憔悴乌有常幽兰不可佩朱草为谁荣脩竹隐山隂射干临增城葛藟延幽谷緜緜瓜瓞生乐极消灵神哀深伤人情竟知忧无益岂若归太清鷽鸠飞桑榆海鸟运天池岂不识宏大羽翼不相宜招揺安可翔不若栖树枝下集蓬艾间上逰园圃篱但尔亦自足用子为追随生命辰安在忧戚涕沾襟髙鸟翔山冈鷰雀栖下林青云蔽前庭素琴悽我心崇山有鸣鹤岂可相追㝷鸣鸠嬉庭树焦明游浮云焉见孤翔鸟翩翩无匹羣死生自然理消散何缤纷歩游三衢旁惆怅念所思岂为今朝见恍惚诚有之泽中生乔松万世未可期髙鸟摩天飞凌云共逰嬉岂有孤行士垂涕悲故时清露为凝霜华草成蒿莱谁云君子贤明达安可能乗云招松乔唿噏永矣哉丹心失恩泽重徳丧所宜善言焉可长慈惠未易施不见南飞鷰羽翼正差池髙子怨新诗三闾悼乖离何为混沌氏倐忽体貌隳十日出旸谷弭节驰万里经天耀四海倐忽濳蒙汜谁言焱炎乆游没何行俟逝者岂长生亦去荆与杞千嵗犹崇朝一餐聊自巳是非得失间焉足相讥理计利知术穷哀情遽能止自然有成理生死道无常智巧万端出大要不易方如何夸毘子作色懐骄肠乗轩驱良马凭几向膏梁被服纤罗衣深榭设闲房不见日夕华翩翩飞路傍夸谈快愤懑情慵发烦心西北登不周东南望邓林旷野弥九州崇山抗髙岑一餐度万世千嵗再浮沈谁云玉石同泪下不可禁人言愿延年延年欲焉之黄鹄唿子安千秋未可期独坐山嵓中恻怆懐所思王子一何好猗靡相携持悦怿犹今辰计校在一时置此明朝事日夕将见欺贵贱在天命穷达自有时婉娈佞邪子随利来相欺孤思损惠施但为谗夫蚩鹡鸰鸣云中载飞靡所期焉知倾侧士一旦不可持惊风振四野廻云䕃堂隅牀帷为谁设几杖为谁扶虽非明君子岂闇桑与榆世有此聋聩芒芒将焉如翩翩从风飞悠悠去故居离麾玉山下遗弃毁与誉危冠切浮云长劒出天外细故何足虑髙度跨一世非子为我御逍遥游荒裔顾谢西王母吾将从此逝岂与蓬户士弹琴诵言誓河上有丈人纬萧弃明珠甘彼藜藿食乐是蓬蒿庐岂效缤纷子良马骋轻舆朝生衢路旁夕瘗横术隅欢笑不终晏俛仰复欷歔鉴兹二三者愤懑从此舒儒者通六艺立志不可干违礼不为动非法不肯言渇饮清泉流饥食并一箪嵗时无以祀衣服常苦寒屣履咏南风緼袍笑华轩信道守诗书义不受一餐烈烈褒贬辞老氏用长叹少年学击刺妙伎过曲城英风截云霓超世发竒声挥剑临沙漠饮马九野垧旗帜何翩翩但闻金鼓鸣军旅令人悲烈烈有哀情念我平常时悔恨从此生平画整衣冠思见客与賔宾客者谁子倐忽若飞尘裳衣佩云气言语究灵神湏㬰相背弃何时见斯人多虑令志散寂寞使心忧翺翔观陂泽抚剑登轻舟但愿长闲暇后嵗复来游朝出上东门遥望首阳基松栢鬰森沈鹂黄相与嬉逍遥九曲间徘徊欲何之念我平居时鬰然思妖姬王子十五年游衍伊洛滨朱颜茂春华辩慧懐清真焉见浮丘公举手谢时人轻荡易恍惚飘飖弃其身飞飞鸣且翔挥翼且酸辛塞门不可出海水焉可浮朱明不相见奄昧独无侯持𤓰思东陵黄雀诚独羞失势在湏㬰带剑上吾丘悼彼桑林子涕下自交流假乘汧渭间鞍马去行游洪生资制度被服正有常尊卑设次序事物齐纪纲容饰整颜色磬折执圭璋堂上置𤣥酒室中盛稲粱外厉贞素谈户内灭芬芳放口从𠂻出复説道义方委曲周旋仪姿态愁我肠北临干昧谿西行游少任遥顾望天津骀荡乐我心绮靡存亡门一逰不再㝷傥遇晨风鸟飞驾出南林瀁瑶光中忽忽肆荒淫休息晏清都超世又谁禁人知结交易交友诚独难险路多疑惑明珠未可干彼求飨太牢我欲并一餐损益生怨毒咄咄复何言有悲则有情无悲亦无思茍非婴网罟何必万里畿翔风拂重霄庆云招所晞灰心寄枯宅曷顾人间姿始得忘我难焉知嘿自遗木槿荣丘墓煌煌有光色白日頽林中翩翩零路侧蟋蟀吟户牖蟪蛄鸣荆棘蜉蝣玩三朝采采脩羽翼衣裳为谁施俛仰自收拭生命㡬何时慷慨各努力脩涂驰轩车长川载轻舟性命岂自然势路有所由髙名令志惑重利使心忧亲昵懐反侧骨肉还相讐更希毁珠玉可用登遨游横术有竒士黄骏服其箱朝起瀛洲野日夕宿明光再抚四海外羽翼自飞扬去置世上事岂足愁我肠一去长离絶千嵗复相望猗欤上世士恬淡志安贫季叶道陵迟驰骛纷垢尘寗子岂不类扬歌谁肯殉栖栖非我偶徨徨非巳伦咄嗟荣辱事去来味道真道真信可娱清洁存精神巢由抗髙节从此适河濵梁东有芳草一朝再三荣色容艶姿羙光华耀倾城岂为明哲士妖蛊謟媚生轻薄在一时安知百世名路端便姢子但恐日月倾焉见冥灵木悠悠竟无形秋驾安可学东野穷路旁纶深鱼渊潜矰设鸟髙翔汎汎椉轻舟演漾靡所望吹嘘谁以益江湖相捐忘都冶难为颜脩容是我常兹年在松乔恍惚诚未央咄嗟行至老僶俛常苦忧临川羡洪波同始异支流百年何足言但苦怨与讐讐怨者谁子耳目还相羞声色为胡越人情自逼遒招彼𤣥通士去来归羡游昔有神仙士乃处射山阿乗云御飞龙嘘噏叽琼华可闻不可见慷慨叹咨嗟自伤非俦类愁苦来相加下学而上达忽忽将如何林中有竒乌自言是鳯凰清朝饮醴泉日夕栖山冈髙鸣彻九州延颈望八荒适逢商风起羽翼自摧藏一去崑崙西何时复廻翔但恨处非位怆恨使心伤出门望佳人佳人岂在兹三山招松乔万世谁与期存亡有长短慷慨将焉知忽忽朝日隤行行将何之不见入秋草摧折在今时昔有神仙者羡门及松乔噏习九阳间升遐叽云霄人生乐长乆百年自言辽白日陨隅谷一夕不再朝岂若遗世物登明遂飘飖墓前荧荧者木槿耀朱华荣好未终朝连飈陨其葩岂若西山草琅玕与丹禾垂影临增城余光照九阿宁㣲少年子日夕难咨嗟歌二首采薪者歌日没不周西月出丹渊中阳精蔽不见隂光代为雄亭亭在湏㬰厌厌将复隆离合云雾兮往来如飘风富贵俯仰间贫贱何必终留侯起亡虏威武赫荒夷邵平封东陵一旦为布衣枝叶托根柢死生同盛衰得志从命升失势与时隤寒暑代征迈变化更相推祸福无常主何忧身无归推兹由斯理负薪又何哀大人先生歌天地解兮六合开星辰陨兮日月頽我腾而上将何懐无名氏襍歌谣辞徐州歌海沂之康实頼王祥邦国不空别驾之功荥阳令歌荥阳令有异政修立学校人易性令我子弟耻鬬讼行者歌青槐夹道多尘埃龙楼鳯阙望崔嵬清风细雨襍香来土上出金火照台明帝景初中童謡阿公阿公驾马车不意阿公东渡河阿公东还当奈何齐王嘉平中谣白马素羁西南驰其谁椉者朱虎骑军中謡不畏曹公但畏卢洪曹公尚可赵达杀我鸿胪歌大鸿胪小鸿胪前后治行相曷如夏侯歌典军校尉夏侯渊三日五百六十千州中歌州中晔晔贾叔业辩论汹汹敬文通邢子昻歌徳行堂堂邢子昻古诗纪巻二十九古诗纪卷三十钦定四库全书古诗纪巻三十明冯惟讷撰吴第一孙皓尔汝歌昔与汝为邻今与汝为臣上汝一杯酒令汝夀万春韦昭吴鼓吹曲十二曲炎精缺炎精缺汉道㣲皇纲弛政徳违衆姦炽民罔依赫武烈越龙飞陟天衢耀灵威鸣雷鼓抗电麾抚干衡镇地机厉虎旅骋熊罴发神聼吐英竒张角破边韩羁宛颍平南土绥神武章渥泽施金声震仁风驰显髙门启皇基綂㒺极垂将来汉之季汉之季董卓乱桓桓武烈应时运义兵兴云旗建厉六师罗八阵飞鸣镝接白刃轻骑发介士奋丑虏震使衆㪚刼汉主迁西馆雄豪怒元恶偾赫赫皇祖功名闻摅武师摅武师斩黄祖攘夷凶族革平西夏炎炎大烈震天下伐乌林曹操北伐拔桞城椉胜席卷遂南征刘氏不睦八郡震惊衆既䧏操屠荆舟车十万扬风声议者狐疑虑无成赖我大皇发圣明虎臣雄烈周与程破曹乌林显章功名秋风秋风扬沙尘寒露沾衣裳角弓持弦急鸠鸟化为鹰边垂飞羽檄宼贼侵界疆跨马披介胄慷慨懐悲伤辞亲向长路安知存与亾穷达固有分志士思立功思立功邀之战塲身逸获髙赏身没有遗封克皖城克灭皖城遏寇贼恶此凶孽阻姦慝王师赫征衆倾覆除秽去暴戢兵革民得就农边境息诛君弔民昭至徳关背徳关背徳作鸱张割我邑城圗不祥称兵北伐围樊襄阳嗟臂大于股将受其殃巍巍夫圣主睿徳与𤣥通与𤣥通亲任吕䝉泛舟洪氾池溯涉长江神武一何桓桓声烈正与风翔歴抚江安城大据郢邦虏之授首百蛮咸来同盛哉三比隆通荆门荆门限巫山髙峻与云连蛮夷阻其险歴世懐不宾汉王据蜀郡崇好结和亲乖㣲中情疑谗夫乱其间大皇赫斯怒虎臣勇气震荡涤幽薮讨不恭观兵扬炎耀厉锋整封疆整封疆阐扬威武容功赫戏洪烈炳章邈矣帝皇世圣吴同厥风荒裔望清化化恢𢎞煌煌大吴延祚永未央章洪徳章洪徳迈威神感殊风懐逺邻平南裔齐海濵越裳贡扶南臣珍货充庭所见日新从厯数从厯数于穆我皇帝圣哲受之天神明表竒异建号创皇基聪睿恊神思徳泽浸及昆虫浩荡越前代三光显精耀隂阳称至治肉角步郊畛鳯凰栖灵囿神龟游沼池圗谶摹文字黄龙觌鳞符祥日月记览往以察今我皇多哙事上钦昊天象下副万姓意光被弥苍生家户䝉惠赉风教肃以平颂声章嘉喜大吴兴隆绰有余裕承天命承天命于昭圣徳三精垂象符灵表徳巨石立九穗植龙金其鳞乌赤其色舆人歌亿夫叹息超龙升袭帝服穷淳懿体𤣥嘿夙兴临朝劳谦日昃易简以崇仁放逺谗与慝举贤才亲近有徳均田畴茂稼穑审法令定品式考功能明黜陟人思自尽唯心与力家国治王道直思我帝皇寿万亿长保天禄祚无极𤣥化𤣥化象以天陛下圣真张皇纲率道以安民惠泽宣流而云布上下睦亲君臣酣宴乐激发弦歌扬妙新修文筹庙胜湏时备驾廵洛津康哉泰四海欢欣越与三五邻薛莹献诗惟臣之先昔仕于汉奕世绵緜颇渉台观暨臣父综遭时之难卯金失御邦家毁乱适兹乐土庶存孑遗天启其心东南是归厥初流𨽻困于蛮垂大皇开基恩徳逺施特䝉招命拯擢泥汚释放巾褐受职剖符作守合浦在海之隅迁入亰辇遂升机枢枯瘁更荣絶统复纪自㣲而显非愿之始亦惟宠遇心存足止重値文皇建号东宫乃作少傅光华益隆明明皇嗣至徳谦崇礼遇兼加惟渥惟丰哀哀先臣念竭其忠洪恩未报委是以终嗟臣蔑贱惟昆及弟幸生幸育託综遗体过庭既训顽蔽难启堂构弗克志存耦耕岂悟圣朝仁泽流盈追录先臣愍其无成是济是拔被以殊荣翊忝千里受命南征旌旗备物金革扬声及臣斯陋实闇实㣲既显前轨人物之机复傅东宫继世荷辉才不逮先是忝是违干徳博好文雅是贵追悼亾臣冀存遗类如何愚𦙍曾无髣髴瞻彼旧宠顾此顽虚孰能忍媿臣实与居夙夜反侧克心自论父子兄弟累世䝉恩死惟结草生誓杀身虽则灰陨无报万分张纯赋席席为冬设簟为夏施揖让而坐君子攸宜赋犬守则有威出则有获韩卢宋鹊书名竹帛赋弩南岳之榦钟山之铜应机命中射隼髙墉无名氏歌謡王世容歌王世容政无䨇省徭役盗贼空彭子阳歌时嵗仓卒贼纵横大㦸强弩不可当頼遇贤令彭子阳黄龙中童谣行白者君追汝句骊马孙亮初童謡吁汝恪何若若苇芦单衣蔑钩络于何相求扬子阁孙亮初白鼍鸣童謡白鼍鸣龟背平南郡城中可长生守死不去义无成孙皓初童謡宁饮建邺水不食武昌鱼宁还建业死不止武昌居孙皓天纪中童谣阿童复阿童衔刀游渡江不畏岸上虎但畏水中龙吴謡曲有误周郎顾时人语支郎眼中黄形躯虽细是智囊广陵谚解结理烦我国陆君孙皓时诗妖楚九州渚吴九州都扬州士作天子四世治太平矣古诗纪巻三十古诗纪卷三十一钦定四库全书古诗纪巻三十一明冯惟讷撰晋第一司马懿䜩饮歌天地开辟日月重光遭逢际会奉辞遐方将扫逋秽还过故乡肃清万里总齐八荒告成归老待罪武阳荀勗从武帝华林园宴习习春阳帝出乎震天施地生以应仲春思文圣皇顺时秉仁钦若灵则饮御嘉賔洪恩普畅庆乃衆臣其庆惟何钖以帝祉肆觐羣后有客戾止外纳要荒内延卿士箫管咏徳八音咸理凯乐饮酒莫不宴喜三月三日从华林园清节中季春姑洗通滞塞玉辂扶渌池临川荡苛慝张华门有车马客行门有车马客问君何乡士捷歩往相讯果是旧邻里语昔有故悲论今无新喜清晨相访慰日暮不能已词端竞未究忽唱分途始前悲尚未弭后忧方复起轻薄篇末世多轻薄骄代好浮华志意既放逸赀财亦丰奢被服极纤丽肴膳尽柔嘉童仆余粱肉婢妾蹈绫罗文轩树羽盖乘马鸣玉珂横簮刻玳瑁长鞭错象牙足下金鑮履手中䨇莫耶賔从焕络绎侍御何芬葩朝与金张期暮宿许史家甲第面长街朱门赫嵯峨苍梧竹叶清宜城九醖醝浮醪随觞转素蚁自跳波美女兴齐赵妍唱出西巴一顾城国倾千金宁足多北里献竒舞大陵奏名歌新声踰激楚妙妓絶阳阿𤣥鹤降浮云鱏鱼跃中河墨翟且停车展季犹咨嗟淳于前行酒雍门坐相和孟公结重关賔客不得蹉三雅来何迟耳热眼中花盘案互交错坐席咸諠譁簮珥咸堕落冠冕皆倾邪酣饮终日夜明灯继朝霞絶缨尚不尤安能复顾他留连弥信宿此欢难可过人生若浮寄年时忽蹉跎促促朝露期荣乐遽几何念此肠中悲涕下自滂沱但畏执法吏礼防且切磋游侠篇翩翩四公子浊世称贤名龙虎相交争七国竝抗衡食客三千余门下多豪英游説朝夕至辩士自纵横孟尝东出关济身由鸡鸣信陵西反魏秦人不窥兵赵胜南诅楚乃与毛遂行黄歇北适秦太子还入荆美哉游侠士何以尚四卿我则异于是好古师老彭博陵王宫侠曲二首侠客乐幽险筑室穷山隂燎猎野兽稀施网川无禽嵗暮饥寒至慷慨顿足吟穷令壮士激安能懐苦心干将坐自繁弱控余音耕佃穷渊陂种粟着劒镡收秋狭路间一击重千金栖迟熊罴穴容与虎豹林身在法令外纵逸常不禁雄儿任气侠声盖少年场借友行报怨杀人租市旁吴刀鸣手中利劒严秋霜腰间义素㦸手持白头镶腾超如激电廻旋如流光奋击当手决交尸自纵横宁为殇鬼雄义不入圜墻生从命子游死闻侠骨香身没心不惩勇气加四方游猎篇嵗暮凝霜结坚氷沍幽泉厉风荡原隰浮云蔽昊天𤣥云晻合素雪纷连翩鹰隼始击鸷虞人献时鲜严驾鸣俦侣揽辔过中田戎车方四牡文轩驭紫燕舆徒既整饬容服丽且妍武骑列重围前驱抗修旃倐忽似回飈络绎若浮烟鼓噪山渊动冲尘云雾连轻缯拂素电纎网䕃长川游鱼未暇窜归鴈不得还由基控繁弱公差操黄间机发应弦倒一倒连双肩僵禽正狼借落羽何翻翻积获被山阜流血丹中原驰骋未及勌曜灵俄移晷结罝弥薮泽嚣声振四鄙鸟惊触白刃兽骇挂流矢仰手接游鸿举足蹴犀兕如黄批狡兎青骹撮飞雉鹄鹭不尽收凫鹥安足视日冥徒御劳赏勤课能否野飨会衆賔𤣥酒甘且旨燔炙播遗芳金觞浮素蚁珍羞坠归云纤肴出渌水四气运不停年时何亹亹人生忽如寄居世遽能几至人同祸福达士等生死荣辱浑一门安知恶与羙游放使心狂覆车难再履伯阳为我诫检迹投清轨壮士篇天地相震荡回薄不知穷人物禀常格有始必有终年时俛仰过功名宜速崇壮士懐愤激安能守虚冲乗我大宛马抚我繁弱弓长劒横九野髙冠拂𤣥穹慷慨成素霓啸咤起清风震响骇八荒奋威曜四戎濯鳞沧海畔驰骋大漠中独歩圣明世四海称英雄萧史曲萧史爱长年嬴女吝童颜火粒愿排弃霞雾好登攀龙飞逸天路凤起出秦关身去长不返箫声时往还励志诗太仪斡运天廻地游四气鳞次寒暑环周星火既夕忽焉素秋凉风振落熠燿宵流吉士思秋寔感物化日与月与荏苒代谢逝者如斯曽无日夜嗟尔庶士胡宁自舍仁道不遐徳輶如羽求焉斯至衆鲜克举大猷𤣥漠将抽厥緖先民有作贻我髙矩虽有淑姿放心纵逸出般于游居多暇日如彼梓材弗勤丹漆虽劳朴斵终负素质养由矫矢兽号于林蒲芦萦缴神感飞禽末伎之妙动物应心研精躭道安有幽深安心恬荡栖志浮云体之以质彪之以文如彼南畒力耒既勤藨蓘致功必有丰殷水积成川载澜载清土积成山歊蒸郁㝠山不让尘川不辞盈勉尔含𢎞以隆徳声髙以下基洪由纤起川广自源成人在始累㣲以着乃物之理纆牵之长实累千里复礼终朝天下归仁若金受砺若泥在钧进徳修业辉光日新隰朋仰慕予亦何人祖道征西应诏诗赫赫大晋奄有万方陶以仁化曜以天光贰迹陜西实在我王内饪玉铉外惟鹰扬四牡扬镳𤣥辂振绥庶寮羣后饯饮洛湄感离叹悽慕徳迟迟祖道赵王应诏诗崇选穆穆利建明徳于显穆亲时惟我王禀姿自然金质玉相光宅旧赵作镇冀方休宠曲钖备物焕彰发轫上京出自天邑百寮饯行缙绅具集轩冕峩峩冠盖习习恋徳惟懐永叹弗及太康六年三月三日后园会暮春元日阳气清明祁祁甘雨膏泽流盈习习祥风启滞导生禽鸟翔逸卉木滋荣纤条被緑翠华含英于皇我后钦若昊干顺时省物言观中园䜩及羣辟乃命乃延合乐华池祓濯清川汎彼龙舟泝游洪源朱幕云覆列坐文茵羽觞波腾品物备珍管絃繁会变用奏新穆穆我皇临下渥仁训以慈恵询纳广神好乐无荒化达无垠咨予㣲臣荷宠明时忝恩于外攸攸三期犬马惟慕天实为之灵启其愿邀愿在兹于以表情爰着斯诗上巳篇仁风导和气句芒御昊春姑洗应时月元已启良辰宻云䕃朝日零雨洒㣲尘飞轩游九野置酒会衆賔临川悬广幕夹水布长茵徘徊存徃古慷慨慕先真朋从自逺至童冠八九人追好舞雩庭拟迹洙泗濵伶人理新乐膳夫然时珍八音硼磕奏肴爼从横陈妙舞起齐赵悲歌出三秦春醴踰九醖冬清过十旬盛时不努力嵗暮将何因勉哉衆君子茂徳景日新髙飞舞凤翼轻举攀龙鳞答何劭三首吏道何其廹窘然坐自拘缨緌为徽纆文宪焉可踰恬旷苦不足烦促每有余良朋贻新诗示我以游娱穆如洒清风焕若春华敷自昔同寮寀于今比园庐衰疾近辱殆庶几竝悬舆散发重隂下抱杖临清渠属耳听鸎鸣流目翫鯈鱼从容养余日取乐于桑榆洪钧陶万类大块禀羣生明闇信异姿静躁亦殊形自予及有识志不在功名虚恬窃所好文学少所经忝荷既过任白日巳西倾道长苦智短责重困才轻周任有遗规其言明且清负乗为我戒夕惕坐自惊是用感嘉贶写心出中诚发篇虽温丽无乃违其情驾言归外庭放志永栖迟相伴歩园畴春草郁郁滋荣观虽盈目亲友莫与偕悟物増隆思结恋慕同侪援翰属新诗永叹有余懐情诗五首清风动帷帘晨月照幽房佳人处遐逺兰室无容光襟懐拥虚景轻衾覆空牀居欢惜夜促在戚怨宵长拊枕独啸叹感慨心内伤㳺目四野外逍遥独延伫兰蕙縁清渠繁华䕃緑渚佳人不在兹取此欲谁与巢居知风寒穴处识隂雨不曽逺别离安知慕俦侣北方有佳人端坐鼓鸣琴终晨抚管絃日夕不成音忧来结不解我思存所钦君子寻时役幽妾懐苦心初为三载别于今久滞淫昔邪生户牖庭内自成隂翔鸟鸣翠偶草虫相和吟心悲易感激俛仰泪流衿愿託晨风翼束带侍衣衾明月曜清景昽光照𤣥墀幽人守静夜廻身入空帷束带俟将朝廓落晨星稀寐假交精爽觌我佳人姿巧笑媚懽靥联娟眸与眉寤言増长叹悽然心独悲君居北海阳妾在江南隂悬邈极修途脩山川阻且深承懽注隆爱结分投所钦衘恩笃守义万里託㣲心感婚诗驾言游东邑东邑纷穰穰婚姻及良时嫁娶避当梁窈窕出闺女嬿婉姬与姜素颜发红华美目流清扬韡炜衆亲盛于我犹若常譬彼暮春草荣华不再阳杂诗三首晷度随天运四时互相承东壁正昏中涸隂寒节升繁霜降当夕悲风中夜兴朱火青无光兰膏坐自凝重衾无暖气挟纩如懐冰伏枕终遥夕寤言莫予应永思虑崇昔慨然独拊膺逍遥游春空容与渌池阿白苹开素叶朱草茂丹华㣲风揺若増波动芰荷荣彩曜中林流馨入绮罗王孙游不归修路邈以遐谁与翫遗芳伫立独咨嗟荏苒日月运寒暑忽流易同好逝不存迢迢逺离析房栊自来风户庭无行迹蒹葭生牀下蛛蝥网四壁懐思岂不隆感物重郁积游鴈比翼翔归鸿知接翮来哉彼君子无愁徒自隔拟古松生壠坂上百尺下无枝东南望河尾西北隠崑崖刚风振山籁朋鸟夜惊离悲凉贯年节葱翠恒若斯安得草木心不怨寒暑移游仙诗三首云霓垂藻旒羽袿扬轻裾飘登清云间论道神皇庐萧史登凤音王后吹鸣竽守精味𤣥妙逍遥无为墟玉珮连浮星轻冠结朝霞列坐王母堂艶体飡瑶华湘妃咏渉江汉女奏阳阿乗云去中夏随风济江湘亹亹陟髙陵遂升玉峦阳云娥荐琼石神妃侍衣裳赠挚仲洽诗君子有逸志栖迟于一丘仰䕃高林茂俯临渌水流恬淡养𤣥虚沈精研圣猷招隠二首隠士託山林遁世以保真连恵亮未遇雄才屈不伸栖迟四野外陆沈背当时循名掩不着藏器待无期羲和䇿六龙弭节越崦嵫盛年俛仰过忽若振轻丝成公绥中宫诗二首殷汤令妃有华之女仁教内修度义以处清谧后宫九嫔有序尹为媵臣遂作元辅天地不独立造化由隂阳干坤垂覆载日月曜重光治国先家道立教起闺房二妃济有虞三母隆周王涂山兴大禹有莘佐成汤齐晋霸诸侯皆赖姬与姜关雎思贤妃此言安可忘行思洋洋熊耳流巍巍伊阙山髙冈碣崔嵬双阜夹长川素石何磷磷水禽何翩翩逺渉许颍路顾思邈绵绵郁陶懐所亲引领情缅然游仙诗盛年无几时奄忽行欲老那得赤松子从学度世道西入华隂山求得神芝草珠玉犹戴土何惜千金宝但愿垂无穷与君长相保古诗纪巻三十一古诗纪卷三十二钦定四库全书古诗纪巻三十二明冯惟讷撰晋第二傅𤣥短歌行长安髙城层楼亭亭干云四起上贯天庭蜉蝣何整行如军征蟋蟀何感中夜哀鸣蚍蜉愉乐粲粲其荣寤寐念之谁知我情昔君视我如掌中珠何意一朝弃我沟渠昔君与我如影如形何意一去心如流星昔君与我两心相结何意今日忽然两絶秋胡行秋胡子娶妇三日会行仕宦既享显爵保兹徳音以禄頥亲韫此黄金覩一好妇採桑路旁遂下黄金诱以逢卿玉磨逾洁兰动弥馨源流洁清水无浊波奈何秋胡中道懐邪美此节妇髙行巍峩哀哉可愍自投长河惟汉行危哉鸿门会沛公几不还轻装入人军投身汤火间两雄不俱立亚父见此权项荘奋劒起白刃何翩翩伯身虽为蔽事促不及旋张良慴坐侧髙祖变龙颜赖得樊将军虎叱项王前嗔目骇三军磨牙咀豚肩空巵让霸主临急吐竒言威凌万乘主指顾回泰山神龙困鼎镬非哙岂得全狗屠登上将功业信不原健儿实可慕腐儒安足叹艳歌行日出东南隅照我秦氏楼秦氏有好女自字为罗敷首戴金翠饰耳缀明月珠白素为下裾丹霞为上襦一顾倾朝市再顾国为虚问女居安在堂在城南居青楼临大巷幽门结重枢使君自南来驷马立踟蹰遣吏谢贤女岂可同行车斯女长跪对使君言何殊使君自有妇贱妾有鄙夫天地正厥位愿君改其图长歌行利害同根源赏下有甘钩义门近塘兽口出通侯抚劒安所趋蛮方未顺流蜀贼阻石城吴㓂冯龙舟二军多壮士闻贼如见雠投身効知己徒生心所羞鹰隼厉天翼耻与燕雀游成败在纵者无令鸷鸟忧豫章行苦相篇苦相身为女卑陋难再陈男儿当门户堕地自生神雄心志四海万里望风尘女育无欣爱不为家所珍长大逃深室藏头羞见人垂泪适他乡忽如雨絶云低头和颜色素齿结朱唇跪拜无复数婢妾如严賔情合同云汉葵藿仰阳春心乖甚水火百恶集其身玉颜随年变丈夫多好新昔为形与影今为胡与秦胡秦时相见一絶踰参辰和秋胡行秋胡纳令室三日宦他乡皎皎洁妇姿冷冷守空房燕婉不终夕别如参与商忧来犹四海易感难可防人言生日短愁者苦夜长百草扬春华攘腕採柔桑素手寻繁枝落叶不盈筐罗衣翳玉体回目流采章君子倦仕归车马如龙骧精诚驰万里既至两相忘行人悦令颜借息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立唿妇来欢情乐未央秋胡见此妇惕然懐探汤负心岂不慙永誓非所望清浊必异源凫凤不竝翔引身赴长流果哉洁妇肠彼夫既不淑此妇亦太刚饮马长城窟行青青河邉草悠悠万里道草生在春时逺道还有期春至草不生期尽叹无声感物懐思心梦想发中情梦君如鸳鸯比翼云间翔既觉寂无见旷如参与商梦君结同心比翼游北林既觉寂无见旷如商与参河洛自用固不如中岳安回流不及返浮云徃自还悲风动思心悠悠谁知者悬景无停居忽如驰驷马倾耳懐音响转目泪双堕生存无会期要君黄泉下放歌行灵龟有枯甲神龙有腐鳞人无千嵗夀存质空相因朝露尚移景促哉水上尘丘冢如履綦不识故与新髙树来悲风松柏垂威神旷野何萧条顾望无生人但见狐狸迹虎豹自成羣孤雏攀树鸣离鸟何缤纷愁子多哀心塞耳不忍闻长啸泪雨下太息气成云艳歌行有女篇有女懐芬芳媞媞歩东厢蛾眉分翠羽明目发清扬丹唇翳皓齿秀色若珪璋巧笑露懽靥衆媚不可详令仪希世出无乃古毛嫱头安金歩摇耳系明月珰珠环约素腕翠羽垂鲜光文袍缀藻黼玉体映罗裳容华既已艳志节拟秋霜徽音冠青云声响流四方妙哉羙媛徳宜配侯与王灵应万世合日月时相望媒氏陈束帛羔鴈鸣前堂百两盈中路起若鸾凤翔凡夫徒踊跃望絶殊参商墻上难为趋门有车马客骖服若腾飞华组结玉佩蘩藻纷葳蕤冯轼垂长缨顾盻有余辉贫主屣弊履整此蓝缕衣客曰嘉病乎正色意无疑吐言若覆水摇舌不可追渭濵渔钓翁乃为周所谘颜回处陋巷大圣称庶几茍富不知度千驷贱采薇季孙由俭显管仲病三归夫差耽淫侈终为越所围遗身外荣利然后享巍巍迷者一何衆孔难知徳希甚美致憔悴不如豚豕肥杨朱泣路岐失道令人悲子贡欲自矜原宪知其非屈伸各异势穷逹不同资夫唯体中庸先天天不违怨歌行朝时篇昭昭朝时日皎皎晨明月十五入君门一别终华髪同心忽异离旷如胡与越胡越有会时参辰辽且濶形影虽髣髴音声寂无达纎絃感促柱触之哀声发情思如循环忧来不可遏涂山有余恨诗人咏采葛蜻蛚吟牀下回风起幽闼春荣随路落芙蓉生木末自伤命不遇良辰永乖别已尔可奈何譬如纨素裂孤雌翔故巢星流光景絶魂神驰万里甘心要同穴秋兰篇秋兰䕃玉池池水清且芳芙蓉随风发中有双鸳鸯双鱼自踊跃两鸟时廻翔君其歴九秋与妾同衣裳明月篇皎皎明月光灼灼朝日晖昔为春蚕丝今为秋女衣丹唇列素齿翠彩发蛾眉娇子多好言欢合易为姿玉颜盛有时秀色随年衰常恐新间旧变故兴细㣲浮萍本无根非水将何依忧喜更相接乐极还自悲前有一罇酒行置酒结此会主人起行觞玉罇两楹间丝理东西厢舞袖一何妙变化穷万方賔主齐徳量欣欣乐未央同享千年夀朋来㑹此堂何当行同声自相应同心自相知外合不由中虽固终必离管鲍不世出结交安可为却东西门行和乐唯有舞运体不失机退似前龙婉进如翔鸾飞回目流神光倾亚有余姿羙女篇羙人一何丽颜若芙蓉花一顾乱人国再顾乱人家未乱犹可奈何飞尘篇飞尘秽清流朝云蔽日光秋兰岂不芬鲍肆乱其芳河决溃金堤一手不能障董逃行歴九秋篇十二首歴九秋兮三春遗贵客兮逺賔顾多君心所亲乃命妙伎才人炳若日月星辰序金罍兮玉觞賔主逓起鴈行杯若飞电絶光交觞接巵结裳慷慨欢笑万方奏新诗兮夫君烂然虎变龙文浑如天地未分齐讴楚舞纷纷歌声上激青云穷八音兮异伦竒声靡靡每新㣲披素齿丹唇逸响飞薄梁尘精爽眇眇入神坐咸醉兮沾欢引樽促席临轩进爵献夀翻翻千秋要君一言愿爱不移若山君恩爱兮不竭譬若朝日夕月此景万里不絶长保初醮髪结何忧坐成胡越携弱手兮金环上逰飞阁云间穆若鸳凤双鸾还幸兰芳自安娱心乐意难原乐既极兮多懐盛时忽逝若頽寒暑革御景廻荣华随风飘摧感物动心増哀妾受命兮孤虚男儿堕地称珠女弱虽存若无骨肉至亲更䟽奉事他人託躯君如影兮随形贱妾如水浮萍明月不能常盈谁能无根保荣良时冉冉代征顾绣领兮含晖皎日廻光则㣲朱华忽尔渐衰影欲舍形髙飞谁言往思可追荠与麦兮夏零兰桂践霜逾馨禄命悬天难明妾心结意丹青何忧君心中倾吴楚歌燕人羙兮赵女佳其室则迩兮限层崖云为车兮风为马玉在山兮兰在野云无期兮风有止思多端兮谁能理鸿鴈生塞北行鳯凰逺生海西及时崑山冈五徳存羽仪和鸣定宫商百鸟竝侍左右鼓翼腾华光上熈游云日间千嵗时来翔孰若彼龙与龟曵尾泥中蔵非云雨则不升冬伏春廼骧退哀此秋兰草根絶随化扬灵气一何忧羙万里驰芬芳常恐物㣲易歇一朝见弃忘白杨行青云固非青当云奈白云骥从西北驰来吾何忆骥来对我悲鸣举头气凌青云当奈此骥正龙形踠足蹉跎长坡下蹇驴慷忾敢与我争驰踯躅盐车之中流汗两耳尽下垂虽懐千里之逸志当时一得施白云彯彯舍我髙翔青云徘徊戢我愁啼上眄増崖下临清池日欲西移既来归君君不一顾仰天太息当用生为青云乎飞时悲当奈何耶青云飞乎秦女休行龎氏有烈妇义声驰雍凉父母家有重怨仇人暴且彊虽有男兄弟志弱不能当烈女念此痛丹心为寸伤外若无意者内潜思无方白日入都市怨家如平常匿劒藏白刃一奋寻身僵身首为之异处仗尸列肆旁肉与土合成泥洒血溅飞梁勐气上干云霓仇党失守为披攘一市称烈义观者收泪竝慨忼百男何当益不如一女良烈女直造县门云父不幸遭祸殃今仇身以分裂虽死情益扬杀人当伏法义不茍活隳旧章县令解印绶令我伤心不忍听刑部垂头塞耳令我吏举不能成烈着希代之绩义立无穷之名夫家同受其祚子子孙孙咸享其荣今我作歌咏髙风激扬壮发悲且清云中白子髙行陵阳子来明意欲作天与仙人游超登元气攀日月遂造天门将上谒阊阖辟见紫㣲绛阙紫宫崔嵬髙殿嵳峩双阙万丈玉树罗童女掣电䇿童男挽雷车云汉随天流浩浩如江河因王长公谒上皇钧天乐作不可详龙仙神仙教我灵祕八风子仪与游我祥我心何戚戚思故乡俯看故乡二仪设张乐哉二仪日月运移地东南倾天西北驰鹤五气所补鳌四足所支齐驾飞龙骖赤螭逍遥五岳间东西驰长与天地竝复何为复何为西长安行所思兮何在乃在西长安何用存问妾香橙双珠环何用重存问羽爵翠琅玕今我兮闻君更有兮异心香亦不可烧环亦不可沈香烧日有歇环沈日自深车遥遥篇车遥遥兮马洋洋追思君兮不可忘君安游兮西入秦愿为影兮随君身君在隂兮影不见君依光兮妾所愿昔思君昔君与我兮形影潜结今君与我兮云飞雨絶昔君与我兮音响相和今君与我兮落叶去柯昔君与我兮金石无亏今君与我兮星灭光离答程晓诗奕奕两仪昭昭太阳四气代升三朝受祥济济羣后峩峩圣皇元服肇御配天垂光伊周作弼王室惟康颙颙兆民蠢蠢戎羶率土充庭万国奉蕃皇泽云行神化风宣六合咸熙遐迩同欢赫赫明明天人合和下罔遗滞焦朽斯华矧我良朋如玉之嘉穆穆雝雝兴颂作歌宴会诗日之既逝情亦既渥賔委余欢主容不足乐饮今夕温其如玉芙蕖煌煌芙蕖从风芬葩照以皎日灌以清波隂结其实阳发其华金房緑叶素株翠柯杂诗三首志士惜日短愁人知夜长摄衣歩前庭仰观南鴈翔𤣥景随形运流响归空房清风何飘飖㣲月出西方繁星衣青天列宿自成行蝉鸣髙树间野鸟号东厢纎云时髣髴渥露沾我裳良时无停景北斗忽低昂常恐寒节至凝气结为霜落叶随风摧一絶如流光闲夜㣲风起明月照髙台清响唿不应𤣥景招不来厨人进藿茹有酒不盈杯安贫福所与富贵为祸媒金玉虽髙堂于我贱蒿莱鹊巢丘城侧雀乳空井中居不附龙凤常畏蛇与虫依贤义不恐近暴自当穷又答程晓羲和运玉衡招摇赋朔旬嘉庆形三朝羙徳扬初春圣主加元服万国望威神伊周敷𤣥化竝世霑天人洪崖歌山岫许由嗟水濵宴诗鸾鸟睎凤皇望舒继白日千秋遘嘉会来升君子室华樽享清酤珎肴自盈溢天行篇天行一何健日月无停踪百川皆赴海三辰回泰蒙日昇歌东光昇朝阳羲和初揽辔六龙竝腾骧逸景何晃晃旭日照万方皇徳配天地神明鉴幽荒三光篇三光垂象表天地有晷度声和音响应形立影自附素日抱𤣥鸟明月懐灵兎衆星诗朗月共衆星日出擅其明冬寒地为裂春和草木荣阳徳虽普济非隂亦不成苦雨徂暑未一旬重阳翳朝霞厥初月离毕积日遂滂沲屯云结不解长熘周四阿霖雨如倒井黄潦起洪波湍深激墻隅门庭若决河炊㸑不复举灶中生蛙虾苦热朱明运将极溽暑昼夜兴裁动四支废举身若山陵珠汗洽玉体唿吸气郁蒸尘垢自成泥素粉随手凝古诗东方大明星光景照千里少年舍家游思心昼夜起拟四愁诗四首张平子作四愁诗体小而俗七言类也聊拟而作之名曰拟四愁诗我所思兮在瀛洲愿为双鹄戏中流牵牛织女期在秋山髙水深路无由愍余不遘婴殷忧佳人贻我明月珠何以要之比目鱼海广无舟怅劳劬寄言飞龙天马驹风气云披飞龙逝惊波滔天马不厉何为多念心忧泄我所思兮在珠崕愿为比翼浮清池刚柔合徳配二仪形影一絶长别离愍余不遘情如携佳人贻我兰蕙草何以要之同心鸟火热水深忧盈抱申以琬琰夜光宝卞和既没玉不察存若流光忽电灭何为多念独郁结我所思兮在崑山愿为鹿闚虞渊日月廻曜照景天参辰旷隔㑹无縁愍余不遘罹百艰佳人贻我苏合香何以要之翠鸳鸯悬度弱水川无梁申以锦衣文绣裳三光骋迈景不留鲜似民生忽如浮何为多念秪自愁我所思兮在朔方愿为飞燕俱南翔焕乎人道着三光胡越殊心生异乡愍余不遘罹百殃佳人贻我葆羽缨何以要之影与形永増忧结繁华零申以日月指明星星辰有翳日月移驽马哀鸣慙不驰何为多念徒自亏两仪诗两仪始分元气清列宿垂象六位成日月西流景东征悠悠万物殊品名圣人忧代念羣生天行歌天时泰兮昭以阳清风起兮景云翔仰观兮辰象日月兮运周俯视兮河海百川兮东流惊雷歌惊雷奋兮震万里威陵宇宙兮动四海六合不维兮谁能理杂言雷隠隠感妾心倾耳清听非车音云歌白云翩翩翔天庭流景髣髴非君形白云飘飘舍我髙翔青云徘徊为我愁肠莲歌渡江南採莲花芙蓉増敷晔若星罗緑叶映长波廻风容与动纤柯啄木啄木髙翔鸣喈喈飘揺林薄着桑槐縁树间喙如锥嘤喔嘤喔声正悲専为万物作倡俳当此之时乐不可廻杂歌凤有翼龙有鳞君不独兴必湏良臣九曲歌嵗莫景迈羣光絶安得长绳系白日歌词雷师鸣钟鼓风伯吹笙簧西母出穴听王父吟东厢失题五首汤谷发清曜九日栖髙枝愿得竝天御六龙齐玉覊二有女殊代生渉江采菱花上翳青云景下凿渌水波三弯我繁弱弓弄我丈八矟一举覆三军再举殄戎貊四元正始朝享万国执珪璋枝灯若火树庭燎继天光五飞蓬随飘起芳草摧山泽世有千年松人生讵能百傅咸孝经诗立身行道始于事亲上下无怨不恶于人孝无终始不离其身三者备矣以临其民以孝事君不离令名进思尽忠义则不争匡救其恶灾害不生孝悌之至通于神明论语诗守死善道磨而不磷直哉史鱼可谓大臣见危受命能致其身克己复礼学优则仕富贵在天为仁由己以道事君死而后已毛诗诗无将大车维尘㝠㝠济济多士文王以宁显允君子大猷是经聿修厥徳令终有俶勉尔遯思我言维服盗言孔甘其何能淑谗人㒺极有面目周易诗卑以自牧谦尊而光进徳修业既有典常晖光日新照于四方小人勿用君子道长周官诗惟王建国设官分职进贤兴功取诸易直除其不蠲无敢反侧以徳诏爵允臻其极辨其可任以告于正掌其戒禁治其政令各修乃职以听王命左传诗事君之礼敢不尽情敬奉徳义树之风声昭徳塞违不殒其名死而利国以为己荣兹心不爽忠而能力不为利㗖古之遗直威黜不端勿使能植与尚书同僚诗非望之宠谬加于已猥授非据奄司万里煌煌朱轩服骥骖騄晔晔初星肃肃臣仆晖光显赫衆目所属斯之弗称匪荣伊辱质弱尚父受任鹰扬徳非樊仲王命是将百城或违无能有匡一州之矜将弛其纲得意忘言言在意后夫惟神交可以长久我心之孚有盈于缶与子偕老岂曰执手出司万里牧彼朔濵服冕乗轩六辔既均威风先迈百城肃震赠褚武良诗爰暨于褚惟晋之桢肇振凤翼羽仪上京聿作喉舌纳言紫庭光賛帝道敷皇之明方任之重实在江扬乃授旄钺宣曜威灵悠悠遐迈东夏于征赠崔伏二郎诗英妙之选二生之授颙颙两城欢徳之茂君子所居九夷非陋无狭百里而不垂覆人之好我赠我清诗示我周行心与道期诚发自中义形于辞古人辞谠岂不尔思答潘尼诗司州秀才潘正叔识通才髙以文学温雅为博士余性直而处清论褒贬之任作诗以见规虽褒饰之举非所敢闻而斐粲之辞良可乐也答之虽不足以相詶报所谓盍各言志也贻我妙文繁春之荣匪荣斯尚乃新其声吉甫作颂有馥其馨寔由樊仲其徳克明授此瓦砾厠彼瑶琼贶非其喻闻宠若惊答栾𢎞诗安乐令栾𢎞太傅鉅平侯羊公辟未就而公薨后应司州之命举秀才博文通济之士余失和于府当换为护军司马赋诗见赠答之云尔鉅平作宰是贵是钦弓旌仍招嘉命胥寻鸾凤养仪戢翼幽林未附雅调以和韶音鉅平遐逝厉志弥深肃肃京司清风裁迈乃延羣彦龙集凤会亦既斯降万里有赖声发响应好结倾盖赠建平太守李叔龙𢎞道兴化实在良守悠悠建平皇泽未流朝选于衆乃子之授南荆注望心乎克副赠何劭王济朗陵公何敬祖咸之从内兄国子祭酒王武子咸从姑之外孙也竝以明徳见重于世咸亲之重之情犹同生义则师友何公既登侍中武子俄而亦作二贤相得甚欢咸亦庆之然自恨闇劣虽愿其缱绻而从之末由厯试无效且有家艰心存目替赋诗申懐以贻之云尔日月光太清列宿曜紫㣲赫赫大晋朝明明辟皇闱吾兄既凤翔王子亦龙飞双鸾游兰渚二离扬清晖携手升玉阶竝坐侍丹帷金珰缀恵文煌煌发令姿斯荣非攸庶缱绻情所希岂不企髙踪麟趾邈难追临川靡芳饵何为守空坻藁叶待风飘逝将与君违违君能无恋尸素当言归归身蓬荜庐乐道以忘饥进则无云补退则恤其私但愿隆𢎞美王度日清夷赠太尉司马虞显机帝崇元淑妙选其属命子是佐増衮之缛失题奕奕恒山作镇冀方伊赵建国在岳之阳失题零露濬江海飞尘崇山岳过谬佐台辅安能任鼎餗古诗纪巻三十二古诗纪卷三十三钦定四库全书古诗纪巻三十三明冯惟讷撰晋第三裴秀大蜡诗日躔星纪大吕司辰𤣥象改次庶衆更新嵗事告成八蜡报勤告成伊何年丰物阜丰禋孝祀介兹万祜报勤伊何农功是归穆穆我后矜兹烝黎宣力菑畆沾体暴肌饮飨清祀四方来绥充牣郊甸鳞集京师交错贸迁纷葩相追掺袂成幕连袵成帷有肉如邱有酒如泉有肴如林有货如山率土同懽和气来臻祥风叶顺降祉自天方隅清谧嘉祚日延与民优游享夀万年应贞晋武帝华林园集诗悠悠太上民之厥初皇极肇建彛伦攸敷五徳更运膺箓受符陶唐既谢天厯在虞于时上帝乃顾惟眷光我晋祚应期纳禅位以龙飞文以虎变𤣥泽滂流仁风潜扇区内宅心方隅回靣天垂其象地耀其文凤鸣朝阳龙翔景云嘉禾重颖蓂荚载芬率土咸序人胥悦欣恢恢皇度穆穆圣容言思其顺貌思其恭在视斯明在聴斯聪登庸以徳明试以功其恭惟何昧旦丕显无理不经无义不践行舍其华言去其辩游心至虚同规易简六府孔修九有斯靖泽靡不被化罔不加声教南暨西渐流沙幽人肄险逺国忘遐越裳重译充我皇家峩峩列辟赫赫虎臣内和五品外威四賔修时贡軄入觐天人备言钖命羽葢朱轮贻宴好会不常厥数神心所受不言而喻于是肄射弓矢斯御发彼五的有酒斯饫文武之道厥猷未坠在昔先王射御兹器示武惧荒过亦为失凡厥羣后无懈于位王濬祖道应令侯谁在矣东宫诜诜曰保曰傅𢎞道维新前疑协衡顾问翼轮岂伊张仲専美前津涣乎唐徳钦在四隣齐轨上叶永垂清尘贾充与妻李夫人聫句室中是阿谁叹息声正悲叹息亦何为但恐大义亏大义同胶漆匪石心不移人谁不虑终日月有合离我心子所达子心我所知若能不食言与君同所宜枣据答阮得猷友朋顾之贻我良箴玩之无斁终咏斯音燕鼎在舟虽重不沈庶凭嘉谟髙迹可寻游览矫足登云阁相伴歩九华徙倚凭髙山仰攀桂树柯延首观神州廻睛盻曲阿芳林挺修干一嵗再三花何以济不朽嘘吸潄朝霞重巖吐神熘倾觞挹涌波恢恢大道间人事足为多杂诗吴㓂未殄灭乱象侵邉疆天子命上宰作蕃于汉阳开国建元士玉帛聘贤良予非荆山璞谬登和氏塲羊质服虎文燕翼假凤翔既惧非所任怨彼南路长千里既悠邈路次限闗梁仆夫罢逺渉车马困山冈深谷下无底髙巖暨穹苍丰草停滋润雾露沾衣裳𤣥林结隂气不风自寒凉顾瞻情感切恻怆心哀伤士生则悬弧有事在四方安得恒逍遥端坐守闺房引义割外情内感实难忘失题有凤适南中终日无欢娱自怨梧桐逺行飞栖桑榆奋迅振长翼俛仰向天衢箫韶逝无闻朝阳不可湏杜育赠挚仲洽诗之子于归言秣其驹矧乃斯人乃迈乃徂虽非显甫饯彼百壶虽非张仲将鲙河鱼人亦有言贵在同音虽曰翻飞曽未异林顾恋同枝増其慨心望尔不遐无金玉音挚虞答杜育诗越有杜生既文且哲龙跃颍豫有声彰澈赖兹三益如琢如切好以义结友以文会岂伊在髙分定倾盖其人如玉羙彼生刍钟鼓匪乐安用百壶老夫灌灌离羣索居懐恋结好心焉怅如雍州诗于皇先王经启九有有州惟雍居京之右土载奥区山包神薮嘉生惟繁庶类伊阜悠悠州域有华有戎外接皮服内含岐丰周余既没夷徳未终莫不慕义易俗移风刘伶北芒客舍诗泱漭望舒隠黤黮𤣥夜隂寒鸡思天曙拥翅吹长音蚊蚋归丰草枯叶散萧林陈醴发悴颜色歈畅真心緼被终不晓斯叹信难任何以除斯叹付之与瑟琴长笛响中夕闻此消胸襟束晳补亡诗六首序曰晳与同业畴人肄修乡饮之礼然所咏之诗或有义无辞音乐取节阙而不备于是遥想既往存思在昔补着其文以缀旧制南陔南陔孝子相戒以养也循彼南陔言采其兰眷恋庭闱心不遑安彼居之子罔或游盘馨尔夕膳洁尔晨飡循彼南陔厥草油油彼居之子色思其柔眷恋庭闱心不遑留馨尔夕膳洁尔晨羞有獭有獭在河之涘凌波赴汨噬鲂捕鲤嗷嗷林乌受哺于子养隆敬薄惟禽之似勗増尔䖍以介丕祉白华白华孝子之洁白也白华朱蕚被于幽薄粲粲门子如磨如错终晨三省匪惰其恪白华綘趺在陵之陬蒨蒨士子湼而不渝竭诚尽敬亹亹忘劬白华𤣥足在丘之曲堂堂䖏子无营无欲鲜侔晨葩莫之㸃辱华黍华黍时和嵗丰宜黍稷也黮黮重云习习和风黍华陵巅麦秀和中靡田不播九谷斯丰奕奕𤣥霄蒙蒙甘霤黍发稠华禾挺其秀靡田不殖九谷斯茂无髙不播无下不植芒芒其稼参参其穑稸我王委充我民食玉烛阳明显猷翼翼由庚由庚万物得由其道也荡荡夷庚物则由之蠢蠢庶类王亦柔之道之既由化之既柔木以秋零草以春抽兽在于草鱼跃顺流四时逓谢八风代扇纤阿案晷星变其躔五纬不愆六气无易愔愔我王绍文之迹崇丘崇丘万物得极其髙大也瞻彼崇丘其林蔼蔼植物斯髙动类斯大周风既洽王猷允泰漫漫方舆廻廻洪覆何类不繁何生不茂物极其性人永其夀恢恢大圆茫茫九壤资生仰化于何不养人无道夭物极则长由仪由仪万物之生各得其仪也肃肃君子由仪率性明明后辟仁以为政鱼游清沼鸟萃平林濯鳞鼓翼振振其音賔写尔诚主竭其心时之和矣何思何脩文化内辑武功外悠司马彪赠山涛苕苕椅桐树寄生于南岳上凌青云霓下临千仞谷处身孤且危于何託余足昔也植朝阳倾枝俟鸾鷟今者絶世用倥偬见廹束班匠不我顾牙旷不我録焉得成琴瑟何由扬妙曲冉冉三光驰逝者一何速中夜不能寐抚劒起踯躅感彼孔圣叹哀此年命促卞和潜幽𠖇谁能证竒璞冀愿神龙来扬光以见烛杂诗百草应节生含气有深浅秋蓬独何辜飘飖随风转长飈一飞薄吹我之四逺搔首望故株邈然无由返何劭洛水祖王公应诏穆穆圣王体此慈仁友于之至通于明神游宴绸缪情恋所亲薄云饯之于洛之濵嵩崖巗巗洪流汤汤春风动衿归鴈和鸣我后飨客鼓瑟吹笙举爵惟别闻乐伤情嘉宴既终白日西归羣司告旋鸾舆整绥我皇重离顿辔骖騑临川永叹酸涕霑頥崇恩感物左右同悲赠张华四时更代谢悬象迭巻舒暮春忽复来和风与节俱俯临清泉涌仰观嘉木敷周旋我陋圃西瞻广武庐既贵不忘俭处有能存无镇俗在简约树塞焉足摹在昔同班司今者并园墟私愿偕黄髪逍遥综琴书举爵茂隂下携手共踌躇奚用遗形骸忘筌在得鱼游仙诗青青陵上松亭亭髙山柏光色冬夏茂根柢无彫落吉士懐真心悟物思逺託扬志𤣥云际流目瞩巖石羡昔王子乔友道发伊洛迢逓陵峻岳连翩御飞鹤抗迹遗万里岂恋生民乐长懐慕仙类眇然心绵邈杂诗秋风乗夕起明月照髙树闲房来清气广庭发晖素静寂怆然叹惆怅忽游顾仰视垣上草俯察阶下露心虚体自轻飘飖若仙歩瞻彼陵上柏想与神人遇道深难可期精㣲非所慕勤思终遥夕永言写情虑王济平吴后三月三日华林园诗蠢尔长虵荐食江汜我皇神武汎舟万里迅雷电迈弗及掩耳思乐华林薄采其兰皇居伟则芳园巨观仁以山悦水为智欢清池流爵秘乐通𤣥脩罾洒鳞大庖妙馔物以时序情以化宣终温且克有肃初筵嘉賔在兹千禄永年王浚从幸洛水饯王公归国诗圣主应期运至徳敷彞伦神道垂大教𤣥化被无垠钦若崇古制建侯屏四隣皇舆廻羽盖髙会洛水濵临川讲妙艺纵酒钓潜鳞八音以迭奏兰羞备时珍古人亦有言为国不患贫与蒙庙庭施幸得厠大钧羣僚荷恩泽朱颜感献春赋诗尽下情至感畅人神长流无舍逝白日入西津奉辞慕华辇侍衞路无因驰情系帷幄乃心恋轨尘李宻赐饯东堂诏令赋诗人亦有言有因有縁官无中人不如归田明明在上斯语岂然皇甫谧女怨诗婚礼既定婚礼临成施衿结帨三命丁宁古诗纪巻三十三古诗纪卷三十四钦定四库全书古诗纪巻三十四明冯惟讷撰晋第四陆机乐府短歌行置酒髙堂悲歌临觞人夀㡬何逝如朝霜时无重至华不再扬苹以春晖兰以秋芳来日苦短去日苦长今我不乐蟋蟀在房乐以㑹兴悲以别章岂曰无感忧为子忘我酒既旨我肴既臧短歌有咏长夜无荒秋胡行道虽一致涂有万端吉凶纷蔼休咎之源人鲜知命命未易观生亦何惜功名所叹陇西行我静如镜民动如烟事以形兆应以象悬岂曰无才世鲜兴贤日出东南隅行扶桑升朝晖照此髙䑓端髙台多妖丽濬房出清颜淑貎耀皎日恵心清且闲羙目扬玉泽蛾眉象翠翰鲜肤一何润秀色若可餐窈窕多容仪婉媚巧笑言暮春春服成粲粲绮与纨金雀垂藻翘琼佩结瑶璠方驾扬清尘濯足洛水澜蔼蔼风云会佳人一何繁南崖充罗幕北渚盈軿轩清川含藻景髙岸被华丹馥馥芳袖挥泠泠纎指弹悲歌吐清响雅舞播幽兰丹唇含九秋妍迹陵七盘赴曲迅惊鸿蹈节如集鸾绮态随颜变沈姿无定源俯仰纷阿那顾歩咸可懽遗芳结飞飈浮景暎清湍冶容不足咏春游良可叹挽歌三首卜择考休贞嘉命咸在兹夙驾警徒御结辔顿重基龙㡆被广栁前驱矫轻旗殡宫何嘈嘈哀响沸中闱中闱且勿讙聴我薤露诗死生各异伦祖载当有时舍爵两楹位启殡进灵轜饮饯觞莫举出宿归无期帷袵旷遗影栋宇与子辞周亲咸犇凑友朋自逺来翼翼飞轻轩骎骎策素骐按辔遵长薄送子长夜台唿子子不闻泣子子不知叹息重榇侧念我畴昔时三秋犹足收万世安可思殉没身易亡杀子非所能含言言哽咽挥涕涕流离流离亲友思惆怅神不泰素骖伫轜轩𤣥驷骛飞葢哀鸣兴殡宫廻迟悲野外魂舆寂无响但见冠与带备物象平生长旌谁为斾悲风徽行轨倾云结流霭振策指灵丘驾言从此逝重阜何崔嵬𤣥庐窜其间磅礴立四极穹隆放苍天侧聴隂沟涌卧观天井悬圹宵何寥廓大暮安可晨人徃有返嵗我行无归年昔居四民宅今託万鬼隣昔为七尺躯今成灰与尘金玉素所佩鸿毛今不振丰肌飨蝼蚁妍姿永夷冺夀堂延魑魅虚无自相賔蝼蚁尔何怨魑魅我何亲拊心痛荼毒永叹莫为陈长歌行逝矣经天日悲哉带地川寸隂无停晷尺波岂徒旋年徃信劲矢时来亮急絃逺期鲜克及盈数固希全容华夙夜零体泽坐自捐兹物茍难停吾夀安得延俛仰逝将过倐忽㡬何间慷慨亦焉诉天道良自然但恨功名薄竹帛无所宣迨及嵗未暮长歌乘我闲君子行天道夷且简人道险而难休咎相乗蹑翻覆若波澜去疾苦不逺疑似实生患近火固宜热履氷岂恶寒掇蜂灭天道拾尘惑孔颜逐臣尚何有弃友焉足叹福钟恒有兆祸集非无端天损未易辞人益犹可欢朗鉴岂逺假取之在倾冠近情苦自信君子防未然从军行苦哉逺征人飘飘穷四遐南陟五岭巅北戍长城阿深谷邈无底崇山郁嵳峩奋臂攀乔木振迹渉流沙隆暑固已惨凉风严且苛夏条集鲜藻寒氷结冲波胡马如云屯越旗亦星罗飞锋无絶影鸣镝自相和朝食不免胄夕息常负戈苦哉逺征人抚心悲如何苦寒行北游幽朔城凉野多险难俯入穷谷底仰陟髙山盘凝氷结重磵积雪被长峦隂云兴巖侧悲风鸣树端不覩白日景但闻寒鸟喧勐虎凭林啸𤣥猿临岸叹夕宿乔木下惨怆恒鲜欢渴饮坚氷浆饥待零露餐离思固已久寤寐莫与言剧哉行役人慊慊恒苦寒豫章行汎舟清川渚遥望髙山隂川陆殊涂轨懿亲将逺寻三荆欢同株四鸟悲异林乐会良自古悼别岂独今寄世将几何日昃无停隂前路既已多后涂随年侵促促薄暮景亹亹鲜克禁曷为复以兹曽是懐苦心逺节婴物浅近情能不深行矣保嘉福景絶继以音长安有狭邪行伊洛有岐路岐路交朱轮轻葢承华景腾歩蹑飞尘鸣玉岂朴儒凭轼皆俊民烈心厉劲秋丽服鲜芳春余本倦游客豪彦多旧亲倾盖承芳讯欲鸣当及晨守一不足矜岐路良可遵规行无旷迹矩歩岂逮人投足绪已尔四时不必循将遂殊涂轨要子同归津塘上行江蓠生幽渚㣲芳不足宣被蒙风云会移居华池边发藻玉台下垂影沧浪泉霑润既已渥结根奥且坚四节逝不处繁华难久鲜淑气与时殒余芳随风捐天道有迁易人理无常全男懽智倾愚女爱衰避妍不惜㣲躯退但惧苍蝇前愿君广末光照妾薄暮年折扬栁邈矣垂天景壮哉奋地雷丰隆岂久响华光但西隤日落似有竟时逝恒若催仰悲朗月运坐观旋葢廻盛门无再入衰房莫苦开人生固已短出处鲜为谐慷慨惟昔人兴此千载懐升龙悲絶䖏葛藟变条枚寤寐岂虚叹曽是感与摧弭意无足欢愿言有余哀饮马长城窟行驱马陟隂山山髙马不前徃问隂山候劲虏在燕然戎车无停轨旌斾屡徂迁仰凭积雪巖俯渉坚氷川冬来秋未反去家邈以緜猃狁亮未夷征人岂徒旋末徳争先鸣凶器无两全师克薄赏行军没㣲躯捐将遵甘陈迹收功单于旃振旅劳归士受爵藁街传门有车马客行门有车马客驾言发故乡念君久不归濡迹渉江湘投袂赴门涂揽衣不及裳拊膺携客泣掩泪叙温凉借问邦族间恻怆论存亡亲友多零落旧齿皆彫䘮市朝忽迁易城阙或丘荒坟垄日月多松柏郁芒芒天道信崇替人生安得长慷慨惟平生俛仰独悲伤櫂歌行迟迟暮春日天气柔且嘉元吉隆初已濯秽游黄河龙舟浮鹢首羽旗垂藻葩乗风宣飞景逍遥戯中波名讴激清唱榜人纵棹歌投纶沈洪川飞缴入紫霞太山吟太山一何髙迢迢造天庭峻极周已逺曽云郁𠖇𠖇梁甫亦有馆蒿里亦有亭幽涂延万鬼神房集百灵长吟太山侧慷慨激楚声梁甫吟玉衡既已骖羲和若飞凌四运循环转寒暑自相承冉冉年时暮迢迢天路徴招揺东北指大火西南昇悲风无絶响𤣥云互相仍丰氷凭川结零露弥天凝年命时相逝庆云鲜克乘履信多愆期思顺焉足凭慷慨临川响非此孰为兴哀吟梁甫巅慷慨独拊膺东武吟行投迹短世间髙歩长生闱濯髪冒云冠浣身被羽衣饥从韩衆餐寒就佚女栖班婕妤婕妤去辞宠淹㽞终不见寄情在玉阶託意惟圑扇春苔暗阶除秋草芜髙殿黄昏履綦絶愁来空雨面驾言出北阙行驾言出北阙踯躅遵山陵长松何郁郁丘墓互相承念昔徂殁子悠悠不可胜安寝重㝠庐天壤莫能兴人生何所促忽如朝露凝辛苦百年间戚戚如履氷仁知亦何补迁化有明徴求仙鲜克仙太虚不可凌良会罄美服对酒宴同声君子有所思行命驾登北山延伫望城郭廛里一何盛街巷纷漠漠甲第崇髙闼洞房结阿阁曲池何湛湛清川带华薄邃宇列绮窓兰室接罗幕淑貌色斯升哀音承颜作人生诚行迈容华随年落善哉膏梁士营生奥且博宴安消灵根鸩毒不可恪无以肉食资取笑葵与藿悲哉行游客芳春林春芳伤客心和风飞清响鲜云垂薄隂蕙草饶淑气时鸟多好音翩翩鸣鸠羽喈喈仓庚音幽兰盈通谷长秀被髙岑女萝亦有託蔓葛亦有寻伤哉客游士忧思一何深目感随气草耳悲咏时禽寤寐多逺念缅然若飞沈愿託归风响寄言遗所钦齐讴行营丘负海曲沃野爽且平洪川控河济崇山入髙㝠东被姑尤侧南界聊摄城海物错万类陆产尚千名孟诸吞楚梦百二侔秦京惟师恢东表桓后定周倾天道有迭代人道无久盈鄙哉牛山叹未及至人情爽鸠茍已徂吾子安得停行行将复去长存非所营吴趋行楚妃且勿叹齐娥且莫讴四坐并清聴聴我歌吴趋吴趋自有始请从阊门起阊门何峩峩飞阁跨通波重栾承游极回轩启曲阿蔼蔼庆云被泠泠祥风过山泽多藏育土风清且嘉泰伯导仁风仲雍扬其波穆穆延陵子灼灼光诸华王迹隤阳九帝功兴四遐大皇自富春矫手顿世罗邦彦应运兴粲若春林葩属城咸有士吴邑冣为多八族未足侈四姓实名家文徳熈淳懿武功侔山河礼让何济济流化自滂沱淑美难穷纪商㩁为此歌前缓声歌游僊聚灵族髙会层城阿长风万里举庆云郁嵯峨宓妃兴洛浦王韩起太华北徴瑶台女南要湘川娥肃肃宵驾动翩翩翠葢罗羽旗栖琼鸾玉衡叶鸣和太容挥髙絃洪崖发清歌献酬既已周轻举乗紫霞总辔扶桑枝濯足汤谷波清辉溢天门垂庆恵皇家吴趋行蠒满葢重帘唯有逺相思藕叶清朝钏何见早还时饮酒乐饮酒湏饮多人生能几何百年湏受乐莫厌管弦歌董逃行和风习习薄林柔条布叶垂隂鸣鸠拂羽相寻仓庚喈喈弄音感时悼逝伤心日月相追周旋万里倐忽几年人皆冉冉西迁盛时一徃不还慷慨乖念悽然昔为少年无忧常恡秉烛夜游翩翩宵征何求于今知此有由但为老去年遒盛固有衰不疑长夜㝠㝠无期何不驱驰及时聊乐永日自怡赍此遗情何之人生居世为安岂若及时为欢世道多故万端忧虑纷错交颜老行及之长叹上畱田行嗟行人之蔼蔼骏马陟原风驰轻舟汎川雷迈寒徃暑来相寻零雪霏霏集宇悲风徘徊入襟嵗华冉冉方除我思缠绵未纾感时悼逝悽如饮酒乐蒲萄四时芳醇瑠璃千钟旧賔夜饮舞迟销烛朝醒弦促催人春风秋月恒好驩醉日月言新燕歌行四时代序逝不追寒风习习落叶飞蟋蟀在堂露盈墀念君客游常苦悲君何缅然久不归贱妾悠悠心无违白日既没明灯辉夜禽赴林匹鸟栖双鸠闗闗宿河湄忧来感物涕不晞非君之念思为谁别日何早会何迟勐虎行渴不饮盗泉水热不息恶木隂恶木岂无枝志士多苦心整驾肃时命杖䇿将逺寻饥食勐虎窟寒栖野雀林日归功未建时徃嵗载隂崇云临岸骇鸣条随风吟静言幽谷底长啸髙山岑急絃无懦响亮节难为音人生诚未易曷云开此衿眷我耿介懐俯仰愧古今鞠歌行序曰按汉宫合有含章鞠室灵芝鞠室后汉马防第宅卜临道连阁通池鞠城弥于街路鞠歌将谓此也又东阿王诗连骑击壤或谓䠞鞠乎三言七言虽竒寳名器不遇知己终不见重愿逢知己以託意焉朝云升应龙攀乗风逺游腾云端鼓钟歇岂自欢急絃髙张思和弹时希值年夙愆循巳虽易人知难王阳登贡公欢罕生既没国子叹嗟千载岂虚言邈矣逺念情忾然顺东西门行出西门望天庭阳谷既虚崦嵫盈感朝露悲人生逝者若斯安得停桑枢戒蟋蟀鸣我今不乐嵗聿征迨未暮及时平置酒髙堂宴友生激朗笛弹哀筝取乐今日尽欢情日重光行日重光柰何天廻薄日重光冉冉其游如飞征日重光今我日华华之盛日重光倐忽过亦安停日重光盛徃衰亦必来日重光譬如四时固恒相催日重光惟命有分可营日重光但惆怅才志日重光身没之后无遗名月重轮行人生一时月重轮盛年安可持月重轮吉凶倚伏百年莫我与期临川曷悲悼兹去不从肩月重轮功名不勗之善哉古人扬声敷闻九服身名流何穆既自才难既嘉运亦易愆俛仰行老存没将何所观志士慷慨独长叹独长叹百年歌十首一十时颜如舜华晔有晖体如飘风行如飞娈彼孺子相追随终朝出游薄暮归六情逸豫心无违清酒浆炙柰乐何清酒浆炙柰乐何二十时肤体彩泽人理成羙目淑貌灼有荣被服冠带丽且清光车骏马游都城髙谈雅歩何盈盈清酒浆炙柰乐何清酒浆炙柰乐何三十时行成名立有令闻力可扛鼎志干云食如漏巵气如熏辞家观国综典文髙冠素带焕翩纷清酒浆炙柰乐何清酒浆炙柰乐何四十时体力克壮志方刚跨州越郡还帝乡出入承明拥大珰清酒浆炙柰乐何清酒浆炙柰乐何五十时荷旄仗节镇邦家鼓钟嘈囋赵女歌罗衣綷粲金翠华言笑雅舞相经过清酒浆炙柰乐何清酒浆炙柰乐何六十时年亦耆艾业亦隆骖驾四牡入紫宫轩冕婀娜翠云中子孙昌盛家道丰清酒浆炙柰乐何清酒浆炙柰乐何七十时精爽颇损膂力愆清水明镜不欲观临乐对酒转无欢揽形羞髪独长叹八十时明已损目聪去耳前言徃行不复纪辞官致禄归桑梓安车驷马入旧里乐事告终忧事始九十时日告耽瘁月告衰形体虽是志意非言多谬误心多悲子孙朝拜或问谁指景玩日虑安危感念平生泪交挥百嵗时盈数已登肌肉单四支百节还相患目苦浊镜口垂涎唿吸嚬蹙反侧难茵褥滋味不复安古诗纪巻三十四古诗纪卷三十五钦定四库全书古诗纪巻三十五明冯惟讷撰晋第五陆机诗皇太子宴𤣥圃宣猷堂有令赋诗三正迭绍洪圣启运自昔哲王先天而顺羣辟崇替降及近古黄晖既渝素灵承祜乃眷斯顾祚之宅土三后始基世武丕承协风旁骇天晷仰澄淳曜六合皇庆攸兴自彼河汾奄齐七政时文惟晋世笃其圣钦翼昊天对扬成命九区克咸讴歌以咏皇上纂隆经教𢎞道于化既丰在工载考俯釐庶绩仰荒大造仪刑祖宗妥绥天保笃生我后克明克秀体辉重光承规景数茂徳渊冲天姿玉裕蕞尔小臣邈彼荒遐弛厥负担振缨承华匪愿伊始惟命之嘉皇太子赐䜩诗明明隆晋茂徳有赫思媚上帝配天光宅诞育皇储仪刑在昔徽言时宣福禄来格劳谦降贵肆敬下臣肇彼先驱翻成嘉賔赠冯文罴迁斥丘令于皇圣世时文惟晋受命自天奄有黎献阊阖既辟承华再建明明在上有集惟彦奕奕冯生哲问允廸天保定子靡徳不铄迈心𤣥旷矫志崇邈遵彼承华其容灼灼嗟我人斯戢翼江潭有命集止翻飞自南出自幽谷及尔同林双情交暎遗物识心人亦有言交道寔难有頍者弁千载一弹今我与子旷世齐欢利断金石气恵秋兰羣黎未绥帝用勤止我求明徳肆于百里佥曰尔谐俾民是纪乃眷北徂对扬帝祉畴昔之游好合缠绵借曰未给亦既三年居陪华幄出从朱轮方骥齐镳比迹同尘之子既命四牡项领遵涂逺蹈腾轨髙骋庆云扶质清风承景嗟我懐人其迈惟永否泰有殊穷达有违及子春华后尔秋晖逝将去我陟彼朔陲非子之念心孰为悲答贾谧余昔为太子洗马鲁公贾长渊以散骑常侍侍东宫积年余出补吴王郎中令元康六年入为尚书郎鲁公赠诗一篇作此诗答之云尔伊昔有皇肇济黎烝先天创物景命是膺降及羣后迭毁迭兴邈矣终古崇替有征在汉之季皇纲幅裂大辰匿晖金虎曜质雄臣驰骛义夫赴节释位挥戈言谋王室王室之乱靡邦不泯如彼坠景曽不可振乃眷三哲俾乂斯民启土虽难改物承天爰兹有魏即宫天邑吴实龙飞刘亦岳立干戈载扬爼豆载戢民劳师兴国玩凯入天厌霸徳皇祚告衅狱讼违魏讴歌适晋陈留归蕃我皇登禅庸岷稽颡三江改献赫矣隆晋奄宅率土对扬天人有秩斯祜惟公太宰光翼二祖诞育洪胄纂戎于鲁东朝既建淑问峩峩我求明徳济同以和鲁公戾止衮服委蛇思媚皇储髙歩承华昔我逮兹时惟下僚及子栖迟同林异条年殊志比服舛义稠游跨三春情固二秋祗承皇命出纳无违徃践蕃朝来歩紫㣲升降祕阁我服载晖孰云匪惧仰肃明威分索则易㩦手实难念昔良游兹焉永叹公之云感贻此音翰蔚彼髙藻如玉如兰惟汉有木曽不踰境惟南有金万邦作咏民之胥好狷狂厉圣仪刑在昔予闻子命赠弟士龙余弱年夙孤与弟士龙衔䘏䘮庭续会逼王命墨绖即戎时并萦髪悼心告别渐厯八载家邦颠覆凡厥同生彫落殆半收迹之日感物兴哀而龙又先在四时廹当祖载二昆不容逍遥衔痛东徂遗情西慕故作是诗以寄其哀苦焉于穆予宗禀精东岳诞育祖考造我南国南国克靖实繇洪绩惟帝念功载繁其钖其钖维何𤣥冕衮衣金石假乐旄钺授威匪威是信称平逺徳奕世台衡扶帝紫极笃生三昆克明克俊遵涂结辙承风袭问帝曰钦哉簒戎列祚双组式带绶章载路即命荆楚对扬休顾肇敏厥绩武功聿举烟煴芳素绸缪江浒昊天不弔胡宁弃予嗟予人斯胡徳之㣲阙彼遗轨则此顽违王事匪盬旍斾屡振委籍旧戈统厥征人祈祈征人载肃载闲骙骙戎马有有翰昔子翼考惟斯伊抚今予小子缪寻末绪有命自天崇替靡常王师乗运席巻江湘虽守守从武臣守局下列譬彼飞尘洪波雷击与衆同泯颠跋西夏收迹旧京俯惭堂构仰懜先灵孰云忍愧寄之我情伊我俊弟咨尔士龙懐袭瑰玮播殖清风非徳莫勤非道莫宏垂翼东畿耀颖名邦绵绵洪綂非尔孰崇依依同生恩笃情结义存并济胡乐之悦愿尔偕老㩦手黄髪昔我西征扼腕川湄掩涕即路耀袂长辞六龙促节逝不我待自徃迄兹旷年八祀悠悠我思非尔焉在昔并垂髪今也将老衔哀茹戚契濶充饱嗟我人斯胡䘏之早天歩多艰性命难誓常惧陨毙孤魂殊裔存不阜物没不増壤生若朝风死犹絶景视彼浮游方之侨客眷此黄庐譬之毙宅匪身是吝亮会伊惜其惜伊何言纡其思其思伊何悲彼旷载出车戒涂言告言归蓐食惊驾夙兴宵驰蒙雨之隂炤月之辉陆陵峻岅川越洪漪爰届爰止歩彼髙堂失尔羽迈良愿中荒我心永懐匪悦匪康昔我斯逝兄弟孔仁今我来思或彫或疚昔我斯逝族有余荣今我来思堂有哀声我行其道鞠为茂草我履其房物存人亡拊膺涕泣血泪彷徨企伫朔路言送尔归心存言宴日想容辉廹彼窀穸载驱东路继其桑梓肆力丘墓婉兮娈兮兴懐罔极眷言顾之使我心恻赠潘尼水会于海云翔于天道之所混孰后孰先及子虽殊同升太𤣥舍彼𤣥冕袭此云冠遗情市朝永志丘园静犹幽谷动若挥兰答潘尼于穆同心如琼如林我东日徂来饯其琛彼羙潘生实综我心探我玉懐畴尔惠音赠冯文罴昔与二三子游息承华南拊翼同枝条飜飞各异寻茍无凌风翮徘徊守故林慷慨谁为感愿言懐所钦发轸清洛汭驱马大河隂伫立望朔涂悠悠逈且深分索古所悲志士多苦心悲情临川结苦言随风吟愧无杂佩赠良讯代兼金夫子茂逺猷欵诚寄恵音于承明作与弟士龙牵世婴时网驾言逺徂征饮饯岂异族亲戚弟与兄婉娈居人思纡郁游子情明发遗安寐晤言涕交缨分途长林侧挥袂万始亭伫眄要遐景倾耳玩余声南归憇永安北迈顿承明永安有昨轨承明子弃予俯仰悲林薄慷慨含辛楚懐徃欢絶端悼来忧成绪感别惨舒翮思归乐遵渚赠弟士龙行矣怨路长惄焉伤别促指途悲有余临觞欢不足我若西流水子为东峙岳慷慨逝言感徘徊居情育安得携手俱契濶成騑服赠尚书郎顾彦先二首大火贞朱光积阳熙自南望舒离金虎屏翳吐重隂凄风迕时序苦雨遂成霖朝游忘轻羽夕息忆重衾感物百忧生缠绵自相寻与子隔萧墻萧墻阻且深形影旷不接所托声与音音声日夜濶何用慰吾心朝游游层城夕息旋直庐迅雷中宵激惊电光夜舒𤣥云拖朱阁振风薄绮疏丰注溢修霤潢潦阶除停隂结不解通衢化为渠沈稼湮梁颍流民泝荆徐眷言懐桑梓无乃将为鱼赠顾交趾公贞顾侯体明徳清风肃巳迈发迹翼藩后改授抚南裔伐鼓五岭表扬旌万里外逺绩不辞小立徳不在大髙山安足凌巨海犹萦带惆怅瞻飞驾引领望归斾答张士然洁身跻秘阁秘阁峻且𤣥终朝理文案薄暮不遑眠驾言廵明祀致敬在祈年逍遥春王圃踯躅千畆田廻渠绕曲陌通波扶直阡嘉谷垂重颖芳树发华颠余固水乡士总辔临清渊戚戚多逺念行行遂成篇赠从兄车骑孤兽思故薮离鸟悲旧林翩翩游宦子辛苦谁为心髣髴谷水阳婉娈崑山隂营魄懐兹土精爽若飞沈寤寐靡安豫愿言思所钦感彼归途艰使我怨慕深安得忘忧草言树背与襟斯言岂虚作思鸟有悲音为顾彦先赠妇二首辞家逺行游悠悠三千里京洛多风尘素衣化为缁修身悼忧苦感念同懐子隆思乱心曲沈欢滞不起欢沈难克兴心乱谁为理愿假归鸿翼飜飞㳺江氾东南有思妇长叹充幽闼借问叹何为佳人眇天末游宦久不归山川修且濶形影参商乖音息旷不达离合非有常譬彼絃与筈愿保金石躯慰妾长饥渴为陆思逺妇作二合兆嘉偶女子礼有行洁己入徳门终逺母与兄如何躭时宠㳺宦忘归寕虽为三载妇顾景媿虚名嵗暮饶悲风洞房凉且清拊枕循薄质非君谁见荣离君多悲心寤寐劳人情敢忘桃李陋侧想瑶与琼为周夫人赠车骑碎碎织细练为君作繻君行岂有顾忆君是妾夫昔者得君书闻君在髙平今时得君书闻君在京城京城华丽所璀璨多异人男儿多逺志岂知妾念君昔者与君别嵗律薄将暮日月一何速素秋坠堪露堪露何冉冉思君嵗随晚对食不能飡临觞不能饭祖道毕雍孙刘邉仲潘正叔皇储延髦俊多士出幽遐适值时来运与子游承华执笏崇贤内振缨层城阿毕刘賛文武潘生莅邦家感别懐逺人愿言叹以嗟赴洛二首希世无髙符营道无烈心靖端肃有命假檝越江潭亲友赠予迈挥泪广川隂抚膺解携手永叹结遗音无迹有所匿寂寞声必沈肆目眇不及缅然若双潜南望泣𤣥渚北迈渉长林谷风拂脩薄油云翳髙岑亹亹孤兽骋嘤嘤思鸟吟感物恋堂室离思一何深伫立慨我叹寤寐涕盈衿惜无懐归志辛苦谁为心羇旅逺游宦託身承华侧抚剑遵铜辇振缨尽祗肃嵗月一何易寒暑忽已革载离多悲心感物情悽恻慷慨遗安豫永叹废寝食思乐乐难诱曰归归未克忧苦欲何为缠绵胸与臆仰瞻凌霄鸟羡尔归飞翼赴洛道中作二首总辔登长路呜咽辞宻亲借问子何之世网婴我身永叹遵北渚遗思结南津行行遂已逺野途旷无人山泽纷纡余林薄杳阡眠虎啸深谷底鸡鸣髙树巅哀风中夜流孤兽更我前悲情触物感沈思郁缠绵伫立望故乡顾影悽自怜逺游越山川山川脩且广振䇿陟崇丘安辔遵平莽夕息抱影寐朝徂衔思徃顿辔倚髙巖侧听悲风响清露坠素辉明月一何朗抚枕不能寐振衣独长想吴王郎中时从梁陈作在昔蒙嘉运矫迹入崇贤假翼鸣凤条濯足升龙渊𤣥冕无丑士冶服使我妍轻剑拂鞶厉长缨丽且鲜谁谓伏事浅契濶踰三年薄言肃后命改服就藩臣夙驾寻清轨逺游越梁陈感物多逺念慷慨懐古人拟行行重行行悠悠行迈逺戚戚忧思深此思亦何思思君徽与音音徽日夜离缅邈若飞沈王鲔懐河岫晨风思北林游子眇天末还期不可寻惊飈褰反信归云难寄音伫立想万里沈忧萃我心揽衣有余带循形不盈衿去去遗情累安处抚清琴拟今日良宴㑹闲夜命懽友置酒迎风馆齐僮梁甫吟秦娥张女弹哀音绕栋宇遗响入云汉四座咸同志羽觞不可筭髙谈一何绮蔚若朝霞烂人生无几何为乐常苦宴譬彼伺晨鸟扬声当及旦曷为恒忧苦守此贫与贱拟迢迢牵牛星昭昭清汉辉粲粲光天歩牵牛西北廻织女东南顾华容一何冶挥手如振素怨彼河无梁悲此年嵗暮跂彼无良縁晥焉不得度引领望大川双涕如霑露拟渉江采芙蓉上山采琼蕊穷谷饶芳兰采采不盈掬悠悠懐所欢故乡一何旷山川阻且难沈思钟万里踯躅独吟叹拟青青河畔草靡靡江蓠草熠熠生河侧皎皎彼姝女阿那当轩织粲粲妖容姿灼灼羙颜色良人游不归偏栖独只翼空房来悲风中夜起叹息拟明月何皎皎安寝北堂上明月入我牖照之有余辉揽之不盈手凉风绕曲房寒蝉鸣髙栁踟蹰感节物我行永巳久游宦会无成离思难常守拟兰若生朝阳嘉树生朝阳凝霜封其条执心守时信嵗寒终不彫美人何其旷灼灼在云霄隆想弥年月长啸入飞飈引领望天末譬彼向阳翘拟青青陵上柏冉冉髙陵苹习习随风翰人生当几时譬彼浊水澜戚戚多滞念置酒宴所欢方驾振飞辔逺游入长安名都一何绮城阙郁盘桓飞阁缨虹带层台冒云冠髙门罗北阙甲第椒与兰侠客控絶景都人骖玉轩遨游放情愿慷慨为谁叹拟东城一何髙西山何其峻层曲郁崔嵬零露弥天坠蕙叶凭林衰寒暑相因袭时逝忽如頽三闾结飞辔大耋嗟落晖曷为牵世务中心若有违京洛多妖丽玉颜侔琼㽔闲夜抚鸣琴恵音清且悲长歌赴促节哀响逐髙徽一唱万夫叹再唱梁尘飞思为河曲鸟双游沣水湄拟西北有髙楼髙楼一何峻迢迢峻而安绮窓出尘㝠飞陛蹑云端佳人抚琴瑟手清且闲芳气随风结哀响馥若兰玉容谁能顾倾城在一弹伫立望日昃踯躅再三叹不怨伫立久但愿歌者欢思驾归鸿羽比翼双飞翰拟庭中有竒树欢友兰时徃迢迢匿音徽虞渊引絶景四节逝若飞芳艹久已茂佳人竟不归踯躅遵林渚恵风入我懐感物恋所欢采此欲贻谁拟明月皎夜光嵗暮凉风发昊天肃明明招摇西北指天汉东南倾朗月照闲房蟋蟀吟户庭翻翻归鴈集嘒嘒寒蝉鸣畴昔同宴友翰飞戾髙㝠服美改声听居愉遗旧情织女无机杼大梁不架楹招隐诗明发心不夷振衣聊踯躅踯躅欲安之幽人在浚谷朝采南涧藻夕息西山足轻条象云搆宻叶承翠幄激楚伫兰林回房薄秀木山熘何泠泠飞泉潄鸣玉哀音附灵波頽响赴曽曲至乐非有假安事浇淳朴冨贵茍难图税驾从所欲遨游出西城遨游出西城按辔循都邑逝物随节改时风肃且熠迁化有常然盛衰自相袭靡靡年时改冉冉老已及行矣勉良图使尔修名立园葵诗二首种葵北园中葵生郁萋萋朝荣东北倾夕颖西南晞零露垂鲜泽朗月耀其辉时逝柔风戢嵗暮商猋飞曽云无温液严霜有凝威幸蒙髙墉徳𤣥景䕃素蕤丰条并春盛落叶后秋衰庆彼晚彫福忘此孤生悲翩翩晚彫葵孤生寄北蕃被蒙覆露恵㣲躯后时残庇足周一智生理各万端不若闻道易但伤知命难赠波丘令冯文罴夙驾出东城送子临江曲密席接同志羽觞飞酃渌登楼望峻陂时逝一何速赠顾彦先清夜不能寐悲风入我轩立影对孤躯哀声应苦言赠纪士琼瓌俟丰价窈窕不自鬻有羙蛾眉子恵音清且淑修姱协姝丽华颜婉如玉赠潘正叔过蒙时来运与尔游承华执笏崇贤内振缨曽城阿招隠二首驾言寻飞遯山路郁盘桓芳兰振蕙叶玉泉涌微澜嘉卉献时服灵术进朝飡寻山求逸民穹谷幽且遐清泉盪玉渚文鱼跃中波尸乡亭东游观巩洛逍遥丘墓间秋草漫长柯寒水入云烟发轸有夙宴息驾无愚贤三月三日迟迟暮春日天气柔且佳元吉隆初巳濯秽游黄河春咏节运同可悲莫若春气甚和风未及燠遗凉清且凛咏老软颜收红蘂𤣥鬓吐素华冉冉逝将老咄咄柰老何古诗纪巻三十五古诗纪卷三十六钦定四库全书古诗纪巻三十六明冯惟讷撰晋第六陆云大将军宴会被命作诗皇皇帝祜诞隆骏命四祖正家天禄保定叡哲惟晋世有明圣如彼日月万景攸正巍巍明圣道隆自天则明分爽观象洞𤣥陵风叶极絶辉照渊肃雍徃播福禄来臻在昔奸臣称乱紫㣲神风潜骇有赫兹威灵旗树斾如电斯挥致天之届于河之沂有命再集皇舆凯归頽纲既振品物咸秩神道见素遗华反质辰晷重光协风应律函夏无尘海外有谧芒芒宇宙天地交泰王在华堂式宴嘉会𤣥晖峻朗翠云崇蔼冕弁振缨藻服垂带祁祁臣僚有来雍雍薄言载考承颜下风俯觌嘉客仰瞻玉容施已唯约于礼斯丰天钖难老如岳之崇征西大将军京陵王公会射堂皇太子见命作此诗芒芒太极𤣥化烟煴頽形成器凌象垂文大钧造物庶类羣分先识经始实综彞伦惟岳隆周生甫及申天鉴在晋祚之降神邈矣遐风茂徳有邻永言配命唯晋之镇厥镇伊何实干心膂文教内辅武功外御淮方未靖帝曰攸序公于出征奄有南浦南海既賔爰戢干戈桃林释驾天马婆娑象齿南金来格皇家绝音协徽宇宙告和𤣥纲峻极天罔既纮文武方升允兹兼𢎞峩峩髙夏有肃其凉公侯戾止騄骥龙骧善问如林在会锵锵祝融御节火正缉熙凯风徘徊万物欣时秩秩初筵薄言在兹嘉福介祜万夀无期太尉王公以九钖命大将军让公将还京邑祖饯赠此诗烈文辟公时惟哲王阐纵绝期平显幽光内实慎徽缉熙有臧出糺方慝间督不扬髙山峻极天造芒芒天子念功大典光备肃肃王命宰臣莅事穆矣渊让遗功遂志思我逺猷徽音孰嗣后命既灵王人反斾兴言出祖饮饯于迈旍旐泱泱轺轩蔼蔼和风弭尘清晖暎葢思乐中陵言观其川公王戾止有车辚辚伊谁云飨我有嘉賔羽觞举酬酢尔征人悠悠征人四牡騑騑发轸北京振策紫㣲昔乃云来春林方辉嵗亦暮止之子言归道涂兴恋伏载称徽圣泽既渥嘉会愔愔庭旅钟鼔堂有瑟琴飞辔清晖扶桑移䕃视景秪慕挥袂沾襟娈彼同栖悲尔异林我有旨酒以歌以吟大安二年夏四月大将军出祖王羊二公于城南堂皇被命作此诗时文惟晋天柞有祥圣宰作弼受言既臧有赫斯庸勋格昊苍景物台晖栋隆玉堂惟常思庸大兴光廸圣敬逺跻神道𤣥邈思媚三灵诞膺天笃嘉命既辱王人言告翼翼王人言告惟慕公舆驾言乃眷斯顾华旂飞藻鸣鸾振路騑騑四牡嘘天载歩我有髙夏如云斯荟彫轩戾止薄言嘉㑹问谁在宴惟俊惟乂丰爼殷荐献酬交泰攸攸昊天南正兴言朱明有晔万叶翠繁昌云垂天凯风熙颜王臣在此贻宴于懽悬象西頽虞渊纳景嘉乐未晞严驾已整行矣征人身乖路永飞骖顾懐华蝉引领遗思北京结辔台省从事中郎张彦明为中护军思文有圣叡哲配天功济生黎道合上𤣥休命发挥有集惟贤哲彼寤宿澄此在渊济济多士实播令闻王曰钦哉余嘉乃勋徽音孔硕恵尔风云穆此芳烈肇扬清芬肃肃庶僚袨服宠晖肇被桃虫假翼翻飞出抚邦家入翔紫㣲有命既集愿言永违思乐华堂云构崇基公王有酒薄言飨之景曜徽芒芳风咏时宴尔賔傧具乐于兹亹亹我王丰恩允臧我客戾止饮酒公堂自彼下僚聿来有光悲矣永言指途逝将形违殿闼景附华房开国承家勿用小人今我圣宰实蕃斯仁凌渊龙跃披林凤振正直既好嘉礼式陈振我逺徳归于时民赠汲郡太守奚世都为汲郡太守客将之官大将军崇贤之徳既逺而厚下之恩又隆非此离析有感圣皇既蒙引见又宴于后园感鹿鸣之宴乐咏鱼藻之凯歌而作是诗于穆皇晋豪彦实蕃天网振维有圣贞观鸣鸟在林良骏即闲萃彼俊乂时亮庶官抑抑奚生天笃其淳芳颖兰挥琼光玉振沈机照物妙思考神思我善问观徳古人善问伊何恵音孔韶肇允衡门翻飞宰朝肃雍芳林芬响凌霄穆矣和风育尔清休亦既有试出宰邦家之子于行民固讴歌风澄俗俭化静世波芒芒既庶且乐于和我有好爵既成尔服入賛崇华遂登帷幄时文圣宰天祚方谷朔风徽止鸿渐云岳悠悠斯民三代宜道我求明徳惟奚攸考缉熙晖章天禄来保恵心无兢丰化有造乐只君子茂徳攸绥嗟我懐人式是言归聿言来集如翼斯挥日予不恵照尔清晖职思既殊亦各有司念我同僚悲尔异事之子之逺悠悠我思虽无赠之歌以言志赠顾骠骑二首有皇有皇羙祈阳也祈阳秉文之士骏发其声故能明照有吴入显乎晋国人羙之故作是诗焉有皇大晋时文宪章规天有光矩地无疆神笃斯祜本显克昌载生之隽实惟祈阳哲问宣猷考茂其相于铄祈阳诞钟天笃清辉龙见𤣥猷渊嘿沈机响骇幽神广觌和以同人归物时育有大恶盈谦以自牧思我懿范万民来服吴未䘮师天秩有庸渊哉若人弱冠休风俯翼黄门以徳来忠端秀蕃后正色储宫徽音铄颖邈矣遐踪皇维南终旧邦匪歆委弁释位如龙之潜考槃穷谷假乐丰林子虽蔵器钟鼓有音恵风往敬庆问来寻济济元公相惟天子明明辟王思隆多士帝曰钦哉有命集止我咨四方令问在尔以朕大赉乃膺嘉祉聿来胥歩观国之纪惟皇建极缉熙清曜我有畯民明徳来照大观在上王假有庙显允顾生金声玉振之子于升利见大人龙辉絶迹有肃清尘清尘既彰朝虚好爵敬子侯度慎徽百辟予闻有命徳礼不易嗟我懐人瞻言永钖丰祐束法惟子之绩遵汶渉泗言告同征劲风宵烈湛露朝零云垂蔼下泉冽清泠哀哉行人感物伤情从子亰邑言观厥成天保祚徳式谷以宁思文思文羙祁阳也祁阳能明其徳刑于寡妻以至于家邦无思不服亦赖贤妃贞女以成其内敎故作是诗焉思文祁阳祁阳克峻天钖纯嘏宣兹义问徳音既烈海外有奋既奋斯音祗敬厥徳昭治其家覃及邦国永肇仪刑俾民惟则文王在上太姒思齐鲁侯克昌亦赖令妻鉴神有顾苹蘩在斯祁阳载天作之伉俪在虞之胄实惟有姚颖艶玉秀华茂桃夭居显祗明在灵格幽清尘熠烁淑心绸缪爰及祁阳惟徳之周其徳伊何和贞䖍告师民履素言谋虑度钟鼓思乐靖端夙效考休攸嫔来嫁于顾羔羊执贽玉帛有辉百两集止之子于归宗姻风从娣姪云回祁阳顾之焕其盈闱既曰归止式扬好音言观河洲有集于林思乐葛藟薄采其蕈疾彼攸遂乃孚恵心恵心既孚有恪中馈敦此衆斯永钖嗣类载延窈窕用和寤寐神之聴之𦙍祚来尔昔周之隆有任有姒内刑圣教外崇多士今我淑人实亮君子亹亹翼翼亦继斯祉宜尔子孙福禄盈止赠鄱阳府君张仲膺神林何有竒华妙实皇朝如何穷文极质斌斌君子升堂入室太上有曜子诞其辉知机日难子达其㣲入辅帏幄出御千里滔滔江汉南国之纪谒帝东堂剖符南征天子命我车服以荣何以润之徳被苍生何以济之威振羣城却愚以化崇贤以仁凤舒其翮龙濯其鳞忆彼荒薮莫敢不賔虽云旧邦其命维新卞和南金终始一色显允君子穷达一徳𢎞仁厉道物究其极古贤受爵循墻䖍恭今哲居贵履盈如冲接新以化爱旧以丰隆此嘤鸣惇彼谷风忠至宠加孝至荣集内崇南芬外清名邑炜炜棠棣夐増其华猗猗桑梓厥耀孔多被绣昼行昔人攸羡阶云飞藻孰与同粲人道伊何难合易离会如升峻别如顺淇嗟我懐人曷云其来贡言执手涕既陨之赠顾彦先𤣥黄挺秀诞受至真行该其高徳备其新光莹之伟隋卞同珍腾都之骏龙凤合尘皇皇明哲应期继声华映殊域实镇天庭入辅出辅干干靡宁夏发凉台我雨我暑冬违邦族风霜是处嗟彼独宿谁与晤语飘飖艰辛非禹孰举言念君子怅惟心楚悠悠山川骁骁征遐陟升嶣嶤降渉洪波言无不利乗崄而嘉人懐思虑我保其和邂逅相遇良愿乃从不逢知己谁济予躬莫攀莫附媿我髙风时过年迈晻冉桑榆晞光赖润亦在斯须假我夷涂顿不忘驱汜予津川桴不失浮无爱余辉遂暗东嵎幽幽东嵎恋彼西归瞻仪情感聆音心悲之子于迈夙夜京畿王事多难仲焉徘徊答顾秀才芒芒上𤣥有物有则厥初造命立我艺则爰兹族类有觉先识斯文未䘮诞育明徳允矣顾生载灵之和沈根芳沼濯秀兰波渊翘戢颕景茂凌华惟是徳心是用闲邪徳心伊何行归于周希髙仰峻企逺懐悠匪愿在明靡倦斯幽凡我同朋瞻言清休慎终于逺俾民归厚言若有行及予携手何以恤我其仁孔有心之云爱隆敬其久既迈斯仁亦廸兹文藻不雕朴华不变淳有斐君子如珪如璠仰钦徳类依懐恵诠式扬好问邦家于宣答大将军祭酒顾令文惟林有鸾惟渊有螭显允明徳实邦之基先后陟降子配于兹遵彼玉堂受言遘之中原有轨世鲜克蹈先民有懐子探其妙心犹水鉴函景内照名若振炎摅光外耀相彼水鉴民胥攸临矧曰明徳人谁弗钦写我朶頥即尔澄心义隆自古好邈在今大人有作兴云自天之子于升亦跃于渊景曵清霄响发鸣弦义问𢎞集淑风载鲜企予朔都非子孰念岂无弱翰才不克赡恵音聿来琼华玉艶无徳不报念辞惟忝答吴王上将顾处㣲邈矣大昧造化明明物以曲全人以直生类聚百族羣分万形贠渊挺隋方川吐琼蔼蔼洪族天禄攸蕃神绥厥本道裕其源条有丰叶波无辍澜烈风时播芳响世繁曰繁曰頥载徳于兹克文克敏乃恵乃慈遵彼洪流薄言咏之好是神契聊与之期仁勇同宅文武相纷王谓御事谁抚上军于时飜飞虎啸江濆式遏不虞俾也无尘三代既逺直道垂音非齿焉尚非徳孰钦鑚仰自古鲜曰在今匪惟形交殷荐其心心以殷荐分以道成祗服恵顾畴此深情亦有芳讯薄载其诚岂无春晖兹焉可荣大道易闻崇轨难袭孰云匪衍咎吝尤集敢谢不佞栖山自戢临篇焉愧徳輶辞辑翩彼日月逝犹骇电朝华未厌夕风已扇诗亦有悲无几相见懐徳叹心于焉东眷平津晚贡贡公后徴陟彼玉阶黄髪来升灵卉三秀芳草秋兴唯頥清神福禄是膺赠顾尚书五岳降神四渎炳灵两仪钧陶参和大成兆光人伦诞育至英于显尚书实惟我兄行成世则才为时生体道既𢎞大徳允明厥𢎞依何靡旷不遵厥明伊何靡妙不研无索炤灼有求幽𤣥细㣲不错毫芒以陈积篑为山纳流成渊扶翘布华养物作春所肃以礼所润以仁宣质㧞行曜文入采坚不可鑚清如凝水方迹迎朖蹈齐阙里晞圣而惟亦顾之子彼弃芝英玩此兰茝异世同芳其馥不已我兰既馥我风载清能芬南岳运芳北征子有其徳人求其馨逝此陋巷薰彼紫庭厥音不已鼓钟有声闻天之聪譬之鹄鸣天聪既招我寔惟彰乗风之凤眷言朝阳披云藻绣来此旧乡谦光自抑厥辉愈扬丽容魋翕孔好已张既照平林具我华英华英巳曜余光难延会浅别速哀以绍欣追旷同涂暂和笑言殊音合奏曲异响连絶我懽条统我思因根分来在爱感徃思我非形景有处有游载离载㑹且懽且忧感彼逺旷吝此延娱乐奏声哀言发涕流唯愿我子徳与福俱亦天之祐亦我之私答兄平原伊我世族太极降精昔在上代轩虞笃生厥生伊何流祚万龄南岳有神乃降厥灵诞钟祖考彻兹神明运歩玉衡仰和太清賔御四门旁穆紫庭紫庭既穆威声爰振厥振伊何播化殊邻清风攸被率土归仁彤弧所弯万里无尘功昭王府帝庸厥勋黄钺授征钖命频繁阚如虣虎肃兹三军光若辰跱亮彼公门仍世上司芳流庆纯云和所产爰育二昆诞丰岐嶷夙迈令闻令闻伊何休音允臧先公克搆乃崇斯堂耀颖上京发迹扶桑戎车山征时惟鹰扬既昭勋庸克迈天子命我镇弼于外在作扞城以表南裔降灾匪蠲景命颠沛惟我贤昆天姿秀生含竒播殊明徳惟馨太阳散气乃禀厥和山川垂度爰则厥遐厥遐伊何惟光惟大惟大伊何如岱如渭恢此广渊廓彼洪懿𢎞道惇徳渊哉为器统我先基弱冠慷慨将𢎞祖业实崇奕世咨予顽䝉蕞尔弱才沈耀𤣥渚挹庇云淇陶化靡移固陋于兹瞻仰洪范实忝先基巍巍先基重规累构赫赫重光遐风激鹫昔我先公爰造斯猷今我六蔽匪崇克扶悠悠大道载邈载遐洋洋渊源如海如河昔我先公斯纲斯纪今我末嗣乃倾乃圯世业之頽自予小子仰愧灵丘衔忧没齿忧懐惟何顾景惟尘峩峩髙踪眇眇贸辰明徳继体莫非哲人今我顽鄙规范靡遵仍世载徳荒之子身莫峻匪岳有峻斯登莫髙匪云有髙斯凌矧我成基匪克阶升𤣥黄长坂载寐载兴岂敢惮行哀此负乗芒芒髙山自予頽之济济徳义匪予懐之终衔永负于其媿而昔予言旷汜舟东川衔忧告辞挥泪海濵羲阳趣驾炎华电征自我不见邈哉八龄悠思逈望寤言通灵昔我徃矣辰在东嵎今我于兹日薄桑榆衔艰遘愍困瘁殷忧哀矣我世匪蒙灵休开元迄兹震兴迭㣲弱风隠骇海水羣飞王旅南征阐耀灵威予昆乃播爰集朔土载离永久其毒太苦上帝休命驾言其归多我遘愍振荡朔垂羁系殊俗初愿用违严驾东征肃迈林野夕秣乗马朝整仆旅矫矫乘马载驱载驰漫漫长路或降或阶晨风夙零朝不皇饥倾景儵坠夕不存罢虽有丰草匪释奔驷虽有重隂匪遑遐寐茕茕仆夫悠悠遄征经彼乔木有鸟嘤鸣㣲物识侪矧伊有情乐兹棠棣实懽友生既至既觐滞思旷年旷年殊域觐未浃辰恨其永懐忧心孔艰天地永久命也难长生民忽霍曷去其常我之既存靡绩靡纪干坤难并寂焉其巳生若电激没若川征存愧松柏逝惭生灵匪吝性命寔悼徒生茍克析薪岂惮㝠㝠瞻企皇极徼福上天冀我友生要期永年昔我先公邦国攸兴今我家道绵绵莫承昔我昆弟如鸾如龙今我友生凋俊坠雄家哲永徂世业长终华堂倾构广宅頽墉髙门降衡脩庭树蓬感物悲懐怆矣其伤惇仁氾爱钖予好音晞光懐宝焕若南金披华玩藻晔若翰林咏彼清声被之瑟琴味此殊响慰之予心𢎞懿忘鄙命之反覆敢投桃李以报宝玉冀凭光葢编诸末録古诗纪卷三十六古诗纪卷三十七钦定四库全书古诗纪卷三十七明冯惟讷撰晋第七陆云赠郑曼季四首谷风谷风懐思也君子在野爱而不见故作是诗言其懐思之也习习谷风扇此暮春𤣥泽坠润灵爽烟煴髙山炽景乔木兴繁兰波清跃芳浒増凉感物兴想念我懐人习习谷风载穆其音流莹鼔物清尘拂林霖雨嘉播有渰凄隂归鸿逝矣𤣥鸟来吟嗟我懐人其居乐潜明发有想如结予心习习谷风以温以凉𤣥黄交泰品物含章潜介渊跃候鸟云翔嗟我懐人在津之梁明发有思凌波褰裳习习谷风其集惟髙嗟我懐人于焉逍遥鸾栖髙冈耳想云韶拊翼坠夕和鸣兴朝我之思之言懐其休习习谷风其音孔嘉所谓伊人在谷之阿虎质山啸龙辉渊蟠维南有箕匪休其和有捄斯毕俾尔滂沱懿厥河汉惟彼太华明发有懐我劳如何鸣鹤鸣鹤美君子也太平之世君子犹有退而穷居者乐天知命无忧无欲硕人之考槃伤有徳之遗世故作是诗也鸣鹤在隂戢其左翼肃雍和鸣在川之侧假乐君子祚尔明徳思乐重虚归于其极嗟我懐人惟馨黍稷鸣鹤在隂其鸣喈喈垂翼兰沼濯清芳池假乐君子其茂猗猗底之瑰寳有餐琼瓌乃振褧裳袭尔好衣嗟我懐人启襟以晞鸣鹤在隂其仪蔼蔼谓天葢髙和音于迈假乐君子笃膺俊乂穆风潜烈兴云戢荟徳茂当年时衍嘉会安得鞶藻改尔缟带嗟我懐人心焉忼忾鸣鹤在隂载好其声渐陆仪羽遵渚回泾假乐君子祚之笃生徳耀有穆如瑶如琼安得风㠶深濯髴灭景遗云雨尔在北㝠嗟我懐人惟用伤情南衡南衡美君子也言君子遯世不闷以徳存身作者思其以徳来仕又愿言就之宿感白驹之义而作是诗焉南衡惟岳峻极昊苍瞻彼江湘惟水泱泱清和有合俊乂以臧天保定尔茂以琼光景秀蒙氾颖逸扶桑我之怀矣休音峻扬穆穆休音有来尔雍沈波涌奥渊芳馥风傃虚养恬照日遗踪考槃遵渚思乐潜龙我之懐矣㝠尔华宫和璧在山荆林玉润之子于潜清辉逺振克称輶徳作宝有晋和声在林羽仪未变我之懐矣有客来信风云有作应通山渊清琴启弹宫商乘絃类族知感有命自天夷叔希世犹谓比肩矧我与子姤㑹斯年我之懐矣在彼北林北林何有于焕斯文琼瑰非宝尺牍成珍丰华非妙得意惟神河鲂登爼遗答清川髙冈瞻彼髙冈有猗其桐允也君子实宝南江贠规启俗沈矩履方泳此明流清澜川通陟彼衡林味其回芳馥馥回芳绸缪中原祁祁庶类薄采其芬栖迟泌丘容与衡门声播东汜响溢南云穆穆阊阖南端启籥庶明以庸帝聴式阙有凤于潜在林栖翮非予之柞孰与好爵幽居玩物顾景自頥发愤潜惟㑂彿有思予美忘此终然胥来企予与言惟用作诗答孙显世邈矣上祖垂休万叶广问𢎞被崇轨峻蹑髙山克荒大川利渉繁蔼惟祜风连云接大人有作二后利见九功敷奏七徳殷荐鼎实重芳劳烈再扇奕世𢎞道天禄来宴道𢎞振古祚未替今如彼在川亦有浮沈大韶既素响非我音岂曰荒止涂弗克寻昌风改物丰水易澜百川总纪四海合源在彼焉取聿来莫观曽是褊心敢忘丘园员晖偏照𤣥泽谬盈发彼承华顿此増城纪景灵云倦游紫庭匪曰能知实忝长缨焕矣金虎袭我皇猷孰云匪吝仰媿苍流往蹇来反弭迹一丘娈彼东朝言即尔谋振振孙子洪族之纪志拟龙潜徳配麟趾引服朗节克明峻轨遵彼中臯于穆不已于穆不巳大都是阶之子于命民膺如隤厚徳时迈协风允谐恵此海湄俾也可懐乃眷丘林乐哉河曲解绂披褐投印懐玉遗情春台托䕃寒木言念伊人温其在谷道俟人行辞以义辑和容过表余未云执恵音𢎞播清风骏集懐徳形怃临篇景立失题悠悠悬象昭回太素清浊迭兴升降启度遗和既爽季春告暮朱明来思青阳受煦日征月盈天道变通太初陶物造化为功四月惟夏南征观方凯风有集飘飖南窓思乐万物观异知同有渰萋萋甘雨未播黍稷方华中田多稼庭槐振藻园桃阿那薄言观物在堂知化蓬户惟情玩物一室明发有懐念昔先哲通梦幽人彷彿遗烈清晖在天孰与永日乃启遗籍思予大观幽居傲物顾景怡颜况惟解舞衡门重关思媚古人有懐良盘沈曦含辉芳烈如兰厥初生民有物有类自古有称大宝以位征徒式好俊奔攸遂启予有闻诲尔逹贵逹贵伊何天爵无荣浑沦大昧混其浊清毁方遯象遗顽履贞道实蔵器景以昭形芒芒陋世奚兢奚错牧彼纷华委之冲漠漂志垂天矫心冯阁通好荘聃仪刑有作安得逹人顾予命薄同前思乐芳林言采其菊衡薄遵涂中原有菽登彼脩峦在林寤宿彷彿佳人清颜如玉予美亡此谁为适道容与俟之𤣥髪方皓踯躅山阿玩此芳草愿飡其颖庶以遗老亹亹嘉时飘忽弃予有瞻逝深永叹潜浒登愿扶桑仰结飞晷伊人匪存遗芳孰与精气为物或降或升徂落攸徃神竒有登死生为徒存亡曷胜谓予不信遗籍有徴闲居外物静言乐幽绳枢増结瓮牖绸缪和神当春清节为秋天地则尔户庭已悠嗟我懐人悠悠其潜念昔先烈有懐所钦骇情玩世堂允南金琼辉邈矣谁适为心明发兴言忼慨芳林同前美哉良友禀徳坤灵明照逺鉴幽㣲研精超迹皇英质如瑶琼赠我翰林示我丹诚道同契合体异心并自顷西徂合于五楼迟想欢怃观我良畴亦既至止愿言莫由室迩人鬲中情则忧抱恨东游神往形留何以合忍寄之此诗何以写思记之斯辞我心爱矣歌以赠之无祕尔音不我是贻同前有美一人芳问芬葩嗟我钦羡梦想光华亦既至止上下欣嘉徳馥秋兰容茂春罗淑似令娣惟予陋何虽有良友杇木难加爱乐朋规赠以斯歌皆能载之其美孔多嗟痛薄祜并罹哀苦堂构既崩过庭莫覩我悴西隣子沈东土契濶艰辛谁与晤语身滞情徃神游影处发梦宵寐以慰延伫答兄平原悠悠涂可极别促怨会长衔思恋行迈兴言在临觞南津有絶济北渚无河梁神徃同逝感形畱悲参商衡轨若殊迹牵牛非服箱答张士然行迈越长川飘飖冒风尘通波激枉渚悲风薄丘榛脩路无穷迹井邑自相循百城各异俗千室非良邻欢旧难假合风土岂虚亲感念桑梓域髣髴眼中人靡靡日夜逺眷眷懐苦辛为顾彦先赠妇徃返四首我在三川阳子居五湖隂山海一何旷譬彼飞与沈目想清慧姿耳存淑媚音独寐多逺念寤言抚空衿彼美同懐子非尔谁为心悠悠君行迈茕茕妾独止山河安可踰永路隔万里京室多妖冶粲粲都人子雅歩擢纎腰巧言发皓齿佳丽良可美衰贱焉足纪逺蒙眷顾言衔恩非望始翩翩飞蓬征郁郁寒水萦游止固殊性浮沈岂一情隆爱结在昔信誓贯三灵秉心金石固岂从时俗倾美目逝不顾纎腰徒盈盈何用结中欵仰指北辰星浮海难为水游林难为观容色贵及时朝华忌日晏皎皎彼姝子灼灼懐春粲西城善雅舞总章饶清弹鸣簧发丹唇朱絃绕素腕轻裾犹电挥双袂如雾散华容溢藻幄哀响入云汉知音世所希非君谁能讃弃置北辰星问此𤣥龙焕时暮复何言华落理必贱失题绿房含青实金条悬白璆俯仰随风倾炜煜照清流同前逍遥近南畔长啸作悲叹郑曼季答陆士龙四首鸳鸯鸳鸯美贤也有贤者二人双飞东岳扬辉上京其兄已显登得朝而弟中渐婆娑衡门然其劳谦接士吐握待贤虽姬公之下白屋洙泗之飬三千无以过也乃肯垂顾恵我好音思乐结永好之懽云尔鸳鸯于飞在江之涘和音反畅拊翼双起朝游兰池夕宿兰沚清风翕习扇彼兰茝凌云髙厉载翔载止鸳鸯于飞载飞载吟有郁浚薮实惟桂林芳条髙茂华繁垂隂爰翺爰翔爰憩其南有馥清芬协我好音鸳鸯于飞乗云髙翔有嘤其友戢翼未翔澹澹素波容与趋唱虽曰戢止和音逺扬我有好爵与子偕尝鸳鸯于飞徘徊翩翻载颉载颃命侣鸣羣有郁兰臯冽彼清源驾言游之聊乐我云思与佳人齐懽顺川鸳鸯于飞或飞或游习习谷风扇彼清流春草扬翘鼋龟沈浮感物兴想我心长忧谁谓河广曽不容舟企予望之搔首踟蹰鸳鸯于飞载和其鸣懐尔好音寡我中情人亦有言心得遗形授我木𤓰报尔瑶琼匪伊曰报永好千龄兰林兰林懽至好也有君子世济其美英名光茂遭时暂否福徳衡门頋我殷勤屡辱徳音思与结好以永不刋瞻彼兰林有翘有秀有斐君子邦之硕茂厥徳伊何固天攸授如川之源如山之富回流清渊启襟开裕缙绅睎风民用胥附猗猗硕人如玉如金浚其明哲克广徳心习习凯风吹我棘林飞鸮萃至允懐好音悠悠征徒輶徳鲜任嗟我猗人和乐实忱在昔延州鹄鸣江涯今我陆子旷世继竒身乖千载徳音并驰渐鸿遵渚宛其羽仪安得髙风腾翮天池飞龙蜿蜒山谷升气勐虎啸吟清风髙厉情同来感数乖身逝夷鲍齐懽専名故世恺悌君子民之攸暨咨予遘时千载同爱垂陇之㑹匪诗不宣嗟我懐人斯恩斯勤徳音来讯有蔚其文菽菽毚兎匪迹不存诚在心徳爱结忘言南山南山酬至徳也有退仕衡门脩道以养和弃物以存神民思其治士懐其徳或思置之列位或思从之信宿诗人嘉与此贤当年相遇又屡获徳音情懽心至故作是诗焉陟彼南山言采其萧乐只君子邦家之翘克茂厥犹輶徳是收聊道以俭广爱以周嗟我懐人永好千秋瞻彼江潭言钓其鱮有美硕人自公退䖏羔裘逍遥輶徳是举白驹遯时世事孰与思我猗人寘之晋序有客信信独寐寤语天髙地卑𤣥黄烟煴人道交泰自昔先民耽文合好辅徳与仁管叔罕侨旷世难隣脩组施结𤣥弁生尘咨我与子遘㑹当身琴瑟在御永爱纒绵瞻彼江澳言咏其潭所谓伊人在水之隂养和以泰乐道之潜锦衣尚絅至乐是躭兴言永思系懐所钦爱而不见独寐寤吟诗以言志先民是经乃恵嘉讯徳音惟馨钦咏繁藻永结中情华文伤实世士所营逹人神化反之混𠖇交弃其数言取其诚思与哲人独宝其贞中陵瞻彼中陵兰英猗猗允矣君子乐且有仪沈仁育物𤣥聪镜机徳充闱庭名逸南畿祁祁俊友言酌言依鼓钟于宫百里震声亹亹令问归我伟贞厥振伊何骏奔以惊厥问伊何民胥以宁有鸖在隂非子谁鸣我有好爵非子孰盈潜龙遯初有凤戢翚王犹未泰彝伦错违臯门重辟资尔启扉庶绩适斁非尔焉绥翼翼京宇俟尔攸晞民之胥望如渴如饥徳音来恵覆玩三周沈润渊洞逸藻云浮结心所亲曷变曷渝路隔津梁一苇限殊终朝之思三秋是踰爱而不见兴言踟蹰孙拯赠陆士龙五龙戢号云鸟纂纪淳化既离义风肃始轩冕垂容文教乃理奕奕英族盛徳丰祀于赫皇吴应天统元蒸文烈公光讃懿勲九命重辉恭徳弥勤华黻袭藻金石载振渊哉陆生本显洪胄亦崇懿风邈比宏裕无兢惟徳丰光伊茂文以义好施以仁富山积惟峻道隆名遐潜景在渊龙跃承华既升尔仪谁不允嘉有漼重渊载清其波济济皇朝峩峩髦士序爵以贤惟俊萃止翩翩二官令问不已乃迁华阁皇典斯纪思文大谟恢我王猷清风肆穆雅宪允休迈彼江川邈此北流㣲言兰馥玉藻云浮遭时之险虎宰㴞天凭徳羡重絷此俊贤休否既亨名以徳渊清㣲伊铄鑚之弥坚明明大象𤣥鉴照㣲显允君子求福不回善挹引庆险以徳祈澄浊以静㒺久不晖释彼游寄乐此窈贞形以神和思以道新青云方乗茂饵可捐达观在一万物自賔寂寂重门谁和子音瞻彼晨风思託茂林古诗纪巻三十七古诗纪卷三十八钦定四库全书古诗纪巻三十八明冯惟讷撰晋第八潘岳关中诗于皇时晋受命既固三祖在天圣皇绍祚徳愽化光刑简枉错㣲火不戒延我宝库蠢尔戎狄狡焉思肆虞我国眚窥我利器岳牧虑殊威懐理二将无専策兵不素肄翘翘赵王请徒三万朝议惟疑未逞斯愿桓桓梁征髙牙乃建旗葢相望偏师作援虎视眈眈威彼好畤素甲日耀𤣥幕云起谁其继之夏侯卿士惟系惟处别营棊跱夫岂无谋戎士承平守有完郛战无全兵锋交卒奔孰免孟明飞檄秦郊告败上京周殉师令身膏氐斧人之云亡贞节克举卢播违命投畀朔土为法受恶谁谓荼苦哀此黎元无罪无辜肝脑涂地白骨交衢夫行妻寡父出子孤俾我晋民化为狄俘乱离斯瘼日月其稔天子是矜旰食宴寝主忧臣劳孰不祗懔愧无献纳尸素以甚皇赫斯怒爰整精锐命彼上谷指日遄逝亲奉成规稜威遐厉首䧟中亭扬声万计兵固诡道先声后实闻之有司以万为一纣之不善我未之必虚皛湳徳缪彰甲吉雍门不启陈汧危偪观遂虎奋感恩输力重围克解危城载色岂曰无过功亦不测情固万端于何不有纷纭齐万亦孔之丑曰纳其降曰枭其首畴真可掩孰伪可久既征尔辞既蔽尔讼当乃明实否则证空好爵既縻显戮亦从不见窦林伏尸汉邦周人之诗寔曰采薇北难猃狁西患昆夷以古况今何足曜威徒愍斯民我心伤悲斯民如何荼毒于秦师旅既加饥馑是因疫疠滛行荆棘成榛绛阳之粟浮于渭濵明明天子视民如伤申命羣司保尔封疆靡暴于衆无陵于彊惴惴寡弱如熈春阳为贾谧作赠陆机肇自初创二仪絪緼粤有生民伏羲始君结绳阐化八象成文芒芒九有区域以分神农更王轩辕承纪画野离疆爰封衆子夏殷既袭宗周继祀绵绵𤓰瓞六国互峙彊秦兼并吞灭四隅子婴面榇汉祖膺图灵献㣲弱在湼则渝三雄鼎足孙启南吴南吴伊何僣号称王大晋统天仁风遐扬伪孙衔璧奉土归疆婉婉长离凌江而翔长离云谁咨尔陆生鹤鸣九臯犹载厥声况乃海隅播名上京爰应旌招抚翼宰庭储皇之选实简惟良英英朱鸾来自南冈曜藻崇正𤣥冕丹裳如彼兰蕙载採其芳藩岳作镇辅我京室旋反桑梓帝弟作弼或云国宦清涂攸失吾子洗然恬淡自逸廊庙惟清俊乂是延擢应嘉举自国而迁齐辔羣龙光讃纳言优游省闼珥笔华轩昔余与子缱绻东朝虽礼以賔情通友僚嬉娱丝竹抚鞞舞韶脩日朗月携手逍遥自我离羣二周于今虽简其面分着情深子其超矣实慰我心发言为诗俟望好音欲崇其髙必重其层立徳之柄莫匪安恒在南称甘度北则橙崇子锋颖不頽不崩北芒送别王世胄诗朱镳既扬四辔既整驾言饥行告离芒岭情有迁延日无余影回辕南翔心焉北骋家风诗绾髪绾髪髪亦鬂止日祗日祗敬亦慎止靡専靡有受之父母鸣鹤匪和析薪弗荷隠忧孔疚我堂靡构义方既训家道颖颕岂敢荒寕一日三省于贾谧坐讲汉书治道在儒𢎞儒由人显允鲁侯文质彬彬笔下摛藻席上敷珍前疑惟辨旧史惟新惟新尔史既辨尔疑延我寮友讲此㣲辞离合佃渔始化人民穴处意守醇朴音应律吕桑梓被源卉木在野钖鸾未设金石拂举害咎蠲消吉徳流普谿谷可安奚作栋宇嫣然以熹焉惧外侮熙神委命已求多祜叹彼季末口出择语谁能黙识言䘮厥所垄畆之谚龙潜巖阻尠义崇乱少长失叙金谷集作诗王生和鼎实石子镇海沂亲友各言迈中心怅有违何以叙离思㩦手游郊畿朝发晋京阳夕次金谷湄回谿萦曲阻峻坂路威夷緑池泛淡淡青栁何依依滥泉龙鳞澜激波连珠挥前庭树沙棠后园植乌椑灵囿繁石榴茂林列芳梨饮至临华沼迁坐登隆坻𤣥醴染朱颜但愬杯行迟扬桴抚灵鼓箫管清且悲春荣谁不慕嵗寒良独希投分寄石友白首同所归河阳县作二首㣲身轻蝉翼弱冠忝嘉招在疚妨贤路再升上宰朝猥荷公叔举连陪厠王寮长啸归东山拥耒耨时苖幽谷茂纎葛峻巖敷荣条落英陨林趾飞茎秀陵乔卑髙亦何常升降在一朝徒恨良时泰小人道遂消譬如野田蓬斡流随风飘昔倦都邑游今掌河朔徭登城眷南顾凯风扬㣲绡洪流何浩荡脩芒郁岧嶤谁谓晋京逺室迩身实辽谁谓邑宰轻令名患不劭人生天地间百年孰能要颎如藁石火瞥若截道飈齐都无遗声桐响有余謡福谦在纯约害盈由矜骄虽无君人徳视民庶不恌日夕隂云起登城望洪河川气冒山岭惊湍激巖阿归鴈暎兰畤游鱼动圎波鸣蝉厉寒音时菊耀秋华引领望京室南路在伐柯大厦缅无觌崇芒郁嵯峨总总都邑人扰扰俗化讹依水类浮萍寄松似悬萝朱博纠舒慢楚风被琅邪曲蓬何以直託身依丛麻黔黎竟何常政成在民和位同单父邑愧无子贱歌岂敢陋㣲官但恐忝所荷在懐县作二首南陆迎脩景朱明送末垂初服启新节隆暑方赫曦朝想庆云兴夕迟白日移挥汗辞中宇登城临清池凉飈自逺集轻襟随风吹灵圃耀华果通衢列髙椅𤓰瓞蔓长苞姜芋纷广畦稲栽肃芊芊黍苖何离离虚薄乏时用位㣲名日卑驱役宰两邑政绩竟无施自我违京辇四载迄于斯器非廊庙姿屡出固其宜徒懐越鸟志眷恋想南枝春秋代迁逝四运纷可喜宠辱易不惊恋本难为思我来氷未泮时暑忽隆炽感此还期淹叹彼年徃驶登城望郊甸游目歴朝寺小国寡民务终日寂无事白水过庭激绿槐夹门植信美非吾土祗搅懐归志眷然顾巩洛山川邈离异愿言旋旧乡畏此简书忌祗奉社稷守恪居处职司内颜诗二首静居懐所欢登城望四泽春草郁青青桑柘何奕奕芳林振朱荣渌水激素石初征氷未泮忽焉袗絺绤漫漫三千里迢迢逺行客驰情恋朱颜寸隂过盈尺夜愁极清晨朝悲终日夕山川信悠永愿言良弗获引领讯归期沈思不可释独悲安所慕人生若朝露绵邈寄絶域眷恋想平素尔情既来追我心亦还顾形体隔不逹精爽交中路不见山下松隆冬不易故不见涧邉栢嵗寒守一度无谓希见踈在逺分弥固悼亡诗三首荏苒冬春谢寒暑忽流易之子归穷泉重壤永幽隔私懐谁克从淹留亦何益僶俛恭朝命回心反初后望庐思其人入室想所歴帏屏无髣髴翰墨有余迹流芳未及歇遗挂犹在壁怅怳如或存周遑忡惊惕如彼翰林鸟双栖一朝只如彼游川鱼比目中路析春风缘隟来晨霤承檐滴寝息何时忘沉忧日盈积庶几有时衰荘缶犹可击皎皎窓中月照我室南端清商应秋至溽暑随节䦨凛凛凉风升始觉夏衾单岂曰无重纩谁与同嵗寒嵗寒无与同朗月何胧胧展转眄枕席长簟竟牀空牀空委清尘室虚来悲风独无李氏灵髣髴覩尔容抚衿长叹息不觉涕霑胷霑胷安能已悲懐从中起寝兴目存形遗音犹在耳上慙东门吴下愧蒙荘子赋诗欲言志此志难具纪命也可奈何长戚自令鄙曜灵运天机四节代迁逝凄凄朝露凝烈烈夕风厉柰何悼淑俪仪容永潜翳念此如昨日谁知巳卒嵗改服从朝政哀心寄私制茵帱张故房朔望临尔祭尔祭讵几时朔望忽复尽衾裳一毁撤千载不复引亹亹朞月周戚戚弥相愍悲懐感物来泣涕应情陨驾言陟东阜望坟思纡轸徘徊墟墓间欲去复不忍徘徊不忍去徙倚歩踟蹰落叶委埏侧枯荄带坟隅孤魂独茕茕安知灵与无投心遵朝命挥涕强就车谁谓帝宫逺路极悲有余哀诗漼如叶落树邈若雨絶天雨絶有归云叶落何时连山气冒冈岭长风鼓松栢堂虚闻鸟声室暗如日夕昼愁奄逮昏夜思忽终昔展转独悲穷泣下沾枕席人居天地间飘若逺行客先后讵能几谁能弊金石思子诗造化甄品物天命代虚盈柰何念稚子懐竒陨㓜龄追想存髣髴感道伤中情一徃何时还千载不复生别诗㣲㣲髪肤受之父母峨峨王侯中外之首子亲伊姑我父唯舅潘尼七月七日侍皇太子宴𤣥圃商风初授辰火㣲流朱明送夏少昊迎秋嘉禾茂园芳草被畴于时我后以豫以逰赠陆机出为吴王郎中令东南之美曩惟延州显允陆生于今尠俦振鳞南海跃翼清流婆娑翰林容与坟丘玉以瑜润随以光融乃渐上京羽仪储宫玩尔清藻味尔芳风泳之弥广挹之弥冲崑山何有有瑶有珉及尔同僚具惟近臣予渉素秋子登青春愧无老成厠彼日新祁祁大邦惟桑惟梓穆穆伊人南国之纪帝曰尔谐惟王卿士俯偻从命奚恤奚喜我车既巾我马既秣星陈夙驾载脂载辖婉娈二宫徘徊殿闼醪澄莫飨孰慰饥渴昔子忝私贻我蕙兰今子徂东何以赠旃寸晷惟宝岂无玙璠彼美陆生可与晤言答陆士衡顾兹蓬蔚厠根兰陂膏泽虽均华不足披逮春不茂未秋先萎子濯灵翼我挫羽仪愿言难常载合载离昔游禁闼祗畏夕惕今放丘园纵心夷易口咏新诗目玩文迹予志耕圃尔勤王役慙无琬琰以詶尺璧答傅咸诗司徒左长史傅长虞会定九品左长史宜得其才屈为此职执天下清议宰割百国而长虞性直而行或有不堪余与之亲作诗以规焉悠悠郡吏非子不整嗷嗷衆议非子不靖忽荷畧纽握纲提领矫矫贞臣惟国之屏皇太子集应令圣朝命方岳爪牙司北邻皇储延笃爱设饥送逺賔谁应今日宴具惟廊庙臣置酒宣猷庭击鼓灵沼濵羽觞飞醽醁芳馔备竒珍巴渝二八奏妙舞鼔铎振长袪生回飈曲裾扬轻尘皇太子社太簇协青阳履端发嵗首孟月渉初旬吉日唯上酉我后迩天休设社祈遐耉三月三日洛水作晷运无穷巳时逝焉可追斗酒足为欢临川胡独悲暮春春服成百草敷英蕤聊为三日逰方驾结龙旂廊庙多豪俊都邑有艳姿朱轩䕃兰臯翠幙映洛湄临崖濯素手歩水搴轻衣沈钩出比目举弋落双飞羽觞乗波进素爼随流归赠河阳诗虙生化单父子竒莅东阿桐乡建遗烈武城播絃歌逸骥腾夷路潜龙跃洪波弱冠歩鼎铉既立宰三河流声馥秋兰摛藻艳春华徒美天姿茂岂谓人爵多赠侍御史王元贶崑山积琼玉广厦构衆材游鳞萃灵沼抚翼希天阶膏兰孰为消济治由贤能王侯厌崇礼回迹清宪台蠖屈固小徃龙翔迺大来协心毗圣世毕力讃康哉赠长安令刘正伯诗逰鸾凭太虚腾鳞託浮霄过䝉嘉时会假翼陵扶揺疲惫充时乏及余再同僚并迹侍储宫㩦手登皇朝刘侯抚西都迈绩㕘豹乔徳厚化必深政明姦自消万寻由积篑千里一歩超尔其骋逸轨逺涂固可要赠陇西太守张正治诗二八由唐显周以多士隆羣灵感韶运理翮应翔风张生㧞幽华苹蘩登二宫未几振朱锦剖符抚西戎及子仍同僚赠言贻尔躬威刑有时用唯徳可令终赠荥阳太守吴子仲诗大晋盛得人储宫畜髦士吴侯降髙质剖符授千里垂覆岂他乡回光临桑梓寮类感岐路黎庶思知耻老氏喻小鳞曹㕘寄狱士无谓敝邑陋覆篑由兹起答杨士安诗逝将辞储宫栖迟集南畿不悮百里贱徒惜年志衰踌躇顾城阙怨恋慕端闱俊徳贻妙诗敷藻发清徽媿彼褒崇过感此岐路悲送卢景宣诗杨朱焉所哭岐路重别离屈原何伤悲生离情独哀知命虽无忧仓卒意低回叹气从中发洒泪随襟頽九重不常键阊阖有时开愧无纻衣献贻言取诸懐迎大驾南山郁岑崟洛川迅且急青松䕃修岭緑蘩被广隰朝日顺长涂夕暮无所集归云乘幰浮凄风寻帷入道逢深识士举手对吾揖世故尚未夷崤函方崄澁狐狸夹两辕豺狼当路立翔凤婴笼槛骐骥见维絷爼豆昔尝闻军旅素未习且少停君驾徐待干戈戢逸民吟我顾傲世自遗舒志六合由巢是追沐浴洪池迅羽衣陟彼名山採此芝薇朝云叆叇行露未晞逰鱼羣戏翔鸟双飞逍遥博观日晏忘归嗟哉四士从我者谁释奠诗敦书请业研几通理尊师重道释奠崇祀徳成教伦孰云不祉送大将军掾卢晏赠物虽陋薄识意在忘言琼琚尚交好桃李贵徃还萧艾茍见纳贻我以芳兰赠汲郡太守李茂彦离索何惆怅后会未可希河朔贵相忘岐路安足悲赠刘佐要言将谁苦聊以贻友生念我二三贤规我无隠情古诗纪巻三十八古诗纪卷三十九钦定四库全书古诗纪卷三十九明冯惟讷撰晋第九左思赠妹九嫔悼离诗郁郁岱清海渎所经隂精以灵为祥为祯峨峨令妹应期诞生如兰之秀如芝之荣总角岐嶷齓龆夙成比徳古烈异世同声惟我惟妹寔惟同生早丧先妣恩百常情女子有行实逺父兄骨肉之恩固有归宁何悟离拆隔以天庭自我不见于今二龄穆穆令妹有徳有言才丽汉班明朗楚樊默识若记下笔成篇行显中闺名播外藩何以为赠勉以列圗何以为言申以诗书相去在近上下欷含辞满胸郁烦不舒咏史八首弱冠弄柔翰卓荦观羣书着论准过秦作赋拟子虗边城苦鸣镝羽檄飞京都虽非甲胄士畴昔览穰苴长啸激清风志若无东吴铅刀贵一割梦想骋良图左眄澄江湘右盼定羌胡功成不受爵长揖归田庐郁郁涧底松离离山上苖以彼径寸茎䕃此百尺条世胄蹑髙位英俊沈下僚地势使之然由来非一朝金张借旧业七叶珥汉貂冯公岂不伟白首不见招吾希段干木偃息藩魏君吾慕鲁仲连谈笑却秦军当世贵不羁遭难能解纷功成耻受赏髙节卓不羣临组不肯对珪宁肯分连玺曜前庭比之犹浮云济济京城内赫赫王侯居冠葢䕃四术朱轮竟长衢朝集金张馆暮宿许史庐南邻击钟磬北里吹笙竽寂寂扬子宅门无卿相舆寥寥空宇中所讲在𤣥虗言论准宣尼辞赋拟相如悠悠百世后英名擅八区皓天舒白日灵景耀神州列宅紫宫里飞宇若云浮峨峨髙门内蔼蔼皆王侯自非攀龙客何为歘来游被褐出阊阖髙歩追许由振衣千仞冈濯足万里流荆轲饮燕市酒酣气益震哀歌和渐离谓若傍无人虽无壮士节与世亦殊伦髙眄邈四海豪右何足陈贵者虽自贵视之若埃尘贱者虽自贱重之若千钧主父宦不达骨肉还相薄买臣困樵採伉俪不安宅陈平无产业归来翳负郭长卿还成都壁立何寥廓四贤岂不伟遗烈光篇籍当其未遇时忧在填沟壑英雄有迍邅由来自古昔何世无竒才遗之在草泽习习笼中鸟举翮触四隅落落穷巷士抱影守空庐出门无通路枳棘塞中涂计䇿弃不收块若枯池鱼外望无寸禄内顾无斗储亲戚还相蔑朋友日夜疎苏秦北游说李斯西上书俛仰生荣华咄嗟复彫枯饮河期满腹贵足不愿余巢林栖一枝可为达士模招隠二首杖䇿招隠士荒涂横古今巗穴无结构丘中有鸣琴白云停隂冈丹葩曜阳林石泉潄琼瑶纤鳞或浮沉非必丝与竹山水有清音何事待啸歌灌木自悲吟秋菊兼糇粮幽兰间重襟踌躇足力烦聊欲投吾簪经始东山庐果下自成榛前有寒泉井聊可莹心神峭蒨青葱间竹柏得其真弱叶栖霜雪飞荣流余津爵服无常玩好恶有屈伸结绶生缠牵弹冠去竢尘惠连非吾屈首阳非吾仁相与观所尚逍遥撰良辰杂诗秋风何冽冽白露为朝霜柔条旦夕劲緑叶日夜黄明月出云崖皦皦流素光披轩临前庭嗷嗷晨鴈翔髙志局四海块然守空堂壮齿不恒居歳暮常慨慷娇女诗吾家有娇女皎皎颇白晳小字为织素口齿自清歴鬓发覆广额双耳似连璧明朝弄梳台黛眉类扫迹浓朱衍丹脣黄吻澜漫赤娇语若连𤨏忿速乃明㦎握笔利彤管篆刻未期益执书爱绨素诵习矜所获其娣字惠芳两目灿如画轻粧喜楼边临镜忘纺绩举觯拟京兆立的成复易玩弄眉颊间剧兼机杼役从容好赵舞延袖像飞翮上下絃柱际文史辄巻襞顾盼屏风画如见已指擿丹青日尘闇明义为隠赜驰骛翔园林果下皆生摘红葩掇紫蔕萍实骤抵掷贪华风雨中倐忽数百适务蹑霜雪戏重綦常累积并心注肴馔端坐理盘槅翰墨戢闲按相与数离逖动为鑪钲屈屣履任之适止为荼菽据吹吁对鼎䥶脂腻漫白袖烟薫染阿钖衣被皆重池难与沉水碧任其孺子意羞受长者责瞥闻当与杖掩泪俱向壁张翰周小史翩翩周生婉娈幼童年十有五如日在东香肤柔泽素质参红团辅圆頥菡萏芙蓉尔形既淑尔服亦鲜轻车随风飞雾流烟转侧猗靡顾盼便妍和颜善笑美口善言杂诗二首暮春和气应白日照园林青条若总翠黄华如散金嘉卉亮有观顾此难久耽延颈无良涂顿足託幽深荣与壮俱去贱与老相寻欢乐不照颜惨怆发讴吟讴吟何嗟及古人可慰心东邻有一树三纪裁可拱无花复无实亭亭云中竦隟禽不为巢短翮莫肯任忽有一飞鸟五色杂英华一鸣衆鸟至再鸣衆鸟罗长鸣揺羽翼百鸟互相和思吴江歌秋风起兮佳景时吴江水兮鲈鱼肥三千里兮家未归恨难得兮仰天悲张载登成都白莵楼重城结曲阿飞宇起层楼累栋出云表峣临太虗髙轩启朱扉回望畅八隅西瞻岷山岭嵯峨似荆巫蹲鸱蔽地生原隰殖嘉蔬虽遇尧汤世民食恒有余郁郁少城中岌岌百族居街术纷绮错髙甍夹长衢借问扬子宅想见长卿庐程卓累千金骄侈拟五侯门有连骑客翠带腰吴钩鼎食随时进百和妙且殊披林採秋橘临江钓春鱼黑子过龙醢果馔踰蟹蝑芳茶冠六清溢味播九区人生茍安乐兹土聊可娱赠虞显度畴昔协兰芳缱绻在华年嘉好结平素分着寮友前谓得终遐日绸缪永周旋吾子遭不造遘闵丁忧艰俾我失良朋谁与吐话言一日为三秋岁况乃三年离居一何濶结思如回川招隠诗出处虽殊涂居然有轻易山林无悔恡人间实多累鹓雏翔穷冥蒲且不能视鹳鹭遵臯渚数为矰所系隠显虽在心彼我共一地不见巫山火芝艾岂相离去来捐时俗超然辞世伪得意在丘中安事愚与智七哀诗二首北芒何垒垒髙陵有四五借问谁家坟皆云汉世主恭文遥相望原陵郁膴膴季世丧乱起贼盗如豺虎毁壤过一抔便房启幽户珠柙离玉体珍寳见剽虏园寝化为墟周墉无遗堵蒙茏荆棘生蹊迳登童竖狐兎窟其中芜秽不复扫頽陇并垦发萌𨽻营农圃昔为万乗君今为丘中土感彼雍门言悽怆哀今古秋风吐商气萧瑟扫前林阳鸟收和响寒蝉无余音白露中夜结木落柯条森朱光驰北陆浮景忽西沉顾望无所见唯覩松柏隂肃肃髙桐枝翩翩栖孤禽仰听离鸿鸣俯闻蜻蛚吟哀人易感伤触物増悲心丘陇日已逺缠绵弥思深忧来令发白谁云愁可任裵徊向长风泪下沾衣襟霖雨霖雨余旬朔蒙昧日夜坠何以解愁懐置酒招亲类啾啾丝竹作伶人奏竒秘悲歌结流风逸响回秋气拟四愁诗四首我所思兮在南巢欲徃从之巫山髙登崖逺望涕泗交我之懐矣心伤劳佳人遗我笥中布何以赠之流黄素愿因飘风超逺路终然莫致増永慕我所思兮在朔湄欲徃从之白雪霏登崖逺望涕泗頽我之懐矣心伤悲佳人遗我云中翮何以报之连城璧愿因归鸿起遐翮终然莫致増永积我所思兮在陇原欲徃从之隔太山登崖逺望涕泗涟我之怀矣心伤烦佳人遗我双角端何以赠之雕玉环愿因行云超重峦终然莫致増永叹我所思兮在营州欲徃从之路阻修登崖逺望涕泗流我之怀矣心伤忧佳人遗我緑绮琴何以赠之双南金愿因流波超重深终然莫致増永吟述怀诗跋陟山川千里告辞杨子哭岐墨氏感丝云乖雨絶心乎怆而失题江南郡蔗酿液丰沛三巴黄甘𤓰州素柰凡此数品殊美絶快渇者所思铭之常带同前白日随天回暾暾圎如规踊跃汤谷中上登扶桑枝同前气力渐衰损鬓发终以皓昔为春月华今为秋日草张协咏史昔在西京时朝野多欢娱蔼蔼东都门羣公祖二疏朱轩曜金城供帐临长衢达人知止足遗荣忽如无抽簪解朝衣散发归海隅行人为陨涕贤哉此大夫挥金乐当年岁暮不留储顾谓四座宾多财为累愚清风激万代名与天壤俱咄此蝉冕客君绅宜见书杂诗十首秋夜凉风起清气荡暄浊蜻蛚吟阶下飞蛾拂明烛君子从逺役佳人守㷀独离居㡬何时钻燧忽改木房栊无行迹庭草萋以緑青苔依空墙蜘蛛网四屋感物多所怀沉忧结心曲大火流坤维白日驰西陆浮阳映翠林回飈扇緑竹飞雨洒朝兰轻露栖丛菊龙蛰暄气凝天髙万物肃弱条不重结芳蕤岂再馥人生瀛海内忽如鸟过目川上之叹逝前修以自朂金风扇素节丹霞启隂期腾云似涌烟密雨如散丝寒花发黄采秋草含緑滋闲居玩万物离羣恋所思案无萧氏牍庭无贡公綦髙尚遗王侯道积自成基至人不婴物余风足染时朝霞迎白日丹气临旸谷翳翳结繁云森森散雨足轻风摧劲草凝霜竦髙木密叶日夜疎丛林森如束畴昔叹时迟晚节悲年促岁暮怀百忧将从季主卜昔我资章甫聊以适诸越行行入幽荒欧骆从祝发穷年非所用此货将安设瓴甋夸玙璠鱼目笑明月不见郢中歌能否居然别阳春无和者巴人皆下节流俗多昏迷此理谁能察朝登鲁阳闗狭路峭且深流涧万余丈围木数千寻咆虎响穷山鸣鹤聒空林凄风为我啸百籁坐自吟感物多思情在险易常心朅来戒不虞挺辔越飞岑王阳驱九折周文走岑崟经阻贵勿迟此理着来今此乡非吾地此郭非吾城羇旅无定心翩翩如悬旌出覩军马阵入闻鞞鼓声常惧羽檄飞神武一朝征长铗鸣鞘中烽火列边亭舍我衡门衣更被缦胡缨畴昔怀微志帷幕窃所经何必操干戈堂上有竒兵折冲樽俎间制胜在两楹巧迟不足称拙速乃垂名述职投边城羁束戎旅间下车如昨日望舒四五圎借问此何时胡蝶飞南园流波恋旧浦行云思故山闽越衣文虵胡马愿度燕风土安所习由来有固然结宇穷冈曲耦耕幽薮隂荒庭寂以闲幽岫峭且深凄风起东谷有渰兴南岑虽无箕毕期肤寸自成霖泽雉登垄雊寒猿拥条吟溪壑无人迹荒楚郁萧森投耒循岸垂时闻樵採音重基可拟志回渊可比心养真尚无为道胜贵陆沈游思竹素园寄辞翰墨林墨蜧跃重渊商羊儛野庭飞廉应南箕丰隆迎号屏云根临八极雨足洒四溟霖沥过二旬散漫亚九龄阶下伏泉涌堂上水衣生洪潦浩方割人怀昏垫情沉液潄陈根緑叶腐秋茎里无曲突烟路无行轮声环堵自頽毁垣闾不隠形尺烬重寻桂红粒贵瑶琼君子守固穷在约不爽贞虽荣田方赠慙为沟壑名取志于陵子比足黔娄生襍诗太昊启东节春郊礼青祗鹰化日夜分雷动寒暑离飞泽洗冬条浮飈解春澌采虹缨髙云文虬鸣隂池沖气扇九垠苍生衍四垂时至万寳成化周天地移游仙峥嵘𤣥圃深嵯峨天岭峭亭馆笼云构修梁流三曜兰葩葢岭披清风縁隟啸古诗纪巻三十九古诗纪卷四十钦定四库全书古诗纪巻四十明冯惟讷撰晋第十夏侯湛周诗叙曰周诗者南陔白华华黍由庚崇丘由仪六篇有其义而亡其辞湛续其亡故云周诗也既殷斯䖍仰说洪恩夕定晨省奉朝侍昏宵中告退鸡鸣在门孳孳恭诲夙夜是敦山路吟夙驾兮待明陟山路兮遐征冐晨朝兮入大谷道逶迤兮岚气清揽辔兮抑马踟蹰兮旷野旷野兮辽落崇岳兮嵬㟧丘陵兮连离卉木兮交错渌水兮长流惊涛兮拂石江上泛歌悠悠兮逺征倐倐兮暨南荆南荆兮临长江临长江兮讨不庭江水兮浩浩长流兮万里洪浪兮云转阳侯兮奔起惊翼兮垂天鲸鱼兮岳跱䕷芜纷兮被臯陆修竹郁兮翳崖趾望江之南兮遨目桂林桂枝蓊郁兮鵾鸡扬音凌波兮愿济舟檝不具兮江水深沉嗟回盼于北夏何归轸之难寻离亲咏剖符兮南荆辞亲兮遐征发轫兮皇京夕臻兮泉亭抚首兮内顾按辔兮安歩仰恋兮后涂俯叹兮前路既感物以永思兮且归身乎怀抱茍违亲以从利兮匪曽闵之攸寳视微荣之𤨏𤨏兮知吾志之愈小独申愧于一心兮慙报徳之弥少长夜謡日暮兮初晴天灼灼兮遐清披云兮归山垂景兮照庭列宿兮皎皎星稀兮月明亭檐隅以逍遥兮盼太虗以仰观望阊阖之昭晰兮丽紫微之晖焕寒苦謡惟立冬之初夜天惨懔以降寒霜皑皑以被庭氷溏瀩于井干草槭槭以疏叶木萧萧以零残松陨叶于翠条竹摧柯于緑竿王赞三月三日诗招揺启运寒暑代新亹亹不舍如彼行云猗猗季月穆穆和春皇储降止宴及嘉宾嘉宾伊何具惟姻族如彼葛藟衍于樛木郁郁近侍巖巖台岳庻寮鳞次以崇天禄如彼崑山列此琚玉巍巍天阶亦降列宿右载元首左光储副大祚无穷天地为寿侍皇太子宴始平王亹亹圣𦙍继明重体乐此棠棣其甘如荠我有嘉宴以洽百礼煌煌同族蔼蔼王僚惟中惟外如琼如瑶湛湛朝云徳靡不覆𤣥黄所缀文成綵绣政以神和乐以安奏一人有庆万邦是祐侍皇太子祖道楚淮南二王于明圣晋仰綂天绪易以明险简以识阻研彼羣虑俾侯授土郁郁二王祗承皇命睹离鉴亲观礼知盛皇储降会延于公姓瞻彼行役并憩同林分涂殊轨靡不廻心杂诗朔风动秋草边马有归心胡宁久分析靡靡忽至今王事离我志殊隔过商参昔徃鸧鹒鸣今来蟋蟀吟人情怀旧乡客鸟思故林师涓久不奏谁能宣我心孙楚答𢎞农故吏民昔我先侯迈徳垂化康哉之咏寔由良佐惟余忝辱弗克负荷毎歴贵邦仰瞻泰华追慕先轨感想哀嗟诜诜臣故爰及羣士皓首老成率彼邑里阐崇髙义长㓜以齿除妇服诗时迈不停日月电流神爽登遐忽巳一周礼制有叙告除灵丘临祠感痛中心若抽征西官属送于陟阳候作诗晨风飘岐路零雨被秋草倾城逺追送饯我千里道三命皆有极咄嗟安可保莫大于殇子彭𥅆犹为夭吉凶如纠缠忧喜相纷绕天地为我罏万物一何小达人垂大观诫此苦不早乖离即长衢惆怅盈怀抱孰能察其心鉴之以苍昊齐契在今朝守之与偕老太仆座上诗朝钦厥庸出尹京畿回授太仆四牡騑騑緑耳盈箱翠华葳蕤勲齐庭实増国之辉祖道诗仰天惟龙御地以骥利有攸徃不期而至之冯翊祖道诗举翮抚三秦抗我千里目念当隔山河执觞怀惨毒董京诗二首干道刚简坤体敦宻茫茫太素是则是述末世流奔以文代质悠悠世目孰知其实逝将去此至虗归我自然之室孔子不遇时彼感麟麟乎麟胡不遁世以存真答孙楚诗周道斁兮颂声没夏政衰兮五常汨便便君子顾望而逝洋洋乎满目作者七岂不乐天地之化也哀乎哉时之不可与对之以独处无娱我以为欢清流可饮至道可餐何为栖栖自使疲单鱼悬兽槛鄙夫知之古之至人藏器如霛緼袍不能令轩冕不能令荣动如川之流静如川之停鹦鹉能言泗濵浮磬衆人所翫岂合物情𤣥鸟纡幕而不被害鸣隼逺巢咸以欲死盼彼梁鱼逡廵倒尾沉吟不决忽焉失水嗟乎鱼鸟相与万世而不悟以我观之乃明其故焉知不有达人深穆其度亦将闚我颦顣而去万物皆贱惟人为贵动以九州为狭静以圜堵为大石崇大雅吟堂堂太祖渊𢎞其量仁格宇宙义风遐畅启土万里志在翼亮三分有二周文是尚于穆武王奕世载聪钦明沖默文思允恭武则不勐化则时雍庭有仪凤郊有游龙启路千里万国率从荡清吴㑹六合乃同百姓仰徳良史书功超越三代唐虞比踪楚妃叹荡荡大楚跨土万里北据方城南接交趾西抚巴汉东被海涘五侯九伯是疆是理矫矫庄王渊渟岳峙冕旒垂精充纩塞耳韬光戢曜濳默恭已内委樊姬外任孙子猗猗樊姬体道履信既绌虞邱九女是进杜絶邪佞广启令𦙍割欢抑宠居之不吝不吝实难可谓知㡬化自近始着于闺闱光佐霸业迈徳扬威羣后列辟式瞻洪规譬彼江海百川咸归万邦作歌身没名飞王明君辞王明君者本是王昭君以触文帝讳改之匈奴盛请婚于汉元帝以后宫良家子昭君配焉昔公主嫁乌孙令琵琶马上作乐以慰其道路之思其送昭君亦必尔也其造新曲多哀怨之声故叙之于纸云尔我本汉家子将适单于庭辞诀未及终前驱已抗旌仆御涕流离辕马悲且鸣哀郁伤五内泣泪沾朱缨行行日巳逺遂造匈奴城延我于穹庐加我阏氏名殊类非所安虽贵非所荣父子见陵辱对之慙且惊杀身良不易默默以茍生茍生亦何聊积思常愤盈愿假飞鸿翼乗之以遐征飞鸿不我顾伫立以屏营昔为匣中玉今为粪上英朝华不足欢甘与秋草并传语后世人逺嫁难为情思归引余少有大志夸迈流俗弱冠登朝歴位二十五年五十以事去官晚节更乐放逸笃好林薮遂肥遁于河阳别业其制宅也却阻长隄前临清渠栢木㡬于万株江水周于舍下有观阁池沼多养鱼鸟家素习技颇有秦赵之声出则以游目弋钓为事入则有琴书之娱又好服食咽气志在不朽慠然有凌云之操歘复见牵羁婆娑于九列困于人间烦黩常思归而永叹寻览乐篇有思归引傥古人之心有同于今故制此曲此曲有弦无歌今为作歌辞以述余怀恨时无知音者令造新声而播于丝竹也思归引归河阳假余翼鸿鹤髙飞翔经芒阜济河梁整我旧馆心恱康清渠激鱼徬徨鴈惊泝波羣相将终日周览乐无方登云阁列姬姜拊丝竹叩宫商宴华池酌玉觞思归叹登城隅兮临长江极望无涯兮思填胸鱼瀺灂兮鸟缤翻泽雉游凫兮戏中园秋风厉兮鸿鴈征蟋蟀嘈嘈兮晨夜鸣落叶飘兮枯枝竦百草零落兮覆畦壠时光逝兮年易尽感彼岁暮兮怅自愍廓羇旅兮滞野都愿御北风兮忽归徂惟金石兮幽且清林郁茂兮芳卉盈𤣥泉流兮萦丘阜阁馆萧寥兮䕃丛柳吹长笛兮弹五絃髙歌凌云兮乐余年舒篇巻兮与圣谈释冕投绂兮希彭𥅆超逍遥兮絶尘埃福亦不至兮祸亦不来答曹嘉诗昔常接羽仪俱游青云中敦道训胄子儒化涣以融同声无异响故使恩爱隆岂惟敦初好欵分在令终孔不陋九夷老氏适西戎逍遥沧海隅可以保王躬世事非所务周公不足梦𤣥寂令神王是以守至沖赠枣腆久官无成绩栖迟于徐方寂寂守空城悠悠思故乡恂恂二三贤身逺屈龙光携手沂泗间遂登舞雩堂文藻譬春华谈话犹兰芳消忧以觞醴娱耳以名娼博奕逞妙思弓矢威边疆答枣腆言念将别睹物伤情赠尔话言要在遗名惟此遗名可以长生曹嘉赠石崇诗文武应时用兼才在明哲嗟嗟我石生为国之俊杰入侍于皇闼出则登九列威检肃青徐风发宣吴裔畴昔谬同位情至过鲁卫分离踰十载思逺心増结愿子鉴斯诚寒暑不踰契曹摅思友人诗密云翳阳景霖潦淹庭除严霜彫翠草寒风振纤枯凛凛天气清落落卉木疎感时歌蟋蟀思贤咏白驹情随𤣥隂滞心与廻飈俱思心何所怀怀我欧阳子精义测神奥清机发妙理自我别旬朔微言絶于耳褰裳不足难清扬未可俟延首出阶檐伫立増想似感旧诗富贵他人合贫贱亲戚离廉蔺门易轨田窦相夺移晨风集茂林栖鸟去枯枝今我唯困䝉羣士所背驰乡人敦懿义济济䕃光仪对賔颂有客举觞咏露斯临乐何所叹素丝与路歧赠石崇涓涓谷中泉郁郁巖下林泄泄羣翟飞咬咬春鸟吟野次何索寞薄暮愁人心三军望衡葢叹息有余音临肴忘肉味对酒不能斟人言重别离斯情效于今枣腆答石崇诗昔我不造备尝颠沛后土倾基皇天陨葢少怀蒙昧长无耿介遗训莫闻出入靡頼我舅敷命于彼徐方载咏陟冈言念渭阳乃泝洪流汎身余艎宵寝晨逝曷路之长亦既至止愿言以写爰有石侯作镇东夏寛以抚戎从容柔雅我闻有言居安思危位极则迁势至必移上徳无欲贵道不为妙识先觉通梦皇羲窃覩堂奥钦蹈明规赠石季伦深蒙君子眷雅顾出羣俗受寳取诸怀所赠非珠玉凡我二三子执手携玉腕嘉言从所好企予结云汉望风整轻翮因虗举双翰朝游清渠侧日夕登高馆欧阳建答枣腆诗于铄我舅明徳塞违俾扞东藩在徐之邳载播其惠载扬其威济寛以勐方夏以绥光启先业増耀重晖咨余沖人艰苦攸离过庭无闻顽固匪移寔頼兹诲导之轨仪仰遵嘉训俯蹈明规如葛斯蔓如樛斯垂我遘君子仰之弥高巖巖其高即之惟温居盈思沖在贵忘尊纵酒嘉䜩自明及昏无幽不研靡奥不论人乐其量士感其敦临终诗伯阳适西戎孔子欲居蛮茍怀四方志所在可游盘况乃遭屯蹇颠沛遇灾患古人达机兆䇿马游近闗咨余沖且暗抱责守微官潜圗密巳搆成此祸福端恢恢六合间四海一何寛天网布纮纲投足不获安松栢隆冬悴然后知岁寒不渉太行险谁知斯路难真伪因事显人情难豫观穷达有定分慷慨复何叹上负慈母恩痛酷摧心肝下顾所怜女恻恻心中酸二子弃若遗念皆遘凶残不惜一身死惟此如循环执纸五情寒挥笔涕氿澜嵇绍赠石季伦人生禀五常中和为至徳嗜欲虽不同伐生所不识仁者安其身不为外物惑事故诚多端未若酒之贼内以损性命烦辞伤轨则屡饮致疲怠清和自否塞阳坚败楚军长夜倾宗国诗书着明戒量体节饮食逺希彭𥅆寿虚心处沖默茹芝味醴泉何为昏酒色嵇含恱晴劲风归巽林𤣥云起重基朝霞炙琼树夕景映玉枝翔凤晞轻翮应龙曝纤鬐百谷偃而立大木颠复持伉俪余执百两辔之子咏采蘩我怜圣善色尔恱慈姑颜裁彼双丝绢着以同功绵夏揺比翼扇冬卧蛩蛩氊饥食并根粒渇饮一流泉朝蒸同心暮庖比目鲜挹用合卺酳受以连理盘朝采同本芝夕掇骈穗兰临轩树萱草中庭植合欢阮脩上已会诗三春之季岁惟嘉时灵雨既零风以散之英华扇耀祥鸟羣嬉澄澄緑水澹澹其波脩岸逶迤长川相过聊且逍遥其乐如何坐此脩筵临彼素流嘉肴既设举爵献酬弹筝弄琴新声上水有七徳知者所娱清濑瀺灂菱葭芬敷沉此芳钩引彼濳鱼委饵芳美君子戒诸闾丘沖三月三日应诏诗二首暮春之月春服既成阳昇土润氷涣川盈余萌达壤嘉木敷荣后皇宣游既宴且宁光光华辇诜诜从臣微风扇秽朝露翳尘上䕃丹幄下借文茵临川挹盥濯故洁新俯镜清流仰睇天津蔼蔼华林巖巖景阳业业峻宇奕奕飞梁垂䕃倒景若沉若翔浩浩白水汎汎龙舟皇在灵沼百辟同游击櫂清歌鼓枻行酬闻乐咸和具醉斯柔在昔帝虞徳被遐荒干戚在庭苗民来王今我哲后古圣齐芳惠此中国以绥四方元首既明股肱惟良乐酒今日君子惟康招隠诗大道旷且夷蹊路安足寻经世有险易隠显自存心嗟哉巖岫士归来从所钦周处诗一首去去世事巳策马观西戎藜藿甘粱黍期之克令终郭泰机答傅咸皦皦白素丝织为寒女衣寒女虽妙巧不得秉杼机天寒知运速况复鴈南飞衣工秉刀尺弃我忽若遗人不取诸身世事焉所希况复已朝餐曷由知我饥辛旷赠皇甫谧颙颙朝士亦孔其依莫不迟想载渇载饥我弓我旌礼亦无违企望高冈来仪来归其归伊何与帝同心明明天子如日之临临照四方探赜幽深山无逸民水无潜鳞爰被九臯克量徳音茂哉先生皇实是钦左贵嫔啄木诗南山有鸟自名啄木饥则啄树暮则巢宿无干于人唯志所欲性清者荣性浊者辱感离诗自我去膝下倐忽踰再期邈邈浸弥逺拜奉将何时披省所赐告寻玩悼离词髣髴想容仪欷歔不自持何时当奉面娱目于书诗何以诉辛苦告情于文辞緑珠懊侬歌丝布澁难缝令侬十指穿黄牛细犊车游戏出孟津翔风怨诗春华谁不美卒伤秋落时突烟还自低鄙退岂所期桂芳徒自蠧失爱在蛾眉坐见芳时歇憔悴空自嗤古诗纪卷四十古诗纪卷四十一钦定四库全书古诗纪卷四十一明冯惟讷撰晋第十一刘琨答卢谌琨顿首捐书及诗备辛酸之苦言畅经通之逺㫖执玩反覆不能释手慨然以悲欢然以喜昔在少壮未尝检括逺慕老庄之齐物近嘉阮生之放旷怪厚薄何从而生哀乐何由而至自顷辀张困于逆乱国破家亾亲友彫残块然独坐则哀愤两集负杖行吟则百忧俱至时复相与举觞对膝破涕为笑排终身之积惨求数刻之暂欢譬由疾疢弥年而欲一丸销之其可得乎夫才生于世世实须才和氏之璧焉得独曜于郢握夜光之珠何得专玩于随掌天下之寳固当与天下共之但分析之日不能不怅恨尔然后知耼周之为虚诞嗣宗之为妄作也昔騄骥倚辀于吴坂长鸣于良乐知与不知也百里奚愚于虞而智于秦遇与不遇也今君遇之矣朂之而已不复属意于文二十余年矣久废则无次想必欲其一反故称指送一篇适足以彰来诗之益美耳琨顿首顿首厄运初遘阳爻在六干象栋倾坤仪舟覆横厉纠纷羣妖竞逐火燎神州洪流华域彼黍离离彼稷育育哀我皇晋痛心在目天地无心万物同涂祸淫莫验福善则虗逆有全邑义无完都英蘂夏落毒卉冬敷如彼龟玉韫椟毁诸刍狗之谈其最得乎咨余软弱弗克负荷愆衅仍彰荣宠屡加威之不建祸延凶播忠陨于国孝愆于家斯罪之积如彼山河斯衅之深终莫能磨郁穆旧姻嬿婉新婚不虑其败唯义是敦裹粮携弱匍匐星奔未辍尔驾已隳我门二族偕覆三孽并根长慙旧孤永负寃䰟亭亭孤干独生无伴緑叶繁缛柔条脩罕朝採尔实夕捋尔竿竿翠丰寻逸珠盈椀实消我忧忧急用缓逝将去矣庭虗情满虗满伊何兰桂移植茂彼春林瘁此秋棘有鸟翻飞不遑休息匪桐不栖匪竹不食永戢东羽翰抚西翼我之敬之废欢辍职音以赏奏味以殊珍文以明言言以畅神之子之徃四美不臻澄醪覆觞丝竹生尘素卷莫启幄无谈賔既孤我徳又阙我邻光光段生出幽迁乔资忠履信武烈文昭旌弓骍骍舆马翘翘乃奋长縻是辔是镳何以赠子竭心公朝何以叙怀引领长謡重赠卢谌握中有𤣥璧本自荆山璆惟彼太公望昔在渭滨叟邓生何感激千里来相求白登幸曲逆鸿门赖留侯重耳任五贤小白相射钩茍能隆二伯安问党与讐中夜抚枕叹相与数子游吾衰久矣夫何其不梦周谁云圣达节知命故不忧宣尼悲获麟西狩涕孔丘功业未及建夕阳忽西流时哉不我与去乎若云浮朱实陨劲风繁英落素秋狭路倾华葢骇驷摧双辀何意百鍊刚化为绕指柔扶风歌朝发广莫门暮宿丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍髙岳头烈烈悲风起泠泠涧水流挥手长相谢哽咽不能言浮云为我结归鸟为我旋去家日巳逺安知存与亡慷慨穷林中抱膝独摧藏麋鹿游我前猨猴戏我侧资粮既乏尽薇蕨安可食揽辔命徒侣吟啸絶巖中君子道微矣夫子故有穷惟昔李骞期寄在匈奴庭忠信反获罪汉武不见明我欲竟此曲此曲悲且长弃置勿重陈重陈令心伤胡姬年十五虹梁照晓日渌水泛香莲如何十五少含笑酒垆前花将面自许人共影相怜回头堪百万价重为时年卢谌赠刘琨书曰故吏从事中郎卢谌死罪死罪谌禀性短弱当世罕任因其自然用安静退在木阙不材之资处鴈乏善鸣之分卷异蘧子愚殊甯生匠者时眄不免馔宾尝自思惟因縁运会得蒙接事自奉清尘于今五稔谟明之效不着候人之讥巳彰大雅含𢎞量包山薮加以待接弥优欵眷逾昵与运筹之谋厠䜩私之欢绸缪之㫖有同骨肉其为知已古人㒺喻昔聂政殉严遂之顾荆轲慕燕丹之义意气之间糜躯不悔虽微达节谓之可庻然茍曰有情孰能不怀故委身之日夷险以之事与愿违当忝外役遂去左右收迹府朝葢本同末异杨朱兴哀始素终𤣥墨翟垂涕分乖之际咸可叹慨致感之途或迫于兹亦奚必临路而后长号覩丝而后㱆欷哉是以仰惟先情俯览今遇感存念亡触物増眷易曰书不尽言言不尽意然则书非尽言之器言非尽意之具矣况言有不得至于尽意书有不得至于尽言邪不胜猥懑谨贡诗一篇抑不足以揄扬𢎞美亦以摅其所抱而已若公肆大惠遂其厚恩钖以咳唾之音慰其违离之意则所谓咸池酬于北里夜光报于鱼目谌之愿也非所敢望也谌死罪死罪濬哲惟皇绍熈有晋振厥弛维光阐逺韵有来斯雍至止伊顺三台摛朗四岳増峻伊陟佐商山甫翼周𢎞济艰难对扬王休茍非异徳旷世同流加其忠贞宣其徽猷伊谌陋宗昔遘嘉惠申以婚姻着以累世义等休戚好同兴废孰云匪谐如乐之契王室丧师私门播迁望公归之视险忽艰兹愿不遂中路阻颠仰悲先意俯思身愆大钧载运良辰遂徃瞻彼日月迅过俯仰感今惟昔口存心想借曰如昨忽为畴曩畴曩伊何逝者弥疎温温恭人愼终如初览彼遗音恤此穷孤譬彼樛木蔓葛以敷妙哉蔓葛得託樛木叶不云布华不星烛承侔卞和质非荆璞眷同尤良用乏骥騄承亦既笃眷亦既亲饰奖驽猥方驾骏珍弼谐靡成良谟莫陈无觊狐赵有与五臣五臣奚与契濶百罹身经险阻足蹈幽遐义由恩深分随昵加绸缪委心自同匪他昔在暇日妙寻通理尤彼意气狭是节士情以体生感以情起趣舍同要穷达斯已由余片言秦人是惮日磾效忠飞声有汉桓桓抚军古贤作冠来牧幽都济厥涂炭涂炭既济寇挫民阜谬其疲𨽻授之朝右上惧任大下欣施厚实祗髙明敢忘所守相彼反哺尚在翔禽孰是人斯而忍斯心每凭山海庻觌髙深遐眺存亡缅成飞沉长徽已缨逝将徙举收迹西践衔哀东顾曷云涂辽曽不咫歩岂不夙夜谓行多露绵绵女萝施于松标禀泽洪干晞阳丰条根浅难固茎弱易彫操彼纤质承此冲飈纤质寔微冲飈斯値谁谓言精致其赏意不见得鱼亦忘厥饵遗其形骸寄之深识先民頥意潜山隠几仰熈丹崖俯澡緑水无求于和自附衆美慷慨遐踪有愧髙㫖爰造异论肝胆楚越惟同大观万涂一辙死生既齐荣辱奚别处其𤣥根廓焉靡结福为祸始祸作福阶天地盈虚寒暑周回夫差不祀衅在胜齐句践作伯祚自㑹稽邈矣达度唯道是杖形有未泰神无不畅如川之流如渊之量上𢎞栋隆下塞民望赠崔温逍遥歩城隅暇日聊游豫北眺沙漠垂南望旧京路平陆引长流冈峦挺茂树中原厉迅飈山阿起云雾游子恒悲怀举目増永慕良俦不获偕舒情将焉诉逺念贤士风遂存徃古务朔鄙多侠气岂唯地所固李牧鎭边城荒夷怀南惧赵奢正疆埸秦人折北虑羇旅及寛政委质与时遇恨以驽蹇姿徒烦非子御亦既弛负担忝位宰黔庻茍云免罪戾何暇收民誉倪寛以殿黜终乃最衆赋何武不赫赫遗爱常在去古人非所希短弱自有素何以敷斯辞惟以二子故答魏子悌崇台非一榦珍裘非一腋多士成大业羣贤济𢎞绩遇蒙时来会聊齐朝彦迹顾此腹背羽愧彼排虗翮寄身䕃四岳託好凭三益倾葢虽终朝大分迈畴昔在危毎同险处安不异易俱渉晋昌艰共更飞狐厄恩由契濶生义随周旋积岂谓乡曲誉谬充本州役乖离令我感悲欣使情惕理以精神通匪曰形骸隔妙诗申笃好清义贲幽赜恨无随侯珠以酬荆文璧览古诗赵氏有和璧天下无不传秦人来求市厥价徒空言与之将见卖不与恐致患简才备行李圗令国命全蔺生在下位缪子称其贤奉辞驰出境伏轼径入闗秦王御殿坐赵使拥节前挥袂睨金柱身玉要俱捐连城既伪徃荆玉亦眞还爰在渑池会二主克交欢昭襄欲负力相如折其端眦血下霑襟怒发上冲冠西缶终双击东瑟不只弹舍生岂不易处死诚独难稜威章台颠彊御亦不干屈节邯郸中俛首忍回轩廉公何为者负荆谢厥諐智勇冠当世弛张使我叹时兴诗亹亹圆象运悠悠方仪廓忽忽岁云暮㳺原采萧藿北踰邙与河南临伊与洛凝霜霑蔓草悲风振林薄摵摵芳叶零橤橤芬华落下泉激洌清旷野増辽索登髙眺遐荒极望无崖㟧形变随时化神感因物作澹乎至人心恬然存𤣥漠重赠刘琨璧由识者显龙因庆云翔茨棘非所憇翰飞游髙冈余音非九韶何以仪凤凰新城非芝圃曷由殖兰芳答刘琨随寳产汉滨摛此夜光眞不待卞和显自为命世珍失题遐举游名山松乔共相追层崖成崇馆巖阿结重闱郭璞赠温峤人亦有言松竹有林及尔臭味异苔同岑言以忘得交以淡成同匪伊和惟我与生尔神余契我怀子情携手一豁安知尘冥游仙诗十四首京华游侠窟山林隠遯栖朱门何足荣未若託蓬莱临源挹清波陵冈掇丹荑灵谿可濳盘安事登云梯漆园有傲吏莱氏有逸妻进则保龙见退为触藩羝髙蹈风尘外长揖谢夷齐青溪千余仞中有一道士云生梁栋间风出窻户里借问此何谁云是鬼谷子翘迹企颍阳临河思洗耳阊阖西南来濳波涣鳞起灵妃顾我笑粲然启玉齿蹇修时不存要之将谁使翡翠戏兰苕容色更相鲜緑萝结髙林蒙笼葢一山中有冥寂士静啸抚清絃放情凌霄外嚼蘂挹飞泉赤松临上游驾鸿乗紫烟左挹浮丘袖右拍洪崖肩借问蜉蝣軰宁知龟鹤年六龙安可顿运流有代谢时变感人思已秋复愿夏淮海变微禽吾生独不化虽欲腾丹谿云螭非我驾愧无鲁阳徳回日向三舍临川哀年迈抚心独悲咤逸翮思拂霄迅足羡逺游清源无増澜安得运吞舟珪璋虽特达明月难闇投濳颖怨青阳陵苕哀素秋悲来恻丹心零泪縁缨流杂县寓鲁门风暖将为灾吞舟涌海底髙浪驾蓬莱神仙排云出但见金银台陵阳挹丹熘容成挥玉杯姮娥扬妙音洪崖颔其頥升降随长烟飘飖戏九垓竒龄迈五龙千岁方婴孩燕昭无灵气汉武非仙才晦朔如循环月盈巳复魄蓐收清西陆朱义将由白寒露拂陵苕女萝辞松柏蕣荣不终朝蜉蝣岂见夕圎丘有竒草钟山出灵液王孙列八珍安期鍊五石长揖当途人去来山林客旸谷吐灵曜扶桑森千丈朱霞升东山朝日何晃朗回风流曲櫺幽室发逸响悠然心永怀眇尔自遐想仰思举云翼延首矫玉掌啸傲遗世罗纵情在独徃明道虽若昧其中有妙象希贤宜励徳羡鱼当结网採药游名山将以救年頽唿吸玉滋液妙气盈胸怀登仙抚龙驷迅驾乗奔雷鳞裳逐电曜云葢随风回手顿羲和辔足蹈阊阖开东海犹蹄涔崑崙蝼蚁堆遐邈冥茫中俯视令人哀破台冠崑岭西海濵招揺琼林笼藻映碧树疏英翘丹泉漂朱沫黑水鼓𤣥涛寻仙万余日今乃见子乔振发晞翠霞解褐被绛绡总辔临少广盘虬舞云轺永偕帝乡侣千龄共逍遥登岳採五芝渉涧将六草散发荡𤣥熘终年不华皓四渎流如泪五岳罗若垤寻我青云友永与时人絶静叹亦何念悲此妙龄逝在世无千月命如秋叶蔕兰生蓬芭间荣曜常幽翳纵酒蒙氾滨结驾寻木末翘手攀金梯飞歩登玉阙左顾拥方目右眷极朱发赠潘尼杞梓生南荆竒才应世出擢颖葢汉阳鸿声骇皇室遂应四科运朱衣耀玉质失题青阳畅和气谷风穆以温英茝晔林荟昆虫咸启门髙台临迅流四坐列王孙羽葢停云隂翠郁映玉樽同前羲和骋丹衢朱明赫其勐融风拂晨霄阳精一何冏闲宇静无娱端坐愁日永同前君如秋日云妾似突中烟髙下理自殊一乖雨絶天古诗纪卷四十一古诗纪卷四十二钦定四库全书古诗纪巻四十二明冯惟讷撰晋第十二杨方合欢诗二首虎啸谷风起龙跃景云浮同声好相应同气自相求我情与子亲譬如影追躯食共并根穗饮共连理杯衣共双丝绢寝共无缝绸居愿接膝坐行愿携手趋子静我不动子游我不留齐彼同心鸟譬此比目鱼情至断金石胶漆未为牢但愿常无别合形作一躯生为併身物死为同棺灰秦氏自言至我情不可俦磁石引长针阳燧下炎烟宫商声相和心同自相亲我情与子合亦如影追身寝共织成被絮共同功绵暑揺比翼扇寒坐併肩氊子笑我心哂子蹙我无欢来与子共迹去与子同尘齐彼蛩蛩兽举动不相捐唯愿长无别合形作一身生有同室好死成併棺民徐氏自言至我情不可陈襍诗三首独坐空室中愁有数千端悲响答愁叹哀涕应苦言彷徨四顾望白日入西山不覩佳人来但见飞鸟还飞鸟亦何乐夕宿自作羣飞黄衔长辔翼翼囬轻轮俯渉渌水涧仰过九层山脩途曲且险秋草生两边黄华如沓金白花如散银青敷罗翠采绛葩象赤云爰有承露枝紫荣合素芬扶疎重清藻布翘芳且鲜目为艳采回心为竒色旋抚心悼孤客俯仰还自怜踟蹰向壁叹揽笔作此文南邻有竒树承春挺素华丰翘被长条緑叶蔽朱柯因风吐徽音芳气入紫霞我心羡此木愿徙着予家夕得游其下朝得弄其葩尔根深且坚予宅浅且洿移植良无期叹息将如何葛洪洗药池洞隂泠泠风珮清清仙居永刼花木长荣王鉴七夕观织女牵牛悲殊馆织女悼离家一稔期一宵此期良可嘉赫奕𤣥门开飞阁郁嵯峨隠隠驱千乗阗阗越星河六龙奋瑶辔文螭负琼车火丹秉瑰烛素女执琼华绛旗若吐电朱葢如振霞云韶何嘈嗷灵鼓鸣相和停轩伫髙盼眷予在岌峩泽因芳露沾恩附兰风加明发相从游翩翩鸾鷟罗同游不同观念子忧怨多敬因三祝末以尔属皇娥熊甫别歌徂风飈起葢山陵氛雾蔽日玉石焚徃事既去可长叹念别惆怅复㑹难梅陶怨诗行庭植不材柳苑育能鸣鹤鼓枝游畦畆栖钓一丘壑晨恱朝敷荣夕乗南音客昼立薄游景暮宿汉隂魄庇身䕃王猷罢蹇反幻迹桓温八阵圗望古识其眞临源爱徃迹恐君遗事节聊下南山石王彪之登㑹稽刻石山隆山嵯峨崇峦岧嶤傍觌沧洲仰拂𤣥霄文命逺㑹风淳道辽秦皇遐廵迈兹英豪宅灵基阿铭迹峻峤青阳曜景时和气淳修岭增鲜长松挺新飞鸿振羽腾龙跃鳞与诸兄弟方山别诗脂车总驰轮汎舟理飞棹丝染墨悲叹路岐杨感悼谢尚大道曲青阳二三月柳青桃复红车马不相识音落黄埃中孙绰表哀诗天地之徳曰生生之所恃者亲亲存则欢泰情尽亲亾则哀悴理极故老莱婆娑于膝下曽闵泣血于终年哀悼之思至矣自然之性笃矣余以薄祜夙遭闵凶越在九龄严考即世未及志学过庭无闻天覆既沦俯凭坤厚殖根外氏頼以成训然以不才不能负荷仁妣𢎞母仪之徳迈荣寒之操雕琢固顽勉以道义庻㡬砥砺犬马之报岂悟一朝复见孤弃上天极祸怨痛莫诉皆由恶积咎深不能通感自丁荼毒载离寒暑茵帷尘寂栋宇寥怳仰悲轨迹长自矜悼不胜哀号作诗一首敢冐谅闇之讥以申㒺极之痛诗曰茫茫太极赋受理殊咨生不辰仁考宿徂微微沖弱眇眇偏孤叩心昊苍痛贯黄垆肃我以义鞠我以仁严迈商风恩洽阳春昔闻邹母勤教善分懿矣慈妣旷世齐运嗟予小子譬彼土粪俯愧陋质仰忝高训悠悠𤣥运四气错序自我酷痛载离寒暑寥寥空堂寂寂响户尘蒙几筵风生栋宇感昔有恃望晨迟颜婉娈怀袖极愿尽欢奈何慈妣归体幽埏酷矣痛深剖髓摧肝三月三日姑洗斡运首阳穆阐嘉卉萋萋温风暖暖言涤长瀬聊以游衍缥䓅渶流緑柳䕃坂羽从风飘鳞随浪转秋日萧瑟仲秋日飈唳风云髙山居感时变逺客兴长謡疎林积凉风虚岫结凝霄湛露洒庭林密叶辞荣条抚菌悲先落郁松羡后凋垂纶在林野交情逺市朝澹然古怀心濠上岂伊遥情人碧玉歌二首碧玉小家女不敢攀贵徳感郎千金意慙无倾城色碧玉破𤓰时郎为情颠倒感君不羞赧回身就郎抱王献之桃叶歌二首桃叶复桃叶渡江不用檝但渡无所苦我自来迎接桃叶复桃叶桃叶连桃根相怜两乐事独使我殷勤江逌咏秋祝融解炎辔蓐收起凉驾髙风催节变凝露督物化长林悲素秋茂草思朱夏鸣鴈薄云岭蟋蟀吟深榭寒蝉向夕号惊飈激中夜感物増人怀悽然无欣暇咏贫荜门不启扉环堵䝉蒿榛空瓢覆壁下箪上自生尘出门谁氏子惫哉一何贫庾阐孙登隠居诗灵巖霞蔚石室鳞构青松标空兰泉吐牖茏荟可游芳津可潄𤣥谷萧寥鸣琴独奏先生体之寂坐幽岸凝氷结朴熈阳靡焕濳眞内全飞荣外散凌崖髙啸希风朗弹道有冥废运有昏消达隠不巖𤣥迹不标或曰先生晦徳逍遥稽子秀达英风朗烈道隽薰芳鲜不玉折兆动初萌妙鉴竒絶翘首丘冥仰想𤣥哲三月三日临曲水暮春濯清氾游鳞泳一壑髙泉吐东岑洄澜自浄泶临川叠曲流丰林映緑薄轻舟沉飞觞鼓枻观鱼跃三月三日心结湘川渚目散沖霄外清泉吐翠流渌醽漂素瀬悠想盼长川轻澜𣺌如带观石鼓命驾观竒逸径骛造灵山朝济清溪岸夕憇五龙泉鸣石含濳响雷骇震九天妙化非不有莫知神自然翔霄拂翠岭緑涧潄巖间手澡春泉洁目翫阳葩鲜登楚山拂驾升西岭寓目临浚波想望七徳耀咏此九功歌龙驷释阳林朝服集三河囬首盼宇宙一无济邦家衡山北眺衡山首南睨五岭末寂坐挹虚恬运目情四豁翔虬凌九霄陆鳞困濡沫未体江湖悠安识南溟濶江都遇风天吴踊灵壑将驾奔冥霄飞廉振折木流景登扶揺洪川伫宿浪跃水迎晨潮仰盼蹙𤣥云俯听聒悲飈採药诗採药灵山㟽结驾登九嶷悬巖熘石髓芳谷挺丹芝泠泠云珠落漼漼石蜜滋鲜景染冰颜妙气翼冥期霞光焕靃靡虹景照参差椿寿自有极槿花何用疑游仙诗四首邛疏鍊石髓赤松潄水玉凭烟眇封子流浪挥𤣥俗崆峒临北户昆吾眇南陆层霄映紫芝濳涧汎丹菊崑崙涌五河八流萦地轴三山罗如粟巨壑不容刀白龙腾子明朱鳞运琴髙轻举观沧海眇邈去瀛洲玉泉出灵凫琼草被神丘神岳竦丹霄玉堂临雪岭上採琼树华下挹瑶泉井南海纳朱涛𤣥波洒北溟仰盼烛龙曜俯歩朝广庭同前六首荧荧丹桂紫芝结根云山九疑鲜荣夏馥冬熈谁与薄采松期赤松游霞乗烟封子鍊骨凌仙晨潄水玉心𤣥故能灵化自然乗彼六气𣺌茫辎驾赤水崑阳遥望至人𤣥堂心与㒺象俱忘朝餐云英玉蘂夕挹玉膏石髓瑶台藻构霞绮鳞裳羽葢级纚玉树标云翠蔚灵崖独拔竒卉芳津兰莹珠隧碧叶灌清鳞萃玉房石㯓磊砢烛龙衔辉吐火朝採石英涧左夕翳琼葩巖下李充嘲友人同好齐欢爱缠绵一何深子既识我情我亦知子心燕婉歴年岁和乐如瑟琴良辰不我俱中阔似商参尔隔北山阳我分南川隂嘉㑹㒺克从积思安可任目想妍丽姿耳存清媚音脩昼兴永念遥夜独悲吟逝将寻行役言别泣沾巾愿尔降玉趾一顾重千金七月七日朗月垂𤣥景洪汉截皓苍牵牛难牵牛织女守空箱河广尚可越怨此汉无梁送许从诗来若迅风欢逝如归云征离合理之常聚散安足惊李颙经涡路作言归越东足逝将反上都后洫塡中路改辙脩兹衢旦发石亭境夕宿桑首墟劲焱不兴润零雨莫能濡亢阳弥十旬涓滴未暂舒泉流成平陆结驷可回车肇允相忘鳞翻为涸池鱼咫歩不能移白日奄桑榆渉湖旋经义兴境弭棹石兰渚震泽为何在今唯太湖浦圎径萦五百眇目缅无覩髙天淼若岸长津襍如缕窈窕寻湾漪迢递望峦屿惊飈扬飞湍浮霄薄悬岨轻禽翔云汉游鳞憇中浒黯蔼天时隂岧嶤舟航舞凭河安可殉静观戒征旅夏日炎光烁南溟溽暑融三夏霮䨴重云䕃砰稜震靁咤感冬篇髙阳揽𤣥辔太皥御冬始望舒游天䇿曜灵协燕纪袁宏从征行方头山峩峩太行凌虚抗势天岭交气窈然无际澄流入神𤣥谷应契四象悟心幽人来憇咏史二首周昌梗槩臣辞达不为讷汲黯社稷器栋梁天表骨陆贾厌解纷时与酒梼杌婉转将相门一言和平勃趋舍各有之俱令道不没无名困蝼蚁有名世所疑中庸难为体狂狷不及时杨恽非忌贵知及有余辞躬耕南山下芜秽不遑治赵瑟奏哀音秦声歌新诗吐音非凡唱负此欲何之拟古髙馆百余仞迢递虚中亭文幌曜琼扇碧疏映绮櫺失题森森千丈松磊砢非一节虽无榱桷丽较为梁栋桀曹毗咏史轩辕应𤣥期㓜能总百神体鍊五灵妙气含云露津惨石曽城岫铸鼎荆山滨豁焉天扉开飘然跨腾鳞仪辔洒长风褰裳蹑紫宸咏冬緜邈冬夕永凛厉寒气升离叶向晨落长风振条兴夜静轻响起天清月晖澄寒冰盈渠结素霜竟櫩凝今载忽已暮来纪奄复仍夜听擣衣寒兴御纨素佳人理衣衾冬夜清且永皓月照堂隂纤手叠轻素朗杵叩鸣砧清风流繁节回飈洒微吟嗟此嘉运速悼彼幽滞心二物感余怀岂但声与音正朝灵春散初泽棼煴青阳舒佳袍忽已故今载奄复初软节畅宇宙和风被八区霖雨洪霖弥旬日翳翳四区昏紫电光飞牖迅雷终天奔许询竹扇良工眇芳林妙思触物骋篾疑秋蝉翼团取望舒景习凿齿灯煌煌闲夜灯修修树间亮灯随风炜煜风与灯升降袁山松菊灵菊植幽崖擢颖陵寒飈春露不染色秋霜不改条顾恺之神情诗春水满四泽夏云多竒峯秋月扬明辉冬岭秀孤松刘恢失题东臯有一骏名曰千金驹络首缠骏尾养以甘露刍古诗纪卷四十二古诗纪卷四十三钦定四库全书古诗纪巻四十三明冯惟讷撰晋第十三兰亭集诗右将军王羲之二首永和九年岁在癸丑暮春之初㑹于㑹稽山隂之兰亭修禊事也羣贤毕至少长咸集此地有崇山峻岭茂林修竹又有清流激湍暎带左右引以为流觞曲水列坐其次虽无丝竹管弦之盛一觞一咏亦足以畅叙幽情是日也天朗气清惠风和畅仰观宇宙之大俯察品类之盛所以游目骋怀足以极视听之娱信可乐也夫人之相与俯仰一世或取诸怀抱晤言一室之内或因寄所託放浪形骸之外虽趋舍万殊静躁不同当其欣于所遇蹔得于已快然自足不知老之将至及其所之既倦情随事迁感慨系之矣向之所欣俛仰之间巳为陈迹犹不能不以之兴怀况修短随化终期于尽古人云死生亦大矣岂不痛哉毎览昔人兴感之由若合一契未尝不临文嗟悼不能喻之于怀固知一死生为虗诞齐彭殇为妄作后之视今亦由今之视昔悲夫故列叙时人録其所述虽世殊事异所以兴怀其致一也后之览者亦将有感于斯文代谢鳞次忽焉以周欣此暮春和气载柔咏彼舞雩异世同流廼携齐契散怀一丘仰视碧天际俯瞰渌水滨寥閴无涯观寓目理自陈大矣造化工万殊莫不均羣籁虽参差适我无非亲琅邪王友谢安二首伊昔先子有怀春游契兹言执寄傲林丘森森连领茫茫原畴回霄垂雾凝泉散流相与欣佳节率尔同褰裳薄云罗景物微风翼轻航醇醪陶丹府兀若游羲唐万殊混一理安复觉彭殇司徒左西属谢万二首肆眺崇阿寓目高林青萝翳岫修竹冠岑谷流清响条鼔鸣音𤣥崿吐润霏雾成隂司冥卷隂旗句芒舒阳旌灵液被九区光风扇鲜荣碧林辉翠萼红葩擢新茎翔禽抚翰游腾鳞跃清泠前余杭令孙统二首茫茫大造万化齐轨㒺悟云同竞异标㫖平勃运谋黄绮隠几凡我仰希期山期水地主观山水仰寻幽人踪回沼激中逵疎竹间修桐因流转轻觞泠风飃落松时禽吟长涧万籁吹连峯左司马孙绰二首春咏登台亦有临流怀彼伐木宿此良俦修竹䕃沼旋瀬萦丘穿池激湍连滥觞舟流风拂枉渚停云䕃九臯莺语吟修竹游鳞戏澜涛携笔落云藻微言剖纤毫时珍岂不甘㤀味在闻韶中军参军孙嗣望巖怀逸许临流想竒庄谁云眞风絶千载挹余芳散骑常侍郗昙温风起东谷和气振柔条端坐兴逺想薄言游近郊颍川庾友驰心域表寥寥逺迈理感则一冥然斯㑹颍川庾藴仰想虗舟说俯叹世上宾朝荣虽云乐夕毙理自因行参军曹茂之时来谁不怀寄散山林间尚想方外宾迢迢有余闲上虞令华茂林荣其郁浪激其隈汎汎轻觞载欣载怀荥阳桓伟主人虽无怀应物贵有尚宣尼遨沂津萧然心神王数子各言志曽生发清唱今我欣斯游愠情亦蹔畅陈郡袁峤之二首人亦有言得意则欢佳宾既臻相与游盘微音迭咏馥焉若兰茍齐一致遐想掲竿四眺华林茂俯仰晴川涣激水流芳醪豁尔累心散遐想逸民轨遗音良可玩古人咏舞雩今也同斯叹王𤣥之松竹挺巖崖幽涧激清流消散肆情志酣畅豁滞忧王凝之二首庄浪濠津巢歩颍湄冥心真寄千载同归氤氲柔风扇熈怡和气淳驾言兴时游逍遥暎通津王肃之二首在昔暇日味存林岭今我斯游神怡心静嘉㑹欣时游豁尔畅心神吟咏曲水瀬渌波转素鳞王徽之二首散怀山水萧然㤀羁秀薄粲颖疎松笼崖游羽扇霄鳞跃清池归目寄欢心冥二竒先师有冥藏安用羁世罗未若保沖眞齐契箕山阿王涣之去来悠悠子披褐良足钦超迹修独徃眞契齐古今王彬之二首丹崖竦立葩藻暎林渌水扬波载浮载沉鲜葩暎林薄游鳞戏清渠临川欣投钓得意岂在鱼王藴之散豁情志畅尘缨忽已捐仰咏挹余芳怡情味重渊行参军王丰之肆盼巖岫临泉濯趾感兴鱼鸟安居幽跱郡功曹魏滂三春陶和气万物齐一欢明后欣时丰驾言暎清澜亹亹徳音畅萧萧遗世难望巖愧脱屣临川谢掲竿鎭军司马虞说神散宇宙内形浪濠梁津寄畅须臾欢尚想味古人郡五官谢绎纵畅任所适回波萦游鳞千载同一朝沐浴陶清尘行参军徐丰之二首俯挥素波仰掇芳兰尚想嘉客希风永叹清响拟丝竹班荆对绮疏零觞飞曲津欢然朱颜舒徐州西平曹华愿与达人游解结遨濠梁狂吟任所适浪流无何乡后序孙绰古人以水喻性有㫖哉非所以澄之则清淆之则浊耶故振辔于朝市则充诎之心生闲歩于林野则寥落之意兴仰瞻羲唐邈然逺矣近咏台阁顾探増怀聊于暧昩之中期乎莹拂之道暮春之始禊于南涧之滨高岭千寻长湖万顷乃借芳草鑑清流览卉物观鱼鸟具类同荣资生咸畅于是和以醇醪齐以达观快然兀矣焉复觉鹏鷃之二物哉耀灵纵辔急景西迈乐与时去悲亦系之徃复推移新故相换今日之迹明复陈矣原诗人之致兴谅歌咏之有由文多不载大畧如此所赋诗亦裁而缀之如前四言五言焉古诗纪巻四十三古诗纪卷四十四钦定四库全书古诗纪巻四十四明冯惟讷撰晋第十四陶渊明停云停云思亲友也罇湛新醪园列初荣愿言不从叹息弥襟霭霭停云蒙蒙时雨八表同昏平路伊阻静寄东轩春醪独抚良朋悠邈搔首延伫停云霭霭时雨蒙蒙八表同昏平陆成江有酒有酒闲饮东窓愿言怀人舟车靡从东园之树枝条再荣竞用新好以招余情人亦有言日月于征安得促席说彼平生翩翩飞鸟息我庭柯歛翮闲止好声相和岂无他人念子实多愿言不获抱恨如何时运时运游暮春也春服既成景物斯和偶影独游欣慨交心迈迈时运穆穆良朝袭我春服薄言东郊山涤余霭宇暧微霄有风自南翼彼新苗洋洋平津乃漱乃濯邈邈遐景载欣载瞩称心而言人亦易足挥兹一觞陶然自乐延目中流悠悠清沂童冠齐业闲咏以归我爱其静寤寐交挥但恨殊世邈不可追斯晨斯夕言息其庐花药分列林竹翳如清琴横牀浊酒半壶黄唐莫逮慨独在予荣木荣木念将老也日月推迁巳复有夏总角闻道白首无成采采荣木结根于兹晨耀其华夕已丧之人生若寄顦顇有时静言孔念中心怅而采采荣木于兹托根繁华朝起慨暮不存贞脆由人祸福无门匪道曷依匪善奚敦嗟予小子禀兹固陋徂年既流业不増旧志彼弗舍安此日富我之怀矣怛焉内疚先师遗训余岂云坠四十无闻斯不足畏脂我名车䇿我名骥千里虽遥孰敢不至劝农悠悠上古厥初生人傲然自足抱朴含眞智巧既萌资待靡因谁其赡之实頼哲人哲人伊何时惟后稷赡之伊何实曰播殖舜既躬耕禹亦稼穑逺若周典八政始食熈熈令音猗猗原陆卉木繁荣和风清穆纷纷士女趣时竞逐桑妇宵征农夫野宿气节易过和泽难久冀缺携俪沮溺结耦相彼贤达犹勤垄亩矧伊衆庶曳裾拱手民生在勤勤则不匮宴安自逸岁暮奚冀儋石不储饥寒交至顾尔俦列能不怀愧孔耽道徳樊须是鄙董乐琴书田园不履若能超然投迹高轨敢不歛袵敬赞徳美命子悠悠我祖爰自陶唐邈为虞宾歴世重光御龙勤夏豕韦翼商穆穆司徒厥族以昌纷纷战国漠漠衰周凤隠于林幽人在丘逸虬遶云奔鲸骇流天集有汉眷予愍侯于赫愍侯运当攀龙抚剑夙迈显兹武功书誓山河启土开封亹亹丞相允迪前踪浑浑长源蔚蔚洪柯羣川载导衆条载罗时有语默运因隆窊在我中晋业融长沙桓桓长沙伊勲伊徳天子畴我专征南国功遂辞归临宠不忒孰谓斯心而近可得肃矣我祖慎终如始直方二台惠和千里于皇仁考淡焉虚止寄迹风云寘兹愠喜嗟予寡陋瞻望弗及顾慙华鬓负影只立三千之罪无后为急我诚念哉哌闻尔泣卜云嘉日占亦良时名汝曰俨字汝求思温恭朝夕念兹在兹尚想孔伋庶其企而厉夜生子遽而求火凡百有心奚特于我既见其生实欲其可人亦有言斯情无假日居月诸渐免于孩福不虚至祸亦易来夙兴夜寐愿尔斯才尔之不才亦已焉哉赠长沙公族祖长沙公于余为族祖同出大司马昭穆既逺已为路人经过浔阳临别赠此同源分流人易世疎慨然寤叹念兹厥初礼服遂悠岁月眇徂感彼行路眷然踌躇于穆令族允构斯堂谐气冬暄映怀圭璋爰采春花载警秋霜我曰钦哉实宗之光伊余云遘在长忘同笑言未久逝焉西东遥遥三湘滔滔九江山川阻逺行李时通何以写心贻此话言进篑虽微终焉为山敬哉离人临路悽然欵襟或辽音问其先酬丁柴桑有客有客爰来爰止秉直司聪于惠百里飡胜如归聆善若始匪惟谐也屡有良由载言载眺以写我忧放欢一遇既醉还休寔欣心期方从我游答龎参军龎为卫军参军从江陵使上都过浔阳见赠衡门之下有琴有书载弹载咏爰得我娱岂无他好乐是幽居朝为灌园夕偃蓬庐人之所寳尚或未珍不有同好云胡以亲我求良友寔觏怀人懽心孔洽栋宇惟隣伊余怀人欣徳孜孜我有㫖酒与汝乐之乃陈好言乃着新诗一日不见如何不思嘉游未斁誓将离分送尔于路衔觞无欣依依旧楚邈邈西云之子之逺良话曷闻昔我云别仓庚载鸣今也遇之雪霰飘零大藩有命作使上京岂㤀宴安王事靡宁惨惨寒日肃肃其风翩彼方舟容裔江中朂哉征人在始思终敬兹良辰以保尔躬归鸟翼翼归鸟晨去于林逺之八表近憩云岑和风不洽翻翮求心顾俦相鸣景庇清隂翼翼归鸟载翔载飞虽不怀游见林情依遇云颉颃相鸣而归遐路诚悠性爱无遗翼翼归鸟驯林徘徊岂思天路欣及旧栖虽无昔侣衆声毎谐日夕气清悠然其怀翼翼归鸟戢羽寒条游不旷林宿则森标晨风清兴好音时交矰缴奚施巳巻安劳游斜川辛丑岁正月五日天气澄和风物闲美与二三隣曲同游斜川临长流望曽城鲂鲤跃鳞于将夕水鸥乗和以翻飞彼南阜者名实旧矣不复乃为嗟叹若夫曽城傍无依接独秀中臯遥望灵山有爱嘉名欣对不足率尔赋诗悲日月之遂徃悼吾年之不留各疏年纪乡里以记其时日开岁倏五日吾生行归休念之动中怀及辰为兹游气和天惟澄班坐依逺流弱湍驰文鲂闲谷矫鸣鸥回泽散游目缅然睇曽丘虽微九重秀顾瞻无匹俦提壶接宾侣引满更献酬未知从今去当复如此不中觞纵遥情㤀彼千载忧且极今朝乐明日非所求示周续之祖企谢景夷三郎负痾頽檐下终日无一欣药石有时闲念我意中人相去不寻常道路邈何因周生述孔业祖谢响然臻道丧向千载今朝复斯闻马队非讲肆校书亦已勤老夫有所爱思与尔为隣愿言诲诸子从我颍水滨怨诗楚调示龎主簿邓治中天道幽且逺鬼神茫昧然结发念善事僶俛六九年弱冠逢世阻始室丧其偏炎火屡焚如螟蜮恣中田风雨纵横至收歛不盈廛夏日长抱饥寒夜无被眠造夕思鸡鸣及晨愿乌迁在已亦何怨离忧悽目前吁嗟身后名于我若浮烟慷慨独悲歌钟期信为贤答龎参军三复来贶欲罢不能自尔隣曲冬春再交欵然良对忽成旧游俗谚云数面成亲旧况情过此者乎人事好乖便当语离杨公所叹岂惟常悲吾抱疾多年不复为文本既不丰复老病继之輙依周孔徃复之义且为别后相思之资相知何必旧倾葢定前言有客赏我趣毎毎顾林园谈谐无俗调所说圣人篇或有数斗酒闲饮自懽然我寔幽居士无复东西縁物新人惟旧弱毫多所宣情通万里外形迹滞江山君其爱体素来㑹在何年五月旦作和戴主簿虗舟纵逸棹回复遂无穷发岁始俛仰星纪奄将中南窓罕悴物北林荣且丰神渊写时雨晨色奏景风既来孰不去人理固有终居常待其尽曲肱岂伤沖迁化或夷险肆志无窊隆即事如巳髙何必升华嵩和刘柴桑山泽久见招胡事乃踌躇直为亲旧故未忍言索居良辰入竒怀挈杖还西庐荒涂无归人时时见废墟茅茨已就治新畴复应畬谷风转凄薄春醪解饥劬弱女虽非男慰情良胜无栖栖世中事岁月共相疎耕织称其用过此奚所须去去百年外身名同翳如酬刘柴桑穷居寡人用时㤀四运周榈庭多落叶慨然知已秋新葵郁北牖嘉穟养南畴今我不为乐知有来岁不命室携童弱良日登逺游和郭主簿二首蔼蔼堂前林中夏贮清隂凯风因时来回飈开我襟息交游闲业卧起弄书琴园蔬有余滋旧谷犹储今营已良有极过足非所钦舂秫作美酒酒熟吾自斟弱子戏我侧学语未成音此事眞复乐聊用㤀华簮遥遥望白云怀古一何深和泽周三春清凉素秋节露凝无游氛天髙风景澈陵岑耸逸峰遥瞻皆竒絶芳菊开林耀青松冠巖列怀此贞秀姿卓为霜下杰衔觞念幽人千载抚尔诀检素不获展厌厌竟良月赠羊长史左军羊长史衔使秦川作此与之愚生三季后慨然念黄虞得知千载外正赖古人书贤圣留余迹事事在中都岂㤀游心目闗河不可踰九域甫已一逝将理舟舆闻君当先迈负痾不获俱路若经商山为我少踌躇多谢绮与角精爽今何如紫芝谁复採深谷久应芜驷马无贳患贫贱有交娱清謡结心曲人乖运见疎拥怀累代下言尽意不舒岁暮和张常侍市朝悽旧人骤骥感悲泉明旦非今日岁暮余何言素颜歛光润白发一巳繁濶哉秦穆谈旅力岂未愆向夕长风起寒云没西山冽冽气遂严纷纷飞鸟还民生鲜常在矧伊愁苦缠屡阙清酤至无以乐当年穷通靡攸虑顦顇由化迁抚已有深怀履运増慨然和胡西曹示顾贼曹㽔宾五月中清朝起南飔不驶亦不迟飘飘吹我衣重云蔽白日闲雨纷微微流目视西园晔晔荣紫葵于今甚可爱奈何当复衰感物愿及时毎恨靡所挥悠悠待秋稼寥落将赊迟逸想不可淹猖狂独长悲癸卯十二月中作与从弟敬逺寝迹衡门下邈与世相絶顾盼莫谁知荆扉昼常闭凄凄岁暮风翳翳经日雪倾耳无希声在目皓巳洁劲气侵襟袖箪瓢谢屡设萧索空宇中了无一可恱歴览千载书时时见遗烈高操非所攀深得固穷节平津茍不由栖迟讵为拙寄意一言外兹契谁能别与殷晋安别殷先作晋安南府长史掾因居浔阳后作太尉参军移家东下作此以赠游好非久长一遇尽殷勤信宿酬清话益复知为亲去岁家南里薄作少时隣负杖肆游从淹留㤀宵晨语默自殊势亦知当乖分未谓事巳及兴言在兹春飘飘西来风悠悠东去云山川千里外言笑难为因才华不隠世江湖多贱贫脱有经过便念来存故人于王抚军座送客秋日凄且厉百卉具巳腓爰以履霜节登髙饯将归寒气冐山泽游云倏无依洲渚思绵邈风水互乖违瞻夕欣良䜩离言聿云悲晨鸟暮来还悬崖歛余晖逝止判殊路旋驾怅迟迟目送回舟逺情随万化遗始作鎭军参军经曲阿作弱龄寄事外委怀在琴书被褐欣自得屡空常晏如时来茍冥㑹宛辔憩通衢投䇿命晨装暂与园田疎眇眇孤舟逝绵绵归思纡我行岂不遥登降千里余目倦川途异心念山泽居望云慙高鸟临水愧游鱼眞想初在襟谁谓形迹拘聊且凭化迁终返班生庐庚子岁五月中从都还阻风于规林二首行行循归路计日望旧居一欣侍温颜再喜见友于鼓棹路﨑曲指景限西隅江山岂不险归子念前途凯风负我心戢枻守穷湖高莽眇无界夏木独森疎谁言客舟逺近瞻百里余延目识南岭空叹将焉如自古叹行役我今始知之山川一何旷巽坎难与期崩浪聒天响长风无息时久游恋所生如何淹在兹静念园林好人间良可辞当年讵有㡬纵心复何疑辛丑岁七月赴假还江陵夜行涂中作闲居三十载遂与尘事冥诗书敦宿好林园无俗情如何舍此去遥遥至南荆叩枻新秋月临流别友生凉风起将夕夜景湛虗明昭昭天宇濶皛皛川上平怀役不遑寐中宵尚孤征商歌非吾事依依在耦耕投冠旋旧墟不为好爵萦养眞衡茅下庻以善自名乙巳岁三月为建威参军使都经钱溪我不践斯境岁月好巳积晨夕看山川事事悉如昔微雨洗髙林清飈矫云翮眷彼品物存义风都未隔伊余何为者勉励从兹役一形似有制素襟不可易园田日梦想安得久离析终怀在归舟谅哉宜霜柏咏二疏大象转四时功成者自去借问衰周来㡬人得其趣游目汉廷中二疏复此举髙啸返旧居长揖储君傅饯送倾皇朝华轩盈道路离别情所悲余荣何足顾事胜感行人贤哉岂常誉厌厌闾里欢所营非近务促席延故老挥觞道平素问金终寄心清言晓未悟放意乐余年遑恤身后虑谁云其人亡久而道弥着咏三良弹冠乗通津但惧时我遗服勤尽岁月常恐功愈微忠情谬获露遂为君所私出则陪文舆入必侍丹帷箴规向巳从计议初无亏一朝长逝后愿言同此归厚恩固难忘君命安可违临穴㒺惟疑投义志攸希荆棘笼髙坟黄鸟声正悲良人不可赎泫然沾我衣咏荆轲燕丹善养士志在报强嬴招集百夫良岁暮得荆卿君子死知己提剑出燕京素骥鸣广陌慷慨送我行雄发指危冠勐气冲长缨饮饯易水上四座列羣英渐离击悲筑宋意唱髙声萧萧哀风逝淡淡寒波生商音更流涕羽奏壮士惊心知去不归且有后世名登车何时顾飞葢入秦庭凌厉越万里逶迤过千城图穷事自至豪主正怔营惜哉剑术疎竒功遂不成其人虽已没千载有余情桃花源诗晋太元中武陵人捕鱼为业縁溪行忘路之逺近忽逢桃花林夹岸数百歩中无杂树芳草鲜美落英缤纷渔人甚异之复前行欲穷其林林尽水源便得一山山有小口髣髴若有光便舍船从口入初极狭才通人复行数十歩豁然开朗土地平旷屋舍俨然有良田美池桑竹之属阡陌交通鸡犬相闻其中徃来种作男女衣着悉如外人黄发垂髫并怡然自乐见渔人乃大惊问所从来具答之便要还家设酒杀鸡作食村中闻有此人咸来问讯自云先世避秦时乱率妻子邑人来此絶境不复出焉遂与外人间隔问今是何世乃不知有汉无论魏晋此人一一为具言所闻皆叹惋余人各复延至其家皆出酒食停数日辞去此中人语云不足为外人道也既出得其船便扶向路处处志之及郡下诣太守说如此太守即遣人随其往寻向所志遂迷不复得路南阳刘子骥髙尚士也闻之欣然亲往未果寻病终后遂无问津者嬴氏乱天纪贤者避其世黄绮之商山伊人亦云逝往迹浸复湮来迳遂芜废相命肄农耕日入从所憩桑竹垂余䕃菽稷随时艺春蚕收长丝秋熟靡王税荒路暧交通鸡犬互鸣吠俎豆犹古法衣裳无新制童孺纵行歌斑白欢游诣草荣识节和木衰知风厉虽无纪厯志四时自成岁怡然有余乐于何劳智慧竒踪隠五百一朝敞神界淳薄既异源旋复还幽蔽借问游方士焉测尘嚣外愿言蹑轻风高举寻吾契古诗纪巻四十四古诗纪卷四十五钦定四库全书古诗纪卷四十五明冯惟讷撰晋第十五陶渊明形影神贵贱贤愚莫不营营以惜生斯惑甚焉故极陈形影之苦言神辨自然以释之好事君子共取其心焉形赠影天地长不没山川无改时草木得常理霜露荣悴之谓人最灵智独复不如兹适见在世中奄去靡归期奚觉无一人亲识岂相思但余平生物举目情悽洏我无腾化术必尔不复疑愿君取吾言得酒莫茍辞影答形存生不可言卫生毎苦拙诚愿游崑华邈然兹道絶与子相遇来未尝异悲恱憩䕃若暂乖止日终不别此同既难常黯尔俱时灭身没名亦尽念之五情热立善有遗爱胡可不自竭酒云能消忧方此讵不劣神释大钧无私力万物自森着人为三才中岂不以我故与君虽异物生而相依附结托善恶同安得不相与三皇大圣人今复在何处彭祖寿永年欲留不得住老少同一死贤愚无复数日醉或能㤀将非促龄具立善常所欣谁当为汝誉甚念伤吾生正宜委运去纵浪大化中不喜亦不惧应尽便须尽无复独多虑九日闲居余闲居爱重九之名秋菊盈园而持醪靡由空服九华寄怀于言世短意常多斯人乐久生日月依辰至举俗爱其名露凄暄风息气澈天象明徃燕无遗影来鴈有余声酒能祛百虑菊为制頽龄如何蓬庐士空视时运倾尘爵耻虗罍寒华徒自荣歛襟独闲謡缅焉起深情栖迟固多娱淹留岂无成归田园居五首少无适俗韵性本爱丘山误落尘网中一去三十年羁鸟恋旧林池鱼思故渊开荒南野际守拙归园田方宅十余亩草屋八九间榆柳䕃后园桃李罗堂前暧暧逺人村依依墟里烟狗吠深巷中鸡鸣桑树顚户庭无尘杂虗室有余闲久在樊笼里复得返自然野外罕人事穷巷寡轮鞅白日掩荆扉虗室絶尘想时复墟曲中披草共来往相见无杂言但道桑麻长桑麻日已长我土日已广常恐霜霰至零落同草莽种豆南山下草盛豆苗稀晨兴理荒秽带月荷锄归道狭草木长夕露沾我衣衣沾不足惜但使愿无违久去山泽游浪莽林野娱试携子姪軰披榛歩荒墟徘徊丘垄间依依昔人居井灶有遗处桑竹残朽株借问採薪者此人皆焉如薪者向我言死没无复余一世异朝市此语眞不虗人生似幻化终当归空无怅恨独策还﨑岖歴榛曲山涧清且浅遇以濯吾足漉我新熟酒只鸡招近局日入室中闇荆薪代明烛懽来苦夕短已复至天旭乞食饥来驱我去不知竟何之行行至斯里叩门拙言辞主人解余意遗赠副虚期谈谐终日夕觞至輙倾巵情欣新知懽言咏遂赋诗感子漂母惠愧我非韩才衔戢知何谢冥报以相贻诸人共游周家墓柏下今日天气佳清吹与鸣弹感彼柏下人安得不为懽清歌散新声緑酒开芳颜未知明日事余襟良已殚连雨独饮运生会归尽终古谓之然世间有松乔于今定何间故老赠余酒乃言饮得仙试酌百情逺重觞忽忘天天岂去此哉任眞无所先云鹤有竒翼八表须臾还顾我抱兹独僶俛四十年形骸久已化心在复何言移居二首昔欲居南村非为卜其宅闻多素心人乐与数晨夕怀此颇有年今日从兹役弊庐何必广取足蔽牀席邻曲时时来抗言谈在昔竒文共欣赏疑义相与析春秋多佳日登高赋新诗过门更相唿有酒斟酌之农务各自归闲暇辄相思相思则披衣言笑无厌时此理将不胜无为忽去兹衣食当须纪力耕不吾欺癸卯岁始春怀古田舍二首在昔闻南亩当年竟未践屡空既有人春兴岂自免夙晨装吾驾启涂情巳缅鸟弄懽新节冷风送余善寒竹被荒蹊地为罕人逺是以植杖翁悠然不复返即理愧通识所保讵乃浅先师有遗训忧道不忧贫瞻望邈难逮转欲志常勤秉耒懽时务解颜劝农人平畴交逺风良苗亦怀新虽未量岁功即事多所欣耕种有时息行者无问津日入相与归壶浆劳近邻长吟掩柴门聊为陇亩民还旧居畴昔家上京六载去还归今日始复来恻怆多所悲阡陌不移旧邑屋或时非履歴周故居邻老罕复遗歩歩寻往迹有处特依依流幻百年中寒暑日相推常恐大化尽气力不及衰拨置且莫念一觞聊可挥戊申岁六月中遇火草庐寄穷巷甘以辞华轩正夏长风急林室顿烧燔一宅无遗宇舫舟䕃门前迢迢新秋夕亭亭月将圎果菜始复生惊鸟尚未还中宵竚遥念一盼周九天总发抱孤念奄出四十年形迹凭化往灵府长独闲贞刚自有质玉石乃非坚仰想东户时余粮宿中田鼓腹无所思朝起暮归眠既巳不遇兹且遂灌西园已酉岁九月九日靡靡秋巳夕凄凄风露交蔓草不复荣园木空自凋清气澄余滓杳然天界髙哀蝉无归响丛雁鸣云霄万化相寻绎人生岂不劳从古皆有没念之中心焦何以称我情浊酒且自陶千载非所知聊以永今朝庚戌岁九月中于西田获早稻人生归有道衣食固其端孰是都不营而以求自安开春理常业岁功聊可观晨出肆微勤日入负耒还山中饶霜露风气亦先寒田家岂不苦弗获辞此难四体诚乃疲庶无异患干盥濯息檐下斗酒散襟颜遥遥沮溺心千载乃相关但愿长如此躬耕非所叹丙辰岁八月中于下潠田舍获贫居依稼穑戮力东林隈不言春作苦常恐负所怀司田眷有秋寄声与我谐饥者懽初饱束带候鸣鸡扬檝越平湖汎随清壑回郁郁荒山里猿声闲且哀悲风爱静夜林鸟喜晨开曰余作此来三四星火頽姿年逝巳老其事未云乖遥谢荷篠翁聊得从君栖饮酒二十首余闲居寡欢兼此夜巳长偶有名酒无夕不饮顾影独尽忽焉复醉既醉之后輙题数句自娱纸墨遂多辞无诠次聊命故人书之以为欢笑尔衰荣无定在彼此更共之邵生𤓰田中宁似东陵时寒暑有代谢人道毎如兹达人解其会逝将不复疑忽与一觞酒日夕懽相持积善云有报夷叔在西山善恶茍不应何事立空言九十行带索饥寒况当年不頼固穷节百世当谁传道丧向千载人人惜其情有酒不肯饮但顾世间名所以贵我身岂不在一生一生能复㡬倏如流电惊鼎鼎百年内持此欲何成栖栖失羣鸟日暮犹独飞徘徊无定止夜夜声转悲厉响思清逺去来何依依自値孤生松歛翮遥来归劲风无荣木此䕃独不衰托身已得所千载不相违结庐在人境而无车马喧问君何能尔心逺地自偏採菊东篱下悠然见南山山气日夕佳飞鸟相与还此中有眞意欲辨已忘言行止千万端谁知非与是是非茍相形雷同共誉毁三季多此事达士似不尔咄咄俗中恶且当从黄绮秋菊有佳色裛露掇其英汎此忘忧物逺我遗世情一觞虽独进杯尽壶自倾日入羣动息归鸟趋林鸣啸傲东轩下聊复得此生青松在东园衆草没竒姿凝霜殄异类卓然见高枝连林人不觉独树衆乃竒提壶挂寒柯逺望时复为吾生梦幻间何事绁尘羁清晨闻叩门倒裳往自开问子为谁欤田父有好怀壶浆逺见候疑我与时乖繿缕茅檐下未足为髙栖一世皆尚同愿君汨其泥深感父老言禀气寡所谐纡辔诚可学违已讵非迷且共欢此饮吾驾不可回在昔曽逺游直至东海隅道路回且长风波阻中涂此行谁使然似为饥所驱倾身营一饱少许便有余恐此非名计息驾归闲居颜生称为仁荣公言有道屡空不获年长饥至于老虽留身后名一生亦枯藁死去何所知称心固为好客养千金躯临化消其寳裸葬何必恶人当解意表长公曽一仕壮节忽失时杜门不复出终身与世辞仲理归大泽髙风始在兹一往便当已何为复狐疑去去当奚道世俗久相欺摆落悠悠谈请从余所之有客常同止趣舍邈异境一士长独醉一夫终年醒醒醉还相笑发言各不领规规一何愚兀傲差若颖寄言酣中客日没烛当炳故人赏我趣挈壶相与至班荆坐松下数斟已复醉父老杂乱言觞酌失行次不觉知有我安知物为贵悠悠迷所留酒中有深味贫居乏人工灌木荒余宅班班有翔鸟寂寂无行迹宇宙一何悠人生少至百岁月相催逼鬓发早已白若不委穷达素抱深可惜少年罕人事游好在六经行行向不惑淹留遂无成竟抱固穷节饥寒饱所更弊庐交悲风荒草没前庭被褐守长夜晨鸡不肯鸣孟公不在兹终以翳吾情幽兰生前庭含薰待清风清风脱然至见别萧艾中行行失故路任道或能通觉悟当念还鸟尽废良弓子云性嗜酒家贫无由得时頼好事人载醪袪所惑觞来为之尽是谘无不塞有时不肯言岂不在伐国仁者用其心何尝失显默畴昔苦长饥投耒去学仕将养不得节冻馁固缠已是时向立年志意多所耻遂尽介然分终死归田里冉冉星气流亭亭复一纪世路廓悠悠杨朱所以止虽无挥金事浊酒聊可恃羲农去我久举世少复眞汲汲鲁中叟弥缝使其淳凤鸟虽不至礼乐暂得新洙泗辍微响漂流逮狂秦诗书复何罪一朝成灰尘区区诸老翁为事诚殷勤如何絶世下六籍无一亲终日驰车走不见所问津若复不快饮空负头上巾但恨多谬误君当恕醉人止酒居止次城邑逍遥自闲止坐止髙䕃下歩止荜门里好味止园葵大懽止稚子平生不止酒止酒情无喜暮止不安寝晨止不能起日日欲止之营卫止不理徒知止不乐未知止利己始觉止爲善今朝眞止矣从此一止去将止扶桑涘清颜止宿容奚止千万祀述酒重离照南陆鸣鸟声相闻秋草虽未黄融风久巳分素砾皛修渚南岳无余云豫章抗髙门重华固灵坟流泪抱中叹倾耳听司晨神州献嘉粟西灵爲我驯诸梁董师旅芈胜丧其身山阳归下国成名犹不勤卜生善斯牧安乐不爲君平王去旧京崃中纳遗薰䨇陵甫云育三趾显竒文王子爱清吹日中翔河汾朱公练九齿闲居离世纷峩峩西岭内偃息常所亲天容自永固彭殇非等伦责子白发被两鬓肌肤不复实虽有五男儿总不好纸笔阿舒已二八懒惰故无匹阿宣行志学而不爱文术雍端年十三不识六与七通子垂九龄但覔梨与栗天运茍如此且进杯中物有会而作旧谷既没新谷未登颇为老农而値年灾日月尚悠为患未已登岁之功既不可希朝夕所资烟火裁通旬日巳来始念饥乏岁云夕矣慨然永怀今我不述后生何闻哉弱年逢家乏老至更长饥菽麦实所羡孰敢慕甘肥惄如亚九饭当暑厌寒衣歳月将欲暮如何辛苦悲常善粥者心深恨蒙袂非嗟来何足吝徒没空自遗斯滥岂彼志固穷夙所归馁也已矣夫在昔余多师蜡日风雪送余运无妨时已和梅柳夹门植一条有佳花我唱尔言得酒中适何多未能明多少章山有竒歌拟古九首荣荣牕下兰密密堂前柳初与君别时不谓行当久出门万里客中道逢嘉友未言心先醉不在接杯酒兰枯柳亦衰遂令此言负多谢诸少年相知不忠厚意气倾人命离隔复何有辞家夙严驾当往志无终问君今何行非商复非戎闻有田子春节义为士雄斯人久巳死乡里习其风生有髙世名既没传无穷不学狂驰子直在百年中仲春遘时雨始雷发东隅衆蛰各濳骇草木纵横舒翩翩新来燕双双入我庐先巢故尚在相将还旧居自从分别来门庭日荒芜我心固匪石君情定何如迢迢百尺楼分明望四荒暮作归云宅朝为飞鸟堂山河满目中平原独茫茫古时功名士慷慨争此塲一旦百岁后相与还北邙松柏为人伐髙坟互低昂頽基无遗主游魂在何方荣华诚足贵亦复可怜伤东方有一士被服常不完三旬九遇食十年着一冠辛苦无此比常有好容颜我欲观其人晨去越河关青松夹路生白云宿檐端知我故来意取琴为我弹上絃惊别鹤下絃操孤鸾愿留就君住从今至歳寒苍苍谷中树冬夏常如兹年年见霜雪谁谓不知时厌闻世上语结友到临淄稷下多谈士指彼决吾疑装束既有日巳与家人辞行行停出门还坐更自思不怨道里长但畏人我欺万一不合意永为世笑之伊怀难具道为君作此诗日暮天无云春风扇微和佳人美清夜达曙酣且歌歌竟长叹息持此感人多皎皎云间月灼灼叶中华岂无一时好不久当如何少时壮且厉抚剑独行游谁言行游近张掖至幽州饥食首阳薇渴饮易水流不见相知人惟见古时丘路边两高坟伯牙与庄周此士难再得吾行欲何求种桑长江邉三年望当採枝条始欲茂忽值山河改柯叶自摧折根株浮沧海春蚕旣无食寒衣欲谁待本不植高原今日复何悔杂诗十二首人生无根蔕飘如陌上尘分散逐风转此巳非常身落地爲兄弟何必骨肉亲得懽当作乐斗酒聚比邻盛年不重来一日难再晨及时当勉励嵗月不待人白日沦西河素月出东岭遥遥万里辉荡荡空中景风来入房戸夜中枕席冷气变悟时易不眠知夕永欲言无予和挥杯劝孤影日月掷人去有志不获骋念此懐悲悽终晓不能静荣华难久居盛衰不可量昔爲三春蕖今作秋莲房严霜结野草枯悴未遽央日月有环周我去不再阳眷眷徃昔时忆此断人肠丈夫志四海我愿不知老亲戚共一处子孙还相保觞絃肆朝日罇中酒不燥缓带尽懽娱起晚眠常早孰若当世士冰炭满怀抱百年归丘垄用此空名道忆我少壮时无乐自忻豫勐志逸四海骞翮思逺翥荏苒歳月頽此心稍已去值欢无复娱每每多忧虑气力渐衰损转觉日不如壑舟无须㬰引我不得住前途当㡬许未知止泊处古人惜寸阴念此使人惧昔闻长者言掩耳每不喜奈何五十年忽巳亲此事求我盛年欢一毫无复意去去转欲逺此生岂再值倾家时作乐竟此嵗月驶有子不留金何用身后置日月不肯迟四时相催迫寒风拂枯条落叶掩长陌弱质与运頽𤣥鬓早已白素标挿人头前途渐就窄家爲逆旅舍我如当去客去去欲何之南山有旧宅代耕本非望所业在田桑躬亲未曾替寒馁常糟糠岂期过满腹但愿饱粳粮御冬足大布麄絺以应阳正尔不能得哀哉亦可伤人皆尽获宜拙生失其方理也可奈何且爲陶一觞遥遥从羁役一心处两端掩泪汎东逝顺流追时迁日没星与昴势翳西山巅萧条隔天涯惆怅念长飡慷慨思南归路遐无由縁关梁难亏替絶音寄斯篇闲居执荡志时驶不可稽驱役无停息轩裳逝东崖沈阴拟薫麝寒气激我怀岁月有常御我来淹已弥慷慨忆绸缪此情久已离荏苒经十载暂爲人所羁庭宇翳余木倐忽日月亏我行未云远囘顾惨风凉春燕应节起高飞拂尘梁邉鴈悲无所代谢归北乡离鵾鸣清池渉暑经秋霜愁人难爲辞遥遥春夜长袅袅松标崖婉娈柔童子年始三五间乔柯何可倚养色含精气粲然有心理咏贫士七首万族各有託孤云独无依暧暧空中灭何时见余晖朝霞开宿雾衆鸟相与飞迟迟出林翮未夕复来归量力守故辙岂不寒与饥知音茍不存巳矣何所悲凄厉嵗云暮拥褐曝前轩南圃无遗秀枯条盈北园倾壶絶余沥闚灶不见烟诗书塞座外日昃不遑研闲居非陈厄窃有愠见言何以慰吾怀頼古多此贤荣叟老带索欣然方弹琴原生纳决履清歌畅高音重华去我久贫士世相寻敝襟不掩肘藜羮常乏斟岂忘袭轻裘茍得非所钦赐也徒能辩乃不见吾心安贫守贱者自古有黔娄好爵吾不荣厚馈吾不酬一旦寿命尽弊服仍不周岂不知其极非道固无忧从来将千载未复见斯俦朝与仁义生夕死复何求袁安困积雪邈然不可干阮公见钱入卽日弃其官刍藁有常温採莒足朝湌岂不实辛苦所惧非饥寒贫富当交战道胜无戚颜至徳冠邦闾清节映西关仲蔚爱穷居遶宅生蒿蓬翳然絶交游赋诗颇能工举世无知者止有一刘龚此士胡独然实由罕所同介焉安其业所乐非穷通人事固以拙聊得长相从昔在黄子㢘弹冠佐名州一朝辞吏归清贫略难俦年饥感仁妻泣涕向我流丈夫虽有志固爲儿女忧惠孙一晤叹腆赠竟莫酬谁云固穷难邈哉此前修读山海经十三首孟夏草木长遶屋树扶疎衆鸟欣有託吾亦爱吾庐旣耕亦已种时还读我书穷巷隔深辙颇廻故人车欢言酌春酒摘我园中蔬㣲雨从东来好风与之俱汎览周王传流观山海图俯仰终宇宙不乐复何如玉台凌霞秀王母怡妙颜天地共俱生不知㡬何年灵化无穷已馆宇非一山高酣发新謡宁向俗中言迢递槐江岭是谓𤣥圃丘西南望崑墟光气难与俦亭亭明玕照落落青瑶流恨不及周穆託乗一来游丹木生何许廼在峚山阳黄花复朱实食之寿命长白玉凝素液瑾瑜发竒光岂伊君子寳见重我轩黄翩翩三青鸟毛色竒可怜朝爲王母使暮归三危山我欲因此鸟具向王母言在世无所须惟酒与长年逍遥芜臯上杳然望扶木洪柯百万寻森散覆旸谷灵人侍丹池朝朝爲日浴神景一登天何幽不见烛粲粲三珠树寄生赤水阴亭亭凌风桂八榦共成林灵鳯抚云舞神鸾调玉音虽非世上宝爰得王母心自古皆有没何人得灵长不死复不老万嵗如平常赤泉给我饮员丘足我粮方与三辰游寿考岂渠央夸父诞宏志乃与日竞走俱至虞渊下似若无胜负神力旣殊妙倾河焉足有余迹寄邓林功竟在身后精卫衔微木将以塡沧海刑天舞干戚勐志故常在同物旣无虑化去不复悔徒设在昔心良晨讵可待巨猾肆威暴钦违帝㫖窫窳强能变祖江遂独死明明上天鉴爲恶不可履长枯固巳剧鵕鹗岂足恃鸼鹅见城邑其国有放士念彼怀王世当时数来止青丘有竒鸟自言独见尔本爲迷者生不以喻君子巖巖显朝市帝者愼用才何以废共鲧重华爲之来仲父献诚言姜公乃见猜临没告饥渴当复何及哉悲从弟仲徳衔哀过旧宅悲泪应心零借问爲谁悲怀人在九冥礼服名羣从恩爱若同生门前执手时何意尔先倾在数竟未免爲山不及成慈母沈哀疚二𦙍才数龄双位委空馆朝夕无哭声流尘集虚坐宿草旅前庭阶除旷游迹园林独余情翳然乗化去终天不复形迟迟将廻歩恻恻悲襟盈拟挽歌辞三首有生必有死早终非命促昨暮同爲人今旦在鬼録䰟气散何之枯形寄空木娇儿索父啼良友抚我哭得失不复知是非安能觉千秋万嵗后谁知荣与辱但恨在世时饮酒不得足在昔无酒饮今但湛空觞春醪生浮蚁何时更能尝肴案盈我前亲旧哭我傍欲语口无音欲视眼无光昔在高堂寝今宿荒草乡一朝出门去归来夜未央荒草何茫茫白杨亦萧萧严霜九月中送我出逺郊四面无人居高坟正嶣嶤马爲仰天鸣风爲作自萧条幽室一已闭千年不复朝千年不复朝贤逹将奈何向来相送人各自还其家亲戚或余悲他人亦已歌死去何所道託体同山阿聮句鸣鴈乗风飞去去当何极念彼穷居士如何不叹息虽欲腾九万扶摇竟何力逺招王子乔云驾庶可饬顾侣正徘徊离离翔天侧霜露岂不切徒爱双飞翼髙柯擢条榦逺眺同天色思绝庆未看徒使生迷惑古诗纪卷四十五古诗纪卷四十六钦定四库全书古诗纪巻四十六明冯惟讷撰晋第十六桓𤣥登荆山理不孤湛影比有津曾是名岳明秀超邻器栖荒外命契响神我之怀矣巾驾飞轮南林弹散带蹑良驷挥弹出长林归翮赴旧栖乔木转翔禽落羽寻絶响屡中转应心殷仲文南州桓公九井作四运虽鳞次理化各有准独有清秋日能使高兴尽景气多明逺风物自凄𦂳爽籁惊幽律哀壑叩虚牝嵗寒无早秀浮荣甘夙陨何以标贞脆薄言寄松菌哲匠感萧晨肃此尘外轸广筵散泛爱逸爵纡胜引伊余乐好仁惑祛吝亦泯猥首阿衡朝将贻匈奴哂送东阳太守昔人深诚叹临水送将离如何祖良游心事孱在斯虚亭无留賔东川缅逶迤谢混游西池悟彼蟋蟀唱信此劳者歌有来岂不疾良游常蹉跎逍遥越城肆愿言屡经过廻阡被陵阙高台眺飞霞惠风荡繁囿白云屯曾阿景昃鸣禽集水木湛清华褰裳顺兰沚徙倚引芳柯美人愆嵗月迟暮独如何无爲牵所思南荣戒其多送二王在领军府集诗苦哉逺征人将乖萃余室明窓通朝晖丝竹盛萧瑟乐酒辍今辰离端起来日诫族子康乐诞通度实有名家韵若加绳染功剖莹乃琼瑾宣明体逺识颕逹且沈隽若能去方执穆穆三才顺阿多标独解弱冠纂华𦙍质胜诫无文其尚又能峻通逺怀清悟采采标兰讯直辔解不踬抑用解偏吝㣲子基㣲尚无倦由慕蔺勿轻一篑少进徃必千仞数子勉之哉风流由尔振如不犯所知此外无所慎吴隐之酌贪泉赋诗古人云此水一歃怀千金试使夷齐饮终当不易心宗炳登半石山清晨陟阻崖气志洞萧洒嶰谷崩地幽穷石凌天委长松列竦肃万树巉巖诡上施神农萝下凝尧时髓登白鸟山诗我徂白鸟山因名感昔拟仰升数百仞俯览眇千里杲杲群木分岌岌衆峦起王嘉歌三首帝讳昌明运当极特申一期延其息诸马渡江百年中当值卯金折其锋欲知其姓草肃肃谷中最细低头熟鳞身甲体永兴福金刀利刃齐刈之王康琚反招隐诗小隐隐陵薮大隐隐朝市伯夷窜首阳老耼伏柱史昔在太平时亦有巢居子今虽盛明世能无中林士放神清云外絶迹穷山里鵾鸡先晨鸣哀风迎夜起凝霜凋朱颜寒泉伤玉趾周才信衆人偏智任诸已推分得天和矫性失至理归来安所期与物齐终始招隐登山招隐士褰裳蹑遗踪华条当圜室翠叶代绮牎湛方生庐山神仙诗序曰寻阳有庐山者盘基彭蠡之西其崇标峻极辰光隔辉幽涧澄深积清百仞若乃絶阻重险非人迹之所游窈窕沖深常含霞而贮气眞可谓神明之区域列眞之苑囿矣太元十一年有樵採其阳者于时鲜霞褰林倾晖映岫见一沙门披法服独在巖中俄顷振裳挥钖凌崖直上排丹霄而轻举起九折而一指旣白云之可乗何帝乡之足逺哉穷目苍苍翳然灭迹诗曰吸风𤣥圃饮露丹霄室宅五岳賔友松乔后斋诗解缨复褐辞朝归薮门不容轩宅不盈畆茂草笼庭滋兰拂牖抚我子姪擕我亲友茹彼园蔬饮此春酒开櫺攸曕坐对川阜心焉孰託託心非有素构易抱𤣥根难朽卽之匪逺可以长久帆入南湖彭蠡纪三江庐岳主衆阜白沙浄川路青松蔚巖首此水何时流此山何时有人运互推迁兹器独长久悠悠宇宙中古今迭先后还都帆高岳万丈峻长湖千里清白沙穷年洁林松冬夏青水无暂停流木有千载贞寤言赋新诗忽忘羇客情天晴诗屏翳寝神辔飞廉收灵扇青天莹如镜凝津平如研落帆脩江渚悠悠极长眄清气朗山壑千里遥相见诸人共讲老子吾生幸凝湛智浪纷竞结流宕失眞宗遂之弱䘮辙虽欲反故乡埋翳归途絶涤除非𤣥风垢心焉能歇大矣五千鸣特爲道䘮设鉴之诚水镜尘秽皆朗彻怀归谣辞衡门兮至欢怀生离兮苦辛岂羇旅兮一慨亦代谢兮感人四运兮遒尽化新兮嵗故氛惨惨兮凝晨风悽悽兮薄暮雨雪兮交纷重云兮四布天地兮一色六合兮同素山木兮摧披津壑兮凝沍感羇旅兮苦心怀桑梓兮增慕胡马兮恋北越鸟兮依阳彼禽兽兮尚然况君子兮去故乡望归涂兮漫漫盼江流兮洋洋思渉路兮莫由欲越津兮无梁秋夜诗悲九秋之爲节物凋悴而无荣岭頽鲜而殒緑木倾柯而落英履代谢以惆怅覩揺落而兴情信臯壤而感人乐未毕而哀生秋夜清兮何秋夕之转长夜悠悠而难极月皦皦而停光播商气以清温扇髙风以革凉水激波以成涟露凝结而爲霜凡有生而必凋情何感而不伤茍灵符之未虚孰兹恋之可忘何天悬之难释思假畅之冥方拂尘衿于𤣥风散近滞于老庄揽逍遥之宏维总齐物之大纲同天地于一指等太山于毫芒万虑一时顿緤情累豁焉都忘物我泯然而同体岂复寿夭于彭殇游园咏谅兹境之可怀究川阜之竒势水穷清以澈鉴山邻天而无际乗初霁之新景登北馆以悠瞩对荆门之孤阜傍鱼阳之秀岳乗夕阳而含咏杖轻策以行游袭秋兰之流芬幙长猗之森脩任缓歩以升降歴丘墟而四周智无涯而难恬性有方而易适差一毫而遽乖徒理存而事隔故羁马思其华林笼雉想其臯泽矧流客之归思岂可忘于畴昔苏彦七月七日咏织女火流凉风至少昊协素藏织女思北沚牵牛叹南阳时来嘉庆集整驾巾玉箱琼珮垂藻蕤雾裾结云裳金翠耀华辎軿辕散流芳释辔紫㣲庭解衿碧琳堂欢䜩未及究晨晖照扶桑仙童唱清道盘螭起腾骧怅怅一宵促迟迟别日长西陵观涛洪涛奔逸势骇浪驾丘山訇隐振宇宙漰磕津云连陆沖杂诗二首命驾遵长途绵邈途难寻我行亦何艰山川阻且深洿泽无夷轨重峦有层阴零雨淹中路𤣥云蔽高岑俯悼孤行兽仰叹偏翔禽空谷回流风漂哀音羇旅淹留久怅望愁我心肆观野原外放心希太和景岳造天汉丰林冐重阿清芬乗风散艳藻映渌波江伟答贺蜡正元二年冬腊家君在陈郡余别在国舎不得集㑹弟广平作诗以贻余余答之曰蜡节之会廓焉独处晨风朝兴思我慈父我心怀恋运首延伫范广泉征虏亭饯王少傅挂冠东门阎归褐西唐足结辙尘髙衢祖供悬长麓韩卿辞辇路疎傅知殆辱素徳烛光尘𤣥轨芳前觉王齐之念佛三昧诗四首妙用在幽渉有览无神由昧彻识以照麄积㣲自引因功本虚泯彼三观忘此毫余寂漠何始理𤣥通㣲融然忘适乃廓灵晖心悠缅域得不践机用之以沖㑹之以希神资天凝圆映朝云与化而感与物斯群应不以方受者自分寂尔渊镜金水尘纷慨自一生夙乏惠识託崇渊人庶借冥力思转毫功在深不测至哉之念主心西极卞裕送桓竟陵翰城将孰寄怀人应斯莅饯行临髙阜怡衿睦景气失题余弟适东迈眷恋将乖情离别信吾事悽心相纚婴孔法生征虏亭祖王少傅昔人鉴殆辱解绂扬归舲眞感属神虑高兴袭天情张骏薤露行在晋之二世皇道昧不明主暗无良臣艰乱起朝廷七柄失其所权纲䘮典刑愚猾窥神器牝鸡又晨鸣哲妇逞幽虐宗祀一朝倾储君缢新昌帝执金墉城祸衅萌宫掖胡马动北垧三方风尘起玁狁窃上京义士扼素腕感慨怀愤盈誓心荡衆狄积诚彻昊灵东门行勾芒御春正衡纪运玉琼明庶起祥风和气翕来征庆云荫八极甘雨润四垧昊天降灵泽朝日耀华精嘉苗布原野百卉敷时荣鸠鹊与鹙黄间关相和鸣菉萍覆灵沼香花扬芳馨春游诚可乐感此白日倾休否有终极落叶思本茎临川悲逝者节变动中情马岌题宋纎石壁诗丹崖百丈青壁万寻竒木蓊鬰蔚若邓林其人如玉维国之琛室迩人遐实劳我心赵整酒徳歌地列酒泉天垂酒池杜康妙识仪狄先知纣䘮殷邦桀倾夏国由此言之前危后则讽谏诗二首昔闻孟津河千里作一曲此水本自清是谁搅令浊北园有一树布叶垂重阴外虽饶棘刺内实有赤心谏歌不见雀来入鷰室但见浮云蔽白日琴歌阿得脂阿得脂博劳旧父是仇绥尾长翼短不能飞逺徙种人留鲜卑一旦缓急语阿谁苻朗临终诗四大起何因聚散无穷巳旣适一年中又入一死理冥心乗和畅未觉有终始如何箕山夫奄焉处东市旷此百年期逺同嵇叔子命也归自天委化任冥纪失名曲池歌曲池何淡澹芙蓉蔽清源荣华盛壮时见者谁不欢一朝光采落见者不廻颜古诗纪卷四十六古诗纪卷四十七钦定四库全书古诗纪卷四十七明冯惟讷撰晋第十七支遁四月八日讃佛诗三春迭云谢首夏含朱明祥祥令日泰朗朗𤣥夕清菩萨彩灵和眇然因化生四王应期来矫掌承玉形飞天鼓弱罗腾擢散芝英緑澜頺龙首缥蘂翳流泠芙蕖育神葩倾柯献朝荣芬津霈四境甘露凝玉瓶珍祥盈四八𤣥黄曜紫庭感降非情想恬怕无所营𤣥根泯灵府神条秀形名圆光朗东旦金姿艶春精含和总八音吐纳流芳馨迹随因熘浪心与太虚𠖇六度启穷俗八解濯世缨慧泽融无外空同忘化情咏八日诗三首大块挥𠖇枢昭昭两仪映万品诞游华澄清凝𤣥圣释迦乗虚㑹圎神秀机正交养卫恬和灵知熘性命动为务下尸寂为无中镜真人播神化流渟良有因龙潜兠术邑漂景阎浮濵伫驾三春谢飞辔朱明旬八维披重蔼九霄落芳津𤣥祗献万舞般遮奏伶伦淳白凝神宇兰泉涣色身投步三才泰扬声五道泯不为故为贵忘竒故竒神缅哉𤣥古思想託因事生相与图灵器像也像彼形黄裳罗帕质元服拖绯青神为恭者恵迹为动者行虚堂陈药饵蔚然起竒荣疑似垂微我谅作者情于焉遗所尚肃心拟太清五月长斋诗炎精育仲气朱离吐凝阳广汉潜凉变凯风乗和翔令月肇清斋德泽润无疆四部钦嘉期洁已升云堂静晏和春晖夕愓厉秋霜萧条咏林泽恬愉味城傍逸容研沖赜綵綵运宫商匠者握神标乗风吹𤣥芳渊汪道行深婉婉化理长亹亹维摩虚德音畅游方罩窂妙倾𤣥絶致由近藏略略微容简八言振道纲掇烦练陈句临危折婉章浩若惊颷散冋若挥夜光寓言岂所託意得筌自䘮霑濡妙习融靡靡轻尘亡萧索情牖頽寥朗神轩张谁谓𠖇津遐一悟可以航愿为海游师櫂柂入沧浪腾波济漂客𤣥归会道塲八闗斋诗三首间与何骠骑期当为合八闗斋以十月二十二日集同意者在呉县土山墓下三日清晨为斋始道士白衣凡二十四人清和肃穆莫不静畅至四日朝衆贤各去余既乐野室之寂又有掘药之怀遂便独住于是乃挥手送归有望路之想静拱虚房悟外身之真登山採药集巖水之娯遂援笔染翰以慰二三之情建意营法斋里仁契朋俦相与期良晨沐浴造闲丘穆穆升堂贤皎皎清心修窈窕八闗客无楗自绸缪寂黙五习真亹亹励心柔法鼔进三劝激切清训流悽怆愿宏济阖堂皆同舟明明𤣥表圣应此童蒙求存诚夹室里三界讃清休嘉祥归宰相蔼若庆云浮三悔启前朝双懴暨中夕鸣禽戒朗旦备礼寝𤣥役萧索庭賔离飘飖随风适踟蹰岐路隅挥手谢内析轻轩驰中田习习陵电击息心投佯步零零振金策引领望征人怅怅孤思积咄矣形非我外物固已寂吟咏归虚房守真玩幽赜虽非一往游且以闲自释靖一潜蓬庐愔愔咏初九广漠排林篠流飈洒隙牖従容遐想逸採药登崇阜崎岖升千寻萧条临万亩望山乐荣松瞻泽哀素栁解带长陵岥婆娑清川右泠风觧烦怀寒泉濯温手寥寥神气畅钦若盘春薮逹度𠖇三才恍惚䘮神偶游观同隠丘愧无连化肘咏怀诗五首傲兀乗尸素日往复月旋弱䘮困风波流浪逐物迁中路高韵益窈窕钦重𤣥重𤣥在何许採真游理间茍简为我养逍遥使我闲寥亮心神莹含虚映自然亹亹沈情去彩彩沖怀鲜踟蹰观象物未始见牛全毛鳞有所贵所贵在忘筌端坐隣孤影眇罔𤣥思劬偃蹇收神辔领略综名书涉老咍双𤣥披庄玩太初咏发清风集触思皆恬愉俯欣质文蔚仰悲二匠徂萧萧柱下逈寂寂䝉邑虚廓矣千载事消液归空无无矣复何伤万殊归一涂道㑹贵𠖇想罔象掇𤣥珠怅怏浊水际几㤀映清渠反鉴归澄漠容与含道符心与理理宻形与物物踈萧索人事去独与神明居晞阳熙春圃悠缅叹时往感物思所託萧条逸韵上尚想天台峻髣髴巖阶仰泠风洒兰林管瀬奏清响霄崕育灵蔼神𬞞含润长丹沙映翠瀬芳芝曜五爽苕苕重岫深寥寥石室朗中有寻化士外身解世网抱朴镇有心挥𤣥拂无想隗隗形崕頽冋冋神宇敞宛转元造化缥瞥隣大象愿投若人踪高步振策杖闲邪託静室寂寥虗且真逸想流巖阿朦胧望幽人慨矣𤣥风济皎皎离染纯时无问道睡行歌将何因灵溪无惊浪四岳无埃尘余将游其嵎觧驾辍飞轮芳泉代甘醴山果兼时珍脩林畅轻迹石宇庇微身崇虚习本照损无归昔神暧暧烦情故零零沖气新近非域中客逺非世外臣憺怕为无徳孤哉自有邻坤基葩简秀干光流易颕神理速不疾道会无陵骋超超介石人握𤣥揽机领余生一何散分不谘天挺沈无𠖇到韵变不扬蔚炳冉冉年往逡悠悠化期永翘首希𤣥津想登故未正生途虽十三日已造死境愿得无身道高栖沖黙靖述怀诗二首翔鸾鸣崑崿逸志腾𠖇虚惚怳廻灵翰息肩栖南嵎濯足戏流澜採练衔神𬞞高吟潄芳醴颉颃登神梧萧萧猗明翩眇眇育清躯长想𤣥运夷倾首俟灵符河清诚可期戢翼令人劬总角敦大道弱冠㺯双𤣥逡廵释长罗高步寻帝先妙损阶𤣥老忘懐浪濠川逹观无不可炊累皆自然穷理増灵薪昭昭神火传熈怡安沖漠优游乐静闲膏腴无爽味婉娈非雅絃恢心委形度亹亹随化迁咏大德诗遐想存𤣥哉沖风一何敞品物缉荣熈生途连惚怳既䘮大澄真物诱则智荡昔闻庖丁子挥戈在神徃茍能嗣沖音摄生犹指掌乗彼来物间投此黙照朗迈度推卷舒忘怀附罔象交乐盈胸襟神㑹流俯仰大同罗万殊蔚若充甸网寄旅海沤乡委化同天壤咏禅思道人孙长乐作道士坐禅之像并而讃之可谓因俯对以寄诚心求参焉于衡轭图巖林之絶势想伊人之在兹余精其制作美其嘉文不能黙巳聊着诗一首以继于左云岑竦太荒落落英岊布廻壑伫兰泉秀岭攅嘉树蔚荟微游禽峥嵘绝蹊路中有沖希子端坐摹太素自强敏天行弱志慾无欲玉质凌风霜凄凄厉清趣指心契寒松绸缪谅嵗暮㑹衷两息间绵绵进禅务投一灭官知摄二由神遇承蜩累危丸累十亦凝注悬想元气地研几革麤虑𠖇怀夷震惊怕然肆幽度曽筌攀六净空同浪七住逝虚乗有来永为有待驭咏利城山居五岳盘神基四渎涌荡津动求目方智默守标静仁茍不宴出处託好有常因寻元存终古洞往想逸民玉洁箕巖下金声瀬沂濵卷华藏纷雾振褐拂埃尘迹従尺蠖屈道与腾龙伸峻无单豹伐分非首阳真长啸归林岭潇洒任陶钧鸠罗摩什十喻诗一喻以喻空空必待此喻借言以会意意尽无会处既得出长罗住此无所住若能映斯照万象无来去赠沙门法和心山育明德流薰万由延哀鸾孤桐上清音彻九天恵逺庐山东林杂诗崇巖吐清气幽岫栖神迹希声奏群籁响出山熘滴有客独𠖇游径然忘所适挥手抚云门灵闗安足辟流心叩𤣥扄感至理弗隔孰是腾九霄不奋沖天翮妙同趣自均一悟超三益报罗什偈一首本端竟何従起灭有无际一微渉动境成此頽山势惑相更相乗触理自生滞因縁虽无主开途非一世时无悟宗匠谁谓握𤣥契末问尚悠悠相与期暮嵗庐山诸道人游石门诗石门在精舍南十余里一名障山基连大岭体绝衆阜辟三泉之会并立而开流倾巖𤣥映其上䝉形表于自然故因以为名此虽庐山之一隅实斯地之竒观皆传之于旧俗而未覩者衆将由悬瀬险峻人兽迹絶迳回曲阜路阻行难故罕经焉释法师以隆安四年仲春之月因咏山水遂杖钖而游于时交徒同趣三十余人咸拂衣晨征怅然増兴虽林壑幽邃而开涂竞进虽乗危履石并以所恱为安既至则援木寻葛厯险穷崕猿臂相引仅乃造极于是拥胜倚巖详观其下始知七岭之美藴竒于此双阙对峙其前重巖映带其后峦阜周廻以为障崇巖四营而开宇其中则有石台石池宫舘之象触类之形致可乐也清泉分流而合注渌渊镜浄于天池文石发彩焕若披面柽松芳草蔚然光目其为神丽亦已备矣斯日也衆情奔恱瞩览无厌游观未久而天气屡变霄雾尘集则万象隠形流光廻照则衆山倒影开阖之际状有灵焉而不可测也乃其将登则翔禽拂翮鸣猿厉响归云廻驾想羽人之来仪哀声相和若𤣥音之有寄虽髣髴犹闻而神以之畅虽乐不期欢而欣以永日当其沖豫自得信有味焉而未易言也退而寻之夫崕谷之间㑹物无主应不以情而开兴引人致深若此岂不以虚明朗其照闲邃笃其情耶并三复斯谈犹昧然未尽俄而太阳告夕所存已往乃悟幽人之𤣥览逹恒物之大情其为神趣岂山水而已哉于是徘徊崇岭流目四瞩九江如带邱阜成垤因此而推形有巨细智亦宜然廼喟然叹宇宙虽遐古今一契灵鹫邈矣荒途日隔不有哲人风迹谁存应深悟逺慨焉长怀各欣一遇之同欢感良辰之难再情发于中遂共咏之云尔超兴非有本理感兴自生忽闻石门游竒唱发幽情褰裳思云驾望崕想曽城驰步乗长巖不觉质有轻矫首登灵阙眇若凌太清端坐运虚轮转彼𤣥中经神仙同物化未若两俱𠖇庐山诸沙弥观化决疑谋始创大业问道叩𤣥篇妙唱发幽䝉观化悟自然观化化已及寻化无间然生皆由化化化化更相纒宛转随化流漂浪入化渊五道化为海孰为知化仙万化同归尽离化化乃𤣥悲哉化中客焉识化表年史宗咏懐诗有欲苦不足无欲亦无忧未若清虚者带索被𤣥裘浮游一世间汎若不系舟方当毕尘累栖志老山邱帛道猷陵峯採药触兴为诗连峯数千里脩林带平津云过逺山翳风至梗荒榛茅茨隠不见鸡鸣知有人闲步践其径处䖏见遗薪始知百代下故有上皇民竺僧度答苕华诗机运无停住倐忽嵗时过巨石会当竭芥子岂云多良由去不息故令川上嗟不闻荣唘期皓首发清歌布衣可暖身谁论饰绫罗今世虽云乐当奈后生何罪福良由已宁云已恤他苕华赠竺度大道自无穷天地长且久巨石故叵消芥子亦难数人生一世间飘若风过牖荣华岂不茂日夕就彫朽川上有余吟日斜思鼔缶清音可娯耳滋味可适口罗纨可饰躯华冠可耀首安事自剪削躭空以害有不道妾区区但令君恤后张奴歌一首蒙蒙大象内照曜实显彰何事迷昏子縦惑自招殃乐所少人徃苦道若翻嚢不有松栢志何用拟风霜闲豫紫烟表长歌出昊苍澄虚无色外应见有縁乡嵗曜毗汉后丽辰傅殷王伊余非二仙晦迹之九方亦见流俗子触眼致酸伤略謡观有念宁曰尽矜章谢道韫登山峩峩东岳高秀极沖青天巖中间虚宇寂寞幽以𤣥非工复非匠云构发自然气象尔何物遂令我屡迁逝将宅斯宇可以尽天年拟嵇中散咏松遥望山上松隆冬不能凋愿想游下憇瞻彼万仞条腾跃未能升顿足俟王乔时哉不我与大运所飘飖咏雪聫句白雪纷纷何所似撒盐空中差可拟未若柳絮因风起桃叶答团扇歌三首七宝畵团扇粲烂明月光与郎却暄暑相忆莫相忘青青林中竹可作白团扇动揺郎玉手因风託方便团扇复团扇持许自障面憔悴无复理羞与郎相见团扇郎手中白团扇浄如秋团月清风任动生娇声任意发谢芳姿团扇歌二首白团扇辛苦五流连是郎眼所见白团扇憔悴非昔容羞与郎相见刘和妻王氏正朝诗稔冉𠖇机运迅矣四节经太簇应𤣥律青阳兆初正傅充妻辛氏元正诗元正启令节嘉庆肇自兹咸奏万年觞小大同恱熙陈新涂妻李氏冬至诗灵象寻数廻四气平运散隂律鼓微阳大明启脩旦感与时来兴心随逝化叹式宴集中堂宾客盈朝舘古诗纪卷四十七古诗纪卷四十八钦定四库全书古诗纪卷四十八明冯惟讷撰晋第十八苏若兰璇玑图诗前秦苻坚时秦州刺史扶风窦滔妻苏氏陈留令武功苏道贤第三女也名蕙字若兰智识精明仪容妙丽谦黙自守不求显扬年十六归于窦氏滔甚敬之然苏氏性近于急颇伤嫉妬滔字连波右将军于爽之孙朗之第二子也风神伟秀该通经史允丈允武时论高之苻坚委以心膂之任备厯显职皆有政闻迁秦州刺史以忤㫖谪戍炖煌㑹坚克晋襄阳虑有危偪借滔才略诏拜安南将军留镇襄阳初滔有宠姬赵阳台歌舞之妙无出其右滔置之别所苏氏知之求而获焉苦加捶辱滔深以为憾阳台又専伺苏氏之短谗毁交至滔益忿苏氏苏氏时年二十三及滔将镇襄阳邀苏氏同徃苏氏忿之不与偕行迺擕阳台之任絶苏氏音问苏氏悔恨自伤因织锦为回文五綵相宣莹心辉目縦广八寸题诗二百余首计八百余言縦横反覆皆为文章其文㸃画无缺才情之妙超今迈古名曰璇玑图然读者不能悉通苏氏笑曰裵徊宛转自为语言非我佳人莫之能解遂发苍头赍至襄阳滔览之感其妙絶因送阳台之关中而具车从盛礼迎苏氏归于汉南恩好愈重苏氏所着文词五千余言属隋季䘮乱文字散落追求弗获而锦字回文盛传于世朕聴政之暇留心坟典散帙之次偶见斯图因述若兰之多才复美连波之悔过遂制此文聊示将来如意元年五月一日大周天册金轮皇帝制读图内诗括例依五色所分章次读之仁智至惨伤伦匹至榆桑人贱至圣皇春阳至殊方钦岑至如何已上七言四十句毎句为一首毎首反读之计八十首诗风至㣲𤣥仁贤至凋松充颜至虎龙日往至寄倾已上五言十六句以毎句反读之成三十二首周南至相追年时至无差谗佞至未形愆辜至伯禽已上四言二十四首毎两句分读就成一篇宁颜至劳形怀忧至何冤念是至如何悼思至者谁诗情至终始已上四言前四首以毎句反读后一首毎句反读成十首嗟叹至为荣凶顽至为基游西至摧伤神明至鴈归已上三言十二首反读成二十四首佞因至旧新南郑至遗身旧间至佞臣遗哀至南音已上七言凢起头退一字反读之成四首厢桃至基津嗟中至春亲春哀至嗟仁基自至厢琴已上七言自角退一字斜读之成四首再叙回文诗图古无悉通者予因究璇玑之义如日星之左右行天故布为经纬由中旋外以旁循四旁于其交会皆契韵句巡还反覆窈窕纵横各能妙畅又原五采相宣之说传色以开其篇章其在经纬者始于玑苏诗始四字其在节会者右旋而出随其所至各成章什外经则始于仁真至于音深中经自钦深至于身殷内经自诗情至于终始皆循方回文者也四角之方如仁真钦心四韵成章而回文者也至其经纬之圆者随色自分则外之四角窈窕成文而文皆六言也四旁相对成文而文皆六言也及交手成文而文皆四言也在中之四角者一例横读而四言在中之四旁者随向横读而五言惟璇图平氏四字不入章句观其宛转反复皆才思精深融彻如契自然盖骚人才子所难岂必女工之尤哉诗编载驰史美班扇才女専静用志不分虽皆擅名此为精赡者也聊随分篇掇其一隅以为三隅之反代久传讹颇有误字亦辄证改一二其他阙谬不欲以意足之虽未能尽逹元思抑庻几不为滞塞云经纬玑明别改知识深峩嵯峻巖幽岑钦所感想忘淫荒心堂空惟思咏和音诗兴感逺殊浮沉华英翳曜潜阳林罗网经崕重渊深峩嵯峻巖幽岑钦苏作兴感昭恨神辜罪天离间旧新霜氷斋洁志清纯望谁思想怀所亲外经仁智懐德圣虞唐真妙显华重云章臣贤惟圣配英皇伦匹离飘浮江湘伤惨怀慕増忧心堂空惟思咏和音藏摧悲声发曲秦商絃激楚流清琴中经钦岑幽巖峻嵯峩深渊重涯经网罗林阳潜曜翳英华沈浮异游頽流沙何如将情纒忧慇多患生艰惟苦身加兼愁悴少精神遐忧旷逺离凤麟内经诗情明显怨义兴理辞丽作此端无终始始终无端此作丽辞理兴义怨显明情诗四角之方仁智怀德圣虞唐真志笃终誓穹苍钦所感想忘滛荒心忧增慕怀惨伤四角之间窈窕成文嗟叹怀所离经遐旷路伤中情家无君房帏清华饰容朗镜明四角在中者一例横读念是咎愆谁与独居贱女懐叹鄙贱何如愆咎是念谁与独居叹怀女贱鄙贱何如四旁相对成文丈皆六言谗人作乱闱庭奸凶害我忠贞祸原肤受难明所恃滋极骄盈四旁相向横读而成五言寒嵗识凋松贞物知终始颜衰改华容仁贤别行士士行别贤仁容华改衰颜终始知物贞松凋识嵗寒交手成文文皆四言谗佞奸凶害我忠贞祸因所恃滋极骄盈用色分章横用色嗟叹怀所离经遐旷路伤中情家无君房帏清华饰容朗镜明葩纷光珠耀英多思感谁为荣周风兴自后妃楚樊厉节中闱长叹不能奋飞双发歌我衮衣华观冶容为谁宫羽同声相追已上依此顺读成章直用色庭闱乱作人明难受肤原荣茍不义姬城倾在戒后荧犹炎盛兴形未在谨深已上作两句各添下字倒读成章恩感颜宁孜孜伤情时在君侧梦想劳形龙旂容衣虎彫饰绣横用黄色奸佞谗人作乱庭闱所因祸原肤受难明右举此为例余可悉通元祐三年九月工部何公过麴院见仆书几有此惊曰昨日于屯田陈侯所观书唐真本图宜皆可求一见果得出示凢六幅右三为若兰所居重楼复屋户牖间各作着思练丝织锦遣使处左三幅为窦滔归第外为车马相迎次女妓坐大氍毺合乐其间楼阁对饮处图中近上作逺水红桥窦临高列骑拥旌旄以望桥之西氊车从数骑排引见滔盛礼迎苏图中近下左书武后序右写诗图徐视果有淡色分其篇章正与此同迺知人心不甚相逺而尤可怪矣青红绿旋折之方皆不之差盖理之所在隂阳五行色味莫不相假况情识之运宜自𠖇合也元丰四年四月赵郡李公麟伯时再题又五色读法四围纵横初行八行十五廿二廿九行及仁嗟斜至春亲廊琴斜至基津以朱画其形如图按读法此色凡九图余四色色各一图共字六百二十五计诗三千七百五十二首四隅嗟情至英多游桑至长愁神飞至悲春凶慈至持従纵横皆六字以墨画正面妃闱至㽔悲移陂至赀辞縦六字横十三字庭闱至防萌身我至惟新縦十三字横六字以青画中方正面龙旂至丽充衰情至暮世縦四字横五字两旁寒嵗至行士诗风至微𤣥纵五字横四字以紫画中方四隅思情至侧梦婴漫至若我愆居至贱鄙怀悲至戚知纵横皆四字又中纵各五字诗情至显怨端比至丽辞横各五字诗始至无端怨义至理辞空中心圆始平苏氏诗心九字以黄画古诗纪卷四十八古诗纪卷四十九钦定四库全书古诗纪卷四十九明冯惟讷撰晋第十九郊庙歌辞晋郊祀歌三首傅𤣥夕牲歌天命有晋穆穆明明我其夙夜祗事上灵常于时假迄用其成于荐𤣥牡进夕其牲崇德作乐神祗是聴迎送神歌宣文蒸哉日靖四方永言保之夙夜匪康光天之命上帝是皇嘉乐殷荐灵祚景祥神祗降假享福无疆飨神歌天祚有晋其命惟新受终于魏奄有兆民燕及皇天怀柔百神不显遗烈之德之纯享其𤣥牡式用肇禋神祗来格福禄是臻时迈其猷昊天子之祐享有晋兆民戴之畏天之威敬授人时丕显丕承于犹绎思皇极斯建庶绩咸熙庻几夙夜惟晋之祺宣文惟后克配彼天抚宁四海保有康年于乎缉熈肆用靖民爰立典制爰修礼纪作民之极莫非资始克昌厥后永言保之晋天地郊明堂歌六首夕牲歌皇矣有晋时迈其德受终于天光济万国万国既光神定厥祥䖍于郊祀祗事上皇祗事上皇百福是臻巍巍祖考克配彼天嘉牲匪歆德馨惟飨受天之祐神化四方降神歌于赫大晋膺天景祥二帝迈德宣兹重光我皇受命奄有万方郊祀配享礼乐孔章神祗嘉飨祖考是皇克昌厥后保祚无疆天郊飨神歌整泰坛祀皇神精气感百灵宾藴朱火燎芳薪紫烟游冠青云神之体靡象形旷无方幽以清神之来光景照聴无闻视无兆神之至举歆歆灵爽协动余心神之坐同欢娯泽云翔化风舒嘉乐奏文中声八音谐神是聴咸洁齐并芬芳烹牷牲享玉觞神恱飨歆禋祀祐大晋降繁祉祚京邑行四海保天年穷地纪地郊飨神歌整泰折竢皇祗衆神感羣灵仪隂祀设吉礼施夜将极时未移祇之体无形象潜泰幽洞忽荒祇之出薆若有灵无逺天下母祇之来遗光景昭若存终𠖇𠖇祗之至举欣欣舞象德歌成文祇之坐同欢豫泽雨施化云布乐八变声教敷物咸亨祇是娯齐既洁侍者肃玉觞进咸穆穆飨嘉豢歆德馨祚有晋暨群生溢九壤格天庭保万寿延亿龄又结方丘祗国琛樽既享爼既歆敛检玉具鏖琛楙百福底自古协万寿迄在今明堂飨神歌经始明堂享祀匪懈于皇烈考光配上帝赫赫上帝既高既崇圣考是配明德显融率土敬职万方来祭常于时假保祚永世晋宗庙歌十一首夕牲歌我夕我牲猗欤敬止嘉豢孔时供兹享祀神鉴厥诚博硕斯歆祖考降飨以虞孝孙之心迎送神歌呜唿悠哉日鉴在兹以时享祀神明降之神明斯降既祐飨之祚我无疆受天之祜赫赫太上巍巍圣祖明明烈考丕承继序征西将军登歌经始宗庙神明戾止申钖无疆祗承享祀假哉皇祖绥予孙子燕及后昆钖兹繁祉豫章府君登歌嘉乐肆筵荐祀在堂皇皇宗庙乃祖先皇济济辟公相予蒸尝享祀不忒降福穰穰颍川府君登歌于邈先后实司于天显矣皇祖帝祉肇臻本支克昌资始开元恵我无疆享祀永年京兆府君登歌于惟曾皇显显令德高明清亮匪兢柔克保乂命祐基命惟则笃生圣祖光济四国宣皇帝登歌于铄皇祖圣德钦明勤施四方夙夜敬止载敷文教载扬武烈匡定社稷恭行天罚经始大业造创帝基畏天之命于时保之景皇帝登歌执竞景皇克明克哲旁作穆穆惟祗惟畏纂宣之绪耆定厥功登此俊乂纠彼羣凶业业在位帝既勤止维天之命于穆不已文皇帝登歌于皇时晋允文文皇聪明睿智圣敬神武万几莫综皇斯清之虎兕放命皇斯平之柔远能迩简授英贤创业垂綂勲格皇天飨神歌曰晋是常飨祀时序宗庙致敬礼乐具举惟其来祭普天率土牺樽既奠清酤既载亦有和羮荐羞斯备蒸蒸永慕感时思兴登歌奏舞神乐其和祖考来格祐我邦家敷天之下罔不休嘉肃肃在位济济臣工四海来格礼仪有容钟鼔振管絃理舞开元歌永始神胥乐兮肃肃在位臣工济济小大咸敬上下有礼理管絃振鼓钟舞象德歌咏功神胥乐兮肃肃在位有来雍雍穆穆天子相维辟公礼有仪乐有则舞象功歌咏德神胥乐兮晋江左宗庙歌十三首曹毗歌高祖宣皇帝于赫高祖德协灵符应运拨乱釐整天衢勋格宇宙化动八区肃以典刑陶以𤣥珠神石吐瑞灵芝自敷肇基天命道均唐虞歌世宗景皇帝景皇承运纂隆洪绪皇维重抗天晖再举蠢矣二宼扰我扬楚乃整元戎以膏齐斧亹亹神筭赫赫王旅鲸鲵既平功冠帝宇歌太祖文皇帝太祖齐圣王猷诞融仁教四塞天基累崇皇室多难严清紫宫威厉秋霜恵过春风平蜀夷楚以文以戎奄有参墟声流无穷歌世祖武皇帝于穆武皇允龚钦明应期登禅龙飞紫庭百揆时序聴㫁以情殊域既宾伪呉亦平晨流甘露宵映朗星野有击壌路垂颂声歌中宗元皇帝运屯百六天罗解贯元皇勃兴网罗江汉仰齐七政俯平祸乱化若风行泽犹雨散沦光更耀金辉复焕徳冠千载蔚有余粲歌肃宗明皇帝明明肃祖阐𢎞帝祚英风夙发清晖载路姦逆纵忒罔式皇度躬振朱旗遂豁天步宏猷渊塞高罗云布品物咸宁洪基永固歌显宗成皇帝于休显宗道泽𤣥播式宣德音畅物以和迈德蹈仁匪礼弗过敷以纯风濯以清波连理映阜鸣凤栖柯同䂓放勋义葢山河歌康皇帝康皇穆穆仰嗣洪徳为而不宰雅音四塞闲邪以诚镇物以黙威静区宇道宣邦国歌孝宗穆皇帝孝宗夙哲休音允臧如后晨离曜景扶桑垂训华幄流润八荒幽讃𤣥妙爰该典章西平僣蜀北静旧疆高猷远畅朝有遗芳歌哀皇帝于穆哀皇圣心虚逺雅好𤣥古大庭是践道尚无为治存易简化若风行民犹草偃虽曰登遐徽音弥阐愔愔云韶尽美尽善歌太宗简文皇帝王珣皇矣简文于昭于天灵明若神周淡如渊沖应其来实与其迁亹亹心化日用不言易而有亲简而可传观流弥逺求本逾𤣥歌烈宗孝武皇帝天鉴有晋钦哉烈宗同规文考𤣥黙允龚威而能勐约而能通神钲一震九域来同道积淮海雅颂自东气陶淳露化协时雍四时祠祀歌曹毗肃肃清庙巍巍圣功万国来宾礼仪有容钟鼔振金石熙宣兆祚武开基神斯乐兮理管絃有来斯和说功德吐清歌神斯乐兮洋洋𤣥化润被九壤民无不恱道无不徃礼有仪乐有式咏九功永无极神斯乐兮燕射歌辞晋四厢乐歌三首傅𤣥正旦大会行礼歌天鉴有晋世祚圣皇时齐七政朝此万方钟鼓斯震九宾备礼正位在朝穆穆济济煌煌三辰实丽于天君后是象威仪孔䖍率礼无愆莫非迈德仪刑圣皇万邦惟则上寿酒歌于赫明明圣德龙兴三朝献酒万寿是膺敷佑四方如日之升自天降祚元吉有徴食举东西厢歌天命大晋载育羣生于穆上德随时化成自祖配命皇皇后辟继天创业宣文之绩丕显宣文先知稼穑克恭克俭足教足食既教食之𢎞济艰难上帝是祐下民所安天祐圣皇万邦来贺虽安勿安干干匪暇乃正丘郊乃定冡社廙廙作宗光宅天下惟敬朝飨爰奏食举尽礼供御嘉乐有序𣗳羽设业笙镛以间琴瑟齐列亦有箎埙喤喤鼓钟鎗鎗磬管八音克谐载夷载简既夷既简其大不御风化潜兴如云如雨如云之覆如雨之润声教所暨无思不顺教以化之乐以和之和而养之时惟邕熙礼慎其仪乐节其声于铄皇繇既和且平晋四厢乐歌十七首荀朂正旦大会行礼歌四首于皇于皇元首羣生资始履端大享敬御繁祉肆觐羣后爰及卿士钦顺则元允也天子明明明明天子临下有赫四表宅心恵浃荒貊柔逺能迩孔淑不逆来格祁祁邦家是若邦国光光邦国天笃其祜丕显哲命顾柔三祖世德作求奄有九土思我皇度彛伦攸序祖宗惟祖惟宗高朗缉熙对越在天骏恵在兹聿求厥成我皇崇之式固其犹徃敬用治王公上寿酒歌践元辰践元辰延显融献羽觞祈令终我皇寿而隆我皇茂而嵩本支奋百世休祚钟圣躬食举乐东西厢歌十二首煌煌煌煌七曜重明交畅我有嘉宾是应是贶邦政既图接以大飨人之好我式遵德让宾之初筵宾之初筵蔼蔼济济既朝乃宴以洽百礼颁以位叙或廷或陛登傧台叟亦有兄弟胥子陪寮宪兹度楷观頥养正降福孔偕三后昔我三后大业是维今我圣皇焜燿前晖奕世重规明照九畿思辑用光时罔有违陟禹之迹莫不来威天被显禄福履是绥赫矣赫矣太祖克广明德廓开宇宙正世立则变化不经民无瑕慝创业垂綂兆我晋国烈文烈文伯考时惟帝景夷险平乱威而不勐御衡不迷皇涂焕炳七德咸宣其宁惟永猗欤猗欤盛欤先皇圣文则天作孚大哉为君慎徽五典帝载是勤文武发挥茂建嘉勲修已济治民用宁殷怀逺烛幽𤣥教氛氲善世不伐服事三分德博化隆道冒无垠隆化隆化洋洋帝命溥将登我晋道越惟圣皇龙飞革运临焘八荒叡哲钦明配踪虞唐封建厥福骏发其祥三朝习吉终然允臧其臧维何总彼万方元侯列辟四岳蕃王时见世享率兹有常旅揖在庭嘉客在堂宋卫既臻陈留山阳我有宾使观国之光贡贤纳计献璧奉璋保祐命之申钖无疆振鹭振鹭于飞鸿渐其翼京邑穆穆四方是式无竞惟人王纲允敇君子来朝言观其极翼翼翼翼大君民之攸塈信理天工恵康不匮将远不仁训以淳粹幽明有伦俊乂在位九族既睦庻邦顺比开元布宪四海鳞萃协时正统殊涂同致厚德载物灵心隆贵敷奏谠言纳以无讳树之典象诲之义类上教如风下应如卉一人有庆羣萌以遂我后宴喜令问不坠既宴既宴既喜翕是万邦礼仪卒度物有其容晰晰庭燎喤喤鼔钟笙磬咏德万舞象功八音克谐俗易化从其和如乐庻品时邕时雍时邕斌斌六合同尘往我祖宣威静殊隣首定荆楚遂平燕秦亹亹文皇迈德流仁爰造草昩应干顺民灵瑞告符休征响震天地弗违以和神人既戡庸蜀呉㑹是宾肃慎率职楛矢来陈韩濊进乐均协清钧西旅献獒扶南效珍蛮裔重译𤣥齿文身我皇抚之景命惟新嘉㑹愔愔嘉㑹有闻无声清酤既奠笾豆既馨礼充乐备箫韶九成恺乐饮酒酣而不盈率土欢豫邦国以宁王猷允塞万载无倾晋四厢乐歌十六首张华王公上寿诗称元庆奉圣觞后皇延遐祚安乐抚万方食举东西厢乐诗明明在上丕显厥繇翼翼三寿蕃后惟休羣生渐德六合承流三正元辰朝庆鳞萃华夏奉职贡八荒觐殊类黻冕充广庭鸣玉盈朝位济济朝位言觐其光仪序既以时礼文焕以彰思皇享多祜嘉乐永无央九宾在庭胪讃既通升瑞奠贽乃侯乃公穆穆天尊隆礼动容履端承元吉介福御万邦朝享上下咸雍崇多仪繁礼容舞盛德歌九功扬芳烈播休踪皇化洽洞幽明懐柔百神辑祥祯潜龙跃彫虎仁仪凤鸟届游麟枯蠧荣竭泉流菌芝茂枳棘柔和气应休征弦协灵符彰帝期绥宇宙万国和昊天成命赉皇家赉皇家世资圣哲三后在天启鸿烈启鸿烈隆王基率土讴吟欣戴于时恒文象代气着期泰始开元龙升在位四隩同风燮宁殊类五韪来备嘉生以遂凝庻绩臻大康申繁祉𦙍无疆本支百世继绪不忘继绪不忘休有烈光永言配命惟晋之祥圣明统世笃皇仁广大配天地顺动若陶钧𤣥化参自然至徳通神明清风畅八极流泽被无垠于皇时晋奕世齐圣惟天降嘏神祗保定𢎞济区夏允集大命有命既集光帝猷大明重曜鉴六幽声教洋溢恵滂流恵滂流移风俗多士盈朝贤俊比屋敦世心斵彫反素朴反素朴怀庻方干戚舞阶庭䟽狄恱遐荒扶南假重译肃慎袭衣裳云覆雨施德洽无疆旁作穆穆仁化翔朝元日宾王庭承宸极当盛明衍和乐竭祗诚仰嘉恵懐德馨游淳风泳淑清协亿兆同欢荣建皇极统天位运隂阳御六气殷羣生成性类王道浃治功成人伦序俗化清䖍明祀祗三灵崇礼乐式仪刑庆元吉宴三朝播金石咏泠箫奏九夏舞云韶迈德音流英声八纮一六合宁六合宁承圣明王泽洽道登隆绥函夏总华戎齐德教混殊风混殊风康万国崇夷简尚敦德𢎞王度逺遐则正旦大㑹行礼诗于赫皇祖迪哲齐圣经纬大业基天之命克开洪绪诞笃天庆旁济彛伦仰齐七政烈烈景皇克明克聪静封略定勋功成民立政仪刑万邦式固崇轨光绍前踪允文烈考濬哲应期参德天地比功四时大亨以正庻绩咸熙肇启晋宇遂登皇基明明我后𤣥德通神受终正位协应天人容民厚下育物流仁跻我王道辉光日新晋四厢乐歌成公绥王公上寿酒歌上寿酒乐未央大晋应天庆皇帝永无疆正旦大㑹行礼歌穆穆天子光临万国多士盈朝莫非俊德流化罔极王猷允塞嘉㑹置酒嘉宾充庭羽旄曜宸极钟鼓振太清百辟朝三朝彧彧明仪刑济济锵锵金声玉振礼乐具宴嘉宾眉寿祚圣皇景福惟日新羣后戾止有来雍雍献酬纳贽崇此礼容丰肴万俎㫖酒千钟嘉賔尽宴乐福禄咸攸同乐哉天下安宁道化行风俗清箫韶作咏九成年丰穣世泰平至治哉乐无穷元首聪明股肱忠澍丰泽扬淸风嘉瑞出灵应彰麒麟见凤凰翔醴泉涌流中唐嘉禾生穂盈箱降繁祉祚圣皇承天位统万国受命应期授圣德四世重光宣开洪业景克昌文钦明德弥彰肇启晋邦流祚无疆泰始建元凤皇龙兴龙兴伊何享祚万乗奄有八荒化育黎烝图书焕炳金石有徴德光大道熈隆被四表格皇穹奕奕万嗣明明显融高朗令终保兹永祚与天比崇圣皇君四海顺人应天期三叶合重光泰始开洪基明曜参日月功化侔四时宇宙清且泰黎庻咸雍熙善哉雍熙惟天降命翼仁祐圣于穆三皇载德弥盛总齐璇玑光统七政百揆时序化若神圣四海同风兴至仁济民育物拟陶钧拟陶钧垂恵润皇皇羣贤峩峩英俊德化宣芬芳播来𦙍播来𦙍垂后昆清庙何穆穆皇极辟四门皇极辟四门万几无不综亹亹翼翼乐不及荒饥不遑食大礼既行乐无极登崑崙上层城乘飞龙升泰清冠日月佩五星扬虹蜺建篲旌披庆云䕃緐荣览八极游天庭顺天地和隂阳序四时曜三光张帝纪正皇纲播仁风流恵康迈洪化振灵威怀万方纳九夷朝阊阖宴紫微建五旗罗钟虡列四县奏韶武铿金石扬旌羽纵八佾巴渝舞咏雅颂和律吕于胥乐乐圣主化荡荡清风泄总英雄御俊杰开宇宙扫四裔光缉熙美圣哲超百代扬休烈流景祚显万世皇皇显祖翼世佐时宁济六合受命应期神武鹰扬大化咸熙廓开皇衢用成帝基光光景皇无竞维烈匡时拯俗休功盖世宇宙既康九域有截天命降鉴启祚明哲穆穆烈考克明克隽实天生德诞膺灵运肇建帝业开国有晋载德奕世垂庆洪𦙍明明圣帝龙飞在天与灵合契通德幽𤣥仰化青云俯育重渊受灵之祜于万斯年晋冬至初歳小㑹歌张华日月不留四气回周节庆代序万国同休庻尹羣后奉夀升朝我有嘉礼式宴百僚繁肴绮错㫖酒泉渟笙镛和奏磬管流声上隆其爱下尽其心宣其壅滞训之德音乃宣乃训配享交泰永载仁风长抚无外晋宴㑹歌亹亹我皇配天垂光留精日昃经览无方聴朝有暇延命衆臣冠盖云集罇俎星陈肴蒸多品八珍代变羽爵无筭究乐极宴歌者流声舞者投袂动容有节丝竹并设宣畅四体繁手趣挚懽足发和酣不忘礼好乐无荒翼翼济济晋中宫所歌先王统大业𤣥化渐八维仪刑孚万邦内训隆壷闱皇英垂帝典大雅咏三妃执德宣隆教正位理厥机含章体柔顺率礼蹈谦祗螽斯𢎞慈恵樛木逮幽微徽音穆清风高义邈不追遗荣参日月百世仰余晖晋宗亲㑹歌族燕明礼顺餟食序亲亲骨肉散不殊昆弟岂他人本支笃同庆棠棣着先民于皇圣明后天覆𢎞且仁降礼崇亲戚旁施协族姻式宴尽酣娯饮御备羞珍和乐既宣洽上下同欢欣德教加四海敦睦被无垠古诗纪巻四十九古诗纪卷五十钦定四库全书古诗纪卷五十明冯惟讷撰晋第二十鼔吹曲辞晋鼓吹曲二十二首傅𤣥灵之祥灵之祥石瑞章旌金德出西方天降命授宣皇应期运时龙骧继大舜佐陶唐讃武文建帝纲孟氏叛据南疆追有扈乱五常呉寇劲蜀虏彊交誓盟连遐荒宣赫怒奋鹰扬震干威曜电光陵九天䧟石城枭逆命拯有生万国安四海宁宣受命宣受命应天机风云时动神龙飞御诸葛鎭雍梁边境安夷夏康务节事勤定倾揽英雄保持盈渊穆穆赫明明沖而㤗天之经养威重运神兵亮乃震毙天下宁征辽东征辽东敌失据威灵迈日域公孙旣授首羣逆破胆咸震怖朔北响应海表景附武功赫赫德云布宣辅政宣皇辅政圣烈深拨乱反正从天心网罗文武才愼厥所生所生贤遗教施安上治民化风移肇创帝基宏业垂于铄明明时赫戏功济万世定二仪定二仪云行雨施海外风驰时运多难时运多难道教痡天地变化有盈虚蠢尔呉蛮虎视江湖我皇赫斯致天诛有征无战弭其图天威横被廓东隅景龙飞景龙飞御天威聪鉴𤣥察动与神明恊机从之者显逆之者灭夷文教敷武功巍普被四海万邦望风莫不来绥圣德濳㫁先天弗违弗违祥享世永长勐以致寛道化光赫明明祚隆无疆帝绩惟期有命既集崇此宏基平玉衡平玉衡糺姦回万国殊风四海乖礼贤养士羁御英雄思心齐纂戎洪业崇皇阶品物咸亨圣敬日跻聪鉴尽下情明明综天机文皇綂百揆文皇綂百揆继天理万方武将镇四隅英佐盈朝堂谋言协秋兰清风发其芳洪泽所渐润砾石为珪璋大道谋五帝盛德踰三王咸光大上参天与地至化无内外无内外六合并康乂并康乂遘兹嘉会在昔羲与农大晋徳斯迈镇征及诸州为蕃卫𤣥功济四海洪烈流万世因时运因时运圣策施长虵交解羣桀离势穷奔呉虎骑厉惟武进审大计时迈其德清一世惟庸蜀惟庸蜀僣号天一隅刘备逆帝命禅亮承其余拥衆数十万闚隙承我虚驿骑进羽檄天下不遑居姜维屡冦边陇上为荒芜文皇愍斯民厯世受罪辜外谟藩屏臣内谋衆士夫爪牙应指授腹心献良图良图协成文大兴百万军雷鼓震地起勐势陵浮云逋虏畏天诛靣縳造垒门万里同风教逆命称妾臣光建五等纪纲天人天序天序应厯受禅承灵祜御羣龙勒螭虎宏济大化英隽作辅明明綂万几赫赫镇四方咎繇稷契之畴协兰芳礼王臣覆兆民化之如天与地谁敢爱其身大晋承运期大晋承运期德隆圣皇时清晏白日垂光应箓图陟帝位继天正玉衡化行象神明至哉道隆虞与唐元首敷洪化百寮股肱并忠良民太康隆隆赫赫福祚盈无疆金灵运金灵运天符发圣徴见参日月惟我皇体神圣受魏禅应天命皇之兴灵有徴登大麓御万乘皇之辅若阚虎爪牙奋莫之御皇之佐讃清化百事理万邦贺神祗应嘉瑞章恭享礼荐先皇乐时奏磬管锵鼓渊渊钟锽锽奠樽爼实玉觞神歆飨咸悦康宴孙子祐无疆大孝烝烝德教被万方于穆我皇于穆我皇盛德圣且明受禅君世光济羣生普天率土莫不来庭颙颙六合内望风仰泰淸万国雍雍兴颂声大化洽地平而天成七政齐玉衡惟平峨峨佐命济济羣英夙夜干干万机是经虽治兴匪荒宁谦道光沖不盈天地合德日月同荣赫赫煌煌曜幽冥三光克从于显天垂景星龙凤臻甘露宵零肃神祇祇上灵万物欣戴自天效其成仲春振旅仲春振旅大致民武教于时日新师执提工执鼓坐作从节有序盛矣允文允武蒐田表禡申法誓遂围禁献社祭允以时明国制文武并用礼之经列车如战大教明古今谁能去兵大晋继天济羣生夏苖田夏苖田运将徂军国异容文武殊乃命羣吏选车徒辨其号名讃契书王军启八门行同上帝居时路建大麾云旗翳紫虚百官象其事疾则疾徐则徐回衡旋轸罢陈弊车献禽享祠蒸蒸配有虞惟大晋德参两仪化云敷仲秋狝田仲秋狝田金德常刚凉风清且厉凝露结为霜白藏司辰苍隼时鹰扬鹰扬犹尚父顺天以杀伐春秋时序雷霆振威曜进退由钲鼔致禽祀祊羽毛之用充军府赫赫大晋德芬烈陵三五敷化以文虽治不废武光宅四海永享天之祜顺天道顺天道握神契三时示讲武事冬大阅鸣镯振鼓铎旌旗象虹霓文制其中武不穷武动军誓衆礼成而义举三驱以崇仁进止不失其序兵卒练将如阚虎惟阚虎气陵青云解围三面杀不殄羣偃旌麾班六军献享蒸脩典文嘉大晋德配天禄报功爵俟贤飨燕乐受兹百禄嘉万年唐尧唐尧谘务成谦谦德所兴积渐终光大履霜致坚冰神明道自然河海犹可凝舜禹统百揆元凯以次升禅让应天厯睿圣世相承我皇陟帝位平衡正凖䋲德化飞四表祥气见其徴兴王坐俟旦亡主恬自矜致逺由近始覆篑成山陵披图按先籍有其证灵液𤣥云𤣥云起丘山祥气万里会龙飞何蜿蜿凤翔何翙翙昔在唐虞朝时见青云际今亲游万国流光溢天外鹤鸣在后园清音随风迈成汤隆显命伊挚来如飞周文猎渭滨遂载吕望归符合如影响先天天弗违辍耕综时纲解褐衿天维元功配二王芬馨世所稀我皇叙羣才洪烈何巍巍桓桓征四表济济理万机神化感无方髦才盈帝畿丕显惟昩旦日新孔所咨茂哉明圣德日月同光辉伯益伯益佐舜禹职掌山与川德侔十六相思心入无间智理周万物下知衆鸟言黄雀应清化翔集何翩翩和鸣栖庭树徘徊云日间夏桀为无道密网施山河酷祝振纎网当奈黄雀何殷汤崇天德去其三面罗逍遥羣飞来鸣声乃复和朱雀作南宿鳯凰统羽羣赤乌衔书至天命瑞周文神雀今来游为我受命君嘉祥致天和膏泽隆青云兰风发芳气阖世同其芬钓竿钓竿何冉冉甘饵芳且鲜临川运思心微纶沈九渊太公宝此术乃在灵祕篇机变随物移精妙贯未然游鱼惊着钓濳龙飞戾天戾天安所至抚翼翔太清太清一何异两仪出浑成玉衡正三辰造化赋羣形退愿辅圣君与神合其灵我君宏逺畧天人不足并天人初并时昩昩何芒芒日月有徴兆文象兴三皇蚩尤乱山民黄帝用兵征万方逮夏禹而徳衰三代不及虞与唐我皇圣德配尧舜受禅即祚享天祥率土䝉祜靡不肃庶事康庶事康穆穆明明荷百禄保无极永泰平晋凯歌二首张华命将出征歌重华隆帝道戎蛮或不宾徐夷兴有周鬼方亦违殷今在圣明世寇虐动四垠豺狼染牙爪羣生号穹旻元帅统方夏出车抚凉秦衆贞必以律臧否实在人威信加殊类疎逖思自亲单醪岂有味挟纩感至仁武功尚止戈七德美安民逺迹由斯举永世无风尘劳还师歌玁狁背天德搆乱扰邦畿戎车震朔野羣帅賛皇威将士齐心旅感义忘其私积势如鞹弩赴节如发机嚣声动山谷金光曜素晖挥㦸陵劲敌武步蹈横尸鲸鲵皆授首北土永清夷昔往冒隆暑今来白雪霏征夫信勤瘁自古咏采薇收荣于舍爵燕喜在凯归舞曲歌辞晋正德大豫舞歌二首傅𤣥正德舞歌天命有晋光济万国穆穆圣王文武惟则在天斯正在地成德载韬政刑载崇礼教我敷𤣥化臻于中道大豫舞歌于铄皇晋配天受命熙帝之光世德惟圣嘉乐大豫保祐万姓渊兮不竭冲而用之先帝弗违䖍奉天时晋正德大豫舞歌二首荀勗正德舞歌人文垂则盛德有容声以依咏舞以象功干戚发挥节以笙镛羽籥云㑹翊宣令踪敷美尽善允恊时邕焕炳其章光乎万邦万邦洋洋承我晋道配天作享元命有造上化如风民应如草穆穆斌斌形于缀兆文武旁作庆流四表无竞维烈永世是绍大豫舞歌豫顺以动大哉惟时时迈其仁世载邕熙兆我区夏宣文是基大业惟新我皇隆之重光累晖钦明文思迄用有成惟晋之祺穆穆圣皇受命既固品物咸宁芳烈云布文教旁通笃以淳素元化洽畅被之暇豫作乐崇德同美韶濩濬邈幽遐式遵王度晋正德大豫舞歌二首张华正德舞歌曰皇上天𤣥鉴惟光神器周回五德代章祚命于晋世有哲王宏济区夏陶甄万方大明垂耀旁烛无疆蚩蚩庶类风德永康皇道惟清礼乐斯经金石在县万舞在庭象容表庆协律被声轶武超濩取节六英同进退让化渐无形大和宣洽通于幽𠖇大豫舞歌惟天之命符运有归赫赫大晋三后重晖继明绍世光抚九围我皇绍期遂在璇玑羣生属命奄有庶邦慎徽五典𤣥教遐通万方同轨率土咸雍爰制大豫宣德舞功醇化既穆王道协隆仁及草木恵加昆虫亿兆夷人悦仰皇风丕显大业永世弥崇晋宣武舞歌四首傅𤣥惟圣皇篇矛俞第一惟圣皇德巍巍光四海礼乐犹形影文武为表里乃作巴渝肆舞士劔弩齐列戈矛为之始进退疾鹰鹞龙战而豹起如乱不可乱动作顺其理离合有统纪短兵篇劔俞第二劒为短兵其势险危疾踰飞电回旋应规武节齐声或合或离电发星骛若景若差兵法攸象军容是仪军鎭篇弩俞第三弩为逺兵军之镇其发有机体难动往必速重而不迟锐精分鏄射逺中微弩俞之乐一何竒变多姿退若激进若飞五声协八音谐宣武象讃天威穷武篇安台行乱第四穷武者䘮何但败北柔弱忘战国家亦废秦始徐偃既已作戒前世先王鉴其机修文整武艺文武足相济然后德光大乱曰高则亢满则盈亢必危盈必倾去危倾守以平沖则久浊能清混文武顺天经晋宣文舞歌二首羽籥舞歌羲皇之初天地开元罔罟禽兽羣黎以安神农教耕创业诚难民得粒食澹然无所患黄帝始征伐万品造其端军驾无常居是曰轩辕轩辕既勤止尧舜匪荒宁夏禹治水汤武又用兵孰能保安逸坐致太平圣王迈干干天下兴颂声穆穆且明明惟圣皇道化彰征四海清三光万机理庶事康潜龙升仪鳯翔风雨时物繁昌却走马降瑞祥扬侧陋简忠良百禄是荷眉寿无疆羽铎舞歌昔在浑成时两仪尚未分阳升垂清景隂降兴浮云中和合氛氲万物各异羣人伦得其序衆生乐圣君三统继五行然后有质文皇王殊运代治乱亦缤纷伊大晋德兼往古越牺农邈舜禹参天地陵三五礼唐周乐韶武岂惟箫韶六代具举泽霑地境化充天㝢圣明临朝元凯作辅普天同乐胥浩浩元气遐哉太清五行流迈日月代征随时变化庶物乃成圣皇继天光济羣生化之以道万国咸宁受兹介福延于亿龄晋鼙舞歌五首洪业篇宣文创洪业盛德在泰始圣皇应灵符受命君四海万国何所乐上有明天子唐尧禅帝位虞舜惟恭已恭已正南面道化与时移大赦盪萌渐文教被黄支象天则地体无为聪明配日月神圣参两仪虽有三凶类静言无所施象天则地体无为稷契并佐命伊吕升王臣兰芷登朝肆下无失宿民声发响自应表立景来附虓虎从羁制潜龙升天路备物立成器变通极其数百事以时叙万机有常度训之以克让纳之以忠恕羣下仰淸风海外同懽慕象天则地化云布昔日贵雕饰今尚俭与素昔日多纎介今去情与故象天则地化云布济济大朝士夙夜综万机万机无废理明明降畴谘臣譬列星景君配朝日晖事业并通济功烈何巍巍五帝继三皇三王世所归圣德应期运天地不能违仰之弥已髙犹天不可阶将复御龙氏凤皇在庭栖天命篇圣祖受天命应期辅魏皇入则综万机出则征四方朝廷无遗理方表宁且康道隆舜臣尧积德踰大王孟度阻穷险造乱天一隅神兵出不意奉命致天诛赦善戮有罪元恶宗为虚威风振劲蜀武烈慴彊呉诸葛不知命肆逆乱天常拥徒十余万数来寇邉疆我皇迈神武秉钺镇雍凉亮乃畏天威未战先仆僵盈虚自然运时变固多艰东征陵海表万里枭贼渊受遗齐七政曹爽又滔天羣凶受诛殛百禄咸来臻黄华应福始王凌为祸先景皇篇景皇帝聪明命世生盛德参天地帝王道大创基既已难继世亦未易外则夏侯𤣥内则张与李三凶称逆乱帝纪顺天行诛穷其姦宄遏将御其渐潜谋不得起罪人咸伏辜威风振万里平衡综万机万机无不理召陵桓不君内外何纷纷衆小便成羣䝉昩恣心治乱不分叡圣独㫁济武常以文顺天惟废立扫霓披浮云云霓旣已辟清和未几闲羽檄首尾至变起东南蕃俭钦为长蛇外则凭呉蛮万国纷骚扰戚戚天下惧不安神武御六军我皇秉钺征俭钦起寿春前锋据项城出其不意并纵竒兵竒兵诚难御庙胜实难支两军不期遇敌退计无施虎骑惟武进大战沙阳陂钦乃亾䰟走奔虏若云披天恩赦有罪东土放鲸鲵大晋篇赫赫大晋于穆文皇荡荡巍巍道迈陶唐世称三皇五帝及今重其光九德克明文既显武又章恩洪六合兼济万方内举元凯朝政以纲外简虎臣时惟鹰扬靡顺不懐逆命斯亾仁配春日威踰秋霜济济多士同兹兰芳唐虞至治四凶滔天致讨俭钦罔不肃䖍化感海外海外来宾献其声乐并称妾臣西蜀猾夏僣号方域命将致讨委国稽服呉人放命凭海阻江飞书告谕响应来同先王建万国九服为藩卫亡秦坏诸侯享祚不二世厯代不能复忽踰五百岁我皇迈圣德应期创典制分土五等藩国正封界莘莘文武佐千秋遘嘉会洪业溢区内仁风翔海外明君篇明君御四海聴鉴尽物情顾望有谴罚竭忠身必荣兰茝出荒野万里升紫庭茨草秽堂阶扫截不得生能否莫相䝉百官正其名恭已慎有为有为无不成闇君不自信羣下执异端正直罹浸润姦臣夺其权虽欲尽忠诚结舌不敢言结舌亦何惮尽忠为身患清流岂不洁飞尘浊其源岐路令人迷未逺胜不还忠臣立君朝正色不顾身邪正不并存譬若胡与秦胡秦有合时邪正各异津忠臣遇明君干干惟日新羣目统在纲衆星拱北辰设令遭闇主斥退为凡民虽薄共时用白茅犹可珍冰霜昼夜结兰桂摧为薪邪臣多端变用心何委曲便辟顺情指动随君所欲偷安乐目前不问清与浊积伪罔时主养交以持禄言行恒相违难餍甚谿谷昩死射干没觉露则灭族晋铎舞歌云门篇黄云门唐咸池虞韶舞夏夏殷濩列代有五振铎鸣金延大武清歌发唱形为主声和八音协律吕身不虚动手不徒举应节合度周其叙时奏宫角杂之以徴羽下餍衆目上从钟鼓乐以移风与德礼相辅安有失其所拂舞歌诗三首白鸠篇翩翩白鸠载飞载鸣怀我君德来集君庭白雀呈瑞素羽鲜明翔庭舞翼以应仁干交交鸣鸠或丹或黄乐我君恵振羽来翔东壁余光鱼在江湖恵而不费敬我微躯策我良驷习我驱驰与君周旋乐道亾余我心虚静我志霑濡弹琴鼓瑟聊以自娯凌云登台浮游太清扳龙附凤目望身轻独漉篇独漉独漉水深泥浊泥浊尚可水深杀我雍雍双鴈游戏田畔我欲射鴈念子孤散翩翩浮萍得风揺轻我心何合与之同并空牀低帷谁知无人夜衣锦绣谁别伪真刀鸣箾中倚牀无施父寃不报欲活何为勐虎斑斑游戏山间虎欲啮人不避豪贤济济篇畅飞畅舞气流芳追念三五大绮黄去失有时可行去来同时此未央时冉冉近桑榆但当饮酒为欢娯衰老逝有何期多忧耿耿内怀思渊池广鱼独希愿得黄浦衆所依恩感人世无比悲歌且舞无极已晋白纻舞歌诗三首轻躯徐起何洋洋高举两手白鹄翔宛若龙转乍低昂凝停善睐容仪光如推若引留且行随世而变诚无方舞以尽神安可忘晋世方昌乐未央质如轻云色如银爱之遗谁赠佳人制以为袍余作巾袍以光躯巾拂尘丽服在御会佳宾醪醴盈樽美且淳清歌徐舞降祗神四座欢乐胡可陈双袂齐举鸾凤翔罗裙飘飖昭仪光趋步生姿进流芳鸣弦清歌及三阳人生世间如电过乐时毎少苦日多幸及良辰耀春华齐倡献舞赵女歌羲和驰景逝不停春露未晞严霜零百草凋索花落英蟋蟀吟牖寒蝉鸣百年之命忽若倾早知迅速秉烛行东造扶桑游紫庭西至崑崙戏曾城阳春白日风花香趋步明玉舞瑶珰声发金石媚笙簧罗袿徐转红袖扬清歌流响绕凤梁如矜若思凝且翔转盼遗精艳辉光将流将引双鴈行欢来何晩意何长明君御世永歌昌晋杯槃舞歌诗晋世宁四海平普天安乐永大宁四海安天下欢乐治兴隆舞杯槃舞杯槃何翩翩举坐反覆寿万年天与日终与一左回右转不相失筝笛悲酒舞疲心中慷慨可健儿樽酒甘丝竹清愿令诸君醉复醒醉复醒时合同四座欢乐皆言工丝竹音可不聴亦舞此槃左右轻自相当合坐欢乐人命长人命长当结友千秋万歳皆老寿古诗纪巻五十古诗纪卷五十一钦定四库全书古诗纪巻五十一明冯惟讷撰晋苐二十一清商曲辞古辞呉声歌曲子夜歌四十二首落日出前门瞻瞩见子度冶容多姿鬓芳香已盈路芳是香所为冶容不敢当天不夺人愿故使侬见郎㝛昔不梳头丝发被两肩婉伸郎膝下何处不可怜自从别欢来奁器了不开头乱不敢理粉拂生黄衣﨑岖相怨慕始获风云通玉林语石阙悲思两心同见娘善容媚愿得结金兰空织无经纬求匹理自难始欲识郎时两心望如一理丝入残机何悟不成匹前丝断纒绵意欲结交情春蚕易感化丝子已复生今日已欢别合㑹在何时明灯照空局悠然未有期自从别郎来何日不咨嗟黄蘖郁成林当柰苦心多高山种芙蓉复经黄蘗坞果得一莲时流离婴辛苦朝思出前门暮思还后渚语笑向谁道腹中隂忆汝擥枕北牕卧郎来就侬嬉小喜多唐突相怜能㡬时驻筯不能食蹇蹇步帏里投琼着局上终日走博子郎为傍人取负侬非一事攡门不安横无复相关意年少当及时蹉跎日就老若不信侬语但看霜下草绿揽迮题锦双裙今复开已许腰中带谁共解罗衣常虑有贰意欢今果不齐枯鱼就浊水长与清流乖欢愁侬亦惨郎笑我便喜不见连理树异根同条起感欢初殷勤叹子后辽落打金侧瑇瑁外艳里懐薄别后涕流连相思情悲满忆子腹糜烂肝膓尺寸断道近不得数遂致盛寒违不见东流水何时复西归谁能思不歌谁能饥不食日𠖇当戸倚惆怅底不忆擥裙未结带约睂出前窻罗裳易飘飏小开骂春风举酒待相劝酒还盃亦空愿因微觞会心感色亦同夜觉百思纒忧叹涕流襟徒懐倾筐情郎谁明侬心侬年不及时其于作乖离素不如浮萍转动春风移夜长不得眠转侧聴更鼔无故欢相逢使侬肝肠苦欢从何处来端然有忧色三唤不一应有何比松栢念爱情慊慊倾倒无所惜重帘持自障谁知许厚薄气清明月朗夜与君共嬉郎歌妙意曲侬亦吐芳词惊风急素柯白日渐微蒙郎怀幽闺性侬亦恃春容夜长不得眠明月何灼灼想闻散唤声虗应空中诺人各旣畴匹我志独乖违风吹冬帘起许时寒薄飞我念欢的的子行由豫情雾露隠芙蓉见莲不分明侬作北辰星千年无转移欢行白日心朝东暮还西怜欢好情懐移居作乡里桐树生门前出入见梧子遣信欢不来自往不复出金铜作芙蓉莲子何能实初时非不宻其后日不如回头枇栉脱转觉薄志疎寝食不相忘同坐复俱起玉藕金芙蓉无称我莲子恃爱如欲进含羞未肯前朱口发艳歌玉指弄娇弦朝日照绮钱光风动纨素巧笑蒨两犀美目扬双蛾子夜四时歌七十五首春歌二十首春风动春心流目瞩山林山林多竒采阳鸟吐清音绿荑带长路丹椒重紫茎流吹出郊外共欢弄春英光风流月初新林锦花舒情人戏春月窈窕曵罗裾妖冶颜荡骀景色复多媚温风入南牖织妇怀春意碧楼𠖇初月罗绮垂新风含春未及歌桂酒发清容杜䳌竹里鸣梅花落满道燕女游春月罗裳曳芳草朱光照绿苑丹华粲罗星那能闺中绣独无懐春情鲜云媚朱景芳风散林花佳人歩春苑绣带飞纷葩罗裳迮红袖玉钗明月珰冶游步春露艳覔同心郎春林花多媚春鸟意多哀春风复多情吹我罗裳开新燕㺯初调杜鹃竞晨鸣画眉忘注口游步散春情梅花落已尽柳花随风散叹我当春年无人相要唤昔别鴈集渚今还燕巢梁敢辞嵗月久但使逢春阳春园花就黄阳池水方渌酌酒初满杯调絃始成曲娉婷扬袖舞阿那曲身轻照灼兰光在容冶春风生阿那曜姿舞逶迤唱新歌翠衣发华洛回情一见过明月照桂林初花锦绣色谁能不相思独在机中织﨑岖与时竞不复自顾虑春风振荣林常恐华落去思见春花月含笑当道路逢侬多欲擿可怜持自误自从别欢后叹惜不絶响黄蘗向春生苦心随日长夏歌二十首高堂不作壁招取四面风吹欢罗裳开动侬含笑容反覆华簟上屏帐了不施郎君未可前待我整容仪开春初无欢秋冬更増凄共戏炎暑月还觉两情谐春别犹春恋夏还情更久罗帐为谁褰双枕何时有叠扇放牀上企想远风来轻袖拂华妆窈窕登高台含桃已中食郎赠合欢扇深感同心意兰室期相见田蚕事已毕思妇犹苦身当暑理絺服持寄与行人朝登凉台上夕宿兰池里乗风採芙蓉夜夜得莲子暑盛静无风夏云薄暮起擕手宻叶下浮𤓰沈朱李郁蒸仲暑月长啸出湖边芙蓉始结叶抛艳未成莲适见戴青幡三春已复倾林鹊改初调林中夏蝉鸣春桃初发红惜色恐侬擿朱夏花落去谁复相寻覔昔别春风起今还夏云浮路遥日月促非是我淹留青荷葢渌水芙蓉葩红鲜郎见欲採我我心欲怀莲四周芙蓉池朱堂敞无壁珍簟镂玉牀缱绻任怀适赫赫盛阳月无侬不握扇窈窕瑶台女冶游戏凉殿春倾桑叶尽夏开蚕务毕昼夜理机丝知欲早成匹情知三夏热今日偏独甚香巾拂玉席共郎登楼寝轻衣不重綵飈风故不凉三伏何时过许侬红粉妆盛暑非游节百虑相纒绵汎舟芙蓉湖散思莲子间秋歌十八首风清觉时凉明月天色高佳人理寒服万结砧杵劳清露凝如玉凉风中夜发情人不还卧冶游步明月鸿鴈搴南去乳燕指北飞征人难为思愿逐秋风归开窻秋月光灭烛解罗裳含笑帷幌里举体兰蕙香适忆三阳初今已九秋暮追逐泰始乐不觉华年度飘飘初秋夕明月耀秋辉握腕同游戏庭含媚素归秋夜凉风起天高星月明兰房竞妆饰绮帐待双情凉风开窻寝斜月垂光照中宵无人语罗幌有双笑金风扇素节玉露凝成霜登高去来鴈惆怅客心伤草木不常荣顦顇为秋霜今遇㤗始世年逢九春阳自从别欢来何日不相思常恐秋叶零无复连理时掘作九州池尽是大宅里处处种芙蓉婉转得莲子初寒八九月独纒自络丝寒衣尚未了郎唤侬底为秋爱两两鴈春感双双燕兰鹰接野鸡雉落谁当见仰头看桐树桐花特可怜愿天无霜雪梧子解千年白露朝夕生秋风凄长夜忆郎须寒服乘月擣白素秋风入牕里罗帐起飘飏仰头看明月寄情千里光别在三阳初望还九秋暮恶见东流水终年不西顾冬歌十七首渊冰厚三尺素雪覆千里我心如松栢君情复何似涂涩无人行冒寒往相覔若不信侬时但看雪上迹寒鸟依高树枯林鸣悲风为欢顦顇尽那得好颜容夜半冒霜来见我辄怨唱怀冰闇中倚已寒不䝉亮蹑履步荒林萧索悲人情一唱泰始乐枯草衔花生昔别春草绿今还墀雪盈谁知相思老𤣥鬓白髪生寒云浮天凝积雪冰川波连山结玉巖脩庭振琼柯炭罏却夜寒重袍坐叠褥与郎对华榻弦歌秉兰烛天寒歳欲暮朔风舞飞雪怀人重衾寝故有三夏热冬林叶落尽逢春已复曜葵藿生谷底倾心不䝉照朔风洒霰雨绿池莲水结愿欢攘皓腕共弄初落雪严霜白草木寒风昼夜起感时为欢叹霜鬓不可视何处结同心西陵栢树下晃荡无四壁严霜冻杀我白雪停隂冈丹华耀阳林何必丝与竹山水有清音未尝经辛苦无故彊相矜欲知千里寒但看井水冰果欲结金兰但看松栢林经霜不堕地嵗寒无异心适见三阳日寒蝉已复鸣感时为欢叹白髪绿鬓生大子夜歌二首歌謡数百种子夜最可怜慷慨吐清音明转出天然丝竹发歌响假器扬清音不知歌謡妙声势出口心子夜警歌二首镂椀传绿酒雕炉薰紫烟谁知苦寒调共作白雪絃恃爱如欲进含羞出不前朱口发艳歌玉指㺯娇絃子夜变歌三首人传欢负情我自未尝见三更开门去始知子夜变嵗月如流迈春尽秋已至荧荧条上花零落何乃驶歳月如流迈行已及素秋蟋蟀吟堂前惆怅使侬愁上声歌八首侬本是萧草持作兰桂名芬芳顿交盛感郎为上声郎作上声曲柱促使弦哀譬如秋风急触遇伤侬怀初歌子夜曲改调促鸣筝四座暂寂静聴我歌上声三鼓染乌头闻鼓白门里擥裳抱履走何𠖇不轻纪三月寒暖适杨柳可藏雀未言涕交零如何见君隔新衫绣两裆迮着罗裙里行步动微尘罗裙随风起裲裆与郎着反绣持贮里汗污莫溅浣持许相存在春月暖何太生裙迮罗袜暧暧日欲𠖇从侬门前过欢闻歌遥遥天无柱流漂萍无根单身如萤火持底报郎恩欢闻变歌六首金瓦九重墻玉壁珊瑚柱中夜来相寻唤欢闻不顾欢来不徐徐阳窻都锐戸耶婆尚未眠肝心如推橹张罾不得鱼不橹罾空归君非鸬鹚鸟底为守空池刻木作斑鹪有翅不能飞揺着帆樯上望见千里矶锲臂饮清血牛羊持祭天没命成灰土终不罢相怜驶风何曜曜帆上牛渚矶㠶作繖子张船如侣马驰前溪歌七首忧思出门倚逢郎前溪度莫作流水心引新都舍故为家不凿井担瓶下前溪开穿乱漫下但闻林鸟啼逍遥独桑头北望东武亭黄𤓰被山侧春风感郎情黄葛生烂漫谁能㫁葛根宁㫁娇儿乳不㫁郎殷勤黄葛结蒙笼生在洛溪边花落逐水去何当顺流还还亦不复鲜逍遥独桑头东北无广亲黄𤓰是小草春风何足叹忆汝涕交零前溪沧浪映通波澄渌清声弦传不絶千载寄汝名永与天地幷阿子歌三首阿子复阿子念汝好颜容风流世希有窈窕无人双春月故鸭啼独雄颠倒落工知悦弦死故来相寻博野田草欲尽东流水又暴念我双飞凫饥渇常不饱团扇郎六首七宝畵团扇灿烂明月光饷郎却暄暑相忆莫相忘青青林中竹可作白团扇动揺郎玉手因风托方便犊车薄不乗步行耀玉颜逢侬都共语起欲着夜半团扇薄不揺窈窕揺蒲葵相怜中道罢定是阿谁非御路薄不行窈窕决横塘团扇障白日面作芙蓉光白练薄不着趣欲着锦衣异色都言好清白为谁施同前团扇复团扇持许自遮面憔悴无复理羞与郎相见七日夜女郎歌九首三春怨离泣九秋忻期歌驾鸾行日时月明济长河长河起秋云汉渚风凉发含忻出霄路可笑向明月金风起汉曲素月明河边七章未成匹飞燕起长川春离隔寒暑明秋暂一会两叹别日长双情苦饥渇婉娈不终夕一别周年期桑蚕不作茧昼夜长悬丝灵匹怨离处索居隔长河𤣥云不应雷是侬啼叹歌振玉下金堦拭眼瞩星䦨惆怅登云轺悲恨两情殚风骖不驾缨翼人立中庭箫管且停吹展我叙离情紫霞烟翠葢斜月照绮牕衔悲握离袂易尔还年容长史变歌三首出侬呉昌门清水绿碧色徘徊戎马间求罢不能得日和狂风扇心故清白节朱门前世荣千载表忠烈朱桂结贞根芬芳溢帝庭陵霜不改色枝叶永流荣黄生曲三首黄生无诚信㝠彊将侬期通夕出门望至晩竟不来崔子信桑条馁去多馁还为欢复摧折命生丝髪间松栢叶青蒨石榴花葳㽔迮置前后事欢今定怜谁黄鹄曲四首黄鹄参天飞半道郁徘徊腹中车轮转君知思忆谁黄鹄参天飞半道还哀鸣三年失羣侣生离伤人情黄鹄参天飞凝融争风回高翔入𤣥阙时复乗云頽黄鹄参天飞半道还后渚欲飞复不飞悲鸣覔羣侣桃叶歌三首桃叶映红花无风自婀娜春花映何限感郎独採我桃叶复桃叶桃叶连桃根相怜两乐事独使我殷勤桃叶复桃叶渡江不用檝但渡无所苦我自来迎接同前桃叶复桃叶渡江不用橹风波了无常没命江南渡长乐佳七首小庭春映日四角佩琳瑯玉枕龙须席郎瞑首何当雎鸠不集林体洁好清流贞节曜竒世长乐戏汀洲鸳鸯翻碧树皆以戏兰渚寝食不相离长莫过时许比翼交颈游千载不相离偕情欣欢念长乐佳欲知长乐佳中陵罗淑女媚兰双情谐欲知长乐佳中陵罗雎鸠美死两心齐欲知长乐佳中陵罗背林前溪长相随同前红罗复斗帐四角垂珠珰玉枕龙须席郎眠何处牀欢好曲三首淑女总角时唤作小姑子空艳初春花人见谁不窈窕上头欢那得及破𤓰但看脱叶莲何如芙蓉花逶迤总角年华艳星间月遥见情倾处不觉喉中哕懊侬歌十四首丝布涩难缝令侬十指穿黄牛细犊车游戏出孟津江中白布帆乌布礼中帷潭如陌上鼓许是侬欢归江陵去扬州三千三百里已行一千三所有二千在寡妇哭城頽此情非虗假相乐不相得抱恨黄泉下内心百际起外形空殷勤旣就頽城感敢言浮花言我与欢相怜约誓底言者常叹负情人郎今果成诈我有一所欢安在深合里桐树不结花何有得桐子长樯鐡鹿子布帆阿那起诧侬安在间一去三千里暂薄牛渚矶欢不下廷板水深沾侬衣黑白何在浣爱子好情怀倾家科理乱揽裳未结帯落托行人㫁月落天欲曙能得几时眠悽悽下牀去侬病不能言髪乱谁料理託侬言相思还君华艳去催送实情来山头草欢少四面风趋使侬颠倒懊恼奈何许夜闻家中论不得侬与汝黄竹子歌江边黄竹子堪我女儿箱一船使两桨得娘还故乡江陵女歌雨従天上落水从桥下流拾得娘裙带同心结两头神弦歌十一首宿阿曲苏林开天门赵尊闭地戸神灵亦道同真官今来下道君曲中庭有树自语梧桐推枝布叶圣郎曲左亦不佯佯右亦不翼翼仙人在郎傍玉女在郎侧酒无沙糖味为他通颜色娇女诗北游临河海遥望中菰菱芙蓉发盛华渌水清且澄弦歌奏声节髣髴有余音蹀躞越桥上河水东西流上有神仙居下有西流鱼行不独自去三三两两俱白石郎曲白石郎临江居前导江伯后从鱼积石如玉列松如翠郎艳独絶世无其二青溪小姑曲开门白水侧近桥梁小姑所居独处无郎湖就姑曲赤山湖就头孟阳二三月绿蔽贲荇薮湖就赤山矶大姑大湖东小姑居湖西姑恩曲明姑遵八风蕃谒云日中前导陆离兽后从朱鸟麟凤凰苕苕山头栢冬夏叶不衰独当被天恩枝叶华葳㽔採莲童曲泛舟採菱叶过摘芙蓉花扣檝命童侣齐声採莲歌东湖扶菰童西湖採菱芰不持歌作乐为持解愁思明下童曲走马上前坂石子弹马蹄不惜弹马蹄但惜马上儿陈孔骄赭白陆郎乗斑骓徘徊射堂头望门不欲归同生曲人生不满百常抱千歳忧早知人命促秉烛夜深游歳月如流迈行已及素秋蟋蟀鸣空堂感怅令人忧古诗纪卷五十一古诗纪卷五十二钦定四库全书古诗纪卷五十二明冯惟讷撰晋第二十二清商曲辞古辞西曲歌三洲歌送欢板桥湾相待三山头遥见千幅帆知是逐风流风流不暂停三山隠行舟愿作比目鱼随欢千里游湘东醽醁酒广州龙头铛玉樽金镂椀与郎双杯行採桑度蚕生春三月春桑正含緑女儿採春桑歌吹当春曲冶游採桑女尽有芳春色姿容应春媚粉黛不加饰系条採春桑採叶何纷纷採桑不装钩牵壊紫罗裙语欢稍养蠺一头养百塸奈当黑瘦尽桑叶常不周春月採桑时林下与欢俱养蠺不满百那得罗绣襦採桑盛阳月绿叶何翩翩攀条上树表牵壊紫罗裙伪蠺化作茧烂漫不成丝徒劳无所获养蠺特底为江陵乐不复蹋踶人踶地地欲穿盆隘欢绳㫁蹋坏绛罗裙不复出塲戏踶塲生青草试作两三回踶塲方就好阳春二三月相将蹋百草逢人驻步㸔扬声皆言好蹔出后园看见花多忆子乌鸟双双飞侬欢今何在青阳度隠机倚不织寻得烂漫丝成匹郎莫㫁忆侬经绞时碧玉擣衣砧七宝金莲杵高举徐徐下轻擣只为汝青荷葢绿水芙蓉披红鲜下有并根藕上生并头莲青骢白马青骢白马紫丝缰可怜石桥根柏梁汝忽千里去无常愿得到头还故乡系马可怜着长松游戏徘徊五湖中借问湖中採菱妇莲子青荷可得否可怜白马高纒騣着地踯躅多徘徊问君可怜六萌车迎取窈窕西曲娘问君可怜下都去何得见君复西归齐唱可怜使人惑昼夜怀欢何日㤀安东平凄凄烈烈北风为雪船道不通步道㫁絶呉中细布阔幅长度我有一端与郎作袴微物虽轻拙手所作余有三丈为郎别厝制为轻巾以奉故人不持作好与郎拭尘东平刘生复感人情与郎相知当解千龄女儿子巴东三崃猿鸣悲夜鸣三声泪沾衣我欲上蜀蜀水难蹋蹀珂头腰环环来罗郁金黄花标下有同心草草生日已久人生日就老君子防未然莫近嫌疑边𤓰田不蹑履李下不正冠故人何怨新切少必求多此事何足道聴我歌来罗白头不忍死心愁皆敖然游戏泰始世一日当千年那呵滩我去只如还终不在道边我若在道边良信寄书还㳂江引百丈一濡多一艇上水郎担篙何时至江陵江陵三千三何足特作逺书疏数知闻莫令信使㫁闻欢下扬州相送江津弯愿得篙橹折交郎到头还篙折当更覔橹折当更安各自是官人那得到头还百思纒中心顦顇为所欢与子结终始折约在金兰孟珠人言孟珠富信实金满堂龙头衔九花玉钗明月珰阳春二三月草与水同色攀条摘香花言是欢气息同前人言春复着我言未渠央暂出后湖看蒲菰如许长扬州石榴花摘挿双襟中葳㽔当忆我莫持艳他侬阳春二三月草与水同色道逢游冶郎恨不早相识望欢四五年实情将懊恼愿得无人处回身与郎抱阳春二三月正是养蠺时那得不相怨其再许侬来将欢期三更合𠖇欢如何走马放苍鹰飞驰赴郎期适闻梅作花花落已成子杜䳌绕林啼思従心上起可怜景阳山苕苕百尺楼上有明天子麟凤戏中州翳乐人生欢爱时少年新得意一旦不相见辄作烦寃思阳春二三月相将舞翳乐曲曲随时变持许艳郎目人言扬州乐扬州信自乐总角诸少年歌舞自相逐夜黄湖中百种鸟半雌是半雄鸳鸯逐野鸭恐畏不成双夜度娘夜来冒霜雪晨去履风波虽得叙微情奈侬身苦何长松标落落千丈松昼夜对长风嵗暮霜雪时寒苦与谁双双行纒朱丝系腕绳真如白雪凝非但我言好衆情共所称新罗绣行纒足趺如春妍他人不言好独我知可怜黄督乔客他乡人三春不得归愿看杨柳树已复蔵斑鵻笼车度蹋衍故人求寄载催牛闭后戸无预故人事西平乐我情与欢情二情感苍天形虽胡越隔神交中夜间攀杨枝自従别君来不复着绫罗画眉不注口施朱当奈何寻阳乐鸡亭故侬去九里新侬还送一却迎两无有暂时闲白附鸠石头龙尾弯新亭送客渚酤酒不取钱郎能饮几许拔蒲青蒲衔紫茸长叶复从风与君同舟去拔蒲五湖中朝发桂兰渚昼息桑榆下与君同拔蒲竟日不成把作蠺丝柔桑感阳风阿娜婴兰妇垂条付绿叶委体看女手春蠺不应老昼夜常懐丝何惜微躯尽纒绵自有时绩蠺初成茧相思条女宻投身汤水中贵得共成匹素丝非常质屈折成绮罗敢辞机杼劳但恐花色多月节折杨柳歌十三首正月歌春风尚萧条去故来如新苦心非一朝折杨柳愁思满腹中厯乱不可数二月歌翩翩乌入乡道逢双燕飞劳君看三阳折杨柳寄言语侬欢寻还不复久三月歌汎舟临曲池仰头看春花杜䳌纬林啼折杨栁双下俱徘徊我与欢共取四月歌芙蓉始懐莲何处覔同心俱生世尊前折杨栁捻香散名花志得长相取五月歌菰生四五尺素身为谁珍盛年将可惜折杨栁作得九子粽思想劳欢手六月歌三伏热如火笼牕开北牖与郎对蹋坐折杨栁同塸贮蜜浆不用水洗溴七月歌织女游河边牵牛顾自叹一㑹复周年折杨栁揽结长命草同心不相负八月歌迎欢裁衣裳日月如流水白露凝庭霜折杨栁夜闻𢷬衣声窈窕谁家妇九月歌甘菊吐黄花非无杯觞用当奈许寒何折杨柳授欢罗衣裳含笑言不取十月歌大树转萧索天隂不作雨严霜半夜落折杨柳林中与松栢嵗寒不相负十一月歌素雪任风流树木转枯悴松栢无所忧折杨柳寒衣履薄冰欢讵知侬否十二月歌天寒嵗欲暮春秋及冬夏苦心停欲度折杨栁沈乱枕席间纒绵不觉久闰月歌成闰暑与寒春秋补小月念子时无闲折杨桞隂阳推我去那得有定主古诗纪巻五十二古诗纪卷五十三钦定四库全书古诗纪卷五十三明冯惟讷撰晋第二十三杂曲歌辞古辞西洲曲忆梅下西洲折梅寄江北单衫杏子红双鬓鸦雏色西洲在何处两桨桥头渡日暮伯劳飞风吹乌桕树树下卽门前门中露翠钿开门郎不至出门採红莲採莲南塘秋莲花过人头低头㺯莲子莲子青如水置莲怀袖中莲心彻底红忆郎郎不至仰首望飞鸿鸿飞满西洲望郎上青楼楼高望不见尽日栏干头栏干十二曲垂手明如玉卷帘天自高海水揺空绿海水梦悠悠君愁我亦愁南风知我意吹梦到西洲长干曲逆浪故相邀菱舟不怕揺妾家杨子住便弄广陵潮东飞伯劳歌东飞伯劳西飞燕黄姑织女时相见谁家儿女对门居开颜发艳照里闾南牕北牖桂月光罗帷绮帐脂粉香女儿年几十五六窈窕无双颜如玉三春已暮花从风空畱可怜谁与同乐辞绣幙围香风耳节朱丝桐不知理何事浅立经营中爱惜加穷袴防闲託守宫今日牛羊上丘陇当年近前面发红休洗红二首休洗红洗多红色淡不惜故缝衣记得初按茜人寿百年能几何后来新妇今为婆休洗红洗多红在水新红裁作衣旧红畨作里廻黄转绿无定期世事返复君所知邯郸歌回顾㶚陵上北指邯郸道短衣妾不伤南山为君老杂诗玉钗色未分衫轻似露腕举袖欲障羞廻持理髪乱杂歌謡辞无名氏徐圣通歌徐圣通政无双平刑罚姦宄空崔左丞歌丛生棘刺来自博陵在南为鹞在北为鹰束晢歌束先生通神明请天三日甘雨零我黍以育我稷以生何以醻之报束长生应詹歌乱离旣普殆为灰朽侥倖之运頼兹应后岁寒不凋孤境独守拯我涂炭恵隆丘阜润同江海恩犹父母幷州歌士为将军何可羞六月重裀披狐裘不识寒暑断人头雄儿田兰为报讐中夜斩首谢幷州襄阳儿童歌山公出何许往至高阳池日夕倒载归酩酊无所知时时能骑马倒着白接㒿举鞭向葛疆何如幷州儿呉人歌紞如打五鼓鸡鸣天欲曙邓侯挽不留谢令推不去豫州歌幸哉遗黎免俘虏三辰旣朗遇慈父𤣥酒忘劳甘瓠脯何以咏思歌且舞三明歌京都三明各有名蔡氏儒雅荀葛清庾公歌二首庾公上武昌翩翩如飞鸟庾公还扬州白马牵旒旐庾公初上时翩翩如飞乌庾公还扬州白马牵流苏郗王歌髯叅军短主簿能令公喜能令公怒御路杨歌青青御路杨白马紫游缰汝非皇太子那得甘露浆凤凰歌凤凰生一雏天下莫不喜本言是马驹今定成龙子厯阳歌重罗黎重罗黎使君南上无还时樊氏陂歌陂汪汪下田良樊子失业庾公昌桓𤣥时小儿歌芒笼茵绳縳腹车无轴倚孤木从者歌可怜司马公作性甚温良忆昔水边戏使我不能忘凉州大马歌凉州大马横行天下凉州鸱苕宼贼消鸱苕翩翩悕杀人麴游歌麴与游牛羊不数头南开朱门北望青楼陇上歌陇上壮士有陈安躯干虽小腹中寛爱养将士同心肝䯀骢父马鐡鍜鞍七尺大刀奋如湍丈八蛇矛左右盘十盪十决无当前战始三交失蛇矛弃我䯀骢窜巖幽为我外援而悬头西流之水东流河一去不还奈子何同前陇上健儿曰陈安躯干虽小腹中寛爱养将士同心肝騄骢骏马鐡鍜鞍七尺大刀配齐镮丈八蛇矛左右盘十盪十决无当前百骑俱出如云浮追者千万骑悠悠战始三交失虵矛十骑俱盪九骑留弃我騄骢攀巖幽天非降雨迨者休阿呵呜唿奈子乎呜唿阿呵奈子何关陇歌长安大街夹树杨槐下走朱轮上有鸾栖英彦云集诲我萌黎苻秦凤凰歌凤凰于飞其羽翼翼渊哉圣后飨龄万亿苻坚时长安歌一雌复一雄双飞入紫宫滛豫歌滟预大如马瞿唐不可下滟预大如牛瞿唐不可流同前滛预大如马瞿唐不可下滛预大如象瞿唐不可上同前滟滪大如幞瞿唐不可触金沙浮转多桂浦忌经过巴东三崃歌二首巴东三崃巫崃长猿鸣三声泪沾裳巴东三崃猿鸣悲猿鸣三声泪沾衣同前滩头白勃坚相持倐忽沦没别无期武陵人歌仰兹山兮迢迢层石构兮嵯峨朝日丽兮阳巖落景梁兮隂阿鄣壑兮生音吟籁兮相和敷芳兮绿林恬淡兮润波乐兹潭兮安流缓尔櫂兮咏歌绵州巴歌豆子山打瓦鼓扬平山撒白雨下白雨取龙女织得绢二丈五一半属罗江一半属𤣥武三崃謡朝见黄牛暮见黄牛三朝三暮黄牛如故僰道謡犹溪赤木盘蛇七曲盘羊乌栊气与天通三秦记民謡武功太白去天三百孤云两角去天一握山水险阻黄金子午蛇盘乌栊势与天通古诗纪卷五十三古诗纪卷五十四钦定四库全书古诗纪卷五十四明冯惟讷撰晋苐二十四杂歌謡辞无名氏泰始中謡贾裴王乱纪纲王裴贾济天下裴秀謡后进领袖有裴秀南土謡后世无叛由杜翁孰识智名与勇功军中謡以计代战一当万阁道謡阁道东有大牛王济鞅裴楷鞧和峤刺促不得休蜀民謡人无盗窃吏无奸欺我君活人病无能为蜀人謡二首尚之所爱非邪则佞尚之所憎非忠则正富拟鲁卫家成市里贪如豺狼无复极已蜀贼尚可罗尚杀我武帝太康后童謡三首局缩肉数横目中国当败呉当复宫门柱且莫朽呉当复在三十年后鸡鸣不拊翼呉复不用力惠帝时儿童謡两火没地哀哉秋兰归形街邮终为人叹温县狂书光光文长以㦸为墻毒药虽行㦸还自伤恵帝永熙中童謡二月末三月初荆笔杨版行诏书宫中大马几作驴恵帝元康中京洛童謡南风起兮吹白沙遥望鲁国何嵯峨千岁髑髅生齿牙城东马子莫咙哅比至来年纒汝恵帝大安中童謡五马浮渡江一马化为龙元康中童謡屠苏障日覆两耳当见瞎儿作天子元康中洛中童謡虎从北来鼻头汗龙从南来登城看水从西来河灌灌着布謡着布袙腹为齐持服洛下謡草木萌芽杀长沙恵帝时洛阳童謡邺中女子莫千妖前至三月抱胡腰怀帝永嘉初童謡二首洛中大鼠长尺二若不早去天狗至又元超兄弟大洛度上桑打椹为茍作王彭祖謡幽州城门似藏戸中有伏尸王彭祖有狐踞府门翟雉入聴事枣郎謡十囊五囊入枣郎愍帝初童謡天子在何许近在豆田中建兴中江南謡訇如白坑破合集持作甒扬州破换败呉兴覆瓿甊幼舆謡任逹不已幼舆折齿明帝太宁初童謡恻恻力力放马山侧大马死小马饿高山崩石自破成帝末童謡礚礚何隆隆驾车入梓宫咸康二年童謡麦入土杀石虎呉中童謡宁食下湖荇不食湖上莼庾呉没命䘮复杀王领军哀帝隆和初童謡升平不满斗隆和那得久桓公入石头陛下徒跣走太和末童謡犁牛耕御路白门种小麦京口民间謡二首黄头小人欲作贼阿公在城下指縳得黄头小人欲作乱頼得金刀则蕃扞京口謡昔年食白饭今年食麦䴸天公诛讁汝教汝捻咙喉咙喉喝复喝京口败复败孝武帝太元末京口謡黄雌鸡莫作雄父啼一旦去毛衣衣被拉飒栖黄昙謡黄昙英扬州大佛来上明荆州童謡芒笼目䋲縳腹殷当败桓当复安帝元兴中童謡长干巷巷长干今年杀郎君明年斩诸桓安帝元兴初童謡草生及马腹鸟啄桓𤣥目又征钟落地桓迸走司马元显时民謡二首当有十一口当为兵所伤木亘当北度走入浩浩乡金刀旣以刻娓娓金城中安帝义熙初童謡官家养芦化成荻芦生不止自成积安帝义熙初童謡二首芦生漫漫竟天半芦橙橙逐水流东风忽如起那得入石头永嘉中长安謡秦川中血没腕唯有凉州倚柱观西土謡手莫头图凉州姑臧謡鸿从南来雀不惊谁谓孤雏尾翅生高举六翮凤凰鸣洪水謡雨若不止洪水必起苻生时长安謡二首东海大鱼化为龙男便为王女为公问在何所洛门东百里望空城郁鬰何青青瞎儿不知法仰不见天星苻坚时长安謡凤凰凤凰止阿房苻坚时长安謡长鞘马鞭击左股太岁南行当复虏苻坚初童謡阿坚连牵三十年后若欲败时当在江湖边苻坚时童謡河氷清复清苻诏死新城又鱼羊田斗当灭秦朔马謡朔马心何悲念旧中心劳燕雀何徘徊意欲还故巢燕童謡一束藁两头然秃头小儿来灭燕大风謡大风蓬勃扬尘埃八井三刀卒起来四海鼎沸中山頽惟有德人据三台谚语石仲容石仲容姣无双渤海渤海赫赫欧阳坚石貂不足貂不足狗尾续四部司马三部司马阶下兵四部司马尚长明欲知太平须石鼈鸣江应元嶷然稀言江应元二王二王当国羊公无德卫玠卫玠谈道平子绝倒庆孙越石洛中奕奕庆孙越石洛中谚三首洛中雅雅有三嘏洛中铮铮冯恵卿洛中英英荀道明王与马王与马共天下郗生謡盛德绝伦郗嘉宾江东独歩王文度同前大才槃槃谢家安江东独步王文度盛德日新郗嘉宾王僧弥法护非不佳僧弥难为兄五楼欲得侯事五楼二梁关东堂堂二申两房未若二梁瓌我绮章五龙一门五龙一门金友玉昆古诗纪巻五十四古诗纪卷五十五钦定四库全书古诗纪卷五十五明冯惟讷撰宋第一文帝登景阳楼崇堂临万雉层楼跨九城瑶轩笼翠幌组幙翳云屏阶上晓雾洁林下夕风清蔓藻嬛緑叶芳兰媚紫茎极望周天险留察浃神京交渠纷绮错列植发华英北伐季文鉴祸先辛生识机始崇眷非无徴兴废要有以自昔沦中畿倐马盈百祀不覩南云隂但见胡尘起乱极治方形涂泰由积否方欲除遗氛矧乃秽边鄙眷言悼斯民纳隍良在已逝将振宏纲一麾同文轨孝武帝丁督䕶歌六首督䕶北征去前锋无不平朱门垂髙葢水世扬功名洛阳数千里孟津流无极辛苦戎马间别易㑹难得督䕶北征去相送落星墟帆樯如芒柽督䕶今何渠闻欢去北征相送直渎浦只有泪可出无复情可吐督䕶初征时侬亦恶闻许愿作石尤风四面断行旅黄河流无极洛阳数千里坎轲戎旅间何由见欢子自君之出矣自君之出矣金翠闇无精思君如日月囘还昼夜生游覆舟山束髪好怡衍弱冠颇流薄素想终勿倾聿来果邱壑层峯亘天维旷渚绵地络逢臯列神苑遭坛树仙阁松墱含青晖荷源煜彤烁川界泳游鳞巖庭响鸣鹤登作乐山脩路轸孤辔竦石顿飞辕遂登千寻首表里望丘原屯烟扰风穴积水溺云根汉潦吐新波楚山带旧苑壤草凌故国拱木秀頽垣目极情无留客思空已繁登鲁山解帆憇通渚息徒凭椒丘粤値风景和升髙从逺眸纪郢穷西路湘梦极南流杳哉汉阴水浩焉江界脩济曲阿后湖宵登毗陵路旦过云阳郛平湖旷津济菰渚迭明芜和风翼归采夕氛晦山嵎惊澜翻鱼藻頳霞照桑榆与庐陵王绍别连嵗矜离心今兹幸良集信宿穷晨暮开颜披所戢未尽欢娯怀已伤岐路及舳舻引江介飞旌䒴尔邑悄扰徒旅戒团栾流景入迟迟分手念泫泫登路泣幸中兴堂饯江夏王诗送行怅川逝离酌偶嵗隂隂云掩欢绪江山起别心拜衡阳文王义季墓昩旦凭行轼濡露及山庭投歩矜履蹈举目增凄清轺路灭归轸沦闼负重扃深松朝已雾幽隧晏未明长杨敷晚素宿草披初青哀徃起沈泉追爱恸中情竹帛凭年逺世范随伏倾七夕二首白日倾晚照弦月升初光炫炫叶露满肃肃庭风扬瞻言媚天汉幽期济河梁服箱从奔轺纨绮阙成章解带遽廻轸谁云秋夜长爱聚双情欵念离两心伤开庭镜天路余光不可临㳂风被弱缕迎辉贯𤣥鍼斯艺成无取时物聊可寻夜聴妓寒夜起声管促席引灵寄深心属悲絃逺情逐流吹劳襟凭若辰谁谓怀忘易咏史聂政凭骁气荆轲擅美风孤刃骇韩庭独歩震秦宫怀音岂若始捐躯在命终雄姿列徃志流声固无穷初秋夏尽炎气㣲火息凉风生绿草未倾色白露已盈庭逺视秋云发近聴寒蝉鸣运移矜物化川上感余情秋夜局景薄西隅升月照东垂肃肃风盈幕泫泫露倾枝侧闻飞壶急坐见河宿移覩辰念节变感物矜乖离四时堇茹供春膳粟浆充夏餐瓟酱调秋菜白醝解冬寒望月褰幕荡暄气入夜渐流清微㣲风始发暧暧月初明思因徃物深悲以归云盈北伐表里跨原隰左右御川梁月羽皎素魄皇旗赩赤光离合霏云起兮汎滥雨霭昏而不消意气悄以无乐音尘寂而莫交守边境以临敌寸心厉于戎昭阁盈图记门满宾僚仲秋始戒中园初凋池育秋莲水灭寒漂㫖归涂以易感日月逝而难要分中心而谁寄人怀念而必谣华林都亭曲水聫句九宫盛事予旒纩三辅务根诚难亮䇿拙枌乡慙恩望折冲莫效兴民谤侍禁衞储恩踰量臣谬叨宠九流旷㗋脣废职方思让明笔直绳天威谅江夏王义恭艳歌行江南游湘妃窈窕汉濵女淑问流古今兰音媚郑楚瑶颜映长川善服照通浒求思望襄澨叹息对衡渚中情未相感搔首增企予悲鸿失良匹俯仰恋俦侣俳佪㤀寝食羽翼不能举倾首伫春鷰为我津辞语游子移三河游荡子丽颜迈荆寳携持玉柱筝怀挟忘忧草绸缪甘泉中驰逐邯郸道春服候时制秋纨迎凉造珍魄晖素腕玉迹满襟抱常叹乐日晏恒悲欢不早挥吹传旧美趋谣尽新好仲尼为辍餐秦王足倾倒自君之出矣自君之出矣笥锦废不开思君如清风晓夜常徘徊登景阳楼丹墀设金屏瑶榭陈玉牀温宫冬开燠清殿夏含霜弱蘂布遐馥轻叶振逺芳弥望少无际肆睇周华疆象阙对驰道飞廉瞩方塘邸寺送晖曜槐栁自成行通川溢轻舻长街盈方箱顾此爝火㣲胡颜厠天光彭城戏马台集骋骛辞南京弭节憩东楚懿蕃重遐望兴言集僚侣于役未云淹时迁变溽暑眷恋江水流廻首独延伫温泉秦都壮温谷汉京丽汤泉炎徳潜逺液暄波起兹源失题大明总神武乗时以御天金牒封梁甫玉简禅岱山临川王义庆游鼍湖暄景转谐淑草木日滋长梅花覆树白桃杏发荣光南平王铄三妇艳诗大妇裁雾縠中妇牒冰练小妇端清景含歌登玉殿丈人且徘徊临风伤流霰白纻曲僊僊徐动何盈盈玉腕俱凝若云行佳人举袖辉青蛾掺掺擢手映鲜罗状似明月汎云河体如轻风动流波拟行行重行行眇眇陵长道遥遥行逺之廻车背京里挥手从此辞堂上流尘生庭中绿草滋寒螀翔水曲秋兎依山基芳年有华月佳人无还期日夕凉风起对酒长相思悲发江南调忧委子衿诗卧觉明灯晦坐见轻纨缁泪容不可饰幽镜难复治愿垂薄暮景照妾桑榆时拟明月何皎皎落宿半遥城浮云蔼层阙玉宇来清风罗帐延秋月结思想伊人沈忧怀明发谁为客行久屡见流芳歇河广川无梁山髙路难越拟孟冬寒气至白露秋风始秋风明月初明月照髙楼露落皎𤣥除迨及凉风起行见寒林疎客从逺方至赠我千里书先叙怀旧爱末陈久离居一章意不尽三复情有余愿遂平生志无使甘言虚拟青青河边草凄凄含露台肃肃迎风馆思女御櫺轩哀心彻云汉端抚悲絃泣独对明灯叹良人久遥役耿介终昏旦楚楚秋水歌依依採菱弹代收泪就长路耸辔髙陵曲挥袂广川濆黄尘昏白日悲风起浮云萧条万里别契阔三秋分时徃从朝露年来惊夕氲徘徊去芳节依迟从逺军过厯山湛长史草堂兹岳藴虚诡凭览趣亦赡九峯相接连五渚逆萦浸层阿疲且引絶巖畅方禁熘衆夏更寒林交昼常䕃伊余久缁湼复得味恬淡愿遂安期生于焉惬髙枕七夕咏牛女秋动清风扇火移炎气歇广檐含夜隂髙轩通夕月安歩廵芳林倾望极云阙组幙萦汉陈龙驾凌霄发谁云长河遥颇觉促筵恱沈情未申写飞光已飘忽来对眇难期今欢自兹没秋歌昊天清且髙秋气发初凉白露下㣲津明月流素光凝烟汎城阙凄风入轩房朱华先零落绿草就芸黄纎罗还笥箧轻纨改衣裳王韶之赠潘综呉逵举孝廉诗东寳惟金南木有乔发煇曾崖竦干重霄美哉兹土世载英髦育翮幽林养音九臯唐后明敡汉宗蒲轮我皇降鉴思乐怀人羣臣竞荐旧章惟新余亦奚贡曰义与仁仁义伊在惟呉惟潘心积纯孝事着艰难投死如归淑问若兰呉实履仁心力偕单固此苦节易彼嵗寒霜雪虽厚松柏丸丸人亦有言无善不彰二子徽猷弥久弥芳㧞丛出类景行朝阳谁谓道遐𢎞之则光咨尔庶事无然怠荒江革奉挚庆禄是荷姜诗入贡汉朝咨嗟朂哉行人敬尔休嘉俾是下国炤煇京华伊余朽骀窃服惧盗无能礼乐岂暇声教顺彼康夷懿徳是好聊缀所怀以赠二孝咏雪离合霰先集兮雪乃零散辉素兮被檐庭曲室寒兮朔风厉州陆涸兮羣籁鸣何承天鼓吹铙歌十五首朱路篇朱路扬和鸾翠葢耀金华𤣥牡饰樊缨流旌拂飞霞雄㦸辟旷涂班劔翼髙车三军且莫喧聼我奏铙歌清鞞惊短箫朗鼓节鸣笳人心惟恺豫兹音亮且和轻风起红尘渟澜发㣲波逸韵腾天路穨响结城阿仁声被八表威震振九遐嗟嗟介胄士朂哉念皇家思悲公篇思悲公怀衮衣东国何悲公西归公西归流二叔幼主旣悟偃禾复偃禾复圣志申营都新邑从斯民从斯民徳惟明制礼作乐兴颂声兴颂声致嘉祥鸣鳯爰集万国康万国康犹弗已握髪吐餐下羣士惟我君继伊周亲覩盛世复何求雍离篇雍士多离心荆民怀怨情二凶不量徳搆难称其兵王人衔朝命正辞纠不庭上宰宣九伐万里举长旌楼船掩江濆驷介飞重英归徳戒后夫贾勇尚先鸣逆徒既不济愚智亦相倾霜锋未及染鄢郢忽已清西川无潜鳞北渚有奔鲸凌威致天府一战夷三城江汉被美化宇宙歌太平惟我东郡民曾是深推诚战城南篇战城南冲黄尘丹旌电烻鼔雷震勍敌勐戎马殷横阵亘野若屯云仗大顺应三灵义之所感士忘生长劒击繁弱鸣飞镝炫晃乱奔星虎骑跃华毦旋朱火延起腾飞烟骁雄斩髙旗搴长角浮呌响清天夷羣㓂殪逆徒余黎霑惠咏来苏奏恺乐归皇都班爵献俘邦国娱巫山髙篇巫山髙三崃峻青壁千寻深谷万仞崇巖冠灵林冥冥山禽夜响晨猿相和鸣洪波迅澓载逝载停悽悽商旅之客怀苦情在昔阳九皇纲微李氏窃命宣武耀灵威蠢尔逆纵复践乱机王旅薄伐传首来至京师古之为国惟徳是贵力战而虐民鲜不颠坠矧乃叛戾伊胡能遂咨尔巴子无放肆上陵者篇上陵者相追攀被服纎丽振绮纨携童幼升崇峦南望城阙郁盘桓王公第通衢端髙甍华屋列朱轩临濬谷掇秋兰士女悠奕映隰原指营邱感牛山爽鸠既没景君叹嗟嵗聿逝不还志气衰沮𤣥鬓斑野莽宿坟土干顾此累累中心酸生死亦何怨取乐今日展情欢将进酒将进酒庆三朝备繁礼荐嘉肴荣枯换霜雾交缓春带命朋僚车等旗马齐镳懐温克乐林濠士失志愠情劳思㫖酒寄游遨败徳人甘醇醪耽长夜惑淫妖兴屡舞厉哇谣形傞傞声号呶首既濡志亦荒性命夭国家亡嗟后生节酣觞匪酒辜孰为殃君马篇君马丽且闲扬镳腾逸姿骏足蹑流景髙歩追轻飞冉冉六辔柔奕奕金华晖轻霄翼羽葢长风靡淑旂愿为范氏驱雝容歩中畿岂效诡遇子驰骋趣危机铅陵䇿良驷造父为之悲不怨呉坂峻但恨伯乐稀赦彼岐山盗实济韩原师奈何汉魏主纵情营所私疲民甘藜藿廐马患盈肥人畜眢厥养苍生将焉归芳树篇芳树生北庭丰隆正徘徊翠颖陵冬秀红葩迎春开佳人闲幽室惠心婉以谐兰房掩绮幌绿草被长阶日夕游云际归禽命同栖皓月盈素景凉风拂中闺哀絃理虚堂要妙清且凄啸歌流激楚伤此硕人怀梁尘集丹帷微飈扬罗袿岂怨嘉时暮徒惜良愿乖有所思篇有所思思昔人曾闵二子善养亲和颜色奉昏晨至诚烝烝通明神邹孟轲为齐卿称身受禄不贪荣道不用独拥楹三徙既谇礼义明飞鸟集勐兽附功成事毕乃更聚哀我生遘㓙闵幼罹荼酷备艰辛慈颜絶见无因长怀永思託丘坟雉子游原泽篇雉子游原泽幼懐耿介心饮啄虽勤苦不愿栖园林古有避世士抗志青霄岑浩然寄卜肆挥棹通川隂逍迷风尘外散髪抚鸣琴卿相非所眄何况于千金功名岂不美宠辱亦相寻冰炭结六府忧虞缠胷襟当世湏大度量已不克任三复泉流诫自警良已深上邪篇上邪下难正衆枉不可矫音和响必清端景縁直表大化扬仁风齐人犹偃草圣王既已没谁能𢎞至道开春湛柔露代终肃严霜承平贵孔孟政弊矦申商孝公明赏罚六世犹克昌李斯肆滥刑秦民所以亡汉宣隆中兴魏祖宁三方譬彼鍼与石效疾而称良行苇非不厚悠悠何讵央琴瑟时未调改絃当更张矧乃治天下此要安可忘临髙台篇临髙台望天衢飘然轻举凌太虚携列子超帝乡云衣雨带乗风翔肃龙驾㑹瑶台清晖浮景溢蓬莱济西海濯洧盘伫立云岳结幽兰驰迅风游炎州愿言桑梓思旧游倾霄葢靡电旌降彼天涂頽窈冥辞仙族归人羣怀忠抱义奉明君任穷达随所遭何为逺想令心劳逺期篇逺期千里客肃驾候良辰近命城郭友具尔惟懿亲髙门启双闱长筵列嘉賔中唐儛六佾三厢罗乐人箫管激悲音羽毛扬华文金石响髙宇絃歌动梁尘脩标多巧㨗丸劒亦入神迁善自雅调成化由清均主人垂隆庆羣士乐忘身愿我圣明君遐期保万春石流篇石上流水湔湔其波发源幽岫永归长河瞻彼逝者嵗月其偕子在川上惟以增怀嗟我殷忧载劳寤寐遘此百罹有志不遂行年倐忽长勤是婴永言没世悼兹无成幸遇开泰沐浴嘉运绥带安寝亦又何愠古之为仁自求诸已虚情遥慕终于徒已古诗纪卷五十五古诗纪卷五十六钦定四库全书古诗纪卷五十六明冯惟讷撰宋第二颜延之应诏䜩曲水作诗道隠未形治彰既乱帝迹悬衡皇流共贯惟王创物永钖洪算仁固开周义髙登汉祚融世哲业光列圣太上正位天临海镜制以化裁树之形性惠浸萌生信及翔泳崇虚非徴积实莫尚岂伊人和实灵所贶日完其朔月不掩望航琛越水辇賮踰嶂帝体丽明仪辰作贰君彼东朝金昭玉粹徳有润身礼不愆器柔中渊映芳猷兰祕昔在文昭今惟武穆于赫王宰方旦居叔有睟叡蕃爰履奠牧宁极和钧屏京维服朏魄双交月气参变开荣洒泽舒虹烁电化际无间皇情爰眷伊思镐饮每惟洛宴郊饯有坛君举有礼幙帷兰甸画流髙陛分庭荐乐析波浮醴豫同夏谚事兼出济仰閲丰施降惟㣲物三妨储隷五尘朝黻途泰命屯恩充报屈有悔可悛滞瑕难拂皇太子释奠㑹作国尚师位家崇儒门禀道毓徳讲艺立言浚明爽曙达义兹昏永瞻先觉顾惟后昆大人长物继天接圣时屯必亨运蒙则正偃闭武术阐扬文令庶士倾风万流仰镜虞庠饰馆睿图炳睟怀仁憬集抱智麕至踵门陈书蹑屩献器澡身𤣥渊宅心道秘伊昔周储聿光徃记思皇世哲体元作嗣资此夙知降从经志逷彼前文规周矩値正殿虚筵司分简日尚席函丈丞疑奉帙侍言称辞惇史秉笔妙识几㣲王载有述肆议芳讯大教克明敬躬祀典告奠圣灵礼属观盥乐荐歌笙昭事是肃俎实非馨献终袭吉即宫广䜩堂设象筵庭宿金悬台保兼徽皇戚比彦肴干酒澄端服整弁六官视命九賔相仪缨笏帀序巾卷充街都庄云动野馗风驰伦周伍汉超哉邈猗清晖在天容光必照物任其情理宣其奥妄先国胄侧闻邦教徒愧㣲冥终谢智效三月三日诏宴西池诗河岳曜图圣时利见于赫有皇升中纳禅载贞其恒载通其变大哉人文至矣天睠昭哉储徳灵庆攸繁明两紫宸景物干元帝宗菴蔼惟城惟蕃衮衣善职彤弓受言饰馆春宫税镳青辂长筵逶迤浮觞㳂泝为皇太子侍宴饯衡阳南平二王应诏诗大仪在御皇圣居贞旁缉民纪仰纬天经物资感变神以瑞形川无遁寳山不閟灵亦既戒装皇心载逺夕怅亭臯晨仪禁苑神行景骛发自灵阃对宴感分瞻秋悼晚从军行苦哉逺征人毕力干时艰秦初略扬越汉世争隂山地广旁无界嵒阿上亏天峤雾下髙鸟冰沙固流川秋飈冬未至春液夏不涓闽烽指荆吴胡埃属幽燕横海咸飞骊絶漠皆控弦驰檄发章表军书交塞边接镝赴阵首卷甲起行前羽驿驰无絶旌旗昼夜悬卧伺金柝响起候亭燧烟逖矣逺征人惜哉私自怜应诏观北湖田收周御穷辙迹夏载厯山川蓄轸岂明懋善游皆圣仙帝晖膺顺动清跸廵广廛楼观眺丰颖金驾映松山飞奔互流缀缇彀代廻环神行埓浮景争光溢中天开冬眷徂物残悴盈化先阳陆团精气隂谷曵寒烟攅素既森蔼积翠亦葱芊息飨报嘉嵗通急戒无年温渥浃舆隶和惠属后筵观风久有作陈诗愧未妍疲弱谢陵遽取累非纆牵车驾幸京口侍游蒜山作元天髙北列日观临东溟入河起阳崃践华因削成巖险去汉宇襟衞徙呉京流池自化造山关固神营园县极方望邑社总地灵宅道炳星纬诞曜应辰明睿思纒故里廵驾帀旧垧陟峯腾辇路寻云抗瑶甍春江壮风涛兰野茂荑英宣游𢎞下济穷逺凝圣情岳濵有和㑹祥习在卜征周南悲昔老留滞感遗氓空食疲廊肆反税事巖耕车驾幸京口三月三日侍游曲阿后湖作虞风载帝狩夏谚颂王游春方动宸驾望幸倾五州山祗跸峤路水若警沧流神御出瑶轸天仪降藻舟万轴𦙍行衞千翼汎飞浮彫云丽璇葢祥飈被綵斿江南进荆艳河激献赵讴金练照海浦笳鼓震溟洲藐眄觏青崖衍漾观緑畴民灵骞都野鳞翰耸渊丘徳礼既普洽川岳徧懐柔拜陵庙作周徳恭明祀汉道遵光灵哀敬隆祖庙崇树加园茔逮事休命始投迹阶王庭陪厠廻天顾朝䜩流圣情早服身义重晚达生戒轻否来王泽竭泰徃人悔形敕躬慙积素复与昌运并恩合非渐渍荣㑹在逢迎夙御严清制朝驾守禁城东绅入西寝伏轸出东垧衣冠终冥漠陵邑转葱青松风遵路急山烟冐壠生皇心凭容物民思被歌声万纪载絃吹千嵗託旒旌未殊帝世逺已同沦化萌幼壮困孤介末暮谢幽贞发轨丧夷易归轸愼﨑倾赠王太常玉水记方流璇源载圆折蓄寳毎希声虽秘犹彰彻聆龙九渊闻鳯窥丹穴历聴岂多士岿然觏时哲舒文广国华敷言逺朝列徳辉灼邦懋芳风被乡耋侧同幽人居郊扉常昼闭林闾时晏开亟廻长者辙庭昏见野隂山明望松雪静惟浃羣化徂生入穷节豫徃诚欢歇悲来非乐阕属美谢繁翰遥懐具短札夏夜呈从兄散骑车长沙炎天方埃郁暑晏阕尘纷独静阙偶坐临堂对星分侧听风薄木遥睇月开云夜蝉当夏急隂虫先秋闻嵗候初过半荃蕙岂久芬屏居恻物变慕类抱情殷九逝非空思七襄无成文直东宫答郑尚书皇居体环极设险祗天工两闱阻通轨对禁限清风跂予旅东馆徒歌属南墉寝兴郁无已起观辰汉中流云蔼青阙皓月鉴丹宫踟蹰清防宻徙倚恒漏穷君子吐芳讯感物恻余衷惜无丘园秀景行彼髙松知言有诚贯美价难克充何以铭嘉贶言树丝与桐和谢监灵运弱植慕端操窘歩惧先迷寡立非择方刻意借穷栖伊昔遘多幸秉笔侍两闺虽慙丹雘施未谓𤣥素暌徒遭良时诐王道奄昏霾人神幽明絶朋好云雨乖弔屈汀洲浦谒帝苍山蹊倚巖聴绪风攀林结留荑跂予间衡峤曷月瞻秦稽皇圣昭天徳丰泽振沈泥惜无雀雉化何用充海淮去国还故里幽门树蓬藜采茨葺昔宇翦棘开旧畦物谢时既晏年徃志不偕亲仁敷情昵兴玩究辞悽芬馥歇兰若清越夺琳珪尽言非报章聊用布所懐北使洛改服饬徒旅首路跼险艰振楫发呉洲秣马陵楚山涂出梁宋郊道由周郑间前登阳城路日夕望三川在昔辍期运经始阔圣贤伊濲絶津济台馆无尺椽宫陛多巢穴城阙生云烟王猷升八表嗟行方暮年隂风振凉野飞云瞀穷天临涂未及引置酒惨无言隠悯徒御悲威迟良马烦游役去芳时归来屡徂諐蓬心既已矣飞薄殊亦然还至梁城作眇黙轨路长憔悴征戍勤昔迈先徂师今来后归军振䇿睠东路倾侧不及羣息徒顾将夕极望梁陈分故国多乔木空城凝寒云丘陇塡郛郭铭志灭无文木石扃幽闼黍苖延髙坟惟彼雍门子吁嗟孟尝君愚贱同堙灭尊贵谁独闻曷为久游客忧念坐自殷始安郡还都与张湘州登巴陵城楼作江汉分楚望衡巫奠南服三湘沦洞庭七泽蔼荆牧经涂延旧轨登闉访川陆水国周地险河山信重复却倚云梦林前瞻京台囿清芬霁岳阳曾晖薄澜澳悽矣自逺风伤哉千里目万古陈徃还百代劳起伏存没竟何人炯介在明淑请从上世人归来艺桑竹秋胡诗九首椅梧倾髙鳯寒谷待鸣律影响岂不怀自逺每相匹婉彼幽闲女作嫔君子室峻节贯秋霜明艳侔朝日嘉运既我从欣愿自此毕燕居未及好良人顾有违脱巾千里外结绶登王畿戒徒在昩旦左右来相依驱车出郊郭行路正威迟存为久离别没为长不归嗟余怨行役三陟穷晨暮严驾越风寒解鞍犯霜露原隰多悲凉廻飈卷髙树离兽起荒蹊惊鸟纵横去悲哉游宦子劳此山川路超揺行人逺宛转年运徂良时为此别日月方向除孰知寒暑积僶俛见荣枯嵗暮临空房凉风起坐隅寝兴日已寒白露生庭芜勤役从归愿反路遵山河昔辞秋未素今也嵗载华蚕月欢时暇桑野多经过佳人从所务窈窕援髙柯倾城谁不顾弭节停中阿年徃诚思劳路逺阔音形虽为五载别相与昩平生舍车遵徃路凫藻驰目成南金岂不重聊自意所轻义心多苦调宻比金玉声髙节难久淹朅来空复辞迟迟前途尽依依造门基上堂拜嘉庆入室问何之日暮行来归物色桑榆时美人望昏至慙叹前相持有懐谁能已聊用申苦难离居殊年载一别阻河闗春来无时豫秋至恒早寒月日发动愁心闺中起长叹惨悽嵗方晏日落游子颜髙张生絶弦声急由调起自昔枉光尘结言固终始如何久为别百行諐诸已君子失明义谁与偕没齿愧彼行露诗甘之长川氾五君咏五首阮歩兵阮公虽沦迹识宻鉴亦洞沈醉似埋照寓辞类託讽长啸若懐人越礼自惊衆物故不可论途穷能无恸嵇中散中散不偶世本自餐霞人形解验黙仙吐论知凝神立俗迕流议寻山洽隠沦鸾翮有时铩龙性谁能驯刘参军刘伶善闭闗懐情灭闻见鼓钟不足欢荣色岂能眩韬精日沈饮谁知非荒宴颂酒虽短章深衷自此见阮始平仲容青云器实禀生民秀达音何用深识㣲在金奏郭奕已心醉山公非虚觏屡荐不入官一麾乃出守向常侍向秀甘淡薄深心託毫素探道好渊𤣥观书鄙章句交吕既鸿轩攀嵇亦鳯举流连河里游恻怆山阳赋为织女赠牵牛婺女俪经星姮娥栖飞月慙无二媛灵託身侍天阙阊阖殊未晖咸池岂沐髪汉隂不夕张长河为谁越虽有促䜩期方湏凉风发虚计双曜周空迟三星没非怨杼轴劳但念芳菲歇归鸿昩旦濡和风霑露践朝晖万有皆同春鸿鴈独辞归相鸣去涧汜长引发江畿皦洁登云侣连绵千里飞长懐河朔路缅与湘汉违除弟服徂没离二秋掩泣备三冬徃辰缅难纪来筭忽易穷升没淹朞晦洒扫易礼容缟衣变余体长逝归尔躬辞难潮沟徘徊眷郊甸俛仰引单襟一涂茍不豫百虑毕来侵永懐交在昔有愿諐瑟琴写言劳者事将用慰亡簮侍东耕诗提封经地域辰角丽天篰浮蔼起青坛沈腴发绀耦草服荐同穗黄冠献嘉夀发景阳楼风观要春景月榭迎秋光㳂波被华若随山茂贞芳谢庄烝斋应诏霜露凝宸感肃僾动天引西郊灭湮揜东溟起昭晋舞风泛龙常轮霞浮玉轫紫阶恊笙镛金途展应方见六诗和永闻九徳润观生识幸渥睇服慙輶悋和元日雪花应诏从候昭神世息燧应颂道𤣥化尽天秘凝功毕地寳笙镛流七始玉息承三造委霰下璇蕤叠雪飜琼藻积曙境㝢明聫萼千里杲掩映顺云悬摇裔从风扫发贶烛侄前腾瑞光圗表泽厚见身末恩踰悟生眇竦诚岱驾肃侧志梁銮矫七夕夜咏牛女应制辍机起春暮停箱动秋衿璇居照汉右芝驾肃河隂容裔泛星道逶迤济烟浔陆离迎宵佩倐烁望昏簮俱倾环气怨共歇浃年心珠殿釭未沫瑶庭路已深夕清岂淹拂弦辉无久临侍宴蒜山龙旌拂纡景鳯葢起流云转蕙方因委层华正氛氲烟竟山郊逺雾罢江天分调石飞延露裁金起承云侍东耕肃镳奉晨发恭带厠朝闻仙乡降朱霭神郊起青云隂台承寒彩阳树迎初熏观徳欣临借瞻道乐游汾游豫章西观洪崖井幽愿平生积野好嵗月弥舍簪神区外整褐灵乡垂林逺炎天隔山深白日亏游隂腾鹄岭飞清起鳯池隠暧松霞被容与涧烟移将遂丘中性结驾终在斯自浔阳至都集道里名为诗山经亟旋览水牒勌敷寻稽谢诚淹留烟䑓信遐临翔州凝寒气秋浦结清隂眇眇髙湖旷遥遥南陵深青溪如委黛黄沙似舒金观道雷池侧访徳茅堂隂鲁显阙㣲迹秦良灭芳音讯逺博望崖採赋梁山岑崇馆非陈宇茂苑岂旧林北宅祕园夕天霁晚气轻霞澄暮隂㣲风清幽幌余日照青林收光渐窓歇穷园自荒深緑池翻素景秋槐响寒音伊人傥同爱絃酒共栖寻喜雨燕起知风舞础润识云流洌泉承夜湛零雨望晨浮合颖行盛茂分穂方盈畴江都平解严肃旗简庙律耸钺畅干灵朝晏推物泰通渥抃身宁击辕歌至世抚壤颂惟馨从驾顿上中权临楚路前茅望呉云冀马依风蹀边箫当夜闻八月侍华林曜灵殿八闗斋玉桴乗夕逺金枝终夜舒澄淳𤣥化阐希㣲寂理孚怀园引鸿飞从万里飞飞河岱起辛勤越霜雾聫翩遡江氾去旧国违旧乡旧海悠且长廻首瞻东路延翮向秋方登楚都入楚闗楚地萧瑟楚山寒嵗去氷未已春来鴈不还风肃幌兮露濡庭汉水初緑栁叶青朱光霭霭云英英离禽喈喈又晨鸣菊有秀兮松有蕤忧来年去容髪衰流隂逝景不可追临堂危坐怅欲悲试託意兮向芳荪心绵绵兮属荒樊想緑苹兮既冐沼念幽兰兮已盈园夭桃晨暮发春莺旦夕喧青苔芜石路宿草尘蓬门山夜忧庭光尽山明归流风乗轩卷明月縁河飞涧鸟鸣兮夜蝉清橘露靡兮蕙烟轻凌别浦兮値泉跃经乔木兮遇猨惊南臯别鹤行伫汉东隣孤管入青天沈疴白髪共急日朝露过隟讵赊年年既去兮髪不还金膏玉液岂留贤廻舲拓绳戸收棹掩荆闗古诗纪卷五十六古诗纪卷五十七钦定四库全书古诗纪卷五十七明冯惟讷撰宋第三谢灵运乐府善哉行阳谷跃升虞渊引落景曜东隅晼晚西薄三春燠敷九秋萧索凉来温谢寒徃暑却居徳斯頥积善嬉谑隂灌阳丛凋华堕萼欢去易惨悲至难铄击节当歌对酒当酌鄙哉愚人戚戚怀瘼善哉达士滔滔处乐陇西行昔在老子至理成篇枉小倾大绠短絶泉鸟之栖游林檀是闲韶乐牢膳岂伊攸便胡为乖枉从表方圆耿耿僚志慊慊丘园善歌以咏言理成篇日出东南隅行柏梁冠南山桂宫燿北泉晨风拂幨幌朝日照闺轩美人卧屏席懐兰秀瑶璠皎洁秋松气淑徳春景暄长歌行倐烁夕星流昱奕朝露团粲粲乌有停泫泫岂暂安徂龄速飞电頽节骛惊湍览物起悲绪顾已识忧端朽貌改鲜色悴容变柔颜变改茍催促容色乌盘桓亹亹衰期廹靡靡壮志阑既慙臧孙慨复愧杨子叹寸隂果有逝尺素竟无观幸赊道念戚且取长歌欢苦寒行嵗嵗层氷合纷纷霰雪落浮阳减清晖寒禽呌悲壑饥㸑烟不兴渇汲水枯涸又樵苏无夙饮凿氷煮朝飡悲矣採薇唱苦哉有余酸豫章行短生旅长世恒觉白日欹览镜睨頽容华颜岂久期茍无回戈术坐观落崦嵫相逢行行行即长道道长息班草邂逅赏心人与我倾怀抱夷世信难値忧来伤人平生不可保阳华与春渥隂柯长秋稿心慨荣去速情苦忧来早日华难久居忧来伤人谆谆亦至老亲党近䘏庇昵君不常好九族悲素霰三良怨黄鸟迩朱白即頳忧来伤人近缟洁必造水流理就湿火炎同归燥赏契少能谐断金断可寳千计莫适从忧来伤人万端信纷绕巢林宜择木结友使心晓心晓形迹畧畧迩谁能了相逢既若旧忧来伤人片言代纻缟折杨栁行二首郁郁河边树青青野田草舍我故乡客将适万里道妻妾牵衣袂抆泪沾怀抱还拊幼童子顾託兄与嫂辞诀未及终严驾一何早负笮引文舟饥渇常不饱谁令尔贫贱咨嗟何所道骚屑出穴风挥霍见日雪飕飕无久摇皎皎几时洁未觉泮春氷已复谢秋节空对尺素迁独视寸隂灭否桑未易系泰茅难重㧞桑茅迭生运语黙寄前哲泰山吟岱宗秀维岳崔崒刺云天岝崿既崄触石辄芊绵登封瘗崇坛降禅藏肃然石闾何晻蔼明堂祕灵篇君子有所思行总驾越钟陵还顾望京畿踯躅周名都游目倦忘归市鄽无阨室世族有髙闱宻亲丽华苑轩甍饬通逵孰是金张乐谅由燕赵诗长夜恣酣饮竆年㺯音徽盛徃速露坠衰来疾风飞余生不欢娯何以竟暮归寂寥曲肱子瓢饮疗朝饥所禀自天性贫富岂相讥悲哉行萋萋春草生王孙游有情差池鷰始飞夭袅桃始荣灼灼桃恱色飞飞燕弄声檐上云结隂涧下风吹清幽树虽改观终始在初生松茑欢蔓延樛葛欣虆萦眇然游宦子晤言时未并鼻感改朔气眼伤变节荣侘傺岂徒然澶漫絶音形风来不可託鸟去岂为聴会吟行六引缓清唱三调伫繁音列筵皆静寂咸共聆会吟会吟自有初请从文命敷敷绩壶冀始刋木至江氾列宿炳天文负海横地理连峰竞千仞背流各百里滮池溉稉稻轻云暧松杞两京愧佳丽三都岂能似层台指中天髙墉积崇雉飞燕跃广途鹢首戏清沚肆呈窈窕容路曜㛹姢子自来弥世代贤达不可纪勾践善废兴越叟识行止范蠡出江湖梅福入城市东方就旅逸梁鸿去桑梓牵缀书土风辞殚意未已缓歌行飞客结灵友凌空萃丹丘习习和风起采采彤云浮娥皇发湘浦霄明出河洲宛宛连螭辔裔裔振龙旒燕歌行孟冬初寒节气成悲风入闺霜依庭秋蝉噪栁燕辞楹念君行役怨边城君何﨑岖久徂征岂无膏沐感鹳鸣对君不乐泪沾缨辟窓开幌㺯秦筝调絃促柱多哀声遥夜明月鉴帷屏谁知河汉浅且清展转思服悲明星鞠歌行徳不孤兮必有邻唱和之契冥相因譬如虬虎兮来风云亦如形声影响陈心欢赏兮嵗易沦隠玉藏彩畴识真叔牙显夷吾亲郢既殁匠寝斤览古籍信伊人永言知己感良辰顺东西门行出西门眺云间挥斤扶木坠虞泉信道人鉴徂川思乐暂舍誓不旋闵九九伤牛山宿心载违徒昔言竞落运务頽年招命侪好相追牵酌芳酤奏繁絃惜寸隂情固然上留田行薄游出彼东道上留田薄游出彼东道上留田循聼一何矗矗上留田澄川一何皎皎上留田悠哉逷矣征夫上留田悠哉逷矣征夫上留田两服上坂电游上留田舫舟下游飈驱上留田此别旣久无适上留田此别既久无适上留田寸心系在万里上留田尺素遵此千夕上留田秋冬迭相去就上留田秋冬迭相去就上留田素雪纷纷鹤委上留田清风飈飈入袖上留田嵗云暮矣增忧上留田嵗云暮矣增忧上留田诚知运来讵抑上留田熟视年徃莫留上留田三月三日侍宴西池诗详观记牒鸿荒莫传降及云鸟曰圣则天虞承唐命周袭商艰江之永矣皇心惟眷矧乃暮春时物芳衍滥觞逶迤周流兰殿礼备朝容乐阕夕宴述祖徳诗二首序曰大元中王父龛定淮南负荷世业専主隆人逮贤相徂谢君子道消拂衣蕃岳考卜东山事同乐生之时志期范蠡之举达人贵自我髙情属天云兼抱济物性而不缨垢氛叚生蕃魏国展季救鲁人弦髙犒㬐师仲连郄秦军临组乍不緤对珪宁肯分惠物辞所赏励志故絶人苕苕历千载遥遥播清尘清尘竟谁嗣明哲垂经纶委讲缀道论改服康世屯屯难既云康尊主隆斯民中原昔䘮乱䘮乱岂觧已崩腾永嘉末逼迫太元始河外无反正江介有䠞圯万邦咸震慑横流赖君子拯溺由道情龛暴资神理秦赵欣来苏燕魏迟文轨贤相谢世运逺图因事止髙揖七州外拂衣五湖里随山疏濬潭傍巖艺枌梓遗情舍尘物贞观丘壑美九日从宋公戏马台集送孔令季秋边朔苦旅鴈违霜雪凄凄阳卉腓皎皎寒潭絜良辰感圣心云旗兴暮节鸣葭戾朱宫兰巵献时哲饯宴光有孚和乐隆所缺在宥天下理吹万羣方恱归客遂海隅脱冠谢朝列弭棹薄枉渚指景待乐阕河流有急澜浮骖无缓辙岂伊川途念宿心愧将别彼美丘园道喟焉伤薄劣从游京口北固应诏玉玺戒诚信黄屋示崇髙事为名教用道以神理超昔闻汾水游今见尘外镳鸣笳发春渚税銮登山椒张组眺倒景列筵瞩归潮逺巖映兰薄白日丽江臯原隰荑緑栁墟囿散红桃皇心美阳泽万象咸光昭顾已枉维絷抚志慙塲苖工拙各所宜终以反林巢曾是萦旧想览物奏长謡永初三年七月十六日之郡初发都述职期阑暑理棹变金素秋岸澄夕隂火旻团朝露辛苦谁为情游子値頽暮爱似庄念昔久敬曾存故如何懐土心持此谢逺度李牧愧长袖郄克慙躧歩良时不见遗丑状不成恶曰余亦支离依方早有慕生幸休明世亲䝉英达顾空班赵氏璧徒乖魏王瓠从来渐二纪始得傍归路将竆山海迹永絶赏心悟隣里相送至方山祗役出皇邑相期憇瓯越解缆及流潮怀旧不能发析析就衰林皎皎明秋月含情易为盈遇物难可歇积痾谢生虑寡慾罕所阙资此永幽栖岂伊年嵗别各勉日新志音尘慰寂蔑过始宁墅束发懐耿介逐物遂推迁违志似如昨二纪及兹年缁磷谢清旷疲薾慙贞坚拙疾相倚薄还得静者便剖竹守沧海枉㠶过旧山山行穷登顿水渉尽洄㳂巖峭岭稠叠洲萦渚连绵白云抱幽石緑篠媚清涟葺宇临廻江筑观基曾颠挥手告乡曲二载期归旋且为树枌槚无令孤愿言富春渚宵济渔浦潭旦及富春郭定山缅云雾赤亭无淹薄遡流触惊急临圻阻参错亮乏伯昏分险过吕梁壑洊至宜便习兼山贵止託平生协幽期沦踬困㣲弱久露干禄请始果逺游诺宿心渐申写万事俱零落怀抱既昭旷外物徒龙蠖七里濑羁心积秋晨晨积展游眺孤客伤逝湍徒旅苦奔峭石浅水潺湲日落山照曜荒林纷沃若哀禽相呌啸遭物悼迁斥存期得要妙既秉上皇心岂屑末代诮目覩严子瀬想属任公钓谁谓古今殊异代可同调晚出西射堂歩出西城门遥望城西岑连障叠巘崿青翠杳深沈晓霜枫叶丹夕曛岚气隂节徃慼不浅感来念已深羁雌恋旧侣迷鸟懐故林含情尚劳爱如何离赏心抚镜华缁鬓揽带缓促衿安排徒空言幽独赖鸣琴登池上楼潜虬媚幽姿飞鸿响逺音薄霄愧云浮栖川怍渊沈进徳智所拙退耕力不任徇禄反竆海卧痾对空林衾枕昧节候褰开暂窥临倾耳聆波澜举目眺岖嵚初景革绪风新阳改故隂池塘生春草园栁变鸣禽祁祁伤豳歌萋萋感楚吟索居易永久离羣难处心持操岂独古无闷征在今游南亭时竟夕澄霁云归日西驰宻林含余清逺峰隠半规久痗昏垫苦旅馆眺郊岐泽兰渐被径芙蓉始发池未厌青春好已观朱明移戚戚感物叹星星白发垂药饵情所止衰疾忽在斯逝将候秋水息景偃旧崖我志谁与亮赏心惟良知游赤石进㠶海首夏犹清和芳草亦未歇水宿淹晨暮隂霞屡兴没周览倦瀛壖况乃凌穷髪川后时安流天呉静不发扬帆採石华挂席拾海月溟涨无端倪虚舟有超越仲连轻齐组子牟眷魏阙矜名道不足适已物可忽请附任公言终然谢夭伐登江中孤屿江南倦历览江北旷周旋怀新道转廻寻异景不延乱流趋正絶孤屿媚中川云日相辉映空水共澄鲜表灵物莫赏藴真谁为传想像崑山姿缅邈区中縁始信安期术得尽养生年登永嘉緑嶂山诗裹粮杖轻策懐迟上幽室行源迳转逺距陆情未毕澹㶑结寒姿团栾润霜质涧委水屡迷林迥巖逾宻眷西谓初月顾东疑落日践夕奄昏曙蔽翳皆周悉蛊上贵不事履二美贞吉幽人常坦歩髙尚邈难匹頥阿竟何端寂寂寄抱一恬如既巳交缮性自此出郡东山望溟海诗开春献初嵗白日出悠悠荡志将愉乐瞰海庶㤀忧䇿马歩兰臯緤控息椒丘采蕙遵大薄搴若履长洲白花皜阳林紫䖀晔春流非徒不弭忘览物情弥遒萱苏始无慰寂寞终可求游岭门山诗西京谁修政龚汲称良吏君子岂定所清尘虑不嗣早莅建徳乡民懐虞芮意海岸常寥寥空馆盈清思协以上冬月晨游肆所喜千圻邈不同万岭状皆异威摧三山峭瀄汨两江驶渔舟岂安流樵拾谢西芘人生谁云乐贵不屈所志石室山诗清旦索幽异放舟越垧郊苺苺兰渚急藐藐苔岭髙石室冠林陬飞泉发山椒虚泛径千载峥嵘非一朝乡村絶闻见樵苏限风霄㣲戎无逺览总笄羡升乔灵域久韬隠如与心赏交合欢不容言摘芳㺯寒条登上戍石鼓山诗旅人心长久忧忧自相接故乡路遥逺川陆不可渉汨汨莫与娯发春托登蹑欢愿既无并戚虑庶有协极目睐左濶廻顾眺右狭日末涧增波云生岭逾叠白芷竞新苔緑苹齐初叶摘芳芳靡谖愉乐乐不燮佳期缅无像骋望谁云惬行田登海口盘屿山羁苦孰云慰观海借朝风莫辨洪波极谁知大壑东依稀採菱歌彷彿含嚬容遨游碧沙渚游衍丹山峰白石巖下径行田小邑居易贫灾年民无生知浅惧不周爱深忧在情旧业横海外芜秽积頽龄饥馑不可久甘心务经营千顷带逺堤万里泻长汀洲流㳙浍合连綂塍埒并虽非楚宫化荒阙亦黎萌虽非郑白渠每嵗望东京天鉴傥不孤来兹验㣲诚斋中读书昔余游京华未尝废丘壑矧乃归山川心迹双寂寞虚馆絶诤讼空庭来鸟雀卧疾丰暇豫翰墨时间作懐抱观古今寝食展戯谑既笑沮溺苦又哂子云阁执㦸亦以疲耕稼岂云乐万事难并欢达生幸可託命学士讲书卧病同淮阳宰邑旷武城弦歌愧言子清浄谢伏生古人不可攀何以报恩荣时徃嵗易周聿来政无成曾是展予心招学讲羣经铄金既云刃凝土亦能型望尔志尚隆逺嗣竹箭声敢谓荀氏训且布兰陵情待罪岂久期礼乐俟贤明种桑诗诗人陈条柯亦有美攘剔前修为谁故后事资纺绩常佩知方诫愧㣲富教益浮阳骛嘉月艺桑迨闲隙疎栏发近郛长行达广塲旷流始毖泉湎涂犹跬迹俾此将长成慰我海外役古诗纪巻五十七古诗纪卷五十八钦定四库全书古诗纪卷五十八明冯惟讷撰宋第四谢灵运初去郡彭薛裁知耻贡公未遗荣或可优贪竞岂足称达生伊余秉㣲尚拙讷谢浮名庐园当栖巖卑位代躬耕顾已虽自许心迹犹未并无庸方周任有疾像长卿毕娶类尚子薄游似邴生恭承古人意促装返柴荆牵丝及元兴解龟在景平负心二十载于今废将迎理棹遄还期遵渚骛脩垧遡溪终水渉登岭始山行野旷沙岸浄天髙秋月明憇石挹飞泉攀林搴落英战胜臞者肥鉴止流归停即是羲唐化获我击壤情田南树园激流植援樵隠俱在山由来事不同不同非一事养痾亦园中中园屏氛杂清旷招逺风卜室倚北阜启扉面南江激涧代汲井插槿当列墉羣木既罗戸衆山亦当窓靡迤趋下田迢递瞰髙峯寡欲不期劳即事罕人功唯开蒋生迳永懐求羊踪赏心不可忘妙善冀能同石壁精舍还湖中作昏旦变气候山水含清晖清晖能娯人游子憺㤀归出谷日尚早入舟阳已㣲林壑歛暝色云霞收夕霏芰荷迭映蔚蒲稗相因依披拂趋南迳愉恱偃东扉虑澹物自轻意惬理无违寄言摄生客试用此道推登石门最髙顶晨䇿寻絶壁夕息在山栖䟽峰抗髙馆对岭临廻溪长林罗戸穴积石拥阶基连巖觉路塞宻竹使径迷来人㤀新术去子惑故蹊活活夕流驶噭噭夜猿啼沈冥岂别理守道自不擕心契九秋干目翫三春荑居常以待终处顺故安排惜无同懐客共登青云梯石门新营所住四面髙山廻溪石瀬茂林脩竹跻险筑幽居披云卧石门苔滑谁能歩葛弱岂可扪袅袅秋风过萋萋春草繁美人游不还佳期何由敦芳尘凝瑶席清醑满金尊洞庭空波澜桂枝徒攀翻结念属霄汉孤景莫与谖俯濯石下潭仰看条上猿早闻夕飈急晚见朝日暾崖倾光难留林深响易奔感徃虑有复理来情无存庶持乗日车得以慰营魂匪为衆人说冀与智者论于南山徃北山经湖中瞻眺朝旦发阳崖景落憇隂峰舍舟眺廻渚停䇿倚茂松侧迳既窈窕环洲亦玲珑俛视乔木杪仰聆大壑淙石横水分流林宻蹊絶踪解作竟何感升长皆丰容初篁苞緑箨新蒲含紫茸海鸥戏春岸天鸡㺯和风抚化心无厌览物眷弥重不惜去人逺但恨莫与同孤游非情叹赏废理谁通从斤竹涧越岭溪行猿鸣诚知曙谷幽光未显巖下云方合花上露犹泫逶迤傍隈隩迢递陟陉岘过涧既厉急登栈亦陵缅川渚屡径复乗流翫廻转苹萍泛沈深菰蒲冐清浅企石挹飞泉攀林摘叶巻想见山阿人薜萝若在眼握兰勤徒结折麻心莫展情用赏为美事昩竟谁辨观此遗物虑一悟得所遣过白岸亭诗拂衣遵沙垣缓歩入蓬屋近涧㳙宻石逺山映踈木空翠难强名渔钓易为曲援萝聆青崖春心自相属交交止栩黄呦呦食萍鹿伤彼人百哀嘉尔承筐乐荣悴迭去来竆通成休慽未若长踈散万事恒抱朴夜宿石门诗朝搴苑中兰畏彼霜下歇暝还云际宿㺯此石上月鸟鸣识夜栖木落知风发异音同至聼殊响俱清越妙物莫为赏芳醑谁与伐美人竟不来阳阿徒晞髪南楼中望所迟客杳杳日西頽漫漫长路迫登楼为谁思临江迟来客与我别所期期在三五夕圆景早巳满佳人殊未适即事怨暌擕感物方悽慼孟夏非长夜晦明如嵗隔瑶华未堪折兰苕已屡摘路阻莫赠问云何慰离析搔首访行人引领冀良觌庐陵王墓下作晓月发云阳落日次朱方含悽泛广川洒泪眺连冈眷言懐君子沈痛切中肠道消结愤懑运开申悲凉神期恒若存徳音初不忘徂谢易永久松柏森已行延州协心许楚老惜兰芳解劒竟何及抚坟徒自伤平生疑若人通蔽互相妨理感心情恸定非识所将脆促良可哀夭枉特兼常一随徃化灭安用空名扬举声泣已沥长叹不成章还旧园作见颜范二中书辞满岂多秩谢病不待年偶与张邴合久欲还东山圣灵昔廻眷㣲尚不及宣何意冲飈激烈火纵炎烟焚玉发崑峯余燎遂见迁投沙理既迫如卭愿亦愆长与欢爱别永絶平生縁浮舟千仞壑总辔万寻巅流沫不足险石林岂为艰闽中安可处日夜念归旋事踬两如直心惬三避贤託身青云上栖巖挹飞泉盛明盪氛昏贞休康屯邅殊方感成贷㣲物豫采甄感深操不固质弱易扳缠曾是反昔园语徃实欵然曩基即先筑故池不更穿果木有旧行壤石无逺延虽非休憇地聊取永日闲衞生自有经息隂谢所牵夫子照清素探怀授徃篇酬从弟惠连寝瘵谢人徒灭迹入云峰巖壑寓耳目欢爱隔音容永絶赏心望长怀莫与同末路値令弟开颜披心胷心胷既云披意得咸在斯凌涧寻我室散帙问所知夕虑晓月流朝忌曛日驰悟对无厌歇聚散成分离分离别西川廻景归东山别时悲已甚别后情更延倾想迟嘉音果枉济江篇辛勤风波事欵曲洲渚言洲渚既淹时风波子行迟务协华京想讵存空谷期犹复惠来章祗足搅余思傥若果归言共陶暮春时暮春虽未交仲春善游遨山桃发红蕚野蕨渐紫苞嘤呜已恱豫幽居犹欝陶梦寐伫归舟释我吝与劳登临海峤初发疆中作与从弟惠连可见羊何共和之杪秋寻逺山山逺行不近与子别山阿含酸赴脩畛中流袂就判欲去情不忍顾望脰未悁汀曲舟已隠隠汀絶望舟骛棹逐惊流欲抑一生欢并奔千里游日落当栖薄系缆临江楼岂惟夕情歛忆尔共淹留淹留昔时欢复增今日叹兹情已分虑况乃协悲端秋泉鸣北涧哀猿响南峦戚戚新别心悽悽久念攅攅念攻别心旦发清溪隂暝投剡中宿明登天姥岑髙髙入云霓还期那可寻傥遇浮丘公长絶子徽音初发石首城白珪尚可磨斯言易为缁虽抱中孚爻犹劳贝锦诗寸心若不亮㣲命察如丝日月垂光景成贷遂兼兹出宿薄京畿晨装搏曾飔重经平生别冄与朋知辞故山日已逺风波岂还时迢迢万里帆茫茫终何之游当罗浮行息必庐霍期越海陵三山游湘厯九嶷钦圣若旦暮怀贤亦悽其皎皎明发心不为嵗寒欺入东道路诗整驾辞金门命旅惟诘朝懐居顾归云指涂泝行飈属値清明节荣华感和韶陵隰繁緑杞墟囿粲红桃鷕鷕翚方雊纎纎麦垂苖隠轸邑里宻缅邈江海辽满目皆古事心赏贵所髙鲁连谢千金延州权去朝行路既经见愿言寄吟謡道路忆山中采菱调易急江南歌不缓楚人心昔絶越客肠今断断絶虽殊念俱为归虑欵存乡尔思积忆山我愤懑追寻栖息时偃卧任纵诞得性非外求自已为谁纂不怨秋夕长常苦夏日短濯流激浮湍息隂倚宻竿懐故叵新欢含悲忘春暖悽悽明月吹恻恻广陵散殷勤诉危柱慷慨命促管入彭蠡湖口客游倦水宿风潮难具论洲岛骤廻合圻岸屡崩奔乗月聼哀犺浥露馥芳荪春晚緑野秀巖髙白云屯千念集日夜万感盈朝昏攀崖照石镜牵叶入松门三江事多徃九派理空存灵物希珍恠异人秘精魂金膏灭明光水碧缀流温徒作千里曲絃絶念弥敦入华子冈是麻源第三谷南州实炎徳桂树陵寒山铜陵映碧涧石磴泻红泉既枉隠沦客亦栖肥遁贤险径无测度天路非术阡遂登羣峰首邈若升云烟羽人絶髣髴丹丘徒空筌图牒复磨灭碑版谁闻传莫辨百代后安知千载前且申独徃意乗月㺯潺湲恒充俄顷用岂为古今然发归瀬三瀑布望两溪我行乗日垂放舟候月圆沫江免风涛渉清㺯漪涟积石竦两溪飞泉倒三山亦既竆登陟荒蔼横目前窥巖不覩景披林岂见天阳乌尚倾翰幽篁未为邅退寻平常时安知巢穴难风雨非攸恡拥志谁与宣倘有同枝条此日即千年初徃新安桐庐口絺绤虽凄其授衣尚未至感节良已深懐古亦云思不有千里棹孰申百代意逺协尚子心遥得许生计既及冷风善又即秋水驶江山共开旷云日相照媚景夕羣物清对玩咸可憙拟魏太子邺中集诗八首建安末余时在邺宫朝游夕䜩究欢愉之极天下良辰美景赏心乐事四者难并今昆弟友朋二三诸彦共尽之矣古来此娯书籍未见何者楚襄王时有宋玉唐景梁孝王时有邹枚严马游者美矣而其主不文汉武帝徐乐诸才备应对之能而雄猜多忌岂获晤言之适不诬方将庶必贤于今日尔嵗月如流零落将尽撰文懐人感徃增怆其辞曰魏太子百川赴巨海衆星环北辰照灼烂霄汉遥裔起长津天地中横溃家王拯生民区宇既荡涤羣英必来臻忝此钦贤性由来常懐仁况值衆君子倾心隆日新论物靡浮说析理实敷陈罗缕岂阙辞窈窕䆒天人澄觞满金罍连榻设华茵急絃动飞聼清歌拂梁尘莫言相遇易此欢信可珍王粲家本秦川贵公子孙遭乱流寓自伤情多幽厉昔崩乱桓灵今板荡伊洛既燎烟函崤没无像整装辞秦川秣马赴楚壤沮漳自可美客心非外奖常叹诗人言式㣲何由徃上宰奉皇灵侯伯咸宗长云骑乱汉南宛郢皆扫盪排雾属盛明披云对清朗庆泰欲重叠公子特先赏不谓息肩愿一旦值明两并载游邺京方舟汎河广绸缪清䜩娯寂寥梁栋响既作长夜饮岂顾乗日养陈琳袁本初书记之士故述䘮乱事多皇汉逢迍邅天下遭氛慝董氏沦闗西袁家拥河北单民易周章窘身就羁勒岂意事乖已永懐恋故国相公实勤王信能定蝥贼复覩东都辉重见汉朝则余生幸已多矧乃值明徳爱客不告疲饮䜩遗景刻夜聼极星烂朝游竆曛黑衣哇动梁埃急触盪幽黙且尽一日娯莫知古来惑徐干少无宦情有箕颍之心事故仕世多素辞伊昔家临淄提携㺯齐瑟置酒饮胶东淹留憇髙宻此欢谓可终外物始难毕摇荡箕濮情穷年迫忧慄末涂幸休明栖集建薄质巳免负薪苦仍游椒兰室清论事究万美话信非一行觞奏悲歌永夜系白日华屋非蓬居时髦岂余匹中饮顾昔心怅焉若有失刘桢卓荦偏人而文最有气所得颇经竒贫居晏里闬少小长东平河兖当冲要沦飘薄许京广川无逆流招纳厠羣英北渡黎阳津南登宛郢城既览古今事颇识治乱情欢友相觧达敷奏究平生矧荷明哲顾知深觉命轻朝游牛羊下暮坐括掲鸣终嵗非一日传巵㺯清声辰事既难谐欢愿如今并唯羡肃肃翰缤纷戾髙冥应玚汝颍之士流离世故颇有飘薄之叹嗷嗷云中鴈举翮自委羽求凉弱水湄违寒长沙渚顾我梁川时缓歩集颍许一旦逢世难沦薄恒羇旅天下昔未定託身早得所官渡厠一卒乌林预艰阻晚节値衆贤㑹同庇天宇列坐廕华榱金樽盈清醑始奏延露曲继以阑夕语调笑輙酬答嘲谑无慙阻倾躯无遗虑在心良已叙阮瑀管书记之任故有优渥之言河洲多沙尘风悲黄云起金羁相驰逐聫翩何穷已庆云惠优渥㣲薄攀多士念昔渤海时南皮戏清沚今复河曲游鸣葭汎兰氾躧歩陵丹梯并坐侍君子妍谈既愉心哀音信睦耳倾酤系芳醑酌言岂终始自从食蓱来唯见今日美平原侯植公子不及世事但美遨游然颇有忧生之嗟朝游登鳯阁日暮集华沼倾柯引弱枝攀条摘蕙草徙倚穷骋望目极尽所讨西顾太行山北眺邯郸道平衢脩且直白杨信袅袅副君命饮宴欢娯写懐抱良游匪昼夜岂云晚与早衆賔悉精妙清辞洒兰藻哀音下廻鹄余哇彻清昊中山不知醉饮徳方觉饱愿以黄髪期养生念将老石壁立招提精舍四城有顿踬三世无极已浮欢昩眼前沈照贯终始壮龄缓前期頽年追暮齿挥霍梦幻顷飘忽风电起良縁迨未谢时逝不可俟敬拟灵鹫山尚想祗洹轨絶熘飞庭前髙林映窓里禅室栖空观讲宇析妙理过瞿溪山僧迎旭凌絶嶝映泫归溆浦鑚燧断山木掩岸墐石戸结架非丹甍借田资宿莾同游息心客暧然若可睹清霄飏浮烟空林响法鼔㤀懐狎鸥䱔摄生驯兕虎望岭眷灵鹫延心念浄土若乗四等观永㧞三界苦七夕咏牛女火逝首秋节新明弦月夕月弦光照戸秋首风入隙凌峰歩曾崖凭云肆遥脉徙倚西北庭竦踊东南觌纨绮无报章河汉有骏轭彭城宫中直感嵗暮草草眷徂物契契矜嵗殚楚艳起行戚吴趋絶归懽脩带缓旧裳素鬂改朱颜晚暮悲独坐鸣鶗歇春兰嵗暮殷忧不能寐苦此夜难頽明月照积雪朔风劲且哀运徃无淹物年逝觉已催登庐山絶顶望诸峤积崃忽复启平涂俄已闭峦陇有合沓徃来无踪辙昼夜蔽日月冬夏共霜雪夜发石闗亭随山踰千里浮溪将十夕鸟归息舟楫星阑命行役亭亭晓月映泠泠朝露滴答谢惠连怀人行千里我劳盈十旬别时花灼灼别后叶蓁蓁初发入南城㺯波不辍手玩景岂停目虽未登云峰且以欢水宿东阳溪中赠答二首可怜谁家妇縁流洒素足明月在云间迢迢不可得可怜谁家郎縁流乗素舸但问情若为月就云中堕作离合古人怨信次十日眇未央加我懐缱绻口脉情亦伤剧哉归游客处子勿相㤀诗一首韩亡子房奋秦帝鲁连耻本自江海人忠义感君子临终诗龚胜无余生季业有终尽稽公理既迫霍生命亦殒悽悽后霜柏纳纳冲风菌邂逅竟无时脩短非所愍恨我君子志不得巖下泯送心正觉前斯痛久已忍唯愿乗来生怨亲同心朕王子晋赞淑质非不丽难以之百年储宫非不贵岂若登云天王子爱清浄区中实嚣諠冀见浮丘公与尔共缤翻巖下见一老翁四五少年赞衡山採药人路迷粮亦絶过息巖下坐正见相对説一老四五少仙隠不可别其书非世教其人必贤哲维摩经十譬赞聚沫泡合水性本无泡激流遂聚沫即异成状貌消散归虚壑君子识根本安事劳与夺愚俗骇变化横复生欣怛燄性内相表状非炎安知火新新相推移荧荧非向我如何滞着人终嵗迷因果芭蕉生分本多端芭蕉知不一含蕚不结核敷华何由实至人善取譬无宰谁能律莫昵縁合时当视分散日聚幻幻工作同异谁谓复非真一从逝物过既徃亦何陈谬者疑久近逹者皆自賔勿起离合情会无百代人梦觉谓寝无知寐中非无见意状盈眼前好恶迭万变既悟眇已徃惜为浮物恋孰视婆娑尽宁当非赤县影响合影响顺形声资物故生理一旦挥霍去何因相像似羣有靡不然昩漠乎自已四色尚无本八㣲欲安恃浮云泛滥明月隂荟蔚南山雨能为变动用在我竟无取俄已就飞散岂复得攅聚诸法既无我何由有我所电倐烁惊电过可见不可逐恒物生灭后谁复覈迟速慎勿空留念横便神理恧发已道易孚㤀情长之福古诗纪巻五十八古诗纪卷五十九钦定四库全书古诗纪卷五十九明冯惟讷撰宋第五谢瞻九日从宋公戯马台集送孔令诗风至授寒服霜降休百工繁林收阳彩宻苑解华丛巢幕无留燕遵渚有来鸿轻霞冠秋日迅商薄清穹圣心眷嘉节扬銮戾行宫四筵霑芳醴中堂起丝桐扶光迫西汜欢余宴有穷逝矣将归客养素克有终临流怨莫从欢心叹飞蓬答灵运夕霁风气凉闲房有余清开轩灭华烛月露皓已盈独夜无物役寝者亦云宁忽获愁霖唱懐劳奏所诚叹彼行旅艰深兹眷言情伊余虽寡慰殷忧暂为轻牵率酬嘉藻长揖愧吾生于安城答灵运条繁林弥蔚波清源逾濬华宗诞吾秀之子绍前𦙍绸缪结风徽烟煴吐芳讯鸿渐随事变云台与年峻华萼相光饰嘤鸣恱同响亲亲子敦余贤贤吾尔赏比景后鲜辉方年一日长萎叶爱荣条涸流好河广徇业谢成操复礼愧贫乐幸会果代耕符守江南曲履运伤荏苒遵涂叹缅邈布懐存所钦我劳一何笃肇允虽同规翻飞各异槩迢递封畿外窈窕承明内寻涂涂既暌即理理已对丝路有恒悲矧迺在吾爱跬行安歩武铩翮周数仞岂不识髙逺违方徃有吝嵗寒霜雪严过半路逾峻量已畏友朋勇退不敢进行矣励令猷写诚酬来讯王抚军庾西阳集别时为豫章太守庾被徴还东祗召旋北京守官反南服方舟析旧知对筵旷明牧举觞矜饮饯指途念出宿来晨无定端别晷有成速頽阳照通津夕隂暧平陆榜人理行舻輶轩命归仆分手东城闉发櫂西江隩离㑹虽相杂逝川岂徃复谁谓情可书尽言非尺牍张子房诗王风哀以思周道荡无章卜洛易隆替兴乱罔不亡力政吞九鼎苛慝暴三殇息肩缠民思灵鉴集朱光伊人感代工聿来扶兴王婉婉幙中画辉辉天业昌鸿门销薄蚀垓下殒搀抢爵仇建萧宰定都䕶储皇肇允契幽叟翻飞指帝乡惠心奋千祀清埃播无疆神武睦三正裁成被八荒明两烛河隂庆霄薄汾阳銮旍歴頽寝饰像荐嘉尝圣心岂徒甄惟徳在无㤀逝者如可作揆子慕周行济济属车士粲粲翰墨塲瞽夫违盛观竦踊企一方四达虽平直蹇歩愧无良飡和忘㣲逺延首咏太康谢惠连秋胡行二首春日迟迟桑何萋萋红桃含夭绿栁舒荑邂逅粲者游渚戯蹊华颜易改良愿难谐系风捕影诚知不得念彼奔波意虑回惑汉女倐忽洛神飘扬空勤交甫徒劳陈王陇西行运有荣枯道有舒屈潜保黄裳显服朱黻谁能守静弃华辞荣竆谷是处考槃是营千金不回百代传名厥包者柚㤀忧者萱何为有用自乖中原实摘柯摧叶殒条烦豫章行轩帆遡遥路薄送瞰遐江舟车理殊缅宻友将逺从九里乐同润二华念分峰集欢岂今发离叹自古钟促生靡缓期迅景无迟踪缁发迫多素憔悴谢华䒠婉娩寡留晷窈窕闭淹龙如何阻行止愤愠结心胸既㣲达者度欢戚谁能封愿子保淑慎良讯代徽容塘上行芳萱秀陵阿菲质不足营幸有㤀忧用移根託君庭垂颖临清池擢彩仰华甍霑渥云雨润葳蕤吐芳馨愿君眷倾叶留景惠余明却东西门行慷慨发相思惆怅恋音徽四节竞阑候六龙引頽机人生随时变迁化焉可祈百年难必保千虑盈懐之代悲哉行羇人感淑节縁感欲回辙我行讵几时华实骤舒结覩实情有悲曕华意无恱览物懐同志如何复乖别翩翩翔禽罗闗关鸣鸟列翔鸣常畴偶所叹独乖絶燕歌行四时推迁迅不停三秋萧瑟叶解轻飞霜被野鴈南征念君客游羇思盈何为淹留无归声爱而不见伤心情朝日潜辉华灯明林鹊同栖渚鸿并接翮偶羽依蓬瀛仇依旅类相和鸣余独何为志无成忧縁物感泪沾缨勐虎行贫不攻九嶷玉倦不憩三危峰九嶷有惑号三危无安容美物标贵用志士励竒踪如何祗逺役王命宜肃恭伐鼓功未着振旅何时从又勐虎潜深山长啸自生风人谓客行乐客行苦心伤鞠歌行翔驰骑千里姿伯乐不举谁能知南荆璧万金赀卞和不斵与石离年难留时易殒厉志莫赏徒劳疲沮齐音溺赵吹匠石善运郢不危古绵眇理参差单心慷慨䨇泪垂前缓声歌羲和纎阿去嵯峨覩物知命使余转欲悲歌忧戚人心胷处山勿居峰在行勿为公居峯大阻锐为公遇谗蔽雅琴自疎越雅韵能扬扬滑滑相混同终始福禄丰三月三日曲水集四时着平分三春禀融烁迟迟和景婉夭夭园桃灼携朋适郊野昩爽辞鄽郭蜚云兴翠岭芳飈起华薄解辔偃崇丘借草绕回壑际渚罗时簌託波汎轻爵汎南湖至石帆轨息陆涂初枻鼓川路始涟漪繁波漾参差层峯峙萧踈野趣生逶迤白云起登陟苦䟦渉䁹盼乐心耳即翫翫有竭在兴兴无已西陵遇风献康乐我行指孟春春仲尚未发趣途逺有期念离情无歇成装候良辰漾舟陶嘉月瞻涂意少悰还顾情多阙哲兄感仳别相送越垧林饮饯野亭馆分袂澄湖隂悽悽留子言眷眷浮客心回塘隠舻栧逺望絶形音靡靡即长路戚戚抱遥悲悲遥但自弭路长当语谁行行道转逺去去情弥迟昨发浦阳汭今宿浙江湄屯云蔽曾岭惊风涌飞流零雨润坟泽落雪洒林丘浮氛晦崖巘积素惑原畴曲汜薄停旅通川絶行舟临津不得济伫楫阻风波萧条洲渚际气色少谐和西瞻兴游叹东睇起悽歌积愤成疢痗无萱将如何代古客从逺方来赠我鹄文绫贮以相思箧缄以同心绳裁为亲身服着以俱寝兴别来经年嵗欢心不可凌泻酒置井中谁能辨斗升合如杯中水谁能判淄渑秋懐平生无志意少小婴忧患如何乗苦心矧复値秋晏皎皎天月明奕奕河宿烂萧瑟含风蝉寥唳度云鴈寒商动清闺孤灯暧幽幔耿介繁虑积展转长宵半夷险难预谋倚伏昩前算虽好相如达不同长卿慢颇恱郑生偃无取白衣宦未知古人心且从性所翫賔至可命觞朋来当染翰髙台骤登践清浅时陵乱頽魄不再圆倾羲无两旦金石终销毁丹青暂彫焕各勉𤣥髪欢无贻白首叹因歌遂成赋聊用布亲串𢷬衣衡纪无淹度晷运倐如催白露滋园菊秋风落庭槐肃肃莎鸡羽烈烈寒螀啼夕隂结空幕宵月皓中闺美人戒裳服端饰相招携簮玉出北房鸣金歩南阶櫩髙砧响发楹长杵声哀㣲芳起两袖轻汗染䨇题纨素既已成君子行未归裁用笥中刀缝为万里衣盈箧自余手幽缄俟君开腰带准畴昔不知今是非泛湖归出楼中望月日落泛澄瀛星罗游轻桡憩榭靣曲氾临流退回潮辍䇿共骈筵并坐相招要哀鸿鸣沙渚悲猿响山椒亭亭映江月䬟䬟出谷飈斐斐气羃岫泫泫露盈条近瞩祛幽藴逺视荡諠嚣晤言不知罢从夕至清朝七月七日夜咏牛女落日隠櫩楹升月照帘栊团团满叶露析析振条风蹀足循广除瞬目矖曾穹云汉有灵匹弥年阙相从遐川阻溺爱脩渚旷清容㺯杼不成藻耸辔骛前踪昔离秋已两今聚夕无䨇倾河易回斡欵情难久悰沃若灵驾旋寂寥云幄空留情顾华寝遥心逐奔龙沈吟为尔感情深意弥重喜雨朱明振炎气溽暑扇温飈羡彼明月辉离毕经中宵思此西郊云既雨盈崇朝上天愍憔悴商羊自吟謡咏冬七宿乗运曜三星与时灭履霜氷弥坚积寒风愈切繁云起重隂回飈流轻雪园林粲斐皓庭除秀皎洁墀琐有凝污逵衢无通辙读书贲园奚足慕下帷故宜遵山成由一篑崇积始㣲尘虞轩虽眇莽颜隰亦何人离合诗二首放棹遵遥涂方与情人别啸歌亦何言肃尔凌霜节夫人皆薄离二友独懐古思笃子衿诗山川何足苦夜集作离合四坐宴嘉賔一客自逺臻九言何所戒十善故宜遵长安有狭邪行纪郢有通逵通逵并轩车帟帟雕轮驰轩轩翠葢舒撰䇿之五尹振辔从三闾推劔冯前轼鸣佩专后舆顺东西门行哀朝菌闵頽力迁化常然焉肯息及壮齿遇世直酌酪华堂集亲识舒情尽懽遣悽恻夜集叹乖诗人咏踟蹰骚首歌离别诚哉曩日欢展矣今夕切吾生赴进令质明即行辙在贫故宜言赠子保温恵曷用书诸绅久要亮有誓与孔曲阿别诗凄凄乗兰秋言饯千里舟涂届云阳邑邑宰有昔游行人虽念路为尔暂淹留咏螺蚌轻羽不髙翔自用弦网罗纎鳞惑芳饵故为钓所加螺蚌非有心沈迹在泥沙文无雕饰用味非鼎俎和失题夕坐苦多虑行歌践闺中房栊引倾月歩檐结春风古诗纪巻五十九古诗纪卷六十钦定四库全书古诗纪巻六十明冯惟讷撰宋第六鲍照乐府採桑季春梅始落工女事蚕作採桑淇洧间还戯上宫阁早蒲时结隂晚篁初解箨霭霭雾满闺融融景盈幕乳燕逐草虫巢蜂拾花萼是节最暄妍佳服又新烁绵叹对迥涂扬歌㺯场藿抽琴试抒思荐珮果成託承君郢中美服义久心诺衞风古愉艳郑俗旧浮薄灵愿悲渡湘宓赋笑瀍洛盛明难重来渊意为谁涸君其且调絃桂酒妾行酌代蒿里行同尽无贵贱殊愿有穷伸驰波催永夜零露逼短晨结我幽山驾去此满堂亲虚容遗劒佩实貌戢衣巾斗酒安可酌尺书谁复陈年代稍推逺怀抱日幽沦人生良自剧天道与何人赍我长恨意归为狐兔尘代挽歌独处重㝠下忆昔登髙台傲岸平生中不为物所裁埏门只复闭白蚁相将来生时芳兰体小虫今为灾𤣥鬓无复根枯髅依青苔忆昔好饮酒素盘进青梅彭韩及㢘蔺畴昔已成灰壮士皆死尽余人安在哉代东门行伤禽恶弦惊倦客恶离声离声断客情賔御皆涕零涕零心断絶将去复还诀一息不相知何况异乡别遥遥征驾逺杳杳白日晚居人掩闺卧行子夜中饭野风吹草木行子心肠断食梅常苦酸衣葛常苦寒丝竹徒满座忧人不解颜长歌欲自慰弥起长恨端代放歌行蓼虫避葵堇习苦不言非小人自龌龊安知旷士怀鸡鸣洛城里禁门平旦开冠葢纵横至车骑四方来素带曳长飈华缨结逺埃日中安能止钟鸣犹未归夷世不可逢贤君信爱才明虑自天断不受外嫌猜一言分珪爵片善辞草莱岂伊白璧赐将起黄金台今君有何疾临路独迟回代陈思王京洛篇鳯楼十二重四戸八绮窓绣桷金莲花桂柱玉盘龙珠帘无隔露罗幌不胜风寳帐三千所为尔一朝容扬芬紫烟上垂綵绿云中春吹回白日霜歌落塞鸿但惧秋尘起盛爱逐衰蓬坐视青苔满卧对锦筵空琴瑟纵横散舞衣不复缝古来共歇薄君意岂独浓唯见䨇黄鹄千里一相从代门有车马客行门有车马客问客何乡士㨗歩徃相讯果得旧隣里悽悽声中情慊慊增下俚语昔有故悲论今无新喜清晨相访慰日暮不能巳欢戚竞寻绪谈调何终止辞端竟未究忽唱分途始前悲尚未弭后感方复起嘶声盈我口谈言在君耳手迹可传心愿尔笃行李代櫂歌行羇客离婴时飘飖无定所昔秋寓江介兹春客河浒徃戢于役身愿言永怀楚泠泠鯈疏潭邕邕鴈循渚飂戾长风振揺曳髙帆举惊波无留连舟人不踌竚代白头吟直如朱丝绳清如玉壶氷何慙宿昔意猜恨坐相仍人情贱恩旧世议逐衰兴毫髪一为瑕邱山不可胜食苖实硕䑕㸃白信苍蝇凫鹄逺成美薪蒭前见陵申黜褒女进班去赵姬升周王日沦惑汉帝益嗟称心赏犹难恃貌恭岂易凭古来共如此非君独抚膺代东武吟主人且勿諠贱子歌一言仆本寒乡士出身䝉汉恩始随张校尉占募到河源后逐李轻车追虏穷塞垣宻涂亘万里宁嵗犹七奔肌力尽鞍甲心思歴凉温将军既下世部曲亦罕存时事一朝异孤绩谁复论少壮辞家去竆老还入门腰鎌刈葵藿倚杖牧鸡豚昔如鞴上鹰今似槛中猿徒结千载恨空负百年怨弃席思君幄疲马恋君轩愿垂晋主惠不愧田子魂代别鹤操䨇鹤俱起时徘徊沧海间长㺯若天汉轻躯似云悬幽客时结侣提携游三山青缴凌瑶台丹罗笼紫烟海上悲风急三山多云雾散乱一相失惊孤不得住缅然日月驰逺矣絶音仪有愿而不遂无怨以生离鹿鸣在深草蝉鸣隠髙枝心自有所存旁人那得知代出自蓟北门行羽檄起边亭烽火入咸阳徴师屯广武分兵救朔方严秋筋竿劲虏阵精且彊天子按劒怒使者遥相望雁行縁石径鱼贯度飞梁箫鼓流汉思旌甲被胡霜疾风冲塞起沙砾自飘扬马毛缩如猬角弓不可张时危见臣节世乱识忠良投躯报明主身死为国殇代陆平原君子有所思行西上登雀台东下望云阙层阁肃天居驰道直如发绣甍结飞霞璇题纳行月筑山拟蓬壶穿池类溟渤选色遍齐代徴声匝卭越陈钟陪夕䜩笙歌待明发年貌不可还身意㑹盈歇蚁壤漏山阿丝泪毁金骨器恶含满敧物忌厚生没智哉衆多士服理辨昭昩代悲哉行羇人感淑节縁感欲囘辙我行讵几时华实骤舒结覩实情有悲瞻华意无恱览物懐同志如何复乖别翩翩翔禽罗关关鸣鸟列翔鸣尚俦偶所叹独乖絶代陈思王白马篇白马骍角弓鸣鞭乗北风要途问边急杂虏入云中闭壁自徃夏清野逐还冬侨装多阙絶旅服少裁缝埋身守汉境沈命对胡封薄暮塞云起飞沙被逺松含悲望两都楚歌登四墉丈夫设计误懐恨逐边戎弃别中国爱要兾胡马功去来今何道卑贱生所钟但令塞上儿知我独为雄代昇天行家世宅关辅胜带宦王城备闻十帝事委曲两都情倦见物兴衰骤覩俗屯平翩翻若回掌恍惚似朝荣穷途悔短计晚志重长生从师入逺岳结友事仙灵五图发金记九籥隠丹经风餐委松宿云卧恣天行冠霞登綵阁解玉饮椒庭蹔游越万里少别数千龄鳯台无还驾箫管有遗声何时与汝曹啄腐共呑腥松栢篇余患脚上气四十余日知旧先借傅𤣥集以余病剧遂见还开袠适见乐府诗龟鹤篇于危病中见长逝词恻然酸怀抱如此重病弥时不差唿吸乏喘举目悲矣火药间阙而拟之松栢受命独歴代长不衰人生浮且脆鴥若晨风悲东海并逝川西山导落晖南郭恱籍短蒿里收永归谅无畴昔时百病起尽期志士惜牛刀忍勉自疗治倾家行药事颠沛去迎医徒备火石苦奄至不得辞龟龄安可获岱宗恨已迫睿圣不得留为善何所益舍此赤县居就彼黄垆宅永离九原亲长与三辰隔属纩生望尽阖棺世业埋事痛存人心恨结亡者怀祖𦵏既云及圹𡑞亦已开室族内外哭亲疎同共哀外姻逺近至名列通夜台扶舆出殡宫低回恋庭室天地有尽期我去无还日居者今已尽人事从此毕火歇烟既没形销声亦灭鬼神来依我生人永辞诀大暮杳悠悠长夜无时节欎湮重冥下烦冤难具说安寝委沈寞恋恋念平生事业有余结刋述未及成资储无担石儿女皆孩婴一朝放舍去万恨缠我情追忆世上事束教已自拘明发靡怡愈夕归多忧虞辙闲晨迳荒撤宴式酒濡知今瞑目苦恨失尔时娯遥遥逺民居独埋深壤中墓前人迹灭冡上草日丰空林响鸣蜩髙松结悲风长寐无觉期谁知逝者竆生存处交广连榻舒华茵已没一何苦楛哉不容身昔日平居时晨夕对六亲今日掩柰何一见无谐因礼席有降杀三龄速过隙几筵就收撤室宇改畴昔行女游归途仕子复王役家世本平常独有亡者剧时祀望归来四节静茔丘孝子抚坟号父兮知来不欲还心依恋欲见絶无由烦冤荒陇侧肝心尽崩抽代苦热行赤坂横西阻火山赫南威身热头且痛鸟坠魂来归汤泉发云潭焦烟起石圻日月有恒昏雨露未尝晞丹蛇踰百尺𤣥蜂盈十围含沙射流影吹蛊病行晖瘴气昼薰体菵露夜霑衣饥猿莫下食晨禽不敢飞毒泾尚多死度泸宁具腓生躯蹈死地昌志登祸机戈船荣既薄伏波赏亦㣲爵轻君尚惜士重安可希代朗月行朗月出东山照我绮窓前窓中多佳人被服妖且妍靓粧坐帐里当戸㺯清弦鬓夺衞女迅体絶飞燕先为君歌一曲当作朗月篇酒至颜自解声和心亦宣千金何足重所存意气间代堂上歌行四坐且莫諠聴我堂上歌昔仕京洛时髙门临长河出入重宫里结友曹与何车马相驰逐賔朋好容华阳春孟春月朝光散流霞轻歩逐芳风言笑㺯丹葩晖晖朱颜酡纷纷织女梭满堂皆美人目成对湘娥虽谢侍君闲明粧带绮罗筝笛更弹吹髙唱好相和万曲不关心一曲动情多欲知情厚薄更聴此声歌代结客少年塲行骢马金络头锦带佩呉钩失意杯酒间白刃起相讐追兵一旦至负劔逺行游去乡三十载复得还旧丘升髙临四闗表里望皇州九涂平若水䨇阙似云浮扶宫罗将相夹道列王侯日中市朝满车马若川流击钟陈鼎食方驾自相求今我独何为埳壈懐百忧扶风歌昨辞金华殿今次鴈门县寝卧握秦戈栖息抱越箭忍悲别亲知行泣随征传寒烟空徘徊朝乍舒巻代少年时至衰老行忆昔少年时驰逐好名晨结友多贵门出入富儿隣绮罗艳华风车马自扬尘歌唱青齐女弹筝燕赵人好酒多芳气餚味厌时新今日每相念此事邈无因寄语后生子作乐当及春代阳春登荆山行旦登荆山头崎岖道难游早行犯霜露苔滑不可留极眺入云表竆目尽帝州方都列万室层城带髙楼奕奕朱轩驰纷纷缟衣流日氛映山浦暄雾逐风收花木乱平原桑柘盈平畴攀条㺯紫茎借露折芳柔遇物虽成趣念者不解忧且共庆春酒长歌登山丘代贫贱苦愁行湮没虽死悲贫苦即生剧长叹至天晓愁苦竆日夕盛颜当少歇鬓髪先老白亲友四面絶朋知断三益空庭慙树萱药饵愧过客贫年㤀日时黯颜就人惜俄顷不相酬恧怩面已赤或以一金恨便成百年隙心为千条计事未见一获运圯津涂塞遂转死沟洫以此竆百年不如还窀穸代边居行少年逺京阳遥遥万里行陋巷絶人径茅屋摧山冈不覩车马迹但见麋鹿塲长松何落落丘陇无复行边地无髙木萧萧多白杨盛年日月尽一去万恨长悠悠世中人争比锥刀忙不忆贫贱时富贵輙相㤀纷纷徒满目何关慨予伤不如一亩中髙㑹挹清浆遇乐便作乐莫使候朝光代邽街行竚立出门衢遥望转蓬飞蓬去旧根在连翩逝不归念我舍乡俗亲好久乖违慷慨懐长想惆怅恋音徽人生随事变迁化焉可祈百年难必果千虑易盈亏萧史曲萧史爱长年嬴女吝童颜火粒愿排弃霞雾好登攀龙飞逸天路鳯起出秦关身去长不返箫声时徃还王昭君既事转蓬逺心随鴈路絶霜鞞旦夕惊边笳中夜咽吴歌三首夏口樊城岸曹公却月戍但观流水还识是侬流下夏口樊城岸曹公却月楼观见流水还识是侬泪流人言荆江狭荆江定自濶五两了无闻风声那得达採菱歌七首骛舲驰桂浦息棹偃椒潭箫㺯澄湘北菱歌清汉南弭榜搴蕙荑停唱纫薰若含伤拾泉花营念採云萼暌濶逢暄新悽怨値妍华秋心不可盪春恩乱如麻要艳䨇屿里望美两洲间褭褭风出浦容容日向山烟曀越嶂深箭迅楚江急空抱琴中悲徒望近关泣缄叹凌珠渊收慨上金堤春芳行歇落是人方未齐思今懐近忆望古懐逺识怀古复懐今长怀无终极幽兰五首倾辉引暮色孤景留思颜梅歇春欲罢期渡徃不还帘委兰蕙露帐含桃李风揽带昔何道坐令芳节终结珮徒分明抱梁輙乖忤华落知不终空愁坐相误眇眇蛸挂网漠漠蚕㺯丝空慙不自信怯与君画期陈国郑东门古今共所知长袖暂徘徊驷马停路岐中兴歌十首千冬迟一春万夜视朝日生平値中兴欢起百忧毕中兴太平运化清四海乐祥景照玉台紫烟游鳯阁碧楼含夜月紫殿争朝光綵池散兰麝风起自生芳白日照前窓玲珑绮罗中美人掩轻扇含思歌春风三五容色满四五妙华歇已输春日欢分随秋光没北出湖边戯前还苑中游飞縠绕长松驰管逐波流九月秋水清三月春花滋千金逐良日皆竞中兴时穷泰已有分夀夭复属天既是中兴乐莫持忧自煎襄阳是小地夀阳非帝城今日中兴乐遥冶在上京梅花一时艳竹叶千年色愿君松栢心採照无竆极代白纻舞歌词四首侍郎臣鲍照启被教作白纻舞歌词谨竭庸陋裁为四曲附启上呈识方淟悴思涂猥局言既无雅声未能文不足以宣赞圣㫖抽㧞妙实谨遣简余慙随悚盈谨启词曰呉刀楚制为佩祎纎罗雾縠垂羽衣含商咀徴歌露晞珠履飒沓纨袖飞凄风夏起素云回车怠马烦客㤀归兰膏明烛承夜辉桂宫栢寝拟天居朱爵文窓韬绮䟽象牀瑶席镇犀渠雕屏匼匝组帷舒秦筝赵瑟挟笙竽垂珰散珮盈玉除停觞不御欲谁须三星参差雾霑湿弦悲管清月将入寒光萧条候虫急荆王流叹楚妃泣红颜难长时易戢凝华结藻久延立非君之故岂安集池中赤鲤庖所捐琴髙乗去腾上天命逢福世丁溢恩簪金借绮升曲筵恩厚徳深委如山洁诚洗志期暮年乌白马角宁足言代白纻曲二首朱脣动素腕举洛阳少童邯郸女古称渌水今白纻催弦急管为君舞竆秋九月荷叶黄北风驱鴈天雨霜夜长酒多乐未央春风澹荡侠思多天色浄渌气妍和含桃红萼兰紫芽朝日灼烁发园华卷幌结帷罗玉筵齐讴秦吹卢女弦千金顾笑买芳年代鸣鴈行邕邕鸣鴈鸣始旦齐行命侣入云汉中夜相失羣离乱留连徘徊不忍散憔悴容仪君不知辛苦风霜亦何为拟行路难十八首奉君金巵之美酒瑇瑁玉匣之雕琴七綵芙蓉之羽帐九华蒲萄之锦衾红颜零落嵗将暮寒光宛转时欲沈愿君裁悲且减思聴我抵节行路吟不见栢梁铜雀上宁闻古时清吹音洛阳名工铸为金博山千斵复万镂上刻秦女携手仙承君清夜之欢娯列置帏里明烛前外发龙鳞之丹綵内含麝芬之紫烟如今君心一朝异对此长叹终百年璇闺玉墀上椒阁文窓绣戸垂罗幕中有一人字金兰被服纎罗采芳藿春燕参差风散梅开帏对景㺯春爵含歌揽涕恒抱愁人生几时得为乐宁作野中之䨇凫不愿云间之别鹤泻水置平地各自东西南北流人生亦有命安能行叹复坐愁酌酒以自寛举杯断絶歌路难心非木石岂无感吞声踯躅不敢言君不见河边草冬时枯死春满道君不见城上日今暝没尽去明朝复更出今我何时当得然一去永灭入黄泉人生苦多欢乐少意气敷腴在盛年且愿得志数相就牀头恒有沽酒钱功名竹帛非我事存亡贵贱付皇天对案不能食㧞劒击柱长叹息丈夫生世㑹几时安能蹀躞垂羽翼弃置罢官去还家自休息朝出与亲辞暮还在亲侧㺯儿牀前戯看妇机中织自古圣贤尽贫贱何况我辈孤且直愁思忽而至跨马出北门举头四顾望但见松栢园荆棘郁蹲蹲中有一鸟名杜䳌言是古时蜀帝魂声音哀苦鸣不息羽毛憔悴似人髠飞走树间啄虫蚁岂意徃日天子尊念此死生变化非常理中心恻怆不能言中庭五株桃一株先作花阳春妖冶二三月从风簸荡落西家西家思妇见悲惋零泪沾衣抚心叹初送我君出戸时何言淹留节回换牀席生尘明镜垢纎腰瘦削髪蓬乱人生不得恒称意惆怅徙倚至夜半剉蘖染黄丝黄丝歴乱不可治我昔与君始相値尔时自谓可君意结带与君言死生好恶不相置今日见我颜色衰意中索寞与先异还君金钗玳瑁簪不忍见之益愁思君不见蕣华不终朝须臾奄冉零落销盛年妖艳浮华辈不久亦当诣冢头一去无还期千秋万嵗无音词孤魂㷀㷀空陇间独魄徘徊遶坟基但闻风声野鸟吟岂忆平生盛年时为此令人多悲悒君当纵意自熈怡君不见枯箨走阶庭何时复青着故茎君不见亡灵䝉享祀何时倾杯竭壶罂君当见此起忧思宁及得与时人争人生倐忽如絶电华年盛徳几时见但令纵意存髙尚㫖酒嘉肴相胥䜩持此从朝竟夕暮差得亡忧消愁怖胡为惆怅不能已难尽此曲令君忤今年阳初花满林明年冬末雪盈岑推移代谢纷交转我君边戍独稽沈执袂分别已三载迩来寂淹无分音朝悲惨惨遂成滴暮思遶遶最伤心膏沐芳余久不御蓬首乱鬂不饰簪徒飞轻埃舞空帷粉筐黛器靡复遗自生留世苦不幸心中惕惕恒懐悲春禽喈喈旦暮鸣最伤君子忧思情我初辞家从军侨荣志溢气干云霄流浪渐冉经三龄忽有白髪素髭生今暮临水㧞已尽明日对镜复已盈但恐羇死为鬼客客思寄灭生空精每懐旧乡野念我旧人多悲声忽见过客问何我宁知我家在南城答云我曾居君乡知君游宦在此城我行离邑已万里今方羇役去逺征来时闻君妇闺中孀居独宿有贞名亦云悲朝泣闲房又闻暮思泪霑裳形容憔悴非昔恱蓬鬓衰颜不复粧见此令人有余悲当愿君懐不暂㤀君不见少壮从军去白首流离不得还故乡窅窅日夜隔音尘断絶阻河闗朔风萧条白云飞胡笳哀极边气寒聴此愁人兮柰何登山逺望得留颜将死胡马迹能见妻子难男儿生世轗轲欲何道绵忧摧抑起长叹君不见栢梁台今日丘墟生草莱君不见阿房宫寒云泽雉栖其中歌妓舞女今谁在髙坟累累满山隅长袖纷纷徒竞世非我昔时千金躯随酒逐乐任意去莫令含叹下黄垆君不见氷上霜表里隂且寒虽䝉朝日照信得几时安民生故如此谁令摧折强相看年去年来自如削白髪零落不胜冠君不见春鸟初至时百草含青俱作花寒风萧索一旦至竟得几时保光华日月流迈不相饶令我愁思怨恨多诸君莫叹贫富贵不由人丈夫四十彊而仕余当二十弱冠辰莫言草木委冬雪㑹应苏息遇阳春对酒叙长篇穷途运命委皇天但愿樽中九醖满莫惜牀头百个钱直得优游卒一嵗何劳辛苦事百年梅花落中庭杂树多偏为梅咨嗟问君何独然念其霜中能作花霜中能作实揺荡春风媚春日念尔零落逐寒风徒有霜华无霜质代淮南王淮南王好长生服食鍊气读仙经琉璃作盌牙作盘金鼎玉七合神丹合神丹戱紫房紫房綵女㺯明珰鸾歌鳯舞断君肠朱城九门门九闺愿逐明月入君懐入君懐结君佩怨君恨君恃君爱筑城思坚思利同盛同衰莫相弃代雉朝飞雉朝飞振羽翼专塲挟雌恃彊力媒已惊翳又逼蒿间潜彀卢矢直刎绣颈碎锦臆絶命君前无怨色握君手执杯酒意气相倾死何有代北风凉行北风凉雨雪雱京洛女儿多妍粧遥艳帷中自悲伤沈吟不语若有㤀问君何行何当归苦使妾坐自伤悲虑年至虑颜衰情易复恨难追代空城雀雀乳四鷇空城之阿朝食野粟夕饮氷河髙飞畏鸱鸢下飞畏网罗辛伤伊何言憷迫良已多诚不及青鸟逺食玉山禾犹胜呉宫燕无罪得焚窠赋命有厚薄长叹欲如何代夜坐吟冬夜沈沈夜坐吟含声未发已知心霜入幕风度林朱灯灭朱颜寻体君歌逐君音不贵声贵意深代春日行献嵗发吾将行春山茂春日明园中鸟多嘉声梅始发桃始青汎舟舻齐櫂惊奏採菱歌鹿鸣风㣲起波㣲生絃亦发酒亦倾入莲池折桂枝芳袖动芬叶披两相思两不知古诗纪卷六十古诗纪卷六十一钦定四库全书古诗纪巻六十一明冯惟讷撰宋第七鲍照侍宴覆舟山二首息雨清上郊开云照中县逰轩越丹居晖烛集凉殿凌髙跻飞楹追焱起流宴苑含灵羣嵓庭藏物变明辉烁神都丽气冠华甸目逺幽情周醴洽深恩遍繁霜飞玉闼爱景丽皇州清跸戒驰路羽葢伫宣游神居既崇盛嵓崄信环周礼俗陶徳声昌㑹溢民讴慙无胜化质谬从云雨浮从拜陵登京岘孟冬十月交杀盛隂欲终风烈无劲草寒甚有凋松军井氷昼结士马氊夜重晨登岘山首霜雪凝未通息鞍循陇上支剑望云峯表里观地险昇降究天容东岳覆如砺瀛海安足穷伤哉良永矣驰光不再中衰贱谢逺愿疲老还旧邦深徳竟何报徒令田陌空蒜山被始兴王命作暮冬霜朔严地闭泉不流𤣥武藏木隂丹乌还飬羞劳农泽既周役车时亦休髙薄符好蒨藻驾及时逰鹿苑岂淹睇兎园不足留升峤眺日軏临逈望沧洲云生玉堂里风靡银台陬陂石类星悬屿木似烟浮形胜信天府珍寳丽皇州白日廻清景芳艳洽欢柔参差出寒吹飉戾江上讴王徳爱文雅飞瀚洒鸣球美哉物会昌衣道服光猷登庐山二首悬装乱水区薄旅次山楹千巖盛阻积万壑势廻萦巃嵸髙昔貌纷乱袭前名洞涧窥地脉耸树隐天经松磴上迷宻云窦下纵横隂氷实夏结炎树信冬荣嘈囋晨鵾思呌啸夜猿清深崖伏化迹穹岫閟长灵乘此乐山性重以逺逰情方跻羽人途永与烟雾幷又访世失隐沦从山异灵士明发振云冠升峤逺栖趾髙岑隔半天长崕断千里氛雾承星辰潭壑洞江汜崭絶类虎牙㠝岏象熊耳埋氷或百年韬树必千祀鸡鸣清涧中猨啸白云里瑶波逐穴开霞石触峯起廻互非一形参差悉相似倾聼凤管賔缅望钓龙子松桂盈膝前如何秽城市从登香炉峯辞宗盛荆梦登歌美凫绎徒牧杞梓饶曽非羽人宅罗景蔼云扄沾光扈龙䇿御风亲列涂乘山穷禹迹含啸对雾岑延萝倚峯壁青𠖇揺烟树穹跨负天石霜崖灭土膏金涧测泉脉旋渊抱星汉乳窦通海碧谷馆驾鸿人巖栖咀丹客殊物藏珎怪竒心隐仙籍髙世伏音华绵古遁精魄萧瑟生哀聼参差逺惊觌慙无献赋才洗污奉毫帛从庾中郎逰园山石室荒涂趣山楹云崖隐灵室冈涧纷萦抱林障沓重宻昏昏磴路深活活梁水疾幽隅秉昼烛地牖窥朝日怪石似龙章瑕璧丽锦质洞庭安可穷漏井终不溢沈空絶景声崩危坐惊慄神化岂有方妙象竟无述至㢤鍊玉人处此长自毕登翻车岘髙山絶云霓深谷断无光昼夜沦雾雨冬夏结寒霜淖坂既马领碛路又羊肠畏涂疑旅人忌辙覆行箱升岑望原陆四眺极川梁逰子思故居离客迟新郷新知有客慰追故逰子伤登黄鹤矶木落江渡寒鴈还风送秋临流断商絃瞰川悲棹讴适郢无东辕还夏有西浮三崖隐丹磴九派引沧流泪竹感湘别弄珠懐汉逰岂伊药饵泰得夺旅人忧登云阳九里埭宿心不复归流年抱衰疾既成云雨人悲绪终不一徒忆江南声空録齐后瑟方絶萦絃思岂见绕梁日自砺山东望震泽澜漫潭洞波合沓崿嶂云涨岛逺不测冈涧近难分幽篁愁暮见思鸟伤夕闻以此借沈痾栖迹别人羣结言非尽书有念岂敷文三日逰南苑採苹及华月追节逐芳云腾蒨溢林疏丽日晔山文清潭圎翠㑹花薄縁绮纹合樽遽景斜折荣吝组芬赠故人马子乔六首踯躅城上羊攀隅食𤣥草俱共日月辉昏明独何早夕风飘野箨飞尘被长道亲爱难重陈懐忧坐空老寒灰灭更燃夕华晨更鲜春氷虽暂解冬水复还坚佳人舍我去赏爱长絶縁欢至不留日感物辄伤年松生陇坂上百尺下无枝东南望河尾西北隐崑崖野风振山籁朋鸟夜惊离悲凉贯年节葱翠恒若斯安得草木心不怨寒暑移种橘南池上种杏北池中池北既少露池南又多风早寒逼晚嵗衰恨满秋容湘濵有灵鸟其字曰鸣鸿一挹缯缴痛长别逺无双皎如川上鹄赫似握中丹宿心谁不欺明白古所难凭楹观皓露洒酒盪忧颜永念平生意穷光不忍还淹留徒攀桂延伫空结兰双剑将离别先在匣中鸣烟雨交将夕从此遂分形雌沈吴江里雄飞入椘城吴江深无底椘关有崇扄一为天地别岂直限幽明神物终不隔千祀傥还并答客幽居属有念含意未连词㑹客从外来问君何所思澄神自惆怅嘿虑久廻疑谓賔少安席方为子陈之我以荜门士负学谢前基爱赏好徧越放纵少矜持専求遂性乐不计缉名期欢至独斟酒忧来輙赋诗声交稍希歇此意更坚滋浮生急驰电物道险絃丝深忧寡情谬进伏两暌时愿赐卜身要得免后贤嗤和王丞限生归有穷长意无巳年秋心日逈絶春思坐连绵衔协旷古愿斟酌髙代贤遯迹俱浮海採药共还山夜聼横石波朝望宿巖烟明涧子㳂越飞萝予萦牵性好必齐遂迹幽非妄传灭志身世表藏名琴酒间日落望江赠荀丞旅人乏愉乐薄暮増思深日落岭云归延颈望江隂乱流灇大壑长雾匝髙林林际无穷极云边不可寻惟见独飞鸟千里一扬音推其感物情则知逰子心君居帝京内髙会日挥金岂念慕羣客咨嗟恋景沈秋日示休上人枯桑叶易零疲客心易惊今兹亦何早巳闻络纬鸣廻风灭且起巻蓬息复征怆怆簟上寒悽悽帐里清物色延暮思霜露逼朝荣临堂观秋草东西望楚城百物方萧瑟坐叹从此生答休上人酒出野田稻菊生髙冈草味貌复何竒能令君倾倒玉椀徒自羞为君慨此秋金葢覆牙柈何为心独愁吴兴黄浦亭庾中郎别风起洲渚寒云上日无辉连山眇烟雾长波逈难依旅鴈方南过浮客未西归巳经江海别复与亲眷违奔景易有穷离袖安可挥懽觞为悲酌歌服成泣衣温念终不渝藻志逺存追役人多牵滞顾路慙奋飞昧心附逺翰炯言藏佩韦与伍侍郎别民生如野鹿知爱不知命饮龁具攅聚翘陆歘惊迸伤我慕类心感尔食苹性漫漫鄢郢途渺渺淮海迳子无金石质吾有犬马病忧乐安可言离㑹孰能定钦哉慎所宜砥徳乃为盛贫㳺不可㤀久交念敦敬送别王宣城发郢流椘思涉淇兴卫情既逢青春献复值白苹生广望周千里江郊蔼㣲明举爵自惆怅歌管为谁清颍隂腾前藻淮阳流昔声树道慕髙华属路伫深馨送从弟道秀别参差生宻念踯躅行思悲悲思恋光景宻念盈嵗时嵗时多阻折光景乏安怡以此苦风情日夜惊悬旗登山临朝日扬袂别所思浸滛旦潮广澜漫宿云滋天隂惧先发路逺常早辞篇诗后相忆杯酒今无持游子苦行役兾㑹非逺期赠傅都曺别轻鸿戯江潭孤鴈集洲沚邂逅两相亲縁念共无巳风雨好东西一隔顿万里追忆栖宿时声容满心耳落日川渚寒愁云绕天起短翮不能翔徘徊烟雾里和傅大农与僚故别絶节无缓响伤鴈有哀音非同年嵗意谁共别离心伊昔谬通涂冠屣预人林浮江望南岳登潮窥海隂孰谓㳺居浅慕美久相深萋萋春草秀嘤嘤喜候禽辰物尽明茂尊盛独幽沈之子安所适我方栖旧岑坠欢岂更接明爱邈难寻送盛侍郎饯候亭霑霜袭冠带驱驾越城闉北临出塞道南望入乡津髙墉宿寒雾平野起秋尘君为坐堂子我乃负羇人欣悲岂等志甘苦诚异身结涕园中草憔悴悲此春与荀中书别劳舟厌长浪疲斾倦行风连翩感孤志契濶伤贱躬亲交笃离爱眷恋置酒终敷文勉征念发藻慰愁容思君吟涉洧抚已謡渡江慙无黄鹤翅安得久相从愿遂宿知意不使旧山空从过旧宫肃装属云旅奉靷承末涂严恭履桑梓加敬览枌榆灵命藴川渎帝寳伏篇圗虎变由石纽龙翔自鼎湖功冠生民始道妙神器初宫陛留前制歌思溢今衢余祥见云物遗像存陶渔泉流信清泌原野实甘荼岂伊爱酆鄗天险兼上腴东秦邦北门非亲谁克居仁声日月懋恵泽云雨敷卢令美何歇唐风久不渝㣲臣逢世庆征赋备人徒空费行苇徳採束谢生刍从临海王上荆初发新渚客行有苦乐但问客何行扳龙不待翼附骥絶尘𠖇梁珪分椘牧羽鹢指全荆云舻掩江汜千里被连旌戾戾旦风遒嘈嘈晨鼓鸣収䌫辞帝郊扬棹发皇京狐兎懐窟志犬马恋主情抚襟同太息相顾俱涕零奉役涂未启思归思巳盈还都道中三首恱怿遂还心踊跃贪至勤鸣鸡戒征路暮息落日分急流腾飞沫回风起江濆孤兽啼夜侣离鸿噪霜羣物哀心交横声切思纷纭叹慨诉同旅美人无相闻风急讯湾浦装髙偃樯舳夕聼江上波逺极千里目寒律惊穷蹊爽气起乔木隐隐日没岫瑟瑟风发谷鸟还暮林諠潮上氷结洑夜分霜下凄悲端出遥陆愁来攅人懐羇心苦独宿久宦迷逺川川广每多惧薄止闾邉亭閲歴险程路霮䨴㝠隅岫蒙昧江上雾时凉籁争吹流洊浪奔趣恻焉増愁起搔首东南顾茫然荒野中举目皆凛素回风扬江泌寒鸦栖动树太息终晨漏企我归飈遇上浔阳还都道中作昨夜宿南陵今旦入芦洲客行惜日月崩波不可留侵星赴早路毕景逐前俦鳞鳞夕云起猎猎晚风遒腾沙欝黄雾翻浪扬白鸥登舻眺淮甸掩泣望荆流絶目尽平原时见逺烟浮倐忽坐还合俄思甚兼秋未尝违户庭安能千里逰谁令乏古节贻此越乡忧还都至三山望石头城泉源安首流川末澄逺波晨光被水族晓气歇林阿两江皎平逈三山欝骈罗南帆望越峤北榜指齐河关扄绕天邑襟带抱尊华长城非壑崄峻岨似荆芽攅楼贯白日摛堞隐丹霞征夫喜观国逰子迟见家流连入京引踯躅望乡歌弥前叹景促逾近勌路多偕萃犹如兹𢎞易将谓何还都口号分壤蕃帝华列正蔼皇宫礼䜩及年暇朝奏因嵗通维舟歇金景结棹俟昌风钲歌首寒物归吹践开冬隂沈烟塞合萧瑟凉海空驰霜急归节幽云惨天容旌鼓贯𤣥涂羽鹢被长江君王迟京国逰子思乡邦恩世共渝洽身愿两扳逢勉㢤河济客勤尔尺波功行京口至竹里髙柯危且竦锋石横复仄复涧隐松声重崖伏云色氷闭寒方壮风动鸟倾翼斯志逢凋严孤逰值曛逼兼涂无憇鞍半菽不遑食君子树令名细人効命力不见长河水清浊俱不息发后渚江上气早寒仲秋始霜雪从军乏衣粮方冬与家别萧条背乡心悽怆清渚发凉埃晦平臯飞潮隐脩樾孤光独徘徊空烟视昇灭涂随前峯逺意逐后云结华志分驰年韶颜惨惊节推琴三起叹声为君断絶岐阳守风差池玉䋲髙掩蔼瑶井没广岸屯宿隂悬崖栖归月役人喜先驰军令申早发洲迥风正悲江寒雾未歇飞云日东西别鹤方椘越尘衣孰挥澣蓬思乱光髪发长松遇雪土牛既送寒奠陵方浃驰振风揺地局封雪满空枝江渠合为陆天野浩无涯饮泉冻马骨斵氷伤役疲昆明岂不惨黍谷宁可吹咏史五都矜财雄三川养声利百金不市死明经有髙位京城十二衢飞甍各鳞次仕子彯华缨游客竦轻辔明星晨未晞轩葢巳云至賔御纷飒沓鞍马光照地寒暑在一时繁华及春媚君平独寂寞身世两相弃蜀四贤咏渤渚水浴凫春山玉抵鹊皇汉方盛明羣龙满阶阁君平因世闲得还守寂寞闭帘注道徳开卦述天爵相如达生㫖能屯复能跃陵令无人事毫墨时洒落褒气有逸伦雅缋信炳博如令圣纳贤金珰易羁络良遮神明逰岂伊覃思作𤣥经不期赏虫篆忧散乐首路或参差投驾均逺託身表既非我生内任丰薄古诗纪巻六十一古诗纪卷六十二钦定四库全书古诗纪巻六十二明冯惟讷撰宋第八鲍照拟古八首鲁客事椘王懐金袭丹素既荷主人恩又蒙令尹顾日宴罢朝归舆马塞衢路宗党生光辉賔仆逺倾慕富贵人所欲道得亦何惧南国有儒生迷方独沦误伐木清江湄设罝守毚兎十五讽诗书篇翰靡不通弱冠叅多士飞歩㳺秦宫侧覩君子论预见古人风两说穷舌端五车摧笔锋羞当白璧贶耻受聊城功晚节从世务乗障逺和戎觧佩袭犀渠巻袠奉卢弓始愿力不及安知今所终幽并重骑射少年好驰逐氊带佩双鞬象弧插彫服兽肥春草短飞鞚越平陆朝逰鴈门上暮还楼烦宿石梁有余劲惊雀无全目汉虏方未和邉城屡翻覆留我一白羽将以分符竹凿井北陵隈百丈不及泉生事本澜漫何用独精坚㓜壮重寸隂衰暮及轻年放驾息朝歌提爵止中山日夕登城隅周廻视洛川街衢积冻草城郭宿寒烟繁华悉何在宫阙久崩填空谤齐景非徒称夷叔贤伊昔不治业倦逰观五都海岱饶壮士䝉泗多宿儒结髪起跃马垂白对讲书唿我升上席陈觯发瓢壶管仲死巳久墓在西北隅后面崔嵬者桓公旧冢庐君来诚旣晚不覩崇明初玉琬徒见传交友义渐疎束薪幽篁里刈黍寒涧隂朔风伤我肌号鸟惊思心嵗暮井赋讫程课相追寻田租送函谷兽藁输上林河渭氷未开关陇雪正深笞撃官有罚呵辱吏见侵不谓乘轩意伏枥还至今河畔草未黄胡鴈已矫翼秋萤扶戸吟寒妇成夜织去嵗征人还流传旧相识闻君上陇时东望久叹息宿昔改衣带朝旦异容色念此忧如何夜长愁更多明镜尘匣中瑶琴生网罗蜀汉多竒山仰望与云平隂崖积夏雪阳谷散秋荣朝朝见云归夜夜闻猿鸣忧人本自悲孤客易伤情临堂设樽酒留酌思平生石以坚为性君勿慙素诚绍古辞七首橘生湘水侧菲陋人莫传逢君金华宴得在玉几前三川穷名利京洛富妖妍恩荣难久恃隆宠易衰偏观席妾悽怆覩翰君泫然徒抱忠孝志犹为葑菲迁昔与君别时蠺妾初献丝何言年月驶寒衣巳𢷬治绦绣多废乱篇帛久尘缁离心壮为剧飞念如悬旗石席我不爽徳音君勿欺瑟瑟凉海风竦竦寒山木纷纷羁思盈慊慊夜弦促访言山海路千里歌别鹤絃絶空咨嗟形音谁赏録辛苦异人状美貌改如玉徒畜巧言鸟不觧心欵曲孤鸿散江屿连翩遵渚飞含嘶衡桂浦驰顾河朔畿攅攅劲秋木昭昭浄冬晖牕前涤欢爵帐里缝舞衣芳嵗犹自可日夜望君归凭楹翫夜月逈眺出谷云还山路已逺往海不及羣徘徊清淮汭顾慕广江濆物情乖喜歇守操古难闻三越丰少姿容态倾动君开黛覩容颜临镜访遥涂君子事河源弥祀阙还书春风扫地起飞尘生绮疏文袿为谁设罗帐空巻舒不怨身孤寂但念星隐隅暖嵗节物早万萌迎春达春风夜㛹姢春雾朝晻霭软兰叶可采柔桑条易捋怨咽对风景闷瞀守闺闼天赋愁民命含生但契阔忧来无行伍厯乱如覃葛学古北风十二月雪下如乱巾实是愁苦节惆怅忆情亲会得两少妾同是洛阳人嬛緜好眉目闲丽美腰身凝肤皎若雪明净色如神骄爱生盼瞩声媚起朱唇衿服襍缇缋首饰乱琼珍调絃俱起舞为我唱梁尘人生贵得意懐愿待君申幸值严冬暮幽夜方未晨齐衾久两设角枕已双陈愿君早休息留歌待三春古辞容华不待年何为客逰梁九月寒隂合悲风断君肠叹息空房妇幽思坐自伤劳心结逺路惆怅独未央拟青青陵上柏涓㳙乱江泉绵绵横海烟浮生旅昭世空事叹华年书翰幸闲暇我酌子萦絃飞镳出荆路骛服指秦川渭濵富皇居鳞馆匝河山舆童唱秉椒櫂女歌采莲孚愉鸾阁上窈窕凤楹前娱生信非谬安用求多贤学刘公干体五首欲宦乏王事结主逺恩私为身不为名散书徒满帷连氷上冬月披雪拾园葵圣灵烛区外小臣良见遗曀曀寒野雾苍苍隂山柏树逈雾萦集山寒野风急嵗物尽沦伤孤贞为谁立頼树自能贞不计迹幽澁胡风吹朔雪千里度龙山集君瑶台上飞舞两楹前兹晨自为美当避豓阳天豓阳桃李节皎洁不成妍荷生渌泉中碧叶齐如规廻风荡流雾珠水逐条垂彪炳此金塘藻耀君玉池不愁世赏絶但畏盛明移白日正中时天下共明光北园有细草当昼正含霜乖荣顿如此何用独芬芳抽琴为尔歌絃断不成章拟阮公夜中不能寐漏分不能卧酌酒乱繁忧恵气凭夜清素景縁隟流鸣鹤时一闻千里絶无俦伫立为谁久寂寞空自愁学陶彭泽体长忧非生意短愿不须多但使尊酒满朋旧数相过秋风七八月清露润绮罗提瑟当户坐叹息望天河保此无倾动宁复滞风波数名诗一身仕关西家族满山东二年从车驾斋祭甘泉宫三朝国庆毕休沐还旧邦四牡曜长路轻葢若飞鸿五侯相饯送髙㑹集新丰六乐陈广坐组帐扬春风七盘起长袖庭下列歌钟八珍盈彫俎绮肴纷错重九族共瞻迟賔友仰徽容十载学无就善宦一朝通建除诗建旗出炖煌西讨属国羌除去徒与骑战车罗万箱满山又填谷投鞍合营墙平原亘千里旗鼓转相望定舍后未休候骑敕前装执戈无暂顿弯弧不解张破灭西零国生虏郅支王危乱悉平荡万里置关梁成军入玉门士女献壶浆収功在一时厯世荷余光开壤袭朱绂左右佩金章闭帷草太𤣥兹事殆愚狂白云探灵喜觧骨测化善腾天情髙不恋俗厌世乐寻仙錬金宿明馆屑玉止瑶渊凤歌出林阙龙驾戾蓬山凌崖采三露攀鸿戯五烟昭昭景临霞汤汤风媚泉命娥双月际要媛两星间飞虹眺巻河汎雾弄轻絃笛声谢广賔神道不复传一逐白云去千龄犹未旋临川王服竟还田里送旧礼有终事君慙懦薄税驾罢朝衣归志愿巢壑寻思邈无报退命愧天爵舍耨将十龄还得守场藿道经盈竹笥农书满尘阁怆怆秋风生戚戚寒纬作丰雾粲草华髙月丽云崿屛迹勤躬稼衰疾倚芝药顾此谢人羣岂直止商洛行药至城东桥鸡鸣关吏起伐鼓早通晨严车临逈陌延瞰历城闉蔓草縁髙隅脩杨夹广津迅风首旦发平路塞飞尘扰扰逰宦子营营市井人懐金近从利抚劒逺辞亲争先万里涂各事百年身开芳及稚节含綵吝惊春尊贤永照灼孤贱长隐沦容华坐销歇端为谁苦辛园中秋散负疾固无豫晨衿怅巳单气交蓬门踈风数园草残荒墟半晚色幽庭怜夕寒既悲月户清复切夜虫酸流枕商声苦骚杀年志阑临歌不知调发兴谁与欢傥结絃上情岂孤林下弹观圃人艺植善贾笑蠺渔巧宦贱农牧逺养遍关市㴱利穷海陆乘轺实金羁当垆信珠服居无逸身伎安得坐梁肉徒承属生幸政缓吏平睦春畦及耘艺秋场早芟筑泽閲既繁髙山营又登熟抱锸垄上餐结茅野中宿空织巳尚淳宁知俗翻覆遇铜山掘黄精土肪閟中经水芝韬内䇿寳饵缓童年命药驻衰厯矧蓄终古情重拾烟雾迹羊角栖断云榼口流隘石铜谿昼森沈乳窦夜涓滴既类风门磴复像天井壁蹀蹀寒叶离灇灇秋水积松色随野㴱月露依草白空守江海思岂愧梁郑客得仁古无怨顺道今何惜见卖玉器者见卖玉器者或人欲买疑其是珉不肯成市聊作此诗以戯买者泾渭不可襍珉玉当早分子实旧椘客蒙俗谬前闻安知理孚采岂识质明温我方厯上国从洛入函辕扬光十贯室驰誉四豪门竒声振朝邑髙价服乡村宁能与尔曺瑜瑕稍辨论懐逺人哀乐生有端离会起无因去事难重念恍惚似如神属期眇起逺后遇邈无辰驰风扫遥路轻萝含夕尘思君成首疾欲息睂不伸梦归乡衔泪出郭门抚劒无人逵沙风暗空起离心眷乡畿夜分就孤枕梦想暂言归孀妇当户叹缫丝复鸣机慊欵论久别相将还绮闱歴歴檐下凉胧胧帐里晖刈兰争芬芳採菊竞葳蕤开奁夺香苏探袖解缨徽梦中长路近觉后大江违惊起空叹息恍惚神魂飞白水漫浩浩髙山壮巍巍波澜异往复风霜改荣衰此土非吾土慷慨当告谁春羁征人叹道遐去乡愒路迩佳期每无从淮阳非咫尺春日起㳺心劳情出徙倚岫逺云烟绵谷屈泉靡迤风起花四散露浓条暄妍正在兹摧抑多嗟思嘶声名邉坚岂我箱中纸染翰饷君琴新声忆解子嵗暮悲霜露迭濡润草木互荣落日夜改运周今悲复如昨昼色苦沈隂白雪夜廻薄皦洁冐霜鴈飘扬出风鹤天寒多颜苦妍容逐丹壑丝罥千里心独宿乏然诺嵗暮羙人还寒壷与谁酌在江陵叹年伤老五难未易夷三命戒渊抱方瞳起松髓頳髪疑桂脑役生良自休大患安足保开帘窥景夕备属云物好翾翾燕弄风袅袅栁垂道池渎乱苹萍园楥羙花草节如惊灰异零落就衰老夜听妓二首夜来坐㡬时银汉倾露落澄沧入闺景葳蕤被园藿丝管感暮情哀音绕梁作芳盛不可恒及嵗共为乐天明坐当散琴酒驶弦酌兰膏消耗夜转多乱筵襍坐更弦歌倾情逐节宁不苦特为盛年惜容华翫月城西门廨中始见西南楼纎纎如玉钩末映东北墀娟娟似娥眉娥眉蔽珠栊玉钩隔鎻牕三五二八时千里与君同夜移衡汉落徘徊帷户中归华先委露别叶早辞风客游厌苦辛仕子倦飘尘沐澣自公日宴慰及私辰蜀琴抽白雪郢曲发阳春肴干酒未阕金壷启夕沦廻轩驻轻葢留酌待情人喜雨营社达羣隂屯云揜积阳河井起龙蒸日魄歛㳺光族云飞泉室震风沈羽乡升雰浃地维倾润泻天潢平洒周海岳曲潦溢川庄惊雷鸣桂渚廻涓流玉堂珍木抽翠条炎卉擢朱芳关市欣九赋京廪开万箱无谢尧为君何用知栢皇苦雨连隂积浇灌滂沱下霖乱沈云日夕昏骤雨望朝旦蹊泞走兽稀林寒鸟飞晏密雾㝠下溪聚云屯髙岸野雀无所依羣鸡聚空馆川梁日巳广懐人邈渺漫徒酌相思酒空急促明弹咏白雪白珪诚自白不如雪光妍工随物动气能逐势方圎无妨玉颜媚不夺素缯鲜投心障苦节隐迹避荣年兰焚石既断何用恃芳坚三日气暄动思心栁青起春懐时艳怜花药服净俛登台提觞野中饮爱心烟未开露色染春草泉源洁氷苔泥泥濡露条袅袅承风栽凫雏掇苦荠黄鸟衔樱梅解衿欣景预临流竞覆杯羙人竟何在浮心空自摧咏秋秋兰徒晚绿流风渐不亲飈我垂罳幕惊此梁上尘沈隂安可久丰景将遂沦何由忽灵化暂见别离人秋夕虑涕拥心用夜默发思机幽闺溢凉吹闲庭满清晖紫兰花已歇青梧叶方稀江上凄海戾汉曲惊朔霏髪斑悟壮晚物谢知嵗微临宵嗟独对抚赏怨情违踌躇空明月惆怅徒深惟秋夜二首夜久膏既竭启明旦未央环情倦始复空闺起晨装幸承天光转曲影入幽堂徘徊集通隟宛转烛廻梁帷风自巻舒帘露视成行嵗役急穷晏生虑备温凉丝纨夙染濯绵绵夜裁张冬雪旦夕至公子乏衣裳华心爱零落非直惜容光愿君剪衆念且共覆前觞遁迹避纷喧货农栖寂寞荒径驰野鼠空庭聚山雀既逺人世欢还頼泉卉乐折栁樊场圃负绠汲潭壑霁旦见云峯风夜闻海鹤江介早寒来白露先秋落麻垄方结叶𤓰田巳扫箨倾晖忽西下廻景思华幕攀萝席中轩临觞不能酌终古自多恨幽悲共沦铄和王护军秋夕散漫秋云逺萧萧霜月寒惊飈西北起孤鴈夜往还开轩当户牖取琴试一弹停歌不能和终曲久辛酸金气方劲杀隆阳微且单泉涸甘井竭节徙芳嵗残生事各多少谁共知易难投章心藴结千里送轻纨愿託孤老暇觞思暂开餐和王义兴七夕宵月向掩扉夜雾方当白寒机思孀妇秋堂泣征客匹命无单年偶影有双夕暂交金石心湏㬰云雨隔冬至舟迁庄甚笑水流孔急叹景移风度改日至晷廻换眇眇负霜鹤皎皎带云鴈长河结瓓玕层氷如玉岸哀哀古老容惨颜愁嵗晏催促时节过逼廹聚离散羙人还未央鸣筝谁与弹冬日严风乱山起白日欲还次曛雾蔽穷天夕隂晦寒地烟霾有氛氲精光无明异风急野田空饥禽稍相弃含生共通闭懐贤敦为利天窥茍平圆宁得巳偏媚泻海有归潮衰容不还稚君今且安歌无念老方至望水刷鬓垂秋日登髙观水长千涧无别源万壑共一广流驶巨石转湍廻急沫上苕苕岭岸髙照照寒洲爽东归难忖恻日逝谁与赏临川忆古事目孱千载想河伯自矜大海若沈渺莽望孤石江南多暖谷襍树茂寒峯朱华抱白雪阳条熈朔风蚌节流绮藻辉石乱烟虹泄云去无极驰波往不穷啸歌清漏毕徘徊朝景终浮生会当㡬欢酌每盈衷山行见孤桐桐生藂石里根孤地寒隂上倚崩岸势下带洞阿深奔泉冬激射雾雨夏霖霪未霜叶巳肃不风条自吟昏明积苦思昼夜呌哀禽弃妾望掩泪逐臣对抚心虽以慰单危悲凉不可任幸愿见雕斵为君堂上琴咏双鷰二首双燕戏云崖羽翰始差池出入南闺里经过北堂陲意欲巢君幕层楹不可窥沈吟芳嵗晚徘徊韶景移悲歌辞旧爱衔泪覔新知可怜云中燕旦去暮来归自知羽翅弱不与鹄争飞寄声谢飞鹄往事子毛衣琐心诚贫薄叵希节荣衰隂山饶苦雾危节多劲威岂但避霜雪当儆野人机酒后晨节无两淹年意不俱䖏自非羽酌欢何用慰愁旅讲易云泽翔羽姬横葢招益人贲园无金尚履道易书绅可爱风帷闪珠带月幌垂雾罗魏粲缝秋裳赵艳习春歌夜听声辞乡不觉逺欢寡忧自繁何用慰秋望清烛视夜飜咏老软颜收红蕊𤣥鬂生素华冉冉逝将老咄咄奈老何春咏节运同可悲莫若春光甚和风未及燠遗凉清且凛在荆州与张使君李居士联句桥磴支吾辙篁路拂轻鞍三尹无喜色一适或垂竿与谢尚书庄三连句霞辉兮涧朗日静兮川澄风轻桃欲开露重兰未胜水光溢兮松雾动山烟叠兮石露凝掩映晨物綵连绵夕羽兴月下登楼连句髴髣萝月光缤纷篁雾隂乐来乱忧念酒至歇忧心露入觉牖髙萤蜚测苑深清气澄永夜流吹不可临密峯集浮碧疎澜道瀛寻𠻳玉延幽性攀桂借知音辰意事沦晦良欢戒勿祲昭景有遗驷䟽贾无留金字谜三首二形一体四支八头四八一八飞泉仰流头如刀尾如钩中央横广四角六抽右面负两刃左边双属牛干之一九只立无偶坤之二六宛然双宿赠顾墨曹昏明易逺离会难揆云辙泉分西舻东轨古诗纪巻六十二古诗纪卷六十三钦定四库全书古诗纪巻六十三明冯惟讷撰宋第九谢晦彭城㑹诗先荡临淄秽却清河洛尘华阳有逸骥桃林无伏轮谢世基连句诗伟哉横海鲸壮矣垂天翼一旦失风水飜爲蝼蚁食谢晦续之曰功遂侔昔人保退无智力既渉太行险斯路信难陟傅亮从武帝平闽中鞠旅扬城大蒐徐方斾旌首路元戎启行弭楫洪河总辔崇冈从征息徒西楚伫楫旧乡止犹岳立动则云翔烈烈羣师星言启行汎舟掩河秣马登芒奉迎大驾道路赋诗夙櫂发皇邑有人祖我舟饯离不以币赠言重琳球知止道攸贵懐禄义所尤四牡倦长路君辔可以収张邴结晨轨疎董顿夕辀东隅诚已谢西景逝不留性命安可图懐此作前修敷袵铭笃诲引带佩嘉谋迷宠非予志厚徳良未酬抚躬愧疲朽三省慙爵浮重明照蓬艾万品同率由忠诰岂假知式微发直讴冬至星昴殷仲冬短晷穷南陆柔荔迎时萋芳芸应节馥郑鲜之行经张子房庙七雄裂周纽道尽鼎亦沦长风晦崑溟濳龙动泗濵紫烟翼丹虬灵媪悲素鳞范泰经汉髙庙啸咤英豪萃指挥五岳分乗彼道消势遂廓宇宙氛重瞳岂不伟奋臂腾羣䧺壮力拔髙山勐气烈迅风恃勇终必挠道胜业自隆鸾鸟昔罽宾王结罝峻卯之山获一鸾鸟王甚爱之欲其鸣而不致也乃饰以金樊飨以珍羞对之愈戚三年不鸣其夫人曰尝闻鸟见其类而后鸣何不悬镜以映之王从其意鸾覩形悲鸣哀响冲霄一奋而絶嗟乎兹禽何情之深昔钟子破琴于伯牙匠石韬斤于郢人葢悲妙赏之不存慨神质于当年耳矧乃一举而殒其身者哉悲夫乃爲诗曰神鸾栖髙梧爰翔霄汉际轩翼飏轻风清响中天厉外患难预谋髙罗掩逸势明镜悬髙堂顾影悲同契一激九霄音响流形已毙咏老枉生竟何豫未云倐已老华髪飘悴容苦虑栖懐抱畴昔少年时皆以归大造范晔乐游应诏诗崇盛归朝阙虚寂在川岑山梁协孔性黄屋非尧心轩驾时未肃文囿降照临流云起行葢晨风引銮音原薄信平蔚台涧备曾深兰池清夏气脩帐含秋阴遵渚攀蒙宻随山上岖嵚睇目有极览游情无近寻闻道虽已积年力互頽侵探已谢丹黻感事懐长林临终诗祸福本无兆性命归有极必至定前期谁能延一息在生已可知来縁㦎无识好丑共一丘何足异枉直岂论东陵上宁辨首山侧虽无嵇生琴庶同夏矦色寄言生存子此路行复即何长瑜嘲府僚诗陆展染鬓髪欲以媚侧室青青不解久星星行复出离合诗宜然恱今㑹且怨明晨别肴䔩不能甘有难不可雪荀雍临川亭目极依春路披褐懐良辰明发戒徒御临流饯归人吴迈逺飞来双白鹄可怜双白鹄双双絶尘氛连翩弄光景交颈逰青云逢罗复逢缴雌䧺一旦分哀声流海曲孤呌出江濆岂不慕前侣为尔不及羣歩歩一零泪千里犹待君乐哉新相知悲来生别离持此百年命共逐寸隂移譬如空山草零落心自知櫂歌行十三为汉使孤剑出臯兰西南穷天险东北毕地关岷山髙以峻燕水清且寒一去千里孤边马何时还遥望烟嶂外瘴气鬰云端始知身死䖏平生从此残阳春歌百里望咸阳知是帝京邑绿树摇云光春城起风色佳人爱华景流靡园塘侧妍姿艳月映罗衣飘蝉翼宋玉歌阳春巴人长叹息雅郑不同赏那令君怆恻生平重爱恵私自怜何极胡笳曲轻命重意气古来岂但今缓頬献一説扬眉受千金边风落寒草鸣笳坠飞禽越情结楚思汉耳听胡音既懐离俗伤复悲朝光侵日当故乡没遥见浮云隂长相思晨有行路客依依造门端人马风尘色知从河塞还时我有同栖结宦游邯郸将不异客子分饥复共寒烦君尺帛书寸心从此殚遣妾长憔悴岂复歌笑颜檐隐千霜树庭枯十载兰经春不举袖秋落宁复㸔一见愿道意君门已九关虞卿弃相印担簦为同欢闺隂欲早霜何事空盘桓长别离生离不可闻况复长相思如何与君别当我盛年时蕙华每揺荡妾心空自持荣乏草木欢悴极霜露悲富贵貌难变贫贱颜易衰持此断君肠君亦且自疑淮隂有逸将折羽谢翻飞楚有扛鼎士出门不得归正为隆凖公仗劒入紫㣲君才定何如白日下争晖杞梁妻灯竭从初明兰凋犹早薰扼腕非一代千载炳遗文贞夫沦莒役杜弔结齐君惊心眩白日长洲崩秋云精微贯穹旻髙城为溃坟行人既迷径飞鸟亦失羣壮哉金石躯出门形影分一随尘壤消声誉谁共论楚朝曲白云萦蔼荆山阿洞庭纵横日生波幽芳逺客悲如何绣被掩口越人歌壮年流瞻襄成和清贞空情感电过初同末异忧愁多竆巷恻怆沈汨罗延思万里挂长河翻惊汉隂动湘娥游庐山观道士石室䝉葺衆山里往来行迹稀寻岭达仙居道士披云归似着周时冠状披汉时衣安知世代积服古人不衰得我宿昔情知我道无为古意赠今人寒乡无异服氊褐代文练日月望君归年年不解綖荆扬春早和幽冀犹霜霰北寒妾已知南心君不见谁为道辛苦寄情双飞燕形廹杼煎丝颜落风催电容华一朝改唯余心不变临终伤歌入松路斗酒望青山谁非一丘土参差前后间孔寗子櫂歌行君子乐和莭品物待阳时上位降繁祉元已命水嬉仓武戒桥梁旄人树羽旗髙樯抗飞帆羽葢翳华枝佽飞激逸响姢娥吐清辞泝洄缅无分欣流怆有思仰云缴俯引沈泉丝委羽漫通渚鲜染中填坻鹢鸟感江使扬波骇冯夷夕影虽已西终无期前缓声歌供帐设𤣥宫衆仙胥亚炤炤二仪旷雍容风云暇北伐太行鼔南整九疑驾笙歌兴洛川鸣箫起秦榭钧天异三代广乐非韶夏满堂皆人灵列筵必羽化乌可循日留兎自延月夜弱水时一濯扶桑聊暂舍兆旬方履端千龄八蜡袁淑效子建白马篇劔骑何翩翩长安五陵间秦地天下枢八方凑才贤荆魏多壮士宛洛富少年意气深自负肯事郡邑权借借关外来车徒倾国鄽五侯竞书币羣公亟为言义分明于霜信行直如弦交欢池阳下留宴汾阴西一朝许人诺何能坐相捐彯节去函谷投珮出甘泉嗟此务逺图心为四海悬但营身意遂岂校耳目前侠烈良有闻古来共知然效古谇此倦游士本家自辽东昔𨽻李将军十载事西戎结车髙阙下极望见云中四面各千里从横起严风寒燠岂如莭霜雨多异同夕寐北河隂梦还甘泉宫勤役未云已壮年徒为空廼知古时人所以悲转蓬咏冬至连星贯初㦄令月临首嵗荐乐行隂政登金赞阳滞収凉降天徳萌华宣地恵司瑞记夜晞书云掌朝誓种兰种兰忌当门懐璧莫向楚楚少别玉人门非植兰所登宣城郡怅焉讯旧老兹前乃楚居十代阙州记百祀絶方书王微襍诗二首桑妾独何懐倾筐未盈把自言悲苦多排却不肯舍妾悲叵陈诉填忧不销冶寒鴈归所从半涂失凭假壮情抃驱驰勐气捍朝社常懐云汉慙常欲复周雅重名好铭勒轻躯愿图写万里度沙漠悬师蹈朔野传闻兵失利不见来归者奚䖏埋旍麾何䖏丧车马拊心悼恭人零泪覆面下徒谓久别离不见长孤寡寂寂掩髙门寥寥空广厦侍君竟不归収颜今就槚思妇临髙台长想凭华轩㺯弦不成曲哀歌送苦言箕帚留江介良人䖏鴈门谁忆无衣苦但知狐白温日暗牛羊下野雀满空园孟冬寒风起东壁正中昏朱火独照人抱景自愁怨谁知心曲乱所思不可论四气蘅若首春华梧楸当夏翳鸣笙起秋风置酒飞冬雪咏愁自予抱羁思眇与日月长载离非宋逺谁谓河难航忧随积霖宻慨因朗旭彰负之苦不胜即之竟无方如彼引鲲鱼待尽守空梁天地岂私贪运至岂固当既悟非形兆兹数讵可攘王僧达释奠诗时泰道畅礼僃乐修启庠选俊博敎深求异人鳞萃淑羙云浮师尊训浃嘉敬载柔答颜延年长卿冠华阳仲连擅海隂珪璋既文府精理亦道心君子耸髙驾尘轨实为林崇情符逺迹清气溢素襟结游略年义笃顾弃浮沈寒荣共偃曝春醖时献斟聿来嵗序暄轻云出东岑麦垄多秀色杨园流好音欢此乗日暇忽㤀逝景侵幽衷何用慰翰墨久谣吟栖凤难为条淑贶非所临诵以永周旋匣以代兼金和琅琊王依古少年好驰侠旅宦游关源既践终古迹聊讯兴亡言隆周为薮泽皇汉成山樊久没离宫地安识夀陵园仲秋边风起孤蓬巻霜根白日无精景黄沙千里昏显轨莫殊辙幽涂岂异䰟圣贤良已矣抱命复何怨七夕月下逺山歛氛䘲广庭扬月波气往风集隟秋还露泫柯节气既已孱中宵振绮罗来欢讵终夕収泪泣分河朱樱初樱动时艳擅藻灼辉芳缃叶未开蕋红葩已发光王素学阮歩兵体沈情发遐虑纡鬰懐所思髣髴闻箫管鸣凤接嬴姬联绵共云翼嬿婉相携持寄言芳华士宠利不常期泾渭分清浊视彼谷风诗颜竣七庙迎神辞敬恭明祀孝道感通合乐维和展礼有容六舞肃列九变成终神之来思享兹洁衷灵之往矣绥我家邦滛思古意春风飞逺方纪转流思堂贞节寄君子竆闺妾所藏裁书露微疑千里问新知君行过三稔故心久当移颜师伯自君之出矣自君之出矣芳帷低不举思君如囘雪流乱无端绪古诗纪卷六十三古诗纪卷六十四钦定四库全书古诗纪卷六十四明冯惟讷撰宋第十何偃冉冉孤生竹流萍依清源孤鸟宿深沚䕃干相经萦风波能终始草生有日月婚年行及纪思欲侍衣裳关山分万里徒作春夏期空望良人轨芳色宿昔事谁见过时羙凉鸟临秋竟欢愿亦云巳岂意倚君恩坐守零落耳荀㫤拟相逢狭路间朝发邯郸邑暮宿井陉间井陉一何狭车马不得旋邂逅相逢值﨑岖交一言一言不容多伏轼问君家君家诚易知易知复易博南面平原居北趣相如阁飞楼临名都通门枕华郭入门无所见但见双栖鹤栖鹤数十双鸳鸯羣相追大兄珥金珰中兄振缨緌伏腊一来归邻里生光辉小弟无所为鬬鸡东陌逵大妇织纨绮中妇缝罗衣小妇无所作挟瑟弄音徽丈人且却坐梁尘将欲飞拟青青河畔草荧荧山上火苕苕隔陇左陇左不可至精爽通寤寐寤寐衾帱同忽觉在他邦他邦各异邑相逐不相及迷墟在望烟木落知氷坚升朝各自进谁肯相攀牵客从北方来遗我端弋绨命仆开弋绨中有隐起珪长跪读隐珪辞苦声亦悽上言各努力下言长相懐江智渊宣贵妃挽歌袿襚来尘寂筵俎竟虚存云松方霭露风草巳声原汤恵休怨诗行明月照髙楼含君千里光巷中情思满断絶孤妾膓悲风盪帷帐瑶翠坐自伤妾心依天末思与浮云长啸歌视秋草幽叶岂再扬暮兰不待嵗离华能㡬芳愿作张女引流悲绕君堂君堂严且秘絶调徒飞扬江南思幽客海隂路留戍淮阳津垂情向春草知是故乡人杨花曲三首葳蕤华结情宛转风含思掩涕守春心折兰还自遗江南相思引多叹不成音黄鹤西北去衔我千里心深堤下生草髙城上入云春人心生思思心长为君白纻歌二首琴瑟未调心已悲任罗胜绮彊自持忍思一舞望所思将转未转恒如疑桃花水上春风出舞袖逶迤鸾照日徘徊鹤转情艳逸君为迎歌心如一少年窈窕舞君前容华艶艶将欲然为君娇凝复迁延流目送笑不敢言长袖拂面心自煎愿君流光及盛年秋风秋风袅袅入曲房罗帐含月思心伤蟠蟀夜鸣断人肠长夜思君心飞扬他人相思君相㤀锦衾瑶席为谁芳秋思引秋寒依依风过河白露萧萧洞庭波思君末光光已灭眇眇悲望如思何楚明妃曲琼台彩楹桂寝雕甍金闺流耀玉牖含英香芬幽霭珠彩珍荣文罗秋翠纨绮春轻骖驾鸾鹤往来仙灵含姿绵视微笑相迎结兰枝送目成当年为君荣赠鲍侍郎玳枝兮金英绿叶兮金茎不入君玉杯低彩还自荣想君不相艳酒上视尘生当令芳意重无使盛年倾孔欣置酒髙楼上置酒宴友生髙会临踈櫺芳俎列嘉肴山罍满春青广乐充堂宇丝竹横两楹邯郸有名倡承间奏新声八音何寥亮四座同欢情举觞发湛露衔盃咏鹿鸣觞谣可相娱扬解意何荣顾欢来义士畅哉矫天诚朝日不夕盛川流常宵征生犹悬水熘死若波澜停当年贵得意何能竞虚名相逢狭路间相逢狭路间道狭正踟蹰如何不羣士行吟戯路衢辍歩相与言君行欲焉如淳朴久巳凋荣利迭相驱流落尚风波人情多迁渝势集堂必满运去庭亦虚竞趋甞不暇谁肯眷桑枢无为肆独往只将困沦胥未若及初九携手归田庐躬耕东山畔乐道咏𤣥书狭路安足游方外可寄娱祠太庙束带从王事结缨奉清祀肃肃禁闱内翳然絶尘轨峩峩髙堂上层构郁云起明发修荐享矜悚不遑止磬折阶廊间栖栖常靡已伍缉之劳歌二首㓜童轻嵗月谓言可久长一朝见零悴叹息向秋霜迍邅已穷极疢痾复不康每恐先朝露不见白日光庻㡬盛年时暂遂情所望吉辰既乖越来期眇未央促促嵗月尽穷年空悲伤女萝依附松终巳冠髙枝浮萍生託水至死枯不萎伤哉抱关士独无松与期月色似冬草居身苦且危幽生重泉下穷年氷与澌多谢负郭生无所事六竒劳为社下宰时无魏无知袁伯文楚妃叹玉墀滴凄露罗幌已依霜逢春每先絶争秋欲㡬芳述山贫佣涤倦闾闬耕牧惫松丘制荷依露壑搴若逗霜洲鬓垂惊年素肤耗盈带忧幸有深栖性幽山可以留湛茂之歴山草堂应教闭户守𤣥漠无复车马迹衰废归丘樊嵗寒见松栢身惭睢阳老名忝梁园客习隐非朝市追常在山泽离离揷天树磊磊云间石持此怡一生伤哉驹度隙张望蜡除诗𤣥灵告稔谢青龙驾拂轸鲜氷迎流结凝霤垂檐霣人欣八蜡畅讵知嵗聿尽贫士荒墟人迹稀隐僻闾邻阔苇篱自朽损毁屋正寥豁炎夏无完絺𤣥冬无暖褐四体困寒暑六时疲饥渇营生生愈瘁愁来不可割萧璟贫士诗四时迭来往苦辛随事廹三冬泣牛衣五月披裘客迟迟春日永忧来安所适季秋授衣节荷裳竟不易班超弃笔砚娄敬脱挽轭虽云丈夫志终渉自媒迹贤哉颜氏子饮水常怡怿徐谖华林北涧总长潭兮括逺源下沈熘兮起轻泉廻溪浚兮曲沼阻冲波激兮瀬浅浅贯九谷兮积灵芝飞清涛兮洁澄连王叔之游罗浮山菴霭灵岳开景神封绵界盘址中天举峯孤楼侧挺层岫廻重风云秀体卉木媚容拟古客从北方来言欲到交趾逺行无他货惟有凤皇子百金我不欲千金难为市伏系之咏椅桐诗亭亭椅桐鬰兹庭圃翠条踈风绿柯䕃宇许瑶拟自君之出矣自君之出矣金翠闇无精思君如日月廻环昼夜生咏柟榴枕端木生河侧因病遂成妍朝将云髻别夜与蛾眉连闺妇答邻人昔如影与形今如胡与越不知行逺近忘却离年月贺道庆离合诗促席宴闲夜足欢不觉疲咏歌无余愿永言终在斯沈庆之侍宴诗微生遇多幸得逢时运昌朽老筋力尽徒歩还南冈辞荣此圣世何媿张子房刘俣诗一首城上草植根非不髙所恨风霜早王歆之效孙皓尔汝歌昔为汝作臣今与汝比肩既不劝汝酒亦不愿汝年陆凯赠范晔诗折花逢驿使寄与陇头人江南无所有聊赠一枝春渔父答孙缅歌竹竿籊籊河水浟浟相㤀为乐贪饵吞钩非夷非恵聊以㤀忧鲍令晖拟青青河畔草褭褭临牕竹蔼蔼垂门桐灼灼青轩女泠泠髙堂中明志逸秋霜玉颜掩春红人生谁不别恨君早从戎鸣絃慙夜月绀黛羞春风拟客从逺方来客从逺方来赠我漆鸣琴木有相思文絃有别离音终身执此调嵗寒不改心愿作阳春曲宫商长相寻代葛沙门妻郭小玉作二首明月何皎皎垂幌照罗茵若共相思夜知同忧怨晨芳华岂矜貌霜露不怜人君非青云逝飘迹事咸秦妾持一生泪经秋复度春君子将遥役遗我双题锦临当欲去时复留相思枕题用常着心枕以忆同寝行行日已逺转觉思弥甚古意赠今人寒乡无异服氊褐代文练日月望君归年年不解綖荆扬春早和幽冀犹霜霰北寒妾已知南心君不见谁为道辛苦寄情双飞燕形廹杼煎丝颜落风催电容华一朝改唯余心不变题书后寄行人自君之出矣临轩不解颜砧杵夜不发髙门昼恒关帐中流熠燿庭前华紫兰杨枯识节异鸿归知客寒游用暮冬尽除春待君还寄行人桂吐两三枝兰开四五叶是时君不归春风徒笑妾古诗纪巻六十四古诗纪卷六十五钦定四库全书古诗纪巻六十五明冯惟讷撰宋第十一郊庙歌辞宋南郊登歌三首颜延之夕牲歌夤威寳命严恭帝祖表海炳岱系唐胄楚灵鉴濬文民属睿武奄受敷钖宅中拓宇亘地称皇罄天作主月竁来賔日际奉土开元首正礼交乐举六典联事九官列序有牷在涤有洁在俎以王衷以答神祜迎送神歌维圣飨帝维孝飨亲皇乎备矣有事上春礼行宗祀敬达郊禋金枝中树广乐四陈陟配在京降徳在民奔精照夜髙燎炀晨隂明浮烁沈禜深沦告成大报受釐元神月御按节星驱扶轮遥兴逺驾燿燿振振飨神歌营泰畤定天衷思心睿谋筮从建表蕝设郊宫田烛置爟火通㦄元旬律首吉饰紫坛坎列室中星兆六宗秩干宇晏地区谧大孝昭祭礼供牲日展盛自躬具陈器备礼容形儛缀被歌钟望帝阍耸神跸灵之来辰光溢洁粢酌娱太一明煇夜华晳日祼既始献又终烟芗鬯报清穹飨宋徳祚王功休命永福履充宋明堂歌九首谢庄迎神歌地纽谧干枢回华盖动紫微开旌蔽日车若云驾六龙乗絪緼晔帝京辉天邑圣祖降五灵集构瑶戺耸珠帘汉拂幌月栖檐舞缀畅钟石融驻飞景鬰行风懋粢盛洁牲牷百礼肃羣司䖍皇徳逺大孝昌贯九幽洞三光神之安解玉銮景福至万㝢欢登歌雍台辨朔泽宫练辰洁火夕照明水朝陈六瑚贲室八羽华庭昭事先圣懐濡上灵肆夏戒敬升歌发徳永固鸿基以绥万国歌太祖文皇帝维天为大维圣祖是则辰居万㝢缀旒下国内灵八辅外光四瀛蒿宫仰盖日馆希旌复殿留景重檐结风刮楹接纬达响承虹设业设虡在王庭肇禋祀克配乎灵我将我享维孟之春以孝以敬以立我烝民歌青帝参映夕驷照晨灵乗震司青春鴈将向桐始蕤柔风舞暄光迟萌动达万品新润无际泽无垠歌赤帝龙精初见大火中朱光北至圭景同帝在在离寔司衡水雨方降木槿荣庶物盛长咸殷阜恩覃四冥被九有歌黄帝履建宅中㝢司绳御四方裁化遍寒燠布政周炎凉景丽条可结霜明氷可折凯风扇朱辰白云流素节分至乗结晷启闭集恒度帝运缉万有皇灵澄国歩歌白帝百川如镜天地爽且明云冲气举徳盛在素精木叶初下洞庭始扬波夜光彻地飜霜照悬河庶类収成嵗功行欲宁浃地奉渥罄宇承秋灵歌黒帝嵗月既晏方驰灵乗坎徳司规𤣥云合晦鸟路白云繁亘天涯雷在地时未光餙国典闭关梁四节遍万物殿福九域祚八乡晨晷促夕漏延太隂极㣲阳宣鹊将巢氷已解气濡水风动泉送神歌藴礼容余乐度灵方留景欲暮开九重肃五达凤参差龙已沫云既动河既梁万里照四空香神之车归清都琁庭寂玉殿虚濬化凝孝风炽顾灵心结皇思宋宗庙登歌八首王韶之北平府君歌绵绵遐绪明昭载融汉徳未逺尧有遗风于穆皇祖永世克隆本支惟庆贻厥靡竆相国掾府君歌乃立清庙清庙肃肃乃备礼容礼容穆穆显允皇祖昭是嗣服钖兹繁祉聿懐多福开封府君歌四县既序箫管既举堂献六瑚庭万八羽先王有典克禋皇祖丕显洪烈永介休祜武原府君歌钟鼓喤喤威仪将将温恭礼乐致享曽皇迈徳垂仁系轨重光天命纯嘏恵我无疆东安府君歌铄矣皇祖帝度其心永言配命播此徽音思我茂猷如玉如金骏奔在陛是鉴是歆孝皇帝歌烝哉孝皇齐圣广渊发祥诞庆景祚自天徳敷金石道被管絃有命既集徽风永宣髙祖武皇帝歌惟天有命眷求上哲赫矣圣武抚运桓拨功竝敷土道均汝坟止戈曰武经纬称文鸟龙失纪云火代名受终改物作我宋京至道惟王大业有劭降徳兆民升歌清庙七庙享神歌奕奕寝庙奉璋在庭笙籥既列犠象既盈黍稷匪芳明祀惟馨乐具礼充洁羞荐诚神之格思介以休祯济济羣辟永观厥成宋世祖庙歌二首谢庄世祖孝武皇帝歌帝钖二祖长世多祜于穆睿考袭圣承矩𤣥极弛驭干纽坠绪辟我皇维缔我宗宇刷定四海肇构神京复礼辑乐散马堕城泽牣九有化浮八瀛庆云承掖甘露飞甍肃肃清庙徽徽閟宫舞蹈象徳笙磬陈风黍稷非盛明徳惟崇神其歆止降福无竆宣太后歌禀祥月辉毓徳轩光嗣徽嬀汭思媚周姜母临万㝢训蔼紫房朱絃玉籥式载琼芳宋章庙乐舞歌十五首殷淡肃成乐彛承孝典恭事严圣浃天奉賮罄壌齐庆司仪具序羽容夙彰芬枝飏烈黼构周张助寳奠轩酎珍充庭璆县凝会琄朱竚声先期选礼肃若有承祗对灵祉皇庆昭膺尊事威仪辉容昭叙迅恭神明粢盛牲爼肃肃严宫蔼蔼崇基皇灵降止百祗具司戒诚望夜端列承朝依微昭旦物色轻宵鸿庆遐鬯嘉令芳翊帝明徳永祚流光引牲乐维诚洁飨维孝奠灵敬芬黍稷敬涤牺牲骍茧在豢载溢载丰以承宗祀以肃皇衷萧芳四举华火周传神监孔昭嘉是柔牷嘉乐肇禋戒祀礼容咸举六典餙文九司昭序牲柔既昭犠刚既陈恭涤惟清敬事惟神加笾再御兼爼重节动轩越声流金县奕奕閟幄亹亹严闱洁诚夕鉴端服晨晖圣灵戾止翊我皇则上绥四㝢下洋万国永言孝飨孝飨有容傧僚赞列肃肃雍雍昭夏乐閟宫黝黝复殿微微璇除肃炤釭璧彤煇黼帟神凝玉堂严馨圆火夕耀方水朝清金枝委树翠镫竚县渟波澄宿华汉浮天恭事既夙䖍心有慕仰降皇灵俯宁休祚永至乐皇朝鬯矣孝容以昭銮华羽迾拂汉涵申申嘉夜翊翊休朝行金景送歩玉风韶师承祀则肃对禋祧登歌帝容承祀练时涓日九重彻关四灵賔室肃倡函音庻旄委佾休灵告飨嘉尚芬玉瑚饰列桂簋昭陈具司选礼翼翼振振裸崇祀典酎恭孝时礼无爽物信靡媿辞精华孚鬯诚监昭通升歌翊节下管调风皇心履变敬明尊亲大哉孝徳至矣交神章徳凯容乐幽瑞浚灵表彰嫔圣翊载徽文敷光崇庆上纬纒祥中维饰咏永属煇猷联昌景命昭徳凯容乐明帝表灵躔象缵仪纬风膺华丹燿登瑞紫穹训形霄宇武彰宸宫腾芬金石写徳声容宣徳凯容乐天枢凝耀地纽俪辉联光腾世炳庆翔机薰蔼中㝢景躔上微玉颂镂徳金籥传徽嘉胙乐殷淡礼洽福时昌皇圣膺嘉祐帝业凝休祥居极乗景运宅徳瑞中王澄明临四表精华延八乡洞海周声恵彻宇丽干光灵庆纒世祉鸿烈永无疆昭夏乐大孝备盛礼丰神安留嘉乐充旋驾耸汎青穹延八虚辟四空蔼流景肃行风昭融敎缉风度恋皇灵结深慕解羽县辍华树背璇除端玉辂流汪濊庆国歩休成乐酾醴具登嘉爼咸飨洽诚陈礼周乐徧祝辞罢裸序容辍县跸动端庭銮囘严殿神仪驻景华汉亭虚八灵案卫三祗解途翠盖燿澄罼奕凝宸玉镳息节金辂懐音式诚达孝祗心肃感追凭皇鉴思承渊范神钖懋祉四纬昭明仰福帝徽俯齐庶生燕射歌辞宋四厢乐歌五首王韶之肆夏乐歌于铄我皇体仁包元齐明日月比量干坤陶甄百王稽则黄轩訏谟定命辰告四蕃将将蕃后翼翼羣僚盛服待晨明发来朝飨以八珍乐以九韶仰祗天颜厥猷孔昭法章既设初筵长舒济济列辟端委皇除饮和无盈威仪有余温恭在位敬终如初九功既歌六代惟时被徳在乐宣道以诗穆矣太和品物咸熈庆积自逺告成在兹大会行礼歌大哉皇宋长发其祥纂系在汉统源伊唐徳之克明休有烈光配天作极辰居四方皇矣我后圣徳通灵有命自天诞受休祯龙飞紫极造我宋京光宅宇宙赫赫明明王公上夀歌献夀爵庆圣皇灵祚穷二仪休明等三光殿前登歌明明大宋缉熈皇道则天垂化光定天保天保既定肆觐万方礼繁乐富穆穆皇皇沔彼流水朝宗天池洋洋贡职抑抑威仪既习威仪亦闲礼容一人有则作孚万邦烝哉我皇固天诞圣履端惟始对越休庆如天斯久如日斯盛介兹景福永固骏命食举歌晨羲载曜万物咸覩嘉庆三朝礼乐备举元正肇始典章晖明万方毕来贺华裔充皇庭多士盈九位俯仰观玉声恂恂俯仰载烂其辉鼓钟震天区礼容塞皇闱思乐穷休庆福履同所归五玉既献三帛是尔公尔侯鸣玉华殿皇皇圣后降礼南面元首纳嘉礼万邦同欢愿休哉君臣嘉燕建五旗列四县乐有文礼无倦融皇风穷一变体至和感隂阳徳无不柔繁休祥瑞徽璧应嘉钟舞灵凤跃潜龙景星见甘露坠木连理禾同穗𤣥化洽仁泽敷极祯瑞穷灵符懐荒裔绥齐民荷天祐靡不賔靡不賔长世𢎞盛昭明有融繁嘉庆繁嘉庆熈帝载合气咸和苍生欣戴三灵协瑞惟新皇代王道四达流仁布徳穷理咏干元垂训顺帝则灵化侔四时幽诚通𤣥默徳泽被八纮干宁轨万国皇猷缉咸熈泰礼仪焕帝庭要荒服遐外被髪袭缨冕左袵囘衿带天覆地载流泽汪濊声教布濩徳光大开元辰毕来王奉贡职朝后皇鸣珩珮观典章乐王度悦徽芳陶盛化游太康丕昭明永克昌惟永初徳丕显齐七政敷五典彛伦序洪化阐王泽流太平始树声教明皇纪和灵祗恭明祀衍景祚膺嘉祉礼有容乐有仪金石陈干羽施迈武濩均咸池歌南风舞徳称文武焕颂声兴王道纯徳弥淑宁八表康九服道礼让移风俗移风俗永克融歌盛羙造成功咏徽烈邈无穷鼓吹曲辞宋鼓吹饶歌三首无名氏上邪曲大竭夜乌自云何来堂吾来声乌奚姑悟姑尊卢圣子黄尊来餭清婴乌白日为随来郭吾微令吾应龙夜乌由道何来直子为乌奚如悟姑尊卢鸡子聼乌虎行为来明吾㣲令吾诗则夜乌道禄何来黒洛道乌奚悟如尊尔尊卢起黄华乌伯辽为国日忠两令吾伯辽夜乌若国何求日忠两乌奚如悟姑尊卢面道康尊箓龙永乌赫赫福祚夜音微令吾晚芝田㡬令吾㡬令诸韩乱发正令吾㡬令吾诸韩从聴心令吾若里洛何来韩㣲令吾尊卢忌卢文卢子路子路为路鸡如文卢炯乌诸祚微令吾㡬令诸韩或公随令吾㡬令吾㡬诸或言随令吾黑洛何来诸韩微令吾尊卢安成随来免路路子为吾路奚如文卢烱乌诸祚微令吾㡬令吾㡬诸或言随令吾㡬令吾诸或言㡬苦黑洛何来诸韩㣲令吾尊卢公汫随来免路子子路子为路奚姑文卢烱乌诸祚微令吾艾如张曲㡬令吾唿厯舍居执来随咄武子邪令乌衔鍼相风其右其右㡬令吾唿羣议破葫执来随吾咄武子邪令乌令乌今入海相风及后㡬令吾唿无公赫吾执来随吾咄武子邪令乌无公赫吾婮立诸布始布舞曲歌辞宋前后舞歌二首王韶之前舞歌于赫景明天监是临乐来伊阳礼作惟隂歌自徳富舞由功深庭列宫悬陛罗瑟琴翿籥繁会笙磬谐音箫韶虽古九成在今导志和声徳音孔宣光我帝基协灵配干仪刑六合化穆自然如彼云汉为章于天熈熈万类陶和当年击辕中韶永世弗骞后舞歌假乐圣后寔天诞徳积羙自中王猷四塞龙飞在天仪刑万国钦明惟神临朝渊默不言之化品物咸徳告成于天铭勲是勒翼翼厥猷亹亹其仁顺天创制因定和神海外有截九围无尘冕旒司契垂拱临民乃舞大豫钦若天人纯嘏孔休万民弥新白纻舞歌诗无名氏髙举两手白鹄翔轻躯徐起何洋洋凝停善睐容仪光宛若龙转乍低昂随世而变诚无方如推若引留且行宋世方昌乐未央舞以尽神安可㤀爱之遗谁赠佳人质如轻云色如银袍以光躯巾拂尘制以为袍余作巾四座欢乐胡可陈清歌徐舞降祗神宋泰始歌舞曲十二首皇业颂明帝皇业沿徳建帝运资勋融𦙍唐重盛轨胄楚载休风尧帝兆深祥元王衍遐庆积善传上业祚福启英圣衰数随金禄登厯昌永命维宋垂光烈世羙流舞咏圣祖颂圣祖惟髙徳积勋代晋厯永建享鸿基万古盛音册睿文缵宸驭广运崇帝声衍徳被仁祉留化洽民灵孝建缔孝业允协天人谋宇内齐政轨宙表烛威流钟管腾列圣彛铭贲重猷明君大雅虞龢明君应干数拨乱绍頽基民庆来苏日国颂薰风诗天歩或蹔艰列蕃扇迷慝庙胜敷九代神谟洞七徳文教洗昬俗武谊清䘲埏英勲冠帝则万夀永齐天通国风明帝开寳业资贤昌谟明盛弼谐光烈武惟略景王勋南康华容变政文勐绩爰着有左军三王到氏文武赞丞相作辅属伊旦沈栁宗侯皆殄乱泰始开运超百王司徒骠骑勋徳康江安谟效殷诚彰刘沈承规功名扬庆归我后祚无疆天符颂天符革运世诞英皇在馆神炫既壮龙骧六钟集表四纬骈光于穆配天永休厥祥明徳颂明徳孚教幽符丽纪山鼎见竒醴液涵祉鹓雏耀仪驺虞游趾福延亿祚庆流万祀帝图颂帝图凝逺瑞羙昭宣济流月镜鹿毳霜鲜甘露降和花雪表年孝徳载衍芳风永传龙跃大雅龙跃戎府玉耀蕃宫嵗淹豫野玺属嫔中江波澈映石柏开文观毓花蕋楼凝景云白乌三获甘液再呈嘉穟表沃连理协成徳充动物道积通神宋业允大灵瑞方臻淮祥风淮祥应贤彦生翼賛中兴致太平宋世大雅虞龢宋世宁在泰始醉酒欢饱徳嘉万国朝上夀酒帝同天惟长久治兵大雅明帝王命治兵有征无战巾拂以浄丑类革面玉仪振旅载戢在辰中虚巾拂四表静尘白纻篇大雅在心曰志发言诗声成于文被管丝手舞足蹈欣泰时移风易俗王化基琴角挥韵白云舒箫韶协音神凤来拊撃和节咏在初章曲乍毕情有余文同轨一道徳行国靖民和礼乐成四县庭响羙勋英八列陛唱贵人声舞饰丽华乐容工罗裳映日袂随风金翠列辉蕙麝丰淑姿秀体乆帝衷宋书凰衘书伎辞无名氏大宋兴隆膺灵符凤鸟感和衔素书嘉乐之羙通𤣥虚惟新济济迈唐虞巍巍荡荡道有余清商曲辞古辞吴声歌曲碧玉歌三首碧玉破𤓰时郎为情颠倒芙蓉陵霜荣秋容故尚好碧玉小家女不敢攀贵徳感郎千金意慙无倾城色碧玉小家女不敢贵徳攀感郎意气重遂得结金兰同前二首碧玉破𤓰时相为情颠倒感郎不羞郎囘身就郎抱杏梁日始照蕙席欢未极碧玉奉金杯渌酒助花色同前碧玉上宫妓出入千花林珠被玳瑁牀感郎情意深华山畿二十五首华山畿君既为侬死独活为谁施欢若见怜时棺木为侬开闻欢大养蚕定得㡬许丝所得何足言奈何黑瘦为夜相思投壶不得箭忆欢作娇时开门枕水渚三刀治一鱼歴乱伤杀汝未敢便相许夜闻侬家论不持侬与汝懊恼不堪止上牀解要绳自经屏风里啼着曙泪落枕将浮身沈被流去将懊恼石阙昼夜题碑泪常不燥别后常相思顿书千丈阙题碑无罢时奈何许所欢不在间娇笑向谁绪隔津欢牵牛语织女离泪溢河汉啼相忆泪如漏刻水昼夜流不息着处多遇罗的的往年少艶情何能多无故相然我路絶行人断夜夜故望汝一坐复一起黄昬人定后许时不来已摩可浓巷巷相罗截终当不置汝不能久长离中夜忆欢时抱被空中啼腹中如汤灌肝膓寸寸断敎侬底聊頼相送劳劳渚长江不应满是侬泪成许奈何许天下人何限慊慊只为汝郎情难可道欢行豆挟心见荻多欲绕松上萝愿君如行云时时见经过夜相思风吹窻帘动言是所欢来长鸣鸡谁知侬念汝独向空中啼腹中如乱丝愦愦适得去愁毒已复来读曲歌八十九首花钗芙蓉髻双鬓如浮云春风不知着好来动罗裙念子情难有已恶动罗裙聴侬入懐不红蓝与芙蓉我色与欢敌莫案石榴花历乱聴侬摘千叶红芙蓉照灼绿水边余花任郎摘慎莫摆侬莲思欢久不爱独枝莲只惜同心藕打坏木栖牀谁能坐相思三更书石阙忆子夜啼碑奈何不可言朝㸔莫牛迹知是宿蹄痕娑拖何䖏归道逢播掿郎口朱脱去尽花钗复低昂所欢子莲从胷上度刺忆庭欲死揽裳渡跣把丝织履故交白足露上知所所欢不见怜憎状从前度思难忍络甖语犹壶倒写侬顿尽上树摘桐花何悟枝枯燥迢迢空中落遂为梧子道桐花特可怜愿天无霜雪梧子解千年栁树得春风一低复一昂谁能空相忆独眠度三阳折杨栁百鸟园林啼道欢不离口縠衫两袖裂花钗鬓边低何䖏分别归西上古余啼所欢子不与他人别啼是忆郎耳披被树明灯独思谁能忍欲知长塞夜兰灯倾壶尽坐起叹汝好愿他甘丛香倾筐入怀抱通髪不可料顦顇为谁睹欲知相忆时但㸔裙带缓㡬许忆欢不能食徘徊三路间因风覔消息朝日光景开从君良燕游愿如卜者䇿长与千嵗龟所欢子问春花可怜摘插裲裆里芳萱初生时知是无忧草双眉画未成那能就郎抱百花鲜谁能懐春日独入罗帐眠闻欢得新侬四支懊如垂鸟散放行路井中百翅不能飞怜欢敢唤名念欢不唿字连唤欢复欢两誓不相弃奈何许石阙生口中衔碑不得语白门前乌㡌白㡌来白㡌郎是侬良不知乌㡌郎是谁初阳正二月草木鬰青青蹑履歩前园时物感人情青幡起御路绿栁䕃驰道欢赠玉树筝侬送千金寳桃花落已尽愁思犹未央春风难期信託情明月光计约黄昬后人断犹未来闻欢开方局已复将谁期自从别郎后卧宿头不举飞龙落药店骨出只为汝日光没已尽宿鸟纵横飞徙倚望行云躞蹀待郎归百度不一囘千书信不归春风吹杨栁华艳空徘徊音信阔弦朔方悟千里遥朝霜语白日知我为欢消合㝠过藩来向晓开门去欢取身上好不为侬作虑五鼓起开门正见欢子度何处宿行还衣被有霜露本自无此意谁交郎举前视侬转迈迈不复来时言自我别欢后欢音不絶响茱萸持捻泥龛有杀子像家贫近店肆出入引长事郎君不浮华谁能呈实意念日行不遇道逢播掿郎查灭衣服坏白肉亦黯疮歔欷闇中啼斜日照帐里无油何所苦但使天明尔黄丝咡素琴汎弹弦不断百弄任郎作唯莫广陵散思欢不得来抱被空中语月没星不亮持底明侬绪诈我不出门冥就他侬宿鹿转方相头丁倒欺人目欢但且还去遗信相参伺契儿向髙店须㬰侬自来欲行一过心谁我道相怜摘菊持饮酒浮华着口边语我不游行常常走巷路败桥语方相欺侬那得度阔面行负情诈我言端的画背作天图子将负星厯君行负怜事那得厚相于麻纸语三葛我薄汝麤踈黄天不灭解甲夜曙星出漏刻无心肠复令五更毕打杀长鸣鸡弹去乌臼鸟愿得连冥不复曙一年都一晓空中人住在髙樯深合里书信了不通故使风往尔侬心常慊慊欢行由豫情雾露隠芙蓉见莲讵分明非欢独慊慊侬意亦驱驱双灯俱时尽奈许两无由谁交彊缠绵常持罢作虑作生隐藕叶莲侬在何处相怜两乐事黄作无趣怒合散无黄连此事复何苦谁交彊纒绵常持罢作意走马织悬帘薄情奈当驶执手与欢别合会在何时明灯照空局悠然未有期百忆却欲噫两眼常不燥蕃师五鼔行离侬何太早含笑来向侬一抱不能置领后千里带那顿谁多媚欢相怜今去何时来裲裆别去年不忍见分题欢相怜题心共饮血流头入黄泉分作两死计娇笑来向侬一抱不能巳湖燥芙蓉萎莲汝藕欲死欢心不相怜慊苦竟何巳芙蓉腹里萎莲汝从心起下帷掩灯烛明月照帐中无油何所苦但使天明侬执手与欢别欲去情不忍余光照已藩坐见离日尽种莲长江边藕生黄蘗浦必得莲子时流离经辛苦人传我不虚实情明把纳芙蓉万层生莲子信重沓闻乖事难怀况复临别离伏龟语石板方作千嵗碑钤盪与时竞不得寻倾虑春风扇芳条常念花落去坐倚无精魂使我生百虑方局十七道期会是何处暂出白门前杨栁可藏乌欢作沈水香侬作博山鑪十期九不果常抱怀恨生然灯不下炷有油那得明自从近日来了不相寻博竹帘裲裆题知子心情薄下帷灯火尽朗月照怀里无油何所苦但令天明尔近日莲违期不复寻博子六筹翻双鱼都成罢去巳一夕就郎宿通夜语不息黄蘗万里路道苦真无极登店卖三葛郎来买丈余合匹与郎去谁解断麤踈侬亦粗经风罢顿葛帐里败许麤踈中紫草生湖边悞落芙蓉里色分都未获空中染莲子闺合断信使的的两相忆譬如水上影分明不可得逍遥待晓分转侧聴更鼓明月不应停特为相思苦罢去四五年相见论故情杀荷不断藕莲心已复生辛苦一朝欢须㬰情易厌行膝㸃芙蓉深莲非骨念慊苦忆侬欢书作后非是五果林中度见花多忆子西曲歌石城乐生长石城下开窻对城楼城中诸少年出入见依投阳春百花生摘挿环髻前捥指蹋㤀愁相与及盛年布帆百余幅环环在江津执手双泪落何时见欢还大艑载三千渐水丈五余水髙不得渡与欢合生居闻欢逺行去相送方山亭风吹黄蘗藩恶闻苦篱声莫愁乐莫愁在何处莫愁石城西艇子打两桨催送莫愁来闻欢下扬州相送楚山头探手抱腰㸔江水断不流乌夜啼歌舞诸少年娉婷无种迹菖蒲花可怜闻名不曽识长樯铁鹿子布㠶阿那起诧侬安在间一去数千里辞家逺行去侬欢独离居此日无啼音裂帛作还书可怜乌臼鸟彊言知天曙无故三更啼欢子冐闇去乌生如欲飞飞飞各自去生离无安心夜啼至天曙笼窻窻不开荡户户不动欢下葳蕤籥交侬那得往逺望千里烟隐当在欢家欲飞无两翅当奈独思何巴陵三江口芦荻齐如麻执手与欢别痛切当奈何襄阳乐朝发襄阳城暮至大堤宿大堤诸女儿花艳惊郎目上水郎担篙下水揺双橹四角龙子幡环环江当柱江陵三千三西塞陌中央但问相随否何计道里长人言襄阳乐乐作非侬处乗星冐风流还侬扬州去烂漫女萝草结曲绕长松三春虽同色岁寒非处侬黄鹄参天飞中道鬰徘徊腹中车轮转欢今定怜谁扬州蒲鍜环百钱两三丛不能买将还空手揽抱侬女萝自㣲薄寄託长松表何惜负霜死贵得相缠绕恶见多情欢罢侬不相语莫作乌集林忽如提侬去夀阳乐可怜八公山在夀阳别后莫相㤀东台百余尺凌风云别后不㤀君梁长曲水流明如镜双林与郎照辞家逺行去空为君明知嵗月驶笼窻取凉风弹素琴一叹复一吟夜相思望不来人乐我独愁长淮何澜漫路悠悠得当乐忘忧上我长瀬桥望归路秋风停欲度衔泪出伤门夀阳去必还当㡬载西乌夜飞日从东方出团团鸡子黄夫妇恩情重怜欢故在傍蹔请半日给徙倚娘店前目作宴瑱饱腹作宛恼饥我昨忆欢时揽刀持自刺自刺分应死刀作杂楼僻阳春二三月诸花尽芳盛持底唤欢来花笑莺歌咏感郎﨑岖情不复自顾虑臂绳双入结遂成同心去杂歌謡辞宋人歌可怜白符鸠枉杀檀江州元嘉中魏地童謡轺车北来如穿雉不意虏马饮江水虏主北归石济死虏欲渡江天不徙大明中謡宁得建康压额不能受奚度拍宋时謡上车不落为着作体中何如作秘书元徽中童謡襄阳白铜蹄郎杀荆州儿童謡可怜可念尸着服孝子不在日代哭列管暂鸣死灭族禾绢謡禾绢闭眼诺胡母大张橐将士謡宁作五年徒不逐王𤣥谟𤣥谟犹尚可宗越更杀我跋扈謡勿跋扈付丁旿石城謡可怜石头城宁为袁粲死不作褚渊生二王謡二王居平不送不迎古诗纪巻六十五古诗纪卷六十六钦定四库全书古诗纪巻六十六明冯惟讷撰齐第一髙帝塞客吟寳纬紊宗神经越序徳晦河晋力宣江楚云雷兆壮天山繇武直髪指河闗凝精越汉渚秋风起塞草衰鵰鸿思边马悲平原千里顾但见转蓬飞星严海浄月彻河明清辉映幕素液凝庭金笳夜厉羽轊晨征斡晴潭而怅泗枻松洲而悼情兰涵风而泻艳菊笼泉而散英曲绕首燕之叹吹轸絶越之声欷园琴之孤㺯想庭藿之余馨青闗望断白日西斜恬源靓雾垄首晖霞戒旋鹢跃还波情绵绵而方逺思袅袅而遂多粤撃秦中之筑因为塞上之歌歌曰朝发兮江泉日夕兮陵山惊飈兮瀄汨淮流兮潺湲胡埃兮云聚楚斾兮星悬愁墉兮思宇恻怆兮何言定寰中之逸鉴审雕陵之迷泉悟樊笼之或累怅遐心以栖𤣥羣鹤咏八风舞遥翮九野㺯清音一摧云间志为君苑中禽武帝估客乐昔经樊邓役阻潮梅根渚感忆追徃事意满辞不叙竟陵王子良九月侍宴月殿风转层台气寒髙云歛色遥露已团式诏司警言戾秋峦轻觞时荐落英可飡侍皇太子释奠宴霜轻流日风送夕云雕檐结綵绮井生文四琏合㫖八簋舒芬游后园託性本禽鱼栖情闲物外萝径转连绵松轩方杳蔼丘壑每淹留风云多赏㑹行宅余禀性端疎属爱闲外徃嵗羁役浙东备厯江山之羙名都胜境极尽登临山原石道歩歩新情廻池絶涧徃徃旧识以吟以咏聊用述心访宇北山阿卜居西野外幼赏恱禽鱼早性羡蓬艾登山望雷居士精舍同沈右衞过刘先生墓下作沛国刘子珪学优未仕迹迩心遐履信体仁古之遗徳潜舟迅景灭赏沦辉言念芳猷式懐嗟述属舍弟随郡有示来篇弥缜久要之情益深宿草之叹升望西山率尔为答虽因事雷生实申悲刘子云尔汉陵淹馆芜晋殄洙风缺五都声论空三河文义絶兴礼迈前英谈𤣥踰徃哲明情日夜深徽音嵗时灭垣井总已平烟云从容裔尔叹牛山悲我悼惊川逝随郡王萧子隆经刘瓛墓下升堂子不谬问道余未穷如何辞白日千载隔音通山门一巳絶长夜缅难终初松切暮鸟新杨催晓风榛闗向芜宻泉途转销空王俭侍皇太子释奠宴礼惟国干义实民端身由业澡世以教安金镕乃器水术伊澜渐芳则馥履氷固寒瞽宗务时頖宫善诱咨此含生跻彼仁夀淳移雅缺厯兹永久游艺莫师独学谁友三兆戒辰八鸾警旦风动蒿宫云栖叅馆礼迈仁周乐超英濩神保爰格祝史斯赞郁鬯既终徳馨是与降冕上庠升晏东序槐宰金贞藩维玉誉时彦莘莘国胄楚楚侍太子九日宴𤣥圃诗明明储后冲黙其量徘徊礼乐优游风尚㣲言外融几神内王就日齐晖仪云等望本茂条荣源澄流洁汉称间平周云鲁衞咨我藩华方轶前轨秋日在房鸿鴈来翔寥寥清景霭霭㣲霜草木摇落幽兰独芳眷言淄苑尚想濠梁既畅㫖酒亦饱徽猷有来斯恱无逺不柔赠徐孝嗣婉婉游龙载游载东靡靡行云并跃齐踪无类不感有来斯雍之子云迈嗟我莫从嵗云暮止述职戒行崇兰罢秀孤松独贞悲风宵逺乗鴈晨征抚物遐想念别书情春日家园徙倚未云暮阳光忽已收羲和无停晷壮士岂淹留冉冉老将至功名竟不修稷契匡虞夏伊吕翼商周抚躬谢先哲解绂归山丘春诗二首兰生已匝苑萍开欲半池轻风摇杂蘤细雨乱丛枝风光承露照雾色㸃兰晖青荑结翠藻黄鸟㺯春飞春夕露华方照嵗云彩复经春虚闺稍叠草幽帐日凝尘后园饯从兄豫章兹夕竟何夕念别开曾轩光风转兰蕙流月汎虚园王僧祐赠王俭汝家在市门我家在南郭汝家饶賔侣我家多鸟雀徐孝嗣白雪歌风闺晚翻霭月殿夜凝明愿君早流眄无令春草生古诗纪巻六十六古诗纪卷六十七钦定四库全书古诗纪巻六十七明冯惟讷撰齐第二王融乐府齐明王歌辞七首明王曲明王日月照至乐天地和幸息云门吹复歇咸池歌桂序金匏转瑶轩丝石罗朱骐歩踯躅𤣥鹤舞蹉跎露凝嘉草秀烟度醴泉波皇基方万祀齐民乐如何圣君曲圣君应昌厯景祚启休期龙楼神睿道兎园仁义基海荡万川集山崖百草滋盘苖成萃止渝韎异来思清明动离轸威惠被殊辞大哉君为后何羡唐虞时渌水曲湛露改寒司交莺变春旭琼树落晨红瑶塘水初渌日霁沙溆明风泉动华烛遵渚泛兰觞乗漪㺯清曲斗酒千金轻寸隂百年促何用尽欢娯王度式如玉採菱曲炎光销玉殿凉风吹鳯楼雕辎傃平隰朱櫂泊安流金华妆翠羽鹢首画飞舟荆姬採菱曲越女江南讴腾声翻叶静发响谷云浮良时时一遇佳人难再求清楚引平原数千里飞观郁岧岧清月冋将曙浩露零中宵转叶度沙海别羽自氷辽四面通寒色左右竟严飈崤渑多榛梗京索久尘苖逝将凭神武奋劒盪遗妖长歌引周雅聼休明齐徳觏升平紫烟四时合黄河万里清翠栁䕃通街朱阙临髙城方毂雷尘起接袖风云生酣笑争日夕丝管互逢迎徂年无促虑长歌有余声散曲金枝湛明燎绣幕列芳然层闺横绿绮旷席缅朱缠楚调广陵散瑟柱秋风弦轻裙中山丽长袖邯郸妍徐歌驻行景迅节瀹浮烟言愿圣明主永永万斯年三妇艳诗大妇织绮罗中妇织流黄小妇独无事挟瑟上髙堂丈夫且安坐调弦讵未央青青河畔草容容寒烟起翘翘望行子行子殊未归寤寐君容辉夜中心爱促觉后阻河曲河曲万里余情交襟袖疎珠露春华返璇霜秋照晚入室怨蛾眉情归为谁婉同沈右率诸公赋鼔吹曲二首巫山髙想像巫山髙薄暮阳台曲烟霞乍舒巻蘅芳自断续彼羙如可期寤言纷在瞩怃然坐相思秋风下庭绿芳树相望早春日烟华杂如雾复此佳丽人含情结芳树绮罗已自怜暄风多有趣去来徘徊者佳人不可遇临髙台游人欲骋望积步上髙台井莲当夏吐窓桂逐秋开花飞低不入鸟散逺时来还看云栋影含月共徘徊望城行金城十二重云气出表里万戸如不殊千门反相似车马若飞龙长衢无极已箫鼓相逢迎信哉佳城市法乐辞十二首天长命自短世促道悠悠禅衢开逺驾爱海乱轻舟累尘曾未极心树岂能筹情埃何用洗正水有清流右歌本起百神肃以䖍三灵震且越恒曜揜芳宵薰风动兰月丹荣藻玉墀翠羽文珠阙皓毳非虚来交轮岂徒发右歌灵瑞韶年春已仲明星夜未央千祀钟休厯万国会嘉祥金容涵夕景翠鬓佩晨光表尘维浄觉汎俗廼轮皇右歌下生袭气变离宫重柝惊层殿曼响感心神脩容转惟宴生老终已荣死病行当荐方为浄国游岂结危城恋右歌在宫春枝多病夭秋叶少欣荣心骸终委灭亲爱暂平生长风吹北陇迅瀑急东瀛知三既情畅得一乃身贞右歌四游飞䇿辞国门端仪偃郊树慈爱徒相思闺中空恋慕夙𨽻乖徃涂骏足独归路举袂谢时人得道且还去右歌出国明心𢎞十力寂虑安四禅青禽承逸轨文骊镜重川鹫巖标逺胜鹿野究清𤣥不有希世寳何以导蒙泉右歌得道亭亭䨇月流朏朏晨霜结川上不徘徊条间亟渝灭灵知湛常然符应有盈缺感运复来仪且厌人间世右歌䨇树春山玉所府檀林芳所栖引火归炎燧挹水自清隄菴园无异辙祗馆有同跻比肩非今古接武岂燕齐右歌贤衆昔余轻嵗月兹也重光隂闺中屏鈆黛阙下挂缨簪禅恱兼芳㫖法言恋清琴一异非能辨宠辱谁为心右歌学徒峻宇临层穹苕苕疎逺风腾芳清汉里响梵高云中金华纷苒若琼树郁青葱贞心延浄境邃业嗣天宫右歌供具影响未尝隔晦明殊复亲𢎞慈邈已逺睿后扇髙尘区中禔景福㝢外沐深仁万祀留国祚亿兆庆唐民右歌福应少年子闻有东方骑遥见上头人待君送客返桂钗当自陈江臯曲林断山更续洲尽江复开云峯帝乡起水源桐柏来思公子春尽风飒飒兰凋木脩脩王孙久为客思君徒自忧王孙游置酒登广殿开襟望所思春草行已歇何事久佳期阳翟新声怀春发下蔡含笑向阳城耻为飞雉曲好作鵾鸡鸣永明乐十首𤣥符昭景厯茂实偶英声长为南山固永与朝日明灵丘比翼栖芳林合条起两代分宪章一朝会书轨二离金玉相三衮兰蕙芳重仪文世子再奉东平王空谷返逸骖隂山响鸣鹤振玉躧丹墀懐芳歩青阁崇文晦已明胶庠杂复整弱台留折巾沂川咏芳颖定林去喧俗鹿野出埃霞香风流梵琯泽雨散云花楚望倾渑涤日馆仰銮铃已晞五云发方照两河清幸哉明盛世壮矣帝王居髙门夜不柝饮帐晓长舒总棹金陵渚方驾玉山阿轻露炫珠翠初风揺绮罗西园抽蕙草北沼掇芳莲生逢永明乐死日生之年奉和秋夜长秋夜长夜长乐未央舞袖拂花烛歌声绕鳯梁诗赠族叔卫军台曜澄华铉岳裁峻经天为象丽地作镇不器其徳有斐斯文质超瑚琏才逸卿云揺笔泉泻动咏霙纷徳馨伊何如兰之宣贞筠抽箭润璧懐山六乐毕该五礼备贯七训是敷三英有粲惟旦惟公惟公惟旦从武帝琅邪城讲武应诏治兵闻鲁策训旅见周篇教民良不弃任智理恒全白日映丹羽頳霞丈翠旃凌山炫组甲带水被戈船凝葭郁摧怆清管乍聫绵早逢文化洽复属武功宣愿陪玉銮右一举扫燕然栖𤣥寺聼讲毕游邸园七韵应司徒教道胜业兹逺心闲地能隟桂橑郁初裁兰墀坦将辟虚檐对长屿髙轩临广液芳草列成行嘉树纷如积流风转还迳清烟泛乔石日汨山照红松映水华碧畅哉人外赏迟迟眷西夕杂体报范通直和璧荆山下隋珠汉水濵无双自昔代有羙今为隣三楚多秀士江上复才人纬绡非善贾圣徳可名臣追飞且学步共子奉清尘紫庭风日好青槐枝叶新徘徊吹楼侧欲见心所亲君兰蕙草何用以书绅萧谘议西上夜集徘徊将所爱惜别在河梁衿袖三春隔江山千里长寸心无逺近边地有风霜勉哉勤嵗暮敬矣事容光山中殊未怿杜若空自芳别王丞僧孺首夏实清和余春满郊甸花树杂为锦月池皎如练如何于此时别离言与宴留杂已郁纡行舟亦遥衍非君不见思所悲思不见寒晚敬和何徴君㸃踈酌候冬序闲琴改秋律如何将暮天复值西归日揺落迎轩牖飞鸣乱绳荜烟灌共深隂风篁两萧瑟虗堂无笑语懐君首如疾早轻北山赋晚爱东臯逸上徳可润身下泽有徐辔和王友徳元古意二首游禽暮知返行人独未归坐销芳草气空度明月辉嚬容入朝镜思泪㸃春衣巫山彩云没淇上绿杨稀待君竟不至秋鴈䨇䨇飞霜气下盟津秋风度函谷念君凄以寒当轩卷罗縠纎手废裁缝曲鬓罢膏沐千里不相闻寸心郁纷藴况复飞萤夜木叶乱纷纷奉和竟陵王郡县名追芳承荔浦揖道讯虗丘升居临广牧从望尽平洲曾山临翠坂方渠缅清流阳台翻早茂隂馆懐名秋嵗宴东光弭景仄西华收端溪慙昔彦测水谢前修徃食曲阜盛今属平台游燕棠缺初雅郑衮息遗讴久倾信都羙乃结茂陵俦河间诚可咏南海果难游游仙诗五首桃李不奢年桑榆多暮节常恐秋蓬根连翩因风雪习道遍槐岻追仙度瑶碣绿帙启真词丹经流妙説长河且已萦曾山方可砺献嵗和风起日出东南隅鳯旍乱烟道龙驾溢云区结赏自员峤移䜩乃方壶金巵浮水翠玉斝挹泉珠徒用霜露改终然天地俱命驾瑶池隈过息嬴女台长袖何靡靡箫管清且哀璧门凉月举珠殿秋风廻清鸟骛髙羽王母停玉杯举手暂为别千年将复来湘沅有兰芷汨吾欲南征遗珮出长浦举袂望增城朱霞拂绮树白云照金楹五芝多秀色八桂常冬荣弭节且夷与参差闻鳯笙命驾随所即烛龙导轻镳沙泽振寒草弱水驾氷潮逺翔驰声响流雪自飘飖忽与若士遇长举入云霄罗绎徒有睨蟭螟已寥寥浄行诗十首冥津殊复晓髙聼亦能卑隂墻虽两宻幽夜有四知炎山飜烈火冰涧帀寒澌罗城振云幕锋树郁霜枝茹荼非云苦集木岂称危求仁曾已得长叹欲何为韫石谅非真饰甁信为假窃服臯门上滥吹熘轩下鳯祀徒惊心驺文终好野实相岂或照浮荣未能舍迹殊冠冕客事袭驱驰者已矣歇郑声无然乱周雅处尘贵不染被褐重懐珠美玉曜幽石曾兰挺丛刍四氏不为侣三界岂能渝谅兹亲爱染宁以财利拘烦流舍智寳榛路坦夷途万物竟何匹烈火树红芙心怨动纷绕情怡辄迁互欢爱一离逺伤忧坐衰暮连幌结清隂髙台起风露腐毒縁芳㫖夭伐实修嫮慾网必亏生繁罝或全兎眇眇夜何期悠悠终肯悟端襟测烦海矫步写埃氛三受犹絶雨八苦若浮云输心仰圆极罄质委方坟朝游浄国侣暮集灵山羣灯祗开逺照香宇荐嘉薫俛首睇人俗信矣静为君生涂非一理识绪固饶津徒骇东陵富空嗟北郭贫国生曾已戾颜氏信为仁逢尤昭徃业习善㑹兹身勤忧永夷泰晏安终苦辛令名且云重岂若树良因神膏施唯重𤣥酒恩未隆明玑随水上润玉蓝田中禀天性所极资敬道攸崇羽毛共以势轮轨相为通报徳怆前雅酧言爱余风遵涂毎多舛顾省能无冲冬狐理丰毳春蚕绪轻丝形骸翻为阻心识还自欺华荣羁丱日生平少年时驱车追侠客酌酒㺯妖姬但念目前好安知身后悲惕然一以愧永与情爱辞兰室改蓬心栴崖变伊草丹青有必渝丝皪岂常皓曲辕且绳直诡木遂彫藻一篑或成山百里倦中道隆汉乃王臣失楚信元保勉矣徳不孤至言匪虚造金山严寳仞琼畹烈瑶荑墻狐议不窟檐燕岂能栖浄花庄思序慧沼盥身倪六羣傥未一七衆固恒齐端仪有直景正道无倾蹊维宫超以悟襄野竟何迷春游廻文诗枝分栁塞北叶暗榆闗东垂条逐絮转落蘂散花丛池莲照晓月幔锦拂朝风低吹杂纶羽薄粉艳粧红离情隔逺道叹结深闺中侍游方山应诏廵躅望登年帐饮临秋县日羽镜霜浔云旗落风甸四瀛良在目八㝢宛如见小臣窃自嘉预奉柏梁䜩奉辞镇西应教未学谢能筭髙义幸知游霤庭参辩奭梁苑豫才邹徘徊嵗光晚揺落红树秋风旗萦别浦霜琯迾遥洲饯谢文学离夜所知共歌笑谁忍别笑歌离轩思黄鸟分渚爱青莎翻情结逺斾洒泪与行波春江夜明月还望情如何和南海王殿下咏秋胡妻七首日月共为照松筠俱以贞佩纷甘自逺结镜待君明且协金兰好方愉琴瑟情佳人忽千里幽闺积思生景落中轩坐悠悠望城阙髙树升夕烟层楼满初月光隂非或异山川屡难越辍泣揜鈆姿搔首乱云髪倾魄属徂火摇念待方秋凉气承宇结明熠傃堦流三星亦虚暎四屋惨多愁思君如萱草一见乃忘忧杼轴郁不谐契濶弥新故朔风櫩上发寒鸟林间度客逺乏衣裘嵗晏饶霜露参差兴别绪依迟起离慕愿言如可信行迈亦云反睇景不告劳瞻途宁遽逺何以淹归辙蚕妾事春晚送目乱前华驰心迷旧婉椒珮容有结振芳跂路隅黄金徒以赋白珪终不渝明心良自皎安用久踟蹰遄车及枌巷流日下西虞披帷怅有望出门迟所欲彼羙复来仪慙颜变欣瞩兰艾隔芳臭泾渭分清浊去去夫人子请殉川之曲琵琶抱月如可明懐风殊复清丝中传意绪花里寄春情掩抑有竒态悽锵多好声芳䄂幸时拂龙门空自生咏幔幸得与珠缀羃䍥君之楹月映不辞卷风来辄自轻每聚金炉气时驻玉琴声但愿置尊酒兰缸当夜明药名重台信严敞陵泽乃闲荒石蚕终未蠒垣衣不可裳秦芎留近咏楚蘅搢逺翔韩原结神草随庭衔夜光星名眇叹属辰移端忧临嵗永久慙入汉客每愧遵河影仙羽诚不退蓬襟良未整谁谓无正心大陵有霜颖奉和月下雕云度绮钱香风入珠网独知此夜月依迟慕神赏咏池上梨花翻堦没细草集水间踈萍芳春照流雪深夕映繁星咏梧桐骞鳯影层枝轻虹镜展緑岂斁龙门幽直慕瑶池曲咏女萝羃䍥女萝草蔓衍旁松枝含烟黄且緑因风卷复垂移席琴室应司徒教雪崖似留月萝径若披云潺湲石熘㵼绵峦山雨闻抄衆书应司徒教说礼固多才惇诗信为善巖笥发仙华金縢开碧篆奉和代徐二首自君之出矣芳藇絶瑶巵思君如形影寝兴未曾离自君之出矣金鑪香不然思君如明烛中宵空自煎拟古二首花蔕今何在亦是林下生何当垂䨇髻团扇云间明镜台今何在寸身正相随何当碎聫玉云上璧已亏四色咏赤如城霞起青如松雾澈黑如幽都云白如瑶池雪离合赋物为咏冰容慙逺鉴水质谢明晖是照相思夕早望行人归后园作廻文诗斜峯绕径曲耸石带山连花余拂戏鸟树宻隠鸣蝉䨇声诗园蘅眩红蘤湖荇燡黄华廻鹤横淮翰逺越合云霞代五杂组五杂组庆云发徃复还经天月不获已生胡越奉和纎纎两头纎纎绮上纹半白半黑鹪翔羣腷腷膊膊乌迷曛磊磊落落玉石分王延别萧谘议霏云承永夜皓烛骛离轩执酒怆谁与举袖黙无言忍兹君为别如此嵗方暄年深北岫时鸟思南国园江上愁别日阶下树芳荪古诗纪卷六十七古诗纪卷六十八钦定四库全书古诗纪卷六十八明冯惟讷撰齐第三谢朓乐府随王鼓吹曲十首元会曲二仪启昌厯三阳应庆期珪贽纷成序鞮译憬来思分阶赩组练充庭罗翠旗觞流白日下吹溢景云滋天仪穆藻殿万㝢夀皇基郊祀曲六宗禋配岳五畤奠甘泉整跸游九阙清箫开八埏锵锵玉銮动溶溶金障旋郊宫光已属升柴礼既䖍福飨灵之集南岳固斯年钧天曲髙晏颢天台置酒迎风观笙镛礼百神钟石动云汉瑶堂琴瑟惊绮席舞衣散威鳯来参差𤣥鹤起凌乱已庆明庭乐讵慙南风弹入朝曲江南佳丽地金陵帝王州逶迤带緑水迢递起朱楼飞甍夹驰道垂杨䕃御沟凝笳翼髙葢叠鼔送华辀献纳云台表功名良可收出藩曲云枝紫㣲内分组承明阿飞艎遡极浦旌节去闗河眇眇苍山色沉沉寒水波铙音巴渝曲箫鼔盛唐歌夫君迈惟徳江汉仰清和校猎曲凝霜冬十月杀盛凉飈哀原泽旷千里腾骑纷徃来平罝望烟合烈火从风廻殪兽华容浦张乐荆山台虞人昔有谕明明时戒哉从戎曲选旅辞轘辕弭节赴河源日起霜戈照风廻连骑飜红尘朝夜合黄沙万里昏寥戾清笳转萧条边马烦自勉辍耕愿征役去何言送逺曲北梁辞欢宴南浦送佳人方衢控龙马平路骋朱轮琼筵妙舞絶桂席羽觞陈白云丘陵逺山川时未因一为清吹激潺湲伤别巾登山曲天明开秀㠋澜光媚碧堤风盪飘莺乱云行芳树低暮春春服羙游驾凌丹梯升峤既小鲁登峦且怅齐王孙尚游衍蕙草正萋萋泛水曲玉露霑翠叶金风鸣素枝罢游平乐苑泛鹢昆明池旌旗散容裔箫管吹参差日晚厌遵渚採菱赠清漪百年如流水寸心宁共知江上曲易阳春草出踟蹰日已暮莲叶尚田田淇水不可渡愿子淹桂舟时同千里路千里既相许桂舟复容与江上可采菱清歌共南楚蒲生行蒲生广湖边託身洪波侧春露惠我泽秋霜缛我色根叶从风浪常恐不水植摄生各有命岂云智与力安得游云上与尔同羽翼咏邯郸才人嫁为厮养卒妇生平宫阁里出入侍丹墀开笥方罗縠窥镜比蛾眉初别意未觧去久日生悲憔悴不自识娇羞余故姿梦中忽彷彿犹言承燕私同沈右率诸公赋鼓吹曲名芳树早翫华池隂复影沧洲枻椅柅芳若斯葳蕤纷可结霜下桂枝销怨与飞蓬折不厠玉盘滋谁怜终委絶临髙台千里常思归登台临绮翼才见孤鸟还未辨连山极四面动清风朝夜起寒色谁知倦游者嗟此故乡忆同赋杂曲名秋竹曲㛹姢绮窓北结根未参差从风既袅袅映日颇离离欲求枣下吹别有江南枝但能凌白雪贞心䕃曲池曲池之水缓歩遵莓渚披衿待蕙风芙蕖舞轻带苞笋出芳丛浮云自西北江海思无穷鸟去能传响见我绿琴中同谢谘议咏铜爵台繐帷飘井干樽酒若平生郁郁西陵树讵闻歌吹声芳襟染泪迹婵姢空复情玉座犹寂寞况乃妾身轻永明乐十首帝图开九有皇风浮四溟永明一为乐咸池无复灵民和礼乐富世清歌颂徽鸿名轶卷领称首迈垂衣朱台郁相望青槐分驰道秋云湛甘露春风散芝草龙楼日月照淄馆风云清储光温似玉藩度式如琼化洽鳀海君恩变龙庭长西北骛环裘东南尽龟象出车长洲苑选旅朝夕川络络结云骑奕奕泛戈船燕驷游京洛赵服丽有辉清歌留上客妙舞送将归实相薄五礼妙花开六尘明祥已玉烛寳瑞亦金轮生蔑萝性身与佳惠隆飞缨入华殿屣歩出重宫彩鳯鸣朝阳𤣥鹤舞清商瑞此永明曲千载为金皇同王主簿有所思佳期期未归望望下鸣机徘徊东陌上月出行人稀铜雀悲落日髙城上余光入繐帷寂寂深松晚宁知琴瑟悲玉阶怨夕殿下珠帘流萤飞复息长夜缝罗衣思君此何极金谷聚渠碗送佳人玉杯邀上客车马一东西别后思今夕王孙游緑草蔓如丝杂树红英发无论君不归君归芳已歇诗侍宴华光殿曲水奉勑为皇太子作旁求邃古逖聼鸿名大寳曰位得一为贞朱祶叶祉绿字摛英升配同贯进让殊声大横将属会昌已命国歩中徂宸居膺庆玺劒先传龟玉增映宗尧有绪复禹无竞礼行郊社人神受职寳效山川鳞羽变色𤣥塞北靡丹徼南极浮毳驾风非泳非陟能官民秀利建天跗枵鹑列野营绛分区论思帝则献纳宸枢麟趾方定鹈翼谁濡西京霭霭东都济济秋祓濯流春禊浮醴初吉云献上除方启昔驾阳颕今帐云陛嘉乐旧矣芳宴在斯载留神瞩有睟天仪龙精巳映威仰未移叶依黄鸟花落春池髙殿𢎞敞禁林稠宻青磴崛起丹楼间出翠葆随风金戈动日惆怅清管徘徊轻佾灞浐入筵河淇流阼海若来徃觞肴㳂泝欢饫有终清光欲暮轻貂回首华组徐步登贤博望献赋清漳汉贰称敏魏两垂芳监抚有则匕鬯无方瞻言守器永愧元良三日侍华光殿曲水宴代人应诏羣分未辨类聚兹式天睠休明且求至徳御繁实简制动惟黙官府百王衣裳万国中叶遭闵副内多违悠悠灵贶爰有适归于昭睿后抚运天飞凝居中县神动外畿悬象着明离光乃位我有储徳徽猷渊备长夀察书龙楼廻辔重道上庠行遵儒肆朝阳有干布叶萋萋思皇威矣鹓羽髙栖出驰先辂入秉介珪瞻秦望井建鲁分奎求贤每劳得士方逸有觉斯顺无文咸秩万箱惟重百锾载䘏屈草戒谀阶蓂纪日文教已肃武节既驰荣光可照合璧如规载懐姑射尚想瑶池濯龙乃饰天渊在斯作乐顺动实符时义上春初吉亦留渊寄红树巖舒青莎水被雕梁虹拖云甍鸟跂髙悬甲帐周褰黼帷长筵列陛激水旋墀浮醪聚蚁灵蔡呈姿河宗跃踢海介夔跜弱腕纎腰迁延妙舞秦筝赵瑟殷勤促柱降席连緌称觞接武稽首万年献兹多祜天地既成泉流既清薄暮沾幸属奉文明将标齐配刻扫秦京愿驰龙漠饮马悬旌三日侍宴曲水代人应诏神理内寂机象外融遗情汾水垂冕鸿宫树以司牧匪我求䝉徒勤日用谁契𤣥功徃晦必明来硕资蹇于皇克圣时乗御辩寳厯载晖瑶光重践昭昭旧物熈熈迁善当宁日昃求衣未明抵璧焚翠销劒隳城九畴式序三辟载清虞箴罔阙蒙奏传声丽景则春仪方在震重圣积厚金式琼润天爵必谐王臣咸荩譬诸华霍惟邦之镇正朔葱瀚冠冕卭越争长明堂相超魏阙龟䝉南荐环裘西发巢阁易窥驯庭难䎀上已惟昔于彼禊流祓秽河浒张乐春畴既停龙驾亦泛凫舟灵宫备矣无待兹游初鸎鸣晓朝霞开夜饰陛道源廻伊流㶚极望天渊曲阻亭榭闲馆巖敞长廊水架金觞揺荡玉俎推移筵浮水豹席扰云螭寥亮琴瑟嗷咷埙箎欢兹广䜩穆穆天仪周道如砥康衢载直徒愧𤣥黄负恩无力华轓徒驾长缨未饰相彼失晨宁忘鼓翼古诗纪巻六十八古诗纪卷六十九钦定四库全书古诗纪卷六十九明冯惟讷撰齐第四谢朓诗游山託养因支离乗闲遂疲蹇语黙良未寻得䘮云谁辩幸莅山水都复值清冬缅凌崖必千仞寻谿将万转坚崿既崚嶒逥流复宛澶杳杳云窦深渊渊石熘浅傍眺郁篻簩还望森柟楩荒隩被葴莎崩壁带苔藓鼯狖呌层嵁鸥凫戏沙衍触赏聊自观即趣咸巳展经目惜所遇前路欣方践无言蕙草歇留垣芳可搴尚子时未归邴生思自免永志昔所钦胜迹今能选寄言赏心客得性良为善逰敬亭山兹山亘百里合沓与云齐隐沦既巳託灵异居然栖上干蔽白日下属带廻谿交藤荒且蔓樛枝耸复低独鹤方朝唳饥鼯此夜啼渫云已漫漫夕雨亦凄凄我行虽纡组兼得寻幽蹊縁源殊未极归径窅如迷要欲追竒趣即此凌丹梯皇恩竟已矣兹理庶无暌将游湘水寻句溪既从陵阳钓挂鳞骖赤螭方寻桂水源谒帝苍山陲辰哉且未会乗景㺯清漪瑟汨泻长淀潺湲赴两岐轻苹上靡靡襍石下离离寒草分花映戏鲔乗空移兴以暮秋月清霜落素枝鱼鸟余方翫缨緌君自縻及兹畅怀抱山川长若斯游东田戚戚苦无悰携手共行乐寻云陟累榭随山望菌阁逺树暧阡阡生烟纷漠漠鱼戏新荷动鸟散余花落不对芳春酒还望青山郭答王世子飞雪天山来飘聚绳櫺外苍云暗九重北风吹万籁有酒招亲朋思与清颜会熊席惟尔安羔裘岂吾带公子不垂堂谁肯怜萧艾答张齐兴荆山嵸百里汉广流无极北驰星斗正南望朝云色川隰同幽快冠冕异今昔子肃两岐功我滞三冬职谁知京洛念彷彿昆山侧向夕登城濠潜池隠复直地逈闻遥蝉天长望归翼清文忽景丽思泉纷寳饰勿言修路阻勉子康衢力曾厓寂且寥归轸逝言陟暂使下都夜发新林至京邑赠西府同僚大江流日夜客心悲未央徒念闗山近终知返路长秋河曙耿耿寒渚夜苍苍引领见京室宫雉正相望金波丽鳷鹊玉绳低建章驱车鼎门外思见昭丘阳驰晖不可接何况隔两乡风云有鸟路江汉限无梁常恐鹰隼撃时菊委严霜寄言罻罗者寥廓已髙翔酬王晋安稍稍枝早劲涂涂露晚晞南中荣橘柚宁知鸿鴈飞拂雾朝青阁日旰坐彤闱怅望一途阻叅差百虑依春草秋更緑公子未西归谁能久京洛缁尘染素衣郡内髙斋闲望答吕法曹结构何迢递旷望极髙深牕中列逺岫庭际俯乔林日出衆鸟散山暝孤猿吟已有池上酌复此风中琴非君羙无度孰为劳寸心惠而能好我问以瑶华音若遗金门歩见就玉山岑在郡卧病呈沈尚书淮扬股肱守髙卧犹在兹况复南山曲何异幽栖时连隂盛农节薹笠聚东菑髙阁常昼掩荒堦少诤辞珍簟清夏室轻扇动凉飔嘉鲂聊可荐緑蚁方独持夏李沈朱实秋藕折轻丝良辰竟何许夙昔梦佳期坐啸徒可积为邦嵗已朞弦歌终莫取抚机今自嗤别王丞僧儒首夏实清和余春满郊甸花树杂为锦月池皎如练如何当此时别离言与宴留杂已欝纡行舟亦遥衍非君不见思所悲思不见同覉夜集积念隔炎凉骧言始今夕已对浊尊酒复此故乡客霜月始流砌寒蛸早吟隙幸借京华游边城䜩良席樵採咸共同荆莎聊可借恐君城阙人安能久松栢新亭渚别范零陵云洞庭张乐地潇湘帝子游云去苍梧野水还江汉流停骖我怅望辍棹子夷犹广平聼方籍茂陵将见求心事俱已矣江上徒离忧忝役湘州与宣城吏民别弱龄倦簮履薄晚忝华奥闲沃尽地区山泉谐所好幸遇昌化穆惇俗罕惊暴四时从偃息三省无侵冒下车遽暄席纡服始黔灶荣辱未遑敷徳礼何由导汨徂奉南岳兼秩典邦号疲马方云驱铅刀安可操遗惠良寂寞恩灵亦匪报桂水日悠悠结言幸相劳吐纳贻尔和穷通勗所蹈懐故人芳洲有杜若可以赠佳期望望忽超逺何由见所思行行未千里山川已间之离居方嵗月故人不在兹清风动帘夜孤月照牕时安得同携手酌酒赋新诗始之宣城郡下帷阙章句髙谈媿名理踈散谢公卿萧条依椽史簮髪逢嘉会教义承君子心迹苦未并忧欢将十祀幸沾云雨庆方辔参多士振鹭徒追飞羣龙难隶齿烹鲜止贪兢共治属亷耻伊余昩损益何用祗千里觧劒北宫朝息驾南川涘宁希广平咏聊慕华隂市弃置宛洛游多谢金门里招招漾轻楫行行趋巖趾江海虽未从山林于此始之宣城郡出新林浦向板桥江路西南永归流东北骛天际识归舟云中辨江树旅思倦揺揺孤游昔已屡既欢懐禄情复协沧洲趣嚣尘自兹隔赏心于此遇虽无𤣥豹姿终隠南山雾休沐重还丹阳道中薄游第从告思闲愿罢归还卭歌赋似休汝车骑非㶚池不可别伊川难重违汀葭稍靡靡江菼复依依田鹄逺相呌沙鸨忽争飞云端楚山见林表呉岫㣲试与征徒望乡涙尽沾衣赖此盈樽酌含景望芳菲问我劳何事霑沐仰清徽志狭轻轩冕恩甚恋闺闱嵗华春有酒初服偃郊扉京路夜发扰扰整夜装肃肃戒徂两晓星正寥落晨光复瀁漭犹沾余露团稍见朝霞上故乡邈已夐山川脩且广文奏方盈前懐人去心赏敕躬每跼蹐瞻恩惟震荡行矣倦路长无由税归鞅晚登三山还望京邑㶚涘望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸去矣方滞滛懐哉罢欢宴佳期怅何许涙下如流霰有情知望乡谁能鬒不变始出尚书省惟昔逢休明十载朝云陛既通金闺籍复酌琼筵醴宸景厌昭临昏风沦继体纷虹乱朝日浊河秽清济防口犹寛政餐荼更如荠英衮畅人谋文明固天启青精翼紫轪黄旗映朱邸还覩司𨽻章复见东都礼中区咸已泰轻生谅昭洒趋事辞宫阙载笔陪旌棨邑里向疎芜寒流自清泚衰栁尚沈沈凝露方泥泥零落悲友朋欢娯燕兄弟既秉丹石心宁流素丝涕因此得萧散垂竿深涧底直中书省紫殿肃隂隂彤庭赫𢎞敞风动万年枝日华承露掌玲珑结绮钱深沈映朱网红药当阶飜苍苔依砌上兹言翔鳯池鸣珮多清响信羙非吾室中园思偃仰朋情以郁陶春物方骀荡安得凌风翰聊恣山泉赏观朝雨朔风吹飞雨萧条江上来既洒百常观复集九成台空蒙如薄雾散漫似轻埃平明振衣坐重门犹未开耳目暂无扰懐古信悠哉戢翼希骧首乗流畏曝鳃动息无兼遂岐路多徘徊方同战胜者去剪北山莱宣城郡内登望借问下车日匪直望舒圆寒城一以眺平楚正苍然山积陵阳阻溪流春谷泉威纡距遥甸巉岩带逺天切切隂风暮桑柘起寒烟怅望心已极惝怳魂屡迁结髪倦为旅平生早事边谁规鼎食盛宁要狐白鲜方弃汝南诺言税辽东田冬日晚郡事隙案牍时闲暇偶坐观卉木飒飒满池荷翛翛䕃牕竹檐隙自周流房栊闲且肃苍翠望寒山峥嵘瞰平陆已惕慕归心复伤千里目风霜旦夕甚蕙草无芬馥云谁美笙簧孰是厌薖轴愿言税逸驾临潭饵秋菊髙斋视事余雪映青山寒雾开白日暧暧江村见离离海树出披衣就清盥凭轩方秉笔列俎归单味连驾止容膝空为大国忧纷诡谅非一安得扫荒迳鎻吾愁与疾冬绪羁懐示萧谘议虞田曹刘江二常侍去国懐丘园入逺滞城阙寒灯耿宵梦清镜悲晓髪风草不留霜氷池共如月寂寞此间帷琴尊任所对客念坐婵媛年华稍菴薆夙慕云泽游共奉荆台绩一聼春莺喧再视秋鸿没疲骖良易返恩波不可越谁慕临淄鼎常希茂陵渇依隠幸自从求心果芜昩方轸归与愿故山芝未歇落日怅望昩旦多纷喧日晏未遑舍落日余清隂髙枕东牕下寒槐渐如束秋菊行当把借问此何时凉风懐朔马已伤慕归客复思离居者情嗜幸非多案牍偏为寡既乏瑯琊政方憇洛阳社赛敬亭山庙喜雨夕怅懐椒糈蠲景洁膋芗登秋虽未献望嵗伫年祥潭渊深可厉狭邪车未方朦胧度絶限出没见林堂秉玉朝羣帝樽桂迎东皇排云接虬葢蔽日下霓裳㑹舞纷瑶席安歌遶鳯梁百味芬绮帐四座沾羽觞福被延民泽乐极思故乡登山骋归望原雨晦茫茫胡宁昩千里解珮拂山庄赋贫民田假遇非将迎靖共延殊庆中嵗厯三台旬月典邦政曾是共治情敢㤀䘏贫病将无富教礼孰有知方性敦本抑工商均业省兼并察壤见泉脉觇星视农正黍稷縁髙殖穱稌即卑盛旧埒新塍分青苖白水映遥树匝清隂连山周逺净即此风云佳孤觞聊可命既㣲三载道庶借两岐咏俾尔仓廪实余从谷口郑移病还园示亲属疲䇿倦人世歛性就幽蓬停琴伫凉月灭烛聼归鸿凉薰乗暮晰秋华临夜空叶低知露宻崖断识云重折荷葺寒袂开镜眄衰容海暮腾清气河闗祕栖沖烟衡时未歇芝兰去相从治宅结宇夕隂街荒幽横九曲迢递南川阳迤逦西山足辟馆临秋风敞牕望寒旭风碎池中荷霜翦江南菉既无东都金且税东臯粟秋夜讲解四縁去谁肇七识习未央沈沈倒营魄苦䕃蹙愁肠琴瑟徒烂漫姱容空满堂春颜遽几日秋垄终茫茫孰云济沈溺假愿託津梁惠唱摛泉涌妙演发金相空有定无执賔实固相忘自来呈首夏及此申暮霜云物清晨景衣巾引夕凉风振蕉荙裂霜下梧楸伤六龙且无借三相宁久长何时接灵应及子同舟航春思茹谿发春水阰山起朝日兰色望已同萍际转如一巢燕声上下黄鸟㺯俦匹边郊阻游衍故人盈契濶梦寐借假簧思归赖倚瑟幽念渐郁陶山楹永为室秋夜秋夜促织鸣南邻捣衣急思君隔九重夜夜空伫立北窓轻幔垂西户月光入何知白露下坐视阶前湿谁能长分居秋尽冬复及咏风徘徊发红蕚葳蕤动緑葹垂杨低复举新萍合且离步檐行袖靡当戸思襟披髙响飘歌吹相思子未知时拂孤鸾镜星鬓视参差咏竹牕前一丛竹青翠独言竒南条交北叶新笋杂故枝月光踈已宻风来起复垂青扈飞不碍黄口得相窥但恨从风箨根株长别离咏落梅新叶初冉冉初蕋新菲菲逢君后园燕相随巧笑归亲劳君玉指摘以赠南威用持挿云髻翡翠比光辉日暮长零落君恩不可追咏墙北栀子有羙当阶树霜露未能移金蕡发朱彩映日以离离幸赖夕阳下余景及西枝还思照绿水君阶无曲池余荣未能已晚实犹见竒复留倾筐徳君恩信未赀古诗纪卷六十九古诗纪卷七十钦定四库全书古诗纪卷七十明冯惟讷撰齐第五谢朓诗奉和竟陵王同沈右率过刘先生墓嘉树因枝条琢玉良可寳若人陵曲台垂帷茂渊道善诱宗学原鸣钟霁幽抱仁焉徂宛洛清徽夜何早嵗晚结松隂平原乱秋草不有至言扬终滞西山老和何议曹郊游二首春心澹容与挟弋歩中林朝光映红蕚㣲风吹好音江垂得清赏山际果幽寻未尝逺离别知此惬归心流泝终靡已嗟行方至今江臯倦游客薄暮懐归者扬舲浮大川惆怅至日下靃靡青莎被潺湲石熘㵼寄语持笙簧舒忧愿自假归途岂难渉翻同江上夏和刘西曹望海台沧波不可望望极与天平徃徃孤山映处处春云生差池逺鴈没飒沓羣凫惊嚣尘及簿领弃舍出重城临川徒可羡结网庶时营和宋记室省中落日飞鸟逺忧来不可极竹树澄逺隂云霞成异色懐归欲乗电瞻言思解翼清扬婉禁居秘此文墨职无叹阻琴樽相从伊水侧和王着作融八公山二别阻汉坻双崤望河澳兹岭复㠝岏分区奠淮服东限瑯琊台西距孟诸陆阡眠起杂树檀栾䕃脩竹日隠涧疑空云聚岫如复出没眺楼雉逺近送春目戎州昔乱华素景沦伊谷阽危赖宗衮㣲管寄明牧长蛇固能剪奔鲸自此曝道峻芳尘流业遥年运倐平生仰令图吁嗟命不淑浩荡别亲知连翩戒征轴再逺馆娃宫两去河阳谷风烟四时犯霜雨朝夜沐春秀良已凋秋塲庶能筑和伏武昌登孙权故城炎灵遗劒玺当涂骇龙战圣期缺中壤霸功兴㝢县鹊起登呉山鳯翔凌楚甸衿带穷巖险帷帟尽谋选北拒溺骖镳西龛收组练江海既无波俯仰流英眄裘冕类禋郊卜揆崇离殿钓台临讲閲樊山开广䜩文物共葳蕤声明且葱蒨三光厌分景书轨欲同荐参差世祀忽寂寞市朝变舞舘识余基歌梁想遗啭故林衰木平荒池秋草徧雄图怅若兹茂宰深遐睠幽客滞江臯从赏乖缨弁清巵阻献酬良书限闻见幸借芳音多承风采余绚于役倘有期鄂渚同游衍夏始和刘潺陵威仰弛苍郊龙曜表皇隰春色卷遥甸炎光丽近邑白苹望已骋缃荷纷可袭徒愿尺波旋终怜寸景戢对窻斜日过洞幌鲜飈入浮云去欲穷暮鸟飞相及柔翰缜芳尘清源非易揖廻江难絶济云谁畅伫立良宰朂夜渔出入事朝汲积羽余既裳更赋子盈粒椅梧何必零归来共栖集新治北窻和何从事国小暇日多民淳纷务屏辟牖期清旷开帘候风景泱泱日照溪团团云去岭岧嶤兰橑峻骈阗石路整池北树如浮竹外山犹影自来弥弦望及君临箕颖清文蔚且咏㣲言超已领不见城壕侧思君朝夕顷廻舟方在辰何以慰延颈和王主簿季哲怨情掖庭聘絶国长门失欢宴相逢咏蘼芜辞宠悲团扇花丛乱数蝶风帘入䨇燕徒使春带赊坐惜红粧变生平一顾重宿昔千金贱故人心尚尔故心人不见和徐都曹出新亭渚宛洛佳遨游春色满皇州结轸青郊路廻瞰苍江流日华川上动风光草际浮桃李成蹊径桑榆䕃道周东都已俶载言归望緑畴和刘中书昔余侍君子歴此游荆汉山川隔旧赏朋僚多雨散图南矫风翮曾非息短翰移疾觏新篇披衣起渊翫惆怅懐昔践彷彿得殊观頳紫共彬駮云锦相凌乱奔星上未穷惊雷下将半廻潮渍崩树轮囷轧倾岸巖篠或傍翻石菌芜脩干澄澄明浦媚衍衍清风烂江潭良在目懐贤兴累叹嵗暮不我期淹留絶巖畔和萧中庶直石头九河亘积岨三嵏郁旁眺皇州总地徳回江欵巖徼井干赩苍林云甍蔽层峤川霞旦上薄山光晚余照翔集乱归飞虹蜺纷引曜君子奉神略瞰逈凭重峭弹冠已籍甚升车益英妙功存汉册书荣并周庭燎汲疾移偃息董园倚谈笑麾斾一悠悠谦姿光且劭䜩嘉多暇日兴文起渊调曰余厠鳞羽灭影从渔钓泽渥资投分逢迎典待诏咏沼邈含毫専城空坐啸徒惭皇鉴揆终延曲士诮方追隠沦诀偶解金丹要若偶巫咸招帝阍良可呌和王长史卧病崥岫欵崇崖派别朝洪河兔园文雅盛章台冠葢多渊襟眷睿岳爕賛动甿歌顾影惭騑服载笔旅江沱缟衣分可献琴言暧已和青臯向还色春润视生波巖垂变好鸟松上改陈萝日与嵗眇邈归恨积蹉跎愿缉呉山杜宁袂楚池荷清风岂孤劭功遂懐曾阿勿药良有畅荏苒芳未过幸留清尊味言借故田莎和江丞北戍瑯琊城春城丽白日阿阁跨层楼苍江忽渺渺驱马复悠悠京洛多尘雾淮济未安流岂不思抚劔惜哉无轻舟夫君良自勉嵗暮勿淹留和沈祭酒行园清淮左长薄荒径隠髙蓬回潮旦夕上寒渠左右通霜畦纷绮错秋町郁䝉茸环梨县已紫珠榴折且红君有栖心地伊我欢既同何用甘泉侧玉树望青葱奉和随王殿下十六首髙秋夜方静神居肃且深闲阶涂广露凉宇澄月隂婵娟影池竹踈芜散风林渊情协爽节咏言兴徳音闇道空已积千直愧蓬心星回夜未艾洞房凝逺情云隂满池榭中月悬髙城乔木含风雾行鴈飞且鸣平䑓盛文雅西园富羣英芳庆良永矣君王嗣徳声眷此伊洛咏载懐汾水情顾已非丽则恭惠奉仁明观淄咏已失怃然愧簮缨神心遗魏阙中想顾汾阳肃景懐辰豫捐玦翦山糃时维清夏始云景暧含芳月隂洞野色日华丽池光草合亭臯逺霞生川路长端坐闻鹤引静瑟怆复伤懐哉泉石思歌咏鬰琼相春塘多迭驾言从伊与商衮职眷英览独善伊何忘愿辍东都逺𢎞道侍云梁睿心重离析岐路清江隈四面寒颷举千里白云来川长别管思地逈飜旗回还顾昭阳阙超逺章华台置酒巫山日为君停玉杯桂楼飞絶限超逺向江岐轻云霁广甸㣲风散清漪连连絶鴈举𣺌𣺌青烟移严城乱芸草霜塘凋素枝气爽深遥瞩豫永聊停曦即已终可恱盈尊且若斯念深冲照广业阐清化𤣥端仪穆金殿敷教藻琼筵船湛轻帷蔼磬转芳风旋卷辔栖道树方津棹法舷归兴凭大造昭涂良易筌𤣥冬寂修夜天围静且开亭臯霜气怆松宇清风来髙琴时以思幽人多感懐幸借汾阳想岭首正徘徊怆怆绪风兴祁祁族云布严气集髙轩稠隂结寒树日月谬论思朝夕承清豫徒借小山文空揖章䑓赋肃景游清都修簮侍兰室累榭踈逺风黄庭丽朝日穆穆神仪静愔愔道言宻一飡系灵表无吝科年厯清房洞已静闲风伊夜来云生树隂逺轩广月容开宴私移烛饮游赏借琴台风猷冠淄邺袵舄愧唐枚方池含积水明月流皎镜规荷承日泫彯鳞与风泳上善叶渊心止川测动性幸是方春来侧㸃游濠盛浮云西北起飞来下髙堂合散轻帷表飘舞桂台阳遥阶收委羽平地如夜光眷言金玉照顾惭兰蕙芳炎光缺风雅宗覇拯时沦龙徳待云雾令图方再晨嵗逺荒城思霜华宿草陈英威遽如是徘徊岐路人分悲玉瑟断别绪金樽倾风入芳帷散缸华兰殿明想折中园草共知千里情行云故乡色赠此一离声年华豫已涤夜艾赏方融新萍时合水弱草未胜风闺幽瑟易响台迥月难中春物广余照兰萱佩未穷连漪映余雪严城限深雾清寒起洞门东风急池树神居望已肃徘徊举冲趣栖归如迟咏丘山不可屡和纪参军服散得益金液称九转西山歌五色鍊质乃排云濯景终不测云英亦可饵且驻羲和力能令长卿卧暂故遇眞识和王中丞闻琴凉风吹月露圆景动清隂蕙风入懐抱闻君此夜琴萧瑟满林聼轻鸣响涧音无为澹容与蹉跎江海心赠王主簿二首日落牕中坐红粧好颜色舞衣襞未缝流黄覆不织蜻蛉草际飞游蜂花上食一遇长相思愿寄连翩翼清吹要碧玉调弦命緑珠轻歌急绮带含笑解罗𥜗余曲讵几许髙驾且踟蹰徘徊韶景暮惟有洛城隅和沈右率诸君饯谢文学春夜别清樽江潭复为客叹息东流水如何故乡陌重树日芬蒀芳洲转如积望望荆台下归梦相思夕古诗纪卷七十古诗纪卷七十一钦定四库全书古诗纪卷七十一明冯惟讷撰齐第六谢朓诗离夜玉绳隠髙树斜汉耿层台离堂华烛尽别幌清琴哀翻潮尚知恨客思眇难裁山川不可梦况乃故人杯将发石头上烽火楼徘徊恋京邑踯躅躧曾阿陵髙迟闗近眺逈风云多荆呉阻山岫江海含澜波归飞无羽翼其如离别何望三湖积水照頳霞髙台望归翼平原周逺近连汀见纡直葳㽔向春秀芸黄共秋色薄暮伤哉人婵媛复何极送江水曹还逺馆髙馆临荒途清川带长陌上有流思人懐旧望归客塘边草杂红树际花犹白日暮有重城何由尽离席送江兵曹檀主簿朱孝亷还上国方舟泛春渚㩗手趋上京安知慕归客讵忆山中情香风蘂上发好鸟叶间鸣挥袂送君已独此夜琴声临溪送别怅望南浦时徙倚北梁歩叶上凉风初日隠轻霞暮荒城迥易隂秋溪广难渡沫泣岂徒然君子行多露后斋廻望髙轩瞰四野临牖眺襟带望山白云里望水平原外夏木转成帷秋荷渐如葢巩洛常睠然摇心似悬斾与江水曹至干濵戏山中上芳月故人清樽赏逺山翠百重廻流映千丈花枝聚如雪芜丝散犹网别后能相思何嗟异封壤祀敬亭山庙翦削兼太华峥嵘跨𤣥圃贝阙眡阿宫薜帷隂网戸参差时未来徘徊望澧浦椒糈若馨香无絶传终古出下馆麦候始清和凉雨销炎燠红莲摇弱荇丹藤绕新竹物色盈懐抱方驾娯耳目零落既难留何用存华屋落日同何仪曹煦参差复殿影氛氲绮罗杂风入天渊池芰荷摇复合逺聼雀声聚回望树隂沓一赏桂尊前宁伤蓬鬓飒夜聼妓二首琼闺钏响闻瑶席芳尘满要取洛阳人共命江南管情多舞态迟意倾歌㺯缓知君宻见亲寸心传玉盌上客光四座佳丽直千金挂钗报缨絶堕珥答琴心蛾眉已共笑清香复入襟欢乐夜方静翠帐垂沈沈咏蔷薇低枝讵胜叶轻香幸自通发蕚初攅紫余采尚霏红新花对白日故蕋逐行风参差不俱曜谁肯盻薇丛咏蒲离离水上蒲结水散为珠间厠秋菡萏出入春凫雏初萌实雕俎暮蕋杂椒涂所悲塘上曲遂铄黄金躯咏菟丝轻丝既难理细缕竟无织烂漫已万条连绵复一色安根不可知萦心终不测所贵能卷舒伊用蓬生直游东堂咏桐孤桐北窻外髙枝百尺余叶生既婀娜叶落更扶踈无华复无实何以赠离居裁为珪与瑞足可命参墟杂咏三首镜台玲珑类丹槛苕亭似𤣥阙对鳯悬清氷垂龙挂明月照粉拂红粧插花理云髪玉颜徒自见常畏君情歇灯发翠斜汉里蓄寳宕山峰抽茎类仙掌衔光似烛龙飞蛾再三绕轻花四五重孤对相思夕空照舞衣缝烛杏梁賔未散桂宫明欲沈暧色轻帷里低光照寳琴徘徊云髻影的烁绮䟽金恨君秋月夜遗我洞房隂同咏乐器琴洞庭风雨干龙门生死枝雕刻纷布濩冲响郁清巵春风揺蕙草秋月满华池是时操别鹤滛滛客泪垂同咏坐上玩器乌皮隠几蟠木生附枝刻削岂无施取则龙文鼎三趾献光仪勿言素韦洁白沙尚推移曲躬奉㣲用聊承终宴疲同咏坐上所见一物席本生潮汐池落景照参差汀洲蔽杜若幽渚夺江蓠遇君时採撷玉座奉金巵但愿罗衣拂无使素尘弥咏竹火笼庭雪乱如花井氷粲成玉因炎入貂袖懐温奉芳褥体宻用宜通文邪性非曲本自江南墟㛹娟脩且緑暂承君玉指请谢阳春旭咏鸂䳵蕙草含初芳瑶池暧晚色得厠鸿鸾影晞光㺯羽翼聫句阻雪连句遥赠和积雪皓隂池北风鸣细枝九逵宻如绣何异逺别离风庭舞流霰冰沼结文澌饮春虽以燠钦贤纷若驰珠霙条间响玉熘檐下垂杯酒不相接寸心良共知飞云乱无绪结氷明曲池虽乖促席䜩白首信勿亏飘素莹檐熘巖结噎通岐罇罍如未澣况乃限音仪原隰望徙倚松筠竟不移隠忧恧萱树忘懐待山巵初昕逸翮举日昃驽马疲幽山有桂树嵗暮方参差还涂临渚緑水缬清波青山绣芳质落景皎晚隂残花绮余日白沙澹无际青山𦕈如一伤此物运移惆怅望还律白水田外明孤岭松上出即趣佳可淹淹留非下秩纪功曹中园兰亭仰逺风芳林接云崿倾叶顺清飈脩茎伫髙鹤连绵夕云归晻暧日将落寸隂不可留兰墀岂停酌丹缨犹照树緑筠方解箨永志能两忘即赏谢丘壑闲坐雨洗花叶鲜泉漫芳塘溢借此闲赋诗聊用荡羁疾霡霂㣲雨散葳㽔蕙草宻预借芳筵赏沾生信昭悉紫葵窓外舒青荷池上出既阖颍川扉且卧淮南秩流风荡晚隂行云掩朝日念此兰蕙客徒有芳菲质侍筵西堂落日望乡沈病已绵绪负官别乡忧髙城凄夕吹时见国烟浮漠漠轻云晚飒飒髙树秋乡山不可望兰巵且献酬旻髙识气逈泉渟知潦收幸遇庆筵渥方且沐恩猷芸黄先露早骚瑟惊暮秋旧城望已肃况乃客悠悠徃敬亭路中山中芳杜緑江南莲叶紫芳年不共游淹留空若是緑水丰涟漪青山多绣绮新条日向抽落花纷已委弱葼既青翠轻莎方靃靡鹥鸥没而游麕䴥腾复倚春岸望沈沈清流见弥弥幸借人外游盘桓未能徙骛枻把琼芳随山访灵诡荣楯每嶙峋林堂多碕礒祀敬亭山春雨水府衆灵出石室寳图开白云帝乡下行雨巫山来歌风讃灵徳舞蹈起轻埃髙轩乍留吹𤣥羽或徘徊福降羣仙下识逸百神该青鸟飞层隙赤鲤泳澜隈檀秀才阳春歌青春献初嵗白日映雕梁兰萌犹自短栁叶本能长已见花红发复闻花蕋香乗此试游衍谁知心独伤江朝请緑水曲塘上蒲欲齐汀洲杜将歇春心既易荡春流岂难越桂棹及晚风菱江及初月芳香若可赠为君歩罗袜陶功曹採菱曲朝日映兰泽乗风入桂屿棹影已流倡轻舟复容与勿遽佳期移方追明月侣采采讵盈掬还望空延伫朱孝亷白雪曲凝云没霄汉从风飞且散聫翩下幽谷徘徊依井干既兴楚客谣亦动周王叹所恨轻寒早不迫阳春旦王秀之卧疾叙意贞悔不少期福极固难豫疾药虽一途遂以千百虑景仄念徂龄带缓每危曙循躬既已兹况复嵗将暮层氷日夜多飞云宻如雾归鸿互断絶宿鸟莫能去辍我丘中琴良由一嗟故隠沦迹有违宰官功未树何用揽余情恨恨此故路岂言劳者歌且曰幽人赋江孝嗣北戍琅邪城诗驱马一连翩日下情不息芳树似佳人惆怅余何极薄暮苦羁愁终朝伤旅食丈夫许人世安得顾心臆按劔勿复言谁能耕与织离夜石泉行可照兰杜向含风离歌上春日芳思徒以空情遽晓云发心在夕何终幽琴一罢调清醑复谁同王侍常离夜月没髙楼晓云起扶桑时烛筵暧无色行住闵相悲当轩已凝念况乃清江湄怀人忽千里谁缓鬓徂丝无名氏同咏竹火笼结根终南下防露复披云虽为九叶扇聊可涤炎氛安能偶狐白鹤卵织成文覆持鸳鸯被百和吐氛氲忽为纎手用嵗暮倚罗裙古诗纪卷七十一古诗纪卷七十二钦定四库全书古诗纪卷七十二明冯惟讷撰齐第七刘绘同沈右率诸公赋鼓吹曲二首巫山髙髙唐与巫山参差郁相望灼烁在云间氛氲出霞上散雨收夕台行云卷晨障出没不易期婵娟以惆怅有所思别离安可再而我更重之佳人不相见明月空在帷共御满堂酌独敛向隅眉中心乱如雪宁知有所思饯谢文学离夜汀洲千里芳朝云万里色悠然在天隅之子去安极春潭无与窥秋台谁共陟不见一佳人徒望西飞翼入琵琶崃望积布矶呈𤣥晖江山信多美此地最为神以兹峰石丽重在芳树春照烂虹蜺杂交错锦绣陈差池若燕羽崱屴似龙鳞却瞻了非向前观已复新翠㣲上亏景青莎下拂津巉巖如刻削可望不可亲昔途首遐路未获究清尘誓将返初服嵗暮请为隣咏博山香炉参差郁佳丽合沓纷可怜蔽亏千种树出没万重山上镂秦王子驾鹤乗紫烟下刻蟠龙势矫首半衔莲旁为伊水丽芝葢出巖间复有汉游女拾羽㺯余妍荣色何杂糅缛绣更相鲜麕麚或腾倚林薄杳芊眠掩华终不发含薰未肯然风生玉阶树露湛曲池莲寒虫悲夜室秋云没晓天咏萍可怜池内萍葐蒀紫复青巧随浪开合能逐水低平㣲根无所缀细叶讵须茎漂泊终难测留连如有情和池上梨花露庭晚翻积风闺夜入多萦藂似乱蝶拂烛状聫蛾刘上湘度琵琶矶兹山挺异㟧孤起秀云中陵池激楚浪纷糺絶宛风烟峰晦如昼寒水清若空颉颃鸥舞白流乱叶飞红张融白日歌序曰悬象着明莫大于日月而彼日月不能不谢固知无凖衰为盛之终盛为衰之始故为白日歌白日白日舒天昭晖数穷则尽盛满则衰箫史曲引响犹天外吟声似地中戴胜噪落景龙歕清霄风忧且吟鸣琴当春夜春夜当鸣琴羁人不及乐何似千里心别诗白云山上尽清风松下歇欲识离人悲孤台见明月孔稚珪白马篇二首骥子跼且鸣铁阵与云平汉家嫖姚将驰突匈奴庭少年鬬勐气怒髪为君征雄㦸摩白日长劔断流星早出飞狐塞晚泊楼烦城虏骑四山合胡尘千里惊嘶笳振地响吹角沸天声左碎唿韩阵右破休屠兵横行絶漠表饮马瀚海清陇树枯无色沙草不常青勒石燕然道凯归长安亭县官知我健四海谁不倾但使强胡灭何须甲第成当今丈夫志独为上古英白马金具装横行辽水傍问是谁家子宿衞羽林郎文犀六属铠寳劔七星光山虚弓响彻地迥角声长宛河推勇气陇蜀擅威彊轮台受降虏髙阙前名王射熊入飞观校猎下长杨英名欺衞霍智䇿蔑平良岛夷时失礼卉服犯边疆徴名离蓟北轻骑出渔阳集军随日晕挑战逐星芒阵移龙势动营开虎翼张冲冠入死地攘臂越金汤尘飞战鼔急风交征斾扬转鬬平华地追奔扫鬼方本持身许国况复武功彰㑹令千载后流誉满旂常旦发青林孤征越清江游子悲路长二旬倐已满三千眇未央草杂今古色巖留冬夏霜寄懐中山旧举酒莫相忘游太平山石险天貌分林交日容缺隂涧落春荣寒巖留夏雪袁彖赠庾易白日清明青云辽亮昔闻巢许今覩台尚游僊诗羽客宴瑶宫旌盖乍舒设王子洛浦来湘娥洞庭发长引逐清风髙歌送奔月并驭排帝闼连吹入天阙万古一方春千霜岂二髪同前白石三重阶黄金九层路采烟拂紫甍芳风摇碧树丘巨源咏七寳画图扇妙缟贵东夏巧媛出呉闉裁如白玉璧缝似明月轮表里镂七寳中衘骇鸡珍画作景山树图为河洛神来延挥握玩入与镮钏亲生风长袖际晞华红粉津拂盼迎娇意隠映含歌人时移务㤀故节改竞存新卷情随象簟舒心谢锦茵厌歇何足道敬哉先后晨咏扇琼泽映氷鳞清风生月轮画作景山树圗为河洛神倡楼出素手歌席动丹脣宛转含娇意偏宜桃李人聴邻妓披袵乏游术凴轼寡文才蓬门长自寂虚席视生埃贵里临倡馆东邻歌吹台云间娇响彻风末艳声来飞华瑶翠幄扬芬金碧杯久絶中州美从念尸乡灰遗情悲近世中山安在哉陆慧晓游仙诗旌翻玉华晦神转云光移袭舄黄山下投佩朱路岐陆厥蒲坂行江南风已春河间栁已把鴈反无南书寸心何由写流泊祁连山飘飖髙阙下齐歌行黄金徒满籯不如守章句雪宫纷多士稷下岌成覆同载䨇连珠合席悬河注垂帷五行下操笔百金赋华屋大车方髙门四马驱𤣥豹空不食南山隐云雾南郡歌江南可採莲莲生荷已大旅鴈向南飞浮云复如盖望美积风露踈麻成襟带䨇珠惑汉臯蛾眉迷下蔡玉齿徒粲然谁与启含贝邯郸行赵女擫鸣琴邯郸纷躧歩长袖曳三街兼金轻一顾有美独临风佳人在遐路相思欲褰袵丛台日已暮左冯翊歌上林潏紫泉离宫赫千戸飞鸣乱凫鴈参差杂兰杜比翼独未羣连叶谁为伍一物或难致无云泣易覩京兆歌兔园夹池水脩竹复檀栾不如黄山苑储胥与露寒逦迤傍无界岑崟郁上干上干入翠㣲下趾连长薄芳露浸紫茎秋风摇素萼鴈起宵未央云间月将落照梁桂兮影徘徊承露盘兮光照灼夀陵之街走狐兎金巵玉盌会销铄愿奉蒲萄花为君实羽爵李夫人及贵人歌属车桂席尘豹尾香烟灭彤殿向蘼芜青蒲复萎絶坐萎絶对蘼芜临丹阶泣椒涂寡鹤羁雌飞且止雕梁翠壁网蜘蛛洞房明月夜对此泪如珠中山王孺子妾歌二首未央才人中山孺子一笑倾城一顾倾市倾城不自美倾市复为容愿把陵阳袖披云望九重如姬寝卧内班媫坐同车洪波陪饮帐林光宴秦余嵗暮寒飈及秋水落芙蕖子瑕矫后驾安陵泣前鱼贱妾终已矣君子定焉如临江王节士歌木叶下江波连秋月照浦云歇山秋思不可裁复带秋风来秋风来已寒白露惊罗纨节士慷慨髪冲冠弯弓挂若木长劔竦云端奉答内兄希叔嘉惠承帝子躧履奉王孙属叨金马署又㸃铜龙门出入平津邸一见孟尝尊归来翳桑柘朝夕异凉温殂落固云是寂蔑终如斯杜门清三迳坐槛临曲池凫鹄啸俦侣荷芰始参差虽无田田叶及尔汎涟漪春华与秋实庶子及家臣王门所以贵自古多俊民离宫收杞梓华屋富徐陈平旦上林苑日入伊水濵书记既翩翩赋歌能妙絶相如恧温丽子云慙笔札骏马思长坂柴车畏危軏怅望山阳䜩空此河阳别平原十日饮中散千里游渤海方淫滞宜城谁献酬屏居南山下临此嵗方秋惜哉时不与日暮无轻舟虞炎玉阶怨紫藤拂花树黄鸟度青枝思君一叹息苦泪应言垂饯谢文学离夜差池燕始飞羃歴草初辉离人怅东顾游子怆西归清潮已驾渚溽露复沾衣一乖当春聚方掩故园扉咏帘青轩明月时紫殿秋风日朣胧引光辉晻暧映容质清露依檐垂蛸丝当戸宻褰开谁共临掩晦独如失奉和竟陵王经刘巘墓下下帷闻昔儒窥园信且逸聚学丛烟郊栖遁事环荜戢景谢归年税驾空悠日庭露已沾衣松门向萧瑟悯悯神念周依依惠言宻虞通之赠傅昭诗英妙擅山东才子倾洛阳清尘谁能嗣及尔遘遗芳顾欢临终诗五涂无恒宅三清有常舍精气因天行游魂随物化鹏鵾适大海蜩鸠之桑柘达生任去留善死均日夜委命安所乗何方不可驾翘心企前觉融然从此谢朱硕仙呉声独曲硕仙歌二忆所欢时縁山破芿荏山神感侬意盘石鋭锋动子尚歌暧暧日欲暝欢骑立踟蹰太阳犹尚可且愿停须臾卞伯玉赴中书大方信苞容优渥遂不已跃鳞龙鳯池挥翰紫宸里石道慧离合诗好仇华良夜子欢我亦欣昊穹出明月一坐感良晨钟宪登羣峰标望海苍波不可望望极与天平徃徃孤山暎处处春云生差池逺鴈没䬃沓羣凫惊嚣尘及簿领弃舍出重城临川徒可羡结网庶时营顾则心望廨前水竹萧萧丛竹映澹澹平湖浄叶倒涟漪文水漾檀栾影相思不会面相望空延颈逺天去浮云长墟斜落景幽痾与嵗积赏心随事屏乡念一邅回白髪生俄顷释寳月估客乐郎作十里行侬作九里送㧞侬头上钗与郎资路用有信数寄书无信心相忆莫作瓶落井一去无消息同前大艑珂峩头何处发扬州借问艑上郎见侬所欢不初发扬州时船出平津泊五两如竹林何处相寻博行路难君不见孤鴈关外发酸嘶度扬越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥徒相思年年望望情不歇寄我匣中青铜镜倩人为君除白髪行路难行路难夜闻南城汉使度使我流泪忆长安古诗纪卷七十二古诗纪卷七十三钦定四库全书古诗纪卷七十三明冯惟讷撰齐第八郊庙歌辞齐南郊乐章十三首肃咸乐谢超宗夤承寳命严恭帝绪奄受敷钖升中拓宇亘地称皇罄天作主月域来賔日际奉土开元首正礼交乐举六典聫事九官列序引牲乐皇乎敬矣恭事上灵昭教国祀肃肃明明有牲在涤有洁在俎以荐王衷以答神祜陟配在京降徳在民奔精望夜髙燎伫晨嘉荐乐我恭我享惟孟之春以孝以敬立我烝民青坛奄霭翠幕端凝嘉俎重荐兼籍再升设业设虡展容玉庭肇禋配祀克对上灵昭夏乐惟圣飨帝惟孝飨亲礼行宗祀敬达郊禋金枝中树广乐四陈月御案节星驱扶轮遥兴逺驾曜曜振振告成大报受釐元神永至乐紫坛望灵翠幕伫神率天奉贽罄地来賔神贶并介泯祗合祉恭昭鉴享肃光孝祀威蔼四灵洞曜三光皇徳全被大礼流昌登歌报惟事天祭实尊灵史正嘉兆神宅崇祯五畤昭鬯六宗彞序介丘望尘皇轩肃举文徳宣烈乐营泰畤定天衷思心绪谋筮从田烛置爟火通大孝昭国礼融武徳宣烈乐功烛上宙徳耀中天风移九域礼饰八埏四灵晨炳五纬宵明膺厯缔运道茂前声髙徳宣烈乐王俭飨帝严亲则天光大舄奕前古荣镜无外日月宣华卿云流霭五汉同休六幽咸泰嘉胙乐谢超宗鬯嘉礼承休钖盛徳符景纬昌华应帝䇿圣蔼耀昌基融祉晖世厯声正涵月轨书文同日迹寳瑞昭神图灵贶流瑞液我皇崇晖祚重芬冠徃籍昭夏乐荐享洽礼乐该神娯展辰斾回洞云路拂璇阶紫芬霭青霄开睠皇都顾玉台留昌徳结圣懐昭逺乐天以徳降帝以礼报牲尊俯陈柴币仰燎事展司采敬达瑄芗烟贽青昊震飏紫塲陈馨示䇿肃志宗禋礼非物偹福惟诚陈休成乐昭事上祀飨荐具陈回銮转翠拂景翔宸缀县敷畅钟石昭融羽炫深晷籥曀行风肆序辍度肃礼停文四金耸衞六驭齐轮齐北郊乐歌六首谢超宗昭夏乐诏礼崇营敬飨𤣥畤灵正丹帷月肃紫墀展荐登华风县凝锵神惟戾止郁葆遥庄昭望嵗芬环游辰太穆哉尚礼横光秉蔼登歌伫灵敬享禋肃彛文县动声仪荐絜牲芬隂祗以贶昭祀式庆九服熈度六农祥正地徳凯容乐缮方丘端国隂掩珪晷仰灵心诏源委遍丘林礼献物乐荐音昭徳凯容乐庆图濬邈藴祥祕瑶俔天炳月嫔光紫霄邦化灵懋阃则风调俪徳方仪徽载以昭昭夏乐荐神升享序楙淹玉俎停金奏寳斾转旒驾旋溢素景郁紫躔灵心顾留宸睠洽外瀛瑞中县𨽻幽乐后皇嘉庆定祗𤣥畤承帝休图祗敷灵祉篚幂周序轩朱凝会牲币芬坛精明伫盖调川瑞昌警岳祥泰齐明堂乐歌十五首谢超宗肃咸乐彛承孝典恭事严圣浃天奉賮罄壤齐庆司仪具序羽容夙章芬枝扬烈黼搆周张助寳奠轩酎珍充庭璆县凝㑹琄朱竚声先期选礼肃若有承祗对灵祉皇庆昭膺尊事威仪辉容昭序迅恭明神絜盛牲俎肃肃严宫蔼蔼崇基皇灵降止百祗具司戒诚望夜端烈承朝依㣲昭旦物色轻宵引牲乐惟诚絜飨惟孝尊灵敬芳黍稷敬涤牺牲骍茧在豢载溢载丰以承宗祀以肃皇衷萧芳四举华火周传神鉴孔昭嘉足三牷嘉荐乐二首肇禋戒祀礼容咸举六典饰文九司炤序牲柔既昭牺刚既陈恭涤惟清敬事惟神加笾再御兼俎重荐节动轩越声流金县奕弈閟幄亹亹严闱絜诚夕鉴端服晨晖圣灵戾止翊我皇则上绥四㝢下洋万国永言孝飨孝飨有容傧僚赞列肃肃雍雍昭夏乐地纽谧干枢回华盖动紫㣲开旌蔽日车若云驾六龙乗烟煴煜帝景燿天邑圣祖降五云集懋粢盛絜牲牷百礼肃羣司䖍皇徳逺大孝昌贯九幽洞三光神之安解玉銮景福至万㝢欢登歌雍台辨朔泽宫选辰絜火夕炤明水朝陈六瑚贲室八羽华庭昭事先圣懐濡上灵肆夏式敬升歌发徳永固洪基以绥万国凯容宣烈乐酾醴具登嘉俎咸荐飨洽诚陈礼周乐徧祝辞罢祼序容辍县跸动端庭銮回严殿神仪驻景华汉髙虚八灵案衞三祗解途翠盖耀澄罼㡩凝宸玉镳息节金辂懐音式诚达孝底心肃感追凭皇鉴思承渊范神钖懋祉四纬昭明仰福帝徽俯齐庶生青帝歌参映夕驷昭晨灵乗震司青春鴈将向桐始蕤和风舞暄光迟萌动达万品亲润无际泽无垠赤帝歌龙精初见大火中朱光北至圭景同帝在在离寔司衡雨水方降木槿荣庶物盛长咸殷阜恩泽四溟被九有黄帝歌履艮宅中宇司绳总四方裁化徧寒燠布政司炎凉至分乗经晷闭启集恒度帝晖缉万有皇灵澄国歩白帝歌百川若镜天地爽且明云冲气举盛徳在素精庶类收成嵗功行欲宁浃地奉渥罄宇承帝灵黑帝歌嵗既暮日方驰灵乗坎徳司规𤣥云合晦鸟蹊飞雪繁亘天涯晨晷促夕漏延太隂极㣲阳宣嘉胙乐礼荐洽福祚昌圣皇膺嘉祐帝业凝休祥居极乗景运宅徳瑞中王澄明临四奥精华延八乡洞海同声憓澈宇丽干光灵庆缠世祉鸿烈永无疆昭夏乐藴礼容余乐度灵方留景欲暮开九重肃五达鳯参差龙已沫云既动河既梁万里照四空香神之车归清都璇庭寂玉殿虚鸿化凝孝风炽顾灵心结皇思鸿庆遐鬯嘉荐令芳翊帝明徳永祚深光齐雩祭歌八首谢脁迎神清明畅礼乐新候龙景练贞辰阳律亢隂晷伏耗下土荐穜稑宸仪警王度干嗟云汉望昊天张盛乐奏云儛集五精延帝祖雩有讽荣有秩膋鬯芬圭瓉瑟灵之来帝阍开东煜燿吹徘徊停龙轙徧观此冻雨飞祥云靡坛可临奠可歆对甿社鉴皇心世祖武皇帝濬哲维祖长发其武帝出自震重光御㝢七徳攸宣九畴咸叙静难荆衡凝威蠡浦昩旦丕承夕惕刑政化一车书徳馨粢盛昭星夜景非云晓庆衢室成隂璧水如镜礼充玉帛乐被匏絃于铄在咏陟配于天自宫徂兆靡爱牲牷我将我享水祚丰年青帝营翼日鸟殷宵凝冰泮𤣥蛰昭景阳阳风习习女夷歌东皇集奠春酒秉青珪命田祖渥羣黎赤帝惟此夏徳徳恢台两龙在御炎精来火景方中南讹秩靡草云黄含桃实族云蓊郁温风扇兴雨祁祁黍苖遍黄帝禀火自髙明毓金挺刚克凉燠资成化羣芳载厚徳阳季勾萌达炎徂溽暑融商暮百工止嵗极凌隂冲泉流疏已清原隰甸已平咸言祚惟亿敦民保齐京白帝帝说于兑执矩固司藏百川收潦精景应金方嘉树离披榆关命賔鸟夜月如霜金风方袅袅商隂肃杀万寳咸已遒劳哉望嵗塲功兾可收黑帝白日短𤣥夜深招揺转移太隂霜钟鸣冥陵起星回天月穷纪聴严风来不息望𤣥云黝无色曾冰冽积羽幽飞雪至天山侧关梁闭方不巡合国吹飨蜡賔綂㣲阳究终始百礼洽万祚臻送神敬如在礼将周神之驾不少留跃龙镳转金盖纷上驰云之外警七曜诏八神排阊阖渡天津有渰兴肤寸积雨冥冥又终夕俾栖粮维万箱皇情畅景命昌齐籍田乐歌二首江淹迎送神升歌羽銮从动金驾时游教腾义镜乐缀礼修率先丹耦躬遵緑畴灵之圣之嵗殷泽柔飨神歌琼斝既饰绣簋以陈方燮嘉种永毓宵民牲出入歌祝详史具礼备乐荐有牲在陈有鼔在悬腾烛象星奔水类电郊燎夙戒駜彼乗駽以伺质明以伫神晏荐豆呈毛血歌辞时恭时祀有物有则伊我上圣实抱明徳牺象交陈郁尊四塞黍惟嘉谷酒惟𤣥默荐通苍祗庆覃黎黑愿灵之降祚家祜国奏宣烈之乐歌舞殷崇配天周尊明祀瑞合汾隂庆同泰畤青幕云舒丹殿霞起二曜惟新五精告始于以享之景福是履齐太庙乐歌十六首谢超宗肃咸乐絜诚底孝孝感烟霜夤仪式序肃礼绵张金华树藻肃哲腾光殷殷升奏严严阶庠匪椒匪玉是降是将懋分神衷翊祐传昌引牲乐肇祀严灵恭礼尊国达敬傅典结孝陈则芬涤既肃牺牷既整耸诚流思端仪选景肆礼伫夜绵乐望晨崇席皇鉴用飨明神嘉荐乐清思眑眑閟寝㣲㣲恭言载感肃若有希芬俎具陈嘉荐兼列凝馨烟飏分炤星晢睿灵式降协我帝道上澄五纬下陶八表昭夏乐涓辰选气展礼恭祗重闱月洞层牖烟施载虚玉鬯载受金枝天歌折飨云舞罄仪神惟降止泛景凝羲帝华永蔼泯藻方摛永至乐戏繇惟则姬经式序九司聫事八方承宇銮迾静陈缦乐具举凝旒若慕倾璜载竚振振璇衞穆穆礼容载蔼皇歩式敷帝踪登歌清明既鬯大孝乃熈天仪睟怆皇心俨思既芬房豆载洁牷牲郁祼升礼鋗金登声茂对幽严式奉徽灵以享以祀惟感惟诚凯容乐国昭惟茂帝穆惟崇登祥纬逺缔世景融纷纶睿绪菴蔚王风明进厥始濬哲文终凯容乐璇条夤蔚琼源浚照懋矣皇烈载挺明邵永言敬思式恭惟教休途良又荣光有耀凯容乐严宗正典崇享肇禋九章既饬三清既陈昭恭皇祖承假徽神贞祐伊协卿蔼是邻凯容乐肃惟敬祀絜事参芗环袨像缀缅宻丝簧明明烈祖尚钖龙光粤雅于姬伊颂在商凯容乐神宫懋邺明寝昌基徳凝羽缀道鬯容辞假我帝绪懿我皇维昭大之载国齐之祺宣徳凯容乐道閟期运义开藏用皇矣睿祖至哉攸纵循规烈炤袭矩重芬徳溢轩羲道懋炎云凯容乐月灵诞庆云瑞开祥道茂渊柔徳表徽章粹训宸中仪形宙外容蹈凝华金羽傅蔼永祚乐构宸抗宇合轸齐文万灵载溢百礼以殷朱絃绕风翠羽停云桂尊既涤瑶俎既薰升荐惟诚昭礼惟芬降祉遥裔集庆氤氲肆夏乐礼既升乐以愉昭序溢幽飨余人祗鬯敬教敷神光动灵驾翔芬九垓镜八乡福无届祚无疆休成乐睿孝式鬯飨敬爰偏谛容辍序佾文静县辰仪耸跸霄衞浮銮旒帟云舒翠华景抟恭惟尚烈休明再缠国猷逺蔼昌图聿宣登歌二首禇渊惟王建国设庙凝灵月荐流典时祀晖经曕宸僾思雨露追情简日筮晷閟奠升文金罍渟桂冲幄舒薰备僚肃列驻景开云至飨攸极睿孝惇礼具物咸絜馨声合体气昭扶幽眇慕缠逺迎丝惊促送佾留晚圣衷践候节改增怆妙感崇深英徽弥亮髙徳宣烈乐王俭悠悠草昩穆穆经纶乃文乃武乃圣乃神动龛危乱静比斯民诞膺休命奄有八夤握机肇运光启禹服义满天渊礼昭地轴泽靡不懐威无不肃戎夷竭欢象来致福偃风裁化暅日敷祥信星含曜秬草流芳七庙观徳六乐宣章惟先惟敬是飨是将穆徳凯容乐太姒嫔周涂山俪禹我后嗣徽重规叠矩肃肃閟宫翔翔云舞有飨徳馨无絶终古明徳凯容乐多难固业殷忧启圣帝宗纉武维时执竞起栁献祥百堵兴咏义虽祀夏功符受命逺无不懐迩无不肃其仪济济其容穆穆赫矣君临昭哉嗣服允王惟后膺此多福礼以昭事乐以感灵八簋陈室六舞充庭观徳在庙象徳在形四海来祭万国咸宁舞曲歌辞齐前后舞歌二首无名氏前舞阶歩歌天挺圣哲三方维纲川岳伊宁七曜重光茂育万物衆庶咸康道用潜通仁施遐扬徳厚坤极功髙昊苍舞像盛容徳以歌章八音既节龙跃鳯翔皇基永树二仪等长后舞阶歩歌皇皇我后绍业盛明涤拂除秽宇宙载清允执中和以莅苍生𤣥化逺被兆世轨形何以崇徳乃作九成妍歩恂恂雅曲芬馨八风清鼔应以祥祯泽浩天下功齐百灵齐鼙舞曲三首明君辞明君创洪业盛徳在建元受命君四海圣皇应灵干五帝继三皇三皇世所归圣徳应期运天地不能违仰之弥已髙犹天不可阶将复结绳化静拱天下齐圣主曲辞圣主受天命应期则虞唐升旒综万机端扆驭八方盈虚自然数揖让归圣明北化陵河塞南威越沧溟广徳齐七政敷教腾三辰万㝢必承庆百福咸来臻圣皇应福始昌徳洞祐先明君辞明君御四海总鉴尽人灵仰成恩已洽竭忠身必荣圣泽洞三灵徳教被八乡草木变柯叶川岳洞嘉祥愉乐盛明运舞蹈升秦时㣲霜永昌命轨心长欢怡齐白纻辞王俭阳春白日风化香趋歩明月舞瑶裳情发金石媚笙簧罗袿徐转红袖扬清歌流响绕鳯梁如惊若思凝且翔转盼流精艳辉光将流将引双雁行欢来何晚意何长明君驭世永歌昌齐鳯皇衘书伎辞江淹皇齐启运从瑶玑灵鳯衘书集紫㣲和乐既洽神所依超商卷夏耀英辉永世夀昌声华飞齐世昌辞无名氏齐世昌四海安乐齐太平人命长当结久千秋万嵗皆老夀清商曲辞古辞西曲歌共戏乐齐世方昌书轨同万㝢献乐列国风时泰民康人物盛腰鼔铃柈各相竞长袖翩翩若鸿惊纎腰袅袅会人情观风採乐徳化昌圣皇万夀乐未央杨叛儿截玉作手钩七寳光平天绣沓织成带严帐信可怜蹔出白门前杨栁可藏乌欢作沈水香侬作博山鑪送郎乗艇子不作遭风虑横篙掷去桨愿倒逐流去七寳珠络鼓教郎拍复拍黄牛细犊儿杨栁映松柏欢欲见莲时移湖安屋里芙蓉绕床生眠卧抱莲子闻欢逺行去送欢至新亭津逻无侬名落秦中庭生诚知非好草龙头相钩连见枝如欲绕杨叛西随曲栁花经东隂风流随逺近飘扬闷侬心杂歌谣辞无名氏苏小小歌妾乗油壁车郎骑青骢马何处结同心西陵松柏下永明初歌白马向城啼欲得城边草永元元年童谣洋洋千里流流翣东城头乌马乌皮袴三更相告诉脚跛不得起误杀老姥子永元中童謡野猪虽嗃嗃马子空闾渠不知龙与虎饮食江南墟七九六十三广莫人无余乌集传舍头今汝得寛休但看三八后摧折景阳楼山隂谣二傅沈刘不如一丘桓康歌欲侜张问桓康长沙王歌焕焕萧四繖都人歌三人共宅夹清漳张南周北刘中央南州歌故人不道智新人佞散骑莫知度不度新人不如故差山歌差山中有贤士开门教授居成市古诗纪卷七十三古诗纪卷七十四钦定四库全书古诗纪卷七十四明冯惟讷撰梁第一武帝乐府芳树緑树始摇芳芳生非一叶一叶度春风芳华自相接杂色乱参差衆花纷重叠重叠不可思思此谁能惬有所思谁言生离乆适意与君别衣上芳犹在握里书未灭腰间双绮带梦为同心结常恐所思露瑶华未忍折临髙台髙台半行云望望髙不极草树无参差山河同一色髣髴洛阳道道逺难别识玉阶故情人情来共相忆雍台日落登雍台佳人殊未来绮忩莲花掩网戸琉璃开䒠茸临紫桂蔓延交青苔月没光隂尽望子独悠哉长安有狭邪行洛阳有曲陌曲陌不通驿忽遇二少童扶辔问君宅我宅邯郸右易忆复可知大息组絪緼中息佩陆离小息尚青绮总辔游南皮三息俱入门家臣拜门垂三息俱升堂㫖酒盈千巵三息俱入户户内有光仪大妇理金翠中妇事玉觹小妇独闲暇调笙游曲池丈人少裵佪鳯吹方参差拟青青河畔草幕幕绣户丝悠悠懐昔期昔期乆不归乡国旷音徽音徽空结迟半寝觉如至旣寤了无形与君隔平生月以云掩光叶以霜摧老当途竞自容莫肯为妾道拟明月照髙楼圆魄当虚闼清光流思延延思对孤影悽怨还自怜台镜早生尘匣琴又无絃悲慕屡伤节离忧亟华年君如东扶景妾似西栁烟相去既路迥明晦亦殊悬愿为铜铁辔以感长乐前阊阖篇西汉本佳妍金马望甘泉卫尉屯兵上期门晓漏传犹重河东赋欲知追神仙羽骑凌云转阊阖帯空悬长旂扫月窟鳯迹辗星躔但使丹砂就能令亿万年邯郸歌回顾灞陵上北指邯郸道短衣妾不伤南山为君老子夜歌二首恃爱如欲进含羞未肯前朱口发艶歌玉指弄娇絃朝日照绮忩光风动纨罗巧笑蒨两犀美目扬双蛾子夜四时歌春歌四首阶上香入懐庭中花照眼春心一如此情来不可限兰叶始满池梅花已落枝持此可怜意摘以寄心知朱日光素冰黄花映白雪折梅寄佳人共迎阳春月花坞蝶双飞栁堤鸟百舌不见佳人来徒劳心断絶夏歌四首江南莲花开红光照碧水色同心复同藕异心无异闺中花如绣帘上露如珠欲知有所思停织复踟蹰玉盘着朱李金杯盛白酒虽欲持自亲复恐不甘口含桃落花日黄鸟营飞时君住马已疲妾去蚕欲饥秋歌四首绣带合欢结锦衣连理文懐情入夜月含笑出朝云七采紫金柱九华白玉梁但歌云不去含吐有余香吹漏未可停絃断更当续俱作双丝引共奏同心曲当信抱梁期莫听廻风音镜中两人髻分明无两心冬歌四首寒闺动黻帐宻筵重锦席卖眼拂长袖含笑留上客别时鸟啼户今晨雪满墀过此君不返但恐緑鬓衰果欲结金兰但㸔松柏林经霜不堕地嵗寒无异心一年漏将尽万里人未归君志固有在妾躯乃无依欢闻歌二首艶艶金楼女心如玉池莲持底报郎㤙俱期游梵天南有相思木合影复同心游女不可求谁能息空隂团扇歌手中白团扇浄如秋团月清风任动生娇香承意发碧玉歌杏梁日始照蕙席欢未极碧玉奉金杯緑酒助花色上声歌花色过桃杏名称重金琼名歌非下里含笑作上声襄阳白铜鞮歌三首陌头征人去闺中女下机含情不能言送别沾罗衣草树非一香花叶百种色寄语故情人知我心相忆龙马紫金鞍翠毦白玉羁照耀双阙下知是襄阳儿杨叛儿桃花初发红芳草尚抽緑南音多有㑹偏重叛儿曲白纻辞二首朱丝玉柱罗象筵飞琯促节舞少年短歌流目未肯前含笑一转私自怜纤腰袅袅不任衣娇怨独立特为谁赴曲君前未忍归上声急调中心飞河中之水歌河中之水向东流洛阳女儿名莫愁莫愁十三能织绮十四採桑南陌头十五嫁为卢家妇十六生儿字阿侯卢家兰室桂为梁中有郁金蘓合香头上金钗十二行足下丝履五文章珊瑚挂镜烂生光平头奴子擎履箱人生富贵何所望恨不早嫁东家王东飞伯劳歌东飞伯劳西飞燕黄姑织女时相见谁家儿女对门居开颜发艳照里闾南忩北牖挂明光罗帷绮帐脂粉香女儿年㡬十五六窈窕无双颜如玉三春已暮花从风空留可怜谁与同江南弄江南弄和云阳春路娉婷出绮罗衆花杂色满上林舒芳耀緑垂轻隂连手躞蹀舞春心舞春心临歳腴中人望独踟蹰龙笛曲和云江南音一唱值千金美人绵𦕈在云堂雕金镂竹眠玉牀婉爱寥亮绕虹梁绕虹梁流月台驻狂风郁徘徊採莲曲和云採莲渚窈窕舞佳人游戏五湖採莲归发花田叶芳袭衣为君艶歌世所希世所希有如玉江南弄採莲曲鳯笙曲和云弦吹席长袖善留客緑耀尅碧雕琯笙朱唇玉指学鳯鸣流速参差飞且停飞且停在鳯楼弄娇响间清讴採菱曲和云菱歌女解佩戏江阳江南稚女珠腕绳金翠摇首红颜兴桂棹容与歌採菱歌採菱心未怡翳罗袖望所思游女曲和云当年少歌舞承酒笑氛氲兰麝体芳滑容色玉耀眉如月珠佩婐戏金阙戏金阙游紫庭舞飞阁歌长生朝云曲和云徙倚折耀华张乐阳台歌上谒如寝如兴芳晻暧容光既艶复还没复还没望不来巫山髙心徘徊上云乐鳯台曲和云上云真乐万春鳯台上两悠悠云之际神光朝天极华盖遏延州羽衣昱耀春吹去复留桐柏曲和云可怜真人游桐柏真昇帝賔戏伊谷游洛濵参差列鳯管容与起梁尘望不可至徘徊谢时人方丈曲方丈上崚层云挹八玉御三云金书发幽㑹碧简吐𤣥门至道虚凝冥然共所遵方诸曲和云方诸上可怜欢乐长相思方诸上上云人业守仁摐金集瑶池步光礼玉晨霞盖容长肃清虚伍列真玉龟曲和云可怜游戏来玉龟山真长仙九光曜五云生交帯要分影大华冠晨缨耉如𤣥罗出入游太清金丹曲和云金丹会可怜乗白云紫霜耀綘雪飞追以还转复飞九真道方微千年不传一传裔云衣金陵曲句曲仙长乐游洞天巡㑹迹六门揖玉板登金门鳯泉回肆鹭羽降寻云鹭羽一流芳芬郁氛氲古诗纪卷七十四古诗纪卷七十五钦定四库全书古诗纪卷七十五明冯惟讷撰梁第二武帝诗逸民如垄生木木有异心如林鸣鸟鸟有殊音如江游鱼鱼有浮沈巖巗山髙湛湛水深事迹易见理相难寻直石头率土皆王土安知全髙尚东垄弃黍稷西游入卿相属逢利建始投分参末将尺寸功未施河山赏已谅摄官因时暇曵裾聊起望郁盘地势逺参差百雉壮翠壁綘霄际丹楼青霞上夕池出濠渚朝云生叠嶂笼鸟易为恩屠羊无饰让泰阶端且平海水本无浪小臣何日归顿辔从闲放答任殿中宗记室王中书别问我去何节光风正悠悠兰华时未晏举袂徒离忧缓客承别酒鸣琴和好仇清宵一已曙藐尔泛长洲眷言无歇绪深情附还流宴诗止杀心自详胜残道未遍四主惭懐音九夷稍革靣世治非去兵国安岂忘战钓台闻史籍岐阳书记传首夏泛天池薄游朱明节泛漾天渊池舟揖互容与藻苹相推移碧沚红菡萏白沙青涟漪新波拂旧石残花落故枝叶软风易出草宻路难披登北顾楼歇驾止行警回舆暂游识清道巡丘壑缓步肆登陟㕍行上差池羊肠转相逼厯览穷天步矖瞩尽地域南城连地险北顾临水侧深潭下无底髙岸长不测旧屿石若构新洲花如织天安寺疏圃堂乗和荡犹豫此焉聊止息连山去无限长洲望不极参差照光彩左右皆春色晻暧瞩游丝出没㸔飞翼其乐信难忘翛然宁有饰借田寅賔始出日律中方星鸟千畆土膏紫万顷陂色缥严驾伫霞昕浥露逗光晓启行天犹暗伐鼔地未悄苍龙发蟠蜿青旂引窈窕仁化洽孩虫徳令禁胎夭耕借乗月映遗滞指秋杪年丰廉让多嵗薄礼节少公卿秉耒耜庻甿荷鉏耰一人慙百王三推先亿兆撰孔子正言竟述懐诗志学耻传习弱冠阙师友爱悦夫子道正言思善诱删次起实沈杀青在建酉孤陋乏多闻独学少击叩仲冬寒气严霜风折细柳白水凝涧谿黄落散堆阜康哉信股肱惟圣归元首独叹予一人端然无四友游仙水华䆒灵奥阳精测神祕具闻上仙诀留丹未肯饵潜名游柱史隐迹居郎位委曲鳯台日分明柏寝事萧史暂徘徊待我升龙辔游钟山大爱敬寺曰予受尘缚未得留盖纒三有同永夜六道等长眠才性乏方便智力非善权生住无停相刹那即徂迁叹逝比悠稔交臂乃奢年从流既难反弱䘮谓不然二苦常追随三毒自烧然贪痴飬忧畏热恼坐焦煎道心理归终信首故冝先驾言追善友回舆寻胜縁靣势周大地萦帯极长川稜层叠嶂逺迤逦隥道悬朝日照花林光风起香山飞鸟发差池出云去连绵落英分绮色坠露散珠圆当道兰藿靡临堦竹便娟幽谷响嘤嘤石濑鸣溅溅萝短未中揽葛嫩不任牵攀縁傍玉涧褰陟度金泉长途𢎞翠㣲香楼间紫烟慧居超七净梵住踰八禅始得展身敬方乃遂心䖍菩提圣种子十力良福田正趣果上果归依天中天一道长死生有无离二边何待空同右岂羡汾阳前以我初觉意贻尔后来贤会三敎少时学周孔弱冠穷六经孝义连方册仁恕满丹青践言贵去伐为善存好生中复观道书有名与无名妙术镂金版真言隐上清宻行贵隂徳显证表长龄晚年开释巻犹日映衆星苦集始觉知因果乃方明示敎惟平等至理归无生分别根难一执着性易惊穷源无二圣测善非三英大椿径亿尺小草裁云萌大云降大雨随分各受荣心想起异解报应有殊形差别岂作意深浅固物情和太子懴悔玉泉漏向尽金门光未成缭绕闻天乐周流扬梵声兰汤浴身垢懴悔净心灵蒌草获再鲜落花蒙重荣十喻五首幻挥霍变三有恍惚随六尘兰园种五果雕案出八珍对见不可信熟视事非真空生四岳想徒劳七识神着幻是幻者知幻非幻人如炎乱念瞩长原例见望遥扄逶迤似江汉汎滥若沧溟金波扬素沬银浪翻緑萍逺思如可取近至了无形热缘热惚逼渇爱渇心生灵空物情异所异世心同所同状如薪遇火亦似草行风迷惑三界里颠倒六趣中五爱性洞逺十相法灵冲皆从妄所妄无非空对空干闼婆灵海自已极沧流去无邉蜃蛤生异气闼婆鬰中天青城接丹霄金楼帯紫烟皆从望见起非是物理然因彼凢俗喻此中𤣥又𤣥梦甘寝随四坐盖睡依五衆违从竞分诤美恶相戏弄出家为上首入仕作梁栋色已非真实闻见相灵洞长眼出长夜大觉和大梦代苏属国妇良人如我期不谓当过时秋风忽送节白露凝阶基怆怆独凉枕慅慅孤月帷忽听西北鴈似从东海湄果衔万里书中有生离辞惟言长别矣不复道相思胡羊乆剽夺汉节故支持帛上㸔未终脸下泪如丝空懐之死担逺劳同穴诗古意二首飞鸟起离离惊散忽差池嗷嘈绕树上翩翩集寒枝既悲征役乆偏伤壠上儿寄言闺中妾此心讵能知不见松萝上叶落根不移当春有一草緑花复垂枝云是忘忧物生在北堂陲飞飞双蛱蝶低低两差池差池低复起此芳性不移飞蝶双复只此心人莫知𢷬衣驾言易水北送别河之阳沈思惨行镳结梦在空牀既寤丹緑谬始知纨素伤中州木叶下邉城应早霜隂虫日惨烈庭草复芸黄金风徂清夜明月悬洞房袅袅同宫女助我理衣裳参差夕杵引哀怨秋砧扬轻罗飞玉腕弱袖低红粧朱颜日已与盻睇色増光𢷬以一匪石文成双鸳鸯制握断金刀薫用如兰芳佳期乆不归持此寄寒乡妾身谁与容思君苦入膓织妇送别出南轩离思沈幽室调梭辍寒夜鸣机罢秋日良人在万里谁与共成匹愿得一廻光照此忧与疾君情倘未忘妾心长自毕戏作宓妃生洛浦游女出汉阳妖闲逾下蔡神妙絶髙唐绵驹且变俗王豹复移乡况兹集灵异岂得无方将长袂必留客清哇咸绕梁燕赵羞容止西施慙芬芳徒闻殊可弄定自乏明珰七夕白露月下团秋风枝上鲜瑶台含碧雾罗幕生紫烟妙㑹非绮节佳期乃凉年玉壶承夜急兰膏依晓煎昔悲汉难越今伤河易旋怨咽双念断悽悼两情悬紫兰始萌种兰玉台下气暖兰始萌芬芳与时发婉转迎节生独使金翠娇偏动红绮情二游何足懐一顾非倾城羞将苓芝侣岂畏鶗鴂鸣邉戍秋月出中天逺近无偏异共照一光辉各懐离别思咏舞腕弱复低举身轻由回纵可谓写自欢方与心期共咏烛堂中绮罗人席上歌舞儿待我光泛灔为君照参差咏笔昔闻兰蕙月独是桃李年春心倘未冩为君照情筵咏笛柯亭有竒竹含情复抑扬妙声发玉指龙音响鳯凰答萧琛虽云早契阔乃自非同志勿谈兴运初且道狂奴异赐谢览王暕诗双文既后进二少实名家岂伊尔栋隆信乃俱国华赐张率东南有才子故能服官政余虽惭古昔得人今为盛戏题刘孺手板张率东南美刘孺洛阳才揽笔便应就何事乆迟囘送始安王方略入关如何吾幼子胜衣已别离十日无由宴千里送泪垂觉意诗赐江革唯当勤精进自强行胜脩岂可作底突如彼必死囚聫句诗倾城非人美十载难重逢虽懐轩中意愧无鬓髪容清暑殿效柏梁体居中负扆寄缨绂言慙辐辏政无术至徳无垠愧违弼燮賛京河岂微物窃侍两宫慙枢宻清通简要臣岂汨出入帷扆滥荣秩复道龙楼歌楙实空班独坐慙羊质嗣以书记臣敢匹谬参和鼎讲画一鼎味参和臣多慝古诗纪巻七十五古诗纪卷七十六钦定四库全书古诗纪巻七十六明冯惟讷撰梁第三昭明太子乐府有所思公子逺于隔乃在天一方望望江山阻悠悠道路长别前秋叶落别后春花芳雷叹一声响雨泪忽成行怅望情无极倾心还自伤相逄狭路间京华有曲巷巷曲不通舆道逢一侠客縁路问君居君居在城北可寻复易知朱门间皓壁刻桷映晨离阶植若华草光景逐飈移轻幰委四屋兰膏然百枝长子饰青紫中子任以赀小子始总角方作啼弄儿三子俱入门赫奕盛羽仪华骝服衡辔白玉镂鞿羁容止同规矩賔从尽恭卑雅郑时间作孤竹乍参差云翔杂水宿弄吭满清池欢乐无终极流目岂知疲门下非毛遂坐上尽英竒大妇成贝锦中妇饬粉絁小妇独无事理曲步檐垂丈人暂徙倚行使流风吹三妇艶大妇舞轻巾中妇拂华茵小妇独无事红黛润芳津良人且髙卧方欲荐梁尘饮马长城窟行亭亭山上柏悠悠逺行客行客行路遥故乡日迢迢迢迢不可见长望涕如霰如霰独留连长路邈绵绵胡马爱北风越燕见日喜緼此望乡情沈忧不能止有朋西南来投我用木李并有一札书行止风云起扣封披书札书札竟何有前言节所爱后言别离乆长相思相思无终极长夜起叹息徒见貎婵娟宁知心有忆寸心无以因愿附归飞翼将进酒洛阳轻薄子长安游侠儿宜城溢磲盌中山浮羽巵上林千金騕褭骑万斥流水车争游上林里髙盖逗春华诗示徐州弟宴君昼室靖眺铜池三坟既览四始兼摛髙宇既清虚堂复静义府载陈𤣥言斯逞诒明山賔平仲古称竒夷齐昔擅美令则挺伊贤东秦固多士筑室非道傍置宅归仁里庚桑方有系原生今易拟必来三径人将招五经士春日宴晋熈王百六钟期数三七厄时中国难悲如燬亲离叹数穷藩哲游沮梦扬花抚邉戎幸兹同宴醑引满爱樽空宴䦨思旧孝若信儒雅稽古文敦淳茂㳂实俊朗文义纵横陈佐公持方介才学罕为隣灌蔬寔温雅摛藻每清新余非狎异者惟旧且懐仁绸缪似河曲契阔等漳濵如何离灾尽𦕈漠同埃尘一起应刘念泫泫欲沾巾咏山涛王戎诗二首颜生五君咏不取山涛王戎余聊咏之焉山公𢎞识量早厠竹林欢聿来值英主身游廊庙端位隆五敎职才周五品官为君翻已易居臣良不难濬冲如萧散薄莫至中台徴神归鉴景晦行属聚财嵇生袭𤣥夜阮借变青灰留连追宴绪垆下独徘徊和武帝游钟山大爱敬寺唐游薄汾水周载集瑶池岂若钦明后回鸾鹫岭岐神心鉴无相仁化育有为以兹惠日照复见法雨垂万邦跻仁夀兆庻涤尘羁望云虽可识日用岂能知鸿名冠子姒徳泽迈轩羲班班仁兽集匹匹翔鳯仪善游兹胜地兹岳信灵竒嘉木互纷糺层峯郁蔽亏丹蕂绕垂榦绿竹䕃清池舒华匝长坂好鸟鸣乔枝霏霏庆云动靡靡祥风吹谷虚流鳯管野緑映丹麾帷宫设㕓外帐殿临郊垂俯同南风作斯文良在斯伊臣限监国即事阻陪随顾惟实庸菲冲薄竟奚施至理徒兴羡终然类管窥上圣良善诱下愚惭不移开善寺法㑹栖鸟犹未翔命驾出山庄诘屈登马岭回互入羊肠稍㸔原蔼蔼渐见岫苍苍落星埋逺树新雾起朝阳隂池宿早鴈寒风催夜霜兹地信闲寂清旷惟道场玉树琉璃水羽帐郁金牀紫柱珊瑚地神幢明月珰牵萝下石磴攀桂陟松梁涧斜日欲隠烟生楼半藏千祀终何迈百代归我皇神功照不极睿镜湛无方法轮明暗室慧海渡慈航尘根乆未洗希霑垂露光同泰僧正讲大正以贞俗兼解郁为善歌琎师以行有余力缘情继响余自法席既䦨便思和寂杼轴二年濡翰两器大正今春复为同泰建讲法轮将半此作方成所以物色不同序事或异放光闻鹫岳金牒秘香城穷源絶有际离照归无名若人聆至寂寄説表真冥能令梵志遣亦使羣魔惊宝珠分水相湏弥㑹色形学徒均染叠游士譬春英伊子寡空智徒深爱怯情舒金起祗苑开筵慕肃成年钟儵从变弦望聚舒盈今闻火林聚净土接承明掖影连髙塔法鼔乱严更雷声芳树长月出地芝生已知法味乐复悦𤣥言清何因动飞辔暂使尘劳轻钟山解讲清宵出望园诘晨届钟岭轮动文学乗笳鸣賔从静暾出巖隠光月落林余影糺纷八桂宻坡陁再城永伊予爱丘壑登髙至节景迢逓覩千室迤逦观万顷即事已如斯重兹游胜境精理既已详𤣥言亦兼逞方知惠带人嚣虚成易屏眺瞻情未终龙镜忽游骋非曰乐逸游意欲识箕颍𤣥圃讲白藏气已暮𤣥英序方及稍觉螀声悽转闻鸣鴈急穿池状浩汗筑峯形嶫岋旰云縁宇隂晚景乗轩入风来幔影转霜流树条湿林际素羽翾漪间頳尾吸试欲游宝山庶攸信根立名利白巾谈笔札刘王给兹乐踰笙磬宁止消涓邑虽娱慧有三终寡闻知十东斋听讲昔闻孔道贵今覩释花珍至理乃悟寂承禀实能仁示敎虽三彻妙法信平均信言一鄙俗延情方慕真庻兹祛八倒兾此遣六尘良思大车道方愿宝船津长延永生肇庻席谅徐陈是节朱明季灼烁治渠新霏云出翠岭凉风起清苹既飡甘露㫖方欲书诸绅讲席将讫赋三十韵诗依次用法苑称嘉柰慈园羡脩竹灵觉相招影神仙其栖宿惠义比瑶琼薫染犹兰菊理𤣥方十筭功深似九筑华水警银舟方衢列金轴㣲言絶已乆烦劳多累蓄因兹阐慧云欲使心尘伏八水润焦芽三明启羣目寳铎旦参差名香晚芬郁暂舍六龙驾微祛二鼠蹙意树发空花心莲吐轻馥喻斯沧海变譬彼菴罗熟妙智方缛锦深词同雾縠善学同梵爪真言异铜腹逶迤合盖城葳蕤布金郁珠华隂八溪玉流通九谷青禽乍下上云鴈飞翻覆髙谈属时听寡闻终自恧日丽鸳鸯瓦风度踟蹰屋落蘤散逺香霏云巻遥族旷济同象园中乗如伫独后燄难坚明初心易惊缩应当离花水无令乖漆木投巖不足贵棘林安可宿器月希留影心灰庻方扑视爱同采蜂游善如原菽八邑仙人山四宝神龙澳药树永繁稠禅枝讵凋槭以兹悦闻道庻此优驰逐愿追露宝车脱屣亲推毂晚春紫兰初叶满黄莺弄始稀石蹲还似兽萝长更胜衣水曲文鱼聚林暝雅鸟飞渚蒲变新节巗桐长旧围风花落未已山斋开夜扉林下作妓诗炎光向夕歛徙宴临前池泉将影相得花与面相宜管声如鸟㺯舞袖写风枝懽乐不知醉千秋长若斯拟古晨风被庭槐夜露伤堦草雾苦瑶池黑霜凝丹墀皓疏条索无隂落叶纷可扫安得紫芝术终然获难老赋书帙擢影兔园池抽茎淇水侧朝映出岭云莫聚飞归翼幸襍缃囊用聊因班女织一合轩羲曲千龄如可即咏同心莲江南采莲处照灼本足观况等连枝树俱耀紫茎端同踰竝根草双异独鸣鸾以兹代萱草必使愁人欢咏弹筝人故筝犹可惜应度㡬人邉尘多澁移柱风燥脆调絃还信三洲曲谁念九重泉饯庾仲容孙生陟阳道吴子朝歌县未若樊林华置酒临髙殿貌雪既同摽梅萼散复似大谷花飞宻如公超所起皓如渊客所挥无羡崑巖列素岂匹振鹭羣飞示云麾弟白云飞兮江上阻北流分兮山风举山万仞兮多髙峯流九派兮饶江渚山岧嶤兮乃逼天云微蒙兮后兴雨实览厯兮此名地故遨游兮兹胜所尔登陟兮一长望理化顾兮忽忆予想玉颜兮在目中徒踟蹰兮増延伫拟古窥红对镜歛双眉含愁拭泪坐相思念人一去许多时眼语笑靥近来情心懐心想甚分明忆人不忍语衘恨独呑声大言观脩鵾其若辙鲋视沧海之如滥觞经二仪而跼蹐跨六合以翺翔细言坐卧邻空尘凭附蟭螟翼越咫尺而三秋度毫釐而九息古诗纪巻七十六古诗纪卷七十七钦定四库全书古诗纪巻七十七明冯惟讷撰梁第四简文帝乐府上之回前斾拂回中后车临桂宫轻丝驻云䍐春色绕川风桃林方灼灼柳路日曈曈笳声骇胡骑清磬詟山戎㣲臣今拜手愿帝永无穷採桑春色映空来先发院邉梅细萍重叠长新花厯乱开连珂徃淇上接幰至丛台丛台可怜妾当忩望飞蝶忌跌行衫领熨斗成褫襵下牀着珠珮捉镜安花镊薄晚畏蚕饥竞採春桑叶寄语採桑伴讶今春日短枝髙攀不及叶细笼难满年年将使君厯乱遣相闻欲知琴里意还赠锦中文何当照梁日还作入山云重门皆已闭方知留客袂可怜黄金络复以青丝系必也为人时谁令畏夫婿乐府三首蜀国弦歌篇十韵铜梁指斜谷劒道望中区通星上分野作固下为都雅歌因良守妙舞自巴渝阳城嬉乐所劒骑鬰相趋五妇行难至百两好游娱牲祈望帝祀酒酹蜀侯姝江妃纳重聘卓女爱将雏停弦时系爪息吹更治朱脱衫湔锦浪回扇避阳乌闻君握节返贱妾下城隅艶歌篇十八韵凌晨光景丽倡女鳯楼中前瞻削成小傍望巻旌空分妆开浅靥绕脸傅斜红张琴未调轸饮吹不全终自知心所爱出入仕秦宫谁言连尹屈更是莫敖通轻轺缀皁盖飞辔轹云骢金鞍随系尾衘璅映纒騣戈镂荆山玉劒饰丹阳铜左把蘓合弹傍持大屈弓控弦因鹊血挽缰用牛螉弋猎多登陇酣歌每入丰晖晖隠落日冉冉还房栊灯生阳燧火尘散鲤鱼风流蘓时下帐象簟复韬筒雾暗忩前柳寒疎井上桐女萝託松际甘𤓰蔓井东拳拳恃君宠歳暮望无穷妾薄命篇十韵名都多丽质本自恃容姿荡子行未至秋胡无定期玉貎歇红脸长颦串翠眉奁镜迷朝色缝鍼脆故丝本异摇舟咎何关窃席疑生离谁拊背溘死讵来迟王嫱貎本絶踉跄入氊帷卢姬嫁日晚非复少年时转山犹可遂乌白望难期妾心徒自苦傍人㑹见嗤君子行君子懐琬琰不使涅尘淄从容子云阁寂寞仲舒帷多谢悠悠子管窥良可悲从军行貮师惜善马楼兰贪汉财前年出右地今歳讨轮台鱼云望旗聚龙沙随阵开氷城朝浴铁地道夜衔枚将军号令宻天子玺书催何时反旧里遥见下机来长安有狭斜行长安有径涂涂径不通舆道逢双总丱扶轮问我居我居青门北可忆复易寻大息骞金勒中息绾黄银小息始得意黄头作弄臣三息俱入门雅志扬清尘三息俱上堂觞肴满四陈三息俱入戸照耀光容新大妇舒绮絪中妇拂罗巾小妇最容冶映镜学娇颦丈人且安坐清讴出绛脣泛舟横大江三首沧波白日晖游子出王畿旁望重山转前观逺帆稀广水浮云吹江风引夜衣旅鴈同洲宿寒凫夹浦飞行客谁多病当念早旋归陇西四战地羽檄歳时闻护羌拥汉节校尉立元勲石门留铁骑冰城息夜军洗兵逢骤雨送阵出黄云沙长无止泊水脉屡萦分当思勒彜鼎无用想罗裙悠悠悬斾旌知向陇西行减灶驱前马衘枚进后兵沙飞朝似幕云起夜疑城回山时阻路絶水亟稽程徃年郅支服今歳单于平方欢凯乐盛飞盖满西京鴈门太守行二首轻霜中夜下黄叶逺辞枝寒苦春难觉邉城秋易知风急旍旗断涂长铠马疲少解孙吴法家本幽并儿非关买雁肉徒劳皇甫规陇暮风恒急关寒霜自浓枥马夜方思邉衣秋未重潜师夜接战略地晓摧锋悲笳动胡塞髙旗出汉墉勤劳谢功业清白报迎逢非湏主人赏宁期定逺封单于如未系终夜慕前踪京洛篇南游偃师县斜上灞陵东回瞻龙首堞遥望徳阳宫重门逺照耀天阁复穹窿城傍疑复道树里识松风黄河入洛水丹泉绕射熊夜轮悬素魄朝光荡碧空秋霜晓驱鴈春雨暮成虹曲阳造甲第髙安还禁中刘苍归作相窦宪出临戎此时车马合兹晨冠盖通谁知两京盛欢宴遂无穷擢歌行妾家住湘川菱歌本自便风生解刺浪水深能捉船叶乱由牵荇丝飘为折莲溅妆疑薄汗沾衣似故湔浣纱流暂浊汰锦色还鲜叅同赵飞燕借问李延年从来入絃管讵在櫂歌前怨歌行十五颇有余日照杏梁初蛾眉本多嫉掩鼻特成虚持此倾城貌翻为不肖躯秋风吹海水寒霜依玉除月光临户驶荷花依浪舒望檐悲双翼窥沼泣前鱼苔生履处没草合行人疎裂纨伤不尽归骨恨难祛早知长信别不避后园舆美人篇佳丽尽关恨风流最有名约黄能效月裁金巧作星粉光胜玉靓衫薄拟蝉轻宻态随流脸娇歌逐软声朱颜半已醉㣲笑隠香屏鬭鸡欢乐良无巳东郊春可游百花非一色新田多异流龙尾横津汉车箱起戍楼玉冠初警敌芥羽忽猜俦十日骄既满九胜势恒遒脱使田饶见堪能説鲁侯苦热行六龙骛不息三伏起炎阳寝兴烦几案俯仰倦帏牀滂沱汗似铄㣲靡风如汤洄池愧玉浪兰殿非含霜细帘时半巻轻幌乍横张云斜花影没日落荷心香愿见洪崖井讵怜河朔觞茱萸女茱萸生狭斜结子复衔花遇逢纎手摘滥得映铅华杂与鬟簮挿偶逐鬓钿斜东西争赠玉纵横来问家不无夫壻马空驻使君车枣下何纂纂垂花临碧涧结翠依丹巘非直入游宫兼期植灵苑落日芳春暮游人歌吹晚弱刺引罗衣朱实凌还幰且欢洛浦词无羡安期逺金乐歌槐香欲覆井杨栁正藏鵶山鑪好无比玉构火忩賖牀头辟绳结镜上领巾斜铁镬种梁子铜枢生枣花开门抛水柱城按特言家行幸甘泉宫雉归海水寂裘来重译通吉行五十里随处宿离宫鼔声恒入地尘飞上暗空尚书随豹尾太史逐相风铜鸣周国鐩旗曵楚云虹倖臣射覆罢从骑新歌终薫逃拜金紫贤妻侍禁中不羡神仙侣排烟逐驾鸿有所思昔未离长信金翠奉乘舆何言人事异夙昔故㤙疎寂寞锦筵静玲珑玉殿虚掩闺泣团扇罗幌咏蘼芜临髙台髙台半行云望望髙不极草树无参差山河同一色彷彿洛阳道道逺难别识玉堦故情人情来共相忆和湘东王横吹曲三首折杨栁杨栁乱成丝攀折上春时叶宻鸟飞碍风轻花落迟城髙短箫发林空画角悲曲中无别意併是为相思洛阳道洛阳佳丽所大道满春光游童初挟弹蚕妾始提筐金鞍照龙马罗袂拂春桑玉车争晚入潘果溢髙箱紫骝马贱妾朝下机正值良人归青丝悬玉镫朱汗染香衣骤急珂弥响多尘乱飞彫菰幸可荐故心君莫违长安道神臯开陇右陆海实西秦金槌抵长乐复道向冝春落花依度幰垂栁拂行轮金张及许史夜夜尚留賔江南思二首江南有妙伎时则应璇枢月晕芦灰缺秋还悬炭枯含丹和九转芳树䕃千株何辞天后诮终是列仙都二桂檝晚应旋厯岸扣轻舷紫荷擎钓鲤银筐挿短莲人归浦口暗那得乆廻船鸡鸣髙树颠碧玉好名倡夫婿侍中郎桃花全覆井金门半隠堂时欣一来下复比双鸳鸯鸡鸣天尚早东乌定未光明君词玉艳光瑶质金钿婉黛红一去葡萄观长别披香宫秋檐照汉月愁帐入胡风妙工偏见诋无由情恨通当置酒置酒宴嘉賔瞩迥临飞观絶岭隔天余长屿横江半日色花上绮风光水中乱三益既葳蕤四始方䓗粲咏中妇织流黄翻花满阶砌愁人独上机浮云西北起孔雀东南飞调丝时绕腕易镊乍牵衣鸣梭逐动钏红妆映落晖艶歌曲云楣桂成户飞栋杏为梁斜忩通蕋气细隟引尘光裁衣魏后尺汲水淮南牀青骊暮当返预使罗裙香怨诗秋风与白团本自不相安新人及故爱意气岂能寛黄金肘后铃白玉案前盘谁堪空对此还成无歳寒採莲曲二首晚日照空矶採莲承晚晖风起湖难度莲多摘未稀棹动芙蓉落船移白鹭飞荷丝傍绕腕菱角逺牵衣二常闻蕖可爱採撷欲为裙叶滑不留綖心忙无假薫千春谁与乐唯有妾随君霹雳引来从东海上发自南山阳时闻连鼔响乍散投壶光飞车走四瑞绕电发时祥令去于斯表杀来永传芳雉朝飞操晨光照麦畿平野度春翚避鹰时耸角妬壠或斜飞少年从逺役有限意多违不如随荡子罗袂拂臣衣双燕离双燕有雄雌照日两差池衔花落北戸逐蝶上南枝桂栋本曾宿虹梁早自窥愿得长如此无令双燕离贞女行借问懐春台百尺凌云雾北有歳寒松南临女贞树庭花对帷满隙月依枝度但使明妾心无嗟坐迟暮龙丘引龙丘一回首楚路苍无极水照弄珠影云吐阳台色浦狭村烟度洲长归鸟息游荡逐春心空怜无羽翼赋得当垆十五正团团流光满上兰当垆设夜酒宿客解金鞍迎来挟琴易送别唱歌难欲知心恨急翻令衣带寛昇仙篇小室堪求道明光可学仙丹缯碧林宇緑玉黄金篇云车了无辙风马讵须鞭灵桃恒可饵㡬回三千年和人以妾换马功名幸多种何事苦生离谁言似白玉定是媿青骊必取匣中钏廻作餙金羁真成恨不已愿得路傍儿半路溪相逢半路溪隔溪犹不渡望望判知是翩翩识行步摘赠兰泽芳欲表同心句先将动旧情恐君疑妾妬拟沈隠侯夜夜曲霭霭夜中霜河开向晓光枕啼常带粉身眠不着牀兰膏尽更益薫鑪灭复香但问愁多少便知夜短长独处怨独处恒多怨开幕试临风弹綦镜奁上傅粉髙楼中自从征马去音信不曾通只恐金屏掩明年已复空代乐府三首楚妃叹幽闺情脉脉漏长宵寂寂草萤飞夜戸丝虫绕秋壁薄笑未为欣㣲叹还成戚金簮鬓下垂玉筯衣前滴新成安乐宫遥㸔云雾中刻桷映丹红珠帘通晓日金华拂夜风欲知歌管处来过安乐宫双桐生空井季月双桐井新枝杂旧株晚叶藏栖鳯朝花拂曙乌还㸔西子照银牀系辘轳雍州曲三首南湖南湖荇叶浮复有佳期游银纶翡翠钩玉轴芙蓉舟荷香乱衣麝桡声随急流北渚岸隂垂栁叶平江含粉堞好值城傍人多逢荡舟妾緑水溅长袖浮苔染轻檝大堤宜城断中道行旅亟留连出妻工织素妖姬惯数钱炊彫留上客贳酒逐神仙赋乐府得大垂手垂手忽迢迢飞燕掌中娇罗衣恣风引轻带任情摇讵是长沙地促舞不回腰小垂手舞女出西秦蹑影舞阳春且复小垂手广袖拂红尘折腰应两袖顿足转双巾蛾眉与曼脸见此空愁人有所思三首可叹不可思可思不可见余絃断瑟柱残朱染歌扇寂寂暮檐响黯黯垂帘色唯有瓴甋苔如见蜘蛛织入林㸔碚礧春至定无賖何时一可见更得似梅花蜀道难二首建平督邮道鱼复永安宫若奏巴渝曲时当君思中巫山七百里巴水三回曲笛声下复髙猿啼断还续採菱曲菱花落复含桑女罢新蚕桂棹浮星艇徘徊莲叶南别鹤接翮同发燕孤飞独向楚值雪已迷羣惊风复失侣生别离别离四弦声相思双笛引一去十三年复无好音信夜夜曲二首北斗䦨干去夜夜心独伤月辉横射枕灯光半隠牀愁人夜独伤灭烛卧兰房秪恐多情月旋来照妾牀春江曲客行秪念路相争度京口谁知堤上人拭泪空摇手桃花曲但使新花艶得间美人簮何湏论后实怨结子瑕心树中草幸有青袍色聊因翠幄凋虽间珊瑚蔕非是合欢条上留田行正月土膏初欲发天马照耀动农祥田家斗酒羣相劳为歌长安金鳯凰乌夜啼緑草庭中望明月碧玉堂里对金铺鸣弦拨捩发初异挑琴欲吹衆曲殊不疑三足朝含影直言九子夜相唿羞言独眠枕下泪託道单栖城上乌乌栖曲四首芙蓉作船丝作䋏北斗横天月将落採莲渡头拟黄河郎今欲渡畏风波浮云似帐月如钩那能夜夜南陌头冝城投泊今行熟停鞍系马暂栖宿青牛丹毂七香车可怜今夜宿倡家倡家髙树鸟欲栖罗帷翠帐向君低织成屏风金屈膝朱脣玉面灯前出相㸔气息望君怜谁能含羞不自前採菊篇月精丽草散秋株洛阳少妇絶妍姝相唿提筐採菊株朝起露湿霑罗襦东方千骑从骊驹更不下山逢故夫东飞伯劳歌二首翻阶蛱蝶恋花情容华飞燕相逢迎谁家总角岐路隂裁红㸃翠愁人心天忩绮井暧徘徊珠帘玉箧明镜台可怜年㡬十三四工歌巧舞入人意白日西落杨栁垂含情弄态两相知西飞迷雀东羁雉倡楼秦女乍相值谁家妖丽怜中止轻妆薄粉光闾里网戸珠缀曲琼钩芳茵翠被香气流少年年㡬方三六含娇聚态倾人目余香落蘂坐相催可怜絶世为谁媒鸡鸣篇埘鸡识将曙长鸣髙树颠啄叶疑障羽排花强欲前意气多惊举飘飏独无侣陈思助鬭协狸膏郈昭妬敌安金距丹山可爱有鳯凰金门飞舞有鸳鸯何如五徳美岂胜千里翔度关山关山逺可度逺度复难思直指遮归道都䕶总前期力农争地利转战逐天时材官蹶张皆命中𢎞农越骑尽搴旗搴旗逺不息驱虏何穷极狼居一封难冄覩阏氏永去无容色鋭气且横行朱旗乱日精先屠光禄塞却破夫人城凯歌还旧里非是衒功名从军行云中亭障羽檄惊甘泉烽火通夜明贰师将军新筑营嫖姚校尉初出征复有山西将絶世爱雄名三门应遁甲五垒学神兵白云随阵色苍山答鼔声迤逦观鵞翼参差覩鴈行先平小月阵却灭大宛城善马还长乐黄金付水衡小妇赵人能鼔瑟侍婢初笄解郑声庭前桃花飞已合必应红妆起见迎陇西行邉秋胡马肥云中惊冦入勇气特无侣轻兵救邉急沙平不见虏嶂崄还相及出塞岂成歌经川未遑汲乌孙涂更阻康居路犹澁月晕抱龙城星流照马邑长安路逺书不还宁知征人独伫立江南弄三首江南曲和云阳春路时使佳人度枝中水上春併归长杨扫地桃花飞清风吹人光照衣光照衣景将夕掷黄金留上客龙笛曲和云江南弄真能下翔鳯金门玉堂临水居一嚬一笑千万余游子去还愿莫疎愿莫疎意何极双鸳鸯两相忆採莲曲和云採莲归渌水好沾衣桂檝兰桡浮碧水江花玉靣两相似莲疎藕折香风起香风起白日低採莲曲使君迷古诗纪巻七十七古诗纪卷七十八钦定四库全书古诗纪巻七十八明冯惟讷撰梁第五简文帝诗三日侍皇太子曲水宴窃以周成洛邑自流水以禊除晋集华林同文轨而髙宴莫不礼具义举沓矩重规昭动神明雍熈钟石者也皇太子生知上徳英明在躬智湛灵珠辩均河注腾茂实于三善振嘉声于八区是节也上巳属辰余萌逹壤仓庚应律女夷司候尔乃分阶树羽疏泉泛爵兰觞㳂泝蕙肴来徃賔仪式序盛徳有容吹发孙枝声流嶰谷舞艶七盘歌新六变游云驻綵仙鹤来仪都人野老云集雾㑹结轸方衢飞轩照日震徳叶灵年芳节淑濯伊临灞荡心愉目骧骑晨野摐金晓陆蕙气巻旌神飈擎毂层岑偃蹇耸观岧嶤烟生翠幕日照绮寮银华晨散金芝暮摇緑水动叶丹距映条顾惟菲薄徒承恩裕艺学未优声绩不树岂辩河书宁摛淮赋徒偶羣龙终惭并驭九日侍皇太子乐游苑离光丽景神英春裕副极仪天金锵玉度监抚昭明善物宣布惠润崑琼泽熈垂露秋晨精曜驾动宫闻露点金节霜沈玉玑𤣥戈侧影翠羽翻晖庭回鹤盖水照犀衣兰羞荐爼竹酒澄芬千音写鳯百戏承云紫燕跃武赤兔越空横飞鸟箭半转蛇弓应令诗㣲躯多幸接蕚嘉运紫幄承慈青衿禀训傍玉流温依兰染薫百氏既洽六义乃摛辞河泻润髙论忘疲翠幙晨宇朱花夜池牕斜八绮灯悬百枝愍乱诗瞻彼坂田嗟斯氛雾谋之不臧褰我王度上巳侍宴林光殿曲水芳年留帝赏应物动天襟挟苑连金阵分衢度羽林帷宫对广掖层殿迩髙岑风旗争曵影亭臯共生隂林花初堕蔕池荷欲吐心和武帝宴诗二首校尉开疎勒将军定月支南通新息柱北届武阳碑豫逰戏马馆敎战昆明池银塘泻清渭铜沟引直漪常从良家子命中幽并儿金鞍饰紫佩玉燕帖青骊车书今已共愿奏云亭仪祭壶今息鼔董案或开帷聊举青龙阵正取绛宫时犒兵随后拒軷祭逐前师军门初露节歩陈始分旗侍游新亭应令神襟愍行迈岐路怆徘徊遥瞻十里陌傍望九城台鳯管流虚谷龙骑借春荄晓光浮野暎朝烟承日回沙文浪中积春隂江上来柳叶带风转桃花含雨开圣情藴珠绮札命表英才顾怜碔砆质何以俪琼瓌奉和登北顾楼舂陵佳丽地济水鳯凰宫况此徐方域川岳迈周沣皇情爱厯览游渉拟崆峒聊驱式道候无劳襄野童雾崖开早日晴天歇晚虹去帆入云里遥星出海中登烽火楼耸楼排树出却堞带江清陟峯试逺望鬰鬰尽郊京万邑王畿旷三条绮陌平亘原横地险孤屿派流生悠悠归棹入𣺌𣺌去帆惊水烟浮岸起遥禽逐雾征玩汉水杂色崑崙水泓澄龙首渠岂若兹川丽清流疾且徐离离细碛浄蔼蔼树隂疎石衣随熘巻水芝扶浪舒连翩泻去檝镜澈倒遥墟聊持㸃缨上于是察川鱼登城日影半东檐靖念空杼柚小堂倦缥书华池厌脩竹寂寞既寡悰登城望原陆遥山半吐云严飈时响谷靡靡见虚烟森森视寒木落霞乍续断晚浪时回复逺瞩既濡翰徒自劳心目短歌虽可裁縁情非雾縠山池日暮芙蓉水聊登鸣鹤舟飞舻饰羽毦长幔覆缇油停舆依柳息住盖影空留古树横临沼新藤上挂楼鱼游向闇集戱鸟逗楂流赠张纉仪表咸推挹墻仞难窥践既富垂帷学复折波涛辩绮思暧霞飞清文焕飈转朱旗赫容与彫棨纷曜煜波揺白鳢舟风动苍鹰舳九疑势参差江天相蔽亏三春澧浦叶九月洞庭枝洞庭枝嬝娜澧浦叶参差芬芳与揺落俱应伤别离饯庐陵内史王脩应令饯行临上节开筵命羽觞回池泻飞栋浓云垂画堂疎槐未合影仄日暂流光园梅歛新藻阶蕙结初芳饯临海太守刘孝仪蜀郡太守刘孝胜碣石临东海峨嵋距西候两杜昔夹河二龙今出守方无夜犬惊向息神牛鬭凉风遶轻幕麦雨交新熘念此一衔觞懐离在惟旧经琵琶崃由来厯山川此地独回邅百岭相纡蔽千崖共隠天横峯时碍水断岸或通川还瞻已迷向直去复疑前夕波照孤月山枝歛夜烟此时愁绪宻魂九迁仙客漆水岂难变桐刀乍可挥青书长命箓紫水芙蓉衣髙翔五岳小低望九河㣲穿池听龙长叱石待羊归酒䦨时节乆桃生歳月稀徃虎窟山寺尘中喧虑积物外衆情捐兹地信爽垲墟垄暧阡绵蔼蔼车徒迈飘飘旌眊悬细松斜遶迳峻岭半藏天古树无枝叶荒郊多野烟分花出黄鸟挂石下新泉蓊郁均双树清虚类八禅栖神紫台上适意白云边徒然嗟小药何由齐大年望同泰寺浮图遥看官佛图带璧复垂珠烛银踰汉汝寳铎迈昆吾日起光芒散风吟宫征殊露落盘恒满桐生鳯不雏飞幡杂晚虹画鸟狎晨凫梵世凌空下应真蔽景趋帝马咸千辔天衣尽六铢意乐开长表多宝现今躯能令苦海渡复使慢山踰愿能同四忍长当出九居蒙预懴直疏诗皇情矜幻俗圣徳愍重昬制书开摄受丝纶广慧门时英满君囿法侣盛天园俱销五道缚共荡四生怨三修祛爱马六念静心猿庭深林彩艶地寂鸟声喧上风吹法鼔垂铃鸣昼轩新梅含未发落桂聚还翻早烟蔵石磴寒潮浸水门一朝蒙善诱方愿遣笼樊蒙华林园戒诗庸夫躭世乐俗士重虚名三空既难了八风恒易倾伊余乆齐物本自一枯荣弱龄爱箕颕由来重伯成非为乐肥遯特是厌逢迎执珪守蕃国主器作元贞昔日书银字乆自恧宗英斯焉佩金玺何由广徳声居髙常虑缺持满每忧盈兹言信非矫丹心良可明舟航奉睿训接引降皇情心灯朗暗室牢舟出爱瀛是节髙秋晚泬寥天气清郊门光景丽祈年云雾生红蕖间青𤨏紫露湿丹楹叶疎行迳出泉熘逺山鸣緑衿依浦戍綘颡拂林征庻蒙八解益方使六尘轻脱闻时可去非吝舍重城旦出兴业寺讲诗沭芳肃朝带驾言抵浄宫羽旗承去影铙吹杂还风吴戈夏服箭骥马緑沈弓水照栁初碧烟含桃半红由来六尘缚宿昔五纒朦见鹤徒知谬察象理难同方知恧四辩奚用语三空游光宅寺诗应令陪游入旧丰云气欝青葱紫陌垂青柳轻槐拂慧风八泉光绮树四柱暧临空翠网随烟碧丹花共日红方欣大云溥慈波流浄宫十空六首如幻汉安设大响周穆置髙台三里生云雾瞬息起氷雷空持生识縳徒用长心灾慧人恒弃舍庸识屡邅回六尘俱不实三界信悠哉水月圆轮既照水初生亦暎流溶溶如渍璧的的似沈钩非关顾兎没岂是桂枝浮空令谁雅识还用喜腾猴万累若消荡一相更何求如响叠嶂㢠参差连峯鬰相拒逺闻如句咏遥应成言语竟无五声实谁谓八音所空成颠倒羣徒迷尘缚侣愍哉火宅中兹心良可去如梦祕驾良难辩司梦并成虚未验周为蝶安知人作鱼空闻延夀赋徒劳岐伯书潜令六识扰安能二惑除当湏耳应满然后会真如如影朝光照皎皎乆漏转骎骎昼花斜色去夜树有轻隂并能兴眼入俱持动惑心息形影方止逐物虑恒侵若悟假名浅方知实相深镜象精金宛成器悬镜在髙堂后挂七龙网前发四珠光回望疑垂月傍瞻譬璧珰仁夀含万类淮南辩四乡终归一亡有何关至道塲和湘东王名士悦倾城美人称絶世丽色譬花丛虽居李城北住在宋家东教歌公主第学舞汉成宫多游淇水上好在鳯楼中履髙疑上砌裾开特畏风衫轻见跳脱珠概杂青虫垂丝遶帷幔落日度房栊粧窓柳隔色井水照桃红非怜江浦珮羞使春闺空和徐録事见内人作卧具宻房寒日晚落照度忩邉红帘遥不隔轻帷半卷悬方知纎手制讵减缝裳妍龙刀横膝上画尺堕衣前熨斗金涂色簮管白牙躔衣裁合欢襵文作鸳鸯连针用双缝缕絮用八蚕绵香和丽丘蜜麝吐中台烟已入琉璃帐兼杂太华氊且共雕鑪暖非同团扇捐更恐从军别空牀徒自怜戱赠丽人丽姬与妖嫱共拂可怜粧同安鬟里拨异作额间黄罗裙冝细简画屧重髙墙含羞来上砌㣲笑出长廊取花争问色扳枝念蕋香但歌聊一曲鸣絃未肯张自矜心所爱三十侍中郎率尔成咏借问仙将畵讵有此佳人倾城且倾国如雨复如神汉后怜名燕周王重姓申挟瑟曾游赵吹箫屡入秦玉阶偏望树长廊每逐春约黄出意巧纒絃用法新迎风时引袖避日暂披巾疏花暎髻挿细佩遶衫身谁知日欲薄含羞不自陈执笔戱书舞女及燕姬倡楼复荡妇参差大戾发摇曵小垂手钓竿蜀国弹新城折杨柳玉案西王桃蠡杯石榴酒甲乙罗帐异辛壬房戸晖夜夜有明月时时怜更衣从顿暂还城汉渚水初緑江南草复黄日照蒲心发风吹梅蕋香征舻舣汤堑归骑息金隍舞观衣常襞歌台絃未张持此横行去谁念守空牀秋闺夜思非关长信别讵是良人征九重忽不见万恨满心生夕门掩鱼钥宵牀悲画屏回月临窓度吟虫绕砌鸣初霜霣细叶秋风驱乱萤故粧犹累日新衣制未成欲知妾不寐城外捣砧声咏内人昼眠北忩聊就枕南檐日未斜攀钩落绮障挿捩举琵琶梦笑开娇靥眠鬟压落花簟文生玉腕香汗浸红纱夫壻恒相伴莫误是倡家伤美人昔闻倡女别荡子无归期今似陈王叹流风难重思翠带留余结苔阶没故綦图形更非是梦见反成疑熏鑪含好气庭树吐花滋香烧日有歇花落无还时娈童娈童娇丽质践董复超瑕羽帐晨香满珠帘夕漏賖翠被含鸳色雕牀镂象牙妙年同小史姝貌比朝霞袖裁连璧锦牋织细种花揽袴轻红出回头双鬓斜嬾眼时含笑玉手乍攀花懐情非后钓宻爱似前车定使燕姬妬弥令郑女嗟倡妇怨情十二韵绮窓临画阁飞阁绕长廊风散同心草月送可怜光髣髴帘中出妖丽特非常耻学秦罗䯻羞为楼上粧散诞披红帔生情新约黄斜灯入锦帐㣲烟出玉房六安双玳瑁八幅两鸳鸯犹是别时许留值解心伤含涕坐度日俄顷变炎凉玉关驱夜雪金气落严霜飞狐驿使断交河川路长荡子无消息朱脣徒自伤咏舞二首戚里多妖丽重聘蔑燕余逐节工新舞娇态似凌虚纳花承襵垂翠逐珰舒扇开衫影乱巾度履行疎徒劳交甫忆自有专城居可怜称二八逐节似飞鸿悬胜河阳妓闇与淮南同入行看履进转靣望鬟空腕动苕华玉衫随如意风上客何须起啼乌未肯终戱作谢惠连体十三韵杂蕋映南庭庭中光景媚可怜枝上花早得春风意春风复有情拂幔且开楹盈盈开碧烟拂幔复垂莲偏使红花散飘扬落眼前眼前多无况参差鬰相望珠绳翡翠帷绮幕芙蓉帐香烟出窻里落日斜阶上日影去迟迟节华咸在兹桃花红若㸃栁叶乱如丝丝条转暮光影落暮隂长春燕双双舞春心处处扬酒满心聊足萱枝愁不忘和借田礼经闻徃説观寳着遐篇岂如春路动祈谷重民天苍龙引玉轪文旗影曲旃皮轩承早日豹尾拂游烟地广重畦浄林芳翠幕悬青坛出长畎帷宫绕直阡秉耒光帝则报献重皇䖍度谐金石奏徳厚歌颂诠三春润蓂荚七月待鸣蝉鳐鱼显嘉瑞铜雀应丰年不劳郑国雨无荣邺令田是知躬稼美兼闻富教宣汉髙庙赛神玉轪朝行动阊阖旦应开白云苍梧去丹鳯咸阳来日正山无影城斜汉屡回瞻流如地脉望岭匹天台欲祛九秋恨聊举十千抔祠伍贠庙去国资孝本循忠全令名舟里多竒计芦中复吐诚偃月交吴舰鱼丽入楚营光功摧妙筭载籍有余声洪涛犹鼔怒灵庙尚凄清行潦承椒奠按歌杂鳯笙无劳晋后璧讵用楚臣缨宻树临寒水疎扉望逺城忩寮野雾入衣帐积苔生惟有三青鸟敛翅时逢迎守东华门开脂车向驰道总辔息中华落关犹待漏交㦸未通车薄云初启雨曙色始成霞堑流铺紫若城风泛橘花絃诵终无取顾巳自懐嗟春日想上林春风本自竒杨栁最相冝栁条恒着地杨花好上衣处处春心动常惜光隂移西京董贤馆南宛习都池荇间鱼共乐桃上鸟相窥香车云母幰驶马黄金羁喜疾瘳朝忩犹掩扇宿幔未悬钩逍遥临四注兼持散九愁虽同卫子惫聊喜挚生瘳灾星夜出境鸣禽晚去楼蠲邪无贾服祅气息梁牛隔帘隂翠篠映水含珠榴丹经藴玉笥𤣥水出长洲结友寻方岳採药访圆丘神随七星变貎逐五云留飞鸿若可驾轻簮必易抽卧疾沈疴类弩影积弊似河鱼讵逢龙子浴空叹楚王葅咏风飘飖散芳势泛漾下蓬莱传凉入镂槛发气满瑶台委禾周邦偃飞鶃宋都回亟揺故叶落屡荡新花开暂舞惊凫去时送蕋香来已拂巫山雨何用巻寒灰三月三日率尔成诗芳年多美色丽景复妍遥握兰唯是旦採艾亦今朝廻沙熘碧水曲岫散桃夭绮花非一种风丝乱百条云起相思观日照飞虹桥繁华炫姝色燕赵艶妍妖金鞍汗血马宝髻珊瑚翘兰馨起縠袖莲锦束琼腰相㸔隠緑树见人还自娇玉柱鸣罗荐磲椀泛回潮洛濵非拾羽满握讵贻椒晚春紫兰叶初满黄莺弄不稀石蹲还似兽萝长更如衣水曲文鱼聚林暝鸦鸟飞渚蒲变新节巖桐长旧围风花落未已山斋开夜扉和湘东王首夏冷风杂细雨垂云助麦凉竹水俱葱翠花蝶两飞翔燕泥衔复落鶗吟歛更扬卧石藤为䌫山桥树作梁欲待华池上明月吐清光纳凉斜日晚骎骎池塘生半隂避暑髙梧侧轻风时入襟落花还就影惊蝉乍失林游鱼吹水沫神蔡上荷心翠竹垂秋采丹枣映疎砧无劳夜游曲寄此託㣲吟晚景纳凉日移凉气散懐抱信悠哉珠帘影空卷桂户向池开鸟栖星欲见河浄月应来横阶入细笋蔽地湿轻苔草化飞为火蚊声合似雷于兹静闻见自此歇氛埃初秋羽翣晨犹动珠汗昼恒挥秋风忽袅袅向夕引凉归浮隂郎染浪清气始乗衣巻幌通河色开忩引月辉晚花栏下照疎萤簟上飞直置犹如此何况送将归秋夜萤飞夜的的虫思夕喓喓轻露沾悬井浮烟入绮寮檐重月没早树宻风声饶池莲翻罢叶霜篠生寒条端坐弥兹漏离忧积此宵秋晚浮云出东岭落日下西江促隂横隠壁长晖斜度忩乱霞圆緑水红叶影飞缸大同八年秋九月大君重九节下辇上林中酒阑嘉宴罢车骑各西东时余守西掖脂车归北宫车分独坐道扇拂冶城风落照壍中满浮烟槐外通长乐含初紫安榴拆晚红大同十年十月戊寅喧尘是时息静坐对重峦冬深柳条落雪后桂枝残星明雾色浄天白鴈行单云飞乍想阁氷结逺疑纨晚橘隠重屏枯藤带迥竿荻隂连水气山峯添月寒大同十一月庚戍兹园植艺积山谷乆纡威直兴转多绪真事亦因依是节严冬景寒云掩落晖逺闻风瑟瑟乱视雪霏霏泿起川难渡林深人至稀山禽背迳走野鸟厯塘飞𤣥圃寒夕洞门扉未掩金壶漏已催曛烟生涧曲暗色起林隈雪花无有蔕氷镜不安台堦杨始倒挿浦桂半新栽陈根委落蕙细蕋发香梅鴈去衔芦上猿戱绕枝来奉答南平王康赉朱樱倒流暎碧丛㸃露擎朱实花茂蝶争飞枝浓鸟相失已丽金钗𤓰仍美玉盘橘宁异梅似丸不羡萍如日永植平台垂长与云桂宻徒然奉推甘终以愧操笔赋枣浮华齐水丽垂彩郑都竒白英纷靡靡紫实标离离风揺羊角树日映鸡心枝谷城踰石蜜蓬岳表仙仪已闻安邑美永茂玉门垂西斋行马晨风白金络桃花紫玉珂影斜鞭照曜尘起足蹉跎任侠称六辅轻薄出三河风吹鳯凰袖日映织成靴逺江舻舳少遥山烟雾多云开玛瑙叶水浄琉璃波广路拂青栁回塘绕碧莎不效孙吴术宁湏赵李过赋得陇坻鴈初飞髙翔惮濶海下去怯虞机雾暗早相失沙明还共飞陇狭朝声聚风急暮行稀虽弭轮台援未解龙城围相思不得返且寄别书归药名诗朝风动春草落日照横塘重台荡子妾黄昏独自伤烛映合欢被帷飘蘓合香石墨聊书赋鈆华试作粧徒令惜萱草蔓延满空房卦名诗栉比园花满径复水流新离禽时入袖旅谷乍依苹丰壶要上客鹄鼎命嘉賔车由泰夏闼马散咸阳尘莲舟虽未济分宻已同人古诗纪巻七十八古诗纪卷七十九钦定四库全书古诗纪卷七十九明冯惟讷撰梁第六简文帝三登城北望登楼传昔赋岀蓟表前闻㶚陵忽囘首河隄徒望军兹焉聊回眺极目杳难分一水斜开岸双城遥共云登琴台芜阶践昔径复想鸣琴游音容万春罢髙名千载留弱枝生古树旧石染新流由来递相叹逝川终不收饯别行乐出南皮䜩饯临华池箨解篁开节花暗鸟迷枝忩隂随影度水色带风移徒命衔杯酒终成悯别离送别行行异沂海依依别路岐水苔随䌫聚岸栁拂舟垂石菌生悬叶江槎流卧枝烛尽悲宵去酒满惜将离晚景出行细树含残影春闺散晚香轻花鬂邉随㣲汗粉中光飞凫初罢曲啼乌忽度行羞令白日暮车骑欝相望春闺情杨栁叶纎纎佳人懒织缣正衣还向镜迎春试卷帘摘梅多绕树覔燕好窥檐只言逐花草计较应非嫌咏美人观画殿上图神女宫里出佳人可怜俱是画谁能辩伪真分眀净眉眼一种细腰身所可特为异长有好精神咏人弃妾昔时娇玉步含羞花烛邉岂言心爱断衔啼私自怜常见欢成怨非关丑易妍独鹄罢中路孤鸾死镜前美人晨粧北忩向朝镜锦帐复斜萦娇羞不肯出犹言籹未成散黛随眉广臙脂逐脸生试将持出衆定得可怜名和林下妓应令炎光向夕歛促宴临前池泉将影相得花与靣相宜管声长鸟咔舞袂写风枝欢乐不知醉千秋长若斯夜听妓合欢蠲忿叶萱草忘忧条何如明月夜流风拂舞腰朱唇随吹尽玉钏逐絃揺留賔惜残弄负态动余娇拟落日忩中坐杏梁斜日照余晖映美人开函脱寳钏向镜理纨巾游鱼动池叶舞鹤散阶尘空嗟千嵗乆愿得及阳春雪里覔梅花絶讶梅花晚争来雪里窥下枝低可见髙处逺难知俱羞惜腕露相让到腰羸定须还剪綵学作两三枝山斋玲珑绕竹涧间关通槿藩缺岸新成浦危石乆为门北荣下飞桂南柯吟夜猿暮流澄锦碛晨氷照彩鸾晚日后堂幔隂通碧砌日影度城隅岸栁垂长叶牎桃落细跗花留蛱蝶粉竹翳蜻蜓珠赏心无与共染翰独踟蹰望月流辉入画堂初照上梅梁形同七子镜影类九秋霜桂花那不落团扇与谁粧空闻北忩弹未举西园觞开霁景落商飈靖烟开四郊谧偃蹇暮山虹游扬峯下日水纹城上动城楼水中出竟㣲共治功空卧淮阳秩同刘谘议咏春雪晓霰飞银砾浮云暗未开入池消不积因风堕复来思妇流黄素温姬玉镜台看花言可折定自非春梅雪朝同云凝暮序严隂屯广隰落梅飞四注翻霙舞三袭实断望如连恒分似相及已观池影乱复视帘珠湿咏烟浮空覆杂影含露宻花藤乍如洛霞发颇似巫云登映光飞百仞从风散九层欲持翡翠色时吐鲸鱼灯春日年还乐应满春归思复生桃含可怜紫栁发断肠青落花随燕入游丝带蝶惊邯郸歌管地见许欲留情𤣥圃纳凉登山想剑阁逗浦忆辰阳飞流如冻雨夜月似秋霜萤翻竞晚热虫思引秋凉鸣波如碍石闇草别兰香薄晚逐凉北楼㢠望平衢望如掌曾雉暧相连断云留去日长山减半天戏凫乘洑下渔舟冒浪前秋夜髙秋度函谷坠露下芳枝緑潭倒云气青山衔月规花心风上转叶影树中移外游独千里夕叹谁共知七夕秋期此时浃长夜徙河灵紫烟凌鳯羽红光随玉軿洛阳疑剑气成都怪客星天梭织来乆方逢今夜停九日赋韵是节协阳数髙秋气已精檐芝逐月启帷风依夜清逺烛承歌黛斜桥闻履声梁尘下未息共爱赏心并赋得桥浮梁既冲崄通波信可陵乘空写渭石跨岸拟河氷斜䦨隠浊雾布影入清渑方知歌緑水无待榜苍鹰春日看梅花昨日㸔梅树新花已自生今旦闻春鸟何啻两三声冻解池开渌云穿天半晴游心不应动为此欲逢迎和湘东王阳云楼檐栁暧暧阳云台春栁发新梅栁枝无极软春风随意来潭沲青帷闭玲珑朱扇开佳人有所望车声非是雷初桃初桃丽新采照地吐其芳枝间留紫燕叶里发轻香飞花入露井交榦拂华堂若映忩前栁悬疑红粉籹咏橘萎㽔暎庭树枝叶凌秋芳故条杂新实金翠共含霜攀枝折缥榦甘㫖若琼浆无假存雕饰玉盘余自尝香茅铜律与鸣琴俱称类君子岂若江淮间发叶超衆美珍同自牧归茅因彚征起岂独迈秦蘅方知蔑沅芷系马青骊沈赭汗緑地悬花蹄未垂青鞘尾犹挂紫障泥蹀足绊中愤揺头攊上嘶紫关如未息直去取榆溪赋得舞鹤来自芝田逺飞度武溪深振迅依吴市差池逐晋琴竒声传迥涧动翅拂花林欲知情外物伊洛有清浔登板桥咏洲中独鹤逺雾旦氛氲单飞才可分孤惊宿屿浦羇唳下江濆意惑东西水心迷四靣云谁知独辛苦江上念离羣听早蝉草歇鶗鸣初蝉思花落后乍饮三危露时䕃五官栁庄书哂鹏翼卫赋宜螓首桂树可淹留勿谓山中乆咏蛱蝶空园暮烟起逍遥独未归翠鬛藏髙栁红莲拂水衣复此从风蝶双双花上飞寄与相知者同心终莫违咏萤本将秋草并今与夕风轻腾空类星霣拂树若花生屏疑神火照帘似夜珠明逢君拾光彩不恡此身倾咏笔格英华表玉笈佳丽称蛛网无如兹制竒雕饰杂衆象仰出写含花横抽学仙掌幸因提拾用遂厠璇台赏咏镜四铢恒在侧谁言览镜稀如氷不见水似扇长含辉全开玳瑁匣併巻织成衣脱入相如手疑言赵璧归正月八日燃灯诗应令藕树交无极花云衣数重织竹能为象缚荻巧成龙落灰然蕋盛垂油湿画峯天宫倘若见灯王愿可逢和萧东阳祀七里庙万里实幽宗三神亦天搆岂谓木石精斯乃山川守逺来太白旗遥徴青鸟候以兹敬弗怠方知敎应富赋咏五隂识枝诗浇淳混神因心形复依色欲浪逐情飘爱网随心织铸金虽改状斩筹方未极鸽观既无辩猿攀此焉息和湘东王三韵二首春宵花树含春丛罗帐夜长空风声随篠韵月色与池同綵牋徒自襞无信徃云中冬晓冬朝日照梁含怨下前牀帷褰竹叶带镜转菱花光㑹是无人见何用早红粧咏晚闺珠帘向暮下妖姿不可追花风暗里觉兰烛帐中飞何时玉忩里夜夜更缝衣晓思晨禽争学啭朝花乱欲开炉烟入斗帐屏风隠镜台红粧㡬尽泪荡子何当来同庾肩吾四咏二首莲舟买荷度採莲前岸隈舟子屡徘徊荷披衣可识风疎香不来欲知船度处当看荷叶开照流看落钗相随照緑水意是重凉风流揺粧影壊钗落鬂花空佳期在何许徒伤心不同赋乐名得箜篌捩迟初挑吹弄急时催舞钏响逐絃鸣衫回半障柱欲知心不平君看黛眉聚春日花开㡬千叶水覆数重衣蝶飏萦空舞燕作同心飞歌妖弄曲罢郑女挟琴归赋得入堦雨细雨堦前入洒砌复沾帷渍花枝觉重湿鸟羽飞迟傥令斜日照併欲似游丝咏栁垂隂满上路结草早知春花絮时随鸟风枝屡拂尘欲散依依采时要歌吹人咏芙蓉圆花一蔕卷交叶半心开影前光照耀香里蝶徘徊欣随玉露㸃不逐秋风催咏栀子花素华偏可憙的的半临池疑为霜里叶复类雪封枝日斜光隠见风还影合离赋得蔷薇石榴珊瑚蘂木槿悬星葩岂如兹草丽逢春始发花回风舒紫蕚照日吐新芽仰和卫尉新渝侯廵城口号帝京风雨中层阙烟霞浮玉署清余热金城含暮秋水观凌却敌槐影带重楼临后园隠沦游少海神仙入太华我有逍遥趣中园复可嘉千株同落叶百丈共寻霞雨后散丝与山气忽合复俄晴雷音稍入岭电影尚连城雨余云稍薄风收热复生和㑹三教聚沫多縁假标空非色香汉君虽起梦晋后徒降祥𤣥机昔未辩洞鉴资我皇侍讲诗物善渥深慈监抚宣王事英迈八解心髙超七花意登锦堂孙生酸枣寺王子枝江楼何如登石镜因闲犹豫游夜游北园星芒侵岭树月晕隠城楼暗花舒不觉明波动见流游韦黄门园息车冠盖里停辔仲长园檐踈逺兴积賔至羽觞繁入溆浦泛水入回塘空枝度日光竹垂悬扫浪凫疑逺避樯罢丹阳郡徃与吏民别乆归从事麦非留故吏钱柳栽今尚在棠隂君讵怜示晋陵弟零雨岐路悲送归临水节时事虽为舛离忧等闲别夜望浮图上相轮絶句光中辩垂鳯雾里见飞鸾定用方诸水持添承露盘愁闺照镜别来顦顇乆他人怪容色只有匣中镜还持自相识金闺思二首游子乆不返妾身当何依日移孤影动羞覩燕双飞自君之别矣不复染膏脂南风送归雁聊以寄相思寒闺緑叶朝朝黄红颜日日异譬喻持相比那堪不愁思从顿还城南暂别两成疑开帘生旧忆都知未有情更似新相识夜遣内人还后舟锦幔扶船列兰桡拂浪浮去烛犹文水余香尚满舟赠丽人腰肢本犹絶眉眼特惊人判自无相比还来有洛神遥望散诞垂红帔斜柯揷玉簮可怜无有比恣许直千金行雨本是巫山来无人覩容色唯有楚王臣曾言梦相识和人渡水婉娩新上头湔裾出乐游带前结香草鬟邉挿石榴杂咏被空眠数觉寒重夜风吹罗帷非海水那得度前知咏武陵王左右顶分如两䯻簮长验上头投杯如欲转疑残已复留弹筝弹筝北忩下夜响清音愁张髙絃易断心伤曲不遒梁尘依帷蒙重翠带日聚轻红定为歌声起非关团扇风游人游戱长杨苑携手云台间欢乐未穷已白日下西山咏朝日团团出天外煜煜上层峯光随浪髙下影逐树轻浓望月今夜月光来正上相思台可怜无逺近光照悉徘徊华月兎丝生云夜蛾影出汉时欲传千里意不照十年悲咏云浮云舒五色玛瑙应霜天玉叶散秋影金风飘紫烟浮云可怜片云生暂重复还轻欲思襄王梦应过白帝城大同九年秋七月髙楼辟左扇回望依兰桡晚风䬙飏来落照参差好咏蔷薇燕来枝益软风飘花转光氤氲不肯去还来阶上香柽凌寒竞贞节负雪固难亏无惭云母桂讵减珊瑚枝咏疏枫萎緑映葭青疏红分浪白花叶洒行舟仍持送逺客咏藤纎条寄乔木弱影掣风斜标春抽晓翠出雾挂悬花咏飞来鸂鶒飞从何处来似出上林隈口衔长生叶翅染昆明苔咏单凫衔苔入浅水刷羽向沙洲孤飞本欲去得影更淹留咏寒凫廻水浮轻浪沙塲弄羽衣𦕈𦕈随山没离离傍海飞新燕新禽应节归俱向翠楼飞入帘惊钏响来忩碍舞衣蜂逐风从泛漾照日乍依㣲知君不留眄衔花空自飞咏笼灯絶句动焰翠帷里散影罗帐前花心生复落明销君讵怜赋得白羽扇可怜白羽扇却暑复来氛终无顾庻子谁为一挥军咏独舞因羞强正钗顾影时廻袂非关善留客更是娇夫壻咏舞娇情因曲动弱步逐风吹悬钗随舞落飞袖拂鬟垂七夕穿针怜从帐里出想见夜忩开针欹疑月暗缕散怪风来石桥惠子临濠上秦王见海神写虹便欲饮图星逼似真壊桥虹飞亘林际星度断山隅斜梁悬水迹画柱脱轻朱水中楼影水底罘罳出萍间反宇浮风生色不壊浪去影恒留和湘东王后园廻文诗枝云间石峯脉水浸山岸池清戱鹄聚树秋飞叶散咏雪盐飞乱蝶舞花落飘粉匳匳粉飘落花舞蝶乱飞盐登山马登山马间树识金装草合宜韀短影转见鞭长何殊八公岫暂上淮南王和湘东王古意咏烛花中烛似将人意同忆啼流膝上烛焰落花中倡楼怨节朝日斜来照戸春鸟争飞出林片光片影皆丽一声一转煎心上林纷纷花落淇水漠漠苔浮年驰节流易尽何为忍忆含羞和萧侍中子显春别四首别观葡萄带实垂江南荳䓻生连枝无情无意犹如此有心有恨徒别离可怜淮水去来潮春堤杨栁拂河桥泪痕未燥讵终朝行闻玉佩已相要桃红李白若朝粧羞持顦顇比新芳不惜暂住君前死愁无西国更生香蜘蛛作丝满帐中芳草结叶当行路红脸脉脉一生啼黄鸟飞飞有时度故人虽故昔经新新人虽新复应故夜望单飞鴈天霜河白夜星稀一雁声嘶何处归早知半路应相失不如从来本独飞应令蠡浦急兮川路长白云重兮出帝乡平原忽兮逺极目江甸阻兮羇心伤树庐岳兮髙且峻瞻𣲖水兮去泱泱逺烟生兮含山势风散花兮传馨香临清波兮望石镜瞻鹤岭兮睇仙荘望邦畿兮千里旷悲遥夜兮九廻肠顾龙楼兮不可见徒送目兮泪沾裳拟古窥红对镜敛双眉含愁拭泪坐相思念人一去许多时眼语笑靥迎来情心懐心想甚分明忆人不忍语含恨独吞声春情蝶黄花紫燕相追杨低栁合露尘飞已见垂钩挂緑树诚知淇水沾罗衣两童夹车问不巳五马城南犹未归莺啼春欲驶无为空掩扉伤离新体伤离复伤离别后情鬰纡悽悽隠去棹悯悯怆还途慼慼意不申转顾独沾襟前驱经御宿后骑厯河漘胡香翼还幰清笳送后尘落日斜飞盖余晖承画轮栁影长横路槐枝深隠人桂宫夕淹铜龙扉甲馆宵垂云母帏胧胧月色上的的夜萤飞草香袭余袂露洒沾人衣带堞凌城云乱聚排枝度叶鸟争归盌中浮蚁不能酌琴间玉徽调别鹤别鹤千里别离声絃调轸急心自惊试起登南楼还向华池游前时篠生今欲合近日栽荷尚不抽犹是衔杯共赏处今兹对此独生愁登楼望暧暧山川自分态偃师虽北连轘辕已南背逺听寂无闻遥瞻目有阂含毫意不迷长叹忆无赖被幽述志诗怳忽烟霞散飕飂松栢隂幽山白杨古野路黄尘深终无千月命安用九丹金阙里长芜没苍天空照心古诗纪卷七十九古诗纪卷八十钦定四库全书古诗纪巻八十明冯惟讷撰梁第七元帝乐府长歌行当垆擅㫖酒一巵堪十千无劳蜀山铸扶受采金钱人生行乐尔何处不留连朝为洛生咏夕作据梧眠从兹忘物我优游得自然芳树芬芳君子树交柯御宿园桂影含秋月桃花染春源落英逐风聚轻香带蕋翻丛枝临北阁灌木隠南轩交譲良冝重成蹊何用言巫山髙巫山髙不穷迥出荆门中滩声下溅石猿鸣上逐风树杂山如畵林暗涧疑空无因谢神女一为出房栊陇头水衔悲别陇头关路漫悠悠故乡迷逺近征人分去留沙飞晓成幕海气旦如楼欲识秦川处陇水向东流折杨栁巫山巫崃长垂栁复垂杨同心且同折故人懐故乡山似莲花艶流如明月光寒夜猿声彻游子泪霑裳关山月朝望清波道夜上白登台月中含桂树流影自徘徊寒沙逐风起春花犯雪开夜长无与晤衣单谁为裁洛阳道洛阳开大道城北逹城西青槐随幔拂緑栁逐风低玉珂鸣战马金爪鬭塲鸡桑萎日行暮多逢秦氏妻长安道西接长楸道南望小平津飞甍临绮翼轻轩影画轮雕鞍承赭汗槐路起红尘燕姬杂赵女淹留重上春紫骝马长安美少年金络铁连钱宛转青丝鞚照耀珊瑚鞭依槐复依栁蹀躞复随前方逐幽并去西北共聫翩骢马驱朔方寒气重胡关饶苦雾白雪昼凝山黄云宿埋树连翩行役子终朝征马驱试上金㣲山还㸔玉关路刘生任侠有刘生然诺重西京扶风好惊坐长安恒借名榴花聊夜饮竹叶解朝酲结交李都尉遨游佳丽城飞来双白鹤紫盖学仙成能令吴市倾逐舞随疎节闻琴应别声集田遥赴影隔雾近相鸣时从洛浦渡飞向辽东城班媫妤婕妤初选入含媚向罗帏何言飞燕宠青苔生玉墀谁知同辇爱遂作裂纨诗以兹自伤苦终无长信悲半路溪相逢半路溪隔溪犹不度望望判知是翩翩识行步摘赠兰泽芳欲表同心句先将动旧情恐君疑妾妬採莲曲碧玉小家女来嫁汝南王莲花乱脸色荷叶杂衣香因持荐君子愿袭芙蓉裳吴趋行水里生葱翅池心恒欲飞莲花逐牀返何时乘䑽归燕歌行燕赵佳人本自多辽东少妇学春歌黄龙戍北花如锦𤣥菟城前月似蛾如何此时别夫壻金羁翠眊徃交河还闻入汉去燕营怨妾愁心百恨生漫漫悠悠天未晓遥遥夜夜听寒更自从异县同心别偏恨同时成异节横波满脸万行啼翠眉暂敛千重结并海连天合不开那堪春日上春台乍见逺舟如落叶复㸔遥舸似行杯沙汀夜鹤啸羁雌妾心无趣坐伤离翻嗟汉使音尘断空伤贱妾燕南陲乌栖曲四首沙棠作船桂为檝夜渡江南採莲叶复值西施新浣沙共向江干眺月华月华似璧星如珮流影澄明玉堂内邯战九枝朝始成金巵玉盌共君倾交龙成锦鬭鳯纹芙蓉为带石榴裙日下城南两相望月没参横掩罗帐七彩隋珠九华玉蛱蝶为歌明星曲兰房椒阁夜方开那知步歩香风逐诗登隄望水驱马河隄上非谓城隅游懐山殊未已徒然劳九愁旅泊依村树江槎拥戍楼髙岸翻成浦曲港反通舟枣野良知叹瓠河今可俦愿假宣尼道泗水却横流赴荆州泊三江口渉江望行旅金钲间綵斿水际含天色虹光入浪浮栁条恒拂岸花气尽薰舟丛林多故社单戍有危楼叠鼔随朱鹭长箫应紫骝莲舟夹羽氅画舸覆缇油榜歌殊未息于此泛安流藩难未静述懐玉节威云梦金钲韵渚宫霜戈临堑白日羽映流红箪醪结勐将芳饵引羣雄箭拥淇园竹剑聚若溪铜亟覩周王骏多逢鲍氏骢谋出河南贾威寄陇西冯溪云连阵合却月半山空楼前飘宻栁井上落踈桐差营逢霔雨立垒挂长虹和王僧辩从军宝劒饰龙渊长虹画彩旃山虚和铙管水净写楼船连鸡随火度燧象带烽然洞庭晚风急潇湘夜月圆荀令多文藻临戎赋雅篇和刘尚书兼明堂斋宫诗质明摄上宰诘旦乘轺轩四圭邸苍玉六变舞云门香浮鬰金酒烟绕鳯凰樽貂冕交辉映珩珮自相喧㣲风飏清管轻雨发陈根新花临御陌春色起天园河间献乐语斯道媿能论和刘尚书侍五明集诗帝徳洽区宇垂衣彰太平黄唐慙懋实子姒恧嘉声治家陈五礼功成奏六英汲引留宸鉴舟航动睿情法王唯一法无生信不生因因从此见果果自斯明元良仰副后含一震鸿名龟藏踰启筮鲁史冠春卿日宫佳气满月殿善风清绮钱蔽西观缇幔巻南荣金门练朝鼔玉壶休夜更宫槐留晓合城乌侵曙鸣露光枝上宿霞影水中轻虚薄今何事徒知恋法城和鲍常侍龙川馆珍台接间馆迢递山之旁多解三真术俱善四明方玉题书仙篆金榜烛神光桂影侵檐进藤枝绕槛长苔衣随熘转梅气入风香登颜园故阁髙楼三五夜流影入丹墀先时留上客夫壻美容姿粧成理蝉鬓笑罢歛蛾眉衣香知步近钏动觉行迟如何舞馆乐翻见歌梁悲犹悬北忩幌未卷南轩帷寂寂空郊暮非复少年时代旧姬有怨宁为万里隔乍作死生离那堪眼前见故爱逐新移未展春花落遽被凉风吹怨黛舒还歛啼红拭复垂谁能巧为赋黄金妾不赀夕出通波阁下观妓蛾月渐成光燕姬戏小堂胡舞开春阁铃盘出步廊起龙调节奏却鳯㸃笙簧树交临舞席荷生夹妓航竹宻无分影花疎有异香举杯聊转笑欢兹乐未央去丹阳尹荆州二首骖驾乘驷马谒帝朝承明分符莅闽越终然慙励精又副君垂奨盻仁慈穆且敦终朝陪北阁清夜侍西园降贵深知已宁思食椹㤙未尝辞昼室谁忍去轘辕示吏民阙里尚撝谦厉乡裁知足咨余再分陜少思宜寡欲霞出浦流红苔生岸泉緑方知江汉士变为邹鲁俗后临荆州拥旄去京县褰帷辞未央弱冠复王役从容逰岂张不学胡威绢宁挂裴潜牀所冀方留犊行当息饮羊戱蝶时飘粉风花乍落香髙栏来蕙气疎帘度晚光绮钱临仄宇阿阁绕长廊别荆州吏民玉节居分陜金貂总上流麾军时举扇作赋且登楼年光徧原隰春色满汀洲日华三翼舸风转七星斿向解青丝缆将移丹桂舟宫殿名诗林间花欲然竹迳露初圆鬭鸡东道上走马北塲边合欢依暝巻葡萄向日鲜旗亭覔张放香车迎董贤定隔天渊水相思夜不眠县名诗长陵新市北郑卫好容仪先过上兰苑还牵髙栁枝薄粧宜入镜舒花堪照池蒲洲涵水色椒壁杂风吹此时方夜饮平台传羽巵姓名诗征人习水战辛苦配戈船夜城随偃月朝军逐避年龙吟澈水渡虹光入夜团涛来如阵起星上似烽然经时事南越还复讨朝鲜将军名诗虎旅皆成阵龙骑尽能鸣鞭俱破虏决胜徃长榆细栁浮轻岸大树绕栖乌楼船写退鹢樯鸟狎飞凫度河还自许偏与功名俱屋名诗梁园气色和斗酒共相过玉柱调新曲画扇掩余歌深潭影菱菜絶壁挂轻萝木莲恨花晚蔷薇嫌刺多含恨戯芳节徐步待金波车名诗长墟带江转连甍映日分佳人坐椒屋接膝对兰薫绕砌萦流水邉梁图画云锦色悬殊衆衣香遥出羣日暮轻帷下黄金妾赠君船名诗天际浮云飞三翼自相追池模白鹄舞檐知青雀归华渊通转堑伏槛跨相矶松涧流星影桂忩斜月晖思君此无极髙楼泪染衣歌曲名诗啼乌怨别偶曙鸟忆离家石阙题书字金灯飘落花东方晓星没西山晚日斜縠衫廻广袖围扇掩轻纱暂借青骢马来送黄牛车药名诗戍客恒山下常思衣锦归况看春草歇还见㕍南飞蜡烛凝花影重台闭绮扉风吹竹叶袖网缀流黄机讵信金城里繁露晓霑衣针穴名诗金推五百里日晚唱归来车转承光殿步上通天台钗临曲池影扇拂玉堂梅先取中庭入罢逐歩廊廻下关那早闭人迎已复开龟兆名诗土膏春气生倡女恊春情鱼游连北水鹄作辽东鸣折梅还挿鬓盪柱更移声银烛含朱火金鑪对寳笙百枝凝夕焰却月隠髙城兽名诗豹韬求秘术虎略选良臣水渉黄牛浦山过白马津摧锋上狐塞画像入麒麟果下新花落桃枝芳树春王孙及公子熊席复横陈鸟名诗方舟去鳷鹊鹄引欲相要晨凫移去舸飞燕动归桡鸡人怜夜刻鳯女念吹箫雀钗照轻幌翠的绕纎腰复闻朱鹭曲钲管杂廻潮树名诗赵李竞追随轻衫露弱枝杏梁始东照柘火未西驰香因玉钏动珮逐金衣移栁叶生眉上珠珰揺鬓垂逢君桂枝马车下覔新知草名诗胡王迎娉主涂经蒯北游金钱买含笑银缸影梳头初控游龙马仍移巻栢舟中江离思切蓬鬓不堪秋况度菖蒲海落月似悬钩相名诗仙人卖玉杖乘鹿去山林浮杯度池曲摩镜徃河隂井内书铜板灶里化黄金妻揺五明扇妾弄一絃琴暂游忽千里中天那可寻望江中月影澄江涵皓月水影若浮天风来如可泛流急不成圆秦钩断复接和璧碎还联裂纨依岸草斜桂逐行船即此春江上无俟百枝然咏雾晓雾晦阶前垂珠带叶邉五里浮长隰三晨暗逺天傍通似佳气却望若飞烟踈帘还复密断栋更疑连还思逢乐广能令云雾褰春日春还春节美春日春风过春心日日异春情处处多处处春芳动日日春禽变春意春已繁春人春不见不见懐春人徒望春光新春愁春自结春结讵能申欲道春园趣复忆春时人春人竟何在空爽上春期独念春花落还以惜春时纳凉髙舂斜日下佳气满櫩楹池红早花落水緑晚苔生星稀月稍上云开河尚横白鸟翻帷暗丹萤入帐明珠綦趋北阁玳席徙南荣金铺掩夕扇玉壶传夜声赋得渉江采芙蓉江风当夏清桂檝逐流萦初疑京兆劒复似汉冠名荷香带风逺莲影向根生叶卷珠难熘花舒红易倾日暮凫舟满归来度锦城赋得兰泽多芳草春兰本无艶春泽最葳㽔燕姬得梦罢尚书奏事归临池影入浪从风香拂衣当门已芬馥入室更芳菲兰生不择迳十步岂难稀咏石榴涂林未应发春暮转相催然灯疑夜火连珠胜早梅西域移根至南方酿酒来叶翠如新剪花红似故裁还忆河阳县映水珊瑚开看摘蔷薇倡女倦春闺迎风戯玉除近丛看影宻隔树望钗踈横枝斜绾袖嫩叶下牵裾墙髙举不及花新摘未舒莫疑挿鬓少分人犹有余赋得竹嶰谷管新抽淇园节复脩作龙还葛水为马向并州柯亭临絶涧桃枝夹细流冠学芙蓉势花堪威鳯游卭王若有献张骞应拜矦咏池中烛影鱼灯且灭烬鹤熖暂停辉自有衔龙烛青光入朱扉映水疑三烛翻池类九㣲入林如燐影度渚若萤飞河低扇月落雾上珠星稀章华终宴所飞盖且相追晚栖乌日暮连翩翼俱向上林栖风多前鸟驶云暗后羣迷路逺声难彻飞斜行未齐应从故乡返㡬过入兰闺借问倡楼妾何如荡子妻古诗纪巻八十古诗纪卷八十一钦定四库全书古诗纪巻八十一明冯惟讷撰梁第八元帝登江州百花亭懐荆楚极目才千里何由望楚津落花洒行路垂杨拂砌尘栁絮飘晴雪荷珠漾水银试酌新春酒遥劝阳台人泛芜湖桂潭连菊岸桃李暎成蹊石文如濯锦云飞似散珪桡度菱根反船去荇枝低颿随迎雨燕鼔逐伺潮鸡早发龙巢征人喜放熘晓发晨阳隈初言前浦合定觉近洲开不疑行舫动唯㸔逺树来还瞻起涨岸稍隠阳云台夜宿栢斋烛暗行人静帘开云影入风细雨声迟夜短更筹急能下班姬泪复使倡楼泣况此客游人中宵空伫立落日射罴促宴引枚邹中园观兽侯日度堋隂广风横旗影浮移竿标入箭叠鼔送争筹附枝时可息言从清夜游后园㸔骑马良马出兰池连翩驱桂枝鸣珂随跼驶轻尘逐影移香来知骤近汗歛觉风吹遥望黄金绤悬识幽并儿和刘上黄春日新莺隐叶啭新燕向忩飞栁絮时依酒梅花乍入衣玉珂逐风度金鞍暎日晖无令春色晚独望行人归戯作艶诗入堂值小妇出门逢故夫含辞未及吐绞袖且踟蹰揺兹扇似月掩此泪如珠今懐固无巳故情今有余和林下作妓应令日斜下北阁髙宴出南荣歌清随涧响舞影向池生轻花乱粉色风篠杂絃声独念阳台下愿待洛川笙闺怨荡子从游宦思妾守房栊尘镜朝朝掩寒衾夜夜空若非新有悦何事乆西东知人相忆否泪尽梦啼中祀伍相庙石城宁足拒金阵讵能追楚关开六塞吴兵入九围山水犹萦带城池失是非空余夀宫在日暮舞灵衣咏风楼上试朝粧风花下砌傍入镜先飘粉翻衫好染香度舞飞长袖传歌共绕梁欲因吹少女还持拂大王咏雾三晨生逺雾五里闇城闉从风疑细雨映日似游尘乍若飞烟散时如佳气新不妨鸣树鸟时蔽摘花人赋得蒲生我池中池中种蒲叶叶影䕃池濵未好中宫荐行㸔隐士轮为书聊可截匹栁复宜春瑞叶生符苑镂碧献周人咏阳云楼檐栁杨栁非花树依楼自觉春枝邉通粉色叶里暎红巾带日交帘影因吹扫席尘拂檐应有意偏宜桃李人五言诗寒浞犹稽命新都乆未平留滞淹三楚㠝岏保一城终当抚期运伐罪弔苍生晚景游后园髙轩聊骋望焕景入川梁波横山渡影雨罢叶生光日移花色异风散水纹长游后园暮春多淑气斜景落髙舂日照池光浅云归山望浓入林迷曲迳渡渚隔危峯古意妾在成都县愿作髙唐云樽中石榴酒机上葡萄纹停梭还歛色何时劝使君杂咏二首秋夜秋夜九重空荡子怨房栊灯光入绮帷帘影穿屏风金徽调玉轸兹夜抚离鸿寒闺乌鹊夜南飞良人行未归池水浮明月寒风送𢷬衣愿织廻文锦因君寄武威和弹筝人二首横筝在故帷忽忆上絃时旧柱未移处银带手经持悔道啼将别敎成今日悲琼柱动金丝奏声发赵曲流徴含阳春美手过如玉出江陵县还二首游鱼迎浪上雊雉向林飞逺村云里出遥船天际归朝出屠羊县夕返仲宣楼水满还侵岸沙尽稍开流咏歌汗轻红粉湿坐乆翠眉愁传声入钟磬余转杂箜篌赠到溉洽魏世重双丁晋朝称二陆何如今两到复似凌寒竹遗武陵王诗囘首望荆门惊浪且雷奔四鸟嗟长别三声悲夜猿狱中连句萧圎正水长二江急云生三崃昏愿赦淮南罪思报阜陵恩别荆州吏民二首寄言谢桀黠无乃气干云安知霸陵下复有李将军莫言江汉逺烟霞隔数千何必黄丞相重应临颍川细雨风轻不动叶雨细未霑衣入楼如雾上拂马似尘飞望春诗叶浓知栁宻花尽觉梅疎兰生未可握蒲小不堪书緑栁长条垂拂地轻花上逐风露霑疑染緑叶小未鄣空咏梅梅含今春树还临先日池人懐前嵗忆花发故年枝宜男草可爱宜男草垂采映倡家何时如此叶结实复含花细草依堦疑緑藓傍渚若青苔漫生虽欲遍人迹会应开赋得春荻翠菼玉池前遥暎江南莲非秋无有眊未烧不生烟咏萤火着人疑不热集草讶无烟到来灯下暗翻徃雨中然离合泬寥云初浄水木备春光龛定方无逺合浦不难航后园作㢠文诗斜峰绕径曲耸石带山连花余拂戏鸟树密隠鸣蝉赋得登山马登山马迳小马才通汗赭疑沾勒衣香不逐风何殊陇头望遥识祁连东古意咏烛花中烛焰焰动帘风不见来人影廻光持向空春别应令四首昆明夜月光如练上林朝花色如霰朝花夜月动春心谁忍相思不相见门前杨栁乱如丝直置佳人不自持适言新作裂纨诗谁悟今成织素辞日暮徙倚渭桥西正见流月与云齐若使月光无近逺应照离人今暝啼试㸔机上交龙锦还瞻庭里合欢枝映日通风影珠幔飘花拂叶度金池不闻离人当重合唯悲合罢㑹成离别诗二首别罢花枝不共攀别后书信不相关欲覔行人寄消息衣常潮水暝应还三月桃花合靣脂五月新油好煎泽莫复临时不寄人谩道江中无估客送西归内人秋气苍茫结孟津复送巫山荐枕神昔时慊慊愁应去今日劳劳长别人宴清言殿作栢梁体玉衡七政转璇玑升降端揆而才非澄镜朱紫𦕈难追幽逼诗四首南风且絶唱西陵最可悲今日还蒿里终非封禅时人生逢百六天道异贞恒何言异蝼蚁一旦损鲲鹏松风侵晓哀霜雰当夜来寂寥千载后谁畏轩辕台夜长无歳月安知秋与春原陵五树杏空得动耕人宣帝建除诗建国惟神业十世本灵长除苛逾汉祖徯后类殷汤满盈既亏度否运理还康平阶今复覩徳星行见祥定冦资雄畧静乱属贤良执讯穷郢鲁弔伐徧徐扬破敌勋庸盛佩紫且懐黄危苗既已窜妖沴亦云亡成功勒云社治定理要荒收㦸归农器牧马恣蒭塲开山接梯路架海拟山梁闭慾同彭老延夀等东皇迎舍利释迦称散体多宝号金躯白玉诚非比黄金良莫踰变见絶言象端异乃㝠符灵知虽隠显妙色岂荣枯唯当千劫后方成无价珠尘尾匣上生光影毫际起风流本持谈妙理宁是用椎牛咏纸皎白犹霜雪方正若布棊宣情且记事宁同鱼网时牀诗衡山白玉镂汉殿珊瑚支踞膝申乆坐屡好为频移咏弓虞人招不进繁氏乆称工已悲轩主迹复挹楚王风咏履双见待声宣并飞时表异处卑弥更妍常安岂悲坠梨大谷常流称南荒本足珍緑叶已承露紫实复含津百合接叶有多种开花无异色含露或低垂从风时偃抑兰折茎聊可佩入室自成芳开花不竞节含秀委㣲霜邵陵王纶代秋胡妇闺怨荡子从游宦思妾守房栊尘镜朝朝掩寒衾夜夜空若非新有悦何事乆西东知人相忆否泪尽梦啼中车中见美人关懐出眉眼软媚着腰肢语笑能娇媄行步絶逶迤空中自迷惑渠傍㑹不知悬念犹如此得时应若为见姬人春来不复賖入苑驻行车比来粧㸃异今世拨鬟斜却扇承枝影舒衫受落花狂夫不妬妾随意晚还家入茅山寻桓清逺题壁荆门丘壑多瓮牖风云入自非栖遁情谁堪霜露湿咏新月霜氛含月彩霭霭下南楼雾浓光若昼云驶影疑流和湘东王后园廻文诗烛华临静夜香气入重帏曲度闻歌逺繁絃觉舞迟武陵王纪同萧长史看妓燕姬奏妙舞郑女发清歌回羞出曼脸送态入嚬蛾宁殊值行雨讵减见凌波想君愁日暮应羡鲁阳戈和湘东王夜梦应令昨夜梦君归贱妾下鸣机悬知意气薄不着去时衣故言如梦里赖得鴈书飞晓色晨禽争学啭朝花乱欲开鑪烟入斗帐屏风隠镜台红粧随泪尽荡子何时廻明君词塞外无春色邉城有风霜谁堪览明镜持许照红妆闺妾寄征人歛色金星聚萦悲玉筯流愿君看海气忆妾上髙楼咏鹊欲避新枝滑还向故巢飞今朝听声喜家信必应归南乡矦推赋得翠石应令依峯形似镜构岭势如莲映林同緑栁临池乱百川碧苔终不落丹字本难传有迈东明上来游皆羽山临贺王正徳咏竹火笼桢干屈曲尽兰麝氛氲消欲知懐炭日正是履霜朝上黄矦晔奉和太子秋晚诗副君乘暇景临秋坐北宫杏梁照初月莲池引夕风清晖洞藻井流香入绮栊鹊声时徙树萤光乍减空凉氛散簟席露色变林丛古诗纪巻八十一古诗纪卷八十二钦定四库全书古诗纪巻八十二明冯惟讷撰梁第九沈约乐府日出东南隅行朝日出邯郸照我丛台端中有倾城艶顾景织罗纨延躯似纎约遗视若回澜瑶装暎层绮金服炫雕栾幸有同匡好西仕服秦官宝劒垂玉贝汗马餙金鞍萦场类转雪逸控写腾鸾罗衣夕解带玉钗暮垂冠昭君辞朝发披香殿夕济汾隂河于兹懐九逝自此歛双蛾沾妆疑湛露绕臆状流波日见奔沙起稍觉转蓬多胡风犯肌骨非直伤绮罗衔涕试南望关山郁嵯峨始作阳春曲终成苦寒歌唯有三五夜明月暂经过长歌行连连舟壑改㣲㣲市朝变来功嗣徃迹莫武徂升彦局涂顿逺䇿留懽恨奔箭拊戚状惊澜循休拟囘电嵗去芳愿违年来苦心荐春貌既移红秋林岂停蒨一倍茂陵道宁思栢梁宴长戢兎园情永别金华殿声徽无惑简丹青有余绚幽籥且未调无使长歌倦同前春隰荑緑栁寒墀积皓雪依依徃纪盈霏霏来思结思结纒岁宴曾是掩初节初节曽不掩浮荣逐弦缺弦缺更圆合浮荣永沈灭色随夏莲变态与秋霜耋道廹无异期贤愚有同絶衔恨岂云忘天道无甄别功名识所职竹帛寻摧裂生外茍难寻坐为长叹设君子行良御惑燕楚妙察乱渑淄隄倾由漏壤垣隙自危基嚣途或妄践党议勿轻持从军行惜哉征夫子忧恨良独多浮天出鳀海束马渡交河雪萦九折嶝风巻万里波维舟无夕岛秣骥乏平莎凌涛富惊沬援木阙垂萝江飔鸣叠屿流云照层阿𤣥埃晦朔马白日照吴戈寝兴动征怨寤寐起还歌晨装岂辍警夕垒讵淹和苦哉逺征人悲矣将如何豫章行燕陵平而逺易河清且驶一见尘波阻临途引征思双剑爱匣同孤鸾悲影异宴言诚易纂清歌信难嗣卧闻夕钟急坐阅朝光亟徃欢坠壮心来戚满衰志徂芳无再馥沦灰定还炽夏台尚可忘荣辱亦奚事愧㣲旷士节徒感鄙生饵劳哉纳辰和地逺託声寄相逢狭路间相逢洛阳道系声流水车路逢轻薄子竚立问君家君家诚易知易知复易忆龙马满街衢飞盖交门侧大子万戸侯中子飞而食小子始从官朝夕温省直三子俱入门赫奕多羽翼若若青组纡烟烟金铛色大妇遶梁歌中妇廻文织小妇独无事闭门聊且即緑绮试一弹𤣥鹤方鼓翼长安有狭斜行青槐金陵陌丹毂贵游士方骖万乘臣炫服千金子咸阳不足称临淄孰能拟三妇艳大妇扫玉墀中妇结罗帷小妇独无事对镜画蛾眉良人且安卧夜长方自私江蓠生幽渚泽兰被荒径孤芳岂自通幸逢瑶池旷得与金芝丛朝承紫台露夕润緑池风既美脩嫮女复悦䌓华童夙昔玉霜满旦暮翠条空叶飘储胥右芳歇露寒东纪化尚盈昃俗志信頺隆财殚交易絶华落爱难终所惜改驩眄岂恨逐征蓬愿囘昭阳景持照长门宫却出东西门行驱马城西阿遥眺想京阙望极烟原尽地逺山河没揺装非短晨还歌岂明发脩服怅邉羁瞻途耿乡谒驰盖转徂龙囘星引奔月乐去哀镜满悲来壮心歇歳华委徂貌年霜移暮髪晨物乆侵晏征思坐沦越清氛掩行梦忧原盪瀛渤一念起关山千里顾丘窟饮马长城窟介马渡龙堆涂萦马屡㢠前访昌海驿兵燹入轮台旌幕巻烟雨徒御犯氷埃青青河畔草漠漠牀上尘心中忆故人故人不可忆中夜长叹息叹息想容仪不言长别离别离稍已乆空牀寄杯酒梁甫吟龙驾有驰策日御无停隂星籥亟回变气化坐盈㑴寒光稍𦕈𦕈秋塞日沈沈髙忩仄余火倾河驾腾参飈风折暮草惊箨霣层林时云霭空逺渊水结清深奔枢岂易纽珠庭不可临懐仁每多意履顺孰能禁露清一唯促缓志且移心哀歌歩梁甫叹絶有遗音君子有所思行晨䇿终南首顾望咸阳川戚里遡层阙甲馆负崇轩复涂希紫阁重台拟望仙巴姬幽兰奏郑女阳春絃共矜红颜日俱忘白发年寂寥茂陵宅照曜未央蝉无以五鼎盛顾嗤三经𤣥白马篇白马紫金鞍停镳过上兰寄言狭斜子讵知陇道难赤坂途三折龙堆路九盘氷生肌里冷风起骨中寒功名志所急日暮不遑飡长驱入右地轻举出楼兰直去巴垂涕宁可望长安匪期定逺封无羡轻车官唯见恩义重岂觉衣裳单本持躯命答幸遇身名完齐讴行东秦称右地川隰固夷昶层峯驾苍云浊河流素壤青丘良杳鬰雪宫信踈敞王佐改殷命霸功缪周网前缓声歌羽人广宵宴帐集瑶池东开霞泛彩霭澄雾迎香风龙驾出黄苑帝服起河宫九疑烟雨三山驭螭鸿玉銮乃排月瑶軷信凌空神行烛𤣥漠帝斾委曾虹箫歌美嬴女笙吹悦姬童琼浆且未洽羽辔巳腾空息鳯曾城曲灭景清都中隆祐集皇代委祚溢华嵩芳树发蕚九华隈开跗寒露侧氤氲非一香参差多异色宿昔寒飈举摧残不可识霜雪交横至对之长叹息临髙台髙台不可望望逺使人愁连山无断絶河水复悠悠所思竟何在洛阳南陌头可望不可见何用解人忧洛阳道洛阳大道中佳丽实无比燕裙傍日开赵带随风靡领上蒲萄绣腰中合欢绮佳人殊未来薄暮空徙倚江南曲櫂歌发江潭采莲渡湘南冝湏闲隠处舟浦予自谙罗衣织成带堕马碧玉簮但令舟楫渡宁计路崭嵌东武吟行天徳深且旷人世贱而浮东枝才拂景西壑巳停辀逝辞金门宠去饮玉池流霄辔一永矣俗累从此休怨歌行时屯宁易犯俗险信难羣坎壈元淑赋顿挫敬通文遽沦班姬宠夙窆贾生坟短俗同如此长叹何足云悲哉行旅游媚年春年春媚游人徐光旦垂彩和露晓凝津时嘤起稚叶蕙气动初苹一朝阻旧国万里隔良辰杂曲三首擕手曲舍辔下雕辂更衣捧玉牀斜簮映秋水开镜比春粧所畏红颜促君恩不可长鵕冠且容裔岂吝桂枝亡有所思西征登陇首东望不见家关树抽紫叶塞草发青芽昆明当欲满蒲萄应作花垂泪对汉使因书寄狭斜夜夜曲河汉纵且横北斗横复直星汉空如此宁知心有忆孤灯暧不明寒机晓犹织零泪向谁道鸡鸣徒叹息北斗䦨干去夜夜心独伤月辉横射枕灯光半隐牀钓竿桂舟既容与緑浦复囘纡轻丝动弱芰㣲楫起单凫扣舷忘日暮卒嵗以为娱临碣石碣石送返潮登罘礼朝日溟涨无端倪山岛𤣥崇崪骥老心未穷酬恩岂终毕湘夫人潇湘风已息沅澧复安流扬蛾一含睇㛹娟好且脩捐玦置澧浦解珮寄中洲贞女引贞女信无矫傍隣也见疑轻生本非惜贱躯良足悲传芳託嘉树弦歌寄好词襄阳蹋铜蹄歌三首分手桃林岸送别岘山头若欲寄音信汉水向东流生长宛水上从事襄阳城一朝遇神武奋翼起先鸣蹀飞尘起左右自生光男儿得富贵何必在归乡永明乐聮翩贵游子侈靡千金客华毂起飞尘珠履竟长陌江南弄四首赵瑟曲邯郸竒弄出文梓萦絃急调切流徴𤣥鹤徘徊白云起白云起郁披香离复合曲未央秦筝曲罗袖飘纚拂雕桐促柱髙张散轻宫迎歌度舞遏归风遏归风止流月夀万春欢无歇阳春曲杨栁垂地鷰差池缄情忍思落容仪弦伤曲怨心自知心自知人不见动罗裙拂珠殿朝云曲阳台氤氲多异色巫山髙髙上无极云来云去常不息常不息梦来游极万世度千秋乐未央亿舜日万尧年咏湛露歌採莲愿杂百和气宛转金鑪前四时白纻歌五首春白纻兰叶参差桃半红飞芳舞縠戱春风如娇如怨状不同含笑流眄满堂中翡翠羣飞飞不息愿在云间长比翼佩服瑶草驻容色舜日尧年欢无极夏白纻朱光灼烁照佳人含情送意遥相亲嫣然一转乱心神非子之故欲谁因翡翠羣飞飞不息愿在云间长比翼佩服瑶草驻容色舜日尧年欢无极秋白纻白露欲凝草巳黄金琯玉柱响洞房双心一意俱徊翔吐情寄君君莫忘翡翠羣飞飞不息愿在云间长比翼佩服瑶草驻容色舜日尧年欢无极冬白纻寒闺昼宻罗幌垂婉容丽色心相知双去双还誓不移长袖拂面为君施翡翠羣飞飞不息愿在云间长比翼佩服瑶草驻容色舜日尧年欢无极夜白纻秦筝齐瑟燕赵女一朝得意心相许明月如规方袭予夜长未央歌白纻翡翠羣飞飞不息愿在云间长比翼佩服瑶草驻容色舜日尧年欢无极古诗纪巻八十二古诗纪卷八十三钦定四库全书古诗纪巻八十三明冯惟讷撰梁第十沈约诗侍皇太子释奠宴尊学尚矣道亦遐哉启图观祕辟苑兴才事髙东序义迈云台峩峩徳傅灼灼英台复礼曲台反乐宣榭阙文内举輶轩外驾结朋千里从师百舍坠典必修阙祀咸荐回鸾献爵摐金委奠肆士辨仪胥人掌县髣髴神踪徘徊灵睠为南郡王侍皇太子释奠宴二首陵季相沿训随世殆政缺雅乖风漓化改礼亡袵席乐沈河海三雍靡构四敎谁采瞻震竝峻义属重丽横书清道晦彼生知义重师匡业贵虚受襄野顺风西河杜帚表迹亏光降情廻首道御百灵神行万有尊学尚矣继列传徽旗章或舛兹道莫违自堂及室异轸同归洋洋圣范楚楚儒衣三日侍鳯光殿曲水宴应制灮迟蕙畆气婉椒台皇心爱矣帝曰游哉玉鸾徐骛翠鳯轻廻别殿广临离宫洞启川祗奉夀河宗相礼清洛渐筵长伊流陛洄盪嘉羞揺漾芳醴轻歌易绕弱舞难持素云留管𤣥鹤停丝引思为歳岁亦阳止叨服贲身身亦昌止徒勤丹漆终愧文梓为临川王九日侍太子宴凉风北起髙鴈南翻叶浮楚水草折梁园凄凉霜野惆怅晨鵾云轻寒树日丽秋原三金广设六羽髙陈寒英始献凉酎初醇靡靡神襟锵锵羣彦思媚储猷洽和奉宴恩畅兰席欢同桂殿景遽乐推临风以眷丽景天枝位非徳举任伍辰阶祚均河楚负岳未胜瞻云难侣望古兴惕心焉载伫九日侍宴乐游苑凭玉宅海端扆御天止流飞壑静震腾川凝神贯极摛道漏泉西裘委袵南风在絃暮芝始緑年桂初丹上林叶下沧池水寒霜霑玉树鴈动轻澜停跸玉陛徙卫璇墀琱箱鳯綵羽盖鸾姿虹旌迢递翠华葳㽔礼𢎞灞汭义髙洛湄从齐武帝瑯琊城讲武应诏九功播祧墠七徳陈武悬展事昌国图息兵由重战皇情咨閲典出车迨辰选饰徒映寒隰翻绥临广甸飒沓佩吴戈参差腰夏箭风斾舒复巻云霞清以转轻舞信徘徊前歌且遥衍秋原嘶代马朱光浮楚练虹壑写飞文巖阿藻余绚发震岳灵从扬旌水华变慿髙训武则中天起遐眷鳯盖卷洪河珠旗扫长汧方待翠华举逺适瑶池宴三日侍林光殿曲水宴应制宴镐锵玉銮游汾举仙軷荣光泛彩旄脩风动芝盖淑气婉登晨天行耸云斾帐殿临春籞帷宫绕芳荟渐席周羽觞分墀引廻濑穆穆𤣥化升济济皇阶泰将御遗风轸逺侍瑶台㑹侍宴乐游苑饯吕僧珍应诏丹浦非乐战负重切君临我皇秉至徳㤀已用尧心愍兹区宇内鱼鸟失飞沈推毂二崤道扬斾九河隂超乘尽三属选士皆百金戎车出细栁饯席遵上林命师诛后服授律缓前禽函轘方解带峣武稍披襟伐罪芒山曲弔民伊水浔将陪告成礼待此未抽簮正阳堂宴劳凯旋凯入同髙宴饮至均多祜昔徃歌采薇今来欢枤杜善战惟我皇胜之不窥戸推毂授神谟余壮终能贾浩荡金罍溢周流玉觞傅游钟山诗应西阳王教灵山纪地徳地险资岳灵终南表秦观少室迩王城翠鳯翔淮海衿带遶神垧北阜何其峻林薄杳葱青发地多竒岭干云非一状合沓共隠天参差互相望郁嵂构丹巘崚嶒起青嶂势随九疑髙气与三山壮即事既多美临眺殊复竒南瞻储胥观西望昆明池山中咸可悦赏逐四时移春光发陇首秋风生桂枝多值息心侣结架山之足八解鸣涧流四禅隐巖曲窈㝠终不见萧条无可欲所愿从之游寸心于此足君王挺逸趣羽斾临崇基白云随玉趾青霞襍桂旗淹留访五药顾步伫三芝于焉仰镳驾歳暮以为期登髙望春登髙眺京洛街巷纷漠漠回首望长安城阙鬰盘桓日出照钿黛风过动罗纨齐童蹑朱履赵女扬翠翰春风揺襍树葳蕤緑且丹宝瑟玖瑰柱金羁玳瑁鞍淹留宿下蔡置酒过上兰解眉还复敛方知巧笑难佳期空靡靡含睇未成欢嘉客不可见因君寄长叹游金华山逺䇿追夙心灵山协乆要天倪临紫阙地道通丹窍未乘琴髙鲤且纵严陵钓若蒙羽驾迎得奉金书召髙驰入阊阖方覩灵妃笑刘真人东山还连峯竟无巳积翠逺微微寥戾野风急芸黄秋草腓我来歳云暮于此怅懐归霜雪方共下宁止露霑衣待余两岐秀去去掩柴扉登𤣥畅楼危峯带北阜髙顶出南岑中有陵风榭回望川之隂岸险毎增减湍平互浅深水流本三𣲖台髙乃四临上有离羣客客有慕归心落晖映长浦焕景烛中浔云生岭乍黑日下溪半隂信美非吾土何事不抽簮酬谢宣城朓王乔飞凫舄东方金马门从宦非宦侣避世作避諠揆予发皇鉴短翮屡飞翻晨趋朝建礼晚沐卧郊园賔至下尘榻忧来命緑尊昔贤侔时雨今守馥兰荪神交疲梦寐路逺隔思存牵拙谬东汜浮惰及西崑顾循良菲薄何以俪玙璠将随渤澥去刷羽汎清源新安江至清浅深见底贻京邑游好眷言访舟客兹川信可珍洞彻随清浅皎镜无冬春千仞写髙树百丈见游鳞沧浪有时浊清济涸无津岂若乘斯去俯映日磷磷纷吾隔嚣滓宁假濯衣巾愿以潺湲水霑君缨上尘送别友人君东我亦西衔悲涕如霰浮云一南北何由展言宴方作异乡人赠子同心扇遥裔发海鸿连翻出檐燕春秋更去来参差不相见去东阳与吏民别㣲薄叨今幸忝荷非昔期唐风岂异世钦明重在兹饰骖去关辅分竹入河淇下车如昨日曵组忽弥朞霜载凋秋草风三动春旗无以招卧辙宁望后相思早发定山夙龄爱逺壑晚莅见竒山标峯綵虹外置岭白云间倾壁忽斜竖絶顶复孤圆归海流漫漫出浦水溅溅野棠开未落山樱发欲然㤀归属兰杜懐禄寄芳荃眷言採三秀徘徊望九仙循役朱方道路分繻出帝京升装奉皇穆洞野属沧溟聨郊遡河服日映青丘岛尘起邯郸陆江移林岸微巖深烟岫复歳严摧磴草午寒散峤木萦蔚夕飈巻蹉跎晚云伏霞志非易从旌躯信难牧岂慕淄宫梧方辞兎园竹羁心亦何言迷踪庻能复和竟陵王游仙诗二首夭矫乘綘仙螭衣方陆离玉銮隠云雾溶溶纷上驰瑶台风不息赤水正涟漪峥嵘𤣥圃上聊攀琼树枝朝止阊阖宫暮宴清都阙腾盖隐奔星低銮避行月九疑纷相从虹旌乍升没青鸟去复还髙唐云不歇若华有余照淹留且晞髪游沈道士馆秦皇御宇宙汉帝恢武功欢娱人事尽情性犹未充鋭意三山上托慕九霄中既表祈年观复立望仙宫宁为心好道直由意无穷曰余知止足是愿不湏丰遇可淹留处便欲息㣲躬山嶂逺重叠竹树近蒙茏开襟濯寒水觧带临清风所累非物外为念在𤣥空朋来握石髓宾至驾轻鸿都令人径絶惟使云路通一举凌倒景无事适华嵩寄言赏心客歳暮尔来同酬华阳陶先生三清未可觌一气且空存所愿廻光景拯难拔危魂若蒙丸丹赠岂惧六龙奔还园宅奉酬华阳先生早欲寻名山期待婚嫁毕二事虽云已此外复非一忽闻龙图至仍覩荣光溢副朝首八元开壤赋千室冠缨曾弗露风雨未尝栉鸣玉响洞门金蝉映朝日慙无小人报徒叨令尹秩岂忘平生懐靡盬不遑恤华阳先生登楼不复下赠呈侧闻上士説尺木乃腾霄云骈不展地仙居多丽谯卧待三芝秀坐对百神朝衔书必青鸟佳客信龙镳非止灵桃实方见大椿凋奉华阳王外兵餐玉驻年龄吞霞反容质眇识青丘树廻见扶桑日烂漫蜃云舒嵚崟山海出赤松涧松子排烟去英灵眇难测惟有清涧流潺湲终不息神丹在兹化云軿于此陟愿受金液方片言生羽翼渇就华池饮饥向朝霞食何时当来还延伫青巖侧八关斋因戒倦轮飘习障从尘染四衢道难辟八正扉犹掩得理未易期失路方知险迷涂既已复豁悟非无渐古意挟瑟丛台下徙倚爱容光伫立日已暮戚戚苦人肠露葵已堪摘淇水未沾裳锦衾无独暖罗衣空自香明月虽外照宁知心内伤少年新婚为之咏山隂栁家女薄言出田墅丰容好姿颜便僻巧言语腰肢既软弱衣服亦华楚红轮映早寒画扇迎初暑锦履并花纹绣带同心苣罗襦金薄厠云鬂花钗举我情已鬰纡何用表﨑岖託意眉间黛申心口上朱莫争三春价坐丧千金躯盈尺青铜镜径寸合浦珠无因逹徃意欲寄䨇飞凫裙开见玉趾衫薄映凝肤羞言赵飞燕笑杀秦罗敷自顾虽悴薄冠盖曜城隅髙门列驺驾广路从骊驹何惭鹿卢劒讵减府中趋还家问乡里讵堪持作夫梦见美人夜闻长叹息知君心有忆果自阊阖开魂交覩颜色既荐巫山枕又奉齐眉食立望复横陈忽觉非在侧那知神伤者潺湲泪沾臆直学省愁卧秋风吹广陌萧瑟入南闱愁人掩轩卧髙牕时动扉虚馆清隂满神宇暧㣲㣲网虫垂戸织夕鸟傍櫩飞缨珮空为忝江海事多违山中有桂树歳暮可言归休沐寄懐虽云万重岭所翫终一丘堦墀幸自足安事逺遨游临池清溽暑开幌望髙秋园禽与时变兰根应节抽凭轩搴木末垂堂对水周紫箨开緑篠白鸟映青畴艾叶弥南浦荷花遶北楼送日隐层阁引月入轻帱爨熟寒蔬剪賔来春蚁浮来徃既云勌灮景为谁留宿东园陈王鬬鸡道安仁採樵路东郊岂异昔聊可闲余步野径既盘纡荒阡亦交互槿篱疎复宻荆扉新且故树顶鸣风飈草根积霜露惊麏去不息征鸟时相顾茅栋啸愁鸱平冈走寒兎夕隂带层阜长烟引轻素飞光忽我遒岂止歳云暮若蒙西山药頽龄倘能度行园寒𤓰方卧壠秋菰亦满陂紫茄纷烂熳緑芋郁参差初菘向堪把时韮日离离髙梨有繁实何减万年枝荒渠集野鴈安用昆明池和左丞庾杲之病歳暮岂云聊参差忧与疾匪澣孰能赐持身固无述握兰空盈把待漏终不溢嚣喧满眼前簿领纷盈膝安用谈天辩徒劳梦赐笔挂冠若东都山林宁复出和竟陵王抄书敎㣲因弛辔维峻属贞期义乖良未逺斯文焕在兹超河综絶礼冠楚缀沦诗披縢辨蠧册酌醴访深疑澄流黜徃性泛畧引前滋汉壁含遗篆名山多逸词緑编方委阁素简日盈辎空幸参鸳鹭比秀恧琼芝挹流既知广复道还自嗤奉贺竟陵王郡县名西都富轩冕南宫溢才彦髙阙连朱雉方渠渐游殿广川肆河济长岑绕崤汧曲梁济危渚平臯骋悠眄清渊皎澄彻曾山郁葱蒨阳泉濯春藻隂丘聚寒霰西华不可留东光促奔箭望都游子懐临戎征马倦既豫平章集复齿南皮宴一窥长安城羞言杜陵掾奉贺竟陵王药名丹草秀朱翘重台架危岊木兰露易饮射干枝可结阳隰採辛夷寒山望积雪玉泉亟周流云华乍明灭合欢叶暮巻爵林声夜切垂景廹连桑思仙慕云埓荆实剖丹瓶龙刍汗奔血照握乃夜光盈车非玉屑细栁空葳蕤水萍终委絶黄符若可挹长生永昭晢和陆慧晓百姓名建都望淮海树阙表衡稽井榦风云出栢梁星汉齐皇王临万宇惠化覃黔黎言士服仁义宿昔秉华圭庸贤起幽谷钦言非象犀端委康国步偃息召邦擕举政方分策易纪粲金泥伊余沐嘉幸由是别园畦曾㣲涓露答光景遂云西方随炼丹子薄暮矫行迷三月三日率尔成章丽日属元巳年芳具在斯开花已匝树流嘤复满枝洛阳繁华子长安轻薄儿东出千金堰西临鴈鹜陂游丝应空转髙杨拂地垂绿帻文照耀紫燕光陆离清晨戱伊水薄暮宿兰池象筵鸣宝瑟金瓶泛羽巵宁忆春蚕起日暮桑欲萎长袂屡巳拂雕胡方自炊爱而不可见宿昔减容仪且当忘情去叹息独何为织女赠牵牛红粧与明镜二物本相亲用持施点画不照离居人徃秋虽一照一照复还尘尘生不复拂蓬首对河津冬夜寒如此宁遽道阳春初商忽云至暂得奉衣巾施衿巳成故每聚忽如新应王中丞思逺咏月月华临静夜夜静灭氛埃方晖竟户入圆影隙中来髙楼切思妇西园游上才网轩映珠缀应门照緑苔洞房殊未晓清光信悠哉和王中书徳充咏白云白云自帝乡氛氲屡廻没蔽亏崑山树含吐瑶台月秋风西北起飘我过城阙城阙已参差白云复离离皎洁在天汉倒影入华池将过丹丘野时至碧林垂九重迎飞燕万里送翔螭咏雪应令思鸟聚寒卢苍云轸暮色夜雪合且离晓风惊复息婵姢入绮牕徘徊鹜情极弱桂不胜枝轻飞屡低翼玉山聊可望瑶池岂难即和刘雍州绘博山香炉范金诚可则摛思必良工凝芳自朱燎先铸首山铜壊姿信嵒崿竒态实玲珑峯嶝互相拒巖岫杳无穷赤松游其上歛足御轻鸿蛟螭盘其下骧首盻层穹岭侧多竒树或孤或复丛巖间有佚女垂袂似含风翚飞若未巳虎视郁余雄登山起重障左右引丝桐百和清夜吐兰烟四靣充如彼崇朝气触石绕华嵩咏湖中鴈白水满春塘旅鴈每廻翔唼流牵弱藻歛翮带余霜羣浮动轻浪单汎逐孤光悬飞竟不下乱起未成行刷羽同摇漾一举还故乡冬节后至丞相第诣世子车中作廉公失权势门馆有虚盈贵贱犹如此况乃曲池平髙车尘未灭珠履故余声宾阶绿钱满客位紫苔生谁当九原上郁郁望佳城奉贺竟陵王经刘瓛墓表闾钦逸轨轼墓礼真䰟化涂终眇默神理瞹犹存尘经未辍幌髙衡已委门日芜子云舍徒望董生园华隂无遗布楚席有灵樽𤣥泉倘能慰长夜且勿论悼亡去秋三五月今秋还照梁今春兰蕙草来春复吐芳悲哉人道异一谢永销亡帘屏既毁撤帷席更施张游尘掩虚座孤帐覆空牀万事无不尽徒令存者伤古诗纪巻八十三古诗纪卷八十四钦定四库全书古诗纪巻八十四明冯惟讷撰梁第十一沈约三侍游方山应诏清汉夜昭晢扶桑晓陆离发歌摐阳下建羽朝夕池摐金浮水若耸跸诏山祗一霑九霄露藜藿终自知乐将殚恩未已应诏凄锵笙管遒参差舞行乱轻肩既屡举长巾亦徐换云鬓垂宝花轻粧染㣲汗羣臣醉又饱圣恩犹未半泛永康江长枝萌紫叶清源泛緑苔山光浮水至春色犯寒来临睨信永矣望美暧悠哉寄言幽闺妾罗袖勿空裁饯谢文学离夜汉池水如带巫山云似葢瀄汨背吴潮潺湲横楚濑一望沮漳水宁思江海㑹以我径寸心从君千里外别范安成生平少年日分手易前期及尔同衰暮非复别离时勿言一樽酒明日难重持梦中不识路何以慰相思效古可怜桂树枝单雄忆故雌嵗暮异栖宿春至犹别离山河隔长路路逺絶容仪岂云无可匹寸心终不移庭雨应诏出空宁可图入庭倍难赋非烟复非云如丝复如雾霡霂裁欲垂霏㣲不能注虽无千金质聊为一辰趣初春夹道覔阳春相将共擕手草色犹自腓林中都未有无事逐梅花空敎信杨栁且复共归来含情寄杯酒春思杨栁乱如丝绮罗不自持春草黄复緑客心伤此时青苔已结洧碧水复盈淇日华照赵瑟风色动燕姬襟前万行泪故是一相思伤春弱草半抽黄轻条未全緑年芳被禁籞烟花绕层曲寒苔巻复舒冬泉断方续早花散凝金初露泫成玉秋夜月落宵向分紫烟郁氛氲曀曀萤入雾离离鴈度云巴童暗理瑟汉女夜缝裙新知乐如是乆要讵相闻咏箎江南箫管地妙响发孙枝殷勤寄玉指含情举复垂雕梁再三绕轻尘四五移曲中有湥意丹诚君讵知咏竹㯽榔盘梢风有劲质柔用道非一平织方以文穹成圆且宻荐羞虽百品所贵浮天实幸承欢醑余宁辞嘉宴毕檐前竹萌开箨已垂结叶始成枝繁䕃上蓊茸促节下离离风动露滴沥月照影参差得生君戸牖不愿夹华池翫庭栁轻隂拂建章夹道连未央因风结复解霑露柔且长楚妃思欲絶班女泪成行游人未应去为此还故乡麦李青玉冠西海碧石弥外区化为中园实其下成路衢在先良足贵因小邈难逾色润房陵缥味夺寒水朱摘持欲以献尚食且踟蹰咏桃风来吹叶动风去畏花伤红英已照灼况复含日灮歌童暗理曲游女夜缝裳讵减当春泪能断思人肠咏青苔缘堦巳漠漠汎水复绵绵㣲根如欲断轻丝似更聫长风隐细草深堂没绮钱萦郁无人赠葳蕤徒可怜十咏二首领邉绣纎手制新竒刺作可怜仪萦丝飞鳯子结缕坐花儿不声如动吹无风自褭枝丽色傥未歇聊承云鬓垂脚下履丹墀上飒袿玉殿下趍锵逆转珠珮响先表绣桂香裾开临舞席袖拂绕歌堂所叹㤀懐妾见委入罗牀懐旧诗九首伤王融元长秉竒调弱冠慕前踪眷言懐祖武一篑望成峰途艰行易跌命舛志难逢折风落迅羽流恨满青松伤谢朓吏部信才杰文峯振竒响调与金石谐思逐风云上岂言陵霜质忽随人事徃尺璧尔何冤一旦同丘壌伤庾杲之左率馥时誉秀出冠朋僚耸兹千仞气振此百寻条藴借含文雅散朗溢风飈楸槚今巳合容范尚昭昭伤王谌长史体闲任坦荡无外求持身非诡遇应物有虚舟心从朋好尽形为欢宴留欢宴未终毕零落委山丘伤虞炎东南既擅美洛阳复称才擕手同欢宴比迹共游陪事随短秀落言归长夜台伤李珪之少府懐贞节忘躯济所奉吏道勤不息繁文长自拥既阙优孟歌身没谁为宠伤韦景猷韦叟识前载博物僃戎华税骖止营校沦迹委泥沙始知庸听局方悟大音賖伤刘沨处和无近累天然有胜质萧瑟负髙情耿介懐秋实义贵良为重兰摧非所恤一罢平生言宁知擕手日伤胡谐之豫州懐风范绰然标雅度处约志不渝接广情无忤颉颃事刀笔纷纶递朱素美志同山阿浮年迫朝露咏新荷应诏勿言草卉贱幸宅天池中微根才出浪短榦未摇风宁知寸心里蓄紫复含红听蝉鸣应诏轻生宅园籞复得栖嘉树岂敢擅洪枝轻条遭所遇叶宻形易扬风回响难住咏笙彼美实枮枝孤篠定参差鵾鸡巳啁唽枣下复林离本期王子宴宁待洛濵吹咏筝秦筝吐絶调玉柱扬清曲絃依髙张断声随妙指续徒闻音绕梁宁知颜如玉咏山榴灵园同佳称幽山有竒质停采乆弥鲜含华岂期实长愿㣲名隐无使孤株出大言应令隘此大汎庭方知九垓局穷天岂弥指尽地不容足细言应令开馆尺棰余筑榭㣲尘里蜗角列州县毫端建朝市咏余雪隂庭覆素芷南阶褰緑葹玉台新落构青山已半亏咏帐甲帐垂和璧螭云张桂宫随珠既吐曜翠被复含风侍宴咏反舌假容不足观遗音犹可荐幸蒙乔树恩得以闻髙殿寒松梢耸振寒声青葱标暮色疎叶望岭齐乔榦临云直咏孤桐龙门百尺时排云少孤立分根䕃玉池欲待髙鸾集咏梧桐秋还遽已落春晓犹未荑微叶虽可贱一剪或成珪园橘緑叶迎露滋朱苞待霜润但令入玉柈金衣非所恡咏梨应诏大谷来既重岷山道又难摧折非所恡但令入玉盘西地梨列茂河阳苑蓄紫滥觞隈翻黄秋沃若落素春徘徊咏芙蓉㣲风摇紫叶轻露拂朱房中池所以緑待我泛红光咏杜若生在穷絶地岂与世相亲不顾逢采撷本欲芳幽人咏鹿葱野马不任骑兎丝不任织既非中野花无堪麕䴥食甘蕉抽叶固盈丈擢本信兼围流甘揜椰实弱缕冠絺衣咏菰结根布洲渚垂叶满臯泽匹彼露葵羮可以留上客早行逢故人车中为赠残朱犹暧暧余粉尚霏霏昨宵何处宿今晨拂露归为邻人有懐不至影逐斜月来香随逺风入言是定知非欲笑翻成泣四城门六龙既惊轸二䑕复驰光衰龄难慎辅暮质易凋伤和刘中书仙诗二首清旦发𤣥洲日暮宿丹丘崑山西北映流泉东南流霓裳拂流电云车委轻霰峥嵘上不覩寥廓下无见殊庭不可及风熛多异色霞衣不待缝云锦不须织华山馆为国家营功徳流芳祷灵岳稽首恭上𤣥帝昔祈万夀臣今请亿年丹方缄洞府河清时一传锦书飞云字玉简黄金编和王卫军觧讲妙轮辍徃驾宝树未开音甘露为谁演得一标道心眇眇𤣥涂旷髙义总成林七花屏尘相八觧濯芳襟侍宴谢朏宅饯东归应制皇情怅东羽斾拂南㕓夏云清朝景秋风扬早蝉饮和陪下席论道光上筵酬孔通直遏懐蓬居阊阖既洞启龙楼亦髙辟两宫集鸾步二闱引通籍伊尔事清途纷吾供贱役石塘濑听猿噭噭夜猿鸣溶溶晨雾合不知声逺近惟见山重沓既欢东岭唱复伫西巖答出重围和傅昭鲁连扬一策陈平出六竒邯郸风雨散白登烟雾维排云出九地陵定振五巵秋晨羁怨望海思归分空临澥雾披逺望沧流八桂暧如画三桑眇若浮烟极希丹水月逺望青丘侍宴乐游苑饯徐州刺史应诏沃若动龙骖参差凝鳯管金塘草未合玉池泉将满憩郊园和约法师採药郭外三千畆欲以贸朝饘繁蔬既绮布宻菓亦星悬上巳华光殿于维盛世即轩妫朝鄷宴镐复在斯朝光灼烁映兰池春风婉转入细枝时鸎顾慕声合离轻波微动漾羽巵河宗海若生蛟螭浮梁径度跨回漪朱颜始洽景将移安得壮士驻奔曦六忆诗四首忆来时灼灼上堦墀勤勤叙别离慊慊道相思相㸔常不足相见乃㤀饥忆坐时黯黯罗帐前或歌四五曲或弄两三弦笑时应无比嗔时更可怜忆食时临盘动容色欲坐复羞坐欲食复羞食含哺如不饥擎瓯似无力忆眠时人眠彊未眠解罗不待劝就枕更须牵复恐傍人见娇羞在烛前八咏诗登台望秋月望秋月秋月光如练照曜三爵台徘徊九华殿九华玳瑁梁华榱与璧珰以兹雕丽色持照明月光凝华入黼帐清辉悬洞房先过飞燕户却映班姬牀桂宫袅袅落桂枝早寒凄凄凝白露上林晚叶飒飒鸣鴈门早鸿离离度湛秀质兮似规委清光兮如素照愁轩之蓬髪影金堦之轻步居人临此笑以歌别客对之伤且慕经衰圃映寒丛凝清夜带秋风随庭雪以偕素与池荷而共红临玉阶之皎皎含霜霭之蒙蒙轥天衢而徙度轹长汉而飞空隐巖崖而半出隔帷幌而才通散朱庭之奕奕入青琐而玲珑寒阶悲寡鹤沙洲怨别鸿文姬泣胡殿昭君思汉宫余亦何为者淹留此山东㑹圃临春风临春风春风起春树游丝暧如网落花雰似雾先泛天渊池还过细栁枝蝶逢飞摇飏燕值羽差池扬桂斾动芝盖开燕裾吹赵带赵带飞参差燕裾合且离回簮复转黛顾步惜容仪容仪已炤灼春风复回薄氛氲桃李花青跗含素蕚既为风所开复为风所落摇緑蔕抗紫茎舞春雪襍流莺曲房开兮金铺响金铺响兮妾思惊梧台未隂淇川始碧迎行雨于髙唐送归鸿于碣石经洞房响纨素感幽闺思帷帟想芳园兮可以游念兰翘兮渐堪摘拂明镜之冬尘解罗衣之秋襞既铿锵以动佩又絪緼而流射始摇荡以入闺终徘徊而缘隙鸣珠帘于绣戸散芳尘于绮席是时怅思归安能乆行役佳人不在兹春风谁为惜歳暮愍衰草愍衰草衰草无容色憔悴荒迳中寒荄不可识昔时兮春日昔日兮春风衔华兮佩实垂緑兮散红氛氲鳷鹊右照曜望仙东送归顾慕泣淇水嘉客淹留懐上宫巖陬兮海岸冰多兮霰积烂漫兮客根攅幽兮寓隟布绵宻于寒臯吐纎疎于危石既惆怅于君子倍伤心于行役露缟枝于初旦霜红夭于始夕彫芳卉之九衢霣灵茅之三嵴风急崤道难秋至客衣单既伤檐下菊复悲池上兰飘落逐风尽方知嵗早寒流萤暗明烛雁声断才续委绝长信宫芜秽丹墀曲霜夺茎上紫风销叶中緑山变兮青薇水折兮黄苇秋鸿兮疎引寒鸟兮聚飞径荒寒草合桐长旧巖围园庭渐芜没霜露日霑衣愿逐晨征鸟薄暮共西归霜来悲落桐悲落桐落桐早霜露燕至叶未抽鸿来枝已素本出龙门山长枝仰刺天上峰百丈絶下趾万寻悬幽根未蟠结孤株复危絶初不照光景终年负霜雪自顾无羽仪不愿生曲池芬芳本自乏华实无所施公子特留盼王孙少见知分取孤生枿徙置北堂陲宿茎抽晚榦新叶生故枝故枝虽辽逺新叶颇离离春风一朝至荣华坐如斯自惟良菲薄君恩徒照灼顾巳非嘉树空用凭阿阁愿作清庙琴为君舞𤣥鹤薜荔可为裳文杏堪作梁勿言草木贱徒照君末光末光不徒照为君含噭咷阳柯渌水絃隂枝苦寒调厚徳非所任敢不虚其心若逢阳春至吐緑照清浔夕行闻夜鹤闻夜鹤夜鹤唳南池对此孤明月临风振羽仪伊吾人之菲薄无赋命之天爵抱跼促之短懐随冬春而哀乐愍海上之惊凫伤云间之离鹤离鹤昔未离回发天北垂忽遇疾风起暂下昆明池复畏冬冰合水宿非所宜欲栖不可住欲去飞已疲势逐疾风举求温向衡楚复值南飞鸿参差共成侣海上多云雾苍茫失洲屿自此别故羣独向潇湘渚故羣不离散相依江海畔夜止羽相切昼飞影相乱刷羽共浮沈湛澹泛清浔既不经离别安知慕侣心九冬负霜雪六翮飞不任且养凌云翅俛仰弄清音所望浮丘子旦夕来相寻晨征听晓鸿听晓鸿晓鸿度将旦跨弱水之㣲澜发成山之逺岸憷春归之未㡬伤此嵗之云半出海涨之苍茫入云途之弥漫无东西之可辨孰遐迩之能算㣲昔见于洲渚赴秋期于江汉集劲风于弱躯负重雪于轻翰寒溪可以饮荒臯可以窜溪水徒自清㣲容岂足翫秋蓬飞兮未极塞草寒兮无色吴山髙兮髙难度越水深兮深不可测羡明月之驰光顾征禽之驶翼伊余马之屡懐知君行之未极夜绵绵而难晓愁参差而盈臆望山川悉无似唯星河犹可识孤鴈夜南飞客泪夜沾衣春鸿旦暮返客子方未归嵗去欢娱尽年来容貌衰揽袵形虽是抚臆事多违青緺虽长复易解白云诚逺讵难依解佩去朝市去朝市朝市湥归暮辞北缨而南徂浮东川而西顾逢天地之降祥值日月之重光伊吾行之未已非余情之信芳充待诏于金马奉髙宴于栢梁观鬬兽于虎圈望窈窕于披香游西园兮登铜雀攀青璅兮朓重阳讲金华兮议宣室昼武帐兮夕文昌佩甘泉兮屣五柞簮枍栺兮黻承光託后车兮侍华幄游渤海兮泛清漳天道有盈缺寒暑递炎凉一朝卖玉椀眷眷惜余香曲池无复处桂枝亦销亡清庙徒肃肃西陵乆茫茫薄暮余多幸嘉运重来昌忝稽郡之南尉典千里之光贵别北芒于浊河恋横桥于清渭望前轩之早桐对南阶之初卉唯余情之屡伤岂兹焉之能慰眷昔日兮懐哉嵗将暮兮归去来被褐守山东守山东山东万岭郁青葱两溪共一泻水洁望如空岸侧青莎被巖间丹桂丛上瞻旣隠轸下睇亦溟蒙逺林响咆兽近树聒鸣虫路出若溪右涧吐金华东万仞倒危石百丈注悬淙掣曳泻流电奔飞似白虹洞井含清气漏穴吐飞风玉窦膏滴沥石乳室空笼峭崿涂弥险巖岨步才通余舍平生之所爱歘暮年之此逢欲一去而不还怅邹衣之未褫揖林壑之清旷事氓俗之纷诡幸帝徳之方升值天纲之未毁既除旧而就新故化民而俗徙播赵俗以南徂扇齐风以东靡乳雉方可驯流蝗庻能弭清心矫世浊俭政救民侈秩满抚白云淹留事芝髓王钖大言应令欲游五岳迫不得申杖千里之木鲙横海之鳞细言应令冥冥蔼蔼离朱不辨其实步蜗角而三伏经鍼孔而千日王规大言应令俯身望日入下视见星罗嘘八风而为气吹四海而扬波细言应令鍼锋于焉止息髪杪可以翺翔蚊睂湥而易阻蚁目旷而难航张纉大言应令河流既竭日月俱腾罝罗㣲物动落云鹏细言应令遨游蚁目辨轻尘蚊睫成宇蝨如轮殷钧大言应令噫气为风挥汗成雨聊灼戴山龟欲持探邃古细言应令汎舟毛滴海为政蜗牛国逍遥轻尘上指尘问南北古诗纪巻八十四古诗纪卷八十五钦定四库全书古诗纪巻八十五明冯惟讷撰梁第十二江淹乐府铜爵妓武皇去金阁英威长寂寞雄劒顿无光杂佩亦销烁秋至明月圆风伤白露落清夜何湛湛孤烛映兰幕抚影怆无从惟懐忧不薄瑶色行应罢红芳㡬为乐徒登歌舞台终成蝼蚁郭採菱曲秋日心容与渉水望碧莲紫菱亦可採试以缓愁年参差万叶下泛漾百流前髙彩隘通壑香氛丽广川歌出擢女曲儛入江南絃乘鼋非逐俗驾鲤乃还仙衆美信如此无恨在清泉诗侍始安王石头绪官承盛世逢恩侍英王结劒从深景抚袖逐曽光暮情郁无巳流望在川阳平原忽超逺参差见南湘何如塞北隂云鸿尽来翔擥镜照愁色徒坐引忧方山中如未夕无使桂叶伤从征虏始安王道中乗笏从帷幕仄身豫休明君子未获晏小人亦自营结轩首凉野驱马傃寒城容裔还乡擢逶迤去国旌山气亘百里山色与云平乔松日夜竦红霞旦夕生徒慙恩厚槩空抱巻施名仰愿光威逺嵗晏返柴荆从冠军行建平王登庐山香炉峯广成爱神鼎淮南好丹经此山具鸾鹤往来尽仙灵瑶草正翕赩玉树信葱青绛气下萦薄白云上杳冥中坐瞰蜿虹俛伏视流星不寻遐恠极则知耳目惊日落长沙渚曾隂万里生借兰素多意临风黙含情方学松栢隠羞逐市井名幸承光诵末伏思託后旍从建平王游纪南城恭承此嘉惠末官至南荆敛袵依光采端笏奉仁明再逢緑草合重见翠云生江甸知礼富汉渚闻教清君王澹以思树羽望楚城年积衣劒灭地逺宫馆平锦帐终寂寞綵瑟袐音英丹砂信难学黄金不可成迁化每如兹安用贵空名流巖惨中懐凝意方自惊愿借若木景长照忧人情望荆山奉义至江汉始知楚塞长南关绕桐栢西岳出鲁阳寒郊无留影秋日悬清光悲风挠重林云霞肃川涨嵗晏君如何零泪霑衣裳玉柱空掩露金樽坐含霜一闻苦寒奏再使艳歌伤歩桐台客子畏霜雪忧至竟悠哉绮帷生网罗寳刀积尘埃思君出汉北鞍马登楚台嵗綵合云光平原秋色来寂聴积空意凝望信长懐蕙芬自有美光景讵徘徊山中忽缓驾暮雪将盈阶秋至怀归怅然集汉北还望岨山田沄沄百重壑参差万里山楚关带秦陇荆云冠呉烟草色敛穷水木叶变呉川秋至帝子降客人伤婵姢试访淮海使归路成数千蓬驱未止极旌心徒自悬若华想无慰忧至定伤年渡西塞望江上诸山南国多异山襍树共冬荣潺湲夕涧急嘈嘈晨鵾鸣石林上参错流沫下纵横松气鑑青蔼霞光铄丹英望古一凝思留滞桂枝情结友爱逺岳採药好长生常畏佳人晚秋兰伤紫茎海外果可学嵗暮诵仙经赤亭渚呉江泛邱墟饶桂复多枫水夕潮波黑日暮精气红路长寒光尽鸟鸣秋草穷瑶水虽未合珠霜窃过中坐识物序晏卧视嵗隂空一伤千里极独望淮海风逺心何所类云边有征鸿渡泉峤出诸山之顶岑崟蔽日月左右信艰哉万壑共驰骛百谷争往来鹰隼既厉翼蛟鱼亦曝鳃崩壁迭枕卧嶃石屡盘回伏波未能凿楼船不敢开百年积流水千嵗生青苔行行讵半景余马以长懐南方天炎火魂兮可归来僊阳亭擥泪访亭候兹地乃闽城万古通汉使千载连呉兵瑶磵夐崭崒铜山郁纵横方水埋金艧圆岸伏丹琼下视雄虹照俯看綵霞明桂枝空命折烟气坐自惊劒迳羞前检岷山慙旧名伊我从霜露仆御复孤征楚客心命絶一愿闻越声游黄蘖山长望竟何极闽云连越边南州饶竒怪赤县多灵仙金峰各亏日铜石共临天阳岫照鸾采隂谿喷龙泉残杌千代木廧崒万古烟禽鸣丹壁上猿啸青崖间秦皇慕隠沦汉武愿长年皆负雄豪威弃剑为名山况我葵藿志松木横眼前所若同逺好临风载悠然还故园汉臣泣长沙楚客悲辰阳古今虽不举兹理亦宜伤山中信寂寥孤景吟空堂北地三变露南檐再逢霜窃值寰海辟仄见圭纬昌浮云抱山川游子御故乡遽发桃花渚适宿春风塲红草涵电色绿树铄烟光髙歌傃关国微叹依笙篁请学碧灵草终嵗自芬芳刘仆射东山集萧萧云色滋惟爱起长思乔木啸山曲征鸟怨水湄共惜玉樽暮愿是光隂迟绅裳视絶云衔意方此时诵饰江臯驾终从海濵诗陆东海谯山集杳杳长役思思来使情浓恒忌光氛度借蕙望春红青莎被海月朱华冒水松轻风暧长岳雄虹赫逺峯日暮崦嵫谷参差綵云重永愿白沙渚游衍遂相从丹山有琴瑟不为忧伤容无钖县歴山集愁生白露日思起秋风年窃悲杜蘅暮擥涕弔空山落叶下楚水别鹤噪呉田岚气隂不极日色半亏天酒至情萧瑟慿樽还惘然一闻清琴奏歔泣方留连况乃客子念直置丝竹间外兵舅夜集丹林一叶旧碧草从此空烟光拂夜色华舟盪秋风敛意怅何已极望情思中瑶澜寂以晏若采能㡬终暮心亦谁寄江臯桂有丛贻袁常侍昔我别楚水秋月丽秋天今君客呉坂春色缥春泉幽冀生碧草沅湘含翠烟铄铄霞上景懵懵云外山渉江竟何望留滞空採莲驻情光气下凝怨琴瑟前珠贝性明润兰玉好芳坚不以宿昔岨懐愧期暮年古意报袁功曹从军出陇北长望隂山云泾渭各异流恩情于此分故人赠寳剑镂以瑶华文一言鳯独立再説鸾无羣何得晨风起悠哉凌翠氛黄鹄去千里垂涕为报君寄丘三公昔我学冠劒逢君在三川何意风雨激一诀异东西菊秀空应夺兰芳㡬时坚常恐握手毕黯如光絶天安得明月珠擥涕寄呉山卧疾怨别刘长史四时煎日夜玉露催紫荣始懐未及叹春意秋方惊凉草散萤色衰树敛蝉声凭景魂且谧卧堂怨已生承君客江潭先愁鸿鴈鸣呉山饶离袂楚水多别情金坚碧不灭桂华兰有英无辍代上朝岂惜镜中明但见一叶落哀恨方未平应刘豫章别清尘播峤岫逺被脩代髙行乃厉天俗态擥明楙散才贤裂分尧甸于时秋永永江汉起残烟猎猎风剪树飒飒露伤莲霞出海中云水发江上泉浸淫泉懐浦泛滥云辞山洲渚一扬袂殒意元气前愿效巻施草春华冬复坚灯夜和殷长史冬尽綵叶暮金石亦懐伤冰鳞不能起水鸟望川梁客子仿永夜寂寞幽意长卧歇丹邱采坐失曾泉光结眉惨成虑销忧非羽觞此心兾可缓清芷在沅湘赠鍊丹法和殷长史琴髙游㑹稽灵变竟不还不还有长意长意希童颜身识本烂漫光曜不可攀方验参同契金灶鍊神丹顿舍心知爱永却平生欢玉牒裁可巻珠蘂不盈箪譬如明月色流采映嵗寒一待黄冶就青芬迟孤鸾从萧骠骑新帝垒鲵妖毁王度虹气岨王猷上宰轸灵略宏威肃广谋绵崄冒戈堞乘峤架烽楼燕兵歌越水代马思呉州金笳夜一逺明月信悠悠云色被江出烟光带海浮开襟夹苍宇拓逺局溟洲折日承丹谷总驾临青邱仄待飈雾晏方从畎壑游惜晚春应刘秘书烟景抱空意蘅杜缀幽心心忧望碧叶涵影顾青林风光多树色露华翻蕙隂水苔方下蔓石萝日上寻霞衣已具带仙冠不持簮徒为多委郁精魄还自临始获琼歌赠一㸃重如金山中有杂桂玉沥乃共斟秋夕纳凉奉和刑狱舅萧条晚秋景旻云承景斜虚堂起青霭崦嵫生暮霞空居寂以欷左右自幽歌骑星谢屐尾濯发慙阳阿年歇𤣥圃璧嵗减天津波金箫哀夜长瑶琴怨暮多四时通信黯春风日夜过楚水徒有兰忧至竟如何郊外望秋答殷博士白露掩江臯青满平地芜长夜亦何际衔思乆踟蹰企余重兰贝清才冨金瑜独艳始东山擅丽终西都云精无永滞水碧岂慙濡属我兹景半赏尔若光初折麻异离羣纫蕙非索居频赠既雅歌还懐谅短书冬尽难离和丘长史闲居深怅怅飔寒拂中闺寳礼自千里缣书果君题山川吐幽气云景抱长怀兹别亦为逺潮澜郁东西汀臯日惨色桂闇猿方啼擥意谁侘傺屑涕在心乖杜蘅念无沫石兰终不暌冀总嵗暮驾游衍苍山蹊池上酬刘记室戚戚忧可结结忧视春暮紫荷渐曲池臯兰覆径路葱蒨亘华堂葐蒀杂绮树为此乆伫立容易光隂度水馆次文羽山叶下暝露懐赏入旧襟悦物览新赋惜我无雕文报章慙复素呉中礼石佛幻生太浮诡长思多沈疑疑思不慙炤诡生宁尽时敬承积劫下金光铄海湄火宅敛焚炭药草匝卉滋常愿乐此道诵经空山坻禅心暮不杂寂行好无私轩骑乆已诀亲爱不留迟忧伤漫漫情灵意终不淄誓寻青莲果永入梵庭期採石上菖蒲瑶琴乆芜没金镜废不看不见空闺里纵横秋思端缓歩遵汀渚扬枻泛春澜电至烟流绮水绿桂涵丹凭酒竟未悦半景方自叹每为忧见及杜若讵能寛冀採石上草得以驻余颜赤鲤傥可乘云雾不复还就谢主簿宿季月寒气重滋兰错无芳北风漂夜色河凝暠如霜怅哉心神晩烛灭此深堂芰衣如可赠宁湿岨云梁无钖舅相送衔涕别心逺路已迥意满辞未陈曾风漂别葢北云竦征人杯酒怜嵗暮志气非上春若无孤鸟还沥泣何所因当春四韵同左丞雷萌山中草云煦江上花流烟漾璇景轻风泛凌霞我有幽兰念衔意瞩里斜友人殊未还独慰檐前华感春冰遥和谢中书二首江臯桐始华敛衣望边亭平原何寂寂岛暮兰紫茎芬披好草合流烂新光生冰雪徒皦㓗此焉空守贞暮意歌上眷怅哉望佳人擥洲之宿莽命为瑶桂因观书术不变学古道恒真若作商山客寄谢丹水濵咏美人春游江南二月春东风转緑苹不知谁家子看花桃李津白雪凝琼貌明珠㸃绛唇行人咸息驾争拟洛川神征怨荡子从征乆鳯楼箫管闲独枕凋云鬓孤灯损玉颜何日边尘净庭前征马还古诗纪巻八十五古诗纪卷八十六钦定四库全书古诗纪巻八十六明冯惟讷撰梁第十三江淹襍体三十首夫楚謡汉风既非一骨魏制晋造固亦二体譬犹蓝朱成彩襍错之变无穷宫角为音靡曼之态不极故蛾眉讵同貌而俱动于魄芳草宁共气而皆悦于魂不其然欤至于世之诸贤各滞所迷莫不论甘而忌辛好丹而非素岂所谓通方广恕好逺兼爱者哉乃及公干仲宣之论家有曲直安仁士衡之评人立矫抗况复殊于此者乎又贵逺贱近人之常情重耳轻目俗之恒蔽是以邯郸託曲于李竒士季假论于嗣宗此其效也然五言之兴谅非敻古但关西邺下既巳罕同河外江南颇为异法故𤣥黄经纬之辨金碧浮沈之殊仆以为亦各具美兼善而巳今作三十首诗斆其文体虽不足品藻渊流庶亦无乖商㩁云尔古离别逺与君别者乃至鴈门关黄云蔽千里游子何时还送君如昨日檐前露已团不惜蕙草晩所悲道里寒君在天一涯妾身长别离愿一见颜色不异琼树枝兎丝及水萍所寄终不移李都尉陵从军樽酒送征人踟蹰在亲宴日暮浮云滋握手泪如霰悠悠清水川嘉鲂得所荐而我在万里结友不相见袖中有短书愿寄双飞燕班婕妤咏扇纨扇如团月出自机中素画作秦王女乗鸾向烟雾彩色世所重虽新不代故窃愁凉风至吹我玉阶树君子恩未毕零落在中路魏文帝曹丕游宴置酒坐飞阁逍遥临华池神飈自逺至左右芙蓉披緑竹夹清水秋兰被幽崖月出照园中冠珮相追随客从南楚来为我吹参差渊鱼犹伏浦聼者未云疲髙文一何绮小儒安足为肃肃广殿阴雀声愁北林衆賔还城邑何用慰我心陈思王曹植赠友君王礼英贤不恡千金璧双阙指驰道朱宫罗第宅从容冰井台清池映华薄凉风盪芳气碧树先秋落朝与佳人期日夕望青阁褰裳摘明珠徙倚拾蕙若眷我二三子辞义丽金艧延陵轻寳劒季布重然诺处富不忘贫有道在葵藿刘文学桢感懐苍苍山中桂团团霜露色霜露一何紧桂枝生自直橘柚在南国因君为羽翼谬䝉圣主私许身文墨职丹彩既已过敢不自雕饰华月照芳池列坐金殿侧微臣固受赐鸿恩良未测王侍中粲懐徳伊昔值世乱秣马辞帝京既伤蔓草别方知枤杜情崤函荡丘墟冀阙缅纵横倚棹泛泾渭日暮山河清蟋蟀依素野严风吹枯茎鹳鹢在幽草客子泪已零去乡三十载幸遭天下平贤主降嘉赏金貂服𤣥缨侍晏出河曲飞葢游邺城朝露竟几何忽如水上萍君子笃恩义柯叶终不倾福履既所绥千载垂令名嵇中散康言志曰余不师训潜志去世尘逺想出宏域髙歩超常伦灵鳯振羽仪戢景西海濵朝食琅玕实夕饮玉池津处顺故无累养徳乃入神旷哉宇宙惠云罗更四陈哲人贵识义大雅明庇身庄生悟无为老氏守其真天下皆得一名实乆相賔咸池飨爰居钟鼓或愁辛栁惠善直道孙登庶知人写懐良未逺感赠以书绅阮歩兵籍咏懐青鸟海上游鷽斯蒿下飞浮沈不相宜羽翼各有归飘飘可终年沆瀁安是非朝云乘变化光耀世所希精衞衔木石谁能测幽微张司空华离情秋月映帘栊悬光入丹墀佳人抚鸣琴清夜守空帷兰径少行迹玉台生网丝庭树发红彩闺草含碧滋延伫整绫绮万里赠所思愿垂湛露惠信我皎日期潘黄门岳述哀青春速天机素秋驰白日美人归重泉悽怆无终毕殡宫已肃清松栢转萧瑟俯仰未能弭寻念非但一抚衿悼寂寞恍然若有失明月入绮牕髣髴想蕙质销忧非萱草永懐寄梦寐梦寐复冥冥何由觌尔形我慙北海术尔无帝女灵驾言出逺山徘徊泣松铭雨絶无还云华落岂留英日月方代序寝兴何时平陆平原机羇宦储后降嘉命恩纪被微身明发眷桑梓永叹懐宻亲流念辞南澨衔怨别西津驱马遵淮泗旦夕见梁陈服义追上列矫迹厠宫臣朱黻咸髦士长缨皆俊民契阔承华内绸缪踰嵗年日暮聊总驾逍遥观洛川殂殁多拱木宿草凌寒烟游子易感慨踯躅还自怜愿言寄三鸟离思非徒然左记室思咏史韩公沦卖药梅生隠市门百年信荏苒何为苦心魂当学衞霍将建功在河源珪组贤君眄青紫明主恩终军才始达贾谊位方尊金张服貂冕许史乗华轩王矦贵片议公卿重一言太平多欢娱飞葢东都门顾念张仲蔚蓬蒿满中园张黄门协苦雨丹霞蔽阳景绿泉涌隂渚水鹳巢层甍山云润柱础有弇兴春节愁霖贯秋序爕爕凉叶夺戾戾飔风举髙谈翫四时索居慕俦侣青苕日夜黄芳蕤成宿楚嵗暮百虑交无以慰延伫刘太尉琨伤乱皇晋遘阳九天下横氛雾秦赵值薄蚀幽并逢虎据伊余荷宠灵感激狥驰骛虽无六竒术冀与张韩遇寗戚扣角歌桓公遭乃举荀息冐险难实以忠贞故空令日月逝愧无古人度饮马出城濠北望沙漠路千里何萧条白日隐寒树投袂既愤懑抚枕懐百虑功名惜未立𤣥发已改素时哉茍有㑹治乱惟冥数卢郎中谌感交大厦须异材廊庙非庸器英俊着世功多士济斯位眷顾成绸缪乃与时髦匹姻媾乆不亏契阔岂但一逢厄既已同处危非所恤常慕先达槩观古论得失马服为赵将疆场得清谧信陵佩魏印秦兵不敢出慨无握中䇿徒慙素丝质羇旅去旧京感遇踰琴瑟自顾非杞梓勉力在无逸更以畏友朋滥吹乖名实郭𢎞农璞游仙崦山多灵草海濵饶竒石偃蹇寻青云隠沦驻精魄道人读丹经方士鍊玉液朱霞入牕牖曜灵照空隙傲睨摘木芝陵波採水碧眇然万里游矫掌望烟客永得安期术岂愁蒙汜迫孙廷尉绰襍述太素既已分吹万着形兆寂动茍有源因谓殇子夭道丧渉千载津梁谁能了思乗扶揺翰卓然凌风矫静观尺棰义理足未尝少冋冋秋月明凭轩咏尧老浪迹无蚩妍然后君子道领略归一致南山有绮皓交臂乆变化传火乃薪草亹亹𤣥思清胷中去机巧物我俱忘懐可以狎鸥鸟许征君询自叙张子闇内机单生蔽外像一时排冥筌泠然空中赏遣此弱丧情资神任独往采药白云隈聊以肆所养丹葩曜芳蕤绿竹隂闲敞苕苕寄意胜不觉凌虚上曲櫺激鲜飈石室有幽响去矣从所欲得失非外奖至哉操斤客重明固已朗五难既洒落超迹絶尘网殷东阳仲文兴瞩晨游任所萃悠悠藴真趣云天亦辽亮时与赏心遇青松挺秀蕚惠色出乔树极眺清波深缅映石璧素莹情无余滓拂衣释尘务求仁既自我𤣥风岂外慕直置忘所宰萧散得遗虑谢仆射混游览信矣劳物化忧襟未能整薄言遵郊衢总辔出台省凄凄节序髙寥寥心悟永时菊耀巖阿云霞冠秋岭眷然惜良辰徘徊践落景巻舒虽万绪动复归有静曾是廹桑榆嵗暮从所秉丹壑不可攀忘懐寄匠郢陶征君濳田居种苗在东臯苗生满阡陌虽有荷鉏倦浊酒聊自适日暮巾柴车路闇光已夕归人望烟火稚子候檐隙问君亦何为百年㑹有役但愿桑麻成蚕月得纺绩素心正如此开迳望三益谢临川灵运游山江海经邅廻山峤备盈缺灵境信淹留赏心非徒设平明登云峰杳与庐霍絶碧障长周流金潭恒澄彻洞林带晨霞石壁映初晣乳窦既滴沥丹井复寥泬嵓㠋转竒秀岑崟还相蔽赤玉隠瑶溪云锦被沙汭夜闻猩猩啼朝见鼯䑕逝南中气候暖朱华凌白雪幸游建徳乡观竒经禹穴身名竟谁辨图史终磨灭且泛桂水潮映月游海澨摄生贵处顺将为智者说颜特进延之侍宴太微凝帝宇瑶光正神县揆日粲书史相都丽闻见列汉构仙宫开天制寳殿桂栋留夏飈兰橑停冬霰青林结冥蒙丹巘被葱蒨山云备卿霭池卉具灵变重阳集清氛下辇降𤣥宴骛望分寰隧晒旷尽都甸气生川岳隂烟灭淮海见中坐溢朱组歩櫩簉琼弁礼登伫睿情乐阕延皇眄测恩跻愉逸㳂牒懵浮贱承荣重兼金廵华过盈瑱敢饰舆人咏方慙渌水荐谢法曹惠连赠别昨发赤亭渚今宿浦阳汭方作云峯异岂伊千里别芳尘未歇席零泪犹在袂停舻望极浦弭棹阻风雪风雪既经时夜永起懐思汎滥北湖游苕亭南楼期㸃翰咏新赏开袠莹所疑摘芳爱气馥拾蘂怜色滋色滋畏沃若人事亦销铄子衿怨勿往谷风诮轻薄共秉延州信无慙仲路诺灵芝望三秀孤筠情所託所託巳殷勤祗足搅懐人今行嶀嵊外衔思至海濵觌子杳未僝欵睇在何辰杂珮虽可赠疏华竟无陈无陈心悁劳旅人岂游遨幸及风雪霁青春满江臯解缆候前侣还望方郁陶烟景若离逺末响寄琼瑶王征君微养疾窈蔼潇湘空翠涧澹无滋寂歴百草晦歘吸鵾鸡悲清隂往来逺月华散前墀鍊药瞩虚幌汎瑟卧遥帷水碧验未黩金膏灵讵淄北渚有帝子荡瀁不可期怅然山中暮懐痾属此诗袁太尉淑从驾宫庙礼哀敬枌邑道严𤣥恭洁由明祀肃驾在祈年诏徒登季月戒鳯藻行川云斾象汉徙宸网拟星悬朱櫂丽寒渚金鋄映秋山羽衞蔼流景綵吹震沈渊辨诗测京国履籍鉴都鄽甿謡响玉律邑颂被丹弦文轸薄桂海声教烛冰天和惠颁上笏恩渥浃下筵幸侍观洛后岂慕廵河前服义方无沫展歌殊未宣谢光禄庄郊游肃舲出郊际徙乐逗江隂翠山方蔼蔼青浦正沈沈凉叶照沙屿秋荣冐水浔风散松架险云郁石道深静黙镜緜野四睇乱层岑气清知鴈引露华识猨音云装信解黻烟驾可辞金始整丹泉术终觌紫芳心行光自容裔无使弱思侵鲍叅军昭戎行豪士枉尺璧宵人重恩光狥义非为利执羁轻去乡孟冬郊祀月杀气起严霜戎马粟不煖军士冰为浆晨上城臯坂碛砾皆羊肠寒隂笼白日大谷晦苍苍息徒税征驾倚劒临八荒鹪鹏不能飞𤣥武伏川梁铩翮由时至感物聊自伤竖儒守一经未足识行藏休上人怨别西北秋风至楚客心悠哉日暮碧云合佳人殊未来露彩方泛艶月华始徘徊寳书为君掩瑶瑟讵能开相思巫山渚怅望阳云台膏罏絶沈燎绮席生浮埃桂水日千里因之平生懐学魏文帝西北有浮云缭绕华隂山惜哉时不遇入夜值霜寒秋风聒地起吹我至幽燕幽燕非我国窈窕为谁贤少年歌且止歌声断客子效阮公诗十五首嵗暮懐感伤中夕弄清琴戾戾曙风急团团明月隂孤云出北山宿鸟惊东林谁谓人道广忧慨自相寻宁知霜雪后独见松竹心十年学读书颜华尚美好不逐世间人鬬鸡东郊道富贵如浮云金玉不为寳一旦鹈鴂鸣严霜被劲草志气多感失泪下沾懐抱白露淹庭树秋风吹罗衣忠信主不合辞意将诉谁独坐东轩下鸡鸣夜巳晞总驾命賔仆遵路起旋归天命谁能见人踪信可疑飘飘恍惚中是非安所之大道常不验金火每如斯忼慨少淑貌便姢多令辞宿昔秉心誓灵明将见期愿从丹邱驾长弄华池滋隂阳不可知鬼神惟杳冥暂试武帝貌一见李后灵同情沦异物有体入无形圣贤共草昧仁智焉足明变化未有极恍惚谁能精若木出海外本自丹水隂羣帝共上下鸾鸟相追寻千龄犹旦夕万世更浮沈岂与异乡士瑜瑕论浅深夏后乘两龙髙㑹在帝台荣光河雒出白云苍梧来侍御多贤圣升降有羣才四时有变化盛明不徘徊髙阳邈已逺竚立谁语哉昔余登大梁西南望洪河时寒原野旷风急霜露多仲冬正惨切日月少精华落叶纵横起飞鸟时相过搔首广川隂懐归思如何常愿反初服闲歩颍水阿宵月辉西极女圭映东海佳丽多异色芬葩有竒采绮缟非无情光隂命谁待不与风雨变长共山川在人道则不然消散随风改少年学击劒从师至幽州燕赵兵马地唯见古时邱登城望山水平原独悠悠寒暑有往来功名安可留扰扰当途子毁誉多埃尘朝生舆马间夕死衢路濵藜藿应见弃势位乃为亲华屋争结绶朱门竞弹巾徒羡草木利不爱金碧身至德所以贵河上有丈人华树曜北林芬芳空自宣秋至白云起蟪蛄号庭前中心有所思虚堂独浩然安坐咏琴瑟逍遥可永年假乗试行游北望髙山岑翩翩征鸟翼萧萧松栢隂感时多辛酸览物更伤心性命有定理祸福不可禁唯见云际鹄江海自追寻夕云映西山蟋蟀吟桑梓零露被百草秋风吹桃李君子懐苦心感慨不能止驾言逺行游驱马清河涘寒暑更进退金石有终始光色俯仰间英艶难乆恃至人贵无为裁魂守寂寥惟有驰骛士风尘在一朝舆马相跨跃賔从共矜骄天道好盈缺春华故秋凋不知北山民商歌弄塲苖清思诗五首赵后未至丽隂妃非美极情理傥可论形有焉足识帝女在河洲晦映西海侧隂阳无定光襍错千万色终嵗如琼草红华长翕赩师旷操雅操延子聆竒音𤣥鹤徒翔舞清角自浮沈明琯东南逝精丝西北临白云瑶池曲止使泪淫淫秋夜紫兰生湛湛明月光偃蹇灵芝采容裔紫华堂林木不拂葢淇水宁渐裳倐忽南江隂照曜北海阳从此长往来万世无感伤白露滋金瑟清风荡玉琴空闺饶逺念虚堂生夜隂兹夕一何哀明月没西林世人重时暮道士情亦深愿乘青鸟翼径出玉山岑至徳不可传灵龟不可侣草木还根蔕精灵归妙理我学杳冥道谁能测穷已须待九转成终㑹长沙市伤内弟刘常侍金璧自蕙质兰杜信嘉名丹綵既腾迹华蕚故扬声伊余方罢秀叹息向君荣谁疑春光昃何遽秋露轻逺心惜近路促景怨长情风至衣袖冷况复蟪蛄鸣白露㳂汉沼明月空汉生长悲离短意恻切吟空庭注欷东郊外流涕北山垧悼室人十首佳人永暮矣隠忧遂歴兹寳烛夜无华金镜昼恒微桐叶生绿水雾天流碧滋蕙弱芳未空兰深鸟思时湘醽徒有酌意塞不能持适见叶萧条巳复花菴郁帐里春风盪檐前还燕拂垂涕视去景摧心向徂物今悲辄流涕昔欢常飘忽幽情一不弭守叹谁能慰夏云多襍色红光铄蕤鲜苒弱屏风草潭拖曲池莲黛叶鑑深水丹华香碧烟临綵方自弔擥气以伤然命知悲不絶恒如注海泉驾言出游衍冀以涤心胷复值烟雨散清隂带山浓素沙匝广岸雄虹冠尖峯出风舞森桂落日暧圆松还结生不念楚客独无容秋至𢷬罗纨泪满未能开风光肃入戸月华为谁来结眉向珠网沥思视青苔鬂局将成葆带减不须摧我心若涵烟葐蒀满中懐牕尘嵗时阻闺芜日夜深流黄夕不织宁闻梭杼音凉霭漂虚座清香盪空琴蜻引知寂寥蛾飞测幽隂乃抱生死悼岂伊离别心颢颢气薄暮蔌蔌清衾单阶前水光裂树上雪花团庭鹤哀以立云鸡肃且寒方东有苦泪承夜非膏兰从此永黯削萱叶焉能寛抒悲情虽滞送往意所知空座㡬时设虚帷无乆垂暮气亦何劲严风照天涯梦寐无端际敞恍有分离意念毎失乖徒见四时亏神女色姱丽乃出巫山湄逶迤罗袂下鄣日望所思佳人独不然戸牖絶锦綦感此增婵姢屑屑涕自滋清光澹且减低意守空帷二妃丽潇湘一有乍一无佳人承云气无下此幽都当追帝女迹出入泛灵舆掩映金渊侧游豫碧山隅暧然时将罢临风返故居云山赞四首并序壁上有襍画皆作山水好势仙者五六云气生焉怅然㑹意题为小赞云王太子子乔好轻举不待錬银丹控鹤去窈窕学鳯对㠝岏山无一春草谷有千年兰云衣不踯躅龙驾何时还阴长生隂君惜灵骨珪璧讵为寳日夜名山侧果得金丹道忧伤永不至光颜如碧草若渡西海时致意三青鸟白云紫烟世不觌赤鳞庖所捐白云亦海外葐蒀起三山萧瑟玉池上容裔帝台前欲知青都里乘此乃登天秦女青琴既旷世緑珠亦絶羣犹不及秦女十五乘綵云璧质人不见琼光俗讵闻愿使洛灵往为我道竒芬古诗纪巻八十六古诗纪卷八十七钦定四库全书古诗纪巻八十七明冯惟讷撰梁第十四范云巫山髙巫山髙不极白日隠光辉霭霭朝云去溟溟暮雨归巖悬兽无迹林暗鸟疑飞枕席竟谁荐相望空依依有所思如何有所思而无相见时宿昔梦颜色阶庭寻履綦髙张更何已引满终自持欲知忧能老为视镜中丝当对酒对酒心自足故人来共持方悦罗衿觧谁念发成丝狥性良为达求名本自欺迨君当歌日及我倾樽时古意赠王中书摄官青𤨏闼遥望鳯皇池谁云相去逺脉脉阻光仪岱山饶灵异沂水富英竒逸翮凌北海搏飞出南皮遭逢圣明后来栖桐树枝竹花何莫莫桐叶何离离可栖复可食此外亦何为岂知鹪鹩者一粒有余赀赠张徐州谡田家樵採去薄暮方来归还闻稚子説有客欵柴扉傧从皆珠玳裘马悉轻肥轩葢照墟落传瑞生光辉疑是徐方牧既是复疑非思旧昔言有此道今已微物情弃疵贱何独顾衡闱恨不具鸡黍得与故人挥懐情徒草草泪下空霏霏寄书云间鴈为我西北飞答句曲陶先生终朝吐祥雾薄晩孕竒烟洞涧生芝草重崖出醴泉中有懐真士被褐守沖𤣥石户栖千秘金坛谒九仙乘鹓方履汉辔鹤上腾天贻何秀才桂叶竟穿荷蒲心争出波有鷕惊苹芰绵蛮弄藤萝临花空相望对酒不能歌闻君饶绮思摛掞足为多布鼔诚自鄙何事絶经过答何秀才少年射䇿罢擢第云台中已轻淄水耋复笑广州翁麟阁伫讐校虎观迟才通方见雕篆合谁与畋渔同待尔金闺北予艺青门东赠俊公道人秋蓬飘秋甸寒藻泛寒池风条振风响霜叶断霜枝幸及清江满无使明月亏月亏君不来相期竟悠哉别诗孤烟起新丰候鴈出云中草低金城雾木下玉门风别君河初满思君月屡空折桂衡山北摘兰沅水东兰摘心焉寄桂折意谁通渡黄河河流迅且浊汤汤不可凌桧檝难为榜松舟才自胜空庭偃旧木荒畴余故塍不覩人行迹但见狐兎兴寄言河上老此水何当澄治西湖史氏导漳水西门漑河潮图始未能悦克终良可要拥锸劝年首提爵劳春朝平臯草色嫩通林鸟声娇巳集故池鹜行莳新田苗何吁畚筑苦方驩鱼稻饶傚古寒沙四面平飞雪千里惊风断隂山树雾失交河城朝驱左贤阵夜薄休屠营昔事前军幕今逐嫖姚兵失道刑既重迟留法未轻所赖今天子汉道日休明建除诗建国负东海衣冠成营丘除道梁淄水结驷登之罘满座咸嘉友苹藻絶时羞平望极聊摄直视尽姑尤定交无恒所同志互相求执手欢髙宴举白穷献酬破琴岂重赏临濠宁再俦危生一朝露蝼蚁将见谋成功退不处为名自此收收名弃车马单歩反蜗牛开渠纳秋水相士播春畴闭门谢世人何欲复何求数名诗一鼓有余气趫勇正纷纭二广无遗畧雄虎自为羣三河尚扰攘楯橹起橨榅四廵驻青跸瘗玉旷亭云五十又舒斾旗帜日缤纷六郡良家子慕义轻从军七获美前载克俊嘉昔闻八音伫繁律将以安司勲九命既斯复金璧固宜分十难康有道延首望卿云州名诗司春命初铎青耦肆中樊逸豫诚何事稻梁复宜敦徐歩遵广隰冀以写忧源杨栁垂塲圃荆棘生庭门交情乆所见益友能孰存奉和齐竟陵王郡县名诗抚戈金城外解珮玉门中白马腾逺雪苍松壮寒风临泾方辨渭安夷始和戎取禾广田北驱兽飞狐东新城多雉堞故市絶商工海西舟楫断云南烟雾通罄节畴盛德宣力照武功还饮渔阳水归转杜陵蓬赠沈左衞伊昔霑嘉惠出入承明宫游息万年下经过九龙中越鸟憎北树胡马畏南风愿言反渔蓨津梁肯见通送沈记室夜别桂水澄夜氛楚山清晓云秋风两乡怨秋月千里分寒枝宁共採霜猿行独闻扪萝正忆我折桂方思君送别东风栁线长送郎上河梁未尽樽前酒妾泪巳千行不愁书难寄但恐鬂将霜望懐白首约江上早归航望织女盈盈一水边夜夜空自怜不辞精衞苦河流未可填寸情百重结一心万处悬愿作双青鸟共舒明镜前咏井乃鉴长林曲有浚广庭前即源已为浪因方自成圆兼冬积温水叠暑泌寒泉不甘未应竭既涸断来翾悲废井因旧未尝改縁甘故先竭歴稔乆无禽一朝见开渫泌泉既斯涌短绠将安设巳获丁氏利方见管公緤登三山仄迳崩且危丛巖耸复垂石藤多巻节水树绕蟠枝海中昔自重河上今如斯之零陵郡次新亭江干逺树浮天末孤烟起江天自如合烟树还相似沧流未可源髙飘去何巳闺思春草醉春烟深闺人独眠积恨颜将老相思心欲然㡬回明月夜飞梦到郎边酌修仁水赋诗三枫何习习五渡何悠悠且饮修仁水不挹背邪流登城怨楚妃歌脩竹汉女奏幽兰独以闺中笑岂知城上寒咏桂树南中有八树繁华无四时不识风霜苦安知零落期咏寒松脩条拂层汉宻叶障天浔凌风知劲节负雪见贞心园橘芳条结寒翠圆实变霜朱徙根楚州上来覆广庭隅咏早蝉生随春冰薄质与秋尘轻端绥挹霄液飞音承露清拟古五杂组诗五杂组㑹涂山往复还两崤关不得巳孀与鳏拟古匣中一眀镜好鉴眀镜光眀镜不可鉴一鉴一情伤自君之出矣自君之出矣罗帐咽秋风思君如蔓草连延不可穷拟古四色诗丹如桓公庙青如夕郎门黑如南巖䃤白如东山猨四色诗四首折栁青门外握兰翠疏中緑苹骋春日碧渚澹时风差池朱鷰去缤翻赤鴈归瀺灂丹鱼聚联翻血鸟飞素鳞飏北渚白水杜南宛献环润玉塞归珠照琼辕乌林叶将霣墨池水就干𤣥豹藏暮雨黑猿凌夜寒别诗洛阳城东西长作经时别昔去雪如花今来花似雪述行诗振䇿出燕代驱车背朔并翩翩朱葢转萧萧良马鸣丘迟九日侍宴乐游苑朱明已谢蓐收司礼爰理秋袚备扬旌棨奉璋峩峩金貂济济上林𢎞敞离宫非一綵殿廻风丹楼映日随珠甲帐屯衞周悉睟容徐动天仪澄谧云物游飏光景髙丽枯叶未落寒花委砌丝桐激舞楚雅闲慧参差繁响殷勤流诣侍宴乐游苑送张徐州应诏诗诘旦阊阖开驰道闻鳯吹轻荑承玉辇细草借龙骑风迟山尚响雨息云犹积巢空初鸟飞荇乱新鱼戯寔为北门重匪亲孰为寄参差别念举肃穆恩波被小臣信多幸投生岂酬义旦发渔浦潭渔潭雾未开赤亭风巳飏櫂歌发中流鸣鞞响沓障村童忽相聚野老时一望诡怪石异象崭絶峯殊状森森荒树齐析析寒沙涨藤垂岛易陟崖倾屿难傍信是永幽栖岂徒暂清旷坐啸昔有委卧治今可尚夜发宻巖口弭棹才假寐击汰已争先敞朗朝霞澈惊明晓魄悬万寻仰危石百丈窥重泉丛枝上㸃㸃崩熘下填填敬酬栁仆射征怨清歌自信妍雅舞空僊僊耳中解明月头上落金钿雀飞且近逺暮入绮牕前鱼戏虽南北终还荷叶边惟见君行乆新年非故年答徐侍中为人赠妇丈夫吐然诺受命本遗家糟糠且弃置蓬首乱如麻侧闻洛阳客金葢翼髙车谒帝时来下光景不可奢幽房一洞启二八尽芳华罗裙有长短翠鬓无低斜长眉横玉脸皓腕巻轻纱俱㸔依井蝶共取落檐花何言征戍苦抱膝空咨嗟赠何郎向夕秋风起野马杂尘埃忧至犹如绕讵是故人来檐际落黄叶堦前网緑苔遥情不入酒望美信难哉题琴朴奉栁呉兴边山此嘉树揺影出云垂清心有素体直榦无曲枝凢耳非所别君子特见知不辞去根本造膝仰光仪芳树芳叶巳漠漠嘉賔复离离发景傍云屋凝晖覆华池轻蜂掇浮颖弱鸟隠深枝一朝容色茂千春长不移望雪氛氲发紫汉杂沓被朱城倐忽银台搆俄顷玉树生绵绵九轨合昭昭四区明玉堦春草发熘始参差扶堦方沃若杂叶半藏蜻丛花未隠雀葳蕤乱碧紫苍黄间浓薄古诗纪巻八十七古诗纪卷八十八钦定四库全书古诗纪巻八十八明冯惟讷撰梁第十五任昉为王嫡子侍皇太子释奠宴在昔归运阻乱𢎞多夷山制宇盪海为家风云改族日月增华钦圣兹逺懐道兹冲践言动俗果行移风进往一篑启或三蒙冰实因水金亦在镕惟神知化在物立言乐正雅颂咸被后昆告奠明祀观道圣门日月不息师表常尊赠王僧孺惟子见知惟余知子观行视言要终犹始敬之重之如兰如芷形应影随曩行今止百行之首立人斯着子之有之谁毁谁誉脩名既立老至何遽谁其执鞭吾为子御刘畧班艺虞志荀绿伊昔有懐交相欣朂下帷无倦升髙有属嘉尔晨灯惜余夜烛答刘居士君子之道亦有其四髙行絶俗盛德出类才同文锦学非书肆望之可阶即之难至辍精天理躔象少微人与俗异道与人违庭飞熠燿室满伊威行无辙迹理絶心机九日侍宴乐游苑帝德峻韶夏王功书颂平共贯㳂五胜独道迈三英我皇抚归运时乘信告成一唱华钟石再抚被丝笙黄草归雒木梯山荐玉荣时来浊河变瑞起温洛清物色动宸眷民豫降皇情奉和登景阳山物色感神游升髙怅有閲南望铜駞街北走长楸埒别涧宛沧溟疏山驾瀛碣奔鲸吐华浪司南动轻枻日下重门照云开九华澈观阁隆旧恩奉图愧前哲泛长溪狥禄聚归粮依隠谢羁勒絶物甘离羣长懐思去国长溪永东舍震区穷水域道遇垂纶叟聊访问津惑弭檝申九言无为累牵纆长泛沧浪水平明至曛黑落日泛舟东溪黝黝桑柘繁芃芃麻麦盛交柯溪易隂反景澄余映吾生虽有待乐天庶知命不学梁甫吟唯识沧浪咏田荒我有役秩满余谢病济浙江昧旦乗轻风江湖忽来往或与归波送乍逐翻流上近岸无暇目逺峯更兴想绿树悬宿根丹崖頽乆壤赠郭桐庐出谿口见候余既未至郭仍进村维舟乆之郭生方至朝发富春渚蓄意忍相思涿令行春返冠葢溢川坻望乆方来萃悲懽不自持沧江路穷此湍险方自兹叠嶂易成响重以夜猿悲客心幸自弭中道遇心期亲好自斯絶孤游从此辞答何征君散诞羁鞿外拘束名教里得性千乘同山林无朝市勿以耕蚕贵空笑易农士宿昔仰髙山超然絶尘轨倾壶已等乐命管亦齐喜无为叹独游若终方同止赠徐征君促生悲永路早交伤晩别自我隔容徽于焉徂嵗月情非山河阻意似江湖悦东臯有儒素杳与荣名絶曾是违赏心曷用箴余缺眇焉追平生尘书废不閲信此伊能已懐抱岂暂辍何以表相思贞松擅严节答刘孝绰閲水既成澜藏舟遂移壑彼美洛阳子投我懐秋作乆敬类诚言吹嘘似嘲谑兼称夏云尽复陈秋树索讵慰耋嗟人徒深老夫託直史兼褒贬辖司专疾恶九折多美疹匪报庶良药子其崇锋颖春耕励秋获答到建安饷杖故人有所赠称以冒霜筠定是湘妃泪潜洒遂璘彬扶危复防咽事归薄暮人劳君尚齿意矜此杖乡辰复资后坐彦候余方欠伸献君千里笑纾我百忧嚬坐适虽有器卧游苦无津何由乘此竹直见平生亲寄到溉铁钱两当一百易代名实为惠当及时无待凉秋日别萧谘议离烛有穷辉别念无终绪岐言未及申离目已先举揆景巫衡阿临风长楸浦浮云难嗣音徘徊怅谁与傥有关外驿聊访狎鸥渚厉吏人讲学暮烛廹西榆将落诫南畆曰余本踈惰頽暮积榆栁践境渇师臣临政钦益友旰食愿横经终朝思拥帚虽欣辨兰艾何用辟蒿莠苦热旭旦烟云巻烈景入东轩倾光望转蕙斜日照西垣既巻蕉梧叶复倾葵藿根重簟无冷气挟石似懐温霡霂类珠缀喘吓状雷奔同谢朏咏花雪土膏候年动积雪表晨暮散葩似浮玉飞英若总素东序皆白珩西雝尽翔鹭山经陋蜜荣骚人贬琼树出郡传舍哭范仆射三首平生礼数絶式瞻在国桢一朝万化尽犹我故人情待时属兴运王佐俟民英结懽三十载生死一交情携手遁衰孽接景事休明运阻衡言革时泰王阶平濬冲得茂彦夫子值狂生伊人有泾渭非余扬浊清将乖不忍别欲以遣离情不忍一辰意千龄万恨生已矣平生事咏歌盈箧笥兼复相嘲谑常与虚舟值何时见范侯还叙平生意与子别㡬辰经涂不盈旬弗覩朱颜改徒想平生人宁知安歌日非君撤瑟晨巳矣余何叹辍舂哀国均严陵瀬羣峯此峻极参差百重嶂清浅既涟漪激石复奔壮神物徒有造终然莫能状咏池边桃巳谢西王苑复揖绥山枝聊逢赏者爱栖趾傍莲池开红春灼灼结实夏离离王僧孺朱鹭因风弄玉水映日上金堤犹持畏罗缴未得异凫鹥闻君爱白雉兼因重碧鸡未能声似鳯聊变色如珪愿识昆明路乘流饮复栖鼓瑟曲有所思夜风吹熠燿朝光照昔耶几销蘼芜叶空落蒲桃花不堪长织素谁能独浣沙光隂复何极望促反成賖知君自荡子奈妾亦倡家白马篇千里生冀北玉鞘黄金勒散蹄去无巳揺头意相得豪气发西山雄风擅东国飞鞚出秦陇长驱绕岷僰承谟若有神禀算良不惑瀄汨河水黄参差嶂云黑安能对儿女垂帷弄毫墨兼弱不称雄后得方为特此心亦何巳君恩良未塞不许跨天山何由报皇德古意青丝控燕马紫艾饰呉刀朝风吹锦带落日映珠袍陆离关右客照耀山西豪虽非学诡遇终是任逢遭人生㑹有死得处如鸿毛宁能偶鸡䳱寂寞隠蓬蒿登髙台试出金华殿聊登铜雀台九路平如掌千门洞巳开轩车映日过箫管逐风来若非邯郸美便是洛阳才湘夫人桂栋承薜帷眇眇川之湄白苹徒可望绿芷竟空滋日暮思公子衘意嘿无辞侍宴丽景属春余清隂澄夏首交枝隠脩迳廻流影遥阜徙帷轹轻筠移銮拂髙栁去矣劳茂绩勉哉报嘉诱小臣良不才涓尘愧所守何用胜雕斵譬木良如朽又廻舆避暑宫下辇迎风馆散漫轻烟转霏微商云散蔓草亘巖垂髙枝起天半回风稍惊水落光渐斜岸玅儛驻行云清歌入层汉晬颜畅有怿德音良巳粲落日登髙凭髙且一望目极不能舍东北指青门西南见白社轸轸河梁上纷纷渭桥下争利亦争名驱车复驱马宁访蓬蒿人谁怜寂寞者中川长望长川杳难即四望四无极安流宁可值愤风方未息危㠶渡中悬孤光巖下昃岸际树难辨云中鸟易识莫恨东复西谁知迂且直故乡相思者当春爱颜色独写千行泪谁同万里忆赠顾仓曹洛阳十二门楼阙似西崑暧暧罘罳下相望隔画垣画垣向阿阁栖鳯复栖鸳五曹均趋奏六尚等便烦朝炉何馥馥夜锦有余温日中驱上驷骧首遍京宛晨趋魏公子夕宿韩王孙夙昔今何在生平弃不论譬如菤葹草心谢叶空存谁复三乘睫独念九飞魂秋日愁居答孔主簿首秋云物善昼暑旦犹清日华随水汎树影逐风轻依帘野马合当戸昔耶生物我一无际人鸟不相惊傥过北山北聊访法髙卿至牛渚忆魏少英枫林暧似画沙岸净如扫空笼望悬石回斜见危岛绿草闲游蜂青葭集轻鸨徘徊洞初月浸淫溃春潦非愿嵗物华徒用风光好寄何记室思君不得见望望独长嗟夜风入寒水晩露拂秋花何由假日御暂得寄风车忽不任愁聊示固逺去秋客旧呉今春投故越泪逐东归水心挂西斜月未应嵗贬颜直以忧残发为何库部旧姬拟蘼芜之句出戸望兰薰褰帘正逢君歛容裁一访新知讵可闻新人含笑近故人含泪隠妾意在寒松君心逐朝槿何生姬人有怨寒树栖羇雌月映风复吹逐臣与弃妾零落心可知寳琴徒七弦兰灯空百枝颦容不足效啼粧拭复垂同衾成楚越异国非仳离为人伤近而不见嬴女鳯凰楼汉姬栢梁殿讵胜仙将死音容犹可见我有一心人同乡不异县异县不成隔同乡更脉脉脉脉如牛女何由得一语月夜咏陈南康新有所纳二八人如花三五月如镜开帘一种色当戸两相映重价出秦韩髙名入燕郑十城屡请易千金㡬争聘君意自能专妾心本无竞咏擣衣足伤金管遽多怆缇光促露团池上紫风飘庭里绿下机䳱西眺鸣砧遽东旭芳汗似兰汤彫金辟龙烛散度广陵音掺写渔阳曲别鹤悲不巳离鸾断还续尺素在鱼膓寸心凭鴈足与司马治书同闻隣妇夜织洞房风已激长廊月复清蔼蔼夜庭广飘飘晓帐轻襍闻百虫思偏伤一鸟声鸟声长不息妾心复何极犹恐君无衣夜夜当牕织为人述梦工知想成梦未信梦如此皎皎无片非的的一皆是以亲芙蓉褥方开合欢被雅歩极娇妍含辞恣委靡如言非倐忽不意成俄尔及寤尽空无方知悉虚诡侍宴景阳楼金铺烁可镜桂栋俨临云沾觞均饮德服道验朝闻讵论禹无间非耻尧为君小臣亦何者短翮屡追羣春日寄乡友旅心巳多恨春至尚离羣翠枝结斜影緑水散圆文戏鱼两相顾游鸟半藏云何时不悯黙是日最思君夜愁示诸宾檐露滴为珠池水合成璧万行朝泪泻千里夜愁积孤帐闭不开寒膏尽复益谁知心眼乱看朱忽成碧送殷何两记室掩袖出南浦驱车送上征飘飘晓云驶瀁瀁旦潮平不肖余何惜无赀尔勿轻倘有还书便一言访死生春闺怨愁来不理鬂春至更攒睂悲看蛱蝶粉泣望蜘蛛丝月映寒蛩褥风吹翡翠帷飞鳞难託意驶翼不衘辞秋闺怨斜光隠西壁暮雀上南枝风来秋扇屏月出夜灯吹深心起百际遥泪非一垂徒劳妾辛苦终言君不知咏宠姬及君髙堂还值妾妍粧罢曲房褰锦帐廻廊歩珠屣玉钗时可挂罗襦讵难解再顾连城易一笑千金买在王晋安酒席数韵窈窕宋华容但歌有清曲转盻非无以斜睂幸相瞩讵减许飞琼多胜刘碧玉何因送欵欵半饮杯中醁为人宠姬有怨可怜独立树枝轻根易揺已为露所浥复为风所飘锦衾襞不开端坐夜及朝是妾愁成瘦非君重细腰为姬人自伤自知心里恨还向影中羞廻持昔慊慊变作今悠悠还君与妾扇归妾奉君裘断弦犹可续心去最难留为人有赠碧玉与緑珠张卢复双女曼声古难匹长袂世无侣似出鳯凰楼言发潇湘渚幸有褰裳便含情寄一语见贵者初迎盛姬聊为之咏乆想专房丽未见倾城者千金访繁华一朝遇容冶家本蓟门外来戏丛台下长卿幸未匹文君复新寡伤乞人少年空扶辙白首竟填沟苇蓆何由足菽藿不能周自顾非好乞行且欲包羞劳君欵曲问冐此殷勤酬春思絶句雪罢枝即青冰开水便緑复闻黄鸟声全作相思曲为徐仆射妓作日晩应归去上客强盘桓稍知玉钗重渐见罗襦寒古诗纪巻八十八古诗纪卷八十九钦定四库全书古诗纪巻八十九明冯惟讷撰梁第十六张率短歌行君子有酒小人鼓缶乃布长筵式宴亲友盛壮不留容华易朽如彼藁叶有似过牖往日莫淹来期无乆秋风悴林寒蝉鸣栁悲自别深懽由㑹厚岂云不乐与子同寿我酒既盈我肴伊阜短歌是唱孰知身后逺期逺期终不归节物坐将变白露怆单衣秋风息团扇谁能乆别离他乡且异县浮云蔽重山相望何时见寄言逺期者空闺泪如霰对酒对酒诚可乐此酒复芳醇如华良可贵似乳更非珍何当留上客为寄掌中人金樽清复满玉椀亟来亲谁能共迟暮对酒惜芳辰君歌尚未罢却坐避梁尘日出东南隅行朝日照屋梁夕月悬洞房专遽自称艶独伊览光虽资自然色谁能弃薄妆施着见朱粉㸃画示頳黄含贝开丹吻如羽发清扬金碧既簪珥绮縠复衣裳方领备虫彩曲裙襍鸳鸯手操独茧绪唇凝脂燥黄相逢行相逢夕隂街独趋尚冠里髙门既如一甲第复相似凭轼日欲昏何处访公子公子之所在所在良易知青楼出上路渐台临曲池堂上抚流徽雷樽朝夕施橘柚分华实朱火燎金枝兄弟两三人冠珮纷陆离朝从禁中出车骑并驱驰金鞍马脑勒聚观路傍儿入门一顾望凫鹄有雄雌雄雌各数千相鸣戏羽仪并在东西立羣次何离离大妇刺方领中妇抱婴儿小妇尚娇稚端坐吹参差丈夫无遽起神鳯且来仪走马引良马龙为友玉珂金作羁驰骛宛与洛半骤复半驰倐忽而千里光景不及移九方惜未见薛公宁所知歛辔且归去吾畏路傍儿沧海雀大雀与黄口来自沧海区清晨啄原粒日夕依野株虽忧鸷鸟击长懐沸鼎虞况复随时起翻飞不可拘寄言挟弹子莫贱隋侯珠楚王吟章台迎夏日梦逺感春条风生竹籁响云垂草绿饶相看重束素唯欣争细腰不惜同从理但使一闻韶清凉登台待初景帐殿谒余晨罗帐夕风济清气尚波人长簟凉可仰平莞温未亲幸愿同枕席为君横自陈𤣥云壊陈压峨垄遮牕暗思扉映日斜生海跨树似鹏飞梦山妾已去落靥何由归白纻歌九首歌儿流唱声欲清舞女趂节体自轻歌舞并玅㑹人情依絃度曲婉盈盈扬蛾为态谁目成玅声屡唱轻体飞流津染面散芳菲俱动齐息不相违令彼嘉客憺忘归时乆翫夜明星稀日暮搴门望所思风吹庭树月入帷凉隂既满草虫悲谁能离别长夜时流叹不寝泪如丝与君之别终何知秋风鸣条露垂叶空闺光尽坐愁妾独向长夜泪承睫山髙水深路难渉望君光景何时接遥夜方逺时既寒秋风萧瑟白露团佳期不待嵗欲阑念此迟暮独无欢鸣弦流管增长叹夜寒湛湛夜未央华灯空烂月悬光从风衣起发芬香为君起舞幸不忘列坐华筵纷羽爵清曲未终月将落歌舞及时酒常酌无令朝露坐销铄愁来夜迟犹叹息抚枕思君终反侧金翠钗环稍不饰雾縠流黄不能织但坐空闺思何极欲以短书寄飞翼遥夜忘寐起长叹但望云中双飞翰明月入牖风吹幔终夜悠悠坐申旦谁能知我心中乱终然有懐嵗方晏长相思二首长相思乆离别美人之逺如雨絶独延伫心中结望云云去逺望鸟鸟飞灭空望终若斯珠泪不能雪长相思乆别离所思何在若天垂郁陶相望不得知玉阶月夕映罗帐风夜吹长思不能寝坐望天河移咏霜驷见视干度钟鸣测地机秋冬交代序申霜白绥绥原野生暮霭堦墀散夕霏徘徊总严气怅望沦清辉平台寒月色池水怆风威凝隂同徂夜遰鴈独归飞萦丛乱芜絶繁林纷巳稀贞松非受令芳草徒具腓太庙斋夜㓗斋谢纷华寂寥清庙静肃襟视牲盛端服侍严省咏跃鱼应诏戢鳞隐繁藻颁首承渌漪何用游溟澥且跃天渊池栁恽江南曲汀洲採白苹日暖江南春洞庭有归客潇湘逢故人故人何不返春花复应晩不道新知乐祗言行路逺长门怨玉壶夜愔愔应门重且深秋风动桂树流月揺轻隂绮檐清露溽网戸思虫吟叹息下兰合含愁奏雅琴何由鸣晓佩复得抱宵衾无复金屋念岂照长门心度关山少长倡家女出入燕南垂唯持德自美本以容见知旧闻关山逺何事总金羁妾心日巳乱秋风鸣细枝起夜来城南断车骑阁道覆青埃露华光翠网月影入兰台洞房且莫掩应门或复开飒飒秋桂响非君起夜来独不见别岛望云台天渊临水殿芳草生未积春花落如霰出从张公子还过赵飞燕奉帚长信宫谁知独不见芳林篇芳林晔兮发朱荣时既晩兮随风零随风零兮返无期安得阳华遗所思赠呉均三首寒云晦沧洲奔潮溢南浦相思白露亭永望秋风渚心知别路长谁谓若燕楚关候日辽絶如何附行旅愿作野飞鸟飘然自轻举逺游济伊洛秣马度清漳邯郸饶美女艶色含春芳鼔瑟未成曲踏屣复翺翔我本游客子情爱在淮阳新知谁不乐念旧苦人肠夕宿飞狐关晨登碛砾坂形为戎马倦思逐征旗逺边城秋霰来寒乡春风晩始信陇雪轻渐觉寒云巻徭役命所当念子加餐饭襍诗云轻草色转草绿晨芳归山墟罢寒晦园泽闰朝晖春心多感动睹物情复悲自君之去矣兰堂罢鸣机徒知游宦是不念别离非七夕穿针代马秋不归缁纨无复绪迎寒理衣缝映月抽纎缕的皪愁睇光连娟思睂聚清露下罗衣秋风吹玉柱流隂稍巳多余光欲谁与咏蔷薇当戸种蔷薇枝叶太葳蕤不揺香已乱无风花自飞春闺不能静开匣理明妃曲池浮采采斜岸列依依或闻好音度时见衔泥归且对清酤湛其余任是非奉和竟陵王经刘瓛墓下西河寂髙业北海望清尘音徽谁与寄尚徳在伊人遗文重昭晣絶绪复纷纶露华白朝日兰生无乆春芳猷动渊思抚轼履髙辰山风起寒木野雀乱秋榛壠草时易宿素轨邈难遵擣衣诗五首孤衾引思绪独枕怆忧端深庭秋草绿髙门白露寒思君起清夜促柱奏幽兰不怨飞蓬苦徒伤蕙草残行役滞风波游人淹不归亭臯木叶下陇首秋云飞寒园夕鸟集思牖草虫悲嗟矣当春服安见御冬衣鹤鸣劳永叹採菉伤时暮念君方逺游望妾理纨素秋风吹绿潭明月悬髙树佳人饰净容招擕从所务歩櫩杳不极离堂肃已扄轩髙夕杵散气爽夜碪鸣瑶华随歩响幽兰逐袂生踟蹰理金翠容与纳宵清泛艶廻烟綵渊旋龟鹤文凄凄合欢袖冉冉兰麝芬不怨杼轴苦所悲千里分垂泣送行李倾首迟归云咏席照日汀洲际揺风渌潭侧虽无独蠒轻幸有青袍色罗袖少轻尘象牀多丽饰愿君兰夜饮佳人时宴息从武帝登景阳楼太液沧波起长杨髙树秋翠华承汉逺雕辇逐风游赠呉均二首山桃落晩红野蕨开初紫云日自清明苹芷齐靃靡离念已郁陶物华复如此秋风度关陇楚客奏归音飒飒避霜叶离离山塞禽古诗纪巻八十九古诗纪卷九十钦定四库全书古诗纪巻九十明冯惟讷撰梁第十七庾肩吾乐府长安有狭斜行长安有曲陌曲陌不容幰路逢双绮襦问君居近逺我居临御沟可识不可求长子登麟阁次子侍龙楼少子无髙位聊从金马游三子俱来下左右若川流三子俱来入髙轩映彩旒三子俱来宴玉柱击清瓯大妇襞云裘中妇巻罗帱少妇多艶冶花钿系石榴夫君且安坐欢娱方未周赋得有所思佳期竟不归春日坐芳菲拂匣看离镜开箱见别衣井梧生未合宫槐巻复稀不及衘泥燕从来相逐飞有所思佳人逺于隔乃在天一方望望江山阻悠悠道路长别前秋叶落别后春花芳雷叹一声响雨泪忽成行帐望情无极倾心还自伤洛阳道徼道临河曲层城傍洛川金门才出栁桐井半含泉日起罘罳外车廻䨇阙前潘生时未返遥心徒眷然赋得横吹曲长安道桂宫连复道黄山开广路逺听平陵钟遥识新丰树合殿生光彩离宫起烟雾日落歌吹还尘飞车马度以妾换马渥水出腾驹湘川实应图来从西北道去逐东南隅琴声悲玉匣山路泣蘼芜似鹿将含笑千金㑹不俱陇西行借问陇西行何当驱马征草合前迷路云浓后暗城寄语幽闺妾罗袖勿空萦未央才人歌从来守未央转欲讶春芳朝风凌日色夜月夺灯光相逢傥游豫暂为巻衣裳侍宴应令副君时暇豫曾城聊近游清池写飞阁踈树出龙楼北陆氷方壮西园春欲周梅心芳屡动蒲节促难抽徒然欣并命无以厠应刘侍宴宣猷堂应令副君徳将圣陈王才掞天归来宴平乐置酒对林泉鑪香杂山气殿影入池涟艶舞时移节新歌屡上絃聼曲慙廻顾思经徒欲眠侍宴宣猷堂湘东王应令陈王骖驾反副后西园游并命登飞阁列坐对芳洲桂巖逢暮序菊水值穷秋竹迳箫声发桐门琴曲愁徒奉文成诵空知思若抽侍宴饯湘州刺史张续洞庭资善政层城送逺离九歌扬妙舞八桂动芳枝雨足飞春殿云峰入夏池郢路方辽逺湘山转蔽亏何当好风日极望长沙垂侍宴饯张孝总应令层台临廻涨耿耿晴烟上欲送分符人翻似河隄望寒云暗积水秋雨䝉重嶂别念动神襟华文切离贶慙无寡和曲空陪郢中唱三日侍兰亭曲水宴䇿星依夜动銮驾总朝游旌门临苑树相风出鳯楼春生露泥泥天覆云油油桃花舒玉涧栁叶暗金沟禊川分曲洛帐殿掩芳洲踊跃頳鱼出参差綘枣浮百戏俱临水千钟共逐流九日侍宴乐游苑应令辙迹光周颂廵游盛夏初钩陈万骑转阊阖九闗通秋晖逐行漏朔气绕相风献寿重阳节廻銮上苑中疏山开辇道间树出离宫玉醴吹巖菊银牀落井桐御梨寒更紫仙桃秋转红饮羽山西射浮云冀北骢尘飞金埒满叶破栁条空腾猨疑矫箭惊鴈避虚弓彫材滥杞梓花绶接鹓鸿愧乏天庭藻徒参文雅雄从皇太子出𤣥圃应令春光起丽谯屣歩陟山椒阁影临飞葢鸎鸣入洞箫水还登故渚树长䕃前桥緑荷生绮叶丹藤上细苗顾循慙振藻何用拟琼瑶奉和泛舟汉水往万山应教桂棹桬棠船飘扬横大川映巖沈水底激浪起云边逈岸髙花发春塘细栁悬陪歌承睿赏接醴侍恩筵谁云李与郭独得似神仙山池应令阆苑秋光暮金塘牧潦清荷低芝葢出浪涌燕舟轻逆湍流棹唱带谷聚笳声野竹交临浦山桐逈出城水逐云峯闇寒随殿影生奉使北徐州叅丞御炎农称巻领唐勋载允恭犹将表世盛尚且号民从未如今圣主比德迈前踪格天垂礼乐寰海置提封枌榆谅昔社方门有旧墉故乡深帝念廵狩及时雍禁园周百里离宫即九重浮桥还泻渭抗殿本疏龙过沛追乡饮归宛盛礼容千金登禹膳万寿献尧钟依然对白水眷言懐赤松廻天随辇道驻日逐戈锋路逺大风积山长佳气浓年光正婉娩春树转丰茸竹叶含初箨蓂枝发早藂瑞木翻无鸟祥花更少蜂咸英起云鳯率舞间笙镛海鸥时出没江鱏乍噞喁云边开巩树雾里识嶤峯小人滥趋走虚薄愧无庸皇恩不可报河清徒易逢和卫尉新渝侯廵城口号维城寄右戚廵警属勤王南瞻通㶚岸北眺指横茫入汉飞延阁临云出建章歩逐天津逺城随秋夜长露槐落金气风寮上新凉游甑山平子去巳乆余风今复追未必游春草王孙自不归路髙村反出林长鸟更稀寒云间石起秋叶下山飞西河方閲训讵得解朝衣蔬圃堂北宫多暇豫时驾总銮镳路静繁葭撤轮移羽葢飘临空坐飞观回首望浮桥风长曙钟近地逈洛城遥疎林不碍日涸浦暂通潮徒然等宾从并作愧羣僚寻周处士𢎞让试逐赤松游披林对一邱梨红大谷晩桂白小山秋石镜菱花发桐门琴曲愁飞泉疑度雨云积似重楼王孙若不去山中定可留赋得嵇叔夜山林重明灭风月临嚣尘着书惟隐士谈𤣥止谷神鴈重翻伤性蚕寒更养身广陵余故曲山阳有旧隣俗俭宁妨患才多反累身寄言山吏部无以助庖人和太子重云殿受戒皇明执东曜帝扆居北辰小乘开治道大觉拯苍民殊涂同义路分流合智津传香引上徳列伎进名臣连阁翻如畵图云更似真镜山衔殿影梅梁落梵尘苑桂恒留雪天花不待春万年逢瑞应千生值法身天衣初拂石豆火欲燃薪重善终无报轻毛庶有因咏同㤗寺浮图望园临奈苑王城对邺宫还从飞阁内遥见崛山中天衣疑拂石鳯翅欲凌空云甍犹带雨莲井不生桐盘承云表露铃揺天上风月出琛含采天晴幡带虹周星疑更落汉梦似今通我后情初照不与伊川同方应捧马出永得离尘䝉赛汉髙庙昔在唐山曲今承紫贝坛宁知临楚岸非复望长安野旷秋先动林髙叶早残尘飞逺骑没日徙半峰寒徒然仰成诵终用试才难乱后经夏禹庙金简泥初发龙门凿始通配天不失旧为鱼微此功林堂上偃蹇山殿下穹隆侵云似天阙照水类河宫神来导赤豹仙女拥飞鸿松龛撤暮爼枣迳落寒丛仙舟还入镜玉轴更乘空去国嗟行迈离居泣转蓬月起吾山北星临天汉中申胥犹有志荀息本懐忠待见搀抢灭归来松栢桐乱后行经呉邮亭邮亭一回望风尘千里昬青袍异春草白马即呉门獯戎鲠伊洛襍种乱轘辕辇道同关塞王城似太原休明鼎尚重秉礼国犹存殷牖爻虽赜尧城吏转尊泣血悲东走横戈念北奔方凭七庙略誓雪五陵寃人事今如此天道共谁论经陈思王墓公子独忧生邱壠擅余名採樵枯树尽犁田荒隧平宁追宴平乐讵想谒承明旦余来钖命兼言事结成飘飖河朔逺飐飈飓风鸣鴈与云俱阵沙将蓬共惊枯桑落古社寒鸟归孤城陇水哀葭曲渔阳惨鼓声离家来逺客安得不伤情过建章故台鲁国观遗殿韩城想旧台仲宣原隰满子建悲风来夏莲犹反植秋牕尚左开图云仍熘雨画水即生苔及君欢四望知余念七哀和刘明府观湘东王书陈王擅书府河间富典坟五车方累箧七阁自连云松椠芳帙气栢燻起厨文羽陵青简出妫泉绿字分方因接游圣暂得奉朝闻峯楼霞早发林殿日先曛洛城复接限归轩畏后羣和竹斋百拱横笻节千栌跨篻竿廻龙仍作柱置笛且成栾向领分花径随阶转药栏蜂归怜蜜熟燕入重巢干欲仰天庭掞终知学歩艰从驾喜雨西岳浮樽桂东皇事浴兰赦诏还京兆归神出灌坛湿风含酒气隂云助麦寒典农欣受职治粟喜当官复此随车雨民天知可安奉和春夜应令春牖对芳洲珠帘新上钩烧香知夜漏刻烛验更筹天禽下北阁织女入西楼月皎疑非夜林踈似更秋水光悬荡壁山翠下添流讵假西园䜩无劳飞葢游奉和武帝苦旱阳山蛇不蛰洳泽鸟犹攅蹔息流膏雨将似怨祁寒文衣夜不卧蔬食昼忘餐㓗诚同望祀惟馨等浴兰江苹享上帝荆璧奠髙峦繁云兴岳立蒸穴动龙蟠渭渠还积水滮池更起澜奉和太子纳凉梧下应令北园凉气早歩辇暂逍遥避日交长扇迎风列短箫山带弹琴曲桐横栖鳯条悬门开熘水锦石镇浮桥黑米生菰叶青花出稻苖无因学仙藻云气徒飘飖芝草踟蹰玩芝草淹留攀桂丛桂丛方偃蹇芝叶正玲珑如龙复如马成阙复成宫黄金九华发紫葢六英通隠士苍山北仙神海穴东随丹聊变水独揺不须风咏美人綘树及西施俱是好容仪非关能结束本自细腰肢镜前难并照相将映渌池看粧畏水动歛袖避风吹转手齐裾乱横簪歴鬂垂曲中人未取谁堪白日移不分他相识唯聼使君知送别于建兴苑相逢相逢小苑北停车问苑中梅新杂栁故粉白映纶红去影背斜日香衣临上风云流阶渐黑冰开池半通去马船难驻啼乌曲未终眷然从此别车西马复东侍宴沐道逢将圣飞觞属上贤仁风开美景瑞气动非烟秋树翻黄叶寒池堕黑莲承恩谢命浅念报在身前侍宴饯湘东王应令陈王从游士髙宴入承华并载同连璧雕文类简沙落猿时动树坠雪暂揺花念此离筵促方愁别路赊饯张孝总应令江上早寒生萧条铙管清别筵开帐殿离舟巻幔城前山黄叶起对岸白沙惊临涡同极望窃吹愧才轻侍宴饯东阳太守范子云东部资良守北宫敦献酬新枝渐接树故冻欲含流早花少余雪春寒极晩秋徒嗟白岸逺空想赤松游和晋安王薄晩逐凉北楼回望应教向夕纷諠屛追凉飞观中树影临城日牕含度水风遥天如接岸逺㠶似凌空陪文慙宋玉徒等侍兰宫赠周处士九丹开石室三径没荒林仙人翻可见隠士更难寻篱下黄花菊丘中白雪琴方欣松叶酒自和游山吟新林送刘之遴斾转黄山路舟纚白马津送轮时合幰分骖各背尘常山喜临岱陇头悲望秦欲持汉中䇿还以赠征人奉使江州舟中七夕九江逢七夕初弦值早秋天河来映水织女欲攀舟汉使俱为客星槎共逐流莫言相送浦不及穿针楼南苑看人还春花竞玉颜俱折复俱攀细腰宜窄衣长钗巧挟鬟洛桥初度烛青门欲上关中人应有望上客莫前还咏美人看畵应令欲知畵能巧唤取真来映并出似分身相看如照镜安钗等踈宻着领俱周正不解平城围谁与丹青竞奉和药名诗英玉牧荆楚聼讼出池台督邮称蝗去亭长説乌来行塘朱鹭响当道赤帷开马鞭聊写赋竹叶暂倾杯看放市旗亭出御道游目暂廻车既非随舞鹤聊思索枯鱼悬龟识季主牓酒见相如日中人巳合黄昏故未踈和望月桂殿月偏来留光引上才圆随汉东蚌晕逐淮南灰渡河光不湿移轮辙讵开此夜临清景还承终宴杯和徐主簿望月楼上徘徊月牕中愁思人照雪光偏冷临花色转春星流时入晕桂长欲侵轮愿以重光曲承君歌扇尘咏风宋地鶂飞初湘川燕起余扫坛聊动竹吹薤欲成书苍梧洞犹在合浦树应踈阳鸟一转翅千里定非虚咏花雪瑞雪坠尧年因风入绮钱飞花洒庭树凝瑛结井泉寒光晦八极同云暗九天已飘黄竹路共庆白渠田春日桃红栁絮白照日复随风影出朱城外香归青殿中水映寄生竹山横半死桐颁文知渥重搦札媿才空七夕玉匣巻悬衣针楼开夜扉姮娥随月落织女逐星移离前忿促夜别后对空机倩语雕陵鹊填河未可飞嵗尽应令嵗序已云殚春心不自安聊开栢叶酒试奠五辛盘金薄图神燕朱泥却鬼丸梅花应可折倩为雪中看赋得山层云霾峻岭絶涧倒危峯刻削临千仞嵯峨起百重行㬢上杳杳结雾下溶溶仁心留此属休奉愧羣龙同萧左丞咏摘梅花牕梅朝始发庭雪晩初消折花牵短树攀丛入细条垂氷熘玉手含刺罥春腰逺道终难寄馨香徒自饶和晋安王咏燕可怜幕上燕差池弄羽衣夜夜同巢宿朝朝相对飞衔泥瞻乐善相贺奉英徽秋蝉行寂寞恋此未辞归咏胡牀应教传名乃外域入用信中京足欹形已正文斜体自平临堂对逺客命旅誓初征何如淄馆下淹留奉盛明暮游山水应令赋得碛字余春属清夜西园恣游歴入迳转金舆开桥通画鹢细藤初上楥新流渐涵碛云峰没城栁电影开巖壁奉和湘东王应令二首春宵征人别来乆年芳复临牖烛下夜缝衣春寒偏着手愿及归飞鴈因书寄髙栁冬晓隣鸡声已传愁人竟不眠月光侵曙后霜明落晓前萦鬟起照镜谁忍挿花钿咏檐燕双燕集兰闺双飞髙复低向户疑新箔登巢识故泥依櫩本相贺近幕愿同栖奉贺便省余秋前对金精坂傍临圆水池照影碍浮叶看山通逈枝鴈行连雾尽雨足带云移被使从渡江八阵引佳兵三河总舻舳綘天扬逺斾雷野驱长毂夜劒动星芒秋潮惊箭服登城北望誓师屠六郡登城望九嵕山沈黄雾里地尽黑云中霜戈曜壠日哀笳断塞风道馆仙人白鹿上隠士潜溪边试取西山药来观东海田赋得转歌扇团纱映似月蝉翼望如空廻持掩曲态转作送声风咏舞飞凫袖始拂啼乌曲未终聊因断续唱试託往还风咏舞曲应令歌声临畵阁舞袖出芳林石城定若逺前谿应㡬深咏主人少姬应教故年齐緫角今春半上头那知夫婿好能降使君留咏长信宫中草委翠似知节含芳如有情全由履迹少併欲上阶生石崇金谷妓兰堂上客至绮席清絃抚自作明君辞还教緑珠舞逺看放火风前细尘起月里黑烟生发燄看乔木侵光识逺城舟中寒望日暮敞凫舟曾氷合驶流雪照齐君履寒入楚王裘石桥秦王金作柱汉帝玉为栏仙人飞往易道士出归难咏桂新丛入望苑旧榦别层城倩视今移处何如月里生赋得池萍风翻乍青紫浪起时踈宻本欲叹无根还惊能有实新苔随潮染岸石逐沫聚浮查徒令阿谷丽停筐不汰沙被执作诗一首发与年俱暮愁将罪共深聊持转风烛暂映广陵琴三日侍宴咏曲水中烛影重燄垂花比芳树风吹水动俱难住春枝拂岸影上来还柸绕客光中度附曲水联句春色明上已桃花落绕沟波廻巵不进纶下钓时留绛水时廻岸花觞转更周陈肴渡玉爼垂饵下银钩廻川入帐殿列爼间芳洲汉艾凌波出江枫拂岸游王生廻水碓蔡妪荡轻舟岸烛斜临水波光上映楼八关斋夜赋四城门更作四首第一赋韵东城门病伏枕爱危光痾纒生易折无因雪岸草虑反山宂消渇腠肠腑疼蹇婴肢节如何促龄内忧苦无暂缺南城门老虚蕉诚易犯危藤复将囓一随柯巳微当年信长诀已同白驹去复类红花热妍容一旦罢孤灯行自设西城门死绥心虽殊用灭景宁优劣一随业风尽终归虚妄设五隂诚为假六趣宁有截零落竟同归忧思空相结北城门沙门俗幻生影空忧绕心尘曀于兹排四纒去矣求三湼下学軰留心方从窈㝠别已悲境相空复作泡云灭第二赋韵东城门病空痾诚易愈有病故难痊徒知饵五色终当悲九泉已无云山草沈痗竟谁怜复悲沦苦海何由果净天南城门老昔类红莲草自玩緑池边今如白华树还悲明镜前壮心欲何在余日乃西迁清樽不复乐蓬鬓岂还妍西城门死髙堂信逆旅懐业理常牵玉匣方委榇金台不复延挽声随迳逺萝影带松悬讵能留十念唯应逐四縁北城门沙门经行林树下求道志能坚既有神通力振钖逺乗烟一登四𢎞誓至道莫能先不贪旷刼夀无论延促年第三东城门病纒痾缅百年自伤无五福长萦畵箧蛇不值仙人鹿习染迷畵瓶卧起求栖宿罗襦岂再欢临岐方土木南城门老少年爱纨绮衰暮慙罗縠徒伤嵗冉冉陈诗非郁郁鹤发辞轩寃鲐背烹葵菽松栢稍相依懽爱稍睦睦西城门死追念平生时遨游上苑囿一没松栢下春光徙儵昱结根素因假枝叶缘骨肉自应蝼蚁驱值此风刀逐北城门沙门俗茧厌纒丝因田抽善縠长被忍辱铠去此纎罗服愿引三涂衆俱令十使伏珠月犹沈首金鎞未挑目第四东城门病紫纨未可得漳滨徒再离一逢犬马病贲育罢驱驰已无九转术复阙万金竒不看授疆掌唯梦莲花池南城门老盛年歌吹日顾歩惜容仪一朝衰朽至星星白发垂巳伤万事尽复念九门枝垂轩意何在独坐镜如斯西城门死一息于今罢平生讵可规天长晓露促千龄谁复知华堂一相舍松帐杳难窥万祀藏珠应千年罢玉羁北城门沙门深心不可染正道亦难欹方除五欲累长辞三雅巵依空虑难静习善路犹弛没身竟靡託单盂讵待赀古诗纪巻九十古诗纪卷九十一钦定四库全书古诗纪巻九十一明冯惟讷撰梁第十八呉均乐府战城南蹀躞青骊马往战城南畿五歴鱼丽阵三入九重围名慴武安将血污秦王衣为君意气重无功终不归又前有浊樽酒忧思乱纷纷小来重意气学劒不学文忽值胡关静匈奴遂两分天山巳半出龙城无片云汉世平如此何用李将军又陌上何諠諠匈奴围塞垣黑云藏赵树黄尘埋陇垠天子羽书劳将军在玉门雉子斑可怜雉子斑羣飞集野甸文章始陆离意气巳惊狷幽并游侠子直心亦如箭生死报君恩谁能孤恩眄入关羽檄起边庭烽火乱如萤是时张博望夜赴交河城马头要落日劒尾掣流星君恩未得报何论身命倾梅花落终冬十二月寒风西北吹独有梅花落飘荡不依枝流连逐霜彩散漫下冰澌何当与春日共映芙蓉池城上乌鸣鸣城上乌翩翩尾毕逋凢生八九子夜夜啼相唿质微知虑少体贱毛衣麤陛下三万嵗臣至执金吾从军行男儿亦可怜立功在北边阵头横却月马腹带连钱懐戈发陇坻乘冻至辽川微诚君不爱终自直如弦胡无人行劒头利如芒恒持照眼光铁骑追骁虏金羁讨黠𦍑髙秋八九月胡地早风霜男儿不惜死破胆与君尝雉朝飞操二月雉朝飞横行傍壠归斜看水外翟侧聼岭南翚躞蹀恒欲战耿耿恃彊威当令君见赏何辞碎锦衣渡易水襍虏客来齐时余在角觝扬鞭渡易水直至龙城西日昬笳乱动天曙马争嘶不能通瀚海无面见三齐结客少年场结客少年归翩翩骏马肥报恩杀人竟贤君赐锦衣握兰登建礼拖玉入含晖顾看草𤣥者功名终自微妾安所居贱妾先有宠蛾眉进不迟一从西北丽无复城南期何因暂艶逸岂为乏妍姿徒有黄昏望宁遇青楼时惟惜应门掩方余永巷悲匡牀终不共何由横自私送归曲送子独南归揽衣空悯黙关山昼欲暗河冰夜向塞燕至他人乡鴈去还谁国寄子两行书分明达济北夹树桂树夹长陂复值清风吹氛氲揉芳叶连绵交宻枝能迎春露㸃不逐秋风移愿君长惠爱当使嵗寒知城上麻麻生满城头麻叶落城沟麻茎左右披沟水东西流少年感恩命奉劒事西周但令直心尽何用返封侯拟古四首陌上桑袅袅陌上桑䕃陌复垂塘长条映白日细叶隠鹂黄蚕饥妾复思拭泪且提筐故人宁知此离恨煎人膓秦王巻衣咸阳春草芳秦帝巻衣裳玉检茱萸匣金泥苏合香初芳薰复帐余辉耀玉牀当须晏朝罢持此赠华阳采莲曲锦带襍花钿罗衣垂绿川问子今何去出采江南莲辽西三千里欲寄无因缘愿君早旋返及此荷花鲜携手曲艳裔阳之春携手清洛濵鸡鸣上林苑薄暮小平津长裾藻白日广袖带芳尘故交一如此新知讵忆人采莲曲江风当夏清桂檝逐流萦初疑京兆劒复似汉冠名荷香带风逺莲影向根生叶巻珠难熘花舒红易倾日暮凫舟满归来度锦城三妇艳诗大妇弦初切中妇管方吹小妇多姿态含笑逼清巵佳人勿余及殷勤妾自知大垂手垂手忽迢迢飞燕掌中娇罗衫恣风引轻带任情揺讵似长沙地促舞不回腰小垂手舞女出西秦蹑影舞阳春且复小垂手广袖拂红尘折腰应两笛顿足转双巾蛾睂与曼脸见此空愁人有所思薄暮有所思终持泪煎骨春风惊我心秋露伤君发雍台雍台十二楼楼楼郁相望陇西飞狐口白日尽无光楚妃曲春妆约春黛如月复如蛾玉钗照绣领金薄厠红罗白浮鸠瑯琊白浮鸠紫翳飘陌头食饮东莞野栖宿越王楼阳春歌紫苔初泛水连绵浮且没若欲歌阳春先歌青楼月别鹤别鹤寻故侣联翩辽海间单栖孟津水惊唳陇头山渌水曲香暧金堤满湛淡春塘溢巳送行台花复倒髙楼日绿竹婵娟鄣绮殿绕弱拂春漪何当逢採拾为君笙与箎行路难五首洞庭水上一株桐经霜触浪困严风昔时抽心耀白日今旦卧死黄沙中洛阳名工见咨嗟一剪一刻作琵琶白璧规心学明月珊瑚映面作风花帝王见赏不见忘提携把握登建章掩抑摧藏张女弹殿勤促柱楚明光年年月月对君子遥遥夜夜宿未央未央綵女弃鸣箎争先拂拭生光仪茱萸锦衣玉作匣安念昔日枯树枝不学衡山南岭桂至今千载犹未知青𤨏门外安石榴连枝接叶夹御沟金墉城西合欢树垂条照彩拂鳯楼游侠少年游上路倾心倾倒想恋慕摩顶至足买片言开胸沥胆取一顾自言家在赵邯郸翩翩舌杪复劒端青骊白駮的卢马金羁绿鞚紫丝鞶躞蹀横行不肯进夜夜汗血至长安长安城中诸贵臣争贵儒者席上珍复闻梁王好学问轻弃劒客如埃尘吾邱寿王始得意司马相如适被申大才大辩尚如此何况我辈轻薄人君不见西陵田从横十字成陌阡君不见东郊道荒凉芜没起寒烟尽是昔日帝王处歌姬舞女达天曙今日翩妍少年子不知华盛落前去吐心吐气许他人今旦廻惑生犹豫山中桂树自有枝心中方寸自相知何言嵗月忽若驰君之情意与我离还君玳瑁金雀钗不忍见此使心危君不见长安客舍门倡家少女名桃根贫穷夜纺无灯烛何言一朝奉至尊至尊离宫百余处千门万户不知曙唯闻哑哑城上乌玉栏金井牵辘轳丹梁翠柱飞流苏香薪桂火炊雕胡当年翻覆无常定薄命为女何必麤君不见上林苑中客冰罗雾縠象牙席尽是得意忘言者探肠见胆无所惜白酒甜盐甘如乳绿觞皎镜华如碧少年持名不肯尝安知白驹应过隙博山鑪中百和香郁金苏合及都梁逶迤好气佳容貌经过青𤨏歴紫房巳入中山冯后帐复上皇帝班姬牀班姬失宠颜不开奉帚供养长信台日暮耿耿不能寐秋风切切四面来玉阶行路生细草金鑪香炭变成灰得意失意须㬰顷非君方寸逆所裁诗王侍中夜集抽兰开石路剪竹制山扉文沦见绿水参差隠翠微西山採药至东都谢病归纺毛织野服缝芰作山衣欲知三青鸟檐上素云飞登钟山燕集望西静坛客思何以缓春郊满初律髙车陆离至骏骑差池出寳椀汎莲花珍杯食竹实才胜商山四文髙竹林七复望子乔坛金绳藴绿帙风云生屋宇芝映被仙室方随鳯凰去悠然驾白日与栁恽相赠答六首黄鹂飞上苑绿芷出汀洲日映昆明水春生鳷鹊楼飘飏白花舞澜漫紫萍流书织廻文锦无因寄陇头思君甚琼树不见方离忧鸣鞭适大阿联翩渡漳河燕姬及赵女挟瑟夜经过纎腰曵广袖半额画长蛾客本倦游者箕帚在江沱故人不可弃新知空复何离居苦无乐回慕心悽悽要途访赵使闻君仕执珪杜蘅色已发菖蒲叶未齐羃䍥蚕饵蠒差池燕吐泥愿逐东风去飘荡至辽西白日隠城楼劲风扫寒木离㭊隔东西执手异凉燠相思咽不言洞房清且肃嵗去甚流烟年来如转轴别鹤千里飞孤雌夜未宿闲房肃巳静落月有余辉寒虫隠壁思秋蛾绕烛飞絶云断更合离禽去复归佳人今何在迢递江之沂一为别鹤弄千里泪沾衣秋云静晩天寒夜方绵绵闻君吹急管相思杂采莲别离未㡬日髙月三成弦蹀叠黄河浪嘶唱陇头絃寄君蘼芜叶挿着丛台边答栁恽清晨发陇西日暮飞狐谷秋月照层岭寒风扫髙木雾露夜侵衣关山晓催轴君去欲何之参差间原陆一见终无縁懐悲空满目赠栁真阳王孙清且贵筑室芙蓉池罗生君子树襍种女贞枝南牕帖云母北戸映琉璃衔书辘轳鳯坐水玉盘螭朝衣茱萸锦夜覆葡萄巵联翩骖赤兎窈窕驾青骊龙泉甚鸣利如何独不知赠任黄门二首相如体英彦左右生容辉巳纡汉帝组复解梁王衣经过云母扇出入千门扉连洲茂芳杜长山郁翠微欲言终未敢徒然独依依纷吾少驰骋自来乏名徳白玉镂衢鞍黄金玛瑙勒射鵰灵丘下驱马雁门北殷勤尽日华留连穷景黑歳暮竟无成忧来坐黙黙酬萧新浦王洗马二首始可结交者文酒满金壶围碁帝台局系马秦王蒲长劒皆玉具短笛悉银涂送归日愁满留客袂纷吾今成桓山上秋风星散乌思君出江湄慷慨临长薄独对东风酒谁举指南酌崇兰白带飞青䴔紫缨络一年流泪同万里相思各胡为舍旃去故人在宛洛答萧新浦仆本二陵徒英豪多乆要角觝良家儿期门恶年少身纡丈二组手擎尺一诏问子行何去髙㠶舣江干今夜杯酒别明朝江水边莓莓看细雨漠漠视浓烟飒洒八铜剪低昂五㑹船欲知故人者江南共採莲挹然心不乐跨马出城壕观涛看白鹭望草见青袍青袍行中把蔽草覆平野公子不垂堂纷纷故交者肘悬辟邪印屋曜鸳鸯瓦翩翩流水车萧萧曵练马是时君别我青莎没马蹄连连文蚕蠒鹥鹥伺朝鸡今日予懐友积恨满东西酬周叅军日暮忧人起倚戸怅无懽水传洞庭逺风送鴈门寒江南霜雪重相如衣服单沈云隠乔树细雨灭层峦且当对樽酒朱絃永夜弹赠杜容成一燕海上来一燕髙堂息一朝相逢遇依然旧相识问余来何迟山川㡬纡直答言海路长风驶飞无力昔别缝罗衣春风初入帐今来夏欲晩桑扈薄树飞赠朱从事我行欲何之千里寻胶漆长葭歴渚生踈蒲缘岸出袅袅能随风离离堪度日客思巳飘荡相思复非一未得幸殷勤先作数行泣赠揺郎星汉正参差佳人不在斯宿昔暂乖阻何异逺分离露染蘼芜叶日照芃兰枝风光已飘薄云采复逶迤劳梦无人觉黙黙心自知赠王桂阳别三首昔闻杨伯起拖金振清风髙华积海外名实满山东自有五都相非无四世公临牕惊白日倚匣曵轻虹愿持鹪鹩羽嵗暮依梧桐客子惨无欢送别江之干白云方𣺌𣺌黄鸟尚关关纠纷巫山石合沓洞庭澜行衣侵晓露征舠犯夜湍无因停合浦见此去珠还树响浃山来猿声绕岫急旅㠶风飘扬行巾露沾湿深浪闇蒹葭浓云没城邑不见别离人独有相思泣酬别江主簿屯骑有客告将离赠言重兰蕙泛舟当泛济结交当结桂济水有清源桂树多芳根毛公与朱亥俱在信陵门赵瑟鳯凰柱呉醥金罍樽我有北山志留连为报恩夫君皆逸翮搏景复凌鶱白云闲海树秋日暗平原寒虫鸣趯趯落叶飞翻翻何用赠分首自有北堂萱酬别故人杯酒别天清明月亮露下寒葭中风起秋江上衣染潺湲泣棹犯参差浪七首直千金七寳雕华装生离何用表赖此持相饷赠别新林仆本幽并儿抱劒事边陲风乱青丝络露染黄金羁天子既无赏公卿竟不知去去归去来还倾鹦鹉杯气为故交絶心为新知开但令寸心是何须铜雀台发湘州赠亲故别三首相送出江浔泪下沾衣襟何用叙离别临岐赠好音敬通才如此君山学复深明哲遂无赏文华空见沈古来非一日无事更劳心云生晓霭霭花落夜霏霏问余何意别答言倦游归徒劳易水布空负洛阳衣懐金无人别抱玉遂成非安得乆留滞商山饶白薇君留朱门里我至广江濆城髙望犹见风多聼不闻流苹方绕绕落叶向纷纷无由得共赏山川间白云同栁呉兴乌亭集送栁舍人河阳一怅望南浦送将归云山离晻暧花雾共依霏流连百舌咔下上阳禽飞桂舟无淹枻玉轸有离徽愿君嗣兰杜时采东臯薇同栁呉兴何山集送刘余杭王孙重离别置酒峯之畿逶迤川上草参差涧里薇轻云纫逺岫细雨沐山衣檐端水禽息牕上野萤飞君随绿波逺我逐清风归送栁呉兴竹亭集平原不可望波澜千里直夕鱼汀下戏暮雨檐中息白云时去来青峯复负侧踯躅牛羊下晦昧崦嵫色王孙犹未归且聼西光匿初至寿春作桓谭不卖交冯子任纡直浮溺逐波影飘扬恣风力北州少知旧南阳寡相识中驾每倾轮当骞复摧翼望美无津梁私自怜何极登寿阳八公山逺涧自倾曲石溆复戋戋含珠岸恒翠懐玉浪多圆踈峰时吐月宻树不开天瑶绳尽𤣥祕金检上竒篇是有琴髙者陵波去水仙寿阳还与亲故别故人来送别帐酒临行阡露繁秋色慢气怆蟪声煎鴈渡章华国叶乱洞庭天复有向隅泪中肠皆涕涟但愿千丈松结景云之峯山髙日华早枝多风彩重我还爱芳杜君住揖骊龙边城将四首塞外何纷纷胡骑欲成羣尔时始应募来投霍冠军刀含四尺影劒抱七星文袖间血洒地车中旌拂云轻躯如未殡终当厚报君仆本边城将驰射灵关下箭衘鴈门石气振武安瓦勲轻赏废丘名髙拜横野留书应凿楹传功须勒社徒倾七尺命酬恩终自寡闻君报一餐逺送出平野玉标丹霞劒金络艳光马髙旗入汉飞长鞭歴地写曙星海中出晓月山头下嵗晏坐论功自有思臣者临淄重蹴踘曲城好击刺不要身后名专骋眼前智君看班定逺立功不负义掣拽二丈旗踯躅双凫骑但问相知否死生无险易秋念团团珠晖转炤炤汉隂移箕风入桂露璧月满瑶池树青草未落蝉凉叶巳危还深长夜想顾忆临卭巵芳杜果芜没缨带欲何为春怨四时如湍水飞奔竞廻复夜鸟响嘤嘤朝花照煜煜厌见花成子多看笋成竹万里断音书十载异栖宿积愁落芳鬂长啼坏美目君去徃榆关妾留住函谷唯对昔邪房如愧蜘蛛屋独唤响相酬还持影自逐象牀易氊簟罗衣变单复㡬过度风霜犹能保㷀独采药大布山我本北山北缘涧采山麻九茎日反照二叶长生花可用蠲忧疾聊持驻景斜景斜不可驻年来果如驱安得崑崙山偃蹇三珠树三珠始结荄綘叶凌朱台玉壶白鳯肺金鼎青龙胎韩衆及王子何世无仙才安期傥欲顾相见在蓬莱古诗纪巻九十一古诗纪卷九十二钦定四库全书古诗纪巻九十二明冯惟讷撰梁第十九呉均赠周散骑兴嗣二首子云好饮酒家在成都县制赋已百篇弹琴复千转敬通不富豪相如本贫贱共作失职人包山一相见昔贤当路者声名振华夏朱轮玳瑁车紫鞚连钱马朝花舞风去夜月窥牕下想君贵易朋居然应见舍赠周兴嗣四首孺子贱而贫且非席上珍唯安莱芜甑兼慕林宗巾百年逢缱绻千里遇殷勤愿持江南蕙以赠生刍人思君欲何言中心乱如雾泪下非一端愁来谁有数子为冯敬通不减汲长孺千里无关梁安得王乔屦与君初相知不言异一宿意欲褰衣裳隂云乱人目之子伏髙卧伊予空杼轴无因渡淇水见此猗猗竹可怨异公子终自不敢言青松蔽南陇白云生北园沈忧无人语黙念空凭轩安得湛卢劒以报相知恩入兰台赠王治书僧孺故人扬子云校书麟阁下寂寞少交游纷纶富文雅予为陇西使寓居洛阳社相思非不深行行避骢马江上酬鲍几振棹出江湄依依望九疑欲谒苍梧帝过问沅湘姬折荷缝作葢落羽纺成丝吾行别有意不为君道之赠栁秘书蘼芜与丹桂竒心复竒骨巳蔽苍龙门又影鳯皇阙紫云依夜来清风扶晚发鸳鹭若上天寄声谢明月诣周承不值因赠此诗竹枝任风转兰心逐风巻青云叶上团白露花中泫闻君入骑踈聊寄锦中书一随平原客宁忆豫章徐遥赠周承巨石乱天崖杂树郁参差伯鱼留蜀郡长房还葛陂练练波中月亭亭云上枝髙岑蔽人者无处得相知周承未还重赠石渠閴无人子云今何在顾望独懐忧衘杯竟谁待散雪逐吹寒蓬姿浮霜采甘泉无竹花鹓雏复还海赠王桂阳松生数寸时遂为草所没未见笼云心谁知负霜骨弱榦可摧残纎茎易凌忽何当数千尺为君覆明月酬郭临丞闻君立名义我亦倦晨征马在城上蹀劒自腰中鸣白日辽川暗黄尘陇坻惊愿君但衘酒深知有素诚忆费㫤皎皎日将上猎猎起微风山没清波内㠶在浮云中直趣珠星北斜开碧海东故人若思我当念离根蓬酬闻人侍郎别三首怅然心不乐万里向悠悠凌朝憇枉渚薄暮遵江洲君住青门上我发霸陵头相思自有处春风明月楼整棹北川湄廻首望城邑林踈风至少山髙云度急共懐万里心各作千行泣欲见终无縁思君空伫立举首川之折离鸿四向飞子怜三湘我忆五陵薇但使同嘉遁何必共轻肥思君美如玉不觉泪沾衣赠鲍舂陵别落叶思纷纷蝉声犹可闻水中千丈月山上万重云海鸿来倐去林花合复分所忧别离意白露下霑裙别王谦严光不逐世流转任飞蓬欲还天台岭不狎甘泉宫离歌玉絃絶别酒金巵空倘遗故人念仆在东山东奉使庐陵怅然不自怡端忧坐漠漠风急鴈毛断冰坚马蹄落客子饥寒多江上衣装薄何当报恩罢驱车还北郭迎栁呉兴道中团团日西靡客念已蹉跎长风倒危叶轻练网寒波白云光彩丽青松意气多所言饱恩徳忘我北山萝至湘洲望南岳重波沦且直连山纠复纷鸟飞不复见风声犹可闻胧胧树里月飘飘水上云长安逺如此无縁得报君登二妃庙朝云乱入目帝女湘川宿折菡巫山下采荇洞庭腹故以轻薄好千里命舻舳何事非相思江上葳蕤竹咏懐二首仆本报恩人走马救东秦黄龙暗迢递青泥寒苦辛野战劒锋尽攻城才智贫唯余一死在留持赠主人元淑势位卑长卿宦情寡二顷且营田三钱聊饮马悬风白云上挂月青山下心中欲有言未得忘言者古意七首杂虏寇铜鍉征役去三齐扶山剪疏勒傍海扫沈黎劒光夜挥电马汗昼成泥何当见天子画地取关西匈奴数欲尽仆在玉门关莲花穿劒锷秋月掩刀环春机思窈窕夏鸟鸣绵蛮中人坐相望狂夫终未还西都盛冠葢九逵尘雾塞中有恶少年伎能专自得玉鞭莲花劒金苣流星勒聊为路傍人写鞚长楸北贱妾思不堪採桑渭城南带减连枝绣发乱鳯皇篸花舞依长薄蛾飞爱绿潭无由报君信流涕向春蚕妾本倡家女出入魏王宫既得承琱辇亦在更衣中莲花衘青雀寳粟钿金虫犹言不得意流涕忆辽东何处报君书陇右五岐路泪妍兎枝墨笔染鹅毛素碧浮孟渚水香下洞庭路应归遂不归芳春空掷度妾家横塘北发艶小长干花钗玉宛转珠绳金络纨羃䍥悬丹鳯逶迤揺白团谁能分见此含恨不能言闺怨二首胡笳屡悽断征蓬未肯还妾坐江之介君戍小长安相去三千里参商书信难四时无人见谁复重罗纨春草可揽结妾心正断絶绿鬂愁中改红颜啼里灭非独泪成珠亦见珠成血愿为飞鹊镜翩翩照离别去妾赠前夫弃妾在河桥相思复相辽鳯皇簪落发莲花带缓腰肠从别处断貌在泪中消愿君忆畴昔片言时见饶咏少年董生唯巧笑子都信美目百万市一言千金买相逐不道参差菜谁论窈窕淑愿言捧绣被来就越人宿咏雪微风揺庭树细雪下帘隙萦空如雾转凝阶似花积不见杨栁春徒看桂枝白零泪无人道相思空何益雪雪逐春风来过集巫山野澜漫虽可爱悠扬讵堪把问君何所思昔日同心者坐须风雪霁相期洛城下春咏春从何处来拂水复惊梅云障青琐闼风吹承露台美人隔千里罗帏闭不开无由得共语空对相思杯共赋韵咏庭中桐龙门有竒价自言梧桐枝华晖实掩映细叶能披离不降周王子空徒嵗时移严风忽交劲遂使无人知咏栁细栁生堂北长风发鴈门秋霜常振叶春露讵濡根朝作离蝉宇暮成宿鸟园不为君所爱摧折当何言主人池前鹤本自乘轩者为君阶下禽摧藏多好貌清唳有竒音稻梁惠既重华池遇亦深懐恩未忍去非无江海心寳劒我有一寳劒出自昆吾溪照人如照水切玉如切泥锷邉霜凛凛匣上风凄凄寄语张公子何当来见携咏灯昔在鳯皇阙七采莲花茎陆离看寳帐烂熳照文屛檐艶烟光转氛氲雾里轻能方三五夜桂树月中生别夏侯故章白马黄金羁青骊紫丝鞚新知关山别故人河梁送置此一函书为余逹云梦以服散鎗赠殷钧玉铉布交文金丹焕仙説九沸翻成缓七转良为切执以代疏麻长贻故人别梅花梅性本轻荡世人相陵贱故作负霜花欲使绮罗见但愿深相知千摧非所恋征客公卿来怅别葭声在狭斜玉樽浮云葢朱轮流水车鞚中悬明月劒杪照莲花杂句四首昼蝉巳伤念夜露复沾衣昔别曾何道今夕萤光飞锦腰连枝滴绣领合欢斜梦中谁不见终成乱眼花蜘蛛檐下挂络纬井边啼何曾得见子照镜牕东西泣聼离夕歌悲衘别时酒自从今日去当复相思否山中杂诗三首山际见来烟竹中窥落日鸟向檐上飞云从牕里出绿竹可充食女萝可代裙山中自有宅桂树笼青云具区穷地险嵇山万里余奈何梁隐士一去无还书咏云二首飘飘上碧虚蔼蔼隠青林氛氲如有意萦郁讵无心白云苍梧来过拂章华台逢河散复巻经风合且开咏慈姥矶石上松根为石所蟠枝为风所碎赖我有贞心终凌细草辈送吕外兵白云浮海际明月落河濵送君长太息徒使泪沾巾伤友可怜桂树枝懐芳君不知摧折寒山里遂死无人窥周兴嗣答呉均三首明灯照暗室边韶对赵壹但酌中山酒唯甘江浦橘风动云入箕雨至月离毕王丹赠不拜是我相知日惊凫起北海仪鳯飞上林鶱低不同翼欢楚亦殊音曀曀夕云起落落晓星沈李陵报苏武但令知我心昔别襄城村同㑹长安市谁学莱芜甑本得王乔履堦前养素鹤池中饴赤鲤一往玉壶上兼复见萧史古诗纪巻九十二古诗纪卷九十三钦定四库全书古诗纪巻九十三明冯惟讷撰梁第二十何逊乐府铜雀妓秋风木叶落萧瑟管絃清望陵歌对酒向帐舞空城寂寂檐宇旷飘飘帷幔轻曲终相顾起日暮松栢声拟轻薄篇城东美少年重身轻万亿柘弹随珠丸白马黄金饰长安九逵上青槐䕃道植毂击晨已喧肩排暝不息走狗通西望牵牛亘南直相期百戏傍去来三市侧象牀沓绣被玉盘传绮食倡女掩歌扇小妇开帘织相看独隠笑见人还歛色黄鹄悲故羣山枝咏新识乌飞过客尽雀聚行龙匿酌羽方厌厌此时懽未极门有车马客门有车马客言是故乡来故乡有书信纵横印检开开书看未极行客屡相识借问故乡来潺湲泪不息上言离别乆下言望应归寸心将夜鹄相逐向南飞昭君怨昔闻白鹤弄已自轸离情今来昭君曲还悲秋草生诗九日侍宴乐游苑皇德无余让重规袭帝勋垂衣化比屋睠顾慎为君翾飞悦有道卉木荷平分宸襟动时豫嵗序属凉氛城霞旦晃朗槐雾晓氤氲鸾舆和八袭鳯驾启千羣羽觞懽湛露佾舞奏承云禁林终宴晚华池物色曛疏树飜髙叶寒流聚细纹晴轩连瑞气同惹御香芬日斜迢递宇风起嵳峩云运偶叅侯服恩洽厠朝闻于焉借多幸嵗暮仰游汾登石头城关城乃形势地险差非一马岭逐纡回大牙傍隆窣百雉极襟带亿庾兼量出至理归无为善守竟何恤眺聼穷耳目逺近备幽悉扰扰见行人晖晖视落日连樯入廻浦飞葢交长术天暮逺山青潮去遥沙出薄宦恧师表属辞慙愈疾愿乗觳牛还隠䝉笼室望廨前水竹答崔录事萧萧藂竹映澹澹平湖浮叶倒涟漪文水漾檀栾影相思不㑹面相望空延颈逺天去浮云长墟斜落景幽痾与嵗积赏心随事屏乡念一邅廻白发生俄顷暮秋答朱记室游扬日色浅骚屑风音劲寒潭见底清风色极天净寸隂坐销铄千里长辽逈桃李尔繁华松柏余本性故心不存此髙文徒可咏酬范记室云林宻戸稍隂草滋堦欲暗风光蕋上轻日色花中乱相思不独懽伫立空为叹清谈莫共理繁文徒可玩髙唱子自轻继音予可惮落日前墟望赠范广州云绿沟绿草蔓扶楥杂华舒轻烟澹栁色重霞映日余遥遥长路逺寂寂行人疎我心懐硕徳思欲命轻车髙门盛游侣谁肯进畋渔日夕望江山赠鱼司马湓城带湓水湓水萦如带日夕望髙城耿耿青云外城中多宴赏丝竹常繁㑹管声巳流悦弦声复凄切歌黛惨如愁舞腰凝欲絶仲秋黄叶下长风正骚屑早鴈出云归故燕辞檐别昼悲在异县夜梦还洛汭洛汭何悠悠起望西南楼的的㠶向浦团团月映洲谁能一羽化轻举逐飞浮答邱长史宿昔敦逺游名分乃异路千里泝波潮一朝披云雾从容舍宻勿缱绻论襟趣披文极诋诃柝理穷章句明钟信有待巨海谁能喻奔景骤西倾还途忽东骛黄花发岸草赤叶翻髙树渔舟乍回归沙禽时独赴宴年时未㡬离歌倐成赋伊我念幽关夫君思賛务短翮方息飞长辔日先驱曝鲤走逸翮康时务握手异沈浮佳期安可屡道中赠桓司马季珪晨缆虽同解晚洲阻共入犹如征鸟飞差池不可及本愿申覊旅何言异翔集君渡北江时讵令南浦泣夕望江桥示萧谘议杨建康江主簿夕鸟已西度残霞亦半消风声动宻竹水影漾长桥旅人多忧思寒江复寂寥尔情深巩洛予念返渔樵何因适归愿分路一扬镳寄江州褚谘议自与君别离四序纷㢠薄分手清江上念别犹如昨追忆边城游奚寻平生乐俱登巃嵸岭共坐逶迤阁清吹或忘归繁文时间作连镳戏浅草游幰遵长薄五载同衣裘一朝异暌索夫君颇留滞骖騑未沃若伊家从入关终是填沟壑早秋正悽怆余晖晚销铄林叶下仍飞水花披未落如何隔千里无由举三爵因君奏采莲为余吟别鹤入西塞示南府同僚露清晓风冷天曙江晃爽薄云巖际出初月波中上黯黯连嶂隂骚骚急沫响廻楂急碍浪羣飞争戏广伊余本覊客重暌复心赏望乡虽一路懐归成二想在昔爱名山自知懽独往情游乃落魄得性随怡养年事以蹉跎生平任浩荡方还让夷路谁知羡鱼网下直出谿边望答虞丹徒敬夫君美章句席丈珍梁楚伊余忝摄官含毫亦禁阻直庐去咫尺心期得宴语休沐乃幽栖别离未㡬许伫立日将暮相思忽无绪谿北映初星桥南望行炬九重不可越三爵何由举赠诸游旧弱操不能植薄伎竟无依浅智终已矣令名安可希扰扰从役倦屑屑身事微少壮轻年月迟暮惜光辉一涂今未是万绪昨如非新知虽巳乐旧爱尽暌违望乡空引领极目泪沾衣旅客长憔悴春物自芳菲岸花临水发江燕遶樯飞无由下征㠶独与暮潮归赠族人秣陵兄弟吾宗昔多士文雅髙缙绅小子无学术丁宁困负薪傍枝实纷乱领袖寄亲姻名价齐两许闺门比三陈风力咸通迈艺业并纷纶元方振髙羽洛令初解巾自尔典名郡所在号清淳齐儿敢为俗蜀物岂随身禄俸不妻子讴吟乃吏民孰云秽明德惟在中圣人若能遗酌我称首当属仁仲将本特达坎壈犹贱贫方成天下士岂伊席上珍外情或简易内鉴甚人伦时然临下邑摘伏信如神顾余晚脱略懐抱日湮沦游宦疲年事来往厌江濵十载犹先职一官乃任真土牛竟不进刍狗空重陈覊旅无俦匹形影自相亲萧索髙秋暮砧杵鸣四隣霏霏入窻雨漠漠暗牀尘所思不可见邈若胡与秦愿子加餐饭良㑹在何辰秋夕仰赠从兄寘南堦蕙渐翻叶池莲稍罢花髙树北风响空庭秋月华寸心懐是夜寂寂漏方赊抚弦乏欢娯临觞独叹嗟悽怆戸凉入徘徊櫩影斜无为淹戚里见就还田家仰赠从兄兴宁寘南家世传儒雅贞白仰余徽宗派已孤狭财产又贫微栖息同蜗舍出入共荆扉松笔时临沼蒲简得垂帷幸逢四海泰日月耀增辉相顾无羽翮何由总奋飞一朝异言宴万里就暌违逺江飘素沫髙山郁翠微相思对淼淼相望隔巍巍死灰终不然长岑且未归当怜此分袂脉脉泪沾衣赠江长史别二纪歴兹辰投分敦游处况事兼年德宴交无尔汝中嵗多乖违由来难具叙及君相藩牧伊予客梁楚出国乃参差㑹归同处所以兹笃惠好何用忘覊旅重得申平生何年更暌阻笼禽恨跼促逸翮超容与饯道出郊垧把袂临洲渚长飈落江树秋月照沙溆逺送子应归棹开㠶欲举离舟懽未极别至悲无语安得生羽毛从君入宛许送韦司马别送别临曲渚征人慕前侣离言虽欲繁离思终无绪悯悯分手毕萧萧行㠶举举㠶越中流望别上髙楼予起南枝怨子结北风愁逦逦山蔽日汹汹浪隠舟隠舟邈已逺徘徊落日晚归衢并驾奔别馆空筵巻想子歛眉去知予衘泪返衘泪心依依薄暮行人稀暧暧入塘港蓬门巳掩扉帘中看月影竹里见萤飞萤飞飞不息独愁空转侧北窻倒长簟南邻夜闻织弃置勿复陈重陈长叹息南还道中送赠刘谘议别一官从府役五稔去京华遽逐春流返归帆得望家天末静波浪日际歛烟霞岸荠生寒叶村梅落早花游鱼上急水独鸟赴行楂目想平陵柏心忆青门𤓰曲陌背通垣长墟抵狭斜善邻谈谷稼故老述桑麻寝兴从闲逸视聼絶喧譁夫君日髙兴为乐坐骄奢室堕倾城佩门交接幰车入塞长云雨出国暂泥沙握手分岐路临川何怨嗟与崔录事别兼叙携手去夏予回首言乃重行行今春游派澨访子犹武城暂别年愈半同归月未盈复道中寒食弥留旷不平道术既为务懽悰苦未并及尔沈痾愈值兹秋序明石碛㳂江静沙流绕岸清川平看鸟逺水浅见鱼惊逝将穷履歴方欲恣逢迎何言聚易散乡棹尔孤征我本倦游客心念似悬旌闻离常屑涕是别尽凄清况此忘懐地相爱犹弟兄脉脉留南浦悠悠返上京欲镊星星鬓因君示友生别沈助教可怜玉匣劒复此飞凫舄未觉爱生憎忽见双成只一朝别笑语万事成畴昔道遒若波澜人生异金石愿君深自爱共念悲无益与沈助教同宿湓口夜别我为浔阳客戒旦乃西游君随春水驶鸡鸣亦动舟共泛湓之浦旅泊次城楼华烛巳消半更人数唱筹行人从此别去去不淹留与苏九徳别宿昔梦颜色咫尺思言偃何况杳来期各在天一面踟躇暂举酒倐忽不相见春草似青袍秋月如团扇三五出重云当知我忆君萋萋若被迳懐抱不相闻赠韦记室黯别故人傥送别停车一水东去㠶若不见试望白云中促膝今何在衔杯谁复同水夜看初月江晚泝归风无因生羽翰千里暂排空初发新林伊昔负薪暇慕义游梁楚短翮忘连翩追飞散容与优㳺沐道教渐渍淹寒暑大德本无酬轻生窃自许舟归属海运风积如鹏举浮水暗舟舻合岸喧徒侣凛凛穷秋暮初寒入洲渚铙吹响清江悬旗出长屿危樯逈不进沓浪髙难拒回首泣亲賔中天望宛许帝城犹隐约家园无处所去矣方悠悠含意将何语渡连圻二首此山多灵异峻岨实非恒洑流自洄紏激濑视奔腾悬崖抱竒崛絶壁驾崚嶒硣磟上争险岞崿下相崩百年积死树千尺挂寒藤诡怪终不测廻沈意难登愿欲书闻见聊以寄亲朋连圻连不极极望在云霞絶壁无走兽穷岸有盘楂紏纷上巃嵸穿豁下巖鱼游若拥剑猿挂似悬𤓰隂岸生駮藓伏水拂澄沙客子行行倦年光处处华石蒲生促节巖树落髙花暮潮还入浦夕鸟飞向家寓目皆乡思何时见狭斜下方山寒鸟树间响落星川际浮繁霜白晓岸苦雾黑晨流鳞鳞逆去水弥弥急还舟望乡行复立瞻途近更脩谁能百里地萦绕千端愁入东经诸暨县下浙江作疲身不自量温腹无恒拟未能守封植何能固亷耻一经可人言三冬徒戏尔虚信苍苍色未究𠖇𠖇理得彼既宜然失之良有以常言厌四壁自觉轻千里日夕聊望逺山川空信美归飞天际没云雾江边起安邑乏主人临卭多客子乡乡自风俗处处皆城市所见无故人含意终何已还渡五洲我行朔巳晦泝水复㳂流戎伤初不辨动黙自相求睠言还九派廻舻出五洲萧散烟雾晚凄清江汉秋沙汀暮寂寂芦岸晚脩脩以此南浦夜重此北门愁方圆既龃龉贫贱岂怨尤春夕早泊和刘谘议落日望水旅人嗟倦游结缆坐春洲日暮江风静中川闻棹讴草光天际合霞影水中浮单舻时向浦独檝乍乘流娈童泣垂钓妖姬哭盪舟客心自有绪对此空复愁和刘谘议守风弥旬苦凌乱揆景候阡陌昼想汝阳津夜梦邯郸驿愤风急惊岸屯云仍触石萧条疾帆流磈礧冲波白息榜已云乆维梢晨已积苍苍极浦潮杳杳长洲夕本慙佽飞劒宁慕澹台壁纎罗若不跂予中上泽宿南洲浦幽栖多暇豫从役知辛苦解缆及朝风落㠶依暝浦违乡巳信次江月初三五沈沈夜看流渊渊朝聼鼓霜洲渡旅鴈朔飈吹宿莾夜泪坐淫淫是夕偏懐土学古赠邱永嘉征还龙马鱼肠剑躞蹀起风尘结客葱河返喧喧动四邻入墟犹忆旧覔巷复疑新窥见应门出遥识下机人相悲泪欲下离别方自陈和萧谘议岑离闺怨晓河没髙栋斜月半空庭窻中度落叶帘外隔飞萤含悲下翠帐掩泣闭金屏昔期今未返春草寒复青思君无转易何异北辰星嘲刘郎房栊灭夜火窻戸映朝光妖女褰帷去躞蹀初下牀雀钗横晓鬓蛾眉艶宿粧稍闻玉钏逺犹怜翠被香宁知早朝客差池已鴈行咏照镜朱帘旦初卷绮机晨未织玉匣开鑑影寳台静临饰对影独含笑看花时转侧聊为出蠒眉试染夭桃色寳钗若可间金钿畏相逼荡子行未归啼粧坐沾臆拟青青河畔草转韵体为人作其人识节工歌春兰日应好折花望逺道秋夜苦复长抱枕向空牀吹台下促节不言于此别歌筵掩团扇何时一相见絃絶犹依轸叶落才下枝即此虽云别方我未成离学古三首长安美少年羽骑暮连翩玉覊玛瑙勒金络珊瑚鞭阵云横塞起赤日下城圆追兵待都䕶烽火望祁连虎落夜方寝鱼丽晓复前平生不可定空信苍浪天巩洛上东门薄暮川流侧浑浑车马道行人不相识日夕栖鸟逺浮云起新色寸心空延伫对面何由即飞轮倘易去易去因风力昔随张博望辞帝长杨宫独好西山勇思为北地雄十年事河外雪鬓别关中季月邉秋重严野散寒蓬日隐龙城雾尘起玉闗风全狐君已复半菽我犹空欲因上林鴈一见平陵桐聊作百一体灵輙困桑下于陵拾李螬歴齿方嗟贱炙背岂知豪佣畊乏旅力倚市惮劬劳旷日无豆飰方冬缺緼袍清旦开蓬荜举目想煎熬枢机慎仆𨽻媒蘖畏朋曹万途皆自僻一事岂他褒匆匆昨不定负杖出蓬蒿逢施同沟壑值设乃糠糟生途稍冉冉逝水日滔滔咸言等木石谁当出羽毛早朝车中聼望诘旦钟声罢隠隠禁门通蘧车响北阙郑履入南宫宿雾开驰道初日照相风胥徒纷络驿驺御或西东暂喧耳目外还保性灵中方验游朝市此说不为空临行公车扰扰排曙扉鳞鳞驱早驾禁门俨犹闭严城方警夜道胜多増荣拙薄终难化以兹畎浍质重与沧溟舍纚舟去浊河揆景辞清灞平生多意绪懐抱皆徂谢念此将如何抚心独悲咤秋夕叹白髪丝白不难染蓬生直易扶唯见星星鬓独与衆中殊昔年十四五率性颇亷隅直是安被褐非敢慕懐珠何言志事晚疲拙婴殊躯逢时乃倐忽失路亦斯须郊郭勤二顷形体憇一庑涸蚌困鱼目笼禽触四隅宵长壁立静廓处谢懽愉月色临窻树虫声当户枢飞蛾拂夜火坠叶舞秋株逐物均乘鹤违俗等双凫故人倘未弃求我谷之嵎夜梦故人客心惊夜魂言与故人同开帘觉水动映竹见牀空浦口望斜月洲外闻长风九秋时未晚千里路难穷已如臃肿木复似飘飖蓬相思不可寄直在寸心中从主移西州寓直斋内霖雨不晴懐郡中游聚寓直惭虎贲沈迷岂职事祈祈寒枝动蒙蒙秋雨驶不见眼中人空想山南寺双桐傍櫩上长杨夹门植夙昔搆良游接膝同懽志东西忽为阻向隅懐独思飒飒履声喧扰扰羣分异卧闻复雷响坐视重扄秘欲寄一行书何解三秋意刘博士江丞朱从事同顾不值作诗云尔故人笃乆要新知从暮室﨑岖枉道过邂逅幽人出心期不㑹面懐之成首疾向夕敞山扉临窻玩余帙蜘蛛正网户落花纷入膝浸淫水上风蔽亏霞中日良辰一携手住坐无俦匹刘侯务属书江生勤下笔朱君博辞理去去追名实是顾一参差何能更蓬荜吾人少拘碍得性便游逸方欲俟褰裳相从懽道术春暮喜晴酬袁戸曹苦雨振衣喜初霁褰裳对晚晴落花犹未卷时鸟故余声春芳空悦目游客反伤情乡园不可见江水独自清愿得同携手归望得都城苦热昔闻草木焦今窥沙石烂曀曀风逾静曈曈日渐旴习静閟衣巾读书烦几案卧思清露浥坐待髙星灿蝙蝠戸中飞蠛蠓窻间乱实无河朔饮空有临淄汗遗金不自拾恶木宁无榦愿以三伏晨催促九秋换七夕仙车驻七襄鳯驾出天潢月映九微火风吹百和香来懽暂巧笑还泪已沾裳依稀如洛汭倐忽似髙唐别离未得语河汉渐汤汤咏早梅兎园标物序惊时最是梅衔霜当路发映雪拟寒开枝横郄月观花绕凌风台朝洒长门泣夕驻临邛杯应知早飘落故逐上春来行经孙氏陵昔在零陵厌神器若无依逐兎争先㨗掎鹿竞因机唿噏开伯道叱咤掩江畿豹变分竒略虎视肃戎威长虵衂巴汉骥马絶淮淝交战无内御重门岂外扉成功举已弃凶德愎而违水龙忽东骛青葢乃西归朅来巳永乆年代暧微微苔石疑文字荆坟失是非山莺空曙响陇月自秋晖银海终无浪金凫㑹不飞閴寂今如此望望沾人衣塘边见古冢行路一孤坟路成坟欲毁空疑年代积不知陵谷徙几逢秋叶黄骤见春流弥金蚕不可织玉树何时蕋陌上驱驰人笑歌自侈靡今日非明日所念谁怜此哭呉兴栁恽南州擅荆梓上国称羽仪伊人以戴德李公伤在期逺识内无愠深𠂻外有规清文穷丽则𢎞论尽髙竒多能诚所贵小善聊复为百歩均射叶八体妙临池曲悟同神解龟谋信有知入朝耿长劒出牧盛层麾纳言信加首丰貂亦在移霞区两借寇贪泉一举巵翰飞矫未极朝露溘先危以兹旧馆想况乃西日垂蔓草生车辙枯木卧崩坻樽酒谁为满灵衣空自披眷言寻惠好恸哭悲路岐含毫徒有属搦管竟无摛古诗纪巻九十三古诗纪卷九十四钦定四库全书古诗纪巻九十四明冯惟讷撰梁第二十一何逊登禅冈寺望和虞记室南望南郭门拱树梢云宻北窻北溱道重楼雾中出接树隠髙蝉交枝承落日光隂不可舍懐抱何由悉答髙博士北窻凉夏首幽居多卉木飞蜨弄晚花清池映踈竹为宴得快性安闲聊鼓腹将子厌嚣尘就予开耳目赠王左丞櫩外莺啼罢园里日光斜游鱼乱水叶轻燕逐风花长墟上寒霭晓树没归霞九华暮已隠抱郁徒交加敬酬王明府星稀初可见月出未成光澄江照逺火夕霞隠连樯贱躯临不测玉体畏垂堂念别巳零泪况乃思故乡西州直示同员日长禁戸倦即事思短晨漏尽唱声急此理复伤人矛盾交为论光璧带成珍誓将收饮啄得得任心神野夕答孙郎擢山中气色满墟上生烟露杳杳星出云啾啾雀隠树虚馆无賔客幽居乏懽趣思君意不穷长如流水注石头答庾郎丹髙树䕃楼宻细草緑成被黄鹂隐叶飞蛱蝶荧空戏隂岑自尔悦寂寥予罕寄相如阻禁闱何由从简易日夕出富阳浦口和朗公客心愁日暮徙倚空望归山烟涵树色江水映霞晖独鹤凌空逝双凫出浪飞故乡千余里兹夕寒无衣临行与故游夜别歴稔共追随一旦辞羣匹复如东注水未有西归日夜雨滴空堦晓灯暗离室相悲各罢酒何时同促膝与胡兴安夜别居人行转轼客子暂维舟念此一筵笑分为两地愁露湿寒塘草月映清淮流方抱新离恨独守故园秋车中见新林分别甚盛金谷賔逰盛青门冠葢多隔林望行幰下坂聼鸣珂于时春未歇麦气始清和还入平原迳穷巷可张罗晓发早霞丽初日清风消薄雾水底见行云天边看逺树且望㳂泝剧暂有江山趣疾兎聊复起爽地岂能赋慈姥矶暮烟起遥岸斜日照安流一同心赏夕暂解去乡忧野岸平沙合连山逺雾浮客悲不自已江上望归舟见征人分别凄凄日暮时亲賔俱竚立征人㧞劒起儿女牵衣泣候骑出萧关追兵赴马邑且当横行去谁论褁尸入同虞记室登楼望逺归登楼欲望逺遥遥见白衣白衣犹逺逺言是稍知非对窻看寳瑟入戸弄鸣机无令日光晚门阁掩重扉与虞记室诸人咏扇如珪信非玷学月但为轮机杼蘼芜妾裁缝箧笥人揺风入素手占曲掩朱唇罗袖幸拂拭微芳聊可因㸔伏郎新婚雾夕莲出水霞朝日照梁何如花烛夜轻扇掩红粧良人复灼灼席上自生光所悲髙驾动环珮出长廊咏娼妇暧暧髙楼暮华烛帐前明罗帷雀钗影寳瑟鳯雏声庭花枝上发新月雾中生谁念当窻牖相望独盈盈咏舞管清罗荐合絃惊雪袖迟逐唱廻纎手听曲转蛾眉凝情眄堕珥微睇託含辞日暮留嘉客相㸔爱此时望新月示同羁初宿长淮上破镜出云明今夕千余里双蛾映水生的的与沙静灔灔逐波轻望乡皆下泪非我独伤情咏春雪寄族人治书思澄可怜江上雪廻风起复灭本欲映梅花翻悲似玉屑朝莺日弄响暮条行可结咸言不适时安知非矫节和司马博士咏雪凝堦夜似月拂树晓疑春萧散忽如尽徘徊已复新暂蔽巻纨质复慙施粉人若逐微风起谁言非玉尘咏白鸥兼嘲别者可怜双白鸥朝夕水上游何言异栖息雌住雄不留孤飞出溆浦独宿下沧洲东西从此别影响絶无由行经范仆射故宅旅葵应蔓井荒藤已上扉寂寂空郊暮无复车马归㶑灔故池水苍茫落日晖遗爱终何极行路独沾衣王尚书瞻祖日昱昱丹旐振亭亭素葢立金铎讙已鸣龙輀将复入华台日未徙荒坟路行湿已矣将何如賔驭皆洒泣送褚都曹联句君随结客去我乃倦游归本愿同栖息今成相背飞送司马入五城联句随风飘岸叶行雨暗江流居人㑹应返空欲送行舟边城思栁黄未吐叶水绿半含苔春色边城动客思故乡来为人妾思二首䰟销形已去钗落犹依枕欲去泪无眦不㸔悲复甚机中刺绣所窻下朝粧处未忆神巳伤欲忘悲不去为人妾怨燕戏还檐际花飞落枕前寸心君不见拭泪坐调絃闺怨二首竹叶响南窻月光照东壁谁知夜独觉枕前双泪滴闺阁行人断房栊月影斜谁能北窻下独对后园花苑中苑门辟千扇苑户开万扉楼殿闻珠履竹树隔罗衣苑中见美人罗袖风中卷玉钗林下耀团扇承落花复持掩余笑咏春风可闻不可见能重复能轻镜前飘落粉琴上响余声离夜聼琴别离既有绪琴瑟反成悲美人多怨态亦复惨长眉相送客心已百念孤游重千里江暗雨欲来浪白风初起拟古三首联句家本青山下好上青山上青山不可上一上一惆怅匣中一明镜好鑑明镜光明镜不可鑑一鑑一情伤少知雅琴曲好聼雅琴声雅琴不可聼一聼一沾缨往晋陵联句临别我伤悲送归子自适刘金不可散卜盖何由惜从来重分隂未曾轻尺璧故任情一异于是望三益尔自髙楼寝予返东臯陌寄语落毛人非复平原客问舍且求田音乱无可择胜门成好事盘纡欲何索范广州宅联句洛阳城东西却作经年别昔去雪如花今来花似雪蒙蒙夕烟起奄奄残晖灭非君爱满堂宁我安车辙相送联句寸隂常可惜别至倍伤神子瞻天际水予望路中尘悯悯岐路侧去去平生亲一朝事千里流涕向三春二昔共入门笑今成送别悲君还旧聚处为我一嚬眉于今还促膝自此客江湄愿子俱停驾看我独解维三髙轩虽驻轸余日乆无辉以我辞乡泪沾君送别衣至大雷联句髙谈㑹良夕满酒对羁情闵闵风烟动萧萧江雨声宻云穷浦暗飞电逺洲明若非今宴适讵使客愁轻遥舟似连鴈逺火若廻星江潭望如此衘巵共君倾赋咏联句弊履常决踵眉髙起半额曼倩尔何为独叹长安索工商既惭巧农士聊相易蝘腹有余资鸿眉方可拍摄职媿握兰滥官悲执㦸连章既不敏髙谈岂能剧逸翮任奋飞窘歩事羁勒还鸟余能系流言尔无惑忧懐乃千载永懽常数刻直是悲别离非关念通塞日照汀沙素山影波浪黑尔限大江南余归茂陵北临别联句临别情多绪送归涕如霰君望长安城予悲独不见尔来同去国予归方异县懐别心独忧手泪方溅溅増新曲相对联句酒阑日隠树上客请调絃娇人挟瑟至逶迤未肯前旧爱今何在新声徒自怜有曲无人聼徙倚髙楼前徘徊映日照转侧被风吹徒为相思响伤春君不知月昏楼上坐含悲望别离已切空牀怨复㸔花栁枝照水联句挿花行理鬓迁延去复归虽怜水上影复恐湿罗衣临桥㸔黛色映渚媚铅晖不顾春荷动弥畏小禽飞折花联句笑出春园里望花联褰缬欲以间珠钿非为相思折日照烂成绮风来聚疑雪试采一枝归愿持因逺别揺扇联句纨扇巳新制荡妇复新粧欲掩羞中笑还飘袖里香在握时揺动当歌掩抑扬谁云减罗袂影日聊自障正钗聫句竹台归欲碍花林出未通度簮先分影转珥忽瞻风双桥耀寳钿阗阗宻复丛羞令挂缨阙整挿补余空答江革联句不成日余乏文干逢君善草札工拙既不同神气何由拔又答江革棘端虽非譬至妙安可量要知同罔象然始见毫芒咏杂花井上发新花谁言不经染巳如薄紫拂复似浓红㸃状锦无裁缝依霞有舒歛古诗纪巻九十四古诗纪卷九十五钦定四库全书古诗纪巻九十五明冯惟讷撰梁第二十二萧子范罗敷行城南日半上微歩弄妖姿含情动燕俗顾景笑齐眉不忧桑叶尽还忆畏蚕饥春风若有顾惟愿落花迟夏夜独坐节序值徂炎兹宵在三伏凭轩伫凉气中筵倦烦燠寂寞对空窻清踈临夜竹虫音乱堦草萤光绕庭木帘月度斜辉风光起余馥一伤年志罢长嗟逝波速东亭极望晚流稍东急暝景促西晖水鸟衔鱼上莲舟拂芰归郊原共超逺林野杂依菲从君採罗葛宁复想轻肥春望古意光景斜汉宫横梁照采虹春情寄栁色鸟语出梅中氛氲闺里思逶迤水上风落花徒入戸何解妾牀空望秋月河汉东西隂清光此夜出入帐华珠被斜筵照寳瑟霜惨庭上兰风鸣檐下橘独见伤心者孤灯坐幽室落花绿叶生半长繁英早自香因风乱胡蝶未落隠鹂黄飞来入斗帐吹去上牙牀非是迎冬质宁可值秋霜夜聴鴈天月广庭辉游鴈犯霜飞连翩辞朔气嘹唳独南归夜长寒复静灯光暧欲微悽悽不可聴何况触愁机后堂聴蝉试逐微风逺聊随夏叶繁轻飞避楚雀饮露入呉园流音绕丛藿余响切髙轩借问边城客伤情宁可言入元襄王第伏轼窥东苑收泪下玉桥昔时方毂处于今共寂寥夹池犹袅袅仙榭尚迢迢一同西靡柏徒思芳树萧萧子显日出东南隅行大明上迢迢阳城射凌霄光照窻中妇絶世同阿娇明镜盘龙刻簮羽鳯凰雕逶迤梁家髻冉弱楚宫腰轻纨杂重锦薄縠间飞绡三六前年暮四五今年朝蚕笼拾芳翠桑陌採柔条出入东城里上下洛西桥忽逢车马客飞葢动襜轺单衣䑕毛织寳剑羊头鞘丈夫疲应对从者辍衔镳柱间徒脉脉垣上㡬翘翘女本西家宿君自上宫要汉马三万疋夫壻仕嫖姚鞶囊虎头绶左珥凫卢貂横吹龙钟管奏鼓象牙箫十五张内侍十八贾登朝皆笑颜郎老尽讶董公超代美女篇邯郸蹔辍舞巴姬请罢弦佳人淇洧出艳赵复倾燕繁秾既为李照水亦成莲朝酤成都酒暝数河间钱余光幸未惜兰膏空自煎陌上桑二首日出秦楼明条垂露尚盈蚕饥心自急开奁妆不成其二令月开和景处处动春心挂筐须叶满息倦重枝隂南征曲櫂歌来扬女操舟惊越人图蛟怯水伯照鹢竦江神桃花曲但使桃花艳得间美人簮何须论后实怨结子瑕心树中草李有青袍色聊因翠幄凋虽间珊瑚蔕非是合欢条燕歌行风光迟舞出青苹兰条翠鸟鸣发春洛阳梨花落如雪河邉细草细如茵桐生井底叶交枝今㸔无端双燕离五重飞楼入河汉九华阁道暗清池遥㸔白马津上吏传道黄龙征戍儿明月金波徒照妾浮云玉叶君不知思君昔去栁依依至今八月避暑归明珠蚕茧勉登机郁金香蘤特香衣洛阳城头鸡欲曙丞相府中乌未飞夜梦征人缝狐貉私怜织妇裁锦绯呉刀郑绵络寒闺夜被薄芳年海上水中凫日暮寒夜空城雀从军行左角明王侵汉边轻薄良家恶少年纵横向沮泽凌厉取山田黄尘不见景飞蓬恒满天邀功封浞野窃宠刼祁连春风春月将进酒妖姬舞女乱君前乌栖曲应令三首握中清酒玛瑙钟裾边杂珮琥珀红欲持寄君心不惜共指三星今何夕浓黛轻红㸃花色还欲令人不相识金壶夜永讵能多莫持赊用比悬河芳树归飞聚俦匹犹有残光半山日莫惮褰裳不相求汉臯游女习飞流奉和昭明太子钟山讲解嵩岳基旧宇盘岭跨南京叡心重禅室游驾陟层城金辂徐既动龙骖跃且鸣涂方后尘合地迥前笳清逦迤因台榭参差憩羽旌髙随阆风极势与元天并气歇连松逺云昇秋野平徘徊临井邑表里见淮瀛祈果尊常住渴慧在无生暂留石山轨欲知芳杜情鞠躬荷嘉庆瞻道闻颂声侍宴饯陆倕应令储皇饯离送广命传羽觞侍游追曲水开宴等清漳新泉巳激浪初卉始含芳雨罢叶增緑日斜树影长春闺思金羁游侠子绮机离思妾春度人不归望花尽成叶咏苑中游人二月春心动游望桃花初回身隐日扇却歩敛风裾春别四首翻莺度燕双比翼杨栁千条共一色但看陌上携手归谁能对此空相忆江东大道日华春垂杨挂栁扫轻尘淇水昨送泪沾巾红粧宿昔已应新衔悲揽涕别心知桃花李花任风吹本知人心不似树何意人别似花离幽宫积草自芳菲黄鸟着树情相依争风竞日常闻响重花叠叶不通飞当知此时动妾思慙使罗袂拂君衣萧子云东郊望春詶王建安隽晚游金塘绿泉满上园梨蕋落蛱蝶恋残花黄莺对妖蕚芳菲满郊甸惠风生兰薄子家冠葢里我馆幽栖郭绿杨垂长溪便桥限清洛相去能㡬许一水终疎索赠海法师游甑山真心好丘壑偏悦幽栖人忽闻甑山旅万里自相亲泬寥晚霖霁重叠晴云新秋至蝉鸣栁风髙露起尘动余忆山思惆怅惜荷巾落日郡西斋望海山渔舟暮出浦汉女採莲归夕云向山合水鸟望田飞蝉鸣早秋至蕙草无芳菲故隠天山北梦想日依依寒夜直坊忆袁三公滴滴雨鸣阶愔愔兹夜静风落宣猷树寒凋承光屏髙帷晓独垂华烛夜空冷所思不相见方知寒漏永赠呉均欲知健少年本来最轻黠緑沈弓项纵紫艾刀横拔谁持命要宠宁知敌可杀有功终不言明君自应察春思春风荡罗帐余花落镜奁池荷正巻叶庭栁复垂檐竹柏君自改团扇妾方嫌谁能怜故素终为泣新缣萧子晖春宵夜夜妾偏栖百花含露低虫声绕春岸月色思空闺传语长安驿辛苦寄辽西冬晓歩櫩光欲通曙鸟向西东烛灭传余气帷香开晓风繁花无处尽还销寒镜中应教使君春游诗上林㸔草色河桥望日晖洛阳城闭晚金鞍横路归萧钧晚景游泛懐友龙开依御沟鳯辖转芳洲云峰初辨夏麦气早迎秋山翠余烟积川平晚照收浪随文鹢转渡逐彩鸳浮风花转未落巖泉咽不流一辞金谷苑空想竹林游萧琛和元帝妙善有兼姿羣才成大厦奕奕工辞赋翩翩富文雅丽藻若龙雕洪才类河泻案犊时多暇优游閲典坟儒墨自𤣥解文史更区分平台礼申穆兎苑接卿云轩葢䕃驰道珠履忽成羣徳音髙下被英声发近闻别萧谘议前夜以醉乖例今昼由酲敬应教落日总行辔薄别在江干游客无淹期晨川有急澜分手信云易相思诚独难之子两特达伊余日盘桓俟我式微嵗共赏阶前兰饯谢文学执手无还顾别渚有西东荆呉眇何际烟波千里通春笋方解箨弱栁向低风相思将安寄怅望南飞鸿咏鞞应诏抑扬应雅舞击节逗和音却马既云在将帅止思心萧巡离合诗赠尚书令何敬容伎能本无取支叶复单贫柯条谬承日木石岂知晨狗马诚难尽犬羊非易驯斆嚬既不似学歩孰能真寔由紊朝典是曰蠧彛伦俗化于兹鄙人涂自此分萧瑱春日贻刘孝绰涧水初流碧山樱早发红新禽争弄响落蘃乱从风拂筵多软榦映戸悉花丛谁云相去逺垂栁对髙桐古诗纪巻九十五古诗纪卷九十六钦定四库全书古诗纪巻九十六明冯惟讷撰梁第二十三王籍櫂歌行扬舲横大江乗流任荡荡轻桡暮不息复逐夜潮上时见湘水仙恒闻解佩响入若邪溪艅艎何汎汎空水共悠悠隂霞生逺岫阳景逐回流蝉噪林逾静鸟鸣山更幽此地动归念长年悲倦游王暕观乐应诏赵瑟含清音秦筝凝逸响参差陈九夏依迟分四上从风绕金梁含云映珠网逓奏岂二八繁絃非一两幸叨东郭吹侧陪南风赏忘味信铿锵飡和终俯仰轻尘已飞散游鱼亦翻荡恩光实难遇咏言宁易放咏舞从风回绮袖映日转花钿同情依促柱共影赴危絃王训度关山边庭多警急羽檄未曾闲从军出陇坂驱马度关山关山恒晻霭髙峯白云外遥望秦川水千里长如带好勇自秦中意气本豪雄少年便习战十四已从戎昔年经上郡今嵗出云中辽水深难渡榆关断未通折衔凌絶域流蓬警未息胡风朝夜起平沙不相识兵法贵先声军中自有程逗遛皆赎罪先登尽一城都䕶疲诏吏将军擅发兵平卢疑纵火飞鸱畏犯营轻重一为虏金刀何用盟谁知出塞外独有汉飞名独不见日晚宜春暮风软上林朝对酒近初节开楼荡夜娇石桥通小涧竹路上青霄持底谁见许长愁成细腰奉和同泰寺浮图副君坐飞观城傍属大林王门虽八达露塔复千寻重栌出汉表层栱冒云心崑山雕润玉丽水莹明金悬盘同露掌垂鳯似飞禽月落檐西暗日去柱东侵反流开睿属搦翰动神襟愿託牢舟返长免爱河深奉和率尔有咏殿内多仙女从来难比方别有当窻艳复是可怜粧学舞胜飞燕染粉薄南阳散黄分黛色薰衣杂枣香简钗新辗翠试履逆填墻一朝恃容色非复守空房君恩若可恃愿作双鸳鸯应令咏舞新粧本絶世妙舞亦如仙倾腰逐韵管敛袵聴张絃袖轻风易入钗重歩难前笑态千金动衣香十里传将持比飞燕定当谁可怜王泰赋得巫山髙迢逓巫山竦逺天新霁时树交凉去逺草合影开迟谷深流响咽崃近猿声悲只言云雨状自有神仙期王筠乐府有所思丹墀生细草紫殿纳轻隂暧暧巫山逺悠悠湘水深徒歌鹿卢剑空贻玳瑁簮望君终不见屑泪且长吟陌上桑人传陌上桑未晓已含光重重相䕃映软弱自芬芳秋胡始倚马罗敷未满筐春蚕朝巳老安得乆彷徨侠客篇侠客趋名利劒气坐相矜黄金涂鞘尾白玉饰钩膺晨驰逸广陌日暮返平陵举鞭向赵李与君方代兴三妇艳大妇留芳褥中妇对华烛小妇独无事当轩理清曲丈人且安卧艳歌方断续杂曲二首乌还夜巳逼虫飞晓尚赊桂月徒留影兰灯空结花可怜洛城东芳树揺春风丹霞映白日细雨带轻虹行路难千门皆闭夜何央百忧俱集断人肠探揣箱中取刀尺拂拭机上断流黄情人逐情虽可恨复畏边逺乏衣裳已缲一蠒催衣缕复擣百和薰衣香犹忆去时腰大小不知今日身短长裲裆双心共一袜袙复两边作八襊襻带虽安不忍缝开孔裁穿犹未达胷前却月两相连本照君心不照天愿君分明得此意勿复流荡不如先含悲含怨判不死封情忍思待明年楚妃吟花早飞林中明鸟早归庭前日暖春闺香气亦霏霏香气漂当轩清唱调独顾暮含怨复含娇蝶飞兰复袅袅轻风入裙春可游歌声梁上浮春游方有乐沈沈下罗幕诗侍宴饯临川王北伐应诏金版韬英玉牒藴精帝德乃武王威有征轩习弧矢夏陈干戚周骛戎车汉驰羽檄我皇俊圣千年踵武徳洞十门威加八柱金正圯德水行失道胡马南牧戎徒西保荐食伊瀍整居丰镐金关扬尘铜台茂草命彼膳夫爰诏协律乐赋出车絃操吉日玉馔骈罗琼浆泛溢圣德温温賔仪秩秩早出巡行瞩望山海王生临广隰潘子望洪河同轸懐归思俱兴年逝歌曰余异二子承睫泪滂沱剖符瀛海外结绶层山阿因心留恻悯恕巳息烦苛缮筑循时隟兴动借民和髙门惟壮丽脩雉亦骈罗层楼亦攀渉复道亦经过昧旦清音上风气入纎萝云起垂天翼水动连山波奔涛延澜汗积翠逺嵳峩乡关屡回曲还顾杳蹉跎曾微肃肃羽望路空如何北寺寅上人房望逺岫翫前池安期逐长往交甫称髙让逺迹入沧溟轻举驰昆阆良由心独善兼且情由放岂若寻幽栖即目穷清旷激水周堂下屯云塞檐向闲牖聴奔涛开窻延叠嶂前阶复虚㳂沵迤成洲涨雨㸃散圆文风生起斜浪游鳞互瀺灂羣飞皆咔吭莲叶蔓田田菱花动揺漾浮光曜庭庑流芳袭帷帐匡坐足忘懐讵思江海上和衞尉新渝侯巡城口号阊阖暧已昏钩陈杳将暮栖乌城上返晚雀林中度屯衞时巡警凝威肆安歩阁道趋文昌禁兵连武库铜乌迎早风金掌承朝露罘罳分晓色睥睨生秋雾维城任寄隆空想灵均赋伊余方病免邱园保恬素寓直中庶坊赠萧洗马龙楼实九重薄寒殊复早玉堦泫清露铜池结秋潦霜被守宫槐风惊䕶门草之子擅文华纵横富辞藻舒锦慙光丽握珠谢竒寳媿予非工文何用披懐抱奉和皇太子忏悔应诏奉和皇太子懴悔诗仍上皇宸极圣㫖即疏降同所用十韵私心庆跃得未曽有招採余韵更题鄙拙一圣智比明帝德光四海荷负诚悠属度脱实斯在忏説济䝉愚推心屏欺殆名僧引定慧朝缨列元凯还迷依善导反心由真宰和铃混吹音胜幡荣雪彩早蒲欲抽叶新篁向舒䈚翘勤谅恳到归诚信兼倍艳睿似烟霞栏杆若珠琲善诱虽欲继含毫愧文彩和皇太子忏悔习恶归礼忏有过称能改圣德及羣生唱説信兼採翘心荡十恶邈诚销五罪三缚解智门六尘清法海超然故无着逍遥新有待和呉主簿六首春日二首日照鸳鸯殿萍生鴈鹜池游尘随影入弱栁带风垂青骹逐黄口独鹤惨羁雌同衾逺游説结爱乆相离于今方溘死宁须萱草枝菤葹心未发蘼芜叶欲齐春蚕方曳绪新燕正衔泥野雉唿䳄雊庭禽挟子栖从君客梁后方昼掩春闺山川隔道里芳草徒萋萋秋夜二首九重依夜馆四壁惨无晖招揺顾西落乌鹊向东飞流萤渐收火络纬欲催机尔时思锦字持制行人衣所望丹心达嘉客倘能归露华初泥泥桂枝行梀梀煞气下重轩轻隂满四屋别宠增脩夜逺征悲独宿愁牵翠羽眉泪满横波目长门絶往来含情空杼轴游望二首落日照红粧挟瑟当窻牖宁复歌蘼芜唯闻叹杨栁结好在同心离别由衆口徒设露葵羮谁酌兰英酒㑹日杳无期蕣华安得乆相思不安席聊至狭斜东愁眉倣戚里髙髻学城中双眉偏照日独蕋好萦风自知心所爱献赋甘泉宫传闻方鼎食讵忆春闺容代牵牛答织女新知与生别由来傥相值如何寸心中一宵懐两事欢娱未缱绻倐忽成离异终日遥相望秪益生愁思犹想今春悲尚有故年泪忽遇长河转独喜凉飈至奔精翊鳯轸纤阿警龙辔苦暑日坂散朱雰天隅敛青霭飞飈焕南陆炎津通北濑繁星聚若珠宻云屯似盖月至每开襟风过时解带五日望採拾裁缝逗早夏㸃画守初晨绡纨既妍媚脂粉亦香新长丝表良节命缕应嘉辰结芦同楚客採艾异诗人折花竞鲜彩拭露染芳津含娇起斜盼歛笑动微嚬献珰依洛浦懐珮似江濵须待恩光接中夜奉衣巾奉酧从兄临川桐树伊昔擅羽仪待价龙门垂优游清露㸃徽穆惠风吹月上隂阳榦云覆死生枝公子存髙尚聊用影华池栖鸾既不重舞鹤复何施方同散木爨清响竟谁知摘安石榴赠刘孝威中庭有竒树当戸发华滋素茎表朱实绿叶厠红蕤既标太冲赋复见安仁诗宗生仁寿殿族代河阳湄有美清淮北如玉又如龟退书写虫篆进对多好辞我家新置侧可求不难识相望阻盈盈相思满胸臆髙枝为君採请寄西飞翼东南射山还丹改容质握髓驻流年口含千里雾掌流五色烟琼浆汎金鼎瑶池溉玉田倐忽整龙驾相遇鳯台前春游藂兰已飞蝶杨栁半藏鸦物色相煎荡微歩出东家既同翡翠翼复如桃李花欲以千金笑回君流水车春日金堤草非旧玉池泉已新风生似羊角云上若鱼鳞幽闺多怨思停织坐娇春芳华既零落方作向隅人向晓闺情北斗行欲没东方稍已晞晨鸡初下栖晓露尚霑衣衾裯徒有设信誓果相违讵忍开朝镜羞恨掩空扉望夕霁连山巻乱云长林息衆籁宻树含緑滋遥峯凝翠霭石熘正潨潺山泉始澄汰物华方入赏跂予心期㑹和孔中丞雪里梅花水泉犹未动庭树已先知翻光同雪舞落素混冰池今春竞时发犹是昔年枝唯有长顦顇对镜不能窥摘园菊赠谢仆射举灵茅挺三嵴神芝曜九明菊花偏可憙碧叶媚金英重九惟嘉节抱一应元贞泛酌宜长乆聊荐野人诚答元金紫饷朱李秾华春发彩结实下成蹊潘生咏金谷魏后沈寒溪逢君重妖丽移翫入崇闺慙无琼玖报徒用萃幽栖咏轻利舟应临汝侯教君侯饰轻利揺荡迈飞云凌波漾鹢彩汎水涣蛟文电流已光絶鸟逝复超羣倐忽方千里恋兹岐路分咏灯檠百华曜九枝鸣鹤映冰池朱光本内照丹花复外垂流晖悦嘉客翻影泣生离自销良不悔明白愿君知咏蜡烛执烛引佳期流影度单帷朣胧别绣被依稀见蛾眉荚明不足贵燋烬岂为疑所恐恩情改照君寻履綦和萧子范入元襄王第昔入睢阳苑连歩披风云今游故台处回望閴无人皓壁留余篆蕙圃有余芬行人皆陨涕何独孟尝君闺情月出宵将半星流晓未央空闺易成响虚室自生光娇羞悦人梦犹言君在傍东阳还经严陵濑赠萧大夫子陵徇髙尚超然独长往钓石宛如新故态依可想游望晨登黄马坡遥望白龙堆风威尽撩折路险车轮摧古诗纪巻九十六古诗纪卷九十七钦定四库全书古诗纪巻九十七明冯惟讷撰梁第二十四刘孝绰乐府钓竿篇钓舟画彩鹢渔子服氷纨金辖茱萸网银钩翡翠竿敛桡随水脉急浆渡江湍湍长自不辞前浦有佳期船交桡影合浦深鱼出迟荷根时触饵菱芒乍罥丝莲度江南手衣渝京兆眉垂竿自有乐谁能爲太师夜听妓赋得乌夜啼鵾絃且辍弄鹤操暂停徽别有啼乌曲东西相背飞倡人怨独守荡子殊未归忽闻生离唱长夜泣罗衣铜雀妓雀台三五日弦吹似佳期况复西陵晚松风吹繐帷危絃断复续妾心伤此时谁言留客袂还掩望陵悲班婕妤怨应门寂已闭非复后庭时况在青春日萋萋绿草滋妾身似秋扇君恩絶履綦讵忆游轻辇从今贱妾辞三妇艳大妇缝罗裙中妇料绣文唯余最小妇窈窕舞昭君丈人慎勿去听我驻浮云櫂歌行日暮楚江上江深风复生所思竟何在相望徒盈盈舟子行催棹无所喝流声诗咏风袅袅秋声习习春吹鸣兹玉树涣此铜池罗帏自举襟袖乃披慙非楚侍滥赋雄雌侍宴清宴延多士鸿渐滥微薄临炎出蕙楼望辰跻菌阁上征切云汉俛眺周京洛城寺郁参差街衢纷漠漠禁林寒气晚方秋未摇落皇心重发志赋诗追并作自昔承天宠于兹被人爵选言非绮绡何以俪金雘又兹堂乃峭峤伏槛临曲池树中望流水竹里见攅枝栏髙景难蔽岫隐云易垂邂逅逢休幸朱跸曳青规邱山不可答葵藿空自知三日侍华光殿曲水宴薫祓三阳暮濯禊元已初皇心睠乐饮帐殿临春渠豫游髙夏谚凯乐盛周居复以焚林日丰茸花树舒羽觞环堦转清澜傍席疏姸歌已嘹亮妙舞复纡余九成变丝竹百戏起龙鱼三日侍安成王曲水宴汇泽良孔殷分区屏中县蹑跨兼流采襟喉迩封甸吾王奄酆毕析珪承羽传不资鲁俗移何待齐风变东山富游士北土无遗彦一言白璧轻片善黄金贱余辰属上已清袚追前谚持此阳濑游复展城隅宴芳洲亘千里逺近风光扇方欢厚德重谁言薄游倦春日从驾新亭应制旭日舆轮动言追河曲游纡余出紫陌迤逦度青楼前驱掩兰径后乘歴芳洲春色江中满日华巖上留江风传葆吹巖华映采斿临涡起睿作驷马暂停辀侍从荣前阮雍容慙昔刘空然等弹翰非徒嗟未遒侍宴集贤堂应令北阁时既启西园又已辟宫属引鸿鹭朝行命金碧伊臣独何取隆恩徒自昔布武登玉墀委坐陪瑶席绸缪参宴笑淹留奉觞醳壶人告漏晚烟霞起将夕反景入池林余光映泉石侍宴饯庾于陵应诏皇心眷将逺帐饯灵芝侧是日青春献林塘多秀色芳卉疑纶组嘉树似雕饰游丝缀莺领光风送绮翼下辇朝既盈留宴景将昃髙辩竞谈端竒文争笔力伊臣独无伎何用奉吹息侍宴饯张惠绍应诏沧池诚自广蓬山一何峻丽景花上鲜油云叶里润风度余芳满鸟集新条振饯言班俊造光私奖輶吝徒然谬反隅何以窥重仞饯张惠绍应令鲜云积上月冻雨晦初阳回风飘淑气落景焕新光竹萌始防露桂挺已含芳瑶阶变杜若玉沼发攅蒋圣襟惜岐路曲宴辟兰堂侍宴离亭应令轘辕东北望江汉西南永羽旗映日移铙吹临风警令王愍追送纚舟宴俄顷掩袂眺征云衘杯惜余景首燕徒有心局步何由骋奉和昭明太子钟山解讲御鹤翔伊水䇿马出王田我后游祗鹫比事实光前翠盖承朝景朱旗曳晓烟楼帐萦巖谷缇组曜林阡况在登临地复及秋风年乔柯变夏叶幽涧洁凉泉停銮对宝座辩论悦人天淹尘资海滴昭暗仰灯然法朋一巳散笳劒俨将旋邂逅逢优渥託乗侣才贤摛辞虽并命遗恨独终篇和湘东王理讼冯翊乱京兆广汉欲兼治岂若兼邦牧朱轮褰素帷淮海封畿地杂俗良在兹禁姦擿铢两驭黠震豺狸陪徐仆射晚宴夫君追宴喜十日逓来过筑室华池上开轩临芰荷方塘交宻篠对霤接繁柯景移林改色风去水余波洛城虽半掩爱客待骊歌上虞乡亭观涛津渚学潘安仁河阳县诗昔余筮宾始衣冠仕洛阳无赀徒有任一命忝爲郎再践神仙侧三入崇贤旁东朝礼髦俊虚薄厠才良游谈侍名理搦管创文章引籍陪下膳横经㕘上庠谁谓服事浅契阔变炎凉一朝谬爲吏结绶去承光烹鲜徒可习治民终未长化鸡仰季智驯雉推仲康此城邻夏穴橚矗茂筠篁孝碑黄绢语神涛白鹭翔遨游佳可望释事上川梁秋江冻雨絶反景照移塘纤罗殊未动骇水忽如汤乍出连山合时如髙葢张漂沙黄沫聚礐石素波扬榜人不敢唱舟子讵能航离家复临水眷然思故乡中来不可絶奕奕苦人肠泝洄若无阻谢病反清漳太子洑落日望水川平落日迥落照满川涨复此沦波地派别引沮漳耿耿流长脉熠熠动微光寒乌逐查漾饥鹈拂浪翔临泛自多美况乃还故乡榜人夜理檝櫂女闇成粧欲待春江曙争涂向洛阳登阳云楼吾登阳台上非梦髙唐客回首望长安千里怀三益顾帷慙入楚降私等申白西沮水潦收昭邱霜露积龙门不可见空慕凌寒柏夕逗繁昌浦日入江风静安波似未流岸回知舳转解缆觉船浮暮烟生逺渚夕鸟赴前洲隔山闻戍鼓傍浦喧棹讴疑是辰阳宿于此逗孤舟栎口守风春心巳应豫归路复当欢如何此日风霾曀骇波澜倐见摇心惨俄瞻乡路难赖有同舟客移宴息层峦华茵借初卉芳樽散緖寒谑浪虽云善江流苦未安何由入故园讵即纫新兰寄谢浮邱子暂欲假飞鸾还渡浙江季秋弦望后轻寒朝夕殊商人泣纨扇客子梦罗襦忧来自难遣况复阻川隅日暮愁隂合绕树噪寒乌蒙漠江烟上苍茫沙屿芜解缆辞东越接轴骛西徂悬帆似驰骥飞棹若惊凫言归游侠窟方从冠葢衢江津寄刘之遴与子如黄鹄将别复徘徊经过一柱观出入三休台共摛云气藻同举霞纹杯佳人每晓游禁门恒晚开欲寄一言别髙驾何由来发建兴渚示别陆二黄门扁舟去平乐还顾极川梁犹闻枣下吹尚识杏间堂洛桥分曲渚官寺隐回塘客行裁跬步即事巳多伤况复千余里悲心未遽央酬陆长史倕王粲始一别犹且叹风云况余屡之逺与子亟离羣如何持此念复爲今日分分悲宛如昨弦望殊挥霍行舟虽不见行程犹可度度君路应逺期寄新诗返相望且相思劳朝复劳晚薄暮阍人进果得承芳信殷勤览妙书留连披雅韵冽洲财赋总慈山行旅鎭巳切临睨情遽动思归引归欤不可即前途方未极览讽欲谖诮研寻还慨息来喻勗雕金比质非所任虚薄无时用徘徊守故林屏居青门外结宇㶚城隂竹庭巳南映池牖复东临乔柯贯檐上垂条拂戸隂条开风暂入叶合影还沈帷屏褥早露阶霤扰昏禽衡门谢车马宾席简衣簮虽愧阳陵曲宁无流水琴萧条聊属和寂寞少知音平生竟何托怀抱共君深一朝四美废方见百忧侵曰余滥官守因之泝庐久水接浅原隂山带荆门右从容少职事疲病疎僚友命驾独寻幽淹留宿庐阜庐阜擅髙名岧岧凌太清舒云类紫府标霞同赤城北上轮难进东封马易惊未若兹山险车骑息逢迎山横路似絶径侧树如倾蒙笼乍一启磥硊无暂平倚巖忽回望援萝遂上征乍观秦帝石复憩周王城交峯隐玉霤对涧距金楹风传凤台琯云度洛濵笙紫书时不至丹炉且未成无因追羽翮及尔宴蓬瀛蓬瀛不可託怅然反城郭时过马鸣院偶憩鹿园阁既异人世劳聊比化城乐影塔图花树经台总香药月殿曜朱旛风轮和宝铎园楥即重岭阶基仍巨壑朝猨响甍栋夜水声帷薄余景骛登临方宵尽谈谑谈谑有名僧慧义似传灯逺师教逾阐生公道复𢎞小乘非汲引法善招报能积迷顿已悟爲懽得未曽爲懽诚已往坐卧犹怀想况复心所积兹地多谐赏惜哉无轻轴更泛轮湖上可思不可见离念空盈荡贾生傅南国平子相东阿优游匡赞罢纵横辞赋多方才幸同贯无令絶咏歌幽谷虽云阻烦君计吏过答何记室游子倦飘蓬瞻途杳未穷晨征凌迸水暮宿犯頽风出洲分去燕向浦逐归鸿兰芽隐陈叶荻苗抽故丛忽忆园间柳犹伤江际枫吾生弃武骑髙视独辞雄既殚孝王产兼倾卓氏僮罢籍睢阳囿陪谒建章宫纷余似凿枘方圆殊未工黑貂久自敝黄金屡已空去辞追楚穆还耕偶汉冯巧拙良爲异出处嗟莫同若厌兰台右见访㶚陵东答张左西相思如三月相望非两宫持此连枝树暂作背飞鸿若人惠思我摛藻蔚雕虫仙掌方晞露灵乌正转风方假排虚翮相与北山丛归沐呈任中丞昉步出金华省还望承明庐壮哉宛洛地佳丽实皇居虹蜺拖飞阁兰芷覆清渠圆渊倒荷芰方镜写簮裾白云夏峯尽青槐秋叶疎自我从人爵蟾兎屡盈虚杀青徒巳汗司举未云书文昌愧通籍临卭幸第如夫君多敬爱蟠木滥吹嘘时时释簿领驺驾入吾庐自唾诚䃤砆无以俪璠玙但愿长闲暇酌醴荐焚鱼忆虞弟下邑非上郡徒然想二冯余慙野王德尔勗圣乡风望望余涂尽悽悽良宴终朝蔬一不共夜被何由同淇上戏荡子妇桑中始奕奕淇上未汤汤美人要杂佩上客诱明珰日暗人声静微步出兰房露葵不待劝鸣琴无暇张翠钗挂已落罗衣拂更香如何嫁荡子春夜守空牀不见青丝骑徒劳红粉粧爱姬赠主人卧久疑粧脱镜中私自㸔薄黛销将尽凝朱半有残垂钗绕落鬓微汗染轻纨同羞不相难对笑更成欢妾心君自解挂玉且留冠爲人赠美人巫山荐枕日洛浦献珠时一遇便如此宁关先有期幸非使君问莫作罗敷辞夜长眠复坐谁知闇敛眉欲寄同花烛爲照遥相思遥见邻舟主人投一物衆姬争之有客请余爲咏河流既浼浼河鸟复关关落花浮浦出飞雉度洲还此日倡家女竞娇桃李颜良人惜美珥欲以代芳菅新缣疑故素盛赵蔑衰班曳绡争掩縠摇佩奋鸣环客心空振荡乔枝不可攀古意燕赵多佳丽白日照红粧荡子十年别罗衣双带长春楼怨难守玉阶空自伤复此归飞燕衘泥绕曲房差池入绮幕上下傍雕梁故居犹可念故人安可忘相思昏望絶宿昔梦容光䰟交忽在御转侧定他乡徒然顾枕席谁与同衣裳空使兰膏夜炯炯对繁霜报王永兴观田重门寂已暮案牍罢嚣尘轻凉生笋席微风起扇轮浮瓜聊可贵溢酒亦成珍复有寒泉井兼以莹心神睠彼忘言客闲居伊洛滨顾已慙困地徒知姜桂辛但愿崇明德无谓德无邻咏有人乞牛舌乳不付因饷㯽榔诗陈乳何能贵烂舌不成珍空持渝皓齿非但汗丹脣别有无枝实曽要湛上人羞比朱樱热讵易紫梨津莫言蔕中久当㸔心里新微芳虽不足含咀愿相亲夜不得眠夜长愁反覆怀抱不能裁披衣坐惆怅当戸立徘徊风音触树起月色度云来夏叶依窻落秋花当戸开光隂已如此复持忧自催望月有所思秋月始纤纤微光垂步檐朣胧入牀簟仿彿鉴窻帘帘萤隐光息帘虫映光织玉羊东北上金虎西南昃长门隔清夜髙堂梦容色如何当此时怀情满胷臆校书秘书省对雪咏怀桂华殊皎皎柳絮亦霏霏讵比咸池曲飘飖千里飞耻均班女扇羞俪曹人衣浮光乱粉壁积照朗彤闱鹡鸰摇羽至鹎鶋拂翅归相彼犹自得嗟余独有违终朝守玉署方夜劳石扉未能奏缃绮何由辨国围坐销风露质游聨珠璧晖偶怀笨车是良知髙葢非既言谢端木无爲陈巧机咏百舌山人惜春暮旭旦坐花林复值怀春鸟枝间弄好音迁乔声迥出赴谷响幽深下听长而短时闻絶复寻孤鸣若无对百啭似羣吟昔闻屡欢昔今听忽悲今听闻非殊异迟暮独伤心侍宴同刘公干应令副君西园宴陈王谒帝归列位华池侧文雅纵横飞小臣轻蝉翼黾勉谬相追置酒陪朝日淹留望夕霏赋咏百论舍罪福诗寻因途乃异及舍趣犹并苦极降归乐乐极苦还生岂非轮转爱皆缘封着情一知心相浊乐染法流清赋得照棊烛诗刻五分成南皮弦吹罢终奕且留宾日下房栊闇华烛命佳人侧光全照局回花半隐身不辞纎手倦羞令夜向晨同武陵王㸔妓燕姬奏妙舞郑女发清歌回羞出曼脸送态表嚬蛾宁殊遇行雨讵减见凌波想君愁日落应羡鲁阳戈赋得遗所思遗簮雕玳瑁赠绮织鸳鸯未若华滋树交枝荡子房别前秋已落别后春更芳所思不可寄唯怜盈袖香林下映月明明三五月垂影当髙树攅柯半玉蟾裛叶彰金兎兹林有夜坐啸歌无与晤侧光聊可书含毫且成赋咏素蝶随蜂遶绿蕙避雀隐青薇映日忽争起因风乍共归出没花中见参差叶际飞芳华幸勿谢嘉树欲相依于座应令咏梨花玉垒称津润金谷咏芳菲讵匹龙楼下素蕋映华扉杂雨疑霰落因风似蝶飞岂不怜飘坠愿入九重闱秋雨卧疾贾君徭役少潘生民务稀及此同多暇髙卧掩重闱寂寂桑榆晚滂沱曀不晞电隙时光帐风帘乍和扉奉和湘东王应令二首春宵春宵犹自长春心非一伤月带圆楼影风飘花树香谁能对双燕暝暝守空牀冬晓冬晓风正寒偏念客衣单临粧罢铅黛含泪剪绫纨寄语龙城下讵知书信难月半夜泊鹊尾客行三五夜息棹隐中洲月光随浪动山影逐波流和咏歌人偏得日照诗独明花里翠偏光粉上津屡将歌罢扇回拂影中尘咏姬人未肯出帷开见钗影帘动闻钏声徘徊定不出常羞华烛明遥见美人採荷菱茎时绕钏棹水或沾粧不辞红袖湿唯怜绿叶香咏小儿採菱採菱非採菉日暮且盈舠踟蹰未敢进畏欲比残桃咏眼含娇已合离怨动方开欲知宻中意浮光逐笑回拟古少知雅琴曲好听雅琴声雅琴不可听一听一沾缨咏日应令弭节驰旸谷照槛出扶桑园葵亦何幸倾叶奉离光望月轮光缺不半扇影出将圆流光照漭瀁波动映沦涟秋夜咏琴上宫秋露结上客夜琴鸣幽兰暂罢曲积雪更传声赋得始归鴈洞庭春水绿衡阳旅鴈归差池髙复下欲向龙门飞元广州景仲座见故姬一首留故夫不踟蹰别待春山上相㸔採蘼芜刘孝仪从军行冠军亲挟射长平自合围木落雕弓燥气秋征鴈肥贤王皆屈膝幕府复申威何谓从军乐徃返速如飞和昭明太子钟山解讲诏乐临东序时驾出西园虽穷理游盛终爲尘俗喧岂如𢎞七觉扬鸾启四门夜气清箫管晓阵烁郊原山风乱采眊初景丽文辕林开前骑骋迳曲羽旄屯烟壁浮青翠石濑响飞奔回舆下重阁降道访眞源谈空匹泉涌缀藻迈弦繁轻生逢遇误竝作辈龙鹓顾已同偏爵何用挹衢樽和简文帝赛汉髙庙珪币崇明祀牲樽礼贵神风惊如集庙光至似来陈徘徊灵驾入叫咷倡歌新将言非爲已致敬乃祈民多才与多事今古独爲邻行过康王故第苑入梁逢故苑度薛见余宫尚识招贤阁犹怀爱士风灵光一超逺衡馆亦蒙笼洞门余旧色甘棠留故藂送禽悲不去过客慕难穷池竹徒如在林堂暧已空逺桥隔树出迥涧隐岸通芳流小山桂尘起大王风具物咸如此是地感余衷空想陵前劒徒悲垄上童闺怨本无金屋宠长作玉阶悲一乖西北丽宁复城南期永巷愁无歇应门闭有时空劳纤素巧徒爲团扇词匡牀终不共何由横自私帆渡吉阳洲扬帆乗浪华撡鼓要风力近树儵而遐遥山俄巳逼欲比惊龙掣将顿阳乌翼客行悲道逺唯须前路极咏箫危声合鼓吹絶弄混笙篪管饶知气促钗动觉脣移萧史安爲贵能令秦女随咏织女金钿已照曜白日未蹉跎欲待黄昏后含娇渡浅河咏石莲莲名堪百万石性重千金不解无情物那得似人心和咏舞回履裾香散飘衫钿响传低钗依促管曼睇入繁絃又和转袖随歌发顿履赴絃余度行过接手回身乍敛裾舞就行依歌移弱步傍竹艳新粧徐来翻应节乱去反成行刘孝胜妾薄命冯姜朝汲逺徐吾夜火穷旧井长逢幕隣灯欲未通五逐无来娉三娶尽凶终离灾阳禄观就废昭台宫乘屯迹虽淑应戚理恒同复传苏国妇故爱在房栊愁眉歇巧黛啼妆落艳红织书凌窦锦敏诵轶繁弓离劒行当合春牀勿怨空升天行尧攀巳徒説汤扪亦妄陈欲访青云侣正遇丹邱人少翁俱仕汉韩终苦入秦汾隂观化鼎瀛洲宴羽人广成参日月方朔问星辰惊祠伐楚树射药战江神阊阖皆曽倚太一岂难亲赵简犹闻乐周储固上宾秦皇多忌害元朔少寛仁终无良有以非关德不邻武溪深行武溪深不测水安舟复轻暂侣庄生钓还滞鄂君行櫂歌争后发譟鼓逐前征秦上山川险黔中木石并林壑秋籁急猿哀夜月明澄源本千仞回峯忽万萦昭潭让无底太华推削成日落野通气目极怅余情下流曽不浊长迈寂无声羞学沧浪水濯足复濯缨冬日家园别阳羡始兴四鸟怨离羣三荆悦同处如今腰艾绶东南各殊举且欣棠棣集弥惜光隂遽黠吏本须裁豪民亦难御愿勗千金水思闻五湖誉咏益智挺芳铜岭上擢颕石门端连丛去本叶杂和委雕盘宁推不迷草讵减聪明丸傥逢公子宴方厌永夜欢古诗纪巻九十七古诗纪卷九十八钦定四库全书古诗纪巻九十八明冯惟讷撰梁第二十五刘孝威乐府钓竿篇钓舟画彩鹢渔子服氷纨金辖茱萸网银钩翡翠竿敛桡随水脉急浆渡江湍湍长自不辞前浦有佳期船交桡影合浦深鱼出迟荷根时触饵菱芒乍罥丝莲度江南手衣渝京兆眉垂竿自有乐谁能爲太师陇头水从军戍陇头陇水带沙流时观胡骑饮常爲汉国羞衅妻成两剑杀子祀双钩顿取楼兰颈就解郅支裘勿令如李广功多遂不酬骢马驱十五官期门二十屯边徼犀羁玉镂鞍宝刀金错鞘一随骢马驱分受青蝇弔且令都护知愿被将军照誓使氊衣乡扫地无遗噍公无渡河请公无渡河河广风威厉樯偃落金乌舟倾没犀枻绀葢空严祠白马徒生祭衔石伤寡心崩城掩孀袂剑飞犹共水魂沈理俱逝君爲川后臣妾作江妃娣塘上行苦辛篇蒲生伊何陈曲中多苦辛黄金坐销铄白玉遂缁磷裂衣工毁嫡掩袖切谗新嫌成迹易已爱去理难申秦云犹变色鲁日尚回轮妾歌已肠断君心终未亲东西门行广津寒欲歇聮樯宻缆收天髙匝近岫江濶少方舟饯泪留神眷离欷切私俦伫变齐儿俗当传楚献囚徒然颁并命秪恧思如抽怨诗退宠辞金屋见谴斥甘泉枕席秋风起房栊明月悬烛避窓中影香回炉上烟丹庭斜草径素壁㸃苔钱歌起蒲生曲乐奏下山絃新声昔广宴余杯今自传王嫱向絶漠宗女入祁连鴈书犹未返角马无归年昭台有媵御曾坂无弃捐后薪随复积前鱼谁更怜採莲曲金桨木兰船戏採江南莲莲香隔浦渡荷叶满江鲜房垂易入手柄曲自临盘露花时湿钏风茎乍拂钿小临海碣石望山海留连降尊极秦帝枉钩陈汉家増礼秩石桥终不成桑田竟难测蜃气逺生楼鲛人近潜织空劳帝女填讵动波神色思归引胡地凭良马怀骄负汉恩甘泉烽火入回中宫室燔锦车劳逺驾绣衣疲屡奔贰师已䘮律都尉亦销䰟龙堆求援急狐塞请先屯枥下驱双骏腰边带两鞬乘障无期限思归安可论妾薄命篇去年从越障今嵗没胡庭严霜封碣石惊沙暗井陉玉篸久落鬂罗衣长挂屏浴蚕思漆水条桑忆郑垧寄书朝鲜吏留钏武安亭勿言戎夏隔但令心契㝠不见丰城剑千祀复同形鬭鸡篇丹鸡翠翼张妬敌复专塲翅中含芥粉距外耀金芒气踰上党烈名贵下鞴良祭桥愁魏后食跖忌齐王愿赐淮南药一使云间翔结客少年塲行少年本六郡遨游遍五都挿腰铜匕首障日锦屠苏鸷羽装银镝犀胶饰象弧近发连双兎髙弯落九乌边城多警急节使满郊衢居延箭箙尽疎勒井泉枯正蒙都护接何由惮险途千金募恶少一挥擒骨都勇余聊蹴踘战罢暂投壶昔爲北方将今爲南面孤邦君行负弩县令且前驱行行且游猎篇之罘讲射所上林娱猎塲选徒骄楚客召狩夸胡王䍐车已戒道风乌复起行佽飞具矰缴材官命蹶张髙置掩月兎劲矢射天狼跖地不遑逸排虚岂及翔日暮勾陈转风清铙吹飏归来宴平乐宁肯滞禽荒雀乳空井中逺去条支国心知汉德休聊栖丞相府过令黄霸羞挟子须闲地空井共寻求辘轳丝绠絶桔橰冬藓周将怜羽翼张谁辞各背游半渡溪本厠偏伍伴一战殄凶渠制赐文犀节驿报紫泥书入营陈御葢还家乘紫车皇恩知巳重丹心恨不纾渡泸且不畏凌溪嗟有余独不见夫婿结缨簮偏蒙汉宠深中人引卧内副车游上林绶染瑯琊草蝉铸武威金分家移甲第留妾住河隂独寝鸳鸯被自理凤凰琴谁怜双玉筯流面复流襟行幸甘泉宫歌汉家迎夏毕避暑甘泉宫栈车鸣里鼓驷马驾相风校尉乌桓骑待制楼烦弓后旌犹五柞前笳度九嵕才人豹尾内御酒属车中辇回百子阁扇动七轮风鸣钟休卫士披圗召后宫材官促校猎凉秋戯射熊箜篌谣结交在相得骨肉何必亲甘言无忠实世薄多苏秦从风暂靡草富贵上昇天不见山巅树摧扤下爲薪岂甘井中泥上出作埃尘骢马驱翩翩骢马驱横行复斜趋先救辽城危后拂燕山雾风伤易水湄日入陇西树未得报君恩聨翩终不住和王竟陵爱妾换马骢马出楼兰一歩九盘桓小史赎金络良工送玉鞍龙骖来甚易乌孙去实难麟胶妾犹有请爲急弦弹拟古应教一首双栖翡翠两鸳鸯巫云洛月乍相望谁家妖冶折花枝蛾眉曼睇使情移青铺緑璅琉璃扉琼筵玉笥金缕衣美人年几可十余含羞啭㗛敛风裾珠丸出弹不可追空留可怜持与谁鸡鸣篇埘鸡识将曙长鸣髙树巅啄叶疑彰羽排花彊欲前意气多惊举飘扬独无侣陈思助鬭协狸膏郈昭妬敌安金距丹山可爱有凤凰金门飞舞有鸳鸯何如五德美岂胜千里翔乌生八九子城上乌一年生九雏枝轻巢本狭风多叶早枯氄毛不自暖张翼强相唿金柝严兮翠楼肃蜃壁光兮椒泥馥虞机衡网不得施猜鹰鸷隼无由逐永愿共栖曽氏冠同瑞周王屋莫啼城上寒犹贤野中宿羽成翮备各西东丁年赋命有穷通不见髙飞帝辇侧逺託日轮中尚逢王吉箭犹婴后羿弓岂如变彩救燕质入梦祚昭公流声表师退集幕示营空灵台巳铸像流苏时候风蜀道难玉垒髙无极铜梁不可攀双流逆巇道九坂澁阳关邓侯策马度王生敛辔还敛辔惧身尤叱驭奉王猷若惜千金重谁爲万里侯戱马吞珠界扬舲濯锦流沈犀厌恠水握镜表灵邱禺山金碧有光辉迁亭车马尚轻肥弥想王褒拥节反更忆相如乘传归君平子云閴不嗣江汉英灵信已衰诗重光诗重光储后宣制义也赫赫重光明明二圣帝作储述礼和乐正中衢置樽髙堂悬镜其酌不穷其明逾盛德音孔昭民胥攸咏明明二圣赫赫重光风神洒落容止汪洋瞻彼谈扇载抑载扬何斯天辩如圭如璋颜闵函席游夏升堂以卿以士惟公惟王思媚储后顾哉乐康芃芃黍苗隂雨膏之诜诜缨冕储王导之道之以礼齐之以仁礼则探圣言则穷神训于四国覃于万民侍宴乐游林光殿曲水蒸哉轩顼赫矣尧心女娲补石重华累金汤罗禹扇羲瑟农琴皇乎备矣受命君临试舟五反和乐九成钩楯秘戱协律新声丹杯水激缝彩葩荣天吴还往海若逢迎奉和简文帝太子应令太子天下本元良万国贞周朝推上嗣汉代纪重明前星涵瑞彩洊雷扬逺声三善传乐正百行纪司成九流遍已辨七经咸所精博闻强子政髙才陵长卿礼尊逾屈巳德盛益卑情仙气贻钟相儒道推桓荣延贤博望苑视膳长安城园绮随金辂浮邱侍玉笙智囊前敛笏端士后垂缨九仙良所重四海更谁倾班输同策乘甲馆齐蓬瀛三日侍皇太子曲水宴二龙廵夏代八骏驭周朝豫游光帝则乐饮盛民谣皇储遵洛褉滥觞追灞桥掌袚开神籞司马动銮镳周旗交采眊晋鼓杂清箫旌宫临广隰藻卫烁巖椒兰樽沿曲岸灵若泝回潮奉和六月壬午应令𤣥圃栖金碧灵涧挹琨瑶筑山图碣岫穿池控海潮雷奔石鲸动水濶牵牛遥乘鼋犹怯渡鞭石讵成桥岸崩下生窟壁峭上干霄噪蛙常独沸游鱼或自跳荒径横临浦空舟斜挿桡愁鸱集古树白鹭隐青苗神心重邱壑散步怀渔樵石累元卿径枝挂许由瓢伊臣本寂寞由来畏市朝爲贪止山水所竞惟逍遥寄言周伯况劳君擅縠绡登覆舟山望湖北紫川通太液丹岑连少华堂皇更隐映松灌杂交加荇蒲浮新叶渔舟绕落花浴童争浅岸漂女择平沙极望伤春目回车归狭斜帆渡吉阳洲江风凌晓急钲鼓候晨催幸息榜人唱聊望髙帆开聮村倐忽尽循汀俄顷回疑是傍洲退似觉前山来将与图南竞谁云劳泝洄出新林芒山眡洛邑函谷望秦京遥分承露掌逺见长安城故乡已可识游子必劳情雾罢前林见风息涌川平坐观暮潮落渐见夕烟生无由一羽化徒想御风轻郄县遇见人织率尔寄妇妖姬含怨情织素起秋声度梭环玉动踏蹑珮珠鸣经稀疑杼澁纬断恨丝轻葡萄始欲罢鸳鸯犹未成云栋共徘徊纱窓相向开窓疎眉语度纱轻眼笑来笼笼隔浅纱的的见粧华镂玉同心藕杂宝连枝花红衫向后结金簪临鬂斜机顶挂流苏机傍垂结珠青丝引伏兎黄金绕辘轳艶彩裙边出芳脂口上渝百城交问遗五马共踟蹰直爲闺中人守故不要新梦啼渍花枕觉泪湿罗巾独眠真自难重衾犹觉寒逾忆凝脂缓弥想横陈欢行驱金络骑归就城南端城南稍有期想子亦劳思罗衣久应罢花钗堪更治新粧莫㸃黛余还自画眉侍宴赋得龙沙宵明月鹊飞空绕树月轮殊未圆嫦娥望不出桂枝稍隐残落照移楼影浮光动堑澜枥马悲笳吹城乌啼塞寒传闻机杼妾愁余衣服单当秋络已脆衔啼织复难敛眉虽不乐舞剑强爲欢请谢函关吏行当封一丸奉和晚日虬檐挂珠箔虹梁巻霜绡迷迭涵香长芙蓉逐浪摇飞轮搏羽扇翻车引落潮甘泉推激水迎风慙逺飈寄言王待诏因声张子侨吾君安已乐无劳诵洞箫和皇太子春林晚雨云树交爲宻雨日共成虹雷舒长男气枝摇少女风叶珠随滴水檐绳下熘空蝶濡飞不飏花沾色更红明离信养德能事毕春宫谁堪偶凤吹唯有浮邱公行还值雨又爲清道所驻齐楚磐石贵韩吴异姓王俱乘早朝罢相随出建章喧唿惊里闬呌咷骇康庄皁驺同隼击青槖似鹰扬掖门南北逺复道东西长旛旗争络绎官骑鬰相望微风生棨传轻雨润帷裳油衣分竞道小葢列成行八舍便繁宻五营舆服光回车避司𨽻俄轩揖内郎况余白屋士自依卑路傍日月虽临照仄陋难明扬早荣羞日及晚知慙豫章徒抱凌云志终愧摩天翔安能久沦辱图南㑹有方望雨清隂荡暄浊飞雨入阶廊瞻空乱无緖望霤耿成行交枝含晓润杂叶带新光浮芥离还聚沿沤灭复张浴禽飘落毳风荇散余香璚绡挂绣幕象簟列华牀侍童拂羽扇厨人奉滥浆寄言楚台客雄风讵独凉苦暑暮日苦炎溽迁坐接阶廊月丽姮娥影星含织女光栖禽动夜竹流萤出闇墻香盘糅鲜粉雕壶承玉浆白羽徒垂握緑水自周堂弱纨犹觉重纎絺尚少凉弄风思汉朔戯雨忆吴王𤣥氷术难验赤道漏犹长谁能更吹律还令黍谷凉奉和逐凉钟鸣夜未央避暑起徬徨长河似曳素明星若散珰倚巖欣石冷临池爱水凉月纎张敞画荷妖韩夀香对此游清夜何劳娱洞房望栖乌夕乌飞参差单雄杂寡雌聨翩归叶里出没噪林垂争栖时易树惊飞忽度枝虽无系书重亦有含缨疲以兹憔悴力重逢轻薄儿珠丸苏合弹金缴青丝縻岂意翩翾羽遂免更羸危入怀欣得地依林窃愿知和简文帝卧疾玉躬耗寒暑羣望崇珪璧仁祀盛黄缣礼坛优绀席惫均楚疾愈俄同宋年益岂劳诵赋臣宁用观涛客赋得曲涧涧流急易转溪竹暗难开近楼俄巳失前洲忽复回石岸生寒藓沈根渍水苔菱舟失道去归凫迷径来奉和湘东王应令二首春宵花开人不归节暖衣须变回钗挂反环拭泪绳春线今夜月轮圆胡兵必应战冬晓妾家边洛城惯识晓钟声钟声犹未尽汉使报应行天寒砚氷冻心悲书不成咏织女金钿巳照耀白日未蹉跎欲待黄昏至含娇渡浅河七夕穿针缕乱恐风来衫轻羞指现故穿双眼针持缝合欢扇九日酌菊酒露花疑始摘罗衣似适薰余杯度不取欲持娇使君赋得鸣朄应令杂扇虽俱敛交行忿自分转袖时绕腕扬履自开裙和定襄侯初笄合鬟仍昔发畧鬂即前丝从今一梳罢无复更萦时古体杂意朝日大风霜寄事足交伤叶落枝柯浄常自起棊张咏佳丽可怜将可念可念直千金唯言有一恨恨不遂人心望隔墻花隔墻花半隐犹见动花枝当由美人摘讵止春风吹枯叶竹枯杨犹更緑卧柳尚还生勿嫌凤不至终当待圣明和帘里烛开关帘影出参差风熖斜浮光烛绮带凝滴污垂花咏剪綵花叶舒非渐大花发是初开无论人讶似蜂见也争来褉饮嘉乐殿咏曲水中烛影火浣花心犹未长金枝宻熖已流芳芙蓉池畔涵停影桃花水脉引行光赋得香出衣香出衣步近气逾飞博山登髙用邺锦含情动靥比洛妃香缨麝带缝金缕琼花玉胜缀珠徽苏合故年微恨歇都梁路逺恐非新犹贤汉君芳千里尚笑荀令止三旬刘孝先和兄孝绰夜不得眠夜愁眠不安起望台南端叶惨风声异楼空月色寒笙冷调簧数絃脆上琴难百年行讵几万虑坐相攅谁家有明镜暂借照心看草堂寺寻无名法师飞镜㸃青天横照满楼前深林生夜冷复阁上宵烟叶动花中露湍鸣闇里泉竹风声若雨山虫听似蝉摘果仍荷借酌水用花传一巵聊自饮万事且萧然和亡名法师秋夜草堂寺禅房月下幽人住山北月上照山东洞戸临松径虚窓隐竹丛出林避炎影步迳逐凉风平云断髙岫长河隔浄空数萤流暗草一鸟宿疎桐兴逸烟霄上神闲宇宙中还思城阙下何异处樊笼咏竹竹生荒野外梢云耸百寻无人赏髙节徒自抱贞心耻染湘妃泪羞入上宫琴谁能制长笛当爲吐龙吟春宵夜楼明月弦露下百花鲜情多意不设啼罢未归眠炖煌定若逺一信动经年冬晓晨霞影翠帷思妇织霜丝轻寒牵杼澁钏冷调梭迟乍废倡楼粉贪赴逺人期刘苞九日侍宴乐游苑正阳堂诗六郡良家子幽并游侠儿立乘争饮羽侧骑竞纷驰鸣珂饰华毦金鞍映玉羁膳羞殚海陆和齐眡秋宜云飞雅琴奏风起洞箫吹曲终髙宴罢景落树隂移微薄承嘉惠饮德良不赀取効绩无纪感恩心自知望夕雨崇朝搆行雨薄晚屯宻云縁阶起素沫竟水散圆文河柳低未举山桃落已芬清罇久不荐淹留遂待君刘孺侍宴饯新安太守萧几应令芝殿延藻景画室写油云𤣥览多该洽圣思究前闻微宻探精义优游妙典坟饮饯参多士言赠赋新文相逢狭路间送君追遐路路狭暧朝雰三危上蔽日九折杳连云枝交幰不见听静吹才闻岂伊叹道逺亦廼泣涂分况兹别亲爱情念切离羣刘遵度关山陇树寒色落塞云朝欲开谷深鼙易响路狭幰难回当知结绶去非是弃繻来行人思顾返道别且徘徊愿度关山鹤劳歌立可哀相逢狭路间春晚驾香车交轮碍狭斜所恐帷风入疑伤歩摇花含羞隐年少何因问妾家青楼临上路相期竟路賖蒲坂行汉使出蒲坂去去往交河间谍敢亏对骖马脱鸣珂乍作渡泸怨何辞上陇歌和简文帝赛汉髙帝庙分蛇沦霸迹提剑灭雄威空余清祀处无复瑞云飞仙车照丹穴霓裳影翠微投玦要汉女吹管召湘妃幸逢怀精日豫奉沐休归繁华应令可怜周小童微笑摘兰藂鲜肤胜粉白曼脸若桃红挟弹雕陵下垂钩莲叶东腕动飘香麝衣轻任好风幸承拂枕选得奉画堂中金屏障翠帔蓝帊覆薰笼本知伤轻薄含辞羞自通剪袖恩虽重残桃爱未终蛾眉讵须嫉新粧迎入宫从顿还城应令汉水深难渡深潭见底清锦笮系凫舸珠竿悬翠旍鸣笳芳树曲流唱採莲声神游不停驾日暮返连营宁顾空房里阶下緑苔生应令咏舞倡女多艶色入选尽华年举腕嫌衫重回腰觉态妍情绕阳春吹影逐相思弦履度开裙襵鬟转匝花钿所愁余曲罢爲欲在君前七夕穿针步月如有意情来不自禁向光抽一缕举袖弄双针四时行生回三月三日咄泉水七月七日芍陂塘凤靥蛾眉粧玉面朱帘绣戸映新粧刘邈折杨柳髙楼十载别杨柳擢丝枝摘叶惊开驶攀条恨久离年年阻音息月月减容仪春来谁不望相思君自知万山见採桑人倡妾不胜愁结束下青楼逐伴西城路相擕南陌头叶尽时移树枝髙乍易钩丝绳挂且脱金笼写复收蚕饥日巳暮讵爲使君留见人织聊爲之咏纎纎运玉指脉脉正蛾眉振蹑开交缕停梭续断丝檐花照初月洞口垂朱帷弄机行掩泪翻令织素迟秋闺萤飞绮窓外妾思霍将军灯前量兽锦帘下织花纹坠露如轻雨长河似薄云秋还百种事衣成未暇薰古诗纪巻九十八古诗纪卷九十九钦定四库全书古诗纪巻九十九明冯惟讷撰梁第二十六陶𢎞景告游篇性灵昔既肇縁业久相因即化非冥灭在理澹悲欣冠剑空衣影镳辔乃仙身去此昭轩侣结彼瀛台賔傥能踵留辙爲子道𤣥津胡笳曲自戾飞天厯与夺徒纷纭百年三五代终是甲辰君寒夜怨夜云生夜鸿惊悽切嘹唳伤夜情空山霜满髙烟平铅华沈照帐孤明寒月微寒风𦂳愁心絶愁泪尽情人不胜怨思来谁能忍诏问山中何所有赋诗以答山中何所有岭上多白云只可自怡悦不堪持寄君题所居壁夷甫任散诞平叔坐谈空不言昭阳殿化作单于宫和约法师临友人我有数行泪不落十余年今日爲君尽併洒秋风前华阳颂十五首枢域河篇征往册孔记昭昔名三宿丽天序两金标地英质象宅无乃生有在有则还空灵构不待匠虚影自成功形位总神列三府分除交五便隂晖迎夜晳晨精望晓悬标贯南峯秀𤣥鼎北岭横秦璧表里玉沙津周回隐轮迹区别左带柳汧水右浚阳谷川土怀北邙色井冽凤门泉迹号郭干跱留岸姜巴亘逺踪鹤庙或闻向别宅乃恒恭类附吴居非知地越家讵隐迁树葢徒低䕃石灶未尝烟物轨果林鬰余柰蔬圃蔓遗辛荧芝可烛夜田泉常澣尘游集降辔龟山客解驾清华童寝宴含贞馆髙㑹萧闲宫才英清歌翔羽集长啸归云飜子絃有逸调空谈无与言学禀标舍雷平下立静连石隂上道已冲念飞华当轸心业运济神既有在去留从所宜心迹何用显㝠途自相知挺契方隅游琼刃华阳栖隐居重离傥或似七元乃扶胥机萌号期行当满亥数未终丁迨及唐承世将宾来圣庭诚期刋石𤣥窓上显诚曲阶门动静顾矜录不负保举恩曹景宗光华殿侍宴赋竞病韵去时儿女悲归来笳鼓竞借问行路人何如霍去病宗夬荆州乐三首迢递楼雉悬参差台观杂城阙自相望云霞纷飒㳫章华游猎去纪郢从禽归溶溶紫烟合郁郁红尘飞朝发江津路暮宿灵溪道平衢广且直长杨郁袅袅遥夜吟遥夜复遥夜遥夜忧未歇坐对风动帷卧见云间月别萧谘议别酒正参差乖情将陆离怅焉临桂苑悯黙瞻华池轻云流惠采时雨乱清漪眇眇追兰迳悠悠结芳枝眷言终何託心寄方在斯传昭恭职北郊皇猷属穹昊至德通深渊禋望沿礼举咸秩资化宣端职恭瘗祀饬躬奉严蠲淑气符首节光风临上年周舍上云乐西方老胡厥名文康遨游六合傲诞三皇西观蒙汜东戯扶桑南汎大蒙之海北至无通之乡昔与若士爲友共弄彭祖扶牀往年暂到崑崙复值瑶池举觞周帝迎以上席王母赠以玉浆故乃夀如南山志若金刚青眼贸贸白发长长蛾眉临髭髙鼻垂口非直能俳又善饮酒箫管鸣前门徒从后济济翼翼各有分部凤皇是老胡家鸡狮子是老胡家狗陛下拨乱反正再朗三光泽与雨施化与风翔觇云候吕志游大梁重驷脩路始届帝乡伏拜金阙仰瞻玉堂从者小子罗列成行悉知廉节皆识义方歌管愔愔铿鼓锵锵响振钧天声若鹓皇前却中规矩进退得宫商举技无不佳胡舞最所长老胡寄箧中复有竒乐章赍持数万里愿以奉圣皇乃欲次第説老耄多所忘但愿明陛下夀千万嵗欢乐未渠央还田舍薄游久已倦归来多暇日未凿武陵巖先开仲长室松篁日月长蓬麻嵗时宻心存野人趣贵使容吾膝况兹薄暮情髙秋正萧瑟徐勉採菱曲相携及嘉月採菱渡北渚微风吹櫂歌日暮相容与采采不能归望望方延伫傥逢遗珮人预以心相许迎客曲丝管列舞席陈含声未奏待嘉宾罗丝管舒舞席敛袖嘿脣迎上客送客曲袖缤纷声委咽余曲未终髙驾别爵无筭景巳流空纡长袖客不留和元帝敬爱良是贤谦恭寔所务尊贤遗道德重学严师傅六艺诚爲敏三雍称有裕覆被唯仁义吐纳必珪璋壮思如泉涌逸藻似云翔夙有匡时调早怀经世方留心在庶绩厉精思治纲昧旦出新亭渚驱车凌早术山华映初日揽辔且徘徊复值清江谧杳霭枫树林参差黄鸟匹气物宛如斯重以心期逸春堤一游衍终朝意殊悉咏司农府春幡播谷重前经人天称往录青珪禯东甸髙旗表治粟逶迟乘旦风葱翠扬朝旭平秩庭春司和气承玉烛岂伊盈八政兼兹辩荣辱十千既万取利民谁不足夏诗夏景厌房栊促席翫花丛荷隂斜合翠莲影对分红此时避炎热清樽独未空咏琵琶虽爲逺道怨翻成今日欢含花已灼灼类月复团团徐悱白马篇妍蹄饰镂鞍飞鞚度河干少年本上郡遨游入露寒剑琢荆山玉弹把随珠丸闻有边烽急飞候至长安然诺窃自许捐躯谅不难占兵出细柳转战向楼兰雄名盛李霍壮气勇彭韩能令石饮羽复使髪冲冠要功非汗马报效乃锋端日没塞云起风悲胡地寒西征馘小月北去脑乌丸归报明天子燕然石复刋古意詶到长史溉登琅邪城甘泉警烽候上谷抵楼兰此江称豁险兹山复郁盘表里穷形胜襟带尽巖峦修篁壮下属危楼峻上千登陴起遐望回首见长安金沟朝灞浐甬道入鸳鸾鲜车骛华毂汗马跃银鞍少年负壮气耿介立冲冠怀纪燕山石思开函谷丸岂如灞上戯羞取路傍观寄言封侯者数竒良可叹对房前桃树咏佳期赠内相思上北阁徙倚望东家忽有当窓树兼含映日花方鲜类红粉比素若铅华更使增心忆弥令想狭斜无如一路阻脉脉似云霞严城不可越言折代疎麻赠内日暮想青阳蹑履出椒房网虫生锦荐游尘掩玉牀不见可怜影空余黼帐香彼美情多乐挟瑟坐髙堂岂忘离忧者向隅心独伤聊因一书札以代九回肠徐怦夏日炎光歇中宇清气入房栊晚荷犹巻緑疎莲久落红徐防长安有狭邪行长安有勾曲勾勾不通驿涂逢二绮衣夹路访君室君室近霸城易识复知名大息登金马中息谒承明小息偏爱幸走马曳长缨三息俱入门车服尽雕轻三息俱上堂嘉賔四座盈三息俱入戸室内有光荣大妇缣始呈中妇绣初营小妇多姿媚红纱映削成上客且安坐胡牀妾自擎赋得观涛云容杂浪起楚水漫吴流渐㸔遥树没稍见逺天浮渔人迷旧浦海鸟失前洲不测沧溟旷轻鳞幸自游赋得蝶依草应令秋园花落尽芳菊数来归那知不梦作眠觉也恒飞徐摛胡无人行列楹登殿拥絮拭胡妆犹将汉闺曲谁忍奏毡房遥忆甘泉夜闇泪断人肠咏笔本自灵山出名因瑞草传纎端奉积润弱质散芳烟直写飞蓬牒横承落絮篇一逢提握重宁忆仲升捐咏橘丽树标江浦结翠似芳兰焜煌玉衡散照曜金衣丹愧以无雕饰徒然登玉盘坏桥匝栏生闇藓覆板没鱼衣岸曲斜梁阻何时香步归赋得帘尘朝逐珠胎巻夜傍玉钩垂恒教罗袖拂不分秋风吹徐君蒨初春携内人行戱梳饰多今世衣着一时新草短犹通屣梅香渐着人树斜牵锦帔风横入红纶满酌兰英酒对此得娱神共内人夜坐守嵗欢多情未极赏至莫停杯酒中喜桃子粽里覔杨梅帘开风入帐烛尽炭成灰勿疑鬂钗重爲待晓光催别义阳郡二首翔凤楼遥望与云浮歌声临树出舞影入江流叶落看村近天髙应向秋饰面亭粧成更㸃星颊上红疑浅眉心黛不青故留残粉絮挂看箔帘钉鲍至山池应令望园光景暮林观歇雰埃荷疎不碍檝石浅好萦苔风光逐榜转山望向桥开树交楼影没岸暗水光来奉和往虎窟山寺神心睠物序访道絶尘嚣林疎葢影出风去管声遥息徒依胜境税驾上山椒年还节已仲野绿气方韶短叶生乔树疎花发早条逺峯带云没流烟杂雨飘复兹承乏者颁名厠末僚愿借连河涧庶影慧灯昭一知衣内宝方慙兹地辽孔焘往虎窟山寺圣情想区外脂驾出西南前驱闻凤管后乘跃龙骖爰游非逸豫幽谷有灵龛兼觌息心者宴坐临清潭禅食宁须稼云衣不待蚕苹荇縁涧壑萝葛蔓松楠莺林响初转春畦药欲含惑心随教遣法味与恩覃庶凭八解力永灭六尘贪古诗纪巻九十九古诗纪卷一百钦定四库全书古诗纪巻一百明冯惟讷撰梁第二十七刘峻登郁洲山望海沧潦聮霄岫层岭郁巑崱下盘盐海底上转灵乌翼滇㴐非可辨鸿溶信难测轻尘久弭飞惊浪终不息云锦曜石屿罗绫文水色自江州还入石头诗鼔枻浮大川延睇洛城观洛城何郁郁杳与云霄半前望苍龙门斜瞻白鹤馆槐垂御沟道柳缀金隄岸迅马晨风趋轻舆流水散髙歌梁尘下絙瑟荆禽乱我思江海游曽无朝市玩忽寄灵台宿空轸及关叹仲子入南楚伯鸾出东汉何能栖树枝取毙王孙弹始居山营室自昔厌諠嚣执志好栖息啸歌弃城市归来事畊织凿戸闚嶕峣开轩望嶃崱激水檐前熘修竹堂隂植香风鸣紫鸎髙梧巢緑翼泉脉洞杳杳流波下不极仿彿玉山隈想像瑶池侧夜诵神仙记旦吸云霞色将驭六龙舆行从三鸟食谁与金门士抚心论胸臆出塞蓟门秋气清飞将出长城絶漠冲风急交河夜月明䧟敌摐金鼓摧锋扬斾旌去去无终极日暮动边声刘霁咏荔枝叔师贵其珍武仲称斯美良由自逺致含滋不留齿刘缓敬酬刘长史咏名士悦倾城不信巫山女不信洛川神何关别有物还是倾城人经共陈王戯曽与宋家邻未嫁先名玉来时本姓秦粉光犹似面朱色不胜脣遥见疑花发闻香知异春钗长逐鬟髲袜小称腰身夜夜言娇尽日日态还新工倾荀奉倩能迷石季伦上客徒留目不见正横陈江南可採莲春初北岸涸夏月南湖通巻荷舒欲倚芙蓉生即红檝小宜回迳船轻好入丛钗光逐影乱衣香随逆风江南少许地年年情不穷看美人摘蔷薇新花临曲池佳丽复相随鲜红同映水轻香共逐吹绕架寻多处窥丛见好枝矜新犹恨少将故复嫌萎钗边烂熳揷无处不相宜奉和𤣥圃纳凉清气流暄浊非关狭室中当由小堂上自有大王风焦螟动兰室神飈起桂丛披襟深睿赏曲巷何由同和晚日登楼所以登台榭正重接烟霞长丝触栏断归鸟避窓斜俯巢窥暝宿临树摘髙花百雉时方晚九层光尚賖杂咏和湘东王三首秋夜楼上起秋风絶望秋闺中烛熘花行满香燃奁欲空徒教两行泪俱浮粧上红冬宵别后春池异荷尽欲生氷箱中剪刀冷台上面脂凝纎腰转无力寒衣恐不胜寒闺不堪寒夜久夜夜守空牀衣裾逐座襵钗影近灯长无怜四幅锦何须辟恶香刘瑗左右新婚小史如初日得妇类行云琴声妾曽听桃子壻经分蛾眉参意画绣被共笼薰偏增使君妬无趣遣相闻在县中庭看月移榻坐庭隂初弦时复临侍儿能劝酒贵客解弹琴栢叶生鬟内桃花出髻心月光移数尺方知夜已深新月仙宫云箔卷露出玉帘钩清光无所赠相忆凤凰楼刘显发新林浦赠同省回首望归途山川邈离异落日悬秋浦归鸟飞相次感物伤我情惆怅怀亲懿裴子野答张贞成臯诗匈奴时未灭连年被甲兵明君思将帅方听鼔鼙声吾生恣逸翮抚剑起徂征非徒慕辛季聊欲逞良平出车既方轨絶幕且横行岂伊长缨系行见黄河清虽令懦夫勇念别犹有情感子盈编赠握玩以爲荣跂子振旅凯含毫备勒铭咏雪飘飖千里雪倐忽度龙沙从云合且散因风巻复斜拂草如连蝶落树似飞花若赠离居者折以代瑶华上朝值雪沐雪欵千门栉风朝万戸集霰渝丹黻流云飘绣柱滴沥垂土膏䦨干悬石乳陆倕和昭明太子钟山解讲终南邻汉阙髙掌跨周京复此亏山岭穹窿距帝城当衢启珠馆临下搆山楹南望穷淮溆北眺尽沧溟步檐时中宿飞阶或上征网戸图云气龛室画仙灵副君怜世网广命萃人英道筵终后説銮辔出郊垧云峯响流吹松野映风旌睿心嘉杜若神藻茂琳琼多谢先成敏空颁后乘荣以诗代书别后寄赠余本水乡士闭门江海隅时逢世道泰蹇足步髙衢名成宦虽立效微功日疎入仕乘肥马出守拥髙车关门游昔吏迁亭有故书江派资贤牧宗英出建旟不劳王布鼓无赖露田车弼政非责实求名已课虚长卿病犹在修龄疾未祛讵知亭长肉宁挂府丞鱼不能未能止内讼慙诸已僶俛从王事纚舟出淮泗朋故逺追寻暝宿清江隂明旦一分手飜飞各异林归舟随岸曲犹闻歌棹音行者日超逺谁见别离心夕次冽洲岸明登慈姥岑水流多回复余归良未寻江关寒事早夜露伤秋草心属姑苏台目送邯郸道葭苇日苍苍亲知慎早凉刘兄消渇病休摄戒无良殷弟癫眩疾行止避风霜刘侯有余冷宜饵陟釐方伏子多风咳门冬幸易将率更爱雅体体弱思自强吏曹勉玉润讽议朂金相比部多暇日奚用肆龙章建德何爲者无堕无人乡记室朋从暇露蝎附行商议曹坐朝罢尺板嗣徽芳双栖成独宿俱飞忽异翔眷言思亲友沉思结中肠追惟畴昔时朝府多欢暇薄暮尘埃静飞葢遥相迓李郭或同舟潘夏时方驾娱谈终美景敷文永清夜促膝岂异人戚戚皆朋娅今者一乖离漼然心事差山川望犹近便似隔天涯玉躬子加护昭质余未亏八行思自勉一札望来仪赠任昉诗和风杂美气下有真人游壮矣荀文若贤哉陈太邱今则兰台聚万古信爲俦任君本逹识张子复清修既有絶尘到复见黄中刘陆罩採菱曲参差杂荇枝田田竞荷宻转叶任香风舒花影流日戯鸟波中荡游鱼菱下出不与文王嗜羞持比萍实奉和往虎窟山寺鸡鸣动睟驾柰苑睠晨游朱镳陵九逹青葢出层楼嵗华满芳岫虹彩被春洲葆吹临风逺旌羽映九斿乔枝隐修迳曲涧聚轻流徘徊花草合浏亮鸟声遒金盘响清梵涌塔应鸣桴慧云方靡靡法水正悠悠实归徒荷教信解愧难詶闺怨自怜断带日偏恨分钗时留步惜余影含意结愁眉徒知今异昔空使怨成思欲以别离思独向䕷芜悲咏笙管清罗袖拂响合绛脣吹含情应节转逸态逐声移所美周王子弄羽一参差荀济赠隂梁州副尉西域返伏波南海还坎壈多搆难郁怏少腾迁孰云功未立宁是契不全直爲逢迎寡良由听受偏若人本髙絶芬馥迈兰荃驱车趋折坂匡坐酌贪泉洗帻岂虚唱席皮良信然羣醉嫉孤醒衆媸恐独妍龙旗翻委郁鹢轴更回邅鵾势终横海鹏力㑹冲天昔余遇知己一面深干祀纡人重结袜辱德逾过市诗酒恱风云琴歌赏桃李淹留汉水曲契濶渝川涘结绶惟贡公推名实鲍子徒然怀伏剑终无报国士髙怀不可忘剑意何能已已作金兰契何言云雨别咄嗟改容鬂俄顷弥年嵗海曲穷地表江源表天际云泥已殊路暄凉讵同节柳絮亟如丝梅花屡成雪月落桂隂逺风起萱条结鹤舞想低昻鵾絃梦清切闻君戍灵关𤓰时犹未还数汎明月沼频游向日湾金碧应仿彿轮镜几登攀复承西归后将兵出湖口经过道路长往来日月久玉体何容歇金浆故应有阳台可䜩私章华堪置酒既弹赵人瑟复击秦人缶缶瑟多奇调秦赵饶姝妙得意在双眸倾城犹一咲伯喈恩实早十杜天终少殁等盛姬伤存同魏车照君子笃久要宿昔盛宾僚依依集鳞羽眷眷共枝条一朝限岐路万里异波潮容仪虽眇眇梦想尚昭昭新人不相识故人讵相忆杳杳间山川迢迢阻音息各附青云逺讵假排虚力风月接欢宴酒醴承颜色安知慕俦者潺潺涕沾轼仆本不平人悲愁眉亦嚬年来空自老嵗去不知春未能全体命于中欲问津五噫如适越十上似游秦肌肤积霜露膂力倦风尘乌裘日日故白发朝朝新人生感意气相知无富贵怀赵实㢘颇思燕唯乐毅大选咆咻士广募嫖姚尉映月比刀环瞻星看剑气郢路一迢逺长楸几歔欷渤澥水尚寛崦嵫日犹未丈夫志四海儿女多辞费待余济浊河从君宿清渭殷芸咏舞斜身含逺意顿足有余情方知难再得所以遂倾城何敬容咏舞因风且一顾扬袂隐双蛾曲终情未已含睇目増波江从简採莲讽欲持荷作柱荷弱不胜梁欲持荷作镜荷暗本无光刘之遴酬江总诗上位居崇礼寺署邻栖息忌闻晓驺唱每畏晨光赩髙谈意未穷晤对赏无极探志共遨游休沐忘退食曷用销鄙吝枉趾觏颜色上下数千载扬㩁吐胸臆古诗纪巻一百古诗纪卷一百一钦定四库全书巻古诗纪巻一百一明冯惟讷撰梁第二十八虞羲巫山髙南国多竒山荆巫独灵异云雨丽以佳阳台千里思勿言可再得特美君王意髙唐一断絶光隂不可迟自君之出矣自君之出矣杨柳正依依君去无消息唯见黄鹤飞关山多险阻士马少光辉流年无止极君去何时归送友人上湘濡足送征人褰裳临水路共盈一樽酒对之愁日暮汉广虽容舠风悲未可渡佳期难再得但愿论心故沅水日生波芳洲行坠露共知丘壑改同无金石固咏霍将军北伐拥旄爲汉将汗马出长城长城地势险万里与云平凉秋八九月虏骑入幽并飞狐白日晚瀚海愁云生羽书时断絶刁斗昼夜惊乘墉挥宝剑蔽日引髙旍云屯七萃士鱼丽六郡兵胡笳关下思羗笛陇头鸣骨都先自詟日逐次亡精玉门罢斥堠甲第始修营位登万庾积功立百行成天长地自久人道有亏盈未穷激楚乐已见髙台倾当令麟阁上千载有雄名数名诗一去濠水阳连翩逺爲客二毛飒已垂家贫无所择三径日荒疎遥人心不怿四豪不降意何事黄金百五日来归者朱轮竟长陌六郡轻薄儿追随穷日夕七发动音容賔从纷奕奕八表服英严光光满坟籍九流意何以守𤣥遂成白十载职不移来归落松栢见江边竹挺此贞坚性来树朝夕池秋波漱下趾冬雪封上枝葳蕤防晓露葱蒨集羁雌含风自飒飒负雪亦猗猗金明无异状玉洞良在斯但恨非嶰谷伶伦未见知春郊光风转蕙畮香雾郁兰津暄迟蝶弄蘤景丽鸟和春樵歌喧垄暮渔枻乱江晨山中芳杜若依依独思人咏秋月影丽髙台端光入长门殿初生似玉钩裁满如团扇泛滥浮隂来金波时不见傥遇赏心者照之西园宴橘诗冲飈发陇首朔雪度炎洲摧折江南桂离披漠北楸独有凌霜橘荣丽在中州从来自有节嵗暮将何忧望雪嵗杪云昼昏𤣥池氷夜结逺风金河起吹我玉山雪虞骞登钟山下峯望冠者五六人携手巖之际散意百仞端极目千里睇叠岫乍昏明浮云时巻闭遥看野树短逺望樵人细游潮山悲古冢长林带朝夕孤岭枕江村疎松含白水宻篠满平原荒坟改冻叶低壠变年根西光长槚落促尔膝前尊寻沈剡溪夕至嵊亭命楫寻嘉㑹信次歴山原扪天上云糺礜石下雷奔澄潭写度鸟空岭应鸣猿榜歌唱将夕商子处方昏视月清夜未云疲珠帘聊可发泠泠玉潭水映见蛾眉月靡靡露方垂晖晖光稍没佳人复千里余影徒挥忽拟雨诗清风送凉气薄暮荡炎氛虹照涟漪水电出嵳峩云落晖散长足细雨织斜文江洪和巴陵王四咏採菱曲二首风生緑叶聚波动紫茎开含花复含实正待佳人来白日和清风轻云杂髙树忽然当此时採菱复相遇渌水曲二首潺湲复皎洁轻鲜自可恱横使有情禽照影遂孤絶尘容不忍饰临池思客归谁能别渌水全取浣罗衣秋风曲三首先拂连云台罢入迎风殿已折池中荷复驱檐里鷰孀妇悲四时况在秋闺内凄叶留晚蝉虚庭吐寒菜北牖风摧树南篱寒蛩吟庭中无限月思妇夜鸣砧胡笳曲二首藏器欲邀时年来不相让红颜征戍儿白首边城将落日惨无光临河独饮马飋飓夕风髙聨翩飞鴈下咏歌姬宝镊间珠花分明靓粧㸃薄鬂约㣲黄轻红澹铅脸发言芳已驰复加兰蕙染浮声易伤叹沈唱安而险孤转忽徘徊双蛾乍舒敛不持全示人半用轻纱掩咏舞女腰纎蔑楚媛体轻非赵姬映襟阗宝粟縁肘挂珠丝发袖已成态动足复含姿斜睛若不眄娇转复迟疑何慙云鹤起讵减凤惊时和新浦侯斋前竹本生出髙岭移赏入庭蹊檀栾拂桂橑蓊葱傍朱闺夜条风析析晓叶露凄凄箨紫春鸎思筠緑寒蛩啼不惜凌云茂遂听羣雀栖愿抽一茎实试㸔翔凤来和新浦侯咏鹤闲园有孤鹤摧藏信可怜宁望春臯下刷羽翫花钿何时秋海上照影弄长川晓鸣动遥怨夕唳感孀眠哀咽芳林右悯黙华池边犹冀凌云志万里共翩翩爲𫝊建康咏红牋杂彩何足竒惟红偏作可灼烁类蕖开轻明似霞破镂质巻芳脂裁花承百和且传别离心复是相思裹不值情牵人岂识风流座江行日没风光静逺山清无云潮落晚洲出浪罢沙成文挟琴上髙岸望月弹明君去家未千里断絶怨离羣咏荷泽陂有微草能花复能实碧叶喜翻风红英宜照日移居玉池上託根庶非失如何霜露交应与飞蓬匹咏美人治粧上车畏不妍顾盼更斜转大恨画眉长犹言颜色浅江禄津渚败船可爱木兰资可怜丹桂质逐浪徒言是乘风还自失草蔓䒁长埋沙巨舷难出陆沈成许去无复乘流日伏挺行舟值早雾水雾杂山烟㝠㝠不见天听猿方忖岫闻濑始知川渔人惑澳浦行舟迷泝㳂日中氛霭尽空水共澄鲜髙爽寓居公廨怀何秀才寄止邻城阙徒然失游聚卧闻杂沓路坐对空寂宇风扉乍开阖粉蝶时翻舞若人不在兹烦忧何得愈咏镜初上凤凰墀此镜照蛾眉言照长相守不照长相思虚心㑹不採贞明空自欺无言故此物更复对新期咏酌酒人长筵广未同上客娇难逼还杯了不顾回身正颜色谢微济黄河应教积隂晦平陆凄风结暮序朝辞金谷戍夕逗黄河渚赤兎徒聨翩青凫讵容与泪甚声难发悲多袖未举虚薄谬君恩方嗟别宛许谢举凌云台绮甍悬桂栋隐暧傍乔柯势髙凌玉井临逈渡金波易觉凉风至早飞秋鴈过髙台相思曲望逺骚人歌幸属此迢递知承云雾多何思澄奉和湘东王教班婕妤寂寂长信晚雀声喧洞房蜘蟵网髙阁駮藓被长廊虚殿帘帏静闲堦花蘂香悠悠视日暮还复守空牀拟古故交不可忘犹如兰桂芳新知虽可悦不异茱萸香妾有凤皇曲无非陌上桑荐君君不御抱瑟自悲凉南苑逢美人洛浦疑回雪巫山似旦云倾城今始见倾国昔曽闻媚眼随羞合丹脣逐笑分风卷葡萄带日照石榴裙自有狂夫在空持劳使君孔翁归奉和湘东王教班婕妤长门与长信日暮九重空雷声听隐隐车响絶珑珑恩光随妙舞团扇逐秋风铅华谁不慕人意自难终何子朗学谢体桂台清露拂铜陛落花沾美人红粉罢攀钩卷细帘思君暂促柱玉指何纎纎未应爲此别无故坐相嫌和虞记室骞古意美人弄白日灼灼当春牖清镜对蛾眉新花弄玉手燕下拾池泥风来吹细柳君子何时归与我酌樽酒和缪郎视月清夜未云疲珠帘聊可发泠泠玉潭水映见蛾眉月靡靡露方垂晖晖光稍没佳人复千里余影徒挥忽沈旋咏萤火火中变腐草明灭靡恒调雨坠弗亏光阳昇反夺照泊树类奔星集草疑余燎望之如可灼揽之徒有燿沈趍赋得雾窈郁蔽园林依霏被轩牖睇有始疑空瞻空复如有游蛇隐遥汉文豹栖南阜既殊三五辉逺望徒延首咏雀肌薄少滋腴色浅非丹翠不惧越王羞宁怀秦后珥傍檐葺寒草循塲啄余穗且欣大厦成焉须鸿鹄志古诗纪巻一百一古诗纪卷一百二钦定四库全书古诗纪巻一百二明冯惟讷撰梁第二十九费昶巫山髙巫山光欲晚阳台色依依彼美巖之曲宁知心是非朝云触石起暮雨润罗衣愿解千金珮请逐大王归芳树幸被夕风吹屡得朝光照枝低疑欲舞花开似含笑长夜路悠悠所思不可召行人早旋返贱妾犹年少有所思上林乌欲栖长门日行暮所思郁不见空想丹墀歩帘动意君来雷声似车度北方佳丽子窈窕能回顾夫君自迷惑非爲妾心妬长门怨向夕千愁起自悔何嗟及愁思且归牀罗襦方掩泣绛树摇风软黄鸟弄声急金屋贮娇时不言君不入採菱曲妾家五湖口采菱五湖侧玉面不关妆双眉本翠色日斜天欲暮风生浪未息宛在水中央空作两相忆思公子公子才气饶凌云自飘飘东出鬭鸡道西登饮马桥夕宴银爲烛朝燔桂作焦虞卿亦何命穷极苦无聊发白马家本楼烦俗召募羽林儿怖羗角觝戯习战昆明池弓弢不复挽剑衣恒露铍一辞豹尾内长别属车垂白马今虽发黄河未结澌寄言闺中妇逢春心勿移行路难二首君不见长安客舍门倡家少女名桃根贫穷夜纺无灯烛何言一朝奉至尊至尊离宫百余处千门万戸不知曙唯闻哑哑城上乌玉栏金井牵辘轳丹梁翠柱飞流苏香薪桂火炊雕胡当年翻覆无常定薄命爲女何必麤君不见人生百年如流电心中埳壈君不见我昔初入椒房时讵减班姬与飞燕朝踰金梯上凤楼暮下琼钩息鸾殿柏梁昼夜香锦帐自飘飏笙歌枣下曲琵琶陌上桑过蒙恩所赐余光曲沾被既逢隂后不自专复值程姬有所避黄河千年始一清微躯再逢永无议蛾眉掩月徒自妍傅粉施朱欲谁爲不如天渊水中鸟双去双飞长比翅华观省中夜闻城外𢷬衣阊阖下重关丹墀吐明月秋气城中冷秋砧城外发浮声绕雀台飘响度龙阙宛转何藏摧当从上路来藏摧意未已定自乘轩里乘轩尽世家佳丽似朝霞圆珰耳上照方绣领间斜衣薰百和屑鬂挿九枝花昨暮庭槐落今朝罗绮薄拂席卷鸳鸯开缦舒龟鹤金波正容与玉步依砧杵红袖往还萦素腕参差举徒闻不得见独夜空愁伫独夜何穷极怀之在心恻阶垂玉衡露庭舞相风翼沥滴流星辉灿烂长河色三冬诚足用五日无粮食扬云已寂寥今君复弦直和萧记室春旦有所思芳树发春辉蔡子望青衣水逐桃花去春随杨柳归杨柳何时归袅袅复依依已䕃章台陌复扫长门扉独知离心者坐惜春光违洛阳逺如日何由见宓妃春郊见美人芳郊拾翠人回袖卷芳春金辉起步摇红綵发吹纶阳阳葢项日飘飘马足尘薄暮髙楼下当知妾姓秦咏照镜晨晖照杏梁飞燕起朝粧留心散广黛轻手约花黄正钗时念影拂絮且怜香方嫌翠色故乍道玉无光城中皆半额非妾画眉长和萧洗马画屏风二首阳春发和气日静班姬门风轻董贤馆巻耳縁阶出反舌登墻唤蚕女桂枝钩游童苏合弹拂袖当留客相逢莫相难秋夜凉风起佳人在河内征夫镇马邑零露一朝漙中夜两垂泣气爽牀帐冷天寒针缕澁红颜本暂时君还讵相及咏入幌风经堂汎宝瑟乘隙动浮埃锵金驱响至举袂送芳来能使兰膏灭乍见珠帘开轻裾试一举令子暂迟回到溉饷任新安班竹杖因赠卭竹借旧闻灵夀资前识复有冒霜筠寄生桂潭侧文彩既斑斓质性甚绸直所以夭天真爲有乘危力未尝以过投屡经芸苗植答任昉予衣本百结闽中徒八蚕假令金如粟讵使廉夫贪秋夜咏琴寄语调弦者客子心易惊离泣已将坠无劳别鹤声刘溉仪贤堂监策秀才聨句雄州试异等扬庭乃专对顾学类括羽竒文若锦缋滋兰成秀畹照车光赤琲摄官恶簮带疲疴谢名辈乙奏饮余列甲科光往载深竒无絶踪孙董有遗槩春风涵宛转迟光乍明昧列秀总中筵羣才盛皇代如纶疾影响裁蒲启蒙昧雕龙既已彰青紫行当佩裒然既玉响髙粲亦兰綷广川良易追淄水非难配贡士光相门捜贤尽幽塞善説理无穷借书心靡诲来彦各东西翼亮更出内康哉信在今伊余事耕耒庾仲容咏柿发叶临层槛翻英糅花药风生树影移露重新枝弱苑朱正葱翠梁乌未销铄庾丹秋闺有望耿耿横天汉飘飘出岫云月斜树倒影风至水回文巳泣机中妇复悲堂上君罗襦晓长襞翠被夜徒薰空汲银牀井谁缝金缕裙所思竟不至持酒清夜分夜梦还家归飞梦所忆共子汲寒浆铜瓶素丝绠绮井白银牀雀出丰茸树虫飞玳瑁梁离人不相见争忍对春光鲍泉奉和湘东王春日新莺始新归新蝶复新飞新花满新树新月丽新辉新光新气早新望新盈抱新水新緑浮新禽新听好新景自新还新叶复新攀新枝虽可结新愁讵解颜新思独氛氲新知不可闻新扇如新月新葢学新云新落连珠泪新㸃石榴裙落日看还妖姬竞早春上苑逐名辰苔轻变水色霞浓掩日轮雕甍斜落景画扇拂游尘衣香遥巳度衫红逺更新谁家荡舟妾何处织缣人南苑看游者洛阳小苑地车马盛经过縁沟驻行幰傍柳转鸣珂履髙含响佩袜轻半隐罗浮云无处所何用转横波江上望月客行钩始悬此夜月将弦川澄光自动流驶影难圆苍苍随逺色瀁瀁逐漪涟无因转还汎回首眷前贤秋日露色已成霜梧楸欲半黄燕去櫩恒静莲寒池不香夕鸟飞向月余蚊聚逐光旅情恒自苦秋夜渐应长咏梅花可怜堦下梅飘荡逐风回度帘拂罗幌萦窓落梳台乍随纎手去还因挿鬂来客心屡看此愁眉敛讵开咏蔷薇经植宜春馆靃靡上兰宫片舒犹带紫半巻未全红叶疎难蔽日花宻易伤风佳丽新粧罢含笑折芳丛寒闺行人消息断空闺静复寒风急朝机燥镜暗晚粧难从来腰自小衣带就中寛咏剪綵花花生剪刀里从来讶逼真风动虽难落蜂飞欲向人不知今日后谁能逆作春鲍机伍子胥忠孝诚无报感义本投身日暮江波急谁怜渔丈人楚墓悲犹在吴门恨未申纪少瑜游建兴苑丹陵抱天邑紫渊更上林银台悬百仞玉树起千寻水流冠葢影风扬歌吹音踟蹰怜拾翠顾步惜遗簮日落庭光转方幰屡移隂终言乐未极不道爱黄金拟吴均体应教庭树发春辉游人竞下机却匣擎歌扇开箱择舞衣桑萎不复惜看花遽将夕自有专城居空持迷上客月中飞萤逺度时依幕斜来如畏牎向月光还尽临池影更双咏残灯残灯犹未灭将尽更扬辉唯余一两焰才得解罗衣褚翔鴈门太守行三月杨花合四月麦秋初幽州寒食罢郑国采桑疎便闻鴈门戍结束事戎车去嵗无霜雪今年有闰余月如弦上弩星类水中鱼戎车攻日逐燕骑荡康居大宛归善马小月送降书寄语闺中妾勿怨寒牀虚褚澐咏柰成都贵素质酒泉称白丽红紫夺夏藻芬芳掩春蕙映日照新芳丛林抽晚蒂谁谓重三珠终焉竞八桂不让圜丘中粲洁华庭际赋得蝉避雀芳枝里飞空华殿曲天寒响屡嘶日暮声愈促繁吟如欲尽长韵还相续饮露非表清轻身易知足张嵊短箫促柱弦始繁短箫吹初亮舞袖拂长席钟音由簴飏已落檐瓦间复绕梁尘上时属清夏隂恩晖亦非望陆山才刻吴阊门诗田横感义士韩王报主臣若爲留意气持寄禹川人朱异还东田宅赠朋离应生背芒说石子河阳文虽有遨游美终非沮溺羣曰余今卜筑兼以隔嚣纷池入东陂水窓引北巖云槿篱集田鹭茅檐带野芬原隰何逦迤山泽共氛氲苍苍松树合耿耿樵路分朝兴候崖晚暮坐极林曛凭髙眺虹蜺临下瞰耕耘岂直娱衰暮兼得慰殷勤怀劳犹未弭独有望夫君咏贫触途皆可试惟贫独未安窓开两片月霜足一重寒藳湿铺牀冷荷脆补衣难若言爲客易推剑与君弹田饮引卜田宇兮京之阳面清洛兮背修邙属风林之萧瑟值寒野之苍茫鹏纷纷而聚散鸿㝠㝠而逺翔酒沈兮俱发云沸兮波扬岂味薄于东鲁鄙蜜甜于南湘于是客有不速朋自逺方临清池而涤器辟山牖而飞觞促膝兮道故久要兮不忘间谈希夷之理或赋连翩之章王伟狱中赠人诗赵壹能爲赋邹阳解献书何惜西江水不救辙中鱼在渭阳赋诗平明听战鼓薄暮叙存亡楚汉方龙鬭秦关阵未央古诗纪巻一百二古诗纪卷一百三钦定四库全书古诗纪巻一百三明冯惟讷撰梁第三十王台卿陌上桑四首郁郁陌上桑盈盈道傍女送君上河梁拭泪不能语郁郁陌上桑遥遥山下蹊君去戍万里妾来守空闺郁郁陌上桑皎皎云间月非无巧笑姿皓齿爲谁发郁郁陌上桑袅袅机头丝君行亦宜返今夕是何时陌上桑令月开和景处处动春心挂筐须叶满息倦重枝隂云歌玉云初度色金风送影来全生疑魄暗半去月时开欲知无去所一爲上阳台一旦歌一旦被头痛避头还着牀自无亲伴侣谁当给水浆匍匐入山院正逢虎与狼对虎低头啼垂泪泪千行和简文帝赛汉髙祖庙沐芳事椒醑驾言遵夀宫瑶台斜接岫玉殿上凌空树出垂巖影竹引带山风阶长雾难歇窓髙云易通所悲樽俎撤按歌曲未终奉和望同泰寺浮图朝光正晃朗涌塔标千丈仪凤异灵乌金盘代仙掌积栱成雕桷髙檐挂珠网宝地若池沙风铃如树响刻削生千变丹青图万象烟霞时出没神仙乍来往晨雾半层生飞幡接云上游蜺不敢息翔鵾讵能仰讃善资哲人流咏归明两愿假舟航末彼岸谁云广奉和往虎窟山寺我王宗胜道驾言从所之辎轩转朱毂骊马跃青丝清渠影髙葢游树拂行旗宾徒纷杂沓景物共依迟飞梁通涧道架宇接山基丛花临回砌分流绕曲墀谁言非胜境云山独在兹尘情良易着道性故难缁承恩奉教义方当𢎞受持奉和泛江春江下白帝画舸向黄牛锦缆回沙碛兰桡避荻洲湿花随水泛空巢逐树流建平船柹下荆门战舰浮岸社多乔木山城足迥楼日落江风静龙吟回上游山池应令歴览周仁智登临欢豫多穿渠引金谷辟道出铜驼长桥时跨水曲阁乍临波巖风生竹树池香出芰荷石幽衔细草林末度横柯咏风浸滛不可识去来非有情乍见珠帘卷时觉洞房清暂拂兰池上潋淡玉波生一辩雄雌异还恶庶人轻咏筝依歌时转韵按曲动花钿促调移轻柱乱手度繁絃惟有髙秋月秦声未可怜同萧治中十咏二首荡妇髙楼月空庭髙楼月非复三五圎何须照牀里终是一人眠南浦别佳人敛容送君别一敛无开时只应待相见还将笑解眉咏水中楼影飘飘似云度亭亭如葢浮熟看波不动还是映髙楼临沧波髙轩临不测清江穷广深天边生岸影水上结云隂风来白华起潮满黄沙沈王同长安有狭邪行名都驰道傍华毂乱锵锵道逢佳丽子问我居何乡我家洛川上甲第遥相望珠扉玳瑁牀绮席流苏帐大子执金吾次子中郎将小子陪金马遨游蔑卿相三子俱休沐风流郁何壮三子俱㑹同肃雍多礼让三子俱还室丝管纷嘹亮大妇裁舞衣中妇学清唱小妇窥镜影弄此朝霞状佳人且少留爲君绕梁唱奉和往虎窟山寺美境多胜迹道塲实兹地造化本灵奇人功兼制置房廊相映属堦阁并殊异髙明留睿赏清浄穆神思豫游穷岭歴借此方春至野花夺人眼山莺纷可喜风景共鲜华水石相辉媚法像无尘染真僧絶名利陪游既伏心闻道方刻意朱记室送别不及赠何殷二记室慿轼徒下泪裁书路巳赊逺鼓依林响连樯倚岸斜山开云吐气风愤浪生花即此余伤别何论尔望家二君勗琬琰无使没泥沙何寘南答何秀才自怜耿不寐拥褐至宵䦨苍茫曙月落切戾晓风酸终朝长守馑叠夜抱余寒周道坦且直弱命溘将殚灵台聊寄止戚里岂余欢思家无积敛何以拯急难沈繇答何郎欢戚递来事聚散居常理但伤胶投漆忽作弦离矢形影一东西山川俄表里执手涉梁上悲心万端起方同儿女泣况此流潮水孙擢答何郎幽居少怡乐坐静对嘉林晚花犹结子新竹未成隂夫君阻清切可望不可寻处处多蘐草赖此慰人心江革赠何记室聨句不成龙鳞无复彩凤翅于兹铩畴昔似翩翩今辰何乙乙又赠何记室刻猴虽言巧辩对今知章且欣共巵酒勿道滥衣裳李镜逺咏日始临东岳观俄升若木枝萍实讵俦彩合扇且慙规北林耿初曜圎窓鉴早曦照庭余雪尽映檐熘滴垂徘徊匝花树煜爚满春池柳隂裁靡靡帘影复离离曽泉岂亭舍桑榆忽在斯回戈安得中长绳不可羁冲情爱景落清宴惜光驰温晖徒巳荷深心窃自知蜨蝶行青年已布泽微虫应节欢朝出南园里暮依华叶端菱舟追或易风池度更难羣飞终不逺还向玉阶兰朱超道採莲曲艳色前后发缓檝去来迟看妆碍荷影洗手畏菱滋摘除莲上叶拕出藕中丝湖里人无限何日满船时赠王僧辨故人总连率方舟下汉池玉节交横映金铙前后吹聚图匡汉业倾产救韩危昔时明月夜䕃羽切髙枝冲天势已逺控地力先疲各言献捷后几处泣生离别刘孝先疲痾积未瘳伏枕倦长愁复念夜分首江上值徂秋隂凝变逺色落叶泛寒流繁霜积晓缆轻氷绕夜舟曳裾出兎苑引领望龙楼勿念经台侧无爲戚情游别席中兵数年共栖息一旦各聨翩莫论行近逺终是隔山川长波漫不极髙岫郁相连急风乱还鸟轻寒静暮蝉扁舟已入浪孤帆渐逼天停车对空渚怅望转依然夜泊巴陵月夜三江静云雾四边收淤泥不通挽寒浦劣容舟回风折长草轻氷断细流古村空列树荒戍久无楼嵗晚沉痾风将夜共静空与月俱明烛滴龙犹伏罏开凤欲惊叶飞林失影氷合涧无声太息兴牀念宁敢离衣行唯畏残藤尽不闻桴鼓鸣对雨当夏苦炎埃习静对花台落照依山尽浮凉带雨来重云吐飞电髙栋响行雷洒树轻花发滴沼细萍开汎沫萦堦草奔流起砌苔无因假轻葢徒然想上才咏同心芙蓉青山丽朝景𤣥峯朗夜光未及清池上红蕖并出房日分双蔕影风合两花香鱼惊畏莲折龟上碍荷长云雨留轻润草木隐嘉祥徒歌涉江曲谁见缉爲裳奉和登百花亭怀荆楚亭髙登望极春心逺近同莫恨荆台隐云行不碍空柳色浮新翠兰心带浅红若因鹏举便重上龙门中赋得荡子行未归坐楼愁出望息意不思春无奈园中柳寒时巳报人捉梳羞理鬂挑朱懒向脣何当上路晚风吹还骑尘舟中望月大江濶千里孤舟无四隣唯余故楼月逺近必随人入风先遶晕排雾急移轮若教长似扇堪拂艶歌尘咏孤石侵霞去日近镇水激流分对影疑双阙孤生若断云遏风静华浪腾烟起薄曛虽言近七岭独立不成羣咏镜折花须自挿不用暂临池当由可怜面偏与镜相宜安钗钏独响刷鬂袖俱移唯余心里恨影中恒不知咏贫触途皆可试惟贫独未安窓开两片月霜足一重寒藳湿铺牀冷荷脆补衣难若言爲客易推剑与君弹咏剪綵花浅深依树色舒巻听人裁假令春巳度终住手中开城上乌朝飞集帝城犹带夜啼声近日毛虽煖闻弦心尚惊咏独栖鸟河水闻寒巳成冻塞草愁霜悬自衰可念无端失林鸟此夜逆风何处归列网遮山不听度悬氷绕树滑难依细石似鷰能随雨片木作鸢犹解机但令积风多少便何患有翼不能飞寄语故林无数鸟㑹入羣里比毛衣戴暠钓竿试持𤣥渚钓暂罢池阳猎翠羽饰长纶蕖花装小艓钩利断莼丝㠶举牵菱叶聊载前鱼童还看后舟妾君子行画野依德星开鄽对㢘水接越称交让连树名君子数非唯二失升阶无三止探甑不疑尘正冠还避李寄言蘧伯玉无爲嗟独耻从军行长安夜刺闺胡骑白铜鞮诏书发陇右召募取关西剑悬三尺鞘铠累七重犀督军鸣战鼓廵夜数更鞞侵星出柳塞际晚入榆溪秦泾含药鸩晋火逐飞鸡通泉开地道望敌竖云梯隂山日不暮长城风自凄弓寒折锦鞬马冻滑斜蹄燕旗竿上脆羗笛管中嘶登山试下赵慿轼且平齐当今函谷上唯用一丸泥煌煌京洛行欲知佳丽地爲君陈帝京由来称侠窟争利复争名铸铜门外马刻石水中鲸黑龙过饮渭丹凤俯临城羣公邀郭解天子问黄琼诏幸平阳第骑指伏波营五侯同拜爵七贵各垂缨衣风飘飘起车尘暗浪生舞见淮南法歌闻齐后声挥金留客坐馔玉待钟鸣独有文园客偏嗟武骑轻月重轮行皇基属明两副德表重轮重轮非是晕桂满自恒春海珠含更灭阶蓂翳且新婕妤比团扇曹王譬洛神浮川疑让璧入戸类烧银从来看顾兎不曾闻鬭麟北堂岂盈手西园偏照人神仙篇徒闻石爲火未见坂停丸暂数盈虚月长随昼夜澜辞家试学道逢师得姓韩阆山金静室蓬丘银露坛安平醖仙酒渤海转神丹初飞喜退凤新学法乘鸾十芒生月脑六燄起星肝流琼播疑俗信玉类阳官𤣥都宴晚集紫府事朝看谢手今爲别进怜此俗难车马行巩洛风尘处冠葢相填咽多称魏其冷竞随田蚡热轮趣白虎第珂聚黄金穴献酒悉葡萄詶言尽飞铁东都虵已铸西山绶应结期集类蒸烟晚至如吹雪子云尔何事门巷无车辙度关山昔听陇头吟平居巳流涕今上关山望长安树如荠千里非乡邑四海皆兄弟军中大体自相褒其间得意各分曹博陵轻侠皆无位幽州重气本多豪马衔苜蓿叶剑莹䴙鹈膏初征心未习复值鴈飞入山头看月近草上知风急笛喝曲难成笳繁响还澁武帝初承平东伐复西征蓟门海作堑榆塞氷爲城催令四校出倚望三边平箭服朝来动刀环临阵鸣将军一百战都护五千兵且决雄雌眼前利谁道功名身后事丈夫意气本自然来时辞第巳闻天但令此身与命在不持烽火照甘泉咏歌眠拂枕薰红帊回灯复解衣傍边知夜永不唤定应归沈君攸採桑南陌落花移蚕妾畏桑萎逐便牵低叶争多避小枝摘驶笼行满攀髙腕欲疲看金怯举意求心自可知採莲曲平川映晚霞莲舟泛浪华衣香随岸逺荷影向流斜度手牵长柄转檝避踈花还船不畏满归路讵嫌赊薄暮动弦歌柳谷向夕沈余日蕙楼临砌徙斜光金戸半入藂林影兰径时移落蘂香丝绳玉壶传绮席秦筝赵瑟响髙堂舞裙拂履喧珠珮歌响出扇绕尘梁云边雪飞弦柱促留宾但须罗袖长日暮歌钟恒不倦处处行乐爲时康羽觞飞上苑上路薄晚风尘合禁苑初春气色华石径断丝䦨蔓草山流细沫拥浮花鱼文熠爚含余日鹤葢低昻照落霞隔树银鞍喧宝马分衢玉轴动香车车马处处尽成隂班荆促席对芳林藤杯屡动情仍畅翠樽引满趣弥深山阳倒载非难得宜城醇醖促须斟半醉骊歌应可奏上客莫虑掷黄金桂檝泛河中黄河曲注通千里浊水分流引八川仙查逐源终未极苏亭遗迹上难迁眇眇云根侵逺树苍苍水气合遥天波影杂霞无定色湍文触岸不成圆赤马青龙交出浦飞云葢海逺凌烟莲舟渡沙转不碍桂檝距浪弱难前风急金乌翅自转汀长锦缆影微悬榜人欲歌先扣枻津吏犹醉强持船河隄极望今如此行杯落叶讵虚传双鷰离双鷰双飞双情相思容色已改故心不衰双入幕双出帷秋风去春风归幕上危双鷰离衔羽一别涕泗垂夜夜孤飞谁相知左回右顾还相慕翩翩桂水不忍渡悬目挂心思越路萦郁摧折意不泄愿作镜鸾相对絶赋得临水开筵临桂水携手望桃源花落圎文出风急细流翻光浮动岸影浪息累沙痕沧波自可恱濯缨何用论同陆廷尉惊早蝉日暮野风生林蝉候节鸣望枝疑数处寻空定一声地幽吟不断叶动噪羣惊独有河阳令偏嫌秋翅轻夜出妓帘间月色度烛定妓成行回身钏玉动顿履珮珠鸣低衫拂鬟影举扇起歌声匣中曲犹奏掌上体应轻咏氷应教日华照氷彩灼烁自相明隂潭欲半解阳岸已全轻未释苔文隐将销草气生稍得观鱼上非独见狐惊傥逢魏后术当验可爲城施荣泰王昭君垂罗下椒阁举袖拂胡尘唧唧抚心叹蛾眉误杀人杂诗赵女修丽姿燕姬正容饰粧成桃毁红黛起草慙色罗裙数十重犹轻一蝉翼不言縠袖轻专叹风多力锵珮王池边弄笑银台侧折柳贻目成採蒲赠心识来时娇未尽还去媚何极髙允生王子乔行仙化非常道其义出自然王乔诞神气白日忽升天晻暧御云气飘飘乘长烟寄想崆峒外翺翔宇宙间七月有佳期控鹤崇崖巅永与时人别一去不复旋百里奚歌羇旅入秦庭始得收显曜释褐出辎车卓爲千乘道艳色进华容繁弦发征调居贵易素心翻然忘久要装金五羊皮写情陈所告岂徒望自伤念君无定操王循晨风行雾开九曲渎风起千金堤岸回分野迳林际成牛蹊凫随落潮去日傍绮霞低望日轻舟隐瑟瑟逺寒悽还眺小平急宴语方难齐房篆金乐歌前溪流碧水后渚映青天登台临宝镜开窓对绮钱玉颜光粉色罗袖拂金钿春风散轻蝶明月映新莲摘花竞时侣催指及芳年裴宪伯朱鹭秋来惧寒劲嵗去畏氷坚羣飞向葭下奋羽欲南迁暂戯龙池侧时往凤楼前所叹恩光歇不得久聨翩庾成师逺期篇忆别春花飞已见秋叶稀涙粉羞明镜愁带减寛衣得书言未反梦见道应归坐使红颜歇独掩青楼扉车陇头水陇头征人别陇水流声咽只爲识君恩甘心从苦节雪冻弓弦断风鼓旗竿折独有孤雄剑龙泉字不灭洛阳道洛阳道八逹洛阳城九重重关如隐起双阙似芙蓉王孙重行乐公子好游从别有倾人处佳丽夜相逢骢马骢马镂金鞍柘弹落金丸意欲骖驔走先作野游盘平明发下蔡日中过上兰路逺行须疾非是畏人看车遥遥车遥遥兮马洋洋追思君兮不可忘君安逝兮西入秦愿将微影随君身君在隂兮影不见君仰日月妾所愿姚翻同郭侍郎採桑鴈还髙柳北春归洛水南日照茱萸领风摇翡翠篸桑间视欲暮闺里遽饥蚕相思君助取相望妾那堪阮硏櫂歌行芙蓉始出水緑荇叶初鲜且停白雪和共奏激楚絃平生此遭遇一日当千年古诗纪巻一百三古诗纪卷一百四钦定四库全书古诗纪巻一百四明冯惟讷撰梁第三十一鲍子卿咏画扇细丝本自轻弱綵何足眄直爲发红颜谬成握中扇乍奉长门泣时承柏梁宴思粧开已掩歌容隐而见但画双黄鹄莫作孤飞燕咏玉阶玉阶巳夸丽复得临紫微北戸接翠幄南路抵金扉重叠通日影参差藏月辉轻苔染珠履微潋沸罗衣独笑崑山曲空见青凫飞王枢古意应萧信武教朝取饥蚕食夜缝千里衣复闻南陌上日暮採莲归青苔覆寒井红药间青薇人生乐自极良时徒见违何由及新燕双双还共飞至乌林村见採桑者因有赠遥见提筐下翩妍实端妙将去复回身欲语先爲笑闺中初别离不许覔新知空结茱萸带敢报木兰枝徐尚书座赋得阿隣红莲披早露玉貌映朝霞飞燕啼粧罢顾挿歩摇花溘匝金钿满参差绣领斜暮还垂瑶帐香灯照九华汤僧济渫井得金钗昔者倡家女摘花露井边摘花还自挿照井还自怜窥窥终不罢笑笑自成妍宝钗于此落从来非一年翠羽成泥去金色尚如鲜此人今何在此物今空传杨皦咏舞红颜自燕赵妙妓迈阳阿就行齐逐唱赴节闇相和折腰送余曲敛袖待新歌嚬容生翠羽曼睇出横波虽称赵飞燕比此讵成多吴孜春闺怨玉关信使断借问不相谙春光太无意窥窓来见参分与光音絶忽值日东南柳枝皆嬲燕桑叶复催蚕物色顿如此孀居自不堪任豫夏潦省宅风棹出天街星言指沈室顿楫俄毁垣恻然悼穷陌春爲发大道夏爲溆潮折贵者陋怀居鄙人安朝夕生长数十载幸祐见衰白堂遗孤孩音庭余笄龀迹入似聚族慰出爲里仁惜刘臻河边枯树奇树临芳渚半死若龙门疾风摧劲叶沙坼毁盘根将军犹未坐匠石不曾论无复凌云势空余激浪痕可嗟摧折尽讵得上河源邓铿和隂梁州杂怨暂别犹添恨何忍别经时丛桂频销叶庭树几辞枝君言妾貌改妾畏君心移终须一相见併得两相知奉和夜听妓声烛华似明月鬟影胜飞桥妓儿齐郑乐争妍学楚腰新歌自作曲旧瑟不须调衆中俱不笑座上莫相撩月夜闺中闺中日巳暮楼上月初华树隂縁砌上窓影向牀斜开帷伤只凤吹灯惜落花谁能当此夕独处类倡家闻人蒨春日二首愁人试出牖春色定无穷参差依网日澹荡入帘风落花还绕树轻飞去隐空徒令玉筯泣双垂明镜中髙台动春色清池照日华緑葵向光转翠柳逐风斜林有惊心鸟园多夺目花相与咸知节叹子独离家人行今不返何劳空折麻顾煊赋得露飞空犹藴状集物始成华萎黄病秋菊厌浥长春芽非唯溥蔓草颇亦变蒹葭仍増江海浪聊㸃木兰花王修已九日霜威始落翠寒气初入堂隋珠烂似烛悬黎疑夜光舞步因絃折歌声随袂扬夜深闻漏缓檐虚觉唱长王孝礼咏镜可怜不自识终尔因镜中分眉一等翠对面两边红转身先见动含笑逆相同犹嫌镜里促看人未好通谢和萧国子咏柰花俱荣上节初独秀髙秋晚吐绿变衰园舒红摇落苑不逐奇幻生宁从吹律暄幸同瑶华折爲君聊赠逺范筠咏愼火兹卉信丛丛微荣未足奇何期糅香草遂得遶花池忘忧虽无用止燄或有施早得建章立幸爇柏梁垂咏蓍数奇不可偶性直谁能纡祯蔡伏灵异祥云降温腴甄固奉和世子春情昨晚褰帘望初逢双燕归今朝见桃李不啻数花飞含愁春欲度无复寄芳菲王环代西封侯美人于今辞宴语方念泣离违无因从朔鴈一向黄河飞江伯瑶和定襄侯楚越衫裁缝在箧笥薫鬓带余香开着不忍看一见落千行刘泓咏繁华可怜宜出衆的的最分明秀眉开双眼风流着语声王湜赠情人雨骤行人断云聚独悲深傥更逢归鴈一一传情心李孝胜咏安仁得果潘岳河边返情知掷果多闭甍听不见无奈识车何谈士云咏安仁得果月上河阳县来看洛阳花掷果人相非是故停车刘憺惊早露九畹凝芳叶百草莹新珠盈荷虽不润拂竹竟难枯贺文标咏春风排帘动轻幔汎水拂垂杨本持飘落蘂翻送舞衣香张骞咏跃鱼应诏戢鳞隐繁藻颁首承绿漪何用游溟澥且跃天渊池萧若静石桥连延过絶涧迢逓跨长津已数逢仙客兼曽度獦人萧欣还宅作时平有道泰世诐交情离寄言谢公叔千载留清规桓法闿初入山作寒谷夜将晨置赏复寻眞方坛垂宻叶澈水渡朱鳞杏林虽伏兽芝田讵俟人丹成方转石鑪变欲销银当知胜地逺于此絶嚣尘释宝志谶诗乐哉三十余悲哉五十里但看八十三子地妖灾起佞臣作欺妄贼臣灭君子若不信吾言龙时侯贼起且至马中间衔悲不见喜又昔年三十八今年八十三四中复有四城北火酣酣又二首掘尾狗子自发狂当死未死啮人伤须㬰之间自灭亡起自汝隂死三湘山家小儿果攘臂太极殿前作虎视释智藏奉和武帝三教诗心源本无二学理共归眞四执迷丛药六味増苦辛资缘良杂品习性不同循至觉随物化一道开异津大士流权济训义乃星陈周孔尚忠孝立行肇君亲老氏贵裁欲存生由外身出言千里善芬爲穷世珍理空非即有三明似未臻近识封岐路分镳疑异尘安知悟云渐究极本同伦我皇体斯㑹妙鉴出机神眷言总归辔回照引生民顾惟慙宿植邂逅逢嘉辰愿陪入明解嵗暮有攸因释惠令和受戒诗泬寥秋气爽摇落寒林疎风散飞廉雀浪动昆明鱼是日何爲盛证戒奉皇储愿陪升自在神通任巻舒惠慕道士犯虏将逃作客子倦艰辛夜出小平津马色迷关吏鸡鸣起戍人露鲜花敛影月照宝刀新问我将何去北海就孙宾僧正惠偘咏独杵𢷬衣非是无人助意欲自鸣砧照月敛孤影乘风送逈音言𢷬双丝练似奏一絃琴令君闻独杵知妾有专心闻侯方儿来㓂羊皮赎去士马革敛还尸天下方无事孝廉非哭时王金珠子夜四时歌春歌三首朱日光素水黄华映白雪折梅待佳人共迎阳春月阶上香入懐庭中花照眼春心郁如此情来不可限吹漏不可停断絃当更续俱作双思引共奏同心曲夏歌二首玉盘贮朱李金杯盛白酒本欲持自亲复恐不甘口垂帘倦烦热巻幌乗清隂风吹合欢帐直动相思琴秋歌二首叠素兰房中劳情桂杵侧朱颜润红粉香汗光玉色紫茎垂玉露绿叶落金樱着锦如言重衣罗始觉轻冬歌寒闺周黼帐锦衣连理文怀情入夜月含笑出朝云子夜变歌七綵紫金柱九华白玉梁但歌绕不去含吐有余香上声歌花色过桃杏名称重金琼名歌非下里含笑作上声欢闻歌艳艳金楼女心如玉池莲持底报郎恩俱期游梵天欢闻变歌南有相思木合影复同心游女不可求谁能识得音阿子歌可怜双飞凫飞集野田头饥食野田草渴饮清河流丁督护歌黄河流无极洛阳数千里轗轲戎旅间何由见欢子团扇郎手中白团扇净如秋团月清风任动生娇声任意发包明月前溪歌当曙与未曙百鸟啼窓前独眠抱被叹忆我怀中侬单情何时双卫敬瑜妻王氏连理诗墓前一株柏连根复竝枝妾心能感木頽城何足奇孤燕诗昔年无偶去今春犹独归故人恩义重不忍复双飞王淑英妻刘氏昭君怨一生竟何定万事最难保丹青失旧仪玉匣成秋草想妾辞关涙至今犹未燥汉使汝南还殷勤爲人道暮寒梅花自烂熳百舌早迎春逾寒衣逾薄未肯惜腰身赠夫粧铅㸃黛拂轻红鸣环动珮出房栊看梅复看柳泪满春衫中徐悱妻刘氏和婕妤怨日落应门闭愁思百端生况复昭阳近风传歌吹声宠移终不恨谗枉太无情秪言争分理非妬舞腰轻答唐娘七夕所穿鍼倡人效汉女靓粧临月华连鍼学竝蒂萦缕作开花孀闺絶绮罗揽赠自伤嗟虽言未相识闻道出良家曾停霍君骑经过柳惠车无由一共语暂看日升霞答外二首花庭丽景斜兰牖轻风度落日更新粧开帘对春树鸣鹂叶中舞戯蝶花间骛调琴本要欢心愁不成趣良㑹诚非逺佳期今不遇欲知幽怨多春闺深且暮东家挺奇丽南国擅容辉夜月方神女朝霞喻洛妃还看镜中色比艶似知非摛辞徒妙好连类顿乖违智夫虽已丽倾城未敢希听百舌庭树旦新晴临镜出雕楹风吹桃李气过传春鸟声净写山阳笛全作洛滨笙注意欢留听误令粧不成题甘蕉叶示人夕泣已非踈梦啼太真数唯当夜枕知过此无人觉摘同心栀子赠谢娘因附此诗两叶虽爲赠交情永未因同心何处恨栀子最关人代陈庆之美人爲咏临粧欲含涕羞畏家人知还代粉中絮拥泪不听垂梦见故人觉罢方知恨人心定不同谁能对角枕长夜一边空有期不至黄昏信使断衘怨心悽悽回灯向下榻转面闇中啼光宅寺长廊欣目送广殿悦逢迎何当曲房里幽隐无人声范静妻沈氏昭君叹二首早信丹青巧重货洛阳师千金买蝉鬓百万写蛾眉今朝犹汉地明旦入胡关情寄南云反思逐北风还挟琴歌逶迤起尘唱宛转遶梁声调弦可以进蛾眉画未成映水曲轻鬓学浮云双蛾拟初月水澄正落钗萍开理垂发登楼曲慿髙川陆近望逺阡陌多相思隔重岭相忆限长河越城曲别怨悽歌响离啼湿舞衣愿假乌栖曲翻从南向飞晨风行理檝令舟人停舻息旅薄河津念君劬劳冐风尘临路挥袂泪沾巾飈流劲润逝若飞山髙㠶急絶音徽留子句句独言归中心㷀㷀将依谁风弥叶落永离索神往形返情错漠循带易缓愁难却心之忧矣颇销铄戏萧娘明珠翠羽帐金薄绿绡帷因风时暂举想像见芳姿清晨挿步摇向晚解罗衣託意风流子佳情讵可私咏灯绮筵日巳暮罗帷月未归开花散四照含光出九微风轩动丹熖冰宇澹青辉不吝轻蛾绕唯恐晓蝇飞咏五彩竹火笼可怜润霜质纤剖复毫分织作回风苣制爲萦绮文含芳出珠被耀綵接缃裙徒嗟今丽饰岂念昔凌云咏步摇花珠华萦翡翠宝叶间金琼剪荷不似装爲花如自生低枝拂绣领微步动瑶瑛但令云髻挿蛾眉本易成吴兴妓童赠谢府君玉钗空中堕金钿行已歇独泣谢春风长夜孤明月古诗纪巻一百四古诗纪卷一百五钦定四库全书古诗纪巻一百五明冯惟讷撰梁第三十二郊庙歌辞梁雅乐歌十一首沈约皇雅帝德实广运车书靡不宾执瑁朝羣后垂旒御百神八荒重译至万国婉来亲华葢拂紫微勾陈绕太一容裔被缇组参差罗䍐毕星回昭以烂天行徐且谧清跸朝万㝢端冕临正阳青絇黄金繶衮衣文绣裳既散华虫采复流日月光涤雅将修盛礼其仪孔炽有腯斯牲国门是置不黎不㾞靡愆靡忌呈肌献体永言昭事俯休皇德仰绥灵志百福具膺嘉祥允洎骏奔伊在庆覃遐嗣牷雅反本兴敬复古昭诚礼容宿设祀事孔明华俎待献崇碑丽牲充哉茧握肃矣簮缨其膋既启我豆既盈庖丁游刃葛卢验声多祉攸集景福来并諴雅怀忽慌瞻浩荡尽诚洁致䖍想出杳冥降无象皇情肃具僚仰人礼盛神途敞僾明灵申敬享感苍极洞𤣥象地德溥崑丘峻扬羽翟鼓应出尊祇展诚信招海渎罗岳镇惟福祉咸昭晋我有明德馨非稷黍牲玉孔备嘉荐惟旅金悬宿设和乐具举礼逹幽明敬行尊俎钟鼓云送遐福是与献雅神宫肃肃天仪穆穆礼献既同膺兹釐福我有馨明无愧史祝禋雅紫宫昭焕太乙微𤣥降临下土尊髙上天载陈珪币式备牲牷云箛清引栒虡髙悬俯昭象物仰致髙烟肃彼灵祉咸逹皇䖍盛乐斯举协征调宫灵飨庆洽祉积化融八变有序三献已终坎牲瘗玉酧德报功振垂成吕投壤生风道无虚致事由感通于皇盛烈比祚华嵩梁南郊登歌诗二首暾既明礼告成惟圣祖主上灵爵已献罍又盈息羽籥展歌声僾如在结皇情礼容盛尊俎列𤣥酒陈陶匏设献清酒致䖍洁王既升乐已阕降苍昊垂芳烈梁北郊登歌二首方坛既塪地祗巳出盛典弗諐羣望咸秩乃升乃献敬成礼卒灵降无兆神飨载谧允矣嘉祚其升如日至哉坤元实惟厚载躬兹奠飨诚交显晦或升或降摇珠动珮德表成物庆流皇代纯嘏不諐祺福是赉梁明堂登歌五首青帝帝居在震龙德司春开元布泽含和尚仁羣居既散嵗云阳止饬农分地民粒惟始雕梁绣栱丹楹玉墀灵威以降百福来绥赤帝炎光在离火爲威德执礼昭训持衡受则靡草既凋温风以至嘉荐惟旅时羞孔备齐缇在堂笙镛在下匪惟七百无絶终始黄帝郁彼中坛含灵阐化回环气象轮无辍驾布德焉在四序将收音宫数五饭稷骖駵宅屛居中旁临外宇升爲帝尊降爲神主白帝神在秋方帝居西皓允兹金德裁成万宝鸿来雀化参见火斜幕无𤣥鸟菊有黄华载列笙磬式陈彛俎灵㒺常怀惟德是与黒帝德盛乎水𤣥冥纪节隂降阳腾气凝象閟司智莅坎驾铁衣𤣥祈寒拆地晷度回天悠悠四海骏奔奉职祚我无疆永隆民极梁宗庙登歌七首功髙礼洽德尊乐备三献具举百司在位诚敬㒺諐幽明同致茫茫亿兆无思不遂葢之如天容之如地殷兆玉筐周始邠王于赫文祖基我大梁肇土七十奄有四方帝轩百祀人思未忘永言圣烈祚我无疆有夏多罪殷人涂炭四海倒悬十室思乱自天命我歼凶殄难既跃乃飞言登天汉爰享爰格福禄攸賛牺象既饰罍俎斯具我郁载馨黄流乃注峩峩卿士骏奔是务佩上鸣堦缨还拂树悠悠亿兆天临日煦猗与至德光被黔首铸镕苍昊甄陶区有恪恭三献对扬万夀比屋可封含生无咎匪徒七百天长地久有命自天于皇后帝悠悠四海莫不来祭繁祉具膺八神耸衞福至有兆庆来无际播此余休于彼荒裔祀典昭洁我礼莫违八簋充室六龙解騑神宫肃肃灵寝微微嘉荐既飨景福攸归至德光被洪祚载辉梁小庙乐歌二首舞歌閟宫肃肃清庙济济于穆夫人固天攸启祚我梁德膺斯盛礼文㮰逹向重檐丹陛饰我俎彛洁我粢盛躬事奠飨推尊尽敬悠悠万国具承兹庆大孝追逺兆庶攸咏登歌光流者逺礼贵弥申嘉飨云备盛典必陈追养自本立爱惟亲皇情乃慕帝服来尊驾齐六辔旂耀三辰感兹霜露事彼冬春以斯孝德永被烝民燕射歌辞梁三朝雅乐六首沈约俊雅设官分职髦俊攸俟髦俊伊何贵德尚齿唐乂咸事周宁多士区区衞国犹赖君子汉之得人帝猷乃理开我八袭辟我九重珩珮流响缨绂有容衮衣前迈列辟云从义兼东序事美西雍分阶等肃异列齐恭重列北上分庭异陛百司扬职九賔相礼齐宋舅甥鲁衞兄弟思皇蔼蔼羣龙济济我有嘉宾实惟恺悌𦙍雅自西殷代哲王迭有降及周成惟器是守上天乃眷大梁既受灼灼重明仰承元首体干作贰命服斯九置保置师居前居后前星比耀克隆万夀寅雅礼莫违乐具举延藩辟朝帝所执桓蒲列齐莒垂衮毳纷容与升有仪降有序齐簮绂忘笑语始矜严终酣醑介雅百福四象初万夀三兀始拜献惟衮职同心协卿士北极永无穷南山何足拟夀随百礼洽庆与三朝升惟皇集繁祉景福互相仍申钖永无遗穰简必来应百味既含馨六饮莫能尚玉罍信湛湛金巵颇摇漾敬举发天和祥祉流嘉贶需雅实体平心待和味庶羞百品多爲贵或鼎或鼒宣九沸楚桂胡盐芼芳卉加笾列俎彫且蔚五味九变兼六和令芳甘㫖庶且多三危之露九期禾圆案方丈粲星罗皇举斯乐同山河九州上腴非一族𤣥芝碧树夀华木终期采之不盈掬用拂腥膻和九谷既甘且饫致遐福人欲所大味爲先兴和尽敬咸在旃碧鳞朱尾献嘉鲜红毛绿翼坠轻翾臣拜稽首万斯年击钟以俟惟大国况乃御天流至德侑食斯举扬盛则其礼不諐仪不忒风猷所被深且塞膳夫奉职献芳滋不麛不夭咸以时调甘适苦别渑淄其德不爽受福釐于焉逸豫永无期备味斯飨惟至圣咸降人神礼爲盛或风或雅流歌咏负鼎言归启殷命悠悠四海同兹庆道我六穗罗八珍洪鼎自爨匪劳薪荆包海物必来陈滑甘味和神以斯至德被无垠雍雅明明在上其仪有序终事靡諐收铏撒俎乃升乃降和乐备举天德莫违人谋是与敬行礼逹兹焉䜩语我馂惟阜我肴孔庶嘉味既充食㫖斯饫属厌无爽冲和在御击壤齐欢怀生等豫烝庶乃粒实由仁恕百司警列皇在在陛既饫且醑卒食成礼其容穆穆其仪济济凢百庶寮莫不恺悌奄有万国抑由天启梁三朝雅乐歌六首萧子云俊雅惟王建国辩方正位于赫有梁向明而治知人则哲聪明文思思皇多士俊乂咸事弗惟其官惟人乃备训迪庶工位以德序恭已而治垂旒当宁或以言扬或以事举春朝秋觐圭币惟旅翼翼酆郇峩峩齐楚客入金奏宾至县兴威仪有则是降是升百辟卿士元首是承左右秩秩终敬且矜彛伦攸序王猷以凝𦙍雅天下爲家大梁受命眷永一德惟烈无竞仪刑哲王元良诞庆灼灼明两作离承圣英华外发温文成性立师立保左右惟政休有烈光前星比盛寅雅车同轨行同伦来万国相九宾延羣后朝荩臣礼时行乐日新摐夷则奏雅寅衮衣曜玉帛陈仪抑抑皇恂恂介雅明君创洪业大同登颂声开元洽百礼来仪奏九成申钖南山祚赫赫复明明三朝礼乐和百福随春酒玉樽湛而献聪明作元后安乐享延年无疆臣拜手四气新元旦万夀初今朝趋拜齐衮玉钟石变箫韶日升等皇运洪基邈日遥需雅农用八政食爲先播时百谷民所天禘尝郊社尽洁䖍䜩飨馈食礼节宣九功惟序登颂絃感物而动物靡遂大羮不和有遗味非极口腹而行气节之民心杀攸贵宁爲礼本饔与饩始诸饮食物之初设卦观象受以需烝民乃粒有牲刍自衞反鲁删诗书弋不射宿杀巳祛在昔哲王观民志庶羞百品因时备爲善不同同归治蔬膳菲食化始至率物以躬行尊位雅有泂酌风采苹蕰藻之菜非八珍涧溪沼沚贵先民明信之德感人神譬诸禴祭在西隣行苇之微犹勿践宁惟血气无身剪圣人之心微而显千里之应出言善况遂豚鱼革前典春酸夏苦冬有宜筐筥锜釡备糗驰逡廵揖让诏司仪卑髙制节明等差君臣之序正在斯日月光华风四塞规飨有序仪不忒匪天私梁乃佑德光被四表自南北长世缀旒爲下国雍雅穆穆天子时惟圣敬济济羣公恭爲德柄爲撤有典膳夫是命礼行禘尝义光朝聘神飨其德民洽其庆尚有和羮既戒且平亦有其馂亦惟克明其馂惟旅其酳惟成百礼斯洽三宥巳行明哉元首遹骏其声戒食有章卒食惟序庭鸣金奏凯收笾筥客出以雍撤以振羽离磬乃作和钟备举济济威仪喤喤簨簴相和歌辞五音曲五首沈约角引萌生触发嵗在春咸池始奏德尚仁惉懘以息和且均征引执衡司事宅离方滔滔夏日火德昌八音备举乐无疆宫引八音资始君五声兴比和乐感百精优游律吕被咸英商引司秋纪兑奏西音激扬钟石和瑟琴风流福被乐愔愔羽引𤣥英纪运冬冰折物爲音本和且悦穷髙测深长无絶相和六引萧子云宫引宅中爲君声之始气和而应律生子四宫既作隂阳理商引君臣数九发凉风三弦夷则白藏通克谐候管和六同角引蛰虫始振音在斯五声六律旋相爲韶继夏尽备咸池征引朱明在离日长至候气而动征爲事六乐成文从之备羽引其音爲物登𤣥英制留循短位浊清惟皇创则和且平古诗纪卷一百五古诗纪卷一百六钦定四库全书古诗纪巻一百六明冯惟讷撰梁第三十三鼓吹曲辞梁鼓吹曲十二首沈约木纪谢木纪谢火运昌炳南陆耀炎光民去癸鼎归梁鲛鱼出庆云翔韊五帝轶三王德无外化溥将仁荡荡义汤汤浸金石逹昊苍横四海被八荒舞干戚垂衣裳对天眷坐巖廊𦙍有钖祚无疆风教逺礼容盛感人神宣舞咏降繁祉延嘉庆贤首山贤首山险而峻乘岘凭临胡阵骋奇谋奋卒徒断白马塞飞狐殪日逐歼骨都刃谷蠡馘林胡草既润原亦涂轮无反幕有乌扫残孽震戎逋扬凯奏展欢酺咏枤杜旋京吴桐柏山桐柏山淮之首肇基帝迹遂光区有大震边关殪獯丑农既劝民惟阜穗充庭稼盈亩迨嘉辰芳糗纳寒塲爲春酒昭景福介眉夀天斯长地斯久化无极功无朽道亡道亡数极归永元悠悠兆庶尽含寃沈河莫极皆无安赴海谁授矫龙翰自樊汉仙波流水清且澜救此倒悬拯涂炭誓师刘旅赫灵断率兹八百驱十乱登我圣明去多难长夜杳冥忽云旦忱威忱威授律命苍兕言薄加湖灌秋水回澜瀄汨汎増雉争河投岸掬盈指犯刃婴戈洞流矢资此威烈齐文轨汉东流汉东流江之汭逆徒蜂聚旌旗纷蔽仰震威灵乗髙骋鋭至仁解网穷鸟入怀因此龙跃言登泰阶鹤楼峻鹤楼峻连翠微因巖设险池永归脣亡齿惧薄言震耀灵威凶衆稽颡天不能违金汤无所用功烈长巍巍昬主恣淫慝昬主恣淫慝皆曰自昌盛上仁矜亿兆誓师爲请命既齐丹浦战又符甲子辰龛难伐有罪伐罪弔斯民悠悠亿万姓于此覩阳春石首局石首局比墉墐新堞严东垒峻共表里遥相鎭矢未飞鼓方振竞衔璧并舆榇酒池扰象廊震同伐谋兼善陈辟应和扫煨烬剪庶恶靡余𦙍期运集期运集惟皇膺宝符龙跃清汉渚凤起方城隅讴歌共适夏狱讼两违朱二仪启嘉祚千载犹旦暮舞蹈流帝功金玉昭王度于穆于穆君臣君臣和以肃关王道定天保乐均灵囿宴同在镐前庭悬鼓钟左右列笙镛缨佩俯仰有则修礼容翔振鹭骋羣龙隆周何足拟逺与唐比踪惟大梁惟大梁开运受箓膺图君八极冠带被五都四海并和㑹排阙欵塞无异涂横吹歌辞梁鼓角横吹曲古辞企喻歌男儿欲作健结伴不须多鹞子经天飞羣雀两向波放马大泽中草好马着臕牌子铁裲裆鉾鸐尾条前行㸔后行齐着铁裲裆前头㸔后头齐着铁鉾男儿可怜虫出门怀死忧尸丧狭谷中白骨无人收瑯琊王歌辞新买五尺刀悬着中梁柱一日三摩娑剧于十五女瑯琊复瑯琊瑯琊大道王阳春二三月单衫绣裲裆东山㸔西水水流盘石间公死姥更嫁孤儿甚可怜瑯琊复瑯琊瑯琊大道王鹿鸣思长草愁人思故乡长安十二门光门最姸雅渭水从垄来浮游渭桥下瑯琊复瑯琊女郎大道王孟阳三四月移铺逐隂凉客行依主人愿得主人彊勐虎依深山愿得松柏长懀马髙缠鬃遥知身是龙谁能骑此马唯有广平公鉅鹿公主歌辞官家出游雷大鼓细乘犊车开后戸车前女子年十五手弹琵琶玉节舞鉅鹿公主殷照女皇帝陛下万几主紫骝马歌辞烧火烧野田野鸭飞上天童男娶寡妇壮女笑杀人髙髙山头树风吹叶落去一去数千里何当还故处十五从军征八十始得归道逢乡里人家中有阿谁遥㸔是君家松柏冡累累兎从狗窦入雉从梁上飞中庭生旅谷井上生旅葵春谷持作飰採葵持作羮羮飰一时熟不知饴阿谁出门东向㸔涙落沾我衣紫骝马歌独柯不成树独树不成林念郎锦裲裆恒长不忘心黄淡思歌归归黄淡思逐郎还去来归归黄淡百逐郎何处索心中不能言腹作车轮旋与郎相知时但恐傍人闻江外何郁拂龙洲广州出象牙作帆樯绿丝作帏繂緑丝何葳蕤逐郎归去来地驱乐歌青青黄黄雀石頽唐槌杀野牛押杀野羊驱羊入谷白羊在前老女不嫁蹋地唤天侧侧力力念君无极枕郎左臂随郎转侧摩捋郎须㸔郎颜色郎不念女不可与力地驱乐歌月明光光星欲堕欲来不来早语我雀劳利歌辞雨雪霏霏雀劳利长觜饱满短觜饥慕容垂歌辞慕容攀墻视吴军无边岸我身分自当枉杀墻外汉慕容愁愤愤烧香作佛㑹愿作墻里燕髙飞出墻外慕容出墻望吴军无边岸咄我臣诸佐此事可惋叹陇头流水歌陇头流水流离西下念我一身飘然旷野西上陇坂羊肠九回山髙谷深不觉脚酸手攀弱枝足踰弱泥陇头歌辞陇头流水流离山下念吾一身飘然旷野朝发欣城暮宿陇头寒不能语舌巻入喉陇头流水鸣声幽咽遥望秦川心肠断絶隔谷歌兄在城中弟在外弓无弦箭无括食粮乏尽若爲活救我来救我来兄爲俘虏受困辱骨露力疲食不足弟爲官吏马食粟何惜钱刀来我赎淳于王歌肃肃河中育育熟须含黄独坐空房中思我百媚郎百媚在城中千媚在中央但使心相念髙城何所妨东平刘生歌东平刘生安东子树木稀屋里无人㸔阿谁捉搦歌粟谷难舂付石臼弊衣难护付巧妇男儿千凶饱人手老女不嫁只生口谁家女子能行步反着裌襌后裙露天生男女共一处愿得两箇成翁妪华隂山头百丈井下有流水彻骨冷可怜女子能照影不见其余见斜领黄桑柘屐蒲子履中央有丝两头系小时怜母大怜壻何不早嫁论家计折杨柳歌辞上马不捉鞭反折杨柳枝蹀座吹长笛愁杀行客儿腹中愁不乐愿作郎马鞭出入擐郎臂蹀座郎膝边放马两泉泽忘不着连羁担鞍逐马走何见得马骑遥㸔孟津河杨柳郁婆娑我是虏家儿不解汉儿歌健儿须快马快马须健儿䟤跋黄尘下然后别雄雌折杨柳枝歌上马不捉鞭反抝杨柳枝下马吹长笛愁杀行客儿门前一株枣嵗嵗不知老阿婆不嫁女那得孙儿抱敇敇何力力女子临窓织不闻机杼声唯闻女叹息问女何所思问女何所忆阿婆许嫁女今年无消息幽州马客吟歌辞快马常苦痩劲儿常苦贫黄禾起羸马有钱始作人荧荧帐中烛烛灭不久停盛时不作乐春花不重生南山自言髙只与北山齐女儿自言好故入郎君怀郎着紫袴褶女着彩裌裙男女共燕游黄花生后园黄花郁金色绿蛇衔珠丹辞谢牀上女还我十指环慕容家自鲁企由谷歌郎在十重楼女在九重阁郎非黄鹞子那得云中雀髙阳乐人歌可怜白鼻騧相将入酒家无钱但共饮画地作交赊何处䑜觞来两颊色如火自有桃花容莫言人劝我木兰诗二首唧唧复唧唧木兰当戸织不闻机杼声但闻女叹息问女何所思问女何所忆女亦无所思女亦无所忆昨夜见军帖可汗大㸃兵军书十二巻巻巻有爷名阿爷无大儿木兰无长兄愿爲市鞍马从此替爷征东市买骏马西市买鞍鞯南市买辔头北市买长鞭朝辞爷孃去暮宿黄河边不闻爷孃唤女声但闻黄河流水鸣溅溅旦辞黄河去暮至黑山头不闻爷孃唤女声但闻燕山胡骑声啾啾万里赴戎机关山度若飞朔气传金柝寒光照铁衣将军百战死壮士十年归归来见天子天子坐明堂策勲十二转赏赐百千彊可汗问所欲木兰不用尚书郎愿駞千里足送儿还故乡爷孃闻女来出郭相扶将阿姊闻妹来妹当戸理红妆小弟闻姊来磨刀霍霍向猪羊开我东阁门坐我西阁牀脱我战时袍着我旧时裳当窓理云鬓对镜帖花黄出门㸔火伴火伴始惊惶同行十二年不知木兰是女郎雄兎脚扑朔雌兎眼迷离两兎傍地走安能辨我是雄雌同前木兰抱杼嗟借问复爲谁欲闻所慽慽感激彊其颜老父𨽻兵籍气力日衰耗岂足万里行有子复尚少胡沙没马足朔风裂人虏老父旧羸病何以彊自扶木兰代父去秣马备戎行易却纨绮裳洗却铅粉妆驰马赴军幕慷慨擕干将朝屯雪山下暮宿青海傍夜袭月支虏更擕于阗羌将军得胜归士卒还故乡父母见木兰喜极成悲伤木兰能承父母颜却卸巾鞲理丝簧昔爲烈士雄今复娇子容亲戚持酒贺父母始知生女与男同门前旧军都十年共崎岖本结兄弟交死战誓不渝今也见木兰言声虽是颜貌殊惊愕不敢前叹重徒嘻吁世有臣子心能如木兰节忠孝两不渝千古之名焉可灭古诗纪巻一百六古诗纪卷一百七钦定四库全书古诗纪巻一百七明冯惟讷撰梁第三十四清商曲辞梁雅乐歌五首无名氏应王受图曲应王受图荷天革命乐曰功成礼云治定恩𢎞庇臣念昭率性迺眷三才以宣八政愧无则哲临渊自镜㦯戒面从永隆福庆臣道曲孝义相化礼让爲风当官无媚嗣民必公谦谦君子蹇蹇匪躬谅而不讦和而不同诫之诫之去骄思冲𢎞兹大雅是曰至忠积恶篇积恶在人犹酖处腹酖成形亡恶积身覆殷辛再离温舒五族责必及嗣财岂润屋斯川既往逝命不复镜兹余殃幸修多福积善篇惟德是辅皇天无亲抱狱归舜舍财去邠豚鱼怀信行苇留仁先世有作余庆方因鸣玉承家钖珪于民连城非重积善爲珍宴酒篇记称成礼诗咏饱德卜昼有典厌夜不忒彛酒作民乐饮亏则腐腹遗䘮濡首亡国哲彼六马去兹三惑占言孔昭以求温克舞曲歌辞梁大壮大观舞歌二首沈约大壮舞歌髙髙在上实爱斯人眷求圣德大拯彛伦率土方燎如火在薪惵惵黔首暮不及晨朱光启耀兆发穹旻我皇郁起龙跃汉津言屇牧野电激雷震阙巩之甲彭濮之人或貔或武漂杵浮轮我邦虽旧其命维新六伐乃止七德必陈君临万国遂抚八寅大观舞歌皇矣帝烈大哉兴圣奄有四方受天明命居上不怠临下惟敬举无諐则动无失正物从其本人遂其性昭播九功肃齐八柄寛以惠下德以爲政三趾晨仪重轮夕映栈壑忘阻梯山匪夐如日有恒与天无竟载陈金石式流舞咏咸英韶夏于兹比盛梁鞞舞歌沈约明之君六首大梁七百始天监三元初圣功澄宇县帝德总车书熙熙亿兆臣其志皆懽愉刑措甫自今隆平亦肇兹神武超楚汉安用道邠岐百拜奄来宅执玉咸在斯象天则地体无爲礼缉民用扰乐谐风自移舜琴中已絶尧衣今复垂象天则地体无爲治兵战六兽爲邦命九官灵蛇及瑞羽分素复衔丹望就踰轩顼铿锵掩咸濩九尾扰成羣八象鸣相顾象天则地化云布有爲臣所执司契君之道运行乃四时无言信苍昊宸居体沖寂忘怀定天保至德同自然裁成侔𤣥造珍祥委天贶灵物开地宝窈窕降青琴参差秀朱草梁鞞舞歌三首周舍明之君赫矣明之君我皇迈前古机灵通日月圣敬缔区宇淮海无横波文轨同一土乐哉太平世当歌复当舞明主曲圣主应图箓天下咸所归端扆临赤县宸居法紫微遐方奉正朔外戸辟重扉我君延万夀福祚长巍巍明君曲明君班五瑞就日朝百王充庭植鹭羽钧天奏清商本支同中岳良臣安四方盛明普日月兆民乐未央铎舞曲周舍云门且莫奏咸池且莫歌我后兴至德乐颂发中和白云纷巳隆万舞郁骈罗功成圣有作黄唐何足多杂歌谣辞无名氏歌辞洛阳歌名军大将莫自劳千兵万马被白袍始兴王歌始兴王人之爹徒我反赴人急如水火何时复来哺乳我北军歌不畏萧娘与吕姥但畏合肥有韦武夏侯歌我之有州赖彼夏侯前兄后弟布政优优鄱阳歌鲜于抄后善恶分人无横死赖陆君同前陆君政无怨家鬭既罢雠共车瞿塘行人歌淫预如幞本不通瞿塘水退爲庾公谣辞北方童谣荆山爲上格浮山爲下格潼沱爲激沟併灌鉅野泽梁武帝时谣鹿子开城门城门鹿子开当开复未开使我心徘徊城中诸少年逐欢归去来雍州童谣莫怱怱且寛公谁当作天子草覆车边巳大同中童谣青丝白马夀阳来侯景时童谣的脰乌拂朱雀还与吴又脱青袍着芒屩荆州天子挺应着江陵谣苦竹町市南有好井荆州军杀侯景梁童谣宁逢五虎入市不欲见临贺父子北童谣石头𢷬两裆𢷬青复𢷬黄童谣虏万夫入五湖城南酒家使虏奴梁末童谣可怜巴马子一日行千里不见马上郎但有黄尘起黄尘汚人衣皁荚相料理省中语上殿不下有贺雅王彬歌三眞六草爲天下宝三何歌二首东海三何子朗最多人中爽爽有子朗鲍佐谣无处不逢乌噪无处不逢鲍佐古诗纪巻一百七古诗纪卷一百八钦定四库全书古诗纪巻一百八明冯惟讷撰陈第一后主乐府採桑春楼髻梳罢南陌竞相随去后花丛散风来香处移广袖承朝日长鬟碍聚枝柯新攀易断叶嫩摘前萎採蘩钩手弱㣲汗杂粧垂不应归独早堪为使君知日出东南隅行重轮上瑞晖西北照南威南威年二八开牖敞重闱当垆送客去上苑逐春归髩下珠胜月牕前云带衣红裙结未解緑绮自难徽三妇艳词十一首大妇避秋风中妇夜牀空小妇初两髻含娇新脸红得意非霰日可怜那可同大妇西北楼中妇南陌头小妇初粧㸃回睂对月钩可怜还自觉人看反更羞大妇主缣机中妇裁春衣小妇新粧冶拂匣动琴徽长夜理清曲余娇且未归大妇妬蛾睂中妇逐春时小妇最年少相望卷罗帏罗帏夜寒巻相望人来迟大妇上髙楼中妇荡莲舟小妇独无事拨帐掩娇羞丈夫应自解更深难道留大妇初调筝中妇饮歌声小妇春粧罢弄月当宵楹季子时将意相看不用争大妇爱恒偏中妇意常坚小妇独娇笑新来华烛前新来诚可惑为许得新怜大妇酌金杯中妇照粧台小妇偏妖冶下砌折新梅衆中何假问人今最后来大妇怨空闺中妇夜偷啼小妇独含笑正柱作乌栖河低帐未掩夜夜画睂齐大妇正当垆中妇裁罗襦小妇独无事淇上待吴姝鸟归花复落欲去却踟蹰大妇年十五中妇当春戸小妇正横陈含娇情未吐所愁晓漏促不恨灯销炷飞来双白鹤朔吹已萧瑟愁云屡合开𤣥冬辛苦地白鹤从风催音响已清切毛羽复残摧飞来进但为失双回傥逢哙参徳当共衔珠来采莲曲相催暗中起妆前日已光随宜巧注口薄落㸃花黄风住疑衫宻舩小畏裾长波文散动檝菱花拂度航低荷乱翠影采袖新莲香归时会被唤且试入兰房昭君怨图形汉宫里遥聘单于庭狼山聚云暗龙沙飞雪轻笳吟度陇咽笛转出关呜啼妆寒叶下愁睂塞月生只余马上曲犹作别时声朱鹭参差蒲未齐沈漾若浮緑朱鹭戯苹藻裵徊流涧曲涧曲多巖树逶迤复断续振振虽以明汤汤今又瞩巫山髙巫山巫崃深峭壁耸春林风巖朝蕋落雾岭晚猨吟云来足枕雨过非感琴仙姬将夜月度影自浮沈有所思三首荡子好兰期留人独自思落花同泪脸初月似愁睂阶前看草蔓牕中对网丝不言千里别复是三春时杳杳与人期遥遥有所思山川千里间风月两边时相对春那剧相望景偏迟当由分别乆梦来还自疑佳人在北燕相望渭桥边团团落日树耿耿曙河天愁多明月下泪尽鴈行前别心不可寄惟余琴上絃雉子斑四野秋原暗十歩啄方前雊声风处逺翅影云间连箭射妖姬笑裘值盛明然已足南皮赏复会北宫篇临髙台晚景登髙台回望春光来雾浓山后暗日落云傍开烟里看鸿小风来望叶回临牕已响吹极眺且倾杯陇头陇头征戍客寒多不识春惊风起嘶马苦雾杂飞尘投钱积石水敛辔交河津四靣夕氷合万里望佳人陇头水二首塞外飞蓬征陇头流水鸣漠处扬沙暗波中燥叶轻地风冰易厚寒深熘转清登山一回顾幽咽动边情髙陇多悲风寒声起夜丛禽飞暗识路鸟转逐征蓬落叶时惊沫移沙屡拥空囘头不见望流水玉门东折杨栁二首杨栁动春情倡园妾屡惊入楼含粉色依风杂管声武昌识新种官渡有残生还将出塞曲仍共胡笳鸣长条黄复緑垂丝宻且繁花落幽人径歩隠将军屯谷暗宵钲响风髙夜笛喧聊持暂攀折空足忆中园关山月二首秋月上中天回照关城前晕缺随灰减光满应珠圆带树还添桂衔峰乍似弦复教征戍客长怨乆连翩戍边歳月乆恒悲望舒耀城遥接晕髙涧风连影揺寒光带岫徙冷色含山峭看时使人忆为似娇娥照洛阳道五首諠譁照邑里遨游出洛京霜枝嫩栁发水堑薄苔生停鞭囘去影驻轴敞前甍台上经相识城下屡逢迎踟蹰还借问只重未知名日光朝杲杲照耀东京道雾带城楼开啼侵曙色早佳丽娇南陌香气含风好自怜钗上缨不叹河边草建都开洛汭中地乃城阳纵横肆八逹左右辟康庄铜沟飞栁絮金谷落花光忘情伊水侧税驾河桥傍百尺瞰金埒九衢通玉堂栁花尘里暗槐色露中光游侠幽并客当垆京兆粧向夕风烟晚金羁满洛阳青槐夹驰道御水映铜沟逺望凌霄阙遥看井干楼黄金弹侠少朱轮盛彻侯桃花杂渡马纷披聚陌头长安道建章通未央长乐属明光大道移甲第甲第玉为堂游荡新丰里戏马渭桥傍当垆晚留客夜夜苦红粧梅花落二首春砌落芳梅飘零上鳯台拂妆疑粉散逐熘似萍开映日花光动迎风香气来佳人早挿髻试立且裵徊杨栁春楼边车马飞尘烟连娉乌孙伎属客单于毡鴈声不见书蚕丝欲断弦欲持塞上蕋试立将军前紫骝马二首嫖姚紫塞归蹀躞红尘飞玉珂鸣广路金络耀晨辉盖转时移影香动屡惊衣禁门犹未闭连骑恣相追蹀躞紫骝马照耀白银鞍直去黄龙外斜趋𤣥莵端垂鞬还细栁扬尘归上兰红脸桃花色客别重羞看雨雪曲长城飞雪下边关地籁吟蒙蒙九天暗霏霏千里深树泠月恒少山雾日偏沈况听南归鴈切思胡笳音刘生游侠长安中置驿过新丰撃钟蒲璧磬鸣弦杨叶弓孟公正惊客朱家始卖僮羞作荆卿笑捧剑出辽东饮马长城窟行征马入他乡山花此夜光离羣嘶向影因风屡动香月色含城暗秋声杂塞长何以酬天子马革报疆塲杨叛儿曲青春上阳月结伴戯京华龙媒玉珂马凤轸绣香车水映临桥树风吹夹路花日昏欢宴罢相将归狭斜舞媚娘三首楼上多娇艳当牕併三五争弄游春陌相邀开绣戸转态结红裙含娇拾翠羽留宾乍拂絃託意时移柱淇水变新台春垆当夏开玉靣含羞出金鞍排夜来春日好风光寻观向市傍转身移佩响牵袖起衣香估客乐三江结俦侣万里不辞遥恒随鹢首舫屡逐鸡鸣潮三洲歌春江聊一望细草遍长洲沙汀时起伏画舸屡淹留前有一樽酒行殿髙丝吹满日落绮罗鲜莫论朝漏促倾巵待夕筵自君之出矣六首自君之出矣霜晖当夜明思君若风影来去不曽停自君之出矣房空帷帐轻思君如昼烛懐心不见明自君之出矣不分道无情思君若寒草零落故心生自君之出矣尘网暗罗帷思君如落日无有暂还时自君之出矣緑草遍堦生思君如夜烛垂泪着鸡鸣自君之出矣愁颜难复覩思君如蘗条夜夜只交苦玉树后庭花丽宇芳林对髙阁新粧艳质本倾城映戸凝娇乍不进出帷含态笑相迎妖姬脸似花含露玉树流光照后庭乌栖曲三首陌头新花歴乱生叶里啼鸟送春情长安游侠无数伴白马骊珂路中满金鞍向暝欲相连玉靣俱要来帐前含态眼语悬相觧翠带罗裙入为觧合欢襦薰百和香牀中被织两鸳鸯乌啼汉没天应曙只持懐抱送郎去东飞伯劳歌池侧鸳鸯春日鸎緑珠绛树相逢迎谁家佳丽过淇上翠钗绮袖波中漾雕轩绣戸花恒发珠帘玉砌移明月年时二七犹未笄转顾流盼鬟髩低风飞蕋落将何故可惜可怜空掷度长相思二首长相思乆相忆关山征戍何时极望风云絶音息上林书不归回文徒自织羞将别后靣还似初相识长相思怨成悲蝶萦草树连丝庭花飘散飞入帷帷中看只影对镜歛双睂两见同见月两别共春时古曲桂钩影桂枝开紫绮袖逐风回日明珠色偏亮叶尽衫香更来独酌谣四首序曰齐人淳于髠善为十酒偶效之作独酌謡独酌謡独酌且独謡一酌岂陶暑二酌断风飈三酌意不畅四酌情无聊五酌盂易覆六酌懽欲调七酌累心去八酌髙志超九酌㤀物我十酌忽凌霄凌霄异羽翼任致得飘飘宁学世人醉扬波去我遥尔非浮丘伯安见王子乔独酌谣独酌起中宵中宵照春月初花发春朝春花春月正裵徊一尊一弦当夜开聊奏孙登曲仍斟毕卓杯罗绮徒纷乱金翠转迟囘中心本如水凝志更同灰逍遥自可乐世语世情哉独酌謡独酌酒难消独酌三两盌弄曲两三调调弦忽未毕忽值出房朝更似游春苑还如逢丽谯衣香逐娇去眼语送杯娇余罇尽复益自得是逍遥独酌謡独酌一尊酒尊酒倾未酌明月正当牖是牖非圆瓮吾乐非击缶自任物外懽更齐椿菌久巻舒乃一致忘情且十斗宁复语绮罗因情即山薮诗同江仆射游摄山栖霞寺时宰磻溪心非关狎竹林鹫岳青松绕鸡峯白日沈天迥浮云细山空明月深摧残枯树影零落古藤隂霜村夜乌去风路寒猿吟自悲堪出俗讵是欲抽簮同平南弟元日思归至徳掩羲黄成功迈禹汤仪刑元四海来庭盛万方鸣玉观升降击石乃铿锵三春气色早九疑烟雾长浮云断更续轻花落复香北宫瞻逺岫南服阻遥江尔言想伊洛我思属潇湘立春日汎舟𤣥圃各赋一字六韵成篇春光反禁苑暧日暖源桃霄烟近漠漠暗浪逺滔滔石苔侵緑藓岸草发青袍回歌逐转檝浮冰随度刀遥看栁色嫩回望鸟飞髙自得欣为乐忘意若临濠献歳立春光风具美汎舟𤣥圃各赋六韵寒轻条已翠春初未啭禽野雪明巖曲山花照迥林苔色随水熘树影带风沈沙长见水落歌遥觉浦深余辉斜四戸流风飏八音既此留连席道欣放旷心上已宴丽晖殿各赋一字十韵芳景满辟牕暄光生逺阜更以登临趣还胜袚褉酒日照源上桃风揺城外栁断云仍合雾轻霞时映牖逺树带山髙娇莺含响偶一峯遥落日数花飞映绶度鸟或遛檐飘丝屡薄薮言志递为乐置觞方荐寿文学且迾筵罗绮令陈后干戈幸勿用宁须劳马首上已𤣥圃宣猷堂褉饮同赋八韵绮殿三春晚玉烛四时平藤交近浦暗花照逺林明百戏堦庭满八音弦调清莺喧襍管韵钟响带风生山髙云气积水急熘杯轻簮缨今盛此俊乂本多名美才尽壮思文彩发雕英乐是西园日欢兹南馆情春色褉辰尽当曲宴各赋十韵余春尚芳菲中园飞桃李是时乃季月兹日叶上已既有游伊洛可以袚溱洧得性足为娯髙堂聊复拟髙堂亦有趣图缋此芳轨栖遁称式骖善政日驯雉兰桂观往辙簮裾蹑前趾啼禽静或喧花落低还起水雾遥混襍山云逺相似坐客聴一言随吾祛俗鄙祓褉汎舟春日𤣥圃各赋七韵园林多趣赏祓褉乐还寻春池已𣺌漫高枝自嵸森日里丝光动水中花色沈安流浅易榜峭壁迥难临野莺添管响深岫接铙音山逺风烟丽苔轻激浪侵置酒来英雅嘉贤良所钦上已𤣥圃宣猷嘉辰褉酌各赋六韵以次成篇园开簮带合亭迥春芳过莺度游丝断风驶落花多峯幽来鸟啭洲横拥浪波歌声初出牖舞影乍侵柯靣玉同钗玉衣罗异草萝既悦弦筒畅复欢文酒和七夕宴宣猷堂各赋一韵咏五物自足为十并牛女一首五韵物次第用得帐屏风案唾壶履锦作明玳牀黼垂光粉壁带日芙蓉照因吹芳芬拆织成如缋采琉璃畏风击秦宫得絶超汉座殊斑敌已罗七爼满兼逢百品易张陈答赠言梁室齐睂席藴仙此还异掌漏翻非役侍臣乃执捧良宾乃投掷贤舍观穴踵𤓰田覩蹑迹矩歩今有仪用此前嘉客七夕宴重咏牛女各为五韵明月照高台仙驾忽裵徊雷徙闻车度霞上见粧开房移看动马斗转望斟杯靥色随星去髻影襍云来更觉今宵短只遽日轮催同管记陆琛七夕五韵亭亭秋月明团团夕露轻凤驾今时度霓骑此宵迎䟽上采霞动粉外白云生故娇隔分别新欢起旧情含笑不终夜香风空自停七夕宴乐脩殿各赋六韵秋初芰荷殿寳帐芙蓉开玉笛随弦上金钿逐照回钗光揺玳瑁柱色轻玫瑰笑靥人前敛衣香动处来非同七襄驾讵隔一春梅神仙定不及宁用流霞杯七夕宴𤣥圃各赋五韵殿深炎气少日落夜风清月小看针暗云开见缕明丝调听鱼出吹响间蝉声度更银烛尽陶暑玉巵盈星津虽可望讵得似人情五言同管记陆瑜九日观马射晴朝丽早霜秋景照堂皇榦惨风威切荷彫池望荒楼髙看鴈下叶散觉山凉歇雾含空翠新花湿露黄飞禽接斾影度日转铍光连翻北幽骑驰射西园傍勒移码碯色鞭起珊瑚扬已同过隙逺更异良弓藏且观千里汗仍瞻百歩杨非为从逸赏方追塞外羌五言画堂良夜履长在节歌管赋诗迾筵命酒十韵成篇季冬初阳始寒气尚萧飒原叶或委低岫云时吐欱雕树乍踈回逺峯自重沓云兴四山霾风动万籁答肃肃凝霜下峩峩层冰合复殿可以娱于兹多延纳迢迢百尺观杳杳三休合前后训导屛左右文卫匝进退簮缨移纵横壮思襍幸矣天地泰当无范雎拉同管记陆瑜七夕四韵河汉言清浅相望限烟霄云生劒气没槎还客宿遥月上仍为镜星连可作桥唯当有今夕一夜不迢迢初伏七夕已觉㣲凉既引应徐且命燕赵清风朗月以望七襄之驾置酒陈乐各赋四韵之篇广席多才俊重合引珠妍管絃檐外响罗绮树中鲜举针还向月上儛复依筵度河将殿相看併是仙晚宴文思殿晚日落余晖宵园翠盖飞荷影侵池浪云色入山扉萤光息复起暗鸟去翻归乐极未言醉杯深犹恨稀宴光璧殿咏遥山灯照耀浮辉明飘飖落烬轻枝多含树影烟上带珮生杂桂还如月依栁更疑星园中鹤采丽池上凫飞惊三善殿夕望山灯重岫多风烟华灯此岫边涸浦如珠露彫树似花钿依楼杂度月带石影开莲既有常满照羞与晓星连入隋侍宴应诏日月光天徳山河壮帝居太平无以报愿上东封书幸𤣥武湖饯呉兴太守任惠寒云轻重色秋水去来波待我戎衣定然送大风歌宴詹事陆缮省禁闼九重中宴赏三春日云收上树隠叶长宫槐宻水緑已浮苔花舒正含实听筝文牕玳瑁影婵娟香帷翡萃出神仙促柱㸃脣莺欲语调弦系爪鴈相连秦声本自杨家解呉歈那知谢傅怜秖愁芳夜促兰膏无那煎附録隋渠诗隋室开兹水初心谋大赊一千里力役百万民吁嗟水殿不复返龙舟成小瑕溢流随陡岸浊浪喷黄沙两人迎客至三月栁飞花日脚沈云外榆梢噪暝鸦如今游子俗异日便天家且乐人间景休寻海上槎人喧舟舣岸风细锦㠶斜莫言无后利千古壮京华小牕诗午醉醒来晚无人梦自惊夕阳如有意偏傍小牕明寄碧玉诗离别膓应断相思骨合销愁魂若飞散凭仗一相招戏赠沈后留人不留人不留人也去此处不留人自有留人处答后主沈后谁言不相忆见罢倒成羞情知不肯住教道若为留古诗纪巻一百八古诗纪卷一百九钦定四库全书古诗纪巻一百九明冯惟讷撰陈第二隂铿新成安乐宫新宫实壮哉云里望楼台迢递翔鵾仰连翩贺燕来重櫩寒雾宿丹井夏莲开砌石披新锦梁花畵早梅欲知安乐盛歌管襍尘埃班婕妤怨栢梁新宠盛长信昔㤙倾谁谓诗书巧翻为歌舞轻花月分牕进苔草共堦生接泪衫前满单瞑梦里惊可惜逢秋扇何用合欢名蜀道难王尊奉汉朝灵闗不惮遥髙岷长有雪隂栈屡经烧轮摧九折路骑阻七星桥蜀道难如此功名讵可要和登百花亭懐荆楚江陵一柱观浔阳千里潮风烟望似接川路恨成遥落花轻未下飞丝断易飘藤长还依格荷生不避桥阳台可忆处唯有暮将朝奉送始兴王良守别承明枉道暂逢迎去㠶收锦䋏归骑指兰城纷糺连山暗潺湲𣲖水清桂晚花方白莲秋叶始轻背飞伤客念临岐悯圣情分风不得逺何由送上征广陵岸送北使行人引去节送客舣归舻即是观涛处仍为郊赠衢汀洲浪已息䢴江路不纡亭嘶背枥马樯啭向风乌海上春云襍天际晚㠶孤离舟对零雨别渚望飞凫定知能下泪非但一杨朱江津送刘光禄不及依然临送渚长望倚河津鼓声随听絶㠶势与云隣泊处空余鸟离亭已散人林寒正下叶钓晚欲收纶如何相背逺江汉与城闉和傅郎歳暮还湘洲苍茫嵗欲晚辛苦客方行大江静犹浪扁舟独且征棠枯綘叶尽芦冻白花轻戍人寒不望沙禽逈未惊湘波各深浅空轸念归情渡青草湖洞庭春熘满平湖锦㠶张沅水桃花色湘流杜若香穴去茅山近江连巫崃长带天澄逈碧映日动浮光行舟逗逺树度鸟息危樯滔滔不可测一苇讵能航渡岸桥画桥长且曲傍险复凭流写虹晴尚饮圗星昼不收跨波连断岸接路上危楼栏髙荷不及池清影自浮何必横南渡方复似牵牛游始兴道馆紫台髙不极清谿千仭余坛边逢药铫洞里阅仙书庭舞经乘鹤池游被控鱼稍昏蕙叶歛欲暝槿花疎徒教斧柯烂㑹自不凌虚开善寺鹫岭春光遍王城野望通登临情不极萧散趣无穷莺随入戸树花逐下山风栋里归云白牕外落晖红古石何年卧枯树几春空淹留昔未及幽桂在芳丛罢故章县秩满三秋暮舟虚一水滨漫漫遵归道凄凄对别津晨风下散叶岐路起飞尘长岑旧知逺莱芜本自贫被里恒容吏正朝不系民惟当有一犊留持赠后人闲居对雨四溟飞旦雨三迳絶来游震位雷声发离宫电影浮山云遥似带庭叶近成舟茅檐下乱滴石窦引环流寄言一髙士如何麦不收又苹藻降灵祇聪明谅在斯触石朝云起从星夜月离八川奔巨壑万顷溢澄陂緑野含膏润青山带濯枝嘉禾方合颖秀麦已分岐寄语纷纶学持竿讵必知行经古墓偃松将古墓年代理当深表柱应堪烛碑书欲有金逈坟由路毁荒隧受田侵霏霏野雾合昏昏陇日沈悬劔今何在风杨空自吟和樊晋陵伤妾画梁朝日尽芳树落花辞忽以千金笑长作九泉悲镜前尘剧粉机上网多丝戸余双入燕牀有一空帷名香不可得何见返䰟时和侯司空登楼望乡懐土临霞观思归想石门瞻云望鸟道对栁忆家园寒田获里静野日烧中昏信美今何益伤心自有源登武昌岸望游人试歴览旧迹巳丘墟巴水萦非字楚山断类书荒城髙仞落古栁细条踈烟芜遂若此当不为能居晚出新亭大江一浩荡离悲足几重潮落犹如盖云昏不作峯逺戍唯闻鼓寒山但见松九十方称半归途讵有踪晚泊五洲客行逢日暮结缆晚洲中戍楼因嵁险村路入江穷水随云度黑山带日归红遥怜一柱观欲轻千里风咏得神仙罗浮银是殿瀛洲玉作堂朝游云暂起夕饵菊恒香聊持履成燕戏以石为羊洪厓与松子乗羽就周王游巴陵空寺日宫朝絶磬月殿夕无扉网交双树叶轮断七灯辉香尽奁犹馥幡尘画渐㣲借问将何见风气动天衣秋闺怨独眠虽已惯秋来只自愁火笼恒煖脚行障镇牀头眉含黛俱歛啼将粉共流谁能无别恨唯守一空楼南征闺怨湘水旧言深征客理难寻独愁无处道长悲不自禁逢人憎解佩从来懒听音唯当有夜鹊南飞似妾心侯司空宅咏妓佳人遍绮席妙曲动鵾弦楼似阳台上池如洛水邉莺啼歌扇后花落舞衫前翠栁将斜日俱照晚粧鲜经丰城劒池清池自湛澹神劒乆迁移无复连星气空余似月池夹篠澄深渌含风结细漪唯有莲花蕚还想匣中雌西游咸阳中上林春色满咸阳游侠多城斗疑连汉桥星象跨河影里看飞毂尘前听逺珂还家何意晚无处不经过观钓澄江息晚浪钓侣枻轻舟丝垂遥溅水饵下暗通流歌声时断续檝影乍横浮寄言濯缨者沧浪终滞游咏石天汉支机罢仙岭博棊余零陵旧是燕昆池本学鱼云移莲势出苔駮锦纹䟽还当谷城下别自解兵书侍宴赋得夹池竹夹池一丛竹垂翠不惊寒叶醖宜城酒皮裁薛县冠湘川染别泪衡岭拂仙坛欲见葳㽔色当来兎苑看雪里梅花春近寒虽转梅舒雪尚飘从风还共落照日不俱消叶开随足影花多助重条今来渐异昨向晚判胜朝五洲夜发夜江雾里阔新月迥中明熘船惟识火惊凫但听声劳者时歌榜愁人数问更咏鹤休池屡独舞对影或孤鸣乍动轩墀歩时转入林声古诗纪巻一百九古诗纪卷一百十钦定四库全书古诗纪巻一百十明冯惟讷撰陈第三徐陵乐府骢马驱白马号龙驹彫鞍名镂渠诸兄二千石小妇字罗敷倚端轻扫史召募击休屠塞外多风雪城中絶诏书空忆长楸下连蹀复连中妇织流黄落花还井上春机当戸前带衫行阵口覔钏枕檀邉数镊经无乱新浆纬易牵蜘蛛夜伴织百舌晓惊眠封用黎阳土书因计吏船欲知夫壻处今督水衡钱出自蓟北门行蓟北聊长望黄昏心独愁燕山对古刹代郡隠城楼屡战桥恒断长冰堑不流天云如地阵汉月带胡秋渍土泥函谷挼绳缚凉州平生燕颔相㑹自得封侯陇头水别涂耸千仞离川悬百丈攅荆夏不通积雪冬难上枝交陇底暗石碍波前响廻首咸阳中唯言梦时徃折杨栁袅袅河堤树依依魏主营江陵有旧曲洛下作新声妾对长杨苑君登髙栁城春还应共见荡子太无情闗山月二首闗山三五月客子忆秦川思妇髙楼上当牕应未眠星旗映踈勒云阵上祁连战气今如此从军复几年月出栁城东微云掩复通苍茫萦白晕萧瑟带长风𦍑兵烧上郡胡骑猎云中将军拥节起战士夜鸣弓洛阳道二首绿栁三春暗红尘百戏多东门向金马南陌接铜驼华轩翼葆吹飞盖响鸣珂潘郎车欲满无奈掷花何洛阳驰道上春日起尘埃濯龙望如雾河桥渡似雷闻珂知马蹀傍幰见甍开相看不得语宻意眼中来长安道辇道乗双阙豪雄被五都横桥象天汉法驾应坤图韩康卖良药董偃鬻明珠喧喧拥车骑非但执金吾梅花落对戸一株梅新花落故栽燕拾还莲井风吹上镜台娼家怨思妾楼上独裵徊啼看竹叶锦簮罢未能裁紫骝马玉镫绣纒鬃金鞍锦覆幪风惊尘未起草浅埒犹空角弓连两兎珠弹落双鸿日斜驰逐罢连翩还上东刘生刘生殊倜傥任侠遍京华戚里惊鸣筑平阳吹怨笳俗儒排左氏新室忌汉家髙才被摈压自古共怜嗟乌栖曲二首卓女红籹期此夜胡姬沽酒谁论价风流荀令好儿郎偏能傅粉复薰香绣帐罗帷隠灯烛一夜千年犹不足唯憎无赖汝南鸡天河未落犹争啼襍曲倾城得意已无俦洞房连阁未消愁宫中本造鸳鸯殿为谁新起凤凰楼绿黛红颜两相发千娇百念情无歇舞衫廻袖胜春风歌扇当牕似秋月碧玉宫妓自翩妍绛树新声最可怜张星旧在天河上从来张姓本连天二八年时不忧度旁邉得宠谁相妬立春厯日自当新正月春幡底须故流苏锦帐挂香囊织成罗幌隠灯光只应私将琥珀枕瞑瞑来上珊瑚牀长相思二首长相思望归难传闻奉诏戍臯兰龙城逺鴈门寒愁来痩转剧衣带自然寛念君今不见谁为抱腰看长相思好春节梦里恒啼悲不洩帐中起牕前䯻栁絮飞还聚游丝断复结欲见洛阳花如君陇头雪诗同江詹事登宫城南楼元良属上德率土被中孚汉幄朝无怠周门夕复趋桓经既受业贺拜且尊儒壮志谐风雅髙文㑹斗枢铿锵叶舞蹈炤烂等琨瑜沟水慙雄伯漳川仰大巫鲍鱼宁入爼钓鳖匪充厨叔誉恒词屈防年岂滥诛走笔戏书应令此日乍殷勤相嫌不如春今宵花烛泪非是夜迎人舞席秋来巻歌筵无数尘曽经新代故那恶故迎新片月窥花簟轻寒入锦巾秋来应痩尽偏自着腰身春情风光今旦动雪色故年残薄夜迎新节当罏却晚寒竒香分细雾石炭擣轻纨竹叶裁衣带梅花奠酒盘年芳袖里出春色黛中安欲知迷下蔡先将过上兰奉和咏舞十五属平阳因来入建章主家能教舞城中巧画粧低鬟向绮席举袖拂花黄烛送空廻影衫传箧里香当由好留客故作舞衣长和简文帝赛汉髙帝庙山宫类牛首汉寝若龙川玉盌无秋酎金灯灭夜烟丹帷廹灵岳绀席下羣仙堂虗沛筑响钗低戚舞妍何殊后庙里子建作华篇山斋桃源惊徃客鹤峤断来賔复有风云处萧条无俗人山寒微有雪石路本无尘竹径䝉笼巧茅斋结构新烧香披道记悬镜厌山神砌水何年熘檐桐几度春云霞一已絶宁辨汉将秦咏柑朱实挺江南苞品擅珍淑上林杂嘉树江潭间脩竹万室拟封侯千株挺荆国绿叶萋以布素荣芬且郁得陈终宴欢良垂云雨育侍宴园林才有热夏浅更胜春嫩竹犹含粉初荷未聚尘承恩豫下席应阮独何人奉和山池罗浮无定所鬰岛屡迁移不觉因风雨何时入后池楼台非一势临翫自多竒云生对戸石猨挂入櫩枝山池应令画舸图仙兽飞艎挂采斿傍人事金浆钓女饰银钩细萍时带檝低荷乍入舟猿啼知谷晚蝉咽觉山秋别毛永嘉愿子厉风规归来振羽仪嗟余今老病此别空长离白马君来哭黄泉我讵知徒劳脱寳劒空挂陇头枝秋日别庾正员征途愁转斾连骑惨停镳朔气凌疎木江风送上潮青雀离㠶逺朱鸢别路遥唯有当秋月夜夜上河桥新亭送别应令凤吹临伊水时驾出河梁野燎村田黑江秋岸荻黄隔城闻上鼓廻舟隠去樯神襟爱逺别流睇极清漳和王舍人送客未还闺中有望倡人歌吹罢对镜览红颜拭粉留花称除钗作小鬟绮灯停不灭髙扉掩未闗良人在何处光唯见月还为羊兖州家人答饷镜信来赠寳镜亭亭似团月镜乆自踰明人乆情愈歇取镜挂空台于今莫复开不见孤鸾鸟香䰟何处来咏织妇纎纎运玉指脉脉正蛾眉振蹑开交缕停梭续断丝檐前初月照洞戸朱帷垂弄机行掩泪弥令织素迟内园逐凉昔有北山北今余东海东纳凉髙树下直坐落花中狭径长无迹茅斋本自空提琴就竹篠酌酒劝梧桐鬬鸡季子聊为戏陈王欲骋才花冠已冲力芥爪复惊媒鬬凤羞衣锦双鸾耻镜台陈仓若有信为覔寳鸡来咏日华朝晖烂曲池夕照满西陂复有当昼景江上铄光仪时从髙浪歇乍逐细波移一在雕梁上讵比扶桑枝咏雪琼林𤣥圃叶桂树日南华岂若天庭瑞轻雪带风斜三农喜盈尺六出儛崇花明朝阙门外应见海神车春日岸烟起暮色岸水带斜晖迳狭横枝度帘揺惊燕飞落花承歩履流涧写行衣何殊九枝葢薄暮洞庭归奉和简文帝山斋架岭承金阙飞桥对石梁竹宻山斋冷荷开水殿香山花临舞席水影照歌牀徐孝克仰同令君摄山栖霞寺山房夜坐六韵戒坛青石路灵相紫金峯影尽皈依鸽餐迎守䕶龙晨朝宣寳偈寒夜歛踈钟鸡兰静含握仁智独从容五禅清虑表七觉荡心封愿言于此处携手屡相逢仰和令君上宰明四空廻车八道中洞凉容麦气巖光对月宫香来讵经火花散不随风涧松无异聒禅桂两分丛虗薄诚为累何因偶㑹同蹔此乖山北犹可向墻东古诗纪巻一百十古诗纪卷一百十一钦定四库全书古诗纪巻一百十一明冯惟讷撰陈第四沈炯长安少年行长安好少年骢马铁连钱陈王装瑙勒晋后铸金鞭歩揺如飞燕寳劒似舒莲去来新市侧遨游大道边道边一老翁颜鬓如衰蓬自言居汉世少小见豪雄五侯俱拜爵七贵各论功建章通北阙复道度南宫太后居长乐天子出回中五辇迎飞燕金山赏邓通一朝复一日忽见朝市空扶桑无复海崑山倒向东少年何假问頺龄值福终子孙冥㓕尽乡闾复不同泪尽眼方暗髀伤耳自聋杖策寻遗老歌啸咏悲翁遭随各有遇非敢访童䝉独酌謡独酌謡独酌独长謡智者不我顾愚夫余未要不愚复不智谁当余见招所以成独酌一酌倾一瓢生涯本漫漫神理暂超超再酌矜许史三酌傲松乔频烦四五酌不觉凌丹霄倐尔厌五鼎俄然贱九韶彭殇无异塟夷跖可同朝龙蠖非不屈鹏鷃但逍遥寄语号呶侣无乃太尘嚣从驾送军惟尧称乃武轩后号神兵弔民资智勇治乱属师贞我君膺寳业歴驾视前英蒲海方无浪夷山未有平星光下结斾劒气上舒精云开万里彻日丽百川明抚鼓山灵应诏跸水祗惊望郢州城䰟兮何处返非死复非仙坐柯如昨日石合未淹年歴阳顿成浦东海果为田空忆扶风咏谁见岘山传世变才良改时移民物迁悲哉孙骠骑悠悠哭彼天长安还至方山怆然自伤秦军坑赵卒遂有一人生虽还旧乡里危心曽未平淮源比桐栢方山似削成犹疑屯虏骑尚畏值胡兵空村余拱木废邑有頽城旧识既巳尽新知皆异名百年三万日处处此伤情离合诗赠江藻开门枕芳野井上发红桃林中藤茑秀木末风云髙屋室何寥廓至士隠蓬蒿故知人外赏文酒易陶陶友朋足谐晤又此盛诗骚朗月同携手良景共含毫栾巴有妙术言是神仙曹百年肆偃仰一理讵相劳建除诗建章连凤阙蔼蔼入云烟除庭发槐栁冠劒似神仙满衢飞玉轪夹道跃金鞭平明尘雾合薄暮风云骞定交太学里射策云台邉执事一朝谬朝市忽崩迁破家徒狥国力弱不扶颠危机空履虎击恶岂如鹯成师凿门去败绩褁尸旋收䰟不入斗抱景问穹𤣥开颜何所说空忆平生前闭门穷巷里静扫咏归田六府诗水广南山暗杖策出蓬门火炬村前发林烟树下昏金花散黄蕋蕙草襍芳荪木兰露渐落山芝风屡翻土髙行已冐抱瓮忆中园谷城定若近当终黄石言八音诗金屋贮阿娇楼阁起迢迢石头足年少大道跨河桥丝桐无缓节罗绮自飘飘竹烟生薄晩花色乱春朝匏瓜讵无匹神女嫁苏韶土地多妍冶乡里足尘嚣革年未相识声论动风飈木桃堪底用寄以答琼瑶六甲诗甲拆开衆果万物具敷荣乙飞上危幕雀乳出空城丙魏旧勲业申韩事刑名丁翼陈诗罢公绥作赋成戊巢花已秀满塘草自生已乃忘懐客荣乐尚闗情庚庚闻鸟啭肃肃望凫征辛酸多悯恻寂寞少逢迎壬蒸懐太古覆妙伫无名癸巳空施位讵以召幽贞十二属诗䑕迹生尘案牛羊暮下来虎啸生空谷兎月向牕开龙隰逺青翠蛇栁近裵徊马兰方逺摘羊负始春裁猴栗羞芳果鸡跖引清杯狗其懐物外猪蠡窅悠哉从游天中寺应令福界新开草名僧共下筵杨枝生拱树钖杖呪飞泉石座应朝讲山龛拟夜禅当非舍卫国卖地取金钱同庾中庶肩吾周处士𢎞让游明庆寺鹫岭三层塔菴园一讲堂驯乌逐饭磬狎兽绕禅牀擿菊山无酒燃松夜有香幸得同髙胜于此莹心王名都一何绮名都一何绮春日吐光辉髙楼云母扇复殿琉璃扉昭仪同辇出髙安连骑归欲知天子贵千门应紫㣲为我弹鸣琴为我弹鸣琴琴鸣伤我襟半死无人见入灶始知音空为贞女引谁逹楚妃心雍门何假说落泪自淫淫赋得边马有归心穷秋邉马肥向塞甚思归连镳渡蒲海束舌下金微已郄鱼丽阵将摧鹤翼围弥忆长楸道金鞭背落晖咏老马昔日从戎阵流汗几东西一日驰千里三丈拔深泥渡水频伤骨翻霜屡损蹄勿言年齿暮寻途尚不迷和蔡黄门口字咏絶句嚣嚣宫阁路灵灵谷口闾谁知名噐品语哩各﨑岖孔奂赋得名都一何绮京洛信名都佳丽拟蓬壶九华彫玳瑁百福上椒涂黄金络騕褭莲花装鹿卢咸言仪服盛无胜执金吾孔鱼和六府金门朱轨躅吾子盛簮裾木舌无时用萍流复在余水乡访松石兰泽侣樵渔火洲方可至地肺即为居土牛自知止贞心逹毁誉谷稼有时隟乗值望白榆周𢎞正答林法师客行七十歳歳暮逺徂征寒云结不解陇水冻无声君看日近逺为忖长安城学中早起听讲诘朝叅下座闲歩出重闱北堂月稍隠南枝鹤已飞早霜垂霭霭初雾上霏霏严唱虽罢柝髙门尚掩扉既伤年绪促复嗟心事违平生爱山海宿昔特精微未解轻身去唯应下第归还草堂寻处士弟四时易荏苒百龄倐将半故老多零落山僧尽凋散宿树倒为查旧水侵成岸幽寻属令弟依然归旧馆感物自多伤况乃春莺乱入武闗武闗设地险游客好邅廻将军天上落童子弃繻来挥汗成云雨车马飏尘埃鸡鸣不可信未晓莫先开和庾肩吾入道馆石桥有旧路灵室俨衆仙菊潭熘余水丹灶起残烟桃花经作实海水屡成田逆愁归旧里追问斧看新婚莫愁年十五来聘子都家壻颜如美玉妇色胜桃花带啼疑暮雨含笑似朝霞暂却轻纨扇倾城判不赊名都一何绮名都宫观绮金璧藻华珰吹台望鳷鹊舞殿接披香绣毂游丹水彫辇出平阳陆离徒照眼何解忧人伤咏石鲸应诏石鲸何壮丽独在天池隂骞鳍类横海半出似浮深吞航本无日吐浪亦难寻圣帝游灵沼能懐跃藻心咏老败鬬鸡少壮摧雄敌眄视生猜忌一随年月衰摧頽落毛驶闲观春光满东郊草色异无复先鸣力空余擅塲意陇头送征客朝霜侵汉草流沙度陇飞一闻流水曲行住两霑衣咏歌人偏得日照斜光入丹扇的的最分明欲持照彫栱仍作绕梁声咏斑竹掩团扇齐纨将楚竹从来本相逺将申湘女悲宜并班姬怨于长安咏鴈南思洞庭水北想鴈门闗稲梁俱可恋飞去复飞还周𢎞譲留赠山中隠士行行访名岳处处必留连遂至一巖里灌木上叅天忽见茅茨屋暧暧有人烟一士开门出一士唿我前相看不道姓焉知隠与仙春夜醮五岳图文夜静琼筵谧月出杏坛明香烟百和吐灯色九微清五岳移龙驾十洲回凤笙目想灵人格心属羽衣轻蕙肴荐神享桂醑逹遥诚熙然聊自得挹酒念浮生赋得长笛吐清气商声传后出龙吟郁前吐情断山阳舍气咽平阳坞胡骑争北归偏知别乡苦覊旅情易伤零泪如交雨立秋兹辰戒流火商飈早已惊云天改夏色木叶动秋声周𢎞直赋得荆轲荆卿欲报燕衔恩弃百年市中倾别酒水上击离弦匕首光凌日长虹气烛天留言与宋意悲歌非自怜陆琼闗山月邉城与明月俱在闗山头焚烽望别垒击斗宿危楼团团婕妤扇纎纎秦女钩乡园谁共此愁人屡益愁梁甫吟临淄佳丽地年少习名倡似笑脣朱动非愁眉翠扬掩抑随竽转和柔㑹瑟张轻扇屡廻指飞尘亟绕梁寄言诸葛相此曲作难忘还台乐蒲萄四时芳醇琉璃千钟旧宾夜饮舞迟销烛朝醒弦促催人春风秋月恒好驩醉日月言新长相思长相思乆离别一罢鸳文绮荐絶鸿已去栁堪结室冷镜疑冰庭幽花似雪容貎朝朝改书字看看灭和张湖熟雹诗惟徴动羽惟隂胁阳雨水作沴凝气为祥𤣥圃宴各咏一物得筝三五併时年二八共来前今逢泗滨树定减琴中弦鹤别霜初𦂳乌啼月正悬陆瑜仙人揽六着篇九仙㑹欢赏六着且娯神戏谷闻余地铭山忆旧秦避敌情思巧论兵势重新问取南皮夕还笑拂棊人东飞伯劳歌西王青鸟秦女鸾姮娥婺女惯相看谁家玉颜窥上路粉色衣香襍风度九重楼槛芙蓉华四隣照镜菱茭花新妆年几才三五隠幔藏羞临网戸然香气歇不飞烟空留可怜年一年独酌謡独酌謡芳气饶一倾荡神虑再酌动神飈忽逢凤楼下非待鸾弦招牕明影乗入人来香逆飘杯随转态尽钏逐画杯揺桂宫非蜀郡当垆也至宵陆玢赋得襍言咏栗货见珍于有汉木取贵于隆周英肇萌于朱夏实方落于素秋委玉盘襍椒糈将象席糅珍羞古诗纪巻一百十一古诗纪卷一百十二钦定四库全书古诗纪巻一百十二明冯惟讷撰陈第五张正见乐府钓竿篇结宇长江侧垂钓广川浔竹竿横翡翠桂髓掷黄金人来水鸟没檝度岸花沈莲揺见鱼近纶尽觉潭深渭水终须卜沧浪徒自吟空嗟芳饵下独见有贪心度闗山闗山度晓月劔客逺从征云中出逈阵天外落竒兵轮摧偃去节树倒碍悬旌沙扬折坂暗云积榆溪明马倦时衔草人疲屡看城寒陇胡笳澁空林汉鼓鸣还听呜咽水併切断膓声晨鸡髙树鸣晨鸡振翮鸣出逈擅竒声蜀郡随金马天津应玉衡摧冠验逺石系火出连营争栖斜掲暮解翼横飞度试饮淮南药翻上仙都树枝低且候潮叶浅还承露承露触严霜叶浅伺朝阳猜羣怯寳劒勇战出花塲当损黄金距谁论白玉珰长鸣逢晋帝恃气遇周王流名说鲁国分影入陈仓不复愁苻朗犹能感孟尝採桑春楼曙鸟惊蚕妾候初晴迎风金珥落向日玉钗明徙顾移笼影攀钩动钏声叶髙知手弱枝软觉身轻人多羞借问年少怯逢迎恐疑夫壻逺聊复答专城艳歌行城隅上朝日斜晖照杏梁併卷茱萸帐争移翡翠牀萦环聊向牖拂镜且调妆裁金作小靥散麝起㣲黄二八秦楼妇三十侍中郎执㦸超丹地丰貂入建章未安文史阁独结少年场弯弧贯叶影学劒动星芒翠盖飞城曲金鞍横道傍调鹰向新市弹雀徃睢阳行行稍有极暮暮归兰房前瞻富罗绮左顾足鸳鸯莲舒千叶气灯吐百枝光满酌胡姬酒多烧荀令香不学幽闺妾生离怨採桑从军行胡兵屯蓟北汉将起山西故人轻百战聊欲定三齐风前喷画角云上舞飞梯鴈塞秋声逺龙沙云路迷燕然自可勒函谷讵须泥三妇艳诗大妇织残丝中妇妬蛾眉小妇独无事歌罢咏新诗上客何须起为待絶缨时置酒髙殿上陈王开甲第粉壁丽椒涂髙牕侍玉女飞闼敞金铺名香散绮幕石砚彫金鑪清醪称玉馈浮蚁擅苍梧邹严恒接武申白日相趋容与升阶玉差池曵履珠千金一巧笑百万两鬟姝赵姬未鼓瑟齐客罢吹竽歌喧桃与李琴挑凤将雏魏君慙举白晋主媿投壶风云更代序人事有荣枯长卿病消渇壁立还成都门有车马客行飞观霞光启重门平旦开北阙髙箱过东方连骑来红尘扬翠毂赭汗染龙媒桃花夹迳聚流水傍池回投鞭聊静电捐轸暂停雷非闗万里客自有六竒才琴和朝雉操酒泛夜光杯舞袖飘金谷歌声遶凤台良时不可再驺驭郁相催安知太行道失路车轮摧白头吟平生懐直道松桂比真风语黙妍媸际沈浮毁誉中谗新恩易尽情去宠难终弹珠金市侧抵玉舂山东含香老颜驷执㦸异扬雄惆怅崔亭伯幽忧冯敬通王嫱没胡塞班女弃深宫春苔封履迹秋叶夺妆红颜如花落槿鬓似雪飘蓬此时积长叹伤年谁复同怨诗新丰妖冶地游侠竞娇奢池台间罗绮桃李襍烟霞盖影分连骑衣香合并车艳粉惊飞蝶红妆映落花舞衫飘冶袖歌扇掩团纱玉牀珠帐巻金楼镜月斜还疑萧史凤不及季伦家应龙篇应龙未起时乃在渊底藏非云足不蹈举则冲天翔譬彼野兰草幽居常独香清风播四逺万里望芬芳隠居可颐志自见焉得彰轻薄篇洛阳美年少朝日正开霞细蹀连钱马傍趋首蓿花扬鞭还却望春色满东家井桃映水落门栁杂风斜绵蛮弄清绮蛱蝶遶承华欲徃飞廉舘遥驻季伦车石榴传玛瑙兰肴奠象牙聊持自娱乐未是鬬豪奢莫嫌龙驭晩扶桑复浴鵶帝王所居篇崤函惟帝宅宛雒壮皇居紫微临复道丹水亘通渠沈沈飞雨殿蔼蔼承明庐两宫分槩日双阙并凌虗休气充青𤨏荣光入绮䟽霞明仁寿镜日照凌云书鸣鸾背鳷鹊诏跸幸储胥长杨飞玉辇御宿徙金舆栁叶飘缇骑槐花影属车薄暮归平乐歌钟满玉除朱鹭金堤有朱鹭刷羽望沧瀛周诗振雅曲汉鼓发竒声时将赤雁并乍逐彩鸾行别有翻潮处异色不相惊上之回林光称避暑回中乃吉行龙媒蹑影驶玉辇御云轻风乌绕鳷鹊綵鹢照昆明欲知钟箭逺遥听寳鸡声战城南蓟北驰胡骑城南接短兵云屯两阵合劒聚七星明旗交无复影角愤有余声战罢披军策还嗟李少卿君马黄二首幽并重骑射征马正盘桓风去嘶声逺冰坚度足寒出闗聊变色上坂屡停鞍即令随御史非复在楼兰五色乗马黄追风时灭没血汗染龙花胡鞍抱秋月唯腾渥洼水不饮长城窟讵待燕昭王千金市骏骨芳树竒树舒春苑流芳入绮钱合欢分四照同心影万年香浮佳气里叶映彩云前欲识扬雄赋金玉满甘泉有所思深闺乆离别积怨转生愁徒思裂帛鴈空上望归楼看花忆塞草对月想邉秋相思日日度泪脸年年流雉子斑陈仓雉未飞歛翮依芳甸朱冠色尚浅锦臆毛初变雊麦且专场排花聊勇战唯当渡弱水不怯如臯箭临髙台层台迩清汉出逈架重棼飞栋临黄鹤髙牕度白云风前朱幌色霞处绮䟽分此中多怨曲地逺讵能闻陇头水二首陇头鸣四注征人逐贰师𦍑笛含流咽胡笳襍水悲湍髙飞转驶涧浅荡还迟前旌去不见上路杳无期陇头流水急流急行难渡逺入隗嚣营傍侵酒泉路心交赐寳刀小妇成纨袴欲知别家乆戎衣今已故折杨栁杨栁半垂空袅袅上春中枝踈董泽箭叶碎楚臣弓色映长河水花飞髙树风莫言限宫掖不闭长杨宫闗山月巖间度月华流彩映山斜晕逐连城璧轮随出塞车唐蓂遥合影秦桂逺分花欲验盈虚理方知道路赊洛阳道曾城启旦扉上路满春晖栁影縁沟合槐花夹岸飞苏合弹珠罢黄间负翳归红尘暮不息相看连骑稀梅花落芳树映雪野发早觉寒侵落逺香风急飞多花迳深周人叹初摽魏帝指前林邉城少灌木折此自悲吟紫骝马将军入大宛善马出从戎影絶干河上声流入窟中似鹿犹依草如龙欲向空须还十万里试为一追风雨雪曲胡闗辛苦地雪路逺漫漫含冰踏马足襍雨冻旗竿沙漠飞恒暗天山积转寒无因辞日逐团扇掩齐纨刘生刘生絶名价豪侠恣游陪金门四姓聚绣毂五香来尘飞玛瑙勒酒映砗磲杯别有追游夜秋牕向月开公无渡河金堤分锦缆白马渡莲舟风严歌响絶浪涌榜人愁櫂折桃花水颿横竹箭流何言沈璧处千载偶阳侯对酒当歌对玉酒匡坐酌金罍竹叶三清泛蒲萄百味开风移兰气入月逐桂香来独有刘将阮㤀情寄羽杯铜雀台凄凉铜雀晩揺落墓田通云惨当歌日松吟欲舞风人䟽瑶席冷曲罢繐帷空可惜年将泪俱尽望陵中长安有狭斜行少年重游侠长安有狭斜路窄时容马枝髙易度车檐髙同落照巷小共飞花相逢夹绣毂借问是谁家饮马长城窟行秋草朔风惊饮马出长城羣惊还怯饮地险更宜行伤冰歛冻足畏冷急寒声无因度吴坂方复入𦍑城泛舟横大江大江脩且阔扬舲度回矶波中画鹢涌㠶上锦花飞舟移歴浦月櫂举湿春衣王孙定若逺讵待送将归煌煌京洛行千门俨西汉万戸擅东京凌云霞上起鳷鹊月中生风尘暮不息箫筦夜恒鸣唯当卖药处不入长安城明君词寒树暗胡尘霜楼明汉月泪染上春衣忧变华年发神仙篇瀛洲分渤澥阆苑隔虹蜺欲识三山路须寻千仞溪石梁云外立蓬丘雾里迷年深毁丹灶学乆弃青泥葛水留还杖天衢鸣去鸡六龙骧首起云阁万里一别何寥廓𤣥都府内驾青牛紫盖山中乗白鹤浔阳杏花终难朽武陵桃花未曾落巳见玉女笑投壶复覩仙童欣六博同甘玉文枣俱饮流霞药鸾歌凤舞集天台金阙银宫相向开西王巳令青鸟去东海还驭赤虬来魏武还车逢汉女荆王因梦识阳台凤盖随云聊蔽日霓裳杂雨复乗雷神岳吹笙遥谢手当知福地有神才又亿舜日万尧年咏湛露歌采莲愿襍百和气宛转金炉前前有一樽酒行前有一樽酒主人行寿今日合来坐者当令皆富且寿欲令主人三万歳终歳不知老为吏当髙迁贾市得万倍桑蚕当大得主人宜子孙古诗纪巻一百十二古诗纪卷一百十三钦定四库全书古诗纪巻一百十三明冯惟讷撰陈第六张正见诗御幸乐游苑侍宴大君临四表荣光普八埏区中文化洽海外武功宣鳯下书丹篆龟符着绿编昆明不习战云梦岂游畋轨文通万国旌节靖三邉髙秋藐姑射睿想属汾川两宫明合璧双阙带非烟扬銮出城观诏跸指郊㙻禁苑回雕辇离宫建翠流水犇雷毂追风赴电鞭画熊飘析羽金埒响胶弦鸣玉升文砌称觞溢绮筵兽舞依钟石鸾歌应管弦霞明黄鹄路风爽白云天潦收荷盖折露重菊花鲜上林宾早鴈长杨唱晩蝉小臣惭艺业击壤慕懐铅康衢飞驶羽大海滴微涓咏歌还集木舞蹈遂临泉愿荐南山寿明明奉万年重阳殿成金石会竟上诗周王兴路寝汉后成甘泉共知崇壮丽迢遰与云连抗殿䟽龙首峻陛激天泉东西跨函谷左右瞩伊瀍百常飞观竦三休复道悬拱乌遥造日攑虬逺架烟云栋疑飞雨风牕似望僊玉女临芳镜金铛映彩椽梅梁横发蘂藻井倒披莲云光开御宿佳气属祈年霜鴈排空断寒花映日鲜负扆凭霄极台司列象躔登台諠大厦御气响钧天北斗承三献南风入五弦鸾歌鳷鹊右兽舞射熊前翔鹍仰不逮燕雀徒联翩征虏亭送新安王应令凤吹临南浦神驾饯东平亭廻漳水乗斾转洛滨笙地冻班轮响风严羽盖轻烧田云色暗古树雪花明岐路一回首流襟动睿情从借田应衡阳王教作帝京惟赤县神居应紫微涂山万国仰沧海百川归东郊事平秩仲月祀灵威含光开早扇阊阖启朝扉洛城钟漏息灵台云雾巻森森虎㦸前蔼蔼銮旂转属车游綘阙风乌度丹巘帐殿幸金舆旌门拥玉辇玉辇带非烟金舆映緑川雨师清逺路风伯静遥天分渠通沃野激水入公田草发青坛外花飞苍玉前苍玉临珪璧青坛躬帝籍冐橛乃三推齐衡均百辟兰场俨芝驾桂圃芳瑶席山禽韵管弦野兽和钟石钟石既相和江海复无波梁客簮裾盛陈王文雅多脩途参弱骀乔木间轻萝幸承滥吹末击壤自为歌从永阳王游虎丘山沧波壮郁岛洛邑镇崇芒未若兹山丽岧嶤擅水乡地灵侔少室涂艰像太行重巖标虎据九曲峻羊肠熘湥涧无底风幽谷自凉寳沈余玉气劒隠絶星光白云多异影丹桂有藂香逺看银台竦洞塔耀山庄瑞草生金地天花照石梁陪衡阳王游耆阇寺甘棠听讼罢福宇试登临兎苑移飞盖王城列玳簮阶荒犹累玉地古尚填金龙桥丹桂偃鹫岭白云深秋牕被旅葛夏戸响山禽清风吹麦陇细雨濯梅林与钱𤣥智汎舟髙门事休沐朝野恣逢迎还乗金谷水俱望洛阳城舟移津女渡楫动渭桥横风髙鴈已落雨霁水还清叶尽桐门净花秋菊岸明欲奏江南曲聊习棹歌行游匡山简寂馆三梁磵本絶千仞路犹通即此神山内银牓映仙宫镜似临峯月流如饮涧虹幽桂无斜影深松有劲风惟当逺人望知在白云中和诸葛览从军游猎治兵耀武节纵猎骇畿封迅骑驰千里髙罝起百重腾䴥毙马足饥鼯落劔锋云根飞烧火鸟道絶禽踪方罗四海俊聊以习军戎山家闺怨王孙春好游云鬓不胜愁离鸿暂罢曲别路已经秋山中桂花晩勿为俗人留和阳侯送袁金紫葬𤣥泉开隧道白日照佳城一朝嗟此路千载几伤情秋气悲松色凄风咽挽声归云向谷晩还柳背山轻唯当三五夜壠月暂时明伤韦侍读懐经传北海藴义盛西河髙峯落回照逝水没惊波栁下悲风急山阳秋气多宿草摧书带寒松脆女萝无复华隂市空余蒿里歌后湖泛舟上苑奢行乐沧池聊薄游汎荷分兰櫂沈槎触桂舟残虹收度雨缺岸上新流欲知有髙趣长杨送麦秋游龙首城闗外山川阔城隅尘雾浮白云凝絶岭沧波间断洲四靣观长薄千里眺平丘河津无桂树樽酒自淹留别韦谅赋得江湖汎别舟千里浔阳岸三翼木兰船鹢汎青凫后鸡鸣白鹭前涵花没浅缆带叶动深船不言朝夕水独自限神仙星名从军诗将军定朔边刁斗出祁连髙栁横遥塞长榆接逺天井泉含冻竭烽火照山燃欲知客心断危旌万里悬赋得韩信淮隂总汉兵燕齐擅逺声沈沙拥急水拔帜上危城野有千金报朝称三杰名所悲云梦泽空伤狡兎情行经季子庙延州髙譲逺传芳世祀移地絶遗金路松悲悬劔枝野藤侵沸井山雨湿苔碑别有观风处乐奏无人知赋得落落穷巷士杨云不邀名原宪本遗荣草长三径合花发四隣明尘随幽巷静啸逐逺风清门外无车辙自可絶公卿赋得日中市朝满云阁绮霞生旗亭丽日明尘飞三市路盖入九重城竹叶当垆满桃花带绶轻唯见争名利安知大隠情赋得题新云西北春云起遥临偃盖松根危才吐叶气浅未成峯风前飞未断日处影疑重体轻无五色讵是得从龙赋得白云临酒白云盖濡水流彩入渑川踈叶临嵇竹轻鳞入郑船菊泛金枝下峯断玉山前一朝开五色飘飘映十千咏雪应衡阳王教九冬飘逺雪六出表丰年睢阳生玉树云梦起琼田入牕轻落粉拂栁驶飞绵欲动淮南赋乱下桂花前赋得雪映夜舟黄云迷鸟路白雪下凫舟分沙映冰浦照鹤聚寒流樯风吹影落缆锦襍花浮舩梁若是桂翻如月照秋薄帷鉴明月长河上桂月澄彩照髙楼分帘疑碎璧隔幔似垂钩牕外光恒满帷中影暂流岂及西园夜长随飞盖游𤣥圃观春雪同云遥映岭瑞雪近浮空拂鹤伊川上飘花桂苑中影丽重轮月飞随团扇风还取长歌处带曲舞春风秋河曙耿耿耿耿长河曙滥滥宿云浮天路横秋水星衡转夜流月下姮娥落风惊织女秋徳星犹可见仙槎不复留浦狭村烟度茅兰夹两岸野燎烛中川村长合夜影水狭度浮烟收光暗鸟弋分火照渔船山人不炊桂樵华幸共然和衡阳王秋夜睢苑凉风举章台云气收萤光连烛动月影带河流绿绮朱弦泛黄花素蚁浮髙轩扬丽藻即是赋新秋赋得山卦名蓬莱遯羽客巖穴转䝉笼云归仙井暗雾觧石桥通影带临峯鹤形随襍雨风寻师不失路咸欲驭飞鸿初春赋得池应教遥天收宻雨髙阁映奔曦雪尽青山路冰销绿水池春光落云叶花影发晴枝琴樽奉终宴风月岂云疲赋得垂栁映斜谿千仞清溪险三阳弱栁垂叶细临湍合根空带石危风翻夹浦絮雨濯倚流枝不分梅花落还同横笛吹赋得岸花临水发竒树满春洲落蘂映江浮影间莲花石光涵濯锦流漾色随桃水飘香入桂舟别有仙潭菊含芳独向秋赋得风生翠竹里应教金风起燕观翠竹夹梁池翻花疑凤下飏水似龙移带露依深叶飘寒入劲枝聊因万籁响讵待伶伦吹赋得山中翠竹脩竹映巖垂来风异夹池复涧藏髙节重林隠劲枝云生龙未上花落凤将移莫言栖嶰谷伶伦不复吹赋得梅林轻雨应教梅树耿长虹芳林散轻雨蜀郡随仙去阳台带云聚飘花更濯枝润石还侵柱讵得零陵燕随风时共舞赋新题得兰生野径披襟出兰畹命酌动幽心锄罢还开路歌喧自动琴华灯共影落芳杜襍花深莫言闲迳里遂不断黄金赋得威凤栖梧丹山下威凤来集帝梧中欲舞春花落将飞秋叶空影照龙门水声入洞庭风别有将雏曲翻更合丝桐赋得鱼跃水花生漾色桃花水相望濯锦流跃浦疑珠出依池似镜浮凌波衔落蘂触饵避沈钩方游莲叶外讵入武王舟赋新题得寒树晩蝉疎寒蝉噪杨栁朔吹犯梧桐叶逈飞难住枝残影共空声踈饮露后唱絶断弦中还因揺落处寂寞尽秋风赋得秋蝉喝栁应衡阳王教秋鴈写遥天园栁集惊蝉竞噪长枝里争飞落木前风髙知响急树近觉声连长杨流喝尽讵识蔡邕弦秋日别庾正员征途愁转斾连骑惨停镳朔气凌踈木江风送上潮青雀离㠶逺朱鸢别路遥唯有当秋月夜夜上河桥赋得佳期竟不归良人万里向河源娼妇三秋思栁园路逺寄诗空织锦宵长梦返欲惊魂飞蛾屡绕帷前烛衰草还侵阶上玉衔啼拂镜不成粧促柱繁絃还乱曲时分年移竟不归偏憎寒急夜缝衣流萤映月明空帐疎叶从风入断机自对孤鸾向影絶终无一鴈带书回赋得堦前嫩竹翠竹梢云自结丛轻花嫩笋欲凌空砌曲横枝屡解箨阶前踈叶强来风欲知抱节成龙处当于山路葛陂中古诗纪巻一百十三古诗纪卷一百十四钦定四库全书古诗纪巻一百十四明冯惟讷撰陈第七江总乐府雉子斑麦垄新秋来泽雉屡裵徊依花似协妬拂草乍惊媒三春桃照李二月桞争梅暂住如臯路当令巧笑开陇头水二首陇头万里外天涯四面絶人将蓬共转水与啼俱咽惊湍自涌沸古树多摧折传闻博望侯苦辛提汉节雾暗山中日风惊陇上秋徒伤幽咽响不见东西流无期从此别更度几年幽遥闻玉闗道望入杳悠悠折杨栁万里音尘絶千条杨栁结不悟倡园花遥同羌岭雪春心自浩荡春树聊攀折共此依依情无奈年年别闗山月兎月半轮明狐闗一路平无期从此别复欲几年行暎光书汉奏分影照胡兵流落今如此长戍受降城洛阳道二首徳阳穿洛水伊阙迩河桥仙舟李膺棹小马王戎镳杏堂歌吹合槐路风尘饶绿珠含泪舞孙秀彊相邀小平路四达长楸听五钟玉节迎司𨽻锦车归濯龙弦歌声不息环珮响相从花障荡舟笑日暎下山逢长安道翠盖承轻雾金羁照落晖五侯新拜罢七贵早朝归轰轰紫陌上蔼蔼红尘飞日暮延平客风花拂舞衣梅花落二首缥色动风香罗生枝巳长妖姬坠马髻未插江南珰转袖花纷落春衣共有芳羞作秋胡妇独採城南桑胡地少春来三年惊落梅偏疑粉蝶散乍似雪花开可怜香气歇可惜风相摧金铙且莫韵玉笛幸裵徊紫骝马春草正萋萋荡妇出空闺识是东方骑犹带北风嘶扬鞭向栁市细蹀上金堤愿君怜织素残妆尚有啼骢马驱长城兵气寒饮马讵为难暂解青丝辔行歇镂衢鞍白登围转急黄河冻不干万里朝飞电论功易走丸雨雪曲雨雪隔榆溪从军度陇西遶障看狐迹依山见马蹄天寒旗彩壊地暗鼓声低漫漫愁云起苍苍别路迷刘生刘生负意气长啸且裵徊髙论明秋水命赏陟春台干戈倜傥用笔砚纵横才置驿无年限游侠四方来妇病行窈窕懐贞室风流挟琴妇唯将角枕卧自影啼妆乆羞开翡翠帷嬾对蒲萄酒深悲在缣素託意忘箕帚夫壻府中趋谁能大垂手置酒髙殿上三清传㫖酒柏梁奉欢宴霜云动玉叶冻水疎金箭羽籥响钟石流泉灌金殿盛时不再得光景驰如电今日乐相乐绮殿文雅遒玳筵欢趣宻郑态逶迤舞齐弦窈窕瑟金罍送缥觞玉井沈朱实愿此北堂宴长奉南山日箫史曲弄玉秦家女箫史仙处童来时兎月满去后凤楼空宻笑开还歛浮声咽更通相期红粉色飞向紫烟中咏燕燕于飞应诏二月春晖晖双燕理毛衣衔花弄靃靡拂叶隠芳菲或在堂间戏多从幕上飞若作仙人履终向日南归济黄河葱山沦外域盐泽隠遐方两源分际逺九道𣲖流长未殚所闻见无待验词章留连嗟太史惆怅践黎阳导波萦地节䟽气耿天潢悯周沈用寳嘉晋肇为梁横吹曲箫声凤台曲洞吹龙钟管镗鎝渔阳掺怨抑胡笳断怨诗二首採桑归路河流深忆昔相期柏树林奈许新缣伤妾意无由故劔动君心新梅嫩栁未障羞情去恩移那可留团扇箧中言不分纎腰掌上讵胜愁乌栖曲桃花春水木兰桡金羁翠盖聚河桥陇西上计应行去城南美人啼着曙芳树朝霞映日殊未妍珊瑚照水定非鲜千叶芙蓉讵相似百枝灯花复羞然暂欲寄根对沧海大愿移华侧绮钱井上桃虫谁可襍庭中桂蠧岂见怜东飞伯劳歌南飞乌鹊北飞鸿弄玉兰香时会同谁家可怜出牕牖春心百媚胜杨栁银牀金屋挂流苏寳镜玉钗横珊瑚年时二八新红脸宜笑宜歌羞更歛风花一去杳不归秖为无双惜舞衣襍曲三首行行春迳蘼芜緑织素那复解琴心乍惬南阶悲绿草谁堪东陌怨黄金红颜素月俱三五夫壻何在今追虏闗山陇月春雪冰谁见人啼花照户殿内一处起金房併胜余人白玉堂珊瑚挂镜临网戸芙容作帐照雕梁房栊宛转垂翠幕佳丽逶迤隠珠箔风前花管飏难留舞虚花钿低不落阳台通梦太非真洛浦凌波复不新曲中唯闻张女调定有同姓可怜人但愿私情赐斜领不愿傍人相比并妾门逢春自可荣君靣未秋何意冷泰山言应可转移新宠不信更参差合懽锦带鸳鸯鸟同心绮袖连理枝皎皎新秋明月开早露飞萤暗里来鲸灯落花殊未尽虬水银箭莫相催非是神女期河汉别有仙姬入吹台未眠解着同心结欲醉那堪连理杯后宫不惬茱萸芳夜夜争开苏合房寳钗翠鬓还相似朱脣玉靣非一行新人未语言如涩新宠无前判不臧愿奉更衣兰麝气恐君马到自惊香梅花落腊月正月早惊春衆花未发梅花新可怜芬芳临玉台朝攀晩折还复开长安少年多轻薄两两共唱梅花落满酌金巵催玉柱落梅树下宜歌舞金谷万株连绮甍梅花宻处藏娇鸎桃李佳人欲相照摘叶牵花来并笑杨栁条青楼上轻梅花色白雪中明横笛短箫凄复切谁知柏梁声不絶宛转歌七夕天河白露明八月涛水秋风惊楼中恒闻哀响曲塘上复有辛苦行不解何意悲秋气直置无秋悲自生不怨前阶促织鸣偏愁别路擣衣声别燕差池自有返离蝉寂寞讵含情云聚懐清四望台月冷相思九重观欲题芍药诗不成来採芙容花已散金樽送曲韩娥起玉柱调弦楚妃叹翠眉结根不复开寳鬓迎秋度前乱湘妃拭泪洒贞筠筴药浣衣何处人歩歩香飞金薄履盈盈扇掩珊瑚脣已言採桑期陌上复能解佩就江滨竞入华堂要花枕争开羽帐奉华茵不惜独眠前下钓欲许便作后来薪后来暝暝同玉牀可怜颜色无比方谁能巧笑特窥井乍取新声学绕梁宿处留娇堕黄珥镜前含笑弄明珰菤葹摘心心不尽茱萸折叶叶更芳已闻能歌洞箫赋讵是故爱邯郸倡长相思二首长相思乆离别征夫去逺芳音灭湘水深陇头咽红罗斗帐里緑绮清弦絶逶迤百尺楼愁思三秋结长相思乆别离春风送燕入檐窥暗开脂粉弄花枝红楼千愁色玉筯两行垂心心不相照望望何由知古诗纪巻一百十四古诗纪卷一百十五钦定四库全书古诗纪巻一百十五明冯惟讷撰陈第八江总诗秋日侍宴娄苑湖应诏翠渚还銮辂瑶池命羽觞千门响云跸四泽动荣光玉轴昆池浪金舟太液张虹旗照岛屿凤盖绕林塘野静重隂阔淮秋水气凉雾开楼阙近日迥烟波长洛宴谅斯在镐饮讵能方朽劣叨荣遇簮笏奉周行侍宴元武观诘晓三春暮新雨百花朝星宫移渡䍐天驷动行镳斾转苍龙阙尘飞饮马桥翠观迎斜照丹楼望落潮鸟声云里出树影浪中揺歌吟奉天咏未必待闻韶宴乐修堂应令肃城通甲观承华启画堂北宫降恩赏西园度羽觞殊私奉玉裕终宴在金房庭晖连树彩檐影接云光仙如伊水驾乐似洞庭张弹丝命琴瑟吹竹动笙簧庸疎滥应阮衰朽恧连章三日侍宴宣游堂曲水上巳娯春禊芳辰喜月离北宫命箫鼓南馆列旌麾绣柱擎飞阁雕轩傍曲池醉鱼沈逺岫浮枣漾清漪落花悬度影飞丝不碍枝树动丹楼出山斜翠磴危礼周羽爵遍乐阕光隂移秋日游昆明池灵沼萧条望游人意绪多终南云影落渭北雨声过蝉噪金隄栁鹭饮石鲸波珠来照似月织处写成河此时临水叹非复採莲歌秋日登广州城南楼秋城韵晩笛危榭引清风逺气疑埋劒惊禽似避弓海树一邉出山云四面通野火初烟细新月半轮空塞外离羣客颜鬓早如蓬徒懐建邺水复想洛阳宫不及孤飞鴈独在上林中赠洗马袁朗别贾谊登朝日终军对奏年校文升广内抚劔入崇贤竒才殊艶逸将别更留连驱车命铙管拱坐面林泉池寒稍下鴈木落乆无蝉露浸山扉月霜开石路烟髙谈无与慰迟尔报华篇诒孔中丞奂我行五岭表辞乡二十年闻莺欲动咏披雾即依然畴昔同寮寀今随年代改借问藏书处唯君故人在故人名宦髙霜简肃权豪谁知懐九叹徒然泣二毛歩出东郊望心游江海上遇物便今古何为不惆怅初晴原野开宿雨润条枚丛花曙后发一鸟雾中来淹留兰蕙苑吟啸芳菲晩忘懐静躁间自觉风尘逺白社聊可依青山乍採薇钟牙乃得性语黙岂同归赠贺左丞萧舍人輶轩通八表旌节骛三秦听歌酬敏对继好伫行人贺生思沈郁萧弟学纷纶共有笔端誉皆为席上珍离羣徒悄悄征旅日駪駪黄河分太史一曲悲千里海内平生亲中朝流寓士痛哉悯梁祚于焉三十祀钟仪絷不归盛宪悲何巳陇头心断絶尔为叅生死回首望长安犹如蜀道难函闗分地轴华岳接天坛行旜方境逝去棹舣江干芦花霜外白枫叶水前丹翔鸥方怯冻落鴈不胜弹辉辉盛王道时务婴疲老九流倦耳目十年变懐抱何以敦岐路凄然缀辞藻江南有桂枝塞北无萱草斗酒未为别垂堂深自保遇长安使寄裴尚书传闻合浦叶逺向洛阳飞北风尚嘶马南冠独不归去云目徒送离琴手自挥秋蓬失处所春草屡芳菲太息闗山月风尘客子衣别南海宾化矦石闗通越井蒲涧迩灵洲此地何辽夐羣英逐逺游髙才袁彦伯令誉许文休悠焉值君子复此映芳猷崤函多险澁星琯壮环周分岐泣世道念别伤邉秋断山时结雾平海若无流惊鹭一羣起哀猿数处愁是日送归客为情自可求终谢能鸣鴈还同不系舟其如江海泣惆怅徒离忧庚寅年二月十二日游虎丘山精舍纵棹怜回曲寻山静见闻每从芳杜性须与俗人分贝塔涵流动花台偏领芬蒙茏出檐桂散漫绕牕云情幽岂狥物志逺易惊羣何由狎鱼鸟不愿屈𤣥纁入龙丘巖精舍法堂犹集鴈仙竹几成龙聊承丹桂馥逺视白云峰风牕穿石窦月牖拂霜松暗谷留征鸟空林彻夜钟隂崖未辨色叠树岂知重溘此哀时命吁嗟世不容无由访詹尹何去复何从明庆寺十五诗书日六十轩冕年名山极歴览胜地殊留连幽厓耸絶壁洞穴泻飞泉金河知证果石室乃安禅夜梵闻三界朝香彻九天山阶歩皎月涧户听凉蝉市朝霑草露淮海作桑田何言望钟岭更复切秦川入摄山栖霞寺壬寅年十月十八日入摄山栖霞寺登岸极峭颇畅懐抱至德元年癸夘十月二十六日又再游此寺布法司施菩萨戒甲辰年十月二十五日奉送金像还山限以时务不得恣情淹留乙巳年十一月十六日更获拜礼仍停山中宿永夜留连栖神悚听但交臂不停薪指俄谢率制此篇以记即目俾后来赏者知余幽志净心抱冰雪暮齿逼桑榆太息波川迅悲哉人世拘嵗华皆採获冬晩共严枯濯流济八水开襟入四衢兹山灵妙合当与天地俱石濑乍深浅崖烟递有无缺碑横古隧盘木卧荒涂行行僃履歴歩歩辚威纡髙僧迹共逺胜地心相符樵隠各有得丹青独不渝遗风伫芳桂比徳喻生刍寄言长徃客悽然伤鄙夫游摄山栖霞寺祯明元年太歳丁未四月十九日癸亥入摄山展慧布法师忆谢灵运集还故山入石壁中寻昙隆道人有诗一首十一韵今此拙作仍学康乐之体霡霂时雨霁清和孟夏肇栖宿緑野中登顿丹霞杪敬仰髙人徳抗志尘物表三空豁已悟万有一何小始从情所寄冥期谅不少荷衣歩林泉麦气凉昏晓乗风面泠泠候月临皎皎烟崖憩古石云路排征鸟披迳怜森沈攀条惜杳袅平生忘是非朽谢岂矜矫五净自此渉六尘庶无扰摄山栖霞寺山房夜坐简徐祭酒周尚书并同游羣彦澡身事珠戒非是学金丹月磴时横枕云崖宿解鞍梵宇调心易禅庭数息难石涧水流静山牕叶去寒君思北阙驾我惜东都冠翻愁夜钟尽同志不盘桓静卧栖霞寺房望徐祭酒絶俗俗无侣修心心自斋连崖夕气合虚宇宿云霾卧藤新接戸欹石乆成阶树声非有意禽戏似忘懐故人市朝狎心期林壑乖唯怜对芳杜可以为吾侪营湼槃懴还涂作祯明二年仲冬摄山栖霞寺布法师只尔待终余以此月十七日宿昔入山仰为师氏营湼槃懴还途有此作可否同一贯生死亦一条况期灭尽者岂是俗中要人道离羣怆冥期出世遥留连入涧曲宿昔陟巖椒石熘冰便断松霜日自销向崖云叆叇出谷雾飘飖勿言无大隠归来即市朝至德二年十一月十二日升德施山斋三宿决定罪福懴悔诗四知无矫志二施启幽心简通避人物偃息还山林曲涧停驺响交枝落幔隂池台聚冻雪栏牖噪归禽石彩无新故峯形讵古今大车何杳杳奔马遂骎骎何以修六念䖍诚在一音未泛慈舟逺徒令愿海深南越木槿歌啼粧梁冀妇红粧荡子家若持花并笑宜笑不宜花赵女垂金珥燕姬插寳珈谁知红槿艶无因寄狭邪徒令万里道攀折自咨嗟咏採甘露应诏祥露晓氛氲上林朝晃朗千行珠树出万紫琼枝长徐轮动仙驾清晏留神赏丹水波涛汎黄山烟雾上风亭翠斾开云殿朱絃响徒知恩礼洽自怜名实爽借刘太常说文刘棻慕子云许慎询景伯硕学该虫篆竒文秀鸟迹曰余徒下帷待问垂重席不诣王充市聊投班玩籍三写徧鑚研六书多补益幽居服药饵山宇生虗白留连嗣芳杜旷荡依泉石夫君爱满堂愿言驰下泽赋得一日成三赋应令副君睿赏遒清夜北园游下笔成三赋传觞对九秋飞文绮縠采落纸波涛流树宻寒蝉响檐暗雀声愁緑溆明层殿青山照近楼此时盛礼物顾省良若抽摄官梁小庙畴昔游依所今日荐樱时宪章诚有革歳月遂难思故人独之子官聨更在兹虚檐静暮雀洞户映光丝平生复能几语事必伤悲卞山楚庙苹藻祈明徳倚棹息岩阿忽听晨鸡曙非复楚宫歌闲阶薙宿荠古木断悬萝帷堂寂易晩桴鼓自相和盛祀流百世英威定几何山庭春日洗沐惟五日栖迟在一丘古楂横近涧危石耸前洲岸緑开河栁池红照海榴野花宁待晦山虫讵识秋人生复能几夜烛非长游七夕汉曲天榆冷河邉月桂秋婉娈期今夕飘飖渡浅流轮随列宿动路逐彩云浮横波翻泻泪束素反缄愁此时机杼息独向红粧羞南还寻草市宅红颜辞巩洛白首入轘辕乗春行故里徐歩采芳荪迳毁悲求仲林残忆巨源见桐犹识井㸔栁尚知门花落空难遍莺啼静易諠无人访语黙何处叙寒温百年独如此伤心岂复论和张记室源伤徃小妇当垆夜夫壻凯归年正歌千里曲翻入九重泉机中未断素瑟上本留弦空帐临牕掩孤灯向壁燃还悲寒陇曙松短未生烟在陈旦解酲共哭顾舍人独酌一樽酒髙咏七哀诗何言蒿里别非复竹林期堦荒郑公草户闻董生帷人随暮槿落客共晩莺悲年发两如此伤心讵几时侍宴临芳殿钟箭自徘徊皇堂荐羽杯桥平疑水落石迥见山开林前暝色静花处近香来西嵫伤抚夕北阁滥游陪侍宴瑶泉殿水亭通枍诣石路接堂皇野花不识采旅竹本无行雀惊疑欲曙蝉噪似含凉何言金殿侧亟奉瑶池觞别袁昌州二首河梁望陇头分手路悠悠徂年若惊电别日欲成秋黄鹄飞飞逺青山去去愁不言云雨散更似东西流客子叹途穷此别异西东闗山嗟坠叶岐路悯征蓬别鹤声声逺愁云处处同经始兴广果寺题恺法师山房息舟候香埠怅别在寒林竹近交枝乱山长絶迳深轻飞入定影落照有疎隂不见投云状空留折桂心和衡阳殿下髙楼看妓起楼侵碧汉初日照红粧弦心艳卓女曲误动周郎并歌时转黛息舞暂分香挂缨银烛下莫笑玉钗长赋得空闺怨荡妻怨独守卢姬伤独居瑟上调弦落机中织素余自羞泪无燥翻觉梦成虚复嗟长信阁寂寂徃来疎并州羊肠坂三春别帝乡五月度羊肠本畏车轮折翻嗟马骨伤惊风起朔鴈落照尽胡桑闗山定何许徒御惨悲凉歳暮还宅悒然想泉石驱驾出城台翫竹春前笋惊花雪后梅青山殊可对黄卷复时开长䋲岂系日浊酒倾一杯春夜山庭春夜芳时晩幽庭野气深山疑刻削意树接纵横隂戸对忘忧草池惊旅浴禽樽中良得性物外知余心夏日还山庭独于幽栖地山庭暗女萝涧清长低篠池开半巻荷野花朝暝落盘根歳月多停樽无赏慰狎鸟自经过赋得谒帝承明庐雾开仁寿殿云绕承明庐轮停绀幰引马度红尘余香貂拜黻衮花绶拂𤣥除谒帝升清汉何殊入紫虚赋得携手上河梁应诏早秋天气凉分手闗山长云愁数处黑木落几枝黄鸟归犹识路流去不知乡秦川心断絶何悟是河梁赋得汎汎水中凫归凫沸卉同乱下芳塘中出没时衔藻飞鸣忽飏风浮深或不息戏广若乗空春鹦徒有赋还笑在金笼赋得三五明月满三五兎辉成浮隂冷复轻只轮非战反团扇少歌声云前来徃色水上动揺明况复髙楼照何嗟揽不盈衡州九日秋日正凄凄茅茨复萧瑟姬人荐初醖幼子问残疾园菊抱黄华庭榴剖珠实聊以着书情暂遣他乡日赋咏得琴可怜峄阳木雕为绿绮琴田文垂睫涙卓女弄弦心戏鹤闻应舞游鱼听不沈楚妃幸勿叹此异丘中吟咏双阙象阙连驰道天宇照方疏刻凤栖清汉图龙入紫虚屡逢膏露洒几遇祥烟初竞言百尺丽宁方万丈余三善殿夜望山灯百花疑吐夜四照似含春的的连星出亭亭向月新採珠非合浦赠珮异江滨若在扶桑路堪言并日轮奉和东宫经故妃旧殿故殿看看冷空阶歩歩悲犹忆窥牕处还如解佩时苔生无意早燕入有言迟若令归就月照见不须疑同庾信答林法师客行七十歳歳暮逺徂征塞云凝不解陇水冻无声君看日逺近为忖长安城咏李嘉树春风早春风花落新但见成蹊处几得正冠人当知露井侧复与夭桃邻咏蝉白露凉风吹朱明落照移鸣条噪林栁流响遍台池忖声如易得寻迹却难知答王筠早朝守建阳门开金兎犹悬魄铜龙欲启扉三条息行火百雉照初晖御沟槐影出仙掌露光晞侍宴赋得起坐弹鸣琴丝传园客意曲奏楚妃情罕有知音者空劳流水声别永新侯送君张掖郡分悲函谷闗欲知肠断絶浮云去不还春日水苔宜熘色山樱助落晖浴鸟沈还戏飘花度不归于长安归还扬州九月九日行薇山亭赋韵心逐南云逝形随北鴈来故乡篱下菊今日几花开哭鲁广达黄泉虽抱恨白日自留名悲君感义死不作负㤙生秋日新宠美人应令后宫唯闻莫琼树絶世复有宋容华皆自争名进女弟定作双飞胜荡家愿并迎春比翼燕常作照日同心花闻道艶歌时易调忖许新㤙那乆要翠眉未画自生愁玉脸含啼还似笑角枕千娇荐芬香若使琴心一曲奏幽兰度曲不可终阳台梦里自应通秋树相思一枝绿为挿贱妾两鬟中新入姬人应令洛浦流风漾淇水秦楼初日度阳台玉轪轻轮五香散金灯夜火百花开非是妖姬渡江日定言神女隔河来来时向月别姮娥别时清吹悲箫史数钱拾翠争佳丽拂红㸃黛何相似本持纎腰惑楚宫暂回舞袖惊吴市新人羽帐挂流苏故人网戸织蜘蛛梅花栁色春难遍情来春去在须臾不用庭中赋緑草但愿思着弄明珠闺怨篇寂寂青楼大道边纷纷白雪绮牕前池上鸳鸯不独自帐中苏合还空然屛风有意障明月灯火无情照独眠辽西水冻春应少蓟北鸿来路几千愿君闗山及早度念妾桃李片时妍又蜘蛛作丝满帐中芳草结叶当行路红脸脉脉一生啼黄鸟飞飞有时度故人虽故昔经新新人虽新复应故内殿赋新诗兎影脉脉照金铺虬水滴滴泻玉壶绮翼雕甍迩清汉虹梁紫柱丽黄图风髙暗緑凋残栁雨驶芳红湿晩芙三五二八佳年少百万千金买歌笑偏着故人织素诗愿奏秦声采莲调织女今夕渡银河当见新秋停玉梭姬人怨天寒海水惯相知空牀明月不相宜庭中芳桂憔悴叶井上疎桐零落枝寒灯作花羞夜短霜鴈多情恒结伴非为陇水望秦川直置思君膓自断姬人怨服散篇薄命夫壻好神仙逆愁髙飞向紫烟金丹欲成犹百鍊玉酒新熟几千年妾家邯郸好轻薄特忿仙童一丸药自悲行䖏緑苔生何悟啼多红粉落莫轻小妇狎春风罗袜也得歩河宫云车欲驾应相待羽衣未去幸须同不学箫史还楼上会逐姮娥戏月中古诗纪巻一百十五古诗纪卷一百十六钦定四库全书古诗纪巻一百十六明冯惟讷撰陈第九顾野王罗敷行东隅丽春日南陌采桑时楼中结梳罢提筐候早期风轻莺韵缓露重落花迟五马光长陌千骑络青丝使君徒遣信贱妾畏蚕饥芳树上林通建章襍树遍林芳日影桃蹊色风吹梅迳香幽山桂叶落驰道栁条长折荣疑路逺用表莫相忘有所思贱妾有所思良人乆征戍笳鸣塞城表花开落芳树白登澄月色黄龙起烟雾还闻雉子斑非复长征赋陇头水陇底望秦川迢递隔风烟萧条落野树幽咽响流泉瀚海波难息交河冰未坚宁知盖山水逐节赴危絃长安道凤楼临广路仙掌入烟霞章台京兆马逸陌富平车东门疏广饯北阙董贤家渭桥纵观罢安能访狭斜阳春歌春草正芳菲重楼启曙扉银鞍侠客至柘弹宛童归池前竹叶满井上桃花飞蓟门寒未歇为断流黄机艳歌行三首夕台行雨度朝梁照日辉东城採桑返南市数钱归长歌挑碧玉罗尘笑洛妃欲知欢未尽栖乌已夜飞齐倡赵女尽妖妍珠帘玉砌併神仙莫笑人来最落后能使君恩得度前岂知洛渚罗尘歩讵灭天河秋夕渡妖姿巧笑能倾城那思他人不憎妬莲花藻井推芰荷採菱妙曲胜阳阿燕姬妍赵女丽出入王宫公主第倚鸣瑟歌未央调弦八九弄度曲两三章唯欣春日永讵愁秋夜长歌未央倚鸣瑟轻风飘落蘂乳燕巢兰室结罗帷翫朝日牕开翠幔巻妆罢金星出争攀四照花竞戏三条术傅縡採桑罗敷试採桑出入城南傍绮君映珠珥丝绳提玉筐度身攀叶聚耸腕及枝长空劳使君问自有侍中郎天马引骢色表连钱出冀复来燕取用偏开地为歌乃号天权竒意欲逺躞蹀势难前本珍白玉镫因饰黄金鞭愿酬刍秣宠千里得千年襍曲新人新宠住兰堂翠帐金屛玳瑁牀丛星不似珠帘色度月还如粉壁光从来着名推赵子复有丹脣发皓齿一娇一态本难逢如画如花定相似楼台宛转曲皆通弦管逶迤彻下风此殿笑语长相共傍省欢娯不复同讶许人情太厚薄分恩赋念能斟酌多作绣被为鸳鸯长弄绮琴憎别鹤人今投宠要须坚㑹使歳寒恒度前共取辰星作心抱无转无移千万年禇玠鬬鸡东郊道春郊鬬鸡侣捧敌两逢迎妬羣排袖出带勇向场惊锦毛侵距散芥羽杂尘生还同战胜罢耿介寄前鸣岑之敬折杨栁将军始见知细栁绕营垂悬丝拂城转飞絮上宫吹塞门交度叶谷口暗横枝曲成攀折处唯言怨别离洛阳道喧喧洛水滨郁郁小平津路傍桃李节陌上採桑春聚车看卫玠连手望安仁复有能留客莫愁娇态新对酒色映临池竹香浮满砌兰舒文泛玉盌漾蚁溢金盘箫曲随鸾易笳声出塞难唯有将军酒川上可除寒乌栖曲骢马直去没浮云河渡冰开两岸分鸟藏日暗行人息空栖只影长相忆明月二八照花新当垆十五晩留宾当垆曲明月二八照花新当垆十五晩留賔回眸百万横自陈徐伯阳日出东南隅行朱城璧日启朱扉青楼含照本晖晖逺映陌上春桑叶斜入秦家缃绮衣罗敷粧粉能佳丽镜前新梳倭堕髻圆笼袅袅挂青丝铁钩冉冉胜丹桂蚕饥日晩蹔生愁忽逢使君南陌头五马停珂遣借问双脸含娇特好羞妾壻府中轻小吏即今来徃专城里欲识东方千骑归蔼蔼日暮红尘起游钟山开善寺聊追邺城友躧歩出兰宫法侣殊人世天花异俗中鸟声不测处松吟未觉风此时超爱网还复洗尘䝉蔡凝赋得处处春云生春色遍空明春云处处生入风衣暂歛随车盖转轻作叶还依树为楼欲近城含愁上对影似有别离情蔡君知君马黄君马经西极臣马出东方䇿举浮云影珂连明月光水冻恒伤骨蹄寒为践霜踌躇嗟伏枥空想欲从良阮卓闗山月闗山陵汉开霜月正徘徊映林如璧碎侵塞似轮摧楚师随晦尽胡兵逐暖来寒笳将夜鹊相乱晩声哀长安道长安驰道上钟鸣宫寺开残云销凤阙宿雾歛章台骑转金吾度车鸣丞相来蔼蔼东都晩羣公驺御囘咏鲁仲连鲁连有髙趣意气本相求笑罢秦军却书成燕将愁聊弃南金赏方从沧海游寄言人世客非君能见留赋得风髙风应爽节揺落渐疎林吹云旅鴈断临谷晓松吟屡惜凉秋扇常飘清夜琴泠泠随列子弥谐逸豫心赋得莲下游鱼春色映澄陂涵泳且相随未上龙门路聊戏芙蓉池触浪莲香动乘流叶影披相忘自有乐庄惠岂能知赋得黄鹄一逺别霜风秋月映楼明寡鹤偏栖中夜惊月下徘徊顾别影风前悽断送离声离声一去断还续别响时来疎复促聊看逺客赠绫纹弥怨闲宵雅琴曲恒思昔日稲粱恩理翮整翰上君轩独舞轻飞向呉市孤鸣清唳出雷门王子吹笙忽相值自觉飘飖云里驶一举千里未能归惟有田饶解深意陈昭昭君词跨鞍今永诀垂泪别亲賔汉地随行尽胡闗逐望新交河拥塞雾陇日暗沙尘唯有孤明月犹能逺送人聘齐经孟尝君墓薛城观旧迹征马屡徘徊盛徳今何在唯余长夜台苍茫空垄路顦顇古松栽悲随白杨起泪想雍门来泉戸无闗吏鸡鸣谁为开陈暄洛阳道洛阳九逵上罗绮四时春路傍避骢马车中看玉人镇西歌艳曲临淄逢丽神欲知双璧价潘夏正连茵长安道长安开绣陌三条向绮门张敞车单马韩嫣乘副轩宠深来借殿功多竞置园将军夜夜返弦歌着曙喧紫骝马天马汗如红鸣鞭度九嵕饮伤城下冻嘶依北地风笳寒芳树歇笛怨栁枝空横行意未已羞住毂车中雨雪曲都尉出祁连雨雪满鸡田雕陵持抵鹊属国用和氊冰合军应渡楼寒烽未然花迷差未着疎勒复经年祖孙登紫骝马候骑指楼兰长城迥路难嘶从风处断骨住水中寒飞尘暗金勒落泪洒银鞍抽鞭上闗路谁念客衣单宫殿名登髙台诗独有相思意聊敞凤皇台莲披香稍上月明光正来离鹄将云散飞花似雪回遥思竹林友前牕夜夜开赋得司马相如雍容文雅深王吉共追寻当垆应酤酒託意且弹琴上林能作赋长门得赐金唯当有汉主知怀封禅心咏风飖飏楚王宫徘徊绕竹丛带叶俱吟树将花共儛空飘香双袖里乱曲五弦中试上髙台听悲响定无穷咏水骊泉紫阙映珠浦碧沙沈岸阔莲香逺流清云影深风潭如拂镜山熘似调琴请君看皎洁知有澹然心咏栁驰道藏乌日郁郁正翻风抽翠争连影飞绵乱上空髙叶临胡塞长枝拂汉宫欲验伤攀折三春横笛中赋得涉江採芙蓉浮照满川涨芙蓉承落光人来间花影衣渡得荷香桂舟轻不定菱歌引更长採採嗟离别无暇缉为裳莲调长川落照日深浦漾清风弱栁垂江翠新莲夹岸红船行疑汎迥月映似沈空愿逐琴髙戏乗鱼入浪中咏城堑中荷白水丽金扉青荷承日晖叶似环城盖香乱上桥衣岸髙知水落影合见菱稀犹疑渉江处空望採莲归刘删泛宫亭湖回舻乗派水举㠶逐分风滉瀁疑无际飘飏似度空樯乌排鸟路船影没河宫孤石沧波里匡山苦雾中寄谢千金子安知万里蓬赋得苏武奉使穷沙漠收泪上河梁食雪天山近思归海路长系书秋待鴈握节暮看羊因思李都尉还汉不相忘採药游名山名山本郁盘道士贵黄冠独驭千年鹤来寻五色丸石牀新熘乳金灶欲成丹定知无二价非复在长安侯司空宅咏妓石家金谷妓粧罢出兰闺看花只欲笑闻瑟不胜啼山邉歌落日池上舞前溪将人当桃李何处不成蹊赋松上轻萝叶绕千年盖条依百尺枝属与松风动时将薜影垂学带非难结为衣或易披山阿若近逺独有楚人知赋得马独饮临寒窟离羣思北风陈王欲观舞御史自随骢边声陨客泪果下益桃红恒持沛艾影解向平陵东赋得独鹤凌云去孤鸣思沧海矫翮避虞机怨别悽琴曲凌风散舞衣五里虽回顾千年会欲归寄语雷门鼔无复一双飞咏青草雨淋三春叶风传十歩香映袍怜色重临书喜带长咏蝉声流上林苑影入守臣冠得饮𤣥天露何辞髙栁寒谢爕陇头水陇坂望咸阳征人惨思肠咽流喧断岸游沫聚飞梁凫分歛冰彩虹饮照旗光试听铙歌曲唯吟君马黄雨雪曲朔边昔离别寒风复凄切峩峩六尺冰飘飘千里雪未塞袁安戸行封苏武节应随陇水流几过空呜咽明月子杪秋之遥夜明月照髙楼登楼一回望望见东陌头故人眇千里言别歴九秋相思不相见望望空离忧方诸曲望仙室仰云光绳河里扇月傍井公能六着玉女善投壶琼醴和金液还将天地俱早梅迎春故早发独自不疑寒畏落衆花后无人别意看萧诠巫山髙巫山映巫崃髙髙殊未穷猿声不辨处雨色讵分空悬崖下桂月深涧响松风别有仙云起时向楚王宫赋得徃徃孤山映青山照落晖映逺望连飞仙峯看玉笥闗路视金微鼓吹声疑尽香炉烟觉稀共君临水别劳此送将归咏衔泥双燕衔泥金屋外表瑞玉筐中学飞疑汉妾巢幕惮呉宫爪截还犹短窠成新尚空讵竝零陵石飞舞逐春风赋得夜猿啼桂月影才通猿啼迥入风隔巖还啸侣临潭自响空挂藤疑欲饮吟枝似避弓别有三声泪霑裳竟不穷赋得婀娜当轩织东南初日照秦楼西北织妇正娇羞绮牕犹垂翡翠幌珠帘半上珊瑚钩新粧入机映春牖弄杼鸣梭挑纎手何曾织素让新人不掩流苏推中妇三日五匹未言迟衫长腕弱绕轻丝绫中转蹑成离鹄锦上回文作别诗不惜绕素同霜雪更伤秋扇箧中辞贺彻採桑蚕妾出房栊结伴类花丛度水春衫绿映日晩妆红钏声时动树衣香自入风钩长嫩枝曲叶尽细条空竞採须盈手争归欲满笼自怜公府歩谁与少年同赋得长笛吐清气胡闗氛雾侵羌笛吐清音韵切山阳曲声悲陇上吟栁折城边树梅舒岭外林方知出塞虏不惮武溪深赋得为我弹鸣琴薄暮髙堂上调琴召美人伯喈声未尽相如曲复新㸃徽还转弄乱爪更留宾聊持一弦响杂起艶歌尘贺循赋得夹池脩竹绿竹影参差葳蕤带曲池逢秋叶不落经寒色讵移来风韵晩迳集凤动春枝所欣髙蹈客未待伶伦吹赋得庭中有竒树三春节物始芳菲游丝细草动春晖香风飘舞花间度好鸟和鸣枝上飞临池间竹偏增緑依阶映雪纷如玉温室庭前竟不言鼓吹楼中能作曲曾闻逺别旧难思攀折㑹取赠佳期长条本自堪为带宻叶由来好作帷星稀汉转月轮明徘徊夜鹊屡相惊欲识幽人兰杜迳山牕芳桂复丛生李爽赋得芳树芳树千株发揺荡三阳时气软来风易枝繁度鸟迟春至花如锦夏近叶成帷欲寄边城客路逺讵能持山家闺怨山中多早梅荆扉达曙开竹巾君自折荷衣谁为裁行云无处所人住在阳台萧贲长安道前登灞陵道还瞻渭水流城形类北斗桥势似牵牛飞轩驾良驷寳劔杂轻裘经过狭斜里日暮与淹留何胥被使出闗出闗登陇坂回首望秦川绛水通西晋机桥指北燕奔流下激石古木上叅天莺啼落春后鴈度在秋前平生屡此别肠断自催年赋得待诏金马门汉家一统轨济济万国朝飞缨拂晓雾轻辇逐晨飈槐衢映緑绂日彩丽金貂此时叅待诏谁复想渔樵伤章公大将军百万横行罢三千白日新短箫应出塞长笛反惊隣槐庭惨芳树舞阁思阳春所悲金谷妓坐望玉闗人哭陈昭思人适旧馆寂寞非一源无复酣歌乐空余燕雀喧落晖隠穷巷秋风生故园抚孤空对此零泪欲奚言孔范赋得白云抱幽石白云浮逺盖飘飘绕石飞带莲萦锦色拂镜下仙衣阵结香炉隠罗成玉女㣲能感荆王梦阳台杂雨归和陈主咏镜虎贲愁兴日龙镜览颜时懐恩未得报空叹发如丝王瑳折杨栁塞外无春色上林栁已黄枝影侵云暗叶彩乱星光陌头藏戏鸟楼上掩新妆攀折思为赠心期别路长洛阳道洛阳夜漏尽九重平旦开日照苍龙阙烟遶凤皇台浮云翻似盖流水倒成雷曹王鬬鸡返潘仁载果来长相思长相思乆离别两心同忆不相彻悲风悽愁云结栁叶眉上销菱花镜中灭鴈封归飞断鲤素还流絶潘徽赠北使业定三边静时和四海敦行人仍礼籍使者接輶轩賔荣君享燕客踞我司存既美齐婴学欣逢郑产言琴酒时欢㑹篇章极讨论回旌逗陇左返轴指河源塞榆行隠路津栁稍垂门日沈山气合潮落水花翻离情欲寄鸟别泪不因猿所可缄懐袖方以代兰萱韦鼎长安听百舌万里风烟异一鸟忽相惊那能对逺客还作故乡声徐徳言破镜诗镜与人俱去镜归人未归无复姮娥影空留明月辉乐昌公主饯别自解今日何迁次新官对旧官笑啼俱不敢方信作人难古诗纪巻一百十六古诗纪卷一百十七钦定四库全书古诗纪巻一百十七明冯惟讷撰陈第十张君祖咏懐三首运形不标异澄懐恬无欲座可栖王侯门可回金毂风来咏逾清鳞萃渊不浊斯乃𤣥中子所以矫逸足何必翫幽闲青衿表离俗百龄茍未遐昨辰亦非促曦腾望舒暎曩今迭相烛一世皆逆旅安悼电徃速区区虽非党兼忘混砾玉恪神罔丛秽要在夷心曲灵飈起回浪飞云腾逆鳞茍擢南阳秀固集三造宾缅懐结寂夜味藻咏终晨延伫时无遘谁与拂流尘眇情寄极眄萧条独遨神相忘东溟里何睎西朝津我崇道无废长謡想义人遥遯播荆衡杖䇿憩南郢遭动透浪迹遇靖恬夷性拊巻从老语挥纶与庄咏遐眺独缅想萧神飈尘正时无喜恵偶絶韵将谁听习子茂芳标有欣徽音令颖敷陵霜倩葩熙三春盛拂翮期霄翔岂与桑榆竞我混不材姿遗情忘雕暎虽非峄阳椅聊以翮泗磬赠沙门竺法頵三首沙门竺法頵逺还西山作诗以赠因亦嘲之省其二经聊为之讃郁郁华阳岳絶云抗飞峯峭壁熘灵泉秀岭森青松悬巖廓峥嵘幽谷正寥笼丹崖栖竒逸碧室禅六通泊寂清神气绵眇矫妙踪止观着无无还净滞空空外物岂大悲独徃非𤣥同不见舍利弗受屈维摩公至人如影响灵慧陶亿劫应方恢权化兆类䝉慈恱冥冥积尘昩永在巖底闭废聪无通照遗形不洞灭明哉如来降豁矣启濳穴幽精沦朽壤孰若阿维察遥谢睎𤣥畴何为自矜洁邈邈庆成标峨峨浮云岭峻盖十二岳独秀阎浮境丹流环方基瑶堂临峭顶涧滋甘泉液崖蔚芳芝颖翘翘羡化伦眇眇陵巖正肃拱望玅觉唿吸睎龄永茍能夷沖心所憇靡不净万物可逍遥何必栖形影勉寻大乗轨练神超勇勐道树经赞峨峨王舍国郁郁灵竹园中有神化长空观体善权私呵晞光景岂识真迹端恢恢道明𤣥解发至神欢飘忽凌虚起无云受慧难三昧经赞迹超十二烧戒由三昧成贤行极妙住道志慧以明九本既殊动四禅不同冥渊哉不起灭始自无从生借问道气伦安测泥洹灵答庾僧渊茫茫混成始豁矣四天朗三辰还须弥百亿同一像灵和陶氤氲㑹之有妙常大慈济羣生冥感如影响蔚蔚沙弥衆粲粲万心仰谁不欣大乘兆定于𤣥曩三法虽成林居士亦有党不见虬与龙洒鳞凌霄上沖心超逺寄浪懐邈独徃衆妙常所睎维摩余所赏茍未体善权与子同髴髣悠悠诚满域所遗在废想庾僧渊代答张君祖省赠法頵诗经通妙逺亹亹清绮虽云言不尽意殆亦几矣夫诗者志之所之意迹之所寄也忘妙𤣥解神无不畅夫未能冥达𤣥通者恶得不有仰钻之咏哉吾想茂得之形容虽栖守殊涂标寄𤣥同仰代答之未足尽美亦各言其志也其辞曰真朴运既判万象森已形精灵感冥㑹变化靡不经波浪生死徒弥纶始无名舍本而逐末悔吝生有情胡不絶可欲反宗归无生达观均有无蝉蜕豁朗明逍遥衆妙津栖凝于𤣥冥大慈顺变通化育曷常停幽闲自有所岂与菩萨并摩诘风微指权遒多所成悠悠满天下孰识秋露情又答张君祖遥望华阳岭紫霄笼三辰琼巖朗璧室玉润洒灵津丹谷挺樛树季颖奋晖薪融飈冲天籁逸响互相因鸾凤翔回仪虬龙洒飞鳞中有沖漠士耽道玩妙均髙尚凝𤣥寂万物息自宾栖峙游方外超世絶风尘翘想睎眇踪矫歩寻若人咏啸舍之去荣丽何足珍濯志八解渊辽朗豁冥神研几通微妙遗觉忽忘身居士成有党顾盻非畴亲借问守常徒何以知反真何处士春日从将军游山寺兰庭厌俗赏柰苑瞩年华始入香山路仍逢火宅车慈门数片叶道树一林花虽悟危藤鼠终悲在箧蛇别才法师于湘还郢北乗杯事将逺捧袂忽无聊南楚长沙狭西浮郢路遥离庭花已散别戍马新骄明日分千里相思非一条敬詶解法师所赠道林俗之表慧逺庐之阿买山即髙世乗杯且渡河法雨时时落香云片片多若为将羽化来济在尘罗通士人篇龙宫既入道凤阙且辞荣禅龛八想净义窟四尘轻香盖法云起花灯慧火明自然忘有着非止悟无生苏子卿朱鹭玉山一朱鹭万里入王畿欲向天池饮还遶上林飞金堤晒羽翮丹水浴毛衣非贪葭下食懐思自逺归艾如张谁在闲门外罗家诸少年张机蓬艾侧结网槿篱边若能飞自勉岂为缯所纒黄雀傥为诫朱丝犹可延梅花落中庭一树梅寒多叶未开秖言花是雪不悟有香来上郡春恒晩髙楼年易催织书偏有意教逐锦文回紫骝马候骑指楼兰长城迥路难嘶从风处断骨住水中寒飞尘暗金勒落泪洒银鞍抽鞭上闗路谁念客衣单南征一朝游桂水万里别长安故乡梦中近边愁酒上寛劒锋但须利戎衣不畏单南中地气暖少妇莫愁寒阳缙赋得荆轲函闗使不通燕将重深功长虹贯白日易水急寒风壮发危冠下匕首地图中琴声不可识遗恨没秦宫照帙秋萤秋牕余照尽入暗早萤来忽聚还同色恒然讵落灰飞影黄金散依帷缥帙开含明终不息夜月空徘徊侠客控絶影青门小苑物华新花开鸟弄㑹芳春仙掌层台浮丽日长楸广路起红尘园中追寻桃李径陌上逢迎游侠人游侠英名驰上国人马意气俱相得白玉鹿卢秋水劔青丝宛转黄金勒复有鱼目并龙文蹑影追风本絶羣影入吴门疑曵练形来西北似浮云寄语幽并驰射客未肯推门持借君阳慎从驾祀麓山庙圣德忧民暇麾斾谒山灵画航汎北渚文马侍东平春浦戈鋋照寒林铙吹鸣依稀长安驿萧条都尉城井泉能共动江㠶得分行牕幽细网合堦静落花明櫩巢始入燕轩树已迁莺菲菲兰俎馥淡淡桂樽清银塘日影尽玉座舞衣轻贺力牧闗山月重闗歛暮烟明月下秋前照石疑分镜临弓似引弦雾暗迷旗影霜浓湿劒莲此处离乡客遥心万里悬乱后别蘓州人徘徊睇阊阖怅望极姑蘓慨矣嗟荒运悲哉惜霸图子常终覆郢宰嚭遂亡吴石陨星方暗山崩川自枯周京摧棫朴汉社落枌榆宫毁无巢燕城空余堞乌兹邦号端委多士自相趋照庑同燕石光车等魏珠言离已惆怅念别更踟蹰若访任公子求余东海隅伏知道从军五更转五首一更刁斗鸣校尉逴连城遥闻射鵰骑悬惮将军名二更愁未央髙城寒夜长试将弓学月聊持劒比霜三更夜警新横吹独吟春彊听梅花落误忆栁园人四更星汉低落月与云齐依稀北风里胡笳杂马嘶五更催送筹晓色映山头城乌初起堞更人悄下楼咏人娉妾仍逐琴心春色转相催佳人心自回长卿琴已弄秦嘉书未来挂冠易分绶荐枕缺因媒染香风即度登垣花正开贞楼若髙下如何上阳台赋得招隠招隠访仙楹丘中琴正鸣桂丛侵石路桃花隔世情薄暮安车近林喧山鸟惊毛处约雉子斑春物始芳菲春雉正相追涧响连朝雊花光带锦衣窜迹时移影惊媒或乱飞能使如臯路相逢巧笑归陆系有所思别念限城闉还思楼上人泪想离前落愁闻别后新月来疑舞扇花度忆歌尘只看今夜里那似隔河津独孤嗣宗紫骝马倡楼望早春寳马度城闉照曜桃花迳蹀躞採桑津金羁丽初景玉勒染轻尘逺听珂惊急犹是畵眉人李燮紫骝马紫燕忽踟蹰红尘起路隅圉人移苜蓿骑士逐蘼芜三边追黠虏一鼓定彊胡安用珂为玉自有汗成珠江晖刘生五陵多美选六郡尽良家刘生代豪荡标举独荣华寳劒长三尺金樽满百花唯当重意气何处有骄奢雨雪曲邉城风雪至游子自心悲风哀笳弄断雪暗马行迟轻生本为国重气不闗私恐君犹不信抚劒一扬眉何楫班婕妤怨齐纨既逐箧赵舞即凌人履迹随恩故阶苔逐恨新独卧销香炷长啼费锦巾庭草何聊頼也持秋当春萧淳长相思长相思乆离别新燕参差条可结壶闗逺鴈书絶对云恒忆阵看花复愁雪犹有望归心流黄未剪截孔仲智羇謡芳杜觞春酒髣髴伤山时徒歌不成乐空以羇自悲羇悲懐土心遽复还山路迨及春复时无使春光暮萧有射雉二月春翚动曹王挟妬媒插翳依花合芟塲向野开隔田闻雉近横溪见影来弦明青压碎箭落锦衣摧今日如臯路能将巧笑回徐湛赋得班去赵姬升班姬与飞燕俱侍汉王宫不意恩情歇偏将衰草同香飞金辇外苔上玉阶中今日悲团扇非是为秋风呉尚野咏邻女楼上弹琴青楼谁家女开牕弄碧弦貌同朝日丽装竞午花然一弹哀塞鴈再抚哭春鹃此情人不㑹东风千里传呉思𤣥闺怨金风响洞房佳人心自伤涙随明月下愁逐漏声长灯前羞独鹄枕上怨孤凰自觉鸳帷冷谁怜珠被凉殷谋日出东南隅行秦楼出佳丽正值朝日光陌头能驻马花处复添香贾冯吉自君之出矣自君之出矣红颜转憔悴思君如明烛煎心且衔泪何曼才为徐陵伤妾迟迟衫掩泪悯悯恨萦胸无复专房日犹望下山逢许倪破扇蔽日无全影揺风有半凉不堪鄣巧笑犹足动衣香萧驎咏袙复的的金纱净离离寳撮分纎腰非学楚寛带为思君萧琳隔壁听妓徒闻弦管切不见舞腰回唯有歌梁共尘飞一半来陈叔逵咏空镜台即今妆饰废凋零衢路间嫦娥与明月相共落闗山释惠标咏山三首灵山藴丽名秀出写蓬瀛香鑪带烟上紫盖入霞生雾卷莲峯出嵓开石镜明定知丘壑里併伫白云情娥眉信重险天目本仙居金华抱丹灶玉笥藴神书幽人披薜荔怨妾採蘼芜紫巖无暮雨何时送故夫丹霞拂层阁碧水泛蓬莱鳌岫含烟耸莲崖照日开松门夹细叶石磴染新苔能令平子见淹留未肯回咏水曾添疎勒井经涌贰师营玉津花色亮银溪锦碛明舟如空里汎人似镜中行持将符上善利得动髙情咏孤石中原一孤石地理不知年根含彭泽浪顶入香鑪烟崖成二鸟翼峯作一芙莲何时发东武今来镇蠡川赠陈寳应送马犹临水离旗稍引风好看今夜月当照紫微宫昙瑗游故苑丹阳松叶少白水黍苗多浸淫下客泪哀怨动民歌春溪度短葛秋浦没长莎麋鹿自腾倚车骑絶经过萧条四野望惆怅将如何释洪偃游故苑龙田留故苑汾水结余波怅望伤游目辛酸思绪多凉飔惨髙树浓露变轻萝泽葵犹带井池竹尚侵荷秋风徒自急无复白云歌登吴昇平亭萧萧物候晚肃肃天望清旅人聊策杖登髙荡客情川原多旧迹墟里或新名宿烟浮始旦朝日照初晴独游乏徒侣徐歩寡逢迎信矣非吾託赏心何易并游钟山之开善定林息心宴坐引笔赋诗杖䇿歩前岭褰裳出外扉轻萝转䝉宻幽迳复纡威树髙枝影细山尽鸟声稀石苔时滑屣虫网乍粘衣涧傍紫芝晔巖上白云霏松子排烟去堂生寂不归穷谷无还徃攀桂独依依释智恺临终诗千月本难满三时理易倾石火无恒燄电光非乆明遗文空满笥徒然昧后生泉路方幽曀寒陇向凄清一随朝露尽唯有夜松声髙丽定法师咏孤石回石直生空平湖四望通巖根恒洒浪树杪镇摇风偃流还渍影侵霞更上红独拔羣峯外孤秀白云中陈少女寄夫自君上河梁蓬首卧兰房安得一樽酒慰妾九回膓郊庙歌辞陈太庙舞辞七首凯容舞于赫皇祖宫墙髙嶷迈彼厥初成兹峻极缦乐简简閟寝翼翼祼飨若存惟灵靡测凯容舞昭哉上徳浚彼洪源道光前训庆流后昆神猷绵邈清庙斯存以享以祀惟祖惟尊凯容舞选辰崇飨饰礼严敬靡爱牲牢兼馨粢盛明明烈祖龙光逺映肇我王风形斯舞咏凯容舞道遥积庆徳逺昌基永言祖武致享从思九章停列八舞回墀灵其降止百福来绥凯容舞肇迹缔基义标鸿篆恭惟载德琼源方阐享荐三清筵陈四琏増我堂构式敷帝典景德凯容舞皇祖执德长发其祥显仁藏用懐道韬光宁斯閟寝合此萧芗永昭贻厥还符翦商武德舞烝哉圣祖抚运升离道周经纬功格𤣥祗方轩迈扈比舜陵妫缉熙是咏钦明在斯云雷遘屯图南共举大定扬越震威衡楚四奥宅心九畴还叙景星出翼非云入吕徳畅容辞庆昭羽缀于穆清庙载扬徽烈嘉玉既陈丰盛斯洁是将是享鸿猷无絶襍歌謡辞齐云观歌齐云观寇来无际畔江东謡黄斑青骢马发自寿阳涘来时冬气末去日春风始陈初童謡御路种竹篠萧萧巳复起合盘贮蓬块无复扬尘已又日西夜乌飞拔劔倚梁柱归去来归山下张种歌宋称敷演梁则巻充清处学尚种有其风二贺歌学行可师贺徳基文质彬彬贺徳仁古诗纪巻一百十七古诗纪卷一百十八钦定四库全书古诗纪巻一百十八明冯惟讷撰北魏第一孝文帝县瓠方丈竹堂飨侍臣聮句白日光天兮无不曜江左一隅独未照愿从圣明兮登衡㑹万国驰诚混内外云雷大振兮天门辟率土来賔一正厯舜舞干戚兮天下归文徳逺被莫不思皇风一鼓兮九地匝戴日依天清六合遵彼汝坟兮昔化贞未若今日道风明文王政教兮晖江沼宁如大化光四表节闵帝诗一首朱门乆可患紫极非情玩颠覆立可待一年三易换时运正如此惟有修真观聮句诗帝使薛孝通等相嘲以酒为韵既逢尧舜君愿上万年寿平生好𤣥黙惭为万国首帝曰卿所谓夀岂得徒然便命酌酒仍命更嘲孝通以忠为韵圣主临万机享世永无穷岂唯被丰草方亦及昆虫朝贤既济济野苗又芃芃君臣体鱼水书轨一华戎微臣信庆渥何以答华嵩彭城王勰应制赋铜鞮山松问松林松林经㡬冬山川何如昔风云与古同孝庄帝临终诗权去生道促忧来死路长怀恨出国门含悲入鬼乡隧门一时闭幽庭岂复光思鸟吟青松哀风吹白杨昔来闻死苦何言身自当济隂王晖业感遇昔居王道㤗济济富羣英今逄世路阻狐兎郁纵横中山王熙絶命诗二首义实动君子主辱死忠臣何以明是节将解七尺身平生方寸心殷勤属知已从今一销化悲伤无极已韩延之赠中尉李彪贾生谪长沙董儒诣临江愧无若人迹忽寻两贤踪追昔渠阁游䇿驽厠羣龙如何情愿夺飘然独逺从痛哭去旧国衘泪届新邦哀哉无援民嗷然失侣鸿彼苍不我闻千里告志同刘昶断句白云满鄣来黄尘暗天起闗山四面絶故乡㡬千里萧综听钟鸣厯厯听钟鸣当知在帝城西树隐落月东窻见晓星雾露朏朏未分明乌啼哑哑已流声惊客思动客情客思郁纵横翩翩孤鴈何所栖依依别鹤半夜啼今嵗行已暮雨雪向凄凄飞蓬旦夕起杨栁尚翻低气郁结涕滂沱愁思无所託强作听钟歌悲落叶悲落叶聮翩下重叠重叠落且飞从横去不归长枝交䕃昔何宻黄鸟闗闗动相失夕叶杂凝露朝花翻乱日乱春日起春风春风春日此时同一霜两霜犹可当五晨六旦已飒黄乍逐惊风举髙下任飘飏悲落叶落叶何时还夙昔共根本无复一相闗各随灰土去髙枝难重攀髙允罗敷行邑中有好女姓秦字罗敷巧笑羙囬盻鬓髪复凝肤脚着花文履耳穿明月珠头作堕马髻倒枕象牙梳姌姌善趋歩襜襜曵长裾王侯为之顾驷马自踟蹰王子乔王少卿王少卿超升飞龙翔天庭遗仪景云汉酬光骛电逝忽若浮骑日月从列星跨腾八廓踰杳冥寻元气出天门穷览有无究道根答宗钦汤汤流汉蔼蔼南都载称多士载耀灵珠邈矣髙族世记丹图启基郢城振彩凉区吾生朗到诞发英风绍熙前绪奕世克隆方圆备体淑徳斯融望倾羣隽响骇华戎响骇伊何金声允着匡賛西藩拯厥时务肃志琴书恬心初素潜思渊渟秀藻云布上天降命祚钟有代恊耀紫宸与干作配仁迈春阳功隆覆载招延隐叟永贻大赉伊余栎散才至庸微遭縁幸㑹忝与枢机窃名华省厠足丹墀愧无萤烛少益天晖明外非谕信渐难兼体卑处下岂曰能谦进不𢎞道退失渊潜既惭朱阙亦愧闾阎史班称逹杨蔡致深负荷典䇿载蹈于心四辙同轨覆车相寻敬承嘉诲永佩明箴逺思古贤内寻诸已仰谢丘明长揖南史遐武虽存髙踪难拟夙兴夕惕岂获恬止世之圯矣灵运未通风马殊隔区域异封有怀西望路陜莫从王泽逺洒九服来同在昔平呉二陆称寳今也尅凉吾生独矫道映儒林义为羣表我思与之均于纻缟仁乏田苏量非叔度韩生属降林宗仍顾千载旷游遘兹一遇藻咏风流鄙心已悟年时迅迈物我俱逝任之斯通拥之则滞结驷贻尘屡空亦敝两间可守安有囬赐诗以言志志以表丹慨哉刎颈义已中残虽曰不敏请事金兰尔其励之无忘嵗寒咏贞妇彭城刘氏两仪正位人伦肇甄爰制夫妇綂业承先虽曰异族气犹自然生则同室终契黄泉封生令逹卓为时彦内恊黄中外兼三变谁能作配克应其选实有华宗挺生淑媛京野势殊山川乖互乃奉王命载驰在路公务既𢎞私义获着因媒致币遘止一暮率我初冠眷彼弱笄形由礼比情以趣谐忻愿难常影迹易乖悠悠言迈戚戚长怀时值险屯横离尘网伏锧就刑身分土壤千里虽遐应如影响良嫔洞感发于梦想仰惟亲命俯寻嘉好谁谓㑹浅义深情到毕志守穷誓不二醮何以验之殒身是效人之处世孰不厚生心存于义所重则轻结愤钟心甘就幽㝠永捐堂宇长辞母兄茫茫中野翳翳孤丘葛虆𠖇蒙荆棘四周理茍不昧神必俱游异哉贞妇旷世靡俦宗钦赠髙允嵬峩恒岭滉瀁沧溟山挺其和水燿其精启兹令族应期诞生华冠衆彦伟迈羣英于穆吾子含贞借茂如彼松竹陵霜擢秀味老思冲玩易体复戢翼九臯声溢宇宙我皇龙兴重离叠映刚徳外彰柔明内镜干象奄气坤厚山竞风无殊音俗无异径经纬曰文着述曰史斟酌九流错综幽㫖帝用训谘明发虚拟广辟四门披延髦士尔应其求翰飞东观口吐琼音手挥霄翰弹毫珠零落纸锦粲坟无凝割典无滞泮山降则谦含柔为信林崇日渐明外斯进有邈夫子兼兹四慎弱而难胜通而不峻南薰邈矣史功不申固倾侫窦雄秽羙新迁以陵腐邕由卓泯时无逸勒路盈推轮尹佚谟周孔明述鲁抑扬羣致宪章三五昂昻髙生纂我遐武勿谓古今建规易矩自昔索居沈沦西藩风马既殊标榜莫縁开通有运闇遇当年披衿暂面定交一言谘疑祕省访滞京都水镜叔度洗吝田苏望仪神婉即象心虚悟言礼乐採研诗书履霜悼迁抚节感变嗟我年迈迅踰激电进乏由赐退非囬宪素髪掩𤣥枯颜落蒨文以㑹友友由知已诗以明言言以通理盼坎迷流觌艮闇止伊尔虬光肆鳞曲水段承根赠李寳世道衰陵淳风殆缅衢交问鼎路盈访㣆狥竞争驰天机莫践不有眞宰榛棘谁翦于皇我后重明袭焕文以息烦武以静乱剖蜯求珍搜巖采榦野无投纶朝盈逸翰自昔凉季林焚渊涸矫矫公子鳞羽靡託灵慧虽奋袄氛未廓凤戢崑丘龙潜𤣥漠数不常扰艰极则夷奋翼幽裔翰飞京师珥蝉紫闼仗节方畿弼我王度庶绩缉熙自余幽沦眷叅旧契庶庇余光优游卒嵗忻路未淹离辔已际顾难分岐载张载继闻诸交旧累圣叠曜淳源虽漓民怀余劭思乐哲人静以镇躁蔼彼繁音和此清调询下曰文辩讦曰明化由礼治政以寛成勉崇仁教播徳简刑倾首景风迟闻休声胡叟示程伯逹羣犬吠新客侫暗排疎賔直途既已塞曲路非所遵望衞惋祝鮀盻楚悼灵均何用宣忧怀託翰寄辅仁王肃悲平城悲平城驱马入云中隂山常晦雪荒松无罢风祖莹悲彭城悲彭城楚歌四面起尸积石梁亭血流睢水里常景讃四君长卿有艶才直致不羣性郁若春烟举皎如秋月映游梁虽好仁仕汉常称病清贞非我事穷逹委天命右司马相如王子挺秀质逸气干青云明珠既絶俗白鹄信惊羣才世茍不合遇否途自分空枉碧鸡命徒献金马文右王褒严君情沉静立志明霜雪味道综微言端蓍演妙説才屈罗仲口位结李强舌素尚迈金贞清标陵玉彻右严君平蜀江导清流扬子挹余休含光絶后彦覃思邈前修世轻久不赏𤣥谈物无求当途谢权宠置酒得闲游右扬雄鹿悆讽真定公二首峄山万丈树雕镂作琵琶由此材髙逺弦响蔼中华援琴起何调幽兰与白雪丝管韵未成莫使弦响絶董绍髙平牧马诗走马山之阿马渇饮黄河宁谓胡闗下复闻楚客歌冯元兴浮萍有草生碧池无根绿水上脆弱恶风波危微苦惊浪古诗纪巻一百十八古诗纪卷一百十九钦定四库全书古诗纪巻一百十九明冯惟讷撰北魏第二阳固刺谗诗巧佞巧佞谗言兴兮营营习习似青蝇兮以白为黒在汝口兮汝非蝮虿毒何厚兮巧佞巧佞一何工矣伺间伺忿言必从矣朋党噂自相同矣浸润之譛倾人墉矣成人之美君子贵焉攻人之恶君子愧焉汝何人斯譛毁日繁予实无罪何骋汝言畨畨缉缉䜛言侧入君子好谗如或弗及天疾䜛説汝其至矣无妄之祸行将及矣泛泛游凫弗制弗拘行藏之徒或智或愚维余小子未明兹理毁与行俱言与衅起我其惩矣我其悔矣岂求人兮思恕在已疾倖诗彼谄谀兮人之蠧兮刺促昔粟罔顾耻辱以求媚兮邪干侧入如恐弗及以自容兮志行褊小好习不道朝挟其车夕承其舆或骑或徒载奔载趋或言或笑曲事亲要正路不由邪径是蹈不识大猷不知话言其朋其党其徒实繁有诡其行有佞其音籧篨戚施邪媚是钦既䜛且妒以逞其心是信是任乱是以多其始不慎末如之何习习宰嚭营营无极梁丘寡智王鲋浅识伊戾息夫异世同力江充赵髙甘言似直竖刁上官擅生羽翼乃如之人僣爽其徳岂徒䘮邦又亦覆国嗟尔中下其亲其昵不谓其非不觉其失好之有年宠之有日我思古人心焉若疾百凡君子宜其慎矣覆车其鉴近可信矣言既备矣事既至矣反是不思维尘及矣卢元明晦日汎舟应诏轻灰吹上管落蓂飘下蔕迟迟春色华晼晼年光丽李骞赠亲友幽栖多暇日总驾萃荒垧南曕带宫雉北睇距畦瀛流火时将末悬炭渐云轻寒风率已厉秋水寂无声层隂蔽长野冻雨暗穷汀侣浴浮还没孤飞息且惊三褫俄终嵗一丸曽未营闲居同洛涘归身欵武城稍旅原思藋坐梦尹勤荆监河爱斗水苏子借余明益州逹友趣廷尉辩交情岂若忻蓬荜收志偶沈𠖇温子昇白鼻騧少年多好事揽辔向西都相逄狭斜路驻马诣当垆结袜子谁能访故劒㑹自逐前鱼裁纨终委箧织素空有余安定侯曲封疆在上地钟鼓自相和美人当窻舞妖姬掩扇歌炖煌乐客从逺方来相随歌且笑自有炖煌乐不减安陵调凉州乐歌二首逺游武威郡遥望姑臧城车马相交错歌吹日纵横路出玉门关城接龙城坂但事絃歌乐谁道山川逺𢷬衣长安城中秋夜长佳人锦石𢷬流黄香杵纹砧知近逺传声逓响何凄凉七夕长河烂中秋明月光蠮螉塞邉絶候鴈鸳鸯楼上望天狼从驾幸金墉城兹城实佳丽飞甍自相竝胶葛拥行风岧嶤閟流景御沟属清洛驰道通丹屏湛淡水成文参差树交影长门久已闭离宫一何静细草縁玉阶髙枝䕃桐井微微夕渚暗肃肃暮风冷神行扬翠旗天临肃清警伊臣从下列逢恩信多幸康衢虽已泰弱力将安骋春日临池光风动春树丹霞起暮隂嵳峩映连璧飘飖下散金徒自临濠渚空复抚鸣琴莫知流水曲谁辩游鱼心咏花蝶素蝶向林飞红花逐风散花蝶俱不息红素还相乱芬芬共袭手葳蕤从可玩不慰行客心遽动离居叹相国清河王挽歌髙门讵改辙曲沼尚余波何言吹楼下翻成薤露歌髙孝纬空城雀百雉何寥廓四面风云上纨素久为尘池台尚可仰啾啾雀噪城郁郁无欢赏日暮萦心曲横琴聊自奖王容大堤女寳髻耀明珰香罗鸣玉珮大堤诸女儿一一皆春态入花花不见穿栁栁隂碎东风拂面来由来亦相爱王徳春词春花绮绣色春鸟絃歌声春风复荡漾春女亦多情爱将莺作友怜傍锦为屏囬头语夫壻莫负艳阳征周南晚粧青楼谁家女当窻启明月拂黛䨇蛾飞调脂艳桃发舞罢鸾自羞妆成泪仍滑愿託嫦娥影寻郎纵燕越祖叔辨千里思细君辞汉宇王嫱即虏衢寂寂人迳阻迢迢天路殊忧来似悬斾泪下若连珠无因上林鴈但见边城芜袁曜释奠诗南庠贵齿东学尚亲卑躬下问降礼师臣圆冠济济方领恂恂肄业既终舍奠爰始韶音递奏笙镛间起茨夏愔愔晬容亹亹徳奢并慙陈信焉耻王肃妻谢氏赠王肃本为箔上蚕今作机上丝得络逐胜去颇忆缠绵时陈留长公主代答诗鍼是贯绅物目中常絍丝得帛缝新去何能衲故时杂曲歌辞无名氏阿那瓌闻有匈奴主杂骑起尘埃列观长平坂驱马渭桥来杨白花阳春二三月杨栁齐作花春风一夜入闺闼杨花飘荡落南家含情出户脚无力拾得杨花泪沾臆秋去春还䨇燕子愿衔杨花入窠里杂歌谣辞无名氏诘汾歌诘汾皇帝无妇家力微皇帝无舅家咸阳王歌可怜咸阳王奈何作事误金牀玉几不能眠夜踏霜与露洛水湛湛弥岸长行人那得渡裴公歌肥鲜不食丁庸不取裴公贞惠为世规矩李波小妹歌李波小妹字雍容褰裾逐马如巻蓬左射右射必叠䨇妇女尚如此男子安可逢赵郡謡诈作赵郡鹿犹胜常山粟二拔謡铜拔打铁拔元家世将末曲堤謡二首宁度东呉㑹稽不厯成公曲堤曲堤虽险贼何益但有宋公自屏迹河东謡秦州河中杼柚代舂元公至止田畴始理洛中童謡二首三月末四月初杨灰簸土覔眞珠头去项脚根齐驱上树不须梯后魏宣武孝明时謡狐非狐貉非貉焦梨狗子啮断索东魏童謡可怜青雀子飞来邺城里羽翮垂欲成化作鹦鹉子府君颂时惟府君克清克明缉我荒土人胥乐生愿夀无疆以享长龄三王歌三王楚楚尽琳瑯未若济南备圆方袁祖謡京师楚楚袁与祖洛阳翩翩祖与袁李谧歌青成蓝蓝谢青师何常在明经古诗纪巻一百十九古诗纪卷一百二十钦定四库全书古诗纪巻一百二十明冯惟讷撰北齐第一邢邵思公子绮罗日减带桃李无颜色思君君未归归来岂相识三日华林园公宴回銮自乐野弭盖属瑶池五丞接光景七友树风仪芳春时欲遽览物惜将移新萍已冒沼余花尚满枝草滋径芜没林长山蔽亏芳筵罗玉爼激水漾金巵歌声断以续舞袖合还离冬夜酬魏少傅直史馆年病从横至动息不自安兼豆未能饱重裘讵觧寒况乃冬之夜霜气有余酸风音响北牖月影度南端灯光明且灭华烛新复残哀颜依候改壮志与时阑体羸不尽带髪落强扶冠夜景将欲近夕息故无寛忽有清风赠辞义婉如兰先言叹三友次言慙一官丽藻髙郑卫专学美齐韩审谕虽有属笔削少能干髙足自无限积风良可抟空想青门易宁见赤松难寄语东山道髙驾且盘桓冬日伤志篇昔时惰游士任性少矜裁朝驱玛瑙勒夕衔熊耳杯折花歩淇水抚琴望丛台繁华夙昔改衰病一时来重以三冬月愁云聚复开天髙日色浅林劲鸟声哀终风激檐宇余雪满条枚遨游昔宛洛踟蹰今草莱时事方去矣抚已独伤懐七夕盈盈河水侧朝朝长叹息不恡渐衰苦波流讵可测秋期忽云至停梭理容色束衿未觧带回銮已沾轼不见眼中人谁堪机上织愿逐青鸟去蹔因希羽翼齐韦道逊晚春宴日斜賔馆晚风轻麦候初檐喧巢幕燕池跃戯莲鱼石声随流响桐影傍巖踈谁能千里外独寄八行书应诏甘露诗膏露且渐洽凝液汭旍旗草木尽霑被玉散复珠霏谁谓穹昊逺道合若应机贺老人星诗瑞动星光照化穆月轮重庶征符祉箓将以賛时雍魏收美女篇二首楚襄游梦去陈思胡洛归参差结旌斾掩霭顿骖騑变化看台曲骇散属川沂仍令赋神女俄闻要虙妃照梁何足艳昇霞反奋飞可言不可见言是复言非我帝更朝衣擅宠无论贱入爱不嫌微智琼非俗物罗敷本自稀居然陋西子定可比南威新呉何为误旧郑果难依甘言诚易汚得失定因机无憎药英妬心赏易侵违永世乐绮窻斜影入上客酒须添翠羽方开美铅华汗不霑关门今可下落珥不相嫌櫂歌行雪熘添春浦花水足新流桃发武陵岸栁拂武昌楼挟瑟歌春风宛转入曲房兼送小苑百花香白马金鞍去未返红妆玉筯下成行后园宴乐束马轻燕外猎雉陋秦中朝车转夜毂仁旗指日风式宴临平圃展卫写屠穹积崖疑造化导水逼神功树静归烟合帘踈反照通一逢尧舜日未暇北山丛喜雨霞晖染刻栋础润上雕楹神山千叶照仙草百花荣㵼熘髙斋响添池曲岸平滴下如珠落波回类璧成气调登万里年和欣百灵定知丹甑出何须铜雀鸣看栁上鹊背嵗心能识登春巢自成立枯随雨霁依枝须月明疑是彫笼出当由抵玉惊间关拂条软回复振毛轻何独离娄意傍人但未听晦日汎舟应诏袅袅春枝弱关关新鸟唿棹唱忽逶迤菱歌时顾慕睿赏芳月色宴言忘日暮游豫慰人心照临康国歩月下秋宴此夕甘言宴月照露方涂使星疑向蜀劒气不关呉良交契金水上客慰萱蘓何必应刘辈还来游邺都五日麦凉殊未毕蜩鸣早欲闻喧林尚黄鸟浮天已白云辟兵书鬼字神印题灵文因想苍梧郡兹日祀东君庭栢古松图偃盖新栢写鑪峰凌寒翠不夺迎暄緑更浓茹叶轻沈体咀实化衰容将使中台麝违山能见从蜡节凝寒迫清祀有酒宴嘉平宿心何所道借此慰中情祖珽从北征翠旗临塞道灵鼓出桑干祁山敛雰雾瀚海息波澜戍亭秋雨急关门朔气寒方系单于颈歌舞入长安望海登髙临巨壑不知千万里云岛相接连风潮无极已时看逺鸿度乍见惊鸥起无待送将归自然伤客子挽歌昔日驱驷马谒帝长杨宫旌悬白云外骑猎红尘中今来向漳浦素盖转悲风荣华与歌笑万事尽成空裴让之有所思梦中虽蹔见及觉始知非展转不能寐徙倚独披衣悽悽晓风急晻晻月光微室空常逹旦所思终不归从北征沙漠胡尘起关山烽燧惊皇威奋武略上将总神兵髙台朔风驶絶野寒云生匈奴定逺近壮士欲横行公馆宴酬南使徐陵嵩山表京邑钟岭对江津方域殊风壤分野各星辰出境君图事寻盟我恤邻有才称竹箭无用忝丝纶列乐歌钟响张旃玉帛陈皇华徒受命延誉本无因韩宣将聘楚申胥欲去秦方期饮河朔翻属卧漳濵礼酒盈三献賔筵盛八珍嵗稔鸣铜雀兵戢坐金人云来朝起盖日落晚摧轮异国犹兄弟相知无旧新裴讷之邺馆公宴晋楚敦盟好侨札同心赏礼成樽爼陈乐和金石响朝云驾马进晓日乘龙上䨇阙表皇居三台映仙掌当阶篁篠宻约岸荷蕖长束带尽欣娯谁言骛归两萧祗香茅鶗鴂芳不歇霜繁緑更滋擢本同三嵴流芳有四时粗根缩酒易结觧舞蚕迟终当入楚贡岂羡咏陈诗和回文诗危台出岫迥曲涧上桥斜池莲隐弱芰径莜落藤花萧放冬夜咏妓佳丽尽时年合瞑不成眠银龙衔烛烬金凤起炉烟吹箎先弄曲调筝更撮弦歌还团扇后舞出妓行前絶代终难及谁复数神仙咏竹怀风枝转弱防露影逾浓既来丹穴凤还作葛陂龙刘逖对雨重轮宵犯毕行雨旦浮空细落疑含雾斜飞觉带风湿槐仍足緑沾桃更上红无由似𤣥豹纵意坐山中秋朝野望驻车凭险岸飞葢厯平湖菊寒花稍发莲秋叶渐枯向浦低行鴈排空转噪乌若将君共赏何处减城隅浴温汤泉骊岫犹怀土新丰尚有家神井堪消疹温泉足荡邪紫苔生石岸黄沫拥金沙振衣殊未已翻能停使车清歌发扇中通曼脸曲里奏阳春久应迷座客何啻起梁尘马元熙日晚弹琴上客敞前扉鸣琴对晚晖掩抑歌张女凄清奏楚妃稍视红尘落渐觉白云飞新声独见赏莫恨知音稀卢询祖赵郡王配郑氏挽词君王盛海内伉俪尽寰中女仪掩郑国嫔容映赵宫春艳桃花水秋度桂枝风遂使丛台夜明月满牀空卢询中妇织流黄别人心已怨愁空日复斜然香望韩夀磨镜待秦嘉残丝愁绩烂余织恐缣賖支机一片石缓转独轮车下帘还忆月挑灯更惜花似天河上景春时织女家髙昂征行诗壠种千口牛泉连百壶酒朝朝围山猎夜夜迎新妇从军与相州刺史孙腾行路难春甲长驱不可息六日六夜三度食初时言作虎牢更被处置河桥北回首絶望便萧条悲来雪涕还自抑赠弟季式怜君停欲死天上人间无可比走马海邉射游鹿偏坐石上弹鸣雉昔时方伯愿三公今日司徒羡刺史郑公超送庾羽骑抱旧宅青山逺归路白云深迟暮难为别揺落更伤心空城落日影迥地浮云隂送君自有泪不假听猿吟杨训羣公髙宴中郎敷奏罢司𨽻坐朝归开筵引贵客馔玉对春晖尘起金吾骑香逐令君衣緑酒犀为椀鸣琴寳作徽寸隂良可惜千金本易挥袁奭从驾游山天游响仙跸春望动神𠂻涧水含初熘山花发早丛玉舆明淑景珠旗转瑞风平原与上路佳气逺䓗䓗荀仲举铜雀台髙台秋色晚直望已悽然况复归风便松声入断弦泪逐梁尘下心随团扇捐谁堪三五夜空对月光圆萧悫临髙台崇台髙百尺迥出望仙宫画栱浮朝气飞梁照晚虹小衫飘雾縠艳粉拂轻红笙吹汶阳篠琴奏峄山桐舞逐飞龙引花随少女风临春今若此极宴岂无穷上之囬发轫城西畤囬舆事北游山寒石道冻叶下故宫秋朔路传清警边风巻画旒嵗余巡省毕拥仗返皇州飞龙引河曲衔图出江上负舟归欲因作雨去还逐景云飞引商吹细管下征泛长徽持此凄清引春夜舞罗衣奉和济黄河应教大蕃连帝室骖驾奉皇猷未明驱羽骑凌晨方画舟津城度维锦岸栁夹缇油钟声飏别岛旗影照苍流早光生劔服朝风起节楼滔滔细波动裔裔轻舷浮回桡避近碛放舳下前洲全疑上天汉不异谒蓬丘望知云气合听识水声秋从君何等乐喜从神仙游和崔侍中从驾经山寺钩陈夜警徼河汉晓叅横游骑腾文马前驱转翠旌野禽喧曙色山树动秋声云表金轮见巖端画栱明塔疑从地涌葢似积香成泉髙下熘急松古上枝平仪台多北思丽藻蔚縁情自嗤非照庑何以继连城奉和悲秋应令秋天拟文学秋水擅庄蒙草湿蒹葭露波巻洞庭风便坐飜桑叶长坂歇兰藂檐喧犹有燕坂静未来鸿蝉噪闻疑断池清映似空刘安悲落木曹植叹征蓬重明岂凝滞无累在渊冲随时四序合应物五情同发言形恻隐睿作挺神功下材均朽木何以慕彫虫屏风秦皇临碣石汉帝幸明庭非关重游豫直是爱长龄读记知州所观图见岳形晓识仙人气夜辨少微星服银有秘术蒸丹传旧经风揺百影树花落万春亭飞流近更白丛竹逺弥青逍遥保清畅因持悦性情奉和元日帝宫通夕燎天门拂曙开瑞云生寳鼎荣光上露台华山不凋叶宜城万夀杯遥见飞凫下悬知叶县来奉和初秋西园应教池亭三伏后林馆九秋前清冷间泉石散漫杂风烟蕖开千叶影榴艳百枝然约岭停飞斾凌波动画船奉和冬至应教天宫初动磬缇室已飞灰暮风吹竹起阳云覆石来拆氷开荔色除雪出兰栽慙无宋玉辨滥吹楚王台奉和望山应教仙游本多趣复此上秋初巖低石倒险岭髙松更踈峯形疑鸟翅塞路似狼居瞩望情无已词殚意有余奉和咏龙门桃花旧闻开露井今见植龙门树少知非塞花髙异少源论时应未发故欲影归轩秪言经摘罢犹胜逐风翻春庭晚望春庭聊纵望楼台自相隐窻梅落晚花池竹开初笋泉鸣知水急云来觉山近不愁花不飞到畏花飞尽秋思清波收潦日华林鸣籁初芙蓉露下落杨栁月中踈燕帏缃绮被赵带流黄裾相思阻音息结梦感离居听琴洞门凉气满闲馆夕隂生弦随流水急调杂秋风清掩抑朝飞弄凄断夜啼声至人齐物我持此悦髙情和司徒铠曹阳辟疆秋晚叶踈知树落香尽觉荷衰山薮良多思田园聊复归春日曲水落花无限数飞鸟排花度禁苑至饶风吹花春满路巖前片石迥如楼水里连沙聚作洲二月莺声才欲断三月春风已复流分流绕小度堑水还相注山头望水云水底㸔山树舞余香犹存歌尽声犹住麦垄一惊翚菱潭两飞鹭飞鹭复惊翚倾曦带掩扉芳飈翼还幰藻露挹行衣萧毂野田黄雀行弱躯媿彩饰轻毛非锦文不知鸿鹄志非是凤凰羣作风随浊雨入曲应𤣥云空城旧侣絶沧海故交分宁死明珠弹且避鹰将军阳休之春日迟迟暮春日霭霭春光上柔露洗金盘轻丝缀珠网渐看阶蔓稍觉池莲长蝴蝶映花飞楚雀縁条响咏萱草开跗幽涧底散彩曲堂垂优柔轻露湿微穆惠风吹朝朝含丽景夜夜对华池正月七日登髙侍宴广殿丽年辉上林起春色风生拂彫辇云回浮绮翼秋诗日照前窻竹露湿后园薇夜蛩扶砌响轻蛾遶烛飞颜之推神仙红颜恃容色青春矜盛年自言晓书劔不得学神仙风云落时后嵗月度人前镜中不相识扪心徒自怜愿得金楼要思逢玉钤篇九龙游弱水八凤出飞烟朝游采琼实夕宴酌膏泉峥嵘下无地列缺上陵天举世聊一息中州安足旋古意二首十五好诗书二十弹冠仕楚王赐颜色出入章华里作赋凌屈原读书夸左史数从明月宴或侍朝云祀登山摘紫芝泛江採緑芷歌舞未终曲风尘暗天起呉师破九龙秦兵割千里狐兎穴宗庙霜露沾朝市璧入邯郸宫劔去襄城水未获殉陵墓独生良足耻悯悯思旧都恻恻怀君子白髪闚明镜忧伤没余齿寳珠出东国美玉产南荆隋侯曜我色卞氏飞吾声已加明称物复饰夜光名骊龙旦夕骇白虹朝暮生华彩烛兼乘价值讵连城常悲黄雀起毎畏灵蛟迎千刃安可舍一毁复难营昔为时所重今为时所轻愿与浊泥㑹思将垢石并归真川岳下抱润潜其荣从周入齐夜度砥柱侠客重艰辛夜出小平津马色迷关吏鸡鸣起戍人露鲜华劔彩月照寳刀新问我将何去北海就孙賔和阳纳言听鸣蝉篇听秋蝉秋蝉非一处细栁髙飞夕长杨明月曙厯乱起秋声参差搅人虑单吟如转箫羣噪学调笙风飘流曼响多含断絶声垂隂自有乐饮露独为清短緌何足贵薄羽不羞轻螗蜋翳下偏难见翡翠竿头絶易惊容止由来桂林苑无事淹留南斗城城中帝皇里金张及许史权势热如汤意气諠城市劔影奔星落马色浮云起鼎爼陈龙凤金石谐宫徴关中满季心关西饶孔子讵用虞公立国臣谁爱韩王游説士红颜宿昔同春花素鬓俄顷变秋草中肠自有极那堪教作转轮车赵儒宗咏龟诗有灵堪託梦无心觧自谋不能蓍下伏强从莲上游负图非所冀支牀空见留傥蒙一曳尾当为屡囬头陆法和谶诗二首十年天子为尚可百日天子急如火周年天子迭代坐一母生三天两天共五年冯淑妃感琵琶弦虽蒙今日宠犹忆昔时怜欲知心断絶应看膝上弦卢士深妻崔氏靧面辞取红花取白雪与儿洗面作光悦取白雪取红花与儿洗面作妍华取花红取雪白与儿洗面作光泽取雪白取花红与儿洗面作华容古诗纪巻一百二十古诗纪卷一百二十一钦定四库全书古诗纪巻一百二十一明冯惟讷撰北齐第二郊庙歌辞陆卬等奉诏作大禘圜丘及北郊歌辞十三首肆夏肇应灵序奄字黎民乃朝万国爰徴百神祗展方望幽显咸臻礼崇声恊贽列珪陈翼差鳞次端拱垂绅来趋动色式赞天人髙明乐惟神鉴矣皇灵肃止圆璧展事成文即始士备八能乐合六变风凑伊雅光华袭荐宸衞腾景灵驾霏烟严坛生白绮席凝𤣥昭夏乐刚柔设位惟皇配之言肃其礼念畅在兹饬牲举兽载歌且舞既设伊腯致精灵府物色惟典斋沐加恭宗族咸暨罔不率从昭夏乐展礼上月肃事应时茧栗为用交畅有期弓矢斯发瓮簝将事圆神致祀率由先志和以鸾刀臭以血膋至哉敬矣厥义孔髙皇夏乐帝敬昭宣皇诚肃致玉帛齐轨屏摄咸次三垓上列四陛旁升龙陈万骑凤动千乗神仪天蔼睟容离曜金根停轸奉光先导皇夏乐紫坛云暧绀幄霞褰我其陟止载致其䖍百灵竦听万国咸仰人神咫尺𤣥应肹蠁髙明乐上下眷旁午从爵以质献以恭咸斯畅乐唯雍孝敬阐临万邦髙明乐自天子之㑹昌神道丘陵肃事克光天保九闗洞开百灵环列八尊呈备五声投节武徳乐配神登圣主极尊灵敬宣昭烛咸达窅冥礼𢎞化定乐賛功成穰穰介福下被羣生皇夏乐皇心缅且感吉蠲奉至诚赫哉光盛徳干坤照百灵报福归昌运承祐播休明风云驰九域龙蛟跃四溟浮幕呈光气俪象烛华精濩武方知耻韶夏仅同声髙明乐献享毕悬佾周神之驾将上游超斗极絶河流怀万国宁九州欣帝道心顾留帀上下荷皇休昭夏徳𤣥黄覆载元首照临合徳致礼有契其心敬申事阕絜诚云报玉帛载升棫朴斯燎寥廓幽暧播以馨香皇灵惟监降福无疆皇夏乐天大亲严匪敬伊孝永言肆飨宸明増耀阳丘既畅大典逾光乃安斯息钦若旧章天逥地旋鸣銮引警且万且亿皇厯惟永五郊乐歌五首青帝髙明乐嵗云献谷风归斗东指鴈北飞电鞭激雷车遽虹旌靡青龙驭和气洽具物滋翻降止应帝期赤帝髙明乐婺女司旦仲吕宣朱精御节离景延根荄俊茂温风发柘火风水应炎月执衡长物徳孔昭赤旂电曵㑹今朝黄帝髙明乐居中帀五运乗衡毕四时含养滋羣物协徳固皇基啴缓契王风持载符君徳良辰动灵驾承祀昌邦国白帝髙明乐风凉露降驰景飏寒精山川揺落平秩在西成葢藏成积烝民被嘉祉从享来仪鸿休溢千祀黒帝髙明乐虹藏雉化告寒冰壮地坼年殚日次月纪方极九川万邦献力叶光是纪嵗穷微阳潜兆方融天子赫赫明圣享神降福惟敬祀五帝于明堂乐歌十一首肆夏乐国阳崇祀严恭有闻荒华胥暨乐我大君冕瑞有列禽帛载叙羣后师师威仪容与执礼辨物司乐考章率由靡坠休有烈光髙明乐祖徳光国图昌祗上帝礼四方辟紫宫洞华阙龙虎奋风云发飞朱雀从𤣥武携日月带雷雨耀宇内溢区中眷帝道感皇风帝道康皇风扇粢盛列椒醑荐神且宁㑹五精归福禄幸闾亭武徳乐我惟我祖自天之命道被归仁时屯启圣运钟千祀授手万姓夷掩虐匡頺翼正载经载营庶士咸宁九功以洽七徳兼盈丹书入告𤣥玉来呈露甘泉白云郁河清声教咸徃舟车毕㑹仁加有形化浃无外严亲惟重陟配惟大既祐斯歌率土攸赖昭夏乐孝享不匮精洁临年涤牢委溢形色博牷于以用之言承歆祀肃肃威仪敢不敬止载饬载省惟牛惟羊明神有察保兹万方昭夏乐我将宗祀夤献厥诚鞠躬如在侧听无声荐色斯纯呈气斯臭有涤有濯惟神其祐五方来格一人多祉明徳惟馨于穆不已皇夏乐象干上构仪坤下基集灵崇祖永言孝思室陈簋豆庭罗悬佾夙夜畏威保兹贞吉舞贵其夜歌重其升降斯百禄惟飨惟应髙明乐度几筵辟牖户礼上帝感皇祖酌惟洁涤以清荐心欵逹神明髙明乐帝精来降应我明徳礼殚义展流祉邦国既受多祉实资孝敬祀谒其诚荷天休命皇夏乐恭祀洽盛礼宣英猷烂层景广泽同深泉上灵钟百福羣神归万年月轨咸梯岫日域尽浮川瑞鸟飞𤣥扈潜鳞跃翠涟皇家膺寳厯两地复参天髙明乐青阳奏发朱明歌西皓唱𤣥冥大礼罄广乐成神心怿将逺征饰龙驾矫凤旍指阊阖憇层城出温谷迈炎庭跨西汜过北溟忽万亿耀光精比电骛与雷行嗟皇道怀万灵固王业震天声皇夏乐文物备矣声明有章登荐惟肃礼邈前王鬯齐云终折旋告罄穆穆旒冕藴诚毕敬屯衞按部銮跸廽途蹔留紫殿将及清都享庙乐辞十八首肆夏乐霜凄雨畅烝哉帝心有敬其祀肃事惟歆昭昭车服济济衣簮鞠躬贡酎磬折奉琛差以五列和以八音式祗王度如玉如金髙明登歌乐日卜惟吉辰择其良奕奕清庙黼黻周张大吕为角应钟为羽路鼗隂竹徳歌昭舞祀事孔明百神允穆神心乃顾保兹介福昭夏乐大祀云事献奠有仪既歌既展赞顾迎牺执从伊竦刍饰惟慄俟用于庭将升于室且握且骍以致其诚惠我贻颂降祉千龄昭夏乐缅彼遐慨悠然永思留连七享纒绵四时神升魄沉靡闻靡见隂阳载俟臭声兼荐祖考其鉴言萃王休降神敷钖百福是由皇夏乐斋居严殿夙驾层闱车辂垂彩旒衮腾辉耸诚载仰翘心有慕洞洞自形斤斤表歩閟宫有邃神道依稀孝心缅邈爰属爰依登歌乐太室窅窅神居宿设郁鬯惟芬珪璋惟洁彛斝应时龙蒲代用借茅无咎福禄攸降端感㑹事俨思修礼齐齐勿勿俄俄济济登歌乐我祠我祖永惟厥先炎农肇圣灵祉蝉联覇图中造帝业方宣道昌基构抚运承天奄家六合爰光八埏尊神致礼孝思惟纒寒来暑反惕荐在年匪敬伊慕备物不愆设簴设业鞉鼓塡塡辟公在位有容伊䖍登歌启佾下管应悬厥容无爽幽明肃然诚帀厚地和逹穹𤣥既调风雨载协山川周庭有列汤孙永延教声惟被迈后光前始基乐恢祚舞克明克俊祖武惟昌业𢎞营土声被海方有流厥徳终耀其光明神幽赞景祚攸长始基乐恢祚舞显允盛徳隆我前构瑶源弥泻琼根愈秀诞惟有族丕绪克茂大业崇新洪基増旧始基乐恢祚舞祖徳丕显明喆知㡬豹变东国鹊起西归礼申官次命改朝衣敬思孝享多福无违始基乐恢祚舞兆灵有业潜徳无声韬光戢耀贯幽洞冥道𢎞舒巻施博藏行缅追嵗事夜遽不宁始基乐恢祚舞皇皇祖徳穆穆其风语嘿自已明叡在躬荷天之钖圣表克隆髙山作矣寳祚其崇离光旦旦载焕载融感荐惟永神保无穷武徳乐昭烈舞天造草昧时难紏纷孰拯斯溺靡救其焚大人利见纬武经文顾指维极吐吸风云开天辟地峻岳夷海冥工掩迹上徳不宰神心有应龙化无待义征九服仁兵告凯上平下成靡或不宁匪王伊帝偶极崇灵享亲则孝洁祀惟诚礼备乐序肃赞神明文徳乐宣政舞圣武丕基叡文显统𦕈哉神启郁矣天纵道则人𢎞徳云迈种昭冥咸叙崇深毕综自中徂外经朝庇野政反沦风威还阙雅旁作穆穆格于上下维享维宗来鉴来假文正乐光大舞𤣥厯已谢苍灵告期图玺有属揖让惟时龙升兽变𢎞我帝基对扬穹昊实启雍熙钦若皇猷永怀王度欣赏斯穆威刑允措轨物俱宣宪章咸布俗无邪指下归正路茫茫九域振以干纲混通华裔配括天壌作礼视徳列乐传响荐祀惟䖍衣冠载仰皇夏乐孝心翼翼率礼兢兢时洗时荐或降或升在堂在户载湛载凝多品斯奠备物攸膺兰芬敬挹玉爼恭承受祭之祜如彼冈陵髙明乐仰榱桷慕衣冠礼云罄祀将阑神之驾纷奕奕乘白云无不适穷昭域极幽涂归帝祉眷皇都皇夏礼行斯毕乐奏以终受嘏先退载畅其𠂻銮轩循辙麾旌复路光景徘徊絃歌顾慕灵之相矣有钖无疆国图日竞家厯天长燕射歌辞元㑹大飨歌二十一首肆夏昊苍眷命兴王綂天业髙帝始道邈皇先礼成化穆乐合风宣賔朝荒夏对扬穹𤣥皇夏夏正肇旦周物充庭具僚在位俛伏无声大君穆穆宸仪动晬日煦天逥万灵胥萃皇夏天子南面干覆离明三千咸列万国塡并犹从禹㑹如次汤庭奉兹一徳上下和平皇夏我应天厯四海为家协同内外混一戎华鹤盖龙马风乘云车夏章夷服其㑹如麻九賔有仪八音有节肃肃于位饮和在列四序氤氲三光昭晰君哉大矣轩唐比辙皇夏皇运应箓廓定区㝢受终以文搆业以武尧昔命舜舜亦命禹大人驭厯重规沓矩钦明在上昭纳八夤从灵体极诞圣穷神化生羣品陶育烝人展礼肆乐恊此元春肆夏万方咸暨三揖以申垂旒冯玉五瑞交陈拜稽有章升降有节圣皇负扆虞唐比烈上夀曲仰三光奏万夀人皇御六气天地同长久登歌三曲大齐綂厯道化光明马图呈寳龟箓告灵百蛮非衆八荒非逖同作尧人俱包禹迹天覆地载成以四时惟皇是则比大于兹羣星拱极衆川赴海万㝢骏奔一朝咸在齐之以礼相趋帝庭应规蹈矩玉色金声动之以乐和风四布龙申凤舞鸾歌麟歩食举乐十曲三端正启万方观礼具物充庭二仪合体百华照晓千门洞晨或华或裔奉贽惟新悠悠亘六合圆首莫不臣仰施如雨晞和犹春风化表笙镛歌讴被琴瑟谁言文轨异今朝混为一彤庭烂景丹陛流光怀黄绾白鹓鹭成行文赞百揆武镇四方折冲鼓雷电献替协隂阳大矣哉道迈上皇陋五帝狭三皇穷礼物该乐章序冠带垂衣裳天壤和国家穆悠悠万类咸孕育契冥化侔大造灵效珎神归寳兴云气飞龙苍麟一角凤五光朱雀降黄玉表九尾驯三足扰化之定至矣哉瑞感徳四方来囹圄空水火菽粟求贤振滞弃珠玉衣不靡宫以卑当阳端嘿垂拱无为云云万有其乐不訾嗟此举时逄至道肖形咸自持赋命无伤夭行气进皇舆游龙服帝皁圣主宁区宇干坤永相保牧野征鸣条战大齐家万国拱揖应终禅奥主廓清都大君临赤县髙居深视当扆正殿旦暮之期今一见两仪分牧以君陶有象化无垠大齐徳邈谁羣超凤火冠龙云露以洁风以薫荣光至气氤氲神化逺人灵协寒暑调风雨爕披泥检受图谍图谍启期运昌分四序缀三光延寳祚眇无疆惟皇道升平日河水清海不溢云干吕风入律驱黔首入仁夀与天髙竝地厚刑以厝颂声扬皇情邈眷汾襄岱山髙配林壮亭亭耸云云望斾葳蕤驾骙骙刋金阙奠玉龟皇夏礼终三爵乐奏九成允也天子穹壤和平载色载笑反寝晏息一人有祉百神奉职舞曲歌辞文武舞歌四首文武阶歩辞我后降徳肇峻皇基揺铃大号振铎命期云行雨洽天临地持茫茫区宇万代一时文来武肃成定于兹象容则舞歌徳言诗锵锵金石列列匏丝凤仪龙至乐我雍熙文舞辞皇天有命归我大齐受兹华玉爰钖𤣥珪奄家环海实子蒸黎图开寳匣检封芝泥无思不顺自东徂西教南暨朔罔敢或擕比日之明如天之大神化斯洽率土无外𦕈𦕈舟车华戎毕㑹祠我春秋服我冠带仪协震象乐均天籁蹈武在庭其容蔼蔼武舞阶歩辞大齐綂厯天监孔昭金人降汎火凤来巢𦕈均虞徳干戚降苗夙沙攻主归我轩朝礼符揖让乐契咸韶蹈扬惟序律度时调武舞辞天眷横流宅心𤣥圣祖功宗徳重光袭映我皇恭已诞膺灵命宇外斯烛域中咸镜悠悠率土时惟保定微微动植莫违其性仁丰庶物施洽羣生海宁洛变契此休明雅宣茂烈颂纪英声铿锽钟鼓掩抑箫笙歌之不足舞以礼成铄矣王度缅迈千龄已上乐章诗彚云祖珽作按隋书乐志祖珽上书论乐于文宣之时至武成时始定四郊宗庙三朝之乐而不着作歌之人则非珽作明矣今考北史陆卬等制杂歌謡辞无名氏敕勒歌敇勒川隂山下天似穹庐笼葢四野天苍苍野茫茫风吹草低见牛羊郑公歌大郑公小郑公相去五十载风教尚犹同邯郸郭公歌邯郸郭公九十九技两渐尽入滕口大儿縁髙冈雉子东南走不信吾言时当㸔嵗在酉东昏时百姓歌閲武堂种杨栁至尊屠肉潘妃沽酒东魏邺都謡可怜青雀子飞入邺城里作窠犹未成举头失乡里寄书与妇母好㸔新妇子东魏武定中童謡百尺髙竿摧折水底然灯澄灭东魏末童謡一束藁两头然河邉羖䍽飞上天北齐文宣时謡马子入石室三千六百日北齐废帝时童謡三首白羊头毣秃羖䍽头生角羊羊喫野草不喫野草逺我道不逺打尔脑阿𡡉姑祸也道人姑夫死也白凫謡中兴寺内白凫翁四方侧听声雍雍道人闻之夜打钟北齐太上时童謡千金买乐园中有芙蓉树破家不分明莲子随它去北齐后主武平初童謡狐截尾你欲除我我除你武平中童謡和士开七月三十日将你向南台又七月刈禾伤早九月喫餻正好十月洗荡饭瓮十一月出却赵老后主时謡二首百升飞上天明月照长安髙山不摧自崩槲木不扶自举盲老公背受大斧饶舌老母不得语武平末童謡黄花势欲落清尊但满酌北齐末邺中童謡金作扫帚玉作把浄扫殿屋迎西家苏宋歌决定嫌疑苏珍之视表见里宋世轨裴让之歌能赋诗裴让之陆乂歌五经无对有陆乂古诗纪巻一百二十一古诗纪卷一百二十二钦定四库全书古诗纪巻一百二十二明冯惟讷撰北周第一明帝贻韦居士六爻贞遯世三辰光少微颍阳去犹逺沧洲遂不归风动秋兰佩香飘莲叶衣坐石窥仙洞乘槎下钓矶岭松千仞直巖泉百丈飞聊登平乐观遥想首阳薇傥能同四隐来参余万机过旧宫玉烛调秋气金舆厯旧宫还如过白水更似入新丰秋潭渍晚菊寒井落踈桐举杯延故老今闻歌大风和王褎咏摘花玉椀承花落花落椀中芳酒浮花不没花含酒更香赵王招从军行辽东烽火照甘泉蓟北亭障接燕然水冻菖蒲未生节关寒榆荚不成钱滕王逌至渭源渭源奔禹穴轻澜起客亭浅浅满涧响荡荡竟川鸣潘生称运石冯子听波声斜去临天半横来对始平合流应不杂方知性本清萧撝孀妇吟寒夜静房栊孤妾思偏丛悲生聚绀黛泪下浸妆红蓄恨萦心里含啼归帐中㑹须明月落那忍见牀空日出行昏昏隐逺雾团团乘阵云正值秦楼女含娇酬使君劳歌百年能㡬许公事罢平生寄言任立政谁怜李少卿和梁武陵遥望道馆神境流精阙仙居紫翠房今有寻真地迤逦丽通庄九柱含虬重三台饰夜光金辉碧海桃玉笈紫书方拂筵青鸟集吹箫白凤翔履归堪是鷰石在讵非羊烟霞四照叶风月五名香于兹喜临眺愿得假霓裳上莲山独迈青莲岭超竒紫葢峯挂流遥似鹤挿石近如龙沙崩闻韵鼓霜落候鸣钟飞花满丛桂轻吹起修笻石蒲今尚有採摘更相逄宗懔和嵗首寒望旅骑出平原钲铙遍野喧接里开都邑连车驻小门稻车廽故坞猎马转新村古碑空戴石山龛未上幡所言春不至未有桃花源早春昨暝春风起今朝春气来莺鸣一两啭花树数重开散粉成初蝶剪綵作新梅游客伤千里无暇上髙台春望日暮春台望徙倚爱余光都尉新移枣司空始种杨一枝犹桂馥十歩有兰香望望无萱草忘忧竟不忘麟趾殿咏新井当为醴泉出先令浪井开铜新九龙殿石胜凌云台宗覊登渭桥仲山朝饮马还坐渭桥中南瞻临别馆北望尽离宫四面衣裾合三条冠葢通兰香想和季云起忆成公圯上相知早鸡鸣幸共同宇文昶陪驾幸终南山尧葢临河颍汉跸践华嵩日旂逥北凤星斾转南鸿青云过宣曲先驱背射熊金桴拂泉底玉琯吹云中古辙称难极新途或易穷烟生山欲尽潭浄水恒空交松上连雾修竹下来风仙才道无别灵气法能同东枣羞朝座西桃献夜宫诏令王子晋出对浮丘公康孟咏日应赵王教金乌升晓气玉槛漾晨曦先汎扶桑海返照若华池洛浦全开镜衡山半隐规相懽承爱景共惜寸隂移徐谦短歌行二首穷通皆是运荣辱岂闗身不愿门前客看时逄故人意气青云里爽朗烟霞外不羡一囊钱惟重心襟㑹髙琳宴诗寄言窦车骑为谢霍将军何以报天子沙漠静妖氛古诗纪巻一百二十二古诗纪卷一百二十三钦定四库全书古诗纪巻一百二十三明冯惟讷撰北周第二王襃乐府闗山篇从军出陇坂驱马度闗山闗山恒掩蔼髙峯白云外遥望秦川水千里长如带好勇自秦中意气多豪雄少年便习战十四已从戎辽水深难渡榆闗断未通从军行二首兵书久闲习征战数曽经讲戎平乐观学戯羽林亭西征度踈勒东驱出井陉牧马濵长渭营军毒上泾平云如阵色半月类城形羽书封信玺诏使动流星对岸流沙白縁河栁色青将幕恒临斗旌门常背邢勲封瀚海石功勒燕然铭兵势因麾下军图送掖庭谁怜下玉筯向暮掩金屏黄河流水急骢马逺征人谷望河阳县桥渡小平津年少多游侠结交好轻身代风愁枥马胡霜宜角筋羽书劳警急邉鞍倦苦辛康居因汉使卢龙称魏臣荒戍惟看栁邉城不识春男儿重意气无为羞贱贫长安有狭邪行威纡狭邪道车骑动相喧博徒称剧孟游侠号王孙势倾魏侯府交尽翟公门路邪劳夹毂涂艰倦折辕日斜宣曲观春还御宿园涂歌杨栁曲巷饮榴花樽独有游梁倦还守孝文园饮马长城窟北走长安道征骑每经过战垣临八阵旌门对两和屯兵戍陇北饮马傍城阿雪深无复道氷合不生波尘飞连阵聚沙平骑迹多昏昏壠坻月耿耿雾中河羽林犹角觝将军尚雅歌临戎常拔剑蒙险屡提戈秋风鸣马首薄暮欲如何轻举篇天地能长久神仙夀不穷白玉东华检方诸西岳童俄瞻少海北暂别扶桑东俯观云似葢低望月如弓看棊城邑改辞家墟巷空流珠余旧灶种杏发新丛酒酿瀛洲玉剑铸昆吾铜谁能揽六博还当访井公凌云台髙台悬百尺中夕殊未穷北临酸枣寺西眺明光宫城傍抵䨇府林里对相风书题鹿卢牓观写飞亷铜牕开神女电梁映羙人虹虞捐滥天宠郑瞀特怀忠庄生垂翠钓昭仪拒闘熊驰轮有盈缺人道亦污隆还念西陵舞非复邺城中出塞飞篷似征客千里自长驱塞禽唯有鴈闗树但生榆背山看故垒系马识余蒲还因麾下骑来送月支图入塞戍久风尘色勲多意气豪建章楼阁迥长安陵树髙度氷伤马骨经寒坠节旄行当见天子无假用钱刀闗山月闗山夜月明秋色照孤城影亏同汉阵轮满逐胡兵天寒光转白风多晕欲生寄言亭上吏游客觧鸡鸣长安道槐衢囬北第驰道度西宫树隂连䄂色尘影杂衣风採桑逄五马停车对两童喧喧许史座钟鸣賔未穷陌上桑人传陌上桑未晓已含光重重相䕃映软弱自芬芳秋胡始倚马罗敷未满筐春蚕朝已老安得久彷徨明君词兰殿辞新宠椒房余故情鸿飞渐南陆马首倦西征寄书参汉使衘涕望秦城唯余马上曲犹作出闗声游侠篇京洛出名讴豪侠竞交游河南期四姓闗西谒五侯闘鸡横大道走马出长楸桑隂徙将夕槐路转淹留古曲青楼临大道游侠尽淹留陈王金被马秦女桂为钩驰轮洛城巷闘鸡南陌头薄暮风尘起聊为清夜游髙句丽萧萧易水生波燕赵佳人自多倾盃覆盌漼漼垂手奋袖婆婆不惜黄金散尽只畏白日蹉跎燕歌行初春丽景莺欲娇桃花流水没河桥蔷薇花开百重叶杨栁拂地数千条陇西将军号都䕶楼兰校尉称嫖姚自从昔别春燕分经年一去不相闻无复汉地闗山月唯有漠北蓟城云淮南桂中明月影流黄机上织成文充国行军屡筑营阳史讨虏陷平城城下风多能却阵沙中雪浅讵停兵属国小妇犹年少羽林轻骑数征行遥闻陌头採桑曲犹胜边地胡笳声胡笳向暮使人泣长望闺中空伫立桃花落地杏花舒桐生井底寒叶踈试为来看上林鴈应有遥寄陇头书日出东南隅行晓星西北没朝日东南隅阳窓临玉女莲帐照金铺凤楼称独立絶世良所无镜悬四龙网枕画七星图银镂明光带金地织成襦调弦大垂手歌曲凤将雏採桑三市路卖酒七条衢道逄五马客夹毂来相趍将军多事势夫聓好形模髙箱照云母壮马餙当颅单衣火浣布利剑水精珠自知心所爱仕宦执金吾飞甍彫翡翠绣桷画屠苏银烛附弹映鸡羽黄金歩揺动襜褕兄弟五日时来归髙车竟道生光辉名唱两行堂上起鸳鸯七十阶前飞少年任侠轻年月珠丸出弹遂难追墻上难为趍昔称梁孟子兼闻鲁孔丘访政聊为述问陈岂相詶末代多侥倖卿相尽经由台郎百金价台司千万求当朝少直笔趋代皆曲钩廷尉十年不得调将军百战未封侯夜伏拥门作常伯自有蒲萄得凉州白璧求善价明珠难暗投髙墻不可践井水自难浮风胡有年嵗铦利比呉钩诗九日从驾黄山猎地广青门官路长律改三秋节气应九钟霜曙影初分地暗色始成光髙斾长楸坂缇幕杏间堂射马垂䨇带丰貂佩两璜苑寒梨树紫山秋菊叶黄华露霏霏冷轻飈飒飒凉终慙属车对空假侍中郎入朝守门开凤池通复道严驾早凌晨铁符行警曙银棨未开闉堑暗城无影晴新路不尘屯兵引畵剑骑吹动班轮徒知仰睿藻抽辞殊未申赠周处士我行无嵗月征马屡盘桓崤曲三危岨闗重九折难犹持汉使节尚服楚臣冠巢禽疑上幕惊羽畏虚弹飞蓬去不已客思渐无端壮志与时歇生年随事阑百龄悲促命数刻念余欢云生陇坻黑桑疎蓟北寒鸟道无蹊径清汉有波澜思君化羽翮要我铸金丹别陆子云解缆出南浦征棹且凌晨还㸔分手处唯余送别人中流揺葢影边江落骑尘平湖开曙日细栁发新春沧波不可望行云聊共因奉和赵王途中五韵飘飘映车幕出没望连旗度云还翊阵逥风即送师崃路沙如月山峯石似眉村桃拂红粉岸栁被青丝锦城遥可望逥鞍念此时和张侍中看猎上林冬狩返囬中讲射归还登宣曲观更猎黄山围严冬桑柘惨寒霜马骑肥緤卢随兎起髙鹰接雉飞独嗟来逺客辛苦倦边衣和庾司水修渭桥东流仰天汉南渡似牵牛长堤通甬道飞梁跨造舟使者开金堰太守拥河流广陵候涛水荆崃望阳侯波生从故舶沙涨涌新洲天星识辩对检玉应沈钩空恱浮云赋非复採莲讴𤣥圃濬池临泛奉和长洲春水满临汎广川中石壁如明镜飞桥类饮虹垂杨夹浦緑新桃縁径红对楼还泊岸迎波蹔守风渔舟钓欲满莲房採半空于兹临北阙非复坐墻东和从弟祐山家二首採药名山顶时节无春冬散云非一色连嵓异衆峯合沓似无径间闗定有踪山窓临絶顶檐熘俯危松空林鸣暮雨虚谷应朝钟仙童时可遇羽客屡相逄若值韩衆药当御长房龙结交非俗士仙侣自招携少华隐日月太乙寻虹霓衆林积为籁围竹茂成埤幽谷曙无景荒途昼欲迷滴沥寒泉熘呌啸秋猿啼白云帝乡起神禽丹穴栖箭篠时通径桃李复成蹊今身得其所羣物可令齐咏鴈伺潮闻曙响妬垄有春翚岂若云中鴈秋时塞外归河长犹可渉海濶故难飞霜多声转急风踈竹屡稀园池若可至不复怯虞机送观宁侯葬蒙羽髙峻极淮泗导清源刑茅广裂地跗蕚盛开蕃纷纶彤雘彩从容琼玉温冲飈揺柏榦烈火壮曽崑畴昔同覉旅辛苦渉凉暄观风方听乐垂泪遽伤魂造舟虚客礼髙闬掩賔垣桂树思公子芳草惜王孙今晨向郊郭犹似背轘辕丹旐书空位素帐设虚樽楚琴南操絶韩书旧説存西靡伤新树东陵惜故园自怜悲谷影弥怆玉闗门余辉尽天末夕雾拥山根平原看独树臯亭望列村寂寥还葢静荒茫归路昏挽铎已流唱歌童行自喧睠言千载后谁将游九原送刘中书葬昔别伤南浦今归去北邙书生空託梦久客每思乡塞近边云黒尘昏野日黄陵谷俄迁变松栢易荒凉题铭无复迹何处验龟长别王都官连翩悯流客悽怆惜离羣东西御沟水南北㑹稽云河桥两堤絶横岐数路分山川遥不见怀袖逺相闻送别裴仪同河桥望行旅长亭送故人沙飞似军幕蓬巻若车轮边衣苦霜雪愁貌损风尘行路皆兄弟千里念相亲渡河北秋风吹木叶还似洞庭波常山临代郡亭障绕黄河心悲异方乐肠断陇头歌薄暮临征马失道北山阿咏月赠人月色当秋夜斜晖映薄帷上弦如半璧初魄似蛾眉渡云光忽驶中天影更迟髙阳怀许掾对此益相思和殷廷尉嵗暮嵗晚悲穷律他乡念索居寂寞灰心尽摧残生意余产空交道絶财殚密亲踈空悲赵壹赋还着虞卿书看闘鸡躞蹀始横行意气欲相倾妬敌金芒起猜羣芥粉生入塲疑挑战逐退似追兵谁知函谷下人去独开城弹棊投壶生电影六博值仙人何如镜奁上自有拂轻巾隔涧疑将别陇头如望秦握笔徒思赋辞短竟无陈从驾北郊维皇敬明祀望拜出河东地灵开复道营星发紫宫衡街响清跸侦候起相风森沉羽林骑肃穆虎贲弓和赵王隐士凫鹄均长短鹏鷃共逍遥清襟藴秀气虚席满风飈断絃惟续葛独酌止倾瓢菖蒲九重节桑薪七过烧始发宿亭送人亭上别被马枥中嘶漠漠村烟起离离岭树齐落星侵晓没残月半山低山池落照竹馆掩荆扉池光晦晚晖孤舟隐荷出轻棹染苔归浴禽时侣窜惊羽忽单飞咏雾应诏七条开早陌五里闇朝氛带楼疑海气含葢似浮云方从河水上预奉緑图文入闗故人别百年余古树千里闇黄尘闗山行就近相看成逺人过藏经道馆松古无年月鹄去复来归石壁藤为路山䆫云作扉明庆寺石壁夏水悬台际秋泉带雨余石生铭字长山久谷神虚云居寺髙顶中峯云已合絶顶日犹晴邑居随望近风烟对眼生咏定林寺桂树嵗余彫晚叶年至长新围月轮三五映乌生八九飞释亡名五苦诗生苦可患身为患生将忧共生心神恒独苦宠辱横相惊朝光非久照夜烛㡬时明终成一聚土强覔千年名老苦少日欣日益老至苦年侵红颜既罢艳白髪宁久吟阶庭唯仰杖朝府不胜簪甘肥与妖丽徒有壮时心病苦㧞剑平四海横戈却万夫一朝牀枕上逥转仰人扶壮色随肌减呻吟与痛俱绮罗虽满目愁眉独向隅死苦可惜凌云气忽随朝露终长辞白日下独入黄泉中池台既已没坟陇向应空唯当松栢里千年恒劲风爱离谁忍心中爱分为别后思㡬时相握手呜噎不能辞虽言万里隔犹有望还期如何九泉下更无相见时五盛隂先去非长别后来非久亲新坟将旧冢相次似鱼鳞茂陵谁辨汉骊山讵识秦千年与昨日一种併成尘定知今世土还是昔时人焉能取他骨复持埋我身无名法师过徐君墓延陵上国返枉道访徐公死生命忽异懽娯意不同始徃邙山北聊践平陵东徒觧千金剑终恨九泉空日尽荒郊外烟生松柏中何言愁寂寞日暮白杨风尚法师饮马长城窟长城征马度横行且劳羣入氷穿冻水饮浪聚流文澄鞍如渍月照影若流云别有长松气自觧逐将军古诗纪巻一百二十三古诗纪卷一百二十四钦定四库全书古诗纪巻一百二十四明冯惟讷撰北周第三庾信乐府对酒歌春水望桃花春洲借芳杜琴从緑珠借酒就文君取牵马向渭桥日曝山头晡山简接䍦倒王戎如意舞筝鸣金谷园笛韵平阳坞人生一百年欢笑惟三五何处覔钱刀求为洛阳贾昭君辞应诏歛眉光禄塞还望夫人城片片红颜落䨇䨇泪眼生氷河牵马渡雪路抱鞍行胡风入骨冷夜月照心明方调马上曲变入胡笳声王昭君拭啼辞戚里囘顾望昭阳镜失菱花影钗除却月梁围腰无一尺垂泪有千行緑衫承马汗红袖拂秋霜别曲真多恨哀絃须更张出自蓟北门行蓟门还北望役役尽伤情闗山连汉月陇水向秦城笳寒芦叶脆弓冻纻弦鸣梅林能止渇复姓可防兵将军朝挑战都䕶夜巡营燕山犹有石须勒㡬人名结客少年塲行结客少年塲春风满路香歌撩李都尉果掷潘河阳隔花遥劝酒就水更移牀今年喜夫壻新拜羽林郎定知刘碧玉偷嫁汝南王道士歩虚词十首浑成空教立元始正图开赤玉灵文下朱陵真气来中天九龙馆倒影八风台云度弦歌响星移宫殿逥青衣上少室童子向蓬莱逍遥闻四㑹倐忽度三灾无名万物始有道百灵初寂絶乘丹气𤣥明上玉虚三元随建节八景逐回舆赤凤来衔玺青乌入献书坏机仍成机枯鱼还作鱼栖心浴日馆行乐止云墟凝真天地表絶想寂寥前有象犹虚豁忘形本自然开经壬子世值道甲申年逥云随舞曲流水逐歌弦石髓香如饭芝房脆似莲停鸾䜩瑶水归路上鸿天道生乃太乙守静即𤣥根中和炼九气甲子谢三元居心善受水教学重香园凫留报闗吏鹤去画城门更以忻无迹还来寄絶言洞灵尊上德虞石㑹明真要妙思𤣥牝虚无养谷神丹丘乘翠凤𤣥圃御斑麟移梨付苑吏种杏乞山人自此逄何世从今复㡬春海无三尺水山成数斗尘东明九芝葢北烛五云车飘飖入倒景出没上烟霞春泉下玉熘青鸟上金华汉帝看桃核齐侯问枣花上元应送酒来向蔡经家归心游太极逥向入无名五香芬紫府千灯照赤城凤林採珠实龙山种玉荣夏簧三舌响春钟九乳鸣绛河应逺别黄鹄来相迎北阙临𤣥水南宫生绛云龙泥印玉䇿大火炼真文上元风雨散中天歌吹分灵驾千寻上空香万里闻地镜堦基逺天窗影迹深碧玉成䨇树空青为一林鹄巢堪炼石蜂房得煮金汉武多骄慢淮南不小心蓬莱入海底何处可追寻麟洲一海濶𤣥圃半天髙浮丘迎子晋若士避卢敖经飡林虑李旧食绥山桃成丹须竹节刻髓用卢刀无妨隐士去即是贤人逃乌夜啼桂树悬知逺风竿讵肯低独怜明月夜孤飞犹未栖虎贲谁见惜御史讵相擕虽言入弦管终是曲中啼怨歌行家住金陵县前嫁得长安少年囬头望乡泪落不知何处天边胡尘㡬日应尽汉月何时更圆为君能歌此曲不觉心随断弦舞媚娘朝来户前照镜含笑盈盈自看眉心浓黛直㸃额角轻黄细安秪疑落花慢去复道春风不还少年唯有欢乐饮酒那得留残乌夜啼促柱繁弦非子夜歌声舞态异前溪御史府中何处宿洛阳城头那得栖弹琴蜀郡卓家女织锦秦川窦氏妻讵不自惊长泪落到头啼乌恒夜啼燕歌行代北云气昼昏昏千里飞蓬无复根寒鴈嗈嗈渡辽水桑叶纷纷落蓟门晋阳山头无箭竹踈勒城中乏水源属国征戍久离居阳闗音信絶复踈愿得鲁连飞一箭持寄思归燕将书渡辽本自有将军寒风萧萧生水纹妾惊甘泉足烽火君讶渔阳少阵云自从将军出细柳荡子空牀难独守盘龙明镜饷秦嘉辟恶生香寄韩夀春分燕来能㡬日二月蚕眠不复久洛阳游丝百丈连黄河春氷千片穿桃花颜色好如马榆筴新开巧似钱蒲桃一杯千日醉无事九转学神仙定取金丹作㡬服能令华表得千年杨柳歌河边杨柳百丈枝别有长条踠地垂河水冲激根株危倐忽河中风浪吹可怜巢里凤凰儿无故当年生别离流槎一去上天池织女支机当见随谁言从来䕃数国直用东南一小枝昔日公子出南皮何处相寻𤣥武陂骏马翩翩西北驰左右弯弧仰月支连钱障泥渡水骑白玉手板落盘螭君言丈夫无意气试问燕山那得碑凤凰新管箫史吹朱鸟春窻玉女窥衔云酒盃赤玛瑙照日食螺紫琉璃百年霜露奄离披一旦功名不可为定是怀王作计误无事翻覆用张仪不如饮酒髙阳池日暮归时倒接䍦武昌城下谁见移官渡营前那可知独忆飞絮鵞毛下非复青丝马尾垂欲与梅花留一曲共将长笛管中吹古诗纪巻一百二十四古诗纪卷一百二十五钦定四库全书古诗纪巻一百二十五明冯惟讷撰北周第四庾信诗奉和泛江春江下白帝畵舸向黄牛锦缆囬沙碛兰桡避荻洲湿花随水泛空巢逐树流建平船柹下荆门战舰浮岸社多乔木山城足迥楼日落江风静龙吟逥上游奉和山池乐宫多暇豫望苑暂逥舆鸣笳陵絶浪飞葢厯通渠桂亭花未落桐门叶半踈荷风惊浴鸟桥影聚行鱼日落含山气云归帯雨余陪驾幸终南山和宇文内史玉山乘四载瑶池宴八龙鼋桥浮少海鹄葢上中峰飞狐横塞路白马当河冲水奠三川石山封五树松长虹䨇瀑布圆阙两芙蓉戍楼鸣夕鼓山寺响晨钟新蒲节转促短笋箨犹重树宿含樱鸟花留酿蜜蜂迎风下列缺洒酒召昌容且欣陪北上方欲待东封和宇文内史春日游山游客值春辉金鞍上翠㣲风逆花迎面山深云湿衣鴈持一足倚猿将两臂飞戍楼侵岭路山村落猎围道士封君逹仙人丁令威煮丹于此地居然未肯归游山聊登𤣥圃殿更上增城山不知髙㡬里低头看世间唱歌云欲聚弹琴鹤欲舞涧底百重花山根一片雨婉婉藤倒垂亭亭松直竖和宇文京兆游田小苑禁门开长杨猎客来悬知画眉罢走马向章台涧寒泉反缩山晴云倒囬熊饥自䑛掌鴈惊独衔枚羙酒余杭醉芙蓉即奉盃奉报寄洛州舟师㑹孟津甲子阵东隣雷辕惊战鼓剑室动金神幕府风云气军门闗塞人长旍析鸟羽合甲抱犀鳞星芒一丈燄月晕七重轮黎阳水稍渌官渡栁应春无庸奉天睠驱传牧南秦繁词劳简牍杂俗弊风尘上洛逄都尉商山见逸民留滞终南下唯当一史臣奉报穷秋寄隐士王倪逄啮缺桀溺耦长沮藜床负日卧麦陇帯经锄自然曲木几无名科斗书聚花聊饲雀穿池试飬鱼小村治澁路低田补坏渠秋水牵沙落寒藤抱树踈空枉平原骑来过仲蔚庐上益州上柱国赵王二首铜梁影棠树石镜写褰帷两江如渍锦䨇峰似画眉穿荷低晚葢衰柳挂残丝风流盛儒雅泉涌富文词无因同子淑暂得侍临淄寂寞嵗隂穷苍茫云貌同鹤毛飘乱雪车毂转飞蓬鴈归知向暖鸟巢觧背风寒沙两岸白猎火一山红愿想悬鹑结时嗟陋巷空谨赠司宼淮南公危邦久乱德天䇿始乘机九河闻誓衆千里见连旂虢亡垂棘返齐平寳鼎归久弊风尘俗殊劳闗塞衣绊骥还千里垂鹏更九飞犹怜马齿进应念节旄稀逥轩入故里园柳始依依旧竹侵行径新桐益㡬围寒谷梨应重秋林栗更肥羙酒还参圣雕文本入㣲促歌迎赵瑟游弦召楚妃小人司刺举明敡实滥吹南部治都尉军谋假建威商山隐士石丹水鳯凰矶野亭长被马山城早掩扉传唿拥绛节交㦸映彤闱遂令忘楚操何但食周薇三十六水变四十九条非丹灶风烟歇年龄蒲柳衰同僚敢不尽畴日惧难追正旦上司宪府诘旦启门阑繁辞涌笔端苍鹰下狱吏獬豸饰刑官司朝引玉节盟载捧珠盘穷纪星移次归余律未殚雪髙三尺厚氷深一丈寒短笋犹埋竹香心未启兰孟门久失路扶揺忽上搏栖乌还得府弃马复归栏荣华名义重虚薄报恩难枚乘还起疾贡禹遂弹冠方垂莲叶剑未用竹根丹一知悬象法谁思垂钓竿任洛州酬薛文学见赠别子居河之曲英彦本连踪盐形或变虎鼎气乍成龙若人承载徳宫墻定数重五衢开辩路四照起文锋曰余滥推毂民愿始天从上洛分都尉𢎞农开附庸羊肠连九坂熊耳对䨇峯白石仙人芋青林隐士松北梁送孙楚西堤别葛龚故人倘书札黎阳土足封将命至邺酬祖正员我皇临九有声教洎无隄兴文盛礼乐偃武息氓黎承乏驱骐骥旌旗事琬珪古碑文字尽荒城年代迷被陇文𤓰熟交塍香穗低投琼实有慰报李更无蹊将命至邺大国修聘礼亲邻自此敦张旜事原隰负扆报成言西过犯霜露北指度轘辕交欢值公子展礼觌王孙何以誉嘉树徒欣赋采蘩四牢盈折爼三献满罍樽人臣无境外何由欣此言风俗既殊阻山河不复论无因旅南馆空欲祭西门眷然惟此别夙期幸共存入彭城馆襄君前建国项氏昔稜威鶂飞伤楚战鸡鸣悲汉围年代殊氓俗风云更盛衰水流浮磬动山喧䨇翟飞夏余花欲尽秋近鷰将稀槐庭垂緑穗莲浦落红衣徒知日云暮不见舞雩归同州还赤岸绕新村青城临绮门范雎新入相穰侯始出蕃上林催猎响河桥争渡喧窜雉飞横涧藏狐入断原将军髙宴晚来过青竹园从驾观讲武校战出长杨兵栏入闘场置阵横云起开营鴈翼张门嫌磁石碍马畏铁菱伤龙渊触牛斗繁弱骇天狼落星奔骥騄浮云上骕骦急风吹战鼓髙尘拥贝装骇猿时落木惊鸿屡断行树寒条更直山枯菊转芳豹略推全胜龙图揖所长小臣欣寓目还知奉㑹昌奉报赵王出师在道赐诗上将出东平先定下江兵弯弓伏石动振鼓沸沙鸣横海将军号长风骏马名雨歇残虹断云归一鴈征暗巖朝石湿空山夜火明低桥涧底渡狭路花中行锦车同建节鱼轩异泊营军中女子气塞外夫人城小人乖摄养岐路阻逄迎㡬月芝田熟何年金灶成哀笳闗塞曲嘶马别离声王子身为寳深思不倚衡和赵王送崃中军楼船聊习战白羽试撝军山城对却月岸阵抵平云赤虵悬弩影流星抱剑文胡笳遥警夜塞马暗嘶羣客行明月崃猿声不可闻奉和赵王途中五韵飘飘映车幕出没望连旗度云还翊阵逥风即送师崃路沙如月山峯石似眉村桃拂红粉岸柳被青丝锦城遥可望回鞍念此时侍从徐国公殿下军行八风占阵气六甲候兵韬置府仍张幕麾军即秉旄长旗广临武烽火照成臯巡寒重挟纩酌水胜单醪阵后云逾直兵深星转髙电燄驱龙马山精镂寳刀塞逈翻榆叶闗寒落鴈毛既得从神武何须念久劳同卢记室从军河图论阵气金匮辨星文地中鸣鼓角天上下将军凾犀恒七属络铁本千羣飞梯聊度绛合弩暂凌汾㓂阵先中断妖营即两分连烽对岭度嘶马隔河闻箭飞如疾雨城崩似坏云英王于此战何用武安君伏闻游猎虞旗喜旦晴猎马向山横石闗鱼贯上山梁鴈翅行雪平寻兎迹林藂听雉声马嘶山谷响弓寒桑柘鸣闻弦鸟自落望火兽空惊无风树即正不冻水还平谁知茂陵下愿入睢阳城见征客始还遇猎贰师新受诏长平正凯归犹言乘战马未得解戎衣上林遇逐猎宜春正合围汉帝熊犹愤秦王雉更飞故人迎借问念旧始依依河边一片石不复肯支机奉和阐𢎞二教应诏五明教已设三元法复开鱼山将鹤岭清梵两邉来香烟聚为塔花雨积成台空心论佛性贞气辨仙才露盘髙掌滴风乌平翅逥无劳问待诏自识昆明灰至老子庙应诏虚无推驭辨寥廓本乘蜺三门临苦县九井对灵谿盛丹须竹节量药用刀圭石似临卭芋芝如封禅泥毻毛新鹄小盘根古树低野戍孤烟起春山百鸟啼路有三千别途经七圣迷唯当别闗吏直向流沙西奉和赵王游仙藏山还採药有道得从师京兆陈安世成都李意期玉京传相鹤太乙授飞龟白石香新芋青泥羙熟芝山精逄照镜樵客值围碁石纹如碎锦藤苗似乱丝蓬莱在何处汉后欲遥祠奉和同泰寺浮图岧岧凌太清照殿比东京长影临䨇阙髙层出九城栱积行云碍幡揺度鸟惊凤飞如始泊莲合似初生轮重对月满铎韵拟鸾声画水流全住图云色半轻露晚盘犹滴珠朝火更明虽连博望苑还接银沙城天香下桂殿仙梵入伊笙庶闻八解乐方遣六尘情奉和法筵应诏五城隣北极百雉壮西昆钩陈横复道阊阖抵灵轩千柱莲花塔由旬紫绀园佛影胡人记经文汉语翻星窥朱鸟牖云宿凤凰门新禽解杂啭春柳卧生根早雷惊蛰户流雪长河源建始移交让徽音种合昏风飞扇天辩泉涌属丝言羁臣从散木无以豫中天中天遥可望终类仰鵾弦和从驾登云居寺塔重峦千仞塔危磴九层台石闗恒逆上山梁乍斗逥堦下云峯出窻前风洞开隔岭钟声度中天梵响来平时欣侍从于此蹔徘徊和何仪同讲竟述怀无名即讲道有动定论机安经让礼席正业理儒衣似得游焉趣能同舍讲归石渠人少歇华隂市暂稀秋云低晚气短景侧余辉萤排乱草出鴈舍断芦飞别有平陵迳萧条客鬓衰饥噪空仓雀寒惊懒妇机实欣怀謏问逄君理入㣲奉和赵王隐士洛阳征五隐东都别二贤云气浮函谷星光集颍川霸陵採樵路成都卖卜钱鹿裘披暂裂藜牀坐欲穿阮籍唯长啸嵇康讶一弦涧险无平石山深足细泉短松犹百尺少鹤已千年野鸟繁弦啭山花焰火然洞风吹户里石乳滳窻前虽无亭长识终见野人传拟咏怀二十七首歩兵未饮酒中散未弹琴索索无眞气昏昏有俗心涸鲋常思水惊飞毎失林风云能变色松竹且悲吟由来不得意何必徃长岑赭衣居傅巖垂纶在渭川乘舟能上月飞欲扪天谁知志不就空有直如弦洛阳苏季子连衡不复连既无六国印飜思二顷田俎豆非所习帷幄复无谋不言班定逺应为万里侯燕客思辽水秦人望陇头倡家遭强娉质子値仍留自怜才智尽空伤年鬓秋楚材称晋用秦臣即赵冠离宫延子产羁旅接陈完寓卫非所寓安齐独未安雪泣悲去鲁悽然忆相韩唯彼穷途恸知余行路难惟忠且惟孝为子复为臣一朝人事尽身名不足亲呉起常辞魏韩非遂入秦壮情已消歇雄图不复申移住华隂下终为闗外人畴昔国士遇生平知已恩直言珠可吐宁知炭可吞一顾重尺璧千金轻一言悲伤刘孺子悽怆史皇孙无因同武骑归守㶚陵园榆闗断音信汉使絶经过胡笳落泪曲羗笛断肠歌纎腰减束素别泪损横波恨心终不歇红颜无复多枯木期填海青山望断河白马向清波乘氷欲渡河置兵须近水移营喜灶多长坂初垂翼鸿沟遂倒戈的颅于此去虞兮奈若何空营卫青冢徒听田横歌北临𤣥莵郡南戍朱鸢城共此无期别俱知万里情昔尝游令尹今时事客卿不特贫谢富安知死羡生怀秋独悲此平生何谓平悲歌度燕水弭节出阳闗李陵从此去荆卿不复还故人形影灭音书两俱絶遥看塞北云悬想闗山雪游子上河梁应将苏武别揺落秋为气凄凉多怨情啼枯湘水竹哭坏杞梁城天亡遭愤战日蹙值愁兵直虹朝映垒长星夜落营楚歌饶恨曲南风多死声眼前一杯酒谁论身后名周王逄郑忿楚后值秦寃梯冲已鹤列冀马忽云屯武安檐瓦振昆阳勐兽奔流星夕照镜烽火夜烧原古狱饶寃气空亭多枉魂天道或可问㣲兮不忍言横流遘屯慝上墋结重氛哭市闻妖兽頽山起怪云緑林多散卒清波有败军智士今安用忠臣日未闻惜无万金产东求沧海君吉士长为吉善人终日善大道忽云乖生民随事蹇有情何可豁忘怀固难遣麟穷季氏罝虎振周王圈平生㡬种意一旦冲风巻六国始咆哮纵横未定交欲竞连城玉翻徴缩酒茅析骸犹换子登㸑已悬巢壮氷初开地盲风正折胶轻云飘马足明月动弓弰楚师正围巩秦兵未下崤始知千载内无复有申包横石三五片长松一两株对君俗人眼眞兴理当无野老披荷叶家童扫栗跗竹林千户封甘橘万头奴君见愚公谷眞言此谷愚日晚荒城上苍茫余落晖都䕶楼兰返将军踈勒归马有风尘气人多闗塞衣阵云平不动秋蓬巻欲飞闻道楼船战今年不解围寻思万户侯中夜忽然愁琴声遍屋里书巻满牀头虽言梦蝴蝶定自非庄周残月如初月新秋似旧秋露泣连珠下萤飘碎火流乐天乃知命何时能不忧愦愦天公晓精神殊乏少一郡催曙鸡数处惊眠鸟其觉乃于于其忧惟悄悄张仪称行薄管仲称噐小天下有情人居然性灵夭在死犹可忍为辱岂不寛古人持此性遂有不能安其面虽可热其心长自寒匣中取明镜披图自照看幸无侵饿理差有犯兵栏拥节时驱传乘亭不据鞍代郡蓬初转辽阳桑欲干秋云粉絮结白露水银团一思探禹穴无用鏖臯兰倐忽市朝变苍茫人事非避谗应采葛忘情遂食薇怀愁正揺落中心怆有违独怜生意尽空惊槐树衰日色临平乐风光满上兰南国羙人去东家枣树完抱松伤别鹤向镜絶孤鸾不言登陇首唯得望长安闘麟能食日战水定惊龙鼓鞞喧七萃风尘乱九重鼎湖去无返苍梧悲不从徒劳铜雀妓遥望西陵松无闷无不闷有待何可待昏昏如坐雾漫漫疑行海千年水未清一代人先改昔日东陵侯唯见𤓰园在怀抱独惛惛平生何所论由来千种意併是桃花源谷皮两书帙壶卢一酒樽自知费天下也复何足言萧条亭障逺悽惨风尘多闗门临白狄城影入黄河秋风别苏武寒水送荆轲谁言气葢世晨起帐中歌被甲阳云台重云久未开鸡鸣楚地尽鹤唳秦军来罗梁犹下擂扬排久飞灰出门车轴折吾王不复囬和张侍中述怀阳穷乃悔吝世季诚屯剥奔河絶地维折柱倾天角成羣海水飞如雨天星落负锸遂移山藏舟终去壑生民忽已鱼君子徒为鹤畴昔逄知已生平荷恩渥故组竟无闻程婴空寂寞永嘉独流寓中原惟鼎镬道险卧樚栌身危累素殻漂流从木梗风巻随秋箨张翰不归呉陆机犹在洛汉阳钱遂尽长安米空索时占季主龟乍贩韩康药伏辕终入绊垂翅犹离缴徒怀琬琰心空守黄金诺虢郐终无寄齐秦竟何託大夫唯闵周君子常思亳寂寥共羁旅萧条同负郭农谈止谷稼野膳唯藜藿操乐楚琴悲忘忧鲁酒薄渭濵观坐钓谷口看秋获唯有丘明耻无复荣期乐夷则火星流天根秋水涸冬严日不煖嵗晚风多朔扬浮有恠云细凌闻灾雹木皮三寸厚泾泥五斗浊虽忻曲辕树犹惧雕陵鹊生涯实有始天道终虚槖且悦善人交无疑朋友数何时得云雨复见翔寥廓奉和示内人然香欝金屋吹管凤凰台春朝迎雨去秋夜隔河来听歌云即断闻琴鹤倒囘春窻刻凤下寒壁画花开定取流霞气时添承露杯奉和赵王羙人春日直将刘碧玉来过隂丽华秪言满屋里併作一园花新藤乱上格春水漫吹沙歩揺钗梁动红输被角斜今年逐春处先向石崇家奉和赵王春日城傍金谷苑园里凤凰池细管调歌曲长衫教舞儿向人长曼脸由来薄面皮梅花絶解作树叶本能吹香烟龙口出莲子帐心垂莫畏无春酒须花但见随夣入堂内雕梁旧刻杏香壁本泥椒幔绳金麦穗帘钩银蒜条画眉千度拭梳头百遍撩小衫裁裹臂纒絃搯抱腰日光钗燄动窻影镜花揺歌曲风吹韵笙簧火炙调即今须戯去谁复待明朝和咏舞洞房花烛明燕余䨇舞轻顿履随踈节低鬟逐上声歩转行初进衫飘曲未成鸾逥镜欲满鹤顾市应倾已曾天上学讵是世中生夜聼捣衣秋夜捣衣声飞度长门城今夜长门月应如昼日明小鬟宜粟瑱圆腰运织成秋砧调急节乱杵变新声石燥砧逾响桐虚杵絶鸣鸣石出华隂虚桐採凤林北堂细腰杵南市女郎砧击节无劳鼓调声不用琴并结连枝缕䨇穿长命针倡楼惊别怨征客动愁心同心竹叶椀䨇去䨇来满裙裾不奈长衫袖偏宜短龙文镂剪刀凤翼纒篸管风流响和韵哀怨声悽断新声绕夜风娇转满空中应闻长乐殿判彻昭阳宫花鬟醉眼缬龙子细文红湿折通夕露吹衣一夜风玉堦风转急长城雪应闇新绶始欲缝细锦行须纂声烦广陵散杵急渔阳撡新月动金波秋云泛滥过谁怜征戍客今夜在交河栩阳离别赋临江愁思歌复令悲此曲红颜余㡬多预麟趾殿校书和刘仪同止戈兴礼乐修文盛典谟壁开金石篆河浮云雾图芸香上延阁碑石向鸿都诵书征博士明经拜大夫璧池寒水落学市旧槐踈髙谭变白马雄辩塞飞狐月落将军树风惊御史乌子云犹汗简温舒正削蒲连云虽有阁终欲想江湖和宇文内史入重阳阁北原风雨散南宫容衞踈待诏还金马儒林归石渠徒悬仁夀镜空聚茂陵书竹泪垂秋笋莲衣落夏蕖顾成始移庙阳陵正徙居旧兰憔悴长残花烂熳舒别有昭阳殿长悲故婕妤忝在司水看治渭桥大夫叅下位司职渭之阳富平移鐡鏁甘泉运石梁跨虹连絶岸浮鼋续断航春洲鹦鹉色流水桃花香星精逄汉帝钓叟值周王平隄石岸直髙堰柳隂长羡言杜元凯河桥独举觞北园新斋成应赵王教虹枌跂鸟翼山节拱兰枝畵梁云气绕雕窻玉女窥月悬唯返照莲开长倒垂盘根纽坏石行雨暴浇池长藤连格徙髙树帯巢移鸟声唯杂曲花风直乱吹白虎题书观𤣥熊帖射皮文弦入舞曲月扇掩歌儿玉节调笙管金船代酒巵若论曹子建天人本共知同㑹河阳公新造山池聊得寓目横阶仍凿涧对户即连峰暗石疑藏虎盘根似卧龙沙洲聚乱荻洞口碍横松引泉恒数派开巖即十重北阁闻吹管南邻听击钟菊寒花正合杯香酒絶浓由来魏公子今日始相逄登州中新阁跨虚凌倒景连云拒少阳璇极龙鳞上雕甍鹏翅张千寻文杏照十里木兰香开窻对髙掌平坐望河梁歌响闻长乐钟声彻建章赋用王延夀书须韦仲将龙来随画壁凤起逐吹簧石作芙蓉影池如明镜光花梁反披叶莲井倒垂房徒然思鷰贺无以预鵾翔嵗晚出横门年华改嵗隂游客喜登临据鞍垂玉帖横腰帯锦心氷弱浮桥没沙虚马迹深倚弓依古岸回牀向栁隂智琼来劝酒文君过听琴明朝云雨散何处更相寻北园射堂新成轩台聊可习仙的不难登转箭初调筈横弓先望堋惊心一鴈落连臂两猿腾直知王济巧谁觉魏舒能空心不死树无叶未枯藤择贤方至此传巵欣得朋古诗纪巻一百二十五古诗纪卷一百二十六钦定四库全书古诗纪巻一百二十六明冯惟讷撰北周第五庾信诗园庭杖乡从物外养学事闲郊穷愁方汗简无遇始观爻谷寒已吹律檐空更剪茆樵隐恒同路人禽或对巢水蒲开晚结风竹解寒苞古槐时变火枯枫乍落胶倒屣迎悬榻停琴听解嘲香螺酌羙酒枯蚌借兰殽飞鱼时触钓翳雉屡悬庖但使相知厚当能来结交归田务农勤九谷归来嘉一㕓穿渠移水碓烧棘起山田树隂逄歇马鱼潭见洒船苦李无人摘秋𤓰不直钱社鸡新欲伏原蚕始更眠今日张平子飜为人所怜寒园即目寒园星散居揺落小村墟游仙半壁画隐士一牀书子月泉心动阳爻地气舒雪花深数尺氷牀厚尺余苍鹰斜望雉白鹭下看鱼更想东都外羣公别二䟽幽居值春山人久陆沉幽迳忽春临决渠移水碓开园扫竹林欹桥久半断崩岸始邪侵短歌吹细管低声泛古琴钱刀不相及耕种且须深长门一纸赋何处覔黄金卧疾穷愁危虑风霜积穷愁嵗月侵留蛇常疾首映弩屡惊心稚川求药録君平问卜林野老时相访山僧或见寻有菊翻无酒无弦则有琴讵知长抱膝独为梁父吟山斋寂寥寻静室蒙密就山斋滴沥泉浇路穹窿石卧阶浅槎全不动盘根唯半埋圆珠坠晚菊细火落空槐直置风云惨弥怜心事乖望野试䇿千金马来登五丈原有城仍旧县无树即新村水向兰池泊日斜细柳园涸渚通沙路寒渠塞水门但得风云赏何须人事论䝉赐酒金膏下帝台玉厯在蓬莱仙人一遇饮分得两三杯忽闻桑叶落正值菊花开阮籍披衣进王戎含笑来从今覔仙药不假向瑶台奉报赵王惠酒梁王修竹园冠葢风尘喧行人忽枉道直进桃花源稚子还羞出惊妻倒闭门始闻传上命定是赐中樽野鑪然树叶山杯捧竹根风池还更煖寒谷遂长暄未知稻粱鴈何时能报恩有喜致醉忽闻庭生玉聊欣蚌出珠兰芬犹载寝蓬箭始悬弧既喜枚都尉能欢陆大夫频朝中散客连日歩兵厨襍曲随琴用残花听酒须脆梨裁数实甘查唯一株兀然已复醉揺头歌凤雏喜晴应诏勅自疏韵御辩诚膺録维皇称有建雷泽昔经渔负夏时从贩栢梁骖驷马髙陵驰六传有序属賔连无私表平宪河堤崩故柳秋水髙新堰心斋愍昏垫乐彻怜胥怨禅河秉髙论法轮开胜辩王城水闘息洛浦河图献伏泉还习坎归风巳囬巽桐枝长旧围蒲节抽新寸山薮欣藏疾幽栖得无闷有庆兆民同论年天子万同颜大夫初晴夕阳含水气反景照河隄湿花飞未逺隂云歛向低燕燥还为石龙残更是泥香泉酌冷涧小艇钓莲溪但使心齐物何愁物不齐奉和赵王喜雨𤣥霓临日谷封蚁对云台投壶欲起电倚柱稍惊雷白沙如湿粉莲花类洗杯惊乌洒翼度湿鴈断行来浮桥七星起髙堰六门开犹言祀蜀帝即似望荆台厥田终上上原野自莓莓和李司録喜雨纯阳实久亢云汉乃昭回临河沉璧玉夹道画龙媒离光初绕电震气始乗雷海童还碣石神女向阳台云逐鱼鳞起渠随龙骨开崩沙杂水去卧树拥槎来嘉苗䨇合颖熟稻再含胎属此欣膏露逄君摛掞才愧乏琼将玖无酬羙且偲郊行值雪风云俱惨惨原野共茫茫雪花开六出氷珠映九光还如驱玉马暂似猎银獐阵云全不动寒山无物香薛君一狐白唐侯两骕骦寒闗日欲暮披雪渡河梁奉和赵王西京路春旦直城龙首抗横桥天汉分风乌疑近日露掌定髙云新渠还入渭旧鼎更开汾汉猎熊攀槛秦田雉失羣宜年动春律御宿歛寒氛弄玉迎箫史东方覔细君杨柳成歌曲蒲桃学绣文鸟鸣还独觧花开先自薫谁知灞陵下犹有故将军奉和夏日应令朱帘卷丽日翠幕蔽重阳五月炎蒸气三时刻漏长麦随风里熟梅逐雨中黄开氷帯井水和粉杂生香衫含蕉叶气扇动竹花凉早菱生软角初莲开细房愿陪仙鹤举洛浦聼笙簧和乐仪同苦热火井沉荧散炎洲髙燄通鞭石未成雨鸣鸢不起风思为鸾翼扇愿借明光宫临淄迎子礼中散就安丰羙酒含兰气甘𤓰开蜜筒寂寥人事屏还得隐墻东和裴仪同秋日萧条依白社寂寞似东臯学异南宫敬贫同北郭骚蒙吏观秋水莱妻纺落毛旅人嗟嵗暮田家厌作劳霜天林木燥秋气风云髙栖遑终不定方欲涕沾袍咏园花暂徃春园傍聊过看果行枝繁类金谷花杂映河阳自红无假染真白不须粧燕送归菱井蜂衔上蜜房非是金鑪气何闗栢殿香裛衣偏定好应持奉魏王西门豹庙君子为利博逹人树徳深苹藻由斯荐樵苏幸未侵恭闻正臣祀良识佩韦心容范虽年代徽猷若可寻菊花随酒馥槐影向窻临鹤飞疑逐舞鱼惊似听琴漳流鸣磴石铜雀影秋林和王少保遥伤周处士𠖇漠尔游岱悽凉余向秦虽言异生死同是不归人昔余仕冠盖值子避风尘望气求真隐伺闗待逸民忽闻泉石友芝桂不防身怅然张仲蔚悲哉郑子真三山犹有鹤五柳更应春遂令从渭水投弔徃江濵伤王司徒襃昔闻王子晋轻举逐神仙谓言君积善还得嗣前贤四海皆流寓非为独播迁岂意中台坼君当风烛前自君钟鼎族江东三百年寳刀仍世载琱戈本旧传緑绂纡槐绶黄金饰侍蝉地建忠臣国家开孝子泉自能枯木润足得流水圆以君承祖武诸侯无间然青衿已对日童子即论天颍隂珠玉丽河阳脂粉妍名髙六国共价重十城连辩足观秋水文堪题马鞭逥鸾抱书字别鹤绕琴弦拥旄裁甸服垂帷非被邉静亭空系马闲烽直起烟不废披书案无妨坐钓船茂陵忽多病淮阳实未痊侍医逾黙黙神理遂绵绵永别张平子长埋王仲宣栢谷移松树阳陵买墓田陜路秋风起寒堂已飒焉丘阳一揺落山火即时然昔为人所羡今为人所怜世途旦复旦人情𤣥又𤣥故人伤此别留恨满秦川定名于此定全德以斯全唯有山阳笛悽余思旧篇仰和何仆射还宅怀故紫阁旦朝罢中台夕奏稀无复千金笑徒劳五日归歩檐朝未扫兰房书掩扉苔生理曲处网积逥文机故瑟余弦断歌梁秋鴈飞朝云虽可望夜帐定难依愿凭甘露入方假慧灯辉宁知洛城晚还泪独沾衣送炅法师𦵏龙泉今日掩石洞即时封玉匣摧谈柄悬河落辩锋香鑪犹是栢麈尾更成松郭门未十里山逥已数重尚闻香阁梵犹听竹林钟送客风尘拥寒郊霜露浓性灵如不灭神理定何从古诗纪巻一百二十六古诗纪卷一百二十七钦定四库全书古诗纪巻一百二十七明冯惟讷撰北周第六庾信诗和春日晚景宴昆明池春余足光景赵李旧经过上林柳腰细新丰酒径多小船行钓鲤新盘待摘荷兰臯徒税驾何处有凌波对宴齐使归轩下賔馆送葢出河堤酒正离杯促歌工别曲悽林寒木皮厚沙迥鴈飞低故人傥相访知余已执珪聘齐秋晚馆中饮酒欣兹河朔酒对此洛阳才残秋欲屛扇余菊尚浮杯漳流鸣二水日色下三台无因侍清夜同此月徘徊奉和濬池初成清晨临泛千金髙堰合百顷浚源开翻逄积翠浪更识昆明灰猿啸风还急鸡鸣潮即来时看青雀舫遥逐桂舟逥和炅法师游昆明池二首游客重相懽连镳出上兰值泉倾葢饮逢花驻马看平湖浮玉舳髙堰歇金鞍半道闻荷气中流觉水寒秋光丽晚天鹢舸泛中川宻菱障浴鸟髙荷没钓船碎珠萦断菊残丝绕折莲落花摧斗酒栖乌送一弦见游春人长安有狭斜金穴盛豪华连盃劝上马乱菓掷行车深红莲子艶细锦鳯凰花那能学噀酒无处似栾巴别周尚书𢎞正扶风石桥北函谷故闗前此中一分手相逄知㡬年黄鹄一反顾徘徊应怆然自知悲不巳徒劳减瑟弦别张洗马枢别席惨无言离悲两相顾君登苏武桥我见杨朱路闗山负雪行河水乘氷渡愿子着朱鸢知余在𤣥莵别庾七入蜀峻岭拂阳乌长城连蜀都石铭悬剑壁沙洲聚阵图山长半股断树古半心枯由来兄弟别共念一荆株将命使北始渡𤓰歩江校尉始辞国楼船欲渡河輴轩临碛岸旌节映江沱观涛想帷葢争长忆干戈虽同燕市泣犹听赵津歌反命河朔始入武州轻车初逐李定逺未随班受诏祈连返申威踈勒还飞蓬损腰帯秋鬓落容颜寄言旧相识知余生入闗冬狩行四韵连句应诏三川羽檄驰六郡良家选观兵细柳城校猎长杨苑惊雉逐鹰飞腾猿看箭转鸣笳河曲还犹忆南皮返和王内史从驾狩冬狩出离宫还过猎武功涧横偏碍马山虚絶响弓更嬴承落鴈韩卢闘蛰熊犹开三面网谁肯一山重入道士馆金华开八景玉洞上三危云袍白鹤度风管鳯凰吹野衣缝蕙叶山巾篸笋皮何必淮南馆淹留攀桂枝奉和永丰殿下言志十首立德齐今古资仁一毁誉无机抱瓮汲有道帯经锄处下唯名惠能言本姓蘧未论惊宠辱安知系惨舒王子从邉服临卭惜第如星桥拥冠葢锦水照簮裾论文报潘岳咏史答应璩帐幕参三顾风流盛七舆茫茫实宇宙与善定慿虚大夫伤鲁道君子念殷墟程卿既开国安平遂徙居讵能从小隐终然游太初直城风日羙平陵云雾除来徃金张馆弦歌许史闾凤台迎弄玉河阳送婕妤五马遥相问䨇童来夹车託情忻六学游目爱三余覆局能悬记看碑觧暗䟽讵尝游魏冉那时説范雎池水朝含墨流萤夜聚书兴云榆荚晚烧薙杏花初滮池侵黍稷谷水播菑畬六月蝉鸣稲千金龙骨渠含风揺古度防露动林于自怜循短绠方欲问长沮茂陵体犹瘠淮南疾未祛翻疑承毒水忽似遇昌葅汉阳嗟欲尽咎繇惧忽诸弱龄参顾问畴昔滥吹嘘緑槐垂学市长杨映直庐连盟翻灭郑仁义反亡徐还思建邺水终忆武昌鱼崩堤压故柳衰社卧寒樗野鹤能自猎江鸥觧独渔汉隂逄荷篠缁林见杖挐阮籍长思酒嵇康懒着书披林求木实拂雪就园蔬浊醪非鹤髓兰肴异蟹蛆野情风月旷山心人事䟽徒知守瓴甓空欲报璠玙率尔成咏昔日谢安石求为淮海人彷彿新亭岸犹言洛水濵南冠今别楚荆玉遂游秦倘使如杨仆宁为闗外人慨然成咏新春光景丽游子离别情交让未全死梧桐唯半生值热花无气逄风水不平寳鸡虽有祀何时能更鸣奉和赐曹羙人月光如粉白秋露似珠圆络纬无机织流萤帯火寒何年迎弄玉今朝得梦兰讶许能含笑芙蓉宜熟看和赵王看伎緑珠歌扇薄飞燕舞衫长琴曲随流水箫声逐鳯凰细缕纒钟格圆花钉鼓牀悬知曲不误无事畏周郎奉答赐酒仙童下赤城仙酒饷王平野人相就饮山鸟一羣惊细雪翻沙下寒风战鼓鸣此时逄一醉应枯反更荣奉答赐酒鵞云光偏乱眼风声特噤心冷猿披雪啸寒鱼抱冻沉今朝一壶酒实是胜千金负恩无以谢惟知就竹林正旦蒙赵王赉酒正旦辟恶酒新年长命杯柏叶随铭至椒花逐颂来流星向椀落浮蚁对春开成都已救火蜀使何时逥卫王赠桑落酒奉答愁人坐狭斜喜得送流霞跂窻催酒熟停盃待菊花霜风乱飘叶寒水细澄沙髙阳今日晚应有接䍦斜就蒲州使君乞酒萧瑟风声惨苍茫雪貌愁鸟寒栖不定池凝聚未流蒲城桑叶落灞岸菊花秋愿持河朔饮分劝东陵侯蒲州刺史中山公许乞酒一车未送细柳望蒲台长河始一逥秋桑㡬过落春蚁未曾开茔角非难驭搥轮稍可催只言千日饮旧逐中山来答王司空饷酒今日小园中桃花数树红开君一壶酒细酌对春风未能扶毕卓犹足舞王戎仙人一捧露判不及盃中舟中望月舟子夜离家开舲望月华山明疑有雪岸白不闗沙天汉看珠蚌星桥视桂花灰飞重晕阙蓂落独轮斜望月夜光流未曙金波影尚賖照人非七子含风异九华蓂新半璧上桂满独轮斜乘舟聊可望无假逐仙槎对雨繁云犹暗岭积雨未开庭阶含侵角路镬满熘䟽萍湿杨生细椹烂草变初萤徒劳看蚁封无事祀灵星喜晴比日思光景今朝始暂逄雨住便生热云晴即作峯水白澄还浅花红燥更浓巳欢无石燕弥欲弃泥龙咏春近余雪应诏送寒开小苑迎春入上林丝条变柳色香气动兰心待花将对酒留雪拟弹琴陪游愧并作空见奉恩深奉和初秋落星初伏火秋霜正动钟北阁连横汉南宫应凿龙祥鸾栖竹实灵蔡上芙蓉自有南风曲还来吹九重晚秋凄清临晚景踈索望寒阶湿庭凝坠露搏风巻落槐日气斜还冷云峯晚更霾可怜数行鴈㸃㸃逺空排和颍川公秋夜泬寥空色逺叶黄凄序变洞浦落遵鸿长飈送巢燕千秋流夕景百籁含宵啭峻雉聆金柝曾台切银箭咏画屛风诗二十五首侠客重连镳金鞍被桂条细尘鄣路起惊花乱眼飘酒醺人半醉汗湿马全骄归鞍畏日晚争路上河桥浮桥翠葢拥平旦雍门开石崇迎客至山涛载妓来水纹恒独转风花直乱逥谁能惜红袖宁用捧金杯停车小苑外下渚长桥前澁菱迎拥楫平荷直葢船残丝绕折藕芰叶映低莲遥望芙蓉影只言水底然昨夜鸟声春惊鸣动四隣今朝梅树下定有咏花人流星浮酒泛粟瑱绕杯脣何劳一片雨唤作阳台神逍遥游桂苑寂絶到桃源狭石分花迳长桥映水门管声惊百鸟人衣香一园定知欢未足横琴坐石根三春冠葢聚八节管弦游石险松横植巖悬涧竖流小桥飞断岸髙花出迥楼定须催十酒将来宴五侯髙阁千寻起长廊四注连歌声上扇月舞影入琴弦涧水才䆫外山花即眼前但愿长欢乐从今尽百年日晚金槌络朱轩流水车拂縁堤柳甍飘夹路花定迎刘碧玉将过隂丽华非是髙阳路莫畏接䍦斜徘徊出桂苑徙倚就花林下桥先劝酒跂石始调琴蒲低犹抱节竹短未空心絶爱猿声近唯怜花径深千寻木兰馆百尺芙蓉堂落日低莲井行云碍芰梁流水桃花色春洲杜若香就阶犹不进催来上妓牀捣衣明月下静夜秋风飘锦石平砧面莲房接杵腰急节迎秋韵新声入手调寒衣须及早将寄霍嫖姚出没看楼殿间闗望绮罗翔禽逐节舞流水赴弦歌细管吹藂竹新杯卷半荷南宫冠葢下日暮风尘多玉柙珠帘卷金钩翠幔悬荷香薫水殿阁影入池莲平沙临浦口髙柳对楼前上桥还倚望遥看採菱船髙阁千寻跨重檐百丈齐云度三分近花飞一倍低吹箫迎白鹤照镜舞山鸡何劳愁日暮未有夜乌啼河流值浅岸歛辔暂经过弓衣湿溅水马足乱横波半城斜出树长林直枕河今朝游侠客不畏风尘多度桥犹徙倚坐石未倾壶浅草开长埒行营绕细厨沙洲两鹤迥石路一松孤自可寻丹灶何劳忆酒垆上林春迳宻浮桥柳路长龙媒逐细草鹤氅映垂杨水似桃花色山如甲煎香白石春泉上谁能待月光白石春泉满黄金新埒开戚里车先度兰池马即来落花承舞席春衫拭酒盃行厨半路待载妓一䨇逥将军息邉务校尉罢从戎池台临戚里弦管入新丰浮云随走马明月逐弯弓比来多射猎唯有上林中三危上凤翼九坂度龙鳞路髙山里树云低马上人悬巖泉熘响深谷鸟声春住马来相问应知有姓秦聊开郁金屋暂对芙蓉池水光连岸动花风合树吹春杯犹杂泛细菓尚连枝不畏歌声尽先看筝柱欹洞灵开静室云气满山斋古松裁数树盘根无半埋爱静鱼争乐依人鸟入怀仲春征隐士蒲轮上计偕今朝好风日园苑足芳菲竹动蝉争散莲揺鱼暂飞面红新着酒风晚细吹衣跂石多时望莲船始复归金鞍聚碛岸玉舳泛中流画鹢先防水媒龙即负舟沙城疑海气石岸似江楼岸槎时半没坏舸或空浮定是汾河上戈船聊试游竟日坐春台芙蓉承酒盃水流平涧下山花满谷开行云数畨过白鹤一䨇来水影揺藂竹林香动落梅直上山头路羊肠能㡬逥镜玉匣聊开镜轻灰暂拭尘光如一片水影照两邉人月生无有桂花开不逐春试挂淮南竹堪能见四邻梅花当年腊月半巳觉梅花阑不信今春晚俱来雪里看树动悬氷落枝髙出手寒早知覔不见真悔着衣单咏树交柯乍百顷擢本或千寻枫子留为式桐孙待作琴残核移桃种空花植枣林幽居对蒙宻蹊径转深沉闘鸡开轩望平子骤马看陈王狸膏燻鬭敌芥粉春塲觧翅莲花动猜羣锦臆张应令望别非新馆开舟即旧湾浦喧征棹发亭空送客还路尘犹向水征帆独背闗杏花春色方盈野枝枝绽翠英依稀暎村坞烂熳开山城好折待賔客金盘衬红琼古诗纪巻一百二十七古诗纪卷一百二十八钦定四库全书古诗纪巻一百二十八明冯惟讷撰北周第七庾信诗集周公处连句市朝一朝变兰艾本同焚故人相借问平生如所闻寄徐陵故人倘思我及此平生时莫待山阳路空闻吹笛悲寄王琳玉闗道路逺金陵信使踈独下千行泪开君万里书奉和赵王花迳日相携花林鸟未栖比看中郎醉堪闻乌夜啼和刘仪同臻南登广陵岸逥首落星城不言临旧浦烽火照江明和庾四离闗一长望别恨㡬重愁无妨对春日怀抱只言秋和侃法师三絶秦闗望楚路灞岸想江潭㡬人应落泪看君马向南客游经嵗月羇旅故情多近学衡阳鴈秋分俱渡河逥首河堤望眷眷嗟离絶谁言旧国人到在他乡别送周尚书𢎞正二首交河望合浦𤣥莵想朱鸢共此无期别知应复㡬年离期定已促别泪转无从惟愁郭门外应足数株松重别周尚书二首阳闗万里道不见一人归唯有河邉鴈秋来南向飞河桥两岸絶横岐数路分山川遥不见怀袖逺相闻赠别藏啼留送别拭泪强相参谁言畜衫袖长代手中浛徐报使来止得一相见一面还千里相思那得论更寻终不见无异桃花源行途赋得四更应诏四更天欲曙落月垂闗下深谷暗藏人欹松横碍马和江中贾客五两开船头长桥发新浦悬知岸上人遥振江中鼓奉和平邺应诏天䇿引神兵风飞扫邺城阵云千里散黄河一代清送卫王南征望水初横阵移营㓂未降风尘马足起先暗广陵江仙山二首金灶新和药银台旧聚神相看但莫怯先师应识人石软如香飰铅销似熟银蓬莱暂近别海水遂成尘山斋石影横临水山云半绕峯遥想山中店悬知春酒浓野歩值泉仍饮马逄花即举杯稍看城阙逺转见风云来山中涧暗泉偏冷巖深桂絶香住中能不去非独淮南王闺怨明镜圆花发空房故怨多㡬年留织女还应听渡河和赵王看妓长思浣纱石空想捣衣砧临卭若有便为説觧琴心看舞鸾逥不假学凤举自相闗到嫌衫袖广恒长碍举鬟聼歌一絶协律新教罢河阳始学归但令闻一曲余声三日飞暮秋野兴赋得倾壶酒刘伶正捉酒中散欲弹琴但使逄秋菊何须就竹林对酒数杯还巳醉风云不复知唯有龙吟笛桓伊能独吹春日极饮槛前闻鸟转园里对花开就中言不醉红袖捧金杯春望春望上春台春窻四面开落花何暇拂风吹㑹併来新月郑环唯半出秦钩本独悬若交临酒影堪言照弩弦秋日苍茫望落景羇旅对穷秋頼有南园菊残花足觧愁望渭水树似新亭岸沙如龙尾湾犹言吟暝浦应有落帆还尘镜明镜如明月恒常置匣中何须照两鬂终是一秋蓬和淮南公听琴闻弦断嗣宗看月夜中散对行云一弦虽独韵犹足动文君弄琴二首雉飞催晚别乌啼惊夜眠若交新曲变惟须促一弦不见石城乐惟闻鸟噪林新声逐弦转应得动春心咏羽扇揺风碎朝翮拂汗落毛衣定似囬谿路将军垂翅归题结线袋子交丝结龙凤镂彩织云霞一寸同心缕千年长命花赋得鸾台九成吹玉琯百尺上瑶台能将秦女去终是鳯凰来赋得集池鴈逢风时迥度逐侣乍争飞犹忆方塘水今秋巳复归咏鴈南思洞庭水北想鴈门闗稻粱俱可恋飞去复飞还忽见㯽榔緑房千子熟紫穗百花开莫言行万里曽经相识来赋得荷秋衣行欲制风葢渐应欹若有千年蔡须巢但见随移树酒泉移赤奈河阳徙石榴虽言有千树何处似封侯奉梨接枝秋转脆含销落更香擎置仙人掌应添瑞露浆伤徃二首见月长垂泪㸔花定歛眉从今一别后知作㡬年悲镜尘言苦厚䖝丝定㡬重还是临窻月今秋迥照松春日离合二首秦青初变曲未有逐琴心明年花树下月月来相寻田家足闲暇士友暂流连三春竹叶酒一曲鵾鸡弦和逥文旱莲生竭镬嫩菊养秋隣满池留浴鸟分桥上戯人问疾封中録形骸违学宦狭巷幸为闲虹逥或有雨云合又含寒横湖韵鹤下逥溪狭猿还怀贤为荣卫和缓惠绮纨示封中録二首贵馆居金谷闗扄隔藁街冀君见果顾郊间光景佳髙阶既激涧广阁更交柯葛巾久乖角菊迳简经过秋夜望单飞鴈失羣寒鴈声可怜夜半单飞在月邉无奈人心复有忆今暝将渠俱不眠代人伤徃二首青田松上一黄鹤相思树下两鸳鸯无事交渠更相失不及从来莫作䨇杂树本唯金谷苑诸花旧满洛阳城正是古来歌舞处今日看时无地行古诗纪巻一百二十八古诗纪卷一百二十九钦定四库全书古诗纪巻一百二十九明冯惟讷撰北周第八郊庙歌辞周祀圆丘歌十二首庾信昭夏重阳禋祀大报天丙午封坛肃且圜孤竹之管云和弦神光未下风肃然王城七里通天台紫㣲斜照影徘徊连珠合璧重光来天䇿蹔转钩陈开皇夏旌逥外壝跸静郊门千乘按辔万骑云屯借茅无咎扫地唯尊揖让展礼衡璜节歩星汉就列风云相顾取法于天降其永祚昭夏日至大礼丰牺上辰牲牢修牧茧栗毛纯爼豆斯立陶匏以陈大报反始居阳兆日六变鼓钟三和琴瑟爼竒豆偶惟诚惟质昭夏员玉已奠苍币斯陈瑞形成象璧气含春礼从天数智总圆神为祈为祀至敬咸遵皇夏七里是仰八陛有凭就阳之位如日之升思䖍肃肃致敬绳绳祝史陈信𤣥象斯格惟类之典唯灵之泽幽显对扬人神咫尺云门舞献以诚鬰以清山罍举沈齐倾惟尚飨洽皇情降景福通神明云门舞长丘逺厯大电遥源弓藏髙陇鼎没寒门人生于祖物本于天奠神配德迄用康年登歌嵗之祥国之阳苍灵敞翠云长象为饰龙为章乘长日坯蛰户烈云汉迎风雨六吕歌云门舞省涤濯奠牲牷鬰金酒鳯凰樽逥天睠顾中原皇夏国命在礼君命在天陈诚唯肃饮福唯䖍洽斯百礼福以千年钩陈掩映天驷徘徊彫禾餙斚翠羽承罍受斯茂祉从天之来雍夏礼将毕乐将阑逥日辔动天闗翠鳯揺和鸾响五云飞三歩上风为驭雷为车无辙迹有烟霞畅皇情休灵命雨留甘云余庆皇夏六典聮事九司咸则率由旧章于焉允塞掌礼移次燔柴在焉烟升玉帛气歛牲牷休气馨香膋芳昭晰翼翼䖍心明明上彻皇夏玉帛礼毕神人事分严承乃睠瞻仰逥云辇路千门王城九轨式道移候司方逥指得一惟清于万斯宁受兹景命于天告成周祀方泽歌四首昭夏报功隂泽展礼𤣥郊平琮镇瑞方鼎升庖调歌孙竹缩酒江茅声舒钟鼓器质陶匏列燿秀华凝芳都荔川泽茂祉丘陵容卫云餙山罍兰浮汎齐日至之礼歆兹大祭昭夏曰若厚载钦明方泽敢以敬恭陈之玉帛德包含养功藏灵迹斯箱既千子孙则百登歌质明孝敬求隂顺阳坛有四陛琮分八方牲牷荡涤萧合馨香和銮戾止振鹭来翔威仪简简钟鼓喤喤声和孤竹韵入空桑封中云气坎上神光下元之主功深葢藏皇夏司筵撤席掌礼移次逥顾封坛恭临坎位瘗玉埋爼藏芬歛气是曰就幽成斯地意周祀五帝歌十二首皇夏嘉玉惟芳嘉币惟量成形惟礼禀色随方神班其次嵗礼惟常威仪抑抑率由旧章皇夏惟令之月惟嘉之辰司坛宿设掌史诚陈敢用明礼言功上神钩陈旦辟阊阖朝分旒垂象冕乐奏山云将逥霆䇿蹔转天文五运周环四时代序鳞次玉帛循逥樽爼神其降之介福斯许青帝云门舞甲在日鸟中星礼东后奠苍灵树春旗命青史候鴈还东风起歌木德舞震宫泗濵石龙门桐孟之月阳之天亿斯庆兆斯年配帝舞帝出于震苍德于神其明在日其位居春劳以定国功以施人言从配祀近取诸身赤帝云门舞招揺指午对南宫日月相㑹实沈中离光布政动温风纯阳之月乐炎精赤雀丹书飞送迎朱弦绛鼓罄䖍诚万物含养各长生配帝舞以炎为政以火为官位司南陆享配离坛三和实爼百味浮兰神其茂豫天歩艰难黄帝云门舞三光仪表正四气风云同戊巳行初厯黄钟始变宫平琮礼内镇隂管奏司中斋坛芝晔晔清野桂冯冯夕牢芬六鼎安歌韵八风神光乃超忽嘉气恒葱葱配帝舞四时咸一德五气或同论犹吹凤凰管尚对梧桐园噐圜居土厚位总配神尊始知今奏乐还用我云门白帝云门舞肃灵兊景承配秋坛云髙火落露白蝉寒帝律登年金精行令瑞兽霜耀祥禽雪映司藏肃杀万寳咸宜厥田上上收功在斯配帝歌金行秋令白帝朱宣司正五雉歌庸九川执文之德对越彼天介以福祉君子万年黑帝云门舞北辰为政𤣥坛北陆之祀员官宿设𤣥璜浴兰坎德隂风御寒次律将逥穷纪㣲阳欲动细泉管犹调于隂竹声末入于春弦待归余于送厯方履庆于斯年配帝舞地始坼虹始藏服𤣥玉居𤣥堂沐蕙气浴兰汤匏噐洁水泉香渉配彼福无疆君欣欣此乐康周宗庙歌十二首皇夏肃肃清庙巖巖寝门欹噐防满金人戒言应悬鼓崇牙树羽阶变升歌庭纷象舞闲安象设缉熙清奠春鲔初登新萍先荐僾然入室俨乎在位悽怆履之非寒之谓昭夏永维祖武濳庆灵长龙图革命凤厯归昌功移上墋德耀中阳清庙肃肃勐簴煌煌曲髙大夏声和盛唐牲牷荡涤萧合馨香和銮戾止振鹭来翔永敷万国是则四方皇夏年祥辨日上协龟言奉酎承列来庭骏奔雕禾餙斚翠羽承樽敬殚如此恭惟执燔皇夏庆绪千重秀洪源万里长无时或戢翼有道故韬光盛德必有后仁义终克昌明星初肇庆大电久呈祥皇夏克昌光上烈基圣穆西藩崇仁髙渉渭积德被居原帝图张徃迹王业茂前尊重芬德阳庙叠庆夀陵园百灵光祖武千年福孝孙皇夏雄图属天造宏略迈羣飞风云犹听命龙跃遂乘机百二当天险三分拒乐推函谷风尘散河阳氛露晞济弱沦风起扶危頺运归地纽崩还正天枢落更追原祠乍超忽毕陇或绵㣲终封三尺剑长巻一戎衣皇夏月灵兴庆沙祥发源功参禹迹徳赞尧门言容典礼䄖狄徽章仪形温德令问昭阳日月不居嵗时晼晚瑞云纒心閟宫惟逺皇夏龙图基代德天歩属艰难讴歌还受瑞揖让乃登坛升舆芒刺重入位据闗寒卷舒云汎滥㳺扬日浸㣲出郑终无反居桐竟不归祀夏今惟旧尊灵谥更追皇夏若水逄降居穷桑属惟政丕哉驭帝箓欝矣当天命方定五云官先齐八风令文昌气似珠太史河如镜南宫学已开东观书还聚文辞金石韵毫翰风飈竖清室桂冯冯齐房芝诩诩宁思玉管笛空见灵衣舞皇夏南河吐云气北斗降星辰百灵咸仰德千年一圣人书成紫㣲动律定鳯凰驯六军命西土甲子动东隣戎衣此一定万里更无尘烟云同五色日月并重轮流沙既西静蟠木又东臣凯乐闻朱鴈铙歌见白麟今为六代祀还得九疑賔皇夏礼殚祼献乐极休成长离前掞宗祀文明缩酌浮兰澄罍合鬯磬折礼容旋逥灵贶受釐撤爼饮福移樽惟光惟烈文子文孙皇夏庭阕四始筵终三荐顾歩阶墀徘徊余奠六龙矫首七萃警途鼓移行漏风转相乌翼翼从事绵绵四时惟神降嘏永言保之周大祫歌二首昭夏律在夹钟服居苍衮杳杳清思绵绵长逺就祭于合班神于本来庭有序助祭有章乐舞六代賔歌二王和铃以节鞗革斯锵齐宫馔玉鬰斚浮金洞庭钟鼓龙门瑟琴其乐已变惟神是临登歌神惟显思不言而令玉帛之礼敢陈庄敬奉如弗胜荐如受命交于神明悫于言行燕射歌辞周五声调曲二十四首序曰元正飨㑹大礼賔至食举称觞荐玉六律既从八风斯畅以歌大业以舞成功宫调曲五首气离清浊剖元开天地分三才初辨正六位始成文继天爰立长安民乃树君其明广如日其泽厚如云惟昔我文祖拨乱拒讴歌三分未抚运八百不陵河礼敷天下信乐正神人和风尘行息警江海欲无波我皇承下武革命在君临应图当舜玉嗣徳受尧琴沈首多推运阳城有让心就日先知逺观渊早见深𤣥精实委御苍正乃皆平履端朝万国年祥庆百灵玉帛咸观礼华戎各在庭鳯响中夷则天文正玉衡皇基自天保万物乃由庚握衡平地纪观象正天枢祺祥钟赤县灵瑞炳皇都更受昭华琯还披兰叶图金波来白兎弱木下苍乌玉斗调元协金沙富国租青丘还扰圃丹穴更巢梧安乐新成庆长生百福符明明九族序穆穆四门賔隂陵朝北附蟠木引东臣涧途求版筑溪源取钓纶多士归贤戚维城属茂亲贵位连南斗髙荣据北辰迎时乃推䇿司职且班神日月之所照霜露之所均永从文轨一长无外户人鬰盘舒栋宇峥嵘侔大壮拱木诏林衡全模征梓匠千栌绮翼浮百栱长虹抗北去邯郸道南来偃师望龙首载文㮰云楣承武帐居者非求隘卑宫岂难尚壮丽天下观是以从萧相变宫调二首帝游光出震君明擅在离巖廊惟眷顾钦若尚无为龙穴非难附鸾巢欲可窥具茨应不逺汾阳宁足随烝民播植重沟洫劬劳多桑林还注雨积石遂开河明征逄永命平秩値年和更有薰风曲方闻晨露歌移风广轩厯崇德盛唐年成文兴大雅出豫动钧天黄钟六律正阊阖八风宣孤竹调阳管空桑节雅弦舞林鸾更下歌山凤欲前闻音能辨俗听曲乃思贤感物观治乱心恒防未然君子得其道大平何有焉商调曲四首君以宫唱寛大而谟明臣以商应闻义则可行有熊为政访道于容成殷汤受命委任于阿衡忠其敬事有罪不逃刑诵其箴谏言之无隐情有刚有断四方可以宁既颂既雅天下乃升平专精一致金石为之开动其两心妻子㤙情乖茍利社稷无有不尽怀昊天降祐元首唯康哉百川俱㑹大海所以深羣材既聚故能成邓林勐虎在山百兽莫敢侵忠臣处国天下无异心昔我文祖执心且危虑驱剪豺狼经营此天歩今我受命又无敢逸豫惟尔弼谐各可知兢惧礼乐既正神人所以和玉帛有序志欲静干戈各分符瑞俱誓裂山河今日相乐对酒且当歌道德以喻听撞钟之声神姦不若观铸鼎之形鄷宫既朝诸侯于是穆岐阳或狩淮夷自此平若渉大川言凭于舟檝如和鼎实有寄于盐梅君臣一体可以静氛埃得人则治何世无竒才风力是举而台阶序平重黎既登而天地位成功无与让铭太常之旌世不失职受骍毛之盟辑瑞班瑞穆穆于尧门惟翰惟屏膴膴于周原功成而治定礼乐斯存复子而明辟姬旦何言角调曲二首止戈见于絶辔之野称伐闻于丹水之征信义俱存乃先忘食五材并用谁能去兵虽圣人之大寳曰位实天地之大德曰生泾渭同流清浊异能琴瑟并御雅郑殊声扰扰烝人声教不一茫茫禹迹车轨未并志在四海而尚恭俭心包宇宙而无骄盈言而无文行之不逺义而无立动则无成恻隐其心训以慈惠流宥其过哀矜典刑匡赞之士或从渔钓云雨之才乍叹幽谷寻芳者追深径之兰识韵者探穷山之竹克明其德贡以三事树之风声言于九牧协用五纪风若从事农用八政甘作其谷殊风共轨见之周南异畆同颖闻之康叔祁寒暑雨是无胥怨天覆云油滋焉渗漉幸无谢上古之淳人庶可以封之于比屋征调曲六首干坤以含养覆载日月以贞明照临逹人以四海为务明君以百姓为心水波澜者源必逺树扶踈者根必深云雨所施无不洽廊庙求才多所任淳风布政常无欲至道防人能变俗求仁义急于水火用礼让多于菽粟屈轶无佞人可指獬豸无繁刑可触王道荡荡用无为天下四人谁不足圣人千年始一生黄河千年始一清摄提以之而从纪玉烛于是而文明东南可以补地阙西北可以正天倾浮鼋则东海可厉运锸则南山可平衆仙就朝于瑶水羣帝受享于明庭怀和则韎任并奏功烈则钟鼎俱铭三光以记物成形四时以裁成正位雷风大山岳之响寒暑通隂阳之气武功则六合攸同文教则二仪经纬有道则咸浴其德好生则各繁其类白日经天中则移明月横汉满而亏能亏能缺既无为虽盈虽满则不危开信义以为苑囿立道徳以为城池周监二代所损益郁郁乎文其可知庖牺之亲临佃渔神农之躬秉耕稼汤则救旱而忧勤禹则正冠而无暇草上之风无不偃君子之甿知可化将欲比德于三皇未始追踪于五霸纎纎不絶林薄成涓涓不止江河生事之毫髪无谓轻虑逺防㣲乃不倾云官乃垂拱大君凤厯唯钦明元首类上帝而禋六宗望山川而朝羣后地镜则山泽俱开河图则鱼龙合负我之天网莫不该阊阖九闗天门开卿相则风云𤣥感匡赞则星辰下来既兴周室之三圣乃举唐朝之八才莘臣参谋于左相大老教政于中台其宜作则于明哲故无崇信于姦囬正阳和气万类繁君王道合天地尊黎人耕植于义圃君子翺翔于礼园落其实者思其树饮其流者怀其源咎繇为谋不仁逺士㑹为政羣盗奔克寛则昆虫内向彰信则殊俗宅心浮桥有月支抱马上苑有乌孙学琴赤玉则南海输賮白环则西山献琛无劳凿空于大夏不待蹶角于蹛林羽调曲五首树君所以牧人立法所以静乱首恶既其南巢元兇于是北窜居休气而四塞在光华而两旦是以雨施作觧是以风行唯涣周之文武洪基光宅天下文思千载克圣咸熙七百在我应期实昊天有成命惟四方其训之运平后亲之俗时乱先踈之雄踰桂林而驱象济弱水而承鸿既浮干吕之气还吹八律之风钱则都内贯朽仓则常平粟红火中寒暑乃退年和一风一雨听钟磬念封疆闻笙竽思蓄聚瑶琨篠簜既从恠石铅松即序长乐善马成廐水衡黄金为府百川乃宗巨海衆星是仰北辰九州攸同禹迹四海合德尧臣朝阳栖于鸣凤灵畤牧于般麟云玉叶而五色月金波而两轮凉风迎时北狩小暑戒节南巡山无藏于紫玉地不爱于黄银虽南征而北怨实西略而东賔既永清于四海终有庆于一人定律零陵玉管调钟始平铜尺龙门之下孤桐泗水之濵鸣石河灵于是让珪山精所以奉璧涤九川而赋税乘三危而纳钖北里之禾六穗江淮之茅三嵴可以玉检封禅可以金绳探册终水保于鸿名足扬光于载籍太上之有立德其次之谓立言树善滋于务本除恶穷于塞源冲深其智则厚昭明其道乃尊仁义之财不匮忠信之礼无繁动天无有不届唯时无幽不彻作德心逸日休作伪心劳日拙自非刚克掩义无所离于勦絶杂歌謡辞无名氏周初童謡白杨树头金鸡鸣裁有阿舅无外甥玉浆泉謡我有丹阳山出玉浆济我人夷神乌来翔于公歌明断无䨇有于公不避强御有次武古诗纪巻一百二十九古诗纪卷一百三十钦定四库全书古诗纪巻一百三十明冯惟讷撰隋第一文帝宴秦孝王于并州作红颜讵几玉貌须臾一朝花落白髪难除明年后嵗谁有谁无炀帝乐府饮马长城窟行示从征羣臣肃肃秋风起悠悠行万里万里何所行横漠筑长城岂台小子智先圣之所营树兹万世筞安此亿兆生讵敢惮焦思髙枕于上京北河秉武节千里卷戎旌山川互出没原野穷超忽摐金止行阵鸣鼔兴士卒千乘万骑动饮马长城窟秋昏塞外云雾暗关山月縁巖驿马上乘空烽火发借问长城候单于入朝谒浊气静天山晨光照髙阙释兵仍振旅要荒事方举饮至告言旋功归清庙前白马篇白马金贝装横行辽水傍问是谁家子宿卫羽林郎文犀六属铠寳剑七星光山虚弓响彻地迥角声长宛河推勇气陇蜀擅威强轮台受降虏髙阙翦名王射熊入飞观校猎下长杨英名欺卫霍智策蔑平良岛夷时失礼卉服犯边疆徴兵集蓟北轻骑出渔阳进军随日晕挑战逐星芒阵移龙势动营开虎翼张冲冠入死地攘臂越金汤尘飞战鼓急风交征斾扬转鬬平华地追奔扫鬼方本持身许国况复武功彰㑹令千载后流誉满旂常歩虚词二首洞府凝𤣥液灵山体自然俯临沧海岛囘出大罗天八行分寳树十丈散芳莲悬居烛日月天歩役风烟蹑记书金简乘空诵玉篇冠法二仪立珮带五星连琼轩觯甘露瑜井挹膏泉南巢息云马东海戱桑田囘旗逰八极飞轮入九𤣥髙蹈虚无外天地乃齐年总辔行无极相推凌太虚翠霞承凤辇碧雾翼龙舆轻举金台上髙会玉林墟朝逰度圆海夕宴下方诸春江花月夜二首暮江平不动春花满正开流波将月去潮水带星来夜露含花气春潭瀁月晖汉水逢逰女湘江値两妃锦石擣流黄二首汉使出燕然愁闺夜不眠易制残灯下鸣砧秋月前今夜长城下云昏月应暗谁见倡楼前心悲不成惨喜春逰歌二首禁苑百花新佳期逰上春轻身赵皇后歌曲李夫人歩缓知无力脸曼动余娇锦袖淮南舞寳祙楚宫腰江都宫乐歌扬州旧处可淹留台榭髙明复好逰风亭芳树迎早夏长臯麦陇送余秋渌潭桂檝浮靑雀果下金鞍跃紫骝緑觞素蚁流霞饮长袖清歌乐戏州泛龙舟舳舻千里泛归舟言旋旧镇下扬州借问扬州在何处淮南江北海西头六辔暂停御百丈暂罢开山歌棹讴讵似江东掌间地独自称言鑑里逰四时白纻歌二首东宫春洛阳城邉朝日晖天渊池前春燕归含露桃花开未飞临风杨栁自依依小苑花红洛水绿淸歌宛转繁絃促长袖逶迤动珠玉千年万嵗阳春曲江都夏黄梅雨细麦秋轻枫树萧萧江水平飞楼绮观轩若惊花簟罗帏当夜淸菱潭落日䨇凫舫緑水红粧两揺漾还似扶桑碧海上谁肯空歌採莲唱纪辽东二首辽东海北翦长鲸风云万里清方当销锋散马牛旋师宴镐京前歌后舞振军威饮至解戎衣判不徒行万里去空道五原归秉旄仗节定辽东俘馘变夷风淸歌凯㨗九都水归宴雒阳宫筞功行赏不淹留全军借智谋讵似南宫复道上先封雍齿侯诗冬至干阳殿受朝北陆𤣥冬盛南至晷漏长端拱朝万国守文继百王至徳慙日用治道愧时康新邑建嵩岳䨇阙临洛阳圭景正八表道路均四方碧空霜华净朱庭皎日光缨珮既济济钟鼓何喤喤文㦸翊髙殿采眊分脩廊元首乏明哲股肱贵惟良舟檝行有寄庶此王化昌云中受突厥主朝宴席赋鹿塞鸿旗驻龙庭翠辇回氊帷望风举穹庐向日开唿韩顿颡至屠耆接踵来索辫擎羶肉韦鞴献酒杯如何汉天子空上单于台宴东堂雨过春光润日落暝霞晖海榴舒欲尽山樱开未飞清音出歌扇浮香飘舞衣翠帐全临戸金屏半隠扉风花意无极芳树晓禽归赐史祥伯冏朝继重夏侯亲遇湥贵耳唯闻古贱目讵知今早劲草质久有背淮心扫逆黎山外振旅河之阴功巳书王府留情太仆箴赐牛𢎞晋家山吏部魏代卢尚书莫言先哲异奇才并佐予学行敦时俗道素乃冲虚纳言云阁上礼仪皇运初彞伦欣有序垂拱事端居赐诸葛颖叅翰长洲苑侍讲肃成门名理穷研覈英华恣讨论实录资平允传芳导后昆早渡淮平淮既淼淼晓雾复霏霏淮甸未分色泱共晨晖晴霞转孤屿锦帆出长圻潮鱼时跃浪沙禽鸣欲飞会待髙秋晚愁因逝水归临渭源西征乃届此山路亦悠悠地干纪灵异同穴吐洪流滥觞何足拟浮槎难可俦惊波鸣涧石澄岸泻巖楼滔滔下狄县淼淼肆神州长林啸白兽云径想青牛风归花叶散日举烟雾收直为求人隠非穷辙迹逰还京师东都礼仪举西京冠葢归是月春之季花栁相依依云跸清驰道雕辇御晨晖嘹亮铙笳奏葳蕤旌斾飞后乗趋文雅前驱厉武威舍舟登陆示慧日道场玉淸𤣥坛徳衆一首天净宿云卷日举长川旦䬃洒林花落逶迤风栁散孤鹤近追羣啼莺逺相唤莲舟水处尽画轮途始半江浐各自遥东西并兴叹巳熏禅慧力复借金丹捍有异三川逰曽非四门观于焉履妙道超然登彼岸谒方山灵巖寺梵宫既隐隐灵岫亦沈沈平郊送晚日髙峯落逺隂廻旛飞曙岭疎钟响昼林蝉鸣秋气近泉吐石溪深抗迹禅枝地发念菩提心月夜观星团团素月净翛翛夕景清谷泉惊暗石松风动夜声披衣出荆戸蹑履歩山楹欣覩明堂亮喜见泰阶平觜参犹可识牛女尚分明更移斗柄转夜久天河横裵徊不能寐参差几种情季秋观海孟轲叙逰圣枚乗说瘉疾逖聼乃前闻临深验兹日浮天迥无岸含灵固非一委输百谷归朝宗万川溢分城碧雾晴连洲彩云宻欣同夫子观深愧𤣥虚笔望海碧海虽欣瞩金台空有闻逺水翻如岸遥山倒似云断涛还共合连浪或时分驯鸥旧可狎卉木足为羣方知小姑射谁复语临汾咏鹰迁朔欲之衡忽投罻罗里既以覊华绊仍持献君子靑骹固絶俦素羽诚难拟湥目表兹称濶臆斯为美惊兽不及奔猜禽无暇起虽䝉鞲上荣无复凌云志献岁䜩宫臣三元建上京六佾宴城朱庭容卫肃青天春气明朝光动剑綵长阶分珮声酒阑钟磬息欣观礼乐成正月十五日于通衢建灯夜升南楼法轮天上转梵声天上来灯树千光照花燄七枝开月影凝流水春风含夜梅旛动黄金地钟发琉璃台晚春洛阳春稍晚四望满春晖杨叶行将暗桃花落未稀窥檐燕争入穿林鸟乱飞唯当关塞者溽露方霑衣悲秋故年秋始去今年秋复来露浓山气冷风急蝉声哀鸟击初移树鱼寒欲隐苔断雾时通日残云尚作雷冬夜不觉嵗将尽巳复入长安月影含氷冻风声凄夜寒江海波涛壮崤潼坂险难无因寄飞翼徒欲动和銮夏日临江夏潭䕃脩竹髙岸坐长枫日落沧江静云散逺山空鹭飞林外白莲开水上红逍遥有余兴怅望情不终北乡古松树古松惟一树森竦讵成林独留麈尾影犹横偃葢隂云来聚云色风度杂风音孤生小庭里尚表嵗寒心附录赐守宫女我梦江都好征辽亦偶然但存颜色在离别只今年持檝篇赐吴绛仙旧曲歌桃叶新粧艳落梅将身倚轻檝知是渡江来赠张丽华见靣无多事闻名尔许时坐来生百媚实箇好相知忆韩俊娥二首黯黯愁侵骨绵绵病欲成须知潘岳髩强半为多情不信长相忆丝从髩里生闲来倚楼立相望几含情嘲罗罗箇人无赖是横波黛染隆颅簇小蛾幸好留侬伴成梦不留侬住意如何效刘孝绰杂忆诗二首忆睡时待来刚不来卸粧仍索伴解珮更相催博山思结梦沈水未成灰忆起时投籖初报晓被匿香黛残枕隐金钗袅笑动上林中除却司晨鸟幸江都作求归不得去真成遭箇春鸟声争劝酒梅花笑杀人凤䑵歌三月三日向江头正见鲤鱼波上游意欲垂钩往撩取恐是蛟龙还复休迷楼宫人歌河南杨柳树河北李桃荣杨花飞去去何处李花结果自然成宫木阴浓燕子飞兴衰自古漫成悲他日迷楼更好景宫中吐艳变红辉望江南湖上月偏照列仙家水浸寒光铺枕簟浪搅晴影走金蛇偏称泛灵槎光景好轻彩望中斜淸露冷侵银兎影西风吹落桂枝花开宴思无涯湖上栁烟里不胜垂宿雾洗开明媚眼东风揺弄好腰肢烟雨更相宜环曲岸阴覆画桥低线拂行人春晚后絮飞晴雪暖风时幽意更依依湖上雪风急还多轻片有时敲竹戸素华无韵入澄波望外玉相磨湖水逺天地色同和仰靣莫思梁苑赋朝来且聼玉人歌不醉拟如何湖上草碧翠浪通津脩带不为歌舞缓浓铺堪作醉人茵无意衬香衾晴霁后颜色一般新逰子不归生满地佳人逺意寄靑春留咏卒难伸湖上花天水浸灵芽浅蕋水边匀玉粉浓苞天外剪明霞只在列仙家开烂熳挿髩若相遮水殿春寒幽冷艳玉轩晴照暖添华淸赏思何赊湖上女精选正轻盈犹恨乍离金殿侣相将尽是采莲人淸唱谩频频轩内好嬉戏下龙津玉管朱絃闻尽夜踏靑鬬草事靑春玉辇从羣真湖上酒终日助清欢檀板轻声银甲缓醅浮香米玉蛆寒醉眼暗相看春殿晚仙艳奉杯盘湖上风光眞可爱醉乡天地就中寛帝主正清安湖上水流遶禁园中映日暖揺淸翠动落花香暖衆纹红苹末起淸风闲纵目鱼跃小莲东泛泛轻摇兰棹稳沈沈寒影上仙宫逺意更重重古诗纪卷一百三十古诗纪卷一百三十一钦定四库全书古诗纪卷一百三十一明冯惟讷撰隋第二越王侗京洛行靑春上阳月结伴戏京华龙媒玉珂马凤轸绣香车水映临桥树风吹夹路花日昏欢宴罢相将归狭斜萧岑櫂歌行桂酒既潺湲轻舟亦乗驾鼓枻何所吟吟我皇唐化容与沧浪中淹留明月夜王通东征歌我思国家兮逺逰京畿忽逢帝王兮降礼布衣遂懐古人之心兮将兴太平之基时异事变兮志乖愿违吁嗟道之不行兮垂翅东归皇之不断兮劳身西飞姚察逰明庆寺怅然懐古地灵居五净山幽寂四禅月宫临镜石花讃绕峯莲霞晖间旛影云气合炉烟迥松髙偃葢水瀑细分泉含风万籁响裛露百花鲜宿昔寻真趣结交亟留连山庭出靃靡涧沚濯潺湲因斯事熏习便得息攀缘何言遂云雨懐此怅悠然徒有南登望㑹逐东流旋赋得笛作曲是佳人制名由巧匠鵾絃时莫并凤管还相向随歌响更发逐舞声弥亮宛转度云窻逶迤出黼帐长随画堂里承恩无所让李徳林相逢狭路间天衢号九经冠葢恒纵横忽逢懐刺客相寻欲逐名我住河阳浦开门望帝城金台逺犹出玉观夜恒眀筵羞大官膳酒酿歩兵营悬牀接髙士隔帐授诸生流水琴前韵飞尘歌后轻大子难为弟中子难为兄小子轻财利实见陶朱情龙轩照人转骥马嘘天明入门俱有説至道胜金籯出门㑹亲友天官奏德星大妇训端木中妇训刘灵小妇南山下击缶和秦筝羣賔莫有戏灯来告絶缨从驾巡游大夏尧遗俗汾河汉豫游今随龙驾往还属鴈飞秋天行肃辇路日驭翼华辀朝乘六气辨夕动七星旒谷静禽多思风髙松易秋逺林才有色遥水漫无流京华佳丽所目极与云浮但覩凌霄观讵见望仙楼鏁门皆秀发鸳池尽学优待君草封禅东山观射牛从驾还京至仁文教逺惟圣武功宣太师观六义诸侯问百年𤣥览时乘隙训旅次山川镇象屯休气华葢翼飞烟鼔奏千人响旗动七星连峻岭戈回日髙峯马煦天姑射神逰罢萧关猎骑旋更待东山上看君巡狩篇夏日夏景多烦蒸山水暂追凉桐枝覆玉槛荷叶满银塘轻扇揺明月珍簟拂流黄壶盛仙客酒瓶贮帝台浆才人下铜雀侍妓出明光歌声越齐市舞曲冠平阳㣲风动罗带薄汗染红粧共欣陪宴赏千秋乐未央入山登岭望重关腰珮且鸣环天河临易饮月桂近将攀王母西山至夫人南岳还何必阳台下要待梦容颜咏松树结根生上苑擢秀迩华池岁寒无改色年长有倒枝露自金盘洒风从玉树吹寄言谢霜雪贞心自不移杨素出塞二首漠南胡未空汉将复临戎飞狐出塞北碣石指辽东冠军临瀚海长平翼大风云横虎落阵气抱龙城虹横行万里外胡运百年穷兵寝星芒落战解月轮空严谯息夜斗骍角罢鸣弓北风嘶朔马胡霜切塞鸿休明大道暨幽荒日月同方就长安邸来谒建章宫汉虏未和亲忧国不忧身握手河梁上穷涯北海濵据鞍独懐古慷慨感良臣歴览多旧迹风日惨愁人荒塞空千里孤城絶四邻树寒偏易古草衰恒不春交河明月夜隂山苦雾辰鴈飞南入汉水流西咽秦风霜乆行役河朔备艰辛薄暮边声起空飞胡骑尘山斋独坐赠薛内史二首居山四望阻风云竟朝夕深溪横古树空巖卧幽石日出逺岫明鸟散空林寂兰庭动幽气竹室生虚白落花入戸飞细草当堦积桂酒徒盈樽故人不在席日暮山之幽临风望羽客巖壑澄清景景清巖壑深白云飞暮色緑水激清音涧戸散余彩山牕凝宿阴花草共荣映树石相陵临独坐对陈榻无客有鸣琴寂寂幽山里谁知无闷心赠薛内史耿耿不能寐京洛乆离羣横琴还独坐停杯遂待君待君春草歇独坐秋风发朝朝唯落花夜夜空明月明月徒流光落花空自芳别离望南浦相思在汉阳汉阳隔陇岑南浦达桂林山川虽未逺无由得寄音赠薛播州十四首在昔天地闭品物属屯䝉和平替王道哀怨结人风麟伤世巳季龙战道将穷乱海飞羣水贯日引长虹干戈异革命揖让非至公两河定寳鼎八水域神州函关絶无路京洛化为丘漳滏尔连沼泾渭余别流生郊满戎马渉路起风牛班荆疑莫遇赠缟竟无由五纬连珠聚千载浊河清金亡潜虎质闰尽自蛙声圣期伊旦暮天禄启炎精雾生三日重星飞五老轻禋宗答上帝改物创羣生道昏虽巳朗政故犹未新刳舟洹水济结网大川濵出游迎钓叟入梦访幽人植林虽各树开荣岂异春相逢一时泰共幸百年身有帛贲丘园生刍自幽谷尘芳金马路澜清凤池澳零露既垂光清风复流穆倾葢如旧知弹冠岂新沐利心金各断芬言兰共馥自余歴端揆缉熈恧时彦及尔陪帷幄出纳先天睠髙调发清音缛藻流余绚或如彼金玉岁暮无凋变余松待尔心尔筠留我箭荏苒积岁时契濶同逰处阊阖既趋朝承明还宴语上林陪羽猎甘泉侍清曙迎风含暑气飞雨凄寒序相顾惜光隂留情共延伫滔滔彼江汉实为南国纪作牧求明徳若人应斯美髙卧未褰帷飞声巳千里还望白云天日暮秋风起岘山君傥逰泪落应无巳汉隂政巳成岭表人犹蠧弹冠比方新还珠摠如故楚人结去思越俗歌来暮阳乌尚归飞别鹤还回顾君见南枝巢应思北风路北风吹故林秋声不可聴鴈飞穷海寒鹤唳霜臯净含毫心未传闻音路犹夐惟有孤城月裵徊独临映弔影余自怜安知我疲病养病愿归闲居荣在知足栖迟茂陵下优游沧海曲古人情可见今人遵路躅荒居接野穷心物俱非俗桂树芳丛生山幽竟何欲所欲栖一枝禀分丰诸巳园树避鸣蝉山梁遇雌雉野隂冒丛灌幽气含兰芷悲哉暮秋别春草复萋矣鸣琴乆不闻属听空流水秋水鱼逰日春树鸟鸣时濠梁暮共徃幽谷有相思千里悲无驾一见杳难期山河散琼蘂庭树下丹滋物华不相待迟暮有余悲衔悲向南浦寒色黯沈沈风起洞庭险烟生云梦深独飞时慕侣寡和乍孤音木落悲时暮时暮感离心离心多苦调讵假雍门琴何妥门有车马客行门前车马客言是故乡来故乡有书信纵横印检开开书㸔未极行客屡相识借问故乡人潺湲泪不息上言离别乆下道望应归寸心将夜鹊相逐向南飞入塞桃林千里险候骑乱纷纷问此将何事嫖姚封冠军囘旌引流电归葢转行云待任苍龙杰方当论次勲长安道长安狭斜路纵横四达分车轮鸣凤辖箭服耀鱼文五陵多任侠轻骑自连羣少年皆重气谁识故将军昭君词昔闻别鹤弄巳自轸离情今来昭君曲还悲秋草并奉敕于太常寺脩正古乐大乐遗钟鼓至乐贵忘情俗乆淳和变年深礼教生嶰谷调孤管崙山学凤鸣浮云成舞曲白雪作歌名闻诗六义辨观漏八风平肃穆皇威畅沦涟河水淸钧天动丝竹括地响錞钲尽美兼韶濩盛徳总咸英寥亮凫钟彻飘扬翟羽轻小臣属千载时幸预簮缨行欣负苍壁衢坛听九成乐部曹观乐东海余风大陶唐遗思深何如观徧舞奏鼔间摐金清管调丝竹朱絃韵雅琴八行陈树羽六徳审知音至道兼韶濩充庭总韎任髙天度流火落日广城隂百神谐景福万国仰君临大乐非钟鼔且用戒民心刘臻河边枯树奇树临芳渚半死若龙门疾风摧劲叶沙岸毁盘根将军犹未坐匠石不曾论无复凌云势空余激浪痕可嗟摧折尽讵得上河源贺若弼遗源雄交河骠骑幕合浦伏波营勿使麒麟上无我二人名史万嵗石城山石城门峻谁开辟更鼓悟闻风落石界天自岭胜金汤镇压西南天半壁古诗纪巻一百三十一古诗纪卷一百三十二钦定四库全书古诗纪巻一百三十二明冯惟讷撰隋第三卢思道乐府有所思长门与长信忧思并难任洞房明月下空庭绿草深怨歌裁洁素能赋受黄金复闻隔湘水犹言限桂林凄凄日巳暮谁见此时心日出东南隅行初月正如钩悬光入绮楼中有可怜妾如恨亦如羞深情出艳语宻意满横眸楚腰宁且细孙眉本未愁青玉勿当取双银讵可留会待东方骑遥居最上头櫂歌行秋江见底清越女复倾城方舟共採摘最得可怜名落花流寳珥㣲吹动香缨带垂连理湿櫂举木兰轻顺风传细语因波寄逺情谁能结锦䌫薄暮隠长汀美女篇京洛多妖艳余香爱物华俱临邓渠水共採邺园花时摇五明扇聊驻七香车情疎㸔笑浅娇深眄欲斜㣲津染长黛新熘湿轻纱莫言人未解随君独问家升天行寻师得道诀轻举厌人羣玉山候王母珠庭谒老君煎为返魂药刻作长生文飞筞乗流电彫轩曳彩云𤣥洲望不极赤野眺无垠金楼旦蹇嵼玉树晓氛氲拥琴遥可听吹笙逺讵闻不学蜉蝣子生死何纷纷神仙篇浮生厌危促名岳共招携云轩逰紫府风驷上丹梯时见辽东鹤屡听淮南鸡玉英持作寳琼实採成蹊飞筞扬轻电悬旌耀彩霓瑞银光似烛灵石髓如泥寥廓鸾山右超越凤洲西一丸应五色持此救人迷河曲逰邺下盛风流河曲有名逰应徐託后乗车马践芳洲丰茸鸡树宻遥裔鹤烟稠日上疑髙葢云起类重楼金羁自沃若兰棹成夷犹悬匏动清吹采菱转艳讴还珂响金埒归袂拂铜沟惟畏三春晚勿言千载忧城南隅䜩城南气初新才王邀故人轻盈云映日流乱鸟啼春花飞北寺道絃散南漳濵舞动淮南袖歌扬齐后尘骈镳歇夜马接轸限归轮公孙饮弥月平原䜩浃旬即是消声地何须逺避秦蜀国弦西蜀称天府由来擅沃饶云浮玉垒夕日映锦城朝南寻九折路东上七星桥琴心若易解令客岂难要採莲曲曲浦戏妖姬轻盈不自持擎荷爱圆水折藕弄长丝珮动裙风入妆销粉汗滋菱歌惜不唱须待暝归时从军行朔方烽火照甘泉长安飞将出祁连犀渠玉剑良家子白马金羁侠少年平明偃月屯右地薄暮鱼丽逐左贤谷中石虎经衘箭山上金人曾祭天天涯一去无穷巳蓟门迢递三千里朝见马岭黄沙合夕望龙城阵云起庭中奇树巳堪攀塞外征人殊未还白雪初下天山外浮云直上五云间关山万里不可越谁能坐对芳菲月流水本自断人肠坚氷旧来伤马骨边庭节物与华异冬霰秋霜春不歇长风萧萧渡水来归鴈连连映天没从军行军行万里出龙庭单于渭桥今巳拜将军何处覔功名诗驾出圜丘开年简时日上辛称天吉平晓禁门开隐隐乗舆出乘舆出九重金根御六龙章移千乘动斾举百神从黄麾引朱节灵鼔应华钟神歌巳相续神光复相烛风中飏紫烟坛上埋苍玉赠李若初发清漳浦春草正萋萋今留素浐曲夏木巳成蹊尘起星桥外日落寳坛西庭空野烟合巢深夕羽迷短歌虽制素长吟当执珪寄语当窻妇非关惜马蹄赠别司马幼之南聘故交忽千里輶车莅逺盟幽人重离别握手送征行晚霞浮极浦落景照长亭拂雾扬龙节乘风遡鸟旌楚山百重映吴江万仞清夏云楼阁起秋涛帷葢生陆侯持寳剑终子系长缨前修亦何逺君其勗令名赠刘仪同西聘开卭昔柔逺賔越尽招擕岂若驰天使玉节抚遗黎五祠临渭北䨇岭带崤西故关看金马余坛听寳鸡垂丝被柳陌落锦覆桃蹊分袪俄易惨离思实难赍极野云峯合遥嶂日轮低尘暗前旌没风长后骑嘶㶚陵行可望函谷乆无泥须君劳旋罢春草共萋萋逰梁城扬镳歴汴浦回扈入梁墟汉藩文雅地清尘暧有余賔逰多任侠台苑盛簮裾叹息徐公剑悲凉邹子书亭臯落照尽原野沍寒初鸟散空城夕烟销古树疎东越严子陵西蜀马相如脩名窃所慕长謡独课虚从驾经大慈照寺𤣥风冠东戸内范轶西陵大川开寳匣福地下金䋲绣栭髙可映画栱叠相承日驭非难假云师本易凭阳室疑停燧隂轩类凿氷迥题飞星没长楣宿露凝旌门曙光转辇道夕云蒸山祇効灵物水若荐休徴薄命叨恩纪㣲躯窃自陵优㳺徒可恃周赉永难胜春夕经行留侯墓少小期黄石晚年逰赤松应成羽人去何忽掩髙封疎芜枕絶野逦迤带斜峯坟荒隧草没碑碎石苔浓狙秦懐勐气师汉挺柔容盛烈芳千祀深泉闭九重夕风吟宰树迟光落下舂遂令懐古客挥泪独无从上巳禊饮山泉好风日城市厌嚣尘聊持一樽酒共寻千里春余光下幽柱夕吹舞青苹何言出关后重有入林人夜闻邻妓倡楼对三道吹台临九重笙随山上鹤笛奏水中龙怨歌声易断妙舞态难逢谁能暂留客解珮一相从赋得珠帘鑑帷明欲敛照槛色将晨可怜疎复宻隐映当窻人浮淸带逺吹含光动细尘落花时屡拂会待玉阶春彭城王挽歌旭旦禁门开隐隐灵舆发才㸔凤楼迥稍视龙山没犹陈五营骑尚聚三河卒容卫俨未归空山照秋月乐平长公主挽歌粧楼对驰道吹台临景舍风入上春朝月满凉秋夜未言歌笑毕已觉生荣谢何时洛水湄芝田解龙驾后园宴常闻崑阆有神仙云冠羽佩得长年秋夕风动三珠树春朝露湿九芝田不如邺城佳丽所玉楼银阁与天连太液囘波千丈映上林花树百枝然流风续洛渚行云在南楚可怜白水神可念青楼女便妍不羞澁妖艳工言语池苑正芳菲得戏不知归媚眼临歌扇娇香出舞衣纎腰如欲断侧髻似能飞南楼日已暮长檐鸟应度竹殿遥闻凤管声虹桥别有羊车路擕手傍花丛徐歩入房栊欲眠衣先解半醉脸逾红日日相㸔转难厌千娇万态不知穷欲知妾心无剧巳明月流光满帐中听鸣蝉篇听鸣蝉此听悲无极羣嘶玉树里回噪金门侧长风送晚声清露供朝食晚风朝露实多宜秋日髙鸣独见知轻身蔽数叶哀鸣抱一枝流乱罢还续酸伤合更离蹔听别人心即断才闻客子泪先垂故乡巳超忽空庭正芜没一夕复一朝坐见凉秋月河流带地从来崄峭路干天不可越红尘早敝陆生衣明镜空悲潘掾髪长安城里帝王州鸣钟列鼎自相求西望渐台临太液东瞻甲观距龙楼说客恒持小冠出越使常懐寳剑逰学仙未成便尚主寻源不见巳封侯富贵功名本多豫繁华轻薄尽无忧讵念嫖姚嗟木梗谁忆田单倦土牛归去来青山下秋菊离离日堪把独焚枯鱼宴林野终成独校子云书何如还驱少㳺马李孝贞巫山髙荆门对巫峡云梦迩阳台燎火如奔电坠石似惊雷天寒秋水急风静夜猿哀枕席无由荐朝云徒去来鸣鴈行听琴旋蔡子张罗避翟公夕宿寒林上朝飞空井中既并𤣥云曲复变海鱼风一报黄花恵还逰万歳宫奉和从叔光禄愔元日早朝铜浑变春节玉律动年灰暧暧城霞旦隐隐禁门开衆灵凑仙府百神朝帝台叶令䨇凫至梁王驷马来戈铤映林阙歌管沸尘埃保章望瑞气尚书灭火灾冠冕多秀士簮裾饶上才谁怜张仲蔚日暮返蒿莱听百舌鸟烟销上路静漏尽禁门通好鸟从西苑流响入南宫间关既多绪变转复无穷调惊时㫁絶音繁有异同饮啄归承露飞鸣上别风未避王孙弹宁畏虎贲弓石渠皆学府麟阁悉文雄不恡靑泥印时寻白社中酬萧侍中春园听妓㣲雨散芳菲中园照落晖红树揺歌扇绿珠飘舞衣繁弦调对酒杂引动思归愁人当此夕羞见落花飞园中杂咏橘树嘉树出巫隂分根徙上林白华如散雪朱实似悬金布影临丹地飞香度玉岑自有凌冬质能守岁寒心古诗纪巻一百三十二古诗纪卷一百三十三钦定四库全书古诗纪巻一百三十三明冯惟讷撰隋第四薛道衡乐府出塞二首髙秋白露团上将出长安尘沙塞下暗风月陇头寒转蓬随马足飞霜落剑端凝云迷代郡流水冻桑干烽㣲桔橰逺桥峻辘轳难从军多恶少召募尽材官伏堤时卧鼔疑兵乍解鞍栁城擒冒顿长坂纳唿韩受降今更筑燕然已重刋还嗤傅介子辛苦刺楼兰边庭烽火惊挿羽夜徴兵少昊腾金气文昌动将星长驱鞮汗北直指夫人城絶漠三秋暮穷隂万里生寒夜哀笛曲霜天断鴈声连旗下鹿塞叠鼔向龙庭妖云坠虏阵晕月遶胡营左贤皆顿颡单于巳系缨绁马登𤣥阙钩鲲临北溟当知霍骠骑髙第起西京昭君辞我本良家子充选入椒庭不䝉女史进更失画师情蛾眉非本质蝉鬓改真形専由妾命薄误使君恩轻啼霑渭桥路叹别长安城夜依寒草宿朝逐转蓬征却望关山迥前瞻沙漠平胡风带秋月嘶马杂笳声毛裘易罗绮毡帐代金屏自知莲脸歇羞㸔菱镜明钗落终应弃髻解不须萦何用单于重讵假阏氏名駃騠聊彊食筒酒未能倾心随故乡㫁愁逐塞云生汉宫如有忆为视旄头星昔昔盐垂栁覆金堤蘼芜叶复齐水溢芙蓉沼花飞桃李蹊採桑秦氏女织锦窦家妻关山别荡子风月守空闺恒敛千金笑长垂䨇玉啼盘龙随镜隐彩凤逐帷低飞䰟同夜鹊倦寝忆晨鸡暗牖悬蛛网空梁落燕泥前年过代北今岁往辽西一去无消息那能惜马蹄豫章行江南地逺接闽瓯山东英妙屡经逰前瞻叠嶂千重阻却带惊湍万里流枫叶朝飞向京洛文鱼夜过歴吴洲君行逺度茱萸岭妾住长依明月楼楼中愁思不开嚬始复临窻望早春鸳鸯水上萍初合鸣鹤园中花併新空忆常时角枕处无复前日画眉人照骨金环谁用许见胆明镜自生尘荡子从来好留滞况复关山逺迢递当学织女嫁牵牛莫作姮娥叛夫壻偏讶思君无限极欲罢欲忘还复忆愿作王母三青鸟飞去飞来传消息丰城䨇剑昔曽离经年累月复相随不畏将军成乆别只恐封侯心更移诗从驾幸晋阳省方遵往册逰豫叶前经金吾朝戒道校尉晚巡营重峦下飞骑絶浦渡连旌涧水寒逾咽松风逺更淸方观翠华返簮笔上云亭奉和月夜听军乐应诏旌门临古堞徼道度深隍月冷疑秋夜山寒落夏霜遥空澄暮色淸景散余光笳声喧陇水鼔曲噪渔阳沈郁兴神思眺听发天章嵩岱终难学丘陵徒自强奉和临渭源应诏𤣥功复禹迹至徳去汤罗玉关亭障逺金方水石多八川兹一态万里导长波惊流注陆海激浪象天河鸾旗歴巖谷龙穴暂经过西老陪逰宴南风起咏歌庶品䝉仁泽生灵穆太和㣲臣惜暮景愿驻鲁阳戈秋日逰昆明池㶚陵因静退灵沼暂徘徊新船木兰檝旧宇豫章材荷心宜露泫竹径重风来鱼潜疑刻石沙暗似沈灰琴逢鹤欲舞酒遇菊花开羁心与秋兴陶然寄一杯敬酬杨仆射山斋独坐相望山河近相思朝夕劳龙门竹箭急华岳莲花髙岳髙嶂重叠鸟道风烟接遥原树若荠逺水舟如叶叶舟旦旦浮惊波夜夜流露寒洲渚白月冷函关秋秋夜清风发弹琴即鑑月虽非庄舄歌吟咏常思越重酬杨仆射山亭寂寂无与晤朝端去总戎空庭聊歩月闲坐独临风临风时太息歩月山泉侧朝朝散霞彩暮暮澄秋色秋色遍臯兰霞彩落云端吹旌朔气冷照剑日光寒光寒塞草平气冷咽笳声将军献凯入蔼蔼风云生入郴江仗节遵严㑹扬舲泝急流征涂非白马水势类黄牛跳波鸣石碛溅沫拥沙洲岸回槎倒转滩长船却浮縁崖频断挽挂壁屡移钩还忆青丝骑东方来上头渡北河连旌映溆浦叠鼔拂沙洲桃花长新浪竹箭下奔流塞云临逺舰胡风入阵楼剑㧞蛟将出骖惊鼋欲浮鴈书终立效燕相果封侯勿恨关河逺且寛边地愁和许给事善心戏塲转韵京洛重新年复属月轮圆云间璧独转空里镜孤悬万方皆集㑹百戏尽来前临衢车不絶夹道阁相连惊鸿出洛水翔鹤下伊川艳质回风雪笙歌韵管絃佳丽俨成行相擕入戏塲衣类何平叔人同张子房髙髙城里髻峩峩楼上粧罗裙飞孔雀绮带垂鸳鸯月映班姬扇风飘韩寿香竟夕鱼负灯彻夜龙衔烛欢笑无穷巳歌咏还相续羌笛陇头吟胡舞龟兹曲假靣饰金银盛服揺珠玉宵深戏未阑竸为人所难卧驱飞玉勒立骑转银鞍纵横既跃剑挥霍复跳丸抑扬百兽舞盘跚五禽戏狻猊弄斑足巨象垂长鼻青羊跪复跳白马回旋骑忽覩罗浮起俄㸔郁昌至峯岭既崔嵬林丛亦青翠麋鹿下腾倚猴猿或蹲跂金徒列旧刻玉律动新灰甲荑垂陌栁残花散苑梅繁星渐寥落斜月尚徘徊王孙犹劳戏公子未归来共酌琼酥酒同倾鹦鹉杯普天逢圣日兆庶喜康哉展敬上凤林寺净土连幽谷寳塔对危峯林栖丹穴凤地迩白沙龙独巖楼迥出复道阁相重洞开朝雾敛石湿晓云浓髙篠低云葢风枝响和钟檐隂翻细栁涧影落长松珠桂浮明月莲座吐芙蓉隐沦徒有意心迹未相从从驾天池应诏上圣家寰宇威畧振边陲八维穷眺览千里曳旌旗驾鼋临碧海控骥践瑶池曲浦腾逺雾深浪骇鲸螭梅夏应教长廊连紫殿细雨应黄梅浮云半空上清吹隔池来集凤桐花散胜龟莲叶开幸逢为善乐频降济时才人日思归入春才七日离家巳二年人归落鴈后思发在花前夏晚流火稍西倾夕影遍曾城髙天澄逺色秋气入蝉声岁穷应教故年随夜尽初春逐晓生方验从军乐饮至入西京咏苔纸昔时应春色引渌泛淸流今来承玉管布字改银钩魏澹初夏应诏虽度芳春节物色尚余华出帘飞小燕映戸落残花舞衫飘细縠歌扇掩轻纱兰房本宜夜不畏日光斜咏阶前萱草绿草正含芳靃靡映前堂带心花欲发依笼叶巳长云度时无影风来乍有香横得忘忧号余忧遂不忘咏石榴分根金谷里移植广庭中新枝含浅绿晚蕚散轻红影入环阶水香随度隙风路逺无由寄徒念春闺空园树有巢鹊戏以咏之畏玉心常骇填河力已穷夜飞还绕树朝鸣且向风来宁自伐识岁不论功早晚时应至轻举一排空咏桐本求裁作瑟何用削成珪愿寄华庭里枝横待凤栖辛徳源短歌行驰射罢金沟戏笑上云楼少妻鸣赵瑟侍妓转吴讴杯度浮香满扇举细尘浮星河耿凉夜飞月艳新秋忽念奔驹促弥欣执烛逰白马篇任侠重芳辰相从竞逐春金羁络赭汗紫缕应红尘寳剑提三尺雕弓韬六钧鸣珂蹀细栁飞盖出宜春遥见浮光发悬知上头人霹雳引出地声初奋乗干威更作云衔天笑明雨带星精落碎枕神无扰震楹书自若侧闻吟白虎逺见飞𤣥鹤猗兰操奏事传靑阁拂除乃陶嘉散条凝露彩含芳映日华巳知香若麝无怨直如麻不学芙蓉草空作眼中花成连征夫从逺役归望絶云端簔笠城踰壊霜落梅初寒雪夜愁烽湿氷朝饮马难寂寂长安信谁念客衣单芙蓉花洛神挺凝素文君拂艳红丽质徒相比鲜彩两难同光临照波日香随出岸风渉江良自逺託意在无穷浮逰花窻中斜日照池上落花浮若畏春风晚当思秉烛逰东飞伯劳歌合欢芳树连理枝荆王神女乍相随谁家妖艳荡轻舟含娇转眄骋风流犀栧兰桡翠羽盖云罗雾縠莲花带女儿年几十六七玉靣新妆映朝日落花从风俄度春空留可怜何处新星名边䘲昏髙栁爟火照离宫明堂发三令勾陈集五戎素扇麾全月朱旗引半虹虎落惊氛敛龙城宿雾通击钟张大乐置酒宴羣公关山无复阻车书方大同栁辩奉和晚日扬子江应制诘旦金铙发骖驾出城闉鲜云临葆盖细草借斑轮千里烟霞色四望江山春梅风吹落蘂酒雨减轻尘日斜欢未毕睿想良非一风生叠浪起雾巻孤帆出掞藻丽繁星髙论光朝日空美邹枚侣终谢渊云笔奉和晚日扬子江应教大江都㑹所长洲有旧名西流控岷蜀东汎迩蓬瀛未覩纤罗动先听逺涛声空蒙云色晦浃叠浪华生欲知暮雨歇当观飞斾轻奉和春日临渭水应令饮马投钱岸解钓剖璜津风丝曳香饵覆杯懐昔人咏死牛一朝辞绀幰千里别黄河对衣徒下泣扣角讵闻歌阳春歌春鸟一啭有千声春花一丛千种名旅人无语坐檐楹思乡懐土志难平唯当文共酒暂与兴相迎牛𢎞奉和冬至干阳殿受朝应诏恭己临万㝢宸居御八埏作贡菁茅集来朝圭黻连司仪三揖盛掌礼九賔䖍重栏映如璧复殿绕非烟许善心奉和赐诗帝道属昇平天文预观象兹生荷化育博施多含飬正始振皇风端居留眷想夕拜叅近侍朝恩滥𢎞奖温树贵不言克艰庶无爽奉和还京师重光阐帝图肆觐荷来苏卜洛连新邑因秦还旧都雷警三宸卫星陈七萃驱从风折凤羽曜日拖鱼须宪章殚礼乐容服偹车徒回銮入酆镐从跸度枌榆冉冉年和变迟迟节物徂余花照玉李细叶剪珪梧朝夕万国凑海会百川输㣲生逢大造倐忽改荣枯于太常寺听陈国蔡子元所校正声乐维阳成礼乐治定昔君临充庭观树羽之帝仰摐金既因钟石变将随河海沈湛露废还序承风絶复寻衮章无旧迹韶夏有余音泽竭英茎散人遗忧思深悲来未减瑟泪下正闻琴讵似文侯睡聊同㣲子吟钟奏殊南北商声异古今独有延州听应知亡国音奉和冬至干阳殿受朝应诏森森罗陛卫哕哕锵璁珩礼殚五瑞辑乐阕九功成古诗纪卷一百三十三古诗纪卷一百三十四钦定四库全书古诗纪巻一百三十四明冯惟讷撰隋第五崔仲方奉和周赵王咏石玉䋲随月落金碑映日鲜入江疑濯锦出崃似开莲文马河西瑞兵符济北篇会逐灵槎上还归天汉边小山崑丘本难陟轩台不易朝还往麟洲上时听凤凰箫霞观文犀簟香林碧玉条且学烧丹甑何假摘灵桃夜作巫山荆门秋水急巫崃断云轻若为教月夜长短听猿声于仲文侍宴东宫应令铜楼充震位银牓集嘉賔靑宫列绀幰紫陌结朱轮絃调寳瑟曲歌动畵梁尘金巵倾斗酒琼筵列八珍花惊度翠羽萍散跃頳鳞承恩叨并作扣寂绕阳春答谯王梧台开广宴竹苑列英贤景差方入楚乐毅始逰燕折角挥谈柄重席吐言泉武骑初摛翰文学正题鞭玉徽调绿绮璧散沈靑田晚霞澹逺岫落景藻长川未陪东阁赏独咏西园篇虞世基出塞二首穷秋塞草腓塞外胡尘飞徴兵广武至候骑隂山归庙堂千里筞将军百战威辕门临玉帐大斾指金㣲摧朽无劲敌应变有先机衔枚压晓阵巻甲解朝围瀚海波澜静王庭氛雾晞鼔鼙严朔气原野曀寒晖勲庸震边服歌吹入京畿待拜长平坂鸣驺入礼闱上将三畧逺元戎九命尊缅懐古人节思酬明主恩山西多勇气塞北有逰䰟扬桴度陇坂勒骑上平原誓将絶沙漠悠然去玉门轻赍不遑舎惊策骛戎轩懔懔边风急萧萧征马烦雪暗天山道氷塞交河源雾烽黯无色霜旗冻不翻耿介倚长剑日落风尘昏奉和幸江都应诏廵逰光帝典征吉乃先天泽国翔宸驾水府泛楼船七萃萦长薄三翼亘通川夙兴大昕始求衣昧旦前澄澜浮晓色遥林巻宿烟晨霞稍含景落月渐亏弦廻塘响歌吹极浦望旌㫋方陪觐东后登封禅肃然汴水早发应令夏山朝万国轩庭会百神成功畴与让盛徳今为隣区宇属平一庶类仰陶钧銮跸临河济裘冕肃柴禋启行分七萃备物象三辰祁祁亘原隰济济咸缙绅阳谷升朝景靑丘发早春衮衣敷帝则分器叙彛伦临淄成诵美河间雅乐陈薰风穆巳被茂实乆愈新秋日赠王中舎秦关望吴苑渭涘去江濆天汉星躔絶山川地角分百年变朝市千里异风云䨇鸳难可赠别鹤不相闻忽值从逰士玳簮光素履欢言悦郑郊雪泣悲燕市契濶论谈笑殷勤访生死思君在一方无由同四美尺素乃云披投琼慰乆离云开缛锦散霞照緑缇披相思叹河广相望阻天垂赠言方杜若握手代萱枝伊昔风期早金兰信为寳去来金马门留连鬬鸡道鹫岭访三禅商山追四皓胜地俱游息披文递论讨虚薄忝官联乔木遂同迁濯缨升博望阔歩入崇贤髙轩照流水长剑耸秋莲南风忽不竞东海遂成田喧喧狭斜路隐隐平陵树凤阙暧西临星桥耿南注五方多异俗四海皆行路士衡嗟苦辛德琏伤流寓巩洛重行行寓目尽伤情太行临北綘凾谷拒西京雀书图乆灭龙文鼎遂轻凌云余构尽蒙汜曲池倾徘徊殊未极惆怅空云缨伊川忽会靣留连展言宴东西一背飞翻然成异县哀哉人道促痛矣嗟埋玉嵇生顾影琴裴子飘风烛摧兹激水意顿此浮云足弃置勿重陈难终唯此曲汉阳赵元淑薛县雍门周淸文宁解病妙曲反増愁翳翳神逾伏懔懔岁方遒䨇崤飞暗雨八水冻寒流兰枯芳草歇槐古忆前秋江干不可望徒此叹离忧在南接北使㑹玉二崤至瑞节三秦归林蝉踈欲尽江鴈断还飞墻垣崇客馆旌盖入王畿共此敦封植方欣荐纻衣初渡江歛策暂廻首掩涕望江濵无复东南气空随西北云零落桐零落三秋干摧残百尺柯空余半心在生意渐无多晚飞乌向日晚飞低飞飞未得栖当为归林逺恒长侵夜啼赋得戯燕俱宿大厦初构与云齐归燕䨇入正衔泥欲绕歌梁向舞阁偶为仙履往兰闺千里争飞㑹难并聊向吴宫比翼栖虞茂奉和望海淸跸临溟涨巨海望滔滔十洲云雾逺三山波浪髙长澜疑浴日连岛类奔涛神逰藐姑射睿藻冠风骚徒然虽观海何以効涓毫赋昆明池一物得织女石隔河图列宿淸汉象昭囘支机就鲸石拂镜取池灰船疑海槎渡珠似客星来所恨䨇蛾歛逢秋遂不开赋得石蜀门郁遐阻燕碣逺参差独标千丈峻共起百重危镜峯含月魄盖岭逼云枝徒然抱贞介填海共谁知衡阳王斋阁奏妓金沟低御道玉管正吟风拾翠天津上廻鸾鸟路中镜前㸔月近歌处觉尘空今宵织女见言是望仙宫奉和幸太原辇上作应诏唐廵光帝则夏务穆宸仪珠旗扬翼凤玉兽俨丹螭流吹和春鸟交弄拂花枝入关陇云低不散黄河咽复流关山多道里相接几重愁四时白纻歌二首江都夏长洲茂苑朝夕池映日含风结细漪坐当伏槛红莲披雕轩洞户靑苹吹轻幌芳烟郁金馥绮檐花簟桃李枝兰苕翡翠但相逐桂树鸳鸯恒并宿长安秋露寒台前晓露清昆明池水秋色明揺环动佩出层城鵾弦凤管奏新声上林蒲桃合缥缈甘泉奇树上葱靑玉人当歌理淸曲媫妤恩情断还续虞世南奉和月夜观星应令早秋炎景暮初弦月彩新清风涤暑气文露净嚣尘荡雾销轻縠鲜云巻夕鳞休光灼前耀瑞彩接重轮縁情摛圣藻并作命徐陈宿草诚渝滥吹嘘偶缙绅天文岂易述徒知仰北辰奉和至寿春应令瑶山盛风乐南廵务逸逰如何事廵抚民瘼谅斯求文鹤扬轻盖苍龙饰桂舟汎沫萦沙屿寒澌拥急流路指八仙馆途经百尺楼眷言昔逰践廻驾且淹留后车喧凤吹前旌映彩旒龙骖驻六马飞阁上三休调谐金石奏欢洽羽觞浮天文徒可仰何以厠琳球追从銮舆夕顿戏下应令重轮依紫极前耀奉丹霄天经恋宸扆帝命扈仙镳乘星开鹤禁带月下虹桥银书含晓色金辂转晨飈雾彻轩营近尘暗斗城遥莲花分秀蕚竹箭下惊潮抚已慙龙榦承恩集凤条瑶山盛风乐抽简荐徒謡奉和幸江都应诏南国行周化稽山秘夏图百王岂殊轨千载协前谟肆觐遵时豫顺动恱来苏安流进玉舳戒道翼金吾龙旂焕辰象凤吹溢川涂封唐昔敷钖分陜被荆吴沐道咸知让慕义乆成都冬律初飞管阳鸟正衔芦严飈肃林薄暧景澹江湖鸿私浃幽逺厚泽润凋枯虞琴起歌咏汉筑动巴歈多幸霑行苇无庸类散樗奉和献嵗䜩宫臣履端初起节长苑命髙筵肆夏喧金奏重润响朱絃春光催栁色日彩泛槐烟㣲臣同滥吹谬得仰钧天奉和出颍至淮应令良晨喜利渉解缆入淮浔寒流泛鹢首霜吹响哀吟潜鳞波里跃水鸟浪前沈䢴沟非复逺怅望恱宸襟应诏嘲司花女学画鸦黄半未成垂肩軃袖太憨生縁憨却得君王惜长把花枝傍辇行虞绰于婺州被囚穷达虽有命逋逃诚负累背恩巳偷生临危未能死得罪既不测中心怅无巳厚颜羞朋友囚心愧妻子圣日始东扶徂年廹西汜方违盛明代永向幽泉里况当此春节物候惊田里桃蹊日影乱栁迳秋风起动植皆顺性嗟余独沦耻投笔不重陈此情寄知己蔡允恭奉和出颍至淮应令乆倦川涂曲忽此望淮圻波长泛淼淼眺逈情依依稍觉金乌转渐见锦帆稀欲知仁化洽讴歌满路归萧琮奉和月夜观星阳精已南陆大曜始西流夕风凄谢暑夜气应新秋重门月巳映严城漏渐脩临风出累榭度月蔽层楼灵河隔神女仙辔动星牛玉衡指栋落瑶光对幌留徒知仰阊阖乗槎未有由袁庆奉和月夜观星六龙出匿影顾兎始驰光戎井傅宵漏山庭引夕凉宸居多胜託闲歩出林堂烂烂星芒动耿耿淸河长青道移天驷北极转文昌乔枝犹隐毕絶岭半侵张仰观留玉裕睿作动金相无庸徒抱寂何以继连章古诗纪巻一百三十四古诗纪卷一百三十五钦定四库全书古诗纪巻一百三十五明冯惟讷撰隋第六诸葛颖奉和月夜观星窱神居逺萧条更漏深薄烟净遥色髙树肃淸隂星月满兹夜灿烂还相临连珠欲东上团扇渐西沈澄水含斜汉脩树隐横参时闻送筹柝屡见绕枝禽圣情记余事振玉复鸣金奉和方山灵巖寺应教名山镇江海梵宇驾风烟画栱临松盖凿牖对峯莲雷出阶基下云归梁栋前灵光辨昼夜轻衣数刼年一陪香作食长用福为田奉和出颍至淮应令渉颍倦纡廻浮淮欣逈直遥村含水气逺浦澄天色灵涛稍欲近仙巖行可识𤣥览属睿辞风云有余力奉和通衢建灯应教芳衢澄夜景法炬烂参差逐轮时徙燄桃花生落枝飞烟绕定室浮光映瑶池重阁登临罢歌管乘空移赋得㣲雨东来应教㣲雨闇东峯散漫洒长松涧满新流浊山霑积翠浓风起还吹燕云来本送龙登年随玉烛名山定可封春江花月夜张帆渡栁浦结缆隐梅洲月色含江树花影覆船楼孙万寿逺戍江南寄京邑亲友贾谊长沙国屈平湘水濵江南瘴疠地从来多逐臣粤余非巧宦少小拙谋身欲飞无假翼思鸣不值晨如何载笔士翻作负戈人飘飖如木偶弃置同刍狗失路乃西浮非狂亦东走晚岁出函关方春度京口石城临虎据天津望牛斗牛斗盛妖氛枭獍巳成羣郄超初入幕王粲始从军裹粮楚山际披甲吴江濆吴江一浩荡楚山何紏纷惊波上溅日乔木下临云系越恒资辩喻蜀几飞文鲁连唯救患吾彦不争勲覊逰嵗月乆归思常搔首非关不树萱岂为无杯酒数载辞乡县三秋别亲友壮志后风云衰鬓先蒲栁心绪乱如丝空懐畴昔时昔时逰帝里弱嵗逢知己旅食南馆中飞盖西园里河间本好书东平唯爱士英辩接天人淸言洞名理凤池时寓直麟阁常逰止胜地盛賔僚丽景相携招舟汎昆明水骑指渭津桥袚除临㶚岸供帐出东郊宜城醖始熟阳翟曲新调绕树乌啼夜雊麦雉飞朝细尘梁下落长袖掌中娇懽娱三乐至懐抱百忧销梦想犹如昨寻思乆寂寥一朝牵世网万里逐波潮廻轮常自转悬斾不堪揺登髙视衿带乡关白云外廻首望孤城愁人益不平华亭宵鹤唳幽谷早莺鸣断絶心难续惝恍䰟屡惊羣纪通家好邹鲁故乡情若值南飞鴈时能访死生答杨世子太华五千仞长河九万里山川每藴玉人物多君子丞相朝所宗太尉国之纪若人惟杰出济世承余祉趋庭遵教义博物兼文史奇声振宛洛雅论穷名理伊余苦疲病寂寞罕賔逰不言驱驷马于焉访一丘缟纻始云赠胶漆乃相投伏枕空长想骖蹇遂无由忽此承来翰华藻殊辉焕虽则滥吹嘘可以蠲忧叹懐袖终不灭掌握方留翫和风初应律山莺已复新芳菲徒自好节物不关人劳歌虽有曲无以报阳春别赠昔我逰云阁及尔谬同官髙歩参师友长裾接绮纨索居方十载相思劳万端不言今夕遇得尽故人欢酒随彭泽至琴即武城弹髙斋屏余热珍簟宿轻寒叶落霜威重蓂疎月色残将归动离恨弥伤行路难和张丞奉诏于江都望京口囘首观涛处极望沧海湄流波去无限乔木不胜悲蓬莱虽已变池塘尚所思归飞路穷此怅望情难持吾生乃民季畴日佐藩维尚想西园夕犹懐北固时城邑才辨处风烟忽何之跂予未能巳顾叹空迟迟和周记室逰旧京大夫愍周庙王子泣殷墟自然心断絶何关系惨舒仆本漳濵士旧国亦沦胥紫陌风尘起靑坛冠盖踈台留子建赋宫落仲将书谯周自题柱商容谁表闾闻君懐古曲同病亦涟如方知周处叹前后信非虚行经旧国萧条金阙逺怅望覉心愁旧邸成三迳故园余一丘庭引田家客池泛野人舟日斜山气冷风近树声秋弱年陪宴喜方兹更献酧脩竹惭词赋丛桂且淹留自忝无员职空贻不调羞武骑非吾好还思江汉逰庭前枯树当时金谷里昔日平陵东布叶俱承露开花共待风揺落一如此容华遂不同庭前生意尽井上蠧心空匠者无劳顾拥肿难为功早发扬州还望乡邑乡关不再见怅望穷此晨山烟蔽钟阜水雾隐江津洲渚歛寒色杜若变芳春无复归飞羽空悲沙塞尘东归在路率尔成咏学宦两无成归心自不平故乡尚千里山秋猿夜鸣人愁惨云色客意惯风声覉恨虽多绪俱是一伤情王眘七夕二首天河横欲晓凤驾俨应飞落月移粧镜浮云动别衣懽逐今宵尽愁随还路归犹将宿昔泪更上去年机终年恒弄杼今夕始停梭郄镜㸔斜月移车渡浅河长裙动星珮轻帐揜云罗旧愁虽暂止新愁还复多王胄白马篇白马黄金鞍蹀躞栁城前问此何乡客长安恶少年结髪从戎事驰名振朔邉良弓控繁弱利剑挥龙泉披林扼彫虎仰手接飞鸢前年破沙漠昔嵗取祁连折冲摧右校搴旗殪左贤昆弥还谢力庆忌本推儇海外平遐险来庭识负褰三韩劳薄伐六事指幽燕良家选河右勐将征西山浮云屯羽骑蔽日引长旃自矜有余勇应募忽争先王师巳得隽夷首失求全鼔行狥玉检乘胜荡朝鲜志勇期功立宁惮㣲躯捐不羡山河赏谁希竹素传西园逰上才西园逰上才淸夜可徘徊月桂临樽上山云影葢来飞花随烛度踈叶向帷开当轩顾应阮还觉贱邹枚枣下何纂纂二首栁黄知节变草緑识春归复道含云影重檐照日辉御栁长条翠宫槐细叶开还得闻春曲便逐鸟声来炖煌乐二首长途望无巳髙山断还续意欲此念时气絶不成曲极目眺脩涂平原忽超逺心期在何处望望崦嵫晚纪辽东二首辽东浿水事龚行俯拾信神兵欲知振旅旋归乐为聼凯歌声十乗元戎才渡辽扶濊巳氷消讵似百万临江水按辔空廻镳天威电迈举朝鲜信次即言旋还笑魏家司马懿迢迢用一年鸣銮诏跸发淆潼合爵及畴庸何必丰沛多相识比屋降尧封奉和赐酺河洛称朝市崤函实奥区周营曲阜作汉建奉春谟大君苞二代皇居盛两都招揺正东指天驷廼西驱展軨齐玉轪式道耀金吾千门驻罕毕四逹俨车徒是节春之暮神臯华实敷皇情感时物睿思属枌榆诏问百年老恩隆五日酺小人荷镕铸何由答大鑪奉和悲秋应令秋天拟文学秋水擅庄䝉草湿蒹葭露波巻洞庭风便坐飜桑叶长坂歇兰藂檐喧犹有燕陂静未来鸿蝉噪闻疑断池淸映似空刘安悲落木曹植叹征蓬重明岂凝滞无累在渊冲随时四序合应物五情同发言形恻隐睿作挺神功下材均朽木何以慕彫虫言反江阳寓目㶚涘赠易州陆司马逰人卖药罢徐歩反江干行吟㶚陵岸廻首望长安晨华照城阙参差复郁盘千门含日丽万雉映霞丹云开承露掌吹动相风竿逰童轻薄少鲜服鵕䴊冠花开传粉晏尘起副车韩屡投䨇飞剑曾操两色丸挂玉要逰女弹珠落矫翰信美非吾乐何事乆盘桓欲动南登咏还謡北上难眷言思旧友徂逺路漫漫燕陲望楚服天际与云端棹发吴涛上荆歌易水寒十年阻风月万里别金兰心期竟何许懐抱日摧残容华冉冉谢衣带朝朝寛盛宪宁延夀刘琨自少欢宿昔均取舍同波岂异澜赠言不尽意掷笔起长叹酬陆常侍相知四十年别离万余里君留五湖曲余去三河涘寒松君后凋溺灰余仅死何言西北云复觌东南美深交不忘故飞觞敦宴喜赠藻发中情奇音迈流徴追惟中岁日于斯同憇止思之宛如昨倐焉逾二纪畴昔多朋好一旦埋蒿里无人莫巳知有恸伤知己把臂还相泣岿然吾与子霑襟行自念哀哉亦已矣吾归在漆园着书试词理劳息乃殊致存亡宁异轨大路不能遵咄哉情可鄙答贺属外黄初邸客蜀郡晚琴声本欲从张耳何曾说马卿定知逰道日非是第如行髙文拟杂珮善谑间瑶琼前书言家室末叙挂簮缨问仁宁伐国扬波岂乱淸闻有阳台客常留入梦情无为嗟独割空引助庖名卧疾闽越述净名意余卧疾闽海弥留旬朔善友颙法师劝余以净名妙典调伏身心力疾粗陈其意敬简法师云尔客行万余里眇然沧海上五岭常炎郁百越多山瘴兼以劳形神遂此婴疲恙桐雷邈巳逺砭石良难访抱影私自怜霑襟独惆怅毗城有长者生平夙所尚复借大因縁勉以深廻向心路资调伏于焉念实相水沫本难摩乹城空有状是生非至理是我皆虚妄求之不可得谁其受业障信矣大医王兹力诚难量别周记室五里徘徊鹤三声断絶猿何言俱失路相对泣离樽别意悽无巳当歌寂不喧贫交欲有赠掩涕竟无言赋得鴈送周员外戍岭表旅鴈别衡阳天寒关路长行断由惊箭声嘶为犯霜罹缴无人悯能鸣反自伤何如侣汎汎刷羽戏方塘为寒牀妇赠夫月净闺偏冷更深夜转长霜纨犹掩扇露縠未飘香解带慙连理引被愧鸳鸯谁能未相识还为守空牀雨晴初晴物候凉夕景照山庄残虹低饮涧新熘上侵塘风度蝉声逺云开鴈路长古诗纪卷一百三十五古诗纪卷一百三十六钦定四库全书古诗纪巻一百三十六明冯惟讷撰隋第七徐仪暮秋望月示学士各释愁应教碣石寒光逺秋色髙长洲正下叶曲岸巳飞涛君王怅晚节延伫谒神臯复属西园夜轻辇暂游遨游遨未云赏苍茫孤月上枝间影合离波上光来往此夕未央宫应照仙人掌掌髙明转净夜深留睿想处处敞髙扄流照满珠庭重轮入雅曲合璧应祥经灿烂浮珠网参差间玉星山幽有芳桂林静发新蓂蓂开布帝城分枝共月明斜晖渐西落弥轸归情骖驾且来逰圣藻命舒愁询刍以蠲病参妙本难酬良史称夭闳因时命应刘楚王追绿兕齐后出靑丘驰原落云翼截水曵吞舟无劳子虚咤即事可忘忧庾自直初发东都应诏二龙承玉轴万骑翊林塘纵观此何事廵驾幸淮扬伊雒山川转江河道路长照日秋原静分花曲水香稻粱叨嵗月羽翮仰恩光后尘归旧里还如仙鹤翔元行恭秋逰昆明池旅客伤覉逺樽酒慰登临池鲸隐旧石岸菊聚新金阵低云色近行髙鴈影深欹荷泻圆露卧栁横淸隂衣共秋风冷心学古灰沈还似无人处幽兰入雅琴过故宅頽城百战后荒宅四邻通将军树巳折歩兵途转穷吹台有山鸟歌庭聒野虫草深斜径没水尽曲池空林中满明月是处来春风唯余一废井尚夹两株桐尹式送晋熈公别太行君失路扶揺我退飞无复红颜在空持白首归色移三代服尘化两京衣道穷方识命事去乃知非西候追孙楚南津送陆机云薄鳞逾细山髙翠转㣲气随流水咽泪逐断弦挥但令寸心宻随意尺书稀别宋常侍逰人杜陵北送客汉川东无论去与住俱是一飘蓬秋鬓含霜白衰颜倚酒红别有相思处啼乌杂夜风刘斌和谒孔子庙性与虽天纵主世乃无由何言泰山毁空惊逝水流及门思往烈入室想前修寂寞荒堦暮摧残古木秋遗风暧如此聊以慰蒸求和许给事伤牛尚书名臣不世出百工之所求况乃非常器遭逢兴运秋符彩照千里铨衡综九流经纶资博物樽爼寄皇猷韶濩倾复理典礼紊还脩虽贞栋梁任兼好艺文㳺伫闻和鼎实行当奉介丘髙衢翻税驾閲水遽迁舟传唿更何日曵履闻无由归䰟藐脩路征棹舣䢴沟林薄长风惨江上寒云愁夜台终不曙遗芳徒自留送刘员外同赋陈思王诗得好鸟鸣髙枝春林已自好时鸟复和鸣枝交难奋翼谷静易流声间关才得性缯缴遽相惊安知背飞逺拂雾独晨征咏山灵山峙千仭蔽日且嵳峩紫盖云隂逺香炉烟气多石梁髙鸟路瀑水近天河欲知闻道里别自有仙歌孔徳绍南隐逰泉山名山狎招隐俗外逺相求还如倒景望忽似阆风逰临崖俯大壑披雾仰飞流岁积松方偃年深椿欲秋野花开石镜云叶掩山楼何湏问方士此处即瀛洲行经太华纷吾世网暇灵岳展幽寻寥廓风尘逺杳𠖇川谷深山昏五里雾日落二华隂踈峯起莲叶危塞隐桃林何必东都外此处可抽簮夜宿荒村绵绵夕漏深客恨转伤心抚絃无人聼对酒时独斟故乡万里絶穷愁百虑侵秋草思边马遶枝惊夜禽风度谷余响月斜山半隂劳歌欲叙意终是白头吟王泽岭遭洪水地籁风声急天津云色愁悠然万顷满俄尔百川浮还似金堤溢翻如碧海流惊涛遥起鹭廻岸不分牛木梗诚无託芦灰岂暇求徒知懐赵景终是倦阳侯思得乘槎便萧然河汉逰登白马山䕶明寺名岳标形胜危峯逺郁纡成象建环极大壮阐规模层台耸灵鹫髙殿迩阳乌暂同逰阆苑还类入仙都三休开碧题万戸洞金铺摄心罄前礼访道挹中虚遥瞻尽地轴长望极天隅白云起梁栋丹霞映栱栌露花疑濯锦泉月似沈珠今日桃源客相顾失归途送舍利宿定晋巖仁祠表虚旷祗园展肃恭栖息翠㣲岭登顿白云峯映流㸔夜月临风听晓钟涧芳十歩草崖隂百丈松萧然遥路絶无复市朝踪观太常奏新乐大君膺寳厯出豫表功成钧天金石响洞庭弦管淸八音动䌓㑹九变叶希声和云留睿赏薫风恱圣情盛烈光韶濩易俗迈咸英窃吹良无取率舞抃羣生赋得渉江采芙蓉莲舟泛锦碛极目眺江干沿流度檝易逆浪取花难有雾疑川广无风见水寛朝来採摘倦讵得乆盘桓赋得华亭鹤华亭失侣鹤乗轩宠遂终三山凌苦雾千里激悲风心危白露下声断綵弦中何言斯物变翻复似辽东送蔡君知入蜀二首金陵巳去国铜梁忽背飞失路逺相送他乡何日归灵关九折险蜀道二星遥乘楂若有便希泛广陵潮孔绍安结客少年塲行结客佩吴钩横行度陇头鴈在弓前落云从阵后浮吴师惊燧象燕将警奔牛转蓬飞不息氷河结未流若使二边定当封万户侯伤顾学士迢递䨇崤道超忽三川媚此中俱失路思君不可思逰人行变橘逝者遽焚芝忆昔江湖上同咏子衿诗何言陵谷徙飜惊隣笛悲陈根非席卉繐帐异书帷与善成空説歼良信在兹今日严夫子哀命不哀时别徐永元秀才金汤既失险玉石乃同焚坠叶还相覆落羽更为羣岂谓三秋节重伤千里分促离弦易转幽咽水难闻欲识相思处山川间白云应诏咏夭桃结叶还临影飞香欲徧空不意余花落翻沈露井中石榴可惜庭中树移根逐汉臣只为来时晚开花不及春落叶早秋惊落叶飘零似客心翻飞未肯下犹言惜故林赠蔡君畴昔同幽谷伊尔迁乔木赫奕盛靑紫讨论穷简牍岑德润鸡鸣篇钟响应繁霜晨鸡锦臆张帘逈犹侵露枝髙巳映光排空下朝掲奋翼上花塲雨晦思君子关开脱孟尝既得依云外安用集陈仓赋得临阶危石当阶耸危石殊状实难名带山疑似兽侵波或类鲸云峯临栋起莲影入檐生楚人终不识徒自藴连城咏灰图规晕不缺气改律还虚欲然愁狱吏弃道畏刑书未得逢疆阵轻举欲焉如咏鱼剑影侵波合珠光带水新莲东自可戏安用上龙津陈子良上之囘承平重逰乐诏跸上之囘属车响流水淸笳转落梅岭云盖道转巖花映绶开下辇便髙宴何如在瑶台新成安乐宫春色照兰宫秦女旦窓中栁叶来眉上桃花落脸红拂尘开扇匣巻帐却薰笼衫薄偏憎日裙轻更畏风春晚㸔羣公朝还人为八韵逰子惜春暮策杖出蒿莱正直康庄晚羣公谒帝廻履度南宫至车从北阙来珂影傍明月笳声动落梅迎风采毦转照日绶花开红尘掩鹤盖翠栁拂龙媒绮云临舞阁丹霞薄吹台轻肥宁所羡未若反山隈讃徳上越国公杨素君侯称上宰命世挺才英本超骐骥足复藴风云情摅藻掞锦绮育徳润瑶琼巳踵四知举非无三杰名济世同舟檝匡政本阿衡雍容入靑璅肃穆侍丹楹桂宫擅鸣珮槐路独飞缨髙门罗虎㦸绮阁丽彫甍金罇酌湛湛歌扇掩盈盈匈奴轶燕蓟烽火照幽并天子命薄伐受脤事専征七徳播雄畧十万骋行兵鴈行蔽虏甸鱼贯出长城交河方饮马瀚海盛扬旌㧞剑倚天外象犀辉日精弯弧穿伏石挥戈斩大鲸鼔鼙朝作气刁斗夜偏鸣六郡多壮士三边岂足平岭云朝合阵山月夜临营胡尘暗马色芳树动笳声关云未尽散塞雾常自生川长蔓草緑峯逈杂花明小人愧王氏雕文慙马卿滥此叨书记何以谢过荣髙山徒仰止终是恨才轻夏晚寻于政世置酒赋韵聊从嘉遯所酌醴共抽簮以兹山水地留连风月心长榆落照尽髙栁暮蝉吟一返桃源路别后难追寻入蜀秋夜宿江渚我行逢日暮弭棹独维舟水雾一边起风林两岸秋山隂黒断碛月影素寒流故乡千里外何以慰羇愁赋得妓金谷多欢宴佳丽正芳菲流霞席上满廻雪掌中飞明月临歌扇行云接舞衣何必桃将李别有待春晖送别落叶聚还散征禽去不归以我穷途泣沾君出塞衣七夕㸔新妇隔巷停车隔巷遥停幰非复为来迟只言更尚浅未是渡河时咏春雪光映妆楼月花承歌扇风欲妬梅将栁故落早春中于塞北春日思归我家吴㑹靑山逺他乡关塞白云深为许覉愁长下泪那堪春色更伤心惊鸟屡飞恒失侣落花一去不归林如何此日嗟迟暮悲来还作白头吟陈良逰侠篇洛阳丽春色逰侠骋轻肥水逐车轮转尘随马足飞云影遥临盖花气近薰衣东郊鬬鸡罢南皮射雉归日暮河桥上扬鞭惜晚晖庾抱骢马枥上浮云骢本出吴门中发迹来东道长鸣起北风廻鞍拂柱白赭汗类尘红灭没徒留影无因图汉宫卧痾喜霁开扉望月简宫内知友秋雨移弦望疲痾倦苦辛忽对荆山璧委照越吟人髙髙侵地镜皎皎彻天津色丽班姬箧光润洛川神轮辉池上动桂影隙中新懐贤虽不见忽似暂参辰别蔡参军人世多飘忽沟水易西东今日欢娱尽何年风月同悲生万里外恨起一杯中性灵如未失南北有征鸿赋得胥台露胥台既落构荆棘稍侵扉栋折连云影梁摧照日晖翔鹍遂不反巢燕反无归唯有团阶露承睫共沾衣和乐记室忆江水遥想观涛处犹意採莲歌无因关塞叶共下洞庭波袁朗和洗掾登城南坂望京邑二华连陌塞九陇綂金方奥区称富贵重险擅雄强龙飞㶚水上凤集岐山阳神臯多瑞迹列代有兴王我后膺灵命爰求宅兹土宸居法太㣲建国资天府𤣥风隔黎庶徳泽浸区宇醒醉各相扶讴歌从圣主南登少陵岸还望帝城中帝城何郁郁佳气廼葱葱金凤凌绮观璇题敞兰宫复道东西合交衢南北通万国朝前殿羣公议宣室鸣珮含早风华蝉曜朝日柏梁宴初罢千钟欢未毕端拱肃巖廊思贤听琴瑟逶迤万雉列隐轸千闾布飞甍夹御沟曲台临上路处处歌钟鸣喧阗车马度日落长楸间含情两相顾是月冬之季隂寒昼不开惊风四靣集飞雪千里廻狐白登廊庙牛衣出草莱讵知韩长孺无复重然灰秋日应诏玉树凉风举金塘细栁萎叶落商飈观鸿归明月池迎寒桂酒熟含露菊花垂一奉章台宴千秋长愿斯秋夜独坐危弦断客心虚弹落惊禽新秋百虑净独夜九愁深枯蓬唯逐吹坠叶不归林如何悲此曲坐作白头吟崔信明送金敬陵入蜀金门去蜀道玉垒望长安岂言千里逺方寻九折难西上君飞盖东归我挂冠猿声出崃断月彩落江寒从今与君别花月几新残明余庆从军行三边烽乱惊十万且横行风巻常山阵笳喧细栁营剑花寒不落弓月晓逾明㑹取淮南地持作朔方城咏死乌暮空长罢噪箭急不知惊赖余琴里曲犹有夜啼声栁庄刘生座惊称字孟豪雄道姓刘广陌通朱邸大路起青楼要贤驿已置留賔辖且投光斜日下雾庭隂月上钩杜公瞻咏同心芙蓉灼灼荷花瑞亭亭出水中一茎孤引绿䨇影共分红色夺歌人脸香乱舞衣风名莲自可念况复两心同杜之松敬和卫尉于卿咏栁汉将本屯营辽河有戍城大夫曾取姓先生㑹得名髙枝拂逺鴈踈影度遥星不辞攀折苦为入管絃声王衡翫雪寒庭浮暮雪疑从千里来皎洁随处满流乱逐风廻璧台如始构琼树似新栽不待阳春节谁持竞落梅宿郊外晓作残星落檐外余月罢窻东水白先分色霞暗未成红薛徳音悼亡凤楼箫曲断桂帐瑟弦空画梁才照日银烛巳随风苔生履迹处花没镜尘中唯余长簟月永夜向朦胧李宻淮阳感秋金风飏初节玉露凋晚林此夕穷途士郁陶伤寸心眺听良多感徙倚独沾襟沾襟何所为怅然懐古意秦俗犹未平汉道将何冀樊哙市井屠萧何刀笔吏一朝时运合万古传名谥寄言世上雄虚生真可愧古诗纪巻一百三十六古诗纪卷一百三十七钦定四库全书古诗纪巻一百三十七明冯惟讷撰隋第八李巨仁钓竿篇潺湲靣江海滉瀁瞩波澜不惜黄金饵唯怜翡翠竿斜纶控急水定檝下飞湍潭迥风来易川长雾歇难寄言朝市客沧浪余自安京洛篇京洛类神仙霭霭却云烟渐台临太液玉树并甘泉车喧平乐外骑拥濯龙前竞结萧朱绶争攀李郭船独悲韩长孺死灰犹未然登名山篇名山称地镇千仞上凌霄云开金阙迥雾起石梁遥翠㣲横鸟路珠涧入星桥风急靑溪晚霞散赤城朝寓目幽栖地驾言追绮季避世桃源士忘情漆园吏抽簮傲九辟脱屣轻千驷沈㝠负俗心萧洒凌云意苍苍耸极天伏眺尽山川叠峯如积浪分崖若断烟浅深闻度雨轻重听飞泉採药逢三岛寻真值九仙藏书凡几代㸔博已经年逝将追羽客千载一来旋赋得方塘含白水白水溢方塘淼淼素波扬叠浪轻凫影连漪写鴈行长堤栁色翠夹岸荇花黄观鱼自有乐何必在濠梁赋得镜魏公知本姓秦楼识旧名凤从台上出龙就匣中生无波菱自动不夜月恒明非唯照佳丽复得厌山精𢎞执恭刘生英名振关右雄气逸江东逰侠五都内去来三秦中剑照七星影马控千金骢纵横方未息因兹定武功奉和出颍至淮应令睿情欣逸赏临泛入淮淝棹声喧岸度颿影出云飞清流含日彩犇浪荡霞晖还如漳水曲鸣笳启路归和平凉公观赵郡王妓小堂罗荐陈妙妓命燕秦蛾眉疑假黛红脸自含春合舞俱廻雪分歌共落尘齐竽不可厠空愿上龙津秋池一株莲秋至皆空落凌波独吐红託根方得所未肯即从风卞斌和孔侍郎观太常新奏乐昔人梦上帝尚喜颂钧天况兹开景业作乐武功宣大雅废还理乗风毁更悬中和诚易拟韶夏讵相延犍为磬响彻嶰谷管声传小臣滥淸耳长奏南风弦王由礼骢马善马金覊饰蹑影复凌空影入长城水声随胡地风鞚歛青门外珂喧紫陌中行行苦不倦唯当御史骢赋得马援二帝已驰声五溪还总兵受诏金鞍动论功铜马成唯称聚米势无慙薏苡情虽谢云台影犹传千载名赋得巖穴无结搆岩间无结搆谷处极幽寻叶落秋巢迥云生石路深早梅香野径清涧响丘琴独有栖迟客留连芳杜心赋得髙栁鸣蝉园栁吟凉乆嘶蝉应序惊露下緌恒湿风髙翅转轻叶踈飞更迥秋深响自清何言枝里翳遂入蔡琴声鲁范神仙篇王逺寻仙至栾巴访术廻乘空向紫府控鹤下蓬莱霜分白鹿驾日映流霞杯煎金丹未熟醒酒药初开乍应观海变谁肯畏年頽送别去留虽有异失路与君同何如㧞心草还逐断根蓬殷英童採莲曲荡舟无数伴解缆自相催汗粉无庸拭风裙随意开棹移浮荇乱船进倚荷来藕丝牵作缕莲叶捧成杯胡师耽登终南山拟古结庐终南山西北望帝京烟霞乱鸟道劣见长安城宫雉互相映䨇阙云间生钟鼓沸阊阖笳管咽承明朱阁临槐路紫葢飞纵横望望未极已瓮牖秋风惊嵓岫草木黄飞鴈遗寒声坠叶积幽径繁露垂荒庭瓮中酒新熟涧谷寒虫鸣且对一壶酒安知世间名寄言朝市客同君乐太平陈政赠窦蔡二记室入蜀崑山积良寳大厦搆衆材马卿委官去邹子背淮来风流信多美朝夕豫平台逸翮独不羣清才复遒上六辅昔推名二江今振向英华虽外发磨琢终内朗四海奋羽仪淸风久播驰沉郁材难厠青山翻易阻囘首望烟霞谁知慕俦侣飘然不系舟为情自可求若奉西园夜浩想北园愁无因逐萍藻从尔泛淸流周若水答江学士协弱龄爱丘壑与子亟忘归开襟对泉石携手翫芳菲忽闻朝市变斯乐眇难追意气酒中改容颜镜里衰祁寒伤暮节落景促余晖野旷蓬常转林遥鸟倦飞故友轻金玉万里嗣音徽乡关不可望客泪徒霑衣薛昉巢王座韵得余诗平台爱賔客缝掖齿簮裾借卉懐春暮开襟近夏初嫩枝犹露鸟细藻欲藏鱼舞袖临飞阁歌声出绮疎莫虑归衢晚驰轮待兴余刘端和初春宴东堂应令睿赏叶春芳开筵临畵堂庭梅飘早素檐栁变初黄八珍罗玉爼九醖湛金觞筝响流飞阁歌尘落妓行何必西园夜空承明月光段君彦过故邺玉马芝兰北金凤鼓山东旧国千门废荒垒四郊通深潭直有菊涸井半生桐粉落粧楼毁尘飞歌殿空虽临𤣥武观不识紫㣲宫年代俄成昔唯余风月同李那奉和重适阳关衘悲向玉闗垂泪上瑶台舞阁悬新网歌梁积故埃紫庭生绿草丹墀染碧苔金扉昼常掩珠帘夜暗开方池含水思芳树结风哀行雨归将絶朝云去不廻独有西陵上松声薄暮来吕让和入俘囚经万里憔悴度三春髪改河阳鬓衣余京洛尘钟仪悲去楚随㑹泣留秦既谢平吴利终成失路人沈君道侍皇太子宴应令副君监抚暇禁苑暂停车水落金沙浅云髙玉叶踈随厨白羽驾逐钓紫鳞鱼饱徳良无巳荣陪终宴余鲁本与胡师耽同系胡州出被刑狱中叔夜弦初絶韩安灰未然相悲不相见幽絷与幽泉刘梦予送别秦王学士江益百年风月意一旦死生分客心还送客悲我复悲君陆季览咏桐揺落依空井生死尚余心不辞先入爨惟恨少知音郑蜀賔别诗畏途方万里生涯近百年不知将白首何处入黄泉王谟东海悬崖题诗因廵来到此瞩海㸔波流自兹一度往何日更廻眸乙支文徳遗于仲文神策究天文妙算穷地理战胜功既髙知足愿云已古诗纪巻一百三十七古诗纪卷一百三十八钦定四库全书古诗纪巻一百三十八明冯惟讷撰隋第九僧法宣爱妾换马朱鬛饰金镳红粧束素腰似云来躞蹀如雪去飘飖桃花含浅汗栁叶带余娇骋先将独立䨇絶不俱摽和赵郡王观妓应教桂山留上客兰室命媱妖城中畵眉黛宫内束纎腰舞袖风前举歌声扇后娇周郎不相顾今日管弦调释慧净和琳法师初春法集之作鹫岭光前选祗园表昔恭哲人崇踵武𢎞道㑹羣龙髙座登莲叶麈尾振霜松尘飞扬雅梵风度引踈钟静言澄义海丛论上词锋心虚道易合迹广席难重和风动淑气丽日启时雍髙才掞雅什顾已滥朋从因兹仰积善灵华庻可逢和卢賛府逰纪国道塲日光通汉室星彩晦周朝法域从此构香阁本岧嶤珠盘仰承露刹凤俯摩霄落照侵虚牖长虹拖跨桥髙才暂骋目云藻遂飘飖欲追千里骥终是谢连镳于冬日普光寺卧疾值雪简诸旧逰卧痾苦留滞辟户望遥天寒云舒复巻落雪断还连凝华照书阁飞素婉琴弦廻飘洛神赋皎映齐纨篇萦阶如鹤舞拂树似花鲜徒赏丰年瑞沉忧终自怜英才言聚赋得昇天行驭风过阆苑控鹤下瀛洲欲採三芝秀先从千仞逰驾凤吟虚管乗槎泛浅流頽龄一已驻方騐大椿秋杂言观化祗山顶流睇古王城万载池犹洁千年苑尚淸髣髴影坚路擢残广脇楹七寳仙台亡旧迹四彩天花絶雨声声华日以逺自恨生何晚既伤火宅眩中门还嗟寳渚迷长坂歩陟平郊望心逰七海上扰扰三界溺邪津浑浑万品忘真匠唯有能仁独圆悟廓尘静浪开𤣥路创逢肌命弃身城更为求人崩意树持囊毕契戒珠净被甲要心忍衣固三祗不倦陵二车一足忘劳超九数定㶑江淸沐乆结智剑霜凝斩新雾无边大刼无不修六时愍生遵六度度有流光功徳收金河示灭归常住鹤林权唱演功周圣德佳音传余响龙宫秘典海中探石室真言山处仰流教在兹辰传芳代有人沙河雪岭迷朝径巨海鸿崖乱夜津入万死求一生投针偶穴非同喻束马悬车岂等程不狥今身乐无祈后代荣誓舎危躯追胜义咸希毕契传灯情劳歌勿复陈延眺且周廵东睇女峦留二迹西驰鹿苑去三轮北睨舎城池尚在南睎尊岭穴犹存五峯秀百池分粲粲鲜花明四曜辉辉道树镜三春扬钖指山阿携歩上祗陀既覩如来叠衣石复观天授迸余峨伫灵镇梵岳凝思遍生河金花逸掌仪前奉芳葢陵虚殿后过旋遶经行砌目想如神契廻斯少福涧生津共㑹龙华舍尘翳释智炫逰三学山秀岭接重烟嵚岑上半天絶巖低更举危峯断复连侧石倾斜涧囘流泻曲泉野红知草冻春来鸟自传树锦无机织猿鸣讵假弦叶宻风难度枝踈影易穿抱袠依闲沼策杖戯荒田逰心清汉表置想白云边荣名非我愿息意且萧然释昙迁缁素知友祖道新林去留哀感赋诗一首平生本胡越闽吴各异津联翩一倾葢便作法城亲淸谈解烦累愁眉始得伸今朝忽分手恨失眼中人子向径何道慧业日当新我住䢴江侧终为松下尘沉浮从此隔无复更有因此别终天别迸泪忽霑巾释𤣥逵言离广府还望桂林去留怆然自述赠懐标心之梵宇运想入仙洲婴痼乖同好沈情阻若抽叶落乍难聚情离不可收何日乗杯至详观演去流戯拟四愁聊题两絶我行之数万愁绪百重思那教六尺影独歩五天垂二上将可陵师匹士志难移如论惜短命何得满长祗释灵裕临终诗二首哀速终今日坐髙堂明朝卧长棘一生聊巳竟来报将何息悲永殡命断辞人路骸送鬼门前从今一别后更㑹几何年释智命临终诗幻生还幻灭大幻莫过身安心自有处求人无有人释智才送别镜中辞旧识灞岸别新知年来本应老秪为数经离昙延戱题方圆动静四字方如方等城圆如智慧日动则识波浪静类涅槃客沸大媱泆曲煌煌郁金生干野田过时不採宛见弃捐曼尔丰炽华色惟新与我同欢委靡辞宿心嘉尔故固良媒问名谐帅占相良时惨惨惕惕惧尔不来既覩尔颜我心怡怡今不合欢岂徒费哉斯誓为定淑女何疑释慧轮悼叹衆美乃罗列羣英已古今也知生死兮那得不伤心释慧英一三五七九言逰愁赤县逺丹思抽鹫岭寒风驶龙河激水流既喜朝闻日复日不觉年頽秋更秋巳毕耆山本愿诚难住终望持经振钖往神州无名释生忍颂𤣥亮吐清气神响彻幽聋登基发春咏髙兴希避踪乗虚感灵觉鱼山振思童摹写天歌梵兾布法音同忘髙故不下飖飏数仭中比丘歌声咀人畜振心钟斯由畅𤣥句即感写逰空神期发筌悟豁尔得灵通顺益颂騄骥资鞭策兰蕙伫薰风至理信难见非人孰可通输心仰圆极莹丽入𤣥中总辔超三有搏飞上四空簮缨犹幻梦财利若尘䝉髙揖谢时俗潇洒出樊笼禅暇峩峩王舎城郁郁灵竹园中有神化长巧诱入幽𤣥善人募授福恶友乐讐怨善恶升沉异薰莸别露门侯夫人自伤初入承明日深深报未央长门七八载无复见君王春寒入骨淸独卧愁空房飒履歩庭下幽懐空感伤平日亲爱惜自待却非常色美反成弃命薄何可量君恩实踈逺妾意徒彷徨家岂无骨肉偏亲老北堂此身无羽翼何计出髙墙性命诚所重弃割良可伤悬帛朱栋上肝肠如沸汤引颈又自惜有若丝牵肠毅然就地死从此归㝠乡妆成妆成多自惜梦好却成悲不及杨花意春来到处飞自遣祕洞扄仙卉雕房鎻玉人毛君真可戮不肯写昭君自感三首庭絶玉辇迹芳草渐成窠隐隐闻箫鼔君恩何处多欲泣不成泪悲来翻强歌庭花方烂漫无计奈春何春隂正无际独歩意如何不及闲花草翻承雨露多看梅二首砌雪无消日卷帘时自颦庭梅对我有怜意先露枝头一㸃春香清寒艳好谁惜是天真玉梅谢后阳和至散与羣芳自在春吴绛仙谢赐合欢果驿骑驰䨇果君王宠念深宁知辞帝里无复合欢心大义公主书屏风盛衰等朝露世道若浮萍荣华实难守池台终自平富贵今何在空事写丹靑杯酒恒无乐弦歌讵有声余本皇家子飘流入虏庭一朝覩成败懐抱忽纵横古来共如此非我独申名惟有明君曲偏伤逺嫁情丁六娘十索四首裙裁孔雀罗红绿相参对映以蛟龙锦分明奇可爱麤细君自知从郎索衣带为性爱风光偏憎良夜促曼眼腕中娇相看无厌足懽情不耐眠从郎索花烛君言花胜人人今去花近寄语落花风莫吹花落尽欲作胜花妆从郎索红粉二八好容颜非意得相关逢桑欲採折寻枝倒懒攀欲呈纎纎手从郎索指环同前二首含娇不自转送眼劳相望无那关情伴共入同心帐欲防人眼多从即索锦障兰房下翠帷莲帐舒鸳锦懽情宜早畅宻意湏同寝欲共作缠绵从郎索花枕李月素赠情人感郎千金意含娇抱郎宿试作帷中音羞开灯前目罗爱爱闺思几当孤月夜遥望七香车罗带因腰缓金钗逐鬓斜秦玉鸾忆情人兰幕虫声切椒庭月影斜可怜秦馆女不及洛阳花苏蝉翼因故人归作郎去何太速郎来何太迟欲借一尊酒共叙十年悲张碧兰寄阮郎郎如洛阳花妾似武昌栁两地惜春风何时一携手古诗纪巻一百三十八古诗纪卷一百三十九钦定四库全书古诗纪巻一百三十九明冯惟讷撰隋第十郊庙歌辞圜丘歌八首昭夏肃祭典协良辰具嘉荐俟皇臻礼方成乐巳变感灵心廻天睠辟华阙下干宫乗精气御祥风望爟火通田烛膺介圭受瑄玉神之临庆隂阳烟衢洞宸路深善既福徳斯辅流鸿祚徧区宇皇夏于穆我后昭明有融道济区域功格𤣥穹百神警卫万国承风仁深徳厚信洽义丰明发思政勤忧在躬鸿基惟永福祚长隆登歌德深礼大道髙飨穆就阳斯恭陟配斯肃血膋升气冕裘标服诚感清𤣥信陈史祝祇承灵贶载膺多福諴夏肇禋崇祀式奉尊灵因髙尽敬扫地推诚六宗随兆五纬陪营云和发韵孤竹扬声我粢既洁我酌惟明元神是鉴百禄来成文舞皇矣上帝受命自天睿图作极文教遐宣四方监观万国陶甄有苖斯格无得称焉天地之经和乐具举休徴咸萃要荒式序正位履端秋霜春雨需夏礼以恭事荐以飨时载清𤣥酒备絜芗萁廻旒分爵思媚轩墀恵均彻爼祥降受釐十伦以具百福斯滋克昌厥徳永祚鸿基武舞御厯膺期乗干表则成功戡乱顺时经国兵畅五材武𢎞七徳憬彼遐裔化行充塞三道备举二仪交泰情发自中义均莫大祀敬恭肃钟鼓繁㑹万国斯欢兆民斯赖享兹介福康哉元首惠我无疆天长地久昭夏享序洽祀礼施神之驾俨将驰奔精驱长离耀牲烟达絜诚照腾日驭鼔电鞭辞下土升上𤣥瞻寥廓杳无际憺羣心留余惠五郊歌五首青帝歌角音震宫初动木徳惟仁龙精戒旦鸟厯司春阳光煦物温风先导巖处载惊膏田巳冒牺牲丰絜金石和声懐柔备礼明徳惟馨赤帝歌徴音长嬴开序炎上为徳执礼司萌持衡御国重离得位芒种在时含樱荐实木槿垂㽔庆赏既行髙明可处顺时立祭事昭福举黄帝歌宫音爰稼作土顺位称坤孕金成徳履艮为尊黄本内色宫实声始万物资生四时咸纪灵坛汎扫盛乐髙张威仪孔备福履无疆白帝歌商音西成肇节盛徳在秋三农稍巳九谷行收金气肃杀商威飂戾严风鼔茎繁霜陨蔕厉兵诘暴敇法慎刑明神降嘏国歩惟宁黑帝歌羽音𤣥英启候冥陵初起虹藏于天雉化于水严关重闭星廻日穷黄钟动律广莫生风𤣥樽示本天产惟质恩覃外区福流京室感帝歌諴夏禘祖垂典郊天有章以春之孟于国之阳茧栗惟诚陶匏斯尚人天接礼明幽交畅火灵降祚火厯载隆烝哉帝道赫矣皇风雩祭歌諴夏朱明启候时载阳肃若旧典延五方嘉荐以陈盛乐奏气序和平资灵佑公田既雨私亦濡民殷俗富政化敷蜡祭歌諴夏四方有祀八蜡酬功收藏既毕榛葛送终使之必报祭之斯索三时告劳一日为泽神祗必来鳞羽咸致惟义之尽惟仁之至年成物阜罢役息民皇恩已洽灵庆无垠朝日夕月歌二首朝日諴夏扶木上朝暾嵫山沈暮景寒来逰晷促暑至驰辉永时和合璧耀俗泰重轮明执圭尽昭事服冕罄䖍诚夕月諴夏澄辉烛地域流耀镜天仪厯草随弦长珠胎逐望亏成形表蟾兎窃药资王母西郊礼既成幽坛福惟厚方丘歌四首昭夏柔功畅隂徳昭陈瘗典盛𤣥郊篚幂淸膋鬯馥皇情䖍具寮肃笙颂合鼓鼗㑹出桂旌屯虬葢敬如在肃有承神胥乐庆福膺登歌道惟生育器乃包藏报功称范殷荐有常六瑚已馈五齐流香贵诚尚质敬洽义章神祚惟永帝业增昌諴夏厚载垂徳崑丘主神隂坛吉礼北至良辰鉴水呈絜牲栗表纯樽壶夕启币玉朝陈羣望咸秩精灵毕臻祚流于国祉被于人昭夏奠既彻献已周竦灵驾逝逺逰洞四极帀九县庆方流祉恒遍埋玉气掩牲芳晰神理显国文神州歌諴夏四海之内一和之壤地曰神州物赖生长咸池既降泰圻斯飨牲牷尚黒珪玉实两九㝢载宁神功克广社稷歌四首春祈社諴夏厚地开灵方坛崇祀达以风露树之松梓勾萌既甲芟柞伊始恭祈粢盛载膺休祉春祈稷諴夏粒食兴教播厥有先尊神致絜报本惟䖍瞻榆束耒望杏开田方凭戬福伫咏丰年秋报社諴夏北墉申礼单出表诚丰牺入荐华乐在庭原隰既平泉流又淸如云巳望髙廪斯盈秋报稷諴夏民天务急农亦勤止或蓘或藨惟穈惟芑凉风戒时嵗云秋矣物成则报功施必祀先农歌諴夏农祥晨晰土膏初起春原俶载青坛致祀歛跸长阡廻旌外壝房爼饰荐山罍沈滓亲事朱纮躬持黛耜恭神务穯受禧降祉先圣先师歌諴夏经国立训学重教先三坟肇册五典留篇开凿理着陶铸功宣东胶西序春诵夏弦芳尘载仰祀典无骞太庙乐歌九首迎神歌务本兴教尊神体国霜露感心享祀陈则官联式序奔走在庭几筵结慕裸献惟诚嘉乐载合神其降止永言保之钖以繁祉登歌孝熈严祖师象敬宗惟皇肃肃有来雍雍雕梁霞复绣橑云重观听自感奉璋伊恭彞斚尽饰羽缀有容升歌发藻景福来从爼入歌祭本用初祀由功举骏奔咸㑹供神有序明酌盈樽丰牺实爼幽金既荐缋错惟旅享由明徳香非稷黍载流嘉庆克固鸿绪皇髙祖太原府君神室歌缔基发祥肇源兴庆廼仁廼哲克明克令庸宣国图善流人咏开我皇业七百同盛皇曾祖康王神室歌皇条俊茂帝系灵长丰功叠轨厚利重光福由善积代以徳彰严恭尽礼永钖无疆皇祖献王神室歌盛才必逹丕基增旧渉渭同符迁邠等构𢎞风迈徳义髙道富神鉴孔昭王猷克懋皇考太祖武元皇帝神室歌深仁㝠着至道潜敷皇矣太祖耀名天衢翦商隆祚奄宅隋区有命既集诞开灵符饮福酒歌神道正直祀事有融肃雍备礼庄敬在躬羞燔巳具奠酹将终降祥惟永受福无穷送神歌飨礼具利事成伫旒冕肃簮缨金奏终玉爼撤尽孝敬穷严絜人祇分哀乐半降景福凭幽賛燕射歌辞元㑹大飨歌十一首皇夏深哉皇度粹矣天仪司陛整跸式道先驰八屯雾拥七萃云披退扬进揖歩矩行规句陈乍转华葢徐移羽旗照耀珪组陆离居髙念下处安思危照临有度纪律无亏肆夏惟熈帝载式固王猷体干建本是曰孟侯驰道美汉寝门称周徳心既广道业惟优傅保斯导贤才与逰瑜玉发响畵轮停辀皇基方峻匕鬯恒休食举歌燔黍设教礼之始五味相资火为纪平心和徳在甘㫖牢羞既陈钟石俟以斯而御扬盛轨飬身必敬礼食昭时和嵗阜庶物饶盐梅既济鼎铉调特以肤腊加臐膮威仪济济懋皇朝饔人进羞乐侑作川潜之脍云飞臛甘酸有宜芬芍药金敦玉豆盛交错御鼓既声安以乐玉食惟后膳必珍芳菰既絜重秬新是能安体又调神荆包必至海贡陈用之有节徳无垠嘉羞入馈犹化谧沃土名滋帝台实阳华之菜雕陵栗鼎爼芬芳豆边溢通幽致逺车书一道髙物备食多方山肤既善水豢良桓蒲在位簨业张加笾折爼烂成行恩风下济道化光礼以安国仁为政具物必陈饔牢盛罝罘斤斧顺时令懐生熈熈皆得性于兹宴喜流嘉庆皇道四达礼乐成临朝日举表时平甘芳既饫醑以淸扬休玉巵正性情隆我帝载永明明上夀歌俗已乂时又良朝玉帛㑹衣裳基同北辰乆夀共南上长黎元鼓腹乐未央宴羣臣登歌皇明驭厯仁深海县载择良辰式陈髙宴颙颙卿士昻昻侯甸车旗煜爚衣缨葱蒨乐正展悬司宫饰殿三揖称礼九賔为传圎鼎临碑方壶在靣鹿鸣成曲嘉鱼入荐筐篚相辉献酬交徧饮和饱徳恩风长扇皇后房内歌至顺垂典正内𢎞风母仪万国训范六宫求贤启化进善宣功家邦载序道业斯融大射登歌道谧金科照时乂玉条明优贤飨礼洽选徳射仪成銮旗欝云动寳轪俨天行巾车整三乏司裘饰五正鸣球响髙殿华钟震广庭乌号传昔美淇卫着前名揖让皆时杰升降尽朝英附枝观体定杯水覩心平丰觚既来去燔炙复纵横欣看礼乐盛喜遇黄河淸鼔吹曲辞凯乐歌辞三首述帝徳于穆我后睿哲钦明膺天之命载育祥生开元创厯迈徳垂声朝宗万㝢祗事百灵焕乎皇道昭哉帝则惠政滂流仁风四塞淮海未賔江湖背徳运筹必胜濯征斯克八荒雾巻四表云褰雄图盛畧迈后光前寰区巳泰福祚方延长歌凯乐天子万年述诸军用命帝徳逺覃天维宏布功髙云天声隆韶濩惟彼海隅未从王度皇赫斯怒元戎启路桓桓勐将赳赳英谟攻如燎髪战似摧枯救兹涂炭克彼妖逋尘淸两越氛静三吴鲸鲵已夷封疆载辟班马萧萧归旌奕奕云台表効司勲纪绩业并山河道固金石述天下太平坂泉轩徳丹浦尧勲始实以武终乃以文嘉乐圣主大哉为君出师命将廓定重氛书轨既并干戈是戢𢎞风设教政成人立礼乐聿兴衣裳载缉风云自美嘉祥爰集皇皇圣政穆穆神猷牢笼虞夏度越姬刘日月比耀天地同休永淸四海长帝九州舞曲歌辞文武舞歌二首文舞歌天睠有属后徳惟明君临万㝢昭事百灵濯以江汉树之风声罄地毕归穷天皆至六戎仰朔八蛮请吏烟云献彩龟龙表异缉和礼乐爕理隂阳功由舞见徳以歌彰两仪同大日月齐光武舞歌惟皇御㝢惟帝乘干五材并用七徳兼宣平暴夷险拯溺救燔九域载安兆庶斯赖续地之厚补天之大声隆有截化覃无外鼔钟既奋干戚攸陈功髙徳重政谧化淳鸿休永播久而弥新杂歌謡辞无名氏枯树歌老子庙前古枯树东南枝如繖圣主从此去长白山歌长白山头百战塲十十五五把长鎗不畏官军十万衆只怕荣公第六郎炀帝时并州童謡一张纸两张纸客量小儿作天子大业中童謡桃李子鸿鹄遶阳山宛转花林里莫浪语谁道许长安謡宁饮三斗醋不见崔𢎞度宁炙三斗艾不逢屈突葢樊安定歌智无穷清乡公上下正樊安定崔李歌京师灼灼崔儦李若送别诗杨栁青青着地垂杨花漫漫搅天飞栁条折尽花飞尽借问行人归不归挽舟者歌我儿征辽东饿死青山下今我挽龙舟又困隋隄道方今天下饥路粮无些小前去三十程此身安可保寒骨枕荒沙幽䰟泣烟草悲损门内妻望断吾家老安得义勇儿烂此无主尸引其孤䰟囘负其白骨归古诗纪巻一百三十九古诗纪卷一百四十钦定四库全书古诗纪巻一百四十明冯惟讷撰隋附録第一乐府失载名氏陌上桑日岀秦楼明条垂露尚盈蚕饥心自急开奁妆不成出塞候骑出甘泉奔命入居延旗作浮云影阵如明月弦王昭君猗兰恩宠歇昭阳幸御稀朝辞汉阙去夕见胡尘飞寄言秦楼下因书秋鴈归阳春曲芣苢生前迳含桃落小园春心自揺荡百舌更多言项王歌无复㧞山力谁论葢世才欲知汉骑满但聼楚歌哀悲看骓马去泣望舣舟来于阗採花山川虽异所草木尚同春亦如溱洧地自有採花人沐浴子澡身经兰汜濯髪傃芳洲折荣聊踯躅攀桂且淹留泽雉擅塲延绣颈朝飞弄绮翼饮啄常自在惊雄恒不息夜夜曲愁人夜独伤灭烛卧兰房秪恐多情月旋来照妾牀舎利佛金绳界寳地珍木䕃瑶池云间妙音奏天际法蠡吹摩多楼子从戎向边北逺行醉宻亲借问隂山候还知塞上人鸡鸣歌东方欲明星烂烂汝南晨鸡登坛唤曲终漏尽严具陈月没星稀天下旦千门万户递鱼钥宫中城上飞乌鹊黄门倡歌佳人俱絶世握手上春楼㸃黛方初月缝裙学石榴君王入朝罢争竞理衣裘叹疆场闻道行人至妆梳对镜台泪痕犹尚在笑靥自然开塞姑昨日卢梅塞口整见诸人镇守都䕶三年不归折尽江边杨栁囘纥曲隂山瀚海使难通幽闺少妇罢裁缝缅想边庭征战苦谁能对镜冶愁容乆戍人将老须臾变作白头翁古诗纪巻一百四十古诗纪卷一百四十一钦定四库全书巻古诗纪巻一百四十一明冯惟讷撰外集第一仙诗寗先生逰海诗青蓝灼灼千载舒百龄暂死食飞鱼方回逰南岳赞珠尘圆洁轻且明有道服者得长生韩终采药诗闇河之桂实大如枣得而食之后天而老绥山謡得绥山一桃虽不得仙亦足以豪周宣王时採薪人歌巾金巾入天门唿长精歙𤣥泉鸣天鼓养泥丸乞食公歌天庭发双华山源障隂邪清晨按天马来诣太真家真人无郍隠又以灭百魔灵寳童謡呉王出逰观震湖龙威丈人山隠居北上包山入灵墟乃入洞庭窃禹书天帝大文不可舒此文长传百六初若强取出丧国庐巴謡歌神仙得者茅初成驾龙上昇入太清时下𤣥洲戏赤城继世而往在我盈帝若学之腊嘉平茅山父老歌茅山连金陵江湖据下流三神乗白鹤各在一山头佳雨灌畦稻陆田亦复周妻子保堂室使我无百忧白鹤翔青天何时复来逰汉初童謡着青裙入天门揖金母拜木公赤雀辞安公安公冶与天通七月七日迎汝以赤龙长安中謡见乞儿与美酒以免破屋之咎西王母宴汉武帝命法婴歌𤣥灵之曲二首大象虽廓廖我把天地户披云沈灵舆倐忽适下土空洞成𤣥音至灵不容冶太真嘘中唱始知风尘苦頥神三田中纳精六阙下遂乗万龙椿驰骋盻九野𤣥圃遏北台五城焕嵳峩启彼无涯津汎此织女河仰止升绛庭下逰月窟阿顾盼八落外指招九云遐忽不觉心荣岂吾少与多抚璈命衆女咏歌发中和妙畅自然乐为此𤣥云歌韶尽至韵存真音辞无邪上元夫人歌歩𤣥之曲昔渉𤣥真道腾歩登太霞负笈造天闗借问太上家忽过紫㣲垣真人列如麻渌景清飈起云葢映朱葩兰宫敞珠阙碧空起璚沙丹台结空构暐晔生光华飞凤踶甍峙烛龙倚委蛇玉胎来綘芝九色纷相拏挹景练仙骸万劫方童牙唯言夀有终扶桑不为查西王母又命侍女田四妃答歌晨登太霞宫挹此八玉兰夕入𤣥元阙采蘂掇琅玕濯足匏𤓰河织女立津盘吐纳挹景云味之当一餐紫㣲何济济璚轮服朱丹朝发汗漫府暮宿勾陈垣去去道不同且吝体所安二仪设犹存奚疑亿万椿莫与世人説行尸言此难汉武帝车子侯歌嘉幽兰兮延秀蕈妖媱兮中溏华斐斐兮丽景风徘徊兮流芳皇天兮无慧至人逝兮仙乡天路逺兮无期不觉涕下兮霑裳苏耽歌乡原一别重来事非甲子不记陵谷迁移白骨蔽野青山旧时翘足髙屋下见羣儿我是苏仙弹我何为翻身云外却返吾居丁令威歌有鸟有鸟丁令威去家千嵗今来归城郭如故人民非何不学仙冢累累张丽英石鼓歌石鼔石鼔悲哉下土自我来观民生实苦哀哉世事悠悠我意我意不可辱兮王威不可夺余志有鸾有凤自歌自舞凌云歴汉逺絶尘罗世人之子其如我何暂来期㑹运往即乖父兮母兮无伤我懐卫罗国王女配瑛灵凤歌杳杳灵凤绵绵长归悠悠我思永与愿违万劫无期何时来飞太真夫人赠马明生诗二首暂舍墉城内命驾岱山阿仰瞻太清阙云楼欎嵳峩虚中有真人来往何纷葩鍊形保自然俛仰食太和朝朝九天王夕馆还西华流精可飞腾吐纳养青牙至药非金石风生自然歌上下凌景霄羽衣何婆娑五岳非妾室𤣥都是我家下看荣竞子笃似蛙与蟆顾盼尘浊中忧患自相罗茍未悟妙㫖安事扵琢磨祸凑由道泄宻慎福臻多昔生崑陵宫共讲天年延金液虽可遐未若太和仙仰登冥仙台虚想咏灵人忽遇扶桑王九老仙都真驾骖紫虬辇灵颜一何鲜启我寻长途邀我自然津告以鸿飞术受以玉胎篇琼膏凝𤣥炁素女为我陈俯挹琳凤腴仰上飘三天云网立尔歩五岳可暂旋𤣥都安足逺蓬莱在脚间传受相亲爱结友为天人替即㳺刑对祸必无愚贤袐则享无倾泄则躯身颠马明生诗三首太和何久长人命将不永噏如朝露晞奄忽睡觉顷生生世所悞伤生由莫静我将寻真人澄神挹容景盘桓崑陵宫𤣥都可驰骋㳙子牵我逰太真来见省朝朝王母前夕归钟岳岭仰採琼瑶葩俯潄琳琅井千龄犹一刻万纪如电顷天地自有常人命最险毳年若惊弦发时犹轻矢逝虽有灼灼姿玉为尘土秽林草无秋辉緑叶岂终嵗惜此繁茂摧哀彼寒霜厉有存理必亡有兴故有废真官戯𤣥津与物无凝滞神冲紫霄内形栖山水际对虚忘有怀逰目托容裔风尘将何来真道故可大浊涂谅为欢世乐岂足预振褐扫尘遐飘飘独逺举寥寥巖岳际萧萧纵万虑灵真与我逰落景乘鸿御朝乗云轮来夕驾扶揺去嗷嘈天地中嚣声安得附隂长生古诗三首维予之先佐命唐虞爰逮汉世紫艾重纾予独好道而为匹夫髙尚素志不事王侯贪生得生亦又何求超迹苍霄乘飞驾浮青要承翼与我为仇入火不灼蹈波不濡逍遥太极何虑何忧逰戯仙都顾悯羣愚年命之逝如彼波流奄忽未㡬泥土为俦驰走索死不肯暂休予之圣师体道知真昇腾变化松乔为隣维予同学一十二人寒苦求道歴二十年中多怠堕志行不坚痛乎诸子命也自天天不妄授道必归贤身投幽壤何时可还嗟尔将来勤加精研勿为流俗富贵所牵神丹一成升彼九天夀同三光何但亿千维予垂发少好道徳弃家随师东西南北委放五经辟世自匿二十余年名山之侧寒不遑衣饥不暇食思不敢归劳不敢息奉事圣师承悦颜色面垢足胝乃敢哀识遂传要诀恩深不测妻子延年咸享无极黄白既成货财干亿役使鬼神玉女侍侧予得度世神丹之力葛仙公诗三首真人昔遗教愍念孤痴子嬖邪不信道祸乱由斯起身随朝露晞悔恨何有已罪大不可掩流毒将谁理冥冥未出期劫尽方当止转轮贫贱家仍复为役使四体或不完蹩躠行乞市不知积罪报怨天神不恃大道常无为𢎞之由善始吾今获轻举脩行立功尔三界尽稽首从容紫宫里停驾虚元中人生若流水临别属素翰粗标灵妙纪我今便昇天愍念诸儒英大道体虗无寂寂中有精视之若冥昧窈窈中昭明莫言道虗诞所患不至诚奚不登名山诵是洞真经一讽而一咏𤣥音彻太清太上辉金容衆仙齐应声十方散香花燔烟栴檀馨皇娥奏九韶鸾凤谐和鸣龙驾翳空迎华葢曜杳冥翛闲劫仞台帝释歘降庭八王奉丹液挹潄身腾轻逍遥有无间流朗絶形名神童夹侍侧自然朝万灵飘飘八景舆逰衍白玉京七祖昇福堂先亡悉超生王侯能笃信必为天下贞大人体至徳一切䝉其成散诞逰山水吐纳灵和津鍊气同希夷静咏道徳篇至心宗𤣥一冥感今乃宣飞驾御九龙飘飘乘紫烟华景曜空衢红云拥帝前暂迂蓬莱宫倐忽巳賔天伟伟衆真㑹𣺌𣺌凌重𤣥体固无终劫金颜随日鲜欢乐太上境悲念一切顽谁能离死壊结是冥中缘悠悠成至道无有入无间微妙良难测智者谓我贤若能𢎞衆妙轻举昇神仙支道纪颂身虽轮圣化魂神无暂灭宿福积重缘昔愿非今日大罗真人降仙圣含真出天龙潄香花濯我鍊胎质㣲余将谁信灵期𤣥佑毕道心超不二混成表元一独悟有无想放朗大乘逸呉勐经庐山赠山神徐君诗仰瞩列仙馆俯察王神宅旷载畅幽懐倾葢付三益四真人降魏夫人歌共五首太极真人歌丹明焕上清八风鼓太霞廽我神霄辇遂造玉岭阿咄嗟天地外九围皆吾家上採日中精下饮黄月华灵观空无中鹏路无间邪顾见魏贤安浊气伤尔和勤研𤣥中思道成更相过方诸青童歌太霞扇晨晖九气无常形𤣥辔飞霄外八景乗髙清手把玉皇袂携我晨中生盼观七曜房朗朗亦冥冥超哉魏氏子有心复有精𤣥挺自嘉㑹金书东华名贤安宻所研相期晹谷汧扶桑神王歌晨启太帝室夕越匏𤓰水碧海飞翠波连峯亦岳峙浮轮云涛际九龙同辔起虎旂欎霞津灵风幡然理华存久乐道遂致髙神拟㧞徙三缘外感㑹乃方始相期阳洛宫道成携魏子清虗真人歌二首歘驾控清虚徘徊西华馆琼林既神杪虎旂逐烟散慧风振丹旍明烛朗八焕觧襟墉房里神铃鸣蒨粲栖景若林柯九絃𤣥中弹遗我积世忧释此千年叹怡盼无极已扵夜复待旦紫霞儛𤣥空神风无纲领歘然满八区侁尔灵境八牕无常朗有冥亦有炅洞观三丹田寂寂生形景凝神泥丸内紫房何蔚炳大帝命我来有以应神挺相遇女弟子云姿卓铄整愧无郢石运益彼自然颖勤宻摄生道泄替结灾𤯝灵期自有时携袂陟松岭王母赠魏夫人歌驾我八景舆歘然入玉清龙旌拂霄汉虎旂摄朱兵逍遥𤣥津际万流无暂停哀此去留㑹劫尽天地倾当尽无中景不死亦不生体彼自然道寂观合太冥南岳挺真干玉映辉颖精有任靡期事虗心自受灵嘉㑹绛河曲相与乐未央双礼珠弹云璈而答歌玉清出九天神馆飞霞外霄台焕嵳峩灵夏秀蔚翳五华兴翠华八风扇緑气仰吟消魔咏俯研智与慧万真启晨景唱期绛房㑹挺颖徳音子神映乃拂沛天岳凌空构洞台深幽邃逰海悟井隘履真觉世秽儛轮宴重空筌鱼自然废廽我大椿罗长谢朝生世髙仙盼逰洞灵之曲玉室焕东霞紫辇浮绛晨华台何盼目此宴飞天元清静太无中𦕈𦕈蹑景迁吟咏大洞章唱此三九篇曲寝大漠内神王方寸间寂室思灵晖何事苦林山湏臾变衰翁廽为孩中颜魏夫人与衆真吟诗二首兴宁四年丙寅四月二十七日夜降杨羲家作𤣥感妙象外和声自相招灵云欎紫晨兰风扇緑轺上真宴琼台邈为地仙标所期贵逺迈故能秀颖翘翫彼八素翰道成初不辽人事胡可预使尔形气销十二月一日夜南岳夫人作与许长史灵谷秀澜荣藏身栖严京被褐均衮龙带索齐玉鸣形盘幽辽里掷神太霞庭霄上有陛贤空中有真声抑我曲晨飞案此緑轩軿下观八度内俯叹风尘萦觧脱遗波浪登此眇眇清扰竞三津竭奔驰割尔龄太上宫中歌手把八云气英明守二童太真握明镜鉴合日月锋云仪拂髙阙骄女坐𤣥房愈行愈鲜盛英灵自尔通萼緑华赠羊权诗神岳排霄起飞峯欎千寻寥笼灵谷虗琼林蔚萧森羊生标羙秀弱冠流清音栖情庄惠津超形象魏林扬彩朱门中内有迈俗心我与夫子族源胄同渊池宏宗分上叶扵今各异枝兰金因好着三益方觉弥静寻欣斯㑹雅综弥龄祀谁云幽鉴难得之方寸里翘想樊笼外俱为山巖士无令腾虗翰中随惊风起迁化虽由人藩羊未易拟所期岂朝华嵗暮扵吾子古诗纪巻一百四十一古诗纪卷一百四十二钦定四库全书古诗纪巻一百四十二明冯惟讷撰外集第二仙诗九华安妃紫㣲夫人降杨司命诗二首云阙竖空上琼台竦欎罗紫宫乘緑景灵观蔼嵳峩琅轩朱房内上徳焕綘霞俯潄灵瓶津仰掇碧奈花濯足玉女池鼓枻牵牛河遂策景云驾落龙辔𤣥阿振衣尘滓际褰裳歩浊波愿为山泽结刚柔顺以和相携双清内上真道不邪紫㣲㑹良谋唱纳享福多紫㣲夫人曰我复因尔作一纸文以相晓以示善事耳杨又襞纸染笔夫人见授二象内外泮𤣥气果中分𠖇㑹不待驾所期贵得真南岳铸明金眇观倾笈良徳飞霞照遂感灵霄人乘飈俦衾寝齐牢携绛云悟叹天人际数中自有縁上道诚不邪尘滓非所闻同目咸恒象髙唱为尔因云林与衆真吟诗十首驾歘敖八虗廻宴东华房阿母延轩观朗啸蹑灵风我为有待来故乃越沧浪右英王夫人歌乘飈遡九天自驾三秀岭有待徘徊眄无待故当凈沧浪奚足劳孰若越𤣥井右紫㣲夫人答英歌冩我金庭馆鲜驾三秀畿夜芝披华锋咀嚼充长饥髙唱无逍遥各兴无待歌空同酬灵音无待将如何右桐栢山真人歌朝逰欎絶山夕偃髙晖堂振辔歩灵锋无近扵沧浪𤣥井三仞际我马无津梁儵歘九万间八维巳相望有待非至无灵音有所丧右清灵真人歌龙旂舞太虚飞轮五岳阿所在皆逍遥有感兴冥歌无待愈有待相遇故得和沧浪奚足辽𤣥井不为多欎絶寻歩间俱㑹四海罗岂若絶明外三劫方一过右中候夫人歌纵酒观羣惠儵忽四落周不觉所以然实非有待逰相遇皆欢乐不遇亦不忧衆影𤣥空中两㑹自然畴右昭灵李夫人歌驾歘发西华无待有待间或眄五岳峰或濯天河津释轮寻虚舟所在皆缠绵芥子忽万顷中有湏弥山小大固无殊逺近同一縁彼作有待来我作无待亲右九华安妃歌无待太无中有待大有际大小同一波逺近齐一㑹鸣絃𤣥霄颠吟啸运八气奚不酣灵液眄目娱九裔有无得𤣥运二待亦相葢右太虚南岳真人歌偃息东华静扬軿运八方俯眄丘垤间莫觉五岳崇灵阜齐渊泉大小互相从长短无少多大椿湏臾终奚不委天顺纵神任空同右方诸青童君歌控飈扇太虚八景飞髙清仰浮紫晨外俯看絶落冥𤣥心空同间上下弗流停无待两际中有待无所营体无则能死体有则摄生东賔㑹髙唱二待奚足争命驾玉锦轮儛辔仰徘徊朝逰朱火宫夕宴夜光池浮景清霞杪八龙正参差我作无待逰有待輙见随髙㑹佳人寝二待互是非有无非有定待待各自归右南极紫元夫人歌中候王夫人诗三首八涂㑹无宗乘运观嚣罗化浮尘中际觧衿有道家骋烟忽未倾携真造灵阿虚景盘琼轩𤣥钧作凤歌适路无軏滞神音儛云波齐徳秀玉景何用世间多㖟此毕吟良久复㖟曰坦夷观天真去累纵衆情体寂废机驷崇有则摄生焉得齐物子委运任所经六月二十三日夜中候夫人作登軿发东华扇飈儛太𤣥飞辔腾九万八落亦已均暂眄山水际窈窕灵岳间同风自齐气道合理亦亲龙芝永遐龄内观摄天真东岑可长静何为物所缠方丈台昭灵李夫人诗三首云墉带天构七气焕神冯琼扉启晨鸣九音绛枢中紫霞兴朱门香烟生緑牕四驾舞虎旂青軿掷𤣥空华葢随云列落凤控六龙策景五岳阿三素眄君房适闻臊秽气万浊汚我胸臭物薫精神嚣尘互相冲明玉皆璀烂何独盛徳躬髙揖苦不早坐地自生虫临去吟曰心勿欲乱神勿滛役道易不顺灾重不逆永丧其真遂弃我适十二月一日夜方丈左台昭灵李夫人作与许玉斧飞轮髙晨台控辔𤣥垄隅手携紫皇袂倐忽八风驱玉华翼緑帏青羣扇翠裾冠轩焕崔巍珮玲带月珠薄入风尘中塞鼻逃当途臭腥凋我气百阿令心徂何不飈然起萧萧歩太虗南极王夫人诗林振湏类感云蔚待龙吟𤣥数自相求触节皆有音飞軿出西华总辔忽来寻八遐非无娯同脉理自钦悼此四维内百忧常在心俱逰北寒台神风开尔襟紫㣲王夫人诗一十七首七月二十六日夕紫㣲夫人喻作令与许长史髙兴希林虗遐逰无员方萧条象数外有无自冥同亹亹徳韵和飘飘歩太空盘桓任波浪振铃散风中内映七道观可以得兼忘何必反覆酬待此世文通𤣥心自冥悟嘿耳必髙踪紫㣲夫人歌龟阙欎巍巍墉台落月珠列坐九灵房叩璈吟太无玉箫和我神金醴释我忧又宴酣东华内陈钧千百声青君唿我起折腰希林庭羽帔扇翠晖玉珮何铿零俱指髙晨寝相期象中冥𤣥陇紫㣲作超举歩绛霄飞飈北垄庭神华映仙台圆曜随风倾启晖挹丹元扉景餐月精交袂云林宇浩轸还童婴萧萧寄无宅是非岂能营世网自扰竞安可语养生九月六日夕紫㣲夫人喻作示许长史并与同学解轮太霞上歛辔造紫丘手把八空气纵身云中浮一眄造化网再视索髙畴道要既巴足可以解千忧求真得良友不去复何求九月九日紫㣲夫人喻作因许示郗紫空朗明景𤣥宫带绛河济济上清房灵台焕嵳峩八舆造朱池羽葢倾霄柯震风廻三晨金铃散玉华七辔降九陔宴眄不必家借问求道子何事坐尘波岂能栖东秀养真收太和十月十八日紫㣲夫人作左把玉华葢飞景蹑七元三晨焕紫辉竦眄抚明真变踊期须臾四面皆已神灵发无涯际勤思上清文何事坐横涂令尔感不専隂痾失𤣥机不觉年嵗分紫㣲吟此𤣥清眇眇观落景出东渟愿作絶尘友萧萧罕世营紫㣲诗灵人隠𤣥峯真人韬云采𤣥唱非无期妙应自有待岂期虗空寂至韵固常在携襟登羽宫同宴广寒里借问朋人谁所存惟玉子紫㣲夫人歌此褰裳济渌河遂见扶桑公髙㑹太林墟赏宴𤣥华宫信道茍淳笃何不栖东峯紫㣲夫人作控景始晖津飞飈登上清云台欎峩峩阊阖秀玉城晨风鼓丹霞朱烟洒金庭緑蘂粲𤣥峯紫华巖下生庆云缠丹炉錬玉飞八琼宴眄广寒宫万椿愈童婴龙旂启灵电虎旗徴朱兵髙真廻九曜洞观均潜明谁能歩幽道寻我无穷龄紫㣲作翳蔼紫㣲馆欎台散景飈鸾唱华葢间凤钧导龙轺八狼携綘旌素虎吹角箫云勃冩灵宫来适尘中嚣觧辔佳人所同气自相招寻宗湏臾顷万龄乃一朝椿期㑹足哀劫往岂足辽真真乃相目莫令心徂虚刃挥至空鄙滞五神愁四月十四日紫㣲夫人作朝启东晨晖飞軿越沧渊山波振青涯八风扇𤣥烟廻眄易迁房有懐真感人三金可逰盘东岑宜永甄纷纷当涂中孰能歩生津又飘飖八霞岭徘徊飞晨葢紫軿腾太虚晒眄九虚外玉箫激景云灵烟絶幽蔼髙仙宴太真清唱无涯际去来山岳庭何事有待迈四月二十三日夜紫㣲夫人作神玉晖灵津七元焕神扉灵迁方寸里一跃登太㣲妙音乘和唱髙㑹亦有机齐此天人眄协彼晨景飞总辔六合外宁有倾与危紫㣲夫人作薄宴尘飈领代谢縁还归奚识灵劫期顾眄令人悲又云草廕𤣥方仰感旋曜精诜诜繁茂萌重徳必克昌云林右英夫人诗二十五首寓言必可用不用是无情焉得驾歘迹寻此空中灵㣲音良有㫖当用慎勿轻事事应神机保尔见太平七月十八日夕云林右英王夫人授诗辔景落沧浪腾跃青海津绛烟乱太阳羽葢倾九天云舆浮空洞倐忽沧波间来寻冥中友相携侍帝宸王子协明徳齐首招玉贤下眄八阿宫上寝希林巅潄此紫琼腴方知秽途辛佳人将安在勤之乃得亲右英夫人所喻綘阙排广霄披丹登景房紫旗振云霞羽晨儛八风停葢濯碧谿採秀月支峰咀嚼三灵华吐吸九神芒椿数无絶纪协日积童䝉携袂明真馆仰期无上皇北钧唱羽人玉𤣥粲贤衆云何波浪宇得失为我钟引领嚣庭内开心拟秽冲习适荣辱域罕蹑希林宫一静安足苦试去视沧浪七月二十八日夕右英王夫人授书此诗以与许长史世珍芬馥交道宗𤣥霄㑹振衣寻冥畴廻轩风尘际良徳映灵晖颖㧞粲华蔚宻言多偿福冲静尚真贵咸恒当象顺携手同襟带何为人事间日焉生患害九月三日夕云林王夫人喻作令示许长史腾跃云景辕浮观霞上空霄軿纵横舞紫葢託灵方朱烟缠旍旄羽帔扇香风电号勐兽玃雷吟奋𤣥龙钧籁昆庭响金筑唱神钟採芝沧浪阿掇华八渟峯朱颜日以新劫徃方婴童养形静东岑七神自相通风尘有忧哀陨我白发翁长冥遗遐叹恨不早逸踪右英吟此停驾望舒移廻轮返沧浪未覩若人逰偶想安得康良因俟青春以叙中懐忘九月六日夕云林喻作与许侯控晨浮紫烟八景观𣲖流羽童捧琼浆玉华饯琳腴相期白水涯扬我萎蕤珠又沧房焕东霞紫造浮绛晨双徳秉道宗作镇真伯藩八台可盼目北看乃飞元清静云中视眇眇蹑景迁吐纳洞岭秀藏晖隠东山久安人事上日也无虚闲岂若易翁质反此孩中颜九月九日云林右英夫人作晨阙太霞构玉室起霄清领畧三竒观浮景翔絶冥丹华中有真金暎育挺精八风鼔锦披碧树曜四灵华葢廕兰晖紫辔策緑軿结信通神交触类率天诚何事外象感湏覩瑶玉琼九月十八日夜云林右英夫人作三景秀郁𤣥霄映朗八方丹云浮髙宸逍遥任灵风鼔翼乘素飈竦眄琼台中緑葢入协晨青軿掷空同右揖东林帝上朝太虚皇玉賔剖鳯脑嗷酣飞蘂浆云钧囘曲寝千音何琅琅锦旍召勐兽华幡正低昻香母折腰唱紫烟排栋梁总辔髙清阙解驾佳人房昔运挺未兆灵化顺气翔心𦕈𤣥涯感年随积椿崇形垢甘臭味动静失沧浪我友实不尔荣辱昨巳忘九月二十五日夜云林右英夫人授作綘景浮𤣥晨紫轩乘烟征仰超緑阙内俯眄朱火城东霞启广晖神光焕七灵翳映汎三烛流任自齐冥风缠空洞宇香音触节生手携织女儛併衿匏𤓰庭左徊青羽旗华葢随云倾宴寝九度表是非不我营抱真栖太寂金姿日愈婴岂似愆秽中惨惨无聊生十月十七日云林夫人作与许侯四旌曜明空朱轩飞灵丘玉葢廕七景鼓翼霄上浮九音朗紫空玉璈洞太无宴咏三晨宫唱啸唿我俦不觉椿已老岂知二景流佳人虽兼忘而未放百忧长林真可静巖中自多娯十月二十日授二首北登𤣥真阙携手结髙罗香烟散八景𤣥风鼔绛波仰超琅园津俯眄霄陵阿玉箫云上唱鳯鸣动九遐乘气浮太空曷为蹑山河金节命羽灵徴兵折万魔齐挹三晨晖千春方婴牙丧真投竞室不解可奈何又仰眄太霞宫金阁曜紫清华房映太素四轩皆朱琼掷轮空洞津总辔儛緑軿玉华飞云葢西妃运锦旍飜然尘浊涯儵歘佳人庭宿感应期降所招已在冥乘风奏霄晨共酣丹琳甖公侯徒𦕈𦕈安知真人灵右英作此清晨挹绛霞总气霄上逰廻軿蹑曲波遂覩世人忧辞㫖蔚然起不散三秀嵎何若廵𤣥乡抚璈为尔娯君心安有际我愿有中无二月九日夜云林作辔景登霄晨逰宴沧浪宫綵云绕丹霞灵霭散八空上真吟琼室髙仙歌琳房九鳯唱朱籁虚节错羽钟交栖金庭内结我冥中朋俱挹玉醴津倐忽已婴童云何当路蹲愆痾随日崇二月十六日右英作晨逰太素宫控軿观玉河夕宴郁絶宇朝採圆景华弹璈北寒台七灵晖紫霞济济髙仙举纷纷尘中罗盘桓嚣霭内愆累不当多二月三十日夜右英作驾风骋云軿晨登太渟丘绛津连岑振清波鼔浚流歩空观九纬八网皆已逰暂宴三金秀来观建志俦勤懈不相掩是以积百忧右英吟此凌波越沧浪忽然造金山四顾终日逰罕我云中人右英夫人作紫阙构虗上𤣥馆冲絶飈琳琅敷灵囿华生结琼瑶骋軿沧浪津八风激云韶披羽扇北翳握节鸣金萧凤籁和千钟四童歌晨朝心豁虗无外神襟和朗寥廻舞太空岭六气运重幽我途岂能寻使尔终不凋四月十四日夕右英夫人吟歌此曲𤣥波振沧涛洪津鼓万流驾景眄六虗思与佳人逰妙唱不我对清音与谁投云中骋琼轮何为尘中趋右英作松栢生𤣥岭郁为寒林桀繁葩盛严氷未肯惧白雪乱世幽重岫廵生道常洁飞此逸辔轮投彼遐人辙公侯可去来何为不能絶闰月三日夜右英作示许长史清凈愿东山廕景栖灵穴愔愔闲庭虗蘙荟青林宻圆曜映南轩朱风扇幽室拱袂闲房内相期启妙术寥朗逺想𤣥萧条神心逸右英吟此纵心空洞津竦辔策朱軿佳人来何迟道徳何时成右英吟此有心许斧子言当采五芝芝草不必得汝亦不能来汝来当可得芝草与汝食右英告公徳匠既凝𤣥范自天安危之事未宜问也公倾注甚至所以未相酬者豫事难论耳顷天气激逸隂景屡变大白觧体扵二辰之中愆勃扵紫房之下王者恶焉天子有忧上相座动今聊作䜟宻以相示精气神妙㕘二仪慎传凡人贤者施封天制地无不宜子能寳袐天知之吾道要妙岂相欺自有竒神先兵䂓火寸三五天瑞之隆代迭换运相推明匠保徳慎无思驱恶除逆疾寻师万金之术龙之熙隆数卒三失由儿莫测其源刘向知有凶拨乱皇复基乘天命世遂平夷制逆者谁必定期匠不足虑忧逺危五世之间真可悲篡厯有数帝座亏当见变异纷纭来金室在兹古诗纪巻一百四十二古诗纪卷一百四十三钦定四库全书古诗纪巻一百四十三明冯惟讷撰外集第三仙诗蓬莱四真人诗石庆安先作诗灵山造太霞竖巖絶霄峯紫烟散神州乘飈驾白龙相携四賔人东朝桑林公广休年虽前壮气何䝉䝉实未下路让惟年以相崇次张诱世作诗北逰太漠外来登蓬莱阙紫云构灵宫香烟何郁欎美哉洛广休久在论道位罗併真人座齐观白龙迈离式四人用何时共觧带有懐披襟友欣欣髙晨㑹次许玉斧作诗逰观竒山峙潄濯沧流清遥覩蓬莱间屹屹冲霄冥五芝被绛巖四阶植琳琼纷纷灵华散晃晃焕神庭从容七觉外任我摄天生自足方寸里何用白龙荣次丁玮宁作诗𤣥山构沧浪金房映灵轩洛公挺竒尚从容有无间形沈北寒宇三神栖九天同寮相率徃推我髙胜年弱冠石庆安未肯崇尊贤嘲笑蓬莱公唿此广休前明公将何以却此少年翰青童大君常吟咏欲植灭度根当㧞生死栽沈吟堕九泉但坐惜形骸太虚真人常吟咏观神戴形时亦如车从马车败马奔亡牵连一时假哀世但识此但是惜风火种罪天网上受毒地狱下西城真人王君常吟咏形为渡神舟泊岸当别去形非神常宅神非形常载徘徊生死轮但苦心犹豫小有真人王君常吟咏失道从死津三魂迷生道生生日已逺死死日已早悲哉苦痛客根华已颠倒起就零落尘焉知反枯老方诸宫东华上房灵妃歌曲紫桂植瑶园朱华声悽悽月宫生蘂渊日中有琼池左㧞员灵曜右掣丹霞晖流金焕绛庭八景絶烟廻緑葢浮明朗控节命太微凤精童华颜琳腴充长饥控晨揖太素乘歘翔玉墀吐纳六虚气玉嫔把巾随弹璈南云扇香风鼔锦披叩商百兽舞六天摄神威儵歘亿万椿龄纪郁巍巍小鲜未烹鼎言我巖下悲太微𤣥清左夫人北停宫中歌曲郁蔼非真墟太无为我馆𤣥公岂有懐萦䝉孤所难落凤控紫霞矫辔登晨岸寂寂无濠涯晖晖空中观隠芝秀凤丘逡廵瑶林畔龙胎婴尔形八琼廻素旦琅华繁玉宫结葩凌巖粲鹏扇絶亿领拊翮扶霄翰西庭命长歌云璈乘虗弹八风缠绿宇丛烟豁然散灵童掷流金太微启璧案三元折腰舞紫皇挥袂讃朗朗扇景曜晔晔长庚焕超軿耸明刃下眄使我惋顾哀地仙辈何为栖林涧辛𤣥子赠杨司命诗三首畴昔入冥乡顺驾应灵招神随空无散气与庆云消形非明玉质𤣥匠安能彫蹀足吟幽唱仰手翫鸣条林室有逸欢絶此轩外交遗景附圆曜嘉音何寥寥寂通寄兴感𤣥气摄动音髙轮虽参差万刃故来寻萧萧研道子合神契灵襟委顺浪世化心标窈窕林同期理外逰相与静东岑命驾广酆阿逸迹幽冥乡空中自有物有中亦无常悟言有无际相与㑹濠梁目击𤣥觧了鬼神理自忘清灵真人八月十六日夕授诗拟驾东岑人停景招隠静仁徳乘波来俱㑹三秀岭灵芝信可食使尔无终永噏真献金浆不待百丈井七月十五日夜清灵真人授诗与许玉斧企望人飞若感若成威不内接骄女逺屏三四纵横以入帝庭厯纪建号得为太龄亦必秀映四司元卿翻然纵羽遂登上清定録中候告与许玉斧凤巢髙木素衣衫然履顺思贞凝心虗𤣥五公石腴彼体所便急宜服之可以少颜三八令明次行𤣥真解驾偃息可诵洞篇琼刃应数精心髙栖隠嘿沈闭正气不亏术散除疾是尔所宜次服䭀饭兼谷勿违益髓除患肌肤充肥然后登山咏洞讲微寅兽白齿亦能见机遂得不死过度壬辰偃息盛木玩执周书太极植简金名西华学服可否自应灵符理异契同神洞相求右英引大洞真经扶晨始晖生紫云映𤣥阿焕洞圆光蔚晃朗濯耀罗眇眇灵景元森洒空青华九天馆玉賔金房烟霄歌许长史答诗微诚因理感积精洞幽真斐斐乘云綵灵像凭紫烟眇眇濯员罗佛佛驾飞轮𤣥翰启曚昧顾景思自新许掾梦诗乘气渉渌津採药山中巅披心焕灵想萧荡无悟言愿与盛徳逰骖驷骋因縁荣尘何足寻疾激君清𤣥茍能摄妙观吐纳可长年杜广平常喜歌一章淳景翳广林暧日东霞升晨风儛六烟勃郁八道腾五岳何必秀名山亦足陵矫首蹑洞阜栖心潜中兴吐纳胎精气𤣥白谁能胜保命吟曰朝华焕晨井九葢倾青云前此珪璋庸不识万流椿解落儵歘顷寅客何必人五仙诗保命府丞授诗华景辉琼林清风散紫霄仰携髙真士凌空驭緑轺放彼朱霞馆造此尘中僚有縁自然㑹不待心翘翘冯真人授曰太霞郁紫葢景风飘羽轮直造尘滓际万秽浇我身自非保仙子安见今日人过此未申嵗控景朝太真冥縁虽有契执徳故湏勤张仙卿授曰写我萧闲馆逰彼尘喧际骋景葢飞霄寻此人间契周生一何竒能感𤣥人辙无使凌云榦中随严霜折洪先生授曰灵风扇紫霞景云散丹晖八素不为迥九垓何足巍志业虽有习之亦成微朂此今日事金阙方共归华阳童授曰悬台凌紫汉峻阶登绛云华景飞形烛七耀亦殊分写此歩尘秽适彼超世君朂哉二祀内无令邪世门方为去来㑹短辞何用纷王晖诗黄帝昇鼎湖乘素入紫烟明精隂不久运徃驰龙旋枯悴林将凋鲜鳞沈深渊逰仙腾霞观喜作嵗月绵昼占勿龟兆夕唱良有縁中岳镇和气般轮共成篇若能思得之赐与金一缾公孙卿合药诗玉女断分剂蟾蜍主和𢷬一丸炼人形二丸颜容好敬𤣥子歌遥望崑崙山下有三顷田借问田者谁赤子字元先上生乌灵木双阙夹两邉日月互相照神路带中间採药三微岭饮潄华池泉遨逰十二楼偃蹇歩中原意欲观绛宫正值子丹眠金楼凭玉几华葢与相连顾见双使者博着太行山长谷何峥嵘齐城相接隣纵我飞龙辔忽临无极渊黄精生泉底芝草披岐川我欲将黄精流丹在眼前徘徊饮流丹羽翼奋迅鲜意犹未策外子乔提臂牵所经信自险所贵得神仙郭四朝扣船歌四首清池带灵岫长林郁青葱𤣥鸟翔幽野悟言出从容鼓檝乘神波稽首希晨风未获解脱期逍遥丘林中浪神九陔外研道逐全真戢此灵鳯羽藏我华龙鳞髙举方寸物万吹皆垢尘顾哀朝生蟪孰尽汝车轮逰空落飞飈灵歩无形方圆景焕明霞九鳯唱朝阳挥翮扇天津晻蔼庆云翔遂造太微宇挹此金梨浆逍遥𤣥陔表不存亦不亡驾歘舞神霄披霞带九日髙皇齐龙轮遂造九华室神虎洞琼林风云合成一开阖幽冥户灵变𤣥迹灭扈谦诗二首风从牖中入酒在杯中揺手握四十九灵光在上照巍峩藂蓍下独向冥理笑进不登龙门退不求名位无以消白日常作巍峩醉李仙君歌金鼎天门开反童复婴孩日月照崑崙真君自然来三年结黄云千日成圣胎九年登金阙一纪升三台龙虎自然交上帝安金台衆神仰天表忻慕心徘徊子今受灵文専心如死灰积功十二年功毕登云梯白光生圆象紫气冲云霓端虗念太乙浩劫天地齐桓真人吟诗黄花生紫云日月周天轮混混太虗中不与衆生羣崑崙十二峰上帝朝万廵一日功行满升空谒元君武夷君人间可哀之曲天上人间兮㑹合踈稀日落西山兮夕鸟归飞百年一饷兮志与愿违天宫咫尺兮恨不相随武阳山遗咏登武阳观乐数峨岭千蕤洋湖口命非螭驾白驹临天水心踟蹰千载后不如太上导仙铭子欲长生当服山精子欲轻翔当服山姜内经真谚子欲夜书常修常居长生谚欲得长生饮太平古诗纪巻一百十三古诗纪卷一百四十四钦定四库全书古诗纪卷一百四十四明冯惟讷撰外集第四鬼诗紫玉歌南山有鸟北山张罗意欲从君谗言孔多悲结成疹没命黄垆命之不造寃如之何羽族之长名为鳯凰一日失雄三年感伤虽有衆鸟不为匹双故见鄙姿逢君辉光身逺心近何曽暂忘崔少府女赠卢充诗煌煌灵芝质光丽何猗猗华艳当时显嘉异表神竒含英未及秀中夏罹霜萎荣曜长幽灭世路永无施不悟隂阳运哲人忽来仪㑹浅离别速皆由灵与祇何以赠余亲金盌可頥儿爱恩从此别断絶伤肝脾成公智琼赠弦超飘飖浮勃述敖曹云石滋芝英不湏润至徳与时期神仙岂虚降应运来相之纳我荣五族逆我致祸灾刘妙容宛转歌二首月既明西轩琴复清寸心斗酒争芳夜千秋万嵗同一情歌宛转宛转凄以哀愿为星与汉光影共徘徊悲且伤参差泪成行低红掩翠方无色金徽玉轸为谁锵歌宛转宛转情复悲愿为烟与雾氛氲对容姿杜兰香贻张硕诗阿母处灵岳时逰云霄际衆女侍羽仪不出墉宫外飈轮送我来岂复耻尘秽从我与福俱嫌我与祸㑹八月再贻张硕逍遥云雾间唿吸发九嶷㳺女不稽路弱水何不之青溪小姑歌二首日暮风吹叶落依枝丹心寸意愁君未知歌阕夜巳久繁霜侵晓幕何意空相守坐待繁霜落庐山夫人女婉抚琴歌登庐山兮郁嗟峨晞阳风兮拂紫霞招若人兮濯灵波欣良运兮畅云柯弹鸣琴兮乐莫过云龙㑹兮乐太和郭长生吹笛歌闲夜寂已清长笛亮且鸣若欲知我者姓郭字长生陈阿登弹琴歌连绵葛上藤一缓复一絙欲知我姓名姓陈名阿登聂包鬼歌花盈盈正闻行当归不闻死复生岑之元梦韦琳所赠廻楼临絶岸斜月照江湄夜深更漏永长懐思汉悲鬼仙歌謡登阿侬孔雀楼遥闻凤凰鼓下我邹山头彷彿见梁鲁炖煌父老梦语南风动吹长木胡桐椎不中毂牕唿祁孔賔祁孔賔祁孔賔隠去来隠去来脩餙人世甚若不可谐所得未毛铢所丧如山崖相轮铃音秀支替戾冈仆谷劬秃当鬼謡死树今更青呉平寻当归适闻杀此树已复有光辉鐡臼歌桃李花严霜当奈何桃李子严霜落未巳犬妖歌言我不能歌聼我歌梅花今年故复可奈汝明年何鸟妖诗独足上髙台茂草变为灰欲知我家处朱门当水开古诗纪巻一百四十四古诗纪卷一百四十五钦定四库全书古诗纪巻一百四十五明冯惟讷撰别集第一统论上宋书谢灵运传梁沈约史臣曰民禀天地之灵含五常之徳刚柔迭用喜愠分情夫志动于中则歌咏外发六义所因四始攸系升降讴謡纷披风什虽虞夏以前遗文不覩禀气懐灵理无或异然则歌咏所兴宜自生民始也周室既衰风流弥着屈平宋玉导清源于前贾谊相如振芳尘于后英辞润金石髙义薄云天自兹以降情志愈广王襃刘向扬班崔蔡之徒异轨同奔递相师祖虽清辞丽曲时发乎篇而芜音累气固亦多矣若平子艶发文以情变絶唱髙踪乆无嗣响至于建安曹氏基命三祖陈王咸蓄盛藻甫乃以情纬物以文被质自汉至魏四百余年辞人才子文体三变相如工为形似之言二班长于情理之説子建仲宣以气质为体竝摽能擅美独映当时是以一世之士各相慕习原其飇流所始莫不同祖风骚徒以赏好异情故意制相诡降及元康潘陆特秀律异班贾体变曹王缛旨星稠繁文绮合缀平台之逸响采南皮之高韵遗风余烈事极江左在晋中兴𤣥风独扇为学穷于柱下博物止乎七篇驰骋文辞义殚于此自建武暨于义熈歴载将百虽比响联辞波属云委莫不寄言上徳託意𤣥珠遒丽之辞无闻焉耳仲文始革孙许之风叔源大变太元之气爰逮宋氏颜谢腾声灵运之兴㑹标举延年之体裁明密竝方轨前秀垂范后昆若夫敷袵论心商搉前藻工拙之数如有可言夫五色相宣八音协畅由乎𤣥黄律吕各适物宜欲使宫羽相变低昂舛节若前有浮声则后须切响一简之内音韵尽殊两句之中轻重悉异妙达此旨始可言文至于先士茂制讽髙歴赏子建函京之作仲宣灞岸之篇子荆零雨之章正长朔风之句竝直举胷情非傍诗史正以音律调韵取髙前式自灵均以来多歴年代虽文体稍精而此祕未覩至于髙言妙句音韵天成皆暗与理合匪由思至张蔡曹王曽无先觉潘陆颜谢去之弥逺世之知音者有以得之此言非谬如曰不然请待来哲北史文苑传叙易曰观乎天文以察时变观乎人文以化成天下然则文之为用其大矣哉逖听三古弥纶百代若乃坟索所纪靡得而云典谟巳降遗风可述至于制礼作乐腾实飞声善乎言之不文行之岂能逺也是以曲阜之多才多艺监二代以正其源阙里之性与天道修六经以维其末用能穷神知化称首于千古经邦纬俗藏用于百代至哉斯固圣人之述作也逮乎两周道丧七十义乖淹中稷下八儒三墨之异漆园黍谷名法兵农之别虽雅诰奥义或未尽善考其遗迹亦贤达之流乎其离谗放逐之臣涂穷候门之士道轗轲而未遇郁抑而不申愤激委约之中飞文魏阙之下奋迅泥滓自致青云振沈溺于一朝流风声于千载者往往而有矣汉自孝武之后雅尚斯文扬葩振藻者如林而二马王扬为之杰东京之朝兹道逾扇咀征含商者成市而班傅张蔡为之雄当涂受命尤好虫篆金行勃兴无替前烈曹王陈阮负宏衍之思挺栋榦于邓林潘陆张左擅侈丽之才饰羽仪于凤穴斯竝高视当世连衡孔门虽时运推移质文屡变譬犹六代竝奏易俗之用无爽九源竞逐一致之理同归歴选前英于斯为盛既而中州板荡戎狄交侵僣伪相属生灵涂炭故文章黜焉其能濳思于战争之闲挥翰于锋镝之下亦有时而间出矣若乃鲁征杜广徐光尹弼之俦知名于二赵宋该封奕朱彤梁谠之属见重于燕秦然皆迫于仓卒牵于战阵章奏符檄则粲然可观体物縁情则寂寥于世非其才有优劣时运然也至于朔方之地蕞尔夷俗胡义周之颂国都足称宏丽区区河右而学者埓于中原刘延明之铭酒泉可谓清典子曰十室之邑必有忠信岂徒言哉泊乎有魏定鼎沙朔南包河淮西吞闗陇当时之士有许谦崔宏宏子浩髙允高闾游雅等先后之间声实俱茂词义典正有永嘉之遗烈焉及太和在运鋭情文学固以颉顽汉彻跨蹑曹丕气运髙逺艶藻独构衣冠仰止咸慕新风律调颇殊曲度遂改辞罕泉源言多胷臆润古彫今有所未遇是故雅言丽则之奇绮合绣联之美眇歴歳年未闻独得既而陈郡袁翻河内常景晚拔畴类稍革其风及明皇御厯文雅大盛学者如牛毛成者如麟角孔子曰才难不其然也于时陈郡袁翻翻弟跃河东裴敬宪弟荘伯荘伯族弟伯茂范阳卢观弟仲宣顿丘李谐勃海髙肃河间邢臧赵国李骞彫琢琼瑶刻削杞梓竝为龙光俱称鸿翼乐安孙彦举济隂温子昇竝自孤寒郁然特起咸能综採繁缛兴属清华比于建安之徐陈应刘元康之潘张左束各一时也有齐自霸业云启广延髦俊开四门以賔之顿八纮以掩之邺都之下烟霏雾集河间邢子才鉅鹿魏伯起范阳卢元明鉅鹿魏季景清河崔长儒河间邢子明范阳祖孝征中山杜辅𤣥北平阳子烈竝其流也复有范阳祖鸿勋亦参文士之列及天保中李愔陆卬崔瞻陆元规竝在中书参掌纶诰其李广樊逊李徳林卢询祖卢思道始以文章着名皇建之朝常侍王晞独擅其美河清天统之辰杜台卿刘逖魏骞亦参诏勑自李愔巳下在省唯撰述除官诏旨其闗渉军国文翰多是魏收作之及在武平李若荀士逊李徳林薛道衡竝为中书侍郎典司纶綍后主虽溺于羣小然颇好咏诗幼时尝读诗赋语人云终有觧作此理不初因画屏风勑通直郎萧放及晋陵王孝式録古贤烈士及近代轻艶诸诗以充图画帝弥重之后复追齐州録事参军萧悫赵州功曹参军颜之推同入撰録犹依霸朝谓之馆客放及之推意欲更广其事又因祖珽辅政爱重之推又託邓长颙渐説后主属意斯文三年祖珽奏立文林馆于是更召引文学士谓之待诏文林馆焉珽又奏撰御览诏珽及特进魏收太子太师徐之才中书令崔劼散骑常侍张彫中书监阳休之监撰珽等奏追通直散骑侍郎韦道逊陆乂太子舍人王劭衞尉丞李孝基殿中侍御史魏澹中散大夫刘仲威袁奭国子博士朱才奉车都尉陆道闲考功郎中崔子枢左外兵郎薛道衡并省主客郎中卢思道司空东阁祭酒崔徳立太傅行参军崔儦太学博士诸葛汉奉朝请郑公超殿中侍御史郑子信等入馆撰书并勅放悫之推等同入撰例复命散骑常侍封孝琰前乐陵太守郑元礼衞尉少卿杜台卿通直散骑常侍杨训前南兖州长史羊萧通直散骑侍郎马元熙并省三公郎中刘珉开府行参军李师上温君悠入馆亦令撰书后复命特进崔季舒前仁州刺史刘逖散骑常侍李孝贞中书侍郎李徳林续入待诏寻又诏诸人各举所知又有前通直散骑侍郎辛徳源并省右戸郎元行恭太尉中兵参军刘儒行司空祭酒阳辟疆竝入馆待诏当时操笔之徒搜求略尽其外如广平宋孝王信都刘善经辈三数人论其才性入馆诸贤亦十三四不逮之周氏创业运属陵夷纂遗文于既丧聘奇士如弗及是以苏亮苏绰卢柔唐瑾元伟李昶之徒咸奋鳞翼自致青紫然绰之建言务存质朴遂糠粃魏晋宪章虞夏虽属辞有师古之美矫枉非适时之用故莫能常行焉既而革车电迈渚宫云撤梁荆之风扇于闗右狂简之徒斐然成俗流宕忘反无所取裁夫人有六情禀五常之秀情感六气顺四时之序葢文之所起情发于中而自汉魏以来迄乎晋宋其体屡变前哲论之详矣暨永明天监之际太和天保之间洛阳江左文雅尤盛彼此好尚互有异同江左宫商发越贵于清绮河朔词义贞刚重乎气质气质则理胜其词清绮则文过其意理深者便于时用文华者宜于咏歌此其南北词人得失之大较也若能掇彼清音简兹累句各去所短合其两长则文质彬彬尽羙尽善矣梁自大同之后雅道沦缺渐乖典则争驰新巧简文湘东启其淫放徐陵庾信分路扬镳其意浅而繁其文匿而彩词尚轻险情多哀思格以延陵之聼葢亦亡国之音也隋文初统万机毎念斲彫为朴发号施令咸去浮华然时俗词藻犹多淫丽故宪台执法屡飞霜简焬帝初习艺文有非轻侧暨乎即位一变其体与越公书建东都诏冬至受朝诗及拟饮马长城窟竝存雅体归于典制虽意在骄淫而词无浮荡故当时缀文之士遂得依而取正焉所谓能言者未必能行葢亦君子不以人废言也爰自东帝归秦逮乎青葢入洛四隩咸萃九州攸同江汉英灵燕赵奇俊竝该天网之中俱为大国之寳言刈其楚片善无遗润水圆流不能十数才之难也不其然乎时之文人见称当世者则齐人范阳卢思道安平李徳林河东薛道衡赵郡李元操鉅鹿魏澹陈人㑹稽虞世基河东柳䛒髙阳许善心等或鹰扬河朔或独歩汉南俱骋龙光竝驱云路矣明诗梁刘勰大舜云诗言志歌咏言圣谟所析义巳明矣是以在心为志发言为诗舒文载实其在兹乎诗者持也持人情性三百之蔽义归无邪持之为训有符焉尔人禀七情应物斯感感物吟志莫非自然昔葛天氏乐辞云𤣥鸟在曲黄帝云门理不空绮至尧有大唐之歌舜造南风之诗观其二文辞达而巳及大禹成功九序惟歌太康败徳五子咸怨顺美匡恶其来乆矣自商暨周雅颂圆备四始彪炳六义环深子夏监绚素之章子贡悟琢磨之句故商赐二子可与言诗自王泽殄竭风人辍采春秋观志讽诵旧章酬酢以为賔荣吐纳而成身文逮楚国讽怨则离骚为刺秦皇灭典亦造仙诗汉初四言韦孟首唱匡谏之义继轨周人孝武爱文柏梁列韵严马之徒属辞无方至成帝品録三百余篇朝章国采亦云周备而辞人遗翰莫见五言所以李陵班婕妤见疑于后代也按召南行露始肇半章孺子沧浪亦有全曲暇豫优歌逺见春秋邪径童謡近在成世閲时取证则五言乆矣又古诗佳丽或称枚叔其孤竹一篇则傅毅之词比采而推两汉之作乎观其结体散文直而不野婉转附物怊怅切情实五言之冠冕也至于张衡怨篇清曲可咏仙诗缓歌雅有新声暨建安初五言腾踊文帝陈思纵辔以骋节王徐应刘望路而争驱竝怜风月狎池苑述恩荣叙酣宴慷慨以任气磊落以使才造懐指事不求纎宻之巧驱辞逐貌唯取昭晰之能此其所同也乃正始明道诗杂仙心何晏之徒率多浮浅唯嵇志清峻阮旨遥深故能标焉若乃应璩百一独立不惧辞谲义贞亦魏之遗直也晋世羣才稍入轻绮张潘左陆比肩诗衢采缛于正始力柔于建安或㭊文以为妙或流靡以自妍此其大畧也江左篇制溺乎𤣥风嗤笑徇务之志崇盛亡机之谈袁孙巳下虽各有雕采而辞趣一揆莫与争雄所以景纯仙篇挺㧞而为俊矣宋初文咏体有因革荘老告退而山水方滋俪采百字之偶争价一句之奇情必极貌以写物辞必穷力而追新此近世之所竞也故铺观列代而情变之数可监撮举同异而纲领之要可明矣若夫四言正体雅润为本五言流调清丽居宗华实异用唯才所安故平子得其雅叔夜含其润茂先凝其清景阳振其丽兼善则子建仲宣偏美则太沖公干然诗有恒裁思无定位随性适分鲜能通圆若妙识所难其易也将至忽之为易其难也方来至于三六杂言则自出篇什离合之发则明于图谶囘文所兴则道原为始联句共韵则柏梁余制巨细或殊情理同致总归诗囿故不繁云乐府乐府者声依永律和声也钧天九奏既其上帝葛天八阕爰乃皇时自咸英以降亦无得而论矣至于涂山歌于候人始为南音有娀謡乎飞燕始为北声夏甲叹于东阳东音以发殷釐思于西河西音以兴音声推移亦不一概矣匹夫庶妇讴吟土风诗官採言乐盲被律志感丝篁气变金石是以师旷觇风于盛衰季札鍳微于兴废精之至也夫乐本心术故响浃肌髓先王慎焉务塞淫滥敷训胄子必歌九徳故能情感七始化动八风自雅声寖微溺音腾沸秦燔乐经汉初绍复制氏纪其铿锵叔孙定其容与于是武徳兴乎髙祖四时广于孝文虽摹韶夏而颇袭秦旧中和之响閴其不还暨武帝崇礼始立乐府总赵代之音撮齐楚之气延年以曼声协律朱马以骚体制歌桂华杂曲丽而不经赤鴈羣篇靡而非典河间荐雅而罕御故汲黯致讥于天马也至宣帝雅颂诗效鹿鸣迩及元成稍广淫乐正音乖俗其难也如此暨后郊庙惟杂雅章辞虽典文而律非䕫旷至于魏之三祖气爽才丽宰割辞调音靡节平观其北上衆引秋风列篇或述酣宴或伤羁戍志不出于淫荡辞不离于哀思虽三调之正声实韶夏之郑曲也逮于晋世则傅𤣥晓音创定雅歌以咏祖宗张华新篇亦充庭万然杜䕫调律音奏舒雅荀朂改悬声节哀急故阮咸讥其离声后人验其铜尺和乐精妙固表里而相资矣故知诗为乐心声为乐体乐体在声瞽师务调其器乐心在诗君子宜正其文好乐无荒晋风所以称逺伊其相谑郑国所以云亡故知季札观辞不直聼声而巳若夫艳歌婉娈怨志詄絶淫辞在曲正响焉生然俗聼飞驰职竞新异雅咏温恭必欠伸鱼睨奇辞切至则拊髀雀跃诗声俱郑自此阶矣凡乐辞曰诗诗声曰歌声来被辞辞繁难节故陈思称李延年闲于増损古辞多者则宜减之明贵约也观髙祖之咏大风孝武之叹来迟歌童被声莫敢不协子建士衡咸有佳篇竝无诏伶人故事谢丝管俗称乖调盖未思也至于斩伎鼔吹汉世铙挽虽戎丧殊事而并总入乐府缪袭所致亦有可算焉昔子政品文诗与歌别故畧具乐篇以标区界时序时运交移质文代变古今情理如可言乎昔在陶唐徳盛化钧野老吐何力之谈郊童含不识之歌有虞继作政阜民安南风诗于元后烂云歌于列臣尽其美者何乃心乐而声泰也至大禹敷土九序咏功成汤圣敬猗欤作颂逮姬文之徳盛周南勤而不怨太王之化淳邠风乐而不淫幽厉昬而板荡怒平王微而黍离哀故知歌謡文理与世推移风动于上而波震于下者春秋以后角战英雄六经泥蟠百家飇骇方是时也韩魏力政燕赵任权五蠧六虱严于奏令唯齐楚两国颇有文学齐开荘衢之第楚广兰台之宫孟轲賔馆荀卿宰邑故稷下扇其清风兰陵郁其茂俗邹子以谈天飞誉驺奭以雕龙驰响屈平聨藻于日月宋玉交彩于风云观其艶说则笼罩雅颂故知暐煜之竒意出乎纵横之诡俗也爰至有汉运接燔书高祖尚武戏儒简学虽礼律草创诗书未遑然大风鸿鹄之歌亦天纵之英作也施及孝恵迄于文景经术颇兴而辞人勿用贾谊抑而邹枚沈亦可知己逮孝武崇儒润色鸿业礼乐争辉辞藻竞骛柏梁展朝䜩之诗金堤制恤民之咏徴枚乘以蒲轮申主父以鼎食擢公孙之对䇿叹儿寛之拟奏买臣负薪而衣锦相如涤器而被绣于是史迁夀王之徒严终枚臯之属应对固无方篇章亦不匮遗风余采莫与比盛越昭及宣实继武绩驰骋石渠暇豫文㑹集雕篆之轶材发绮縠之高喻于是王襃之伦底禄待诏自元暨成䧏意图籍笑玉屑之谏清金马之路子云鋭思于千首子政讐校于六艺亦巳美矣爰自汉室迄至成哀虽世渐百龄辞人九变而大抵所归祖述楚辞灵均余影于是乎在自哀平陵替光武中兴深懐图谶颇畧文华然杜笃献诔以免刑班彪参表以补令虽非旁求亦不遐弃及明帝叠耀崇爱儒术肄礼璧堂讲文虎观孟坚珥笔于国史贾逵给礼于端颂东平擅其懿文沛王振其通论帝则藩仪辉光相照矣自安和已下迄至顺桓则有班傅三崔王马张蔡磊落鸿儒才不时乏而文章之选存而不论然中兴之后羣才稍改前辙华实所附斟酌经辞葢歴政讲聚故渐靡儒风者也降及灵帝时好辞制造羲皇之书开鸿都之赋而乐松之徒招集浅陋故杨赐号为驩兠蔡邕比之俳优其余风遗文葢蔑如也自献帝播迁文学蓬转建安之末区宇方辑魏武以相王之尊雅爱诗章文帝以副君之重妙善辞赋陈思以公子之豪下笔琳琅并体貌英逸故俊才云蒸仲宣委质于汉南孔璋归命于河北伟长从宦于青土公干狥质于海隅徳琏综其斐然之思元瑜展其翩翩之乐文蔚休伯之俦子俶徳祖之侣傲雅觞豆之前雍容袵席之上洒笔以成酣歌和墨以借谈笑观其时文雅好慷慨良由世积乱离风衰俗怨并志深而笔长故梗槩而多气也至明帝纂戎制诗度曲徴篇章之士置崇文之观何刘羣才迭相照耀少主相仍唯高贵英雅顾盼合章动言成论于时正始余风篇体轻澹而嵇阮应缪并驰文路矣晋宣始基景文克构并迹沈儒雅而务深方术至武帝惟新承平受命而胶序篇章弗简皇虑降及懐愍缀旒而巳然晋虽不文人才实盛茂先揺笔而散珠太沖动墨而横锦岳湛曜联璧之华机云标二俊之采应傅三张之徒孙摰成公之属并结藻清英流韵绮靡前史以为运渉季世人未尽才诚哉斯谈可为叹息元皇中兴披文建学刘刁礼吏而宠荣景纯文敏而优擢逮明帝束晳雅好文㑹升储御极孳孳讲艺练情于诰策振采于辞赋庾以笔才逾亲温以文思益厚揄扬风流亦彼时之汉武也及成康促龄穆哀短祚简文勃兴渊乎清峻微言精理亟满𤣥席澹思醲采时洒文囿至孝武不嗣安恭已矣其文史则有袁殷之曹孙于之軰虽才或浅深珪璋足用自中朝贵𤣥江左弥盛因谈余气流成文体是以世极迍邅而辞意夷㤗诗必柱下之㫖归赋乃漆园之义䟽故知文变染乎世情兴废系乎时序原始以要终虽百世可知也自宋武爱文文帝彬雅秉文之徳孝武多才英采云构自明以下文理替矣尔其缙绅之林霞蔚而飈起王袁聨宗以龙章颜谢重叶以凤采何范张沈之徒亦不可胜也葢闻之于世故畧举大较暨皇齐驭寳运集休明太祖以圣武膺箓高祖以睿文纂业文帝以贰离含章中宗以上哲兴运并文眀自天缉遐景祚今圣厯方兴文思充被海岳降神才英秀发驭飞龙于天衢驾骐骥于万里经典礼章跨周轹汉唐虞之文其鼎盛乎鸿风懿采短笔敢陈飏言赞时请寄明哲体性八体屡迁功以学成才力居中肇自血气气以实志志以定言吐纳英华莫非情性是以贾生俊发故文㓗而体清长卿傲诞故理侈而辞溢子云沈寂故志隠而味深子政简易故趣昭而事博孟坚雅懿故裁宻而思靡平子淹通故虑周而藻宻仲宣躁鋭故颖出而才果公干气褊故言壮而情骇嗣宗俶傥故响逸而调逺叔夜儁侠故兴高而采烈安仁轻敏故锋发而韵流士衡矜重故情繁而辞隠触类以推表里必符岂非自然之恒资才气之大畧哉通变论文之方譬诸草木根干丽土而同性臭味晞阳而异品矣是以九代咏歌志合文则黄歌断竹质之至也唐歌在昔则广于黄世虞歌卿云则文于唐时夏歌雕墻缛于虞代商周篇什丽于夏年至于序志述时其揆一也暨楚之骚文矩式周人汉之赋颂影写楚世魏之荐制顾慕汉风晋之辞章瞻望魏采确而论之则黄唐淳而质虞夏质而辨商周丽而雅楚汉侈而艶魏晋浅而绮宋初讹而新从质及讹弥近弥澹何则竞今疎古风味气衰也今才颖之士刻意学文多畧汉篇师范宋集虽古今备閲然近附而逺疎矣夫青生于蓝綘生于蒨虽踰本色不能复化桓君山云予见新进丽文美而无采及见刘扬言辞常辄有得此其验也故练青濯绛必归蓝蒨矫讹翻浅还宗经诰斯斟酌乎质文之间而櫽括乎雅俗之际可与言通变矣情采夫铅黛所以饰容而盼倩生于淑姿文采所以餙言而辨丽本于情性故情者文之经辞者理之纬经正而后纬成理定而后辞畅此立文之本源也昔诗人什篇为情而造文辞人赋颂为文而造情何以明其然葢风雅之兴志思蓄愤而吟咏情性以讽其上此为情而造文也诸子之徒心非郁陶茍驰夸餙鬻声钓世此为文而造情也故为情者要约而冩眞为文者淫丽而烦滥而后之作者採滥忽眞逺弃风雅近师辞赋故体情之制日踈逐文之篇愈盛故有志深轩冕而汎咏臯壌心纒㡬务而虚述人外眞宰弗存翩其反矣夫桃李不言而成蹊有实存也男子树兰而不芳无其情也夫以草木之微依情待实况乎文章述志为本言与志反文岂足徴是以聨辞结采将欲明理采滥辞诡则心理愈翳固知翠纶桂饵反所以失鱼言隠荣华殆谓此也是以衣锦褧衣恶文太章贲象穷白贵乎反本夫能设谟以位理拟地以置心心定而后结音理正而后摛藻使文不灭质博不溺心正采耀乎朱蓝间色屏于红紫乃可谓雕琢其章彬彬君子矣比兴诗文𢎞奥包韫六义毛公述传独标兴体岂不以风通而赋同比显而兴隠哉故比者附也兴者起也附理者切类以指事起情者依微以拟议起情故兴体以立附理故比例以生比则畜愤以斥言兴则环譬以记讽葢随时之义不一故诗人之志有二也观夫兴之託谕婉而成章称名也小取类也大关雎有别故后妃方徳尸鸠贞一故夫人象义义取其贞无从于夷禽徳贵其别不嫌于鸷鸟明而未融故发注而后见也且何谓为比葢冩物以附意飏言以切事者也故金钖以喻明徳珪璋以譬秀民螟蛉以类教诲蜩螗以冩号唿澣衣以拟心忧巻席以方志固凡斯切象皆比义也至如麻衣如雪两骖如舞若斯之类皆比类者也楚㐮信谗而三闾忠烈依诗制骚讽兼比兴炎汉虽盛而辞人夸毗诗刺道丧故兴义销亡于是赋颂先鸣故比体云构纷纭杂沓信旧章矣夫比之为义取类不常或喻于声或方于貌或拟于心或譬于事宋玉高唐云纎条悲鸣声似竽籁此比声之类也枚乘荒园云焱焱纷纷若尘埃之间白云此则比貌之类也贾生鵩赋云祸之与福何异糺纒此以物比理者也王襃洞箫云优柔温润如慈父之爱子也此以声比心者也马融长笛云繁缛络绎范蔡之説此以响比辩者也张衡南都云起郑舞蠒抽绪此以容比物者也若斯之类辞赋所先日用乎比月忘乎兴习小而弃大所以文谢于周人也至于扬班之伦曹刘以下图状山川影冩云物莫不纎综比义以敷其华惊聼回视资此效绩又安仁萤赋云流金在沙季鹰春诗云青条若总翠皆其义者也故此类虽繁以切至为贵若刻鹤类鹜则无所取焉物色春秋代序隂阳惨舒物色之动心亦揺焉葢阳气萌而𤣥驹歩隂律凝而丹鸟羞微虫犹或入感四时之动物深矣若夫珪璋挺其惠心英华秀其清气物色相召人谁获安是以献歳发春悦豫之情畅滔滔孟夏郁陶之心凝天高气清隂沈之志逺霰雪无垠矜肃之虑深歳有其物物有其容情以物迁辞以情发一叶且或迎意虫声有足引心况清风与明月同夜白日与春林共朝哉是以诗人感物聨类不穷流连万象之际沈吟视聼之区冩气图貌既随物以宛转属采附声亦与心而裵徊故灼灼状桃花之鲜依依尽杨栁之貌杲杲为出日之容瀌瀌拟雨雪之状喈喈逐黄鸟之声喓喓学草虫之韵皎日嘒星一言穷理参差沃若两字连形并以少总多情貌无遗矣虽复思经千载将何易夺及离骚代兴触类而长物貌难尽故重沓舒状于是嵯峨之类聚葳蕤之羣积矣及长卿之徒诡势瓌声模山范水字必鱼贯所谓诗人丽则而约言辞人丽淫而繁句也至如雅咏棠华或黄或白骚述秋兰緑叶紫茎凡摛表五色贵在时见若青黄屡出则繁而不珍自近代以来文贵形似窥情风景之上钻貌草木之中吟咏所发志惟深逺体物为妙功在密附故巧言切状如印之印泥不加雕削而曲写毫芥故能瞻言而见貌印字而知时也然物有恆姿而思无定检或率尔造极或精思愈踈且诗骚所标并据要害故后进锐笔怯于争锋莫不因方以借巧即势以㑹奇善于适要则虽旧弥新矣是以四序纷廻而入兴贵闲物色虽繁而析辞尚简使味飘飘而轻举情晔晔而更新古来辞人异代接武莫不参伍以相变因革以为功物色尽而情有余者晓㑹通也若乃山林臯壌实文思之奥府畧语则阙详说则繁然屈平所以能洞鍳风骚之情者抑亦江山之助乎诗品上梁钟嵘气之动物物之感人故揺荡性情形诸舞咏照烛三才晖丽万有灵祗待之以致飨幽微借之以昭告动天地感鬼神莫近于诗昔南风之辞卿云之颂厥义夐矣夏歌曰郁陶乎予心楚謡曰名余曰正则虽诗体未全然是五言之滥觞也逮汉李陵始着五言之目矣古诗𦕈邈人世难详推其文体固是炎汉之制非衰周之倡也自王扬枚马之徒词赋竞爽而吟咏靡闻从李都尉迄班媫妤将百年间有妇人焉一人而巳诗人之风顿巳缺丧东京二百载中惟有班固咏史质木无文降及建安曹公父子笃好斯文平原兄弟鬰为文栋刘桢王粲为其羽翼次有攀龙托凤自致于属车者葢将百计彬彬之盛大备于时矣是后陵迟衰微逮于有晋太康中三张二陆两潘一左勃尔复兴踵武前王风流未沫亦文章之中兴也永兴时贵黄老稍尚虚谈于时篇什理过其辞淡乎寡味爰及江表微波尚传孙绰许询桓庾诸公诗皆平典似道徳论建安风力尽矣先是郭景纯用隽上之才变创其体刘越石仗清刚之气赞成厥美然彼衆我寡未能动俗逮义熈中谢益夀斐然继作元嘉中有谢灵运才高词盛富艶难踪固巳含跨刘郭陵轹潘左故知陈思为建安之杰公干仲宣为辅陆机为太康之英安仁景阳为辅谢客为元嘉之雄颜延年为辅斯皆五言之冠冕文词之命世也夫四言文约意广取效风骚便可多得每苦文繁而意少故世罕习焉五言居文词之要是衆作之有滋味者也故云㑹流俗岂不以指事造形穷情写物最为详切者邪故诗有六义焉一曰兴二曰比三曰赋文巳尽而义有余兴也因物喻志比也直书其事寓言写物赋也𢎞斯三义酌而用之干之以风力润之以丹彩使味之者无极闻之者动心是诗之至也若専用比兴则患在意深意深则词踬若但用赋体则患在意浮意浮则文散嬉成流移文无止泊有芜漫之累矣若乃春风春鸟秋月秋蝉夏云暑雨冬月祈寒斯四候之感诸诗者也嘉㑹寄诗以亲离羣託诗以怨至于楚臣去境汉妾辞宫或骨横朔野或魂逐飞蓬或负戈外戎杀气雄邉塞客衣单孀闺泪尽文士有觧佩出朝一去忘返女有扬蛾入宠再盼倾国凡斯种种感荡心灵非陈诗何以展其义非长歌何以骋其情故曰诗可以羣可以怨使穷贱易安幽居靡闷莫尚于诗矣故词人作者罔不爱好今之士俗斯风炽矣才能胜衣甫就小学必甘心而驰骛焉于是庸音杂体人各为容至使膏腴子弟耻文不逮终朝㸃缀分夜呻吟独观谓为警䇿衆覩终沦平钝次有轻薄之徒咲曹刘为古拙谓鲍昭羲皇上人谢朓今古独歩而师鲍昭终不及日中市朝满学谢朓劣得黄鸟度青枝徒自弃于高聼无渉于文流矣观王公缙绅之士毎博论之余何尝不以诗为口实随其嗜慾商㩁不同淄渑并泛朱紫相夺喧议竞起凖的无依近彭城刘士章俊赏之士疾其淆乱欲为当世诗品口陈标㮄其文未遂感而作焉昔九品论人七畧裁士校以賔实诚多未値至若诗之为技较尔可知以类推之殆均博奕方今皇帝资生知之上才体沈郁之幽思文丽日月赏究天人昔在贵游巳为称首况八纮既奄风靡云蒸抱玉者聨肩握珠者踵武以瞰汉魏而不顾吞晋宋于胸中谅非农歌辕议敢致流别嵘之今录庻周旋于闾里均之于谈笑耳诗品中夫属词比事乃为通谈若经国文符应资博古撰徳驳奏宜穷徃烈至乎吟咏情性亦何贵于用事思君如流水既是即目高台多悲风亦唯所见清晨登陇首羗无故实明月照积雪讵出经史观古今胜语多非补假皆由直寻颜延谢荘尤为繁宻于时化之故大明泰始中文章殆同书抄近任昉王元长等辞不贵竒竞须新事尔来作者寖以成俗遂乃句无虚语语无虚字拘挛补衲蠧文巳甚但自然英㫖罕值其人词既失高则宜加事义虽谢天才且表学问亦一理乎陆机文赋通而无贬孝充翰林疎而不切王微鸿寳宻而无裁颜延论文精而难晓挚虞文志详而博瞻颇曰知言观斯数家皆就谈文体而不显优劣至于谢客集诗逢诗輙取张隲文士逢文即书诸英志録并载在文曾无品第嵘今所録虽止乎五言然网罗今古词文始集轻欲辨彰清浊掎摭病利凡百二十人预此宗流者便称才子至斯三品升降差非定制方申变裁请寄知者尔谈艺录呉郡徐祯卿诗理宏渊谈何容易究其妙用可畧而言卿云江水开雅颂之源烝民麦秀建国风之始览其事迹兴废如存占彼民情困舒在目则知诗者所以宣𤣥郁之思光神妙之化者也先王协之于宫徴被之于簧絃奏之于郊社颂之于宗庙歌之于燕㑹讽之于房中葢以之可以格天地感鬼神畅风教通庻情此古诗之大约也汉祚鸿朗文章作新安世楚声温纯厚雅孝武乐府壮丽宏竒缙绅先生咸从附作虽规迹古风各懐剞劂美哉歌咏汉徳雍扬可为雅颂之嗣也及夫兴懐触感民各有情贤人逸士呻吟于下里弃妻思妇叹咏于中闺鼔吹奏乎军曲童謡发于闾巷亦十五国风之次也东京继轨大演五言而歌诗之声微矣至于含气布词质而不采七情杂遣并自悠圆或间有微疵终难毁玉两京诗法譬之伯仲埙篪所以相成其音调也魏氏之学独専其盛然国运风移古朴易解曹王数子才气慷慨不诡风人而特立之功卒亦未至故时与之闇化矣鸣唿世代推移理有必尔风斯偃矣何足论才故特标极界以俟君子取焉夫任用无方故情文异尚譬如钱体为圆钩形为曲箸则尚直屏则成方大匠之家器饰杂出要其格度不过总心机之妙应假刀铦以成功耳至于衆工小技擅巧分门亦自力限有涯不可彊也姑陈其目第而为言郊庙之词荘以严戎兵之词壮以肃朝㑹之词大以雝公䜩之词乐而则夫其大义固如斯巳深瑕重絫可得而言崇功盛徳易夸而乏雅华䟽彩㑹易淫而去质干戈车革易勇而亡警灵节韶光易采而成靡葢观于大者神越而心游中无植干鲜不眩移此宏词之极轨也若夫欵欵赠言尽平生之笃好执手送逺慰此恋恋之情朂励规箴婉而不直临丧挽死痛旨深长襍懐因感以咏言览古随方而结论行旅迢遥苦辛各异遨游晤赏哀乐难常孤孽怨思达人齐物忠臣幽愤贫士郁伊此诗家之错变而规格之纵横也然思或朽腐而未精情或零落而未备词或罅缺而未博气或柔犷而未调格或莠乱而未叶咸为病焉故知驱纵靡常城门一轨挥斤汚鼻能者得之若廼访之于逺不下帯袵索之以近则在千里此诗之所以未易言也情者心之精也情无定位触感而兴既动于中必形于声故喜则为笑哑忧则为吁歔怒则为叱咤然引而成音气实为佐引音成词文实与功葢因情以发气因气以成声因声而绘词因词而定韵此诗之源也然情实眑𣺌必因思以穷其奥气有麄弱必因力以夺其偏词难妥帖必因才以致其极才易飘扬必因质以御其侈此诗之流也繇是而观则知诗者乃精神之浮英造化之秘思也若夫妙骋心机随方合节或约旨以植义或宏文以叙心或缓发如朱絃或急张如跃楛或始迅以中留或既优而后促或慷慨以任壮或悲悽以引泣或因拙以得工或发竒而佀易此论匠之超悟不可得而详也易曰书不尽言言不尽意若乃因言求意其亦庶乎有得与魏诗门户也汉诗堂奥也入户升堂固其机也而晋氏之风本之魏焉然而判迹于魏者何也故知门户非定程也陆生之论文曰非知之难行之难也夫既知行之难又安得云知之非难哉又曰诗缘情而绮靡则陆生之所知固魏诗之查秽耳嗟夫文胜质衰本同末异此圣哲所以感叹翟朱所以兴哀者也夫欲拯质必务削文欲反本必资去未是固曰然然非通论也玉韫于石岂曰无文渊珠露采亦非无质由质开文古诗所以擅巧由文求质晋格所以为衰若乃文质杂兴本末并用此魏之失也故䋲汉之武其流也犹至于魏宗晋之体其敝也不可以悉矣夫情能动物故诗足以感人荆轲变徴壮士瞋目延年婉歌汉武慕叹凡厥含生情本一贯所以同忧相瘁同乐相倾者也故诗者风也风之所至草必偃焉圣人定经列国为风固有以也若乃歔欷无涕行路必不为之兴哀愬难不肤闻者必不为之变色故夫直戅之词譬之无音之絃耳何所取闻于人哉至于陈采以眩目裁虚以荡心抑又末矣朦胧萌析情之来也汪洋漫衍情之沛也连翩络属情之一也驰轶歩骤气之达也简练揣摩思之约也颉颃累贯韵之齐也混纯贞粹质之检也明隽清圆词之藻也高才闲拟濡笔求工发旨立意虽㫄出多门未有不由斯戸者也至于垓下之歌出自流离煑豆之诗成于草卒命辞慷慨并自奇工此则深情素气激而成言诗之权例也传曰疾行无善迹乃艺家之恒论也昔桓谭学赋于扬雄雄令读千首赋葢所以广其资亦得以叅其变也诗赋麤精譬之絺绤而不深探研之力宏识诵之功何能益也故古诗三百可以博其源遗篇十九可以约其趣乐府雄高可以厉其气离骚深永可以禆其思然后法经而植旨䋲古以崇辞虽或未尽臻其奥吾亦罕见其失也呜唿雕缋满目并巳称工芙蓉始发尤能擅丽后世之惑宜益滋焉夫未覩钧天之美则北里为工不咏闗雎之乱则桑中为隽故匪师涓难为语也诗之辞气虽由政教然支分条布畧有径庭良由人士品殊艺随迁易故宗工鉅匠辞淳气平豪贤硕侠辞雄气武迁臣孽子辞厉气促逸民遗老辞𤣥气沈贤良文学辞雅气俊辅臣弼士辞尊气严阉僮壸女辞弱气柔媚夫幸士辞靡气荡荒才娇丽辞淫气伤夫哲匠鸿才固繇内颖中人承学必自迹求大抵诗之妙轨情若重渊奥不可测辞如繁露贯而不杂气如良驷驰而不轶由是而求可以冥㑹矣古诗降魏辞人所遗虽萧统简辑过冗而不精刘勰绪论亦畧而未备况夫人懐敝帚自过千金法言懿则遂见委废至于篇句零落虽深犹幸有存者可足徴也故着此篇以标凖的粗方大义诚不越兹后之君子庶可以考也诗谱元陈绎曾古体周南不离日用间有福天下万世意召南至诚谆恪秋毫不犯邶风君子处变渊静自守齐风翩翩有侠气唐风忧思深逺秦风秋声朝气豳风深知民情而眞体之小雅忠厚宣王小雅振刷精神大雅深逺宣王大雅铺张事业周颂天心布声鲁颂谨守礼法商颂天威大声凡读三百篇要㑹其情不足性有余处情不足故寓之景性有余故见乎情凡读骚要见情有余处凡读汉诗先眞实后文华凡读建安诗于文华中取眞实三国六朝乐府诗犹有眞意胜于当时文人之诗凡读文选诗分三节东都以上主情建安以下主意三谢以下主辞齐梁诸家五言未成律体七言乃多古制韵度犹出盛唐人上一等但理不胜情气不胜辞耳律体沈约呉均何逊王筠任昉隂铿徐陵薛道衡江总右诸家律诗之源而尤近古者视唐律虽寛而风度逺矣絶句体古乐府浑然有大篇气象六朝诸人语絶意不絶文中子论诗子谓荀悦史乎史乎谓陆机文乎文乎皆思过半矣子谓文士之行可见谢灵运小人哉其文傲君子则谨沈休文小人哉其文冶君子则典鲍昭江淹古之狷者也其文急以怨呉筠孔珪古之狂者也其文怪以怒谢荘王融古之纤人也其文碎徐陵庾信古之夸人也其文诞或问孝绰兄弟子曰鄙人也其文淫或问湘东王兄弟子曰贪人也其文繁谢朓浅人也其文㨗江总诡人也其文虚皆古之不利人也子谓颜延之王俭任昉有君子之心焉其文约以则古诗纪巻一百四十五古诗纪卷一百四十六钦定四库全书古诗纪巻一百四十六明冯惟讷撰别集第二统论下明体文章者所以宣上下之象明人伦之叙穷理尽性以究万物之宜者也王泽流而诗作成功臻而颂兴徳勋立而铭着嘉美终而诔集祝史陈辞官箴王阙周礼太师掌教六诗曰风曰赋曰比曰兴曰雅曰颂言一国之事系一人之本谓之风言天下之事形四方之风谓之雅颂者美盛徳之形容赋者敷陈之称也比者喻类之言也兴者有感之辞也后世之为诗者多矣其功徳者谓之颂其余则总谓之诗颂诗之美者也古者圣帝明王功成治定而颂声兴于是奏于宗庙告于鬼神故颂之所美者圣王之徳也古之作诗者发乎情止乎礼义情之发因辞以形之礼义之指须事以明之故有赋焉所以假象尽辞敷陈其志古诗之赋以情义为主以事类为佐今之赋以事形为本以义正为助情义为主则言省而文有例矣事形为本则言当而辞无常文之烦省辞之险易葢由于此夫假象过大则与类相逺逸辞过壮则与事相违辩言过理则与义相失靡丽过美则与情相悖此四过者所以背大体而害政教是以司马迁割相如之浮説扬雄疾辞人之赋丽以淫诗之流也有三言四言五言六言七言九言古诗率以四言为体而时有一句二句杂在四言之间后世演之遂以为篇古诗之三言者振振鹭鹭于飞之属是也五言者谁谓雀无角何以穿我屋之属是也六言者我姑酌彼金罍之属是也七言者交交黄鸟止于桑之属是也九言者泂酌彼行潦挹彼注兹之属是也夫诗虽以情志为本而以成声为饰然则雅音之韵四言为正其余虽备曲折之体而非诗之正也严沧浪曰风雅颂既亡一变而为离骚再变而为西汉五言三变而为歌行杂体四变而为沈宋律诗五言起于李陵苏武七言起于汉武栢梁四言起于汉楚王傅韦孟六言起于汉司农谷永三言起于晋夏侯湛九言起于高贵乡公以时而论则有建安体黄初体正始体太康体元嘉体永明体齐梁体南北朝体陶体谢体徐庾体又有所谓选体栢梁体玉台体宫体有三句之歌有两句之歌有一句之歌有歌行有乐府有楚辞有琴操有謡曰吟曰辞曰引曰咏曰曲曰篇曰唱曰㺯有四声有八病又有以叹名者以愁名者以哀名者以怨名者以思名者以乐名者有古诗一韵两用者有古诗一韵三用者有古诗三韵六七用者有古诗重用二十许韵者有古诗旁取六七许韵者有古诗全不押韵者有后章字接前章者有拟古有连句有分题有分韵有借韵有协韵有今韵有古韵论杂体则有风人藁砧五杂爼两头纤纤盘中回文反覆离合建除字谜人名卦名数名药名州名又有六甲十属之类及藏头歇后等体章句夫章句无常而字有条数四字宻而不促六字格而非缓或变之以三五葢应机之权节也至于诗颂大体以四言为正唯祈父肇禋以二言为句寻二言肇于黄世竹弹之谣是也三言兴于虞时元首之诗是也四言广于夏年洛汭之歌是也五言见于周代行露之章是也六言七言杂出诗骚而体之篇成于两汉情数运周随时代用矣诗者始于舜臯之赓歌三代列国风雅继作今之三百五篇是也其句法自三字至八字皆起于此三字句若鼓咽咽醉言归之类四字句若关关雎鸠在河之洲之类五字句者若谁谓雀无角何以穿我屋之类七字句若交交黄鸟止于棘之类汉魏以降述作相望梁陈以来格致寖多自唐迄于国朝而体制大备矣尘史曰王得仁谓七言始于垓下歌柏梁篇祖之刘以交交黄鸟止于桑为七言之始合两句为一误矣大雅曰维昔之富不如时颂曰学有缉熈于光明此七言之始王氏亦误矣葢始于击壤歌帝力于我何有哉雅颂之后有南山歌子产歌採葛妇歌易水歌皆有七言而未成篇及大招百句小招七十句七言巳盛于楚矣又曰四言体始于康衢歌沧浪谓起于韦孟误矣又曰江有汜乃三言之始迨天马歌体制备矣严沧浪谓创自夏侯湛葢泥于白氏六帖虞之赓歌夏五子之歌此三百篇之权舆也洪范无偏无陂至归其有极蔡氏谓此章葢诗之体使人吟咏而得其性情与周礼太师教以六诗同一机伊训以三风十愆训太甲自圣谟洋洋而下亦叶其音葢欲日诵是训如衞武公之抑戒也故曰诗可以兴夏侯太初辨乐论伏羲有网罟之歌神农有丰年之咏黄帝有龙衮之颂元次山补乐歌有网罟丰年二篇文心雕龙云二言肇于黄世竹弹之谣是也文选注五言自李陵始文心雕龙云召南行露始肇半章孺子沧浪亦有全曲暇豫优歌逺见春秋邪径童谣近在成世则五言乆矣东方朔有八言七言攷之风雅尚之以琼华乎而七言也我不敢傚我友自逸八言也杂体列女传式微二人之作聨句始此诗苑类格谓囘文出于窦滔妻所作文心雕龙云囘文所兴则道原为始又傅咸有囘文反覆诗温峤有囘文诗皆在窦妻前梁元帝赋得兰泽多芳草诗古诗为题见于此左传有虞殡荘子有绋讴挽歌非始于田横之客韩子苍曰柏梁作而诗之体壊河梁作而诗之意乖致堂云古乐府者诗之旁行也词曲者古乐府之末造也陆务观云倚声制词起于唐之季世诗体如八音歌建除体之类古人赋咏多矣用十二神为诗者始见于沈炯晋傅咸集七经语为诗北齐刘昼缉缀一赋名为六合魏收曰赋名六合其愚巳甚及观其赋又愚于名后之集句肇于此晋傅咸作七经诗其毛诗一篇畧曰聿修厥徳令终有俶勉尔遁思我言维服盗言孔甘其何能淑谗人㒺极有腼靣目此乃集句诗之始或谓集句起于王安石非也古今诗体不一太师之职掌教六诗风雅颂赋比兴备焉三代而下杂体互出汉唐以来铙歌鼔吹拂舞矛俞因斯而兴晋宋以降又有囘文反复寓忧思辗转之情䨇声叠韵状连骈嬉戏之态郡县药石名六甲八卦之属不胜其变古有采诗官命曰风人以见风俗喜怒好恶皮日休云疎杉低通滩冷鹭立乱浪此䨇声也陆龟䝉尝曰肤愉呉都姝眷恋便殿宴此叠韵也刘禹钖曰东邉日出西邉雨道是无晴却有晴杜诗曰俱飞蛱蝶元相逐并蔕芙蓉本自䨇又曰满目飞明镜归心折大刀此皆风人类也古辞云藁砧今何在山上复有山何当大刀头破镜飞上天藁砧砆也谓夫也山上有山出也大刀头刀上镮也破镜言半月当还也此诗格非当时有释之者后人岂能晓哉古辞又云围棊烧败袄着子故依然陆龟䝉皮日休固尝拟之陆云旦日思䨇履明时愿早谐皮云莫言春茧薄犹有万重思是皆以下句释上句与藁砧异矣乐府觧题以此格为风人诗取陈诗以观民风示不显言之意至东坡无题诗云莲子擘开须见薏秋枰着尽更无棊破衫却有重缝处一饭何曽忘却匙是文与释并见于一句中与风人诗又小异矣南朝人作诗多先赋韵如梁武帝华光殿宴饮连句沈约赋韵曹景宗不得韵启求之乃得竞病两字之类是也予家有陈后主文集十巻载王师献㨗贺乐文思预席羣僚各赋一字仍成韵上得盛柄病令横映夐併镜庆十字宴宣猷堂得迮格白黒易夕掷斥拆哑十字幸舍人省得日谧一瑟毕讫橘质帙实十字如此者凡数十篇今人无此格也类文见曰梁武帝同王筠和太子忏悔诗始为押韵晚唐多效之迨宋人尤甚题例元稹自序乐府曰诗迄于周离骚迄于楚是后诗之流为二十四名赋颂铭賛诔箴诗行咏吟题怨歌章篇操引谣讴歌曲词调皆诗人六义之余刘补阙云乐府肇于汉魏按仲尼学文王操伯牙作水仙操则不于汉魏而后始亦以明矣守法度曰诗载始末曰引体如行书曰行放情曰歌行间之曰歌行悲如蛩螀曰吟通乎俚俗曰謡委曲尽情曰曲刺美风化缓而不迫谓之风采摭事物摛华布体谓之赋推明政治荘语得失谓之雅形容盛徳扬厉休功谓之颂幽忧愤悱寓之比兴谓之骚感触事物託于文章谓之辞程事较功考实定名谓之铭援古刺今箴戒得失谓之箴猗迂抑扬永言谓之歌非鼔非钟徒歌谓之谣歩骤驰骋斐然成章谓之行品秩先后叙而推之谓之引声音杂比高下短长谓之曲吁嗟慨叹悲忧深思谓之吟吟咏情性总而言志谓之诗蘓李而上高简古澹谓之古沈宋而下法律精切谓之律此诗之衆体也诗家名号区别种种原其大义固自同归歌声杂而无方行体䟽而不滞吟以呻其郁曲以导其微引以抽其意诗以言其情故因名昭象合是而观则情之体备矣夫情既异其形故辞当因其势譬如写物绘色倩盼各以其状随规逐矩圆方巧获其则此乃因情立格持守围环之大畧也若夫神工哲匠颠倒经枢思若连丝应之杼轴文如铸冶逐手而迁从衡参互恆度自若此心之伏机不可彊能也声律凡声有飞沈响有双叠䨇声隔字而毎舛叠韵杂句而必暌沈则响发而断飞则声飏不还并辘轳交徃逆鳞相比迃其际㑹则徃蹇来连其为疾病亦文家之吃也夫吃文为患生于好诡逐新趣异故喉脣糺纷将欲解结务在刚断左碍而寻右末滞而讨前则声转于吻玲玲如振玉辞靡于耳累累如贯珠矣是以声画妍蚩寄在吟咏吟咏滋味流于字句气力穷于和韵异音相从谓之和同声相应谓之韵韵气一定故余声易遣和体抑扬故遗响难契属笔易巧选和至难缀文难精而作韵甚易虽纎意曲变非可缕言然振其大纲不出兹论若夫宫商大和譬诸吹籥翻回取均颇似调瑟瑟资移柱故有时而乖贰籥含定管故无徃而不一陈思潘岳吹籥之调也陆机左思瑟柱之和也槩举而推可以类见又诗人综韵率多清切楚辞辞楚故讹韵实繁及张华论韵谓士衡多楚文赋亦称知楚不易可谓衔灵均之声余失黄钟之正响凡切韵之动势若转圜讹音之作甚于枘方免乎枘方则无大过矣练才洞鍳剖字鑚响踈识阔畧随音所遇若长风之过籁东郭之吹竽耳古之佩玉左宫右徴以节其歩声不失序音以律文其可㤀哉昔曹刘殆文章之圣陆谢为体贰之才锐精研思千百年中而不闻宫商之辩四声之论或谓前逹偶然不见岂其然乎尝试言之古者诗颂皆被之金竹故非调五音无以谐㑹若置酒髙堂上明月照髙楼为韵之首故三祖之词文或不工而韵入歌唱此重音韵之义也与世之言宫商异矣今既不被管絃亦何取于声律耶齐有王元长者尝谓余云宫商与二仪俱生自古词人不知之唯颜宪子乃云律吕音调而其实大谬唯见范晔谢荘颇识之耳常欲进知音论未就王元长创其首谢朓沈约扬其波三贤或贵公子孙㓜有文辨于是士流景慕务为精宻襞积细微専相凌架故使文多拘忌伤其眞美余谓文制本须讽读不可蹇碍但令清浊通流口吻调利斯为足矣至平上去入则余病未能蜂腰鹤膝闾里巳具陈思赠弟仲宣七哀公干思友阮籍咏懐子卿䨇凫叔夜䨇鸾茂先寒夕平叔衣单安仁倦暑景阳苦雨灵运邺中士衡拟古越石感乱景纯咏仙王微风月谢客山泉叔源离宴鲍昭戍邉太沖咏史颜延入洛陶公咏贫之制恵连𢷬衣之作斯皆五言之警䇿者所谓篇章之珠泽文彩之邓林永明未盛为文章呉兴沈休文陈郡谢𤣥晖瑯琊王元长以气类相推毂汝南周彦伦善识声为文皆用宫商以平上去入为四声以此制韵不可增减谓之永明体陆厥与沈约书曰范詹事自序性别宫商识清浊特能适轻重济艰难古今文人多不全了此处纵有㑹此者不必从根本中来沈休文酷裁八病碎用四声故风雅殆尽后之才子天机不高为沈生弊法所媚懵然随流溺而不返百药曰分四声八病按诗苑类格沈约曰诗病有八平头上尾蜂腰鹤膝大韵小韵旁纽正纽唯上尾鹤膝最忌余病一通丽辞造化赋形支体必䨇神理为用事不孤立夫心生文辞运裁百虑高下相须自然成对唐虞之世辞未极文而臯陶赞文罪疑惟轻功疑惟重益陈谟云满招损谦受益岂营丽辞率然对耳易之文系圣人之妙思也序干四徳则句句相䘖龙虎类感则字字相俪干坤易简则宛转相承日月徃来则隔行悬合虽句字或殊而偶意一也至于诗人偶章大夫聨辞竒偶适变不劳经营自扬马张蔡崇盛丽辞如宋画呉冶刻形镂法丽句与深采并流偶意共逸韵俱发至魏晋羣才析句弥宻聨字合趣割毫析釐然契机者入巧浮假者无功故丽辞之体凡有四对言对为易事对为难反对为优正对为劣言对者䨇比空辞者也事对者并举人验者也反对者理殊趣合者也正对者事异义同者也长卿上林云修容乎礼园翺翔乎书圃此言对之类也宋玉神女赋云毛嫱鄣袂不足程式西施掩靣比之无色此事对之类也仲宣登楼云钟仪幽而楚奏庄舄显而越吟此反对之类也孟阳七哀云汉祖想枌榆光武思白水此正对之类也凡偶辞胸臆言对所以为易也微人之学事对所以为难也幽显同志反对所以为优也并贵共心正对所以为劣也又以事对各有反正指类而求万条自昭然矣张华诗称游鴈比翼翔归鸿知接翮刘琨诗言宣尼悲获麟西狩涕孔丘若斯重出即对句之骈枝也是以言对为美贵在精巧事对所先务在允当若两事相配而优劣不均是骥在左骖驽为右服也若夫事或孤立莫与相偶是䕫之一足踸踔而行也若气无竒类文乏异采碌碌丽新则昏睡耳目必使理圆事宻聨璧其章迭用竒偶节以襍佩乃其贵耳类此而思理斯见也古诗纪巻一百四十六古诗纪卷一百四十七钦定四库全书古诗纪巻一百四十七明冯惟讷撰别集第三品藻汉高帝武帝文中子曰大风安不忘危其覇心之存乎秋风乐极悲来其悔心之萌乎秋风起兮白云飞出自大风起兮云飞扬兰有秀兮菊有芳懐佳人兮不能㤀出自沅有芷兮澧有兰思公子兮未敢言汉武读书故有沿袭汉高不读书多出巳意汉武帝栢梁台成诏羣臣能为七言者乃得上坐有曰总领天下诚难治有曰和抚四夷不易哉有曰三辅盗贼天下危有曰盗阻南山为民灾有曰外家公主不可治是时君臣宴乐相为警诫犹有三代之风后世以诗讽谏获罪者可胜叹哉汉高祖武帝之作则星汉囘天苞符出水自然成章者也又如上栋下宇易橧营之制而缔搆之葢取诸大壮于后世者乎韦孟韦孟四言诽而不乱小雅之流风也李陵蘓武诗品皎然曰五言始于李苏二子天与其性发言自高未有作用如十九首词义炳婉而成章苏武之作称为高古非清庙之瑟朱丝䟽豁一唱三和更无可喻之张衡诗谱曰寄兴高逺遣辞自妙张衡四愁遥𠂻耿慕犹风骚之遗韵也班固郦炎赵壹诗品赵壹伤彼时二首载于史传诗家之贾谊乎唐山夫人周有房中之乐燕礼注谓弦歌周南召南之诗汉安世房中歌唐山夫人所作魏缪袭谓安世歌神来燕享永受厥福无有二南后妃风化天下之言谓房中为后妃之歌恐失其意通典平调清调瑟调皆周房中之遗声西汉乐章可齐三代旧见汉礼乐志房中乐十七章格韵高严规模简古骎骎乎商周之颂噫异哉此高帝一时佐命功臣下至叔孙通軰皆不能为此歌寻推其源乃唐山夫人所作服䖍曰高帝姬也韦昭云唐山姓也汉初乃有此人纵使竹竿载驰方之陋矣诗谱曰安世歌质古文雅班媫妤诗品王昭君韦孟诗雅之变也昭君歌风之变也三百篇后二作得体梁太子不取昭君何哉蔡琰诗谱曰真情极切自然成文秦嘉徐淑诗品予观艺文类聚见东汉妇人徐淑与夫秦嘉两书又观玉台新咏见其与夫诗皆丽则可诵又考史通称其动合礼仪言成䂓矩夫死毁形不嫁哀痛伤生可谓才徳兼美者也范晔后汉书作列女传乃舍淑而取蔡琰何见哉汉郊祀歌史记乐书曰高祖过沛诗三侯之章令小儿歌之高祖崩令沛得以四时歌舞宗庙孝恵孝文孝景无所增更于乐府习常𨽻旧而巳至今上即位作十九章令侍中李延年次序其声拜为协律都尉通一经之士不能独知其辞皆集㑹五经家相与共讲习读之乃能通知其意多尔雅之文宋书乐志曰古者天子听政使公卿大夫献诗耆艾修之而后王斟酌焉秦汉阙采诗之官歌咏多因前代与时事既不相应且无以垂示后昆汉武帝虽颇造新歌然不以光扬祖考崇述正徳为先但多咏祭祀见事及其祥瑞而巳商周雅颂之体阙焉郊祀歌煅意刻酷炼字神竒汉铙歌温裕纯雅古诗得之遒深劲絶不若汉铙歌乐府词古诗句格自质然太入工唐风山有枢云何不日鼔瑟铙歌辞曰临高台以轩可以当之又江有香草目以兰黄鹄高飞离哉翻絶工美可为七言宗也汉乐府汉书艺文志自孝武立乐府而采歌謡于是有赵代之讴秦楚之风皆感于哀乐縁事而发亦可以观风俗知厚薄云高祖歌诗二篇泰一杂甘泉夀宫歌诗十四篇宗庙歌诗五篇汉兴以来兵所诛灭歌诗十四篇出行巡狩及游歌诗十篇临江王及愁思节士歌诗四篇李夫人及幸贵人歌诗三篇诏赐中山靖王子哙及孺子妾冰未央才人歌诗四篇呉楚汝南歌诗十五篇燕代讴鴈门云中陇西歌诗九篇邯郸河间歌诗四篇齐郑歌诗四篇淮南歌诗四篇左冯翊歌诗三篇京兆尹秦歌诗五篇河东蒲坂歌诗一篇黄门倡车忠等歌诗十五篇杂各有主名歌诗十篇杂歌诗九篇雒阳歌诗四篇河南周歌诗七篇河南周歌声曲折七篇周謡歌诗七十五篇周謡歌诗声曲折七十五篇诸神歌诗三篇送迎灵颂歌诗三篇周歌诗二篇南郡歌诗五篇右歌诗二十八家三百一十四篇晋书乐志曰凡乐章古辞今之存者并汉世街陌謡讴江南可采莲乌生八九子白头吟之属也汉乐府眞情自然但不能中节尔累度乃是好景乐府乌生八九子东门行等篇如淮南小山之赋气韵絶峻下可与孟徳道之王刘文学曹当内手尔生年不满百四语西门行亦掇之古人不讳重袭若相援尔览西门终篇固咸自铄古诗然首尾语精美可二也乐府徃徃叙事故与诗殊葢叙事辞缓则冗不精翩翩堂前燕叠字极促乃佳阮瑀驾出北郭门视孤儿行大缓弱不逮矣乐府中有妃唿稀伊阿那诸语本自亡义但补乐中之音亦有叠本语如曰贱妾与君共餔麋共餔麋之类也古诗十九首诗品诗谱曰情眞景眞事眞意眞澄至清发至情王孝伯在京行散至其弟王睹户前问古诗中何句为最睹思未答孝伯咏所遇无故物焉得不速老此句为佳睹王爽小字也魏文帝典论曰今之文人鲁国孔融文举广陵陈琳孔璋山阳王粲仲宣北海徐干伟长陈留阮瑀元瑜汝南应玚徳琏东平刘桢公干斯七子者于学无所遗于辞无所假咸以自骋骥騄于千里仰齐足而并驰以此相服亦良难矣葢君子审己以度人故能免于斯累而作论文王粲长于辞赋徐干时有齐气然粲之匹也如粲之初征登楼槐赋征思干之𤣥猿漏巵圆扇橘赋虽张蔡不过也然于他文未能称是琳瑀之章表书记今之隽也应玚和而不壮刘桢壮而不宻孔融体气髙妙有过人者然不能持论理不胜辞至于襍以嘲戏及其所善扬班俦也魏文之才洋洋清绮旧谈抑之谓去植千里然子建思㨗而才儁诗丽而表逸子桓虑详而力缓故不竞于先鸣而乐府清越典论辩要迭用短长亦无懵焉但俗情抑扬雷同一响遂令文帝以位尊减才思王以势窘益价未为笃论也仲宣溢才㨗而能宻文多兼善辞少瑕累摘其诗赋则七子之冠冕乎琳瑀以符檄擅声徐干以赋论标美刘桢情高以㑹采应玚学优以得文路粹杨脩颇懐笔记之工丁仪邯郸亦含论述之美有足筭焉休琏风情则百一标其志吉甫文理则临丹成其采嵇康师心以遣论阮籍使气以命诗殊声而合响异翮而同飞汉魏之交文人特茂然衰世叔运终鲜粹才孔融懿名高列诸子视临终诗大类铭箴语耳应玚巧思逶迤失之靡靡休琏百一微能自振然伤媚焉仲宣流客慷慨有懐西京之余鲜可诵者陈琳意气铿铿非风人度也阮生优缓有余刘桢锥角重陗割曳缀悬并可称也曹丕资近美媛逺不逮植然植之才不堪整栗亦有憾焉若夫重熈鸿化蒸育丛材金玉其相绰哉有斐求之斯病殆寡巳夫曹操魏书称太祖剏造大业文武并施御军三十余年手不释书昼则讲武䇿夜则思经传登高必赋及造新声被之管絃皆成乐章诗品曹孟徳乐府如苦寒行勐虎行短歌行脍炙人口乆矣其希僻罕传者若不戚年徃忧世不治存亡有命虑之为蚩又云壮盛智慧殊不再来爱时进趣将以恵谁不特句法高迈而识趣近于有道文帝诗品诗谱曰自然浮俊陈思王诗品邺中七子陈王最高刘郎辞气偏正得其中不拘对属偶或有之语与兴驱势逐情起不由作意气格自高十九首其流一也斵削精洁自然沈健曹子建之作亦正亦变骎骎乎大雅之制焉世説曰文帝尝令东阿王七歩中作诗不成者行大法应声便为诗曰煑豆持作羮漉豉以为汁萁在釜下然豆在釡中泣本自同根生相煎何太急帝深有惭色气本尚壮亦忌鋭逸魏祖云老骥伏枥志在千里烈士暮年壮心不巳犹暧暧也思王野田黄雀行譬如锥出嚢中大索露矣诗不能受瑕工拙之间相去无㡬顿自絶殊如塘上行云莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯浮萍篇则曰茱萸自有芳不若桂与兰新人虽可爱无若故所欢本自伦语然佳不如塘上行小雅云昔我徃矣杨栁依依今我来思雨雪霏霏又云昔我徃矣黍稷方华今我来思雨雪载涂可谓善道行役之情矣曹子建效其语云昔我初迁朱华未希今我旋止素雪云飞则不逮逺矣且子建欲学风雅为四言而犹未忘朱华素雪之属对此其所以止于建安黄初欤曹子建诗质朴浑厚舂容隽永风调非后人易到陈子昂李太白慕以为宗信乎晋以下鲜其俪也予毎读其诗洒然有干古之想白马王彪徐干魏白马王彪诗魏文学徐干诗白马与陈思答赠伟长与公干徃复虽曰以莛叩钟亦能闲雅矣王粲刘桢魏志曰文帝为五官中郎将及平原侯植皆好文学粲与北海徐干广陵陈琳陈留阮瑀汝南应玚东平刘桢并见友善自颍邯郸淳繁钦陈留路粹沛国丁仪丁廙𢎞农杨脩河内荀纬等亦有文采而不在七人之列摰虞文章流别云王粲所与蔡子笃及文叔良士孙文始杨徳祖诗及所为潘文则作思亲诗其文当而整皆近乎雅矣赠杨脩诗今亡七哀仲宣诗云出门无所见白骨蔽平原路有饥妇人抱子弃草间顾闻号泣声挥涕独不还未知身死处何能两相完驱马弃之去不忍聴此言此事在耳目故伤见乎词及至南登㶚陵岸回首望长安蔡思则巳极览词则不伤一篇之功併在于此使古今作者味之无厌末句云悟彼下泉人葢以逝者不返吾将何亲故有伤心肝之叹沈约云不傍经史直率胸臆吾许其知诗也三良陈王诗曰秦穆先下世三臣皆自残王粲云秦穆杀三良惜哉空尔为葢以陈王徙国任城被害巳后常有忧生之虑故其词婉娩存㡬谏也王粲显责穆公正言其过存直谏也二诗体格高逺才藻相邻至如临穴唿苍天泪下如绠縻斯乃迥出情表未知陈王将何以敌诗品诗谱曰眞实有余澄泸不足王粲之作如楩柟杞梓轮囷离竒夫岂细材哉魏文帝曰公干有逸气但未遒耳至五言诗之善者妙絶时人诗品诗谱曰思健功圆刘桢之作朗润清越如摐金考石故宜称于建安也应璩诗品嵇康诗品诗谱曰人品胸次高自然流出阮籍诗品天识清虗礼法踈短阮籍之作如剡溪雪夜孤楫沿流乘兴而来兴尽而巳古诗纪巻一百四十七古诗纪卷一百四十八钦定四库全书古诗纪巻一百四十八明冯惟讷撰别集第四品藻二晋张华诗品诗谱曰气清虚思颇率张载傅𤣥傅咸缪袭夏侯湛诗品诗谱曰思切清古失之太工晋书傅咸传曰咸风格峻整识性明悟好属文词虽绮丽不足而言成䂓鉴颍川庾纯尝叹曰长虞之文近乎诗人之作矣夏矦湛有盛才文章宏富善搆新词为郎中累年不调作抵疑以自广其辞曰咳唾成珠玑抉袂出风云又作家风载其祖宗之德何晏孙楚王讃张翰潘尼诗品文之英㽔有秀有隠隠也者文外之重㫖者也秀也者篇中之独㧞者也隠以复意为工秀以卓絶为巧夫隠之为体义生文外秘响旁通伏采潜发朔风动秋草邉马有归心气寒而事伤此羇旅之怨曲也凡文集胜篇不盈十一篇章秀句裁可百二并思合而自逢非研虑之所果也阮瑀欧阳建嵇含嵇绍诗品潘岳孙兴公云潘文烂若披锦无处不善陆文若排沙简金徃徃见宝又云潘文浅而浄陆文深而芜续文章志曰岳为文选言简章清绮絶伦诗品安仁质胜于文有古意但澄汰未精耳陆机诗品陆平原天才秀逸辞藻宏丽张司空华尝谓之曰人之为文每恨才少而子更患其多葛稚川目陆平原之文如𤣥圃积玉无非夜光士衡才思有余但胸中书太多所碍能痛割舍乃佳耳李空同曰陆机本学陈思王而四言浑成过之然五言则不及矣士衡才优而缀辞尤繁士龙思劣而雅好清省及云之论机亟恨其多而称清新相接不以为病葢崇友于耳夫美锦制衣脩短有度虽翫其采不倍领袖巧犹难繁况在乎拙而文赋以为榛楛勿剪庸音足曲其识非不鉴乃情苦吝繁也陆云石崇曹摅何劭晋清河守陆云诗晋侍中石崇诗晋㐮城太守曹摅诗晋朗陵公何劭诗清河之方平原殆如陈思之匹白马于其哲昆故称二陆季伦颜逺并有英篇笃而论之朗陵为最孙秀既恨石崇不与绿珠又恨潘岳昔遇不以礼后秀为中书令收石崇欧阳坚石同日收岳石先送市亦不相知潘后至石谓潘曰安仁卿亦复尔耶潘曰可谓白首同所归潘金谷集云投分寄石友白首同所归乃成其䜟束晳束晳补亡诗对偶精切辞语流丽不脱六朝气习左思诗品全篇煅炼首尾有法左思之作如丹崖翠巘金泉乳壑晶荧璀璨光景可挹左太冲诗振衣千仭冈濯足万里流使人飘飘有世表意不减嵇康目送飞鸿语左太冲招隠诗峭蒨青葱间竹栢得其真五言诗用四连绵字前无古后无今张协诗品诗谱曰逐句煅炼辞工制率郭璞诗品郭景纯诗云林无静树川无停流阮孚云泓峥萧瑟实不可言每读此文輙觉神超形越构思险怪而造语精圆三谢皆出于此杜李精竒处皆取此本出自淮南小山刘琨卢谌诗品忠义之气自然形见非有意于诗也杜子羙以此为根本王济杜预孙绰许询晋骠骑王济诗晋征南将军杜预诗晋廷尉孙绰诗晋征士许询诗永嘉以来清虚在俗王武子軰诗贵道家之言爰洎江表𤣥风尚备真长仲祖桓庾诸公犹相袭世称孙许弥善恬淡之辞简文称许掾云元度五言诗可谓妙絶时人续晋阳秋曰询有才藻善属文自司马相如王褒扬雄诸贤世尚赋颂皆体则诗骚傍综百家之言及至建安而诗章大盛逮乎西朝之末潘陆之徒虽时有质文而宗归不异也正始中王弼何晏好庄老𤣥胜之谈而世遂贵焉至过江佛理尤盛故郭璞五言始㑹合道家之言而韵之询及太原孙绰转相祖尚又加以三世之辞而诗骚之体尽矣询绰并为一时文宗自此作者悉体之至义熈中谢混始改孙兴公许元度皆一时名流或重许髙情则鄙孙秽行或爱孙才藻而无取于许支道林问孙兴公君何如许掾孙曰髙情逺致弟子蚤巳服膺一吟一咏许将北面曹毗善属词赋有兰香歌诗十篇以名位不至着对儒以自释孙兴公道曹辅佐才如白地眀光锦裁为负贩袴非无文采酷无裁制谢安谢公因子弟集聚问毛诗何句最佳遏称曰昔我徃矣杨柳依依今我来思雨雪霏霏公曰訏谟定命逺猷辰告谓此句偏有雅人深致谢太傅寒雪日内集与儿女讲论文义俄而雪骤公欣然曰白雪纷纷何所似兄子胡儿曰撒盐空中差可拟兄女曰未若栁絮因风起公大笑乐即公大兄无奕女左将军王凝之妻也袁宏诗品袁虎少贫常为人佣载运租谢镇西经船行其夜清风朗月闻估客船工有咏诗声甚有情致即遣讯问乃是袁自咏其所作咏史诗因此相要大相赏得戴逵殷仲文诗品殷仲文天才宏瞻而读书不甚广傅亮叹曰若使殷仲文读书半袁豹才不减班固郭泰机顾恺之谢世基顾迈戴凯诗品顾长康拜桓温墓赋诗曰山崩溟海竭鱼鸟将何依重嵇康诗云手挥五弦易目送归鸿难王羲之王右军得人以兰亭集序方金谷诗序又以巳敌石崇甚有欣色王羲之兰亭序世言昭眀不入文选者以其天朗气清或曰楚辞云秋之为气天髙而气清似非清眀之时然管弦丝竹之句语衍而复为逸少之累邪兰亭序在南朝文章中少其伦比或云丝即是弦竹即是管今叠四字故遗之然此四字廼出张禹传云身居大第后堂理丝竹管弦始知右军之言有所本也且文选中在兰亭下者多矣此葢昭眀之误耳陶渊明宋征士陶潜诗其源出于应璩又协左思风力文体省静殆无长语笃意真古辞兴婉惬每观其文想其人徳世叹其质直至如欢言酌春酒日暮天无云风华清靡岂直为田家语耶古今隠逸诗人之宗也昭眀太子曰有疑陶渊眀诗篇篇有酒吾观其意不在酒亦寄酒为迹者也其文章不群辞彩精拔跌宕昭彰独超衆类抑扬爽朗莫之与京横素波而傍流干青云而直上语时事则指而可想论懐抱则旷而且真加以贞志不休安道苦节不以躬耕为耻不以无财为病自非大贤笃志与道污隆孰能如此乎阳休之曰余览陶潜之文辞采虽未优而往往有竒絶异语放逸之致栖託仍髙苏东坡曰吾于诗人无所好独好渊眀诗渊明作诗不多然质而实绮癯而实腴自曹刘鲍谢李杜诸人皆莫及也又曰诗所贵于枯淡者谓外枯而中膏似淡而实羙渊明子厚之流是也若中边皆枯亦何足道佛言譬如食蜜中边皆甜人食五味知其甘苦皆是能分别其中边者百无一也东坡尝云渊眀诗初视若散缓熟视有竒趣如曰暧暧逺人村依依墟里烟狗吠深巷中鸡鸣桑树巅又曰採菊东篱下悠然见南山大率才髙意逺则所寓得其妙遂能如此如大匠运斤无斧凿痕不知者则疲精力至死不悟王荆公曰渊眀诗有竒絶不可及之语如结庐在人境而无车马喧问君何能尔心逺地自偏由诗人以来无此句也然则渊眀趋向不群词彩精拔晋宋之间一人而已黄山谷曰谢康乐庾义成之诗鑪锤之功不遗余力然未能窥彭泽数仭之墻者二子有意于俗人賛毁其工拙渊眀直寄焉耳持是以论渊眀亦可以知其闗键也又曰宁律不谐不使句弱用字不工不使语俗此庾开府之所长也然有意于为诗也至于渊眀则所谓不烦䋲削而自合者虽然巧于斧斤者多疑其拙窘于检括者輙病其放孔子曰寗武子其智可及也其愚不可及也渊眀之拙与放岂可为不知者道哉道人曰如我按指海印发光汝暂举心尘劳先起説者曰若以法眼观无俗不真若以世眼观无真不俗渊眀之诗要当与一邱一壑者共之耳陈后山曰鲍昭之诗华而不弱陶渊眀之诗切于事情但不文耳又曰右丞苏州皆学于陶王得其自在杨龟山曰渊眀诗所不可及者冲澹深粹出于自然若曾用力学然后知渊眀诗非着力所能成也朱晦菴曰陶渊明诗平淡出于自然后人学他平淡便相去逺矣又曰作诗须从陶栁门中来乃佳不如是无以发萧散沖澹之趣不免局促尘埃无由到古人佳处又曰韦苏州诗直是自在其气象近道陶却是有力但语健而意闲隠者多是带性负气之人为之陶欲有为而不能者也又好名韦则自在又曰人皆谓渊明诗平淡不觉其豪放惟咏荆轲一篇始见本相非平淡人所能道叶西涧曰古今诗学冲澹闲逺惟陶渊明为难到陆象山曰诗自黄初而降日以渐薄惟彭泽一源来自天稷与衆殊趣而淡薄平夷玩嗜者少真西山曰山谷尝谓人曰白乐天栁子厚俱效渊明作诗而惟子厚诗为近然以予观之子厚语近而气不近乐天乐道而语不近子厚气悽惨乐天语散缓虽各得其一要于渊明诗未能相似也魏鹤山曰世之辩证陶氏者曰前后名字之互变也死生歳月之不同也彭泽退休之年史与集所载之名异也然是所当考而非其要也其称羙陶公者曰荣利不以易其守也声味不足以累其真也文辞不足以溺其志也然是亦近之而其所以悠然自得之趣则未之深识也风雅以降诗人之辞乐而不滛哀而不伤以物观物不牵于物吟咏性而不累于情孰有能如公者乎有谢康乐之忠而勇退过之有阮嗣宗之逹而不至于放有元次山之漫而不着其迹此岂小小进退所能窥其际耶先儒所谓经道之余因闲观时因静照物因时起志因物寓言因志发咏因言成诗因咏成声因诗成音者陶公有焉葛常之曰东坡拈出渊明谈理之诗有三一曰採菊东篱下悠然见南山二曰笑傲东轩下聊复得此生三曰客飬千金躯临化消其宝皆以为知道之言葢摛章绘句嘲风㺯月虽工亦何补若覩道者出语自然超诣非常人能蹈其轨辙也不立文字见性成佛之宗逹摩西来方有之陶渊明时未有也观其自祭文则曰陶子将辞逆旅之馆永归于本宅其拟挽诗则曰有生必有死早终非命促其作饮酒诗则曰採菊东篱下悠然见南山此中有真意欲辩已忘言其形影神三诗皆寓意髙逺葢第一逹摩也而老杜乃谓渊明避俗翁未必能逹道何耶东坡谂陶子自祭文云出妙语于纩息之余岂渉生死之流哉葢深知渊明者陶靖节之读山海经犹屈子之赋逺游也精衞衘微木将以填沧海刑天舞干戚勐志固常在悲痛之深可为流涕陶渊明闲情赋必有所自乃出张衡同声歌云邂逅承际㑹偶得充后房情好新交接飂慓若探汤愿思为莞蓆在下蔽匡牀愿为罗衾帱在上卫风霜心存忠义身处闲逸情真景真事真意真㡬于十九首矣但气差缓耳至其工夫精宻天然无斧凿痕迹又有出于十九首之表者盛唐诸家风韵皆出此陶彭泽诗如绛云在霄舒巻自如陶渊明诗如逸鹤任风闲鸥忘海陶潜之作如清澜白鸟长林麋鹿虽弗婴笼络可与其洁而隠显未齐厌欣犹滞直适乎此而不能忘隘乎彼者耶慧逺晋释慧逺游庐山诗崇巗吐气清幽岫栖神迹希声奏群籁响出山熘滴有客独㝠游径然忘所适挥手抚云门灵关安足辟留心叩𤣥扄感至理弗隔孰是腾九霄不奋冲天翮妙同趣自均一悟超三益此诗世罕传𢎞明集亦不载犹见于庐山古石刻耳孰是腾九霄与陶靖节孰是都不营之句同调真晋人语也杜子羙诗得似庐山路真随慧逺游正用此事字亦不虚千家注杜乃不知引此帛道猷晋宋间沃州山帛道猷诗曰连峰数千里脩林带平津茅茨隠不见鸡鸣知有人后秦少游诗曰菰蒲深处疑无地忽有人家笑语声僧道潜号参寥有云隔林彷彿闻机杼知有人家在翠微其源乃出于道猷而更加鍜錬亦可谓善夺胎者也晋世释子帛道猷有陵峰採药诗云连峯数千里脩林带平津茅茨隠不见鸡鸣知有人此四句古今絶唱也有石刻在沃州巖按𢎞明集亦载此诗本八句其后四句不称独刻此四句道猷自删之耶抑别有人定之耶宋秦少游诗菰蒲深处疑无地忽有人家笑语声道潜诗隔林彷彿闻机杼知有人家在翠微虽祖道猷语意而不及庚溪作诗话谓少游道潜比道猷尤为精錬所谓苏粪壌以充帏谓申椒其不芳也清商曲古辞曰黄蘗向春生苦心随日长又曰雾露隠芙蓉见莲不分明又曰石阙生口中衔碑不得语又曰菖蒲花可怜闻名不相识又曰桑蚕不作茧昼夜长悬丝又曰理丝入残机何悟不成匹又曰桐树不结花何由得梧子又曰杀荷不断藕连心已复生此皆吴格指物借意李义山曰春蚕到死丝方尽蜡烛成灰泪始干刘禹钖曰东边日出西边雨道是无晴还有晴措词流丽不减六朝苏子瞻曰破衫尚有重缝日一饭何曽忘却匙造语殊乏风致子夜歌开忩取月光又笼忩取凉风妙在取字晋通篇张华短章奕奕清畅其鹪鹩寓意即韩非之説难也左思竒才业深覃思尽鋭于三都㧞萃于咏史无遗力矣潘岳敏给辞自和畅钟美于西征贾余于哀诔非自外也陆机才欲窥深辞务索广故思能入巧而不制繁士龙朗练以识检乱故能布采鲜浄敏于短篇孙楚缀思毎直置以疎通挚虞述懐必循规以温雅其品藻流别有条理焉傅𤣥篇章义多规镜长虞笔奏世执刚中并杶榦之实才非群华之韡萼也成公子安选赋而时羙夏侯孝若具体而皆微曹摅清靡于长篇李膺辨切于短韵各其善也孟阳景阳才绮而相埒可谓鲁衞之政兄弟之文也刘琨雅壮而多风卢谌情发而理昭亦遇之于时势也景纯艳逸足冠中兴江赋既穆穆以大观仙诗亦飘飘而凌云矣袁宏发轸以髙骧故卓出而多偏孙绰规旋以矩歩故伦序而寡状殷仲文之孤兴谢叔源之闲情并解散辞体缥缈浮音虽滔滔风流而太浇文意古诗纪巻一百四十八古诗纪卷一百四十九钦定四库全书古诗纪巻一百四十九明冯惟讷撰别集第五品藻三宋孝武帝南平王铄建平王宏宋孝武帝诗宋南平王铄诗宋建平王宏诗孝武诗彫文织綵过为精宻为二藩希慕见称轻巧矣南平穆王铄少好学有文才未弱冠拟古三十余首时人以为亚迹陆机傅亮宋尚书余傅亮诗季友文余常忽而不察今沈特进撰诗载其数首亦复平矣颜延之颜延年问鲍照已与谢灵运优劣照曰谢五言如初发芙蓉自然可爱君诗若铺锦列绣亦雕缋满眼延年毎薄汤惠休诗谓人曰惠休制作委巷间歌謡尔方当误后生时议者以延年灵运自潘岳陆机之后文士莫及江右称潘陆江左称颜谢焉南史本传曰延之与陈郡谢灵运俱以辞采齐名而迟速悬絶文帝尝各敕拟乐府北上篇延之受诏便成灵运久之乃就南史曰孝武尝问颜延之曰谢希逸月赋何如答曰羙则羙矣但庄始知隔千里兮共明月帝召庄以延之答语语之庄应声曰延之作秋胡诗始知生为久离别没为长不归帝抚掌竟日沈约宋书曰延年领歩兵踈诞不能取容当世刘湛言于彭城王义康出为永嘉太守延年甚怨愤乃作五君咏以述竹林七贤山涛王戎以贵显被黜咏嵇康曰鸾翮有时铩龙性谁能驯咏阮籍曰物故不可论途穷无能恸咏阮咸曰屡荐不入官一麾乃出守咏刘伶曰韬精日沈饮谁知非荒宴此四句葢自叙也辞气重厚有馆阁之体盛唐诸家应制多取此颜延年之作如般般之兽白质黒章旼旼穆穆君子之态谢庄宋光禄谢庄诗希逸诗气候清雅不逮于范袁然兴属闲长良无鄙促也谢瞻谢混袁淑王微王僧逹宋豫章太守谢瞻诗宋仆射谢混诗宋太尉袁淑诗宋征君王㣲诗宋征虏将军王僧逹诗其源出于张华才力苦弱故务其清浅殊得风流媚趣课其实录则豫章仆射宜分庭抗礼征君太尉可托乗后车征虏卓卓殆欲度骅骝前诗谱曰景至清虚甚有古文谢灵运诗品谢氏家録云康乐每对惠连輙得佳语后在永嘉西堂思诗竟日不就寤寐间忽见惠连即成池塘生春草故常云此语有神助非吾语也谢康乐为文直于情性尚于作用不顾辞彩而风流自然彼清景当中天地秋色诗之量也卿云从风舒巻万状诗之变也不然何以得其格髙其气正其体真其貎古其词深其才婉其徳宏其调逸其声谐哉客有问余谢公池塘生春草明月照积雪二句优劣奚若予曰池塘生春草情在言外明月照积雪㫖㝠句中风力虽齐取兴各别诗有二义一曰情二曰事事者如刘越石诗邓生何感激千里来相求白登幸曲逆鸿门頼留侯是也情者如康乐公池塘生春草是也抑由情在言外故其词似淡而无味常手览之何异文侯聼古乐哉谢在永嘉西堂梦见惠连因得池塘生春草之句此句得非神助之乎以险为主以自然为工李杜取深处多取此谢灵运之作森蔚璀玮而铺叙纷缛处似急就篇李空同曰谢灵运杂诗比之平原气格亚焉时代使然耳自谢以后愈靡靡难观矣又曰谢灵运乐府皆模放陆平原而作源流见矣谢惠连诗品酌取险怪自然之中而句句为之谢惠连七夕诗落日隠檐楹斜月照帘栊团团满叶露淅淅振条风萧氏取以入选然余观宋孝武诗白日倾晚照弦月升初光泫泫叶露满肃肃庭风扬意虽类之而雄浑顿挫过惠连逺矣至惠连昔离秋已两今聚夕无䨇亦不可掩也鲍照诗品鲍明逺文辞赡逸当世推羙初入临川王义庆衞军府犹未见知欲贡诗言志人止之曰卿名位尚卑不可轻忤大王明逺勃然曰千载上有英才异士沈没而不闻者安可数哉丈夫岂可遂藴智能使兰艾不辨终日碌碌与燕雀相随乎于是奏诗临川竒之赐帛二十匹朱文公曰刘琨诗髙东晋诗巳不逮前人齐梁益浮薄鲍明逺才健其诗乃选之变体李太白专学之如腰鎌刈葵藿倚杖牧鸡豚分明説出箇倔强不肯甘心之意如疾风冲塞起沙砾自飘扬马毛缩如猬角弓不可张分明説出邉塞之状语又俊健愁思忽而至跨马出北门举头四顾望但见松柏荆棘郁蹲蹲中有一鸟名杜鹃言是古时蜀帝魂声声哀苦鸣不息羽毛憔悴似人髠飞走树间逐虫蚁岂忆徃日天子尊念此死生变化非常理中心恻怆不能言此鲍明逺诗也与子羙杜鹃行语意极相类或云子羙此诗为明皇作理宜当然韩退之三星行亦与古诗南箕北有斗牵牛不负轭良无盘石固虚名复何益之意颇近大抵古今兴比所在适有感发者不必尽相廻避要各有所主耳此亦説诗者不必以辞害义之意也明逺行路难壮丽豪放若决江河诗中不可比拟大似贾谊过秦论曽原曰明逺之诗词气俊伟而乏浑涵然未至流于靡丽下此则皆靡丽矣六朝文气衰缓唯刘越石鲍明逺有西汉气骨李杜筋取此鲍照之作如珊瑚琅玕木难火齐弗资镂琢而自足伟观至乃诗家以太白方其俊逸岂小小哉何长瑜羊曜璠范晔宋记室何长瑜诗羊曜璠诗宋詹事范晔诗乃不称其才亦为鲜举矣孔欣南朝孔欣乐府云相逢狭路间道狭正踟蹰辍歩相与言君行欲焉如淳朴久已散荣利迭相驱流落尚风波人情多迁渝势集堂必满运去庭亦虚竞趋尝不暇谁肯顾桑枢未若及初九携手归田庐躬耕东山畔乐道读𤣥书狭路安足游方外可寄娱此诗髙趣可并渊明欣早歳辞荣不负其言矣区惠恭宋监典事区惠恭诗惠恭本胡人为颜师伯干颜为诗笔輙偷定之后造独乐赋语侵给主被斥及大将军修北第差充作长时谢惠连兼记室参军惠恭时徃共安陵嘲调末作䨇枕诗以示谢谢曰君诚能恐人未重且可以为谢法曹造遗大将军见之赏叹以锦二端赐谢辞曰此诗公作长所制请以锦赐之苏宝生陵脩之任昙绪戴法兴宋御史苏宝生诗宋中书令史陵脩之诗宋典祠令任昙绪诗宋越骑戴法兴诗苏陵任戴并着篇章亦为缙绅之所嗟咏人非文才是愈甚可嘉焉沈懐文沈思明善为文章时为连句诗懐文所作尤美沈庆之曹景宗宋孝武尝令群臣赋诗沈庆之手不知书每恨眼不识字上逼令作诗庆之曰臣不知书请口授师伯上即令颜师伯执笔庆之口授之曰微生遇多幸得逢时运昌朽老筋力尽徒歩还南冈辞荣此圣世何愧张子房上甚悦衆坐并称其辞意之羙梁曹景宗破魏军还振旅凯入武帝宴饮聫句令沈约赋韵景宗不得韵意色不平启求赋诗帝曰卿技能甚多人才英㧞何必止在一诗景宗巳醉求作不已时韵巳尽唯余竞病二字景宗便操笔其辞曰去时儿女悲归来笳鼔竞借问行路人何如霍去病帝欢不已约及朝贤惊嗟竟日齐髙帝张永王文宪齐髙帝诗齐征北将军张永诗齐太尉王文宪诗齐髙帝诗词藻意深无所云少张景云虽谢文体颇有古意至如王师文宪既经国图逺或忽是雕虫王文宪公初拜仪同王元长赠诗颇及规讽文宪甚惮之笑谓人曰穣侯印讵便可觧齐武帝估客乐齐武帝之所作也其辞曰昔经樊邓役阻潮梅根渚感忆追徃事意满辞不叙武帝作此曲令释宝月被之管弦帝遂数乗龙舟游江中以纴越布为帆緑綵为帆纤鍮石为篙足篙榜者悉着鬰林布作淡黄袴舞此曲用十六人云王俭仲宝㓜笃学手不释巻常谓人曰江左风流宰相唯有谢安盖自况也手笔典裁为当时所重少便有宰相志赋诗云稷契匡虞夏伊吕翼商周谢朓诗品谈薮曰梁髙祖重陈郡谢朓诗常曰不读谢诗三日觉口臭谢𤣥晖长于五言诗沈休文见之曰二百年来无此诗也朱文公曰苏子由爱选诗亭臯木叶下陇首秋云飞此正是子由漫底句法某却爱寒城一以眺平楚正苍然十字却有力刘后村曰谢康乐一字百鍊乃出冶𤣥晖尤丽宻谢朓诗如暂使下都云大江流日夜客心悲未央金波丽鳷鹊玉绳低建章如登三山云白日丽飞甍参差皆可见余霞㪚成绮澄江浄如练皆吞吐日月摘蹑星辰之句故李白登华山落鴈峰有云恨不携谢朓惊人诗来搔首问青天耳江左诸谢诗文见文选者六人希逸无诗宣逺叔源有诗不工今取灵运惠连𤣥晖诗合六十四篇为三谢诗是三人者诗至𤣥晖语益工然萧散自得之趣亦复少减渐有唐风矣于此可以观世变也谢朓之作如西山清晓霏蓝翕黛之中时有爽气谢朏齐世祖问王仆射当今谁能为五言诗王答曰谢朏得父膏腴江淹有意张融孔稚珪齐司徒长史张融诗齐詹事孔稚珪诗思光纡缓诞放纵有乖文体然亦㨗疾丰饶差不局促徳璋生于封谿而文为彫饰青于蓝矣陆厥梁秀才陆厥诗观厥文纬具识丈夫之情状自制未优非言之失也王融刘绘刘绘字士章竟陵西邸绘为后进领袖时张融以言辞辨捷周颙弥为清绮而绘竒采不赡丽雅有风则时人为之语曰三人共宅夹清漳张南周北刘中央言处二人间也齐宁朔将军王融诗齐中庶子刘绘诗元长士章并有盛才词羙英浄至于五言之作㡬乎尺有所短譬应变将略非武侯所长未足以贬卧龙王融作游仙诗如金茎百尺仙掌铜盘集沆瀣于中天倚清寒而独矫也谢超宗丘灵鞠刘祥檀超钟宪颜则顾则心诗品丘灵鞠善属文孝武殷贵妃亡献挽歌三首云云横广阶暗霜深髙殿寒帝嗟赏在沈深坐见王俭诗深曰王令文章大进灵鞠曰何如未进时刘祥字显微少好文学累从事中郎檀超字悦祖少好文学嗜酒好谈自比晋郄超言髙平有二超犹觉我为优也毛伯成吴迈逺许瑶之齐参军毛伯成诗齐朝请吴迈逺诗齐朝请许瑶之诗伯成文不全佳亦多惆怅吴善于风人答赠许长于短句咏物汤休谓逺云吾诗可为汝诗父以访谢光禄云不然尔汤可为庻兄江祐齐仆射江祐诗猗猗清润弟祀明靡可懐王巾卞彬卞録齐记室王巾诗齐绥逺太守卞彬诗齐端溪令卞録诗王巾二卞诗并爱竒崭絶慕袁彦伯之风虽不𢎞绰而文体剿浄去平羙逺矣卞铄好诗赋多讥刺世人坐徙巴州张欣泰范缜齐雍州刺史张欣泰诗梁中书郎范缜诗欣泰子真并希古胜文鄙薄俗制赏心流亮不失雅宗袁嘏齐诸暨令袁嘏诗平平尔多自谓能尝语徐太尉云我诗有生气须人捉着不尔便飞去萧颖胄颖胄字云长武帝登烽火楼诏羣臣赋诗颖胄诗合㫖崔元祖有学行好属文从驾至何羙人墓上武帝为悼亡诗诏元祖使和称以为善萧文琰竟陵王子良集学士刻烛为诗四韵者则刻一寸以此为率文琰曰顿烧一寸烛而成四韵诗乃与丘令楷江洪等共打铜钵立韵响灭则诗成惠休道猷释宝月齐惠休上人诗齐道猷上人诗齐释宝月诗惠休滛靡情过其才世遂匹之鲍照恐商周矣羊曜璠云是颜公忌照之文故立休鲍之论庾白二家亦有清句行路难是东阳柴廓所造宝月尝憇其家㑹廓亡因窃而有之廓子赍手本出都欲讼此事乃厚赂止之鲍令晖韩兰英齐鲍令晖诗齐韩兰英诗令晖歌诗徃徃断絶清巧拟古尤胜唯百愿滛矣昭尝答孝武云臣妹才自亚于左芬臣才不及太冲尔兰英绮宻甚有名篇又善谈笑齐武谓韩云借使二媛生于上叶则玉阶之赋纨素之辞未讵多也古诗纪巻一百四十九古诗纪卷一百五十钦定四库全书古诗纪巻一百五十明冯惟讷撰别集第六品藻四梁南史庾肩吾传曰齐永明中王融谢朓沈约文章始用四声以为新变至是转拘声韵弥为丽靡复踰徃时简文与湘东王书论之曰比见京师文体懦钝殊常竞学浮踈争事阐缓既殊比兴正背风骚若夫六典三礼所施则有地吉凶嘉賔用之则有所未闻吟咏情性反拟内则之篇操笔写志更模酒诰之作迟迟春日翻学归藏湛湛江水遂同大传吾既拙于为文不敢轻有掎摭但以当世之作歴方古之才人逺则扬马曹王近则潘陆颜谢观其遣辞用心了不相似若以今文为是则昔贤为非若以昔贤可称则今体宜弃俱为盍各则未之敢许又时有效谢康乐裴鸿胪文者亦颇有惑焉何者谢客吐言天㧞出于自然时有不拘是其糟粕裴氏乃是良史之才了无篇什之羙是为学谢则不届其精华但得其宂长师裴则蔑絶其所长唯得其所短谢故巧不可阶裴亦质不可慕故胸驰臆断之侣好名忘实之类决羽谢生岂三千之可及伏膺裴氏惧两唐之不传故玉徽金铣反为拙目所媸巴人下里更合郢中之聼阳春髙而不和妙声絶而不寻竟不精讨锱铢覆量文质有异巧心终愧妍手是以握瑜懐玉之士瞻郑邦而知退章甫翠履之人望闽乡而叹息诗既若此笔又如之徒以烟墨不言受其驱染纸札无情任其揺襞甚矣哉文章横流一至于此至如近世谢朓沈约之诗任昉陆倕之笔斯文章之冠冕述作之楷模张士简之赋周升逸之辩亦成佳手难可复遇武帝梁武帝作白纻舞辞四句令沈约改其辞为四时白纻之歌帝辞曰朱弦玉柱罗象筵飞管促节舞少年短歌流目未肯前含笑一转私自怜嗟乎丽矣古今当为第一也昭明太子萧统字徳施每游宴祖道赋诗至十数韵集五言诗之善者为文章英华二十巻乐府记大言小言诗録昭明辞而不书始于宋玉何也岂误耶有説耶宋玉大言赋曰并吞四夷饮枯河海跂越九州无所容止小言赋曰无内之中微物生焉比之无象言之无名视之则𣺌𣺌望之则冥冥离娄为之叹闷神明不能察其情二赋出于列子皆有託寓梁昭明太子大言诗曰观脩鲲其若辙鲋视沧海之如滥觞经二仪而跼蹐跨六合以翺翔细言诗曰坐卧怜空尘凭附蟭螟翼越咫尺而三秋度毫釐而九息虽祖宋玉而无谓君臣赓和可以文为戯耶简文帝太宗文帝六歳能属文髙祖惊其早就不之信也及于御前面试辞咏甚羙髙祖叹曰此吾家之东阿也简文六歳能属文读书十行俱下辞藻艳发雅好赋诗然文伤轻靡时号宫体简文寒夕诗云雪花无有蔕氷镜不安台又咏月云飞轮了无辙明镜不安台后人以为诗谶谓无蔕者是无帝不安台者台城不安轮无辙者以邵陵名纶空有赴援名也梁简文帝枫叶诗云萎緑暎葭青疏红分浪白落叶洒行舟仍持送逺客此诗情景婉丽本集亦不载沈约观休文衆制五言最优详其文体察其余论固知宪章鲍明逺也所以不闲于经论而长于情怨永明相王爱文王元长等皆宗附之约于时谢朓未遒江淹才尽范云名级故微故约称独歩虽文不至其工丽亦一时之选也见重闾里诵咏成音嵘谓约所着既多今剪除泾杂收其精要允为中品之第矣故当词宻于范意浅于江也史称谢𤣥晖善为诗任彦昇工于文章约兼而有之然不能过也沈隠矦曰文章当从三易易见事一也易识字二也易诵三也邢子才常曰沈侯文章用事不使人觉若胸臆语也深以此服之祖孝征亦尝谓吾曰沈诗云崖倾䕶石髓此岂似用事耶邢子才魏收俱有重名时俗凖的以为师匠邢赏服沈约而轻任昉魏爱慕任昉而毁沈约每于谈䜩辞色以之邺下纷纭各有朋党祖孝徴尝谓吾曰任沈之是非乃邢魏之优劣也佳处斵削清瘦可爱自拘声病气骨薾然唐诸家声律皆出此沈约范云之作如阊阖踈钟建章清漏不棘不舒有节有度江淹文通诗体总杂善于摹拟筋力于王㣲成就于谢朓初淹罢宣城郡遂宿冶亭梦一羙丈夫自称郭璞谓淹曰吾有笔在卿处多年矣可以见还淹探懐中得五色笔以授之尔后为诗不复成语故世传江淹才尽淹少以文章显晚节才思微退云为宣城太守时罢归始泊禅灵寺渚夜梦一人自称张景阳谓曰前一匹锦相寄今可见还淹探懐中得数尺与之此人大恚曰那得割截都尽顾见丘迟谓曰余此数尺既无所用以遗君自尔淹文章踬矣团扇二篇江则假象见意班则貌题直书至如出入君怀袖动揺微风发常恐秋节至凉飈夺炎热㫖婉词正有㓗妇之节但此两对亦可以掩映江生江生诗曰畵作秦王女乗鸾向烟雾兴生于中无有古事假使佳人翫之在手乗鸾之意飘然莫偕虽荡如夏姬自忘情改节吾许江生情逺词丽方之班女亦未可减价善观古作曲尽心手之妙其自作乃不能尔故君子贵自立不可随流俗也江淹清婉秀丽才思有余杂拟之作如季札聘鲁四代之乐并歌于庭非天下之至聦其孰能喻任昉诗品王仲宝极重任彦昇每见其文必三复殷勤以为当时无軰尝语人曰自傅季友以来始复见于任子任昉以文才见知时人云任笔沈诗昉闻甚以为病晚节转好着诗欲以倾沈然用事过多属辞不得流便士子慕之转为穿凿于是有才尽之谈矣丘迟范云诗品丘迟之作如琪树玲珑金芝布濩九霄春露三岛秋云丘迟八歳便属文父灵鞠有才名常谓气骨似我征士何㸃见而爱之虞羲江洪诗品鲍行卿孙察梁歩兵鲍行卿诗梁晋陵令孙察诗行卿少年甚擅风謡之羙察最幽微而感赏至到尔王僧孺僧孺好坟籍聚书至万余巻率多异本与沈约任昉家书埒少笃志精力于书无所不覩其文丽逸多用新事人所未见者时重其富博武帝制春景明志诗五百字敕沈约以下辞人同作帝以僧孺为工张率张率字士简性寛雅年十二能属文常日限为诗篇或数日不作则追补之稍进作赋颂至年十六向作二千余首有虞讷者见而诋之率入一旦焚毁更为诗示焉托云沈约讷便句句嗟称无字不善率曰此吾作也讷慙而退栁恽恽以贵公子早有令名工篇什为诗云亭皋木叶下陇首秋云飞瑯琊王融见而嗟赏因书斋壁及所执白团扇武帝每与宴必诏恽赋诗尝和武帝登景阳楼诗曰太液沧波起长杨髙树秋翠华承汉逺雕辇逐风游深见赏羙当时咸共称传吴均均好学有俊才天监初柳恽为吴兴召补主簿日引与赋诗均文体清㧞有古气好事者效之谓为吴均体均尝不得意赠恽诗而去久之复来恽遇之如故弗之憾也谈薮曰梁奉朝请吴均有才器尝为剑骑诗云何当见天子画地取关西髙祖谓曰天子今见关西安焉均嘿然无答均又为诗曰秋风泷白水鴈足印黄沙沈隠侯约语之曰印黄沙语太险均曰亦见公诗云山樱发欲然约曰我姑欲然卿巳印讫何逊逊八歳能诗弱冠州举秀才范云见其对䇿大相称赏因结忘年交好自是一文一咏云辄嗟赏谓所亲曰顷观文人质则过懦丽则伤俗其能含清浊中古今见之何生矣沈约尝谓逊曰吾每读卿诗一日三复犹不能已逊卒王僧孺集其文为八巻初逊文章与刘孝绰并见重时谓之何刘梁元帝云诗多而能者沈约少而能者谢朓何逊何逊诗实为清巧多形似之言扬都论者恨其每病苦辛饶贫寒气不及刘孝绰之雍容也虽然刘甚忌之平生诵何诗云蘧居向北阙㦎㦎不道车又撰诗苑止取何两篇时人讥其不广刘孝绰当时既有重名无所与譲唯服谢朓常以谢诗置几案间动静輙讽味简文爱陶渊明文亦复如此江南语曰梁有三何子朗最多三何者逊及思澄子朗也子朗信饶清巧思澄游庐山每有佳篇并为冠絶何逊之作不费气力如庖丁解牛风成于騞然隋经籍志唐艺文志何逊集皆八㢧晋天福本但有诗两㢧今世传本是也独明春宋氏有旧本八㢧特完因借传之然少陵尝引昏鸦接翅归金粟褁搔头等语而此集无有犹当有轶者集中若团团月隠洲轻燕逐风花逺岸平沙合连山逺雾浮㟁花临水发江燕遶樯飞游鱼上急瀬薄云巖际宿等语子羙皆采为巳句但小异耳故曰能诗何水曹信非虚赏古人论诗但爱逊露湿寒塘草月映清淮流及夜雨滴空堦晓灯暗离室为佳殊不知逊秀句若此者殊多如九日侍宴云踈树飜髙叶寒流聚细纹日斜迢遰宇风起嵯峨云答髙博士云幽蝶弄晚花清池映踈竹还度五洲云萧散烟霞晚凄清江汉秋答庾郎云蛱蝶萦空戯日暮望江云水影漾长桥赠崔録事云河流遶㟁清川平看鸟逺送行云江暗雨欲来浪白风初起庾子山軰有所不逮其警语尚多如早梅云枝横却月观花遶凌风台铜爵妓云曲终相顾起日暮松柏声句殊雄古而颜黄门谓其每病辛苦饶贫寒气无乃太贬乎何思澄思澄少勤学工文为游庐山诗沈约见之大相称赏自以为弗逮约郊居宅新构阁斋因命工书人题此诗于壁傅昭尝谓思澄制释奠诗辞文典丽思澄与宗人逊及子朗俱擅文名时人语曰东海三何子朗最多思澄闻之曰此言误耳如其不然故当归逊思澄意谓宜在已也子朗早有才思尝为败冢赋拟庄周马棰其文甚工世人语曰人中爽爽有子朗王籍籍为诗慕谢灵运其合也殆无愧色天监中除轻车湘东王谘议参军随府㑹稽郡境有云门天柱籍尝游之或累月不反至若邪溪赋诗其略云蝉噪林逾静鸟鸣山更幽当时以为文外独絶王籍入若邪溪诗云蝉噪林逾静鸟鸣山更幽江南以为文外独絶物无异议简文吟咏不能忘之孝元讽味以不可复得至懐旧志载于籍传范阳卢询邺下才俊乃言此不成语何事于能魏收亦然其论诗云萧萧马鸣悠悠斾旌毛传曰言不諠譁也吾每叹此解有情致籍诗生于此意耳王筠筠能用强韵每公宴并作辞必妍靡约尝启上言晚来名家无先筠者又于御筵谓王志曰贤弟子文章之羙可谓后来独歩谢朓尝见语云好诗圆羙流转如弹丸近见其数首方知此言为实王筠为太子洗马梁昭明爱文学士常与筠及刘孝绰陆倕到洽殷钧等游宴𤣥圃太子独执筠袖抚孝绰肩曰所谓左把浮丘袖右拍洪崖肩其见重如此沈约于郊居造阁斋成筠为着草木十咏书之于壁皆直写文辞不加篇目约谓人曰此诗指物程形无假题署王筠好弄葫芦每吟咏则注水于葫芦倾巳复注若掷之于地则诗成矣王筠咏征妇裁衣行路难其略云裲裆䨇心共一抹衵复两边作八撮襻帯虽安不忍缝开孔才穿犹未逹胸前却月两相连本照君心不照天数句叙裁衣曲折纤微如出缝妇之口诗至此可谓细宻矣刘孝绰孝绰㓜聪敏七歳能属文舅齐中书郎王融深赏异之与同载以适亲友号曰神童融毎曰天下文章若无我当归阿士阿士孝绰小字也孝绰辞藻为后进所宗时重其文毎作一篇朝成暮编好事者咸诵尝为诗曰塞外群鸟返云中侣鴈归髙祖见大怒郎夺侍郎又为诗二首其一曰鸣镳响夹毂飞葢倚林庐其二曰城阙山林逺一去不相闻髙祖嗟赏复侍郎沈约曰卿以诗失黄门还以诗得黄门孝绰曰此即既为风所开复为风所落也徐摛摛㓜好学及长徧覧经史属文好为新变不拘旧体初为晋安王侍读王入为皇太子转家令兼管记摛文体既别春坊尽学之宫体之号自斯而起费昶江夏费昶善为乐府又作鼓吹曲武帝重之敕曰才意新㧞有足嘉异昔郎恽博物卞兰巧辞束帛之赐寔惟劝善可赐绢十匹王荆王公齐美风仪从登北顾楼赋诗辞义清兴武帝深嘉之刘之遴思贞八歳能属文与江总相推重尝酬总诗曰上位居崇礼寺署隣栖息到沆武帝宴华元殿命群臣赋诗诏沆为二百字二刻成到洽御幸华元殿赋二十韵以洽辞为工鲍泉润岳有文笔上曰我文之外无出卿者刘缓性虚逺有气调风流迭宕名髙一府其平生之所作者为英华集二十巻文选二十巻谢㣲元度善属文武帝饯王元略于武徳殿赋诗三十韵限三刻成㣲二刻就文甚美谢覧景涤尝与王暕为诗答赠其文最工萧恺恺誉望时论以方其父湘东王令曰王筠本自旧手后进有萧恺可称信为才子羊侃羊祖忻善音律自造采莲棹歌曲甚有新致鲍宏鲍润身七歳而孤年十二歳善属文尝和湘东王绎诗嗟赏不巳后爵为公谢贞谢元正㓜聪慧八歳为春日闲居诗从舅王筠竒其有佳致谓所亲曰此儿方当大成至如风定花犹落乃追歩惠连矣沈君攸萧允萧叔佐为㑹稽丞行经延陵季子庙设苹藻之荐託异代之交为诗叙意辞理清典陆从守从守字由义㓜聪敏年八歳读沈约集见廻文妍丽援笔拟之便有佳致十二作栁赋其辞甚羙从父瑜特所赏爱刘令徐悱妻孝绰妹也悱卒为祭文其辞曰生死并殊亲情犹一敢道先好手调姜橘孝绰屛门不出为诗十字以题其门曰闭户罢庆弔髙卧谢公卿令续之曰落花扫更合丛兰摘复生沈满愿陈范静妻沈满愿咏竹火笼诗曰剖出楚山筠织成湘水纹寒销九㣲火香传百和薫氤氲拥翠被出入随缃裙徒悲今丽质岂念昔凌云此诗言外之意以讽士之以富贵改节者即孟子所云乡为身死而不受今为宫室之羙妻妾之奉而为之者而含蓄藴籍如此徒悲岂念四字尤见其意上薄风雅下掩唐人矣宋人称李易安所拟嵇中㪚至死薄殷周之句以为妇女有此大议论然太浅露比之沈氏此诗当在门墻之外矣韦苏州对残灯诗云独照碧忩久欲随寒烬灭幽人将遽眠解带翻成结梁沈氏满愿残灯诗云残灯犹未灭将尽更扬辉惟余一两焰犹得解罗衣韦诗实出于沈然韦有幽意而沈淫矣木兰诗刘后村云木兰诗唐人所作也乐府中惟此诗与焦仲卿妻诗作叙事体有始有卒虽辞多质俚然有古意陈陈后主陈后主于清乐中造黄骊留及玉树后庭花金钗两鬓垂等曲与幸臣等制其歌词绮艳相髙极于轻荡男女唱和其音甚哀祯明初后主作新歌辞甚哀怨令后宫美人习而歌之其词曰玉树后庭花花开不复久时人以歌谶此其不久兆也后主张贵妃名丽华与龚孔二贵嫔王李二美人张薛二淑媛袁昭仪何婕妤江修容等并有宠又以宫人袁大舍等为女学士毎引賔客游宴则使诸贵人女学士与狎客共赋新诗采其尤艳丽者以为曲调被以新声选宫女千数歌之其曲有玉树后庭花临春乐等其略云璧月夜夜满琼树朝朝新大抵皆美张贵妃孔贵嫔之容色按大业拾遗记璧月句葢江总辞也隂铿子坚五歳能诵诗赋日千言尤善五言诗为当时所重赋新成安宫援笔便就隂铿之作体用兼优神采融澈辞精意切名之弗浮也韩子苍曰隂铿与何逊齐名号隂何今何逊集五巻其诗清丽简逺正称其名铿诗至少又浅易无他竒其格律乃似隋唐间人所为疑非出于铿虽然自隋唐以来谓铿诗矣江总总笃行义寛和温裕好学能属文于五言七言尤善然伤于浮艳故为后主所爱幸多有侧篇好事者相传讽翫于今不絶后主之世总当权宰不持政务但日与后主游宴后庭共陈暄孔范王瑗等十余人当时谓之狎客徐伯阳太建初伯阳与中记室李爽记室张正见左户郎贺彻学士王瑗黄门郎萧铨三公郎王由礼处士马枢祖孙登比部郎贺循长史刘删等为文㑹友后有蔡凝刘助陈暄孔范亦预焉皆一时士也游宴赋诗动成巻轴伯阳为其集序盛传于世鄱阳王为江州刺史伯阳常奉使造焉王率府僚与伯阳登匡岭置宴酒酣命笔赋剧韵三十伯阳与祖孙登前成王赐以奴婢杂物徐陵徐陵之作如鱼油龙罽列堞明霞辉燿丰茸之采溢目非顿载之室讵得见此张正见张正见之作如春旛綵胜金翠熠燿聨以珠玑纬繣纎丽剪截铺缀似非丈夫所为六朝人诗惟张正见最多而最无所发明所谓虽多亦奚以为古诗纪巻一百五十古诗纪卷一百五十一钦定四库全书古诗纪巻一百五十一明冯惟讷撰别集第七品藻五北魏胡武灵后杨华既奔梁元魏胡武灵后作杨白华歌令宫人连臂踏之声甚凄断柳子厚乐府云杨白华风吹渡江水坐令宫树无颜色揺荡春心几千里回看落日下长秋哀歌未断城乌起言婉而情深古今絶唱也魏旧歌云阳春二三月杨柳齐作花春风一夜入闺闼杨花飘落入南家含情出戸脚无力拾得杨花涙沾臆秋去春来双燕子愿衔杨花入窠里此辞亦自竒丽録之以存古出乐府广题云元彧字文若奏郊庙歌词时称其美祖莹莹八嵗能诵诗书十二为中书学生以文学见重尝语人云文章须自出机杼成一家风骨何能共人同生活也盖讥世人好窃他文以为已用而莹之笔札亦无乏天才但不能均调玉石兼有其制裁之体减于袁常焉常景景耽好经史爱玩文词每读书见古昔可以鉴戒诸事为象赞而述之曰周雅尝因出塞经渉山水怅然懐古乃拟刘琨扶风歌十二首景少聪敏及长有才思雅好文章明帝行讲学之礼于国子寺诏有官作释奠诗以景作为美温子昇梁使张臯写子昇文笔传于江外梁武称之曰曹植陆机复生于北土恨我辞人数穷百六济隂王晖业尝云江左文人宋有颜延之谢灵运梁有沈约任昉我子昇足以陵颜轹谢含任吐沈崔㥄崔赡魏孝静人日登云龙门崔㥄侍宴又敕其子赡令近御坐亦有应诏诗帝问邢邵曰此诗何如其父邢曰㥄博雅𢎞丽赡气调清新并诗人之冠䜩罢共嗟赏之咸曰今日之䜩并为崔赡父子张裴裳法云寺北有尚书令临淮王彧宅彧性爱林泉又重賔客入其室者咸谓登仙荆州秀才张裴裳为五言有清㧞之句云异秋花共色别树鸟同声彧以蛟龙锦赐之宋道玙坐王瑜反得罪作诗及挽歌词寄亲朋以见冤痛刁雍刁叔和性寛柔好尚文典手不释书明敏多智凡所作诗赋等有百余篇陆恭之与兄暐并有时誉所着文章诗赋凡千余篇李槩李季节少好学自简诗赋二十四首谓之逹生丈人集游肇游伯始博综经史诗赋表启凡七十五篇赵逸赵思羣性好坟典凡所着述诗赋铭颂五十余篇郑道昭郑希伯少好学综览羣言好为诗赋凡数十篇裴敬宪裴孝虞少有志行博学才清澹于荣利风气俊逺五言之作独擅于时声名甚重后进咸宗慕之李彪李道固好学不倦为十二次诗崔光崔长仁孝文曰今日之文宗也持节陜西赋诗三百篇为五韵诗以赠李彪梁祐常与朝廷名贤泛舟洛水以诗酒自娱张始均张子衡端㓗好学着诗赋数十篇北齐陆卭卬字云驹齐之郊庙诸歌多卬所制魏收收少机警不持细行与济阴温子昇河间邢子才齐誉世号三才魏帝季秋大射普令赋诗收诗末句云尺书征建邺折简召长安文襄壮之卢询祖卢询祖尝作赵郡王妃挽歌其一篇云君王盛海内伉俪尽寰中女仪掩郑国嫔容映赵宫春艶桃花水秋度桂枝风遂使丛台夜月明满牀空当时叹以为佳萧悫袁奭等俱渉学有文词荀仲举萧悫工于赋咏悫曽秋夜赋诗其两句云芙蓉露下落杨柳月中疎为知音所赏邢子才曰萧仁祖之文可谓雕章间出昔潘陆齐轨不袭建安之风颜谢同声遂革太元之气自汉逮晋情赏犹自不谐河北江南意制本应相诡兰陵萧悫梁室上黄侯之子工于篇什尝有秋思诗云芙容露下落杨柳月中疎时人未之赏也吾爱其萧散宛然在目颍川荀仲举瑯琊诸葛汉亦以为尔而卢思道之徒雅所不惬祖珽孝征和公主逺嫁诗二首大为时人传咏刘逖字子长卷不离手颇工诗咏郑元礼字文规少好学爱文藻有名望裴泽颇有文学咏石榴诗微以託意杨愔字遵彦所着诗赋甚多门生鸠集所得者万余言马子结魏太和中入洛父祖俱清宦房彦询所赠江总诗今见总集斛律金斛律金敇勒歌曰敕勒川隂山下天似穹庐笼盖四野天苍苍野茫茫风吹草低见牛羊金不知书同于刘项能发自然之妙韩昌黎琴操虽古渉于摹拟未若金出性情尔北周庾信信幼而俊迈博览羣书父肩吾为梁太子中庶子掌管记东海徐摛为左卫率摛子陵及信并为抄撰学士父子在东宫出入禁闼既文并绮艶故世号为徐庾体焉朝野佥载曰梁庾信从南朝初至北方文士多轻之信将枯树赋以示之于后无敢言者时温子昇作韩陵山寺碑信读而写其本南人问信曰北方文士何如信曰唯有韩陵山一片石堪共语薛道衡卢思道少觧把笔自余驴鸣狗吠聒耳而已山谷言庾子山涧底百重花山根一片雨有以尽登髙临逺之趣喜晴应诏全篇可为楷式其卒章有庆兆民同论年天子万不独清新其气韵尤更深稳庾信之诗为梁之冠絶启唐之先鞭史评其诗曰绮艶杜子美称之曰清新又曰老成绮艶清新人皆知之而其老成独子美能发其妙余尝合而衍之曰绮多伤质艶多无骨清易近薄新易近尖子山之诗绮而有质艶而有骨清而不薄新而不尖所以为老成也若元人之诗非不绮艶非不清新而乏老成宋人诗则强作老成态度而绮艶清新槩未之有若子山者可谓兼之矣不然则子美何以服之如此庾信之作如玉台九成琼楼数仞规模崇丽气象清新歩虚诸什并悬絶尘境萧圆肃萧明恭风度纯雅敏而好学为文海四十巻唐令则性好篇章兼觧音律文多轻艶为诗人所传刘粲粲闻故人入邺不胜泣为诗赠之曰闻道漳濵信依然忆旧居又赠司马幼之曰白帝望青衣路长音信稀于宣敏宣敏字仲达少沈宻有才思年十一诣周赵王命之赋诗宣敏为之甚有幽真之志王大竒之坐客莫不嗟赏起家右侍上士隋炀帝炀帝初习艺文有非轻侧之论暨乎即位一变其体与越公书建东都诏冬至受朝诗及拟饮马长城窟并存雅体归于典制虽意在骄淫而词无浮荡故当时缀文之士遂得依而取正焉所谓能言者未必能行盖亦君子不以人废言也帝初属文学庾信体及见柳䛒以后文体遂变炀帝大制艶篇辞极滛绮令乐正白明达造新声剏万嵗乐藏钩乐七夕相逢乐舞度同心髻玉女行觞神仙留客掷砖续命鬬鸡子鬬百草汎龙舟还旧宫长乐花十二时等曲掩抑推藏哀音断絶隋后主隋后主越王侗杨叛儿歌曰青春正阳月结伴戏京华龙媒玉珂马凤轸绣香车水映临桥柳风吹夹路花日昬欢宴罢相将归狭斜越王嗣位史称其眉目如画温厚仁爱风格俨然后为王充所弑临命礼佛曰愿自今以徃不复生帝王家噫亦可怜矣观其辞藻如此若不生帝王家岂不为文人学士邪卢思道北齐文宣帝崩当朝文士各作挽歌十首择其善者而用之魏收阳休之祖孝征等不过得一二首唯思道独有八篇故时人称为八米卢郎思道为司徒録事叅军以事免归家尝于蓟北怅然感慨为五言诗见意世以为工卢思道为五言诗见意世以为工明皇自蜀回登勤政楼歌曰庭前琪树已堪攀塞北征人竟未还此思道歌词也李徳林李徳林幼聪敏年数嵗诵左思蜀都赋十余日便度髙隆之见而叹嗟遍告朝士云若假其年必为天下伟器邺京人士多就宅观之月余日中马不絶年十五诵五经及古今文集数千言俄而该博坟典隂阳纬候无不通渉善属文辞覈而理畅杨素杨素尝以五言诗七百字赠播州刺史薛道衡词气颖㧞风韵秀上为一时盛作未几而卒道衡曰人之将死其言也善若是乎杨素作柳𢎞诔云山阳王弼风流长逝颍川荀爽零落无时修竹夹池永絶梁园之赋长杨映沼无复洛川之文又尝以五言诗七百字赠播州刺史薛道衡词气颖㧞风韵秀上为一时盛作素本以武功显而文藻若此薛道衡陈使傅縡聘齐道衡接对縡赠诗五十韵道衡和之南北称美炀帝嗣位道衡上文皇帝颂炀帝览之不悦寻以议新令见杀天下冤之道衡每至构文必隐坐空斋蹋壁而卧闻戸外有人便怒其沈思如此隋炀帝善属文不欲人出其右薛道衡由是得罪后因事诛之曰更能作空梁落燕泥否薛道衡聘陈作人日诗曰入春才七日离家已二年南人嗤之曰是底言语谁谓此虏觧作诗及云人归落鴈后思发在花前乃喜曰名下固无虚士王胄炀帝自东都还京师赐天下大酺四日为五言诗诏羣官诗成者奏之帝览王胄诗而善之谓侍臣曰气髙致逺归之于胄词清体润其在世基意宻理新惟庾自直过此者未可以言诗也帝所有篇什多令继和与虞绰齐名同志友善于时后进之士咸以二人为凖的炀帝尝为燕歌行文士皆和之着作郎王胄独不下帝帝每衔之终坐此见害而诵其警句曰庭草无人随意緑复能作此耶王胄以庭草一句为隋炀所忌初学记载冑雨晴诗风度蝉声逺云开鴈路长亦佳句也崔信明崔信明尝自矜其文谓过李百药郑世翼遇之江中谓信明曰尝闻有枫落吴江冷愿见其余信明欣然多出衆篇世翼览未终篇曰所见不逮所闻投诸水引舟迳去虞世南世南性沈静寡欲文章婉缛慕徐陵陈灭与兄世基同入隋世基辞章清劲过世南而赡博不及时人以方二陆大业中累至秘书郎炀帝雅爱其才然疾峭正十年不徙虞世南之作如髙山櫑具苍珮华缨廊庙之容也李百药陈叔逹杨师道实可与分庭抗礼者焉寒闺织素锦含怨歛䨇蛾综新交缕澁经脆断丝多衣香逐举袖钏动应鸣梭还恐裁缝罢无信往交河此虞世南织锦曲也分明是一幅织锦图综音纵经音迳非深知织作者不知此二句之妙孔绍安绍安大业末为监察御史髙祖为隋讨贼河东绍安监其军深见接遇髙祖受禅绍安自洛阳间行来奔髙祖大悦拜内史舍人时夏侯端亦尝为御史来归先绍安授秘书监因侍宴咏石榴有祇为时来晚开花不见春之句孙士潜士潜字石龙六嵗上书七嵗属文金楼子自叙曰余六嵗解为诗奉敇为诗曰池萍生巳合林花发稍周风入花枝动日照水光浮因而稍学为文也明克让字宏道善谈论朱异令赋竹曰非君多爱赏谁贵此真心常徳志为五言诗辞理悲壮为时人所重辞品团扇歌晋中书令王珉好捉白扇其侍人谢芳姿歌之因以为名一説珉与嫂婢通情好甚笃嫂鞭挞过苦婢素善歌而珉好持白团扇嫂令芳姿歌一曲当赦之芳姿歌曰白团扇辛苦五流离是郎眼所见珉曰奈何遗却芳姿应声又歌曰团扇复团扇许持自遮靣憔悴无复理羞与郎相见宋武帝丁都䕶歌宋武帝丁都䕶歌云都䕶北征时侬亦恶闻许愿作石尤风四靣断行旅又云都䕶北征去相送落星墟帆樯如芒柽都䕶今何渠唐人用丁都䕶及石尤风事皆本此二辞絶妙宋武帝征伐武畧一代英雄而复风致如此其殆全才乎梁武帝江南弄梁武帝江南弄云衆花襍色满上林舒芳耀彩垂轻阴连手𨄌蹀舞春心舞春心临嵗腴中人望独踟蹰此辞絶妙填辞起于唐人而六朝巳滥觞矣其余若美人聨锦江南稚女诸篇皆是乐府具载不尽録也梁简文春情曲梁简文帝春情曲云蝶黄花紫燕相追杨低栁合路尘飞已见垂钩挂绿树诚知淇水霑罗衣两童夹车问不已五马城南犹未归莺啼春欲驶无为空掩扉此诗似七言律而末句又用五言王无功亦有此体又唐律之祖而唐辞瑞鹧鸪格韵似之长安城中秋夜长佳人锦石𢷬流黄香杵纹砧知近逺传声递响何凄凉七夕长河烂中秋明月光蠮螉塞边絶候鴈鸳鸯楼上望天狼文牎玳瑁影婵娟香帷翡翠出神仙促柱㸃唇莺欲语调弦系爪鴈相连秦声本自杨家解吴歈那知谢傅怜祗愁芳夜促兰膏无那煎旧知山里絶氛埃登髙日暮心悠哉子平一去何时返仲叔长逰遂不来幽兰独夜清琴曲桂树凌云浊酒杯藁项同枯木丹心等死灰陶𢎞景寒夜怨陶𢎞景寒夜怨云夜云生夜鸿惊悽切嘹唳伤夜情后世填辞梅花引格韵似之后换头㣲异沈约六忆辞沈约六忆辞其一云忆来时灼灼上堦墀勤勤叙离别慊慊道相思相看常不足相见乃忘饥其二云忆坐时黯黯罗帐前或歌四五曲或弄两三弦笑时应莫比嗔时更可怜其三云忆眠时人眠强未眠解罗不待劝就枕更须牵复恐傍人见娇羞在烛前逸其三首徐勉迎客送客曲古者宴客有迎客送客曲亦犹祭祀有迎神送神也梁徐勉迎客曲云丝管列舞曲陈含声未奏待嘉賔罗丝管陈舞席歛袖嘿唇迎上客送客曲云袖缤纷声委咽余曲未终髙驾别爵无算景巳流空纡长袖客不留徐勉在梁为贤臣其为吏部日宴客酒酣有求詹事者勉曰今宵且可谈风月其严正而又藴借如此江左风流宰相岂独谢安王俭邪王筠楚妃吟王筠楚妃吟句法极异其辞云䆫中曙花早飞林中明鸟早归庭中日暖春闺香气亦霏霏香气漂当轩清唱调独顾慕含怨复含娇蝶飞兰复熏袅袅轻风入翠裙春可逰歌声梁上浮春逰方有乐沈沈下罗幕大率六朝人诗风华情致若作长短句即是辞也宋人长短句虽盛而其下者有曲诗曲论之弊终非辞之本色僧法云三洲歌梁僧法云三洲歌云三洲断江口水从窈窕河傍流啼将别共来长相思又云三洲断江口水从窈窕河傍流欢将乐共来长相思江左辞人多风致而僧亦如此不独恵休之碧云也长相思徐陵长相思云长相思好春节梦里恒啼悲不洩帐中起窻前咽栁絮飞还聚逰丝断复结欲见洛阳花如君陇头雪萧淳和之云长相思久离别新燕参差条可结狐关逺鴈书絶对云恒忆阵看花复愁雪犹有望归心流黄未剪截二辞可谓勍敌五更转陈伏知道从军五更转云一更刁斗鸣校尉逴连城悬闻射鵰骑遥惮将军名二更愁未央髙城寒夜长试将弓学月聊持剑比霜三更夜警新横吹独吟春强听梅花落误忆栁园人四更星汉低落月与山齐依稀北风里胡笳杂马嘶五更催送筹晓色映山头城乌初起堞更人悄下楼其后隋炀帝效之作龙舟五更转见文中子陆琼饮酒乐陈陆琼饮酒乐云蒲桃四时芳醇琉璃千钟旧賔夜饮舞迟销烛朝醒弦促催人春风秋月长好欢醉日月言新唐人之破阵乐何满子皆祖之王襃髙句丽曲王襃髙句丽曲云萧萧易水生波燕赵佳人自多倾杯覆椀漼漼垂手奋袖婆娑不惜黄金散尽惟畏白日蹉跎与陈陆琼饮酒乐同调葢疆场限隔而声调元通也王襃宇文周时人字子深非汉王襃也是时亦有苏子卿有梅花落一首方囘遂以为汉之苏武何不考之过乎隋炀帝辞隋炀帝夜饮朝眠曲云忆睡时待来刚不来卸粧仍索伴解珮更相催博山思结梦沈水未成灰其二云忆起时投籖初报晓被惹香黛残枕隐金钗袅笑动林中乌除却司晨鸟二辞风致婉丽其余如春江花月夜江都乐纪辽东并载乐府其金钗两股垂龙舟五更转名存而辞亡鐡围山丛话云寒鸦飞数㸃流水遶孤村乃炀帝辞而全篇不传又传奇有炀帝望江南数首不类六朝人语传疑可也穆䕶砂乐府有穆䕶砂隋朝曲也与水调河传同时皆隋开汴河时辞人所制劳歌也其声犯角其后至今讹砂为煞云予尝有诗云桃根桃叶最夭斜水调河传穆䕶砂无限江南新乐府陈朝独赏后庭花囘纥囘纥商调曲也其辞云隂山瀚海信难通幽闺少妇罢裁缝缅想边庭征战苦谁能对镜冶愁容久戍人将老须臾变作白头翁其辞缠绵含蓄有长歌之哀过于痛哭之意惜不见作者名氏必陈隋初唐之作也又有石州辞云自从君去逺廵边终日罗帷独自眠看花情转切揽涕泪如泉一自离君后啼多䨇脸穿何时狂虏灭免得更留连併附于此古诗纪巻一百五十一古诗纪卷一百五十二钦定四库全书古诗纪巻一百五十二明冯惟讷撰别集第八品藻六通论元稹曰始尧舜之君臣以赓歌相和是后诗人继作歴夏殷周千余年仲尼缉拾选錬取其干预教化之尤者三百篇其余无闻焉骚人作而怨愤之态繁然犹去风雅日近尚相比拟秦汉巳还採诗之官既废天下俗謡民讴歌颂讽赋曲度嬉戏之词亦随时间作至汉武帝赋栢梁诗而七言之体兴苏子卿李少卿之徒尤工为五言虽句读文律各异雅郑之音亦襍而词意阔逺指事言情自非有为而为则文不妄作建安之后天下文士遭罹兵战曹氏父子鞍马间为文往往横槊赋诗故其遒文壮节抑扬怨哀悲离之作尤极于古晋世风概稍存齐宋之间教失根本士子以简慢矫饰舒徐相尚文章以风容色泽放旷精清为髙葢吟写性灵流连光景之文也意义格力固无取焉陵迟至于梁陈滛艳刻饰佻巧小碎之词剧又宋齐之所不取也萧颕士曰六经之后有屈原宋玉文甚雄壮而不能经贾谊文辞最正近于治体枚乘相如亦瓌丽才士然而不近风雅扬雄用意颇深班彪识理张衡宏旷曹植丰赡王粲超逸稽康褾举左思诗赋有雅颂遗风干寳着论近王化根源此后夐絶无闻焉近日惟陈子昻文体最正萧之所取如此可以知其所飬矣李太白曰诗之兴作兆基邃古唐歌虞咏始载典谟商颂周雅方陈金石然后研志缘情二京弥甚含毫沥思魏晋弥繁李都尉鸳鸯之词缠绵巧妙班婕妤霜雪之句发越清迥平子桂林理在文外伯喈翠鸟意尽行间河朔人物王刘为首称洛阳才子潘左为先觉乃若子建之牢笼羣彦士衡之借甚当时并文苑之羽仪诗人之龟鑑敖陶孙器之评诗曰魏武帝如幽燕老将气韵沈雄曹子建如三河少年风流自赏鲍明逺如饥鹰独出奇矫无前谢康乐如东海扬帆风日流丽陶彭泽如绛云在霄舒巻自如玉箱襍记曰曹子建号绣虎王仲宣泥下潜蛙邓艾伏鸾陆云隐鹄皆喻其文也吕氏童䝉训曰读古诗十九首及曹子建诸诗如明月入髙楼流光正徘徊之类诗皆思深逺而有余意言有尽而意无穷也学者当以此等诗常自涵养自然下笔髙妙又曰大槩学诗须以三百篇辞及汉魏间人诗为主方见古人妙处自无齐梁间绮靡气味也庄荀皆文士而有学者其説剑成相赋篇与屈骚何异扬子云之文好奇而卒不能奇也故思苦而词艰善为文者因事以出奇江河之行顺下而已至其触山赴谷风搏物激然后尽天下之变子云惟好奇故不能奇也魏文帝曰文以意为主以气为辅以词为卫子桓不足以及此其能有所传乎子厚谓屈氏楚词如离骚乃效颂其次效雅最后效风汉髙帝大风歌不特华藻而气槩逺大真英主也至武帝秋风辞言固雄伟而终有感嘅之语故其未年几至于变魏武魏文父子横槊赋诗虽遒壮抑扬而乏帝王之度六朝以后人主言非不工而纎丽不逞无足言也选中曹子建诗恳恻慷慨颇有风人遗意陶靖节虽时作对句然不累正气江文通杂体可谓逼真鲍明逺横逸不可当谢灵运诗入选极多然巳有全篇作对子者如白云抱幽石绿篠媚清涟初篁苞绿箨新蒲含紫茸林壑歛暝色云霞收夕霏等语尖新峭丽巳骎骎有梁陈之衰气矣建安诗辩而不华质而不俚风调髙雅格力遒壮其言直致而少对偶指事情而绮丽得风雅骚人之气骨为近古者也一变而为晋宋再变而为齐梁唐诸诗人髙者学陶谢下者学徐庾惟老杜李太白韩退之早年皆学建安晚乃各自变成一家耳古今诗人以诗名世者或只一句或只一联或只一篇虽其余别有好诗不专在此然播传后世脍炙于人口者终不出此夫岂在多哉如池塘生春草则谢康乐也澄江净如练则谢宣城也壠首秋云飞则栁吴兴也风定花犹落则谢元正也鸟鸣山更幽则王文海也空梁落燕泥则薛道衡也枫落吴江冷则崔信明也庭草无人随意绿则王胄也凡此皆以一句名世者谢朝华之巳披起夕秀于未振学诗者尤当领此陈腐之语固不必渉笔然求去其陈腐不可得而翻为奇怪不可致诘之语以欺人不独欺人而且自欺诚学者之大病也诗人首二谢灵运在永嘉因梦恵连遂有池塘生春草之句𤣥晖在宣城因登三山遂有澄江净如练之句二公妙处葢在于鼻无垩目无膜尔鼻无垩斤将曷运目无膜箆将曷施所谓混然天成天球不琢者欤灵运诗如矜名道不足适巳物可忘清晖能娱人逰子澹忘归𤣥晖诗如春草秋更绿公子未西归大江流日夜客心悲未央等语皆得三百五篇之余韵是以古今以为奇作又曷尝以难解为工哉仲长统曰垂露成帏张霄成幄沆瀣当餐九阳代烛葢取无情之物作有情用也自后窃取其意者甚多张志和则云太虚为室明月为烛王康琚则云华条当圜屋翠叶代绮牎吴均则云绿竹可充食女萝可代裙刘伶则云日月为扄牖八荒为庭衢皆是意也李义山无题诗云春蚕到死丝方歇蜡炬成灰泪始干此又是一格今效此体为俚语小词传于世者甚多不足道也古今论诗多矣吾独爱汤惠休称谢灵运为初日芙蓉沈约称王筠为弹丸脱手两语最当人意初日芙蓉非人力所能为精彩华妙之意自然见于造化之外灵运诸诗可以当此者亦无几弹丸脱手虽是输写便利动无留碍然其精圆快速发之在手筠亦未能尽也然作诗审到此地岂复更有余事韩退之赠张籍云君诗多态度蔼蔼春空云司空图记戴叔伦语云诗人之词如蓝田日暖玉生烟亦是形似之微妙者但学者不能味其言耳黄初之后惟阮籍咏懐之作极为高古有建安风骨晋人舍陶渊明阮嗣宗外惟左太冲髙出一时陆士衡独在诸公之下汉魏古诗气象混沌难以句摘晋以还方有佳句如渊明採菊东篱下悠然见南山谢灵运池塘生春草之类谢所以不及陶者康乐之诗精工渊明之诗质而自然耳建安之作全在气象不可寻枝摘叶灵运之诗已是彻首尾成对句矣是以不及建安也颜不如鲍鲍不如谢文中子独取颜非也拟古惟江文通最优拟渊明似渊明拟康乐似康乐拟左思似左思拟郭璞似郭璞独拟李都尉一首不似西汉耳虽谢康乐拟邺中诸子之诗亦气象不类至于刘𤣥休拟行行重行行等篇鲍明逺代君子有所思之作仍是其自体耳韦仲班傅軰四言诗僒缚不荡曹公短歌行子建来日大难工堪为则矣白狼槃木诗三章亦佳缘不受雅颂困尔七言沿起咸曰栢梁然寗戚扣牛巳肇南山之篇矣其为则也声长字纵易以成文故藴气琱辞与五言畧异要而论之沧浪擅其奇栢梁𢎞其质四愁坠其隽燕歌开其靡他或杂见于乐篇或援格于赋系妍丑之间可以类推矣诗贵先合度而后工拙纵横格轨各具风雅繁钦定情本之郑卫生年不满百出自唐风王粲从军得之二雅张衡同声亦合关雎诸诗固自有工丑然而并驱者託之轨度也夫词士轻偷诗人忠厚不访汉魏古意犹存故苏子之戒爱景光少卿之厉崇明徳规善之辞也魏武之悲东山王粲之感鸣鹳子恤之辞也甄后致颂于延年刘妻取譬于唾井缱绻之辞也子建言恩何必衾枕文君怨嫁愿得白头劝讽之辞也究其㣲㫖何殊经术作者蹈古辙之嘉粹刋佻靡之非经岂直精诗亦可以养德也鹿鸣頍弁之宴好黍离有蓷之哀伤氓蚩晨风之悔叹蟋蟀山枢之感嘅栢舟终风之愤懑枤杜葛藟之悯恤葛屦祈父之讥讪黄鸟二子之痛悼小弁何人斯之怨诽小宛鸡鸣之戒愓大东何草不黄之困疵巷伯鹑犇之恶恶绸缪车牵之劝庆木𤓰采葛之情念雄雉伯兮之思懐北山陟岵之行役伐檀七月之勤敏常棣蓼莪之大义皆曲尽情思婉娈气词哲匠纵横毕由斯阈也刘后村曰四言自曹氏父子王仲宣陆士衡后惟陶公最髙停云荣木等篇殆突过建安矣又曰四言尤难以三百五篇在前也刘彦和曰四言正体雅润为本五言流调清丽居宗钟嵘云四言文约意广取效风雅便可多得毎苦文繁而意少故世罕习焉刘潜夫云四言尤难三百篇在前故也叶水心云五言而上世人徃徃极其才之所至而四言诗虽文辞巨伯輙不能工合数公之説论之所谓易者易成也所谓难者难工也方元善取韦孟讽谏云谁谓华髙企其齐而谁谓徳难厉其庻而以为使经圣笔亦不能删过矣此不过歩骤河广一章耳予独爱公孙乘月赋月出皎兮君子之光君有礼乐我有衣裳张平子西京赋岂伊不䖍思于天衢岂伊不懐归于枌榆天命不慆畴敢以渝隷释戴汉碑唐扶颂如山如岳嵩如不倾如江如河澹如不盈其句法意味真可继三百篇矣或曰唐夫人房中乐歌何如曰是直可以继关雎不当以章句摘也曰然则曹孟德月明星稀嵇叔夜目送归鸿何如曰此直后世四言耳工则工矣比之三百篇尚隔寻丈也江淹别赋春草碧色春水绿波送君南浦伤如之何取诗目前不彫琢而自工可谓天然之句他如梁元帝秋水文波秋云似罗唐罗昭諌蟋蟀赋美人在河夜影流波与子伫立裵徊思多抑其次也近世知学六朝初唐而以饾饤生澁为工渐流于不通又安知此辙邪王伯厚云嘉量之铭祭侯之辞皆极文章之妙而梓人笋簴之制文法奇古葢精于道者兼物物而后能制器庄子所谓梓庆削木为鐻鐻成见者惊犹鬼神以天合天道与艺俱化岂物物而雕之哉老子明道若昧夷道若类进道若退上徳若谷太白若辱广徳若不足建德若偷质直若渝大方无隅大器晚成大音希声大象无形文皆用韵三句一易李斯泰山刻文其祖此乎老子知足不辱知止不殆足与辱韵止与殆韵葢古音殆作以也韩非子名正物定名倚物徙亦以正定倚徙也淮南子苏秦歩曰何故趍曰何驰亦是韵语古文多用韵八字之内而四韵者仅见此三条耳宋玉大言赋吐舌万里唾四海纬书七变入臼米出甲佛偈一月普见一切水一切水月一月摄七言皆仄惟此梨花梅花参差开七言皆平文选有离袿飞髾垂纎罗余尝疑穆天子传西王母歌词出于后人粉饰且山海经载西王母虎齿鸟爪形既殊异音亦不同何其歌词悉似国风乎又观后汉书朱辅上白狼王唐菆歌三篇音韵与汉无异愈可疑也诗行道迟迟中心有违思致㣲婉紫玉歌所谓身逺心迩洛神赋所谓足往神留皆祖其意古乐府兰草自然香生于大道傍腰鎌八九月俱在束薪中孟郊诗昧者理芳草蒿兰同一锄实本古乐府意水经注所载事多他书传未有者其叙山水奇胜文藻辨丽予尝欲抄出为一帖以洗宋人卧逰録之陋未暇也又其中载古歌謡如三崃歌云巴东三崃巫崃长猿啼三声泪沾裳又云朝见黄牛暮见黄牛三朝三暮黄牛如故又云滩头白勃坚相持倐忽沦没别无期记僰道謡云楢溪赤木盘蛇七曲盘羊乌栊势与天通皆可以入诗材落星依逺戍斜月半平林梁元帝句也故乡一水隔风烟两岸通陈后主句也唐人髙处始能及之见五代新説庾开府诗羊肠连九坂熊耳对双峯鲍照诗二崤虎口九折羊肠可谓工矣比之杜工部髙凤聚萤骥子莺歌之句则杜觉偏枯矣玉墀滴清露罗幌已依霜逢春毎先絶争秋欲几芳袁伯文楚妃引也风闺晚翻霭月殿夜凝明愿君早流盼无令春草生徐孝嗣白雪曲也泪滴珠难尽容残玉易消倘随明月去莫道梦魂遥张文收酺乐也罗敷初总髻蕙芳正娇小月落始归船春眠恒着晓又别前花照路别后露垂叶歌舞湏及时如何坐悲妾李嘏怨诗也数诗少时爱而诵之然诸选皆不收何见也五言律诗起句最难六朝人称谢朓工于发端如大江流日夜客心悲未央雄压千古矣唐人多以对偶起虽森严而乏髙古宋周伯弱选唐三体诗取起句之工者二酒渇爱江清余酣潄晚汀又江天清更愁风栁入江楼是也语诚工而气衰飒余爱栁恽汀洲采白苹日落江南春吴均咸阳春草芳秦帝卷衣裳又春从何处来拂水复惊梅梁元帝山髙巫崃长垂栁复垂杨唐苏颋北风吹早鴈日日渡河飞张柬之淮南有小山嬴女隐其间王维风劲角弓鸣将军猎渭城杜子美将军胆气雄臂悬两角弓孟浩然八月湖水平涵虚混太清虽律也而含古意皆起句之妙可以为法古乐府暂出白门前杨栁可藏乌欢作沈水香侬作博山鑪李白用其意衍为杨叛儿歌曰君歌杨叛儿妾劝新丰酒何许最关人乌啼白门栁乌啼隐杨花君醉留妾家博山鑪中沈香火䨇烟一气凌紫霞古乐府朝见黄牛暮见黄牛三朝三暮黄牛如故李白则云三朝见黄牛三暮行太迟三朝又三暮不觉髩成丝古乐府云郎今欲渡畏风波李白云郎今欲渡缘何事如此风波不可行古乐府云春风复多情吹我罗裳开李反其意云春风复无情吹我梦魂散古人谓李诗出自乐府古选信矣其杨叛儿一篇即暂出白门前之郑笺也因其拈用而古乐府之意益显其妙益见如李光弼将子仪军旗帜益精明又如神僧拈佛祖语信口无非妙道岂若后世生吞义山拆洗杜诗者比乎古有三句之诗意足词赡盘屈于二十一字之中最难工徧检前贤诗不过四五首而巳岑之敬当垆曲云明月二八照花新当垆十五晚留賔囘眸百万横自陈最为絶倡唐传奇无名氏春词云杨栁袅袅随风急西楼美人春梦中绣帘斜巻千条入宋谢臯羽寄邓悠云杜鹃花开桑叶齐戴胜芋生药草肥九鎻山人归未归挚虞论诗赋四过假象过大则与类相逺命辞过壮则与事相违辨言过理则与义相失丽靡过美则与情相悖刘履作选诗补注效朱子註三百篇其意良勤矣然曲説强觧殊非作者之意如郭璞逰仙诗傅㑹于君臣治道此何理耶且所见寡陋如储光羲诗格泽为君驾格泽星名大人赋建格泽之长竿是也履乃云狮子名曰白泽白与格相近白泽即格泽也臆説若此何以注为又有唐宋诗续选唐诗选未尽善宋诗尤驳两汉气纯魏气平晋气激六朝气靡诗以汉魏并言魏不逮汉也建安之作率多平仄稳帖此声律之渐而后流于六朝千变万化至盛唐极矣六朝以来留连光景之弊葢自三百篇比兴中来然抽黄对白自为一体诗有可解不可解不必解若水月镜花勿泥其迹可也越裳操止三句不言白雉而意自见所谓大乐必易是也及班固白雉诗加之形容古体变矣汉武内传上元夫人弹云林之瑟歌歩𤣥之曲曰绿景清飈起云葢映朱葩兰房辟琳阙碧室启琼沙此歌华丽无味必六朝赝作西王母白云謡曰白云在天丘陵自出道路悠逺山川间之将子无死尚能复来辞简意尽髙古莫及韦孟讽谏诗乃四言长篇之祖忠鲠有余温厚不足太白雪谗诗百忧章去韦孟逺矣崔道融述唐事实六十九篇志于髙古而力不逮作诗繁简各有其宜譬诸衆星丽天孤霞捧日无不可观若孔雀东南飞南山有鸟是也古采莲曲陇头流水歌皆不协声韵而有清庙遗意诗曰觏闵既多受侮不少此无意于对也十九首云胡马嘶北风越鸟巢南枝属对虽切亦自古老六朝惟渊明得之若荒草何茫茫白杨亦萧萧是也陈琳曰骋哉日月逺年命将西倾陆机曰容华夙夜零体泽坐自捐兹物茍难停吾夀安得延谢灵运曰夕虑晓月流朝忌曛日驰李长吉曰天东有若木下置衔烛龙吾将斩龙足嚼龙肉使之朝不得囘夜不得伏自然老者不死少者不哭此皆气短无名氏曰人生不满百常懐千嵗忧昼短苦夜长何不秉烛逰感慨而气悠长也魏武帝善哉行七解魏文帝煌煌京洛行五解全用古人事实不可泥于诗法论之古辞紫骝马歌曰烧火烧野田野鸭飞上天折栁行曰黙黙施行违厥罚随事来魏武帝陌上桑曰驾虹霓乘赤云登彼九疑歴玉门嵇康秋胡行曰思与王乔乘云逰八极古人命题措辞如此欧阳公曰小雅雨无正之名据序所言与诗絶异当阙其所疑诗有不立意造句以兴为主漫然成篇此诗之化也蒹葭诗亦有声律出乎无意六朝声律之盛出乎有意陆机文赋曰诗缘情而绮靡赋体物而浏亮夫绮靡重齐梁之弊浏亮非两汉之体诗赋由是不古矣徐昌谷曰诗缘情而绮靡则陆生之所知魏诗之查秽耳魏文帝曰梧桐攀凤翼云雨散洪池曹子建曰逰鱼潜绿水翔鸟薄天飞阮籍曰存亡有变化日月有浮沈张华曰洪钧陶万类大块禀羣生左思曰皓天舒白日灵景耀神州张协曰金风扇素节丹霞启隂期潘岳曰南陆迎脩景朱明送末垂陆机曰逝矣经天日悲哉带地川以上虽为律句全篇髙古及灵运古律相半至谢朓全为律矣子建巳有响字朱华冒绿池时雨静飞尘冒静二字是矣扪虱新语曰诗有格有韵渊明悠然见南山之句格髙也康乐池塘生春草之句韵胜也格髙似梅花韵胜似海棠欲韵胜者易欲格髙者难兼此二者孟浩然得之矣梁元帝春日诗用二十三春字鲍泉奉和亦用二十九新字不及渊明止酒诗用二十止字畧无虚设字字有味松石轩诗评全是诗料且深于诗可以启发初学钟嵘诗品专论源流若陶潜出于应璩应璩出于魏文魏文出于李陵李陵出于屈原何其一脉不同邪予读松石轩诗评喜其取譬雅丽缀语绮隽然于诸作者韵调趣致浅深髙下葢未之有辨焉而汉魏以来诸名家又多遗漏是尤可议也近时安頥山亦病之以谓识诗之难信夫髙似孙选诗句图所取汉晋以来佳句诚学古者所当玩也如范晔兰池清夏气脩帐含秋阴颜延年庭昏见野阴山明望松雪谢灵运池塘生春草园栁变鸣禽鲍照归华先委路别叶早辞风沈约茅栋啸愁䲭平冈走寒兎谢朓红药当堦翻苍苔依砌上日隐涧凝空云聚岫如复日出衆鸟散山暝孤猿吟江淹洞林带晨霞石壁耿新晰处欣故无累飬徳乃入神如此等语虽学近体者亦当玩汉魏古诗固不可一字一句论工拙然亦有偶自得意屡施篇章者陈思王箜篌引用惊风飘白日至赠徐干首复用之如作词之务头不厌其重也王仲宣风飈扬尘起白日忽已㝠张茂先悲风中夜兴朱火青无光子美囘风吹独树白日照执袂孙楚晨风飘岐路王讃朔风动秋草张协朝霞迎白日陆机凄风迕时序等句得自陈思诗来而陈思乃得之楚辞悲囘风也杜甫忆李白诗云俊逸鲍㕘军亦有讥焉鲍照白纻辞一篇白用之杜又云李侯有佳句往往似阴铿如栁色黄金嫩梨花白雪香乃阴铿诗也古今诗人咏妇人者多以歌舞为称梁元帝妓应令诗云歌清随涧响舞影向池生刘孝绰看妓诗云燕姬奏妙舞郑女爱清歌北齐萧放冬夜对妓诗云歌还团扇后舞出妓行前𢎞执恭观妓诗云合舞俱囬雪分歌共落尘陈阴铿侯司空宅咏妓诗云莺啼歌扇后花落舞衫前陈刘删亦云山边歌落日池上舞前溪庾信赵王看妓诗绿珠歌扇薄飞燕舞衫长江总看妓诗云并歌时转黛息舞暂分香隋卢思道夜闻邻妓诗怨歌声易断妙舞态难䨇陈元操春园聼妓诗云红树揺歌扇绿珠飘舞衣释法宣观妓诗云舞袖风前举歌声扇后骄王勣咏妓诗云早时歌扇薄今日舞衫长刘希夷春日闺人诗云池月怜歌扇山云爱舞衣以歌对舞者七以歌扇对舞衣者亦七虽相缘以起然详味之自有工拙也杜子美取以为艳曲云清江歌扇底野旷舞衣前古诗纪巻一百五十二古诗纪卷一百五十三钦定四库全书古诗纪卷一百五十三明冯惟讷撰别集第九襍解丹书大戴礼武王践祚三日召师尚父而问曰黄帝颛顼之道存乎意亦不可得而见与师尚父曰在丹书其言曰敬胜怠者吉怠胜敬者灭义胜欲者从欲胜义者凶注不解丹书为何物按左传襄公二十三年斐豹𨽻也着于丹书注犯罪没为官奴以丹书其罪近世魏律缘坐没配为工乐杂户者皆用赤纸为籍其巻以铅为轴此亦古人丹书之遗法据此则丹书古人之法律书名也葢戒人之怠与欲而勉以敬义失敬义则入怠欲而𨽻于刑矣然以法律之书而陈敬义之训先王以道治天下而不恃乎法其亦异乎郑书晋鼎乎蟪蛄蜩螗説苑载孔子曰违山十里蟪蛄之声犹尚存耳言政事之恶譁而喜肃也夫蟪蛄之声必在山林之地违山十里则朝市矣市有蟪蛄之声则朝有蜩螗之沸政之譁也甚矣史记云鲁之衰也洙泗之间葢龂龂如也龂龂交争之意即孔子之所谓譁也化益世本云化益作井宋衷曰化益伯益也荀子成相篇禹溥上平天下躬亲为民行劳苦得益臯陶横革直成为辅吕氏春秋云得陶化益真成横革之交五人佐禹化益即伯益真成即直成也韦孟诗汉书韦贤传载韦孟诗二篇及其孙𤣥成诗一篇皆深有三百篇风致但韦孟讽諌云肃肃我祖国自豕韦总齐羣邦以翼大商至于有周歴世㑹同王赧听譛寔絶我邦我邦既絶厥政斯逸赏罚之行非繇王室庶尹羣后靡扶靡卫五服崩离宗周以坠观孟之自叙乃祖而乖踈如是周至赧王仅存七邑救亡不暇岂能絶侯邦乎周之积㣲乆矣非因豕韦一国然后五服崩离也左传书范宣子之言曰匄之祖在商为豕韦氏在周为唐杜氏杜预曰豕韦国于东郡白马县殷末国于唐周成王灭之此最可证惜颜师古之不引用也拊缶歌杨恽之报孙㑹宗书初无甚怨怒之语其诗曰田彼南山芜秽不治种一顷豆落而为萁张宴释以为言朝廷荒乱百官谄䛕可谓穿凿而廷尉当以大逆无道刑及妻子予熟味其词独有所谓君父至尊亲送其终也有时而既葢宣帝恶其君丧送终之喻耳庄助论汲黯辅少主守成武帝不怒实系于一时祸福云贾谊刘向论説痛切无忌讳文成二帝未尝问焉七始汉书律厯志引古文尚书予欲闻六律五声八音七始咏以出纳五言今文七始咏作在治忽史䋲祖据汉郊祀歌七始华始肃倡和声而以今文在治忽近于傅㑹以予考之此言声律音咏是一类事但汉书注不注七始之义今之切韵宫商角徴羽之外又有半商半徴葢牙齿舌喉唇之外有深喉浅喉二音此即所谓七始咏咏即韵也汗简𨽻古七始作夹始葢古文七作恭恭与夹相近而误尤可验史氏之説为是由此言之切韵之法自舜世巳然不起于西域胡僧又可知予特表出之汉郊祀天马歌天马徕歴无草草即皁字从草从早草子可染皁也后借为皁𨽻之皁歴解为槽枥之歴言其性安驯不烦控制也师古解为水草之草失之象载瑜汉郊祀歌象载瑜章云象载瑜白集西颜师古曰象载舆也山出象舆瑞应车也赤蛟章云象舆轙即此也而景星章云象载昭庭师古曰象谓县象也县象祕事昭显于庭也二字同出一处而自为两説按乐章词意正指瑞应车言昭列于庭下耳三刘汉释之説亦得之而谓白集西为西雍之麟此则不然葢歌诗凡十九章皆书其名于后象载瑜前一行云行幸雍获白麟作自为前篇朝陇首览西垠之章不应又于下篇赘出之也鼓吹骑吹云吹乐府有鼓吹曲其昉于黄帝记里鼓之制乎后世有鼔吹骑吹云吹之名建初录云列于殿廷者名鼓吹列于行驾者名骑吹又曰鼓吹陆则楼车水则楼船其在庭则以簨簴为楼也水行则谓之云吹朱鹭临高台诸篇则鼓吹曲也务成黄雀则骑吹曲也水调河传则云吹曲也宋之问诗稍㸔朱鹭转尚识紫骝骄此言鼓吹也谢朓诗鸣笳翼髙葢叠鼔送华辀此言骑吹也梁简文诗广水浮云吹江风引夜衣此言云吹也朱鹭古乐府有朱鹭曲解云因饰鼔以鹭而名曲焉又云朱鹭呪鼔飞于云末徐陵诗有凫钟鹭鼔之句宋之问诗稍看朱鹭转尚识紫骝骄皆用此事葢鹭色本白汉初有朱鹭之瑞故以鹭形饰鼓又以朱鹭名鼔吹曲也梁元帝放生池碑云𤣥龟夜梦终见取于宋王朱鹭晨飞尚张罗于汉后与朱鹭飞云末事相叶可以互证补乐府解题之缺鱼鱼雅雅古乐府朱鹭曲朱鹭鱼以乌鹭何食食茄下乌古与雅同叶音作雅葢古字乌也鸦也雅也本一字也雅与下相叶始得其音鱼以雅者言朱鹭之威仪鱼鱼雅雅也韩文元和圣徳诗鱼鱼雅雅之语本此茄即荷𤣥中记黄帝之臣有荆茄丰左传注楚有茄人城张楫音荷古乐府鹭何食食茄下长相思结不解古诗文綵䨇鸳鸯裁为合欢被着以长相思缘以结不解着昌虑切郑𤣥仪礼注着充之以絮也缘以绢切郑𤣥礼记注縁饰邉也长相思谓以丝缕络绵交互网之使不断长相思之义也结不解按説文结而可解曰纽结不解曰缔谓以针缕交鎻连结混合其缝如古人结绸缪结同心制取结不解之义也既取其义以着爱而结好又美其名曰相思曰不解云合欢被宋赵徳麟侯鲭录有解㑹而观之可见古人咏物托意之工矣双鲤鱼古诗有客从逺方来遗我双鲤鱼唿童烹鲤鱼中有尺素书鱼腹中安得有书古人以喻隐宻也鱼沈潜之物故云古乐府诗尺素如残雪结成䨇鲤鱼要知心里事㸔取腹中书㨿此诗古人尺素结为鲤鱼形即缄也非如今人用蜡文选客从逺方来遗我䨇鲤鱼即此事也下云烹鱼得书亦譬况之言耳五臣及刘履谓古人多于鱼腹寄书引陈渉罩鱼倡祸事証之何异痴人説梦邪大人丈人康翊仁鲛人潜织诗三日丈人嫌乐府焦仲卿妻三日断五匹大人故嫌迟后汉范滂谓母为大人而史记索隐注韦昭云古者名男子为丈人尊父妪为丈人故汉书宣元六王传所云丈人谓淮阳宪王外王母即张博母也故古诗云三日断五匹丈人故嫌迟也黄姑古乐府云东飞伯劳西飞燕黄姑织女时相见予初不晓黄姑为何等语因读杜公瞻所注宗懔撰荆楚嵗时记乃知黄姑即河鼓也亦犹桑落之语转唿为索郎也都梁迷迭古诗云博山炉中百和香欝金苏合及都梁又云氍毹五水香迷迭及都梁按广志都梁香出交广形如藿香迷迭出西域魏文帝有迷迭赋穷袴古乐府曰绣幕围春风耳节朱丝桐不知理何事浅立经营中䕶惜加穷袴隄防託守宫今日牛羊上丘壠当时近前靣发红前軰多全用其语老杜曰意匠惨淡经营中李长吉曰罗屛绣幕围春风黄鲁直曰今日牛羊上邱壠当时近前左右瞋穷袴汉时语也今裆袴也勐烛勐炬魏明帝乐府昼作不停手勐烛继望舒晋庾阐藏阄赋督勐炬以増明从因朗而心隔勐炬勐烛葢大烛大炬也周礼所谓坟烛楚辞所云悬火也杜诗铜盘烧蜡光吐日其勐蜡乎西山有仙童相州栖霞谷有乔顺二子服飞龙药二子十年不饥魏文帝诗曰西山有仙童不饮亦不食谓此綵衣陈思王灵芝篇曰伯瑜年七十綵衣以娱亲今人但知老莱子之事而不知伯瑜七哀七哀诗起曹子建其次则王仲宣张孟阳也释诗者谓病而哀义而哀感而哀悲而哀耳目闻见而哀口叹而哀鼻酸而哀谓一事而七者具也子建之七哀哀在于独栖之思妇仲宣之七哀哀在于弃子之妇人张孟阳之七哀哀在于已毁之园寝唐雍陶亦有七哀诗所谓君若无定云妾作不动山云行出山易山逐云去难是皆以一哀而七者具也探情以华文选王仲宣诗探情以华覩着知㣲本于史记律书情核其华道者明矣之语华者貌也然史记之语观仲宣之诗而益明仲宣之诗得李善之解而始白观书所以贵乎博证也日昃曰映梁元帝纂要云日在午曰亭在未曰映王仲宣诗山冈有余映谓日昃也幽愤诗文士传曰嘉平中汲县民共入山中见一人所居悬巖百仞丛林欝茂而神明甚察自云孙姓登名字公和康闻乃从逰三年问其所图终不答然神谋所存良妙康毎㷀然叹息将别谓曰先生竟无言乎登乃曰子识火乎生而有光而不用其光果然在于用光人生有才而不用其才果然在于用才故用光在乎得薪所以保其曜用才在乎识物所以全其年今子才多识寡难乎免于今之世矣子无多求康不能用及遭吕安事在狱为诗自责云昔慙下惠今愧孙登嵇中𣪚作幽愤诗知不免矣而卒章乃曰采微山阿散髪巖岫永啸长吟頥性飬夀者悼此志之不遂也赠秀才入军文选载嵇叔夜赠秀才入军诗李善注谓兄喜秀才入军而张铣谓叔夜弟不知其名考五诗或曰携我好仇或曰思我良朋或曰佳人不在皆非兄弟之称善铣所注恐未必然尔晋嵇康赠弟秀才四言诗云感悟驰情思我所钦则以所钦为弟陆机赠从兄车骑诗云寤寐靡安豫愿言思所钦则以所钦为兄又赠冯文罴诗云慷慨谁为感愿言懐所钦则以所钦为友凤辖传记所传汉宣帝以皂葢车一乘赐大将军霍光悉以金较具至夜车辖上金凤皇輙亡去莫知所之至晓乃还如此非一守车人亦尝见后南郡黄君仲北山罗鸟得凤皇子入手即化成紫金毛羽冠翅宛然具足可长尺余守车人列云今月十二日夜车辖上凤皇俱飞去晓则俱还今日不返恐为人所得光甚异之具以列上后数日君仲诣阙上金凤皇子云今月十二日夜北山罗鸟所得帝闻而疑之以置承露盘上俄而飞去帝使寻之直入光家止车辖上乃知信然帝取其车毎逰行輙乘御之至帝崩凤皇飞去莫知所在嵇康诗云翩翩凤辖逢此网罗正谓此也妖女阮籍诗昔余逰大梁登于黄华巅应龙沈冀州妖女不得眠按战国策赵武灵西至河登黄华之上梦处女鼓琴歌诗因纳吴广女娃嬴孟姚其先七世而兆于简子之梦及入宫而夺嫡乱国岂非妖女乎张平子应问曰女魃北而应龙翔合而观之可见其㣲意葢当是时魏明帝郭后毛后妬宠相杀正类武灵王事故隐语怪説亦春秋定哀多㣲辞意也颜延年曰阮公身事乱朝常恐遇祸因兹咏懐虽志在讥刺而文多隐避百代之下难以情测故粗明大意畧其幽㫖也信哉赵李阮籍诗西逰咸阳市赵李相经过颜延年注赵飞燕李夫人非也按汉书乃成帝时赵季李欵延年之博尚有此误带剑上吾丘汉武故事曰汉武帝崩后忽见形谓陵令薛平曰我虽失势犹为汝君奈何令吏卒上吾陵磨剑乎因不见推陵㫄果有方石可以为砺吏卒常盗磨刀剑霍光欲斩之张安世曰神道茫昧不宜为法故阮公咏懐诗曰失势在湏臾带剑上吾丘吹台东京记天清寺繁台梁孝王按歌吹之台阮公诗云驾言发魏都南向望吹台箫管有余音梁王安在哉后有䌓氏居其侧里人唿为繁台石龟陆机诗石龟尚懐海我宁忘故乡此葢东北巖有大石龟俗云鲁般所作夏则入海冬复止于西山上南陔陔释曰陇也羣经辨曰序谓孝子相戒以飬陔当训戒乡饮酒燕礼賔醉而出奏陔之言戒也以陔为节明无失礼夷庚左传成十八年披其地以塞夷庚正义云平道也二字出此李善注误三命祭法注司命主督察三命孝经援神契曰命有三科有受命以保庆有遭命以谪暴有随命以督子注云命有三名行善得善曰受命行善得恶曰遭命行恶得恶曰随命孙子荆诗云三命皆有极皆本援神契董京诗晋书隐逸传董京字威辇至洛阳行吟常宿白社中时乞于市得残碎缯絮结以自覆全帛佳緜则不肯受或见推排骂辱曽无怒色孙楚贻书劝仕京不从答以古诗其末句云万物皆贱惟人为贵动以九州为狭静以圜堵为大予详最后二句明知足常足鹏鷃逍遥之意也被池左太冲诗衣被皆重池池被之心如池也李太白诗亦有绿池障泥锦之句又装潢家以巻缝罅处为玉池也荣木尔雅注荣木梧桐也槖鄂皆五陶诗冉冉荣木结根于兹是也或以为荣华失之明玕青瑶士大夫学渊明作诗往往故为平澹之语而不知渊明制作之妙巳在其中矣如读山海经云亭亭明玕照落落青瑶流岂无雕琢之功葢明玕为竹青瑶为水与所谓红皱晒檐瓦黄圆系门衡者异矣子夜李太白云子夜吴歌动君心李义山诗云莺能子夜歌云晋有子夜者善歌非时数也石阙古乐府云金铜作莲花莲子何其贵攡门不安横无复相关意石阙生口中含悲不得语石阙古汉时碑名故云小姑无郎古乐府淸溪小姑曲云开门白水侧近桥梁小姑所居独处无郎唐李义山诗神女生涯元是梦小姑居处本无郎小姑蒋子文第三妹也杨炯少姨庙碑云虞帝二妃湘水之波澜未歇蒋侯三妹青溪之轨迹可寻白纻舞宋书乐志有白纻舞乐府解题誉白纻曰质如轻云色如银制以为袍余作巾袍以光躯巾拂尘王建云新缝白纻舞衣成来迟邀得吴王迎元稹云西施自舞王自管白纻翻翻鹤翎散则白纻舞衣也王建云新换霓裳月色裙岂霓裳羽衣舞亦用白耶三殇李善注文选本末详备极可善所谓五臣者真俚儒之荒陋者也而世以为胜善亦谬矣谢曕张子房诗云奇慝暴三殇此礼所谓上中下殇言暴秦无道戮及孥稚也而乃引苛政勐于虎吾父吾子吾夫皆死于是谓夫与父为殇此岂非俚儒之荒陋乎池塘生春草池塘生春草园栁变鸣禽灵运坐此诗得罪遂託以阿连梦中授此语有客以请舒王曰不知此诗何以得名于后世何以得罪于当时舒王曰权徳舆已常评之公苦未寻绎尔客退而求德舆集了无所得复以为问舒王诵其畧曰池塘者泉州潴溉之地今曰生春草是王泽竭也豳诗所纪一虫鸣则一候变今曰变鸣禽者候将变也客以告士夫士夫益服舒王之博瑶华楚词云折踈麻兮瑶华将以遗兮离居瑶华谓麻之华白也诗载木桃木李握椒芍药之类皆相赠问之物所谓踈麻者所以赠问离居也谢灵运南楼迟客诗云瑶华未堪折兰苕已屡摘路阻莫赠问何以慰离析越岭溪行云握兰徒勤摘折麻心莫展骆賔王思家诗云旅行悲泛梗离恨断踈麻钱起题辋川诗云折麻定延竚乘月期相寻皆用楚辞意用于离居至于起赠赵给事诗乃云不惜瑶华报木桃则是以瑶华为玉误矣云锦文选海赋云云锦散文于沙汭之际故谢灵运诗有赤玉隐瑶溪云锦被沙汭之句观其语意正言沙石五色如云锦被于岸尔世见韩退之作曲江荷花行云撑舟昆明度云锦遂谓退之以云锦二字状荷花其实非也谓之度云锦言舟行于五色沙石之际岂谓荷花哉送孔令诗谢灵运送孔令诗季秋边朔苦旅鴈违霜雪凄凄阳卉肥皎皎寒潭洁上二句见孔令避地之意三句喻时四句美孔赋而比也在宥天下理吹万羣芳悦诗意㣲婉喻宋公尤妙牵丝谢灵运诗牵丝及元兴解龟在景平李善注引应璩诗不悟牵朱丝三署来相寻觧云牵丝初仕也解龟去仕也文苑英华康子元㕘军帖子判云万里牵丝俄毕子荆之任九流悬镜行披彦辅之云又似用为孙楚事晚见朝日谢灵运诗晓闻夕飈急晚见朝日暾此语殊有变互凡风起必以夕此云晓闻夕飈即杜子美之乔本易髙风也晚见朝日倒景反照也孟郊诗南山塞天地日月石上生髙峯夕驻景深谷夜先明皆自谢诗翻出陶嘉月谢惠连云漾舟陶嘉月王襃九懐云陶嘉月兮总驾王逸云及吉时也行药鲍昭行药至城东桥诗五臣注云昭因疾服药行而宣道之杜甫舟中伏枕诗云行药病涔涔汉许皇后云我头岑岑药中得无有毒乎吹蛊鲍照苦热行含沙射流影吹蛊痛行晖南中畜蛊之家蛊昏夜飞出饮水光如曵彗所谓行晖也文选注行晖行旅之晖非也宗衮东坡诋五臣注文选以为荒陋予观选中谢𤣥晖和王融诗云阽危赖宗衮㣲管寄明牧正谓谢安谢𤣥安石于𤣥晖为逺祖以其为相故曰宗衮而李周翰注曰宗衮谓王导导与融同宗言晋国临危赖王导而破苻坚牧谓谢𤣥亦同破坚者夫以宗衮为王导固可笑然犹以和王融之故微为有説至以导为与谢𤣥同破苻坚乃是全不知有史筞而狂妄注书所谓小儿强解事也惟李善注得之谢诗谢朓詶王晋安诗南中荣橘柚宁知鸿鴈飞后人不解此句之妙晋安即闽泉州也南中荣橘柚即谚云树蛮不落叶也宁知鸿鴈飞即谚云鴈飞不到处也树不凋鴈不到本是瘴乡乃以美言之此是隐句之妙平楚谢𤣥晖诗云寒城一以眺平楚正苍然平楚犹平野也吕延济乃用翘翘错薪言刈其楚谓楚木丛便觉意象殊窘凡五臣之陋类若此谢朓诗寒城一以眺平楚正苍然楚丛木也登髙望逺见木杪如平地故云平楚犹诗所谓平林也陆机诗安辔遵平莽谢语本此唐诗燕掠平芜去又逰丝荡平绿又因谢诗而衍之也佳丽韩子佳丽也者邪正之分也战国策宫中佳丽好玩又云赵天下善为音佳丽人之所出也严安䟽佳丽珍怪顺于耳目谢朓诗江南佳丽地佳丽字非始自谢也文选注失引之万年枝谢朓诗风动万年枝唐诗青松忽似万年枝三体诗注以为冬青非也草木䟽云檍木枝叶可爱二月花白子似杏今官园种之取亿万之义改名万嵗树即此也瑟居梁武帝诗瑟居超七净瑟与索同萧索字一作萧瑟则索居亦得作瑟居也葢瑟索借用字正作槭䕶门草王筠寓直诗霜被守宫槐风惊䕶门草物类志曰䕶门草出常山取置戸下或有过其门者草必叱之一名百灵草碑生金阴铿诗曰表柱应堪烛碑书欲有金上句用张华然烛化狐事下句碑生金事人鲜知之考水经注魏受禅碑六字生金论者以为司马金行故曹氏六世而晋代之也又苻子曰木生蝎石生金又贾逵祠前碑石生金干寳以为晋中兴之瑞郭璞传碑生金庾氏祸至矣阴所用葢出此乡里古人称妻曰乡里沈休文山隂栁家女诗云还家问乡里讵堪持作夫南史张彪传曰我不忍令乡里落他处姚令威曰今㑹稽人曰家里其义同也凤艒博雅艒䑿舟也艒音墨隋志有龙舟凤艒古诗纪巻一百五十三古诗纪卷一百五十四钦定四库全书古诗纪巻一百五十四明冯惟讷撰别集第十襍觧兔葵燕麦刘禹钖再逰𤣥都观诗序云唯兎葵燕麦动揺春风耳今人多引用之予读北史邢劭传载劭一书云国子虽有学官之名而无教授之实何异兎丝燕麦南箕北斗哉然则此语由来乆矣尔雅曰莃兎葵籥雀麦郭璞注曰颇似葵而叶小状如藜雀麦即燕麦有毛广志曰兎葵爚之可食古歌曰田中兎丝何尝可络道边燕麦何尝可获皆见于太平御览上林赋箴析苞荔张揖注曰析似燕麦音斯叶庭珪海录碎事云兎葵苖如龙芮花白茎紫燕麦草似麦亦曰雀麦但未详出于何书金错刀张平子四愁诗云美人赠我金错刀何以报之英琼瑶金错刀王莽所铸钱名莽居摄变汉制以周钱有子母相权于是更造大钱径寸二兮重十二铢文曰大钱五十又造契刀其环如大钱身形如刀长二寸文曰契刀五百错刀以黄金错其文曰一刀直五千与五铢钱凡四品并行杜子美对雪诗金错囊垂罄银壶酒易赊韩退之潭州泊船诗闻道松醪贱何须恡错刀皆谓是也或注四愁诗引续汉书佩刀诸侯王以金错环恐与王莽所铸错刀又别阏氏石季伦王明君辞云延我于穹庐加我阏氏名阏氏单于妻也上乌前切下章移切前汉匈奴传曰冒顿后有爱阏氏生少子颜注阏氏匈奴皇后号刘贡父云匈奴单于号其妻阏氏耳颜便以皇后解之大俚俗也西河旧事云失我祁连岭使我六畜不蕃息失我焉支山使我妇女无颜色葢北方有焉支山山多红蓝北人採其花染绯取其英鲜者作胭脂妇人粧时用作颊色殊鲜明可爱匈奴名妻阏氏言可爱如胭脂也钱昭度作王昭君诗云阏氏才闻易妾名归期长似俟河清则误读氏字为姓氏之氏矣长楸曹植诗鬬鸡东郊道走马长楸间陈沈烱邉马有归心诗弥忆长楸道金鞍背落晖杜子美玉腕骝诗顿骖飘赤汗跼踳顾长楸畵马图诗霜蹄蹴踏长楸间苕溪渔隐曰文选注古人种楸于道故曰长楸咏月诗梁朱超舟中望月诗入风先遶晕排雾急移轮梁庾肩吾诗圆随汉东蚌晕逐淮南灰庾信望月诗灰飞重晕缺蓂落独轮斜王襃关山月诗灰寒光转白风多晕欲生葢用淮南子所谓月随灰而晕缺故子美晚月诗欲得淮南术风吹晕巳生织女诗文选古诗河汉淸且浅相去复几许盈盈一水间脉脉不得语梁刘孝仪咏织女诗欲待黄昬至含娇渡浅河隋江总七夕诗婉娈期今夕飘飘渡浅流王諲七夕诗天河横欲晓风驾俨应飞故老杜天河诗牛女年年度何曾风浪生一柱观张华博物志曰江陵有台甚大而惟有一柱衆梁皆共此柱后土人唿为木履观或一柱观梁刘孝绰江津寄刘之遴云经过一柱观出入三休台锦缆吴甘宁住止尝以缯锦维舟去輙割弃以示奢侈陈张正见赋朔雪映夜舟诗樯风吹影落缆锦杂花浮世言锦缆始于炀帝非也吴陈之间巳见矣故杜子美秋兴诗锦缆牙樯起白鸥又锦缆囘沙碛兰桡避狄州又送郑二还江陵诗火旗还锦缆白马出江城行李唐李济翁资暇录云古使字作李左氏春秋传言行李乃是行使后人误为李字春秋僖公三十年左氏传云若舎郑以为东道主行李之徃来共其困乏杜预曰李使人也又襄公八年左氏传云亦不使一介行李告于寡君杜预曰行李行人也又昭公十三年左氏传曰诸侯靖共好以为事行理之命无月不至杜预曰行理使人通聘问者或言理或言李皆谓行使也但文其言谓之行李亦作理耳以此知其非改古文为李也古文字多矣李济翁不言李字出何书未可遽尔泛举而改作也刘孝威结客少年塲行云少年李六郡遨逰遍五都李作使音烛银穆天子传天子之寳璇珠烛银郭璞曰银有精光如烛也梁简文诗烛银踰汉女寳铎迈昆吾江总贞女崃赋含照曜之烛银泝潺湲之膏玉唐人诗用银烛字本此挂胡牀魏裴潜为兖州太守尝作一胡牀及其去留以挂柱梁简文帝诗不学胡威绢宁挂裴潜牀太白诗去时无一物东壁挂胡牀緑沈梁简文诗曰吴戈夏服箭骥马緑沈弓予考之緑沈乃畵工色之名邺中记云石虎造象牙桃枝扇或绿沈色或木兰色或紫绀色或欝金色王羲之笔经云有人以绿沈漆管见遗南史梁武帝西园食绿沈𤓰是绿沈即西𤓰皮色也杜少陵诗雨抛金鎻甲苔卧绿沈枪杨巨源诗吟诗白羽扇校猎绿沈枪皆谓以绿沈色为漆饰枪柄耳合浦叶刘欣期交州记云合浦东百里有一杉树叶落随风入洛阳城内汉时有善相者説此休徴当出王者特遣人伐树庾信诗传闻合浦叶逺向洛阳飞吴均诗三秋合浦叶九月洞庭枝薛道衡吴趋行杉叶朝飞向京洛文鱼夜过歴吴洲皇甫冉诗心随合浦叶命寄首阳薇杨盈川文合浦杉叶飞向洛阳始兴鼔木徙于临武事皆本此始兴鼓木见水经注刺闺梁戴暠从军行云长安夜刺闺胡骑犯铜鞮刺闺夜有急报投刺于宫门也南史陈文帝每夜刺闺取外事分判者前相续敇鸡人伺漏传籖于殿中令投籖于阶石上跄然有声隋炀帝诗投籖初报晓隋时此制犹存也八蚕文选吴都赋国税再熟之稻乡贡八蚕之绵注引刘欣期交州记云一嵗八蚕茧出日南也慎按汉俞益期牋云日南蚕八熟茧软而薄又永嘉记云永嘉有八辇蚕一曰蚖珎蚕三月绩二曰板蚕四月初绩三曰蚖蚕四月绩四曰爱珎五月绩五曰爱蚕六月末绩六曰寒珎七月绩七曰四出蚕九月初绩八曰寒蚕十月绩凡蚕再熟者皆谓之珎此则八蚕之实也李贺诗将餧吴王八茧蚕则直谓一蚕之收当八茧耳一嵗八绩恐夸者之过也御亭一唐人送元中丞江淮转运诗一首王维钱起集皆有之其去问珠官俗来经石春东南御亭上莫问有风尘用事颇隐僻石用荀子紫鱼盐及文选石应节而扬葩事也御亭吴大帝所建在晋陵庾信诗御亭一囘望风尘千里昬是也悬炭后汉律厯志古者天子以日至御前殿合八能之士陈八音听乐均度晷景候钟律权土炭放隂阳日冬至阳气至则乐均淸景长极黄钟通土炭轻而衡仰日夏至隂气应则乐均浊景短极㽔賔通土炭重而衡低淮南子曰水胜故夏至湿火胜故冬至燥燥故炭轻湿故炭重萧子云嵗暮直庐试衡轻炭燥权重泉涸李骞诗流火时将末悬炭渐云轻梁简文帝诗月晕芦灰缺秋还悬炭枯悬炭古候气法也今絶其法而人亦罕知其事文人引用亦仅此三条耳月表礼记云为朝夕必放于日月为朝夕者葢立圭以测日景立表以量月采日圭之法具于周礼月表世罕知汉书李寻传月者衆隂之表消息见伏百里为品千里立表王僧䖍诗所谓月表望青丘是也吴下田家以正月八日夜立一竿于平地月初出有影即量之据其长短移于水靣就桥柱画痕记之梅雨水涨必到所记之处葢古之遗法管子云不明于则而欲出号令犹立朝夕于运钧之上运钧泥工圆转之器也屠苏萧子云雪赋曰韬罘罳之飞栋没屠苏之髙影始飘舞于圆池终停华于方井杜工部冷淘诗曰愿凭金騕袅走置锦屠苏屠苏菴也广雅云屠苏平屋也通俗文曰屋平曰屠苏魏略云李胜为河南太守郡㕔事前屠苏壊唐孙思邈有屠苏酒方葢取菴名以名酒后人遂以屠苏为酒名矣何逊诗郊郭勤二顷形体憇一苏又大冠亦曰屠苏礼曰童子帻无屋凡冠有屋者曰屠苏晋志元康中商人皆着大障谚曰屠苏障日覆两耳㑹见暍儿作天子黄云春秋运斗枢曰黄云四合女讹惊邦感精符曰妻党翔则黄云入国妻党翔谓女谒盛也淮南子曰黄天之气上为黄云下为黄埃江淹诗河洲多沙尘风吹黄云起李太白黄云城南乌欲栖寳祙腰綵祙女人脇衣也隋炀帝诗锦袖淮南舞寳祙楚宫腰卢照隣诗倡家寳祙蛟龙被是也或谓起自杨妃出于小説伪书不可信也崔豹古今注谓之腰綵注引左传衵服谓日日近身衣也是春秋之世已有之岂始于唐乎沈约诗岭上蒲萄绣腰中合欢绮谢偃诗细风吹寳祙轻露湿红纱捣衣字林云直舂曰捣古人捣衣両女子对立执一杵如舂米然今易作卧杵对坐捣之取其便也尝见六朝人畵捣衣图其制如此图后有行书魏瓘赋云夜如何其秋兮巳半拽鲁缟攘皓腕始于揺扬终于凌乱惊飞燕之两行遏彩云而一断隐髙楼而如动度遥城而如散夜有露兮秋有风杵有声兮衣可缝佳人听兮意何穷歩逍遥于凉景畅容与于晴空黄金钗兮碧云髪白纶巾兮青女月佳人良未歇臂长虹兮乍开凌倒景而将越是时也余未毕微影方流逶迤洞房半入宵梦窈窕闲馆方増客愁李都尉以胡笳动泣向子期以邻笛增忧古人独感于听今者况兼乎秋愿君无按龙泉色谁道明珠不可投赋虽非偶自是齐梁风流之习也黄额后周天元帝令宫人黄眉墨妆其风流于后世虞世南咏袁寳儿云学畵鸦黄半未成此炀帝时是也至唐犹然骆賔王诗写月图黄罢凌波拾翠通又卢照邻诗纎纎初月上鸦黄鸦黄粉白车中出宋陈去非蜡梅诗智琼额黄且勿夸眼明见此风前葩智琼晋代鱼山神女也额黄事不见所出当时必有传记而黄粧实自智琼始乎靥饰説文靥頬辅也洛神赋明眉善睐靥辅承权自吴宫有獭髓补痕之事唐韦固妻少时为盗刃所刺以翠掩之女妆遂有靥饰其字二音一音琰一音叶温飞卿词绣衫遮笑靥烟草䨇飞蝶此音叶又云粉心黄蕋花靥黛眉山两㸃此音琰斗音主古文易日中见斗斗作主郑𤣥注诗酌以大斗斗亦音主仪礼司宫设罍于洗东有枓释之枓音主注枓㪺水器也律厯志聚于斗沟洫志泾水一石其泥数斗且漑且粪长我禾黍黾音蔑抱朴子举秀才不知书举孝亷父别居寒素清白浊如泥髙弟良将怯如黾泥音涅后汉书引论语涅而不缁作泥而不滓可证也黾音蔑尔雅註引黾勉从事或蠠没又作宻勿可证也泥音涅则黾当音蔑黾或音宻则泥当音匿古音例无定也晋书作怯如鸡葢不得其音而改之㸃与玷通㸃与玷同古诗多用之束晳补亡诗鲜侔晨葩莫之㸃辱左思唐林兄弟賛二唐洁已乃㸃乃汚陆厥答内兄希叔诗既叨金马署复㸃铜龙门杜子美诗几囘青𤨏㸃朝班正承诸贤用事例也晋音齐孟喜易晋作齐陆徳明云齐子西切义同葢音跻跻亦晋也故知义同春秋齐师迁纪邢鄑郚鄑子移反文选弦髙犒㬐师注引吕氏春秋秦将伐郑贾人弦髙遇之乃矫郑伯之命以劳之曰寡君使丙也术也视也于边候㬐之道也迷惑入大国之地再拜受之髙诱曰㬐国名也按㬐鄑同字从邑为是从日传写误也古但作晋而音子西反与易春秋合帆字音帆字符咸切舟上幔也又扶泛切使风也舟幔则平声使风则去声葢动静之异也刘熈释名曰随风张幔曰帆注去声广韵曰张布障风曰㠶音与梵同左传宣公十三年注㧞斾投衡上使不㠶风谓车斾之受风若舟㠶之帆风也舟帆之帆平声帆风之帆去声䟽云帆是扇风之名孙绰子曰动不中理若帆舟而无柁南史因风帆上前后连咽荆州记云宫亭湖庙神能使湖中分风而帆南北晋湛方生有帆入南湖诗又有还都帆诗谢灵运有逰赤石进帆海诗刘孝威有帆渡吉阳洲诗选无因下征帆徐陵诗南茨大麓北帆淸湘刘删诗廻舻乘泛水举帆逐分风孟浩然诗岭北廻征帆巴东问故人近苏州刻孟诗改征帆为征棹葢浅学妄改非刀误也朅来今文语辞朅来聿来不知所始按楚辞车既驾兮朅而归不得见兮心伤悲旧注朅去也又按吕氏春秋胶鬲见武王于鲔水曰西伯朅去无欺我也武王曰不子欺将伐殷也胶鬲曰朅至武王曰将以甲子日至注朅何也若然则朅之为言盍也若以解楚辞则谓车既驾矣盍而归乎以不得见而心伤悲也意尤婉至则今文所袭用朅来者亦谓盍来也非是发语之辞矣文选注刘向七言曰朅来归耕永自踈颜延年秋胡妻诗曰朅来空复辞皆谓盍来始通班暽何晏景福殿赋明光熠爚文彩璘班皇甫士安劝志靑紫之暽班暽班即斓斑也斓字俗书到漑饷任昉杖诗文彩既斑烂烂即俗斓字韩文公诗华烛光烂烂注亦作平音班烂字古胜俗用斓字谸眠楚辞逺望兮阡眠陆机诗林薄杳阡眠吕延济曰阡眠原野之色按説文谸山谷青谸也则阡眠字当作谸眠又列子云鬰欝芊芊注芊芊茂盛之貌李白赋彩翠兮芊眠谸眠作芊眠亦通文选别作旰眠字皆从目陆机太白诗音陆机招隐诗哀音附灵波頽响赴曾曲附音拊太白诗𦍑笛横吹阿亸廻向月楼中吹落梅下吹字音去声不惟便于读亦义宜尔也古诗用古韵宋南平王刘铄过歴山湛长史草堂诗云兹山藴灵诡凭览趣亦赡九峯相接连五渚逆迎浸层阿痩且隐絶嵓畅方禁熘衆夏更寒林交昼长䕃伊予久缁涅复得味恬淡愿逐安期生于焉惬髙枕赡音慎淡枕与浸䕃皆相叶为韵葢用古韵也庾信喜晴应诏诗云御辨诚膺录维皇称有建栢梁骖四马髙陵驰六传河堤崩故栁秋水髙新堰王城水鬬息洛浦河图献伏泉还习坎隂风已囘巽桐枝长旧围蒲节抽新寸山薮欣藏疾幽栖得无闷有庆兆民同论年天子万亦古韵也吴才老韵补自谓博极羣书而不引此何邪刘铄字休𤣥文选载其拟古二首其别诗惟见此首耳湛长史名茂之酬𤣥休诗巳见日出东南隅行日出东南隅行古词曰日出东南隅照我秦氏楼旧説邯郸女子姓秦名罗敷为邑人千乘王仁妻仁为赵王家令罗敷出採桑陌上赵王登楼见而悦之置酒欲夺焉罗敷弹筝作陌上桑以自明不从今其词乃罗敷採桑陌上为使君所邀罗敷盛夸其夫为侍郎以拒之论者病其不同大抵诗人感咏随所命意不必尽当其事所谓不以辞害意也且发乎情止乎礼义古诗之风也今次是诗益将体原其蹟而以辨丽是逞约之以义殆有所未合而卢思道傅縡张正见复不究明更为祖述使若其夫不有东方骑不为侍中郎不作専城居乃得从使君之载欤如刘邈王筠之作蚕不饥日未暮亦安得徬徨为使君留哉萧撝殷谋曾不足道而沈君攸所谓看金怯举意求心自可知亦庶几焉故秋胡妇曰妇人当採桑力作以飬舅姑亦不愿人之金此真烈妇之辞耳豫章行豫章行豫章邑名汉南昌县隋为豫章有豫章江江连九江有钓矶陶侃少时尝宿此夜闻人唱声如量米者访之吴时有度支于此亡今考傅𤣥陆士衡軰所作多叙别离怨恨思即知豫章昔为华艳盛丽之区耳至唐杜牧诗尚过称其侈靡焉董桃行董桃行言神仙事傅休奕九秋篇十二章乃叙夫妇别离之思梁简文赋行幸甘泉宫歌复云董桃律金紫贤妻侍禁中疑若引董贤及子瑕残桃事终云不羡神仙侣排烟逐驾鸿皆所未详按汉武内传王母觞帝命侍女索桃剩桃七枚大如鸭子形色正靑以四枚㗖帝因自食其三帝收余核王母问何为帝曰欲种之王母曰此桃三千嵗一生实奈何帝乃止于是数过命侍女董䨇成吹云和笙觞帝作者取诸此耶走马引走马引樗里牧恭所作也为父报怨杀人亡匿山下有天马夜降围其室而鸣觉闻其声以为追吏奔而亡去旦视乃天马迹因惕然大悟曰吾之所处将危乎遂荷粮去入沂泽中援琴而鼓之为天马声曰走马引而张敞为京兆尹无威仪时罢朝㑹过走马章台街风俗曰杀君马者路傍儿也言长吏马肥观者快之乗者喜其言驱驰不知至于死故张率作此引曰歛辔且归去吾畏路傍儿枣下何纂纂枣下何纂纂古咄唶歌曰枣下何攅攅荣华各有时枣欲初赤时人从四边来枣适今日赐谁当仰视之潘安仁笙赋曰咏园桃之夭夭歌枣下之纂纂歌曰枣下纂纂朱实离离宛其死矣化为枯枝纂纂枣花也枣之纂纂盛貌实之离离将衰言荣谢之各有时也凤将雏凤将雏曲吴竞乐府题要云汉世乐曲名也而郭茂倩乐府诗集中无此词独通典载应璩百一诗为作陌上桑及言凤将雏张正见置酒髙殿上云琴挑凤将雏当是用相如鼓琴挑云凤兮归故乡遨逰四海求其凰之义则此曲其来久矣按晋书乐志吴声十曲一曰子夜二曰上桂三曰凤将雏此三曲自汉至梁有歌今不传矣踏揺娘隋末有河间人鼻酗酒自号郎中每醉必敺击其妻妻美而善歌每为悲怨之声輙揺顿其身好事者乃为假靣以写其状唿为踏揺娘今谓之谈娘咏邯郸故才人嫁为厮飬卒妇乐府有邯郸才人嫁为厮飬卒妇篇特亡其辞亦失其解及考史记张耳传洎楚汉春秋并曰赵王武臣为燕军所获囚于燕狱先后使者往请輙为燕所杀赵有厮养卒谢其舍中曰吾将载赵王归舎中人笑之乃走燕壁以利害説燕将燕以为然乃归赵王厮养卒御王以归武臣归赵以美人妻飬卒以报之是其事也昔昔盐薛道衡以空梁落燕泥之句为隋炀帝所嫉考其诗名昔昔盐凡十韵唐赵嘏广之为二十章其燕泥一章云春至今朝燕花时伴独啼飞斜珠箔隔语近畵梁低帷卷闲窥戸牀空暗落泥谁能长对此䨇去复䨇栖乐苑以为羽调曲𤣥怪録载籧篨三娘工唱阿鹊盐又有突厥盐黄帝盐白鸽盐神雀盐踈勒盐满座盐归国盐唐诗媚赖吴娘唱是盐更奏新声刮骨盐然则歌诗谓之盐者如吟行曲引之类云今南岳庙献神乐曲有黄帝盐而俗传以为黄帝炎长沙志从而书之葢不考也韦縠编唐才调诗以赵诗为刘长卿而题为别宕子怨误矣夜夜昔昔梁乐府夜夜曲或名昔昔盐昔即夜也列子昔昔梦为君盐亦曲之别名乌盐角曲名有乌盐角江邻几襍志云始教坊家人市盐得一曲谱于角子中翻之遂以名焉戴石屏有乌盐角行元人月泉吟社诗山歌聒耳乌盐角村酒柔情玉练搥乐府命题齐梁以来文士喜为乐府辞然沿袭之久往往失其命题本意乌将八九子但咏乌雉朝飞但咏雉鸡鸣髙树巅但咏鸡大抵类此而甚有併其题失之者如相府莲讹为想夫怜杨婆儿讹为杨叛儿之类是也葢辞人例多事语言不复详研考虽李白亦不免此惟老杜兵车行悲青坂无家别等数篇皆因事自出己意立题畧不更蹈前人陈迹真豪杰也古乐府命题皆有主意后之人用乐府为题者直当代其人而措辞如公无渡河须作妻止其夫之辞太白辈或失之惟退之琴操得体乐曲名解古今乐録曰伧歌以一句为一解中国以一章为一解王僧䖍启曰古曰章今曰解解有多少当是先诗而后声诗叙事声成文必使志尽于诗音尽于曲是以作诗有丰约制解有多少又诸曲调皆有辞有声而大曲又有艳有趍有乱辞者其歌诗也声者若羊吾夷伊那何之类也艶在曲之前趍与乱在曲之后亦有吴声西曲前有和后有送也慎按艶在曲之前与吴声之和若今之引子趍与乱在曲之后与吴声之送若今之尾声羊吾夷伊那何皆声之余音袅袅有声无字虽借字作谱而无义若今之哩啰嗹唵唵吽也知此可以读古乐府矣乐府声音古诗纪卷一百五十四古诗纪卷一百五十五钦定四库全书古诗纪巻一百五十五明冯惟讷撰别集第十一辨証禹碑徐灵期衡山记云夏禹导水通凟刻石书名山之髙刘禹钖寄吕衡州诗云传闻祝融峯上有神禹铭古石琅玕姿秘文龙虎形崔融云于铄大禹显允天徳龙画傍分螺书匾刻韩退之诗岣嵝山尖神禹碑字青石赤形模奇又云千捜万索何处有森森绿树猿猱悲古今文士称述禹碑者不一然刘禹钖葢徒闻其名矣未至其地也韩退之至其地矣未见其碑也崔融所云则似见之葢所谓螺书匾刻非目覩之不能道耳宋朱晦翁张南轩逰南岳寻访不获其后晦翁作韩文考异遂谓退之诗为传闻之误葢以耳目所限为断也王象之舆地纪胜云禹碑在岣嵝峯又传在衡山县云宻峯昔樵人曽见之自后无有见者宋嘉定中蜀士因樵夫引至其所以纸打其碑七十二字刻于夔门观中后俱亡近张季文佥宪自长沙得之云是宋嘉定中何致子一模刻于岳麓书院者斯文显晦信有神物䕶持哉碑凡七十七字舆地纪胜云七十二字误也其文云承帝曰嗟翼辅佐卿洲渚与登鸟兽之门叅身洪流而明发尔兴久旅忘家宿岳麓庭智营形析心罔弗辰往求平定华岳泰衡宗䟽事裒劳余伸禋郁塞昏徙南渎衍享衣制食偹万国其宁窜舞永奔麦秀之歌史记箕子世家云箕子朝周过故殷墟感宫室毁壊生禾黍箕子伤之欲哭则不可欲泣为其近妇人乃作麦秀之诗以歌之其诗曰麦秀渐渐兮禾黍油油彼狡童兮不与我好兮尚书大传曰微子朝周过殷故墟见麦秀之蔪蔪兮禾黍之蝇蝇也曰此故父母之国乃为麦秀之歌歌曰麦秀渐渐兮禾黍油油彼狡童兮不我好仇龙蛇之歌史记世家晋侯赏从亡者介子推不言禄禄亦不及子推从者怜之悬书宫门曰龙欲上天五蛇为辅龙巳升云四蛇各入其宇一蛇独怨终不见处余尝观刘向新序乃云子推之诗曰有龙矫矫将失其所有蛇从之周流天下龙入深渊得其安所有蛇从之独不得甘雨迁向相拒不逺且向号博洽羣书所载不同如此故并录之云石鼔文巩丰云岐本周地平王东徙以赐秦襄公自此岐地属秦秦人好田猎是石鼓诗之作其在献公之前襄公之后乎其字类小篆地秦地声秦声字秦字其为秦诗何疑石椁铭卫灵公死卜塟于故墓不吉卜塟沙丘掘之数仭得石椁洗而视之有铭曰不凭其子灵公夺而埋之夫灵公之为灵久矣汉滕公夏侯婴死送塟至东都门外驷不行踣地悲鸣即掘马蹄下得石椁其铭曰佳城欝欝三千年见白日于嗟滕公居此室乃塟斯地谓之马冢临河歌汉书刘辅传谷永等上书曰赵简子杀其大夫鸣犊孔子临河歌而还张宴注曰简子欲分晋国故先杀鸣犊又聘孔子孔子闻其死至河而还也颜师古曰战国筞説二人姓名云鸣犊铎犨而史记及古今人表并以为鸣犊窦犨盖铎窦其声相近故有不同耳今永等指鸣犊一人不论窦犨也韩退之将归撡亦云孔子之赵闻杀鸣犊作予案今本史记孔子世家乃以为窦鸣犊舜华説苑权谋篇云晋有泽鸣犊犨其不同如此逸诗逸诗篇名若貍首骊驹祈招辔之柔矣皆有其辞惟采荠河水新宫茅䲭鸠飞无辞或谓河水沔水也新宫斯干也鸠飞小宛也周子醇乐府拾遗曰孔子删诗有全篇删者骊驹是也有删两句者月离于毕俾滂沱矣月离于箕风扬沙矣是也有删一句者素以为绚兮是也愚攷之周礼䟽引春秋纬云月离于箕风扬沙非诗也素以为绚兮朱文公谓硕人诗四章而章皆七句不应此章独多一句葢不可知其何诗然则非删一句也若全篇之删亦不止骊驹唇齿左传唇亡齿寒葢古谚也战国䇿作唇掲齿寒掲与寒叶韵鸡口宁为鸡口无为牛后口或作尸后作从非是葢口后韵叶如宁为秋霜无为槛羊之类古语自如此汉淮南王汉淮南厉王死民作歌以讽文帝曰一尺布尚可缝一斗粟尚可舂兄弟二人不相容此汉史所书也髙诱作鸿烈解叙及许叔重注文其辞乃云一尺缯好童童一升粟饱蓬蓬兄弟二人不相容殊为不同后人但引尺布斗粟之喻耳厉王子安复为王招致賔客方术之士作为内书二十一篇外书甚衆又有中篇八巻言神仙黄白之术今所存者二十一巻葢内篇也夀春有八公山正安所延致客之处传记不见姓名而髙诱叙以为苏飞李尚左吴田由雷被毛被伍被晋昌等八人然唯左吴雷被伍被见于史雷被者葢为安所斥而亡之长安上书者疑不得为賔客之贤也苏李东坡曰刘子𤣥辨李陵与苏武书非西汉文葢齐梁间文士拟作者吾因悟陵与苏武赠答五言诗亦后人所拟萧统不能辨也容斋随笔曰文选编李陵苏武诗凡七篇人多疑俯观江汉流之语以为苏武在长安所作何为乃及江汉东坡云皆后人所拟也予观李诗云独有盈觞酒与子结绸缪盈字正惠帝讳汉法触讳者有罪不应陵敢用之益知坡公之言为可信也蔡寛夫诗话曰五言起于苏李今所见惟文选中七篇尔世或疑武诗俯观江汉流仰视浮云翔以为不当有江汉之言遂疑其伪此但註者浅陋直指为使匈奴时作故人多惑之其实无据也安知武未尝至江汉邪班婕妤班婕妤怨歌行文选直作班姬之名乐府以为颜延年作王昭君汉书竟宁元年唿韩邪来朝言愿壻汉氏元帝以后宫良家子王昭君字嫱妃之生一子株累立复妻之生二女至范晔书始言入宫久不见御积怨因掖庭令请行单于临辞大㑹昭君丰容靓饰顾影裵徊竦动左右帝惊悔欲复留而重失信逺人然晔不言唿韩邪愿壻而言四五宫女又言字昭君生二子与前书皆不合其言不愿妻其子而诏使从番俗此自乌孙公主非昭君也西京襍记又言元帝使畵工图宫人皆赂畵工而昭君独不赂乃恶图之既行遂按诛毛延夀琴操又言本齐国王穰女端正闲丽未常窥看门戸穰以其有异人求之不与年十七进之帝以地逺不幸欲赐单于美人嫱对使者越席请往后不愿妻其子吞药而卒葢其事杂出无所考正自信史尚不同况传记乎要之琴操最牴牾矣按昭君南郡人今秭归县有昭君村人生女必灼艾炙其靣虑以色选故也昭君卒塟匈奴谓之靑冢晋以文王讳昭号明妃云蔡琰东坡曰余读列女传蔡琰二诗其辞明白感慨类世所传木兰诗东京无此格也建安七子犹含飬圭角不尽发见况伯喈女乎又琰之流离为在父没之后董卓既诛乃遇祸今此诗乃云为董卓所驱虏入胡尤知非真也葢拟作者䟽畧而范晔荒浅遂载之本传可发一笑耳蔡寛夫诗话曰后汉蔡琰传载其二诗或疑董卓死邕被诛而诗叙以卓乱流入胡为非琰辞此葢未尝详考于史也且卓既擅废立袁绍辈起兵山东以诛卓为名中原大乱卓挟献帝迁长安是时士大夫岂能皆以家自随乎则琰之入胡不必在邕诛之后其诗首言逼廹迁旧邦拥主以自强海内兴义师欲共讨不祥则指绍辈固可见继言平土人脆弱来兵皆胡羌纵猎围城邑所向悉破亡马边悬男头马后载妇女长驱西入关逈路险且阻则是为山东兵所掠也其末乃云感时念父母哀叹无穷已则邕尚无恙尤亡疑也古乐府文选长歌行只有一首靑靑园中葵者郭茂倩乐府有两篇次一首乃仙人骑白鹿者仙人骑白鹿之篇予疑此词岧岧山上亭以下其义不同当又别是一首郭茂倩不能辨也文选饮马长城窟古词无人名玉台以为蔡邕作古词之不可读者莫如巾舞歌文义漫不可觧又古将进酒芳树石留豫章行等篇皆使人读之茫然又朱鹭雉子斑艾如张思悲翁上之囘等只二三句可觧岂非嵗久文字舛讹而然耶汉铙歌十八曲自朱鹭至石留古今乐录谓其声辞相襍不复可分是也近世有好奇者拟之韵取不协字用难训亦好古之弊矣古歌词长安城西䨇员阙上有一双铜雀宿一鸣五谷生再鸣五谷熟今文选注所引遗一宿字遂不可韵难读古诗十九首古诗十九首或云枚乗疑不能明也驱马上东门逰戏宛与洛辞兼东都非尽是乘作文心雕龙云孤竹一篇傅毅之词古诗十九首或云枚乗作而昭明不言李善复以其有驱车上东门与逰戏宛与洛之句为辞兼东都然徐陵玉台分西北有浮云以下九篇为乘作两语皆不在其中而凛凛嵗云暮冉冉孤生竹列为古诗则此十九首葢非一人之辞陵或得其实乗死在苏李先若尔则五言未必始二人也古诗十九首行行重行行玉台作两首自越鸟巢南枝以下别为一首当以选为正古诗君亮执髙节贱妾亦何为文选范云古意诗注引之作拟何为拟字胜亦字古诗可考春秋改月之证文选古诗十九首非一人之作亦非一时也其曰玉衡指孟冬而上云促织下云秋蝉葢汉之孟冬非夏之孟冬矣汉袭秦制以十月为嵗首汉之孟冬夏之七月也其曰孟冬寒气至北风何惨慄则汉武帝巳改秦朔用夏以后诗也三代改朔不改月古人辨证博引经传多矣独未引此耳又唐储光曦诗夏王纪冬令殷人乃正月此亦一证诸葛孔明孔明梁父吟歩出齐东门遥望荡隂里乐府觧题作追望隂阳里靑州有隂阳里田疆古冶子解题作田强固野子西北有浮云魏文帝有呑东南之意军至杨子江口见洪涛汹涌叹曰此天地之所以限南北也遂赋诗而还检魏文集且无此诗不知史臣凭何编録且魏文雄才智畧本非庸主如何有此一篇示弱于孙权取笑于刘备夫诗者志之所之也魏文志气若此何以纉定洪业显致太平耶足明此诗非魏文所作陈夀史笔讹谬矣甄皇后塘上行蒲生我池中绿叶何离离岂无蒹葭艾与君生别离念君去我时独愁常苦悲想见君颜色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯倍恩者苦枯蹶船常苦没教君安息定慎莫致仓卒与君一别离何时复相对出亦复苦愁入亦复苦愁边地多悲风树木何㮴㮴从君致独乐延年夀千秋寒鼈古书不可妄改聊举一端如曹子建名都篇脍鲤臇胎虾寒鳖炙熊膰此旧本也五臣妄改作炰鳖不思寒与炰字形象逺音唿乂别何得误至于此文选李善注云今之时饷谓之寒葢韩国馔用此法盐鐡论羊淹鸡寒崔骃传亦有鸡寒曹植文寒鸧蒸麑刘熈释名韩鸡为正古字寒与韩通也应璩百一诗余观楚国先贤传言汝南应璩作百一诗讥切时事偏以示任事者皆怪愕以为应焚弃之及观文选所载璩百一篇畧不及时事何耶又观郭茂倩杂体诗载百一诗五篇皆璩所作首篇言马子侯解音律而以陌上桑为凤将雏二篇伤翳桑二老无以塟妻子而已无宣孟之徳可以赒其急三篇言老人自知桑榆之景斗酒自劳不肯为子孙积财末篇即文选所载是也第四篇似有讽谏所谓茍欲娱耳目快心乐腹肠我躬不悦懽安能虑死亡此岂非所谓应焚弃之诗乎方是时曹爽事多违法而璩为爽长史切諌其失如此所谓百一者庶几百分有一补于爽也而爽卒不悟以及于祸或谓以百言为一篇者以字数而言也或谓百者数之终一者数之始士有百行终始如一者以士行而言也然皆穿凿之説何足论哉后何逊亦有拟百一体所谓灵辄困桑下于陵拾李螬其诗一百十字恐出于或者之説然璩诗毎篇字数各不同第不过四十字尔阮籍京师曹氏家藏阮歩兵诗一巻唐人所书与世所传多异有数十首集中所无其一篇云放心懐寸隂羲和将欲㝠挥袂抚长剑仰观浮云行云间有立鹄抗首扬哀声一飞冲青天疆世不再鸣安于鹑鷃徒翩翩戏中庭又云嘉木下成蹊东园损桃李秋风吹飞藿零落从此始繁华有憔悴堂上生荆杞驱马舎之去去上西山趾一身不自保况复恋妻子凝霜被野草岁莫亦云巳诗语皆类此非后人作明矣孔宗翰亦有本与此多同夏侯湛夏侯湛猎兎赋息徒兰圃秣骥华田目送归鸿手挥五絃优哉游哉聊以永年其语与嵇叔夜同嵇与夏侯同时其偶同耶其相取耶嵇诗作华山夏侯作华田田字觉胜葢魏都在邺不应言华山当是华田华音花言华茂之田也亦是奇语繁星衣青天春秋纬云代殷者姬昌日衣青光衣之为言被也如人着衣文选傅𤣥诗繁星衣青天注者不逹改衣为依非四时诗顾凯之四时诗春水满泗泽夏云多奇峯秋月扬明辉冬岭秀孤松此顾凯之神情诗类文有全篇然顾诗首尾不类刘斯立曰当是凯之用此足成全篇篇中惟此警策居然可知或虽顾作渊明摘出四句可谓善择许彦周曰此乃顾长康诗误入彭泽集陶渊明东坡云陶潜诗採菊东篱下悠然见南山採菊之次偶然见山初不用意而景与意㑹故可喜也今皆作望南山杜子美云白鸥没浩荡万里谁能驯葢灭没于烟波间耳而宋敏求谓予云鸥不解没改作波字二诗改此两字觉一篇神气索然也采菊东篱下悠然见南山此其闲逺自得之意直若超然邈出宇宙之外俗本多以见为望字若尔则便有褰裳濡足之态矣乃知一字之误害理有如此者有作陶渊明诗䟦尾者言渊明读山海经诗有形夭无千嵗勐志固常在之句竟莫晓其意后读山海经云刑天兽名也好衔干戚而舞乃知五字皆错形天是刑天无千嵗是舞干戚耳如此乃与下句相协传书误谬如此不可不察也扪虱新语云陶渊明犬吠深巷中鸡鸣桑树颠当与豳风七月相表里按乐府古词已云鸡鸣髙树颠狗吠深宫中又陆士衡诗虎啸深谷底鸡鸣髙树颠渊明意趣真古清淡之宗诗家视渊明犹孔门视伯夷也其集屡经诸儒手校然有问来使一篇世葢未见独传唐与晁文元家二本有之李太白浔阳感秋诗云陶潜归去来田家酒应熟其取诸此也西淸诗话载晁文元家所藏陶诗有问来使一篇云尔从山中来早晚发天目我屋南山下今生几丛菊蔷薇叶巳抽秋兰气当馥归去来山中山中酒应熟予谓此篇诚佳然其体制气象与渊明不类得非太白逸诗后人谩取以入陶集尔归园田居末篇乃江文通襍体三十篇之一明言效陶徴君田居葢陶之三章云种豆南山下草盛豆苖稀晨兴理荒秽带月荷锄归故文通云虽有荷锄倦浊酒聊自适正拟其意也今陶集误编入东坡据而和之耳苏蕙娘苏蕙织锦囘文诗所传旧矣故少常沈公复传其畵繇是若兰之才益着然其诗囘旋书之读者唯晓外绕七言至其中方则漫弗可考矣若沈公之博古亦谓辞句脱畧读不成文殊不知此诗织成本五色相宣因以别三四五七言之异后人流传不复施采故迷其句读非辞句之脱畧也政和初予在洛阳于王晋玉许得唐释士南效此诗并申諴所释而后晓然是诗初不舛脱葢沈公未尝见此本耳然申諴所释但依士南之设色其七言数火其色反黄四言数金其色反绿于五行为弗类意苏氏诗图之色为不尔今因冠诗于畵遂别而正之三四五七言之诗各随其行而为之色观者见其色则诗之言数可知已至于士南之文既有释者则赋采自从其旧而并録于㢧首云桃叶歌桃叶王献之爱妾名也其妹曰桃根词曰桃叶复桃叶桃叶连桃根今秦淮口有桃叶渡即其事也古人载桃叶答献之乃团扇辞葢传者误也前溪于竞大唐传湖州徳清县南前溪村则南朝集乐之处今尚有数百家习音乐江南声妓多自此出所谓舞出前溪者也复斋谩録言陈刘删诗山边歌落日池上舞前溪唐崔颢诗舞爱前溪妙歌怜子夜长按智匠古今乐録晋车骑将军沈玩作前溪歌而非舞也葢复斋不曾见于竞大唐传故不知舞出前溪耳两莫愁莫愁者郢州石城人今郢有莫愁村畵工传其貌好事者多写寄四逺唐书乐志曰莫愁乐者出于石城乐石城有女子名莫愁善歌謡古词曰莫愁在何处莫愁石城西艇子打两桨催送莫愁来者是也李义山诗曰海外徒闻更九州他生未卜此生休空闻虎旅传宵柝无复鸡人送晓筹此日六军同驻马当时七夕笑牵牛如何四纪为天子不及卢家有莫愁此莫愁者洛阳人梁武帝河中之歌曰河中之水向东流洛阳女儿名莫愁莫愁十三能织绮十四采桑南陌头十五嫁为卢家妇十六生儿似阿侯卢家兰室桂为梁中有郁金苏合香头上金钗十二行足下丝履五文章珊瑚挂镜烂生光平头奴子擎履箱人生富贵何所望恨不早嫁东家王者是也卢氏之盛如此所云不早嫁东家王莫详其义近世周美成乐府西河一阕专咏金陵所云莫愁般子曽繁之语岂非误指石头城为石城乎石城乐石城乐宋臧质作碧玉歌一名千金意晋孙绰作慕容攀墻视慕容垂作乐府皆失其名当表出之灔滪歌灔滪歌云灔滪大如幞瞿唐不可触金沙浮转多桂浦忌经过此舟人商估刺水行舟之歌乐府以为梁简文所作非也蜀江有瞿唐之患桂江有桂浦之险故渉瞿唐者则凖灔滪渉桂浦者则凖金沙今乐府桂浦作桂楫非也复斋谩録曰崃州记行者歌曰巴东三崃猿鸣悲猿啼三声泪沾衣故古乐府有巴东三崃巫崃长猿鸣三声泪沾裳陈萧铨夜猿啼诗别有三声泪沾裳竟不穷杜子美听猿实下三声泪鲍照宋子真笔记云今人多误鲍照为鲍昭李商隐有诗云浓烹鲍照葵又金陵有人得地中石刻作鲍照字潘子真诗话云景文殊不知武后时讳照唐人因以昭名之事具昭祠堂记苕溪渔隐曰南史本传鲍照字明逺王融古文苑王融逰仙诗长河既已萦曾山方可砺萦今本误作荣解者遂缪云荣如草木之荣华犹言海变桑田可笑不思萦带也带河砺山眼前事何必逺引王融巫山高烟华年巻舒行芳时断续今本行芳作猿鸟猿鸟字逺不及行芳也元帝兰泽多芳草诗春兰本无艶初学记作无絶按楚辞春兰兮秋鞠长无絶兮终古则无絶字亦是何逊老杜诗云东阁官梅动诗兴还如何逊在扬州按逊传无扬州事而逊集亦无扬州梅花诗但有早梅诗云兎园标物序惊时最是梅衔霜当露发映雪凝寒开枝横却月观花绕凌风台应知早飘落故逐上春来杜公前诗乃逢早梅而作诗故用何逊事又意却月凌风皆扬州台观名尔近时有妄人假东坡名作老杜事实一编无一事有据至谓逊作扬州法曹廨舍有梅一株逊吟咏其下岂不误学者木兰诗木兰歌最古然朔气传金柝寒光照铁衣之类已似太白必非汉魏人诗也木兰歌促织何唧唧文苑英华作唧唧何切切又作歴歴乐府作唧唧又作促织何喞喞当从乐府也愿驰千里足郭茂倩乐府作愿借明驰千里足酉阳杂爼作愿驰千里明駞足渔隐不考妄为之辨木兰歌文苑英华直作韦元甫名字郭茂倩乐府有两篇其后乃元甫所作也古乐府中木兰诗有髙致葢世传为曹子建作似矣然其中云可汗大㸃兵汉魏时夷狄未有可汗之名不知果谁之词也陈后主南部烟花录夕阳如有意偏傍小窓明唐人方域诗新唐书艺文志有方域诗一巻烟花录一名大业拾遗记文词极恶可疑而大业幸江都记自有诗一巻唐着作郎杜寳所纂明清家有之永平时扬州印本也隋炀帝望江南始自朱崖李太尉镇浙西日为亡妓谢秋娘所撰本名谢秋娘后改此名亦曰梦江南望江南者朱崖李太尉镇关西日为亡姬谢秋娘所作从进入教坊駮异陆机园葵诗云庇足同一智生理合异端夫葵能卫足事讥鲍庄葛藟庇根辞自乐豫若譬葛为葵则引事为谬若谓庇胜卫则改事失真斯文不精之患輓歌辞者或云古者虞殡之歌或云出自田横之客皆为生者悼往哀苦之意陆平原多为死人自叹之言诗格既无此例又乖制作本意凡诗人之作刺箴美颂各有源流未尝混襍善恶同篇也陆机为齐讴篇前叙山川物产风教之盛后章忽鄙山川之情殊失厥体其为吴趋行何不陈子光夫差乎京洛行何不述赧王灵帝乎自古宏才博学用事误者有矣百家襍説或有不同书傥湮灭后人不见故未敢轻议之今指知决纰缪者畧举一两端以为诫诗云有鷕雉鸣又曰雉鸣求其牡毛传亦曰鷕雌雉声又云雉之朝雊尚求其雌郑𤣥注月令亦云雊雄雉鸣潘岳赋曰雉鷕鷕以朝雊是则混杂其雄雌矣诗云孔懐兄弟孔甚也懐思也言甚可思也陆机与长沙顾母书述从祖弟士璜死乃言痛心㧞脑有如孔懐心既痛矣即为甚思何故言有如也观其此意当谓亲兄弟为孔懐诗云父母孔迩而唿二亲为孔迩于义通乎异物志云拥剑状如蟹但一偏大尔何逊诗云跃鱼如拥剑是不分鱼蟹也汉书御史府中列栢树常有野鸟数千栖宿其上晨去暮来号朝夕鸟而文往往误作乌鸢用之抱朴子説项曼都诈称得仙自云仙人以流霞一杯与我饮之輙不饥渇而简文诗云霞流抱朴椀似犹郭象以惠施之辨为庄周言也后汉书囚司徒崔烈以锒铛鏁锒铛大鏁也世间多误作金银字烈太子亦是数千卷学士尝作诗云银鏁三公脚刀撞仆射头为俗所误文章地理必湏惬当简文为鴈门太守行乃云鵞军攻日逐燕骑荡康居大宛归善马小月送降书萧子晖陇头水云天寒陇水急散漫俱分㵼北注徂黄龙东流㑹白马此亦明珠之颣美玉之瑕宜慎之吴均集有破镜赋昔者邑号朝歌颜渊不舎里名胜母曾参歛襟葢忌夫恶名之伤实也破镜乃凶逆之兽事见汉书为文幸避此名也梁世费旭诗云不知是耶非殷澐诗云飖飏云母舟简文曰旭既不识其父澐又飖飏其母此虽悉古事不可用也世人或有文章引诗伐鼔渊渊者宋书已有屡逰之诮如此流比幸须避之古乐府歌辞先述三子次及三妇妇是对舅姑之称其末章云丈人且安坐调絃未遽央古者子妇供事舅姑旦夕在侧与儿女无异故有此言丈人亦长老之目今世俗犹唿其祖考为先亡丈人又疑丈当为大北间风俗妇唿舅为大人公丈之与大易为误耳近代文士颇作三妇诗乃为匹嫡并耦巳之羣妻之意又加郑卫之辞大雅君子何其谬乎张景阳七命有浮三翼泛中沚之句故诗家多用三翼为轻舟如梁元帝日华三翼舸元㣲之光隂三翼过是也按越絶书伍子胥水战兵法内经曰大翼一艘广一丈五尺二寸长十丈中翼一艘广一丈三尺五寸长五丈六尺小翼一艘广一丈三尺长九丈所谓三翼者皆巨战舩也用为轻舟误矣何彼秾矣之诗美王姬而作也周姬姓故皇女皆称姬如陈妫楚芊齐姜之类是也后世凡妇人皆称姬误矣南朝人士皆谓姬人如萧纶见姬人诗所谓狂夫不妬妾随意晚还家刘孝绰咏姬人未出诗所谓帷开见钗影帘动闻钏声王僧孺为姬人怨诗所谓还君与妾扇归妾奉君裘江总为姬人怨服药诗所谓妾家邯郸好轻薄特忿仙童一丸药是也左氏传云吴公子札聘于上国宿于戚闻孙林父击钟曰夫子之在此犹燕之巢于幕上夫幕非燕巢之所言其至危也故潘岳西征赋云危素卵之累殻甚𤣥燕之巢幕丘希范与陈伯之书云将军鱼逰沸鼎之中燕巢飞幕之上不亦惑乎葢用此意后人因此言燕事多使巢幕似乎无谓谢宣逺九日从宋公集戏马台诗巢幕无留燕遵渚有来鸿杜子美对雨书懐诗震雷翻幕燕骤雨落河鱼古诗纪巻一百五十五古诗纪卷一百五十六钦定四库全书古诗纪巻一百五十六明冯惟讷撰别集第十二志遗上古逸诗夏后氏孔甲田于东阳萯山天大风晦㝠孔甲迷惑入于民室主人方乳或曰后来见良日也之子是必大吉或曰不胜也之子是必有殃后乃取其子以归曰以为余子谁敢殃之子长成人幕动折橑斧斫斩其足遂为守门者孔甲曰呜唿有疾命矣夫乃作破斧之歌实始为东音禹行功见涂山之女禹未之遇而廵省南土涂山氏之女乃令其妾待禹于涂山之阳女乃作歌歌曰候人兮猗实始作为南音周公及召公取风焉以为周南召南周昭王亲将征荆辛余靡长且多力为王右还反渉汉梁败王及蔡公抎于汉中辛余靡振王北济又反振蔡公周公乃侯之于西翟实为长公殷整甲徙宅西河犹思故处实始作为西音长公继是音以处西山秦缪公取风焉实始作为秦音有娀氏有二佚女为之九成之台饮食必以鼓帝令燕往视之鸣若谥隘二女爱而争搏之覆以玉筐少选发而视之燕遗二卵北飞遂不反二女作歌一终曰燕燕往飞实始作为北音师涓者出卫灵之世能写歴代之乐善造新曲有四时之乐春有杂鸿去鴈苹生之歌夏有明晨集泉朱华流金之调秋有商飈白云落叶吹蓬之曲冬有凝河流隂沈灵之操此四气之声奏于灵公公情缅心惑忘于政事蘧伯玉趋阶谏曰此虽发扬气律实为沈惑公乃去新声而亲政事师㳙悔其乖于雅颂乃退而隐蘧伯玉焚其寳器恐后世传之歌湮没世代逺矣惟纪篇意而已洞庭山浮于水上其下有金堂数百间玉女居之四时闻金石丝竹之声彻于山顶楚懐王之时与羣才赋诗于水湄故云潇湘洞庭之乐听者令人难老虽咸池九韶不得比焉每四仲之节王常绕山以逰宴举四仲之气以为乐章仲春律中夹钟乃作轻风流水之诗醼于山南时中㽔賔乃作皓露秋霜之曲汉王符汉王符自叙賛云章和二年罢州家居年渐七十时可悬舆仕路隔絶志穷无如年有不然身有利害髪白齿落日月踰迈俦伦弥索鲜有恃頼贫无供飬志不娱快厯数冉冉庚辛或际虽惧终徂愚犹沛沛隂真人錬丹歌有物有物可大可久採乎蚕食之前用乎火化之后成汤自上而临下夸父处中而见受气应朝光功参夜漏白英聚而雪慙黄酥凝而金丑转制不已神趣鬼骤金欤玉欤天年上夀无着于文诀之在口古镜铭汉有善铜出丹阳和以铅钖清如明左龙右虎尚三光朱雀𤣥武顺隂阳其二云上方作鑑真大巧上有仙人不知老渇饮玉泉饥食枣夀如金石佳且好又颍川顿氏一镜铭曰凤凰䨇琼瑶装隂阳合为配日月常相对又六花水浮鑑上方作鑑宜侯王左龙右虎掌四㫄朱雀𤣥武和隂阳子孙具备属中央长保二亲乐富昌又十二辰鑑铭曰名言之始自有纪錬冶铜钖去其滓辟除不祥宜吉水长保二亲利孙子辟如衆乐典祀夀此金方西王母又一镜铭曰前朱雀后𤣥武左青龙右白虎宜官禄保子母又一镜铭曰上方作镜四夷服多保国家人民息㓂乱殄灭天下复风雨时节五谷熟长保二亲子孙力传吉后世乐无极又四时鑑春夏秋冬作焦延夀焦氏易林西京文辞也辞皆古韵与毛诗楚辞叶音相合或似诗或似乐府童謡观者但以占卜书视之过矣如夹河为昏期至无舩揺心失望不见所欢如三骊负衡南取芝香秋兰芬馥利我少姜如啮啮贫鬼相责无有懽怡一日九结如三夫共妻莫适为雌子无姓氏父不可知其辞古雅魏晋以后诗人莫及又如忧思约带即古诗去家日以逺衣带日以缓也而以四字尽之如簮短带长尤为奥妙簮短即毛诗首如飞蓬也带长即衣带日以缓也两诗意但以四字尽之解我胸舂即毛诗忧心如𢷬也影畧用之最为𤣥妙且其辞古之文人亦多用之六目暌暌韩文祖之曰万目暌暌九鴈列阵王勃滕王阁序用之酒为欢伯白云如带穴蚁封戸天将大雨唐诗多用之他如雌鸑生雕又文山鸿豹肥腯多脂鸨名鸿豹以鸨善食鸿为鸿之豹犹言鱼鹰也以仅见此可补尔雅其云㑂如旦饥即诗惄如调饥据韩诗作朝饥言朝饥难忍也此云旦饥葢与韩诗合可证调饥为朝饥无疑也其云大树之子百条共母当夏六月枝叶盛茂鸾凤以庇召伯逰暑避暑也此即用诗甘棠事逰暑憇甘棠葢古説如此今注谓召伯听讼于甘棠之下成周之时制度文物备矣岂有以召伯之贵而坐于甘棠树下者乎逰暑之説葢近于人情物理也其曰舜登大禹石夷之野又可证禹生石纽村之事此皆有禆于经史又不但为脩辞之助而已边孝先续汉书边韶字孝先以文学知名教授数百人韶口辩曽昼假卧弟子嘲之曰邉孝先腹便便嬾读书但欲眠韶潜闻之应时对曰邉为姓先为字腹便便五经笥但欲眡思经事寐与周公通梦坐与孔子同意师而可嘲出何典记魏伯阳委时去害依託丘山逰寥廓与鬼为邻化形为仙沦寂无声百世一下遨逰人间敷陈羽翮东西南倾汤遭阨际水旱隔并柯叶萎黄失其荣华各相乘负安稳长生越絶云以去为姓得衣乃成厥名有米覆之以庚又云以口为姓承之以天苏子瞻离合砚葢字云研石犹在岘山已頽姜女既去孟子不来三国丁谧丁谧外似踈滥而内明慧虽与何宴邓飏等同列而皆少之唯以声势屈于曹爽爽亦敬之言无不从者故干时谤书谓台中三狗啀喍不可当一狗凭黙作蛆囊三狗谓何邓丁也黙者爽小字也其意言三狗皆欲啮人而畜蛆也张奉薛敬文蜀使张奉使于孙权前以姓名调阚泽泽不能答薛综下行酒因劝云蜀者何也有犬为独无犬为蜀横目勾身䖝入其腹奉曰不当复説君吴耶综应声曰无口为天有口为吴君临万邦天子之都于是衆坐喜笑而奉无对费祎诸葛恪孙权尝燕见蜀使费祎逆敇羣臣使祎至伏食勿起祎至权为辍食而羣下不起祎调之曰凤凰来翔麒麟吐哺驴骡无知伏食如故诸葛恪应声答曰爰植梧桐以待凤凰有何燕雀自称来翔何不弹射使还故乡贺邵贺太傅作吴郡初不出门吴中诸强族轻之乃题府门云㑹稽鸡不能啼贺闻故出行至门反顾索笔足之曰不可啼杀吴儿于是至诸屯邸检校诸顾陆役使官兵及藏逋亡悉以事言上罪者甚衆陆抗时为江陵都督故下请孙皓然后得释晋荀鸣鹤陆士龙荀鸣鹤陆士龙二人未相识俱㑹张茂先坐张令其语以其并有大才可勿作常语陆举手曰云间陆士龙荀答曰日下荀鸣鹤陆曰既开青云覩白雉何不张尔弓布尔矢荀答曰本谓云龙骙骙定是山鹿野麋兽弱弩彊是以发迟张乃抚掌大笑王武子孙楚王武子孙子荆各言其土地人物之美王云其地坦而平其水淡而清其人亷且贞孙云其山㠑巍以嵳峩其水㳌滞而扬波其人磊砢而英多王敦王处仲毎酒后輙咏老骥伏枥志在千里烈士暮年壮心不巳以如意打唾壶壶口尽缺王右军王右军少重患一二年輙发动后答许掾诗忽复恶中得二十字云取欢仁智乐寄畅山水隂清泠涧下濑歴落松竹林既醒左右诵之诵竟右军叹曰癫何预盛徳事耶羊孚羊孚作雪賛云资清以化乘气以霏遇象能鲜即洁成辉桓𦙍遂以书扇袁乔袁羊尝诣刘恢恢在内眠未起袁因作诗调之曰角枕灿文茵锦衾烂长筵刘尚晋明帝女主见诗不平曰袁羊古之遗狂孙兴公㑹稽孔沈魏顗虞球虞存谢奉并是四族之隽于时之桀孙兴公目之曰沈为孔家金顗为魏家玉虞为长琳宗谢美𢎞道伏王子敬殷允出西郗超与袁虎书云子思求良朋託好足下勿以开美求之世目袁为开美故子敬诗曰袁生开美度隋书五行志曰陈时江南盛歌王献之桃叶词云桃叶复桃叶渡江不用檝但渡无所苦我自迎接汝后隋晋王广伐陈置将桃叶山下及韩擒虎渡江大将任蛮奴至新亭以导北军之应王子猷王子猷诣谢公谢曰云何七言诗子猷承问答曰昻昻若千里之驹汎汎若水中之凫王胡之王司州在谢公坐咏入不言兮出不辞乘囘风兮载云旗语人云当尔时觉一坐无人简文帝初荧惑入太㣲寻废海西简文登阼复入太微帝恶之时郗超为中书在直引超入曰天命脩短故非所计政当无复近日事不超曰大司马方将外固封疆内镇社稷必无若此之虑臣为陛下以百口保之帝因诵庾仲初诗曰志士痛朝危忠臣哀主辱声甚悽厉郗受假还东帝曰致意尊公家国之事遂至于此由是身不能以道匡卫思患预防愧叹之深言何能喻因泣下流襟郝隆郝隆为桓公南蛮㕘军三月三日㑹作诗不能者罚酒三升隆初以不能受罚既饮揽笔就作一句云娵隅跃清池桓问娵隅是何物答曰蛮名鱼为娵隅桓公曰作诗何以作蛮语隆曰千里投公始得蛮府㕘军那得不作蛮语也桓𤣥殷仲堪顾恺之桓南郡与殷荆州语次因共作了语顾恺之曰火烧平原无遗燎桓曰白布缠棺竖旒旐殷曰投鱼深渊放飞鸟次复作危语桓曰矛头淅米剑头炊殷曰百嵗老翁攀枯枝顾曰井上辘轳卧婴儿殷有一㕘军在坐云盲人骑瞎马夜半临深池殷曰咄咄逼人仲堪眇目故也桓𤣥西下入石头外白司马梁王奔叛时事形巳济在平乘上笳鼓并作直髙咏云箫管有遗音梁王安在哉顾长康拜桓宣武墓作诗云山崩溟海竭鱼鸟将何依人问之曰卿凭重桓乃尔哭之状其可见乎顾曰鼻如广莫长风眼如悬河决熘或曰声如震雷破山泪如倾河注海袁山松袁山松善音乐北人旧歌有行路难曲辞颇疎质山松好之乃为文其章句婉其节制毎因酒酣从而歌之听者莫不流涕初羊昙喜唱乐桓伊能挽歌及山松以行路难继之时人谓之三絶习凿齿释道安俊辩有高才自北来荆州与习凿齿相见道安因自通曰弥天释道安习答曰四海习凿齿当时以为名对宋明帝明帝以王景文外戚贵盛张永累经军旅疑其将来难信乃自为謡言曰一士不可亲弓长射杀人孝武帝孝武狎侮羣臣各有称目栁元景桓䕶之虽并北人而王𤣥谟独受老伧之目尝为𤣥谟作四时诗曰堇茹供春膳粟浆充夏餐匏酱调秋菜白醝解冬寒刘毅刘裕征卢循归帝大宴有诏赋诗毅曰六国多雄士正始出风流自知武功不竞故示文雅有余檀道济宋彭城王义康忌檀道济之功㑹文帝疾动乃矫诏送廷尉诛之故时人歌云可怜白浮鸠枉杀檀江州当时人痛之葢如此刘梦得尝过其墓而悲之曰万里长城壊荒云野草秋秣陵多士女犹唱白浮鸠齐张融张思光既免官为诗与何徴士颇有髙尚之言何答曰昔闻东都日不在简书前思光久病之及何后婚孔氏女思光始为诗赠何曰惜哉何居士薄暮遘荒淫何亦病之而无以释也梁武帝到舍人子荩小时聪慧尝从髙祖幸京口登北顾楼赋诗荩受诏便就上览以示其祖漑曰荩定是才子翻恐卿从来文章假手于荩因赐溉连珠曰砚磨墨以腾文笔飞毫以书信如飞蛾之赴火岂焚身之可恡必耄年其巳及可假之于少荩沈约沈约以佐命勲位冠梁朝晚年新进用事者忌其固位取约所为蔍葱诗乘间以白武帝帝不能堪未几得道士赤章事遂大发怒约以忧死其诗曰野马不可骑兎丝讵宜织尔非草与蒿岂供麋鹿食任昉梁任昉大同四年七月于钟山圹中得铭曰龟言土蓍言水甸服黄钟启灵址瘗在三上庚堕遇七中巳六千三百浃辰交二九重三四百圯当时莫能辨者昉之五世孙升之以授郑钦説乃悟卜宅者廋塟之嵗月日辰而识其墓地殆无一字闲设又毫釐不差也伏挺侯景初以萧正徳为帝刘之遴时落景所将使授玺绂之遴预知仍剃髪披法服乃免先是平昌伏挺出家之遴为诗嘲之曰传闻伏不鬪化为支道林及之遴遇乱遂披染服时人笑之髙爽孙抱为延陵县广陵髙爽谒之抱了无故人之懐爽出从县阁下过取笔书鼓云徒有八尺围腹无一寸肠靣皮如许厚受打未讵央抱形体肥壮腰带十围爽故以此讥之后又作履谜诗讥孙㢘云刺屐不知啑蹋靣不知瞑啮齿作歩数持此得胜人王伟王伟同侯景叛既被执送江陵于狱中为诗赠元帝下要人曰赵壹能为赋邹阳解献书何惜西江水不救辙中鱼又上五百字诗于帝帝爱其才将舍之朝士请曰前日伟作檄文有异辞句元帝求而视之檄云项羽重瞳尚有乌江之败湘东一目宁为四海所归帝大怒杀之释宝志梁沙门宝志铜牌多䜟未来事有一真人名冀川开口张弓在右边子子孙孙万万年江南李璟其子曰弦冀吴越钱镠诸子皆连𢎞字期以应之而真宗讳正当之志公尝畵鹿负鞍走山中诗云两角女子绿衣裳却也越太行趍君王一止之月必销亡后禄山乱葢两角即鹿鹿即禄女子即安字太行山名一止之月果正月败亡沙门昙彦许询与沙门昙彦同建浮图未成而询亡彦长年及见询后身为岳阳王镇越州彦唿曰许𤣥度来何暮昔日浮图今如故王曰弟子姓萧名詧彦乃以三昧力加被王恍然寤前身北魏胡后宣武灵皇后胡氏安定临泾人司徒国珍之女也明帝践阼尊为皇太后临朝听政太后与明帝幸华林园宴群臣于都亭曲水令王公以下赋七言诗太后诗曰化光造物含气贞明帝诗曰恭巳无为赖慈英卢元明卢元明与颍川王由友善忽夜梦由携酒就之言别赋诗及明忆其十字云自兹一去后朝市不复逰元明叹曰由性不狎俗旅寄人间乃今有梦又复如此必有他故经三日果闻由为乱兵所害徐之才徐之才聪辩强识有兼人之敏尤好剧谈公私㑹聚各相嘲戏常嘲王昕姓云有言则诳近犬则狂加颈足而为马施角尾而为羊卢元明因戏之才云卿姓是未入人名是字之误徐即答云卿姓在亡为虐在丘为墟生男则为虏飬马则为驴又尝与朝士出逰遥望羣犬竞走诸人试令目之徐应声曰为是宋鹊为是韩卢为逐李斯东走为负帝女南徂裴伯茂裴伯茂嗜酒踈傲以伤性致殒于家园友人常景李浑王元景卢元明魏季景李骞等十许人于墓旁致酒设祭哀哭涕泣一饮一酬曰裴中书魂而有灵知吾曹也乃各赋诗一篇李骞以魏收亦与之友寄以示收收时在晋阳乃同其作论叙伯茂云临风想𤣥度对酒思公荣时人谓伯茂性诞傲谓收诗颇得事实褚禇与陈伯之同入魏魏欲用之魏元㑹戏为诗曰帽上着笼冠袴上着朱衣不知是今是不知非昔非魏人怒出为始平太守北齐斛斯丰北齐髙祖尝宴群臣酒酣各令歌乐武卫斛斯丰乐歌云朝亦饮酒醉暮亦饮酒醉日日饮酒醉国计无取次上曰丰乐不谄是好人也王晞王晞尝诣晋祠赋诗曰日落应归去鱼鸟见留连忽有相王使至召王不时至明日在丞相西阁祭酒卢思道谓王曰昨被召巳朱颜得不以鱼鸟致恠王缓笑曰昨晚陶然颇以酒浆被责卿軰亦是留连之一物岂直鱼鸟而巳阳休之武定二年除中书侍郎先是中书专主纶诰魏宣武已来事移门下至是发诏依旧任遇甚显时魏收为散骑常侍领兼侍郎与休之参掌诏命世论以为中兴一人士戏嘲休之云有触藩之羝羊乘连钱之骢马从晋阳而向邺懐属书而盈把卢思道北齐卢思道聘陈设宴联句作诗先唱者讥北人云榆生欲饱汉草长止肥驴谓北人食榆吴地无驴故有此句思道即续之曰共甑分炊饭同铛各煑鱼谓南人无义同炊异馔也吴人愧之北周宣帝周宣帝与宫人半夜连臂蹋踶而歌自知身命促把烛夜行逰帝即位二年崩隋李谔字士恢能属文文帝时上书曰自魏之三祖更尚文词江左齐梁其弊弥甚连篇累牍不出月露之形积案盈箱惟是风云之状指儒素为古拙用词赋为君子孙思邈孙思邈四言诗曰取金之精合石之液列为夫妇结为魂魄一体混沌两精感激河车覆载鼎候无忒洪鑪烈火烘燄翕赫烟未及㸃燄不假碧如畜扶桑若藏霹雳姹女气索婴儿声寂透出两仪丽于四极壁立几多马驰一驿宛其死矣适然从革恶黜善迁情囘性易紫色内逹赤芒外射熠若火生乍疑血滴号曰中还退藏于宻雾𣪚五内川流百脉骨变金植颜驻玉泽阳徳乃敷隂功乃积南宫度名北斗落籍此诗词髙古类魏伯阳而世传者少录于此云歌謡益部耆旧传曰王忳字少林诣京师于客邸见诸生病甚困生谓忳曰腰下有金十斤愿以相与乞收藏尸骸未问姓名唿吸因絶忳卖金一斤以给棺絮九斤置生腰下后署大度亭长到亭日有马一疋至亭中其日大风有一绣被随风来后忳骑马突入金彦父见曰得真盗矣忳説得状又取被示之彦父怅然曰被马俱止卿有何隂徳忳具説𦵏诸生事彦父曰此吾子也遣迎彦䘮金具存民謡之曰信哉少林世为遇飞被走马与鬼语商氏世传曰商亮字子华举孝亷到阳城遇两虎争一羊亮按剑直前斩羊虎乃各以其半去时人为之謡曰石里之勇商子华暴虎见之藏爪牙拾遗记曰郭况者光武皇后弟也累金数亿错拾寳以饰台榭悬明珠于四垂昼视之如星夜望之如日里语曰洛阳多钱郭氏室夜日昼星富无匹曹操别传曰吕布骁勇且有骏马时人为之语曰人中有吕布马中有赤兎三辅决录曰游殷字幼齐为胡轸所害月余轸得病但言伏伏游幼齐将鬼来于是遽死关中谚曰生有知人之明死有责人之灵述异记汉宣城守封邵化为虎食郡民时人语曰无作封使君生不治民死食民襄阳耆旧传曰黄承彦高爽俊朗为沔南名士谓孔明曰闻君择妇身有丑女黄髪头靣才堪相配孔明许即载送之乡曲为之谚曰莫作孔明择妇正得阿承丑女拾遗记曰张华为九醖酒以三薇渍麴蘖出西羗麴出北番番中有指星麦四月火星出麦熟而获之糵用水渍麦三夕而萌芽平旦鸡鸣而用之俗人唿为鸡鸣麦以之酿酒醇美久含令人齿动若大醉不呌笑揺荡令人肝肠消烂俗人谓为消肠酒或云醇酒可为长宵之乐两説同而异事也闾里歌曰宁得醇酒消肠不与日月齐光语林曰晋孝武好与虞啸父饮酒醉拜不能起帝唿人扶虞啸父答曰臣位未及扶醉未及乱非分之赐所不敢当帝美之勑䟽取语于是为风俗人相嘲调輙云好语䟽取髙僧传曰释道温姓皇甫安定朝那人髙士谧之后也年十六入庐山依逺公受学大明中勑为都邑憎主累当讲任禀位之賔填委相属精勤导物数感神异帝悦之赐钱五十万人人为之语曰帝王倾财温公率则上天懐感神灵降徳又曰释慧静姓王东阿人少逰学伊洛之间晚厯徐兖容甚黑而识悟清逺时洛中有沙门道经亦解迈当世与静齐名而耳甚长大故时人语曰洛下长大耳东阿黒如墨有问无不詶有詶无不塞伽蓝记曰洛阳城东北有上髙里殷之顽民所居也髙祖名闻义里迁京之始朝士住其中迭相讥刺竟皆去之唯有造瓮者止其内世人歌曰洛阳城东北上髙里殷之顽民昔所止今日百姓造瓮子人皆弃去住者耻洛阳瑶光寺世宗宣武皇帝所立椒房学道之所掖庭美人并在其中亦有名族处女来仪此寺永安三年尔朱兆入洛纵兵大掠时有秀容胡骑数十入瑶光寺婬秽自后颇获讥讪京师语曰洛阳女儿急作髻瑶光寺尼夺女婿河东有刘白堕善酿饮之香美而醉经月不醒永熈中南靑州刺史毛鸿賔赍酒之藩路逢贼盗饮之即醉皆被擒获逰侠语曰不畏张弓挟刀惟畏白堕春醪河间王琛有婢朝云善吹箎能为团扇歌陇上声琛为秦州刺史诸羌叛屡讨之不降琛令朝云假为贫妪吹箎诸羌闻之悉皆流涕迭相谓曰何为弃坟井在山谷为㓂也相率归降秦民语曰快马健儿不如老妪吹箎韵语纪物产余常爱晋宋人以韵语纪物产如郭璞尔雅賛山海经賛王㣲药草賛之类皆质而工其原出于逸周书火浣布数语今彚书于后火澣之布入火不灭布则火色垢则布色出火而振之皎然凝乎雪日南有野女羣不见夫其状晶且白偏体无衣襦三㢘大实实不在三食之多汁味酸且㫖藏之尤好与衆果相参苹之依水犹卉植地靡见其布漠而鳞被物有常性孰知所自曰州留者其实水牛苍毛豕身用若担毛卫䕶其犊与虎为讐象之为兽形体特诡身倍数牛目不逾狶鼻为口役望头若尾驯良承教听言则跪素牙玉洁载籍所美服重致逺行如丘徙乌鲗八足集足在口缩喙在腹形类鞋囊其名乌鲗噏波潠墨迷射水慝瓦珑鑛殻建瓴状如浑沌钱文外眉而内渠合浦之人习水善游俛视层巖如猿仰株入如沈鼈出如轻凫蹲泥剖蚌潜窃明珠江瑶柱厥甲美如瑶玉肉柱肤寸名江瑶柱兽曰𤣥犀处自林麓食㣲棘刺体兼五肉或有神异表露以甪含精吐烈望如华烛置之荒野禽兽莫触神丘有火穴光景照千里崑崙有弱水鸿毛不能起一跳八尺两跳丈六从春至夏裸袒相逐复引一索飞絙杙阁其名曰笮人悬半空度彼絶壑高山嵯峨巖石磊落倾侧萦廻下临峭壑行者攀縁牵援带索蚺唯大蛇既洪且长采色駮映其文锦章石灰吞鹿膄成痒疮賔飨嘉食是豆是觞鲛之为鱼其子既育惊必归母还入其腹小则如之大则不复古诗逸句庭中有奇树上有悲鸣蝉泛泛江汉苹飘荡永无根青青陵中草倾叶晞朝日阳春被惠泽枝叶可揽结饿狼食不足饥豹食有余蝴蝶逰西园暮宿桑树间天霜木叶下鸿鴈当南飞人逺精魂近寤寐梦容光石上生菖蒲一寸八九节仙人劝我飡令人好颜色羁絷系世间进退维凖绳去妇不顾门萎韭不入园探懐授所欢愿醉不顾身皎月垂素光𤣥云为髣髴𤣥景如暎璧繁星如散锦金荆持作枕紫荆持作状争先非吾事静照在忘求来若迅风散逰如归云征遥㸔野树短逺望樵人细黄鸟鸣相追咬唆弄好音相思心既劳相望脰亦悁迅飈翼华葢飘飖若鸿飞𤣥清渺观浴景出东渟逍遥𤣥津际辔景落沧溟子书传记语似诗者美色不同靣悲音不共声片玉可以琦奚必待盈尺两江珥其市九桥带其流生无一日欢死有万世名善御不忘马善射不忘弓文绣被台榭菽粟食凫鴈日日献玉衣旦旦献玉食骏马飬外廐美人充下陈操行有常贤仕宦无常遇触露不搯葵日中不剪韭飞鸟号其群鹿鸣求其友膏以肥自焫翠以羽殃身薰以香自烧膏以明自煎良将如收电可见不可追髙不絶山阜跛羊升其颠深不絶涓流孺子浴其渊急行无善歩促柱少和声孔子辞廪丘终不盗带钩许由让天下终不利封侯髙山寻云霓深谷肆无景南逰冏䆡野北息况墨乡日囘而月周时不与人逰百里不贩樵千里不贩籴两贵不可同两势不可双女爱不弊席男欢不尽轮御马不释䇿操弓不反檠鹊巢知风起獭穴知水生丰屋知名家乔水知旧都井水无大鱼新林无长木饿狼守庖厨饥虎牧牢豚代马依北风越鸟翔故巢荆王不贵玉鲛人不贵珠蠧喙仆柱梁蚊芒起牛羊青崖若㸃黛素湍如委练白沙如霜雪赤岸若朝霞洞庭对岳阳脩眉鉴明镜蟪蛄鸣于朝寒螀鸣于夕蝇成市于朝蚊成市于夕煦气成虹霓挥袖起风尘不寳咫尺玉而爱寸隂旬鼓声不过阊柝声不过阆铎以声自毁膏以明自铄大江如索带舟船如凫鴈跣跗被商舄重译吟诗书醴泉有故源嘉禾有旧根白璧不可为容容多后福仲尼长东鲁大禹出西羗明月不妄暎兰葩岂虚鲜朝霁青阳升天光入隙中日从蒙汜出照树初无影陇坂萦九曲不知髙几里髙树翳朝云文禽蔽绿水平流皷怒浪静树振惊飈榣木不生危松柏不处卑古诗纪巻一百五十六