待轩诗记提要钦定四库全书经部三待轩诗记诗类提要等谨案待轩诗记八卷明张次仲撰次仲有周易玩辞困学记已着録是书前载总论二篇其余国风以一国为一篇二雅周颂以一什为一篇鲁颂商颂亦各为一篇大抵用苏辙之例以小序首句为据而兼採诸家以㑹通之其于集传不似毛竒龄之字字讥弹以朱子为敌国亦不似孙承泽之字字阿附併以毛苌为罪人故持论和平能消融门户之见虽师心揣度或不免臆㫁之私而大致援引详明词多有据在近代经解之中犹为典实卷末别有述遗一卷有録无书目下注嗣刻字葢欲为之而末成也今併削其目不复虚列焉干隆四十六年十月恭校上总纂官纪昀陆钖熊孙士毅总校官陆费墀序待轩诗记自序予向径行己志不好人谀作书未尝倩乞序引天性然也读易之余间尝读诗为笺注私记所得其大意载总论中序尤可不作或则疑焉因思曩时放废制义取古来诗文反复吟咏以舒其抑郁无聊之志穷原于四始究其义藴因以授之孙讱适延友人沈子起在斋互相阐发子起有类咏予因亦有小笺积久成帙凡八九脱稿乃敢勒为一书倘藏诸家塾𫝊示子孙后有能读之者知予意思所託千载相属否则长往期至秉畀炎火令文章还太虚神气游宇宙亦复旷然自适了无所憾名根不㫁乃为孙辈怂恿付之梓人夫诗自商周溯稷契讫陈灵上下千五百年治乱兴亡风俗疆域形势方言物类情变无所不载而吾处数千年后蠡测管窥安必其皆有合于古人陶主敬曰古韵自诗不用协序文有本末可非説诗者固不可诎经从序亦何可去序昧经故以序为本而不能尽信者酌以衆论弋以巳志苟得数行数句有当经学则此数行数句庶可质之将来勤苦难成昔人所戒垂老读诗前后䌷绎几二十年日就澹泊不类年少英儁未知后人以为何如也今神明衰耗纒绵疴疾旦暮将不起恐剞劂不能亲观厥成此亦过时之咎矣垂逝之期为日几何遂命孙讱踵而成之无陨予志丙辰谷雨日八十八钝叟张次仲伏枕徳隅书屋口占此为序待轩诗记序诗记者盐官张元岵先生之所为作也先生为世大儒熹宗朝辛酉举于乡屡上春官不第遭时变革遂闭户却扫絶迹人事其志节徳行盖在于管幼安邴根矩之间矣顾其生平经史淹贯着述斐然独念易为忧患之书穷年精思榻为之穿而笔为之冢黜九师而翼三圣集诸儒之大成发中古之幽藴殆商瞿以来未有之书至于笺註四诗大抵以序为据谓其书近古异于后之耳食者囊括注疏以来及于有明一代不敢寻一先生之语即紫阳义有未洽亦必确有証据不敢苟为雷同古今得失之林歴代治乱之故忠臣孝子良友贞妇与夫山川原隰禽鱼草木莫不原原本本晓畅意㫖不夸多识不矜异闻有一言之禆于道者未之或遗也此真可谓明河之在天而珠囊之照地又奚疑焉嗟夫四家之诗惟毛诗为后出而今习传者皆毛诗也先生之于诗学亦在诸儒之后而后之明君察相寳贵是书立于学宫而役弟子者亦必是书也嗟乎先生之行洁先生之心苦以谢皐羽郑所南之藴义而发挥于经术岂其有司马名山之念桓谭必传之语哉而书之不可废者自在也予获先生忘年交十有五年尝至斋中见其披吟不絶于口朱墨不絶于手吾未见有好学如先生者先生殁后予閲其遗编注释经传而外史汉晋唐以迄有明无不删述成一家言流览玩读未尝不为流涕其孙讱受业于予者㑹刻先生诗记成因作数言于简端于乎即先生此书可以不朽矣仁和后学孙治诗经通谱东汉伏恭任末为齐诗包咸髙诩魏应为鲁诗薛汉召驯澹台敬伯为韩诗谢曼卿卫宏贾逵郑衆马融郑𤣥皆为毛诗宏作小序齐诗亡于曹魏鲁诗亡于西晋韩诗内传亡于隋三诗既亡而毛传独行盖大毛公之诗得之申公申公得之子夏其説多合于金縢仪礼国语孟子诸书自汉晋以至唐宋皆用其説至郑樵作毛传辨妄始以己意解之朱子集註乃主郑云郑𤣥有诗谱欧阳公有诗图皆为十四国世次而作汉志诗六家唐志二十五家宋志五十三家卷首钦定四库全书待轩诗记卷首明张次仲撰学诗小笺总论班固艺文志曰诗言志歌永言故哀乐之心感而歌咏之声发诵其言谓之诗咏其声谓之歌古有采诗之官王者所以观风俗知得失自考正也孔子纯取周诗上采殷下取鲁凡三百五篇遭秦火而全者以其讽诵不独在竹帛故也经典序録子夏授鲁申公申公授李克克授孟仲子仲子授根牟子根牟子授荀卿卿授毛亨亨授毛苌时人谓亨为大毛公苌为小毛公大毛公鲁人小毛公赵人东汉儒林𫝊卫宏字敬仲东海人初九江谢曼卿善毛诗宏从曼乡受学作毛诗序中兴后郑衆贾逵𫝊毛诗后马融作毛诗𫝊郑𤣥作毛诗笺隋经籍志先儒相承谓毛诗序子夏所作毛公及卫敬仲又加润色郑氏诗序辨曰序非一人一世之所能为採诗之官本其得于何地审其出于何人究其主于何事发端命题谓大序是当时採诗太史所题明序所作之意辞显者简辞隠者备谓小序是宏诵师説而为之山堂攷索曰自美刺一言而下意者讲师之説或本于子夏或出于毛公与卫宏之徒非一人之手故其词多重复不然则六亡之诗何以止存首句盖诗之亡者经师不得而见故其序不详以是攷之则诗序附益之辞亦皆非汉儒作矣诗序诗者志之所之也在心为志发言为诗情动于中而形于言言之不足故嗟叹之嗟叹之不足故咏歌之咏歌之不足不知手之舞之足之蹈之也情发于声声成文谓之音治世之音安以乐其政和乱世之音怨以怒其政乖亡国之音哀以思其民困故正得失动天地感鬼神莫近于诗先王以是经夫妇成孝敬厚人伦美教化移风俗故诗有六义焉一曰风二曰赋三曰比四曰兴五曰雅六曰颂上以风化下下以风刺上主文而谲谏言之者无罪闻之者足以戒故曰风至于王道衰礼义废政教失国异政家殊俗而变风变雅作矣国史明乎得失之迹伤人伦之废哀刑政之苛吟咏性情以风其上达于事变而懐其旧俗者也故变风发乎情止乎礼义发乎情民之性也止乎礼义先王之泽也是故一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛徳之形容以其成功告于神明者也是谓四始诗之至也郑康成曰诗之兴也谅不于上皇之世大庭轩辕逮于高辛其时有亡载籍亦蔑之焉虞书曰诗言志歌永言声依永律和声然则诗之道放于此乎有夏承之篇章泯弃靡有孑遗迩及商王不风不雅何者论功颂徳所以将顺其美刺过讥失所以匡救其恶各于其党则为法者显彰为戒者着明周自后稷播种百谷黎民阻饥兹时乃粒自𫝊于此名也陶唐之末中叶公刘亦世修其业以明民共财至于太王王季克谌顾天文武之徳光熈前绪以集大命于厥身遂为天下父母使民有政有居其时诗风有周南召南雅有鹿鸣文王之属及成王周公致太平制礼作乐而有颂声兴焉盛之至也本之由此风雅而来故皆録之谓之诗之正经后王稍更陵迟懿王始受谮烹齐哀公夷身失礼之后弼不尊贤自是而下厉也幽也政教尤衰周室大壊十月之交民劳板荡勃尔俱作衆国纷然刺怨相寻五霸之末上无天子下无方伯善者谁赏恶者谁罚纪纲絶矣故孔子録懿王夷王时诗讫于陈灵公淫乱之事谓之变风变雅以为勤民恤功服事上帝则受颂声𢎞福如彼若违而勿用则被刦杀大祸如此吉凶之所由忧娱之萌渐昭昭在斯足作后鉴于是止矣欲知源流清浊之所处则尽其上下而省之欲知风化芳臭气泽之所及则旁行而观之此诗之大纲也周之先公太王自豳迁岐修徳建业文王继王季为西伯典治南国江汉汝旁之诸侯于时天下三分有二以服事殷故雍梁荆豫徐扬之人咸被徳而从之受命作丰分岐邑周召为旦奭二公采地施先公之教武王定天下巡狩述职陈诵诸国之诗以观民风俗六州得二公之徳教尤纯故独録之属之太师分而国之乃弃其余谓此为风之始所以风化天下故周公作乐用之乡人用之邦国女史歌之谓房中之乐射礼天子驺虞诸侯貍首大夫采苹士采蘩为节今无貍首周衰诸侯去之孔子録诗不得也周召之诗为风之正自此之后南国诸侯政之兴衰何以无变风盖陈诗将以知其阙失省方设教为黜陟时徐及呉楚僭王不承天子之风其余江黄六蓼之属既驱陷彼俗又小国犹邾滕纪莒之等其诗蔑而不得列成王黜殷命伐三监封康叔于卫七世至顷侯当周夷王时卫国政衰变风始作作者各有所伤从其国本而异之为邶鄘卫平王以乱徙居东都王城王室之尊与诸侯无异其诗不能复雅故谓王国之变风宣王封母弟友于宗周畿内为郑桓公幽王被杀桓公死之其子武公与晋文侯定平王于东都又作卿士国人宜之郑之变风又作太师吕望封于齐其子丁公嗣位于王官后五世哀公政衰荒淫怠慢纪侯谮于周懿王使烹焉齐之变风始作周以魏封同姓魏君褊急不广修徳秦晋邻国日见侵削国人忧之当周平桓之世魏之变风始作成王封母弟叔虞于唐其子燮改为晋至周召共和之时僖侯俭不中礼国人闵之唐之变风始作皐陶之子伯翳佐禹治水舜命作虞官赐姓曰嬴周孝王使其末孙非子养马汧渭封为附庸邑于秦谷宣王命其曽孙秦仲作大夫始有车马礼御之好国人美之秦之变风始作舜胄虞阏父为周陶正武王赖其器用封其子妫满于陈曰陈胡公五世至幽公当厉王时政衰所为无度国人伤而刺之陈之变风始作桧祝融氏后周夷厉之时桧公不务政事而好洁衣服大夫去之桧之变风始作武王封弟振铎于曹十一世当周惠王时政衰昭公好奢而任小人曹之变风始作后稷曽孙公刘夏后太康时失其官守自邰徙豳修后稷之业勤恤爱民民咸归之至商末世太王避难入岐民又归之周公避流言居东都思公刘太王居豳之职忧念民事至苦之功以比序己志太师述其志别其诗为豳国变风焉周始后稷至于太王王季歴及千载越异代而别世载其功业为天下所归文武受命定天下盛徳之隆大雅起自文王至于文王有声据盛隆而推原天命上述祖考之美小雅自鹿鸣至鱼丽先其文所以治内后其武所以治外此二雅之次要于极圣贤之情着天道之助而已又大雅生民及卷阿小雅嘉鱼及菁莪周公成王之时诗也文武周公道同终始相成比合故为正经其用于乐诸侯以小雅天子以大雅风既定为乡乐差次而上小雅为诸侯乐大雅为天子乐矣大射诸侯之礼所歌鹿鸣三终下管新宫三终是小雅为诸侯之乐可知然小雅为天子之政诸侯得用之者诗縁政而作臣无庆赏威刑之政不得有诗诗为乐章善恶所以劝戒尤美者可为典法故虽无诗者得进而用之所以风化天下因其节文使之有等故风为郷乐本诸侯之诗郷人所用故诸侯进用小雅天子自用大雅矣郷饮酒燕礼注云郷乐者风也小雅为诸侯之乐大雅颂为天子之乐是也此举其正所当用者然而飨宾或上取燕或下就天子不纯以大雅诸侯不纯以小雅天子飨元侯歌肆夏合文王诸侯歌文王合鹿鸣诸侯于邻国之君与天子于诸侯同天子诸侯燕羣臣及聘问之宾皆歌鹿鸣合郷乐此其着略大校不可得详大雅民劳小雅六月之后皆谓变雅美恶各以时亦显善惩过正之次也周室成功太平徳洽于是和乐兴焉颂声乃作祭帝于郊所以定天位祀社于国所以列地利祖庙所以本仁山川所以傧鬼神五祀所以本事故自郊社祖庙山川五祀义之修礼之藏也圣王法象天地羣神而为之政政成而神得其所则事顺人和而徳洽于神矣功大如此可不美报乎故人君必斋明而荐之歌之舞之所以显神明昭至徳也周公归政成王封其元子伯禽于鲁其后政衰国事多废十九世至僖公遵伯禽之法修泮宫守礼教㑹诸侯谋东略修庙牧垧国人美其功季孙行父请命于周而作颂孔子録其诗同于王者之后舜举契为司徒有五教之功赐姓而封之十四世至汤受命伐夏定天下后有中宗天命自度治民祇惧高宗嘉靖殷邦小大罔怨时有作诗颂之者商徳之壊武王封微子宋公为商后自后政衰散亡商之礼乐七世至戴公时当宣王正考父校商名颂十二篇于周太师归以祀其先王孔子録诗得五篇而巳乃列之颂着为后王之义监三代之成功法莫备于是矣周太师何由得商颂周用六代之乐故有之孔仲达曰夫诗者论功诵徳之歌止僻防邪之训虽无为而自发乃有益于生灵六情静于中百物盪于外情縁物动物感情迁若政遇醇和则欢娱被于朝野时当惨黩亦怨刺形于咏歌作之者所以畅懐舒愤闻之者足以塞违从正发诸情性谐于律吕故曰感天地动鬼神莫近于诗诗之为用其利大矣若夫哀乐之感㝠于自然喜怒之端非由人事故燕雀表啁噍之感鸾鳯有歌舞之容然则诗理之先同夫开辟诗迹所用随运而移上皇道质故讽谕之情寡中古政衰亦讴歌之理切唐虞乃见其初羲轩莫测其始于后时经五代篇有三千成康没而颂声寝陈灵兴而变风息先君宣父釐正遗文缉其精华禠其烦重上从周始下暨鲁僖四百年间六诗备矣卜商阐其业雅颂与金石同和秦政燎其书简牍与烟尘共尽汉氏之初诗分为四申公腾芳于鄢郢毛氏光价于河间贯长卿传之于前郑康成笺之于后晋宋二萧之世其道大行齐魏两河之间兹风不坠近世为义疏者有全缓何𦙍舒瑗刘轨思刘丑刘焯刘炫等然焯炫辈负恃才气轻鄙先达同其所异异其所同或应略而反详或应详而更略准其绳墨差忒未免勘其㑹同时有颠踬今则削其所繁増其所简惟意存于曲直非有心于爱憎庶以对扬圣范垂训幼蒙故叙其所见载于卷首云尔王鲁斋曰夫书授于伏生之口止二十有八篇参之以孔壁之藏又二十有五篇然其亡失终不可复见者犹有四十余篇其存者且不胜其错乱讹舛为万世之深恨今不知诗之为经藏于何所乃如是之祕𫝊于何人乃如是之的遭焚禁之大祸而三百篇之目宛然如圣人之旧无一篇之亡一章之失诗书同祸而存亡之异辽絶乃如此汉初最善复古齐韩鲁三家之诗并列于学官惟毛苌最后出而独行于北海郑康成北海人也故为之笺自是后学者虽不识毛苌而笃信康成故毛诗假康成之重而排迮三家独得盛行于世毛郑既孤行而三家牴牾之迹遂絶而不得参伍错综以订其是非且苌自谓其学𫝊于子夏按子夏少夫子四十一嵗至汉已三百年乌在其为得于子夏哉若𫝊于子夏之门人则流派相承其姓氏不应湮没而乃诡託授受以诳后世耶陆玑虽撰毛公相𫝊之序上接子夏而又与释文无一人合愚是以于毛诗不能不疑也陆氏釴曰三家之诗唐人已失其𫝊虽有存焉者譌矣毛诗固未尝亡也后世经生寻坠绪之三家不啻珠璧弃未亡之毛氏直如弁屣何哉毛氏行而三家废君子慨已惜之集传出而毛氏之学寖微又奚为莫之慨也夫去古近者言虽赜而似真离圣逺者説虽详而易淆故曰冢尺虽㫁可定钟律毛氏殆未可轻訾也叶石林曰六经自秦火后独诗以讽诵相传韩诗既出于人之讽咏而齐鲁与燕语音不同训诂亦异故其学往往多乖独毛之出也自以源流得于子夏而其书贯穿先秦古书其释鸱鸮也与金縢合释北山烝民也与孟子合释昊天有成命与国语合释硕人清人𤣥鸟皇矣与左传合而序由庚等六章与仪礼合盖当毛氏时左氏未出孟子国语仪礼未甚行而学者亦未能信也惟河间献王博见异书推崇尊信迨至晋宋诸书盛行肄业者衆而人始翕然知其説近正且左氏等书汉初诸儒皆未见而毛説先与之合不谓之源流子夏可乎郑渔仲曰卫宏之序有専取诸书之文至数句者有杂取诸家之説而辞不坚决者有委曲宛转附经以成其义者情动于中而形于言言之不足故嗟叹之其文全出于乐记成王未知周公之志公乃为诗以贻王其文全出于金縢自微子至于戴公其间礼乐废壊其文全出于国语古者长民衣服不贰从容有常以齐其民其文全出于公孙尼子则诗序之作实在于数书既传之后明矣所谓取诸书之文有至数句者此也闗雎之序既曰风之始也所以风天下而正夫妇也意亦足矣又曰风风也风以动之上以风化下下以风刺上又曰一国之事系一人之本谓之风载驰之诗既曰许穆公夫人闵其宗国颠覆而作又曰卫懿公为狄所灭丝衣之诗既曰绎宾尸矣又曰灵星之尸此盖衆説并传卫氏得其美辞美意併録而不忍弃之此所谓杂取诸家之説而辞不坚决者也驺虞之诗先言人伦既正朝廷既治天下纯被文王之化而后继之蒐田以时仁如驺虞则王道成行苇之诗先言国家忠厚仁及草木然后继之以内睦九族外尊黄耉养老乞言此所谓委曲宛转附经以成其义者也马贵与曰予读国风诸篇而后知诗之不可无序序之有功于诗也盖风之为体比兴之辞多于叙述讽谕之意浮于指斥有反覆咏叹聨章累句而无一言叙作者之意而序者乃一言以蔽之曰为某事也苟非其传授之有源探索之无舛则孰能臆料当时指意之所归以示千载乎试观芣苢之序以妇人乐有子为后妃之美也而其诗语不过形容采掇芣苡之情状而已黍离之序以为闵周室宫庙之颠覆也而其诗语不过慨叹禾黍之苗穗而已此诗不言所作之意而赖序以明者也若舍序以求之其所以采掇者为何事慨叹者为何説乎叔于田之二诗序以为刺郑荘公也而其诗语则郑人爱叔段之辞耳扬之水椒聊二诗序以为刺晋昭公也而其诗语则晋人爱桓叔之辞耳此诗之序其事以讽初不言刺之之意而赖序以明者也若舍序以求之四诗非子云美新之赋则袁宏九钖之文尔是岂可以训而夫子不删之乎鸨羽陟岵之诗见于变风序以为征役者不堪命而作也四牡采薇之诗见于正雅序以为劳使臣遣戍役而作也而深味四诗之㫖则叹行役之劳苦叙饥渇之情状忧孝养之不遂悼归休之无期其辞语一耳此诗之辞同意异而赖序以明者也若舍序以求之则文王之臣民亦怨其上而四牡采薇不得为正雅矣即是数端观之则知序之不可废序不可废则桑中溱洧何嫌其为刺奔乎盖尝论之均一劳苦之词也出于叙情闵劳者之口则为正雅而出于困役伤财者之口则为变风也均一淫佚之词也出于奔者之口则可删而出于刺奔者之口则可録也均一爱戴之词也出于爱叔段桓叔者之口则可删而出于刺郑荘晋昭者之口则可録也夫芣苢黍离之不言所谓叔于田扬之水之反辞以讽晦菴亦既如序者之説求作诗之意于诗辞之外矣何独于郑卫诸篇必以为奔者所自作使圣经为録淫之具乎且诗之可删孰有大于淫者今以文公诗传考之如桑中溱洧月出东门之墠东方之日东门之池东门之扬序以为刺淫而文公以为淫者所自作如静女木𤓰采葛丘中有麻将仲子遵大路有女同车山有扶苏萚兮狡童褰裳丰风雨子衿扬之水出其东门野有蔓草则序本别指他事而文公亦以为淫者所自作夫以淫昏不检之人发而为放荡无耻之辞夫子犹存而不删则不知所删者果何等篇也或曰晦菴之説谓春秋所记无非乱臣贼子之事盖不如是无以见当时事变之实而垂鉴于后世故不得已而存之也愚又以为未然夫春秋史也诗文辞也史所以纪事世之有治不能无乱则固不容存禹汤而废桀纣録文武而弃幽厉也至于文辞则其淫哇不经者直删之而已且羞恶之心人皆有之今市井小人有能道其宣淫之状指其行淫之地则未有不面颈发赤且惭且讳者则知禁之使不为不若愧之使自知其不可之为愈此铺张揄扬之辞所以为闵惜惩创之至也此诗之训也然愚之所论不过求其文意之指归而知其得于性情之正耳至于被之絃歌合之音乐则仪礼左传所载古人歌诗合乐之意盖有不可晓者夫闗雎鹊巢闺门之事后妃夫人之诗也而乡饮酒燕礼歌之采苹采蘩夫人大夫妻能主祭之诗也而射礼歌之肆夏繁遏渠宗庙配天之诗也而天子享元侯歌之文王大明緜文王兴周之诗也而两君相见歌之以是观之其歌诗之用与诗人作诗之本意盖有判然不相合者不可强通也则乌知郑卫之诗不可用于燕享之际乎左传载列国聘享赋诗固多㫁章取义然其大不伦者亦以来讥如郑伯有赋鹑之奔奔楚令尹子围赋大明及穆叔不拜肆夏甯武子不拜彤弓之类是也然郑伯如晋子展赋将仲子郑伯享赵孟子太叔赋野有蔓草郑六卿饯韩宣子子齹赋野有蔓草子太叔赋褰裳子游赋风雨子旗赋有女同车子栁赋萚兮此六诗皆文公所斥以为淫奔之人所作也然所赋皆见善于叔向赵武韩起不闻被讥乃知郑卫之诗未尝不施之于燕享而此六诗之㫖意训诂当如序者之説不当如文公之説也文公舍序以言诗则变风诸篇祇见其理短而辞哇但以经传所引逸诗攷之则其辞明而理正未见其劣于三百五篇也而何以删之三百五篇之中如诋其君以硕䑕狡童如欲刺人之恶而自为彼人之辞以陷于所刺之地几不可训矣而何以録之盖深味圣人之言而得其意矣昔夫子之言曰述而不作又曰多闻阙疑尝举史阙文之语而叹世道之不古存夏五郭公之书而不欲遽正前史之误则圣人之意盖可见矣诗之见録者必其序説之明白而意㫖之可攷者也其逸而不録者必其序説之失传㫖意之难攷而不欲臆説者也今三百五篇所存之序虽自毛卫诸公而传其㫖意则自有此诗而已有之矣鸱鸮之序见于尚书硕人载驰清人之序见于左传所纪皆与作诗者同时非后人之臆説也若序説之意不出于当时作诗者之口则鸱鸮诸章初不言成王疑周公之意清人终篇亦不见郑伯恶高克之迹后人读之当不能晓其为何语矣尝妄为之説曰作诗之人可攷其意可寻则夫子録之殆述而不作之意也其人不可攷其意不可寻则夫子删之殆多闻阙疑之意也使序诗之意果不出于作诗之初而皆为后人臆度之説则比兴讽咏之词其所为深微幽深者殆类东方朔声謷凥高之隠语蔡邕黄绢幼妇之廋辞使后人各出其智以为猜料之工拙恐非圣经诲人之意也或曰诸小序之説固有舛驰鄙浅而不可解者可尽信之乎愚曰序非一人之言也或出于国史之采録或出于讲师之𫝊授如渭阳之首尾异説丝衣之两义并存其舛驰固有之择善而从之可矣至如辞语鄙浅则序所以释经非作文也祖其意足矣后之君子欲尽废序以言诗此愚所以未敢为然复摭述而不作多闻阙疑之言以明孔子删诗之意且见古序之尤不可废也许敬菴曰三百篇皆本无邪之思故可兴观羣怨有裨人伦风化礼乐名物史记云古者诗三千余篇孔子去其重取可施于礼义上采契后稷中述殷周之盛至幽厉之缺始于袵席故曰闗雎之乱以为风始鹿鸣为小雅始文王为大雅始清庙为颂始三百五篇孔子皆絃歌之以求合韶武雅颂之音礼乐自此可得而述由是观之孔子删定诗篇皆可施于礼义合于韶武雅颂之音其思无邪可知也朱子云诗言善者可以感发恶者可以惩创彼恶者思既邪矣读诗者即有意于惩创安得遽谓之无邪思耶孔子告颜渊曰放郑声郑声淫又曰恶郑声之乱雅乐也乐记曰郑卫之音乱世之音也比于慢矣郑卫之音孔子固恶之然而其国之君臣之间代有仁人贤者诗之发乎情而止乎礼义者自在孔子删其邪僻録其醇雅列于国风所谓淫与慢者不存矣朱子葢主淫慢之説而于二国风之中但辞有不纯者即释之为淫奔为男女私相赠答及考之小序俱有不然序所由来久矣汉初齐鲁韩三家皆立博士河间献王好毛氏之学至平帝时立博士毛公自言本于子夏以其学授同国贯长卿𫝊解延年延年授徐敖传九江陈侠侠授同国谢曼卿传东海卫宏中间虽有傅㑹増益未尽无据也如卫风木瓜郑风将仲子有女同车萚兮褰裳等篇序各有指或美齐桓或刺郑荘或刺忽之辞昏而无大国之助或刺公子争立而思大国之正至于刺淫诸篇如匏叶桑中鹑奔蝃蝀之类序言其事而思所以正之亦一时君子闵时悼俗之所为作也今以诗义求之似皆可信春秋诸贤赋郑诗见志义有取尔也而肯取淫慢之辞耶凡人之性情不约以正即谓之淫故乐记曰郑音好滥淫志不必男女相奔之谓使郑诗为淫奔所作安见为无邪耶且诗与音声不同诗者志发于言载在篇章者也声谓宫商角征羽音谓金石丝竹匏土革木乐之节奏度数由之靡靡之乐令人心意荡溢不能自禁散玩而无检束故曰其声淫不言其诗淫也其音慢不言其诗慢也如因郑声淫等语遂以郑诗为淫诗则所乱雅乐者即是大小雅耶恐亦未尽然也则序未可废也诗经秦火篇章岂无脱误观郑卫及王齐陈诸国风朱子所指为淫者仅三十余篇王鲁斋谓今诗岂尽圣人所定容或所删之诗有存于闾巷浮薄之口者而汉儒取以补亡耳王阳明亦谓郑卫之音必秦火而后世儒搜採以足三百之数者不为无见大抵汉儒尊经详于训诂或失之傅㑹而朱子释经过于主张反或有晦于经㫖鲁斋阳明二先生知求圣人之大㫖而又未尝参讨经传之説均之有所未尽愚故详为论述以俟后之君子折衷焉顾邻初曰诗之有序犹聴讼之有证验也证验必于其人与世之近者求之郑康成谓子夏序诗篇义合编毛公作传各引其序冠之篇首是康成在汉盖亲见也去古未逺源流有自犹不足信而用己见悬度是将奚据哉左氏记季札之观乐也所歌者邶鄘卫郑皆在焉使其为里巷狭邪所用周乐恶得有之鲁之乐工又何自取异国淫邪之辞肄之于韶夏濩武间也击鼓二子乗舟定之方中硕人载驰木瓜清人南山黄鸟株林鸱鸮东山彤弓抑戒时迈思文武酌等诗序意可证于尚书左传国语是序非后人之臆説也如郑之六卿皆赋本国之诗于燕享出饯之际假令尽非序而为淫奔所作岂有两国君卿大夫相见乃自歌其里巷狭邪之淫辞以黩媟俎豆下伍伶诨者哉士君子生千载之后读古人书政自未易诗多微辞尤难臆决要在衷诸理而是质诸心而安耳孔仲达曰包管万虑其名曰心感物而动乃唿为志志之所适外物感焉言悦豫之志则和乐兴而颂声作忧愁之志则哀伤起而怨刺生故志藴藏在心发见于言乃名为诗情动于心志之中见于初言之时直平言之耳言未申志故咨嗟叹息反覆引长至于手舞足蹈而后得舒其情故诗必长歌也哀乐之情发见于言语之声未有宫商之调至于作诗之时次序清浊节奏高下使五声为曲似五色成文被诸管絃名之为乐原夫作乐之始乐写人音人音有小大高下之殊乐器有宫商征羽之异依人音而制乐託乐器以写人是乐本效人人非效乐人之作诗成乐之文声能写情情皆可见聴音而知治乱观乐而晓盛衰故神瞽有以知其趣也若夫取彼素丝织为绫縠或色美而材薄或文恶而质良惟善贾者别之取彼歌谣播为音乐或辞是而意非或言邪而志正惟达乐者晓之若徒取辞赋不达音声则身为桀纣口言尧舜不可得而知也是以楚茨大田之徒并陈成王之善行露汝坟之篇皆述纣时之恶以汝坟为王者之风楚茨为刺过之雅太师晓其作意知其本情故也情见于声声随世变故治世政教和顺民心安化则和乐而作歌如湛露天保之类乱世政教乖戾民怨其上则怨怒而作歌如巷伯十月之类满志纵慾兵役不息国将灭亡民遭困厄则哀己思古而作歌如大东苕华之类诗述民志乐歌民诗故时政善恶见于音也哀乐出于民情乐音从民而变是人能变乐非乐能变人而乐之感人移风易俗㢘直荘诚之音作而民肃敬寛裕顺成之音作而民慈爱流僻邪荡之音作而民淫乱是乐由王者所制民逐乐音而变兆民既衆贤愚不等采诗定乐以贤者所乐教愚者为乐取智者之心变不智者之心先王制礼之事亦犹是也礼乐本出于民还以教民与夫云出于山复雨其山火生于木反焚其木复何异哉地理志云民有刚柔缓急音声不同系水土之风气谓之风好恶取舍动静随君上之情欲谓之俗风为本俗为末圣王统理人伦必移其本而易其末然后王教成皆用诗为之诗播于音音从政变着为乐章精诚相感陈得失以为劝戒诚能用诗之善道聴嘉乐之正音予善伐恶举无不当可使天地效灵鬼神降福也臣下作诗所以谏君君上用诗所以化下合于宫商相应之文而不直言其过使知过而悔感而不切微动若风风行草偃虽论功诵徳莫不正邪防失此作诗之意耳託之乐歌依违而谏者诗人之权也典法仍存废而不行非无政教施之失理则国异政家殊俗皆王道衰之事而变诗作者未识不善不知善为善未见不恶不知恶为恶太平则无所更美道絶则无所复讥人情之常理也故初变恶俗则民歌之风雅正经是也始得太平则民颂之周颂诸篇是也若其王纲解纽礼义消亡民皆逃死政尽纷乱易称天地闭贤人隠于此时也虽有智者无复讥刺成康太平之后其美不异于前故颂声止也陈灵淫乱之后其恶不复可言故变风息也班固云成康没而颂声寝王泽竭而诗不作此之谓也然则政教初失尚可匡而革之追而复之故执彼旧章绳此新失觊望自悔其心更遵正道所以变诗作也周道之衰自夷懿始而无夷懿之雅者孔子録而不得或有而不足録也所以能作变诗者晓逹世事之变易若唐有帝尧杀礼救危之化后世习之失于俭不中礼陈有大姬好巫歌舞之风后世习之失于游荡无度既见时世之事改变旧时之俗故依准旧法若齐太公之风卫康叔之化其遗风仍在诗人之懐故作诗而戒之虽俱准旧法而诗体不同或陈古政治或指世淫荒虽复属意不同而俱懐匡救故变诗所陈皆乱政亡形时政之疾病也所言皆忠规切谏救世之鍼药也疾病尚轻有可生之道则医之治也用心鋭扁鹊之疗太子知其必可生也疾病已重有将死之势则医之治也用心缓秦和之视平公知其不可为也诗人救世亦犹是矣典型未亡觊可追改则箴规之意切鹤鸣沔水殷勤而责王也淫风大行莫之能救则匡谏之志微溱洧桑中所以咨嗟叹息而闵世匡谏志微知其国将亡也诗之所言一人之心乃一国之心览一国之意以为己心其取义者一国之事系此一人言之言诸侯之政化于一国以其狭故也总天下之心以为己意而咏歌王政得失道天下之事闵风俗之衰言天子之政施于天下以其广故也一人美则人皆美之一人刺则人皆刺之谷风黄鸟妻怨其夫未必一国之妻皆怨夫也北门比山下怨其上未必一朝之臣皆怨上也但举夫妇离怨则知风俗败矣言独劳从事则知政教偏矣莫不取衆意以为己辞假使圣哲之君功齐区宇设有一人独言其恶如卞随务光之羞见殷汤伯夷叔齐之耻事周武海内之心不之同也无道之主恶加万民设有一人独称其善如张竦之美王莽蔡邕之惜董卓天下之意不之与也必言当举世之心动合一国之意然后得为风雅载在篇章不然国史或録其文圣人不存其言也天子以政教齐正天下故述天子之政还以齐正为名皆正天下之大法文武用之则兴幽厉不用则废雅言王政废兴故有美刺也易称圣人拟诸形容象其物宜天子之政教可美之形容营造之功毕也天之所营在于命圣圣之所营在于任贤贤之所营在于养民民安而财丰衆和而事节羣生尽遂其性万物各得其所即成功之验也物本于天人本于祖天之所命者牧民也祖之所命者成业也民安业就须告神明使知虽社稷山川四岳河海皆以民为主欲民安乐故作诗歌功徧告神明所以报神恩也王者政有兴废未尝不祭羣神但政未太平则神无恩力故太平徳洽始报神功颂述祭祀之状不言得神之力但美祭祀报徳可知耳郑氏答张逸云风也小雅也大雅也颂也此四者人君行之则为兴废之则为衰笺云王道兴衰之所由然则此四者人君兴废之始故谓之四始诗理至极尽于此也郑渔仲曰诗之本在声声之本在兴鸟兽草木乃发兴之本汉儒之言诗者既不论声又不知兴故鸟兽草木之学废诗曰闗闗雎鸠在河之洲不识雎鸠则安知河洲之趣与闗闗之声乎凡雁鹜之类其喙褊者则其声闗闗鸡雉之类其喙鋭者则其声鷕鷕此天籁也雎鸠之声似凫雁故其声如是又得水边之趣也小雅曰呦呦鹿鸣食野之苹不识鹿则安知食苹之趣与呦呦之声乎凡牛羊之属有角无齿者则其声呦呦驼马之属有齿无角者则其声萧萧亦天籁也鹿之声似牛羊故其声如是又得蒌蒿之趣也使不识鸟兽之情状则安知诗人闗闗呦呦之兴乎曰有敦瓜苦烝在栗薪者谓瓜苦引蔓于篱落间而有敦然之系焉曰桑之未落其叶沃若谓桑叶最茂虽未落之时而有沃然之泽使不识草木之精神则安知诗人敦然沃若之兴乎陆玑为毛诗作鸟兽草木虫鱼疏然玑本无此学其门人辈互相附和多是支离惟尔雅一种其书最古为名物之宗然孙炎郭璞所得既希张楫孙宪所记徒广大抵儒生家多不识田野之物农圃人又不知诗书之㫖二者无由参合遂使鸟兽草木之学不𫝊文章之体有史𫝊之文有歌咏之文史𫝊之文以实録为主秋毫之善不私假人歌咏之文扬其善而隠其恶大其美而张其功后世于歌咏之文求之太过直以史视之则非矣盖善观诗者当推诗外之意如孔子子思善论诗者当推诗外之理如子贡子夏善学诗者当取一二言为立身之本善引诗者不必分别所作之人所採之诗如诸经所援引之诗可也緜蛮黄鸟止于丘隅不过喻小臣择卿大夫有仁者依之夫子推而至于为人君为人父鸢飞戾天鱼跃于渊不过喻恶人逺去而民乐得其所子思推之上察乎天下察乎地观诗如此尚何疑乎如切如磋如琢如磨子贡达于贫富之间巧笑倩兮美目盼兮子夏悟于礼后之説论诗若此又何疑乎南容三复不过白圭子路终身之诵不过不忮不求学诗至此何以多为维岳降神生甫及申宣王诗也夫子以为文武之徳夙夜匪懈以事一人仲山甫诗也左氏以为孟明之功小宛幽王诗也祭父以为文王戎狄是膺僖公诗也孟子以为周公矢其文徳洽此四国记礼者以为三代之君引诗若此奚必分别所作之人所採之诗乎逹是説然后可以言诗也不然周余黎民靡有孑遗信其无遗民矣崧高维岳峻极于天信为极天矣善乎孟子之説诗也民之秉彛好是懿徳孟子释之曰民之秉彛也故好是懿徳未尝费词而理自明何彼秾矣平王以后之诗也注谓武王之诗而以平王为平正之王齐侯为齐一之侯按春秋庄公元年书王姬归于齐乃桓王女平王孙下嫁于齐襄公故诗曰齐侯之子平王之孙㫁无可疑周颂作于康王成王之世故称成王康王今毛郑以颂皆成王时作不得称成王康王故昊天有成命云成王不敢康为成此王功不自安逸执竞之不显成康谓成大功而安之噫嘻之成王谓成是王事惟以召南为文武之诗故不得不以平王为平正之王惟以周颂为成王时作故不得不以成王为成此王功也殊不知诗中此类甚多召南中有康王以后之诗有平王以后之诗不特文武时也甘棠行露美召公于既没之后在康王世也何彼秾矣作于平王以后亦犹是也不必谓武王时诗大雅中之称文王皆后世诗人追咏之词何尝作于文王之世周颂之美成王亦犹是也不必谓成王时作毛郑解经不能无失孰有大于此者诗有美刺作于文武成康之世謌咏太平而不显作者之名况刺诗当王室衰微诸侯横恣讥诃丑乱之迹暴扬帷薄之私则其隠匿姓名宜愈甚矣是以作诗者不明着其人亦不直指其事惟节南山刺幽王也则曰家父作诵以究王讻巷伯寺人伤谗而作也则曰寺人孟子作为此诗祈父曰祈父予王之爪牙崧高烝民曰吉甫作诵明着其所作之人其他诸诗有美刺者不可以言语求观其意可矣故其讥刺是人也不言其所为之恶而言其爵位之尊服饰之美而民疾之以见其不堪君子偕老副笄六珈赫赫师尹民具尔瞻是也其颂美是人也不言其所为之善而言其冠佩之华容貌之盛而民安之以见其无愧缁衣之宜兮敝予又改为兮服其命服朱芾斯皇是也风有正变仲尼未尝言而他经不载独出于诗序皆以美者为正刺者为变则邶鄘卫之诗谓之变风可也缁衣之美武公驷鐡小戎之美襄公亦可谓之变乎必不得已从先儒正变之説则当如谷梁之书所谓变之正也谷梁之春秋书筑王姬之馆于外书春秋盟于首戴皆曰变之正也盖言事虽变常而终合之正也河广之诗曰谁谓河广一苇杭之其欲往之心如是其鋭也然有舍之而不往者大车之诗曰谷则异室死则同穴其男女之情如是其至也然有畏之而不敢者氓之诗曰以尔车来以我贿迁其淫佚之行如是其丑也然有反之而自悔者此所谓变之正也序谓变风者见王泽虽衰人犹能以礼义自防也见中人之性能以礼义自闲虽有时而不善终蹈乎善也见其用心之谬行己之乖倘返而为善人则圣人亦録之而不弃也先儒所谓风之正变如是胡文定谓邶鄘以下多春秋诗而谓诗亡然后春秋作何也黍离降为国风而王者之诗亡矣春秋始隠公适当诗亡之后谓诗亡者雅诗亡也予谓不然春秋作于获麟之时乃哀公十四年诗亡于陈灵公乃孔子未生之前故曰诗亡而褒贬之书作矣非有定义也苏颍滨曰陈灵之后未尝无诗而仲尼有所不取诗作于思虑之不能自已当其盛时人心和乐而不流发而为诗无有不善今之正诗是也及其衰也有所忧愁愤怒不得其平淫佚放荡不合于礼者犹知复反于正故其为诗乱而不荡今之变诗是也及其大亡也怨君思叛越礼忘返则其诗逺义而无所归向故曰变风发乎情民之性也止乎礼义先王之泽也先王之泽尚存而民心之邪未胜犹有取焉以为变诗及其邪心大行礼义日逺则诗淫而无度不可复取故诗止于陈灵非天下之无诗也有诗而不可为训焉耳陈君举谓春秋之衰以礼废秦之亡以诗废尝观之诗刑政之苛赋役之重天子诸侯朝廷之严后妃夫妇袵席之秘圣人存其诗使天下匹夫匹妇皆得以言其上宜若启天下轻君父之心然亟谏而不悟显戮而不戾相与携持去之而不忍是故汤武之兴其民急而不敢去周之衰其民哀而不忍离葢其抑郁之气舒而无聊之意不蓄也至诗不敢作而天下怨极矣卒不能胜共起而亡秦秦亡而后快于是匹夫匹妇有存亡天下之权呜唿春秋之衰以礼废秦之亡以诗废吾固知公卿大夫之祸速而小民之祸迟而大诗者正所以维持君臣之际其功用深矣乐以诗为本诗以声为用仲尼编诗为燕饮飨祀之用而非専用以説义也自齐鲁韩毛四家各为序训以説相高汉朝又立之学官以义理相授遂使声歌之音湮没无闻汉初去三代未逺瞽史之徒例能歌也东汉之末礼乐萧条声歌之乐斩然矣曹孟徳平刘表得汉雅乐郎杜䕫䕫老矣又不肄习所得者惟鹿鸣驺虞伐檀文王四篇而已太和末又失其三左延年所得惟鹿鸣一篇耳按乐有四节曰升歌曰笙入曰间歌曰合乐每节三终通之为十二而谓之九成者升歌笙入共为九成也升歌者工升自西阶歌鹿鸣四牡皇华每一篇一终三终则主人酌献献工笙入者入于堂下奏南陔白华华黍亦一篇一终三终主人亦酌献笙歌毕堂上堂下更代而作为间歌堂上先歌鱼丽则堂下笙由庚次歌嘉鱼则笙崇丘又次歌南山有台则笙由仪为三终歌者在上贵人声也合乐者谓堂上堂下歌瑟及笙并作也工歌闗雎则笙吹鹊巢合之歌葛覃则吹采蘩合之歌卷耳则吹采苹合之如此皆备工以乐备告乐正乐正告于客而遂出首尾相承节奏有属知古诗之声为可贵也至晋鹿鸣一篇又絶无传后世不复闻诗歌矣王鲁斋曰近世儒者谓义理之説胜而声歌之学日微古人之诗用以歌非以説义也其为説主声而不主义如此则虽郑卫之声可荐于宗庙天作清庙可奏于宴饮之间是谓舍本而逐末矣凡歌声悠扬于喉吻而沁入于心思正以其义焉耳苟不主义则歌者以何事而聴者有何味岂足以蒸变人之气质鼔动人之志气哉尚书曰诗言志歌永言声依永律和声乐乃为诗而作非诗为乐而作也程泰之曰南雅颂乐名也南有周召颂有周鲁商本其所从得而还以系其国土也二雅独无所系以其纯当周世无所标别也均之为雅音类既同又自别为大小则声度必有丰肉廉杀亦如十二律然既有大吕又有小吕也若夫邶鄘卫十三国者诗皆可採而声不入乐则直以徒诗着之本土春秋诸侯卿大夫士赋诗道志者凡诗杂取无择至考其入乐则自邶至豳无一诗在数宴享之用鹿鸣郷饮酒之笙由庚鹊巢射之驺虞采苹诸如此类未有或出南雅之外者然后知南雅颂之为乐诗而诸国之为徒诗也郑窒甫曰笙诗有声有辞如无其辞则不曰笙诗矣燕礼升歌鹿鸣下管新宫新宫今亡宋公享叔孙昭子赋新宫将谓管亦有声无辞耶其谓斯干为新宫者非也笙诗之亡犹管诗之亡也书曰琴瑟以咏笙镛以间诗曰鼓瑟吹笙吹笙鼓簧皆有诗也歌咏之声依之律和之自后夔以来未之有改也故乐首节升歌比歌以瑟二节笙入辅笙以磬三节间歌歌笙相禅四节合乐歌笙相合以南衆声偕作于是工告乐正曰正歌备皆谓之歌而可谓之无辞耶凡乐四节为诗十八篇皆有声有辞先之以雅终之以南故闗雎虽为风始以合乐在间歌之后则末也故曰闗雎之乱何黄如曰书㫁于穆春秋始于平中间若厉宣幽三王之际皆周室改革之大者而其事迹杳如也舍诗将安所征之故诗者聨属书与春秋之隙者也孟子曰王者之迹熄而诗亡诗亡然后春秋作诸儒推测未有得其解者也今以世考之诗亡于下泉正当敬王之时春秋之作适有感是时耳盖至是而周不复兴矣平迁王城敬迁下都愈趋愈下圣人所以投笔而自废也圣人之删书也其心犹以王为未足也曰必如帝者斯可矣删诗则不及帝矣而其大指所在特惓惓属望于中兴曰孰能如夏之少康殷之盘庚武丁者乎故于二代之书独有取三君之世此尤足见春秋託始平王之意也欧阳永叔曰六经焚于秦火自汉以来收拾亡逸正其譌谬得以粗备者岂止一人之力后之学者徒抱焚余残脱之经伥伥于去圣千百年后不见先儒之説而欲特立一家之学吾未之信也先儒之论苟非详其终始而牴牾质诸圣人而悖谬不得已而后改易者又何必徒立异论以相訾也今之学诗而罕有得焉者何哉劳其心而不知其要逐其末而忘其本也何谓本末触事感物文之以言善则美恶则刺发其揄扬怨怒于口道其哀乐喜怒于心此诗人之意也其本也採而録之正其名次别其义类彼此分系用之宗庙朝廷下至乡人聚㑹此太师之职也其末也删其繁重察其美刺着其善恶以为劝戒者圣人之志也此本也整齐残缺以为义训或迁就其事以曲成已学其于圣人之志有得有失此经师之业也求诗人之意达圣人之志者经师之本也讲太师之职因其失传而妄自为之説者经师之末也今夫学者得其本而通其末斯尽善矣得其本而不通其末阙其所疑可也今夫学者知前事之善恶知诗人之美刺知圣人之劝戒是谓知学之本而得其要其学足矣其末有所不知亦何害乎学苏子由曰六经之道惟其近于人情是以久传不废世之迂学乃曲为之説虽其义不至于此必勉强牵合以为如此故其论委曲而莫通也夫圣人之为经惟礼与春秋无一言之虚始得执定法度莫不可考然犹未尝不近于人情况乎诗者天下之人匹夫匹妇羇臣贱𨽻悲忧愉佚之所为作也夫天下之人自伤其贫贱困苦之忧而自述其丰美盛大之乐其言上及于君臣父子天下兴亡治乱之迹而下及于饮食牀第昆虫草木之类盖其中无所不具而尚何以区区绳墨求哉此亦足以见其志之不通矣夫圣人之于诗以为其终要入于仁义而不责其一言之无当是以其意可观而其言可通诗有取象乎物以自见其事有为此事而作而其言有及于是物者必强为是物之説以求合其事盖其为学亦已劳矣夫意有所触乎当时时已去而不可知故其类可以意推而不可以言解天下之人欲观于诗能不强为之説以求合其作时之事则诗之义庶几可以意晓而无劳矣张子厚曰置心平易然后可以言诗盖诗人情性温厚平易读者优游涵泳则津吻之间意味自出若自立意见崎岖求合愈求愈逺矣荀子云善为诗者不説董子云诗无达诂孟子云不以文害辞不以辞害志皆古之善説诗者谢显道曰明道谭诗并不下一字训诂只转却一二字㸃掇他念过便可教人醒悟古之诗章犹今之歌曲歌曲常使人感动而学诗却无感动处者为泥章句故也君子之于诗非徒诵其言又将以考其情性又将以考先王之泽盖礼乐法度虽亡而诗犹能併其深微之意而传之故学诗者当体㑹有味不在形容言语间也游定夫曰学诗可以感发人心如观天保则君臣之义修观常棣则兄弟之爱笃观伐木则朋友之交亲观闗雎鹊巢则夫妇之经正昔周磐读汝坟卒章而为亲从仕王褒有至性而子弟废蓼莪则学诗能感于此可覩矣陈同父曰道之在天下平施于日用之间得其性情之正者彼固有以知之矣当先王时天下之人其发乎情止乎礼义盖有不知其然而然者先王既逺民之流也久矣而其所谓平施于日用间者与生俱生固不得而离也是以既流之情易发之言而天下亦不自知其何若而圣人于其间有取焉抑不独先王之泽也圣人之于诗固将使天下复性情之正而得其平施于日用之间者乃区区章句训故之末岂圣人之心哉孔子曰兴于诗章句训故亦足以兴乎吾愿求所以兴者朱元晦曰本之二南以求其端参之列国以尽其变正之于雅以大其规和之于颂以要其止此学诗大㫖也于是章句以纲之诂训以纪之讽咏以昌之涵濡以体之察之性情隠微之间审之言行枢机之始则修齐治平之道得之此矣读诗之法宜虚心熟读涵泳寻绎自然和气从胸中流出其妙处有不可得而言者不得安排措置自立臆説亦不宜粘定旧解看得不流动也惟在吟咏讽诵之间观其委曲折旋之意如吾自作此诗自足以感发吾心观诗人意思好是如何不好是如何观其土俗人情观其时势物态如读伐檀诗便见清高之意看硕䑕诗便见暴敛之意好是如此吾心油然兴起不好如彼心下着枪相似然后能得诗意有裨身心今人只将已意包笼中间委曲折旋之意尽不曽理㑹宁有济乎且未看诸家注解先熟读本文玩味其语气千遍万过方见得其中好处其中好处方出方见得精彻而无遗耳此亦贪多不得若读一篇便思读第二篇则一二日可尽何用逐日捱得数章尚未彻透耶故读此篇恨不得常熟此篇如无第二篇始可精进而无卤莽之咎如入城郭须逐街坊里巷屋庐台榭车马人物见过方是真知今人在外望见城是如此便説我知之矣岂善读诗者哉丘仲深曰诗与易书春秋礼记并为五经其四经皆出自圣贤之制作删述所以纪载圣君贤相大贤君子之言行事功惟诗多里巷田野匹夫匹妇懽悲怨怒之言甚或有淫泆悖乱之事使孤臣贱妾之词与帝王圣贤之格言大训并列以为经岂无故哉盖以人之性情具于中志趣见于外必假言以发其心之所藴志有所抑扬言不能无短长心有所喜怒言不能无悲懽动于心而发于口有自然之理致有自然之音响天机自动天籁自鸣此诗之所以作也原于天理之固有出于天趣之自然作之者应口出声赋之者随宜应用或因之申吾不容己之情或由之发吾不可言之意或假之以明吾不易白之事章不必有定句句不必有定字言从理顺声和韵协固无所谓义例也又恶用训诂为哉孔子删诗为经雅言以教又谓诵诗可授之政可使命専对又教其子曰不学诗无以言则是诗之为用可以达政事备问对资言谈也今观三百五篇而律以诸儒之章旨训解其间言及于政事之施専对之用言谈之助不多见间有一二剟取而施用之亦自有限不知圣人何以云云也观孔孟子思之书所引旁及于礼记所载与夫左氏春秋刘向説苑韩诗外𫝊诸书一一参考然后知圣人读书之法与后世拘于义例而局以训诂者异焉曽子述孔子之意作大学凡十引诗子思得曽子之𫝊作中庸凡十二引诗孟子学于子思作书七篇凡十二三引诗究其㫖义多与诸儒所训不全合可见圣门教人读诗必有所授受而出于义例训诂之外者三子相传必有所自而左氏所赋汉儒所説亦非无因后之学者必本孔曾思孟之所𫝊据论学庸孟之所引为诵诗之要法章句训诂讽咏涵濡察之情性审之言行本朱子此言为读诗之常法诗因于事不迁事以就诗事寓于诗不迁诗以就事不铢铢而析之不寸寸而较之取吕氏此言为用诗之活法夫如此其于孔门学诗之法其庶矣乎昔子贡因论学而知诗子夏因论诗而知学鸢飞鱼跃子思以明上下一理之察旱麓章㫖果若是乎于缉熈敬止朱子谓敬止无不敬而安所止也他日之训解又何不若是乎是知读诗之法在随文以寻意用诗之妙又在㫁章而取义也学者诚以是求诸三百篇则雅无大小风无变正颂无商周鲁苟意㑹于心言契乎理事适其机或施之政事或发于言语或用之出使与凡日用施为之间无往而非诗之用矣固不拘拘于义例训诂之末也徐文长曰尝閲孟徳所解孙子十三篇及李卫公与唐太宗之所谈説者其言多非孙子本意至论二人用兵随其平日之所説解而以施之于战争营守之间其功反出孙子上以知凡书之所载有不可尽知者不必正为之解其要取吾心之所通以适于用而已用吾心之所通以求书之所未通虽未尽释也譬诸痒者指摩以为搔未为不济也用吾心之所未通以必求书之通虽尽释也譬诸痺者指搔以为搔未为济也夫诗多至三百篇孔子约其㫖曰兴而已矣曰思无邪而已矣未尝解之而其所以寓劝戒使人感善端而惩逸志者自蔼然溢于言外至于所解见于鲁论邹书者若淇澳烝民裁数语耳他若唐棣志懐也而以警遗巧笑美质也而以订礼雄雉思君子也而以激门人之进善是皆非正解者矣故説诗惟有虚者活者可以吾心体度而发明之至于有事迹而事迹已亡有典故而典故无考则彼之注已为臆説我之训岂为心解彼此互讥后先翻异不如姑阙其疑无烦一一自为之説也袁坤仪曰诗之为道正言若反寓言十九咏一物之微而指陈甚大赋目前之美而寓意甚逺美言若怼怨言若慕诲言若愬讽言若誉同一慨叹之词而美刺各异同一嘉乐之语而欢恨逈殊冯文所曰诗有理语而不腐则生民抑戒之篇也有事语而不俚则七月甫田之篇也有情语而不淫则卷耳乔木之篇也徐儆弦曰诗言皆稽实待虚之言苟读者有所感发随所玩习皆可有得不必读陟岵而后可言事亲读四牡而后可言事君也如王子击好晨风而慈父感悟裴安祖讲鹿鸣而兄弟同食晨风鹿鸣亦岂父子兄弟之诗耶李和伯于衡门悟处世于甫田识进学可为学诗之法读者随触而能自得思过半矣徐元扈曰古人文词逐一圆满不待后人註脚诸经皆然至于读诗全要领其不言之㫖若一切粘皮带骨全非诗理不了此义未可与言诗若是何也风人之致借有为机因无为用説处不是诗诗不在説处知其解者旦暮遇之朱殷如曰诗三百篇大都忠臣孝子劳夫怨妇一倡三叹自是吐宫嚼征今人胸中各有三百篇特古人先获我心耳奈笺疏师承画为功令章句之间搜剔几穷文辞之外销铄殆尽一片家常话只做书读过古今志意万山遮㫁矣试从篝灯明灭更永人静时取一二章朗诵数过此际光景自然欢使舞悲使泣古今人相去不逺此可明证故善説诗者以眼前作商周以当身为作者即从笺疏师承讨出本心疑信即从文词章句灼见古人肝肠谁谓删后更无诗耶范士文曰古人作诗虚实相因譬如车轮之转非毂非辐妙在于空又如鼓响于桴声不在木火𫝊于薪光不在烬若将意思一句説尽便同嚼蜡无味朱元晦曰看诗须并协韵读便见得他语自齐整又更略知协韵所由来甚善或问吴才老之协韵何据曰他皆有据泉州有其书每一字多者引十余证少者引两三证然亦有推不去者因言商颂下民有严协不敢怠遑吴氏音严为荘云避汉讳却无道理某后读楚辞天问见严字乃押从荘刚方字去乃知是叶韵严韵作昻也又此间郷音严作户刚反天问才老岂不读往往偶失之古人情意温厚寛和言语自恁地好当时协韵只是要便于讽咏而已到得后来一向于字韵上严切却无意思汉不如周魏晋不如汉唐不如魏晋本朝又不如唐如元微之刘禹钖之徒和诗犹自有相重密本朝和诗便皆不要一字相同不知却愈壊了诗也叶韵恐当以头一韵为准且如华字叶音敷如有女同车是第一句则第二句颜如舜华当读作敷然后与下文珮玉琼琚洵美且都皆叶至如何彼秾矣唐棣之华是第一韵则当依本音读而下文王姬之车却当作尺奢反如此方是今只从吴才老旧説不能又创得此例然楚辞纷余既有此内美兮又重之以修能能音耐然后与下文纫秋兰以为佩叶若能字只从本音则佩字遂无音如此则又未可以头一韵为定也陈氏桱曰吴棫撰毛诗补音其説以为诗韵无不叶者如来之为釐庆之为羌马之为姥之类诗音旧有九家唐徳明始定为释文燕燕以南韵心沈重读作尼心切徳明则谓古人韵缓不烦改字扬之水以沃韵乐徐邈读沃郁缚切徳明亦所不载颜氏糺缪正俗以傅毅郊祀赋穰有而成切张衡东京赋激有吉跃切今之所作大略倣此其援据精博信而有证朱晦翁注楚辞亦用棫例皆叶其韵棫又有韵补一书不専为诗作也要之古人韵缓之説最为确论不必一一改字宋景濂曰人之生也则有声声出而七音具焉所谓七音者牙舌齿喉及舌齿各字是也知者察之分其清浊之伦定其角征宫商羽以至于半商半征而天下之音尽是矣然则音者其韵书之权舆乎夫单出为声成文为音音则自然协和不假勉强而后成虞廷之赓歌康衢之民谣姑未暇论国风雅颂四诗以位言之则上自王公逮小夫贱𨽻莫不有作以人言之其所居有南北东西之殊故所发有剽疾重迟之异四方之音万有不同孔子删诗皆堪被之絃歌者取其音之协也音之协其自然之谓乎楚汉以来离骚之词郊祀安世之歌以及于魏晋诸作曷尝拘于一律亦不过协比其音而已自梁之沈约拘于四声八病始分平上去入号曰类谱大抵多呉音及唐以诗赋设科益严声律之禁因礼部之掌贡举易名曰礼部韵略遂至毫发勿敢违背虽中经二三大儒且谓承袭之久不欲变更纵有患其不通者以不出于朝廷学者亦未能尽信惟武夷吴棫患之尤深乃稽易诗书而下达于近世凡五十家以为韵补新安朱熹据其説以协三百篇之音识者犹或信之而韵之行世者犹自若也呜唿音韵之备莫踰于四诗诗乃孔子所删舍孔子弗之从区区沈约之是信不几于大惑与司马光有云备万物之体用者莫过于字包衆字之形声者莫过于韵所谓三才之道性命道徳之奥礼乐刑政之原皆有系于此诚不可不慎也古者之音惟取谐协故无不相通江左制韵之初但知纵有四声不知横有七音故经纬不交而失立韵之原往往拘碍不相为用宋之有司虽尝通併仅稍异于类谱君子患之虽然旋宫以七音为均均言韵也有能推十二律以合八十四调旋转相交而大乐之和亦在是矣黄才伯曰字音以喉齿牙舌脣为宫商角征羽其入乐也则以清浊高下而谐不因乎字故乐之五音与字音不同如鹿鸣之诗首呦字为黄钟清宫次呦字为南吕羽音沈括言古之善歌者使声中无字字中有声凡曲止是一声清浊高下如萦缕尔字则有喉牙齿舌等音当使字字举皆轻圆融入声中令转换处无磊块此谓声中无字古人谓之累累如贯珠今谓之善过度是也如宫声字而曲合用商声则能转宫为商歌之此字中有声也朱子仪礼经𫝊诗乐篇正是沈氏之意今以呦呦二字为例其余当观全谱由此言之声相应故生变兼为乐之五音亦可槩见矣如闗雎以无射清商起调首闗字后两参字是也以无射清商毕曲首逑字次侧字末之字是也此歌诗法也乐记所谓变成方谓之音是已杨用修曰吴才老尝着诗补音楚辞释音韵二书皆古音也余尝合而观之有当从而无疑者有当疑而阙者有必去而无疑者如舍之音署下之音虎马之音母有之音已福之音偪见于易象不一而足服之为房六切见于诗者凡十有六皆当为蒲北切而无与房六叶者友之为云九切见于诗者凡十有一皆当作羽轨切而无与云九叶者此类当从而无疑者也朝一也既叶为周又叶为署为除夜一也既叶为御又叶为灼为液此类当疑而阙者也至若驺虞一诗既以虞叶为牙而合豝为韵下章又以牙叶为五红而合蓬韵不知古诗末句同者多不叶如文王烝哉之例也行露一诗既强以牙叶为五红又强以家叶为各空切以合其韵不但已也又以家叶作谷以合狱屋之韵则辞不达言不顺苟以趂韵而已岂古人自然之文哉且诗一人之作一方之言而二章之间讵分二音是非古音也其为臆説决矣此类当去而无疑者也考诗之音韵有如字读而自可叶者如棘心夭夭母氏劬劳劳叶僚今按劳自可叶夭不必改音我思肥泉兹之永叹叹叶他涓切今按叹音滩自可叶泉不必改音出自北门忧心殷殷门叶眉贫切今按门自可叶殷不必改音四牡有骄朱幩镳镳骄叶高今按骄自可叶镳不必改音吴才老必欲改之者以劳在豪韵夭在萧韵故改劳为僚以就夭泉在先韵叹在删韵故改泉为他涓切以就泉门殷骄镳之改音意亦如此他如扬且之颜为鱼坚切鹑之奔奔为逋珉切凡百余字聊举以例其余皆改古韵以趂沈约之韵也不思古韵寛缓如字读自可叶不必过矫脣齿况四声分在齐梁间成周之际宁知有沈约韵哉尝慨春秋三𫝊之祖也反以三𫝊疑春秋孟子班爵禄章王制之祖也反以汉人王制周礼疑孟子不合诗骚音韵之祖也反以沈韵改诗骚俗学之谬如此徐元扈曰音韵相𫝊终古不变古人止用其方言称情而作并无窒碍今以南人之音读北人之文自然龃龉乃动称古叶不敢致问果尔则古又当另有一种韵书出于方言谣俗之外而当时妇人女子田夫牧竖皆能暗诵用以作诗必无此理予友朱康流説诗简该隽永予尝质难今録其读诗略记总论曰诗义至于今日几如聚讼作者愈繁傅㑹愈甚而本㫖愈不可诘小序最为近古虽不出于作者之自为大抵採诗者据所闻而记其略也后人増益或失初㫖观亡诗六篇仅存首语则首语作于未亡之前其不作于既亡之后明矣子由独取初辞颇为得之然思之不精仍多狃于旧闻其独剏之説又臲卼而不安宜其见斥于晦翁也至晦翁之释诗又因后人之失其传并初辞而废之是犹饭与砂同弃萧与兰并焚矣夫易以发挥理义犹曰书不尽意况诗以涵泳性情者乎故诗人美刺之意有见于文辞之中者亦有寄于文辞之外者如必执文辞以求之是孟子所谓害志者也集传既废小序惟以己意揣摩于是举诸刺诗半属其人自为似则似矣然春秋之初风教未至大壊即有安于为恶而不惭者大扺在上之人举国中一二数而已人犹痛恶而刺之况在下者敢作为诗歌播之里巷者乎且出于其人之自为则如桑中静女诸篇顺情从懐而出之亦不足以为诗出于刺者之口反覆而嗟叹之于此无所嫌于彼有所警也乃曰未有刺于其人之恶而反效其人之言以自陷于所刺之中者独不曰摈其人之恶而反録其人之诗适以自悖其所摈之意乎使孔子生于汉唐以后则狭邪游冶之篇又何可胜録也晦翁胸中坦然平易无所曲折言理则得之言情则固有未尽者故三百篇之中集𫝊所得者国风十之五小雅十之七大雅颂十之九而后人好异乃欲尽举而易之则又过矣诗之有美刺犹春秋之有褒贬也触于见闻发于性情岂如后人之夸谀为佞诋讦为戾者乎晦翁与东莱论辨淫奔之诗终不能合晦翁之义虽正东莱之説亦未为非也晦翁所嫌老发人闺门隠僻之事非温柔敦厚之道然居民上而载高位者肆然宣淫而无忌君子处其国安能黙黙而已若新台墙茨诸篇已不胜喋喋所不可解者桑中静女之诗若为流连佚荡之语似乎劝之然静女序曰刺时则是借男女以寓言略如楚辞所云其不为刺淫明矣惟桑中序曰刺奔而左传亦称桑中之喜其为淫奔之事无疑而玩其词气知诗人之所刺者其意也尚未有其事未有其事而有其意不可不抉而破之也盖诗有刺其人者亦有刺其俗者刺其人者如卫宣公公子顽之类是也刺其俗者如桑中溱洧之类是也大抵卫之沫乡歳有游观一若郑之溱洧皆士女咸集车马骈填流风相习以为乐事而不觉其非于郑则着其事者罪累上也于卫未有其事则指其心而斥之曰是将无所不至苟使自好之士闻之必有动于中废然而自反矣则其为流连佚荡之语者正所以愧之儆之亦复何嫌而何避乎以是言之信乎东莱之説未为非也不然季札论乐至于邶鄘卫盛称其美而无贬辞于郑则仅讥其细而不及淫岂诗之邪者已黜于未删之前而反收于既删之后乎必不然矣晦翁续楚辞若高唐诸赋犹斥而不録又何疑于夫子晦翁以郑声淫即此郑风而是辨之者曰音律为声篇章为诗辞㫖醇正而节奏放滥即为淫声辞㫖佚宕而节奏紧严即为正声不得以声而累辞也如乐记云商为五帝之声商人传之齐为三代之声齐人识之此与商颂齐风何涉其言亦至辨矣然在歌者或可变易其声而非所语于作者也作诗之人以哀心感者其辞凄凉其声亦凄凉以乐心感者其辞发越其声亦发越以喜心感者其辞和柔其声亦和柔以怒心感者其辞陵厉其声亦陵厉以敬心感者其辞荘直其声亦荘直以淫心感者其辞慆荡其声亦慆荡此志气之相因发于自然而不自知者也苟举其声而变易之即不足以达志不足以达志亦不足以感人不足以感人即声之正者亦不足以为乐矣故诗三百一言以蔽之曰思无邪思无邪辞亦无邪也声亦无邪也乐记所谓郑卫之音乱世之音也者此惟在其本国则有之或流传于他国则有之鲁秉周礼採之列国以为乐者其淫词淫声不待夫子之正久已斥去而不用故季札歴观列国之乐而不及一闻也其所存之辞皆正辞所存之声皆正声虽未尝用之宗庙至于燕飨宾客歌之以相赠答者班班可考也如郑之子展子太叔子齹晋之叔向赵孟韩宣子春秋之贤大夫也当时歌之以见美者即晦翁所谓淫风岂其劝奨淫佚以为风尚者乎夫子之所取即向者贤士大夫之所美者也夫子之所去即向者贤士大夫之所斥者也夫子岂有以异于人乎特加之详审集其大成已耳风之所以异于雅雅之所以异于颂者非特家国天下朝廷宗庙之分亦其音律之变不得比而同之也音律之传已无所考郑氏十二诗谱亦未可尽信凡调以此始者必以此终首尾何声即属何调诚如是则宫调之中商多于宫何得仍为宫商调之中宫多于商何得仍为商乎余以为调也者韵也古人雅淡不为繁声慢辞大抵一句之终则臾其音以永之而已平声最长其浊者为宫清者为商上声次之为角去声次之为征入声最短为羽后世易之以舌喉齿牙而五方之音不可强齐故今之歌者平仄不协清浊不调不可以歌而喉舌之间不甚致辨则亦可以因俗而识雅因今而知古矣以此推而究之絶学或可复明古调或可再作乎或曰闗闗雎鸠四字皆属平声之清殆难播之丝竹曰古人谐声存乎通变如易之象不可典要也泮水次章四声通叶当时自有转借之法今不可以尽知亦不可以意㑹也至以人声而播之丝竹其无定音愈可知矣无定音则无定律亦愈可知矣古者作诗有赋有比兴而用诗亦有赋有比兴射义天子以驺虞为节乐官备也岂不以驺御虞人罔不在列乎诸侯以貍首为节乐㑹时也岂非以貍首至薄可以荐嘉宾乎是其指事也切其取义也直如作诗者之赋体是也至云大夫以采苹为节乐循法也士以采蘩为节乐不失职也以妇女之循法喻大夫之循法以妇女之不失职喻士之不失职非比乎以苹蘩蕰藻之菜筐筥锜釜之器喻大夫士明信之将非兴乎然其间亦有不可解者乡饮酒以及燕射之礼其合乐皆歌周南之闗雎葛覃卷耳召南之鹊巢采蘩采苹他诗无或及者其于诗义又何所取何所去也至于肆夏之三宗庙之诗也而叔孙豹以为天子享元侯用之文王之三周家受命之诗也而叔孙豹以为两君相见用之以燕享而干宗庙之乐何以不嫌于渎以诸侯而干天子之乐何以不嫌于僭郑康成曰飨宾或上取也盖古之嘉礼吉礼固有上摄一等之例如昏礼士乗墨车是上摄大夫也祭统夫人副祎立于东房是上摄王后也则乐亦或如之顾以夫人而上摄王后亦后世之僭礼况诸侯而可上摄以偪天子乎三家者以雍彻夫子已明讥之而燕居篇记夫子之言曰两君相见升歌清庙下管象武客出以雍彻以振羽他不具论即以雍之一诗言之相维辟公天子穆穆既无取于三家之堂矣又何取于诸侯之宫也或曰他事为借用彻则为正用借用则可正用则不可然与否与若自邶至豳十三国风无一见用于古礼者故程泰之谓十三国风俱不入乐徒歌而已则季札观乐于鲁工之所歌或称其大或讥其细或美其泱泱或美其沨沨是岂独以人声论者安得谓其不入乐也总之三百五篇意寄深逺苟以比兴之义触类而广通之则国风之被于乐何所不可虽乱世之音怨怒既经夫子删定而后是皆近于和平者矣岂复烦后人别择去取于其间哉仪礼残缺十存一二周官一书已为后人汨乱至小戴所记精义不乏而蹖驳亦时有之虽出圣人之言恐或犹有未定如执残缺汨乱蹖驳之书以其所及言谓为礼之所用而不察诗义之所格以其未及言者谓为礼所不用而不察诗义之所通亦何异于管窥之见也小笺私记余读易谓易本言天道而总归人事其人为君臣父子之伦其理为盈虚消息之几其端在身心家国之间而其体在戒惧慎独其用在通经达变自语黙动静之微以及治乱兴亡之大无不由之是卦有六十四卦爻有三百八十四爻皆以理数象变救正人事也今于诗亦然其体风雅颂其义赋比兴其俗有东西南朔之殊其事有朝野大小之异其音有宫商角征羽之辨其㫖有正反常变美刺劝惩之不同其引类有天地时数山川人物之繁伙而究其所歌咏者喜怒哀乐之情家庭骨肉之事所告诫者兴亡理乱之由悲懽离合之故所称述者开国承家之业颂祷者凝庥永命子孙长久之谟极之忠臣义士怨妇劳人咨嗟太息以尽其痛哭流涕者皆不外此则诗之为诗不独声音合律文章葩美而圣人所以垂经着教者可以思矣帝舜之赞禹也曰克勤克俭予谓圣贤学问大要不出勤俭二者友人闻而疑之子曰非礼勿视四语岂不是勤岂不是俭友人愕然真所谓索解人不可得也今读三百篇无一非勤无一非俭以小心谨慎为根柢以夙夜黾勉为工夫以纵慾败度为大戒以尽心于君父民物时时得宜者为宏功保啬精神凝合天命爱养物力始终弗替则学问之道治平之理至矣备矣夫勤俭岂外日用事物间哉亦岂仅在一事一物间哉苛察为明繁琐失度勤矣而不可云勤贪啬褊急厚取薄施俭矣而不可云俭诗人微㫖亦寓于意言之表学者当自悟之世人妄言旷达矜高自异今观圣人所採择以为咏歌者何尝有一旷达语耶谆谆然称述祖宗创业之艰难天命人心之不易保而欲子孙贤多世守高曽之规矩无忘天人交与之故慎持于天下国家之间耳读诗者体此意于情文律吕名物象数之中则一经可通六经六经可㑹一经用之修身齐家治国平天下不必论其时遇之穷通险易事理之顺逆繁简人物之逺近亲疏自有以不辱身命不辱名教不辱君父不辱苍生一以致之矣程子曰穷经将以致用岂虚语者哉诗与春秋相表里春秋以褒贬为赏罚诗以美刺为劝惩是二者圣人寓治世之权于经术中者也夫有美而无刺有可劝而无可惩固圣人之所乐然而不能者以人有私利之念为之患耳为人而轻身忘家固不可私身利己尤不可盖私利之念胜则踰闲越检至于汗漫而不可收拾故既誉扬其盛美而又诃诋其丑厉阐发隠秘摸写中曲令人知显贵如彼而人犹斥之幽暗如此而人犹暴之能不惕然以思憬然而悟乎后世之诗聨辞缀韵不过风花月露于事何益若夫哀淫愁怨导慾増悲非徒无益抑且伤化邵子曰诗从删后更无诗正谓此也诗亡然后春秋作诗与春秋相因为用而天下治矣为人而怠弃先业则水木本源之意絶故诗常称述祖徳以动之为人而専恃先世则有初鲜终之患生故诗常言勉强学问以勗之苟能修徳承先即可上契天帝下洽民物而启后人矣夫人不懈幽独始可日进高明不欺矜寡始可光被遐迩故诗之所美必光明俊伟有益于天人者也诗之所刺必隂诡囘遹见弃于天人者也诗人用心大概如是余可类推而知周以农事起家常以农事劝勉盖稼穑艰难小民之依君民大事莫此若也虢文公之论谆谆详切则媚神和民享祀时至而布施优裕者俱本是为当急豳风七月征于民俗楚茨大田见于君公而载芟良耜形诸颂祷何为殷殷乃尔乎孟子曰民事不可缓于是可见人得遂其愿则乐不遂其求则忧其常也故有待给于人者有借慰于上者能曲尽其情各慰其私而更有幸出望外非意之获则为之欢愉鼓舞歌颂乐道有不期然而然者矣然人处伦常事物间遇顺意时当待之以理遇逆境时亦当制之以理理所难处则归之数及乎反躬引咎唿天唿父母亦其心之无可如何者所谓知其不可而安之命也知其不可而鸣号之亦命也诗人有郁于中或为嗟咨或为涕泣感慨悲愤莫知所措此岂其得已者哉故曰圣人之情见乎辞诗之忧多而乐少者何也天下治日常少而乱日常多君子与小人相持而君子常患于不胜当盛治之日而乱几即乘之君子在朝用事而小人蘖芽其间此幽显微着之理皆诗人所兢兢焉深虑者也诗人有善善长恶恶短之心称人善虽至隠必阐扬之言人过虽已形必婉讽之至于有治定之业则铺张勲徳以示劝有丧亡之忧则推原祸本以垂戒或冀望时君或切责臣下布之朝野告之神明寓规于颂因时立言皆有忠厚悱恻之意而履霜坚氷尤其深切而莫遏圣人删诗自不厌其言之多耳孔子删诗正乐在鲁哀公十有二年左氏所记春秋时君卿大夫燕享赠答所引用者俱在定公四年之前季明徳沈子起谓其所赋之诗非孔子删正之篇不可据为古经之证今考当时引用之诗㫁章取义不可拘固以观也乐之当正或有歌此燕乐音节相传当时遂袭为常不知所用之宜如天子之飨元侯者而及之使命两君相见所歌者而施于下臣王者歌之以彻祭者而僭自大夫孔子安得不为之釐正乎若子展子太叔子齹诸名卿所赋义有取尔以其未经孔子删正为不足据而何以河水辔之柔矣新宫祈招车乘周道挻挺我无所监等诗不概列于三百篇也则今之所存者经孔子之删正而三百篇见于左氏纪载者亦可引为释经之助六经为载道之文俱按事陈理直切指示而诗原本性情宣达志气託诸形容寓言物外别是一种文字非若他经可执犹元美所云草木中之松竹鸟兽中之龙鱼也当其天然而发如孩笑谷音随遇成节及乎有感而动如水冲石激触目生心此在作者难于明言而读者亦不能遽晓也是不必假象造语以释之引绳切墨以究之而当息心静气以观之亦若启其天机而调其六情者盖义类纷披而䌷绎宜闲物色错陈而析辞尚简使其味津津欲吐情晔晔若新则达人妙悟不于此见耶记曰温柔敦厚诗教也故诗之失愚温柔敦厚而不愚则深于诗者也此言诗之为教有异而即教人以学诗之方也欲学诗必先晓此四字之义冲容有度曰温辞气和婉曰柔浑合不佻曰敦含蓄不露曰厚四者不备不可为诗四者不具亦不可与言诗故于诗当求其忠厚和平一倡三叹之妙使其辨言过理靡丽过美而与情义相违逺虽日与古来説家争黄角緑竞胜较竒而高心矜气岂有当于诗人之微㫖乎然诗有辞意深长典则奥博者学者不能好学深思畏难就易徒事于波靡殊少风雅之致太邻于涉猎不通诗史之情则三百篇不过与后代之里谣塞曲宫词猎赋鼓吹祠乐等耳又岂圣人删诗独存三百之意乎故曰温柔敦厚而不愚则深于诗者宋人有诗话而诗不振信乎木泾公之言也升菴谓有宋诸家之牋杜诗句必有所指篇必有所属如商度隠语岂复有诗哉谓之不振亦宜愚绎诗之为经至实而虚最正而竒其微妙须人自会一涉口耳手笔便成筌蹄若泥文略意则买椟之见也慿臆牵辞则锲舟之求也然古人歌咏必非无因后人流览亦期有合则循章按句贵乎确证发明令其字字消释篇篇安顿始可无憾不得概谓无所指无所属也多闻阙疑圣贤不免若一切泛视含煳儱侗自非学人所宜耳诗所由作不出情事用三者喜怒哀怨忻慼感触而发情也政事得失伦物臧否风俗淳漓事也为朝廷宗庙房中之乐而歌之相见㑹同郊祀燕飨田猎报赛用也及乎世遥年久情随境湮事与数殊用亦縁时逺而不可考惟序之首句原其意㫖题诸简端以示后世孔子未删以前三千余篇皆有此一句使国史当採诗之时无此一语谁能于数百年之后遥揣而悬拟之乎世之遵序者谓此孔子子夏所作斥序者谓傅益臆决之词二者皆非也序首一语片言居要不琐述诗中之词而推原诗前之意其理明切推隠而可以知着其语渊微举近而可以见逺故其间有难读者略与诗等而神明其故大与诗合即朱子释诗亦多收摄其意是序本古初而不可轻废者首语而外出于后人之増益穿凿支离不必尽信也世有盛衰诗亦有升降此亦文运与世运相因者也读者详其文而测其意千百年之异同自见而説者有四始五际之要复有四始缺五际戹之语皆后人推测私见古人作诗时未尝有此也诗不可以文害辞不可以辞害志岂复可求多于文辞之外乎唐诗不可以初盛中晚论而三百篇更何论乎子贡诗𫝊亦尝有合于诗志未可竟斥置之然纰缪牵合往往而有大约因夫子可与言诗一言而附託之耳其初世不槩见始盛于嘉靖之初如黄泰泉季彭山虽未深信亦或取焉丰一斋着鲁诗正説信之最深子南禺任诞多才又加縁饰是书尝至乱真若定之方中其尤着者也朱康流辨之甚审有识者不可执一而详观焉孔孟之后为故训之学者鲁申公而下凡七家为传注之学者子贑而下凡三十二家为义疏之学者梁武而下十有八家其他如刘公干王肃以还二十二家为问辨侯苞郭璞而后三十二家为统説若夫名物则陆蔡五家图谱则郑欧十家音与纬有八自刘芳徐邈始何其多也迄今世逺人遥载籍不备而家藏甚少闻见不详所覩记者止此市肆所得与亲友所假而已盖言不期多寡贵乎当理注弗问异同在于传经今儒士好辨文人尚辞传注简而寡义笺疏详而逺性考证但支离而莫㫁质疑愈纷杂而莫信则欲穷经而经愈亡矣书曰诗言志必有志而后有诗孟子以意逆志是为得之必得其志而后可以得诗予不敏何敢以己意为可得诗志乎诗序近古未必无据先儒祖述已久因辞测志因序测诗其有未慊参衆见而权衡之如彼飞虫时亦弋获庶几愚者之一得云待轩诗记卷首待轩诗记卷一钦定四库全书待轩诗记卷一明张次仲撰国风周南闗雎序后妃之徳也闗闗雎鸠在河之洲窈窕淑女君子好逑参差荇菜左右流之窈窕淑女寤寐求之求之不得寤寐思服悠哉悠哉辗转反侧参差荇菜左右采之窈窕淑女琴瑟友之参差荇菜左右芼之窈窕淑女钟鼓乐之葛覃序后妃之本也葛之覃兮施于中谷维萋萋黄鸟于飞集于灌木其鸣喈喈葛之覃兮施于中谷维莫莫是刈是濩为絺为绤服之无斁言告师氏言告言归薄污我私薄澣我衣害澣害否归宁父母卷耳序后妃之志也采采卷耳不盈顷筐嗟我怀人寘彼周行陟彼崔嵬我马虺隤我姑酌彼金罍维以不永怀陟彼高冈我马𤣥黄我姑酌彼兕觥维以不永伤陟彼砠矣我马瘏矣我仆痡矣云何吁矣樛木序后妃逮下也南有樛木葛藟累之乐只君子福履绥之南有樛木葛藟荒之乐只君子福履将之南有樛木葛藟萦之乐只君子福履成之螽斯序后妃子孙衆多也螽斯羽诜诜兮宜尔子孙振振兮螽斯羽薨薨兮宜尔子孙绳绳兮螽斯羽损揖兮宜尔子孙蛰蛰兮桃夭序桃夭后妃之所致也桃之夭夭灼灼其华之子于归宜其室家桃之夭夭有蕡其实之子于归宜其家室桃之夭夭其蓁蓁之子于归宜其家人兔罝序后妃之化也肃肃兔罝椓之丁丁赳赳武夫公侯干城肃肃兔罝施于中逵赳赳武夫公侯好仇肃肃罝施于中林赳赳武夫公侯腹心芣苢序后妃之美也采采芣苢薄言采之采采芣苢薄言有之采采芣苢薄言掇之采采芣苢薄言捋之采采芣苢薄言袺之采采芣苢薄言襭之汉广序徳广所及也南有乔木不可休息汉有游女不可求思汉之广矣不可泳思江之永矣不可方思翘翘错薪言刈其楚之子于归言秣其马汉之广矣不可泳思江之永矣不可方思翘翘错薪言刈其蒌之子于归言秣其驹汉之广矣不可泳思江之永矣不可方思汝坟序道化行也遵彼汝坟伐其条枚未见君子惄如调饥遵彼汝坟伐其条肄既见君子不我遐弃鲂鱼赪尾王室如燬虽则如燬父母孔迩麟趾序闗雎之应也麟之趾振振公子于嗟麟兮麟之定振振公姓于嗟麟兮麟之角振振公族于嗟麟兮召南鹊序夫人之徳也维鹊有巢维鸠居之之子于归百两御之维鹊有巢维鸠方之之子于归百两将之维鹊有巢维鸠盈之之子于归百两成之采蘩序夫人不失职也于以采蘩于沼于沚于以用之公侯之事于以采蘩于涧之中于以用之公侯之宫被之僮僮夙夜在公被之祁祁薄言还归草虫序大夫妻能以礼自防也喓喓草虫趯趯阜螽未见君子忧心仲忡亦既见止亦既觏止我心则降陟彼南山言采其蕨未见君子忧心惙惙亦既见止亦既觏止我心则说陟彼南山言采其薇未见君子我心伤悲亦既见止亦既觏止我心则夷采苹序大夫妻能循法度也于以采苹南涧之滨于以采藻于彼行潦于以盛之维筐及筥于以湘之维锜及釜于以奠之宗室牖下谁其尸之有齐季女甘棠序美召伯也蔽芾甘棠勿翦勿伐召伯所茇蔽芾甘棠勿翦勿败召伯所憩蔽芾甘棠勿翦勿拜召伯所説行露序召伯聴讼也厌浥行露岂不夙夜谓行多露谁谓雀无角何以穿我屋谁谓女无家何以速我狱虽速我狱室家不足谁谓䑕无牙何以穿我墉谁谓女无家何以速我讼虽速我讼亦不女从羔羊序鹊巢之功致也羔羊之皮素丝五紽退食自公委蛇委蛇羔羊之革素丝五緎委蛇委蛇自公退食羔羊之缝素丝五緫委蛇委蛇退食自公殷其靁序劝以义也殷其靁在南山之阳何斯违斯莫敢或遑振振君子归哉归哉殷其靁在南山之侧何斯违斯莫敢遑息振振君子归哉归哉殷其靁在南山之下何斯违斯莫或遑处振振君子归哉归哉摽有梅序男女及时也摽有梅其实七兮求我庶士迨其吉兮摽有梅其实三兮求我庶士迨其今兮摽有梅顷筐塈之求我庶士迨其谓之小星序惠及下也嘒彼小星三五在东肃肃宵征夙夜在公寔命不同嘒彼小星维参与昴肃肃宵征抱衾与裯寔命不犹江有汜序美媵也江有汜之子归不我以不我以其后也悔江有渚之子归不我与不我与其后也处江有沱之子归不我过不我过其啸也歌野有死麕序恶无礼也野有死麕白茅包之有女懐春吉士诱之林有朴樕野有死鹿白茅纯束有女如玉舒而脱脱兮无感我帨兮无使尨也吠何彼秾矣序美王姬也何彼秾矣唐棣之华曷不肃雍王姬之车何彼秾矣华如桃李平王之孙齐侯之子其钓维何维丝伊缗齐侯之子平王之孙驺虞序鹊巢之应也彼茁者葭壹发五豝于嗟乎驺虞彼茁者蓬壹发五豵于嗟乎驺虞邶鄘卫邶柏舟序仁而不遇也汎彼柏舟亦汎其流耿耿不寐如有隠忧微我无酒以敖以游我心匪鉴不可以茹亦有兄弟不可以据薄言往愬逢彼之怒我心匪石不可转也我心匪席不可卷也威仪棣棣不可选也忧心悄悄愠于羣小觏闵既多受侮不少静言思之寤辟有摽日居月诸胡迭而微心之忧矣如匪澣衣静言思之不能奋飞緑衣序卫荘姜伤己也緑兮衣兮緑衣黄里心之忧矣曷维其已緑兮衣兮緑衣黄裳心之忧矣曷维其亡緑兮丝兮女所治兮我思古人俾无訧兮絺兮绤兮凄其以风我思古人实获我心燕燕序卫荘姜送归妾也燕燕于飞差池其羽之子于归逺送于野瞻望弗及泣涕如雨燕燕于飞颉吉之颃之之子于归逺于将之瞻望弗及伫立以泣燕燕于飞下上其音之子于归逺送于南瞻望弗及实劳我心仲氏任只其心塞渊终温且惠淑慎其身先君之思以勗寡人日月序卫荘姜伤已也日居月诸照临下土乃如之人兮逝不古处胡能有定宁不我顾日居月诸下土是冒乃如之人兮逝不相好胡能有定宁不我报日居月诸出自东方乃如之人兮徳音无良胡能有定俾也可忘日居月诸东方自出父兮母兮畜我不卒胡能有定报我不述终风序卫庄姜伤已也终风且暴顾我则笑谑浪笑敖中心是悼终风且霾惠然肯来莫往莫来悠悠我思终风且曀不日有曀寤言不寐愿言则嚏曀曀其隂虺虺其靁寤言不寐愿言则懐击鼓序怨州吁也击鼓其镗踊跃用兵土国城漕我独南行从孙子仲平陈与宋不我以归忧心有忡爰居爰处爰丧其马于以求之于林之下死生契阔与子成説执子之手与子偕老于嗟阔兮不我活兮于嗟洵兮不我信兮凯风序美孝子也凯风自南吹彼棘心棘心夭夭母氏劬劳凯风自南吹彼棘薪母氏圣善我无令人爰有寒泉在浚之下有子七人母氏劳苦睍睆黄鸟载好其音有子七人莫慰母心雄雉序刺卫宣公也雄雉于飞洩洩其羽我之懐矣自诒伊阻雄雉于飞下上其音展矣君子实劳我心瞻彼日月悠悠我思道之云逺曷云能来百尔君子不知德行不忮不求何用不臧匏有苦序刺卫宣公也匏有苦叶济有深涉深则厉浅则揭有弥济盈有鷕雉鸣济盈不濡轨雉鸣求其牡雝雝鸣鴈旭日始旦士如归妻迨氷末泮招招舟子人涉卬否人涉卬否卬须我友谷风序刺夫妇失道也习习谷风以隂以雨黾勉同心不宜有怒采葑采菲无以下体徳音莫违及尔同死行道迟迟中心有违不逺伊迩薄送我畿谁谓荼苦其甘如荠宴尔新昏如兄如弟泾以渭浊湜湜其沚宴尔新昏不我屑以毋逝我梁毋发我笱我躬不閲遑恤我后就其深矣方之舟之就其浅矣泳之游之何有何亡黾勉求之凡民有丧匍匐救之不我能慉反以我为雠既阻我徳贾用不售昔育恐育鞫及尔颠覆既生既育比予于毒我有㫖蓄亦以御冬宴尔新昏以我御穷有洸有溃既诒我肄不念昔者伊余来塈式微序黎侯寓于卫其臣劝以归也式微式微胡不归微君之故胡为乎中露式微式微胡不归微君之躬胡为乎泥中旄丘序责卫伯也旄丘之葛兮何诞之节兮叔兮伯兮何多日也何其处也必有与也何其久也必有以也狐裘蒙戎匪车不东叔兮伯兮靡所与同琐兮尾兮流离之子叔兮伯兮褎如充耳简兮序刺不用贤也简兮简兮方将万舞日之方中在前上处硕人俣俣公庭万舞有力如虎执辔如组左手执籥右手秉翟赫如渥赭公言钖爵山有榛隰有苓云谁之思西方美人彼美人兮西方之人兮泉水序卫女思归也毖彼泉水亦流于淇有懐于卫靡日不思娈彼诸姬聊与之谋出宿于泲饮饯于祢女子有行逺父母兄弟问我诸姑遂及伯姊出宿于干饮饯于言载脂载舝还车言迈遄臻于卫不瑕有害我思肥泉兹之永叹思须与漕我心悠悠驾言出游以写我忧北门序刺仕不得志也出自北门忧心殷殷终窭且贫莫知我艰已焉哉天实为之谓之何哉王事适我政事一埤益我我入自外室人交徧讁我已焉哉天实为之谓之何哉王事敦我政事一埤遗我我入自外室人交徧摧我已焉哉天实为之谓之何哉北风序刺虐也北风其凉雨雪其雱惠而好我携手同行其虚其邪既亟只且北风其喈雨雪其霏惠而好我携手同归其虚其邪既亟只且莫赤匪狐莫黑匪乌惠而好我携手同车其虚其邪既亟只且静女序刺时也静女其姝俟我于城隅爱而不见搔首踟蹰静女其娈贻我彤管彤管有炜説怿女美自牧归荑洵美且异匪女之为美美人之贻新台序刺卫宣公也新台有泚河水弥弥燕婉之求籧篨不鲜新台有洒河水浼浼燕婉之求籧篨不殄鱼网之设鸿则离之燕婉之求得此戚施二子乗舟序思伋夀也二子乗舟汎汎其景愿言思子中心养养二子乗舟汎汎其逝愿言思子不瑕有害待轩诗记卷一待轩诗记卷二钦定四库全书待轩诗记卷二明张次仲撰国风鄘柏舟序衞共姜自誓也汎彼柏舟在彼中河髧彼两髦实维我仪之死矢靡它母也天只不谅人只汎彼柏舟在彼河侧髧彼两髦实维我特之死矢靡慝母也天只不谅人只墙有茨序衞人刺其上也墙有茨不可埽也中冓之言不可道也所可道也言之丑也墙有茨不可襄也中冓之言不可详也所可详也言之长也墙有茨不可束也中冓之言不可读也所可读也言之辱也君子偕老序刺衞夫人也君子偕老副笄六珈委委佗佗如山如河象服是冝子之不淑云如之何玼兮玼兮其之翟也鬒发如云不屑髢也玉之瑱也象之揥也扬且之晳也胡然而天也胡然而帝也瑳兮瑳兮其之展也蒙彼绉絺是绁袢也子之清扬扬且之颜也展如之人兮邦之媛也桑中序刺奔也爰采唐矣沬之乡矣云谁之思美孟姜矣期我乎桑中要我乎上宫送我乎淇之上矣爰采麦矣沬之北矣云谁之思美孟弋矣期我乎桑中要我乎上宫送我乎淇之上矣爰采葑矣沬之东矣云谁之思美孟庸矣期我乎桑中要我乎上宫送我乎淇之上矣鹑奔序刺衞宣姜也鹑之奔奔鹊之彊彊人之无良我以爲兄鹊之彊彊鹑之奔奔人之无良我以爲君定之方中序美衞文公也定之方中作于楚宫揆之以日作于楚室树之榛栗椅桐梓漆爰伐琴瑟升彼虚矣以望楚矣望楚与堂景山与京降观于桑卜云其吉终然允臧灵雨既零命彼倌人星言夙驾説于桑田匪直也人秉心塞渊騋牝三千蝃蝀序止奔也蝃蝀在东莫之敢指女子有行逺父母兄弟朝隮于西崇朝其雨女子有行逺兄弟父母乃如之人也怀昏姻也大无信也不知命也相鼠序刺无礼也相鼠有皮人而无仪人而无仪不死何爲相鼠有齿人而无止人而无止不死何俟相鼠有体人而无礼人而无礼胡不遄死干旄序美好善也孑孑干旄在浚之郊素丝纰之良马四之彼姝者子何以畀之孑孑干旟在浚之都素丝组之良马五之彼姝者子何以予之孑孑干旌在浚之城素丝祝之良马六之彼姝者子何以告之载驰序许穆夫人作也载驰载驱归唁衞侯驱马悠悠言至于漕大夫跋涉我心则忧旣不我嘉不能旋反视尔不臧我思不逺旣不我嘉不能旋济视尔不臧我思不閟陟彼阿丘言采其蝱女子善怀亦各有行许人尤之衆稺且狂我行其野芃芃其麦控于大邦谁因谁极大夫君子无我有尤百尔所思不如我所之衞淇奥序美武公之德也瞻彼淇奥緑竹猗猗有匪君子如切如磋如琢如磨瑟兮僩兮赫兮咺兮有匪君子终不可谖兮瞻彼淇奥緑竹青青有匪君子充耳琇莹会弁如星瑟兮僩兮赫兮咺兮有匪君子终不可谖兮瞻彼淇奥緑竹如箦有匪君子如金如钖如圭如璧寛兮绰兮猗重较兮善戏谑兮不爲虐兮考槃序刺庄公也考槃在涧硕人之寛独寐寤言永矢弗谖考槃在阿硕人之薖独寐寤歌永矢弗过考槃在陆硕人之轴独寐寤宿永矢弗告硕人序闵庄姜也硕人其颀衣锦褧衣齐侯之子衞侯之妻东宫之妹邢侯之姨谭公维私手如柔荑肤如凝脂领如蝤蛴齿如瓠犀螓首蛾眉巧笑倩兮美目盻兮硕人敖敖说于农郊四牡有骄朱幩镳镳翟茀以朝大夫夙退无使君劳河水洋洋北流活活施罛濊濊鳣鲔拨拨葭菼揭揭庶姜孽孽庶士有朅甿序刺时也甿之蚩蚩抱布贸丝匪来贸丝来卽我谋送子涉淇至于顿丘匪我愆期子无良媒将子无怒秋以爲期乘彼垝垣以望复关不见复关泣涕涟涟旣见复关载笑载言尔卜尔筮体无咎言以尔车来以我贿迁桑之未落其叶沃若于嗟鸠兮无食桑葚于嗟女兮无与士耽士之耽兮犹可说也女之耽兮不可说也桑之落矣其黄而陨自我徂尔三岁食贫淇水汤汤渐车帷裳女也不爽士贰其行士也罔极二三其德三岁爲妇靡室劳矣夙兴夜寐靡有朝矣言旣遂矣至于暴矣兄弟不知咥其笑矣静言思之躬自悼矣及尔偕老老使我怨淇则有岸隰则有泮緫角之宴言笑晏晏信誓旦旦不思其反反是不思亦已焉哉竹竿序衞女思归也籊籊竹竿以钓于淇岂不尔思逺莫致之泉源在左淇水在右女子有行逺兄弟父母淇水在石泉源在左巧笑之瑳佩玉之傩淇水滺滺桧楫松舟驾言出游以写我忧芄兰序刺惠公也芄兰之支重子佩觿虽则佩觿能不我知容兮遂兮垂带悸兮芄兰之童子佩韖虽则佩韖能不我甲容兮遂兮垂带悸兮河广序宋襄公母归于衞思而不止故作是诗也谁谓河广一苇杭之谁谓宋逺跂予望之谁谓河广曾不容刀谁谓宋逺曽不崇朝伯兮序刺时也伯兮朅兮邦之桀兮伯也执殳爲王前驱自伯之东首如飞蓬岂无膏沐谁适爲容其雨其雨杲杲出日愿言思伯甘心首疾焉得谖草言树之背愿言思伯使我心痗有狐序刺时事也有狐绥绥在彼淇梁心之忧矣之子无裳有狐绥绥在彼淇厉心之忧矣之子无带有狐绥绥在彼淇侧心之忧矣之子无服木𤓰序美齐桓公也投我以木瓜报之以琼琚匪报也永以爲好也投我以木桃报之以琼瑶匪报也永以爲好也投我以木李报之以琼玖匪报也永以爲好也王黍离序闵宗室也彼黍离离彼稷之苗行迈靡靡中心摇摇知我者谓我心忧不知我者谓我何求悠悠苍天此何人哉彼黍离离彼稷之穗行迈靡靡中心如醉知我者谓我心忧不知我者谓我何求悠悠苍天此何人哉彼黍离离彼稷之实行迈靡靡中心如噎知我者谓我心忧不知我者谓我何求悠悠苍天此何人哉君子于役序刺平王也君子于役不知其期曷至哉鸡栖于埘日之夕矣羊牛下来君子于役如之何勿思君子于役不日不月曷其有佸鸡栖于桀日之夕矣牛羊下括君子于役苟无饥渴君子阳阳序闵周也君子阳阳左执簧右招我由房其乐只且君子陶陶左执翿右招我由敖其乐只且扬之水序刺平王也扬之水不流束薪彼其之子不与我戍申怀哉怀哉曷月于还归哉扬之水不流束楚彼其之子不与我戍甫怀哉懐哉曷月予还归哉扬之水不流束蒲彼其之子不与我戍许怀哉怀哉曷月予还归哉中谷有蓷序闵周也中谷有蓷暵其干矣有女仳离嘅其叹矣嘅其叹矣遇人之艰难矣中谷有蓷暵其脩矣有女仳离条其歗矣条其歗矣遇人之不淑矣中谷有蓷暵其湿矣有女仳离啜其泣矣啜其泣矣何嗟及矣兔爰序闵周也有兔爰爰雉离于罗我生之初尚无爲我生之后逢此百罹尚寐无吪有兔爰爰雉离于罦我生之初尚无造我生之后逢此百忧尚寐无觉有兔爰爰雉离于罿我生之初尚无庸我生之后逢此百凶向寐无聦葛藟序王族刺平王也緜緜葛藟在河之浒终逺兄弟谓他人父谓他人父亦莫我顾緜緜葛藟在河之涘终逺兄弟谓他人母谓他人母亦莫我有緜緜葛藟在河之漘终逺兄弟谓他人昆谓他人昆亦莫我闻采葛序惧谗也彼采葛兮一日不见如三月兮彼采萧兮一日不见如三秋兮彼采艾兮一日不见如三岁兮大车序刺周大夫也大车槛槛毳衣如菼岂不尔思畏子不敢大车啍啍毳衣如璊岂不尔思畏子不奔谷则异室死则同穴谓予不信有如皦日丘中有麻序思贤也丘中有麻彼留子嗟彼留子嗟将其来施施丘中有麦彼留子国彼留子国将其来食丘中有李彼留之子彼留之子贻我珮玖郑缁衣序美武公也缁衣之冝兮敝予又改爲兮适子之馆兮还予授子之粲兮缁衣之好兮敝予又改造兮适子之馆兮还予授子之粲兮缁衣之蓆兮敝予又改作兮适子之馆兮还予授子之粲兮将仲子序刺庄公也将仲子兮无踰我里无折我树杞岂敢爱之畏我父母仲可怀也父母之言亦可畏也将仲子兮无踰我墙无折我树桑岂敢爱之畏我诸兄仲可怀也诸兄之言亦可畏也将仲子兮无踰我园无折我树檀岂敢爱之畏人之多言仲可怀也人之多言亦可畏也叔于田序刺庄公也叔于田巷无居人岂无居人不如叔也洵美且仁叔于狩巷无饮酒岂无饮酒不如叔也洵美且好叔适野巷无服马岂无服马不如叔也洵美且武大叔于田序刺庄公也叔于田乘乘马执辔如组两骖如舞叔在薮火烈具举襢裼暴虎献于公所将叔无狃戒其伤女叔于田乘乘黄两服上襄两骖鴈行叔在薮火烈具扬叔善射忌又良御忌抑磬控忌抑纵送忌叔于田乘乘鸨两服齐首两骖如手叔在薮火烈具阜叔马慢忌叔发罕忌抑释棚忌抑鬯弓忌清人序刺文公也清人在彭驷介旁旁二矛重英河上乎翺翔清人在消驷介麃麃二矛重乔河上乎逍遥清人在轴驷介陶陶左旋右抽中军作好羔裘序刺朝也羔裘如濡洵直且侯彼其之子舍命不渝羔裘豹饰孔武有力彼其之子邦之司直羔裘晏兮三英粲兮彼其之子邦之彦兮遵大路序思君子也遵大路兮掺执子之袪兮无我恶兮不寁故也遵大路兮掺执子之手兮无我魗兮不寁好也女曰鸡鸣序刺不说德也女曰鸡鸣士曰昧旦子兴视夜明星有烂将翺将翔弋凫与鴈弋言加之与子宜之宜言饮酒与子偕老琴瑟在御莫不静好知子之来之杂佩以赠之知子之顺之杂佩以问之知子之好之杂佩以报之有女同车序刺忽也有女同车颜如舜华将翺将翔佩玉琼琚彼美孟姜洵美且都有女同行颜如舜英将翺将翔佩玉将将彼美孟姜德音不忘山有扶苏序刺忽也山有扶苏隰有荷华不见子都乃见狂且山有桥松隰有游龙不见子充乃见狡童萚兮序刺忽也萚兮萚兮风其吹女叔兮伯兮倡予和女萚兮萚兮风其漂女叔兮伯兮倡予要女狡童序刺忽也彼狡童兮不与我言兮维子之故使我不能餐兮彼狡童兮不与我食兮维子之故使我不能息兮褰裳序思见正也子惠思我褰裳涉溱子不我思岂无他人狂童之狂也且子惠思我褰裳涉洧子不我思岂无他士狂童之狂也且丰序刺乱也子之丰兮俟我乎巷兮悔予不送兮子之昌兮俟我乎堂兮悔予不将兮衣锦褧衣裳锦褧裳叔兮伯兮驾予与行裳锦褧裳衣锦褧衣叔兮伯兮驾予与归东门之墠序刺乱也东门之墠茹藘在坂其室则迩其人甚逺东门之栗有践家室岂不尔思子不我卽风雨序思君子也风雨凄凄鸡鸣喈喈旣见君子云胡不夷风雨潇潇鸡鸣胶胶旣见君子云胡不瘳风雨如晦鸡鸣不已旣见君子云胡不喜子衿序刺学校废也青青子衿悠悠我心纵我不往子宁不嗣音青青子佩悠悠我思纵我不往子宁不来挑兮达兮在城阙兮一日不见如三月兮扬之水序闵无臣也扬之水不流束楚终鲜兄弟维予与女无信人之言人实迋女扬之水不流束薪终鲜兄弟维予二人无信人之言人实不信出其东门序闵乱也出其东门有女如云虽则如云匪我思存缟衣綦巾聊乐我贠出其闉阇有女如荼虽有如荼匪我思且缟衣茹藘聊可与娱野有蔓草序思遇时也野有蔓草零露漙兮有美一人清扬婉兮邂逅相遇适我愿兮野有蔓草零露瀼瀼有美一人婉如清扬邂逅相遇与子偕臧溱洧序刺乱也溱与洧方涣涣兮士与女方秉蕑兮女曰观乎士曰旣且且往观乎洧之外洵訏且乐维士与女伊其相谑赠之以勺药溱与洧浏其清矣士与女殷其盈矣女曰观乎士曰旣且且往观乎洧之外洵訏且乐维士与女伊其将谑赠之以勺药齐鸡鸣序思贤妃也鸡旣鸣矣朝旣盈矣匪鸡则鸣苍蝇之声东方明矣朝旣昌矣匪东方则明月出之光虫飞薨薨甘与子同梦会且归矣无庶予子憎还序刺荒也子之还兮遭我乎峱之闲兮并驱从两肩兮揖我谓我儇兮子之茂兮遭我乎峱之道兮并驱从两牡兮揖我谓我好兮子之昌兮遭我乎峱之阳兮并驱从两狼兮揖我谓我臧兮着序刺时也俟我于着乎而充耳以素乎而尚之以琼华乎而俟我于庭乎而充耳以青乎而尚之以琼莹乎而俟我于堂乎而充耳以黄乎而尚之以琼英乎而东方之日序刺衰也东方之日兮彼姝者子在我室兮在我室兮履我卽兮东方之月兮彼姝者子在我闼兮在我闼兮履我发兮东方未明序刺无节也东方未明顚倒衣裳顚之倒之自公召之东方未晞顚倒裳衣倒之顚之自公令之折柳樊圃狂夫瞿瞿不能晨夜不夙则莫南山序刺襄公也南山崔崔雄狐绥绥鲁道有荡齐子由归旣曰归止曷又怀止葛屦五两冠緌双止鲁道有荡齐子庸止旣曰庸止曷又从止蓺麻如之何衡从其亩取妻如之何必告父母旣曰告止曷又鞠止析薪如之何匪斧不克取妻如之何匪媒不得旣曰得止曷又极止甫田序大夫刺襄公也无田甫田维莠骄骄无思逺人劳心忉忉无田甫田维莠桀桀无思逺人劳心怛怛婉兮娈兮緫角卝兮未几见兮突而弁兮卢令序刺荒也卢令令其人美且仁卢重环其人美且鬈卢重鋂其人美且偲敝笱序刺文姜也敝笱在梁其鱼鲂鳏齐子归止其从如云敝笱在梁其鱼鲂鱮齐子归止其从如雨敝笱在梁其鱼唯唯齐子归止其从如水载驱序齐人刺襄公也载驱薄薄簟茀朱鞹鲁道有荡齐子发夕四骊济济垂辔弥弥鲁道有荡齐子岂弟汶水汤汤行人彭彭鲁道有荡齐子翶翔汶水滔滔行人儦儦鲁道有荡齐子游敖猗嗟序刺鲁庄公也猗嗟昌兮颀而长兮抑若扬兮美目扬兮巧趋跄兮射则臧兮猗嗟名兮美目清兮仪旣成兮终日射侯不出正兮展我甥兮猗嗟娈兮清扬婉兮舞则选兮射则贯兮四矢反兮以御乱兮待轩诗记卷二待轩诗记卷三钦定四库全书待轩诗记卷三明张次仲撰国风魏葛屦序刺褊也纠纠葛屦可以履霜掺掺女手可以缝裳要之襋之好人服之好人提提宛然左辟佩其象揥维是褊心是以为刺汾沮洳序刺俭也彼汾沮洳言采其莫彼其之子美无度美无度殊异乎公路彼汾一方言采其桑彼其之子美如英美如英殊异乎公行彼汾一曲言采其藚彼其之子美如玉美如玉殊异乎公族园有桃序刺时也园有桃其实之殽心之忧矣我歌且谣不知我者谓我士也骄彼人是哉子曰何其心之忧矣其谁知之其谁知之盖亦勿思园有棘其实之食心之忧矣聊以行国不知我者谓我士也罔极彼人是哉子曰何其心之忧矣其谁知之其谁知之盖亦勿思陟岵序孝子行役思念父母也陟彼岵兮瞻望父兮父曰嗟予子行役夙夜无已上慎旃哉犹来无止陟彼屺兮瞻望母兮母曰嗟予季行役夙夜无寐上慎旃哉犹来无弃陟彼冈兮瞻望兄兮兄曰嗟予弟行役夙夜必偕上慎旃哉犹来无死十亩之闲序刺时也十亩之闲兮桑者闲闲兮行与子还兮十亩之外兮桑者洩洩兮行与子逝兮伐檀序刺贪也坎坎伐檀兮寘之河之干兮河水清且涟猗不稼不穑胡取禾三百廛兮不狩不猎胡瞻尔庭有县貆兮彼君子兮不素餐兮坎坎伐辐兮寘之河之侧兮河水清且直猗不稼不穑胡取禾三百亿兮不狩不猎胡瞻尔庭有县特兮彼君子兮不素食兮坎坎伐轮兮寘之河之漘兮河水清且沦猗不稼不穑胡取禾三百囷兮不狩不猎胡瞻尔庭有县鹑兮彼君子兮不素飱兮硕䑕序刺重敛也硕䑕硕䑕无食我黍三嵗贯女莫我肯顾逝将去女适彼乐土乐土乐土爰得我所硕䑕硕䑕无食我麦三歳贯女莫我肯徳逝将去女适彼乐国乐国乐国爰得我直硕䑕硕䑕无食我苗三嵗贯女莫我肯劳逝将去女适彼乐郊乐郊乐郊谁之永号唐蟋蟀序刺晋僖公也蟋蟀在堂嵗聿其莫今我不乐日月其除无已大康职思其居好乐无荒良士瞿瞿蟋蟀在堂嵗聿其逝今我不乐日月其迈无已大康职思其外好乐无荒良士蹶蹶蟋蟀在堂役车其休今我不乐日月其慆无已大康职思其忧好乐无荒良士休休山有枢序刺晋昭公也山有枢隰有榆子有衣裳弗曳弗娄子有车马弗驰弗驱宛其死矣他人是愉山有栲隰有杻子有廷内弗洒弗埽子有钟鼓弗鼓弗考宛其死矣他人是保山有漆隰有栗子有酒食何不日鼓瑟且以喜乐且以永日宛其死矣他人入室扬之水序刺晋昭公也扬之水白石凿凿素衣朱襮从子于沃既见君子云何不乐扬之水白石皓皓素衣朱绣从子于鹄既见君子云何其忧扬之水白石粼粼我闻有命不敢以告人椒聊序刺晋昭公也椒聊之实蕃衍盈升彼其之子硕大无朋椒聊且逺条且椒聊之实蕃衍盈匊彼其之子硕大且笃椒聊且逺条且绸缪序刺晋乱也绸缪束薪三星在天今夕何夕见此良人子兮子兮如此良人何绸缪束刍三星在隅今夕何夕见此邂逅子兮子兮如此邂逅何绸缪束楚三星在户今夕何夕见此粲者子兮子兮如此粲者何杕杜序刺时也有杕之杜其湑湑独行踽踽岂无他人不如我同父嗟行之人胡不比焉人无兄弟胡不佽焉有杕之杜其菁菁独行睘睘岂无他人不如我同姓嗟行之人胡不比焉人无兄弟胡不佽焉羔裘序刺时也羔裘豹袪自我人居居岂无他人维子之故羔裘豹褎自我人究究岂无他人维子之好鸨羽序刺时也肃肃鸨羽集于苞栩王事靡盬不能蓺稷黍父母何怙悠悠苍天曷其有所肃肃鸨翼集于苞棘王事靡盬不能蓺黍稷父母何食悠悠苍天曷其有极肃肃鸨行集于苞桑王事靡盬不能蓺稻梁父母何甞悠悠苍天曷其有常无衣序美晋武公也岂曰无衣七兮不如子之衣安且吉兮岂曰无衣六兮不如子之衣安且燠兮有杕之杜序刺晋武公也有杕之杜生于道左彼君子兮噬肯适我中心好之曷饮食之有杕之杜生于道周彼君子兮噬肯来游中心好之曷饮食之葛生序刺晋献公也葛生蒙楚蔹蔓于野予美亡此谁与独处葛生蒙棘蔹蔓于域予美亡此谁与独息角枕粲兮锦衾烂兮予美亡此谁与独旦夏之日冬之夜百嵗之后归于其居冬之夜夏之日百嵗之后归于其室采苓序刺晋献公也采苓采苓首阳之巅人之为言茍亦无信舎旃舎旃苟亦无然人之为言胡得焉采苦采苦首阳之下人之为言苟亦无与舎旃舎旃苟亦无然人之为言胡得焉采葑采葑首阳之东人之为言茍亦无从舎旃舎旃苟亦无然人之为言胡得焉秦车邻序美秦仲也有车邻邻有马白颠未见君子寺人之令坂有漆隰有栗既见君子并坐鼓瑟今者不乐逝者其耊坂有桑隰有杨既见君子并坐鼓簧今者不乐逝者其亡驷铁序美襄公也驷铁孔阜六辔在手公之媚子从公于狩奉时辰牡辰牡孔硕公曰左之舎拔则𫉬游于北园四马既闲輶车鸾镳载猃歇骄小戎序美襄公也小戎俴收五楘梁辀㳺环胁驱阴靷鋈续文茵畅毂驾我骐馵言念君子温其如玉在其板屋乱我心曲四牡孔阜六辔在手骐駵是中騧骊是骖龙盾之合鋈以觼軜言念君子温其在邑方何为期胡然我念之俴驷孔羣厹矛鋈錞蒙伐有苑虎韔镂膺交韔二弓竹闭绲縢言念君子载寝载兴厌厌良人秩秩徳音蒹葭序刺襄公也蒹葭苍苍白露为霜所谓伊人在水一方遡洄从之道阻且长遡㳺从之宛在水中央蒹葭凄凄白露未晞所谓伊人在水之湄遡洄从之道阻且跻遡㳺从之宛在水中坁蒹葭采采白露未巳所谓伊人在水之涘遡洄从之道阻且右遡㳺从之宛在水中沚终南序戒襄公也终南何有有条有梅君子至止锦衣狐裘颜如渥丹其君也哉终南何有有纪有堂君子至止黻衣绣裳佩玉将将夀考不忘黄鸟序哀三良也交交黄鸟止于棘谁从穆公子车奄息维此奄息百夫之特临其穴惴惴其慄彼苍者天歼我良人如可赎兮人百其身交交黄鸟止于桑谁从穆公子车仲行维此仲行百夫之防临其穴惴惴其慄彼苍者天殱我良人如可赎兮人百其身交交黄鸟止于楚谁从穆公子车鍼虎维此鍼虎百夫之御临其穴惴惴其慄彼苍者天殱我良人如可赎兮人百其身晨风序刺康公也鴥彼晨风郁彼北林未见君子忧心钦钦如何如何忘我实多山有苞栎隰有六駮未见君子忧心靡乐如何如何忘我实多山有苞棣隰有树檖未见君子忧心如醉如何如何忘我实多无衣序刺用兵也岂曰无衣与子同袍王于兴师修我戈矛与子同仇岂曰无衣与子同泽王于兴师修我矛戟与子偕作岂曰无衣与子同裳王于兴师修我甲兵与子偕行渭阳序康公念母也我送舅氏曰至渭阳何以赠之路车乗黄我送舅氏悠悠我思何以赠之琼瑰玉佩权舆序刺康公也于我乎夏屋渠渠今也每食无余于嗟乎不承权舆于我乎每食四簋今也每食不饱于嗟乎不承权舆陈宛丘序刺幽公也子之汤兮宛丘之上兮洵有情兮而无望兮坎其击鼓宛丘之下无冬无夏值其鹭羽坎其击缶宛丘之道无冬无夏值其鹭翿东门之枌序疾乱也东门之枌宛丘之栩子仲之子婆娑其下谷旦于差南方之原不绩其麻市也婆娑谷旦于逝越以鬷迈视尔如荍贻我握椒衡门序诱僖公也衡门之下可以栖迟泌之洋洋可以饥岂其食鱼必河之鲂岂其取妻必齐之姜岂其食鱼必河之鲤岂其取妻必宋之子东门之池序刺时也东门之池可以沤麻彼美淑姬可与晤歌东门之池可以沤纻彼美淑姬可与晤语东门之池可以沤菅彼美淑姬可与晤言东门之扬序刺时也东门之杨其牂牂昏以为期明星煌煌东门之杨其肺肺昏以为期明星晢晢墓门序刺陈陀也墓门有棘斧以斯之夫也不良国人知之知而不已谁昔然矣墓门有梅有鸮萃止夫也不良歌以讯之讯予不顾颠倒思予防有鹊巢序忧谗贼也防有鹊巢卭有㫖苕谁侜予美心焉忉忉中唐有甓卭有㫖鹝谁侜予美心焉惕惕月出序刺好色也月出皎兮佼人僚兮舒窈纠兮劳心悄兮月出皓兮佼人懰兮舒懮受兮劳心慅兮月出照兮佼人燎兮舒夭绍兮劳心惨兮株林序刺灵公也胡为乎株林从夏南匪适株林从夏南驾我乗马説于株野乗我乗驹朝食于株泽陂序刺时也彼泽之陂有蒲与荷有美一人伤如之何寤寐无为涕泗滂沱彼泽之陂有蒲与蕳有美一人硕大且卷寤寐无为中心悁悁彼泽之陂有蒲菡萏有美一人硕大且俨寤寐无为辗转伏枕桧羔裘序大夫以道去其君也羔裘逍遥狐裘以朝岂不尔思劳心忉忉羔裘翺翔狐裘在堂岂不尔思我心忧伤羔裘如膏日出有曜岂不尔思中心是悼素冠序刺不能三年也庶见素冠兮棘人栾栾兮劳心慱慱兮庶见素衣兮我心伤悲兮聊与子同归兮庶见素韠兮我心藴结兮聊与子如一兮隰有苌楚序疾恣也隰有苌楚猗傩其枝夭之沃沃乐子之无知隰有苌楚猗傩其华夭之沃沃乐子之无家隰有苌楚猗傩其实夭之沃沃乐子之无室匪风序思周道衰也匪风发兮匪车偈兮顾瞻周道中心怛兮匪风飘兮匪车嘌兮顾瞻周道中心弔兮谁能亨鱼溉之釡鬵谁将西归懐之好音曹蜉蝣序刺奢也蜉蝣之羽衣裳楚楚心之忧矣于我归处蜉蝣之翼采采衣服心之忧矣于我归息蜉蝣掘閲麻衣如雪心之忧矣于我归説候人序刺近小人也彼候人兮何戈与祋彼其之子三百赤芾维鹈在梁不濡其翼彼其之子不称其服维鹈在梁不濡其咮彼其之子不遂其媾荟兮蔚兮南山朝隮婉兮娈兮季女斯饥鸤鸠序刺不一也鸤鸠在桑其子七兮淑人君子其仪一兮其仪一兮心如结兮鸤鸠在桑其子在梅淑人君子其带伊丝其带伊丝其弁伊骐鸤鸠在桑其子在棘淑人君子其仪不忒其仪不忒正是四国鸤鸠在桑其子在榛淑人君子正是国人正是国人胡不万年下泉序思治也洌彼下泉浸彼苞稂忾我寤叹念彼周京洌彼下泉浸彼苞萧忾我寤叹念彼京周洌彼下泉浸彼苞蓍忾我寤叹念彼京师芃芃黍苗隂雨膏之四国有王郇伯劳之豳七月序陈王业也七月流火九月授衣一之日觱发二之日栗烈无衣无褐何以卒嵗三之日于耜四之日举趾同我妇子馌彼南亩田畯至喜七月流火九月授衣春日载阳有鸣仓庚女执懿筐遵彼微行爰求柔桑春日迟迟采蘩祁祁女心伤悲殆及公子同归七月流火八月萑苇蚕月条桑取彼斧斨以伐逺扬猗彼女桑七月鸣䴗八月载绩载𤣥载黄我朱孔阳为公子裳四月秀葽五月鸣蜩八月其获十月陨萚一之日于貉取彼狐貍为公子裘二之日其同载纉武功言私其豵献豜于公五月斯螽动股六月莎鸡振羽七月在野八月在宇九月在户十月蟋蟀入我牀下穹窒熏䑕塞向墐户嗟我妇子曰为改嵗入此室处六月食郁及薁七月亨葵及菽八月剥枣十月获稻为此春酒以介眉夀七月食𤓰八月断壶九月叔苴采荼薪樗食我农夫九月筑场圃十月纳禾稼黍稷重穋禾麻菽麦嗟我农夫我稼既同上入执宫功昼尔于茅宵尔索绹亟其乗屋其始播百谷二之日凿冰沖沖三之日纳于凌隂四之日其蚤献羔祭韭九月肃霜十月涤场朋酒斯飨曰杀羔羊跻彼公堂称彼兕觥万夀无疆鸱鸮序周公救乱也鸱鸮鸱鸮既取我子无毁我室恩斯勤斯鬻子之闵斯迨天之未阴雨彻彼桑土绸缪牖户今女下民或敢侮予予手拮据予所捋荼予所蓄租予口卒瘏曰予未有室家予羽谯谯予尾翛翛予室翘翘风雨所漂摇予维音哓哓东山序周公东征也我徂东山慆慆不归我来自东零雨其蒙我东曰归我心西悲制彼裳衣勿士行枚蜎蜎者蠋烝在桑野敦彼独宿亦在车下我徂东山慆慆不归我来自东零雨其蒙果臝之实亦施于宇伊威在室蟏蛸在户町畽鹿场熠燿宵行不可畏也伊可懐也我徂东山慆慆不归我来自东零雨其蒙鹳鸣于垤妇叹于室洒埽穹窒我征聿至有敦𤓰苦烝在栗薪自我不见于今三年我徂东山慆慆不归我来自东零雨其蒙仓庚于飞熠燿其羽之子于归皇驳其马亲结其褵九十其仪其新孔嘉其旧如之何破斧美周公也既破我斧又缺我斨周公东征四国是皇哀我人斯亦孔之将既破我斧又缺我锜周公东征四国是吪哀我人斯亦孔之嘉既破我斧又缺我銶周公东征四国是遒哀我人斯亦孔之休伐柯序美周公也伐柯如何匪斧不克取妻如何匪媒不得伐柯伐柯其则不逺我觏之子笾豆有践九罭序美周公也九罭之鱼鳟鲂我觏之子衮衣绣裳鸿飞遵渚公归无所于女信处鸿飞遵陆公归不复于女信宿是以有衮衣兮无以我公归兮无使我心悲兮狼跋序美周公也狼跋其胡载疐其尾公孙硕肤赤舄几几狼疐其尾载跋其胡公孙硕肤徳音不瑕待轩诗记卷三待轩诗记卷四钦定四库全书待轩诗记卷四明张次仲撰小雅鹿鸣之什鹿鸣序燕羣臣嘉宾也呦呦鹿鸣食野之苹我有嘉宾鼓瑟吹笙吹笙鼓簧承筐是将人之好我示我周行呦呦鹿鸣食野之蒿我有嘉宾徳音孔昭视民不恌君子是则是傚我有㫖酒嘉宾式燕以敖呦呦鹿鸣食野之芩我有嘉宾鼓瑟鼓琴鼓瑟鼓琴和乐且湛我有㫖酒以燕乐嘉宾之心四牡序劳使臣之来也四牡騑騑周道倭迟岂不怀归王事靡盬我心伤悲四牡騑騑啴啴骆马岂不怀归王事靡盬不遑启处翩翩者鵻载飞载下集于苞栩王事靡盬不遑将父翩翩者鵻载飞载止集于苞杞王事靡盬不遑将母驾彼四骆载骤骎骎岂不怀归是用作歌将母来谂皇皇者华序君遣使臣也皇皇者华于彼原隰駪駪征夫每怀靡及我马维驹六辔如濡载驰载驱周爰咨诹我马维骐六辔如丝载驰载驱周爰咨谋我马维骆六辔沃若载驰载驱周爰咨度我马维骃六辔既均载驰载驱周爰咨询常棣序燕兄弟也常棣之华鄂不韡韡凡今之人莫如兄弟死丧之威兄弟孔怀原隰裒矣兄弟求矣嵴令在原兄弟急难每有良朋况也永叹兄弟䦧于墙外御其务每有良朋烝也无戎丧乱既平既安且宁虽有兄弟不如友生傧尔笾豆饮酒之饫兄弟既具和乐且孺妻子好合如鼓瑟琴兄弟既翕和乐且湛宜尔室家乐尔妻帑是究是图亶其然乎伐木序燕朋友故旧也伐木丁丁鸟鸣嘤嘤出自幽谷迁于乔木嘤其鸣矣求其友声相彼鸟矣犹求友声矧伊人矣不求友生神之听之终和且平伐木许许酾酒有藇既有肥羜以速诸父宁适不来微我弗顾于粲洒埽陈馈八簋既有肥牡以速诸舅宁适不来微我有咎伐木于坂酾酒有衍笾豆有践兄弟无远民之失徳干糇以愆有酒湑我无酒酤我坎坎鼓我蹲蹲舞我迨我暇矣饮此湑矣天保序下报上也天保定尔亦孔之固俾尔单厚何福不除俾尔多益以莫不庶天保定尔俾尔戬谷罄无不宜受天百禄降尔遐福维日不足天保定尔以莫不兴如山如阜如冈如陵如川之方至以莫不增吉蠲为饎是用孝享禴祠烝甞于公先王君曰卜尔万夀无疆神之弔矣诒尔多福民之质矣日用饮食羣黎百姓徧为尔德如月之恒如日之升如南山之夀不骞不崩如松柏之茂无不尔或承采薇序遣戍役也采薇采薇薇亦作止曰归曰归歳亦莫止靡室靡家玁狁之故不遑启居玁狁之故采薇采薇薇亦柔止曰归曰归心亦忧止忧心烈烈载饥载渴我戍未定靡使归聘采薇采薇薇亦刚止曰归曰归岁亦阳止王事靡盬不遑启处忧心孔疚我行不来彼尔维何维常之华彼路斯何君子之车戎车旣驾四牡业业岂敢定居一月三㨗驾彼四牡四牡骙骙君子所依小人所腓四牡翼翼象弭鱼服岂不日戒玁狁孔棘昔我往矣杨栁依依今我来思雨雪霏霏行道迟迟载渴载饥我心伤悲莫知我哀出车序劳还率也我出我车于彼牧矣自天子所谓我来矣召彼仆夫谓之载矣王事多难维其棘矣我出我车于彼郊矣设此旐矣建彼旄矣彼旟旐斯胡不旆旆忧心悄悄仆夫况瘁王命南仲往城于方出车彭彭旂旐央央天子命我城彼朔方赫赫南仲玁狁于襄昔我往矣黍稷方华今我来思雨雪载涂王事多难不遑启居岂不怀归畏此简书喓喓草虫趯趯阜螽未见君子忧心忡忡既见君子我心则降赫赫南仲薄伐西戎春日迟迟卉木萋萋仓庚喈喈采蘩祁祁执讯获丑薄言还归赫赫南仲玁狁于夷杕杜序劳还役也有杕之杜有睆其实王事靡盬继嗣我日日月阳止女心伤止征夫遑止有杕之杜其萋萋王事靡盬我心伤悲卉木萋止女心悲止征夫归止陟彼北山言采其杞王事靡盬忧我父母檀车幝幝四牡痯痯征夫不逺匪载匪来忧心孔疚期逝不至而多为恤卜筮偕止㑹言近止征夫迩止南陔序孝子相戒以养也白华之什白华序孝子之洁白也华黍序时和年丰也鱼丽序美万物盛多能备礼也鱼丽于罶鲿鲨君子有酒㫖且多鱼丽于罶鲂鲤君子有酒多且㫖鱼丽于罶鰋鳢君子有酒㫖且有物其多矣维其嘉矣物其㫖矣维其偕矣物其有矣维其时矣由庚序万物得由其道也南有嘉鱼序乐与贤也南有嘉鱼烝然罩罩君子有酒嘉宾式燕以乐南有嘉鱼烝然汕汕君子有酒嘉宾式燕以衎南有樛木甘瓠累之君子有酒嘉宾式燕绥之翩翩者鵻烝然来思君子有酒嘉宾式燕又思崇丘序万物得极其髙大也南山有台序乐得贤也南山有台北山有莱乐只君子邦家之基乐只君子万寿无期南山有桑北山有杨乐只君子邦家之光乐只君子万寿无疆南山有杞北山有李乐只君子民之父母乐只君子徳音不已南山有栲北山有杻乐只君子遐不睂夀乐只君子徳音是茂南山有枸北山有楰乐只君子遐不黄耇乐只君子保艾尔后由仪序万物之生各得其冝也蓼萧序泽及四海也蓼彼萧斯零露湑兮既见君子我心冩兮燕笑语兮是以有誉处兮蓼彼萧斯零露瀼瀼既见君子为龙为光其徳不爽夀考不忘蓼彼萧斯零露泥泥既见君子孔燕岂弟冝兄冝弟令徳夀岂蓼彼萧斯零露浓浓既见君子鞗革沖沖和鸾雍雍万福攸同湛露序天子燕诸侯也湛湛露斯匪阳不晞厌厌夜饮不醉无归湛湛露斯在彼丰草厌厌夜饮在宗载考湛湛露斯在彼杞棘显允君子莫不令徳其桐其椅其实离离岂弟君子莫不令仪彤弓之什彤弓序天子钖有功诸侯也彤弓弨兮受言藏之我有嘉宾中心贶之钟鼓既设一朝飨之彤弓弨兮受言载之我有嘉宾中心喜之钟鼓旣设一朝右之彤弓弨兮受言櫜之我有嘉宾中心好之钟鼓既设一朝醻之菁莪序乐育材也菁菁者莪在彼中阿既见君子乐且有仪菁菁者莪在彼中沚既见君子我心则喜菁菁者莪在彼中陵既见君子钖我百朋汎汎杨舟载沈载浮既见君子我心则休六月序宣王北伐也六月栖栖戎车既饬四牡骙骙载是常服玁狁孔炽我是用急王于出征以匡王国比物四骊闲之维则维此六月既成我服我服既成于卅里王于出征以佐天子四牡修广其大有颙薄伐玁狁以奏肤公有严有翼共武之服共武之服以定王国玁狁匪茹整居焦获侵镐及方至于泾阳织文鸟章白旆央央元戎十乗以先启行戎车既安如轾如轩四牡既佶既佶且闲薄伐玁狁至于太原文武吉甫万邦为宪吉甫燕喜既多受祉来归自镐我行永乆饮御诸友炰鼈脍鲤侯谁在矣张仲孝友采芑序宣王南征也薄言采芑于彼新田于此菑畆方叔涖止其车三千师干之试方叔率止乗其四骐四骐翼翼路车有簟茀鱼服钩膺鞗革薄言采芑于彼新田于此中乡方叔涖止其车三千旂旐央央方叔率止约軝错衡八鸾玱玱服其命服朱芾斯皇有玱葱珩鴥彼飞隼其飞戾天亦集爰止方叔涖止其车三千师干之试方叔率止钲人伐鼓陈师鞠旅显允方叔伐鼓渊渊振旅阗阗蠢尔蛮荆大邦为讐方叔元老克壮其犹方叔率止执讯获丑戎车啴啴啴啴焞焞如霆如雷显允方叔征伐玁狁蛮荆来威车攻序宣王复古也我车既攻我马既同四牡庞庞驾言徂东田车既好四牡孔阜东有甫草驾言行狩之子于苗选徒嚻嚻建旐设旄搏兽于敖驾彼四牡四牡奕奕赤芾金舄㑹同有绎拾既佽弓矢既调射夫既同助我举柴四黄既驾两骖不猗不失其驰舍矢如破萧萧马鸣悠悠旆旌徒御不惊大庖不盈之子于征有闻无声允矣君子展也大成吉日序美宣王田也吉日维戊既伯既祷田车既好四牡孔阜升彼大阜从其羣丑吉日庚午既差我马兽之所同麀鹿麌麌漆沮之从天子之所瞻彼中原其祁孔有儦儦俟俟或羣或友悉率左右以燕天子既张我弓既挟我矢𤼵彼小豝殪此大兕以御賔客且以酌醴鸿鴈序美宣王也鸿鴈于飞肃肃其羽之子于征劬劳于野爰及矜人哀此鳏寡鸿鴈于飞集于中泽之子于垣百堵皆作虽则劬劳其究安宅鸿鴈于飞哀鸣嗸嗸维此哲人谓我劬劳维彼愚人谓我宣骄庭燎序美宣王也夜如何其夜未央庭燎之光君子至止鸾声将将夜如何其夜未艾庭燎晰晰君子至止鸾声哕哕夜如何其夜乡晨庭燎有煇君子至止言观其旂沔水序规宣王也沔彼流水朝宗于海鴥彼飞隼载飞载止嗟我兄弟邦人诸友莫肯念乱谁无父母沔彼流水其流汤汤鴥彼飞隼载飞载扬念彼不蹟载起载行心之忧矣不可弭忘鴥彼飞隼率彼中陵民之讹言宁莫之惩我友敬矣谗言其兴鹤鸣序诲宣王也鹤鸣于九臯声闻于野鱼潜在渊或在于渚乐彼之园爰有树檀其下维萚它山之石可以为错鹤鸣于九臯声闻于天鱼在于渚或潜在渊乐彼之园爰有树檀其下维谷它山之石可以攻玉祈父之什祈父序刺宣王也祈父予王之爪牙胡转予于恤靡所止居祈父予王之爪士胡转予于恤靡所厎止祈父亶不聪胡转予于恤有母之尸饔白驹序大夫刺宣王也皎皎白驹食我场苗絷之维之以永今朝所谓伊人于焉逍遥皎皎白驹食我场藿絷之维之以永今夕所谓伊人于焉嘉客皎皎白驹贲然来思尔公尔侯逸豫无期慎尔优游勉尔遁思皎皎白驹在彼空谷生刍一束其人如玉毋金玉尔音而有遐心黄鸟序刺宣王也黄鸟黄鸟无集于谷无啄我粟此邦之人不我肯谷言旋言归复我邦族黄鸟黄鸟无集于桑无啄我粱此邦之人不可与明言旋言归复我诸兄黄鸟黄鸟无集于栩无啄我黍此邦之人不可与处言旋言归复我诸父我行其野序刺宣王也我行其野蔽芾其樗昏姻之故言就尔居尔不我畜复我邦家我行其野言采其蓫昏姻之故言就尔宿尔不我畜言归思复我行其野言采其葍不思旧姻求我新特成不以富亦祇以异斯干序宣王考室也秩秩斯干幽幽南山如竹苞矣如松茂矣兄及弟矣式相好矣无相犹矣似续妣祖筑室百堵西南其户爰居爰处爰笑爰语约之阁阁椓之槖槖风雨攸除鸟䑕攸去君子攸芋如跂斯翼如矢斯棘如鸟斯革如翚斯飞君子攸跻殖殖其庭有觉其楹哙哙其正哕哕其冥君子攸宁下莞上簟乃安斯寝乃寝乃兴乃占我梦吉梦维何维熊维罴维虺维蛇大人占之维熊维罴男子之祥维虺维蛇女子之祥乃生男子载寝之牀载衣之裳载弄之璋其泣喤喤朱芾斯皇室家君王乃生女子载寝之地载衣之裼载弄之瓦无非无仪唯酒食是议无父母诒罹无羊序宣王考牧也谁谓尔无羊三百维羣谁谓尔无牛九十其犉尔羊来思其角濈濈尔牛来思其耳湿湿或降于阿或饮于池或寝或讹尔牧来思何蓑何笠或负其糇卅维物尔牲则具尔牧来思以薪以蒸以雌以雄尔羊来思矜矜兢兢不骞不崩麾之以肱毕来既升牧人乃梦衆维鱼矣旐维旟矣大人占之衆维鱼矣实维丰年旐维旟矣室家溱溱节南山序家父刺幽王也节彼南山维石巖巖赫赫师尹民具尔瞻忧心如惔不敢戏谈国既卒斩何用不监节彼南山有实其猗赫赫师尹不平谓何天方荐瘥丧乱𢎞多民言无嘉憯莫惩嗟尹氏大师维周之氐秉国之均四方是维天子是毗俾民不迷不弔昊天不宜空我师弗躬弗亲庶民弗信弗问弗仕勿罔君子式夷式已无小人殆琐琐姻亚则无膴仕昊天不佣降此鞠讻昊天不惠降此大戾君子如届俾民心阕君子如夷恶怒是违不弔昊天乱靡有定式月斯生俾民不宁忧心如酲谁秉国成不自为政卒劳百姓驾彼四牡四牡项领我瞻四方蹙蹙靡所骋方茂尔恶相尔矛矣既夷既怿如相醻矣昊天不平我王不宁不惩其心覆怨其正家父作诵以究王讻式讹尔心以畜万邦正月序大夫刺幽王也正月繁霜我心忧伤民之讹言亦孔之将念我独兮忧心京京哀我小心癙忧以痒父母生我胡俾我瘉不自我先不自我后好言自口莠言自口忧心愈愈是以有侮忧心惸惸念我无禄民之无辜并其臣仆哀我人斯于何从禄聸乌爰止于谁之屋聸彼中林侯薪侯蒸民今方殆视天梦梦既克有定靡人弗胜有皇上帝伊谁云憎谓山盖卑为冈为陵民之讹言宁莫之惩召彼故老讯之占梦具曰予圣谁知乌之雌雄谓天盖髙不敢不局谓地盖厚不敢不蹐维号斯言有伦有嵴哀今之人胡为虺蜴瞻彼坂田有菀其特天之扤我如不我克彼求我则如不我得执我仇仇亦不我力心之忧矣如或结之今兹之正胡然厉矣燎之方扬宁或灭之赫赫宗周褒姒烕之终其永懐又窘隂雨其车既载乃弃尔辅载输尔载将伯助予无弃尔辅贠于尔辐屡顾尔仆不输尔载终踰絶险曽是不意鱼在于沼亦匪克乐潜虽伏矣亦孔之炤忧心惨惨念国之为虐彼有㫖酒又有嘉殽洽比其隣昏姻孔云念我独兮忧心慇慇佌佌彼有屋蔌蔌方有谷民今之无禄夭夭是椓哿矣富人哀此惸独十月之交序大夫刺幽王也十月之交朔日辛卯日有食之亦孔之丑彼月而微此日而微今此下民亦孔之哀日月告凶不用其行四国无政不用其良彼月而食则维其常此日而食于何不臧震电不宁不令百川沸腾山冢崒崩髙岸为谷深谷为陵哀今之人胡憯莫惩皇父卿士畨维司徒家伯冢宰仲允膳夫棸子内史蹶维趣马楀维师氏艳妻煽方处抑此皇父岂曰不时胡为我作不即我谋彻我墙屋田卒污莱曰予不戕礼则然矣皇父孔圣作都于向择三有事亶侯多藏不慭遗一老俾守我王择有车马以居徂向黾勉从事不敢告劳无罪无辜谗口嚻嚻下民之孽匪降自天噂沓背憎职竞由人悠悠我里亦孔之痗四方有羡我独居忧民莫不逸我独不敢休天命不彻不敢效我友自逸雨无正序大夫刺幽王也浩浩昊天不骏其徳降丧饥馑斩伐四国昊天疾威弗虑弗图舍彼有罪既伏其辜若此无罪沦胥以铺周宗既灭靡所止戾正大夫离居莫知我勚三事大夫莫肯夙夜邦君诸侯莫肯朝夕庶曰式臧覆出为恶如何昊天辟言不信如彼行迈则靡所臻凡百君子各敬尔身胡不相畏不畏于天戎成不退饥成不遂曾我御惨惨日瘁凡百君子莫肯用讯听言则荅谮言则退哀哉不能言匪舌是出维躬是瘁哿矣能言巧言如流俾躬处休维曰于仕孔棘且殆云不可使得罪于天子亦云可使怨及朋友谓尔迁于王都曰予未有室家鼠思泣血无言不疾昔尔出居谁从作尔室小旻之什小旻序大夫刺幽王也旻天疾威敷于下土谋犹回遹何日斯沮谋臧不从不臧覆用我视谋犹亦孔之卭潝潝訿訿亦孔之哀谋之其臧则具是违谋之不臧则具是依我视谋犹伊于胡底我龟既厌不我告犹谋夫孔多是用不集𤼵言盈庭谁敢执其咎如匪行迈谋是用不得于道哀哉为犹匪先民是程匪大犹是经维迩言是听维迩言是争如彼筑室于道谋是用不溃于成国虽靡止或圣或否民虽靡膴或哲或谋或肃或艾如彼泉流无沦胥以败不敢暴虎不敢冯河人知其一莫知其他战战兢兢如临深渊如履薄冰小宛序大夫刺幽王也宛彼鸣鸠翰飞戾天我心忧伤念昔先人明𤼵不寐有怀二人人之齐圣饮酒温克彼昏不知壹醉日富各敬尔仪天命不又中原有菽庶民采之螟蛉有子蜾蠃负之教诲尔子式谷似之题彼嵴令载飞载鸣我日斯迈而月斯征夙兴夜寐无忝尔所生交交桑扈率场啄粟哀我填寡冝岸冝狱握粟出卜自何能谷温温恭人如集于木惴惴小心如临于谷战战兢兢如履薄冰待轩诗记卷四待轩诗记卷五钦定四库全书待轩诗记巻五明张次仲撰小雅小弁序刺幽王也弁彼鸒斯归飞提提民莫不谷我独于罹何辜于天我罪伊何心之忧矣云如之何踧踧周道鞫为茂草我心忧伤惄焉如擣假寐永叹维忧用老心之忧矣疢如疾首维桑与梓必恭敬止靡瞻匪父靡依匪母不属于毛不离于里天之生我我辰安在菀彼栁斯鸣蜩嘒嘒有漼者渊萑苇淠淠譬彼舟流不知所届心之忧矣不遑假寐鹿斯之奔维足伎伎雉之朝雊尚求其雌譬彼坏木疾用无枝心之忧矣宁莫之知相彼投兔尚或先之行有死人尚或墐之君子秉心维其忍之心之忧矣涕旣陨之君子信谗如或醻之君子不惠不舒究之伐木掎矣析薪杝矣舍彼有罪子之佗矣莫髙匪山莫浚匪泉君子无易由言耳属于垣无逝我梁无发我笱我躬不閲遑恤我后巧言序刺幽王也悠悠昊天曰父母且无罪无辜乱如此幠昊天已威予愼无罪昊天泰幠予愼无辜乱之初生僭始旣涵乱之又生君子信谗君子如怒乱庻遄沮君子如祉乱庶遄已君子屡盟乱是用长君子信盗乱是用暴盗言孔甘乱是用餤匪其止共惟王之卭奕奕寝庙君子作之秩秩大猷圣人莫之他人有心予忖度之跃跃毚兔遇犬获之荏染柔木君子树之徃来行言心焉数之蛇蛇硕言出自口矣巧言如簧颜之厚矣彼何人斯居河之麋无拳无勇职为乱阶旣㣲且尰尔勇伊何为犹将多尔居徒几何何人斯序蘓公刺暴公也彼何人斯其心孔艰胡逝我梁不入我门伊谁云从维暴之云二人从行谁为此祸胡逝我梁不入唁我始者不如今云不我可彼何人斯胡逝我陈我闻其声不见其身不愧于人不畏于天彼何人斯其为飘风胡不自北胡不自南胡逝我梁袛搅我心尔之安行亦不遑舍尔之亟行遑脂尔车壹者之来云何其盱尔还而入我心易也还而不入否难知也壹者之来俾我祇也伯氏吹壎仲氏吹箎及尔如贯谅不我知出此三物以诅尔斯为鬼为蜮则不可得有腼面目视人罔极作此好歌以极反侧巷伯序巷伯刺幽王也萋兮斐兮成是贝锦彼谮人者亦已大甚哆兮侈兮成是南箕彼谮人者谁适与谋缉缉翩翩谋欲谮人愼尔言也谓尔不信㨗㨗幡幡谋欲谮言岂不尔受旣其女迁骄人好好劳人草草苍天苍天视彼骄人矝此劳人彼谮人者谁适与谋取彼谮人投畀豺虎豺虎不食投畀有北有北不受投畀有昊杨园之道猗于亩丘寺人孟子作为此诗凡百君子敬而听之谷风序刺幽王也习习谷风维风及雨将恐将惧维予与女将安将乐女转弃予习习谷风维风及頽将恐将惧寘予于怀将安将乐弃予如遗习习谷风维山崔嵬无草不死无木不萎忘我大徳思我小怨蓼莪序刺幽王也蓼蓼者莪匪莪伊蒿哀哀父母生我劬劳蓼蓼者莪匪莪伊蔚哀哀父母生我劳瘁缾之罄矣维罍之耻鲜民之生不如死之久矣无父何怙无母何恃出则衔恤入则靡至父兮生我母兮鞠我拊我畜我长我育我顾我复我出入腹我欲报之德昊天罔极南山烈烈飘风发发民莫不谷我独何害南山律律飘风弗弗氏莫不谷我独不卒大东序刺乱也有饛簋飱有捄棘匕周道如砥其直如矢君子所履小人所视睠焉顾之澘焉出涕小东大东杼柚其空纠纠葛屦可以履霜佻佻公子行彼周行旣徃旣来使我心疚有洌氿泉无浸获薪契契寤叹哀我惮人薪是获薪尚可载也哀我惮人亦可息也东人之子职劳不来西人之子粲粲衣服舟人之子熊罴是裘私人之子百僚是试或以其酒不以其浆鞙鞙佩璲不以其长维天有汉监亦有光跂彼织女终日七襄虽则七襄不成报章睆彼牵牛不以服箱东有启明西有长庚有捄天毕载施之行维南有箕不可以簸扬维北有斗不可以挹酒浆维南有箕载翕其舌维北有斗西柄之掲四月序大夫刺幽王也四月维夏六月徂暑先祖匪人胡宁忍予秋日凄凄百卉具腓乱离瘼矣奚其适归冬日烈烈飘风发发民莫不谷我独何害山有嘉卉侯栗侯梅废为残贼莫知其尤相彼泉水载清载浊我日构祸曷云能谷滔滔江汉南国之纪尽瘁以仕宁莫我有匪鹑匪鸢翰飞戾天匪鳣匪鲔潜逃于渊山有蕨薇隰有杞桋君子作歌维以告哀北山之什北山序大夫刺幽王也陟彼北山言采其杞偕偕士子朝夕从事王事靡盬忧我父母溥天之下莫非王土率土之濵莫非王臣大夫不均我从事独贤四牡彭彭王事傍傍嘉我未老鲜我方将旅力方刚经营四方或燕燕居息或尽瘁事国或息偃在牀或不已于行或不知叫号或惨惨劬劳或栖遟偃仰或王事鞅掌或湛乐饮酒或惨惨畏咎或出入风议或靡事不为无将大车序大夫悔将小人也无将大车只自尘兮无思百忧只自疧兮无将大车维尘冥冥无思百忧不出于颎无将大车维尘雍兮无思百忧只自重兮小明序大夫悔仕于乱世也明明上天照临下土我征徂西至于艽野二月初吉载离寒暑心之忧矣其毒大苦念彼共人涕零如雨岂不懐归畏此罪罟昔我徃矣日月方除曷云其还歳聿云莫念我独兮我事孔庶心之忧矣惮我不暇念彼共人睠睠怀顾岂不怀归畏此谴怒昔我往矣日月方奥曷云其还政事愈蹙歳聿云莫采萧获菽心之忧矣自贻伊戚念彼共人兴言出宿岂不怀归畏此反覆嗟尔君子无恒安处靖共尔位正直是与神之听之式谷以女嗟尔君子无恒安息靖共尔位好是正直神之听之介尔景福鼓钟序刺幽王也鼓钟将将淮水汤汤忧心且伤淑人君子懐允不忘鼓钟喈喈淮水湝湝忧心且悲淑人君子其德不囘鼓钟伐鼛淮有三洲忧心且妯淑人君子其德不犹鼔钟钦钦鼔瑟鼓琴笙磬同音以雅以南以籥不僭楚茨序刺幽王也楚楚者茨言抽其棘自昔何为我蓺黍稷我黍与与我稷翼翼我仓旣盈我庾维亿以为酒食以享以祀以妥以侑以介景福济济跄跄絜尔牛羊以往烝甞或剥或亨或肆或将祝祭于祊祀事孔明先祖是皇神保是飨孝孙有庆报以介福万寿无疆执爨踖踖为俎孔硕或燔或炙君妇莫莫为豆孔庶为賔为客献醻交错礼仪卒度笑语卒获神保是格报以介福万寿攸酢我孔熯矣式礼莫愆工祝致告徂赉孝孙苾芬孝祀神嗜饮食卜尔百福如几如式旣齐旣稷旣匡旣永钖尔极时万时亿礼仪旣备钟鼔既戒孝孙徂位工祝致告神具醉止皇尸载起鼔钟送尸神保聿归诸宰君妇废彻不遟诸父兄弟备言燕私乐具入奏以绥后禄尔殽旣将莫怨具庆旣醉旣饱小大稽首神嗜饮食使君夀考孔惠孔时维其尽之子子孙孙勿替引之信南山序刺幽王也信彼南山维禹甸之畇畇原隰曾孙田之我彊我理南东其亩上天同云雨雪雰雰益之以霡霂旣优旣渥旣霑旣足生我百谷疆埸翼翼黍稷彧彧曾孙之穑以为酒食畀我尸賔寿考万年中田有庐疆埸有𤓰是剥是菹献之皇祖曾孙寿考受天之祜祭以清酒从以骍牡享于祖考执其鸾刀以启其毛取其血膋是烝是享苾苾芬芬祀事孔明先祖是皇报以介福万寿无疆甫田序刺幽王也倬彼甫田歳取十千我取其陈食我农人自古有年今适南亩或耘或耔黍稷薿薿攸介攸止烝我髦士以我齐明与我牺羊以社以方我田旣臧农夫之庆琴瑟击鼓以御田祖以祈甘雨以介我稷黍以谷我士女曾孙来止以其妇子馌彼南亩田畯至喜攘其左右甞其㫖否禾易长亩终善且有曾孙不怒农夫克敏曾孙之稼如茨如梁曾孙之庾如坻如京乃求千斯仓乃求万斯箱黍稷稻粱农夫之庆报以介福万寿无疆大田序刺幽王也大田多稼旣种旣戒旣备乃事以我覃耜俶载南亩播厥百糓旣庭且硕曾孙是若旣方旣皁旣坚旣好不稂不莠去其螟螣及其蟊贼无害我田稺田祖有神秉畀炎火有渰萋萋兴雨祁祁雨我公田遂及我私彼有不获稺此有不歛穧彼有遗秉此有滞穗伊寡妇之利曾孙来止以其妇子馌彼南亩田畯至喜来方禋祀以其骍黑与其黍稷以享以祀以介景福瞻彼洛矣序刺幽王也瞻彼洛矣维水泱泱君子至止福禄如茨韎韐有奭以作六师瞻彼洛矣维水泱泱君子至止鞞琫有珌君子万年保其家室瞻彼洛矣维水泱泱君子至止福禄旣同君子万年保其家邦裳裳者华序刺幽王也裳裳者华其湑兮我觏之子我心写兮我心写兮是以有誉处兮裳裳者华芸其黄矣我觏之子维其有章矣维其有章矣是以有庆矣裳裳者华或黄或白我觏之子乘其四骆乗其四骆六辔沃若左之左之君子冝之右之右之君子有之维其有之是以似之桑扈之什桑扈序刺幽王也交交桑扈有莺其羽君子乐胥受天之祜交交桑扈有莺其领君子乐胥万邦之屏之屏之翰百辟为宪不戢不难受福不那兕觥其觩㫖酒思柔彼交匪敖万福来求鸳鸯序刺幽王也鸳鸯于飞毕之罗之君子万年福禄宜之鸳鸯在梁戢其左翼君子万年冝其遐福乘马在廏摧之秣之君子万年福禄艾之乗马在廏秣之摧之君子万年福禄绥之頍弁序诸公刺幽王也有頍者弁实维伊何尔酒旣㫖尔殽旣嘉岂伊异人兄弟匪他茑与女萝施于松栢未见君子忧心奕弈旣见君子庻㡬説怿有頍者弁实维何期尔酒旣㫖尔殽旣时岂伊异人兄弟具来茑与女萝施于松上未见君子忧心怲怲旣见君子庻㡬有臧有頍者弁实维在首尔酒旣㫖尔殽旣阜岂伊异人兄弟甥舅如彼雨雪先集维霰死䘮无日无㡬相见乐酒今夕君子维宴车舝序大夫刺幽王也间闗车之舝兮思娈季女逝兮匪饥匪渇德音来括虽无好友式燕且喜依彼平林有集维鷮辰彼硕女令德来敎式燕且誉好尔无射虽无㫖酒式饮庻㡬虽无嘉殽式食庻㡬虽无德与女式歌且舞陟彼髙冈析其柞薪析其柞薪其湑兮鲜我觏尔我心写兮髙山仰止景行行止四牡騑騑六辔如琴觏尔新昏以慰我心青蝇序大夫刺幽王也营营青蝇止于樊岂弟君子无信䜛言营营青蝇止于棘䜛人罔极交乱四国营营青蝇止于榛䜛人罔极构我二人賔之初筵序卫武公刺时也賔之初筵左右秩秩笾豆有楚殽核维旅酒旣和㫖饮酒孔偕钟鼓旣设举醻逸逸大侯旣抗弓矢斯张射夫旣同献尔发功发彼有的以祈尔爵籥舞笙鼔乐旣和奏烝衎烈祖以洽百礼百礼旣至有壬有林钖尔纯嘏子孙其湛其湛曰乐各奏尔能賔载手仇室人入又酌彼康爵以奏尔时賔之初筵温温其恭其未醉止威仪反反曰旣醉止威仪幡幡舍其坐迁屡舞僊僊其未醉止威仪抑抑曰既醉止威仪怭怭是曰旣醉不知其秩賔旣醉止载号载呶乱我笾豆屡舞僛僛是曰旣醉不知其邮侧弁之仪屡舞傞傞旣醉而出并受其福醉而不出是谓伐德饮酒孔嘉维其令仪凡此饮酒或醉或否旣立之监或佐之史彼醉不臧不醉反耻式勿从谓无俾大怠匪言勿言匪由勿语由醉之言俾出童羖三爵不识矧敢多又鱼藻序刺幽王也鱼在在藻有颁其首王在在镐岂乐饮酒鱼在在藻有莘其尾王在在镐饮酒乐岂鱼在在藻依于其蒲王在在镐有那其居采菽序刺幽王也采菽采菽筐之筥之君子来朝何钖予之虽无予之路车乘马又何予之𤣥衮及黼觱沸槛泉言采其芹君子来朝言观其旂其旂淠淠鸾声嘒嘒载骖载驷君子所届赤芾在股邪幅在下彼交匪纾天子所予乐只君子天子命之乐只君子福禄申之维柞之枝其蓬蓬乐只君子殿天子之邦乐只君子万福攸同平平左右亦是率从汎汎杨舟绋纚维之乐只君子天子葵之乐只君子福禄膍之优哉游哉亦是戾矣角弓序父兄刺幽王也骍骍角弓翩其反矣兄弟昏姻无胥逺矣尔之逺矣民胥然矣尔之敎矣民胥傚矣此令兄弟绰绰有裕不令兄弟交相为瘉民之无良相怨一方受爵不让至于已斯亡老马反为驹不顾其后如食宜饇如酌孔取毋敎猱升木如涂涂附君子有徽猷小人与属雨雪瀌瀌见晛曰消莫肯下遗式居娄骄雨雪浮浮见晛曰流如蛮如髦我是用忧菀栁序刺幽王也有菀者柳不尚息焉上帝甚蹈无自暱焉俾予靖之后予极焉有菀者栁不尚愒焉上帝甚蹈无自瘵焉俾予靖之后予迈焉有鸟髙飞亦傅于天彼人之心于何其臻曷予靖之居以凶矜都人士之什都人士序周人刺衣服无常也彼都人士狐裘黄黄其容不改出言有章行归于周万民所望彼都人士台笠缁撮彼君子女绸直如发我不见兮我心不説彼都人士充耳琇实彼君子女谓之尹吉我不见兮我心苑结彼都人士垂带而厉彼君子女卷发如虿我不见兮言从之迈匪伊垂之带则有余匪伊卷之发则有旟我不见兮云何盱矣采緑序刺怨旷也终朝采緑不盈一匊予发曲局薄言归沭终朝采蓝不盈一襜五日为期六日不詹之子于狩言韔其弓之子于钓言纶之䋲其钓维何维鲂及鱮维鲂及鱮薄言观者黍苖序刺幽王也芃芃黍苖隂雨膏之悠悠南行召伯劳之我任我辇我车我牛我行旣集盖云归哉我徒我御我师我旅我行旣集盖云归处肃肃谢功召伯营之烈烈征师召伯成之原隰旣平泉流旣清召伯有成王心则宁隰桑序刺幽王也隰桑有阿其有难旣见君子其乐如何隰桑有阿其叶有沃旣见君子云何不乐隰桑有阿其有幽旣见君子德音孔胶心乎爱矣遐不谓矣中心藏之何日忘之白华序周人刺幽后也白华菅兮白茅束兮之子之逺俾我独兮英英白云露彼菅茅天歩艰难之子不犹滮池北流浸彼稻田啸歌伤怀念彼硕人樵彼桑薪卬烘于煁维彼硕人实劳我心鼓钟于宫声闻于外念子懆懆视我迈迈有鹙在梁有鹤在林维彼硕人实劳我心鸳鸯在梁戢其左翼之子无良二三其德有扁斯石履之卑兮之子之逺俾我底兮緜蛮序微臣刺乱也緜蛮黄鸟止于丘阿道之云逺我劳如何饮之食之敎之诲之命彼后车谓之载之緜蛮黄鸟止于丘隅岂敢惮行畏不能趋饮之食之敎之诲之命彼后车谓之载之緜蛮黄鸟止于丘侧岂敢惮行畏不能极饮之食之教之诲之命彼后车谓之载之瓠序大夫刺幽王也幡幡瓠采之亨之君子有酒酌言甞之有兔斯首炮之燔之君子有酒酌言献之有兔斯首燔之炙之君子有酒酌言酢之有兔斯首燔之炮之君子有酒酌言醻之渐渐之石序下国刺幽王也渐渐之石维其髙矣山川悠逺维其劳矣武人东征不皇朝矣渐渐之石维其卒矣山川悠逺曷其没矣武人东征不皇出矣有豕白蹢烝渉波矣月离于毕俾滂沱矣武人东征不皇他矣苕之华序大夫闵时也苕之华芸其黄矣心之忧矣维其伤矣苕之华其青青知我如此不如无生牂羊坟首三星在罶人可以食鲜可以饱何草不黄序下国刺幽王也何草不黄何日不行何人不将经营四方何草不𤣥何人不矜哀我征夫独为匪民匪兕匪虎率彼旷野哀我征夫朝夕不暇有芃者狐率彼幽草有栈之车行彼周道待轩诗记卷五待轩诗记卷六钦定四库全书待轩诗记卷六明张次仲撰大雅文王之什文王序文王受命作周也文王在上于昭于天周虽旧邦其命维新有周不显帝命不时文王陟降在帝左右亹亹文王令闻不已陈钖哉周侯文王孙子文王孙子本支百世凡周之士不显亦世世之不显厥犹翼翼思皇多士生此王国王国克生维周之桢济济多士文王以宁穆穆文王于缉熙敬止假哉天命有商孙子商之孙子其丽不亿上帝既命侯于周服侯服于周天命靡常殷士肤敏祼将于京厥作祼将常服黼冔王之荩臣无念尔祖无念尔祖聿脩厥徳永言配命自求多福殷之未丧师克配上帝宜鉴于殷骏命不易命之不易无遏尔躬宣昭义问有虞殷自天上天之载无声无臭仪刑文王万邦作孚大明序文王有明徳故天复命武王也明明在下赫赫在上天难忱斯不易维王天位殷适使不挟四方挚仲氏任自彼殷商来嫁于周曰嫔于京乃及王季维徳之行大任有身生此文王维此文王小心翼翼昭事上帝聿怀多福厥徳不回以受方国天监在下有命既集文王初载天作之合在洽之阳在渭之涘文王嘉止大邦有子大邦有子俔天之妹文定厥祥亲迎于渭造舟爲梁不显其光有命自天命此文王于周于京缵女维莘长子维行笃生武王保右命尔爕伐大商殷商之旅其㑹如林矢于牧野维予侯兴上帝临女无贰尔心牧野洋洋檀车煌煌驷騵彭彭维师尚父时维鹰扬凉彼武王肆伐大商㑹朝清明緜序文王之兴本由太王也緜緜𤓰瓞民之初生自土沮漆古公亶父陶复陶穴未有家室古公亶父来朝走马率西水浒至于岐下爰及姜女聿来胥宇周原膴膴堇荼如饴爰始爰谋爰契我龟曰止曰时筑室于兹廼慰廼止廼左廼右廼疆廼理廼宣廼畆自西徂东周爰执事乃召司空乃召司徒俾立室家其绳则直缩版以载作庙翼翼捄之陾陾度之薨薨筑之登登削屡冯冯百堵皆兴鼛鼓弗胜廼立臯门臯门有伉廼立应门应门将将廼立冢土戎丑攸行肆不殄厥愠亦不陨厥问柞棫拔矣行道兊矣混夷駾矣维其喙矣虞芮质厥成文王蹶厥生予曰有疏附予曰有先后予曰有奔奏予曰有御侮棫朴序文王能官人也芃芃棫朴薪之槱之济济辟王左右趣之济济辟王左右奉璋奉璋峨峨髦士攸宜淠彼泾舟烝徒楫之周王于迈六师及之倬彼云汉爲章于天周王寿考遐不作人追琢其章金玉其相勉勉我王纲纪四方旱麓序受祖也瞻彼旱麓榛楛济济岂弟君子干禄岂弟瑟彼玉瓒黄流在中岂弟君子福禄攸降鸢飞戾天鱼跃于渊岂弟君子遐不作人清酒既载骍牡既备以享以祀以介景福瑟彼柞棫民所燎矣岂弟君子神所劳矣莫莫葛藟施于条枚岂弟君子求福不囘思齐序文王所以圣也思齐大任文王之母思媚周姜京室之妇大姒嗣徽音则百斯男惠于宗公神罔时怨神罔时恫刑于寡妻至于兄弟以御于家邦雍雍在宫肃肃在庙不显亦临无射亦保肆戎疾不殄烈假不瑕不闻亦式不諌亦入肆成人有徳小子有造古之人无斁誉髦斯士皇矣序美周也皇矣上帝临下有赫监观四方求民之莫维此二国其正不获维彼四国爰究爰度上帝耆之憎其式廓乃眷西顾此维与宅作之屏之其菑其翳脩之平之其灌其栵启之辟之其柽其椐攘之剔之其檿其柘帝迁明德串夷载路天立厥配受命既固帝省其山柞棫斯拔松柏斯兊帝作邦作对自太伯王季维此王季因心则友则友其兄则笃其庆载钖之光受禄无丧奄有四方维此王季帝度其心貃其徳音其徳克明克明克类克长克君王此大邦克顺克比比于文王其徳靡悔既受帝祉施于孙子帝谓文王无然畔援无然歆羡诞先登于岸密人不恭敢距大邦侵阮徂共王赫斯怒爰整其旅以按徂旅以笃于周祜以对于天下依其在京侵自阮疆陟我髙冈无矢我陵我陵我阿无饮我泉我泉我池度其鲜原居岐之阳在渭之将万邦之方下民之王帝谓文王予怀明徳不大声以色不长夏以革不识不知顺帝之则帝谓文王询尔仇方同尔兄弟以尔钩援与尔临冲以伐崇墉临冲闲闲崇墉言言执讯连连攸馘安安是类是禡是致是附四方以无侮临冲茀茀崇墉仡仡是伐是肆是絶是忽四方以无拂灵台序民始附也经始灵台经之营之庶民攻之不日成之经始勿亟庶民子来王在灵囿麀鹿攸伏麀鹿濯濯白鸟翯翯王在灵沼于牣鱼跃虡业维枞贲鼓维镛于论鼓钟于乐辟廱于论鼓钟于乐辟廱鼍鼓逢逢朦瞍奏公下武序继文也下武维周世有哲王三后在天王配于京王配于京世徳作求永言配命成王之孚成王之孚下土之式永言孝思孝思维则媚兹一人应侯顺徳永言孝思昭哉嗣服昭兹来许绳其祖武于万斯年受天之祜受天之祜四方来贺于万斯年不遐有佐文王有声序继伐也文王有声遹骏有声遹求厥宁遹观厥成文王烝哉文王受命有此武功既伐于崇作邑于丰文王烝哉筑城伊淢作丰伊匹匪棘其欲遹追来孝王后烝哉王公伊濯维丰之垣四方攸同王后维翰王后烝哉丰水东注维禹之绩四方攸同皇王维辟皇王烝哉镐京辟廱自西自东自南自北无思不服皇王烝哉考卜维王宅是镐京维龟正之武王成之武王烝哉丰水有芑武王岂不仕诒厥孙谋以燕翼子武王烝哉生民之什生民序尊祖也厥初生民时维姜嫄生民如何克禋克祀以弗无子履帝武敏歆攸介攸止载震载夙载生载育时维后稷诞弥厥月先生如达不坼不副无灾无害以赫厥灵上帝不宁不康禋祀居然生子诞寘之隘巷牛羊腓字之诞寘之平林㑹伐平林诞寘之寒氷鸟覆翼之鸟乃去矣后稷哌矣实覃实訏厥声载路诞实匍匐克岐克嶷以就口食蓺之荏菽荏菽旆旆禾役穟穟麻麦幪幪𤓰瓞唪唪诞后稷之穑有相之道茀厥丰草种之黄茂实方实苞实种实褎实发实秀实坚实好实颖实栗即有邰家室诞降嘉种维秬维秠维穈维芑恒之秬秠是获是亩恒之穈芑是任是负以归肇祀诞我祀如何或舂或揄或簸或蹂释之叟叟烝之浮浮载谋载惟取萧祭脂取羝以軷载燔载烈以兴嗣岁卬盛于豆于豆于豋其香始升上帝居歆胡臭亶时后稷肇祀庶无罪悔以迄于今行苇序忠厚也敦彼行苇牛羊勿践履方苞方体维泥泥戚戚兄弟莫逺具尔或肆之筵或授之几肆筵设席授几有缉御或献或酢洗爵奠斝醓醢以荐或燔或炙嘉殽脾臄或歌或咢敦弓既坚四鍭既钧舎矢既均序賔以贤敦弓既句既挟四鍭四鍭如树序賔以不侮曽孙维主酒醴维醹酌以大斗以祈黄耉黄耉台背以引以翼寿考维祺以介景福既醉序太平也既醉以酒既饱以徳君子万年介尔景福既醉以酒尔殽既将君子万年介尔昭明昭明有融髙朗令终令终有俶公尸嘉告其告维何笾豆静嘉朋友攸摄摄以威仪威仪孔时君子有孝子孝子不匮永钖尔类其类维何室家之壸君子万年永钖祚𦙍其𦙍维何天被尔禄君子万年景命有仆其仆维何釐尔女士釐尔女士从以孙子凫鹥序守成也凫鹥在泾公尸来燕来宁尔酒既清尔殽既馨公尸燕饮福禄来成凫鹥在沙公尸来燕来宜尔酒既多尔殽既嘉公尸燕饮福禄来爲凫鹥在渚公尸来燕来处尔酒既湑尔殽伊脯公尸燕饮福禄来下凫鹥在潨公尸来燕来宗既燕于宗福禄攸降公尸燕饮福禄来崇凫鹥在亹公尸来止熏熏㫖酒欣欣燔炙芬芬公尸燕饮无有后艰假乐序嘉成王也假乐君子显显令徳宜民宜人受禄于天保右命之自天申之干禄百福子孙千亿穆穆皇皇宜君宜王不愆不忘率由旧章威仪抑抑徳音秩秩无怨无恶率由羣匹受福无疆四方之纲之纲之纪燕及朋友百辟卿士媚于天子不解于位民之攸塈公刘序召康公戒成王也笃公刘匪居匪康廼场廼疆廼积廼仓廼裹糇粮于橐于囊思辑用光弓矢斯张干戈戚扬爰方启行笃公刘于胥斯原既庶既繁既顺廼宣而无永叹陟则在巘复降在原何以舟之维玉及瑶鞞琫容刀笃公刘逝彼百泉瞻彼溥原廼陟南冈廼觏于京京师之野于时处处于时庐旅于时言言于时语语笃公刘于京斯依跄跄济济俾筵俾几既登廼依廼造其曹执豕于牢酌之用匏食之饮之君之宗之笃公刘既溥既长既景廼冈相其隂阳观其流泉其军三单度其隰原彻田爲粮度其夕阳豳居允荒笃公刘于豳斯馆涉渭爲乱取厉取鍜止基廼理爰衆爰有夹其皇涧遡其过涧止旅廼密芮鞫之即泂酌序召康公戒成王也泂酌彼行潦挹彼注兹可以餴饎岂弟君子民之父母泂酌彼行潦挹彼注兹可以濯罍岂弟君子民之攸归泂酌彼行潦挹彼注兹可以濯溉岂弟君子民之攸塈卷阿序召康公戒成王也有卷者阿飘风自南岂弟君子来游来歌以矢其音伴奂尔游矣优游尔休矣岂弟君子俾尔弥尔性似先公酋矣尔土宇昄章亦孔之厚矣岂弟君子俾尔弥尔性百神尔主矣尔受命长矣茀禄尔康矣岂弟君子俾尔弥尔性纯嘏尔常矣有冯有翼有孝有徳以引以翼岂弟君子四方爲则颙颙卬卬如圭如璋令闻令望岂弟君子四方爲纲凤皇于飞翙翙其羽亦集爰止蔼蔼王多吉士维君子使媚于天子凤皇于飞翙翙其羽亦傅于天蔼蔼王多吉人维君子命媚于庶人凤皇鸣矣于彼髙冈梧桐生矣于彼朝阳菶菶萋萋雍雍喈喈君子之车既庶且多君子之马既闲且驰矢诗不多维以遂歌民劳序召穆公刺厉王也民亦劳止汔可小康惠此中国以绥四方无纵诡随以谨无良式遏宼虐㦧不畏明柔逺能迩以定我王民亦劳止汔可小休惠此中国以爲民逑无纵诡随以谨惛怓式遏宼虐无俾民忧无弃尔劳以爲王休民亦劳止汔可小息惠此京师以绥四国无纵诡随以谨罔极式遏寇虐无俾作慝敬愼威仪以近有徳民亦劳止汔可小愒惠此中国俾民忧洩无纵诡随以谨丑厉式遏寇虐无俾正败戎虽小子而式𢎞大民亦劳止汔可小安惠此中国国无有残无纵诡随以谨缱绻式遏寇虐无俾正反王欲玉女是用大谏板序凡伯刺厉王也上帝板板下民卒瘅出话不然爲犹不逺靡圣管管不实于亶犹之未逺是用大谏天之方难无然宪宪天之方蹶无然洩洩辞之辑矣民之洽矣辞之怿矣民之莫矣我虽异事及尔同寮我即尔谋听我嚻嚻我言维服勿以爲笑先民有言询于刍荛天之方虐无然谑谑老夫灌灌小子硚硚匪我言耄尔用忧谑多将熇熇不可救药天之方懠无爲夸毗威仪卒迷善人载尸民之方殿屎则莫我敢葵丧乱蔑资曽莫惠我师天之牖民如壎如篪如璋如圭如取如携携无曰益牖民孔易民之多辟无自立辟价人维藩大师维垣大邦维屏大宗维翰怀德维宁宗子维城无俾城坏无独斯畏敬天之怒无敢戏豫敬天之渝无敢驰驱昊天曰明及尔出王昊天曰旦及尔游衍待轩诗记卷六待轩诗记卷七钦定四库全书待轩诗记卷七明张次仲撰大雅荡之什荡序召穆公伤周室大坏也荡荡上帝下民之辟疾威上帝其命多辟天生烝民其命匪谌靡不有初鲜克有终文王曰咨咨女殷商曽是彊御曽是掊克曽是在位曽是在服天降慆徳女兴是力文王曰咨咨女殷商而秉义类彊御多怼流言以对寇攘式内侯作侯祝靡届靡究文王曰咨咨女殷商女炰烋于中国敛怨以爲徳不明尔徳时无背无侧尔徳不明以无陪无卿文王曰咨咨女殷商天不湎尔以酒不义从式既愆尔止靡明靡晦式号式唿俾昼作夜文王曰咨咨女殷商如蜩如螗如沸如羮小大近丧人尚乎由行内奰于中国覃及鬼方文王曰咨咨女殷商匪上帝不时殷不用旧虽无老成人尚有典刑曽是莫听大命以倾文王曰咨咨女殷商人亦有言顚沛之揭枝未有害本实先拨殷鉴不逺在夏后之世抑序卫武公刺厉王亦以自警也抑抑威仪维徳之隅人亦有言靡哲不愚庶人之愚亦职维疾哲人之愚亦维斯戾无竞维人四方其训之有觉徳行四国顺之訏谟定命逺犹辰告敬愼威仪维民之则其在于今兴迷乱于政顚覆厥徳荒湛于酒女虽湛乐从弗念厥绍罔敷求先王克共明刑肆皇天弗尚如彼流泉无沦胥以亡夙兴夜寐洒埽廷内维民之章脩尔车马弓矢戎兵用戒戎作用逷蛮方质尔人民谨尔侯度用戒不虞愼尔出话敬尔威仪无不柔嘉白圭之玷尚可磨也斯言之玷不可爲也无易由言无曰茍矣莫扪朕舌言不可逝矣韵无言不雠无徳不报惠于朋友庶民小子子孙绳绳万民靡不承视尔友君子辑柔尔颜不遐有愆相在尔室尚不愧于屋漏无曰不显莫予云觏神之格思不可度思矧可射思辟尔爲徳俾臧俾嘉淑愼尔止不愆于仪不僭不贼鲜不爲则投我以桃报之以李彼童而角实虹小子荏染柔木言緍之丝温温恭人维徳之基其维哲人告之话言顺徳之行其维愚人覆谓我僭民各有心于乎小子未知臧否匪手携之言示之事匪靣命之言提其耳借曰未知亦既抱子民之靡盈谁夙知而莫成昊天孔昭我生靡乐视尔梦梦我心惨惨诲尔谆谆听我藐藐匪用爲教覆用爲虐借曰未知亦聿既耄于乎小子告尔旧止听用我谋庶无大悔天方艰难曰丧厥国取譬不逺昊天不忒回遹其徳俾民大棘桑柔序芮伯刺厉王也菀彼桑柔其下侯旬捋采其刘瘼此下民不殄心忧仓兄塡兮倬彼昊天宁不我矜四牡骙骙旟旐有翩乱生不夷靡国不汦民靡有黎具祸以烬于乎有哀国歩斯频国歩蔑资天不我将靡所止疑云徂何往君子实维秉心无竞谁生厉阶至今爲梗忧心慇慇念我土宇我生不辰逢天僤怒自西徂东靡所定处多我觏痻孔棘我圉爲谋爲毖乱况斯削告尔忧恤诲尔序爵谁能执热逝不以濯其何能淑载胥及溺如彼遡风亦孔之僾民有肃心荓云不逮好是稼穑力民代食稼穑维宝代食维好天降丧乱灭我立王降此蟊贼稼穑卒痒哀恫中国具赘卒荒靡有旅力以念穹苍惟此惠君民人所瞻秉心宣犹考愼其相维彼不顺自独俾臧自有肺肠俾民卒狂瞻彼中林甡甡其鹿朋友已谮不胥以谷人亦有言进退维谷维此圣人瞻言百里维彼愚人覆狂以喜匪言不能胡斯畏忌维此良人弗求弗迪维彼忍心是顾是复民之贪乱宁爲荼毒大风有隧有空大谷维此良人作爲式谷维彼不顺征以中垢大风有隧贪人败类听言则对诵言如醉匪用其良覆俾我悖嗟尔朋友予岂不知而作如彼飞虫时亦弋获既之隂女反予来赫民之罔极职凉善背爲民不利如云不克民之囘遹职竞用力民之未戾职盗爲宼谅曰不可覆背善詈虽曰匪予既作尔歌云汉序仍叔美宣王也倬彼云汉昭回于天王曰于乎何辜今之人天降丧乱饥馑荐臻靡神不举靡爱斯牲圭璧既卒宁莫我听旱既大甚藴隆虫虫不殄禋祀自郊徂宫上下奠瘗靡神不宗后稷不克上帝不临秏斁下土宁丁我躬旱既大甚则不可推兢兢业业如霆如雷周余黎民靡有孑遗昊天上帝则不我遗胡不相畏先祖于摧旱既大甚则不可沮赫赫炎炎云我无所大命近止靡瞻靡顾羣公先正则不我助父母先祖胡宁忍予旱既大甚涤涤山川旱魃爲虐如惔如焚我心惮暑忧心如熏羣公先正则不我闻昊天上帝宁俾我遯旱既大甚黾勉畏去胡宁瘨我以旱憯不知其故祈年孔夙方社不莫昊天上帝则不我虞敬恭明神宜无悔怒旱既大甚散无友纪鞫哉庶正疚哉冢宰趣马师氏膳夫左右靡人不周无不能止瞻卬昊天云如何里瞻卬昊天有嘒其星大夫君子昭假无赢大命近止无弃尔成何求爲我以戾庶正瞻卬昊天曷惠其宁崧高序尹吉甫美宣王也崧髙维岳骏极于天维岳降神生甫及申维申及甫维周之翰四国于蕃四方于宣亹亹申伯王纉之事于邑于谢南国是式王命召伯定申伯之宅登是南邦世执其功王命申伯式是南邦因是谢人以作尔庸王命召伯彻申伯土田王命傅御迁其私人申伯之功召伯是营有俶其城寝庙既成既成藐藐王钖申伯四牡硚硚钩膺濯濯王遣申伯路车乘马我图尔居莫如南土钖尔介圭以作尔宝往近王舅南土是保申伯信迈王饯于郿申伯还南谢于诚归王命召伯彻申伯土疆以峙其粻式遄其行申伯畨畨既入于谢徒御啴啴周邦咸喜戎有良翰不显申伯王之元舅文武是宪申伯之徳柔惠且直揉此万邦闻于四国吉甫作诵其诗孔硕其风肆好以赠申伯烝民序尹吉甫美宣王也天生烝民有物有则民之秉彞好是懿徳天监有周昭假于下保兹天子生仲山甫仲山甫之徳柔嘉维则令仪令色小心翼翼古训是式威仪是力天子是若明命使赋王命仲山甫式是百辟纉戎祖考王躬是保出纳王命王之喉舌赋政于外四方爰发肃肃王命仲山甫将之邦国若否仲山甫明之既明且哲以保其身夙夜匪解以事一人人亦有言柔则茹之刚则吐之维仲山甫柔亦不茹刚亦不吐不侮矜寡不畏彊御人亦有言徳輶如毛民鲜克举之我仪图之维仲山甫举之爱莫助之衮职有阙维仲山甫补之仲山甫出祖四牡业业征夫捷捷每怀靡及四牡彭彭八鸾锵锵王命仲山甫城彼东方四牡骙骙八鸾喈喈仲山甫徂齐式遄其归吉甫作诵穆如清风仲山甫永怀以慰其心韩奕序尹吉甫美宣王也奕奕梁山维禹甸之有倬其道韩侯受命王亲命之纉戎祖考无废朕命夙夜匪解䖍共尔位朕命不易榦不庭方以佐戎辟四牡奕奕孔脩且张韩侯入觐以其介圭入觐于王王钖韩侯淑旂绥章簟茀错衡𤣥衮赤舄钩膺镂钖鞹鞃浅幭鞗革金厄韩侯出祖出宿于屠显父饯之清酒百壶其殽维何炰鼈鲜鱼其蔌维何维笋及蒲其赠维何乘马路车笾豆有且侯氏燕胥韩侯取妻汾王之甥蹶父之子韩侯迎止于蹶之里百两彭彭八鸾锵锵不显其光诸娣从之祁祁如云韩侯顾之烂其盈门蹶父孔武靡国不到爲韩姞相攸莫如韩乐孔乐韩土川泽訏訏鲂鱮甫甫麀鹿噳噳有熊有罴有猫有虎庆既令居韩姞燕誉溥彼韩城燕师所完以先祖受命因时百蛮王钖韩侯其追其貃奄受北国因以其伯实墉实壑实亩实籍献其貔皮赤豹黄罴江汉序尹吉甫美宣王也江汉浮浮武夫滔滔匪安匪游淮夷来求既出我车既设我旟匪安匪舒淮夷来铺江汉汤汤武夫洸洸经营四方告成于王四方既平王国庶定时靡有争王心载宁江汉之浒王命召虎式辟四方彻我疆土匪疚匪棘王国来极于疆于理至于南海王命召虎来旬来宣文武受命召公维翰无曰予小子召公是似肇敏戎公用钖尔祉釐尔圭瓉秬鬯一卣告于文人钖山土田于周受命自召祖命虎拜稽首天子万年虎拜稽首对扬王休作召公考天子万寿明明天子令闻不已矢其文徳洽此四国常武序召穆公美宣王也赫赫明明王命卿士南仲大祖太师皇父整我六师以脩我戎既敬既戒惠此南国王谓尹氏命程伯休父左右陈行戒我师旅率彼淮浦省此徐土不留不处三事就绪赫赫业业有严天子王舒保作匪绍匪游徐方绎骚震惊徐方如雷如霆徐方震惊王奋厥武如震如怒进厥虎臣阚如虓虎铺敦淮濆仍执丑虏截彼淮浦王师之所王旅啴啴如飞如翰如江如汉如山之苞如川之流緜緜翼翼不测不克濯征徐国王犹允塞徐方既来徐方既同天子之功四方既平徐方来庭徐方不回王曰还归瞻卬序凡伯刺幽王大坏也瞻卬昊天则不我惠孔塡不宁降此大厉邦靡有定士民其瘵蟊贼蟊疾靡有夷届罪罟不收靡有夷瘳人有土田女反有之人有民人女覆夺之此宜无罪女反收之彼宜有罪女覆说之哲夫成城哲妇倾城懿厥哲妇爲枭爲鸱妇有长舌维厉之阶乱匪降自天生自妇人匪教匪诲时维妇寺鞫人忮忒谮始竟背岂曰不极伊胡爲慝如贾三倍君子是识妇无公事休其蚕织天何以刺何神不富舎尔介狄维予胥忌不弔不祥威仪不类人之云亡邦国殄瘁天之降罔维其优矣人之云亡心之忧矣天之降罔维其几矣人之云亡心之悲矣觱沸槛泉维其深矣心之忧矣宁自今矣不自我先不自我后藐藐昊天无不克巩无忝皇祖式救尔后召旻序凡伯刺幽王大坏也旻天疾威天笃降丧瘨都我饥馑民卒流亡我居圉卒荒天降罪罟蟊贼内讧昏椓靡共溃溃回遹实靖夷我邦臯臯訿訿曽不知其玷兢兢业业孔塡不宁我位孔贬如彼岁旱草不溃茂如彼栖苴我相此邦无不溃止维昔之富不如时维今之疚不如兹彼疏斯粺胡不自替职兄斯引池之竭矣不云自频泉之竭矣不云自中溥斯害矣职况斯𢎞不烖我躬昔先王受命有如召公日辟国百里今也日蹙国百里于乎哀哉维今之人不尚有旧待轩诗记卷七待轩诗记卷八钦定四库全书待轩诗记卷八明张次仲撰周颂清庙之什清庙序祀文王也于穆清庙肃雍显相济济多士秉文之徳对越在天骏奔走在庙不显不承无射于人斯维天之命序太平告文王也维天之命于穆不已于乎不显文王之徳之纯假以溢我我其收之骏惠我文王曽孙笃之维清序奏象舞也维清缉熙文王之典肇禋迄用有成维周之祯烈文序成王即政诸侯助祭也烈文辟公钖兹祉福惠我无疆子孙保之无封靡于尔邦维王其崇之念兹戎功继序其皇之无竞维人四方其训之不显维徳百辟其刑之于乎前王不忘天作序祀先王先公也天作髙山大王荒之彼作矣文王康之彼徂矣岐有夷之行子孙保之昊天有成命序郊祀天地也昊天有成命二后受之成王不敢康夙夜基命宥密于缉熈单厥心肆其靖之我将序祀文王于明堂也我将我享维羊维牛维天其右之仪式刑文王之典日靖四方伊嘏文王既右飨之我其夙夜畏天之威于时保之时迈序巡守告祭柴望也时迈其邦昊天其子之实右序有周薄言震之莫不震叠怀柔百神及河乔岳允王维后明昭有周式序在位载戢干戈载櫜弓矢我求懿徳肆于时夏允王保之执竞序祀武王也执竞武王无竞维烈不显成康上帝是皇自彼成康奄有四方斤斤其明钟鼓喤喤磬筦将将降福穰穰降福简简威仪反反既醉既饱福禄来反思文序后稷配天也思文后稷克配彼天立我烝民莫匪尔极贻我来牟帝命率育无此疆尔界陈常于时夏臣工之什臣工序诸侯助祭遣于庙也嗟嗟臣工敬尔在公王釐尔成来咨来茹嗟嗟保介维莫之春亦又何求如何新畬于皇来牟将受厥明明昭上帝迄用康年命我衆人庤乃俴镈奄观铚艾噫嘻序春夏祈谷于上帝也噫嘻成王既昭假尔率时农夫播厥百谷骏𤼵尔私终卅里亦服尔耕十千维耦振鹭序二王之后来助祭也振鹭于飞于彼西雍我客戾止亦有斯容在彼无恶在此无斁庶几夙夜以永终誉丰年序秋冬报也丰年多黍多稌亦有髙廪万亿及秭为酒为醴烝畀祖妣以洽百礼降福孔皆有瞽序始作乐而合于祖也有瞽有瞽在周之庭设业设虡崇牙树羽应田县鼓鞉磬柷圉既备乃奏箫管备举喤喤厥声肃雍和鸣先祖是听我客戾止永观厥成濳序季冬荐鱼春献鲔也猗与漆沮濳有多鱼有鳣有鲔鲦鲿鰋鲤以享以祀以介景福雍序禘大祖也有来雍雍至止肃肃相维辟公天子穆穆于荐广牡相予肆祀假哉皇考绥予孝子宣哲维人文武维后燕及皇天克昌厥后绥我眉夀介以繁祉既右烈考亦右文母载见序诸侯始见乎武王庙也载见辟王曰求厥章龙旂阳阳和铃央央鞗革有鸧休有烈光率见昭考以孝以享以介眉夀永言保之思皇多祜烈文辟公绥以多福俾缉熙于纯嘏有客序微子来见祖庙也有客有客亦白其马有萋有且敦琢其旅有客宿宿有客信信言授之絷以絷其马薄言追之左右绥之既有淫威降福孔夷武序奏大武也于皇武王无竞维烈允文文王克开厥后嗣武受之胜殷遏刘耆定尔功闵予小子之什闵予小子序嗣王朝于庙也闵予小子遭家不造嬛嬛在疚于乎皇考永世克孝念兹皇祖陟降庭止维予小子夙夜敬止于乎皇王继序思不忘访落序嗣王谋于庙也访予落止率时昭考于乎悠哉朕未有艾将予就之继犹判涣维予小子未堪家多难绍庭上下陟降厥家休矣皇考以保明其身敬之序羣臣进戒嗣王也敬之敬之天维显思命不易哉无曰髙髙在上陟降厥士日监在兹维予小子不聪敬止日就月将学有缉熈于光明佛时仔肩示我显徳行小毖序嗣王求贤也予其惩升而毖后患莫予荓蜂自求辛螫肈允彼桃虫拚飞维鸟未堪家多难予又集于蓼载芟序春借田而祈社稷也载芟载柞其耕泽泽千耦其耘徂隰徂畛侯主侯伯侯亚侯旅侯彊侯以有嗿其馌思媚其妇有依其士有略其耜俶载南畆播厥百谷实函斯活驿驿其达有厌其杰厌厌其苗緜緜其麃载获济济有实其积万亿及秭为酒为醴烝畀祖妣以洽百礼有飶其香邦家之光有椒其馨胡考之宁匪且有且匪今斯今振古如兹良耜序秋报社稷也畟畟良耜俶载南畆播厥百谷实函斯活或来瞻女载筐及筥其饟伊黍其笠伊纠其镈斯赵以薅荼蓼荼蓼朽止黍稷茂止获之挃挃积之栗栗其崇如墉其比如栉以开百室百室盈止妇子宁止杀时犉牡有捄其角以似以续续古之人丝衣序绎賔尸也丝衣其紑载弁俅俅自堂徂基自羊徂牛鼐鼎及鼒兕觥其觩㫖酒思柔不吴不敖胡考之休酌序告成大武也于铄王师遵养时晦时纯熈矣是用大介我龙受之硚硚王之造载用有嗣实维尔公允师桓序讲武类禡也绥万邦娄丰年天命匪解桓桓武王保有厥士于以四方克定厥家于昭于天皇以闲之赉序大封于庙也文王既勤止我应受之敷时绎思我徂维求定时周之命于绎思般序巡狩而祀四岳河海也于皇时周陟其髙山嶞山乔岳允犹翕河敷天之下裒时之对时周之命鲁颂駉序颂僖公也駉駉牡马在垧之野薄言駉者有驈有皇有骊有黄以车彭彭思无疆思马斯臧駉駉牡马在垧之野薄言駉者有骓有駓有骍有骐以车伾伾思无期思马斯才駉駉牡马在垧之野薄言駉者有驒有骆有駵有雒以车绎绎思无斁思马斯作駉駉牡马在垧之野薄言駉者有骃有騢有驔有鱼以车袪袪思无邪思马斯徂有駜序颂僖公君臣有道也有駜有駜駜彼乘黄夙夜在公在公明明振振鹭鹭于下鼔咽咽醉言舞于胥乐兮有駜有駜駜彼乘牡夙夜在公在公饮酒振振鹭鹭于飞鼔咽咽醉言归于胥乐兮有駜有駜駜彼乘駽夙夜在公在公载燕自今以始嵗其有君子有谷诒孙子于胥乐兮泮水序颂僖公能修泮宫也思乐泮水薄采其芹鲁侯戾止言观其旂其旂茷茷鸾声哕哕无小无大从公于迈思乐泮水薄采其藻鲁侯戾止其马硚硚其马硚硚其音昭昭载色载笑匪怒伊教思乐泮水薄采其茒鲁侯戾止在泮饮酒既饮㫖酒永钖难老顺彼长道屈此羣丑穆穆鲁侯敬明其徳敬慎威仪维民之则允文允武昭假烈祖靡有不孝自求伊祐明明鲁侯克明其徳既作泮宫淮夷攸服矫矫虎臣在泮献馘淑问如臯陶在泮献囚济济多士克广徳心桓桓于征狄彼东南烝烝皇皇不呉不扬不告于讻在泮献功角弓其觩束矢其搜戎车孔博徒御无斁既克淮夷孔淑不逆式固尔犹淮夷卒获翩彼飞鸮集于泮林食我桑黮怀我好音憬彼淮夷来献其琛元龟象齿大赂南金閟宫序颂僖公能复周公之宇也閟宫有侐实实枚枚赫赫姜嫄其徳不回上帝是依无灾无害弥月不遟是生后稷降之百福黍稷重穋稙稺菽麦奄有下国俾民稼穑有稷有黍有稻有秬奄有下土缵禹之绪后稷之孙实维大王居岐之阳实始翦商至于文武缵大王之绪天之届于牧之野无贰无虞上帝临女敦商之旅克咸厥功王曰叔父建尔元子俾侯于鲁大启尔宇为周室辅乃命鲁公俾侯于东钖之山川土田附庸周公之孙庄公之子龙旂承祀六辔耳耳春秋匪解享祀不忒皇皇后帝皇祖后稷享以骍牺是飨是宜降福既多周公皇祖亦其福女秋而载尝夏而楅衡白牡辞刚牺尊将将毛炰胾羮笾豆大房万舞洋洋孝孙有庆俾尔炽而昌俾尔夀而臧保彼东方鲁邦是常不亏不崩不震不腾三夀作朋如冈如陵公车千乘朱英緑縢二矛重弓公徒三万贝胄朱綅烝徒増增戎狄是膺荆舒是惩则莫我敢承俾尔昌而炽俾尔夀而富黄发台背夀胥与试俾尔昌而大俾尔耆而艾万有千嵗眉夀无有害泰山巖巖鲁邦所詹奄有龟蒙遂荒大东至于海邦淮夷来同莫不率从鲁侯之功保有凫绎遂荒徐宅至于海邦淮夷蛮貃及彼南夷莫不率从莫敢不诺鲁侯是若天钖公纯嘏眉夀保鲁居常与许复周公之宇鲁侯燕喜令妻寿母冝大夫庶士邦国是有既多受祉黄发儿齿徂来之松新甫之柏是㫁是度是寻是尺松桷有舄路寝孔硕新庙奕奕奚斯所作孔曼且硕万民是若商颂那序祀成汤也猗与那与置我鞉鼓奏鼓简简衎我烈祖汤孙奏假绥我思成鞉鼓渊渊嘒嘒管声既和且平依我磬声于赫汤孙穆穆厥声庸鼓有斁万舞有奕我有嘉客亦不夷择自古在昔先民有作温恭朝夕执事有恪顾予烝尝汤孙之将烈祖序祀中宗也嗟嗟烈祖有秩斯祐申钖无疆及尔斯所既载清酤赉我思成亦有和羮既戒既平鬷假无言时靡有争绥我眉夀黄耉无疆约軝错衡八鸾鸧鸧以假以享我受命溥将自天降康丰年穰穰来假来飨降福无疆顾予烝尝汤孙之将𤣥鸟序祀高宗也天命𤣥鸟降而生商宅殷土芒芒古帝命武汤正域彼四方方命厥后奄有九有商之先后受命不殆在武丁孙子武丁孙子武王靡不胜龙旂十乘大糦是承邦畿千里惟民所止肇域彼四海四海来假来假祁祁景员维河殷受命咸冝百禄是何长发序大禘也濬哲维商长发其祥洪水芒芒禹敷下土方外大国是疆幅陨既长有娀方将帝立子生商𤣥王桓拨受小国是达受大国是达率履不越遂视既发相土烈烈海外有截帝命不违至于汤齐汤降不迟圣敬日跻昭假迟迟上帝是祗帝命式于九围受小球大球为下国缀旒何天之休不兢不絿不刚不柔敷政优优百禄是遒受小共大共为下国骏厖何天之龙敷奏其勇不震不动不戁不竦百禄是总武王载斾有䖍秉钺如火烈烈则莫我敢曷苞有三蘖莫遂莫达九有有截韦顾既伐昆吾夏桀昔在中有震且业允也天子降予卿士实维阿衡实左右商王殷武序祀高宗也挞彼殷武奋伐荆楚冞入其阻裒荆之旅有截其所汤孙之绪维女荆楚居国南乡昔有成汤自彼氐羌莫敢不来享莫敢不来王曰商是常天命多辟设都于禹之绩嵗事来辟勿予祸适稼穑匪解天命降监下民有严不僭不滥不敢怠遑命于下国封建厥福商邑翼翼四方之极赫赫厥声濯濯厥灵夀考且宁以保我后生陟彼景山松柏丸丸是㫁是迁方斲是䖍松桷有梴旅楹有闲寝成孔安待轩诗记卷八