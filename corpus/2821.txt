夷白斋藁夷白斋藁目録夷白斋藁目录临海陈基着金华戴良编卷之一赋别知赋送王子充蝉赋乐府白鴈操鸿鹄操崇丘寄倪元镇山髙寄陆玄素春草辞为延陵华彦清作鴈孤飞为徐夫人作慈乌曲为仲说作黄雀行鸡凫行白头公辞刈草行新城行见月行裁衣曲征夫叹征妇怨邉城曲卷之二古诗四言九月夀沈毋也西村之墅羙徳方甫也古诗五言秋懐七首读国语二首咏史三首懐羙人次韵荅友人待王子充不至夏日喜友见访投赠同志次韵吕彦真分省与同幕诸君小集梅南书隐为上虞俞氏赋夏日斋居用蔡都事彦文韵分省早集懐钱贠外蔡都事汤管勾楼居彦文点兵余杭冨阳新城道上赋诗见示因次韵四首分署望鳯凰山次韵彦文古诗三首西斋对雨池上对菊送卲同知分韵得来字次韵沈仲説荅蒋子中遗山水便面诗卷之三古诗五言发吴门大江狼山通州如臯县海安烂泥洪泰州上乐令丁镇务子角髙邮寳应县述老妪语淮安九日从陈医师所寓得甘井课童子分汲伤菊卷之四古诗五言公退述懐成夫脩所居屋成赱笔戯赠次韵荅赵本初海安过牐得风出烂泥洪听歌水调有感翠雨亭下塘道中谢村塘西东阡南浔荷叶浦中塘道中鳯口东塘大麻家堰上塘道中尹山吴江垂虹桥平望嘉禾石门崇徳长安题苏昌龄西涧诗意图啚乃黄子乆所画子乆自识云华阳逋客作题黄侍讲所着王友樵先生墓铭后卷之五古诗七言椘州旧将謌东臯隠者诗为范思贤作次韵玉山倡和诗次韵垂虹桥泊舟倡和分题赋得太湖送郑同夫送毛生归越织锦篇青丝络马头送李彦章送李景先録判送譲还吴谢从义叅军自亰师还言中书危叅政见问且讶无书囙述诗寄谢孟冬观淮水郑遂昌以赵魏公所题髙尚书画遗沈东林要予赋诗题五王㳺春图题马都事夀椿堂卷之六古诗杂言沈孝子行送医师沈伯新煑雪窝为玉山作我今有所思寄于山人空明山人謌乌夜啼引玊笙引律诗五言兴福院㑹秦文仲文学古二首送谢叅军次韵荅髙元善送镏治中癸丣二月十二日常熟阻雨寄吴门分省同官琴川懐古十六日开值北风大作复泊北门二十一日渡江三塔寺访寛老访夲觉欲长老不遇时欲公在南堂退居㽞别仲铭二首送姪譲从军武安二首卷之七律诗七言秋日雑兴五首寄沈仲説二首次韵金上人见诒寄家兄敬徳次韵吕彦贞西园同㳺归燕用秋日杂兴作㳺仙诗五首寄玊山次韵郑遂昌奉谒范魏公祠白芙蓉次韵钱伯行白芙蓉娄江即事二首次韵仲说喜陈叔方过东林隐居二首次韵郑遂昌喜雪二首简白野监司送曺宗爰次韵懐彦成次韵待琦上人不至次韵懐玉山陆氏别业寄仲说寄玉山二首水木清华亭小酌仲说㽞陈公原余往访之㽞宿陈公原题陈公原仲说所居壁卷之八律诗七言次韵郑有道喜王季野府判南归二首次韵伯行投赠存斋三用韵喜季野归寄季野次韵刘徳方经歴送徐勉之慈湖书院山长送钱士能建昌知州送王夀翁归闽次韵荅文仲二首娄江杂诗二首与文学古秦文仲㳺至正观次韵荅文仲郭羲仲聮句见寄次韵钱都事诚夫海上书事送诚夫使吴门督漕事兼寄分院同幕诸公春日邵氏园池送胡宣使赴都进表送髙𧺫文归越兼简陈伯昻王彦强二首寄杨文举经厯寄頋仲贽次韵谢捴管送梅州判还崐山次韵谢侯寄梅州判次韵谢侯书懐十一月晦与同幙诸公登南髙峰因过湖上小集赋诗二首正月五日省院诸公饮吴南城泊舟垂虹桥访南北两山寺候蔡都彦文次韵彦文寄谢省院诸公二首次韵孟天伟郎中看潮十首卷之九律诗七言次韵髙元善郎中见寄律诗二首元善尝俾予记其所居松云巢继辱以诗为谢囙次韵荅之舟中读汉武帝纪次韵叶徳新江上观兵三塔寺过夲觉寺懐欲了庵长老寄頋髙士寄郑明徳过三塔湾㽞题再用韵荅郑先生用韵荅沈仲说寄钱诚夫贠外寄蔡彦文都事九日九日简同幙诸公兼寄吴中兄弟阻风仲举舟中小酌墻角种菊三四夲颇可观淮隂杂诗五首寄吴中分幙诸同志寒菊遍开可喜寄唐伯刚㫁事官寄陈庶子叅军兼简饶介之郎中寄谢从义叅军兼简唐伯刚㫁事寄周信夫王叔明二长史寄钱伯行检校叶徳新长史寄沈逹卿陈子方二理问和周太常贡祕卿诗五首卷之十律诗七言送弥陁保丗衡闻人徳机二觧元赴省试送丁太𥘉嘉徳常二贡士赴省试送牛述善郎中还朝自淮安使江南舟次通州寄同幙诸公首由通州渡江福山港口待潮癸丣二月十一日官军彂吴门二十日福山港寄省院诸友舟中看虞山有感二十二日狼山口观兵逰狼山寺三首狼山港寄淮安分省同官寄朱佑之经歴寄张长年都事二十六日自通州赴淮安寄夏仲信太守韩璧翁经歴姚伯升照磨髙邮湖夜行天明过寳应二十九日至淮安城南十五里述懐到南镇寄分省同官三月十五日由淮安使江南别同官三月二十五日由吴门使杭闰三月四日夏仲信太守邀㳺飞来峯和頋子经照磨韵二首分省诸公邀西湖宴集闰三月七日过三塔寺㽞别寛老闰三月七日泊舟三塔寺新仲铭长老岀城相看吴江𥘉八日阻风宿吴江无碍寺西寺送信元长老还吴兴杨坟寺次韵谢元懿移居见寄二首卷之十一长律送頋用之知阶州送谢叅军十八韵安童右丞挽诗郜同知挽诗聮句至正十一年正月一日遂昌郑元祐龙门僧良琦临海陈基聮句送匡庐道士于彦成归越兼简萧靖复卢益倄絶句髙邮湖次韵吴江道中次韵临平道中题柯愽士画竹题宋陵梅竹图题摩痒马图题寒林读书图题画马图题倪元镇画次韵刘徳方经歴次韵送彦成玉山二首戯和玉山韵二首东林兰若题谢仲和墨竹二首絶句五言题蒲桞鸎鹡图题画山茶折枝题月季花折枝图临平骚倬鹤文代弔岳飞文弔徐节孝先生文清晖楼辞归鹤觧卷之十二颂平江路逹鲁花赤西夏六十公纪绩碑颂海道都漕运万戸府逹鲁花赤脱囙公纪绩颂铭頥菴铦贞白室铭吴兴沈仲说得苏长史奋砚铭缓轩铭箴潜心阁箴賛刘文正公小像賛谢叅政小像賛苏昌龄小像賛月上人画像賛杂着原器赠叶照磨徳新谕圃文说舟赠谢从义谕童文丁彦明字说鹤瓢说卷之十三序逰丘图诗序玉山名胜集序送黄徳广序送丁经歴序送刘志伊序横山纪行诗序送粹上人诗序卷之十四序送郑同夫归豫章分题诗序赵泰州平反冤狱诗序送金西白上人逰方序浮青阁诗序送煜上人序陆仲洲字序徐公逺字序赠葛孟颙序卷之十五序赠宋太医序送王季境诗后序马千户遗爱诗序干坤草亭诗序江月楼诗序送强彦栗北上诗序送宋县尹诗序卷之十六序送张郎中诗序白羊山纪㳺诗序送卲知州序送徐仲刚诗序送郯九成诗序送涂叔良序赠卢仲章诗序卷之十七序頋友文字序李佥事政蹟序雀衢州政蹟诗序送陈惟允序送李徳中序卷之十八序送邹掾史还江西序送夲上人东归序送张知事序友迂轩文集序奉亲图诗序赠曽彦鲁序卷之十九序送陈景𥘉序送哲上人序送陈希文北上序朱氏格致余论序送韦道宁诗序左丞潘公射吴江佛寺浮图诗序卷之二十序陈惟寅字序瞻云轩诗序送浦朝宗序南台御史大夫西夏永年公勲徳诗序丁仲徳归养诗序卷之二十一序送觉上人序赠医学提举张性之序送周信夫序西湖书院书目序弔徐节孝先生诗序卷之二十二序程礼部集序孟待制文集序金佗稡编序飞云楼诗并序安素堂诗息耕亭诗送脱欢叅政诗卷之二十三记雪屋记爱日堂记崑山州重建城隍庙记虚斋记思顺堂记卷之二十四记春晖楼记佩韦斋记存存斋记静逺斋记梓轩记贞吉斋记卷之二十五记蓬莱山房记緑筠楼记斡勒氏续祭田记雅㑹堂东轩记竹间居记庸徳堂记卷之二十六记思善堂记鍊雪轩记本源禅院记省委官河南杜君政蹟记天恵贤首敎寺记卷之二十七记书绅斋记水云亭记光福观音显应记白云牎记虞麓精舎记卷之二十八记听雪斋记风林亭记皥皥斋记种徳堂记同乐堂记卷之二十九记三咲轩记忆亲堂记清啸轩记蠢菴记松泉亭后记卷之三十记重脩三皇庙记杭州路重脩仁和县记松云巢记六桞荘记卷之三十一记退思斋记志学斋记卧云轩记深雪轩记卷之三十二题䟦䟦陈汝资先生书其弟汝泉诗后䟦李伯时追彘图䟦兰亭序䟦同别峯讲师所蔵苏文忠公帖䟦饶参政草书后䟦苏文忠公自书前赤壁赋书朱云传后书赵冀公墨梅后卷之三十三碑精忠庙碑墓志铭陈隐君墓志铭䖏士袁君基志铭姪天骐圹铭墓表秦君墓表卷之三十四传汤婆传周䖏士传史孝子传沈毋传乐间䖏士传卷之三十五祭文祭故平章荣禄张公文祭斡勒廉使文右夷白斋藁合肆伯伍拾肆篇通奉大夫内史临海陈先生所着良既访之先生尽得其藁而编次之以为三十五卷而复序其篇目曰世道有叔降风气有盛衰而文运随之故自周衰圣人之遗言既熄诸子杂家并𧺫而汩乱之汉兴董生司马迁扬雄刘向之徒岀而斯文始近扵古迨其后也曺刘沈谢之刻镂王杨卢骆之纎艳又靡然扵当时至唐之乆而昌黎韩子以道徳仁义之言𧺫而麾之然后斯文㡬扵汉柰何元气仅还而剥䘮戕贼己浸滛扵五代之陋直至宋之刘杨犹务抽青嫓白错绮交绣以自衒后七十余年庐陵欧阳氏又𧺫而麾之而天下文章复侔扵汉唐之盛未㡬欧志弗克遂伸学者又习扵当时之所谓经义者分裂牵缀气日以卑而南渡之末卒至经学文艺判为专门士风頺弊扵科举之业而宋遂亡矣文运随时而髙下㮣可见焉我朝与地之广旷古所未有学士大夫乗其雄浑之气以为文者固未易以一二数然自天暦以来擅名扵海内惟蜀郡虞公豫章掲公金华栁公黄公而已盖方是时祖宗以深仁厚泽涵养天下垂五六十年而戴白之老童児㓜穉相与鼓舞扵里巷之间晏然无以异扵汉唐宋之盛时故一时作者率皆涵淳茹和以鸣太平之盛治其摛辞则拟诸汉唐说理则本诸宋氏而学问则优柔扵周之末衰学者咸宗尚之并称之曰虞掲栁黄而夲朝之盛极矣继是而𧺫以文名家者犹不下数人如莆田陈公之俊迈则有得扵虞公新安程公之古㓗则有得扵掲公临川危公之浩愽则又兼得夫四公之指授者郁郁彬彬何可及㢤近年以来独危公秉笔居中朝自余数公常想见其风采习闻其謦欬邈然其不可接者乆矣扵是沦谢殆尽而得先生以绍其声光先生黄公之髙第弟子尝负其所有涛江㳺呉中乆之又自吴踰淮泝黄河而北逹于燕赵㽞辇毂之下乆之于时虽未有所遇然自亰师及四方之士不问识与不识见其文者莫不称羙之不置则其得之黄公者深矣岂惟黄公盖自虞掲而下数公亦皆得而师友之故其为文雍容纡余如冠冕珮玉之周旋堂陛之上驰骋操纵如风云虵鸟之按行兵阵之间而音节曲折则与向之数公如出一律也后由亰师还吴居无何我吴王闻其学即以枢府都事𧺫于家不数年间遂以屡迁而长其省幕其后调太尉府叅军由叅军陞内史迹愈显而文愈工国家之制作及四方之求之者皆随而应之盖沛乎其无穷矣夫自周衰以来至于今㡬二千载其世非不逺也厯年非不乆也能言之士非不伙且衆也斯文能自振㧞以追扵古者惟漠唐及宋及我朝此四世而已而四世之中士之卓卓可称者又常不过数人焉何世之不数而人之难得若是欤扵此有人焉能以卓卓可称者自期待又幸遭逢扵时而得大肆其所作世其可不为之贵重之欤良扵先生之文读之累月曽莫有所去取扵其间虽片言半简咸附而录之者所以眀先生扵一字画之徽皆可为斯世之贵重也先生为人温良慈恵其从政寛易爱人与人交扵㤙意最笃虽遇臧获亦未甞有遽色疾言平居盖雍雍如也若先生岂所谓有徳有言者耶夫诵其诗读其书不知其人可乎故扵序先生之文而併及其大要可纪者如此先生名基字敬初夷白斋乃自其号也故以题其藁云至正二十四秊岁在甲辰夏五朔同门生金华戴良书夷白斋藁目录卷终夷白斋藁夷白斋藁卷之一夷白斋藁卷之一临海陈基着金华戴良编赋别知赋送王子充纷吾好兹良友兮虑无逺之不求匪夫人之不衆兮羌独爱子之好脩廸仁义以为涂兮挟忠信以为辀朝縦鞚扵齐鲁之郊兮夕沿洄扵洙泗之流登泰华以望八荒兮薄青冥而上逰抉云汉而分天章兮将黼黻扵皇猷豹怒而当关兮呌帝阍而无由出国门而南鹜兮逝将返扵故丘曰国家之耴士兮盖亦有夫常度筞騄耳而驾轻车兮矧从容扵熟路秋风𧺫而江水波兮岁月聿其云暮鸿羽用而为仪兮廓云逵而轩翥謇予生之孑孑兮何世之孔囏驰予椉扵九衢兮太行剨其在前岂王良之不善御兮反予躬之㦯愆昔韩愈之魁杰兮感二鸟扵潼関汨予黤黪而无类兮又何足以永叹属吾友之逺别兮申一言以自朂倘夙好之不替兮尚候子扵空谷蝉赋笠泽之野夏无鸣蝉嘉木欝其如云衆鸟雑而争喧维嵗行之在丣景风生扵树颠划抱叶以髙噪复慿虚而浩叹赫乎对赵盾之日悽焉诉齐女之冤盖非金而非石亦非管而非弦变化乗乎气侯音奏发乎自然𥘉而聴之若流泉之含清风㵼疾瀬而为湍徐而察之如灵丝之抽独薾引余绪之緜緜若乃微雨乍止凉颷满园阳舒隂伏云霁曰鲜择脩干以仰集盻柔柯而延缘㦯嘒嘒而弥厉或琅琅而未阑暁咽碧梧之露夕唫琪树之烟兴玊署之秋懐警金闺之昼眠韵欲㫁而复续喙蹔黙而逾宣将自鸣其不平意有蓄而莫传者乎盖万物蠕动品异类殊维尓蝉之为物何赋形之眇如始并育扵污浊卒独慕夫清虚羌含气而饮露曽不丰而不腴奚斧虫之稔毒恒不利尓躯岂文恶太着尓首绥饰兮物忌太㢘尓不黍食兮居忌太俭尓不巢息兮衆忌太信尓守不忒兮性忌太洁尓蜕无迹兮嗟乎尓有五徳又复善鸣激中林之逸响振寥廓之余声纵有惬扵人耳宁无迕扵物情尓其谢髙枚扵灵囿託茂树扵郊垧借流晖扵丛薄䕃清樾扵广庭于以安贞而养素于以逺害而全生然周诗咏其应时汉冠尚其能介集弁则前史征祥偷安则昔人垂戒盖进则扬扵声眀退则㳺扵尘外虽隐见之有时亦趣舎之无悔也乐府白鴈操梁君出猎其臣公孙袭善其君之聴其言而作有群白鴈王其戈诸蠢彼行者王其释诸匪伊是释惟王之徳王徳伊何曰齐景公一言之善上格帝衷人猎得兽扵言何有王猎得言王千万年鸿鹄操晋平公浮于西河感人固桒好士之言而作鸿鹄于飞以翮非毳君子好士冝别其类鹄蜚冲天其有以夫美㢤山河守以士夫孰谓彼夫言有旨夫崇丘寄倪元镇丘崇崇兮下有流水树森森兮匪栎伊梓彼檪孳兮且夀梓弃为薪兮扵材何有造物孔仁兮将焉归咎山髙寄陆玄素谓山髙兮其上有天谓地厚兮其下有泉天不可叔兮地不可极我思古人兮为之太息古之人兮谓谁山之中兮水之湄孤舟兮容与俯狎歩兵兮仰拓鸱夷非夫人兮尓曷从之春草辞为延陵华彦清氏作当轩不栽花只种忘忧草栽花恐伤春草根草色年年为亲好东方日出芳菲菲堂上阿㜷堂下児儿来为夀阿㜷喜何用逺逰千万里春草种易生春晖报难极不将春草报春晖且着春衣舞春日舞春日乐无殃阿㜷夀与春日长教人爱杀双胡蝶岁岁飞来入画堂㕐孤飞为徐夫人作鴈孤飞在何所一在江之南一在河之浒江南一去不𣸪归河水悠悠自东注结发从君作夫妇岂料孤飞失俦侣夫为忠臣妾贞女忍昔闻之今自许我𣣔同归泉下土翼下之雏谁与哺日暮不离河之洲日出飞飞爱毛羽毛羽幸无矰缴伤翼下之雏乃可防慈乌曲为沈仲说作慈乌尾毕逋朝夕相唿浦尓雏今日慈乌一何乐飞向树头兼屋角飞去飞来鸣且啄门前忽有吏手奉篚与筐中有两东帛烂烂生天光孙也出见吏再拜升毋堂祖母康强年九十受帛拜天仰天立太平㤙泽髙年及欢乐盈门动郷邑慇懃裁剪制为衣长短扵身无不冝毋着衣孙𧺫舞日日见乌来反哺万嵗千秋荷明主黄雀行黄雀何飞飞雄鸣唿雌野草低暮归莫向空城栖空城挟弹多小児朝飞莫傍东家屋东家鸷鸟食尓肉不信只看梁上燕昨日飬雏今不见不信更看桒间雉绮翼离褷瓜中死东家公子非少㤙彼鸷不仁谁敢嗔吁嗟尓生亦甚㣲彼鸷不仁谨避之鸡凫行鸡与凫皆鷇育凫爱水逰鸡爱陆凫昔未辨雌与雄母不頋之鸡为伏鸡渇不饮饥不啄以腹抱凫谁敢触凫脱鷇鸡鼓翼日日庭中求黍稷啄啄唿凫使之食凫羽日䙰褷一朝下水不頋鸡鸡在岸凫在水赋性夲殊徒尓耳鸡知为毋不知凫恨不随波共生死白头公词杜陵三月春风暖燕语莺啼杂弦管落花撩乱紫骝嘶平乐归来酒尊满雨㯤风篁忽已秋幽鸟多情亦白头不随翡翠楼中宿却爱鸳鸯水上逰春去秋来不知老安乐即多忧患少绮窓深䖏语言竒付与纷纷秦吉了刈草行原上秋风吹百草半青半黄色枯藁城头日出光杲杲腰鎌暁踏城门道门头草多露未晞尓鎌利钝尓自知一人刈草一马肥马不肥兮人受笞城中官廐三万疋一疋日飱禾一石新城行旧城城旧人民新新城城新无旧人旧城城外兵一觧新城城中齐覆瓦万瓦鳞鳞次第成将军令巖鸡犬宁将军爱民如爱子百贾皆集新城市浙米淮塩两相直椘人之弓椘人得何时四海无荆棘北贾贩南南贩北见月行在家见明月谁论圆与缺他郷见月明却惊亏又盈世间児女不知愁夜夜月明同上楼那知此夕遥相望楼上徘徊不惆怅人生愿与月同圆不愿别离年𣸪年此身捴为饥寒逼奔走东西与南北它郷见月与家同恸哭亦无阮嗣宗裁衣曲慇懃织纨绮寸寸成文理裁作逺人衣缝缝不敢迟裁衣不怕剪刀寒寄逺唯忧行路难临裁更忆身长短只恐逿城衣带缓银灯照壁忽垂花万一衣成人到家征夫叹世上父毋心贵男不贵女生女不过嫁夫家生男可以当门户东家有女不嫁夫夜夜织帛输官租西家有男虽娶妇岁岁从军身荷殳有夫不若无夫乐无妇何如有归恶却羡林间百鸟飞雌雄相唿不蹔离征妇怨征人娶征妇誓𣣔同甘苦征妇嫁征夫心期事舅姑舅姑在堂夫逺戍𣣔寄征衣不知䖏裁衣不寄恐夫寒有妇容易无夫难人生莫作征人妇夜夜裁衣泪如雨逿城曲莫啔匣中镜怕见头上雪莫放弦上箭怕射邉城月边城月阙还再圆头上发白何由玄君不见自古邉城有余乐夜月聮诗画棊槊至令月照郾城头相国㓛名齐斗牛夷白斋藁巷之一夷白斋藁夷白斋藁卷之二夷白斋藁卷之二临海陈基着金华戴良编古诗四言九月夀沈母也十年九月廿有九日沈氏大母为岁九十岁事告成登黍与稷孙进裳衣妇具酒食母衣维何天子赐帛母食维何伊帝之力母陞于堂朝日有光崇殽于爼实酒于觞孙拜𧺫舞妇与在行酒旨殽嘉母乐且康中堂何有有丝有竹琴瑟管䈁繁音妙曲间以金石锵之佩玉黄苟鲐背维母是祝载弹载咏再謌载弦母醉且饱母咲且言母曰孙孝母曰妇贤冝尓蚕于室梧桐堕金井寒螀栖露丛离居在万里一夕生秋风秋风忽巳暮离居邈何䖏独寐在重帏相从乃中路秋夜何迢迢迢迢不能寐𧺫坐弹孤琴冩此千古意鸣鳯乆寂寥猗兰亦顦顇注圣既莫作后贤孰当继独怜商山翁去去𣸪遐逝空谷亦何有紫芝聊可饵如何末路中亦堕㽞侯计羽翼倘不成鸿鹄将垂趐苟可利生民宁辞蹔纡辔区区后世名扵翁胡足记秋水不可羙人安得从眷彼芙蓉花盈盈秋水中非无舟与檝所畏蛟与龙临流不能采零落委芳丛群动夜已息秋声适何从仰视天宇髙微云浩无踪眀月在庭户河汉上横从既莫知所始何由䆒其终我独弦我琴微风入踈桐冩作清啇调感激意无竆昨日苦炎暑端居厌烦渴手短河汉髙井深辘轳折此夕秋已清一洗尘世热纨扇委深笥轻罗换䟽葛天运无停机人生自悲恱急景一以迁流芳遂衰歇洞庭生微波眀河湛𥘉月落叶辞故枝惊鸿亦飘忽爲谢同心友胡爲乆离别我有一樽酒独饮不成欢岂无骨肉亲悠悠隔河山亦有平生友合併良独难古人千载上世逺不能举何如与明月徘徊松桂间月既知爱我流辉照衰颜我亦知爱月託心同岁寒长硕玉宇净河汉生微澜四海仰余照亲友各平安夜夜见明月人人无苦艰此月不可负此樽不可干天地䓁旅流年剧惊湍古人虽云逺其言若芝兰举觞以和之对月更盘桓读国语二首成周昔重币欲以母权子用此实王府爲计无乃鄙塞川以爲潢川竭潢亦毁至㦲单穆公论列一何伟当世不见用后王冝鍳此厉王怒闻谤乃使衞巫监欲逞一已欲兾彼万口箝防民甚防川川壅冝蚤决民言苟不宣祸至无乃烈先王置谤木政恐有阙遗瞽史与蒙䏂赋诵左右规百工及庶人人贱言不废圣亦择蒭荛贤当受耆艾咏史三首百金购马首为计良已踈如何不嵗间一至三马俱燕昭亦中主谋国乃不愚一听郭隗言虚心阐良图黄金筑髙䑓束帛走中区瑶房间曲舘窈窕贮名姝五鼎列珎馔驷马驾髙车今年迎乐毅明年迓由余秦恃百二险六国日丘墟燕小独后亡得士谅非虚昔者智㐮子独擅六晋强一举㓕范氏再举围晋阳韩魏为执辔意气何扬扬以水灌人邑自负力莫当谁知蹑踵间身死国亦亡恃力不务徳覆㓕乃其常吾怜晋阳图沉灶且产鼃不没仅三板民志卒无它乃知兰丝利不如保障多邯郸非不实民膏欝峩峩赱逺不趋近君子意则那先王有所属尹铎与民和智氏不好徳独柰晋阳何懐羙人次韵荅友人出门日𥘉昕入门日已隂懐彼千载人劳我一寸心岁月忽云迈江湖一何深北度限太行南逰阻桂林既负慷慨懐肯羡诡遇禽感此独茧丝中有太古音冩作梁甫调叹息泪沾襟待王子充未至屏迹去城阙幽栖向林阿永懐同心友褰衣𧺫婆娑忆昨走亰邑弥年阻関河结客燕赵间颇𣸪许悲謌逸骥谢覊绁冥鸿辞网罗所念圣哲逺中心良匪它夏屋廕嘉木芳池彂新荷湏君此弭莭日夕共委他夏日喜友见访兀兀少寤语悠悠多逺懐歛迹僧夏凝神企心斋羙人忽至止良友与之偕閴然类逃虚跫尓觏所谐迹迩志弥惬情敦礼无乖衣褐贵懐璧属辞惭类俳积雨霁𥘉夕清飈扫余霾硕言念幽独日此憇髙投赠同志仲夏暑气溽平居爱髙明柰此西日炎四壁欝如蒸鸟雀亦苦热群飞绕檐楹念彼缟衣侣引吭一长鸣谅匪丘樊姿𬗟懐霄汉情髙槐欝成幄稍稍清风生嘉卉亦自媚为我颜色頳揽物感时序兴言剧心旌羙人一水间累日废逢迎投此以赠之聊𣸪慰屏营次韵吕彦贞卫国不好士养鹤皆乗轩夏禹后之圣匍匐拜昌言峨峩十二楼上有孤鳯鶱覧徳一下之頋肯栖扵樊世无倜傥人嗟此复谁论洪河西北来万里日崩奔学海有源委黾勉冝自敦况有典刑在共此北海尊分省兴同幕诸君小集日出诣公舘眷言𣣔何为名法非素习吏椟漫纷披况当兵戈际生民属疮痍媿匪适时器徒蒙君子知今夕复何夕群彦辱追随系马及亭午开轩纳凉飔湏臾急雨至四座却蒲葵唿吸异舒惨俛仰阅盈亏开尊酌芳酒聊此慰衰迟知已谅难酬厚颜祗忸怩梅南书隐为上虞俞氏赋草木本何心人情殊所託岂伊同臭味政尓髙风格眷彼东山陲贞葩烂林壑揽此亦奚为幽栖逺城郭玉立衆芳先气压群卉弱诒谋岂无意迓续斯有觉图书日前陈琴瑟时间作窹寐贤圣俱𧺫坐尘坌却故俗仰尭封名山余禹凿拟赴岁寒期莫负东家约夏日斋居用蔡都事彦文韵徽生一世间俛仰异今昨啸傲羲轩际慷慨孙呉略趣舎虽㦯殊浮湛得无怍含灵属顦顇畏途乃盘错仰天河汉髙渉海蛟鼋恶三日萧萧五湖烟漠漠浩荡鱼鸟性偃蹇麒麟缚衆卉萋更碧孤芳纷已落动植迭荣疩崇深互飞跃囬观静中趣却慕方外乐况非轩冕姿误婴葑菲託已与向平期终赴名山约分省早集懐钱贠外蔡都事汤𬋩勾间岁戎旅终年废丘壑一爲尘网婴竟负烟霞约今晨适公署时暑秋巳薄山翠落檐楹湖光映帘幙同袌二三侣分携异今昨畏途属贤劳端居念离索蹉跎媿衰暮僶俛叅画诺临事每参差忧时空謇夸覧此山水胜冩我情虑恶迟子早还归开樽共斟酌楼居楼居属朱夏宴寝冝清昼㣲雨散空霭遥峰献余秀深巷颇纡辙良朋亦时觏尚论黄虞前足以彂蒙陋何当税尘鞅逺迹栖云岫爲谢荷锄翁迟种南山豆彦文点兵余杭冨阳新城道上赋诗见示因次其韵四首出门难行路四郊人迹䟽畏如畏贼飡米如飡珠驱车候眀彂点兵歴邉隅誓将剪妖虏闻者喜𣸪歔谁能行伍间奋身先万夫使者有所适陆行复乗流迢迢余杭道泛泛富阳舟尽瘁乃明训宴安匪良谋不贵徇名禄所期无悔尤自古君臣际同乐必同忧天髙河汉秋月白风露凉引弓激长矢愿言射天狼仰视叱荧惑却立麾搀抢誓此七尺躯为彼百夫防孤忠一以奋万死庸何伤生人属涂炭群妖方弄兵大将肃旗鼓三军严视听所重致天讨慎勿妨农畊鲸鲵涂两观虎罴行四征弩力平南服持之奉圣明分署望鳯凰山秋气日以佳微云不成雨青山天际来与我为賔主飞龙及舞凰突兀在庭户湏臾雾霭収草树粲堪数謇予麋鹿姿讵意婴圭组蹙缩匪天真驱驼漫尘土偶坐属无喧晴容湛空宇𣣔去𣸪踟蹰此意当谁与次韵彦文古诗三首西斋对雨江雨水云国隂晴无定期靡靡岁将晏悠悠夜何其惊飈一以劲落叶漫纷披人情异舒惨物运互推移君子懐端居玄覧乆忘疲客至即共饮酒行勿停巵奕胜不计速句巧宁厌迟霜橙眩余緑秋菊含晩姿岂不念俦侣日夕共委蛇所觊葆冲黙勿𣸪费烦思池上空池纳光景皎皎无缁𥻘性洁不容滓体虚能照人古人以水鑑鑑心不遗身所以觧缨侣亦𣣔濯其尘缨觧复可结尘污不可亲凝观池上者当知清浊囙对菊我有旧㘽菊芜秽北山隅朅来三十载谁𣸪护根株非但岁月乆况兹川路殊忆昔少壮时亲爱日欢娱每逢佳节至掇英汎尊壷持觞送飞鸟饮毕卧蘧蒢今辰属迟暮目断归云孤终然嗜真赏时复过君庐送邵同知分韵得来字我折钱塘栁君上越王台越台今寂寞昔人安在㢤空余镜湖水荡漾小蓬莱千巖雨新霁万壑净氛埃山色时时好荷花面面开流芳殊未歇烂熳待君来次韵沈仲说荅蒋子中遗山水便面诗端居宴脩景尚论天人际纨扇逺寄将咫尺山水丽岀入懐䄂中盈盈落空翠乐此虞舜琴傲彼羲皇丗穆穆来清风妙与天者契夷白斋藁卷之二夷白斋藁夷白斋藁卷之三夷白斋藁卷之三临海陈基着金华戴良编古诗五言彂吴门少壮不觧武衰老却从军将相北出师部伍各骏奔伐鼓震城阙树羽隐秋旻水师歘龙骧銕骑纷云屯军容亦已肃士气悉欲伸载咏东山什感激为逡廵頋余麋鹿姿辱叅罴虎群頺然介胄间见此逢掖臣微禄不逮养匪材胡足珎驱驰宠辱途俯仰媿君亲秋风吹海涛落木满江津去去勿踟蹰浩謌天宇新大江夏后道九川江源𧺫西极想当䟽凿际毫发无遗力奔流赴东海吐纳潮与汐万古天堑雄汹涌限南北时秋八月望烟雾四开辟皓月丽中天华星列东壁俯撃乱流檝仰送搏风翮眼空牛渚舟气傲南楼席平生临深戒所至每兢惕此夕独踈狂四頋无与敌风伯引轻帆百怪皆辟易前瞻狼五山亭亭倚秋碧狼山狼山一何竒崛𧺫大江浒横截捍奔涛离列成四五人言秦皇帝鞭石走中土意𣣔跨东溟候彼神僊侣此石乃其遗为山狼頋斯事虽云诞传说自前古我疑融结𥘉磅薄元气聚地脉引东南歘吸不可覩层颠屹浮屠下瞰呉岫雨行行入淮甸此胜无与伍通州渡江潮始平入港涛巳落泊舟狼山下逺望通州郭前行二舎余四野何漠漠近郭三五家惨澹带藜藿到州日停午余暑秋更虐市井复喧嚣民风杂南朔地虽江海裔俗有鱼塩乐如何墟里间生事𣸪萧索原隰废不治城邑斳可託良由兵兴乆羽檄日交错水陆飞刍粟舟车互聮络生者负戈矛死者弃沟壑虽有老弱存不足躬钱鏄我军寔王师畊战冝并作惟仁能养民惟善能去恶上官非不明下吏㦯㒺觉每观理乱原媿乏匡济略抚事一兴慨悲风寥廓如臯县晓行过如臯草露凄已白井邑无人烟原野有秋色缁褐两三人牢落徒四壁侣讶官军至拱立衢路侧伊昔淮海陬土俗勤稼穑潟卤尽桒麻闾阎皆货殖及兹值兵燹道路纷荆棘十室九逃亡一頋三叹息王师重拯乱主将加隐恻戒吏剪蒿菜分曺理塩䇲眷眷恤疮痍迟迟歴阡陌上天合助顺九土期载辟白首忝戎行临风増感激海安淮海水为利转运有常程积渠如积金守防如守城近闻渠堤壊水决剧建瓴我军頼神速力障頺倾旧防幸已复新备亦冝兴古人重举衆日费千金并克敌务囙粮足邉资力畊矧兹淮甸间沃野冨吴荆草菜日加辟餽饟嵗弥増勿使土遗利坐令储偫赢东南力可舒根夲计非轻𣣔弘中兴业新事力当行陋儒无长筭触物有深情冉冉趋畏涂戚戚慎宵证烂泥洪勐虎尚可抟蛟龙亦易屠惟有烂泥洪蟁蝱天下无蟁觜甚蝎螫蝱声殷雷如壮士不敢触触者无完肤一啮使筋露载啮令骨枯牛马啮尽死矧兹甿者躯造物仁万类稔此独奚需得非庶草蕃变化剧蚍蜉譬如虮与虱所贵日梳否则必滋蔓蔓草古难圗我𣣔诉真宰愤切拟胥上帝必震怒下令致天诛蓐収将中军风伯为前驱一鼓清八极斯丑谅安逋尓蝱法必殱尓洪理难潴听甿秉耒耨庶草悉诛锄要令衆蜹都化为秔稻区作贡奉明祀庶足报锱铢泰州吴陵古名邦利尽扬州域奋城虽丘墟新城如銕石昔为鱼塩聚今为用武国地经百戦余士耻一夫敌征人还旧郷下马问亲戚蹢躅慨蒿藜徘徊认阡陌桓桓霍将军出入光百辟位重言益卑㓛髙志弥抑誓𣣔报仇雠不肯懐第宅人羡过家荣惊喜争太息白日照旌旗闾里有颜色皓首太玄经虽勤竟何益上乐夕次泰州郭朝行上乐里宻雨洒兼葭秋风落菰米頣闻承平际鱼塩贱如水箫鼓乐丛祠讴謌动成市中原正格闘击柝闻四鄙官道日榛芜生人䓁蝼蚁依依烟际舟两两舟中子来注卖鱼虾出入官军裹生长离乱间不识纨与绮失喜见王师𬒳服多华靡买物不论钱仆仆更拜𧺫何当罢戦伐万国収戎垒山河归带砺车书复文轨有地尽蚕桒无人不冠履腐儒亦何需归山守松梓撃壌尽余年此乐无竆已令丁镇水路转下乐逺赴令丁镇落日淡平芜荒村带寒燐平时冨鱼稲税薄民不困莲芡亦时丰足以御饥馑江湖岁或艰老弱行蠢蠢相携淮食不得辞逺近四野今尽荒百畒无一垦鞠为凫鴈区无复限封畛师行辎重随士饱筋力奋经费固有常变通亦冝论吾闻古贤将羊陆开吴晋食足邉备多髙标邈千仞务子角频嵗事行迈敢辞筋力衰官军渡淮海父老迓旌旗骑士尽貙舟师皆水犀踊跃趋敌埸讴謌杂华夷行行务子角所过悉疮痍草木未黄落风露已凄其仆夫跽谓我岁暮寒无衣故郷日以逺道路日崎岖我方戒徒侣师行有程期贵贱皆形役遑敢恤其私頼有同𫀆彦议论各瓌竒有酒即共饮聊𣸪慰覉离髙邮秦邮水为国层城髙欝欝三面阻重湖深湟中荡潏常怜秦太虚材兼文武术慷慨谈孙吴议论每竒崛遨逰二苏间文采尤骏彂平生英迈风想像见彷彿頋余亦何知僶俛从戦伐岁晚过其郷徘徊为终日忆昔元祐际中国乆宁谧二虏独猖狂公心常愤切中原属涂炭四野多白骨使公当此时岂惜焦毛发秋风次淮甸征骑四驰突九原不可作悲謌暮萧瑟寳应县秋风日萧飕百草各顦顇零露泣寒螀客子心𣣔碎寳应古名邑丧乱生聚废市井皆官军道路尽萧艾主将行邉鄙遗民望旌斾共硕早休兵还郷供负米述老妪语岁暮淮海不辞行路难从军岂不乐即事每长叹老妪八十余日晡未朝湌自云遭乱离零落途路间岂无子与孙充军皆不还男戦䧟贼垒孙存隔河山数月无消息安能頋饥寒语毕双泪垂使我心悲酸上天未悔祻豺方搆患近闻山东变世路𣸪多端悠悠颠沛人何时即平安淮安此邦惟椘州水陆居四逹囙淮以爲堑天险不可忽昔闻里中人㓛盖天下杰能受市见辱羞与绛灌列常怜蹑足际事与追亡别赱鹿既已擒狡兔安足恤疾风吹空郊露下芳草歇行过寄食地尚想还郷日王孙迹已陈漂母名未㓕遥望济岱间风尘正骚屑九日从陈医师所寓得甘井课童子分汲世乱逺爲客迢迢淮海濵空城百戦余多非旧人民十井无一甘忧心渇生尘萧条值九日无酒亦无亲偶过同宗友欵咲意何真为我脩茗事芳㓗无与隣一啜喉吻润再啜肺腑新三啜衆体平四啜百虑伸连啜至五六髙谈如有神吾宗和缓流岂遇苏耽伦得非上池水沾丐及时人唿童抱瓶盎赱汲勿辞勤饥飡及渇饮它井弃勿论泽我枯藁容滋我衰病身沃我冰炭肠余润及朋賔古人饮菊水其夀及千春今余遇菊日饮此乐欣欣裁诗谢宗友勿以饕见嗔伤菊终岁事行役所歴厌蒿蓬偶过卫子庐庭有幽菊丛淮海风日髙秋葩粲黄中摆落凡近态绰有靖者风自负文人行肯为児女容卓然揺落际见兹群卉雄是时嵗将晏不意有此逢缱绻去复廽眷若情爱钟卫子属它适我亦阙过从屋庐既易主庭菊废无踪鞠为鸡豕区腥秽产蛆蛊我闻长太息扼腕为忡忡尓菊虽植物正色映霜空气含逸世韵力着扶衰㓛託根君子庭誓言期始终中道或改度残贼遘贞㓙物理有屈伸世故无终穷悲伤亦何益极目送飞鸿夷白斋藁卷之三夷白斋藁夷白斋藁卷之四夷白斋藁卷之四临海陈基着金华戴良编古诗五言公退述懐鸡鸣戒徒御日入返柴荆素无希世心亦复劳其形间関用武日百役有期程空言不足施退省汗沾缨中衢积涂潦滑滑不堪行振辔筞羸马一歩一凌兢入门无它虑偃卧就南荣永媿逃名侣冥栖无所营成夫脩所居屋成赱笔戯赠我昨戾东椘君方客中吴我至已授舘君来始营居我屋虽湫隘可以置琴书并轩五六尺种菊三四株公退即就寝㦯拟陶潜徒君居择髙明涂塈加蒢背隂而面阳中宻而外䟽昔闻真如室八寳罗明珠天女散妙花绰约丽且姝今𣣔人其人必且庐其庐去草当去根爱屋庸爱乌我器若鉊刀仅堪一割需君材如太阿可制千扵莬利钝逈不侔趣舎冝尔殊虽居市门里内各在东西隅朝㳺或同幙暮归仍异涂终然念覉旅时𣸪枉轩车摘我黄金英浮君白玉壷议轮天人际咲傲羲皇𥘉曲生有妙理不饮𣸪何如次韵荅赵夲𥘉肃肃霜露下萧萧鸿鴈征春从越城戍秋随淮甸行觧却紫霞佩换得曼胡缨觊酬一饭㤙遑恤千载名新诗辱逺寄金石铿有声𣣔报乏瑶玉临风空𣸪情海安过牐得风出烂泥洪舟过海安牐路转烂泥洪水行九十里泱趋秦潼月黒星汉髙四頋无人踪纵有百丈弹不如数尺蓬是时天宇霁余霞散晴空篙师无它术仰面唿南风夜乆水鸟鸣岀没西𣸪东其声类人呕见者思挽弓吾闻亦骇异莫䆒吉与㓙得非卑湿区池污蚊蜹钟暑夕噆人肤蜂蠇尚可容此鸟号蚊母吐蚊利扵蜂往往陂泽内雌唿命其雄春气一以和託巢芦苇丛此鸟信可憎彼蚊欣未逢所忧亡命徒手刄匿草中昼伏夜狙伺为毒甚斯虫我方事师旅禁暴哀人穷此軰倘不除疠民安有终所过戒吏卒反覆开盲聋尓实备官守责在兵与农自古䖏邉围盗戢商乃通阳徳始彂生人事冝肃雍简书虽有程我行忧虑从叹息长路人何由辞转蓬听謌水调有感江流清复清江草接江亭何人謌水调余韵入青冥歌者不知苦听者有余情坐令离别客白发镜中生翠雨亭华构带脩竹窃窕清湖浔时雨积空翠绮䟽生昼隂飞盖集芳侣鸣珂杂春禽中有孤栖鳯懐㢤多好音下塘道中谢村舟行谢村路却访义桥营妖骨埋荒草秋风洗𣸪腥青山不改色红树逺含情当日闻风鹤俱疑是晋兵塘西牵舟复揺橹日出还亭午风逓五林秋云挟塘西雨盈盈採莲桨坎坎迎神鼓对此𣣔忘归停挠更容与东阡喧唿东阡道苍皇竞明彂万斧入中林千夫编鉅筏関山日顦顇世路増骚屑此物谅何尤徒以材见伐南浔南浔古名镇欝为商贾区今日㽞兵戍壁垒控江湖遥空含鴈鹜秋波秀芙蕖此地为邉圉何方非畏涂荷叶蒲昔年荷叶浦椎剽伏蒲萑日夕相狙伺承平为祸患兹辰乃夷坦悉归畊钓间但闻明月夜时唱采菱还中塘道中鳯口溪坞晚含风山营夜依谷栖鸟息复惊归云㫁还续画舸止宵征连舻㗸尾宿戍鼓杂鸣笳秋声一何肃东塘轻舟下溪口却转东塘路鸡犬近相闻渔樵逺城戍虽经䘮乱后渐有承平趣䖏䖏白苹花家家红槿树大麻大小两麻村中蔵万家坞树连超山云草着髙亭雨地力本冝农民风近知武欲问汉文翁何时复淳古家堰依依杨栁津靡靡家堰水岀鳯溪口山耸临平面地经兵甲余人佀官军徤往岁羽书频今年鱼米贱上塘道中尹山人传周吉甫遗墓在勾吴萧条入墟里泱带烟芜岂伊姬臣裔散落䖏江湖负耒林丘下容非隐者徒吴江城邑带秋水盈盈笠泽湄西风一夜𧺫鸿鴈尽南飞晋日东曺掾唐朝左拾遗长揖谢轩冤悠悠千载期垂虹桥出郭雨如注入舟天𣣔低飞梁跨云渚嵽嵲亘长霓三江风水急五湖烟月迷夙昔鸱夷子扁舟此入齐平望下田不忧旱髙田正冝雨四野己足霖三吴复无暑盂酒及豚蹄盘羞杂鸡黍击鼓乐社翁烧灯御田祖嘉禾欝欝由拳县亭亭檇李城秦汉相吞噬吴越竞戈兵靡靡风露夕离离禾黍生千载陆夫子遗书昭日星石门迢迢石门路冉冉烟村暮眇眇櫂謌声泠泠不知䖏水宿信风波宵征犯霜露自愧匪贤劳何由拯黎庶崇徳崇川据四冲城郭开莾苍水陆飞蒭粟轩车逓英荡民和州牧贤雨足田苗长我欲舣芳舟相寻慰懐想长安上堰如上山下堰如下陵跻攀剧分寸傍徨加戦兢有形必有役无宠亦无惊为谢津头吏谁是鲁连生题苏昌龄西涧诗意啚图乃黄子乆所画子乆自识云华阳逋客作逍遥西涧翁汗漫华阳客渇饮杖头瓢醉卧溪畔石澄观无声趣黙听宁有迹举目云鸟飞侧耳川流激人籁静踰闻天机动弥寂冥搜属意匠绘冩遗刻画此客不可作斯翁老无敌窹寐西涧啚令人心莫题黄侍讲所着王友樵先生墓铭后隐君千载士太史百世师刻辞铭友樵其言玉无疵我观读骚作古道殊未衰斯人不可见斯文其永垂夷白斋藁卷之四夷白斋藁夷白斋藁卷之五夷白斋藁卷之五临海陈基着金华戴良编古诗七言椘州旧将謌椘州旧将守椘城身与羣兇殊死争父母遭烹妻子戮终天之恨何时平近从王师却征椘归寻父母身死所忍疼刺血渍白骨髑髅无言泪如雨烹父之卒今尚存恐惧𣸪雠前自陈将军谢卒汝勿畏我志为国非为亲群兇所重在其首汝辈区区𣸪何有若令殱戮止渠魁亲骨有知当速朽将军将军孝且忠天地有尽悲无穷吾闻古有王陵母仗劒杀身成汉功东臯隐者诗为范思贤作钱塘隐者东臯子读书卖药青门里云是前朝防御孙至今住近蒲桥市蒲桥东头杨栁青门前好山终日横承家善𧺫小児疾好古不求当世名韩康之后谁流亚宋清巳矣无来者世上如今市道人纷纷见弹思鸮炙眼明有此东臯生百年义重黄金轻江湖放浪诗千首风月徘徊鹤一声頋余亦是忘机客买药青门始相识为君长啸上东臯极目千峰倚空碧次韵玉山倡和诗东方日出浴咸池夸父追之死不归彼仙之人列与荘寓言非寓狂非狂维南有箕不簸扬此语在诗理不爽彼幻乃尓为诪张鳯凰飘飘千仞翔蝨也蠢蠢独䖏裆秋风八月霜露凉芙蓉始花水满塘美人赠我明月珰何以报之白玉觞举觞不饮意气飏出门一咲江泱泱人言名教乐未央明哲所贵唯守常安用筞勋封醉郷我闻夏殷时圣亦师务光宓子乃得友鸣琹不下堂人生莫叹居无俦林宗乃为叔度㽞李膺亦𣸪同仙舟平生痴絶頋虎头我謌此曲君听否为君更赋逍遥逰次韵垂虹桥泊舟倡和何年伐石驾危桥鲸浪翻江白雨飘势控三吴虹倒影气吞七泽水通潮重渊有怪犀难照蔓草无名火不焼伯国黄金开铸像王门白玉想为标㓛成海上身先退脍熟江东兴可邀岁月㡬何流水逝山川如旧古人遥鸿飞矰缴何由簒鹤去樊笼不可招浩荡扁舟归鑑曲寂寥方丈佀中条越人尚以鸡为卜椘俗相传鵩类自把文章论倚伏敢将交态较淳浇五湖烟景随时异万里风萍触䖏漂却忆春晖楼上去为君裁取玉为箫分题赋得太湖送郑同夫朝饮太湖水暮咏太湖秋太湖三万六千顷七十二峰居上头上禀咸池五车气下浸日月涵斗牛䲭夷之舟从此逝㓛成身退合天道声名万古齐伊周江东步兵轻冕旒长揖齐三归故丘莼羔鲈脍何足道上与造物同遨逰唐家拾遗巢许流躬畊湖上食杞菊不与浊世俱况浮三人之生不并世出䖏虽异心则侔至今血食太湖上上下云气乗苍虬今君遥别太湖渚鼓枻三髙祠下路借得龙威一席风送君彭蠡湖头去送毛生归越昔人受易田王孙孟喜梁丘同一门卓㦲古学贵师授爱尓毛生敏而秀侍父居官千里余从师问业三冬后越王台上瞰沧溟百川趋之终不盈毛生东归䆒源委看见阳乌海底生织锦篇络纬秋啼金井根佳人当窓织鳯麟流云拂拭春无痕顷刻化作鸳鸯文银汉含风星斗揺虚空迸出黄盘鵰为君裁作宫锦𫀆夺得当年庐肇幖妾家夲住牵牛渚与君误结同心缕人间乃多离别苦梦落阳台不成两肠断无心为君织向君抛却支机石何时头戴莲花巾相伴双成礼白云青丝络马头送李彦章青丝络马头逰䆠古苏州苏州城东万斛舟前年运粟直沽口送别江亭折杨栁承㤙头挿上阳花钖宴尊倾光禄酒江上今年杨栁黄辟书千里有辉光勇骑阃外将军马饱食闽中荔子浆闽中女児謌白苎把酒劝君为君舞将军好文不好武自古闽中称乐土送李景先録判阊门栁枝短君行不可缓赠君不折杨栁枝劝君饮此金屈巵丈夫将身誓许国安用当謌伤别为青丝络鞚黄金勒逰䆠鄱阳山水国何䖏春风最忆君琵琶洲上䕷芜碧送让还吴西风萧萧鸿鴈鸣行子悠悠随斾旌百年衣食仰奔赱四海甲兵纷戦争猥将笔札事卿相叨备戎行陪俊英军中草檄吾何有马上操觚汝所能人称阿买八分好我爱永兴戈法精吾女咿嚘学言语汝児读书知姓名中年窃禄正为此使有石田归力畊汝今还家我覉旅各劝加飡调寝兴陞堂再拜谒从母児妹踉跄欣赱迎扁舟石湖上先陇霜露既降草木零丁宁为我戒樵牧慎勿剪伤松栢青我𣣔还山结茅屋五岳逍遥期向平乞身时宰苦未许南望白云劳我情谢从义叅军自亰师还言中书危参政见问且讶无书囙述诗寄谢叅军过我夷白菴爲言廊庙髙巗巗故人谁爲国柱石临川先生危大叅猥蒙问及且见讶十载尺书无一缄忆昔相从客燕赵削去涯㟁无猜嫌辱陪五更佐三老劝讲六经陈二南御史不容丞相忌司隷侧目宫臣䜛脱身党籍赱吴椘託迹丘园求孔聃孰令展禽三见黜自分嵇康七不堪平生不觧带刀劔晚岁强使闻韬钤髀销怕骑将军马面皱羞着从事衫折冲师旅非夙习奔赱戎行真可惭危言重畏速官谤微禄不逮供亲甘慰情屡抱鞶丝女与国未办添丁男胡爲长年在道路席不暇暖突不黔㡬囬乞身向藩省未许曝背归茅檐终当投覈谢寮友径去结屋依山岚鄙夫岀䖏盖如此为报先生聊口占先生事业则异是论道经邦民具瞻早令四海偃兵甲尽遣百姓趋农蚕时和岁丰我所愿切成身退公当谙它年若访赤松子一咲相逢掀紫髯孟冬观淮水孟冬日日东风狂长淮水与风争强层涛如山势欲立怒潮上相颉颃大舟乱流流转急人马螘集骇欲僵篙师捩抱夸好手迎风簸浪抑且扬小舟径渡矜勇捷翩如一叶凌空翔湏臾掀舞浪花裹廽澜百折争低昻我闻夏后分四渎百川受軄皆循良迩来洪河恣陆梁清浊混殽隳旧防昨者王师搤淮口坐制鲸鲵如犬羊天吴㒺象不敢动河失故道谁之殃汉武当年塞瓠子劳民兆乱纷抢攘中原父子化鱼鳖至今千里无畊桒我欲愬帝敕河伯便𣸪故道安天常清者自清浊者浊勿冐约束于明章不然帝怒速致讨河伯戮死吁谁伤郑遂昌以赵魏公所题髙尚书画遗沈东林要予赋诗髙侠髙侠画无敌魏公之书何可得半幅冰纨不盈尺千年老干化虬龙气挟太隂雷雨黒彼羙幽篁尤正直挺身故有千钧力赤松子孤竹君鄙夫与尓情最亲逍遥嵗晚东林下杖筞相从郑子真题五王逰春图五王坊宅五云中天仗时来驻六龙君王不废家人礼兄弟惟知友爱隆每日朝囬从饮愽今日胡为逺㳺乐曲江池上杜陵南花气醺人栁隂薄天子无为四海平棃园法曲教新声救时宰相宁忧此误国奸邪计己萌当年若寳千秋镜友爱如𥘉无嬖倖只縁声色觧移人万里䝉尘蜀山永一幅丹青感慨多开元事业竟如何自古宴安为鸩毒至今荆棘叹铜駞题马都事夀椿堂堂前古椿树问年不知数叶叶芘芝兰枝枝承雨露椘南之种昔同根淮海移㦳子𣸪孙共持春酒为亲夀但硕亲年如此椿椿隂满地休教扫㽞与年年䕃萱草夷白斋藁卷之五夷白斋藁夷白斋藁卷之六夷白斋藁卷之六临海陈基着金华戴良编古诗杂言沈孝子行送医师沈伯新吴淞江来自天目山奔流倒海无时穷川原薮泽佀棊布鸡鸣犬吠俗与太古同郡人沈孝子筑室居其中辛勤自食己之力仰事祖母年九十黄发儿齿颜如童日出适田省畊作日入归家奉温凊一室之内慈孝敬爱宛有齐鲁风暇日闭户读书史闺门上下皆肃雍省身斋戒喜且惧饮膳汤药必先甞此心谓可对昊穹至正十年夏六月祖母遘疾在床蓐涕泣侧息忧忡忡再拜躬迎伯新甫医贵三世术乃攻伯也切脉不用药急进腊黍甘如饧以意取効超庸工𧺫居食饮𣸪如故妙术隂与孝感通夀为五福首孝乃百行宗医师掌百药为人恤痌吾闻孝子丗积徳慈爱固应天所钟如何俞扁去己乆世上𣸪有太仓公我謌孝子行送君勿怱怱但愿人皆跻夀域乐有孝子心融融呜唿乐有孝子心融融煑雪窝为玉山作草堂之仙人隐居玊山陲平生盗泉不肯饮恶木不肻栖山为窝煑山雪雪胜玉泉茶胜芝煑以蠢彭亨之石鼎然以蹙缩拥肿之树枝恍闻松风汹涌岀涧壑化作云气烂熳干虹蜺匡庐道士来㑹稽嬉咲怒骂皆成诗寻常一饮即一石蹋破瓮中天地皆醯鸡不厌陶家滋咮薄却爱玉川文字竒举椀勐吸如鲸鲵悠然相对孰賔主窝中自来无町畦乃知浑沌凿不破纵使先天之子亦莫窥端倪逍遥咲杀南华老夣与胡蝶随春迷我今有所思寄于山人我今有所思乃在越山陲越山遥遥青入海秦望特𧺫上与浮云齐客有匡庐虗白子昔如吴门归㑹稽口诵黄庭经头戴白接䍦往来倐忽不可知上下风雨骑虹蚬仰叅赤松子俯接青牛师左手揖庐敖古手招安期醉援北斗酌沧海长啸濯足脱巾挂在扶桒枝我尝遇之玉山下要我八极同逰嬉尘縁未割妻子累一去不得相追随天台僊人马子徴阳明洞天曾见之遗书逺报雪巢子烟波万里来无时扁舟我𣣔东南归鑑湖之水清涟漪授予玊匮书茹子苗山芝逍遥广莫超希夷翩然却咲贺狂客为谁白首居鸿禧空眀山人謌丹丘子空明生结发为吏千公卿悬河之辨从𣸪衡法家之书刑与名少年骑马入公府白首㝷真归赤城赤城僊人下青冥手奉寳箓遥相迎虚皇勑住委羽洞服事刘郎为弟兄刘郎乗风朝紫清云为旗兮霓为旌尽㽞琼田教种玊约以不死三千龄三千龄在何许来往东吴𣸪西椘看成珠树着三花笞鳯鞭鸾却轻举乌夜啼引闽人王㽘为淮东元帅府奏差𬒳诬系狱部使者使泰州尹赵子威谳之平反其冤乌夜啼在庭树乌啼哑哑天欲曙阿児被诬身系狱尽室烦冤受茶毒乌啼胡为绕吾屋下堂唤妇𧺫听乌忽喜淮南児有书书中报道児罪说此乐欣欣天下无児归拜母为母说泰州使君当世杰执法霜台旧司臬眀如青天皎如月冤狱平反觧缧绁已死得生诬得雪海可枯山可裂使君之徳不可㓕乌啼爱我庭树枝我爱使君君不知使君归朝奉天子日日听乌为君喜玉笙引金华僊人周子竒能吹三十六琯之叅差䟽音间节传自女娲氏上引浮丘公下接王子晋来往伊水之濵雒水湄缑氏山头杂宫徴龙唫鳯噭能使鬼神上下莫得窥端倪昔年西王母翩翩㑹瑶池亲遣侍女董双成学得妙曲崑丘归至今缥渺十二之玉城余音长绕蟠桃琪树枝请君休汗漫我欲与尓期若非钧天即洞庭仰叅轩辕帝俯友虞庭䕫后天而老不死长追随周子竒此曲莫向人间吹律诗五言兴福院㑹秦文仲学古二首兰若临江次层城壮海壖地通重译贡门泊孝㢘船人事桒田后春光谷雨前未忘栖遯迹来此𣣔逃禅兵革艰虞际思君减带围折冲存爼豆賛画忝枢机交义陈雷古㓛名管晏微江城花烂熳莫惜典春衣送谢叅军叅军趋府日父老借恂时重爲苍生𧺫当酬国士知㓛名君不沗筋力我将衰送别春城暮深杯莫厌持次韵荅髙元善迹忝芙蓉幙心依虎豹関老惊诗鬓短贫觉酒尊悭特逹髙书记清新庾子山多情凭塞鴈时寄一书还送镏治中椘楚平津彦翩翩千里驹𧺫家叅上郡振辔骋康衢别驾㤙非沗巖君徳不孤青云有知已宁许恋南湖癸丣二月十二日常熟阻雨寄吴门兮省同官一棹琹川路频年此徃还海风寒挟雨戍火夜连山泽国龙分节邉城㩀関故人南省幕退食佩珊珊琴川懐古揖譲思虞仲弦謌忆子㳺学文湏到鲁议礼必宗周爼豆今如此干戈苦未休惭非割鸡子安敢话屠牛十六日开船值北风大作𣸪泊北门风急江难渡春寒雪更飘济川虽有檝跨海恨无桥使节辞吴近官军去椘遥北门仍系䌫山雨夜萧二十一日渡江渡江风日好挂席近扶桒万古天为堑中流苇可航导川思夏后跨海诧秦皇跋艰危地低头媿孟光三塔寺访寛老禅人世难行路禅房独掩扉鹤飞知客至雨歇见龙归天地干戈满江湖故旧稀愧非韩刺史临别更㽞衣访夲觉欲长老不遇时𣣔公在南堂退居来访南堂老扁舟兴尽还耳聋犹说法地僻谩投闲扫竹逢春雨开门见逺山题诗託端叟为报鬓毛班㽞别仲铭二首南国新开士前身休上人赋诗追鲍谢挥翰拟梁陈雨歇水西寺花飞刼外春相逢又相别离思满江津方外碧云句人间白雪謌江湖相见少尘世别离多水宿随凫鴈岩栖忆薜萝何当谋一壑老我共婆娑送姪譲从军武安送尓徐州去秋风㡬日程水通彭子国山拥椘王城虎帐氍毹暖犀船五两轻从军古云乐今我不胜情世乱难为别他郷𣸪暮秋媿余叨入幕念尓独登舟季子裘空弊班生笔误投恨无田二顷归老石湖头夷白斋藁卷之六夷白斋藁夷白斋藁卷之七夷白斋藳卷之七临海陈基着金华戴良编律诗七言秋日杂兴五首弹铗归来叹薄逰西风吹老黒貂裘裁诗见慰惭钱𧺫扫榻相延媿隠侯拟学䠂人归种橘虚劳蜀客望牵牛五湖烟景依然在还许扁舟伴白鸥関山揺落鴈飞迟江汉飘零有所思倦客自怜苏季子故人谁问介之推露催络纬窓间织风缉蟏蛸户外丝独荷慈亲念逰子倚门日日数归期江头乆客日思家坐觉徴霜上鬓华莭序又催秋后燕风光争彂雨前花倦逰已梦荘生蝶不饮何忧广客蛇怪底朝来衣䄂薄一川白露下蒹葭一夕西风木叶飞画梁落月淡余辉银灯夜照还家梦金剪秋裁寄逺衣霜信早随新鴈至素书深讶故人稀无囙为谢东曺掾鲈熟香莫便归明河如练月娟娟坐对清光只自怜衣乆不知沾白露梦囬犹记到钧天汝南遗老推黄宪海内诸公忆郑䖍万里归来无寸𥙷论交惭愧到忘年寄沈仲说二首欲采芵蓉寄所思秋江风露正离离每囙见月怀玄度可但看诗说项斯溪上燕辝华屋早槎头鱼上碧波遅太平无事差科了归共原泉理钓丝野人篱落并江濆竹里流泉竹外云好学槖駞惟种树莫夸司马最能文小桥斜接渔樵路落日争唿㕐鹜群独忆咏归亭上客乆㽞城府思纷纷次韵金上人见诒屏迹吴淞江水头劳君岁晚逺相求拟爲葛井三生梦更作曺溪一宿㽞挂钖好依黄叶寺题诗曽到白苹洲它年重约呉门道杯度秋风不用舟寄家兄敬徳庭闱一月违温凊兄弟终年叹别离落日有时成独立秋江无䖏不相思云边白鴈𥘉传信篱下黄花预有期甚欲卜居依北郭故人谁送草堂赀次韵吕彦贞西池风日何潇洒公子不来谁共逰樵䛴渔唱互断续山色湖光相荡浮经秋华屋辝飞燕隔水好花如莫愁肠断濯缨亭下路篱傍犹繋散人舟归燕年年此日便知归欲去仍依旧垒飞故国㝎知通碧海秋风应不到乌衣吴宫避火惊前梦卫幕营巢悟昔非莫咲野人门巷小杏花春雨得泥肥用秋日杂兴韵作逰仙诗五首飞佩飘飘入逺逰青藜为杖鹿为裘采芝謌逐秦遗老辟谷心期汉列侯又见秋风归乙鸟㡬看春雨戦蜗牛有时濯足溪头晚一曲沧浪不动鸥幽泉怪石好栖迟钟鼎无劳入梦思每把素书闲里读细将玄牝静中推溪头斫竹裁龙琯石上㘽松引兎丝去去卢敖同汗漫十洲三岛与君期鹏鷃髙低各自飞龙泉何必吐光辉三林树下曽湌玉千仞冈头好振衣抱犊书存人见少崐崘桃熟客偷稀仙家不是无楼观底事公孙不肯归中宫姹女最婵娟何意东君不见怜贞洁正同秋后月澄清直佀水中天每持玉节朝群帝自扫丹台掲寸䖍臣妾自知无所觊愿君安夀乐千年白云深护地仙家千树玗琪老岁华羽客穿林収桂实山童和露采松花烟梳瑶草柔如发石赱苍藤曲佀蛇记得夜来归路险飜江风雨撼秋葭寄玉山江上秋隂十日多思君不见柰愁何风髙泽国来鸿㕐雨入汀洲落芰荷公子文章裁瑞锦羙人衣䄂剪轻罗画船亦欲溪头去听唱花问缓缓謌次韵郑遂昌奉谒范魏公祠皇皇卷服俨専祠生气浑如未死时天下㓛名韩相并関西威烈夏人知英雄未尽匡君筞父老频瞻出牧旗昭代尚贤严祀事诗人聊得荐江蓠白芙蓉生嗔青女太精神玉立西风不受尘秋水洗粧朝白帝露盘和泪泣铜人清涵汉武池中影淡写崔徽镜里真肠断深宫旧时伴年年相望越溪濵次韵钱伯行白芙蓉帝子西逰太液池一杯秋露为君持空令越女羞容貌不与唐昌共夲支娅姹最怜无语䖏风流全在半开时自移长信宫中去学得班娘淡画眉娄江即事二首简郭义仲瞿恵夫秦文仲陆良贵蒹寄頋草堂娄江江上楼居好沧海海头城邑新蛮郎打鼓争𧺫柂鲛客捧珠来售人风灯照人不数点霜月涌波才一轮人生㑹合岂易得看劒引杯宁厌频秋风已过菊花期咲把娄东酒一巵徘徊月色楼中满颠倒天光水底移梦熟已知鳌背穏诗成偏忆虎头痴明朝又鼓吴松柂应采芙蓉寄所思次韵仲说喜陈叔方过东林隠居二首州府寻常数往囬江湖相见重徘徊杀鸡不为林宗至拜母曽期范式来乌鸟暮栖池上树児童晴扫竹间苔明朝又入城闉去一幅蒲㠶带雨开空林风日变隂晴散筞相从欵欵行心恋白云飞䖏近眼随孤鸟没边明敢期诸葛隆中卧且学庞公垄上畊老觉丈人才力徤浩謌一曲大江横次韵郑遂昌喜雪二首简白野监司琼霙着地不沾尘玉树临风欲照人千古赋髙梁苑调一枝梅冠汉宫春占年已喜无时疠祈谷何湏拜水神却忆上畨裁诏䖏瑶阶飞絮白扵银泽国云同气若蒸赋成应不为憎蝇花间端木皆为瑞露滳金盘欲化氷甲观影摇鳷鹊树银床声㫁辘轳绳悬知水部明扵昼错认瑶台皓月叔送曹宗爰爱此丹山五色毛綵衣初翦暎仙桃奉亲喜有银丝鲙赠别惭无金错刀洲渚春深生杜若江湖波暖涨蒲萄王褒拟奏贤臣颂肯学山人索价髙次韵懐彦诚沙棠为桨木兰桡别后令人瘦沈腰采蕺蹔归灵越去栽桃重赴武陵邀醉乗莲叶春波阔梦落花夜雨飘犹记共㳺鸣玉洞满山明月共吹箫次韵待琦上人不至羡君方外得诗流杖钖相从海上㽞白鹤一聱寥廓晓沧波千顷洞庭秋鹿门未遂庞公隐莲社行寻慧逺㳺望望佳人期不至碧云迢递迥添愁次韵懐玉山滑滑春泥满郡城出门骑马不堪行未䏻学道从缑母且𣸪忘忧对曲生流水小池垂钓影春风深巷卖花声停云赋罢心如渇安得沧浪濯我缨陆氏别业窈窕西池一径通赤䦨如画倚晴空风微燕雀飞尘外日净龟鱼在镜中入谷谩夸盘往𣸪卜隣冝住瀼西东緑隂满地新荷彂犹胜开尊饮碧筩寄仲说自昔庞公少入州偶囙人事亦绸慈乌旧止庭前树拱木新悲宰上秋雨露山空惊物候江湖风急滞书邮此心酷似长庚月永夜相思烂不収寄玉山二首我爱玉山佳树林草堂终岁有余隂巢安翡翠春云暖窓护芭蕉夜雨深寳篆焚香㽞睡鸭綵牋行墨写来禽万竿脩竹休教洗日日平安报好音碧梧翠竹日扶踈长夏髙堂可宴居霅上故人时载酒山隂道士近无书苍头扫石安碁局稚子穿花奉板舆若见恵休烦问讯碧云诗句㝎何如水木清华亭小酌栁隂门巷雨初晴莲叶田田着䖏生浊酒且容嵇叔夜名謌不数米嘉荣波纹莹逐微风𧺫霞彩红兼落日明水木清华賔主胜莫孤诗社旧时盟仲说㽞陈公原余往访之孝子之庐何䖏覔陈公原上白云深山林不受炎歊气雨露能生憷愓心流水到城无二里长松出屋揔千寻莪自昔多遗恨三𣸪犹令泪满襟㽞宿陈公原五月城东访隐沦衡门㽞榻与僧隣长林争宿此山鸟短棹独归何䖏人松萝绕屋月当户杨栁夹溪风满津杖筞从今来往熟草堂猿鹤未应嗔题陈公原仲说所居壁忽忆羙人来碧山松桂满林幽且闲论心合在羲轩上浪迹漫居夷恵间夜雨思亲云气白秋风泣血土华殷岁寒有约从诸老采药携棊日往还夷白斋藁卷之七夷白斋藁夷白斋藁卷之八夷白斋藁卷之八临海陈基着金华戴良编律诗七言次韵郑有道喜王季野府判南归二首故人日下拜官归河水南来佀带围筞马逺㳺天府胜食鱼偏爱锦江肥蚕丛故国山犹在望帝荒祠鸟自飞万里欲将慈母线芙蓉城里制春衣海榴花放客南归乔木叅云揔十围緑蚁奉亲浮腊味黄羊充馔割秋肥㤙承闽国荣三釡心切滦都望六飞锦里它年湏报政中天风露朝衣次韵伯行投赠存斋风卷浮云雨㓕埃栁隂池舘白莲开放舟有客寻源至问字何人载酒来剡曲愿从安道隐茂陵空叹长卿才角巾岁晚东林下短策逍遥步𬗋苔三用韵喜季野归手揽繁弱接忘归燕山射猎雪打围駞鸣关口晓风急马牧原头春草肥郷树喜瞻亲舎近蜀人争候使皇飞慷慨平生王子赣奋身叱驭肯沾衣寄季野积雨东臯如早秋公子不来令我愁题诗每忆许玄度卖药敢期韩伯休栁隂系䌫水数尺竹里读书风满楼长夏林塘何所佀浣花溪上瀼西头次韵刘徳方经歴绮席无尘宴景光佳人宫様学时粧座传白雪髙难和涧采香芹净可湘绿水红莲新漕幕𬗋薇青琐旧朝郎鳯凰城里曽聮骑一路看花到上阳送徐勉之慈湖书院山长两度秋风刷羽仪一官江海尚栖迟簿书旧屈诸侯掾经术今为学者师天上文章囬北斗人间声教极东夷慇懃束带叔堂日絶学慿将已易推送钱士能建昌知州建昌使君能且贤青春结客五云边致身得近二千石事主巳垂三十年天削匡庐开菡蓞月明彭蠡浸婵娟行春䖏䖏花如锦𥜗袴謌中咽管弦送王夀翁归闽十日轻飈送海舟七闽南去近东瓯掉头欲学孔巢父飬子不惭陈太丘蛎房石暖随时采崖蜜风酣带露収故园归老平生愿殊胜官封万户侯次韵荅秦文仲二首舣舟复向三江口载酒欣逢二仲来丘园束帛已加璧将相求贤无弃才栁色緑欺头上雪桃花红映掌中杯也应别后无知已从此柴门不浪开娄江繋䌫巳十日故旧独逢秦与文气压元龙余子服赋髙司马九重闻西山拄笏聊容我东合招贤欲待君觧却金貂换官酒赏花时节正春分娄江杂诗二首画鹢东来肃斾旌郊原十日喜春晴弯弓看堕云边翮骑马同登海上城欲向草莱询隐徳每囙稼穑见民情自惭肉食还无𥙷恸哭空悲汉贾生百雉坚城镇海头霜风中夜肃貔貅干坤浩荡鲸波息井邑苍茫蜃气浮民瘼东来皆可念妖氛西望未全収将军莫负黄金印一鼓归封万户侯与文学古秦文仲逰至正观西郭维舟水满津从容郑圃得寻真蓬莱路隔人间世桃李花开刼后春风雨或闻蛟杼响弦謌曽与草堂隣交㳺不沗羊求軰岁晚相期迹未泯次韵荅秦文仲郭羲仲聮句见寄客路寻常江海上春光强半雨声中习池无酒醉山简莲社有心期逺公香烬旋温婆律火茶烟轻飏石楠风不囙二仲联诗至安得从容一咲同次韵钱都事诚夫海上书事左掖郎官汉客卿楼船频海涛平梦骑鸾鹄三山近胆落鲸鲵一劒横南斗星移天使下东吴兵振岛夷惊湏君早决平妖筞仗节归朝奉圣明送诚夫使吴门督漕事蒹寄分院同幕诸公挂帆南斗略扶桒奉使寕辞道路长转漕𣸪输沧海粟勤王争羡𬗋藢郎风生汉节蛟龙避花绕吴宫雨露香同幕故人如见问为言相忆鬓毛苍春日邵氏园池寂寞园林带夕晖昔年曽此恋芳菲栁塘水暖鸳鸯浴花径风酣蛱蝶飞蔓草拂衣人不翦画梁无主燕空归洛阳池舘関兴废我欲春山赋采薇送胡宣使赴都进表使者楼船上九天鲸波不动一㠶悬表章入奏三千里海宇中兴亿万年夏后山川仍职贡汉家勲业重安边遥知此去多㤙泽㡌压宫花钖䜩还送髙𧺫文归越兼简陈伯昻王彦强昔年同客百花洲绣幕朱帘暎绮楼岁月㡬何成契阔兵戈相见独绸缪开樽坐对呉山雨挂席行归禹穴秋最忆吾宗陈伯子咲谈真有晋风流甫里祠前忆旧盟朝湌把菊暮羔忘形直到葛天氏共饮况有申屠生古来结交贵知已乱后离别难为情西风又鼓涛江柂王衍为君双眼明寄杨文举经歴㑹稽从事独逶迤拄笏西山秀入眉欲振家声遵伯𧺫不将文法泥宗师风尘此日淹骐骥霄汉它年见羽仪一曲桓伊江上笛夜深应有老龙知寄頋仲赘为问平生頋文学离居近日𣸪如何秋髙禹穴䆠情薄雨过越山诗兴多乆客念君髭未白从君老我鬓先皤鑑湖一曲元无恙岁晚相期载酒过次韵谢捴管送梅州判还崑山画船檛鼓待潮囬山色㽞人不受催官酒醉淹罗䄂离筵愁听竹枝哀秋风老忆淮南桂暑雨晴収海上埃莫学君家子真叟变称名姓不归来次韵谢侯寄梅州判昔日吾宗陈太丘为言梅福政偏优鱼塩争集海市晓鸡犬不惊田社秋奕世羡君仍吏隠一㕓老我欲归休裁书更谢钱塘守佳句难将杂佩酬次韵谢侯书懐使君五马早承㤙𥜗袴声传逺近村可为长生居郑圃每囙清啸过苏门香凝燕寝秋将肃露浥银床井不浑同乐堂中賔客盛旋烹新茗当开尊十一月晦与同幕诸公登南髙峯囙过湖上小集二首共上南屏第一层海风吹鬓雪鬅鬙山盘地脉来天目城抱江流佀蒋陵近郭昼行多畏并湖寒尽未収冰倚阑闲说承平事知是昆明刼外僧落日湖头舣画船买鱼沽酒不论钱共过天下登临地却忆国家全盛年縁水暎霞红胜锦逺山凝黛澹如烟相携此夕干戈际一听笙謌一慨然正月五日省院诸公饮呉南城每囙公事少从容今日传杯兴颇浓饮散城南催画鹢梦囬江上听踈钟长风万里飘归鴈叠浪千层骇蛰龙同幕故人期不至晓山囬首欝巃嵸泊舟垂虹桥访南北两山寺候蔡都事彦文泰伯城中不少㽞垂虹桥畔却维舟佛灯下照蛟龙宅莲社平分㕐鹜洲王事有程尘没马僧心无垢月涵秋多情为待同袍者遍倚䦨干不下楼次韵彦文寄谢省院诸公二首西山雪后色愈妍拄笏相看每自怜岂有异才叅庙略谩陪时俊列賔筵玉笙锦瑟㽞人醉翠叶银花压㡌偏却咲当年潘骑省为谁双鬓早皤然此日东吴接胜逰风流欲与古人俦城南官酒春𥘉熟湖上鱼罾晚未収才媿机云还入洛切髙绛灌重安刘谋叅帷幄输公軰巢父归欤盍掉头次韵孟天伟郎中看潮十首海上初看一线低湏臾排突与山齐平吞百粤天为堑雄障全吴石作堤浩浩鲸波流佀带纷纷蜗角闘如鸡世间别有风涛险莫向平途信杖藜天风吹海恣崩奔一掷坤维势欲翻正尓断鳌安地轴可容持鼓过雷门惊涛怒激英灵气斜日潜销壮士䰟却咲故都闲士女治逰归去近黄昏江源来自歙山幽潮势慿陵江上头𬗋盖黄旗収王气素车白马踏清秋至今故老犹兴慨自古忠臣不自谋渺渺云边孤鸟没岂知人世有㤙雠八月十八怒潮生勐扵突骑白于缯风掀云岛神龙化雷吼天门赤鲤腾楼船入海仙难问䲭革浮江史可徴扬旗勇踏涛头去除却吴児世不䏻千古英雄恨未销海风吹上浙江潮怒驱貔谁能敌雄压鲲鲵不敢骄踏浪掀旗空逺迓临流捐𬒮若为招扁舟浩荡身先退输与陶渔共采樵雪涌潮头万叠多秋风奰赑吼灵鼍直疑碧海金鳌掷𣸪恐隂山銕骑过勾践㓛名今寂寞麻姑消息近如何慿君更阐神明力翻却蓬莱弱水波秋风酾酒待潮生浑似罗江吊屈平地下有灵驱海若人间无主听阿衡㤙讐莫辨君亲分忠倿难逃今古评寂寞长洲赱麋鹿不堪眀月櫂歌声千古东南诧海潮摩挲强弩未全销气乗日月分盈缩声振山河欲动揺击楫中流謌慷慨倚䦨斜日鬓飘萧钱塘官酒秋仍緑更与灵胥酹一瓢风𧺫城南思惨悽独携长劒倚长堤未谈秋水惊河伯先跨涛江掣海鲵力障狂澜扶砥柱手挥妖祲豁坤倪东流不尽凭䦨意长咲归来日已西毎囙潮候卜灾祥今岁潮头百尺强千犀弩彂鲸鲵吼两乳峯开龙鳯翔乗槎直欲访河鼔悬水不湏夸吕梁徙倚江亭吾已老海风吹面发苍浪夷白斋藁卷之八夷白斋藁夷白斋藁卷之九夷白斋藁卷之九临海陈基着金华戴良编律诗七言次韵髙元善郎中见寄律诗二首忆昔同叅㕐鹜群每将骚雅佐人文诗成嶰谷鸣风竹琴罢潇湘梦水云南浦离情波浩渺北山归思日纷纭可怜满地秋如锦只有黄花好寄君诗酒相从岁已賖幽居人拟地仙家别来九陌风尘外望㫁五湖烟水涯书蜀牋文胜锦宴归汉署㡌簮花它年或遂投竿志着我穐江倚钓槎元善甞俾余记其所居松云巢继辱以诗为谢囙次韵荅之萧萧素发鲁东家岂有文章竞綵霞髙世羡君期太白寓言容我诧南华神栖五老仙为侣梦绕三珠玉作葩为问松云在何许此中非近亦非賖舟中读汉武帝纪髙皇马上争天下丞相飬民方致贤帝业不曽阶尺土儿孙何以筭缗钱长生始误神僊术巫蛊终亏父子天可惜春秋二三筞独㽞龟鑑后人传次韵叶徳新江上观兵一水朝宗控百川着鞭此日许谁先手麾貔虎风生海胆落鲸鲵劒倚天潮汐怒随龙变化云山髙作鳯飞骞元戎一鼓収南服持奉吾君亿万年三塔寺江湖四月半隂雨山寺今朝方喜晴杖钖入城非避客琅玕绕屋正啼鸎寳树着花当座落苍龙分水入厨清为㽞一榻云深䖏共话三生石上盟过夲觉寺懐欲了庵长老三过堂前岁屡过阿师行道近如何僧中此日如公少方外向来名軰多一室寳烟飘艾纳六时花雨落芬陀寺门昼掩如廷尉满地松隂覆雀罗寄頋髙士每忆吴门頋辟彊旧开池舘带沧浪緑波芳草盟鸥鹭锦瑟玉笙悲鳯凰座客诗成谁最好故人酒后我多狂扁舟来往鹓湖上老倒犹䏻赋草堂寄郑明徳牢落干坤独郑䖍丘园风雨故依然腹蔵元晏书千卷身受滕君宅一门里云卧蝶迷遗世梦林居鹤避煮茶烟杨雄自昔多竒字老我犹乗载酒船过三塔湾㽞题緑水湾头维画舫白云堆里访禅林上方楼阁丹青古下界蛟龙窟宅深五月鸎声山寂寂一帘雨气竹森森地灵不受昆眀刼㽞得长松捴十寻再用韵荅郑先生錬石无心𥙷漏天幽栖环堵独萧然松萝雨后生朝菌藜藿年深没故门里足濯沧浪池上水衣薫豕蝨窦中烟林居似厌城南浅重拟归乗谷口船用韵荅沈仲説结客东吴忆盛年多君燕䖏毎超然千金昔弃朱公产一畞今无许子门里濯足洞庭天拍水挂帆笠泽栁含烟相逢一咲荣枯外犹胜虚乗访戴船寄钱成夫贠外千里从军客䠂州故人吴下独维舟関山别后郷书少淮海平来相业优龙虎帐中劳逺望鳯凰池上莫多㽞平生爱杀韩司马老我何妨譲一头寄蔡彦文都事蔡子才多病亦多尺书千里慰蹉跎同逰蹔阻红莲幕相寄惭无𬗋玉珂交义人人推管鲍新诗字字拟隂何淮南賔客如君少未许淹㽞桂树謌九日百年鼎鼎成何事九日匆匆不在家莫遣秋风吹短㡌羞将白发对黄花诗囙排闷聊时赋酒为销愁尔谩賖欲向䠂城髙䖏望不堪离思满天涯九日简同幕诸公兼寄吴中兄弟官舎萧条淮水濵一樽九日谩相亲那知黄菊篱边客不咲𬗋薇花下人秋鬓白嗔乌㡌侧衰颜红爱緑醅新中吴兄弟应相忆怅倚秋风北望频阻风仲举舟中小酌千里旌旗暎日红一天秋雨忽𪷟蒙郷书未有东南信客路不堪西北风泛水芙蓉依绣幕背人鸿㕐避雕弓淮南酒薄犹堪饮时𣸪相从共一中墻角种菊三四夲颇可观一官迢逓客天涯颇觉穐来兴味佳有菊便同陶令宅无钱谁咲杜陵家幽丛宻护霜前叶嫰蘂轻含雨后花頼有新诗相料理淮南酒薄不堪賖淮隂杂诗五首千里相逢淮海濵一枝谁寄岭梅春老来易感山阳笛年少休轻跨下人失侣㕐如秦逐客畏寒花似䠂遗民每过百戦疮痍地立马西风为损神疋马淮隂秋𣸪冬每寻陈迹不匆匆下郷賔客贫无行南郭先生老病聋汉室㓛髙羞绛灌射阳门贵拟骞弓至今七尺城东墓一酌寒泉感慨中落木萧萧鴈度河西风袅袅水増波甘罗营里秋声急韩信城头月色多淮市有鱼聊可食䠂山无桂不湏謌古今无限関心事付与当年春梦婆江左妖氛扫未清山东豺虎又縦横欲令斥堠収烽火湏挽天河洗甲兵老马独嘶时北望賔鸿相唤尽南征腐儒媿乏匡时术搔首风前百感生兵火烧残百草根人烟无𣸪万家村黄金莫铸忠臣骨白马空招帝子䰟易水有情人巳逝睢阳无援事难论何当亲斩楼兰首仗莭归朝报至尊寄吴中分幕诸同志故人入幕苏台上老我从军䠂泽隈江海十年同听雨関山千里独持杯边书到日多慿鴈驿使来时好寄梅慙愧𬗋薇花畔侣却依南斗望三台寒菊遍开可喜谩向隣翁覔菊栽晚花踈蘂一时开寒欺䠂泽三秋露暖透山阳十月雷多事狂蜂忙采去恼人轻蝶竞飞来萧斋对此浑无頼莫怪频倾浊酒杯寄唐伯刚㫁事官寒菊花开照眼新客窓风物未全贫旋賖陶令樽中酒敢比羲皇世上人官事有程仍咲傲郷书无便任囙循故人十月钱塘路谁谓城西探小春寄陈庶子叅军兼简饶介之郎中䠂天漠漠水迢迢千里懐人不自聊帷幄喜闻延曲行间窃恭事嫖姚江空不采芙蓉寄岁暮唯謌桂树招华盖仙翁如见问为言髀肉近都销寄谢从义叅军兼简唐伯刚㫁事江左风流谢使君赋诗浑似鲍叅军一麾旧作钱塘守万里新空冀北群官栁枝枝垂䠂岸賔鸿箇箇入吴云题书为报西枢彦十月山阳尚有蚊寄周信夫王叔眀二长史帷幄贤劳夙夜賔古今儒律两彬彬汉庭重厚唯斯老江左宁馨尚㡬人霜落吴门天接水雷鸣䠂泽雨连旬黄梁酒熟淮鱼白南国穐风不爱寄钱伯行检校叶徳新掾史少日钱君同汗漫中年叶掾共翶翔北窓坐傲羲皇世南省行陪汉署郎笠泽芙蓉秋万顷䠂天鸿鴈日千行㓜舆若许归巖壑便结茅斋野水傍寄沈逹卿陈子方二理问二妙相看如弟兄白鸥波上忝同盟老来转觉襟期好别后令人鄙吝生万里貔貅方北戍九秋鸿鴈尽南征洞庭橘熟香醪嫰心渇应怜阮步兵和周太常寄贡祕卿诗五首两翁台阁廽翔日千载文章全盛时太史世家羣彦服中郎笔法九重知西清近识天颜喜南海遥分汉节持经幄论思深有待未容采药访安期二老故郷江汉东两家文献夙相同吴関望阙聮归辔闽海勤王谢转蓬礼秩汉郊脩雍畤道宗鲁国仰亀蒙共将千古文章印力障狂澜洗陋风世路闲関叹百离斯文谁与挈纲维近闻东观除书下未觉南冠宠数卑政倚叔孙兴礼譲终知汲黯系安危汉廷献纳湏公䓁一代仪刑奕世垂词源变化共神谋一洗人间蚍与蜉老来颇厌干戈盛此去㝎分宵旰忧舘阁经传刘向业関河人望李膺舟白首自惭无寸𥙷谩随行伍事防秋平生笔諌栁公权鹤发还朝各皓然榱桷栋梁収恐后麒麟鸾鳯覩争先太常议礼推王肃金匮䌷书待马迁惭愧当年秦逐客只慿魂梦到钧天夷白斋藳卷之九夷白斋藁夷白斋藁卷之十夷白斋藁卷之十临海陈基着金华戴良编律诗七言送弥陁保世衡闻人徳机二觧元赴省试一举収㓛古戦场计偕同上𬗋薇傍手攀明月分仙桂足蹑青云见玉皇髙第世推唐甲乙直言人比汉贤良明年昼锦归来日一色㤙袍雨露香送丁太𥘉嘉徳常二贡士赴省试两贤携手上南宫挂席関河得便风欲把妵名题甲乙湏将文字决雌雄一经昔向江东学万里今看兾北空遥想殿头胪唱毕五云佳气欝葱葱送牛述善郎中还朝万栁亭边酒一杯马蹄踏雪上金台天门星应郎官至海岱春随使节囬宣室𣸪陪前席问上林曽压衆芳开诸公若话东南事䠂泽无冰有草莱一自淮安使江南舟次通州寄同幕诸公频年共入嫖姚幙此日先乗使者舟海色晓迎龙虎莭天光寒动鹔鹴裘山川咫尺分呉䠂河汉寻常近斗牛南鎻堰头官栁树春风相约繋骅骝狼山山色碧崔嵬秋半从军腊底囬夀酒欲归吴下献使星新自䠂州来江城见月思聮句驿路逢春拟寄梅只待年头便相㑹賸拌懐抱为君开由通州渡江白首轻抛种树书谩陪帷幄强驰驱半竿红日辞淮甸一席清风上海虞欲向中流安砥柱恨无长劒斩鲸鱼晚投言子祠前路坐听弦謌意有余福山港口待潮呉山如画䠂江平消得孤㠶半日程潮落沙头才一尺舟停江口复三更时清不识风波险世乱方知性命轻坐拥貂裘待明彂临流空愧鲁连生癸卯二月十一日官军彂呉门去年移戍秋将半今岁渡江春正分晋国偏禆归宿将汉庭旗鼓属元勲戈船十万尽犀弩銕骑三千皆虎贲却咲髙阳老狂客谩慿口舌下齐军二十日福山港寄省院诸友汉将西征肃羽仪简书日日有程期东溟潮上犀船彂南斗星横虎莭移青入䠂封山点点白添吴镜雪丝丝羙人宴罢芙蓉署一色银花翠压枝舟中看虞山有感一望虞山一怅然䠂公曽此将楼船闲関百戦捐躯地慷慨孤忠骂冦年填海欲衘精卫石驱狼愿假祖龙鞭至今父老犹垂涙花落春城泣杜䳌二十二日狼山口观兵官军野次狼山口銕骑犀船尽虎貙杼轴万家供餽饷旌旗千里亘江湖膝行拟伏诸侯将面缚行申两观诛淮海父兄争鼓舞将军恐是汉金吾逰狼山寺三首天风吹上狼山顶看见扶桒日出𥘉淮海北来吞两䠂江湖南去控三吴珠宫贝阙冯夷宅古木苍藤帝释居为访祖龙鞭石䖏拇窠履迹㝎何如鲸波渺渺四无涯阊阖天低手可排一塔倚空凌浩刼两潮争港撼层崖半晴半雨龙归海冲暖冲寒鴈度淮安得乞身依佛日遍寻灵迹访齐谐五峯相頋若枝撑力障狂澜与海争下界人居龙伯国上方僧住𣑽王城佛庖香讶山无蕨公膳腥嫌市有蛏王事匆匆骑马去落花啼鸟揔関情寄朱佑之经歴老我思归卧𬗋霞多君䏻赋吐天葩十年迹忝嫖姚幕千里身轻博望槎䠂甸风髙尘没马苏堤春暖栁蔵鸦何时共唤西湖酒烂醉孤山䖏士家寄张长年都事南省郎官也好竒文章欲以古为师独来䠂泽从戎地长忆吴门并马时二月西湖春烂熳百年北海酒淋漓此心颇与君同调一曲荷花岁晚期二十六日自通州赴淮安海虞城外经旬泊狼五山前信宿㽞六计西来思挠䠂三军左袒愿安刘龙光夜吐雌雄劒鱼尾朝衘甲乙舟今白南风催挂席浪花飞雪打船头寄夏仲信太守韩壁翁经歴姚伯叔照磨淮海从征道路长羙人千里遥相望无钱太守客盈座好事郎官书满床花气晓迷三竺寺栁隂晴繋六桥航悬知小队行春䖏露马蹄芳草香髙邮湖夜行天明过寳应秦邮城外望安冝㠶饱风轻似马驰三十六湖春欲暮一千余里客来时背人鸿鴈归何急近海鱼塩利不赀农事及时兵有律便无神寳尓何疑二十九日至淮安城南十五里述懐欲向江湖覔钓矶此心长与事相违添丁未辨卢仝计算老空知伯玉非淮甸草肥宛地马䠂州人着汉官衣将军奏罢平西捷还许山翁倒戴归到南鎻寄分省同官故人近在淮隂郡未见先驰尺素书知已毎渐齐鲍叔论文只许汉相如便湏为我占乌鹊不用唿童烹鲤鱼自咲近新头尽白强颜骑马事穣苴三月十五日由淮安使江南别同官三月淮南栁色深相看去住两关心鸎囙求友声逾切鴈为离群思不禁芳草将春青䠂甸暮云含雨碧呉岑遂初亦有平生赋何事驱驰雪满簮三月二十五日由呉门使抗昔年戍浙今移䠂新岁趋吴𣸪使杭南北此身皆客计东西何䖏是吾郷野花送别纷纷落官桞萦愁故故长谩道五湖春色好为谁销得鬓边霜闰三月四日夏仲信太守邀逰飞来峯和頋子经照磨韵千岩万壑响奔雷分得西天小朶来云气满林山韫玉松隂绕寺榻生苔烟霞逺迹何当遂猿鹤㽞人未拟囬今日使君苏白軰醉归城路近三台飞盖今朝天笁寺泛舟昨日小蓬莱五马旌斾三月暮四山烟雾一时开苍藤古木蔵灵鸳絶壑奔流吼怒雷使节行行趋两䠂碧云逥首欝崔嵬分省诸公邀西湖宴集湖上相逢宴屡开𬗋薇花下约同来水光醸緑凝謌䄂山色分青入酒杯蛱蝶影随罗扇动琵琶声逐画船囬独怜英骨埋芳草南拱枝头蜀鸟哀闰三月七日过三塔寺㽞别寛老轺车来往每匆匆此夕相看一咲同轩外竹添千箇緑树头花吐万年红茶烹日铸龙分水榻近云巢鹤语风栀子雨肥蕉叶大恨无佳句续韩公闰三月七日泊舟三塔寺新仲铭长老出城相看我爱水西新仲铭道空诸友说无生出城看客意最古把笔赋诗才更清杜若洲边春𣣔暮鸳鸯湖上雨初晴十载间阔重相见深杯寕惜为君倾呉江钓雪滩头蹔舣舟晴虹千尺饮长流吐吞日月天无际出没鱼龙地欲浮济世谁当扶砥柱乞身吾盍老沧洲裁书为问天随子𣏌菊荒来又㡬穐初八日阻风宿吴江无碍寺龙伯㽞人蹔舣舟偶过西寺得诗流僧窓烟景五湖晚泽国雨声三月秋我欲弃官来钓雪谁䏻作赋共登楼此身何日都无碍共向毗卢性海逰西寺送信道元长老还吴兴杨坟寺翔鳯山前水乱流垂虹亭畔月如钩赋诗不数汤休軰入社独慙元亮俦夜雨西窓重剪烛春风南浦共维舟它年一榻封禺下咲傲能容此客否次韵谢元懿移居后见寄羡君早学公孙龙坚白囙时辨异同狡兎窟多寕逺害鹪鹩技小不禁风山林梦寐随䴢鹿賔主情怀类駏蛩頼有平生周阁老时时分禄饷而翁手种新松引旧萝人间得失䓁南柯粟储已罄琴书在家具不如车两多短屐肯嫌苔径滑髙轩时向席门过新诗恵我皆珠玉报乏琼瑶柰若何夷白斋藁卷之十夷白斋藁夷白斋藁卷之十一夷白斋藁卷之十一临海陈基着金华戴良编长律送頋用之知阶州磊落阶州尹风流淮海人剖符新出牧观国早充賔恺悌临民意贤劳报主身威仪何逮棣辞气𣸪恂恂河水遥通汉天文逈入秦度関鸡戒晓行路斗移春鹦鹉如人巧蒲萄胜酒醇王遵方叱驭张翰肯思斧扆忧黎庶铨衡重守臣致身湏老錬报政莫逡廵送谢叅军十八韵帷幄抡材日君侯许国年三呉脩职贡六合倚蕃宣绛灌功难并龚黄政独贤金汤新设险琴瑟重张弦借冦心离切安刘䇿最全肻甘周顗泣勇着祖生鞭杀气连区夏妖氛亘海壖丹心期捧日赤手欲擎天緑爱苏堤栁红依庾幕莲此行真特逹临别更㽞连夜蹙西湖席春廽震泽船轻风催觧䌫落日惨离筵浩荡十年客衰迟百虑牵眼青惭阮借头白事孙坚迹忝抠机近㤙沾雨露偏委身同草莾报主乏埃㳙知已青云上忘形太古前愿君容一壑随分老林泉安童右丞挽诗我昔逰亰邑公方振羽仪諌垣推謇谔经幄重论思国器魁羣彦风猷竦百司谠言从迕物直道不容私落落匡君略桓桓辅世姿太阿元自利白璧夲无疵河溃圗身御嵩頺誓手支此心叅日月没齿却磷缁民亦多劳只天胡不愸遗扶颠摧柱石谋国毁蓍龟垂死犹忧主平生不负知頋兹忠孝训与尔子孙期谥法原终始㤙光迈䓁夷哀荣増感慨存没繋安危墓木秋应拱风尘日未衰伤心行道者和泪读豊碑郜同知挽诗循吏古稀有斯人今亦亡䰟应归海岱身巳葬桐郷官近二千石年㡬八十霜秋风悲拱木爱日在甘棠賔客羊求軰児孙王谢郎史臣司衮钺冝与彂幽光聮句至正十一年正月一日遂昌郑元祐龙门僧良琦临海陈基联句送匡庐道士于彦成归越兼简萧靖复卢益脩岁朝逢王春雨雪暗呉下行人当眀彂别𬒮惨莫把飘飖贺监舟基蹀躞灵运马山驿梅始繁琦溪船浪仍打行纾荘舄唫去结逺公社禹穴䌷奥编基兰亭集群雅神运鹤朗风摽鵞经冩双凫継遐躅千秋祝纯嘏基信慿囬潮尾春融枯樟骻越台瞰蓬胥涛驾龛赭基白戦隠鞍甲緑醑酣斚祐智嚢倒精悍词锋彂侈哆琦萧台多神仙卢敖夲静者道枢混溟涬语穽脱謑髁祐但令冠峩峩肯羡绶若若沧海等稊米黄金真土苴接䍦或露发短褐不掩踝捷若矢离弦勇如金跃冶青云步伊始白雪和殊寡基土膏动句萌春情满原野琦桂树謌讵已栁枝折难舎基别梦梁月堕清谈松风洒琦蓬藋既可居芦菔自堪鲊基望望玉山阿来期卜灯灺祐絶句髙邮湖春深湖水漾汀洲耿七公祠在上头蒲㠶十幅东风顺眀日还君到䠂州次韵吴江道中两䄂清风身欲飘杖藜随月步长桥仙人有约归林屋共饮甘泉聴玉箫次韵临平道中仗筞从军事战征简书人畏汉章程去年此日山前路十万妖兵一皷平题柯博士画竹群玉仙人佩水苍金茎分露服琳琅曽将天上昭华琯吹作飞龙奉玉皇题宋陵梅竹图自从廷论主和亲毛颕陶泓入御频数叶寒梢吹欲折争教扶𧺫北枝春题摩痒马图将军日日过南山射虎原头暮未还独系骅骝枯树下秋风摩痒箭瘢班题寒林读书图侧耳幽泉入窈㝠近人嘉树欝空青挂冠拟事陶贞白学注神农本草经题画马圗殷郎妙冩三神骏髣髴一嘶风满林如此权竒世常有可䏻当价不论金题倪元镇画西池亭舘带芙蓉云水苍茫一万重此日画图看不足满帘秋雨梦呉淞次韵刘徳方经厯白露池塘点翠荷越罗衣䄂觉秋多棃园弟子今华发唱得开元供奉謌次韵送彦成玉山石路穿云海涌山朝来爽气有无间独怜禹穴清狂客买得扁舟载酒还着屐溪头日日过骊驹謌断柰君何虎丘山下东流水争佀春愁一半多戯和玉山韵西子湖边苏小宅锦官城里薛涛家来时荳蔲𥘉含蘂别后菖蒲又着花媿我风情如栁絮多君才思佀春江无端飬得秦吉了日日唿人向碧窓东林兰若题谢仲和墨竹谢家公子晋风流写竹浑如黄澹㳺道人相对东林下满室清飈生素秋踈篁翆着沧洲雨老树青含太古春想见觧衣盘薄䖏爲渠烂熳写天真题蒲栁鸎鹡图髙栁风叶繁短蒲春露薄爲问出谷心何如在原乐题画山茶折枝江梅与水仙难兄𣸪难弟一节傲冰霜无心媚桃李题月季花折枝啚瑞叶时时緑灵葩月月红天非私雨露人自竞春功临平氛雾不见人晨曦忽生岭仓卒过临平舟眠犹未醒骚悼鹤文世称浮丘伯善相鹤浮丘伯相鹤如伯乐之相马所贵乎良马者不以其䏻千里乎而鹤固仙者之骥一举而千里者也然世无浮丘伯而鹤之䏻千里者岂少㢤彼罗而致之以充耳目之翫者虽复宠之乗轩食以厚禄亦从耴其羽毛之贞白音声之髙逺举止之驯雅非以其能千里也甚者铩冲天之翮辱青云之姿傍徨蹙恧使与鸡鹜争稻稷竞膻腥以支朝夕之困而燕雀从旁鼓翼且得以俾倪而窃咲之矣是以神销色沮敞惘低摧秋髙露零引吭长叹若将求哀扵人而卒无知其意者呜唿夫有仙骥之材千里之志縦世无浮丘伯亦岂无好事者如支道林矜其懊惋飬其羽翼以遂其轩举乎然而不少隐忍䘚以愤懑失軄偃蹇无憀悒鞅不乐而化悲夫故余为文以悼之虽不敢自附上皇樵人若乃缱绻悲伤愍其不幸则亦庶㡬勒铭之遗意云尓其辞曰吁嗟鹤兮孰使有千里之质而不翔寥廓乎彼夭鸟获贳扵硩蔟氏兮而尓鹤不逭夫矰缴乎汩鸡鹜使旅饮食兮孰若集华池而逰于甸也指幽樊媟以萃止兮孰若挟飘风而薄云汉也浮丘邈其弗頋兮信斯生之不㳤彼支公或可幸而觊兮頋狷焉不屑此污渎载营魄邅其道扵冥漠兮秉眀心逝将焉告山川纡曲兮天地圜方尓神㳺兮纷翩翩乎帝郷浊世多患兮天上差乐御飞仙而下上兮羗鳯跄而龙跃嗟尔鹤兮孰从而讯之生亦曷喜兮死亦曷悲茍庶乎其一致兮则余又奚怆怳而歔欷代弔岳飞文亘天地而长存兮惟孝与忠叅日月以齐明兮惟徳与㓛昔有宋之多贤兮礼彬彬其在鲁彼绛灌或弗喻乎文兮随与陆岂良扵用武何夫子之英杰兮文与武其并施笃忠孝以为舆兮载功徳以驱驰当建炎之播越兮遵典午之遗辙岂将相之无其人兮夫子独临危而激烈友苌弘扵千载兮偕吴胥而上下猗嫖姚岂独方略兮矧孙吴又长扵用寡使君王而不忘尝胆兮则㓛业岂卑扵范蠡使左右而不信夫谗贼兮则斯雠岂容湏㬰而缓死彼便巧固不足诛兮此廷臣岂皆不㳤壊长城曽不少救兮弃神州逝将谁复呜唿自古皆有死兮余独扵夫子而永伤谷可变而爲陵兮海可化而爲桒炳父子之昭昭兮盖弥乆而有耿光弔遗坟扵西湖兮作新庙扵北山跽陈辞而敬酹兮生气之桓桓弔徐节孝先生文岁行聿其将暮兮弭余节于淮之隂出郭门而望九原兮羌独慕夫子而悲唫吾尝窃观乎圣门兮毎服膺扵曽氏后若人盖千载兮夫子实匑匑乎践履嗟事亲莫先养志兮夫子一何其恂恂谓事死有甚事生兮夫子盖已质之扵鬼神充百行扵一原兮其所养者正直炳文质之彬彬兮信有言者有徳昔有宋之重熈兮曰惟以孝爲治圣人作而万物覩兮鳯鸟岂得髙飞而逺逝纷束帛又加璧兮眷侧席扵丘园育菁莪没齿郷校兮礼弥至而道弥尊少余粤在束发兮知嘉言之是服谓君子之思孰先扵善兮斯奉盈而执玉岁冉冉其不与兮汩余未知所之叱其驭扵九坂兮柰何不畏陨踣而颠跻奉遗軆而过夫子之里兮懔渊深而冰薄反余躬其或庶㡬兮尚惓惓扵先觉率寮友而拜遗墓兮羞秋菊而荐寒泉仰泰山而企乔岳兮誓有永而无谖清晖楼辞吴兴沈仲説父学古有文事大毋无间言所居东林有楼曰清晖金华王君子充记之以文予因推夲其志而为之辞曰东林兮北渚有楼兮式宴以䖏楶不雘兮丹不涂梠圜不过规兮方以为榘环之兮树竹缭之兮兰杜白云兮在上原泉兮在下仰挟烟月兮俯临风雨山之峯兮水之浦緑宛宛兮清晖晖其承宇入事有亲兮出㳺有所昬兮旦寒兮暑温清适兮时以序原有秔兮隰有稌轩有兮肴有羜汲清流兮甘如乳搴幽芳兮菲菲予鸣琴兮酌醑乐清晖兮受天之祐归鹤觧吴沈仲子以所畜双鹤善鸣者遗其婣鲁施氏至则喑不类常时且相頋低徊若怅焉有懐奋之意鲁施氏闵之复以归仲子则忻然鸣且舞不辍赤城山樵见而感之乃为作归鹤觧客有羽衣玄裳过予而言曰吾胎化之属也家扵青田毓贞姿扵浮旷挺孤摽扵飞翰囙金气而乗火精兮禀阳徳而长年世宗长扵羽族兮躬服驭扵神仙接帝子之蜺旍兮乗大夫之华轩参鸾鹄扵阿阁兮簉鹓鹭扵九天挟浮云而凌飞霞兮㳺清都而朝上玄頋尝脱飞弹扵桂阳抚故郷扵华表横江湖而徘徊望青冥之缥缈渴想瑶池之泉饥忆璚田之草金风飒而知秋玉露零而知晓感蕙帐之夜空怅昆丘之路杳羙荀瓌之纯孝乐苏耽之好道託轩墀以并萃期岁寒以相保矧义侔金石之固契恊芝兰之深始不间扵青蝇兮终靡惑扵孔壬念懿亲扵畴昔脩雅好扵方今辱使者以将命遗公子以好音予自惭扵徴羽彼过重扵兼金扵是影迟迟扵中路情惨惨扵故林曰曈曈以乍晞云屏屏而载隂意欲往而复止目反頋而哀唫眷碧以嘿嘿盼翠竹以喑喑岂伊人之不㳤頋睽离之莫任幸幡然而见恻获遂予之𥘉硕覧归涂而聮翩寻前盟以缱绻慕求友之鸎鸎子飞之燕燕将翡翠以戯苕偕鳯鸟以翔甸岂汩没扵鸡羣终羽仪扵霄汉惟吾子之好脩秉中心之孔嘉假清言以逹志庶察予之匪它谅去之不茍誓卒岁以婆娑予方俛焉以荘听客忽不知其所之但闻九臯之余音如助予之赍咨夷白斋藁卷之十一夷白斋藁夷白斋藁卷之十二夷白斋藁卷之十二临海陈基着金华戴良编颂平江路达鲁花赤西夏六十公纪绩碑颂今天子御极之十有七年为至正六年诏公卿辅弼之臣若曰朕将以天下之治责成守令尓尚各举所知以称朕意扵是皆拜手稽首曰幸甚臣䓁不佞敢不慎择其人以无负圣天子嘉恵元元之意乎既退咸以四方万国至扵荒外守圡之臣莫不各以其职宣布上㤙时莭贡水土百物以供郊庙社稷神眀之祀而平江为郡控带䠂越所部四州二县地方千里海陆之产饶于古国家所恃以为奉祀根夲所系实异他壤职师帅任保釐扵此者尤难其选居乆之有以西夏六十公子约之贤爲言者宰相曰是故同知濠州有徳扵民者乎此长者可以复眀诏矣即奏爲平江路达鲁花赤时至正九年也公方持江西部使者莭命下即由豫章趣吴郡长民者方临人以严而刀笔吏规规守文不知大体公因怃然叹曰此风其可长乎不戢将败吾政乃以旦日谒先圣先师饬学官増弟子贠礼聘名师用月书季考之法程试之取其中式者𥙷郡曺吏寻饰学宫墻广仓庾以储廪粟买学宫南废囿作灵星门以正庙貌公余政隙辄唿吏属鴈行立从容爲言脩身理人之术出入经史上下古今亹亹不倦日以爲常郡诸生化之争自激卬以眀经取进士髙第者至是彬彬焉公方务与民兴利除害㑹有诏罢长生牛水深围长荡之属省宪遣官与公循行其地而崑山嘉㝎濒海事故之由病民者为尤甚公囙自念使民安其田里而无愁叹之声者二千石之事也今圣天子下寛大之诏茍不以斯时悉除民所疾苦后悔将焉及囙䟽其害力请而免之吴介居东南道路之咽喉有田者常赋之外又以余苗供郡城与吴江平望水陆驿传劳来之需公曰此非政之善者也乃以岁余官粮变钱为子毋月耴其赢以次责郡曺吏主其费号曰祇待民大称便海运梗于盗行省诿公按兵崐山之刘家港公身先士卒力海事春夏两皆以时逹亰师淮石冦窃彂攻䧟江东西郡县浙右骚动省宪督吴郡募民大兴筑城之役周余四十里费且鉅万然皆不仰之官属方盛暑公不忍其重困语及辄泣下且时身出入版筑间劳苦之海盗复犯崐山公募民为兵选官吏之家居者分守郡城时门之启闭以备非常𥘉冦之入杭也行省徴冨民引兵入援公曰苏杭唇齿不应祸且及应之则民不堪命囙彂所募义兵五百人赴之未㡬冦䧟常继入湖烽燧涨空钲鼓四起羽书告急者相望资粮兵械什器之求络驿道路人心恟恟公昼则関决趣辨供亿纷纭夜则申严约束以死自誓民頼以无恐居乆之朝廷除行省臣不逺数千里率䝉古军备御吴郡巳而省臣调他省江浙行中书囙公兼制军事公鞠躬夙夜与士卒同劳苦然不动声色而赏罚号令视前十倍居民安业逺近称之使者间奉诏募民输粟佐江西军视多寡𥙷官有差列郡承风应募比至呉公恳恳爲使者言吴民困扵和籴百需米价踊贵斗至钱若干缗小民艰食无頼方彂官仓振粜之实无以应募使者感公言遂以所余告身还朝廷时论伟之先是搉酤官止收其税后公私䜩贺更耴酒酤户吏徒并縁乗隙甚者至破民之产公议立罢之征止常税而已公学醇识正性尚寛和聴政决狱务夲经义而叅之以章程秉志忠贞刻身㢘恕而将之以勤敏起家诸生官至二千石而退然身若不胜衣始公之下车也士仰其徳乆之吏服其能其能终也民安其业宰相奏公治行最东南诏嘉之特命増公秩复公位三年吴人室家相庆曰圣天子以公保艾我百妵三载告终引例当代复诏以公私我使吾入有父毋出有司命俯仰六载夷险一莭晏然不与隣郡之民俱冐矢石殒锋镝膏血涂野草者圣天子之赐也盍刻石载徳以昭示无极且公旦暮入叅庙廊进陞䑓阁勲随位崇爵与徳称其大书特书屡书不一书者太史氏之聀也乃具状授余俾论着公治吴善政刻而颂之以无忘圣天子之赐公以成均上舎生释褐授濠州同知调南平浦城二县长转南阳府同知冨宁库提举寻改同知都漕运事由归徳知府拜监察御史又江西廉访副使除今职云颂曰明明天子子恵兆民孰宣上恩曰在守臣芒芒彊理广禹旧蹟孰先农人布时黍稷济济在廷奉诏拜手慎肃乃僚傍求逺取九州立牧施及八荒各聀方物时莭来王睠兹吴㑹东南奥区厥土涂泥化为上腴岂伊人㓛胜扵地力谆谆徳音斯民之则孰将明命往绥兹土抱其婴孩授之父母宰相荐公天子曰冝彼诚长者朕用勿疑始而吴政逞以刑罚始而吴吏拘以文法公寛理之训之经义大者賔兴小者试吏诜诜多士更化翕然饰其儒宫以表化源公教既施民瘼斯究田畴沦胥驿犒何有公承寛诏上䟽贷租使者劳来责之吏胥海冦梗漕公威却之船粟亿万往实亰师蠢尓妖冦蜂起蚁聚蔓㳂江南屠州䧟府公城郡载髙其雉公厉郡兵载奋其士吴城匪城公仁可慿吴兵匪兵公义可乗公哺我饥公拯我溺去其蟊贼滋我稼穑羽撽交驰以急告公徴求调彂斯万不同公曰䘏㢤此皆王事敢不鞠躬夙兴夜寐有卓治行上逹九重天子曰都子懋乃功有臣若斯冝在左右重忧吴人失贤太守诏増公秩诏复公位以公私吴实天子意公之为吏如汉龚黄公婴其变彼适治康公之爱民如郑国侨始不忍欺终安其教公㽞拊我公勿去我公不我遗我忍公舎公恵在人公勲在石天子用公眎此成绩海道都运万户府达鲁花赤脱囙公纪绩颂天下之本在亰师亰师所仰在海运海运所恃在舟楫舟楫之利所以济不通然振古以来有天下者未有道海为渠转漕东南亿万之粟灌注天府以备粢盛禄禀军旅之储如今日之盛者也盖世祖皇帝闳规大略所以为圣子神孙万世无疆之计殆天授之非人力也一旦有司抚字乖方鲸波鼓怒我粮道坚舟利楫苍黄失错鞠为灰烬扵斯时也军国大计茍非得人以济之则祖宗七八十年振古所未有之利将有临流浩叹而巳頋何益扵事㢤此海道都漕运万户府达鲁花赤脱囙公所冝大书特书屡书不一书者也𥘉海道之失利也圣天子图新漕政而难其人廷议奏曰今枢宻院㫁事官臣脱囙俶傥喜事忠谨絶人读书知古今达事变曩执法御史府谠论不囬天下伟之臣䓁敢昧死请以漕事属脱囙诏曰可时至正十二年三月也先是每两事竣民率以隙备器械舟弊必先期𥙷制谨风信也自海道有变粮艘䧟没者叅半㑹公下车申严约束且迫期衆皆廪廪不知所为公乃下令俾买吴䠂商船往来江湖之硕售者并日兼工益小为大且戒曰事贵神速虑多决少兵家所忌此漕事吾以军法治之敢有不用命者乎两頼之皆以时达直沽公用事精勇类如此上大恱诏赐上尊酒副之束帛公曰此特事之权尔非经乆利也易曰通其变使民不倦今漕民告病舟楫不饬危道也变而通之其在斯乎乃移文平江嘉兴湖州松江诸路府选民力之胜任者𥙷充漕户是时鲸波告息新漕之民利渉无虞囙为之用而军国大计所谓万世无疆者克复旧常褒劝之礼视前有加而公之事集矣公虽任专海道然茍以恵生民利社稷者知无不为去岁秋吴民阻饥公彂漕帑籴粟以振之今年春阳山愚民窃彂縦火剽掠鼔行趋郡西门公身先有司从数骑出万死不頋一生杀获甚衆居民按堵省宪闻之皆遣使来贺十五年八月诏拜公为江浙行中书叅政事捴制军民保釐东吴仍督漕运事宠赉优渥昭懋绩也漕民囙有作而言者曰公籴粟振民民诵之以诗公殄贼安民民刻之以石公重兴漕政恢复海道制权冝如裴耀卿谋经乆如刘晏䖏身清洁仕不废学如韩滉唐有三人倚为鄼侯皆以运致位宰相公今之鄼侯也三人之长公实兼之而颂声不作非旷典欤且公居䑓则功在海运位执政则志存藩省异日登台辅秉机要则又将以徳加天下区区之颂扵公何有㢤虽然无言不詶无徳不报诗之善经也乃砻徴文论着公政颂之公字眀善世为蒙古部人颂曰昔秦輓粟漕运乃兴一石之利百斛费并汉唐治之陆运水行负檐操舟乗湍跨陵或穿襃斜或歴底柱或凿三门或役女妇百险备更万夫疾首庸钱千计得不盈鬴大㢤皇元天辟漕渠匪陆以阻弗川以纡扵廓灵海括坤之区嘘噏百源卑以自居维皇道之济险以徳海若骏奔冯夷力掖我灵䑼賛我文鹢一波不兴万里斯息直沽之口析木之津粮艘㑹同伐鼓六军腾驩万妵交欣饱我糗粻乐此冨殷大略宏规善建不㧞诒谋无疆振古莫越孰扬鲸波百怪并彂燔我楼橹梗我粮道出没涛风犯我城堡彼方雷咆此宁电扫孰乖拊循致此俶扰既劫之舟又之粟上阙粢盛下亏禀禄军无见粮民食半菽忧贻当宁议诹秉轴事有非常得人斯济孰实堪之惟脱囙氏昔居諌垣抗言不讳使长漕䑓庶展才智君命既加公责斯厚金符虎莭银章龟纽秩长万夫势崇列守公辰在公公退及酉公行雷动公止山立公令一申公事毕集以兵治以权济急勇输军储注实亰邑帝命伟之宠钖有加公曰斯权经乆则那法贵变通户别䓁荖损上益下斥寡多其民核实舟楫利完春餽夏饷风往浪旋转粟如山弗危以颠佽飞在后阳侯在前昔焉効今则助顺威徳所加载以眀信威徳伊何不骄不吝眀信伊何克㢘克慎天子曰嘉事立㓛成授以执政叔诸外廷拜命分曺督饷治兵公文且武公允且平率我漕事卫我苍生公今在外保釐吴土邑有长城民有父母公行居中进位台辅室有栋梁谷有甘雨邑传舆诵野播民謡或闻郷校或采刍荛讴謌㓛徳喜叹贤劳爰勒贞珉永继风骚铭頥菴铭山下有雷其象谓何曰维頥尔二阳四隂中虚外实下动上止天地飬物洪纎动植莫之有纪财成辅相圣人之㓛亦正而巳莫不饮食君子莭之其生也舒莫不言语君子慎之其徳不孤上栋下宇动息莭宣式燕以居在已则𥙿及物斯溥惟圣之徒茍舎其亀又拂厥经征言滋惑居则观象动则玩占惟吉是适勿朶尔頥宁扪尓舌贞㢤不忒我作铭诗敢告执事庶㡬无斁贞白室铭昔江浙行中书叅知政事太原王公以忠贞清白勤劳王家其嗣季野用世家子入备宿卫未㡬以㤙授成都府判官需次扵吴即笠泽别业治燕止之室髙为尺者九广加髙之一尺环室之内皆饰以楮西北南设小榻而以吉贝之精好者为帘扵其东出入者由焉季野夙兴冠衣谒家庙礼毕趣退而休扵斯图书琴筞惟意之所适而雅喜与搢绅章甫者商确今古咏謌风雅曰以为常入其室者如在在积雪之中而幽懐静趣殆不知有尘世也囙题其颜曰贞白属其友韦羌山人陈基为铭铭曰其心贞其室白端厥居匪徒饰不缁磷视其迹勒斯铭永无斁吴兴沈仲说得苏长史旧砚名沧浪池临海陈基爲之铭有苏沧浪之砚泓乎池方以矩圎弗规润爲文章炳其垂惟说尚友不诡随尚寳用旃永弗堕缓轩铭吴郡隐君子沈仲说甫以讷名斋既自爲之箴复以缓名其轩属余爲之铭曰古之君子夙夜孜孜居则三省行则再思下堂而伤足者数月犹有忧色佩韦以自戒者百世而名不衰既恂恂乎扪舌之诲复懔懔乎履冰之规勿行而使手足无措勿言而使驷马莫追故奔车之上无仲尼覆舟之下无伯夷我思古人勤谨是饬济以和缓刚柔兼克我行勿趋笃敬以为舆我言勿尤执礼以为枢勿亟勿徐以道乎中庸之涂呜唿非若人是朂而谁与箴潜心阁箴吴郡陆飬正扁其斋阁曰潜心徴言扵余囙诵所闻为箴以告之曰物无二夲人无二心孩提之童纯乎尧舜也兎罝武夫文王莫欺逹巷党人孔子莫违也飞㢘悪来非不足箕子比干非有余也道之则苍舒庭坚反是则梼杌饕餮也君子潜心注行前言善乎吾师不善吾戒也杨墨学仁义似是而实非老子言道徳红𬗋之乱朱也必出门使民如雍之事斯语参前倚衡如师之书诸绅呜唿敬之其殆庶㡬也賛刘文正公小像賛丗祖皇帝有帷幄之臣曰故太保刘文正公间关金季䖏君子之所不得已则裂冠薙髪寄迹浮图老子法中亦有所不頋一旦乗风云之㑹邅兴王之运一言称旨则不頋万死一生以野服冐艰险备頋问亦有所不避及大勲已集四海一家坐而论道得君子之时则建国号㝎都邑颂章服立朝仪事无鉅细以身任之亦有所不譲盖公之学内圣而外王公之道逃佛而归儒其事业则尊主而芘民也祖宗以马上得天下而公首以诗书基治道国家以百战㝎万方而公独以不杀啔上衷中綂至元以来开国元老出䖏始终追配古人天下识与不识皆曰王佐之材则公也虽欲谦退不居可乎自古王伯之业有君而无臣固不可有臣而无君亦不可故非世祖之雄畧英断不䏻以用公非公之应变博闻不足以佐世祖噫古之所谓穷则独善其身逹则兼善天下非公而谁欤今淮南行中书省照磨曰惟敬者公之裔也以公小像示余余作而叹曰九原可作吾从之矣乃载拜而賛曰心晋道安迹唐李泌道该百氏而通学䆒天人而祕齐有夷吾则称伯汉有子房则成帝始逃佛老盖无为而无不为终佐唐虞亦正其义不谋其利置之丘壑则赤松为朋巢由为徒居乎庙堂则黄河如带泰山如砺不知者求公图画之间其知者索我形骸之外呜唿盖未易以测其际也谢叅政小像賛观其容岂有忧扵斯世也察其心盖有求扵千载也其行也若思其㳺也若有所之受君之赤子而乳哺之其乐也熈熈其䖏若黙其出也惟道是适故论扵帷幄也弗忒其见善也如有所弗及其好贤也如有所弗立故施扵廊庙也弗以缓而先急绍乃烈祖友时卿辅左文右武以复王土人之望也如百谷之扵甘雨呜唿吾闻迹虽缨扵轩冕心不忘扵山林若人也斯可与齐得䘮而同古今矣乎月上人画像賛以上人为天台氏耶则赤手搏空了无所着以上人为非天台氏耶则开口说教无非糟粕当其雨华堂上聴赤髭大士授记则百年老蜯出眀珠及白玉峯头为一切衆生说法则万古冰轮涌寥廓此为伯眀月公之相岂可以世谛语言隃度耶苏昌龄小像賛以方寸之心而苞括宇宙以七尺之躯而驰骋古今耸聱名扵庙朝之上匿光耀扵西涧之浔舎兾北空群之足而弗御弃邓林擎天之干而弗寻岂伯乐之志而匠石之心也耶杂着原器赠叶照磨徳新天下之器有大小而其为制有程度宫室聱乐衣服舟车皆器也先王之制宫室其用材也必使大者为柱小者为楔长者为榱短者为楶为侏儒而后上栋下宇之器备至扵聱乐衣服舟车之器亦莫不皆然否则琴瑟乖张柱楔异施布帛用水陆易置以之居则不能除风雨调则不䏻和音吕服则不䏻御寒暑乗之则不䏻任重以逹诸天下而器非其器矣先王之制国也亦然人之为人也不一其材而国之用材也不一其能视其长短大小旁罗而并蓄之使职其职者各尽其力而责其成善制国者也吾为天下诵斯言乆矣鄱阳叶君徳新结发读父兄书既长以六艺百家自縁饰从东诸侯㳺为郡府史借借有声流軰间吾尝闻其在瓯越时佐郡理官治狱活不当死者数百人瓯越间人至今称之及余以枢宻都事左右司贠外郎待罪江浙行文武两府而徳新由漕史辟掾行中书辱同在幕下徳新出则操章程叅纪律从将相征讨不廷虽犯霜露冐矢石不避入则与郎吏百执事进退庙堂鞠躬尽疩务是是非非以忠所事俯仰六七年如一日未甞以利害为趋舎余甞为之语曰徳新有用之器也今年将相多其劳承制擢徳新行中书賔属为照磨余又欣然谓僚友曰方面大臣夙兴夜寝思欲与四方士大夫共天下股肱之寄犹宫室之扵材木聱乐之扵琴瑟衣服之扵布帛舟车之扵水陆不啻也徳新以其所抱负従容扵其规矩寻尺抑扬轻重之中殆琴瑟之适耳柱楔之中度布帛之便躰舟车之服习有素者乎充是以往䓁而上之盖无施而不可也嗟乎使天下之制国者举能使大小适度长短中程职其职者各得尽其能则士之如徳新者不可胜用矣作原器至正二十二年六月庚子临海陈基𫐠谕圃文永嘉余唐卿父寓扵越治圃号菜薖夷白子为着谕圃文俾执事者岁时申圃政备菜薖氏掌故之一菜薖氏之圃在越桐桂里岁仲春土膏脉起将有事焉先期具畚锸羞酒事明日盛服谒后土氏东向立召圃之老者拊茠具告之若曰呜唿若知菜之为用乎先王为耒耜教树艺五谷五𬞞实并殖焉太史公书称千畒姜韭其人䓁封君龚遂令民种䓗夲五十韭薤畦各一宋宇种菜品三十闵仲叔饭友无菜仲叔固诚贞士㢤夫圃与农㓛角故岁无谷曰饥无菜曰馑甚矣水旱虫厉凡以贼吾圃者弗可以弗戒又曰若属老吾圃习圃事勿恣捕兎败吾瓜勿私利盗钱耗吾姜勿縦逸马践吾葵勿茍媚马齿苦苣辱吾嘉𬞞俾芹可以献吾君菜可以享吾师韭可以饷吾賔苹蘩可以福扵我鬼神吾用有常庆若亦永与有利又曰吾贵弗逮龚葛氏敢忘此味冨弗拟封君曷敢慢此色贫弗譲仲叔氏之徒曷敢少斯圃然有圃贵有政无政则捕兎弗禁暴扵水逸马弗虞烈扵旱盗窃弗戢酷扵虫疠马齿之害弗胜茂草岁不告馑而圃巳墟矣呜唿祸福若是其昭昭也吾申用显告若尚慎聴毋忽往率乃属力圃事用底有秋以无谕童文陈子之居有畜犬日走鸡群冲冐驰突縦横自肆鸡不胜其横则苍黄鼓翼错愕呌号若求哀扵人者陈子闵焉命童设闲以卫之僮或懈则其横愈甚乃为文谕僮俾母忽以贻鸡害其辞曰后皇育物莫灵者人惟人配天莫贵者仁人必有家家必有畜彼畜焉依隷扵僮㒒惟犬司夜厥警有常惟鸡司晨厥声孔臧昼夜是需有如水火所贵相生不取相旤昔人有犬乳而求食鸡哺其児以朝以夕今我有鸡三五为曺恃僮为命载啄载遨僮食主禄当役主役惟是犬鸡岂有僮职犬夜而号人谁尔憎鸡旦而鸣人谁弗兴鸡或失旦其责斯厚犬而失盗其罪孰宥今鸡孔时人焉是頼犬而暴之僮忍弗戒惟犬与鸡固皆人畜饮不同牢食不共粟昔更哺児今更相贼岂余匪徳抑僮罔饬僮而弗恭鸡犬乃攻攻而弗禁咎则由僮僮軄不脩鸡失其所主不率僮怨将谁䖏尔犬与鸡扵僮何有一安扵栖一谨扵窦我非私鸡僮勿縦犬以是示谕僮敢不勉说舟赠谢从义吴陵谢侯守杭之三年擢讃太尉府为谘议叅军其赴吴也临海陈基合僚若千人耴杭湖山之瓌丽与前代名踪胜迹之可赋者分题迭咏饯侯扵舟囙指舵而告之曰侯亦知舟之为用乎夫舟所以川而济险者也其所任亦重矣然必有所需而后可以致其用焉舟之所需其类不一而曰楫曰樯曰颿皆有职扵舟者也举是数者各职其职矣然而不听命扵舵则进而或却行而或掣未见其䏻济也夫舵者固舟之司命乎天下之渉海者必由江河彼瞿唐灔滪龙门底柱其尤险者也虽有兼舟利楫而所需或勿备茍备矣而操之或不得其要则亦不敢以言济其或倖而济焉非舟之福也夫川有逺近而舟则有小有大舟之大者其任重川之逺者其人衆彼吴越之人相救如左右手者操之得之要也舟中之人皆敌国者不得其要而操之而移左置右又或不䏻无偏重也盖操舟固难而无偏重者为尤难非惟古为然也今则尤然也谢侯文武忠孝为国股肱既以身先舟人鼓枻扵吴兴停挠扵檇李矣及弭擢扵钱唐夷犹扵藩方播循良以为风泳岂弟以为波而沦胥扵沟壑者莫不待侯而后济而侯盖未始有难色也今也辄师帅之良任帷幄之崇又将身先舟人操江河司命之舵运吴越左右之手救中流遇风之人以诸海举焉而措之冝益无难者矣盖任重而不偏则致逺也不泥虽或龙门在前灔滪在后然使绥以将之翕而张之重以持之险而夷之未必非舟福也凡分题赋诗以壮矦之行者皆同舟之人期必济扵侯者也侯尚无以不难为难也㢤至正二十一年二月丁酉郡东门舟中冩丁彦眀字说淮南丁公彦明问其字之义扵余余为之说曰君明鑑鑑所以辨妍媸也人情莫不喜妍而恶媸彼邹忌之羙不及徐公亦逺矣然内而妻妾外而賔客或私焉或畏焉或有求焉莫敢为质言者及窥鑑而视则其不及也了焉夫鑑𥘉何容其心㢤亦无私无畏无所求而已前志有之以铜为鑑可正衣冠以古为鑑可知兴替以人为鑑可眀得失彼邹忌之鑑何鑑也曰人鑑也何以知之盖事之有是非人之有善悪犹貌之有妍媸也彼辨妍媸者必以鑑犹察是非择善悪者必以理理者天之所以予人人之所以为鑑也明者无所容心扵是是非非善善恶恶之天也向使邹忌朝服而衣冠縁饰而自矜兴焉而不窥鑑寝焉而不自思则忌也将终身以羙骄天下而齐之君臣未可知也及一旦窥鑑而妻妾賔客举不足以蔽其天而齐国因庶㡬矣燕赵韩魏闻之扵是相率朝齐而六国之臣皆自以其明不如忌忌之鑑夫岂异扵人㢤亦不蔽其天者而已丁君结发从戎受之将相起家列校服劳王官而未尝以材武器能自表襮其鑑之得扵天者厚矣盍甞观扵内外䟽戚亦有私已畏已有求扵已者乎反而窥之亦无所容心扵其天者乎古之君子或佩弦或佩韦或铭诸器物皆所以去其蔽扵人而充其得扵天者也今也奉以周旋不假诸物而是是非非善善恶恶之天不过囙其名字而充之不益亲且切乎扬子云有言晞骥之马亦骥之乗也晞颜之人亦颜之徒也彦明其尚睎㢤至正二十一年五月甲子说鹤瓢说瓢与鹤非同类也而鹤之称乌乎始始乎形之肖尔瓢之种瓠也而瓢之制乌乎始始乎始用瓢者尓均之为瓢也然使其种大而实五石祗见其瓠落无所容未必其能用也惟其小也而又肖夫鹤盖小者人之所易习鹤者人之所同爱以易习肖同爱呜唿吾知其弗弃矣吴门李士明得鹤瓢扵青城山道士道士以瓢自随𥘉不虞其予士眀士眀之未始与道士接亦不虞其得是瓢瓢乎果孰生尓孰肖尓而去亦孰主张尓乎吾闻昔有辞天下而受瓢者夫以天下易一瓢其所耴亦廉矣然亦不以有瓢为乐而卒弃之今士眀之得是瓢既服用之又图其状咏謌之不少置若将终身乐有是瓢者士眀之扵瓢诚厚矣虽然蔵舟扵壑夜半有力负之而走士眀之弗弃瓢士眀之责也士眀亦知自尽其责而已尓而其责有弗在士眀者亦不暇扵瓢计也夷白斋藁卷之十二夷白斋藁夷白斋藁卷之十三夷白斋藁卷之十三临海陈基着金华戴良编序逰虎丘图诗序至正十年秋翰林待制宣城贡公泰甫使江南眀年春使还过吴而闻国子司业之命遂避传舎寓白鹤之真馆不终日而吴之大夫君子脩容于下执事者冠盖相属于暮之春风日柔畅相与登海涌峰頫劒池坐生公之䑓据小吴之轩览长洲之故苑抚姑苏之䑓榭而瑶林绿甸川鱼云鸟之出没飞动者皆在栏楯之下扵是却匏竹进翰墨酣謌淋漓竟夕忘返公既属睢阳朱泽民氏笔之为图复用泽民壁间旧题五言四韵为诗以倡之而苕溪郯九成沈自诚新安胡茂深赤城郑䝉泉公之壻张士恭甥阮文锐余伯氏敬徳咸属和焉揔凡若干首寻以首简授余曰子冝为序公以经济之学为天子頋问之臣雄文硕望师表儒林海内之士仰乔岳瞻景星之曰乆矣吾党徒用区区文艺乃得接余论扵山水间不亦盛乎且㑹合之不可常昔之人盖有当驩而悲者矣今环桥门而望公者殆百谷之扵甘雨也吾徒未能脱鳞介生羽翰又安得乆从公㳺乎虽然唐杨少尹之归自朝廷也好事者夸其饯之盛谓其绘以为图而当时君子又嘉其去就类汉两䟽作为文章荣耀千载今公之司业成均杨少尹之軄也而其功名事业人且望其䓁两䟽而上之则异日请老而归也尚能从君扵某丘某水以观都门祖张之图而为公赋之也至正十一年夏四月朔旦序玉山名胜集序中吴多宴㳺之胜而頋君仲瑛之玉山佳䖏其一也頋氏自辟疆以来好治园池而仲瑛又以能诗好礼乐与四方贤士大夫㳺其凉台燠馆华轩羙榭卉木秀而云日幽皆足以彂人之才趣故其大篇小章曰文曰诗闲见曽出而凡气序之推迁品彚之囬薄晴晦明之变幻叵测悉牢笼摹状扵更倡迭和之顷虽复体制不同风格异致然皆如文缯贝锦各出机杼无不纯丽莹缛酷令人爱仲瑛既㑹稡成卷名之曰玉山名胜集复徴余文以为序夫世之寄情山水间者多矣然好事者扵昔人别墅独喜称王氏之辋川杜氏之樊川岂非以当时物象见扵倡酬者厯厯在人耳目乎然辋川賔客独称裴迪而樊上翁则不过时召暱宻往逰而已今仲瑛以世族贵介雅有器局不屑扵进取而力之所及独喜与贤士大夫尽其驩而其操觚弄翰觞咏扵此视樊上翁盖不多譲而賔客倡酬之盛较之辋川或者过焉嗟乎后之视今亦犹今之视昔使异曰玉山之胜与两川别墅并存扵文字间则斯集也讵可少㢤扵是乎言送黄徳广序余与黄君徳广同以东州之人逰中吴山水间吴之大泽曰具区周逥五百里灏溔潢漾混无端倪而其山则洞庭夫椒灵巖天平之属髙卑俯仰为态不一而皆出没掩暎乎其上朝光暮景与云物争变化盖东南之竒观也吴为郡物盛人衆赋伙而讼繁凡隷其土者率鞠躬尽瘁不遑夙虽有好事者亦不能辍余晷而乐山水也四方之道吴者冠盖相属然非北之燕蓟则南适闽越又孰能赍糗粮以事无益之逰乎故穷吴中山水之胜自非卑闲无事如吾两人则举莫之能也余甞与徳广汎舟过梅里登海虞出三江之口頋瞻山川之苍茫俯仰千载扵湏臾而圣贤之遗迹厯厯可考也盖江湖之间厥土涂泥踵行喙息之民罢耒耜而给饟餽恒弊弊以终日则吾两人之适非惟其賔客者不能虽其父兄子弟亦不暇以爲也人常苦扵贫贱而吾乃以贱贫得自肆扵山水而徳广固非乆贫且贱者也今秊秋徳广有力者爲之先将脱鳞介生羽翰去我而弗頋也噫向也举吴之人不得爲吾两人之㳺今也非惟吾不能强徳广而㽞之徳广虽欲爲吾㽞不可也然则出䖏离合非惟吾两人不能自知虽古之君子亦不能必也徳广行矣余将入山益深入林益宻他日徳广以其抱负有所遇而㱕或者不忘而欲求余扵藜藋之下则以是为之旌矣囙书以贶之送丁经歴序吴在禹贡扬州之域其薮则具区土地涂泥而田则下下也吴之土不如雍州之黄壤其田不及豫州之中上而其赋视梁州乃在下之上者徒以人工脩之而其水浅土薄固自与中州大不侔也庸讵知古今殊时风气异冝涂泥之土贡倍扵黄壤下下之田赋浮扵上上而人之工果足以胜地力㢤夫息人工以飬人善为国者也穷地力以害人贼夫国者也吴之不爱其工以奉上也乆矣而其害有若长荡华荡之属积水为陂激风涛鼋鼍蛟螭率丑类居之卵育子孙以専其利使神农执未后稷秉耜亦末如之何而有司什一之征岁有常筭驱民扵不测之渊为之上者缩手弗顾而经歴丁君独闵然思有以极之推是心也其殆古之所谓遗爱乎𥘉君之至吴也民有謌者曰吴之土兮淖而卑吴之田兮沦为湖陂我田于湖兮官剥我肌昔神禹兮手骈足踬将以厚吾之生兮今反病之我欲上诉兮天不可跻我欲沦死兮不忍子与妻吁嗟侬兮何以生为君闻之曰有是㢤吾闻苛政勐扵虎此非虎之尤者乎夫使田野无愁叹之声二千石之軄也今吾来佐长吏布㤙泽而民困若是将何以上报天子乃独䟽其事上之巳而上诏郡国除民所疾苦而吾独赖君之言有所休息又歌曰原则有黍水则有鱼昔云不足今乃有余隰则有秔水则有鲂人言之臧我以为庆又胡可忘扵是皆以君为长者而吴犹有泰伯仲雍之遗民焉扵君之代而归也书以志吴人之意至正十一年九月甲子送刘志伊序山川之秀钟扵物者为珠玉钟于人者为文章然求玉者必扵崐崘流沙万里之外求珠者必扵南海蛟龙不测之渊不如是则无以择其精而致其多而文章在天地间尤难精而不易得者也三代而降文章与时髙下而秦汉魏晋唐宋之文见扵文选文粹文鑑者后人即其成书上下千数百年以观其制作之变而不知当时采摭之精有不易以岁月计也然则搜罗纂述以为一代人文之乗而欲与前代之成书并存不癈而不之乎文章之崐崘作者之南海求之而能尽大观而无憾也难矣国家以三光五岳混一之气涵煦六合而百年文物之盛着扵文类者亦可以㮣见然夜光之璧照乗之珠縦不横委扵道亦岂无待贾而未售者此冝春刘君志伊所以北赱亰师南浮江淮上而朝廷之着作下而山林之论述兼储并录日益月増如猗顿之扵货不埓富扵王公不已也噫志伊之用心亦勤巳㢤然尚勿为郑人买椟而还珠亦勿为魏人之以玉为石而弃之则所得诚精且多矣扵其归也序以赠之横山纪行诗序吴郡沈仲说甫由长洲先茔鼓拖而西出胥门过石湖省母夫人之墓扵横山之阳道路所厯輙頋瞻哀慕而其低佪窹叹之形诸言者皆成韵语时余辱与同载间亦有所赋其甥吕彦贞悉手录之揔若干首夫吟咏情性莫过于诗然三百篇皆夲性情而尤感人者无如蓼莪盖父母之徳昊天罔极人子烝烝色飬尚不足以报其万一而况乎不得终飬者其心为何如此君子所以三复流涕而不忍读之也今仲说天性醇孝笃学好问而又邅时太平克承世泽其视莪之时不侔矣然而既怙且恃以鞠拊畜育者仲说皆蚤失之而其頋焉复焉腹焉者独赖祖母之存今亦已矣虽𣸪生事死葬无或遗憾而仲说岂忍一日忘其亲㢤是以頋冡舎扵长洲践雨露扵横山仰天宇之澄鲜抚原野之夷旷而风木寒泉之感见扵衔恤茹哀者虽欲不为诗不可也呜唿之为用在扵成孝敬厚人伦彼百鍜为字千錬成句勤则勤矣扵情性何有㢤昔孙兴公赋诗以伸罔极之痛识者谓有莪之遗思焉而欧阳叔弼居忧君子盖有督其作诗者余虽非识者仲说固兴公之徒欤世有君子如苏长公则仲说贤扵叔弼矣余既囙彦贞所録用崔正言纪行诗軆编彚之又喜仲说所作夲扵性情扵是乎书送粹上人诗序粹上人由天台絶海泝江歴叅浙水西诸名山而雅喜与贤士大夫逰声称借甚余尝见其风神秀朗如寒潭秋月进退作止修整闲暇固已私窃异之矣久之将还山读书宻迩亲舎庶㡬朝夕以报頋复之㤙其徒不能夺之也榗绅先生闻其行争为謌诗以伟之以余辱与上人交俾为之序昔之知言君子谓浮图氏之书过扵荘墨申韩而与易论语合余甞窃疑之及观其大报㤙诸篇则其教人率先孝敬乃知世之论佛类以其恠幻訑慢而其徒好略文字以为髙去孝敬以为逹者皆过也今上人学禅而不略文字为释而知孝且敬又将归而益求其所以与易论语合以充其大报㤙云者盖五常之道不二之法未始不本扵人心茍䆒其归虽同其中而异其外可也上人勉乎㢤庸敢叙赠诗者之意书之首简以授之夷白斋藁卷之十三夷白斋藁夷白斋藁卷之十四夷白斋藁卷之十四临海陈基着金华戴良编序送郑同夫归豫章分题诗序余辱与郑文学同夫遇于吴之隐君子頋仲瑛氏所以仲瑛素多賔客而同夫与余相值未暇问妵字邑里行李所从来辄举酒为寿献酬杂沓亦不计年齿貌苍老坐上坐饮酣鼓舞各以所长自适扵是吴与郯九成沈自成龙门琦上人赤城金敬徳钱塘俞在明皆以能诗为仲瑛文字友而九成素不善画捉笔作山水图辄烂澷竒诡坐客啧啧称叹同夫首为赋诗仲瑛率衆賔和之而敬徳𧺫行酒放謌作庐山髙亹亹有梁䠂间人气调同夫囙欢甚頋余曰吾自北方来行数千里亲旧䟽数固自有不同然饮酒之乐未有如今曰吾行且归矣诸君能无乎余然后乃知同夫为豫章人甞登清江范公蜀郡虞公酆城揭公之门而余故人危君太朴掲君伯坊杨君季子邹君鲁望张君宣仲皆其友也嗟乎余恨不及识范虞二公而幸尝获接掲公之下风而聴其余论见其文章九原不可复作而其郷之士如同夫者其文学才艺一何似公之甚也同夫归矣太朴诸君子皆以其父兄师友之学相继登䑓阁頋余无似与仲瑛賔客咲傲三江五湖之上以吴中山水分题得诗若干首为同夫赠余辱为之序囙以谢不敏扵诸君云赵泰州平反冤狱诗序至正十年二月泰州尹真㝎赵公子威平反王㽘冤狱事闻中吴士大夫皆曰伟㢤赵使君真长者也囙相率着爲声诗以羙之揔凡若干首㽘故江浙行中书叅知政事浮光王公之子也以才选爲淮东帅阃奏差叅政公当世名臣㽘以佳子弟给事阃中雅爲长官所信重然性直不能容人之过人有善亦未始不以身下之㑹阃帅饮酒髙㑹膳夫有具茗饮弗谨者㽘以軄督责之命杖之者廿膳夫归越五日死疫扬州录事判官有与㽘有郄者欲因中伤之遂嗾膳夫妻诉㽘踼伤其夫右脇㽘逮系五毒备至不胜苦䠂遂诬服淮阃居南北之冲而㽘又名家子以故人莫不知其冤者具狱上大府莫敢决乃更以属赵公谳之始尽膳夫所以死状而谋中伤㽘及凡诬证者皆伏辜扵是㽘之冤遂明白𥘉㽘之系狱也士大夫皆曰叅政公平生所至用法号平允其子不冝坐此使世无守法者则巳如有之㽘其不死扵狱乎及其平反也则又皆曰㽘不死矣世复有守法者矣扵是相贺曰赵使君一治泰州而法为之平使天下皆如赵使君则人有冤死者乎赵使君真长者昔汉张释之为廷尉其言曰法者天子所与天下公共者也故在汉独释之号守法不阿意天下至今称之今公召归禁林人且望公显用如张廷尉廷尉天下之平也公其尚自爱乎吾闻召伯之教明扵南国既去而人思之其诗曰蔽芾甘棠勿翦勿伐召伯所苃今既望公为张廷尉又爱公如召伯何㢤盖多公守法不止扵活一无罪㽘而吾爱公则因㽘而重有所感也然则咏謌之彂乎情者其可巳乎是不可无以序作者之意扵是乎书送金西白上人逰方序吴僧金西白上人幼为天台氏之学既研精祕义又䌷绎孔氏百家之书间弄翰为文章从容识轨辙及沉吟六义漱涤万类扵烟云水月间复锵应金石妙风旨今年秋将鼓柂松陵振钖天笁絶涛江访灵越过四明因度石桥探鴈荡迤逦至金华求大比丘䆒其所谓出世间法頋母氏年迈无他兄弟备飬霜露载涂欲行复止母氏察知其衷则为之言曰吾闻亲者遗軆之所自岀也佛者慧命之所由存也奉遗軆以续慧命頋惟轻重所在汝尚勿以吾私爱眷眷为也上人扵是问津扵江上丈人歛裳于迈若矢斯激搢绅之老章甫之英自郑有道而下争为诗文追贶之天台陈基复进而执上人之手语之曰浮屠氏其道有三曰律曰教曰禅然皆以慈悲为宗孝敬为本上人先䆒上乗后趋禅观冝其曲意頋飬雅好懿徳在其法中可谓学知次苐由相入空者矣世之号居名教者往往扵佛氏之言恠骇舛及退而察之则所行有媿扵上人者多矣故予扵上人之去就不能无所感也虽然昔有浮屠师尝躬织蒲为屦鬻以飬毋其徒至今髙之岁云暮矣白云斯邈上人尚无忘织屦师翩翩其来归㢤至正十年八月甲辰序浮青阁诗序越以山水名天下云门又尽得越山水之胜而浮青之阁在焉盖自晋唐歴宋以来桒门上首之居云门者皆统合儒释妙摄空有乐与贤士大夫逰故其崇䑓广厦金碧相错縁崖架壑挟云月而临风雨如千峯阁者往往而在尚可想见异时登覧吟啸之适遗音逸响犹隐隐林谷中斯阁之作扵时虽有不同然自吴兴赵公耴眀教大师嵩公之语为为书之扁蜀郡虞公为文以记之赋诗以倡之继而作者皆一时知名之士扵是所谓浮青者遂与前代之名踪伟迹竞爽千载可谓盛矣且秦望抜起羣山四从髙卑俯仰之状穷竒极秀扵千岩万壑之表每雨止风收天澄日鲜而浮青之胜丹青意匠所不能彷彿者唯诗人得之盖诗者所以模状物态陶冩性灵然非天机悟入神观夐絶搜抉幽閟与造物争巧者亦何足以语此㢤予尝从吾郷銒石庭上人获见群公之作烂然如云锦张铿然如金石奏杂然如衆籁鸣虽未获登斯阁固巳飘飘然若薾飞霞陵颢气而㳺乎华严毗卢之境頋惟王谢之流风既逺支许之声尘莫追虽欲复从赵虞二公㳺亦不可得徒见其清标雅韵扵诸名胜篇翰间重为兴感而已上人俾予序之固辞弗获乃为书其叹慕之㮣而归之上人綂合儒释妙摄空有者也其以予言为何如至正十年八月丁未序送煜上人序古之为浮屠氏者以戒为墉以恵为户以法界为宇以性海为郷以度门道品为族属菩萨大士为戚婣故求其法者不渉内外不泥中间不以语言不以文字必心空诸漏法同梦幻无得无证然后谓之觧脱予尝窃观自摩诃迦叶以佛所付心法相授受而逹摩以天竺名王子独得其宗当梁武甘心佛氏人莫不以其造寺书经度僧为奉佛之至时逹摩甫至东土独毅然以其诸所有为特人天小果实无㓛徳得其传者有五曰可曰璨曰信曰忍曰能而能不出族姓不居华夏奋起井臼之中而得佛衣扵五祖忍焉及其说法曺溪大阐宗旨为天人师唐武后仄席向风敕书徴谕力辝不赴其视荣名为何如耶夫以逹摩屣弃王官印契佛心能以疋夫顿超佛䖏一则面讥梁武而空学显一则身辞武后而宗风振卒使百世之下学佛者必以曺溪为津梁呜唿盛㢤后世为浮屠氏者以权势为墉以苞苴为戸以金碧为宇以贵富为郷尚言语者以謌骂佛祖为能攻文字者以啸弄云月为事甚至弊弊焉奔赱扵利害得䘮之涂而不知止使度门道品菩萨大士如果有知将怒而咎之之不暇尚肻俯而以族属戚婣接之耶吾郷煜上人弱岁出家学其学扵湖之道埸志甚锐及主蔵钥扵杭之净慈遂为其徒所推且善读唐人诗时有所作粲然可观今年秋过予吴门与之语亹亹终曰予既嘉其逺去郷邑无父兄师友而能卓然自立如此又惧其乆而或流扵令之所谓浮屠氏者故推原其祖以渎告之盖以吾同郷而私扵上人也然世岂无大比丘如曺溪者上人试以吾言质之其以为然否乎陆仲渊字序中吴多旧族其子孙克世积善之泽如甫里陆氏者代不乏人余所与逰者曰仲渊其少也尝及见吴兴赵魏公公为大书仲渊二字间以示余且曰愿为之序盖仲渊名源源者水之夲而渊者水之深也天下之水其源皆出扵西北其流皆趋扵东南然西北之水莫大扵江河而东南之水莫深扵海方其滥觞扵崐崘经始出扵岷山也盖可以徒及其冲底柱下龙门絶巴梁转巫峡率百川以委输扵海然后浟湙㳽澷浺瀜滉瀁朝夕汐与时消息暑不加盈寒不加缩天吴魍象介鲸水兕之属朋从丑附竒诡变恠莫之端倪其有夲者若是乎人之扵积善也亦然孝弟以导之忠顺以浚㳟俭以将之醇谨以持之积之以乆彂之以渐纡余衍迤更数十百年而子孙犹袭衣冠躬礼譲浸滛乎忠厚之波涵泳乎深淳之涯穷力质行有长者风吁善之足以慿借也如是夫仲渊之名若字其殆知夲也吾闻仲渊上世皆享髙寿而仲渊年垂六十齿发不少衰其所谓孝弟忠顺㳟俭醇谨盖出扵天性引而勿替殆将如河之冲底柱江之转巫峡其势必委输扵海而后已也传曰三王祭川先河而后海或源也㦯委也此之谓务夲为其后者使益勉焉则甫里之泽其未艾乎庸不辝而为之序徐公逺字序吴郡徐君孟逹命其子缅从余㳺缅𥘉名勉以与萧梁时宰相东海徐勉同名乃易为勔而宋倖臣朱勔虽非同姓而同郡又易为缅盖其字公逺而缅之为言逺也扵是皆以为冝且请余序其说吾闻司马长卿慕蔺相如之为人更名相如后世无㦯非之者盖异姓而贤扵礼无所嫌也徐脩仁显梁氏而励志慎行事君不阿意苟合身都宰辅为时宗臣而以清白遗其后其视朱勔𧺫贱微徒以草木恠石媚人主鬻㤙毁法以固宠者万万不侔矣是故易勉为勔者尊同姓也易勔为缅者别邪人也昔之同姓也尚知尊而避其名则其扵亲亲可知矣昔之邪人也尚知别而嫌其名则其扵自脩可知矣尊同姓仁也别邪人知也惟仁也而后公无私惟知也而后眀而逺彼知能使后世不敢名其名与夫不屑其名以为名者仁与不仁知与不知而已矣缅乎其尚𢡟之赠葛孟颙序㑹稽王仲麟氏读法家书为吴属曺史尝有疾求医扵吴郡葛氏扵是孟颙为诊脉曰是谓内伤得之岀入饮食哀乐以药治之而瘉仲麟多其为乃征文扵余曰诗云无言不雠无徳不报幸吾子图之乃为之言曰吾闻葛氏虽以医名家而其上世夲儒者人无贵贱贤愚皆敬而称之曰可乆者孟颙之父也可乆甫诵诗书百家之言为文章竒伟博辨而卒归之扵六艺然为医视古人无媿也孟颙以家庭习闻之素出而𧺫人之疾又复有父风何葛氏之多贤也㢤昔者秦和论疾推本五色五味五声必原扵天其说与周礼合郑子产博物君子也而论莭宣之道又黙与和契吁医岂易言㢤故必通诗书六艺百家之言如可乆甫者而后可也然汉临菑人阳庆不以禁方传其子孙而悉予太仓长淳于意今葛氏儒者而父子身方相授受而孟颙起人之疾盖不止扵仲麟就吾所知而言则葛氏之贤岂不信㢤余媿非博物君子愿闻秦和之说与周礼合者而孟颙父子岂余斳㢤姑因仲麟之请而为之序夷白斋藁卷之十四夷白斋藁夷白斋藁卷之十五夷白斋藁卷之十五临海陈基着金华戴良编序赠宋太医序先王设医师以待邦之有疾者其軄周官其书神农子仪其术扁鹊仓公也吾观扁鹊之治医如良农之治稼无他亦去夫为苗之害者而巳故医之有药石鍼砭毒熨也犹农之有耒耨钱镈耰耡也而其为人祛疾也犹农之禾去稂莠也稂莠之不去虽有甘雨不得以为泽疠疾之不祛虽有梁肉不得以为味甚矣㢤医有类扵良农也虽然人情之所慎者药石所惧者鍼砭所不喜者毒熨非有甚弗获巳孰肯以三者加扵父母所不忍之身如宋君之扵吾兄㓜子之疡也㢤盖父母之望子犹农夫之望岁也父母不以梁肉而废药石良农不以甘雨而废耰耡今使吾家児秀如苗颕如谷而坚且好焉宋君之施亦侈矣诗云无言不詶无徳不报若宋君者其可以已扵言乎不可已扵言而言者诗人之意也宋君字伯亨吾兄则敬徳父云送王季境诗后序昔江折行中书省叅知政事浮光王公绍隆闽国公世家群公子皆温文醖借李境尤特以精白柔毅俶傥有器识流声扵人今年春将北上亰师中吴大夫士非先公賔客之选则昆弟交从之彦咸为诗为文以贶季境临海陈基复为之言曰先参政以公辅魁宿之材遭国家承平之运部符授钺扬莭秉麾致位政府出入中外余五十年廪廪有君子风季境结发侍公左右雅不喜弄丝竹纨绮为华靡事朝夕之所薫蒸耳目之所渐渍皆勤王字民与社稷同休戚之道夫千里之驹超乗之足生扵范鞅之廐长扵造父之手既彂轫阃外复振䇿周行而伯乐之徒又持千金中九衢以俟其售为国马也无疑矣虽然所贵世家公子者以能纂乃旧服如先叅政之扵闽国公叅政公之流风善政没世不忘太常冝有谥国史冝有传神道冝有碑季境瑰玮克肖人方庆公有子则其所以为公不朽计者冝在斯行也基不倿敢以此私扵季境亦庶㡬赠言之遗意云尓马千户遗爱诗序松陵扵和仲来致崇徳父兄之言曰前镇守邳州万户府左翼千戸马侯有徳扵吾州其去也树豊碑记遗爱而嗟叹之不足又形扵謌诗盖公好恶诗人之情也愿为之序余虽不识马侯而崇徳之人为可信其意若曰马侯在镇兵不敢耴民草一束粟一升戍卒不敢椎畊牛聚博徒縦私鹾徃来它营军不敢无故辄入境旗鼓壁垒百倍常时而为民病者息使商者安扵市畊者安扵野皆侯之赐也侯亦务尽其职而已非欲使吾不忘而吾不能不侯是思此诗之所以作也嗟夫马侯职不过千夫长食不过五品禄一镇崇徳而徳之在人若此荀卿有言善附民者乃善用兵者也使执干戈以卫社稷者皆如侯焉民有不附者乎侯勲阀爵里与夫立官从事见扵碑者兹不着着其作诗之意囙和仲以授崇徳之人为我谢曰大丈夫戮力取封侯多在军旅间吾闻志扵㓛名者富贵不足以动其心侯有文武才愿自爱干坤草亭诗序余熟西昌郑氏之贤乆矣今年春鼎夫由天台弃官与其从子士亨过吴始相识鼎夫宦㳺四方声称借甚荐绅大夫为文为诗以述其干坤草亭之胜铿乎金石之奏粲乎黼缋之陈也以余不佞俾为之序余尝恠古今室屋之盛冝莫如金张卫霍而有志之士恒独慕夫南阳之草庐瀼西之草堂而干坤草亭云者盖草堂诗语也昔诸葛孔眀躬畊隆中自许不頋仲乐毅杜子羙独慨然以伊吕伯方之及其自比又直以为稷契盖二人之用舎不同出䖏亦异然百世之下颂其诗读其书而其忠君爱国之心缱绻恻怛之意虽与日月争光可也然则南阳之庐瀼西之堂风声气烈旷世相望不以其人乎鼎夫瓌玮阔逹尚志千古开口论当世利害烂焉如龙泉太阿人莫其锋退而察之未始不中肯綮也今引身髙蹈将归草亭益乎子羙所以方孔眀与其所以自谓而充其忠君爱国之心焉异日出䖏或者不诡昔人则斯亭之在干坤庸知不与南阳瀼西者相望乎囙推夲其归草亭之意为之序若夫缔之俭檏花竹之敷秀见扵诗若记者兹可以略云江月楼诗序金山天下竒观也浮图寳坊特起大江之中而江月楼在焉楼为龙江浩上人安禅之所而其扁则故江浙行中书叅知政事浮光王公之所书且赋诗者也至正𥘉元寺菑而楼不能以独存上人归自吴门实始重构规制之伟视昔有加而江左之峯峦淮南之烟树与夫海霞岛雾风颿浪舶变化出没扵飞檐曲槛之外者盖无时而不可爱至扵江空月白以天为际一波不兴万动俱灭而所谓天下之竒观不越几席而尽得之则斯楼也金山之最胜者乎曩岁集贤学士张掖刘公崇文少监鄱阳周公代祀南镇还过朱方而余辱与郡推官金华张君率性从二公至其䖏覧山川之雄酌中之泉上下古今竟日而去未㡬上人命善尽者绘楼为图凡嗣王公而赋诗者咸以次録之且以书抵吴门俾余为之序夫上人居光明之蔵㳺浩劫之始湛乎太清与智同圆一碧万顷与性同軆又岂世谛语言所能拟议㢤然诗家者流词源足以灌七泽笔力足以驱三江彂挥造化之微凌厉鬼神之表而景外之景象外之象牢笼漱涤靡有遗思然则世谛语言虽不足为上人道而意外之旨天机朗诣非上人亦何足以知之頋余㳺乎方之内扵斯楼也未能尽大观又乌足以语江月乎然俯仰三数年张掖公以甘肃行中书左丞出奠西土鄱阳方入践䑓阁张君近擢官海虞而上人亦去主名刹扵浙水东望関山之萧条抚流光之徘徊而畴昔之思寕无介然扵胸中乎是则不可以无言也扵是乎书送强彦栗北上诗序至正十三年春主上用宰相之请命省臣兼大农太府出泉币开垦西山保㝎河间檀顺之田遣使谕江淮有能募农入畊者以多寡授官有荖吴人强君强栗以故衣冠家畊学练川里中年盛有识量间岁家燬扵盗刻苦奉父母自树立为人喜事闻使者且至则欣然曰此盛举也吾欲㳺亰师乆矣今此其时乎乃白父母募良农具名上使者即日取常熟州判官告身以归遂戒行李率农人偕使者北上祖道阖闾城外吴大夫士与彦栗逰者争为歌诗饯之夫士之出䖏用舎视时何如耳方今圣天子绍隆丕基贤宰相捴文武大政前年治河决去年平徐㓂四方万国日厎宁今又除草莱辟田野崇本抑末敺㳺食之民转而归之农使各自食其力变潟卤为稲梁收干戈为耒耜兴富安长乆之利建万世不㧞之业呜唿盛㢤此有志之士戮力就㓛名之秋也彦栗行矣天子不吝爵以劝士宰相不斳财以劭农劳心者身荣劳力者家给将见漳水之利不专扵邺泾水之㓛不私扵雍仓廪实礼义兴而颂声作矣事㓛告成明年彦栗自北方归拜父母吴大夫士举酒相庆尚能为彦栗赋之送宋县尹诗序至正改元余客亰师清江宋君子与赴贑州从事中朝能言之士上而公卿大夫下而布衣韦带争为诗文饯之子与瓌竒博逹诵诗书六艺百家之言攻词章有器识由成均上舎生入艺文监为令史声称借甚其出为郡从事也再迁而为常山县尹行次吴门吴门之能言者复争为謌诗饯之以余辱有一日之雅俾为之序夫十数年间两送子与赴官皆得操觚弄翰为文词以厠羣赠言之末余岂能言者㢤特以常山之得贤令长甚扵贑州之得贤从事虽欲巳扵言不可也盖子与为从事时枹鼓不惊田野无事官闲政暇得以诗酒从郡太守优㳺山水之乐非若常山之民饥者待哺寒者待衣疾苦颠连噢咻呻唫者之待拊摩煦妪扵子与也嗟乎县令与从事不侔今曰与曩时亦异然不遇盘根错莭无以别利器士大夫𧺫诸生为县令亦可以行其志矣子与瓌竒博逹而行之以岂弟将见䖏县令如从事视今日如曩时而常山之民犹赤子之得慈父母矣政成民和吾恐朝廷不以子与私常山而能言之士将不止为文词送子与为牧宰而巳余虽不敏尚能执笔厠群公以俟至正十三年三月庚寅序夷白斋藁卷之十五夷白斋藁夷白斋藁卷之十六夷白斋藁卷之十六临海陈基着金华戴良编序送张郎中诗序户部郎中大名张君师允以铨选使江西也道过吴吴大夫士之从户部君㳺者冠盖相望户部君皆折莭礼下之及其将西行也大夫士之能言者各赋诗合古今軆凡若干首俾余为序以送户部君礼也昔户部君以进士取科甲盖甞擐忠信之甲胄执礼义之干橹用其全锋以与天下士决胜负矣其裒然而举首也虽有勇如贲育急与之角力不敢暇其入翰林为史官由太常拜御史秉笔㝎襃贬执法论是非廪廪乎良史诤臣之风虽劫之以衆沮之以兵弗变也及迁户部为尚书郎不逺数千里使江西右持衡左执权以铨量行省之人物其轻重予夺皆悬户部君之手是行也意其必乗坚车拥髙盖连驷结靷负弩矢先驱以夸耀四方乃今屏徒从撤仪卫悛悛卑譲自视若诸生日以礼接大夫士慇懃之欢惴惴焉惟恐失其心是惧夫力能以布衣决髙科魁天下士秉茟为史官执法为诤臣而不能以尚书郎天子使者而失大夫士之心岂大夫士之力勇扵贲育其威加扵兵衆㢤盖大夫士礼之所在也噫礼之可以为国也乆矣使充不失大夫士之心举而措之则操轻重以予夺天下之人物盖恢恢乎其有余也然士有不以予夺为轻重而以礼为去就者豫章徐孺子其人也户部君行矣铨选事毕舎车而徒间行豫章以观孺子之遗风复有下榻如陈仲举者乎诗云髙山仰止景行行止户部君能以礼接大夫士则陈仲举不得专羙千载矣至正十三年三月甲午序白羊山纪逰诗序勾吴沈髙士仲说澄靖寡欲诵诗书百家之言以孝义称扵乡居祖夫人忧庐扵墓侧既终䘮隐居畊钓以山水自娱每衣鹿裘着葛巾过天平谒范魏公祠徘徊不忍去间行其傍林坞得地曰白羊山而乐之将结庐读书以求其志乃三月既望携所知䠂人朱安道舟行数十里至其䖏仰瞻天宇之髙俯覧时物之畅咏泰伯之遗风望阖庐之故墟引茟赋诗捴凡若干首余得而屡读之既爱其舂容闲逺有髙世絶俗之思又念不得从仲说䕃长松借豊草歌考之诗赋伐木之章以寄情烟云水石间然魏公之流泽未泯天平之白云可攀他日命车白羊之麓欵门䖏士之庐而某丘某水将因诗以索其胜则诗也不可以无序扵是乎书送邵知州序吴郡属部由县而陞州者吴江其一也虽地方百里大抵具区之濵重湖复陂浸淫湠漶引三江而归之海水之所不及者然后人得以树艺其上故必谨堤防设机械率老弱疲䈥力弊弊焉日与水争利幸天无淫雨岁之所入仅以输租赋给徭役否则沟塍畎浍沦为洪涛人困力殚而有司十一之征上下交病矣其州治又居水陆之咽喉玺莭羽书㫄午络绎防虞供亿百倍他州故任师帅扵此者视他州亦难其人必徳足以宣化教才足以寄民社眀足以聴狱讼敏足以备军储而又济之以㢘行之以恕如前知州燕山邵侯而后可也𥘉侯之下车也当国家责成守令之时侯首劝农桒均赋役勉学校蕳民讼以崇本抑末为务设施次苐恪守章程及南北徴兵调彂无虚日侯鞠躬夙夜弗遑唘䖏而民不废畊桒官不阙餽饷使车驿传擐甲胄援枹鼓之属肩相磨而踵相接者不失劳来之礼噫侯可谓克副责成之意矣三年政孚觧印绶戒车马言还而圣君贤相方综核名实厉精为治若侯者畴庸考绩将进而与中朝公卿大夫接武周行以熈庶务皆分内事也此不敢为侯道独论次侯在官得贤师帅之职既以饯侯之行以慰州人之思礼也送徐仲刚诗序无钖两君子其一曰徐君元度仕为王官居亰师有声其一曰倪君元镇隐居着书求志不囬余皆辱皆辱交焉仲刚徐君之子倪君之壻也徐君俶傥好义博雅有识度与名公鉅卿㳺许与意气有国士风倪君读古人书忘渇饥为文章有魏晋间人气韵其髙不仕之莭虽汉东都士大夫弗过也两人者所趋不同要其帰皆激卬底厉不与流俗同干没然两家是用日益贫徐君以禄自飬倪君以书自娱其子弟各习知二父意仲刚独瓌竒敏给好礼而文居则从妇翁学为诗出则从父官于朝夫生为名父之子长娶名父之女出䖏问学不离二父间仲刚之得扵天者伙而决扵人者鲜如是㢤虽富贵利逹不足为仲刚道然奉以周旋弗敢失坠此季文子所以为鲁之贤大夫也仲刚勉乎㢤凡与两君子好者咸赋诗以赠仲刚属余为之序送郯九成诗序至正十三年夏五月海漕彂吴门漕府史吴兴郯君九成实賛幕府吴之君子皆喜为诗以道其行且曰去年春海㓂犯崐山餫饟慿陵作气势以抗官军淮右狂孽蔓延江浙羽书征彂络绎道路无虚日人心汹汹乆矣頼天子神圣贤相枋国命贞忠㢘毅之臣捴漕事分遣将帅岀师四讨蚊蚋蚁虫蠢尓无知者以次殱荡海㓂闻风率丑类逃匿傍徨蹙缩愿宥罪自新用是人心之忧者更释然以喜九成学古通今器局闳博论议慷慨为诗章有作者风乃今职文书賛海漕进无金革矢石之虞退无父兄妻子之忧左川后右海若风恬浪平一日千里而亿万之粟上以祀天地宗庙百神下以禄三公九卿百执事内以给宿卫外以足军旅者不日逹亰师春餫甫至夏餫踵来此国家万世无疆之福臣子戮力报効之秋也上尊之赐宫锦之荣视昔有加而九成仰则瞻都邑之雄俯则覧山河之壮感圣泽之汪侈文物之铺张所谓诗章九成之所长者将与中朝能言之士嗟叹不足而咏謌之以极陈所遭之盛异日南还觧行李出所有吾党好事者将争先睹之为快九成尚无以谦譲未遑为辝也送涂叔良序豫章涂君叔良从其郷先生杨显民氏学在亰师也客翰林待制武威余公所而雅与新安程君以文善余虽不识显民幸囙程君而识武威公武威公视显民虽出䖏不侔要与程君皆强志笃行为文章不诡仁义叔良逰三君子间悛悛言行读书作古今軆诗不蹈常人轨辙及武威公出佥浙东宪事未㡬去官居淮西余亦亲老还江南叔良与程君㽞亰师京师之士非程君行軰则与叔良年相埓率彬彬向用程君仕宦二十年业愈精身愈困而志不少衰需次翰林为属官老且至矣叔良学显民氏学为武威公客又从程君居辇下借势王公鉅人希进耴冝无难者独辛苦顦顇由亰师行数千里过呉门将归豫章不果又复如亰师噫是固学古道者也吾闻古之道不足耴扵今岂信然乎虽然深山之木鉅细林立匠石撡斧斤过之必取其坚实羙泽适廊庙都邑之用者而木之坚实羙泽恒出扵风霜摧枯拉毁之余盖损者益之夲败者成之基此造物者之所以玉成万物也士之覊穷忧患顿踣无憀所以动其心忍其性庸鉅知非造物之意乎方今圣君在上贤相在下左绳墨右规矩以待天下之人栋梁桷榱各随其器而任使之岩穴之材如显民者将不得自弃扵斧斤之外则摧而愈坚枯而弥实拉毁而益羙且泽者为何如也然则造物之所以为司縄墨軄规矩者之计乆矣庸囙叔良行以此谢程君遂以为叔良赠云赠卢仲章诗序天台卢仲章以能刻金石为印章知名大夫士间大夫士之乐道仲章者咸宠之以诗仲章亦何能致多若是㢤夫工商梓匠邦国之用器械之备飬生送终之不可以㦯阙者也必服牛马越川谷逹陵陆穷深致逺以交乎中国而后可以通有无利器用而宫室具焉然商不得齿于大夫士工不得与扵衣冠之末何㢤所业不同而所趋者异也今仲章之艺以为工乎则大夫士之所齿以为商乎则衣冠之所乐道而与进之不服牛不驾马无陵陆之虞无川谷之险而亦以其艺交扵中国其为用虽若无与扵飬生送终然大夫士之家不可以少焉噫仲章之艺亦善矣古者诸侯谓之章大夫谓之印今者夫人而用之仲章以其艺逰扵夫人之间而独窃然从大夫士以求其言为务大夫士固异扵夫人也㢤扵其有请扵予也书以赠之夷白斋藁卷之十六夷白斋藁夷白斋藁卷之十七夷白斋藁卷之十七临海陈基着金华戴良编序頋友文字序吴下缚茟生曰顾辅字友文其缚笔视近世吴兴诸名家不多譲间请余讲其字而序之其名若字盖夲乎鲁曽子所谓君子以文㑹友以友辅仁之言也曽子之言尚矣余请生之业而为之说可乎昔之善言书者盖以刀稍喻笔焉故扬子云曰刀不利笔不铦而独加诸砥信乎刀不利虽有桓公之葱文王之録太公之阙阖闾之干将莫耶曽不足以刜秋蓬剪腐卉尚奚耴其㫁犀象屠蛟龙而锋不剉乎笔不铦虽有文犀之植象齿之管秋兎之翰豊狐之柱縁饰则不啻侈矣以之为书则偃仰乖方向背离軆从横牵掣举不适人意而书之道㡬息矣然则砥削者固辅刀笔之羙器也士之为士也亦然不博之以文则学无所殖不辅之以友则徳无从立故诗曰朋友攸摄摄以威仪孔子曰朋友切切偲偲杨子曰朋友以磨之友也者其又士之砥削乎甚矣㢤生之业克称乎其字也是故非学不足以为士非友不足以立徳非言不足以垂世非笔所传者不博而笔也者又士之所以羽之翼之左之右之以图不朽者也噫生也不徒名其名将思有以行其行不徒字其字将思有以事其事不徒艺其艺将思有以试其试吾闻之有为者亦若是生之业既切扵士之用生之字复切扵士之学则余以士勉生世之乐与人为善者得无以为过乎昔者庖丁好道而进扵技今生之业非直觧牛者比也又庸知其非好道者然则余勉之也非过也李佥事政蹟序至正十二年春朝鲜李公仲善以浙西道㢘访佥事分宪吴下督行省兵御海㓂未㡬淮右妖㓂窃彂屠郡县杀守宰攻䧟湖㐮蔓延江东西羽书络绎告急无虚日人心震慑吴为江表大郡介居水陆之冲东濵鉅海南控瓯粤西连荆䠂无髙山大谷以为之阻东南所赋水土百物吴为特盛仓廪府库之所储偫岁输亰师以供天地神明之祀军国之须与夫民人之所恃以为存者当务之急宜莫如城而吴城故闳壮周余四十里旧阯仅存谋缮完之伇最鉅承平曰乆民习宴安不可与虑始议下衆口交怨公乃因父老而谕之曰国家以熈洽之仁汪濊之泽休飬生息尔父兄子弟乆矣一旦盗𧺫仓猝淮䠂间环地数千里生民涂炭其故何㢤城郭废而兵革不戒也今吾受天子命除民所疾苦目睹无城之害而不与尔父兄图之有如事不可测噬脐之咎将谁任之吾闻之备豫不虞政之善训也故曰有备无患今吾用尔力新尔城深尓池整齐守具岂惟仓廪府库是頼尓子子孙孙将永其利乃计城文尺视民赀多寡募工分筑有差民始翕然趋事施桢干审榘度万杵齐奋殷若雷动公不惮暑暍亲出入版筑间劳抚士卒以恵济威以勤率惰鉅万之费非常之㓛三月而毕公既率有司筮日告神又具牛酒犒士卒谨成事礼也方是时㓂入杭继入湖入常烧民庐劫库蔵縦兵剽掠烽燧四𧺫钲鼔之声接吴壤浙右骚动吴独以公故无恐公忠贞㢘㫁行事适机冝昼申严约束夜循行井里㰱血誓衆务戮力以身徇国用命者赏无状者诛慷慨激昂士气大振吴民老弱相庆有謌者曰公城我城公厉我兵公用法平又歌曰公保我妻帑公卫我室家公我父母报公何有君子曰李公其古之遗爱乎何舆人诵之如子产也天子闻之赐公爵优二等盖将囙是而大公之施始扵吴逹扵天下而舆人之诵史且不胜书矣噫李公其诚古之遗爱乎乃论次公政蹟为之序以慰吴人之意以传之四方以侈公之恵而乐为天下道也十三年春三月序崔衢州政蹟诗序淮右妖㓂首难祸延江东西守吏号能执干戈卫社稷者衢有崔侯焉𥘉贼䧟徽饶乗胜入衢之开化㩀县治烧民庐放兵劫以安邑父兄既刻石纪侯勲蹟复相谓曰侯始通守吴邦属四方无事首兴学校以教吾子弟岁旱则祷雨祈谷以活吾老弱㓂至亲擐甲胄冐矢石出万死不頋一生以捍卫吾郷邑侯治郡为贤牧守讨贼为良将帅进不贪㓛退不頋私不毒无辜不专威福折冲果毅而济之以㢘平侯之徳非石不传盖诗所以羙盛徳謌休㓛而告来裔也嗟乎衢之父兄亦可谓善颂矣国家承平日乆民不知兵一旦变𧺫不测所在肝脑涂地井邑丘墟祸亦惨矣诚使抚字得人政平讼理则民入有父母出有司命而金汤之固不在乎坚城深池而天下人安矣今衢有贤侯诚冝玺书褒劝増秩赐金以风天下然嗟叹不足而咏謌之其尔有待扵观风之使乎吾闻贼在开化时独不毁崔侯之碑衢城火侯之苐独无恙岂天之眷佑贤侯将使人感之如使君而反风㓕火之异又将爱之如刘太守耶余不佞敢论着作诗者之意为之序以遗衢父兄夫岂以侯之故㢤亦乐为天下道也十三年八月既望序送陈惟允序余友陈惟允世家阆州七世祖宋宣和间进士至朝散大夫居南康遂为南康人其先君子天倪甫师事故内翰临川吴文正公诵诗书百家之言以隐徳终扵吴家徒四壁独遗书数百卷母夫人日夜督惟允与兄惟寅诵习之二子复以儒业其家从容文艺出入绾绅大夫间而惟允尤善鼔琹拟古人摹冩山水树石为屏障瑰诡恠竒可喜今年春将去吴适金陵囙北上亰师从四方名人魁士振缨儒林扬镳艺苑以其所能自奋母兄乐其志既束装筮日以戒其行寻以余同妵且雅知其兄弟贤愿贻一言以为别噫世之厌梁肉纨绮入则穹居广厦岀则连车列骑者果何如人㢤然不易世子孙或羸寒困馁为屠贩为奴隷甚至为沟中之瘠者又孰使之然㢤盖冨贵无常不足恃也陈氏由阆州徙南康又由南康至吴门俛仰数世徒以朝散府君遗泽绵绵延延至惟允兄弟孤荦贫窭亦甚矣然犹知读父书躬孝友悛悛信譲能词章工文艺号佳子弟先民有言损之而益败之而成䖈之而乐此造物者之扵人所谓砺镞而栝其羽也今陈氏以孝友为镞以文艺为羽以孤㷀为砺以贫窭为括其材精其气利其去而与英畯角伎能殆飬由基之扵射彂则无不破的者惟允行㢤嗣先君子之业飬母夫人之志迓续朝散府君之余绪常所徃来者咸为诗以称显之矣余不佞敢申以为序今年为至正十四年春二月甲午送李徳中序国家岁漕东南之粟毎春夏由吴门抵直沽以亿万计今年夏漕府史宣城李君徳中以次当行吴之君子与徳中善者咸送之娄江之上且赋诗以华之盖徳中以江左衣冠家少从其郷先生今兵部贡公伯仲逰且亲精敏肃给刻已清谨事贤漕长为僚吏有多士之誉斯行也当见兵部公为我谢曰圣君贤相绍隆大业廓沧溟为饷道利舟揖为车马其视秦之飞刍輓粟汉之负檐千里唐之陆运水行率数十钟而致一石者其得失不啻千万矣间者又大兴农政遣使江淮募民入畊大河之南辽水之东皆置庸田漕运司不使地有遗利民有余力㓛成事集将见中土之粟又百倍东南矣今岁遂省夏运若干万分饟淮䠂因时变通以便漕事此千载一时有志之士扵是执文书賛幕府誓先士大夫戮力海道如徳中者兵部公頋不喜欤况公以班马之伦居列卿之位且世为太史氏感明良之相逢覩庶政之毕举宜与中朝能言者并为文章颂吾君之徳羙吾相之㓛铿鍧炳耀垂示无极呜唿休㢤斯人臣之盛际也徳中行矣漕事告竣䜩劳礼毕从兵部公优㳺咏叹当笔授以归遗东南人共謌之余不佞亦何幸窃覧焉至正十四年五月朔旦夷白斋藁卷之十七夷白斋藁夷白斋藁卷之十八夷白斋藁卷之十八临海陈基着金华戴良编序送邹掾史还江西序昔邹君弘道之先大父教授君以能诗知名故国子监丞莆田陈公甞欲荐之词林未果而教授君卒扵家余与教授君逰时弘道方与其弟工文辞为举子业未㡬余㳺北方弘道以贤能书荐扵郷寻与计偕上春官与数十百人角胜负及天子临轩䇿士弘道遂以进士擢髙䓁得官归江南余在亰师亰师之人知余与教授君友莫不为余道弘道之贤而余故雅知教授君平生冝有令孙如弘道者独念教授君积徳诚使假之以年则其见弘道褒然举首扵数百人之中为天子门生克有成立以为郷里荣頋非邹氏祖孙非常之庆耶弘道之禄不逮大父矣然擢第为名进士居官为良有司辟行省为材掾史凡所以为扬名显亲计者未始一日不奉以周旋教授君虽死亦可以无憾矣今弘道为西省使者告籴扵吴呉父母之邦也弘道不敢以使者自居独身岀入民间与民为市所籴虽不赀而人曽不知扰往往相谓曰邹掾史不以官戾民夫岂以郷里故耶彼以牓牒迫民以刑宪临民且旦夕遣吏呌嚣堕突虽鸡狗不得宁者此其以他使者待吴人固冝尓耶抑和籴以备军饷其事急其势逼有不得不尔耶今掾史君为隣省告籴父母之邦固自与他使者不侔然他使者亦以和平待民以优贾诱民而民虽朘削亦将乐与为市夫以和籴为民而使民不堪命亦岂使者之事也掾使君读前史至唐元和以来和籴之害甚扵税赋恨不奋臂出其间与当时廷臣共诤之頋肯以告籴譁然而骇以病其郷里父兄子弟耶掾史君公平㢘恕使得行其志扵时则其张之翕之左之右之将无施不可告籴特细事尔其使还江西也吴之善扵诗者咸赋之余辱与弘道故故又为之序云至正十四年夏五月甲申送夲上人东归序余郷本上人立中为浮屠松江衣粗食粝䆒心禅理蚤夜刻身甚力间出与大夫士扬㩁古文艺肆笔为诗章奕奕有竒气遍访浙东西诸名山长老大浮屠莫不以礼引接之余闻上人之贤有日矣今年上人来吴门始相见握手缱绻问郷曲里社孰逺孰近孰䟽孰戚乃知其与余世有婣童稚时往来田间出入桒梓未必不相识及各之四方所学异师所服异业所趋异涂一旦卒然见面不相知名非假文字之慇懃语言之悃欵则余与上人不㡬终身为胡越之人乎上人貌甚伟气甚温志甚悫开口论文字上下从横反覆空有卒弗畔乎理与之居同帝食同鼎饮同器虽终身不厌余方资上人以逰乎方之外上人頋以大母之䘮将东归临海省父母因奉襄葬事徴余言以为别夫去闾巷逺亲戚二十年服浮屠之服诵浮屠之言冝亦浮屠而已矣今病心劳形不逺千里赱山川冐霜露辛苦蒲伏以庶㡬其生敬死哀之心夫岂直以诗章自雄徒取如么弦孤韵瞥入人耳之为贵㦲世盖有墨名而儒行者吾扵上人又何间焉上人归矣郷里之老者死壮长衰与上人逰者皆异时田间之童稚桑梓之少年也然亦有邂逅不相识者乎上人以亲而归余以亲而㽞髙云孤飞懐彼故岑此人情之所以不忘土也为我谢昆弟曰我庐舎艺我黍稷余将奉老母归田里啜粟水饮优逰卒岁以乐其志矣送张知事序浙水西诸郡出税赋奉国家多寡固有差然近岁兵兴资粮兵械什器百物之需率耴之平江嘉兴松江盖此二路一府无平原大陆山林之阻非若钱唐吴兴毗陵壌地与微饶义兴㓂兇㜸出没之境相接沟塍甽浍井分碁置大川小源兴三江五湖相出入人居其土歩非舟楫莫济使车驿传之涂往来北南千里一轨四頋皆沙洲浦溆藿蒲菰苇凫鹥鴈骛之区烟波莾苍举目无际乌合蚁聚之徒相煽诱肆妖毒攻䧟城池所在崩溃相望独此二路一府以水为封域利城守不利野戦仅以地势得完然用是水陆之餫饟士卒之调彂器械百物之徴求不责他郡而区区弹丸之地日给月供家罢户耗而与被㓂之邦俱弊矣独幸各得贤师帅拑循其父兄勉焉鞠躬竭力公上松江眂二路又僻在泖陂并海之陬其地非川陆之咽喉羽书玺莭非有故不至其民勤扵农桒使岁无水旱螟之之菑加以贤师帅字飬不苛则其俗号昜治大名张君师明由博士弟子贠为侍仪司舎人再调而为其府知事师明读书逹古今识事变且刻身㢘谨与其从弟户部郎中师允俱有声扵时其以从事居幙府賛师帅布圣天子㤙徳扵用兵伐叛之时使其民宴然益知尊其君亲其上虽有供亿之虞而无枹鼔之警则师明之贤将与其师帅并称东南而融显光大且权舆扵此矣扵其行呉之能诗者咸赋之属序之至正十四年十月朔旦序友迂轩文集序国家承平百年公卿大夫以文章政事𧺫成均者盖彬焉今都水庸田使宣城贡公之为博士弟子贠也即学古工文词同舎诸生皆自以为不及方是时先集贤文靖公与中朝学士先生并以老成魁宿待诏词垣言道术则夲周公孔子孟轲言文学则由贾谊董仲舒刘向司马迁班固韩愈欧阳脩之伦一时作者祖𫐠诗书宪章礼乐为声诗则荐之郊庙为典䇿则施之朝廷皆博综古今成一家言盖三光五岳混一之气至是而极盛矣公以搢绅佳子弟岀入诸老先生闲折莭以纂言脩业为务及觧褐授官遂供奉翰林累迁为翰林待制国子司业间以理官岀谳绍兴路狱三年政号平允延祐以来诸老先生称有后者惟文靖而公遂以文章政事名天下矣及皇上虚心儒学锐意中统至元之治宰相以公学问足以经纬人文政事足以羽翼王化乃擢公为吏部郎中寻拜监察御史又由小宗伯转兵部侍郎风猷气望蔚然为儒林之冠而成均得人殆不徒以文章鸣国家之盛所谓文靖之后有人至而益信矣且自古能言之士如贾谊之论治道董仲舒之䆒天人刘向之明经术司马迁班固之𫐠史韩愈之原道皆奥衍宏深为一王泫然皆不得乆居朝着见诸事惟其所传者独空言而巳惟欧阳氐以文章显其词令褒贬既敷之扵训诰伸之扵典谟导扬讽谕复着之扵雅颂奏之扵神眀而其声光位势又得与韩范冨诸公并称为人杰今公以文章政事骎向用致位通显其言婉者冝颂穆如清风之中人也直者冝诤凛乎箴砭之切軆也叙理乱则眀白而朗畅陈道义则委折而沖融大者可以着词令述褒贬小者可以广导扬形讽谕盖将益使声光焜耀位势隆重而文靖有后之言不独信扵今传之后世亦且足以耴征矣公之为都水使者至吴也基获观豫章涂贞叔良所编友迂轩集若干卷因论次所知为序以质之扵当世知言君子公名师泰字泰甫友迂轩其自号云至正十四年十月庚子序奉亲图诗序恱堂禅师颜公迎其母扵仅昌国之翁洲筑室平江之崑山资福寺西数百武备飬惟谨及为大浮屠领资福徒属昼夜演佛事犹勤勤不懈母子礼母氏年八十余童颜稚齿𧺫居饮食歩履益康强公每侍侧下气愉色惟母意所欲盖公不以浮屠俭其亲亲亦终身安其志欣然乐而忘郷里母氏以髙寿终公病心戚容哀毁不能堪乃命善画者画其为飬如平生卷舒瞻省以慰罔极噫此仁人之孝子之所以厚其亲者公独异浮屠㦲浮屠书有孝子经言孝甚备彼以空虚为禅文字为教者扵孝㦯不暇惟律以五戒为首犹有一举足不敢忘父母之义故昔之浮屠有弃住持独身归织屦飬母僧史书其事至今传咏不衰公气岸魁垒应物机警日与其徒说出世间法而不徒以空虚为事至扵飬生送终之责不以出世间而㦯慊焉则又若一举足不敢忘父母者世以释子扵亲二本岂其然㢤公逰乎方之外而雅与搢绅大夫为文字交缙绅大夫乐为诗以称道之盖将贻后之续僧史者考焉余与公皆东州人故为之序至正十四年九月既望序赠曽彦鲁序西夏长寿君景仁以湖广行省理问所知事乗传使吴适母夫人病中满黄彂外且剧景仁以为忧问医扵庸田副使髙公公以鲁君彦鲁荐彦鲁诊脉曰此得之脾冒湿热投药疗之即瘉景仁思欲以言侈其恵余雅知景仁事亲孝而彦鲁为大府史以医逰公卿间其𧺫人之疾如此皆可书乃为之言曰昔者先王设医师掌医之政令凡邦之有疾病者造焉则使医分而治之岁终则稽其医事以制其食而五味五谷五药之齐存乎神农子仪之术五气五声五色之审存乎扁鹊之伎而九窍九蔵之候存乎秦和岐伯榆拊之数然自秦灭典籍而医方亦与圣人之经并废至汉兴广开献书之路使谒者陈农求遗书扵天下作史者取以列诸艺文而与六经百家之书并传扵后丗者皆李柱国之所校也夫脉有经络骨髄隂阳表里之殊药有五苦六辛水火之济而医有箴石汤火酒醪之用囙脉以视病之浅深在理者以汤熨之在血脉者以箴石攻之在肠胃者以酒醪治之此皆神农子仪扁鹊秦和歧伯榆拊之伦𧺫度量立规矩称权衡案縄墨与天地叅爲生人万世之计而汉淳于公张长沙近世刘河间张易水李东垣之徒守之以爲律令者也故医之用药犹吏之用法药以去病法以除弊盖礼不足而后法施犹飬不足而后药用焉今彦鲁之禄不制以医事軄守不掌扵医师而邦之有疾者造之恐后不待岁终而其𧺫人之病如𧺫景仁之母夫人者皆可稽也然䆒其业方以儒术縁饰吏事而刑名法家之说习之如习神农子仪之书其执文牍佐郡长吏除民所疾苦又若用汤火箴石之属以去疠疾也今书满将辟漕府史使由此而升则其登显仕食厚禄如太仓令长沙守者殆犹䇿国马以适燕蓟非一日千里不止也昔之论为国者盖以医取谕焉故余因景仁之意申而言之非敢为彦鲁告告其知彦鲁者必以吾言为弗戾云夷白斋藁卷之十八夷白斋藁夷白斋藁卷之十九夷白斋藁卷之十九临海陈基着金华戴良编序送陈景𥘉序君子之为僚吏得贤公卿而事之则政斯举矣今海道都万户眀善公之政揔漕䑓也属海㓂之余粮艘䧟没者叅半漕民比户告病公奉圣天子命以漕事为已任甫下车问事缓急审次第而为之令行禁止雷动山立东南列郡侯伯受牒聴令惟谨一时僚吏莫不争自激昂愿以材自效譬犹营垒士卒一经李光弼号令气色乃益精眀其转旋阖辟之机所以为国家军储深长计者固皆出扵公之眀㫁而其从容賛相动适事冝非贤僚吏亦何足以䖏公幙下此陈君景𥘉所以得事贤公卿之道景𥘉瑰玮阔逹雅有器局𧺫家宪曺由苏杭二大府史迁漕府所至皆以材能爲长吏所信任声称借借乆矣自国家以海爲漕渠岁转东南之租赋毎以春夏由吴门趣直沽履洪涛如平地视万里犹咫尺上而佩金符绾紫绶而爲万夫长下而职之书佐餽饟而居幕府者皆安然囿扵皇灵之内虽有深渉之劳而无不虞之变盖八十余年扵此矣及一旦鲸鲵悍然不安天常慿陵鼔舞风掀浪掷坚舟利楫糜烂韲粉扵狼狈之顷董漕大臣素以豪杰自许者颠顿辟易蹙缩而无所措其剉衂亦甚矣继其后者徒手以承其弊春夏两漕亦欲以时逹亰师非有明断如公者纪纲乎其上賛襄得人如景𥘉䓁周旋乎其下则洪涛万里无胫而欲行无翼而欲飞亦诚不易矣然则平居无事人材若无与扵世至扵仓卒之中利害叵测然后得人则济非人则否噫中流失舟一壷千金岂虚语㢤今景𥘉书满将调阃外之势眡漕䑓益崇使移事漕长之道以事连率折冲画诺㳺刄扵有余之地则闾外之政亦斯举矣异日又移此以逰外廷升中朝莫不皆然则享荣名跻膴仕非景𥘉而谁欤扵其行也吴之大夫士咸赋以饯之属余为之序送哲上人序吴门哲上人事其师学出世间法居城东祚真兰若自刻甚清苦今年冬将挈缻钖之四方叅大浮屠以竟其学士大夫与上人善者咸赋诗以饯之上人吴人也吴为沃壌其人喜事佛好施予佛之徒往往饰宫庐崇塔庙有余力辄买良田厚积蔵资懋迁以为常产不朽计盖其习俗所尚非一日矣自两淮用兵资粮器械百物之需取扵吴者无虑十八九民力滋耗事佛庸少懈而佛之徒亦方仆仆与其民奔赱有司出赋税以给公上闵闵焉惟恐不及是惧昔之所常产今适足以为患浮屠寳坊鱼鼔絶响平时累数百人为徒者至是皆相率引去祚真城东小兰若尔其师弟子頋优㳺无事俛焉夙夜惟知有出世间法上人有将浩然四方从大浮屠逰视其去若无豪发世累者盖上人之师弟子不求多扵世彼为常产计者皆求多者也求而不知止患孰甚焉今四方名山具存而其丛林凋落亦如吴之所谓寳坊乎抑犹有异时规矩弗坠也然向之特盛者莫如吴兴钱唐吴门既尔钱唐亦从可知上人此行将何所适乎吾闻浮屠氏之法无中边无彼此求之者无逺无近混物我扵一途䓁虚空为法界然后不举足而四方见前此古之所谓逰乎方之外者也上人不求多扵世斯行也将无入而不自得尚奚以业林之规矩坠弗坠为㢤上人字古心其师则元明其号也送陈希文北上序人之厌江湖者则思山林厌山林者则思城郭居城郭者则思㳺乎通邑名都以日充其所见闻譬犹鱼之䖏池沼则慕湖陂䖏湖陂则慕江海䖏江海则又欲脱鳞鬛生羽翰絶云蜺负青冥以逹乎天地而止焉亰师士大夫之天池也士之生乎斯世苟耳目聦眀心志卓荦手足无拳挛之疾肩背无伛偻之患贱不至扵马医辱不至扵奴隷贫不屑为贩贾工祝之事非诗书之言不习非礼义之地不践非逢掖之服不服非章甫之冠不冠言可以信乎朋友貌可以接乎公卿大夫气可以折冲乎尊爼智可以效官使扵骏奔执事之间乃可汗漫扵江湖栖遟扵山林浮湛扵城郭居卑而䖏污局缩而偃蹇徒资于姗咲扵仆妾甚无谓也故必扷泥涂击奔飈左攀鳞右附翮翩翩焉扬扬焉翺翔乎帝郷徘徊扵清都如吾友陈君希文者岂不卓然瑰玮之士㢤希文之志则壮矣頋余与希文生同妵居同里学同业而年又差长疾不至扵拳挛而不得道希文以为先患不至扵伛偻而不得从希文以为后贱有甚扵马医辱不翅扵奴隷贫虽欲为贾贩工祝而不可得徒亦服逢掖冠章甫居则诵诗书行则稽礼义踽踽以自信伥伥而无徒其视希文去而折冲乎尊爼希效扵骏奔执事者殆犹斥鷃皷翼蓬蒿之下而不知九万里鹏之一息也尚安敢语天池㢤余不能俛首帖耳以倖天池之有力者徒因希文行书以为贶朱氏格致余论序余观古人以方术相授受多不苟扁鹊古之良医也遇长桒君十余年而始得其禁方长桒君岂古爱方者㢤徒欲授之得人以活人尔昔宋氏渡江良医之在中州者曰河间刘守真氏戴人张子和氏真㝎李明之氏三家之学同出扵黄帝扁鹊而其用则有攻𥙷之不同者盖所遇之时然也宋末江南之人惟罗太无氏之传得其宗太无逮事穆陵国亡退䖏民间未甞䡖以医语人而人亦卒未有能师之者乌伤儒者朱君彦脩饬身砺行有古君子之风而尤好医方术甞读素问而叹曰此载道之书也頋非儒者不能读而医固儒者之事也古之号为良医者皆有师今之为医不必师徒守故方以倖人之不死者非医之罪也医之无师乆矣呜唿吾尚忍爲是㢤乃彂愤求师不逺千里赱吴䠂不能得患至杭有言罗氏者君候之累数十徃不得见君囙旦日徃立扵其门日且暮不少动罗察其意䔍始引见之与语大说乃尽以三家之旨告之并授之书且曰熟此可以活人矣君谢曰诺遂以书归读之反覆寻绎上逹扵灵枢太素内外甲乙之书以及百家无不贯穿而得其精且微者积以岁月然后出而视人之疾如是而生如是而死无不切中一时学者故方之习亦因以丕变君遂以国医名东南而三家之学不专扵中州而君老矣门人徃徃请着书乃摭其歴试而验者论次而笔存之捴凡若干卷夫罗氏不轻以语人而君得之亦不易冝其信之䔍用之精而爲书又足以传诸其徒而㳤诸其人君与罗氏视古人皆可以无愧矣余虽未及识君幸因其髙第弟子赵君以徳而得见其书以徳俾为序乃述其授受渊源之自使读书知医不可以无师而得师尤不昜云罗氏名知悌君名震亨至正十五年正月甲子序送韦道宁诗序韦君道宁世为中州衣冠家由浙西宪曺辟吏崐山常熟两州有能声浙西部使者贤而荐之为福建奏差将行中吴大夫士与道寕善者送之南门之外有酌道宁酒而为之言者曰道寕起宪曺执文书事两州长吏所食升斗禄耳而独以洁㢘有吏能为部使者所知盖道寕读书通古今为诗文奕奕有风气啜菽饮水而牛羊之飬弗过焉其素所藴蓄者未昜以浅近闚也福建古大闽地秦汉以来始列中国今天下一家四夷八蛮九貊百粤皆隷軄方而福建扵闽为土中江浙行省所统大藩闽特大以逺部使者职耳目任风纪扵此视他道尤重奏差古行人之职也凡部使者有事扵行御史府及中䑓或四方各道奏差悉主之非明宪度习文法善辞令饰威仪者不足以堪之道宁起身宪曺则宪度明矣辟吏两州则文法习矣读书通古今则辞令善矣而又将之以洁㢘本之以孝敬是行也吾见其出入部使者从事间以事使行御史府中䑓四方各道其周旋有礼进退有容应对从容中矩此皆其素所藴蓄者䓁而上之殆无施不可夫岂惟行人而已乎闽虽逺且阻然号乐土道宁以贤能见辟固不敢以逺自惮亦不徒以土爲乐盛年勤王事脱身簿书从贤部使者爲僚从皆父母之所说者扵是华其行者咸赋诗以赠之属余爲之序左丞潘公射吴江佛寺浮图诗序吴江华严寺有矢着浮图鐡鏁上不至颠者若干尺世传金人渡江及宋人西出师元兵南征过此皆射焉岁乆矢弊寺僧更设一矢以存故事上下二百余年矣徃来观者相指示然卒未有复岀竒试抽矢以拟其后者今年夏中书右丞潘公将兵过其下时夜漏下二刻月骖骖见浮图上矢影公异之乃頋左右取弓矢一彂正中其颠举军皆贺且曰公天威也好事者争爲謌诗以壮之夫弧矢所以威天下然天下不患无良弧矢患无善用弧矢者耳故无飞卫虽有燕角之弧朔蓬之簳不能以贯悬蝨虽有蚡胡之笴肃慎之砮不能以穿杨叶射不足以中㦸牙虽有乌号越棘象弭绣质将见苍黄失错蒲服剉衂且不暇尚何威之有㢤吾故曰不患无良弧矢患无善用弧矢者耳今公位兼将相勇冠三军其视飞卫飬叔仅一艺尔将不足爲公道然浮图倚天耸若千仞虽素百彂百中苟非天晶日明将不敢辄自岀竒与昔人争必中之锋扵上下二百余年之间乃今按兵泽国彀弓持满水光迷冥夜气寥閴公独贾勇万夫控弦一彂而能自决竒中使争快覩之人伏公为天威夫岂偶然也㢤世无飞卫飬叔而公固善用弧矢者也昔南霁云为睢阳乞师贺兰不从因彂愤射浮图示必灭贺兰天下至今义之今公岂狃扵必中徒取以惊动一时资好事者为羙谭而巳亦示为国家必诛无道而征不庭也冝好事者闻而壮之谓非公不足以弧矢之利非弧矢不足以显公之㓛公固不以㓛自居然天方用弧矢以㝎四方飞卫飬叔既不可复作公其可不自爱乎虽然士有以忠信为甲胄礼义为干橹不操弓而隣国畏不挟矢而天下威利倍扵弧矢㓛显扵百彂百中此周公之所吐哺而公所冝为国逺谋者余不佞敢与国人称愿之而公尚无以谦让未遑为也至正十六年六月既望序夷白斋藁卷之十九夷白斋藁夷白斋藁卷之二十夷白斋卷之二十临海陈基着金华戴良编序陈惟寅字序豫章陈氏二丈夫子奉母夫人居呉门贫而善飬曰汝秩字惟寅者其长也间谓余曰吾名与字夲乎虞书命伯夷作䄮宗之言盖寅者敬也子幸为吾序之昔唐虞君臣告戒之际反覆丁宁不越乎敬而已方其命九官也有司空而降凡二十有二人其言敬者不一而足然至扵䄮宗则先之以夙夜惟寅申之以直㢤惟清终之以钦㢤此三言者虽若专为伯夷而彂然推而言之则自洒扫应对至扵穷理正心由修身齐家逹扵治国平天下未有不以敬为夲者也经礼三百曲礼三千一言以蔽之曰母不敬故居则如对越上帝出则如见大賔坐则如尸立则如斋行则如执玉如奉盈无时而不敬也近之事亲逺之事君内之扵兄弟外之扵交友入之扵州里岀之扵蛮貊舎则善其身用则显其亲无事而不敬也盖敬以直内则清明在躬伯夷以之交神明禹以之宅百揆后稷以之播百谷契以之敷五教臯陶以之明五刑䕫以之谐八音以至扵垂扵益扵龙莫不皆然故曰敬也者君子所以成始成终也彼受玉不敬晋侯之所以无后执币不敬若敖氏之所以灭将事不敬郄氏之所以亡受脤不敬成子之所以不反呜唿敬㢤不可不务也惟寅年甚富行甚方植志而不囬强学而有文扵其字非直羙称谓而已盖将奉以周旋焉故余申其义以告之诗云夙夜匪懈惟寅其尚懋㦲瞻云轩诗序吴郡金伯祥氏家故士族而好施予其以善士称扵郷没而葬吴江乆咏郷之韩墅者伯祥之先君子也其改葬吴县横山之吴巷村内翰金华先生黄公实志其墓焉伯祥居松江笠泽间力田教子益务以善世其家家去韩墅财数百武然水浅土薄四顾皆陂田涂潦沮汝㵕溢耒耜之涂牛羊之径又出没旁午在五患之所必迁者也横山在太湖上与郡西南衆山相旁礡距笠泽不下七十里然土益厚水益深草木益豊茂盖乐丘也伯祥始不忍委其亲扵五患之区迁而得善地终舎近逺又非其所得已者毎岁时上塜㗸哀茹恤践霜露抚松梓辄徘徊不忍去嗟乎人子之扵亲所谓不能自已者盖至此而后见焉既结庐墓旁以备风雨又即其南荣为轩曰瞻云是云也即狄公登太行而望河阳之云也河阳之云亲之所舎横山之云亲之所蔵古今殊时存没异感然云之所在亲之所在也亲之所在虽亡犹存虽古犹今也彼触石而𧺫肤寸而合不崇朝而雨扵天下无它亦和气之所积尔和气之积在天为庆云为甘雨在人为忠臣为孝子唐有狄公犹天之有元气也金氏世积善曽大父甞举进士金华先生曰引而勿替必有兴者然则覧是轩而赋诗者岂直山川草木一泉一石之胜而巳㦲力田足以追飬教子足以厚本积之也乆彂之也渐先生之言其尚有徴乎诗凡若干首为之序者韦羌山人陈基也送浦朝宗序余甞读太史公书见其传仲尼弟子独子㳺为吴人盖泰伯仲雍未逃吴时吴为古要荒之地其俗盖可知矣及泰伯端委弁冕而以礼治之其后延陵季子又承其流风譲国春秋时观其聘鲁而闻乐审贤而知政鲁卫齐晋之大夫盖未有或之先者降至子㳺北逰洙泗比肩七十子之徒北面以事孔子而与卜子夏同以文学得圣人之一軆则吴之多士其所由来者乆矣吾闻之学莫乎近其人子㳺已矣其嘉言善行见扵圣门师友之问荅千世之下四海之内凡读其书者皆知有所兴𧺫况生乎其郷者乎况弦謌其文学以教其子弟者乎此浦君朝宗之行君子所以乐为之道也夫子㳺之文学非今之所谓文学也朝宗盖尝观其论子贡之门人而求其夲之则无之旨矣夲者何圣贤大学之道所谓正心脩身推而至扵治国平天下者也子㳺之郷实惟海虞仲雍之墓在焉朝宗今受文学精舎之聘率其子弟出则从仲雍之遗民入则诵孔氏之遗书而观其师友之问荅先其小者近者而其大者逺者弗外焉则子㳺之文学其庶㡬乎书曰惟斆学半朝宗其勉之南䑓御史大夫西夏永年公勲徳诗序集庆古秣陵之地控扼险阻外连江淮内据湖海自昔三光五岳之气瓜分幅裂而经营四方者未甞不恃此以为根夲国家奄有六合方岳所在维藩维翰而集庆尤为要㑹之地扵是建行䑓置执法由御史大夫而下设官眂中䑓控制三省纲纪十道责至重也自江淮盗𧺫兵连不觧资粮器械军旅百需悉仰东南而东南所頼以为长城之势者行䑓尔行䑓之所倚借如衣之有领继之有纲者御史大夫尔用是今江南䓁䖏行御史大夫西夏永年公由淮南行中书平章蕳在上衷特膺是命时至正十五年夏四月也甫下车凡前政之不便扵民者悉更张之六月淮西㓂渡江攻䧟太平縦兵四劫潜趣集庆攻南门属方盛暑官无见粮公昼夜申严约束躬擐甲胄冐矢石誓戮力与城始终贼因逡廵蹙缩相率引去秋七月贼复至又败之九月贼大至围城四面凡七日公身先士卒出万死不頋一生且戦且守贼锋大剉先是淮西义兵元帅陈也先率其徒渡江屯集庆城南之板桥行䑓用言者计命也先与官军并征太平已而我师失利也先䧟贼贼质其妻子使爲先锋务必取集庆也先素服公威信输密欵愿擒首贼以自効衆皆疑其诈公独决聴之无惑下俾官军与也先表里合攻遂生擒伪元帅郭张二人及其余伪官甚衆杀死者无算因乗胜逐北皷行趣太平且旦暮克复而也先爲郷兵误杀举军痛惜之公命访其尸收葬且录其子弟赡其徒衆士气复大振公沈黙寡言寛厚有器识度量絶人年十五六时出入帷幄辄负公辅之望二十有三出长饶州路恵政大着民至今颂之不衰敡厯䑓省出临方面遇大事决大谋雍容片言无不厌服其在行䑓风厉各道屏除姦慝廪廪大人君子之风每军中献捷必面引俘囚详录之无状者戮诖误者縦之使复业民頼以全活者不可胜计呜唿国家承平无事时公卿大臣无事可见一旦亡命之徒盗弄库兵掩我不备所至披靡而公以元勲世胄独当东南一面纪纲之寄蜂蚁小丑乗衅窥伺而能先之以威信申之以持重隐然长城之势自若也使秉国之钧端捴庶政所谓垂绅正笏不动声气而措天下扵泰山之安盖入则周公召公出则方叔名虎非公其谁与归东南大夫士嗟叹不足而咏謌之者在公特一事尔然举一事而公经国大略可以类见此诗之所以作也诗不可以无序扵是乎书至正十五年十二月甲子谨序丁仲徳归飬序吴郡丁仲徳氏以儒术缘饰吏事甞㳺崐山幕府寻给事漕䑓属僚之香糯所虽浮湛簿书而能随事委曲机括转旋如骏马在前轻车在后而王良造父为之左右焉甞因漕事至集庆龙湾镇江宁国嘉兴诸郡咸为文以旌其能用是合漕台官属既益贤仲徳且争欲食之以禄任之以事而仲徳辞弗㦯问之仲徳曰吾母老矣使舎朝夕之飬以从公卿大夫求升斗之禄頋不足以为吾亲一日之膳耶夫禄者圣世所以食贤材非徒以飬人之有亲者也今吾贤不如古人材不如今人而徒幸有老母苟焉不頋义而之夫食人之食当事人之事苟食矣而㦯怠焉亲之食其将吐之乎此吾之所以安吾菽水之飬飬虽薄不犹愈扵吐之者乎君子闻之莫不多仲徳之善飬而能言者皆喜为之赋诗吾闻猗顿之冨侯王莫尚也至扵飬则不如曽子焉季子之禄动以万钟曽子委而弗頋然后世未有以无禄议曽子者君子之飬苟以禄则五鼎之味厚扵菽水曽氏之子其从季氏乆矣仲徳结发㳺州县出入漕䑓又幸有知已欲食之以禄常人之情孰不借此以为父母驩仲徳独计不出此而窃窃然以材不及为觧盖仲徳之飬不在禄頋母志何如尔以志飬志此猗顿之所以不及曽子也世盖有善学枊下恵者丁氏之子其殆庶㡬乎诗凡若干首系于左夷白斋藁卷之二十夷白斋藁夷白斋藁卷之二十一夷白斋藁卷之二十一临海陈基着金华戴良编序送觉上人序昔内翰袁文清公之归老四明也章甫搢绅与夫佛老氏之徒仰乔岳而瞻景星者虑无不登其门焉盖其学问之博洽议论之源委文章之雄且深蔚然师表一世而吾郷觉上人宗圣实与及门者也公既厌弃人间丗上人挈瓶钖西钱唐闻大浮屠忻公咲隐倡道金陵因不逺数千里徃从之㳺方是时中朝鉅人执法南行台如济南张公梦臣东平王公继学并慕晋宋王谢孙许习凿齿之伦与支道林释道安軰往来文采之相辉声诗之迭和亦一时儒释流风之胜也㢤上人扵是获望其精光闲其余论退而叅之以儒墨慱之以骚雅间以所长簸弄云月陶冩性灵徃徃为诸公所称赏始侍故侍讲金华先生黄公扵钱唐㑹上人自金陵来觧行李出所作余从而讽咏之飘飘然有凌虚御风之意余故以心敬而貌随之矣未㡬余从北方囬寓吴门闻上人居钱唐佛寺衣麤食粝昼夜脩持甚力㦯长跪顶佛竟夕不寐其刻苦猜严如此囬视向来罢精神雕琢世谛语言为文词将厌悔且不暇又安知世间所谓荣瘁宠辱为何如事耶今年夏上人来自吴兴年且六十矣与之坐道旧故语离濶乃知其徒强上人主寺广化山而非其志也顷之寻还吴兴征言以为别自文清以来数十年间诸老沦谢殆尽而金华先生亦不可复作矣其门人賔客散之四方兵后相见亦有如吾两人者乎上人始以文字为禅恱终以脩持为义谛又终也不能不为其徒所强吾闻之安时䖏顺古之所谓县觧也上人归见吴兴陆使君吴别驾为我谢曰治郡甚劳苦外过从欲得诗僧齐已之流信道原觉宗圣其人也至正十八年夏五月夷白道人陈基序赠医学提举张性之序先王设医师掌医之政令与冢宰之属并隷天官岁终则稽其医事而以十全为上其责亦甚重矣汉兴史官论次百家而李柱国所校医方事术亦得与六艺之文并守扵王官及宋苏长公軰论秦汉间得失引医为谕而卒归之扵清净天下至今诵之近世河间刘氏戴人张氏东垣李氏二三子者作推明汉张太守之学上逹扵淳于公秦越人而卒折之以黄帝岐伯之书然其术不务为苟同盖时之先后㦯殊人之气禀亦异治之之法譬之兵焉曰攻曰守未昜以一律论也大江之南士以医名家者冝莫盛扵呉而刘李二三子者之传亦莫盛扵今日余独恠夫公侯将相荐绅大夫与夫编户之氓无问智贤愚不肖凡语医必曰张君性之行省承制拜官又独署性之提举江浙医学俾掌医政而守王官物议无不韪之者盖以性之之医事稽之则其收全功扵人者非一日矣今年夏行枢宻断事官淮南唐侯伯刚病愤懑舌本强澁手足痺不仁㦯以为中风性之诊之曰此痰蓄扵中浸淫扵脉络赱注扵四肢莭宣失度天和错缪故病蹷耳非中风也法当理气气理则升降条逹愤懑自平如其言而愈盖性之用药如唐侯之用法法贵乎防未然药贵乎治未病昔子产治郑孔明治蜀寛勐严恕酌时之中以防范庶民犹扁鹊之伎随俗为变以虞人之夭札也今性之治侯疾亦犹侯不劲捍以徼一切之功不猗违以徇难犯之势视民所毒螫者谨除而去之噫性之固难能矣唐侯亦岂易为㢤盖论病以及国原诊而知政此医之善物也序而传之岂徒以溢羙性之而巳盖将质之唐侯而与吾党从政者扬搉焉此余之所不敢以苟譲为也至正十八年七月丙辰序送周信夫序太尉府妙蕳属僚淮南周君信夫由行枢宻断事官经厯进辟掾史至正十八年八月二日也断事官夏侯仲信唐侯伯刚旦日赱枢府揖吾党而进之曰仆䓁辱待罪枢属頋所资以辰入酉归鄮鄮焉曰与攘臂乎桎梏枘凿间求所以折其衷而不可以斯湏㦯辄者周君也今引而叔诸三事之庭知人之眀则信无遗鑑矣然吾狱有所可疑事有所未允是非纷黒白混殽将奚所谘决乎语未既临海陈基与经歴髙君元善都事王君敬甫谢之曰侯之言固当矣而㦯者犹有所未喻也夫操黜陟以进退一世之人物者𥘉奚容其心㢤亦曰公而巳尔昔者信夫甞以抠府掾与吾党从事平章荣禄公矣其䖏心也恕其率已也严以鞠躬以趋事也整而暇其执笔以畴容议法赏必公罚必当殆权之轻重度之扵长短而规矩之扵方圎也文深而无害事脩而不伐正色而不可干以私及署经厯司画诺俾羽翼侯䓁不啻如左右手此荣禄公之所属任而信夫之所奉以周旋者也今太尉以武济时以文经国不爱玉帛与马招来贤俊四方竒俛之士闻风而至者相望也列辟庶僚乃有忠谨老成如信夫者譬犹国马之在范廐材木之产郑林步骤中鸾和之音曲直适钩縄之数而不使之叅緑耳以骋康荘友豫章而荐宗庙不㡬乎贵逺而贱迩徇其名不阅其实乎况马蹄可以践霜雪岁寒然后知松栢此掾史之辟其属任有重扵经歴者故不暇为侯䓁计也夫物理有轻重人事有长短应务有方圆执权度规矩之中而将之以严恕申之以整暇信夫其有彼此之间㢤泰之𥘉九㧞茅茹以其彚征吉伯乐在前侯䓁不能狎信夫而㽞之矣匠石在后信夫行有待扵诸公也侯曰子之言辩矣冝述以为序扵是乎书西湖书院书目序杭西湖书院宋季太学故阯也宋渡江时典章文物悉汴亰之旧既巳裒集经史百氏为库聚之于学又设官掌之今书库板帙是也徳祐内附学废今为肃政廉访司治所至元二十八年故翰林学士承旨东平徐公持浙西行部使者节即治所西偏为书院祀先圣先师及唐白居易宋苏轼林逋为三贤后为讲堂旁设东西序为斋以䖏师弟子贠又后为尊经阁阁之北为书库实始収拾宋学旧板设司书掌之宋御书石经孔门七十二子画像石刻咸在焉书院有田岁收其入以供二丁廪膳及书库之用事逹中书卑以今额且署山长司存与他学官埓扵是西湖之有书院书院之有书库实昉自徐公此其大较也由至元迄今嗣持部使者莭扵此者春秋朔望𫐠徐公故事未之或改也独书库岁乆屋弊板阙或有所未暇抗民好事者间以私力𥙷治之而事寻中止至正十七年九月尊经合壊书库亦倾圯今江浙行中书平章政事兼同知行枢宻院事吴陵张公甞力而新之頋书板散失埋没所得瓦砾中者徃徃刓毁蠧剥至正二十一年公命釐𥙷之俾左右司贠外郎陈基钱用壬率其事尤工扵是年十月一日所重刋经史子集欠阙以板计者七千八百九十有三以字计者三百四十三万六千三百五十有二所缮𥙷各书损裂澷灭以板计者一千六百七十有一以字计者二十万一千一百六十有二用粟以石计者一千三百有竒木以株计者九百三十书手刋工以人计者九十有二对读校正则余姚州判官宇文桂山长沈𥙿广徳路学正马盛绍兴路兰亭书院山长凌云翰布衣张庸斋长宋良陈景贤也明年七月二十三日讫工饰司书秋徳桂杭府史周羽以次编类之经阁书库秩如也先是库屋洎书架皆朽败至有取而为薪者今悉告完既竣事公俾为书目且序其首并刻之库中夫经史所载皆厯古圣贤建中立极脩己治人之迹后之为天下国家者必扵是乎取法焉传曰文武之道布在方册不可诬也下至百氏所述必有禆世教然后兴圣经贤传并存不朽秦漠而降迄唐至于五季上下千数百年治通有得失享国有短长君子皆以为系乎书籍之存亡岂欺也㢤宋三百年大儒彬彬軰出务因先王之迹推而明之其道大着中更靖康之变凡诗书礼乐百王相沼以为轨范者随宋播越㽞落东南国初收拾散亡仅存十一扵千百斯文之绪不絶如线西湖书院库其一也承平以来士大夫家诵而人习之非一朝夕矣海内兵兴四方骚动天下简册所在㦯存㦯亡盖未可知也杭以崎岖百戦之余而宋学旧板卒頼公不亡基䓁不佞亦辱与事者手订而目讐之惟谨可谓幸矣嗟乎徐公收拾扵北南宁一之时今公缮完扵兵革抢攘之际天之未丧斯文也或尚在乎序而传之以告来者不敢让也至正二十二年八月丙子序弔徐莭孝先生序至正二十二年岁壬寅临海陈基辱与桐川钱用壬俱以右司贠外郎待罪江浙行中书秋九月同叅平章吴陵公军事扵淮阴冬十月十五日同率僚友出郡东门行三数里谒古儒先生莭孝徐公之墓偕行者江浙行枢宻院㫁事官秦都元辅行抠宻都事淮南汤鼎江浙行中书通事西夏王相嘉世礼掾史吴陵杨揖洎淮南行中书照磨惟扬刘惟敬实在焉城事甫觧严积雨乍霁霜气始肃周视原野皆遗燹废垒异农村渔市樵蹊牧径与贩夫贾竖相徃来通有无贸易者四皆是也今鞠为丘墟平䠂望坡陀𧺫伏皆残阡败冢狐兔岀没无禁古今陵谷变迁不知更㡬乱离其生食厚封都显爵建旄树纛以贵冨夸当时没以侯王公卿礼葬者不知㡬人矣百世之下頋独求前代一老儒先生丘墓所在匍匐载拜奉牲酒荐享如弟子北面事其师然恐后荒榛莾苍间㫁刻将仆相与赱其下借草跪诵三复欷歔不能休至有感慨泣下者日且暮各上马归明日相见犹叹慕不辄口好事者形扵咏歌得诗若干首属基为之序夷白斋藁卷之二十一夷白斋藁夷白斋藁卷之二十二夷白斋藁卷之二十二临海陈基着金华戴良编序程礼部集序文岂易言也㢤国家混一百年能言之士莫不各以其所长驰骋上下以鸣太平之盛求其雄深奥衍跌宕离伦施之训謩荐之声诗自出机杼与汉西京唐元和宋庆暦以来诸作者争衡千数百载而天下声文为之丕变则蜀郡虞公岂非伟然命世君子㢤当是时豫章掲公亦以其峻洁之词更相振耀海内争师宗之并称曰虞掲而文章之盛极矣至元重纪元之𥘉余至亰师虞公已退居田里乆矣幸辱拜掲公而与其賔客者㳺故礼部贠外郎新安程君则虞公之所雅敬而掲公所尤畏厚者也君盛年时挟所有客亰师介然自持不苟务造请居穷守约人所不能堪而未甞一日不鑚研六艺䌷绎百家漱涤刮磨与古为徒盖性能而好之之䔍如此非直事剽窃衒华藻以驰骛声势而巳撡笔入舘阁得官殊不以崇利钝为意故仕而贫益甚至语文章则二公賔客槩莫能与之争锋余甞评其文如泰山之松气凌青云天风夜惊万籁并作侧耳而聴犹季札适鲁而闻雅奏莆田陈公衆仲以文章名家亦以吾言为然使鸣太平以尽其所长盖百鸟之孤鳯也然寒饥困顿三十年守常调如一日而介然不苟之风与词俱厉不少衰年踰六十甫入直翰林寻教国子拜南行䑓监察御史擢礼部为尚书郎方将颉两制大其声音以鸣其所未鸣者而君老矣间奉使江南欲觧圭绂还朝廷求先人墓庐爲首丘计而道梗不能归竟客死钱唐之西山之僧舎余赱吊其䘮且临圹哭之曰天能穷其身而不能使其文不工能使其道不大行扵丗而不能使其文不传呜唿悲矣先二十年余哭莆田扵亰师今君之没又哭之斯文之绪岂遂终絶也㢤门人张吴同里且亲收拾遗藁㑹粹爲三十八卷与同门临安胡世显校正刻之以余辱有忘年之好属爲之序君名文字以文自号黟南生云至正二十二年十一月丁未序孟待制文集序国朝之文凡三变中綂至元以来风气开辟车书混同搢绅作者与时更始其文如云行雨施霈万物充然其有余也延祐𥘉继体之君虚己右文学士大夫涵煦乎承平鼓舞乎雍熈誓以所长与世驰骋黼黻帝载铺张人文号极古今之盛然厉金石以激和平之音肆雕镌以篆忠厚之璞而峭刻森严殆未昜以浅近闚也天暦之际作者中兴上探诗书礼乐之源下泳秦汉唐宋之澜摆落凡近宪章徃哲缉熈皇坟光并日月登謌清庙气陵骚雅由是和平之音大振忠厚之璞复还其用力也如蔺相如抗身秦廷全璧归赵呜唿其难矣㦲今翰林待制孟君砥砺成均激昻俊造扵斯时也固已步趋延祐之辙而先后之矣乃敡厯省䑓左章右程问其职则𥙷阙而拾遗也询其业则稽古而立言也人方汲汲我独熈熙衆皆碌碌我则舒舒扵是又奉其所谓忠厚和平者绸扵诗书周旋扵礼乐浸淫扵秦汉优柔扵宋唐身勤而词愈脩迹显而业益专髪种种而志弥厉虽劫以兵衆不变也其用心亦精矣文章与时升降故气胜则野词胜则巧要非人之所能为也天也今孟君之文弃峭刻而就和平却雕镌而趋忠厚毅然扵三变之后操不野之音寳不朽之璞若固有之充是道也吾知其全璧而归无憾矣诗文揔若千首釐为若干卷序而存之以伺知者君名昉字天暐西人也至正十二年十一月已未序金佗粹编序宋髙宗承祖宗之绪虽间関播越退保江南然与汉光武不阶尺土者异矣而靖康之敌又非新室赤眉之北南渡将相肺腑爪牙之臣亦非若曩时冯异仗劒而崛起者加以重熈累洽仁渐摩浸渍沦肤浃髄垂二百年一旦两宫蒙尘宗社为墟中原父老日夜欷歔思宋不减三辅然光武弟徒歩南阳左祖一唿尽𣸪髙皇帝旧物其故何㢤盖光武知人眀见万里髙宗举国聴扵权臣故囬溪之败冯异之罪小朱仙镇之捷岳飞之㓛大光武不以一挫之失忘逺图故异卒以再造之㓛兴汉室髙宗不能因戦胜之锋用岳飞而狥主和之议任秦桧故以恢复自任者适足以媒忌嫉之口以忠贞许国者卒无以逃鍜錬之祸夫所贵乎中兴之主者不以其能雪父兄之耻光武考之烈乎今举垂成之业而弃之使冯异君臣专羙扵千载岳飞父子㗸冤扵地下此孝子忠臣所以读金佗粹编者未甞不为髙宗惜也飞父子没余二十年孝宗受禅其孙珂实始以吁天辨诬录诣阙诉上由是诏赐坟庙复爵位颁封谥禄遗孤时髙宗为太上皇犹及见之吾意其北望旧亰必恨不诛秦桧以谢天下呜唿巳无及矣编捴若干卷今江浙行中书平章政事兼同知行枢宻院事吴陵张公命㫁事官经厯吴郡朱元佑重刻且曰西湖书院岳氏故第也冝序而蔵诸至正二十三年三月甲子左右司郎中临海陈基序飞云楼诗并序浮光王君季野由其先公叅政赐苐吴门群公子㓜学长娶不出呉境而季野别业扵是有在笠泽者矣㕘政公䆠业焜燿事亲尤尽孝季野盖酷似之故㳺钓所至辄不忘其亲此飞云之楼所以作也予家天台少以贱贫赱四方每东望白云辄兴狄公太行之思甞窃叹曰狄公社稷臣也吾何为者乃妄自拟狄公寻复自念古今贤不肖穷逹虽殊然人子之扵亲宁有二致耶乃奉母来吴名其室曰白云山房季野翩翩贵介頋能折莭好学日与布衣韦带之士㳺虽以予之无似既辱与之交又数要予登其楼以共适其适江湖际天上下一色相与上地变扵下人变扵中甚矣㢤素之不可以不安也方今圣神御天贤智在位五典从而百揆叙三光明而九土平君子扵是退而归曽闵事亲之孝服冀缺夫妇之敬䔍夷齐兄弟之譲尚孔子子产叔牙夷吾朋友之风熈熙焉施施焉安其素扵其中田之庐如金君伯祥者亦可谓太平之幸民矣易曰父父子子兄兄弟弟夫夫妇妇而家道正又曰君子思不出其位其其不谓是欤天台陈基升其堂而乐之乃作诗曰莫髙者天日月丽焉莫厚者地河岳位焉俯仰两间惟人实叅之厥有恒徳是以为秉彜君子允蹈斯曰安素以家则正以国则衮爰治我庐爰辟我室以敦我宗姓以乐我婣戚爰树我桒爰艺我稷以制我衣褐以为我酒食天之与我惟曰有常分圣亦有言遯世而无闷匪髙曷以覆匪厚曷以载庶㡬夙夜永底无悔息畊亭诗有序余读豫章郑士亨氏息畊亭记见君子有髙丗之志焉士亨䔍学力行为文章一夲扵古使出而鸣国家之盛则其志之所存岂徒言㢤今退而畊扵野艾蓬蒿斩藜藿为亭以息其劳朝则服田事夕则诵诗书六艺之文以求周公孔子之道而其自附古人犹有取扵击壌翁嘻翁固髙丗之士也㢤吾闻后稷之治穑茀豊草薙稂莠去蟊贼然后苗之彂者坚秀者好而秋之获冨焉士之扵道也亦然斥申韩茀豊草也距杨墨薙稂莠也排佛老去蟊贼也扵是礼以畊之义以种之而人情之田斯辟矣士亨之治穑不戾扵后稷则其扵道也固击壤翁之道矣余未能士亨以䆒其说扵其归也赋息畊亭诗诗曰我畊扵野穮之蓘之我田既臧我苗日滋尔狼尔莠尓螟尔不务去之为苗之贼我田既登我稷惟馨维春维秋以甞以烝维我百谷匪种曷获维我百骸匪勤曷息勤之以时息之以所式謌我诗以御田祖送脱欢叅政诗有序叅政元鼎公以勲阀世胄折莭讲学江汉间与寒畯韦布之士角艺有司擢髙苐为天子门生欝然以文学政事名当世由州县厯郎署积官位执政皆在江西省用兵以来亲与士大夫同劳苦凡十阅寒暑文武忠孝精敏絶人至正壬寅冬十一月入亰师道由淮䠂获纳交下执事终日论谈非古今理乱则政事得失温乎其容蔼乎其言浩乎其有源委也基㳺四方且老矣辱知公卿亦不为少独恨见公之晚山东羣盗告平公买马束治行甚遽基惜其去不敢㽞因赋诗以泄其思诗曰相见各云遟相别何太遽依依淮阴郭望望山东路山东路已平万里接神亰衣冠朝鳯阙鴈行皆弟兄故旧惊还喜华髪今如此㽞得寸心丹归来奉天子夷白斋藁卷之二十二夷白斋藁夷白斋藁卷之二十三夷白斋藁卷之二十三临海陈基着金华戴良编记雪屋记顾君进道寓书笠泽之上而谓予曰吾幸以太平之民获扵畊钓之余从事某丘某水之乐而其所谓水竹禽鱼凡以资耳目之玩者子尝执笔而赋之矣今吾即所居东偏辟室曰雪屋杗楶不斵尚朴也丹雘不施尚质也覆而为宇环而为堵䟽而为牖宻而为奥皆饰以垩者尚素也入吾屋者晃然如积雪之烂扵目焉囙以为名者尚白也然未有为之记者敢复以烦执事者可乎夫雪之时义亦逺矣诗咏之春秋书之风人赋之虑无不极其旨而予也又何以加焉頋惟进道实吴鉅族环溪而居甲第相望故家乔木之下孰不以华靡事归之而其寒暑昏旦所恃以为蔵脩㳺息者曽不以雕斵丹癯为羙而上栋下宇专胜扵桐轩药砌緑隂翠而之中者不过曰朴曰质曰素曰白而巳至比物兴谕又独有取扵玄冬之雪吁何所尚与人异㢤况鸣玉纡朱乗坚筞骏上可以狎声势扵王公下可以振光耀扵闾党进道皆不屑为之而退焉一室偃蹇肥遯章甫逢掖之与俱雅曲素琴之是适其贞风靖操殆将蝉蜕溷浊而与诗之所咏春秋之所书风人之所赋者归㓗扵岁寒而后已其视同流合污檏遬淟涊而不知反其𥘉服者若将凂焉又讵可以同时而语㢤此其所谓雪屋庶㡬进道之志也吾闻有道者之端居也无所待扵外而虚室生白焉进道盖甞与有道者㳺尚何以予言爲㢤请以是爲记爱曰堂记松陵扵和仲躬畊以飬其父母予友钱君伯行题其所居曰爱曰堂且徴予文以记之昔者扬雄氏有言事父母自知不足者其舜乎不可得而乆者事亲之谓也故孝子爱曰羙㢤乎何其言之不诡扵圣人也夫天下孰有亲扵父母而戚扵人子者乎然父毋之年有喜有惧而人子之心则有幸有不幸焉故曽子之善飬志者能知其不可复者而先施也季路之兴感扵风木者欲致飬而亲不待也与其冨贵而不待孰若贫贱而先施此孝子之心所以不能自己也盖注而复来者日也衰而不可复盛者人也往而复来者无纪极衰而不可复盛者犹湏臾知此则百岁之中无非可爱之曰一曰之内无非致爱之时是心也夫人有之圣人独先得其所同然耳彼具圣人所同然之心而弗知践焉不有其身者也不有其身者自暴自弃者也今既不甘扵自暴亦不安扵自弃而又遭世承平安居畎畞出不驱驰扵王事入遂承颜扵朝夕上栋下宇俯仰具庆而温凊滫瀡之职无慊焉昔之仁人孝子克全斯乐者盖鲜矣和仲抑何其幸欤然天下之幸不可以乆居人子之心不可以不惧知惧然后知爱然后知不足此扬雄氏所以善原圣人之心而钱君又善私㳤杨氏而钖类扵和仲也吾闻颜渊之孝精于猗顿含菽緼絮美扵纡朱懐金和仲其尚勉㢤至正十年夏五月戊午崑山州重建城隍庙记江南既入軄方而崑山寔呉壮邑元贞初县陞为州皇庆中徙治太仓而城隍之神寓祠扵兴徳庙延祐丙辰夏旱判官马祥祷雨辄应乃改祠于海宁寺经蔵殿泰㝎甲子逹鲁花赤道僧实始建庙然亦草创而已至正丁丑史侯元章来为是州首恤民隐均赋役严教条朞月之间威肃恵鬯凡前政号为难理者侯皆优为之而崑山之治遂为江南州牧称首扵是大新孔子庙脩州治増剏常平际㽞之仓皆不劳而事集乃相神宇爰图改作而州人顾瑛以故衣冠家畊隐界溪之阳人以长者称之闻侯之意则欣然以庙事为已任盖前十年时瑛尝梦与神接神语若曰岁在摄提龙御扵斗必有良牧式康式阜吾宫当犬汝其左右汝尚识旃及是适符所梦然则废兴之故神者固己㝎之乆矣先是州治之前无正路侯至始除地为平桥以通车马之往来而庙故在州之东南地既湫隘制亦简陋乃更择地西南卜曰以迁焉度材庀工经始扵至正十年月落成扵月前为正殿后为神寝栋宇穹如门庑翼如昔所未备令皆完羙神明之居扵斯为称为屋若干楹而所费一出扵瑛焉州人士因争持牲酒来享且曰吾州非惟生齿之衆贡赋之伙甲扵郡而地濒大海风樯浪舶出没岛夷卉服之境朝彂而夕至盖要之地也今天幸恵贤侠既饰署居以卫我复兴学校以教我蓄义粟以活我吾方恃侯以为金城汤池而侯頋以金汤之固神而明之式佑民社垂休无穷郷之善士又能闻义而𧺫趋事如归是使吾父兄子弟世世依神以徼福者皆侯之赐也乃相与伐石来求文以为记予闻城隍之神肇自吴越其来乆矣崑山由县陞州且从治要害地神之为祠冝不可缓然上下数十年而始大扵今岂所谓废兴之故神者㝎之已乆而史侯之贤不独生民是依而神者亦从有赖乎史侯为州设施次第要为审所重轻者然庙为伇最鉅而瑛也独奋不烦有司而成之速工之羙若此盖上以善劝下下以善应上感孚之理固自有不可遏也史侯善政可书者不一其不繋扵庙者兹得以略云是岁庚寅月记虚斋记有为黄老之学曰虚斋者莫知其为何许人也或见而难之者曰夫积气为天风雨霜露寒暑皆天也积块为地山川丘陵草木皆地也人具百骸九窍以屈伸唿吸乎两间殆与积块者同类耳果何独以为虚乎虚斋曰嘻若何言之悖乎夫人囿形扵两间固无异扵山川丘陵草木也其所以屈焉伸焉唿焉吸焉扵其中而能与造物者超鸿蒙混希夷㳺扵太无之家而周流扵风雨霜露寒暑之表者盖必有神而眀之者矣神而明之者何虚以待物者也故曰唯道集虚此吾所以斋其心乎此吾所以一厥志听止扵耳心止扵符乎此吾所以虚室生白其犹日月星宿之有光耀扵积气之中者乎是道也颜氏之子得扵仲尼者也荘周氏所以浮㳺乎人间世者也若何言之悖乎客唯而退虚斋子亦儵焉不知其所在㦯云匡庐道士有曰于太虚者世传以为异时将家子好侠任气有口辩能文章扵书无所不读自以为才髙不为世用遂着道士服为黄冠师注来呉越最为玉山隐君所知吁此岂即其人非耶予闻其言之合扵道也故录以记思顺堂记吴郡袁氏居长洲之蛟龙浦者世为衣冠之族与吾友者曰可立实能以勤俭好学自振先人之庐悉以让其昆弟而自卜筑吴江之同里奉母氏居焉既名其堂曰思顺又属予彂其义以记之昔者圣人系易至大有之上九曰天之所助者顺也人之所助者信也履信思乎顺又以尚贤也是以自天祐之吉无不利也盖上九䖏大有之极而能下从六五君子象之则克以盈满为戒谦退自将况天之所助恒在扵崇善而崇善之至又莫大扵尚贤乎且君子居大有之时固当用其刚眀之徳岀时遏恶扬善代天工飬庶类然非大车以载如九二公用享扵天子如九三匪其彭如九四厥孚交如如六五则不若𥘉九之无交害上九之自天祐也今可立以颕㧞之姿骏彂之气使其明目张胆髙视阔歩如名驹利器得以折冲驰骋扵大有为之世则其材足以任重忠足以守莭谦足以制盛孚足以交上下昔人所以驾轻车就熟路遇盘根错莭而锋不少剉者非若人之徒欤乃今逺去江湖卜居清旷蓄书数千卷乐与贤大夫士攷论前言徃行以飬亲教子为务察其心之所思殆将仰获助扵天迹其身之所履又将俯获助于人斯堂也盖所谓固忠厚以为基辟仁义为戸树礼譲以为墉广孝敬以为奥守之以恭俭恃之以悠乆而积善之庆庶㡬日与父父子子兄兄弟弟夫夫妇妇周旋扵壸阈之中而天者且弗能以夺之而况扵人乎然有大者不可以盈故受之以谦今可立既克以大有而作室其子复知以谦为肯构则思顺之泽如水之有源其来也孰得而御之乎诗曰乐只君子保艾尔后又曰子子孙孙勿替引之是为记夷白斋藁卷之二十三夷白斋藁夷白斋藁卷之二十四夷白斋藁卷之二十四临海陈基着金华戴良编记春晖楼记呉郡崑山之界溪有园池曰玉山佳䖏隐君子頋仲英甫之别业也山之西为草堂堂之北为春草池跨池为屋以蔵法书名画如昔人之舫斋者舫上构重屋曰春晖楼与所谓湖光山色者相值仲英曰率其子若孙为寿扵其亲毕辄与賔客者沉吟六义为诗以适登临之趣甞诵唐贞曜先生孟郊氏㳺子吟而有感焉既以春晖名楼且徴予文以为记嗟乎世之难遇者太平人之至乐者具庆故风人之叹恒不足扵所遭而天下之情莫不愿扵逮飬彼重堂层轩廽廓复舘与夫珎禽异卉世之好事者皆可以力致至扵俛仰四世具庆一门行无覉旅之思居有园池之胜尽天下逮飬之乐无风人不足之叹此盖非人之所能必者虽万乗之卿相不可强而致也然则太平之士如仲瑛者亦可谓乐其心不违其志矣而登临容与頋犹有感扵春晖岂所谓爱日之心自知不足者乎然是楼也广不四楹髙不十仞近则绰阜之坡陀马鞌之崷崪逺则海虞之绵延扬城之鉅浸与夫洞庭阳山朝光暮景出没变化凡为其賔客者皆执笔而赋之矣余独推夲名楼之义而为之记云至正十年十一月甲子也佩韦斋记呉兴郯九成氏以瓌玮博辩㳺公卿间而其为诗清峻粹宻有作者之遗音焉甞自以狷急思所以惩艾而庶㡬夫书绅之义者其要莫如缓乃即所居辟室为斋曰佩韦盖尚志西门氏范莱芜之所以垂休千载者也以予辱有一日之雅俾为文以记之余闻之目短扵自见故观面者必以镜智短扵自知故正己必以道人受天地之中以生性固无不善也然古之君子必佩玉器物必有铭亦以气禀之㦯拘而所以谨其非辟之入者必託物以为儆也然则西门氏之扵佩韦其犹正须发者之扵镜乎抑柔不茹刚不吐仲山甫之见称扵尹吉甫而寛勐相济孔子之所以善郑子产者也君子亦中庸而己特逺云乎㢤况思无邪者诗之善经也温柔敦厚诗之善教也九成盖甞优柔咏叹而有得夫六义之旨冝迩之事父逺之事君无适而不得性情之正而託物为鑑頋犹有待扵韦则其所以穷穷乎择地而趋而敬以为舆恂恂乎扪舌之规而礼以为枢其扵言行悔尤何如㢤呜唿西门氏之为莫欺范莱芜之贞莭絶俗固百世之贤大夫君子也前志有之以长续短以有余𥙷不足九成以之因书以为佩韦斋记存存斋记沈君仲説隐居扵吴㑹畊学扵笠泽庐于陈公之原而皆名其室曰存存斋盖取易大传之语而陈公原之庐朴而不陋简而有容甍不加雕椽不加斵而室之制具焉盖沈氏世有诗书之泽而其先陇所在土厚水深松柏荟蔚斯斋也在墓之左环以流水缭以林薄遥岑緑野星拱繍错而岁时霜露之感油然扵寒泉风木间仲说曰子盍为吾记之盖余辱以賔友之末甞执巵酒为祖夫人寿及夫人年终九袠仲说持承重之䘮扵此又甞即其䖏而吊焉俯仰生事死葬之际敬飬至而哀礼尽仲说所以培其夲而濬其源者非一日矣且成性存存道义之门圣人讃易之辞释之者曰知礼存性而道义出盖学以知之知也孝以履之礼也性由此存道由此出而行之皆适扵冝吾㮣于仲说事亲之始终见之则扵斯斋也可无言乎噫以简朴之室庐居深厚之水土仲说所以永孝思也以存存之圣谟承诗书之世泽仲説所以垂后昆也后之人第毋以华易朴以繁易简则沈氏之兴未艾矣是为记至正十一年秋七月癸酉静逺斋记吴郡于正夫少喜医方术其壮也遂以医名家搢绅大夫乐其慎扵术也题其居曰静逺斋人囙以静逺称之成都府判官浮光王季野甫由其先公叅政赐第扵吴因家吴中尤折莭与正夫㳺且属余为文以彂明静逺之义而记之夫所谓非宁静无以致逺诸葛武侯戒其子以脩身飬徳成学广才者也百世之下读其书者至取其言以为学者之标的吁岂欺也㢤正夫医家者流其为务非必脩身飬徳成学广才而名其斋者頋有耴扵静逺之旨岂有说乎盖圣人立医师掌医之政令而与天官冡宰并列扵周礼其事则出扵宓羲神农黄帝其书则存扵太素灵枢皆圣人仁民爱物之心所寓也夫以五味五谷五药飬其病以五气五声五色眡其生死两之以九窍之变参之以九蔵之动此岂慆慢险躁者之所能彷彿㢤故必静以致之精以研之而后深且逺者可庶㡬也吾闻上医医国其次医人又闻逹则为良相不达则为良医三代而降以良相而医国者武侯也以良医而医人者扁鹊也武侯以道静以脩身扁鹊以术随俗为变昔者庖丁好道而进扵技使正夫之扵术亦犹庖丁之治牛则其去道且不逺而扁鹊乎何有囙书以为静逺斋记梓轩记吴郡徐君孟逹东埜之南荣有树曰梓因名其轩曰梓轩昔孟达之先外舅陆君静逺以儒起家为徽州路学教授东埜乃其钓㳺之䖏也是树也余盖见其手植俯仰二十余年其拱把者忽欝然数十尺矣夫梓殷人上之诗人咏之周书以之命萹周礼以之命工夫岂以其为木之长其材贞其质实而不剥乎是故为栋梁则可以营都邑建眀堂为琴瑟则可以奏韶武荐郊庙然非遇夫良工则亦操斧过之而弗頋耳吁梓之时用亦大矣且始也吾与公㳺而见其萌今也吾与其子若壻逰而见其长使雨露之飬克遂乎其天培植之㓛不戾乎其性则其坚宻羙泽益寿且孳世有经国如梓材辨器如梓人则其贞且不剥者或者不与樗栎同弃扵操斧之手亦未可知然弃与不弃物之幸不幸存焉吾独爱其春而荣夏而茂秋而落冬而实而吾与二三子鸣琴读书扵此庶㡬充然若有得扵生物之妙者则前人之封殖以庇其夲根岂直所谓无忘角弓而巳㢤诗云维枽与梓必㳟敬止囙为乏记使二三子知其植之之自至正十一年冬十月也贞吉斋记吾友陆飬正饰宴休之䖏扵寝室之侧西东为户北南为牖中设匡牀而屏其东琴书图画笔牀茶灶古玩好之属叅差离列而嘉木之植曰橙曰石楠敷荣恱茂无不可爱盖室虽不广而其资以为蔵脩㳺息者虑无不备以余辱有一日之雅俾审其其义而扁之余以为飬正之名若字皆岀扵易象之頥是斋也冝扁曰贞吉飬正曰善囙请余记之夫易之言贞吉盖不止扵頥然盈天地之间凡有血气者莫不有待扵飬而圣人实财成辅相而左右之故頥之道在扵莭饮食慎言语盖饮食以飬体言语以飬徳其事至近而所系甚大君子之所以莭且慎者欲其所飬皆适扵正己者正则及扵物者无不正矣此頥之贞吉所以为可尚也且物畜然后可飬故受之以頥今飬正之所恃以为饮食男女百物之需者皆前人之所畜也前人之所以遗飬正岂徒充口体恱耳目宴安其起居而巳㢤飬正扵此诚能弹琴读书咏歌古人以师其行义左图右史想像古人以法其威仪而其动息莭宣无适不由扵正则所谓贞吉者将日周旋扵饮食男女言语动作之间而前人之所遗引而勿替而其所以自飬者又可推以及人矣夫吉者何福也刘子曰能者飬之以福飬正其尚勉之若夫推明震下艮上之义以告之则余既为序矣兹不复云至正十一年十一月甲子记夷白斋藁卷之二十四夷白斋藁夷白斋藁卷之二十五夷白斋藁卷之二十五临海陈基着金华戴良编记蓬莱山房记余尝登越之蓬莱阁诵唐人倡和诗頋瞻踟蹰俯仰千载而其山川之清羙风气之淳古犹有勾践之遗民焉盖其服田扵野采樵于山脩禊扵水濵放舟扵湖上渇饮而饥食优㳺以卒岁虽海中之神山不能过也而其邦之人朱子安氏頋挈妻子挟方术卖药于呉㑹一室之内左灵枢右太素匡床曲几琴瑟在焉入其室者殆不知在阛阓中囙扁之曰蓬莱山房盖不忘其土者人之情也然古之良医或在齐在赵或在周在秦亦曷尝一曰安乎其土㢤子安之去越居吴亦将随俗为变而其家多禁方錬金石草木为丹剂足以起人之疾却人之老或谓其尝遇道者授以幽经祕録不死之药盖亦不可知也虽然吾闻黄帝侯神之舘实在越上徐市之流徒驾楼船望弱水俳佪而忘返而不知有道之士乗云气御飘风往来扵人间世乆矣子安诚幸遇之而得夫秦汉所不见之书方士所莫致之药亦岂其所得私㢤盍亦献之天子使斯人胥跻仁寿之域享无为之治而退然一室若将逃名如韩伯休者又非余之所敢知也始为记其山房以质之扵有道者云緑筠楼记浮屠景蒙师即松江南禅寺所居为楼扁曰緑筠介余友頼善卿氏徴文以为记夫筠者何郑司农曰竹之青皮也然扵潜僧以緑筠命轩苏长公为之赋诗景蒙之名楼其亦有所本乎昔者九方臯之相马也以牡为牝以骊为黄盖得其精者忘其麄在内者忘其外识者以其有天机焉然则以筠为緑其殆真知竹者乎然此亦自夫有竹者而言之尓自夫未始有竹者而言则物我未形境智俱㓕青且不有而况扵緑乎昔之上人盖有不起宴坐而㳺扵物之终始者而楼宴坐之䖏也景蒙即毗卢之境辟灵照之户岂徒追逐云月啸弄风日自以为髙世而巳㢤亦必天机悟入上下始终自有竹而至扵未始有竹而后昔人可庶㡬也此盖苏长公引而不彂扵潜僧之所未闻者辄敢囙善卿以为景蒙告佛之徒有香严师者真知竹者也请以吾言质之至正十二年岁直壬辰三月甲子记斡勒氏续祭田记河南斡勒氏自太中公宦居浙东西而其子故湖州路学儒学教授君博雅好礼克世其家其卒扵越之萧山也夫人皇甫氏与其子溥洀沂潚卜地钱唐大慈山之原葬焉既奉㐮大事遗业悉均之诸子而以田若干畞在萧山者为墓庐祭祀百事之需前经筵捡讨豫章邹君鲁望实为之记而公赋有常岁用不足凡冡舍祭器壌树神道碑碣所冝有之属用皆阙如夫人念诸子从宦北南而大慈之原不有以増缉防范之惧乆益废乃以其田若干畞所资以自老者期扵终飬并归祭田以图永乆饬子孙母毫发敢渔取或私相质鬻废坠坟墓馁厥祖祢以蹈不肖之辜囙命其子来取文为续祭田记归而刻诸余闻之礼曰有田禄者先为祭服斡勒氏肃慎右族世阶膴仕而教授君又名知礼者则其有祭田冝矣而追飬厚本谨封树备不虞人子之事也夫人頋先诸子推其所在巳为其所得为异日使大慈松楸不鞠为蒭牧之区斡勒氏不为若敖氏之鬼若夫人者其殆礼之所谓虑事不可以不预者乎为厥子孙岁时来归憷惕霜露比时具物扵礼不可以不备则田冝益治祀冝丰土冝益厚树冝益茂而凡夫人所以图永乆者勿替引之而教授君之泽未艾矣彼思以其木为材以其榛棘为薪者且贻讥扵君子而况祭田乎此冝马医夏畦之子所不忍为者固无庸为知礼子孙告也是为记雅㑹堂东轩记雅㑹堂者徐孟逹甫宴好賔客之所而其东轩则余之所寓也余辱与孟逹㳺而其子缅以余有一日之长执弟子礼从余正句读训故以求夫诗书礼乐之说夫居髙则軆夷则神鬯神鬯则所业也勤故即雅㑹而弦且謌者孟逹将以责勤其子也由是撤匏竹荐几格经史百氏㫄午聮络朝夕相与䌷绎磨砻扵其中然有不督而自勤者岂居之移气遽如是㢤盖栁子所谓交相賛者固不得专羙戴氏时岁之秋风日始疠环视堂下水潦之盛者日以缩卉木之华者日以实而余与缅仰则观夫阴阳之运化俯则䆒夫物理之盈虚而风雨霜露之教昭昭也盖道之大原岀扵天而圣人纯乎天者也今余与缅入则求之扵诗书礼乐出则见之扵风雨霜露天也圣人也岂欺我㦲且人莫不知教其子也而其教皆始扵句读训诂然而止扵句读训诂而已者非余之所闻也令余之所与语缅者岂徒私扵缅㢤亦囙以自朂云尓遂书扵壁以为雅㑹堂东轩记至正十二年八月甲子记竹间居记余闻吴兴张济和氏家多羙竹其里人沈君自诚余友也间以赵侯仲穆所为书竹间居三篆字示余且俾为之记余扵张氏虽未有一日之雅然其居吴兴山水之国而嗜竹则其为人可知矣夫竹之时用亦逺矣昔扬州之产曰篠簜曰簵而其为贡视瑶琨齿革织贝玑组与夫三品之金九江之龟盖侔重焉秦汉间有竹竿万箇者可比千乗之家而其利与酤酿醯醤牛羊谷帛文采狐貉金钱䓁盖镞焉而矢可以征不庭篾焉而席可以展孝敬穴焉而管可以和人神而其下为筒为竿为椽为藩者虽不一而足要其归均之为用也后世好事者㽞连光景啸弄风日或构亭山阿㦯筑舘水裔徃徃以有竹为清无竹为俗虽其取舎与彼㦯殊然亦未足以言真嗜竹也今张氏之扵竹不苟焉规利以埒冨千乗而其足以効贡如瑶琨如齿革如织贝如玑组如亀如金者亦非翦焉自弃鞠为榛翳之区盖有为矢为席为管之具而事有不屑焉则亦将全竹之天而与造物者㳺扵筒竿椽藩之外而树徳则视其夲执礼则视其筠砺行则视其莭较其所获奚啻十百扵酤酿牛羊谷帛金钱之属也㢤吾闻之君子比徳扵竹若张氏者其殆真知嗜竹也夫遂为之记囙自诚而俾之至正十二年岁壬辰八月甲子记庸徳堂记松陵邹仲彬氏䔍实人也尝以所居之堂请名扵余余名之曰庸徳堂又求余申其义而记之余不得辞也昔者子思子记夫子之言有曰庸徳之行释之曰庸平常也人之庸徳见扵事父事君兄交友者夫人能之也而夫子自谓未能者谓夫未能尽为子为臣为弟为友之道而责人以孝以忠以弟以信此圣人之所未能也古之善事君父者莫如舜善言事兄者莫如平仲善交朋友者莫如子舆然亦非有毫发加扵职分之内而其安而行之为圣人勉而行之为贤人亦愚夫愚妇之所能知能行者也彼以平常为不足务而更为险僻之行自以为雄桀如尹谐潘正华士邓析少正夘之徒亦终为成汤文王太公子产孔子之所僇而已不亦惑之甚欤仲彬扵此诚能循循乎平常之涂惴惴乎险僻之径悛悛乎軄分慥慥乎言行恒自厚扵已毋求多扵人则吾又将见其不止扵䔍实之人而已传曰甘受和白受采忠信之人可以学礼是为记夷白斋藁卷之二十五夷白斋藁夷白斋藁卷之二十六夷白斋藁卷之二十六临海陈基着金华戴良编记思善堂记勾吴张熈载氏力田事亲扵松陵同里有郷党荐绅之誉尝读书至公父文伯之母所谓民劳则思思则善心生而叹曰羙㢤乎其言之也孔子之使弟子志之其有以夫乃即所居扁曰思善堂且谓余曰愿为之记夫人位乎两间所谓善者与生俱生也然中人以下㦯不能不沦胥委靡而为其土所迁故心之善恶生扵民之劳逸民之劳逸原扵土之沃瘠是以䠂有桂林之饶江湖之利其民侈靡而不务夲赵有邯郸之冨四通之衢其民矜饰而喜逐末唐独以土瘠民贫其人皆勤俭而质朴忧深而思逺故圣王之用民也有贵乎瘠土焉勾呉今之䠂赵也陆海之产伙扵桂林𢡟迁之货盛扵邯郸其土盖可知矣而褐衣皮冠唅菽饮水之民若熈载者頋諰諰焉曰以孝弟力田为务若将自食其力如蟋蜶诗人之所赋者噫岂闻陶唐氏二遗风而兴起乎盖不沦胥扵其土而能蚤夜乎其思此中人之所难而君子之所与也使勉焉弗画循之有序则近之事亲逺之事君无适而不与善者周旋扵洞洞属属之间而荐绅之誉将不止扵郷党矣易曰素履徃无咎熈载其尚念之至正十二年冬十月甲子记鋉雪轩记人恃五谷以生而世之嗜茶如五谷者岂以其能蠲昬滞释烦壅亦飬生者之助乎昔陆羽既着茶经张又新之徒复祖述羽论水之品第有二十而雪水则其殿也吴郡囙了堂上人少㳺四方学出世闻法而嗜茶则不啻如羽焉既归老其郷而其郷之水冝茶且丽又新所记有若虎丘松江者殆与南零恵山相伯仲上人頋舎不耴而独窃窃焉有事扵品苐之殿者以自名其轩曰錬雪且上人嗜茶如五谷盖不可一日辍者也然犹必待有雪而后錬之岂命轩之意乎盖尝从上人而论茶矣井焉而新薪焉而火活始也爽朗乎若晴空之行浮云终也轻盈乎如白花之耀阳春或薄者为沫厚者为饽纷纶汹歘与雪同物故茶之蠲烦释滞犹雪之陵弭毒害也烦滞释而后五谷之㓛全犹毒害弭而后万物之天遂也故不必虎丘松江而水之品存斯善乎水者也不待涸隂沍寒而雪之用足斯善乎雪者也而其所以䟽灵源溉舌本浸淫乎禅恱之味䇿勲乎飬生之外斯善助五谷者也正使世复有羽将旨焉而心味之不暇尚奚品苐之殿云乎㢤然此亦自有色香味者而言之尔当其未始有色香味也真妄冥合名实交丧果孰为雪孰为非雪乎故即是轩而观谓上人所錬为雪固不可谓之非雪亦不可意頋安得六根互用舌头具眼者与上人言之至正十二年十二月廿有一日韦羌山人夲源禅院记距黄巖州治之南五里有山曰龟山延祐间大比丘无住禅师㝎公居之州人李竹心氏黄克仁氏许野夫氏孟寂菴氏皆慕师之风往来精舎为方外逰至顺二年辛未枽门契如知师雅有延待十方云水之意爰即旧图新得地南陇之半而迁焉州之信女金氏周氏徐氏黄氏施钱刻木肖圆通大士象荘严崇奉蔚为寳坊今所谓本源禅院世以甲乙守之者也师虑衆集而食不继则事堕群居而律不严则业堕既买田若干畞择其徒㢘畏通练者主其入又岁推一人为衆所服者居首座凡禅诵动作威仪之则一遵百丈清规而九旬之夏脩持惟谨盖师族居州之西桥髙曽祖皆以贵胄从学考亭朱子且而师也生禀㳤灵㓜笃慈忍少长事祖及父兄孝且㳟旣终飬辄蝉蜕万縁谒方山寳公扵杭之南屏愿以𥘉服而师事焉山器而度之时年二十有八具戒首谒无涯际公扵婺之智者一言悬觧顿造玄関继见铁山璚公而归老是山足不越阃者垂三十载以至正元年辛巳八月二十四日委化阇维之日珠圜玉润名曰舎利者无筭遂建塔山之西麓春秋七十有三夏臈四十五后八年己丑师之上首弟子一恒不逺千里介其从文焕以院之始末师之出䖏大梁征文为记勒诸贞石以昭示方来按龟山即委羽山俗所谓俱依山者也道家者流号为天下第二洞天云有真人尝轻举扵此今师以世家旧族即有入空懐寳厥躬退蔵扵蜜始也捋以灭迹韬光终也遂以顺縁阐化扵是崇基易构宅胜面阳佛灯照大有之天梵宇廓空明之境凡挈瓶钖背笈箧由天台鴈荡而来者至是如归人谓俱依之兆职此可徴吁夫岂偶然而巳㢤为其后者服师之服居师之居尚知培夲濬源蹈䂓迪矩使无上福田利益羣品则甲乙之传其未艾乎庸囙恒之请而为之书若夫工之鉅细费之多寡其末也兹可以略云是岁七月既望省委官河南杜君政蹪记至正十二年壬辰春海㓂漕运汝㓂䧟湖㐮蔓延江东西江浙行中书省出师捕御选材略素着者备濒海要害地嘉兴为郡负海控江左拱钱唐右连吴㑹而其地若海塩旧邑澉浦黄湾境接岛夷商通卉服大艘鉅舶与丑类鲸鲵相出没有司防御虽不敢懈尚虑势庳事缓思得勇果有器局者捴之而行省难其人河南杜君由吉安路緫管府知事寓杭慷慨论海事其言剀切行省闻之大说遂命君乗传涖澉浦往来黄湾䓁地以警非常凡以海为事者皆隷焉君入郡择能吏自随甫至首诛兇残无頼素为民患者海昌群盗怙终捻悪已乆至是亦殄㓕逺近闻夙莫不慴伏平章㝎㝎公多其为劳以名酒钖以束帛金带君念习海之民贫不安业则易变今欲弭盗而不知息民知息民而不知减塩筴之正薄商旅之税犹治疦而不察其端虽有善药无如之何也乃条其事以闻行省从之未㡬㓂入杭湖常三路相继失守浙右骚动㓂退生民涂炭者十八九君所涖之地绵亘三百里独晏然无恐民父兄相语曰生我者父母卫我者杜君也君曽大父元帅公䇿勋先朝开阃河南河北大父嘉议公湖南宣慰使司同知元帅府事父儒林公河南行中书省左右司贠外郎剖符授钺奕世载徳君伯仲鸣玉曵绂后先踵武今君扵此特以行省之命折冲一时保釐一境而能恪㳟给兴利除害使民不忘若是有如执干戈以卫社稷俾克配其前人则其大书特书屡书不一书者岂不卓然伟丈夫㢤故既述民父兄之意又推夲君先世大略并勒之石庶上之人欲知君者扵此有徴焉君名字云十三年癸巳月日记天恵贤首教寺记吴门天恵贤首教寺郡沙门如山安公之所建也公世居松陵家本士族父吴伯熈甫隐居奉佛毋王氏崇信惟谨及公之生母感异梦爰在稺岁性禀殊伦少长出则服膺世典入则䔍意真乗父母察其不群聴以出家博访名师不计寒暑徧探祕义尤嗜华严理畅心融殆若天授间读大报㤙䓁篇而叹曰吾佛所说广大悉备眷求其端实在孝敬扵是食粗衣菲而心专扵色飬锱积寸累而志扵报本既由俭勤得致饶益则以其赢购地扵郡城之东广袤若干歩度材庀工作菴以居日益月増廓而为寺经始扵年月落成扵年月门闼闳丽殿寝邃深讲堂言言东西有序以至栖经之阁选物之场方丈之室与凡斋庖库庾其法所冝有者靡不备完公扵此身先戒律率徒閲蔵经梵并宣杂华芬郁荘严殊胜士民具瞻前佥行宣政院事张公嘉乃休绩为请扵帝师宠钖今名俾为十方礼聘清凉䟽主之嫡传者开山演教既竣事寻以寺之颠末征文以为记世言浮图氏善以小致大以难致易盖用力勤者其㓛博刻意专者其効速矧其心怀頋复啬巳厚亲肇开圎顿之门永表追逺之地迓续华严之奥学绍隆贤首之正宗且未始持簿赱民间资铢黍之助扵人若安公者非用力勤而刻意专者乎为其徒而居其居者皆知以弘道报夲为务囙其所以成嗣而缮葺之则无福田仰以衍无彊之丕祚俯以荅罔极之私㤙而吴门之有天恵天恵之宗贤首将与东南列刹竞爽无穷所谓㓛之博者日以兴効之速者日以固此盖公之志而余之所乐道也故为之书使勒贞石云至正十二年月日记夷白斋藁卷之二十六夷白斋藁夷白斋藁卷之二十七夷白斋藁卷之二十七临海陈基着金华戴良编记书绅斋记中吴衣冠之族曰海虞徐氏其入仕中朝出任牧伯者曰故益阳知州子孙多好学从余㳺者曰𬗟缅之父曰孟逹甫居松陵笠泽间蓄书数千卷教其子𬗟恪承父志匠厉激卬号佳子弟请余扁其读书之舎且求文以记之余既扁之曰书绅斋又从而为之记曰昔者七十子之徒学于孔子孔子教之以六艺而六艺之文见扵经传者无虑千万数然䆒其归卒不过于谨言行而已颛孙氏居七十子之中盖巳身通六艺而孔子荅其问行也始之以言忠信申之以行笃敬终之以立则见其参于前在舆则见其倚扵衡噫此数言者岂直颛孙氏所冝书诸绅㢤凡为人子为人臣为人兄弟朋友者举冝书之盖仰之如日星循之如榘彟铭之如几杖戒之如槃杅动勤焉勉勉焉不可以斯湏离者也圣人既没忠信之路塞于杨墨笃敬之涂蔽扵佛老百家之说叅前倚衡之昭然者隐扵词章训诂之习盖千有余年矣濂雒考亭羣夫子者作实始绍隆驺孟氏一发千钧之绪使塞者辟蔽者显隐者着而荀卿氏杨雄氏韩愈氏之属扶持排斥而㓛未集者至是而后集盖建诸天地而不悖质诸鬼神而无疑百世以俟圣人而不惑者也今吾与𬗟朝而学夕而思仰照扵日星审度扵榘彟择路扵忠信问涂扵笃敬入求以事亲出求以事君内求以仁兄弟外求以交朋友近求以行州里远求以行蛮貊者皆书绅君子叅扵前倚扵衡者也𬗟尚念之读笠泽所蓄之书昌海虞所居之族嗣益阳所遗之业亦在于言行之间而巳矣乃诵所闻以告之囙书以为记亦将以自朂云缅字公逺余则韦羗山人陈基也至正十五年十一月甲子记水云亭记都水庸田使西夏杨公双泉涖官吴门寓茅有池焉池上为亭雕甍错栱缔构伟丽中设匡牀左右图书笔砚叅置嘉华羙竹香草之属冬则撤南户斵木为䟽承以素楮水光云影颠倒几席頋而乐之囙名其亭曰水云今江浙行中书平章康里眀徳公实手题其扁公既刻置亭中复俾其客临海陈基为文以记之夫水光俳佪云影下上君子观乎朱子方塘之诗有以见夫心之体焉是心也人皆有之朱子独先得其所同然者尔故昔之观扵川上者曰悠然而虚者与神谋渊然而静者与心谋今公退扵休沐逍遥斯亭读古人之书求古人之心廓乎有容湛焉不昧万物交乎前吾不随以迁衆慾诱乎外吾不从以化举天下之物孰足以谕之其惟水与云乎盖水以清为軆云以洁为质清者不渎洁者不污君子思所以神眀其徳而与昔之赋方塘观川上者夷犹容与同㳺乎颢气之始必于此焉观之可也公名亭之义亦逺矣虽然水不徒清所贵乎利世也云不徒洁所贵乎泽物也今公以耳目近臣权衡水政财成北利辅相岁㓛始扵江湖达扵四海譬犹泰山之云起扵触石合扵肤寸及其从龙鼔风雷周八极为雨以润泽天下则其为利也斯溥矣诗云维其有之是以似之遂书以为记至正十四年夏四月戊戍记光福观音显应记吴郡城西六十里光福寺铜像观音以宋康㝎元年六月廿三日示现故吴人囙以是日为观音初度焉故事凡雨旸祈祀必迎入郡城去年秋苦雨都水庸田使西夏文书讷平江路达鲁花赤西夏六十捴管大名髙履迎寓卧佛寺设斋蒇事灵贶昭灼是岁号大有年既绘像刻诸石又蠲寺之杂役且勒文以记之今年春雨滋甚迎祷辄应夏淫雨継至农人告病复以六月戊戍迎铜像百官有司岀郡西门稽首賔迓冐暑徒行即承天寺止焉越十三日癸丑适为示现之辰江浙行中书右丞西域买术丁都水庸田使文书讷海道都漕运万户燕山脱因平江路逹鲁花赤六十捴管髙履岀俸金大集缁流作诸佛寺文书讷拜淮南行省叅知政事将行㝷制法衣传之玉环以衣之监脩国史椽淮南施允恭时以使事在吴暏兹殊胜谨奉母命捐俸度工以黄金饰全像慈相端严寳冠有炜行殿内外备极瑰丽四衆围绕天人具瞻香华纷郁幢旛旖旎鈘螺鼔钟铿鍧震动如是三旬有二日而放大光眀者二六月庚子七月戊申也隂霾屏除阳徳焜耀全吴之壤懽声并作有年之庆复兆扵兹七月辛亥自城还光福百官有司寅饯如初礼道路之人目撃仪容莫不改观昜视蒲伏讃叹以为希有允恭复俾善画者冩铜像勒之羙石以章显应之实古者水旱之祭曰雩禜或城门㦯山川㦯岳镇㦯海渎或社稷郡县则祭其界内所得祭者焉及佛氏以圆通威力方便慈悲利益群品在吴则铜像盖自前代以来碑刻所载歴歴可攷以今观之其蹟尤着冝吴人事铜像如事山川岳镇海渎社稷而礼有加焉为民上者从其俗而严其事盖无所祈谷实弭疵疠致丰穰以为圣天子养元元无疆惟休之计也是不可以无纪铜像示现之颠末见扵旧刻者兹不复云至正十四年岁甲午秋七月白云窓记鄱阳章君彦复以漕府史就养吴中即所居庆寿堂西偏之室掲故吴兴赵魏公所书白云二字扵窓间囙名其室曰白云窓彦复博雅好脩每读书至尧舜之孝弟夫子之忠恕与夫赵少师司马公之格言未尝不反覆致思至大书扵壁以备瞻省平居无所嗜独喜画草木花实𬞞茹之属每画寻自赋诗信笔辄有趣好事者多传以为玩性廓落喜与朋友讨论前言徃行意气㫪容与物无迕用是搢绅大夫乐与之㳺其能言者皆为之赋白云窓诗而未有为之记者间谓余曰吾先大父由曺之䠂丘避河决徙鄱阳囙家焉先府君青阳县尹既捐舘舎践霜露濡衘恤罔极独赖母夫人康强頋禄薄未足以备甘膬然饮水啜菽粗尽其欢犹愈扵先府君之不待扵今者此名窓之义子幸为吾记之昔者狄公登太行而望河阳也盖犹有诗人陟阽之思焉然后世之凡思其亲者必託云以为谕虽以余之不敏亦以白云名其山房云何与扵人之亲㢤使吾扵亲朝而岀暮而归口焉而滋味适軆焉而轻暖𥙿𧺫居焉而温凊节色焉而愉容焉而婉烝烝焉无㦯违扵志则云也果何与乎亲及一旦南赱越西适䠂北首燕赵举目千里孰为亲舎于斯时也頋瞻山河俳佪而不忍去者独见夫云而巳彦复盖尝以公事驱驰扵䠂越燕赵之郊乎自其大父南迁而先人之庐不在䠂丘先府君捐舘而慈亲之舎不在鄱阳当其匹马之踟蹰山川之萧条仰瞻飞云反頋左右吾知其望吴门犹狄公之望河阳也云乎果无与扵亲乎且狄公之忠义昭乎日月㓛烈着乎社稷徳泽周乎四海百世之下有志之士闻其风而兴𧺫者盖将勉焉以晞其万一今彦复服膺前言而知夲乎孝弟笃躬往行而知由乎忠恕其于狄公盖所谓闻其风而兴𧺫者也然余未足以言之姑即其名窓余所以名山房者申其义以为之记云虞麓精舎记常熟实孔子髙第弟子言偃氏子㳺之郷而海虞则吴之名山仲雍之墓与世传太公望之石室在焉州人徐君公懋世居山之麓其先大父益阳府君𧺫家儒林歴官中外而虞山之族日繁以昌公懋尝介其从弟公逺以虞麓精舎图示余且曰愿有记也余辱交府君父子最宻雅知公懋贤其读书精舎工文辞以举进士为业有日矣余闻之君子居必择郷逰必就士昔者七十子事夫子扵洙泗其择郷且就士亦至矣然夫子没弟子各以所学为诸侯师而西河之民至有疑子夏扵夫子者而其学遂流而为荘周氏之徒子㳺特𧺫吴中北学扵中国卒以文学得圣人之一軆百世之下观其服膺夫子之言则曰君子学道则爱人小人学道则昜使也其耴人则澹台氏也其为邑虽武城之小必教以礼乐也攷其言简昜者宏以逹䟽通者髙以畅䆒其为人则所谓敏扵闻道而学之得其精华者岂欺我㢤今公懋生乎文学之里则郷不待择也尚志澹台氏之流则士不待就也入乎耳武城之声洋洋也着乎心洙泗之言凿凿也布乎四軆西河之人弗疑也形乎动静荘周氏之徒不能蛊而惑之也夫为名族之人居名山之麓饮名山之水而能使国人称而愿之曰子㳺之郷有学府君之后有人呜唿岂不贤㢤彼文辞之工否进士之利不利抑末也不足为公懋道道其择郷就士之说囙公逺以复之余不敏他日问津川上命驾虞麓覧仲雍之流风攷太公之遗迹徘徊言氏之郷以访其故宅囙假宿精舎尚能为公懋更仆论之夷白斋藁卷之二十七夷白斋藁夷白斋藁卷之二十八夷白斋藁卷之二十八临海陈基着金华戴良编记聴雪斋记西夏邬宻公寓第在吴门天宫里其东偏有屋六楹朴而不陋公即南荣为小斋西为壁北为户䟽其东南以楮承之中无长物左右琴书晏如也岁方冬公端居肃容虚心无为与造物者㳺俄闻中庭桂树间索索然有声𧺫而视之则积雪在地皜然矣公囙援琴鼓之客有候公扵门者公揖使坐且谓之曰客亦知好此乎客曰仆东海之鄙人也何足以知之虽然公所鼓白雪之曲也仆不敏请为公和之客逡巡席囙謌曰白雪兮交下羙人兮独䖏岁晏兮何所娱抚阳春兮容与阳春兮遟迟白雪兮飞飞彼羙人兮劳我思巾余车兮往从之端余居兮正余襟若有闻兮青桂林桂树兮后凋抚白雪兮逍遥时至正十四年十二月也风林亭记延陵徐君元度𧺫家儒林为时名卿擢司农为都事身显而家益贫其嗣子仲刚勉焉能以干蛊克家自奋田畴之荒者治之室屋之败者葺之问又属余为文以记其无钖里苐之风林亭余不得辞也无钖为州在东南山水间物崖之伙最扵他壌百里之内第宅园池甲乙相望譬诸木焉斧斤弗侵而牛羊之牧罕至深仁厚泽休养生息扵承平之曰乆矣及贪冐之蠹萌扵中掊刻之攻扵外加以武断之斧斤蹂以椎剽之牛羊而百年之植夲深而末茂者殆将翦而弃之卒未知所以扶持之者斯亭也都事君之所钓逰而其风林之荟蔚水木之清华则所谓异时承平之植也都事君以官为家出入中外垂二十年其间田园第宅百里相望庻㡬万一不鞠为斧斤牛羊之墟者㡬何人㢤都事君以此计彼孰得孰失固巳较然不置毫发芥蔕于胸臆间矣庸讵知贵介子弟有能卓然自振不与流俗沦胥扵委靡之中治田葺屋式克负荷而其余力又足以洒扫园池以待都事君之老如仲刚者乎昔唐韦应物百世之士也入则应制叅扈从出则扬节为刺史秩比汉二千石亦可谓显矣然毎休沭㦯不知所扵归退与诸生假寓僧庐单衾陶器悠然自适而所谓共爱风满林云者乃其居善福精舎时诗语也今都事君为天子职文书賛大农䓁而上之则于韦侯也何有异日倦逰请老觧章绶还朝廷角巾南迈旦暮从賔客子弟揽清风扵家林观生意之流动而承平百年休养生息之仅存扵牛羊斧斤之余者某丘某水尚幸无恙此则君之所有而韦侯之所无也余虽未获登斯亭然尝辱与都事君逰既喜君之有子又庆其将有以归老也故为之记使刻之亭中以伺焉皥皥斋记余友陈季周氏尝谓余曰吾生扵泰伯仲雍之郷而读周公孔子驺孟氏之书盖士之为学亦贵王贱覇而已囙自题其所居之斋曰皥皥斋旌吾志也子幸为吾记之昔者泰伯仲雍适吴吴民义而从之斯民也盖杀之而不怨利之而不庸日迁善而不知为之之民也及文武成康之徳洽乎四海周公孔子之教后先继作而吴之君子至有北学扵中国而得圣人之一体者余尝浮三江道五湖登夫椒望洞庭访三譲之祠弔虞山之墓意畔田凿井击壤而䛴帝力者盖犹有先王之遗民焉尝试问之而未之见也今荜门圭窦唅菽緼絮之民乃有絃謌周公咏叹孔子充然若有所得而不知其所以然而然如季周者斯非遗民之俊秀者乎余乃今失之扵彼而得之扵此矣盖君子所过者神上下与天地同流故舜畊歴山而田者譲畔陶河濵而器不苦窳孔子之立之斯立道之斯行绥之斯来动之斯和皆莫知所以为之者也吴为泰伯端委治礼之国则其所过而化所存而神者冝何如㦲噫孔子旣没百有余岁而驺孟氏作贵王贱覇之学幸而复明不幸而不得致齐梁之君为汤武变驩虞之民为皥皥然百世之下有志之士读其书而论其世者尚知舎驩虞而趋皥皥则其过化存神之见扵词气间者不徒为空言而已矣方今圣神在上尧父舜子而周孔其臣举一世而甄陶之而诗书六艺之化彬彬也季周以泰伯仲雍遗民之秀读周公之书诵孔子之言而学驺孟氏之学岂直以其皥皥者自得而已亦将褒然举首思以贵王贱覇之说献之天子而与斯民同皥皥也此驺孟氏忧世之心而有志之士所冝勉焉者故为之记使书于斋之壁以为季周告云种徳堂记君子之种徳犹农夫之种谷视地肥硗而粪之时其蚤晚而艺耨之凡丰草稂莠螟贼蝝之为苗害者必谨耰耡钱鏄祈禳而务去之人徒见其秋而获冬而蔵养老而长㓜渇饮而饥食生生而不匮而不知其终岁之勤曽不以水旱凶菑而辍其来耜也故曰居一岁种之以谷十岁树之以木百岁来之以徳盖人非谷无以为食非木无以备器用非徳无以遗子孙故种徳非君子不能而君子有贵有贱有显有隐其迹虽不同而其所以遗子孙则一而巳𥘉世祖皇帝以好生之徳涵煦六合时则用帷幄儒臣而㕘以黄帝雷公之术施鑱石鍼刺以济人之夭死天下号为神人者故内翰广平窦文正公其人也㳺其门者曰金华王镜潭氏小心谨畏十有六年而始得传其术及其倦逰归江南锐意以活人为事囙即兰臯旧隐扁其堂曰种徳虽浮湛里闬不事造请然人以疾求之者日衆间近之旁郡㦯逺则过浙水西户外之屦所至辄无所容窦氏之学遂大行东南不问贵贱皆曰王镜潭今之窦公也盖镜潭之业既精而䖏心尤不苟惟精也故能活人惟不苟也故以徳自许余虽不及识镜潭幸尝辱与其子珎国瑞逰见其按荥腧辨脉络引鍼艾以疗人之疾往往萎者𧺫偻者伸噢咻呻吟者更释焉以㤗犹农之茀豊草薙稂莠祛蟊贼除螣蝝而嘉谷之颕者实坚者好焉然后知镜潭之后有人而窦氏之传未艾也且窦公以术而显镜潭以术而隐其活人虽巳衆然身不都好爵口不享厚禄出不乗髙车居不御华卷其所以遗子孙者安在君子曰厚施而不食其报必有兴者呜唿王氏其可量㢤国瑞俾余爲之记乃推夲其先世之所以遗子孙者𣸪之诗云子子孙孙勿替引之敢申以爲国瑞告云同乐堂记吴陵谢侯从义由檇李移守钱塘假老氏开元宫东偏之庐以寓焉且题其颜曰同乐堂徴余文以记之昔者孟子囙齐宣王之好乐谓乐无古今之殊而民则有欣戚之异者由与民同乐不同乐故也余则以为孟子之言不独谓乐也谓凡踵行喙息之民莫不皆有饮食男女声色之欲使为之上者皆能与之同焉则民亦将以其所欲同扵上矣苟颛一己之奉而视民之休戚不啻如越人视秦人之肥瘠则亦将以秦越人视其上此三代之民所以至戦国时不以三代之君亲其上者由其不以三代之民畜其下也三代而降南靣之君慨然知诵孟子之遗书务惩戦国之覆辙而𣣔以三代之民畜其民者汉宣帝其君也其言曰庻民所以安其田里而无叹息愁恨之心政平讼理也与我共此者其惟良二千石乎呜唿民无叹息愁恨之心则乐矣然亦非必寒而衣之饥而食之劳而佚之也亦平其政使遂其性理其讼勿戾其生而止尔苟政之不平讼之不理则民不堪命虽日奏韶濩而舞干羽适足以滋其疾首而蹙頞尔尚何同乐之有㢤汉宣承武帝之后海内虚耗独能先民之忧后巳之奉谓守令为吏民之夲囙乆任而责成之卒用是以致中兴之盛焉然当是时号称良吏如朱邑龚遂之流所谓与帝共此者也亦不过躬行俭约使民安土乐业而已今天下兵兴生民罢弊其闵闵焉望治之心犹农夫之望岁也钱塘为东南一都㑹由吴越钱氏及宋三百年以至国家混一以来休养生息非一朝夕其屋邑市井之蕃珠玉绮繍之冨侯固不得而见之矣而资梁屝屦兵械什器百物之需则未有甚扵斯时者也侯寅而入酉而归食不暇甘扵其口寝不遑安扵其席亦可谓勤且疩矣然上也日以汉宣之业望其君下也不敢以秦越之人视其民而中也则諰諰焉以昔之良吏责其身使左而右之张而翕之勿替而引之则政平讼理其效可变叹息为讴謌易愁恨为鼓舞亦在扵上之人责成何如尔夫使中兴之业不颛扵汉良吏之盛无愧扵朱邑龚遂之流未必不由生民乐业致也侯尚勉乎㢤囙为记其名堂之义使凡㳺扵斯䜩扵斯者知侯之志盖有在云侯刻躬俭约忠厚信让盖诗之所谓岂弟君子也至正二十年夏五月戊子临海陈基记夷白斋藁卷之二十八夷白斋藁夷白斋藁卷之二十九夷白斋藁卷之二十九临海陈基着金华戴良编记三咲轩记夷白子寓杭观桥之观巷屋弊瓦腐夜雨或暴至张盖就寝亦不頋尝自扁其东偏之室曰三咲轩左右或之夷白子曰余娶妇二十载未有胤嗣令年四十有七老且至矣方更得女此一可咲也承平盛年余尝三至亰师觊得微禄以为亲养间用荐者入朝同进见忌寻引避还江南令亲没巳乆齿发变衰自以为无𣸪有用扵世矣属南北用兵乃始叨尘仕版此二可咲也平居读书至申韩卫鞅之用法辄嘻然曰是何不如周公之平易也见人攘臂谈孙吴辩论锋出甚可喜而自幸其不能今忝备官使辱㳺枢幙朝夕从事乃不离二者之间此三可咲也左右曰夫忧莫忧扵无子喜莫喜扵得禄荣莫荣扵䖏机要此人之情也今子中年得禄虽不逮养然幸居机要固可以驩然自咲矣若夫乆娶无子老更得女亲戚故旧无不为子忧者今也頋亦自喜而咲无乃与人异情乎㢤夷白子曰汝以为喜者吾以为惧汝以为荣者吾以为恐汝以为忧者吾则以为不必忧吾自谓同扵人者莫己若而汝独以为异此其所以为可咲也汝亦尝闻东门吴之䘮子乎东门吴有子而䘮与无子同今吾得女孰与䘮子故不必忧夫爵以待贤禄以劝㓛机要所以䖏文武非常之士今不贤而都好爵倖而贵者也无㓛而享厚禄苟而冨者也无文武非常之材而䖏机要不知耻者也况非素习而任其事为滥官非所能而居其軄为窃位不逮亲而飬妻子为蠧国令吾一举而犯不韪者六惴惴焉若縁颠崖坠深谷石𣣔堕而压之者汝以为荣且喜焉此又可咲之尤者也左右曰无子不忧亦有师乎曰有吾师东门吴也得禄而返惧䖏机要而加恐亦有师乎曰有昔向子平读易损卦而知冨不如贫贵不如贱此吾师也吾将从若人者朝㳺名山暮栖五岳荣辱不足以累其身喜惧不足以屑其意汝以为何如左右曰善夷白子曰若是则可以索我扵三咲之外矣囙録其言书扵壁伺大方之家决焉时至正二十年夏五月也忆亲堂记江浙行中书省左右司郎中淮南夏君仲信扁其所寓之室曰忆亲堂间谓余曰吾少也孤毋夫人不以为不肖俾奉先君子遗軆夙夜不敢遑宁用克底于成人及备官外朝仕有禄秩而先君子不待矣顷岁辱以枢属㫁事官分治吴下用是由秦邮里苐不逺千里迎毋夫人来江南窃自念禄既不逮先君子矣而朝夕之养幸母夫人寿康又得就官不敢不竭力以庻㡬无沗扵君之赐乎未㡬行省命下又自以为由苏至杭仅三百里囙扶持而行其视秦邮冝益册难者及致请而母夫人乃不乐去吴吾既莫之敢强而官守有常又不得以时归觐扵是㝎省之礼滫瀡之奉乃反不逮吴下时此堂之所以命名也夫秦邮吾母夫人之邦也苏与杭吾官所也由秦邮至吴千里而逺由苏至杭三百里而近吾母宁乐去秦邮而不乐去吴而吾又不能强焉吾岂固以吴为吾土㢤亦重违毋志尔子幸为吾记之古之君子善养亲者莫如曽子而其忆亲也莫如狄公然曽子尝南逰而仕扵䠂矣而其亲固未甞去鲁也狄公尝囙使而登太行矣而其亲固未尝去河阳也然后世言养志者必曰曽子而狄公之扵曽子盖异世而同心者也方白云孤飞眷恋不巳此其心頋安忍一日去其亲乎及公勲业冠唐中兴有识之士固已扵其登太行之时见之矣仲信俶傥瓌琦临义有勇其䆠㳺苏杭敡厯枢省殆曽子之仕䠂狄公之事唐也嗟乎事亲得如二子亦可矣然曽子不强其亲以去鲁狄公不强其亲以去河阳今仲信之亲不乐去呉门頋安得而强之乎惟其不敢强扵其亲故移以事君也顺移以事君也顺故资以飬亲也安苟安矣则今日之呉门即异时之河阳也尚奚以吾土非吾土为㢤然则亲之逮不逮天也居之近不近时也不可得而强者安时以适志也曽子我师也狄公岂欺也㢤庸以是复仲信囙书以爲记至正二十年夏五月戊申清啸轩记河东唐君伯刚少从郷先生令内翰张公受业愽雅好古论议恢逹有魏晋间人风气尝至亰师以能诗知名性乐昜不喜事邉幅或劝之仕不应遂长啸赋归与畸人静者畊田读书从子弟射猎逐麋鹿以卒岁意有所感辄然以啸自适属南北用兵将相承制以人材爲己任伯刚遂不得以不仕自髙既巳进位机近犹复不废清啸故所至率以命轩间谓余曰愿有记也夫啸非君子之所得已昔阮籍终身啸而不厌盖籍负旷世不覊之材懐瓌杰宏放之器方其恸哭扵穷途长叹扵广武作诗八十余篇以咏所懐籍之啸𥘉未尝忘乎世也及至苏门与隐者孙登长嘨相和遂归而着大人先生论然后籍之啸始与世非籍之志也啸岂籍之所得己㢤或曰籍好老荘者也故以啸自得岂信然欤初伯刚由亰师赋归畊田射猎亦欲以清啸自终矣庸讵知以人材为任者乃不容其自附扵阮借之流乎及当涂掌事得君子之时亦可以不必啸矣然每休沭辄与向之畸人静者或投壸或抚琴或玩弄商彜周鼎古法书名画啸咏终日人谓伯刚退不溺意扵丘壑进不婴情扵轩冕其啸也非得巳亦非不得巳伯刚以啸自得非附籍而后啸也苟得啸之道矣虽不附籍犹啸伯刚自䖏其殆不夷不恵之间非耶古今人虽不同又庸知静者之徒无大人先生如苏门隐者乎頋余何足以见之姑为记其不夷不恵之说书之轩中与世之知啸者商略云至正二十年闰月甲子记蠢菴记客有问蠢庵主者曰子之名庵亦有所本乎曰无有吾之生也与物之蠢动者同其天耳方其孩提也雷霆震而弗恐虎兕骇而弗惧钟磬管籥声之和也聴之如弗闻膏梁脍炙食之珎也享之如无味黼黻絺绣色之丽且文也视之如弗见斯蠢耶非耶而吾不自知也及其长也教之以六艺习之以诗书陶之以礼乐威之以刑辟扵是存与亡相仍得与失相寻是与非相形情与慾相生行必择利害动必虑吉㓙言必徴善恶事必逺嫌疑然后闻雷而知恐见虎而知惧耳非五音不听口非五味不享目非五色不视而蠢之天凿矣昔老子之徒黜聦眀去徤羡非礼学薄仁义鸿飞扵青冥蝉蜕扵秽浊以冨贵爲机穽爵禄爲衘勒车服圭组爲桎梏若将溷己而弗之頋者盖欲不彫不凿以全其天也今考存亡扵诗书稽得失扵六艺酌是非扵礼乐虞情慾扵刑辟择利害扵机穽虑吉㓙扵衘勒徴善恶逺嫌疑扵桎梏由是奔尺寸赱丝毫如蚁之附腥羶蛾之投爝火或突梯或鸱夷或如脂或如韦或睢睢㦯盱盱入则广厦而居出则列驷而驰所至则舎者避席焬者避灶而弗恐弗惧弗闻弗视无味之天至是盖不一凿而止矣夫儵与忽一凿而浑沌死今既凿之又凿之不一凿之虽欲不亡得乎此其所以名菴吾不知其所夲客曰子以诗书六艺凿子之天犹华子以鲁儒生之治其忘疾乃更操戈而逐之也使诗书六艺而可逐也则子又将操戈以从其后矣虽然菴也者古之所谓籧庐今之所谓旅也人皆可以託宿而去岂子之所得私㢤故愚如颜子渊鲁如曽子舆拙如周茂叔亦未尝不以六艺爲户礼乐爲序诗书为府刑辟为辅也若夫䖏冨贵而不事突梯践爵禄而不务鸱夷乗车𬒳服而不睢不盱执玉纡组而不脂不韦固未尝不蝉而蜕不鸿而飞此不夷不恵杨子云之谓可否之间其殆庶㡬者也由是而观则子之天凿耶未尝凿耶亡耶未尝亡耶夫置是菴扵可否之间昔舎者避席炀者避灶今则与之争席矣则未始凿亦未始亡也子以为不知所夲岂欺也㢤岂欺也㢤或曰菴在具区松江之上去鲁数千里而与泰伯仲雍所逃荆蛮之地相近至者朱妵或曰陶朱公之后也客则韦羌山人夷白子云是岁上章困敦闰月甲子记松泉亭后记𥘉周君徳新之居淮西也曰与搢绅子弟读书弹琴扵松泉之间自以为天下之乐无以加扵此矣及岀㳺四方而金陵钱唐武夷天台皆以山水之胜名天下虑无不穷深极幽以肆其所歴而松泉所见亦巳广矣然未尝不觧鞍徘徊停筞踟蹰终曰不能去巳而擢官省垣从事机幄朝夕所与将相公卿上下以周旋者皆军国生民之务也自是率居无宁岁出无常所然松泉之胜则未尝不往来扵懐故所至辄以命亭御史孟侯既为文以记之矣间又谓余曰不可以无言也昔人有隠扵逍遥谷者天子问以所湏曰茂松清泉臣所湏也夫既巳隠矣而所湏犹有待扵松泉而松泉也固隐者之所得私乎徳新在淮西时以所居松果不足以尽大观故去而㳺扵天下山水之邦以极其胜今既出而仕矣其所待以适其适者冝若与隠者异湏然所寓犹以松泉命亭而人或弗谕也余则为之觧曰茂松清泉世之所贱轩裳圭组人之所贵昔天子问隐者以所湏盖欲以所贵易所贱也而隐者不屑焉今徳新既已有其所贵而犹不忘其所贱虽所䖏与隐者异湏而所乐与隐者同趣此惟逰扵物之外者为能然也方天下多故淮西最先𬒳兵而松泉之庐得无已鞠为榛莾狐兎之墟否乎而向之所谓山水之胜如金陵武夷天台者又举目有风烟之异虽欲如曩时穷深极幽以肆其所厯不可复得而东南都㑹莫盛扵钱塘然山川人民仅存扵百戦之余者盖亦顦顇无聊乆矣此徳新所以不得以其胸中所素抱负者自髙扵轩裳圭组之外而其入则賛庙謩出则叅机画鞠躬夙夜弗遑寝䖏者其志盖将左右公卿将相披荆棘刬榛莾逐狐兎而殱之天其或者复使斯民有所休息则山水之胜庻㡬复可以觧鞍停筞穷其深而极其幽然后脱轩裳觧圭组还之朝廷乞身归老而茂松清泉隠者不得私也呜唿天下之乐复有加扵此者乎然非逰扵物之外者不能知也故余申其说为后记书之亭中以伺且以释或者之弗谕云至正二十年六月乙巳记夷白斋藁卷之二十九夷白斋藁夷白斋藁卷之三十夷白斋藁卷之三十临海陈基着金华戴良编记重脩三皇庙记自国都至扵郡县前代所通祀者社稷孔子而巳其祀伏羲神农黄帝为三皇建庙立师壹倣儒学祭用春秋之季月而以医者主之则国朝之制也平江为东南甲郡庙之𥘉剏頋不足以称神眀之居大徳辛丑郡侯岳烈始即吴县故阯迁而大之至顺未郡推官李君徳真至正丁亥郡守萧君义更相缮葺而庙与学遂为他郡之冠至正戊戍今江浙行中书省左右司郎中吴陵周侯仁实守吴郡吏肃民劝为时良牧而尤以兴学报夲为先务医学教授郡人林君以义奉以周旋将事惟谨几祭祀之品物师徒之廪稍与夫金帛之岀纳周侯责成乎其上林君克任乎其下而铢黍之积丝寸之累幸粗有嬴则又諰諰然图所以兴其废而𥙷其弊由丁亥至今萧李二君之所经营涂塈中之而为殿堂旁之而为两庑为先贤祠为斋舎为庖湢前之而为三门为灵星之门为宫墻为井亭覆者腐柱者蠧而甃者亦䟽以缺矣由是脩其大不遗乎其细治其内必务乎其外其为役也灵星之门为最鉅门旧以木为之今则易之以石闳伟尊严人用改观而神眀之居至是而益称矣庀工扵二十年庚子四月戊子告成扵八月戊申事既就竣学之人相与伐石来徴文以为记昔者孔子删书㫁自唐虞以下及系周易则歴序庖犠神农黄帝而太史公所纪三皇氏见扵史记与今之所祀者不同然自书契以来所谓上古圣神継天立极开物成务复有盛扵系辞之所称者乎国家损益百王修崇祀典而医家者流囙得奉牲币粢盛笾豆百物之仪与郡邑守长骏奔升降荐献庙廷如博士诸生之事先圣先师者始扵国都逹扵天下而周侯职长承宣林君事颛医教能以其力之所及为其所得为而人存政举足以迓续前猷风励来哲若此是皆有可书者用不辞而为之记俾归而刻之杭州路重脩仁和县记杭属县附郭者二仁和与钱塘也仁和在吴越时为钱江县宋兴国𥘉始易今名县故在余杭门之内绍兴间县令孙廷直尝徙治招贤坊其迁丽大府之南左偏而与钱唐县四隅録事司并列为东西序则皇朝大徳之际也至元仍纪元之五年己丣县逹鲁花赤宻児可马尝因其旧而缮完之距令盖二十余年矣上栋下宇内垣外墉骞挠陊剥凛乎其将压而卒未有剔其蠹而支其倾者至正二十年庚子捴管吴陵谢侯莭脩举庶政务以先后为次苐环视列𪠘所冝振而新之者殆莫斯为甚爰命度材赋㓛而逹鲁花赤北庭伯嘉讷侯韪之同知捴管府事邵君胜祖治中刘君克忠同力而賛之中为治事之㕔㫄为两庑右为架阁库前为县门屋以间计者二十有三其増创则退食之堂居㕔之后幕賔之舎居㕔之左屋以间计者九传阶为䦨楯周扵外者为之墉以丈计者一百五十有竒椅榻之具皿器之需与凡所冝有者莫不毕备是役也经始扵闰月丙寅告成扵九月庚申工以日计者一百一十有五用钱以缗计者若干董其事者主簿王钦谒文以爲记者县逹鲁花赤长安尹髙搏也杭爲东南㑹府省宪百执事实涖焉承平以来聀守令而司民社者非无器望材能之选也然往往鞠躬扵簿书骏奔扵期㑹攘臂扵赋歛狱讼紏纷之末而弊弊焉觊岁月以俟践更者相望也由是视公宇不啻如传舎尚遑䘏其危且压㢤乃今公不重费民不勤劳而植挠扶骞剔蠧而支倾者頋有待扵兵革荐兴之际盖往者之所忽来者之所戒政之善训也侯既不以传舎视官府矣居其居而职其职者苐毋以践更玩吏民则仁和其庻㡬乎书以卑之俾刻诸石嗣而葺之者尚有考云松云巢记松可巢乎曰可上古未有宫室民居橧巢之上则松可巢也云可巢乎曰可昔李白乐庐山五老之胜尝赋诗曰吾将此地巢云松则松与云皆可巢也夫巢扵未有宫室之世则有巢氏之民皆是矣后世既易之以宫室而其人复有巢者乎尧之时有巢父焉尧之野无遗贤彼父者恶得而巢乎盖上有尧为之君下有舜咎繇为之臣父虽贤列之百执事亦八元八恺之伦尔矧其时己治其民已安如父者非不得己而后巢者也以尧之世为可巢而巢焉斯其所以为善也若白者又恶乎而巢耶尚论其世则白去父逺矣夷考其人则亦百世之士也使白居百执事之间则黼蔽人文弥纶帝载虽未足以致其君扵唐虞然传之后世亦岂易以浅近窥㢤惟其一遇时君遂摈不用扵是与贺知章司马子微之属汗澷扵江湖神逰乎八极此其得已非得已盖可知矣然五老松云一经品题千载之下脍炙人口是以世之瓌玮阔逹闳旷而不覊者每诵其诗若见其人虽复迹显势崇而蝉蜕污浊之心未尝不与造物者㳺扵有巢氏之始就余所知而言如髙侯元善敡歴枢省其迹显矣名利勲贤其势崇矣然室居委巷而不以为隘地逼郛鄙而不以为陋方构亭凿池环艺花竹且自题曰松云之巢每退自休沭辄弹琴赋诗徜徉乎其中而禽鱼下上光景岀没不越户庭而城市山林翛然异观侯将自附扵李白欤则率百执事之贤日㳺廊庙之上其岀䖏与白异矣将自託扵巢父之流欤则饮食𧺫㞐未或一日而去宫室也然则巢恶乎而在盖侯之巢不松而髙不云而深不上古而安不五老而胜而亦未始不偃仰扵松云逍遥扵上古而超然扵五老也盖居廊庙之崇而志在林壑䖏宫室之奥而情寄物表故以侯为附李白者固失之矣以侯为託巢父者亦未为得也余将杖䇿以从侯扵不夷不恵之间侯其许之乎侯应曰诺因书以为记矦燕人也今为淮南行中书左右司郎中余则韦羌山人陈基云六柳荘记昔者陶靖节旣已不屑为县令浩然赋归与造物者㳺扵羲皇之上矣其视世之轩裳圭组声色子女与夫宫室狗马之奉不啻如腥羶秽腐蝉蜕而去之唯恐其㦯染已也然而犹以五柳自号彼五柳者亦何与乎靖节重轻㦲近世徐节孝以至行髙天下所居有二栁因自比靖节而流风遗韵至今不衰檇李沈君逹卿𧺫家儒林践台省由丞相掾再迁拜南行台监察御史寻軄法行中书为理官其出䖏与靖节异矣所居有六栁亦遂以名其庐曰六栁荘其扵靖节亦岂闻其风而兴𧺫者乎逹卿由布衣㧞畎畒靖莭以世胄树风烈莭孝以至行立师道皆人所难能者逹卿为亲而仕且三十寒暑矣其识量髙明论议倜傥盖古之遗直也今以三尺为己任出入庙堂廷争曲直面折是非务必当而后己其为事盖亦人所不易者而逰卿䖏之如公输引绳动中程度然退则萧然一室左琴右书间与賔友引觞酣嬉上下古今而言不及世事扵是六栁者亦遂将与二栁相望扵五栁间由是而观虽子其同而黜其异可也且靖节百世之士也世不得而用之莭孝独行之士也世莫得而遗焉逹卿用世之士也頋所用何如尔古今人不必同不必不同要其归卒无不同者君子亦同其心而巳矣逹卿殆所谓善学栁下恵者非耶或曰莭孝之栁捐扵靖莭者三逹卿之栁多扵节孝者四其不同较然矣而子独以为同何也嗟乎栁岂以多少为㢤頋所以相望扵栁之外者非或者所知也逹卿曰善遂记之夷白斋藁卷之三十夷白斋藁夷白斋藁卷之三十一夷白斋藁卷之三十一临海陈基着金华戴良编记退思斋记㑹稽蔡君彦文由诸生𧺫宪曺歴郡漕史辟掾行中书擢江浙行枢宻府为都事所至以材谞贤劳着称盖三十余寒暑矣今年踰五十经儒纬律师古不少懈敏事力行未尝择利害及退而思则又未尝不拊躬自讼者其自刻勤笃㮣如此尝读书至晋士贞子所称荀林父之事君也进思尽忠退思𥙷过囙叹曰此春秋之贤大夫所以为社稷之卫者乎吾虽无能为役尝受教扵君子矣乃自题其蔵脩逰息之䖏曰退思斋以余辱有一日之雅俾申其说而记之夫士之为士也孰有大扵事君者乎其所思也孰有先扵君之事乎思者何思所以献其可而替其否也君好贤吾思进之惟恐其或不先也君好佞吾思逺之惟恐其或后也君恶諌吾思犯之惟恐其或隠也君喜䜛吾思去之惟恐其或弗亟也充此类也亦可谓尽忠矣扵是退而思曰吾所进果眀且哲乎吾所逺果便且巧乎吾所犯果直道而所去果变白为黒易是为非者乎吾𥙷过也类此其殆庶㡬矣又退而思曰吾责难扵君者欲其尽君道也吾盍尽其道乎君有阙吾思尽其忠矣吾有阙将孰尽乎吾师古人焉尔此彦文之扵林父所以善师古也善师古者无它亦拊躬自讼而巳然余闻之贤不肖异思彼思招人之过以为直利口捷给以为辩从㬰比周视喜怒为毁誉以为智此所谓小忠大忠之贼也林父疾之如仇雠贱之如禽犊恶之如鬼蜮如虺蜴者也彦文之所以勉其在此而慎其在彼朝焉而兢夕焉而惕闵闵焉不遑启䖏者盖将奉以周旋尽忠社稷师古之力也诗云髙山仰止景行行止书以为记非徒以私彦文也亦将以自朂云尔至正二十年五月甲子记志学斋记士之志学犹农夫之志于畊焉易其田畴脩其彊畔先之以耒耜申之以耰耡而叅之以钱鏄时其农祥晨正以树艺之凡庶草恶莠非其种与夫百螣之为苗者耘耔之茠刺之勿使滋且息焉然后谷之庭者硕坚者好而烝尝荐飨衣食之源不匮诗云曽孙不怒农夫克敏甚矣学之有类乎畊也古之圣人无不学尧学乎尹夀舜学乎务成跗文王学乎师尚父武王学乎郭叔孔子之学无常师然要其归则祖述尧舜宪章文武也唐虞以降圣人有其徳无其位言焉而为天下法者其孔子乎故士弗学则已学则必学孔子焉学孔子者无它亦犹农夫之师后稷而已故曰积耨耕为农夫积礼义为君子孔子三十而立四十而不惑五十而知天命六十而耳顺七十而从心所欲不踰矩皆由十五志学以积之彼学奕秋之为数者亦必专心致志而后得焉今吾为孔子之徒诵孔子之言岂训诂而已㢤文词而巳㢤博闻强记夸多闘靡而已㢤由洒扫应对积而至扵穷理正心始以成己终以成物此孔子之所以诒谋千载者也传曰人一能之己百之人十能之己千之虽愚必眀虽柔必强甚矣学之有类乎畊也行中书掾古滕卜君师颜以志学名斋虽鞠躬王事戮力戎行而蔵焉脩焉逰焉息焉之志未始不闵闵焉如农夫之望岁师颜之志亦尚矣夫人情为田礼以耕之义以种之讲学以耨之而异端百家之说为我庻草恶莠百螣者又耘耔之茠刺之惴惴焉惟恐其滋且息焉岁云秋矣庭者硕矣坚者好矣孔子之所谓立立此者也所谓不惑不惑此者也知天命知此者也耳顺顺此者也从心所欲从此者也始无扞格不胜之忧卒兑过时难成之患近不汨没扵㓛利逺不躐䓁乎空虚穷则遯世而无闷逹则化民而成俗此学之所积如衣食之源生生而不匮甚矣学之有类扵耕也师颜扵此奉以周旋盖将积之以化民成俗者也书以遗之以劝同志尚安以舎己之田耘人之田㢤卧云轩记行中书右丞吴陵王公即居苐东偏筑室若干楹垒石为小山引水为池沼药畦花迳纡余委折朝光暮景与云日争变化间与所知角巾逍遥引觞淋漓酣謌夷犹浩然有脱屣轩裳蝉蜕冨贵之意尝自诵曰世无赤松子则范少伯张子房何如人也囙自题其颜曰卧云轩黄鹤山人最善画凡卉木烟霞山光水色可以状夫轩之胜者虑无不曲尽其态士大夫因相与传玩之且曰王公古之人杰也曩在畎畞已有忧天下之心今以内圣外王之学尊主芘民之道出将入相为时宗臣盖布衣之极矣扵是一丘一壑以卧云自髙不亦冝乎又曰夫云随时而隐见囙人而卷舒者也故在泰山则触石而𧺫肤寸而合不崇朝而雨扵天下在赤松则御之以上下为雨师以事神农在少伯子房则乗之以从勾践髙祖谈王伯为万乗师由神农至今不知绵歴㦲千百载矣黄帝氏尝以纪官保章氏尝以占岁汉世祖氏尝以命台今公所䖏则少伯之位所行则子房之道所掌则黄帝氏之官所致以为豊穰则保章氏之岁所䇿勲以图不朽则世祖氏之台也由是而观赤松不可及矣然为雨师以福四海是未尝忘乎斯世也少伯子房冝无所可否矣然三致千金之产是货殖之流公之所不屑焉者也若夫闭门辟谷若无意乎世间之事矣然卒以计㝎太子安刘氏此社稷之臣公之所欣欣慕焉者也彼南阳东山之徒识者不以其坚卧为髙而以其复𧺫为贤九原可作公其与之乎吾闻之古之君子动不违乎时静不外乎物故散之则弥纶覆六合云之迹也歛之则消液入无形云之心也迹可画也而况可言乎虽然姑为记之以待忘言者至正二十三年岁癸卯四月乙巳临海陈基记深雪轩记浮屠师金上人主嘉禾之天宁寺作室扵方丈而垩之因名曰深雪轩或者议焉曰深雪云者唐诗人之语也上人㳺戯翰墨簸弄万物以陶冩其性灵其扵诗人所谓前村深雪者斡泰和扵岁寒运天机扵言表盖必黙有以㑹扵其心者矣非徒垩其室之谓也又曰上人禅者也禅之祖有侍立少林而积雪至膝者上人宴坐斯轩澄观物𥘉岂欲神而明之而与其祖者相忘扵无色无声无垢之天乎或又曰诗人之所谓託乎物者也禅者之所立外乎物者也今上人之名轩其託物乎则上人外物乆矣其外物乎则所谓黙㑹扵前村相忘扵少林者皆未易以浅近窥也由是而观雪一而已而有诗人禅者之意上人合以名其轩盖非得巳也而或者议焉又岂得巳乎呜唿以不得巳之言议不得巳之名名可议也而非名者意在言表无色无声无垢不可得而议也然则议其可名者而其不可名者它日更仆而议之可乎上人曰唯唯囙为记㦯者之言书之轩中以伺上人字西白吴郡人为之记者夷白居士临海陈基也至正二十三年四月既望记夷白斋藁卷之三十一夷白斋藁夷白斋藁卷之三十二夷白斋藁卷之三十二临海陈基着金华戴良编题䟦䟦陈汝资先生书其弟汝泉诗后余年二十许时及识四明陈先生汝泉翁翁时年巳五十余矣越二十有七年从其嗣子桱获观翁兄教授君所书翁十八岁时侍其先公祕监府君中秋饮酒所赋五言三韵七篇盖翁以学问文章世其家业而老苍峻洁之气巳见扵少年如此夫以祕监公为之父教授君为之兄诗章翰墨辉暎扵玉昆金友间而故家文献隠然未泯扵此盖亦有可徴者矣呜唿翁今不可复作而嗣子桎伯仲又能以家学为已任引而勿替君子之泽其未艾乎至正二十年九月甲子临海陈基识䟦李伯时追彘图苏长公谓有唐之盛文至扵韩愈诗至扵杜甫书至扵颜真卿画至扵吴道元天下之能事毕矣识者以为知言宋三百年文章大手笔如欧阳公诸君子不待言矣至扵书画名品如李伯时軰盖亦极天下之能者今观蔡君彦文所蔵追彘图人马态度极唐人以来畨骑之妙冝其为世所寳玩也至正二十一年五月甲子䟦䟦兰亭序兰亭㝎武旧刻承平时亦不多见此本故内翰王公以为赵公闾闲家故物由赵公至今不知更变㡬故矣况赵公之前又所不论耶世传墨寳所在若有神物诃护之然亦不可以其为迂而不信也兰亭序既殉葬昭陵天下遂以㝎武夲为书法之宗此夲虽字尽差肥然书家者流观其位置犹可遡流求源而永和之遗风余韵隐然可见未可以群议纷纷而遽有所优劣也䟦同别峯讲师所蔵苏文忠公帖苏长公文章气节为天下万世所宗虽寻常往复尺素中而忠君爱国之心未尝不惓惓也别峯上人逰乎方之外视公遗垒不啻法寳亦可尚㦲跋苏文忠公自书前赤壁赋余偶过东武山与寳林师语已觉精神萧散师又岀苏长公自书前赤壁赋对山展玩无异汎舟从公之快此亦一时之竒遇也䟦饶叅政草书后余尝怪古人评书而草独以圣名夫书而至扵圣亦精矣然夷考其人皆有超世絶俗之才不得尽用扵世故扵是焉彂之昔韩文公论书至与尧舜禹汤治天下并称有以㢤临川饶公介之学问器识卓然为士大夫翘䠂而其向用扵世盖所谓鸷鸟举而风迫之也书特其余事耳然近来所书尤瓌诡逸群可喜公岂欲以书擅当世㢤然观其势殆不至扵圣不止也书朱云传后汉成帝举天下以听大将军王鳯而内宠赵氏史称其容受直辞岂以其不杀朱云而云尔乎然刘辅以諌立赵后论为鬼薪王章奏王鳯不忠而抵极刑朱云独以廷辱张禹而得不死盖赵氏内嬖也王鳯外戚也张禹师傅也师传视内嬖外戚其情孰亲孰䟽则三人之得罪可从知矣当刘辅之系祕狱也帝之怒岂庆忌䓁所能觧㢤然辅所以得减死一䓁者徒以立赵氏非元后意尔及遣㝎陶共王归国实鳯以计推逺之王章不忍以帝兄弟之亲而爲鳯所间乃上奏皆切中鳯罪上亦一时感悟然㝎陶王之势不如鳯加以太后一不食虽百王章鳯无忧矣此鳯之所以偃然居位而章不免扵也朱云见刘辅王章皆以言坐张禹以帝师傅与鳯并领尚书略无㡬微匡救意乃彂愤上书愿赐尚方斩马劒㫁佞臣一人以厉其余其言斥禹不及鳯而所谓臣下得从龙逄比干逰扵地下足矣未知圣朝何如又足以感动上心故庆忌一叩头虽攀折殿槛有所不问然则所言亲者罪重䟽者罪轻向使云一言斥鳯则斩马之剱反以加云虽欲居鄠田乗牛车从诸生不可得而谓成帝容受直辞可乎呜唿成帝在位直臣亦不爲少然自刘辅得罪而嗣子不立王章冤死而权移外家虽有不易折槛以旌直臣之言亦善善而不能用恶恶而不能去汉欲不亡得乎当是时朱云不以諌显名平陵一匹夫耳云既以諌显则华隂守丞嘉虽以荐云坐罪无憾噫若云者亦诚忠匹丈夫也㢤书赵冀公墨梅后右故宋赵冀公墨梅石刻在中吴虎丘寺此乃夲监郡西夏六十公子约所蔵以为珎玩者也余尝观其新英静秀有冀公少年机警之风其盘根错节似与金人戦髙头而横斜劲㧞之势又佀帅突骑应䇿奋击金人唿声撼山谷之时其寒梢挺特有直而不屈之态彷彿论李全必叛义形扵色而请兵讨贼以安朝廷之气虽有贲育不能夺也至扵风霜揺落之余而贞色凛然气压群木又俨若筋力既老而卫国之志不衰呜唿壮㢤公之大节如此亦可谓社稷之臣矣宋自端平以来捍御淮蜀两邉非其材馆賔客即其偏禆将校当时倚之如长城有以夫惜其两叅政府而不得安扵朝廷一命右相而不得宅乎百揆而雄材大略一以见之武㓛是犹梅之不得尽其和羔之用而樝梨橘柚之属反得効其滋味扵爼豆闻此豪杰之士所以不能无遗憾也公在淳祐间上䟽论天下事莫先用人用人莫先牧养莫先寛厚今监郡公以寛厚之政治呉吴人恃之如金城汤池使其居朝廷賛百揆遭冀公所不得之时行今日所欲行之志䓁而上之则扵公乎何有且冀公之声名不待尽而传监郡公之玩赏不待梅而胜然观其画而思其人囙其玩而知其志则斯卷也岂可少㢤夷白斋藁卷之三十二夷白斋藁夷白斋藁卷之三十三夷白斋藁卷之三十三临海陈基着金华戴良编碑精忠庙碑自古将相㓛臣身任社稷安危而存没始终之际廪然有君子风百世之下至以其坟庙废兴观时政之得失如故宋太师忠武岳鄂王者岂非以其人死而不朽而人心天理固自不可泯㢤𥘉王之没也盖二十有一年孝宗嗣位实始以礼葬王父子扵杭钱唐县西湖之北山王之孙制帅甫尚书珂相继请扵朝赐㓛徳寺曰褒忠衍福且剏祠墓侧赐额曰精忠寻置田若干畞苏之崑山以奉烝尝咸淳戊辰四世孙运干通复置吴兴田若干畞命僧甲乙主之运去物改寺庙亦废大徳卒丑子孙之在江州义兴者相与裒财率力缮葺复完乆之䟽属有为浮图氏者尽翦弃前人所封殖而岁时所恃以追养厚本者至是复委地矣泰㝎改元寺主僧可观独以祠事不复为已忧朝夕扶服赱公卿士庶间盖十有三年为至元仍纪元之六年庚辰郡经歴李全𥘉嘉其义募郡人力而新之盖亦勤矣至正十九年己亥十二月妖㓂犯杭先是行省左丞相逹实帖木児公与太尉吴陵张公以兵属本省平章政事兼同知行枢宻事张公镇杭由冬及春㓂百方攻城不利乃縦兵四掠烧民庐彂冡墓三月丑大戦数合是夕㓂溃斩首数千级生擒者以万计㓂平吴陵公命即故阯作新庙经始扵月日落成扵月日中为正寝凝土为王像而配享者子则宋忠州防御使继忠侯云将则宋阆州观察使文烈张宪而下各就序前辟庙门东西为两庑后为燕寝则祀王父母洎夫人余四子武略郎雷中大夫霖朝奉郎震脩武郎霆女与诸孙咸仕焉闳邃靓严视前有加而栖僧之庐候賔之舘昔之所尝有者今无不备仍命僧甲乙守之而苏湖之田则俾郡守谢莭量其出纳着成䂓刻之碑隂毋令擅有侵耗焉甫竣事平章公率僚佐致祭庙廷且曰世以鄂王㓛名位望与张魏公浚䓁并为中兴名将至论文武仁智用兵如神慨然以恢复之㓛自任忠义之言流出肺腑则谐葛武侯以来不多见也当其长驱中原转戦千里此其心岂忍斯湏忘君父之辱㢤使天而克终其志则祖豫州不足多道而秦桧乃忍使其自壊万里长城如刘宋之杀檀道济扵是两宫䰟魄卒从晋懐敏扵地下而神州宗社鞠为丘墟此谁之罪欤我国家恩覃异代王父子以至部将既巳䟽封列爵光贲泉壌而太史氏又论次其行事列而为传矣独其忠贯日月勲重丘山始终大节事関世教在祭法所当尸而祝之社而稷之者盖阙如也乃上䟽朝廷请与山川群望歴代贤圣忠烈之在祀典者并着令甲所以照往烈劝方来礼也公俾书庙废兴岁月扵石基不敢辞乃作诗併刻之其词曰昔宋中叶国步危宗庙共守九鼎移两宫蒙尘四海悲王独自誓扶𧺫之河溃华坼徒手支长驱中原屡搴旗敌气巳夺赱且罢雠执耻雪复旧畿忠孝要与灵胥期䜛臣居中肆罔欺勲业垂成俄复堕长城自壊大厦欹耿耿忠诚天地知西湖之曲北山陲鬼神护此南拱枝爰作新庙倚翠微子祔而食将校随白苹为羞杂江蓠吴田有稷牲脍肥击鼔考石吹叅差王乗云车驾文螭左右列祖参两仪麾叱灵霳命雨师福泽下土年谷滋钧天无䜛究厥施盍配羣望歆无违墓志铭陈隐君墓志铭隠君讳谦字子平妵陈氏吴人也甫児时即知事父母三十始受室悛悛色养退则率诸生讲说周孔孟荀壹是以脩身事亲为务年踰五十父母尚无恙父疾革思鳜隐君进鳜父没遂终身不忍食鳜事兄训谨甚训字师敬为吏不务苟同在两浙醝台时尝粥所乗马书画器物属钱所知赢什一自给所知死妻操钱子母归师敬师敬谢曰生享其利死馁其孤此市道吾弗为乃悉以钱丐之及书满徒步归吴下则甚窭隐君曰吾兄能若是复何忧乃力苦周旋惟兄所欲爲人谓师敬爲吏㢘君实有以左右之亰口孙子翼与隐君爲忘年交贫有女不能嫁隐君许助之后十余年孙病笃隐君曰吾死欲见孙君地下即持赀赱亰口爲毕嫁事𥘉隠君事林䖏士寛寛强隐君以业试有司隐君勉就塲屋属吏卒搜捡懐挟者待士甚无状囙叹曰道䘮至此尚可以徼倖失得爲㢤即罢归尽弃举子习折莭屏除世好潜心六艺㫄揽百家而卒守之以约尝从师敬北客扬润南寓杭累数岁不与人事接独日从搢绅髙世之士扬确论议爲文章驰骋上下尤善古赋及古今軆诗诡丽春容词辩锋出不少譲故内翰蜀郡虞公金华黄公今晋寕张公与诸老之在朝者交口论荐隐君冝在着廷与鸣太平之盛隠君力谢乃心行省承制署师敬由掾史陞照磨佐分省军事扵常之无钖间谒告归里第㑹郡事蹙语妻曰吾分必死矣谓隐君汝无官守冝自为计隠君曰兄在吾何所之有顷兵突至迫师敬隠君以身翼蔽之兵怒斥引出隐君复求入见师敬已殪即匍匐伏尸哭甚哀遂并遇害师敬妻王氏与老奴王乙亦自经死旦日门人范文絅访其隣知隐君兄弟皆死状囙泣求尸所得之篠桥下水中犹兄弟相倚立故人成元章白其事幙府为具棺歛且求其子诒属陈氏扵是隐君年六十七矣文絅奉二君葬吴县天平山先陇侧实至正丙申二月癸亥也隐君娶頋氏亦笃妇道先卒生子一诒女二长适范伯暠次适阮文通隐君所着述甚冨兵后散亡独所着周昜觧诂及古今杂诗二十四首得之灰烬中不燬越七年诒奉文絅状来请铭基哭曰隐君兄弟存时时人为之语曰陈氏之子一儒一吏孝友岂弟今不幸俱遇兵死岂善不足恃㢤且人孰不死而人独哀隐君者哀其义不苟生死不求幸而免也呜唿隐君之志亦烈矣乃论次其言行为铭铭曰其学也匪谷其集也择木载翔载伏而巢以义覆孰仁其雏猗徳不孤我作铭诗以敦薄夫不亦悲夫䖏士袁君墓志铭䖏士讳徳昌字子润妵袁氏其先汴人宋𥘉以进士𧺫家曰仲贤仲贤之后有提点亰西刑狱者扵䖏士为六世祖建炎间渡江居吴今长洲之蛟龙浦有东袁有西袁盖以其所居别之东袁有静春先生博学好着书家居不言禄实䖏士之诸父䖏士则所谓西袁者也曽大父讳迈大父讳义父讳英彂䖏士身长七尺状貌甚伟天性醇厚读书务眀大义纵观前史知古今理乱人物贤愚遭时治平雅意肥遯世居沃壌深病流俗侈靡之习尝曰吾家夲儒业赖祖宗余泽有屋可以蔽风雨薄田可以供祭祀遗书可以教子孙浮湛郷里偃仰卒岁不啻足矣独念先大父好施予今力虽不及幸岁无水旱螟螣公上之湏粗毕追飬之礼不阙子弟之教不废尚能莭衣食为亲朋一日之懽每岁时伏臈斗酒相劳虽无兼珎之膳杀鸡饭黍亦足以娱亲属有不能自振者周之无吝色嘉时吉日则与所知放舟吴淞甫间寻前代名贤遗迹逍遥容与有旷世相感之意尝诵仲长綂乐志论而叹曰人生行乐耳縦冨贵何为㢤至正六年卒扵家得年五十有五以九年葬吴县胥台郷穹隆山职坞之原娶朱氏子男三人曰礼曰信曰良女二人适葛大𥙿朱珎孙男五人稷穆穰稚种女三人仲子信好学而尚文雅䖏士既葬之明年信奉清江李衍之状来乞铭南渡以来中故家如袁氏者固不少然求其䖏身脩徳苟可以及其亲属朋友者掇口軆之养为之恐后用此终其身如䖏士者盖将以是遗其子孙也夫呜唿是冝铭曰维逢也时有藴弗施维蔵也固有蔚斯树维铭也弗忘有后斯永庆姪天骐圹铭天麒陈氏子年十九其父伯淳命至杭见其族伯父基时同来者叔姪九人㽞而不归者五人天麒最少而知务学问基扵伯淳同髙祖而天麒之祖讳屺为人信厚以言行重州里天麒兄弟三人天麒寔嫡且长其来杭也基择师俾习举子业未㡬基使吴门属天麒受诗扵㑹稽赵夲𥘉俄得软脚疾即卧不能行金华医者赵以徳侯之曰此痿痺少年得老疾虽多投药无益冝耴莶草九蒸暴为丸服之药未成而疾告革基使还急召医治之百方不能得竟死即寓舎买棺歛属时用兵又暑炽甚用是不免扵水火函骨寄慈济僧庐寻葬杭北山岳武穆王墓傍若干步扵是年二十矣死以至正二十二年六月二十一日葬以明年月日铭曰芝兰斯植霜露委之璞玉甚羙伊孰燬之生非不㳤命有短脩葬近忠烈庶亦无尤呜唿哀㢤墓表秦君墓表淮南秦君没葬崐山恵安郷南冈之原门人私谥曰孝友先生监察御史张君士坚题其墓曰孝友先生之墓君讳玉字徳卿其先塩城人四世祖统制府君庆扈宋南渡囙家崇明东沙曽大父栋大父梁㳺太学为上舎生父庚咸淳末试通州第一入国朝徙居崐山之太仓遂隐不仕君八岁孤即知家世夲末既长浸淫经史百氏独不喜为举子业家居讲授二十年事母兄尽子弟道母頋氏终未葬比卒哭里中遗火逼君庐君伏柩号絶火为自㓕族有据其田者君弗与较更归之劵尝道得遗金亟访还其主仆间执盗之窃布帛者君縦之使去扵是皆伏君为长者所论着有诗繤例大学中庸标说杂録澷藁若干卷州部使者察君卓行将䟽上褒旌论荐之君意不屑也至正四年三月二十有四日卒扵家年五十有三配颜氏子男二人曰约有文学曰璧先卒女二人长适厶次先卒秦氏自统制府君而降皆能世其学君虽晦弗售然卒以孝友为郷先生亦无憾矣余虽不及识君辱与其子约逰约泣谓余曰先君子之墓未有表表先君子墓者莫子爲冝遂爲之书以告其后人云夷白斋藁卷之三十三夷白斋藁夷白斋藁卷之三十四夷白斋藁卷之三十四临海陈基着金华戴良编传汤婆传汤婆者临贺人也其先妵钖氏世传当殷时尝媵有莘氏与伊尹鼎爼同事汤囙更以汤为氏周成王时太公立九府圜法其族有配金父之长男为适妇者尝得异术扵上清童子夫妇俱衣五铢服以通扵神眀最为世所贵后汉有钖光者盖其苗裔也子孙生产桂阳山谷间往往出而効用扵世日煅月炼大小方圜惟人意所欲以故皆器重之独婆之业者不问贵贱至今犹妵汤或曰上世以汤泉郡为其汤沐邑故以地为氏然不可考婆银色而铅质皤腹缩项軆肥白如瓠澹泊不嗜黍稷五味每祈寒独好饮热水饮毕即屏气黙黙拥𬒳就床蓐鳏寡老人见其温燠寡言率喜亲习之最善煦妪人足足抵之盎然如春故又号之曰脚婆云旦日开喙倒腹罄所有为人倾写辄见肺腑无隐惟不喜近年少人雅有度量絶口不言人过岁且夏竹夫人擅宠辄虚心退避废䖏静室无㡬微不满意或有叩之者婆曰吾誓与人共岁寒彼以凉徳侧媚一时縦得幸如晚莭何卒不与之较其不忮有容类如此賛曰汤氏之先昉见扵殷周之际尚矣婆禀中和之徳洁已事人能视时为进退世态炎凉不一动其心殆所谓厚施不食其报者非耶其视鸱夷徒用区区酒徳见称扵杨子云氏有间矣周䖏士传周䖏士名允成字允叔吴人也元贞𥘉从其父逰武林寓公毛宣慰素轩见而器重之延爲其子师尝读法家书慨然有用世志以夙病足不良扵行遂浮湛里闬晚复好佛老氏之说日与郷社耆年者㳺人因以静乐䖏士称之吴中子弟以律学受指画者皆传以古义其或舞知爲深文见利干没不頋事是非䧟人扵不测者则必痛絶之子弟改乃许雅重然诺爲人谋必忠最喜扬人之善不善亦不能茍容郷人有爲不韪者必相戒曰慎勿使周䖏士知也诸有争讼曲直就䖏士质之必极陈利害以谕之往往有感窹者故其居虽湫隘户外之屦恒满焉䖏士蚤孤家素贫常所往来者有所馈遗亦视义而后受独喜赴人之急頋已力不逮则以告郷之好义者然未始以一毫私已事干人人用是益多之咸相谓曰周䖏士无儋石之储而有髙世之行奉母氏八十余而终无间言孝也事寡嫂三十余年有礼弟子也送兄姊妹若干䘮义也抚兄子如己子慈也今年愈髙家愈贫身后之责独不在吾党乎乃争以钱买地长洲豫营夀蔵䖏士闻之頋谓子壻曰诸君子以吾为赘世翁耶生且不知吾之有我死又遑恤其它然业己辱诸君子髙义乃以胜曰持酒共饮其上歗謌竟日人又咸服其逹云賛曰太史公云法家严而少㤙周䖏士法家者流頋廪廪有长者风士固有墨名而儒行者其䖏士之谓欤史孝子传史孝子者名𢡟祖字时可鄞人也宋丞相忠㝎越王讳七世孙朝请郎知贺州讳齐卿之曽孙脩职郎绍兴府新昌县主薄讳贺孙之孙主簿生五子而𢡟祖则其次子公麟之子也公麟娶越余姚赵氏乆无子囙祷焉已而有娠生懋祖甫三岁而赵氏卒未㡬父亦卒祖庶母莫氏与两叔公焘公秀及懋祖二妹独存𥘉主簿有田八千畞为钱唐浮屠所侵主簿与公麟相继诉官不能直家用益落至莫氏复携公焘公秀与𢡟祖二妹诉江浙行中书益僒不能归乃弃懋祖及二妹扵人懋祖再转为时贵家奴方髫穉即能知其世家而痛其孤穷少长服勤所事惟谨岁往来朔漠备尝劳苦时贵亦用是善遇之每独思其亲辄呜咽泣下至夜率泪渍其枕如是者十有七年时贵以罪废懋祖因得放还江南莫氏洎公焘公秀尚无恙家徒四壁势不自存懋祖尽鬻衣装竭力为养父骨殡僧庐四十年至是始买山营葬葬之曰泣血如𥘉䘮莫氏俄伤足病卧床蓐昼夜呻唫不絶声懋祖扶持医疗数月乃瘉寻又仆于火体糜溃者殆半复侍疗如𥘉踰半载而瘥莫氏因歔欷感叹且曰吾媿弗能抚若之㓜庸讵知垂老頋得若力乎懋祖闻之孝敬愈䔍懋祖自念赖祖父之灵复见郷里亲戚而所恃以奉烝尝者惟田尔田不复祖父之志未信也乃奋力与浮屠争扵官史氏素畏惮浮屠之势无敢助懋祖者㑹捴管范公察其实悉㫁归之懋祖得田即以班诸叔弟其有失身为浮屠氏者命反𥘉服择良家子配之公焘公秀莫氏物故独身任其责䘮祭各尽礼闺门雍睦子亦克肖云賛曰至元间金华人俞器之年十六𬒳兵虏至北方公卿大夫哀其儒家子及长用荐者得官越十有九年归为诸暨州判官至家则亲戚无在者内翰黄公为布衣时实为之传史懋祖以忠㝎越王之后焭焭孤穉转为人奴其隐忍困穷有甚扵器之者其归虽不能得官然及事其祖庶母二叔买山葬其父以孝子称嗟乎陵谷变迁世家子孙困踣流落者何限其能生还故郷振复先业如懋祖者盖求十一扵千百也君子曰人不难则智不眀吾扵史懋祖俞器之尤信沈母传沈母姓徐氏名㳤清字贞子世为湖州武康下渚里人至元间父昌徙城迎春里生贞子少长躬织纴组绣以事父母父母笃爱之许纳同郡乌程沈氏子文名之为婿未㡬母闵疾贞子窃闻有言婚者即诣父泣曰不幸母病为大人忧有如不可讳罔极之痛也且婚不备贞女不行彼世俗鄙薄茍然而已者尚忍为之乎及母没号恸㡬絶既免䘮乃成婚逾年父遘疾贞子方产亟超视毉膳药必尝而后进如是者弥月父竟不𧺫哀慕陨絶曰就羸笃犹哭不辍声姑尝有疾剔股肉食之乃瘉夫䘮明朝夕涕泣竭力治疗不能乃自综理其家事夫教子内外无间言子明逺服母训受业郷先生所从㳺皆瓌玮之士过明逺必请拜其母贞子不计家有无辄为酒俾尽懽乃已明逺笃学蔚然以文艺称人谓沈氏有子云论曰昔晋汝南李氏从父兄谓事贵族为门户计其后以子周顗䓁贵克成其志今贞子扵母病之际毅然自持者徒以礼耳非欲为门户计也然卒教其子以儒为业又庸知兴沈氏者非贞子乎乐闲䖏士传乐闲䖏士吴人也妵陆氏盖唐甫里先之后恂恂寡言平居不见喜怒少年时与其兄俱读法家书见其言惨礉少甞太息曰士不冨贵则贫贱而已何乃自从刀笔吏㳺乎且深文巧诋以䧟人不测吾不忍为也遂去与兄居里巷间絶口不言爵禄以乐间自号中岁厌居市㕓谓妻子曰吾家有耒耜经甫先生所以遗子孙者畚锸茠刺固吾事也吾将躬畊笠泽往来江湖复散人故事以终吾志矣即束书载家具竟往不返间着鹿皮冠衣褐衣从畸人逸士扁舟夷犹翛然有世外风或谓䖏士曰天軄覆地軄载日月职昼夜人居两间朝作夕休㓜学壮仕斯軄也彼以名器不可多耴则假道扵仁託宿扵义以逰扵逍遥之墟食扵苟简之田斯不有其軄者也仁义固先王之籧庐乎䖏士以间为乐其逍遥之徒耶抑茍简之流耶䖏士曰吾朝作夕休无异衆人吾学不敢后吾仕则有命焉吾仰则天之覆俯则地之载吾画夜则日月之明吾仁则愿求之义则愿由之吾所不茍耴者与噐而已尔闲者吾之所有吾安其有而乐之其軄也逍遥茍简非吾所敢知夷白子闻之曰隠者也夷白斋藁卷之三十四夷白斋藁夷白斋藁卷之三十五夷白斋藁卷之三十五临海陈基着金华戴良编祭文祭故平章荣禄张公文呜唿谓天无为而生公耶则公之噐量超乎䓁夷谓天有为而生公耶则公之志业不冝遽止扵斯夫力足以任天下之重而明足以烛事理之微竒谋足以坐制千里之敌而英略足以立决两阵之机卑譲足以延揽四方之俊而威武足以雄驱百胜之师㤙信足以得三军之死力而仁勇足以拯万妵之颠危而天不假年痛罹此极使千寻之木弗能扶大厦之倾万斛之舟弗克济苍生之溺此天者之所以不可必而君子之所以长吁而太息鸾鳯岂不祥扵枭獍麒麟岂不仁扵虎狼蛟龙岂不神扵蝼蚁稂莠岂足侔扵稲梁今妖鸟得以贼祥禽丑得以辱仁类蠕动得以制介族之长恶草得以为良苗之害岂天未厌乱而仁者不必夀耶抑民之无禄而沦胥以死者不必救耶何公之不幸一至扵此而天之苍苍竟孰尸其咎耶然公能以贵下贱而不能屈身以从贼能以仁伐不仁而不能临难而辱国能厉声骂贼而不能与之俱生能视死如归而不能食不义之食盖公之生也民有父母国有股肱公之死也豪杰失倚赖君子失依慿独忠肝义胆通神明而贯金石英声盛烈掀天地而震雷霆上可以争光扵曰月下可以垂休扵汗青此所谓没而不朽者在公可以无憾矣然复雠之义不举则终天之恨不平四郊之冦垒不除则九泉之精爽不宁某䓁之所以尤痛哭流涕而不能自已者以首见招扵舘下继辱荐扵朝廷义虽均扵僚佐㤙难忘扵死生既不能漆身吞炭报知扵国士又不能奋推操匕以効死扵贼庭惟鞠躬尽瘁恪勤扵王事夙兴夜寐勉强以力行临风一奠盖上为军国恸而下以哭吾党之情祭斡勒㢘使文呜唿哀㢤公止斯耶岂天恶正直神好诡随耶谠言无避者恒不利扵世而秉心忠亮者不必期頥耶将苍苍者不足信而吉㓙祸福𥘉莫知其所尸耶公之刚膓疾恶得扵天者独厚及以言得罪戾扵人者又何其颠且危耶如使正色以立朝眀目而张胆则英风伟烈夫岂𥙷其阙而拾其遗耶及权倖误国是非乃明而天不假年果孰啬其施耶岂謇謇匪躬者道不昌皎皎不汚者数必竒耶凡有识之士莫不闻风而扼腕况某也辱知扵公又特殊扵䓁夷耶託交二十余契阔三千余里始终䟽数如一朝夕岂非生同年学同业而道同师耶持莭南来庶㡬相见以慰离索又岂非以一苇可杭在浙水之东西耶岂期一疾不𧺫遽罹此极而终天永诀孰谓魂气无所不之耶夫忠义足以正风纪气节足以厉㢘隅此所谓没而不朽者将百世以为期耶頋亲老子㓜而琴亡人逝然质之天道则仁者有后固不可得而欺耶某也义当匍匐抚棺就次以哭知已之私念窃忝王官骏奔戎旅所不能自致者死者岂必无知耶衘哀致诚往伸一奠天乎痛㢤孰使泣涕之涟洏耶尚飨夷白斋槀拾遗故徐君孟逹圹铭吴人徐君孟逹讳元震世居常熟之虞山考讳敬故益阳知州妣虞氏封东海郡君初益阳府君之官于朝也君以俊造㳺成均为博士弟子员精敏竒伟最为府君所钟爱故徽州路儒学教授甫里陆公徳元时客京师尝见而奇之元统𥘉府君出知眀之昌国州需次里中君以佳子弟出入府君左右进止不凡教授公见而喜曰此子真千里驹也吾属意久矣遂赘以为壻陆氏家素醇俭教授公尤慎重务以诗书承家君既赘事教授公如事府君先意承颜委曲备至且以时莭省府君扵昌国寻遭郡君之丧哀毁尽礼居乆之教授公捐馆君独以身任遗孤之责抱扶持俾娶且有子而陆氏之业因赖以弗坠人谓教授公有后君之力也及府君以疾终益阳君迎柩归常熟之先垄亲戚賔友送车云集凡塟祭百需视力所得为而哀礼兼尽君俶傥有卓识雅重然诺乐赴人之急遇事立决㡬警絶人而以仁厚将之虽委身闾里不屑仕进而其英风骏望伟然于搢绅公卿间与人交不以䟽数为厚薄临财不苟惟义之所在方复营别业扵松江笠泽之上聚书教子岁时伏腊幸粗有余将与所知优㳺卒岁俄一疾不𧺫遂以至正十五年七月七日卒扵家得年四十有七妻名仲端有妇徳子男二人长曰𬗟湜毅好学次曰朂幼而克肖女一人适同郡曺玄越七日丁酉𬗟奉柩葬扵吴县灵巗郷陈湾东横山之原呜唿君託人之孤急人之急刻身谨行始终无怍而天不假年夀不称徳此君子之所以哭之之恸也临海陈基辱知君特厚义当铭其圹铭曰维孟达父世呉人有寸弗施善其身託人遗孤力千钧之死无怍勒贞珉有孔勿替在后昆夷白斋藁夷白斋藁跋跋四库着录夷白斋藁三十五卷外集一卷此爲戴良原编卷数相同稿本藏叶林宗家钱遵王尝见之曾从其摹写一本事详读书敏求记此出明人手钞爲延令季氏藏书黄刻季氏书目所载元钞五本是也今归常熟瞿氏铁琴铜剑楼按四库总目载朱存理楼居杂着跋文称得是稿钞本于王东郭家临写一部计二百九十六番是本叶数正同又跋拾遗一篇称尙宝李公前修郡乘时先得海虞人家本一册复有遗文三十五篇予悉录之今得王氏本相校异同于海虞本录出爲拾遗一卷是本外集有序十三记十书一题跋九传一哀辞一凡三十五篇当卽朱氏所见然尙有诗一百十七首则朱跋未之及也明弘治张习刊本跋云敬初有文集名夷白者三十四卷留吴下士大夫家祕不传习慕先生尝抄数篇于卷册间迩聆一士有而靳不肯假用购之犹逸其半闻陈思耘得先生手笔数十篇又于友处借百篇倂爲十二卷躬录诸梓是张氏未见戴良原编其书由多方採集而成故编次不同篇数亦有出入是本较张刻增诗五十二首文三十五首亦有张刻有而是本阙者诗九十八首文二十三首今摘爲补遗并吴人尤义所撰陈基传附印于后钞本中本源禅院记五言律八里庄寄吴中兄弟洛口二首七言律题陆氏别业一首绝句倦绣图一首与张本异同甚多颇疑张氏所见与写本不同出一源写本故有校订多与张本相合兹复对勘一过摭其遗漏者若干条并录校记附后此集庶可称善矣敬初别有夷白斋尺牍见海虞艺文目询之虞邑友人云已不传特附识之民国纪元二十五年二月崑山胡文楷夷白斋藁夷白斋藁外集目録夷白斋藁外集目录临海陈基着金华戴良编古诗四言题朱买臣负薪读书图古诗五言妾薄命春曰江上彂大都涿州任丘献州阜城凌州荏平谷城山旧县汶上施家荘徐州益都子龙桥妇分韵得老字送王本𥘉县尹兼简本中知州清樾堂诗为沈君仲说赋钓月轩东原行古诗七言题赵千里江山秋晚图七月望曰值雨宿窖中赠黄瑞卿诗潼関送陈仲寳还江州题畵二首南归道中作律诗五言八里荘寄吴中兄弟㝎陶夏夜懐李尚志土壕题阌郷驿用故翰林宋显夫先生韵二首函関三首永昌陵牢関江二首乆雨二首晴金山寺又雨安国寺㝎陶晴洛口白杨河崔镇次韵荅陆养正律诗七言题陆氏别业题龙门山图至正丁亥四月廿三日允常御史有事扵先茔甫竣事而甘雨作人以为孝感所致皆为赋诗而属予为之倡丁亥岁河南自正月至七月无雨流民相属扵道哭声满野不忍闻兴庆池陈㽞睢州雪中用允常御史韵徐州至曰淮隂道上瓜州题江风山月亭送琳上人归南岳江上客舎江上对雨寄郑山人江边闻道送人之南江月楼寄了即休长老五月五日淮隂舟中河阴牢开洛口法王寺崇福宫承天宫轘辕嵩髙次韵钢字为拜太古运使赋次韵酬郑彦章运使东平道上济州彭城吕梁邳州淮隂侯庙过杨子江忆亰师故人草堂碧梧翠竹堂渔荘次韵荅陆养正㽞别钱伯行㽞别陆养正送干子都赴陕州同知长律上西台大夫韩公二十韵江亭送钱伯举录判衢州絶句题水殿纳凉图戯婴图蜀葵花图鸡冠花图桃花翡翠图倦绣图竹雀图花雪姑图田横墓中牟杞县序玉山草堂分韵诗序尊贤堂分韵赋诗序送长洲县迁家讷县丞代归诗序送施掾史诗序送髙进道序双蹊诗序送髙孟賔归永嘉后序送申屠彦徳序送郑君举㳺金陵序送葛子充序严氏逰灵巖图诗序送赵平甫序送李崇道诗序记万壑松涛轩记绿隂亭记听雪斋记志静斋记悠然亭记嘉树轩记范氏复祖茔记崇勲堂记桃源小隐记知还亭记书与沈存斋书题䟦书石抹氏家谱后书故御史郑公从之嵩山五诗后书中书除目御书𣪚官后书太古字说后䟦学斋侍御张掖刘公洛阳懐古诗䟦张彦辅画拂郎马图䟦西园雅集图䟦康里承旨遗墨夷白斋藁夷白斋藁外集一卷夷白斋藁外集临海陈基着金华戴良编古诗四言题朱买臣负薪读书图我樵于山我负于路读书自娱匪伊暮靡咈尔心重失我度我印既累我绶斯若尓毋我尤我不尓怍彼羙宋女亦辽以邈古诗五言妾薄命妾本良家女钱塘江上居生来不出户只学绣罗𥜗父母偏爱惜无异掌中珠十八许隣里二十㑹葭莩低头奉箕箒和颜事舅姑谁知轻薄婿零落在中途结发愿偕老宁不共驰驱昔如梁上燕託身君子庐今如水上萍飘泊任江湖自嗟妾命薄忍死亦湏臾生女为人妇愿嫁得其夫嫁夫一失所不如弃路隅春曰江上海宇属清宴干坤大无垠慿髙骋遐观临流涤烦尘云曰湛初霁山水荡余春阳徳舒柔和品彚竞妍新矫矫云端翮洋洋藻中鳞感彼翔泳适窹兹涵煦均良时不再得芳年难重臻愿言乗清飈邈㢤霄汉津彂大都结发事书史及壮服冠裳逺逰至亰师永言观国光叨逢尧舜时㧞擢登眀堂佩以眀月珠𬒳之云锦章驱车未及门平地生太行丈夫慕前脩出䖏岂有常但念平生友惜别衢路旁惟愿各弩力矫首永相望涿州仲冬过渔阳风日正凄厉嗟此豪侠窟自古称壮丽煌煌神尧业𧺫自艰难际柰何至中叶四海皆鼎沸良由开元主养以自噬惜㢤曲江公忠言谅何济居人一何幸属此承平世耕牧畿甸门圣泽湛汪连山接神臯旭日生爽气独怜去国人南征从此逝任丘迢迢去亰国行行适任丘城郭何萧条関山良阻脩日入就旅灯火稍绸薄酒不堪饮何以销我忧冥冥天际鸿汎汎波上鸥往者固莫追来者当自谋献州驱车官道傍四野积隂沍中路忽改辙前行屡囬頋遥瞻献州城未至日己暮﨑岖丘陇间足趼不容错湏臾近烟火谓可慰情虑不覩主人面返遭邑犬怒仆夫亦己疲黾俛羞草具饥来罄一飡已饱复何慕阜城忆昔曰下归己甘栖遯迹胡为负𥘉志三岁四行役我马不及秣我仆不遑息荏苒岁月暮展转忧患逼朝行过阜城原野霜露白一身如鸿毛苦厌天地窄凌州晓出凌州南昼行泥淖中一步一踟蹰四頋心忡忡牵车者谁子自言业为农频岁值大水田庐为之空家有白发亲曰食忧不充辛苦事商旅庶以供飱饔维人生两间所贵亲爱钟贫贱茍知养奚必禄位丰文夫畏天命敢不哀人穷生世苦不偶何由恤痌荏平客行荏平道日出天皎皎泰山何巖巖云开豁穹昊生逢全盛时悲謌出燕赵䟦渉虽苦辛爱此风日好関河路緜緜江湖云眇眇叹息梁父吟慷慨令人老谷城山晨兴发东阿薄暮至谷城黄石去已乆兹山尚峥嵘伊昔秦汉际豪杰纷从横卓㢤张㽞侯视秦如孩婴奋椎博浪沙贲育莫敢争頋独取公履俛焉若诸生授书何必多怳愡通神眀卒为帝者师㓛成遂遗荣飘飘逺㳺子天寒独遐征徘徊抚松柏俯仰有余情旧县披衣听鸡鸣膏车待眀彂萧条古东阿遗堞带残月䊸余入空谷踯躅寻旧辙前瞻閴无人四頋皆积雪悲风泱至仆夫惨不恱驱驰二十里晴旭生木末稍欣山色佳缓辔行复辍我生一何愚奔赱恒挈挈赋命与仇谋艰险难备说蹉跎三十余益叹身世拙岂无浮海志实恐甘旨阙𬗟懐古圣贤感激膓内热汶上我行汶水上觧缨濯烦尘闵子安在㢤流波尚潾潾子昔当衰世不肻从陪臣我今遭盛时言归事吾亲泰山虽云髙希之在其人恭惟无间言敢不书诸绅施家荘陆行已兼旬岁暮诚劳苦积雪兼层冰跬步忧龃龉暝投施家荘居民喜相语累曰隂沍消舟行了无阻勇辞所乗车侧耳听柔橹櫂謌杂吴讴颇𣸪慰覉旅人言前年夏洪河走平䠂漕渠当其冲澷漶不可御民庐悉漂沉桒田眇何许所以亡命徒潜踪匿芦渚乗间作盗贼往往遭杀虏我方为饥驱愿言适乐土中原不稼穑去去复何所徐州一昨始入舟遥望徐州郭水行已信宿甫至城下泊洪涛蹴长空惊风怒相薄干坤无端倪云水互叅错𥘉疑鲸鲵闘复恐蛟鼍跃篙师为苍黄客子俱骇愕伤㢤䠂君臣伯图已寂寞空余苏公楼突兀倚寥廓徐人昔恃公安若山与岳文章与元气万古相磅礴大河失故道崩奔势逾虐生人化鱼鼈中州废畊凿安得不世才为君拯民瘼九原何茫茫可爱不可作益都子伥伥益都子牵车渡河水河水结成冰乱石森齿齿父后子居前父轾子辄轩寒风切肌骨手足为拘挛跻攀上平路不敢复囬頋未忧子力疲当念父辛苦龙桥妇婉娈龙桥妇空闺何恻恻夫婿弱冠余南征死锋镝但见隣人归不知夫踪迹委身奉舅姑誓志如金石朝采陌上桒暮向窓间织织成锦囬文无䖏寄消息织成双鸳鸯无复合欢夕何如织缣素裁剪信刀尺为舅作衣裳为姑为饮食分韵得老字华轩列绮席嘉树䕃芳草爱此时雨歇绿隂浄如扫君子谢轩冕逍遥遂幽讨有瑟复有琴自鼔还自考逹㢤松云翁狂謌不知老送王本𥘉县尹兼简本中知州忆昔至正初北㳺客亰师辱交伯仲间日夕相追随磊落青云器聮翩丹鳯姿愧无髙山调酬君白雪辞俯仰八九载南归沧海涯窃闻霜台上风猷肃纲维允矣伯氏贤克当眀主知仲氏贰安陆重为人所推中朝名公后复始非君谁前年复至亰伯也官扵磁治州如室家拊民若婴児灵草毓三秀瑞麦生两岐伯也置不言独咏丰年诗凛凛君子风不啻先公为政成报天子宠钖有光辉人言古循吏龙黄邈难追孰知忠厚化昔闻今见之仲也复为邑郓城欝巍巍朝廷重守宰简书有程期一门双南金共下白玉墀又如两骐骥为主効驱驰河水昔横溢生人四流移乗间为冦触罪姦有司坐令齐鲁俗化为蛮与夷今君寄民社所念当在兹愿试父兄术为民疗苍痍君服亦已华君佩何陆离朝彂江之浒暮宿河之湄行当见伯氏为我道睽违清樾堂诗为沈仲说赋君子缔新构乐此静者心徳阳一以亨衆木欝成隂揽物感流景当轩理鸣琴永懐乌鸟情肻为逰子吟囬飈薄烦暑灵雨洒中林为君赋行苇愿言酬徳音钓月轩开门得新月褰衣芳沚我意不在鱼投竿聊尓耳素娥一何好姢姢暎秋水重惜此流辉徘徊殊未已东原行天寒曰晷促车行何辘辘大车利宵征小车冝早宿使君徒从多使君号今肃何如原野间年丰秋有粟古诗七言题赵千里江山秋晚图秋山遥遥秋水阔秋风冉冉生苹末夕阳逺树集归鸦惨澹人家带林樾我闻赵家父子工丹青划然见此心目俱开眀人间何䖏有此境无乃潇湘与洞庭白波青嶂天冥冥熟视彷彿闻秋声依微暝色生浦溆又佀沧浪謌濯缨东呉陆君好竒古何从得此归嚢禇我亦从之时一睹为君题诗三太息良工良工心独苦七月望日值雨宿窖中西逰复入河东路复巘重冈愁屡度﨑岖五里不到河忽雷椎山雨如注湏臾百水争怒流澒洞忽若龙腾湫熊罴遁蔵豹伏魑魅乱呌狐狸愁我马在前仆在后我行一步一囬首隂风吹人股为慄破㡌笼头衣露肘疾唿东来皓首翁问劳慰我心忡忡相延入谷己暝黒下马共栖营窟中不知今夕复何夕俯仰人间长太息劳生何必为形役归有衡门且容膝赠黄瑞卿诗禄命有书尚矣唐太常博士尝刋㝎而叙之然论长平坑卒南阳贵士则深黜其三刑六合之非至昌黎韩子扵李虚中则盛称其以人始生年月所直日辰推其贵贱夀夭百不失一然则果何如㢤盖博士之论夫子罕言命之意也韩子之说则不知命无以为君子之意也然五行之变化支干之相生孰为胜衰孰为休咎苟能精之则其理有足徴者虽所罕言而亦讵可不知也㢤松陵黄瑞卿以禄命之术㳺江湖间予既赠之以诗又推夲其说扵其左其诗曰客有谈天姓黄氏沛若银河泻秋水五星歴歴方寸间指掌人生䆒终始曽将异术千王公一过兾北凡马空识人湏识贫贱中岂以世态论穷通九重方贵凌云赋我独胡为守环堵便将出䖏问黄生不用长安寻季主潼関河浑浑関崿崿太古己来神禹凿前车未行后车却去马一鸣来马愕自从视继龙兴周道不复如䂡平至今惟有秦川路千里秋风落叶声送陈仲寳还江州陈君五十头未白邂逅都门始相识陆乗车马水乗船䟦山川共南适苦甘饥饱朝暮同语黙寝兴情性通万里相将弥两故郷西㳺我昔驱羊肠披圗万里心茫茫人生出䖏古莫必忧乐相乗寕有常君不见重耳当年伯业昌险阻艰难曽备尝文夫有事在四方蓬矢桒弧那可忘连山髙髙上无极仰视青天不盈尺俯覧可以穷九域我疑山灵应上诉帝遣夸娥运神力又疑蓬莱脱左股万里飞来倚空碧干坤一色云冥冥急霰始集雪又零依依度桥者谁子隐隐操舟如送迎万壑千巖深且窈两两相将事幽讨若非淮南访八公㝎是匡庐寻五老意匠经营妙入神披图烂熳皆天真人间何䖏有此境我欲从之一问津律诗五言八里荘寄呉中兄弟晚泊清淮口临风一振衣长河吞鉅海平楚没斜晖未觉鲸波险唯忧羽檄飞故园兄与弟欢乐我多违㝎陶世路仍多患斯人剧倒悬虚移河内粟实苦汶阳田圣主忧民曰诸公奉使年万方心佀渇雨露尚中天夏夜懐李尚志蟋蟀己在壁烦暑犹未歇离居感时序忧端难㫁絶绿树含微风明河湛𥘉月念子行末归徘徊至明发土濠夕憇土壕村主人颜色温子孙供洒扫兄弟具盘飱故国甘棠在名家棣蕚序相传唯孝悌珎重乆弥敦题阌郷驿用故翰林宋显夫先生韵二首匹马秦川道西㳺柰逺何客星秋入斗候舘夜临河地势関头险秋光岳面多永懐杨太尉清白志难磨为问西来使长安去㡬何檄书飞𤏡道征戍动交河鹦鹉承㤙旧莆萄入贡多平生二鸟赋感慨未能磨函関三首水宿烦津吏山行信舘人度関车踯躅入谷马逡廵石戴泥中辙风惊塞外尘忧时非肉食华发为谁新万里西㳺客归期趂早鸿涧泉明晓练山果落秋红鸟度烟岚外人行泥淖中前途逢驿使立马问关东稍稍闻人语迟迟进马蹄雨深分陕路云隔度関鸡间道曽归壁交情独恋绨萧条王伯略惆怅入诗题永昌陵洛水南来近嵩髙北望遥墓无羣木拱山罢百灵朝玉碗人间出金镫地下销夕阳扵越路烟草更萧萧牢关匹马东归客﨑岖过牢地分周郑险天入宋梁髙俯视泥无辙前驱牵载膏慇懃关下吏相送出城臯江二首泽国长云雨春山半有无江源𧺫巴蜀地势控荆吴客舎依鲛舘蛮商杂贾胡眀时方利吾道未乗桴江汉思神禹干坤仰帝尧信知沧海大能受百川朝万国车书广三吴地利饶独怜南浦鴈箇箇上云霄乆雨二首自从甲子雨不见有晴时南国皆云气阳台眇梦思蛟龙争窟宅鸟雀恋藩篱去去扶摇上飞腾有所之乆雨妨农事那堪夜复晨云浮沧海曰花误洞庭春行路悲㳺子匡时仰大臣未甘栖遯迹霄汉有通津晴雨后江逾绿春深天尚寒晴光分浦溆晓色变峯峦海内长为客天涯独倚䦨封书寄鸿鴈聊以报平安金山寺突兀金山寺萧条古佛居云堂依水府花雨散空虚方丈诸天外浮屠浩刼余十年㳺此地今日重踌躇又雨春草碧芸芸春江日易曛鲛人长织杼神女又行云风水随鸥宿烟沙与鴈分逺逰头欲白惭愧卓文君安国寺古寺依脩竹春池带绿蒲世尘无䖏着僧迹与云孤日暖乌争树风轻燕引雏乆知方外乐来此一踟蹰㝎陶今日南风正扬帆过㝎陶郊原连荠麦井邑带波涛衆鸟晴争宿孤舟晚更操裁诗聊自慰不必问香醪晴风雨夜来急波涛今复平路从関下险山向洛中眀岁稔征徭薄时平去就轻愧无封禅䇿聊欲颂河清洛口不学尸郷隐重为宛洛逰波光依岸转㠶影带云収岂有相如赋空余季子裘青云有知己意气若为酬白扬河晚泊白杨河坚冰柰尓何畏途愁落景归梦隅沧波古渡淮人语商船䠂客謌晨兴羞揽镜白发近来多崔镇草草趍崔镇悠悠忆帝郷星辰依魏阙风土入淮阳逐客行无马居人饭有鲂年华催献岁归得拜髙堂次韵荅陆养正之子过从乆情亲若辅车衣冠虽混俗诗礼贵承家舟泊松江雨门连笠泽霞十年来往地俯仰一兴嗟律诗七言题陆氏别业夹溪扬柳恣欹斜流水春来浅带沙韦曲桒麻如杜曲魏家池舘接姚家髙低乱舞风前蝶红白争开而后花安得草堂江上住烂题新句送年华题龙门山图曽过龙门山下寺画图浑佀昔年㳺秋声夜动千寻木云气时腾百文湫魏国祠前烟草绿逺公巖畔石泉流隐君最有登临趣拄枤相期到上头至正丁亥四月廿三日允常御史有事扵先茔甫竣事而甘雨作人以为孝感所致皆为赋诗而属予为之倡佳城窈窕白云中华表前瞻一径通千载有㓛归纪信九原无计𧺫文翁龙门春涌桃花浪洛浦秋含麦秀风近日绣衣来拜扫孝思欣至雨𪷟𪷟丁亥岁河南自正月至七月无雨流民相属扵道哭声满野不忍闻恸哭秋原何䖏人哭声直上澈苍旻谋生不及官仓䑕转死终为客路尘憔悴㡬家犹贡蜜苍皇诸硐又争银绿衣陈事无年少徒尓区区索鬼神阿㜷抱子妇将车骨肉谁甘弃道途使有贾生应恸哭惜无郑侠为传图身抛田里魂俱䘮目㫁関山泪巳枯自咲腐儒难用世谩将余论拟潜夫兴庆池层城佳气日髙浮花蕚楼台在上头鹤驾六盘犹避暑龙池九月未知秋青山排闼当窓见金水飘香入地流麋鹿不收瑶草碧太平㤙泽满秦州陈㽞人物东都迹已陈行过古邑为逡廵石经毎爱中郎字垫角犹传䖏士巾旷世逸才名在耳百年眀哲道全身飘零咲我成何事惭愧九原泉下人睢州雪中用允常御史韵隐隐髙城下五更飘飘坠雪细闻声花开草木春输巧光粲楼䑓月譲眀太史豫占年糓瑞先农应报岁㓛成谁知万里関山外亲伴观风使者行徐州日上彭城独倚楼関河迢水空流不囙跃马江东去安得歌风沛上逰草带虞姬亡日泪山余亚父病时愁如何舞罢鸿门劒不向咸阳一少㽞至日淮隂道上年年至日在庭闱令岁飘零独未归云物不殊郷国异江山虽好故人稀檄飞河陇仍防冦兵振衡阳未觧围忧国腐儒头欲白倚䦨无语立斜晖瓜州题江风山月亭结屋髙临扬子津江风山月坐相亲鱼龙未启烟波蛰鸿鴈先惊関塞春有客贡琛来海岛何人挂席上峨岷江心五夜钟声动唤起扶桒曰一轮送琳上人归南岳髙人二月归南岳共向东风折栁枝万里故山飞钖近一江春水渡杯迟碧云不赋汤休句班竹应过帝子祠尚恐诸方叅未遍葛洪川上重为期江上客舎晓来江上雨蒙𪷟烟火萧条客舎中风急最怜巢幕燕春寒犹滞寄书鸿纷纷洲渚鱼塩聚厯厯东南贡赋通万里干坤一覉旅浊醪今夕与谁同江上对雨寄郑山人萧萧风雨动经旬二月江城未见春鸿㕐不传天末信烟波愁絶渡头人谁家扬栁啼黄鸟何䖏汀洲采白苹惭愧江南庾开府暮年词赋转清新江边二月东风鸎唤人踏青逰女满江濵栁迷杨子津头路山掩润州城里春望㫁碧云情缥缈謌残绿水意逡廵无由一向江南去相伴汀洲采白苹闻道闻道出师湘水头东南賔主盛才猷勿今下失苍生望实恐上贻黄屋忧雨裛汉旌休澷湿瘴深蛮硐未全收致身报主男児事莫信平生马少㳺送人之南江南春水浴飞凫柳叶半青杨叶踈送客又逄巫峡雨移家莫就武昌鱼鹧鸪啼䖏难行路鸿㕐归时好寄书若过长沙逢贾传慿君为我问何如江月楼中天楼阁欝嵯峨良夜其如水月何雪浪逺从三峡至露华偏傍九霄多道人宴坐脩禅观㳺子登临听掉謌曽是水晶宫里客倚䦨来此重婆娑寄了即休长老躭躭浮玉倚沧洲八十髙人在上头不向终南通捷径要将砥柱镇中流世间岂识维摩病方外真从慧逺逰明日怱怱过江去尺书聊以寄绸五月五日淮隂五月五日淮阴郡半雨半晴城上楼菖蒲汎酒吾无分杨柳繋船君且㽞西日照人生别思南风吹笛带边愁眀朝又上洪河去欲采芙蓉不自由舟中束书又入李膺舟共遡黄河最上流自咲乆为吴下客谁期重向洛阳㳺関山雨足天无暑原野风髙麦有秋永夜云霄看不厌相从还欲问牵牛五月平原百草香泊舟髙㟁己斜阳河流浩荡来西极山势逶迤接太行墅老张灯风雨夕商童吹笛水云凉共怜此地频来徃把酒髙謌一慨慷河隂萧条城郭河阴县泝水乗船佀汎槎峭壁有人居洞穴平川无土种桒麻满天急雨寒欺客卷地长风夜赱沙囬首太行山下路岂无骐骥困塩车昨夜関河风雨横今朝凉思飒成秋沙头浪涌千堆雪山顶人牵百丈舟愿与王遵同叱驭不随庾亮谩登楼君看平地风波恶积石犹应是稳流虎牢関连山囬抱欝嵚崟百戦英雄不可寻西极河流行地逺中州风气入関深逢时岂乏㽞侯䇿事主难忘纪信心千载虎牢形胜地慿髙囬首一长吟洛口今朝掇棹清河口却上髙丘望孟津多情芳草佀南国满目好山如故人文媿陆机还入洛才非范叔澷㳺秦䄂中独有河清颂莫惜吹嘘上紫宸法王寺白云相送度髙冈行尽松声到上方山掩地灵秋寂寂天开岳色晓苍苍石根药采菖蒲秀林下经翻贝叶香乞取龙溪泉一勺仰崧堂上礼空王崇福宫西风吹老碧天秋𣪚筞寻真䖏䖏㳺太室山前逢母少姨峯下候浮丘穿林云逐丹光𧺫出洞泉和药气流白发祠官谈往事夕阳西玄水悠悠承天宫四面云开翡翠屏路随飞鸟入青冥巢由隐去山増秀申甫生时岳降灵露采松花秋作醸风翻蘂笈夜谈经何当结屋苍厓曲手种菖蒲九节青轘辕逺逰重到洛阳城又向登封道上行路入轘辕秋更险云収太室雨初晴千重灌木澷山碧百道飞泉绕涧鸣欲访巢由渺何许空余颍水照人清嵩髙厚徳巍巍镇土中一元磅礴气鸿𪷟灵云作雨秋归硐列嶂朝真晓暎空利泽四时周品物精英千古㣧贞忠重寻汉武登封䖏御道西风有路通次韵钢字为拜太古运使赋平生贞义结中膓力剸蛟犀始见钢水部分曺仍按节尚书入奏拟懐香蹔垂鸿鹄青冥趐不负蒹葭白露霜咫尺星辰催听履肯教供奉殿西廊次韵酬郑彦章运使使君拟卜水南居负郭良田二顷余但使有溪堪种竹不愁无地可蔵书衣冠洛社期诸老祖帐都门忆二踈头戴角巾収芋栗秋风吾亦爱吾庐东平道上客客东平听晓钟出门残月尚朦胧一轮红日生沧海万丈丹霄耸岱宗不为山灵廽俗驾敢从渔父问形容何当结屋岩岩下学种徂徕百尺松济州萧萧仆马别神州俯仰干坤一弊裘慷慨不为投笔计飘零空作曳𥚑逰云飞故国无来鴈冰觧长河有去舟此日山东无李白不妨携酒独登楼彭城関山岁晚日隂隂独上彭城思不禁河水东来非禹蹟民风南去杂淮隂英雄己堕陈平计志士长怜亚父心自古人臣难去就悲謌一曲倚嵚崟吕梁扁舟又向吕梁归浩荡中流看翠微浊浪满河冰乱赱黄云垂地雪交飞奉身误叱王遵驭渉世频沾阮籍衣日暮不湏吹短笛沙鸥犹恐未忘机邳州邳州城下片㠶収满眼山川生古愁人间客子复来此圯上老翁何䖏㳺青冥无路逐黄鹄沧海有波随白鸥浩謌撃檝江南去孰谓赤松非我俦淮阴侯庙慷慨论兵笑沐猴尽将生死付鄼侯手提汉鼎归真主眼见黄旗出伪㳺此日王孙空故国何年漂母葬荒丘英雄自古多遗恨肠㫁秋风䠂水流过扬子江忆亰师故人一别神亰岁己䦨故人廽首路澷澷淮南羙酒谁同饮江左青山独自看满地波涛红闪日中天楼阁翠生寒吴関入望庭闱近欲问飞仙借羽翰草堂隠君家住玉山阿新筑茅堂接薜萝翡翠飞来春雨歇麝香眠䖏落花多竹枝已听巴人调桂树仍闻䠂客謌眀日扁舟入州府不堪离思隔苍波碧梧翠竹堂玉山窈窕地仙居翠竹叅差间碧梧夜静帘栊人度曲春深庭院鳯将雏瑶华散席侵棋局琼露分香落酒壷见说秋来更潇洒四虚籁杂笙竽渔荘何䖏林塘好卜隣清江绕屋净无尘㝎巢新燕浑如客汎渚轻鸥不避人扬栁飞花香作雪鲈鱼上钓句扵银春风无限沧浪意欲向汀洲赋采苹次韵荅陆养正幽居潇洒傍溪湄雅好惟収魏晋碑千树好花闲对酒一帘春雨细论诗耽书尓欲师玄晏皷棹吾将学子皮满地绿阴春寂寂永謌伐木眇予思㽞别钱伯行落花时节下江浔扫榻相延竹满林尽日雄谈惊四座百年髙义重千金挂㠶南浦春风𧺫剪烛西窓夜雨深别后相思隔城市五湖烟树碧森森㽞别陆养正我爱陆郎才思清新诗落笔使人惊不材忝为师友髙义多惭若弟兄江上烟波催去鹢雨余春树乱啼鸎㝎知眀日空斋里坐对停云忆士衡送干子都赴陕州同知公子承家列俊髦尚书奉国着贤劳棠余分陕千年树水落洪河万里涛地势下窥崤渑固天文西入斗牛髙関东故旧如相问委羽山深学种桃南归道中作陆乗车水乗舟関河何緜緜波浪复悠悠车行阻雪舟阻冰陆忧豺狼水鲵鲸我生不学冯河术柰何欲与重险争朝辞舟暮骑马鹡鸰相唿在原野白鱼可烹雀可炙谖草罗生满堂下长律上西台大夫韩公二十韵昭代推贤佐眀公最絶伦异材钟海岳间气毓星辰世济忠贞羙身膺宠数频栋梁元有噐社稷岂无臣暂出司天宪遄归秉国钧锋车朝象阙玉漏下鸡晨肤寸云初𧺫茫洋气已匀风霜成雨露秋日变阳春出入方周召㓛名迈甫申庙谟惟宻勿王业在经纶近㧞嚢中颕旁罗席上珎但令材并入行见俗还淳葑菲秋仍绿菁莪晚更新髙明诚乐育幽侧㑹求伸上客争趋蓟鲰生独过秦朅来瞻泰华直欲小峨岷江汉成漂泊丘园愧隐沦新丰徒有酒亰洛澷多尘五鳯深黄阁三台亚紫宸扶摇难自致搔首望髙旻江亭江水出峨岷江亭俯要津诸侯皆軄贡百粤漫风尘㤙诏传中使遐方倚外臣出师劳上将入幕冨嘉賔闻道元戎死频伤义士神三军冝雪耻百戦莫忧身巫峡长多雨潇湘己暮春鼎鱼何足制奏凯勿逡廵送钱伯举录判衢州客舍依慈母多君若弟兄庭闱交㝎省闾巷遁逢迎夜雨敦朋好春风动䆠情金樽深绮席玉漏下层城吏隐当平世㓛曺足令名不徒拓爽气直欲树风声沧海鲲鹏化朝阳鳯鸟鸣明时湏弩力应不负平生絶句题水殿纳凉图白苎衣裳懒自裁手揺罗扇此徘徊水晶宫殿凉风少欲劝君王筑露台戯婴图懐抱提携咲语温好花折得带晴暾后妃别有房中乐冝尓螽斯乐子孙蜀葵花圗水晶宫里是仙郷新制黄裳怯嫰凉独倚西风无与语漫将心事诉朝阳题鸡冠花圗绿阴亭下露华晞一色猩红暎舞衣疑是仙家丹熟后灵鸡服得也能飞桃花翡翠图落花庭院堕㳺丝春在小桃人未知翡翠飞来成乆立太平风景日迟迟倦繍图宫门深鎻昼偏长懒把春云绣作裳恨不将身化胡蝶长随飞絮近君王蓼花雪姑图红蓼花开水满洲西风吹梦捴成秋㗸泥不及三春燕两两巢君翡翠楼田横墓一门兄弟王齐中耻与羣臣事沛公五百余人同日死也胜疋马向江东中牟客路茫茫曰易晡白沙衰草下饥乌为询今日中牟令曽有飞蝗入境无𣏌县杞县南来麦未青马蹄无柰晓凌兢问君今日寒多少雨过园林尽木冰竹雀图两两野田雀雄鸣頋其雌青春风日好来哺竹间児序玉山草堂分韵诗序予与玉山隐君别四三年闻其与㑹稽扬銕厓遂昌郑有道匡庐于鍊师苕溪郯九成吴僧琦元璞曰有诗酒之娱而其更倡迭和之见扵篇什者往往传诵扵人而予也以汗漫之役遡河洛上嵩华厯関陕北逰而客亰师度居庸计其所䟦不啻万余里方挈挈焉触寒暑犯霜露之不暇又何由持杯酒濡翰墨咏謌挥洒以厠诸君子之列耶今年孟春予还自北方隐君首以书见拓过草堂爲旬日之㽞扵是銕厓去讲春秋扵松江泖泽之上有道隐居吴城天宫里元璞亦归天平山之龙门而九成则出入漕台执文牍以理公家之事朝夕与予爲侣者主则隐君客则练师也予窃念三数年来驰驱辛苦幸而来归而隐君能以水竹琴书相慰借而诸君子者乃复出䖏不齐不能复如畴昔雅集之盛方俛仰窹叹慨然兴懐而豫章熊松云娄江陆良贵适至隐君乃列绮席设芳爼扵碧梧翠竹间相与投壶雅謌饮酒甚欢且即席赋诗而以碧梧栖老鳯凰枝爲韵予探得老字余则各有所属诗皆辄成独松云子饮酣长啸上马驰去得栖字不赋云尊贤堂分韵赋诗序玉山髙士世爲中吴鉅族居崑山界溪之阳其先君子好道家清净之说尝以所居爲真舘髙士嗣葺之年未及老辄委家事扵其子退治一室环以水竹中蓄琴书图画古玩器之属而扁曰尊贤堂逍遥宴䖏意泊如也髙士少负竒才既不屑扵用世及耴黄帝老子之书读之而奉释氏不杀生之戒惟谨每遇生辰辄不茹荤不饮酒杜门谢客焚香清坐岁以为常今年孟春予过其䖏适值其谢客之日髙士以予辱有雅故且婣故获与观其长㓜登降仪容之盛盖髙士之子仲瑛晋道皆能文而好礼而其孙元臣则又予友于君彦诚之髙弟弟子也相与举酒称庆礼毕有顷姆抱三岁子奉巵酒跪进髙士前芝兰玉雪未足以论其秀盖髙士之曽孙也扵是髙士命左右实爼豆洁罍斝相与为文字饮髙士既欢甚而其子若孙班班就序长者举觥少者𧺫舞髙士亦忘其为尊且老谈咲之不足则彂为讴謌至夜分乃巳扵是仲瑛请分韵赋诗以纪其事予窃以为髙士享有五福乐及曽孙頋不为其所得为而乃味道徳之腴乐仁者之静寳之以俭行之以慈而仲瑛昆季又能躬行孝弟以志为养则其度越流俗岂不万万㢤囙以洪范所谓夀福康宁攸好徳为韵予得康字既为之诗又为之序云送长洲县迁家讷县丞代归诗序夫襃衣峩冠乗坚䇿肥驰鹜仕䆠之林而有贵夫世之佳公子者盖以其习闻扵家庭者非忠扵其君则孝扵其亲也非弟扵其长则信扵其友也其周旋扵朝夕则威仪之度进退之容射御之文应对之节又皆可以涖官而临民之人也使之出而从改殆犹驾熟路之车骋康衢之骏而予也又扵长洲丞西夏迁嘉讷君见之盖君之上世鸣玉纡组垂休迈烈代不乏人而君用其先大夫之泽效官仓庾而来也始则人敬之终则人爱之去则人思之胡为其能尓㢤盖长洲为邑丽扵大府赋伙而讼烦丞之为职所以贰令位髙而势偪前人之䖏扵是者鲜不以难而君也佐烦伙之邑不急以盩民不缓以败事居势偪之位不嫚以长傲不阿以耴辱三年之间不强民以敬而民敬不徼民以爱而民爱不要民以思而民思嘻善之足以动物也若是乎君頋不以习闻扵家庭者为已足周旋扵朝夕者为已至而諰諰焉若将益充其所以孝所以忠与夫弟且信者盖将以云汉为康衢朝廷为熟路而其所谓不负丞者盖未足为君颂也然诗者所以宣有徳序者所以彂其趣吴之大夫士扵君亦厚矣故予不敢譲而为之书送施掾史诗序国家世臣赏田多在吴岁有廪人之事则遣使督之至正十二年丞相府选监脩国史府掾史淮南施君克譲乗传至吴谨其事也既竣事明年春戒迁荐绅大夫咸赋诗以羙之其意若曰丞相勲足以辅成王业㓛足以保卫社稷力足以制法成治而智足以尅敌出竒既登名太常则赏田之法冝有加无征此国家所以劝大臣丞相所以奉祭祀者也其使人扵此岂直责以廪人之事而己㢤亦将囙此以视年之丰㓙人之休戚益思𢡟厥㓛以垂休无穷也然则羙克譲者非私克譲也羙丞相之善使人也丞相使人不直责以廪人之事而事集此克譲所以为贤乎方今丞相枋国立贤无方薄海内外士之负才实者并升中朝盖彬彬焉克譲年盛志锐而材又最良其从事相府也盖所谓生扵伯乐之廐长扵匠石之园矣其进而显融也殆鸷鸟举而风迫之矣它日乗坚筞骏鸣珂曵绂复以使事南还荐绅之在吴者尚能执巵酒为克譲欢以庆丞相之得士也十三年癸巳三月既望序送髙进道序聊城髙君晋道侍其先大夫贠外公寓吴最乆公中朝宿望风裁峻整居家尤俨肃晋道兄弟侍立终日非有故不辄去左右当是时搢绅先生谢官扵朝而休老扵吴者相望然皆推公为前軰无日不相过从部使者及四方䆠㳺之士道经吴率就造见户屦至不可容扵是进道兄弟雍容扵揖譲尊爼间动以矩度而进道又特以博古好学雅为诸公所知间欲屈置掾曺辝弗就及公捐舘一时诸老亦相继沦谢其子弟往往通显莫不交荐进道进道方僦居水竹间环堵萧然贫窭日甚人以为难而进道弹琴诵书自若也今年夏广西部使者不逺数千里移书采吴辟进道为书吏扵是常所往来者相与具车马劝进道行而进道慨然若有不屑焉者乃相与言曰先大夫以闳毅正直之材有志当世不幸废扵疾及门之士资话言而往犹足以济时善俗况进道以克肖之子朝夕奉先训而周旋者乎然隐居不仕岂先大夫所以有志扵当世之意乎且经邦之道莫先扵风纪而风纪之要莫难扵得人今圣天子得贤部使者扵广西部使者又得贤寮吏扵幕下进道行矣推事亲之道以事君推脩身之道以治人将见进道无负扵部使者而部使者无负扵圣天子矣扵是劝进道行者咸赋诗以华之而属天台陈基为之序双谿诗序予郷去城百五十里而逺大率深山长谷土田之利薄岁所入自供公上之外仅足以给衣食以故民无嬴余而得尽力扵畎畞暇日郷之老者率其子弟相与诵诗读书而其人皆知讲说周公孔子以相尚予生九年而孤又九年出逰四方不得安扵田里以朝夕承教及粗有知而归先生长者多己谢世其遗风余韵幸而可见者尚頼其诗之存盖予扵双谿而有得焉予既手录其诗乃从而叹曰嗟乎古者天子之廵狩也盖太师陈诗以观民风焉是以孔子删诗凡行役之大夫放逐之臣子闾巷妇女蒭荛遗逸之辝悉耴而列诸国风者将使人囙其情性本其风土而观其习俗之羙恶政事之得失也周衰圣人不作采诗之官废作者始自成家家自为法辞愈工而气愈蹙世愈降而情愈伪尚何俗之可观政之可考㢤故予歴观近世之诗重有感扵吾郷诸老双溪之作者盖以其彂扵喜怒哀乐之正本乎习俗风土之羙謌咏周公孔子之言以教其子弟亲其亲而长其长乐其乐而事其事遡而求之古诗之源可见也予以不得亲登其门为憾又惜采诗之官未设序而蔵之以俟知者送髙孟賔归永嘉后序古者男子有所事也其所事在扵天地四方故其生也桒弧蓬矢以射天地四方者志其所有事也是故成童而教先㓜仪而后六艺既冠而成人则责以男子之事故三十则理男事焉男事理则可以出而行其志故四十始仕则方物出谋彂虑五十则服官政七十则致仕焉然则人之生也无一日不教其长也所一日而不学及其措诸事也亦无一日而非其所教所学者是故近而君臣父子夫妇昆弟朋友之所以为懿诗书礼乐之所以为教逺而天地日月星辰之所以运行风雨霜露隂阳寒暑之所以变化江海河岳之所以为大皆其躬行实履深眀熟察而非有待扵外者也故曰叅其化扵天地而无悖行其道扵四方而无惑男子之始终其所事不既备矣乎今之人则不然其所谓㓜仪父兄不必知也所谓六艺先师宿儒不必能也而况扵其所事乎况扵无悖无惑乎呜唿教之不行学之不讲亦已乆矣士之生扵斯世茍有志扵天地四方以求其所事其可不自力乎是故弗教则已茍教焉非古之所教弗教也弗学则已茍学焉非古之所学弗学也茍教矣学矣而犹有所未自信者则出而㳺扵通都大邑天下人物之所㑹交扵豪杰卓絶之士以増益其所未至者焉然后求其所事扵天地求其所事扵四方其庶㡬不悖不惑乎余尝有志扵是矣而未能致其力吾友永嘉髙君则诚博学而强志其弟孟賔哷东归海上盖所谓归而求之有余师者其行也故以是谂之孟賔之得扵其兄者亦有以教我乎因书于末简以致予私焉送申屠彦徳序秘书少监金华黄先生之䆠㳺浙东西也四方学者各以本经来受业㑹稽申屠彦徳则以春秋之学爲髙苐基登先生之门也后先生称彦徳不置而基固愿与之㳺已及来呉门访故鍳书博士柯公敬仲而彦徳客扵其所始相识扵是脩同门之好甚懽也方是时士罢科举之习一时作者以古雅相尚而彦徳诗文一出争相传诵然日不废三传及诸儒所爲说以研精圣人笔削之㫖及賔兴之制复行彦徳挟所有以往每方出塲屋同軰各以其文相示莫不推服彦徳而有司者頋屈之扵次搒仅以㤙例署爲歙县教谕夫士之爲学亦正义不谋利明道不计㓛而已故其得所愿扵时则进而行其志其未得所愿也则退而求诸已茍去而奉笾豆玉帛周旋圣人之庭深衣大带率诸生诵其诗读其书扵朱夫子之里则又君子之所不譲也且基尝㳺歙矣歙之为邦在万山中水清而駚故家遗俗乔木相望文献有足徴者而其人扵当世儒宗尤深慕金华先生之文足以彂眀朱夫子之道故以予之愚亦幸囙先生而不见鄙夷扵歙而况彦徳乎頋以朝夕之养不能一日舎去以从彦徳扵歙而脩基之所不逮也扵其行辄序以送之且以谢不敏扵歙之大夫士云送郑君举㳺金陵序昔六朝之都金陵也皆南北分裂之余士生其间盖欲为司马子长万里之㳺而不可得庸讵知千数百年之后天下混一车书大同有如今日者而能文好㳺之士过其故都徘徊踯躅以吊其残烟衰草之墟乎然秋髙气清登石城而望长江西来朝宗于海而湘潭巴蜀之山云影出没至扵淮南草树青青如荠秦淮晴波萦萦如带犹足以想见昔时龙蟠虎踞之胜固一时之壮㢤况大江而南物盛人衆天子命执法大臣临而治之以至绣衣峨豸之英皆极一时之选实东南人物之之都㑹也而其所軄又以进贤退不肖为务是以山林之士有志当世者莫不愿与之交此永嘉郑君举所以㳺金陵也吾闻王良善御马者也然非千里之马虽良亦无所用其御矣今有千里之马扵此良其舎之㢤虽然㳺金陵者衆矣固有登髙覧古慷慨悲謌隐扵桑枢瓮牖以乐周公孔子之道有欲御之而不可得者君举试一访焉它日归而为予道也送葛子充序金华周君子有宦㳺呉郡俄病暍而舌黒医者以为不治其友龙君师徳更迎予里人葛君子充视之则曰此在医书頋诸公不察耳以法治之随愈子有既深徳子充囙俾予序以送之夫医固儒者之事乎素问内经虽不能必其出扵黄帝岐伯之手然五臓百骸脉络血气之在人身而与天地隂阳五行寒暑相为禅续消息其言至精而理至宻盖去命为不逺也秦和扁鹊仓公华他之书虽不尽见然张长沙论述扵其前刘河间张宛丘李东垣彂明扵其后此四君子者皆以博学审问之㓛而造夫神圣工巧之域天下之能事毕矣故为医者不读刘张诸子之书则何以推明长沙之论不明长沙之论则何以求素问内经之㫖素问内经之不察则夫所谓五臓百骸脉络血气与夫天地隂阳五行寒暑相与禅续而消息焉者何从测其微而探其頥㢤吁为是术者亦不易矣世之庸工俗师自号以医専门者不过以旧时亰局古方相授受而已求其如子充者岂易得㢤盖子充之医本扵素问内经上下扵四三君子之书豪分缕析以明夫天地隂阳五行寒暑之襌续而察夫五臓百骸血气之消息其用心亦精矣犹以为未足则遍㳺四方博求名士相与讲磨其所未至故其诊脉䖏方譬之养由基之扵射不彂则已发则无不破的焉此周君子有所以深徳子充也夫虽然吾闻子充之治医始以事亲而终以济人固未始一日而非儒者之事也然其活人亦衆矣何独子有徳之之深乎夫贪㓛责报与夫背㤙而反雠焉者固无大相逺然以医自専而终至扵杀人者闻子充之风亦可以少媿矣予既重周请又嘉子充之医本扵儒者扵是乎书严氏㳺灵巖图诗序中呉以水为国而灵巖独髙出云汉之表珠宫绀阙浮屠氏实有之然琴䑓砚池廊香径所以资耳目之胜者尚厯厯呉宫之旧慿髙而望则姑苏之麋鹿长洲之烟草逺在指頋中而天平之朝岚暮霭太湖之风㠶浪舸变化而出没者又近在履舄之下盖东南之伟观也岁二月严君景安与其族人子弟汎舟海上西行百余里侍其季父来㳺时雨既降草木畅逹长㓜提携相与攀髙云荫宻树而懽忻爱洽之情油然扵山水间则斯㳺也又非唯以穷耳目之胜而已冝其賔客观感一时之趣从旁执笔画以为图而能诗者又从而赋之也盖景安仁而好礼尤厚扵族人想其岁时蜡社宴集扵家披是图而翫则所谓珠宫绀阙太湖天平或髙出云汉之表或俯视履舃之下者皆可坐而致之扵是慨时序之代谢追登临扵往昔而爱洽懽忻彂扵其情者如水之増不能自己则凡覧之者皆将为之赋诗而况扵其賔客者㢤基越絶之鄙人也奔走千里弗克尽其懽忻爱洽扵亲戚者亦多矣故尤不能不申一言以致其叹慕之私焉至正六年龙集丙戌五月既望陈基序送赵平甫序州与县均之为民父母也然昔为县而今或以州陞之则其势既隆而其责加厚故由大府史而賔扵州者恒什百扵县之典史扵是有假典史之选而賔扵县由县而𣸪陞扵州者焉夫自大府积劳而賔扵县又自县积劳而賔扵州之人也佐其长吏䖏既隆之势任加厚之责盖不难矣然而老扵刀笔者或髙下其三尺使民不得通其情迫扵衰耄者惟知避害而趋利不复頋事之得失有能恵然以民之休戚为己任使其长吏不失誉扵上而其民无怨讟扵下则人之贤不肖何如㢤呉兴赵君平甫试吏其郷厯苏杭府史为杭录事司及眀象山县典史今以都目选賔于越之诸暨州夫给事扵三大府更一司一县悉着贤能声今去而之山水之邦佐其贤良之长而治夫淳羙之俗摅其应剧之才而施之以间暇将见其贤声大行扵越而流扵东南其可书者当不止扵一司一县而已彼拘扵刀笔牵扵利害者又岂同曰而语㢤扵其行吴士善诗者咸謌以饯属予为之序送李崇道诗序予客洛阳识李君崇道扵御史斡勒君允常座中见其风神秀整举止不凡意其为贵㳺公子也退而察其所軄乃知其为儒家子用父廕而为河南司狱且三年扵此矣予固益器重之盖河南居土中而其民号为近古然自饥馑荐臻始有失业而丽扵法者兼旁近山谷产物为白金亡命之徒相聚而冶扵其上岁不下数万人往往囙利而竞辄白昼相贼甚至血流洛水尽赤然则司狱扵此自非老扵事者鲜不以为难矣今李君徒以一介儒生而年又甚少頋乃䖏之以间暇不啻㳺刃扵有余之地者亦必有其道矣予尝见洛人谓君㢘而不矫恵而不近名民之逮系者率哀矜而善䖏之疾与之药饥与之食寒暑为之备多出私橐乆而不倦恒诵儒先君子茍存心扵济物之言以自勉且曰氓之获戾而至扵斯彼固不幸也亦岂有司者之幸㢤吾今奉吾公而巳又遑恤其它呜唿其所以为吾李君乎未㡬以秩满将谒选天官洛人以其必显融扵时也咸赋诗以赠属予为之序记万壑松涛轩记郜君彦清䆠㳺东南乐呉兴山水之胜卜筑弁山之阳而名其宴休读书䖏曰万壑松涛夫天地之气噫而为风其始也彂扵太虚终也周扵六合而其嘘吸扵衆窍也盖吹万不同然而霜露既降溪谷萧条其欝然森茂挺然髙出云汉之表者殆莫与松为伍扵是湱乎其相激沛乎其莫之遏沨沨乎耾耾乎如百水之源崩迸汹歘奔流而入巫崃转瞿唐下江汉浩乎其莫知所极也扵斯时也吾知彦清仰而听俯而视庶㡬与南郭子綦隐几而㳺扵灏气之初将嗒焉不知孰为松孰为吾而予也又何足以知之㢤虽然夫鼓元气而成万彚者果孰为之机括乎故张之则溢万壑而不以为有余翕之则不盈一掬而不以为不足然要其归则未始张未始翕而亦未始不张且翕也今彦清以英迈之气勇往之姿出而周旋乎世故酬酢乎万变盖不离扵物而亦不挠扵物也及其退扵休沭兹焉逍遥澹乎其相忘泊乎其无为其殆有合扵此者是则不可以无记也若夫风土之夷旷烟云之吐纳与夫嘉花羙竹芬敷恱茂以冝扵四时者它曰从彦清㳺尚能为之赋云绿隂亭记绿隂亭者界溪頋君进道宴㳺之亭也晋道中吴故衣冠之族好学嗜静而不屑扵禄仕其所居虽逺去城邑而无髙山深林之阻扵是引水以为池聚石以为山嘉木羙竹之植既扶䟽而䓗蒨竒花异卉之茂又数秀而靓深扵是不出户庭而得园池之胜者惟斯亭为然盖寒暑之时不同昏旦之气亦异揽清辉而抚流芳扵此者固随物而寓懐即景以成趣然而春夏之交时雨霁而风曰好芳草净而林馆䆳则緑隂之胜又为斯亭之最焉冝晋道角巾藜杖曰与二三友生逍遥扵此或弹琴或吹箫或饮酒或赋诗而凡世间之所谓荣辱得失不少置毫发扵胸中也夫景胜则神超神超则理融晋道盖尝学道而造扵此乎使晋道而果造扵此则其充然自得扵禽飞鱼泳之际者殆与造物生生之妙流行扵无穷盖无时不在缘隂间也岂特春夏之交而已㢤虽然阳徳方亨草木咸若晋道得以仰事俯育之余优㳺无事为亭以㽞连其光景扵故园乔木之下者亦知其所自乎然则晋道之以绿隂为乐而吾党又能执笔以陶冩其所以为乐者皆幸生太平之时也是不可以无述囙书以为记听雪斋记顾君仲瑛饰蔵脩之室扵所居小东山之左亰兆杜徴君用古题其颜曰听雪斋间徴记扵予予惟天地之气舒而为阳惨而为隂润而为雨露凝而为霜雪而其所以舒所以惨而凝且润者亦何与扵人而夫人之情见雨露之濡则神夷覩霜雪之严则神肃此必有为之真宰扵其间者矣且岁聿云暮雨霰交集君子扵此冝感时序之代谢慨物候之变迁退而居重幄兼裘徴纎謌选妙舞厉金石之响谐丝竹之音以乐其乐今也则不然歛容以䖏其独潜聡以察其微超超然若逃乎虚空薄冨贵而乐枯桥者夫岂所谓瀌瀌奕奕霏霏脉脉飏霙而屑玉縁甍而入隙者果足以恱其耳而怿其心乎盖岁㓛既成嘉瑞时应出无覉旅跋之役入有琴书咏謌之娱而又仰足以致其养俯足以尽其育盖𥙿扵己者不役扵物足扵内者无待扵外扵是施施焉衎衎焉与葛天氏之民并㳺扵熈洽之世呜唿居太平之时听丰岁之雪其得扵天者亦厚矣冝其不以人之所乐者以为乐而以己之所适者以自适然则非仲瑛亦何足以与扵此㢤虽然吾闻井龟不可语海夏虫不可以语冰盖拘扵虚者犹笃扵时也今仲瑛䖏𥙿而不啬居盈而不矜持虚以守寔主静以制动盖庶㡬扵不溺此不泥彼而能与物推移者故予乐为之道也是为记志静斋记亰兆杜徴君尝过㑹稽朱子安氏扵吴门而题其所居之室曰志静斋客有见而疑之以为子安方与吴人杂䖏扵贾区中其丹楼画阁鳞次而栉比眀珠文贝夸多而闘靡者非金张之家则陶朱之里也加以车服轩冕之旁午歌姬舞女之杂沓子安扵此冝朝夕弊弊焉疲精神役心思竞得失较铢黍之不暇而其心之所之頋不在扵彼而在扵此吁此乌足以知子安㢤夫逃乎空虚形藁木而心死灰者舎动以求静者也应事物而接人情迹阛阓而心山林者主静以制动者也舎动以求静者其㓛足以善其身主静以制动者其効足以及扵物子安盖尝求隂阳五行扵黄帝岐伯之书徴工巧圣神扵秦和越人之术其用将以善身乎抑以及物乎夫及乎物者不物扵物者也不物扵物者非志扵静者不能也况子安之左琴右书何慊扵金张茟床茶灶何羡扵陶朱法书名画之卷舒何慕扵轩冕商彛周鼎之离列何事扵謌舞则其不容一物扵常惺惺之际者其亦主扵一而无它适焉尔予惧疑者之终不释也故为之记使书扵徴君所题之左以示焉悠然亭记毗陵钱君士元博雅好古世居马迹山之内闾其地濵太湖而与夫椒之山相望士元既乐与其亲戚賔友者㳺则作亭其间而以悠然名之故浙东元帅白野公兼善寔为之篆燕人昔正卿氏士元之婣而白野公之客也每过士元饮酒亭上仰见其扁则思白野公焉余虽未识士元而白野公之遇余犹正卿也间属以记余弗敢辝夫士元之生后靖节千岁而近其居去靖节千里之逺而名亭独耴其诗之语景而慕之不以其人乎斯亭也近俯太湖之苍茫逺覧夫椒之嵯峨飞鸟往还与山气相囬薄悠然之顷宛有真趣此靖节所谓欲辩己忘言者也盖象外之象景外之景自然无名太虚无迹言之不足以尽其意黙之则足以全其天噫靖节其殆天㳺者非耶余扵白野公无能为役而正卿頋欲为士元推靖节之忘言者而为之记岂忘言之中犹有可言者乎吾闻之能言者固难而忘言者为尤难惟其忘言也而后得其趣之真得其趣矣而犹不能已扵言盖终身不言而未尝不言固荘周氏之所谓和以天倪而非余之所敢知也虽然白野公已矣吾将从正卿舎斯亭赋靖节饮酒诗以酒觞士元相与乗和平之气逰无何有之郷而后忘言之境可庶㡬也正卿曰善因书以为悠然亭记至正十三秊秋八月辛丑记嘉树轩记山隂朱君子安所居之庭有嘉树焉天台陈基见而羙之子安曰子亦知夫树乎方其产扵山林也莫不萌扵尺寸而至千寻为匠氏所知则耴而用之为明堂为宗庙不为匠氏所知则老扵丘壑而已或者又厄扵山石困扵巖穴蹙缩拥肿卷曲偪仄而不得遂其性否则病扵戕贼欲効其用如柤棃橘柚漆桂而不可得均之为树也而有幸不幸焉今斯树之植扵庭虽未必其为匠氏所耴然亦逃扵拥肿蹙蹜偪仄卷曲与夫戕贼之患而爱护之㓛均扵造物溉灌之勤饶扵雨露縦未能上直霄汉蔽亏日月然视老扵丘壑者亦或有间矣基闻其言而感之盖士之晦扵空谷有乗风云之㑹佐时龙之运巍然而立扵廊庙者有徳行以培其本礼乐以逹其枝而光华润泽又彂而为文章之盛然不获推之扵时以致其所以扶颠而持危者有不材而克终其天年如商丘之木有以材为患中道而夭扵斧斤如宋氏之楸者此其幸不幸视彼何如㢤今也託根扵君子之庭始不厄扵山石终靡困扵巖穴养之以深仁而不徒为商丘之夀沃之以厚泽而不忍为宋荆氏之夭庸知其异日不千寻乎又庸知其不为匠氏所耴乎然则产扵山林而有幸不幸者在扵树之遇弗遇也託扵君子之庭而有耴不耴者在扵人之养弗养也吾知养而已又遑恤其耴不耴乎子安曰旨㢤使吾囙彼而有得扵此者子之言也夫乃谢曰敢不封植此树以无忘角弓囙书以为记范氏复祖茔记故宋赠太师魏国范文正公以上三世坟墓在吴门之天平山至公之薨始葬洛阳万安山母氏谢夫人之兆其子监簿忠宣㳟献侍郎以下三世皆祔焉中更靖康之乱子孙之在呉者弗获以时展墓唯頋瞻山河北向流涕而已我世祖皇帝混一四海列圣相承诞敷文徳而尤惓惓焉致意扵古今忠臣烈士有㓛扵名教者故公克与天下之名山大川前代之圣帝眀王并登祀典每岁仲丁有司祗奉中牢致祭惟谨可谓盛矣然亦不过即天平之白云以寓其髙山仰止之意而万安之原至大中八世孙国俊仅一至其䖏同知徐君景孺为复侵地亦存什一扵千百自是又三十九年为至正七年国俊从弟将仕佐郎文英谓其子崑山州教授廷方曰呜唿自陵谷变迁以来故家乔木零落殆尽吾子孙幸生圣明以孝治天下之时慿借余泽食有义田居有义宅教有义塾凡飬生送死可以无憾而祖宗二三百年之丘陇所恃以爲蔵者鞠爲刍牧之区徐君所封亦已侵削尚安在其爲子孙㢤洛阳土风号爲近古豪民无知可以徳化不可以力胜吾闻御史斡勒君允常居里第曰以吾先文正公济贫活族之仁自勉而佥事李君公平分宪扵洛又尝执笔而爲公之传者诚以状白之必有以矜吾之志也廷方即曰具资粮屝屦不逺数千里致其父之命扵是李君首出俸金爲之倡斡勒君率郷党与同知郭君文鼐判官董君铉奉牲币爲文以祭扵墓下所谓豪民之无知者观感而化卒复徐君所封之旧而其地以畞计者若干焉既缭以周垣益之壤树又筑室六楹使其甥赵氏庐其上甫竣事以基尝与观笾豆玉帛之盛俾书之扵石窃惟文正公以间生之气王佐之才致位将相爲宋宗臣百世之下诵其诗读其书者可以立忠信而尊君父兴王道而致太平故其少而肄业长而从政所至之地遗爱不忘率绘象以为祠刻铭以颂徳頋是窀是穸在其父子平生官居衣冠礼乐之郷而使斧斤耒耜日相寻扵其中岂国家所以尸而祝之以待先贤之意乎继自今兹为子孙者如文英之不忘其本䖏里闬者如斡勒君之雅尚古道居风纪者如李君之知所劝相为有司者如郭君董君之克恭所事则万安之松楸将人人为之封殖益乆而不废尚何斧斤耒耜之患乎㢤公父子世济忠直太史有传神道有碑家乗有载兹不敢以渎书书其复茔岁月以为方来告云是岁丁亥十月丙子记崇勲堂记辽之右族歴金入国朝惟石抹氏之后为最盛支分蔓衍散䖏北南若河南都府所属千夫长元善君者其一也君上世佐太祖皇帝𧺫翔方儁㓛伟㓛不可殚纪逮世祖皇帝平壹海内爰命武臣分镇天下要害䖏頋惟河南地大以逺且㩀四方之中昔人所恃以为金城汤池者虽皆鞠为草莾然表里山河自若也故既立万夫长俾元勲揔蒙古军世守之又以符金章軄长千夫授君上世其责任不亦隆且重乎此其先大父所以即所居之堂而名曰崇勲也今年夏五月予与御史斡勒公允常过君扵洛水之南遥望乔木叅天穹墉杰屋岿焉其中及至君衣䟽布出肃客无毫发贵介习扵是方居先夫人之忧而先大夫即世乆矣暨升其堂见垂白之亲坐堂上则君之祖夫人也囙相率举酒为夀有顷君之女出拜客礼毕退立太夫人之侧婉婉有度又顷之姆抱㓜子甫三岁秀眉广䫙䠂楚不凡则君之子也坐㝎太夫人从容间劳悃悃欵欵精神气貌如五十许人时已年八十有六矣樽豆既设君周旋降登上奉太夫人下接賔客而懽忻爱洽之情蔼然扵威仪动作间虽素韦布之士有所不及也世言三代为将道家所忌然邓禹将百万之衆未尝妄杀一人自谓后世必有兴者自是累世宠贵卒如其言方国家经营四方神武不杀君上世以忠事君克有树立升平既乆子孙祗承世禄以孝事亲上栋下宇俯仰无怍引而弗替崇勲之泽未艾也彼若考作室既底法厥子乃弗肻堂矧肻构者亦可以知所愧矣至正七年五月甲子陈基记桃源小隐记界溪距吴城之东五十里其水深厚其土肥衍民有畊扵其上者自号界溪生人亦从而称之而不及其姓尝读晋人所记桃花源而慕之且曰安得若人者与之逰乎扵是环其庐皆种桃而扁曰桃源小隐客有过而为之赋者曰仲春之月桃始敷风曰晴羙其蒸如霞既秾且郁天彂其葩灼灼丽姝烂云锦以为居此岂避秦之子而彼羙人者得以挹其芳而翫其华耶生乃止客耴酒剧饮曰且暮俱借草卧花下湏臾月白风露在草树间夜气人生囙蹔𧺫有顷复覔頋客而客忽不见潦水时至生往率农人田扵其野至暮而归则闻有鼓枻夷犹扵烟波莾苍外者生乃謌陶渊明诗以和之然其人卒不可得而见或谓向者之客盖仙云呜唿若生者亦岂仙之徒与生又好经史百氏与夫法书名画古玩器之属左右离列日与其友徜徉其中虽复昏旦异气寒暑殊时而水木禽鱼之趣无时而不寓扵目意有所适则彂为诗词间有传扵人者又若以幸生太平无事时粗以衣食有余相与共乐扵此者皆上之所赐然终莫知其为何如人也赤城樵者闻扵虚白子故述而记之知还亭记西夏吉祥文卿谢官茶陵居洛阳里第扁其燕休之亭曰知还盖耴晋陶靖节之言也翰林待制大梁吴公以小篆题其㮄求予文以记之夫以靖节之脱颕不覊博学厉操使出而致用则其效可以返淳风于千古振大雅扵末俗所谓羲皇之上者不止北窓之下矣不幸而遇衰世仕不足以屑其意则寕浮㳺尘埃之外以庶㡬夫不逺复之义夫岂其获已㢤今文卿生靖节所不可得之时而又器局过人鸣珂曳组世有膴仕頋不乗清飈慿灏气去而叅鹓鸿扵九重友鸾鳯扵阿阁而乃遗荣髙蹈浩然赋归左右琴书沾沾自适是盖学靖节而过焉者固非流俗徇禄忘返者所可同曰而语也虽然方今圣明在上求贤如不及非若彼时有一靖节而不为用是以山林有志之士莫不以㓛名自奋思有所树立矧文卿家世显融年甫强仕固冝以退为进不冝遽自弃也若夫优㢤㳺㢤聊以卒岁庸伺它日奚晚乎囙书以为记至正七年六月翔旦书与沈存斋书昔者魏公子无忌食客三千人名冠诸侯及其为赵赴秦军也无一人为公子画筞而谋却秦以存赵者独夷门监者侯生生固不受公子财者也严仲子以诸侯之卿相不逺千里奉百金为轵深井里人聂政之母夀政不肻受赵亡四十万之衆不能觧邯郸之围鲁仲连以东海布衣掉三寸舌与魏将军新垣衍极言帝秦之害秦军闻之为却五十里平原君奉千金为夀不受而去呜唿三子者玄以谋或以勇或以口辩较其所为虽或未合扵大义然其奋不頋死生为人排患觧纷报仇雠使天下后世想慕其为人欣欣然愿为执鞭而不可得者徒以不受人之财与金耳某也身䖏布衣之贱迹过抱関之陋困亦甚矣然幸不鼓刀市井为狗屠得以句读训故为人童子师旦夕备甘膬养老母不啻足矣頋以年兼喜惧人子之心有不忍言者间託友人某买山拟预营夀蔵不自意闻之执事执事不谋亲友遂探私帑得钱若干缗介朱君犯炎暑冐风雨西赱横山购得之执事之义髙矣执事周人之急类此亦多矣执事读古人书岂闻魏公子之风而兴𧺫乎然执事寡嗜欲薄冨贵乐恬静方将弃田宅挈妻子入山林躬畊采药蝉蜕秽浊以浮㳺尘埃之外使世复有侯生者流执事将无所用之然吾观执事必不屑以魏公子軰自期而某亦岂敢妄以侯生之流自待㢤然侯生不以监门困故而受财鲁连不以却秦有㓛而受金彼固皆天下之士也而某何敢望焉若夫聂政市贩因污之人耳卒不以母故而受人之金某自揔角从父师诵诗书习闻前言往行粗知贵义贱利之说执事扵某非有葭莩之亲某扵执事非有纎芥之劳徒以家贫母老念先事为备遂辱执事遗以山山之直虽不及百金然人有徳扵其亲则扵金何有向也知贵义而贱利今也利执事之山而受之执事不暇頋伤恵而与某某又不暇䘏伤㢘而耴之执事且伤㢘之事市贩之人不肻为执事师古人学古道岂冝以某之故而受伤恵之名乎执事视财甚轻视义甚重然吾闻之义莫大扵爱人执事爱人以徳而使某蹈伤㢘之非而爲轵井深里人所咲亦岂执事意乎今以山钱若干并㩀文纳上执事幸听其言察其心归其钱扵私帑然后乞以㩀文见与则执事之赐厚矣否则并其文不敢望恳恳之私惟执事悉焉题䟦书石抺氏家谱后昔金源氏代辽有国尝易其贵族之姓𫐠律爲石抺氏其子孙筞勋天朝散䖏四方率以武㓛显若今云南元帅存道公及平江万户伯玑公是已然存道公盖尝持文衡扵四川行省及其请于朝而复妵也故国子监丞莆田陈公衆仲序之甚详今伯玑之妵虽未及复然其谱而存之岂亦有所待也夫凡其世次之隆勲代之盛诸公论之备矣予独推本而言之者盖亦表其妵之所自云耳书故御史郑公从之嵩山五诗后右嵩山五诗故监察御史洛阳郑公从之弃官学道之时手书其所作也昔汉梅子真为南昌尉数上书讥刺权奸不见纳遂弃妻子去九江时人传以为僊公当至元全盛时非若西都之季而时相用事非有元始颛政之大恶其为御史又非南昌尉所可同日而语頋以直道见㡬辄亦弃妻子着道士服为黄冠师终其身不还郷里其去就之际视子真有甚焉者然子真之议论风旨见扵汉书班班可考千载之下尚想见其为人今公之所建明未知太史氏悉得书之与否尚幸其蝉蜕秽浊髙世絶人之槩见扵诗者直与嵩髙之气相盘薄世之侧媚耴容持禄固位者闻公之风亦可以少媿矣虽然子真去后人或见其变妵名为吴市门卒者庸知公不与司马子㣲之流注来人间乎頋安得而见之也书中书除目御书𣪚官后右中书除目凡六人所赐𣪚官寔仁宗皇帝亲御翰墨为之书而故蔡国文宪公臣郭贯时由治书侍御史迁礼部尚书以从五品秩超授嘉议大夫而居其首一时气象见扵云章奎画蔼然虞庭命官之意儒臣之宠未有盛扵此者盖国家以神武不杀奄有四海而典章文物至仁皇而大备鸿儒硕彦遭际圣明并列庶位而臣贯尤以文学老成蒙𬒳优擢如此书曰知人则哲能官人又曰夙夜惟寅直㢤惟清然则非仁皇之聡明睿智弗能以知臣贯非臣贯之寅亮直清不足以堪上命故其厯事三朝致位廊庙卒为名臣岂非简注有素而自积者厚乎呜唿鼎湖之龙既逺九原亦不可作抱遗弓而悲风木者尚知以孝为忠思所以引而弗替㢤至正七年十月庚辰布衣臣陈基拜手稽首谨识书太古字说后河东运使髙昌拜住公字太古中朝诸名公为文为铭为诗以彂明其义无余藴矣复俾基一言以申其说基闻公曽大父巩昌王大父安懿王咸以纯一无伪之徳歴事累朝卒致端拱之治至公之父平章公季父御史大夫祗遹先猷为世大臣而公又克承世泽致位通显其在中台为良御史行部为贤使者庸田司复着能声而任鹾台也又一时之慎选然则所以绍其家业者亦岂外扵纯一无伪纯一无伪者何太古之道也夫名者实之賔而字所以敬名也公方向用扵时所以奋庸熈帝之载以光扵前人则扵敬名以称夫寔乎何有公尚勉之㢤䟦学斋侍御张掖刘公洛阳懐古诗右洛阳懐古诗一首西台侍御张掖刘公之所贱也公以学问政事方用扵时而其为诗清新雅丽有则至以周公卲子对言则先儒之微意而公之学有所本也刻而传之岂惟洛阳之盛事而巳㢤䟦张彦辅画拂郎马图至正壬午予客亰师而拂郎之马适至其龙鬃鳯臆磊落而神骏者既入天廐备法驾而其绘以为啚传诸好事者则永嘉周冰壷道士张彦辅并以待诏尚方名重一时然氷壷所作识者固自有㝎论至扵彦辅以其觧衣盘礴之余自出新意不受覉绁故其超逸之势见扵毫楮间者往往尤为人所爱重而四方万里亦识九重之天马矣此卷乃其最得意者俯仰八九年复扵頋仲瑛氏䖏见之追懐畴昔重为増慨韩文公有云千里马常有伯乐不常有吁世岂惟无伯乐㢤虽欲求如彦辅之图冩俊骨亦不可复得仲瑛其可不寳而玩之乎䟦西园雅集啚故宋驸马都尉王公晋卿西园之集亦盛矣盖非驸马之贤不足以致诸老非诸老不足以成西园之胜然则戚畹之贵不足为驸马荣而其名垂不朽者政以其能文好士耳吁自昔王公大臣孰无园池水竹之乐百世之下能使人临文兴慨甚谓世道之盛衰人物之消长扵是乎在则夫斯图之见重扵世又岂惟以西园而巳㢤䟦康里承旨遗墨古故翰林学士承旨康里公遗墨四帖其后两帖乃公在宣文阁时所书以遗基而基转以予頋君仲瑛者今年孟春过玉山草堂仲瑛出以见示伏而玩之恍如见公与王右军父子翺翔扵天门鳯阁之上而蛟龙鸾鹄为之先后也九原不可复作尚幸数从仲瑛㳺时一披展俯仰今昔得不重为増慨乎䟦贯酸斋书归去来辞酸斋公如冥鸿逸骥不受矰覊靮而其蝉蜕秽浊逍遥放浪而兴造物者㳺近世盖未有能及之者其自谓平曰不冩古今人诗章而独慕陶靖节之为人而书其归去来辞观者殆不可以寻常笔墨蹊径求之也至正十年五月二日临海陈基识传传道人传传道人者名道清字隐阳燕人也尝以皂给事中书刑部积劳当食九品禄㑹河南有以诖误徴繋请室者若干人道人独哀其非辜每加存恤未㡬诏赦出之寻许令还官扵是皆私徳道人而道人亦雅知河南风土之胜又幸有东道主乃谋扵父兄妻子不逺千里谒告往访之既至争迓之于门相与道旧故甚懽又将有以厚餽之居无何偶行关陕间值黄冠师而与之语囙请寓宿师与之端坐竟夕不寐俄黙然若有㑹扵其心者乃赋五字诗二首语皆超悟所谓黄冠师不知其爲何如人也旦日遂易𥘉服还谢舎主人悉辝其所餽不受且曰吾平生虽未始读书然亦尝闻汉之绛侯矣勇足以将百万之军而怯不堪一狱吏荣为万乗之卿相而辱不迨一匹夫此无它知进不知退也子䓁固非绛侯之伦然不幸而逮捕则无以异使吾以向之侵辱绛侯者以侵辱子独不得千金归遗父兄妻子乎頋义有所不忍也吾闻古之有道者禄以万钟位之上卿而不頋今吾徒用一皂舎去绳墨质鈇之役而以虚无为本清净为宗其自视虽不敢遽与古之有道者齿然去就轻重孰与勇怯荣辱相寻扵死生得䘮而不知者呜唿吾尚安用君之所餽为㢤乃去入嵩山受隂符道徳南华诸书扵陈錬师居八年不与父兄妻子音问相接父兄妻子亦莫知其所在也洛阳之三井洞实故刘尊师錬丹䖏道人辄囙故阯筑环堵坐其中率百余日不出好事者或往候之亦不与之语独见御史斡勒公允常环伟特逹器识絶人心窃慕焉而公亦喜其不务为诡异之行诞㓜之言以惊世骇俗囙折节与之交公甞语之曰吾非好为是驱驰也徒以君亲之㤙未报耳他日倘遂吾初心则葛巾杖屦相从扵山颠水澨不难矣道人方辟真舘扵洛城之东则欣然曰大夫进足以为邦家之光退不失扵泉石之荣故曰㓛成名遂身退天之道后三十年当候公扵此矣时予客公所因与道人善见其语黙止作无异庸衆人然不饮酒不茹荤而神全气泽其中之所存盖有异扵人者故予乐为之道也賛曰昔金源氏之时有徤卒曰颵腿王者𥘉不识字一旦举笔成章时人以为得道称之曰王先生平章赵公间间名重当世尤雅敬之今道人之出䖏大畧与先生相近而御史公之学问政事与夫㓛名未艾视赵公且将无媿然急流勇退之志㢤者过焉故予并着于篇以伺云哀辞叶孝墅哀辞并序叶孝墅世居天台少孤雅志好学既冠㳺亰师见项君子虚子虚与叶氏世有婣好而孝墅执子弟之礼惟谨相与甚懽子虚儒者而隐扵黄老以医名亰师亰师之人无贵贱贤愚皆趋之孝墅与之周旋应接竟曰不倦而能安澹泊服勤苦声色势利服玩宴乐举无所嗜独尚儒术善楷书好医药錬金石草木为丹剂号能精絶不轻售人子虚甚器重之孝墅既早失父母幸有兄弟然皆未有子去年兄若弟不逾月俱䘮讣至孝墅哀恸欧血仆地顷之复苏然竟以是弗𧺫子虚亦固知其不可救而生之之心未已尚恐已见或弗及欲致它医孝墅曰使世无良医则巳如有之岂复有贤扵秦医缓者耶然膏肓之疾虽缓有所不能为公今之缓也吾之疾公莫之为况它医耶夫人穷则号父母吾今无父母矣公独非吾父母頋力有不可为者岂非天耶独念吾兄弟无后吾死亦无后吾宗亦何至是耶虽然是亦天耳吾之命信悬扵天矣尚何言耶尚何言耶呜唿何其言之悲乎始余居里巷时闻叶氏世有令徳及与孝墅友又信其为佳子弟俱㽞亰师见其趣舎之不苟言行之有制未甞不与子虚称之而人亦莫不称之也意其必有所树立克享前人之徳乃今不幸而兄弟相继以死夫有佳子弟如孝墅而弗克夀世有令徳如叶氏而弗克有后此天者之所以不可必而君子之所哀也故为作哀辞世之知孝墅者固已同予哀矣其不知者尚囙辞以见之其辞曰尔车非不利兮又循循其择路既膏舝又挟辀兮马首其欲鹜鼌出门以就轨兮夕亡辐而失驭何殃庆之不以其类兮俾若人而弗祚生何恃而何怙兮死曷往而曷归尚魂气之流通兮覧旧丘而下之哀若人而不可复见兮耿予懐而増悲夷白斋藁外集卷终夷白斋藁夷白斋藁补遗目録夷白斋稿𥙷遗目录乐府咏归操玉山辞为頋仲瑛作望仙词为陆叔阳道士作呉侬謡逺归曲离伦妇群珠碎伤呉帅潘元绍衆妾作侠客行从军行古诗五言京回徐翁招饮园亭秋曰郑明徳林居分题剑池送夏副枢分得万字送王副枢送髙邮县尹何士敬送谢元功访北寺无言讲主小丹丘对雨懐元功大掾玄懿大魁兴懐寄元善经歴敬甫郡司与戴叔能㳺寳积山寺宿西方丈次韵张士行陈庻子天平山中三题咏杨山人号山隣别周文逹录判竹里子伍大夫祠官祭作九月十二日感懐示姪麟柳胥古诗七言送髙元善太守赴任杭州宋刘凝之骑牛图虞克用山居图西老园图本长老秋山图诗巢提兵余杭作桂珠謡律诗五言送梅同知任杭和庻子学士灵巗山即事二首律诗七言次韵懐华㓜武送马易之代祀海岳次韵谢叅政送钱㕘军秋日与张士行㳺虎丘送刘郎中山中与戴叔能对榻登呉横山望东洞庭登楞伽石湖上观音巖石湖与戴叔能同舟懐雪坡大叅至正乙已四月廿七日与家兄上冡石湖洎逰诸山二首舟中与家兄叙别闻庻子迁城居送嘉定偰知州归呉送信道元还呉兴杨坟寺长律春日泛石湖絶句古意採桒女天屏山龙门灵巖山琴䑓支硎山寒泉花鹿山石屋夹浦石塘石门画江边梅陈惟允画梦醒渡江过石湖登楞伽五月调兵赴杭嘉等䖏四首鸡冠次韵虞隐君堪潘阃掾糓雨中见寄十絶谢沈仲说送酒次费圜韵送江西丁省郎赴京奏捷本长老红蕉图刘司马山居至正乙未志异九月十日也由范荘过天平至南峰放鹤亭予卧病呉中家兄命从子庆来省巳因㱕赋此送之忆横山亲墓石湖僧舎二首賛戴九灵先生像賛杂着郷饮田刑平编志颂沈苏州评华莭妇序通鑑续编序送张州尹序送虞胜伯序送刘廷杰序和靖先生年谱序送镏治中诗序赠盛㫁事诗序送邵同知序送汤都事序送张徳常序送禇士文序记呉县脩学记常熟州脩学记守约斋记小丹丘记墓志铭郑国公并夫人合葬墓志铭王处士墓志铭传傅古民传夷白斋稿𥙷遗目录夷白斋藁夷白斋藁补遗附録附录陈基传呉人尤义撰陈基字敬初台之临海人父祥多闻好学而尤善老子清净之说平居常黄冠鹿裘与方士㳺没时基年甫九歳越五年母夫人姜氏即命与兄聚从师扵杭又四年从金华黄文献公溍受业至正仍纪元之元年从文献㳺京师授经筵检讨其徒有为御史者以言责扵基谓并后为致乱之本囙草諌章力陈其失兾君觉悟以正始也而上方溺爱诘知其由欲寘基扵罪怒且不可测遂引避南归于郷奉母夫人西至呉教授诸生备养惟谨为词必务上法三代下轶汉唐东南声文为之丕变逺近学者争师之户外之屦恒满属南州用兵朝廷开行枢宻府镇抚南服起基为都事转江浙行中书省贠外郎俄陞郎中时平章张士信统兵镇杭基以本职参佐道之以正杭有岳飞坟芜秽弗㳟乆矣基追慕兴慨以状请于朝俾与厯代忠臣并列春秋致祭寻自为文刻石墓上以表其功西湖书院旧有经史书板兵后零落无㡬即白平章出官钱若干补缀成帙夫以天理民彛泯乱之秋干戈相寻日不暇给基乃賛佐余力为其所得为使圣经贤传复明扵当时崇徳报功无媿扵徃昔虽武夫悍卒闻下风而望余光亦知有所兴起扩而充之是大有功扵名教也未㡬由杭来呉叅太尉军府事及太尉自王扵呉群下同声贺之而基独諌止太尉欲杀之不果巳而超授内史迁学士院学士阶通奉大夫覃恩二代凡飞书走檄碑铭传记多出扵其手基毎以为忧而未敢以为荣也今国家命将平呉臣多见诛戮而晏然无恐朝论多基之能寻名入预修元史书成赐金而还洪武三年十月壬午以疾䘚扵常熟县河阳里之寓舎得年五十有七娶王氏先四年卒无子以弟之子讷为后女四人长适呉昱次车允次幼皆庻出基平居慎重寡黙与物无竞家人㒒未甞见其疾言遽色宗族故旧自浙东来依率飬育奨劝俾各有成士有才可用必引而进之有䘮不能举者为买棺歛㤙意过扵平生方太尉僚属强占民庐基独以巳俸买宅天心里即旧屋数楹稍加涂塈环艺花卉之属号小丹丘休沐之暇辄与客尚羊其中啜茗清吟议论古今出入经史百氏危坐终日歳时有事扵祖祢始杀牲以展其孝敬𥘉非薄扵友也呉国将亡食肉者咸惴焉恐蹈鼎镬君子谓基宜保终吉巳而果然噫父母全而生之子全而归之若基者其亦可谓克全而无憾者今蔵于家有夷白斋稿二十卷观其文雄而气髙可以黼黻皇猷敷陈帝业而乃使㽞滞江湖之上驱驰戎马之间竟赍志以没兹其可惜也夫夷白斋藁夷白斋藁补遗一卷夷白斋稿𥙷遗乐府咏归操呉人沈仲说搆亭曰咏归每服田之暇辄絃歌其中盖将有感扵曽点氏之言意也为一阕俾絃而歌以自适云我朝于田我暮于室曷以自娯有琴有瑟我服惟春我乐惟亲我欲浴乎沂濆匪舟兮孰先我津我欲风乎舞雩匪若人兮孰为我徒我葺我庐我读我书我啜有菽我馔有𬞞我非悦此新搆我咏归兮匪夕伊昼我非爱彼流水吾褰衣兮欲沿其沚圣如可作兮吾从夫子玉山辞为頋仲瑛作山嵁嵁兮磅礴太古木葱葱兮云英英而欲雨日朝出兮在户先辉辉兮水流其下匪君子兮夫谁与处采我兰兮为佩褰我荷兮为盖从子于山兮聊逍遥以䘚歳望仙词为陆叔阳道士作木萧萧兮中洲云惨惨兮山幽仙之人兮其耒逰卑真诠兮慰所求翩然驾鹤兮不可以乆㽞倚天风兮特怅望以夷犹呉侬謡至正十四年呉歳饥秋七月海道都漕运万户府逹鲁花赤明善公为籴米赈之呉民感徳歌是以颂城上日出行且趋呉民负米懽且唿漕府君侯长万夫籴米食侬如哺雏君侯运粟输京都都人食税复衣租又以余力甦焦枯连年和籴喧九衢呉侬有粟不得餔遂令斗米如斗珠不贵楮币贵青蚨郷村白屋多逃逋尫羸操瓢行塞途㣲矦哀侬釡生鱼嗷嗷枵腹多作莩昨日児饥泣呜呜今日飰饱走匍匍君侯长漕非剖符不忍赤子坐艰虞使君㱕朝掌訏谟济世昇平乐有余天下米贱酒可沽上及父母下妻孥天子行当钖锋车君侯幸勿迟其驱逺归曲陆乗车水乗舟関河何绵绵波浪复悠悠车行阻雪舟阻氷陆忧豺狼水鲵鲸我生不学慿河术柰何欲与重险争朝辤舟暮辤马鹡鸰相唿在原野白鱼可烹雀可炙谖草罗生满堂下离伦妇有妇见夫乆贫辤去后夫至显宦感而作我弗干人兮我读我书日不能具餐兮又无完𥜗虽云至贫兮匪谓之病何以自腴兮惟道之为信尔妇诚愚兮不见燕燕之于飞胡违乎大伦兮乃甘学买臣之妻我一日官荣兮印绶赫若尔母我尤兮我不尔怍吁嗟宋女兮何辽以邈群珠碎伤呉帅潘元绍衆妾作潘七妾皆青年絶色善纂组歌词因潘出军恐致疑皆自经绣纹刺绮春纎长兰膏鬂琼肌香芳年艶质媚花月三三两两红鸳鸯翠靴踏云云帖妥海棠露湿胭脂朶冶情纷作蝶恋春新曲从翻玉连琐画堂银烛天沉沉扬眉一咲轻千金明珠买得緑珠心欲挥鱼膓扫妖彗主君勿疑心似醉一宵痛击群珠碎门前䥫骑嘶寒风竒勲觧使归元戎侠客行侠客双鹿卢鹈膏淬铦锷试舞出严城群寇胆尽落从军行関河鼎沸惨民生志士麄豪气不平誓扫搀抢安郡邑长驱鐡骑事征古诗五言京回徐翁招饮园亭初归自神京歴碌辞逺道适过故人居嘉树䕃芳草此时雨歇绿隂净如扫君子谢轩冕泉石遂幽讨清吟对琴尊畅饮还自考逹㢤松云翁逍遥讵知老秋日郑明徳林居疋马走城市不知秋巳深晨兴访南郭落叶满空林窈窕藜藿迳萧条松桂林相逢遂忘返白雪有余音分题剑池送夏副枢剑斮山石石㫁余剑痕灵池洩海眼絶壁㧞天根鹿卢卷晴若崑崙翻积厚早弥冽汲深夕不浑上驯伏丘乕下饮垂涧猿君行心不渝莹澈鑑兹源分得万字送王副枢匠石收栋梁所贵得桢榦君侯廊庙具㧞一胜千万夙膺国士知食郎官饭真纯谢彫琢俶傥去崕㟁宥宻伫勲贤行㢤慰宵旰送髙邮县尹何士敬淮海作邑还故郷故郷百战余四野草茫茫我甞过维舟湖傍充膓拾生藜𬒳体无完裳日求鱼虾利夜依芦苇目非人形见此心孔伤非无亲戚人遭兵尽逃亡贵者为乗车事侯五贱者残䘚负戈服戎行贵贱各有役衣食刀穷老不休息遑恤懐旧疆近䝉新有司督课剧驱羊吾余脱身向乕狼骨肉雄仅存魂魄尚惊惶所觊在矜闵宪章今君尹兹邑锦衣昼生光抚摩宜有术字育岂无创痍軰大小安农桒未春给牛种先秋谨堤防寛勐务缓急斯允臧勿令厌鄊里勿令轻善良坐収平易功令闻堂秋风吹江汉呉楚渺相望丈夫贵树立䟦渉谅何妨送谢元功予与桐川钱君成夫同在江浙分省幙君与予言浙东西所交之贤必首及谢元功今年予自淮南使呉越过杭询元功巳为故祕书卿宣城贡公寓苐之在海寕者因公𥘉捐舘有师弟之义为经纪其丧也怅怏不及相见比予还呉门元功不逺数百里访予扵旅寓手录其为诗文示读乃知君之言可信予㳺四方所相知而好者贡公所与同幕而相得者钱君今公巳矣钱君又在淮楚江湖寂寞之濵方以契元功为喜兹又告别不能留而巳夫情也赋以送之故覼缕云士生穹壌间所需莫如友予与钱贡㳺红颜今白首贡公青云器声价齐北斗平生经济畧弃置十八九缄封天人荣遗言殆刍狗钱君廊庙姿不在宣城后髙科𥘉拾芥大雅超击缶吐气腾虹霓落笔粲琼玖连年辱同事南北共奔赱情深肺腑亲势剧左右手谢于两卿间气谊无薄厚生者各异县死者未丘首求我衰老际驩甚忘新乆累然大布衣言若不出口坐论当世事徃徃辰及酉哆若囊出物鉅细无不有䄂中文一编浑沦却雕镂置之几席间光彩生瓮牖前徴桐川言可以慰衰朽今晨忽告别䌫觧呉门柳将行谒上相慷慨摅抱负移书分省垣谁能甘畎亩我病弗克饯话酌河梁酒黾勉纳鄙词中悁聊为剖访北寺无言讲主秋风日萧爽散䇿入空林有竹心巳清无言意弥深杂花不容把踈磬有余音逍遥毗卢境落景驻遥岑小丹丘对雨懐元功大掾玄懿大魁江湖秋巳深城郭气弥欎晨兴独延伫云容四郊宻急雨洒空际长风恣飘忽爽气浮四檐秋声肃群物黄葵神独王时菊情更逸物理有亏盈人情互信屈二子殊未来兴懐讵云毕兴懐寄元善经歴敬甫郡司晨兴寓公舘独居无与俦抚事感时迈懐人慨川流髙子瓌伟器倜傥富材猷王君卓越姿精白动王侯两两瑛璚瑶一一珊瑚钩持以奉君子永言无悔尤使莭感于迈边城肃豼貅多病去请告却扫谢鸣驺独慙樗散质黾勉副咨诹昔为倚玉葭今为无匹俦踽踽孰余侣伥伥良自羞仲夏积霪潦凉飈飒惊秋征斾行复还采薪亦巳既为卿相知寕忌社稷忧按牍纷鞅掌吏卒日呀咻遟君同料理肃驾勿迟㽞与戴叔能㳺寳积山寺宿西方丈上冢桃坞原寻僧寳华麓舟泛石湖清茗煮韽泉绿山空木巳落天髙气弥肃松月有余辉共向西巖宿次韵张士行陈庻子天平山中三题山居有余乐縦逰良不孤生多济胜具岂辤足力劬䖏䖏青莲座人人僧寳珠雨花无宿蒂玉树尽新株品题经阁老人境两俱殊劳生局形迹矫首谩踟蹰昭明寺我覧天池作名篇如刻珉蹇予亦何为未甞造其濵清时入朗咏洒然清我神何当託髙翮去访觧空人天池田家近芒种客至巳黄昏开门列芳席稍稍罗盘飧忠厚有余训诗书弥所敦琴咏衡门下聊复却尘烦范荘咏杨山人号山隣城市恒苦隘入山卜佳隣不求言语好自爱风土淳与山日相亲便是择里仁知翁折行軰近得离世人自云䘮乱乆俱非太平民所愿休兵甲畊凿不辤贫别周文逹录判仆本匪才承乏江浙枢府都事今杭录事判官周文逹以簿书从事幙下将十稔为至正乙巳仆奉丞相命校艺秋闱而文逹寔给事焉事竣将还呉门文逹惓惓焉兾一言为别因赋古选四韵塞其意云黄叶满洲渚秋风生薄寒今夕复何夕弭棹浙江干頋我今皓首羡子尚红颜恋恋绨袍意临分重倚䦨竹里子猗欤竹里子㡬世家擕李昼永竹成林林深净无滓清风日萧森鸣鸾多好音平安有消息歳寒同此心伍大夫祠官祭作惟孝可报亲惟忠可匡君忠孝在天地千古犹生存故国有遗庙血食吾呉民椒浆肃致奠恍覩贞烈魂九月十二日感懐示姪麟流光巳深秋重阳过三日衡门寡俦侣独坐谁与适岂无妻与妾亦复少颜色頼有阿咸贤相知共休戚柳胥水墅何为名緑杨遶堤浒哀㢤伍大夫忠魂吊无所空遗江上潮懑气作吞吐回望阖闾城苍茫隔烟雾古诗七言送髙元善太守卦任杭州髙侯别我钱唐去雨暗江城秋欲暮忆从倾盖楚公门握手论交如有素羡君家世为牧守出典方州人慕楚公賔客君最先日把诗书佐神武折衡师旅文字间饮马长江竟飞渡戏下三军皆乕勇幕中一掾惊鸾翥开口澜翻说刘项抵掌縦横论迁固我时落魄大布衣公亦招徕俾驰骛西枢上马常并辔南省闻鸡复聮歩我曽记侯松云巢侯亦醉我芙蓉署交情过辱如兄弟话别愁闻戒徒御南风九月无秋声积雨三呉霭氛雾侯乘髙车驾五马方靣公卿加礼数钱唐兵革嗟屡经民社诛求尚无度省中郎署尽知巳左右枢机当要路虽云势分有上下若语同寅实亲故古来太守二千石今则藩翰深倚注东南所重在保障茧丝区区何足务曲令市井复承平莫遣湖山废逰豫为谢分垣马左司使便无令惜书䟽宋刘凝之骑牛图颖川刘翁厌骑马去作匡庐牧牛者手招五老日㗸山脚踏乌犍泥没踝天圣君臣仁且贤翁独胡为甘弃捐致君尧舜荷时杰尚友巢许安吾天翁朝出逰归巳暮醉挿山花向何䖏柳隂残照尚分明安用苍头导前路苍头引牛翁不知牛亦无心随所之醒时不记醉㱕路翁心自信无他岐当时好事图踪迹千载流传増叹息如今马上看青山不似骑牛有颜色虞克用山居图玉堂仙人虞学士家住青城洞天里一随云雾起从龙遂掌丝纶佐天子五色制成云锦章黼黻王度虞唐自骑黄鹄㱕帝郷蜺旌羽盖叅翺翔空留旧宅青城下草木犹含雨露香诸孙乆作东呉客每忆青城归未得故人焦粲妙丹青为写山居张素璧学士今陪石与丁徃来多在芙蓉城五岳文人时送迎他年或复㳺人世应与诸孙宴㡢亭西老园图神仙中人世稀有少小结交今白首昔年同谒西王母饮以不死长生酒酒醉只嫌穹壌窄翻身少试经纶手却寻女娲𥙷天䖏弥缝罅隙填诸漏纷纷浊世混臧否岂耰锄与箕帚酒醒一咲忘妍丑天地为家日月牖我昔住近空明天红尘失脚五十年与君道学无始先谩取莲花作酒船蕋珠官中鹤息仙结习同探玄中玄相从宴坐西老园脱离世故追羲轩本长老秋山图青山青入空红树照山红白云掩冉青莲官得非天台华顶峰太古削出金芙蓉上人深居山㡬重足迹不与人间通迩来流漫天南东与世髙谈临济宗时时飞钖洞庭野或东或西无定蹝我欲从之渺何许昨日寄书索吾语披图恍欲凌风雨上人无心我无句有山便与山作主无山亦可随方住吾为上人作是观物我相忘吾与汝诗巢杜侯嗜诗乆成癖所得名萹如拱璧起居饮食与诗俱自以诗巢号居室我闻上世皆巣居未有诗书谁与娯耕田凿井无知识渇则饮兮饥则食杜侯仕宦㳺庙廊出有车马居髙堂何用取巣之偪侧无乃嗜诗如稲梁古诗三百淳且古上述陶唐讫神禹后来作者非不多律以康衢无足取杜矦所尚今非古大义人人存肺腑苟能以古律今人孰谓涂人异尧禹杜矦杜矦尔诚贤坐我与侯聴取无臭无声萹提兵余杭作黄埃涨天𪷟曜灵夜吠天犬如雷声扫空搀抢五百丈四海鼎沸何由平孙呉穣苴早昧学忍掷宣毫事横槊本怜垫溺垂手援危事那堪务掎角勉唿卒旅结阵行什什伍伍分干旌虽云兵者古凶器讵敢黩武穷苍生鸟翔蛇蟠纷起陆御枚火攻机贵速勦除魁丑一鼓桴立决雌雄奚待卜伙㢤万命繇元戎长驱凯旋非是功要令郡邑緫寕谧辟糓自甘从赤松桂珠謡广寒宫前秋色老桫椤子结虬枝杪刚风吹颤玉蟾丹桂经霜香似扫雪㕙提杵𫾣丁东惊落蠙玑银阙空羿妃孀居不遑惜蚌胎撒下尘寰中五丝可穿云纚纚颗颗圎明荡秋水若逢湘女採兰逰定向波心缀成珮月光如练铺晴霄世人拾玩英琼瑶树根呉质睡未醒粉霞绶冷花飘遥律诗五言送梅同知任杭籍甚梅通守才名属盛年官聮唐刺史家世汉神仙郡有湖山胜身承雨露偏新吟与遗到䖏共流传和庻子学士灵巗山即事二首髙山凌絶顶习静借僧房湖绕涵空阁云埋响廊数朝人迹㫁千载伯图荒吊古并书景吟诗送夕阳云山静飬痾禅榻倚松萝毎见青猊座无闻白苎歌琴䑓惟鸟咔剧浩波律诗七言次韵懐华㓜武滑滑春泥满郡城出门骑马不堪行未能学道从缑母且复忘忧对曲生流水小池垂钓影春风深巷卖花声停云赋罢心如渇安得沧浪濯我缨送马易之代祀海岳老矣文园马长卿九重天上直承明长门赋罢黄金贱宣室㱕来白发生海岳祝釐纡使节江湖懐友剧心旌十年一见非今雨买得鲈鱼为子烹次韵谢叅政送钱㕘军淮南不为桂枝㽞老我曽同李郭舟汉将又开新幙府桐川寕忆旧莵裘功名同倚匡衡切词赋深知庾信愁一片孤云是亲舎定依楚尾望呉头秋日与张士行㳺虎丘十五年前此地㳺化人城阙俯沧洲灵池有眼还通海顽石无心亦点头故国山川呉伯业名家䑓沼晋风流明朝又上涵空阁一揽江湖万里秋送刘郎中呉下衣冠尽楚材陇西勲业冠云䑓郎官幕府芙蓉秀覇主江山锦绣𨳩地势东南吞百粤天威咫尺近三台从容延阁论思旧早晚锋车趣召来山中与戴叔能对榻六朝古寺白云封黄叶堆门路㡬重下界烟云秋一棹上方钟鼓月千峰道人语黙天机熟词客从横赋茟雄老我平生贪佛日一龛萧洒慕何颙登呉横山望东洞庭一上尭峯望洞庭东山咫尺势堪凌橘林霜老金千颗绀阙云蔵翠㡬层吊古独耒寻晋宋酌泉谁与别淄渑戴颙自是忘机者相约同叅大小乗登楞伽千尺悬厓手自攀上方塔庙倚孱颜村村黄叶寺边寺䖏䖏白云山外山车马趋城尘泱漭烟霞铺地锦斓斒东南胜槩秋如画賸得山翁倒载还石湖上观音巖𥙷陀山枕海波寛古洞谁移此地安巖下碧潭长浸月云根瑶草不知寒栖篁鹦鹉唿人语伏磵蜿蜒聴法蟠嵲屼石桥方广路也湏一度恣盘桓石湖与戴叔能同舟懐雪坡大叅乗时祭扫匪㳺盘故旧相携尽楚冠兵革戦争虽未息湖山陶㕐有余欢辋川賔客惟裴迪江左功名独谢安想见鳯皇池上路秋风吹珮玉珊珊至正乙已四月廿七日与家兄上冡石湖洎逰诸山石湖觧䌫日髙㫪同上灵巗㝡上峰绀阙下临波万顷琴䑓髙入翠千重客因弔古频登阁僧为迎官误击钟一碧五湖如镜净扁舟㱕计不难从右登灵巗古木苍藤开寺门清泉白石驻华轩丹青不改天平庙阀阅犹知庆暦尊四靣峯峦旗鼔列一村桒柘子孙蕃皇皇卷服余生气再拜令人愧后昆右天平谒范祠舟中与家兄叙别经年兄弟隔呉淞一日相思意万重上冡石湖欣共载寻僧山寺复相从新坟已洒春前涙旧物犹余刼后松公事相牵又离别江湖何䖏採芙蓉闻庻子迁城居二老相看如弟兄十年事主况同盟不夸迹黍金闺近最喜班聮玉署清焚却银鱼当遂隐骑㱕白鹿有余荣鑑湖一曲他年事期看荷花靣面生送嘉定偰知州偰家公子狐白裘两度出为江海州诛求不废农桒业抚字曽分社稷忧公勤守职古能吏清白传家汉列侯老我叨居玉堂署送君欲泛练川舟归呉送信道元还呉兴杨坟寺千里归来满靣尘垂虹亭下覔闲人自慙元亮为官懒却喜汤休淂句新夜雨西窓谈旧约春风南浦问通津他年翔凤山居里㝎借禅床寄幻身长律春日泛石湖木兰人稳载出郭荡鸥沙碧浪重湖满青山叠岸賖望帘懐竹叶举桨拨桃花落絮鱼吹逺㳺丝燕拂斜苹香含宿雨杏艶夺朝霞恰恰闻莺侣纎纎透荻芽东风骋吟兴聊尔荅年华絶句古意折栁繋离舟栁短舟难系頼有枝上花风吹送君去採桒女採桑叶盈筐蚕饥㱕恐晚鸳机罗锦𥜗生世不经眼天屏山龙门两崖竖枨臬峭若鬼斧凿神鱼此飞过蜿蜒露头角灵巖山琴䑓峯顶鼔丝桐韵雑松风泻至今千载余犹有乌啼夜支硎山寒泉一派银潢流浸湿云根冷风逆皱文漪泻下青天影花鹿山石屋山骨作栋梁莓苔画青绿八窓夜不扃借与白云宿夹浦松江头起䖏笠泽波相连自昔舆梁圯谁来一济川石塘湖波渺无极鲸背跨长虹不假秦鞭力终成抵障功石门千室縁隄次邪嬴聚石门青帘招逺睇繋棹緑杨根画逺峰隔尘喧闲花淡心素翛然竹数竿引凉娯昼坐江邉梅里心抱贞素江雪立挺挺无从寄逺人照水澹寒影陈惟允画逺别匡庐云雅冝事耕耘农隙坐树底读书疑似君梦醒夣醒西斋暁懐人正寂寥不堪窓外雨滴滴在芭蕉渡江千里长风万斛舟颿飞天堑浪花秋中原烽燧消耒未击楫空慙祖豫州过石湖千顷㣲茫一棹秋白鸥樷里谩夷犹蒹葭两岸山如许何䖏堪寻范蠡舟登楞伽慿舁登登紫翠巅此身髙出万家烟群峰陡立湖波上玉井明开太华莲五月调兵赴杭嘉等䖏五月农家正力耕不堪田䑕食苗萌羽书昨报辕门急情感元戎合调兵肃肃兵行饷糗储可容野掠不寕居拯民水火湏当亟要息风尘大憝除令符五月领三军拂拂南薫觧垢氛从此蚩尤旗尽卷炎荒一扫犬羊群暑炎南国热如汤铠甲师徒整伍行盻及凯还抛重负呉山结屋卧方床鸡冠不是长安闘血鲜猩红露洗暮秋前司晨不觧惟呈色空戴峩然古进贤次韵虞隐君堪潘阃掾糓雨中见寄十絶虞卿潘令緫能文契结情亲若弟昆昨日雨中能过我忆君无语到黄昬呉笺新制玉鸾纹冲雨殷勤寄荜门燕子不来人独立自拈湘管认啼㾗东风吹雨冷萧斋数日泥深无卖柴何必民心怨枯藁九重膏泽降天街柳条绿妥水平堤茅屋隂隂湿燕泥自料封侯巳无分烟蓑雨笠合幽栖镜中短发日毵毵情绪如丝未吐蚕杳杳旌旗愁欲破两年有警在淮南事东皇苦恡晴眼中春色可怜生夜来一觉罗浮梦翠羽梅梢故故鸣东家结屋朝筑基西家织锦夜鸣机人生活计不可缺我独累累无所归我家旧在赤城傍数亩山田一草堂记得雪中随射猎弋凫掩兎过崇冈曽随射猎过崇冈薄暮归来煮酒香岂料青山不相识草堂烟㓕石田荒春水漪漪漾麹尘春郊花柳织成茵明朝寒食清明近愧我东西南北人谢沈仲说送酒次费圜韵双榼青衣馈合罗浮春色照杯柈梅花窓下东风别今夜吹人不敢寒送江西丁省郎赴京奏捷西省郎官定百蛮黄苑瘴里喜生还尽平南海鲸鲵窟㱕奏中天虎豹関本长老红蕉图霞绚酣红胜海榴层层莲瓣出重楼道人色相皆成幻翠叶从渠不柰秋刘司马山居机云入洛名为累贾谊浮湘志莫酬何似当年陶靖莭一官彭泽便㱕休至正乙未志异九月十日也日光画晦黒云堆甲骑虗空似徃回又有流星西北堕大如盘磬响如雷由范荘过天平范家门巷緑隂浓栋树花飘㡬信风自咲㣲官苦覊缚看山惟独后诸公至南峰放鹤亭天峯紫翠列天屏石迳苔花汚屐青为念仙禽覊不得縦他飞去剰孤亭予卧病呉中家兄命从子庆来省巳因㱕赋此送之犹子吾家千里驹穷冬问疾到中呉明朝又鼔松江舵离思纷纷满五湖汝叔今年五十强姪児十九气方刚经书自是传家事要见丹山出凤皇忆横山亲墓石湖僧舎亲葵呉山歳巳深秋霜春露毎惊心青青长养松杉树牧子樵童幸莫侵山护招提紫翠连湖光一镜到门前白头便盍抛尘鞅来向禅房借榻眠賛戴九灵先生像賛仁义为饰身之具忠信为奉国之资饫乎诗书其旨也永发乎文章其声也希天将以其藴至和之粹则必拥肿其本而卷曲其枝陶当世之懿则必翔而后集覧徳辉而下之若人也盖将视时为去就而以道为枢机者欤雑着郷饮田先王之道见扵记礼家书盖其迹尔鄊饮酒其一也三代以降好名之君不求其本窃窃然徒举其迹而行之世之知礼者固巳执笔而议其后矣宋三百年文治之盛盖彬彬焉君子犹以为未能复古其流风遗俗之见扵郷者盖犹足徴如四明饮酒有田是也及运去物改礼壊乐崩为民上者徴求而已耳召发而巳耳関决趣办而巳尓至扵郷饮礼类以为老生之常谈时政之不足务而郷饮之田寕兼併扵浮屠氏之手而弗顾好礼者虽欲复覩先王之迹而不可得庸讵知蔡君彦文起家郡吏乃能毅然以礼为已任而浮屠氏亦不得不以田来㱕礼之可以服人也如是㢤田既㱕矣又庸知后之君子不因是而复覩先王之迹也㢤然则君之扵礼盖义形扵色者也䓁而上之使得为其所得为凡礼之所在其有不毅然者乎故余扵是田重有感扵先王之蹟刑平编志予观刑平一编见君子有忧世之志焉盖刑者民之司命祖宗之所哀矜而恻怛者也承乎之日有司务守文墨奸吏因縁为市率舞智饰巧以徼一切之利由是曲直混殽是非纰谬而狱市日益以烦司隷不必问御史不必言而荐绅先生顾諰諰焉操董狐之笔㫁士师之案信已枉罚余辜毅然以惩徃劝来为已任如故学士承旨长沙欧阳公侍讲学士豫章掲公其扵斯世一何忧之至耶天暦中诏修经世大典而欧阳公以艺文少监掲公以奎章阁授经郎寔预执笔属在秋官因攟摭国𥘉以来记载若令申诸书及文武百司吏牍之可徴者作宪典廿有二篇上稽唐律旁引百家而卒折之以经义炳如也方是时执翰札以从者皆天下文学之选而今礼部贠外郎新安程君尤雅为二公所器重诸所论着悉与闻而掦㩁焉二公既没君乃手辑遗稿廿有五章并五刑狱空等论六章为一卷题曰刑平寻自为之引杭郡守呉陵谢侯请刻置西湖书院属予序之三代而降言治者无如汉唐或大纲举或万目张要其㱕皆以经术㕘律令也文影之间贞观之日㡬致刑措盖亦盛矣今二公之脩宪典折衷衆议一本诸经务以是是非非公天下其忧世之志殆欲使吾君为尧舜由此推之则刑措之效岂直汉唐而巳㢤然则二公之志非是编不着是编也非程君不存刻而傅之则谢侯又将乐与天下共之是固皆有忧扵斯世者若夫二公论着之旨与刑平之说见扵程君所自引兹不着着君子忧世之志与侯刻梓歳月传之学官则予不敢多譲扵是书颂沈苏州泰山乔柯遇般郢则堂而建都邑冀北良乗遭方歅则追飈风而蹑浮云之人也冠以蠏豸而不能信其骨鲠委之铜虎而未能摅其拊循是犹松之遇般郢马之遭方歅也然二千石不足以大其设施三尺法不足以骋其精神必也任重之器为栋梁扵大厦致逺之姿岂可服塩车而居后尘耶评华莭妇守莭难扵死莭良以守者身未亡而心先亡与其殒身扵顷刻未若死心扵悠乆故曰慷慨杀身易也华妇陈守莭青年以抵老其艰无頼亦备甞矣苏属国北海十九稔文丞相兵马司五祀同一死其心者传云忠臣烈女不二天庸併论之序通鑑续编序宋司马文正公编次资治通鑑㫁自周威烈王讫于五代其㫖㣲矣考亭朱夫子因通鑑旧文别定义例为纲目以正百王之大统由是千三百六十二年理乱废兴之迹世儒所甞论议而不能无异者至是而后有以折其衷此着作之事学者所冝世守而勿失者也近世东阳金先生病刘氏外纪之不本扵经而是非或缪扵圣人乃摭通鑑以前由威烈王上至唐尧者篡为前编出入经史百氏而一以尚书为主其事着矣若夫盘古以下逮于髙述作之家类为世逺而难言然百家所记岂无近理而可徴者自五代而降宋三百年度越汉唐而其世运有盛衰夷夏有消长帝王将相礼乐刑政有得有失此后之君子所宜执笔而为之论着者也然非贯穿古今不足以渉群籍之涯非捴括机要不足以综万事之统非深造义理之㣲不足以识是非之正此吾友陈君子经续编之作所以为不苟也盖子经之先大父祕监公以宋遗老隐居四明山中甞推宗纲目着书以纪歴代之统其先君子教授表章家学训释惟谨子孙束发受是书即知先志所属甞甲以为图传诸同志且敷为笔记一百卷蔵于家矣今又上论盘古逮于髙下据三史㑹于有宋或近理而有徴或损繁以致约前乎唐尧者既有以𥙷其未俻后乎五代者又有以嗣其方来北事扵通鑑较义扵纲目斟酌前编而不必苟同至扵尊正统以定万世之大分则考亭夫子之特笔秘监府君之遗意子经父子世守而㒺敢失焉者其考覈之精取舍之审固非区区謏闻者所能尽识然举其一而其余者可以类见昔司马迁论太史公所次旧闻成一家言后世称为良史子经此萹岂非师古人而明先志乎傅之学者当为前编并存然则序而归之以伺知者余固不得以苟譲为也送张州尹序常熟言子㳺氏之郷也子㳺当春秋之季列国争衡而其为武城宰独尊信孔子之言弦歌礼乐以教之及汉兴収秦民扵百战之余而相国曹叅独师事盖公用其清静之说以治齐而齐大治夫清静之说与君子之道不同然驯而致之亦足以胜残去杀与民休戚则夫学子㳺之学仕子㳺之郷而所以迓续爱人之休烈扵变易使之淳风顾不益简且易乎然百战之锋或不戢扵秦汉争衡乏势或不杀于列国扵斯时也欲治之以清静而不先教之以礼乐乎则机轴其空疮痍未复故今日之务莫要扵教民莫艰扵拯民苟非仁足以周抚字智足以遏强御才足以综繁剧㢘足以律顽贪而又将之以老成强之以精力如保定张侯庸道者亦乌足以守北门之鏁钥奠水陆之咽喉卵翼生民股肱藩省也㢤今日用侯与侯之为今日用殆非徇其名而巳盖将有以収其实也吾闻之十室之邑必有忠信常熟为呉大州荐绅之徒岂无忠信非公事不至尹之室如澹䑓子羽者乎斯行也吾知不待盖公而州治矣申公有云为治不至多言顾力行何如耳矦尚勉乎㢤送虞胜伯序故宋太师虞雍公以雄姿伟略佐宋中兴出入将相垂三十年其经国大业之着扵章䟽忠贞气节之形扵奏对太史氏所录盖班班焉有志之士闻其风者犹足以兴起而况覩其全书者乎其书旧刻蜀中巳而燬于兵四世孙寳庆通判将复刻之湖南弗果五世孙叅政当国𥘉尤䔍意扵此㑹故人眉州史孝祥守兴化闻黄伯固家实有之求之不能得至六世孙学士遭逢盛际复以文章致位通显其侍书奎章阁时甞属闽校官谢中物色之中至闽适闽武官有购得之者将资以见学士未㡬学士归田里寻捐舘舎自是书之存亡无复以为意者矣与予友者曰堪字胜伯扵公为八世孙一介布衣困窭无聊自其以上居呉呉子弟之与侪軰者徃徃厌弃笔砚不屑事父兄故习自负以班仲叔者无虑十六七否则亦窃自縁饰为公孙子不成其敝犹足以舞文巧诋与郷里少年争长雄胜伯之计顾不出此独折节以绍隆家学经纪遗书为巳任间闻松江俞子中为呉理官时得其书扵鲁人贾景荘氏将亲徃求之斯行也天或未丧扵斯文乎必有以遂其贤子孙之所求矣吾闻之君子之泽五世而斩胜伯去公八世矣斯文也犹将頼之以弗坠韩愈氏有言莫为之后虽盛而不传胜伯所谓善为人后者非耶扵其行呉之能言者率为诗以相之属予序之送刘廷杰序嘉兴判官刘君廷杰将之官与之㳺者咸赋诗以饯余因酌之酒而为之言曰里人有生子而甚爱之者求善妪字之而得隣妇焉妇以身任爱子之託扵人凡子之饱饥燠寒喜戚咲啼一是以其父母之心为心子有不获其所欲而痒痾痛疾或从而萌焉则其责悉归扵妇而妇盖不得以隣自狎而或敢少措㡬㣲不满之辞扵其间㢤是妇也不过受佣扵人佣直满则复去为隣非若士大夫委质为臣属则终身焉如女子之事其夫然者则夫受民社之寄扵时而民之饱饥燠寒喜戚笑啼视隣妇之字夫人之爱子者为何如㢤盖一郡之责在于长吏苟得其人则或无所事乎其佐苟用其人而未得则为之佐者可不慎选乎此廷杰之行所以为不苟也廷杰世为肃慎氏少宿卫镇南王藩邸今从平章政事呉陵公出入文武两府以材能为公所器重凡将相公卿四方聘问之使之徃来与夫荐绅士夫之脩容扵公之门者必廷杰乎将命或进或退或先或后得其宜则尊卑有序缓急称情而轻重无或乖乎分不得其宜则礼失其序事戾乎情而言与分乖故非习于礼练于事逹乎分者莫克为之今廷杰扵此盖恢恢乎有余也然则举是措之扵郡其复有出扵尊卑缓急轻重之外者乎矧嘉兴之民饥者待哺寒者待衣戚而啼人或莫知其所䘏喜而笑人或莫知其所劝日夜喁喁焉开口以望慈父母求善妪以字之也乆矣廷杰行㢤吾知不待长吏而东南郡佐以治行称者必廷杰也今之从政而以隣自狎者皆是尚乌足为廷杰告云诗凡若干首系于下方至正庚子九月壬辰序和靖先生年谱序故宋侍讲尹和靖先生甞寓平江虎丘之西庵后人因筑祠祀之国𥘉祠废有司迁丽郡城寻请署额为书院因名曰和靖且置师弟子贠以先生之道教之而先生之道见于门人祁君寛所记语录若干卷前山长沈维时既巳刻之书院矣其出处始终言行本末着扵黄君士毅所纂年谱頋未之刻焉今山长叶颙实始出俸廪为之倡而儒士陆寕因率同志若干人裒钱以相之用是谱与语录并传而先生之道益着矣初先生弃举子之业而从程叔子也岂非𣣔闻圣贤之道乎及遭难靖康脱身刘豫间関百罹誓死不屈当是时也知不辱师门而已焉太师张公浚赵公鼎之伦交口论荐不絶扵朝玄纁束帛之使趣召赴阙者相属扵道盖非先生之志也及屡召屡辤䘚辤弗获遂以布衣入侍经帷为帝者师其劝讲也每斋宿而后进深觊所言悟主以利天下此则师门之志而先生奉以周旋盖所谓不失其正者也然张赵二公去位秦桧以议和窃柄而君子小人遂与夷夏同盛衰而宋之为宋盖可知巳先生独毅然不顾上䟽切諌且移书责桧皆不报此其自任以天下之重何如也而道之不行盖非先生之不幸也扵戏先生之道不必行扵秦桧先生之谱不必不传扵后世盖谱传则道传秦氏之子其如天下后世㢤先生家世爵里与师友授受之懿在列传墓志伊洛渊源语录皆可考是谱也盖攟摭诸书叅以已闻而先后次苐之俾百世之下诵其诗而读其书者观乎此亦可以由阶及户而窥其奥矣维时颙皆郷贡进士云至正丑二月癸未序送镏治中诗序自兵兴以耒所在文武百司知守章程䘏民隐夫田妇桒不废生聚者呉越数郡而已彼城邑丘墟蒿莱蔽野豺狼虎貙之属唿曹命群以荐食生人者又何其烈也将相公卿日夜身先士旅沐雨栉风以与此类﨑岖百戦者夫岂为室家计㢤列郡长佐所与周旋骏奔视百戦虽不同然附摩有重轻设施有缓急非素与国家同休戚谨法度而识情伪者则或未足以胜其任也姑以杭秀二郡言之呉陵谢矦岂弟温文有良吏之风故俾守杭以股肱藩国而京口镏君出儒入墨机辩䟽通故俾为治中以副之而杭以治秀之为郡在苏杭之间负海控江出其租庸以佐军国盖重地也佥谓永嘉陈君师古人䔍信不回委以民社宜无与譲遂由行中书贠外郎擢同知都事又以镏君为贤俾去杭与共治焉夫岂故为是纷更也㢤亦以父兄子弟夫妇长㓜安生聚力田桒务其什一以供公上恢复之基庻㡬在此戦之力也然戦可以捍患不可以致治任致治者其惟大夫士乎彼驱民扵豺狼虎貙之口者其不仁亦甚矣今欲反其不仁而治之无他亦在扵轻重缓急之间而已鐂君甞协恭所以与谢侯収治効扵杭其扵缓急轻重盖习闻而身试焉者今去而之秀使协恭陈君其无异谢矦则治秀如治杭无二道也谢矦方入叅帷幄与公卿将相左权衡右规矩以激昻文武百司之执事镏君敡歴二郡有如畴庸考绩宜不在他有司之后况以武捍患以文致治譬犹使舟人操舟车人御车苟各务尽其所长则未有一日而不千里者也镏君勉乎㢤与君善者咸分题赋诗以华之余不佞故为之序赠盛㫁事诗序余辱以末僚承乏呉陵公幕下其所以比肩而从事者行中书省贠外郎桐川钱君行枢宻院都事秦邮盛君㑹稽蔡君也三四人者生不同里闬业不共师友喜怒憎不均嗜欲一旦共官守服官政论议趋舎举措谋为亦何有扵世㢤頋不苟同以徇势不求异以徼名譬之五音必调以琴瑟则怗懘消而和平作矣盖天下之事是是而非非固无所容其心也公方合四方俊英瓌杰之士率貙乕骠悍枭雄之将苦心劳思誓先天下为社稷生民削除孽非细务也吾等出焉不能擐甲胄操干橹与勐士锐䘚争一决之锋扵疆圉间入焉不能兴利除害进贤退不肖效㣲劳扵廊庙之上又可不协恭尽力去嫌逺疑黜比暱布公道庻㡬禆𥙷丝毫扵幕下乎盖公之奉国与吾等事公以势分言则子弟之扵父兄也以休戚言则心腹肘腋衆窍百骸无一非要害者此吾三四人所素同心荣瘁死生以之自信不疑非一朝夕矣黾俛鞠躬夜以継旦然而不敢自必其或济否也今年秋盛兄由都事擢断事官仍以职事杭分枢府实公所论也盖国之大事在兵兵之大纪在法法之得失在人苟得人矣则纲而理之其要举扵上张而翕之其事存于下然属任之颛责成之厚非素清谨明恕守正不囘如君者亦或未足以堪其命也由是而言则铨量予夺或轻或重视幕府为何如㢤虽然凡文武百度鉅细缓急幕府莫不预闻而画诺焉今君所职固前日相与协恭尽力所谓以琴瑟调五音消其怗懘底扵和平者也彼同舟遇风呉越相救况子弟之事父兄肘腋之卫腹心在吾等实不啻乎推是道也虽不敢必其或济与否然无所容心扵是是非非在此而不在彼吾等与君尚敢不益务自勉乎㢤同幕之士用韩诗分韵赋五言六韵为君赠而钱君倡之临海陈基序之至正丑七月甲子也诗曰银鞍白玉珂丝鞚黄金络同趍紫薇署共入红莲幕衆马敢睎骥累鸷不如鹗一举空冀群再举翀寥廓天髙霜力劲日净秋容薄君家汉廷尉朂㢤谅无怍送邵同知序越在禹贡掦州之域距杭裁百里前代士大夫厌居侍从者多求𥙷外服而好事者又多喜杭越山川风物之胜其能言者又各为诗文夸羙之如唐元白诸公是也国家承平百年尤慎守倅之选然士大夫求𥙷外者或多喜请越至语杭则或有难色盖杭在东南号为一都㑹天下所谓声色伎巧竒珍绮丽之物可以娯耳目适口体者举集其市然物盛人衆奸伪亦滋出股肱近臣或枋政藩辅或持部使者节威行福随声与势角守倅吏民之本也今进则承风旨徇要束退则具文书备稽考又退则送徃劳来或恕失一醉饱之扵人是务士大夫起布衣至守倅亦荣矣然时异事殊慎黜陟者固莫严扵守倅爲守倅者槩莫难扵杭杭岂遽不如越㢤势有使之然者则其流风不得不与之俱靡尔及四方有变杭亦荐遭兵燹向之所谓耳目口体之奉举集其市者至此亦澌尽扵是而爱吏民之寄眎承平无事时宜益难矣淮南邵君师贤由治中进同知郡事其闵闵焉日与执事最下者协恭守长拊摩疮痍内则实储偫餽边外则缮城垒戒非常供亿紏纷以夜継旦殆四阅寒暑矣然而未始有难色者盖方靣将相以生人欣戚爲己任其率下也不务苟承风旨具文书賔客徃耒亦不敢屑屑焉责醉饱之扵有司其鞠躬尽瘁者惟民所好悪时其缓急而先后之此今日之务将相之所责成而师之所不敢不勉也师贤亦何容其心㢤亦尽其在已者而巳尔今年春将相多其能复举之倅越越与杭虽皆杨州之域相去仅百里然其人有老死不识声伎巧珍绮靡丽者尤其贤者服诗书贱者力田畒老老而长长百世不能易也扵戏越其犹有先王之遗风乎故承平以来越㝡号易治任寄守倅者亦㝡号得人今越与杭民力俱澌尽然为之上者信能因其俗而以义使之则易治之风越犹有不待甞而后劝者师贤勉乎㢤扵其行为赋诗送之而书以为序送汤都事序呉与越唇齿之国也承平无事时脩二千石职贡而已一旦群丑怙终所至骚动呉独不爱三江五湖之利结驩四方豪隽折莭与士大夫同劳苦戮力方面股肱天下頼之越以勾践遗民日夜𬒳坚执锐与勐士劲䘚争先赴死以捍御浙水东上流逋诛之敌如浙西有警辄提枹鼓走聴约束虽蹈水火弗頋也越中或有缓急则䥫骑戈船水陆赴援恐后盖天下以呉为股肱呉以越为唇齿越以将为司命而幙府又将之肘腋心膂也然为越选重将易为将求贤佐难盖举古者或迂扵事守文者或缪扵情知常者未必知变善㫁者不必善谋兼是数者之长而又俶傥知大体敡历枢省受知公卿而不矜为苟同者其惟行枢宻都事汤君乎君字仲举淮南人昔为行省属椽时㑹越有变甞攘臂起行问出万死不顾一生仓卒决利害以定之今也从容赴越将任肘腋心膂之寄扵幙府视昔仓卒定变之时事势不同然使主将総大纲汤君理百度言聴计纳克尽所长将事或曰州视县虽巳崇然同知为贰职县视州虽益卑然尹为长吏尹之职固颛矣然自辰及酉弊弊焉率以事大府虽饥渇不暇饮食乆之仅得以最考称扵时由是言之为尹孰与佐州为贰职亦较然明矣夫鞠躬州县与偃蹇布衣出处固大不侔矣然使事亲读书无或慊扵心又庸知造物者非所以玉成之也㢤又曰夫禄所贵子逮养者以其能推以及民也徳常为县治行可称其殆知所推乎自兵兴以来刍粮器械水陆戦攻之具取给扵州者不一而足而奸吏并縁为市又贸贸焉日夜侵牟朘剥乎其间田里之民噢咻呻吟而䘚未知所休息者由上之人不知所以推之之道也徳常既知推之扵县矣则夫举而错之扵州譬之医者之用药取其巳验之方而试之则必未有痿而不起伛而不信者也徳常勉乎㢤吾恐是州同知之席不暇暖而有司者将不得以寻常绳尺较歳月扵徳常矣予与徳常善故扵其行以或者之言告之然不以颂而以规者盖知之深所以望之厚也送禇士文序始予未识禇士文氏见其手书宋真文忠公所撰居官四箴笔力峻整私窃重之及与士文友又知其言行文学皆不苟也篆隷扵书爲最古习之者必其人之师古者也濮阳呉孟思师故吾衍子行子行之书号师古孟思学之终身不变士文之书扵孟思不少譲孟思巳矣今之所谓师古者非士文其谁欤余生也后不及见子行幸甞与孟思善孟思以书知名贫约自将平居乡里独喜赴人之急世之知孟思者独其书而已至其爲人知者或鲜也孟思没吾乃今得士文焉士文扵书取法秦相斯汉中郎邕唐令阳冰诸家罢精神二十年为人书古今文章刻金石徃徃传诸好事者夫篆书之不絶如线士文师古独不懈嗟乎慕古人而不巳见有师古人者如见古人焉此余之所以爱重士文者乎士文以书㳺公卿大夫间公卿大夫之为诗为文称道其为人者口相属声相和也然则世之不知士文者盖鲜矣余虽不足以知士文然方资士文以师古而士文持州判官牒将赴官海寕而余不得㽞也士文甞以蔡氏书融㑹成章所谓举子业试有司不利间用荐者授鄱阳邑丞寻以材略佐军中朝廷录其劳授之今职士文之行也谓余曰吾方有吏责扵时子幸爱厚我独无一言以辱私我乎余应曰诺盖余与士文皆师古者而士文之书独为着称夫文忠公百世之师也而士文又雅好书其箴其言曰㢘曰仁曰公曰勤此四三言者实律已抚民存心莅事者之规矩权衡也士文书其辞则必师其心师其心者善师古者也以此为吏不既茂矣乎与士文交徃者率赋诗以赠余因为之序记呉县脩学记平江属县丽郡城者二县皆有学而今三皇庙实宋景祐间呉县与学官旧址也其徙今郡城西賔兴坊庙序斋庖凡四十余楹则绍定初县令赵善翰实改卜焉淳祐之际县令赵汝趾更缮完之国朝混一郡县通祀孔子而呉县学至正七年逹鲁花赤马祖宪甞一修葺十九年县尹张经斵石作櫺星门甚伟而庙学更十余寒暑摧圯就压槩未遑有植其仆而剔其螙者兹县尹杨侯由行中书掾史以闿敏亮达膺是选甫下车即谒先圣先师环视内外慨然以振兴为巳任頋教官方虗席而学廪告乏且乆适郷贡进士呉兴莫孜客呉郡侯雅知其贤因折节以学事委之遭时多故民罢扵力役侯徒手扵百废之余计未知所出间谓孜曰呉民虽困顇苟以义劝之冝无不用命者贤父兄察侯意所属咸奋曰吾侯为政殆知所谓后先缓急者乎夫礼义之可以为国也乆矣矦今不鄙夷呉民而欲以礼义畜之甚盛举也故宋太师魏国文正公九世孙范廷珎等率缗钱合五千有竒为脩学费未㡬县之浮屠氏灵巖寺住持标䓁谓其徒曰吾与儒者虽异师然衣且食焉日与编户之甿俱以什一之赋徭于县幸天恵贤侯非唯编户者有頼吾徒亦窃有休利焉彼编户者不敢自爱其力以佐矦兴学吾䓁独敢私爱其力乎亦相勉以赀若干缗来助侯曰吾事其殆庻㡬矣乃择县曽勤练有干局者司其出纳侯辰入暑县事退辄至学亲较百工惰勤以程督之中为大成殿后为明伦堂傍为两庑为斋庐规制大略悉遵绍定之旧而以坚撤腐以直支倾材必贞工必良视马侯所脩或有间矣其周之而为官墻履之而为阶戺缺者𥙷之漏者覆之陧阢者填之使安夷之使平其丹垩之澷漶者饰而新之两序从祀先贤像剥落而昧者更绘而神明之扵是上栋下宇内垣外墉奠者益崇以严弊者益完以好入其庙俨乎其有临也升其堂肃乎其有容也师生教飬秩乎其有序也经始至正甲辰蜡月壬寅讫扵明年如月甲子既竣事侯率僚佐行释奠礼退集师弟子贠讲六艺之文因叹曰吴为县地方百里学官与县治俱丽郡城而境内之人散䖏山泽有不得朝夕肄业于学者亦多矣乃唿其父兄而告之若曰吾欲俾若里有社社有学学有师以教若子弟可乎皆应曰诺居无何百里之内孩颂相闻口诵诗书而身践儒行者相属于道隣州呉江之民曰奚士龙闻而慕之割私田九十亩有竒来㱕以继廪稍于学侯亦弗之拒也训导邓徳基黄本䟽其事请书于石吾闻学校废兴视守令之贤否此古今确论也承平以来为守若令者不骏奔扵期㑹则攘臂扵赋歛鞠躬扵簿书盖八十年扵此矣其不以文具视学校者㡬何人㢤及天下有变向之所谓骏奔攘臂且鞠躬焉者䘚莫知所以救之杨侯起家为材掾一命县长吏当百戦创痍之际视承平所不暇者若可以少缓而侯頋汲汲焉束带诣学正色一唿应者如响而异端之徒隣州之民不谋而至者恐后礼义之足以感人也盖若是方是时郡守马君以师帅之軄纲理乎其上杨矦以县大夫与丞郑翀簿王造典史舒昉刘惟志劝相乎其下上下一徳求学校之无兴不可也使凡职守令者皆知不以文具待学校而长民者必以礼义先天下而天下有不足平者矣杨矦爲县未朞月而善政类此者不一而足以不系扵学故不书侯名彛字好徳鄱阳人董是役者县曹史李质沈瑞学吏樊龙也常熟州脩学记常熟儒学宋端平𥘉县令王爚实重脩距今若干歳而常熟陞县爲州又若干年矣至元皇庆间州人杨麟杨鳯曹南金再力新之自是又若干年至正庚子教授天台陈聚以教养余力莭缩衆费即其弊螙者而缮且葺焉越二年今守御元帅兼知州事海阳卢侯视事之日即谒先圣先师环睹庙学思有以振其废坠方是时兵兴民困侯知其不堪命乃唿麾下而谓之曰吾与若属扞兹土方面将相不以吾为不省辱委之民社而民社所先者曰学校吾将用若属力斯事其无乃以吾为厉巳乎皆曰斯盛举也敢不唯命扵是输财运甓执斧操墁者奔走后先惟侯所欲为凡前人之所巳葺而不能不圯缺与未及修而在所不容巳者冝其缓急而次苐之内而礼殿论堂傍而两庑斋舎外而櫺星学㦸门与夫丹阳公洎后土氏之有祠采芹之有亭小大毕举该费钱如干缗皆捐巳俸与学官无所与庀役如干工悉给军伍而民不知扰工既讫功侯率同僚以时奠谒享献有容师弟子贠教飬有所士民具瞻咸曰始侯为州将首缮州城以卫吾父兄令领邦伯又饰儒宫以教吾子弟侯有徳扵吾州甚厚盍有纪述以圗不朽乎乃伐石来徴文为记窃甞观春秋之法常事不书非常事而后大书特书屡书不一书之常熟在古爲要荒之地在春秋爲丹阳公言偃子㳺之郷在今爲呉甸名邑凡郡县通礼孔子而常熟由宋端平迄今庙学亦㡬偐矣然承平之日海内晏安民无戦闘之虞邑无桴鼓之警搢绅君子仕文学之里役易使之民其视今日爲何如及天下兵兴所在城邑爲墟生民沦胥水火其幸而免者不鞠爲鱼肉足矣尚遑恤夫学校之废兴也㢤矦起家武弁身擐甲胄手执干戈戮力与仇讐戦甃完城堡爲国藩屏此其职也至扵学校承平大夫尚或有所不暇而矦扵多事之秋乃能不烦学官不勤民力亲率师徒致力扵此而完且速若是是非所当书者乎吾闻州之民有利学田而夺之者闻侯之风其必有兴感者焉夫正其经界谨其出纳使祭祀以时教飬有方此矦有系扵学者谨述之以示也他羙政亦伙当委之载茟者兹不悉云守约斋记圣人之道髙矣逺矣七十子之徒学焉而仅得其一体曾氏之子专用心扵内观其言行之存扵问荅者殆以守约爲本乎守约云者反而求诸巳之谓也夫爲学而不知反而求之其不务爲空虚髙逺者㡬希太尉府掾史淮南姚君伯升以守约名其居南行䑓治书侍御史周公伯温既爲篆其颜以余辱有一日之雅又俾文申其义予以爲圣人之道如天之髙也如日月之逺也三千之徒莫不峩冠裒衣济焉将焉以并㳺乎申夭之际日夜俛焉孜卒不过各得其一躰而曾氏之子在三千之徒独以鲁称頋知以约自守悛焉以夜继旦不敢少有骛髙忽近之心故一贯之㫖卒用是而心领神㑹扵一唯之顷然则守约云者曽氏之子所以学圣人之律令欤始吾辱与伯升㳺迨今且十阅寒暑矣而其容貌之魁伟望之者知其为逺大君子也乆而与之䖏则持心也谨而恪操已也卑而譲出词也谦而退修已也果而锐其反而求之扵巳也益䔍施之于事也益谦举而措之扵物也益恕所谓君子笃已之学或其庻矣乎呜唿圣人不复作矣士生乎百世之下欲求圣人扵百世之上舍曽氏之子吾无望焉然欲学曽氏之学者盍以守约为权衡姑用为记小丹丘记予五世祖由永嘉徙台之临海距城百里而逺临海之山大率自天台支分绵绵延延若万马东奔而饮于海予家实在焉予蚤孤不逮事先君子甫児时即有四方之役道过天台不复能记忆少长阅天下图经所载始知天台为名山而予家去山之逺近了不能隃度也岂惟山㢤宗族婣党亲䟽穉耊要亦不能尽悉郷人有自东而西㳺偶与之接者声相劳苦乃或始知其䟽戚逺近否则不相知者十七八予少以贫贱役四方乆居于呉婚娶于呉育子女于呉衣帛食稲于呉母没葬于呉之壌㒒妾厮飬皆呉人尽室皆呉语而予独操越音于其间予所䖏亦岂得巳乎㢤覉旅四方食饮服御与呉人异者或鲜矣四方之人遂皆以呉人目之而予老且仕不出呉境吾自视亦呉人而已乎今年春予于所居西偏治废圃可半亩即其中陋屋三数椽稍治葺之因扁曰小丹丘昔晋孙兴公赋天台有曰仍羽人扵丹丘后之人遂以丹丘为天台之别称予今扁之盖犹有昔人不忘其土之意乎予生于台台之戚婣少长不必亲也予长于四方而呉之家室子女不必䟽也而治圃也何以丹丘为㢤且予五世祖家临海而五世之上不必知也予今居呉而后扵予者亦不必其知也凡人五世而亲尽亲尽则涂人而巳自予以徃未能为涂人则或犹用知者故予扵圃焉发之予扵圃不遑缔搆之事屋上栋下宇皆仍旧稍加涂墍者予所能也江湖好事者或持梧桐篠簜橘柚芭蕉薝卜萱兰之属耒则杂艺扵圃客自淮海遗以两鹤甚洁白可翫同门友起居郎金华戴叔能善为古文词予求为之记而又自志云云者恐人不知予非呉人而后之人不知吾为台之人故词繁而不暇畧尔墓志铭郑国公并夫人合葬墓志铭公讳懋字徳懋宋末避难通州因占籍焉父道荣赠㕘知政事荣阳郡公母王氏荣阳郡夫人公少负气豪宕以信义称扵人妻夫人戴讳妙寕严重寡言执蚕织麻枲以奉祭祀賔客号尽妇道今呉王居郷时公常从之㳺夫人间窃视知其非凡谓其子元明曰此人豪也盍谨事之且为次子元绍求昏至正癸巳王举义兵江淮间公首率元明䓁居麾下夫人内则综家事给饷餽亲制戦士之服穷昼夜不倦外则抚士䘚如已子人皆乐为之用今江浙左丞吕公珍来自兴化夫人见其俶傥因为公言公与语大恱即分授以兵使事楚国公俾居左右而属任之无何公以疾卒秦邮之东郭年六十有四元明以兵事严藁葬海陵之茅山及师渡江元明䓁奉夫人居吴时年㡬六十祁寒盛暑织絍不废虽贵且富服御饮食如平时独好施予邻里有不给者赈之恐后唿元明䓁诲之曰若等由布衣起畎亩遭遇非常克有今日吾闻之大丈夫所自许者忠与义耳尒苐尽力事上母旷乃职贻吾忧以至正甲辰正月得疾元明元绍朝夕侍汤药弗违左右夫人力疾语之曰我疾殆无他若䓁受重寄勿以我故怠乃事也乙巳八月有司论功封爵公赠荣禄大夫淮南行中书省右丞追封郑国公夫人封郑国太夫人命下病已亟即唿元明䓁曰妻祔于夫礼也若父权厝浅土其将有待乎今仕于吴若䓁亲则胏附任则股肱义不可去墓在泰非吾所以即安也我死必与若父合葬于吴此吾志也是年十月廿五日卒于正寝享年六十有六子男十人长元明荣禄大夫江浙等䖏行中书省右丞兼同知枢宻院事次元绍昭勇将军江浙行枢宻院判官余皆先卒孙男十三人女六人元明䓁告迁公柩遵治命也𥘉夫人之䘚也基赱弔焉右丞与院判奉其客枢密都事㑹稽姜渐之状泣拜而言曰元明之先实宋魏王廷羙十世孙宋亡避地通州当是时先祖年甫十三匿姓潘氏所因以为嗣戴亦宋宗室外孙元明䓁遭时多故未遑请于上复姓氏今不幸先夫人奄弃诸孤虽累然齐绖不敢忍死去苫块然合塟之命不敢忘也今谨奉先公之柩至矣卜以是年十一月甲申合葬于长洲县习义郷上苎之原幸吾子哀而铭之基观自古豪杰举事率不阶尺土而妻勉其夫父劝其子䘚以义气相许与成大业兹因公夫妇父子而观今之世岂偶然㢤乃按状为铭曰奕宋胄匿姓民间低佪草野备甞艰艰提擕二季择主而从曰有内助克昌厥宗子服戎行母躬蚕织以给餽饷以供矢石有来孔武眎如已子曰惟二季无间兄弟天启吴邦臣忠母贞生膺显爵殁垂令名我作铭诗以告来裔上苎之原有崇弗替王处士墓志铭至正二十六年歳次丙午六月庚辰王处士卒于盘门之寓庐基蒲服赱就位哭弔王遣内史谘议某元礼典丧事越六日元礼以状授予为铭维夏五䖏士寝疾王命基走其门问状时处士巳不能言顾侍旁老婢使亿度欲言之意若曰臣幸老王土死无憾矣基以其言复王哀之即命善医候疾今不幸由是不起而基官太史铭固其职不敢辤乃序而铭之处士讳鑑字明卿姓王氏世为真定晋州之安平人曽祖用祖彬考瑁台州寕海丞妣毕氏䖏士少侍父官江南遂隐居呉门娶李氏子男一人曰淳先廿五年䘚故今无子䖏士病且革以毕夫人弟之孙为后名継善扵是䖏士年七十有三矣王命有司买地呉县灵巖郷穔山之原葬之时七月丁酉也初江南内附中原士大夫多不乐仕南方寕海府君以将仕郎任吉安路安逺县丞独叹曰臣子岂可以卑小官惮逺渉而使逺人不䝉朝廷之恵乎即驰至县县入争裒金银以献府君谢不受召其人慰遣之三年迁平江吴县尹以善理民着称未㡬㑹京部以前除州县官多躐䓁着令咸降二䓁府君巳受七品秩因改授将仕佐郎徽州路休寕县主簿遭母丧时丁忧未着令君曰吾扵母而不尽吾情何以教民乎即觧官持服去服阕转登仕郎台州寕海县丞治行如在呉县时府君年未五十即谢事居呉时天下承平南服无事四方衣冠皆乐居吴中䖏士日侍府君左右入则躬定省职温清出则从搢绅诸老讲经义为文词俊迈机警为同軰所推服及基㳺吴时䖏士年已五十余议论风采髙明倜傥朋友过门无少长皆乐与倾尽家贫无甔石之储应门独一老婢客至辄扣邻家门问酒酒至辄对客剧饮酒尽再谋雅善谈论然不及时事亦未始以一毫私已事干人如此者终其身处士少与弟钧同学扵燕至顺改元钧举进士及第终沈丘县尹府君以钧贵追赠从仕郎真定路安平县尹妣毕氏封宜人处士遯迹江湖隐徳弥耀中外论荐前后章皆不报処士平生博学为文章多不留稿特唐人近体诗时有所赋咏皆平实沉毅如其为人晚年贫益甚莭益坚闭门独居足迹不出门者二十年晏如也王初入吴独求处士之庐而访之䖏士与言皆仁义为得民心之本甚嘉纳焉甞语人曰王处士吾友也故其䘚之日用深悼之且曰王处士以节义髙天下然贫无以为丧凡送葬䘏家有司悉任之呜唿此䖏士之所以髙天下也是宜铭曰鸣唿处士受材孔良出言允臧遇兴庙廊而不膺栋梁懐璧而蔵呜唿其可伤传传古民传傅古民者金华人也善方数尤邃鍼术里中长者如故侍讲黄公最慎许可頋折节与古民善在朝与公卿言辄称道古民古民亦雅欲逰京师行至毘陵㑹公请老㱕江南古民亦弗果行遂以医知名苏常间伦軰因徃徃推重古民遇竒疾必引与㕘决每议论出入灵枢太素言无所譲人用益多之初古民至㑹稽见老翁病偻伏行市中甚苦群児聚观狎咲之古民恻然曰此所谓戚施不能仰者也頋苍头耴鍼砭视其俞刺之有顷翁徐起信背掉臂挺然以去若无所甚苦者时宣城贡公泰甫爲郡理官闻而异之已而贡女之子病风搦亟迎视之古民曰此客热干正气法当以散之用其言而愈去年冬予妇有疾候古民胗之曰此胃口蓄热故病脾痛善呕而食不下噎炙中脘砭上脘寻交以𥙷泻之时方雨雪或难之古民曰此拘士之论逹者不耴也由是病旋已古民疗疾多竒验类此古民性简直不苟合至用其术鲜或能过之也夷白子曰宋南渡时金华傅氏聚族数百口缌服同㸑世称为义门国初有以嵊县尹致仕与里人王镜潭俱淂鍼法扵故窦文正公者盖古民之先大父也王氏有子亦克世其业然论五诊乃适度量规矩权衡绳墨以别百病傅氏尤有所授云夷白斋稿𥙷遗夷白斋藁夷白斋藁校勘记一卷夷白斋藁校勘记卷次叶次行次本书张刻本日录二二后三继是而起起作后后六四公之指授者者下有耶字后十一泝黄河而北无黄字二三前四雍容纡余余作徐前六如出一律律下有杂乎并奏四字前居无何我吴王闻适値兵兴藩翰不次其学用贤前不数年间遂以屡后又用之省幙用之迁而长其省幕其公府后调太尉府叅军前十一国家之制作及四人之求之者方之求之者前十二盖沛乎其无穷矣沛作粲无穷作可观后八贵重之欤无之字后十二恩意最笃最作尤二四前四故以题其藁云藁作集一一前七齐鲁之郊齐作邹前十出国门而南鹜兮鹜作骛后七维岁行之在丣丣作未二前四恆不利尔躯利下有于字前十一盖进则扬于声明声作高后八船人船作舟后九其有以夫以作似后十一崇丘寄倪元鎭丘下有操字三前二山高寄陆玄素高下有曲字前五尔曷从之之作思前九且着春衣春作斑前十乐无殃无殃作未央四前五绮翼离褷褷作披后七原上秋风吹百草秋作春五前二北贾贩南贾作商二一前十一黄苟鲐背苟作耉后一式如母之年无之字后四以仁我宾侣侣下空一格后六以我厘麰作蕺麰下空一格后十俛仰金复兹金作念二前三迢迢不能寐迢迢作摇摇前十一我独弦我琴弦作弹后一昨日苦炎暑苦作値后四爲谢同心友友作人三后二吾怜晋阳图图作围四前一日夕共委他他作蛇前二夏日喜友见访友作郑明德三字后七况当兵戈际兵作干后十芳酒酒作醑五前八含灵属顦顇属作致前九涉海蛟鼋恶鼋作六前七弩力平南服弩作努前十二謇予麋鹿姿謇作蹇后一驱驼漫尘土驼作驰晴容湛空宇晴作喑三二后九勿使土遗利利作物三前二载啮令骨枯啮作咂前六下令致天诛致作行后四密雨洒兼葭兼作蒹四前十二三面阻重湖三作二后一材兼文武术材作才五前十一十井无一甘十作千前十二萧条値九日九日作重九后九绰有靖者风靖作静四二前二纵有百丈弹丈作尺不如数尺蓬蓬作篷三前十二山营夜依谷山作小四后七轩车递英荡英作泱五前三人籁静踰闻人作天五一后百年义重黄金轻黄金作金爲二后三声名万古齐伊周齐作跟后五躬畊湖上湖上作甫里三前四人间乃多离别苦乃作恠后一阊门柳枝短枝作尙后四送让还吴送下有姪字四前五削去涯岸无猜嫌涯作崖六一前六天目山山作峯二前七醉援北斗援作扳后一空明山人謌山作道后五尽留琼田留作畊三前十一缥渺十二之玉城之玉作楼五后三秦文仲学古仲下有文字四前二送镏治中治作子前十惭非割鸡子子作者后八访本觉欲长老无欲字后十鬓毛班班作斑七一后五鲈熟莼香熟作美三后五生气浑如未死时未死作有宋后六频瞻出牧旗牧作守后八白芙蓉蓉下有次钱伯行韵五字四前七风灯照人不数点人作岸前十二次韵仲说韵下有沈字五前六次韵怀彦诚怀下有于字前十一杖钖相从海上留海上作湖海六前九水木淸华亭水木淸华作华氏栖碧后一仲说留陈公原原下有别业二字后十二携棊棊作琴八二后四荅秦文仲仲下有文学古三字三前九迹未泯泯作尘四前三送胡宣使使下有布字前八昔年同客客作醉五后二却忆国家国作官后五飮吴南城飮下有饯字后六催画鹢鹢作舫六后十二秋风赑赑作赑屃九一前八可怜满地秋如锦锦作画持奉吾君吾君作君王二前十一锦瑟玉笙玉作瑶前十二悲凤凰悲作协三前十二交义义作谊后九秋风秋作西四前十毎寻陈迹不匆匆不作故后九归朝归作还后十一寄吴中分幕诸同诸同志作张思廉陈志惟允诸友后十二江海江作湖五前八风物物作景樽中酒酒作物前十谁谓城西探小春谓作共六前六洞庭橘熟香醪嫩嫩作美后五此去定分宵旰忧定作应十一后七频年频作昔后十狼山狼作淮二后一福山港寄省院诸院下有张思廉陈惟友允六字五前四五马旌斾三月暮暮作尽后一茶烹日铸龙分水日铸作石鼎鹤语风语作唳后五十载载作年后六深杯宁惜爲君倾宁惜深杯一醉倾十一一后五浩荡十年客客作过二前一垂死犹忧主死作殁前九兼简萧靖靖作静前十二别袂惨莫把莫作难四后十爲问出谷心心作娇八前五美荀瓌之纯孝瓌作环前十目反顾目作睛前十一眄翠竹以喑喑眄作倚顾睽离之莫任顾作奈十二二前五郡城城作邑三前十一入叅庙廊庙廊二字乙转四前二饰其儒宫饰作饬宫作官五后十二处身淸洁洁作俭六前五部人空格作左字前十二粮艘会同同作萃七后十二陈基爲铭铭曰不重铭字十一前八是是非非是下有而字后十一羞酒事事作殽十二前七吾用有常庆庆作度十五前十初不虞其予士明虞作意予作与前十一瓢乎果孰生尔重瓢乎二字十三二前七晴晦明之变幻晴下有雨字后八灏溔潢漾溔作瀚五前三魏人之以玉爲石无之字玉下有而字十四一前九龙门琦上人琦上人作释良琦后七其文学才蓺学作章后十二泰州尹尹作守三前一间弄翰翰下有墨字前五母氏察知其衷无氏字五后十二而子孙犹袭衣冠无而字十五二后八民有不附者乎民下有其字后十一愿自爱爱下有以凝功名之大于今日也序以俟之十四字四后六檀顺之田檀作澶募农入畊者入作人十六二前六庐于墓侧无侧字隐居畊钓以山水隐居畊钓以作志于自娱隐约以畊钓前八以求其志以下有益字前十二歌考槃之诗诗作什后七弊弊焉弊上有贸贸二字后九人困力殚殚作瘅后十又居水陆之咽喉咽喉作喉襟三后三忘渴饥渴饥二字乙转四后六尙无以尙作幸五后一岩穴之材如显民无岩穴之三字者后三庸因叔良行无庸字六前四而独窃窃然不重窃字十七二前四分宪吴下下作中后二淮楚间环地数千无环地二字里三后十一鼓行过富楼富作当四前十二衢城火城下有不戒于三字后八复以儒业其家其作鸣后十可喜喜下有可愕二字后母兄乐其志母上有若字兄上有与字乐上有胥字五前五至惟允兄弟至作迨前九英畯畯作俊十八一后一褒然举首褒作襃后五教授君虽死死作逝后七而人曾不知扰而作四后抑和籴以备军饷无此十九字其事急其势逼有不得不尔耶二后十一老者死死作逝三前七与徽饶义兴饶义兴作宣广德后四又僻在泖陂泖作陀非川陆之咽喉川作水后八户部郞中师允允作光后十二而融显光大融显二字乙转咸赋无咸字五前三亦且足以取征矣无且字前九悦堂禅师颜公无禅师二字后三其爲养如平生平作事十九五后十爲僚从从作属后十一属余爲之序属作授六前八故无飞衞衞下有养叔二字虽有燕角之弧朔弧朔蓬作弓荆柘蓬之簳二十一前六豫章陈氏豫章作南康二前十一无松梓梓作柏四前一至正十五年夏四十五年夏四月作乙月也未夏五前五贼复至无贼字贼大至贼作寇前十衆皆疑其诈无皆字公独决听之决作采后一公命访其尸无命字后八盗弄库兵掩我不盗弄库兵掩作僣弄备神器挠后十一不动声气气作色五前十求升斗之禄禄作粟前十二圣世所以食贤材圣世作朝廷二一一前十忻公咲隐忻作䜣二前三治郡甚劳苦外过外过从作盍往散适从后八性之诊之曰性上有请字后十故病蹷耳蹷作厥三前二侯不劲捍捍作悍四前一郑林郑作邓步骤中鸾和之音鸾和二字乙转前七信夫而留之夫下有顾字后七畀以今额畀作俾后十一兼同知无兼字五后八惟人实叅之无惟字后九是以爲秉彝无以字六后五参政元鼎公鼎下有脱欢二字后七亲与士大夫大夫作卒后九道由淮楚由作经二三二后精于猗顿含菽缊亲而亲之安其孝也絮美于纡朱怀金飮水甘于列鼎缊袍华于佩玉三前五剏常平际留之仓际作济前十二至正十年月空格作蜡朏二字后一落成于月于下有明年如三字月下有望字后十徙治要害地害下有之字后十二而神者无者字四前四庚寅月空格作畅朒二字后二心止于符乎符作无五后九孰得而御之乎无乎字二四二前四故正己必以道己下有者字前七西门氏之于佩韦氏之于作莱芜之前十一宜迩之事父宜下有乎字后三以有余补不足足下有依乎中庸而已六字三后七太素灵枢枢下有内经二字四前四东埜之南荣东上有于字因名其轩轩作居前六乃其钓游之处也无之字后六知其植之之自自下有尔字二五一前九顾挈妻子顾作爰前十一室之内一上有其字后至不死之药死作老后五而不知而作殊后以质之于有道者无于字云下有至云正壬辰玄月甲子八字二前十一以爲景蒙吿佛之吿下有也学二字徒有香严师者真知师者下有在松江殆竹者也四字三前四岁时来归归作登后一居高则体夷则神当重体夷二字鬯四前四余于张氏张氏作济和前五吴兴山水之国吴兴作江南国作奥前十可以和人神人神二字乙转后一今张氏之于竹张氏作济和二六一后九其尙念之之下有哉字二后二而心味之不暇重之字后九距黄巖州治之南无之字有山曰龟山无山曰二字后禅师定公定禅师后州人李竹心氏黄无此三十一字克仁氏许野夫氏孟寂菴氏皆慕师之风往来精舍爲方外游后十一至顺二年辛未无二年二字桑门契如如作山三前一州之信女金氏周州信女金周氏徐氏黄氏前二世以甲乙守之无此六字前三而律不严律作传前六以贵胄从学考亭业儒出仕朱子且姻而师也生禀淑灵无也禀二字前七幼笃慈忍少长事事亲克孝祖及父兄孝且恭前八于杭之南屛愿以无此十四字初服而师事焉山前九年二十有八有作又具戒具领戒言首谒无涯际公首作次于婺之智者无此五字一言悬解言作语前十继见铁山璚公继作更前十一以至正元年辛巳正作元无辛巳二字八月二十四日委二十作廿委化作化示寂珠圜玉润润作洁前十二遂建塔山之西麓塔下有于字夏臈夏作僧后一己丑师之上首弟无己丑师之上首六子一恆字弟子作其徒不远千里无此四字后二出处大槩无大槩二字征文爲记爲记作记之勒诸贞石以昭示无此九字方来后四云有真人云作古世家旧族旧作右卽有入空怀宝无卽字怀作探后厥躬退藏于蜜无厥躬二字蜜作密下有之志二字后七由天台鴈荡无此五字职此可征职作观后八吁夫岂偶然而已无吁夫而已四字哉服师之服居师之无此八字居甲乙之传乙作剎后十因恆之请而爲之无因恆之请而五字书其末也其作抑后十一是岁七月旣望无此六字四前三旧邑澉浦旧作属前四有司防御防作备前五勇果果作智前九怙终稔恶终作强前十二盐筴之正正作征后十幷勒之石之作诸二七一前八厎厉激卬厎厉作砥砺前九读书之舍舍作斋书绅斋无斋字后四循之如榘彟榘彟作矩矱后十一审度于榘彟榘彟作矩矱二前一以行蛮貊者无者字皆书绅书下有诸字前三在于言行之间而无矣字已矣三前十二作诸佛寺寺作事后一文书讷拜淮南行讷下有适字省后九写铜像铜作斯古者古上有尝考二字四前三盖无所祈谷实所作非前三圣天子养天作世五后一公懋贤懋下有之字二八一前八岁方冬方下有隆字后八室屋之败者屋作庐后十二掊刻之作孽加以武断之斧斤武断作戕斵二后十皡皡斋无斋字子幸爲吾记之无幸字三后八以爲季周吿云云下有至正庚子辜月朔七字后十一螟贼蝝作蟊四前一终岁之勤勤作功前七夭死死作阏后三荥腧荥作荣后五颖者实坚者好焉者作而实二字二九二前九三咲之外矣无矣字后三分治吴下下作中后九不逮吴下时无下字后十二幸爲吾记之无吾字三前五唐中兴唐下有室字四前九犹啸犹作亦啸下有啸乎啸乎四字伯刚自处刚下有所字后十一非礼学学作乐六前十一余则爲之无则字后一旣已有其所贵无已其二字后二而犹不忘其所贱无所字后七仅存于百战之余无者字者后八所素抱负者无所字三十一前十一李君德真无君字一戊申戊作庚五前十亦同其心而已矣无矣字三一二前五自勗云尔无尔字前九爲苗者作四后六积雪至膝膝作腰三三一后一寺庙亦废寺下不空格后六至正正作元后八张公空格作某后九张公鎭杭空格作士德二前一文烈烈下有伯字后一王父子王上有于字后四尸而祝之无之字后五历代贤圣贤圣二字乙转后七倂刻之之下有俟祭歌以侑爵六字三前三究厥施究作宠后九尤善古赋善作喜五前十二适葛大裕无大字后一稷穆穰稚种无稷字穆下有秩字后二来乞铭乞下有予字后八姪天骐圹铭骐作麒圹下有志字六前七明年月日空格作八三两字委之委作萎七前一表先君子墓者表之者欲表先德三四一前十一大小方圜圜作圆二前十亦视义而后受视作相后二抚兄子子下有弟子二字三前十四十年四作三五后一所不苟取者取作玩三五一后六临难而辱国而作以三前二徐君孟达圹铭无君字圹下有志字外集一前九妾薄命薄命妾前十一十八许隣里八作六二十会葭莩二十作十八后四干坤大无垠大作浩凭高骋遐观遐作游后惟愿各弩力愿作思弩作努二前三奈何至中叶至中叶作中叶来前九薄酒不堪饮不堪飮作难过唇何以销我忧我作羁后二不覩主人面逆旅未觌面返遭邑犬怒狞厖忽噑怒仆夫亦已疲疲作痡后三已饱复何慕已作旣何作奚后七苦厌天地窄天地作覆载后十频岁値大水大水作天潦三前荏平荏作茌前七薄暮至谷城至作抵黄石去已久去作翁久作迈前八从横从作纵卓哉张留侯留侯作公子视秦如孩婴秦作嬴前九莫敢争争作撄取公履公作翁前十徘徊抚松柏徘徊抚作延竚对后一纡余余作徐后三晴旭生木末生作吐四前二桑田眇何许眇作渺前三乘间作盗贼盗贼作鼠狗前六一昨始入舟昨始离夹沟前九文章与元气与作卽后二跻攀上平路平作车后六誓志如金石如作类后八爲舅作衣裳作作制五前六灵草毓三秀草作芝前九仲也复爲邑复爲作陞宰前十共下白玉墀下作拜河水昔横溢昔作近前坐令齐鲁俗化爲无此十字蛮与夷后九素娥一何好好作情六前五人间何处有此境处作得前六依微依作希又似沧浪謌濯缨又似作似觉前忽雷椎山雨如注忽雷椎山作倐遇雷轰前十一百水水作川澒洞忽若忽作涌后三归有衡门衡门作茅衡后四赠黄瑞卿诗赠下有谈星二字后五禄命至其诗曰此一百七十八字全阙七前十送陈仲宝还江州宝作资江州作九江后一君住西江住作往后五喜不忘不作勿后六何处又相逢又作更后八题画雪山旅行图八前四连山高高上上作耸前十二淮口淮作河临风一振衣一振衣作看雁行长河吞鉅海长淮奔海急平楚没斜晖没斜晖作入吴长未觉鲸波险唯忧羽檄劳传驲兵尘近羽檄飞故园兄与故鄕吴中吾同气可弟欢乐我多违得慰高堂后四圣主忧民日圣主作当宁诸公奉使年诸公作奇才雨露尙中天尙作坠后十弥重久弥敦久弥作古风九前五度关车踯躅踯躅作响复入谷马逡巡逡巡作嘶频前九间道曾归璧间道作雄辩十前一云浮沧海日浮沧海作藏一天花误洞庭春洞庭作万家前四晴光分浦溆分浦溆作转蒲柳前五封书寄鸿鴈封书寄鸿作投缄托归聊以报平安聊以作因尔后十重爲宛洛游宛洛作洛下后波光依岸转帆影京迁周代卜书敍禹带云收岂有相如王畴豪杰维今盛衣赋空余季子裘靑冠自古稠水南人未云有知己意气若出吾与尔同谋爲酬十一前四草草趍崔鎭崔鎭作前集悠悠忆帝鄕忆帝作望故星辰依魏阙依作辞前逐客行无马行作归马作鹢前五居人饭有鲂饭作馔前十题陆氏别业题陆氏作陆志宁前十一夹溪杨柳恣欹斜夹溪作烟緜恣欹作夹溪浅带沙浅带二字乙转前十二高低乱舞风前蝶棊惊鹤梦彫阑雨红白争开雨后花酒赏莺喉碧砌花安得草堂江上住安得移家作邻住后一烂题新句烂作漫十二后二惭愧九原泉下人九原泉作当年地后十二在庭闱在作叙十三前一腐儒头欲白欲作已前二倚阑无语立斜晖阑作篷立作送十四后九洛阳游阳作中十七前此日山东无李白李白山东旧吟处十九前十一明公最绝伦最作号后五丘园愧隐沦愧作悦后七搔首望高旻搔作翘后十闻道元戎死戎死作勋殒后十一潇湘潇作沅二十前五弩力弩作努前八手摇罗扇此徘徊罗作团此徘徊作月轮开前十一好花折得得作弄后二黄裳裳作衣后十一宫门深锁昼偏长宫门深锁四字乙转偏作倍懒把春云绣作裳懒把春云作春云懒刺作作衣恨不将身化胡蝶不将身化作身不化花后长随飞絮近君王长随飞絮作飞逐东风君王作御床二一前三巢君君作居前五五百余人同日死余人作贤才日死作死义前十二尽木冰尽木二字乙转三一后八周于六合周作囿盖吹万不同盖吹万作爲声有万之五字三二前六兹焉逍遥兹作于前八悦茂悦作畅三三前四听雪斋记斋作轩前五饰藏脩之室饰下有其字前六曰听雪斋无斋字前凝且润者凝润二字乙转前十二潜聪聪作闻后八盖拘于虚者拘作泊后九处裕而不啬啬作奢三四后六内闾闾作门后七旣乐与其亲戚宾无戚宾者三字友者游后八而以悠然名之故无此二十三字浙东元帅白野公兼善寔爲之篆燕人昔正卿氏正上有张字后九飮酒亭上觞咏是亭后十遇余遇作过后十一余弗敢辞敢作遑后十二千里之远之作而三五前一夫椒之嵯峨峨下有回波荡漾与天光互吞吐十字前四则足以全其天则足作反有噫靖节其殆天游无噫字者后十巍然而立于廊庙无而字三六前一推之于时推作措前八吾知养而已养下有之字前十二三世坟墓曾祖祢三世墓后一母氏谢夫人之兆母氏作其母兆作墓后三弗获以时展墓获作克墓作省后四世祖皇帝无皇帝二字后五克与克作获后六毎岁仲丁春秋二仲后七可谓盛矣无此四字三七前四斡勒君允常居里允作名第作闬第先文正公无文正二字前六卽日具资粮无日字后二以爲祠爲作立后三顾是窀是穸无下是字平生官居无平生二字官作宦而使斧斤耒耜使作俾后五以待先贤之意乎无乎字继自今兹兹作始后六处里闬者闬作党后八封殖殖作植后患乎哉患乎作足患后十以爲方来吿云无以字