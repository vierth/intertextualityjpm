宋元诗会提要钦定四库全书集部八宋元诗㑹总集类提要等谨案宋元诗㑹一百卷国朝陈焯撰焯字黙公桐城人顺治壬辰进士选庶吉士以耳聋告归不复出覃思着述取所见宋元诗人之作辑为此编每人各纪其爵里本末于下以备考订虽甄録篇什无多而摭拾家数颇为广备王士祯香祖笔记称康熙甲子奉使南海次相城焯过其客署二从者背负巨囊揖罢即唿具案顾从者取囊书数十大册罗列案上指示士祯曰此吾二十年来所辑宋元诗㑹若干卷将待君决择之然后出而问世云云葢即指是书而言是其卷帙本极繁富而今刋行之本仅止此数或经士祯鉴别之后焯重加釐定而复为删繁以就简者然上下数百年间诗家林立其源流姓氏一一粲然以视吴之振顾嗣立两家虽浩博不及之而梗概亦已略具矣干隆四十五年十月恭校上总纂官纪昀陆钖熊孙士毅总校官陆费墀宋元诗会卷一钦定四库全书宋元诗㑹卷一兵部主事陈焯编宋太祖初日诗太阳初出光赫赫千山万山如火发一轮顷刻上天衢逐退羣星与残月宋仁宗赏花钓鱼晴旭辉辉苑籞开氤氲花气好风来游丝罥絮萦行仗堕蕊飘香入酒杯鱼跃文波时泼剌莺留深树久徘徊青春朝野方无事故许游观近侍陪赐刘沆輓章早富经纶业终成辅弼功立朝无党比为国尽公忠此日悲遗直谁人嗣匪躬深嗟亡一镜何以慰予衷宋神宗秦国大公主輓章三首海濶三山路香轮定不归帐深空翡翠珮冷失珠玑明月留歌扇残霞散舞衣都门送车返宿草自芳菲晓望城西道灵车去渐遥春风空鲁馆明月断秦箫尘入罗衣暗香随玉篆销芳魂飞北渚那复可为招庆自天源发恩从国爱申歌钟虽在馆桃李不成春水折徒还沁楼髙巳隔秦区区会稽市无复献珠人宋徽宗禁苑茘枝结实赐燕帅王安中葆和殿下茘枝丹文武衣冠被百蛮思与近臣同此味红尘飞鞚过燕山幸徐常庐人生何事厌嚣尘汎宅浮家冬复春今日暂来猿鹤语他年应召白云人宋孝宗春晴春风归草木晓日丽山河物滞欣逢泰时丰自此多神州应未逺当继沛中歌题宫中泠泉堂孰云人力非自然千巖万壑藏云烟上有峥嵘倚空之翠壁下有潺湲潄玉之飞泉一堂虚敞临佳沼宻䕃交加森翠葆山头草木四时芳閲尽歳寒常不老玉津园赐和洪迈春郊柔绿遍桑麻小驻芳园覧物华应信吾心非暇逸顿囘晴意絶咨嗟每思富庶将同乐敢务渔畋谩自夸不似华清当日事五家车骑烂如花新秋过雨述懐平生雄武心覧镜朱颜在岂惜常忧勤规恢须广大金山寺屹然天立枕中流弹压东南二百州狂敌来临须破胆何劳平地战貔貅范质戒儿姪八百字去年初释褐一命到蓬丘青袍春草色白纻弃如仇适会龙飞庆王泽天下流尔得六品阶无乃太为优凡登进士第四选升校讐歴官十五考叙阶与尔俦如何志未满意欲凌云游若言品位卑寄书来我求省之再三叹不觉泪盈眸吾家本寒素门地寡公侯先子有令徳乐道尚优游生逢世多僻委顺信沉浮仕宦不喜逹吏隠同庄周积善有余庆清白为贻谋伊余奉家训孜孜务进修夙夜事勤肃言行思悔尤出门择交友防慎畏薰莸省躬常惧玷恐掇庭闱羞童年志于学不堕为箕裘二十中甲科頳尾化为虬三十入翰苑步武向瀛州四十登宰辅貂冠侍冕旒备位行一纪将何助帝猷既非救旱雨岂是济川舟天子未遐弃日益素餐忧黄河润九里草木皆寖渍吾宗凡九人继踵升官次门内无白丁森森朱绿紫鹓行洎内职亚尹州从事府掾监省官髙低皆清美悉由侥倖升不因资考致朝廷悬爵秩命之曰公器才者禄及身功者赏于世非才及非功安得专厚利寒衣内府帛饥食太仓米不蚕复不穑未尝勤四体虽然一家荣岂塞衆人议颙颙十目窥龊龊千人指借问尔与吾如何不自媿戒尔学立身莫若先孝弟怡怡奉亲长不敢生骄易战战复兢兢造次必于是戒尔学干禄莫若勤道艺常闻诸格言学而优则仕不患人不知惟患学不至戒尔逺耻辱恭则近乎礼自卑而尊人先彼而后已相䑕与茅鸱宜鑑诗人刺戒尔勿放旷放旷非端士周孔垂名教齐梁尚清议南朝称八逹千载秽青史戒尔勿嗜酒狂药非佳味能移谨厚性化为兇险类古今倾败者歴歴皆可记戒尔勿多言多言者衆忌茍不慎枢机灾危从此始是非毁誉间适足为身累举世重交游拟结金兰契忿怨容易生风波当时起所以君子心汪汪淡如水举世好承奉昂昂増意气不知承奉者以尔为翫戱所以古人疾籧篨与戚施举世重任侠俗唿为气义为人赴急难徃徃陷刑死所以马援书殷勤戒诸子举世贱清素奉身好华侈肥马衣轻裘扬扬过闾里虽得市童怜还为识者鄙我本羇旅臣遭逢尧舜理位重才不充戚戚懐忧畏深渊与薄冰蹈之惟恐坠尔曹当悯我勿使増罪戾闭门敛踪迹缩首避名势名势不久居毕竟何足恃物盛必有衰有隆还有替速成不坚牢亟走多颠踬灼灼园中花早发还先萎迟迟涧畔松郁郁含晚翠赋命有疾徐青云难力致寄语谢诸郎躁进徒为耳徐铉寒食日作厨冷烟初禁门闲日更斜东风不好事吹落满庭花过社纷纷燕新晴淡淡霞京都盛游观谁访子云家中书相公谿亭闲宴依韵雨霁秋光晚亭虚野兴逥沙鸥掠岸去溪水上堦来客傲风欹帻筵香菊在杯东山长许醉何事忆天台和州酬江中丞见寄贾傅南迁久江关道路遥北来空见雁西去不如潮䑕穴依城社鸿飞在泬寥髙低各有处不拟更相招泰州道中却寄东京故人风紧雨凄凄川逥岸渐低吴州林外近隋苑雾中迷聚散纷如此悲欢岂易齐料君残酒醒还聼子规啼送髙先辈南归乡国悲前事风光属后生名从天上得身入故都行草色初裁绶鹏飞不算程自怜枯朽思相送剰含情送龚明府九江归宁茂宰随官去扁舟着綵衣湓城春酒熟庐阜野花稀解䌫垂杨绿开帆宿鹭飞一朝吾道泰还逐落潮归和致仕张尚书新创道院梓泽成新致金丹有旧情挂冠朝睡足隠几暮江清药圃分轻绿松忩起细声养髙宁厌病黙坐对诸生京口江际弄水退公求静独临川扬子江南二月天百尺翠屏甘露阁数帆晴日海门船波澄濑石寒如玉草接汀苹绿似烟安得乗槎更东去十洲风外弄潺湲宿蒋帝庙明日游山南诸寺便返城闉意未甘更从山北到山南花枝似雪春虽半桂魄如眉日始三松葢遮门寒黯黯栁丝妨路翠毶毶登临莫怪偏留恋游宦多年事事谙和殷舍人萧员外春雪万里春隂乍履端广庭风起玉尘干梅花岭上连天白蕙草堦前特地寒晴去便为经嵗别兴来何惜彻宵看此时鹓侣皆闲暇赠荅诗成禁漏残秋日雨中与萧赞善访殷舎人于翰林座中作野出西垣步步迟秋光如水雨如丝铜龙楼下逢闲客红药堦前访旧知乱㸃半滋承露处碎声因想滴篷时银台锁入须归去不惜余欢尽酒巵除夜寒灯耿耿漏迟迟送故迎新了不欺徃事并随残厯日春风宁识旧容仪预慙歳酒难先饮更对乡傩羡小儿吟罢明朝赠知巳便须题作去年诗正初答钟郎中见寄髙斋迟景雪初晴风拂乔枝待早莺南省郎官名籍籍东隣妓女字英英流年倐忽成陈事春物依稀有旧情新嵗相思自过访不烦虚左逺相迎贺殷游二舎人入翰林江给事拜中丞清晨待漏独徘徊霄汉悬心不易裁阁老深严归翰苑夕郎威望拜霜台青绫对覆蓬壶晚赤棒前驱道路开犹有西垣㕔记在莫忘同草紫泥来送欧阳太监游庐山家家门外庐山路惟有夫君乞假游案牍乍抛公署晩林泉巳近洞天秋海潮尽处逢陶石江月圎时上庾楼此去萧然好长徃人间何事不悠悠和萧郎中小雪日作征西府里日西斜独试新炉自煮茶篱菊尽来低覆水塞鸿飞去逺连霞寂寥小雪闲中过斑驳轻霜鬓上加算得流年无奈处莫将诗句祝苍华宣威苗将军贬官后重经故宅将山南望近西坊亭馆依然鎻院墻天子未尝过细栁将军寻巳戍炖煌欹倾怪石山无色零落圎荷水不香为将为儒皆寂寞门前愁杀马中郎送应之道人归江西曾骑竹马傍洪涯二十余年变物华客梦等闲过驿阁归帆遥羡指龙沙名题小篆矜垂露诗作吴吟对绮霞嵗暮定知逥未得信来凭为寄梅花寄江州萧给事夕郎忧国不忧身今向天涯作逐臣魂梦暗驰龙阙曙啸吟闲绕虎谿春朝车载酒过山寺谏纸题诗寄野人惆怅懦夫何足道自离羣后巳同尘陪王庶子游后湖涵虚阁县圃清虚乍过秋㸔山寻水上兹楼轻鸥的的飞难没红叶纷纷晩更稠风卷㣲云分逺岫浪摇晴日照中洲跻攀况有承华客如在南皮奉胜游王三十七自京垂访作此送之失乡迁客在天涯门揜苔垣向水斜只就鳞鸿求逺信敢言车马访贫家烟生栁岸将垂缕雪压梅园半是花惆怅明朝樽酒散梦魂相送到京华寄外甥苗仲武放逐今来瘴海邉亲情多在鳯台前且将聚散为闲事须信华枯是偶然蝉噪疎林村倚郭鸟飞残照水连天此中惟欠韩康伯共对秋风咏数篇送杨郎中唐员外奉使湖南江邉㣲雨栁条新握节含香二使臣两绶对悬云梦日方舟齐泛洞庭春今朝草木逢新律昨日山川满战尘同是多情懐古客不妨为赋吊灵均和表弟包颖见寄平生中表最情亲浮世那堪聚散频谢朓却令归省阁刘桢犹自卧漳濵旧游半似前生事要路多逢后进人且喜新吟报强健明年相望杏园春送彭秀才贾生去国巳三年短褐闲行皖水邉尽日野云生舎下有时京信到门前无人与和投湘赋媿子来浮访戴船满袖新诗好囘去莫随骚客醉林泉和萧郎中午日见寄细雨轻风采药时搴帘隠几更何为岂知泽畔纫兰客来赴城中角黍期多罪静思如剉蘗赦书才聼似含饴谢公制胜常闲暇愿接西川敌手碁和翰长闻西枢赴邻居夜宴开筵别有邻居兴卜夜应怜禁漏长旧友不期先命驾新姬凭宠剰传觞香烟结雾笼金鸭烛焰成花照杏梁京邑衣冠多胜赏鲈鱼争敢道思乡和萧少卿见庆新居湘浦懐沙已不疑京城赐第岂前期鼓声到晚知坊逺山色来多与静宜簮履尚应怜故物稻粱空自媿华池新诗问我偏饶思还念鹪鹩得一枝题紫阳观南朝名士富仙才追步东卿遂不回丹井自深桐暗老祠宫长在鹤频来巖邉桂树攀仍倚洞口桃花落复开惆怅霓裳太平事一函真迹锁昭台赠奚道士奚生曾有洞天期犹傍天坛摘紫芝处世自能心混沌全真谁见徳支离玉霄壁闭人长在金鼎功成俗未知他日飈轮谒茅许愿同鸡犬去相随九日落星山登髙秋暮天髙稻穂成落星山上㑹诸賔黄花泛酒依流俗白髪满头思古人巖影晚看云出岫湖光遥见客垂纶风烟不改年长度终待林泉老此身十日和张少监重阳髙会古平台吟徧秋光始下来黄菊后期香未减新诗捧得眼还开每因佳节知身老却忆前欢似梦囘且喜清时屡行乐是非名利尽悠哉陈侍郎宅观花烛今夜银河万里秋人言织女嫁牵牛珮声嘹亮和金奏烛影荧煌映玉钩座客亦从天子赐更筹须为主人留世间盛事君知否朝下鸾台夕鳯楼栁枝辞陌上朱门栁映花帘钩半卷绿隂斜凭郎暂驻青骢马此是钱塘小小家水阁春来乍减寒晓粧初罢倚䦨干长条乱拂春波动不许佳人照影看赵普雪中驾幸敝庐恭纪贞元重数筴滕六剧霏葩漠漠初濡砌皑皑欲聚沙闾阎银作界宫阙玉为家调鼎惭盐撒沾温觉絮加瑞凝三殿瓦欣动五云车氷柱撑茅屋琼枝拥翠华㣲行停跸警冷漏静街譁具野曽无隗蟠溪岂问牙公然门驻辇那信室蟠蜗积素堪麟画飞黄想兎罝一庭堪曳练十道趣宣麻戎索筹先后雄材辨等差神威殷地轴御指落天花袁卧甘朝稳裴功敢夜夸雪山行献琯早晚到星槎张齐贤豫章胡氏华林书堂一百年来烟爨同衣冠江左慕家风儿孙歌舞诗书内乡党优游揖让中孝弟筠编争纪录门闾天语赐褒崇莫将六阙方朱氏叶叶蒸蒸奉始终午桥新居午桥今得晋公庐水竹烟花兴有余师亮白头心巳足四登两府九尚书李昉题岱宗无字碑巨石来从十八盘离宫复道满千山不因封禅穷民力汉祖何缘便入闗永昌陵輓词丹青史笔敢虚张功徳巍然轶汉唐奠玉四囘朝上帝御楼三度纳降王钱若水济源县裴公亭裴相亭成未退身空烦舞袖与歌尘至今亭下潇潇竹似对秋风怨主人贾黄中桂林还珠洞赫赫威声震百蛮肯擕筐筥溷溪山无人为起文渊问端的珠还意苡还曹翰内宴应制三十年前学六韬英名尝得预时髦曽因国难披金甲不为家贫卖寳刀臂徤尚嫌弓力软眼明犹识阵云髙庭前昨夜秋风起羞见团花旧战袍栁开卷烟阁古寺耸山椒公堂去不遥寻僧忘俗虑盘道出尘嚣疎箔卷烟雾明眸望泬寥渔翁江上立指我在云霄楚南楼洗尽蛮烟几案空登临直见楚山雄坐当鸿鹄髙飞处身在干坤灏气中木落有情瞻北阙霜轻无梦入西风凭栏自是蓬瀛客独对潇湘兴未穷萧贯禁中晓寒歌寳兽宫扉三十六宫树迎霜红簇簇翠纱盘鳯珠网垂百刻香残陨莲烛炭猊呀焰壁椒馥辘轳欲转霏红玉渇乌涓涓不相续十二峣闗隠宫绿长廊四注帘旋濡海牛压檐风不入文鞾侍嫔当宸闱壶箭传唿钥鱼湿尚衣次进入堵墻千门万户闻天香九龙鼓气号寒螀晬容泽玉辉晨光綵衣佩鱼无左珰两两趋走瞻扶桑红萍半规出波面熠爚觚稜九霞绚鸣鞘一声天上来长剑髙冠满前殿吕䝉正罢相归赠隠者昔作儒生谒锁闱今提相印出黄扉九重鹓鹭醉中别万里烟霄逹后归邻叟尽垂新白髪故人犹着旧麻衣雒阳漫诧多才子自叹遭时似我稀读书龙门山八滩风起浪花飞手把渔竿傍钓矶自是钩头香饵别此心终待得鱼归苏易简诵圣制大言赋圣人兴兮告成功登崑崙兮展升中芳席地兮飨祖宗天籁起兮调笙镛日乌月兎耀文明参旗井钺武卫森挹北斗兮注醴醆削西华兮为石䃭飞云涌霞炮脤膰刳鲸腊鹏代鲽鹣迅雷三动山唿发紫电三流爟火赫四时一同兮万八千年泰山融兮溟海干圎葢偃兮方舆穿乐史钟山寺千峯夹一迳一迳花枕泉聼泉复看竹行到钟山前古寺云生屋髙僧月伴禅自惭留一宿匹马又朝天杨朴应制赋蓑衣软绿柔蓝着胜衣依船吟钓正相宜蒹葭影里和烟卧菡蓞香中带雨披狂脱酒家春醉后乱堆渔舎晩晴时直饶紫绶金章贵未肯轻轻博换伊魏野冬日书事十月天不暖前村到岂能闲闻啄木鸟疑是打门僧壊砌平山雪空堂照瀑氷晩来因出户差可暂携藤书友人屋壁达人轻禄位居处傍林泉洗砚鱼吞墨烹茶鹤避烟闲惟歌圣代老不恨流年静想闲来者还应我最偏述懐东郊魏仲先生计只随縁任懒自扫地更贫谁怨天有名闲富贵无事小神仙不觉流光速身将半百年春日春暖出茅亭携笻傍水行易谙驯鹿性难辨鬭鸡情妻喜栽花活儿夸赛草赢翻嫌我慵拙不解彊谋生暮秋闲望水阁闲登望郊原欲刈禾壊檐巢燕少积雨病蝉多砧隔寒溪擣钟随晓吹过扁舟何日去江上负烟蓑啄木爪利觜还刚残阳啄更忙千林蠧如尽一腹馁何妨形小过槐陌声髙近草堂岂能同燕雀惟解占髙梁闲居书事无才动圣君养拙住山村临事知闲贵澄心觉道尊成家书满屋添口鹤生孙仍喜多时雨经春免灌园秋霁草堂闲望草堂髙迥胜危楼时节残阳向晩秋野色青黄禾半熟云容黑白雨初收依依永巷闻村笛隠隠长河认客舟正是诗家好风景懒随前辈却悲愁秋日登楼客次懐张覃进士闻説飘零亦异乡登楼吟望益悲凉当时欲别言难尽他日相逢语更长蝉噪水村千万树雁过云岫两三行明朝策蹇还无定空倚危栏到夕阳蚤起夜长久待得晨兴眈睡童犹唤不譍烧叶炉中无宿火读书牕下有残灯临堦短髪梳和月傍岸衰容洗带氷应被巢禽相怪讶寻常日午起庸能上知府㓂相公文武禀全才何人更可陪有官居鼎鼐无地起楼台圣主诗方和亲王状始回镇临求二陜调燮辍三台鳯阁颁重去龙旌暂拥来下车三度雨上事数声雷未暇瞻珪璧先䝉话草莱几思趋相府恐惧复徘徊陜州平陆县寒食花藏县重阳菊绕湾一声离㟁橹数㸃别州山上王相公圣朝宰相年年出公在中书十二秋西祀东封俱巳了好来相伴赤松游寻逸者不遇寻真误入蓬莱岛香风不动松花老探芝何处未归来白云满地无人扫酬莱公世情冷暖由分别何必区区较异同但得常将红袖拂也应胜似碧纱笼王操喜故人至地僻无賔侣柴门昼始开谿山寒叶落江国故人来话旧惊霜鬓论诗滞酒杯相留喜同宿不寐曙光回送人南归相送当摇落孤舟泛渺弥去帆看已逺临水立多时别浦寒鸿下空山夜鹤移他年重会面吟鬓共成丝上李昉相公弱冠登龙入粉闱少年清贵古来稀袖中诏草朝天去头上宫花侍宴归卓笔玉堂寒漏迥卷帘池馆水禽飞三台位近犹多逊闲聼秋霖忆翠㣲朝苑优游数十春文章敌手更无人对敭旒冕如僚友下直门䦨似隠沦倚槛白云供醉望榰笻黄叶落吟身年来得意知难喻大半门生作侍臣宋元诗会卷一宋元诗会卷二钦定四库全书宋元诗会卷二兵部主事陈焯编郑文寳送枝江秦长官罢秩衆论才名外亲人似古人官嫌容易达家爱等闲贫解印诗权在移风泽国春政声诬不得慙见数乡民送曹纬刘鼎二秀才旦夕春风老离心共黯然小舟闻笛夜㣲雨养花天手笔人皆有曹刘世所贤郴侯重才子从此看莺迁温泉潺湲如燎岭云隂玉石鱼龙换古今只见开元无事久不知贞观用功深笼无解语衣无雪堆有黄沙粟有金惆怅羌渠负恩泽始尤夷甫未经心读江总传行人慵过景阳宫宫畔离离禾黍风庭玉有花空怨白井莲无步莫愁红吟诗功业才虽大亡国君臣道最同争忍暮年归故里纶竿回避钓鱼翁赴阙日过石子镇得罪先朝出粉闱五原功业更谁知年深放逐无人识白雪闗头一望时孙仅勘书儒家无外事招客勘青编笔墨东西置朱黄次第研频忧伤㸃窜细恐误流传改易文辞正増加字数全目因繁处倦心向注中专端坐穷今古披襟见圣贤疲劳时举白游息或谈𤣥得兴忘昏旭题名记嵗年栖毫思确解废卷恨亡篇鱼鲁皆刋定谁人敢间然张维孤帆江心云破处遥见去帆孤浪濶疑升汉风髙若泛湖依㣲过逺屿彷彿落平芜莫问乗舟客利名同一途庭鹤戢翼盘桓傍小庭不无清夜梦烟汀静翘月色一团素闲啄苔钱数㸃青终日稻粱聊自足满前鸡鹜漫相形巳随秋意归诗笔更与幽栖上画屏玉蝴蝶花雪朶中间蓓蕾齐骤开尤觉绣工迟品髙多説琼花似曲妙谁将玉笛吹散舞不休零晚树团飞无定撼风枝漆园如有须为梦若在蓝田种更宜闻砧遥野空林砧杵声浅沙栖雁自相鸣西风送响暝色静久客感秋愁思生何处征人移塞帐即时新月落江城不知今夜捣衣曲欲写深闺多少情宿后陈庄腊冻初开苕水清烟村逺郭漫行吟滩头斜日凫鹥队枕上西风鼓角声一櫂寒灯随夜钓满犁膏雨趂春耕谁言五福仍须富九十年余乐太平周宻齐东野语云宋有两张先皆字子野其一博州人天圣三年进士欧阳公为作墓志其一天圣八年进士则吴兴人也二人名姓偶同又适同时不可不知也陈振孙诗曰平生闻説张三影十咏谁知有乃翁遐想盛时生恨晚恍如身在画图中十咏有宿清江小舎一首破损仅存一句菰叶青青绿荇齐云李沆平阳侯为臣固不易为相良独难孰是弼万几而茍怀自安䣜侯佐汉祖规橅洵可观其时在开创讵云擘画殚垂死荐平阳相倚定后艰既惮牝鸡鸷复虑幼主孱参也急调剂饥恐弗及餐奈何不事事醇酒以为眈后意愈无忌帝肉曽未寒宠姬与爱子身命恣摧残少主忧入地吕势积滔天借非平与勃汉祚谁当全参实沗相位昧者称其贤王禹偁酬种放徴君一百韵太歳在辛夘九月万木落是时太隂亏占云臣道剥王生出紫薇谴逐走商洛扶亲又抱子迤逦过京索敝车载诗史病马悬囊槖西都不敢住空负香山约阌乡正南路秦岭峭如削肩舆碍巨石十步三四却妻孥亦徒步碛砾不容脚山店葢木皮烟火浑薰灼夜深闻贙虎合家屡惊戄山泉何潆洄切裂无桥彴卸鞍引羸蹄解袜事芒屩晨澜髪可鉴朝涉胫如斮商山六百里天设皆碞崿上洛在其中狴牢曽未若逐臣自可死何必在逺恶刺史不我顾古寺聊淹泊卜居杂民甿致养无精糳知道由自寛有亲彊为乐侧闻种先生终南卧云壑长沮既躬耕元礼仍开学王绩妇未娶介洁翘孤鹤之推母偕隠教诲修天爵诗情亦嗜酒道气不服药田衣剪荷芰野饭烹茝葯雾豹泽文彩㝠鸿避矰缴肯从羔雁聘唯恐簮裾缚如何宋右史斥鷃议鵰鹗𤣥纁与丹诏恩礼诚非薄仍勑京兆府敦谕辞恭恪先生恋板舆纯孝心坚确散髪走烟峦拜章谢恩渥巨材犹在涧大玉不出璞使者遂空囘软轮何寂寞贤母召徴君庭责词嗃嗃胡为事章句漏名入街郭府县汚我山胥徒譟吾幄以兹近声利安得成髙邈誓将徙穷谷庶可逃喧浊先生拜引过为夀开樽杓陶陶又熈熈何啻闻竽籥人传到迁客面目顿惭怍器小识不逺当年事头角遭时得一第游宦何龌龊逐羶甚蚍蜉鬭耀向熠爚宰邑乏絃歌谏垣无謇谔便蕃朱紫绶僭忝丝纶阁方号骙骙龙巳困狺狺㹱待罪始知非咄哉昧先觉一聆髙世行罪髪庸可擢忍耻赋三章尘埃寄寥廓明年㑹恩宥量移井蛙跃靡暇谒南山征途望西岳黄河波汹涌白径苔斑驳中条围解悬五老烟矗矗此焉为郡副乌敢事陨获笼禽幸未死尚且谋饮啄米唿村婢舂樵顾山童斫饲马捽寒芜看书爇秋箨信口亦吟哦放心无适莫君恩巳絶望人事终难度相府一张纸唤起久屈蠖诚知有梁柱未忍弃榱桷五城天上开三殿云间卓重取正衣冠笼裹山猱玃病翼得风云壊墻劳赭垩諌官与史氏旧职聊羁络举袖拂石螭凝眸睨金雀㝠心想前事一梦何挥霍长恐先生闻倚松成大噱闗中朋友来遗我神仙作繁华逺容绮铮鏦美金错古澹啜铏羮大雅铿木铎千言距百韵㫖趣何绰绰孰念气如虹翻然轻抵鹊俊甚麻姑爪快比屠门嚼浑金岂在镕尺璧宁施琢愈风齐捧檄忘味同闻乐置之向懐袖日夕芬兰若褒我尘俗韵铅刀化干镆同声必有应过实还疑谑盛夸山中事云屋张霞幕兰茆含露採石髓和烟酌巢由泉涤耳园绮芝盈握有时上絶顶星斗近可摸下视尘世人营营似螶男儿既束髪出处岐路各茍非秉陶钧即去持矛槊致主比唐虞安邉如卫霍不尔为逸人深居返吾朴胡然自碌碌名节亦销烁行年过半世功业无圭勺无术铸五兵使民兴钱镈无才统六师逐冦开沙漠空言説王道肆目㸔人瘼多惭指佞草虚效倾心藿一览大雅文起予亦何博况兹山野性谟画昧方畧搔首谢朝簮行将返耕凿不见阳城驿余为儿童时览元白集唱和阳城驿诗时稹贬江陵过南山感阳道州而作是诗也且改驿为避贤邮不忍唿其讳也乐天在翰林得而和之又见杜紫薇富水驿诗题下解云富水驿旧名与阳谏议同卒章曰驿名不合轻移改留警朝天拥传人淳化二年九月余自西掖左官商于访其驿则无有也捡之图经求之郡境则富水地存而驿废阳城之号遂莫知矣因作古风诗申明三贤之作且以不见阳城驿为首句至于道州之行事元诗尽之矣此不复云不见阳城驿空吟昔人诗谁改避贤邮唱首元㣲之㣲之谪江陵顦顇为判司路道商山驿一夕见嗟咨所嗟阳道州抗直贞元时时亦被斥逐南荒终一麾题诗改驿名格力何髙奇乐天在翰林亦和迁客词遂使道州名光与日月齐是后数十年借问经者谁留题富水驿始见杜紫薇紫薇言驿名不合轻改移欲遣朝天者惕然知在兹一以讳事神名唿不忍为一以名警衆名存教可施为善虽不同同归化之基迩来又百稔编集空鳞差我迁上洛郡罪谴身絷维旧诗犹可诵古驿殊无遗富水地虽在阳城名岂知空想数君子贯若珠累累三章诗未冺千古名亦垂徳音茍不嗣吾道当巳而前贤尚如此今我复何悲题此商于驿吟之聊自怡竹䶉商岭多脩篁苍翠连山谷有䑕生其中荐食无厌足春笋啮生犀秋筠折寒玉饫饱致肥腯优游恣蕃肓林宻鸢不攫穴深犬难逐鳯凰饿欲死彼实无一掬唯此竹间䶉琅玕长满腹暖戯绿丛隂举头傲鸿鹄不知商山民爱尔身上肉有锸利其锋有锥铦于镞开穴窘如囚洞胸声似哭膏血尚淋漓携来入市鬻竹也比贤良䑕兮类商俗所食既非宜所祸诚知速吁嗟狡小人乗时窃君禄贵依社树神俸盗太仓粟笙簧佞舌鸣药石嘉言伏朝见秉大权夕闻罹显戮李斯具五刑赵髙夷三族信有司杀者在暗明如烛彼狡无害贤彼䑕无食竹闻鸮滁淮地也郡堞之上鸱鸮巢焉永夕鸣啸不巳妻子惊死或终夜不寐因作诗喻之元精自万彚羽族何茫茫为怪有鸱鸮为瑞称鳯凰鳯凰不时出未识五色章吾生在邹鲁风土殊逺方鸣鸠随乳燕日夕巢吾梁翩翾杂鸟雀比屋率为常又从筮仕来五年居帝乡更直入承明侍宴夜未央上林闻莺啭巧舌如笙簧鸱鸮徒知名闻见实未尝顷年谪商山聼之已悲凉今兹出内庭罸郡来永阳谁知尔鸋鴂营巢在城墻年加睡渐少秋尽漏且长鸣啸殊不已歴歴含㣲霜孺人泣我右稚子啼我傍吾心非达士讵免亦怅怅人生纵百歳忽若石火光其间有穷通幽昧难自量我爱臯与䕫峩冠虞舜堂箫韶闻九成丹穴来锵锵又爱闳与散陈力遇文王鸑鷟聼岐山多士周道昌嗟嗟汉贾谊年少谪南荒故有鵩鸟赋倚伏理甚详郇公暨邺侯放逐同一邦夜深闻此鸟韦公涕沾裳李侯举酒令斯音非不祥坐客如不闻罚之以巨觞遂使恶声鸟聼之无所伤賛皇贬袁州懐鸮义亦臧乃知昔贤哲未免亦悽惶况余不肖者邀宠在朝行报国惟直道谋身昧周防四年两度黜鬓髪已苍苍虽得五品官销尽百錬钢何当解印绶归田谢膏粱教儿勤稼穑与妻甘糟糠鳯来非我庆鸮集非我殃优游尽天年身世俱可忘和杨遂贺雨我罢内廷职出临永阳民永阳民虽庶未免多饥贫富之既无术龊龊为谨身不堪今夏旱如燎复如焚厥田本涂泥坐见生尘氛稚老无所诉嗷嗷望穹旻食禄忧人忧蚤夜眉不伸从决狱中囚徧祷境内神楚辞有山鬼庙貌罗水濵佛法有浮图寺宇连城闉斋庄命寮寀供给抽俸缗鼓笛迎湫水香花照金轮诚知非典故且慰旱熯人偶与天雨㑹滂沱四郊匀挿秧复修堰野叟何欣欣可办官府调亦免农艰辛爕调赖时相感应由圣君于吾复何有敢望歌颂云清流杨水部徳与我为邻仇香官位屈何逊诗格新见投贺雨诗言自人口闻夫君葢私我过实岂相亲为霖非我事职业惟词臣若有民谣起当知帝泽春庶使採诗官入奏助南薰对雪示嘉祐去年㸔雪在商州使君命我山寺头峯峦草树六百里饥鼯冻鸟声啾啾山城穷陋无妓乐何以销得骚人愁抱缾自㵼不待劝乘兴一引连十瓯晩归上马颇自适狂吟醉舞夜不休今年看雪在帝里瑶台琼树佳气浮朝囘揽辔聊四望移下五城十二楼樽中有酒翻不饮郁郁不快非怨尤吾儿娇騃未晓事问我胡不私献酧因令把笔冩我意为渠吟作雪中讴昔为副使不理事待罪且免忧人忧今为諌官非冗长拾遗三馆俸入优秋来连㴻百日雨禾黍飃溺多不收如今行潦占南亩农夫失望无来麰尔看门外饥饿者徃徃殭殕填渠沟峩冠旅进又旅退曽无一事禆皇猷俸钱一月数家赋朝衣一袭几人裘安边不学赵充国富民不作田千秋胡为碌碌事文笔歌时颂圣如俳优一家衣食仰在我纵得饱暖如狗偷况我眼昏头渐白安能隠几勤校讐何时提汝归田去卖马可易数只牛深耕浅种茍自给藜羮豆粥充饥喉黍畦锄理学元亮𤓰田浇灌师秦侯素餐免作疲人蠧开卷免对古人羞未行此志吾戚戚对酒不饮抑有由斯言不敢向人道语尔小子为诒谋和马中允炉邉偶作谁为东君掌青律故将春日连人日春日雨丝暖融融人日雪花寒慄慄雨雪寒暖苦不同可比交情去就中仲咸拥炉发歌咏古风激破浇漓风人情离合古来有召公初亦疑周公汾阳临淮本仇隙一旦分兵若亲戚四公翻覆人不讥各各操心为邦国此外诪张多为已反掌背面如千里张耳陈余不忍言魏其武安何足齿我爱中允君子心心与人交淡如水别有人间势利徒一去一就随荣枯西汉董贤方佞倖孔光迎拜卑如奴是时扬雄在东观投阁欲死无人扶有唐力士夫人死朝士执丧如丧妣是时李白放江邉憔悴无人供酒钱小人之性何所似真如蜂蝶并蝼蚁寻香逐臭茍朝昏岂愿松篁与兰茝重君誓心一何极涧底松兮陵上栢涧松陵栢有朽时我约君心无改易拍板谣麻姑亲採扶桑木镂脆排焦其数六双成捧立王母前曽按瑶池白云曲几时流落来人间梨园部中齐管絃管絃才动我能应知音审乐功何全吴宫女儿手如笋执向玳筵为乐凖数声慢仙人屐齿下云栈老狐腊月渡黄河缓步轻轻踏氷片数声急空江雹打渔翁笠鲛人泣对水晶盘满把珠玑连泻入划然一声送曲彻由基射透七重札金罍冷落閴无闻陇头冻后泉声絶律吕与我数自齐丝竹望我为宗师总驱节奏在术内歌舞之人无我欺所以唐相牛僧孺为文命之为乐句筵上狂诗送侍棊衣袄天使昔事先皇叨近侍北门西掖华清地太宗多材复多艺万几余暇翻棊势对面千里为第一独飞天蛾为第二第三海底取明珠三阵堂堂皆御制中侍宣来示近臣天机秘宻通鬼神乃知棊法通军法既戒贪心又嫌怯惟宜静胜守封疆不乐穷兵用戈甲先皇三势有深㫖岂独一枰而巳矣当时受赐感君恩藏于箧笥传子孙至道年中出滁上失脚青云空怅望移典维扬日望还轩辕鼎成飞上天龙髯忽断攀不得旧朝衣上泪潺湲吾皇曲念先朝物徴归再掌西垣笔悲凉忽见红药开哭临空随梓宫出去年领郡得齐安山州僻陋在江干黄民谁识旧学士白头犹任老郎官昨日江邉天使到随例霑恩着衣袄皇华本是江南客久侍先皇对棊奕筵中偶説当年事三势分明皆记得我从失职别上台御书深锁不将来遥想棊图在私室天香散尽空尘埃今日因君聊话及翻作停杯向隅泣人生不易逢圣朝君恩未报双鬓凋金銮殿花春灼灼永熈陵树夜萧萧空叹拖肠在泥土不如䑛鼎升烟霄多病相如犹未死追思徃事欲魂消星使今辰逥马首彊对离筵满倾酒悲歌一曲从事书唱与朝中旧知友还杨遂蜀中集上苍茫昧胡为乎施设吾道生吾徒否多泰少是天意生有述作死不虚圣人忧患方演易贤者穷愁始着书尽令富贵䧟逸乐蠢蠢戢戢如鸡猪冺然无物作时瑞谁识鳯凰与驺虞经史子集灿今古粉绘帝道张皇谟一言可採即不朽名姓张与日月俱乃知天心厚我辈穷辱不足形悲唿夫君擢秀在江左国小而逼何区区科名始得值兵火金陵坐见成丘墟入朝才得一賛善黜降重为县大夫彰明僻逺在蜀道又遇袄贼攻成都徒行抱印向陇氐乞食村落何崎岖归来朝责作主簿朱衣黯淡鬓毛疎昨朝投我蜀中作铮然一集如琼琚杜甫遭窜吟不辍庾信悲哀情有余我逢圣代自多难谩夸三入承明庐近令编缀小畜集文笔诗赋何纷如才名官职不两立真宰析刻分毫铢郎官疎逺既未贵县吏礼数不足拘相逢且説文章乐为君酌酒焚枯鱼成武县作释褐来成武初官且自彊位卑松在涧俸薄叶经霜雨菌生书案饥禽啄印牀犹惊写秋卷枕砌落花黄除夜寄罗评事同年歳暮洞庭山知君思浩然年侵晓色尽人枕夜涛眠移櫂风摇浪开牕雪满天无因一乗兴同醉太湖船五更睡数载直承明宠深还若惊趂朝鸡唤起残梦马䭾行左宦离双阙髙眠尽五更如将闲比贵此味敌公卿宁公新拜首座因赠着书新奏御优诏及禅扉首座名虽贵家山老未归磬声寒绕枕塔影静侵衣终忆西湖上秋风白鸟飞寄砀山主簿朱九龄忽思蓬岛会羣仙二百同年最少年利市襕衫抛白纻风流名纸写红牋歌楼夜宴停银烛栁巷春泥汚锦鞯今日折腰尘土里共君追想好凄然寄金乡张賛善年少辞荣自古稀朝衣不着着斑衣北堂侍膳侵星起南亩催耕冐雨归种竹野塘春笋脆採兰幽涧露芽肥伊余自是徒劳者未得同寻旧钓矶游虎丘山寺寺墻围着碧孱颜曽是当年海涌山尽把好峯藏院里不教幽景落人间剑池草色经冬在石座苔花自古斑珍重晋朝吾祖宅一囘来此便忘还寄润州赵舎人南徐城古树苍苍衙府楼台尽枕江甘露钟声清醉榻海门山色滴吟牕直庐久负题红药出镇何妨拥碧幢闻説秋来自髙尚道装笻竹鹤成双记言彩笔罢摛华郡阁髙闲似道家琴院坐聼江寺磬郡楼吟见海山霞春园遗母亲烧笋夜榻留僧自煮茶应笑陶潜未归去折腰奔走在泥沙寄毗陵刘博士毗陵古郡接江堧赴任琴书共一船下岸且寻甘露寺到城先问惠山泉秋蟾吐槛供吟兴野鹤偎牀伴醉眠官散道孤诗笔老不应双鬓更皤然中元夜宿余杭山仙泉寺留题祭庙回来畧问禅藓墙沙径碧山前风疏逺磬秋开讲水响寒车夜救田蓝绶有香花菡蓞竹牕无寐月婵娟自惭政术贻枯旱忍卧松隂潄石泉再泛吴江二年为吏住江濵重到江头照病身满眼碧波输野鸟一蓑疎雨属渔人随船晓月孤轮白入座晴山数㸃青张翰精灵还笑我绿袍依旧惹埃尘和郡寮题李中舎公署树影池光映晓霞绿杨隂下吏排衙闲拖屐齿妨横笋静拂琴牀有落花地脉暗分吴苑水厨烟时煮洞庭茶青宫词客多闲暇按曲飞觞待歳华题张处士溪居云里寒溪竹里桥野人居处絶尘嚣病来芳草生渔艇睡起残花落酒瓢闲把道书寻晩迳静携茶鼎洗春潮长洲懒吏频过此为爱盘餐有药苗送罗着作奉使湖湘使星躔次入长沙晓别延英去路賖数刻漏中承宻㫖几重湖外奉皇华山行马拂湘川石寺宿僧供岳麓茶回日期君直西掖当阶红药正开花送冯学士入蜀锦川宜共少年期四十风情去未迟蚕市夜歌欹枕处峨眉春雪倚楼时休夸上直吟红药多羡乘轺聼子规莫学当初杜工部因循不赋海棠诗贺将作孔监致仕泣辞明主竟抽簮便约幽云老旧林朝请罢来频典笏田园归去只携琴焚香静院当山色晒药空庭避竹隂一子得官三品禄未饶疏傅有黄金和陈州田舎人留别演纶多暇每封章暂去颁条道更光郡吏好排红粉妓使君曽是紫薇郎楼台有月新诗出囹圄无人绿草长地接清淮足佳致水村烟坞是鱼乡囘襄阳周奉礼同年因题纸尾武闗西畔路巉巖两月劳君寄两缄镜里想添新白髪箧中犹贮旧青衫扶头酒好无辞醉缩项鱼多且放馋譬似元和张太祝十年不改旧官衔寒食今年寒食在商山山里风光亦可怜稚子就花拈蛱蝶人家依树系秋千郊原晓绿初经雨巷陌春隂乍禁烟副使官闲莫惆怅酒钱犹有撰碑钱南郊大礼诗圣君重卜祀南郊仗拥黄麾间白旄仙吹冷翻苍玉佩晓霞晴透绛纱袍天开兠率斋宫静海涌蓬莱帐殿髙迁客生还知有望商山不敢读离骚严禋礼退一阳生抃贺欢唿动四溟圣夀久长南至日寳图髙大北辰星九重城阙天将曙百万人家户不扄知有化工无弃物海波分细一浮萍新秋即事宦途流落似长沙赖有诗情遣歳华吟弄浅波临钓渚醉披残照入僧家石挨苦竹旁抽笋雨打戎葵卧放花安得君恩许归去东陵闲种一园瓜前赋村居杂兴诗二首间半嵗不复省视因长男嘉祐读杜工部集见语意颇有相类者咨于余且意余窃之也余喜而作诗聊以自贺命屈由来道日新诗家权柄敌陶钧任无功业调金鼎且有篇章到古人本与乐天为后进敢期子美是前身从今莫厌闲官职主管风骚胜要津赠卫尉宋卿二十二丈谪宦归来髪更斑徊翔犹得寺卿闲几多僚友三台上大半生徒两制间旧赐锦袍多贳酒新裁纱㡌欲归山东垣小諌龙钟甚空媿洪炉蚤铸颜送融州任巽户曹撰越王爱姬墓志得罪御前曽取好科名一掾如何万里行身落蛮方人共惜罪因文学自为荣吏供版籍多鱼税民种山田见象耕君看咸通十司户投荒终久是公卿幕次闲吟江蓠吟尽鬓成霜谪宦归来梦一场每日祗窥丹鳯案被人犹唤紫薇郎斋宫独坐风翻幕客舎闲吟叶满牀若是承明容再入未曽荒废旧文章送张监察通判余杭郡城潇洒浙江濵暂辍乗骢慰逺民莫放霜威夸御史且收风景属诗人雪侵楼上迎潮眼花拥湖中泛月身尽是公余吟咏处好飞佳句寄词臣书斋年年赁宅住闲坊也构幽斋作道装守静便为生白室着书兼是草𤣥堂屏山独卧千峯雪御札时开一炷香莫笑未归田里去宦途机巧尽能忘滁州官舎忽从天上谪人间知向山州住几年俸外不教收果实公余多爱入林泉朝簮未解虽妨道宦路无机即是禅铃阁悄然私自问郡斋何异玉堂前腊月腊月滁州始觉寒年丰嵗暮郡斋闲官供好酒何忧雪天与新诗合看山日照野塘梅欲绽烧回荒径草犹斑吏人散后无公事门㦸森森夕鸟还寄杭州昭庆寺华严社主省常上人梦幻吾身是偶然劳生四十又三年任夸西掖吟红药何似东林种白莲入定雪龛灯焰直讲经霜殿磬声圆谪官不得余杭郡空寄髙僧结社篇嵗暮感懐嵗暮山城放逐臣老从霄汉委泥尘公卿别后全无信兄弟书来秪説贫眼看青山休未得鬓垂华髪摘空频文章气概成何事霑惹虚名误此身芍药诗牡丹落尽正凄凉红药开时醉一场羽客谙传尸解术仙家重爇返魂香蜂寻檀口论前事露湿秾英试晓粧曽忝掖垣真旧物多情应认紫薇郎赠省钦师旧隠何年别翠㣲瀑泉声外锁禅扉御前能写八分字天上曽宣三事衣灯照夜寒霜后冷鼎烹秋菌雨中肥终归五老峯邉去杯渡长江一钖飞赠状元先辈孙仅病中何事忽开颜记得诗称小状元粉壁乍悬龙虎榜锦标终属鹡鸰原青云随步登花塔红雪飘衣醉御园还有一条遗恨处不教英俊在吾门谪居感事迁谪独熈熈襟懐自坦夷孤寒明主信清直上天知消息还依道生涯只在诗惟当喻山木讵敢咏江篱偶叹劳生事因思志学诗读书方覩奥下笔便搜竒赋格惊鹦鹉儒冠薄鵕䴊耕桑都不事园井未曽窥必欲缣缃富宁教杼轴纰光隂常矻矻交友尽偲偲步骤依班马根源法孔姬收萤秋不倦刻鹄夜忘疲流辈多相许时贤亦见推叨荣偕计吏滥吹谒春司仆瘦途中病驴寒雪里骑空拳入场屋拭目看京师技痒初调箾锋铦欲试锥甲科登汉制内殿识尧眉数刻愁晡矣三题亦勉之先鸣输俊彦上第遂参差罢举身何託还家命自奇惟惭亲倚户敢望嫂停炊竭力求甘㫖终朝走路岐贪希仲由米多废董生帷丹桂何时折孤篷逐吹移知怜无国士志气自男儿季子貂裘敝狂生刺字隳广场重考覆蹇步载驱驰明代宁甘退青云暗有期礼闱冠多士御试拜丹墀泽雾宁惭豹抟风肯伏雌重瞳念孤迹一第忝鸿私得告还乡贵除官佐邑卑折腰称小吏矩步慎初资枳棘心何恨松筠操自持及亲家有养事长礼无亏铜墨官常改烟霄两露垂县花聊主管寺棘且羁縻吴郡包山侧长洲巨海湄万家唿父母百里抚惸嫠敢起徒劳叹长忧窃禄嗤宦途甘碌碌官业亦孜孜政事还多暇优游甚不羁村寻鲁望宅寺认馆娃基西子留香迳吴王有剑池狂歌殊不厌酒兴最相宜草织登山履蒲纫挽舫绥果酸尝橄榄花好挿酴醾震泽柑包火松江鲙缕丝三年无异政一箧有新词多恋南园卧俄从北阙追呈材真朴召对立茅茨载笔居三馆登朝忝拾遗紫泥天上降朱绂御前披侍从殊为贵图书颇自怡史才媿班固谏笔谢辛毗拟把㣲躯报惭将厚禄尸安邉上章疏端拱献箴规精鉴逢英主心知是伯䕫赓歌才不称掌诰笔难摛制厯多无事词头每怯迟繁隂温室树清吹万年枝青锁霞光透苍苔露片萎御香飘砚席宫叶落缨緌看浴池心鳯闲扪殿角螭上林花掩映仙掌露淋漓对近瞻旒冕班清辟虎貔宫帘垂翡翠御水动涟漪纪号年淳化朝元月建寅摄官捧寳册祝夀执樽彞表案行低折宫悬聼肃祇徳音王泽润谦柄斗杓移贵接臯䕫步深窥龙鳯姿策勲何炫赫赐紫更萎蕤蚊力山难负鹈梁翼易滋论功慙八柱受服欲三褫祗虑殃将至曽无事可禆趋朝空俯伛退食自逶迤更直当春好横行隔宿咨内朝长得对驾幸每教随琼苑观云稼金明阅水嬉赏花临鳯沼侍钓立鱼坻拂面黄金栁颜白玉巵分题宣险韵翻势得仙碁竟举窥天管争燃煮豆萁恨无才应副空有表虔祈睿睠偏称赏天颜极抚绥中官赐文字院吏捧巾綦遭遇诚堪惜功名窃自思请缨无壮志视草亦胡为未献东封颂空镌北岳碑深惭专俎豆长欲议邉陲但可懐骄子何须斩谷蠡胸中贮兵甲堂上有熊罢成败观千古弛张在四维兼磨断佞剑拟树直言旗遇事难缄黙平居疾喔咿无权逐鸟雀俛首任狐狸廷尉专刑杀词臣益等衰五花仪久废三尺法聊施书命犹无谄评刑肯有欺厚诬凌近侍内乱疾妖尼丹笔当无赦金科了不疑拜章期悟主仆法更防维萋菲终无巳雷霆遂赫斯如弦伤讦直投杵觅瑕疵衆铄金须化羣排柱不支佞权回北斗谗舌簸南箕阙下羊肠险朝端虎尾危道孤贻衆怒责薄頼宸慈西掖除三字南山佐一麾苍黄尘满面挥洒泪交颐目断九重阙魂销八达衢尊亲逺扶侍兄弟尽流离秦岭偏巉絶商于更崄巇吾庐何处是我马忽长辞六里山苍翠丹河浪渺弥分封思魏鞅割地忆张仪懒读三闾传空寻四皓祠畬烟浓似瘴松雪白如梨壊舎牀铺月寒牕砚结澌振书衫作拂解带竹为揓唿仆泥茶灶从僧借药筛钟愁上寺起角怨水门吹旧友谁青眼新秋出白髭烟岚晴郁郁风雨夜飔飔我过徒三省吾生自百罹初来闻旅雁不觉见黄鹂市井携山菜房廊葢木皮野花红烂缦山草碧䙰褷副使官资冷商州酒味醨尾因求食掉角为触藩羸有梦思红药无心採紫芝瘦妻容惨戚稚子泪涟洏暖怯蛇穿壁昏忧虎入篱松根然夜烛山蕨助朝饥岂独堂亏飬还忧地乏医迹飘萍渤海亲老日崦嵫阁下辞巢鳯山中伴野麋风欺秀林木云隔向阳葵屈产遭驽马丹山困吓鸱悔须分黑白本合混妍媸自此韬余刄终当学钝鎚穷通皆有数得丧又奚悲自顾才何有空怜道在兹宣尼犹削伐大禹亦胼胝运去当如䑕投来且御魑避风聊戢翼得水会扬鬐琴酒图三乐诗章效四蚩鱼须从典卖貂尾任倾欹兀兀拖肠䑕悠悠曳尾龟北牕寻蛱蝶南岸看鸬鹚山翠楼频上云生杖独榰簟闲留晓魄檐暖负冬曦松柏寒仍翠琼瑶湼不缁望谁分曲直秪自仰神祗吾道宁穷矣斯文未巳而狂吟何所益孤愤洩黄陂商山海棠锦里名虽盛商山艳更繁别疑天与态不类土生根浅着红兰染深于绛雪喷待开先酿酒怕落预唿魂香里无勍敌花中是至尊桂须辞月窟桃合避仙源浮动冠频侧霓裳袖忽翻望夫临水石窥客出墻垣赠别难饶栁忘忧肯让萱轻轻飞燕舞脉脉息妫言蕙陋虚侵迳梨凡浪占园论心留蝶宿低面厌莺喧不忝神仙品何辜造化恩自期栽御苑谁使掷山村绮季荒祠畔仙娥古洞门烟愁思旧梦雨泣怨新婚画恐明妃恨移同卓氏奔秪教三月见不得四时存绣被堆笼势臙脂浥泪痕贰车春未去应得伴芳罇茶园十二韵勤王修歳贡晩驾过郊原蔽芾余千本青葱共一园牙新撑老叶土软迸新根舌小侔黄雀毛狞摘绿猿出蒸香更别入焙火㣲温採近桐花节生无谷雨㾗缄縢防逺道进献趂头番待破华胥梦先经阊阖门汲泉鸣玉甃开宴压瑶罇茂育知天意甄收荷主恩沃心同直諌苦口类嘉言未复金銮召年年奉至尊山僧雨中送牡丹数枝香带雨霏霏雨里携来叩竹扉拟戴却休成怅望御园曽挿满头归春居杂兴两株桃杏映篱斜妆㸃商山副使家何事春风容不得和莺吹折数枝花杏花暖映垂杨曲槛邉一堆红雪罩春烟春来自得风流伴榆荚休抛买笑钱长愁风雨暗离披醉遶吟看得几时只有流莺偏称意夜来偷宿最繁枝陌上纷披枝上稀多情犹解扑人衣双成洒道迎王母十里蒙蒙绛雪飞别丹水曽经烂漫濯吾缨忍别潺湲月夜声便入红尘染诗思吟魂犹合数年清芍药开花忆牡丹风雨无情落牡丹翻堦红药满朱栏明皇幸蜀杨妃死纵有嫔嫱不喜看后土庙琼花诗扬州后土庙有花一株洁白可爱树细而花繁不知实何木也俗谓之琼花因赋诗以状其态谁移琪树下仙乡二月轻氷八月霜若使夀阳公主在自当羞见落梅妆春氷薄薄压枝柯分与清香是月娥忽似暑天深涧底老松擎雪白婆娑曹纬山行日出过山头日入宿山下我行山亦行隠隠似奔马朝昏山送迎山意自倾冩借问征途间谁如此山者自斋山借舟泛湖还家十里平湖漫不流晩风吹浪打行舟定知归得侵灯火家在菰蒲最尽头曹组夜归曲饥乌哑哑啼暮寒囘风急雪飘朱䦨琐牕绣阁艶红兽书幙金泥揺彩鸾吴妆秀色攅眉绿能唱襄阳大堤曲酒酣横笛咽孤吹吹裂柯亭傲霜竹逺空寒雪浑不动老狐应被黄河冻暗囘㣲暖入江梅何处荒榛挂么鳯归来稳跨青连钱貂耳拥鼻行翩翩笼纱宻炬照飞霰十二玉楼人未眠李至桃花犬歌宫中有犬桃花名绛缯围颈悬金铃先皇为爱驯且异指顾之间知上意珠帘未卷扇未开桃花揺尾常先至夜静不离香砌眠朝饥秪傍御牀餧彩云路熟不劳牵瑶草风㣲有时吠无何轩后铸鼎成忽遗弓剑叶寰瀛迢迢松阙伊川上逺逐龙輴十数程两眦涟涟似垂泪骨见毛寒顿憔悴万人见者倍伤心㣲物感恩犹若是韩卢备猎何足嘉西旅充庭岂为瑞闻君奉诏修实录一字为褒应不曲白鱼赤雁且勿书愿君书此惩浮俗宋元诗会卷二宋元诗会卷三钦定四库全书宋元诗会卷三兵部主事陈焯编张咏悼蜀四十韵蜀国富且庻风俗矜浮薄奢僣极珠贝狂佚务娱乐虹桥吐飞泉烟栁闭朱阁烛影逐星沈歌声和月落鬭鸡破百万唿卢纵大噱游女白玉珰骄马黄金络酒肆夜不扃花市春渐作禾稼暮云连纨绣淑气错熈熈三十年光景倐如昨天道本害盈侈极祸必作当时布政者罔思救民瘼不能宣淳化移风复俭约情性非方直多为声色着从欲窃虚誉随心纵贪攫蚕食生灵肌作威恣暴虐佞罔天子聼所利惟剥削一方忿恨兴千里攘臂跃火气烘寒空雪采挥莲锷无人能却敌何暇施击柝害物黩货辈皆为白刃烁瓦砾积台榭荆棘迷城郭里第锁苔芜庭轩喧鸟雀斗粟金帛酬束刍绮罗博悲夫骄奢民不能饱葵藿朝廷命元戎帅师盪兇恶虎旅一以至枭巢一何弱燎毛焰晶荧破竹锋熠爚兵骄不可戢杀人如戏谑悼耄皆丽诛玉石何所度未能剪强暴争先谋剽掠民生计空赊死心愁陨获四野搆豺狼五亩孰耕凿出师不以律余孽何由却鄙夫识蜂虿寡术能笼络邉邮未肃清何颜食天爵世方尚奔驰谁复振蹇谔黄屋逺万里九重髙寥廓时称多英雄才岂无卫霍近闻命良臣拭目观奇略县斋秋夕才薄难胜任空销懒惰情公堂羣吏散苔地乱虫声隔嵗乡书絶新寒酒病生方今圣明代不敢话辞荣登麟州城楼莫问戎庭苦髙栏日夕攀时清官事少邉静戍人闲雉堞临寒水穹庐倚乱山皇恩正无外不拟更移还送别苏寺丞公身多不定何路慰飘离莫以㣲言合苦将幽思悲山程朝醉少雪屋夜眠迟即问逢春约芳菲折赠谁登黄鹤楼重重轩槛与云平一度登临万想生黄鹤信移烟树老碧云魂乱晩风清何年紫陌红尘息终日空江白浪声莫道安邦是髙致此身终约到蓬瀛金陵郡斋述怀傍人徃徃羡清途野逸情懐亦自扶官舎四边多种竹潮沟一面近生芦病嫌见客低徊甚老觉临官气味麤不信浮名是身累有时闲捻白髭须游赵氏西园蜀中春艳世间疎比并陈园恐未如数里花光浮煖日六街尘静见香车翻空雅乐催欢处入格新诗上板初方信承平无一事淮阳闲杀老尚书归越东旧隠留别秦中知巳客亭杨栁叶初残歌咽秋空惨别颜吟爱好峯归越路醉冲寒雨出秦闗烟萝庭户重栖倚渔浦人家旧徃还纵使功名无分得免教心在怨尤间再会傅逸人分到知心死不轻几年曽是怆离情㣲风吹雨雁初下落叶满堦虫正鸣灯尽苦嫌论剑畧簟凉频喜转琴声从来共约云泉老肯向人间占好名郊居寄朝中知巳年来流水壊平田客径穷愁自可怜汀苇乱摇寒夜雨沙鸥闲弄夕阳天狂嫌浊酒难成醉冷笑清诗不直钱碧落故人知我否几囘相忆上渔船舟中晩望桃源山仙山初指眼初明倚棹因妨半日程云里未忘寻去路世间争合有浮名嵓空闇老松千尺天静时闻鹤一声更谢暮霞怜惜别满波红影照峥嵘贻傅逸人少年名节动人羣避俗身居积水濆几为典衣留逺客半乗欹枕看闲云门连酒舎青苔滑路近沙汀白鸟分谁道无情活黎庶数篇新咏带南薰双龙寺未踏关阳巳见山木鲸时吼翠㣲间老僧随队看云起居士忘机共鹤闲入眼烟光依砌湿倚空雾气傍山环三朝寳训神明䕶大读经章祝玉颜鹤共怜洁白本天姿纵枉泥尘性不卑况是稻粱厌足日好寻烟月却归时迹参诗雅何年始名系仙经四海知应到昆丘指来歴曽陪鹓鹭浴华池新蝉脱尘还与比仙游露腹何妨近品流嫩殻半遗红药地细声偏傍绿杨楼诗家取象吟难尽画格偷真意不休正好儒林拟緌拂冯唐无苦预悲秋过华山懐白云陈先生性愚不肯林泉住强要清流拟致君今日星驰剑南去囘头惭愧华山云雨夜四檐风雨滴秋声醉起重挑背壁灯世事不穷身不定令人闲忆虎溪僧帘幕萧萧竹院深客懐孤寂伴灯吟无端一夜空阶雨滴破思乡万里心寄傅逸人当年失脚下渔矶苦为明时未得归寄语巢由莫相笑此心不是爱轻肥送别王秘丞帝乡三十年前别江外相逢鬓已衰清论未穷行计速为君临水立多时闻鹧鸪画中曽见曲中闻不是伤情即断魂北客南来心未稳数声相应在前村钱易温泉诗悲哉天寳时帝耄政不修宠幸尊妇人隂极阳巳柔外戚盛本枝栉比封列侯丞相大将军备位甚悠悠天下安既久积渐力不周车服金玉焕黎庶饥寒愁骊山温泉宫昼幸与夜游一游百司备万费一日休谁能心自快化作社稷忧国忠恣吞噬林甫懐姦偷雏据太原钟鼓无许收黄尘满长安惨黩九庙羞唐天未使絶返正知疾瘳自兹游赏地荆棘生荒秋旧物悉巳废蜘蛛挂重楼覧者咸寒心一过三回头因知帝王业坚固宣鸿猷岂可信嗜欲侮弄生疮疣西游曲花销秋老白日短败红荒绿迷空馆拟将清血洒昭陵幽谷蛇啼半山晩十年辞家勤献书王孙不许延公车江头柤庙祭无日重门生草寒离离我有黄金三尺剑姦骨余㾗古波艶佩入函闗无故人玉握凋零七星暗南兵曽见南兵苦征辽事一如金疮寒长肉纸甲雨生蛆山小虀霜骨河枯脍腐鱼黎元无处哭丁户日相疎韩丕寄岳阳刘从事秋来忆故人寓目临大野逺近闻清商依稀奏豳雅经霜树半红无风叶自下一片洞庭心聊凭塞鸿写菊冷淡花枝寂寂阑只缘开晩少人看若教总似陶潜眼肯向芳春艶牡丹唐异塞上作防秋人不到万里絶妖氛马放䧏来地鵰盘战后云月依孤垒没烧逐逺荒分未省为邉客宵笳懒欲闻闲居书事幽居轻宿雨屐齿偏林塘一境无过客千山自夕阳昼禽多独语夏木有余凉招隠诗慵寄时清谁肯忘罗处约泛太湖三万六千顷湖侵海内田逢山方得地见月始知天南国吞将尽东溟势欲连何当洒为雨无处不丰年潘阆叙吟髙吟见太平不耻老无成髪任茎茎白诗须字字清搜疑沧海竭得恐鬼神惊此外非闗念人间万事轻夏日宿西禅此地絶炎蒸深疑到不能夜凉知有雨院静若无僧枕润连云榻牕明照佛灯浮生多贱骨时日恐难胜嵗暮自桐庐归钱塘晩泊渔浦久客见华髪孤櫂桐庐归新月无朗照落日有余辉渔浦风浪急龙山烟火㣲时惊沙上雁一一背南飞落叶片片复落落园林渐向空几番经夜雨一半是秋风静拥莎阶下闲堆藓径中谷松与巖桧宁与此时同渭上秋夕秋色满晴川登临渭水邉残阳初过雨何树不鸣蝉极浦涵新月孤帆没逺烟渔人空老尽谁似太公贤望华山髙爱三峯挿太虚昂头吟望倒骑驴旁人大笑从他笑终拟全家向上居宋太宗晩年烧丹阆曽献方书及帝升遐惧罪乃变姓名匿舒州灊山寺为行者后真宗赦其罪以为滁州叅军卒路振伐棘篇伐棘何所山之巅秋风颾颾棘子丹折根破柢坚且顽斸夫趦趄汗汚颜攅锋束芒趋道还之森森缭长藩暮冬号风雪暗天漏寒不鸣守犬眠主人堂上多金钱东陵暴客来窥垣举手触锋身陨颠千矛万㦸争后先襟袖结裂不可揎跖破指伤流血殷神离气沮走蹁跹数尺之墻弗复攀无知小丑骚河壖朔方屯师连七年木波马领沙填填气脉不絶如喉咽官军虎怒思吼轩强弩一发山河穿将不叶谋空即安翫养蚁㓂成兇颠推刍挽粟徒喧喧邉臣无心靖国艰为余讽此伐棘篇种放夏日山居隂隂林木静寂寂无人境红绽紫葳香岚沈玉膏冷看云时独坐慎事常中省何客驭风来新篁动疎影谕蒙诗大瀛卑百渎自成浮天浔崇丘下累块竟为蔽日深王者在谦小夙推尧禹心拜言尊贤仁慎徳弃珠金自满九族散匪骄百善寻炳兹夏商鉴灭国因夸淫酬陈斋民见寄竹扉常昼掩幽僻置身安自委渔樵分因思出处难周庭方设燎汉将尚封坛莫问烟霞意人寰事万端冦准暇日游建平三闾故里庙貌荒凉惨动耳目噫贤者之祀世不絶享郡无正人遗弃若是感事伤俗因留斯句人生若逺游多是悲登眺况复念三闾遗踪良可吊道直出章华才髙逐邉徼寃声喷夜江愁色迷烟峤断碑没败莎古木吟荒庙祠破少荐馨㟁峻稀停櫂神容渍老苔壊壁通残照旧径失朱门空庭起寒烧余基虽索寞清问长光耀旌贤谁再兴勿使过者诮水阁晨起板阁长晏眠偶独起清旦月落檐鸟语烟开客船散长江色自澄汀树声空乱羣动又复然劳劳可长叹晩望有感出门望寒野四顾惟椒坡忆昔楚大夫还此情如何残阳半明雨水落西风多因同下蔡恨不觉増悲歌长郊雨余逺树减翠新蝉忽鸣激耳嘹唳久客孤坐情如何哉形之于文聊以自遣遥山夏雨歇逺树凉风至凭栏偶开襟新蝉动秋思沙溪洁细流庭木惊踈翠节候又复然幽忧斯所萃芳嵗若奔流羲光不停辔感物悼前期谁知此时意江南春波渺渺栁依依孤村芳草逺斜日杏花飞江南春尽离肠断苹满汀洲人未归春日登楼懐归髙楼聊引望杳杳一川平逺水无人渡孤舟尽日横荒村生断霭深树语流莺旧业通清渭沈思忽自惊再归秦川阮路何方尽西归兴未劳河流经陜狭山色入秦髙返照明秋垒孤村接暮涛还如丁令至故里满蓬蒿秋夜勉友西风惊万木危坐思悠哉故国经年别秋鸿半夜来人应多弃善天岂不怜才休学严夫子荒凉老钓台秋日原上萧萧古原上景物感离肠逺峤收残雨寒林带夕阳溪声迷竹韵野色混秋光吟罢还西望平沙起雁行秦中感懐寄江外知已念子隔江海浩然时已秋蝉鸣闗外树人在水邉楼髪白犹搜句时清尚旅游遥思当永夜不寐向孤舟水村即事虚斋临逺水吟钓度朝晡苇岸秋声合莎亭鹤影孤片云藏叠巘野烧起寒芜独步时吟望离人隔五湖冬夜旅思年少嗟羇旅烟霄进未能江楼千里月雪屋一龛灯逺信凭邉雁孤吟寄岳僧炉灰愁拥坐砚水巳成氷感兴寄莲岳一二诗禅友西风伤逺别前计竟成非芳草此时暮故山何日归禅应同雅道贫合长天机飜忆云浮侣无憀对夕晖湖上作极目望南浦望中生逺思雁沈芳草渡烧断夕阳陂嵗月寒萍梗江山念别离惟余清夜梦暂与白云期楚江夜懐西风生逺水萧飒度吟台明月夜还满故人秋未来寒蛩啼暗壁败叶下苍苔谁念空江外年年首重回送人客亭残照里歌阕独南行芳草无断色旅人多别情逺涂方不极长笛更飞声莫动乡闗念徒令白髪生巴东驿秋日晩望楚驿独闲望山村秋暮天数峯横夕照孤笛起江船遣恨须言命㝠心渐学禅迟迟未囘首深谷暗寒烟东归再经崃中复命经三崃波澜极目愁片云生断壁孤石碍中流道路连巴塞风烟接楚丘重来登望处因念昔年游荆南秋望西风吹户牖独自客荆蛮积水浮秋汉㣲阳淡逺山蝉稀疎叶尽雨歇片云闲何日忘簮绂深居石室间夜泊江上嵗暮崃中村维舟古树根羣峯初落月后夜独闻猿流水自无尽客愁那可论平明离楚㟁迢逓指吴门应制赋牡丹花栽培终得近天家独有芳名出衆花香逓暖风飘御座叶笼轻霭衬明霞纵吟宜把红牋擘留赏惟张翠幄遮深觉侍臣千载幸许随仙仗看秾华巴东寒食春雨萧萧寒食天逺行犹在楚江邉人思故国迷残照鸟隔深花语断烟薄宦未能酬壮节良时空自感流年因循未学陶潜兴长见孤云倍黯然过雾山青灯古殿枕寒溪门外天垂斗柄低啼鸟不知春向背落花依旧水东西半桥霜月光相照一带松烟色未齐谁料百年榛莽地香云今日绕轮蹄南浦春色入垂杨烟波涨南浦日落动离魂江花泣㣲雨送转运梅学士进邉郡怅饮惜离羣穷邉去路分雪深山馆夜孤雁背灯闻初夏雨中绿树新隂暗井桐杂英当砌坠疎红重门寂寂经初夏尽日垂帘细雨中归州留别傅君杨栁如丝拂画桥此中留语欲魂销还愁别后巴东馆独聼空江半夜潮栁晓带轻烟间杏花晩凝深翠拂平沙长条别有风流处宻映钱塘苏小家无题金甲珠襦鏁绣扄杜城残月葬娥英春风候馆花如雪空有莺传度曲声南平驿心随流水还乡国身向青山上屈盘逺梦不成秋雨细西风一夜客亭寒舂陵闻雁危栏秋尽偶来凭霜落秋山爽气澄谁道衡阳无雁过数声残日下舂陵秋日栁衰蝉噪寒烟没地逈山遥暮雨收宛是昔年秋气味只添多病与离愁辇下春日雨余宫阙丽春隂三月花光照上林谁倚青楼望归骑日斜南陌栁烟深钱惟演槿花绮霞初结处珠露未晞时寳树宁三尺华灯更九枝亭亭方自喜黯黯却成悲欲作飞烟散犹怜返照迟秋夕池上珪月上金塘烟容带水光朱华接兰坂绿荇溢鱼防丛暗禽栖宻林疎露下凉秋懐巳潘鬓无奈更啼螀始皇天极周环百二都六王钟鐻接流苏金椎漫筑甘泉道匕首还随督亢图已觉副车惊博浪更携连弩望蓬壶不将寸土封诸子刘项繇来是匹夫汉武一曲横汾鼓吹回侍臣髙㑹柏梁台金芝霅煜凌晨见青雀轩翔白昼来立堠东溟邀鹤驾穷兵西极待龙媒甘泉祭罢神光灭更遣人间识玉杯南朝结绮临春暎夕霏景阳钟动曙星稀潘妃寳钏光如画江令花牋落似飞蚱蜢临波朱火度觚稜拂汉紫烟㣲自从饮马秦淮水蜀栁无因对殿帏咏唐天寳间事山上汤泉架玉梁云中复道吐瑶光丝囊暗合三危露翠幰时遗百和香任走金鸡亲便坐更抛珠被掩方牀匆匆一曲梁州罢万里桥邉见夕阳成都武侯千载有余灵垒石刀㾗尚未平巴妇自饶丹穴富汉庭还责碧砮征雨经蜀市应和酒琴到临卭别寄情知有忠臣能叱驭不论云栈尚峥嵘公子莲勺交衢接沁园来时十里一开筵歌翻南国桃根曲马过章台杏叶鞯别殿对回双绶贵后门归夜九枝然闲随翠幰歌乌㡌紫陌三条入栁烟宋玉章华清宴重游陪已有㣲词更有才神女梦灵因赋感屈平魂怨待招回悲秋千古情难尽障袂何时望可来袛用大言君自许景差无计上兰台寄灵仙观舒职方学士方瞳𤣥髪粉闱郎绛阙斋心奉紫皇徴士髙懐云在岭骚人秋思水周堂闲园露草开三径灵宇华灯烛九光知有美田堪种玉几时春渚逐归航无题误语成疑意已伤春山低敛翠眉长鄂君绣被朝犹掩荀令薰炉冷自香有恨岂因燕鳯去无言宁为息侯亡合欢不验丁香结秪得凄凉对烛房苦热赫赫烘霞鬭晓光双纹枕簟碧牙牀频倾蜜勺宁蠲渇久捧氷壶未觉凉雪岭却思随博望风牕犹欲傲羲皇更怜乳燕翻飞处深入卢家白玉堂秋日小园碧簟凉生白袷衣廋园秋晩得幽期千房嫩菊金萤乱百叶衰荷钿扇敧日薄藓花沿素壁雨淫蛙鼔占清池翛然自合蒙庄趣谁识无心似标枝休沐有懐雕盘琼蕋冰寒澌宻树蝉嘶下直时更赋新诗荅灵运不将团扇隔元规经旬绿草沿堦上尽日流风转蕙迟秪待觚稜照初旭横经还集绛纱帷艳体绛缕初分麝气浓絃声不动意潜通圆蟾可见还归海媚蝶多惊欲御风纨扇寄情虽自洁玉壶盛泪秖凝红春牕亦有心知梦未到鸣钟巳旋空耿耿寒灯照醉罗看朱成碧意如何虎头辟恶无妨枕犀角凉心更待磨惟有幽兰啼月露可将尺素託云波山屏六曲归来夜秪恐重投折齿梭香歇环沈无限猜春隂浓淡画帘开有时盘马看犹懒尽日投壶笑未回蝶怨岂能重傅粉雉骄疑待更求媒啼妆不治金翘闇肠断温郎玉照台直夜千庐徼道发传唿帝宇沈沈璧月孤重燎秖闻喧鬬䑕危枝谁见遶惊乌石螭霜重连钩盾玉虎氷消下辘轳素髪自怜同骑省一竿何日钓秋鲈涙家在河阳路入秦楼头相望秖酸辛江南满目新亭宴塞外伤心故国春仙掌倚天频滴露方诸待月自涵津荆王未辨连城价肠断区区抱璧人送许洞归吴草薰风暖接长亭一曲骊歌倒醁醽懐古更投𤣥石赋舣舟闻采紫茎萍醉抛隋岸杨花白吟过淮山桂树青可使长离终铩羽渊云词藻出天庭初秋属疾蜜脾初满石榴红秋意先侵玉井桐薤簟自凭南郭几縠巾犹领北牕风云迷候雁辞遥塞露湿飞萤起暗丛病巳不须传七发粉牋香墨寄诗筒懐旧居武祀仙坛接里闾琴堂水阁半凌虚竹林旧享铜盘食门巷今容驷马车楚国大言登宋玉汉家答诏用相如未知笳鼓归何日空鏁鳣庭春草疎小园秋夕潘鬓秋来已自伤庾园时物更荒凉紫梨半熟连红树碧藓初圆乱缥墻月露暗从孤桂滴水风犹猎败荷香滑稽还喜鸱夷在欲取临卭美酒尝与客启明越溪㣲霰洒寒梅家近严陵古钓台梦欲成鱼通夕去书曽凭犬隔秋回干时不为侏儒粟乐圣犹衔叔夜杯帝右岂无杨得意汉宫须荐长卿才送客不及桥濶川长恨巳多斑骓嘶断隔云罗遥山几叠迷朱斾芳草经时驻玉珂髙鸟可能追夕照绿杨空自拂㣲波短辕白鼻何由得目送层楼一雁过再次韵和大年云变危峯万里横簟铺湘水一牀平红兰受露消晨渇绿蕙翻风析夜酲逸少偶书葵扇贵羊欣闲卧练裠轻无妨天下芝泥熟独看瑶光近太清馆中新蝉习习光风泛紫兰新声含怨日将残自怜伴省成团扇谁许迎秋集武冠委蜕亭臯随木叶飞緌云表拂仙盘青葱玉树连金爵不觉醯鸡竞羽翰梨紫花青蒂压枝繁秋实离离出上阑东海圎珪无奈碧嵰山甜雪不胜寒已忧仙佩悬珠重更恐金刀切玉难自与相如解消渇何须琼蕋作朝餐栁絮三月江南花渐稀春隂漠漠雪霏霏章台街里翻轻吹灞水桥邉送落晖陆凯传情梅暗落韩凭遗恨蝶争飞不知化作萍飘否惟见纷纷上客衣再赋荷花玉甃引清泉风髙露白天盈盈临一水羃羃隔长烟巳分兰芝溺仍忧赵后仙鲛丝衣更宻珠蚌泪长圎瑟怨来湘浦鸿惊近洛川金塘正斜照谁倚木兰船上已玉津园赐宴汉家传洛饮楚俗泛兰泉玉液初颁酒金盘屡击鲜珥彤寻竹籞倾葢集芝㕓锦羽翻晴旭霞英落暖烟雅音和舜乐睿泽洽尧天更聼承云曲同歌在镐年致斋太乙宫斋洁奉惟馨瑶台独自升楼迷五里雾坛烛九枝灯珠馆来青雀璇题射玉绳疎钟平野濶古柏夕霏凝鹤扇真窥月仙衣可镂氷春茶泛云液晓饭荐兰蒸鍊药疑洪井藏书类羽陵囘瞻大帝室飞槛更长凭夜䜩昨夜宴南堂华灯烛九光削青争落笔举白鬭飞觞祇觉辉裴玉宁思梦谢塘解烦凭蜜勺借俎半兰房促席风絃怨开帘月露凉酡颜君莫诉西北转银潢宣曲绛缕初分后银环未解时巳障纨扇笑犹捧玉壶悲乞巧长生殿迎风太液池雕屏涵火齐寳帐隔琉璃欲买词人赋空传狎客诗蔗浆消内热琼蕋疗朝饥绮蒂桃初熟红心草欲披凌波渡罗袜向日翳华芝素脸分甘柰香津滴紫梨龙梭随振素獭髓补凝脂蓬饵重阳节金针七夕期玉膏当淧溢翠葢逐葳蕤弦急哀随指歌长恨入眉青鸾惟有舞赤鳯可能疑下蔡迷还易平阳破未知髻髙钗自坠腰细佩长垂出恐严钟晩归嫌细幰迟辘轳惊晓梦鹦鹉漏春思魂怨惟愁断肠柔巳自危壁珰萤影度琼户藓花滋掩鼻谗难诉披图悔岂追秖应金带枕聊为达㣲词别墅别馆斗城傍斜轩映曲房苍头冠绿帻中妇织流黄复道登平乐期门集未央意钱梁冀宅挟瑟莫愁堂走马章台栁停车陌上桑彀弓随寳帐投辖付银牀出戴繁星急归冲细雨忙曽过阿君宿醉舞起跳梁清风溽暑迎秋尽凉飈逗晓回坠桐侵玉井拂栁度章台已觉云翘动还惊月幌开鲛帘移乱影瑶瑟泛余哀扇掩藏鸾羽荷倾侧露杯正当河左界不待雨东来自好传垂翼宁劳起死灰楚宫谁第赋宋玉最多才属疾积日劳无补弥天疾未瘳马卿非避事盛宪自多忧目眩花成果心惊蚁鬬牛豳氷那浣热洛笛更生愁拂枕牕风度穿帘隙日流唾壶从巳缺博齿亦慵投发箧寻桐箓支颐动越讴平生江海志夕梦绕沧洲荷花水濶雨萧萧风㣲影自摇徐孃羞半面楚女妬纎腰别恨抛深浦遗香逐画桡华灯连雾夕钿合映霞朝泪有鲛人见魂须宋玉招凌波终未渡疑待鹊为桥戊申年七夕乌鹊飞来接断云秪贪清浅渡星津不知一夜支机石却属乗槎上汉人玉露金河颢气凉辛夷车转桂旗香姮娥可是多猜忌不驻琼轮放夜长一歳佳期一夕过羽旗云葢涉㣲波明朝若寄相思泪玉枕金茎得最多青鸟当时下紫云绮囊书秘露桃新莫嫌夜半移牀逺朱雀牕中别有人骊阜凌云对玉钩千门髙切绛河秋欲闻天语犹嫌逺更结三层乞巧楼宋元诗㑹卷三宋元诗会卷四钦定四库全书宋元诗㑹卷四兵部主事陈焯编杨亿禁直凤楼鸳瓦蟾波湿衆籁声沈百虫蛰仙盘云表露成霜何人夜半牛衣泣芝泥香熟封诏书河汉西倾移斗车阴风摵摵起庭树寒澌戛戛鸣宫渠千庐迭唱传宵警海山鳌背蓬壶顶金釭珠网结绮钱玉井银牀垂素绠前席受釐询硕生观书百行须中程投籖乍应严鼓节求衣误聴苍蝇声渇乌漏尽繁星曙鱼钥建章开万户初日曈昽艳屋梁鸣鞭一声天下路秋夕池上莲塘带弋林清吹涤烦襟泉咽犹鸣玉台倾旧筑金僵桃虫自蠧怪石藓交侵此夜悲秋客烟蛩亦伴吟直夜月魄生宵晕风雷送晚凉飞蝇随镂管浮蚁溢清觞负郭春耕废钧天晓梦长玉籖声未断落宿半宫墙偶懐银烛飞晴霰兰英湛冻醪年光侵蒜发春恨寄云袍燕重衔泥逺鸿惊避弋高平生林壑志误佩吕䖍刀即目急雨度前轩池荷相对翻峰青云待族蹊闇李无言捉鼻生愁咏披襟爽醉魂一廛今已废犹恋汉庭恩霜月月夕露为霜心知厌独房吟残犹拥鼻望极自回肠鬓减前秋绿衣消外国香星津谁待报织素未成章夕阳夕籁起汀葭秋空送目賖绿芜平度鸟红树逺连霞水濶迷归櫂风清咽迥笳高楼未成下天际玉钩斜槿花宿雾初披縠晨霞暂照梁千金轻一笑七驾未成章尘暗神妃袜衣残侍史香深情传宝瑟终古怨清湘禁中庭树直干依金闼繁阴覆绮楹累珠晨露重嘒管夜蝉清霜桂丹丘路星榆北斗城嵗寒徒自许蜀栁笑孤贞宋殿丞广南东路转运天子忧南越公卿荐陆生九年须富国万里便扬旌封部诸蛮接官曺六尚荣交州何日到鼓吹定相迎奉和御制社日诗仙掌凌空沆瀣秋大田多稼似云浮天邉霁景芙蓉阙江上残芳杜若洲东观羣儒宣宴乐南荆遗俗重嬉游宸章忽降容欣覩疑是神龟负九畴别赋赏花仙山灵沼五城西晓日花光照彩霓露濯氷蚕铺瑞锦风吹水麝折香脐芳葩散採添蜂蜜红片狂飘杂燕泥曽识壶中旧春色桃源重到路犹迷偶书朱轮逺守讵成欢薄宦令人意渐阑郡合政清慵按吏乡园路近易休官梅花遶槛惊春蚤布水当檐觉夏寒已是三年不闻问何如归去把渔竿题张濬所居壁三张旧族富英髦仙墅重经散郁陶深喜太丘家法在须知定国里门高分题每日摇鸡距合宴常时把蟹螯独感戴侯恩未报徘徊不觉涕沾袍留题黄山院禾黍离离一径通游人揽辔即过从趂斋幽鸟闻疎磬出定髙僧记偃松夜半龛灯凝古殿雨余巖熘迸前峰昔年曽此题名处素壁欹斜翠藓重梁舍人奉使巴中药署深严才草诏剑闗迢递忽乗轺霜天歴歴巴猿苦山路骎骎筰马骄梁苑寒风吹别袂瞿塘春水送归桡紫垣遣使非常例应有星文动九霄次韵和盛博士雪霁之什六花新霁白皑皑爽气飕飕拂面来梁苑酒浓寒力减谢池风细冻文开天邉几阵闻归雁江外千家见蚤梅此际何人能访戴剡溪清景足衔杯合门廖舍人知袁州骎骎五马动征尘太守风流世絶伦身事汉庭为小相家传楚国是骚人烟波莫叹重湖逺桑梓仍将别墅邻麦穗㣲黄稻苖绿朱轮入境便行春次韵和宗人安期见贺恩命之什分班晓入翔鸾阙直阁旁连浴凤池綵笔闲批五色诏好风时动万年枝勒移钟阜慙归晚称疾文园恨思迟何事吾宗心倍喜春塘梦彻寄新诗成都凤道人游终南山谒种征君何年出蜀访南宗深锁闲房翠藓重振钖忽闻游地肺题门兼得谒人龙供吟一路髙秋月投宿斜阳逺寺钟到日弥天清论罢行寻紫阁与圭峰王中庸赴河南巩县尉春风祖席引香醪白马骊驹草色袍官舍前临两京道居民半杂五陵豪卑飞碌碌犹栖棘余地恢恢暂鼔刀捧檄初同昔人喜不应搔首叹徒劳王殿丞通判桂州科名得玉向崑丘家世长淮入海流通籍殿中钩盾省颁条岭外桂林州汉皇前席期清夜楚客归帆指素秋父老欢闻邻郡政壶浆千里待鸣驺慎大詹以呉柑见贶龙阳休说木奴洲震泽黄柑占上流承露玉浆仙掌曙亚霜金颗洞庭秋香黏素手呉娃丽冷涤朝酲楚客愁应似荔枝催入贡随河飞鸟逐鸣驺祕阁舒职方知舒州西崑册府控千庐铅笔多年校鲁鱼厌享双鸡大官膳贪乗五马使君车明光画省辞青锁天柱仙坛访紫书只恐政成抛印绶携家深入白云居择良上人归天台片席然犀经水府几程登陆望霞标吟情晚日繁云合归路秋风宻叶凋行道六时庐岳漏浮杯千里浙江潮旧房宴坐观空后香积多年饭顿销游王氏东园名园聊得拂尘衣深入春丛一迳㣲万树未饶金谷富百畦犹有汉阴机青苹风暖天鸡出文杏巢干海燕归向晚鸣驺九门路栁堤回首独依依书懐寄刘五风波名路壮心残三迳荒凉未得还病起东阳衣带缓愁多骑省鬓毛斑五年书命尘西阁千古移文愧北山独忆琼枝苦霜霰清樽嵗宴彊颜呉待问之䝉城簿西来赴调合闗繻黄绶风尘厌九衢祖席且同开口笑公庭未免折腰趋长安车马偏欺客鲁国衣冠肯戏儒共忆故园归计晚旧游烟树隔重湖休沐述懐寄祕阁钱少卿风号电笑雨平堦纨素㣲凉暗入懐昼枕乍成园吏梦晨蔬聊学太常斋名慙引籍通丹地心愧移文刻翠崖大隐金门犹自适日亲方朔听诙谐始皇衡石量书夜漏深咸阳宫阙杳沈沈沧波沃日虚鞭石白刃凝霜枉铸金万里长城穿地脉八方驰道听车音儒坑未冷骊山火三月青烟遶翠岑汉武蓬莱银阙浪漫漫弱水回风欲到难光照竹宫劳夜拜露漙金掌费朝餐力通青海求龙种死讳文成食马肝待诏先生齿编贝那教索米向长安南朝五鼓端门涵漏稀夜籖声㫁翠华飞繁星晓埭闻鸡度细雨春场射雉归步试金莲波溅袜歌翻玉树涕沾衣龙蟠王气终三百犹得澄澜对敞扉唐明皇玉牒开观检未封鬭鸡三百逺相从紫云度曲传浮世白石标年凿半峰河朔叛臣惊舞马渭桥遗老识真龙蓬山钿合愁通信回首空涛一万重宋玉兰台清吹拂冠緌薙草新居对渺弥丽赋朝云无处所羇懐秋气动赍咨三年送目愁邻媛七泽迷魂怨楚词独有江南哀句在更传余恨到黄成都五丁力尽蜀川通千古成都绿酎醲白帝仓空蛙在井青天路险剑为峰漫传西汉祠神马已见南阳起卧龙张载勒铭堪作戒莫矜函谷一丸封旧将平生苦战忆山西拊剑临风气吐霓㦸户当衢容驷马降遶帐列生犀新丰酒满清商咽武库兵销太白低髀肉渐生衣带缓蚤朝空聴汝南鸡洞户洞户飞甍接绮寮一春幽恨寄兰苕书题枉是藏三嵗壶矢谁同赛百娇水国风霜凋社橘仙山云雾隔江潮东城剑骑何曽出秖为离愁髀肉消泪寒风易水已成悲亡国何人见黍离枉是荆王疑美璞更令杨子怨多岐胡笳暮应三挝鼓楚舞春临百子池未抵索居愁翠被圆荷清晓露淋漓赤日赤日亭亭昼正賖长风万里忆星槎铜盘瑶蘂三危露素绠寒浆五色𤓰兰室冷光浮玉簟栁营清吹逐金笳翠㣲泉石终南路千古离宫倚曙霞七夕金壶漏滴正迢迢灵匹相从在此宵月魄婵娟乌遶树河流清浅鹊成桥云轻天上榆花没风细炉中麝炷飘寂寞堪怜观渡女无眠耿耿望青霄清浅银河暝霭收汉宫还起曝衣楼共瞻月树怜飞鹊谁泛星槎见饮牛弄杼暂应停素手穿针宁待贶明眸匆匆一夕填桥苦不似人间有造舟无题曲池波暖蕙风轻头白鸳鸯占绿萍才㫁歌云成梦雨斗回笑电作嗔霆湘兰自古传幽怨秦凤何年入杳㝠不待萱苏蠲薄怒闲堦鬭雀有遗翎合欢蠲忿亦休论梦蝶翩翩逐怨魂秖待倾城终未笑不曽亡国自无言风翻林叶迷归燕露袅池荷触戏鸳湘水东流何日竭烟篁千古见啼痕满天飞絮罥游丝钿砌苔钱晦履綦北渚自应流怨泪东邻谁敢效矉睂姮娥桂独成幽恨素女弦多有剩悲几夕空机愁促杼银河休问报章迟巫阳归梦隔千峰辟恶香销翠被空桂魄渐亏愁晓月蕉心不展怨春风遥山黯黯睂长敛一水盈盈语未通谩托鵾絃传恨意云鬟日夕似飞蓬铜盘蕙草起青烟斗帐香囊四角县沈约愁多徒自瘦相如意宻有谁传金塘雨过犹疑梦翠袖风回秖恐仙日上秦楼休寄咏东方千骑拥辎軿露冷星翻月上弦几枝银烛照金钿应知韩掾偷香夜犹记潘郎掷果年天际明河虽可望苑中髙栁未经眠鸟啼人散青楼晓堂上清风转荚钱代意梦兰前事悔成占却羡归飞拂画檐锦瑟惊絃愁别鹤星机促杼怨新缣舞腰罢试收纨袖博齿慵开委玉奁几夕离魂自无寐楚天云㫁见凉蟾短梦残妆惨别魂白头词苦怨文园谁容五马传心曲秖许双鸾见泪痕易变闲随南地橘忘忧虚对北堂萱回文信㫁衣香歇犹忆章台走画辕路隔仙源不可寻紫墙霜㦸夜沈沈缄情谩託传书雁换笑空余取酒金翡翠巢成珠树宻骊龙睡起玉渊深新知自乐生离苦年少情多岂易禁梨繁花如雪蚤伤春千树封侯未是贫汉苑漫传卢橘赋骊山谁识荔枝尘九秋青女霜添味五夜方诸月熘津楚客狂酲朝已解水风犹自猎汀苹栁絮琼蘂飘英逐吹繁建章飞舞入千门羗人自怨残梅曲庄叟还迷梦蝶魂汉苑风光随猎骑洛城风雪扑离尊锦帆蔽日隋隄逺枉逐东流箭浪翻荷花翠幄飘香映绮襦钿盘清晓露如珠休啼为近鲛人室欲见谁投玉女壶云气乍回巫崃梦水嬉犹记曲池图金花却荐何人步枉遣凌波袜缕濡懐人碧树银塘接画楼天人谁肯降琼辀三山宻信传青雀五日归鞭跃紫骝郢酒泛冰星弁侧呉歈倚瑟黛蛾愁云峰得句懐真赏瘦尽东阳沈隐侯休沐端居有懐希圣凝尘满榻素琴横岸帻孤吟意未平茗粥露芽销昼梦蔗浆云液浣朝酲水沈朱李金瓶澁风猎幽兰羽扇轻独忆当筵试汤饼谪仙氷骨照人清馆中新蝉碧城青阁好追凉髙栁新声逐吹长贵伴金貂尊汉相清含珠露怨齐王兰台宻侍初成赋河朔欢游正举觞云鬓翠緌徒自许先秋楚客已回肠小园秋夕鸿都归晚禁城赊墙外连营咽暮笳玉井梧倾犹待凤金塘栁宻更藏鸦心摇云阙传疎漏目㫁星津过迥槎已是秋来移带眼可堪𤣥鬓有霜华寄灵仙观舒职方学士绿髪深潜不记年却寻丹灶味灵篇华阴学雾还成市彭泽横琴岂要絃晓案秖应餐沆瀣夜滩谁见弄潺湲须知吏隐金门客待乞刀圭作地仙送客不及青门祖帐曙烟㣲片席乘流鸟共飞曲岸马嘶风袅袅短亭人散栁依依灞陵目㫁犹回望楚水魂销为送归秖自河梁传怨曲洛尘千古化征衣直夜缭垣巍阙云深处画烛熏炉对拥衾三殿夜籖传漏箭九秋霜籁入风琴阶前藁叶惊寒雨天际孤鸿答迥砧攲枕便成鱼鸟梦岂知名路有机心与启明越客逃名误凿坏汉庭初聘碧鸡才操心四十知无惑削牍三千耻自媒吟苦多年依洛社赋成他日上兰台郡斋县榻流尘满七见东风落楚梅此夕此夕秋风猎败荷玉钩斜影转庭柯鲛人泪有千珠迸楚客愁添万斛多锦里琴心谁涤器石城桃叶自横波程乡酒薄难成醉带眼频移奈瘦何刘校理属疾北牕风劲雪云繁移疾端居避世喧载酒谁过扬子宅张罗休署翟公门多才最许飘飘气小别还销黯黯魂促尔徘徊忆真赏逺天新月照黄昏劝石集贤饮日上三竿宿雾披章台走马帽檐欹秖传祖席觞无算肯顾尚书对有期芸省繙经终寂寞栁堤飞鞚好追随灵均不醉真何益千古离骚怨楚词灯夕上虢内翰琼楼十二玉梯斜干鹊南飞转斗车有客郢中歌白雪几人天上醉流霞金吾缇骑章台陌素女繁弦大帝家秦痔未痊斋阁掩梦回宫树巳啼鸦李舍人独直阁凤巢高拂綵霓玉芝香杂武都泥十行汉札如丝出六幕尧天倚杵低露井氷销垂素绠仙茎日转射璇题赫蹏云落知谁见余力何妨颂碧鸡懐旧居武夷仙穴近吾庐鬭鸭栏摧菌阁虚千匹嵗储妨种橘百金春事废观渔北山烟雾迷归辙南陌风尘化客裾堂上金丝应已歇岂惟兰菊旧丛疎许洞归呉中春渚归艎不暂留青丝如葆恐逢秋骚人巳得江山助赋客终成霰雪游三迳未荒休叹鵩十浆先馈定惊鸥洞庭霜橘疁田粟嵗计犹堪比彻侯馆中炉销香篆霭余芬宴坐氍毺日易曛虎圈㣲凉生夕籁鹤天新霁见归云通中梦稳春寒薄肃唱声沈夜漏分误濯尘缨成底事嵓阿千古有移文苦热极目长天度鸟稀纎罗不动转晨晖已裁圆月班姬扇更换轻云子产衣河朔一时觞对举临淄万井汗交挥氷丸雪散成虚设欲借飈轮羾紫㣲暑咏寄梅集贤㸃缀鲜云紫电寛㣲风淅淅起霜纨魏台清暑开氷井汉殿延年啜露盘天外一飞期汗漫水边千畆忆檀栾流波意宻知音少可得延陵为试观同友人话建溪旧居聴话吾庐忆翠㣲石层县瀑溅嵓扉风和林籁披襟入月射溪光击汰归露畹荒凉迷草带雨墙阴湿长苔衣终年已结南枝恋更羡髙鸿避弋飞忆山居翘车蘂佩谒明光禁籞多年费稻粱祗羡泥涂龟曳尾翻嫌雾雨豹成章鸣鸠春谷先畴废寒蝶秋菘老圃荒归计未成芳节晚更忧禽鹿顿狂樱桃离宫时荐罢乐府艳歌新石髓凝秦洞珠胎剖汉津三桃联并列百果独先春清籞来君赐雕盘助席珍甘余应受和圆极岂能神楚客便羊酪归期负紫莼萤爽籁生遥浦斜晖落半岑㣲茫浮草际零乱起墙阴武子牕尘积隋家苑树深灯光透疎隙珠彩射清浔野燐宵争出星榆晓共沈长门秋漏永偏照泪涔涔致斋太乙宫汉帝祈年馆威神法太㣲赤章修祕祝盘石拂仙衣雉雊灵光发鸾歌彩雾霏霓旌飘夕吹瑶草泛春晖琼屑晨杯满芝苖昼茹肥象尊犹一献凫舄自双飞天濶飈轮度宵残素瑟希回看葱郁处佳气接彤闱译经光梵大师薪火灭双林谁传七佛心译筵香篆絶经叶蠧鱼侵猊座云雷歇龙宫嵗月深青莲流半偈白马度千岑大士招提启明君羽葆临对翻天竺字助发海潮音空界花成雨仁祠地布金九旬谈妙理三接简宸襟精舍延居士生台集野禽琅函香拂袂柰苑树交隂文字蹄求兔机縁芥引针龙华他日㑹应记洛生吟枢密王左丞宅新菊中枢多暇日小圃占秋光雕玉新成槛繁金乍泛觞陶篱侵栁色罗宅掩兰芳芝影连虚室萱丛接后堂傅巖犹借雨庾岭未飞霜温树偏分䕃芸籖亦鬭香交枝迷露井坠叶㸃横塘桐录知延寿千龄奉紫皇秋夜对月孤云飞陇首颢气满区中警鹤仙盘外圆蟾浴殿东浦寒珠有泪巖迥桂生风星彩沈榆荚霜华袭桂丛光摇银烛乱影射玉壶空露馆迷秦甸氷台接魏宫绕枝惊暗鹊促雨思隂蛩更想离居恨回肠几处同前槛逺信三年字空庭尺五天行云愁梦彻初日妬妆妍织为回文乱鬟非堕马偏风车来未定月杵望长县宝鑑肠空㫁银潢眼欲穿层波自东注㣲意若为传荷花絶岸疎烟合回塘夕照和水仙犹度曲川后自收波银汉桥横鹊蘅皋袜溅罗玉杯承露重钿扇起风多翠羽芳洲近青丝快骑过石城秋信㫁搔首奈愁何舒女清泉满黄姑别渚通巴天迷崃雨楚泽映江风思逐鲛丝乱香愁翠被空洒从琼蘂露吹任石尤风怨泪连疎竹私书託过鸿双鱼应共戏休问叶西东别墅别墅过从数当年意气豪象筵开旭日金络骋平皋託乘争飞葢衔盃更借糟麝烟凝藻梲鲙缕落霜刀鸡耸花冠鬭猿惊柘弹号光风㣲转蕙露井正开桃武子牛探炙梁家兔刻毛东城归路晚飞絮扑云袍夜䜩凉宵绮宴开酃醁湛芳罍鹤葢留飞舄珠喉怨落梅薄云齐鬓腻流雪楚腰回巧笑倾城媚雕章刻烛催盘空珠有泪罏冷蕙成灰巾角弹碁胜琴心促轸哀醉罗惊梦枕愁黛怯妆台风细传疎漏犹歌起夜来宣曲二十二韵宣曲更衣宠高唐荐枕荣十洲银阙峻三阁玉梯横鸾扇裁纨制羊车揷竹迎南楼看马舞北埭听鸡鸣丝缕知延寿灵符为辟兵粟睂长占额虿髪俯侵睛莲的沈寒水芝房照画楹麝脐薫翠被鹿爪试银筝秦凤何来晚燕兰梦未成丝囊晨露湿椒壁夜寒轻绮叚余霞散瑶林密雪晴流风祕舞罢初日靓妆明雷响金车度梅残玉管清银环添旧恨琼树怯新声洛媛迷芝馆星妃滞斗城七丝絙绿绮六箸鬭纹枰惯听端门漏愁闻上苑莺虚廊偏响近曙镇严更剉蘖心长苦投籖梦自惊云波谁託意璧月久含情海濶桃难熟天髙桂旋生销魂璧台路千古乐池平受诏修书述懐感事三十韵太极垂裳日中原偃革初楼船秋发咏衡石夜程书好问虚前席征贤走传车蓬莱侔汉制煨烬访秦余䌷绎资金匮规模出玉除纷纶闻四部祕邃接千庐饮赐双鸡膳亲回六尺舆华芝下阊阖白羽拥储胥望气成龙虎披文辨鲁鱼清光无咫尺𤣥览亦踌蹰羣彦挥椽笔㣲生滥石渠嵇康真懒慢谢客本空疎讲学情田埆谈经腹笥虚月评依许劭文体慕相如雅饮欢娯洽清言鄙恡祛弥旬容出沐终日喜羣居抚巳惭鸣玉归田忆荷锄池笼养鱼鸟章服裹猿狙圜府愁尸禄天阍愧敝裾虚名同郑璞散质数庄樗国士谁知我邻家或侮予放懐齐野马屏息度羲舒寡妇空忧纬三公亦灌蔬危心惟觳觫直道忍籧篨往圣容巢许先儒美寗籧晨趋叹劳止夕惕念归欤秦痔疎盃酒颜瓢赖斗储如谐曲肱卧犹可直钩渔矫矫龟衔印翩翩隼画旟一麾终遂志阮籍去骑驴到郡满嵗自遣迢递分符竹因循度嵗华地将鲸海接路与凤城赊触石云频起衔山日易斜潮平聚渔市木落见人家吏隐偏知幸民谣岂敢夸无嫌勾漏僻且得养丹砂郡斋西亭即事十韵招丽水殿丞武功从事郡斋退食复何为纵目西亭景物竒叠嶂雨余泉眼出澄潭风静钓丝垂城临古戍寒芜濶路转荒村野彴危几处唱歌闻白纻谁家沽酒见青旗蝶随游妓穿花迳犬吠行人隔槿篱桃李成蹊春尽后鱼盐为市日中时桑麻万顷晴氛散丝竹千门夕照移吟际岭云飞冉冉望中壠麦秀离离烟迷乔木莺迁蚤水满方塘鹭下迟鹤葢翩然肯相顾主人终宴岂知疲京师故人有以陇西鹦鹉遗余者因畜养之去年出守缙云提挈而至性灵甚慧触类能言公退翫之常若不足忽遇疾而逝因命瘗于小园作诗一章聊以追悼识者无罪余以贵畜也陇山秋树旧巢倾逺向江东逐斾旌去国梦魂应缭绕入春喉舌渐分明一声警露何慙鹤百啭迁乔肯让莺终日雕笼神不王经年丹觜色犹轻思归悒悒因成疾顾主依依尚有情死葬小园芳草地夜来经雨绿苔生次韵和席衢州忆洛阳春游十四韵周汉经营迹未遐山川形胜最堪嘉前瞻阙塞千寻出旁逗伊流一派斜子晋凤笙调夜月宓妃罗袜映朝霞何人贳酒青楼晓几处寻春紫陌赊骏马每从金埓试芳丛多展翠帷遮出逢胜境争飞葢归逼残阳竞走车庭竹惹烟披嫩箨皋兰裛露长新芽嵩峰崷崪疑摩斗洛水清泠欲见沙万井闾阎真陆海九重宫阙是天家禁林日暖空啼鸟御苑风㣲自落花闗路行人偏络绎津桥贾客苦諠譁何当献赋论迁邑便欲抛官学种𤓰江海三年劳梦想田园二顷有生涯应知父老沾尧化长挈壶浆望翠华大理黄丞使颍州祥刑新佐张廷尉出塞曽随霍冠军露版裁书频倚马甘泉献赋旧凌云几瞻龙衮尧阶侧暂驾星轺汝水濆百万提封周制复三千奏牍汉皇闻依莲幕府游从近聚米山川向背分回日受釐宣室对又应前席动吾君戊申年七夕六幕西回斗转车鲜云㸃缀玉钩斜天孙巳渡黄姑渚阿母还来汉帝家明河左界鹊南飞汉苑髙楼正曝衣一夕匆匆停弄杼谁将锦石暂支机兰夜沈沈鹊漏移羽车云幄有佳期应将机上回文缕分作人间乞巧丝神女欢娱一夕休月娥孀独已千秋争如灵匹年年㑹莫恨牛津隔凤辀玉女壶倾笑电频白榆晴影接星津神光奕奕云容薄谁见凌波袜起尘颜太初东州逸党天之有常度躔次絶乖离地之有常理沈潜无变亏人之有常道髙下遵轨仪三才各定位万古永不移二仪设有变修徳可以祈人道或反常其乱何由支昔在典午朝国祚方陵夷日向中夜出赫赫来东陲地向太极裂中有苍鹅飞髙厚灾且异人妖亦繁滋始有竹林民怪诞名不羁次有夷甫辈髙谈慕无为沈湎多越礼阮籍兼辅之虚名能饰诈光逸与王尼何曽有先见不能救其衰张华徒竭力无以扶厥危至今西晋书读之堪涕洟迩来歴千年炎宋运重熙东州有逸党尊大自相推号曰方外友荡然絶四维六籍被诋诃三皇遭毁訾坑儒愚黔首快哉秦李斯与世立宪度迂哉鲁先师流荡终忘反恶闻有民彝或为童牧饮垂髽以相嬉或作概量歌无非市井辞或作薤露唱发声令人悲或称重意气金帛不为赀或曰外形骸顶踵了无私麀聚复獶杂何者为尊卑遥闻风波民未见如调饥偶逢绅带士相对如拘縻不知二纪来此风肇自谁都缘极显地多用宁馨儿乡老为品状不以逸为嗤宗伯主计偕不以逸为非家国尽为逸礼法从何施我常病其事中夜起思惟平地三尺限空车发无岐重载歴百仞所来因陵迟万一染成俗虽悔何由追幸有名教党可与决雄雌所嗟九品贱不得立文墀贾谊唯恸哭梁鸿空五噫终削南山竹冒死指其疵无使永嘉风败乱昇平时咏许希鍼工许希下蔡人住梁门西市三十年及天圣中皇躳违豫有内戚达其姓名上召见三进鍼而疾平面授尚药奉御其赐予不可胜纪谢恩毕西向而拜上询其故奏曰臣拜本师扁鹊也上惜其用心不忘本给钱五十万立祠封曰灵应侯因为诗以纪之京城名利涂车马交驱驰其间取富贵往往输巫医前后十数辈身没名已隳独有许希者藴蓄何瑰竒始自下蔡来所处尤喧卑西市三十年汨汨无人知一朝仗至艺骤登文石墀三鍼愈上疾神速不移时酬以六尚官着籍通端闱旌以三品服佩紫垂金龟于时称谢毕西向复陈仪当宁惊且问歴歴宣其辞臣传扁鹊术遇主今得施特此一展谢臣心不自私主上惜其意击赏为嘘唏仍给水衡钱国西命立祠复加灵应号金额照华榱自此辇毂下求祷何祁祁我过庆成坊见之心且悲秦医术虽妙五腑及四肢所习得其人千龄祀不亏鲁圣术至大帝道与民彝所习非其人一朝反相持小吏师荀况窃为辨说资作相劝焚书诈云愚蚩蚩后之为儒者其心皆李斯昔在布衣日动守先王规朝谈十二经夕诵三百诗依凭稽古力荣进无他岐及居庙堂上剑长冠峩巍自谓天所赋焉知有宣尼宣尼㫁袭封十经寒暑移他姓为邑官乡老皆惊疑上章寝不报九重遭面欺谏官不举失御史不言非尽为许希笑得路忘先师赵湘寄杨埙闭门苔自长春恨极天涯落日山横水空城雨过花㫁狂曽避蝶多病更愁蛙江上无消息风吹渡栁斜答徐本天逺草离离秋霖寄信迟相思逢叶尽独坐聴蝉悲岳色寒前见松心雪后知频招犹未至时复检清辞春夕偶作一夕衡门独自开雨阴深巷少尘埃酒醒风傍池边起坐久月从花上来何处夜歌初欲㫁四邻春梦未知回因思此兴无人共时复孤吟步绿苔鲍当松江夜泊舟闲人已息林际月㣲明一片清江水中涵万古情孤雁寒多稻粱少万里孤难进不惜充君庖为带边庭信酬阮逸诗卷木有毫端水有源渐成盘错到潺湲右丞画笔多平浅平浅应知近自然燕肃僻居茅堂城市逺草径接鱼村白日偶无客青山长对门药炉留火暖花坞带烟昏静坐捜新句㝠心傍酒樽宋元诗㑹卷四宋元诗会卷五钦定四库全书宋元诗㑹卷五兵部主事陈焯编刘筠赴郡之初寻属愆亢有司举旧典取湫水征巫觋以致祷而涉旬靡应农事方急遣罢去越翊日乃雨优诏将州任视政才旬时田畯诉炎暵坐虞多稼萎云将掉头去波臣涸辙悲行部殊未及随车杳难期往慙神父化今取旱母嗤诸曹白事者雩典举旧规郡北岐棘山上有三湫池衙吏洁齐往汲水置缥瓷朝服领巫觋诘旦迓诸岐承以结綵舆奉于五龙祠自是率賔介寅午款于斯纷敷荐楮镪浸渍洒杨枝瓦罏松香钝瓢樽黍酌醨四壁绘神变正筵塑灵仪怖若叶公牖怪甚葛仙陂老觋十数辈勃屑头如魌童巫及伶倡貌寝语喽囇但多罋盎质曽乏婉娈姿交手操铃拂合譟屡僛僛喧尘着蓬髪秽汗落粉颐一闻且一呕掩鼻以攒睂隮蔚朝待族败革震散之㢲飘暮欲息窍竹唿复来慢黩固巳甚诞妄相冯随如是者浃日仅得沾服滋嗟予政无状百拜胡敢辞矧夫民习俗姑用慰赍咨神道贵得一何乃託邪师遽俾送湫勺撤役勤茧丝申明恤刑诏挞重舍轻疑从此四五日油霈洽封圻周官地官职皇舞虽有祈道经涖天下伤民诚弗为惟神禀聪正逺鬼务肃秖愿守有常惪可戒兴妖思禁中庭树紫闼分阴地丹条擢秀时髙枝接温树密叶覆辛夷夜影瑶光接晨英玉露滋乘春好封植为赋角弓诗槿花紫雾函灯檠彤霞逼绮寮呉宫何薄命楚梦不终朝半被曽羞问邻墙却悔招莫移风雨怨更嘱鹊为桥即目地僻无车辙心灰欲坐忘疾雷徒破柱幽草不迎凉日烈蝉遗蜕花休蜜满房覆觞知已久宁有次公狂夕阳夕阳堪极目况复近秋残塞迥横烟紫江清照叶丹伍胥嗟路逺潘子念行难更有芜城恨城空逼夜寒琼蘂滋晨饮青缣拥夜衾万年宫省树五色帝家禽诏草裁藤角薫炉烬水沈浴堂还独对鸣佩有清音偶懐不才甘客难多病岂旬休可待乘轩宠终惭䑛痔求渚兰薫露夕江橘富霜秋养拙宁无地千波一叶舟寄灵仙观舒职方学士石渠仙署久离羣抗迹丹台世絶伦扬子不甘嘲尚白漆园终许自全真紫烟深处鸾双舞朱髓成来鸟共伸若向云中见鸡犬可能浑忘姓刘人题林处士淝上新屋壁久厌侯鲭尽室来卜居邻近钓鱼台旧山鹤怨无钱买新竹僧同过宅栽斗酒谁从扬子学扁舟空访戴逵回抽毫有汚东阳望但惜明时老涧才始皇利觜由来得擅塲尽迁豪富入咸阳属车夜出迷云雨峻令朝行剧虎狼前殿建旗临紫极东门立石见扶桑侍臣嘉颂徒虚美不奈卢生䜟国亡汉武汉武天台接绛河半涵飞雾郁嵯峨桑田凖待他年变瓠子先成此日歌夏鼎几迁空象物秦桥未就已沈波相如作赋徒能讽却助飘飘逸气多南朝华林酒满劝长星青漆楼高未称情麝壁灯回偏照日雀航波涨欲浮城钟声但恐严妆晚衣带那知敌国轻千古风流佳丽地尽赊哀思与兰成唐明皇嵗嵗南山见寿星百蛮回首奉威灵梨园法部兼胡部玉辇长亭复短亭河鼔暗期随日转马嵬恨血染尘腥西归重按临波舞故老相看但涕零宋玉楚国荒骄日已深山川朝暮剧登临曽伤积毁亡师道秖託㣲辞荡主心江草东西多恨色崃云髙下结层隂潘郎千载闻遗韵又说经秋思不任成都镂肤剽俗恣游遨种得蹲鸱号富饶井络共知天与险蚕丛无奈世兴妖杜鹃积恨花如血诸葛遗灵栢半烧才似文园何足道一生琴意秖成痟旧将几年鏖套复征蛮分阃功成两鬓斑新画仪容当汉阁旧铭勲业在燕山龙泉照步文犀澁马埒堆金骏足闲时泰无因问充国晓牕风雪梦阳闗公子油壁香车隔渭桥黄山路逺苦相邀行庖爨蜡雕胡熟永埒铺金汗血骄别馆横陈张静婉期门长揖霍嫖姚注钩握槊曽无惮绿桂膏浓晓未销洞户百尺青楼大道边五陵游骑晓翩翩不思夜魄过三五秖问春醪赏十千密锁香云深处户乱飘梨雪晚来天愁睂岂待歌成后咫尺河阳信未传泪雍门琴罢已浪浪更上牛山半夕阳楚泽云迷千里目蓟门歌㫁九回肠寒梅带雨飘杂席尺素停灯作报章湘水未干终未尽岂徒万㸃寄疎篁含酸寤叹几伤神呜咽交流动满巾建业江山非故国灞陵风雨又残春虞歌诀别知亡楚燕酒初酣待报秦欲诉青天消积恨月娥孀苦更愁人直夜鸡人肃唱发章沟汉殿重重虎㦸稠翠羽欲樐温室树金波先上结璘楼风来太液闻鸣鹤露卷明河见饮牛万国表章频奏瑞手批天语思如流嘉木清音接绮牕谪仙风骨凛氷霜尧厨萐脯分珍膳汉庙含桃和酪浆磴道神行通碣石井榦云构俯瑶光金釭璧月相晖映兽口时飘侍史香无题曽许千金答浣沙越溪浪浅不通槎晓楼帘卷还凝雾外苑墙低却映花满目离愁频驻马一春幽梦祇惊鸦柔桑蔽日南城路懊恨罗敷自有家星爚银鞍狭路逢长裾连带任流风身轻近识呉宫燕目断还惊洛浦鸿未许香囊安肘后独怜丹枕在房中南园蝴蝶飞无限一一雌随一一雄请急懐希圣䡾䡾风檐乳燕翔浴兰衣绤簟流黄云容倐变千峰险草色相沿百带长旋制紫荷供槖笔暗移神蔡忍搘牀思君只欲倾家酿待漏同谁赋栢梁秋夕枳落莎渠急夜虫翛然平子四愁中栗林忽感雕陵鹊云表初过代岭鸿阮籍卧帷疎鉴月马融横笛逺含风即兼吏隐前贤事犹胜杨岐泣㫁蓬问人疾抚枕悽然掩北轩汉庭谁问马文园风檐鸱啸厨烟絶月树乌惊药杵喧戏习五禽成妙术学亏一篑阻㣲言不因九奏清尘起天路应迷简子魂灯夕寄懐千轮佛火照层城九陌香车击迅霆简子心知天帝乐孟家惟信紫姑灵金徒抱箭催壶水玉宇来风满砌蓂帘卷文疏莲烛烬通中枕上独闻铃艳体走马章台冒雨归后门犹待滞前期荷心出水终无定萝蔓从风莫自持复帐麝轻难辟恶曲房蚕嬾不成丝渐渐陇麦藏鸣雉更恨如皋一箭迟帘声烛影浪多疑仙谷何能为解迷藻井风髙蛛壊网杏梁春晚燕占泥更看山逺堆凝黛纵许犀灵秖骇鸡枉裂霜缯几千尺红兰终夕露珠啼代意华池阿阁不相容浊水清尘恨莫竆明月自新班女扇行云无奈楚台风乳莺啼晓销兰炷媚蝶伤春失蕙丛纵使多才如子建秖能援笔赋惊鸿李舍人独直卿霭重重覆碧门独挥鸿笔坐西垣诚明自有中和气润色还多郁穆言内苑朱樱和酪赐前阶红药任风翻紫丝新履回翔地应笑东方避世喧初秋属疾秋阴凄淡隔重城一畆居仍近禁营汉苑楼台沈暮影谢家鼔吹发新声烟昏露井残桃坠叶下凉波独鸟惊节物变衰吟更苦可堪漳浦卧刘桢暑夜芒熛盛惪正浑仪休问探汤向小儿尽日羽陵开蠧简几人河朔饮芳巵尧厨萐脯频摇处汉殿相风未转时争得琴髙借双鲤暂游姑射对氷姿与启明秦痔从来易得车邵枝今比我何如垂天借喻齐谐志握火寻盟越絶书旭日西清云幄密朔风南陌苇衣疎故山夜鹤空多怨金屋人争诵子虚秋夕池上杀青和墨度流年饱食无功鬓飒然却忆侯封安邑枣不能兄事鲁褒钱千峰月白乌啼树六幕风髙鹗在天招隐诗成谁击节愿倾家酿载渔船送客不及日上旗亭第五重百壶春酿与谁同黄山逺隔奔霄骑紫塞孤飞避弋鸿湘竹几时休染泪楚旌终日自摇风此情不及歌杨栁一尺鱼书万水中送许洞归呉欲折瑶华向绿畴风光满目尽离愁茂林脩竹多嘉客万壑千巖忆旧游汉诏巳闻求泛驾祢狂无自屈岑牟荆山待价何忧晚龟手犹期裂地酬七夕灵匹迢迢驾七襄暂陈云幄对星潢已看素魄过三譲何用华灯更九光玉腕双丝轻宛转霞衣杂佩暗丁当谁言巧意能胜拙秖见鸠闲鹊自忙馆中新蝉庭中嘉树发华滋可要螳螂共此时翼薄乍舒宫女鬓蜕轻全解羽人尸风来玉女乌先转露下金茎鹤未知日永声长兼夜息肯容潘岳到秋悲暑咏寄梅翁石渠岌嶪亘垂虹𤣥荫清流接桂宫玉女壶欹天未笑羲和辔缓日方中孝先便腹无宁诮痀偻承蜩敢衒功蠲渇欲来飞雪散南昌世胄有仙风懐旧居毛竹千丛蔽野亭晓猨惊后乱峰青汉庭巳奏三千牍周室仍繙十二经紫殿深沈频视草缁帷寂寞自飞萤振衣本为苍生起肯向荀家秖聚星鹤碧树阴浓釦砌平华亭归梦晓频惊仙经若未标竒相琴操何因寄恨声养气自怜鸡善胜全身却许雁能鸣芝田玉水春云伴可得乘轩是所荣苦热六幕云收万籁沈结瑶千尺倦登临七盘妙舞频挥汗五色嘉𤓰互镇心极目岭梅宁止渇拂波宫栁漫垂隂祇忧火解神仙骨赖有泉声发素琴栁絮半减依依学转蓬斑骓无奈恣西东平沙千里经春雪广陌三条尽日风北斗城髙连蠛蠓甘泉树宻蔽青葱汉家旧苑眠应足岂觉黄金万缕空梨𤣥光仙树阻丹梯御宿嘉名近可齐真定蚤寒霜叶薄樊川初晓露枝低先时樱熟烦羊酪逺信梅酸损瓠犀宋玉有情终未识蔗浆无奈楚魂迷纂修述懐良弼论思暇英才视草余西清承宻㫖东观类羣书左氏先经日征南发例初编年终显惪歴帝自几蘧一览无前古三长岂后予宏纲提要妙至论絶籧篨讹谬刋三豕公平喜衆狙菁英咸采掇疣赘悉消除组织千章合研竆万象书胡为参也鲁亦造仲尼居处末加骈拇于中或辅车乘轩思卫鹤努力访刘驴见弹曽求炙临川复羡鱼孰云貂可续自愧鹗难如蚤入希东郭先知服子舆直非头似笔知谢里名樗蜗舍游从寡鹑衣礼貌疎寸阴嗟荏苒十驾敢踌蹰天禄扬雄阁承明严助庐时陪折俎宴顿异带经鉏系日亲函丈他门絶曳裾卓锥虽有地担石尚无储猎犬方劳指神龟可避渔屠门夸大嚼䑕壤鄙余蔬阙里辞难措漳濵病且祛学勤徒力尔性拙奈天欤大道今兴起先生意卷舒正为王者瑞何羡使君旟暗室欣观火頽波赖决渠当仁如退让末迹定沦胥夜䜩玳押风帘薄金徒漏箭长食鱼齐上客置醴汉元王芥酱辛初和蓱虀冷乍尝巢笙传曲沃操鼔发渔阳吟烛惟忧尽杯筹岂易防齿犀融嵰雪栢麝荐荀香笑逐唿卢胜歌随解佩狂遗簪兼堕珥流盼复回肠綵凤寻仙吏斑骓待陆郎主欢殊未巳投辖在银牀别墅盛槩复风流交通遍五侯鸣钟平乐宴击鞠茂陵游狡兔方多穴苍鹰始下鞴钳奴藏广栁剑骑骋长楸云际寻橦伎花间笑甓楼害先除白额梦已应黄头燕酒惟増气秦筝漫送愁鸿毛轻一死秖待报私讐致斋太乙宫紫馆天神贵纶闱地望清斋宫奉蠲洁摄事罄诚明殿翼如轩翥坛垓类削成直官琳札宻太宰绣衣轻薜荔罗芳席虹蜺曳綵旌星陈五帝佐醴荐一元牲苍驷回风驭珍禽警露声丹霞升晓气若木竞新英挹袂宁无友凌霄自放情受釐宣室对贾傅异诸生宣曲八月收民算三千异典章天机从此浅国艳或非良玉户铜为沓罗帱象作牀骊姬初悔泣飞燕近专房莲小才承歩梅新竞试妆尽知春可乐终叹夜何长取酒临卭逺吞声息国亡难销守宫血易㫁舞鸾肠百草兼花鬭双钩映烛藏金人须手铸虎圈更身当步辇回长乐飞除接未央琳珉饬欢馆薻绣裛周墙厌火双鱼尾鸣弦小雁行云甍澄灏气绮井激回光路有斯须隔忧难顷刻忘新声来乐府别寝近温汤虹跨层台晚萤飞下苑凉锦帷迎七夕蓬饵荐重阳九畹兰承露三江橘带霜方资裂缯笑可要盪舟狂并钓池鱼小重衾穴凤翔珊瑚分碧树火齐列清防背枕生幽怨登楼多逺伤下陈无自媿人彘剧豺狼前槛垂栁阴森院游丝旷荡春蘅皋谁驻马罗袜自生尘四姓良家子三年赋客邻折腰行太缓连琐语何频倭堕云争媚便娟月鬭新灭瘢难辨玉约指不胜银电笑投壶胜江澄擣练匀东南劳鹤望西北限牛津宝唾凝兰气鸣黄咽绛唇笼禽思陇树洞犬谢秦人咏絮才无对闻琴意始真长安足轻薄慎勿走琼轮秋月瑶席留懽友金波对广庭重帘和雾卷六幕极天青属玉东西馆琉璃左右屏梁园休赋雪隋苑漫飞萤蟾滴全供砚牛津不见星绮牕分皎皎芸阁共亭亭已丧应刘魄谁通鲍谢灵欲销千里恨鲁酒薄还醒清风阊阖重门启飞廉别馆深熇蒸全巳却雅兴可能任云起汾河咏旌摇楚国心过箫添爽籁拂野荡层阴夕劲淮阳桂晨栖越鄂衾登髙从落帽安寝任吹襟珠网疎难掩铜炉冷易侵急翻池上叶遥送月前砧舞袖更回态歌梁极绕音最怜鵰鹗意瞬息度千岑病暂困秦王痔无疑广客蛇职清唐内相宅僻鲁东家行药虹梁渡披襟蕙径斜香凝虚白室露泫紫㣲花氷饮何尝热琼餐益自加熊经仙有术龟息寿无涯珍簟裁湘竹轻巾覆越纱逍遥成雅咏属和有容巴王左丞新菊东阁留嘉客寒葩艳晚光秋风自萧瑟台座对荧煌丽夺双南价清令九畹香嵰州霜荐味太液鹄分裳巳助蜂成蜜还随蚁泛觞俯临辉艾绶佩服间茰房节物传荆俗诗情掩谢塘更期松偃葢永奉大清房萤荒郊多腐草故苑近清秋照宻何胜数囊轻莫尽收月高疑爝息天逺认星流紫桂风㣲急红兰露徧浮巳能穿永巷更欲拂髙楼灭烛方无寐鸣蛩相荐愁上已玉津园赐宴需云分渥泽禊饮恣欢游缇幕侵晨设兰泉对席流蕙肴清萐莆玉醴湛金瓯春服萋萋盛光风灔灔浮桐华秾竞发鸎语巧相求妙曲新声合斜阳醉未休再赋荷花莫雨过湘渚㣲凉满楚宫溅裙无限水障袂几多风浪迹嫌蓱实尘劳笑菊丛气清防麝损信宻带鱼通游女歌争发骚人思未竆休传江北意月冷魏池空水国开良宴霞天湛晚晖凌波宓妃至盪桨莫愁归妆浅休啼脸香清愿袭衣即时闻鼔瑟他日间支机绣骑翩翩过珍禽两两飞牢收交甫佩莫遣此心违樱桃赤水分珠树薫风送麦秋蜀都春气蚤汉苑夏阴稠庙荐清和候恩颁侍从流楚昭萍巳剖韩嫣弹争投沆瀣滋芳液醍醐助品羞玉盘光宛转全拟付歌喉送译经大师汉梦通西域逍遥广旧园竺干方演教金粟岂忘言硏滴寒蟾吐台香瑞兽喷挥毫花满裓隐几雪盈门大士清歌发南宗宻印存纵横十二部慧日破重昏戊申年七夕伯劳东翥燕西飞又报黄姑织女期天帝聘钱还得否昔人求富是虚辞华寝星陈夜未央明河奕奕度神光一年暂得停机杼不奈秋蛩促织忙吹笙何处伴乘鸾窥牖谁人见阿环便有唐家今夕意月和风露满骊山浙浙风㣲皎月新鹊桥横絶饮牛津岂惟蜀客知踪迹更问庭中晒腹人琥车芝驾俨清秋㣲雨侵宵助涕流人世莫嗟离恨苦却应天上更悠悠丁谓代意玦带珊瑚珮解琼楚云无定好伤情临卭巳误通琴意金谷难寻辨玉声㣲警单栖盘露重宻含幽思畹兰平明珠百琲将何当怅望轻躯病欲成梨摇摇繁实弄秋光曽伴青椑荐武皇𤣥圃云腴滋绀质上林风驭猎清香寻芳尚忆琼为树蠲渇因知玉有浆多少好枝谁最见冒霜丹颗倚邻墙荷花纫兰为佩桂为舟北渚云飞发櫂讴巳有万丝能结怨不须千葢彊障羞金隄勃窣谁同上翠帟缤纷客自留欲选浣沙倾敌国越王更起近江楼山居洞口清香澈海濵四时芬馥四时春山多绿桂怜同气谷有幽兰让后尘草解忘忧忧底事花能含笑笑何人争如彼美钦天壤长荐芳香奉百神荷花排律彼美秋江上尘埃耻託根笑倾行雨国香返梦兰魂蛱蝶无媒妁鸳鸯见子孙徧窥思尔桨深锁忆重门怯狥风波性惭留月露痕枉将金试步千古怨东昏相倚秋风立兰言似有无未饶霜女俊不爱月娥孤力弱烟披素心危露泣珠剪衣随楚思幽怨寄呉歈半折香囊解㣲倾醉弁扶涉江如可採百琲答轻躯絶句荷花梦散髙唐夜正遥楚天何处不无憀秋风似㑹荆王意露渚烟汀养细腰陈彭年送申国长公主入道尽出花钿散宝津云鬟初剪向残春因惊风烛难留世遂作池莲不染身贝叶乍翻疑锦轴梵声才学误梁尘从兹艳质归空后湘浦应无解佩人王钦若觉林寺暂拂尘襟思倍清竹风山色乱泉声安民功浅君恩重又策羸蹄向古城李宗谔代意雾鸾晓影忽参差云雨阳台役梦思自是胶弦无续日不同珪月有圆时洞房斗帐承新爱河汉星桥隔后期绮榭凝尘㫁消息抒情空拟四愁诗南朝仙华玉寿夜沈沈三阁齐云复道深平昔金铺空废苑于今琼树有遗音珠帘映寝方成梦麝壁飘香未称心惆怅雷塘能几日吟魂醉魄巳相寻汉武建章宫阙郁岧嶤露掌脩茎倚泬寥平乐馆中观角觝单于台上慑天骄蓬莱望气沧波濶太一祈年紫府遥西母不来东朔去茂陵松栢冷潇潇灯夕上虢内翰东城南陌尽游人陌上香车起暗尘歴歴星榆光夺昼煌煌火树艳争春章沟五鼔催行乐卫尉千庐罢徼巡应念鳌山方并宿紫泥封后独嚬伸新蝉雨过新声出苑墙烟轻余韵度回塘短亭疎栁临官道平野西风更夕阳八斗陈思饶赋咏二毛潘岳易悲凉感时偏动骚人思不问天涯与帝乡劝石集贤饮都门祖车犬绮筵张举白无由羽觞石室䌷书勤亦至金貂换酒醉何妨瓮间吏部宁须问席上车公不可忘应念朝来犹毷氉解酲谁用蔗为浆清风闲馆方回暑商飈乍应金天高初起籁松淡更宜琴汾棹传歌逺班诗託兴深东阳仁自布西颢气还侵太液翻晴旭灵和乱翠阴舟轻飞燕袂台迥楚王襟阮啸经时尽齐蝉度日吟愁生孤戍角响续暮城砧室静销云缕庭虚转蕙心贤哉吉甫颂千载有遗音钱惟济夜䜩清䜩夜何其南亭露欲晞跹霞袖举㶑灔羽觞飞镂楶摇花落金铛照月辉瑶光未西落休赋醉言归苦热苹末风休飞阁深亭亭日御渐流金火云接影横银汉水鸟无声下翠阴渇想孤山同饮露烦思楚殿独披襟蔗浆粔籹都无味卫玠清羸欲不任刁衎代意蕙时芳夕九回肠歛袂东牕待晓光秦岭树高迷陇塞楚天云澹隔潇湘病余公干情多咏秋晚安仁鬓有霜休道鲛人落珠泪㣲波还拟託陈王汉武高宴栢梁词可仰横汾箫鼔乐难穷已教丞相开东阁犹使将军误北戎洒泪甘泉还有恨祈年仙馆惜成空谁知辛苦回中道共尽千龄五柞宫陈越懐希圣玉甃银牀荫碧桐北牕珍簟水纹融衣裁练布如王导扇执蒲葵学谢公琼屑半和仙掌露兰苕轻泛楚台风若非氷雪神仙骨相乐谁同一笑中舒雅答刘学士往嵗别京畿山与衆违君心似松栢雁足寄珠玑学道情虽笃烧丹力尚㣲云中鸡犬抂秪候主人归答内翰学士清贵无过近侍臣多情犹忆旧交亲金莲烛下裁诗句麟角峰前寄隐沦和气忽飘燕谷暖好风徐起谢庭春缄藏便是山家宝留与儿孙世不贫答钱少卿蓬莱阁下旧邻居偶别俄惊四载余每见寒葭思倚玉忽临秋水得双鱼人间贵盛君谁及物外优闲我自余闻説归艎向春渚深知不与道情疎晁迥属疾精骛成勤瘁颐真俟有瘳吟生南越思慈结北堂忧粲枕甘为蝶丰厨厌炙牛𤣥元知寡欲平子尚多愁夕鸟侵阶啄宵萤入树流玉书能静览枉矢倦闲投忽赋行云什堪听击壤讴期君整朝佩仙署在瀛洲清风仙驭来相慰解颜良㑹稀病蠲宜养素趣逺欲忘机惩躁宁无渐延龄或可祈影摇珠箔细声泛钿筝㣲委恨余班扇流欢入楚衣陶潜知梦稳韩寿畏香飞气爽苍龙阙凉生白虎闱健资鸡距笔偷撼兽镮扉松下琴心逸江东脍缕肥宿懐真隐处依约与同归薛映清风爽气乘秋至凉飈荡暑初泠泠含逺韵摵摵动轻裾翠幕波无际修篁韵有余潜惊塞草绿乍拂井桐疎素髪悲郎将霜纨感婕妤牕光流熠燿帘影乱蟾蜍尘袭青丝骑香飘绀幰车故宫经馺娑别馆度储胥薄莫来金埒凌晨上玉除宁同起穷巷賸欲赋愁予戊申年七夕月放泠轮傍绛河相期宝婺夜经过姮娥不惜宫中桂乞与天香分外多碧天如水月如钩金露盘高玉殿秋青鸟潜来报消息一时西望九天虬汉殿初呈楚舞时月台风榭镇相随如何牛女佳期夕又待銮舆百子池月露庭中锦绣筵神光五色一何鲜世间工巧如求得四至卿曹亦偶然银河耿耿露漙漙綵缕金针玉佩环天媛贪忙为灵匹几时留巧与人间任随汉武殊庭深恨隔仙曹桂馆蜚廉事转劳银阙尚沈沧海濶井干空拂绛河髙萯阳弋猎侵多稼朔塞旌旗照不毛苦信凭虚王母说东方三度窃蟠桃鹤何年玉羽别昆丘飞舞长亲十二楼警露夜窥瑶圃月翔云高忆海天秋肯教渠略知遐寿㑹向神区更逺游正是溶溪烟水碧好陪青凤饮澄流刘隲槿花虢国妆初罢髙塘梦始回霓裳犹未解绣被巳成堆赤帝宫帘卷华阳洞户开神仙有良㑹清唱在瑶台汉武髙挹方诸荐水苍醮坛时见烛神光日边甲帐虽虚设汾上楼船不可忘槃溉碧霄甘露白室迁幽壤瑞云黄东巡岱岳探金策倒指宁闻寿数长旧将彊弩当年讨不庭功成身退炳丹青囊沙泽畔知兵法聚米山前识阵形骥老未甘秋伏枥剑闲犹觉夜冲星分茅钖土传家牒钟鼎还须为勒铭馆中新蝉摇落何须宋玉悲齐庭遗恨莫沾衣池中菡蓞香全减井上梧桐叶乍飞风促筝声随㫁续日移甎影自光辉宜秋门外饶芳树结驷那堪送客归崔遵度属疾李白羮初美相如渇渐瘳八砖非性嬾三昧减心忧笔苑多批凤词锋胜解牛旧山疑鹤怨畏日想云愁广内劳挥翰通中羡枕流使君方屡降客辖未容投好奏倪寛议何须庄舄讴朝衣薰歇不侍史待仙洲李继霜月银牀叶暗飘霜月夜迢迢寒极金难辟忧多酒漫消荀炉残更换湘瑟罢仍调谁道河流浅盈盈万里遥懐希圣银阙琳房视草余龙门岑寂㫁轩车彩毫闲试金壶墨青案时看玉字书王俭风流希谢傅子云词赋敌相如琼枝不见萧斋晚蕙草烟㣲度绮疏王左丞新菊青规前席暇归沐兴何长北第秋将晚东篱菊正芳幽丛霏薄雾桂色艳轻霜巳近黄金印兼临白玉堂甘疑掩萍实秀肯让芝房有佞还应指无忧可要忘蘂浮丞相酒气馥令君香好固松椿寿仙经识祕方宋元诗㑹卷五宋元诗会卷六钦定四库全书宋元诗㑹卷六兵部主事陈焯编王旦十洲阁山川如幻阁长秋一岛飞来伴九洲不碍渔樵双桨过何妨罗绮四时游云疑泰华分张去水忆蓬瀛散漫浮禁苑未知湖海乐生绡写取献中州李迪题河阳后城平嵩阁南指嵩髙北太行大河中出贯霛长君王不恃金汤险自有仁恩结万方王曽立春帖子北陆凝阴尽千门淑气新年年金殿里宝字帖宜春蚤梅石畔篱根取次栽小园春意觉先来雪中勿问和羮事且向百花头上开杜衍新居感咏无似老且病惟恐归田迟一旦得引年九天还聴卑尚霑二品禄俾尽百年期恩深沦骨髓感极横涕洟始营菟裘地来向濉水湄城隅最穷僻匠者宁求竒卜筑悉由巳轩牖亦随宜外㠯庇风雨内以安妻儿燕雀莫羣噪鹪鹩才一枝因念古圣贤名为千古垂何尝广居室俭为后人师亚圣乐箪食寝丘无立锥文终防势夺景相耻家为文园四壁立郑公小殿移伊余具员者适㑹承平时无术毘万务无才抚四夷为郡亦龊龊劳心徒孜孜保身巳天幸拊巳宜自知开卷颜间厚复惧来者嗤勗哉知止足清白犹可追幽居即事寂寂复寂寂告老闲居日径草髙于人林鸟熟如客黄卷不释手清风常满室内顾平生心无过此时适雨中荷花翠葢佳人临水立檀粉不匀香汗湿一阵风来碧浪翻珍珠零落难收拾晏殊和王校勘中夏东园东园何所乐所乐非尘事野竹乱无行幽花晚多思闲窥鱼尾赤暗辨蜂腰细树影宻遮林藤梢枉罥袂潘蔬足登膳陶秫径取醉幸获我汝交都忘今昔世欢言捧瑶佩愿以疎麻继列子有力命王充论衡有命禄极言必定之致览之有感大钧播羣物零茂归自然黙定自有初不为智力迁御冦导其流仲任派其源智愚信自我通塞当由天宰世曰皋伊迷邦有颜原吾道诚一槩彼途钟百端卷之入纎毫舒之盈八埏进退得其宜夸荣非所先朝闻可夕陨吾奉圣师言西园示张寺丞元巳清明假未开小园幽迳独徘徊春寒不定斑斑雨宿醉难禁灔滟杯无可奈何花落去似曽相识燕归来游梁赋客多风味莫惜青钱万选才初秋宿直绛河星斗夜阑干禁署沈沈闭九闗上帝册书羣玉府仙人宫阙巨鳌山凉蟾影度秋隂薄促漏声来夜唱闲拥鼻吟多欲愁絶严钟凄㫁树乌还安昌侯莲勺移家近七迁一编经训世相传闗中沃壤通泾渭堂上繁音逐管絃身服儒衣同蔡义日将巵酒对彭宣髙坟丈五阳陵外千古朱云气凛然崇因寺卷帘山色眼前见入夜涛声枕上闻苔径雨余堆落叶石楼风静锁寒云雪中平台千里渇商霖内史忧民望最深衣上六花非所好畆间盈尺是吾心题琵琶亭流光过眼如车毂薄宦拘人似马衔若遇琵琶应大笑何须抆泪湿青衫咏竿戏题中书壁百尺竿头袅袅身脚腾跟倒骇傍人汉阴有叟君知否抱瓮区区亦未贫狄遵度白云秋风吹白云触处自何谷初犹半洞门歘出遍巖腹零落依水湄片叚挂枯木余影透㣲白灭迹混空绿烟萝自蘙荟岛溆徒萦曲安知苍梧野下覆猿鸟哭谁能久徘徊返顾视黄鹄和涣之深秋月夜书事洞庭叶下凉飕飕银河顽白凝不流圆月拟缺不忍缺轻露欲浮终未浮忆吹朱籁凤軿上更採紫芝云峤陬玉楼天半几千尺珠树玲珑县上头雨髙林风黒雨声怒小阁灯青人语阑谁知云外月髙照定是叶间莺最寒时觉急飘愁未巳似闻徐滴喜初翻骊驹北首榆闗路天晴烟树沙碛寛登楼羣山南走失所往百川东逝兹其穷天低水国疑将压人过月塘愁欲空莎青石细浅见底天空云淡无一毫波间圆月照不动海上清风来最髙林逋闵师见写陋容以诗奉答顾我丘壑人烦师与之写北山终日县风调一何野林僧忽焉至欲揖顷方罢复有松上猿惊窥未遑下送牛秀才之山阳省兄之子咏陟冈别我嵗时晏后夜失羣鹤高天着行雁楚山逺近出江树青红间尊酒无足辞离愁满行盻湖楼晚望湖水混空碧凭阑凝睇劳夕寒山翠重秋凈雁行高逺意极千里浮生轻一毫丛林数未遍杳霭隔渔舠上湖闲泛舣舟石函因过下湖小墅平皋望不极云树逺依依及向扁舟泊还寻下濑归青山连石埭春水入柴扉多谢提壶鸟留人到落晖湖村晚兴沧洲白鸟飞山影落晴晖映竹犬初吠弄船人合归水波随月动林翠带烟㣲寺近疎钟起萧然还掩扉湖山小隐猿鸟分清絶林萝拥翠㣲步穿僧迳出肩撘道衣归水墅香菰熟烟崖蚤笋肥功名无一㸃何处更忘机园井夹萧森红芳堕翠阴昼嵓松䑕静春堑竹鸡深嵗课非无秫家藏有琴颜原遗事在千古壮闲心衡门邻晚岛环堵背寒冈片月通萝迳幽云在石牀客游抛鄠杜渔事拟沧浪管乐非吾尚昻头肯自方中峰中峰一径分盘折上幽云夕照前村见秋涛隔岭闻长松含古翠衰药动㣲薰自爱苏门啸懐贤思不羣小圃春日岸帻倚㣲风柴篱春色中草长团粉蝶林暖坠青虫载酒为谁子移花独乃翁于陵偕隐事清尚未相同郊园避暑柴门鲜人事氛垢颇相忘爱彼林间静复兹池上凉託心时散帙迟客预携觞况有陶篱趣归禽语夕阳山村冬暮衡茅林麓下春色巳㣲茫雪竹堆寒翠风梅落晚香樵期多独往茶事不全忙双鹭有时起横飞过野塘出曹州诗懐动叹嗟驴立帽阴斜雨泺生新鹻茅樷夹旧槎午烟昏独店冈路透谁家几日江南兴扁舟泊岸沙留题李颉林亭无琴枕鹤经尽日卧林亭啼鸟旧相语幽人谁欲聴半阑花借白一径草盘青何必对樽酒此中堪独醒翠㣲亭亭在江干寺清凉更翠㣲秋阶响松子雨壁上苔衣絶境长难得浮生不拟归旅懐何计是西崦入斜晖埜城寺水亭金井前朝事林僧问不知绿苔欺破阁白鸟占闲池清楚曽经晋荒唐直到隋南廊一声磬斜照独凝思闻叶初秀才东归高鸿多北向极目雨余天春满呉山树人登汴水船吟生千里月醉尽一囊钱肯便懐乡邑时清复少年和梅圣俞雪中同虚白上人来访湖上玩佳雪相将惟道林蚤烟村意逺春涨岸痕深地僻过三径人闲试五禽归桡有余兴宁复比山阴和朱仲方送然社师无为还歴阳归客过东闗行行一钖闲破林霜后月孤寺水边山顶笠冲残叶腰装歇暮湾香灯旧吟社清思逐师还夏日寺居和酬叶次公午日勐如焚清凉爱寺轩鹤毛横藓阵蚁穴入莎根社信题茶角楼衣笐酒痕中餐不劳问笋菊净盘罇送长吉上人囊集暮云篇行行肻废禅青山买未暇朱阙且随缘茗试幽人井香焚贾客船淮流迟新月吟翫想忘眠春日送袁成进士北归春潮上海门归雁逺行分千里倦行客片帆还送君酒波欺碧草歌叠褭晴云来嵗东堂桂聊酬一战勋送史殿省典封州马援疎蛮邑铜标何可穷人烟时亦有海色自如空髭发梅分白旌旗瘴减红惟应莳药罢埋照酒醪中送王舍人罢两浙宪赴阙上问还旌节明廷觐冕旒清溪倾绮席蠧简压归舟越俗今无讼闲田亦有秋公期论爵赏当拜富民侯送昱师赴请姑苏同载阖闾人衣囊覆㲲巾新烟赤岸暝融雪太湖春钟逺移斋候香迟上定身当知举如意宝地雨花频送皎师归越林间久离索忽忽望西陵静户初闻扣归舟又说登野烟含树色春浪叠沙稜幸谢云门路同寻苦未能送思齐上人之宣城林岭蔼春晖程程入翠㣲泉声落坐石花气上行衣诗正情懐淡禅髙论语稀萧闲水西寺驻钖莫忘归洞霄宫大涤山相向华阳路暗通风霜唐碣久草木汉祠空剑石苔花碧丹池水气红幽人天柱侧茅屋洒松风送僧休复之京师金钖指归鸿田衣猎晓风春江片席逺松月一房空新句别离后旧山魂梦中到京当袖刺馆阁尽名公寄钱紫㣲晞髪晨初起中丘谢病身空持白云意遥赠紫㣲人画毂坊门逺苍苔掖署春元和旧文体当许继清尘淮甸城居寄任刺史扰扰非吾事深居㫁俗情石莎无雨瘦秋竹共蝉清剑在慵闲拂诗难忆细评寥然独榰枕淮月上山城寄茂才冯彭年异代甘泉赋谁当颂太㣲无如摛薻妙所惜赏音稀渐逺乡闗树方单客子衣扁舟舣何许霰雪暮霏霏湖山小隐道着权名便絶交一峰春翠湿衡茆庄生巳愤鸱鸢吓扬子休讥蝘蜓嘲潏潏药泉来石窦霏霏茶霭出松梢琴僧近借南熏谱且併闲工仔细抄闲搭纶巾拥缥囊此心随分识兴亡黑头为相虽无谓白眼看人亦未妨云喷石花生剑壁雨敲松子落琴牀清猿幽鸟遥相呌数笔湖山又夕阳湖上初春偶作梅花开尽腊亦尽春暖便如寒食天气色半归湖岸栁人家多上郭门船文禽相并映芳草翠㶑欲生浮嫩烟几处酒旗山影下细风时巳弄繁絃西湖春日争得才如杜牧之试来湖上辄题诗春烟寺院敲斋鼔夕照楼台卓酒旗浓吐杂芳薰巘崿湿飞双翠破涟漪人间幸有蓑兼笠且上渔舟作钓师小园春日草烟横碧露华㣲乘兴春园懒欲归聚散有情输蛱蝶浅深无色比蔷薇浮名莫惜千钟贵急景须防百嵗稀一事不堪身衣褐且偷闲眼看芳菲夏日池上莲香如绮细蒙蒙翡翠窥鱼䙚水葓卷箔未生单簟月凭阑初过一襟风横欹片石安琴荐独倚新篁看鹤笼沈李冻醪无寄与可怜潇洒兴谁同西巖夏日蕙帐萧闲掩敝庐子真巖石坐来初为惊野鸟巢间乳懒过邻僧竹里居新熘迸凉侵静语晚云浮润上残书何烦彊捉白团扇一柄青松自有余秋日湖西晚归舟中书事水痕秋落蟹螯肥闲过黄公酒舍归鱼觉船行沈草岸犬闻人语出柴扉苍山半带寒烟重丹叶疎分夕照㣲却忆清谿谢太傅当时未解惜蓑衣深居杂兴四壁垣衣钓具腥巳甘衡泌号沈㝠伶伦近日无侯白奴仆当时有卫青花月病懐看酒谱云萝幽信寄茶经茅君使者清闲甚独理丛毛向户庭冉冉秋云抱啸台一丘松竹是闲媒谁闻济北传兵略枉说山东出相才樵褐短长披榼膝丹炉髙下叠县胎三千功行无圭角可望虚皇九钖来松竹封侯尚未尊石为公辅亦云云清华自合论闲客𤣥黙何妨事静君鹤料免惭尸厚禄茶功兼儗策元勲幽人不作山中相且拥图书卧白云湖上山林画不如霜天时候属园庐梯斜晩树收红柿筒直寒流得白鱼石上琹尊苔㸃净篱阴鸡犬竹丛疎一闗兼是和云掩敢道门无卿相车掉臂何妨入隐沦髙贤应总贵全真次山有以称声叟鲁望兼之传散人拂水逺天孤榜晚夹村㣲雨一犁春不知图画谁名手状取江湖太古民孤山寺云峰水树南朝寺秖隔樷篁作并邻破殿静披虀臼古斋房闲试酪奴春白公睡阁幽如画张祐诗牌妙入神乘兴醉来拖木屐翠苔苍藓石磷磷西湖混元神巧本无形匠出西湖作画屏春水净如僧眼碧晚山浓似佛头青栾栌粉堵摇鱼影兰杜烟丛阁鹭翎往往鸣榔与横笛细风斜雨不堪聴平居遣兴有甚余闲得解嘲髙慵时把几桯敲卑孜晚鸟沈幽语歴刺疎篁露病梢草野交游披褐见神仙书史㸃朱抄皇朝不是甘逃遁争奈心嘉许与巢池阳山居数家村店蔟山傍下马危桥巳夕阳惊鸟忽冲谿霭破暗花闲堕堑风香时间盘泊心犹恋日后寻思兴必狂可惜回头一声笛酒旗斜曳出疎篁无为军掩映军城隔水乡人烟景物共苍苍酒家楼阁摇风斾茶客舟船蔟雨樯残笛逺砧闻野墅老苔寒桧看僧房狎鸥更有江湖兴珍重江头白一行出泉水驿晓城寒水共萧萧湿碧吹青路一条烟霭浓间出山驿林萝深里过溪桥闲情谩㑹吟兼画隐事犹输钓与樵多谢孤村人落外酒旗风急更相招耿济口舟行环回几合似江干刺眼诗幽尽状难沙觜半平春晚湿水痕无底照秋寛老霜蒲苇交千刃怕雨凫鸥着一攒拟就孤峰寄蓑笠旧乡渔业久凋残园庐柴闗寒井对萧辰自爱栖迟近古人闲草徧庭终胜俗好书堆案转甘贫桥边野水通渔路篱外青山见寺邻懒为躬耕咏梁父吾生巳是太平民雪瓦沟如粉叠楼腰髙㑹谁能解酒貂清夹晓林初落索冷和春雨转飘萧堪怜雀避来闲地最爱僧冲过短桥独有闭闗孤隐者一轩贫病在颜瓢春阴似雨非晴意思深宿酲牵引卧春阴苦怜燕子寒相并生怕梨花晚不禁薄薄帘帏欺欲透遥遥歌管压来沈北园南陌狂无数只有芳菲㑹此心山园小梅衆芳摇落暄妍占尽风情向小园疎影横斜水清浅暗香浮动月黄昏霜禽欲下先偷眼粉蝶如知合㫁魂幸有㣲吟可相狎不须檀板共金樽剪绡零碎㸃酥干向背稀稠画亦难日薄纵甘春至晚霜深应怯夜来寒澄鲜祇共邻僧惜冷落犹嫌俗客看忆着江南旧行路酒旗斜拂堕吟鞍吟懐长恨负芳时为见梅花辄入诗雪后园林才半树水边篱落忽横枝人怜红艳多应俗天与清香似有私堪笑羌乡亦风味解将声调角中吹蝶细睂双耸敌秋毫冉冉芳园日几遭清宿露花应自得暖争风絮欲相髙情人没后魂犹在傲吏齐来梦亦劳闲掩遗编苦堪恨不并香草入离骚送范希文寺丞林中萧寂款吾庐亹亹犹欣接绪余去櫂看当辨江树离尊聊为摘园蔬马卿才大常能赋梅福官卑数上书黼座垂精正求治何时条对召公车送马程知江州惪安酒酣无复耿离肠一路之官尽水乡公廨寒生对庐阜客帆风定泊浔阳陂涵洲渚初收潦露浥兼葭未作霜到日何人先刺谒二林开士在琹堂寄宣城宗言姪春水涵波绿渺弥江南芳草又离离谢家元住青山郭郄氏近攀丹桂枝衣下香囊非尔好牀头诗卷媿吾痴中林独处仍多病蚤晚能来慰所思寄太白李山人颜如童子髪如黳卜筑深当太白西身上只衣麤直裰马前长带古偏提鵾鹏懒击三千水龙虎闲封六乙泥几度枕肱人迹外半牕松雪论天倪歴阳寄金陵衍上人藓晕莎樷古石旁寺和松竹背秋冈骚吟未㫁云生壑梵偈重开月照香五老旧游应悄黙六朝闲事肯悲凉西州独客心摇甚抹碧江天鸟一行寄题歴阳马文仲水轩占得幽居近郭西水轩风景独难齐烟含晚树人家逺雨湿春风燕子低红烛酒醒多聚㑹粉牋诗敌几招携旅游今日堪搔首摇落山城困马蹄暮春寄懐曹南通守任寺丞跌荡情懐毎事同十年曹社醉春风弹弓园圃阴森下碁子㕔堂寂静中赤脚我犹无一婢黒头君合作三公江湖今日还劳结目送归飞㸃㸃鸿和陈湜赠希社师瘦靠阑干撘梵襟绿荷堦面雨花深迢迢海寺浮杯兴杳杳秋空放鹤心斋磬冷摇松吹杂定灯孤坐竹风侵锵然更有金书偈秖许神龙听静吟集贤李建中工部尝以七言长韵见寄感存懐殁因用追和清絶门墙冷似氷野人懐刺昔曽登新题对雨分萧寺旧梦经秋说杜陵贫典郡符资月给老持台宪减秋稜开元文字钟王笔惆怅临风一烬灯读王黄州诗集坐吟行看对清秋懒架仍移近枕头放达有唐惟白傅纵横吾宋是黄州左迁商岭题无数三入承明笔未休红药紫薇足千古又添扬子伴牢愁孤山隐居书壁山水未深猿鸟少此生犹拟别移居直过天竺溪流上独树为桥小结庐池上作蔟蔟菰蒲映蓼花水痕天影蘸秋霞分明似箇屏风上飞起䴔䴖一道斜葑田淤泥肥黑稻秧青濶葢清流旋旋生拟倩湖君书版籍水仙今佃老农耕山中寒食气象才过一百五且持春酒养衰年中林不是不禁火其奈山樱发欲然秋江写望苍茫沙觜鹭鸶眠片水无痕浸碧天最爱芦花经雨后一篷烟火饭渔船咏诸葛退笔神功虽缺力终存架琢珊瑚欠策勋日暮闲牕何所似灞陵憔悴故将军答潘司理庭柯雪压已如春乘兴山阴亦少人岑寂园庐何所对酒中贤圣药君臣即席送江夏茂才与君未别且酣饮别后令人空倚楼一㸃风帆若为望海门平濶鹭涛秋貍奴纎钩时得小溪鱼饱卧花阴兴有余自是䑕嫌贫不到莫惭尸素在吾庐自作寿堂因书一絶以志之湖上青山对结庐坟前秋色亦萧疎茂陵他日求遗稿犹喜曽无封禅书宋元诗㑹卷六宋元诗会卷七钦定四库全书宋元诗㑹卷七兵部主事陈焯编韩琦啄木剥剥复卜卜意若念良木营营求蠧心未获空我腹或露一裆红或展双翅绿捷缘都卢橦响弄羯鼔曲搜索不知疲利觜信摧秃忽尔破奸穴种类无遗族内孽固难辨一发知潜伏彼实害珍材尽殄此非酷直疑天意深不使嗜梁肉专为衆蠧仇待饫弗与足如令知庶味恣择虫与粟杞梓任阴贼长喙罢攻触饱食作羣飞时下泉沼浴归鸣凉树阴暮趂高枝宿苦热皇祐辛卯夏六月朔伏暑始伏之七日大热极炎苦赫日烧扶桑熖熖指亭午阳乌自焦铄垂翅不西举炙翻四海波天地入烹煮蛟龙窜潭穴汗喘不敢雨雷神抱桴逃不顾车裂鼓岂无堂室深气郁如炊釡岂无台榭高风毒如遭蛊直疑万类繁尽欲变脩脯尝闻崑阆间别有神仙宇雪散涤烦襟玉浆清浊腑吾欲飞而往于义不独处安得世上人同日生毛羽昼锦堂古人之富贵归于本郡县譬若衣锦游白昼自光绚不则如夜行虽丽胡由见事累载方册今复着俚谚或纡太守章或拥使者传歌樵忘故穷涤器掩前贱所得快恩仇爱恶任骄悁其志止于此士固不足羡兹予来旧邦意弗在矜衒以疾而量力惧莫称方面抗表纳金节假守翼乡便帝曰其汝俞建纛往临殿行路不云非观叹溢郊甸病躯谐少休先陇遂完缮嵗时存父老伏腊洁亲荐恩荣孰与偕衰劣愧独擅公余新此堂夫岂事饮燕亦非张美名轻薄诧绅弁重禄许安闲顾巳常兢战庶一视题榜因念报主眷忠义耸大节匪石乌可转丹忱难悉陈感泣对笔砚和袁陟节推龙兴寺芍药广陵芍药真竒美名与洛花相上下洛花年来品格卑所在随人趂高价接头着处骋新妍轻去本根无顾借不论姚花与魏花只供俗目陪妖姹广陵之花性絶高得地不宜归造化大豪大力或强迁费尽拥培无艳冶东君固是花之主千苞万萼从荣谢似矫东君汛爱心枉杀东风不肯嫁遂令天下走香名髣髴丹青竞夸诧以此扬花较洛花自合扬花推定霸其间絶色可麤陈天工着意诚堪讶仙家冠子镂红云金线妆治无匹亚旋心体弱不胜枝宝髻欹斜犹堕马氷雪肌肤一缬斑新似守宫明似赭双头两两最多情象物更呈鞍面窊楼子亭亭欠姿媚特有怪状堪图写见者方知画不真未见直疑传者诈前贤大欲巧赋咏片言未出心先怕天上人间少其比不似余芳资假借我来淮海涉三春三访龙兴旧僧舍问得龙兴好事僧每嵗看承不敢暇后园栽植虽甚蕃及见花成由取舍出羣标致必惊人方徙矮坛临大厦客来只见轩槛前国艳天姿相照射因知霛种本自然须凭精识能陶冶君子果有育材心请视维扬种花者答章望之秘校惠诗求古瓦砚魏宫之废知几春其间万事成埃尘惟有昭阳殿瓦不可壊埋没旷野迷荒榛陶甄之法世莫得但贵美璞踰方珉数百年来取为砚墨光烂发波成轮求之日盛得日少片材无异圭壁珍巧工近嵗知衆宝杂以假伪窥钱缗头方面凸槩难别千百未有二三真我来本邦责邺令朝搜暮索劳精神遗基壊地徧刓窟始获一瓦全元淳藓斑着骨尚干翠夜雨㸃渍痕如新当时此复近檐熘印以篆字花其唇磨砻累日喜成就要完旧质知无伦吾才寡陋不足称思与好古能文人好古能文今者谁武宁秘书章表民无诗尚欲两手付何况大雅之奏闻铿纯寓目拥传脩途倦逢春旅思长逺烟含树色细雨起尘香陇麦成行绿林莺并对黄扬鞭聊自慰举目见韶光春晴霁色破春昬高楼日未曛林梢零旧雨山顶入残云醉粉匀花颊风罗皱水纹踏青人误约芳思几纷纷春霖咫尺东郊路春霖絶未通销闲生奕思醒睡费茶功楼迥昏昏雾牕寒霎霎风待晴桑陌上五马恣璁珑后园春日并塞园林古春来似不知雨轻成冻易树老发花迟剧事随年倦欢悰入病衰芳时期强赏宴鼓掲天搥和春卿学士上元罢灯丝竹沈声月泛波警宵方喜罢谁何楼深酒宻客留易路逺香残人去多寒烛倚莲犹结泪淡云归陇不停歌那知梦稳瀛洲上正是钧天九奏和谢丹阳李公素学士惠鹤高笼携得意何勤玉树惭无可待君只爱羽毛欺白雪不知魂梦託青云孤标直好和松画清唳偏宜带月闻自有三山归去路莫辞时暂处鸡羣北塘春雨叶叶轻云帐薄罗坐看膏泽洒庭柯风前芳杏红香减烟外垂杨绿意多声落檐牙飞短瀑㸃匀池面起圆波晴来西北凭栏望拂黛遥峰濯万螺暮春康乐园榆荚纷纷掷乱钱栁花相扑滚新緜一年寂寞频来地三月芳菲巳过天树宻只喧闲鸟雀台高犹得好山川病夫不饮时如此徒有诗情益自然春隂马上正是风和日暖天重阴凌扰苦纒緜蕉心自结凭谁展栁眼慵开只待眠草湿谩铺留醉席榆寒难掷买春钱几时霞外氛霾散放出红轮一丈圆登广敎院阁岑寂禅扉启昼闗公余为㑹一开颜高台面叠包平野老柏参天碍逺山花去春丛蝴蝶乱雨匀朝圃桔橰闲徘徊轩槛何时下直待前枝倦鹊还北塘避暑尽室林塘涤暑烦旷然如不在尘寰谁人敢议清风价无乐能过白日闲水鸟得鱼常自足岭云含雨只空还酒阑何物醒魂梦万柄莲香一枕山暮春书事榆荚空飞不算钱韶光归速置何缘惜春情味过年少战酒英雄退日前竹笋迸堦抽兕角杨花铺水涨龙涎妖妍万变成凋谢长养须资大夏权乙卯昼锦堂同赏牡丹从来三月赏芳妍开晚今逢首夏天料得东君私此老且留西子久当筵栁丝偷学伤春绪榆荚争飞买笑钱我是至和亲植者雨中相见似澘然九日水阁池馆隳摧古榭荒偶延嘉客㑹重阳虽惭老圃秋容淡且看寒花晚节香酒味巳醇新过热蟹黄先实不须霜年来饮兴衰难强漫有髙吟力尚狂壬子十一月廿九日大雪近腊犹悭六出繁忽惊盈尺及民寛万方䝉泽人人贺通夕无风阵阵干危石盖深盐虎陷老枝擎重玉龙寒欲知灵鹫银为界试陟高楼一望看和春卿学士栁枝词陌闲宫古绿烟迷惹尽春愁困拂堤却为多情足离恨故教沟水亦东西淡烟轻日簇谁家㣲出青旗一带斜对景似嫌春意老更摇疎影扫残花画桥南北水连天才聴莺声又晚蝉长使离魂容易断春风秋月自依然曲江风煖晓阴斜翠色相宜拂钿车自是春眠慵未起日髙人困又飞花叶叶新长约黛蛾丝丝轻软任风梭啼莺便学歌㗋啭知是春来舞意多文彦博燕川渡蚤过燕川渡千峰挿太虚云开㣲见日水浅不侵车风急樵歌响霜严木叶疎缘溪东北去巖后有精庐闗山月荡子久行役辽西戍未还佳人怨遥夜清泪浥朱颜藓晦兰闺寂尘昏宝镜闲相思不相见明月下闗山送弥陀实师访积庆西堂顺老好去三摩地相逢两㑹家禅心究实际慧眼絶空花闻在东林日常烹北苑茶愿将甘露味余洒济河沙端居多暇懐洛成诗家运使兵部俯垂属和赋谢倦翼念归林幽懐动越吟更回谿叟信深契野云心巴里传高唱英韶继善音便须传洛社纸价重千金留守相公宠示东田䜩集诗依韵奉和尝同徐勉构东田花竹成阴雨后天为爱霜台寛白简得随津阁看红莲清樽屡釂吟情逸翠袖频翻舞态妍归兴直须三鼓尽月华应是十分圆留守相公用雅章召赴东楼再次来韵朱楼华阁府园东蜗陋仍依美庇中俭幕深严逢绿水楚台高迥快雄风四絃清切呈新曲双袖蹁跹试小童况是元规兴不浅归轩争敢便匆匆知府学士尧夫寄诗曲念衰老依韵和呈几年洛社盍朋簮照席琼枝秀出林月夕同游诗笔健花时共赏酒杯深帝纶中出荣开府使节西驰怆判襟逺寄佳章念衰朽知君最有嵗寒心西归日琼林苑赐宴即席窃禄叨荣四纪余退思侥倖亦无如趋朝再覩新宫省解绂还归旧里庐报国丹心明皎皎恋轩疲足去徐徐羣公尽出都门祖盛事先于汉二疏臣伏䝉圣恩今月二日就琼林苑特遣中使宠赐御诗曲推恩礼过奖愚臣感愧之深负荷弗克辄课愚陋恭和圣制老臣为感圣恩殊趣治轻装觐帝居钖宴便蕃亲凤扆赐章重叠捧龟书康时有志才终短报国无功术已疎身在洛阳心魏阙愿倾丹恳上公车送圆明大师归呉兴数曲清琹达舜聪瑶津仙苑助熏风朝端多士知音久霅上故栖归思浓命服鲜华新烂椹行装轻简旧焦桐乡人若问大檀越尽在名经千部中谢事归老洛阳留守相公玉汝宠惠佳篇赋荅二圣恩深念老臣许从休退乐伊濵重观景物皆尘迹喜见居留是故人林下放懐无简束樽前道旧长精神公虽久作东田伴却伫黄枢秉化钧野意引得清伊一派通三湾相接势无穷便成渺渺江湖趣更有萧萧芦苇风西洛当年为胜地东田今日属衰翁药园事迹分明在尽见云乡旧记中和呉谏议寄题广化寺浄居高掲四禅天更对伊嵩辟广轩塔耸千花依鹫岭舟浮一叶上龙门云藏古木当危槛风递疎钟过逺邨我有草堂南涧口但逢西望欲销魂次韵留守相公玉汝见柬东郊瘠土才千畆绕舍团椒仅百家地接玉泉多草木路经缑岭少风沙能留过客虽无馔时对清尊亦有花昔日相君曽降顾常忧蜗陋不容车次韵秦帅经畧吕通议过洛少留喜过西都暂解鞍尊前不惜醉酡颜推襟道旧从容久落笔成诗顷刻间塞外定知威令肃幙中常得雅歌闲相门出相归人望琐闼难淹侍从班奉陪伯温中散程伯康朝议司马君从大夫席于所居小园作同甲㑹四人三百十二嵗况是同生丙午年招得梁园工赋客合成商岭採芝仙清谈亹亹风盈席素髪飘飘雪满肩此㑹从来诚未有洛中应作画图传荅龎相许枉过家园不果先以诗来次韵一㕓幽趣斗城西竹映轩牕栁拂堤园吏毎夸风物美主人常叹簿书迷碧池荷动观鱼戏朱槛梧倾待凤栖惟愿毗耶长者至莫忧花里有莺啼清明日玉津园赐宴即席节应桐华始筵开禁苑新推恩缘旧物加惠及陈人衆乐闻天奏同寅㑹柄臣兰肴享丰洁桂醑酌芳醇覆育需云广涵濡湛露均桑榆垂晚景何路报尧仁游东田八韵文物平津阁风流太傅山胜游松岛外故迹药园间霜蔀编为屋寒荆刈作闗牕櫺云漠漠畦窦水潺潺芦渚炊烟起萍沤钓艇还竹经朝雨翠荷借夕阳殷幽兴能招隐高情自爱闲从来行乐处携手一开颜提举端明见示三月晦日雨中书懐诗次韵春光垂欲尽夏景渐増添郁郁松篁茂萧萧风雨兼花心随絮落屐齿被苔粘巧啭莺迁木惊飞燕入帘虾须穿曲沼虎爪度前帘坐久香销炷吟多笔费尖云容方霭霭日色未炎炎舞鹤倾丹顶游龟散绿髯命賔常务率出令更须严诗咏当阶药书寻傍架籖兰芬衣可袭露润草俱沾贵近辞金马编修赐玉蟾高欢惟自适独乐未尝厌赤白曽谘丙丹青每诮阎沖和缘养浩寂寞为安恬身处贫无愧心贪道不廉成文推大手济用鄙轻缣视履循清节祈恩陋杂占闻韶欣凤舞在藻爱鱼潜鲈鲙思渔艇貂冠望酒帘圣时非吏隐贤业系民瞻抚事惟公论摛辞乃自谦保躬诚易退康世义难淹颣句慙无取酬言幸不嫌次韵留守相公同游龙门凿开青嶂启天门直㵼伊流浅汝濆八节惊涛鼍振鼓千花宝墖鴈翔云嵓煨雨过飞泉涨谷口风回堕叶纷龛穴窿穹三像列楼台叶焕两崖分方陪茜斾来寻胜不就蒲餐趂茹荤北里笙竽皆拥从东山罗绮半酣醺升堂共覩皤仙貌策杖同寻古士坟喜脱貂冠亲野老幸随熊轼附邦君林峦岑寂真堪赏市井喧譁渐厌闻人度长川犹隐映香销古殿尚氤氲周生归后兰重佩荀令行时蕙更熏晓露未晞珠滴涙秋花争发锦挑纹羣娃散步尘生袜小舫争登水溅裙钓叟旁观皆叹羡禅师迎谒尽欢欣既无冗局羁闲迹忍促回轩背夕曛得向石头溪上饮从今遂不畏移文耆老㑹诗九老唐贤形绘事元丰今胜㑹昌春垂肩素髪皆诗彦挥尘清谈尽席珍染翰不停诗思健飞觞无算酒行频兰亭雅集夸脩褉洛社英游忝序賔自愧空疎陪几杖更容欵宻奉簮绅当年尚齿尤多幸十二人中第二人憩鹤堂再到灵都访胜游青山依旧白云秋烧丹帝子今何在憩鹤仙人迹尚留题郭熙画浅水深山曲迳通樵夫涉水出林中可怜画笔多情思写入霜纨一扇风荅呉几复君说归期未有期西风又是鲙鲈时何当㑹集香山伴同赴松牕竹下棋上已阻雨林花脉脉怯朝烟雨隔兰亭曲水筵欲买春花无定价东风撩乱掷榆钱宫词体轻浸不胜鸾钗常羡同心上苑梅翠辇未过珠箔卷漆盘犹贮夜明苔张俞府衙新书堂志士营道日筑室养贤名锄荒出幽邃扫室回虚明山岳凌墙壁溪塘泻牕楹兰蘅露景晚松桂秋风生琴瑟古奏樽罍湛寒清黙意驰万象游心览八纮羣经互粲粲百氏纷营营礼乐立制作文章县凖程唐虞化已逺周礼道尚行师友得正士讲论无俗声邪哆不可入纷华固难倾修辞力工巧厉学逾农畊天爵既自后人文取其荣元侯方作镇列士争献成学校溢都市讴吟洽黎氓宁同稷下议饱食谈纵横宴万州西山池亭柬鲁使君西岭郁盘纡寒泉注原隰下有乖龙池何年此殊极复为鼋鼍据乱我清泉色松干已交摧石牙空鬭立鲁侯独穷胜公暇日寻陟荡涤潢污流宛如疏凿力池光复涵彻万象如镜入亭观出浮云彤彤映邦域左右浮屠宫岿然争嶪岌昔乃荆棘荒今为兰蕙袭宻树低华阴嘉禽弄文翼使君池上宴何减襄阳习越公堂越公作隋藩烈烈耀威武驻马白帝城营营压巴楚俯瞰万里流徘徊览千古鬼工役精魄梓制衒刀斧四阿无栾栌大厦惟柱础峥嵘露节角豁转檐庑丹漆久磨灭风云尚吞吐蚕妇昨日到城郭归途泪满巾遍身罗绮者不是养蚕人金刚台雾山环合自云川户有清溪种玉田万本桃花不知处几人曽得问秦年石延年送刘潜归陶邱丈夫未大用身与仁义间可堪更聚散风尘摧其颜君今归柯泽路出梁宋间梁宋有吾庐亲老待儿还矧复君先归因之头益斑春老有时回人老不再少草白有时荣髪白不再好人生不如春髪生不如草送别春草前人意先春老瀑布飞势挂岳顶无时向此倾玉虹垂地色银汉落天声万丈寒云湿千巖暑气清沧浪何足羡就此濯尘缨金乡张氏园亭亭馆连城敌谢家四时园色鬭明霞牕迎西渭封侯竹地接东陵隐士𤓰乐意相闗禽对语生香不㫁树交花纵游㑹约无留事醉待参横月落斜曹太尉西师仁者虽无敌王师尚有征独乘金廐马都领铁林兵肃气闗河暮屯烟部落晴旗光秋烧合甲色夜江横士喜击中鼓敌疑闻后钲寒踰博望塞春宴隗嚣城外使羌心伏旁资帝道平公还如画像为賛学班生黄亢临水人生朝复暮水波流不驻去年此日水今日到何处惆怅雨残花嫣红随水去花落水东流识尽人生事吕夷简江南立春日灰律何时应江春昨夜来细风先动栁残雪不藏梅余冷迷清管㣲和发冻醅闭门无客到樽俎为谁开天华寺贺家湖上天华寺一一轩牕向水开不用闭门防俗客爱闲能有几人来张瓌寄题径山懐郎简侍郎天地一州渚北平南欹危幽并深以厚江淛清且竒武林颇英秀川滙仍山卑应接殚天巧类非人力为径山最佳处有巖称玉芝居防俗士驾地乃贤人宜郎公留名徳平时为羽仪引年归故里不复衣朝衣留侯黄石心白傅香山期结宇名胜外日与尘事违伊予来东藩滥持使者麾当候秋风高逺造巖下扉澣濯缨上尘散步松间綦未能继高躅聊用慰所思郎简访徐沖晦湖上访髙士径深行绿苔应闻山犬吠知是野人来岸帻出相接柴门自为开林间清话久薄暮榜舟回曹汝弼中秋月年年相对赏永夜坐吟牀衆望自疑别孤高非异常园林分净影台榭起余光谁似蟾宫客得攀仙桂香懐寄披云峰诚上人院髙穷木杪野极静无言险路通巖顶香泉出石根㣲风飘磬韵幽鸟啄苔痕常记相留夜秋堂共聴猿再寄江城从别后闻说在松间度日长扄户终年不下山静为诗所役闲免事相闗应喜云邉客㝠摉鬓未班赠披云峰岳长老禅外掩松扄闲眠度嵗阴雨侵香篆湿苔长屐痕深水在铜缾冷云归玉磬沈前山有灵药时策杖藜寻赠僧一从叨命服乘兴入天台院接石桥住门临瀑布开松间应独坐雪里更谁来时复携藜杖看云上古台喜友人过隐居忽向初春候闲过隐士家旋收松上雪来煑雨前茶禽换新歌曲梅妆隔嵗花应惭非遁者难久在烟霞富弼定州阅古堂天下十八道惟河北最重河北三十六州军就其中又析大名府定州真定府高阳闗为四路惟定州最要定为一路治所实天下要重之最知是州者兼本路兵马都部署居则治民出则治兵非夫文武才全望倾于时者不能安疆塲屏王室也然自国初已来专以武臣帅诸路庆厯七年甘陵妖贼据城叛河北妖党相摇以谋应卒骄将懦人心大震天子悟始议选儒臣帅四路以督诸将迺起知郓州资政殿学士给事中昌黎韩公帅真定以遏乱萌明年春贼诛人安既而夏大雨河决商胡东北入于海河北灾人复不宁流徙失业者四出咸不翅千里僵殍满道天子恤然且虞他姦遂以公帅定定既要重天下宿兵素多属伤残之后官民枵困征赋逃无几而兵不少减兵袭旧幸歉益骄以悍公夙夜裁整以威以懐兵之骄不从令者捽其首恶斩以狥略为条教余怗怗就约不敢譁于室至有调发者逺而弥戢如公亲临已而招集逋亡四流争还如啼孩奔父母惟恐其后至则充然各得其欲农无废陇赋有余粒不旁诛横歛而上下足堙漏补罅一面完固公既撃彊梗之兵又育彫瘵之民左行斧钺右哺饮食乱者毕治亡者毕存礼法政教向之人所不得闻者今渐濡酣饫无不贯彻自是邉人革其耳目新其肝肠优为而乐从故人易治而功成速也又明年秋天子图公之功诏加大学士公先尝表其志幸终三年不愿亟易也至天子抑骑召而使即以授姑遂公请亦以慰斯人爱公之心也公惕宠处官虽无事未尝辄自豫念兵与民之急宜无过者矧临要重之路忧虞所繋凡是谋画不可以无法乃择取歴代贤守良将总若干人行事创大屋以类相次绘于周壁牓之曰阅古堂葢欲阅古之人所为而为之法也噫公雅文杰武自当视乎古人且天下方迟公入辅以致太平若其安疆场屏王室岂庸考古而后能哉实公沖然不自有其有而归乎古人也其县知来者不师绘事而公是师也虽然蹋古蒐善惠人警已公之意谓其至矣乎公邮问索诗因粗序所致之㫖以志其始而示于后诗曰朔方之兵劲于九土尤劲而奥要惟定武兵劲在驭用则罴虎失驭而劲骄不可举曰保曰贝闭壁连阻武爵斯守束手就卤皇帝曰噫汝武曷取有弊必革以勤于抚公来帅定始以威怒有兵悍横一用干斧连营怛之胆栗腰伛既惧而教如餔如乳以刺以射以钲以鼓无一不若师师旅旅列城自刺靡不和附阴沴为梗降此大雨大河破洩在河之浒民被黩垫田入汚莽流离荡析不得其所公慼曰吁予敢宁处迺大招来乃大保聚乃营帛粟寒衣饥茹民归而安水下孰御强弱死生由公复虑曰义曰仁震肃春煦合和蒸天天顺以序公境独稔爰麦爰黍公俗独乐夫耕妻杼人虽曰康公亦奚豫谓此一方民与兵具务剧任重稽古其裕人皆谓公与古为伍公文化民公武御侮何思古人公不自许遂择竒匠绘于堂宇列其行事指掌可数前有古人在我门户后有来者依我墙堵斯堂勿壊有堂有故堂之不存来之曷覩宏乎焕乎千载是矩涵虚阁画阁髙连百雉城涵虚应不愧标名门前栁色兼旗色座上琴声杂佩声肯羡五湖归范蠡未饶三径隐渊明我来恰值初晴后山色波光分外清唐介寄杭州孙资政何人富贵不图安大抵为臣节欲完手执枢机谋国易心存忠义入时难临风未觉龙媒老冲斗谁知剑气寒天子圣神思旧徳肯教旌驭久盘桓宋元诗㑹卷七宋元诗会卷八钦定四库全书宋元诗㑹卷八兵部主事陈焯编范仲淹谢黄惣太博见示文集松桂有嘉色不与衆芳期金石有正声讵将羣响随君子着雅言以道不以时仰止江夏公大醇无小疵孜孜经纬心落落教化辞上有帝皇道下有人臣规邈与圣贤㑹岂以富贵移谁言荆棘滋独此生兰芝谁言鼃黾繁独此蟠龙龟岂徒一时异将为千古竒愿言周召风达我尧舜知致之讽谏路陞之诰命司二雅正得失五典陈雍熙颂声格九庙王泽及四陲自然天下文不复迷宗师农圣人作耒耜苍苍民乃粒国俗俭且淳人足而家给九载襄陵祸比户犹安辑何人变清风骄奢日相袭制度非唐虞赋歛由唿吸伤哉田桑人常悲大絃急一夫耕几壠游惰如云集一蚕吐几丝罗绮如山入太平不自存㓙荒亦何及神农与后稷有霛应为泣寄题孙氏碧鲜亭天地何风流复生王子猷黄金买碧鲜绿玉排清秋非木亦非草东君嵗寒宝耿耿金石生雪霜不能老清风乃故人徘徊过此君泠泠钧天音千载犹得闻应是圣贤魄钟为此标格髙节见真清霛心隐虚白粉筠多体貌锦箨见儿童上交松桂枝下结兰蕙丛秀气霭晴岚翠光凝绿水明月白露中静如隐君子不愿湘灵泣不求伶伦吹凤凰得未晚蛟龙起何时萧萧云水间良与主人宜绿尘满浮世何当拂长袂坐啸此亭中行歌此亭际逍遥复逍遥不知千万嵗明月谣明月在天西初如玉钩㣲一夕増一分堂堂有余辉不掩五星耀不碍浮云飞徘徊河汉间秀色若可餐清风起丛桂白露生堦兰髙楼望君时为君拂金徽奏以尧舜音此音天下稀明月或之闻顾我亦依依月有万古光人须万古心此心良可歌凭月为知音清风谣清风何处来先此高高台兰丛国香起桂枝天籁回飘飘度清汉浮云安在哉万古郁结心一旦为君开有客慰所思临风久徘徊神若游华胥身疑立天台极渇饮沆瀣大暑执琼瓌旷如携松丘腾上烟霞游熙如即庄老语入逍遥道朱絃鼓其熏可以解吾民沧浪比其清可以濯吾缨愿此阳春时勿使飘暴生千灵无结愠万卉不摧荣庶几宋玉赋聊广楚王情公路涧嵩高登灵源北望洛阳注清流引河汉白气横云雾英雄惜此地百万曽相距近代无战争常人自来去拜马涧传闻王子晋涧边遗一骥当时青云路鸡犬亦可致未必真龙媒悠悠在平地天门泉天门有灵泉尘埃未甞至日月自髙照云霞亦辉庇惟抱夷齐心饮之可无愧峻极上寺徘徊峻极寺清意满烟霞好风从天来吹落桂树花高高人物外犹属梵王家中峰嵩高最高处逸客偶登临回首日月影正得天地心念此非常游千载一披襟湖山湖山满清气赏心甲呉越晴岚起片云晚水连初月渔父得意归歌诗等闲发筠亭为爱碧鲜亭入夏姁姁至台榭竞生烟独有清凉意髙冈凤不来幽人此沈醉风笛风引湖边笛焉知非隐沦一声裂云去明月生精神无为落梅调留寄陇头人渚莲武陵谁家子波面双双渡空积心中丝未成机上素似共织女期秋霄苦霜露天平山白云泉灵泉在天半狂波不能侵神蛟穴其中渇虎不敢临隐照涵秋碧泓然一勺深游润腾云飞散作三日霖天造岂无意神化安可寻挹之如醍醐尽得清凉心闻之异丝竹不含哀乐音月好羣籁息涓涓度前林子晋罢云笙伯牙收玉琴徘徊不拟去复发沧浪吟乃云尧汤嵗盈盈长若今万里江海源千秋桂松隂兹焉如有价北斗量黄金和杨畋孤琴咏爱此千年器如见古人面欲弹换朱丝明月当秋汉我愿宫商絃相应声无间自然召南风莫起孤琹叹绛州园池綘台使君府亭阁参园圃一泉西北来羣峰髙下覩池鱼或跃金水帘长布雨怪栢锁蛟虬丑石鬭貙虎羣花相倚笑垂杨自由舞静境合通仙清音不知暑毎与风月期可无诗酒助登临问民俗依旧陶唐古鄱阳酬泉州曹使君见寄吾生岂不幸所禀多刚肠身甘一枝巢心苦千仞翔志意茍天命富贵非我望立谭万乘前肝竭喉无浆意君成大舜千古闻馨香片玉弃且在双足何辞伤王章死于汉韩愈逐诸唐狱中与岭外妻子不得将义士抚卷起眦血一霑裳于时宴安人灭然已不扬匹夫虎敢鬭女子熊能当况彼二长者乌肯巧如簧我爱古人节皎皎明如霜今日贬江徼多慙韩与王罪大祸不称所损伤纎芒尽室来官下君恩大难忘酒圣无隐量诗豪有余章秋来魏公亭金菊何煌煌登髙发祕思聊以摅吾狂卓有梅圣俞作邑郡之旁矫首赋虚乌拟彼歌沧浪因成答为戏移以赠君郎泉南曹使君诗源万里长复我百余言纯纯自宫商念此孤唳鹤声应来逺方相期养心气弥天浩无疆铺之被万物照之谐三光此道果迂濶陶潜吾醉乡聴真上人琴歌银潢耿耿霜稜稜西轩月色寒如氷上人一叩朱丝绳万籁不起秋光凝伏羲归天忽千古我闻遗音泪如雨嗟嗟不及郑卫儿北里南邻竞歌舞竞歌舞何时休师襄堂上心悠悠撃浮金戞鸣玉老龙秋啼沧海底幼猿暮啸寒山曲陇头瑟瑟咽流泉洞庭萧萧落寒木此声感物何太灵十二衔珠下仙鹄为余再奏南风诗神人和畅舜无为为余试弹广陵散鬼物悲哀晋方乱乃知圣人情虑深将调四海先调琹兴亡哀乐不我遁坐中可见天下心和葛闳寺丞接花歌江城有卒老且贫憔悴抱闗良苦辛衆中忽闻语声好知是北来京洛人我试问云何至是欲语汍澜堕双泪斯须收泪始能言生自东都富贵地家有城南锦绣园少年只以花为事黄金用尽无他能却作琼林苑中吏年年中使先春来晓宣口勅修花台竒芬异卉百余品求新换旧争栽培犹恐君王厌颜色羣芳只似寻常开幸有神仙接花术更向都城求絶匹梁王苑里索妍姿石氏园中淑质金刀玉尺裁量妙香膏腻壤弥缝宻回得东皇造化工五色敷华异平日一朝宠爱归牡丹千花相笑妖娆难窃药嫦娥新换骨婵娟不似人间看太平天子春游好金明栁色笼黄道道南楼殿五云髙钧天捧上蓬莱岛四边桃李不胜春何况花王对玉宸国色精明动韶景天香旖旎飘芳尘特奏霓裳羽衣曲千官献寿罗星辰兑悦临轩逾数刻花吏此时方得色白银红锦满牙牀拜赐仗前生羽翼惟观风景朝仍暮一心嵗嵗供春赋中途得罪情多端刻木在前何敢诉窜来江外知几年骨月无音雁空度北人情况异南人潇洒溪山苦无趣子规啼处血为花黄梅熟时雨如雾多愁多恨信伤人今年不及去年身目昏耳重精神减复有乡心难具陈我闻此语聊悒悒近曽侍从班中立朝违日下暮天涯不学尔曹向隅泣人生荣辱如浮云悠悠天地胡能执贾谊文才动汉家当时不免来长沙幽求功业开元盛亦作流人过梅岭我无一事逮古人谪官却得神仙境自可优优乐名教曽不恓恓弔形影接花之技尔则竒江乡卑湿何能施吾皇又诏还淳朴组织文章皆弃遗上林将议赐民畋似昔繁华徒尔为西都尚有名园处我欲抽身希白傅一日天恩放尔归相逐栽花洛阳去中元夜百花洲作南阳太守清狂发未到中秋先赏月百花洲里夜忘归绿梧无声露光滑天学碧海吐明珠寒辉射空星斗疎西楼下看人间世莹然都在青玉壶从来酷暑不可避今夕凉生岂天意一笛吹销万里云主人髙歌客大醉客醉起舞逐我歌弗舞弗歌如老何野色非烟亦非雾羃羃映楼台白鸟忽㸃破夕阳还照开肯随芳草歇疑逐逺帆来谁谓山公意登高醉始回送何白节推宰晋原盛府兼名邑荣归指故林多年望乡泪万里倚门心江馆春寒薄山程晚翠深板舆迎侍日桃李正芳隂送韩渎殿院出守岳阳仕宦自飘然君恩岂欲偏才归剑门道忽上洞庭船坠絮伤春目舂涛废夜眠岳阳楼上月清赏浩无边游乌龙山寺髙岚指天近逺熘出山迟万事不到处白云无尽时异花啼鸟乐灵草隐人知信是栖真地林僧半雪睂江干闲望江干日清旷寓目一搘笻落叶信流水归云识旧峰兰荪谁共采凫雁自相从莫爱苹风起波来千万重洞庭山呉山无此秀乘暇一游之万顷湖光里千家橘熟时平看月上早逺觉鸟归迟近古谁真赏白云应得知虎丘山昔见虎耽耽今为佛子巖云寒不出寺剑静未离潭幽步萝垂径髙禅雪闭庵呉都十万戸烟瓦亘西南应制赏花钓鱼万彚嘉亨日皇心豫宴辰华林新濯雨灵沼正涵春帝幄纷仙蘤天钩掷锦鳞洋洋颁睿唱赓颂浃簪绅芝山寺楼殿冠崔嵬灵芝安在哉云飞过江去花落入城来得食鵶朝聚闻经虎夜回偶临西阁望五老夕阳开赴桐庐郡至淮上遇风圣宋非彊楚清淮异汨罗平生仗忠信尽室任风波舟檝颠危甚蛟鼋出没多斜阳幸无事沽酒听渔歌瀑布迥与衆流异发源髙更孤下山犹直在到海得清无势鬭蛟龙恶声吹雨雹麤晚来云一色诗句自成图尧庙千古如天日巍巍与善功禹终平洚水舜亦致熏风江海生灵外干坤揖让中乡人不知此箫鼓谢年丰八月十四夜月光华岂不盛赏宴尚迟迟天意将圆夜人心待满时已知千里共犹讶一分亏来夕如澄霁清风不负期试笔偶缘疎拙得天真岂问前途屈与伸车马纵能欺倦客江山犹可助骚人懒如叔夜书盈几狂似渊明酒满巾况有南牕姬易在此心那更起纎尘送石曼卿河光岳色过秦闗英气飘飘酒满颜贾谊书成动西汉谢安人笑起东山亨途去觉云天近旧隐回思水石闲此道圣朝如不坠疏封宜在立谭间依韵酬太傅张相公见赠出处曽无致主功南阳为守地犹雄醉醒往日慙渔父得失今朝贺塞翁七里河边归带月百花洲上啸生风卧龙乡曲多贤达愿预逍遥九老中知府孙学士见示和终南监宫大保道懐因以缀篇玉皇近侍请修真赐得南山十里云樽有圣贤聊自慰鼎多龙虎复谁分谢家山色朝晡见陶隐松风寤寐闻万物已齐无一事独醒㣲笑醉醺醺酬滕子京同年谢家风雅若为酬散吏方耽海上游疎懒几忘传笔梦寂寥仍有负薪忧欲歌兰雪归真隐敢向簪轩竞急流如共茂先占气象莫言神物在南州游庐山五老闲游倚舳舻碧梯岚径是程途云开瀑影千峰挂雨过松篁十里铺客爱往来何所得僧言荣辱此间无从今更识逍遥㫖一聴升沈造化炉马迹仙坛灵坛拱上百神清碧坞红霞相映明曲迳已无青草合乱峰时有白云生亭亭翠纛髙山矗隐隐狂雷落石轰待得九霄鸾鹤驭玉书应改地仙名归鴈稻梁留不得一一起江天带雪南离楚和春北入燕依依前伴侣歴歴旧山川木叶程犹逺梅花信可传子规啼到晓鹦鹉锁经年应羡㝠㝠者东风羽翼偏依韵和延安龎龙图柳湖种栁穿湖后延安盛可游逺懐忘泽国真赏即瀛洲江景来秦塞风情属庾楼刘琨増坐啸王粲乍销忧秀发千丝堕光摇匹练柔双双翔乳燕两两睡驯鸥折翠赠归客濯清招隐流宴回银烛夜吟度玉闗秋胜处千场醉劳生万事浮王公多雅致思发共仙舟和延安龎龙图寄岳阳滕同年优游滕太守郡枕洞庭边几处云藏寺千家月在船疎鸿秋浦外长笛晩楼前旋拨醅头酒新炮缩项鳊宦情须淡泊诗意定连绵迥是偷安地仍当饱食年只应天下乐无出日高眠岂信忧边处兵隔一川淮上遇风一櫂危如叶傍观亦损神他时在平地无忽险中人题翠峰院翠峰髙与白云闲吾祖曽居水石间千载家风应未坠子孙还解爱青山过严滩汉包六合网英豪一箇㝠鸿惜羽毛世祖功臣三十六云台争似钓台高庆朔堂庆朔堂前花自栽更移官去未曽开年年忆着成离恨只託春风勾管来姚嗣宗题驿壁踏破贺兰石扫清四海尘布衣能办此可惜作穷人题空同山寺南粤干戈未息肩五原金鼓又轰天空同山叟笑无语饱聴松声白昼眠范纯仁累约舍弟纯礼以职事未至落叶犹同飞寒鸟犹并枝我汝独何负不得长相随偶为细累拘跬步成天涯后日更逺适㑹合倍难期尚愿家国宁且作千日离悠悠百年间几别颜即衰从宦非我志功名徒自欺虽言干寸禄坐使手足违逐末背本心得一万已遗尔我麤有识此事良同悲安得长洲田清水稻百畦将汝入故庐亲戚坐成围幼弟就文史长兄近砭医孝谨奉诸宗祭祀洁四时此外逐风月对酌白酒巵毕世为善人不负生育慈斯志倘未遂终为路旁嗤㑹师宰忆昨相逢际风喧洛城春芳菲供愁眼衣袂偕京尘艰难各有适㑹合宁逡巡君归来何时我约赴无因自此还相望渇臆生埃尘晚嵗留故邱山川寂无邻落日送樵牧苍烟起荆榛季弟自城至开颜慰天伦遽言长者车相过止来晨兹遇出意表候迎屡冠巾寒途马歴歴幽扉犬狺狺野夫竞走报似喜得嘉賔空堂揖颜色和气相氲氤开尊共灯烛笑语何谆谆朝游禹门寺暮歴清伊濵危龛俨金像逺波舒翠鳞石楼最清絶就宿同裯茵滩声夜逾急天然谢韶钧闲谈尽物理至乐还天真人生足羁束此㑹犹难频所期道义心白首长相亲谒辛化光浓阴结秋意疎林啸风声时节感壮懐挈酒慰友生友生氷玉士节行映古清十五簪儒冠四十无华缨家贫道弥富身困誉益荣殷勤数賔侣足趋颜巷轻高斋面幽圃修筠拥轩楹班班寒露丛竞吐篱下英食具简且洁盘蔬亦晶明饮适言笑和至乐不乱情郁然兰芷芬薰灼通心诚因嗟朝市间利欲空自兵蚤行夙驾冒轻寒身劳意自闲鸣鸡起遥野残月满空山水落滩沙白林稀落叶殷东方上朝旭始免畏途难寒食日泛舟合友逢佳节携尊泛碧流溪风消酒力烟树入春愁羣鸭开波练疎云透月钩平生懐古意最羡五湖游和韩子文题王摩诘画寒林摩诘传遗迹家藏久自竒髙人不复见絶艺更谁师水石生寒蚤烟云结雨迟笔端穷造化聊可敌君诗零陵忆弟妹感秋懐弟妹憔悴客潇湘他日常星聚衰年隔雁行既盲难引望垂老易悲伤安得如鸿鹄髙飞向汝傍与王弱翁游龙门谁知造化擘巍峩千古伊流向此过四面乔松拥香刹两崖苍石束寒波身闲愈觉良朋贵诗拙翻羞好景多宜向诸方纵萧散明朝望洛下长坡和王㣲之同持国泛舟登楼故人还喜笑言同把酒相看似梦中老去卜邻逢晏子从来解榻赖陈公画船稳泛平溪绿层观髙横落日红莫讶狂歌先尽醉预愁羁旅向山东和韩侍中垂萝洞胜游今属相君家台榭髙开碧水涯森耸绿梧常映日萦纡寒熘曲穿花藤牵柔蔓垂长带竹引新萌走蛰蛇下吏不归峩醉弁却愁归污绣茵车和韩侍中春阴马上三月芳菲欲暮天可堪零雨昼连绵润催陇麦将黄节寒阻春蚕趂蚤眠疎栁拂墙难结絮嫩苔铺砌已成钱牡丹只待晴阳照看吐新花一尺圆和韩侍中登广教院阁两陪千骑叩禅闗毎聴髙吟解客颜吉甫壮犹方北伐谢公髙兴在东山僧轩深闭芳菲静春昼初长鸟雀闲浮览不知归迳晚火城看逐隼旟还和韩侍中初夏游兴庆池池边喜逐綵旗行初夏亭台照水明筠箨乍开春后绿林梢长带雨来声新荷猎猎香风逺深洞沈沈昼景清珍重相君忧国意宴终游亦念农耕谢师厚寄同黄壻鲁直唱和忽得穰郊信翛然病魄醒懐贤心独在感旧涕偏零南斗占神剑西豪聚徳星卧龙看复起失马顾曽经氷玉清相照芝兰逺更馨㣲官应念我白首候戎亭春日寄许州韩持国湖上春游阻重陪朱轓红斾想徘徊莺花对席应相恼不见频携醉客来雪中池上碧玉为池白玉隈千林万木尽花开携賔欲觅开尊处祇得清香辨野梅呉中复西园十咏西楼信美他乡地登临有故楼清风破大暑明月转髙秋朝暮岷山秀东西锦水流賔朋逢好景把酒为迟留衆熙堂亭枕方塘上轩开四照新花涵清露晓风卷緑波春日暖眠汀鹭荷翻跃锦鳞熙熙游宴地行乐慰西人竹洞隂森过百步屈曲锁莓苔翠色寒无改清风时自来叶笼苍玉干路入碧云堆吏散无公事支笻到几回方物亭草木虫鱼部披寻自古无飞沈天产异生植土风殊物色随心匠形容记缋图虚亭玩真意浩思满江湖翠栢亭衆木坠黄叶皴皮抱翠枝自然根性异不为雪霜移灵润承多露清隂贯四时婆娑嵗寒意每到坐迟迟圆通菴对此圆通境陶然胜静斋观空无物我扣寂外形骸燕坐埋遗照虚名莫疾懐人间忧乐地所丧甚山崖琴坛潇洒琴坛上贤侯养道情无今亦无古求意不求声林邃风初静云收月乍明拂絃成一弄尘思浩然清流杯亭结客乘公暇流觞逐浩歌乱峰晴倒影曲水宛回波小海逢元已兰亭记永和西州行乐事应比晋贤多乔柟亭木占西园胜亭延上客过色无花卉妬坚为雪霜多干有千年秀根含一气和明堂求柱石可得老巖阿锦亭帘幕临雕槛牕疏照烂霞园林初过雨风日勐催花香入游人袖红堆刺史家四时俱好景终不似春华沈遘和李审言上元寄王巖夫此都豪丽嵗仍丰此夕都人凯乐中车马笙箫十里至楼台灯火九衢通香舆轧轧凌风驶粉袂翩翩照地红病守行春应勉彊要堪攀倚少年丛戏卢中甫晴日春风花气浮少年嬉逐满扬州谁怜居士身常病独坐空船理白头还家自嘲意昨边城初见春纎纎垂栁正争新不知逺客贪归意欲把柔丝繋画轮田况三月三日丽日照芳春良㑹重元已阳濵修袚除华林程射技所尚或不同兹俗亦足喜门外盛车徒山半列鄽市彩棚飞镝逺醉席歌声起回头望城郭烟霭相表里秀色满郊原遥景落川涘目倦意犹逺思余情未已登髙贵能赋感物畅幽㫖宜哉贤大夫繇斯见材美游净衆寺千骑出重闉严祠净宇邻映林沽酒斾迎马献花人艳日披江雾香飈起路尘韶华特明媚不似逺方春汎浣花谿浣花溪上春风后节物正宜行乐时十里绮罗青葢宻万家歌吹绿杨垂画船伐鼓临芳溆綵阁凌波汎羽巵霞景渐曛归櫂促满城懽醉待旌旗寒食开西园春风寒食节夜雨昼晴天日气熏花色韶光徧锦川临流飞凿落倚榭立秋千槛外游人满林间饮帐鲜衆音方杂沓余景更留连座客无辞醉芳菲又一年刘沆小孤山擎天有八柱此一柱仍存石耸千寻势波流四面痕江湖中作镇风浪里盘根平地安然者饶他五岳尊聪明泉义山山下有灵泉泉唤聪明自古传四百年中三出相不才何意继前贤王陶有窦复者世居镇戎能道边事君不见镇戎徳顺弓箭手耕种官田自防守相团置堡御强军下视贼庭殊不有杀羊取骨然艾炙试卜贼兵知入冦都挍招唿入堡居堡外重围百里余墙低城小不难破贼箭如棚城上过堡中不及数十人且鬭且骂且欣欣登陴斫门谓平取应弦死伤已无数牕间走箭射其魁一箭已闻哭声举争将锦囊裹贼尸鸣金收衆唯恐迟不唯城堡依然固吾衆不伤毫与釐自从干戈动四鄙覆军杀将曽无耻朝廷未省遗边功何事此勲不闻纪安得天兵百万衆尽如此辈坚且勇宋元诗㑹卷八宋元诗会卷九钦定四库全书宋元诗㑹卷九兵部主事陈焯编邵雍凤州郡楼上书所见杨柳垂青青风动如飞盖危楼思不穷尽日闲相对鸟去林自空云移山不碍画角时断续层崖递明晦残阳挂双虹逺水生㣲濑久客属东望意与孤鸿㑹天津幽居予家洛城里况复在天津日近先知晓天低易得春时光优化国景物厚幽人自可轻轩冕闲中老此身闲吟平生虽不仕随分亦风波所损无纪极曰归仍蹉跎既乖经世志尚可全天和樽中时有酒且饮行复歌秋懐晴牕日初曛幽庭雨乍洗红药静自披緑竹闲相倚荣利浮若云怀情淡如水身非天外人意从天外起断续蝉声外稀疎雁影前年光空逝矣人事亦萧然洗竹留新笋翻书得旧编谁知养心者肯与世争权秋夜浮云一消散星斗灿长天碧藓坠丹果清香生白莲体凉犹衣葛耳静已无蝉坐久羣动息秋空惟寂然和张二少卿丈白菊篱下晓凝霜疎枝殿颢商自知能洁白谁念独芬芳岂为琼无艶还惊雪有香素英浮玉液一色混瑶觞登朝元阁绣岭岌层峦岧嶤十九盘霏㣲轻雨后杳霭出云端徃事金舆邈遗踪玉像残至今临渭水依旧见长安闲行园圃正萧然行吟遶泽边风惊初社后叶坠未霜前衰草衬斜日暮云扶逺天何当溯真趣止可入无言天津闲步天子旧神州葱葱气象浮园林闲近水殿阁逺横秋浪雪暑犹在桥虹晴不收人间无事日此地好淹留依韵和王不疑少卿招饮经难忆浮丘吾鄕足胜游风前惊白发雨后快新秋仕宦情虽薄登临兴未休人间忧喜事都不到心头小圃逢春随分亭栏亦弄妍不妨闲傍酒罏边夜檐静透花间月昼户晴生竹外烟事到悟来同偶尔天教间去岂徒然壶中日月长多少烂占风光十二年芳草短吟花间水畔緑如茵兴废曽经汉与秦占断山川无限地愁伤今古几何人严霜杀尽还逢雨野火烧残又遇春不那路傍多此物王孙归去苦迷津谢富丞相招出仕欲遂终焉闲老计未知天意果如何几重轩冕酬身贵得似云山到眼多好景未尝无啸咏壮心都已入消磨鹓鸿自有江湖乐安用区区设网罗秋游七月芙蕖正烂开东南园近日徘徊有时风向池心过无限香从水面来罨画溪深方误入洞庭湖晚未成回坐来一霎萧萧雨又送清凉到酒盃后园即事太平身老复何忧景爱家园自在游几树緑杨隂乍合数声幽鸟语方休竹侵旧径髙低迸水满春渠左右流借问主人何所乐答云殊不异封侯春游洛阳春色浩无涯况此城东景复嘉风力缓揺千树柳烟光轻盪半川花天晴翡翠飞平岸日暖鸳鸯下浅沙不见君王西幸久游人但感鬓空华十四日留题福昌县宇之东轩洛川秋入景犹嘉㣲雨初过径路斜水竹洞中藏县宇烟岚坞里住人家霜余红间千重叶天外晴排数缕霞溪浅溪深清㶑灔峯髙峯下碧查牙鸟因择木飞还逺云为无心去更賖盖世功名多龃龉出羣才业足咨嗟浮生日月仍须惜半老筋骸莫强夸就此巖边宜筑室乐吾真乐趣无涯天津感事自古别都多隙地参天乔木乱昏鸦荒垣坏堵人畊处半是前朝卿相家谢君实端明惠牡丹霜台何处得竒葩分送天津小隐家初讶山妻忽惊走寻常只惯挿葵花二色桃施朱施粉色俱好倾国倾城艶不同疑是蘂宫双姊妹一时俱肯嫁春风天津感事凤楼深处锁云烟一锁云烟又百年痛惜汾隂西祀后翠华辜负上阳天春日登石阁满洛城中将相家广栽桃李作生涯年年二月凭髙处不见人家只见花春暮吟有意杨花空学雪无情榆荚漫堆钱穷愁不服春辜负酒病依还似去年和富公道堂闲话尽多时尘外杯觞不乱飞初上小车人已识醉和风雨夜深归谢涛读史百年竒特几张纸千古英雄一窖尘惟有炳然周孔在至今遗泽浸生民司马池行色冷于陂水澹于秋逺陌初穷见渡头赖得丹青无画处画成应遣一生愁陶弼兵器五代乏真主奸雄纷僭伪横磨濶刀剑白日相簒弑我宋皇太祖潜德动天意神物既有归乃即皇帝位不惠兆民乐不怒诸侯畏颠倒执玉帛奔走恐后至独有隂山魁时时思畧地天子赫斯怒大警巡澶衞射却大当户遂断撑犁臂狼心帖然服结好同昆弟卒闲喜夜歌将老贪春睡自此为太平恍逾三十嵗元昊乗我间南驰贺兰骑阳关久夜开枢朽不可闭阵云起秦雍杀气横泾渭使臣股慄奏宰相嗔目议佥曰亟发兵竖子坑甚易仓皇筑边垒未战力先瘁逼边开库兵土蚀锋铓脆防秋採旧屯推毂谋新寄旧屯老且死少者无实艺良由不训练手足迷击刺新寄将家子从小生富贵六韬未尝读口但知肉味师复从中御进退由阍寺权轻号令冗两战无遗类曹公弃七军晋人获三帅吾兵自此丧有诏新其制此器不预设一旦何从致朝廷急郡县郡县急官吏官吏无他术下责蚩蚩辈耕牛拔筋角飞鸟秃翎翅簳截㑹稽空铁烹堇山悴供亿稍后期鞭扑异他罪愁氛拥太虚霁景昼㝠晦我闻郭汾阳料敌多竒异单箠论坚垒罗拜膝双坠又闻李西平临戎有英气身着红锦袍懐光肝胆碎是知用兵术在人不在器君耳舜髙听君目舜明视愿採谋畧长勿倚干戈鋭送赵枢寺丞宰䖍化县路入䖍云去如何轻解携人烟五岭北星斗大江西暖雪梅花树晴雷赣石溪青衫欲无泪不奈鹧鸪啼出岭题石灰舖马渡严关口生归喜复嗟天文离卷舌人影背含沙江势一再曲梅梢三四花登髙休问路云际是吾家东湖宁越佳山水东湖带郡城月天髙寺影春雨一桥声石上清蒲合沙中白鸟横天涯正寥落独徃若为情西湖宁越佳山水西湖似浙城桂多天竺子潮欠海门声路向林梢转天随野色横从兹栖泊者无复渡江情题霞溪驿歌声野色中人乐嵗时丰暑雨隂阳杂秋田蚤晚同岭云无烈日江树足凉风自指香山语前村有路通登崑崙台落照古城隅边风动隼旟久闲忘战畧多病熟医书白发随年短新情与世疎桃花春水起还钓旧溪鱼秋日登南城台江国家书少秋台寒草生无人来逺渡尽日上髙城落照县渔市孤烟起戍营东篱故园菊又向酒中倾过思明几年来瘴外此夜宿溪中照枕残鸡月吹灯落叶风卢循犹伪国杨仆已衰翁起戴寒星去村前烧影红题阳朔县舍石壁髙深遶县衙不离牀袵自烟霞民耕紫芋为朝食僧煑黄精代晚茶瀑布声中窥案牍女萝隂里劝桑麻欲知言偃絃歌化水墨屏风数百家皂阁万仭天然皂阁形隂阳不似衆山青一区海上神仙宅数曲人间水墨屏华表鹤归春谷响玉京龙起夜潭腥可怜张葛无人继三级髙坛拂杳㝠天涯亭雨色丝丝风色骄天涯亭上觉魂销一家生意付秋瘴万里归心随暮潮兵送逺人还海界吏申迁客入津桥山公对此聊酣饮怕见醒来两鬓凋对花有感得意欣欣失意悲古今人事若花枝桃红李白蔷薇紫问着春风自不知尹洙皇雅天监受命也自梁至于周兵难不息宋受命统一万方焉天监下民乱靡有定甚武且仁祚厥真圣仁实懐徕武以执竞匪䖍匪刘拯我大命自昔外禅月经日营令以挟制政以隂倾帝初治兵志勤于征奄受神器匪谋而成淮潞弗䖍卒污叛迹戎辂戒严皇威有赫彼冦诖民吾勇其百殄厥渠魁贷其反侧帝朝法宫左右宗公忮夫悍士以雍以容尔居尔室尔工尔农既息既养惟天子功西师征蜀也王用西师岷梁弗賔匪曰负固实交晋人予训予誓合我将臣正厥有罪无庸伤民矫矫虎士载摧其壁于嗟孟侯亦果其策迎师而降靡抗锋镝岂独身谋完是宗国蜀都既平将臣失律此衆悍骄彼民危慄当涂呌呶合万为一匪怀则威帝心是恤帝曰将臣予嘉乃庸废命毒民尔弗有终邦典用疑惟罪惟功靡殛而削协于厥中帝曰孟侯受封于楚斿旂琱戈备物异数俾尔族姻及乃文武服在王庭靡不有序蜀民唿歌天子威灵保我者封暴我者刑匪功是和匪弱是陵天子惠民畴敢不承耆武受俘也命将伐南海平金陵俘二王以献耆武定功时惟二方淮服其义海南遂荒孰孱而盭孰暴而猖自底不譓乃终灭亡帝戒二俘同即尔诛予惟民无辜休息是图时其辑矣宁威独夫帝嗟污邦久罹于兵或暴下以征或敷虐以刑予命中典协于国经民服德音室家以宁宪古令守臣也削其附庸以强帝室焉帝怀永图治古是宪四方守臣惟屏惟翰在昔艰难弗惠训典跨都连城髙牙以建有土有民肆乃征缮以息以容终焉叛涣凡今帅臣狃厥闻见匪革乱原曷清多难帝告庶邦式是典彛元侯显父戚臣宗支正乃封圻予一人是毗凡曰附城罔尔俾之畜兵厚赋靡尔得私毋凶而国作福作威天子有命畴敢不祗子孙承承唯万世规大卤王师讨晋罪也冀州之疆粤惟大卤俗忮而专地扼而固协比幽都荡揺边圉三垂既摧兇威弗沮帝御六师百万貔虎剪其附庸至于城下锋镝始交梯冲如舞蠢尔孱王请附降土我士奋扬愿究吾武皇帝曰吁念彼黎庶匪鲸匪鲵复为王士晋郊既平九区以宁陈功太庙告假威灵在昔武王于商观兵惟我艺祖亦勤于征匪贷晋罪俟厥贯盈圣作圣继巍巍相承皇矣二后功莫与京帝籍修故典也躬耕以劝农焉帝籍于郊典仪具陈务农以训供祀以勤祀在于诚匪勤于人训农以实匪训以文帝谨二物乃躬乃亲公侯卿士暨厥庶民千甸有制饬哉惟寅帝赉髙年式宴且喜种种黄发族丘而议我生艰难暴乱以继耳狃金鼓目狎戎器皇其我图亲讲农事有子有孙力田孝悌鼓舞至仁薰焉如醉庶工任贤也帝咨庶工畴其辅予俊乂以登厥劳乃图匪忘旧勲非贤勿俞巍巍衮台盛德以居任贤伊何昌言是庸勉告尔猷罔恤廼躬岂无直辞怫于予衷予不尔疵尔无面从始时从官戎容扬扬今帝左右儒冠煌煌朝廷以尊文物典章得人之盛弈世重光帝制北方请盟也帝制万邦罔有弗賔蠢尔化外羁焉勿臣威格三方稽颡献珍匪茹革心愿交使人帝谋公卿列侯庶校咸曰彼心暴戾隂狡既扰我疆复利吾宝无若励兵袭其还道皇曰有衆予实念兹战无必胜矧其归师借曰大获畴能尽之益俾余丑毒吾朔陲乃俞其盟北州以绥在汉世宗抗威速攻暴农算商经用弗充中区震骚汉南始空降及后世犹称厥功于穆圣考德无与偕匪勤于兵荒服遂来逮是三纪逺俗以懐生民休息呜唿仁哉皇治恤刑也帝仁于明刑在位者以寛恤为治焉皇底其治钦哉惟刑在疑而宥罔察为明爱怒弗肆孰为重轻母一弗辜惟典之平前世理官倚法以刻匪彼为仇盖曰任职今之蔽狱务正其辟鉴于前人繄我仁德皇德在仁寖而成风公侯卿士靡不率从麛卵萌生咸保厥终不鄙不夭乐哉融融太平封祀告成功也噫太平无象兮世乌得而知维盛德可迹兮其封祀之仪东岱宗兮西汾脽礼上帝兮賔地祗皇有征兮吾民以嬉皇有祈兮吾民是私天敷佑兮俾皇之釐永世亿宁兮无疆之基孙复蜡烛六龙西走入崦嵫寂寂华堂漏转时一寸丹心如见用便为灰烬亦无辞石介庆厯圣德颂于维庆厯三年三月皇帝龙兴徐出闱闼晨坐太极昼开阊阖躬揽贤英手锄姦枿大声沨沨震揺六合如干之动如雷之发昆虫踯躅妖怪藏灭同明道初天地嘉吉初闻皇帝蹙然言曰予父予祖付予大业予恐失坠实頼辅弼汝得象殊重慎㣲宻君相予久予嘉君伐君仍相予笙镛斯协昌朝儒者学闻皆洽与予论政傅以经术汝贰二相庶绩咸秩惟汝仲淹汝诚予察太后乗势汤沸水热汝时小臣危言嶪嶪为予司谏正予门闑为予京兆堲予谗説贼叛于夏徃予式遏六月酷日大冬积雪汝暑汝寒同于士卒予闻辛酸汝不告乏予晩得弼予心慰悦弼每见予无有私谒以道辅予弼言深切予不尧舜弼自笞罚谏官一年奏疏满箧侍从週嵗忠力尽竭北丹亡义梼杌饕餮敢侮大国其辞慢悖弼将予命不畏不慑卒复旧好民得食褐沙碛万里死生一节视弼之肤霜剥风裂观弼之心鍊金煅铁宠名大官以酬劳渴弼辞不受其志莫夺惟仲淹弼一䕫一契天实赉予予其敢忽并来弼予民无瘥札曰衍汝来汝予黄发事予二纪毛秃齿豁心如一兮率履弗越遂长枢府兵政无蹶予蚤识琦琦有竒骨其器魁礨岂视扂楔其人浑璞不施剞劂可属大事敦厚如勃琦汝副衍知人予哲惟修惟靖立朝谳谳言论磥砢忠诚特达禄㣲身贱其志不怯尝诋大臣亟遭贬黜万里归来刚气不折屡进直言以补予阙素相之后含忠履洁昔为御史几叩予榻至今谏疏在于箱匣襄虽小臣名闻于彻亦尝献言箴予之失刚守粹悫与修俦匹并为谏官正色在列予过汝言无钳汝舌皇帝明圣忠邪辨别举擢俊良扫除妖魃衆贤之进如茅斯㧞大姦之去如距斯脱上倚辅弼司予调燮下赖谏诤维予纪法左右正人无有邪孽予望太平日不逾浃皇帝嗣位二十二年神武不杀其黙如渊圣人不测其动以天赏罚在予不失其权恭已南面退姦进贤知贤不易非明不得去邪惟艰惟断乃克明则不贰断则不惑既明且断惟皇之德羣下踧踖重足屏息交相告语曰惟正直毋作侧僻皇帝汝殛诸侯危慄堕玉失舄交相告语皇帝神明四时朝觐谨修臣职逺人走马坠镫遗䇿交相告语皇帝神武解兵修贡永为属国皇帝一举羣臣慑焉诸侯畏焉遐荒服焉臣愿陛下夀万千年汴渠隋帝荒宴游厚地刳为沟万舸东南行四海困横流义旗举晋阳锦帆入扬州扬州竟不返京邑为墟丘吁哉汴渠水至今病不瘳世言汴水利我为汴水忧利害我岂知吾试言其由汴水濬且长汴水湍且遒千里泻地气万世劳人谋舳舻相属进餽运曾无休一人奉口腹百姓渴膏油民力输公家斗粟不敢收州侯共王都尺租不敢留太仓粟峩峩冗兵食无羞上林钱朽贯婪官求要优吾欲塞汴水吾欲坏官舟请君简赐予请君节财求王畿方千里邦国用足周尽省转运使重封富民侯天下无移粟一州食一州赠张绩禹功李唐元和间文人如蠭起李翺与李观言雄破姦宄孟郊及张籍诗苦动天地持正不退让子厚称絶伟元白虽小道争名愈弗已卒能霸斯文昌黎韩夫子吾宋兴国来文人如栉比黄州才专胜汉公气全粹晦之号絶羣平地走虎兕谓之虽驳杂亦文中骐骥白稹洎卢震江沱自为水朱巖兼孙仅培塿对岳峙卒能霸斯文河东柳开氏嗟吁河东殁斯文乃屯否泊泊三十年淫哇满人耳粤从景祐后大儒复唱始文人如麻立枞枞攒战骑徂徕山磊砢生民实顽鄙容貌不动人心胆无有比不度蹄涔㣲直欲触鲸鲤有慕韩愈节有肩柳开志今读禹功文矛㦸寒相倚宝光千里髙飞出破屋里龙音万丈长拔出重渊底雷霆皆藏声日星皆失次我慙年老大才力渐衰矣禹功气奔壮今方二十二前去吾之年犹有十四嵗今读禹功文魂魄已惊悸更加十四年世应絶俦类卒能霸斯文吾恐不在已禹功幸勉㫋当仁勿让尔过魏东郊全魏地千里雄大视区宇黄河为血脉太行为筋膂地灵育圣贤土厚含文武堂堂柳先生生下如勐虎十三断贼指闻者皆震怖十七着野史才俊凌迁固二十补亡书辞深续尧禹六经皆自晓不看注与疏述作慕仲淹文章肩韩愈下唐二百年先生固独步投篇动范杲落笔惊王祜四方交豪杰羣公走声誉一上中髙第数年编士伍五命为御史连出守方土事业几臯䕫才能堪相辅凤皇世不容衆鸟竞嘲诉狱中饥不死特地生爪距貔貅十万师盟津直北渡塞上诸勐将低头若首䑕渴忆海为浆饥思鳌为脯两手拏人肝大牀横斗肚一饮酒一石贼来不怕惧帐下立孙吴樽前坐伊吕笑谈韬钤间出入经纶务蜀道自勉潮阳障烟黑去京路八千吏部有大功得罪斥守藩朝冲江雾行夜枕江涛眠蛟蜃作怪变时时攀船舷鱼龙吐火燄徃徃出波间故为相恐怖倐忽千万端道在安可劫处之自宴然我乏尺寸效月食二万钱自请西南来此行非窜迁蜀山险可升蜀路髙可縁上无岚气蒸下无波涛翻步觉阁道稳身履剑门安惟懐吏部节不知蜀道难感兴村居何所适种木树桑梓田园绕家舍逺不逾十里欵段足乗骑代步而已矣但识畜驽骀安知有骐骥腊月北风寒太行山色紫君命急如火城头见烽燧云深马僵倒十夫扶不起军法有明训后期者诛死倚鞍思骏骨抚辔念騄駬求之不可得觳觫满眼泪旁闻负薪叟窃语相讥刺居安常念危在险如处易临难始求济狼狈徒劳尔有备则无患古人垂深㫖平居无事时华廐深祕䆳善谷与丰草秣饲十廐吏驽骀饱相枕素餐不知愧伯乐能识马每来加劝説飞兔与騕褭日牵在都市为爱千金资贪悋不肯置今日临艰难劳力自勉励偶作晋公平淮西兵出速如神崇韬伐西川六十日请臣太祖初受命诸侯未尽賔蜀广号敌国荆潭为彊邻王师讨有罪不闻逾十旬元昊诚蝼蚁有地长一畛讵足汚斧钺寻当投荆榛是何逾嵗月务行含贷仁岂兹将帅间逈无晋公伦张旗发一号岂无李处耘提戈出一战岂无王全斌容兹盈寸蟹荡漾于流津平生读诗书胸中贮经纶薄田四五亩甘心耕耨勤倚鉏西北望涕泪空沾巾送李唐病归春风汶水温晓日徂徕寒之子衔病归请予开一言予知去病术为子陈大端予尝学圣人试将道比论道病非一日善医惟孔韩赏罚絶于周孔笔诛其姦春秋十二经王道复全完佛老炽于唐韩刀断其根原道千余言生民复眠餐道病由有弊邪伪容其闲身病犹有隙风邪来相干子欲治斯道絶弊道乃存子欲治子身杜隙身乃安此理近古医吾言有本源麦熟有感去年经春频肆赦拜赦人忙走如马五月不雨麦苖死赦频不能活穷寡今年经春无赦书十日一雨及时下五月麦熟人民饱一麦胜如四度赦吾愿吾君与吾相调和隂阳运元化隂阳无病元气活风雨调顺麦多稼使麦长熟人不饥肆𤯝空文奚为者读诏书关中有山生虎狼虎狼性虣不可当去嵗食人十有一无辜被此恶物伤守臣具事奏圣帝圣帝读之恻上意乃诏天下捕虎狼意欲斯民无枉死吾君仁覆如天地只知虎狼有牙齿害人不独在虎狼臣请勿捕捕贪吏乙亥冬富春先生以老儒醇师居我东斋济北张洞明逺楚宫李温仲渊皆服道就义与介同执弟子之礼北面受其业因作百八十二言相勉凤凰飞来衆鸟随神龙游处羣鱼嬉先生道德如韩孟四方学者争奔驰济北张洞壮且勇楚丘李温少而竒二子磊落颇惊俗泰山石介更过之三人堂堂负英气胸中拳挛蟠蛟螭道可服兮身可屈北面受业尊为师先生晨起坐堂上口讽大易春秋辞洪音琅琅响齿牙鼔簧孔子兴宓羲先生居前三子后恂恂如在汾河湄续作六经岂必让焉无房杜廊庙资吁嗟斯文敝已久天生吾辈同扶持二子勉㫋吾不惰先生大用终有时当以斯文施天下岂徒玩书心神疲闻子规月上半峯峯树碧子规啼苦月无色壮士耳边都不闻儿女眼中泪自滴古人出处非关身处兮事亲出事君服勤至死不敢倦避劳择逸岂所闻我看蜀道诚为难嗟尔子规何云云王尊九折竟叱驭班超万里图立勲乗危蹈险尽臣节二人至今扬清芬我本鲁国一男子少小气志凌浮云精诚许国贯白日有心致主为华勲位卑身贱难自达满腹帝典与皇坟有时愤懑吐一言小人谤议已纷纷宰相寛容天子慈八年之中三从军从军官清吾何苦嘉州路逺尔勿语地不为我易其险我岂守道不能固子规子规漫啼絶断无清泪洒向汝虾蟇夏雨下数尺流水满池泓虾蟇为得时昼夜鸣不停几日饱欲死腹圆如瓶罂鉅吻自开阖头项或缩盈时于土坎间突出两眼睛是何痴形骸能吐恶音声嗟哉尔肉膻不中为牺牲嗟哉尔声麤不中和人情殊不自量力更欲睥睨横海之鳣鲸自谓天地间独驰善鸣名万物聒皆聋不知钟鼓钦钦雷霆闳闳应龙戢脑入海底凤凰举翼摩青㝠此时各黙黙以避虾蟇鸣何时雨歇水泽涸青臭泥中露丑形失水无能为两脚不解行干渴以至死尽把枯殻填土坑访田公不遇主人何处去门外草萋萋独犬睡不吠幽禽闲自啼老猿偷果实稚子弄锄犁日暮园林悄春风吹药畦苏唐询秀才晩学于予告归以四韵勉之怜我山中卧半年相伴吟道传诸子后易得数爻深㸑或经年絶书犹竟日寻惜哉未终业亲老忽霑襟嵗晏村居嵗晏有余粮盃盘气味长天寒雨脚落春近臛头香菜色青仍短茶芽嫩复黄此中得深趣真不羡膏粱送奉符县监酒税孟执中借职东西两处各天涯去国还乡喜又嗟邹峄山藏孟子宅海棠花落蜀王家深知周道非彞酒可罪唐臣乞税茶三载此心无一事闻经绛帐日常斜寄元均君为儒者岂知兵何事欣随璧马行裴度樽前坐韩愈赵成帐下立荀卿御戎谁道全无䇿对垒宁防下一枰须信干坤养不肖年三十七卧柴荆赴任嘉州初登栈道寄题姜潜至之读易堂我不辞官君下第其间险易两何如连云栈外四千里读易堂中一帙书慈母含饴垂秃发先生懐道接茅庐莫将青泪频频洒蜀道之难欲上初士廷评相㑹梓州道视荀扬虽未至分如管鲍已知深一千二百日离别五十六驿外相寻重欲同君注周易且来共我听胡琴月留屋角不下去似与清风怜苦吟留题敏夫隐居几回到此寻逋客杯案萧疎滋味长山饭半瓯橡子熟春蔬一筯术苖香四时泉石应无夏满谷云霞别是乡终待共君结邻里竹间相并两间房访竹溪呈孟节兼有怀熙道到头泉石是吾家坐石听泉日已斜一片青衫非富贵千竿緑竹是生涯君曽览照头皆雪我试看书眼亦花便好结为山伴侣教他䕫益佐勲华村居幽居一亩枕溪稜堦下杉松纒古藤常爱园林深似隐不嫌门户冷如僧麦宜过社犹催种山近经秋却懒登已把壮心闲顿置少年休用苦相憎送冯司理之任彭州李白诗中蜀道难把诗试读泪汍澜江形诘曲千回折岭路崚嶒万屈盘登陟去年腰仅折追思今日鼻犹酸此行君不同屯蹇五马相知旧长官赴任嘉州待阙左绵七十日通判吕国博日相从吟酌至嘉阳因成韵寄之鼎来岂敢道能诗一见何因便解颐乡国三千里离别杯盘七十日相知送人江外马䭾妓垂钓寺中鱼竭池别后中秋又重九与谁赏月咏东篱燕枝板浣花笺寄合州徐文职方合州太守鬓将丝闻説欢情尚不衰板与歌娘拍新调牋供狎客写芳辞木成文理差差动花映溪光瑟瑟竒名得只从嘉郡树样传仍自薛涛时竒章磊磊驰声价江令翩翩落酒巵几首诗成卷鱼子谁人唱罢泣燕枝红牙管好同牀置紫竹笙宜一处施愿助风流向樽席杏花况是未离披夏竦应廷试殿上衮衣明日月砚中旗影动龙蛇纵横礼乐三千字独对丹墀日未斜海雁桥海雁桥边春水深畧无尘土到花隂忘机不问人知否自有沙鸥信此心观藏珠敏手机心颇自安遮藏有路巧千般主公当面无由见只怕旁人冷眼看宋元诗㑹卷九宋元诗会卷十钦定四库全书宋元诗㑹卷十兵部主事陈焯编欧阳修赠杜黙南山有鸣凤其音和且清鸣于有道国出则天下平杜黙东土秀能吟凤凰声作诗几百篇长歌仍短行携之入京邑欲使衆耳惊来时上师堂再拜辞先生先生颔首遣教以勿骄矜赠之三豪篇而我滥一名杜子来访我欲求相和鸣顾我文字卑未足当豪英岂如子之辞铿锽间镛笙滛哇俗所乐百鸟徒嘤嘤杜子卷舌去归衫翩以轻京东聚羣盗河北㸃新兵饥荒与愁苦道路日以盈子盍引其吭发声通下情上闻天子聪次使宰相听何必九包禽始能瑞尧庭子诗何时作我耳久已倾愿以白玉琴寓之朱丝绳水谷夜行寄子美圣俞寒鸡号荒林山壁月倒挂披衣起视夜揽辔念行迈我来夏云初素节今已届髙河㵼长空势落九州外㣲风动凉襟晓气清余睡缅怀京师友文酒邈邀髙㑹其间苏与梅二子可畏爱篇章富纵横声价相磨葢子美气良雄万窍号一噫有时肆顚狂醉墨洒霶霈譬如千里马已发不可杀盈前尽珠玑一一难柬汰梅翁事清切石齿潄寒濑作诗三十年视我犹后辈文词愈清新心意虽老大譬如妖韶女老自有余态近诗尤古硬咀嚼苦难嘬初如食橄揽真味久愈在苏豪以气轹举世徒惊骇梅穷独我知古货今难卖二子双凤凰百鸟之嘉瑞云烟一翺翔羽翮一摧铩安得相从游终日鸣哕哕问胡苦思之对酒把新蟹暮春有感幽忧无以销春日静愈长熏风入花骨花枝互低昻徃来採花蜂清蜜未满房春事已烂熳落英渐飘扬蛱蝶无所为飞飞助其忙啼鸟亦屡变新音巧调篁游丝最无事百尺拖晴光天工施造化万物感春阳我独不如春久病卧空堂时节去莫挽浩歌自成伤读徂徕集徂徕鲁东山石子居山阿鲁人之所瞻子与山嵯峨今子其死矣东山复谁过精魂已埋没文章岂能磨夀命虽不长所得固已多旧藁偶自録沧溟之一螺其余谁付与散失存几何存之警后世古鑑照妖魔子生诚多难忧患靡不罹宦学三十年六经老研摩问胡所专心仁义丘与轲扬雄韩愈氏此外岂知他尤勇攻佛老奋笔如挥戈不量敌衆寡胆大身么么往年遭母丧泣血走岷峨垢面跣双足鉏犁事田坡至今乡里化孝弟勤蚕禾昨者来太学青衫踏朝靴陈诗颂圣德厥声续猗那羔雁聘黄晞晞惊走邻家施为可怪骇世俗安委蛇谤口由此起中之若飞梭上頼天子圣不挂网者罗忆在太学年大雪如翻波生徒日盈门饥坐列雁鹅絃诵聒邻里唐虞赓咏歌常续最髙第骞游各名科岂止学者师谓宜国之皤夭夀反仁鄙谁尸此偏颇不知詉詉者又忍加诋诃圣贤要久逺毁誉暂諠譁生为举世疾死也古人嗟作诗遗鲁社祠子以为歌重读徂徕集我欲哭石子夜开徂徕编开编未及读涕泗已涟涟勉尽三四章收泪辄忻欢切切善恶戒丁宁仁义言如闻子谈论疑子立我前乃知长在世谁谓已沈泉昔也人事乖相从常苦艰今而每思子开卷子在颜我欲贵子文刻以金玉聨金可烁而销玉可碎非坚不若书以纸六经皆纸传但当书百本传百以为千或落于四荒或藏在深山待彼谤熖熄放此光芒县人生一世中长短无百年无穷在其后万世在其先得长多几何得短未足怜惟彼不可朽名声文行然谗诬不须辨亦止百年间百年后来者憎爱不相縁公议然后出自然见媸姸孔孟困一生毁逐遭百端后世茍不公至今无圣贤所以忠义士恃此死不难当子病方革谤辞正腾喧衆人皆欲杀圣主独保全已埋犹不信仅免斵其棺此事古未有每思輙长叹我欲犯衆怒为子记此寃下纾㝠㝠忿仰叫昭昭天书于苍翠石立彼崔嵬巅询求子世家恨子儿女顽经嵗不见报有辞未能诠忽开子遗文使我心已寛子道自能久吾言岂须鑴读书吾生本寒儒老尚把书卷眼力虽已疲心意殊未倦正经首唐虞伪説起秦汉篇章异句读解诂及笺传是非自相攻去取在勇断初如两军交乗胜方酣战当其旗鼓催不觉人马汗至哉天下乐终日在几案念昔始从师力学希仕宦岂敢取声名惟期脱贫贱忘食日已晡然薪夜侵旦谓言得志后便可焚笔砚少偿辛苦时惟事寝与饭嵗月不我留一生今过半中间尝忝窃内外职文翰官荣日清近廪给亦丰羡人情慎所习酖毒比安宴渐追时俗流稍稍学营办盃盘穷水陆賔客罗俊彦自从中年来人事攻百箭非惟职有忧亦自老可叹形骸苦衰病心志亦退愞前时可喜事闭眼不欲见惟寻旧读书简编多朽断古人重温故官事幸有间乃知读书勤其乐固无限少而干禄利老用忘忧患又知物贵久至宝见百鍊纷华暂时好俯仰浮云散淡泊味愈长始终殊不变何时乞残骸万一免罪谴买书载舟归筑室颍水岸平生颇论述诠次加㸃窜庶几垂后世不然死刍豢信哉蠧书鱼韩子语非讪读梅氏诗有感示徐生子美忽已死圣俞舍吾南嗟吾譬驰车而失左右骖勍敌尝压垒羸兵当戒严凡人贵勉强惰逸易安恬吾既苦多病交朋复凋殱篇章久不作意思如胶粘良田失时耕草莽废鉏芟美井不日汲何由发清甘偶开梅此篇不觉日挂檐乃知文字乐愈久益无厌吾尝哀世人声利竞争贪哇咬聒两耳死不享韶咸而幸知此乐又常深讨探今官得闲散舍此欲奚耽顽庸虽警䇿赖子发其箝圣俞惠宣州笔戏书圣俞宣城人能使紫毫笔宣人诸葛髙世业守不失𦂳心缚长毫三副颇精宻硬软适人手百管不差一京师诸笔工牌榜自称述累累相国东比若衣缝蝨或柔多虚尖或硬不可屈但能装管榻有表曽无实价髙仍费钱用不过数日岂如宣城毫耐久仍可乞送胡学知湖州武平天下才四十滞铅椠忽乗使君舟归榜不可缆都门春渐动柳色緑将暗挂帆千里风水濶江灔灔吴兴水精宫楼阁在寒槛橘柚秋苞繁乌程春瓮酽清谈越客醉屡舞吴娘艳寄诗毋惮频以慰离居念大热四时成万物寒暑迭钧陶壮阳当用事大夏炎蒸歊造化本无情怨咨徒尔劳身㣲天地濶四顾无由逃九门阊阖开万仭崑崙髙积雪寒凛凛清风吹寥寥嗟我虽欲徃而身无羽毛阳晖烁四野万里纎云收羲和困路逺正午当空留枝条不动影草木皆含愁深林虎不啸卧喘如吴牛蜩蝉一何㣲嗟尔徒啾啾感兴唧唧复唧唧夜叹晓未息虫声急愈尖病耳闻若刺壮士易为老良时最难得日月相随东天行自南北三者不相谋万古无穷极安知人世间嵗月忽已易折刑部海棠戏赠圣俞揺揺墙头花艳艳争青娥朝见开尚少暮看繁已多不惜花开繁所惜时节过昨日枝上红今日随流波物理固如此去来知奈何达人但饮酒壮士徒悲歌夜闻风声有感奉呈原父舍人圣俞直讲夜半羣动息有风生树端飒然飘我衣起坐为长叹苦暑君勿厌初凉君勿欢暑在物犹盛凉归嵗将寒清霜忽已飞零露亦漙漙霜露本无情岂肯私蕙兰不独草木尔君形安得完栉发变新白鑑容消故丹风埃共侵迫心志亦摧残万古一飞隼两曜双跳丸扰扰贤与愚流沙逐惊湍其来固如此独久知诚难服食为药误此言真不刋但当饮美酒何必被轻纨风雨三日不出呈圣俞少年喜追随老大厌諠譁慙愧二三子邀我行看花花开岂不好时节亦云嘉因病既不饮衆欢独成嗟管絃暂过耳风雨愁还家三日不出门摧尵类寒鸦妻儿强我饮饤饾果与𤓰浊酒倾残壶枯鱼杂干虾小婢立我前赤脚两髻丫轧轧鸣双絃正如艣呕哑坐令江湖心浩荡思无涯宠禄不知报鬓毛今已华有田清颍间尚可事桑麻安得一黄犊幅巾驾柴车寄题刘着作羲叟家园效圣俞体嘉子治新园乃在太行谷山髙地苦寒当树所宜木羣花媚春阳开落一何速凛凛心节竒惟应松与竹毋栽当暑槿宁种深秋菊菊死抱枯枝槿艶随昏旭黄杨虽可爱南土气常燠未知经雪霜果自保其緑颜色茍不衰始知根性足此外衆草花徒能悦凡目千金买姚黄慎勿同流俗感事空山一道士辛苦学延龄一旦随物化反言仙已成开坟见空棺谓已超青㝠尸解如蛇蝉换骨脱其形既云须变化何不任死生仙境不可到谁知仙有无或乗九斑虬或驾五云车朝倚扶桑枝暮游崑崙墟徃来几万里谁复遇诸涂富贵不还乡安事富贵欤神仙不可见魑魅与为徒人生不免死魂魄入幽都仙者得长生又云超太虚等为不在世与鬼亦何殊得仙犹若此何况不得乎寄谢山中人辛勤亦何愚行次叶县朝渡汝河流暮宿楚山曲城隂日下寒野气春深緑征车倦长道故国有乔木行行渐乐郊东风满平陆绛守居园池尝闻绍述綘守居偶来览登周四隅异哉樊子怪可吁心欲独出无古初穷荒摉幽入有无一语诘曲百盘纡孰云已出不剽袭句断欲学盘庚书荒烟古木蔚遗墟我来嗟秖得其余栢槐端庄伟丈夫苍颜郁郁老不枯靓容新丽亦何姝清池翠盖拥红蕖狐鬅虎抟岂足道记録细碎何区区虙氏八卦画河圗禹汤臯虺槩唐虞岂不古奥万世模嫉世姣巧习卑污以竒矫薄骇羣愚用此犹得追韩徒我思其人为踌躇作诗聊谑为坐娱洛阳牡丹图洛阳地脉花最宜牡丹尤为天下竒我昔所记数十种于今十年半忘之开圗若见古人面其间数种昔未窥客言近嵗花特异徃徃变出呈新枝洛人惊夸立名字买种不复论家赀比新较旧难优劣争先擅价各一时当时絶品可数者魏红窈窕姚黄妃夀安细叶开尚少朱砂玉板人未知传闻千叶昔未有只从左紫名初驰四十年间花百变最后最好潜溪绯今花虽新我未识未信与旧谁妍媸当时所见已云絶岂有更好此可疑古称天下无正色但恐世好随时移鞓红鹤翎岂不美敛色如避新来姬何况逺説苏与贺有类异世夸嫱施造化无情宜一槩偏此着意何其私又疑人心愈巧伪天欲鬭巧穷精㣲不然元化朴散久岂特近嵗成浇漓争新鬬丽若不已更后百载知何为但应新花日愈好惟有我老年年衰赠无为军李道士无为道士三尺琴中有万古无穷音音如石上㵼流水㵼之不竭由源深弹虽在指声在意听不以耳而以心心意既得形骸忘不觉天地白日愁云隂李师琴纹如卧蛇一弹使我三咨嗟五音商羽上肃杀飒飒坐上风吹沙忽然黄钟回暖律当冬草木皆萌芽郡斋日午公事退荒凉树石相交加李师一弹凤皇声空山百鸟停呕哑我怪李师年七十面目明秀光如霞问胡以然笑语我慎勿辛苦求丹砂惟当养其根自然燿其华又云理身如理琴正声不可干以邪我听其言未云足野鹤何事还思家抱琴揖我出门去猎猎归袖风中斜和刘原父澄心纸君不见曼卿子美真竒才久已零落埋黄埃子美生穷死愈贵残章断藁如琼瑰曼卿醉题红粉壁壁粉已剥昏烟煤河倾崑崙势曲折雪压大华髙崔嵬自从二子相继没山川气象皆低摧君家虽有澄心纸有敢下笔知谁哉宣州诗翁饿欲死黄鹄折翼鸣声哀有时得饱好言语似听髙唱倾金罍二子虽死此翁在老手尚能工剪裁奈何不寄反示我如弃正论求诽诙嗟我今衰不复昔空能把卷阖且开百年干戈流战血一国歌舞今荒台当时百物尽精好徃徃遗弃沦蒿莱君从何处得此纸纯坚莹腻卷百枚官曹职事喜闲暇台阁唱和相追陪文章自古世不乏闲出安知无后来答圣俞人皆喜诗翁有酒谁肯一醉之嗟我独无酒数徃从翁何所为君居南方我北走世路离合安可期汴渠千艘日上下来及水门犹未知五年不见劳梦寐三日始徃何其迟城东鹻河有名字万家弃水为污池人居其上茍贤者我视此水犹涟漪入门下马解衣带共坐习习春风吹湿薪荧荧煑薄茗四顾壁立空无遗万钱方丈饱则止一瓢饮水乐无涯况出新诗数十首珠玑大小光陆离他人欲一不可有君家筐篚满莫持才大名髙乃富贵岂比金紫包愚痴贵贱同为一丘土圣贤独如星日垂道德内乐不假物犹须朋友并良时蝉声渐已变秋意得酒安问醇与醨玉堂官闲无事业亲旧幸可从其私与翁老矣㑹有几当弃百事勤追随思白兎杂言戏答公仪忆鹤之作君家白鹤白雪毛我家白兎白玉毫谁将赠两翁谓此二物皎洁胜琼瑶已怜野性易驯扰复爱仙格何孤髙玉兎四蹄不解舞不如霜鹤能清嘷低垂两翅趂节拍婆娑弄影夸娇娆两翁念此二物者久不见之心甚劳京师少年殊好尚意气横出争雄豪清尊美酒不辄饮千金争买红颜韶莫令少年闻我语笑我乖僻遭讥嘲或被偷开两家笼纵此二物令逍遥兎奔沧海却入明月窟鹤飞玉山千仞直上青松巢索然两衰翁何以慰无憀纎腰緑鬓既非老者事玉山沧海一去何由招于刘功曹家见杨直讲女奴弹琵琶戏作呈圣俞大絃声迟小絃促十嵗娇儿弹啄木啄木不啄新生枝惟啄槎牙枯树腹花繁蔽日销空园树老参天杳深谷不见啄木鸟但闻啄木声春风和暖百鸟语山路硗确行人行啄木飞从何处来花间叶底时丁丁林空山静啄愈响行人举头飞鸟惊娇儿身小指拨硬功曹㕔冷絃索鸣繁声急节倾四坐为尔饮尽黄金觥杨君好雅心不俗太学官卑饭脱粟娇儿两幅青布裙三脚木牀坐调曲竒书古画不论价盛以锦囊装玉轴披头掩卷有时倦卧听琵琶仰看屋客来唿儿旋梳洗满额花钿贴黄菊虽然可爱眉目秀无奈长饥头颈缩宛陵诗翁莫笑渠人生自足乃为娱此儿此曲翁家无鸣鸠天将隂鸣鸠逐妇鸣中林鸠妇怒啼无好音天雨止鸠唿妇归鸣且喜妇不亟归唿不已逐之其去恨不蚤唿不肯来固其理吾老病骨知隂晴每愁天隂闻此声日长思睡不可得遭尔聒聒何时停衆鸟笑鸣鸠尔拙固无匹不能娶巧妇以共营家室寄巢生子四散飞一身有妇长相失夫妇之恩重太山背恩弃义须㬰间心非无情不得已物有至拙诚可怜君不见人心百态巧且姦临危利害两相关朝为亲戚暮仇敌自古常嗟交道难鬼车嘉祐六年秋九月二十有八日天愁无光月不出浮云蔽天衆星没举手向空如漆抹天昏地黑有一物不见其形但闻其声其初切切凄凄或髙或低乍似玉女调玉笙衆管参差而不齐既而吚吚呦呦若轧若抽又如百两江州车囘轮转轴声哑呕鸣机夜织锦江上羣雁惊起芦花洲吾谓此何声初莫穷端由老婢扑灯唿儿曹云此怪鸟无匹俦其名为鬼车夜载百鬼凌空游其声虽小身甚大翅如车轮排十头凡鸟有一口其声已啾啾此鸟十头有十口口挿一舌连一喉一口出一声千声百响更相酬昔时周公居东周厌闻此鸟憎若讐夜唿庭氏率其属弯弧俾逐出九州射之三发不能中天遣天狗从空投自从狗啮一头落断颈至今清血流尔来相距三千秋昼藏夜出如鸺鹠每逢隂黑天外过乍见火光惊辄堕有时余血下㸃汚所遭之家家必破我闻此语惊且疑反祝疾飞无我祸我思天地何茫茫百物巨细理莫详吉凶在人不在物一蛇两足反为祥却唿老婢炷灯火卷帘开户清华堂须㬰云散衆星出夜静皎月流清光感二子黄河一千年一清岐山鸣凤不再鸣自从苏梅二子死天地寂然收雷声百虫坏户不启蛰万木逢春不发萌岂无百鸟解言语喧啾终日无人听二子精思极摉抉天地鬼神无遁情及其放笔骋豪俊笔下万物生光荣古人谓此觑天巧命短疑为天公憎昔时李杜争横行麒麟凤凰世所惊二物非能致太平须时太平然后生开元天宝物盛极自此中原疲战争英雄白骨化黄土富贵何止浮云轻唯有文章烂日星气凌山岳常峥嵘贤愚自古皆共尽突兀空留后世名送张屯田归洛歌昔年洛浦见花落曽作悲歌歌落花愁来欲遣何可奈时向金河寻杜家杜家花虽非絶品犹可开颜为之饮少年意气易成懽醉不还家伴花寝一来京国两伤春憔悴穷愁九陌尘红芳紫莟处处有骑马欲寻无故人黄河三月入随河河水多时怅望多为怜此水来何处中有伊流与洛波忽闻君至自西京洗眼相看眼暂明心衰面老畏人问惊我瘦骨清如氷今年七月妹丧夫稚儿孀女啼哌哌季秋九月予丧妇十月厌厌成病躯端居移病新城下日不出门无过者独行时欲彊髙歌一曲未终双涕洒可怜明月与春风嵗嵗年年事不同暂别已嗟非旧态再来应是作衰翁感时惜别情无已无酒送君空有泪西归必有问君人为道别来今若此答谢景山遗古瓦砚歌火数四百炎灵销谁其代者当涂髙穷姦极酷不易取始知文景基局牢坐挥长喙啄天下豪杰竞起如猬毛董吕傕汜相继死绍术权备争咆咻力彊者胜怯者败岂较才德为功劳然犹到手不敢取而使螟蝗生蝮蜪子丕当初不自耻敢谓舜禹传之尧得之以此失亦此谁知五马食一槽当其盛时争意气叱咤靁雹生风飈干戈战罢数功阀周蔑方召尧无臯英雄致酒奉髙㑹巍然铜雀髙岧岧圆歌宛转激清徴妙舞左右囘纎腰一朝西陵看栱木寂寞繐帐空萧萧当时凄凉已可叹而况后世悲前朝髙台已倾渐平地此瓦一坠埋蓬蒿苔文半灭荒土蚀战血曽经野火烧败皮敝网各有用谁使鑴鑱成凸凹景山笔力若干弩句遒语老能挥毫嗟予夺得何所用簿领朱墨徒纷淆走官南北未尝舍缇袭三四勤缄包有时属思欲飞洒意绪轧轧难抽缲舟行屡备水神夺徃徃㝠晦遭风涛质顽物久有精怪常恐变化生灵妖名都所至必传玩爱之不换鲁宝刀长歌送我怪且伟欲报惭愧无琼瑶答朱寀捕蝗诗捕蝗之术世所非欲究此语兴于谁或云丰凶嵗有数天孽未可人力支或言蝗多不易捕驱民入野践其畦因之姦吏恣贪扰户到头敛无一遗灾蝗食苖民自若吏虐民苖皆被之吾嗟此语祗知一不究其本论其皮驱虽不尽胜养患昔人固已决不疑秉蟊投火况旧法古之去恶犹如斯既多而捕诚未易其失安在常由迟诜诜最説子孙衆为腹所孕多蜫蚳始生朝畆暮已顷化一为百无根涯口含锋刀疾风雨毒肠不满疑常饥髙原下隰不知数进退整若随金鼙嗟兹羽孽物共恶不知造化其谁尸大凡万事悉如此祸当早絶防其㣲蝇头出土不易捕羽翼已就功难施只惊羣飞自天下不究生子由山陂官书立法空太峻吏愚畏罚反自欺盖藏十不敢申一上心虽恻何由知不如寛法择良令告蝗不隐捕以时今苖因捕虽践死明嵗犹免为蝝菑吾尝捕蝗见其事较以利害曽深思官钱二十买一斗示以明信民争驰歛㣲成衆在人力顷刻露积如京坁乃知孽虫虽甚衆嫉恶茍鋭无难为徃时姚崇用此议诚哉贤相得所宜因吟君赠广其説为我持之告採诗日本刀歌昆夷道逺不复通世传切玉谁能穷宝刀近出日本国越贾得之沧海东鱼皮装贴香木鞘黄白间杂鍮与铜百金传入好事手佩服可以禳妖凶传闻其国居大岛土壤沃饶风俗好其先徐福诈秦民採药淹留丱童老百工五种与之居至今玩器皆精巧前朝贡献屡徃来士人徃徃工词藻徐福行时书未焚逸书百篇今尚存令严不许传中国举世无人识古文先王大典藏絶域苍波浩荡无通津令人感激坐流涕锈澁短刀何足云奉使道中寄坦师道人少贾海上游海舶破散身沉浮黄金满箧人所寄吹簸偶得还中州赢身归金不受报祗取斗酒相献酬欢娱慈母终一世脱去妻子藏巖幽苍烟寥寥池水漫白玉菡蓞吹髙秋夜燃栢子煑山药忆此东望无时休塞垣春枯积雪熘沙砾威怒黄云愁五更匹马随雁起想见鄮郭花今稠百年夸夺终一丘世上满眼真悠悠寄声万里心绸缪莫道异趣无相求葛氏鼎大河昔决东南流萧条东郡今遗湫我从故老问其由云古五鼎藏髙丘地灵川秀草木稠郁郁佳气蒸常浮惟物伏见数有周祕藏竒怪神所摉天昏地惨鬼哭幽至宝欲出风云秋荡揺山川失维陬九龙大战驱蛟虬剨然岸裂轰云骉滑人夜惊鸟嘲啁妇走抱儿扶白头苍生仰叫黄屋忧聚徒百万如蚍蜉千金一扫随浮沤天旋海沸动九州此鼎始出人间留滑人得之不敢收竒模古质非今侔器大难用识者不以示世俗遭揶掫明堂㑹朝飨诸侯饔官百品供王羞调以五味烹全牛时有用舍吾无求二三子学雕琳球见之始惊中叹愀披荒斵古争穷蒐苦语难岀声吚嚘马图出河龟负畴自古恠説何悠悠嗟我老矣不能休勉彊作诗慙效尤緑竹堂独饮夏篁解箨隂加交卧斋公退无喧嚣清和况复值佳月翠树好鸟鸣咬咬芳樽有酒美可酌胡为欲饮先长謡人生暂别客秦楚尚欲泣泪相攀邀况兹一诀乃永已独使幽梦恨蓬蒿忆予驱马别家去去时栢陌东风髙楚乡留滞一千里归来落尽李与桃残花不共一日看东风吹哭声嗷嗷洛地不见青春色白杨但有风萧萧姚黄魏紫开次第不觉成恨俱零凋榴花最晩今又折红緑㸃缀如裙腰年芳转新物转好逝者日与生期遥予生本是少年气瑳磨牙角争雄豪马迁班固洎歆向下笔㸃窜皆嘲嘈客来共坐説今古纷纷落尽玉尘毛弯弓或拟射石虎又欲醉斩荆江蛟自言刚气贮心腹何尔柔软为脂膏吾闻庄生善齐物平日吐论竒牙聱忧从中来不自遣强叩瓦缶何譊譊伊人达者尚乃尔情之所钟况吾曹愁填胷中若山积虽欲强饮如沃焦乃判自苦英壮气不有此恨如何消又闻浮屠説生死灭没谓若梦幻泡前有万古后万世其中一世犹刀蟧安得独洒一榻泪欲助河水増滔滔古来此事无可奈不如饮此罇中醪雪新阳力㣲初破萼客隂用壮犹相薄朝寒稜稜风莫犯暮雪緌緌止还作驰驱风云初惨淡炫晃山川渐开廓光芒可爱初日照润泽终为和气烁美人髙堂晨起惊幽士虚窻静闻落酒垆成径集缾罂猎骑寻踪得狐貉龙虵扫处断复续猊虎团成呀且攫共贪终嵗饱麰麦岂惜空林饥鸟雀沙墀朝贺迷象笏桑野行歌没芒屩乃知一雪万人喜顾我不饮胡为乐坐看天地絶氛埃使我胷襟如洗瀹脱遗前言笑尘杂捜索万象窥㝠漠颍虽陋邦文士衆巨笔人人把矛槊自非我为发其端冻口何由开一噱黄牛崃祠大川虽有神淫祀亦其俗石马系祠门山鵶噪丛木潭潭村鼓隔溪闻楚巫歌舞送迎神画船百丈山前路上滩下崃长来去江水东流不暂停黄牛千古长如故崃山侵天起青嶂崖崩路絶无由上黄牛不下江头饮行人惟向舟中望朝朝暮暮见黄牛徒使行人过此愁山髙更逺望犹见不是黄牛滞客舟千叶红梨花红梨千叶爱者谁白发郎官心好竒徘徊绕树不忍折一日千匝看无时夷陵寂寞千山里地逺气偏时节异愁烟苦雾少芳非野卉蛮花鬭红紫可怜此树生此处髙枝絶艳无人顾春风吹落复吹开山鸟飞来自飞去根盘树老几经春真赏今才遇使君风轻绛雪罇前舞日暖繁香露下闻从来竒物产天涯安得移根植帝家犹胜张骞为汉使辛勤西域徙榴花希真堂东手种菊花十月始开当春种花唯恐迟我独种菊君勿诮春枝满园烂张锦风雨须㬰落颠倒看多易厌情不专鬬紫夸红随俗好豁然髙秋天地肃百物衰零谁暇弔君看金蘂正芬敷晓日浮霜相照耀煌煌正色秀可餐蔼蔼清香寒愈峭髙人避喧守幽独淑女静容修窈窕方当揺落看转佳慰我寂寥何以报时携一罇相就饮如得贫交论久要我从多难壮心衰迹与世人殊静躁种花勿种儿女花老大安能逐年少赠沈博士歌沈夫子胡为醉翁吟醉翁岂能知尔琴滁山髙絶滁水深空巖悲风夜吹林山熘白玉县青岑一泻万仭源莫寻醉翁每来喜登临醉倒石上遗其簪云荒石老嵗月侵子有三尺徽黄金冩我幽思穷﨑自言爱此万仞水谓是太古之遗音泉淙石乱到不平指下呜咽悲人心时时弄余声言语輭滑如春禽嗟乎沈夫子尔琴诚工弹且止我昔被谪居滁山名虽为翁实少年坐中醉客谁最贤杜彬琵琶皮作絃自从彬死世莫传玉练锁声入黄泉死生聚散日零落耳冷心衰翁索莫国恩未报慙禄厚世事多虞嗟力薄颜摧鬓改真一翁心以忧醉安知乐沈夫子谓我翁言何苦悲人生百年间饮酒能几时揽衣推琴起视夜仰见河汉西南移乐哉襄阳人送刘太尉从广赴襄阳嗟尔乐哉襄阳人万屋连甍清汉滨语言轻清㣲带秦南通交广西峨岷罗縠纎丽药物珍枇杷甘橘荐清罇磊落金盘烂璘璘槎头缩项昔所闻黄橙擣虀香复辛春雷动地竹走根锦苞玉笋味争新凤林花发南山春掩映谷口藏山门楼台金碧瓦鳞鳞岘首髙亭倚浮云汉水如天㵼沄沄斜阳返照白鸟羣两岸桑柘杂耕耘文王遗化已寂寞千载谁复思其仁荆州汉魏以来重古今相望多名臣嗟尔乐哉襄阳人道扶白发抱幼孙逺迎刘侯朱两轮刘侯年少气甚淳诗书学问若寒士罇爼谈笑多嘉賔徃时邢洺有善政至今遗爱留其民谁能持我诗以为我先贺襄阳人谢观文王尚书惠西京牡丹京师轻薄儿意气多豪侠争夸朱颜事年少肯慰白发将花挿尚书好事与俗殊怜我霜毛苦萧飒赠以洛阳花满盘鬭丽争竒红紫杂两京相去五百里几日驰来足何捷紫檀金粉香未吐緑萼红苞露犹浥谓我尝为洛阳客颇向此花曽涉猎忆昔进士初登科始事相公沿吏牒河南官属尽贤俊洛城池籞相连接我时年才二十余每到花开如蛱蝶姚黄魏紫腰带鞓泼墨齐头藏緑叶鹤翎添色又其次此外虽妍犹婢妾尔来不觉三十年嵗月才如熟羊胛无情草木不改色多难人生自摧拉见花了了虽旧识感物依依几抆睫念昔逢花必沽酒起坐驩唿屡倾榼而今得酒复何为爱花绕之空百匝心衰力懒难勉彊与昔一何殊勇怯感公意厚不知报墨笔淋漓口徒嗫尝新茶呈圣俞建安三千里京师三月尝新茶人情好先务取胜百物贵蚤相矜夸年穷腊尽春欲动蛰雷未起驱龙蛇夜闻击鼓满山谷千人助呌声喊呀万木寒痴睡不醒惟有此树先萌芽乃知此为最灵物宜其独得天地之英华终朝採摘不盈掬通犀銙小圆复窊鄙哉谷雨枪与旗多不足贵如刈麻建安太守急寄我香蒻包褁封题斜枲甘器洁天色好坐中拣择客亦嘉新香嫩色如始造不似来逺从天涯停匙侧盏试水路拭目向空看乳花可怜俗夫把金锭勐火炙背如虾蟇由来真物有真赏坐逢诗老频咨嗟须㬰共起索酒饮何异奏雅终滛哇洗儿歌月晕五色如虹蜺深山勐虎夜生儿虎儿可爱光陆离开眼已有百步威诗翁虽老神骨秀想见娇婴目与眉木星之精为紫气照山生玉水生犀儿翁不比他儿翁三十年名天下知材髙位下衆所惜天与此儿聊慰之翁家洗儿衆人喜不惜金钱散闾里宛陵他日见髙门车马煌煌梅氏子奉答原父见过宠示之作不作流水声行将二十年吾生少贱足忧患忆昔有罪初南迁飞帆洞庭入白浪堕泪三崃听流泉援琴冩得入此曲聊以自慰穷山间中间永阳亦如此醉卧幽谷听潺湲自从还朝恋荣禄不觉鬓发俱凋残耳衰听重手渐颤自昔指法将谁传偶欣日色曝书画试拂尘埃张断絃娇儿痴女绕翁膝争欲彊翁聊一弹紫㣲阁老适我过爱我指下声泠然戏君此是伯牙曲自古常叹知音难君虽不能琴能得琴意斯为贤自非乐道甘寂寞谁肯顾我相留连兴阑束带索马去却锁尘匣包青氊㑹饮圣俞家有作兼呈原父景仁圣从忆昨九日访君时正见阶前两丛菊爱之欲绕行百匝庭下不能容我足折花却坐时嗅之已醉还家手犹馥今朝我复到君家两菊阶前犹对束枯茎藁叶苦风霜无复满丛金间緑京师谁家不种花碧砌朱栏敞华屋奈何来对两枯株共坐穷檐何局促诗翁文字发天葩岂比青红凡草木凡草开花数日间天葩无根长在目遂令我每饮君家不觉长缾卧墙曲坐中年少皆贤豪莫怪我今双鬓秃须知朱颜不可恃有酒当欢且相属双井茶西江水清江石老石上生茶如凤爪穷腊不寒春气蚤双井芽生先百草白毛囊以红碧纱十斤茶养一两芽长安富贵五侯家一啜犹须三日夸宝云日注非不精争新弃旧世人情岂知君子有常德至宝不随时变易君不见建溪龙凤团不改旧时香味色送龙茶与许道人颍阳道士青霞客来似浮云去无蹟夜朝北斗太清坛不道姓名人不识我有龙团古苍璧九龙泉深一百尺慿君汲井试烹之不是人间香味色戏石唐山隐者石唐仙室紫云深颍阳真人此算心真人已去升寥廓嵗嵗巖花自开落我昔曽为洛阳客偶向巖前坐磐石四字丹书万仭崖神清之洞锁楼台云深路絶无人到鸾鹤今应待我来宋元诗㑹卷十宋元诗会卷十一钦定四库全书宋元诗㑹卷十一兵部主事陈焯编欧阳修河南王尉西斋寒斋日萧索天外敞檐楹竹雪晴犹覆山窻夜自明禽归窥野客云去入重城欲就陶潜饮应须载酒行离彭婆值雨投临汝驿囘寄张九屯田司録投馆野花边羸骖晩不前山桥断行路溪雨涨春田树冷无栖鸟村深起暮烟洛阳山已尽休更问伊川送祝熙载之东阳主簿吴江通海浦画舸候潮归疉鼓山间响髙帆鸟外飞孤城秋枕水千室夜鸣机试问还家客辽东今是非劳亭驿孤舟转山曲豁尔见平川树杪帆初落峯头月正圆荒烟几家聚瘦野一刀田行客愁明发惊滩鸟道前题净慧大师禅斋巾屦诸方遍莓苔一室前萎花吟次落孤月定中圆斋钵都人施谈机海外传时应暮钟响来度禁城烟送孟都官知蜀州名郎出粉闱佳郡古关西几驿秦亭尽千山蜀鸟啼朱轮照耕野緑芋覆秋畦向阙应东望云深陇树迷广爱寺都人布金地绀宇岿然存山气蒸经阁钟声出国门老杉春自緑古壁雨先昏应有幽人屐来留石藓痕雨后独行洛北北阙望南山明岚杂紫烟归云向嵩岭残雨过伊川树遶芳隄外桥横落照前依依半荒苑行处独闻蝉智蟾上人游南岳终日念云壑南归心浩然青山入楚路白水望湖田野渡惟浮钵山家少施钱到时春尚蚤收茗緑巖前张主簿东斋官舍掩寒扉聊同隐者栖溪流穿竹过山鸟入城啼宾至髙谈胜心㝠外物齐惟应朝枕梦长厌隔邻鸡春晩同应之偶至普明寺小饮作偶来林下径共酌竹间亭积雨添方沼残花㸃緑萍野隂侵席润芳气袭人醒禽鸟休惊顾都忘兀兀形送张如京之安肃军相逢旧从事新命忽临戎界上山河壮军中鼔角雄朔风驰骏马塞雪射惊鸿试取封侯印何如笔砚功郑十一先辈赴四明幕梁汉褒斜险夫君畏逺游家临月山下帆入海潮头岸柳行梢尽江莼归渐秋故乡看衣锦宁羡李膺舟送丁元珍崃州判官为客久南方西游更异乡江通蜀国逺山闭楚祠荒油幕无军事清猿断客肠惟应陪画诺不费日飞觞送王尚恭隰州幕去国初游宦从军苦寂寥愁云带城起画角向山飘秋劲方驰马春寒正袭貂遥知为客恨应赖酒杯消送余姚陈寺丞铜墨佩腰间中流望若仙鸣蝉汴河柳画鹢越乡船下濑逢江雁瞻氛落海鸢山川仍客思尽入隐侯篇初寒多病淹残嵗初寒悄独吟云容乍浓淡秋色半晴隂篱菊催佳节山泉响夜琹自能知此乐何必恋腰金夕照夕照留歌扇余晖上桂丛霞光晴散锦雨气晩成虹燕下翻池草乌惊傍井桐无憀照湘水丹色映秋风禁火火禁开何晩春芳半已凋柳风兼絮坠榆雨带钱飘泪剪兰膏尽弦亏桂魄消祓觞流水曲游褉一相招闲居即事巷有容车陋门无载酒过池喧蛙怒雨客去雀惊罗握臂如枝骨哀絃系筯歌无憀漳浦卧还似咏中阿夜意蕙炷炉熏断兰膏烛艳煎夜风多起籁晓月渐亏弦鹊去星低汉乌啼树暝烟惟应墙外柳三起复三眠送客囘马上作南浦空波緑西陂夕照寒瑶华伤逺道芳草遶归鞍翠敛遥山叠氛收古泽寛衰容畏秋色不及楚枫丹小圃桂树鸳鸯起兰苕翡翠翔风髙丝引絮雨罢叶生光蝶粉花霑紫蜂茸露溼黄愁酲与消渴容易为春伤旅思调苦歌非乐岐多泪始零羞弹长铗剑终恋五侯鲭陌草熏沙緑江枫照岸青南陔动归思兰叶向春馨留守相公移镇汉东周郊彻楚垧旧相拥新旌路识青山在人今白首行问农穿稻野候节见梅英腰组人稀识偏应邸吏惊伊川独游緑树遶伊川人行乱石间寒云依晩日白马向青山路转香林出僧归埜渡闲巖阿谁可访兴尽复空还题张损之学士兰臯亭碕岸接芳蹊琴觞此自怡林花朝落砌山月夜临池雨积蛙鸣乱春归鸟咔移惟应乗兴客不待主人知黄溪夜泊楚人自古登临恨暂到愁肠已九囘万树苍烟三崃暗满川明月一猿哀非乡况复惊残嵗慰客偏宜把酒盃行见江山且吟咏不因迁谪岂能来县舍不种花惟栽楠木冬青茶竹之类因戏书七言四韵结绶当年仕两京自怜年少体犹轻伊川洛浦寻芳徧魏紫姚黄照眼明客思病来生白发山城春至少红英芳丛宻叶聊须种犹得萧萧听雨声戏答元珍春风疑不到天涯二月山城未见花残雪压枝犹有橘冻雷惊笋欲抽芽夜闻归雁生乡思病入新年感物华曽是洛阳花下客野芳虽晩不须嗟夷陵嵗暮书事呈元珍表臣萧条鸡犬乱山中时节峥嵘忽已穷游女髻鬟风俗古野巫歌舞嵗年丰平时都邑今为陋敌国江山昔最雄荆楚先贤多胜迹不辞携酒问邻翁离崃州后回寄元珍表臣经年迁谪厌荆蛮惟有江山兴未阑醉里人归青草渡梦中船下武牙滩野花零落风前乱飞雨萧条江上寒荻笋时鱼方有味恨无佳客共杯盘内直对月寄子华舍人持国廷评禁署沈沈玉漏传月华云表溢金盘纎埃不隔光初满万物无声夜向阑莲烛烧残愁梦断蕙炉熏歇觉衣单水晶宫锁黄金阙故比人间分外寒李留后家闻筝坐上作不听哀筝二十年忽逢纎指弄鸣絃绵蛮巧啭花间舌鸣咽交流水下泉常谓此声全已絶问渠从小自谁传樽前笑我闻弹罢白发萧萧涕泫然和梅圣俞元夕登东楼慿髙寓目偶乗闲袨服游人见徃还明月正临双阙上行歌遥听九衢间黄金络马追朱幰红烛笼纱照玉颜与世渐疎嗟老矣佳辰乐事岂相关和较艺书事相随怀诏下天阍一锁南宫隔几旬玉麈清谈消永日金罇美酒惜余春杯盘饧粥春风冷池馆榆钱夜雨新犹是人间好时节归休过我莫辞频出省有日书事凌晨小雨压尘轻闲意登髙望禁城树色连云春泱漭风光着草日晴明看榆吐荚惊将落见鹊移巢忽已成谁向儿童报归日为翁寒食少留饧和较艺将军槐栁来时緑未匀开门节物一畨新踏青寒食追游骑赐火清明忝侍臣拂面蜘蛛占喜事入帘蝴蝶报家人莫嗔年少思归切白发衰翁尚惜春唐崇徽公主手痕和韩内翰故乡飞鸟尚啁啾何况悲笳出塞愁青塜埋魂知不返翠崖遗迹为谁留玉颜自古为身累肉食何人与国谋行路至今空叹息巖花涧草自春秋蚤朝感事疎星牢落晓光㣲残月苍龙阙角西玉勒争门随仗入牙牌当殿报班齐羽仪虽接鹓兼鹭野性终存鹿与麛笑杀汝隂常处士十年骑马听朝鸡寄渭州王仲仪龙图羡君三作临边守惯听悲笳不惨然弓劲秋风鸣画角帐寒春雪压青氊威行四境烽烟断响入千山号令传翠幕红灯照罗绮心情何似十年前三日赴宴口占赐饮欣逢禊节佳昆池新涨碧无涯九门寒食多游骑三月春隂正养花共喜流觞修故事自怜霜鬓惜年华凤城残照归鞍晩禁籞无风柳自斜苏主簿挽歌布衣驰誉入京都丹旐俄惊反旧闾诸老谁能先贾谊君王犹未识相如三年弟子行丧礼千雨乡人㑹葬车我独空斋挂尘榻遗编时閲子云书戏书示黎教授古郡谁云僻陋邦我来乃值嵗丰穰乌衔枣实园林熟蜂採桧花村落香世治人方安壠畆兴阑吾欲反耕桑若无颍水肥鱼蟹终老仙乡作醉乡答资政邓谏议见寄豪横当年气吐虹萧条晩节鬓如蓬欲知颍水新居士即是滁山旧醉翁所乐藩篱追尺鷃敢言寥廓逐㝠鸿期公归辅巖廊上顾我无忘畎畆中晓咏帘外星辰逐斗移紫河声转下云西九雏乌起城将曙百尺楼髙月易低露裛兰苕惟有泪秋荒桃李不成蹊西堂吟思无人助草满池塘梦自迷送目送目衡臯望不休江苹髙下遍汀洲长堤柳曲妨回首小苑花深碍倚楼楚径蕙风消病渴洛城花雪荡春愁流杯三日佳期过掷度兰波负胜游舟中寄刘昉秀才东南天濶漾归流西北云髙断寸眸明月随人来逺浦青山答鼓送行舟归心逐梦成鱼鸟夜汉看星识斗牛酽酒开樽谁共醉清江聊且玩游鯈即目李径隂森接翠畴押帘风日澹清秋晩乌藏柳栖残照逺燕伤风失故楼星汉经年虽可望云波千疉不缄愁平居革带频移孔谁问无憀沈隐侯初至虎牙滩见江类龙门晓鼓潭潭客梦惊虎牙滩上櫂船行山形酷似龙门秀江色不如伊水清平日两京人少壮今年三崃嵗峥嵘卧闻乳石淙流响疑是香林八节声赠王介甫翰林风月三千首吏部文章二百年老去自怜心尚在后来谁与子争先朱门歌舞争新态緑绮尘埃试拂絃常恨闻名不相识相逢樽酒盍留连酬王君玉中秋席上待月值雨池上虽然无皓魄罇前殊未减清欢緑醅自有寒中力红粉尤宜烛下看罗绮尘随歌扇动管絃声杂雨荷干客舟闲卧王夫子诗阵教谁主将坛答端明王尚书见寄多病新还太守章归来白首兴何长琴书自是千金产日月闲销百刻香尚有俸钱沽美酒自栽花圃趂新阳醉翁生计今如此一笑何时共一觞丰乐亭游春緑树交加山鸟啼晴风荡漾落花飞鸟歌花舞太守醉明日酒醒春已归春云淡淡日辉辉草惹行襟絮拂衣行到亭西逢太守篮舆酩酊挿花归红树青山日欲斜长郊草色緑无涯游人不管春将老来徃亭前路落花画眉鸟百啭千声随意移山花红紫树髙低始知锁向金笼听不及林间自在啼别滁花光浓郁柳轻明酌酒花前送我行我亦且如常日醉莫教絃管作离声蒋之竒甘卓垒人家白雪中鸟道青云里耕凿竞畬田渔樵喧㑹市绣出罗霄山倒流杨岐水三真不可寻寥寥忽千祀更想用兵时踟蹰甘卓垒萍乡即事地接长沙近乡名自古闻毛山千嶂雪玉女一墩云嘉禾驿旴江清浅见游鳞百尺飞桥跨碧津行过水南看更好风光骀荡百花春磨劔池闻説旌阳旧筑坛故修浮水一来看至今磨劔池犹在冷浸一天星斗寒孤岭鲛绡剪下碧双垂归挹清流背紫㣲北向更登孤岭去此身还傍白云飞谢景初余姚董役海隄有作五行交相陵海水不润下处处坏堤防白浪大于马顾予为其长恐惧敢暂舍董衆完筑塞跋履率旷野使人安于生兹不羞民社调和隂与阳自有任责者法喜堂虚堂庇风雨结构不务壮外饰无髹髵置物况容长开箧药剂灵拈棊白黑抗阶花澹亦天庭石碧交向出门鸟雀喧燕处物我丧吴俗夸有素佛徒侈相尚独能守质静坐以矫流宕栖之果自喜何须山海上谢伯初许昌公宇书怀呈欧阳永叔韩子华王介甫十年趋竞浪求荣因得闲曹减宦情乱种黄花看野景旋移髙竹听秋声驱驰贱事犹干禄约勒清狂为近名蚤晚持竿钓鲈鳜双溪烟雨一舟横走笔寄夷陵欧阳永叔舟行无险似瞿塘蒲崃猿声断旅肠万里更堪人谪宦经年应合鬓成霜长官衫色江波緑学士文华蜀锦张去似长沙非黜辱比于连郡亦遐荒可能作赋嘲巫渚好为投文吊耒阳下国难留金马客新诗传与竹枝娘才如梦得多为累情甚安仁久悼亡絶境化成儒雅俗逺民争识校讐郎典词县待修青史谏草当来露皂囊不用临流羡渔者便将缨足濯沧浪王畴送同年蒲叔范察判杭州监释之久未调王粲尝从军谓言塞垣事壮气横风云育材幸明代荐贤无令君如何汉酤冗沈此荆山珍萍氏本几酒周官有彞伦孝武事攘却志清天地屯连兵无时已四海萧然贫官始操酿具𣙜之饱师人利源一以洩頽波荡无垠糜谷费耒耜良蘖争清醇酒禁着律令犯笞及其身狂药乃陷穽伤哉尧舜民炎灵属我后天资英且仁邦力蚤雄富汉制仍相循嵗赋二千万经入固已勤弥年拥武节乗边清国氛雄雄百万师跨迈聨燕秦仰给倾府库赏赍图戎勲加敛犹不足返古当何云杭城东南剧地将湖海邻𣙜利冠天下旗亭压重闉彼虽斗筲职亦择才英臣风露气已肃溪潭寒弥新沙榜朝泛泛吴涛暮沄沄南州近牛斗气象雄霜旻汀枫变老枿赤叶晴相纷尝茶泊幽寺观鱼下轻䑳行当收翘楚宁复混蒸薪无为狎吴叟坐恋秋江莼李觏流杯池幽居久不乐心死如溼灰闻言山有池仙客曽流杯披衫向西坐欲望无崇台何当命游宴尽聚不羁才顾恐狭隘地未足开吾怀仰手斸河汉决向天南来移舟复转岳壅遏成环回横持北斗柄量尽酒星醅箕踞接下流一歃空千罍八风助吟唱万怪供嘲谐醉来散发卧蝇声视霆雷冷笑势利子茫茫尘土堆获稻朝阳过山来下田犹露溼饷妇念儿啼逢人不敢立青黄先后收断折伛偻拾鸟䑕盈官仓新租喜复入哀老妇里中一老妇行行啼路隅自悼未亡人暮年从二夫寡时十八九嫁时六十余昔日遗腹儿今兹埀白须子岂不欲养母岂不愿居徭役及下户财尽无所输异籍幸可免嫁母乃良图牵车送出门急如贼盗驱儿孙孙有妇小大攀且唿囘头与永诀得死无刑诛我时闻此言为之长叹吁天民固有穷鳏寡实其徒吾君务复古旦旦师黄虞赦书褒节妇许与旌门闾州县莫能察诏㫖徒成虚寄怀鸟兽死有用羽角筋革齿辇輓入工师饰作军国器玉食白如瓠瞑目已腐秽生者不敢留埋藏与蝼蚁百年富贵身孰若鸟兽类惟有令人名终古如不死根生但为松翼飞但为凤王侯尚可轻道义本来重痴儿似婢妾寸步矜恩宠傍人忍笑时佯把衣袪弄江亭醉后平生尚倜傥壮大苦摧折主人能结纳佳境为铺设渺㵿东江来谽谺暮云裂倡女稍多艺市酒且供啜侠气复何聊心朋幸相悦解冠从放荡大唿谁輓掣咄哉千里足嗟唿三寸舌艳唱声非雅戏谭理当谪帷房笑私昵闾巷嘲琐屑更鼓莫催睡夜风才去热俗士鲜大志于今重小节内家豕在泥外貌犬伏绁吾侪古英豪方寸浴日月被谤肯自疑为欢顾犹拙放饭彼不慙使我无齿决美女篇繁霜毒春木花开苦不蚤愚夫择利婚美女贫中老曷不治颜色门前车马道闺房有礼文自衒谁言好俗态竞朱粉古心慕苹藻所期君子恩卒以慰枯藁竹斋题事低斋结空野小竹移孤林斋闲竹净好日媚幽人心南方夏厌暑独此留残隂戛雨挫残梦穿风摉凉襟长茵展丽藓乱歌奏欢禽待奴褁村服语客抛尘簪志髙成利讐思爽生诗滛值圣喜盈卷感古悲入琴山迎稳履逺月劝澄杯深荣名虽未染幸亦非堙沈愁热江湖限南鄙秋令到还稀节换空看厯人闲未趁衣齐纨方得意厦燕莫言归秖有松筠径风髙暑气㣲鑑湖夜泛明月到樽前拏舟古岸边乱山斜入雾逺水到垂天酒气熏龙戏歌声弄鹤眠回头嗤李郭此外更无仙闲居无物可劳情空郊日闭扄雨吟春破碎贫饮客凋零世事重江险才名一梦醒同心秖松栢见我尚青青送张鬷嘏人意皆怀土嗟君无故园欲行须尽室此去又他门静里文章好贫来节行存振淹知有日倚伏岂虚言寄题廖説䝉亭圣人虽在上君子有穷时自得山居乐何须世俗知夜多松月分凉与水风期只恐亨通去清闲却付谁逺山最能牵病眼天际一山横尽日是秋色无人知地名暗时云自合缺处路应平才子霑衣涙千秋共此情感秋徙倚重咨嗟非缘惜嵗华关山异乡客砧杵别人家天冷云含日溪清水现沙屈魂终不返悲思更无涯次韵答陈殿丞不能随薄俗非是向深山自喜道无屈所嗟心未闲酒乡贫更入诗债病犹还一字成虚美通宵只厚颜读赵氏淳化诗集少年曽诵习误认古人诗风雅世不重姓名谁得知髙情知隐者薄宦过明时地下寻才鬼应逢陆与皮送李侍禁三载旴江上军和盗亦殱事烦终不倦贫极始知亷别袖挥寒日归舟载夜蟾懋功宜有赏天意在官占怡山长庆寺行行金碧里气象恍如春不记来时路自嫌衣上尘院香知有佛僧静似无人十载京华梦相逢一度新南斋咏风懊恼南牕一道风只应天配与贫穷不归罗绮飘飖处故入松篁冷淡中久坐披襟尘榻稳半醒吹面月帷空城边菡蓞知多少偷得清香是尔功残叶一树摧残拾作薪栏边为汝最伤神休翻雨滴寒鸣夜曽抱花枝暖过春影里有情惟日月愁边无主足泥尘上阳宫女多诗思莫寄人间取次人早夏偶作闲愁不觉过年光强半精神似醉乡几度雨来成骤热有时云断见斜阳古人事业尘空满故国园林草自长頼得南华怜我病一篇齐物胜医方篷屋长檐数尺庇堂东疎漏从来只有篷日影碎如秋树下雨声初似夜船中竹经蠧后多垂地笋到干时半卷空此处想非人所竞江湖终是属渔翁野意亭福塘城郭掌中窥旭日登临到落晖谁在画帘沽酒处几多鸣橹趂潮归晴时海色依俙辨醉后乡愁积渐㣲山鸟不知红粉乐才闻歌板便惊飞灵源洞才出尘来尚未知渐攀藤竹渐临危伏流似是龙藏处古树应无春到时谁把石厓齐刬削直教云气当帘帷良工画得犹宜祕莫与凡夫肉眼窥闷书行行四月晦絺绤未能裁天气疑无定春寒恐再来袭衣从汗浃交扇取风回野秀深成候鑪熏冷作媒年髙情已淡俗薄意多猜李杜今何在芳樽谁与开秦人洞秦人虽甚苛秦吏似犹拙山林不数里便尔逃得脱乌鹊乌鹊翩翩竞羽毛南飞无树过良宵就中管得他人事秖与天孙倩作桥睡起簟卷鳞纹帐系纱六龙西降树隂斜秖应梦里成蝴蝶犹记南园数种花忆钱塘江昔年乗醉挂归帆隐隐前山日半衔好是满江流返照水仙齐着淡红衫送僧游庐山行非为客住非家此去庐山况不賖要见南朝旧人物池中惟有白莲花戏题荷花昔人诗笔咏莲花不嫁春风蚤可嗟今日倚栏添懊恼池台多是属僧家陈烈题福唐津亭溪上龙虎蟠溪水鼓角喧中宵乡梦破六月夜衾寒风雨生残木蛟螭喜怒澜殷勤祝舟子移櫂过前滩题灯富家一椀灯太仓一粒粟贫家一椀灯父子相聚哭风流太守知不知惟恨笙歌无妙曲潘兴嗣逍遥亭作亭名逍遥此理诚不虚寛于一天下原宪惟桑枢况我卜清旷风雨庇有余方池容潋灔小径足萦纡花木颇窈窕松筠亦扶疎鸣蛙送鼓吹好鸟来笙竽可琴亦可咏可饮亦可娱盘虽无下筯宾食亦有鱼恢论或申旦隐几忘移晡因来展足眠醉倒从人扶率尔但欣畅因烦而领无邺侯三万轴方朔五车书弃置复弃置任自相贤愚无妨吾逍遥此乐诚何如师道师道久不振小儒咸自私破崖求圭角务出已新竒恻恻去圣逺六经秦火隳不有传授学涉猎安所为汉儒守一经学者如云随承习虽未尽模法有根基荐绅立朝廷开口应万几附对皆据经金石确不移熟烂见本末较然非可欺吾愿下学官各立一经师务尽道德业不取章句辞庶几昔人风炳然复在兹龙沙五陵无限人宻视龙沙记龙沙虽未合气象已灵异昔时蛟龙湫半作桑麻地地形带江转洲浮有连势陵谷岂可常渊窦在何嵗㣲生久慕道安恬辄忘味愧无及物功碌碌恒匏系生䝉尘土厚未受神仙祕何时与孤鹤冉冉从此逝大梵院萧萧竹木风瑟瑟涧下水中梵晚更幽人禽声亦喜宋元诗㑹卷十一宋元诗会卷十二钦定四库全书宋元诗㑹卷十二兵部主事陈焯编宋庠嵗晏出沐感事内讼山海有完士希世无良筹偶穿东郭履遂别野人舟不耻篆刻赋来肩英俊游私智甚凫短尘容若鸱愁备员太史氏补属富民侯姑学了官事何尝分主忧口贪斗食利嵗感星躔周中都富才彦方驾若龙虬茂先善史汉平津治春秋髙文用司马格五宠吾丘间濶路逢葛缤纷人召邹桑羊兴贾䜿安国出缧囚汲郑贵交盛徐陈英藻遒况乃天下枢雄雌来九州衣冠径复道鼓吹出长楸席上万钱箸桥边八列驺雍容绂鲁玦意气拂吴钩咨余良不韪瓴甓厠林璆吹竽昔已滥在梁今可尤台阁魏舒被风霜苏季裘有志谢鹤轩无机防海鸥恭竢杜陵课诛茅归故畴有将独鹤行都市道上者左右奔迫野态憔悴因成短韵明心本霄汉此路极喧埃何意鸣臯罢翻同舞市来波臣忧辙涸海鸟避风灾寄语昻昻质非君羽独摧春夕暝色蔽孤斋空轩向夕开花低应露下月暗觉云来独牖轻蛾聚风枝倦鸟猜无言聊隐几万镜一灵台寄子京八年三郡驾朱轮更忝鸿枢对国均老去师丹多忘事少来之武不如人车中顾马空能数海上浮鸥想见亲唯有弟兄归隐志共将耕凿报尧仁府斋嵗晏节物感人辄成拙诗上寄昭文相公处世何常尽值才虚名髙位自惊猜千重浪里随流出百尺竿头试险回衰鬓不徒欺晓雪孤心兼欲伴寒灰嵩阳颍曲风烟接已仗归云作隐媒西湖展江亭緑鸭东陂已可怜更因雪窦注西田凿开鱼鸟忘情地展尽汀湖极目天向夕旧滩都浸月过寒新树便留烟使君直欲称渔叟愿赐闲州不记年宋祁九日药市作阳九协嘉神期入始多暇五药㑹广㕓游肩閙相驾灵品罗贾区仙芬冐闉舍撷露来山阿斸烟去巖罅系道杂提携盈襜更荐借乗时物无贱投乏利能射饔芩互作主参荠交相假曹植谨赝令韩康无二价西南嵗多疠卑溼连春夏佳剂止刀圭千金厚相谢刺史主求瘼万室系吾化顾頼恶石功扪衿重惭唶海椶哆炽风叶张囷皴雨皮厚丛橑列盖端攒旄注旗首物以稀见珍材縁怪忘丑枇杷有果产西裔作花凌早寒树繁碧玉叶柯疉黄金丸上都不可寄咀味独长叹衆熙亭晓曯长夏宜髙明缓带散烦窘慿轩一超然目与天俱尽山从云端现日就林外隐风来草树披烟生井闾近自公况多暇冲臆无留藴即此可宴居何须事游轸和贾相公览杜工部北征篇唐家六叶太平罢宫艶醉骨恬无忧孽诟天翠华出糢煳战血腥九州干疮坤痍四海破白日杀气寒飕飕少陵背贼走行在採梠拾橡填饥喉眼前乱离不忍见作诗感慨陈大猷北征之篇词最切读者心陨如揺辀莫肯念乱小雅怨自然流涕袁安愁才髙位下言不入愤气欝屈蟠长虬今日奔亡匪天作向来颠倒皆庙谋忠骸佞骨相撑拄一燎同烬悲崑丘相君览古慨前事追叹子美真诗流前王不见后王见愿以此语诒千秋赠楞严舒公上人丈室锦城隈庭闲地徧苔饭从香积取花续少林开讲昼经残叶禅宵烛委煤无嫌一时学要是暮云才长安道中怅然作三辅古风烟征骖怅未前山园蓬颗外宫室黍离边树老经唐日碑残刻汉年便须真陨涕不待雍门絃兴亡作今古事徃始堪悲宫破黄山在城空北斗移走冈寒兎隐啼戍暮鸦饥灞岸重回首惟余王粲诗过惠崇旧居虽昧平生契怀贤要可伤生涯与薪尽法意共灯长遗画空观貌残诗孰补亡神期通一语无乃困津梁赠清逸魏闲处士奕世依嵒石褒恩下帝庭姓名髙士传父子少㣲星池熘遥通涧家林近带垧分明诏书意天极赐鸿㝠答劝农李渊宗嘉州江行见寄嘉月嘉州路轲峩接部船山围杜宇国江入夜郎天霁引溪流望凉供水阁眠愧君舟楫意遂欲济长川中秋新霁壕水初满自城东隅泛舟回谢公命赋斋舫谈经后官池载酒行斜阳鸟外落新月树端生演漾思江浦夷犹遶郡城东辕有遗恨日想物华清再游海云寺作十里云边寺重驱千骑来天形欹野尽江势让山回园柰浓成幄楼钟近殷雷斜阳归鞅促飞盖冐轻埃渡湘江春过潇湘渡真观八景图云藏岳麓寺江入洞庭湖晴日花争发丰年酒易沽长沙十万户游女似京都城隅晩意寥寥天意晩稍觉井闾闲水落呈全屿云生失半山牛羊樵路暗灯火客舟还暝思输凫鹄归飞沆漭间夏日陪提刑彭学士登周襄王故城聊随汉使者一上周王城片雨北郊晦残阳西岭明野禽唿自别香草问无名谁复黍离咏但多箕颍情东晋仓卒浮江日声明建号初羣臣让禁脔上宰制单綀气鋭开桁战心欢折屐书纎儿竞撞坏不念好家居侨居公宇静寥寥居然俗意销屐闲谁记齿带适自忘腰畆首秋残获城西日暮樵比来行乐惯随意度溪桥腊后晩望寒日系难定鸣笳弄已休冻崖初辨马昏谷自量牛汉树临关宻湖泉入塞流登髙能赋未风物古尧州集江渎池五月追凉地沧江剰素涟林烟昏岸日楼影压池天篠宻工迷径荷欹巧避船机忘更何事鱼鸟亦留连飞槛枕溪光欢言客徧觞暂云销树影骤雨发荷香辛臼橙虀熟庖刀鲙缕长苹风如有意盈袵借浮凉将归云栈短长亭今兹重作经卭崃叱残驭蜀分使回星旅鬓双垂雪羇懐一泛萍骊驹在门久此曲若为听逺假西南守三逢梅柳新衰令宦情薄老惜嵗华频郫酿供销日巴禽巧唤春离家何所恨雁后作归人登琴台诗故台千古恨犹对旧家山半夜鸾凰去他年驷马还死忧封禅晩坐爱茂陵闲惟有飘飘气仍存天地间墨池宅废经池在人亡墨熘干蟾蜍兼滴破科斗共书残蠧罢芸犹翠蒸余竹自寒它扬无可问抚物费长叹西楼炎氛随日入岑寂坐遥帷倦鹜昏投浦惊蝉夜去枝桂华兼月破槎影带星移珍重窻风好宜人即此时官下东泊骖驔一驻车騩云芣木澹扶疎风经御冦仙游外野识裨谌草创余颍谷寒烟仍井邑时门残日但丘墟两都大道过从盛不称支离佩左鱼洛阳春宝楼斜倚阙西天北转楼隂压素涟白雪久残梁复道黄头间守汉楼船尘轻未损朝来雾树暖才容腊外烟弭节不妨饶怅恋待歌鱼藻记他年寄题相台太尉韩公昼锦堂瑞节前驱昼锦身堂成署榜示州民迁莺贺燕聨翩集嘉树甘棠次第春漳岸夕波通沼熘魏台暾日弄梁尘君看千古青编上得意如公有几人寒食假中作九门烟树蔽春㕓小雨初晴拨火前草色引开盘马地箫声催暖卖饧天萦丝早絮轻无着弄袖和风细可怜鳌署侍臣贪出沐珉糜珠饀愧颁宣把酒歌管嘈嘈月露前且将身世付酡然漫夸鼷䑕机头箭不识醯鸡瓮外天青史有人讥巧宦黄金无术治流年君看醉趣兼醒趣始觉灵均更可怜余既到郡有诏仍修唐书寄局中诸僚一章通奏领州麾诏许残书得自随吾党成章真小子官家了事是痴儿昏眸视久花争乱倦首搔余雪半垂所愿弟兄皆杰笔刘生当见汗青期真定述事莫嫌屯垒是边州试听山河説上游帐下文书三幕府马前鞾靺五诸侯王藩故社经涂国侠窟余风解报仇四十年来民缓带使君何事不轻裘拟杜子美崃中意天入虚楼倚百层四方遥谢此登临惊风借壑为寒籁落日容云作暝隂岘井北抛王粲宅楚衣南逐女嬃砧十年不识长安道九籥宸开紫气深春宴行乐家园园芿初干小雨泥饮壶游屐况亲携身轻早蝶千回舞技痒新禽百种啼乗饮草茵侵坐輭畏风桃绶向林低阳晖自有留人意衔照髙楼未遽西落花坠素翻红各自伤青楼烟雨忍相忘将飞更作回风舞已落犹成半面粧沧海客归珠迸泪章台人去骨遗香可能无意传双蝶尽付芳心与蜜房将到都先献枢密太尉相公再试州旟验不才却将憔悴到中台相车问罢同牛喘大厦成时与燕来今日谋猷须丙魏他年賔客但邹枚西园闻道余春在尚及花前㶑灔盃和致政燕侍郎舟中寄晏尚书异时仙阁对三休顿首辞荣动䆳旒疏广故僚供祖帐鸱夷尽室付归舟侧堦生玉怀欢宴列壁图山代逺游新句渐髙尘累少紫芝巖曲要相求送越州陆学士梅天霞破候旗干乡树依然越絶间挟䇿当年逢掖去懐章此日绣衣还亭余内史浮觞水路入仙人取箭山牛酒盛夸先墅宴不妨春诏得亲颁成都风物繁雄古奥区十年伧父巧论都云藏海客星间石花识文君酒处垆两劔作关屏对绕二江聨派练平铺此时全盛超西汉还有渊云作颂无九日宴射佳节慿髙驻綵旗亭臯雾罢转晨曦堋间羽集号猿后台外尘飞戏马时芳菊治疴争汎蘂丹萸辟恶徧传枝明年此㑹知何处醉玉頽山不用辞程密学知益州墀涂昼对别尧蓂细札芝泥袭绶馨三蜀旧台唿辐宠十连新府梦刀灵云梯霁日明钩栈雨阁苍苔蚀劒铭只恐廉襦歌未厌荧煌归应六符星题北楼少城西北之髙楼此地苍茫天意秋惊风白日忽已晩落叶长年相与愁极塞云物自惨澹趋林鸟雀时啁啾缨上朔尘久不洗安得手弄沧江流蜀地海棠繁媚有加腻干丰条苒弱可爱北方所未见诸公作诗流播西人余素好玩不能自黙然所道皆在前人陈迹中如国风申章亦无愧云蜀国天余煦珍葩地所宜浓芳不隐叶并艶欲燃枝襞綵分羣萼均霞㸃万蕤浅深双絶态啼笑两妍姿绛节排烟竦丹釭落带垂回文锦官日传信到边迟余昔游云台观谒希夷先生陈抟祠堂缅想其人今追作此诗仙馆三峯下年华百嵗中梦休孤蝶徃蜕在一蝉空蘂笈㣲言祕宵晨浩气通丹遗䑛后鼎林遣御余风宿雾沈荒白余霞委暗红峨眉有归约飞步与谁同怀古聎望城闉聊属聎千古恨悠悠夏享空台毁韩亡故社留庙祠旌颍凤溪水识巢牛春色依林动晨烟傍戍浮庌驺闲自集田鹤呌相求町篠夤縁宻川葭靃靡柔栎墟迷郑鄙隗路隔轩游感昔如吾辈曽经几斛愁咏史古有容容福人讥龊龊员生贪巧作奏死戒直如弦欲重髙门地非论媚灶天诗书大儒冢丝竹后堂旃东阁翻刍马西园窃瘗钱道谋谁执咎户选不因贤朱鼓成妖日羌雏入贺年须防反室诏终取阖门怜异日谗成锦先时黙似蝉空贻后人叹流涕掩青编览蜀宫故城作国破江山老人亡岸谷摧鸟飞今日屋鹿聚向时台故苑犹霏雪荒池但劫灰頳遗煳处壤阖记数残枚恨月窥林下悲风覔陇来依城狐独速失厦鷰徘徊废社才存树隂垣自上苔有情惟杜宇长为故王哀集海云鸿庆院地胜祠仍古春余物徧华山云时抱石佛雨不萎花岭挟楼梯峻巖牵殿墄斜淙谿杂环珮怪蔓走龙蛇供坐僧飞钵香园客戏沙吾游真草草深意属青霞次韵和季长学士正月二十八日出郊见寄之什雅俗传祠日年华重宴辰初阳澹江雾小雨破街尘客盖浮轻吹斋刀俨后陈林芳催兎目原色换龙鳞壤路歌声杂褠倡舞疉新持盃徧酬客惟欠眼中人十日宴江渎亭节去欢犹在賔来赏更延悠扬初短日凄𦂳乍寒天霁沼元非涨秋花自少妍蚁留新献酎蕙续不残烟戏鰋冲余藻游龟避折莲流芳真可惜从此遂凋年浣花泛舟早夏清和在晴江沿时岸风揺鼓吹波日乱旌旗醉帟牵缃蔓游鬟扑绛㽔树来惊浦进山失悟舟移雅俗西南盛归轺东北驰此欢那复得抛恨寄天涯重阳不见菊蜀地秋髙未拟寒翠苞如粒露华干重阳已过君休恨留取金英晩节看过摩诃池十顷隋家旧凿池池平树尽但回隄清尘满道君知否半是当年浊水泥池边不见帛兰船麦陇连云树绕天百嵗兴衰已如此争教东海不为田九日食餻飇馆轻霜拂曙袍糗餈花饮鬬分曹刘郎不敢题餻字空负诗中一世豪王珪梅花冷香疑到骨琼艶几堪餐半醉临风折清吟拂晓观赠春无限意和雪不知寒桃李有惭色枯枝託并栏依韵恭和圣制龙图天章阁观三圣御书半夜传君召西清閲帝文笔回丹穴凤歌起沛乡云御幄金虬转仙墀羽仗分为章自天纵况复睿心勤和王原叔内翰有怀暮钥严温省宵铃静浴堂银花无柰萎瑶草又还芳梦久闻仙笛班清犯晓霜帝阍何所叩一炷祝尧香依韵恭和圣制上元观灯雪消华月满仙台万烛当楼宝扇开双凤云中扶辇下六鳌海上驾山来镐宫春酒霑周宴汾水秋风陋汉才一曲昇平人尽乐君王又进紫霞杯次韵和元厚之平羌诏收新土凤林东四百年来一战功葱岭自横秦塞上金城还落汉图中轻裘坐欵无遗策折箭来庭有旧风零雨未蒙音已捷不劳归旅咏周公闻仲谔脂米川大㨗神兵十万忽乗秋西碛妖氛一夕收匹马不嘶榆塞外长城自起玉关头君王别绘凌烟阁将帅今轻定逺侯莫道无人能报国红旗行去取凉州金陵怀古怀乡访古事悠悠独上江城满目秋一鸟带烟来别渚数帆和雨下归舟萧萧暮吹惊红叶惨惨寒云压旧楼故国凄凉谁与问人心无复更风流大飨明堂庆成皇祐更秋律明堂奉帝禋粢盛虽荐德霜露本怀亲于赫朝三后思文秩百神九筵交玉币重屋近星辰䆳幄留飈御清坛堕月津衣冠汉仪旧金石舜韶新受胙开宣室鸣钟降紫宸羣隂光复旦叶气斗回春灵贶丛千祝丰恩渗四垠慙非老词笔徒学焕尧文和呉相公从驾至开宝寺庆夀崇因阁崇因开宝构金碧昼相辉禁跸随曦驭层城转斗机梵音狮子吼妙相鸽王归洛水浮神篆天花散御衣塔疑从地涌檐拟入云飞上行乗今果羣趋惧昨非慧珠常自照法雨徧成霏但起真如念梯梁不可几宫词皷角三声夜奏严夕斋清庙宿重帘殿前太尉横银仗指㸃金盆御水添昨日龙舆幸宝文宸毫金轴展风云前朝御印从头折重整牙籖甲乙分盘龙新织翠云裘简㸃黄封玉匣收防备秋来供御着金箱捧入曝衣楼十三垂髻碧螺松学舞经年后苑中近日昭仪抄姓字一时宣拨入东宫丽日祥烟锁禁林樱桃初熟杏成隂年年翠辇来游幸花落春宫一寸深夕宴中秋醉广寒阆风银阙锁三山美人半夜歌明月声在玉壶天地间六龙观稼奉宸游齐贺丰年荐麦秋后苑宴同卿相出内官金盒送来麰崇文殿里胜蓬莱绣柱扶天秘阁开典籍校讐三馆外图书多出禁中来天外明河翻玉浪楼西凉月涌金盆香销甲乙牀前帐宫锁玲珑闭殿门夜寒金屋篆烟飞灯烛分明在紫薇漏永禁宫三十六宴囘争踏月轮归晩吹翩翩动翠旗炉烟千疉瑞云飞何人奏对偏移刻御史天香隔绣衣金井秋啼络纬声出花宫漏报严更不知谁是金鸾直玉宇沈沈夜气清纱幔薄垂金麦穗帘钩纎挂玉葱条楼西别起长春殿香碧红泥透蜀椒翠钿贴靥轻如叶玉凤雕钗袅欲飞拂晓贺来皇帝阁綵衣金胜近龙衣锁声金掣合门环帘卷真珠十二间别殿春风唿万嵗中丞新押散朝班御案横金殿幄红扇开云表露天容太常奏备三千曲乐府新调十二钟三月金明柳絮飞岸花堤草弄春时数船百戏催宣赐御辇今年不上池内人稀见水秋千争擘珠帘帐殿前第一锦标谁夺得右军输却小楼船禁里春浓蝶自飞御蚕眠处弄新丝碧窻尽日教鹦鹉念得君王数首诗御座垂帘绣额单氷山重疉贮金盘玉清迢递无尘到殿角东西五月寒钓线沈波漾彩舟鱼争芳饵上龙钩内人急捧金盘接拨刺红鳞跃未休禁里宫莺晓未啼千牛仗下报班齐银袍五百趋龙尾天子临轩赐御题内苑宫人学打毬青丝飞控紫花骝朝朝结束防宣唤一様真珠络辔头后苑归来月上初天歌吹引六鸾舆春风料峭余寒重犹索金函览奏书中宫赐雪玉成峯滴露堆寒冷照空三十六窻明月夜嫦娥浑在水晶宫两班齐贺玉关清新奏熙州曲破成画鼓连声催攧徧玉人多半未知名博士当年教玉筝六宫谁敢鬬新声如今旧曲无心理宝柱一行秋鴈横黄昏锁院听宣除翰长平明趂起居撰就白麻先进草金泥降出内中书雪晴鳷鹊楼边月风落昭阳殿后梅炉炭灺消香兽暖独拈香箸拨红灰玉兎何年上月宫夜深捣药特无踪神丹不老嫦娥鬓乞取刀圭驻玉容宋元诗㑹卷十二宋元诗会卷十三钦定四库全书卷宋元诗㑹卷十三兵部主事陈焯编蔡襄杨叔武北堂夜话嵗晏物景薄层隂向晚饶轻云隠微月残雪栖枯条夫君有高适顾我慰寂寥潇洒开北堂拂榻延良宵前几陈古书坐见千载遥间亦发新句幽思含九韶神明静外照念虑醉中消扬雄戒丹毂颜子安一瓢良玉不火变翠栢宁霜彫此心固独往声利讵得招游鼓山灵源洞郡楼瞻东方岚光莹人目乘舟逐蚤潮十里登南麓云深翳落花树暗迷幽谷朝鸡乱木鱼晏日明金屋灵泉注石窦清吹出篁竹扪萝跻上峰大空延眺瞩孤青浮海山长白挂天瀑况逢肥遯人性尚自幽独西景复向城淹留未云足寄题滁州丰乐亭君为滁上守乘闲务幽㝷羣从留山阿美望穷前林良䜩追佳赏高亭旷遐临烟云无定姿水石惟清音静见鱼鸟适遥闻鸡犬深时节屡丰有民里无欺侵岂独延衆物因兹託冲襟大笔每絶唱芳樽宁孤斟别日念已长来期讵能今安得凌风翰相从殚嵗隂出东门向北苑路晓行东城隅光华着诸物溪涨浪花生山晴鸟声出稍稍见人烟川原正苍郁丙申秋过渔溪驿驿旧有梅数株尝题诗记今无有也曾把蚤梅枝思君在别离别离虽云远万里终还期树枯根已拨人去复何之故馆动秋色云物藏寒曦清香不可闻衰草空繁滋一夜平堦雨辗转良自知访天台菴幽人去未还门户和云闭亭午树隂圆深冬泉响细寒生羣虫蛰清彻孤鹤唳寂寞傍山归冩向沧溟际留别旧居花槛别意起中夕出门风吹衣侧月光艳薄余花香气微清尊嵗相向欲去心有违残葩勿尽放主人行亦归翠巖寺揽蔓巖扃峻交绳宝界平斜峰约云势宻树起秋声泉槛妨蛩响霜楼助月明㝠筌兼洒落警句一何清夏晚南野夏竹围前槛凉襟析旧酲叠云封日茜斜雨着虹明鱼动池开晕蝉移树减清葭洲烟向暝凫鹜自相迎芜隂楼上野马沈寒气神禽度暖风断霞天共紫斜日树齐红山口横虚钓江隈跋远篷解穷千里目争奈思无穷和丘提刑闻新鴈寄度支翔鴈来江渚秋容在远空几声疎树外一字断云中虚馆埀檐月平臯败叶风裁诗託幽思幽思更无穷送别陈比部祖向西郊道川原画阁临烧痕经雨活树色入谿深斜日明春态孤云感客心何人知别意重把酒杯斟洪泽阻风今日风期恶迟廻一水濵村旗呈酒圣庙鼔赛河神跃鲤曾惊网饥乌不避人篙工时借问何处即通津开州园纵民逰乐风日朝来好园林雨后清逰鱼知水乐蝶戏见春晴草輭迷行迹花深隠笑声观民聊自适不用管絃迎奉酬王知县赏春不预以诗见赠仙陬翠观尽繁英朱白相兼照眼明池浸岚光生晚碧鸟惊人语断春声谈谐遽喜开懐久骫骳终慙走笔成佳致可能陶靖节庭柯斜盼独忘情过天津桥日暖溪平水渐销水声才下内前桥山川满眼闲宫殿草树迷人旧市朝每向㝷春偏有意却成懐古更无聊洛阳平昔多豪俊惆怅埋魂不可招宿延平津鸣籁萧森万木声浓岚环合乱峰青楼台矗处双溪㑹雷电交时一剑灵晓市人烟披霁旭夜潭渔火鬭寒星画屏曾指孤舟看今日孤舟在画屏昼寝宴坐轩忆与苏才翁㑹别投凉下马卧僧家遶簟清风卷绛纱脩竹满前微雨过逺山无际薄云遮武侯旧隠人应到闽峤孤城日自斜解与尘心消百事更开新焙煮灵芽丙申五月逰兴化西门上溪㝷谿偶过上溪逰雨后溪浑水乱流因傍堤松却飞葢为闻山鸟辍鸣驺平田䆉稏青云合满谷芭蕉碧玉抽开济无功湏蚤去故时𤓰陇有通侯和江上观潮地卷天回出海东人间何事可争雄千年浪説鸱夷怒一沸全疑渤澥空寂静最宜闻夜枕峥嵘湏待驾秋风寻思物理眞难测随月亏圆亦未通遣兴苦竹生笋四五寸樱桃开花千万枝空蒙野色当楼处索寞春寒带雨时已放清歌逐瑶管旋篘新酿行金巵衰翁酩酊自为乐举鞭不问并州儿上已日州园东楼地上多于枝上花东楼凝望惜年华潮头正对伍胥庙燕子争归百姓家粉箨渐高山径笋緑旗初展石巖茶流芳自与人兼老樽酒相逢莫重嗟杭州璘上人以花数种见寄名卉参差十数科商船千里任风波土花分破根株小春色随来意绪多欲种更看移树法将开湏用傍栏歌中年渐不胜杯酌红翠他时奈尔何陪尹子渐申安礼宿香山寺二月已强半㝷春登石楼山光侵暮变草色到云休归鸟沈巖际行人过树头剥苔看石碣因火认鱼舟渐夜滩声恶凭虚屋势浮乘闲聊自适觞咏属吾流宿渔梁驿庭树疎疎河汉低瓦沟霜白月平西寒鸦不奈单栖苦落泊惊飞到晓啼入天竺山留客山光物态弄春晖莫为轻隂便拟归纵使晴明无雨过入云深处亦霑衣徐虞部以龙尾石砚邀余第品仍授来使持还书府玉质纯苍理致精锋铓都尽墨无声相如间道还持去肯要秦人十五城梅尧臣野田行轻雷长陂水农事乃及辰茅旌送山鬼瓦鼔迎田神青臯暗藏雉万木欣已春桑间偶耕者谁复来问津过开封古城荒城临残日鸡犬三四家岂复古阡陌但问新桑麻頽垣下多穴所窟狐与蛇汉兵堕铜镞青血为土花寄灵隠通教僧竒山青若洗草木生石上根萌不可穷条蔓自增王其隂有高僧日食惟一盎世人久已疎猿鸟应相向秋夜感懐风叶相追逐庭响如人行独宿不成寐起坐心屏营哀哉齐体人魂气今何征曾不如陨箨绕树犹有声涕泪不能止月落荒鸡鸣阳翟县城凝嵩亭西北望嵩色忆上太室时陟彼已不浅坐此安能知谁栖絶壁下但见前峰危正与曩未异目存迹焉追追咏崔奉礼小园前此访君时已观堂宇邃安知中屏开自有幽林致花搴巖桂红石擘云根翠正当秋风来不见揺落意夜听邻家唱夜中未成寐邻歌闻所稀想像朱唇动髣髴梁尘飞误节应偷笑窃听起披衣湏臾曲已终牕月存余晖寄题滁州醉翁亭琅琊谷口泉分流漾山翠使君爱泉清每来泉上醉日暮使君归野老纷纷至但留山鸟啼与伴松间吹秋日村行谿雾昼尽收山村夜初晦饥禽来往飞远树青红碎原上楚牛牧屋头呉妇碓鸡肥酒已熟野老邀同辈彼䴕吟斲木喙虽长不啄栢与松松栢木坚直中心无蠧虫广庭木云美不与松栢比臃肿质性虚朽蝎招勐觜主人赫然怒我爱尔何毁弹射出穷山羣鸟亦相喜啁啾弄好音自谓得天理哀哉彼䴕禽吻血徒为尔鹰鹯不抟撃狐兎纵横起况兹树腹殆力去且滨死范饶州坐中客语食河豚鱼春洲生荻芽春岸飞杨花河豚当是时贵不数鱼虾其状已可怪其毒亦莫加忿腹若封豕怒目犹呉蛙庖煎茍失所入喉为镆鎁若此丧躯体何湏资齿牙持问南方人党䕶复矜夸皆言美无度谁谓死如麻吾语不得屈自思空咄嗟退之来潮阳始惮餐笼蛇子厚居柳州而甘食虾蟆二物虽可憎性命无舛差斯味曾不比中藏祸无涯甚美恶亦称此言诚可嘉田家语庚辰诏书凡民三丁籍一立校与长号弓箭手用备不虞主司欲以多媚上急责郡吏郡吏畏不敢辨遂以属县令互摉民口虽老㓜不得免上下愁怨天雨滛滛岂助圣上抚育之意耶因録田家之言次为文以俟採诗者云谁道田家乐春税秋未足里胥扣我门日夕苦煎促盛夏流潦多白水高于屋水既害我菽蝗又食我粟前月诏书来生齿复版録三丁籍一壮要使操弓韣州符今又严老吏持鞭朴摉索稚与艾唯存跛无目田闾敢怨嗟父子各悲哭南亩焉可事买箭卖牛犊愁气变久雨铛缶空无粥盲跛不能耕死亡在迟速我闻诚所慙徒尔叨君禄却咏归去来刈薪向深谷冬雷上帝设号令隠其南山下震发固有时曷常事凭怒春以动含生夏以奋风雨冬其息不用藏在黄厚土我今来江南嵗厯惟建午如何小雪前向晓疑鸣釡蛟蛇龟虫厄鳞裂口块吐虾䗫不食月深窟僵两股天公岂物欺若此汨时序或言非天公实乃隂怪主尝观古祠画牛首椎连鼔黑云杂狂飈相与为肺腑是不由昊穹安能顺寒暑吾因考厥事复以验莽卤市井欺量衡定知不活汝元恶逆大伦弗加霹雳斧此岂曰无私故予未所取必恐窃天威似将文法侮焉顾五行错讵畏万物覩欲扣九门陈恨身无鸟羽偶书寄苏子美君诗壮且竒君笔正复妙二者世其宝一得亦难料我今或盈轴体逸思亦峭有如秋空鹰气压城雀鹞又如饮巨钟一举不能釂既釂心已醉顚倒视两曜吾交有永叔劲正语多要尝评吾二人放检不同调其于文字间苦硬与恶少虽然趣尚殊握手幸相笑月下懐裴如晦宋中道九陌无人行寒月净如水洗然天宇空玉井东南起我马卧我庭帖帖埀颈耳霜花满黑鬛安欲致千里我仆寝我廐相背肖两已夜深忽惊魇唿若中流矢是时兴我懐顾影行月底唯影与月光举止无猜毁吾交有裴宋心意月影比㝷常同语黙肯问世俗子饮刘原甫家原甫懐二古钱劝酒其一齐之大刀长五寸半其一王莽时金错刀长二寸半主人劝客饮劝客无夭妍欲出古时物先谓射以年我料孔子履久化武库烟固知陶氏梭飞来风雨天世无轩辕镜百怪争后先复闻丰城剑已入平津渊聊讐二百载傥有书画传嗢唿才十一便言倾觥船探懐发二宝太公新室钱独行齐大刀鎌形末环连文存半辨齐背有模法圆次观金错刀一刀直五千精铜不蠧蚀肉好钩婉全为君举酒尽跨马月娟娟再同江邻几陈和叔学士集刘舍人宅观白鷴孔雀凫鼎周亚夫印钿玉宝赫连勃勃龙雀刀主人凤凰池二客天禄阁共来东轩饮高论杂谐谑南笼养白鷴北笼养孔雀素质水纹纤翠毛金缕薄大夸凫柄鼎不比龙头杓玉印传条侯字辨亚与恶钿剑刻辟邪符寳殊制作末观赫连刀龙雀铸镮锷每出一物玩必劝衆賔酌又令三云髻行酒何婥约固非世俗驩自得閲古乐圣贤泯泯去安有不死药竟知不免此焉用强检缚开目即是今转目已成昨归时见月上酒醒见月落怳然如梦寐前语诚不错韵语答永叔内翰世人作肥字正如论馒头厚皮虽然佳俗物已可羞字法叹中絶今将五十秋近日稍稍贵追踪慕前流曾未三数人得与古昔俦古人皆能书独其贤者留后世不推此但务于书求不知前日工随纸泯已休颜书茍不佳世岂不宝收设如杨凝式言且直节修又若李廷中清愼实罕侔乃知爱其书兼取为人优岂书能存久贤哲人焉廋非贤必能此惟贤乃为尤其余皆泯泯死去同马牛太尹欧阳公昨日喜疾瘳信笔冩此语语可忘病忧黄昏走小校寄我东郭陬缀之辄成篇聊以助吟讴谕乌百鸟共戴凤惟欲凤徳昌愿凤得其辅咨尔孰可当百鸟告两间惟乌最灵长乃唿鸟与鹊将政庶鸟康乌时来佐凤署置且非良咸用所附已欲同助翺翔以鷰代鸿雁传书识暄凉鸜鹆代鹦鹉剥舌説语详秃鸧代老鹤乘轩事昻藏野鹑代雄鸡爪觜称擅塲雀豹代鵰鹗抟撃肃秋霜蝙蝠常入幕捕蚊夜何忙老鸱啄臭腐盘飞使㳺扬鸺鹠与枭鵩待以为非常一朝百鸟厌谗乌出逺方乌伎亦止此不敢恋凤傍养子颇似父又贪噪豺狼为乌鸟不伏兽肻为尔戕莫如且歛翮休用苦不量吉凶岂自了人事亦交相初冬夜坐忆桐城山行我昔吏桐乡穷山屐屡蹑路险独后来心危常自怯下顾云容容前溪未可渉半崖风飒然惊鸟争堕叶脩蔓不知名丹实坼在荚林端野䑕飞縁挽一何㨗马行闻虎气竖耳鼻息遂投山家宿骇汗衣尚浃归来抚童仆前事语妻妾吾妻常有言艰勤壮时业安慕终日闲笑媚看妇靥自是甘努力于今无所慑老大官虽暇失偶泪满睫书之空自知城上鼓三叠寄欧阳永叔滁州昔读韦公集固多滁州词烂熳冩风土下上穷幽竒君今得此郡名与前人驰君才比江海浩浩观无涯下笔犹高帆十幅美满吹一举一千里只在顷刻时㝷常行舟舻傍岸撑牵疲有才茍如此但恨不勇为仲尼着春秋贬骨尝苦笞后世各有史善恶亦不遗君能切体类镜照嫫与施直辞鬼胆惧微文姦魄悲不书儿女书不作风月诗唯存先王法好丑无使疑安求一时誉当期千载知此外有甘脆可以奉亲慈山蔬采笋蕨野膳猎麏麋鲈脍古来美枭䏑今且推夏果亦琐细一一旧颇窥圆尖剥水实青红摘林枝又足供宴乐聊与子所宜愼勿思北来我言非狂痴洗虑当以浄洗垢当以脂此语同饮食逺寄入君脾和王仲仪咏瘿二十韵汝水出山险汝民多病瘿或如鸡精满或如猿嗛并女惭高掩襟男大濶裁领饮水拟注壶吐词侔有鲠樗里既已闻杜预亦不幸秦人号智囊呉瓠系狗颈常住颐伶仃安及胫只欲仰问天无由俯窥井挟带嵗月深冒犯风霜冷厌恶虽自知剖割且谁肻不唯羞把镜仍亦愁弔影内燎烦羊厣外砭费针颕在木曰楠榴刳之可为皿此诚无所用既有何能辟膨脝侧无首臃肿异胪顶难将面目施可与胎胞逞贤哉临汝守世徳调金鼎氓俗虽丑乖教令日修整风土恐随迁晨昏忧屡省傥欲便慈颜名城不难请忆将渡扬子江月晕知天风舟人夜相语平明好挂帆白浪须出浦此身犹在呉归梦预到楚今日念同来吾妻已为土鸭雏春鸭日浮波羽冷难伏卵尝因鸡抱时託以鸡窠暖三旬卵既坼羽毛寒胫短鸡宁辨其雏翅拥情欵欵一日向水涯所禀殊未断泛然去中流鸡唿心悹悹人之茍异懐负义不足算有志在毓养勿论报徳限答宣城张主簿遗鸦山茶次其韵昔观唐人诗茶咏鸦山嘉鸦衔茶子生遂同山名鸦重以初枪旗采之穿烟霞江南虽盛产处处无此茶纤嫩如雀舌煎烹比露芽竞收青蒻焙不重漉酒纱顾渚亦颇近䝉顶来以遐双井鹰掇爪建溪春剥葩日铸弄香美天目犹稻麻呉人与越人各各相鬭夸传买费金帛爱贪无夷华甘苦不一致精麤还有差至珍非贵多为赠勿言些如何烦县僚忽遗及我家雪贮双砂甖诗琢无玉瑕文字摉怪竒难于抱长蛇明珠满纸上剩畜不为奢玩久手生胝窥久眼生花尝闻茗消肉应亦可破瘕饮啜气觉清赏重叹复嗟叹嗟既不足吟诵又岂加我今实强为君莫笑我耶得雷太简自制䝉顶茶陆羽旧茶经一意重䝉顶比来唯建溪团片敌汤饼顾渚及阳羡又复下越茗近来江国人鹰爪夸双井凡今天下品非此不览省蜀荈久无味声名谩驰骋因雷与改造带露摘牙颕自煮至揉焙入碾只俄顷汤嫩乳花浮香新舌甘永初分翰林公岂数博士冷醉来不知惜悔许已向醒重思朋友义果决在勇勐倐然乃以赠蜡囊收细梗吁嗟茗与鞭二物诚不幸我贫事事无得之似赘瘿椹涧昼梦谁谓死无知每出辄来梦岂其忧在途似亦㑹相送初看不异昔及寤始悲痛人间转面非清魂殁犹共灵树铺夕梦昼梦同坐隅夕梦立我左自置五色丝色透缣囊过意在留补缀恐衣或绽破殁仍忧我身使存心得堕武陵行生事在渔樵所居亦烟水野艇一竿丝朝朝狎清泚忽自傍藤阴乘流转山觜始觉景气佳潜通小谿里常时不见春入谷惊花蘂幽兴穷緑波翫芳心莫已花外一峰明林间碧洞启遥闻鸡犬音渐悟人烟迩挟弹篇长安细侯年尚少独出春郊不须晓手持柘弹灞陵边岂惜金丸射飞鸟金丸射尽飞鸟空解衣市酒向新丰醉倒银缾方肯去去卧红楼歌吹中不管花开与花老明朝还去杜城东使风跨下桥南逆水风十幅蒲帆弯若弓淮波带日鱼鳞红岌岌飞上北斗中龟山始撞人定钟岸草澁澁鸣秋虫余居御桥南夜闻妖鸟鸣傚昌黎体都城夜半隂云黑忽闻转毂声吚呦尝忆楚乡有妖鸟一身九首如赘疣或时月暗过闾里缓音低语若有求小儿藏头妇灭火闭门鸡犬不尔留我问楚俗何苦尔云是鬼车载鬼逰鬼车载鬼奚所及抽人之筋系车辀昔听此言未能信欲访上天终无由今来中土百物正安能遂与南方俦上帝因风如可达愿令驱逐出九州永叔寄澄心堂纸二幅昨朝人自东郡来古纸两轴缄縢开滑如春冰密如茧把玩惊喜心徘徊蜀笺脆蠧不禁久剡楮薄輭还可咍书言寄去当宝惜慎勿乱与人剪裁江南李氏有国日百金不许市一枚澄心堂中惟此物静几铺冩无尘埃当时国破何所有帑藏空竭生莓苔但存图书及此纸辇入都府非珍瓌于今已踰六十载弃置大屋墻角堆幅狭不堪作诏命聊备麤使供鸾台鸾台天官或好事持归祕惜何嫌猜君今转遗重增愧无君笔札无君才心烦收拾乏匵柜日畏撦裂防婴孩不忍挥毫徒有思依依还起子山哀同蔡君谟江邻几观宋中道书画君谟善书能别书宣献家藏天下无宣献既没二子立漆匣甲乙收盈厨钟王眞蹟尚可覩欧禇遗墨非因模开元大厯名流伙一一手泽存有余行草楷正大小异㸃画劲婉精神殊坐中邻几素近视最辨纎悉时惊吁逡廵蔡侯得所得索砚铺纸才须臾一埽一幅太快健檀溪跃过瘦的卢观书已毕复观画数轴吴江种稻图稻苖秧秧水拍拍羣鹭矫翼人荷锄陂塍高下石笼密竹树参倚荆篱疎大车立轮转流急小犊欺顾稚子驱令人频有故乡念春事况及蚕桑初虎头将军画列女二十余子拕裠裾许穆夫人尤窈窕因诵载驰诚起予余无书性无田区美人虽见身老癯举头事事不称意不如倒尽君酒壶观何君宝画燕马易画呉牛难图马骨应细牛骨麤马毛要密牛毛疎麤疎必辨别细密多糢煳乃知戴嵩笔能出韩干徒韩马精神在缰勒嵩牛怒鬭无牵拘昨日何家观小轴绢虽破烂色不渝二头相触角竞犄前脚如跪后脚舒尾株搨直嵴膂蹙筋力冩尽蹄腕殊一胜一败又苦似胜者狠逐败者趋卷穷赤印置小字置字乃是陶尚书尚书国初人爱画收几厨买时不惜金与帛帛载羊车钱载驴后世儿孙不能保卖入穷市无须臾凡目矜新不重故千钱酬直皆笑愚四牛遂为何氏有装背入眼天下无坐中吾侪趣已异又喜𤣥女传兵符此本实称阎令画下笔简细容颜姝三人鬼状一牛首八女二十美丈夫黄帝中间䕃葩葢霞扇错玳旌拥朱冠服难知嵗月远但见仪卫森清都复观鹿台独夫受妲己不笑何由娯酒池肉林骑行炙剖心斮胫堪悲吁数幅呉王宴西子綵舟张乐当姑苏宫娥数百族高下鬒髻一一红芙蕖危峰细浪得平远前对洞庭傍大湖商纣夫差可埀诫歴世传玩参盘盂雕鹰草木不足记特咏此事心何如观杨之美画天官乘车建朱旗赤旛前亚风卷披二龙缓驾苍髯垂印箱傍挈文籍随双骖推轭如畏迟行从冠服多威仪水官自有眞龙骑两佐并跨鲸尾螭歩趋羣吏怪眼眉云生海面无端涯雷部处上相与期人身兽爪负鼓驰后有同类挟且槌次执电镜风囊吹青蛇有角鱼足鬐上下引导神所施地官既失不可知此画传是阎令为设色鲜润笔法竒绢理滑腻鸡子皮呉生龙王多裂隳八轴展玩忘晨炊李成山水晓景移黄荃花竹雀拥技韩干马本摸搨时神骏都失存毫釐日高腹枵眼眦眵邂逅获见何言疲厚谢主翁意不衰他日饱目看无遗和江邻几景徳寺避暑垤蚁不应雨鸣鸢不生风郁气若甑炊初阳如火红躶肤汗交流腯体膏将镕龙头费挹酌犊鼻彊遮䝉常畏俗物来去避青莲宫广堂铺琉璃高檐䕃梧桐廊壁画地狱狱具镬锯舂铁城何熖熖铁牀亦彤彤谁知炮烙死活间传自西域黄面翁正类人世苦此热声利役使亡西东京师贵赁几椽舍穷煎相似聒欲聋屋头朝爨作饮食枕底夕艾驱蚊虫宜尔近巷江夫子赋诗特压尘土中蔡君谟示古大弩牙黄铜弩牙金错花银阑线齿如排沙上立准度可省括箭沟三道前直窊其度四寸寸五刻鋈光歴歴无纎差蔡侯出此问谁得往年客遗来瑯琊瑯琊筑城穿厚壤既获磨洗争传夸莫知嵗月孰制作精妙近世应难加发机高下在分刻今人妄射功仍賖愿侯拟之起新法勿使边兵死似麻许生南归大盘小盘堆明珠海估眩目迷精麤斗量入贡由掇拾未必一一疵颣无不贡亦自有光价此等固知鱼目殊许生懐文颇所似暂抑安用频增吁倚门老母应日望霜前稻熟舂红稃归来烂炊多酿酒洗荡幽愤倾盆盂九卿有命不愁晚朱邑当年是啬夫二十四日江邻几邀观三馆书画録其所见五月秘府始暴书一日江君来约予世间难有古画笔可往共观临石渠我时跨马冐热去开厨发匣鸣钥鱼羲献墨迹十一卷水玉作轴光疏疏最竒小楷乐毅论永和题尾付官奴又看四本絶品画戴嵩呉牛望青芜李成寒林树半枯黄荃工妙白图不知名姓貌人物二公对奕旁观俱黄金错镂为投壶粉障复画一病夫后有女子执巾裾牀前红毯平围炉牀上二姝展氍毹绕牀屏风山有无画中见画三重铺此幅巧甚意思殊孰眞孰假丹青模世事若此还可吁和欧阳永叔啼鸟十八韵南方穷山多野鸟百种巧舌乘春鸣深林参天不见日满壑唿啸谁识名但依音响得其字因与尔雅殊形声我昔曾有禽言诗粗究一二啼嚎情苦竹冈头泥滑滑君时最赏趣向精余篇亦各有思致恨未与尽衆鸟评君今山郡日无事静听鸟语如交争提壶相与来劝饮戴胜亦助能劝耕我念此鸟颇有益如欲使君勤以行劝耕幸且彊职事劝饮亦冀无独醒杜鹃蜀魄哭归去小人懐土慎勿听城头春鸠自谓拙鹊巢辄处安得平高窠乔木美毛羽咔吭叶底无如莺口中调簧定何益下啄蚯蚓孰曰清自余多类不足数一一推本烦神灵我居中土别无鸟老鸦鸜鹆方纵横教雏呌噪日羣集岂有劝酒花下倾愿君切莫厌啼鸟啼鸟于君无所营途中寄上尚书晏相公二十韵惊飈入林鸦乱飞舞空落叶相追随秋权摧物不见迹但使万古生愁悲登山临水昔感别身作旅人安得宜单舟匹妇更无婢朝餐每愧妇亲炊平生独以文字乐曾未敢耻贫贱为官虽寸进实过分名姓已被贤者知疎愚生不谒豪贵守此退缩行将衰颍州相公秉道徳一见不以论高卑久调元化费精力犹且未倦删书诗唐之文章剔芜秽纎悉宁有差毫釐谓其耽学可与语便语渊奥袪佹疑浮言近意不歴口直欲海窟拏蛟螭再拜膝前荷勤诲垂槖捆载归忘饥解艇水驿无几舍新诗又遣牙兵持上言行李览物景聊可与妇陈酒巵下言狂斐颇及古陶韦比格吾不私相公贵且事翰墨我軰岂得专逰嬉今将蒿芹荐爼豆定亦不以微薄遗常令有咏无巨细当因川陆舟车贻日对顺流思疾置老鱼姦怯濳鳞鬐送方进士逰庐山长风沙浪屋许大罗刹石齿水下排歴此二险过湓浦始见瀑布县苍崖繋舟上岸入松径三日踏穿新蜡鞋路盘深谷出岭望后山日照前山霾偶逢风雨恐衣湿侧倚石脇人相乖雨收不觉在高处却见童仆提携偕水声不絶鸟声好药草香气侵人懐老僧避俗去足跣野客就涧开门䦱树嵓隠映见寺刹层层杳杳跻云阶坞田将获鸟雀横秋果正熟猿猴东林淡虀应似旧唯此足以待尔侪子心洒落撇然往我方尘垢难磨揩秋雨篇秋雨一向不解休连昏接晨终穷秋梅生不量仰天问神官夜梦言语周日月是天之两目忽然生瞖无药瘳只知泪滴为赤子赤子岂悟天公忧天公哭洒涕落九州地祗不敢安泥潦已没头乃因从容诘神官后稷今在帝所不从前后稷知稼穑曾以筋力亲田畴曷不告帝且辍泣九谷正熟容其收蚤时不泣此时泣忧民欲活反扼喉神官发怒髭奋虬下土小臣安预谋恐然惊觉汗交流树上已听唿雌鸠和呉冲卿学士石屏呉夫子佩银龟乘天马素怪竒忽得虢畧一片石其中白色圆如规又有树与乌画手虽妙何能为呉乃持问欧阳公比公曩获犹可疑疑不为辨赋以诗诗辞粲粲明星埀复遣赍来使我和坐上鉅公傍睨之范侯实有扬雄学咸云此理难究推我归涤虑反覆思义虽不经聊解颐月与太阳合朔时阳乌飞上桂树枝枝上作窠生羣儿人不知天公天公欲俾世间见影着石面如粘黐乌既不得去月亦不可移留为千古作好玩慎勿倾扑同玉碑莫登楼莫登楼脚力虽健劳双眸下见纷纷马与牛马矜鞍辔牛服辀露台歌吹声不休腰鼓百面红臂褠先打六么后梁州棚帘夹道多夭柔鲜衣壮仆狞髭虬宝挝呵叱倚王侯夸妍鬭艳目已偷天寒酒醺谁尔侜倚槛心往形独留有此光景无能㳺粉署深沉空翠帱青绫被冷风飕飕懐抱既如此何须望楼头高车再过谢永叔内翰世人重贵不重旧重旧今在欧阳公昨朝喜我都门入高车临岸进船篷俯躬拜我礼愈下驺从窃语音微通我公声名压朝右何厚于此瘦老翁笑言哑哑似平昔妻子信説如梁鸿自兹连雨泥没胫未得谒帝明光宫冒隂履溼就税地亲宾未过知巷穷复闻传唿公又至黄金络马声珑珑紫袍宝带照屋室饮水啜茗当清风邀以新诗出古律霜髯屡颔揺寒松因嗟近代贵莫比官为司空仍侍巾今成冡丘已寂寞文字岂得留无穷以此易彼可勿媿浮荣有若送雨虹须臾断灭不复见唯有明月常当空况我学不为买禄直欲到死攀轲雄一饭足以饱我腹一衣足以饰我躬老虽得职不足显愿与公去驩乐同驩乐同治田园颍水东宋元诗㑹卷十三宋元诗会卷十四钦定四库全书宋元诗㑹卷十四兵部主事陈焯编梅尧臣同尹子渐玉几道访郭三别墅不遇秋野已成旷偶然幽兴多茨居隔寒水柴户䕃乔柯看竹曾留凤携朋不为鹅人归碧苔径应识屐痕过送环州通判张殿丞亢欲向萧闗外穷隂雪暗沙碛寒鸿雁少冰合水泉賖自有从军乐应无去国嗟春风曾不到吹角寄梅花新秋雨夜西斋文㑹夜色际隂霾灯青谢客斋梧桐生静思络纬动秋懐小酌宁辞醉清言不厌谐谁怜何水部吟苦怨空堦送弟良臣归宣城乔木句溪边秋光几曲连将归三亩宅远寄下江船伴尔惟征雁悲余有暮蝉亲朋如见问贫外似当年郑戭及第东归后赴洋州幕郄生方得桂王粲始从戎一舸辞呉㑹单车入汉中乱山云木古侧径野泉通欲识风烟美心知故国同明州推官郑先辈应幕海边郡秋风千里归随潮呉榜驶转浦楚山微野橘霜前熟江螯露下肥还家候灵鹊人想罢鸣机僧可眞东归因谒范苏州姑苏台畔去云壑付清机野策过寒水山童䕶衲衣松门正投宿竹笠带余晖谁爱杼山句使君应姓韦廖秀才归衡山县千里倦为客秋归乌榜轻过林湘橘暗收潦楚江清晚泊亲鸥鹭残芳袭杜蘅长沙几日到天际见高城池州进士陈君惠然见过不日且行因以诗赠别唿童具鸡黍颇识故人期竹馆忽停驾山樽聊解颐醉歌返北郭春雨生东陂便与千峰隔登高空复思春隂浓淡云无定凄微气宇寒鸠鸣桑叶吐村暗杏花残客子行裘薄春塘野水寛轻雷欣已发谬作採茶官访矿坑老僧山深无外事日夕爱潺湲趺坐树间石力畊谿上田解言南国事能咏碧云篇莫贳远公酒深惭陶令贤咏官妓从人少为轻薄误失行落优倡去作小家妇愿同贫里装无心歌子夜有意学流黄他日东郊上谁人见採桑送蔡侍禁赴长沙寒叶下潇湘之官逐雁行水经菱浦晚船过橘洲香二女竹林外三闾枫叶傍平时息戎律物景助才章送余驾部江州内史九江行潦收波已清何时鹢舟上远见炉峰迎野色连葭菼秋香荐橘橙寒潮如特送不肻过湓城送张秀才之淮南聊为楚客唱一送淮南行出汴远心喜移舟孤岫横危帆将进浦寒雾不分城枚乘旧居处向来秋草生送李康伯赴武当都监城下汉江流沧波照鬓秋山川包楚塞风物似荆州试听清砧发何如画角愁遥知絶戎事水味别槎头登许昌城望西湖试望许西偏湖光浸晓烟岸痕添宿雨草色际平田夏木隂犹薄朱荷出未圆人闲緑波静幽鹭挿头眠赴霅任君有诗相送仍懐旧赏因次其韵湖山饶邃处曾省牧之逰雁落葑田濶船过菱渚秋野烟昏古寺波影动危楼到日㝷题墨多应旧壁留送刘比部青山夜来雨溪水已潺湲侵晓桂旗动伤离苹渚前百壶临祖道两桨破春烟旧业西河上归心落日边拟张九龄咏燕𦕈𦕈飞来燕长年与社违任从新厯改只向旧巢归永日当人语轻寒逆雨飞自亲文杏惯不识海鸥机送徐君章秘丞知梁山军苍壁束江流孤军水上头蛟龙惊鼓角云雾裛衣裘午市巴姑集危滩楚客愁使君才笔健当似白忠州十三日雪后晚过天汉桥堤上行堤上残风雪桥边盛酒楼据鞍衰意尽倚槛艳歌留海月开金鑑河冰卧玉虬当年洛阳醉偏忆董糟丘送李阁使知冀州騕褭黄金络春风北渡河将军守汉法壮士发燕歌緑水塘蒲短晴天塞雁多家声复年少矍铄笑廉颇与道损仲文子华陪泛西湖冰消湖已緑渺渺鸭头春船学呉儿刺吟希楚老新对山怜去鸟隔树识逰人谁念沧江上风柔採白苹送陶太博通判广信军平时易水头不复起边愁壮士去已久寒波空自流临塘遗鹭羽隔戍见氊裘半似江南美军和賸宴㳺与夏侯绎张唐民逰蜀冈大明寺秋叶已多蠧古原看更荒废城无马入破冡有狐藏寒日稍清迥羣山分漭苍田衣指白水此下是雷塘泊淮上清淮渺然去白浪势如奔同发已先远独行将向昏洲长宁辨路夜泊偶依村稍觉灯光乱应闻人语喧宣州杂诗昭亭万仞山古庙半山间赛雨使君去钓潭渔父闲蕨肥巖向日竹暗壠连闗北望高楼上南飞鸟自还览显忠上人诗昔读远公传颇闻高行僧庐山将欲雪瀑布结成冰㝷迹数百载歴危千万层师来笑贾岛只解咏嘉陵和才叔岸傍古庙树老垂缨乱祠荒向水开偶人经雨踣古屋为风摧野鸟栖尘坐渔郎奠竹杯欲传山鬼曲无奈楚辞哀和元舆逰春韵乗闲多远兴信马与君行碧树斜通市清流曲抱城山花高下色春鸟短长声日暮吾庐近还歌空复情离芜湖至观头桥江口泊来久长蒲长旧苖争雏洲鹊鬭遗子浦鱼跳宿岸欣逢戍归船竞趂潮时时望乡树已恨白云遥送马廷评之余姚越乡知胜楚君去莫辞遥晓日鱼鰕市新霜橘柚桥河流通海道山井应江潮近邑逢鸥鸟先应避画桡送张子野祕丞知鹿邑忽作五年别相逢双鬓疎不知从此去当见复何如公秫时为酒晨庖日有鱼沛谯风物美聊以乐琴书送何遯山人归蜀春风入树緑童稚望柴扉远壑杜鹃响前山蜀客归到家逢社燕下马澣征衣终日自临水应知已息机鲁山山行适与野情惬千山高复低好峰随处改幽径独行迷霜落熊升树林空鹿饮溪人家在何许云外一声鸡舟次朱家曲寄许下故人蔼蔼桑柘岸喧喧鸡犬村晚云连雨黑秋水带沙浑稍听邻船语初分异土言虽嗟远朋友日喜近田园送崔主簿赴睦州清溪舟轻不畏险逆上子陵滩七里崃天翠千重云水寒古祠鸣野鸟乱石激春湍正与高懐惬宁歌行路难辛着作知西京永宁跃马西畿令家茔在洛阳衣霑寒食雨花发故宫墙冷淡鸠鸣屋寛闲水满塘送君悲渐老空忆钓伊鲂十五日雪寒令夺春令六花侵百花塘冰胶燕觜野水澁芹牙拥柱轻于絮吹墀浄若沙乳禽饥啄木谁误拨琵琶新雷奋蛇甲密雪鬭鹅毛正欲裁轻縠重令着敝袍沙泉流复冻烟萼坼还韬只待邻醅熟微声听酒槽送番禺杜主簿行识桄榔树初窥翡翠巢地蒸蛮雨接山润海云交讼少通华语虫多入膳庖不须思朔雪梅吐腊前梢春寒春昼自隂隂云隂薄更深蝶寒方歛翅花冷不开心亚树青帘动依山片雨临未尝辜景物多病不能㝷洛阳牡丹古来多贵色殁去定何归清魄不应散艳花还所依红栖金谷妓黄値洛川妃朱紫亦皆附可言人世稀古镜古镜得荒塜土花全未磨背菱尖尚在鼻兽角微讹月暗虾䗫蚀尘昏魍魉过但令光彩发表里是山河岸贫无能事耕获亦不有鸡豚烧蚌槎沫织蓑依树根野芦编作室青蔓与为门稚子将荷叶还充犊鼻禈村豪日击收田鼔时称大有年烂倾新酿酒包载下江船女髻银钗满童袍毳㲲鲜里胥休借问不信有官权颍公遗碧霄峰茗到山春已晚何更有新茶峰顶应多雨天寒始发芽採时林狖静蒸处石泉嘉持作衣囊祕分来五柳家蚤发大信口犬吠知船解村墟尚闭门霜泥粘缆尾冰水阁潮痕撇撇䴙鹈去纎纎蚱蜢昏梅湖到不远寄信向田园闲居读易忘饥倦东牕尽日开庭花昏自歛野蝶昼还来谩数过篱笋遥窥隔叶梅惟愁车马入门外起尘埃将赴表臣㑹呈杜挺之莫怪去迟迟予心君亦知膝前娇小女眼底宁馨儿学语渠渠问牵裳歩歩随出门虽不远情爱未能移哭孙明复殿丞自古春秋学皆知不可过生前恩礼少殁后荐章多妻子将焉託田园有几何汶阳秋树里黄鸟谩听歌欧阳寺丞桐城宰叶落淮南树青山徧马头人烟将近郭松竹不知秋夜虎林间啸溪泉舍下流门前仲卿庙遗迹待君求余姚令陈寺丞试邑来勾越风烟复上㳺江潮自迎客山月亦随舟海货通闾市渔歌入县楼絃琴无外事坐见浦帆收任适尉乌程俛作程乡尉折腰还自甘弁峰晴照黛霅水晓澄蓝葑上春田辟芦中走吏参到时苹叶长柳恽盖江南金山寺呉客独来后楚桡归夕曛山形无地接寺界与波分巢鹘宁窥物驯鸥自作羣老僧忘嵗月石上看江云依韵和武平九月十五日夜北楼望太湖东呉临海若看月上青㝠河汉微分练星辰淡布萤细烟沉远水重露裛空庭孤坐饶清兴惟将影对形送余中舍知汉州徳阳匹马易为秣单车长是轻秋风来栈道宿雨度闗城石上树林暗山根江水明桐花凤何似归日为将行送鲜于祕丞通判黔州壶头山下俗巴妇曲中听汲井熬盐白烧田种谷青巖风来虎啸江雨过龙腥事简能谈者扬雄所草经送河清贾主簿归任不远水云间悠悠泝鹢还分亭接鸡犬举酒对河山残雪依荒碛寒烟入暝湾昔人鸾枳叹一併在离颜新霁望岌笠山北望直百里峩峩千仞青断虹迎日尽飞雨带龙腥隂壑烟云畜阳崖草木灵登临终不厌时许到兹亭魏屯田知楚州淮南木叶惊淮上使君行天外高帆出沙头候吏迎夜潮通废埭秋月满孤城正迟文翁化从来楚俗轻田家高树䕃柴扉青苔照落晖荷锄山月上㝷径野烟微老叟扶童望羸牛带犊归灯前饭何有白薤露中肥悼亡每出身如梦逢人强意多归来仍寂寞欲语向谁何牕冷孤萤入宵长一雁过世间无最苦精爽此销磨送临江军监酒李太博三江卑湿地北客宦逰稀雾气多成雨云蒸易损衣白醪烧瓮美黄雀下田肥未辨殊方语山歌半是非除夜雪撃鼔人驱鬼漫天雪送寒腊从今日尽花作旧年看着树多还堕随风叶更干明朝预王㑹畏溼两梁冠同诸韩及孙曼叔晚逰西湖晚日城头落轻鞍果下凉野蜂衔水沫舟子剥菱黄木老识秋气径幽闻草香幅巾聊去检不作楚人狂梦后寄欧阳永叔不趂常参久安眠向旧溪五更千里梦残月一城鸡适往言犹是浮生理可齐山王今已贵肻听竹禽啼夏日晚霁与崔子登周襄故城雨脚收不尽斜阳半古城独携幽客歩闲閲老农耕宝气无人发隂虫入夜鸣余非避喧者坐爱远风清题松林院静邃无尘地青荧续熖灯木鱼传饭鼔山衲见归僧野色寒多雾溪痕夜阁冰吾非谢康乐独往亦何能郡阁閲书投壶和呈相国晏公较量人世无穷乐罗列平生未见书聊奉投壶祭征虏休言撃剑马相如画楼晚去闻寒角缥帙春来落蠧鱼日奉诲言犹未饱不慙贫贱带经锄依韵和秋夜对月陈王苑里望空虚呉客风前忆具区横阁渐看河影转绕枝还见鹊惊无虫催织妇机成素露逼鲛人泪作珠才比陶潜无用处角巾时任酒沾濡依韵和武平别后见寄溪远樯微一望遥此焉悽絶府中僚已同雁鹜依清浅共看鸾皇上泬寥别岸无端萦细柳廻舟不忍过新桥醉来事事能生感谁道愁肠酒易销寄洪州致仕李国博湖上悠然度几春勇抛荣禄遂天眞青蒲翠竹围华屋白酒黄鸡命里人果下有时乘小驷儿曹方见拥朱轮田园歳入千钟美肯似疏家苦畏贫送少卿张学士知洪州朱旗画舸一百尺五月长江水拍天穏去先应望庐岳暂来谁复见龙泉阁经吏部重为记山识呉王旧铸钱往迹可㝷军事少賸书遗逸附青编送邵郎中知潭州长铙叠吹洞庭外縁虎带刀蛮帅迎且谕汉家绥抚厚莫言湘守事权轻木奴洲近霜包熟斑竹林昏野鸟鸣贾谊宅边寒井在暂留千骑潄余清送王察推之邓州昔向南阳忆洛阳秋橙初熟半林黄车过白水沙痕濶雁落钳卢稻穟长废垒汉碑金刻字古原秦冡石为羊太平羽檄何曾有賔主相欢菊荐觞送石昌言学士混混拍堤𤓰蔓水轩轩衔尾桂樯船使君东下只朝夕父老走迎无后先古堞秋耕拾铜镞长淮瀑雨入壕莲鸣猿舞鹤仍持去不忆承明夜直眠送乐职方知泗州长堤冻柳不堪折穷腊使君单骑行苏合轻裘霜莫犯铜牙大弩吏先迎山傍楚贾连樯泊水上禹书寒磬清试向郡楼东北望烟波千里月临城和王景彛正月十四日夜有感灯光暖热夜催春天半楼开饮近臣驰道横头起山岳露台周匝簇车轮隔帘艳色多相照下马轻裘各竞新我已暮年殊趣向浓油一盏案边身小村淮濶洲多忽有村棘篱疎败漫为门寒鸡得食自唿伴老叟无衣犹抱孙野艇鸟翘唯断缆枯桑水啮只危根嗟哉生计一如此缪入王民版籍论依韵和呉正仲冬至流年冉冉即衰迟物趣廻还似转规长景已知今日至孤懐不比少年时偶陪上阁鹓鸾后且与南州父老期况有舂禾新酒熟百分休放手中巵朝木鏁初开水上城竹篱深闭日光生青苔井畔雀儿鬭乌臼树头鸦舅鸣世事但知开口笑俗情休要若心行是非不道任佻达唯忆当时阮歩兵东溪行到东溪看水时坐临孤屿发船迟野凫眠岸有闲意老树着花无丑枝短短蒲茸齐似翦平平沙石浄于筛情虽不厌住不得薄暮归来车马疲送呉正仲婺倅归梅谿待阙山水东阳去未去朋亲苕霅朝复朝更无越相逃名舸犹看呉王送女潮海燕归齐声满屋谿梅开过子生条明年十月吏迎处七里滩前櫂奏箫和孙都官河上春望河上风烟爱此邦呉艘越舸不相降鱼腥矗矗桥边市花暗深深竹里牕蹴踘渐知寒食近秋千将立小鬟双年光取次须偷赏何用功名节与幢重送周都官水上朱楼戍角鸣蒙蒙雨里榜舟轻未逢甫里先生谒多见呉兴太守迎荷叶半黄莲子老霜苞微緑橘林明十年不到风烟改君去将诗与画评送李戴之殿丞赴海州𣙜务𤓰蔓水生风雨多呉船发櫂唱呉歌槎从秋汉下应快人忆故园归奈何世事静思同转毂物华催老剧飞梭茶官别有清闲味海月团团入酒蠃和楚屯田同曾子固陆子履观予堂前石榴花堂下一匹郑䖍马栏边两株安石榴但能有酒邀佳客亦任狂花落素瓯俗女红裙无好色主人白发自侵头欲歌翠树芳条曲已去洛阳三十秋依韵和永叔久在病告近方赴直道懐见寄浴堂深殿近皇居秋夕词臣直宿初宫女穿针争落月官奴持烛看残书万家乞巧心无尽斜汉飞光望有余枕上江山梦犹熟五更寒雨过帘疎江邻几暂来相见去后戏寄低头拜我苍髯翁来如飞鸟去如风一夕共饮斗柄北平明已向函闗东衆中旧骑跛鼈马塞下新买连钱骢疾驱似逐邓林日不肻暂住行何穷和韩钦圣学士襄阳闻喜亭亭栏下望汉江水浄緑无风冩镜明日脚穿云射洲影槎头摆子出潭声樯帆落处远乡思砧杵动时归客情使者徘徊有佳兴高吟不减谢宣城送余少卿知睦州青山崃里桐庐郡七里滩头太守船云雾未开藏宿鸟坡原将近见烧田养茶摘蘂新春后种橘收包小雪前民事萧条官政简家书时问霅溪边寄题徐都官新居假山太湖万穴古山骨共结峰岚势不孤苔径三层平木末河流一道接墙隅已知谷口多花药祗欠林间落狖鼯谁侍巾褠此逰乐里中遗老肻相唿送赵简议知徐州鹿车几两马几匹轸建朱幡骑彀弓雨过短亭云断续莺啼高柳路西东吕梁水注千㝷险大泽龙归万古空莫问前朝张仆射毬塲细草緑䝉䝉送李中舍宰南郑莫问褒中道路难襄阳直上几重滩苍烟古栢汉高庙落日荒茅韩信坛出水槎头一丝挂穿虹雨脚两桥残土风大抵如南国期㑹先时俗自安送马行之都官昭亭山下送君时不畏西行剑栈危笮马跨来身更健呉船乘去计非迟钱塘湖上㝷云屋巾子峰前种槿篱此趣已高天下士不须功业似鸱夷寄许主客昨日山光寺前雨今朝邵伯堰头风野云不散低侵水鱼艇无依尚葢篷藕味初能消酒渴蓼芳犹爱照波红扬州有使急廻去敢此寄声非塞鸿闻永叔出守同州寄之冕旒高拱元元上左右无非唯唯臣独以至公持国法岂将孤直犯龙鳞茱萸欲把人留楚苜蓿方枯马入秦访古㝷碑可销日秋风原上足麒麟寄西京通判宋次道当时交友都无几欲问欢娯亦异今花接上林新木变水分清洛旧池深嵯峨嵩色云常在窈窕宫墙草又侵修竹千竿白家寺昔年题处可能㝷送唐紫微知苏台洞庭五月水生寒卢橘杨梅已满盘㤗伯庙前看走马阖闾城下见骖鸾呉娃结束迎新守府吏趋蹡拜上官曾过扬州能惯否刘郎盏底劝须寛右丞李相公自洛移镇河阳侯服齐三辅天台耸百僚新章刻铜虎旧徳冠金貂已作歌襦化方期执玉朝双鞬辞洛宅千骑向河桥鼔角春城暮莺花故苑遥𤓰亭犹接畛棠茇自敷条夹道都人拥迎风四牡骄莫随文学乘空望斾旗飘望许昌西湖晚晴新晴万柳齐莺度水东西城上明残照云间挂断霓烟蒲匀若剪沙岸浄无泥果压繁枝重人乘小驷低岚光开翡翠湖色浸玻瓈惹袖朱藤密如过罨画谿次韵和永叔对雪纷纷何乱日凛凛自开门着莫风难定侵凌物已繁装成新树色没尽古苔痕冷入梁王苑清乗卫国轩欺贫冻蓬荜增险怯轘辕小隙皆能及洪炉逼不温云衣随处积水甲等闲屯团戏为丸转堆雕作兽蹲岂愁穿破履幸喜有清樽谁问诸公子高楼与后园金明池游三月天池上都人袨服多水明揺碧玉岸响集灵鼍画舸龙延尾长桥霓饮波苑花光粲粲女齿笑瑳瑳行袂相朋接㳺肩与践摩津楼金间采幄殿锦交窠挈榼车傍缀归郎马上歌川鱼应望幸几日翠华过送李端明知河中府才业人终服聪明帝所闻来希叚干木去识大冯君金络鸣津口朱旗㸃雁羣山河虞旧国箫鼓汉横汾古堞临秋月高楼等白云应同羊叔子缓带隔嚣氛代书寄欧阳永叔四十韵始谪夷陵日当居建徳年一书寃逐客四咏继前贤自谓临江徼相逢莫我先白醪封画榼素鲤养泓泉戒吏收山栗唿童惜沼莲只期东浦过共醉小溪边日日占风势时时到水堧安知贪挂席不肻暂廻船自尔皆无定归欤亦未然指程几一月险歴三千鱼鸟都难问音尘杳莫传因之走羸仆试与访南迁比及过牛崃还闻近璧田报言虽不获吉语喜多全我解归尧阙君移近汉渊问途曾未远命驾亦何縁衰野今行矣隆中有待焉乡亭𤓰接畛风化蚁同羶即欲朋簪盍翻为俗事牵爱婴娇哑哑嗜寝腹便便鸡黍烦为具轮辕岂得前寄声勤以谢幸子恕而怜来贶诚为望论情恐未捐常亲马南郡果谒谢临川遂得窥颜色重忻论简编聊资别后着大出箧中篇问传轻何学言诗诋郑笺飘流信穷厄探讨愈精专道旧终忘倦评文欲废眠宁知主人贵但见左鱼悬所至同风月相欢忆涧瀍清歌嗟在耳素发怪侵顚翠堞时登眺芳洲屡溯㳂难醒拨醅醁殊厌落头鲜坐竹听啼鸟临流聒嘒蝉孤亭起归梦南陌去扬鞭出饯陪双斾方蕲歴广鄽始生山吏敬颇识利途邅㑹面辞何吐离膺事已塡空余郡楼望野色际平烟和春日偶书瓮面春醅压嫩蓝盘中鹅炙亦肥甘正宜醉梦轻为蝶苦怕酬诗密似蚕病起羊公方隠几归来陶令只乘篮河堤古木欣欣暗野水新秧拍拍渰已向官资随分足莫将忠愤等闲谈况于世上诸般厌不作人间一例贪陋巷自知当退缩权门谁解更趋叅高低趣向难为合冷暖情懐固饱谙免意妻儿犹茍禄强颜冠冕未抽簪唯公恩遇留连召频对樽罍也负慙和禁烟述事狂风暴雨已频过近水棠梨着未多窈窕踏歌相把袂轻浮赌胜各飞堶闲牵白日游丝飏细蓦黄金舞带拕小苑芳菲花鬭蘂华堂嘲哳燕争窠西州骏马头如剥南国佳人颈似瑳结客追随倾画榼分棚逰乐借清莎秋千竞打遗钿翠芍药将开翦缬罗我病乞求新火炙无心更听打枝歌杂诗絶句蛙行动萍叶误观作逰鱼稍稍引两股已变科斗书青青老镜叶下有繁实尖浪头拨船女刺手终不嫌前时双鸳鸯失䳄鸣不已今更作双来还悲旧流水河畔有钓翁团泥为瓮缶坐想秦人声思倾杜陵酒七月二十一日夜闻韩玉汝宿城北马舖暗树秋风摆叶鸣桃枝竹簟冷逾清孤灯淡淡短亭客半夜萧萧闻雨声京师逢卖梅花北土只知看杏蘂大梁亦复卖梅花此心还似庾开府不惜金钱买取夸驿使前时走马廻北人初试越人梅清香莫把荼䕷比只欠溪头月下杯对雪忆往嵗钱塘西湖访林逋处士昔乘野艇向湖上泊岸去㝷高士初折竹压篱曾碍过却穿松下到茅庐樵童野犬迎人后山葛棠梨案酒时不畏尖风吹入牖更教牀畔觅鸱夷黄莺内家初上翠微宫树里窥人在半空笑语渐高无约束侍臣偷望向云中宋元诗㑹卷十四宋元诗会卷十五钦定四库全书宋元诗㑹卷十五兵部主事陈焯编王琪秋日白鹭亭向夕风晦有作白鹭敞西轩檐宇穷爽垲千峰若联环翠色不可解是时天雨旷六幕无纎霭金斗熨秋江素练横衣带干坤清且歛气象朝昏改芦花作雪风飞舞来沧海九霄汀鹭起万里樯乌快月上三山头鸟没横塘外沧茫洲渚寒银错星斗大开樽屏丝竹披襟向箫籁余生本江湖偃蹇欣所㑹清兴虽自发苦嗜亦吾累鱼龙凭夜涛四面忽滂湃安得犀灯然煌煌发水怪呉中晓寒曲大泽穹天莽同色碧瓦阊门晓花白石巖左右断行人洞庭一夜冰千尺曾持使节龙沙垒北风如刀割人耳知怜冻足苦霜催一生不向边庭履凭谁赠我紫绮裘中呉风土清且柔令严气正天地肃长歌白苎临寒流玉兰酒熟金醅溢大白连云尚克书牕半掩昼始开几日红梅断消息清辉殿观唐明皇山水石字歌皇家四叶恢圣功天临日烛清寰中汉条静治洽柔教老心稽古开神聪有唐英主称好文仙毫洒落驱风云壮哉山水有竒字焕乎八法存翠珉自从弃置咸阳道藓駮烟滋委宫草天开神赞㑹休辰甄收再作皇居宝如何沦废三百春迎逢睿鉴来紫宸奎钩粲粲光华动羣玉森森气象新丹籞春妍瑞霭深文梁藻井结芳林鸿翔凤翥径方丈杯流泉涌䝉亲临鲰臣荣幸从金舆袖拂魂惊拭目初多慙揽笔非青镂唯庆千龄际帝图九曲池越调隋家曲当年亦九成哀音已亡国废沼尚留名仪凤终沈影鸣蛙祗沸声凄凉不可问落日背芜城金陵赏心亭千里秦淮在玉壶江山清丽壮呉都昔人已化辽天鹤旧画难㝷卧雪图冉冉流年去京国萧萧华发老江湖残蝉不㑹登临意又噪西风入座隅答永叔问月斑斑疎雨寒无定皎皎圆蟾望欲阑应在浮云最深处更凭丝竹一催看张先巢乌乌啼东南林危巢雏五六心在安巢枝一日千往复脱网得羣食入口不入腹穷生俾反哺岂能报成育题花下无相院西溪积水涵虚上下清几家门静岸痕平浮萍破处见山影小艇归时闻草声入郭僧㝷尘里去过桥人似鑑中行已凭輭语添秋色莫放修芦碍目生润州甘露寺丞相高斋半草莱旧时风月满亭台地从日月生时见眼到江山尽处回三国是非春梦断六朝城阙野花开心随潮水漫漫去流徧烟村半日来呉江春后银鱼霜下鲈远人曾到合思呉欲图江色不上笔静覔鸟声深在芦落日未昏闻市散青天都浄见山孤墙南水涨虹垂影清夜灯光照太湖赠妓兜娘十载芳洲抚白苹移舟弄水赏青春当时自倚青春力不信东风解误人蘓舜钦感兴后寝藏衣冠前庙宅神主吾闻诸礼经此制出中古秦嬴食先法乃复祭于墓汉衣以月逰于道葢无取宣帝尊祖庙失制徧九土孝元酌前文一旦悉除去魏帝乐铜台遗令置歌舞昬嗣竟从之此事狂夫阻唐制益纷华诸陵销嫔御旷女日哀吟于先亦奚补吾朝三圣人乗云不可睹威灵已霄汉嗣皇念宗祖绘事移天光刻象肖神武徧勑旧逰地输材起宫宇阶墄釦以金墙壁衣之黼功既即奉迎法仗叠箫鼓玩好择珍竒目夺不可数三京佛老家已有十数处朝家虽奉先越礼古不许君不祭臣仆父不祭支庶丹楹岂非孝圣贬甚萧斧大祀当以时寝庙即其所惜哉共俭徳乃为侈所盬痛乎神圣姿遂与为侣苍生何其愚瞻叹走旁午贱子私自嗟伤时泪如雨昔在帝舜日光宅辟四门所贵无凶邪徳教日益敦末世多滥姦九重严大阍扞掫主讥察谁何辨语言一闗百力士列名甃石温设官按尺籍唱号于宋昏唐末稍懈怠尝値外使奔京城凶豪儿奋劒闯帝藩狂唿啸虎豹便欲倾干坤頼有宰相在不然神器翻我朝讲制度门籍反不存近知贱丈夫突入犯赤轩陛官未暇执呶呶何其喧祖宗创业难愼重在后昆勇夫犹重闭况乃天子尊何罗犹宜察况乃外宼屯兴语一及此舌出反自扪吾家本寒微世受朝廷恩欲奏䲭鸮诗当涂谁荐论瞽説圣所择愚谋帝不罪况乎言有文白黑时利害前日林书生自谓胸臆大潜心摭世病䇿成谓可卖投颡触谏函献言何耿介云昨见凶星上帝下警戒意若曰昏㭬出处恣蜂虿安坐弄神器开门纳珍贿宗支若繋囚亲亲礼日杀大臣尸其柄咋舌希龙拜速速伐虎丛无使自沈瘵陛下幸察之聪明即不坏如忽贱臣言不瞬防祸败一封朝飞入羣目已眦睚力夫暮塞门执缚不容喟十手捽其胡如负杀人债幽居死牢中繋灼若龟蔡亦既下风指黥面播诸海长涂万余里一钱不得带必令朝夕闲渴饥死于械从前有口者缩脰气如惫独夫已去除易若吹糠稗奈何上帝明非徳不可葢倐忽未十旬炎官下其怪乙夜紫禁中一燎不存芥天王下牀走仓猝畏挂碍连延旧寝廷顿失若空塞明朝黄纸出大赦徧中外嗟乎林书生生命不可再翻令凶恶囚累累受恩贷兴庆池余润涨龙渠疏熘连清浐助晓远昏山浮秋明刮眼渔归别浦闲雁下沧波晚岸北有高台离魂荡无限蜀士蜀国天下险竒怪生中间有士贾其姓抱才东入闗献䇿叩谏鼓其言蔚可观愿以微贱躯一得至上前掉舌灭西宼画地收幽燕且云太平久兵战无人言臣尝学其法自集数百篇治乱与成败密然不可删三献辄罢去志屈心悲酸将相门户深欲往复见拦负贩冐日热引重冲雪寒羁苦辇毂下以图晨夕餐如此三嵗余夜夜抱膝叹义者或赈给遂复归巴川嗟乎区宇大此徒亦已繁城市与巖穴隠黙孰辨㫋幸得出自鬻何惜置末班吾相柄天下处事当机先古之设爵位葢欲英雄纒次第立名级不使智虑闲稍有才器者必以禄仕牵所患在不出既出那弃捐放蛟入大水驱虎还深山失一故无害其类莫可攀猎狐篇老狐宅城隅涵养体丰大不知窟穴处草木但奄蔼秋食承露禾夏饮灌园派暮夜出旁舍鸡畜遭横害晚登埤堄鸣唿吸召百怪或为婴儿啼或变艳妇态不知几十年出处颇安㤗古语比社䑕葢亦有恃頼邑中年少儿耽猎若沈瘵远郊尽雉兎近水殱鳞介养犬号青鹘逐兽驰不再勇闻此老狐取必将自快纵犬索幽邃张人作疆界兹时颇窘急迸出赤电骇羣小助嘑嘷奔驰数顚沛所向不能入有类狼失狈钩牙咋巨颡髓血相溃沫喘呌遂死矣争观若期㑹何暇正首丘腥臊满蓬艾数穴相穿通城堞几隳壊久此纵凶妖一旦果祸败皮为榻上借肉作盘中脍观此为之吟书以为警戒舟中感怀寄馆中诸君扁舟迎春色东下淮楚乡侧身风波地回首英俊场顾我本俗材百事无一长滥迹入册府举动初不皇乍脱泥滓底稍见日月光峻阁郁前起隠嶙天中央春风花竹明晓雨宫殿凉溢目尽图史接翼皆鸾凰明牕置刀笔大案罗缣缃文字虽㓜学钝慵今废忘不能温旧习考古评兴亡腼颜于其间汗下如流浆徒然日饱食出入随羣行朝廷此多事亦合彊激昻况有诏书在烂然贴北墙奋舌説利害以救民膏盲不然弃砚席挺身赴边疆喋血鏖羌氐胷胆森开张弯弓射欃枪跃马埽大荒功勲入丹青名迹万世香是亦丈夫事不为䑕子量数事皆不能徒只饱腹肠有如凫雁儿唼唼守稻粱嵗月今逝矣齿揺髪已苍于时既无益自合早退藏诸君天下选才业吁异常愿当发䇿虑坐使国富强三辰期顺轨四海无灾殃莫效不肖者所向皆荒唐又不耐羞耻但欲归沧浪濡毫备歌咏仰首看翶翔舟中稍无事思念益以详恨无一稜田可以足糟糠出处皆未决语黙两弗臧莽不知所为大呌欲发狂作诗寄诸君鄙懐实所望依韵和胜之暑饮九夏苦炎烈入伏气候恶况兹大旱时其酷甚炮烙争得羿复生射此赤日落欲擘青天开腾身出寥廓狂走无处逃坐恐肝脑涸不如以酒浇庶可免焦烁相唿坐僧居顷刻釂百酌佳𤓰判青肤熟李吹绛膜尚嫌味不爽更与冰雪嚼裂耳发浩歌解颜纵善谑迳趋无何乡回觉万事错不知余中虚外冷得所託眞气潜遁亡半夜忽发霍呕洩不暂停迸筋走两脚初如巨绳纒忽似秋蚓跃委顿体不支藜牀为穿凿君言暑饮佳但得一饷乐艰难逾旬时仅饮数斗药快意事皆然遗殃愼无作答梅圣俞见赠自嗟处身拙与世常龃龉至于作文章实亦少精趣低摧朝市间所向触谤怒夫子与衆殊琢饰贶佳句然纸上动读毕恐飞去自觉异平居恍惚忘世故逈如出泥涂熏涤失臭汚衣之青霞裾饮以紫蕊露輶轩驾飞黄蹀躞上云路古贵知者希流俗岂足顾雅言虽可珍三复未敢赋退慙百不堪尚恐君悔误顶破二山诗北邑有顶山下潜子母虬其子去为雨以救乡人忧前擘穹峰开化出百丈湫后因号破山致祠献庶羞嵗来省其母风雹六月秋烟云腾踏去不复经月留邑民頼其灵虽旱嵗有收因成两佛宇幽邃称胜逰磵前走鸾车松柱拥石楼夜堂人噤渗隂壁风飕飕近年返暴雨颇亦伤田畴老农务祈祷梵呗日不休常为释徒利乃作生民讐呜唿二虬者其説何悠悠中秋夜呉江亭上对月懐前宰张子野及寄君谟蔡大独坐对月心悠悠故人不见使我愁古今共传惜今夕况在松江亭上头可怜节物㑹人意十日隂雨此夜收不惟人间重此月天亦有意于中秋长空无瑕露表里拂拂渐上寒光流江平万顷正碧色上下清澈双璧浮自视直欲见筋脉无所逃遁鱼龙忧不疑身世在地上祗恐查去触斗牛景清境胜反不足叹息此地无交游心魂冷烈晓不寝勉为笔此传中州城南归値大风雪一夜大雪风喧豗未明跨马城南回四方迷惑共一色挥鞭欲进还徘徊旧时崖谷不复见纵有直道令人猜低头抢朔风两眼不肻开时时偷看问南北但见白羽之箭纷纷来既以脂粉傅我面乂以珠玉缀我顋天公似怜我貌古巧意装㸃使莫偕欲令学此儿女态免使埋没随灰埃据鞍照水失旧恶容质洁白如婴孩虽然外饰得暂好自觉面目如刀裁不知胷中肝胆挂铁石安能柔輭随良媒世人饰诈我尚笑今乃复见天公乖应时降雪故大好愼勿改易吾形骸依韵和伯鎭中秋见月九日遇雨之作衆皆爱春发枯荄我知惟动儿女懐天地昏酣醉梦里人有爽思皆沈埋岂如秋风劲利剧刀剑刮破天膜清光开衰根危蒂埽除尽辨别松竹并蒿莱青娥供霜洗夜月兼以皓露驱纤埃当年此夕或隂晦今嵗澄澈特快哉是时唿賔赏此景渐见照我白玉杯清辉向人若有意经歴牕户犹徘徊放歌狂饮不知晓烂熳酌客山岳頽时节飘流晦朔转已觉九日来相催北轩隙地破苍藓带花移得黄金栽倒冠露顶坐狂客撷香咀蕊浮新醅最怜小雨洒疎竹爽籁飒飒吹醉顋君时传诗颇精丽意苦泥淖不得来开缄文采自飞动欲和但愧顽无才久之黾勉强为答嫌春爱秋眞可咍永叔石月屏图日月行上天下照万物根向之生荣背则死故为万物生死门东西两交征昼夜不暂停胡为虢山石留此皎月痕常存桂树散疎隂有若图画成永叔得之不得晓作歌使我穷其原且疑月入此石中分此两曜三处明或云蟾兎好溪山逃遁出月不可闗浮波穴石恣所乐嫦娥孤坐初不觉玉杵夜无声无物来擣药嫦娥惊推轮下天自㝷捉遶地掀江踏山岳二物惊奔不复见留此玉轮之迹在青壁风雨不可剥此説亦诡异予知未精确物有无情自相感不间幽微与高邈老蚌向月月降胎海犀望星星入角彤霞烁石变灵砂白虹贯巖生美璞此乃西山石久为月照着嵗久光不灭遂有团团月寒辉笼笼出轻雾坐对不复嗟残缺虾蟇纵汝恶觜吻可能食此清光没玉川子若在见必喜不彻此虽隠石中时有灵光发土怪山鬼不敢近照之僵仆肝胆裂有如君上明下烛万类无遁形光艳百世无亏盈田家词南风霏霏麦花落豆田漠漠初垂角山边夜半一犂雨田父高歌待收获雨多萧萧蚕簇寒蚕妇低眉忧茧单人生多求复多怨天公供尔良独难和石曼卿明河咏八月银河好天高夜自明楼台通逈意风露得余清几为浮云乱都宜小雨晴离人彊回首耿耿邈无情静胜堂夏日呈王尉虚堂吏事稀吟卧欲忘机牕静蜂迷出帘轻燕误飞烦心倾晚簟倦体快风衣更想霜云外同君看翠微黎生下第还乡人云之子贤文采出巴川失意声名在还家嵗月迁离懐春色里归路夕阳边无废青箱学穷愁古亦然和解生中秋月不为人间意居然节物清银堂通夜白金饼隔林明醉客樽前倒栖乌露下惊悲欢古今事寂寂堕荒城独游辋川行穿翠霭中絶磵落疎钟数里踏乱石一川环碧峰暗林麋养角当路虎留踪隠逸何曾见孤吟对古松望秦陵雄心虽葢世竟亦弃羣臣役重倾天下时危启圣人石麟空举首银海罢流春陇阙今无复应深行路尘晚出润州东门京口古雄处昔年尝此过风流看石兽人事共江波河转路疑尽日斜山更多城楼郁天半回首恣吟哦离京后作春风柰别何一櫂逐惊波去国丹心折流年白髪多脱身离网罟含笑入烟萝穷达皆常事难忘对酒歌淮亭小饮山气复清淮亭临乱石开旅愁无处避春色为谁来酒頼啼莺送歌随去雁哀相携聊一醉休使壮心摧过泗水五年六经此仰首叹劳生山是往时色人皆今日情机心去国少尘眼向淮明物理吾俱晓漂流安足惊秋雨隂风搅林壑骤雨到江湖白日不觉没繁云何处无楼吟凉笔砚溪梦乱菰蒲闻説金华甚汚泥入敝庐诗僧则晖求诗全呉气象豪诗思各翘翘风雅久零落江山应寂寥㑹将趋古澹先可去浮嚣好约长吟处霜天看怒潮游洛中旧内洛阳宫阙郁嵯峨千古荣华逐逝波别殿秋高风淅沥后园春老树婆娑露凝碧瓦寒光满日转觚稜暖艳多早晚金舆此㳺幸凤楼前后看山河送家静及第后赴官清水几年尘土客京华一日春乗犯斗槎梦好夜归全蜀道眼明朝宴上林花白头佐邑非为晚蓝绶还乡亦可夸况有雄图看悟主莫伤孤宦向天涯宿太平宫驱车长道久尘劳一宿清宫醒骨毛古桧有风天自籁石坛多露鹤争嘷星河耿耿秋还逈楼观澄澄夜更高吟对疎钟俗机尽已疑身世属仙曹春暮初晴自御宿川之华严寺春暮曾无属物心野行聊得据鞍吟路经废苑情通古水遶苍山意共深残日花间浮暖艳断云楼外卷轻隂骚人自昔伤鶗鴂休向风前送好音望太湖杳杳波涛閲古今四无边际莫知深润通晓月为清露气入霜天作暝隂笠泽鲈肥人脍玉洞庭柑熟客分金风烟触目相招引聊为停桡一楚吟松江长桥未明观渔曙光东向欲胧明渔艇纵横映远汀涛面白烟昏落月岭头残烧混疎星鸣榔莫触蛟龙睡举网时闻鱼鼈腥我实宦游无况者拟来随尔带笭箵夀阳闲望有感维舟亭下偶登临下蔡风流古至今远岭抱淮随曲折乱云行野乍晴隂幽人憔悴搔白首啼鸟哀鸣思故林触处涂穷何足恸直回天地入悲吟春睡别院帘昏掩竹扉朝酲未解接春晖身如蝉蜕一榻上梦似杨花千里飞㗳尔暂能离世网陶然直欲见天机此中有徳堪为颂絶胜人间较是非中秋松江新桥对月和柳令之作月晃长江上下同画桥横絶冷光中云头艳艳开金饼水面沈沈卧綵虹佛氏解为银色界仙家多在玉华宫地雄景胜言不尽但欲追随乘晓风和彦猷晚宴明月楼二篇溪声来从一气外楼角揷在苍霞中艳歌横飞送落日哀筝自响吹霜风低昂黛色四山黯凌乱缬纹疎树红凭栏挥手问世俗何人得到蟾蜍宫向晚天边燕席开溪山相照絶纤埃緑杨有意檐前舞凉月多情海上来香穗萦斜凝画阁酒鳞环合起金罍自疑身是乘槎客泛彻银河却欲回秋宿虎丘寺数夕执中以诗见贶因次原韵生事飘然付一舟呉山萧寺且淹留白云已有终身约醁酒聊驱万古愁崃束苍渊深贮月巗排红树巧装秋裴回欲出向城市引领烟萝还自羞晚泊龟山南湾晚泊一裴回小径山间佛寺开石势向人森劒㦸滩光和月㵼琼瑰每伤道路销时序但屈心情入酒杯夜籁不喧羣动息长吟聊以寄余哀沧浪静吟独遶虚亭步石矼静中情味世无双山蝉带响穿疎户野蔓盘青入破牕二子逢时犹死饿三闾遭逐便沈江我今饱食高眠外唯恨澄醪不满缸丹阳子高得逸少瘗鹤铭于焦山之下及梁唐诸贤四石刻共作一亭以宝墨名之集贤伯镇为之作记远来求诗因作长句以寄山隂不见换鹅经京口今存瘗鹤铭潇洒集贤来作记风流太守为开亭两篇玉蕊尘初涤四体银钩藓尚青我久临池无所得愿观遗法快沈㝠闗都官孤山四照阁势压苍崖险可惊攀云半日到轩楹旁观竹树回环翠下视湖山表里清渐觉愁随烟雾散只疑身有羽翰生他年君挂朱幡后蜡屐笻枝伴此行清轩谁凿幽轩刮眼清湖中嘉处更禅扃龙听夜讲寒生席鸥伴晨斋暖戏庭水月澄明应作观云山浓淡自开屏我公亦为留竒句此地人间合有灵某为世所弃困居于苏平生交游过门不顾长安侍读叶文不以秦呉之远高下之隔闵此穷悴特贶以诗然韵险句竒不可攀续仰酬高谊彊抉芜音公镇西都拥剧权远嗟穷苦寄新篇气雄逈出闗河外句险空惊鱼鸟前玉帐夜严兵似水茅斋春静草如烟才愚荣悴皆殊絶自笑相酬更斐然寄题赵叔平嘉树亭嘉树名亭古意同拂檐围砌更青葱午隂闲淡茶烟外晓韵萧疎睡雨中开户常时对君子遶轩终日是清风盘根得地年年盛岂学春林一饷红秋夕怀南中故人向夕依栏念昔逰萧条节物更他州池光不动天深碧月色无情人独愁千里江山幽信絶一塲风露败荷秋征鸿急急知何事断续哀鸣过不休闻京尹范希文谪鄱阳尹十二师鲁以党人贬郢中欧阳九永叔移书责谏官不论救而谪夷陵令因成此诗以寄且寛其远迈也朝野蔚多士褎然良可羞伊人秉直节许国有深谋大议揺巖石危言犯采旒苍黄出京府憔悴谪南州引党俄嗟尹移书遽窜欧安慙言得罪要避曲如钩郢路几束马荆川还泝舟伤心衆山集举目大江流远动家公念深贻夀母忧横身罹祸难当路积仇讐卫上宁无术亢宗非所优吾君思正士莫赋畔牢愁秋懐年华冉冉催人老风物萧萧又变秋家在凤凰城阙下江山何事苦相留初晴游沧浪亭夜雨连明春水生娇云浓暖弄微晴帘虚日薄花竹静时有乳鸠相对鸣冬日偶书谩走声名三十年亦曾文采动君前玉颜皓齿他人乐独守残灯理断编小酌寒雀喧喧满竹枝惊风淅沥玉花飞霜柑糖蟹新醅美醉觉人生万事非江休复秋懐西风万里至旷然天地秋暮雨生夕凉百虫鸣啾啾楚山晓苍苍楚水亦悠悠骚人试登临感物增离忧所思在遐方欲往路阻修香草有蕙茞嘉树有梧楸白露委芳馨彫零使我愁穷年倦羁窘江湖思旧逰纫兰制芰荷飘泛一叶舟肆情云水间意适何所求同持国宿太学官舍翳翳云月薄冷冷雪风清学省夜岑寂天街断人行广庭层阁隂㝷廊歩余明松篠递遥响如闻絃诵声悠悠子佩诗讲坐尘埃生廻就直舍休亹亹谈道精心㑹境物融泯然遗世营寒眠屡展转寤言冩素诚牟駞冈閲马牧马散近垧閲视乘高秋駞冈似沙苑堆峊带川洲坡陁故梁城萦薄西南陬连棚映林樾星罗倚层丘回风吹阵云奔腾歘来㳺野性脱羁馽饮龁遂所求腹干颇肥张郁怒何彪休羣敺骤麋鹿逸势凌蛟虬军戎选轻㨗和銮御调柔毛物有千名衆美归骅骝梁王愁思台佛刹居上头朅来一凭眺遗墟莽悠悠信陵骨已朽巖穴谁见收当时英豪軰事逐东波流置酒临风轩聊以纾烦忧宋元诗㑹卷十五宋元诗会卷十六钦定四库全书宋元诗㑹卷十六兵部主事陈焯编黄庶对花伊昔甫白在造化困刀尺我生几年后浪自镌顽石对花虽把笔好句恨莫得耒阳与采石孤坟没荆棘几欲肉白骨再揷风雅翼海为一杯酒地为一领席坐吟笼万物语出埋霹雳干坤髓可掬鬼神泪可滴人生贵适意身是天地客糟牀不可干吟纸须强擘花落若解医有金费千镒宿赵屯芦花一曲水弭楫日已暮山间闻鸡犬无人见烟树行逐羊豕迹始识入市路菱芡与鱼蟹居人足来去渔家无乡县满船载稚乳鞭笞公私急醉眠听秋雨赋小桐小桐才几尺气压百嵗樗雨露意未饱风月韵已孤凤凰肯寂寞燕雀空踟蹰天地有和气想为桐之腴我愿刳作琴献上九重居坐使熏风还虽死骨不枯次韵和子仪闻蝉落日挂树间长我庭下隂园林动秋意高蝉忽微吟清风转余响悠然下遥岑微物感时节铿鍧吐商金古乐久破碎兹虫抱全音荒忽尚偃蹇激起壮士心愿为秋蝉操被之朱丝琴大孤山彭蠡百里南国襟万顷苍烟揷孤岑不知天星何时落春秋不书不可㝷石怪木老鬼所附兹乃与水同浮沈鸣䲭大藤树下庙祭血不干年世深舳舻千里罔敢越割牲酾酒来献斟我行不忍随人后许国肝胆神所歆落帆夜宿白鸟岸睥睨百遶寒藤隂银山大浪触天险比干一片崔嵬心宦逰远去父母国心病若有山水滛江南画工今谁在拂拭东绢倾千金汴河汴都峩峩在平地宋恃其徳为金汤先帝始初有深意不使子孙生怠荒万艘比来食京师汴水遂作东南吭甲兵百万以为命千里天下之腑肠人心爱惜此流水不啻布帛与稻粱汉唐闗中頼输輓木牛可以腐太仓舟檝利今百于古奈何益见府库疮天心正欲医造化人间岂无针石良窟穴但去钱糓蠧此水何必求桑羊家童来持双井芽数数饮之辄成诗以示同舍我疑醇醲千古味寂寞散在山茶枝双井名入天下耳建溪春色无光辉吾乡茶友若敌国粪土尺璧珍刀圭嗟予奔走车马迹尘埃荆棘生喉颐煑云为腴不可见青泉緑树应相嗤长须前日千里至百芽包裹林巖姿开缄春风若满手喜气收拾人恐知江南阳和夜欲试小斋独与清风期汲得甘泉火亦得混沌不死元气肥诗书坐对为客主一啜已见沆瀣醨通宵安穏睡物外家梦欲遣不肯归不信试来与君饮洗出正性还肝脾和象之雨后望少室山白云尘埃奔趋揷手版十年已卖山中闲相逢少室若交旧白云与我开容颜风驱烟尘去蔽幕长天覆碧无瑕瘢我疑岳神宴天上汎扫伊洛为图看又疑山鬼有寒税纩絮万累输隂官色如可餐无厌饱玻璃为甑炊琅玕去去还观不能已一里廻首百据鞍长安许生以画名闲暇拂拭新素纨能求山高水深趣常恐造化在笔端每观云泉得意处拟冩人物家其间今对异景慙首䑕愚若犬彘编槽栏君诗託我有深意明月一杯心往还遣懐六载红莲客差池又一年无人和白雪有意补青天肝胆论兴废诗书谒圣贤尊中古日月穷达付陶甄寄子䝉授常宁令疎率君堪爱无心宦又高身思眠白屋人勉着青袍号隠疑名福贪归似姓陶常宁邑虽小应合得牛刀郡㕔诵书偶成主人调鼎手千里刃迎虚暗使民如堵能容吏似樗莓苔眠杻械燕雀听诗书刀笔慙无补身为白蠧鱼和子玉病起逰书斋萧斋久不住筋力试笻初牕户蜗涎琐尘埃䑕迹书病魔虽已去诗癖竟难除苔地欣重扫徘徊意有余次韵和雪霁西湖雪㑹逰人意元朝变物华醉乡银作界诗客玉为家鱼影纹冰縠禽踪篆霰沙余英恐销尽目断夕阳霞教绳权学书偶成文事有縁曾弄墨见来官小慰咨嗟聊将笔墨传生计不尖诗书作世家字识姓名能指㸃冩因帖妥不倾斜着鞭莫落时人后三十尘埃监汝爷探春雪里犹能醉落梅好营杯具待春来东风便试新刀尺万叶千花一手裁登大云顶区区霸迹欲知小试絶大云孤顶看老僧指我日上处镜面㵼出黄金盘余靖逰韶石世务常喧嚣物外有眞赏结友探胜槩放情谐素想韶山南国鎭灵踪传自曩双阙倚天秀一迳寻云上长江远萦带衆峦疑负襁千里𦕈平视万形罗怪象日影避崑崙鳌头冠方丈青螺佛髻高羣玉仙都敞霞城晴煜爚桃源春浩荡仰攀霄汉近俯瞰神鬼怳涧深流如织巖虚动成响造化与眞质妙画胡能倣贱子生海隅逢辰辱朝奖靡成彛鼎勲甘从丘壑往惊禽恋故林困骥畏羁鞅兹逰得幽深同懐乐清旷世言帝有虞朔南声教广丹丘卜廵幸翠华临苍莽箫韶曾此奏钟石无遗像但觉熏风存萧然天籁爽姬公着治典歴代所遵仗九野奠山川万灵咸肸蠁医闾与呉岳半列遐荒壤四时迎气祠犹烦礼官掌况乃祝融区羣物资含养来仪威凤居乐育菁莪长肤寸起成霖崇高一方仰跻之佐衡霍无慙公侯享逰大峒山诗予尝恨逰观山川皆前贤所称图籍所着者耳未能索幽访异舆音马迹之外得古人所遗絶境一寓目焉因状其名物与好事者传之无穷也韶之境富于山水而佛刹占胜相望于野其名声洽于四方者无几顷闲居里舍与上饶从事子元王君撷其遗槩得大峒焉始自州治水行七十里得月华山舍舟楫肩篮舆道樵径又十五里乃至是山观其磅礴耸峭秀倚天际絶顶之上千里在目日浮月沉雷惊虹断随方下睨晦明异壑则虽丘垤衆山蚊蠓聚落不足喻其高也相与拂幽石翳脩林涧声泠泠清入毛骨眞可遗世而絶俗岂独摅忧赏异而已耶各为诗以志之自汉武帝元鼎六年庚午嵗始平越为郡县凡一千七十年至皇朝建隆元年庚申嵗始有僧建刹而居之又七十九年始为什方院又二祀康定元年庚辰嵗始有衣冠逰者岂天作地藏有所待哉王君暨同逰本郡布衣李访月华月罗浮达二禅师咸书名于长老习公方丈壁云十里松桧风万仞斗峭壁阳崖雷自奔隂壑雪犹积势争衡霍雄地控楚越阨胡为千载间名未光图籍物乃因人彰闻人于在昔不逢巢由高箕山亦顽碧我今共逰览逍遥非俗格剧论穷古今𤣥谈叩虚寂攀萝蹑孤峰和云坐幽石濯缨清冷泉留为不朽迹题白莲菴掩室昔宴居㝠心遗万化菡萏本无染纷华共高谢夜禅杉月落晨斋庭鸟下檐间云气浮池面秋香诧演法辞故栖幽踪贲寒野蜡屐此同逰愿结宗雷社题刘太博栖心亭宏构小侯第避权长掩闗地分金穴贵人共白云闲野色春墙外池香暮雨间燕申忘万虑吏隠敌箕山留题龙光禅刹呈周长老寻幽逢胜地方外趣无垠双涧流寒月千峰集暮云路盘尘境断世系祖灯分却愧留题处犹须説见闻送李廷评知福清县世阀茂儒绅闽瓯宠命新县图遥尽海乡树密藏春祖帐鸎将老登车雉已驯行闻趋召节旧美政如神子规一呌一春残声声万古寃疎烟明月树微雨落花村易堕将干泪能伤欲断魂名缰惭自束为尔忆家园桂园蚤行闻鸡已行迈策马便徘徊月色依山尽秋声带雨来自堪悲玉璞谁复筑金台薄宦空羁束西斋长緑苔山馆野馆萧条晚凭轩对竹扉树藏秋色老禽带夕阳归远岫穿云翠畬田得雨肥渊明谁送酒残菊遶墙飞送僧惠勤归乡旧国起归兴三江一櫂轻夜吟逢月白晓渡趂潮平楚岸云藏寺呉宫水绕城羡师尘外去何日濯吾缨双松自古咏连理多为阳艳吟谁知抱高节生处亦同心风至应交响禽栖得并隂嵗寒当共守霜雪漫相侵新息道中遇雪寒深雪压春去去祗伤神巢穴有归鸟路岐无住人远光天共白夜色月相亲独酌不成醉翻嫌名利身灵树喜长老属疾见寄次韵酬之鸣韶山下客多病似吾身每想弥天辩谁为问疾人泉清偏照月松瘦不知春未遂寻高论遥遥一水濵湘中送人离讴方揭耳别绪已凄然草蔚湘累浦花残蜀魄天疑山晴拂汉啼竹冷澄烟后夜思君意空歌皓月篇慧照大师已向南宗悟尤于外学精士林传字法僧国主诗盟初地形容古弥天语论清因嗤支遁軰徒擅养鹰名逰水南寺双刹耸浮云层轩絶世尘松溪千葢雨茶圃一旗春夜梵龛灯暗朝香篆火新暂来犹永日堪羡白莲人暮春草带全铺翠花房半坠红农家揄荚雨江国鲤鱼风堤柳绵争扑山樱火共烘长安少年客不信有衰翁送岳师归贑川千里起归思翛然物外身海山经处雾梅岭到时春药更开新楮庭应长旧筠年衰重方术聊此送行人谨吟五十六字攀送仲求殿丞之任贑川窃惟严君国博挂冠归闲而仲求兄弟为邻部守倅其荣至矣诚欲赋述词不逮意一门缨组列西雝又见双旌并训农三釡亲庭交禄养夹河子舍接邻封酒䦨风雪催行色吟际江山助笔锋我亦思亲求郡绂东湖南浦好过从送刘学士知衡州朱轓新命汉诸侯地扼荆湘占上㳺醽渌水声侵古堞祝融峰色入晴楼昼垂三组乡邦过春拥双旌岳寺逰番直星垣归缓歩谪仙通籍着瀛洲送杨学士益州路转运芝函新命直仙蓬又见岷山叱驭忠玉珮晓班辞日下木牛秋粟转褒中花时井邑蚕丛富徼外人家栈道通竒技刺文频诏约此行应更变民风思夀阳寓居高氏园亭尝借芳园石友家幽栖无复羡纷华敞扉气爽云生壁卷箔香微露泫花桂向淮山分月魄桃从秦洞得仙葩别来追想清闲境悔褫方袍走栈车和邃卿张学士暑夕危坐空斋暝色低三金才伏火将西烟蒙细草流萤度月上疎林倦鹊栖荃葛野裳交羽扇桔橰邻圃响蔬畦中宵爽气夺炎热却笑班姬空惨悽送舒太博通判眉州通守方忻再命新东风疎雨拂行尘封疆远入鱼凫国岐路正逢蚕市春彭岫晓岚迎画隼锦江晴緑照朱轮归期不待更书至旧有清名在缙绅落花小园斜日照残芳千里伤春意未忘金谷已空新歩障马嵬徒见旧香囊莺来似结啼红怨蝶散应知梦雨狂清赏又成经嵗别却歌团扇寄廻肠送张如京知安肃军赐㦸衔恩出斗城塞门迢逓草初青新提司马临戎节旧应哀乌近极星叔子戍呉长缓带单于归汉已空庭圯桥自得家传策不问人间太白经和董职方见示初到番禺诗五方殊俗古难并千载犹存故越城客听潮鸡迷蚤夜人瞻飓母识隂晴波涛汹涌天边濶犀象斓斒徼外生太守不才当远寄惟忧南亩废农耕逰应圣宫驱羸远远出严闉云构祠宫絶世尘伴鹤不知龟甲子斸山多见药君臣雨昏仙穴丹砂井云映楼居玉洞人只待䇿勲书竹帛抽簪来此卜比邻西山万壑千巖鬭物华榰笻间访道生涯一坛星斗修眞馆数里云烟斸药家鱼戏竹溪寒影碎路穿松坞翠隂斜桃源自有神仙宅未信明河八月槎谢孙抗员外惠酒白衣远远到江楼报道携壶助胜逰醉眼便堪终日富离肠先破一春愁梅梢背岭开犹晚雪片当风舞未休此景满觞方得意不须千酿敌封侯马当唿鸥不至偶成呈同行诸官昔年曾泛马当湾团饭唤鸥篙楫间今日江头飞不下应知人世足机闗端午日寄酒庶回都官龙舟争快楚江濵弔屈谁知特怆神家酿寄君须酩酊古今嫌见独醒人五色雀罗浮有五色雀各被方色非时不见若士大夫将逰是山则先入羣翔寺僧以是为候某庚辰嵗谪官来逰将至之夕兹雀亦集感之成咏云五方纯色俨衣冠应是山灵寄羽翰多谢相逢殊俗眼谪官犹作贵人看陈尧佐昭庆寺湖边山影里静境与僧分一榻坐临水片心闲对云树寒时落叶鸥散忽成羣莫问红尘事林间肯暂闻西湖附郭水连山公余独往还疎烟渔艇远斜日寺楼闲繋马芭蕉外移舟菡蓞间天涯逢此景谁信自开颜呉江平波渺渺烟苍苍菰蒲才熟杨柳黄扁舟繋岸不忍去秋风斜日鲈鱼香湖州苕溪清浅霅溪斜碧玉光寒照万家谁向月明终夜听洞庭渔笛隔芦花题潮州韩木亭侍郎亭下草离离春色相逢万事非今日江山当日景多情直拟问斜晖华清宫百首新诗用意精不尤妃子不尤兵须知一向伤心事都为明皇恃太平吕公着分题得瘿壶天地产衆材任材谓之智榱桷与楹杙小大无有弃方者以矩度圆者中规制嗟尔木之瘿何异肉有赘生成拥肿姿赋象难取类櫽括所不施钩绳为尔废大匠睨而往恻然乃有意孰非造化工而终朽不器刳剔虚其中朱漆为之贲㪺浆挹酒醴施用惟其利牺象非不珍金罍岂不贵设之于楹阶十目肯注视幸因左右容反见谓竒异饰陋就其长能通天下志吕公弼琴台烟树重城侧琴台千古余蚤为梁苑客晚向茂陵居赋给尚书笔归乘使者车清风觌旧隠长目耸乡闾吕希哲大雪侍讲筵水晶宫殿玉花零㸃缀宫槐拂素屏特勅下帘延墨客不因风雪废谈经叶清臣董永董生少失母老父鳏且贫无田事耕稼客作奉晨昏朝推鹿车去大树为庭藩农家乏甘㫖糠籺茍自存父死不得藏粥身奉九原人道孝为本畎亩知所尊伤嗟世教薄至行岂足论廪禄厚妻子楄拊遗其亲靳吝一抔土因循三尺坟空令丘壑闲凛凛慙英魂悯农五月雨未沛吾民耕固迟中秋霜蚤至我稼飒其萎膏泽叹苦晚芃苖惜遽衰盈畴皆秕稗卒嵗误京坻国谢三年蓄人悲一顷萁编齐陈牒诉奔走失程期县籍拘常制官征有定规劳歌不可继为作悯农诗送梵才大师归天台江水望不极杨花江面飞春风自无定远客乂言归景胜诗逾老心㝠语亦稀从来林下意为谢北山薇㑹致尧东林寺江南杨柳春日暖地无尘渡口惊新雨夜来生白苹晴沙鸣乳雁芳草醉逰人向晚前山下谁家赛水神刘氏江楼刘氏江楼雅诗家不易言春风花对岸夜月水当轩晁端友蚤行马上鸡初唱天涯星未稀惊风时坠笠零露暗沾衣山下疎钟发林梢独鸟飞远峰烟霭澹迤逦见朝晖马处厚席上探得蚤梅岭梅何处蚤雪里看芳菲北陆寒犹在南枝春已归晓妆初见妒残角未成飞引我江头梦清香忆满衣登多景楼楼上无穷景楼前正落晖开轩跨寥廓览物极纤微云破孤峰出潮平两桨飞东溟看月上西渡认僧归木落呉天远江寒越舶稀鱼龙邻海窟鸡犬隔淮圻草色迷千古波声荡四围废兴懐霸业融结想天机浩浩羣流㑹沈沈百怪依登临眞伟观回首重歔欷仲讷送唐御史力犯雷霆衆共危远投魑魅独为宜忠州学业眞无负高庙神灵固有知自倚圣明容直道未甘憔悴死荒陲满朝卿相多公议莫把文章作楚词负暄闲眠茅檐晴日暖如春一枕钧天乐事新满眼繁华皆得意午眠安穏却无人李师中送唐介之贬所孤忠自许时不与独立敢言人所难去国一身轻似叶高名千古重如山并逰英俊颜何厚未死姦谀骨已寒天为吾皇扶社稷肻教夫子不生还杨偕郡舍偶书偃息铃斋度歳华着书人尽笑声牙斯文自信惊天地吾道谁知系国家独爱杉篁寒不变更怜江海濶无涯因思朝市争名地何似优㳺刺史衙傅尧俞读书吾屋虽喧卑颇不甚芜秽置席屋中间坐卧羣书内横风吹急雨入屋洒我背展卷殊未知心与古人㑹有客自外来笑我苦痴昧何致雨侵衣屡问我不对必欲穷所因起答客亦退聊复得此心沾溼宁足异袁陟宿简寂观名山崇祕祠终夜得清赏眞气溢空浮流泉随砌响林峦片月散殿阁高风行天际斗杓直庭中盘石横逸人今何之故岭不改秀白鹤唳松梢青灯见在窦怳追汗漫驾深悟逍遥言四顾羣动寂寘心归灏元再逰云居风吹岭头树似欲招行客縁云过絶顶复见紫霄宅平观三百里下视八千尺五老镇相望西岫天与敌可笑培塿羣亦自矜寸碧氛埃转宇宙雁鹜下川泽危亭据中峰回抱竦天壁沈沈古帝坐左右列䕫稷举头河汉通直欲攀南极合奏天地籁两耳清歴歴吁嗟万类微胡为竞朝夕安知太清上我方适所适尚思西巘路去冬蹑双屐高兴挹洪厓大句鼓天力到今巖壑间浩浩起金石安得少陵翁物外讲新格重来羁靾在欲隠世累廹多谢受命松长存嵗寒色宴坐巖霜露凝空白松杉歛翠隂泉声月中冷山色暝来深宋元诗㑹卷十六宋元诗会卷十七钦定四库全书宋元诗㑹卷十七兵部主事陈焯编苏洵有骥在野有骥在野百过不呻子不我良岂无他人絷我于廐乃不我驾遇我不终不如在野秃毛于霜寄肉于狼宁彼我伤宁人不我顾无子我忘朝日载昇朝日载昇薨薨伊氓于室有绩于野有耕于涂有商于边有征天生斯民相养以宁嗟我何为踽踽无营初孰与我今孰主我我将往问安所处我我客至止我客至止我迎于门来升我堂来饮我罇羞鼈不时詈我不勤求我何多请辞不能客谓主人唯子我然求子之多责子之深期子于贤颜书任君北方来手出邠州碑为是鲁公写遗我我不辞鲁公实豪杰慷慨忠义姿忆在天宝末变起渔阳师勐士不敢当儒生横义旗感激数十郡连衡鬭羗儿新造势尚弱胡为力先衰用兵竟不胜叹息眞数竒杲兄死常山烈士泪满颐鲁公不死敌天下皆熙熙柰何不爱死再使踏鲸鳍公固不畏死吾实悲当时缅邈念高谊惜哉生我迟近日见异説不知作者谁云公本不死此事亦已竒大抵天下心人人属公思加以不死状慰此苦叹悲我欲哭公墓莽莽不可知爱其平生迹往往或孑遗此字出公手一见减叹咨使公不善书笔墨分讹痴思其平生事岂忍弃路岐况此字颇怪堂堂伟形仪骏极有深穏骨老成支离㸃画廼应和闗连不相违有如一人身鼻口耳目眉彼此异状貌各自相结维离离天上星分如不相持左右自缀㑹或作斗与箕骨严体端重安置无欹危篆鼎兀大腹高屋无弱楣古器合尺度法物应矩规想其始下笔庄重不自卑虞柳岂不好结束烦馽羁一车㑹百木斤斧所易为团团彼明月欲画形终非谁知忠义心余力尚及斯因此数幅纸使我重吁嘻欧阳永叔白兔飞鹰抟平原禽兽乱衰草苍茫就擒执顚倒莫能保白兔不忍杀叹息爱其老独生遂长拘野性始惊矫贵人织筠笼驯扰渐可抱谁知山林寛穴处颇自好高飈动藁叶羣窜迹如扫异质不自藏照野明暠暠猎夫指之笑自匿苦不早何当骑蟾蜍灵杵手自捣送陆权叔提举茶税君家本江湖南行即邻里税茶虽冗繁渐喜官资美嗟君本笃学寤寐好文字往年在巴蜀忆见春秋始名家乱如发棼错费寻理今来未五嵗新传两盈几人言欲治易杂説书万纸君心不可测日夜涌如水何年重相逢祗益使余畏但恐茶事多乱子易中意茶易两无妨知君足才思丙申嵗余在京师郷人陈景回自南来弃其官得太子中允景回旧有地在蔡今将治园囿于其间以自老余尝有意于嵩山之下洛水之上买地筑室以为休息之馆而未果今景回欲余诗遂道此意景回志余言异日可以知之非戏云尔岷山之阳土良腴江水清滑多鲤鱼古人居之富者衆我独厌倦思移居平川如手山水蹙恐我后世鄙且愚经行天下爱嵩岳遂欲买地居妻孥晴原漫漫望不尽山色照野光如濡民生舒缓无夭札衣冠堂堂伟丈夫吾今隠居未有所更后十载不可无闻君厌蜀乐上蔡占地百顷无边隅草深野濶足狐兔水种陆取身不劬谁知李斯顾秦宠不获牵犬追黄狐今君南去已足老行看嵩少当吾庐送王吏部知徐州东徐三齐之南邻夫子岂是三齐人辞嚣乞静得此守走兔入薮鱼投津徐州絶胜不湏问请问项籍何去秦江山雄豪不相下衣锦逰戏欲及晨霸王事业今已矣但有太守朱两轮还乡据势与古并岂有汉㦸窥城闉论安较利乃公胜行矣正及汴水春文同起夜来晓牕明緑纱蜀锦压春卧横腮虎魄冷惊起新梦破玲珑转条脱缥缈梳倭堕高轴响银牀时误君车过积雨京师値积雨浮淖皆满城况当淘决时左右罗深坑有客南河居旦夕隄上行病仆挟羸马十歩八九倾职事有出入长抱落胆惊都人素豪恣小官常见轻排辟要穏道歛避不敢争试欲效呵止圜目根姓名往往被溅汚直落舌与睛归来事洗濯袍袴分纵横仰首问天公春泽当早晴幸有好日月何惜施光明西冈僦居出官在秦蜀始末凡十年所治得公宇靡不完且坚中堂与夹廊角翼相钩联领属仅十口出处皆安便冬夏恶风日侵薄曾无縁今年归中都职事叨磨铅未免僦屋住敢谓须华鲜西冈颇幽僻爱此远市㕓问得王氏居十楹月四千牀榻案几外空处无一椽匽溷及井灶坼壁皆相连经卑湏俛首过隘常侧肩所谓十口者日绕蜗殻旋前时大暑中几不禁袢延郁若鼎釡炊局如狴犴挛走蝎过乱蚁飞蚊剧羣蝉今日幸过之复畏明日然喜见白露节相贺肌肉全如何下淫雨晓夕常绵绵瓦破榱桷漏柱䧟墻垣穿惟供改席坐岂暇安枕眠中庭止数歩深已可载船尽室徒跣行一起复一顚京师费耗地居止实重迁俸料计月入外得无几钱却思已过分仅免亲犁田自望于古人若地而升天小庐焦生高陋巷颜子贤引之谕妻孥吾道宜此焉犹胜比邻者寒突无晨烟翡翠清晨有珍禽翩翩下鱼梁其形不盈握毛羽鲜且光天人裁碧霞为尔缝衣裳晶荧炫我目非世之青黄爱之坐良久常恐瞥尔翔忽然投清漪得食如针铓如是者三四厌饫已一肮既饱且自嬉翻身度回塘飞鸣逐佳匹相和音琅琅是时凫与鴈狼借岛屿旁满腹酿腥秽纷纷晒晴阳鹙鸧最麤恶觜大脚胫长入水捕蛇鱓淤泥亦衔将想其见尔时一喙亦尔伤其心肻谓尔被体凝华章劝尔愼所止好丑难同乡行当事澡刷帝圃参鸾凰贫居绳牀拥敝裯初起发未栉南牕展书卷就暖读寒日门前絶车马薄暮垂片席短墙挂纎蔓幽鸟啄红实羣蜗恶积雨缭绕篆空壁男儿处贫贱举首宇宙窄翩翻抢榆鸠宛转匿絮蝨妻奴竞相笑憔悴守文笔冷缾海南有陶器质状矮而椭云初日炙就鍜铄不以火水壶丑突兀酒甒肥磥砢山罍颈微肿石鼎足已跛圆如䲭夷形大比康瓠颗华元腹且皤王莽口何哆外贡入中原万里随大舸携之五芉市巾匮费包裹侏㒧讲其效㵼辩若炙輠课以沸泉沃冰雪变立可炎歊疗中渴其用岂么么君凡几钱得不惜持遗我曾将对佳客屡试辄亦果勿云远且陋幸可置之左织妇怨掷梭两手卷踏茧双足趼三日不住织一疋才可剪织处畏风日剪时谨刀尺皆言边幅好自爱经纬密昨朝持入库何事监官怒大字雕印文浓和油墨汚父母抱归舍抛向中门下相看各无语泪迸若倾㵼质钱解衣服贾丝添上轴不敢辄下机连宵停火烛当须了租赋岂暇恤襦袴前知寒切骨甘心肩骭露里胥踞门限呌骂嗔纳晚安得织妇心变作监官眼採莲曲緑缬裆红绣裳衫盘蜂蝶裙鸳鸯雕瑰错宝垂鬓长紫冐翠葢行新粧蹁跹曲堤下回塘画桡送入波中央罗袖卷起金钏光揺轻撼脆敲短芒丹琼绀玉低复昻霑裛薄粉扑嫩黄蚕腰蛛腹轻飘扬列坐綵舫求比方笑声吃吃动明珰挨蒲拂蓼次岸旁风吹落霞供晚凉西城鵶鵶啼女墙归来索酒酌满觞呉屏蜀帐围象牀困卧不起灯烛张琉璃盎缶丛生香朱樱桃金衣珍禽弄深樾禁蘌朱樱斑若缬上幸离宫促荐新藤篮宝笼貂珰发凝霞作丸珠尚輭油露成津蜜初割君王日午坐猗兰翡翠一盘红靺鞨惜花㳺蜂採花花气薄黄鸟啄花花蘂落林风吹花花片乱池水浸花花色恶少年惜花㑹花意晴张青帏雨油幕劝君直须为花饮明日春归空晚蕚採药归晚因宿野人草舍东陟隂深崖巘古夹涧埀泉结鹅乳我来採药晚忘归试宿荆扉问鸡黍春风满林灯火冷一夜不眠山月苦平明携䇿下青苍松叶纷纷洒新雨蒲生钟馗寒风酸号月惨苦枭飞狐鸣满墟墓丛棘乱礓翳野雾古社秃剥倒枯树下有三鬼相啸聚初行谁家作疰忤痛热肿痒快呕吐塞噎咽喉胀脐肚唿巫召觋使咒诅翁惊妪忙设赛具茅盘草船置五路饭盂炙串狼借布相共收歛各执去方此危坐歠且哺忽尔相视生畏怖有神杰然驾巨牯前呵后拥役二䜿此神噉鬼充旦暮其腹尚馁色躁怒鬼遥见之悉失措窜匿不暇相告谕酒倾肉落杂秽污魂魄飞荡身偃仆一入木底只四据一尚把盏愕以顾一自隠蔽捩眦觑神用气摄缚束固前死入吻无十歩计之嚼啮或味饫蒲生胡为适尔遇画之满卷无一悞笔墨丑怪实可惧持以赠余子何故揺手不取一钱赂他日乞诗者尤屡试为言之冩其故往年寄子平往年记得归在京日日访子来西城虽然对坐两寂寞亦有大笑时相轰顾子心力苦未老犹弄故态如狂生书牕画壁恣掀倒脱㡌褫带随纵横諠詉歌诗嘂文字荡突不管邻人惊更唿老卒立台下使抱短箫吹月明清欢居此仅数月夜夜放去常三更别来七年在乡里已忝三度移双旌今兹惛惛意思倦加以跕跕疾病婴每思此乐一絶后更不逢人如夜行遣兴效乐天君莫学杨虞卿奉李宗闵宗闵权势岂能久君莫学刘栖楚附李逢吉逢吉禄位宁长守虽然一时身暂好其奈千古名常丑丈夫读书要知道所信不笃被其诱大张富贵作罗网愚者纷纷以身就左纒右绕不可脱诛窜还当逐其后君不见虞卿须遇李固言君不见栖楚终遭韦处厚一朝摧折灵气尽龙如蛇兮虎如狗劝君圣贤术内好潜心劝君邪佞党中休入手岂不知潞州处士田佐时唤与美官嫌不受田舍园林晓气清篱巷夕阳明石窦闻寒碓烟坡见晚耕豚蹄供祷赛龟殻问隂晴欲识丰年乐村村鸡犬声春闺枕带萦春意牕纱漏晓光蟏蛸伤远别鶗鵙感流芳粧匣蒸残纷熏炉试旧香洞房灯烛外只有梦悠扬书隠者壁枳棘分三径猨猱结四邻茂林脩竹地枕石漱流人看雨搘藤杖迎风卸葛巾我来懐愧甚衣上有红尘彭山县居公馆静寥寥园亭景物饶溪光明短彴树影䕃危谯山鸟忽双下池鱼时一跳主人王事简文酒日逍遥属疾梧轩高梧覆新叶满院发华滋白日一何永清隂闲自移暖虫埀到地晴鸟语多时病肘倚枯榻泊然忘所思睡起寥寥公馆静门掩似山家竹簟屡移枕石盘频浸花闲多新得䇿事少早休衙一觉高舂睡谁来伴试茶过友人谿居篱巷接菰蒲间扉掩自娯水虫行揷岸林鸟过提壶白浪揺秋艇青烟葢晚厨主人夸野饭为我煮新芦极寒灯火宜冬杪图书称夜长帘钩挂新月牕纸漏飞霜酒醴慙孤宦皮毛逐异乡谁知旧山下梅艳满东墙六月十日中伏玉峰园避暑値雨南园避中伏意适晚忘归墙外谷云起檐前山雨飞兴余思秉烛坐久欲添衣为爱东嵓下泉声通翠微访李奂山人隠居多暇无所适故来寻隠君搴开压屋树触散拥门云状貌不妨古言谈何太文令人重高趣归去每斜曛面川亭幽亭最孤絶直入乱丛间近晚独来此有谁相与闲卷帘通大野临槛数前山便欲教携酒陶然踏月还山堂偶书几日无公事山堂兴颇清和诗防积压丸药趂晴明斸石新稜出浇蔬晚甲生此皆忙外得低首笑尘缨寄子骏运使西乡巴岭下险道入孱颜使骑到荒驿野禽啼乱山问民青霭里访古白云间几日南充路新诗满轴还宜禄昭仁寺后轩危栏凭絶壑欲奈此时何但有夕阳处就中秋色多与谁同徙倚空自发吟哦便觉成羁旅归心逐雁过寄楞严大师锦官城里寺一室若云峰水缩秋吟鼎霜低夜讲松住斋尘入钵出定藓生笻曾听三摩义居常梦晓钟临阛阁絶壑迎朱槛高林拂画楹卷帘千嶂远入座一川平岘采縁云断霞光射水明不须夸旷望为语谢宣城东谷茅斋野径转深密静无车马痕松花金粉堕茗叶翠茸翻虫鸟春音杂烟云晚色昏俗尘何处入长是掩谿门梅寒梅引旧枝映竹复临池朶露深开处香闻瞥过时凌兢侵腊雪散漫入春诗赠我嵗寒色怜君冰玉姿宿云屏山寺翠岭耸云端巉巉走复蟠客从尘外入僧向画中看月上千嵓碧风生万木寒平明惜归去犹待一凭栏野迳山圃饶秋色林亭近晚晴禽虫依月令药草带人名排石铺衣坐看云缓歩行官闲惟此乐与世欲无营寄张郎中常媿无才动有权十年乡里但留连养成答飒人应笑学得支离自谓贤三馆旧逰层汉上一麾今守乱峰前幸逢别驾如张轨免对苏章説二天送杨山人归绵竹一别江梅十度花相逢重为讲胡麻火铃未降眞君宅金钮曾盟大帝家道气满簪凝緑发神光飞鼎䕶黄芽青骡不肯留归驭又入无为嚥晓霞依韵和张推官元夕山郡上元荣乐事大开金地作遨塲烟云向晓谁教霁灯烛乘春自有香紫陌荧煌随歩远綵棚佳丽鬭眉长逰人莫惜酬高直买取银蟾一寸光红树万叶惊风尽卷收独余红树拟禁秋已疑断烧生前岭更共残霞入远楼枫岸最深霜未落柿园浑变雨初休劝君莫上青山道装㸃行人分外愁送王恪司门知绛州绛守园池天下夸绍述有记词声牙苍官青士左右树神君仙人高下花远水依然尚钩带旧门想已无鞾檛自怜俗状不能到此去羡君专宴衙送张宗益工部知相州学术深沈久未施晚登台省世方知诗章好奏周文庙字法宜摩魏武碑禁掖便当提大笔名藩犹自拥高麾应怜共试金坡者答飒浑如郑鲜之依韵和蒲诚之春日即事轻烟漠漠雨斜斜无事常教放两衙问客江边求好石倩人山里觅竒花新蔬宛宛生晴圃浅熘涓涓出暖沙入夏盃盘须准备绕畦亲灌邵平𤓰北斋雨后小庭幽圃絶清佳爱此常教放吏衙雨后双禽来占竹秋深一蝶下寻花唤人扫壁开呉画留客临轩试越茶野兴渐多公事少宛如当日在山家送潘司理秘校已自多时赋式微五峰佳景梦长飞四年远地为官去万里高堂喜客归下马便呈新授勅开箱争认旧缝衣乡人觅次来相贺莼菜鲈鱼正輭肥山城秋日野望感事书懐诗呈呉龙图已是秋隂更夕曛乱山高下起寒云危楼愿见客何处远笛不知人厌闻身外流年波渺渺眼前生事叶纷纷此愁万斛谁量得直为重拈庾信文成都杨氏江亭汀洲烟雨卷轻霏遥望轩牕隠翠围万岭西来供晓色一江南下载晴晖凫鸥惯入䦨干宿鱼蟹长随蚱蜢归我亦旧多沧海思几时如此傍苔矶晚至村家高原硗确石径微篱巷明灭余残晖旧裾飘风採桑去白袷卷水秧稻归深葭绕涧牛散卧积麦满场鸡乱飞前谿后谷暝烟起稚子各出闗柴扉早晴至报恩山寺山石巉巉磴道微拂松穿竹露沾衣烟开远水双鸥落日照高林一雉飞大麦未收治圃晚小蚕犹卧斫桑稀暮烟已合牛羊下信马林间歩月归运判南园瞻民阁青都高与紫霄通独此危栏望不穷万岭廹云秋色里一峰擎雪夕阳中櫩楹晓落天仓月牕户晴吹石阙风民吏安闲财赋足管絃时复在层空观音院怪松怪松屡见无如此每度来观説向僧若遇风雷宜守䕶恐生头角便飞腾秋声遶殿随斋磬夜影侵廊对佛灯韦偃毕宏今不在欲求人画有谁能提葫芦花开已堪摘酒熟正好沽山禽㑹人意劝我提葫芦独坐不报门前賔客已收案上文书独坐水边林下宛如故里闲居鹭鸶避雨竹间㸃㸃迎风柳下翩翩静依寒蓼如画独立晴沙可怜北郭绕树垂萝䕃曲堤暖烟深处乱禽啼何人来此共携酒可惜拒霜花一谿咏史不得荥阳遂失秦始知成败尽由人可怜一掷赢天下只使黄金四万斤郡学鏁宿长栢高柟䕃广庭夜凉人静梦魂清不知山月几时落每到晓钟闻雨声长举驿楼爽气浮空紫翠浓隔江无限有竒峰君如要识营丘画请看东头第五重折杨柳埀杨百尺临池水风定烟浓盘不起欲折长条寄远行想到君边已憔悴杨甲出东郭见山二年不见山见之喜不休举手三揖之山远不颔头疑我坠尘土已与俗同俦稍稍望云脚下见八九丘近前与之笑颜色渐和柔迎我以松风与我相献酬怜我不识路导以溪水流岂其终爱予为此世所仇一官最下策包裹辱与羞百年在平地亦有一日忧谁能无饥渴往与青山谋合江泛舟莫踏街头尘宁饮城东水江边放船去苇间问渔子岸深鱼有家凫雁在中沚得酒可以歌得树可以舣年年舟中客颜色不相似风波无前期逰者亦如此短篙醉时䇿远山卧后几老我不奈醒日落西风起谒朱眞人祠一濯巖下溪再拜巖中庭清风潇然来吹我衣上腥仙人芙蓉冠乘月下云軿山空杂佩响静夜朝百灵寂寥古坛外但见斗与星青山无行迹露雨空㝠㝠逰长松寺宿石门僧舎疾风吹轻衣驾我云嵴路人间一回首惊絶不敢顾鸟投虚无底渺渺不知处蜂窠蚁丘垤与世同所骛试看一苍莽谁有不平虑尚怜野僧屋佛靣荒苔蠧断崖划呀吻汹汹崩石怒我来得竒观拄杖叩巖树青山有骄色斯客不能句平生二三子慰我一相遇娟娟松间月幽夕亦可度夜䦨更小语风逼遗响去酌君无多酒继以木兰露腊日逰梅龙得树字年年看梅水西路白头溪翁眼如故重来攀髯老不死我亦风埃忆归去酒酣百怪入我肠夜半恍惚与龙遇醉骑一尾天上归陈迹江头不知处梅花劝汝一杯酒千嵗寒凝眞旦暮欲将老大傲风雪穴蚁窠虫已无数成都万事更竒古石笋犹疑卿相墓孔明庙前栢千尺神物翛翛泣幽树他时灭壊亦同归人生谁能一长顾灵泉山中小县相笼合蒙蒙数百家果蔬争晚市樵牧乱晴沙落日平江迥青山细路賖偶居无事在随意问桑麻胜地仙灵宅微官也谪居焚香他日梦隠几向来书小睡便山雨长斋称野蔬逢人问无恙满意説樵渔何处长松寺雨花云外台山从百曲转路入九闗回老桧成龙尽残柯借鹤来人间斤斧乱风壑夜声哀野色山围尽风烟更可怜客情牛铎外农事藕花前聚汲松根井寛愁石底泉云安须斗水诗兴亦超然日下丛林薄芊芊肃晚晖闭门成小隠饮水亦生肥醉着溪藤杖归来木叶衣狂歌有虎兕吾道只应非何耕青羊宫一再官锦城咫尺望琳宫未始得得来正坐役役中今朝弄晴雨策蹇随春风颇爱意象古停骖小从容缥缈百尺台突起凌半空凭栏俯修竹决眦明孤鸿信哉神仙宅不受尘垢䝉稽首五千言衆妙一以通静观万物复岂假九转功区区立训诂亦哂河上公痴人慕羽化心外求鸿蒙要骑白鹤背往访青羊踪题郭信可隠居云溪幽居定何如颇恨未见之主人向我言喜色融双眉修篁流翠隂寒溪漾清漪领略非一状幽妍发余姿龙渊门前大江何渺漫昔人饮牛水为干水干龙逝亦其理近在咫尺聊泥蟠鱼虾玩侮獱獭笑纵有灵怪谁当看徳人问舍压吾境便尔筑室相遮拦坐令异类皆屏伏恃有此耳差少安却纡朱绂去监郡遣我守舍良独难昨来过门恍如梦龙致此语催归鞍先生不信反不笑谓我饶舌狂丰干虚舟君不见江臯车马纷相送巨艑峩峩盈载重西南使者解官归水浅着沙牵不动如君材具岂多得合侍明光参法从胡为浅瀬着虚舟颇肖胸中太空洞问君此意竟安在欲説向人谁与共山林钟鼎本同辙系岸截江随所用八牕窅窅净无尘一水泠泠清可弄何当抱被过君眠分破江天幽夜梦自合江亭过渡观赵氏园亭唤舟芳草渡系马緑杨隂歩入莓苔径门开花竹林王孙随蝶远婺女隠云深想见西南望悠悠空赏心春日寂寞城南寺三年寄索居折花修佛供持钵乞僧余竟日无车骑依时认鼓鱼九衢尘一尺吾自有华胥门前无俗物城上亦竒观花浪东流穏云山西望寒身凌尘外远目极境中寛最爱风标客晴沙理素翰寒碧亭凭栏日日俯清湍洗竹年年斩恶竿十顷琉璃秋色静一林竽籁晓声寒凉风有意生天末明月无边照水端谁谓过清难久处愚溪元自不相安远色阁小小楼居着散仙渊明眞趣本悠然招唿云月栏干曲顾揖江山柱杖前独鸟倦归翻落日谁家晨爨起疎烟根尘应接无留碍笑杀西来面壁禅龙华大像葢冀国夫人所作因成两絶慧性元从戒定熏百花潭水浣僧裙箇中力量眞超絶故老犹传娘子军生男箇箇欲如狼妇女军中气不扬试问争功嗔目士几人能敌浣花娘宋元诗㑹卷十七宋元诗会卷十八钦定四库全书宋元诗㑹卷十八兵部主事陈焯编司马光同钱君倚过梅圣俞王畿天下枢簿领日填积自非奉朝请九衢未尝识今兹到东城胥靡暂逃役近指圣俞君安能不往觌一室静萧然昏碑贴古壁叩堦读新诗迷闇得指摘笑言殊未足黯然日将夕唿马陟归涂灯火已歴歴又知几何时更有重来迹小雨云日互出没数朝飞雨清瞳眬似欲止廉纎还未晴映空轻丝乱着物细珠明叶端危不陨荷心重忽倾喜凉髙燕舞便溼羣蛙鸣于余亦有得药畹胡麻生秋意呈邻几沖卿新凉入闾巷旧暑何人扫筠笼卖红莲莎堦坠丹枣蕉衫日以疎纨扇安能好蝉悲西风树燕乱斜阳草此意属渊明篱边几樽倒春塘冰春塘含薄冰淅沥隠隈曲晴日射寒芒柔风折哀玉草树曾未知波光已先緑八月十五夜怀君贶昔公在洛师未尝弃佳节今宵秋半分空羡西楼月天色湛澄清风声吟骚屑笑言不可亲引领望金阙再柬友人故人音信絶对月动相思清露滴梧叶此怀当告谁秋风广陵郭正是望涛时寒溪石穹石正崭巖寒流更清激霜飞黄叶拥波溅苍苔溼谿水勿剧来沙鹤方孤立喷玉泉苍崖双起秋云齐乱峯迸出如攒犀石稜澁不容马蹄下马步入荆榛蹊瀑泉沃雪拖白霓落潭横引成清溪老木长藤咫尺迷兴䦨欲出忘东西楚宫行楚王宫中夜未央清歌祕舞㑹华堂木兰为柱桂为梁隋珠和璧烂同光横吹乍鸣秋竹裂繁絃初度春雨歇九微火树垂垂灭罗衣纷纷玉缨絶满朝冠剑东方明宫门未启君朝醒秦闗日夜出竒兵武安烽火照夷陵夜意清夜四无譁深严上帝家星翻珠网白斗挂玉楼斜风静虚成韵霜轻未作花还疑汉津客浩荡寄流槎金山寺香刹冠嵯峨松门挂薜萝风髙尘不到岸濶鸟难过欲雨江容怒新晴海气多停舟何所事回望隔烟波寓泊郑圃寄献昌言舍人旅食缁衣馆飘蓬怳自迷树横寒雾逺山隠古原低愁暮空庭雀惊晨别墅鸡故人何处在依约玉绳西和宋复古小园书事饱食复闲眠风清雨霁天叶深时坠果岸曲乍藏莲波面秋光浄林梢夕照鲜东家近亦富满地布苔钱晚春病起呈檡之治臣风日正和柔身轻喜病瘳懒抛残蠧简暖脱敝貂裘值客开青眼逢花忘白头家家好春色何处可同游春日思景仁去嵗洛城中嬉游处处同从离崿岭北常梦潩泉东草遶春街碧花繁夕市红临风黙惆怅想像白眉翁送赵书记之官华州车马出城外潇潇未有尘辞梁犹带雪过洛渐生春幕府斜依岳闗山四抱秦曩来弃繻者今日复何人送华亭沈主簿执袂青门道萧萧马欲东暮云零落翠逺树浅深红楚泽吟声里吴山醉眼中相思杳何许野鹤唳髙风送僧聪归蜀翠柏老精舍红尘倦帝城千山一钖逺万里片云轻江栈纡还直天星纵复横听猿应更喜还是故乡声送张寺丞知富顺县汉家五尺道直吏抚南夷欲使文翁教兼令孟获知盘羞蒟酱实歌杂竹枝辞取酒须勤醉乡闗不可思送吕济叔李公素使北云愁雪欲零四牡出郊垧古塞烟华紫寒沙日气青金门祕鸡树朱节耀龙庭几夜天街北遥瞻汉使星送谢都官知光化军廐吏整车马悤悤办晓装青緺出阊阖朱斾指沧浪野店杏初发津亭柳已黄行行不可驻犹及劝耕桑送刘观察知洛州汉家英俊士衮衮出金闾久袭通侯籍新腰太守章畛封连故赵庐井带清漳春色迎铙吹应忘道路长送李尉以监丞致仕归闽行行歌式微浩叹返荆扉却着登山屐尽焚趋府衣溪清鱼影乱竹闇笋芽肥应悔浮名误空将白髪归送瀛州签判蘓祕丞髙隂十万兵幕府籍时英塞上风犹劲闗南春末生投壶边柝静倚马檄书成不忘尘中客征鸿可寄声送章伯镇知湖州江外饶佳郡吴兴天下稀莼羮紫丝滑鲈鲙雪花肥星斗寒相照烟波碧四围柳侯还作牧草树转清辉送王伯初通判婺州煜爚屏星驾迢遥婺女区岚光晴向背溪熘暖潆纡万室鸣机杼千艘隘舶舻若逢耆旧问能説隠侯无送程端明知成都髙阳将幕开濯锦使旌来欲识闗头雪正如江上梅宵衣矜逺俗露冕寄良才岂待三年最脩梧茂帝台郭氏园送张仲通刺棣州名园送嘉客冠葢去倾朝小雨尘微歛轻寒酒易消鴈归春近塞日上海生潮北道平如掌东风五马骄送裴中舍赴太原幕府元戎台鼎旧大府节旄新边堠正无事宾筵斯得人山寒大行晓水碧晋祠春乍酿葡萄酒飞觞不厌频送云卿知卫州汗简成新令褰帷刺剧州韦平家法在召杜治声优野竹交淇水秋𤓰蔓帝丘三年归奉计肯顾石渠游送魏寺丞赴辟秦州判官征西大府开后乗得髙才区脱风烟静渠摉职贡来陇云低玉帐羌舞奉金罍信美从军乐宁烦王粲哀次韵和江邻几九月五日省直羣驺布路散瘦马解鞍回雨阕虫声乐秋深菊意催图书纷自适僚友邈谁陪何以消寒夜残醪不满杯华清宫新丰鸡犬稀蓟北马秋肥金殿翠华去玉堦红叶飞荒林上路废温谷旧流微嗟此前人事何须问是非观僧室画山水画清禅室冷方暑久徘徊不尽林端雪长青石上苔心闲对巖岫目净失尘埃坐久清风至疑从翠涧来归田松竹陶潜宅蓬蒿仲蔚家行游笻杖瘦啸傲幅巾斜屋小疎茅覆门深乱柳遮村童迎客至曵帚扫桃花酪羮军㕑重羊酪飨士旧风传不数紫莼滑徒夸素鲔鲜蠡烦桐取勺药助烹煎莫与吴儿説还令笑茂先野菊野菊未尝种秋花何处来羞随衆草没故犯蚤霜开寒蝶舞不去夜虫吟更哀幽人自移席小摘泛清杯秋夜城上调秋角烟间发暝钟风枝揺宿乌霜草覆寒虫久负观书乐端愁束带恭暂因羣吏散还得遂幽慵六月十八日夜大暑老柳蜩螗噪荒庭熠燿流人情正苦暑物态已经秋月下濯寒水风前梳白头如何夜半客束带谒公侯汉宫词苜蓿花犹短葡萄叶未齐更衣过柏谷走马宿棠梨逆旅聊怀玺田间共鬭鸡犹思饮云露髙举出虹蜺客思客思倦飘泊居然感物华闗头望红叶马上见黄花薄宦终无定闲愁讵有涯今朝书至否几夜梦还家送李益之侍郎致政归庐山儒业金章贵归心白鹤孤江山依旧在冕轩曏来无啸咏谁当共登临未索扶浩然知此乐迥与世人殊送昭逺兄归陜种种亲头白帝城难少留倚门应有望列鼎本无求清夜多归梦红尘压旧游此行殊捧檄辕下五骅骝史馆任祠部转运河东闻望簪绅旧恩华雨露重图书周内史汾浍晋全封秀发千寻壁寒生百鍊锋归时门有㦸惜别更从容送罗郎中管勾玉局观官名为玉局已使俗尘疎钟出寒松迥香凝古殿虚乡闾非甚逺俸禄岂无余谁道神仙乐神仙恐不如奉和始平公忆东平相印东临汶水阳两看春叶与秋霜登山置酒延邹湛上马回鞭问葛彊谿竹低垂寒滴翠露荷相倚浄交香宵衣深念长城固肯待从容傲醉乡和运使舍人北园饯别行憩三交僧舍冒雪宿百井闗见寄骊驹北上雪孱颜韊矢前驱度汉闗僧室松杉青照眼驿亭烟火迥依山马衔边草枯犹瘦鴈怯燕云冷未还贱子不须回首问鬓毛萧飒簿书间和景仁西湖泛舟满船歌吹沸春湾天外晴霞水底斑谁信飞觞临绮席独能回首望青山东门车马匆匆别西洛风烟寂寂闲叠石溪头应更好祗输野叟坐林间酬宋叔逹卜居洛城见寄离羣四十一春风纵有相思似梦中幸得遭逢作邻舍惟嗟彼此是衰翁汉文前席人将去庾信诛茆橐未充怅望金隄碧芜阔杖藜携手几时同夕宿独乐园诘朝将归赋诗平晓何人汲井华辘轳声发散春鵶开园更有四五日映叶尚余三两花宿病岑岑犹带酒无眠耿耿不禁茶自嫌行乐妨年少遽索篮舆且向家和邵尧夫年老逢春年老逢春春莫咍朱颜未肯似春回酒因多病无心醉花不解愁随意开荒径倦游滋碧草空庭慵扫自苍苔相过谈笑犹能在坐待巾车陌上来年老逢春犹解狂行歌南陌上东冈晴云髙鸟各自得白日游丝相与长草色无情盈眼緑花林多思袭人香吾侪幸免簪裾累痛饮闲吟乐未央酬邵尧夫见示安乐窝中吟安乐窝中自在身犹嫌名字落红尘醉吟终日不知老经史满堂谁道贫长掩柴扉避寒暑只将花卉记冬春料非空处闲吟客乃是清朝避世人和伯常见寄诛茆宋玉宅边人知醉宜春几瓮春细雨短蓑渔向市孤邨极浦鼔迎神徧游七泽身忘倦更赋千篇意转新不必沧浪美清泚向来缨上已无尘二月三十日与同舍宴李氏园晚归马上赋诗门前蹀躞金羁满座上连翩玉斚飞数尺游丝留客醉一行垂柳送人归同邀胜友时难得再到名园花已稀莫惜芳春賸行乐无端风雨横相违和吴省副梅花半开招由张司封饮帝乡春色岭头梅髙压年华犯雪开正与嘉宾思共醉不须芳物重相催从军贮酒传唿出侧弁簪花倒载回风雨难期王事剧未知休沐几旬来和子华招潞公暑饮朱门近在府园东杖屦过从跬步中避暑连翩投辖宴析酲潇洒入怀风闲来清韵浑如鹤醉里朱颜忽变童剪烛添香欢未极但惊铜漏太匆匆和君贶宴张氏梅台京洛春何蚤凭髙种岭梅纷披百株宻烂熳一朝开青女工黏缀霜娥巧剪裁崑山雪满谷蓬渚浪成堆势拥樽前合香从席下来蜺旌羾天起练甲洗兵回不使光风散曾无夜色催人稠衣馥郁地狭舞徘徊民服召公化时推何逊才淹留文酒乐璧月上瑶台送张少卿学士子宪知洪州相府典型在朝闺望实髙袖书荣史观典乐重卿曹夷路迎飞鞚桑林应奏刀家籯传旧学庙鼎刻前劳袨服屯千骑连樯閲万艘剑芒冲夜气阁影动秋涛风色传花信烟岚拂酒膏使君专问俗无意在游遨清明上已两泛洛川和君贶繁华两佳节邂逅适同时雅俗共为乐风光如有期晓烟新里巷春服衒津涯已散汉宫烛仍浮洛水巵占花分设席爱柳就张帷华毂争门去疎帘夹路垂一川云锦烂四座玉山叠鼓传遥吹轻铙破直漪清谈何衮衮和气益熙熙想见周南俗当年播逸诗范镇武侯庙栢满叶是清霜培根无沃土耻作秦皇松宁为冯异树英灵自有风䕃蔚长如雨可怜青青姿不知人事古净衆寺新禅院金地西郊外一来烦恼摅凡逢似仙境鲜不属僧居岸緑见翘鹭溪清无隠鱼残阳已周览欲去几踌躇送罗胜卿同年提举玉局观疋马西归去知君得意偏人情重乡里官职更神仙晓后无衙鼔旬头有俸钱何须驾白鹤辛苦上青天送罗郎中登管勾玉局五门门里观松桧日萧疎道话忘心境仙歌作步虚坛塲髙突兀廊庑曲纡余世事多纷扰君心定了如韩太丞同守成都次韵盛府佳招贵严宸雅寄深舆题仲举至阙挂子牟心汉竹分新契潘花过旧隂当年百里骥方此试骎骎春色草将深春寒柳未隂青天指行栈渌水荡离襟后乗何为託前旌喻此心南枝倦飞翼凭为寄归音游昭觉寺炎蒸无处避此地忽如寒松砌行无际石房禅自安鸳鸯秋沼涨蝙蝠晚庭寛登眺见田舍衡茅半不完和阎寺丞海云寺春日金田驩且譁始因民俗好纷奢管絃齐奏喧闻野莺鷰髙飞不在花雕槛凭时见城郭回廊行处有烟霞方塘灵石从来信不独当年太守夸登崇圣阁金地环回半锦城累年斤斧不停声逺村民舍烟未起满寺僧筵钟尽鸣栏槛髙低资眺览市㕓言笑尚分明阿房昔日徒虚语壮丽应夸此画楹和成都吴仲庶见寄来韵嵗华今缓昔如流旧日樊笼可自由官事了时无尽极人生安处且闲休愚忠皎皎丹心老归思绵绵两鬓秋纵使海棠时节过急行须及浣花游游学射山几年魂梦寄西州春晩归逢学射游十里香风尘不动半山晴日雨初收指麾赤队呈飞骑次第红妆数胜筹夹道绮罗瞻望处管絃旌斾拥遨头送程端明再镇成都成都一都㑹千里带坤维自昔公坐啸至今人去思朝廷慎东注方面要安绥遂尔重藩屏因之职殿帷龙光出剑外讴颂走江湄晓雪离都驭春风入境旗壶浆故父老竹马旧童儿疉足相欢跃同心仰福禧邦人顾若此邑子更何期㑹讲中和化重为乐职诗孟县万艘潭私船官运渡纵横万货相通绕近城灯火夜凉人未散古潭宜复万艘名范祖禹资州路东津寺山行无晨暮日暝崖谷昏哀猿落客泪永路惊旅魂凭陵髙山巅俯视大江奔回环岛屿合潆转洲渚屯行云赴炎火飞鸟下蜀门地遐怪蛇聚寺古深殿存忆昔李氏末烟尘暗中原姦雄竞草窃割据穷海根干戈百年后见此败屋垣我来属清秋登览无俗喧山深虎豹归水静蛟鼍骞临风独啸叱浩荡欲飞翻月夜船行入资川忆昨卧碧山苍苍丛桂间白云为屏石为枕緑萝长挂明月闲忽乗轻舟泛江水山月随人还在此白鹭惊飞宿霭闲青山倒卧苍波底此时孤櫂发中流川后停波听櫂讴不学子猷中夜返欲乗明月向资州多病多病心牢落经秋鬓飒然风干桐叶地雨冷菊花天旧隠荒江汉新居俯涧瀍西都长梦想何日赋归田韩维舟中夜坐晴霜落波底斗柄挿堤外扁舟灯火明樽酒夜相对临欢意暂遣念离心已痗篙师喜氷拆理檝事晨迈服除送兄弟还都日月忽已逺再见新谷升丧期有常数吉我襟与缨俯仰自悲咤泪下肝肠崩尚惟立身报未即冺余生肃肃忠献公秉徳辅休明报国有遗意训言独自听况承主恩厚兄弟秩王廷一朝出门去事业各有营上当报君仁下以为亲荣独余抱疴瘵谢喧守柴荆扫冢奉时祭复田课春耕既无公家责聊狥狷者情出处虽云殊要以道为程览梅圣俞诗编夙昔诵佳句跂予慕髙风何意忧艰余邂逅此相逢君初应府辟奉檄来自东引车穷檐下眷然顾㣲躬姿表穆以秀纯德信内充乃知文章作中与性情通煌煌新诗章垂光照昏䝉启椟挹荆璞引莛撞景钟髙篇屡云阕逺思殊未终譬如巧琴师哀弹发丝桐中有沖淡意要以心志穷顾惟昧者听莫辨徴与宫安得牙旷手提耳发其聪锄园上天浩无私衆草同一荣青青十步间薫臭相杂并卉药数不多十百其品名蔓者善縁附结隂在髙甍脩竹虽自立已复困纒萦其余丛与株芜没不自呈隂虫穴其下日夜百种鸣纷然乱耳眼我意初不平朝锄忽以尽暮雨且复生自念疲病者莫与地力争盛衰固物理安用劳我形答象之谢惠黄精之什仙经着灵药兹品上不刋服之嵗月久衰羸反童颜巖居有幽子乗时斸苍山溪泉濯之洁秋阳暴而干九蒸达晨夜候火不敢安持之洛城市谁复着眼看富贵异所嗜口腹穷甘酸贫贱固不暇锥刀乃其干坐使至灵物委弃同草菅惟君沖旷士敦然守髙闲食之易为力天和中自完故以此为馈其容几一箪报我三百言浩浩驰波澜何以谕珍重如获不死丹方当烦燠时把玩毛骨寒他年灵气成与子骖双鸾晚过葆光亭步月浮沈闾里间放志谢维絷行贪月色静归犯霜华溼寒鼔出城重飞星过楼急却想竹庭下主人犹独立和永叔小饮怀同州江十学士翰林文章伯好古名一世家无金璧储所寳书与器北堂冬日明有朋聨骑至新樽布几案二鼎屹先置大鼎葛所铭小鼎泽而淬坐恐至神物光怪发非次羣贤刻金石墨本来四裔纷攘罗卷轴指擿辨分𨽻其中石赞藏家法非一二精庄与飘逸两自有余意兴来輙长歌欢至遂沈醉颜饥足箪瓢韩饮尚文字乃知内可乐不必钟鼔贵温温江冯翊兹理久所诣赋诗多雅言嗜酒见淳气嵗宴不在席使我增叹喟遗吴沖卿大飨碑文苍碑剥龙螭突兀古殿侧世变文字异嵗久苔藓蚀谅非好事者尘土未尝拭我来仰首看百过不自息曩者魏方盛帝丕託威徳驰驱百万衆南指斗牛域誓将殄氛䘲饮马长江邑翠华郁回翔髙㑹夸故国肃肃环珮响煌煌羽旄饰鼓钟何镗鎝淮汉为震仄罢飨示得意摛文永鑱勒从臣梁孟皇𨽻法当世特奉诏无与让淋漓奋其墨尔来几千歳卓卓见筋力端坐九鼎重劲挺羣珪植威仪商山老气象汉庭直惟昔铭栒戈先儒固难迹况我鄙陋极视此空叹息常恐日磨灭不辨㸃与画唿工模于纸一扫见白黒缄包比琼瑶把玩废寝食于时大经九有诏讲谬忒刋之太学中为后代法式沖卿邦家彦学问古今积辞端海鲸运笔力霜鸷撃况兹服儒官洒翰固其职楷模所流传厯世动千百自非体法正徒使观者惑厥初篆草𨽻根本君已极聊持钉张翫庶以㕘得失弔杜少陵墓三尺孤坟在空留万古名风骚谁是主天地太无情入夜月虚白逢春草自生耒阳江色迥凭弔恨难平西墅城居不为惬言适西陂冈雀噪野堂静鸡鸣春日长书棚落幽蠧佛幔掩余香释子庐巖至清谈殊未央春朝燕语闻多日蚕眠过几宵花深不辨蝶柳暗欲迷桥便面金环重障泥玉勒骄黄公酒垆上谁贳阮孚貂象之以山药见赠龙山有游客赠药满筠笼叶渍沙泉碧苗分石窦红斸应侵晓露来喜及春风却笑丹砂逺辛勤勾漏翁自静教院晚步潩上雪尽冈头路风和腊后天人安闲散内鸟下寂寥前冻水晴初浪荒城晚自烟西桥车马急归意尚留连和景仁元夕月上朱楼角风揺翠篠层传声回步辇满目烂行灯箫鼔千门沸弓刀万马腾诗翁怀盛事眉雪惨霜稜奉和乔年馆宿蓬莱仙构斗魁旁递直初登汉署郎云向城头收暝色月从楼角放寒光行看砌菊嗟残艶坐对书芸袭暗香景物过清浑不寐素经讐罢得新章寄题蘓子美沧浪亭闻君买宅洞庭傍白水千畦挿稻秧生事已能支伏腊歳华全得属文章鶱飞灵凤知何暮蟠蛰蛟龙未可量莫以江山足清尚便收才业傲虞唐寒食出郊都门气象雨余佳压尽风尘见草芽日薄风和近郊路朱红粉白逺林花堤闲独去媻姗女栁下相逢轻车丝鬓未催樽酒在不须辛苦问年华城西绣鞅金羁千里尘共传恩诏乐芳辰千重翠木开珍囿百尺朱楼压寳津御栁初长遮雊雉宫花未识骇游人自怜穷僻看山眼来对天池禁籞春和詹叔游庐山见寄香炉峯色压羣山仰眺频欹使者冠江面烟波揺紫翠佛宫金碧照清寒宻藏幽谷梅千树散走鸣泉竹万竿今日顿惊尘虑尽一章佳句雪中看和朱主簿游园白首昏昏度歳年忽闻春至便开颜溪头冻水晴初涨竹下名园昼不闗旋得歌词教妓唱逺寻梅艶唤人攀如今尚有官拘束解组归来始是闲登湖光亭雪尽尘消径露沙公家池馆似山家翠㾗满地初生草红气通林未放花匝岸平波清照鴈压城危榭斗回鸦自惭白首犹圭组此地年年赏物华和子华沈隂消尽见春和初放扁舟泝緑波水际踏青怜日暖林间举白为花多狂从田妇窥篱㸔醉任家童刮鼓歌年少纵欢饶㸃检老怀终不挂谁何和谢主簿游西湖云隂开剥日光穿和气随风近酒船湖面波清浑见底楼头山碧自生烟兴长不忍回孤櫂歌懒才能逐缓絃因子樽前话归计醉魂先到岘山边景仁招况之闻用歌舞望门而反作诗戏之一夜严风结素波盍簪宁避晓寒多范滂揽辔方清俗墨子回车岂恶歌云外鴈寒惊嵗晚林间鸦语弄春和知君不久承寛诏始奈红裙緑酒何襄柑分惠景仁以诗将之荆州解绶十经春回梦青林遶汉滨霜气轻寒催绀实渚波余润作甘津僧园採掇宁论数客路奔驰竟占新雪意垂收髙㑹缺分金聊助席间珍谢尧夫寄新酒故人一别两重肠每欲从之道路长有客忽传龙坂至开樽如对马军尝定将琼液都为色疑有金英宻借香却笑当年彭泽令篱边终日叹空觞寄秦川马从事往嵗游西谒季长陇云秦树胜风光分题红叶蛮牋腻对举流霞綵袖香宴洽翠娥连象榻夜寒娇鳯泥银簧未知蚤晩重携手惆怅而今鬓已苍春霁忆洛阳少年结客洛阳时闲傍东风驻马蹄山色逺饶潘岳宅波光轻撼窈娘堤花繁到处红如堵酒好寻常醉似泥赖有金台旧知已应怜魂断虎牢西晩春春晖东去月收弦却拂凝埃敞北轩几曲云屏空白昼一帘花雨自黄昏庭芜碧合隂虫息牕树红稀鬭雀喧细忆旧欢都入梦习家池上子山园酴醿花细蓓繁英次第开攀条尽日未能回不如醉卧春风底时使清香拂面来洛城杂诗上东门外春三月桑叶隂隂覆菜花宻竹乱流行迳絶桔橰鸣处是人家和杜孝钖展江亭斜日低云动水光偶寻佳处閲羣芳城闉不隔和风度吹过千花百草香惊鹭飞鸣避画桡游人笑语过朱桥贾家园里花应谢緑遍墻头野杏梢韩绛游鸿庆院久旱雨初足乐游春正深喧阗观士女清旷入山林佛界云成寳僧园地布金方塘探子石髙阁盍朋簪沙水通溪白松筠逐径隂纷华从满目幽寂自虚心印组端为累巖扄得暂寻晩风吹緑野归骑已骎骎蔡确新州悼侍儿鹦鹉言犹在琵琶事已非伤心瘴江水同渡不同归夏日登车葢亭公事无多客亦稀朱衣小吏不须随溪潭直上虚亭里卧展柴桑处士诗一川佳景疎帘外四面凉风曲槛头緑野平流来逺櫂青天白雨起灵湫静中自足胜炎蒸入眼兼无俗物憎何处机心惊白鸟谁人怒剑逐青蝇纸屏石枕竹方牀手倦抛书午梦长睡起莞然成独笑数声渔笛在沧浪西山彷彿见松筠日日来看色转新闻说桃花巖石畔读书曾有谪仙人风揺熟果时闻落雨滴余花亦自香叶底出巢黄口閙波间逐队小鱼忙来结芳庐向翠微自持盃酒对清晖水趋梦泽悠悠过云抱西山冉冉飞矫矫名臣郝甑山忠言直节上元间古人不见清风在叹息思公俯碧湾溪中曾有戈船士溪上今无佩犊人病守翛然唯坐啸白鸥红鹤伴闲身喧豗六月浩无津行见沙洲束两滨如带溪流何足道沈沈沧海㑹扬尘宋元诗㑹卷十八宋元诗会卷十九钦定四库全书宋元诗㑹卷十九兵部主事陈焯编周惇颐题濂溪书堂元子溪曰让诗传到于今此俗良易化不欺顾相钦庐山我所爱买田山之隂田间有清水清泚出山心山心无尘土白石照沈沈潺湲来数里到此始澄深书堂构其上隠几看云岑倚梧或欹枕风月盈中襟有时吟复黙酒罢鸣幽琴数十黄卷轴贤圣谈无音牕前即畴圃圃外桑麻林芋蔬可卒嵗绢布足衣衾吾乐葢易足名濂以自箴谁为相朝暮岸木寒萧森书牕夜雨秋风拂尽热半夜雨淋漓绕屋树芭蕉一枕髙响围恰似钓矶畔篷牕睡觉时静思篇静思归旧隠日出半山晴醉榻云笼润吟牕瀑㵼清得闲方逹士失计只劳生朝市谁头白车轮未晓鸣赠谭虞部致仕清时郎望贵白首故乡归有子纡蓝绶将孙着綵衣松乔新道院鹤老旧渔矶知止自髙徳宁为遯者肥游大林三月山房暖林花互照明路盘层顶上人在半空行水色云含白禽声谷应清天风拂襟袂缥缈觉身轻宿崇圣院公程无暇日暂得宿清幽始觉空门客不生浮世愁温泉喧古洞晩磬度危楼彻晓都忘寐心疑在沃州题冦顺之道院壁一日复一日一杯复一杯青山无限好俗客不曾来往事已如此朱颜安在哉寄与地上客歴乱竟谁催香林别赵閲道公暇相陪尘外游朝天仍得送行舟轩车更命入山脚旌节且从留渡头精舍泉声清㶁㶁髙林云色淡悠悠谈终宴罢愁分手明日瞻思上郡楼同石守游山朝士谁知世外游松杉影里入吟幽争名逐利千绳縳渡水寻山万事休野鸟不惊如得伴白云无语似相留傍人莫讶凭栏久为恋林居作退谋咏天池清和天气年能几短葛轻纱近水涯风似相知偏到袖鱼如通信不惊槎笑凭山色倾新瓮醉傍汀隂数落花啸傲不妨眀月上一行归路起栖鸦观巴岳木莲仙姿元是华巅栽不向东林沼上开嫩蕊晓随梅雨放清香时傍竹风来枝县缟带垂金弹瓣落苍苔坠玉杯若使耶溪少年见定抛兰浆到巖隈题春晩花落柴门掩夕晖昏鸦数㸃傍林飞吟余小立䦨干外遥见樵渔一路归题大颠壁退之自谓如夫子原道深排佛老非不识大颠何似者数书珍重更留衣经古寺琳宫金刹接林峦一径濳通竹坞寒是处尘埃皆可息时清终未忍辞官江上别石郎中落叶蝉声古渡头沙滩人拥欲行舟别离情似长江水逺亦随君日夜流赵抃寄酬蔡州王正言自顾愚无堪老大何所用得郡江湖来一意云泉纵惊此西南身连夕东北梦乃知故人念许与明月共荆书一纸贤季诺千金重寄我琼瑶篇使得长讽诵寒松有唳鹤髙梧有鸣鳯何日谢知音为鼓商絃弄顺风呈范御史濠州抵泗里数百长淮波平晓如席鸣鼙解繂杨栁堤画船中有东吴客君恩得请许归去聊治闾里去咫尺嵗穷天逺心欲飞念之汲汲事行役豁如天意适我愿号令西北起风伯初时淅淅以鼓动布帆尚留十幅窄孤樯得势安以平中流激箭巨浪擘篙横橹阁力不用疾若鸷隼増羽翮瞥然两眼瞬霎过木叶驰黄山走碧挐舟月余今一快开樽自歌两手拍樽中酒空不自歌顺风好景如之何毗陵太守同此乐为言无惜新诗多次韵僧重喜闻琴歌我昔所寳真雷琴絃丝轸玉徽黄金昼横膝上夕抱寝平生与我为知音一朝如扇逢秋舍而今只有无絃者无情曲调无情闻浩浩之中都奏雅我黙弹兮师寂听清风之中明月下子期有耳何处施自笑家风太潇洒次孙直言九日登龙门山皇祐二年秋九月九日龙门遇佳节新都大夫孙隠之报政优游共民悦升山髙㑹宾主俱满头黄菊泛茱茰遥开醉眼极千里身髙气爽胸怀舒眷言登临风景异澄川秀野如披图殊方真赏到竒处未来空只夸江湖嗟我江原忝民长周遭百里平如掌簿书役役甚囚拘闻有岷峨无计上及闻治邑兹山竒脚力不到神魂驰谁知我亦好山者箧中时复观君诗村居午寝忘讥刺闲居杜送迎雨泥双燕下烟壠一犂耕座入山光迥门连野色平吟余仍兀坐谁与战楸枰曲馆日华烘玉甃烟缕亘雕甍枣熟房栊暝花妍院落明醉轻春有味梦短昼无情欲识愔愔意回文织已成题九仙寺坠果春三径蒸云晚一轩廊腰回战蚁山腹合啼猿泉淡禽窥影苔深屐印㾗自惭名利者聊免世纷喧向晚向晚立汀沙人闲目更賖林疎僧屋露风转客帆斜幽白孤飞鸟横红数抹霞渔翁偶相问怜我宦天涯春日陪燕㑹春园亭为怕三春过因谋数刻狂醉轻欣射中欢甚惜歌长骄马花间繋啼莺栁下藏前旌归去晚十里淡风光和范御史初出都门牍奏辞三院乡荣领百城帝恩山岳重臣命羽毛轻风月随人好江湖照胆清须公赠金玉光照重行行次韵孔山斋讼简嵗丰盈铃斋竟日清牕排羣石怪檐拥逺山明古木风千叶新髭雪数茎开樽向幽处余论见文情题灵山寺我为灵山好登留到日曛巖幽余暑雪钟冷入秋云篇咏唯僧助尘烦与俗分明朝入东櫂因得识吾文送章少卿提举洞霄宫秘馆红尘外瑶京白日边樽中不空酒琴面已无絃晓上朝真阁春耕负郭田优游大自在何处更神仙暖风薄袂歌云散轻盘舞袖低帘疎荡楼阁尘暗逐轮蹄絮乱垂杨道香流种药畦春牕恼闲思一枕杜鹃啼芳草翠宻驯文雉丛深隠画轮离披金谷晓寂寞茂陵春古渡班荆客长堤走马人芊芊似袍緑一雨一番新入蜀江上对月照不私毫髪波光上下浮明余到琴淡清极入诗幽忽认江湖昼浑疑天地秋闲云勿轻蔽有客坐孤舟次韵李元芳秀才秋日旅怀节物奚为感秋怀不自任晓寒侵逺梦秋力助髙吟薄脱惊风叶疎舂隔水砧商絃调一曲惟子定知音忆信安五弟腊残鹦鹉洲边过忆汝东吴住旧庐诵圣穷愁千卷外覔官留滞十年余也知失意能平气底事多时不寄书兄在松溪我荆楚别怀三处一欷歔初入崃崃江初过三游洞天气新调二月风樵戸人家随处见仙源云路有谁通峯峦压岸东西碧桃李临波上下红险碛恶滩各几许晚停征櫂问渔翁同万州相里殿丞游溪西山寺使君唿客入山行晓径前驱照彩旌蛮女背樵巖侧避野僧携刺马头迎千层云水迷三崃一閧人烟认百城楼阁凭余清我听竹风萧瑟涧泉鸣寄永倅周虞部君去濂溪湖外行倅藩仍喜便乡程九疑南向参空碧二水秋临彻底清诗笔不闲真吏隠讼庭无事见民情霜鸿已到衡阳转逺绪凭谁数寄声寄题刘寺丞滥泉亭泉名从古冠齐丘独占溪心涌不休深似蜀都入海眼势如吴分起潮头连宵鼓浪揺明月当暑迎风作素秋亭上主人留我语只将尘事指浮沤过铁山舖寄交代吴龙图暂留山驿又晨兴西望旌麾想旧朋三院笔簪曾对直两川兵印复交承年光头鬓华如雪世态心情冷似冰境上凭诗驰逺意青泥蚤晚入云灯过左緜偶成东南再守二年间徙蜀何须问险艰入觐已违龙尾道出麾还过鹿头闗与民共约三春乐顾我都忘两鬓斑歳满乞骸何处好仙棋一局烂柯山钤兵王阁使素芳亭赏梅花素萼清香并酒巵主人勤意嘱留诗为逢蜀国新开日却忆江南旧赏时春蚤未通桃李信腊残都放雪霜姿先公旧植亭栏外肯构重来见本枝次韵程给事寓越廨宇有怀越郡江南尽不如乐天流语信非疎人从锁闼中间出宅在蓬莱向上居言念玉符分镇日却思琼苑拜恩初临风又辱诗筒寄足见优游刃有余武林即事寄程给事乞得钱塘下九天徙从青社复三川坤维一往万余里吴分重来七八年鑑水坐遥怀旧治柯峯归晚愧前贤东州赖有微之约曽寄诗筒递百篇七十随縁岂有由乐天曾不厌杭州青山未隠如千里白首重来又九秋月窟仙人遗桂子海门神物助潮头自慙老子无心力坐镇吾民静即休次韵即事见怀鑑水寛闲称越国河塘繁剧是杭州蓬山君继元丞相竹马予惭郭细侯郡邑丰穰真可喜人家饱煖更何忧西陵隔岸无多逺数上临江百尺楼次韵前人蓬莱阁即事蓬莱牕外晓光分梦觉初惊杜宇魂但有吏供衙府诺断无人到讼庭喧蒙蒙宿霭开湖面隠隠更潮过海门一水两州皆重镇越清杭剧不同论上天竺寺石巖花对植齐开古梵宫欲求精笔画难工直将春占三旬盛谁谓花无十日红未羡山桃资客笑且陪庭栢作家风徧寻他处都无此寳殿前头只两丛谢许少卿寄卧龙山茶越芽逺寄入都时酬唱珍夸互见诗紫玉丛中观雨脚翠峯顶上摘云旗啜多思爽都忘寐吟苦更长了不知想到明年公进用卧龙春色自迟迟游鴈荡将抵温州寄太守石牧之霜风双鬓雪鬖鬖物外寻真顿离凡子舍若非叨别乗我车安得到灵巖碧窥秋瀑心同洗红嚼山杷口似馋多谢贤侯见招意数贻嘉咏与珍函题运判霍交瞻岷阁阁外风光满意新诸公同上看梁岷蜀天六月云如水梵界千峯雪似银巖叟近传多得夀羽人曾此数登真夫君不为神仙事早夜孜孜泽逺民题府庭海㯶海㯶根干出栟榈双势凌空剑外无长锁荆榛嗟庙栢不禁风雨笑庭梧神僧过识已千嵗蜀守来观只两株离立峩峩同壮士侧身东望拱皇都次蘓游学射山锦川风俗喜时平上巳家家出郡城射圃人稠喧画鼓龙湫波净照红旌迎真昔诧登天虎命侣今闻出谷莺勉为逺民同乐事使台仍是得贤明游青城山三十六峯峻维岷在蜀竒方行刺史部重款丈人祠冻雪诸蕃隔晴云六面披访山穷寳洞敕鬼觑丰碑泉落寒崖响萝依古木垂良工存旧笔老叟琢新诗陟险齐双屐逢幽鼓七丝盘桓不忍去还作更来期初入荆江迢递辞宸阙迁延换嵗华舟才入荆渚人觉在天涯浪激多推岸流濡足沸沙势盘帆小便涨浅路频差横艇叉鱼浦揺旗卖酒家山微因念越汪窄止通巴烟色汀芜淡风光野烧斜蛮歌朝竞唱祠鼓暮连挝渡口初分栁林边未见花前程春始盛一一待诗夸庭楠彼美庭楠植基培几十年夜来全庇月晓去薄生烟万叶光齐动双株影共圆幽栖疑有鹤清响为留蝉饮对传三雅琴依按七絃河阳花自媚彭泽栁空眠势翳门阑静幽侵几案鲜不才逢讼简吟遶强成篇书院雨久藏书蠧风髙老屋斜隣居尽金碧一一梵王家和宿崃石寺下淮岸浮图半倚天山僧应已离尘縁松闗暮锁无人蹟惟放钟声入画船赏春亭滂葩浩艳满亭隈当席芳樽醉看来始信君恩不私物乱山穷处亦花开栁轩动入和风静惹烟翠条疎处露池莲林中尽是能吟物春有黄鹂夏有蝉徐积濉阳妇尝闻唐李氏世号为贤妻以力营七丧世或难庶几孰知蔡家妇其事乃同之岂特在中馈无非而无仪孝尽于所尊慈尽于所卑既知义所在能终义所为我生至此极我嫁逢百罹其属死殆尽其骨俱无归身为未亡人心乃真男儿谓责当巳任无忘须臾时乃损奉生具而为送亡资面不近膏沐首不加冠笄金珠鬻于市文绣容何施更无囊中装惟存身上衣甚将截其髪幸茍完其肌所得葢良苦所积从细微一举十八丧身自沾涂泥居者叹于室行者泣于岐鸟亦助号呌人愿操锄犁㝠㝠长夜魂所获喜可知吾闻古列女荦荦无甚竒一死犹易处一节亦易持至于张氏者使人尤歔欷谁为孝妇传谁为黄绢碑亦有淮上翁为作濉阳诗移书太史氏勿令兹逸遗江南春今年是处春风早江南地煖春逾好春风次第入江山先入梅花既芳草芳草春深似有情直共江山到洞庭落花流水武陵道湖中有山春更青斜阳西落一㸃明少年莫上岳阳城述怀寄吕师试眺闗西山壁立春云突尽长空窄浓岚滴去渭川寒孤峯深入秦天碧白云流水岂无情立马吟诗定相忆且倩东风先寄声我整西装期已迫吟到秋风客放归归时待作潇湘客送王濳圣公车待报凡几年萧生罢去心浩然盐渎野中寻旧隠杨子江头唿渡船太湖波浪溼秋天洞庭橘柚生红烟马踏新霜吴岭外猿啼小雪建溪边闗西夫子虽迟暮行笑行吟正安步葘川海上牧羊儿解説公孙放豚处姚黄紫霄漫翁李道源见约分吟姚黄余畏其才不敢措笔不得已而后塞命因为之序曰天下牡丹九十余种而姚黄居第一其名虽千叶而实不可数或累计万有余英不然不足髙一尺也花肉既重其梢下屈如一器欹侧之状此亦花之巨美而精杰者乎是宜见于诗而不可冺然使寂寂也黄河南畔伊川北姚家宅是真花窟古来多少豪奢儿埋却千莺万莺骨中央精粹得之多西方秀气来相和天与明光常借日水宫暗脉正通河春风如酒半酣时谁教谷雨报花期司马坂前娇半启洛阳城内人俱知姚家门巷车马填墙头墙下人差肩花上红绡都蔽日花傍翠幕恰如烟玉面儿来争供帐锦袍郎去鬭抛钱无人不説姚花好费却春功亦不少日长风暖緑梢低坐上金仙困将倒麴尘饼剂和香檀何以贮之承露盘烂锦脱来嫌太艶鲜衣染就欲骖鸾君看此花肌肉丰一尺余髙千万重妆面深藏青步障寳冠斜堕碧霞丛步揺好称钗鳯凰玉环犀珮珠鸣珰帝女何縁心好道阿娇安用金为房绀窠累栖舒鴈雏沈烟喷出狻猊炉一种养成余意态千花瘦尽春肌肤峨峨一器欹且倾覆杯难辨钟与觥染以鲛绡求正色叩之玉挺希宫声魏家紫共牛家碧迭霸花中耸髙格如今俛首甘下风九十种中为第一此花莫似武昭仪出得宫来不画眉情貌欲为狐媚态衣裳却是比丘尼杨妃本是倾国身脱却红襦号太真河水欲濡头上髻马嵬犹着旧时裙物色一定犹可疑人心作变宜难知容易莫评真与欺貌或如是心或非君不见老庄有深意万物之中最防伪赠张敏叔张子生平最多难未老头毛白一半头虽更白诗更清正作诗时人莫唤头不肯转身不移口中声调霜风凄太清宫殿月明时第一莫吹松竹词答范君钖报漫翁无钱可沽酒青衫典不得黄卷卖不售借问公田中秫米种几斗休管将来旱与水莫为妻儿种粳米兄来留下二万钱送与酒家主人未不然何计见春风空将花挿白头翁簿书营营几时了何如载酒访扬雄哀哀词哀哀复哀哀哀哀至此极孤儿与慈母中路忽相失恍惚须臾间终日不复得谁复坐我堂谁复入我室谁复饮儿酒谁复哺儿食儿饥复谁念儿寒复谁恤耳不闻慈语目不见慈色譬如行路人日逺如一日行人犹可期逺道犹可追天穷地尽处一日犹可归哀哀复哀哀此去无尽时谁言生离别不如死别离君不见人已闭门乌已栖黄昏塜畔孤儿啼富贵篇答李令我有一筒诗写出千年意将令后世观不是前言戯感君再唱洞庭謡我亦重歌酬子惠古人达者尝有异姓王一门五侯三将军弟兄同入中书堂对开大第连几坊私门列㦸森锋铓十二帘卷珠荧煌双姬扶起坐牙牀緑鬟红袖花成行左盼右顾生春阳髙车食客劒佩锵堂上已满坐两廊巨镬大鼎烹牛羊玉壶把酒金船长美人拜客求尽觞歌姬一误已絶吭纒头彩币堆如冈酬歌买笑金鸳鸯奴袍火浣直两箱三千廐马红锦障厠帏文绣炉熏香更衣侍妾如闺房主人意气秋鹰扬其心端如彩鳯凰一言合意青云翔须臾睚眦磨刀鎗门前腊月可烘裳一日失势成冰隍小者腰领尸道旁大者连颈宗族亡犬鸡散尽空遗墙野鸟入室山魈藏呜唿哀哉可叹伤至死不悟犹陆梁古来如此有多少岂似洞庭湖上老无租无税一生闲有饭有鱼一杯饱日落波间烟正昏云开湖口山光晓櫂翁适自巴陵回挂帆直指潇湘道有言不问俗穷通何忧可入翁怀抱修竿短櫂已自足更有前村一茅屋卖鱼沽酒任醉醒绣戸朱门自歌哭嗟余未往心先慕更谢櫂翁询去住风煎月下有谁知醉魄吟魂自来去堂前画作荆南图梦中记得巴陵路送端叔夜漏将尽枕上再送端叔也洛水之阳马上为我诵此诗即此诗用木叶书投之水中便为将来故事也延安塞上见羣鴈能为我诵此诗东南望否夜中枕上闻孤鴈声尤数数诵此诗也纸穷意未尽端叔上马去巷口马头转我唤端叔时端叔急回面记取此时意莫使落风埃上东门外水正望楚州来此水一来不复见不及黄沙塞头鴈送李长官征南兵势欲平蛮军声杀气秋风寒南国此时霜霰早八月草黄枫叶丹江有渚兮山有麓君向洞庭何处宿四垂天幕乱波平九嶷山送愁岚绿日斜叶落黄陵祠月明风起清湘竹愁娥逺放崃云来冤臣暮借江声哭鴈号孤喙度苍梧猿呌哀肠抱霜木此行正合风骚情县衙仍在衡山足栁絮君看青丝蘂开花便弃捐临风竞离别就地忽团圆孤客正心乱浮云来马前灞桥逢杜甫老涙更潸然长条徒自重狂絮去何之禁籞穿花树春江扑酒旗因风无定意着物有闲时谢韫何为者深情在雪诗寄张景修东南未回客行乐又经年吴市花朝酒松江月夜船穷阎无屋住广殿有诗传若论平生事无如任自然渔者家住前村芦苇中一生无事是渔翁眼看波浪如平地身向江湖若断蓬小艇醉眠寒夜雨短帆闲挂夕阳风营营市井应相笑不道刀锥尽是空送倪敦复手持报简人归后足步回廊角住声但恐舟行随早晚此时秋色半隂晴明朝路向云边望今夜诗须枕上成四壁无灯窗有月直无老梦到三更夜赏春寄敦复莫道山阳官辛苦大夫未是不闲人昼来琴上披寻曲夜入花间㸃检春拕袂带归香满袖回灯引去蝶随身髙才自有风流格吟作吴謡事最新寄路倅洪泽阻水莫教容易过龟山多少人心愿复还更有南城黄绶客但吟西戸绿杨间才经浊汴无澄浪且趂清淮洗醉颜安得就公歌一曲缓吟迟步夕阳湾华阳山和查教授玉井温温浸月华幢幢松桧耸髙牙半峯已断人间路絶顶自开天上花可恨白云吟处起何堪行路望中賖怪来得似希夷子借问如今有几家寄颖叔南郭茶杯菊未香西檐老栁觉疎黄家无县令双凫舄梦有仙人五色羊梅信易传来岭北鴈书难附过衡阳定知逺俗怀公义若说威名背负芒鲜于侁杂兴幽居观物变天道固虚盈炎歊日方炽微隂一已生凉风动野草桃李先飘零蜩螗集髙栁络纬响空庭愁心独耿耿宵梦竟难成一气干元造为功未尝烦羣生自委化天地亦何言凫胫不可增楮叶不可镌欲益固为损劳心非自然不见平阳侯醇酒聊终年三王贵养老取重在乞言酒醴副佳肴黄髪斯皤然朝廷本忠厚风俗亦变迁岂意汉道微侍中惟少年耆旧无备问李公所以叹新堂夜月色皎然由连理亭信步庭中徘徊久之因为五言一首秋风动微凉天雨新霁后闲斋独隠几明月在髙栁振衣步庭下颢气入襟袖天空云汉明隠约辨列宿苍苍松桧上零露霏欲流脱叶满闲园繁华迨衰朽清宵望蟾彩宜付一杯酒多病谢樽罍城头转寒漏王回悠悠西江水送李殿丞殿中丞李侯清叔筦颍之酒事三年入朝阙下将别其往还寮友皆索言焉长乐王回辱清叔之交最深而慕其才志魁特将有以成功名于世也以谓挟此才潜此志者第循其本而完之则物之应者自广然功名之成否岂足道哉故作悠悠西江水诗一章以兴其义塞清叔之索而聊写其意云悠悠西江水浩浩拍两涯深㵠食渊潭澄澄露陂池介鲜育性命跳泳各适宜人谋济任途航楫又沿洄飘风吼天地白浪相翻豗旁观骇非常水徳自不亏风收浪还恬狎者终何疑贤豪应世务有本亦若兹刚明发其用恺悌以成之外物虽横来我心固如夷功名岂足道请监江水诗邢居实寄陈履常十年客京洛衣袂多黄尘所交尽才彦惟子情相亲㑹合能几日欢乐何遽央春风东北来飘我西南翔骊驹已在门白日行且晚停觞不能饮将去更复返把腕捋髭须悲啼类儿女人生非鹿豕安得常羣聚朝别河上梁慕涉闗山道匹马逐飞蓬离恨如春草去去日已逺行行涙横臆昨日同袍友今朝离乡客来时城南陌始见梅花白回首汉江头黄梅已堪摘杖䇿登髙城极目迥千里落日下青山但见白云起逺望岂当归长歌涕如雨归心如明月幽梦过颍汝抱膝长相思故人安可见忽枉数行书彷彿如对面纷纭辇毂下冠葢争驰逐吹嘘多贤豪肯复念幽独空斋听夜雨深竹闻子规此情不可道此心君讵知雨后出城马上作既雨天气佳微云淡如扫欲寻烟际钟骑马河边草紫椹饱黄鹂人家夏蚕老田妇踏缫车隔篱语音好嗟我一何愚读书浪枯藁不及此中人终年客长道宋元诗㑹卷十九宋元诗会卷二十钦定四库全书宋元诗㑹卷二十兵部主事陈焯编曾巩读五代史唐衰匪一日逺自开元中尚传十四帝始告厯数穷由来根本强暴戾岂易攻嗟哉梁周间卒莫相始终兴无累世徳灭若烛向风当时积薪上曾宁废歌钟咏史京室天下归飞甍无余地国士忧社稷涂人养声利贵贱竞一时峨冠各鳞次子龙独幽逺聘召漠无意子云无由归俛首天禄阁君平独西南抗颜观寥廓无猜到沈㝠有故惊寂寞用心岂必殊拘肆事终若杂诗三季已千载古道久荒榛纷纷东汉士飞鸣不当辰经营救氛沴此志卒埃尘士生有进退何必弃其身其道虽褊迫其行絶缁磷公心不吾诳复求无此人韩公缀文辞笔力乃天授竝驱六经中独立千载后谓为学可及不觉惊缩手如天有日月厥曜无与偶当之万象莹所照百怪走此其自然光万物安得有其人虽已殁其气着星斗穷天破大惑更觉功业久当身止自善所遇时则不致官九列齐此理嗟亦茍孔孟非其称斗禄应未取惜哉天下才甘受外物诱将之江淛延祖子山师柔㑹别饮散独宿孤亭遂书怀别蜀客向何处欲观浙江潮舣舟吴门栅况㑹故人招置酒吴亭上无人吹紫箫浩观万物变飒尔生凉飈遂恐时节晩芳兰从此凋功名竟安在富贵空寥寥令弟南源刈稻买田南山下禾黍忽已秋糟牀待此注岂止衣食谋穷隂迫霜霰不可迟揫收久苦城中嚣至山谅优游况已除险秽新堂置巖幽牕轩衆峯出阶墀水淙流良材未成种草树亦已稠寒花开照耀谷鸟乐啾啁心与珍境接佳兴固已遒而况馈朝夕甘美日可摉昼务诫遗滞夜工督舂揄因观稼穑劳始觉奉养优此乐讵非幸人生复何求送子固自起往意不可留庭木庭中有佳树清影四面垂往往风雨夜蛟龙此投依留之待鸾鳯未许燕雀窥谁谓乌鸟恶安巢最髙枝不顾白日照直傍隂虹飞自恃栖託穏岂忧弹射危三春独翺翔百鸟敛羽仪鳯凰不能争况乃凫鴈微既务志意得都为世可欺白昼攫鼎肉从容择牷牺近人不肯避一怒终夜啼遭其瞰墙屋祸患岂可移听之欲占赦妇女固已痴忿害乃其所何肯报福釐行路指之叹童稚争骂讥衆怒未易忽徼幸亦有斯安知无刀斧崩分弃毛皮追租耕耨筋力苦收刈田野乐乡邻约来往樽酒追酬酢生涯给俯仰公敛忘厚薄胡为此嵗暮老少颜色恶国用有缓急时议废量度内外奔气势上下穷割剥今嵗九夏旱赤日万里灼陂湖蹙埃禾黍死硗确衆期必见省理在非可畧谓须倒廪赈讵止追租阁吾人已迫切此望亦迂邈奈何呻吟诉卒受鞭箠却宁论救憔悴反与争合龠问胡应驱迫久已罹匮涸计须卖强壮势不存尫弱去嵗已如此愁唿徧郊郭饥羸乞分寸斯须死笞縳法令尚修明此理可惊愕秋夜秋露随节至零零在幽篁灏气入我牖萧然衾簟凉念往不能寐枕书嗟漏长平生肺腑友一诀余空牀况有鹊巢徳辛苦茹糟糠偕老遂不可辅贤真淼茫家事成濩落娇儿亦徬徨晤言岂可接虚貎在中堂清涙昏我眼沈忧回我肠诚知百无益恩义故难忘过介甫归偶成结交谓无嫌忠告期有补直道讵非难尽言竟多迕知者尚复然悠悠谁可语万山万山临汉皋峯岭颇秀发王粲旧居处荒草久埋没解佩葢已迷沈碑终自伐最宜北城望正值氛蔼歇缥缈出烟云清明动毛髪留连至归时长见西林月汉阳泊舟暂泊汉阳岸不登黄鹤楼江含峨岷气万里正东流惊风孤鴈起蔽日寒云浮祗役虽逺道放怀成薄游兴随沧洲发事等渔樵幽烟波一尊酒尽室载扁舟初夏有感我从得病卧闾巷三见夏物争滋荣红英紫萼逐风尽髙榦宻叶还隂成山亭水馆处处好朱碧万实相骈擎林乌梁燕各生子翅羽已足争飞腾雉鸡五色绣新翮鷕鷕慕匹相随鸣穴蜂露蝶亦有类歘往复聚何翾轻箔蚕满室事方盛茧缀下上如连星麦芒秧颍错杂出髙壠大泽填黄青物从草木及虫鸟无一不自盈其情嗟我独病不如彼胷气卧立常怦怦筋酸骨楚头目眩强食岂得肌肤盈我身今虽落衆后我志素欲希轲卿十年万事常坎壈奔走未足供藜羮愁勤未老须先白多学只自为身兵自然感疾惫形体后日虽复应伶俜非同世俗顾颜色所慕少壮成功名但令命在尚可勉屑细讵足伤吾平送叔延判官北风吹空雪花冷平铺云涛冒峯顶江长水濶飞鸟絶沙树参差动波影君子从戎碧油下緑髪清瞳笏袍整危帆健橹醉中去千里奔过犹一顷明年随春到京国红紫烧空折桃杏献书又谒蓬莱宫新斸豪曹试锋颍况遇朝廷方急材骥騄骙骙足当骋地动吾闻元气判为二升降相辅非相伤今者无端越疆畔隂气焰焰侵于阳阳收刚明避其势隂负㨗胜尤倡佯地乗是气抗于下震盪裂折乖其常齐秦晋代及荆楚千百其堵崩连墙隆丘杰屋不自定翩若勐吹揺旌幢生民汹汹避其所如寄厥命于湖江有声四出嘻可怕谁撃万鼓何雷硠隂为气静乃如此天意昧宻宁能详或云蛮荒尚侵轶已事岂必垂灾祥意者邪臣有专恣气象翕翕难为当据经若此非臆决皎如秋日浮青霜祖宗威灵陛下圣安得直语闻明堂戏书家贫故不用筹算官冷又能无外忧交游断絶正当尔眠饭安穏余何求君不见黄金满籯要心计大印如斗为身讐妻孥意气宾客附往往主人先白头芙蓉台芙蓉花开秋水冷水面无风见花影飘香上下两婵娟云在巫山月在天清澜素砾为庭户羽葢霓裳不知数台上游人下流水柱脚亭亭挿花里䦨边饮酒櫂女歌台北台南花正多莫笑来时常着屐緑栁墙连使君宅京师观音院新堂九衢言语乱人耳三市尘沙眯人目猿狙未惯囊章绶鱼鸟宁忘慕谿谷怅无栖宿在清旷欲弄潺湲愈烦燠道人谁氏斥佳境决汉披霄敞华屋骈罗嶷嶷三秀石丛迸娟娟两脩竹云蒸雨泄被巖壑海倒河垂动林麓顿惊俯仰逺嚣浊岂直形骸摆羁束解衣坚坐暝忘返饮水清谈心亦足晓出晓出城南罗卒乗皁纛采旗宻相映貔貅距跃良家子鹅鹳弥缝司马令夺标一一飞步疾槃槊两两翻身劲灞上今朝且儿戏卫青异日须天幸送英州苏祕丞逺民歌舞戴昇平碧阁朱楼照眼明乡馔雨余收白蕈客罇秋后对红英泷鸣真水遥通海路入南山不隔城材术如君有余暇出游应数拥双旌送陈郎中还京兼过九江新宅舣舟金碧照溪沙帆上风吹五两斜罢郡紫泥催向阙过江红斾引还家因将旧社人携酒应喜新林树见花莫作山斋久留意中台虚位有清华盆池环环清泚旱犹深柄柄芙蓉近可寻苍璧巧藏天影入翠奁微带藓㾗侵能供水石三秋兴不负江湖万里心照影独怜身老去日添华髪已盈簪简翁都官倦游公府曳长裾笑上扁舟指旧庐自有文章真杞梓不须雕琢是璠玙浮蛆满瓮尝春酒垂露临牕理素书况得君宾同壮节一乡清问更谁如送双渐之汉阳楚国封疆最上流夹江分命两诸侯何年南狩云樯出六月西来雪浪浮夏口楼台供夕望秦川风物待春游可能频度渔阳曲不负当年鹦鹉洲送觉祖明上人冠石新墙日月回丰堂环殿起崔嵬钟随秋势金声壮佛隠寒云玉座开流水逺奔双涧去平林髙拥四山来麒麟细草东南路一望松门意转哀送抚州钱郎中名郎元是足风流得郡东南地更幽翠幕管絃三市晚画堂烟雨五峯秋黄柑巧缀星垂槛香稻匀翻雪满瓯应与谢公资健笔邦人才薄讵能酬简景山侍御长年心事最相亲一笑相疎忽数旬栢府地严方许国芸台官冷但容身饥肠漫窃公㕑膳病髪难堪客舍尘还有鹿门栖宿兴想君他日肯为邻游天章寺篮舆朝出踏轻尘拂面毶毶栁色新曲水岂能留往事南湖空解照行人最宜灵运登山屐不负渊明漉酒巾老去飘零心未折暂须同醉海边春钱塘上元夜祥符寺陪咨臣郎中文燕席月明如昼露华浓锦帐名郎笑语同金地夜寒消美酒玉人春困倚东风红云灯火浮沧海碧水楼台浸逺空白髪蹉跎欢意少强颜犹入少年丛雪后同徐祕丞皇甫节推孔教授北园晚步沙草正黄濒海意江梅还白故园情循除逺水春前急绕郭空山雪后明林影易斜寒日短角声吹去暮云平最慙佳客忘形契肯伴衰翁着屐行凝香斋每觉西斋景最幽不知官是古诸侯一尊风月身无事千里耕桑嵗有秋云水醒心鸣好鸟玉沙清耳潄寒流沈烟细细临黄卷疑在香炉最上头次道子中书问归期窃食东州歳未朞蓬莱人问几时归凭阑到处临清泚开阁终朝对翠微两印每闲军市静双旌多偃送迎稀一枝数粒身安穏不羡云鹏九万飞趵突泉一派遥从玉水分暗来都洒厯山尘滋荣冬茹温常蚤润泽春茶味更真已觉路傍行似鑑最怜沙际涌如轮层城齐鲁封疆㑹况託娥英诧世人金山寺尘外岧嶤鹫岭宫架虚排险出青红林光巧转沧波上海色遥涵白日东夜静神龙听呪食秋深苍鹘起抟风连荆控蜀长江水尽在回廊顾盻中昇山脩竹长松十里隂任敦烧药洞门深独窥金版惊人语能到青霞出世心鸡犬亦随云外去蓬瀛岂必海中寻丹楼碧阁唐朝寺钟呗香花满旧林𤣥沙寺昇山南下一峯髙上尽层轩未觉劳际海烟云常惨淡入冬松竹更萧骚经台日永销香篆讲席风生落麈毛我亦有心从自得琉璃瓶水照秋毫送郑州邵资政江夏无双誉菑川第一才笑谈成黼藻咳唾落琼瑰紫气锋铓露青㝠羽翼开隽游追幙府髙步集蓬莱探讨篇章洽研磨术业该九霄新汉邸万目注梁台选择真儒用招延急诏催衣冠惊甪绮宾友重邹枚每右横经席宁虚置醴杯八荒披日月万里散云雷始去东山榜俄参北斗魁庙堂竒计得荒服鸷心摧帝念人求旧朝须汝作梅避荣言屡切请外志难回际海归谋畧连吴入剸裁夕冰承命出昼锦过乡来许国风猷壮容民宇量恢节旄恩换镇京室地称陪赐觐亲中扆通班接上台壶浆空度洧公位在三槐忆越中梅浣沙亭北小山梅兰渚移来手自栽今日旧林冰雪地冷香幽艳向谁开雾凇园林初日静无风雾凇花开处处同记得集英深殿里舞人齐挿玉珑松咏栁乱条犹未变初黄倚得东风势便狂解把飞花䝉日月不知天地有清霜蘓轼司马君实独乐园青山在屋上流水在屋下中有五亩园花竹秀而野花香袭杖屦竹色侵盃斚樽酒乐余春碁局消长夏洛阳古多士风俗犹尔雅先生卧不出冠葢倾洛社虽云衆与乐中有独乐者才全徳不形所贵知我寡秋怀苦热念西风常恐来无时及兹遂凄凛又作徂年悲蟋蟀鸣我牀黄叶投我帏牕前有栖鵩夜啸如狐狸露冷梧叶脱孤眠无安枝熠燿亦求偶髙屋飞相追定知无几见迫此清霜期物化逝不留我兴为嗟咨便当勤秉烛行乐戒暮迟湖上夜归我饮不尽器半酣尤味长篮舆湖上归春风吹面凉行到孤山西夜色已苍苍清吟杂梦寐得句旋已忘尚记梨花村依依闻暗香虎丘入门无平田石路穿细岭隂风生涧壑古木翳潭井湛卢谁复见秋水光耿耿铁花秀巖壁杀气噤蛙黾幽幽生公堂左右立顽矿当年或未信异类服精勐胡为百嵗后仙鬼互驰骋东轩有佳致云光丽千顷熙熙览生物春意破凄冷我来属无事霁日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请与王郎昆仲及儿子迈遶城观荷花登岘山亭晚入飞英寺清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩渺乐此两无情归来苕霅间云水夜自明吏民怜我懒鬭讼日已稀能为无事饮可作不夜归复㝷飞英游尽此一寸晖撞钟履声集颠倒云山衣我来无时节杖屦自推扉莫作使君看外似中已非寒食雨自我来黄州已过三寒食年年欲惜春春去不容惜今年又苦雨两月秋萧瑟卧闻海棠花泥污臙脂雪春江欲入户雨势来不已小屋如渔舟蒙蒙水云里空庖煑寒菜破灶烧溼苇那知是寒食死灰吹不起别嵗故人适千里临别尚迟迟人行犹可复嵗行那可追问嵗安所之逺在天一涯已逐东流水赴海归无时东邻酒初熟西舍彘亦肥且为一日欢慰此穷年悲勿嗟旧嵗别行与新歳辞去去勿回顾还君老与衰罢徐州往南京马上走笔寄子由父老何自来花枝袅长红洗琖拜马前请夀使君公前年无使君鱼鼈化儿童举鞭谢父老正坐使君穷穷人命分恶所向招灾凶水来非吾过去亦非吾功东坡余至黄二年日以困匮故人马正卿哀予乏食为于郡中请故营地数十亩使得躬耕其中地既久荒为茨棘瓦砾之塲而嵗又大旱垦辟之劳筋力殆尽释耒而叹乃作是诗自愍其勤庶几来嵗之入以忘其劳焉荒田虽浪莽髙庳各有适下隰种秔秫东原莳枣栗江南有蜀士桑果已许乞好竹不难栽但恐鞭横逸仍须卜佳处规以安我室家童烧枯草走报暗井出一饱未敢期瓢饮已可必潘子久不调沽酒江南村郭生本将种卖药西市垣古生亦好事恐是押牙孙家有十亩竹无时客叩门我穷交旧絶三子独见存从我于东坡劳饷同一餐可怜杜拾遗事与朱阮论吾师卜子夏四海皆弟昆孙莘老寄墨徂徕无老松易水无良工珍材取乐浪妙手惟潘翁鱼胞熟万杵犀角盘双龙墨成不敢用进入蓬莱宫蓬莱春昼永三殿明房栊金笺洒飞白瑞雾萦长虹遥怜醉常侍一笑开天容谿石琢马肝剡藤开玉版嘘嘘云雾出奕奕龙蛇绾此中有何好秀色纷满眼故人归天禄古漆窥蠧简隃麋给尚方老手擅编刬分余幸见及流落一叹赧我贫如饥䑕长夜空齩啮瓦池研灶煤苇管书柿叶近者唐夫子逺致乌玉玦先生又继之圭璧烂箱箧晴牕洗砚坐蛇蚓稍蟠结便有好事人敲门求醉帖吾穷本坐诗久服朋友戒五年江湖上闭口洗残债今来复稍稍快痒如爬疥先生不讥诃又复寄诗械幽光发竒思㸃黮出荒怪诗成自一笑故疾逢鰕蟹仆所蔵仇池石希代之寳也王晋卿以小诗借观意在于夺仆不敢不借然以此诗先之海石来珠宫秀色如蛾緑坡陀尺寸间宛转陵峦足连娟二华顶空洞三茆腹初疑仇池化又恐瀛洲蹙慇懃峤南使餽饷淮东牧得之喜无寐与汝交不渎盛以髙丽盆借以文登玉幽光先五夜冷气压三伏老人生如寄衡茅久未卜一夫幸可致千里还相逐风流贵公子窜谪武当谷见山应已厌何事夺所欲欲留嗟赵弱宁许负秦曲传观慎勿许间道归应速迁居吾绍圣元年十月二日至惠州寓合江楼是月十八日迁于嘉祐寺二年三月十九日复迁于合江楼三年四月二十日复归于嘉祐寺时方卜筑白鹤峯之上庶几其少安乎前年家水东回首夕阳丽去年家水西溼面春雨细东西两无择縁尽我辄逝今年复东徙旧馆聊一憩已买白鹤峯规作终老计长江在北戸雪浪舞吾砌青山满墙头䰀鬌几云髻虽慙抱朴子金鼎陋蝉蜕犹贤柳柳州庙爼荐丹荔吾生本无待俯仰了此世念念自成劫尘尘各有际下观生物息相吹等蚊蚋闻邻舍儿诵书欣然而作幽居乱蛙黾生理半人禽跫然已可喜况闻弦诵音儿声自圆美谁家两青衿且欣习齐咻未敢笑越吟九龄起韶石姜子家日南吾道无南北安知不生今海阔尚挂斗天髙欲横参荆榛短墙缺灯火破屋深引书与相和置酒仍独斟可以侑我醉琅然如玉琴和陶饮酒道丧士失已出语辄不情江左风流人醉中亦求名渊明独清真谈笑得此生身如受风竹掩冉衆叶惊俯仰各有态得酒诗自成蠢蠕食叶虫仰空慕髙飞一朝傅两翅乃得粘网悲啁啾厌巢雀沮泽疑可依赴水生两殻遭闭何时归二虫竟谁是一笑百念衰幸此未化间有酒君莫违和陶止酒丁丑嵗余谪海南子由亦贬雷州五月十一日相遇于藤同行至雷六月十一日相别渡海余时病痔呻吟子由亦终夕不寐因诵渊明诗劝余止酒乃和元韵因以赠别庶几真止矣时来与物逝路穷非我止与子各意行同落百蛮里萧然两别驾各携一稚子子室有孟光我室惟法喜相逢山谷间一月同卧起茫茫海南北粗亦足生理劝我师渊明力薄且为巳微痾坐杯勺止酒则廖矣望道虽未济隠约见津涘从今东坡室不立杜康祀和陶拟古有客叩我门繋马门前栁庭空鸟雀散门闭客立久主人枕书卧梦我平生友忽闻剥啄声惊散一杯酒倒裳起谢客梦觉两愧负坐谈杂今古不答颜愈厚问我何处来我来无何有客去室幽幽鵩鸟来坐隅引吭伸两翮太息意不舒吾生如寄耳何者为我庐去此复何之少安与汝居夜中闻长啸月露荒榛芜无问亦无答吉凶两何如黎山有幽子形藁神独完负薪入城市笑我儒衣冠生不闻诗书岂知有孔颜翛然独往来荣辱未易闗日暮鸟兽散家在孤云端问答了不通叹息指屡弹似言君贵人草莽栖龙鸾遗我吉贝布海风今嵗寒和鲜于子骏郓州新堂月夜明月入华池反照池上堂堂中隠几人心与水月凉风萤已无迹露草时有光起观河汉流步屧响长廊名都信繁㑹千指调丝簧先生病不饮童子为烧香独作五字诗清絶如韦郎诗成月渐侧皎皎两相望屈原塔楚人悲屈原千嵗意未歇精魂飘何处父老空哽咽至今沧江上投饭救饥渴遗风成竞渡猿呌楚山裂屈原古壮士就死意甚烈世俗安得知眷眷不忍决南宾旧属楚山上有遗塔应是奉佛人恐子就沦灭此事虽无凭此意固已切古人谁不死何必较考折名声实无穷富贵亦暂热大夫知此理所以持死节枸杞神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱护新植紫笋生卧节根茎与花实收拾无弃物大将𤣥吾鬓小则饷我客似闻朱明洞中有千嵗质灵厖或夜吠可见不可索仙人傥许我借仗扶衰疾读孟郊诗爱君铜斗歌鄙俚颇近古桃弓射鸭罢独速短蓑舞不忧踏船翻踏浪不踏土吴姬霜雪白赤脚浣白纻嫁与踏浪儿不识离别苦歌君江湖曲感我长羇旅与客游道塲何山清溪到山尽飞路盘空小红亭与白塔隠见乔木杪中休得小庵孤絶寄云表洞庭在北戸云水天渺渺髙堂俨像设禅室各深窈奔泉何处来华屋过溪沼何山隔幽谷去路清且悄长松度翠蔓絶壁挂啼鸟我友自杭来尚叹所厯少明朝已陈迹清景堕空杳寄邓道士罗浮山有野人相传葛穉川之𨽻也邓道士守安山中有道者也尝于庵前见其足迹长二尺许绍圣二年正月十日予偶读韦蘓州寄全椒山中道士诗依韵寄之一杯罗浮春逺饷採薇客遥知独酌罢醉卧松下石幽人不可见清啸闻月夕聊戏菴中人空飞本无迹焦千之求惠山泉诗兹山定空中乳水满其腹遇隙则发见臭味实一族浅深各有值方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走四海真伪半相渎贵人髙宴罢醉眼乱红緑赤泥开方印紫饼截圆玉倾瓯共欢赏窃语笑僮仆岂如泉上僧盥洒自挹掬故人怜我病蒻笼寄新馥欠伸北牕下昼睡美方熟精品厌凡泉愿子致一斛书鄢陵王主簿所画折枝论画以形似见与儿童邻赋诗必此诗定非知诗人诗画本一律天工与清新边鸾雀写生赵昌花传神何如此两幅疎淡含精匀谁言一㸃红解寄无边春书韩干牧马图南山下汧渭间想见开元天寳年八坊分屯隘秦川四十万匹如云烟骓駓骃骆骊骝騵白鱼赤兔骍皇龙颅鳯颈狞且妍竒姿逸徳隠驽顽碧眼波斯手足鲜嵗时剪刷供帝闲柘袍临池侍三千红妆照日光流渊楼下玉螭吐清寒往来蹙踏生飞湍衆工䑛笔和朱铅先生曹霸弟子韩廐马多肉尻脽圆肉中画骨夸犹难金羁玉勒绣罗鞍鞭箠刻烙伤天全不如此图近自然平沙细草荒芊绵惊鸿脱兔争后先王良挟䇿飞上天何必俯首服短辕中秋见月寄子由西风吹暑天益髙明月耿耿分秋毫彭城闭门青嶂合坐听百步飞鸣涛使君携客登燕子月色着人如着水筵前不设鼓与钟处处笛声相应起浮云卷尽流金丸戏马台西山郁蟠杯中渌酒一时尽衣上白露三更寒荔枝叹十里一置飞尘灰五里一堠兵火催颠坑仆谷相枕借知是荔枝千骑来飞车跨山鹘横海风枝露叶如新採宫中美人一破颜惊尘溅血流千载永元荔枝来交州天寳嵗贡取之涪至今欲食林甫肉无人举觞酬伯游我愿天公怜赤子莫生尤物为疮痏君不见武夷溪边金粟芽前丁后蔡相笼加争新买宠各出意今年鬭品充官茶吾君所乏岂此物致养口体何陋耶洛阳相君忠孝家可怜亦进姚黄花别子由先君昔爱洛阳居我今亦过嵩山麓水南卜宅吾岂敢试向伊川买脩竹又闻缑山好泉眼傍市穿林㵼冰玉遥想茅轩照水开两翁相对清如鹄泗州僧伽塔我昔南行舟繋汴逆风三日沙吹面舟人共劝祷灵塔香火未收旗脚转回头顷刻失长桥却到龟山未朝饭至人无心何厚薄我自怀私欣所便耕田欲雨刈欲晴去得顺风来者怨若使人人祷辄遂造物应须日千变我今身世两悠悠去无所逐来无恋得行固愿留不恶每到有求神亦倦退之旧云三百尺澄观所营今已换不嫌俗士污丹梯一看云山遶淮甸游金山寺我家江水初发源宦游直送江入海闻道潮头一丈髙天寒尚有沙痕在中泠南畔石盘陀古来出没随涛波试登絶顶望乡国江南江北青山多羇愁畏晚寻归楫山僧苦留看落日微风万顷靴文细断霞半空鱼尾赤是时江月初生魄二更月落天深黒江心似有炬火明飞焰照山栖鸟惊怅然归卧心莫识非鬼非人竟何物江山如此不归山江神见怪惊我顽我谢江神岂得已有田不归如江水孙莘老求墨妙亭诗兰亭茧纸入昭陵世间遗迹犹龙腾颜公变法出新意细筋入骨如秋鹰徐家父子亦秀絶字外出力中藏稜峄山传刻典刑在千载笔法留阳冰杜陵评书贵瘦硬此论未公吾不凭短长肥瘠各有态玉环飞燕谁敢憎吴兴太守真好古购买断缺挥缣缯龟趺入坐螭隠壁空斋昼静闻登登竒踪散出走吴越胜事传説夸友朋书来乞诗要自写为把栗尾书谿藤后来视今犹视昔过眼百世如风灯他年刘郎忆贺监还道同时须伏膺将之湖州戏赠莘老余杭自是山水窟侧闻吴兴更清絶湖中橘林新着霜溪上苕花正浮雪顾渚茶芽白于齿梅溪木𤓰红胜颊吴儿鲙缕薄欲飞来去先説馋涎垂亦知谢公到郡久应怪杜牧寻春迟鬓丝只好对禅榻湖亭不用张水嬉续丽人行李仲谋家有周昉画背面欠伸内人极精戏作此诗深宫无人春日长沈香亭北百花香美人睡起薄梳洗燕舞鸎啼空断肠画工欲画无穷意背立东风初破睡若教回首却嫣然阳城下蔡俱风靡杜陵饥客眼长寒蹇驴破㡌随金鞍隔花临水时一见只许腰支背后看心醉归来茆屋底方信人间有西子君不见孟光举案与眉齐何曾背面伤春啼携妓乐游张山人园大杏金黄小麦熟堕巢乳鹊拳新竹故将俗物恼幽人细马红妆满山谷提壶劝酒意虽重杜鹃催归声更速酒阑人散却闗门寂厯斜阳挂疎木九日黄楼作去年重阳不可説南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾袜岂知还复有今年把琖对花容一呷莫嫌酒薄红粉陋终胜泥中事锹锸黄楼新成壁未干清河已落霜初杀朝来白露如细雨南山不见千寻刹楼前便作海茫茫楼下空闻橹鸦轧薄寒中人老可畏热酒浇肠气先压烟消日出见渔村逺水鳞鳞山齾齾诗人勐士杂龙虎楚舞吴歌乱鹅鸭一杯相属君勿辞此境何殊泛清霅定惠院寓居月夜偶出幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如㵼已惊弱栁万丝垂尚有残梅一枝亚清诗独吟还自和白酒已尽谁能借不辞青春忽忽过但恐懽意年年谢自知醉耳爱松风㑹拣霜林结茅舍浮浮大甑长炊玉熘熘小槽如压蔗饮中真味老更浓醉里狂言醒可怕但当谢客对妻子倒冠落佩从嘲骂院东杂花满山有海棠一株土人不知贵也江城地瘴蕃草木只有名花苦幽独嫣然一笑竹篱间桃李漫山总麤俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖卷纱红映肉林深露暗晓光迟日暖风轻春睡足雨中有泪亦悽怆月下无人更清淑先生食饱无一事散步逍遥自扪腹不问人家与僧舍拄杖敲门看脩竹忽逢絶艳照衰朽叹息无言揩病目陋邦何处得此花无乃好事移西蜀寸根千里不易到衘子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触和秦太虚梅花西湖处士骨应藁只有此诗君压倒东坡先生心已灰为爱君诗被花恼多情立马待黄昏残雪消迟月出蚤江头千树春欲闇竹外一枝斜更好孤山山下醉眠处㸃缀裙腰纷不扫万里春随逐客来十年花送佳人老去年花开我已病今年对花还草草不如风雨卷春归收拾余香还畀昊豆粥君不见滹沱流澌车折轴公孙仓皇奉豆粥溼薪破灶自燎衣饥寒顿解刘文叔又不见金谷敲冰草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心已醉身心颠倒自不知更识人间有真味岂如江头千顷雪色芦茅檐出没晨烟孤地碓舂秔光似玉沙缾煑豆輭如酥我老此身无着处卖书来问东家住卧听鸡鸣粥熟时蓬头曳履君家去送戴䝉赴成都玉局观将老焉拾遗被酒行歌处野梅官柳西郊路闻道华阳版籍中至今尚有城南杜我欲归寻万里桥水花风叶暮萧萧芋魁径尺谁能尽桤木三年已足烧百嵗风狂定何有羡君今作峨眉叟纵未家生执㦸郎也应世出埋轮守莫欺老病未归身玉局他年第几人㑹待子猷清兴发还须雪夜去寻君秧马歌过庐陵见宣徳郎致仕曾君安止所出作禾谱文既温雅事亦详实惜其有所缺不谱农器也予昔游武昌见农夫皆骑秧马以榆枣为腹欲其滑以楸桐为背欲其轻腹如小舟昂其首尾背如覆瓦以便两髀雀跃于泥中繋束藁其首以缚秧日行千畦较之伛偻而作者劳佚相絶矣史记禹乗四载泥行乗橇解者曰橇形如箕摘行泥上岂秧马之类乎作秧马歌一首附于禾谱之末云春云蒙蒙雨凄凄春秧欲老翠剡齐嗟我妇子行水泥朝分一壠暮千畦腰如箜篌首啄鸡筋烦骨殆声酸嘶我有桐马手自提头尻轩昻腹脇低背如覆瓦去角圭以我两足为四蹄耸踊滑汰如凫鹥纎纎束藁亦可赍何用繁缨与月题朅从畦东走畦西山城欲闭闻鼓鼙忽作的卢跃檀溪归来挂壁从髙栖了无刍秣饥不啼少壮骑汝逮老黧何曽蹶轶防颠挤锦鞯公子朝金闺笑我一生蹋牛犁不知自有木駃騠四月十一日初食茘枝南村诸杨北村卢白花青叶冬不枯垂黄缀紫烟雨里特与荔枝为先驱海山仙人绛罗襦红纱中单白玉肤不须更待妃子笑风骨自是倾城姝不知天工有意无遣此尤物生海隅云山得伴松桧老霜雪自困楂梨麤先生洗琖酌桂醑冰盘荐此頳虬珠似开江鳐斫玉柱更洗河豚烹腹腴我生涉世本为口一官久已轻莼鲈人间何者非梦幻南来万里真良图过于海舶得迈寄书酒作诗逺和之皆粲然可观子由有书相庆也因用其韵赋一篇并寄诸子姪我似老牛鞭不动雨滑泥深四蹄重汝如黄犊走却来海阔山髙百程送庶几门戸有八慈不恨居邻无二仲他年汝曹笏满牀中夜起舞踏破瓮㑹当洗眼看腾跃莫指痴腹笑空洞誉儿虽是两翁癖积徳已自三世种岂惟万一许生还尚恐九十烦珍从六子晨耕箪瓢出衆妇夜绩灯火共春秋古史乃家法诗笔离骚亦时用但令文字还照世粪土腐余安足梦渚宫渚宫寂寞依古郢楚地荒茫非故基二王台阁已卤莽何况逺闻纵横时楚王猎罢撃灵鼔勐士操舟张水嬉钓鱼不复数鱼鼈大鼎千石烹蛟螭当时郢人架宫殿意思絶妙般与倕飞楼百尺照湖水上有燕赵千娥眉临风扬扬意自得长使宋玉作楚词秦兵西来取钟簴故宫禾黍秋离离千年壮观不可复今之存者葢已卑池空野迥楼阁小惟有深竹藏孤狸台中绛帐谁复见台下野水浮清漪緑牕朱戸春昼闭想见深屋弹朱丝腐儒亦解爱声色何用白首谈孔姬沙泉半涸草堂在破牕无纸风飔飔陈公踪迹最未逺七瑞寥落今何之百年人事知几变直恐荒废成空陂谁能为我访遗迹草中应有湘东碑送将官梁左藏赴莫州燕南垂赵北际其间不合大如砺至今父老哀公孙蒸土为城铁作门城中积谷三百万勐士如云骄不战一朝鼓角鸣地中帐下美人空掩面岂如千骑平时来笑谈謦欬生风雷葛巾羽扇红尘静投壶雅歌清燕开东方健儿虓虎様泣涕怀思廉颇将彭城老守亦凄然不见君家雪儿唱赠冩御容妙善师忆昔射策干先皇珠帘翠幄分两厢紫衣中使下传诏跪捧再拜闻天香仰观纮冕目生晕但见晓色开扶桑迎阳晚出步就坐绛纱玉斧光照廊野人不识日月角彷彿尚记重瞳光三年归来真一梦桥山松桧凄风霜天容玉色谁敢画老师古寺昼闭房梦中神授心有得觉来信手笔已忘幅巾常服俨不动孤臣入门涕自滂元老侑坐须眉古虎臣立侍冠剑长平生惯冩龙鳯质肯顾草间猿与麞都人踏破铁门限黄金白璧空堆牀尔来摹冩亦到我谓是先帝白髪郎不须览镜坐自了明年乞身归故乡送王伯敭守虢华山东麓秦遗民当时依山来避秦至今风俗含古意柔桑渌水招行人行人掉臂不回首争入崤函土囊口惟有使君千里来欲饮三堂无事酒三堂本来一事无日长睡起闻投壶牀头砚石开云月涧底松根斸雪腴山棚盗散人安寝劝买耕牛发陈廪归来只作水衡卿我欲携壶就君饮安国寺寻春卧闻百舌唿春风起寻花柳村村同城南古寺脩竹合小房曲槛欹深红看花叹老忆年少对酒思家愁老翁病眼不羞云母乱鬓丝强理茶烟中遥知二月王城外玉仙洪福花如海薄罗匀雾葢新妆快马争风鸣杂佩玉川先生真可怜一生耽酒终无钱病过春风九十日独抱添丁看花发舟中夜起微风萧萧吹菰蒲开门看雨月满湖舟人水鸟两同梦大鱼惊窜如奔狐夜深人物不相管我独形影相嬉娱暗潮生渚弔寒蚓落月挂柳看县蛛此生忽忽忧患里清境过眼能须臾鸡鸣钟动百鸟散船头撃鼓还相唿虢国夫人夜游图佳人自鞚玉花骢翩如惊燕踏飞龙金鞭争道寳钗落何人先入明光宫宫中羯鼔催花柳玉奴絃索花奴手坐中八姨真贵人走马来看不动尘明眸皓齿复谁见只有丹青余泪痕人间俯仰成今古吴公台下雷塘路当时一笑潘丽华不知门外韩擒虎十一月二十六日松风亭下梅花盛开春风岭上淮南村昔年梅花曾断魂岂知流落复相见蛮风蜑雨愁黄昏长条半落荔枝浦卧树独秀桄榔园岂惟幽光留夜色直恐冷艳排冬温松风亭下荆棘里两株玉蘂明朝海南仙云娇堕砌月下缟衣来扣门酒醒梦觉起绕树妙意有在终无言先生独饮勿叹息幸有落月窥清樽郭祥正家醉画竹石壁上郭作诗为谢且遗古铜剑二空肠得酒芒角出肝肺槎牙生竹石森然欲作不可回吐向君家雪色壁平生好诗仍好画书墙涴壁长遭骂不嗔不骂喜有余世间谁复如君者一双铜剑秋水光两首新诗争剑铓剑在牀头诗在手不知谁作蛟龙吼送晁美叔我年二十无朋俦当时四海一子由君来扣门如有求颀然病鹤清而脩醉翁遣我从子游翁如退之蹈轲丘尚欲放予出一头酒醒梦断四十秋病鹤不病骨愈虬惟有我颜老可羞醉翁宾客散九州几人白髪还相收我如懐祖拙自谋正作尚书已过优君求㑹稽寔良筹往看万壑争交流宋元诗㑹卷二十宋元诗会卷二十一钦定四库全书宋元诗㑹卷二十一兵部主事陈焯编苏轼访张山人万木锁云龙天留与戴公路迷山向背人在瀼西东荠麦余春雪樱桃落晚风入城都不记归路醉眠中过淮赠景山兼寄子由过淮山渐好松桧亦苍然蔼蔼藏孤寺泠泠出细泉故人真吏隠小槛倚巖偏却望临江市东风语笑传新年晓雨暗人日春愁连上元水生挑菜渚烟湿落梅村小市人归尽孤舟鹤蹋翻犹堪慰寂寞渔火乱黄昏海国空自暖春山无限青氷花结瘴雨雪菌到江城更待轻雷发先催冻笋生丰湖有藤菜似可敌莼羮荔子几时熟花头今已繁探春先拣树买夏欲论园居士常携客参军许扣门明年更有味怀抱带诸孙北寺唐初传有此乱后不留碑畏虎闗门蚤无村得米迟山泉自入瓮野桂不胜炊信美那能久应先学忍饥子由緑筠堂爱竹能延客求诗剰挂墙风梢千纛乱月影万夫长谷鸟惊碁响山蜂识酒香只应陶靖节㑹听北牕凉游鹤林招隠郊原雨初霁春物有余妍古寺满脩竹深林闻杜鹃睡余柳花堕目眩山樱然西牕有病客危坐看香烟乗舟过贾收水阁收不在见其子爱酒陶元亮能诗张志和青山来水槛白雨满渔蓑泪垢添丁面贫低举案蛾不知何所乐竟夕独酣歌荆州游人出三崃楚地尽平川北客随南贾吴樯间蜀船江侵平野断风卷白沙旋欲问兴亡意重城自古坚南方旧战国惨澹意犹存慷慨因刘表凄凉为屈原废城犹带井古姓聚成村亦解观形胜昇平不敢论朱槛城东角髙王此望沙江山非一国烽火畏三巴战骨沦秋草危楼倚断霞百年豪杰尽扰扰见鱼鰕南康望湖亭八月渡长湖萧条万象疎秋风片帆急暮雨一山孤许国心犹在康时术已虚岷峨家万里投老得归无中隠堂诗岐山宰王君绅其祖故蜀人也避乱来长安而遂家焉其居第园圃有名长安城中号中隠堂者是也予之长安王君以书戒其子弟邀予游且乞诗因赋此二月惊梅晚幽香此地无依依慰逺客皎皎似吴姝不恨故园隔空嗟芳嵗徂春深桃李乱笑汝益羇孤雨晴后野步雨过浮萍合蛙声满四邻海棠真一梦梅子欲尝新拄杖闲挑菜秋千不见人慇懃木芍药独自殿余春倦夜倦枕厌长夜小牕终未明孤村一犬吠残月几人行衰鬓久已白旅怀空自清荒园有络纬虚织竟何成宋复古画潇湘晚景图西征忆南国堂上画潇湘照眼云山出浮空野水长旧游心自省信手笔都忘㑹有衡阳客来看意渺茫去嵗与子野游逍遥堂日欲没因往西山叩罗浮道院至已二鼓矣遂宿于西堂今嵗索居儋耳子野复来相见作诗赠之往嵗追欢地寒牕梦不成笑谈惊半夜风雨暗长檠鸡唱山椒晓钟鸣霜外声只今那复见彷彿似三生大老寺竹间阁子残花带叶暗新笋出林香但见竹隂緑不知汧水黄树髙倾陇鸟池浚落河鲂栽植良辛苦孤僧瘦欲尫风水洞和李节推风转鸣空穴泉幽㵼石门虚心闻地籁妄意覔桃源过客诗难好居僧语不繁归缾得氷雪清冷慰文园与述古自有美堂乗月夜归娟娟云月稍侵轩潋潋星河半隠山鱼钥未收清夜永鳯箫犹在翠微间凄风瑟缩经絃柱香雾凄迷着髻鬟共喜使君能鼓乐万人争看火城还次韵周长官夀星院同饯鲁少卿琉璃百顷水仙家风静湖平响钓车寂厯疎松欹晚照伶俜寒蝶抱秋花困眠不觉依蒲褐归路相将踏桂花更着纶巾披鹤氅他年应作画图夸十月十五日观月黄楼席上次韵中秋天气未应殊不用红纱照坐隅山下白云横匹素水中明月卧浮图未成短櫂还三崃已约轻舟泛五湖为问登临好风景明年相忆使君无定州次韵曾仲钖元日见寄萧索东风两鬓华年年幡胜剪宫花愁闻塞曲吹芦管喜见春盘得蓼芽吾国旧供云泽米君家新致雪坑茶燕南异事真堪记三寸黄柑擘永嘉七月二十四日以久不雨出祷磻溪是日宿虢县二十五日晚自虢县渡渭宿于僧舍曽阁阁故曽氏所建也夜久不寐见壁上前县令赵荐留名有懐其人龛灯明灭欲三更欹枕无人梦自惊深谷留风终夜响乱山衔月半牀明故人渐逺无消息古寺空来有姓名欲向磻溪问姜叟仆夫屡报斗杓倾和柳子玉过陈絶粮如我自观犹可厌非君谁复肯相寻图书跌宕悲年老灯火青荧语夜深蚤嵗便怀齐物意微官敢有济时心南行千里成何事一听秋涛万鼓音宿氷陆寺寄北山清顺僧草没河堤雨暗村寺藏脩竹不知门拾薪煑药怜僧病扫地烧香净客魂农事未休侵小雪佛灯初上报黄昏年来渐识幽居味思与髙人对榻论长嫌钟鼓聒湖山此境萧条却自然乞食遶村真为饱无言对客本非禅披榛覔路冲泥入洗足闗门听雨眠遥想后身穷贾岛夜寒应耸作诗肩宋叔达家听琵琶数絃已品龙香拨半面犹遮鳯尾槽新曲翻从玉连琐旧声终爱郁轮袍梦回只记归舟字赋罢双垂紫锦绦何异乌孙送公主碧天无际鴈行髙有以官法酒见饷者因用前韵求述古为移㕑饮湖上喜逢门外白衣人欲脍湖中赤玉鳞游舫已妆吴榜穏舞衫初试越罗新欲将鱼钓追黄帽未要靴刀抹绛巾芳意十分强半在为君先踏水边春新城道中东风知我欲山行吹断檐间积雨声岭上晴云披絮㡌树头初日挂铜钲野桃含笑竹篱短溪柳自揺沙水清西崦人家应最乐煑芹烧笋饷春耕㑹客有美堂周长官与数僧同泛湖往北山湖中闻堂上歌笑声以诗见寄因和载酒无人过子云掩闗昼卧客书裙歌喉不共聴珠贯醉面何因作缬纹僧侣且陪香火社诗坛欲敛鹳鹅军凭君徧遶湖边寺涨渌晴来已十分病中游祖塔院紫李黄𤓰村路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜堦前水借与匏樽自在尝初自径山归述古召饮介亭以病先起西风初作十分凉喜见新橙透甲香迟暮赏心惊节物登临病眼怯秋光惯眠处士云庵里倦醉佳人锦瑟旁犹有梦回清兴在卧闻归路乐声长次韵述古过周长官夜饮二更铙鼓动诸邻百首新诗间八珍已遣乱蛙成两部更邀明月作三人云烟湖寺家家镜灯火沙河夜夜春曷不劝公勤秉烛老来光景似奔轮过永乐文长老已卒初惊鹤瘦不可识旋觉云归无处寻三过门间老病死一弹指顷去来今存亡惯见浑无泪乡井难忘尚有心欲向钱塘访圆泽葛洪川畔待秋深雪夜书北台壁黄昏犹作雨纎纎夜静无风势转严但觉衾裯如泼水不知庭院已堆盐五更晓色来书幌半夜寒声落画檐试扫北台看马耳未随埋没有双尖城头初日始翻鸦陌上晴泥已没车冻合玉楼寒起粟光揺银海眩生花遗蝗入地应千尺宿麦连云有几家老病自嗟诗力退空吟氷柱忆刘义夜饮次韵毕推官簿书丛里过春风酒圣时时且复中红烛照庭嘶騕褭黄鸡催晓唱玲珑老来渐减金钗兴醉后空惊玉筯工月未上时应蚤散免教壑谷问吾公与参寥师行园中得黄耳蕈遣化何时取衆香法筵斋钵久凄凉寒蔬病甲谁能採落叶空畦半已荒老楮忽生黄耳菌故人兼致白牙姜萧然放筯东南去又入春山笋蕨乡岐亭道上见梅花戏赠季常蕙死兰枯菊亦摧返魂香入岭头梅数枝残緑风吹尽一㸃芳心雀啅开野店初尝竹叶酒江云欲落豆稭灰行当更向钗头见病起乌云正作堆二月三日㸃灯㑹客江上东风浪接天苦寒无赖破春妍试开云梦羔儿酒快泻钱塘药玉船蚕市光隂非故国马行灯火记当年冷烟溼雪梅花在留得新春作上元泗州南山监仓萧东轩北望飞尘苦昼霾洗心聊复寄东斋珍禽声好犹思越野橘香清未过淮有信微泉来逺岭无心明月转空堦一官仓庾真堪老坐看松根络断崖泗州除夜雪中黄师是送酥酒暮雪纷纷投碎米春流咽咽走黄沙旧游似梦徒能説逐客如僧岂有家冷砚欲书先自冻孤灯何事独成花使君半夜分酥酒惊起妻孥一笑譁杜介送鱼新年已赐黄封酒旧老仍分頳尾鱼陋巷闗门负朝日小园除雪得春蔬病妻起斫银丝脍稚子讙寻尺素书醉眼曚眬觅归路松江烟雨晚疎疎舟行至清逺县见顾秀才极谈惠州风物之美到处聚观香案吏此邦宜着玉堂仙江云漠漠桂花溼海雨翛翛荔子然闻道黄柑常抵鹊不容朱橘更论钱恰从神武来𢎞景便向罗浮见稚川新酿桂酒擣香筛辣入瓶盆盎盎春溪带雨浑收拾小山藏社瓮招唿明月到芳樽酒材已遣门生致菜把仍叨地主恩烂煑葵羮斟桂醑风流可惜在蛮村正月二十六日偶与数客野步嘉祐僧舍东南野人家杂花盛开扣门求观主人林氏媪出应白髪青裙少寡独居三十年矣感叹之余作诗记之缥带缃枝出绛房緑隂青子送春忙涓涓泣露紫含笑焰焰烧空红拂桑落日孤烟知客恨短篱破屋为谁香主人白髪青裙袂子美诗中黄四娘连雨江涨越井冈头云出山牂牁江上水如天牀牀避漏幽人屋浦浦移家蜒子船龙卷鱼鰕并雨落人随鸡犬上墙眠秪应楼下平堦水长记先生过岭年白鹤峯新居欲成夜过西邻翟秀才林行姿家初闭户翟夫子舍尚留闗连娟缺月黄昏后缥缈新居紫翠间系闷岂无罗带水割愁还有剑铓山中原北望无归日邻火村舂自往还庚辰嵗人日作时闻黄河已复北流老臣旧数论此今斯言乃验老去仍栖隔海村梦中时见作诗孙天涯已惯逢人日归路犹欣过鬼门三䇿已应思贾让孤忠终未赦虞翻典衣剰买河源米屈指新篘作上元不用长愁挂月村槟榔生子竹生孙新巢语燕还窥砚旧雨来人不到门春水芦根看鹤立夕阳枫叶见鸦翻此生念念随泡影莫认家山作本元六月二十日夜渡海参横斗转欲三更苦雨终风也解晴云散月明谁㸃缀天容海色本澄清空余鲁叟乘桴意粗识轩辕奏乐声九死南荒吾不恨兹游竒絶冠平生过岭暂着南冠不到头却随北鴈与归休平生不作兔三窟今古何殊貉一丘当日无人送临贺至今有庙祀潮州剑闗西望七千里乗兴真为玉局游留题显圣寺渺渺疎林集晚鸦孤村烟火梵王家幽人自种千头橘逺客来寻百结花浮石已干霜后水焦坑闲试雨前茶秪疑归梦西南去翠竹江村缭白沙西蜀杨耆二十年前见之甚贫今见之亦贫所异于昔者苍颜华髪耳女无美恶富者妍士无贤不肖贫者鄙使其逢时遇合岂减当世之士哉顷宿长安驿舍闻泣者甚怨问之乃昔富而今贫者为作一诗今以赠杨君孤村渐雨逐秋凉逆旅愁人怨夜长不寐相看唯枥马愁吟互答有寒螀天寒滞穗犹横亩嵗晚空机尚倚墙劝尔一杯聊复睡人间贫富海茫茫狱中寄子由栢台霜气夜凄凄风动琅珰月向低梦遶云山心似鹿魂飞汤火命如鸡眼中犀角真吾子身后牛衣愧老妻百嵗神游定何处桐乡知在浙江西出狱次前韵平生文字为吾累此去声名不厌低塞上纵归他日马城中不鬭少年鸡休官彭泽贫无酒隠几维摩病有妻堪笑雎阳老从事为余投檄向江西次韵完夫再赠之什某巳卜居毗陵与完夫有庐里之约云柳絮飞时笋箨斑风流二老对开闗雪芽我为求阳羡乳水君应饷惠山竹簟水风眠画永玉堂制草落人间应容缓急烦闾里桑柘聊同十亩闲赠王子直秀才万里云山一破裘杖端闲挂百钱游五车书已留儿读二顷田应为鹤谋水底笙歌蛙两部山中奴婢橘千头幅巾我欲相随去海上何人识故侯赠清凉寺和长老代北初辞没马尘江南来见卧云人问禅不契前三语施佛空留丈六身老去山林徒梦想雨余钟鼔更清新㑹须一洗黄茅瘴未用深蔵白氎巾寄吕穆仲寺丞孤山寺下水侵门每到先看醉墨痕楚相未亡谈笑是中郎不见典刑存君先去踏尘埃陌我亦来寻桑枣村回首西湖真一梦灰心霜鬓更休论九月二十日微雪怀子由弟岐阳九月天微雪已作萧条嵗暮心短日送寒砧杵急冷官无事屋庐深愁肠别后能消酒白髪秋来已上簪近买貂裘堪出塞忽思乗传问西琛送穆越州江海相忘十五年羡君松栢蔚苍颜四朝耆旧冰霜后两郡风流水石间旧政犹传蜀父老先声已振越溪山樽前俱是蓬莱守莫放髙楼雪月闲正月二十日往岐亭郡人潘古郭三人送余于女王城东禅庄院十日春寒不出门不知江柳已揺村稍闻决决流冰谷尽放青青没烧痕数畆荒园留我住半瓶浊酒待君温去年今日闗山路细雨梅花正断魂第五桥白露凄风洗瘴烟梦回相对两凄然雀罗廷尉非当日鸠杖先生愈少年世事饱谙思缩手主恩未报耻归田谁怜第五桥东水独照台州老郑䖍楼观鸟噪猿唿昼闭门寂寥谁识古皇尊青牛久已辞辕轭白鹤时来访子孙山近朔风吹积雪天寒落日淡孤村道人应怪游人衆汲尽堦前井水浑过岭寄子由七年来往我何堪又试曹溪一勺甘梦里似曽迁海外醉中不觉到江南波生濯足鸣空涧雾遶征衣滴翠岚谁遣山鸡忽惊起半巖花雨落毶毶歇白塔舖甘山庐阜郁长望林隙依稀漏日光吴国晚蚕初断叶占城蚤稻欲移秧迢迢涧水随人急冉冉巖花扑马香望眼尽从飞鸟逺白云深处是吾乡李钤辖坐上分题戴花二八佳人细马驼十千美酒渭城歌帘前柳絮惊春晓头上花枝奈老何露湿醉巾香掩冉月明归路影婆娑緑珠吹笛何时见欲把斜红挿皁罗玉盘盂东武旧俗每嵗四月大㑹于南禅资福两寺以芍药供佛而今嵗最盛凡七千余朶皆重跗累萼繁丽丰硕中有白花正圆如覆盂其下十余叶稍大承之如盘姿格絶异独出于七千朶之上云得之城北苏氏园中周宰相莒公之别业也而其名俚甚乃为易之杂花狼籍占春余芍药开时扫地无两寺妆成寳璎珞一枝争看玉盘盂佳名㑹作新翻曲絶品难寻旧画图从此定知年谷熟姑山亲见雪肌肤壶中九华诗我家岷蜀最髙峯梦里犹惊翠扫空五岭莫愁千嶂外九华今在一壶中天池水落层层见玉女牕明处处通念我仇池太孤絶百金归买小玲珑和子由寒食寒食今年二月晦树林深翠已生烟遶城骏马谁能借到处名园意尽便但挂酒壶那计盏偶题诗句不须编忽闻啼鵙惊羇旅江上何人治废田红梅怕愁贪睡独开迟自恐冰容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看緑叶与青枝和刘景文见赠元龙本志陋曹吴豪气峥嵘老不除失路今为哙等伍作诗犹似建安初西来为我风黧面独卧无人雪缟庐留子非为十日饮要令安世诵亡书九日寻臻阇黎遂泛小舟至懃师院湖上青山翠作堆葱葱郁郁气佳哉笙歌丛里抽身出云水光中洗眼来白足赤髭迎我笑拒霜黄菊为谁开明年桑苎煎茶处忆着衰翁首重回除夜野宿常州城外南来三见嵗云徂直恐终身走道涂老去怕看新厯日退归拟学旧桃符烟花已作青春意霜雪偏寻病客须但把穷愁博长健不辞醉后饮屠酥与毛令方尉游西菩提寺推挤不去已三年鱼鸟依然笑我顽人未放归江北路天教看尽浙西山尚书清节衣冠后处士风流水石间一笑相逢那易得数诗狂语不须删路转山腰足未移水清石瘦便能竒白云自占东西岭明月谁分上下池黑黍黄粱初熟后朱柑緑橘半甜时人生此乐须天赋莫遣儿曹取次知孔长源挽词小偃门头栁系船吴山堂上月侵筵潮声夜半千巖响诗句明朝万口传岂意日斜庚子后忽惊嵗在巳辰年佳城一闭无穷事南望题诗涙洒牋宿州次韵刘泾我欲归休瑟渐希舞雩何日着春衣多情白髪三千丈无用苍皮四十围晩觉文章真小技蚤知富贵有危机为君垂涕君知否千古华亭鹤自飞赠惠山僧惠表行遍天涯意未䦨将心到处遣人安山中老宿依然在案上楞严已不看欹枕落花余几片闭门新竹自千竿客来茶罢空无有卢橘杨梅尚带酸初到黄州自笑平生为口忙老来事业转荒唐长江遶郭知鱼美好竹连山觉笋香逐客不妨员外置诗人例作水曹郎只慙无补丝毫事尚费官家压酒囊朝云诗世谓乐天有粥骆马放杨柳枝词嘉其主老病不忍去也然梦得有诗云春尽絮飞留不得随风好去落谁家乐天亦云病与乐天相伴住春随樊子一时归则是樊素竟去也予家有数妾四五年相继辞去独朝云者随予南迁因读乐天集戏作此诗朝云姓王氏钱塘人尝有子曰干儿未朞而夭云岂似杨枝别乐天恰如通徳伴伶𤣥阿奴络秀不同老天女维摩总解禅经卷药炉新活计舞衫歌扇旧因縁丹成逐我三山去肯作巫阳云雨仙桄榔杖寄张文潜一首时初闻黄鲁直迁黔南范淳父九疑也睡起风清酒在亡身随残梦两茫茫江边曳杖桄榔瘦林下寻苖荜拨香独步傥逢勾漏令逺来莫恨曲江张遥知鲁国真男子独忆平生盛孝章汲江煎茶活水还须活火烹自临钓石取深清大瓢贮月归春瓮小杓分江入夜缾茶雨已翻煎处脚松风忽作泻时声枯肠未易禁三盌坐数荒村长短更庚辰嵗正月十二日天门冬酒熟予自漉之且漉且尝遂以大醉自拨牀头一瓮云幽人先已醉浓芬天门冬熟新年喜麴米春香并舍闻菜圃渐疎花漠漠竹扉斜掩雨纷纷拥裘睡觉知何处吹面东风散缬纹赠诗僧道通雄豪而妙苦而腴秪有琴聪与蜜殊语带烟霞从古少气含蔬笋到公无香林乍喜闻薝卜古井惟愁断辘轳为报韩公莫轻许从今岛可是诗奴赵成伯家有姝丽仆沗乡人不肯开樽徒吟春雪谨依元韵以当一笑绣帘朱戸未曽开谁见梅花落镜台试问髙吟三十韵何如低唱两三杯莫嫌衰鬓聊相映须得纎腰与共回知道文君隔青锁梁园赋客敢言才惠州近城数小山类蜀道春与进士许毅野步㑹意处饮之且醉作诗以记适参寥专使欲归使持此以示西湖之上诸友庶使知余未尝一日忘湖山也夕阳飞絮乱平芜万里春前一酒壶鐡化双鱼沈逺素剑分二岭隔中区花曾识面香仍好鸟不知名声自唿梦想平生消未尽满林烟月到西湖八月七日初入赣过惶恐滩七千里外二毛人十八滩头一叶身山忆喜欢劳逺梦地名惶恐泣孤臣长风送客添帆腹积雨扶舟减石鳞便合与官充水手此生何止畧知津立春日小集呈端叔白髪巳十载青春无一堪不惊新嵗换聊与故人谈牛健民声喜鸦娇雪意酣霏微不到地和煖要宜蚕嵗月斜川似风流曲水慙衰怀久灰藁习气尚馋贪白啖本河朔红消真剑南辛盘得青韮腊酒是黄柑归卧灯残帐醒闻叶打庵须烦李居士重説后三三送范景仁游洛中投老身弥健登山意未阑西游为樱笋东道尽鹓鸾杖屦携儿去园亭借客看折花斑竹寺弄水石楼滩鬻马哀怜白惊雷怯笑韩藓书标洞府松葢偃天坛试与刘夫子重寻靖长官同王胜之游蒋山到郡席不煖居民空惘然好山无十里遗恨恐他年欲款南朝寺同登北郭船朱门收画㦸绀宇出青莲夹路苍髯古迎人翠麓偏龙腰蟠故国鸟爪寄层巅竹杪飞华屋松根泣细泉峯多巧障目江逺欲浮天畧彴横秋水浮屠挿暮烟归来踏人影云细月娟娟灵上访道人不遇花光红满栏草色緑无岸不逢青眼人长歌白石涧初入庐山青山若无素偃蹇不相亲要识庐山面他年是故人出都来陈所乗船上有题小诗不知何人作有感予心者聊以和之颍水非汉水亦作葡萄緑恨无襄阳儿令唱铜鞮曲轩牕东邻多白杨夜作雨声急牕下独无眠秋虫见灯入促织月丛号耿耿露叶泣漙漙夜长不自煖那忧公子寒吉祥寺赏牡丹人老簪花不自羞花应羞上老人头醉归扶路人应笑十里珠帘半上钩望湖楼醉书二絶句黑云翻墨未遮山白雨跳珠乱入船卷地风来忽吹散望湖楼下水如天放生鱼鼈逐人来无主荷花到处开水枕能令山俯仰风船解与月裴回饮湖上初晴后雨水光㶑滟晴方好山色空蒙雨亦竒欲把西湖比西子淡妆浓抹总相宜赠别青鸟衔巾久欲飞黄鸎别主更悲啼慇懃莫忘分携处湖水东边鳯岭西书辨才白云堂壁不辞清晓叩松扉却值支公久不归山鸟不鸣天欲雪卷帘惟见白云飞送蜀人张师厚赴殿试忘归不觉鬓毛斑好事乡人尚往还断岭不遮西望眼送君直过楚王山惠崇春江晩景竹外桃花三两枝春江水暖鸭先知蒌蒿满地芦芽短正是河豚欲上时书李世南所画秋景野水参差落涨痕疎林欹倒出霜根扁舟一櫂归何处家在江南黄叶村书林次中所得李伯时归去来阳闗二图后不见何戡唱渭城旧人空数米嘉荣龙眠独识慇懃处画出阳闗意外声两本新图寳墨香樽前独唱小秦王为君翻作归来引不学阳闗空断肠澄迈驿通潮阁余生欲老海南村帝遣巫阳招我魂杳杳天低鹘没处青山一髪是中原仆年三十九在润州道上过除夜作此诗又二十年在惠州録之以付过寺官官小未朝参红日半牕春睡酣为报邻鸡莫惊觉更容残梦到江南寒具纎手搓来玉数寻碧油轻蘸嫩黄深夜来春睡浓如酒压褊佳人纒臂金絶句柴桑春晚思依依屋角鸣鸠雨欲飞昨日已收寒食火吹花风起却添衣答田国博嵗月翩翩下坂轮归来杏子已生仁深红落尽东风恶柳絮榆钱不当春火冷饧稀杏粥稠青裙缟袂饷田头大夫行役家人怨应羡居乡马少游淮上蚤发淡月轻云晓角哀小风吹水碧鳞开此生定向江湖老黙数淮中十往来望湖楼晚景青山断处塔层层隔岸人家唤欲譍江上秋风晩来急为传钟鼔到西兴西湖夀星院此君轩卧听谡谡碎龙鳞俯看苍苍立玉身一舸鸱夷江海去尚余君子六千人寒食夜漏声透入碧牕纱人静秋千影半斜沈麝不烧金鸭冷淡云笼月照梨花梅花梅梢春色弄微和作意南枝翦刻多月黑林间逢缟袂霸陵醉尉误谁何月地云堦漫一樽玉奴终不负东昏临春结绮荒荆棘谁信幽香是返魂张翰画像浮世功名食与眠季膺真得水中仙不须更説知几蚤真为鲈鱼也自贤读开元天寳遗事潭里春船百倍多广陵铜器越溪罗三郎官爵如泥土争唱𢎞农得寳歌琵琶絃急衮梁州羯鼓声髙舞臂鞲破费八姨三百万大唐天子要纒头八月十五日看潮万人鼓噪慑吴侬犹似浮江老阿童欲识潮头髙几许越山浑在浪花中江神河伯两醯鸡海若东来气吐霓安得夫差水犀手三千强弩射潮低赠莘老嗟余与子久离羣耳冷心灰百不闻若对青山谈世事当须举白便浮君天目山前緑浸裾碧澜堂下看衔舻作堤捍水非吾事闲送苕溪入太湖三年京国厌藜蒿长羡淮鱼压楚糟今日骆驼桥下泊恣看脩网出银刀山村老翁七十自腰鎌慙愧春山笋蕨甜岂是闻韶解忘味迩来三月食无盐杖藜裹饭去怱怱过眼青钱转手空赢得儿童语音好一年强半在城中陈季常所畜朱陈村嫁娶图我是朱陈旧使君劝耕曾入杏花村而今风物那堪画县吏催钱夜打门纵笔父老争看乌角巾应縁曾现宰官身谿边古路三义口独立斜阳数过人北船不到米如珠醉饱萧条半月无明日东家知祀灶只鸡斗酒定膰吾章惇玉光亭千层怀玉对轩牕池上新亭见玉光祗此便堪为吏隠神仙官职水云乡答刘子宣洞霄宫里一闲人东府西枢老旧臣多谢姑苏贤太守殷勤分送洞庭春舒亶梦入天宫天风吹散赤城霞染出连云万树花误入醉乡迷去路旁人应笑却还家村居水遶陂田竹遶篱榆钱落尽槿花稀夕阳牛背无人卧带得寒鸦两两归宋元诗㑹卷二十一宋元诗会卷二十二钦定四库全书宋元诗㑹卷二十二兵部主事陈焯编苏辙张恕寺丞益斋人生不读书空洞一无有羡君常斋居散帙满前后开编试寻绎閲歳行自富从横画图出次第宫商奏汪洋畜江河渺莽包林薮兴亡数千歳络绎皆在口顾念今所知颇觉前日陋我家亦多书早歳尝窃叩晨耕挂牛角夜烛借隣牖经年谢賔客饥坐失昏昼堆胸稍蟠屈落笔逢左右乐如听钧天醉剧饮醇酎自从厌蓬荜误逐功名诱初心一漂荡旧学皆榛莠失足难遽回抚卷长自诟幸君无事年谓可终身守春耕不厌深秋获当自受金玉或为灾诗书岂相负过九华山南迁私自喜看尽江南山孤舟少僮仆此志还复难局促守破牕联翩过重峦忽惊九华峯髙拱立我前萧然九仙人缥缈凌云烟碧霞为衣裳首冠青琅玕挥手谢世人可望不可攀我行竞草草安能拍其肩但闻有髙士卧听松风眠松根得茯苓壮若千歳鼋煑食一朝尽终身弃腥羶腹背生緑毛轻举如翔鸾相逢欲借问已在长松端同孔常父作张夫人诗女子勿言弱男儿何必强君看张夫人身举十五丧头上脱筓珥箧中斥襦裳筑坟连丘山松栢郁苍苍亲戚不为助涕泣感道傍昔有王氏老身为尚书郎亲死弃不葬簮裾日翺翔白骨委庐陵宦游在岐阳一旦有丈夫轩轩类佯狂相面识心腹开口言灾祥嗟汝平生事不了令谁当汝身暖丝绵汝口甘稻粱衣食未尝废此事乃可忘一言中肝心投身拜其牀傍人漫不知相视空茫茫终言汝不悛物理久必偿儿女病手足相随就沦亡鄙夫本愚悍过耳风吹墙明年及前期长子忧骭疡一麾守巴崃双柩还故乡弱息虽仅存蹒跚亦非良谁言天地寛纲目固自张古事逺不信近事世所详企张非求福祸败当惩王桐轩桐身青琅玕桐叶蒲葵扇落落出轩墀亭亭奉闲燕夜声疎雨滴午影微风转秋飈一凌乱淅沥惊葱蒨朝日失繁隂青苔覆遗片空使坐中人慨然嗟物变和子瞻记梦兄从南山来梦我南山下探怀出诗卷卷卷盈君把诗词古人似弟则吾弟也相与千里隔安得千里马携手上南山不知今乃夜晨鸡隔墙唱敧枕牕月亚百语记一词秋菊悲蛩咤此语鲍谢流平日我不暇我本无此诗嗟此谁所借舟中听琴江流浩浩羣动息琴声琅琅中夜鸣水深天濶音响逺仰视牛斗皆纵横昔有至人爱奇曲学之三歳终无成一朝随师过沧海畱置絶岛不复迎终年见怪心自感海水震掉鱼龙惊翻回荡潏有遗韵琴意忽忽从此生师来迎笑问所得抚手无言心已明世人嚣嚣好丝竹撞钟击鼔浪谓荣安知江琴韵超絶摆耳大笑不肯听巫山庙山中庙堂古神女楚巫婆娑奏歌舞空山日落悲风吹举手雎盱道神语神仙洁清非世人瓦盎倾醪荐麋脯子知神君竟何自西方真人古王母飘然乘风游九州朅渡西海薄中土白云为车驾苍虬骖乘湘君宓妃御天孙织绡素非素衣裳飘飖薄烟雾泊然沖虚渺无营朝餐屑玉嚥琼乳下视人世安可据超江乘山去无所巫山之下江流清偶然爱之不能去湍崖激作相喧豗白花翻翻龙正怒尧使大禹导九州石陨山队㡬折股山前恐惧久无措稽首山下苦求助丹书玉笈世莫窥指示文字相尔汝擘山洩江幸无苦庚辰虞余实相禹功成事定世莫知空山俄顷千万古游城西集庆园送客城西客已逺归路北池接南苑冰澌片断水光浮柳线和柔风力輭缭墙朱戸谁家园流水平畦春日浅禁河分澑一池足洛圃移花百金贱飞甍斤斧声未絶翠栢栽培影初遍傍人笑指高台处前年适见荒榛满金钱力夺天地功歳月未多风物换人生富贵无不成都门坐置山林观暖风迟日时一到早出莫归应未晩主人最贵稀出城长使憧憧路人看司马君实端明独乐园子嗟丘中亲蓺麻邵平东陵亲种𤓰公今东去事农圃亦种洛阳千本花脩篁遶屋韵寒玉平泉入畦纡卧蛇锦屏奇种斸巖窦嵩髙灵药移萌芽城中三月花事起肩舆遍入公侯家浅红深紫相媚好重楼多叶争矜夸一枝盈尺不论价十千斗酒那须賖归来曳履苔迳滑醉倒闭门春日斜王诜都尉寳绘堂词侯家玉食绣罗裳弹丝吹竹喧洞房哀歌妙舞奉清觞白日一醉万事忘百年将种存慨慷西取庸蜀践戎场战袍赐锦盘鵰章寳刀玉玦余风霜功臣子孙白晳长朱门甲第临康庄生长介胄羞膏粱四方賔客坐华堂何用为乐非笙簧锦囊犀轴堆象牀竿义连幅飜云光手披横素风飞扬长林巨石挿雕梁清江白浪吹粉墙异花没骨朝露香鸷禽勐兽舌腭张腾踏騕䮍联骕骦喷振风雨驰平冈前数顾陆后呉王老成虽丧存典常坐客不识视茫洋卷舒终日未用忙游意淡泊心清凉中秋见月寄子瞻西风吹暑天益高明月耿耿分秋毫彭城闭门青嶂合卧听百步鸣飞涛使君携客登燕子月色着人冷如水筵前不设鼔与钟处处笛声相应起浮云卷尽流金丸戏马台西山郁蟠杯中渌酒一时尽衣上白露三更寒湖隂曲老虎穴中卧猎夫不敢窥骅驑服箱骖盗骊巡城三匝漫不知帐中昼梦日绕壁惊起知是黄须儿马鞭七寳留道左勐士徘徊不能过遗矢蜚空去已遥明日神兵下赤霄荒城至今人不住狐兔惊走风萧萧赠方子明道人水银成银利十倍丹砂为金世无对此人靳术不肯传阖戸泥墙畏天戒今子何为与我言人生贫富宁非天钳鎚橐籥枉心力虀盐布被随因缘我来江西晩䎹道一言契我心所好廓然正若大虚空平生伎俩都除扫子言旧事净慈师未断有为非净慈此术要将救饥耳人人有命何忧饥大秦寺大秦遥可説高处见秦川草木埋深谷牛羊散晩田山平堪种麦僧鲁不求禅北望长安市高城逺似烟和北都偶成天寳乱已定河壖兵更多故城埋白骨遗俗喜长戈卧兽常思肉奔鲸不受罗緃横竟安在唯见冡嵯峨禁御封金殿清河贳石门时平余古木兵散有空屯形胜山围濶蕃宣海内尊川原不论顷云梦可胜吞将出洛城过广爱寺寺古依乔木僧闲正莫年为生何寂寞爱客尚留连虚牖罗脩竹空厨响细泉坐听谈旧事遍识洛中贤虚室无寻丈青山有百层回峯看不足危石恐将崩听法来天女依巖老梵僧须弥传纳芥观此信还曾送董扬休比部知真州奏课西南最分符江海冲往来观惠术蟠错试余锋文字从堆案罇罍强解容金山只隔水时复听晨钟寒食游南湖遶郭春水满被堤新柳黄官池无禁约野艇得飞扬浪泛歌声逺花浮酒气香晩风归櫂急细雨溼红粧携手临池路时逢卖酒垆柳斜低系缆草偃緑侵壶波荡春心起风吹酒力无冠裳强包裹半醉遣谁扶览辉亭城里最高处坡陀见一城山多来有绪江逺静无声歌吹风前度楼台雨后明风光同楚蜀聊此慰平生庾楼元规多逸兴上客有殷生夜半酒将罢公来坐不惊舞翻江月逈谈落麈毛轻尘世风流尽高楼空此名题方子明道人东牕闭门何所事毛髪日青青齿折登山屐尘生贳酒瓶调心开贝叶救病读僊经定起无人见寒灯一点星留滞髙安四年有余忽得信䎹当除官真扬间偶成小诗书于屋壁数间茅屋久蹉跎四见秋风入薜萝北櫂偶然追雁羽南公谁复伴渔蓑三年贾傅惊吾老九歳刘郎愧尔多此去仍家江海上不妨一叶弄清波送张恕朝奉南京签判楚蟹呉柑初着霜梁园官酒试羔羊老如计相非无齿清似留侯未却粮杖履稍通賔客过殽蔬要遣子孙尝诏书委曲如公意幕府新除朱绂郎石鼻城千山欲尽垂为鼻百战皆空但有城虎闯穴中秦地恐龙飞渭上汉江倾雍人未有章邯怨魏将犹存仲达情睥睨陵迟春草满白羊无数向风鸣楼观老聃厌世入流沙飘荡如云不可遮弟子怜师将去国关门望气载还家高台尚有传经处画壁空畱驾犊车一授遗书无复老不知何苦服胡麻木山引水引水穿墙接竹梢谷藏峰底大容瓢将流旋滴庐山瀑已尽还来海上潮乱点落池惊睡觉半山含润沃心焦瓦盆一斛何胜满溢去犹能浸菊苖强君瓦亭君为魏博三年客日有江湖万里心蹔得野亭畱马足强修疎柳步堤隂无人㩦手共呉语得意摇头时越吟何日东郊过微雨竝骑鞍马去同寻傅钦之学士济源草堂闻有高居直百金西山南麓北山隂园通济水池塘好花近洛川颜色深人去节旄分重镇客来猿鹤感幽吟潩溪雨过西湖涨归兴萧然定不任次韵子瞻雨中督役夜宿水陆寺云气连山雨㵼盆莫投僧舍欲关门暂时洒扫寛行役终夕﨑岖入梦魂烦热暗消秋簟泠烝濡未解夜灯昏二年游宦多劳苦何日相从得细论次韵有美堂归夜饮阑钟虡欲移轩香雾犹残金博山明月飞来松岭外游人散落马蹄间城严画鼔初𫝊角路暗山花自落鬟清境暂时都不见夜深人尽始来还环波亭南山迤逦入南塘北渚岧嶤枕北墙过尽绿荷桥断处忽逢朱槛水中央凫鹥聚散湖光净鱼鳖浮沈花影凉清境不知三伏热病身唯要一藤牀送青州签判俞退翁致仕还湖州不作清时言事官海邦那复久盘桓早依莲社尘縁少新就草堂归计安富贵暂时朝露过江山故国水精寒宦游从此知多事收取楞伽静处看徐正权秀才城西溪亭竹林分径水通渠真与幽人作隐居溪上路穷惟画舫城中客至有罾鱼东来只为林泉好野外从教簿领疎不识徂徕石夫子兼因女壻覔遗书玉盘孟千叶团团一尺余扬州絶品旧应无赏传莒国迁钟虡移忆胡僧置钵盂丛底留连倾凿落缾中捧拥照浮屠强将綘蜡封红蕚憔悴无言损玉肤李公择以慧泉答章子厚新茶无钖铜瓶手自持新芽顾渚近相思故人赠答无千里好事安排巧一时蟹眼煎成声未老兔毛倾看色尤宜枪旗携到齐西境更试城南金线奇䎹王巩还京㑹客剧饮戏赠闻君归去便招唿笑语不知清夜徂结束佳人试银甲畱连狂客恼金吾烛花零落玉山倒诗笔敧斜翠袖扶暂醉何年依锦瑟东斋还复卧氍毹次韵张恕春暮秪言城市无佳处亦有南湖㡬度游好雨晴时三月尽啼鸎到后百花休老猿好饮常连臂野马依人自络头不肻低徊池上醉试看生灭水中沤送张耒赴寿安尉魏红深浅配姚黄洛水家家自作塘游客贾生多感慨闲官白傅足篇章山分少室烟云老宫废连昌草木长路出嵩髙应少驻孱颜新过一畨霜九曲池嵇老清弹怨广陵隋家水调继哀音可怜九曲遗声尽惟有一池春水深鳯阙萧条荒草外龙舟想像緑杨隂都人似有兴亡恨每到残春一度寻简寂观山行但觉鸟声殊渐近神仙简寂居门外长溪净客足山腰苦笋助盘蔬乔松定有藏丹处大石仍存拜斗余弟子苍髯年八十养生世世受遗书万杉寺万木青杉一手栽满堂白佛九天来涓涓石澑供厨足矗矗山屏遶寺开半榻松隂秋簟冷一杯香饭午钟催安眠饱食平生事不待山僧唤始来白鹤观五老相㩦欲上天𤣥猿白鹤尽疑仙浮云有意藏山顶流水无声入稻田古木微风时起籁诸峰落日尽生烟归鞍草草还城市慙愧幽人正醉眠次韵毛君病中菊未开病肺秋深雾雨伤旧缯故絮喜清凉菊花金粟未曾吐桂酒鹅儿空自黄草木未知年有闰风霜渐近月方阳得诗闻示维摩疾欲到毘耶言已忘答温守李钧见寄梁苑相从簿领中清风相逐画船东婆娑江海凌云鹤饮啄笼樊失渚鸿别后丹砂迷旧诀愁来白髪变衰翁此间诗老仍勍敌正忆高吟酒盏空放牓后毛守见招饱食安眠愧不材疎帘翠帟幸相陪深居正厌银袍乱失喜初闻鐡锁开佳句径䝉探古锦小槽仍报滴新醅诸人欲见风流伯不用招唿亦自来雨后游大愚风光四月尚春余淫雨初干积潦除古寺萧条仍负郭闲官疎散亦肩舆摘茶戸外蒸黄叶掘笋林中间緑蔬一饱人生真易足试营茅屋傍僧居曾子固舍人挽词少年漂泊马光禄末路鶱腾朱㑹稽儒术逺追齐稷下文词近比汉京西平生碑版无容继此日铭诗谁为题试数庐陵门下士十年零落晓星低和张安道读杜集我公才不世晩歳道尤高与物都无着看书未觉劳微言精老易奇韵喜庄骚杜叟诗篇在唐人气力豪近时无沈宋前辈蔑刘曹天骥精神稳层台结构牢龙腾非有迹鲸转自生涛白也空无敌微之岂少褒论文开锦绣赋命委蓬蒿初试中书日旋成鄜畤逃妻孥隔豺虎关辅暗旌旄入蜀营三径浮江寄一艘投人慙下舍爱酒类东皋漂泊终浮梗迂疎独钓鳌误身空有赋揜胫惜无袍卷轴今何益零丁昔未遭相如元并世惠子谩临濠得失将谁怨凭公付浊醪遗老斋久无叩门声啄啄问何故田中有人至昨夜盈尺雨大言里中旧独有陈太丘文若命世人惜哉忧人忧洛阳试院楼上新晴嵩少犹藏薄雾中前山迤逦夕阳红高楼一闭三千日遥忆巖头种药翁伊阙遥临鳯阙前龙门女几气苍然唐朝御路依稀在犹想东巡尘暗天逍遥堂㑹宿二首辙幼从子瞻读书未尝一日相舎既壮将游宦四方读韦苏州诗至安知风雨夜复此对牀眠恻然感之乃相约早退为闲居之乐故子瞻始为鳯翔幕府畱诗为别曰夜雨何时听萧瑟其后子瞻通守余杭复移守胶西而辙滞留于淮阳济南不见者七年熙宁十年二月始复㑹于澶濮之间相从来徐留百余日时宿于逍遥堂追感前约为二小诗记之逍遥堂后千寻木长送中宵风雨声误喜对牀寻旧约不知漂泊在彭城秋来东阁凉如水客去山公醉似泥困卧北牕唿不起风吹松竹雨凄凄戏赠李朝散江雾霏霏作雪天樽前醉倒不知寒后园桃李春犹晩试覔酥花仔细看代答银瓶泻酒正霜天玉麈生风夜更寒下客不辞投辖饮好花犹恐隔帘看以蜜酒送柳真公牀头酿酒一年余气味全非卓氏垆送与幽人试尝看不应知是百花须干荔支含露迎风惜不尝故将赤日损容光红消白瘦香犹在想见当年十八娘米芾秋登岘山之作皎皎中天月团团径千里震泽乃一水所占已过二娑罗即岘山谬云形大地地惟东呉偏山水古佳丽中有皎皎人璚衣玉为珥位推列仙长学与千年对幽操久独处迢迢愿招类金飔带秋威歘逐云樯至朝隔舆驭飈暮过光浮袂云育有风驱蟾餐有刀利亭亭太隂宫无乃瞻星气兴深夷险一理洞轩裳伪纷纷夸俗劳坦坦忘怀易浩浩将我行蠢蠢须公起题多景楼欲雨气不透庭梧有栖烟回首望北固云藏净名天唿童速具舆凭髙览山川隐见岂不好开霁景固全须臾江风流湛湛清露圆归途知有伴华月上丹渊寄绍彭萧李騃子弟不收慰问帖妙迹固通神水火土更刼所存慰问者班班在箱笈使恶乃神䕶不然无寸札自此辄画相后人眼徒摄送王涣之彦舟集英春殿鸣捎歇神武天临光下彻鸿胪初唱第一声白面王郎年十八神武乐育天下造不使敲枰使传道衣锦东南第一州棘璧湖山两清照襄阳野老渔竿客不爱纷华爱泉石相逢不约无逆舆握古图书同岸帻淫朋嬖党初相慕濯髪洗心求易虑翩翩辽鹤云中侣土苴尫䲭那一顾迩来器业何深至湛湛具区无底沚可怜一㸃终不易枉驾殷勤寻漫士漫士平生四方走多与羣才并肩肘少有俳辞能骂鬼老学䲭夷但存口一官聊具三径资取舍殊途莫回首题苏之孟家薛稷二鹤辽海未须顾蝼蚁仰霄孤唳留清耳从容雅步在庭除浩荡闲心存万里乘轩未失入佳谈写真不妄传诗史好事心灵自不凡臭秽功名皆一戏武功中令应天人束髪寮阳侍帝宸连城照乘讵惜寳皇图礼诰谁珍真百龄生我欲公起九原萧萧松嶷嶷得公遗物非不多赏物怀贤心未巳杂咏扬清歌发皓齿北方佳人东邻子且吟白纻停渌水长袖拂面为君起寒云夜卷霜海空朔风吹天飘塞鸿玉颜满堂乐未终馆娃日落歌吹浓絃歌兴罢拂衣还弃米何尝有俸钱恩自大钧能逐物只应访药是优贤余尝硾越竹光滑如金版在油拳上短截作轴入笈畨覆一日数十张学书作诗寄刘薛越筠万杵如金版安用杭油与池茧髙压巴郡乌丝栏平欺泽国清华练老无他物适心目天使残年同笔砚图书满室翰墨香刘薛何时眼中见贞孃墓歌何不学仙冡累累白杨西郭隂风悲虎丘一叩贞孃墓薜茘援墙委兰露干歳䝉茸㡬树花夜飘鬼火晓啼鸦向怜挟瑟弹清月犹忆吹箫乘彩霞呉阊少年往来道黛蛾钗燕谁能好酒滴春云梦不消泉声幽咽钟声老陌上行游缓缓归昨日红颜今日非东望阖闾穿葬处玉凫欲化湛卢飞寄薛郎中绍彭老来书兴独未忘颇得薛老同徜徉天下有识谁鉴定龙宫无术疗膏肓淮风吹㦸稀讼牒典客闭阁闲壶浆吟树对山风景聚墨池濯砚龟鱼藏珠台寳气每贯日月观桂实时飘香银淮烛天限织女烟海括地生灵光儁儿乃是翰墨侣挟竹不使舆卫将象管钿轴映瑞锦玉麟棐几铺云肪依依烟苹动勃郁矫矫龙蛇起混茫持此以为风月伴四时之乐渠未央部刺不纠翰墨病圣恩养在林泉乡风沙涨天乌㡌客胡不东来从此荒欧怪褚妍不自持犹能半蹈古人规公权丑怪恶札祖从兹古法荡无遗张颠与柳颇同罪鼔吹俗子起乱离怀素獦獠小解事仅趋平淡如盲医可怜智永砚空臼去本一步呈千媸已矣此生为此困有口能谈手不随谁云存心乃笔到天工自是秘精微二王之前有高古有志欲购亡高赀殷勤分贻薛绍彭散金购取重跋题扬州东风何索寞带雪入扬州尚想遗钗雀重观上玉钩真同一梦觉空忆十年游邂逅逢孙楚酣歌慰滞畱将之苕溪戏作呈诸友松竹畱因夏溪山去为秋久赓白雪咏更度采菱讴缕玉鲈堆案团金橘满洲水宫无限景载与谢公游复借书刘李周三姓好懒难辞友知穷岂念通贫非理生拙病觉养心功小圃能畱客青㝠不厌鸿秋帆寻贺老载酒过江东旅食縁交驻浮家为兴来句畱荆水话禁向卞峯开过剡如寻戴游梁定赋枚渔歌堪画处又有鲁公陪润州甘露寺邑故重重构春归戸户岚槎浮龙委骨画失兽遗眈神䕶衞公塔天留米老庵栢梁终厌胜㑹副越人谭甘露寺晩眺六代萧萧木叶稀楼高北固落残晖两州城郭青烟起千里江山白鹭飞海近云涛惊夜梦天低月露溼秋衣使君肯负时平乐长倒金钟尽醉归观音巖秦驱禹凿已寥寥却为高人得姓焦鲍饵有时邀楚钓海云常觉䕶山樵巖多隂雾龙藏角蛙絓苍林玉露臕浊气不侵灵贶下方坛曾驻紫清飈山光寺竹围山径晚风清又入山光寺里行一一过僧谈旧事迟迟绕屋认题名仙来石畔怀灰刧鹤语池边劝后生三十年间成底事空叨薄禄是浮荣望江楼云间铁瓮近青天缥缈飞楼百尺连三崃江声流笔底六朝帆影落尊前㡬畨画角催红日无事沧洲起白烟忽忆赏心何处是春风秋月两茫然咏潮怒气号声送海门州人传是子胥魂天排云阵千家吼地拥银山万马奔势与月轮齐朔望信如壶漏报晨昏呉亡越霸成何事一唱渔歌过逺村濮王宗汉作芦雁有佳思赠以诗偃蹇汀眠鴈萧梢风触芦京尘方满眼速为唤花奴埜趣分苕水风光剪霅湖尘中不作恶为有邺公图垂虹亭断云一叶洞庭帆玉破鲈鱼金破柑好作新诗寄桑苎垂虹秋色满东南中秋登望海楼目穷淮海满如银万道虹光育蚌珍天上若无修月戸桂枝撑损向西轮郭祥正莲根有长丝莲根有长丝不供贫女织柳梢有飞绵不暖寒者衣朝歌悠悠暮歌短下地沈沈上天逺东生白日还西流志士长怀万古愁金山行金山杳在沧溟中雪崖冰柱浮仙宫干坤扶持自今古日月髣髴躔西东我泛灵槎出尘世搜索异境窥神工一朝登临重太息四时想像何其雄卷帘夜阁挂北斗大鲸驾浪吹长空舟摧崖断岂足数往往霹雳鎚蛟龙寒蟾八月荡瑶海秋光上下磨青铜鸟飞不尽暮天碧渔歌忽断芦花风蓬莱久闻未成往壮观絶致遥应同潮生潮落夜还晓物与数㑹谁能穷百年形影浪自苦便欲此地安微躬白云南来入我望又起归兴随征鸿墨染丝缲丝自喜如霜白输入官家吏嫌黒手持退印竞传唿倐见长丝染深墨墨丝归织家人衣别买输官吏嗔迟寄言敌国与三军汝得丰衣民苦辛禾山英英玉草禾乃是鳯凰食鳯凰殊未来禾生亦何益西村逺近皆僧刹西村八九家得鱼无卖处沽酒入芦花访隐者一径沿厓踏苍壁半坞寒云抱泉石山翁酒熟不出门残花满地无人迹端崃双崃天开控江水水自牂牁来万里端州还在双崃间石室崧台压孤垒清逸楼南昌城中潘令宅清逸楼高二千尺斜飞四角河汉躔密排万瓦鸳鸯碧环波亭东湖入望晩波平蒲叶圆荷各自青不用更寻徐孺宅编茅搘竹有碑亭宋元诗㑹卷二十二宋元诗会卷二十三钦定四库全书宋元诗㑹卷二十三兵部主事陈焯编刘敞杂诗效玉川体毁巢鳯不至竭泽龙不游贤者有所归得非龙鳯俦周公下白屋圣德被九州赵禹谢賔客汉朝以为忧浇淳不相袭用舍何其缪茍循一身利不为万姓谋哀彼杕杜诗死生遗道周凿井取泉饮上山採薇食岂不信憔悴所愿竭我力泉也非难致薇也不易得志士耻徒饱衆人茍所获牺牲畏刍豢樊笼害羽翼晤理宜在蚤无为晩更惑道薄德亦散功名为时须用力世所贤守正衆云愚智者竞蒿目小人复迩图悠悠三季后此风益已渝安知治未病䑛痔而多车尧舜无能名越哉已矣夫今古路出门道路多纵横不可测我今欲逺行须问曾行客徐徐逢路人借问青松侧客曰今何往答之游京国客乃指要路而言行有益古路虽大道不如今路直伹行今人路犹如假羽翼彼客别我去独自踌躇立为见今古路信乃无苦忒今路足轮蹄古路多荆棘欲行今人路恐背古人迹欲行古人路今人笑迂僻又儗不出门奈何寒饥逼哀哀此时路悠悠苍天色不避今人嫌路须行古陌古陌虽然逺且保无蹶失勉哉自勉哉前去难之适不获见杨朱万古凝愁魄小孤山惊波触南崖反怒射北壁苍山与相排所谓小孤石蟠根万仞渊耸角千丈碧祠堂豁精严行旅进粉泽或云妇女神肹蠁颇有迹吾知定名意似欲旌介特流俗失其真传闻莫开释先王秩山川礼典有庙食奈何媚于灶屈已忘正直吾欲为小孤作书解行客复恐不见从嗟哉世多惑示张直温筑山必使髙凿井必使深百工戒浅近盛德羞浮沈焉有尺寸枝能栖垂天禽焉有升斗泉能容横江鲟借兹谕物理足以开君心陋在容不足弱在力不任大道如路然固无古与今杂诗齐有梁丘据晋有乐王鲋据能爱晏婴鲋欲残叔誉二臣嬖两朝事君为悦豫景有尚贤志据逆以为助平失宥善心鲋乃速其去母以据为贤易地则同趣丈夫处世间必有遇不遇岂无觉者乎正色君亦悟区区嬖幸徒何忍就朋附荒田行大农弃田避征役小农挈家就兵籍良田茫茫少耕者秋来雨止生荆棘县官募兵有着令募兵如足官胥庆从今无复官劝农还逐鱼盐作亡命渔翁白头老翁披败蓑求鱼终日罩淮波波深水濶望不絶网目虽繁能㡬何大鱼鳣鱏入渊底小鱼鲲鲵登网里手皲足趼吁可怜何不为网大如天过翟方进墓持法虽深上不疑萧疎何事触刑机主恩未改天心改使者空乘白马归玉津园垂杨冉冉笼清御细草茸茸覆路沙长闭园门人不见禁渠流出雨残花李斯墓二世三公何足论忆牵黄犬出东门天心忌满由来事枉恃沙丘有旧恩刘攽齐鲁齐鲁大儒师专门盛章句应物非已长何因责成务乃其忠孝心足以事君父不如商利徒反道趋诡遇剥牀已及肤泉货山岳聚赐金再百斤封邑成千戸若无天事变岂不厚且固商鞅既诛夷桑羊亦刀锯寄言缝衣人施施幸安步上书行仕不至二千石贾不至五百万此事夸者忧而非志士叹君不见下邳少年受书起幄中运筹制千里功成不受二万户拂衣归从赤松子君不见计倪半策诛强呉鸱夷扁舟浮五湖三致千金不自擅至今籍籍宗陶朱大贤富贵不为已心事邈与常人殊逢时致身如反手云蒸龙变无时无君勿爱上书献赋称贤豪刺绣倚市相矜髙丈夫昔曾笑徒劳商贾旦旦争锥刀茂陵徐生歌茂陵徐生老且迂一心区区长信书拜章北阙三待报意欲霍氏安无虞那知世主心不同积恶未极难为功徙薪曲突事不尔壮侯㡬人当受封髙岸为谷丘渊移鲁酒之薄邯郸围人生快已各以时旧意望君君不思熙州行帝家将军勇无敌谋如转圜心匪席精诚动天天不隔凿空借筹皆硕画贾生属国试五饵买臣边方发十策偏师倐然尽西海一月三捷犹余力百蛮解刀慕礼乐五郡扫地开城壁葱岭陂陀蒲䫫深回笑秦并与禹绩尚书论功易等差御史行封自明白武功貤爵十万金彻侯印组丈二尺奋行过望理自尔少从进熟来无极忆昔汉武开西域天下骚然苦征役哀痛轮台置肥美割弃造阳损斗僻岂知洮河宜种稻此去凉州皆白麦女桑被野水泉甘呉儿力耕秦妇织行子虽为万里程居人坐盈九年食熙州欢娯军事息天王圣明丞相直过淳于髠墓微言动相国大笑絶冠缨流转有余智滑稽全姓名师儒空稷下衡盖尽南荆赘壻不为辱旅坟知客卿金陵怀古次韵虎踞羣山带遶江为谁兴国为谁降髙台麋鹿看无数废苑凫鹥去自双万事朝云随逝水百年西日照虚牕白门酒美东风快笑数英雄尽一缸和王正仲熙宁郊祀二十韵骏命膺长发鸿图本慎徽八方星拱极四海日升晖旧典增咸秩弥文示表微圣时均玉烛天统正璇玑南极迎阳复隂泉候气归积髙常眷顾昭孝每无违羽衞来双阙和銮竝六飞风霆齐命令龙虎㑹旌旂帐殿层城暮金波列宿稀严更虚夜鼜雕辇下彤闱广乐千人唱升烟万目晞衆神知受记象物竞来依陟降兼明察圆方比范围送音仍鬻鬻畀福想霏霏霈泽苏羣动春阳畅墐扉庆深周掲厉感极至歔欷多士参鸣玉微生厠皂衣肃雍瞻帝武奉引近天威儒馆鹓鸾旧长谣锦绣辉因知子云赋何足颂巍巍春草春草绵绵未有名水边原上乱抽萦似嫌车马繁华地才入城门便不生咏史自古边功縁底事多因嬖倖欲封侯不如直与黄金印借取沙场白髑髅寄王荆公青苗助役两妨农天下嗷嗷怨相公惟有蝗虫知感德却随车骑过江东出判泰州题馆壁璧门金阙倚天开五见宫花落井槐明日扁舟沧海去却从云气望蓬莱黄庭坚按田河氷积峥嵘山雪晴索寞幽斋怯寒威况复出城郭马为猬毛缩人叹狐裘薄淤泥虎迹交丛社乌声乐桥经野烧断崖值天风落洩云迷鸿蒙戴石瘦荦峃攀縁若登天扶服如入槖穷幽至河麋落日更盘礴新民数十家飘寓初栖託壮产无惰农荒榛尽开凿临流遣官丁悉使唿老弱恩言谕官意鄣水陂可作春秧百顷秔秋报千仓获掉头笑应侬吾麦自不恶麦苗不为稻诚恐非民瘼不知肉食者何必苦改作我行疲鞍马且用休羁络艰难相顾叹共道折腰错势穷不得已来自取束缚月明夜萧萧解衣寛带索卧看云行天北斗挂屋角析薪爨酒鼎兴至且相酌发舒州向皖口道中作寄李德叟黑云平屋檐晨夜隔星月晓装商旅前冰底泥活活野人攘畔耕蹇马不能滑驼裘惜䝉茸俱落水塘缺孤村小蜗舍乞火干履袜前登极峥嵘他日飞鸟没寒花委乱草耐冻鸣风叶江形篆平沙分派囘劲笔髯弟不俱来得句漫剞却望同安城唯有松郁郁遥知浦口晴诸峰见明雪庚寅乙未舟泊大雷口广原嘷终风发怒土囊口万艘萍无根迺知积水厚龙鳞火荧荧鞭笞雷霆走公私连樯休森如束春韭倚笻蒹葭湾垂杨欲生肘雄文酬江山惜无韩与柳五言呻吟内惭愧陶谢手送菜烦邻船买鱼熟溪友儿童报晦𡨕正昼见箕斗吾方废书眠鼻鼾鞴囊吼犹防盗窥家严鼔申夜守冶城谢公墩牛渚荡子妇何时快登临篙师分牛酒乙未移舟出口江湖吞天胸蛟龙垂涎口养躯无干金特为亲故厚本心非华轩而与马争走聘妇缉落毛教儿耨葱韭衣食端须㡬将老犹掣肘安能诡随人曲折作杞柳桓公瓮盎瘿楚国不龟手生涯但如此那问託婚友久隂快夜晴天文若科斗村南鬼火寒村北风虎吼野人驱鸡豚缚落坚纒守刘郎弓石八勐气压冯妇一试金仆姑归饮輭臂酒晓放汴舟秋声满山河行李在梁宋川涂事鸡鸣身亦逐羣动霜清鱼下流橘柚入包贡又持三十口去作江南梦奉和文潜赠无咎龟以灵故焦雉以文故翳本心如日月利欲食之既后生玩华藻照影终没世安得八纮罝以道猎衆智北寺锁斋房陈钥时一启晁张跫然来连璧照书几庭栢郁葱葱红榴罅多子时䝉吐佳句幽处万籁起荆公六艺学妙处端不朽诸生用其短颇复凿戸牖譬如学捧心初不悟已丑玉石恐俱焚公为区别不吾友陈师道抱独门扫轨晁张作荐书射雉用一矢吾闻举逸民故得天下喜两公阵堂堂此士可摩垒子瞻诗句妙一世乃云效庭坚体盖退之戏效孟郊樊宗师之比以文滑稽耳恐后生不解故以韵道之我诗如曹郐浅陋不成邦公如大国楚吞五湖三江赤壁风月笛玉堂云雾牕句法提一律坚城受我降枯松倒涧壑波涛所舂撞万牛挽不前公乃独力扛诸人方嗤㸃渠非晁张双但怀相识察牀下拜老龎小儿未可知客或许敦龎诚堪壻阿巽买红纒酒缸贑上食莲有感莲实大如指分甘念母慈共房头更深兄弟思实中有么荷拳如小儿手令我忆衆雏迎门索梨枣莲心政自苦食苦何能甘甘餐恐腊毒素食则怀慙莲生淤泥中不与泥同调食莲谁不甘知味良独少吾家双井塘十里秋风香安得同裘子归制芙蓉裳次韵子瞻送顾子敦按河北今代顾虎头骨相自雄伟不令长天官亦合丞御史能贫安四壁无愠可三已昨来立清班国士相顾喜何因将使节风日按千里汲黯不居中似非朝廷美大任録万事御坐留谏纸发政恐伤民天步簿冰履苍生忧其鱼南畆多被水公行图安集信目勿信耳次韵答秦少章乞酒朝事鞍马蚤吏曹文墨拘初无尺寸补但于朋友疎岂知箪瓢子卧起一牀书炙背道尧舜雪屋相与娱步出城东门野鸟吟废墟颇知富贵事势穷心亦舒诗来献穷状水饼嚼冰蔬斗酒得醉否枵腹如瓠壶亦可召西舍侯嬴非博徒赠秦少仪汝南许文休马磨自衣食但闻郡功曹满世名籍籍渠命有显晦非人作通塞秦氏多英俊少游眉最白颇闻鸿雁行笔皆万人敌吾蚤知有觏而不知有觌少仪袖诗来剖蚌珠的皪乃能持一镞与我箭锋直自吾得此诗三日卧向壁挽来不能寸推去辄数尺才难不其然有亦未易识次韵谢斌老送墨竹十二韵古今作生竹能者未十辈呉生勒枝叶筌寀逺不逮江南铁钩锁最许诚县㑹燕公洒墨成落落与时背譬如刳心松中有歳寒在湖州三百年笔与前哲配规摹转银钩幽赏非俗爱披圗风雨入咫尺莽苍外吾子学湖州师逸功已倍有来竹四幅冬夏生变态预知更入神后出遂无对吾诗被压倒物固不两大䟦子瞻和陶诗子瞻谪岭南时宰欲杀之饱喫惠州饭细和渊明诗彭泽千载人东坡百世士出处虽不同风味乃相似次韵答斌老病起独游东园主人心安乐花竹有和气时从物外赏自益酒中味斸枯蚁改穴扫箨笋迸地万籁寂中生乃见风雨至颜徒贫乐衡门低首过环堵容膝坐四傍无给侍百衲自纒裹论事直如絃观书曲肱卧饥来或乞食有道无不可小山作友朋义重子舆桑香草当姬妾不须珠翠妆鸟乌窥冻砚星月入幽房儿报无炊米浩歌绕屋梁以椰子茶缾寄德孺炎丘椰木实入用随茗椀譬如楛石砮但贵从来逺往时万里物今在篱落间知君一拂拭想我瘴雾颜同宋景瞻分题汴上行东风何时来堤柳芳且柔河冰日已销漫漫春水流寒梅未破萼芳草緑犹稠歳月不我还念此人生浮髙车无完轮积水有覆舟鹿门不返者谁得从之游林为之送笔戏赠阎生作三副规摹宣城葛外貎虽铣泽毫心或粗粝巧将希栗尾拙迺成枣核李庆缚散卓含墨能不洩病在惜白毫往往半巧拙小字亦周旋大字难曲折时时一毛乱迺似逆梳髪张鼎徒有表徐偃元无骨模画记姓名亦可应仓卒为之街南居时通铃下谒晴轩坐风凉怪我把枯笔开囊扑蠧鱼遣奴送一束洗砚磨松煤挥洒至日没蚤年学屠龙适用固疎濶广文困虀盐烹茶对秋月略无人问字况有客投辖文章寄呻吟讲授费颊舌闲无用心处雌黄到笔墨时不与人游孔子尚爱日作诗当鸣鼔聊自攻短阙过家络纬声转急田车寒不运儿时手种柳上与云雾近舍傍旧佣保少换老欲尽宰木郁苍苍田园变畦畛招延屈父党劳问走婚亲归来翻作客顾影良自哂一生萍託水万事雪侵鬓夜阑风陨霜干叶落成阵灯花何故喜大是报书信亲年当喜惧儿齿欲毁齓系船三百里去梦无一寸过致政屯田刘公隐庐儿时拜公牀眼碧眉紫烟舍前架茅茨炉香坐僧禅女奴煑甖栗石盆㵼机泉今来扫门巷竹间翁蜕蝉堂堂列五老胜气失江山石盆烂黄土茅斋薪坏椽女奴为民妻又瘗蒿里园当年笑语地华屋转朱栏课儿种松子盖上参天投策数去日木行天再环先生古人风铁胆石肺肝眼前不可意壮日挂其冠解衣庐君峰洗耳瀑布源雾豹藏文章惊世时一斑衆人初易之久逺乃见难忆昔子政在为翁数解颜五兵森武库河汉落舌端王阳已富贵尘冠不肻弹呻吟刋十史凡例墨新干宰木忽拱把相望风隧寒百楹书万卷少子似翁贤次韵子瞻题郭熙画秋山黄州逐客未赐环江南江北饱看山玉堂卧对郭熙画发兴已在青林间郭熙官画但荒逺短纸曲折开秋晚江村烟外雨脚明归雁行边余叠巘坐思黄柑洞庭霜恨身不如雁随阳熙今头白有眼力尚能弄笔映牕光画取江南好风日慰此将老镜中髪但熙肻画寛作程五日十日一水石次韵子瞻和子由观韩干马因论伯时画天马于阗花骢龙八尺看云不受络头丝西河骢作葡萄锦双瞳夹镜耳卓锥长楸落日试天步知有四极无由驰电行山立气深稳可耐珠鞯白玉羁李侯一顾叹絶足领略古法生新奇一日真龙入图画在垧羣雄望风雌曹霸弟子沙苑丞喜作肥马人笑之李侯论干独不尔妙尽骨相遗毛皮翰林评书乃如此贱肥贵瘦渠未知况我平生赏神骏僧中云是道林师常父答诗有煎点径须烦緑珠之句次韵戏答小鬟虽丑巧妆梳扫地如镜能检书欲买娉婷供煑茗我无一斛明月珠知公家亦阙扫除但有文君对相如政当为公乞如愿作牋逺寄宫亭湖戏呈孔毅父管城子无食肉相孔方兄有絶交书文章功用不经世何异丝窠缀露珠校书着作频诏除犹能上车问何如忽忆僧牀同野饭梦随秋雁到东湖以团茶洮州緑石研赠无咎文潜晁子智囊可以括四海张子笔端可以回万牛自我得二士意气倾九州道山延阁委竹帛清都太微望冕旒贝宫胎寒弄明月天网下罩一日收此地要须无不有紫皇访问富春秋晁无咎赠君越侯所贡苍玉璧可烹玉尘试春色浇君胷中过秦论斟酌古今来活国张文潜赠君洮州緑石含风漪能淬笔锋利如锥请书元祐开皇极第入思齐访落诗谢送碾赐壑源拣芽矞云从龙小苍璧元丰至今人未识壑源包贡第一春缃匳碾香供玉食睿思殿东金井栏甘露荐椀天开颜桥山事严庀百局补衮诸公省中宿中人传赐夜未央雨露恩光照宫烛左丞似是李元礼好事风流有泾渭肻怜天禄校书郎亲敕家庭遣分似春风饱识大官羊不惯腐儒汤饼肠摉搅十年灯火读令我胸中书传香已戒应门老马走客来问字莫载酒听宋宗儒摘阮歌翰林尚书宋公子文采风流今尚尔自疑耆域是前身囊中探丸起人死貌如千岁枯松枝落魄酒中无定止得钱百万送酒家一笑不问今余㡬手挥阮咸送飞鸿促絃聒醉惊客起寒虫催织月笼秋独雁呌羣天拍水楚国羇臣放十年汉宫佳人嫁千里深闺洞房语恩怨紫燕黄鹂韵桃李楚狂行歌惊市人渔父挐舟在葭苇问君枯木着朱绳何能道人意中事君言此物传数姓𤣥璧庚庚有横理闭门三月传国工身今亲见阮仲容我有江南一丘壑安得与君醉其中曲肱听君写松风答黄冕仲索煎双井并简扬休江夏无双乃吾宗同舍颇似王安丰能浇茗椀湔祓我风袂欲挹浮丘翁吾宗落笔赏幽事秋月下照澄江空家山鹰爪是小茶敢与好赐云龙同不嫌水厄幸来辱寒泉汤鼎听松风夜堂朱墨小灯笼惜无纎纎来捧椀唯倚新诗可传本出城送客过故人东平侯赵景珍墓朱颜苦留不肻住白髪政尔欺得人婵娟去作谁家妾意气都成一聚尘今日牛羊上丘垄当时近前左右嗔花开鸟啼荆棘里谁与平章作好春王充道送水仙花五十枝欣然㑹心为之作咏凌波仙子生尘袜水上轻盈步微月是谁招此断肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横武昌松风阁依山筑阁见平川夜阑箕斗挿屋椽我来名之意适然老松魁梧数百年斧斤所赦今参天风鸣娲皇五十絃洗耳不须菩萨泉嘉二三子甚好贤力贫买酒醉此筵夜雨鸣廊到晓县相看不归卧僧氊泉枯石燥复潺湲山川光辉为我妍野僧蚤饥不能饘晓见寒谿有炊烟东坡道人已沈泉张侯何时到眼前钓台惊涛可昼眠怡亭看篆蛟龙纒安得此身脱拘挛舟载诸友长周旋书磨崖碑后春风吹船着浯溪扶藜上读中兴碑平生半世看墨本摩挲石刻鬓成丝明皇不作苞桑计颠倒四海由禄儿九庙不守乘舆西万官已作乌择栖抚军监国太子事何乃趣取大物为事有至难天幸尔上皇跼蹐还京师内间张后色可否外间李父颐指挥南内凄凉㡬茍活髙将军去事尤危臣结舂陵二三策臣甫杜鹃再拜诗安知忠臣痛至骨世上但赏琼琚词同来野僧六七辈亦有文士相追随断崖苍藓对立久冻雨为洗前朝悲送王郎酌君以蒲城桑落之酒泛君以湘累秋菊之英赠君以黟川㸃漆之墨送君以阳关堕泪之声酒浇胸中之磊块菊制短世之頽龄墨以传千古文章之印歌以冩一家兄弟之情江山万里头俱白骨肉十年眼终青连牀夜语鸡戒晓书囊无底谈未了有功翰墨乃如此何恨逺别音书少炒沙作糜终不饱镂冰文章费工巧须要心地收汗马孔孟行世日杲杲有弟有弟力持家妇能养姑供珍鲑儿大诗书女丝麻公但读书煑春茶伯时彭蠡春牧图岳阳楼上春已归湖中鸿雁拍波飞布帆天濶随鸟道石林风晩吹人衣春水初生及马腹浮滩欲上西山麓遥看絶岭秀云松上有垂萝暗溪谷沙眠草啮性不骄侧身注目鸣相招林间瞥过星烁烁原上独立风萧萧君不见中原真种边尘没南行市骨何仓卒秖收力健载征夫肻向时危辨奇骨即今贡马西北来东西坊监屯云开纷然驽骥同一秣尔可不忧四蹄脱戏赠彦深李髯家徒立四壁未尝一饭能留客春寒茅屋交相风倚墙扪蝨读书策老妻甘贫能养姑宁剪髪鬟不典书大儿得餐不索鱼小儿得袴不索襦庾郎鲑菜二十七太常斋日三百余上下分膰一饱饭藏神梦诉羊蹴蔬世传寒士有食籍一生当饭百瓮葅㝠㝠主张审如此附郭小圃宜勤锄葱秧青青葵甲緑蚤韭晩菘羮糁熟充虚解战赖汤饼芼以䓑虀与甘菊㡬日怜槐已着花一心呪笋莫成竹羣儿笑髯穷百巧我谓胜人饭重肉羣儿笑髯不若人我独爱髯无事贫君不见勐虎即人厌麋鹿人还寝皮食其肉濡需终与豕俱焦饫肥择甘果非福虫蚁无知不足惊横目之民万物灵请食熊蹯楚千乘立死山壁汉公卿李髯作人有佳处李髯作诗有佳句虽无厚禄故人书门外犹多长者车我读扬雄逐贫赋斯人用意未全疎和谢公定征南谣传闻交州初陆梁东连五溪西氐羌军行不断蛮标质谋主皆收汉畔亡合浦谯门腥血沸晋兴城下白骨荒谋臣异时坐致冦守臣今日愧苞桑已遣戈船下滩水更分楼船浮豫章颇闻师出三鵶路尽是中屯六郡良汉南食麦如食玉湖南驱人如驱羊营平请谷三百万祁连引兵九千里少府私钱不可知大农计歳今余㡬土兵番马貔虎同蝮蛇毒草篁竹中未论刍粟捐金费直愁瘴疠连营空我思荆州李太守欲募蛮丁令自攻至今民歌尹杀我州郡择人诚见功张乔祝良不难得谁借前筯开天聪诏书哀痛言语切为民一洗横尸血摧锋陷坚赏万戸堑山堙谷穷三穴南平旧时颇臣顺欲献封疆请旄节庙谋犹计病中原岂知一朝更屠灭天道从来不争胜功臣好为可喜説交州鸡肋安足贪汉开九郡劳臣监吕嘉不肻佩银印徴侧持戈敌百男君不见往年濒海未郡县赵地闭闗罢朝献老翁窃帝聊自娱白头抱孙思事汉孝文亲遣劳苦书稽首请去黄屋车得一亡十终不忍太宗之仁千古无次韵子瞻春菜北方春蔬嚼冰雪妍㬉思采南山蕨韮苗水饼姑置之苦菜黄鸡羮糁滑莼丝色紫菰首白蒌蒿牙甜蔊头辣生葅入汤翻手成芼以姜橙夸缕抹惊雷菌子出万钉白鹅截掌鼈解甲琅玕林深未飘箨輭炊香秔煨短茁万钱自是宰相事一饭且从吾党説公如端为苦笋归明日青衫诚可脱彫陂彫陂之水清且泚屈为印文三百里唿船载过七十余褰裳乱流初不记竹舆呕哑山径凉仆姑唿妇声相倚篁中犹道泥滑滑仆夫惨惨耕夫喜穷山为吏如漫郎安能为人作嚆矢老僧迎谒喜我来吾以王事笃行李知民虚实应县官我宁信目不信耳僧言生长八十余县令未曾身到此长句谢陈适用惠送呉南雄所赠纸庐陵政事无全牛恐是汉时陈太丘书记姓名不肻学得纸无异夏得裘琢诗包纸送赠我自状明月非暗投诗句纵横剪宫锦惜无阿买书银钩蛮溪切藤卷盈百侧釐羞滑茧羞白想当鸣杵砧面平桄榔叶风溪水碧千里鹅毛意不轻瘴衣腥腻北归客君侯谦虚不自供胡不赠世文章伯一涔之水容牛蹄识字有数我自知小时双钩学楷法至今儿子憎家鸡虽然嘉惠敢虚辱煑泥续尾成大轴写心与君心莫传平生落魄不问天樽前花底幸好戏为君絶笔谢风烟已无商颂猗那手请续南华内外篇和曹子方杂言正月尾垂云如覆盂雁作斜行书三十六陂浸烟水想对西江彭蠡湖人言春色浓如酒不见挿秧呉女手冷卿小坞颇藏春张侯官居柳对门当风横笛留三弄烧烛围棋覆九军尽是向来行乐事每见琵琶忆朝云只今不举蛾眉酒红牙捍拨网蛛尘曹侯束书丞太仆试説相马犹可人照夜白真乘黄万马同秣随低昻一矢射落皁雕双张侯犹思在戎行横山虎北开汉疆冷卿智多髪苍浪牛刀发硎思一邦政成十缀舞红妆两侯不如曹子方朶颐论诗猬毛张龟藏六用中有光何时端能俱过我扫除北寺读书堂菊苗煑饼深注汤更碾盘龙不入香奉谢刘景文送团茶刘侯惠我大𤣥璧上有雌雄双鳯迹鹅溪水练落春雪粟面一杯增目力刘侯惠我小𤣥璧自裁半璧煑琼糜收藏残月惜未碾直待阿衡来説诗綘囊团团余㡬璧因来送我公莫惜箇中渇羌饱汤饼鸡苏胡麻煑同喫谢景文惠浩然所作廷珪墨廷珪赝墨出苏家麝煤添泽纹乌鞾柳枝瘦龙印香字十袭一日三摩挱刘侯爱我如桃李挥赠要我书万纸不意神禹治水圭忽然入我懐袖里吾不能手抄五车书亦不能写论付官奴便当闭门学水墨洒作江南骤雨图阻水泊舟竹山下竹山虫鸟朋友语讨论隂晴怕风雨丁宁相敎防祸机草动尘惊忽飞去提壶归去意甚真柳暗花浓亦半春北风㡬日铜官县欲过五松无主人和舍弟中秋月髙秋摇落四十五清都蚤霜凋桂丛纎尘不隔四维净寒光独照万象中少年气与节物竞诗豪酒圣难争锋桓伊老骥思千里尚能三弄当清风广文陋儒嬾于事浩歌不眠倚梧桐百忧生火作内热何时心与此月同后生晩出不勉学从汉至今无扬雄天马权奇大宛种吾家阿熊风骨耸言诗已出灵运前行身未闻孟轲勇明牕文字不取读蜘蛛结网尘堆壅少壮㡬时夏已秋待而成人吾木拱怜汝起予秋月篇我衰安得笔如椽但使樽中常有酒不辞座上更无氊把诗问字为汝説便当侯家歌舞筵韩信韩生髙才跨一世刘项存亡翻手耳终然不忍负沛公颇似从容得天意成皋日夜望救兵取齐自重身已轻蹑足封王能蚤寤岂恨淮隂食千戸虽知天下有所归独怜身与哙等齐蒯通狂説不足撼陈狶孺子胡能为予尝贳酒淮隂市韩信庙前木十围千年事与浮云去想见留侯决是非丈夫出身佐明主用舍行藏可自知功名邂逅轩天地万事当观失意时以右军书数种赠丘十四丘郎气如春景晴风暄百果草木生眼如霜鹘齿玉冰拥书环坐爱牕明松花泛砚摹真行字身藏颖秀劲清问谁学之果兰亭我昔颇复戏墨卿银钩虿尾烂箱籯赠君舖案黏曲屏小字莫作痴冻蝇乐毅论胜遗敎经大字无过瘗鹤铭官奴作草欺伯英随人作计终后人自成一家始逼真卿家小女名阿潜睂目似翁有精神试留此书他日学往往不减衞夫人宋元诗㑹卷二十三宋元诗会卷二十四钦定四库全书宋元诗㑹卷二十四兵部主事陈焯编黄庭坚送舅氏野夫之宣城籍甚宣城郡风流数贡毛霜林收鸭脚春网荐琴髙共理须良守今年辍省曹平生割鸡手聊试发硎刀试说宣城郡停杯且细听晩楼明宛水春骑蔟昭亭𥝧稏丰圩户桁杨卧讼庭谢公歌舞处时对换鹅经次韵答髙子勉君不居郎省还应上谏坡才髙殊未识歳晩喜无它枥马羸难出邻鸡冻不歌寒炉余㡬火灰里拨隂何呻吟斋睡起棐几坐清昼博山凝妙香兰芽依客土柳色过邻墙巷僻过从少官闲气味长江南一枕梦髙卧听鸣榔墙下蓬蒿地儿童课剪除蔓莴随分种杞菊未须锄河水传烽火交州报㨗书无能落闲处慙愧饱春蔬次韵王定国扬州见寄清洛思君昼夜流北归何日片帆收未生白髪犹堪酒垂上青云却佐州飞雪堆盘鲙鱼腹明珠论斗煑鸡头平生行乐自不恶岂有竹西歌吹愁寄黄㡬复我居北海君南海寄雁传书谢不能桃李春风一杯酒江湖夜雨十年灯持家但有四立壁治病不蕲三折肱想得读书头已白隔溪猿哭瘴溪藤寄上叔父夷仲少年有功翰墨林中歳作吏㡬陆沈庖丁解牛妙世故监市履狶知民心万里书来儿女瘦十月山行冰雪深梦魂和月遶秦陇汉节落毛何处寻次韵宋楙宗三月十四日到西池都人盛观出游金狨繋马晓莺边不比春江上水船人语车声喧法曲花光楼影倒晴天人间化鹤三千歳海上看羊十九年还作遨头惊俗眼风流文物属苏仙次韵杨君全送酒扶衰却病世无方唯有君家酒未甞秋入园林花老眼茗摉文字响枯肠醡头夜雨排檐滴盃靣春风绕鼻香不待澄清遣分送定知佳客对空觞和高仲本喜相见雨昏南浦曾相对雪满荆州喜再逢有子才如不覊马知公心是后彫松闲寻书册应多味老傍人门似更慵何日晴轩观笔砚一尊相属要从容湖口人李正臣蓄异石九峯东坡先生名曰壶中九华并为作诗后八年自海外归过湖口石已为好事者所取乃和前篇以为笑实建中靖国元年四月十六日明年当崇宁之元五月二十日庭坚系舟湖口李正臣持此诗来石既不可复见东坡亦下世矣感叹不足因次前韵有人夜半持山去顿觉浮岚㬉翠空试问安排华屋处何如零落乱云中能回赵璧人安在已入南柯梦不通赖有霜钟难席卷袖椎来听响玲珑奉答固道平生湖海渔竿手强学来操制锦刀末俗相看终眼白古人不见想山髙未乘春水归行李倘得闲官去坐曹自是无能欲乐尔烦君错为叹贤劳次韵公秉子由十六夜忆清虚九陌无尘夜际天两都风物各依然车驰马逐灯方閙地静人闲月自妍佛馆醉谈懐旧岁齐宫诗思鎻今年但闻公子微行去门外骅骝立绣鞯谢王烟之惠茶平生心赏建溪春一丘风味极可人香包解尽寳带胯黑面碾出明牕尘家园鹰爪改呕冷官焙龙文常食陈于公歳取壑源足勿遣沙溪来乱真徐孺子祠堂乔木幽人三畆宅生刍一束向谁论藤萝得意干云日箫鼔何心进酒樽白屋可能无孺子黄堂不是欠陈蕃古人冷淡今人笑湖水年年到旧痕池口风雨留三日孤城三日风吹雨小市人家只菜蔬水逺山长双属玉身闲心苦一舂锄翁从旁舎来收网我适临渊不羡鱼俛仰之间已陈迹暮牕归了读残书思亲汝州作歳晩寒侵游子衣拘留幕府报官移五更归梦三百里一日思亲十二时车上吐茵元不逐市中有虎竟成疑秋毫得失关何事总为平安书到迟冲雪宿新寨忽忽不乐县北县南何日了又来新寨解征鞍山衔斗柄三星没云共月明千里寒小吏有时须束带故人颇问不休官江南长尽梢云竹归及春风斩钓竿郭明父作西斋于颍尾请予赋诗食贫自以官为业闻説西斋意凛然万卷藏书宜子弟十年种木长风烟未尝终日不思颍想见先生多好贤安得雍容一樽酒女郎台下水如天戏咏江南土风十月江南未得霜髙林残水下寒塘饭香猎户分熊白酒熟渔家擘蟹黄橘摘金苞随驿使禾舂玉粒送官仓踏歌夜结田神社游女多随陌上郎和答孙不愚见赠诗比淮南似小山酒名麴米出云安且凭诗酒勤春事莫爱儿郎作好官簿领侵寻台相笔风埃蓬勃使星鞍小臣才力堪为掾敢学前人便挂冠次韵裴仲谋同年交盖春风汝水邉客牀相对卧僧氊舞阳去叶才百里贱子与公俱少年白髪齐生如有种青山好去坐无钱烟沙篁竹江南岸输与鸬鹚取次眠稚川约晩过进叔次前韵赠稚川并呈进叔人骑一马钝如蛙行向城东小隐家道上风埃迷皁白堂前水竹湛清华我归河曲定寒食公到江南应削𤓰樽酒光隂俱可惜端须连夜发园花同世弼韵作寄伯氏在济南兼呈六舅祠部学士山光扫黛水挼蓝闻説樽前惬笑谈伯氏清修如舅氏济南萧洒似江南屡陪风月干吟笔不解笙簧醉舞衫只恐使君乘传去拾遗今日是前衔次韵盖郎中率郭郎中休官仕路风波双白髪闲曹笑傲两诗流故人相见自青眼新贵即今多黑头桃叶柳花明晓市荻芽蒲笋上春洲定知老健休官去酒户家园得自由世态已更千变尽心源不受一尘侵青春白日无公事紫燕黄鹂俱好音付与儿孙知伏腊听教鱼鸟逐飞沈黄公垆下曾知味定是逃襌入少林次韵答柳通叟求田问舎之诗少日心期转缪悠蛾眉见妒且障羞但令有妇如康子安用生儿似仲谋横笛牛羊归晩径卷帘𤓰芋熟西畴功名可致犹回首何况功名不可求谢送宣城笔宣城变様蹲鸡距诸葛名家埓鼠须一束喜从公处得千金求买市中无漫投墨客摹科斗胜与朱门饱蠧鱼愧我初非草𤣥手不将闲写吏文书次韵寅菴兄作新菴接旧居一原风物萃庭隅陆机招隐方𫝊洛张翰思归正在呉五斗折腰惭仆妾㡬年合眼梦乡闾白云行处应垂泪黄犬归时蚤寄书大若塘邉独网鱼小桃源口带经锄诗催孺子成鸡栅茶约邻翁掘芋区苦楝狂风寒彻骨黄梅细雨润如酥此时睡到日三丈自起开关招酒徒和师厚郊居示里中诸君篱边黄菊关心事牕外青山不世情江橘千头供歳计秋蛙一部洗朝酲归鸿往燕竞时节宿草新坟多友生身后功名空自重眼前樽酒未宜轻次韵胡彦明同年羇旅京师寄李子飞看除日月坐中铨一歳应无官九迁葱韭盈盘市门食诗书满枕客牀氊留连节物孤朋酒恼乱邻翁谒子钱谁料丹徒布衣侣困穷且忍试新年出迎使客质明放船自瓦窑归鼓吹喧江雨不开丹枫落叶放船回风行水上如云过地近岭南无雁来楼阁人家卷帘幕菰蒲鸥鸟乐湾洄惜无陶谢挥斤手诗句纵横付酒杯题安福李令朝华亭丹楹刻桷上峥嵘表里江山落眼平晓日成霞张锦绮青林多露缀珠缨人如旋磨观羣蚁田似围碁据一枰对案昏昏迷簿领暂来登览见髙明寄舒申之戸曹吉州司戸官虽小曾屈诗人杜审言今日宣城读书客还趋手版傍辕门江山依旧歳时改桃李欲开烟雨昏公退但唿红袖饮剩传歌曲教新翻奕碁一首呈任公渐偶无公事客休时席上谈兵校两碁心似蛛丝游碧落身如蜩甲化枯枝湘东一目诚甘死天下中分尚可持谁谓吾徒犹爱日参横月落不曾知秋怀秋隂细细压茅堂吟虫啾啾作夜凉雨开芭蕉新间旧风撼篔筜宫应商砧声已急不可缓檐景既短难为长狐裘断缝弃墙角岂念晏歳多繁霜四月末天气陡然如秋遂御裌衣游北沙亭观江涨沙岸人家报急流船官解缆正夷犹震雷将雨度絶壑逺水粘天吞钓舟甚欲去挥白羽箑可堪更着紫茸裘平生得意无人㑹浩荡舂锄且自由赵令许载酒见过玉马何时破紫苔南溪水满緑徘徊买鱼斫鲙须论网扑杏供盘不数枚广汉威名知讼少平原樽爼费诗催草𤣥寂寂下帘幙稍得闲时公合来登南禅寺怀裴仲谋茅亭风入葛衣轻坐见山河表里清归燕略无三月事残蝉犹占一枝鸣天高秋树叶公邑日暮碧云樊相城别后寄诗能慰我似逃空谷听人声夏日梦伯兄寄江南故园相见略雍容睡起南牕日射红诗酒一年谈笑隔江山千里梦魂通河天月晕鱼分子槲叶风㣲鹿养茸㡬度白沙青影里审听嘶马自搘笻同孙不愚过昆阳田园恰恰值春忙驱马悠悠昆水阳古庙藤萝穿戸牖断碑风雨碎文章真人寂寞神为社坚垒委蛇女採桑拂帽村帘夸酒好为君聊解一瓢尝题双凫观飘萧閲世等虚舟叹息眼前无此流满地悲风盘翠竹半丛寒日破红榴青山空在衣冠古白鹤不归宫殿秋王令平生樽酒地千年万歳想来游雪中连日行役戏书简同僚简书催出似驱鸡闻道饥寒满屋啼炙背宵眠榾柮火嚼冰晨饭萨波虀风如利剑穿狐腋雪似流沙饮马蹄官小责轻聊自慰犹胜擐甲去征西客自潭府来称明因寺僧作静照堂求予作客从潭府渡河梁借甚传夸静照堂正苦穷年对尘土坐令合眼梦湖湘市门晓日鱼鰕白邻舎秋风橘柚黄去马来舟争歳月老僧元不下绳牀喜念四念八至京朔雪萧萧映薄帏梦回空觉泪痕稀惊闻庭树鸟乌乐知我江湖鸿雁归拂榻喜开姜季被上堂先着老莱衣酒樽烟火长相近酬劝从今更不违谪居黔南相望六千里天地隔江山十书九不到何用一开颜霜降水反壑风落木归山冉冉岁华晩昆虫蚤闭关冷淡病心情暄和好时节故园音信断逺郡亲賔絶山郭灯火稀崃天星汉少年光东流水生计南枝鸟𡨕心齐近逺委顺随南北归去诚可怜天涯住亦得题郑防画册惠崇烟雨归雁坐我潇湘洞庭欲唤扁舟归去故人言是丹青有惠江南帐中香者戏作螺甲割崑崙耳香材屑鹧鸪斑欲雨鸣鸠日永下帷睡鸭春闲病起荆江亭即事维摩老子五十七天子大圣初元年传闻有意用幽侧病着不能朝日邉司马丞相昔登庸招用元老超羣公杨绾当朝天下喜断碑零落卧秋风文章韩杜无遗恨草诏陆贽倾诸公玉堂端要真学士须得儋州秃鬓翁闭门觅句陈无已对客挥毫秦少游正字不知温饱未西风吹泪古藤州张子耽酒语蹇吃闻道颍州又陈州形模弥勒一布袋文字江河万古流鲁中狂士邢尚书本意扶日上天衢惇夫若在镌此老不令平地生﨑岖谢答闻善二兄公择醉面桃花红人百忤之无愠容莘老夜阑倾数斗焚香黙坐日生东陶令舎中有名酒无夕不为父老倾四坐欢欣观酒德一灯明暗又诗成戏赠米元章万里风㠶水着天麝煤䑕尾过年年沧江静夜虹贯月定是米家书画船我有元晖古印章印刓不忍与诸郎虎儿笔力能扛鼎教字元晖继阿章往岁过广陵值蚤春尝作诗云春风十里珠帘卷髣髴三生杜牧之红叶梢头初茧栗扬州风动鬓成丝今春有自淮南来者道扬州事戯以前韵寄王定国淮南二十四桥月马上时时梦见之想得扬州醉年少正围红䄂冩乌丝从张仲谋乞蜡梅闻君寺后野梅发香蜜染成官様黄不拟折来遮老眼欲知春色到池塘雨中登岳阳楼望君山投荒万死鬓毛斑生入瞿塘灔滪关未到江南先一笑岳阳楼上对君山满川风雨独凭栏绾结湘娥十二鬟可惜不当湖水面银山堆里看青山寄贺方回少游醉卧古藤下谁与愁眉唱一盃解作江南断肠句只今唯有贺方回戏答王子予送凌风菊病来孤负鸬鹚杓禅板蒲团入眼中浪説闲居爱重九黄花应笑白头翁和陈君仪读太真外传扶风乔木夏隂合斜谷铃声秋夜深人到愁来无处㑹不闗情处总伤心梁州一曲当时事记得曾拈玉笛吹端正楼空春昼永小祧犹学淡燕支髙丽条脱琱红玉逻逤琵琶捻緑丝蛛网屋煤昏故物此生唯有梦来时夜发分宁寄杜涧叟阳关一曲水东流灯火旌阳一钓舟我自只如常日醉满川风月替人愁春近闰后阳和腊里回蒙蒙小雨暗楼台柳条榆荚弄颜色便恐入帘䨇燕来梅英欲尽香无赖草色才苏绿未匀苦竹空将歳寒节又随官柳到青春胡致隆分题赋藕平生冰雪姿七星罗心胸岂无有丝毫上裨天子聪而不自荐达胡为乎泥中沈疴正无赖安得君从容其子亦可怜风味如乃翁落星楼即事葛巾藤杖竹籧篨夜静江楼纵目初海兽擎山出彭蠡玉龙衔水下匡庐三更云净猿啼露十里月寒人捕鱼已问湖山借圭角他年来此老樵渔仰山寺山下清泉迸石流山前松竹自春秋猿吟古寺偏深处云集羣峰最上头一老有灵飞窣堵二神无语锁寒湫诸天更在藤萝外欲踏层巅怅末由洪朋春风春风吹桃李歘然满中园羣动不遑息蝴蝶纷飞翻我亦感兹时歩屧遶林间颜色岂不好持久良独难置酒休其下聊复罄余欢君看桃与李成蹊亦无言独歩怀元中净尽西山日深行城北村琅珰鸣佛屋薜荔上僧垣时雨慰枵腹夕风清病魂所思渺江水谁与共忘言宿范氏水阁枕水凿疏櫺云扉夜不扃滩声连地籁林影乱天星人静鱼频跃秋髙露欲零何妨唿我友乘月与扬舲晚登秋屛阁示杜氏兄弟病人汤熨暂时停谩向秋屏台上行白日忽随飞鸟去青山断处落霞明林间嘒嘒寒蝉急江上悠悠烟艇横冨贵功名付公等嗟予老矣负平生洪炎袁遯翁云溪居水竹依山住烟霞竝舎分秋添中夜雨冷没一溪云洪刍庐山紫霄峯有禹刻石室块视落星石杯观彭蠡湖荒哉秦汉君抗旌上﨑岖永怀太史公九江观禹摹贾收有美堂自刋宸画入云端神物应须䕶翠峦呉越不藏千里色斗牛常占一天寒四檐望尽回头嬾万象摉来下笔难谁信静中踈拙意略无踪迹到波澜李彭阻风雨封家市往歳李成写骤雨万里古意毫端聚行人深藏鸟不度便觉非复鹅溪素龙眠老阮作阳关北风低草云堆山行人客子两愁絶未信蒲萄能解颜二公了了解人意似是画我封家市戏作新诗排昼睡忽有野雁鸣烟际梦访友生少年结客长安城妄喜纵酒同章程支离老去一茅屋枕书卧䎹长短更友生相望止百里寒夜寥濶无㣲声梦中乘兴辄见戴剡溪聊尔扁舟行觉来蘧蘧一榻上不用童仆争驩迎吹灯弄笔欲书寄牕前白月方亭亭题吕少冯听雨堂碧涧寒侵屋幽云夜度墙贪看山入坐怪听雨鸣廊苦乏隂铿句聊登孺子牀非君无汲引寄傲学濳郎望西山怀驹父去歳湖湘赋凛秋闻君江国大刀头百年㑹面知㡬遇十事欲言还九休照眼遥岑落懐袖过眉拄杖立汀洲漫言青山淡吾虑谁料却能生许愁杨杰勿去草勿去草草无恶若比世俗俗浮薄君不见长安公卿家公卿盛时客如麻公卿去后门无车唯有芳草年年加又不见千里万里江湖濵触目凄凄无故人唯有芳草随车轮一日还旧居门前草先除草于主人实无负主人于草宜何如勿去草草无恶若比世俗俗浮薄题吹衣亭马上衣衫涴尘土歛版权门腰伛偻冷风天上唿不来厚颜如甲汗如雨星郎髙韵凌云烟天籁唤归酌流泉人间热恼醺不到亭上鹤衣飘吹仙君方醉乐人愁絶何如御此登天阙叩天借取衣上风吹下九州作春色南城白云山悼虎巖上人白云随师来师逐白云止山空师何在木末白云起杨蟠就食未知田上劳徒厌鼎中味及与农事接方知食者贵余生寡营求念此岂易致况敢怀寸禄平居但羞愧寄东山禅师髙卧西林月孤闲独有君杖藜循涧水敧枕看山云鹿过何人见猿啼只自闻篇章知不少寄我莫辞勤春日独游南园天净鸟飞逺路幽花自香春风吹草木野水满池塘事去青山在人闲白日长兴来搔短髪微意久难忘郡中书事把麾何所徃海上有名山潮落鱼争拾云低雁可攀一城仙岛上双塔画图间当路谁知已天应赐老闲和东山禅师南涧傍游戏呈公济沖晦涧南一啸清风发林下重来白日长云逺石深连鹫岭水寒沙浅似鱼梁漫因野老询前事闲伴幽人撷衆芳更欲穷源情未巳知君嗔我索归忙酬仲灵同游天竺兼呈伯周禅老不问猿崖鸟道深携笻着屐伴君寻山中桂子惊寒夜雪后梅花逼嵗隂欲住更逢青眼顾相看须尽白头吟他年倘续髙僧传未放汤休与道林陪润州裴如晦学士游金山回作世上蓬莱第㡬洲长云漠漠鸟飞愁海山乱㸃当轩出江水中分遶槛流天逺楼台横北固夜深灯火见扬州迥船却望金陵月独倚牙旗坐浪头酬东山禅师喜公济沖晦过访作数百招提隐乱峰苍茫那辨讲堂钟春酣赖得黄鹂报路转唯寻白鹿踪菴在月邉长不锁兴来天外忽相逢山人莫笑衣冠客亦有梁鸿待赁舂蚤过天竺呈明智及同游二老雨过灵峰卧竹牀平明屐齿到云堂门前雨过新溪满石上风回旧草香山抱钟声圆不散云铺瓦面冷无光理公莫怪诗相恼今日偕行总姓汤秦王䌫船石色隂长带雨疑是白云根欲问东廵事今犹不敢言章楶海棠轩珍葩寄幽岛正对孤轩植优柔自俯仰红緑若组织春酣晴日曛坐久浓香逼池面净可鑑朝霞罩澄碧潺玉亭傍砌酾小渠回环是流水石唇吐珠涎清响醒人耳风㣲竹影碎月皎波光起飒爽无尘嚣静适心所喜茅菴竹间构圆菴所向自潇洒珍禽弄巧舌宛是居山野黙坐见真心万缘尽虚假勿陋寻尺地兹焉息意马水阁架木浮水中略彴通孤岛扶疎花影反泼刺跳鱼小风月所得多经营信云巧隐几寂无人朱栏萃幽鸟月台蜀地饶夜雨轻隂多蔽天见月月无㡬筑台邀婵娟髙凝桂影近俯视云屋连顾盻已尘外欲挹瑶宫仙宋元诗㑹卷二十四宋元诗会卷二十五钦定四库全书宋元诗㑹卷二十五兵部主事陈焯编陈襄送关都官致仕鸿雁于飞送关公也公能以礼致仕惜其有老成德不衰不养于朝天子不用古礼留之故作是诗也鸿雁于飞归戾于泽君子于田亦适维则旅力不愆曷云其极庶民之耋职自为愚君子之耋其德有濡旅力不愆曷云其劬有坚松栢君子斧之有实秠稷农夫有之天子有老曷其与归野有白驹来食我麰君子之往胡为不留我心悠悠为天子之忧洛阳曲有客顿征辔暮宿洛阳堤洛阳繁华地慨然心伤悲忆昔季伦家朱门鼎贵时锦歩四十里冠葢相追随宠移百琲珠醉撃珊瑚枝一旦委沟壑身随朝露晞绮楼日颠仆金谷无人归緑珠千古魂散作香尘飞荒榛塞中道惟有寒螀啼嗟哉百世后骄奢徒尔为荔枝歌番禺地僻岚烟鏁万树累累产嘉果汉宫坠落金茎露秦城散起骊山火炎炎六月朱明天映日僊枝红欲然自古清芬不能遏留得嘉名为椹仙上皇西去杨妃死峦海迢迢千万里华清宫阙閴无人南来不见红尘起至今荣植徧闽州离离朱实繁星稠一日为君空变色千里凭谁速置邮可怜锦幄神仙侣为饮凝浆涤烦暑绮筵不惜十千钱酩酊秦楼桂花醑秦楼女子绣罗裳鳯箫呜咽流宫商醉歌一曲荔枝香席上少年皆断肠古灵山试茶歌乳源浅浅交寒石松花堕粉愁无色明皇玉女跨神云鬭剪轻罗缕残碧我闻峦山二月春方归苦雾迷天新雪飞仙鼠潭邉兰草齐雾牙吸尽香龙脂辘轳绳细井花暖香尘散碧瑠璃椀玉川冰骨照人寒瑟瑟祥风满眼前紫屏冷落沈水烟山月堂轩金鸭眠麻姑痴煑丹井泉不识人间有上僊此景晩崿残霞断晴空宿霭收緑芜天共逺明月水同流落叶填秋望孤碪答旅愁提壶伴诗笔独醉庾公楼幽斋幽径絶尘踪莓苔上粉墉秋声连夜雨寒色一溪松学有书千卷欢无酒万钟云屏孤梦断寂寞掩巫峰金华山人幽居倚翠峦尘事不相干天地醉来小琴碁静里欢雨苔春径緑风竹夜牕寒若问长生术金炉有寳丹黑崖道中作隂山沙漠外六月苦行人水迸金莲晓汤回鐡脚春马饥思苑草仆病卧边尘夜梦金华阻披衣望北辰舟次巴崃江流何险阻次第入三巴崖断时无路山深更有家邻蔬饶竹笋乡果足枇杷况有荆州醖淹留不用嗟春日赏林亭把酒春亭览衆芳水精帘箔逗山光孤松冷落千年换野槿纷华一日香緑圃烟深迷蛱蝶曲池波暖睡鸳鸯文园莫惜骦裘费买取宜城作醉乡寄逺飞鹊翩翩暮欲栖楚天新月射璇题袖中已灭三年字心曲惟通一㸃犀歩障影迷金谷路桃花香隔武陵溪瑶华好折无人寄肠断江楼百尺梯夜意熏炉香烬蕙烟沈凛冽寒生翡翠衾月国音尘千里絶仙山楼阁五云深离懐暗耿金壶漏独梦多惊玉女碪骑省中郎才调逸拟将文笔赋秋心和正辞职方以濬河留滞万锸如云濬禹沟荀卿桥畔舣行舟珠躔合照贤人聚银汉无波海客留且作东山携妓乐未应南浦送君愁辛夷花发春醅熟只俟郊原雨少休和徐通判九月望日始见菊花月满霜飞菊始华幽丛冷落带烟斜篱边过却重阳酒泽畔谁怜野草花湖学先生归解组安州司戸老居家皆因晩节无人用陨涕临风为尔嗟登雄州南门偶书呈知府张皇城城如银瓮万兵环怅望孤城野蓼间陂面绿隂通易水楼头青霭见狼山渔舟掩映江南浦使驿差池古北关雅爱六韬名将后塞垣无事虎貔闲使还咸熙馆道中作土旷人稀驿路賖山中殊不类中华白沙有露鸳鸯泊芳草无情妯娌花氊馆夜灯眠使节石梁秋吹动边笳归来览照看颜色斗觉霜毛两鬓加重阳阁下和同舎君逢佳节忆还家我亦淹留感歳华清禁讐书惊白髪故园吹㡌负黄花谢安行有登山屐扬子居无载酒车何日得归溪上隐大收图史作生涯东园观雪风毛雨絮小园东天幙低垂惨澹空苹浦万家云覆瓦花溪千树玉彫笼穿林已夺春梅蚤夹陇潜滋夏麦丰湘酌狐衣虽可赋岂无捐瘠在沟中古城芦苇萧疎天气清水含山色照重城绿芜何处管絃地碧落旧时钟鼔声三崃桥边秋雨过六鳌宫里夜潮生萧郎秦女无归约十二楼台空月明和子瞻京口忆西湖寒食出游见寄一首春隂漠漠燕飞飞可惜春光与子违半岭烟霞红斾入满湖风月画船归缑笙一阕人何在辽鹤重来事已非犹忆去年题别处鸟啼花落客沾衣送别探得南字谪宦情牢落穷通理更谙读书不废事道古亦何慙昔喜邻州守尝陪后乘糁西湖游未厌北海饮方酣蹑屐扳云峤扪萝访竹菴鹭涛千顷雪鹫岭万堆蓝声遇时难一暌离歳忽三陪京方接畛归省㑹同参士子文宗愈朝廷礼问𥅆好留君左右俄领郡东南嵗旱钱仍贵民饥命不堪下车寛赋役露冕训田蚕画舸乘春别新书卜日覃牙旗风发发瑞节虎耽耽龙鳯吴王国烟霞古佛龛荷香轻泛浦桂子静飘岚草泽行吟苦兰陔奉养甘子文无愠色夷甫足清谈物外𡨕天籁樽前据石楠惟应怜旧尹渔钓负江潭秦观春日杂兴潭潭故邑井猗猗上宫兰不食自清渫莫服更幽闲志士耻弱植卷迹甘饥寒佳晨追长觌触物悬悲端川途𦕈回逺经歳旷音翰岂不慕裘马诡得非所安蝉冕多憷迫绳枢尠忧患枉寻竟何补方枘诚独难寝瘵倦文史驾言从遨嬉飔风举遥溆规日丽清漪含桃粲朱实杜若懐碧滋娉娉弱絮堕圉圉文鲂驰明霞廓逺瞩哀禽搅离思缛草天际合孤云川上移寛闲絶轮鞅重复多路岐信美难久伫归欤从所治昔我游京室交通五陵间主客各英妙𫀆马相追攀千金具饮啜百金顾吹弹缨弁罗广席当头舞交竿鲜妆耀渌酒采缬生风澜灯烛暗夜艾士女纷相班欢娱易徂歇转盻如飞翰亹亹负孤愿离离衔永叹山鸟窥茗饮檐花笑蔬餐弃捐勿重陈事定须葢棺艺籍燔祖龙斯文就沦䘮帝矜黔首愚诸隽出相望扬马操宏纲韩柳激頽浪建安妙讴吟风槩亦超放玉绳带华月艶艶青𡨕上奕世希末光经纬得无妄儿曹独何事诋斥㡬覆酱原心良自诬猥欲私所尚螳螂拒飞辙精衞填溟涨咄咄徒尔为沧海固无恙鹓鸾日彫灭黄口纷冗长投袂睇层霄兹懐谁与亮寄题傅钦之草堂河阳有洑流经营太行根盛德不终晦发为清济源斯堂济源上太行正当门仰视浮云作俯窥流水犇脩竹带藩篱百禽鸣朝相望有盘谷李愿故居存主人国之老实惟商巖孙班行昔供奉亟进逆耳言天子色为动羣公声亦吞萧条冰霜际不改白玉温出处士所重其㣲难具论公勿思草堂朝廷待公尊次韵邢敦夫秋懐渤海有巨鳌其颠冠嵯峨宿昔常小抃八絃相盪摩忽遭龙伯入一举空潮波取皮煎作胶清此崑崙河蝮蛇初螫手壮士断其腕岂不悲毁伤所䘏在躯干西羌沙卤地置戍或烦汉鸡肋不足云阿瞒妙思算匠氏构明堂百木入斤斧傥非豫章材冗长亦焉取英英范与苏器识兼文武胡为老一州不用作霖雨憬彼髙句丽来修荒贡职天都富如海劳汝送涓滴舳舻尾相衔逺近困供亿止沸当絶薪扬汤百无益同子瞻端午日游诸寺赋得深字太史抱孤韵畅懐在登临别乘慙邹枚佳辰事幽寻参差水石瘦窅窕房栊深清磬发疎箔妙香横素襟复登窣堵坡环回瞩嵚崟双溪贯城郭暝色带孤禽凉飈动爽籁薄雨生㣲隂尘想澹清涟牢愁洗芳斟挥箑订往古援毫示来今悔无刻烛敏续此金玉音寄陈季常一钩五十犗始具任公钓掲竿趋灌渎与尔不同调先生本西蜀侠气见英妙哀怜世间儿细㸃似黄鹞侍童双擢玉鬓髪光可照骏马锦障泥相随穷海峤平生携手好十七登廊庙小生相吏耶徒枉尺书召暮年更折节学佛得心要鬻马放阿樊幅巾对沈燎泠泠屋外泉兀兀原头烧欲知山中乐万古同一笑雷阳书事骆越风俗殊有疾皆勿药束带趋祀房瞽史巫纷若絃歌荐茧栗奴主洽觞酌呻吟殊未央更把鸡骨灼一笛一腰鼔鸣声甚悲凉借问此何为居人朝送殇出郭披莽苍磨刀向猪羊何须作佳事鬼去百无殃旧传日南郡野女出成羣此去尚应逺东门已如云蚩氓託丝布相就通慇懃可怜秋胡子不遇卓文君海康书事白髪坐钩党南迁濒海州灌园以餬口身自杂苍头篱落秋暑中碧花蔓牵牛谁知把锄人旧日东陵侯荔子无㡬何黄柑遽如许迁臣不惜日恣意移寒暑层巢俯云水信美非吾土草芳自有时鸭鵊何关汝卜居近流水小集依嵚岑终日数椽间但䎹鸟遗音鑪香入幽梦海月明孤斟鹪鹩一枝足所恨非故林培塿无松栢驾言出焉游读书与意㑹却扫可忘忧尺蠖以时屈其信亦非求得归良不恶未归且淹留粤女市无常所至辄成区一日三四迁处处售鰕鱼青裙脚不袜臭味猿与狙孰云风土恶白州生緑珠海康腊已酉不论冬孟仲杀牛挝祭鼔城郭为沸动虽非尧厯颁自我先人用大笑荆楚人嘉平猎云梦粲粲菴摩勒作汤美无有上客赋骊驹玉奁开素手那知苍梧野弃置同刍狗荆山玉扺鹊此事繇来久裔土桑柘稀蚕户不纺绩呉绡与鲁缟取具纲船客一朝南风下家室相咻迫半贾鬻我藏倍称还君息一雨复一旸苍茫飓风发怒号兼昼夜山海为颠蹶云何大块噫乃尔不可遏黎明衆窍虚白日丽空濶合浦古珠池一熟胎如山试问池边蜒云今累年闲岂无明月珍转徙溟渤间何关二千石时至自当还右雷阳书事三首海康书事十首曹能始陈仲醇诸君皆以其诗入东坡集中近日坊刻诗钞则将雷州三首互见东坡淮海二集而海康十首则专属少游俾览者莫适为主焯按宋史两公迁谪日月又考东坡年谱此十三首皆秦作非苏诗也盖苏公于绍圣丁丑从惠州安置昌化其弟子由亦谪雷州是年五月十一日公过子由于藤因同行至雷六月十一日公别子由渡海屈指在雷未尝一月淹也且其时公方病痔呻吟何暇详究雷阳风俗而书之况灌园餬口鹪鹩一枝皆属久居之事乎少游从横州徙雷州终哲宗之世至徽宗改元始得放还宜乎其属咏之多也幽眠幽眠起常晩冬晷复不长中间数十刻倐如惊燕翔晨餐粗云毕申鼓鸣相望忽忽竟何就念之动中肠天地一逆旅死生犹转商暂来旋云去迟速乃所常较计亦何补徒然费慨慷不如听两行一槩付酒觞北风吹老槐白日转纸牕布衾一觉睡身世成渺茫宿莽冬不衰兰茞幽更芳无庸伤局促速此鬓髪霜陨星石萧然古丘上有石传陨星胡为霄汉间坠地成此精虽有坚白姿块然谁汝灵犬眠牛砺角终日䝉羶腥畴昔同列者到今司赏刑森然事芒角次第罗空青俛仰一气中万化无常经安知风云㑹不复归青𡨕山阳阻浅一日行一尺十日行一丈岂不叹淹留所幸无波浪悲风动深夜原野渺森爽青天行蟾蜍枯水转魍魉此时蓬茅下去心剧于痒弃置勿复论通塞如反掌送洪景之循州参军寒梅不自重辄花桃李先矫枉有佳菊最后衆芳妍各因一时美难以相嗤怜物理固若是士林亦宜然夫子南国俊声猷推妙年数竒晩方偶参军古龙川龙川虽云逺风物号清鲜罗浮不相下颉颃巉荒天云鬓二三子聊足奉周旋行矣试老拳归欤逺翔鶱茶茶实嘉木英其香乃天育芳不愧杜蘅清堪揜椒菊上客集堂寮圆月探奁盝玉鼎注漫流金碾响杖竹侵寻发美鬯旖旎生乳粟经时不销歇衣袂带纷郁幸䝉巾笥藏苦厌龙兰续愿君斥异类使我全芬馥拟孟郊晓风有暴信暮蝉无好声晓风与暮蝉自与时节争独客辞故乡推车谒梁城梁城道迢递区区役吾生不如归旧山藜藿安性情陈令举妙奴诗西湖水滑多娇嫱妙奴十二正芬芳肌肤晳白髪脚长含语未发先有香溪上夜燕侍簪裳皎如华月堕沧浪音声入云能断肠不许北客辞酒浆主人蔼蔼邦之良少年射策谒未央俊词伟气森开张玉杓贯斗生怒芒天欲文采老更昌故使歛翮窥羣翔五十仅补尚书郎浩歌骑牛倚徜徉东风戏雨花草狂二溪泱泱青黛光妙奴勿倦侑羽觞主人正欲游醉乡和王通叟琵琶梦鶗鴂鸣时衆芳歇草堂梦断音容絶风惊玉露不成圆一夜芙蕖泣秋月金纹桿面紫檀槽曾把花前送酒舠庾郎江令费珠璧小砑红牋挥兔毫风流云散令人瘦忍看麴尘昏锦绶楚水悠悠更不西上天破鑑空依旧辇下春晴楼阙过朝雨参差动霁光衣冠纷禁路云气绕宫墙乱絮迷春濶蔫花困日长经旬牵酒伴犹未献长扬睡起睡起东轩下悠悠春绪长爬搔失幽啭款欠堕危芳蛛网留晴絮蜂房受晩香欲寻初断梦云雾已𡨕茫对淮南诏狱淮海行揺落文书亦罢休风霜欺独宿灯火伴𡨕摉笳动朱楼晓参横粉堞秋更拚飞镜破应得大刀头次韵答米元章嗜好清无滓周旋粲有文挥毫春在手岸帻海生云花鸟空撩我尊鲈正属君惟应读雌蜺差不愧王筠宿参寥房乡国秋行暮房栊日已暝惊风多犯竹破月不藏星钩箔檐风动抄书烛烬零非关相见喜自是眼长青次韵傅道自适兼呈都司芸叟学士楚国陈夫子周南久滞留敝袍披藁叶瘦马兀扁舟药饵过三伏文书散百忧何人共禅悦居士有浮休谢李安上惠茶故人蚤岁佩飞霞故遣长须致茗芽寒槖遽收诸品玉午瓯初试一团花着书懒复追鸿渐辨水时能效易牙从此道山春困少黄书剩校两三家题阎求仁虚乐亭长官平昔嗜林丘僧与开亭待胜游脩竹回环扶碧瓦小池方折转清流春深鶗鴂催诗句夜静蟾蜍入钓舟只恐政成留不得县人空此忆常游流觞亭次韵卧龙西畔北池头水擘华堂瑟瑟流㡬曲漪涟盘翠带一峯孤耸落苍虬香囊近午清无汗素扇生凉爽入秋待唤画师来貎取图成便是竹溪游别程公辟给事人物风流推镇东夕郎持节作元戎樽前倦客刘师命月下清歌盛小丛裘敝黑貂霜正急书传黄犬歳将穷买舟江上辞公去㢠首蓬莱梦寐通游龙门山次程公韵路转横塘入乱峯遍寻潇洒兴无穷楼台特起喧卑外村落随生指点中溪傍五云清逗玉松分八面翠成宫归途父老欣相语今日程公昔谢公游龙瑞宫次韵灵祠真馆閟山隈形势相髙对越台莓径翠依屏上转藕花红绕鑑中开鹤衔寳箭排烟去龙䕶金书带雨来夹道万星攅骑火满城争看使君回酬朱李二君见寄东阡北陌坐淹时偶为髙风振羽仪十丈莲花开处逺三年楮叶刻成迟鬓毛但速安仁老钱粟难输曼倩饥尚赖故人遥省忆发挥春色有新诗万古流空一鸟沈衣冠常苦事违心七行俱下知君旧四者难并笑我今梅已偷春成国色云犹凭腊造天隂美人緑绮烦遥赠莫致南金增永吟寄题倪敦复北轩倪郎才韵照冰壶北向开轩颇自娱檐度蕙风鸣鴶鵴壁经梅雨画螔蝓觥筹交错银河挂文史纵横角簟铺官舎私居同是漫莫嗟三径就荒芜次韵子由题摘星亭崑崙左右两招提中起孤髙雉堞西不见烧香成宿雾虚传裁锦作障泥萤流花苑飞星乱芜满春城緑髪齐长忆凭栏风雨后断虹明处海天低游鑑湖画舫珠帘出绕墙天风吹到芰荷乡水光入座杯盘莹花气侵人笑语香翡翠侧身窥緑酒蜻蜓偷眼避红妆葡萄力缓单衣怯始信湖中五月凉春日寓直有怀参寥觚稜金爵自岧嶤藏室春深更寂寥扪蝨幽花攲露叶岸巾髙桞转风条文书几上须髯变鞍马尘中歳月锁何日一笻江海上与君徐歩看生潮显之襌老许用草菴见处诗以约之橡叶冈头释马衔区中竒观得穷探崖空飞鼠声相应江静羣峰影倒涵居士碧云裁秀句道人哀玉扣清谈偶成二老风流事不是三乗宿草菴和孙莘老游龙洞苇萧傅火度𡨕𡨕乍入清都醉魄醒草隐月崖垂鳯尾风生隂穴带龙腥壁间泉贮千钟碧门外天横数尺青更欲仗笻留顷刻却疑朝市已千龄西城宴集元祐七年三月上已诏赐馆阁官花酒以中澣日游金明池琼林院又㑹于庆国夫人园㑹者二十有六人春熘泱泱初满池晨光欲转万年枝楼台四望烟云合帘幕千家锦绣垂风过忽闻花外笑日长时奏水中嬉太平谁谓全无象寓在羣仙把酒时宜秋门外喜参寻豪竹哀丝发妙音金爵日邉栖壮丽彩虹天际卧清深已烦逸少书陈迹更属相如赋上林犹恨真人足官府不如鱼鸟自飞沈寄题赵侯澄碧轩风流公子四难并更引清漪作小亭润及玉阶春涨雨光浮藻井夜涵星卷帘几砚成图画倚槛须睂入镜屏何日觧衣容借榻卧听螭口㵼泠泠赠刘使君景文落落衣冠八尺雄鱼符新赐大河东穰苴兵法由司马曹植诗原出国风拈笔古心生篆刻引觞侠气上云空石渠病客君应笑手校黄书两鬓蓬刘逊父示以宁斋诗二轴次韵还之扬舲偶过海邉州一见名郎破百忧荀氏诸龙俱俊伟河东小鳯最风流明珠白璧堪投报细草幽花入献酬别驾旧斋何足念文昌新府待公游次韵宋履中近谒大庆退食馆中翠华初到殿中间三馆诸儒共一班迎谒晓廷清跸近退穿春仗綵旓闲病来怕饮东西玉老去惭陪大小山知续春明退朝録借观当奉一䲭还㑹蓬莱阁冠裳列坐洒清风轩外时䎹韵箨龙人面春生红玉液银盘烟覆紫驼峰天涵秋色山山共树搅乡思叶叶重正欲买船江北去为怀明德更从容秋兴拟杜牧之鼓鼙夜战北牕风霜叶铺堦叠乱红一叚新愁惊枕上㡬声悲雁落云中眼前时节看驰马日下生涯寄断蓬弟妹别来劳梦寐杳无消息过江东秋兴拟白乐天不因霜叶辞林去的当山翁未觉秋北里酒钱烦屡索南州诗债懒频酬欲歌金缕羞红粉拟挿黄花避白头底事登临好时节等闲收拾许多愁中秋口号云山檐楯接低空公宴初开气鬰葱照海旌旛秋色里激天鼔吹月明中香槽旋滴珠千颗歌扇惊围玉一丛二十四桥人望处台星正在广寒宫还自汤泉十四韵歳晩倦城郭聨骖度嶪峩天黄云脚乱村黑鸟翎讹潦水侵生路晴天落漫坡澄江练不卷温井鑑新磨渔火分星逺沙鸥散点多霸祠题玉筯龙窟受金波琬琰存呉事儿童记楚歌孤龛瘦居士䨇塔老头陀飞鼠鸣深穴胡蜂结巧窠晩参团白足昏梵礼青螺云驭沈荒甃仙舂没浅莎杖藜从莫逆谈笑入无何淡荡日连雾萧骚风转阿华清俄梦断回首失烟萝宁浦书事挥汗读书不已人皆怪我何求我岂更求闻达日长聊以消忧泗州东城晩望渺渺孤城白水环舳舻人语夕霏间林梢一抹青如画应是淮流转处山春日金屋旧题烦乙子蜜脾新採赖蜂臣蜻蜓蛱蝶无情思随例颠忙过一春秋日霜落䢴沟积水清寒星无数傍船明菰蒲深处疑无地忽有人家笑语声月团新碾瀹花甆饮罢唿儿课楚词风定小轩无落叶青虫相对吐秋丝春日偶题呈钱尚书三年京国鬓如丝又见新花发故枝日典春衣非为酒家贫食粥已多时蚤春黄金蔌蔌满垂杨尚有春寒到画堂酒力渐销歌扇怯入帘飞雪带梅香无题扫地烧香闭阁眠簟纹如水帐如烟客来梦觉知何处挂起西牕浪接天金山晩眺西津江口月初弦水气昏昏上接天清渚白沙茫不辨只应灯火是渔船处州间题清酒一杯甜似蜜美人双鬓黑如鸦莫夸春色欺秋色未信桃花胜菊花口号美酒忘忧之物流光过隙之驹不称人心十事常居八九得开口笑一月亦无二三莫思身外无穷且赌尊前见在功名富贵何异楚人之弓城郭人民问取辽东之鹤付与香钿画鼔尽欢美景良辰欲奏长谣聊陈短韵平原居士今无影鹦鹉空洲谁举杯犹有渔阳挝鼔在为君醉后作轻雷司马槱洛春谣洛阳碧水扬春风铜驼陌上桃花红髙楼叠栁緑相向绡帐金鸾香雾浓锦裘公子五陵客拳毛赤兔双蹄白金钩寳玦逐飞香醉入花丛恼花魄青娥皓齿别吴倡梅粉妆成半额黄罗屏绣幙围寒玉帐里吹笙学鳯凰细緑围红晓烟溼车马騑騑云栉栉琼蘂杯深琥珀浓鸳鸯枕镂珊瑚澁吹龙笛歌白纻兰席淋漓日将暮君不见灞陵岸上杨柳枝青青送别伤南浦妾薄命二月东风吹不恶后园桃李先春落髙堂去妇对花愁君恩非轻妾命薄忆昔三星光在天煌煌车马朱门前结褵幸得事君子愿託丝罗千百年履㾗才遍君家地相看已觉君心异门外新欢一破颜室中旧爱双垂泪妾心比玉自坚贞君眼如星到处明女子暌离泰山重丈夫弃置鸿毛轻莫夸緑髪红颜好女色由来不长保君不见灞上銮舆祓禊回阿娇已向长门老丰稷荷花桃杏二三月此花泥滓中人心正畏暑水面独摇风浄刹如金涌嘉賔照幕红谁歌采菱曲舟在晩霞东郑獬採凫茨朝携一筐出暮携一筐归十指欲流血且急眼前饥官仓岂无粟粒粒藏珠玑一粒不出仓仓中羣鼠肥明皇四海不摇草九重藏祸根十年傲尧舜一笑破干坤猿狖皆冠冕犲狼尽子孙潼关兵已破㑹忆老臣言蠡口絶句千重越甲夜城围战罢君王醉不知若论破呉功第一黄金印合铸西施朱长文咏斋偶书呈子通无隐夙志在萧闲获此遯幽迹乔林无冬春苍蔼异晨夕旁窥疑好峰俯瞰惊峭壁浩然溪山兴尽在陶潜宅杖藜行水邉萍际湛空碧良鱼不轻游弱鱼犹自惜吟髭不禁霜晓镜见蚤白古人已深叹信是林园客遣累假禅锋陶情任诗格寄声招友人来看亭前栢柬隐者不爱纷华爱寂寥松风竹月共萧萧因随野鹤过三径每对江鸥洗一瓢无复尘埃沾短褐尚思烟水泛归桡道人肯与羲之友飞钖重来莫待招宋元诗㑹卷二十五宋元诗会卷二十六钦定四库全书宋元诗㑹卷二十六兵部主事陈焯编孙觉介亭真人昔未起奔鹿骇四方连延天目山两乳百里长有地跨江海无种生侯王中宵燎穹旻列石表坛场朱旗大梁野英气吞八荒寥寥百年后故物亦已亡所余彼巉巖峰巅屹相望主人承明老星斗工文章筑亭紫霄上坐客苍株旁攀云弄明月晓星生扶桑禹山隔波涛简书永埋藏愿逢希夷使水土还故常李廌文选楼申辕应楚聘邹枚适梁苑藩侯喜宾客贤贤易鹰犬黄绮游汉庭羽翼缯缴逺秦府十八公攀附名益显昭明梁才子文囿俾蒐选髙斋切浮云雉堞俯晴巘尚应媿河间笔削非大典骊山歌君门如天深九重君王如帝坐法宫人生难处是安稳何为来此骊山中复道连云接金阙楼观隐烟横翠红林深谷暗迷八骏朝东暮西劳六龙六龙西幸峩眉栈悲风便入华清院霓裳萧散羽衣空麋鹿来游墟市变我上朝元春半老满地落花人不扫羯鼓楼髙挂夕阳长生殿古生青草可怜呉楚两醯鸡筑台未就巳堪悲长杨五柞汉幸免江都楼成隋自迷由来流连多丧徳宴安鸩毒因奢惑三风十愆古所戒不必骊山可亡国书侍儿小莹裙带旋剪香罗列地垂娇红嫩绿写珠玑花前欲作重重结系定春光不放归张耒夏日书懐士而懐其居孔子亦云非贤臣事晋侯夜载使逃齐酖毒比燕居君子不可懐乐小必害大安近逺之迷野刍养骐骥当念和銮驰一饱愿即止㡬何非犬鸡髙贤意有在汲汲不敢违安能守槽枥长伴儿曹嬉感遇穰侯擅闗中颇畏诸侯客摉车计已迟终困范公策庸夫吞富贵百计私自惜势移祸败至智巧竟何益至公览英俊苴补乃无隙请看桑林饿亦脱赵子厄斑竹重瞳陟方时二妃葢老人安肯泣路傍洒泪留丛筠颇疑葛陂化㸃㸃留斑鳞慎勿脱水去人世多埃尘籴官粟有感持钱籴官粟日夕拥公门官价虽不髙官仓常苦贫兼并闭囷廪一粒不肯分伺待官粟空腾价邀吾民坐视既不可禁之亦纷纭扰扰田畆中果腹才㡬人我欲究其原宏濶未易陈哀哉天地间生民常苦辛离黄州扁舟发孤城挥手谢送者山回地势卷天豁江面泻中流望赤壁石脚揷水下昏昏烟雾岭歴歴渔樵舎来此实三载邻里通假借别之岂无情老泪为一洒篙工起鸣鼓轻橹健如马聊为过江宿寂寂樊山夜晩归寄无咎屋东云移山屋西日半壁余天一剑青逺雨万丝白官事痴可了未遭官长责惟应晁夫子不可别顷刻广化遇雨浮云蔽髙峰台殿延晩色风声转谷豪雨脚射山白东楼瞰虚明龙甲排桧栢萧森异人境坐视动神魄撞钟寺门掩晩霁尚残滴相携下山去尘静马无迹归来解鞍歇新月如破璧但恐桃花源回舟已青壁赠无咎文风还正始磊落有诸君长者进后生亦使我有闻譬如狸与虎偶使并称文终然不可及困我力空勤触有羸其角进有跋其胡膏车秣吾马白日在脩途虽乏无何杯颇多未见书力学致事功良田本深锄黄子少年时风流胜春栁中年一钵饭万事寒木朽室有僧对谈房无妾持帚此道人人事谁令余独不阿几小儿名阿几眉目颇疎明日来书案傍学我读书声男儿事业多何必学读书自古竒男子往往羞为儒阿几笑谓爷薄云无密雨看爷饥寒姿儿岂合贵富翁家破箧中惟有书与史教儿不读书更欲作何事寓陈杂诗朝雨如棼丝咫尺不相辨俄然晨光漏绀碧出天面天工易明晦顷刻俄屡变今朝事大定云物卷组练客有北来説蝝生被数县谷穂无一粒遗秆如立箭卑田成大泽投种哀莫见官人懵不知犹喜输租办兴懐及鳏寡独愧吾饱饭秦子死南海旅骨还故墟辛勤一生事空得数篇书琅琅巧言语玉佩聨琼琚知者能㡬人憎者颇有余书生事业薄生世苦勤劬持以待后世何足润藁枯兴懐及平昔使我涕涟如道路阻且长悲哉违抚孤开门无客来永日不冠屦客知我老懒投刺辄复去端成两相忘因得百无虑故人在傍郡书信不能屡兴哀东坡公将揜郏山墓不能往一恸名议真有负可能金玉骨亦逐黄壤腐但恐已神僊裂石终飞去寄答参寥我生为文章与衆常不偶出其所为诗不笑即嘲诟少年勇自辩盛气争可否年来知所避不敢出诸口时时未免作包以十袭厚低心让儿曹黙黙衆人后见君不能已颇亦陈所有君岂少取之时以佳句授幽絃喜有听清唱慰孤奏如何瞥然去使我不得友夏日杂感羣动入夜息我归亦安眠脱我身上衣投枕体宴然朝日常营营有生不可闲羲和戢其光幸此须臾闲人生一世中大小无百年胡为不自暇长抱勤苦叹才者勇设施诞者夸死权彼有驱其心欲休谅无缘我本与世疎少慵老成顽何为不引去坎轲行所艰娟娟檐前月虽缺自媚好团团理丝虫养身恃其巧无能老蝙蝠乗夜出堂奥那能捕飞蚊未解聒耳閙悲歌草间蚓辛苦自鸣噪尔生可以黙何所欲而噪鸣哇诉其渇谓若天可祷瘖蝉死不鸣岂以诉无效悠悠羣动情谁能辨丑好我歌岂徒然亦用自警告冬日放言秦人焚诗书意欲遂絶灭六经至今存何曾损豪髪兴衰有天理人力自浅拙不忧骊山墓囘首遭发掘元子本豪爽颇复有俗气孟嘉亦可人乃与较权势崛强尽百年究竟成何事江左无英雄汝得免徒𨽻潘郎以予生日见过致酒出两诗东风沛甘雨百物一时好江边桃李尽红紫到百草道傍负担子寒食归祭祷念我淮上丘三年不躬扫淮阳牡丹窟盛不数伊洛姚黄一枝开衆艶气如烁亭亭风尘表独立朝万蕚谁知临老眼更复美葵藿于湖曲芜湖令寄示温庭筠湖隂曲其序乃云晋王敦反屯于湖隂帝微行至其营敦梦日遶之觉而追不及故乐府有湖隂曲按晋地志有于湖而无湖隂本纪云敦屯于湖隂察营垒而去余顷游芜湖问父老湖隂所在皆莫之知也然则帝至于湖当为断句乃作于湖曲以遗之使正其是非云武昌云旗蔽天赤夜筑于湖洗锋镝巴滇騄骏风作蹄去如灭没来不嘶日围万里纒孤壁兵气如霜已潜释蛇矛贱士识天颜玉帐髯奴落妖魄君不见铜驼陌上尘沙起朔骑春来饮瀍水浮江天马是龙儿蹙踏扬州开帝里王气尚县五百秋弄兵老濞空白头石城战骨卧秋草更欲君王分上流苏叔党吕知止自许下见访叔党有诗见赠赋此奉答三年齐安看江山可当中原故人面北来尘埃逢故人眼前却作江山见君似江山定不踈能出吾言世亦无苏郎下笔妙无敌吕郎与谈惊未识凤雏骥子未宜轻囊空各有千金璧赠君锦绣英琼瑶报我琅玕金错刀溪毛横污未相弃岁暮与君甘緼袍少年行少年卖珠登主门主家千金惜一身绿鞴请罪见天子尚得君王唿主人鬬鸡走马长安道豪杰驱来奉谈笑汉庭碌碌公与侯畏祸忧诛先白头代赠洞房飞香作春雾僊人劝酒香中语明眸第二紫云娘莺学歌声栁如舞蹙眉长歌澧有兰银勾请君春草篇繁絃髙张烛烧夜玉壶未尽参在天春泥雪消淮上路东风浪欲惊客橹恼公旧事㡬魂梦过眼相逢一风雨黄流清洛上天汉呉山洞庭藏水府谩题诗句寄归舟江口风狂那得渡片雪歌瑶池一片孤飞雪风急身轻飞不歇谁将翠袖遮得归十斛明珠换与谁金龟贵客迎将去玉作辎軿载烟雾人间不解桃李心独与琵琶自相语主人白头情不亲朱楼夜锁梨花春愿同花落寄流水飘出朱门随路尘长恐此生空已矣从此失身轻薄子人生但乐两心知谁是琼瑶孰泥滓莺惊中弹花辞树蝶散蜂稀春日暮风光不断流水长不知片雪今何处飞萤词碧梧含风夏夜清林塘五月初飞萤翠屏玉簟起凉思一㸃秋心从此生方池水深溪雨积上下辉辉乱凝碧幸因帘卷到华堂不畏人惊拂瑶席汉宫千门连万戸夜夜荧煌暗中度光流太液池上波影落金盘月边露银阙苍苍玉漏迟年年为尔足愁思长门怨妾不成寐团扇美人还赋诗避暑风廊人语笑栏下扑来罗扇小已投幽室自分明更伴残星碧天晓君不见连昌宫殿洛阳西破瓦頽垣今古悲荒榛腐草无人迹只有秋来熠燿飞偶书秋隂漫漫㡬千里赤壁矶前天接水连樯接柁不复行老鱼擘波时出戏黄橙紫栗収如积青钱买酒不堪惜北人岁久厌南餐山边有路何时还穷秋昼夜隂如一夜不见星朝蔽日枯畴已获大野空怒江未落连州没长鱼拨刺不受钓渔子髙眠守蓬荜紫髯旧宫谁复游鼎峙雄心久萧瑟周郎战处沧江囘鱼龙荡潏山石摧荆州艨艟莫举檝走君不劳一炬灰当年雄豪谁复在乔木荒烟忽千载蕲竹截作寸笛材一冩山川万古哀劳歌暑天三月亢无雨云头不合惟飞土深堂无人午睡余欲动身先汗如雨忽怜街里负重民筋骸长转十石弩半衲遮背是生涯以力受金饱儿女人家牛马系髙木惜恐奔驱犯炎酷天工作民良久难谁知不如牛马福江南曲江蒲芽白江水绿江头花开自幽淑人家晨炊欲熟时旋去网鱼惟所欲往来送租只用船未省沙泥曽污足有钱买酒醉邻里终日数口常在目不学长安贵公卿每遣离心寄朱毂朝游巖廊暮海岛谴人未归心自逐牧牛儿牧牛儿逺陂牧逺陂牧牛芳草绿儿怒掉鞭牛不触涧边柳古南风清麦深蔽目田野平乌犍砺角逐草行老㹀卧噍饥不鸣犊儿跳梁没草去隔林应母时一声老翁念儿自携饷出门先上冈头望日斜骤雨湿蓑衣拍手唱歌寻伴归逺村放牛风日薄近村牧牛泥水恶珠玑燕赵儿不知儿生但知牛背乐读中兴颂碑玉环妖血无人扫渔阳马厌长安草潼关战骨髙于山万里君王蜀中老金戈铁马从西来郭公凛凛英雄才举旗为风偃为雨洒涤九庙无尘埃元功髙名谁与纪风雅不继骚人死水部胸中星斗文太师笔下蛟龙字天遣二子传将来髙山十丈磨苍崖谁持此碑入我室使我一见昏眸开百年废兴増叹慨当时数子今安在君不见荒凉浯水弃不収时有游人打碑卖鲁直惠洮河緑石作氷壶研次韵洮河之石利劒矛磨刀日解十二牛千年荒徼困沙砾一日见寳来中州黄子文章妙天下独驾八马森幢旒平生笔墨万金直竒煤利翰盈箧収谁持此研参案几风澜近手寒生秋包持投我弃不惜副以清诗帛加璧明窻试墨吐秀润端溪歙州无此色野人斋房无玩好慙愧衣冠陈裸国晁侯碧海为文词盘礴万顷澄清漪新篇来如彻扎箭劲笔更似画沙锥知君自足报苍璧愧我空赋琼瑰诗福昌秋日效张文昌秋野无人秋日白禾黍登场风索索豆田黄时霜已多桑虫食叶留空柯小蝶翩翩晩花紫野鹑啄粟惊人起洛阳西原君莫行秋光处处伤人情黄桑萧萧秋水清田中日午村鸡鸣场边九月禾黍熟空原雉飞饱新谷枣篱虫鸣村路曲道边古坟生野菊人稀田濶草茫茫洛阳秋深能断肠题韩干马图头如翔鸾月颊光背如安舆凫臆方心知不载田舍郎犹带开元天子红袍香韩干写时国无事绿树隂低春昼长两髯执辔俨在傍如瞻驰道黄屋张北风扬尘燕贼狂廐中万马归范阳天子乗骡蜀山路满川苜蓿为谁芳罔沙阻风大江春风浪如屋客舟迎风罔沙宿连樯接柁古岸傍岸头无人春草绿船头日出炊烟起买鱼携菜来就市渔人水恶不出门萧条野市无鸡豚堤边纸钱灰若雨洗酒赛神巫降语南人艇子不避风横江五两翩翩去北邻卖饼儿每五鼓未旦即遶街唿卖虽大寒烈风不废而时略不少差因为作诗且有所警示秸秬城头月落霜如雪楼头五鼓声欲絶捧盘出户歌一声市楼东西人未行北风吹衣射我饼不忧衣单忧饼冷业无髙卑志当坚男儿有求安得闲读苏子瞻韩干马图我虽不见韩干马一读公诗如见者韩生画马常苦肥肉中藏骨以为竒开元有臣善司牧四十万匹屯山谷养之罕用食之丰力不曾施空长肉韩生图像无乃然我谓韩生巧未全君不见昔时骐骥人未得饥守盐车唯有骨昂藏不受尘土侵伯乐未来空伫立骐骥乏食肉常臞韩生不冩瘦马驹谁能为骥传之图不如凡马饱青刍再和马图我年十五游闗西当时唯拣恶马骑华州城西铁骏马勇士十人不可覊牵来当庭立不定两足人立迎风嘶我心壮此宁复畏抚鞍蹑镫乗以驰长衢大唿人四走腰稳如植身如飞桥边争道挽不止侧身逼堕壕中泥县空十丈才一掷我手失辔犹攅蹄回头一跃已在岸但见满道人嗟咨关中平地草木短尽日散漫游忘归驱驰宁复受鞭策进止自与人心齐尔来十年我南走此马嗟嗟入谁手楚乡水国地卑污人尽乗船马如狗我身未老心已衰梦寐时时犹见之想图思画忽有感况复慷慨吟公诗达人遇境贵不惑世有尤物常难得宁能使我即无情搔首长歌还叹息郭圃送芜菁感成长句芜菁至南皆变菘菘美在上根不食瑶簪玉笋不可见使我每食思故国西邻老翁知我意盈筐走送如雪白蒸烹气味元不改今晨一餐和南北孔明用蜀最艰窘百计捃拾无遗策当时此物助军行渭上褒中有遗植英雄临事究琐屑终服竒才屈彊敌想见躬耕自灌畦当时有意谁能测萧朝散惠石本韩干马图马亡后足世人怪韩生画马身苦肥干宁忍不画骥骨当时廐马君未知开元太平国无事战马卷甲饱不骑玉关槖驼通万里长安第宅连诸姨笙歌锦绣遍一国六龙长闲空食粟霜甜秋草沙苑游日暖春波渭川浴脽圆腰稳目生光细尾丰膺毛帖肉珠鞍玉镫骄不行岂有尘埃侵四足韩生丹青写天廐磊落万龙无一瘦岂知车下骨如墙饥啮草根刺伤口君家古图才半身千里腾骧已有神回身侧顾不无意剪騣络头嗟失真君不见太宗战马拳腹毛身骑此马缚羣豪龙虎精神金鼓气岂有闲地供脂膏至今画图快胷臆想见虬须亲破贼那知但爱廐中肥渔阳筯脚蹄如石神驹入水随烟云蜀山石路无行人六骥悲鸣足流血骑骡遗事一酸辛奉先寺荒凉城南奉先寺后宫美人官𦵏此角楼相望髙起坟草间栢下多石人秩卑埋骨不作塜青石浮屠当丘坟家家坟上作享亭朱门相向无人声树头土枭作人语月黑风悲鬼揺树宫中养女作子孙年年犊车来作主废后陵园官道侧家破无人扫陵域官家岁给半千钱街头买饼作寒食田家野塘积水绿可染舎南新栁齐如剪去冬雪好麦穂长今日雨晴初择茧东家馈黍西舎迎连臂踏歌村市晩妇骑夫荷儿扶翁月出桥南归路逺海州道中孤舟夜行秋水广秋风满帆不揺桨荒田寂寂无人声水边跳鱼翻水响河边守罾茅作屋罾头月明人夜宿船中客觉天未明谁家鞭牛登陇声秋野苍苍秋日黄黄蒿满田苍耳长草虫吚吚鸣复咽一秋雨多水满辙渡头鸣舂村径斜悠悠小蝶飞豆花逃屋无人草满家累累秋蔓县寒𤓰女几祠下山边白云闲不扫山下松花龙甲老东风古栢吹暖香庙前土马荒春草朝霞为裳水为珮守庙千年老龙在清风扫堂神欲还山头月出溪潺潺从黄仲闵求友于泉炎暑战已定清秋当抗衡碧云生雁思幽草见蛩情晒麦村墟静观书枕箪清谁能酌𤣥酒来破屈原醒赠陈履常劳苦陈夫子欣䎹病肺苏席门迂次数僧米及时无㫖蓄亲庖急青钱药裹须我场方不给何以絷君驹至安化驿先寄淮阳故人萧条安化驿倦客思悠哉积水连天濶青山送客来疎篱风卷叶败屋雨生苔寄语淮阳旧人今放逐回酬同年徐正夫司戸时欲筑室嵩洛间少别老相见无言空惘然功名属多病诗酒乐衰年厌颜公粥囊须赵壹钱归装何日办嵩少好林泉破幌破幌一㸃白卧知千里明低窻通雪气乔木尚风声传柝军城静鸣钟梵刹清髙眠寻断梦邻树已乌惊秋懐木落晩风急宵凉侵暑衣有期惟向老无计未成归只益颠毛脱还从髀肉肥感时仍弔古回首意多违衰鬓不堪洗病躯先觉隂天寒白日短岁暮乱山深薄酒醒无力危絃奏不禁谋身老逾拙三聴洛阳砧清秋万里兴力疾上髙台岁熟雉兎饱风髙榆栁摧晩篁元自绿幽菊为谁开寂寞无人问乡书久不来宿铜陵山色日已远问人归路长碧天凉后濶秋物雨余荒人静路傍寺鸟啼林下房铜陵竟何就空死汉呉王冬夜山静寒云薄天空孤月明霜桐占堦影风叶绕廊声经济心难就蹉跎岁屡更㝠鸿本清逺何事亦宵征和西斋山色供开镜溪光照掩扉暗虫先夜响萎叶近秋飞灌壠晴蔬出窥笼暮鹤归鸣琴坐朗月轻露㸃秋衣春寒客舎逢桃李清尊聊自懽梦中惊夜雨醉里度春寒草色逺还绿鸟声晴更繁预期多病眼花发莫辞看岁暮书事岁晏北风疾山空万谷号木枯随意折鸿断不成髙深屋支蓬戸温炉暖緼袍老天元不寐鸣竹鼓萧骚原庙依冈起传为世祖营南阳无雊雉熊耳合投兵霜日蓬原路天风栢殿声山川英气在不负昔闻名宿东鲁父店郡国何时极覉愁触处生望随天不尽春共野兼平烟树淮南濶渔盐楚俗轻飘零五年别叹息鬓毛更春望暖日晴熏草清淮濶浸天地卑连逺水城废入春田目极风灯外愁县涙脸边人生苦多感花栁自年年同七兄及崧上人自坟庄还寺和风快人意岸帻晩衿凉日落野㾗碧月生淮际光论诗得灵运静语属支郎不是耽闲散从来懒性长蔡河涨浑浑虽未巳浩浩竟东归濶处长天近澄边一鸟飞西风疎苇乱斜日逺村微淹泊从吾道扁舟伴钓矶泊长平晩望江稳夷犹櫂春归杳霭天翠深交岸树绿逺望川田渔酒数家市帆樯何处船登临一回首无恨亦依然夏日蚓壤排晴圃蜗涎印雨堦花须娇带粉树角老封苔问字病多忘过隣慵却廻晩凉还盥栉对竹引清杯细径依原僻茅蓬四五家山田来雉兎溪雨熟桑麻竹笼辰収果茅菴夜守𤓰颇知农事乐从此问生涯夜色川原合秋声草木催星辰随地濶河汉抱山来栖鹤凉先警饥乌夕未回髙楼对斜月鸣笛正清哀冬日杂兴池馆留余雪西山照夕曛腊催梅蘂迸春向鸟声新愁思仍当病风光欲近人年年桃李树相对只伤神南壁苍崖壮穷冬井落闲风声先老树日色避诸山落雁饥相向啼乌夕自还微微寒月影蓬户已深关击柝山城闭疎灯野店扄疾风鸣夜谷晴水动浮星霜翼归何晩邻机织未停短歌时自和愁絶更谁听建平途次野桥田径滑官路栁条新流水伴迟日野花留晩春㸃空知去翼冲绿有归人自笑谙岐路无劳更问津暮春夜雨轻寒拂晓晴牡丹开尽值清明庭前落絮谁家栁叶里新声是处莺白髪欲来如有信青春归去更无情便当种秫长成酒远学陶濳过此生夏日杂兴墻下溪流清且长夹溪乔木雨苍苍䙚风翠菓擎枝重照水圆荷舞叶凉蜗殻已枯黏粉壁燕泥时落汚书牀南山野客闲相过赠我能携药满筐屋东苍鸠唿雨屋东啼麦穂初长燕子飞竹里人家鸡犬静水边官舎吏民稀溪声夜涨寒通枕山色朝晴翠染衣頼有西隣好诗句赓酬终日自忘饥登海州城楼城外沧溟日夜流城南山直到城楼溪田雨足禾先熟海树风髙叶易秋疎傅里闾询故老秦皇车甲想东游客心不待伤千里槛外风烟尽是愁京师废宅当道朱门白昼扄髙堂歌吹久无声古窻积雨昏残画朽树轻隂长寄生门下老人时洒扫旧时来客叹平生艶姬骄马知何处独有庭花春自荣登城楼沙雨初干巾褐轻独披蓑蔓歩髙城天晴海上峰峦出野暗人家灯火明归鸟各寻芳树去夕阳微照逺村耕登楼已恨荆州逺况复安仁白髪生送泗州推官王永年致仕还乡王年四十而致仕士大夫所少也为忆田园便拂衣休官退勇似君稀尘埃摆脱青衫去闾里惊嗟黑髪归南畆稻粮仍岁熟旧山芝术入秋肥百年从此皆闲日寄语人间浪是非自海至楚途次寄马全玉萧萧晩雨向风斜村逺荒凉三四家野色连云迷稼穑秋声催晓出蒹葭愁如夜月长随客身似飞鸿不记家极目相望何处是海天无际落残霞夏日黄帘翠幔断飞蝇午影当轩睡未兴枕稳海鱼镌紫石扇凉山雪画青缯廊隂日转雕栏树坐冷风生玉盌氷满案诗书尘蠧甚故应疎懒过炎蒸遣兴和晁应之蓬门鸟雀啅黄昏归迳牛羊各有羣水濶蛟龙隂后出山空虎豹夜深闻西来谷引秦川雨南去秋连楚泽云唐汉废兴无处问西风禾黍但丘坟渡洛因泛舟东下数里颇忆淮上沄沄清洛转山隈渺渺东流不复回轻鸟竟随青嶂去乱波争泛夕阳来偶惊舟楫乡心起乍脱尘埃病眼开疑是盱眙郭门外月明帆席过清淮和周亷彦山光不动晩云垂芳草初长衬马蹄新月已生飞鸟外落霞更在夕阳西花开有客时携酒门冷无车出畏泥修禊洛濵期一醉天津春浪绿浮堤春日遣兴流光向老惜芳菲搔首悲歌心事违绿野染成延昼永乱红吹尽放春归荆榛废苑人闲牧风雨空城鸟夜飞断送一番桃李尽可怜桑柘有光辉卧病月余呈子由风叶鸣窻已复朝唤回归梦故山遥酒壶暗淡浮尘集药鼎青荧败叶烧闭户独依寒蟋蟀移牀更就雨芭蕉病深欲请安心术长日如年未易消次韵张公逺平淡春云捧额浮秋光劒㦸近人流无肠可断方为恨有药能治不是愁欲待挑琴聊试术未传驱豆更何谋遥知添得寒窻梦尤在华堂绮席头双槐晩秀三月一日初见新叶东皇无处着繁华亦复分张到我家他日老苍悲败枿今晨嫩绿出新芽秃翁承弁纎纎髪村妇萦鬟草草花桃李蹊中人迹絶绿隂门巷正藏鸦登山望海鸟去苍烟古木人归绿野孤舟信美虽非吾土消愁且复登楼霅溪道至四安镇苕霅清秋水底天夜帆灯火客髙眠江东可但鲈鱼美一看溪山直万钱上元都下二絶淡薄晴云放月华晩粧新晕脸边霞管絃楼上争酤酒巧笑车头旋买花骄马金鞭白面郎双鬟小女坐车箱轮声辘辘归何处留得红笼绛蜡香伤春浮云冉冉送春华怯见轻寒日欲斜半夜雨声能㡬许晓来落尽一城花嫩紫妖红惜不得乱随风雨㸃蓬蒿荒田野草花开晩主管春光属尔曹春雨中偶成春隂只与睡相宜卧听鸣禽语复飞一缕断香浮不散何人深院昼熏衣懐金陵壁月琼枝不复论秦淮半已掠荒村青溪天水相澄映便是临春阁上魂曾作金陵烂漫游北归尘土变衣裘芰荷声里孤舟雨卧入江南第一州宋元诗㑹卷二十六宋元诗会卷二十七钦定四库全书宋元诗会卷二十七兵部主事陈焯编贺铸故邺按邺都记汉建安十二年曹操㓕袁氏始大筑邺当时京兆洛阳南阳许皆大都而邺为之长操子丕代汉复定都洛阳此后僭窃更据邺而未始残破元魏孝文帝自代南廵驻跸邺下久之以南望枉人山北接栢人县非善地遂去之河南将行挂饭罂于城楼上识者解之挂饭县飱也岂待𤣥孙宅此乎至孝静帝果为髙欢刼迁都邺齐五主营建宫室规模壮丽逾前魏周武平齐焚撤略尽及隋文克尉迥遂洿潴之筑京观于葛屦山徙郡治安阳邺犹为属邑熙宁间始废之戊午九月独游晩归马上赋魏武昔恢图北平谭尚孼卜邺筑新都非徒为三穴将行迁鼎志遽有分香诀落日繐帐空奠终歌舞阕旋䎹瀍洛上载起苍龙阙四叶不归东苔花驰道絶食槽䜟终騐挂饭期先决扰攘百年间累车寻覆辙山川气象变朝市繁华歇白露复青芜茫茫换时节隂风吹葛屦燐火走兵血木叶下西陵寒虫助骚屑烛蛾双蛾来翩翩慕此堂上烛附炎竟何功自取焚如酷感彼万动微保生在无欲不见青林蝉饮风聊自足题兰陵王碑隂碑载王名肃字长恭北齐文襄之子王有武略善抚士每得一𤓰数李必分甘饵衆金墉之战免胄先登推功第一今兰陵王曲即凯歌也为后主所忌得疾不治而卒以鸩薨墓在滏阳西南十里碑字大兼分𨽻法有古气而不着书人名文乃卢思道也齐室生武贤兰陵类颇牧析𤓰飨虎士餍慰比粱肉金墉免胄战破阵何神速乐府有遗声当歌凯旋曲磐宗既不寿霸祚宜尔促十代六百年人间变陵谷荒涂接幽壠谁复禁樵牧窆石半欹摧钩锄断鳌足苍苔蚀篆刻仰睇眩尘目操翰无媿词千言不为辱人生妄区别共尽同草木何待雍门弹令君涙盈匊冠氏送武钦之安阳黄金络征辔之子待明发樽酒少迟留禅林见凉月歌鬟结蛾黛怨此佳期濶去去栁堤风青蝉催白髪游云龙张氏山居云龙山距彭城郭南三里郡人张天骥圣涂筑亭于西麓元丰初郡守眉山苏公屡登燕于此亭下畜二鹤因以放鹤名亭复为之记亭下有小屋曰苏斋壁间榜眉山所留二诗及画大枯株亦公醉笔也壬戌秋余初至徐张惠然见临继相招为山中游昔闻张逸民卜筑云龙山东望结遐想喜得彭城官一语定襟契宛如平生欢招携属休沐投此萝薜间女仆候门巷青袿双翠鬟苏斋轩户明饼火焚椒兰寳墨鬼神䕶清诗氷玉寒森然拱檐霤架石排琅玕东趋放鹤亭磴道披茅菅指顾百村落炊烟林莽间日脚洒平陆两山如断环凄风振晩叶坐怯衣裘单引领紫霄极飘飖如可干缅懐眉山公五马来游盘酣兴走颠笔苍崖即鑱刋午年仲冬月雪野云弥漫扫石坐舒啸惠泉烹鳯团当时诧盛集千古陋逵安俛仰迹遂陈斯人久泥蟠我来后千日逸䠱何由攀仰懐胜事往俯遵尘路还山英能不辱时欵白云关登黄楼有懐苏眉山登黄楼望黄州黄州望不见楼下水东流水流何可留浮云更悠悠伤心泽畔客憔悴楚兰秋和张谋父游石佛山观魏太武书按南北史彭城图经魏太平真君十一年太武南侵至𤓰步筑宫驻跸声欲渡江宋人患之遣使请婚馈百牢以犒师明年春旋师渡淮复留连徐方再旬始北去今彭城南五里因山鑱佛髙十许丈东北百步有大磐石欹枕小溪划然四字曰阿弥陀佛皆径尺余葢当时太武以铁箠画是字非刋刻也乙丑秋张谋父赋诗要余属和焉中区昔屯否代邦天所开鸿图属太武不世英雄才南洗洛阳血西盪长安灰氊车十万乗略地驱风雷一苇济长淮筑宫𤓰步隈东隣拜牢饩走使为婚媒云旗即归路览胜此徘徊俯挥铁马鞭顽石同陶坏划成四大字屹栗隂虹摧沦精入崖壑怒气羞蟠回茫茫六百年风雨生莓苔伟蹟寖销泯威灵安在哉君为访古游赋诗追七哀人生谁不尔零落同尘埃登金陵雨花台迢迢朱雀航飞葢共凌越东风石子冈芳草微径絶生公法堂在清夜贮明月回认城郭游春䔢烂晴雪长烟动江隩微云起山胁连樯去迟回白鸟屡明㓕游百福寺即唐诗人张司业借故居文昌西郭居脩竹闭环堵琴樽不复存青莲开梵宇尘纷晦遗像粉绘才可覩拜奠愧无言长哦古乐府金山轻舠放中泠岸逺春风壮檝师俯仰唿天水争簸荡吾方扣其舷聊赓小海唱梢回即东麓侧磴聫履杖危刹表层巅疲筋蹑牵彊斜廊缭复殿鱼嵴分背向放目四垠寛秋毫入吾望侵云铁瓮垒崛起无缘傍映日海门山不蔕沧波上吾虽百石吏平昔有微尚俄得金仙徒翦萝开岫幌誓投桑榆年浮玉翁自况和潘豳老汉上属目浮云䝉山头清川山下流芳洲采香女薄暮漾归舟并蒂双荷叶逢迎一障羞持情不得语大妇在髙楼望夫石亭亭思妇石下閲几人代荡子长不归山椒久相待微云䕃发彩初月辉蛾黛秋雨叠苔衣春风舞萝带宛然姑射子矫首尘冥外陈迹遂无穷佳期曽莫再脱如鲁秋氏妄结桑下爱玉质委泥沙悠悠复安在寄题浔阳周氏濓溪草堂江华人周茂叔仕至尚书郎累使岭表中年投节退居湓城之南溪上因名濂溪以自况二子寿字元翁焘字次元相踵第进士丙子五月余舣舟汉阳始与元翁相际求余赋诗濓溪之水清未足濯公缨平生抱苦节成就此溪名长歗置符传孤云归思轻溪头四壁居溪下百畆耕量汲奉晨盥课樵共夕烹希逢杖屦游但听絃歌声为客开三迳传家惟一经双珠光照乗合璧价连城褐被有余乐问缣无隐情昔仰名父子今推难弟兄不应文范后遽谓公慙卿勒诗髙崖石敢告后代生彭城三咏元丰甲子余与彭城张仲谋父东莱冦昌朝元弼彭城陈师仲传道临城王适子立宋城王羾文举采徐方陈迹分咏之余得戏马台斩蛇泽歌风台三题即赋焉秦蛇已中断刘项方龙战叱咤沮风云雎盱走霆电鸿沟一画天地开楚王洗劒东归来新都形胜控淮泗笼山络谷营髙台重瞳登览何为者不知招贤知戏马上如激矢下投丸兰筋霜腕便回盘半夜悲歌骓不逝明日隂陵行路难騋牝三千归汉苑粟豆尤闻蠧县官君不见华山之阳古垧牧春风吹草年年绿君不闻泗濵昔日有亭长送徒咸阳失収掌泽中置酒饮相诀吾亦从兹犇芒砀隂风萧萧导者惧前有脩蛇怒横路酒酣拔劒肯留行划断蜿蜒不回顾河明月出人踵来彼媪何寃号且哀谓遭赤帝屠吾子语竟莫知安在哉真人闻此自心许茫茫四海吾其主虎变龙飞十二年馘项枭英直狐䑕半夜雄铓飞上天㡬见长陵一坏土汉祖髙风百尺台千年客土生蒿莱无穷人事水东去如故地形山四来江淮犹沸鲸鲵血八十一车枉归辙白叟逢迎皆故人斗酒欢唿惜将别崤渑迢遥非我乡死生此地乌能忘酒阑鸣筑动云物青衿儿曹随抑扬尔时可无股肱力端思勐士守四方君不闻淮隂就缚何慷慨解道鸟尽良弓藏江南曲游倡搴杜若别浦鸳鸯落向晩鲤鱼风客樯千里泊当时桃叶是新声千载长余隔水情乌衣巷里人谁在白鹭洲边草自生留别僧讷宂从西班谁比数牛侩马医犹尔汝诗解穷人未必工苦调酸声效梁父荥阳道人方外交谓我有言追屈骚骊珠不惜弹黄雀狗尾何堪聫黑貂秦淮潮上扁舟发后日相思一书札千里同风了了然人间无处无明月丛台歌累土三百尺流光二千年人生物数不相待摧頽故址秋风前武灵旧陇今安在秃树无隂困樵采玉箫金镜未销沈㡬见耕夫到城卖君不闻丛台全盛时绮罗成市游春晖一从琱辇闭荒草萧散行云无复归招魂想像风流在晴华露蔓犹依稀萦纡棘迳撩人衣禾黍晩成貆貉肥层檐碧瓦碎平地梦作鸳鸯逐伴飞登临弔古将语谁城郭人民今是非指君看取故时物南有清流西翠微彷徨华表不能去岂独辽东丁令威雨余晩望相应乳鸠鸣桑间返照明平津小舫度髙陇一牛耕林薮归心健尘埃病骨轻屈骚魂爽在未许独君清自郓还徐道中八月过新雨行云弄晩凉山川乍明晦禾黍半青黄西去真何事东还非故乡悠悠尘土里无路不亡羊丙寅舟次宋城作水馆雨边村登临奈断魂黄花开小径红粉哭髙原舟楫逢新火松楸老故园斜阳一千里依约是苏门酬桂林从叔江到三湘尽山围八桂深龙蛇寒不蛰雾露昼多隂迢递驰梅信殷勤访竹林淮南风土美留滞亦何心懐寄潘孝本兼简其子言春色先梅岭秋声后桂林溪通五羊险云近九疑隂无雁难逢信有猿能伴吟烧春酒自美应对阿戎斟宿黄叶岭田家聚落荒山里畬田岁不登牛衣障隙雪䑕穴见隣灯愁入鱼难暝寒凝酒亦氷怅然歌白石推枕待晨兴金陵懐寄歴阳王掾征鲁亭边路望夫山下舟长江不隔梦明月秖供愁促席歌尘断闲忩醉墨留惜芳桥畔栁谁系木兰舟秦淮夜泊官栁动春条秦淮生暮潮楼台见新月灯火上双桥隔岸开朱箔临风弄紫箫谁怜逺游子心斾正揺揺秋夜闻雨故国心驰北扁舟计漫东寒生一夜雨病渉两秋风落泊篱根叶幽忧屋角虫何情悲节物聊自况衰翁龟山晩泊春候半寒温维舟淮上村长林补山罅青草际潮㾗久厌浮家役重招去国魂禅房欲舒冩烟雨促黄昏江夏寓兴风与樯乌便侬先塞雁来山经七泽断潮自九江回渔父犹知隐骚人枉衒才朋游正相远梅信为谁开病后登快哉亭经雨清蝉得意鸣征尘断处见归程病来把酒不知厌梦后倚楼无限情鸦带斜阳投古刹草将野色入荒城故园又负黄花约但觉秋风髪上生题永城县园水亭诘曲池塘碧玉流禊亭孤占小汀洲长纫座上芳兰佩不系檐前画鹢舟好泛羽觞修旧事为书茧纸记清游季真待得东还日初见红蕖十畆秋罢大匠属为淮南行何处经行特惘然津头曾送木兰船桃花春水生前夜杨栁秋风忆故年驿路尺书疑断絶官仓斗米愧留连飘飖复作江湖计从此长安是日边与张歴阳追懐从禽之乐因赋宜秋门外养鹰坊好草陂头射雉场油幕氊庐张野饮锦袍貂帽结戎妆兴阑落日黄尘断梦后西风白髪长谁念江湖独流寓此情难话与渔郎歴阳姥矶下马上有懐京都游好楚泽初冬正获田孤鸿欲下却翻然人烟隐约青山郭云物离披小雪天送别盃盘犹昨日劳生鞍马遂穷年故人多在金闺籍谁念心如寸断絃宿芥塘佛祠壁间得魏湘毕平仲张士宗昔所留字皆吾故人也青青䵃夹欲抽芒浩荡东风晩更狂微迳断桥寻古寺短篱髙树隔横塘开门未扫杨花雨待晓先烧栢子香底许暂忘行役倦故人题字满长廊上已晩泊龟山作薄暮东风不满帆迟迟未忍去淮南故园犹在北山北佳节可怜三月三兰叶自供游女佩芸编聊对故人谈洛桥车骑相望客曾为呉儿㡬许慙寄清凉和上人南国风流百不存石头今是给孤园山连雉堞斜侵路潮送渔舟自到门方丈定容居士病贝多应待客儿翻县知后日逢迎际桃李春风两不言潘豳老出十数诗皆有懐苏儋州者因赋人烟寂絶鬼门关更指儋州杳莽间三四月交天漏雨东南地尽水浮山依迷春草鸰原失响像秋风鹤驭还回羡河阳贤父子雪堂曾伴十年闲答致仕呉朝请登黄鹤楼见招城隅黄鹤莫登临端使悲翁动楚吟日下长安人共逺天围梦泽岁方隂北风欲雪雁飞急南渚始氷鱼伏深谁似草堂安隐客下帷隐几不求心髙邮舟中对雪天涯晩歳客无欢拥鼻微吟行路难三楚浮程波淼淼五陵归梦雪漫漫兎园授简心犹壮剡曲拏舟兴久阑病骨支离仍禁酒渔蓑重缉待春寒广陵茱萸湾晩泊冷云抛雪未成花过埭东风冻着沙荻蒲渔归初下雁枫桥市散只啼鸦旧闻南国饶春事行见东风换物华老病心情亦何有药嚢诗卷是生涯拟温飞卿露网朱甍上风帘翠幙前宿衾熏菡萏朝镜拂漪涟津润销金笔香依扑粉绵度闲双陆子拨恨十三絃鹦鹉殷勤语栴檀委曲烟鲛绡干玉筯鱼钥限金莲团扇謌桃叶乌丝代杏牋朱门长窅窅白马自翩翩难钓三珠树徒抛九寳鞭酒阑应有待梦破即无缘信鹊新秋去孤蟾后夜圆浪言墙外地的是洞中仙郎官湖按李白诗序云干元岁流夜郎遇故人尚书郎张谓使夏口沔州杜太守汉阳王令觞于江城之南湖张公四望超然请白标之嘉名白因号之郎官湖席上文士辅翼岑靖以为知言今所谓郎官湖者占郡城之北束手于两山间纵广百许歩固不足四望而超然也已知其非是且郡南濒江之人持南唐时地劵尚指郎官湖为邻盖湖为江水所并而去城里余犹有洲渚隐然未泯乃湖之故防也余丙子五月舟次沔阳求访遗老始得其详因赋此诗志之当年贤守令载酒沔南游凉月呈新霁明湖涵素秋郎官夏口使仙客夜郎囚促膝青螭舫连觞紫绮裘髙驩随雨散余躅想风流芳草失青履沧波浮白鸥江吞百顷尽石刻一篇留宜有沈碑者前懐陵谷忧过曹氏园马上作香风细细出重墙不见繁枝已断肠知有何人卷帘箔卧看零落满斜阳斗岘山西来投策倦跻攀晩叶寒花一迳间尽日闲云不留雨斜阳还照隔江山晁补之荳叶黄蒹葭苍荳叶黄南村不见冈北村十顷彊东家车满箱西家未上场荳叶黄野离离䑕窟之兎入畦豕母从豚儿豕啼豚咿咿衔角复衔箕荳叶黄谷又熟翁媪衰餔糜粥荳叶黄叶黄不独荳白黍堪作酒瓠大枣红皱荳叶黄穰穰何膴膴腰䥥独健妇大男往何许官家教弓刀要汝杀贼去视田赠八弟无斁河流之所濡一斛泥数斗我庄当水穷乃比石田瘦尚无东陵𤓰况有南山豆天雨不可期且复鞭牛后薄游废家务待子营糗粮庄奴不入租报我田久荒凌兢马到门硉兀牛卧场立苗苍耳根此策殊未长谒岱祠即事泽南三百里极望横天云云端色凝黛谛视初可分峥嵘介丘像澒洞元气屯顷刻有变化惨淡殊明昏天行帝出震其位生物元不周偾西北川乃东南奔宁知六鳌死竟使三山沦不有是难倾孰维大块根尝闻周官説实惟天帝孙神灵所镇守民物斯芘存幽明脗一理有道惟常尊不觉下马拜僮奴亦遵循迺知正直理足使㝠顽敦莫宿太平驿不眠虑丝棼明朝好天色万象开肧浑势横恒碣尽支压齐鲁蹲五色冒日观一握通帝阁恢拓下摧嗺青苍上氤氲泉石竞沮洳烟岚互纷纶髙举躐风海深蹯跆火轮涛波卷堆阜一一溟渤吞棊枰视井邑匕箸藏松椿碧瓦峙双阙红墻缭长闉愿瞻巖閟宫内涤邪垢魂赐臣登絶顶一览神秀原万壑射窈窕三坛矗嶙峋莽不覩项领何能穷䏶跟稍稍指凫绎依依数亭云松列大夫爵驘识将军坟琐屑涧花丽霏微崖药熏广大良有以竒险安足论解榻坐中观洗心驰大钧初疑无字碑莹洁谁敢文又怪玉女井髙絶何由奫俯穿鬭仙巖鸟下天壁垠侧度五贤堂熊经背逡巡劒石危数履女萝柔屡扪挥斥八极逺风来袂轩轩寥廓自无梯犹疑天可賔隂谷不敢视恐落魑魅羣安得遂独往身如黄鹄翻徒观衆山小愁絶下天门送君送君马上时不道朝罏燠春风入木心皮肌发红绿春风良易莫那得勤行路且莫望南忩胡蝶飞无数上马上马笑属君归期在十日来时草白芽归时青郁郁来嗔马蹄急归嗔马蹄缓人心自如此马蹄终不变开梅山开梅山梅山开自熙宁之五年其初连峰上参天峦崖盘阂羣蛮南北之帝凿混元此山不圯藏云烟跻攀鸟道出荟蔚下视蛇嵴相夤缘穷南山南山石室大如屋黄闵之记盘瓠行迹今依然髙辛氏时北有貔貅压境中下令购其首妻以少女金盈斗遍国无人有畜狗厥初得之病老妇以盘覆瓠化而走堪嗟呉将军屈死㹞㹞口帝皇下令万国同事成违信道不容竟以女妻之狗乃负走逃山中山崖幽絶不复人迹通帝虽悲思深往求辄遇雨与风更为独力之衣短后裙六男六女相婚姻木皮草实五色文武溪赤髀皆子孙自以吾父有功母帝女凌夷夏商间稍稍病侵侮周宣昔中兴方叔㡬振旅春秋絶笔逮战国一负一胜安可数迩来梅山恃险阻黄茅竹箭霪雾雨南人颠踣毙溪弩据关守隘类穴䑕一夫当其阨万衆莫能武欲知梅山开谁施神禹斧大使身服儒賔客盈幕府檄传猺初疑叩马卒欢舞坦然无障塞土石填溪渚但恐关梁通失制后谁御开梅山开山易防獠难不如昔人闭玉关胡戢秀才效欧阳公集古作琬琰堂君不见庐陵公往为学士修书日诏卑千金访遗逸遗文逸字往往出故都易姓㡬兵火量臋鼎腹细诘诎道人岣嵝空有闻丘陵仙鬼事恍惚共和十鼓记亡一峄山肉在无复骨云阳八体又𤓰剖至使汉童讹尉律世儒诡正何足臧公家安取千轴藏题籖甲乙颍水阳后来胡君癖膏肓倾家自构琬琰堂摉罗近出补厥亡荒林圮冡见未尝南观禹穴计渺茫闭门睥睨在一牀常恨平生好古家无力骑马蹊田观断刻中郎二字烦走驿率更三日劳野食长年囊楮况易掷儿作摹朱妇遮壁愿从胡君丐无有十百数中聊取仂胡君今逸民盱眙不见十五春坐令铅椠老壮士朝廷岂无忧国人曩时豪气今虽在会面只谋千日醉听君汗漫驰古先世事无何付蝉蜕赠戴嗣良歌时罢洪府监兵过广陵为东坡公出所获西夏刀劒公命作诗三郎少日如乳虎代父搏贼惊山东硬弓长箭取官职自説九战皆先锋将军拳勇馈不继痛惜灵武竒计空城头揶揄下俛走壮士志屈羞填胷平生山西踏霜雪洪府下溼号儿童闻名未识二十载初见长揖东坡公鋭头短后凛八尺气似饮井垂檐虹只令不语当阵立望见已是千夫雄往年身夺五刀劒名玉所擐犀札同晨朝擕来一府看窃指私语惊庭中红妆拥坐花照酒青萍拔鞘堂生风螺旋铓锷波起嵴白蛟双挟三苍龙试人一缕立褫魄戏客三招森动容东坡喜为出好砺洮鸭绿石如坚铜収藏入匣人意定蛾眉稍进琉璃钟太平君子尚小毖戒惧邾小毋荓蜂舞干两阶庶可覩跳空七劒今何庸从公取砺归作砚闻公尝谏求边功李成季得阎子常古琴作昔人流水髙山手此意宁从絃上有阎侯卷舌卧闾里意向是中留不朽似闻绿绮置牀头暑雨东城无麦秋赵传和氏斋五日呉得湛卢当两州李侯得意夸题柱成诗欲使邀诸路自有桓山石室弹深屋时闻茧抽绪无琴尚可何独絃要识精微非度数人生有累无非失我欲心灰木为质嬾从徽的自凝尘老向诗书逾爱日自言结习久难除犹理断编寻止息焦城卜筑近连轸归约阎侯亦萧瑟旧闻君祖课木奴试买瑕丘百株粟呉松道中停舟傍河浒四顾尽荒原日落狐鸣冡天寒犬吠村系帆凌震泽抢雨入盘门怅望夫差事吴山閟楚魂晓路雨萧萧江乡叶正飘天寒雁声急岁晩客程遥鸟避征帆却鱼惊荡桨跳孤舟宿何许霜月系枫桥济州道中寄叶勋秀才晓路入西郊新霜着鬓毛贫交借羸马慈母授征袍野静狐狸出天寒雁鹄髙艰难忆亲旧清泪渍平皐同鲁直和普安院壁上苏公诗畏暑聊寻寺追凉故遶池雨园鸠唤妇风径燕将儿散篆萦帘额留云暗井眉龙蛇动屋壁知有长公诗千秋岭上永日倦髙跻盘回四望迷松根危抱石岭路曲随溪马腹飞云薄山腰过雨低隂崖不可度谁此构长梯鱼沟懐家生涯身事任东西药笥书囊偶自赍栁嫩桑柔鸦欲乳雪消水动麦初齐沙头晩日樯竿直淮上春风鴈鹜低归去未应芳物老桃花如锦遍松溪送曹子方福建转运判官谈经草檄鬓华生初拥闽山传节行江入桐庐青欲断溪从劒浦碧来迎茶虽戸种租宜薄盐不家煎价欲平要使祈招歌徳意君恩不为逺人轻泗州王谏议明叟留饮云水东游蚤岁懐半生尘土却教回两行堤栁关心在一㸃淮山入眼来北省主人夸酒好南风稚子喜帆开扬州底事牵行色端为琼花芍药催渑池道中寄福昌令张景良通直十年一梦间湖湘欲往从之道阻长可但知君爱彭泽不应言我薄淮阳马穿崤底流泉白鸟下关头落照黄愁作驿亭寒不寐懐人思古九回肠次韵邠倅王征夫函谷鸡鸣满面尘夫君泛爱尚为亲清时有味俱吾党黄髪相看更㡬人物理未惊翁丧马世情应笑子知津似闻絶塞风沙苦只约觥船莫负春蠖轩孤坐寄曹南教授八弟畏暑经旬不渉街蠖轩孤坐壁生苔出檐碧笋犹争长映戸丹榴故后开双蝶风前愁夜去一蝉雨外送秋来曹南瘦弟应相忆白髪迁兄未放回游华岳归道中望仙掌深巖踏遍寻归路仙掌依然在碧虚无限游人重驻马岂惟狂客倒骑驴挂图天汉朝霞上落影秦关夕照余千古全生才一士可怜登览尽丘墟国子监莫归杖屦清晨往缣囊薄莫归闲官㕔事冷蝴蝶上堦飞谯国嘲提壶何处提壶鸟荒园自呌春夕阳深树里持此劝何人扬州杂咏皁荚村南三里许春江不隔一程遥双堤鬬起如牛角知是隋家万里桥龙兴寺里青云干后土祠中白雪葩五百年间城郭改空留鸭脚伴琼花题庐山南康南麓江州北五百僧房缀蜜脾尽是庐山佳絶处不知何处合题诗遇赦北归山犹故险水犹奔无复前年溅泪㾗自是人心随境别橹声帆色尽君恩皖口寄懐前太平守陈公度常爱东陵早拂衣我行曾不叩荆扉凭君天柱峰头望看我扁舟㡬日归沈括江南曲新秋拂水无行迹夜夜随潮过江北西风卷雨上半天渡口微凉含晓碧城头鼓响日脚垂天际笼烟鏁山色髙楼索莫临长陌黄竹一声无北客清平田苦少人耕惟有芦花满江白润州甘露寺丞相髙斋半草莱旧时风月满亭台地从日月生时见眼到江山尽处回三国是非春梦断六朝城阙野花开心随潮水漫漫去流向烟村半日来秀州官舎秋日草满池塘霜送梅林疎野色近楼台天围故越侵云近湖上孤城带月回客梦冷随风叶断秋心低逐雁声来流年又喜经重九可意黄花是处开仙都苔封辇路上青山鹤驭辽天去不还惟有银河秋夜月鼎湖烟浪到人间姑孰新晴渡口百花香石子池头鸭弄黄卷幔夕阳留不住好风将雨过梅塘归计住山人少説山多空只年年忆薜萝不是自心应不信眼前归计又蹉跎叹老为覔少年心不得当时感旧已澘然情懐此日君休问又老当时二十年沈辽钴母潭余读子厚书始闻钴母潭榜舟西江下振歩愚溪南髙下凌山阿松篁蔽秋岚上人识其地古木森楩楠水深日波澜此理亦易探古木为钴母土音正相参所记或不然信书殊未甘此公废已久山水穷年耽造化毫楮间浮实微相锬幽心有黙识西归助清谈赠别子瞻平生雅游眉阳客五年不见须已白借田东坡在江北芟夷蓬蒿自种麦相逢不尽一樽酒故态那复论欢戚手抱阿武劝余沥维摩老夫失定力老夫寂寂出三湘更欲卜居池水阳薄田止须数十畆田上更树麻与桑老来正苦廹生事清明虽近犹未秧罢亚若可博干麨以无易有遥相望我舟即行不得驻欲卜后会诚茫茫他时有信如相寄不用辛苦为诗章龟兹舞龟兹舞龟兹舞始自汉时入乐府世上谁传此乐名不知此乐犹传否黄扉朱邸昼无事美人亲寻教坊谱衣冠尽得画图看乐器多因西域取红绿结裀坐后部长笛短箫形制古鸡娄揩鼓旧所识饶贝流苏分白羽玉颜二女髙髻花孔雀罗衫金画缕红靴玉带踏筵出初惊翔鸾下𤣥圃中有一人奏羯鼓头如山兮手如雨其间曲调杂晋楚歌词至今传晋语须臾曲罢立前庑叹息平生未尝睹清都阆苑昔有梦寂寞如今在何所我家家住江海涯上国乐事殊未知玉颜邀我索题诗他时有梦与谁期宋元诗㑹卷二十七宋元诗会卷二十八钦定四库全书宋元诗会卷二十八兵部主事陈焯编王存覆验余杭道中一夫死非命勘验更两吏一囚坐法诛三覆与衆弃去年交阯败杀戮无贱贵江淮屡岁𤯝积殍沟壑秽圣人于赤子爱重若彼至谨小以遗大谁其原帝意王巖叟延庆寺龙潭龙隐幽潭事已空惟余翠竹间苍松路穷西北无他景只有青山一万重王钦臣试院题壁蜀国相如最有词武皇深恨不同时凌云赋就还无用寂寞文园意可知古木隂森白玉堂老年来此试文章日斜奏罢长杨赋闲拂尘埃看画墙王安石杂咏懐王自堕马贾傅至死悲古人事一职岂敢茍然为哭死非为生吾心良不欺滔滔声利间绛灌亦何知先生善鼓瑟齐国好吹竽操竽向齐人雅郑亦复殊岂不得禄赐归卧自欷歔寥寥朱丝絃老矣谁与娯日月随天旋疾迟与天谋寒暑自有常不顾万物求蜉蝣蔽朝夕蟪蛄疑春秋渺渺上古厯回环今㡬周古诗少年见青春万物皆妩媚身虽不饮酒乐与賔客醉一从鬓上白百不见可喜心肠非故时更觉日月驶闻欢已倦往得饱还思睡春归只如梦不复悲憔悴寄言少年子努力作春事亦勿怪衰翁衰强自然异散髪一扁舟夜长眠屡起秋水㵼明河迢迢藕花底爱此露的皪复怜云绮靡谅无与歌絃幽独亦可喜悲哉孔子没千岁无麒麟蚩蚩尽鉏商此物谁能珍汉武得一角燔烹诬鬼神更以铸黄金传夸后世人叔孙通先生秦博士秦礼颇能熟量主欲有为两生皆不欲草具一王仪羣豪果知肃黄金既徧赐短衣亦已续儒术自此凋何为反初服杨刘人各有是非犯时为患害唯诗以谲谏言者得无悔汾王昔监谤变雅今尚载末俗忌讳繁此理宁复在南山咏种豆议法过四罪𤣥都戏桃花母子受颠沛疑似已如此况欲谆谆诲事变故不同杨刘可为戒饭祈泽寺驾言东南游午饭投僧馆山白梅蘂长林黄栁芽短笭箵沙际来略彴桑间断春映一川明雪消千壑漫鱼随竹影浮鸟误人声散翫物岂能留干时吾自懒寓言游鲸厌海浊出戏清江湄风涛助翻腾网罟不敢窥失身洲渚间蝼蚁乘其机物大苦易穷一穷无所归勐虎卧草间羣鸟从噪之万物忌强梁宁独以其私虎终机械得鸟亦弹丸随山鸡不忤物黙与鳯凰期客至当饮酒天提两轮光环我屋角走自从红颜时照我至白首累累地上土往徃平生友少年所种树磥砢行复朽古人有真意独在无好丑㝠㝠谁与论客至当饮酒崑山玉人生此山山亦传此名崖风与穴水清越有余声悲哉世所珍一出受敧倾不如鹤与猿栖息尚全生田单愍王万乘齐走死区区燕田单一即墨扫敌如风旋舞鸟怪不测腾牛怒无前飘飖乐毅去磊砢功名传掘𦵏与劓降论乃愧儒先深诚可奋士王蠋岂非贤寄呉氏女子伯姬不见我乃今始七龄家书无虚月岂异常归宁汝夫缀卿官汝儿亦搢珽儿已受师学出蓝而更青女复知女功婉嬺有典刑自吾舍汝东中父继在廷小父数往来吉音汝每聆既嫁遂愿懐孰如汝所丁而吾与汝母汤熨幸小停丘园禄一品吏卒给使令膏粱以晩食安歩而车軿山泉皋壤间适志多所经汝何思而忧书每説涕零吾庐所封殖岁久愈华菁岂特茂松竹梧楸亦㝠㝠芰荷美花实弥漫争沟泾诸孙肯来游谁谓川无舲姑示汝我诗知嘉此林垧末有拟寒山觉汝耳目荧因之授汝季季也亦淑灵要望之过我庐念子且行矣要子过我庐汲我山下泉煮我园中蔬知子有仁心不忍钓我鱼我池在人境不与獱獭居亦复无虫蛆出没争腐余食罢往游观鱍鱍藻与蒲清波映白日摆尾扬其须岂鱼有此乐而我与子无撃壤謡圣时自得以为娯车载板荒哉我中园珍果所不产朝暮惟有鸟自唿车载板楚人闻此声莫不笑而莞而我更歌唿与之相往返视遇若抟黍好音而睍睆攘攘生死梦久知无所拣物敝则归土吾归其不晩归欤汝随我可相蒿里挽鸟有车载板朝暮尝一至世传鵩似鸮而此与鸮似唯此预人死以此有名字疑即贾长沙当时所遭值洛阳本少年扰扰经世意粗䎹方外语便释形骸累吾衰久捐书放浪无复事尚自不见我安知汝为异怜汝好毛羽其音亦清丽胡为太多知不黙而见忌楚人既憎汝弹射将汝利且长随我游吾不汝羮胾谢公墩走马白门下投鞭谢公墩昔人不可见故物尚或存问樵樵不知问牧牧不言摩挲苍苔石㸃检屐齿㾗想此絓长樯想此倚短辕想此玩云月狼借盘与罇井迳亦已没漫然禾黍村摧藏羊昙骨放浪李白魂亦已同山丘缅懐莳兰荪小草戏陈迹甘棠咏遗恩万事付鬼箓耻荣何足论天机自开阖人理孰畔援公色无惧喜傥知祸福根涕泪对桓伊暮年无乃昏和平甫舟中望九华山楚越千万山雄竒此山兼盘根虽巨壮其末乃脩纎去县尚百里侧身勇前瞻萧条烟岚上缥缈浮青尖徐行稍复逼所瞩亦已添精神去亹亹气象来渐渐卸席取近岸移船傍苍蒹窥观坐穷晡未觉晷刻淹江空万物息四面波澜恬峩然九女鬟争出一镜匳卧送秋月没起看朝阳暹游氛荡无余琐细得尽觇凌空翠纛直照影寒铓铦冡木立绀发崖林张紫髯变态生倐忽虽神讵能占当留老吾身少驻谁云餍惜哉秦汉君黄屋上衡灊等之事嬉游舍此何其亷我疑二后荒神物久已厌埋藏在云雾不欲登昏憸又疑避褒封蔽匿以为谦或是古史书脱落简与籖当时备廵游今不在缃谦终南秦之望泰山鲁所詹天王与秩祭爼豆罗䤈盐茍能泽下民维此逺亦沾方今东南旱土脉燥不黏尚无肤寸功岂免窃食嫌神莽吾难知士病吾能砭文章巧傅会智术工飞箝荐寳互珪璧论材自楩柟茍以饰妇妾谬云活苍黔岂如幽人乐兹山谢闾阎穴石作戸牖垂泉当门帘寻竒出后径览胜倚前檐超然往不返举世徒呫呫髙兴寄日月千秋伴乌蟾遐追商洛翁秦火不能炎近慕楚穆生竟脱楚人钳吾意窃所尚人谋谅难佥独卧有懐午鸠鸣春隂独卧林壑静微云过一雨淅沥生晩听红绿纷在眼流芳与时竞有懐无与言伫立钟山暝和呉御史汴渠郑国欲敝秦渠成秦富彊本始意已陋末流功更长维汴亦如此浚源在淫荒归作万世利谁能弛其防夷门筑天都横带国之阳漕引天下半岂云独荆扬货入空外府租输陈太仓东南一百年寡老无残粮自宜富京师乃亦窘盖藏征求过夙昔机巧到莛芒御史闵其然志欲穷舟航此言信有激此水存何伤救世讵无术习传自先王念非老经纶岂易识其方我懒不足数君声方雷硠他日听施设无乃弃篇章骅骝龙徳不可系变化谁能谋骅骝亦俊物卓荦地上游怒行追疾风忽忽跨九州辙迹古所到山川略能周鸿蒙无人梯沆漭遶天浮巉巖抜青㝠仙圣所止留欲往辄不能视龙乃知羞送裴如晦宰呉江震泽与天杳旁临无际形他时散髪处最爱垂虹亭飘然平生游舍我戴呉星欲往独不得都门看扬舲到县问疾苦为予求所经当知耕牧地往往茭蒲青三江断其二洚水何由宁微子好古者此歌尚谁听送程公辟守洪州画船揷帜揺秋光鸣铙传鼓水洋洋豫章太守吴郡郎行指斗牛先过乡乡人出郭航酒浆炰鼈鲙鱼炊稻粱芡头肥大菱腰长釂醻喧唿坐满牀怪君三年滞瞿塘又驱传马登太行缨旄脱尽归大梁翻然出走天南疆九江左投贡与章扬澜吹漂浩无旁老蛟戏水风助狂盘涡忽坼千丈强君闻此语悲慨慷迎吏乃前持一觞鄙州厯选多儁良镇抚时有诸侯王拂天髙阁朱鸟翔西山蟠绕鳞鬛苍下视城堑真金汤雄楼杰屋郁相望中户尚有千金藏漂田种秔出穰穰沈檀珠犀杂万商输㵼交广流荆扬轻裙利屣列名倡春风蹋謡能断肠平湖湾坞烟渺茫树石珍怪花草香幽处往徃闻笙簧地灵人秀古所臧胜兵可使酒可尝十州将吏随低昻谈笑指麾回雨旸非君才髙力方刚岂能跨有此一方无为听客欲霑裳使君谢吏趣治装我行乐矣未渠央哭梅圣俞诗行于世先春秋国风变衰始栢舟文辞感激多所忧律吕尚可谐鸣球先王泽竭士已偷纷纷作者始可羞其声与节急以浮真人当天施再流笃生梅公应时求颂歌文武功业优经竒纬丽散九州衆皆少鋭老则不翁独辛苦不能休惜无采者人名遒贵人怜公青两眸吹嘘可使髙岑楼坐令隐约不见収空能乞钱助饙馏疑此有物司诸幽栖栖孔孟𦵏鲁邹后始卓荦称轲丘圣贤与命相楯矛势欲强达诚无由诗人况又多穷愁李杜亦不为公侯公窥穷阨以身投坎坷坐老当谁尤吁嗟岂即非善谋虎豹虽死皮终留飘然载丧下隂沟粉书轴幅县无旒髙堂万里哀白头东望使我商声讴杭州修广师法喜堂浮屠之法与世殊洗涤万事求空虚师心以此不挂物一堂収身自有余堂隂置石双嵽嵲石脚立竹青扶疎一来已觉肝胆豁况乃宴坐穷朝晡忆初救时勇自许壮大看俗尤﨑岖丰车肥马载豪杰少得志愿多忧虞始知进退各有理造次未可分贤愚会将筑室返耕钓相与此处吟山湖寄赠胡先生孔孟去世逺矣信其圣且贤者质诸书焉耳翼之先生与予并世非若孔孟之逺也䎹荐绅先生所称述又详于书不待见而后知其人也叹慕不足故作是诗先生天下豪杰魁胷忆广博天所开文章事业希孔孟不复睥睨蔡与崔十年留滞东南州饱足藜藿安蒿莱独鸣道徳惊此民民之䎹者源源来髙冠大带满门下奋如百蛰乘春雷恶人沮服善者起昔时硚跖今骞回先生不试乃能尔诚令得志如何哉吾愿圣帝营太平补葺廊庙支倾頽披旒发纩广耳目照彻山谷多遗材先収先生作梁柱以次构架桷与榱羣臣面向帝深拱仰戴堂陛方崔嵬移桃花示俞秀老舎南舎北皆种桃东风一吹数尺髙枝柯蔫绵花烂熳美锦千两敷亭皋晴沟涨春绿周遭俯视红影移渔舠山前邂逅武陵客水际髣髴秦人逃攀条弄芳畏晼晩已见黍雪盘中毛仙人爱杏令虎守百年终属樵苏手我哀此果复易朽虫来食根那得久瑶池绀絶谁见有更入花时且追酒君来酩酊相随否桃源行望夷宫中鹿为马秦人半死长城下避时不独商山翁亦有桃源种桃者此来种桃经㡬春採花食实枝为薪儿孙生长与世隔虽有父子无君臣渔郎漾舟迷逺近花间相见因相问世上那知古有秦山中岂料今为晋闻道长安吹战尘春风回首一霑巾重华一去宁复得天下纷纷限南北久雨煤炲着天无寸空白沬上岸吹鱼龙羲和推车出不得河伯欲取山为宫城门昼开眠百贾饥孙得糟夜哺翁老人惯事少所怪看屋箕踞歌南风杜甫画像吾观少陵诗为与元气侔力能排天斡九地壮颜毅色不可求浩荡八极中生物岂不稠丑妍巨细千万殊竟莫见以何雕锼惜哉命之穷颠倒不见収青衫老更斥饿走半九州瘦妻僵前子仆后攘攘盗贼森戈矛吟哦当此时不废朝廷忧常愿天子圣大臣各伊周宁令吾庐独破受冻死不忍四海寒飕飕伤屯悼屈止一身嗟时之人死所羞所以见公像再拜涕泗流惟公之心古亦少愿起公死从之游赠曾子固曾子文章衆无有水之江汉星之斗挟才乘气不媚柔羣儿谤伤均一口吾语羣儿勿谤伤岂有曾子终皇皇借令不幸贱且死后日犹为班与扬岁晩月映林塘淡风含笑语凉俯窥怜净绿小立伫幽香携㓜寻新菂扶衰坐野航延缘久未已岁晩惜流光定林潄甘凉病齿坐旷息烦襟因脱水边屦就敷巖上衾但留云对宿仍值月相寻真乐非无寄悲虫亦好音送张宣义之官越幕会稽游宦乡海物错句章土润箭萌美水甘茶串香今君诚暂屈他日恐难忘唯有西兴渡灵胥或怒张乌塘地僻居人少山稠伏兽多怒貍朝搏雁馋虎夜窥骡篱落生孙竹门庭上女萝未应悲寂寞六载一经过欲归水漾青天暖沙吹白日隂塞垣春错莫行路老侵寻緑稍还幽草红应动故林留连一杯酒满眼欲归心壬辰寒食客思似杨栁春风千万条更倾寒食泪欲涨冶城潮巾髪雪争出镜颜朱蚤雕未知轩冕乐但欲老渔樵宿雨绿搅寒芜出红争暖树归鱼吹塘水动雁拂塞垣飞宿雨惊沙尽晴云昼漏稀却愁春梦短灯火着征衣自白土村入北寺雨过百泉出秋声连衆山独寻飞鸟外时渡乱流间坐石偶成歇看云相与还会须营一畆长此听潺潺江上潮连风浩荡沙引客淹留落日更清坐空江无近舟共看葭苇宅聊即稻粱谋未敢嗟艰食凶年半九州秋夜幔逗长风细牕留半月斜浮烟暝緑草泫露冷黄花独曵縁云䇿仍寻渡水槎归时参夜半邻犬静中譁过故居筏开新屋扶舆遶故园事遗心独寄路翳目空存野果寒林寂蛮花午簟温难忘旧时处欲宿愧桑门与道原过西庄遂游寳乘桑杨已零落藻荇亦消沈园宅在人境岁时伤我心强穿西埭路共望北山岑欲覔道人语跨鞍聊一寻旅思此身南北老愁见问征途地大蟠三楚天低入五湖看云心共逺歩月影同孤慷慨秋风起悲歌不为鲈发馆陶促辔数残更时闻鸡一鸣春风马上梦沙路月中行笳鼓逺多思衣裘寒始轻稍知田父稳灯火闭柴荆将次洺州憇漳上漠漠春风里茸茸绿未齐平田鵶散啄深树马迎嘶地入河流曲天随日去低髙城已在眼聊复解轻赍春日冉冉春行暮菲菲物竞华鸎犹求旧友燕不背贫家室有贤人酒门无长者车醉眠聊自适归梦到天涯寄福公道人帝力䕶禅林沧洲侧布金楼依水月观门接海潮音开士但輭语游人多苦吟曾同方丈宿灯火夜沈沈崑山慧聚寺次张祐韵峰岭互出没江湖相吐吞园林浮海角台殿拥山根百里见渔艇万家藏水村地偏来客少幽兴秖桑门次韵致逺木人洲迷子山前涨一洲木人图志失编収年多但有柳生肘地僻独无茅盖头河侧鲍生干尚立江边屈子藁将投未妨他日称居士能使君疑福可求登寳公塔倦童疲马放松门自把长笻倚石根江月转空为白昼岭云分暝与黄昏䑕揺岑寂声随起鵶矫荒寒影对翻当此不知谁客主道人忘我我忘言小姑小姑未嫁与兰支何恨流传乐府诗初学水仙骑赤鲤竟寻山鬼从文貍缤纷云䙱空棠檝绰约烟鬟独桂旗弄玉有祠终或往飞琼无梦故难知详定试卷童子常夸作赋工暮年羞悔有扬雄当时赐帛倡优等今日论才将相中细甚客卿因笔墨卑于尔雅注鱼虫汉家故事真当改新咏知君胜弱翁寄张先郎中留连山水住多时年比冯唐未觉衰篝火尚能书细字邮筩还肯寄新诗胡牀月下知谁对蛮榼花前想自随投老主恩聊欲报每瞻髙躅恨归迟上元戏呈贡父车马纷纷白昼同万家灯火暖春风别开阊阖壶天外特起蓬莱陆海中尽取繁华供侠少秖分牢落与衰翁不知太乙游何处定把青藜独照公寄袁州曹伯玉使君宜春城郭绕楼台想见登临把一盃溼溼岭云生竹箘㝠㝠江雨熟杨梅政成定入邦人咏诗就还随驿使来错莫风沙愁病眼不知何日为君开次韵平甫金山会宿寄亲友天末海门横北固烟中沙岸似西兴已无船舫犹闻笛逺有楼台秖见灯山月入松金破碎江风吹水雪崩腾飘然欲作乘桴计一到扶桑恨未能葛溪驿缺月昏昏漏未央一灯明灭照秋牀病身最觉风霜蚤归梦不知山水长坐感岁时歌慷慨起看天地色凄凉鸣蝉更乱行人耳正抱踈桐叶半黄后苑详定书懐文墨由来妙禁中家传岂独赋河东平生听想风声蚤数日追随笑语同御水新如鸭头绿宫花更有鹤翎红看花弄水聊为乐不晩朝廷相弱翁次韵祖择之登紫微阁漠漠秋隂䕶掖垣青云秖在两楹间宫楼唱罢鸡人逺门阙朝归虎士闲华盖北瞻天帝座蓬莱东想道家山却慙久此随诸彦文采初无豹一斑和祖仁晩过集禧观妍暖聊随马首东春衫犹未着方空烟霞送色归瑶岛山水分香绕阆风壮髪已输尘外绿衰颜漫到酒边红日斜归去人间世却记前游似夣中雨过偶书霈然甘泽洗尘寰南畆东郊共慰颜地望岁功还物外天将生意与人间霁分星斗风雷静凉入轩牕枕簟闲谁似浮云知进退才成霖雨便归山寄余温卿云散风流不自禁天涯无路盍朋簮空驰上国青泥信谁和南山白石音平日离愁寛带眼讫春归思满琴心终回一命翩翩驾独过稽山鍜树隂与舎弟华藏院此君亭咏竹一迳森然四座凉残隂余韵去何长人怜直节生来瘦自许髙材老更刚曾与蒿藜同雨露终随松栢到氷霜烦君惜取根株在欲乞伶伦学鳯凰酬净因长老楼上翫月见懐有疑君魂梦在清都之句道人心与世无求隐几萧然在此楼坐对髙梧倾晓月看翻清露洗新秋登临更欲邀元亮披冩还能拟惠休顾我不知天上乐虚疑昨夜梦仙游送何圣从龙图射䇿曾称蜀郡雄朝廷重得汉司空应留赐席丹涂地误责飞刍紫塞功三径欲归无旧业百城先至有清风潞山直与天为党回首孙髙想见公长干寺梵馆清闲侧布金小塘回曲翠文深栁条不动千丝直荷叶相依万盖隂漠漠岑云相上下翩翩沙鸟自浮沈羇人乐此忘归思忍向西风学越吟送复之屯田赴成都盘礴西南江与岷石犀金马世称神桑麻接畛余无地锦绣连城别有春结绶相随通籍久推车此去辟书新知君不为山川险便忘吾家叱驭人送萧山钱着作才髙诸彦故无嫌兄弟同时举孝亷东观外除方墨绶西州相见已苍髯灵胥引水清穿市神禹分山翠入帘好去絃歌聊自慰郡人谁敢慢陶潜到舒次韵答平甫夜到江船晓解骖秋成气象自潭潭山从树外青争出水向沙边绿半涵行问啬夫多不记坐论公瑾亦能谈只愁地僻无賔客旧学从谁得指南舒州七月十一日雨行看野气来方勇卧聴秋声落竟悭淅沥未生罗豆水苍茫空失皖公山火耕又见无遗种肉食何妨有厚颜巫祝万端曾不救只疑天赐雨工闲登中茅山翛然杖屦出尘嚣鸡犬无声到泬寥欲见五芝茎叶老尚攀三鹤羽翰遥容溪路转迷横彴仙几风来得随樵兴罢日斜归亦懒更磨碑藓认前朝独山梅花独山梅花何所似半开半谢荆棘中美人零落依草木志士顦顇守蒿蓬亭亭孤艳带寒日漠漠逺香随野风移栽不得根欲老回首上林颜色空送项判官断芦洲渚落枫桥渡口沙长过午潮山鸟自唿泥滑滑行人相对马萧萧十年长自青衿识千里来非白璧招握手祝君能强饭华簮常得从鸡翘公辟枉道见过获闻新诗因叙叹仰青丘神父能为政碧落僊翁好作诗旧事齐儿应尚记新篇楚老得先知懐甎大岘如迎日供帐阊门胜去时若与䲭夷鬬百草锦囊佳丽敌西施送郓州知府宋谏议盛世千龄合宗工四海瞻天心初吁俊云翼首离潜徳望完圭角仪形壮陛亷徐鸣苍玉佩尽校碧牙籖纶掖清光注銮坡茂渥霑庙谟资石画兵略倚珠钤坐镇均劳逸斋居养智恬讴謡喧井邑惠化穆苍黔进律朝章旧疏恩物议佥通班三殿䆳徙部十城兼申甫周之翰龟䝉鲁所詹地灵奎宿照野沃汶河渐首路龙旗盛提封虎节严赐衣纒紫艾卫甲缀朱綅海谷移文省豁堂燕豆添班春回绀幰问俗卷彤襜舟檝商巖命熊罴渭水占治装行入觐金鼎重调盐送王补之行风忽作因题四句于舟中淮口西风急君行定㡬时故园今夜月未便照相思江上江水漾西风江花脱晩红离情被横笛吹过乱山东梅花墙角数枝梅凌寒独自开遥知不是雪为有暗香来偶书杨栁鸣蜩绿暗荷花落日红酣三十六陂春水白头想见江南出郊川原一片绿交加深树溟溟不见花风日有情无处着初回光景到桑麻金陵即事昏黑投林晓更惊背人相唤百般鸣柴门长闭春风暖事外还能见鸟情钟山即事涧水无声绕竹流竹西花草弄春柔茅檐相对坐终日一鸟不鸣山更幽与北山道人莳果疏泉带浅山柴门虽设要常关别开小径连松路祇与邻僧约往还泊姚江山如碧浪翻江去水似青天照眼明唤取仙人来住此莫教辛苦上层城王安国读魏世家亹亹谈先王古今谁有得施为虽绪余要在情不匿嗟彼三代后沦胥入战国翟璜䎹一言僶俛慙李克论材称权衡轻重无物惑吾心能如此乃可任人责夏日独居竹苗敷夏隂萝蔓蔽朝亮感此节物佳百骸适无恙委蛇投广厦箫瑟絶遗响稍讐简编余俄得冠裾放身虽势利乖心遂絃歌尚黙然想圣贤游世无得丧抱关秉翟间未分弃冗长人生适意难聊各安所乡晳晳池沼儵绿萍随下上黳黳堂庑燕白昼容俛仰顾我一宴如环庐花药长无材助太平得地幸闲旷稍披千古书日觉神明王乘间盼物情自适忘外奖涵濡覆载仁难废鱼丽唱黄尘洮陇戍黑雾荆衡饟奔波暍道边毕命营边障吾此独何为飞潜乐相向何时闻解严慰彼西南望当使少陵翁得见亷耻将忘言宋国旌孝子东门毁已毙楚王好细腰后宫馁而殪物情信可怜狥外易生死身存宠可夸已矣安所恃扰扰智惊愚卑卑学阿世吹嘘出虹蜺顿挫入尘滓爱憎虽人为荣辱乃天使恩无斯须懐怨已塞天地百年唿吸中毫发谁预已适者黙然窥隂阳驱意气始终本何有一息累万世由来适人适夙昔多如此喟余聊自箴安得忘言士杭州呈胜之游观须知此地佳纷纷人物敌京华林峦腊雪千家水城郭春风二月花彩舫笙歌吹落日画楼灯烛映残霞如君援笔宜摹冩付与尘埃北客夸金明池霓旌逺逺拂楼船满地春风锦绣筵三岛路深浮阆苑九霞觞满奏钧天仗归金阙浮云外人望池台落日边最引平生江海趣波澜一叚草如烟和魏道辅雨中见示移病憛憛久雨中鸣驺时听六街东忽吟佳客诗消暑逺胜前人檄愈风海运我殊惭斥鷃陆沈君合伴翔鸿更酬珠玉思谈笑裹饭何须厌屡空黄梅花庾岭时开媚雪霜梁园春色古中央莫教莺过毛无色已觉蜂归蜡有香弄月似浮金屑水飘风如舞曲尘场何人剰着栽培力太液池边想菊裳送马子山给事赴扬州都人供帐国门东淮海兵符节制中青琐议思虚夜月朱轓游衍值秋风侯嗟谁在思张仲民喜重临得次公内外忘懐能自适何时谈笑一樽同春隂似雨非晴意思深宿酲牵率卧春隂苦怜燕子寒相并生怕梨花晩不禁薄薄帘帷欺欲透遥遥歌管压来沈北园南陌狂无数祇有芳菲会此心元绛永新县春风亭三年到此别无功种得桃花满县红此日不能収拾去一时分付与东风卢秉书驿舎青衫白髪病参军旋粜黄粱置酒樽但得有钱留客醉也胜骑马傍人门吕惠卿答王逢原晨出趋长司跪坐与之言偶然脱龃龉相送颜色温归舍未休鞍簿书随满门相仍賔客过敧午仅朝餐平生性懒惰应接非吾真况乃重戕贼良气能㡬存就夜甫得息閲我几上文开卷未及读睡思已昏昏自知小人归昭昭复何云每于清夜梦多见夫子魂侧耳聴髙议如饮黄金樽觉来不得往欲飞无羽翰昨日得子诗我心子先论怪我书苦迟友道宜所敦岂不旦夕思实苦案牍繁岂无同官贤未免走与奔相见鞅掌间有言无暇陈嗟嗟兹世士无食同所患念我力难任闻子处更艰久知属之天安敢怨窭贫吾䎹君子仕行义而已焉亦将达吾义肯遂为利牵东海有沧溟西极有崑崙古来到者谁不过数子尊子已具车航吾亦为楫轮欲一送子游不知何时然宋元诗㑹卷二十八宋元诗会卷二十九钦定四库全书宋元诗会卷二十九兵部主事陈焯编张舜民打麦打麦打麦彭彭魄魄声在山南应山北五月太阳出东北才离海峤麦尚青转到天心麦已熟鹖旦催人夜不眠竹鸡唿雨云如墨大妇腰鎌出小妇具筐逐上壠先捋青下壠已成束田家以苦乃为乐敢惮头枯面焦黑贵人荐庙已尝新酒醴雍容会所亲曲终厌饫劳僮仆岂信田家未入唇尽将精好输公赋次把斗升求市人麦秋正急又秧禾丰岁自少凶岁多田家辛苦可奈何将此打麦词兼作挿禾歌纵歩湘西今朝不易得天晴闲过江西取意行忽然林外见山色又向桥边闻水声绿竹长松间桃李天然翠幙围罗绮日暮归舟醉不知晩风吹过湘江水闻赦有作撃鼓填街道传声过水濵国严三岁礼恩洗万家春舟楫亲南斗衣冠拱北辰岭南并岭北多少望归人纨扇纨扇本招风曾将热时用秋来挂壁上却被风吹动许将成都运司西园亭诗飞阁出方池修曲见空莽低临花坞近平觉春波长返景澄余晖夕隂带浮爽从容观鱼乐不减游濠上茅茨以为菴环顾萧然虚内乐茍自足容人即有余旁依脩竹宻上翳青松疎勿言此中陋中有君子居东山碧巖亭旧室曽留古岸边新亭同赏碧巖前日生狮子峰头木烟伴榴花洞口泉黄叶入秋山出地白云临晓海垂天飘然踪迹今何定别去江湖又一年潘大临浯溪公泛浯溪春水船系帆啼鸟青崖边次山作颂今㡬年当时治乱春风前明皇聪明真晩谬干坤付与哥奴手骨肉齐伤九庙焚蜀山骑骡不囘首天下宁知再有唐皇帝紫袍迎上皇神器苍茫吾敢惜儿不终孝听五郎父子㡬何不豺虎君臣宁能责南内凄凉谁得知人间称家作端午平生不识颜真卿去年不答髙将军老来读碑泪横臆公诗与碑当共行不赏边功宁有计不杀皇犹敢语雨淋日炙字未讹千秋万岁所鉴多江上晩歩白鸟没飞烟微风逆上船江从樊口转山自武昌连日月县终古干坤别逝川罗浮南斗外黔府古河边答王立之惠书归自江南即定居谩劳亲友问何如刚肠肯为藜羮转病骨聊凭竹杖扶南圃膏腴千树橘东湖春水百金鱼明年生计应堪説待倩君侯买异书春日书懐舟楫凌漳水风涛接蠡湖龙媒戒跬歩骊颔脱微躯乐土供游戏深文苦絷拘胸中虽磈磊墻外或歌唿老去嵇康懒归来寗子愚千钟真臭腐十畆借膏腴春雨何曾宻园花竟自都小桥藏细栁方沼出新蒲酒熟拈巾漉经传带雨锄行盘随所有坐客㡬时无日转槐隂暮门通鸟迳迂仰头看哺鷇引手出将鶵抚事盆缫茧劳生戸转枢形骸浮大块毛髪燎洪炉世论㡬胶柱人心尽好竽屠龙非至计射雉屈良图借箸方隆汉推枰已灭呉从渠画麟阁吾自着潜夫林敏功赠赵正之君为稻田官君非力田科我今耕田夫为君奏田歌南畆茨梁稼东郊烟雨簔田家不作苦奈此岁暮何悯悯望有年一失成蹉跎立苖非不疎稊稗常苦多小人剥良善蓬蒿贱嘉禾去恶借老农芟夷戒骈罗夫君邦之彦妙年加切磋治国与治身此道终靡他人心不相逺如以斧伐柯愿君日显荣吾言期不磨春日有懐风髙収雨急日薄过忩微梅蘂初迎腊春溪欲染衣形容今日是游衍昔人非节物关愁绪归鸿正北飞林敏修张牧之竹溪张牧之隐于竹溪不喜与世接客来蔽竹窥之或韵人佳士则唿船载之或自刺舟与语俗子十反不一见怒骂相踵弗顾也人或以少漫郎余独喜与古人意合乃作竹溪诗幽闲古城隂结屋清溪曲溪流湛回映上有青青竹漫郎欣得之绿髪咏空谷髙风及前修胜趣随逺瞩恶客徒扰人立谈非我欲麾去宁汝嗔真意聊自足或言不当尔往往相谤讟答云岂吾私恐作林泉辱源流别泾渭臭味同草木肯当百事胜容此一物俗独余嵇阮辈荡桨戒臣仆浊醪浇古胸日没还秉烛仆忝𤓰葛后意气颇相属平生㡬两屐共老三径菊行年事无定此计诺已宿径须买牛衣儿亦荷书簏从子竹间游溪鱼刴寒玉孔文仲将至南都途中感旧二首寄钱穆父北风吹雪满皇州携手同为落魄游霄汉路岐腾万里江湖尘土积千忧世情共逐飞蓬转人事都如激浪流只待清谈慰愁病月明㡬夜促归舟苒苒星霜七换年故人已上碧云天书凭去鴈虽无便路出名都亦有缘秋晩楼台风作雪雨余碕岸栁生烟应烦北道开樽爼又费公庖㡬万钱孔武仲徒歩吟严风驾雪霜吾轿颇温燠白日煖郊原吾马快驰逐二者皆得用翩如两黄鹄马骄倦提䇿轿狭厌挛束何以救斯弊奔驰有吾足副之两革靴随以一笻竹凫趋上髙冈虎歩出平陆折花得低枝照影临深谷道逢田间叟时访以耕牧北音稍入耳俚语俄满腹行行及前堆小汗已霡霂芳草可为茵吾眠不须褥人生已太佚终岁居华屋醉饱耳目昏软暖筋骸缩今吾异于此千里干微禄朝随麏麞骋夜侣鸿雁宿户枢劳乃久金矿鍜方熟聊歌以自娱不作杨朱哭祠二庙之明日未得顺风呈同行岳州西祠从古有控带洞庭湖之口前对隐显明㓕之湘山下接渊沦汹涌之长川茫茫白沙连絶屿淡淡古木蟠苍烟昭灵王左安流右翠帐朱幡拥前后锯牙虎视森两厢气骨生狞欲奔走我来缆舟日已昏袍鞾跪听祠官言伏兴进退如法式四顾诡谲惊心魂平明结束舟将解叱吸仍闻北风大焚香奏酒殊无计伏渚藏汀姑有待二王威神世所传钤摄鬼怪賔灵仙好风相送势不难舒卷造化须臾间波回草动似有意举櫂开帆即千里吟诗赏月岳阳楼买鱼沽酒巴陵市平阳叹坏云如山压齐垒六军颜色如灰死髙郎元自解琵琶万岁无愁作天子伯升何曾上青天溅血遗痕芳草间长城万里自推仆骏马只䭾冯小怜姦臣百计为蟊贼不但妖娥解倾国熊罴哮鬬蹙平阳冯妃对镜娇栊妆死生契濶不相弃双双刎颈长安市旅枕旅枕春风底翛然一梦惊漏移清禁逺天入小窻明桂玉梁园费山椒楚客情萧条过百五犹有卖花声登湘隂北寺江亭古县峩新刹孤亭占上头野苔侵坐緑江水带天流丝断湘灵瑟苹荒帝子洲人寰真似梦顷刻已千秋草石寺髙士去已久余踪犹可知竹隂侵宴坐山影在平池尘蚀参军墨苔侵相国碑漫寻潇洒趣俯仰惬心期馆中夏日珍簟舒明玉凉窻纳碧天殿楼传逺鼔宫井取深泉竹箨风频脱榴房晩更鲜却惊非故国五月未闻蝉发王务晓随灯火背千家落尽踈星见逺霞一饷春声回宿鸟半天寒色在啼鸦临陂弱栁犹藏叶当路残梅已尽花頼值时光正妍润稳看风物到京华和竹元珍夜雨帝城尘土热如汤喜有残宵雨送凉旅枕梦云萦宋玉空阶诗思感何郎香迷旧理烟初断灯倚轻寒焰不长明日御沟应更好一番晴色弄垂杨苏子瞻雪堂古县东边仄径开先生曾此斸蒿莱鸾凰一去应不返花栁当年皆自栽画壁苍茫留水墨朱栏剥落长莓苔邻翁笑我来何暮检㸃风烟兴尽回湖山亭县山峻絶有新亭公退时来看洞庭天外微茫二湖合波心缥缈一峰青非时爽气生云雨永夜寒光浸斗星千古登临增健笔投文犹可弔湘灵寄范清老日挂西南有薄辉稜稜霜气犯寒衣不愁斗柄随春转秪怕梅花学雪飞湘浦波光频送别湓城山色屡思归髙人只在南坡住好共留钱买钓矶登涵晖亭常时洲凫隔波澜故覔君山直上看罨画园林春减色水晶宫阙昼添寒州城斜引羣峰小湖面平吞数驿寛坐久西风响乔木扁舟思到武陵滩次韵瀛倅邓慎思见寄官是麟台却佐州蓬瀛俱称列仙游忆分晓色趋天阙想对春风倚郡楼书付塞鸿应易到人如陇水正分流江湖未有归耕处何日相逢説旅愁介之会徐氏家饮薄暮不归为诗招之金鞍骏马照朱门乐会髙张晋楚军狂客浩歌翻白雪艶姬醉舞转红裙花光灼烁筵前锦酒韵氤氲盏上云争似竹窻风月夜青灯残茗细论文孔平仲二十二日大风发长芦张帆风尚小出口势愈急扁舟已中流前后无所及侧看岸旋转白浪若山岌磔砉时有声百罅水争入危樯听欲折柁柄脱操执我有常病妻素羸多不粒及兹益愦乱卧喘气吸吸婢姥半北人兹险未尝习苍皇面深墨呕哕皆胆汁可怜儿女辈往往相聚泣出门强指挥飞沫溅衣湿江豚踊吾前猵獭作人立意如骜吾巇出没相百十唿神掷楮泉祈佛启经袭是时正月尾于节甫惊蛰云气作㝠晦气候变寒澁日中仅得止性命危若拾纷然方寸乱魂干久不集官期幸未廹安用苦汲汲官兵勇贪程一震当少戢何如彼居民生不出井邑吾田虽旷瘠飦粥粗可给劳生黙自慨茅舎行且葺读江淹集煌煌一疋锦烂烂五色笔始知何处得怅此梦中失淹也虽善文葳蕤少筋骨譬人气不深往往多奄忽晩年既富贵外学仍老佛岂非有所怠寖使天才屈奈何不自尤秘怪疑鬼物我有十丈舟夙期驾溟渤褰霞叩东皇擘浪窥月窟唯忧倦或止视此颇自栗城东作九江非吾土久寓忘覊栖丘坟之所宅舎此亦安归钱官最闲暇因得治其私松楸郁在望时复至郊圻驾言上东原蔼蔼晨霞晞草木新过雨秀色可疗饥念此道傍民散居在山蹊方秋百物熟入城各有携芋迸紫卵壮姜抽红笋肥欓香忆烹鲤稻白想流匙养生无不有美味仍及时此土遂可老行当结茅茨云水有深约尘埃无尽期人生适意耳富贵亦何为月夜平生最好月况此秋夜阑长风送荡漾浩露洗团团仰头视虚空光采如可餐星辰敛芒角河汉収波澜更无微云翳挂此白玉盘六合静皎皎万木凉珊珊仍登髙处望歴歴见湖山爽气集氷雪清心生羽翰便欲御泠然因之游广寒一临天池水沐浴随飞仙夜坐菴前人定鸟栖息菴前聊倚栏裴回明月上正在脩篁端清影氷玉碎疎音环佩寒翛然耳目静觉此宇宙寛人生甘物役汨没红尘间宴坐得俄顷境幽心已闲谅能长无事自可驻朱颜所以学道人类多隐深山乞巧衆人喜乞巧我以巧为忧言巧多欺佞行巧为邪柔学巧竞穿穴文巧多雕锼巧不令如此宜吾之耻求我欲守拙性浩然镇轻浮尽窒衆巧门化以孔与周此志尚未遂感激在初秋南顾问牛女汝实能巧不费纸吟家贫何所费使纸如使水亲交或见遗自买不知㡬置之几案间数轴俄空矣作字本不工学书非所喜不知何故尽疑若有神鬼若云随置邮性复懒牋启间或强为之皆出不得已横斜若幡脚龃龉如鴈齿数易仅能成纷纷多废委叙致失轻重畏慎防触抵往往已缄封时时又删洗遂令巾衍竭大半或缘此昔无楮先生云自蔡伦始假令行竹简秃野未供使人生有知慧不若愚且鄙古来取卿相未必皆经史谁教识㸃画空耗五斗米咄嗟为此诗又是一张纸读庄子损此以锱铢益我以千金岂足为轻重徒能劳尔心覆彼以狐狢䝉此以絺绤岂足为厚薄徒能损卿徳南山有鸷鸟睥睨天地秋有意横八极固非守一丘老鸱吓腐䑕安可施于此鹓雏尚不屑况非鹓雏比常父寄半夏齐州多半夏採自鹊山阳累累圆且白千里逺寄将新妇初解包诸子喜若狂皆云已法制无滑可以尝大儿强占据端坐斥四旁次女出其腋一攫已半亡小女作蟹行乳媪代与攘分头各咀嚼方爱有所忘须臾被辛螫弃余不复藏竞以手扪舌啼譟满中堂父至笑且惊亟使啖以姜中宵方稍定久此灯烛光大钧播万物不择窳与良虎掌出深谷鸢头蔽髙冈春草善杀鱼野葛挽人肠各以类自蕃敢问孰主张水玉名虽佳神农録之方其外则皎洁其中慕坚刚奈何藴毒性入口有所伤老兄好服食似此亦可防急难我辈事感惕成此章代小子广孙寄翁翁爹爹来宻州再岁得两子牙儿秀且厚郑郑已生齿翁翁尚未见既见想欢喜广孙读书多冩字辄两纸三三足精神大安能歩履翁翁虽旧识伎俩非昔比何时得团聚尽使罗拜跪婆婆到辇下翁翁在省里大婆八十五寝膳近何似爹爹与妳妳无日不思尔每到时节佳或对饮食美一一俱上心归期当屈指昨日又开炉连天北风起饮阑却萧条举目数千里食桃剪彼十围木架此百尺梁十围不加大百尺不加长胡为被锦绣空尔饰文章根断肤已剥至朽不复昌食桃弃其核下与粪壤藏雨露之所濡发生乃微芒回首枝榦大冉冉出我墙开花又结子意态何煌煌孤鴈空城夜已寂一鴈度云端汀洲亦可止何不怯霜寒岂非防暗祸惊矫失自安孤音诉明月天髙路漫漫以鹑置懐袖比汝乏羽翰䝉恩傍温暖岂念宵征难武宗武宗惟雄俊有臣委用专徳裕才略大感恩罄所宣是时巖廊上六合气可吞论兵决胜负万里在目前一平回鹘兇再洗上党昏杨弁不知时廼敢盗太原岂信明光甲遣人斩其元廷谋昧知㡬唯有君相然成立三大功慷慨在一言风霆运不测日月朗髙县李唐势已去至此岌复纒外内已息兵崇卑定干坤遂令河北帅弭耳如孤豚事书史册上读之快心魂千载若信宿凛凛风烈存世人多説劒不见斫伐㾗玩弄反自伤何用饰玙璠迂哉贾生饵果尔房琯奔施为贵实效讵止衒空文南卒坐食者南卒骄与子弟俱负甲则俯偻荷戈不能趋嘈然金鼓鸣气骇失所图固无一技良徒有七尺躯吾闻孙子教弱女成武夫吾欲练汝辈使之虓虎如奈何天子诏苦禁蓄兵书军旅非素习壮士心踟蹰羣蛮屡骚动主将复佐除有急何以报思之可惊吁春暄太早率尔援笔去岁有闰既苦寒今年春早亦太暄清明寒食在二月禁火正如挥箑天桃花零落牡丹发漠漠江头吹栁绵细虫打窻夜如雨润气蒸础朝生泉卷帘辟户迎风坐彻缛去屏思簟眠劝君用心慎仓卒万事转易如车旋安知明日不凛洌莫以炎凉随目前述鸥水濵老父忘机关醉眠古石红蕖间緑波荡漾意不动白云往来心与闲有鸥素熟翁如此命侣唿俦就翁喜相亲饮啄少畏避自浮自沈不惊起渔人窥之即谋取手携罗网来翁所羣鸥瞥见皆逺逝千里翩翩一回顾鸥不薄翁勿疑避祸未萌真见几渔人罗网不在侧敢辞旦夕从翁嬉常甫招客望海亭蓬莱酿酒酒已成贺家池上新採菱紫衣侍立乌帽走吾兄招客望海亭归来为我道客语异事覼缕皆目覩醉中遥指北山下云此白处乃海浦入山迤逦数百山客居乃在一山颠虽非阳侯所窟宅风涛澒洞已拍天余山亦有人杂居山无桑麻只捕鱼海中百怪所会聚海马海人并海驴或如七十之老翁或如三尺之侏儒手足口眼莫不见鞭磔尽作人号唿千艘竞造石首脯雨声飒飒鱼来初截波一网千万尾櫂歌喜噪翻蓬壶垂钩忽挂绿鹦鹉探石仍得真珊瑚晩晴蜃结綵霞阁夜黑龙呈明月珠红涟紫液碧㶑灔顷刻变态世所无我闻此景若在眼便欲驾舶寻天呉昔时管宁亦避地吾祖叹息思乗桴我今何为不可徃谁能俛首甘区区平时此亭景最美自谓清旷更无比一䎹客语心坐驰却上望海污潢耳嗟哉好恶随所迁世间万事多如此于将军长安遣兵百胜强意气何有汉中王七军之心俱勐鸷虎兕揷翼将翺翔睥睨荆益可席卷白帝城髙如堵墻秣马蓐食朝欲战雷声殷殷山之阳沈隂苦雨十余日汉水溢出髙腾骧苍黄不暇治歩伍攀縁蹙踏半死伤计穷岂不欲奔走四望如海皆茫茫鼍鸣鱼跃尚恐惧万一敌至谁敢当遥观大船载旗鼓关侯凛凛英风扬䝉冲直绕长堤下劲弩强弓无敌者虽有铁骑何所施排空白浪如奔马将军拱手就絷缚咋舌无声面深赭㨗书一日到锦城只轮不返皆西行将军畴昔负朋友若昌豨犹得生循环报复虽天意壮士所惜惟功名曹瞒相知三十年临危不及龎明贤归来头白已顦顇泣涕顿首尤可怜髙陵画像何诡谲乃令惭痛入九泉淯水之师勇冠世英雄成败皆偶然紫髯将军华容女子哭幽囚吉利如虎入荆州缚其孤雏敛貔貅长驱水歩八十万欲猎于呉呉主忧羣臣劝迎同一説拔刀斫案心胆裂揆彼之量岂我容开门纳狼计何拙鲁家狂儿䇿最长倡而和者有周郎区区黄盖乃乞降龙幡遮火烧赤壁东南风急天绛色江中战舸岸上营烟焰飞腾半焚溺雷鼓大进声满川轻鋭廹逐皆崩奔紫髯将军更欢喜曹公垂翅不得鶱子布元表何龊龊成败之决在一言君不见甘露寳鼎间典午受禅呉犹存青盖入洛虽可惜犹胜俛首臣老贼夏日甘寝廻风动木叶细雨湿蛛丝心下无闲事人间有此时微凉纱半卷幽梦角徐吹此兴惟吾解儿曹莫使知冬夕即席作烛滴绯桃涙香蟠春蚓灰酒花随煖聚酥蕊带寒开自有清歌送惟愁画角催隔帘疑晓色雪压数枝梅与张子明饮湖亭小艇冲湖过幽亭枕水虚风来荷气外人在木隂余湿印篘新酒长茭族贯鱼遥看鹤归处便是谪仙居冬昼作霜隂収欲尽斑驳意初晴渐喜山将出只愁云更生鸟窥晡后屋鸡唱午间城灰折红炉火微煎傍耳鸣造王馆公第马上作濯濯春容在栁梢野梅相压吐香苞日边明晦云无定雨后寒暄气欲交抱蕊县虫犹带茧衔枝飞鸟已营巢髙懐不爱三公府白水青山满近郊呈馆公磻溪莘野亦初闲去逐功名遂不还岂有太平辞将相却来髙卧对湖山㝠心真出三千界注想长虚第一班踽踽朱门旧时客冒寒冲雨到郊关霁夜寂歴帘栊深夜明睡廻清梦戍墙铃狂风送雨已何处淡月笼云犹未醒早有秋声随堕叶独将凉意伴流萤明朝凖拟南轩望洗出庐山万丈青寓兴薄寒初着裌衣裳日景中分不短长池馆虚明开水石园林揺落受风霜黄花满槛金翎秀白酒盈樽玉液香未老不须云母粉且教絃筦奏清商西斋冬夕平生踈野得江湖岁暮西斋拥一炉雨滴空堦如自语风吹长木更相唿世间宠辱収碁局楼上光隂入酒壶近日睡时全少梦攀缘狂想自知无小菴初成奉酬元帅伐竹诛茅挂织蒲半规小榻一方炉不随健鹘摩空去且免穷猿失木唿自有琴书增道气别开世界在仙壶幽人欲到知何意若説真菴彼岂无送登州太守出城马上作怱怱送客出城闉霜意方髙日渐曛青嶂倚空先有雪黄沙匝地半和云旌旗明灭随车逺鼓角悲凉隔水闻正是无憀一回首两行白马映红裙适值刘从道供奉往信阳镇用前韵送之君马悤悤赴信阳虽云同郡似他方村沙卷尽黄昏日海水吹成半夜霜别恨不须青草色归期当及小桃香闲官冷局遥相望两觉迢迢岁月长银河江湖有客卧孤城每见银河眼亦明万里长风吹不断一番微雨洗尤清星辰白石参差乱云气飞梁倐忽生织女东西波浪隔夜寒天濶不胜情选官图口号环合官图展观唿象子圆飞腾随八赤推折在双𤣥已贵翻投裔将薨却上天须臾文换武俄顷后驰先错杂贤愚品偏颇造化权望移情欲脱患失胆俱县愠色观三已豪心待九迁宁知即罢局荣辱两茫然寄内试説途中景方知别后心行人日暮少风雪乱山深郭公枉渚潮初落平冈日又西芦丛深处泊惟有郭公啼禾熟百里西风禾黍香鸣泉落窦谷登场老牛初了耕耘债啮草坡头卧夕阳登贺园髙亭东武名园数贺家更于髙处望春华深红浅白知多少直到南山尽是花熈宁口号日生明堂讲太平时闻深诏下青㝠数重遣使询新法四面兴师剪不庭万户康宁五谷丰江淮相接至山东须知钖福由京邑天子新成太一宫榆钱镂雪裁绡箇箇圆日斜风定稳如穿凭谁细与东君説买住青春费㡬钱毛滂秋日书懐秋日吐微明寒叶堕半碧娟娟竹弄影冉冉香引胍牕明棐几净水石涵虚白茶开睡足眼苔上嬾行屐屋寒无燕雀岂独少賔客顾我警露友伫此辽天翮相对虽不言孤髙比三益迩来世外心渐觉眼界窄儿时喜功名今念真戏剧平生飜羮手欲烂谁能炙岂待二顷田初无一㕓宅第当营糟丘努力期百尺頺然寄疎慵坐看驹过隙韩郎食不足苦心定谁惜那知落英繁吾食岂无夕举手谢飞鸢一䑕何劳吓下渚湖春渚连天濶春风夹岸香飞花渡水急垂栁向人长逺岫分苍紫垂波映渺茫此身萍梗尔泊处即吾乡定光禅院晓出开霜坂饥乌啄麦畦山腰余雪瘦天面冷云低寒意梅花北禅心柏子西牕前借残月照我渡前溪宋元诗㑹卷二十九宋元诗会卷三十钦定四库全书宋元诗会卷三十兵部主事陈焯编彭汝砺冬日道中作夜卧衾稠单不敢嗟体寒晨餐蔬食微不敢叹腹饥重念饥寒民亦有甚我身我心若嗟吁彼俗当何如行西城我将行西城曲指计日月汝来今㡬时已卜钱塘别吾衰况多病苒苒鬓已雪安能久去汝漫自投覊绁田园茍可饭声利非吾屑与汝归去来相看至耄耋苍茫尚无涘空复愁如结汉上谒刘执中尘土能汚人有如衣匪澣驱车出闉阇纵目尽江汉渔舟泛青云潇洒雁为伴芦花如飞雪时逐风散漫可怜独清人憔悴行泽畔菊苖重阳黄菊花零落殆无有微阳动渊泉嫩叶出枯朽青青好颜色寂寂霜雪后物理如转环人生岂能久栽竹一生正能着㡬屐旷达人称阮遥集何可一日无此君风流我爱王参军夏葛冬裘吾便足由来世间无可欲但栽翠竹满东林我日对之歌且吟答同舎游凝祥池仙宫神灵之所宅楼阁倚天一千尺先生好游犹挟册藜苋不慙五鼎食凝祥池头三月春腰金骑狨多贵人天边五岳烟霞闇海上三山雨露新蛱蝶能飞燕能舞鳯凰在霄鸿在渚仙人参鸾入云雾寂寂不闻青鸟语洞天将晩日沈沈渔舟缥缈桃源深红玉坐看花着子青云行见叶成隂疾雷怒飞风雨急瘦马不行归斾湿投闲一日须一来岁时变化犹唿吸惠州雾暗山千叠氷寒水一涯风髙天作雪日晩路迷沙居士身如梦行人驿是家青灯无意绪㸃㸃自成花道中湖天冬不雪山地晩多风岸草犹全緑村花或自红差池岁聿暮寂寞雨其蒙南北随蓬转浮生寄寓中夜泊睦州桐江一水连银汉千山拥古城客乗清夜息舟倚碧溪横皓月危峰影清风细浪声呕哑殊俗语惨淡异乡情大小沙陀南障古北口北控大沙陀土地稻粱少岁时霜雪多古来长用武今日许通和岂乏嫖姚将君王悟止戈内乡招提寺淫雨宿萧寺白云思楚山病催颜色老泪裛鬓毛斑流水终何极飞禽倦未还梦归无别处鹫岭鳯林关和君时余未至君时言有羣鹊集旧重千金诺元为五日期水清氷破玉巖润石凝脂命驾不嫌遽舎车空悔迟多慙无道力有往鹊先知和瑛师江湖日夜着东流水上干坤一㸃浮隔浦云山随客歩近村花竹慰人愁同舟自有林宗在结社还须惠逺游酒兴正酣归更懒坐看凉月上沧洲送宗文先辈夫子声名二十年尘埃叹息欲华颠相如旧有凌云赋靖节今无种秫田南国寂寥归见雁北风悲壮屡闻蝉思量世事真如幻合置穷愁顿酒边山林鹤瘦松枯不自禁穷愁千绪欲相侵山林谁识谢公意风月独髙梁甫吟行视水㾗嗟不息静看云影爱无心懒随尘土趋时态欲就丝桐匄古音和张侍读总翠亭城隅东北起危亭卧桷飞檐控地形万井不藏平野绿一湖才见逺山青春归会圃低华幄雨歇寒芜露翠屏日暮登临望楼阙误随飞鸟下南溟余十一月甲申以使来武冈坐茅茨之室逼闾阎之陋无故人往来之乐懐羇旅不足之情于是出游古山寺寺在县西十五里而山水俊拔深秀亦有可爱者因留置酒抵暮还驿而作是诗淡日沙村晩霜晴溪路遥蛮人瞻虎节田父看星轺使指勤咨问君恩费养调畏途谙跋渉遗䇿问蒭荛腊近云长暝春迟雪未消逺空低幕帟叠嶂露琼瑶板屋谁家舎茅檐何处桥梅香浮逺水藤古上重霄细草眠黄犊巅崖落皂鵰儿童晴出牧妇女晩归樵椎髻骑吹笛斑衣行踏謡封疆连五岭习俗带三苖狐䑕威溪老豺狼脱洞骄今当䝉润泽久已静氛妖歌舞随乡地耕桑託圣朝威仪欣用古姓氏耻称猺僧至不千里寺名非一朝小亭浮草莽髙阁出岧嶤泉细能沾润峰危欲动揺会观禅味足还见讲花飘茶汎波无迹香深篆未消逺游贪物象久客厌尘嚣子美诗千首渊明醉一瓢傥来淹白昼轻去恨连宵野色随行李滩声逐画桡舄归浮漠漠旌旋雨萧萧淡月生昭旷青灯照寂寥岁时惟箭激江海秖萍漂洪井连庐阜蒲山近斗杓且从周梦去莫作楚魂招送刘器之待制知真定府时平谋帅重侍从辍名卿龙种三千骑虬髯十万兵红莲王俭幕细栁亚夫营侧道诸侯谒还乡故老迎试询三将宅因过五梁城漫乐潭园胜难忘魏阙情守株嗟我老杖钺壮公行秖恐非朝夕君王召贾生和国信子育元韵雪余税马立孱颜望尽南垂北际山一叚黄云凝不散居人説是瓦桥关泊真州新河亭鬓毛垂雪欲毶毶道路风波老不堪系缆短亭聊自慰青山数㸃见江南郑侠赠云门居士云门山口云徘徊居士道与山崔嵬清时肥遁古亦有惊猿怨鹤今谁偕居士髙卧白云堆山门时为猿鹤开溪花野草自春色云芝石笋宁须栽輭蒸抱石倾新醅麋鹿惯我还无猜宁知玉署思贤切御手调羮待客来次韵种师道行衙赏莲花城中势利如聚蛙聒聒鼓閙穷两衙忽䎹携樽命真赏如见地涌金莲花况兹危亭跨髙爽极目四顾穷天涯红蕖缭遶已数畆盛妆翠盖相撑拏舆肩不换足已到咫尺异彼穷幽遐居之自可换凡骨不必饮露餐朝霞行杯对奕较胜负往往笑语成讙譁归来清风恐飘帽月影已向西楼斜长舒两脚就枕簟一觉一听清晨笳示庐山寺老胜师离乡十九年日有如年久归来山水亦依然人物存亡半非旧庐阜之前我舅宅此寺如我东西家每来舅家必到此粤自齿稚今疎牙庾岭闽山四千里青衫谪逐自我始筑台东望㡬悽凉亲故满前争不喜林下相逢真实人执手忘言行处亲还家一百二十日五回松下问禅因师住无住我非动来不须迎去不送大千沙界等闲看寻常只把毫端弄和叔粲沧浪亭髙亭矗矗水泠泠笑指鸥凫坐晩汀逺不闻声千橹去矫如争秀数峰青烟云牕牖纷纷雨露月蒹葭㸃㸃星最好归舆拥双璧笙歌灯火照仙屏同子忠上西楼偶因送客上西楼共爱佳城枕海陬雁翅人家千卷陌犬牙商舶数汀洲风吹细雨兼秋净云漏疎星带水流独有单亲头蚤白迢迢东望不胜愁幽居萧条深巷寄门墙城郭村居事异常石展地衣三药径锦围天柱十花樯幽禽隔树钩辀语异草揺风合和香不觉冬归与春到但知无事日偏长示潮州妹子八人兄弟三人在独立他州信汝贤直使无情如藁木忍看垂泪念南迁从今依旧歌泉水何物偏宜寄谪仙美酒年年须百瓮好从南海便乘船王令答束徽之索诗世味久已谙多恶竟少好惟诗素所嗜决切欲深造人安已不休衆耻我独冒有如獭行迹欲改复自蹈肝肠困摉寻吻舌倦搏造心灵无余多为此日有耗已勤尚无成既苦每自劳自笑如秋蝉饥极不止噪努力排韩门屈拜媚孟灶惟此二公才百牛饱懐抱我如饿旁者眄眄不得犒不知去㡬多穷行竟未到无门隔藩篱发罅窥堂奥爱之不可入抵触发狂躁借使茍有成不知竟何要孤名非所求弊俗讵足傲况乃非所及穷海未为浩不知何时休定讫死与耄因疑今世人恐有我同操徽之才超髙竿幢出摽纛为学尚淹藴富槖不肯暴文章内朱豹外袭一以皂大论尤坚强推舟出行奡珉砆不施功径欲制珪瑁幸此不我陋敎诲日陈告昨因语及诗请我使自道屡谢不得命廹窄遂颠倒披坚诱羸兵伏鋭待穿盗取胜虽必然窘穷亦堪悼勉为瓦砾投幸有金珠报秋夜秋夕不自晓百虫齐一鸣时节适使然鼓胁亦有声争喧䑕公盗窸窣蛇隂行独有东家鸡苦心为昏明弱弱谁氏子弱弱谁氏子鲜鲜一何姝来奔富人家妻与富人俱严妆问夫子我岂彼室如夫子笑遣之彼宁与汝都升堂由阼阶徳色溢以舒亲賔不敢笑退语相吁髙堂聚羣婢唯诺相恣雎家事忽不图顾指取自如朝令折桂薪暮遣藩篱除风雨半夜来百衅生不虞屋压盗随至夫死别嫁夫东邻有淑子性不事铅朱端居待人求正色不愿谀清镜见白发行媒不顾闾不知爱妻人取舍何异欤杂诗方春不种兰终岁无自佩良田弗加芟徒穉亦无岁空今雨露恩日夕被蒿艾安坐饥怨天此理果谁在毶毶晩春树上下聚百虫不有口似虿则生尾如蜂设不二者然亦徒生无庸清音不可居晩岁还秋风寄崔伯易扰扰闾巷士过我何所为屡来徒我烦不来我弗思少年乐知闻喜与客子随晩岁事恬黙与世益参差骑马出寻人中路辄自归归来亦何乐书史自相期已与往者亲可无兹世违欲语无所得起视北雁飞幠幠庭下树隂影日已敷癯癯闭门人簟席自卷舒髙枝就县冠曲枝挂裳裾还来从此息卧视诗与书拍拍门外客过从驾骊驹不知彼何闻乃肯顾我闾唿儿徃应门谓言出在途非我敢厌客非客与我疎以予拙语言无以得客娯一不当客意恐与世患俱不如两相忘何能効纷如梦蝗至和改元之一年有蝗不知自何来朝飞蔽天不见日若以万布筛尘灰暮行啮地赤千顷积叠数尺交相埋树皮竹颠尽剥刮况又草谷之根荄一蝗百儿月在孕渐恐髙厚塞九垓嘉禾美草不敢惜却恐压地䧟入海万生未死饥饿间支骸遂转蛟龙醢羣农聚哭天血滴地烂皮苍苍㝠㝠逺复逺天䎹不䎹不可知我时为之悲堕涙注两目发为疾蝗诗愤扫百笔秃一吟青天白日昏两诵九原万鬼哭私心直冀天耳闻半夜起立三千读上天未闻间忽作遇蝗梦梦蝗千万来我前口似嚅嗫色似寃初时吻角犹唧嗾终遂大论如人然问我子何愚乃有疾我诗我尔各生不相预子何诗我盍陈之我时愤且惊噪舌生条枝谓此腐秽余敢来为人讥尔虽族党多我谋久已就方将诉天公借我巨灵手尽抜东南竹栢松屈铁纒缚都为帚扫尔纳海压以山使尔万噍同一朽尚敢託人言议我诗可否羣蝗顾我嗟不谓相望多我欲为子言幸子未易呶我虽身为蝗心颇通尔人尔人相召唿饮啜为主賔賔饮啜嚼百豆爵主不加诟翻欢欣此竟果有否子盍来我陈予应之曰然此固人间礼傧介迎召来饮食固可喜蝗曰子言然予食何愧哉我岂能自生人自召我来啜食借使我过甚从而加诟尔亦乖尝闻尔人中贵贱等第殊雍雍材能官雅雅仁义儒脱剥虎豹皮假借尧舜趋齿牙隐针锥腹肠包虫蛆开口有福威颐指转赏诛四海应唿吸千里随卷舒割剥赤子身饮血肥皮肤噬啖善人党嚼口不肯吐连牀列竽笙列屋闲嫔姝一身万椽庇一口千仓储儿童袭公卿奴婢聨簮裾犬豢羡膏粱马廐余绣涂其次尔人间兵皁倡优徒子不父而父妻不夫而夫臣不君尔事民不家尔居目不识牛桑手不亲犁锄平时不把兵皮革包矛殳张口坐待食万廪倾所须家世不藏机绘绣緜衣襦髙堂倾美酒脔肉鲙百鱼良材琢梓楠重屋擎空虚贫者无室庐父子一席居贱者饿无食妻子相对吁贵贱虽云异其类同一初此固人食人尔责反舍且我类蝗自名所食况有余呉饥可食越齐饥食鲁邾吾害尚可逃尔害死不除而作疾我诗子言得无迂张巡禄儿射火烧九天鬼手不扑神听㫋羣庸仰口不肯唾反出长喙嘘之然雎阳城穷缩死鼈危系一髪县九渊巡瞋睨逺两眦裂怒嚼齿碎须张肩恨身不毛剑无翼不能飞去残贼嚥翁躯腥刀子磔爼日嚼肉血犹经年霁云东攘两臂去西来才有九指还胷中愤气吐不散去随箭入浮屠塼忠穷智索莫自効更脔爱妾尝饿涎我疑没日贼不食恐其肉酖死不痊又疑身骨不化土定作金铁埋重泉何时山移陵谷变发出鼓铸戈或鋋吾如得之愿有用不诛已然诛未然古庙古庙隆隆敞庭扉风雨剥壁頽柱榱我来安知神所依穹堂窸窣风幡旗神君龎躯突须眉视我睨睚坐倨箕惕砾观者骇不怡羣鬼后先张福威直东之厢歩逶迤目益所见怪可嚱马牛羊犬杂豕鸡或戴以首旁四支间有人面身亦非老祝趋前为衆词口吻嗫嚅言嗢咿称别状类顾东西唱号名字分何谁空虚㝠漠非所期岂亦以此为人尸视其肤革已彪狸宁有中反恬肝脾又有械器身挈持传言厉疫此乃资古之日行歴虚危犹恐盛隂鬼所随磔傩于门驱使驰今安取此庙以祠不念延虐殆尫羸农凶年多苦饿饥苟幸得饱不择祈来则拜叩尽敬祗幸天之泽偷自归民徳且恐报之时餗肴丰鲜牲鱼肥欲奠以献更濯巵进谢千语拜百低工鼓于庭巫舞衣祝传神醉下福禧农谢神去祝彻之庭前剪割弃余遗鹊乌下争趂不飞回顾神面如故时意者不为祭谢移呜唿神固非吾知思京口戏周器之江南别日醉方醺贪爱青天带水㾗忘却碧山归路直误投浮世俗尘昏终期散髪江边钓当有渔舟日系门但恨故人犹喜仕他时胷腹未堪论寄束伯仁身逐南舟去不回匡庐留滞得徘徊峰头夜宿平看斗巖下朝隂俯听雷西顾波涛浮日月东归天地入尘埃何时得遂幽栖志常把韦编静处开纸鸢谁作轻鸢壮逺观似嫌飞态未多端才乘一线凭风去便有愚儿仰面看未必碧霄因可到偶能终日遂为安扶揺不起沧溟逺笑杀抟鹏似尔难古鑑一片灵光合有神不知镕铸竟何人春耕破冢衣冠尽鬼手摩天日月新鑑面秖知西子姣照心难见比干真主人深有収藏意当待清明不受尘九日寄满子权懒将衰病照清流为有归心欲白头幸见好花开便笑不甘为客自成愁长歌欲强秋风醉髙处先输俗子游我在无聊元亮死当年今日共悠悠答孙莘老见寄髙门鞍马日光荣势力纷纷起共争偶以不能聊自便敢于兹世独求清生无人愧宁非乐死有天知岂待名客食官居同偶尔何须称别异平生登郡楼江城朝雨湿晴烟楼上风帆送去船茍得息肩闲岁月时来开口笑山川田园啼鸟三春日江海扁舟万里天何计脱身来此老青山白髪两忘年秋日懐子权楼前暮霭暗平林楼上人愁意思深未必薄云能作雨从来秋日自多隂三年客梦迷归路一夜西风老壮心欲作新声寄遗恨直絃先断涙盈琴寄介甫天门亷陛郁巍巍势利宁无澹泊讥难与跖徒争有道好思吾党共言归古人踽踽今何取天下滔滔昔已非终见乗槎去沧海好留余地许相依金山寺万顷清江浸碧澜干坤都向此中寛楼台影落鱼龙骇钟磬声来水石寒日暮海门飞白鸟潮回𤓰歩见黄滩常时戸外风波恶秖得髙僧静处看谢张和仲惠宝云茶故人有意真怜我灵荈封题寄荜门与疗文园消渇病还招楚客独醒魂烹来似带呉云脚摘处应无谷雨㾗果肯同尝竹林下寒泉犹有慧山存刘景文广武山懐古楚汉兵相接干坤昼亦暝虎争千里震龙战四郊腥故垒从谁问严祠自昔灵北风吹败木落日任飘零寄苏内翰倦压鳌头请左符笑寻颍尾为西湖二三贤守去非逺六一清风今不孤四海共知霜鬓满重阳曽揷菊花无聚星堂上谁先到欲傍金樽倒玉壶饶州酒务风吹燕语落檐间底事惊回梦里闲説与傍人浑不解杖藜携酒看芝山越山寺看泉龟谿有路莲花引鹫岭无时云雾生聊放此身留蚱蜢不逢人处听泉声守闗晨鸡三呌未开闗留滞行人更解鞍却上月明髙处立晓风吹面作清寒陈师道观兖文忠公家六一堂图书生世何用蚤我已后此翁颇识门下士略已闻其风中年见二子已复岁一终唿我过其庐所得非所䝉先朝羣玉殿冠佩环羣公神文焕王度喜色见天容御榻谁复登帝书元自工黄绢两大字一览涕无从似欲託其子天意人与同厯数况有归敢有贪天功集古一千卷明明竝羣雄谁为第一手未有百世公庙器刻科斗寳樽蟠华虫缅懐弁服士酬献鸣瑽瑢揷架一万轴遗子以固穷素琴乆絶絃棊酒颇阙供向来一瓣香敬为曽南丰世虽嫡孙行名在亚子中斯人日已逺千岁幸一逢吾老不可待露草湿寒蛩次韵答秦少章学诗如学仙时至骨自换缥缈鸿鹄上衆目焉能玩子从淮海来一啄当百难师儒有韩孟拭目互惊惋老生时在傍缩手愧颜汗黄公金华伯莞尔回一盻彼方试子难疾前不应愞要当攻石坚勿作抟沙散植璧虽具美礲错加璀璨我老不足畏后生何可慢示三子去逺即相忘归近不可忍儿女已在眼眉目略不省喜极不得语涙尽方一哂了知不是梦忽忽心未稳咸平读书堂昔人三百篇善世已有余后生守章句不足供嗫嚅一登吏部选笔砚随扫除闭阁画眉妩隔壁闻歌唿奉公用汉律宁复要诗书俛首出跨下枉此七尺躯今代陶朱公不足大梁屠计然特未用意得轻全呉为邦得畿县政宻自计疎宁书下下考不奉急急符用意簿领外筑室课兴谟平生五千卷还舎不问涂近事更汉唐稍以诗自娯复作无事饮醉卧拥青奴桃李春事繁轩牕昼景舒鸣屋鸠渇雨窥帘燕哺雏休吏散篇帙风篁献笙竽听然一启齿斯民免为鱼赠二苏公岷峨之山中巴江桂椒柟栌枫柞樟青金黄玉丹砂良兽皮鸟羽不足当异人间出骇四方严王陈李司马扬一翁二季对相望竒寳横道骥服箱谁其识者有欧阳大科异等固其常小却盛之白玉堂典谟雅颂用所长度越周汉登虞唐千载之下有素王平陈郑毛视荒荒后生不作诸老亡文体变化未可量万口一律如吃羌妖狐幻人大陆梁虎豹却走逢牛羊上帝惠顾祓不祥天门夜下龙虎章前驱呉回后炎皇绛旂丹毂朱冠裳从以甲冑万鬼行乘风纵燎无留藏天髙地下日月光授公以柄扶病伤士如稻苖待公秧临流不渡公为航如大医王治膏肓外证已解中尚强探囊一试黄昏汤一洗十年新学肠老生塞口不敢尝向来狂杀今尚狂请公别试囊中方次韵苏公西湖徙鱼穷秋积雨不破块霜落西湖露沙背大鱼泥蟠小鱼乐髙丘覆杯水如带鱼穷不作揺尾怜公宁忍口不忍鲙脩鳞失水玉参差晩日揺光金破碎咫尺波涛有生死安知平陆无滩瀬此身宁供刀几用着意更须风雨外是间相忘不为小濠上之意谁得会枯鱼虽泣悔可及莫待西江与东海古墨行晁无斁有李墨半丸云裕陵故物也往于秦少游家见李墨不为文理质如金石亦裕陵所赐王平甫所藏者潘谷见之再拜云眞廷珪所作也世惟王四学士有之与此为二矣嗟乎世不乏竒乏识者耳敬为长句率无斁同作秦郎百好俱第一乌丸如漆姿如石巧作松身与镜面借美于外非良质潘翁拜跪摩老眼一生再见三叹息了知至鉴无遁形王家旧物秦家得君今所有亦其亚伯仲小低犹子姪黄金白璧孰不有古锦句囊聊可敌睿思殿里春夜半灯火阑残歌舞散自书细字答边臣万里风尘入长算初䎹桥山送弓剑宁知玉盌人间见夜光炎炎冲斗牛会有太史占星变人生尤物不必有时一过目惊老丑念子何忍遽磨研少待须臾图不朽明牕净几风日暖有愁万斛才八斗径须脱帽管城公小试玉堂挥翰手谢赵使君送乌薪欲落未落雪近人将尽不尽冬压春风枝水瓦有去鸟逺坊穷巷无来人忽䎹叩门声遽速惊鸡透篱犬升屋使君传教赐薪炭妓围那解思寒谷老身面直不足云冷牕冻壁作春温定知和气家家到不独先生席作门赠知命黑头居士元方弟不肯作公称法嗣外人怪笑那得知他日灵山亲授记学诗初学杜少陵学书不学王右军黄尘扶杖笑邻女白衫骑驴惊市人静中作业此何因醉里逃禅却甚真顾我无钱唿毕曜有人载酒寻子云君家鲁直不解事爱作文章可人意一人可以穷一家怪君又以才为累请将饮酒换吟诗酒不穷人能引睡不须无事与多愁老不欲醒惟欲醉和魏衍闻莺春力着人朝睡重叶底黄鹂鸣自送绿幕朱栏日观明回廊侧户风帘动昨夜春回到寒谷好鸟飞来把脩竹整翰厉觜初一鸣已落君诗专妙独退红着绿愁绪昏后时独立知何言侧听不尽已飞去懐抱此时谁与论送江端礼正学元非世能诗新有声诸公交郭泰多士闭何生汎爱经过数移书底里倾又为淮海别病眼向谁明登燕子楼绿暗连村栁红明委地霞画梁初着燕废沼已鸣蛙鸥没轻春水舟横任浅沙相逢千岁语犹説一枝花寒夜留滞常思动艰虞却悔来寒灯挑不焰残火拨成灰冻水滴还歇风帘掩复开熟知文有忌情至自生哀九月十三日出善利门十载都城客孤身冒百艰一饥非死所万里有生还去国吾何意归田病不闗共看霜白鬓似得半生闲湖上晩归寄诗友髭髪难藏老湖山稳寄身却寻方外士招作社中人霜叶深于染秋花晩自春无人还有碍诗卷莫辞频游鹤山院积石横成岭行杨密映门人声隐林杪僧舎遶云根顿摄尘缘尽方知象教尊只应羊叔子名字与山存和彦詹题逺轩开牕得逺意兴出杳㝠间芳草日边路片云天外山好花和露斸脩竹夹藤删每许南邻伴时来一寄颜次韵无斁雪后闭阁春云薄开门夜雪深江梅犹故意湖雁起归心草润留余沥牕明度积隂殷勤报春信屋角有来禽雪后黄楼寄梅山居士林庐烟不起城郭岁将穷云日明松雪溪山逗晩风人行图画里鸟度醉吟中不尽山隂兴天留忆戴公寄潭州张芸叟湖岭一都会西南更上游秋盘堆鸭脚春味荐猫头宣室思来暮蒸池得借留熟知为郡乐不动越乡愁蚤春度腊不成雪迎年遽得春氷开还旧绿鱼喜跃脩鳞岸栁丝丝发羇愁处处新老懐吾自异不是故违人除夕对酒赠少章岁晩身何託灯前客未空半生忧患里一梦有无中髪短愁催白颜衰酒借红我歌君起舞潦倒略相同雪意䄖闗书不到雪又满平芜指冷频呵玉胷寒屡掩酥绿斟冬至酒红拥夜深炉塞上风沙恶征衣得达无和黄充实咏榴花春去花随尽红榴暖欲然后时何所恨处独不祈怜叶叶自相偶重重久更鲜流珠沾暑雨改色淡朝烟南丰先生挽词蚤弃人间事真从地下游丘原无起日江汉有东流身世从违里功名取次休不应须礼乐始作后生仇丞相温公挽词百姓归周老三年待鲁儒世方随日化身已要人扶玉几虽来晩明堂讫受图心知爱诸葛终不羡曹蜍少学真成已中年独着书辍耕扶日月起废极吹嘘乐志宁论晩成功不愿余一为天下恸不敢爱吾庐野望霜叶红于染吹花落更馨平江行诘屈小径夹葱青度鸟开愁眼遥山入画屏畏人惟可饮从俗却须醒西湖小径才容足寒花自送香官池下凫雁荒塜上牛羊有子吾甘老无家去未量三年哦五字草木借余光寓目曲曲河回复青青草接连去帆风力满来雁雪声先野旷低归鸟江平进晩船望乡从此始留眼未须穿晩坐栁弱知春色梅寒酿雪花溪明数积石月过恋平沙病减还増药年侵却累家后归栖未定不但指昏鸦宿济河烛暗人初寂寒生夜向深潜鱼聚沙窟坠鸟滑霜林稍作他年计初回万里心还家祇有梦更着晓寒侵归雁弧矢千夫志潇湘万里秋宁为寳筝柱肯作帛书邮逺道勤相唤羇懐误作愁聊寛稻粱意那复网罗忧赠欧阳叔弼蚤知汝颍多能事晩以诗书託下僚大府礼容寛懒慢故家文物尚嫖姚只将忧患供谈笑敢望功言答圣朝岁厯四三仍此地家余五一见今朝送苏迨胷中厯厯着千年笔下源源赴百川真字飘扬今有种清谈絶倒古无传出尘解悟多为路随世功名小着鞭白首相逢恐无日㡬时书札到林泉寄亳州林待制湖海相望阙寄声云林过雨未全晴青衫作吏非前日白首论文笑后生似听儿童迎五马稍修书札问专城一闻苦李䝉庄句不复人间世后名寄杜择之诗家两杜昔无邻文采风流世有人疾置送诗惊老丑坐曹得句自清新兴来不假江山助目过浑如草木春农马智专吾不让衡阳纸贵子能频次韵夏日江上双峰一草堂门闲心静自清凉诗书发冡功名薄麋鹿同羣岁月长句里江山随指顾舌端幽渺致张皇莫欺九尺须眉白解醉佳人锦瑟傍春懐示邻里断墙着雨蜗成字老屋无僧燕作家剩欲出门追笑语却嫌归鬓着尘沙风翻蛛网开三面雷动蜂窠趁两衙屡失南邻春事约只今容有未开花和李使君九日登戏马台登髙能赋属吾侪不用传杯击钵催九日风光堪落帽中年懐抱更登台江山信美因人胜萸菊逢辰满意开二谢风流今复见千年留句待公来送晁尧民守徐中年为别不堪忧束发登门到白头南省望郎仍国士东方千骑更吾州彭翁老寿终遗骨燕子飞来只故楼知已难逢身易迈烦公置醴我归休连日大雪以疾作不出闻苏公与徳麟同登女郎台掠地冲风敌万人蔽天宻雪㡬微尘漫山塞壑疑无地投隙穿帷巧致身晩积读书今已老闭门髙卧不缘贫遥知更上湖边寺一笑潜回万室春登彭祖楼城上危楼江上城风流千载擅佳名水兼汴泗浮天濶山入青齐焕眼明乔木下泉余故国黄鹂白鸟解人情须知壮士多秋思不露文章世已惊和富中容朝散值雨感懐节物惊心懒复嗟樽中酒尽复谁賖风撩雨脚俄成阵雪阁云头欲结花万里可堪长作客一年将尽未还家自怜落落终难合白首诗书谩五车谢赟阇黎见访好在谈经老上人冲风踏雪到江濵百篇出箧自新得一钵随身依旧贫终岁杜门逃俗士为师设榻对脩筠蒲团藜杖焚香坐此意此时无㸃尘和沈世卿推官见寄倦看世态久低徊且置穷通近酒杯未忍一身闲处着暂容双眼醉时开为唿阿武扶头起拟与山公倒载回好在东篱旧时菊无心凖拟白衣来简李伯益虀盐度岁每无余垂槖东归口未餬贫里交游新断絶老来光景半消除时情视我门前雀人好看君屋上乌尚喜敝庐连蒋径愿求佳句逓髯奴九日无酒书呈漕使韩伯修大夫老大悲伤节物催酒肠枯涸壮心灰慙无白水真人分难置青州从事来倦笔懒从都市出醉眸刚为麴车回黄花也似相欺得坐对空樽不肯开九日寄秦少游疾风回雨水明霞沙歩丛祠欲暮鸦九日清樽欺白髪十年为客负黄花登髙懐逺心如在向老逢辰意有加淮海少年天下士可能无地落乌纱和黄预七夕盈盈一水不斯须经岁相过自作疎坐待常禽报佳会径须飞雨洗香车超腾水部陈篇上収拾愚溪作赋余信有神仙足官府我宁辛苦守残书次韵李节推九日登山平林广野骑台荒山寺鸿钟报夕阳人事自生今日意寒花只作去年香巾敧更觉霜侵鬓语妙何妨石作肠落木无边江不尽浮生此日更须忙和和叟梅花百卉前头第一芳低临粉水浸寒光卷帘初认云犹冻逆鼻浑疑雪亦香鼎实自期终有待天真不假更匀妆江南望断无来使且伴诗翁入醉乡送王元均贬衡州兼寄元龙先生秀句满江东二子縁渠得再穷诗礼向来堪发冡孙刘能使不为公炎方瘴疠消轩豁故国山河閲始终传语元龙要相识江湖春动有来鸿题柱永安驿廊东柱有女子题五字云无人解妾心日夜长如醉妾不是琼奴意与琼奴类读而哀之作二絶句桃李催残风雨春天孙河鼓隔天津主恩不与妍华尽何限人间失意人从昔婵娟多命薄如今歌舞更能诗孰如文雅河阳令不削琼奴柱下题偶书书当快意读易尽客有可人期不来世事相违毎如此好懐百岁㡬回开絶句宻宻丹房叠叠花一枝临路为人斜丁宁语鸟传春意白下门东第㡬家谢赵生惠芍药从微至老走风尘喜见乡园第四春独舞东风醉西子政縁无语却宜人九十风光次第分天怜独得殿残春一枝賸欲簮双髻未有人间第一人从冦生求茶库纸南朝官纸女儿肤玉版云英比不如乞与此翁元不称他年留待大苏书十七日观潮潮头初出海门山千里平沙转面间犹有江神怜北客欲将竒观破衰颜江水悠悠自在流向人无恨不应愁相逢不觉浑相似谁使清波蚤白头放歌行春风永巷闭娉婷长使青楼误得名不惜卷帘通一顾怕君着眼未分明当年不嫁惜娉婷抹白施朱作后生説与傍人须蚤计随宜梳洗莫倾城俞紫芝南涧月夕华髪念秋晩青灯怜夜长香团菊花露寒着橘林霜月在北牕底人行南涧旁婆娑不知去身与两俱忘旅中谕懐白浪红尘二十春就中奔走费光隂有时俗事不称意无限好山都上心一面琴为方外友数篇诗当槖中金会须将尔同归去家在碧溪烟树深咏草满目芊芊野渡头不知若箇解忘忧细随緑水侵离馆逺带斜阳过别洲金谷园中荒映月石头城下碧连秋行人怅望王孙去买断金钗十二楼岁杪山中石乱云深客到稀鹤和残雪在髙枝小轩日午贪浓睡门外春风过不知蔡肇题画授李伯时鸿雁归时水拍天平冈老木尚依烟借君余地安渔艇乞我寒江听雨眠汎舟横塘遇雨平野风烟入梦思殷勤作画更题诗扁舟卧听横塘雨恰遇江南归雁时宋元诗㑹卷三十宋元诗会卷三十一钦定四库全书宋元诗㑹卷三十一兵部主事陈焯编程颢陪陆子履白石万固条山苍苍河流黄中蒲形势天下彊帝得贤侯殿一方四年不更慰民望元丰戊午季春月上心闵雨愁黎苍使车四出走羣望我亦奉命来陜疆精诚感格天意顺诏书才下雨已霶病麦还青禾出土野农鼓舞歌君王故人相见不道旧为雨欢喜殊未央圣主寛忧小臣乐自可放荡舒中肠白石万固皆胜地主人为我携壶觞况逢佳日俗所尚车马未晓塡康庄扶提十里杂老㓜迤逦千骑明戈鎗初听鸣铙入青霭渐见朱斾辉朝阳遨头自是谢康乐后乘独惭元漫郎侯来虽知有宾客衆喜更为将丰穰临溪坐石徧巗谷幽处往往闻丝簧山光似迎好客动日景定为游人长乘髙望远兴不尽恋恋不知岐路忙人生汨没苦百态得此乐事眞难常我辞佳境已惆怅侯亦那能久此鄕他时㑹合重相语辜负泉石何能㤀紫阁仙掌远相招萦纡渡石桥暝云生涧底寒雨下山腰树色千层乱天形一罅遥使程难久驻囘首羡渔樵陈公廙园修禊事席上赋盛集兰亭旧风流洛社今坐中无俗客水曲有清音香篆来还去花枝泛复沈未须愁日暮天际是轻隂高观谷轰雷叠鼔响前峰来自彤云翠霭中洞穴积阴成气象鬼神凭暗擅威风喷崖雨露千寻溼落石珠玑万颗红纵有虬龙难作祟还应不是旱时功凌霄三峰长啸巗东古寺前三峰相倚势相连偶逢云静得见日若有路通须近天怪石似雷鸣谷底老松如雪着崖顚结根不得居平地犹与莲花远比肩西湖潩水桥边鸭子陂楼台只在郡城西烟波乍见心先快岛屿将寻路欲迷尽日无风横舴艋有时经雨饮虹霓如何咫尺尘埃地不使游人续杖藜和咏草渐觉东皇意思匀陈根初动夜来新忽惊平地有轻绿已葢六街无旧尘莫为枯荣吟野望且怜愁醉祝香轮诗人空怨王孙逺极目萋萋又一春春日江上新蒲嫩柳满汀洲春入渔汀一櫂浮云幕倒遮天外日风帘轻飏竹间楼望穷逺岫微茫见兴逐归槎汗漫游不畏蛟螭起波浪却怜清泚向东流下白径岭先寄孔周翰郎中骤经微雨过芳郊转觉长河气象豪归骑已登吴坂峻飞云犹认华山髙门前岐路通西国城上楼台压巨涛欲问甘棠旧风化主人邀客醉香醪郊行卽事芳原绿野恣行时春入遥山碧四围兴逐乱红穿柳巷困临流水坐苔矶莫辞醆酒十分醉只恐风花一片飞况是清明好天气不妨游衍暮忘归春雪二月将临尾羣阴久退潜只知桃李艶何复雪霜嫌密霰仍先集飘霙忽散霑带风成料峭和雨作亷纎江汉初弥望珠玑间得兼片痕才着瓦斜势渐穿帘鸟化辽城鹤途铺越女缣落英时鬭舞飞絮或同黏寒怯开闱赏光疑伴月觇价增樵市炭兴入酒家帘惜竹频敲叶愁花旋覆苫失权悲太皞助虐有飞廉积势方平壠澌流已坠檐东君莫惆怅杲日待重瞻草堂叅差台殿绿云中四面篔筜一径通展读华阳眞诰上神仙居在碧琳宫题淮南寺南去北来谁得休白苹吹尽楚江秋道人不是悲秋客一任晚山相对愁张载载近观汉魏而下乐府有名正而意调卒卑者尝革旧词追正题意作乐府短箫歌灵旗指不庭方大风泱泱天外扬短箫歌歌恺康朝廷万年继明重光曾孙稼如茨梁嘉与万邦纯嘏有常度关山度关山循九州省耕寛徭询明幽人为贵兮哀我人斯敢余休鸡鸣曲鸡鸣嘐嘐兮台懐忧兄弟表里兮台心求黄金门白玉堂置酒恺乐荣华有光桃伤李僵尔如或忘燕歌行小雅废兮东山不作哀我人斯皇心不乐丞哉斯人胡然而天兮王师于铄东门行古风出东门我行乐巾綦今歌东门行牵衣彊畱甘餔糜仗劒去予忽如遗时清君去予心衰移疾移疾谢华省问耕还敝舎扶持便疎慵旷僻逃将迓昼棊莎径侧暮粥桐阴下久矣澄清心永愧桑弧射宿兴庆池通轩示同志清湘庭下千竿竹百尺斑斓耸苍玉通轩轩外万顷陂陂接南山天与齐唐基一坏半禾黍举目气象增愁思我来正当摇落时尘埃七日无人知东平叔子信余友问学不厌坚相随君莫痛兮凤沼湮又莫悲兮花蕚堕所忧圣道久榛塞富贵浮云眼空过明发余西叔且东髙谈更为通宵坐题馆壁壁门金阙倚天开五见宫花落古槐明日扁舟江海去却从云气望蓬莱别馆中诸公九天宫殿鬰岧嶤碧瓦参差接绛霄藜藿野心虽万里不无囘恋向清朝毕仲游寄郑介夫郑子安彊否梅花万里春如何投虎穴直欲犯龙鳞北阙今无数南方信有人可怜妻子在年少不谋身刘跂题半隐堂一堂图籍自陶冶三径萧兰俱岁华定非平恩许侯宅㑹是仲长公理家端居雅不烦摒挡佳设颇曾成咄嗟惟我身闲数来往微絃一泛即生涯任伯雨述懐元符庚辰岁孟冬十二日任子丞大宗碌碌奉朝籍圣主访落初听言劳日昃谏路员有阙求人恐不及谁谓方遴选邂逅首疎逖诏㫖忽中授䎹命旦夕惕平生慕古人素愿或可毕精神倍疏瀹激昂登文石青云开九天清光亲咫尺每见情益交肝胆尽剖析敬承丁宁训重许以忠直自喜千载遇奋身遑他恤志欲收主威力先排巨室切齿愤钦永刻意望䕫稷哀哉爱君心不能当衆嫉投湘为独醒得罪因怀璧尚赖天德广阅岁已再谪仇人意未厌穷荒必投斥转海仅万里艰危备经歴有时遭飓风天地如抹漆雪浪山崩頽轰豗飞霹雳扁舟甚桔槔俯仰顚倒立䨇樯卷欲折绳断水蘸蓆鲸鳄口垂涎喷吐烟雨集万怪竞周章腥臊助嘘吸平生仗忠信安敢保瞬息夤缘脱鱼腹岛屿稍登陟天气欝欲流土色焦成赤草木蒸氛雾亭午日未出荒径少人行窸窣走虺蜴居民傍溪浒横崖户百十矮屋尽栅栏臭秽如圈枥家家啖菜粥杂米无十一小鱼与细鰕相尚珍鼎食鸟言分嘲哳卉服坌䝉羃颜色尽黄肿大半抱瘴疾其风贪以淫其俗拙以僻殆非人间世宜尔太荒閴我生本匹夫赋性自眞率雅有江海志仕宦特牵廹一日偶遭际用舎何敢必但思忠邪分于国系休戚沧溟有竭时我意何穷极元日忆昔东班贺紫宸和风佳气浄无尘龙墀初下觚稜日雉扇齐开玉座春接武九霄曾近侍投荒三载作流人穷通忤合虽天理俯仰寻思不为身感古指鹿姦谋岂偶然都缘人事不由天要知左右皆言马只为当时杀正先邹浩秋蝇秋风快如刀着木木欲折蕃鲜转凄凄入眼无一悦青蝇独何为飞鸣犹未灭造化本无私尔生一偶窃念方三伏中日车午停辙下照人世间何异红炉热劲鸟倦戢翼狞兽喘吐舌惟人于此时体懈剧疲苶虚堂幸可逃枕簟随意设好睡边韶同素懒嵇康埓更此値清凉酣寝谓须决䨇睫才欲交汗肤遭尔啮营营不絶声宛类谗口呐使我寝不安欲息还复挈况如一箪贫未能万钱歠园蔬荐脱粟杯盘殊灭裂䨇筯才欲拈咀嚼遭尔餮适从何处来食饮污修洁使我味不甘欲嚥还复噎敺除付疲兵袛足增跛蹩宜哉孙权弹为尔情激切期望秋风囘一扫无余孽偶此延朝昏勿谓风不烈气候侵凝凛龙蛇且藏穴尔形大豆然岂能坚如铁别零陵零陵距中邦道阻五千里我以放逐来本非心乐只身止髙山巅忽忽弥半䙫人情久自亲况复多可喜坐使故鄕念如火沃之水罪大不得留今兹动行李昭州虽岭南流寓葢均耳傥未还庭闱在彼犹在此胡然当作离耿耿殊不已物我要兼忘咄哉从此始咏路赤路如龙蛇不知㡬千丈出没山水间一下复一上伊予独何为与之同俯仰王景亮携晁无咎清美堂记来求诗为赋此先生不出二十年幅巾种树老卢泉卢泉水木清且妍筑堂流水茂树间晁侯作记笔如椽画栏素壁青瑶镌明珠白璧光射天先生矜诧喜欲顚春归野岸绿漪涟青山东缺如断环云消风輭山苍然杏梢红破臙脂寒先生醉狂梦思山自驾草车束尘编上堂读书门昼闗金徽朱丝弄猗兰相思古人太古前若非豪士鲁仲连即是幽人梁伯鸾先生好学老益坚少时不信功名艰青衫屡补鞾次穿晚知有命絶可怜归来自买汶上田䆉稏香露凝秋殷只知留客有酒钱肻问釜粥寒虀酸拖金曵绣卷晓班何似布褐煖且寛先生所愿一何廉贵人孰与先生贤朱门铜臭厨肉羶夜阑白月照管絃美人一笑夭桃然安知贤达死丘园正恐后世终无传此意已输先生先我今欲归无由缘蕙帐依约闻清猿何时相从一醉眠德公渡沔应已还山中桂枝聊攀援次韵崔光先见简作诗催春色春游有客忘朝暮酷似经星好风雨岂知仲蔚长蓬蒿寂寂儒宫裁一畆新诗故委黄耳来舌在惊疑为频吐鸿钧宻运扫辙踪万物终然归鼓舞去年枯藁欲樵苏今已蕃鲜媚农圃我家吹律信参天苗裔非才閴无覩族寒官冷自离竒安能仰赞娲皇补庙堂爕理皆少年伫见囊金罄花坞代书招德苻北风鸣四野饥鸟下黄昏寒烛照无寐孤懐谁与论伊余赋招隐抚事倍销魂莫使衡门下朝来独负暄次韵钱岊雪中六出飞琼玖云愁正腊天寒声生密竹爽气彻纯绵故苑风初静重楼月向圎何当酬此景蘸甲引金船入试院呈同事章显父推官及监试柴承之朝奉汉江汹汹不知休江上谯门皷角秋匹马﨑岖随国事同心邂逅得儒流何妨蟋蟀牀头急况是芭蕉雨脚收别乘端容共萧散从今相与傲浮丘又得敷文书一封黄勅下天闗岭表湖南破旅颜吏部囘头真可笑拾遗作伴竟同还张公洞里花流水扬子江边雪满山更约家居多暇日相从莫遣鬓毛斑昭平别元光不因投窜抵昭平那得相逢一笑亲尘里岂知居士意山中聊见宰官身周颙尚以家为累元亮惟知酒是真莫逆于心更何语拨开船子过醪津昭州北还过滑石泉马头今日过严闗十九年前去复还惟有流泉声似旧凭栏重听响潺潺从昭州北还过永州澹山巖有狐鸣之异我入幽嵒亦偶然初无消息与人传驯狐戏学仙伽客一夜飞鸣报老禅游酢归雁天末惊风急江湖野思长悲鸣愁絶塞接翼冐风霜泽岸多矰弋云间乏稻粱茫然栖息地饮啄欲何鄕感事世事浮云薄劳生一梦长散材依栎社幽意慕濠梁风激鹰鹯迅霜残草木黄投闲如有约早晚问耕桑游寳应寺崒嵂三峰带白湾谁开兰若翠微间竹牀云懒禅心定草径苔荒屐齿斑天入碧岚成玉宇鸟飞青嶂出尘寰此中即是蘂珠境遮莫闲吟一解颜杨时游武夷函闗﨑嵚走秦鹿天下并逐争羣雄抉云翻空鳌足折黔黎窜涌如寒蛩武夷山深水清泚避世犹有髙人踪龙泓东注海波涌玉女翠拥秋云松赤霄真骨写虚壁通泉凡笔慙非工藏舟浮梁跨絶壑隐见似与天潢通当时鸡犬不复见窠巖依旧烟霞笼我来秋杪月既望尚有幽菊埋榛丛天容洗净雨新霁云幕四卷清无风掀篷进櫂穷异境注目想见流残虹囘船杖屦蹑幽径松竹窈窕环琳宫自怜病骨挂尘网幔亭髙㑹何由逢解衣归卧玉𤨏碎仰看明月穿疎篷岳阳书事洞庭水落洲渚出叠翠疏峰逺烟没重楼百尺压高城檐瓦参差倚天阙湖光上下天水融中以日月分西东气凌云梦吞八九欲与溟渤争雌雄澄澜无风雨新霁一日万顷磨青铜瑠璃夜影贮星汉骑鲸已在银河中湘妃帝子昔何许但有林壑青浮空苍梧云深不可见遗恨千古嗟何穷须臾晦㝠忽异色风怒涛翻际天黑乘陵濑壑走魑魅渟滀百怪谁能测忽看舟子玩行险更欲飞帆借风力安得晴云万里开依旧寒光浸虚碧寄范正甫羇穷莫厌如牢圈从古功名出屠贩男儿不负县弧心马革裹尸犹足愿君不见淮隂寄食饥贫叟胯下英风亦何有逢时吐气雷电奔金印累累大如斗玉门昼夜羽檄惊睥睨欲堑天都城叩闗虎士鬰余怒科头奋㦸如鵰鹰君从壮年藴竒䇿未宜缩首藏柴荆昔人投笔真豪杰慨然万里终成名南山白额虽欲老百兽遭之犹裂脑偶成天远何须问劳生听若何犂锄三畆足栖息一枝多白雪宁堪冐清时只浪过好寻明月影醉舞自婆娑泛江至土坊万顷江湖远孤乘一叶船鴈飞云外字篷掩水中天波静橹声息风彊帆影偏囘环聊注目浩荡接青烟用韵和早梅楚国春归早寒梅处处开月和清艶宿天与靓粧来东阁诗懐动南枝岁律囘萧然氷雪态无处觅轻埃汉坂舟行曲岸通幽径疎篱映竹斜坞深藏吠犬林薄露人家石濑鱼偏美邻村酒易赊祇应云水富自足一生涯湘君祠鸟鼠荒庭暮秋花覆短墙苍梧云不断湘水意何长泽岸蒹葭绿篱根草树黄萧萧竹间泪千古一悲伤颍昌西湖泛舟春过莺花无处寻移舟行近古城隂褰衣水上收残片倾耳枝间觅好音山隔曲堤迷逺近鱼跳文藻乱浮沉飘然自得江湖趣陡起归与万里心送丁季深烟含疎柳绿䝉茸杏颊桃英入眼红邂逅与君逢腊雪飘零独我过春风空愁转毂音尘逺且寄离懐笑语中后夜月明人寂寂相思那复一樽同蕲州早起城头雷动角声哀似共行人怨落梅欲报晨炊粱未熟唤囘残梦眼慵开霜清暗觉貂裘冷月淡空令犬吠猜倚杖起看风正烈不堪嘶马重徘徊寄长沙簿孙昭远阳城衰晚拙催科阖寝空慙罪亦多祭灶请怜君自适载醪祛惑我谁过猗猗庭有兰堪佩寂寂门无雀可罗归去好寻溪上侣为投缨绂换渔蓑席上别蔡安礼故里相看眼暂明一尊聊此话平生杜陵蚤被微官缚元亮今为世网撄长路闗山吾北去春风梅岭子南征结隣莫负当时约早晚沧浪共濯缨汴上天上行云曵白衣半衘晴日在林扉盘花落鴈惊还起啄食饥乌趂不飞榆荚青钱飘已尽月堤流水漭相围征途处处尘随眼多病长年与世违荆州书事千里濒江地可毛结庐何必故山椒载醪不过斜川路饮水谁同陋巷瓢勿问鸡虫闲得失但知鹏鷃各逍遥黄尘满眼僧窗静坐对风花意已消直舎大风书事寄循道枕书无寐首空搔万窍嘘风正怒号雪意浮空迷逺目月林梳影见秋毫幽庭所借惟荒草妙理应须付浊醪谁念维舟江上客落帆千里压云涛刘弇感遇㛹娟谁家子粲粲生辉光弄姿俯春兰临风振微芳秋水扬清矑白玉䨇明珰问渠家何许笑指南山阳去去不辍轨怳若游云翔遥看入缥缈明月断人肠疾雷疑车音出门乃知非抱影长自明流萤㸃霜帏罗带剪秋水黄金缕春衣持看清夜阑愁非故时辉食葵心知倾茹蜡肠虚肥纂纂枣下歌惜此岁月违因声劝语侬勿复迟迟归宿长山寺苍山两蟠虬杰势分夭矫不缘事幽寻兹地终难到破暝紫烟生写谷清樾好村长下牛羊云绽入归鸟松风卷孤磬夜半秋声小客懐方未央千里漫白道庭树一鸟惊愁看楚天晓送邢清臣赴左选泊舟梅林浦解缆墨潭湾层波日日生䨇桨那得闲龎睂青翰客相与春风还江梅吹欲尽岸柳未胜攀无以持赠君对君成彊颜官况更新好晚歩非间闗直北清梦多半落夷门山慇懃尺素语勿为鱼鸿悭癸酉岁暮寿春道中有城有城半芜没倔彊当年开狡窟青缰白马成底事魏得其狗空凌突清淮不洗饕利肠石马崔嵬化英物据鞍浩叹为踟蹰但见悲风起蓬勃石廊洞君不见仙家三十六洞天西南大半盘苍巅此外元扬擅崭絶况有石廊人喜传碧莲参差隅地涌徙倚危梯飞螮蝀阴阴洞户半空开一缕联凹愁寄种万钧崔嵬挂礧石吁可怪兮若飞动天然湫面寻丈间寒掬初悭媪神捧紫厓䝉茸瑶草秀县泉涓涓把天酒淑灵岂即干坤私窟宅宛是神仙旧飞鸟㸃影阳光囘游子履深惊殷雷九夏三冬自囘斡雨旸寒燠争喧豗神物奄有似无谓突兀古庙当巖隈鼪鼯笑舞助怪变落日愁絶松风哀瞰临一方殆天意累露之疑此其是仙乎仙乎胡不归忍使秋燐泣阴鬼人日去年人日螺江边今年人日在通川家国浩荡五千里客子骚屑心茫然霜芦尽解故时叶生意陡尔归兰荃海风如刀氷塞渡欲航野水雪暗天他鄕信美非吾土香草悦魂真浪传南冠故声秪操楚刘章雅志惟歌田五乘如单费廪粟一囊就尽持餐钱顚毛冉冉不吾与齿根浮动轻于翾小雀谁言畏死鹞未肎屈折同桮桊章贡直西三径在尔来望眼欲成穿科桑洗竹真吾事孰使龊龊才充员何时解得无拘束归钓潭头枫叶鳊宿法藏禅院斜河左界县朱提冷烬掠天萤糁飞高梧泣液凉参差前村后村乌夜啼雕甍绣栱絶坤维知自在世张禅扉有睆释子龎两眉清梵一声捎翠微乱我心曲天之涯寂歴故感迎新悲归欤谁是真忘机独鹿水深愁浊泥村南村南行吟踏新场马乘欵叚壶县浆如稼浓云穟含黄柿叶亚枝收趂霜腊团鸡髀盘餚香箫鼔下神巫正狂唿儿往问当垆娘清美何如顾建康安成道中作故家楚尾隣三湘粗有晴地麻与桑利机未判身轻尝生涯寄将一叶上归钓頳尾秋沧浪翠篠娟娟栖暗芳半隐半见谁门墙分曹戏儿嶷雁行今我垂垂老境逼竹马鸠车怜汝狂夜叹丹鸟白鸟争吞吐还云去云无定度不无夏簟工熨体况有秋螀竞扶户一嘅三叹讵如许客思纷纷野烟缕宵明景晏挂斜河丛萱苒蒻团清露有美一人在西方白玉珮环珠两珰明眸皓齿艶朝阳企予望汝涕滂皇安得洒汝罗衣裳杉溪驿竹巖杉溪道路长道边古驿开苍茫分流溪水薄枉渚挨石人家环上方王程星火何时歇霜冬草树芸其黄去来今昔几男子姓字喧传两女郎秋日仪眞即事秋风来从越天末痛洗玻璃出明月云陴隐起玉龙眠下有舂容万涛雪独茧之纶欹一叶半酣老鱼櫂歌发客心寸许了无多底事临风吹欲折持钓艇子悠扬打雨来袅丝越箭青玫瑰昨闻古湫新雨足涨波泛入西溪来西溪两岸行人少白鹭对翘佳客陪低云弄娇不成去半与枉渚相萦廻藻间頳尾厠银鲫正尔作羣争曝腮故应沈饵得所置行醉瓮头新熟醅游麻姑观用黄道士韵鸟道参差挂空白云林曾是飞昇迹漫论沧海复扬尘已识松杉老岑寂玉驾斑龙飞九色古殿崔巍遗石刻㑹须揖彼丹丘人掇拾頽年兹偃息蒋沙庄居他日蓬蒿地吾庐瓦数沟井泉甘胜乳庭竹冷先秋村巷时情淡田畴岁计优荆扉论日掩最喜近松楸晴屋鸣鸠妇春陂翳雉媒筯头甘野蔌锄力到陈荄掠水千艘健横风一笛哀最怜䨇白鸟解事等闲来名愧周繁弱材非鲁孟劳蛙仍当鼓吹径任没蓬蒿紫芋新厨味黄橙馥鲙刀业诗何水部耽酒阮兵曹刘宗坟墓国金水眇萦囘飐飐鸦巢覆疎疎槿户开春风持赠柳腊雪试粧梅欲识尘埃少元无俗物来莆田杂诗清樾陂陀外春深四五家丛祠下箫鼓平楚暗桑麻水国潜虬傲天程去鸟赊仙山仍在目潇洒送生涯梅雨催农镈痴风泣海樯鱼龙波浪濶燕雀户庭凉鳐柱春刳玉蚝山夜凿霜家园两痕泪早晚促吾装鶗鴂青春晏鼱鼩白社骄掠风雏燕翼界雨晚虹腰醥醁银牀沥丰茸紫涧苖到家幸无苦浦溆有囘潮鹤唳归云急龙移过雨腥桂清飘月岫槎老卧烟汀洞失壶公旧雩传妙应灵不缘幽事隔小复理篁簈试院次韵奉酬赵达夫记室惜春之什风酣雨輭袅檐丝坐负吾人痛饮时使者岭梅传信逺王孙芳草怨归迟酿成紫府无端梦开到朱栏第㡬枝欲问东君挽流转顚狂好在曲江诗九曲池昔帝樯乌下日边曾留清跸此蹁跹鱼龙窟暗浮春涨凫雁行低破暝烟星阁催頽空岁月芜城埋没旧山川后庭一曲陈歌歇更看当年水调传春日送签判杨承议春山野思万千重那更江头来送公别涙滴流红杏雨离情摇曵绿杨风一枝易遶南飞鹊只字难凭北塞鸿惟有感恩情不断夜深长入梦魂中春日舟中即事不因门有北堂亲肯泛孤舟瘴海滨万里江湖愁去客一春风雨厌行人花朝水国留题懒月夜鄕园入梦频每被烟波惊破胆却思云石自由身张绎寄友人有客厌事事洁身山之幽寒暑不相贷乃有卒岁忧有生此有事简之成赘疣澄江本无痕不如信虚舟六经力道要无以利心求一朝与理㑹万境真天游伊水正清冷子行无滞留西风昨夜至送子驰中流落月洒残梦已着古岸头我病彊送君是行良难俦异时青门下谁识东陵侯田昼筑长堤筑长堤白头荷杵随者妻背脇伛偻筋力微以手置胸路旁啼老夫七十妪与齐五尺应门生两儿夜来春雨深一犁破晓径去畊南陂南邻里正豪且彊白纸大字来唿追科头跣足不得稽要与官长修长堤官长亦大贤能得使者意上堤驾轺轩不复问余事终当升诸朝自足富妻子何惜桑榆年一为官长死杜牧弟病兄孤失所依当时书语最堪悲岂图乞得南州后却恨寻芳去较迟罗从彦挽吉溪吴助教新生夸踯躅旧德叹凋零冷带商巖月光凌处士星布衣难得禄白首易穷经追想今何在溪流对洞庭和延年巖桂㡬树芬芳气欲沈枝枝若占却家林风摇已认飘残菊日照浑疑缀散金仙窟移来成美景东堂分去结清阴我今不愿蟾宫折待到秋宵把酒吟宋元诗㑹卷三十一宋元诗会卷三十二钦定四库全书宋元诗㑹卷三十二兵部主事陈焯编黄裳道伦竹阁曾看孤山翠微麓囘环阁下千茎竹醉吟先生唐室贤洒落情懐出流俗赤城德士攀髙风特借嘉名榜山腹雪霜难犯中心虚直节凌云耸苍玉月华弄影无纎尘合有丹霄凤来宿燕子楼盼盼初归楼上时相如燕子长䨇飞有才将色世间少况复节义犹堪依将军一去十余载玉箫瑶瑟无心解岂不能死空相随以色累公非所知白老曾为赋诗客风袅花枝醉无力后㑹勲郎汉阳驿因语歔欷已成昔走笔还赓美人句犹感白杨堪作柱我来登赏非唐人尚引多情聊怆神人生兴尽皆为尘百年一饷难留春髙楼人散谁复亲只有燕子年年新简元舆祠部百花巖上仙人住巖下为州山水聚白头青冢南北人倒影沈沈浊懐古倚栏把酒与谁同况是使君为献主应唤渔舟疎苇中旋脍游鳞落红缕祕书座上最轩昂能共春云争态度红衣带月今何处几转春残掩朱户飞船送客空断肠梁尘谩落声中句虚白亭前湖水闲忽为霓裳起思慕出门沙土乱如雨薰风吹梦天南去简无咎学士北澶车马来何暮芹茅池边失欢聚有分共为文字游却向西郊话今古世俗聪明多浇漓信厚期君中有主职事无尘静相对满榻诗书香数缕严扄如在柳隂中绿幄朱帘细风度紫犀銙破雪花浓石鼎煎声遶牕户凖拟七椀邀卢仝清涤烦襟出新句共笑先生最贫苦误使帘前客相慕虚名薄利能几多裹饭区区来复去初秋偶作火行金候两犹争扰扰蚊蝇自未平云漏雨声蒸地爽日含山色暮天明直须纨扇恩情断始向篱花意态生万里薄寒无一㸃月明中看雁初横闻雁露下多时雁未鸣数声云外此宵征北人书到三秋尽南国弓开一字横孤馆有谁惊好梦平芦何处起寒更想应爼上终须免宜向方塘寄此生除夜送代倪签判北风吹雪抹潮头待过东南第一州去客情生来岁梦隔江灯照此时愁玉皇谪吏行当复金阙除书即便收言简气清终有用卧龙山下自难留社日游云门山不须扶我自登山脚力能胜十八盘一字雁低头上过两城人细掌中看虽知北户缘犹在却笑南柯梦未阑忽见归云应是信满襟先得洞天寒晁冲之纪愁北风吹我裳夏潦漂我屋牛羊践我稼雀鼠耗我谷雪寒堕我指雨淫疾我腹朝行桑榆间秋序伤逺目莫渉水之涯含沙中两足揽辔马病黄伏轼舆脱輹陟山既见虎还舎乃对鵩一沐三握髪十饭九不肉先生昔离垢居士今耐辱饱䎹戒畏涂那知有沈陆雪月落鸡声寒晓色静茅屋开门惊不知夜雪压脩竹槎牙生新氷鳞甲刻溪谷晶晶洲渚明冽冽川原肃孤蹲雀不动沈酣客犹宿唿童晨汲归独潄寒泉玉陆元钧寄日注茶我昔不知风雅颂草木独遗茶北讽陋哉徐铉说茶苦欲与淇园竹同种又疑禹漏税九州橘柚当年错包贡腐儒妄测圣人意逺物劳民亦安用含桃熟荐当在盘荔子生来枉飞鞚羊葅异好亦何有蚶菜殊珍要非奉君家季疵真祸首毁论徒劳世仍重争新鬭试夸击拂风俗移人可深痛老夫病渴手自煎嗜好悠悠亦从衆更烦小陆分日注密封细字蛮奴送枪旗却忆採撷初雪花似是云溪动更期遗我但敲门玉川无复周公梦赠僧法一墨黄山之巅百尺松虬枝偃葢连羣峰山神守䕶魑魅避道人剪伐天为容扪崖踸踔篝火逺絶壁晻霭凝烟浓𤣥霜霏霏玉杵下捕麋煑角当严冬隂房风日不可到律琯吹尽灰无踪小书细字着名姓黄金照耀图䨇龙守臣再拜选进日九闗有诏开重重老儒偶得实天幸千金更买无由逢上人淡泊何所好工书草𨽻如飞蓬苦来求我惜不得一酬十载相过从君不见玉堂词人紫垣客拜赐舞蹈黄罗封长安纸价犹未贵江南江北山皆童复以承晏墨赠之我闻江南墨官有诸奚老超尚不如廷珪后来承晏复秀出喧然父子名相齐百年相传文断碎彷彿尚见蛟龙背电光属天星斗昏雨痕倒海风云晦却忆当年清暑殿黄门侍立才人见银钩洒落桃花牋牙牀磨试红丝研同时书画三万轴大徐小篆徐熈竹御题四絶海内传祕府毫芒惜如玉君不见建隆天子开国初曹公受诏行扫除王侯旧物人今得更写西天贝叶书简江子之求茶政和密云不作圃小夸寸许苍龙蟠金花绛囊如截玉绿面彷彿松溪寒人间此品那可得三年闻有终未识老夫于此百不忙饱食但苦夏日长北牕无风睡不解齿颊苦澁思清凉故人新除恊律郎交游多在白玉堂拣牙鬭夸皆饫尝幸为传声李太府烦渠折简买头纲寄王立之腊雨城南宅冲寒忆屡陪拊怜庭下石问讯竹间梅诸子譍门立羣公䟦马囘不知多病后谁与倒罇罍寄江子之平生江季子疎懒近忘吾不啻三年别如何一字无烧丹勾漏令酿酒歩兵厨二者将安择功名莫浪图初来东里乘流从此去河汉失清都送骑沙边散征帆雨外孤挟雌栖陇雉生子哺巢乌宇宙将焉往飘飘尽畏途再至都城峥嵘花蕚西清晓望犹迷御路红尘合宫槐碧瓦齐夹城知辇过复道觉香低中使传宣入千门避马蹄秋雨感事苦雨荒秋宅寒生木叶悲半县藤䕶碧中缺蔓穿篱书校时开帙竿垂日系丝儒冠吾已误何责五男儿别饰道二十弟少傅三朝老文章壮九州赋诗资政殿赐字太清楼䟦烛辞轩陛簪花近冕旒庆门吾老矣华国汝能不别息道二十二弟中令有清德风流二百年举家惟食粥絶口不言钱里闬容吾老庭闱赖汝贤陶丘过范蠡莫泛五湖船赠江子我子之江郎淮海秀经术古同师温润无前辈清新有近诗一丘须蚤计五斗莫坚辞献赋修竿牍知君定不为送惠纯上人游闽蚤听闽人说土风此身尝欲到闽中春沟水动茶花白夏谷云生荔子红襟带九江山不断梯航百粤海相通北牕夜展图经看手自题书寄逺公次四兄韵效李义山雪暮冬一丈长安雪壮士临风独慨慷门巷岂无骑马客江湖犹有捕鱼郎夜平蔡贼兵轻敌晓入梁园赋擅塲载酒欲寻谁与饮江梅头白自悲伤和江子我竹夫人黄藤白簟倦唿卢髙卧南牕示楷模郭芍药情元最宻郑樱桃迹近相疎下帷度日甘同梦隐几终年得异书晚向禅房陪杖屦清秋霜霰意何如复和少蕴内翰甥兼谢伯藴通判兄再赠西湖波浪还佳色风物悲人老可惊游接竹林公对叔梦迷春色我思兄酒沾鹦鹉杯行尽诗傍蟾蜍研立成壮思不逢韩吏部高名谁伴谢宣城次韵集津兄怀嵩少示王立之蚤闻三十六峰前愿寄茅茨一涧边谷转马蹄山缭绕巖闗虎口树婵娟阳坡日煖宜𤓰地隂岭天寒熟芋田便好与公相隐去不宜相对尚茫然睡起素屛纹簟彻轻纱睡起氷盘自削𤓰风笋微微开绿箨雨槐细细落黄花经营薄产初无意补葺疎篱渐有涯待得髙秋寻靖老临流坐石问丹砂都下追感往昔因成少年使酒走京华纵歩曾游小小家看舞霓裳羽衣曲听歌玉树后庭花门侵杨柳垂珠箔牕对樱桃卷碧纱坐客半惊随逝水主人星散落天涯春风踏月过章华青鸟䨇邀阿母家系马栁低当户叶迎人桃出隔墻花鬓深钗暖云侵脸臂薄衫寒玉映纱莫作一生惆怅事邻州不在海西涯送王敦素龙蟠山色引衡庐霜落清江影碧虚鼓枻厌骑沙苑马行㕑欲食武昌鱼缓歌玉树翻新曲趣入金銮续旧书宦达故人稀㑹面君来相见肯如初留别江子之尽室飘零去上都试于溱洧卜幽居不从刺史求彭泽敢向君王乞镜湖平日甚豪今潦倒少年最乐晚﨑岖故人鼎贵甘相絶别后君须寄一书题超化寺壁曲池风定碧澜平小白鱼如镜里行水竹再来应识我壁间不用更题名送人游江南涌金门外断红尘衣锦城边着白苹不到西湖看山色定应未可作诗人立春巧胜金花真乐事堆盘细菜亦宜人自惭白髪嘲吾老不上谯门看打春晁说之送陈叔易应召处士谁人为作牙尽携猿鹤到京华从今邻壑堪惆怅六六峰前只一家喻汝砺游严真观支机石壁有记古鼎丹茅古木共幽意长廊亦宴如于焉咏逍遥且复散衣裾尘虑飒已空道心颇闳舒不知度世人去此岁㡬徂云何有丹砂尚尔留庭隅支机亦悠哉谁复订有无我知此公意慨彼元封初继之五凤间斯民毙刀锯聊欲谢世网歘以道自娱抱独理自㑹旷怀遗所拘初匪逃世人而世自我疎含黙念斯人起我忧患余谒诸葛庙孤云何其髙明月不可系灼灼抱此心与世自泾渭释耒从所欢感乱亦歔欷咨惟今之人窃国未云耻匕首入吴市秋风动燕水区区袁与曹等是刺客耳而我于其间秉义不敢坠哀音囘冲飈清义动幽邃天心固难亮吾独信所履溶溶日间云漠漠苔㸃砌饥鼯坠苍瓦淡薄公所憇静然想英姿孤懐亦差慰谒江渎庙坤轴东南倾大江日夜注前驱下洛洙余涛略吴楚任势不期劳得意缘所遇水也初无营神哉亮谁主芳兰沈清华碧藻舒翠缕晨鹄戏野岸春凫集深渚均是得所安伊神岂私汝古来几精魂舍此迷所处滛游不知还沙村失烟树而我后千载悠然在江浒抱啬贵无竞矜名忌多取㝠㝠罨㟁风滛滛打船雨舞雪窥洪涛开苹渡前浦再拜谢神贶聊复随所住晚泛浣花遂宿草堂扣桡泛澄虚濯流睇幽芳晩霙衬竒树夕霏媚疎篁归鸟亦蹔闲夜魄动初凉忽焉衆星微天高月舒光昔也杜陵子澹然此茅堂客至酒自斟句得意已忘云何当念饥零落在道旁古来技入神一饭岂所望吾辈天所穷慨歌泪沾裳游琴台皋朔语类俳上颇倡优之严吾数预事惨懔失所栖眷言彼姝子深情结幽期浩露泛酒瓮轻云思琴徽抚絃视八荒颇觉秦岫低纷纷汉诸子悟解良独迟一朝不自保颈血霑裳衣公岂不炯戒虑祸葢已微汚已迥前识达生迈天倪濶哉昭旷情岂屑后代嗤草堂诗灿灿诗翁锦里西只缘诗好合穷栖竹铺冷色云连寺柳漾晴丝鸟过溪凝怨不禁闗树暗驻情应恨蜀山低离人苦怕春归尽可忍红英半着泥闲把烟光次第陈岷峨风物见精神翻成锦绣千般様供与江山几处春深屋长河元老大蛾眉曼绿却逡巡从公乞取无边手免作诗中半箇人从敎日日敞牕扉嫌怕风光入眼迟剰买芒鞵供看竹趂乘春雨去栽桤苦无宾客僧来后薄有生涯鹤下时闻道邻翁酒初熟新篘一酌莫相遗远屿曲洲纵复横沙边繁鸟弄箫笙一轩檐冷松隂合十里林香药草生路转断楂逢石坐风移深竹见僧行晚来懐抱尤清旷时有幽人带月耕竹外清疎浸碧溪溪边竹澹烟云霏闲看雪岭题诗罢醉罢西郊信马归霄汉直愁䨇阙迥梦魂长着五陵飞故园秀木又春色只恐归去池台非锦官城西春草芳杜陵客子忧思长浴晴晩树淡浮绿卧水幽花深度香交情悯悯言燕阻旧国渺渺云山苍白苹洲渚落日晚云边正衔归雁行韩驹答蔡伯世食笋莼丝化盐豉槐叶资新面岂知苦竹萌风味常独擅昔我居锦城屡喫田家饭扶杖自入箐煨此犊角茧后叅鹤林禅餽我桑门馔蒸蒸沸鼎中乱下白玉片惟无它物乘始觉真味现三年客东都锦箨宁复见千金洛阳来惟充大臣膳前时过君食欣逢故人面那知列仙臞已杂蒯通隽吾宁饱甘肥愤咤那忍嚥请归谓主孟㕑人后当谏苦苣杂嘉蔬沈香和甲煎柯亭既误椽画障或遭练古来可叹事千载寄明辨作诗弔箨龙助子当食叹题采菊图往在京口为曾公卷题采菊图九日东篱采落英白衣遥见眼能明向令自有杯中物一叚风流可得成蔡天启屡哦此诗以为善然余尝谓古人寄懐于物而无所好然后为达况渊明之高其于黄花直寓意耳至言饮酒适意亦非渊明极致向使无酒但悠然见南山其乐多矣遇酒輙醉醉醒之后岂知有江州太守哉当以此论渊明复作黄菊有何好且寄平生怀遇酒兴不浅无酒意亦佳此理谁复明自昔寡所谐空余采菊图寂寞县髙斋今日菊始华丛雁鸣相和若无一觞酒如此重九何悠然数酌尽㑹心岂在多醒来不复记散髪东山阿谢钱珣仲惠高丽墨王卿赠我三韩纸白若截肪光照几钱侯继赠朝鲜墨黑如㸃漆光浮水旧传绩溪多老松奚超既死松亦空易水良工近名世珍才始不归潘翁萧然南堂一居士赤管隃麋无月赐借问元圭何自来去年海中持节使明牕宴坐不悤悤引纸磨墨寒生风自笑平生绾蛇蚓更惭尔雅注鱼虫殷勤二物从来远禆海环瀛眼中见若欲挥写藏名山不如却作谈天衍分宁大竹取为酒罇短胫寛大腹可容二升而漆其外戏为短歌此君少日青而臞尔来黑肥如瓠壶缩肩短㡌压两耳无乃戏学驺侏儒人言腹大中何有不独容君更容酒未须常要託后车滑稽且作先生友少陵匏罇安在哉次山石臼空飞埃茅檐对客夜惊笑麴生叩门何自来老向人间不称意但觉渊明酒多味乞取田家老瓦盆伴我年年竹根醉送赵承之祕监出守南阳繁台十月寒置酒共祖南阳侯九士一客相献酬皆言南阳出水幽菊泉酿酒不论石上酥醍醐出肥牛使君楼前橘柚古丞相堂下蒲莲稠夜然蜡炬賔醉舞春风敧眠百花洲各持一觞劝公饮此行乐矣公何求我独倚杖商声讴此公人间第一流方今羣贤从法驾金狨塞路嘶骅骝独令此公守一州临分慷慨泪莫收南阳南阳乐复乐归来归来无久留顺老寄菜花干戏作长句道人禅余自鉏菜小摘黄花日中晒峨嵋㮕脯久不来麴糁姜丝典刑在封题寄我纸作囊中有巴蜀斋㕑香起炊晓甑八月白配此春盘一掬黄泰兴道中县郭连青竹人家蔽绿萝地偏春事少山迥夕阳多暗水披崖出轻船掠岸过传唿细扶柁吾老怯风波次韵兼简李道夫麦秋宜晚起况复雨频频桃竹犹能杖柴车未可巾闲分酒贤圣静记药君臣㑹有骑鲸李来陪贺季真似矩尚书师枉道由临川赋诗贻彦章内翰谨次元韵送行丧乱乖离数衰慵问讯疎新霜上须鬓老泪溼襟裾忽报迎车骑遥知奉玺书岂惟谋郄縠文亦似相如郡㦸苍山上平分二水流四时无疠气五管有贤侯静契罗公远禅叅帛道猷人生一麾乐不必向中州上泰州使君陈莹中当年贤路杂薰莸叹息诸公善自谋今日在前皆鼎镬后来知我独春秋海边已击师襄磬湖上新逢范蠡舟惟有书生最无事不妨挟册更西游次韵参寥此身不拟堕尘缘长恐惊鸿落响弦蹋尽世间千涧壑归来胷次一山川深宫木末犹秋色故国天涯只暮烟凭仗道人分石甃要看庭下玉龙旋夜泊宁陵汴水日驰三百里扁舟东下便开帆旦辞杞国风微北夜泊宁陵月政南老树挟霜鸣窣窣寒花垂露落毶毶茫然不悟身何处水色天光共蔚蓝次韵翁监再来馆中归老江湖久自盟睡余且复对空枰重来内阁人谁健惯踏天街马不惊已喜刘歆分七略尚传韩愈诲诸生太平润色须公等应许吾兼吏隐名登赤壁矶缓寻翠竹白沙游更挽藤梢上上头岂有危巢与栖鹘亦无陈迹但飞鸥经营二顷将归老眷恋羣山为少留百日使君何足道空余诗句在江楼次韵南溪观鱼城西鼓檝又城东不待溪分上下风碧树垂杨间黄绿氷盘行鲙簇青红横塘日暮林峦合断岸秋来浦溆通安得此身无世累便随渔艇入空蒙抚州邂逅彦正提刑道旧感叹忆在昭文竝直庐与君三岁侍皇居花开辇路春迎驾日转蓬山晓曝书学士南来尚巖穴神州北望已丘墟愁逢旌节沧江上握手秋风泪满裾余为着作郎如莹为司令官舎皆在左掖门外高头坊绍兴四年如莹持节江西道抚相访輙成长句邂逅都城接下风官居总在日华东门瞻曲角趋朝近路转高头出局同今日绣衣新使者晚涂霜鬓旧邻翁一盃无复当时乐赤县黄图泪眼中六月二十一日子文待制见访热甚追记馆中纳凉故事漫成一首凤阁西头千歩廊与君长夏对胡牀隂隂桧色连宫草寂寂棊声度苑墻细乳分茶纹簟冷明珠擘芡小荷香身今老病投炎瘴最忆氷盘贮蔗浆顷年侍立集英殿见周表卿唱名第二客居临川表卿为宜黄丞岁满访别作诗送之往时束带侍明光曾看挥毫㸃御牀只道骅骝已腾踏不知鵰鹗尚摧藏官居四合峰峦雨驿路千林橘柚霜莫为艰难归故里汉庭今重甲科郎为亚卿作离歌三叠最闗情不省从来此地闻蚤是春残心事恶落花隂里更辞君更欲罇前抵死留为君徐唱木兰舟临行翻恨君恩杂十二金钗泪总流君住江滨起画楼妾居海角送潮头潮中有妾相思泪流到楼前更不流馆中直宿书事十载名山惯杖藜清都直宿梦魂疑卧闻长乐钟声近尚忆寒山半夜时北风吹马袭貂裘薄雪连云冻未收银阙昼开禽鸟白信知三馆是瀛洲谢人送凤团及建茶白髪前朝旧史官风罏煑茗暮江寒苍龙不复从天下拭泪看君小凤团张元干过宿赵次张郊居北客多流落东村更寂寥肯同清夜梦不待故人招月挂荒园竹霜飞独木桥听鸡休起舞且共说天骄莫叹交游晚相期岁月深秋来初识面老去要知心灯火须更仆杯盘取自斟平生王霸术䄂手有微吟花飞雨暗连兵气花飞㸃客愁寓居皆野寺相过只扁舟不作新塘去还为后栁游盘餐虽杞菊得饱胜椎牛中秋不见月和范才元不见中秋月长吟五字城浮云有底急清影可怜生残夜四更句故人千里情与君徒怅望天上自分明刘希颜感懐次韵避谤疎毛颖推愁赖索郎坐来春漏促梦去畏途长故国书题冷新诗齿颊香湖山虽好在岁月已相忘寒食书懐往昔升平客大梁新烟然烛九衢香车声驰道内家出春色禁沟宫栁黄陵邑秪今称赵地衣冠谁复问唐装伤心寒食当时事梦想流莺下苑墙同钱申伯游东山扫榻开轩走寺宫吾曹终日得从容夕阳初落鱓谿路云气半遮狮子峰试问丹砂囘白髪何如瀑布煑枯松暮年纵有壮心在归意已胜山色浓鲍由雨余础润雨欲作好风每相先萧萧清入帘令我心洒然闭门倦长夏枕书日昏眠快此风雨余端如濯飞泉坌山有佳趣草木更幽妍井华养文石香篆横云烟俯仰方丈间胜事亦可怜永懐触热子我劳良独贤李昭玘春日游金明池日有江湖思坐无车马尘横桥自照水啼鸟不惊人辇路晴飞絮宫门暗锁春多情老园吏洒地喜相亲张商英孤愤吟平津谀武帝尧舜未为聪归来东阁士称颂比周公势利变人心上下交相䝉低颜望眉睫一喜生春风优游卒兹岁安知朝野空青青一本桑下可百夫息冷冷一井泉上有千人汲千里以为郡百里以为邑生齿岂不繁敎化繄尔力何事北牕人叹此徒劳职香林院瑟瑟松上风㝠㝠竹间露牕虚草色寒石仄苍苔古长廊寂无人殿阁下铃语此意两萧然仿偟不能去南峰寺孤云飞远岫落日满平川寺据南山顶僧传北祖禅拟岘亭英雄往事堪叹息栏干徙倚情何极学取山公醉似泥不同羊祐谋人国张壆记梦中作楚崃云娇宋玉愁月明溪浄印银钩襄王定是思前梦又抱灵衾上玉楼寄吕子进舎人篱鷃云鹏各有程悤悤相别未忘情恨君不在篷笼底共听萧萧夜雨声游山寺僧以恶草具进戏酬之冻仆竞竞依灶燎山僧草草具盘飱井丹已厌尝葱叶庾亮何劳惜韭根周紫芝莫愁歌莲花深红莲叶绿平沙月上鸳鸯宿青腰三板兰作桡月下莫愁歌一曲移舟入花花转深花深调苦难为音江边半夜谁相语只有婵娟知此心露花渐白月渐午刺舟自觅来时路明朝系䌫栁边门却在夜深潮落处苕霅舟中云暗千家雨寒生两岸秋水翻波入户人覩玉明楼山色遮愁眼荷香满客舟水晶宫里梦还作此生游柬耕老霅川湖上虽相见重来失后期风尘为客久舟楫送归迟雁远无消息梅残恼别离何时酌君酒烂缦说新诗汪革寄谢无逸问讯江南谢康乐溪堂春木想扶疎高谈何日看挥麈安歩从来可当车但得丹霞访龎老何须狗监荐相如新年更励于陵节妻子同锄五畆蔬霍洞宿田舎北风吹晴屋满霜翁儿赤体悲无裳闺中㓜妇饥欲泣忍饥取麻灯下绩一身岂暇私自怜鸣机轧轧明牕前织成五丈如霜布翁作襕裙儿作袴明朝官中催租急依然赤体当风立太守春游呈以絶句朝来五马去寻春谁信家家甑有尘枕借道旁宜细问恐非芳草醉眠人何大圭偶然作茅屋松牕小隐家茶烟漠漠水斜斜檐间乳燕未成语庭下石榴争放花赖有诗书销白日倦随车马走黄沙林泉旧约好径去风雨满江垂钓车周知微题临淮䨇头白莲图既不学叔隗季隗南归晋又不学大乔小乔东入吴一种桃根与桃叶若为化作䨇芙蕖临淮政成有余暇坐令华屋生潇洒鹅溪一幅万里寛移得断江入图画天空水濶江茫茫相见女英并娥皇九嶷云深苍梧远氷姿泣露不成妆苦心抱恨何年了香骨应甘没秋草不如囘首谢秋风分作尹邢来汉宫游盱眙龟山作廻文潮囘暗浪雪山倾远浦渔舟钓月明桥对寺门松径小槛当泉眼石波清迢迢绿树江天晓霭霭红霞海日晴遥望四山云接水碧峰千㸃数帆轻宋元诗㑹卷三十二宋元诗会卷三十三钦定四库全书宋元诗㑹卷三十三兵部主事陈焯编陈瓘接花色红可使紫叶单可使千花小可使大子少可使繁天赋有定质我力能使迁自矜接花手可夺造化权衆闻悉惊诧遣我屡叹吁用智固巧矣天时可易欤我欲春採菊我欲冬赏桃汝不能栽接汝巧亦徒劳雨露草必生雪霜松不死不死有本性必生亦时尔汝之所变易是亦时所为时乎不可违何物不随时秀聚亭晓色春风里维舟一小亭看山浑不倦坐待雪峰青崔鶠酴釄依栢引蔓上冐其顚春风亦已老自厌丹采媚独留白雪花洒此千尺翠嵯峨珠笼冠缥缈冐佛髻幽香勿袭人恐为真色累但愿保明姿终日奉清对要之万物伙污洁自有类江月图㝠㝠一叶轻不知水与天独于灏气中仰见素璧圆超然狂道士起视清夜阑自拈白玉笛吹此江月寒想当万籁息逸响流空烟我从江海来形留意先还何当买鱼篷追此水墨仙早春偶题寒风淅沥鸣枯苇小鸭睡残犹未起更教细雨结轻寒坐听萧萧打窗纸石盆养蒲已抽翠雕斛栽花先弄紫拥炉闭阁赋幽香未怕春冰生砚水石牛庄闲居不识春风面知从底处来红深桃靥破绿静水帘开物外心常挂人间事不谐从今江海去无复世推排春日落日不可尽丹林紫谷开明明远色里歴歴暝鸦囘题绩溪雪峰楼题诗最高处不为待人看记着今朝胜山明松雪寒春日村居春草门前已没靴更无人过野人家离离细竹时闻雨淡淡疎帘不隔花婆娑园晩禽噪竹百千翅残菊横枝三两花好在山园养衰疾风波不到野人家黄州道中莫愁微雨落轻云十里长亭未垫巾流水小桥山下路马头无处不逢春倪涛次韵毛达可给事秋懐结茅远人村破屋水半扉凉叶堕清响空山转斜晖微官卧江汉素心久依依十年天涯秋摇落几芳菲鸟啼岁月去蝶梦东南飞平生丘壑志有言輙乖违不如孤征鸿春风自知归谢逸王立之大裘轩小人拙生事三冬卧无帐忍寒东窗低坐待朝曦上徐徐晨光熈稍稍气血畅熏然四体和恍若醉春酿此法祕勿传不易车百两君胡得此法开轩亦东向苏公名大裘意岂在万丈但观名轩心人人如挟纩闺恨汲井澣我衣伐石固我墉尘埃不被体寂无人踪通洋洋西江水我车不敢渡夙驾岂不早早行畏多露行止既有义离合亦有时衆人岂无心不如我所之送董元达读书不作儒生酸跃马西入金城闗塞垣苦寒风气恶归来面皴须眉斑先皇召见延和殿议论慷慨天开颜谤书盈箧不复辩脱身来看江南山长江滚滚蛟龙怒扁舟此去何当还大梁城里定相见玉川破屋应数间铁柱观豫章城南老子宫堦前一柱立积铁云是旌阳役万鬼夜半舁来老蛟穴挿定三江不沸腾切勿摇撼坤轴裂苍苔包裹鳞皴皮我欲摩娑肘屡掣旌阳挈家上天去只留千夫应门户西山高处风露寒兹事恍惚从谁语安得勐士若朱亥袖柱横山打狂虎豫章别李元中宣德旧闻诸李隐龙眠伯时已老元中少一行作吏各天涯故人落落疎星晓西山影里识君面碧照章江眸子了向来问道渺多岐只今领略归𤣥妙老凤垂头禁不语古木查牙噪春鸟身在幕府心江湖左胥右律但坐啸第愁一叶钓鱼舟不容七尺堂堂表我今归卧灵谷云君应紫禁莺花绕相思有梦到茅斋细雨青灯坐林杪社日雨栁重重叶风溪细细纹清欢惟煑茗美味只羮芹饮不遭田父归无遗细君东皋农事动举趾待耕耘寄隐士先生骨相不封侯卜居但得林塘幽家藏玉唾几千卷手校韦编三十秋相知四海孰青眼高卧一菴今白头襄阳耆旧询名德祗有龎公不入州谢薖颜鲁公祠堂上皇御宇无长䇿牧羊竖子孤恩泽银菟分印属儿曹二十余州齐䧟贼常山死守平原拒公家兄弟声名赫平原白首立班行忠义凛凛真严霜歴事四朝惟一节当年舌䑛中丞血岂知丞相面如蓝貌虽平易心巉巗老臣何罪死虎口到今谁为袪其衔临风志士长悲咤矧瞻遗像严祠下未能立草迎送词一奠椒浆泪盈把碧筩君不见韩潮州银作饮醆夸工倕镌花镂叶太𤨏碎何言豪士亦尔为又不见六一翁尝吟鹦鹉红螺诗华堂一釂岂不乐清歌劝酒须蛾眉吾侪山人宁有此竞折圆荷为饮器细倾初作露珠圆满引忽惊云液碎鼻中寂寂闻妙香舌本徐徐识真味採莲当声花当妓岂有登临百金费安得城西十顷塘水光摇荡暑风凉时引碧筩如象鼻仍看翠葢充霓裳有懐觉范上人道人心与貌俱古哦诗不复效等伍清疑仙掌露华堕新似秋空玉钩吐要将余事付风骚已悟𤣥机窥佛祖泐潭老子乳于菟果在丛林啸风雨何当扫室祗树园夜看金盆听輭语我虽不是龎德公懒驾柴车入城府公如归结白莲社留我山边一㕓许陈循中求赋高丽墨诗为作长句老松收烟琢𤣥玉可试洮州鸭头绿来从万里古乐浪传到麻源第三谷要须岱郡鹿角胶擣成方解土炭嘲请君摩研写新作一弄潺湲弔康乐李成悳作二笔几以其一见贻琴不安絃制竒古可怜不入文房谱鼠须龙尾玉蟾蜍与汝俱成㑹心侣谁能好事为品题端效广微亾輙补谪仙传様桂林家以暗投人吾窃取我书大俗如墨猪下慙罗赵何足数䝉公逺惠试临池一字不成如画虎欲报初无青玉案哦诗况乏惊人语浄铺侧理待君来愼莫踌躇畏今雨种竹辟地种脩竹得方缘祕经成隂向北宇倒影落中庭直取内含素岂惟枝鬭青龙钟玉川子犹拟抱添丁秋暑秋暑不可耐秋风殊未来何时疎画扇无处覔凉台谁谓月离毕空惊山殷雷愁闻老农语南畆半黄埃寄汪信民泮水传经老蓬山着史才宦游思引去禄养可归来要路眼谁白浮云心自灰少年何太健君马独虺隤系缆苻离日君行殊未归寄书问亳社有梦过江西不见挥犀柄频惊响马蹄殷勤具鸡黍多谢德公妻喜董彦远自仙巖归钵囊髙挂同僧夏远寄巖间一把茅地僻猿猴长作伴食贫樱笋不充庖瘦藤任拄万峰顶野鹤来归千岁巢简㸃箧中诗几首苍头特遣为君抄玉茗花佳园昨夜变春容清晓惊开玉一丛素质定欺云液白浅粧羞退鹤翎红似闻金谷初无种欲画鹅溪恐未工底事余花避三舎孤高元有史君风寄洪鸿父儿时访道章江上燕雀羣中见阿鸿南浦飞云看画蝀北窗欹枕傲清风读书长忆登山胜作尉聊甘食荠穷想见咏怀非一律钩章棘句定能工食菜道人眞是伊蒲塞顿顿园蔬入馔来紫芥寒葅叅薤韭黄橙苦酒伴盐梅蒸豚不羡贮人乳饭豆亦能羮芋魁但恐酪奴不解事搅令枵腹转春雷过金山下作扬子江中风浪生小舟如叶任敧倾桨摇但指金山寺雾暗初疑铁瓮城絶顶逈分双塔秀层楼危立一僧清他年来访诛茆地吾与此鄕春水盟鸣鸠云隂解尽却残晖屋上鸣鸠唤妇归不见池塘烟雨里鸳鸯相并湿红衣李簿家有侍儿妙丽善歌舞诸人惜其死为赋诗余亦赋草头朝泣露漙漙樵歌暮归丘陇寒当时座上客半醉琵琶不许近帘弹吴彩鸾写真天上凤皇难独宿人间翡翠本双栖丹青不与文箫共谁遣雉东迷雀西山间篱落秋花未得霜嫣然一笑媚秋阳可人风味撩诗兴不记姚家宫様黄徐俯白鹭洲金陵与庐陵俱出白鹭洲相望万里江中同二水流双庙开元天寳间衮衮见诸公不闻张与许名在台省中唐庚寄郭潜夫我昔游泸江泛舟奔楚宫黔江自南来胥㑹涪之东黔江清且碧泸江浊而红红碧不相入分流如卧虹羣潴激湍涛汹涌成战攻须臾尽变浊混混颜色同清固不胜浊此理天下通君视开成间牛李争长雄要之赞皇子不胜太牢公物理自古然徘徊叹无穷张曲江铁像诗开元太平久错处非一拍就令乏贤人何至相仙客直道既凋丧曲江遂疎斥汲黯困后薪贾生罢前席金鑑束高阁铁胎空数尺妙处难形容英表良髣髴摩挲许国姿尚想立朝色同时反弃置异代长叹息双榕水东双榕间有叟时出游清风衣屦古白雪须髯虬吟哦明月夕簸弄寒江秋惊传里中儿不泊岸下舟君看鬼趣中有此风味不安知非黄石但恨无留侯此生鉏犂手误入簪绅流无功折毫髪负罪平山丘政尔求澡濯闻之叹绸缪抠衣倘可亲跪履安敢羞得闻半偈语一解终身忧性不喜伐国兵书非所求蜜果臣闻失旦鸡已晓犹强鸣书生坐口穷抵死输血诚岭南贡蜜果海道趋彤庭黄蜂乐受职紫凤助扬舲忠勤虽云至思虑良未精由来瘴疠鄕不识霜雪情土风不待讲气象昏如酲秔稻秔稻热水泉水泉腥而况野果实岂足奉圣明未论体性殊已觉面目生食之倘有补劳者甘如饧政恐无禆益所出非和平上林宁少此下箸安可轻轩辕甞百毒上古杂神灵武王嗜鲍鱼几谏仗老成蒭荛复何有葵藿甘自倾疟疾示友人体中初微温来势如汤镬忽然毛髪起冷撼如振铎良久交战罢项背如释缚尚觉头涔涔睂额如鑱凿空日一寒暑有凖如契约伏枕两晦朔枵然如空槖平生十围腰病起如饥鹤衰髪本无几脱去如秋箨到今仅能歩出没如尺蠖旧闻五岭法有此万户疟而我自侨寓了不䝉濶略况子又持养何至亦例着此身自空虚客疾安所託请作如是观无病亦无药喜雨呈赵世泽去年雨多忧水潦今年雨少忧枯藁都缘县政失中和水旱年年勤父老前时云起雨欲落夜半风来还一扫明朝引首望云汉屋上晨暾仍杲杲赋输百万未破白簿脚何缘得勾倒上书自劾欲归去老妇挽衣傍夺藁技穷往诉北山神是夕沛然偿所祷稻畦䆉稏势已活竹里萧疎声更好故应神意闵孤拙茍免岁终书下考便安杵臼伺秋成云子满田行可擣劒州道中见桃李盛开而梅花犹有存者桃花能红李能白春深何处无颜色不应尚有数枝梅可是东君苦留客向来开处当严冬桃李未在交游中即今已是丈人行肯与年少争春风内前行内前车马拨不开文德殿下宣麻囘紫薇侍郎拜右相中使押赴文昌台旄头昨夜光照牖是夕收芒如秃帚明日化为甘雨来官家唤作调元手周公礼乐未要作致身姚宋也不恶向来两翁当国年民间斗米才四钱鸣鹊行檐前羣鹊鸣相唿法当有客或远书吾今何处得书尺而况宾客乘轩车平生眼中抹泥涂泛爱了不分贤愚卒为所卖罪满躯放逐南越烹蟾蜍百口寄食西南隅三年莫知安稳无家书已自不可必更望故人双鲤鱼故人顷来絶能疎况复万岭千江湖鸡肋曾是安拳余至今畏客如于莬岂惟避谤谢还往此日谁肯窥吾庐杜门却扫也不恶何但忘客兼忘吾喧喧鸣鹊汝过矣曷不往噪权门朱冬雷行百虫蛰处安如家阿香夜起推雷车一时技痒不忍爬撼动尺蠖掀龙蛇龙蛇尺蠖踞已久亦欲奋迅舒顽麻梦中一震忽惊跃发破墐户排泥沙泥沙已出雷遽止错愕欲去难藏遮虫蛇狼狈莫知数间有伏龙吁可嗟蜑儿歌泸南二子天一边思之不见今三年阮咸已老得遥集白髪自愧还欣然未看颅骨并颊颧啼中已有过秦篇诸田何得贱庻孽㑹斩庄贾摧强燕夜坐感懐声断钟楼月文书对坐时破窗灯熖走冻研笔锋迟名利髪将鹤风霜手欲龟何当一蓑雨披晓剪莼丝武陵道中朝持汉使节暮作楚囚奔路入离骚国江通款乃村垣墻知地湿草木騐冬温寂寞桃源路行人秖断魂收景初书并示药物干坤心腹友江海鬓毛斑药补他鄕阙书开故国颜何时乘下泽此日仰高山㑹是归耕耦由来有赐环九日怀舎弟重阳陶令节单阏贾生年秋色苍梧外衰颜紫菊前登高知地尽引满觉天旋去岁京城雨茱萸对惠连夜坐怀舎弟无云仍露坐有月更江皋沈陆伤吾道浮生忆尔曹扁舟应夏口此日数秋毫不见今三载当时已二毛杂诗屏迹舎人巷灌园居士桥花开不旋踵草薙复齐腰蛤吠明朝雨鸡鸣闇夜潮未能全独乐邻里去还邀已絶经年笔仍开尽日门身谋嗟翠羽人事叹榕根蔬食风掀市楼居水破村岭南霜自薄何得鬓边繁便归良不恶未去且随缘户口知无瘴讴歌觉有年藤牋得句后桂酒抱愁边经术吾衰矣犹堪举力田不死良难学全生或可几茶随东客到药附广船归棊倦收成败书慵卷是非闗心无杂虑魂梦入精㣲为农沙子歩附保水西鄕隐几江天逺开门佛土香时情荒径草野色淡渔梁欲纵高秋目东偏短作墻已分诗驱使宁辞酒过差南烹人钓蛤北信客占鸦年事侵肤理忧端宿肺家向来功业兴到晚咏余霞海气东南上野烟申酉间草平连别洞雨转入他山道路鱼盐去樵苏竹木还西江并北客相对各苍颜水过鱼村湿沙寛牧地平片云明外暗斜日雨边晴山转秋光曲川长暝色横瘴乡人自乐耕钓各浮生江涨秋来雨似浇雨罢水如潮市改依高岸津喧救断桥云阴哭鸠妇池溢走鱼苗天意良难测前时旱欲焦谩成云暗便窗破山寒赖屋低往还天外少早晏雨中迷书册开仍阖履声东复西何尝有所赋得句旋安题野望赖有澄江在专供倚杖清水裁偏岸直云截乱山平鼙鼓知农隙鸡豚觉岁成却缘摇落后木杪得孤城醉眠山静似太古日长如小年余花犹可醉好鸟不妨眠世味门常掩时光簟已便梦中频得句拈笔又忘筌送客之五羊不到番禺久繁雄良自如江山禹贡外城郭汉兵余圎折明珠浦旁行异域书五羊虽足乐双鲤未宜疎晩春寄友人眼底春愁恼杀侬扬州往事旋成空风流只合称狂客衰䬃何堪作病翁水国春深梅子雨江天日暮鲤鱼风何时执手同尊酒收拾清欢笑语中春日郊外城中未省有春光城外榆槐已半黄山好更宜余积雪水生看欲倒垂杨莺边日暖如人语草际风来作药香疑此江头有佳句为君寻取却茫茫南迁去去寛鄕託此踪閙中无地顿衰翁未诛绮语犹轻典更赐罗浮有底功虾菜贱时皆丙穴茅柴美处即郫筒着鞭要及春前到趂赋梅花庾岭东初到惠州卢橘杨梅乃尔甜肯容迁谪到睂尖因行採药非无得取足看山未害亷辩谤若为家一喙着书不直字三缣老师补处吾何敢政为宗风不敢谦次勾景山见寄韵此生正坐不知天岂有豨苓解引年但觉转喉都是讳就令摇尾有谁怜腰金已付儿曹佩心印还当我辈传他日乘车来问道苇间相顾共延缘收家书西川消息到南州骨肉无他岁有秋骥子解吟青玉案木兰堪战黑山头即时旅思春氷拆昨夜灯花黍穗抽从此归田应坐享故山已为理菟裘北风累日不止寒甚寄郑潮阳山前腊雪想纷纷风到南讹尽处村瓮面不容存酒子牀头几欲㸑桐孙园林唿舞知衰怯窗户奔驰觉眩昏咫尺潮阳五袴国可能分我一襦温闲居未许幽人晓梦长朝朝亲炷佛前香有诗为爱袁家酒无病缘抄陆氏方身杂蜑中谁是我食除蛇外总随鄕白沙翠竹门前路疑出西郊向草堂闻勾景山补盩厔丞仍闻学道有得以诗调之发万里一笑人言盩厔似江湖莫对丞哉叹负余别后耳根无正始向来纸尾得黄初可怜鬼谷纵横口全读神溪缥缈书臣朔许长钱许少何当天子念公车遣兴八千岐路愁何补四十光隂老亦宜此去只堪犀首饮向来都是虎头痴逢时有道其如命得意无言所恨迟诗债即今浑倚阁新篇惟有莫相疑闻郑二对吏五羊旧友年来略散亡新收郑子亦皇皇岁云暮矣无双雁我所思兮在五羊狱吏事权先自贵书生踪迹况能狂风流人物今余几何忍羣儿复谤伤重阳后二日从无尽泛舟游处士台故诗人秦龟从所居旱河经雨水微沙船贴台根日未斜三径就荒悲白土一樽相属对黄花已将远眺收平楚更遣清言到永嘉要见仙翁头似漆请看醉后落乌纱泸人何邦直者为安溪把截将有功不赏反得罪来惠州贫甚吾唿与饮为作此诗楚人季布以勇显鲁国朱家用侠闻驰马弯弓臣好武吹毛洗垢吏深文王孙此日谁漂母卿子前时号冠军满引一杯齐物论白衣苍狗听浮云寓精道斋感怀家山作论兵作赋两悤悤人事光隂转首空五夜梦飞山色里一年秋在雨声中扬州骑鹤非无意上蔡牵黄信此穷幸有林泉未归去欲将清兴问征鸿游仙云宫出郭三竿日横江一苇航雀飞田有麦蚕罢野无桑下马危梯滑开门古殿香雨余丹井溢苔入醮坛荒画老星辰动碑残岁月亡钟声落城市符祝走村鄕野鸟啼巴蜀山崖刻汉唐临归更囘首惜此一襟凉春日杂兴爱梅长恐着花迟日祷东风莫后期及得见梅还冷淡东风全在小桃枝茸茸小雨弄春晴已有狂花未见莺便使一年惆怅在晓窗寒梦别轻盈月团新碾破春酲赖有归鸿寄好音人在天涯莫囘首恐偷华髪上瑶簪渡沔鹤归辽海悲人世猿入巴山呌月明惟有沙虫今好在往来休并水边行白鹭说与门前白鹭羣也应从此断知闻诸君有意除钩党甲乙推求恐到君蔡京寄儿攸远征老嬾身心不自由封书寄与泪横流百年信誓当深念三伏征涂合少休目送旌旗如昨梦心存闗塞起新愁缁衣堂下清风满早早归来醉一瓯题殿壁琼瑶错落宻成林桧竹交加午有阴恩许尘凡时纵歩不知身在五云深孙觌富阳道中渺渺行云幔溶溶曳水衣雷翻巢堕乳风落网粘飞独拄青藜杖来推白板扉平生丘壑趣漂泊寸心违白㡌炎州客青裙酒姥家㣲风摇扇浪细雨落檐花客舎休占鵩蛮村欲馔蛇㑹令醒复醉高枕送生涯化度寺失路迷千嶂投林借一枝扣门竹西寺立马日斜时矍铄僧窥户雎盱犬透篱定知嫌不速明日与君辞题硖江萧氏菴雪屋清如洗云崖翠作堆破扉风自掩败壁雨先頺野色初还柳林香尚有梅沧江千万顷一鸟镜中囘云逐归心乱山随望眼赊疎林敧晚照浅熘咽春沙客路三年过僧窗一笑譁此生安税驾有地即为家读类说亡是谈乌有彭郎得小姑谁言鸠作妇谩道雁为奴络纬那能织提壶岂解酤龟兹堪一笑非马亦非驴额痒会出耳足闲仍有氂石顽飞作燕楮老孕生鸡枫瘿那因怒松肪岂是肥君看转丸手亦复化神竒龟潭摆落攀缘断驱除磊块平庭松敌老健潭水伴孤清待月出时看寻云起处行相随木上坐徙倚到参横到象州寓行衙太守陈容德携酒见过饤坐黄柑噀手香堆盘丹荔照人光莫辞蜑酒一尊赤㑹压瘴茅千里黄未省谗言遭薏苡直将空腹傲槟榔酒醒梦觉知何处树影叅差月满廊雉山寺青萝阁蛮村避谤三年过野寺寻僧半日闲小槛吹香花漠漠断崖潄碧水潺潺桄榔叶底秋声满栢子烟中午梦还便拟买舟随钓叟一蓑烟雨系沧湾熊夫人遣介欲壻泽民小诗戏之墻头邻女三年望户外文君一笑窥欲得贤夫嫁张耳此真佳壻是羲之定知不折飞梭齿似说先齐举案眉岂有侯门深似海水流红叶谩题诗宋元诗㑹卷三十三宋元诗会卷三十四钦定四库全书宋元诗㑹卷三十四兵部主事陈焯编李纲同叔易季言游虎丘寺邂逅何得之理櫂适闽粤虎丘聊舣航霜林正揺落翠栢森成行入门蹑磴道乔木间疎篁秦帝试剑石破𤓰分路傍生公雨花台説法今不忘苍藓衣峭壁枯荷响廻塘遂游剑池上毛髪森以张沈沈下无底疑有虬龙藏镌削露天巧胚胎劳混茫清竒俨图画祕怪叵测量薜荔叠秀色枇杷吐幽香行行造梵宇金碧相荧煌危嵴耸古殿长腰曼脩廊慿虗架云阁凿险通禅房开轩俯吴㑹蜂窠缭池隍列岫霭遥碧平湖湛孤光追寻殊未倦策杖登崇冈幽独诗句苦阖庐丘塜荒五圣瞻象设羽泉酌甘芳西菴何閴寂脩竹自苍苍脱履足生茧解衣汗如浆却携二三子置酒白云堂念旧已凄恻感时增慨慷况我方逺涉狷介怀刚肠一杯且相属世事都茫茫冠冕志已冷山林兴偏长逝将脱羁束超然傲羲皇斯游信清絶去去何时忘寓琼山逺华馆一夕梦游山间小堂松竹环合有道士坐堂上诵李太白送人游桃源序中有良田名池竹果森然三十六洞别为一天之语觉而异之今假道容惠当游勾漏都峤白石罗浮皆洞天也岂神者先告将有所遇耶赋诗以纪之神清遂仙游境寂恣遐躅羽人入我梦轩戸霭松竹高吟谪仙文逸韵响金玉觉来残灯荧敞怳犹在目归途歴容惠问津非素卜将游四洞天就彼白云宿岂无葛稚川妙论资灌沃试求龙虎丹一使鬓毛緑斯言傥可信长揖谢浮俗却笑昌黎翁强项宁诘曲渡浙江理櫂适桐江随潮过渔浦山寒雪犹积江迥月初吐御气凌烟霄乗槎渡星渚空䝉老龙吟髣髴翠蛟舞境清人自愁夜静气尤古独坐不成眠霜晴听津鼓建炎行敌骑初犯阙太嵗在丙午殊恩擢枢廷愧乏涓埃补两河未奠枕杖钺出宣抚乞身縁谤谗窜谪旅湘溆明年丁未夏被命尹天府顿闻环京畿四面尽豺虎金汤虽可恃忧在人不御见危思致命入援秉义旅旌麾亘江湄畏景触隆暑忽传元帅檄果有城破语銮舆幸龙沙妃后辞禁籞皇孙与帝子取索及稚乳礼文包旂裳乐器载簨虡金缯罄公私技巧到机杼空余宗庙存无复荐簋簠凄凉苍龙阙寂寞玉华庑畴能供御粟谁与献肥羜无从执羁靮安得生翅羽号恸絶复苏洒涙作翻雨继闻宣赦书寳位登九五神明有依归率土尽唿舞皆言汤武姿勇智天所与向来使北营气詟大当戸建牙出危城帝命缵鸿绪不然艰难中何以脱䝟貐兹讐不戴天兄弟及父母尝胆思报吴枕荐惩在莒齐侯何足称勾践不须数姬炎获再兴眞人定神武愿言觐行在玉色亲黻黼丹诚遂披陈祕策得宣吐谋身计虽拙许国心独苦片言傥有合丐骨归壠畆飞帆过金陵鼓柁适淮浦遥传告大廷命相比申甫顾兹斗筲器何以动尧禹深惟特逹知感慨激肺腑如何日月光可以萤爝助舍舟行汴堤驱车赴延伫伤心兵火余民物亦凋庾中使乗驿来茶药宠赐予拜恩丘山重坐使瘵疠愈行行近南都戈甲震金鼓将佐迎路傍往往多旧部冠葢如云屯赐宴金粟圃谢免径造朝涙落湿殿础初称宗社危天地同愤怒次陈国多难实启宣光主末言樗散材初不堪梁柱鼎顚将覆餗榱折必倾宇况兹扶顚危正頼肱与股大舜举臯陶小白相仲父耕莘与钓渭端不乏伊吕惟当博询访考慎作心膂封章屡恳辞帝曰莫如女往作砺与舟不复容伛偻叩额宸扆前臣敢论伪楚易姓建大号厥罪在砧斧奈何坐庙堂乃与臣等伍更效老猎师十事听裁处天子亮精诚一一皆可许因陈御氛策用此敢予侮河外须救援屏蔽资捍拒问谁可驱策因荐亮与所京师当一到九庙陈鼎爼却为巡幸计不可去中㝢南阳光武兴形势亦险阻西通关陜区东与江淮距三巴及岭海寳货可运取据要争权衡黠狡谋必沮募兵益貔貅买马増牧圉号令新帜旗仗械饬干橹军容久不振整顿就规矩潢池盗弄兵羣恶相啸聚偏师命剪除快若猫捕䑕余冦悉欵降分𨽻归籍簿蒐裒将帅材赏罚颇有序经营年嵗间庶可事大举荡氛还两宫雪耻示千古却隆太平基不愧宗与祖岂知肘腋间乃有椒兰妬含沙初射影聚毒隂中蛊规模欲破碎谋议渐龃龉固知鲠峭姿自不敌媚妩恨无囘天力剔此木中蠧安能破铜山但志然郿坞时危敢尸禄抗疏愿引去涕泗对冕旒非不恋轩宁君臣以义合无使赭舂杵帝度不可留乃听上印组扁舟返东吴却理梁谿艣多言更萋菲贝锦成罪罟尚荷皇天慈薄谴居鄂渚我来雪霏霏及此嵗将暮﨑岖山谷间避冦如避弩行尽江南山始踏湖北土风烟愁浩荡鸿雁析俦侣沈吟白云飞怅望黄鹤翥晴川俯汉阳葭菼满鹦鹉家山渺安在幽梦到别墅三年再谪官缭络万里路浮游幻境中尘迹叹仰俯翠华尚䝉尘吾敢避忧癙但嗟机㑹失事势契先覩今年敌益横春夏蹂京辅万骑掠秦关余毒被陈汝五陵气葱葱中原郁膴膴弃置不复论弥望皆莾卤旌斾满江淮冦抄连齐鲁六飞竟何从秋晚尚江浒何时包干戈礼瑞奠璜琥斯民安田畴余谷栖廪庾四方道路通舟车走商贾吁嗟唿苍天乃尔艰国歩譬犹大厦倾着力事撑拄居然听頽覆此身何所措又如抱羸瘵邪气久已痼不能亲药石乃复甘粔黍膏肓骨髓间性命若丝缕安得和缓徒举手为摩拊驯致海宇康苍生有环堵哭宗留守汝霖时危念人杰济物须材雄寻常龌龊姿讵可収竒功英英宗夫子邈与古人同抱器实磊落秉心郁精忠彯缨仕州县山立不妄从青松虽未高已足凌蒿蓬涉世多龃龉失官久龙钟擢居河朔郡烟尘正昏䝉今上在藩邸奉使邉庭中力争不可往高牙建元戎王室遂再造廊庙当醻庸同朝共排媢一麾江汉东见我论世故慨慷涙霑胸荐之守留钥付以节制隆惠政拊疲瘵威声慑奸兇金汤治城堑橹楼歘以崇出师京洛间屡挫黠䑕锋邦畿千里宁夸説百嵗翁抗疏请还阙北伐归两宫辞直志骾亮天子为动容奸谀更切齿恨未能关弓乃同归巢人感愤殒厥躬皇天不憗遗吾道何其穷骅骝竟委离冀北羣遂空梁摧大厦倾谁与扶穹窿安能百身赎坐为四海恫人亡国殄瘁天意眞懵懵中原气萧瑟洒涕临西风张子公以圆鑑见寄作诗报之我观大圆鑑莹澈靡瑕垢清光溢寒蟾碧井窥古甃氷池絶尘埃玉璧逊好肉不知何年铸款识杂篆籀冷然照肝胆况烛须眉秀英英张子公辍赠意独厚使我正衣冠更以别妍陋嗟予罹百忧半世困驰骤苍浪齿髪衰已觉成老丑幸兹置安闲闭户念往咎冠欹与珮落顚倒听襟䄂平生遭谤谗白黒坐分剖逝将杜德机渐可塞智窦岂徒齐美恶端欲一昏昼鑑焉何所施无乃虚授受聊持戏凤匣藏此蟠螭钮题邵平种𤓰图君不见伯成子高让侯爵在野终年自耕获下风趋问礼徒勤俋俋田间事无落又不见于陵仲子推相位为人灌园刈葵藿抱瓮区区同汉隂不糁藜羮有余乐古来贤逹有如此志趣未可常情度力辞富贵居贱贫凛若霜风陨轻箨邵平本自侯东陵秦破国除休一壑当时汉祖疑酇侯置卫増封意非薄衆賔皆贺平独弔一言转祸推先觉以兹智略佐风云复取故封何所怍归来种𤓰青门外灌溉锄耘甘寂寞长安之东壤尤美翠蔓离离照城郭秋阳正炽𤓰正肥解衣摘实如俛鹤儿童玉立形骨清挈笠携筐助操作遂令世美东陵𤓰身后高名动寥廓屠贩曽闻封绛灌奴仆后来兴卫霍高鸟已尽良弓藏更有韩彭辱囚缚何如终老守𤓰畦自饱饱他眞不恶龙眠也是可怜人画此端令事如昨世间如画画如梦聊为作歌资一噱食橘洞庭一夜天雨霜橘林緑苞朝已黄逺题书后三百颗入手便觉秋风香黄金为肤白玉瓤沆瀣深贮甘且芳雕盘初噼噀清露氷齿乍嚼流琼浆色香气味纷可喜下视衆果皆茫茫嗟余平生爱种此木奴千树梁谿傍只今蒿艾已埋没岂敢向日争荧煌蓬莱云气久寂寞汉殿无复罗潇湘厥包纵有尽酸澁剖之蠧朽安足尝乃知汝病是天意坐使玉食无辉光荒山乃尔饫佳品安得騕褭置锦堂君不见杜陵野老歌病橘萧萧半死诚可伤彭蠡神禹治水江为最逦迤逶蛇钟作滙泓澄不独阳鸟居浩荡端使羣川㑹羣川已㑹江不湍朝宗到海东南安烟収云敛望无际眼界始知天宇寛世传扬澜并左蠡无风白浪如山起我今谪宦此中行何事恬然风浪止阳侯也自可怜生不学世人皆世情好风已借一帆便霁色更増双眼明晚来画舸鸣六舻超忽千山如脱兔波心突兀见星宫云际峥嵘望庐阜世间此景良不多洞庭三崃眞么么共浮大白期一醉对此不饮当如何过苦竹岭今日江湖境双眸岭上明山光随地好秋气逼人清陇水初分处云鸿欲别情离离古来有叹息未休兵冬日闲居遣兴僻处掩松门知非更念恩庭空从鸟啅山煖觉蜂喧木叶静如扫茶花开正繁萧条嵗云暮倚杖自忘言通衢驿夜坐有感永夜发孤啸起看河汉流羣山涌翠浪纎月挂琼钩岂谓艰难日翻成汗漫游虚舟今不系暮景付沧洲道巴陵登岳阳楼用孟襄阳韵重湖望不极秋色霭残阳洲渚云沙白菰蒲霜叶黄飞帆适沅澧廻雁过潇湘楚客经行处依然兰芷香杂兴暮天来逺色行客尚贪行櫂急浪花碎月高云缕轻巢禽栖更起渔火暗还明独寝不成梦夜寒闻雁声简寂观高士不可见云乡空旧居烟岚飞瀑外露石礼星余松老来归鹤沼深时见鱼何人觅丹诀应有枕中书善权即事山崦溪湾三四家竹篱茅舍暮烟斜仙村自种田田玉梅径疑开处处花近渚水消迷浴鹭逺林烟暝数栖鵶年年値雪长为客对此悽然感嵗华咏草梦觉池塘碧草萋风揺烟湿已菲菲緜联山色不知逺惆怅王孙何日归微质亦知烦雨露寸心终欲报春晖芳根纵腐犹能化舞蝶流萤到处飞六如亭松林葬玉近禅扄便把伽陀当勒铭居士已亡三昧火侍儿空有六如亭玉环约指无消息巫崃行云更杳㝠万法本来皆梦幻春风几度草青青杂兴日出霜晴鸟雀唿束装还复戒征途黄牛傍岸将孤犊花鸭浮溪引衆雏桥断水寒寻野艇路迷山曲问田夫逺游看尽川原景待向龙津画作图幔亭峯燕罢虹桥絶世氛曾孙谁见武夷君更无裀幕空中举时有笙竽静处闻猿鸟夜啼千嶂月松篁寒锁一溪云洞天杳杳知何处翠石苍崖日欲曛次贵州青枫夹道鹧鸪啼古郡荒凉接岛夷陆续故城依石巘葛洪遗灶俯江湄光风苒苒吹香草烟雨蒙蒙湿荔枝欲作终焉卜居计自应句偻不吾欺自蒲圻临湘趋岳阳道中作屈身任道复何求去国翻成汗漫游处世久师齐物论摅怀聊赋畔牢愁霜清日薄寒光急云惨天高隂气浮袅袅西风洞庭濶可堪更上岳阳楼㯽榔疎林沧海上结实已累累烟湿頳虬卵风揺翠羽旗飞翔金鸑鷟掩映箨龙儿濩落咍椰子匀圆讶荔枝当茶销瘴速如酒醉人迟蒌叶偏相称蠃灰亦漫为乍餐颜愧渥频嚼齿愁疲饮啄随风土端忧化岛黎谒冦忠愍祠堂凿井得泉今尚美挂钱挿竹后成林精忠感动无情物不解潜销䜛妬心岳飞鄱阳龙居寺巍石山前寺林泉胜复幽紫金诸佛相白雪老僧头潭水寒生月松风夜带秋我来嘱龙语为雨济民忧池州翠光亭爱此倚䦨干谁同寓目闲轻隂弄晴日秀色隠空山巖树萧骚外征帆杳霭间吾虽江上老心羡白云关寄浮图慧海湓浦庐山几度秋长江万折向东流男儿立志扶王室圣主专师奠百州功业要刋燕石上归休终伴赤松游丁宁寄语东林老莲社从今着再修池州翠微亭经年尘土满征衣特特寻芳上翠微好水好山看不足马蹄催趂月明归题新淦萧寺壁雄气堂堂贯斗牛誓将直节报君讐芟除大敌还车驾不问登坛万戸侯华严院手持卭杖访黄龙旧穴空遗虎子踪云锁㫁巖无觅处半山松竹撼秋风宗泽前发愤行卿士辱多垒天王愤䝉尘御戎要虓将谋国须隽臣百战取封侯未必亡其身怀姦废忠义胡颜以为人吁嗟世道衰大僇加搢绅平居事奔竞梁汴纷云屯一旦国步艰四迸如星繁辅相已择栖守令仍踰藩冠葢陆西窜舳舻水南奔鄙夫用慨然䇿马趋修门勤王羞尺柄悟主期片言时来倘云龙峩冠拜临轩逶迤上玉除造膝陈元元措世于㤗宁归来守丘樊王黼已投逺裔而京贯未䝉显诛慨然有作四罪不诛舜不圣两观不诛鲁不盛先王讳杀惧滛逞惩一警百乃仁政滔天之罪姦臣黼儇佞无知窃魁柄败盟结祸致凭陵虐民敛怨仍兇横罪当葅醢贼阉贯亿万苍生陨其命力开湟鄯取空虚妄买燕云称抚定渠魁巨蠧京其首启乱怀姦窥我圣星文示变折狡谋固宠招权邦以罄结盘滋蔓二十载衮绣金珠古无竝敌兵犯阙主婴城挈寳携孥歘星迸黼投逺裔御螭魅邮置风传士相庆贯要舆驾渡重江未脔阉躯祸方孕而京宴然号陈鲁尚戴头颅假视听怨连遐裔怒西兵曷日具闻典刑正愿天亟下咫尺诏斩首以枭仍以狥始初清明必孝治昭洗上皇仁且圣怨销怒解各欢唿国势自强兵自劲后发愤行翁拥麾幢我为儿剽闻窃睹皆兵机其中袭击不容瞬飈行电掣犹逶迤邉马长驱越大河天下震惊宫阙危肉食之谋殊未臧我愤切骨其谁知慨然奏疏金马门力陈盟赂损国威严尤下䇿尤可笑鼌错上书亦奚为道路荆棘初剪除花如步障吾东之八年闭户尺蠖屈一旦渡关匹马驰行行侧身听戎㨗忽闻募士诏遣归浓书大墨榜教诏曰敌悔过今退师羽檄向来召貔虎乃咏出车歌杕杜櫜兵销刃兵犹怒却把锄犁农鼓舞君王神武今艺祖尔贼不归污我斧题独乐园范公之乐后天下维师温公乃独乐二老致意出处间殊涂同归两不恶鄙夫杖藜访公隠步无石砌登无阁堂卑不受有美夺地僻宁遭景华拓始知前辈稽古力晏子萧何非妄作细读𨽻碑増慷慨端正似之宜再拜种药作畦医国手浇花成林膏泽大见山台上飞尘多高山仰止如公在雨晴渡关燕北静邉尘河南濯我兵风云朝㑹合天地昼清明泣涕収横溃焦枯頼发生不辞关路逺辛苦向都城荡涤眞成快氛霾不敢隂万方恩泽渥二麦宠光深地势瞻仙掌河流识帝心马头迎霁色诗句日邉寻华隂道中烟遮晃白初疑雪日暎斑斓却是花马渡急流行小埯栁丝如织映人家菅茅作屋几家居云碓风帘路不纡坡侧杏花溪畔栁分明摩诘辋川图至洛都人士女各纷华列肆飞楼事事嘉政恐皇都无此致万家流水一城花邓肃题梅斋江邉芦苇风飕飕东君一㸃破寒愁牕间疎影横春瘦枕上冷香寻梦幽夜深竹折惊残雪卷帘醉起千山日洗空肺腑龙麝腥落笔天香鬭清絶大雨夜夜隂云如泼墨雨势欲挽银河竭春工十八落泥涂骤雨谁云不终日魏紫姚黄业已空嬉游何足介心胷只恐年年禾黍地浸滛尽入阳侯宫凭谁为我唿少女扫空隂翳开天宇光风霁日暖层霄坐令六合同歌舞龙兴避难傍山怪石如蹲虎絶顶去天无尺五却披丛棘下山腰晶荧照空飞绀宇道人蓬戸厌尘劳避世祗嫌山不高那知行空老曼倩窃食当年王母桃松桧参天门昼闭碧玉撷蔬饫炊雪百年冷坐无车音一旦偕来眞恶客当知喧寂岂殊观出世何妨在世间能致吾人师作古龙兴今日始开山送丹霞禅师山压浓隂势欲頽阿香推车振不开君来论时风四起挽出羲和照九垓别居八年惊电扫霜髭已失童颜好逝者任从造物流吾人一笑初不老明朝飞钖过平津浩歌归耕陇上云巖窦不应藏一滴要须化作无邉春分嵗余腊羇人少共欢那堪飞雪集云端四时欲尽三更漏六出翻成两嵗寒压卷岭梅残艶薄敲残亭竹碎声干公卿休扫黉堂下留与来朝执玉看戏洪丞万里归来云水乡逄春得酒且徬徨好贤谁似双松吏使我时终一石狂忽与高唐来䑕目却令朱戸锁梅妆先生取瑟吾知已安得从今不举觞别陈少卿平生盃酒百无忧四海风流説太丘据景笔端凌鲍谢当年门下得伊周那知避世嵚迹也许从公汗漫游闻説片帆今又举三山无处着人愁程俱杂兴误㸃成驳牛妙技有余赏作意画蛇足至今犹抚掌君看人间事类此或往往浩叹可奈何悠然起遐想濯濯檐下熘刁刁树间鸣虫号百鸟閙小大各有声声多不留碍响振元无形何殊百千炬光影各自明戎葵向晨照日引一尺长松栽四五年擢干未出墙漙漙露方晞惜此颜色芳各留一寸心试待九月霜春鸠一何拙社燕一何巧天隂逐其妇饮啄聊自了衔泥亦绸缪託此华厦好物生固有分巧拙均一饱穹窿葬事囘邑有感生别万里余㑹面终有期死别不转眸一朝千古非白日光在天𤣥隂閟泉扉盈盈闺中秀土化成枯骴冠笄共甘苦谓见素髪垂那知死生变不待桑䕃移室有病时茵箧有嫁时衣了了眼中事闲妆静容仪垂杨手曾折为我当春稀迅流无回波落英无还枝空房閴无迹新坟草离离伤心北门道同来不同归送崔闲归庐山琅琊山中水韵入三尺桐琅然醉翁操发自玉涧翁流泉不成音冩寄十二宫醉翁不可见妙语聊形容尝闻三崃泉上与天汉通请君记余响相彼玉珮风此声倘可继那复有此公吾友胡少汲结庐皖公城灊山有小隠背负紫翠屏前临一溪水可以濯我缨欲分青山半留我谷口耕信美非吾乡翩然遂宵征闻君草堂处亦复占地灵虚檐倚苍崖下有玉涧鸣乐哉不可到因君怀友生春日冩怀春风遍芳华一国尽狂醉穷闾独不知但见长蒿荠秋飈起苹末一叶初未坠幽怀独先觉意象已凄厉故知春与秋初不为我计危絃自应悲寒木终易脆要之梦中梦忧乐同一寐翻然咏轩丘心量浩无际豁然阁云霞堕西山飞帆拂天镜谁开一牕明纳此千顷静寒蟾发澹白一雨破孤迥时邀竹林交或尽剡溪兴扁舟还北城隠隠闻钟磬寄开化李令光我行阡陌间苖麦已复青茅茨间新稿鸡犬有和声不见吏索钱田家得其生鸡犬亦肥字不遭无事烹于斯可观政岂在赫赫名父老亦相语驩然就春耕官租及时了卒嵗乐无营自仲嘉云亡未始见梦舟行夜入吴兴境有梦如平生感而赋诗诸人久不死而使武子先斯言太痴絶爱恶无乃偏君看雅正情播在三百篇秦人哀三良百身宁可捐相䑕有深刺嗟哉胡不遄此岂惑者欤加膝坠诸渊乃知孙楚狂未必非公言自寛吟戏效白乐天体武陵谪九年下惠仕三已或窘如拘囚或了无愠喜吾生忧患余年忽及耆指偏痱未全安抱病更五禩进为心已灰弃置甘如荠坐狂合投闲佚老宜知止向令身安健不过如是耳每思古穷人我幸亦多矣照邻婴恶疾羁卧空山里纒绵竟不堪抱恨赴颍水文昌两目盲无复见天地简编既长辞游览永无冀吾今虽抱病蹇曳非顿委时时扶杖行积步可数里较之卧牀席欲坐不能起虽扶不能行悬絶安可比时从亲故谈亦不废书史右臂故依然运笔亦持匕篮舆时出游初不废牢醴况无他证候色脉若无异详观动息间傥有全安理侍祠了无庸窃禄愧索米借居浮屠宫非村亦非市廷堂甚爽垲高屋敞牕几郊林接溪流眼界颇清美尝闻天地间祸福更伏倚借令衰蹇身终老只如此何须苦嗟咨未必非受祉形如支离疏饱食逸终世目盲如宋人全生免徭使平生叹逺游今我在桑梓田园本家山区处及耘耔平生困鞅掌今我恬无事寝兴纵所如出处不违已病来益尊生对境空相似永无贪欲过稍习卫生㫖不为六贼牵岂受三彭毁人言病压身往往延夀纪大钧黙乗除万一理如是安全固自佳蹇废亦可尔死生犹寤寐况此一支体细思安否间相去亦无几如何不释然万事付疑始夜半闻横管秋风夜揽浮云起幽梦归来度寒水一声横玉静穿云响振疎林叶空委曲终时引断肠声中有千秋万古情金谷草生无限思楼邉斜月为谁明望九华船发大云仓五十里许顾江南衆山中有数峰竒爽特异一见即知其为九华问篙人果然因知禇季野于广坐中识孟万年正应如此作诗一首卷帘对坐江南山掠眼送青来亹亹云泉肺肠久厌饫挂颊悠然聊复尔竒峰逺澹忽四五爽秀骎骎逼牕几平生九华梦游中一见定知眞是矣非关目力覩天奥正觉羣山如聚米好山如人有高韵不独江州孟公子直縁佳处无仕迳落莫道邉同苦李大是忘年耐久交藜杖青鞵结终始有美一人有美一人在昭平藕丝为衣兰作裙君初顾言淑且贞直欲载以黄金轮人心变化如浮云明妆觉暗笑作颦何当还之承华茵令君宴寝凝清芬有美一人在烟汀朱颜朝涤玉壶氷素手暮理朱丝绳语言窈窕丹凤鸣坐持纨扇睇秋萤何当还之翡翠屏为君把镜整衿缨有美一人在南浦月明採珠光照渚瑶衣被体金索缕独抱幽寒沫烟雨何当置之白玉宇为君歌阳春激楚戏呈虞君明察院三仕三已心如空一壑一丘吾固穷门施雀罗正可乐车如鸡栖良不恶胸中九华初欲成綵衣玉斧双鬟青世间何乐复过此不失清都左右卿初到书局以万七千钱得一老马盲右目戏作古句自嘲蹄间三寻汗流赭九逵雷雹争飞洒我穷那得骋追风正拟虺尵行果下平生畏涂饱经历夜半临深无驭者故应造物巧相戏却比盲人骑瞎马李南知音当促步广汉腾嘲不相假执鞭良称塞翁儿并辔聊从杜陵夏厖然病颡岂其类老矣问途那可舍径烦一夫事刷秣似桂新刍不盈把向来伯厚亦安在结驷鸡栖同土苴他年东去把撩风纵尔逍遥汴东野罢吏客郡城滞留忽已嵗暮浩然兴叹一行作吏向吴城五见娵隅上薄氷魏觊三章堪自约殷源百尺敢言登揶揄秪送人为郡噤喟初非我负丞鞅掌栖迟俱害性不知须鬓欲侵凌谢江仲举惠酒山城无物可忘忧但有平原病督邮知我囊中无白水烦君若下出青州芳甘未谢三年醖傲兀能消万古愁㑹待东郊春意动鸣鞭乗兴草堂游穷居苦雨慢肤便腹转疎慵睡足茅檐目过鸿墨客纵令三尺喙木奴何似十年功门前罗雀非吾病灶底生蛙不世穷旧雨未干新雨涨可怜愁絶力田翁旅舍半世江湖寄此身氷墟何意及阳春离骚痛饮非名士款叚还乡亦善人病木作花眞强活长鱼沈陆恐摧鳞清时英俊如麻苇敢叹长年甑有尘沈与求夜坐感事沈沈夜气归虚堂闭深寂孤灯灺余花寒梧韵残滴醖酿万斛愁感慨一人敌何当弃短檠隂山叱鸣镝夜书山驿天寒夜向䦨月出山更静风露揺青空万象光耿耿啼螀泣幽草賔鸿度前岭归来坐孤牕松竹舞清影观网鱼暗雨垂垂梅欲黄春山吐源春涨狂雪鳞頳尾泝流上吹涛喷浪能奔忙鱼师布网名白大万目井井连重纲联艘絶流势甚武遮罗初若无留藏大鱼已得小鱼弃要使遗育充陂塘鳏鲕安用误囘避虾蟹亦复虚跳梁宁知不比纶索手欲以巧饵空沧浪何子楚为范明伦赋九疑石石吾不及见也读诗可以知其状吾累十峰石为小寒林兴寄不浅用其韵并及之峩弁千峰倚天碧上有脩筠材可篴月明三弄面巉巖惊起哀猨啼峭壁儿童斲石攒青瑶寒林萧萧吹堕樵坐令结习落幽梦芒鞵竹杖归路遥觉来只影徒相守哦子清诗笔如口眼中何必小玲珑仿彿九疑当户牖神丹已失大江漘谁与安期追后尘分天隔日不可到使我目断苍梧云刘行简见借诗稿以长句归之文章偏忌声名蚤富贵政须门第好了知二物不相关风月膏粱兼者少刘郎天韵眞不凡飞腾宜在蓬莱岛年来穷愁已到骨只有珠玑落残稿纷纷余子何能追定向诗坛分六纛造物小儿亦薄相浪付繁华给挥扫却令径坐诗人穷只与清泠消热恼向来狗监非同邑渇尽文园尚佣保九原千古忽可作如君自是不枯藁茅斋夜诵谁得闻咄咄空能诉穹昊请君更作昇天行勿使贫儿彊知寳溪上见梅晴溪涨渌如隂苔晴日挿影相潆洄画船叠鼓顺流下波光浩荡征帆开滩萦岸缭柁牙转水石互激如奔雷须臾已复过絶壁归路渐近严陵台山重溪复境弥迥暗香忽自空中来日斜正见丛棘外炯炯疎片飘寒梅槎牙一种独愁絶含情不语明巖隈凌波疑是水仙出缟衣素质行徘徊下窥深浅一笑粲坐使凡卉俱尘埃山谷之儒已臞甚龟肠鹤骨世所咍相逄顿觉百忧释不嫁春风谁与媒舟行易逺空囘首角声吹梦心悠哉钱塘赋水母疾风吹雨囘江城艣牙呕哑潮欲平客居喜无人事撄相与环坐临前楹眼中水怪状莫名出没沙觜如浮罂复如缁笠絶两缨浑沌七窍俱未形块然背负羣鰕行嗟其巧以怪自呈凝月𢥠视相将迎老渔㫄睨笑发声曰此水母官何惊江流如奔絶沧瀛潮汐往来月为程藏纳衆汚无满盈浮埃沈滓溷九清结成此物宜昏盲使鰕导迷作双睛乃能接迹蚌与蛏亦犹巨蛩二体并离则无目为光精江天八月霜叶鸣罟师得鰕供水征水母弃掷罗纵横试令収拾输庖丁绛矾収涎体纡萦飞刀镂切武火烹花甆饤饾粲白英不殊氷盘堆水晶稻醯韲寒芼香橙入齿已复能解酲遣渔止矣勿复评嗟哉此性愚不更定矜故态招三彭且摩枵腹甘藜羮到吴三载故乡别归帆恰到吴食寒新火换天濶断云孤酒市仍依岸渔村逺带湖碧山千万叠翻忆梦﨑岖旦日趋府紫箫吹梦断起视斗䦨干瘦马踏残月单衣中薄寒锦囊那复佩革带顿成寛浪逐官曹底闻鸡敢自安舟行即事逗帆风借力入坐水浮光村落知多少邮亭自短长跳鱼吹暗浪浴鹭耿残阳又是吾庐逺相看思渺茫舟次吴松江櫂发鲈乡晚频经桂子秋懒投青玉案政敝黒貂裘水落喧鱼市云微辨橘洲五湖烟浪静谁复泛扁舟秋怀庭柯脱翳叶归翼断经过水槛清渔罟风櫺响药罗傲霜荷柄少团露橘丛多秋色遂如此愁城今几何得家书国步犹艰棘不堪频问家霜毛失翠葆蒿目乱𤣥花孤客知时节殊方度嵗华干戈就休息归理邵平𤓰新城道中马蹄随意到囘首隔南冈日落鸟犹语春归花自香残红媚幽谷新緑涨囘塘假榻知何地昏钟出上方次韵避冦宦游成屡郄戎垒怅频遭闻诏趋吴㑹经途事董逃心期纾国难力欲挽人豪漂泊多危涕眞成失木猱刘希颜持节按县招维心舟中小酌次韵故国眞如寄余生宛若浮巢鸠不䕶鹊池凤肯容鹙老木低春水孤花带晚洲杯行应酹我知复念幽忧即事竹树参差合溪流半隠扉雨昏鸠妇閙风急雁奴归策杖循沙步褰裳到石矶游鱼吾共乐身世自依违次韵卢宪春意少陵花恼便顚狂天与多情付此郎宿露园林莺舌乱暖风庭院宻脾香闲愁几欲萦春事幽怨还能入醉乡应断玉楼双望眼便须催促理归樯舟过荻塘野航春入荻芽塘逺意相传接渺茫落日一竿桃叶浪薫风十里藕花香河囘遽失青山曲菱老难容碧草芳村北村南歌自答悬知嵗事到金穰过徐氏郊居林梢渺渺堕斜晖剥啄还来扣隠扉门巷劣容居士屩尘埃不到野人衣恰当夜甑黄粱熟盛供春山紫蕨肥侍坐无人只山月两翁相对自忘机清明杏火烧空泼眼明游人荡桨緑芜城山歌惯习吴歈调水戏终含楚些声草满池塘春涨浅燕归帘幕午风轻踏青旧约谁能问已喜年来粥有饧石壁寺山萦细路走脩蛇峭壁连云只藓花木末忽看幡影乱马头初见殿隂斜回廊迤迤穿危峤侧涧娟娟露浅沙秀色可餐吾事办粥鱼茶板莫相夸秋日闲居茅屋秋风斗破除萧骚浑似浣溪居青山侍坐从吾好黄帽笼头与俗疎頼有园官能送菜可无溪友解留鱼从今輙莫惭枵腹一饱须烦挿架书喜次律兄见过大艑轲许暂留一樽相属话千愁封胡羯末名终在许史金张迹浪投遵陆渐看鸿雁集在原当纪鹡鸰求他年㑹有相从乐泛宅浮家万事休摄尉归安呈江嘉无地诛锄一束茅清吟端作反离骚奔波且复同香尉萧散还须似马曹名下吹嘘初定价暗中摹索便惊豪文章论世宁论晚肯慕羣飞学仰高新春书事蚤嵗惊逄上苑春蹇驴朝踏落花尘只今懒问芳菲事柳眼相看也笑人观琼花千里隋河走浊流樯乌东下指迷楼春风帘幕今何在只有琼花伴客愁申应时寻山图王维买宅先成画申子寻山亦载图他日眞能营小筑此山佳处着侬无詶曾宏父小雨经旬户不开隔墙青子满江梅幽禽叶底如相识睥睨空庭欲下来要知春色到池塘深院无人午梦长巳觉此身便静乐自温檀火炷炉香宋元诗㑹卷三十四宋元诗会卷三十五钦定四库全书宋元诗㑹卷三十五兵部主事陈焯编高登还山招陈希韩干坤莾囘互日月相盪摩百年才瞬息万类总么么是身非我有造物如吾何触事㑹心少幽栖发兴多眷言意所适乐此山之阿脩篁擢新干老木荣旧柯谷声传地籁松韵答天和独石介而安寒泉淡无波园蔬掇纎嫩名菓仍骈罗细蔫着雨花碧卷受风荷随意坐莓苔絺衣挂薜萝得酒即酩酊作诗共吟哦啸长情浩荡舞短影婆娑妻孥鹿门趣黄绮商山歌﨑岖路辞遥迢逓谁见过交亲忆同调出处矢靡他每怜伤弓禽因感赴烛蛾自觉此身浮相看双鬓皤人事何时休归来勿蹉跎冒寒行风雨有感号风撼枯枿冻雨凝路尘干坤秘日月八荒同一云遥知沙漠寒黯淡愁杀人天涯望不极流泪满衣巾中秋对月绣江再见中秋月嵗去月圆人尚缺相望千里共婵娟苦恨亭亭照离别今夕一樽谁与同孟光举案对梁鸿衆雏立侍俨成列以次持杯夀乃翁乃翁看月揩病目手足倾頽头髪秃但愿团栾三十秋不计东西与南北杜门故人方谢客为问意如何午枕清风足夜窗明月多易招惟酒圣难遣是诗魔一榻君家事何妨独我过梦游故山风际氅披鹤云根杖策鸠幽栖知好在归梦故难留山放数峰出泉分一𣲖流把茆何日办缚屋䕶松楸送元泰但得身长健何妨鬓已华胸藏惟锦绣笔走是龙蛇作掾只三语读书空五车卷怀已良计去去卧烟霞水涨谢邑宰送米心知一字不堪煮矻矻穷年黄卷中食粥由来未为拙储瓶况乃嗟屡空令君好贤嫓韩愈贱子受赐慙卢仝春水从教遶舍北痴儿宁复啼门东乞米臣饥欲死侏儒饱方朔谁怜是嵗星馆下诸生笑丰腹江头渔父诮独醒鲁公已作乞米帖陶令旋寻储粟缾亲旧依然眼相向故应特地为吾青小源欲归潮颊香醪晕醉红镫敲归路勒青骢水涵万顷曾孙稼月逗盈衿少女风大误平生縁画足无聊中夜祗书空拟将方寸难论事直扣天门问化工夜行道中黄茒时节瘴烟浓人在山凹第几重梁竦负才徒感慨嵇康赋性本疎慵此生自断天休问吾道当年世不容㑹脱帻巾还旧隠鹿门妻子惯相从九日塞雁南飞度戍楼一声天地有余秋家连沧海难穷目人在蛮荒欲尽头莫効涓涘禆国计况无毫髪为身谋所须菽水能多少踪迹飘然不系舟欧阳澈重游寥阳洞有感寻眞曾到寥阳殿小立廊腰花影转飞琼仙子下瑶台婥约云鬟眼波剪水沈烟断一帘秋醉睡海棠红玉輭武陵归去探年华扬州梦觉江波逺重来风物恰依然爱日融融素烟卷洞门寂歴锁长春异木槎枒挿天半霞衣苒苒媚东风緑锁窗前重识面酒酣春笋理琵琶曲终依约含幽怨人间名利几时休马蹄不驻空留恋桃花流水古犹今囘首碧云人不见秋试下即事有感寄国镇篱菊金英喷异香杜门岑絶独持觞风掀脱叶横斜舞云衬平林浅淡黄塞管有情増哽噎野花无绪伴凄凉不禁景物撩秋眼剰与新篇付锦囊戏促朝宗酒约雨収云海涌金盆帘卷香丝破篆纹双陆无心酬白璧十千有约醉红裙哦诗误许聨师服载酒眞当过子云待遣秋娘呈妙舞春山已把水沈薫陈钦若时寓盘龙作诗寄之凛凛氷霜嚼齿牙沈沈清夜咏檐花摩云气逸干星斗落帋词妍带绮霞醉扫麝煤奔渴骥困纡象管引秋蛇拟寻红树赓诗社却日挥戈不许斜归途遣兴借朝宗韵简敦仁缓着归鞭水石乡息鞍箕踞小桥傍烟滋竹叶双丛玉秋着芦花一岸霜泼眼溪山増爽气袭人兰蕙破幽香拟提吟笔扛洪鼎反笑蚍蜉不自量谢人惠紫竹杖王猷珍重惠龙孙策险扶危价莫论烂醉县钱过酒肆狂吟步月打僧门虚心尚有凌云操劲节元无染泪㾗应向香山居士道朱藤虽好未为尊临川戏留友人山童泽涸欲金流小雨廉纎陡变秋河朔饮徒方快意鲈鱼归兴不如休歌姝况有飞琼侣结客当为掷菓游一曲阳关肠断尽未应闻此不迟留和子贤夏日晚望溪山泼墨水云秋似绮余霞次第収灿灿拒霜铺蓼岸双双属玉舞苹洲杳无锦字来凭雁拟灭机心试狎鸥望里碧云还又合数峰江上忍凝眸洪皓奉使留金金臣乌舍求诗口占漫答久持使节傍门庭薄命犹赊五鼎烹羝乳何心占北海鴈书随梦到京城莫言地广频修怨应念民劳早戢兵国寳善邻君寳信坐膺难老见昇平向子諲题王文孺臞菴仙翁五十鬓犹青高卧柴门昼亦扄茅舍已忘钟鼎梦蒲轮休过薜萝亭隂森门巷先生柳寂寞江天处士星晩嵗田家农事了闲抄寗戚相牛经陈与义休日早起昽昽窗影来稍稍禽声集开门知有雨老树半身湿剧读了无味逺游非所急蒲团着身寛安取万户邑开镜白云度卷帘秋光入饱受今日闲明朝复羁絷夜步堤上旋买青芒鞵去踏沙头月争教冠葢地着此影兀树寒栖鸟动风转孤管发月色夜夜佳人生事如髪梦中续清游浓露湿银阙连雨书事九月逄连雨萧萧穏送秋龙公无乃倦客子不胜愁云气昏城壁钟声咽寺楼年年授衣节牢落向他州寒食草草随时事萧萧傍水门浓隂花照野寒食栁围村客袂空佳节莺声忽故园不知何处笛吹恨满清樽雨沙岸残春雨茅檐古镇官一时花迸泪万里客凭栏日晚蔷薇重楼高燕子寒惜无陶谢手尽可破忧端雨中北客霜侵鬓南州雨送年未闻兵革定徒使嵗时迁古泽生春霭高空落暮鸢山川含万古郁郁在樽前将次叶城道中荒野少人迹竹舆伊轧声晴云秋更白野水暮还明寂寞信吾道淹留谙物情王乔有余舄借我一东征宿资圣院阁暮投山崦寺高处絶人羣逺岫林间见微泉舍后闻阁虚云乱入江濶野横分欲与僧为记今年懒作文道中寒食飞絮春犹冷离家食更寒能供几嵗月不办了悲欢刺史卜萄酒先生苜蓿盘一官违壮节百虑集征鞍斗粟淹吾驾浮云笑此生有诗酬嵗月无梦到功名客里逄归雁愁邉有乱莺杨花不解事更作倚风轻岸帻岸帻立清晓山头生薄隂乱云交翠壁细雨湿青林花落客心碎鸟啼春意深穷乡愁节换时得一闲吟别吕伯恭樽酒相逄地江枫欲尽时犹能十日客共出数年诗供世无筋力惊心有别离好为南极柱深慰旅人悲䎹王道济䧟贼海内堂堂友如今在贼围虚传袁盎脱不见华元归浮世身难料危途计易非云孤马息岭老涕不胜挥立春雨衡山县下春日雨逺映青山丝様斜容易江邉欺客况分明沙际湿年华竹林路隔生新水古渡船空集乱鸦未暇独忧巾一角西溪当有续开花清明雨晴闲步涧邉沙行入荒林闻乱鸦寒食清明惊节序暖风迟日醉棃花书生投老王官谷壮士偷生漂母家不用秋千与蹴踘只将诗句答年华龙门未到龙门十载彊断崖依旧立斜阳金银佛寺浮佳气花木禅房接上方羸马乍来还竟去流莺多处最难忘老僧不作留人意看水看山白髪长雨晴天缺西南江面清纎云不动小滩横墻头语雀衣犹湿楼外残雷气未平尽取微凉供穏睡急搜竒句报新晴今宵絶胜无人共卧看星河尽意明眼疾天公嗔我眼常白故置昏昏阿堵中不怪参军骑瞎马但妨中散送飞鸿着篱令恶谁能对损读方竒定有功九恼从来为佛种㑹知那律证圆通秋夜中庭淡月照三更白露澄空河汉明莫遣西风吹叶尽却愁无处着秋声清明街头女儿双髻鸦随蜂趂蝶学妖邪东风也作清明节开徧来禽一树花芙蓉洲残年不复徙他邦长与两禅同夜釭坐到更深都寂寞雪花无数落天窗牡丹一自黄沙入玉关十年伊洛路漫漫青墩溪畔龙钟客独立东风看牡丹汪藻古镜行我有辟邪镜得之咸阳宫其隂为天池一母将九龙㫄书负图字土蚀如旋虫缄以骇鸡珍妙极倕之工清光照逺近千里秋毫空岂不鉴脂泽所贵肝胆通问谁为此器太古非人功客闻重叹息意欲窥灵踪高台不辞倚恐客难称容绳穷匣半启四室来悲风日车当昼留羞澁如顽铜森然髪上指凛若临霜锋我还抚客手此岂世寳同挥泪两无言掩镜鞶囊中避地函亭野步今日幸无雨天空出遥岑行行不知疲遂至春江浔汲路转篱落人家在桑隂平畴涨清波陇麦如人深沟畎戏凫鹜新蒲映浮沈我生本樵渔对此谐初心景物岂不好悲来自难任风尘暗中原四海如惊禽黄屋狩万里两宫隔辰参龙移蝼螘窥月晦蟾蜍侵宇宙有倾覆兹游岂岖销忧赖浊醪太息谁能斟庚午嵗屏居零陵暑退潦亦収潇湘浄如染时观自跳鱼冲破青琬琰纎纎初弦月不受薄云揜近村应渐寒已有鸦数㸃桃源行祖龙门外神传璧方士犹言仙可得东行欲与羡门亲咫尺蓬莱沧海隔那知平地有青云只属寻常避世人关中日月空万古花下山川长一身中原别后无消息闻説𤓰分因感昔谁教晋鼎判东西却愧秦城限南北人间万事愈可怜此地当时亦偶然何事区区汉天子种桃辛苦望长年过吴明叟新居谁开大屋沈沈者门外垂杨拂车马主人四十持节归高卧緑隂啼鸟下㝠㝠一径傍花入忽有清池照深夏鱼吹落日知镜净荷受微风看珠㵼夫君少多湖海气欲骋骅骝无地跨故将能事惊世人坐向云端差万瓦稍培幽桂出窗前时放青山来竹罅人言此兴极不浅天遣公忙那肯暇要须便作辋川图他日思归聊对画阻风雨辟邪渡寄王仲成渡头急雨鸣森木木杪顚风飞大屋没腰寒水稻生芽满眼青泥车折轴山行値雨舟値风穷愁日日烦天公不如归卧涧壑底世事一扫春烟空别君两年重此别喜君胸次浑氷雪拟将身作贾胡留无奈事如空鸟灭挽我不囘君怒嗔交情把握成参辰相随百里还相见只有西山似故人过临平一别九霄路风烟长满衣已成身老大无复世轻肥天濶鸟双下山寒人独归晓来何事雨春水半巗扉睡起凉生岸钩帘坐小窗麦风能起柁梅雨不鸣江往事心长折归途影自双依然蒲栁地不待早秋降次韵向君受感秋且欲相随苜蓿盘不须多问沐猴冠菊花有意浮杯酒桐叶无声下井栏千里江山渔笛晚十年灯火客氊寒男儿几许功名事华髪催人不少寛醉别季高侍郎畴昔追随翰墨塲功名今日愧刘郎英姿合上凌烟阁巧谮曽遭偃月堂双桨又乗清夜去一樽聊发少年狂归来却共灯花语骑省看成满镜霜书宁州驿壁过眼空花一饷休坐狂犹得佐名州虽遭泷吏嗤韩子却喜溪神识柳侯尽日野田行䆉稏有时云峤听钩辀㑹将新濯沧浪足踏遍千巗万壑秋晚发吴城山风埽阳侯雪阵平雨催摩诘画图成气吞浦溆重林尽秋着江湖去鸟明厚禄故人无一字长年三老伴余生㑹须满意开怀抱到眼庐山不世情李弥逊同天隠少章游嵩山怀元明秦公我辈士早踏翰墨塲万言若投石十年犹枯囊苦欲泛江海有亲在高堂牢落京华春门无一壶浆长鞭策瘦马送我古道傍怜我値险艰赤心写摧伤铿锵五字句势与鵰鹗翔感此坐矫首星星鬓成苍西风小揺落雨洗烟岚光嶂晓露孤秀野隂栖暗芳更携鲍谢流履尽千巗霜搜竒得幽深访古到渺茫月落潭影空清吟殊未央缅怀紫芝宇百忧绕廻肠三叹已晡食十起中夜牀云埋长安日魂梦不敢骧茂苑富山水结庐余所尝我欲放船下卜邻俯沧浪耦耕种秫田共扫三迳荒头白青山里长歌乐嵗觞承天寺宿雨洗苍骨峰峦发新秀寻幽蹑竒踪腾踏衆山囿层林锁巗隈突兀见危构空高望浮黎静圣逼灵鹫我来风雨秋白露欲昏昼但闻百川赴鸣玉㵼寒窦岳示閟嵲峨路絶不得簉攀縁仰脇息坐石俯长熘带露摘山芎披榛觅仙酎山光晚逾清云壑若相授终期烂漫游阳乌欲囘咮更约十日留之子缓蹄辏法王东庵吾宗丘壑资耿耿抱幽独结构祗洹家萦回转巗腹前川布黄金合嶂来苍玉步出觉华天乗凌眩生目云间起层林林际县高屋断砌滴疎泉微踪隠深木堂空贝叶昏苔盛半堦緑朱幡久不来哀猨响秋谷秋居杂咏青春背我去白日不吾谋霜飈惊草木寒威戒衣裘寓形复几时四序忽一周世路伏劒㦸中怀孕螟蟊营营事长久頽龄如置邮丘园倘未卜悟悦心自休穷秋杂花逺眷此霜下杰明金委珞璎寳璐缀环玦依依风转兰皓皓日穿雪苦无夭冶姿不受衆目悦衔觞泛其英揽之肠为结谁能踵高门持以浣中热宿扬州城外舟行遶城郭缺月疎林杪窈窕一溪深微茫衆星小忘言对诗书适意亲鱼鸟幸此絶纷华行歌閲昏晓游黄蘗寺苦为扪萝行正坐爱山癖振衣云中树洗耳泉上石稍寻优钵林偶傍瞿昙宅溪横走羊肠山转回龙嵴两难伴搘笻二老共飞钖望迷落叶秋坐断蒲团夕云归绕窗明香尽出檐碧希声发巖窦妙观生墙壁尘縁扫不开胜事成今昔行路难江心蟠石苍虬立山激江流浪头急风昏月暗鱼龙愁电掣云奔鬼神入船头星斗天为低夜潮生寒洲渚移鸣舷鼓枻惊楚子危樯逺䌫号吴儿篙师咄咄自相语明朝扁舟系何许半月江行十日风寸步家山隔秦楚黄衫年少金雕鞍日高华屋春梦残挿花走马咸阳道世上空嗟行路难虞仲通判以溪声名轩约同赋山根出泉㵼鸣玉上有苍崖擎佛屋无风水石自撞触不尽潮音发寒谷宰官岂是云间陆旧识南泉生处熟当轩大㮄与名目平地重翻偃溪曲曲中时转三妙语一一声音谈佛祖喧豗噫视十方鼓万壑风雷送烟雨此声不属闻中取六凿相攘竟谁主后来纷纷何足数五乳峰头曽赚举山翁有耳百不闻团蒲曲几穷朝昏何时沿溪掬寒緑扫叶煎茶睡初足游龙潭秦山破碎天上来女娲仙去空崔嵬中县鸣玉三千尺下有百仞青铜开居龙变化出嘘吸雨暗云昏鬼神入我来坐石秋水间云影扶疎落空湿浮丘容成不可俟摩挲青壁着名字两翁下游㑹有时访我钟陵五松寺山行遇雨沧溟四干青虬立碧云摩霄高嶫岋六丁夜挽天河倾石骨无尘露苍湿长风吹雨不成丝飞鞚冲山带烟入羲和囘驭还青㝠布谷催耕唤春急独宿昭亭山寺山寒六月飞霜雪楼殿夜深钟鼓歇琅玕无风万㦸闲屋角明河挂天阙龙牙七尺玉壶氷炯炯神清梦不成可怜幽絶无人共卧看云头璧月生发光林寺朝发光林寺﨑岖渡复攀枢衣縁翠湿侧足下苍顽急雨欲平涧断云时见山祗应超胜地行路不知艰久雨阻游昭亭有作浪迹随方寄穷途触事谙雨逄春甲子江满地东南客鬓霜前落诗情酒外酣上方愁独往藜杖许同参春日杂咏幽栖足春事晴日苦相催屐齿穿沙穏笻须碍竹囘光风初转蕙残雪欲欺梅自是经过少柴门日日开二月忽已破一春彊半过提壶工唤客布谷巧当歌得酒先愁尽惜花翻恨多逄辰不为乐明日复如何池亭诗月轻雷不成雨风砌旋搘牀山乱云行曲楼高月路长柴门非故国戎马尚他乡笳皷悲清暝关河思不忘散策散策北冈路牛羊归径深水穷人小立山静客微吟㸃㸃稻花雨团团榕叶隂田翁罢争席明日共幽寻与公序避暑石盎方昼欲寝闻林间禽鸣甚乐因得小诗一林啼鸟不知名应怪山翁此地行化蝶与周俱是梦游鱼知我久忘情胷中丘壑眞余事世上功名畏后生但得盈樽供自酌何妨人境卧渊明渡横溪百尺沧浪两岸沙肩舆徒涉步欹斜溪声犹带夜来雨山色渐分云外霞岸曲断林开鸟道水邉疎竹近人家尘埃何处寻眞境试逐寒流认落花次韵学士兄富阳道中长江送客静波澜路入囘溪第一湾石濑横陈潮力减风樯圜转橹声闲驱除方寸无穷事领略平生未识山自笑疎慵似中散政宜寥落水云间德甫知丞过筠庄谿亭为待月之㑹戏呈席上诸友载酒何人过子云传唿鸡犬亦惊奔门无车马苔侵迳坐近池台竹覆尊好月邀人留晚照疾雷催雨过前村独醒楚子眞多事共醉愚溪百尺浑自连江赴守鄱阳黄原道中作海角三年一梦成北来重听偃溪声凝云带雨留愁住茂树随山送客行税稻沿崖畦上下茒茨枕谷路纵横莫从马腹消双髀此地眞堪老此生题赵干江行初雪图𤓰步西头水拍天白鸥波上寄长年箇中认得江南手十里黄芦雪打船朱松题芦雁屏征鸿坐何事天遣南北飞萧然如旅人无情自相依孤苇吹欲折秋风不胜威㝠㝠一高雁空费弋者机寒声落烟渚相应不暂违嗟余识此情纳手空叹欷于潜道中山行厌荦确理策扶欹危緑野三两家一息知可期冉冉层林端炊烟褭晴晖其民丰且乐恐是太古遗那知都邑间百索困鞭笞繁华今何有半作道傍羸度芙蓉岭幽泉端为谁放熘杂琴筑山深春未老泛泛浪蘂馥娟娟菖蒲花可玩不可触枯根盘翠岸老作蛇蚓蹙蹇裳踏下流濯此尘土足何当饵香节净洗心眼肉余功到方书万卷不再读晚嵗穷名山灵苖纵穿斸坐睡坐久睡屡兀手失未了书清风脱然至心醒得我娱起看孤隙光了不移锱铢云何短梦中万境生须臾嗟彼市朝子百巧营其躯安知非梦境过眼灭无余戏答胡汝能我生苦中狭与世枘凿乖平生素心人耿耿不满怀汝能伯始后游世如婴孩相逄握手语便作埙箎谐时时笑谓我如子患未涯执古以稽今求合诚难哉涉世幸未逺子车尚可囘不见山巨源雍容居鼎台寥寥嵇中散絶交良可哀谒吴公路许借论衡复留一日戏作幽独不自得驾言款斋庐殷勤主人意投辖恐囘车世途早已涉此去将焉如惟忧酒钱尽使我诗肠枯㑹合曾几何可复自为疎更当留一夕帐中搜异书书窗对月天公自厌雨一夕开寒晴霜风净旷野揺落有余声饥鸦得林静霁月萦窗生故人千里余浊壶谁与倾遥知劝影醉共此通夕情明年溪上路来饷雨中耕春日与卓民表陈国器步出北郊灼灼桃吐华濯濯栁垂缕芳菲挽人出春工乃如许嗟余闭门久佳节过不数伴拟山隂胜诗作斜川语谁言一尊酒妙指合千古归来读残书耿耿霜月苦空余流落心三叹非吾土和谢绰中观澜亭方塘灔宿涨曲涧来飞湍光涵蔚蓝天澒洞碧玉寛小亭尘土外瓦影浮朱栏霜渚冩秋色烟林养渔竿佳人秋霞衣皎皎明月冠欲濯且无尘隠几得妙观海若眩河伯等在蜗角端那知坳堂上盃水生涛澜答保安江师送米不见道人久天涯嵗云除朝来食指动忽接送米书念师折脚铛五合未省余虽无覆餗祸尚有乞食逋云何怜孤客日受饥火驱未曾贷监河矧肻索奴嗟余事笔耕轻弃南畆锄慁烦方外客此计良已疎何时事粗了归葺五畆居生涯寄纬竹岂即非良图久雨短句呈梦得身闲书有味吏傲俗不亲小窗据物表扫尽心眼尘令尹垂珠玉敲门唤行春作意向芳物吾车曽未巾愁隂入病骨鸠妇声亦嗔㝠㝠三日雨桃李迹已陈眼中醉乡路风味良独醇流光不容玩尺璧何足珍漓俗益可厌愿言勤问津菖蒲东山在眉宇未到心郁纡流泉撞哀玉清冽生菖蒲闻有婵娟子弃家来结庐窈窕云雾窗参差冰玉肤絶粒饵香节仙姿清且腴迩来隠身去冷落愁臞儒灵方无由乞石斗移根须相看意已消何必见子都中秋夜雨秋云定何心忍翳今夕月尚嫌微㸃缀况乃都漫灭他时任氛霾此际望清澈倦投衲子窗竹雨听骚屑对牀不成梦有酒那能设萤飞矜意气虫语转幽咽心知层隂表皎皎玉轮洁何当凌倒景徙倚玩飞辙晓过吴县舟行有严程越国常晓发双橹兀残梦起坐窥落月人家㟁野水雾雨笼䆳闼遥怜琐窗人欹枕听呕轧秋怀秋风未几日我髪白已多千林了未觉奈此一叶何安坐惜流光斜盻寄庭柯寒虫独何者唧唧夜自歌月林疎愈明露草净可拭飞飞萤逓照轧轧虫自织移灯检书读千载如经夕微言契夙心妙解失陈迹文章事雕琢囘视眞儿剧世无扬子云此理谁见直林皋片叶脱静士最先知自我抱兹独悠然星气驰干坤一逆旅鼎鼎竟何为枯荣俯仰中儿辈浪自悲青云渺难必白髪不可辞得饱良已㤗雨畦瓜芋肥市朝富危机匹夫死慿河何如狎鸥子烟雨一沧波行藏各有趣不在相诋诃我师陋巷人千古冠四科送志宏西上九州眼一槩余子眞琐琐岳立培塿中喜此高岋硪如公我辈人取友亦到我挥毫赋垂天风雨卷蓬颗相期八表游未觉夙心左解龟醉江阁酒面山月堕起瞻帝乡云感叹不成坐何须飞霞佩自办凌风舸瀛州渺溟渤万里一掀簸月桂花窗前小桂丛着花无旷月月行晦朔周一再开复歇初如醉肌红忽作绛裙色谁人相料理耿耿自开落有如贫家女信美乏风格春风木芍药秾艶倾一国芳根虽无恙嵗晚但枯枿饮梅花下赠客忆挽梅花与君别终年梦挂南台月天涯谿上一尊酒依旧风枝舞香雪高情絶艶两无言玉笛氷滩自幽咽且当醉倒此花前犹胜相思寄愁絶淮南道中微雪密密云隂合斜斜雪态妍似欺春力浅故傍客愁邉宿鸟投村暝寒梅抱蘂鲜无人命尊酒清絶袅茶烟东阳社日泛舟观竞渡谁唤思家客来为荡桨嬉鬓华羞照水雨意解催诗叠鼓飞文鹢香鬟出短篱醉归眞梦觉犹忆湔裙时解汳舟上国经年客春流一櫂波已醒离帐酒犹记客亭歌野枕残归梦霜衾拥独哦蓬窗横落月作意傍人多西湖泛舟望湖楼下照衰颜羞见尘埃两鬓斑风艇纵看山转侧烟堤尽逐水囘还唤人归去城钟急触处相亲岭月弯不用新诗摹絶境定知长到梦魂间赠言命张生俛仰尘埃的自羞稍看寒饿复谁忧小儿造物巧相戏穷鬼逐人殊未休我所不知烦子算世如无取更何求服箱挹酒眞么么那用区区问斗牛赠僧知有丛林特地过幅巾迎笑出巖阿杖藜同覔牛羊路濯足来分鸥鹭波岂不倦游贪斗粟坐令归思动渔蓑他年㑹有相逢日稍食吾言聴子呵答卓民表送茶搅云飞雪一番新谁念幽人尚食陈髣髴三生玉川子破除千饼建谿春唤囘窈窈清都梦洗尽蓬蓬渇肺尘便欲乗风度芹水郄愁狡狯得君嗔答人留别之什家在大江东复东去君一舍碧流通那知临水登山处同寄飞蓬断梗中愁絶盃中千里月梦萦江上一帆风只今且作须臾意更典云裘醉小丛招友生雨収天气欲清明犹有余寒在粥饧马队客勤贪昼永鳣堂人病想身轻读书有味虀盐好对境无情梦寐清欲话此怀须我辈一来蜡屐伴春行送蔺廷彦之衡州墻东新径去年开二老扶笻便往来数面何曾三日别离怀都寄十分杯客亭系马梅争落官舍裁书雁欲囘见説云霄有知已那须卜筑向蒿莱曽几岭梅蛮烟无处洗梅蘂不胜清顾我已头白见渠犹眼明折来知韵胜落去得愁生坐入江南梦园林雪正晴邓帅寄梅併山堂酒甓社湖邉路诗筒得报囘旧时云液酒新嵗雨肥梅不是园官送眞成驿使来鬓毛都白尽更着此花催谢人送壑源絶品云九重所赐也三伏汗如雨终朝霑我裳谁分金掌露来作玉溪凉别甑輭炊饭小炉深炷香曲生何等物不与汝同乡述姪饷日铸茶寳銙自不乏山芽安可无子能来日铸吾得具风炉夏木啭黄鸟僧窗行白驹谈多唤坐睡此味政时须次韵雪中积雪何所待冷云终未开有时闻㵼竹无路去寻梅只欲关门卧谁能荡桨来辟寒须底物正合曲君才种竹近郊宜竹树手植满庭隅余子不足数此君安可无风来当一笑雪压要相扶莫作封侯想生成鄙木奴巖桂粟玉粘枝细青云剪叶齐团团巖下桂表表木中犀江树风萧瑟园花气惨凄浓薫不如此何以慰幽栖即事似病原非病求闲方得闲残僧六七辈败屋两三间野外无供给城中断送还同行木上座相与往茶山长至日述怀兼寄十七兄老来逾觉白驹忙眼看重阳又一阳心似死灰飞不起愁如寒日短初长厌看賔客空投谒强对妻孥略举觞囘首山隂酬劝地应怜鸿雁不成行壬戍嵗除作明朝六十嵗矣禅榻萧然丈室空薫销火冷闭门中光隂大似烛见䟦问学只如船逆风一嵗临分惊老大五更相守笑儿童休言四十明朝过看取霜髯六十翁谢人分饷洞庭柑黄柑送似得尝新坐我松江震泽濵想见霜林三百颗梦成罗帕一双珍流云噀雾眞成酒带叶连枝絶可人莫向君家樊素口瓠犀微齼逺山颦荔子异方风物鬓成斑荔子尝新得破颜兰蕙香浮襟解后雪霜肤在酒酣间絶知高韵倾瑶柱未觉丰肌病玉环似是看来终不近寄声龙目漫追攀避冦迁居郭内风雨凄然郑简道饷酒烟雨昬昬二月梅全家避冦寄城隈欲寻碧落侍郎去遽沐青州从事来令我妻孥争洗盏想公伯仲正传杯安能郁郁乆居此且傍茶山松迳囘雪作卧闻堆霰却无声起看堦前又不能一夜纸窗明似月多年布被冷于氷屐穿过我柴门客笠重归来竹院僧三白自佳清亦好诸山粉黛见层层雪中登王正中书阁对雪谁堪语登楼似欲仙人家修月户丈室散花天峰叠钩帘外江横隠几前寒深落雁渚清集钓鱼船解病从摩诘消愁得仲宣展书明细字烹茗湿疎烟月好还同梦诗成已下弦明年倘相忆为一到关邉宋元诗㑹卷三十五宋元诗会卷三十六钦定四库全书宋元诗㑹卷三十六兵部主事陈焯编胡铨潭石巖此处山皆石他山尽不如固非从地出疑是补天余下陋一拳小高凌千仞虚竒章应未见名岂下中书柬阳春邑宰县古杉枫老人居水竹间化民无讼狱留客有江山路逺旅愁积病多诗思悭多君情好笃不饮愧吾颜登南恩望海台君恩寛逐客万里听归来未上凌烟阁先登望海台山为翠浪涌湖拓碧天开目断云飞处终身愧老莱和林和靖梅花咏风亭小立梦初残步步凌空对广寒照眼双明清可掬闲情一味澹相看晓萦瑞雾黏初润晴映高云薄未干三嗅临风思无限蘂宫遥夜酒初䦨当年曾见凤城头入骨贪看兴未休小摘欲论千种恨微吟先唤一番愁每嫌俗物熏心醉长愿清芬满世留秾李倚风梨带雨比方应合面骍羞缟裠练帨照钗荆霜竹寒松秀色并八咏格高凌太白千林地迥切西清着枝有味知深意欹屋无言似薄情日暮水邉空怅望浑如湘浦见皇英和李参政泰发送行韵落网端从一念差崖州前定复何嗟万山行尽逄黎母双井浑疑到若耶山鬼可人曽入梦相君谈易更名家此行所得诚多矣更愿从公北泛槎雷州和朱彧秀才时欲渡海何人着眼觑征骖赖有新诗作指南螺髻层层明晚照蜃楼隠隠倚晴岚仲连蹈海徒虚语鲁叟乗桴亦谩谈争似澹菴凭兴往银山千叠酒微酣游白龙洞县厓怪石俯潺潺神物知宜隠此间穷胜不妨归险洞寻春那止看羣山攀龙行即天邉去跃马聊同野外还好景良辰适相㑹一樽欣共水云闲和王民瞻送行诗巖耕名已震京关未信终身袖手闲万卷不移颜氏乐一生无愧伯夷班致君自许唐虞上待我谁能季孟间宗社年来欠元老苍生拭目看来还士气波流势莫支逄时言行欲俱危不因湖外三年谪安得江南一叚竒匪我独清縁世浊此心谁识只天知万牛囘首须公起大厦将顚要力持买愁村北往常思闻喜县南来怕入买愁村区区万里天涯路野草芳烟正断魂王庭珪舟次白沙朝发螺浦湄暮宿白沙口初为夜行计有物应掣肘山云四面起风涛半江吼落帆危石矶就枕不敢乆林深鸣鹳鹊村逺闻鸡狗梦觉如月明破篷见斗牛起视天色清解䌫欲放熘浪头聒天响掀簸入我牖蒲帆未及张篙师复囘首渡头有古祠壁画杂怪丑舟人相与言劝我酬神酒出处本细事隂晴亦常有我固不问天岂问土木偶游贡游洞窜身楚西极幽竒颇穷歴况此古道傍横天竦苍壁何年始开凿工如鬼鑱刻飞空数百丈突出青鲸额那知风雨时云雷非窟宅事迹堕渺茫探讨失图籍岂无高世士于此炼金液不能久徘徊上马空叹息题宣和御画玉锁宫扉三十六谁识连昌满宫竹内苑寒梅欲放春龙池水暖鸳鸯浴宣和殿后新雨晴两鹊飞来东向鸣当时妙手貌不成君王笔下春风生长安老人眼曽见万嵗山头翠华转恨臣不及宣政初痛哭天涯观画图观骆元直进江南形势图异时汉网疎天讨射雕马啮江南草石头重戍岂无兵将军未识丹阳道至今战骨堆秋霜伤心不忍问耆老龙蟠虎踞昔何雄赤壁濡须在眼中浔阳江水射蛟处旌旗拂天来向东艨艟塞川不敢下昔人曾此破曹公横江九道波翻屋试请轻兵渡淮曲夜入长安人不知应见画图心已熟他日将军按此图鼓行而西如破竹和刘美中尚书听寳月弹桃源春晓何年凿源开混茫桃花两岸吹红香烟消逺浦生微阳渔舟误行溪水长溪囘岸转山隙光疑有绛阙仙人房居民争出罗酒浆花间笑语音琅琅抱琴释子眉髪苍响泉韵磬鸣长廊能谈往事悲孟尝昔时台沼今耕桑又如勇士赴敌场坐令游子思故乡清猿抱木号鸿荒孤吟划见丹凤翔曲终待月西南厢重调十指初不忙如见古画秦衣裳春天百鸟争颉颃桃源归来今已忘弹到落花空断肠丽人行桃叶山前宫漏迟宫人傍辇持花枝君王喜凭绛仙立殿脚争画双长眉欲把琵琶弹出塞结绮临春时事改井邉忽见张丽华忍听后庭歌一再蚤行羣鸡鼓翼天欲光井上梧桐生微凉残星烂烂或出没初日淡淡开青苍楚妃台邉晓云碧伏波庙前秋草黄骚人辛苦拾何物沅有芷兮今已香和韵胡敦实少年行酒酣坐待东方高臂鹰走逐城南豪弯弓射杀白额虎醉骑归马雪花毛日暮黄云动天色易水迷魂招不得莫学并州游侠儿徒费黄金饰韀勒题刘端礼步芳桥桥上画栏低压水青龙影落芙蕖底欲渡芙蕖望翠微波面红云映屐齿洛浦清流古有神罗袜凌波生暗尘东昏戯作锦地茵金莲衬步如花人而今此事堕渺莽但有荷花开荡漾试穿芒屩踏风烟安用紫丝连步障送谢梦叟昆仲之湘江蜡屐访穷巷脂车戴晓星哦诗添些语望岳挿青㝠烽火连蛮徼楼船壮洞庭潇湘多夜雨羡尔对牀听送客东门杨柳陌车骑散林垧草緑古今道马嘶长短亭人归天北阙使动斗南星送客何年了春苹又满汀春日游鸽湖山风起羣木末花开两壁香山深云影变人静鸟声长绀殿横崖起飞泉喷玉光扣门僧出定弹指下禅牀送刘禹钖之官五羊南海千山外东风几驿催岭头梅雨歇旗尾瘴烟开蛮徼无尘起中原有使来时应问消息㑹向日邉囘春日山行缓鞚青丝马不嘶春山草长静柴扉迸林新笋斑斑出隔水幽禽款款飞雨过泉声鸣岭背日长花气扑人衣云藏逺岫茶烟起知有僧居在翠微题郭秀才钓亭野濶江寒一雁飞碧芦花老鳜鱼肥遶栏緑水秋初净满櫂白苹人未归醉任狂风掲茅屋卧听残雪打蓑衣他年欲访沙头路㑹自携竿扣竹扉送胡邦衡之新州贬所囊封初上九重关是日清都虎豹闲百辟动容观奏牍几人囘首愧朝班名高北斗星辰上身堕南州瘴海间不待他年公议出汉廷行召贾生还大厦元非一木支欲将独力拄倾危痴儿不了公家事男子要为天下竒当日姦谀皆胆落平生忠义只心知端能饱喫新州饭在处江山足䕶持再过东冈物色江寒枫叶凋江邉微雨暮潇潇白沙翠竹旧行路碧水朱栏新渡桥尽室当时避征战十年闲事付渔樵如今杰屋明人眼一笑端能覆酒瓢别葛德裕主簿官冷身闲簿领稀时从物外赴襟期凭君少缓青丝鞚为我聊倾碧玉巵野寺石泉秋煑茗松牕雪屋夜论诗县知别后东风近先寄寒梅第一枝次韵杨廷秀求近诗闻説学诗如学仙怪来诗思渺无邉自怜犹裹痴人骨岂意妄得麻姑鞭勇似千军初入阵清于三崃夜流泉只今老钝无新语枫落吴江恐误传王主簿清暑阁褦襶趋程作热官何如避暑得清安轻隂画出三湘境爽气能为六月寒自有熏风生屋角不须纎手捧氷盘栏干半倚红尘外卧听江声㵼碧湍江亭即事江水磨铜镜面寒钓鱼人在蓼花湾云开贪看初生月不觉小舟流下滩叶梦得赴建康过京口呈刘季高客路重经黄鹄前故人仍得暂留连长鎗大剑笑安用白髪苍颜空自怜照野已惊横雉堞蔽江行见下楼船灞陵醉尉无人识谩对云峰説去年蔡子因相过留踰月解作江山一月留仲文儒雅更风流欲知爵跃心能喜正爱蝉连语不休筑室君方论并舍归山我已办扁舟交亲四海今余几万事伤心付白头徐敦济书报尝过余石林绕涧新添数百竿故人书为报平安似闻谡谡山风响正想隂隂夏簟寒老去不能穷蠧简归来便拟挂尘冠一杯且覔林间约莫枉山王废旧欢东园作草堂新成官舍如何有草堂野人熟处自难忘池开月映千山迥槛静风生六月凉幽径也从穿别浦小舟还似过横塘深知幕府文书省尽付甘眠亦未妨胡宏题上峰寺百年身似客浩荡世间游入望青山好梦魂偏我留我家巫山十二峯浮江直过巴陵东潇湘水与苍梧通环遶衡岳青㝠中扁舟白云不可度杖藜蜡屐乗春风山光浮动可揽结云舒霞卷飞烟虹深巖大壑翠巘巘足力已到心无穷羣峰迤逦势不竞上尽祝融五千仞祝融峰高天更高太空人世如牛毛风云万变一瞬息红尘奔走眞徒劳西林寺廓然堂有怀超然峰头秋风清廓然堂延秋月明我乗清秋弄明月中有所感思㝠㝠峰势凌苍穹上有烟林封去天不盈尺路断心忡忡虚名过耳如松风同伯氏还乡江村沙暖蒌蒿长味比枸杞新甘香茁茁荻芽生近渚紫花台菜初未尝白羊乌狶俱在牧茅舍竹篱眞故乡人生未必须富贵万事且愿身康强径买官场旧醅酒共醉春风殊未央桃源行北归已过沅湘渡骑马东风武陵路山花无限不关心惟爱桃花古来树闻説桃花更有源居人共得仙家趣之子渔舟安在哉我欲乗之望源去川源逺近蒸霞开一片随水从东来及晨徧览三春色莫使风雨空莓苔题法轮寺春色初収夏气清路分松桧入峥嵘深盘岣嵝千峰下逺抱潇湘一线明大衆总迷身在处三关除却道方平山林若是有情住何异红尘争利名刘子翚建康六感吴龙翔大耳儿虎视捉刀人风云竞追逐逸轨谁能遵大帝负英材沈潜歘求伸一唿定南国再战威强邻抗魏既揺岳攘刘亦披鳞组练绕平隰艨艟蔽通津伟哉人物盛成功岂无因代祀已飘忽风流久弥新停桡眺迥陆裂蔓登层闉卧龙昔来游万古怀清尘晋日昃无全照南迁事仓忙龙謡方协瑞星祸已告亡凌迟百年运凛凛危莫将向来问鼎人项背常相望环宫白羽列面阙鸣弦张膺图未跻泰卜世岂在长独怜短辕公推刃杀忠良百身嗟莫赎一恸鬓成苍时移事亦更为宋复为梁惟有采石潮年年到前冈宋寄奴眞伟人落拓龙潜地据筵唿五木已有吞世气世期値阳九天纲日沦替偏邦或跨州卑号犹称帝匪乗艰棘运英姿畴能济南戡奠番禺西狩澄泾渭功虽与世隆道亦同人废缅怀揖让风黄屋身如寄頽波日奔廹夜壑迁神器巢由独贤哉高踪邈难继齐尧宫不剪茨禹室无崇壤巍巍天步隆万代犹可仰荒哉二三君经营务华敞落柹满清江飞斤殷遥响疏渊引澜澳筑圃迁林莽筋力毙民躯赀财倾国帑雄心独未倦矫首生遐想时徂陵谷变无事犹悲曩殷忧易兴怀逸乐难终享过客问青楼荒畦棘花长梁开图属英睿失国由昏愞斯人异前修拨乱旋致乱轻刑下益肆厚爵臣弥叛聪明驰万几精苦徒宵旰凤冕敬方袍鸾旗游彼岸悠然弃从怀临机复难断那知千佛力不纾一冦难酒色覆商周神仙荡秦汉趋亡固多轨荒迷卒同贯微圣常鲜终抚册三慨叹陈悲风啸荒垣歌断庭花曲璧月夜沈辉琼树春销馥郊圻游从盛想像犹经目丽景明新妆清波映鲜服承恩属令姿被选皆华族朝从结绮游暮向临春宿意高时忽谢步逺涂方促荣华事不长哀乐情难足悠悠六朝事转盻风惊烛永怀兴亡端斯文惭丽缛夜饮良宵乐未央促席团栾坐佳人意慇懃倡歌属余和幽期贵濶畧醉语多丛脞沈沈玉巵酒量浅难负荷岂不怀极懽恐重賔友过褰帷望明河山月衔半破囘轩互追奔繖拂檐瓦堕种菜傍舍植柔蔬携锄理荒秽桔槔勤俯仰一雨功百倍朝来緑映土新叶揺肺肺牛羊勿践畦肉食屠尔辈下滩作青山锁连环白涧走鸣濑迷津毫髪间舟与危石㑹囘渊聚浮沫断壁余澎湃玩竒心若惊览镜目不逮悠然一囘首孤驿已茫昧停桡念经厯履地犹旋愦悲风啸枯林暮野云相葢隔船闻和歌沽酒慰疲怠弃竹夫人爱憎情易迁感物思郁纡念昔未弃捐常侍君子居烦襟一披豁雅抱何清虚蹉跎怨时暮凉德竟见疎飞霜皓中庭枵然委墙隅的皪珠帏深荧煌锦茵铺岂不怀旧恩君心已非初当年纨扇謡抱恨同区区宿省轩夜空合一寂扰扰息万劳幽怀耿不寐孤灯侧残膏稍知山雨来声在横林高凄然郄成梦梦泛秋江涛游龙潭四客同笑言一僧陪杖屦徜徉山水窟适意忘晨暮疎钟巖北寺细竹溪南路中流石参错不碍潺湲泓澄小龙潭润气金碧聚时惊木叶坠俯见鯈鳞度斯游非预期偶尔造佳处㓜舆丘壑情陶令琴觞趣淹留慰所愿惟以賔友故夕阳淡寒山迟囘不能去不忍行草邉飞骑如烟灭拉兽摧斑食其血此时疾首念銮舆玉体能胜饥渇无危城屑麴惊云扰簠簋无光天座杳奋戈傥未雪深讐我食虽甘何忍饱黄河凿凿氷成路人语寒空气成雾此时泣血念銮舆玉体能胜凛冽无苍黄天步䝉尘去画衮飘零伤嵗暮飞书倘未伐姦谋我服虽华何忍御望京謡双銮北狩淹归毂寂寞梁园春草緑犹传故老守孤城官军不到黄河曲连云楼橹已灰烬更倚牕扉防箭镞招兵大半出羣盗绣䘿䝉衣屡翻覆前宗后社力诛锄白刃如霜挂人肉州桥灯火夜无光夹道狐狸昼相逐往时汴泗絶行舟市粜十千尘满斛衣冠避地多在南宛马却食江南粟谋臣武士力俱困海角飘揺转黄屋盘庚五迁方择利昆阳一战何当卜夕烽明处望千门孤臣祗欲吞声哭兼道携古墨来墨面龙纹墨背识云保㤗九年奉勑造长春殿供御龙印香煤旁又识云墨务官臣庭圭监官臣夷中臣子和臣卞等进葢江南李氏物也感之为作此诗长春殿古生荆荟犹有前朝遗物在锦囊珍重出𤣥圭双虬刻作蜿蜒态枯皮剥裂弄几刓断玦精坚磨不杀吾闻李氏据江左文采风流高一代当时好玩不独此器用往往穷奢汰征工选技填御府不惜千金为赏赉治兵唐推英卫精治民汉许龚黄最惜哉取士不知术妙手独得庭珪辈眞主驱驰八极中荒王逸乐孤城内汗青得失更谁论尤物竞为人宝爱嗟余视此眞粪土事有至微犹足戒投文欲往弔江流幽魂未泯应惭悔刘兼道猎刘侯好猎亲驰逐指唿双犬如奴仆朝冲唐石乱云来暮听潭溪流水宿何如着鞭走大梁我亦与子同翺翔今年猎内醢彭越明年猎外羓徳光次韵蔡学士梅诗梅梢破白香清切清雨含春不成雪瑶池髣髴万妃游缟裠练帨何鲜洁凌晨灿烂忽惊眼客中又过嘉平月年年见梅非昔地海角寻芳更愁絶多情欲伴晓云飞有恨只教啼鸟説兵㕑况是酒如渑东阁喜听谈吐屑飘零使我欢意尽山城暮角声呜咽庭邉一树春最晚照影遥怜水方折暂忙不到今几时南北枝头开又歇新辞婉媚发春妍未害广平心似铁荔子歌炎精孕秀多灵植荔子佳名闻自昔绛囊剖雪出琱盘寻常百果无颜色闽天六月雨初晴星火荧煌曜川泽歘如彩凤戏翺翔烂若彤云堆翕爀我闻二和全盛时贡输不减开元日绣衣中使动輶车黄纸封林遍阡陌浮航走辙空四郡妙品人间无复得似闻供御只纎毫往往尽入公侯宅骊山废苑狐兔静艮岳新宫鼙鼓急繁华今古共凄凉遶树行吟悲野客法石见李汉老叅政我识今朝李翰林十年隔絶飞寸心素书每逄双鲤得云路欲倚长梯寻翰林昔叅建炎政想见中兴人物盛方圆龃龉不足论角巾雅有江湖兴玉堂草诏禠兇魄丹陛陈谟发天听介圭便合趣公还只今密勿才稀并自怜随牒东南奔假道因得登龙门怪余髯面益老矣一笑问劳情弥敦僧坊萧萧逺阛阓岂料飘零获清对此行尚忆王相宅曩日交游几人在浊酒青灯梦寐间九州四海烟尘内区区王事今有程暂见复别难为情长亭唤马一悽断璧月晓堕桐花城梦仙謡刘致明梦与七客游仙胡原仲与焉其事甚异致明清修纯实非夸诞人也因为作謡以记之他时二人凌太虚诵此謡当怀所谓病翁者耶鹅子峰前波色清刘郎看山无俗情癯儒自昔有仙骨夜梦体飞如叶轻云中不识朝天路双童导我凌空去侧身度巖隈盘盘复囘囘翛然意往形不碍石窟藓窦俄天开乗槎夜泛牛女渡鞭鸾晓入金银台花深不逄人时闻佩环声仙翁睡起方结袜见客坦易无崖垠撃䝉冀垂矜叩妙获一言驻红却白非难事贪生虑死眞愚计当时同游七姓俱但记古月成胡字尘縁未断不得留海风吹过蓬瀛洲觉来牕户㝠曚晓玉镜晶晶堕松杪清江行渔翁一櫂老清波稚子学语能渔歌日暮沙头寒爇竹雨余船角乱堆蓑鬻残小鲜仍自鲙湖海茫茫醉乡内夜阑酒渴潄寒流月照芦花上篷背井泉石井水溅溅寒莎映碧鲜雨声添熘急天影入波圆晓汲连山寺春耕润野田杖藜三嚥罢毛髪更萧然巖桂凉飔振逺村寂寞度清芬山路不知处月牕时夜闻孤根寒抱石落子半飘云袖手空延伫无才可赋君策杖策杖农家去萧条絶四邻空田依壠峻断藁布窠匀地薄惟供税年丰尚苦贫平生饱官粟愧尔力耕人泊舟莽奔荒茨岸囘囘乱石滩雨寒収市蚤风急泊舟难㝢县兵犹鬭干坤网正寛慇懃嘱龙剑莫乆卧波澜途中小市犹依海横桥欲跨汀雨余榕径冷春晚苎田青薄宦低豪气浮生惜壮龄急流归亦好忧患饱曽经与原仲至交溪桥倦憇春桥午囘环翠碧重乱溪流背海新柳色欺松厌市常思野为官不及农喜逄湖上客谈话得从容寄蜀有客传归信愁怀得暂寛儿童占鹊喜邻里借书看离蜀秋方半浮湘嵗欲䦨柴门频洒扫梦想见征鞍野墅野墅惊秋晚残年忽忽过海潮通井浅林日到牕多酒尽邻翁饷诗成稚子哦人生行乐耳轩冕奈余何晚饮招提聊驻屐却去白云堆老眼看山倦余怀向酒开晚凉微雨送秋意一蝉催醉里挥犀妙方知有逸才道中微风収宿霭细路遶平皋石乱春溪急山寒晓月高鸟声时出树花气欲侵袍行役兼清赏驱驰未觉劳次长河壁间韵窜鼠惊残梦萧萧老屋虚风声传逺濑寒意入秋蔬客路漂揺久归身憔悴余西牕满残照髣髴似吾庐过邺中逐鹿营营一梦惊事随流水去无声黄沙日傍荒台落緑树人穿废苑行遗恨分香怜晚节胜游飞葢尚高情我来不暇论兴废一㸃西山入眼明酴醿顚风急雨退花晨翠叶银苞照眼新高架攀縁虽得地长条盘屈总由人横钗数朶开犹小扑酒余香韵絶伦唯有金沙颜色好年年相伴殿残春送原仲之荆南风急尘埃满汉关送君行处路漫漫不知争战几时定常恐别离相见难三迳旧游松竹老五湖新隠水云寛交朋日觉知音少緑绮从今莫浪弹原仲温其彦藻彦符致明集敝庐清樽劝客且留连乱后相从亦偶然三径生涯乡社里一秋心事菊花前向来忧喜皆陈迹老去光隂逐断弦怀抱故人今有几只因情话可忘年宿云际偶题谷雨都无十日闲落红栖草已斑斑晓烟未放屋头树春涨欲浮天际山翠葢萦风沈逺坂渔舟惊浪落前湾钟声认得林邉寺嵗嵗篮舆独往还秋意又见庭梧一叶飞物华心事两差池百年未半老相逼四序平分秋独悲过岸山川云漠漠残灯院落雨丝丝客怀料理须杯酒哭向穷途定是痴屏迹屏迹山樊避世喧晚风落日静柴门寒泉遶竹通幽圃小径穿田入别村散策微吟霜叶脱钩帘宴坐碧云翻闲中兴味知何晚絶口名途不更言次韵温其元日诗晓来飞雨挟风顚洗出韶容换故年花动一红明屋角山涵乱碧到樽前病如夜鹤孤还警老似春蚕饱即眠赖有故人开寂寞锦囊诗句许时传山寺见牡丹倦游曽向洛阳城几见芳菲照眼新载酒屡穿卿相圃傍花时値绮罗人十年客路惊华髪囘首中原隔战尘今日寻芳意萧索山房数朶弄残春蚤行村鸡已报晨晓月渐无色行人马上去残灯照空驿清湖骤雨快雨不相期平湖忽萧飒坐乆日明檐繁声静中灭汴京纪事内苑珍林蔚绛霄围城不复禁刍荛舳舻嵗嵗衔清汴才足都人几炬烧空嗟覆鼎误前朝骨朽人间骂未销夜月池台王傅宅春风杨柳太师桥神霄宫殿五云间羽服黄冠缀晓班诏许羣臣亲受箓步虚声里认龙颜宫娃控马紫茸袍笑捻金丸弹翠毛凤辇北游今未返蓬蓬艮岳内中高笃蓐清香步障遮并桃冠子玉簪斜一时风物堪魂断机女犹挑韵字纱云芝九干麦双岐合有嘉生瑞圣时玉殿称觞闻好语时教张补撰宫词桥上游人度镜光五花殿里奏笙簧日曛未放龙舟泊中使传宣趣郓王巨石曽闻受国封承恩不与幸臣同时危运作高城礟犹解捐躯立战功苍黄禁陌夜飞戈南去人稀北去多自古黄沙埋皓齿不堪重唱蓬蓬歌辇毂繁华事可伤师师垂老过湖湘缕衣檀板无颜色一曲当时动帝王景阳钟景阳钟动晓寒清度柳穿花隠隠声三十六宫梳洗罢却吹残烛待天明一钩残月淡觚稜遥望林梢晓色升寂寞小帘风露冷玉盆脂水已生氷朱槔三山次潘静之升书记韵客路那知嵗月长掀眉一笑苾蒭房且倾徐邈圣贤酒不问陈登上下牀云影翻空迷海峤秋声随梦到江乡明朝各听船牕雨犹忆枯棊战四郎老兵种菊以诗谢之蔬畦雨径策勲时徙种邻墙菊两枝九日无人过朱放十分举酒酌王尼花裁栗玉秋风健香近龙涎晓梦知负口不应还负眼长鑱烦尔镇相随九日与客语慨然有庐山之兴九日黄花笑白头分将牢落付荒丘半川暝色聊偿梦别岭秋声旋寄愁江国经年多浪语匡庐入手是眞休未能免俗须登陟睨视元龙百尺楼寓居南轩云气披猖月意孤冬青倒影上庭隅灯横老荠蛾方去书掩新芸蠧已无一世尽知关鲁酒十年不拟叹齐竽支颐坐觉疎星没独扣龙头泻酪奴仆自以四月十四日自延平归所寓之南轩积雨隂湿体中不佳二十五日夜梦至一处流水被道色清絶若有栏槛而无屋宇有笔砚皆浸水中予惊问何地旁有应者曰此玉澜堂也梦中欲取水中笔砚作诗诗未成而觉意绪萧爽殆不类人世鸡已一再鸣矣因赋此蘧蘧飞梦过云乡物色清辉眼界长阊阖未招金马士蓬莱先立玉澜堂千寻濯足衣裘冷六字哦诗笔砚香当与瑶池作同社红巾青鸟两相忘六月二十日天涯明日见秋风错莫谁惊碧树空岂意楚山招隠处尽归蜀客广骚中钓鱼聊尔针方直乞米茫然帖自工独卧南轩听南涧蛮花犹作杜鹃红冯时行缙云山借问禅林景若何半天楼殿冠嵯峨莫言暑气此中少自是清风高处多岌岌九峰晴有雾弥弥一水逺无波我来游览便归去不必吟成证道歌宝华寺宿雨初収草木浓羣鸦飞去法堂空长廊无事僧归晚尽日门前只看松宋元诗㑹卷三十六宋元诗会卷三十七钦定四库全书宋元诗㑹卷三十七兵部主事陈焯编吕本中出门见明月出门见明月入门思故人故人如此月一见一回新明月相见多故人相见少问尔何因缘长似此月好故人在何处南北东西路明月在咫尺夜夜庭前树海陵书怀万事不如意自然生白须极知少余韵何敢厌穷途土俗尊鱼婢生涯欠木奴东行见李白谁为致区区海陵杂兴纷纷五代乱离偏一旦云开复见天草木百年新雨露车书万里旧山川寻常巷陌犹簪绂取次园林亦管絃人老太平春未老莺花无恙日高眠秋后竹夫人与君宿昔尚同牀正坐西风一夜凉便学短檠墙角弃不如团扇箧中藏人情易变仍如此世事多虞祇自伤却笑班姬与陈后一生辛苦望专房探花谩遣儿童扫雪开却穿篱落看春回溪山冷淡泥三尺故旧飘零酒一杯止买芒鞵供踏雪更携藜杖去寻梅玉川纵老生涯在时有邻僧送米来栁州开元寺夏雨风雨翛翛似晩秋鸦归门掩伴僧幽云深不见千巖秀水涨初闻万壑流钟唤梦回空怅望人传书至竟沈浮虎头燕颔非吾相莫羡班超拜列侯张祎秀才乞诗白莲菴中张居士梦断世间风马牛尘埃表物自无意神僊中人聊与游澄江似趂北城眺苦雨不放南山秋君当先行我继往句吴东亭泊小舟孟明田舎未嫌衰病出无车尚喜冬来食有鱼往事高低孤枕梦故人南北数行书茅茨独倚风霜下稉稻微収雁鹜余欲识渊明只公是迩来吾亦爱吾庐宿州初暑暑气侵人始欲愁箪瓢穷巷不堪忧乱蝉泊雨林塘静密径吹花草树幽春尽茆檐深着燕日高田水故飞鸥莫欺湫隘无余地待借元龙百尺楼无题荒裔安知鼎重轻祸胎元是起公卿襄阳耆旧惟龎老受禅碑中无姓名黄公度秋旱热甚尤苦登陟舆中戏成少皞不用事八月犹苦热南方本炎蒸况乃甘泽阙雨师弛厥职旱魃逞余孽金石铄欲流污池龟甲裂稼穑亦已休田家生理絶强欲筑场圃渐闻罂瓶竭租敛数有恒不为愆阳辍州县急鍿铢鞭箠动流血吁嗟号帝阍此语何由彻空村巫觋舞灵祠香火谒水旱制于天祈祷恐虚设尝闻桑林祷爪牺亦清洁万国几为鱼尧徳岂其劣但令备先具难必沴气灭江淮十万兵仰口资餽辙太仓无宿储有司忧百结腐儒从薄宦篮舆走嵲王事有严程亭午不得歇林鸟呀无声仆夫屡告暍焉得变𤣥冬隂厓踏层雪还家黎明唿羸童拄策渡野水轻岚翳初日古道步平砥麦陇黄四出松竹翠相倚人间春告尽巖色秀未已眼入故乡眀语还亲旧喜印非朱买臣金无苏季子窃笑免妻孥相过动邻里富贵岂吾谋薄游聊尔耳谢傅叅议彦济惠笋用山谷韵北方九月霜賔盘无生菜岭南信地暖穷冬竹萌卖君念庾郎贫茧栗供庖宰中有岁寒姿贞时久不坏前身渭川侯千畆偿宿债珍可配天花贱不数石芥早薤与晩菘奴仆望賔介文园酒渴余想不厌姑嘬预恐吹作竹明日东风噫急须驱儿童倾筐携采采癸亥秋行县夜寓下生院倦甚慨然有归欤之想用韵题壁何须轮拥朱不愿佩县玊青山得去且归去谋生待足何时足林间招提金碧开门外过客谁能来桂花落尽无人问古墙秋迳生青苔旧山泉石故应好菟裘不营亦可老此身已与三径期未分渊明迹如扫惜别行送林梅卿赴阙刺桐城边桐叶飞刺桐城外行人稀客来别我有所适问客此去何当归林卿妙龄才秀发胸中万卷涵溟渤家声合沓葢九州里第嶙峋表双阙朅来试吏天南方骥絷焉能骋所长梅僊脱身东市卒杜老把笔中书堂传道淮壖减豺虎政须礼乐事明主之子轩轩霄汉姿好向春风刷毛羽奥村晩望山逐寒云断天随暮霭低稻畦迷上下樵径自东西故国存书剑他乡咽鼔鼙涓埃期补报未敢卜幽栖庚申元日茧足度残腊回头又一年文书疎病眼事业付高眠盥栉从朝懒衾裯觉夜便南邻竞春色车马日喧阗久不得浙耗独酌浇愁酒慵翻信手书折腰行俗吏投足且吾庐岁月莺声老江湖鴈影疎依栖五侯第旅食近何如苦热玊井晨不冷茅檐午欲焚月摇看画箑榴吐认红裙迥野都如火竒峰空自云衣巾负芒刺曝背有人耘倚薄茅檐供倚薄藜杖任扶携天入平芜濶山含宿霭低树声风曲折野色晩凄迷容易营生事秋田稻欲齐闲居一水远能白羣山隂更青静怜风细细闲任雨㝠㝠春色供多病时情畏独醒平生忧国意客至问朝廷三月晦日郊外即事雨积稻畦白晴添麦壠黄野桥排鴈齿山路转羊肠鸟语有时好田家随事忙一年春尽日身迹更他乡晩泊桃源驿奉怀幕府诸公下马泊孤亭人烟接古城半村留晩照万壑送秋声风月思𤣥度文章愧长卿桃源何处在山驿至今名冬日道间岁熟牛羊饱村寒鸟雀唿霜余山骨露水落涧毛枯归艇收渔网行人问酒垆微躯任南北未觉旅怀孤壬戌中秋沿檄行县与龚实之同宿琴泉轩揺落江城暮招提访旧游泉声终夜雨竹影一絃秋露湛衣裳冷山空枕簟幽故人怜寂寞抱被肯相投西园意得壶觞外心清杖履间簿书休吏早花鸟向人闲旧隐在何许倦游殊未还天涯赖有此退食一开颜正月晦日寄宋永兄万事萦心空岁月一分春色已尘埃檐间雨脚何时断陌上遨头几日来寒束幽花如有待风延啼鸟苦相催明年此会各南北趂取官闲共酒杯悲秋万里西风入晩扉高斋怅望独移时迢迢别浦㠶双去漠漠平芜天四垂雨意欲晴山鸟乐寒声初到井梧知丈夫感慨闗时事不学楚人儿女悲陈晋江以壬戌四月上澣宴同僚于二公亭百年遗址俯郊垧十里苍波带古亭隔㟁楼台春去逺两朝烟雨酒微醒苔碑缺落庭松老野鸟去来汀草青风物不殊天竺路扁舟髣髴旧曾经道间即事花枝已尽莺将老桑叶渐稀蚕欲眠半湿半晴梅雨道乍寒乍暖麦秋天村垆沽酒谁能择邮壁题诗尽偶然方寸怡怡无一事麤裘粝食地行僊题白沙舖负郭可无三顷秫葢头幸有两间茅还乡且尽田家乐举世谁非市道交村酒一杯浇磊块山程数驿更硗嶅羸骖莫怪归鞭急心在轻红荔子梢唱和盈轴而燕集未期小诗请广文兄为遨头烦君管领东君手收拾风光尊俎中与作遨头共春燕何须拥鼻学秋虫谁怜老子兴不浅自笑穷人诗转工趂取身闲酒价贱明年此日又西东赠泉守赵表之扁舟昔舣浙江边曾醉王孙玳瑁筵竹杖芒鞋晩城上金荷银烛夜堂前宦游我辈聊复尔聚散人间亦偶然谁料天涯今八载青灯相对各华顚春日宴共乐台画栱朱甍挿紫清连山带水自纡萦闾阎高下鱼鳞比田亩纵横碁局平花发鸟啼春耐事夜阑客散月多情寸隂自古千金重一笑人间万虑轻秋城晩望断续悲笳起丽谯㝠㝠晩色四山椒隔江人散墟分米十里津喧蜑趂潮夕照含山光黯淡西风动地鬓飘萧低头自笑微官缚东望沧溟归路遥秋夜独酌溪山态足身无事天地功深岁有秋投老相从管城子平生得意醉乡侯卷帘清坐月排闼横笛谁家风满楼可是离人更遗物自缘身世两无求张九成首春出城春风驱我出骑马到江头出门日已暮独行无献酬江山多景物春色满汀洲隔㟁花绕屋斜阳明戍楼人家渐成聚炊烟天际浮日落雾亦起羣山定在不江栁故撩人萦㡌不肯休随行亦有酒无地可迟留聊写我心耳长歌思悠悠出城望隔江茅舎茅屋临江上四面惟柴荆绿隂绕篱落窗几一以明门前滩水急日与白鸥盟不知何隐士居此复何营朝来四山碧晩际沙鸟鸣碁声度竹静江深琴调清终携一樽酒造门相对倾心期羲皇上安用知姓名九月七夜喜新凉晩来天宇隂便有如许凉衣襟不作苦灯火耿寒光青编如故人入眼兴未央忆昔炎歊日蒸郁如扬汤百事懒不支何暇攷短长念此深自喜拂窗凈琴张老来纵眵昏闭目自焚香心清神亦旺圣贤俨在旁此意勿轻语此景吾弗忘十一月忽见雪片居此七年未尝有也寒色遽如许神清瘦不禁瓦沟声磔索珠琲乱衣襟斯须忽复变玉屑堕前林风劲势囘旋飘飘蔽遥岑落此炎瘴地七年到于今不见六花飞况闻寒玊音今年盈尺瑞天以慰吾心唿儿具杯盘开樽须满斟更制白雪辞入我绿绮琴课书横浦非吾土久寓亦何聊不学竹林友把酒持蟹螯饥寒聊用遣惟以文字消方其得意处捽茹亦逍遥顿忘物我情天地本寛饶告尔二三子我歌汝其谣拟古平生澹无营生计亦草草吾庐尽有余懒问长安道楚泽惊屈平书空咤殷浩愿君且休矣沈忧令人老余生本无用頽然落涧阿饥食山顶薇寒编松上萝岂敢怨明时贫贱固其宜原宪乐穷巷屈平愁深陂度量何相越道在胡速迟屈子则已矣原子有余辉愿随春阳和不随秋草萎光隂瞬息耳忧悲亦何为兰蕙生深林时有朝露滋清香随春风邈若有所思我亦慕明徳杖藜往从之林深不可见相遇终有时萧骚老蚕妇窈窕深闺女闺女曳罗裳老妇勤机杼夜深灯火微那复凄寒雨辛勤贡王宫弃掷乃如许一缕不着身含愁谁敢语促装何喧喧西笑都门道出门何所见王孙媚春草绿鬓仍朱颜未信人间老去去请勿迟功名苦不早少小有高志思与古人亲二十学文史三十穷典坟坐观世间事抱火厝积薪此心虽炯然不敢以告人君门深九重欲陈谅何因嘉祐寺曳屣出南郭招提在高冈谁言林樾中乃有此宝坊甘泉溢中庭修桂䕃层廊三秋此花开清香驻高堂试问红尘中那得六月凉门外江声濶堂中松韵长古殿俨像设佛灯龛夜光不见堂中人斗觉心悲伤人生本无定乐处是吾乡吟余复何事月落山苍苍食苦笋吾乡苦笋佳出处惟石屋玊肌腻新酥黄衣缘深绿林深恐人知头角互出缩烟雨养春姿此物未成熟三月腊酒香开罇媚幽独烹庖入盘俎㸃酱真味足未须五鼎牛聊称一囊粟朅来庾岭下岁月去何速经冬又七春未分穷途哭今朝好事者恵我生一束头髠甲斓斑味恶韵麤俗儿童不惯尝哕噫惊媪仆老妻念乡味放箸泪盈目丈夫志有在何事较口腹唿奴更倾酒一笑风生谷有客春雨止复作闭门无与居童奴告予言有客叩吾庐束带出见之颀然一丈夫手携一尊酒辞气何宴如为言久闻名曾未瞻簪裾天寒宜饮酒一杯聊以娱盘餐亦草草蔬果间溪鱼颜色温胜玊言谈贯如珠岂期有道者而来警我愚酒酣意两适心闲乐有余四海元有人君勿轻荒区课书汲汲我何事爱此窗日光北门终日开风透轩槛凉贫病何以疗六经真古方荣辱顿尔失泰山亦毫芒唿儿来读书絃诵惊满堂仕途有㨗径掩口笑我狂辛未闰四月即事穷居不择交贤否那复辨似人辄已喜况复曾半面相见且寒温不问风雨变晩来无与游澄江喜如练携笻信步行屈曲随山转数日雨不止冲波頽激箭旧雨已不来今雨谁复见瓮头香满屋吾计今已办岂复思故乡无事且彊饭过报㤙寺篮舆访萧寺烟暝涨春空逺树楼头绿残霞山外红昏钟发林杪人语殷桥东回首都无迹浮生真梦中城门晩景雨涨春江浪沄沄日夜奔羣山落云里万壑吼巖根沙际人唿渡烟中牧入村萧然何处士终日掩柴门晩春即事春来寻胜事此兴亦何穷夜雨乱江渌朝花退日红雷声惊岭北云气涨溪东蓑笠冲泥去谁知与我同幽事晩山色幽斋春雨余乱红欹涧水浮绿涨郊墟北牖迸新笋西园生野蔬槿篱遶茅屋已分老樵渔游南路菩提寺次刁文叔韵高僧居物外有戸昼常扄海近知天濶泉甘识地灵一帘春月静数㸃列山青便卜归欤计移文漫勒铭陈渊延平江上呈吴国华先生青山如伟人可望不可致屹然瞰洪流龙翔并虎视春风何时来草木舞深翠禽鸟暖相依飞鸣得真意愿言斩茆淡结室傍荟蔚且要观此身功业亦细事十五日过许夜雨暴作明日行四十里宿于颍桥又明日晴赋此狂风撼平野沙砾眯两目笋舆我与君道远疲征逐惊雷一夜发暴雨溢川谷平明泥没趾寸步不容续我生赋穷蹇触处背天福风雨岂不好行路非所欲中途聊息肩村驿便可宿我劳固其分端恐僵僮仆燎炉然湿薪傍舎酒初熟安能浣愁肠但取充饥腹中宵耿不眠明月忽挂屋揽衣起视夜秣马亦膏毂人情易喜愠天道有翻覆隂霁那可知去去无欲速越州道中杂咏浮云作秋隂细雨如朝雾放形山水间意适无艰步忽遇古招提空翠森囘互倚杖听泉鸣悠然不能去邓志宏送张思道游福唐次韵纷纷涴耳俱宜洗坐遣高人厌丘里迅流蚤自促行舟更有西风满江苇当年笔阵扫千人今日流辈推能文英词雄辩洒醉墨倐忽百变春空云人间万事秋毫细轩冕傥来谁着意身随去櫂落波间兴逐㝠鸿渺天际宿僊霞圣僊寺呈伯思子静风物吾乡似山川地势分稻畦翻碧浪麦壠布黄云客舎常争席山僧独献芹茆柴余沥在聊饷仆夫勤自建宁泛江至石首江注天围尽舟排浪阵轻岸容疎栁色秋气断鸿声风日虽堪好云烟易妬晴鲈鱼知有兴好在未知名和韵呈李伯纪舎人时来将相宁有种卫青故是主家奴县鹑未用叹岁恶濶网近喜除官逋本无得丧任失马但有言说皆陈刍从君一饮百壶尽醉倒不知谁谓吾离紫溪驿小风吹面雨廉纎轻薄衣裳懒更添一线离情裁不断暮云将过粤山尖信州禅月院晩眺一觉华胥日又曛晩来愁绪乱纷纷角声对起重城近吹动灵山万叠云汪应辰玊山太甲庙君王自古幸游多未必南从到涧阿龙虎真藏金鼎火凤皇朝食玊山禾云霞落日舒旗帜琪树西风响珮珂料得尹莘耕稼日也曾高隐碧嵯峨归云堂浮云本无心人心逐云去更作归云堂云归竟何处范浚杂兴荆枭昔见恶去楚将巢吴妖音不知革吴岂荆人殊枭能戒颊舌勿复轻鸣唿虽荆亦容尔何必他邦居高蝉䕃嘉木未省螗斧危勇虫亦何愚不顾黄雀饥痴痴挟弹子已复露霑衣世事无不然古今同一悲狂泉昔有大荒国水以狂泉名国人皆饮泉狂颠率无宁一人自穿汲乃独能常醒举国既皆狂反见不狂惊顾谓不狂人无乃鬼物凭不然是狂疾救疗当痊轻施针灼炷艾肤肉无全平而彼不狂者被虐楚不胜贲然走泉所酌饮不敢停既饮即亦狂万虑皆迷㝠其狂与衆一衆始欢相倾世事今亦然嗟哉感时鸣安得跨鹏背独往游天溟寄谢彼狂子酌泉吾不能张生夜载酒相过湘帘一钩揭衣寒觉露白未惊割面风且看磨鎌月玊椀鵞儿酒花甆虎子盐张公鸡黍旧岂辞夜猒猒题八骏图何年画工搦毛锥貎此八马姿权竒青丝络头十二蹄调柔意态行愉怡五马放浪无维羁或龁或望仍回嘶一牧牵鞚一牧骑制度彷彿唐巾衣不知此马生何时昔周穆王逺游嬉驾跨八骏驱东西高升崑崙蹑瑶池驑騄骥駃劳飞驰日走万里无停騑兴元唐家危累棊百弮仅脱朱泚围黄屋进狩怀光追八马入谷七马疲筋挛肉绽行人悲两者资世皆颠羸虚名何有千载垂空得传记流歌诗未如此马闲犹夷牧垧不受鞭笞威不踣险远安无危泉甘草荐足自肥安用号骏称云骓嗟㢤画意谁能知读长门赋阿娇负恃颜姝好那知汉帝恩难保一朝秋水落芙蕖几岁长门闭春草自怜身世等前鱼旧宠全移卫子夫独夜不眠香草枕东厢斜月上金铺晓惊永巷车音近失喜疑君枉瑶轸临风望幸立多时却是轻雷声隐隐年年织女会牵牛百子池边侍宴游自从一落离宫后无复穿针更上楼人言消渴临卭客天下工文专大册黄金取酒奉文君冀悟君王赐颜色赋成果得大家怜凤觜煎胶续断絃不似昭君离故土一生埋没紫蒙天四月十六日同弟姪效李长吉体分韵得首字黄梅雨歇春归后抟黍哺雏鸠唤妇红残小颊蹊上花翠刷浓眉陌头栁箨㾗半脱烟篁瘦露裛幽香逗书牖云容漠漠晓隂愁麦信风前一搔首六笑我笑支道林逺移买山书巢由古达士不闻买山居我笑贺知章欲乞鑑湖水严陵钓清江何曾问天子我笑陶靖节自祭真忘情胡为託青鸟乃欲长年龄我笑王无功琴外无所欲当其恋五斗乃独不知足我笑杜子美夙昔具扁舟老大意转拙欲伴习池游我笑韩退之不取万乘相三黜竟不去触事得谗谤客言莫谩笑古人笑人未必不受嗔螳螂袭蝉雀在后只恐有人还笑君回头生愧不能语嘲评从今吞不吐誉尧非桀亦何为讪周讥禹终无取读扬子云传老不晓事扬子云缀文讥诃坚逐贫班生曲笔甚假借谓不戚戚元非真草𤣥欲作后人计投阁自迷身不利王涯筮中好其书宁复逆知甘露事鼃声紫色欺昏童义士远引如㝠鸿胡为颠眩尚执㦸美新屈首称臣雄岷山沃野蹲鸱大拓落不归良已过近危竟似井眉瓶虚作反骚嗤楚些诡情懐禄遭嘲评但用笔墨垂声名文章要亦千古事久矣法言今正行读王建射虎行我读射虎行感慨兴长叹官差射虎得虎难山下远立常空还惜留勐虎着山里射杀顾恐终身闲有如边将图偷安遵养时晦容其姦翻愁努力尽高鸟良弓挂壁无由弯君不见刘臣容高千里畱贼自资媒富贵恐贼尽诛身不利坐令屈律裹头人横暴九州狂螫噬嗟嗟忠臣心不移受刀摩颈甘如饴纷纷血刃勇不顾一死未谢君王知景桓壮志吞狐狸狐狸不获宁家为相公誓欲平淮西慨言贼在归无期霍公裴公今已矣我吟射虎徒歔欷理喻邮亭羇客寒无氊夜怀家山情惘然灯前坐感雨萧瑟浩叹达晓愁无眠邻翁不出蓬茨里听雨听风心似水黄昏鼻息已雷鸣往往檐喧不经耳愁霖一种声纷纷邻翁不闻羇客闻是中转物有妙理起予暗契漆园㫖登富阳观山寺弭櫂依寒渚临亭俯碧川嘶云征海雁椎鼓过风船水濶天低树山空日暝烟拟题江似练终媿谢公贤次韵茂永兄首夏新晴燕落雨知节鸠鸣天欲晴行云飞断碧斜日漏微明笋出竹三径苗肥田一成野人知得饱索酒坐班荆初冬郊行空濶野云疎行行思郁纡露花啼晩菊风叶舞高梧日落牛羊下天寒雁鹜唿却回南涧路暝色徧蓬庐雨后出郊扶舆穿密竹度彴过前溪霁色烟横野春声水绕畦映山行白鹭迁木韵黄鹂客里贪幽事归时日已西岁暮喜晴晴山喜见晓㠝岏笑出蓬门不暇冠风扫断云齐万弩日融残雪上三竿早黄杨栁漏春信晩翠枇杷凌岁寒从此林芳入幽赏冻醪新压味甘酸次韵端臣姪七夕万古东西隔女牛停梭期会岂悠悠虾蟇轮破青天暮乌鹊桥横碧汉秋莫放痴儿懽彻曙且容老子彊登楼举瓢更取天浆酌一洗胸中十斛愁春雪晩晴出西郊步屧寻春犯雪泥村南村北鹁鸠啼堕梅残白犹明树着栁暗黄初映堤风景快晴云擘絮江天未暮日县规最怜碧涨侵沙尾更傍横桥一杖藜李焘登大慈寺台重台得云气深稳戸牖谁能发闗键楼下轮蹄涣散驰行人一顾不容返好游独是我辈闲褰衣直上相推挽层轩危槛倚欲徧更假胡牀同息偃西南繁会惟此都昔号富饶今已损填城华屋故依然孰为君王爱基本茫茫八表聊纵目情知日近长安远白云浩荡飞鸟没玊笙凄凉红粉晩荷衣蕙带芙蓉裳野服犹堪敌华衮去梯孰复共君谋杀马毁车从此遁客怀寂寞三秋节凄凉万里风关河尽形胜人物㡬英雄秦叶随流水周禾满故宫此心县魏阙梦遶浙西东壮矣府中县索如城外村墨池今扫迹石笋旧余根风急汉絃断雨多秦镜昏新秋一怀古情绪若为论雨意忽如此客愁将奈何出门谁可诣掩卷独高歌尘世兔三穴古人蓬一窠区区奚足道黙黙幸无它灵云巖路转层冈十里余武陵传者一难如昔年炼药仙人室今日餐霞道士居洞外蟠花开锦绣巖前石熘潄琼琚猗与灵气为时雨可惜图经阙不书洪适拟古明月皎夜光瑟瑟扇商籁衡纪直西躔云章斜左界感彼林薄凋岁律倐云迈蜻蛚谁汝怜悽悽鸣戸外昔我耐久朋着鞭道方泰慰借缯缟轻金兰旧盟改东井不及泉须女无俦配君看贡公綦白首愧倾葢冉冉孤生竹成隂幽谷中聿来君子室葛藟施乔松乔松千百㝷攀附犹可穷思君江水深褰裳难为从同心而偏栖愧彼摩霄鸿灼灼芙蓉花凌波媚芳风非不努力爱秋老无复容昔盟倘不寒谁叹久西东迢迨牵牛星奕奕停梭女寻盟整瑶辔缄情遵汉渚欣䜩未斯须别愁眉已度黄月不我畱残机忍重顾翻羡巫山雨朝朝楚王遇青青河畔草英英篱边菊亭亭当窗女濯濯手如玊渊渊锦中意粲粲未盈幅藳砧天一涯刀头误行卜却镜怨新眉谁教逺山绿次韵蔡瞻明江楼秋晩斜照穿林迥归云敛岫迟蜗文寒壁篆蛛巧暮檐丝待月是愁处对山无倦时掀髯阻谈绮细读寄来诗寒巖寺峭壁挿青㝠层巖覆化城空中清磬发幽处慧灯明万瓦足云气四檐无雨声丰干不饶舌此地孰知名晓发秦安驿秋梦不能晓起行山径迷小车惊宿鹭列炬误鸣鸡冷觉霜华重光瞻斗柄低金庭有佳处芳桂想幽栖交翠亭政和丙申家君主宁海簿明年作交翠亭是秋亭成而适生后廿有八年适来贰郡事行县至此感旧赋诗三十年中事鸾栖筑一亭寒声长新箨清閟拂疎櫺水转前时绿山浓远处青重来勤问讯此别记秋萤海棠花雨濯吴妆腻风催蜀锦裁自嫌生较晩不得嫁寒梅洪迈驾幸玊津园喜晴应制五更犹自雨如麻无数都人仰翠华翻手作云方怅望举头见日共惊嗟天公小试施生妙帝力堪同造物夸上苑春光无尽藏何须挝鼓更催花双林寺见栁书幽谷双林寺荒凉得远寻诚悬遗墨在谏笔想心箴问铸堂泽国春寒未见花一江流水夕阳斜我来试上津头望问铸堂前有几家呉儆题骑牛图陈仲举贤良熙宁中言新法不便谪南康酒税豢两黄犊时与刘凝之跨之游庐山李伯时绘为图今藏其家汗血声利塲举世循一轨霜风老觳觫松路石齿齿牛瘦仆夫疲累累山谷里两翁非病狂顾独不取彼牛背有佳处未可与俗子夷齐向千载凛凛有生气试问齐景公乌用马千驷次韵南轩先生榕溪合合山谷所名也绍圣用事臣党与纷相樛当代几忠良一朝咸黜幽太史坐直笔愈黜名愈休消长闗否泰天意匪人谋累臣谁司城独为景物留当时西复南万里不停辀谁知百年定欲起九京游积莽新陈迹寒泉荐冰瓯想当千骑临水木寒萧飕我公今伊傅兹焉少夷犹炎方凋瘵余公来今已瘳榕溪两甘棠千载谁劣优太史后凋松公如巨川舟宿神潭洪氏醉经堂久客急归程风雨事驰骛黄流鸣涧壑余波或被路堆碕珠聨属石径齿龃龉篮舆惴危登杖策阻深度行行忽平冈神潭渺东注徒旅鸠后先烟火休薄暮主人延客入丈室千卷聚醉经揭佳名巨轴舒新句我亦旧高阳糟粕尝已屡人言薄滋味舌根恐未具君但中圣贤当自知佳处独酌松竹罗幽径蓬蒿閟荆扉庭前两梧桐浓绿涵清辉南楹开半山晨夕异烟霏樽酒自賔主禽鸟更埙篪饮罢两无言还读渊明诗早起积雨霁穷秋柴扄立清晓溪光照烟岫未觉秋容老溪边乌臼林他日没飞鸟浓隂半枯枝殷红乱衰草摇落想骚人洞庭风袅袅吴子既结茆竹洲以娱亲复于居之前沼为亭以朝爽名之葢亭西面于晨兴看山为宜抱瓮自灌园胜游贵人门有口自酌酒胜与俗人言园中多蔓草晨夕费锄芟遇夜或风雨安得久盘旋村酒不常有有亦多苦酸而况醉中语缪误人所嫌不如饱喫饭清风北窗眠眠多则无觉梦境仍多端惟有古断简言行皆圣贤读之未竟篇眵昏如梦间读竟亦何为聚讼徒喧烦厌烦以静胜又类枯木禅揠苗不耘苗亡羊两茫然何如池上亭虚旷可看山山色日夕佳晨兴夜气还宴坐日过午清隂犹未迁西山倦拄颊南山兴悠然阳村道邂逅赵仁甫脩途转清溪孤村带寒月潇洒竹间亭意行成小立賔主莫谁何悠然良自适俄有贵公子青骢摇宝勒下马相劳苦唿酒道畴昔遂令麋鹿姿颇为人物色佳实进霜坚异酿引寒碧兴尽还独归沙头寒月白和唐秘校见贻长篇君才离竒卧壑松力回万牛匠非哲我如坎井可窥底短绠未汲先自竭饥寒驱置簿领中敢遇督邮腰不折憧憧往来穷朝昏贸贸江湖㺯风月邑虽陋室无佳士稍输城府开私谒平生闻人说项斯秀句清江更清澈鼯径经雨忽跫然倾囷倒廪不我屑渥洼汗血絶后殿天球河图合前列要知冷暖须自知䑛蜜中边不容说痴儿徒痴不了事相畱汤饼未暇设如今岂止倾葢旧向者固已闻风说命之穷达有宿分男儿功名在晩节未应种豆趋南山试一上书干北阙君不见少陵流落老更穷长叹自比稷与契弋阳道中积雨今朝霁东臯晩曰红人家深蔽树野水濶浮空久客仍行役青春已过中岭头人望处肠断白云东晩步水静偏明眼山高不受尘晴沙栖白鸟野渡集归人问字谁持酒行歌有负薪娟娟孤月影独觉向人新送洪史君赴阙移节会府史君文彩汉相如暂向明时绾左符为郡似家身似客视民如子吏如奴鲁公金石光千古吏部文章妙两都戴白垂髫相与语如公治行向来无清明隂雨呈同舍薄薄轻寒作许隂村村花栁为谁新良辰欣见百五日冠者仍余三两人冷雨凄风连午夜飞花流水一年春窥园未阻江都兴陌上应多翠黛颦寓壶源僧舍灯残掩卷已三更风露涓涓月满庭闲扑流萤冲暗树危梢㸃㸃落寒星簟送人诗代简幽窗相对小匡牀蓝浅纱经冰麝香退食归来高枕处满林风雨梦潇湘刘仪凤自归州陆行至䕫州久客归心速江流设险艰梦惊人酢瓮生出鬼门闗草满离骚国神依暮雨山未平千古恨惨澹入跻攀飞澑时时雨疎风处处蝉草茵秋卧月云幕雨垂天夷险篮舆底隂晴鸟道边荒村无劳酒坐睡媿赪肩户口村无㡬犁锄力不堪林荒樗栎寿月黒虎狼贪幽絶云眠稳清闲谷饮甘故山深未极壤断葢茅菴倚伏闗羣动幽微各有生烧根移窟穴林曲聚飞鸣瘠土常饥色层坡被恶名经行不唾地山好故畱情旷野无人宿危亭犯雨过岭云堆屃赑刹海现兠罗酒触秋怀壮天留暮色多不胜行役苦裁入竹枝歌报恩寺晩途无力透空关佛土维留草数间决去已曾盟白水重游仍欲住青山皇华诗句羞怀禄儒帅封章屡乞闲似我更宜归计早雨蓑烟艇学鱼蛮宋元诗会卷三十七宋元诗会卷三十八钦定四库全书宋元诗会卷三十八兵部主事陈焯编尤袤梅不奈雪埋照可堪风漏香天寒无疹粟日暮有严妆桃李羞浮艶松筠共老苍千山愁絶里独自占年芳冷艶天然白寒香分外清稍惊春色早又唤客愁生待索巡檐笑嫌闻出塞声园林多少树见尔眼偏明蜡梅破腊惊春意凌寒试晓妆应嫌脂粉白故染麴尘黄缀树蜂县室排筝雁着行团酥与凝蜡难学是生香雪睡觉不知雪但惊牕户明飞花厚一尺和月照三更草木浅深白丘塍高下平饥民莫咨怨第一念边兵落梅清溪西畔小桥东落月纷纷水映红五夜客愁花片里一年春事角声中歌残玊树人何在舞破香衫曲未终郄忆孤山醉归路马蹄残雪衬东风甲午春前得雪寒声昨夜响萧萧逗晓堦庭亦已消残腊距春无几日一年飞雪只今朝微阳欲动梅惊萼余润才沾麦放苗天意未能违物意漫留残白占山腰飞英囘旋逐风飘爽气令人意欲消荏苒流年春送腊殷勤密雪暮连朝冬回庾岭花无数烟暖蓝田玊有苗一饱自今真可望更看南亩麦齐腰海棠盛开两株芳蘂傍池隂一笑嫣然抵万金火齐照林光灼灼彤霞射水影沈沈晓妆无力臙脂重春醉方酣酒晕深定自格高难着句不应工部总无心送晦菴南归二年摩手抚疮痍恩与庐山五老齐合侍玊皇香案侧郄持华节大江西鼎新白鹿诸生学筑就长虹百尺堤待哺饥民偏恋徳老翁犹作小儿啼送呉待制帅襄阳方持紫槖侍西清忽领雄藩向暑行谁谓风流贵公子甘为辛苦一书生词源笔下三千牍武库胸中十万兵从此君王寛北顾山南东道得长城周必大已丑二月七日雨中读汉元帝纪效乐天体昭君颜如花万里度鸡鹿古今罪画手妍丑乱羣目谁知汉天子袪服自列屋有如公主亲尚许穹庐辱况乃嫔嫱微未得当獯鬻奈何㺯文士太息争度曲生传琵琶声死对青塜哭向令老后宫安得载简牍一时抱微恨千古畱賸馥因嗟当时事贤佞手反覆守道萧傅死效忠京房戮史臣一张纸此外谁复录有琴何人操有塜何人宿重色不重徳聊以砭世俗陶渊明有已酉重九诗一首某以此年此日舟次吉水距永和才一程耳辄用其韵先寄诸兄弟王觐十五载归来稀旧交我鬓昔已华今兹固宜凋去国甫重五还家倐登高永和有兄弟咫尺如烟霄缅怀江东使地远心更劳遥知上翠微江山胜金焦岂无茱萸酒望望心郁陶相从会有日永矣非一朝十月十七日大椿堂小集胡从周季怀以予目疾皆许送白酒弥旬不至戏成长韵畏疾甚畏威目昏口止酒尔来时一中免使论薄厚仪康久废祠酿具散莫纠採药山已焚种秫时转后门稀问字客室乏借书缶尚赖金石交每顾贫病叟前时相娱乐如对疏广受有浆不待乞似騐岁在酉今日扫风轩明日芼园蓛白衣两不来往往化乌有颇闻继高会霑醉牛马走宁忘伐木诗酤胥吝朋友或疑夹西江耻复饷升斗胡不玩易象樽簋纳吾牖二义倘未然诺责何为负君兮优阮籍仆也减兖守结交十五年果可不饮否食言能无肥有孚乃免咎速宜倒糟牀走送昔与醙勿学比舎郎夜半招吏部杨廷秀送牛尾狸侑以长句次韵江南十月方肃霜小槽初滴鹅儿黄颇思指动异味尝门正张罗谁末将披绵强来推不去枯鰕欲进上之戸羊羶豕腥犹可厌肪截脂凝在何处草𤣥子云黄门郎遗我黒面质白章形之硬语努力强写以竒字伴史仓愧无纎手色倾国压糟磨刀走臧获喜于左手持蟹黄美胜八珍熟熊白古来貍首歌侯门名以牛后真屈君从今玊汝洗俗谚好与纨袖陪梁苑公诗如貂不频削我续狗尾句空着沈作式署园宫槐分影直官栁着行疎画蝀飞翚远晴霞散绮余池邀山简马水胜武昌鱼只恐封泥召骖鸾上帝居次韵芮曹国忆去年上元门外人随月窗前竹动风老便佳节静病幸绿樽空春至鸿声北人遥蝶梦东隔年诗有债生理固知穷元宵煑浮圆子前辈似未曾赋此坐间成四韵今夕是何夕团圆事事同汤官寻旧味灶婢诧新功星灿乌云里珠浮浊水中岁时编杂咏附此说家风丁维皋园中牡丹未开拙速那能鬭巧迟从教绿暗与红稀天香未染蜂犹懒日幄先笼蝶已飞羯鼔只应催上苑鹤林谁复倩红衣请君多酿淮南米纵赏先拚倒载归柬广东芮漕时闻其部中㓂退笑酌贪泉为赋诗凛然清节照南陲廏空不纳如羊马才大常嗤捕䑕貍盗已犇秦非地险心迟去鲁只天知爱君勤把归鞍促莫待鸾旗访具茨戴子微运使出湖北早日逍遥侍从间重来奉引近天颜倦趋北阙晨霜冷思上南楼夜月闲直指不夸新衣绣曲台犹记旧聨班岂知隔面心仍渴空讶相如下笔悭上巳访杨廷秀赏牡丹于御书斋其东园仅一畆为术者九名曰三三径云杨监全胜贺监家赐湖争比赐书华囘环自斸三三径顷刻常开七七花门外有田供伏腊望中无处不烟霞郄惭下客非摩诘无画无诗只谩夸彭孝求以绿野行送芍药数种鄙句为谢占断春光及夏初璢璃剪叶朶珊瑚休论花品同而异为咏诗人乐且訏北第莫辞金凿落南禅争看玊盘盂彭宣微恙何妨醉自有娇痴婢子扶次韵廷秀待制玊蘂姑射山前雪照人长安氷畔态尤真步摇翘玊中心碎璎珞涂金四面匀常笑酴醾藏浪蘂应陪芍药殿余春自从唐代来天女直到平园见后陈送韩道希亚卿移漕江中馈饷随萧不作难秦淮金岘汉时关天开虎踞龙盘处地近鸡翘豹尾间洗印先经三崃寺观风徧踏九华山尽収竒秀归诗稿却趂𢋫歌供奉班次韵章茂献谢茶墨淡名高笔有花胸中五色补皇家谏书夜奏常焚藳讲舌时干每赐茶秘祝重寻丹灶火长生元笑紫河车新诗有味知何似双井春来试白芽送邓曹根移帅扬州闻道维扬地望雄风流人物似江东六龙前日临淮海五马由来说醉翁碧月㡬桥留夜色珠帘十里待春风遥知九日平山会笑揷茱茰满鬓红次韵王少府送蕉坑茶昏然午枕困漳滨醒以清风赖子真初似参禅逢硬语久如味谏得端人王程不趂清明宴野老先分浩荡春敢向柘罗评绿玊待君同碾试飞尘曾英发运干携二诗相过复惠汉唐金石刻次韵道谢君家奕叶播芳馨室有图书暴两荣诗什编成风雅颂宝章临徧草真行兴来文阵千军扫醉后谈锋一坐倾已许春风来过我从今日日听严程游庐山弔大林上尽诸峰地转平天低云近日多隂古来南北通双径此去东西启二林虞世南碑从泯没白居易序合推寻匡庐第一神仙境忍使如今渐陆沈胡邦衡生日以诗送北苑八銙日注二瓶贺客称觞满冠霞县知酒渴正思茶尚书八饼分闽焙主簿双瓶拣越芽妙手合调金鼎铉清风稳到玊皇家明年勅使宣台餽莫忘幽人赋叶嘉前岁冬至与胡邦衡小语端诚殿道直下旧事今年邦衡举易纬六日七分之説辄用子美五更三㸃为对因忆去年馆中团拜十人今作八处感叹成诗青城小语庆新阳共向红云拜玊皇六日七分惊岁月五更三㸃忆班行属车谁从黄麾仗钓艇还飞白羽觞犹胜去年同馆客十人八处更相望鱼儿牡丹得之湘中花红而蕊白状类双鱼叶与牡丹无异亦以二月开因是得名其榦则芍药也天教姚魏主芳菲合有宫嫔次列妃玊颈圆瑳宜粉面霞裙深染学翚衣枝头窈窕鱼双贯风里蹁跹凤对飞莫把根苗方芍药畱春不似送将归酬杨廷秀待制十年不侍殿东头临水登山隐者流一眼瞳方无异相三层句曲有巍楼幸殊王粲非吾土何事龎公不入州至后腊前天欲雪扁舟乘兴肎来不望皖公山太婆岭独高秋浦皖公山正望龙舒端如牛女隔天汉不似彭郎近小姑范成大拟古弯环楼前月掩仰楼上人人月不得语相看两凝颦西窗囘纹机织徧金字春聊可自持玩何由将寄君刺濆淖濆淖盘涡之大者崃江水壮则有之或大如一间屋相传水行崃底遇暗石则濆起已而下旋为窝然亦未尝有定处或无故突然而作叵测也舟行遇水小则欹倾大则顚覆险恶之名䎹天下崃山饶暗石水状日千变不愁滩泷来但畏濆淖见人言盘涡耳夷险顾有间仍于非时作未可一理贯安行方熨縠无事忽翻练突如汤鼎沸翕作茶磨旋势迫中成洼怒霁外始晕已定稍安慰倐作更惊眩漂漂浮沫起疑有灊鲸噀勃勃骇浪腾复恐蛰鳌抃篙师瞪褫魄滩户呀雨汗逡巡怯大敌勇往决鏖战幸免与齐入还忧似蓬转惊唿招竿折奔救竹笮断九死船头争万苦石上牵旁观兢薄氷撇过㨗飞电前余叱驭来山险固尝徧今者击檝誓岂复惮波面澎澎三崃长飐飐一苇乱既微掬指忙又匪科头慢天子赐之履江神敢吾玩但催叠鼓轰往助双橹健河豚叹鲰生藜苋肠食事一饱足腥腐色所难况乃怀酖毒膨亨强名鱼杀气孕惨黩既非养生具宜谢砧几酷吴侬真差事网索不遗育捐生决下箸缩手汗童仆朝来里中子馋吻不待熟浓睡唤不譍已落新鬼箓百年三寸咽水陆富肴蓛一物不登俎未负将军腹为口忘计身饕死何足哭作俑者谁欤至今走末俗或云先王意除恶如蓺菽逆枭与毒獍岁岁参币玊芟夷入荐羞盖欲殱种族死生有定数断命乌可续适丁是时者未易一理局鼋鼎子公怒羊羔华元衂异味古所珍无事苦畏缩骈头讧此语戒谕祇取渎聋盲死不悟明知谅已烛九月三日宿胥口始闻雁故人久不见乍见杂悲喜新雁如故人一声惊我起把酒不能觞送目问行李曾云行路难空蒙千万里塞北多关山江南渺云水风高吹汝瘦旅伴今余几斜行不少驻灭没苍烟里羇游吾亦倦客程殊未巳扁舟费年华短䌫系沙尾物性各有役冥心听行止江郊匝地熟塲圃平如砥归期且勿念共饱丰年米新岭瘦马兀瞢腾荒鸡号苍莽丝窠罥朝露篱落万蛛网宿云拂树过飞泉擘山响老桑跼潜虬怪蔓挂腾蟒山行何许深空翠滴羁鞅酿愁积雨寒破闷朝日放曈曈赤帜张昱昱金钲上浮动艹花馥清和野禽唱仆夫有好语沙平路如掌惟忧三溪阻桥断山水涨古风上知府秘书神仙絶世立功行闻清都玊符赐长生籋云游紫虚鸡犬尔何知偶䑛药鼎余身轻亦仙去罡风与之俱俯视旧篱落𦕈莽如积苏非无凤与麟终然似虫鱼微物岂有命政尔谢泥涂时哉适丁是邂逅真良图初入崃山效孟东野崃山偪而峻崃水湍以碕崃草如毨毛崃树多樛枝崃禽惟杜鹃血吻日夜啼崃马类黄狗不能长鸣嘶崃晓虎迹多崃暮人迹稀崃路如登天猿鹤不能梯仆夫负嵎哭我亦呻吟悲悲吟不成章聊𢋫崃哀诗麻线堆崃口驿前大山崛起旧路攀援而上萦纡如线十五年前浮图徳宝始沿涧伐木作新路不复登山余观崃路皆未尝经修感徳宝之事作麻线堆诗一首以风䕫路使者及归崃二州长吏云云木盪胷起郁峨一峰危上有路千折縺缕如萦丝是为麻线堆厥险天下稀偪仄容半足顚坠宁复稽腾猱尚愁苦游子将安之浮屠徳宝者悲智绪等慈随山刋古木寻壑得长矶舆梁㨗飞度布石绵阶梯自从新路改重趼无赍咨县有孙少府琬琰劖文词勿云此事小惟有行人知况观崃山路由来欠平治官吏既弗迹谁肻深长思天险固自若当令路成蹊土工运畚锸石工操凿椎烈火败硗确筑沙填隙巇多用百夫力远无五旬期但冀米盐给不烦金币支非客敢窃议道旁询旄倪身虽雪山戍亦愿助毫釐工费嗟小哉政须贤有司东有管夷陵西有叶秭归上维沈隐侯䕫台今吏师下维熊绎孙长材佐州麾岂吾金闺彦不如林下缁县知议充合了此一段竒舟檝避潢潦置邮疾飞驰憧憧呉蜀客来往当无时仍磨钻天石大书四贤诗不佞愿秉笔远继崃口碑晓发飞鸟晨霞满天少顷大雨吴谚云朝霞不出门暮霞行千里騐之信然戏纪其事朝霞不出门暮霞行千里今晨日未出晓气散如绮心疑雨再作眼转云四起我岂知天道吴农谚云耳古来占霶𩃱说者类恢诡飞云走羣羊停云浴三豨月当天毕宿风自少女起烂石烧成香汗础润如洗逐妇鸠能拙穴居狸有智蜉蝣强知时商羊与闻计垤鸣东山鹳堂审南柯蚁或加隂石鞭或议阳门闭或云逢庚变或自换甲始刑鵞与象龙聚讼非一理不如老农谚响应㨗如鬼哦诗敢夸博聊用醒午睡重游南岳舍舟得马如驭气步入青松三十里我从蛮岭瘴烟来不怕雨云埋岳趾忆昔南征疑庙庭往来无恙神所祉当时已有归田愿帝临此心如白水煌煌南正馆于东手握八觚温玊玺骏奔灊霍左右辅好生不杀扶炎纪崇禋竣事晓坛空跻攀小试青鞵底不知云磴几千丈但见漫山白虎尾石头招我上南台瑞应阑干天半倚福巖钟声过桥东髣髴三生如梦里堂中尊者已先去苔锁巖扉何日启竹嫌硗确老愈瘦松畏高寒蟠不起癯儒尚病怕深登幽讨未穷行且止我评七十二高峰郁律穹隆少观美俨然可瞻不可玩往往雄尊如负扆乃知岳镇葢深厚不与他山争秀伟区区献状眩儿童乳洞淡巖真戏耳离堆行残山狠石双虎卧斧迹鳞皴中凿破潭渊油油不敢唾下有勐虎跧铁鏁自从分流注石门西州秔稻如黄云封羊五万大作社春秋伐鼓苍烟根我昔官称劝农使年年来激西江水成都火米不论钱丝管相随看蚕市欵门得得酹清尊椒浆桂酒删羶荤妄欲一语神岂䎹更愿爱羊如爱人夜宴曲金麟喷香烟龙蟠玊灯九枝青阑干明琼押带湘帘斑风帏绣浪千飞鸾舞娥紫袖如弓弯云中一笑天解颜衘杯快卷玻璃干花楼促箭春宵寒二十五声宫㸃阑韩无咎检讨出示所赋陈季陵户部巫山图诗仰窥高作叹息久之余尝攷宋玊谈朝云事漫称先王时本无据依及襄王梦之命玊为赋但云頩薄怒以自持曾不可乎犯干后世弗察一切溷以媟语曹子建赋宓妃亦感此而作此嘲谁当解者辄用此意次韵和呈瑶姬家山高挿天碧丛竒秀古未传向来题目经楚客名字经度峨岷前是邪非邪莽难识乔林古庙常秋色暮去行雨朝行云翠帷瑶席知何人崃船一息且千里五两竿头见幡尾仰窥仙馆至今疑行人问讯居人指千年遗恨何当申阳台愁絶如荒村高唐赋里人如画玊色頩颜元不嫁后来饥客眼长寒浪传乐府吹复弹此事牵连到温洛更怜尘袜有无间君不见天孙住在银涛许尘间犹作儿女语公家春风锦瑟旁莫为此图虚断肠倦绣猧儿㺯暖缘堦走花风薰人浓似酒困来如醉复如愁不管低鬟钗燕熘无端心绪向天涯想见樯竿幡脚斜槐隂忽到帘旌上迟郄寻常一线花岭上红梅雾雨臙脂照松竹江南春风一枝足满城桃李各嫣然寂寞倾城在空谷城中惟解惜娉婷游子路旁空复情花不能言客无语日暮清愁相对生瞿唐行七月十九日至䕫子灔滪彻髪不可犯是夜水涨及山腹诘旦视灔滪则已在水中土人云此青草齐也可以冐险而入遂鼓櫂略其顶而过郡中遣候兵立山上每一舟平安则摇帜以召后舟白盐赤甲皆崃口大山黄嵌黒石皆崃中至险处入崃西岸有圣泉舟人或向之疾唿曰人渴也泉即迸下杯许复干余舟过甚急未之试也川霛知我归有程一夜涨痕千丈生中流击檝汹作气夹峰旗鼓呀失声不知灔滪在船底但觉瞿唐如镜平凿崃䟽川狠石破号山索饮飞泉惊白盐赤甲转头失黒石黄嵌拚命轻草齐增肥无泊处竹枝凝叶空余情人间险路此竒絶客里惊心吾饱更劒阁翻成蜀道易请歌范子瞿唐行巫山高余旧尝题陈季陵巫山图考宋玊赋意辩高唐之事甚详今过阳台之下复作乐府一首世传瑶姬为西王母女尝佐禹治水庙中石刻在焉湿云不收烟雨霏崃船作滩梢庙矶杜鹃无声猿呌断惟有饥鸦迎客飞西真功高佐禹迹斧凿鳞皴倚天壁上有瑶簮十二尖下有黄湍三百尺蔓花虬木风烟昏藓珮翠帷香火寒霛游飘忽定何许时有行人开庙门楚客词章元是讽纷纷余子空嘲㺯玊色頩颜不可干人间错说高唐梦大丫隘崃行五程无聚落马头今日逢耕凿麦苗疎瘦豆苗稀椒叶尖新柘叶薄家家妇女布纒头背负小儿领垂瘤山深生理郄不乏人有银钗一双挿姑恶姑恶水禽以其声得名世传姑虐其妇妇死所化东坡诗云姑恶姑恶姑不恶妾命薄此句可以泣鬼余行苕霅始䎹其声昼夜哀厉不絶客有恶之以为此必子妇之不孝者余为作后姑恶诗姑恶妇所云恐是妇偏辞姑言妇恶定有之妇言姑恶未可知姑不恶妇不死与人作妇亦大难已死人言尚如此寒食郊行书事陇麦欣欣绿山桃寂寂红帆边渔簖浪木末酒旗风信步随芳草迷途问小童赏心添脚力唿渡过溪东宿义林禅院瞑气昏如雨禅房冷似冰竹间东岭月松杪上方灯惊鹘盘金刹流萤拂玊绳明朝穷脚力连夜斩崖藤田舎唿唤携鉏至安排筑圃忙儿童眠落叶鸟雀噪斜阳烟白村声逺林青野气香乐哉今岁事天末稻云黄清明日狸渡道中洒洒霑巾雨披披侧㡌风花然山色里栁卧水声中石马立当道纸鸢鸣半空墦间人散后乌鸟正西东次韵温伯城上闭户成痴坐扶藜得意行楼台浮霁色市井碎春声雪尽小桥出烟消千嶂生病多无脚力遥羡落鸿轻安乡县西晩泊水濶乌鸟倦墟寒童仆饥一湾村县过百折暮江迟晓梦孤灯见春隂病骨知简书宁不畏旅力奈先疲道中月冷吟蛩草湖平宿鹭沙客愁无锦字乡信有灯花踪迹随风叶程途犯斗槎君看枝上鹊薄暮亦还家寒食郊行书事野店垂杨步荒祠苦竹丛鹭窥芦泊水乌啄纸钱风媪引浓妆女儿扶烂醉翁深村时节好应为去年丰病中夜坐村巷秋舂远禅房夕磬深饥蚊尝遶鬓暗鼠忽鸣琴薄薄寒相中稜稜瘦不禁时成洛下咏郄似越人吟十二月十二日枕上晓作竹响风成阵窗明雪已花柴扉冷冻犬纸瓦啄饥鸦宿酒欺寒力新诗管岁华日高犹拥被蓐食媿邻家花山村舎潦退滩滩露沙虚岸岸頽涧声穿竹去云影过山来栁菌粘枝住桑花共叶开庵庐少来往门巷湿苍苔南塘寒食书事埂外新陂绿冈头宿烧红裹鱼蒸菜把馈鸭锁筠笼酒侣晨相命歌场夜不空土风并节物不与故乡同豫章南浦亭泊舟绣槛临沧渚牙樯挿暮沙浦云沈断雁江雨入昏鸦野旷天何近春寒岁未华朝来风一席随处且浮家醴陵驿绿水桥边县门前栁已黄人稀山木寿土瘦水泉香乍脱泥中滑还嗟子长储洲何日到鼓枻上沧浪巴东崃口水宿频欹侧徒行又险艰舟危神女崃马瘦鬼门闗照夜烧畬陇缘云种笮山催成头雪白休说鬓丝班初入巫崃钻火巴东岸枞金崃口船束江崖欲合潄石水多漩卓午三竿日中间一罅天伟哉神禹迹疏凿此山川巫山县自此复登陆至䕫门县前掉石滩最险登岸以过舟谓之盘滩城楼对高唐门此去瞿塘不百里县人以郭西流石堆为水信流石没则灔滪如马矣借马巫山县盘舟掉石滩梅肥朝雨细茶老暮烟寒门对高唐起江从灔滪难流堆三尺在旅梦一枝安鞭春微雨旛胜丝丝雨笙歌步步尘一年新乐事万里未归人云薄竟悭雪酒浓先受春送寒东作近惭愧耦耕身二月三日登楼有怀金陵宣城诸友百尺西楼十二栏日迟花影对人闲春光已入片时梦寒食从今数日间折栁故情都望断落梅新曲与愁闗诗成欲访江南便千里烟波万叠山天平先陇道中时将赴新安掾霜桥冰磵凈无尘竹坞梅溪未放春百叠海山乡梦熟三年江路旅愁新松楸永寄孤穷涙泉石终収漫浪身好住邻翁各安健归来相访说情真赵圣集夸说少年俊游用前韵记其语戏之京尘红软扑雕鞍年少王孙酒量寛倚袖竹风怜翠薄捧杯花露怯金寒黄云城上栖乌曲绿水池边鬭鸭栏别后相思惟故物壁煤侵损扇中鸾玊堂寓意摛文窗户九霄中岸帻烧香愧老农上直马归催下钥传更人唱促鸣钟金城嶻云千雉碧瓦参差月万重骨冷魂清都不梦王阶萧瑟听秋蛩初约邻人至石湖窈窕﨑岖学种园此生丘壑是前缘隔篱东日浮天水当户南山匝地烟春入葑田芦绽笋雨倾沙岸竹垂鞭荒寒未办招君醉且吸湖光当酒泉入秭归界山根系马得浆家深入穷乡事可嗟蚯蚓惹人能作瘴茱萸随俗强煎茶幽禽不见但闻语野草无名都着花曲迢迢殊未艾去程方是问三巴立春日郊行竹拥溪桥麦葢坡土牛行处亦笙歌麴尘欲暗垂垂栁醅面初明浅浅波日满县前春市合潮平浦口暮帆多春来不饮兼无句奈此金旛綵胜何复自姑苏过宛陵至邓步出陆浆家馈食槿为藩酒市停骖竹庑门红树亭亭栖晩照黄茅杳杳被高原饮溪有迹于菟过掠草如飞朴渥翻车轨如沟平地少饱帆天镜忆江村早发竹下结束晨装破小寒跨鞍聊得散疲顽行冲薄薄轻轻雾看放重重叠叠山碧穗炊烟当树直绿纹溪水趂桥湾清禽百啭似吟客正在有情无思间送周子充左史奉祠归庐陵黄鹄飘然下九关江船载月客俱还名髙岂是孤臣愿身退聊开壮士颜倾葢当年真旦暮霑巾明日有河山后期淹速都难料相对犹怜鬓未斑与正夫朋元游陈侍御园沙际春风转物华意行聊复到君家年年我是重来客处处梅皆旧识花官减不妨诗事业地寒犹办醉生涯城中马上那知此尘满长裾席㡌斜次韵韩无咎右司上已汎湖休沐良辰不待晴径称闲客此闲行春衫欺雨任教冷病眼得山原自明抹黛浓岚围坐晩揉蓝新渌没篙清栖鸦未到催归去想被东风笑薄情宿直玊堂拜赐御酒归鸦陆续堕宫槐帘幔参差晩不开小雨遂将秋色至长风时送市声来近瞻北斗璇玑次犹梦西山翠碧堆惭愧君恩来甲夜殿头宣劝紫金杯李翚知县作亭西湖上余用东坡语名之曰饮绿遂为胜槩芷葺莲巢唤客游芦鞭席㡌为君留未论吹水堪添酒且要移牀学枕流乍霁郄隂梅酿雨暂暄还冷麦催秋石湖也似西湖好烦向苍烟问白鸥发荆州初上蓬笼竹笮船始知身是劒南官沙头沽酒市楼暖径步买薪江墅寒自古秦吴称絶国于今归崃有名滩千山万水垂垂老只欠天西蜀道难十二月十八日海云赏山茶追趂新晴管物华马蹄松快㡌檐斜天南腊尽风晞雪冰下春来水潄沙已报主林催市栁仍从掌故问山茶丰年自是驩声沸更着牙前画鼓挝有怀石湖旧隐浩荡沙鸥久倦飞摧頽枥马不胜鞿官中风月常虚度梦里闗山或暂归橘社十年霜欲饱鲈江一雨水应肥冷云着地塘蒲晩谁为披簔暖钓矶晩步宣华旧苑乔木如山废苑西古沟疎水静鸣池吏兵窸窣番更后楼阁崔嵬欲暝时有露冷萤犹照草无风惊雀自迁枝归来更了尘书债目𤯝昏花烛穗垂西楼秋晩楼前处处长秋苔俛仰璇杓又欲回残暑已随梁燕去小春应为海棠来客愁天远诗无託吏案山横睡有媒晴日满窗凫鹜散巴童闲按鸭炉灰枕上一枕经春似宿酲三衾投晓尚凄清残更未尽鸦先起虚幌无声鼠自惊久病厌闻铜鼎沸不眠惟望纸窗明摧頽岂是功名具烧药炉边过此生婆罗平仙圣飞行此是家路逢真境但惊呀神农尝外尽灵药天女散余多异花岚雨逼衣寒似铁冰泉炊米硬于沙峰头事事殊尘世缺甃跳梁笑井蛙䕫门即事崃行风物不堪论伴暑骄阳杂瘴氛人入荆南多附赘山从䕫子尽侵云竹枝旧曲元无调麴米新篘但有闻试覔清泠一杯水筒泉须自卧龙分鄂州南楼谁将玊笛㺯中秋黄鹤飞来识旧游汉树有情横北渚蜀江无语抱南楼烛天灯火三更市摇月旌旗万里舟郄笑鲈江垂钓手武昌鱼好便淹留光福塘上指㸃炊烟隔莽苍午餐应可寄前庄鸡声人语小家乐木叶草花深巷香春去已空衣尚絮雨来何晩稻初芒祗今农事村村急第一先陂贮水塘致一斋漫述文书烟海困浮沈不觉盘跚百病侵偶问客年惊我老忽闻鸎语叹春深今朝麦粒黄堪麫㡬日秧田绿似针除郄一犂春雨足眼前无物可闗心请息斋书事覆雨翻云转手成纷纷轻薄可怜生天无寒暑无时令人不炎凉不世情栩栩算来俱蝶梦喈喈能有㡬鸡鸣冰山侧畔红尘涨不隔瑶台月露清重阳后菊花寂莫东篱湿露华依前金靥照泥沙世情儿女无高韵只看重阳一日花过了登高菊尚新酒徒诗客断知闻恰如退士垂车后势利交亲不到门续长恨歌金盘潋灔晓妆寒国色天香胜牡丹白凤诏书来已暮六宫铅粉半春阑紫微金屋闭春阳石竹山花郄自芳莫道故情无覔处领巾犹有隔生香人似飞花去不归兰昌宫殿㡬斜晖百年只有云容姊畱得当时旧舞衣帝乡云驭若为留八景三清好在不玊笛不随双鹤去人间犹得听梁州秦淮不将行李试间关谁信江湖道路难肠断秦淮三百曲船头终日见方山五月闻莺桑隂凈尽麦头齐江上闻莺每岁迟不及晓风鹎鵊子迎春啼到送春时钓台山林城市两尘埃邂逅人生有往来各向此心安处住钓台无意压云台余杭春晩山花各静芳从教红紫送韶光忍冬清馥蔷薇酽薰满千村万落香四十八盘詀曲不前如宦拙欹倾当面似交难若将世路比山路世路更多千万盘归州竹枝歌东邻男儿得湘累西舎女儿生汉妃城郭如村莫相笑人家阀阅似渠稀䕫州竹枝歌五月五日岚气开南门竞船争看来云安酒浓麴米贱家家扶得醉人回赤甲白盐碧丛丛半山人家草木风榴花满山红似火茘枝天凉未肻红新城果园连瀼西枇杷压枝杏子肥半青半黄朝出卖日午买盐沽酒归瘿妇趂墟城里来十十五五市南街行人莫笑女麤丑儿郎自与买银钗白头老媪篸红花黑头女娘三髻了背上儿眠上山去採桑已闲当採茶樱桃花借暖冲寒不用媒匀朱匀粉最先来玊梅一见怜痴小教向旁边自在开宝相花谁把桑条夹砌栽压枝万朶一时开为君也着诗収拾题作西楼锦被堆妃子园露叶风枝驿骑传华清天上一嫣然当时若识陈家紫何处蛮村更有园淳熙五年四月二日直宿玊堂怀旧二絶桂海冰天老岁华直庐重上玊皇家当年曾识青青鬓惟有东墻一架花雪山刁斗不停挝夜把军书敢顾家珍重玊堂今夜梦静闻宫漏隔宫花北城梅为雪所厄冻蕊粘枝瘦欲干新年犹未有春看雪花祗欲欺红紫不道梅花也怕寒虞姬墓刘项家人总可怜英雄无策庇婵娟戚姬塟处君知否不及虞兮有墓田最高峰望雪山大面峰头六月寒神灯収罢晓云斑浮空忽涌三银阙云是西天雪岭山元夕粉痕红㸃万花攒玊气枝光宝月团帘箔通明香似雾东风无处着春寒宋元诗会卷三十八宋元诗会卷三十九钦定四库全书宋元诗会卷三十九兵部主事陈焯编王十朋杂诗直道疾伊优壮怀憎靡曼海上豕方牧夜中牛屡饭半生营一名偃蹇未如愿青铜忽自照白髪已堪叹斥鷃适蓬蒿大鹏抟九万物情贵得所奚用求自献富贵似可喜贫贱亦何怨古书恣掀翻古意薄窥瞰心将游寂寞语复攻苦淡实浅名寄浮才疎得惩滥守志惧不坚入道恐成暂性天戒戕贼心猿思系䌫有友频琢磨无官自校勘澹然学扬雄不恨储无甔甽亩仲尼作春秋垂训千万年古者父母讐义不共戴天庄同父何在乃与齐侯田鲁国无臣子君亲义茫然齐纪不并立诸儿得称贤善恶不可掩笔削至今传飞飞古帝魂哀哀寄春怨异乡节物新故国人事变诉亡谁肻怜啼苦血空溅云安再拜人伤哉不复见兀兀窗下士笔耕志良苦黄卷对圣贤慷慨深自许一朝出干禄得失战胸宇曲意阿有司谀言徇人主贪荣无百年贻谤有千古丈夫宜自贵清议重刀斧观国朝故事昔在景徳初旄头震边闗朝廷用莱公决策幸澶渊高琼虽武夫能发忠义言咏诗退敌骑用媿枢相颜銮舆至北城断桥示不还一箭毙览夜半歌凯旋至仁不忍杀和好垂百年伟哉澶渊功天子能用贤昔在康定初元昊叛西陲朝廷起韩范节制阃外师二公人中龙材略超等夷胸中百万兵对面千里机不比大老子而令敌能欺深期复灵夏重勒燕然碑军中果兴谣西贼心胆隳逆节遂称臣战士解甲归社稷安泰山四海絶疮痍堂堂宁复有为作思贤诗昔在元祐初朝廷用老成元恶首窜殛贤隽偕彚征帘帷八年政内外咸清明四荒各自守天下㡬太平绍圣党论起宵人坏典刑二蔡倡继述曲学尊金陵忠良投海岛党籍编姓名春秋亦获罪学者专三经心术遂大坏风俗从此倾养成前日祸中原厌灰尘我欲着一书善恶深劝惩六贼未足罪祸端首熙宁游西岑遇雨西岑风物秋更嘉杖藜出郭欢无涯深村有酒隔烟渚共乗小艇穿芦花罗裠婥约越溪女茅舎迫窄吴侬家牀头新酿喜正熟千金倒瓮倾流霞天公妬我一日乐俄然雨脚来如麻醉归扶路泥没股冠巾不整头鬖髿人生贵在适意耳安能局缩身如蜗杖头有钱即相覔明日更泛僊源槎西征绍兴建元二十二良月壬午时丁未王子辞家游帝都出门满眼思亲泪鹡鸰送我过原隰朋友携尊宿萧寺朝离黄塘惜分别莫宿青江嗟独自初心满拟游鴈山行止非人輙乖异黄嵒留连越三宿故旧过从日沈醉郑生伴我千里行近古人无此风义皇华亭上一囘首陡觉眉头起乡思西江十里浮桥边把酒登楼吟拥鼻山行初逢建子月入眼梅花已春意前观三渡觉非旧下视两滩真可畏渡头僊人还笑我髭须如棘犹名利欲入天台观石桥行李悤悤未能遂途中邂逅张老丞十五年前乐清尉自嗟吾非沈谢辈面目从来苦难记飞泉枕上梦成魔达旦思家可曽睡细雨蒙蒙入闗岭旅邸重寻旧题字雨脚微収过天姥洗出峰峦叠苍翠刘阮祠荒土犹赤溪山真是神僊地道旁石现小金僊传舎荒凉谁废置柘溪竹染儿女痕石岭松含柱梁器路入南明观石佛楼阁岧嶤更深邃八年行役两来游嵒上题诗记前事乘兴剡溪寻故人久别相逢杂悲喜义风吹水送行舟越国江山满瞻视十四嵗娥孝且烈三百里湖明更媚千巖竞秀壑争流终日贪看趣遥寄西兴渡口声如雷银浪崔嵬魄惊悸江神为我风色平天阙煌煌瞻象魏贤闗访旧话酸辛更食虀盐旧滋味学官欲以职事留自媿非才力辞避观台云物端可书宫线初长日南至龙山僦舎观大礼仪仗森然典文备人臣贵盛古今无秦公父子俱为使景灵告谢乐声回鹓鹭花枝侈君赐西游连日睹天颜和气氤氲散惟悴嵗云莫矣却归来捉笔书为于役志柘溪道旁斑竹男儿有泪不染竹当作包胥贾生哭湘源遗种虽可爱节目尚余儿女态谁能千里移此根出门又恐添啼痕不如还家种慈竹檐前不厌千竿绿游箫峰蜡屐穿云去山深喜路通人家烟色里古寺水声中金溅星犹在丹成灶已空吹箫人不见台下想僊风送刘方叔兼简全之相见无多日依前又索居断魂梅的皪过眼栁萧疎匹马来时路征鸿别后书君归见温叟为我问何如宿黄巖妙智院问讯开山始于今二百年径幽微见竹社废尚遗莲观颂思元老游庵忆旧禅悤悤一宿客未尽涤尘缘宿浮桥落日丹丘下西江十里西浮桥通古道逆旅傍清溪夜静水声细晓隂山色迷吾乡在何处天远白云低咏栁东君于此最钟情粧㸃村村入画屏向我无言眉自展与人非故眼犹青萦牵别恨丝千尺断送春光絮一亭叶底黄鹂音更好隔溪烟雨醉时听寄梦龄昌龄弟老去生涯集百忧一身萍泛剡溪头钓鱼温水同侯喜旅食新丰类马周长铗有时思海味短檠终夜照离愁也知四海皆兄弟能似天生羽翼不行香报恩精舎篮舆拂晓出东闗钟磬声闻杳霭间心欲报恩频入院人逢胜已更观山竹香细细禅房静江水汤汤野渡闲欲向渔翁问兴废黄鹂隔叶语绵蛮陆游秋郊有怀楚人固多孱妄谓秋可悲宁知河岳间气俗乐此时壮士鸣鵰弓健马嚼枯萁日驰三百里榆关赴战期阵云压龙庭杀气摇参旗炽火燎狐兔倒泻黄金巵勒铭燕然石千载镇荒陲安能空山里冻研哦清诗秋山瘦益竒秋水浅可涉出城西风劲拂㡌吹脱叶新霜拆栗罅宿雨饱豆荚枯栁无鸣蜩寒花有穿蝶郊行得幽旷颇觉耳目惬断云北山来欣然与之接挂冠易事尔看镜叹勋业永怀桑干河夜渡拥马鬛醉歌读书三万卷仕宦皆束阁学剑四十年木血未染锷不得为长虹万丈扫寥廓又不为疾风六月送飞雹战马死槽枥公卿守和约穷边指淮淝异域视京雒于乎此何心有酒吾忍酌平生为衣食歛版靴两脚心虽了是非口不给唯诺如今老且病鬓秃牙齿落仰天少吐气饿死实差乐壮心埋不朽千载犹可作箕卜孟春百草灵古俗迎紫姑厨中取竹箕冐以妇帬襦䜿子夹扶持挿笔祝其书俄若有物凭对畣不须臾岂必考中否一笑聊相娱诗章亦间作酒食随所须兴阑忽辞去谁能执其袪持箕畀灶婢弃笔卧墻隅几席亦已彻狼籍果与蔬纷纷竟何益人鬼均一愚送子龙赴言州掾我老汝远行知汝非得已驾言当送汝挥涕不能止人谁乐离别坐贫至于此汝行犯胥涛次第过彭蠡波横吞舟鱼林啸独脚鬼野饭何店炊孤櫂何㟁檥判司比唐时犹幸免笞箠庭参亦何辱负职乃可耻汝为吉州吏但饮吉州水一钱亦分明谁能肆谗毁聚俸嫁阿惜择士教元礼我食可自营勿用念甘旨衣穿听露肘履破从见指出门虽被嘲归舎却睡美益公名位重凛若乔岳峙汝以通家故或许望燕几得见已足荣切勿有所启又若杨诚斋清介世莫比一闻俗人言三日归洗耳汝但问起居余事勿挂齿希周有世好敬叔乃乡里岂惟能文辞实亦坚操履相从勉讲学事业在积累仁义本何常蹈之则君子汝去三年归我傥未即死江中有鲤鱼频寄书一纸杂兴仕宦徧四方每出归愈贫寒暑更质衣笑倒邻里人今年作史官坐縻太仓陈无如思归何日夜望絶麟区区牛马走龊龊虮蝨臣恩深老不报肝胆空轮囷观人如观玊拙眼喜讥评得失顾在人玊固非所病庆厯嘉祐间人才于斯盛王回仅一招石介弃不聘乃知天下士成败各有命愿君姑安之天定岂不胜鲁山粹而博韶美旷且真石渠东观中久矣无若人飞僊骖凤鸾岂久混世尘空余文章在常与日月新我虽不足数畴昔忝交亲尚想秋灯下对影欹幅巾君子尚大节又甚恶不情鲁连故可人用意终近名千载高夷齐采薇忘其生周公述易象所以贵幽贞去圣虽已逺江左见渊明我读饮酒诗朱絃有遗声病后作骨相坐一寒仕宦经百谪晩入文昌省又坐烦言啧诏书复収召付以大典册期年甫奏篇皇恐亟自劾归来稽山下三食新获麦草屦布帬孺徒步老阡陌今年疾屡作怳若将归客道士言犯土拜章安舎宅巫言神去干剪纸招魂魄把臂忽自悟此岂屋漏脉尽去囊中药黙观鼻端白正气徐自还鬼子何足磔初秋梦故山觉而有作昔我东归时父老迎船头开篷相劳苦怪我颔雪稠故山何负君且作数月留岂知席未暖匹马来南州蛮花四时红瘴雾日夜浮归哉不可迟勿与妇子谋杜宇真吾交劝去恨不速忠告输肝肺厚意均骨肉陋哉鹧鸪语揣我贫念禄竹鸡更鄙浅泥淖忧车轴秋风严濑清春雨戴溪绿行矣勿复疑照影巾一幅石首县雨中系舟戏作短歌庚寅去吴西适楚秋晩孤舟泊江渚荒林月黒虎欲行古道人稀鬼相语鬼语亦如人语悲楚国繁华非昔时章华台前小家住茆屋雨漏秋风吹悲哉秦人真虎狼欺侮六国囚侯王亦知兴废古来有但恨不见秦先亡开窗酹汝一杯酒等为亡国秦更丑骊山冡破已千年至今过者无伤怜风雨中望崃口诸山竒甚戏作短歌白盐赤甲天下雄拔地突兀摩苍穹凛然勐士抚长剑空有豪健无雍容不令气象少渟滀常恨天地无全功今朝忽悟始叹息妙处元在烟雨中太隂杀气横惨淡元化变态含空蒙正如竒材遇事见平日乃与常人同安得朱楼高百尺看此疾雨吹横风岳池农家春深农家耕未足原头叱叱两黄犊泥融无块水初浑雨细有痕秧正緑緑秧分时风日美时平未有差科起买花西舎喜成婚持酒东邻贺生子谁言农家不入时小姑画得城中眉一双素手无人识空村相唤看缫丝农家农家乐复乐不比市朝争夺恶宦游所得真几何我已三年废东作春愁曲虙羲至今三十余万岁春愁嵗嵗常相似外大瀛海环九州无有一州无此愁我愿无愁但欢乐朱颜緑鬓常如昨金丹九转徒可闻玊兔千年空擣药蜀姬双鬟娅姹娇醉看恐是海棠妖世间无处无愁到底事难过万里桥锦亭天公为我齿颊计遣饫黄甘与丹茘又怜狂眼老更狂令看广陵芍药蜀海棠周行万里逐所乐天公于我元不薄贵人不出长安城宝带华缨真汝缚乐哉今从石湖公大度不计聋丞聋夜宴新亭海棠底红云倒吸玻璃钟琵琶絃繁腰鼓急盘凤舞衫香雾湿春醪凸盏烛光摇素月中天花影立游人如云环玊帐诗未落纸先传唱此邦句律方一新凤阁舎人今有様放歌行君不见汾阳富贵近古无二十四考书中书又不见慈明起自布衣中九十五日至三公人生穷达各有命拂衣径去犹差胜介推焚死终不悔梁鸿寄食吾何病安用随牒东复西献谀耐辱希阶梯初无公论判泾渭徒使新贵矜云泥稽山一老贫无食衣破履穿面黧黑谁知快意举世无南山之南北山北山头石秋风万木霣春雨百草生造物初何心时至自枯荣惟有山头石岁月浩莫测不知四时运常带太古色老翁一生居此山脚力欲尽犹跻攀时时抚石三叹息安得此身如尔顽贫甚作短歌排闷闲何濶逢诸葛畏人常忧不得活事不谐问文开不蹋权门更可哀即今白髪如霜草一饱茫然身已老惟有躬耕差可为卖剑买牛悔不早年丰米贱身独饥今朝得米无薪炊地上去天八万里空自唿天天岂知将进酒我欲挽住北斗杓常指苍龙无动摇春风日夜吹草木只有荣盛无时凋我欲刬断日行道阳乌当空月杲杲非惟四海常不夜亦使人生失衰老如山积麴高崔嵬大江酿作蒲萄醅頽然一醉三千杯借问白髪从何来海棠歌我初入蜀鬓未霜南充樊亭看海棠当时已谓目未睹岂知更有碧鸡坊碧鸡海棠天下絶枝枝似染猩猩血蜀姬艶妆肻让人花前顿觉无颜色扁舟东下八千里桃李真成仆奴尔若使海棠根可移扬州芍药应羞死风雨春残杜鹃哭夜夜寒衾梦还蜀何从乞得不死方更看千年未为足短歌行富贵得意如登天自计一跌理不全昼食忘味夜费眠渠过一日如一年春蚕得衣耕得食农功初成各休息卖酒垆边纷鼓笛我过一年如一日二者求兼势安可与我周旋宁作我春城桃李岂不妍雪涧未妨松磊砢人生祸福难遽论庙牺乌得为孤豚君不见猎徒父子牵黄犬岁岁秋风上蔡门湖山寻梅镜湖渺渺烟波白不与人间通地脉骑龙古僊絶火食惯住空山啮冰雪东皇髙之置度外正似人中巢许辈万木僵死我独存本来长生非返魂晩雨萧瑟度横塘霏微映缭墻压低尘不动洒急土生香声入楸梧碎清分枕箪凉囘头忽陈迹檐角挂斜阳骨相骨相元知薄功名敢自期病侵强健日闲过圣明时形胜轮台地飞腾瀚海师江湖虽万里犹拟缀声诗病中风雨暗江天幽窗起复眠忍穷安晩境留病压灾年客助修琴料僧分买药钱余生均逆旅未死且陶然排闷老去知心少流尘锁断絃尊空问字酒囊罄作碑钱扫叶供朝爨和泥补漏船胸中元浩浩白眼望青天春残老堕空山里春残白日长庸医司性命俗子议文章烛映一池墨风飘半篆香此中有佳处袖手看人忙村夜寂寂山村夜悠然醉倚门月昏天有晕风輭水无痕迹为遭䜛远身由不仕尊敢嗟车马絶同社自鸡豚游云山诸兰若花过木隂合溪云生暮凉牛行响白水鹭下㸃青秧古寺宛如昔穉松森已行耆年不下榻童子为烧香夜分不寐起坐园中至旦凉气苏衰疾幽情入杖藜月惊孤鹊起天带衆星西松菊今彭泽山川古会稽清吟殊未惬喔喔巳晨鸡春晩杂兴池面萍初紫墻头杏已青携儿撑小艇留客坐孤亭相法无侯骨生平直酒星正须遗万事莫遣片时醒小市湖桥北幽居石埭西蒲深姑恶哭树密姊归啼山茗封青箬村酤坼赤泥平生汗简手投老惯扶犂晩秋山园即事河岸风樯逺村陂牧笛长短篱围麂眼幽径缭羊肠照水须眉见搓橙指爪香衣裘又闗念碪杵满斜阳枕上病叟少安枕惊禽无稳栖慵占贾谊鵩空感祖生鸡野势风号北窗痕月过西元非破贼手只合架牛犂遣兴兔径游观足蜗庐卧起寛垂名千古易无媿寸心难灯火娱清夜风霜变早寒一经家世事吾兴未应阑杂书幽居事抱瓮穷园叟还山老布衣死边常得活閙处偶容归钓恐鱼吞饵棋忧客堕机此心君会否洗尽百年非庭旷多延月斋空半贮云松声行路共泉脉近邻分采药九蒸晒朝真三沐熏林间有丛杞绕屋夜狺狺秋怀秋暑虽犹在晨兴气已清蛮童扫荒径獠婢涤空鎗病树有凋叶残蝉无壮声书生守故态已复理灯檠寓兴穷巷无来客秋风独浩歌壮年闲处老佳日病中过甚欲携长鑱仍思拥短蓑逢山皆可隐不必上三峩村居富贵功名不拟论且浮舴艋寄烟村生憎快马随鞭影宁作痴人记剑痕樵牧相安欲争席比邻渐熟约论婚晨舂夜绩吾家事正要遗风付子孙上虞逆旅见旧题嵗月感怀舴艋为家东复西今朝破晓下前溪青山缺处日初上孤店开时莺乱啼倦枕不成千里梦坏墻闲覔十年题漆园傲吏犹非达物我区区岂足齐晩泊半世无归似转蓬今年作梦到巴东身游万死一生地路入千峰百嶂中隣舫有时来乞火丛祠无处不祈风晩潮又泊淮南岸落日啼鸦戍堞空雨中泊赵屯有感归燕羇鸿共断魂荻花枫叶泊孤村风吹暗浪重添缆雨送新寒半掩门鱼市人烟横惨淡龙祠箫鼓閙黄昏此身且健无余恨行路虽难莫更论马上残年流转似萍根马上伤春易断魂烘㬉花无经日蕊涨深水过去年痕迷行每问樵夫路投宿时敲竹寺门不信太平原有象牛羊㸃㸃散烟村果州驿驿前官路堠累累叹息何时送我归池馆莺花春渐老窗扉灯火夜相依孤鸾怯舞愁窥镜老马贪行强受鞿到处风尘常扑面岂惟京洛化人衣赴成都泛舟自三泉至益昌谋以明年下三崃诗酒清狂二十年又摩病眼看西川心如老骥常千里身似春蚕已再眠暮雪乌奴停醉㡌秋风白帝放归船飘零自是闗天命错被人唿作地僊晩登望云一出修门又十年辈流多已珥金蝉衰如蠧叶秋先觉愁似鳏鱼夜不眠辇路疎槐迎驾处苑城残日泛湖天君恩未报身今老徙倚危楼一泫然醉中感怀早嵗君王记姓名只今顦顇客边城青衫犹是鹓行旧白髪新从剑外生古戍旌旗秋惨淡高城刁斗夜分明壮心未许全消尽醉听檀槽出塞声登楼从来好境遍人间无奈劳生自欠闲江近时时吹白雨楼高面面看青山歌声哀怨传三崃行色凄凉带百蛮流落爱君心未已梦魂犹缀紫宸班快晴地濶天门斗柄回今朝红日遍池台新阳苏醒春前栁轻暖医治雪后梅瓦屋螺青披雾出锦江鸭緑抱山来衰翁也逐儿童喜旋拨文书近酒杯雨后集湖上野水交流自满畦芳池新涨恰平堤花藏宻叶多时绽莺占高枝尽日啼绣袂宝帬催结束金尊翠杓共提携白头自喜能狂在笑襞蛮牋落醉题晩登横溪阁楼鼓声中日又斜凭高愈觉在天涯空桑客土生秋草野渡虚舟集晩鸦瘴雾不开连六诏俚歌相合带三巴故乡可望应添泪莫恨云山万叠遮小饮房园宦游到处即忘家况得闲身管物华疎索故人缘病酒折除厚禄为看花泥新高阁初巢燕萍匝荒池已集蛙斟酌人生要行乐灯前起舞落乌纱月下醉题黄鹄飞鸣未免饥此身自笑欲何之闭门种菜英雄老弹铗思鱼富贵迟生拟入山随李广死当穿冡近要离一樽强醉南楼月感慨长吟恐过悲和范待制秋兴策策桐飘已半空啼螀渐觉近房栊一生不作牛衣泣万事从渠马耳风名姓已甘黄纸外光隂全付绿尊中门前剥啄谁相覔贺我今年号放翁睡脸余痕印枕纹秋衾微润覆炉熏井桐摇落先霜尽衣杵凄凉带月闻佛屋纱灯明小像经奁鱼蠧蚀真文身如病骥惟思卧谁许能空万马羣幽居殊方飘泊向谁论小住僧庐亦所欣得饱罢挥求米帖爱眠新着毁茶文摘蔬篮小霑清露斸药鉏轻带湿云从此生涯足幽事宦游虚用半生勤悲秋一抛蓑笠雪溪舟八载凉州复益州才破繁华海棠梦又惊摇落井梧秋晓班无复趋行殿晩境惟思老寝丘病肺经旬疎酒盏愁来惟是上南楼江楼醉中作淋漓百榼宴江楼秉烛挥毫气尚遒天上但闻星主酒人间宁有地埋忧生希李广名飞将死慕刘伶赠醉侯戏语佳人频一笑锦城已是六年留简谭徳称幼舆骨相称山嵒自要闲游不避䜛锦里先生为老伴玊霄散吏是头衔探春苑路花篸㡌看月江楼酒满衫惟恨题诗无逸气媿君阵马与风颿闲意柴门虽设不曾开为怕人行损绿苔妍日渐催春意动好风时卷市声来学经妻问生疎字尝酒儿斟㶑灔杯安得小园寛半亩黄梅绿李一时栽泊公安县秦闗蜀道何辽哉公安渡头今始回无穷江水与天接不断海风吹月来船窗帘卷萤火閙沙渚露下苹花开少年许国忽衰老心折柁楼长笛哀登赏心亭蜀栈秦闗岁月遒今年乘兴却东游全家稳下黄牛崃半醉来寻白鹭洲黯黯江云𤓰步雨萧萧木叶石城秋孤臣老抱忧时意欲请迁都涕已流沂谿射的峰前禹庙东短篷三扇卧衰翁闲携清圣浊贤酒重试朝南暮北风水落痕留红蓼节雨来声满绿蒲丛冲烟莫作悤悤去拟看溪丁下钓筒自云门之陶山肩舆者失道行乱山中有茅舎小塘极幽邃求见主人不可意其隐者也陂池幽处有茅堂井臼萧条草树荒小鸭怯波时聚散病蔬伤蠧半青黄儿童冲雨収鱼网婢子闻钟上佛香我亦暮年思屏迹数椽何计得连墻北窗九陌黄尘早暮忙幽人自爱北窗凉清吟微变旧诗律细字闲钞新酒方草木扶疎春已去琴书萧散日初长破𦍑临罢榰颐久又了铜匜半篆香霜天晩兴薄霜门巷不胜清小立湖边夕照明红颗带芒収晩稻緑苞和叶摘新橙闲评琴价留僧话静听松声领鹤行壮志消磨浑欲尽西风莫动玊闗情累日无酒亦不肉食戏作此诗小筑精庐剡曲旁枵然蝉腹与龟肠酒钱覔处无司业斋日多来似太常云碓旋舂菰米滑风炉亲候药苗香明年更入南山去要试囊中服玊方初夏游凌氏小园水满池塘叶满枝曲廊危榭惬幽期风和海燕分泥处日永吴蚕上簇时闲理阮咸寻旧谱细倾白堕赋新诗从来夏浅胜春日儿女纷纷岂得知临安春雨初霁世味年来薄似纱谁令骑马客京华小楼一夜听春雨深巷明朝卖杏花短纸斜行闲作草晴窗细乳戏分茶素衣莫起风尘叹犹及清明可到家题斋壁二十余年此结茆园公谿父日论交风翻半浦乱荷背雨放一林新笋梢隔叶晩莺啼谷口唼花雏鸭聚塘坳出门行罢还无事借得丹经手自钞地僻地僻天教养散材流年况着鬓毛催青山目绕孤城去画角常随晩照来几净双钩摹古帖瓮香小啜试新醅乘槎不是星躔远无奈先生兴尽回北窗闲咏隂隂緑树雨余香半卷疎帘置一牀得禄仅偿赊酒劵思归新草乞祠章古琴百衲弹清散名帖双钩搨硬黄夜出灞亭虽跌宕也胜归作老冯唐村居初夏煮酒开时日正长山家随分畣年光梅青巧配吴盐白笋美偏宜蜀䜴香风㬉𦂳催蚕上簇雨余闲看稻移秧老夫见事真成晩浪走人间两鬓霜七十七十残年百念枯桑榆元不补东隅但存隐具金鸦觜那梦朝衣玊鹿卢身世蚕眠将作茧形容牛老已垂胡客来莫问先生处不钓娥江即镜湖正月二十日晨起㺯笔深院窗扉晓色迟新愁宿醉两参差雨声欲与梦相入春意不随人共衰零落残梅临小彴纵横野水赴清池物华撩我缘何事似恐頽年渐废诗题菴壁身似蜗牛麤有庐却缘无用得安居地炉封火欺寒雨纸阁油窗见细书熟山僧分馎饦船来溪友饷薪樗闭门莫笑衰頽甚读易论诗亦未疎睡起至园中春风忽已遍天涯老子犹能领物华浅碧细倾家酿酒小红初试手栽花野人易与输肝肺俗语谁能挂齿牙更欲世间同省事勾回蚁战放蜂衙陈阜卿先生为两浙转运司考试官时秦丞相孙以右文殿修撰来就试直欲首送阜卿得予文卷擢置第一秦氏大怒予明年既显黜先生亦几陷危机偶秦公薨遂已予晩歳料理故书得先生手帖追感平昔作长句以识其事不知衰涕之集也冀北当年浩莫分斯人一顾每空羣国家科第与风汉天下英雄惟使君后进何人知大老横流无地寄斯文自怜衰钝辜真赏犹窃虚名海内闻枕上作萧萧白髪卧扁舟死尽中朝旧辈流万里闗河孤枕梦五更风雨四山秋郑䖍自笑穷耽酒李广何妨老不侯犹有少年风味在吴牋着句写清愁先少师宣和初有赠晁公以道诗云奴爱才如萧颕士婢知诗似郑康成晁公大爱赏今逸全篇偶读晁公文集泣而足之士不逢时勇退耕闭门自号景迂生逺闻佳士辄心许老见异书犹眼明奴爱才如萧颕士婢知诗似郑康成早孤遇事偏多感欲续残章涕已倾春游春风隄上草萋萋草輭沙平䕶马蹄似葢微云才障日如丝小雨不成泥千秋观里逢新燕九里山前听午鸡追忆旧游愁满眼綵船曾系画桥西新凉书怀隣曲今年又有年垂髫戴白各欣然先输官庾无逋赋共赛神祠有社钱退傅寄声情缜宻晦翁入梦语蝉聮灯前细与儿曹説蠧简犹堪数世传对食戏咏得饱欣逢嵗小穰时凭野饷诳枯肠橙黄出臼金虀美菰脆供盘玊片香客送轮囷霜后蟹僧分磊落社前姜秋来幸是身强健聊为佳时举一觞冬日室中恰受一蒲团也抵三千世界寛上策莫如扄户坐苦闲犹复取书看蔬青饭輭枝梧老窗白炉新凖备寒堪笑此翁幽独惯却嫌儿女话团栾舟中作晤语无人与遣愁出门聊复㺯轻舟山穿烟雨参差出水赴陂塘散漫流隔叶雄雌鸣谷鸟傍林子母过呉牛数家清絶如图画炊黍何妨得小留村居书事药物枝梧病渐苏门前野老笑相唿春深水暖多鱼婢雨足年丰少麦奴小饮杯盘随事具闲行巷陌倩人扶题诗非复荒村句谁与丹青作画图示客一㸃昏灯两部蛙客来相对半瓯茶典衣未赎身饶蝨治米无工饭有沙每为采菱浮野艇时因买药宿山家青鞋到处堪乘兴不独云门与若耶春晩新緑成隂小雨时幅巾萧散与闲宜燕归赴诉经年别莺晩分疏出谷迟晓枕唿儿投宿酒暮窗留客算残碁翛然此意风尘表正恐羲皇未必知初归杂咏小园五亩剪蓬蒿便觉人间迹可逃尽疏珍禽添尔雅更书香草续离骚药苗可斸携长鑱黍酒新成压小槽老入鹓行方彻悟一官何处不徒劳久雨梅天一日㡬隂晴对酒无聊醉不成巧厯莫能知雨㸃孤桐那解写溪声林深鸟爵来无数草茂鉏耰去即生明日云开天万里御风吾欲过青城午睡梅黄雨足喜初晴投枕华胥梦已成帐底香云凝未散手中书卷堕无声簟纹似水飞蝇避鼻息如雷稚子惊痴腹便便竟何有已将嘲㺯付诸生龟堂初暑沦漪一曲遶茆堂葛帔纱巾喜日长多事林鸠管晴雨依人巢燕度炎凉深枝着子累累熟幽草开花冉冉香安得此时江海上与君袖手看人忙村夜入春雨雪无休日雨止犹隂未快晴万窍怒号风不定半轮斜照月微明百年辛苦农桑业五处暌离父子情但得平安已为幸孤灯残火过三更出游归鞍上口占渺渺烟波飞桨去迢迢野径䇿驴还寄怀楚水吴山外得意唐诗晋帖间每惜好春如我老谁能长日伴人闲世间自是无兼得勋业元非造物悭初夏闲居云液初篘小瓮香风漪乍展北窗凉巢干燕乳虫供哺花过蜂闲蜜满房闭户不知春已去钞书但觉日方长所嗟诗思年来减虚负奚奴古锦囊川云漠漠雨㝠㝠浊酒闲倾不满瓶蚕簇尚寒忧茧薄稻陂初满喜秧青王师䕶塞方屯甲亲诏优民已放丁病起自怜犹健在不须求应少微星恩封渭南伯唐诗人赵嘏为渭南尉当时谓之赵渭南后来将以予为陆渭南乎戏作长句老向人间久倦游君恩乞与渭川秋虚名定作陈惊坐好句真慙赵倚楼栈豆十年霑病马烟波万里着浮鸥就封他日轻裘去应过三峰处处留病中戏咏八十行加二清秋住故山新凉足眠睡旧疾害跻攀雪白纷残鬓栀黄染病颜疲牛卧斜日羸马噍枯菅贫废儿孙学慈生仆妾顽赎衣时已迫贷米嵗方囏斋钵僧嘲薄盘飱客笑悭从今谢还往惟有掩柴闗六言杂兴失马讵知非福亡羊不妨补牢病里正须周易醉中却要离骚举足加刘公腹引手捋孙郎须士气日趋委靡赖有二君扫除广平作梅花赋少陵无海棠诗正自一时偶尔俗人平地生疑饮张功父园戏题扇上寒食清明数日中西园春事又悤悤梅花自避新桃李不为高楼一笛风寄题朱元晦武夷精舎先生结屋绿巖边读易县知屡絶编不用采芝惊世俗恐人谤道是神僊蝉蜕巖间果是无世人妄想可怜渠有方为子换凡骨来读晦菴新着书山如嵩少三十六水似卭郲九折途我老正须闲处着白云一半肻分无夜读范至能揽辔录公卿有党排宗泽帷幄无人用岳飞遗老不应知此恨亦逢苏节解沾衣杂感志士山栖恨不深人知已是负初心不须先説严光辈直自巢由错到今百年鼎鼎成何事寒暑相催即白头纵得金丹真不死摩挲铜狄更添愁感昔行年三十忆南游稳驾沧溟万斛舟常记早秋雷雨霁柁师指㸃说琉球马瘦行迟自一竒溪山佳处看无遗酒垆强挽人同醉散去何曾识是谁贫甚戏作絶句贷米东村待不回钵盂过午未曾开饥肠雷动寻常事但误生台两鹊来北斋孤坐破三更庭户无人有月明数种袴襦秋未赎羡他邻巷捣衣声籴米归迟午未炊家人窃闵乃翁饥不知㺯笔东窗下正和渊明乞食诗宋元诗会卷三十九宋元诗会卷四十钦定四库全书宋元诗会卷四十兵部主事陈焯编朱熹远游篇举坐且停酒听我歌远游远游何所至咫尺视九州九州何茫茫环海以为畺上有孤凤翔下有神驹骧孰能不惮远为我游其方为子奉尊酒击铗歌慨慷送子临大路寒日为无光悲风来远壑执手空徊徨问子何所之行矣戒闗梁世路百艰难出门始忧伤东征忧旸谷西游畏羊肠南辕犯疠毒北驾风裂裳愿子驰坚车躐险摧其刚峩峩既不支琐琐谁能当朝登南极道暮宿临太行睥睨即万里超忽凌八荒无为蹩躄者终日守空堂拟古离离原上树戢戢涧中蒲娟娟东家子郁郁方幽居濯濯明月姿靡靡朝华敷昔为春兰芳今为秋蘼芜寸心未销歇託体思同车绮阁百余尺朝霞冠其端飞櫩丽远汉曲楹何盘桓清谣发徽音一唱再三叹借问谁为此佳人本邯郸微响激流风浮云惨将寒为言何所悲游子在河闗不恨久离濶但忧芳嵗阑愿为清宵梦燕昵穷余欢上山採薇蕨侧径多幽兰采之不盈握欲寄道里艰沈忧念故人长夜何漫漫芳馨坐销歇徘徊以悲叹佳月朗秋夜蟋蟀鸣空堂大火西北流河汉未渠央野草不复滋白露结为霜梁燕起高飞云雁亦南翔念我同心子音形阻一方不念执手欢隔我如参商寓龙不为泽画饼难充肠金石徒自坚虚名真可伤高楼一何高俯瞰穷山河秋风一夕至惟悴已复多寒暑逓推迁嵗月如頽波离骚感迟暮惜誓闵蹉跎放意极驩虞咄此可奈何邯郸多名姬素艳凌朝华妖歌掩齐右缓舞倾阳阿徘徊起梁尘繂縩纷衣罗丽服乘竒芬顾我长咨嗟愿生乔木隂夤缘若丝罗夫君沧海至赠我一箧珠谁言君行近南北万里余结作同心花缀在红罗襦双垂合欢带丽服眷微躯为君一起舞君情定何如友人黄子衡欲之上庠以诗留行若士有竒操久压山林卑奋衣千里道已与亲友辞子行何悠悠世路方如兹归来亦何日车马光陆离幽兰生前林擢置白玊墀不以芳意远结根终不移愿子崇明德潜跃贵因时悲风静夜听乔木嵗寒姿何以回轩驾千载相与期古意兔丝附朴樕桂树生高冈弱蔓失所依佳木徒苍苍两美不同根高下永相望相望无穷期相思谅徒为同车在梦想忽觉泪沾衣不恨嵗月遒但惜芳华姿严霜委百草坐恐及兹时盛年无再至已矣不复疑春日言怀春至草木变郊园犹掩扉兹晨与心会览物徧芳非桃萼破浅红时禽恱朝晖泉谷暖方融原田水初肥东作兴庶甿嵗功始在兹端居适自慰世事复有期终然心所向农亩当还归酬祕阁张丈简寂之篇劳农会稽宅息驾丹元乡丹元不可见翠壁空云房是时中春月暄风发新阳白水注幽壑緑树敷崇冈俯听足怡悦仰观共徜徉班坐得瑶草倾壶得琼浆长吟游仙诗乱以招隐章忽忽林景西踌躇申慨慷坐上江湖客兀傲须睂苍逸气迈霄汉英词吐琳琅思与泉石胜韵随笙鹤翔追游不敢及咏叹可能忘秋懐懐疴坐竟日晩色散幽树寂厯候虫悲沆瀁碧草露端居兴方淡沈黙自成趣羽觞欢独持瑶琴谁与晤空知𤣥思清未惜年华度美人殊不来嵗月空迟暮赋归云洞人生信多患吾道初不穷云何感慨士伏死嵁巗中宜阳古道周窍石何嵌空穷幽厯肺腑履坦开房栊颇疑有畸人往昔寄此宫岁月讵云㡬井灶无遗踪我来记清秋归途渺穷冬兴怀重幽讨永啸回长风风回云气归洞口春蒙蒙信美非人境出门吾欲东宿黄沙以上如翠浪涌分韵得如字日中秣吾马日暮膏吾车﨑岖陟南岭浩荡凌八区夜雨荐峰前朝登碧琳墟苍茫永歗罢翕忽清景徂去此二三子我行将何如崔嵬正丘垤万里思南图释奠斋居理事未逾月簿书终日亲简编不及顾几阁积埃尘今辰属斋居烦跼一舒伸瞻聎庭宇肃仰首但秋旻茂树禽啭幽忽如西涧滨聊参物外趣岂与俗子羣寄题金元贞长泰面山亭抗心尘境外结宇临秋山乘高一骋望表里穷遐观衆崿互攒列连冈莾萦环阳崖烟景舒隂壑悲风寒碧草晩未凋林薄已复丹仙人羡门子岁晩当来还还家即事献歳事行役徂春始言归昔往草未芳今来翠成帏扶疎满园隂时禽互翻飞丛萱亦已秀丹葩耀晨辉即事谁与娱淹留自忘机日暮复出门怅然心事违古人不可见独掩荒园扉和林怿之黄云之句兼简同游诸兄登览日云晏归车𦕈重冈天风振余旟夕露沾我裳数子情未厌春山杳茫茫还瞻长江白迥眺飞云黄当念尘中友心期邈相望无为跨鸿鹄决起凌青苍宿石岊馆春江日东注我行遡其波扬帆指西澨两岸青山多青山自逶迤飞石空嵯峨緑树生其间幽鸟鸣相和搴篷骋遐眺击楫成幽歌独语无人晤兹懐竟如何过武夷作㺯舟縁碧涧栖集灵峰阿夏木纷已成流泉注惊波云闗启茫茫高城郁嵯峨眷言羽衣子俛仰日婆娑不学飞仙术累累丘塜多斋居闻磬幽林滴露稀华月流空爽独士守寒栖高斋絶羣想此时隣磬发声合前山响起对玊书文谁知道机长川上见月归示同行者川上偶携手皓月起林端一舒临流望𤣥露已先漙归掩荒园扉更怯衣裳单清夜谁晤言独处难为欢同安官舎夜作官署夜方寂幽林生月初闲居秋意远花香寒露濡故国异时节欲归怀简书聊从西轩卧尘思一萧疎秋兰已悴以其根归学古秋至百草晦寂莫寒露滋兰皋一以悴芜秽不能治端居念离索无物遗所思愿言託孤根嵗晏以为期雪亭危亭竹栢间峭蒨日幽絶朔风一以厉爱此枝上雪仰悲𤣥景驶俯叹羣芳歇不用此时来那知嵗寒节客舎听雨沈沈苍山郭暮景寒余清春霭起林际满空寒雨生投装即虚馆檐响通夕鸣遥想山斋夜萧萧木叶声月夜述怀皓月出林表照此秋牀单幽人起晤叹桂香发窗间高梧滴露鸣散髪天风寒抗志絶尘氛何不栖空山斋居感兴泾舟胶楚泽周纲已陵夷况复王风降故宫黍离离至圣作春秋哀伤实在兹祥麟一以踣反袂空涟洏漂沦又百年僭侯荷爵珪王章久已丧何复嗟叹为马公述孔业託始有余悲拳拳信忠厚无乃迷先㡬东京失其御刑臣㺯大纲西园植姦秽五族沈忠良青青千里草乘时起陆梁当涂转凶悖炎精遂无光桓桓左将军仗钺西南疆伏龙一奋跃凤雏亦飞翔祀汉配彼天出师惊四方天意竟莫回王图不偏昌晋史自帝魏后贤盍更张世无鲁连子千载徒悲伤晋阳启唐祚王明绍巢封垂统已如此继体宜昏风麀聚渎天伦牝晨司祸凶干纲一以坠天枢遂崇崇滛毒秽宸极虐焰燔苍穹向非狄张徒谁办取日功云何欧阳子秉笔迷至公唐经乱周纪凡例孰此容侃侃范太史受说伊川翁春秋二三策万古开羣䝉放勋始钦明南面亦恭已大哉精一传万世立人纪猗欤叹日跻穆穆歌敬止戒獒光武烈待旦起周礼恭惟千载心秋月照寒水鲁叟何常师删述存圣轨飘飖学仙侣遗世在云山盗启元命祕窃当生死闗金鼎蟠龙虎三年养神丹刀圭一入口白日生羽翰我欲往从之脱屣谅非难但恐逆大道偷生讵能安西方论缘业卑卑喻羣愚流传世代久梯接凌空虚顾盼指心性名言超有无㨗径一以开靡然世争趋号空不践实踬彼榛棘途谁哉继三圣为我焚其书卜居卜居屏山下俯仰三十秋终然村墟迥未惬心期幽近闻西山西深谷开平畴茆茨十数家清川可行舟风俗颇淳朴旷土非难求誓捐三径资往遂一壑谋伐木南山顚结庐北山头耕田东溪岸濯足西水流朋来即共懽客去成孤游静有山水乐而无身世忧着书俟来哲补过希前修兹焉毕暮景何必营莬裘白鹿洞书院昔人读书地町疃白鹿场世道有升降兹焉更表章矧今中兴年治具一以张絃歌独不嗣山水无辉光荒榛适剪除圣谟已汪洋亦有皇华使肻来登此堂问俗良恳恻怀贤增慨慷雅歌有余韵絶学何能忘开先潄玊亭竒哉康山阳双剑屹对起上有横飞云下有瀑布水崩腾复璀璨佳丽更雄伟势从三梁外影落明湖里平生两仙句咏叹深仰止三年落星湾怅望眼空眯今朝随杖屦得此㺯清泚更诵玊虹篇尘襟谅昭洗简寂观高士昔遗世筑室苍崖隂朝真石坛峻炼药古井深结交五栁翁屡赏无絃琴相携白莲渚一笑倾夙心晩岁更市朝故山锁云岑柴车竟不返鸾鹤空遗音我来千载余旧事不可寻四顾但絶壁苦竹寒萧掺归宗寺金轮紫霄上宝界鸾溪边往昔王内史愿香有余烟千年今一归景物还依然涧水既荡潏山花亦清妍不辞原隰劳乐此宾从贤访古共纡郁劳农独勤拳怜我乖胜践裂牋寄真诠逃禅公勿遽且毕区中缘康王谷水帘循山西北骛﨑岖几经丘前行荒蹊断豁见清溪流一涉台殿古再涉川原幽萦纡复屡渡乃得寒巖陬飞泉天上来一落散不収披崖日璀璨喷壑风飕飗追薪爨絶品瀹茗浇穷愁敬酹古陆子何年复来游游天池三年落星渚北望天池山临风几浩叹欲往无飞翰今朝复何朝陟此青云端高寻已竒絶俯瞰何其寛西穷濂溪源东尽湓城闗渺然沧波外淮山碧连环我意殊未极更思出尘寰何当驾轻鸿八表须臾间视此长江水滔滔傥西还题霜杰集先生人物魏晋间题诗便欲倾天悭向来无地识眉宇今日天遣窥波澜平生尚友陶彭泽未肯轻为折腰客胸中合处不作难霜下风姿自竒特小儒阀阅金匮书不滞周南滞海隅枌榆连隂一见晩何当挽袖凌空虚秋夜叹秋风淅沥鸣清商秋草未死啼寒螀幽人夜半起晤叹仰视河汉天中央河汉西流去不息人生辛苦何终极苍山万叠云气深去錬形魂生羽翼寿母生朝秋风萧爽天气凉此日何日升斯堂堂中老人夀而康红颜緑鬓双瞳方家贫儿痴但深藏五年不出门庭荒灶陉十日九不炀岂办甘脆陈壶觞低头包羞汗如浆老人此心久已忘一笑谓汝庸何伤人间荣耀岂可常惟有道义思无疆勉砺汝节弥坚刚熹前再拜谢阿娘自古作善天降祥但愿年年似今日老莱母子俱徜徉小集梵天寺坐间雨作已复开霁步至东桥玩月杰阁翔林杪披襟此日闲层云生薄晩凉雨徧空山地迥衣裳冷天高澄霁还出门迷所适月色满林闗梵天观雨持身乏古节寸禄久栖迟蹔寄灵山寺空吟招隐诗读书清磬外看雨暮钟时渐喜凉秋近沧洲去有期十五日再登祝融用台字韵江流围玊界天影抱琼台拄杖烟霄外中巖日月回箕山藏遁许呉市隐仙梅一笑今何在相期再举杯安仁晓行夙驾安仁道行行得自娱荒山围野濶逺树出林孤景晦长烟合天寒碧草枯归心怀往路极目尚平芜宿休菴用徳功壁间韵赠陈道人暮入千峰里寒栖一草菴室连丹灶煖厨引石泉甘尘虑纷难到神光耿内含非君有道气孤絶讵能堪晩望禾黍弥平野凄凉故国秋清霜凝碧树落日翳层丘览物知时变为农觉歳遒不堪从吏役憔悴欲归休安溪书事清溪流不极夕雾起岚隂虚邑带寒水悲风号远林涵山日欲晦窥阁景方沈极目无遗眺空令愁寸心梅花开尽不及吟赏感叹成诗忆昔身无事寻梅只怕迟沈吟窥老树取次折横枝絶艳惊衰鬓余芳入小诗今年何草草政尔负幽期即事有怀寄彦辅仲宗二兄一水方涵碧千林已变红农収争暖日老病怯高风徙倚非无计心期莫与同向来欢会处离合太悤悤酬知府府判二丈志士怀韬略竒兵吼镆干闗河那得往肝胆不胜寒壮节悲如许雄图渺未䦨皇舆方仄席陋巷敢求安登定王台寂寞番君后光华帝子来千年余故国万事只空台日月东西见湖山表里开从知爽鸠乐莫作雍门哀和题吕少卫教授藏书阁西楼谁与共闲居茂树婆娑清昼余大隐祗今同一壑行吟非昔似三闾揣摩心事惟黄卷料理家传亦素书更凿寒泉供潄石世纷宁拟问焉如数日前与判院丈有宋村之约雪中有怀奉呈云垂天濶岁将阑一室翛然独掩闗拥褐不知风折木开轩惟见雪漫山𤣥空杳霭低迷外碧树璁珑掩映闲吟罢左思招隐句扁舟无路过长湾舫斋扁舟容与小房栊揺飏帘旌蜀锦红两岸蒹葭秋色里一川烟浪夕阳中漫愁滟滪双蓬鬓未怯江湖万里风筑室水中聊尔尔何须极浦望朱宫秋香径门外黄尘没九逵坊中丛桂长樛枝三秋冷蕊从开落终岁清隂不改移幽径祗愁空翠滴浓香一任晩风吹攀援却恨王孙远惆怅千林欲暮时雪后惆怅江村几树梅杖藜行遶去还来前时雪压无寻处昨夜月明依旧开折寄遥怜人似玊相思应恨劫成灰沈吟日落寒鸦起却望柴荆独自回和张彦甫看雪栖贤夜来春雪徧林丘却喜风威晓便収好上篮舆闲纵目休将衲被苦䝉头微官正愧逍遥社胜日犹堪汗漫游欲出林闗恋瑶草不妨樽酒更淹留晩蔬园未觉闲来岁月频荷鉏方喜土膏匀连畦已放瑶簪露覆地行看玊本新小摘登盘先饷客晩炊当肉更宜人却怜寂寞公仪子拔尽园蔬不叹贫次秀野韵史君帘阁对脩筠起看名园雨后春便赋新诗留野客更倾芳酒酹花神未酬管乐平生志且作羲皇以上人祗恐功名相迫逐不容老子卧漳滨次韵咏雪一夜同云匝四山晓来千里共漫漫不应琪树犹含冻翻笑杨花许耐寒乘兴正须披鹤氅瀹甘犹喜破龙团无端酒思催吟笔却恐长鲸吸海干开门惊怪雪交加乱落横飞讵有涯密竹不妨呈劲节早梅何处覔残花山隂客子须乘兴洛下先生想卧家病废杯觞寒至骨哦诗无复更豪夸奉和某侍郎使君唱酬西湖作越王城下水融融此乐从今与衆同满眼芰荷方永日转头禾黍便西风湖光尽处天容濶潮信来时海气通酬唱不夸风物好一心忧国愿年丰䝉恩许遂休致陈昭远文以诗见贺已和答之复赋一首阑干苜蓿久空槃未觉清羸带眼寛老去光华姦党籍向来羞辱侍臣冠极知此道无终否且喜闲身得暂安汉祚中天那可料明年大岁又涒滩寄云谷瑞泉菴主忆昔诛茆日山房我自名风埃犹俗累烟雨负巖耕多谢空门侣能同物外情肯来分半壑聊尔度平生少待清秋日闲寻逺岳盟不知谁是客一笑絶尘缨采菱舟湖平湖水碧桂櫂木兰舟一曲菱歌晩惊飞欲下鸥祝孝友作枕屏小景以霜余茂树名之山寒夕飈急木落洞庭波㡬叠云屏好一生秋梦多示西林可师身世年来欲两忘一春随意住僧房行逢旧隐低回久绿树莺啼清昼长入瑞巖道间得四絶句呈彦集克父二兄清溪流过碧山头空水澄鲜一色秋隔断红尘三十里白云黄叶两悠悠山茶江南池馆压深红零落荒烟细雨中却是北人知爱惜数枝和雪上屏风秋日一雨生凉杜若洲月波㣲漾緑溪流茆檐归去无尘土淡薄闲花遶舎秋梅姑射仙人氷雪容尘心已共彩云空年年一笑相逢处长在愁烟苦雾中吕祖谦送宋子华通判长沙骚人故悲秋九辨播三楚宋公旧题壁文彩照潭府千载得君侯遥遥接华绪还当初秋天又进湖湘橹当家多胜事此役可兼取江山日日新一若相劳苦木脱献羣峰云生失前浦况持别乘权光华动徒旅元戎下分庭百史羣趋庑后车载仁风习习被南土预知潢池盗无复惊枹鼓政当劝卖剑不必禁挟弩入献有訏谟论赏骈圭组临分一杯酒不为离愁举野步石梁俯清流苔髪明可数茆檐春昼长寂寂亭隂午鸟啼花径深风絮浩无主幽人不可觌棋声时出戸寄章冠之章侯平生一诗囊酬风酢月徧四方浩歌姑孰酒淋浪醉唿太白同举觞遂登浮玊临渺茫江涛挟笔益怒张沙头倚樯乐未央兴阑忽上秋浦航门前槐花日夜黄闭门琢诗声绕梁白袍纷纷渠自忙飘然邂逅非所望自言久厌世锁缰合眼巳梦庐山苍君才甚硕气方刚身虽欲隐文则彰江湖故人半朝行左推右挽摩天翔而我戢翼甘摧藏不能与俗相迎将径当行前扫山房俟君功成还故乡却驾柴车迎路旁方斋行世皆尚圆君独方富贵可取君不忙闭门读书声琅琅旧书重叠堆在牀㸃勘同异分边旁运精竭思心力彊十年足不离僧房荒山野路秋水长客虽欲至嫌路妨幽兰无人为君芳采菊落英充糇粮客即不来有余香题归庵云壁开苍崃风林卷翠涛诸松皆老大一嶂独孤高发兴虽公等寻幽许我曹秋光端可赋不是楚人骚城楼城峻先迎月帘疎不隔风棋声传下界雁影没长空岛屿秋光里楼台海气中登临故待晩雨外夕阳红苏仁仲计议挽章幽栖略具便休官帝遣蒲轮唤不还大似文元居道院又如白傅过香山梦囘帷幄青㝠上醉堕风波浩荡间向使胸中有荣辱那能八十鬓毛斑贺车驾幸祕书省麟台高桞识雕舆共记中兴幸省初黄道再传天子跸青编重入史臣书需云下际君恩盛晨露高张乐节舒若写鸿猷叅大雅定非周鼓颂田渔春日短短菰蒲绿未齐汀洲水暖雁行低桞隂小艇无人管自送流花下别溪檐铎无声鸟语稀径深钟梵出花迟日斜徧遶谿南寺未信东风属酒旗陈亮谪仙歌清夜独坐天地无声星斗动摇欣观李白集高吟数篇皆古今不经人道语骚章逸句洒然无留思寥寥数百年间扬鞭独步吾所起敬起慕者太白一人而已感叹久之恨无人能继太白后因成谪仙歌用以祝太白举觞以酬太白太白有灵其听我声知我意矣太白字太白清风肺腑明月魄扬鞭独步止一人我诵太白手屡拍尝闻太白长庚星夜半星在天上明仰天高声呌李白星边不见白应声又疑白星是酒星银河酿酒天上倾奈无两趐飞见白王母池边任解酲欲游金陵自采石翫月乘舟归赤壁欲上箕山首阳巅看白餐雪水底眠紫烟又不知在何处潄瑶泉酌霞盃怅望不见骑鹤来白也如今安在哉我生恨不与同时死犹喜得见其诗岂特文章惟足法凛凛气节安可移金銮殿上一篇颂沈香亭里行乐词此特太白细事耳他人所知吾亦知脱鞾奴使高力士辞官妾视杨贵妃此真太白大节处他人不知吾亦知歌其什鬼神泣解使青塜枯骨立唿其名鬼神惊惟有羣仙侧耳听我今去取崑山玊将白仪刑好彫琢四方上下常相随江东渭北休兴思会须乞我干坤造化儿使我笔下光焰万丈长虹飞廷对应制天朝锐意急英贤澒洞边尘七十年际遇风云凡事别积功日月壮心愆管萧器小谁能识孔孟人存用则传惭负寿皇勤教育奏篇半彻冕旒前及第谢恩和御赐诗韵云汉昭回倬锦章烂然衣被九天光已将徳雨平分布更把仁风与奉扬治道修明当正宁皇威震叠到遐方复讐自是平生志勿谓儒臣鬓髪苍陆九渊象山我家应天山山高数百丈上开园池美林壑千万状西山有龙虎烟霞耿相望寒清漾微波暖翠围层嶂天光入行舟野色随支杖吾党二三子幽赏穷清旷引兴谷云边题名巖石上碧桃吹晓笙𤣥鹤惊春帐一笑咏而归千载应可尚陆九韶玊兔泉玊兔爱佳水饮之化为石规圆立山趾皎洁凌皓魄应厌旧经躔盈稀缺多夕一从寄兹踪表表无晦蚀光彩虽暂埋体素多不易神物岂终潜早晩照九域黄干答曾伯玊借长编白露下百草迅商薄脩林幽人起长叹感此节物深揽衣自徘徊抚剑还悲吟丈夫各有志莫作儿女心涉远当疾趋畏影须就隂愿言理轻车去上南山岑九日早发桃枝岭登山岂不乐况此风露清排檐夜雨滴诘旦天空明欢然金石交要我林泉盟支笻趂汗漫勇往不计程一水何萦纡千峰郁峥嵘仰视流云驰俯听幽壑鸣班荆得所适斗酒聊共倾人生会有累聚散如浮萍今晨谐胜游异日难忘情意惬各赋诗庶以纪此行道间观瀑布行行益以远惬此心期幽一径险复夷千林密相樛回首天际山矗靣县飞流银潢倚石壁玊龙下山湫光摇日璀璨势激风飕飗可望不可亲神往形独留眷言桃枝山久怀卜筑谋岂无一日闲努力穷㝠搜侍文公饮浮翠用刘叔通韵凉风振幽壑隂云翳前山高怀励清秋适意林莽间烟横万家井水净双溪湾徙倚暮忘归人境相与闲游子独何为千里方言还陪此杖屦游忘彼道路艰心期更他岁依巖结柴闗谗人监谤兆周蹙偶语挤秦亡古风下刺上国步安且彊靖康发深痛熙丰启余殃惜哉天子明未免谗者伤谗者亦何为君子名愈彰拜文公先生墓下暝投大林谷晨登崒如亭高坟郁嵯峨百拜双泪零白杨自萧萧宿草何青青悲风振林薄猿鸟为悲鸣音容久寂寞欲语谁为听空使千载后儒生抱遗经与胡伯履白露下百草𤣥云翳崇冈游子暮何之倐若孤雁翔朝发长沙渚夕息湘山阳飞鸣念俦侣慷慨增悲伤故人怀我深远寄金玊章开缄且疾读慰此饥渴肠是时届中火朔风扫枯黄岁月能㡬何皋兰结微霜脂车策良马日暮道正长徒仆审驱驰前途畏榛荒劣质苦难任白云怀故乡南山一舎隔矫首空西望送章元徳司理罢官归永嘉送君北门坂遥望东瓯路峨峨白鹤岭渺渺飞鸾渡上有虎豹嗥下有蛟龙怒车马坚且良维檝夙已具褰裳涉其险万怪不足惧世路剧羊肠皦皦诚易污但能心无愧穷达安所遇毋为婉娈者暂蹶辄惊顾生平麋鹿姿处世叹多忤胡为展良觌握手便如故高怀发鍼石正论谐韶濩情亲复告别欲语谁与晤干坤一逆旅日月双脱兔寒儒守蓬荜白首困章句期君以远大庶足慰迟暮十二日复归桃枝岭大溪章溪溪水清上寮下寮山路平三山屹立相掎角百里连亘如长城仰干云霄不盈尺俯视天高浮寸碧闲云吞吐溢涧谷飞泉喷洒下石壁中有一山名芙蓉端冕正色羣山空望之令人起敬悚僧言直与衡岳同坡陀突兀作云洞虎豹蹲踞栖鸾凤闻道前朝开辟日曾住浮屠几千衆我来已作五日行皇天一雨复一晴穹林杳霭非人世手接羣仙朝玊京晓来更向山前去忽到山翁栖隐处却忆桃源洞里人日出烟销忘旧路游灵洞巖歌深巖突兀山之阿足履危磴攀藤萝巖下清泉响环珮巖前古木交枝柯当中洞门忽开豁上有石屋高嵯峨干坤开辟藴奇特鬼神守䕶仍挥呵重门黯淡不可入以火来照所见多出门小洞亦竒絶神龙奋怒吞蛟鼍胜景如此难可得手倚石壁频摩挱安有雄思如县河千言落笔仍高歌访高佥判所居远树分高下平洲半有无短亭低密竹小艇隐寒芦转浪鱼深入斜阳鸦乱唿自慙贵公子未老赋归欤甲子语溪闵雨塘中龙骨高数层龟坼田中纵复横青裠箬笠倚车卧但有空车无水声牛女盈盈河汉旁清风肃肃吹罗裳朱门达旦听歌曲莫遣浓隂蔽夜光王阮题严陵钓台题钓台多矣大槩高之尔未有明其意者也光武既定天下深惩王氏之祸原于张禹孔光之流故昔之所谓坐论者一切吏之时或叱咤侯霸等俛首而已先生道高千古岂能堪此虽以礼聘不以礼答项枕卧语又从而蹸践之使知已之不足骄士必不少留古语云使骐驎可系而羁兮岂云异夫犬羊此则先生之志也其首阳之流乎为赋小诗以发千载一笑西都庸庸生祸胎东都切切绳公台平生故人苦畏辱坐定白云那肯来沈㡬深略满帝腹且憩先生一双足使知天上麒麟儿不似犬羊甘豢畜渭滨老叟不自持为人人以鹰名之岂识桐江一竿竹依旧秋风鱼正肥古来贤者亦避世往往适逢天地闭得如建武亦不恶又值首阳难降志山木隂隂江面寒此天别在壶中寛㡬曾流出桃花去宝气自骇人间观当时不愿世知已称到于今却如此塞马得失天好还千驷齐侯不穷理题高远亭小携樽酒作清游行到方壶最上头山在断霞明处碧水从白鸟去边流苦无妙句窥天巧赖有名亭慰客愁从此江南添胜景未应独数庾公楼龙塘久别乘月再到奉呈同社龙塘畴昔擅云烟破月重来倍爽然浮玊北堂三万顷扁舟西子二千年青山识面争迎櫂白鹭知心不避船华髪翛翛更何往一茅终在此桥边巩仲至夜雨晓起方觉夜雨鸣檐送五更不惊高卧最多情窗间细视花无恙墙外随听屐有声数把柔丝堤栁嫩一奁方镜闸波清出门眼界殊明洁但觉春寒处处生离建旅中多得早朝晴野润衣襟苦未清时时数㸃雨犹落隐隐一声雷不惊山入夏来差觉老花从春去久无情长汀又涉来时路麦陇桑村小问程韩元吉红梅不随羣艳竞年芳独自施朱对雪霜越女谩夸天下白寿阳还作醉时粧半依脩竹余真态错认夭桃有暗香月底瑶台清梦到霓裳新换舞衣长送陆务观得倅镇江还越高文不试紫云楼犹得声名动九州金马渐登难避世蓬莱已近却回舟烧城赤舌知何事许国丹心惜未酬归卧镜湖聊洗眼雨余层壑正奔流雨中闻伯恭至湖上莫嫌鞭马踏春泥茶鼎诗囊偶共携山色雨深看更好湖光烟接望还迷连天花絮飞将尽夹道蒲荷长欲齐官事得闲须洗眼蓬壶只在帝城西韩琥夏日片月生林白沿流涧亦明幽人方独夜山寺有微行野处偏宜夏贫家不厌晴熏风吹老鬓腐草见飞萤秋懐地僻稀人迹重林目自虚鸟飞晨气外蝉噪晩凉初余润从侵屦浮埃倦整书樵渔时上下闭户又何居木末芙蓉起亭亭緑且青墙犹承片瓦窗不碍疎櫺次第花擎葢纵横叶展屏石丁谁主者仙岂待沈㝠拥砌丛生菊何闗老意多浇花惊易燥耘草喜成科枕腊犹宜睡餐香岂待哦渊明藏不尽满把尚婆娑秋声连夜起秋意雨来时睡觉风生屋凉须水到池交游稀自好出入懒方宜只被章泉误书题又寄诗十三日南山春雪未全消路竝浮梁步石桥深緑渐归高栁叶浅红初上小梅梢悄寒寺院钟声起昏暮人家烛影揺一夜东风吹酒醒梦囘花月是元宵晩春幽砌疎畦送晩春水流山静见闲身行吟散去风光好熟睡醒来雨气新木笔岂非浓意态石楠终是淡精神莺声圆处鹃声急景物方知不负人寒食晓色犹笼淡淡烟花间行过小溪边人家寒食当晴日野老春游近午天吹尽海棠无步障开成山栁有堆绵唿儿覔友从邻伴闲看村农又下田宋元诗会卷四十宋元诗会卷四十一钦定四库全书宋元诗㑹卷四十一兵部主事陈焯编张栻游静福山朔风天外来寒色方严冽驾言道山游苍松挺劲节羣鸦竞鸣噪乱啄青山雪羽衣去千年髙峰挂霜月送朱元晦君侯起南服意气凌九州聿登文石陛忠言动宸旒坐令声利场缩颈仍包羞郄来卧衡门无媿自日休尽收湖海意仰希洙泗游不逺关山阻为我再月畱遗经得䌷绎心事两绸缪惟兹断金友出处宁殊谋南山对牀话匪为林壑幽白云政在望归袂风飕飕朝来出别语已抱离索忧漓山漓江即湘江濈濈清见石其东列羣峰秋水碧复碧日出雾露收草径上逼侧凭栏舒望眼已足慰畴昔㪅窥岩穴胜创见为惊惕如何数里间竒观屡接迹寛同厦屋深划若巨灵擘日月递光景风云变朝夕石桥几年成乳窦一时滴神龙旧隐处仰视多辟易蜕迹凛犹存隐隐印霜嵴下有澄湫㴱余波潄苍壁往者已仙去来者此其宅薄晩叩松关风过声索索聊麾车骑退容我且散策郄望訾家洲轻舫渡前碛回首烟树林已复挂蟾魄宇旷凈余滓羣物被光泽河洲寄遐思空岩皎虚白清辉犹可窥水色相激射天边与川上亭亭如合璧居然广寒游不用假六翮岳麓书院游观不作难唿舟渡清泚新晴宿潦净羣山政如洗上方凭危栏万象见根柢寒泉自可㪺况复杂肴醴髙谈下夕阳邂逅𤣥钥启中流发浩歌月色在波底送杨廷秀平生风雨夕每念名节难穷冬百草歇手自种瑯玕吾子三十策字字起三叹岂欲求人知正自方寸殚请哦硕人诗匪为乐考槃题城南书院招元晦积雨欣始霁清和在此时林叶既敷荣禽声亦融怡鸣泉永不穷湖风起沦漪西山卷余云逾觉秀色滋层林丛绿间爱彼松栢姿青青初不改似与幽人期仲春过阳江亭子亭古危临岸林幽巧近城烟容随雨住花片着溪清春事已如许客懐随与倾亭前几株树满意欲敷荣九日与宾佐登龙山晓风猎猎笛横秋泽国山河九日游万里烟云归老眼千年形势接中州丘原到处堪懐古萸菊随时岂解愁此日此心谁共领朝宗江汉自东流落梅清溪雨过小桥东落月纷纷水暎红五夜客愁花片里一年春事角声中歌残玊树人何在舞破香衫曲未终郄忆孤山醉归路马蹄残雪衬东风苏云卿还张德逺书币题诗蔬圃壁间多年别作一番风谁料声名达帝聪自有时人求富贵莫将富贵污苏公杨万里新秋晩酌匡牀东乡坐秋风忽凄其老夫衰病骨急令闭东扉西扉亦半掩压风作东吹何必风及我风入凉自驰晩蝉是谁说我饮渠便知飞从何方来径集庭树枝三叹复九咏话尽新秋悲我老悲已㤀汝语复为谁老乌啼一声不知蝉所之苏木滩滩雪清溅眸滩雷怒醒耳落洪翠壁立跳波碧山起船进若战胜船退亦游戏若非篙师苦进退皆可喜忽逢下滩舟掀舞快云驶何曽费一櫂才瞬已数里㑹有上滩时得意君勿恃闻一二故人相继而逝感叹书懐故人昔同朝与游每甚欢岂缘势利合相得文字间有顷各补外不见今六年我来荆溪上敲榜索租钱故人复双入飞上青云端我虽世味澹羡心能恝然忽传故人去得书墨未干又传故人亡惊悼摧肺肝鼎贵良独佳安贫未遽贤向以我易彼安知不作难今以彼易我试问谁当悭如何捐此躯必要博好官顾谓妻与子官满当归田我贱汝勿羞我贫汝勿叹従汝丐我身百年庶团栾妻子笑答我脩短未易言冨贵必速殒郭令当夭残贫贱果永算颜子夀必延我复答渠道薄命我自怜我福肯如郭我徳敢望颜造物本啬与我乃多取旃借令彼不怒退者我独安汝言自有理我意不可还暮宿半涂朝日在我东夕日在我西我行日亦行日归我未归势须就人宿逺近或难期平生太疎放似黠亦似痴如何今日行不以衾枕随幸逢春小暄倒睡莫解衣借令今夕寒我醉亦不知次日醉归日晩颇欲归主人苦见留我非不能饮老病怯觥筹人意不可违欲去且复休我醉彼自止醉亦何足愁归路意昏昏落日在岭陬竹里有人家欲憩聊一投有叟喜我至唿我为君侯告以我非是俛笑仍掉头机心久已尽犹有不下鸥田父亦外我我老谁与游跋马公弼省干出示山谷草圣浣花醉图涪翁浣花醉图歌歌词自作复自写少陵无人张颠死以翁奄有二子者不论钗股与锥沙更数旱蛟及惊蛇诗仙不合兼草圣鬼怒天嗔敎薄命人言爱书缘爱贤紫眉未必胜青编旧时鬼门关外客如今一字抵尺璧何须千载空相忆送王监簿民瞻南归潮头打云云不留月波泼窗窗欲流夜寒报晴岂待晓天公端为卢溪老卢溪在山不知年卢溪出山即日还黄纸苦催得高卧青霞成癖谁能那诏谓先生式国人掉头已复烟林深路傍莫作两疏看老儒不用槖中金题严州新堂郡圃旧亭面东了无所见太守曹仲本撤材易地为堂贸地以广之正对南山经始小筑觉江山辐凑因得长句新堂略有次第否忙里从公一来觑是时新秋收旧雨小风吹花掠巾屦江山只道不解语云何惠然堂上聚北山故挽南山住东溪不遣西溪去向来天藏在何处遭公拈出天不拒旧亭不为作山主背山起楼何以故㪅烦好手铲东阜放出钓台寸来许谢唐徳明惠笋高人爱笋如爱玊忍口不餐要添竹云何又遣十辈来昏花两眼为渠开贩夫束缚向市卖外强中干美安在锦纹犹带落花泥不论烧煑两皆奇猪肝累人真可怍以笋累公端不恶上元夜里俗粉米为茧丝书吉语置其中以占一岁之祸福谓之茧卜因戏作长句去年上元客三衢冲雨看灯强作娱今年上元家里住村落无灯惟有雨隔溪丛祠稍箫鼓不知还有游人否儿女炊玊作茧丝中藏吉语黙有祈小儿祝身取官早小女只求蚕事好先生平生笑儿痴逢塲亦复作儿戏不愿着脚金华殿不愿増巢上林苑只哦少陵七字诗但得长年饱喫饭心知茧卜未必然醉中得卜喜欲癫钓雪舟中霜夜望月溪边小立苦待月月知人意偏迟出归来闭户闷不看忽然飞上千峰端却登钓雪聊一望氷轮正挂松柯上诗人爱月爱中秋有人问侬侬掉头一年月色只腊里雪汁揩磨霜水洗八荒万里一青天碧潭浮出白玊盘更约梅花作渠伴中秋可是欠此段雪夜寻梅去年看梅南溪北月作主人梅作客今年看梅荆溪西玊为风骨雪为衣腊前欲雪竟未雪梅花不惯人间热横枝憔悴涴晴埃端令羞面不肻开缟裠夜诉玊皇殿乞得天花来作伴三更滕六驾海神先遣东风吹玊尘梅仙晓沐银浦水氷肤别放瑶林春诗人莫作雪前看雪后精神添一半过霅川大溪菰蒲际天青无边只堪莲荡不堪田中有一溪元不逺折作三百六十湾政如绿锦地衣上玊龙盘屈于其间前船未转后船隔前湾望得到不得及至前湾到得时只与后湾才咫尺朝来已度数百萦问知徳清犹半程老夫乍喜櫂夫闷管有到时君莫问揷秧歌田夫抛秧田妇接小儿拔秧大儿揷笠是兠鍪蓑是甲雨从头上溼到胛唤渠朝餐歇半霎低头折腰只不答秧根未牢莳未匝照管鹅儿与雏鸭题望韶亭新隆寺后看韶石三三两两各依稀金坑津头看韶石十十五五不整齐一来望韶亭上看九韶八音堆一案金钟大镛浮水涯玊瑟瑶琴倚天半尧时文物也麄疎礼乐犹带鸿荒余茅茨殿上搥土鼓苇籥声外无笙竽黄能郎君走川岳领取后䕫搜礼乐峄山桐树半夜鸣泗水石头清昼跃山祗川后争献珍姚家制作初一新帝思南岳来时巡宫琛庙宝皆骏奔曲江清澈碧琼輭海山孤尖翠屏展天颜有喜后䕫知一奏云韶供亚饭帝登九嶷㤀却归不知斑尽湘笛枝后䕫一胫破莫随坐委衆乐江之湄仪凤舞兽扫无迹独留一狻守其侧至今唤作狮子石雨淋日炙烂不得洞庭张乐已莓苔犍为获磬亦尘埃不如九韶故无恙戛击尚可冬起雷何时九秋霜月里来听湘妃瑟声美曲终道是不见人江上数峰是谁子正月十二日游东坡白鹤峰故居其北思无邪斋真蹟犹存诗人自古例迁谪苏李夜郎并惠州人言造物因嘲弄故遣各捉一处囚不知天公爱佳句曲与诗人为地头诗人眼底高四海万象不足供诗愁帝将湖海赐汤沐仅仅可以当冥搜郄令玊堂挥翰手为提椽笔判罗浮罗浮山色浓泼黛丰湖水光先得秋东坡日与羣仙游朝发崑阆夕不周云冠霞佩照宇宙金章玊句鸣天球但登诗坛将骚雅底用蚁穴封王侯元符诸贤下石者祗于千载掩鼻羞我来剥啄王粲宅鹤峰无恙江空流安知先生百嵗后不来弄月白苹州无人挽住乞一句犹道雪乳氷湍不当年醉里题壁处六丁巳遣雷电收独遗无邪四箇字鸾飘凤泊蟠银钩如今亦无合江楼嘉祐破寺风飕飕题南海东庙罗浮山如万石钟一股南走如渴龙雷奔雷激遮不住直抵海滨无去处低头饮海吐绛霞举头对着祝融家珠宫玊室水晶殿万水一日朝再衙青山四围作城郭海涛半浸青山脚客来莫上浴日亭亭上见海君始惊青山缺处如玊玦潮头飞来打双阙晴天无云溅碎雪天下都无此奇絶大海更在小海东西庙不如东庙雄南来若不到东庙西京未覩建章宫海神喜我着绮语为我改容收雾雨干坤轩豁未能许小试日光穿漏句罗仲宪送蔊菜谢以长句学琴自有谱相鹤自有经蔬经我繙尽不见蔊菜名金华诗里初相识玊友尊前每相忆坐令芥孙姜子芽一见风流俱避席取士取名多失真向来许靖亦误人君不见郑花不得半山句却参鲁直称门生谢胡子逺郎中惠蒲大韶墨报以龙涎心字香墨家者流老蒲仙碧梧採花和麝烟华阳黑水煎胶漆大阴𤣥霜作肌骨龙尾磨汁饮䑕须落㸃髹几几不如夷甫清瞳光敌日一见墨卿惊自失后来䕫州有梁杲尔来黟川有呉老亦追时好得时名竟为蒲生竖降旌吴墨往往𤣥尚白梁墨溼溼黐黏壁南宫先生来自西惠然赠我四𤣥圭我无鹊返鸾回字我无金章玊句子得君此赠端何似兀者得鞾僧得髢安得玊案双鸣珰金刀绣段底物偿送以龙涎心字香为君兴云绕明窗李圣俞郎中求吾家江西黄雀醝法戏作醝经遣之江夏无双小道士一丘一壑长避世裁云缝雾作羽衣芦花柳绵当裘袂身骑鸿鹄太液池脚踏金蟇攀桂枝渴饮南阳菊潭水饥啄蓝田粟玊芝今年天田秋大熟紫皇遣刈神仓谷一双凫舄堕云罗夜随弋人卧茅屋卖身不直程将军却与彭越俱策勲解衣戏入玊壶底壶中别是一干坤水精盐山两岐麦身在椒兰衆香国玊条脱下澡凝脂金叵罗中酌琼液平生学仙不学禅刳心洗髓糟牀边诸公爼豆惊四筵犹得留侯借箸前昔为飞仙今酒仙更入太史滑稽篇跋尤延之左司所藏光尧御书歌光尧太上皇帝御书西汉书列传目上有玺文曰帝录臣袤得之以示臣万里谨拜手稽首作歌敬书于后鸾台长史老野僧月前病鹤霜后蝇文书海里衮不了黑花乱发双眼睛故人同舍尤太史敲门未揖心先喜袖中倾下十斛珠五色光芒射牕几自言天风来帝㫄拾得复古殿中云一张向来太上坐朝罢胜日光风花栁暇浣花䕺里氷雪容宣城鸡距针芒锋天颜有喜聊小试西京书目供游戏韩彭卫霍欣挂名舒向卿云感书字汉廷多少失意人九京寸恨不作尘一朝翻入圣笔底昭囘之光唤渠起小臣滥巾缝掖行手抄孝经不彻章何曽下笔写史汉再拜恭览汗透裳太史结庐伴鸥鹭钖山山下荆溪渡红光紫炁烛天衢箇是㴱藏宝书处行路难君不见河阳花今如泥土昔如霞君不见武昌栁春作金丝秋作帚人生马耳射东风柳色桃花郄长久秦时东陵千户侯华虫被体腰苍璆汉初沛邑刀笔吏折腰如磬头抢地萧相厥初谒邵平中庭百拜百不譍邵平后来谒萧相故侯一拜一惆怅万事反覆何所无二子岂是大丈夫穷通流坎皆偶尔抟扶未必贤抢榆华胥别是一天地醉乡何曽有生死侬欲与君归去来千愁万恨付一杯送姜夔尧章谒石湖先生钓璜英气横白蜺欬唾珠玊皆新诗江山愁诉鸎为泣鬼神露索天洩机彭蠡波心弄明月诗星入肠肺肝裂吐作春风百种花吹散濒湖数峰雪青鞋布袜輭红尘千诗只博一字贫吾友夷陵萧太守逢人说项不离口袖诗束来谒老夫慙无髙价当璠玙翻然却买松江艇径去苏州参石湖谢王恭父赠梁杲墨君不见蜀人文字天下工前有相如后扬雄君不见蜀人乌丸天下妙前有蒲韶后梁杲初得梁墨黐糢煳老夫道梁不及蒲蓬山藏室王校书笑我未识真𤣥菟两圭水苍笏双团㸃漆璧一併赠老夫此意已金石洮州绿玊试松花星潭黒云走风沙龙蛇起陆鹰入骨却愁雷电夺神物再赋石翁石婆石翁谁怒犹睅目石婆多愁鬓先秃荒山野水四无人二老对立今几春珠襦玊匣化为土金雁银凫亦飞去知是六朝何帝陵摩挲碧藓俱无语赠写真水鑑处士王温叔我不如森森千丈松我不如濯濯春月栁髯疎鬓秃已雪霜皮皱肉皴真老丑叶生画时颜尚朱王生画时骨更臞一生爱山吟不就两肩化作秋山瘦君不见褒公鄂公图凌烟腰间羽箭大如椽君不见浣花醉图粉墨落日斜泥滑驴失脚贵人寒士两相嗤画图犹在人已非王生王生且停手不如生前一杯酒嘲道㫄枫松相倚双枫一松相后前可怜老翁依少年少年翡翠新衫子老翁㴱衣青布被更看秋风清露时少年再换轻红衣莫敎一夜霜雪落少年赤立无衣着老翁㴱衣郄不恶腊夜普明寺睡觉作腊聊春酒依人只短檠略无更可数听到雨无声犬吠知何苦鸡寒肯更鸣生来眠不足老去梦难成和仲良春晩即事笋改斋前路蔬眠雨后畦晴江明处动逺树看来齐我语真彫朽君诗妙斲泥殷勤报春去恰恰一莺啼泊樟头此地三接淅从来四肃霜日斜秋树转市散暮船忙波卷青中白霞翻紫外黄汀沙浑换却不记旧圆方理蔬小摘吾犹惜频来迳自成青虫捕仍有蠧叶病还生贫里犹存灶霜余正可羮窥园未妨学抱瓮更须营之永和小憩资寿寺石子密铺径竹茎疎作行不缘憩驺仆几失此山房佛像看都好林花静自香来须清兴尽归更借僧牀白沙买船晩至严州重雾凝朝雨斜阳竟晩晴万山江外尽一墖岭尖明身小宁嫌窄途长已倦行子陵台下水未酌意先清涉水溪宿淡山径仄愁斜步溪深怯正看破船能不渡晴色敢辞寒白退山云细青还玊宇寛险艰明已济魂梦未渠安夜坐欲雪天还惜不风寒自生灯摇无定影火作始然声又遣庭闱讯县知骨肉情履端犹几日有梦未归程立春前一夕腊尽春还未朝暄暮复寒雨晴终日异衣着一冬难生菜知无分残梅不用看本凭书遣睡转使睡相干午憩东塘近白干江西地尽于此日以秋还短涂缘热故长也知茅店窄奈此竹风凉更逺终然到而吾有底忙欲行犹小驻咫尺便它乡秋夜读书穉子慵都睡先生唤不譍虫声窗外月书册夜㴱灯半醉聊今古千年几废兴有懐人未㑹不乐我何曽送叶叔羽寺丞持节淮东煮海谁为祟沿淮困不胜民思贤使者帝遣大农丞玊节寒侵斗牙樯冻作氷来归䎹早着紫禁要渠登别萧挺之泉州八叶今成九一枝谁敢双野人应补外贤者亦为邦夹岸梅临水孤帆雪涌江别愁才半掬不遣我心降池亭小沼才堦下孤亭恰水边揩磨一玊镜上下两青天可惜无多水难堪着钓船今年非不暑每到辄醒然从范至能叅政游石湖精舍坐间走笔震泽分波入垂虹隔水看何须小风起生怕牡丹寒政坐诸峰好端令落笔难催人理归櫂落日许无端四月四日午初出浙东界入信州永丰外面千峰合中间一径通日光自摇水天静本无风村酒渟春绿林花倦午红莫欺山堠子知我入江东晓晴过猿藤迳厌雨欣初霁贪程敢晏眠排天双壁起受日一峰先入迳惟逢树无人况有烟藤深猿不见声到客愁边罗溪道中每岁秋犹热今年闰故凉松稀青有数山逺碧无常阵阵金风细家家玊粒香秪言官路短堠子暗添长宿兰溪水驿前系缆兰溪岸开襟栁驿窗人争趋夜市月自落秋江灯火疎还密帆樯只更双平生经此县今夕驻孤幢发扬港渡入交石夹朝雨悤悤霁春山歴歴嘉老青交幼绿暗锦出明花渔艇十数只鸡声三五家人生须富贵此辈亦生涯蚤起稜镇人趂村中树鸡鸣担上笼忽看一天紫未吐半轮红谁撼扶桑露吹来杨栁风诗肩忍凉冷已出两臞峰见澹菴胡先生舍人澹翁家近醉翁家二老风流莫等差黄帽朱耶饱烟雨白头紫禁判莺花补天老手何须石行地新堤早着沙三嵗别公千里见端能解榻瀹春芽和马公弼雪洒竹穿梅湖更山客间得此未嫌寒髯疎也被轻轻㸃齿冷犹禁细细餐晴了还成三日冻消余畱得半庭看凭谁说似王郎妇盐絮吟来总未安贺澹菴先生胡侍郎新居落成眼髙不肻住清都梦绕江南水竹居却入青原更青处饱看黄本硬黄书剪裁风月聊堪醉拆洗干坤正要渠赐宅不应公得免未知此第似林庐霰雪花遣霰作前锋势颇张皇欲暗空筛瓦巧寻疎处漏跳堦误到暖边融寒声带雨山难白冷气侵人火失红方讶一冬暄较甚今宵敢叹卧如弓中秋前两日别刘彦纯彭仲壮于白马山下悤悤离合梦非梦续续谈谐眠不眠莫道对牀容易着试思分手几何年长亭更放金荷浅后夜谁同璧月圆要得长随二三友不知由我定由天答汉章直诗人今代谢宣城举子新年章子平雨剩风残忽春暮花催草唤又诗成五湖烟水三冬卧万里云霄一日程老里睡多吟里少旧家句熟近来生秋懐随分哦诗足散愁老懐何用更㝠搜聿来胥宇蚁移穴无以为家燕入秋葢世功名吹劒首平生忧患淅矛头从今归去便归去未到无颜见白鸥以糟蟹洞庭柑送丁端叔有诗因和其韵斗州只解寄鹅毛鼎肉何曽馈百牢驱使木奴供露颗催科郭索献霜螯乡封万戸只名醉天作一丘都是糟却被新诗太清絶唤将雪虐更风饕十二月廿一日迎春星淡孤萤月一梳迎春早起正愁予土牛只解催人老春气自来何事渠官栁野梅残雪后金幡玊胜晓光初郄思归跨春山犊茧栗仍将挂汉书上元前大雪即晴腊前三白已奇絶年后六花仍作团才定忽斜偏有思欲消还冻不胜寒且留大地万银屋要伴青天孤玊盘今歳上元君记取红灯白月雪中看寓倅㕔寒夜不寐不堪斜雨打虚窗只愿晴阳送晓光自是老人眠不着近来春夜几曽长楼头吹动梅花曲梦里犹疑燕寝香道是官居如客舍等闲一宿两年强昨日访子上不遇裴囘庭砌观木犀而归再以七言乞数枝昨携儿辈叩云关绕遍巖花恣意看苔砌落㴱金布地水沈蒸透粟堆盘寄诗北院赊秋色供我西窗当晩餐小朶出丛须折郄莫教折破碧团栾题南雄驿外计堂携家度岭夜乘槎小泊凌江水北涯二月山城无菜把一年春事又杨花举头海国星辰近囘顾梅山草树遮客子相逢闻好语看山只欠到南华三月一日过摩舍那滩阻雨泊清溪镇一声霹雳霁光收急泊荒茆野渡头摩舍那滩冲石过曼陁罗影漾江流山才入眼云遮断船去追程雨见留夜宿清溪望清逺举头不见隔英州春晴懐故园海棠竹边台榭水边亭不要人随只独行乍暖栁条无气力淡晴花影不分明一番过雨来幽径无数新禽有喜声只欠翠纱红映肉两年寒食负先生初食笋蕨炰凤烹龙世浪传猩脣熊掌我无缘只逢笋蕨杯盘日便是山林冨贵天穉子玊肤新脱锦小儿紫臂未开拳只嫌岭外无珍馔一味春蔬不直钱南海东庙浴日亭南海端为四海魁扶桑絶境信奇哉日従若木梢头转潮到占城国里囘最爱五更红浪沸忽吹万里紫霞开天公管领诗人眼银汉星槎借一来冬至节后贺皇太子及平阳郡主长乐钟声遶梦惊建章星影照人行千官灯语听残㸃一夜霜寒在五更金钥玊开北阙银鞍丝控谒东明青宫朱邸环天极五色祥云覆帝城谢张功父送牡丹病眼看诗痛不胜落花千朶唤双明浅红浓紫各新样雪白鹅黄非旧名擡举精神㣲雨过留连消息嫩寒生蜡封水养松窗底未似琱栏倚半酲沈虞卿祕监招游西湖苏公堤逺栁生烟和靖园深竹映关船入芰荷香处去人从云水国中还似寒如暖清和在欲雨翻晴顷刻间能为蓬莱老仙伯一杯痛快吸湖山跋陆务观劒南诗稿今代诗人后陆云天将诗本借诗人重寻子美行程旧尽拾灵均怨句新鬼啸狨啼巴崃雨花红玊白劒南春锦囊繙罢清风起吹仄西窗月半轮送周元吉显谟左司将漕湖北又见周郎携小乔武昌赤壁醉娇娆蜀江雪水来三崃吴苑风烟访六朝秋月春花出肝肺新词丽曲入笙箫归来郄侍金銮殿好看霜毫映珥貂过平望望中不着一山遮四顾平田接水涯栁树行中分港汊竹林多处聚人家风将春色归沙草天放晴光入浪花午睡起来情绪恶急唿蟹眼瀹龙芽送吴敏叔待制侍郎脚踏鸡翘豹尾间心飞碧岫白云端人看疏傅如图画帝念严光返钓滩玊殿松班唐次对竹宫茅立汉祠官自怜病鹤樊笼底方羡冥鸿片影寒戊申四月九日得请补外初出国门宿释迦寺出却金宫入梵宫翠㣲绿雾染衣浓三年不识西湖月一夜初闻南涧钟藏室蓬山真昨戏园翁溪友得今従若非朝士相追送何处冥鸿更有踪明发南屏新晴在在野花香过雨迢迢沙路长两度立朝今结局一生作客老还乡犹嫌数骑传书札剩喜千山入肺肠到得前头上船处莫将白发照沧浪入玊山七里头诸村不雨数旬余此地濒江万宝苏晩紫豆花初总角早黄稻穗已长须囘头金步野蹊逺当面玊山秋墖孤偶见年时解船处客愁依旧挂菰蒲过弋阳观竞渡急鼓繁钲动地唿碧琉璃上两龙趋一声翻倒冯夷国千载凄凉楚大夫银椀锦标夸胜捷画桡绣臂照江湖三年端午真虚过奇观初逢慰道涂宿放牛亭秦太师坟菴函关只有一穰侯瀛馆宁无再帝丘天极八重心未死台星三㸃拆方休只看壁后新亭策恐作栘中属国羞今日牛羊上丘壠不知承相更嗔不清明日午憩黄池镇莫笑孤村小市头花边人出浦边游绿杨拂水双浮鸭碧草粘天一落鸥嬾困风光酣午睡阴沈天气嫁春愁阿谁道是清明节我对清明唤作秋明发黄土龛过髙路又过峥嵘两崃间也无溪水也无田岭云放脚寒垂地山麦掀髯翠拂天碧玊屏风吹不倒青绫步帐买无钱诗人冨贵非人世犹自凄凉意惘然送丘宗卿帅蜀谕蜀宣威百万兵不须号令自精明酒挥勃律天西椀鼓卧蓬婆雪外城二月海棠倾国色五更杜宇说乡情少陵山谷千年恨不遇丘迟眼为青发赵屯得风宿杨林池是日行二百里动地风来觉地浮拍天浪起带天流舞翻栁树知何喜拜杀芦花未肎休两岸万山如走马一帆千里送归舟出笼病鹤孤飞后囘首金笼始欲愁登凤凰台十年百尺凤凰台送尽潮囘凤不囘白鹭北头江草合乌衣西面杏花开龙蟠虎踞山川在古往今来鼓角哀只有谪仙留句处春风掌管拂蛛煤送简寿王主簿之官临桂柴门草径尽莓苔不放黄尘俗子来诗客清晨冲雨入梅花一夜为君开飘萧落叶残灯火陆续清谈浊酒杯二十一年才四见骊驹抵死又相催书黄庐陵伯庸诗卷句法何曾问外人单传山谷当家春截来云锦花无样倒写珠胎海亦贫汗竹香中翻墨汁扶桑梢上挂头巾诗名官职看双好向道儒冠不误身九日菊未花旧说黄杨厄闰年今年併厄菊花天但挼青蕊浮新酒何必黄金铸小钱半醉嚼香霜月底一枝却老鬓丝边阿谁㑹得开迟意暗展重阳十月前春日江水夜韶乐海棠春贵妃殷勤向春道莫遣一花飞日落碧簪外人行红雨中幽人诗酒里又是一春风夏日追凉夜热依然午热同开门小立月明中竹深树密虫鸣处时有㣲凉不是风书王右丞诗后晩因子厚识渊明早学苏州得右丞忽梦少陵谈句法劝叅庾信谒阴铿读白元长庆二集诗读过元诗与白诗一生少傅重㣲之再三不晓渠何意半是交情半是私瓶中红白二莲红白莲花共玊瓶红莲韵絶白莲清空斋不是无秋暑暑被花销断不生白莲半莟未开时看作红莲更不疑到得欲开浑别了玊肤洗退淡胭脂上章戴滩脱巾枕手仰哦诗醉上诸滩总不知囘看他船上滩苦方知他看我船时三月二十七日送春絶句只余三日便清和尽放春归莫恨他落尽千花飞尽絮留春肎住欲如何宿灵鹫禅寺暑中带汗入山中霜满风篁雪满松只是山寒清到骨也无霜雪也无风初疑夜雨忽朝晴乃是山泉终夜鸣流到前溪无半语在山做得许多声出永丰县西石桥上闻子规花愁月恨只长啼雨夕风晨不住飞自出锦江归未得至今犹劝别人归戏笔野菊荒苔各铸钱金黄铜绿两争妍天公支与穷诗客只买清愁不买田大雪中过言水小盘渡西归风卷寒江浪溼天斜吹乱雪忽平船碧琉璃上琼花里独载诗人孟浩然题桄榔树化工到得巧穷时东补西移也大奇君看桄榔一窠子竹身杏叶海棠枝送德轮行者沥血抄经奈若何十年依旧一头陀袈裟未着愁多事着了袈裟事更多过鸟石大小二浪滩俗唿为郎因戏作竹枝歌小郎滩下大郎滩伯仲分司水府关谁为行媒敎作赘小姑山与大姑山三月三日上忠襄坟因之行散絶句长干桥外即乌衣今着屠沽卖菜儿晋殿呉宫犹碧草王亭谢馆尽黄鹂游人不是上坟囘便是清湍禊事来冣苦相逢无处避天禧寺及雨花台除郄钟山与石城六朝遗迹问难真里名只道新名好不道新名误后人过松源晨炊漆公店莫言下岭便无难赚得行人错喜欢正入万山圈子里一山放出一山拦闷歌行阻风泊湖心康郎山旁小舟三宿作闷歌行风气掀天浪打头只须一笑不须愁近看两日逺三日气力穷时㑹自休有叹饱喜饥嗔笑杀侬凤凰未可笑狙公尽逃暮四朝三外犹在桐花竹实中八月十三日望月才近中秋月已清鸦青幕挂一团氷忽然觉得今宵月元不粘天独自行初秋戏作俳体自曝羣书旧间新净揩白醭拂黄尘莫羞空腹无丁字且免秋阳晒杀人独对秋筠倒晩壶喜无吏舍四歌唿栁梢一殻兹缁滓屋角双斑谷古孤暮春花时追赏夜将朝花过迟眠日尽髙又与山禽争口腹执竿挟弹守樱桃木犀芙蓉盛开先生深住万山村雾裹云包不见痕也被闲人知去处芙蓉巷里木犀门杨长孺一滴泉法眼三泓井曹溪一滴泉经秋杜宇血遗老径山禅衲子非常释丛林别是天方诸多少泪分洒汝江边湖州民祠小像于学宫值有淛东庾节之除携像以行自题其上面有忧民色天知报国心三年风月少两鬓雪霜㴱更莫留形迹何曽废古今不如随我去相伴老山林帅番禺秩满别石门石门得得泊归舟江水依依别故侯拟把片香投赠汝这囘欲带忘来休宋元诗㑹卷四十一宋元诗会卷四十二钦定四库全书宋元诗㑹卷四十二兵部主事陈焯编姜䕫春日书懐垂杨大别寺春草郎官湖此乡有石友合幷不得唿瘦藤倚花树花片借氷壶老郑谈絶妙辛杨句敷腴平生子姚子貌古心甚儒时邀野僧语间与琴工俱酒阑兴未了左转城南隅大江围楚碧烟水入𤣥虚流落不自恨惟嗟故人疎一月三见梦梦中相与娱日日潮风起怅望武昌鱼夏日寄朴翁时在灵隠风吹松树枝懐我松间友云从北山来令我屡囘首山云夜夜起山雨侵人衣遥知竹窗里自吟新雨诗太湖茫茫复茫茫中有山苍苍大哉夫差国坐占天一方夫差醉莲宫巨浪摇不醒越兵従何来夺我三万顷年年亭上秋一笛千古愁谁能知往事飞下双白鸥范大参入觐颇爱鄙作以诗谢之问句石湖老如将日指标枯中说滋味髙处戒虚骄颇喜唐音近宁论汉道遥正声今在耳万乐听箫韶小孙纳妇庆事集朋亲孙枝喜气新歌云停碧落舞雪眩青春暖日花君子清樽酒圣人一春行乐地不负牡丹辰呈方叔聱牙落魄一闲官职事何尝见一斑不是论松须说劒若非寻壑即观山闲看落叶随风去冷笑奔云送雨还更有刘巖杨处士伴渠痴坐老花间夏日天台青天挥箑卧藤牀翠袖携壶过酒浆猬腹出波烹芡实褭蹄和露擘莲房招唿时入鸡豚社独坐曾无雁鹜行便是赤城真隠吏不须刘阮更相将冬夜不寐宵柝迢迢警睡魔静思甘分老林坡忍饥但有嵇康嬾扣角曾无甯戚歌不起妄心思世事只将闲意养天和时人休说长生术学着长生事转多负暄不是羲和德泽流寒乡何处觅温柔絶怜天上黄绵袄大胜人间紫绮裘旋挟藜牀随影转更携书卷与闲谋天和妙处谁能㑹欲献君王却自羞和陆放翁见寄遥知三径长荒苔解组东归亦快哉津岸纷纷羣吏去船头衮衮好山来平时佳客应相过胜日清樽想屡开若许诗篇数还往直须追挽古风囘送朝天集归杨诚斋翰墨塲中老斵轮縦横一笔扫千军年年花月无闲日处处江山怕见君箭在的中非尔力风行水面偶成文先生只可三千首囘施江东日暮云京口留别张思顺伯劳飞燕若为忙还忆东斋夜共牀别后无书非弃我春前㑹面却他乡连宵为话经忧患异日相逢各老苍更欲少留天不许晓风吹艇入垂杨吴江舟中自谱新词韵最娇小红低唱我吹箫曲江过尽松陵路回首烟波十里桥琵琶洲松尾飕飕石浪寒塞吟蕃曲转声酸人间无此春风手应是江妃夜夜弹吴趋夜泊夜暗归云绕柁牙江涵星影雁团沙行人怅望苏台栁曾与吴王扫落花林光朝送别湖北漕李祕监仁甫文字渺烟云过眼徒浩浩所有未见书惜哉吾已老子云客长安陈迹如一扫同叔向来人我生苦不早亦闻青城山斯翁为有道瞿塘不可上秋梦长颠倒白日来西崑一见自应好縦谭百代前至竟非枯藁多为开口笑明月生懐抱黄鹤有髙楼怳如事幽讨揽辔逢道州听书下下考周南勿留滞掇拾供史藁分手重酸辛璠玙衆所宝十日不得面何为太草草资中行奉寄临邛守宇文郎铜驼陌上生秋草前者刻石今如扫儋边半纸半糢煳下牀三日成悲恼仓史萌芽何可见要从笔意生秦汉欲将奇字问何人所守一家如小篆是中变幻随形模钟镈鼎鬲匜盘盂如何西京到魏晋搜尽苍崖惟此书即今原隷见颠末仍于画上分锱铢燕然有年固可纪笔势岂得先黄初中郎袖手欲无作正始不逮况其余幸哉一见俱抵掌翩翩如反古石渠且说金陵佛屋何年灯晋分隋张犹青荧忽听荒鸡还自起资中之刻不徒尔鞭春行辘轳罥寒田雀饥江梅落蛀兔脚肥枯肠一夜转双毂眼光吹上虾蟇衣巖腹新晴山鬼哭女娲坟外春风归茧村纸帘大如席柝柝杖藜金雀飞次韵奉酬赵校书子直雁塔新题墨未干去年灯火向秋阑趣看天禄青藜杖怕着王孙紫绮冠好在三山寻浩渺何如一纸问平安觚稜皎月无人到玊糁初成许共餐送别傅郎中安道持节闽中忽然乡思若为收莫到三茆最上头二月东瓯看负弩一天南荡想行舟过家上冢从今数落絮飞花合昼游料得甘泉来奏计定应前席莫迟留闰月九日登越王台次韵经畧敷文所寄诗闲陪小队出山椒为有吴歌杂楚谣縦道菊花如昨日要看汤饼作三朝千重岭海供横槊一带风烟听采樵凭仗折冲如此好不应东去更乗轺前嵗过真阳初识子钦今道出曲江不忍遽分偶成长句志别秋崖一夕卷炎蒸那更挥斤为斵氷碧落旧寻烧药灶白芒长对读书灯相期大庾何多日似出浮屠向上层縦有分张吾未老定从台阁看飞腾贺丘国镇致仕桃花流水是家乡洛下才名四十强自有赤松堪辟谷那能白首更为郎案头贝叶㤀言久江上莼羮引兴长解后却成香火社好将诗句细商量送陈侍郎应求知泉州百片牙旗水面长蔡邕题在刺桐乡十年杯酒开云榭一样官衔过洛阳我亦携家缘送客谁能扫地自焚香野桥冲腊寒梅白莫要登临忆侍郎甲午仙掌秋容媚铜楼晓色迟猗兰成汉殿苞竹入周诗鼎卜卿云合郊禖彩仗移隆兴干道日建武永平时詹事开新府长秋缀旧仪礼经犹下问易道本生知世子家为法文王我所师诞弥重海润渍赏一天慈九月黄金蘂千龄白玊巵遥开三殿喜髙颂走天涯李昻英送郑雪屋归里征衣㸃落红君去与春同贫到归时见吟多醉后工不应冠尚鹖自许气如虹急着看山眼飞帆吸快风武夷观闲乘石罅船又到浙江边囘向初心地皈依古洞天成丹唿鹤舞喷酒起龙眠雨意偏留客茶𤓰定宿缘景泰寺树合疑山尽攀缘有路通逺鸦追夕照低雁压西风瀑势雷虚壑松声浪半空凭栏僧指似涨雾是城中观获负郭平田濶秋深获课勤短鎌行缺月多稼剪黄云旧腊占三白今年稔十分太平村舍里堕穗饱鸡羣白云登阁白云峯拥到危巅杰阁翚飞倚半天谷响颇疑吟木客潮囘坐见变桑田几重山隔几重海一日身闲一日仙真乐无如㑹心处林花野鸟亦欣然登崃山疾风甚雨长风吹裂碧云堆卷取银河泻下来雨搅犀潭千尺浪烟遮龙壑一声雷松翁偃葢嵒隈立猿女穿罗洞里囘旧事兰亭好拈出婆娑溪曲共流杯西樵巖巨石卷阿驾半天樵山风景岂虚传水帘不卷四时雨丹灶空凝万古烟印石尚存乌利迹问谁曾识紫姑仙我来游徧登云谷更借山僧半榻眠送舶使孙叔谐东归莼鲈髙兴趂新秋帆腹吞风涌去舟万寳集登天子库诸蛮遮泣海山楼世间颠倒是非梦达者逍遥得失侯归到家林定重九团栾杯酒菊花浮宴鸣珮亭和赵漕韵数尺飞泉漏隔城寒嵒坳处落琮琤县知胜境无尘到却讶晴天作雨声一㰱不容贪者饮两峯宜着醉翁行此泉千载因人重曾识光风霁月清蒲涧滴水嵒观瀑与可人游五四幷快风吹面洗炎蒸鹿巡夹道千章木猿挂垂嵒百尺藤石室横琴清振玊壶瓢酌水冷调氷帘雨后笼山濶不许尘埃俗耳听送鉴师往灵洲寺少年芹泮顶儒冠勐志缁袍出世难孤岛一灯开佛屋长身七尺占僧单钟鸣鱼叩随缘过櫂舞鸥飞取次看亭下听经人在否石栏摇影碧波寒赠海珠湛老也曾叅破动风旛坐得形枯鬓早斑衲子指为真铁汉江神幻出小金山叶亭浪急翻船入葱岭云深挈履还香烬未寒行道处萧森翠竹䕶禅关罗浮洞长宝谷王宁素送药瓢久矣深山炼鹤形闻唿洞长又逃名断崖怪木人稀迹乱石奔泉涧有声劒定通神收古匣奕聊供玩戏纹枰药瓢解赠宁无意重到孤庵论养生送舶使周申堂堂山立旧朝簪久屈清流督献琛风送连艘出狮国浪吹残句到鸡林平生不隔同袍面中嵗难禁惜别心归见耆英定相问秖言闭戸万山㴱陈造魏帝庙佛貍嵗未卯志欲吞宇县当年江饮马腥血浸淮甸无人饭耕牛有井巢归燕至今阅遗史为汝空饮恨缅想瓜步留杀气纒吴分云何此山椒遗像俨髙殿无乃甘事讐吴俗昧所见或复绵歴久后嗣忘敌怨㝠漠彼有识福汝吾敢信君看赵与薛徇国冒祸衅魏侯继前躅长唿死白刃胡不尸祝之香火均逺近岂但祈神休抑使顽懦奋谁令决从违引手适我愿长芦寺昔年望长芦去江逾百步垣宇呀已缺浮图欹欲仆僧徒噬肎留日有沈溺惧重来舒望眼佛刹非故处安衆得亢爽定迁醻夙素似闻瓶钖侣复作醯蚋聚居人祷蚕麦行客乞泉布营者肆夸侈施者不顾虑百堵焕金碧奚翅复其故往往豪隽人四壁有未具彼徒创寺意取镇湍涛怒向来梵呗所倐为蛟螭据在已不自保诱俗说依怙波流置不省此理吾未谕繁昌早发客行固厪身留滞如捩翼及兹祖礼竟蓐食理帆席风停浪未蛰天曙月正白版矶滙湍杀荻港烟树碧杖䇿丁家洲徙倚容少息无酒问山店忆鲈听村笛鸟乌啼松竹鴈鸨下沙碛囘柁投曲澳又寄糁潭夕情疎或易合不作淮楚隔累然藁项翁輭语慰行役泊小姑山楚山屹两姑我见乃其稚闻名诗卷间识面客舟次玊刻极端丽簪植暝苍翠姢月上天角相与诧妩媚怒风将我西未憗卜晩憩山足舟可舣山木缆可系山外正风波独此佳食寐断知有神物主此胜絶地明朝捐行槖可无答神赐白鹅雪为肪绿蚁香馥鼻舟穏风又熟无乃契神意未暇访彭郎辞费辨非是命书命书唐滥觞委源傅吕后有倡莫为遏波荡今不救字育叵数计八字讵所囿甲子动垓亿举一百万漏荒唐无稽据诵言指休咎奈何聪达人颇复安此谬懐刺曳长裾偃蹇文士右夸诩走干谒荐墨不待叩士有待濡沫百请不一售我昔游江淮知识间新旧文士不到眼此辈日交簉辞章轻盃水羡彼行槖富鳃鳃问利禄吾儒所深陋自笑与世违迂论取排诟布谷吟泼袴不容脱鸟语徒慇懃输租质农器有袴那解新官中催科吏如虎告时趣耕尔能许即今春种未入田安得县胥知愧汝卑栖俛啄良易谋聒聒彊任田家忧啼时未旦夜不休班班血痕衔口头人将近似测禽语汝意真解忧农不或传悍妻天所怒姑不可挝渠不顾罚为此鸟声曩愆警世毋为郭家妇南方谀佛古到今人持数珠家梵音区区说似一百八讥诃劝相知何心浙风淮俗隔江水意解禽言乃如此苏黄妙句谁嗣之两地流传併须纪世间儒墨纷相攻巨细彼此臧谷同争如痛饮卧长昼付渠马耳谢东风识村翁语劝耕净居村翁老而健问其夀云山居淡食乃尔昔一村叟一野僧皆寿百二守杜郎中史丞相唿之致敬厚设而归即逝二人寿未必止此厚味非野人所飨也其言有契予心作此记之山僧一生餍山䔩溪叟所仰才鱼菽漫入侯家与相家珍膳不应填汝腹百二嵗翁清且羸茵坐鼎食宁其宜焉知暂饱博长往谷神震怒脾媪悲官家颗粒皆民力此禄食之须此骨两翁妄食寿弗延当念无功暴天物我虽不偶犹餐钱车行肉饱隷后先食功揣已惧不称因翁有言唿使前盘几毕识翁所言望夫山亭亭碧山椒依约凝黛立何年荡子妇登此望行役君行断音信妾恨无终极坚诚不磨灭化作山上石烟悲复云惨髣髴见精魄野花徒自好江月为谁白亦知江南与江北红楼无处无倾国妾身为石良不惜君心为石那可得山居山间有好事时肯问何如束送筯头薤鲜分匙面鱼披襟偕我饱揽髪为君梳一笑尘劳外都无病可袪忽作断过访经旬闲瘦笻慵添和诗债病减灌园功石鼎褭轻碧庭柯零细红竹君如见慰竟日啸窗风鸟息我亦倦行行取径㣲石稜妨错足藤蔓每钩衣森木各天籁连山同夕晖推门吟袖冷满带野风归香云寺山月明空隙庭柯下藁干沈沈僧夜净漠漠鴈天寒梦境愁偏隔诗情老易䦨未容辞水厄聊复踞蒲团圩上小村山影里山脚水明沙春事初移栁人家未摘茶生儿了门戸馔客有中鰕笑我尘埃者奔驰鬓易华丁酉道中暮春去家如昨日节物转头非风处绿自舞雨余红顿稀野桥平水过村路蹑花归趂得酴醾在筝琶拂旧衣得姪消息甚喜年谷熟仍闻佳食眠郡人新过此乡信得真传社酒浮蛆渌湖鱼割玉鲜平时计安穏莫靳里胥钱金地寺侧径﨑岖去飞萝次第扪山横欲无地路转却逢村竹栢围荒寺莓苔上缭垣残僧不知客芋火老云根陪盱眙王使君东游锦席浮波影牙樯转雾霏飞花窥碧酒舞蝶傍红衣野日歌前淡云峰望处㣲游鱼应与乐啼鸟莫催归缆解鸥飞处船移栁影中林庐桃李月浦溆蕙兰风酒浅能无醉歌长惜有终赋诗聊泚笔寓意未须工杂咏淮汴朝宗地孤埤只眼前谯楼西日淡戌鼓北风传破竹非无计浇瓜亦自贤客愁浑几许抚劒倚吴天天外纎云尽山巅望眼遥平淮剪绿野白塔界晴霄客里风光异吟边物象骄功名他日事囘首兴萧条关塞凄凉处青徐指顾边如何汉正朔不尽禹山川将略轻三捷天威重万全诸公不愒日老子判留年次𤓰州云曀平山塔烟明老濞城客行判费日舟泊细论程闸水清兼浊潮天雨复晴未须归有梦午枕惬凉生髙头山小驻缘云脚居然睡眼醒楚田衔树濶汉水挟山青蹀躞初㤀倦巉巖已饱经川原方啖蔗不拟叹漂零书懐俛仰人间世才为一笑资百年羊胛熟万事虎头痴文字聊遮眼功名浪朶颐浮生如此尔况复病余衰县西一径斜穿荦确行身闲尤觉马蹄轻坡头嘉树千幢立烟际长江匹练横茶鼓适敲灵鹫院夕阳欲压赭圻城三春簿领沈迷里野鸟山花眼最明七夕龙旌凤扇一相迎知费青禽几寄声天上经年才旧约人间转盼便深更凉河只向樽前落㣲月偏来酒面明后夜玉琴弹别鹤独应干鹊梦魂惊夏夜饮客矻矻官曹兴易穷得闲何惜一樽同傍愁边到无恶客从竹间来皆好风胜日诗狂输酒圣转头渭北复江东雕鞍未作扶携去更放兰缸子夜红寄陈居仁尚记诛茅栁外隄水光摇雾润窗扉桑间曾是僧三宿海上能㤀鹤一归野店樽罍醅脚酽北邻鸡鹜稿头肥解颜一醉平生事更向行藏计是非赠仲国美三閲春光一建瓴依然归櫂泊危亭乌迎客子各头白栁学故人俱眼青曽是縦谈僵婢仆又成豪饮卧罍瓶明朝小话前溪别分付溪风管醉醒赠赵秀才平生心事钓渔舟解后青衫映白头肯为功名戏雕虎不留颜面对沙鸥露漙青葢髙荷晓风约黄陂小麦秋入眼斜川归趣好此身何处不莬裘宿野人家步寻松篠款谽谺忽到孤山处士家十顷苍鳞漾墻角一钩寒玉挿檐牙杯行不乏红丝鲙饭了仍供白露芽把臂倾舒吾已怯又分离绪上归槎重九山阳仪真两使君送酒酒会文期兴尚浓佳辰一笑坐天穷两州各遣六从事九日俄成一病翁诗不受催空急雨帽无缘落任西风明朝晴径通行屐却漫支笻遶菊丛次韵髙宾王见投病念还家可奈愁客中日月急梭投土花晕壁迎梅雨海燕将雏送麦秋霑袖正怜珠陨睫关门能复玉为舟搘头合膝髙舂卧黄妳青奴共此楼鱼辟清澄鸟爱昬陶翁归计酒盈樽山田雨足鸠唿妇篱苑春㴱竹有孙百首旋编新赋咏三生犹忆旧精魂小摩他日红尘眼闲送蜚云过海门林亦之丁亥九月十六夜偕李监仓宿卧龙山中听雨旋复月出相唤此山来狂风吹我衣把酒桂花下山云片段飞掩门雨初滴开门月旋上倚树看月明半山闻雨响人间有佳景诗句颇发越何曽似今夕听雨还看月奉题林稚春菊花枕子歌故人所说菊花枕似把氷丸月下饮秋水一双明炯炯数在青囊第一品狂风江上吹蒹葭往往得之嵇阮家闭门诵书二十载眼睛损尽生空花建阳小作箸头书残更灯火乱虫鱼石渠文字大如斗场屋嵗月又不偶却来南山青草边东西尽为菊花田手提长筐向山曲一下收拾三百斛昨者昬迷才起来解把蝇头小字读乃知妙物通羣仙一切药里应弃捐九日游龙卧山留一夕明日值雨坐超上人房偶题野兴更周遭应迟问大刀山房逢雨好人意与秋髙多谢烹鲜乳还令厌浊醪重来须累少款款听萧骚陈文焕秀才所宅近市凭楼一望西山宛然西山檐外见何必鹿门行近晩江声合疎帘野意生终朝如此好初月更多情却媿才华钝三年句不成奉寄云安安抚寳文少卿林黄中泥封款款下青㝠却许麾幢换使軿夔子城池开幕府杜陵诗卷作图经十年去国未归梦万里看山凭短亭可信明时好人物乱猿啼处是州㕔滕王阁懐古奉呈抚州别驾兼简戸曹城边帝子阁西头水遶南昌故郡流浦曲天长鸥侣小夜深云净月华浮澹台墓暗竹根古孺子亭荒荷叶秋漠漠沧江无了日哦诗休接古人愁题严子陵钓台莫向金门傲冕旒归来却要着羊裘干坤不是刘文叔那得长竿到白头重阳次日登城山城山饮罢冷侵衣湖上重来月满巵未爱疎篱黄菊日最怜秋水白云时吕定懐古我昔游海上东望三神山风波几万里苍茫云霭间鱼龙自掀舞天空日月闲神僊渺无迹徐福去不还空余蓬莱阁千载留人寰追和苏子瞻游崃山寺韵山回宝华阁水遶金锁湾尘虑顿焉息于兹开我颜疎钟日夕动老僧林下还天风吹白云悠悠满松关归猿有余悲月明啸空山僊人自何来翺翔八极间手把玉芙蓉吟笑锵珮环歌罢忽飞去千峯堆翠鬟赴京太白楼前雨乍收画船挝鼓上皇州肯因离别牵愁思要把勋名事壮游千里关河旗带月一天星斗剑横秋胸中賸有安边䇿此去应当献冕旒奉天门朝贺晓日初临万嵗山宝幢华葢列朝班九重天上来僊乐五色云中识圣颜深殿卷帘香雾袅近臣传制珮声还嵩唿齐视恩如海散作阳和满世间班师紫塞囘銮雪正晴王师百万拥连营马嘶大地山河壮旗卷长空日月明龙虎台髙千嶂耸凤凰城近五云生圣颜有喜天心顺中外欢闻奏凯声登东岳海内名山孰与齐清风掖我上丹梯鹏程九万扶摇近世界三千指顾低瀑挂天门惊霹雳雨蒸日观出虹霓太平会见东封盛玉简金书焕紫泥雪夜漠漠同云徧海涯晓风寒逼绿窗纱飞扬鳞甲三千界粧㸃楼台百万家何处妙歌金帐酒谁人清对玉梅花便应石鼎融氷水乌帽笼头自煑茶望岱岱宗东望郁嵯峨万丈僊桥鸟外过秦树千年空老大汉碑终古不消磨天坛夜静垂星斗石磴春深长薜萝记得旧游曾载酒頽然峯顶放长歌登彭城楼项王台上白云秋亚父坟前草树稠山色不随人事改水声长近戍城流空余夜月龙神庙无复春风燕子楼楚汉兴亾俱土壤不须懐古重夷犹戏马台据鞍挥指八千兵昔日中原几战争逐鹿已无秦社稷逝骓方叹楚歌声英雄事往人何在寂寞台空草自生囘首云山青矗矗黄流依旧遶彭城金陵旅夜一雨皇都万象明东风娇啭上林莺火烟亭馆春多少钟鼓楼台夜几更枕上故园蝴蝶梦枝头斜月杜鹃声银笺欲写长相忆滚滚江流不尽情游匡庐欲向匡庐观瀑布便从彭蠡骤楼船一声长啸来丹壑千丈飞流下碧天洞里楼台无嵗月云中鸡犬有神仙凭谁唿起巢松者醉拥宫袍对酒眠度大庾岭凿破鸿蒙一窍通至今传说九龄功天垂瘴雨蛮烟外路入炎荒火树中万里关河瞻北极两行旌斾过南雄鹧鸪声里端阳近榕树青青茘子红浴日亭和苏学士韵危亭突兀倚青山坐对扶桑碧海湾紫雾欲生龙伯庙洪涛先涌虎门关光摇宇宙花生眼影动栏干酒上颜遥望蓬莱宫阙晓一轮飞挂碧云间王炎题徐商叟所藏李伯时四天王图龙眠有巧手幻出汗血驹老衲或戒之囘向心地初遂画白衣仙蕲与梵释俱北方四天王亦附瞿昙居杂以马龙像宿习终未除四王名字异且复形状殊信者谓其有疑者意其无荡荡天门髙谁能凌空虚何以信不疑取诸贝叶书过浯溪读中兴碑日光玉洁元子辞银钩铁画颜公书百金不惮买墨本摩挲石刻今见之猗那清庙久不作其末变为王黍离春秋一经事多贬鲁颂四篇文无讥渔阳鼙鼓入潼华公卿徒步从六飞朔方天子扶九庙京师父老迎千麾紫袍再拜谒道左上皇万里旋銮舆牝咮鸣晨有悍妇孽狐嗥夜有老奴扶桑杲杲未翳蚀但歌大业吾何疵首章义正语未婉前辈不辨来者疑正须细读史克颂未用苦说涪翁诗许张劲节震金石李郭壮武如虎貔㫁崖苍石有时泐诸公万古声烈垂天怜倦客有所恨雨溼江寒催解维神州北望三叹息翰墨是非何议为胡道士草庵清风飕飕竹万箇白日寂寂茅三间春深只有鸟唿梦地僻畧无人叩关岂但壶中堪避世也胜图上可游山出门囘首不能住输与道人闲复闲解官到郡诸丈置酒岳阳楼招炎为客邓巴陵索诗重上危楼览洞庭故人一笑对飞觥君山只似山绿江水不如湘水清半日胜游成乐事三年俗宦损诗情天涯解后还离别莫惜尊前底里倾和陆簿九日风露萧萧木半黄老来淡薄似秋阳一樽冷落思佳客九日凄凉在异乡採菊何心追靖节哦诗无语答仇香危台戏马今安在休惹清愁搅石肠出郊杂咏闭戸不知春色佳栁梢欲暗可藏鸦鸭头新绿齐腰水女颊轻红刺眼花晩憩田家家书未到鹊先喜春事无多鸎又啼偶对好山留客坐绿阴遮屋日将西双溪种花双溪渐有杂花开每日扶笻到一囘胜似名园空锁闭主人至老不归来苍头为我斸西山扶病移花强自寛縦不为花长作主何妨留与后人看周文璞铜雀砚君王有遗令婢子守空台遥望西陵下漆灯照鸩杯玉颜阙钗泽松栢生悲哀低吟短歌行想像奸雄才清泉沈金彩古烟凝紫灰零落故瓦在雕镌若陶坏为人作书砚词章出诙谐上下千载间流转何悠哉那知墟中人天命不复来齐昏亦披猖增土筑崔嵬年年漳河头野棠如雪开金牛洞凌兢下危梯俯伛坐㴱穴囘身避云雾偃面视日月药苗䕶谽谺竹节截嶭嵂安知幽谿下有此大奇絶金牛铲光景仙牒尚可閲冈头春已半枸杞如㸃血便恐颠风兴横吹石崖裂尧章金铜佛塔歌白石招我入书斋使我速礼金涂塔我疑此塔非世有白石云是钱王禁中物上作如来舍身相饥鹰饿虎纷相向拈起灵山受记偈龙天帝释纷惆怅形模逺自流沙至铸出今囘更精致钱王纳土归京师流落多在西湖寺钱王本是英雄人白莲花现国主身蛇乡虎落狗脚朕何如红袍玉带称功臣天封拆开即退听两浙不闻笳鼓竞归来佛子作䕶持太师尚父尚书令一枚传到白石生生今但有能诗声同袍秦外铦师兄哦诗礼塔作佛事同喫地罏山芋羮何曽薰陆绮牀供但见相轮铜绿明哦诗礼塔犹未毕芦叶低飞山雨溼戴敏西溪陈居士家来访西巖老家居水竹村紫鳞游镜曲黄犊卧云根自昔好宾客相传到子孙不行亭下路䕶笋别开门郑公家门墻多古意耕钓作生涯菽米散鱼子莲根拔虎牙弄孙时掷果留客旋煎茶颇动诗人兴满园荞麦花小园小园无事日徘徊频报家人送酒来惜树不磨修月斧爱花须筑避风台引些渠水添池满移箇柴门傍竹开多谢有情双白鹭暂时飞去又飞囘约黄董二亲与桂堂诸姪避暑世间无处避炎蒸欲叫西风叫不譍恨乏由檀除热恼心思赤脚踏层氷醉游河朔谁同往表借明光愧不能闻有山林最深处清凉境界着髙僧游张园乳鸭池塘水浅深熟梅天气半晴阴东园载酒西园醉摘尽枇杷一树金林梦英笔架山谓天髙髙由积气谓山髙髙由积翠山中云雾皆宝衣天上星辰有奇字相传笔架几千年此是仙楼三十二落霞孤鹜近西江青带瑶簪如八桂宋元诗㑹卷四十二宋元诗会卷四十三钦定四库全书宋元诗㑹卷四十三兵部主事陈焯编罗愿梁寺丞见示过岭新作凌晨登郁孤南走韶阳道封疆有申画山川本懐抱公行度寒岭残雪故未扫髙情无南北反谓兹山小顷来我尝游亦觉山媚好前贤困逺谪我辈得幽讨两崖瞻欲眩数树攀且绕想公哦新诗千骑转林杪参佐候颜色约束军声悄韶阳古名郡四十专城早重华已千嵗苍石在云表鱼龙舞幽壑遗韵葢可攷以兹供抚玩或可荐夀考公余亦时饮未用絶芳醥行行布恩惠正直神所保和汪伯虞求酒君不见菊潭之水饮可僊酒旗五星空在天此江縠纹奇更絶投以曲米清如泉分甘正拟供低唱要筑糟台须大匠诗人便欲醉千日欢伯仅堪陪一饷曰予此乐未知之独爱为瓶居井眉因君饮兴亦浩荡梦随骖驾觞瑶池昔贤酒尽孤长吸大似竹枯还欲沥明朝秀句传满城笑指空樽卧墻壁望梅亭节物重阳后风烟庾岭头休论梅子雨才度菊花秋翠壁堪横絶幽亭劝小留谋生兄弟拙一一傍南州次韵酬通判刘兄岳阳楼见懐一首鱼龙掀舞后渺莽记空庭地带三苖濶山传二女灵客懐光水月诗笔妙丹青少作扬雄悔唯思草一经送邕州吴使君题舆才赴日边程便拥油幢镇列城地望素髙唐五管人才今似汉三明时清市骏非无意嵗晏逢花好寄声太学英名湖海气此行持论要平平奉柬李叔勤觅茉莉花栽郓令风流太史家早知茉莉有奇葩生嫌衆色空尘滓遍阅余香见等差多谢珠玑来坐右好将根蒂到天涯蜀江红紫纷披后初看东南第一花薛季宣跋东坡诗案南方有佳木逺在涨海涯沈水产其节鸡舌生其肌结根松栢塲龙脑实离离蜑獠岂知贵斧斤斩栾枝椓为糠粃槽将食犬与豨条枚恶鬈曲芟除弃江湄沧流荡囘波不与朽壤期年代知几阅愈久乃见奇根株到余沥复恐分寸遗终焉盛芬烈兰荪谢芳姿二女篇天圣中韩魏公居所生忧从其兄琚守齐安即安国寺西庑为书堂以居恒有二女子夜至衣冠髙古容装丽甚公恬不以为怪及去二女告曰妾非人也亦非僊人鬼魅游处再嵗而言不及乱公德士也行矣即推此泽天下予读齐安记屈原之死二女孝慈亦于此投江故武昌郡人以五月五日竞渡投角黍迎神舟上二女非僊人鬼魅岂灵均二子之精爽耶不然何知人如此之审而后先居者莫之能见为作二女篇姈娉二美人幽闲真种性色秀雪窗梅衣冠俪修正巖巖韩稚圭寂寞自清静虚室扫斋居展禽当季孟神游问寒暄不得窥信行怪力视茫茫久要交善敬语之非异类安民公有命葢闻楚灵均汨罗存死证二女终孝慈双玉澄江暎当初黄鄂人盪桨追游泳端午化成俗龙舸长犇竞事神㣲有道角黍劳将迎非鬼且非僊世士凭谁侦贵游行沙堤大葢何穹窿底人佩玉鞍䝉狨傔如熊虎马游龙谁何出入咸阳宫笑刀瓠体颜芙蓉步趋持重为雍容诸侯爰统掌百工调元为职禆九重万钱一食声鼓钟犹言下筯终无从异时糠噉肠不充家徒壁立其室蓬抄撮语丽文彫虫绘为绣句欺南宫原无万卷浇胷中脂韦媕娿陈小忠竭民膏髓自为功榻前触事惟迎逢肎思责难始为恭君王谓贤拜三公门如沸汤贿赂通财侔县官邑侯封积金犹欲齐灊崈家有钱炉非范铜卖官鬻狱扬成风后房的皪燕支红皆民女妇来无踪有忧失得常忡忡杀贤贼能摧英雄汲将同类塞要冲害苖之心饶蝗螽忽弯射羿逢䝉弓怡然自得豁心胸黯如抹漆何赤衷向人自欺咤匪躬髙自标置人盲聋言立便拟称儒宗学禅逃俗坐谈空世间将谓无轲雄言出波流士与农却矜巧宦官既崇笑伊鲁儒嗟道穷那知达人节青松视而土苴及蛆虫古今异时理道同姦邪未必皆令终君不见晋朝失国隳金墉为奴为胔岂惟懐愍堕紫蒙游竹陵善权洞万古英台面云泉响珮环练衣归洞府香雨落人间蝶舞凝山魄花开想玊颜几如禅观适游魶戏澄湾都场正月思雪中石门之游谢客穷幽处僊宫隠薜萝二峰峩魏阙双瀑泻天河獚应难致猿猴却患多雪中山更好淹嵗定如何花唐玊蘂花介甫谓之玚花鲁直谓之山矾武昌山中多有之其叶可供染事土人用之酿酒绿吐瑶琨泠然郭外村僊人来玊蘂文士立山矾芳泽留丝素风流付酒樽莫言玚酷似香处不胜繁读三国志左角蛮攻触南柯檀伐槐俳谐记名字人物委尘埃锦里昔曾到樊川今此来遗风不可见观古意悠哉周将军庙观岳侯石像万死何知狱吏尊成名葢代古难存二桃岂是功髙赐一舸不容身退论几为饮江思道济缪因图像削王敦沈碑千古蛟川恨留与无穷断客魂赵师秀桐栢观山深地忽平缥缈见殊庭瀑近春风溼松多晓日青石坛遗鹤羽粉壁剥龙形道士王灵宝轻强满百龄舟行寄翁十轻舟风色好波面去迢迢取尔诗重读令吾病欲销江禽停晩树涧水入秋潮已觉懐人极分携始一朝缙云县宿亲知因别久具酒劳经过古邑居人少春寒入夜多雨香僊地药烛动石桥波稍觉离家逺乡音一半讹筠州郡庠山亭一来髙处望逺近尽秋容秀气归才子清风属钓翁溪晴分别港山阙见他峯独忆良宵月无因宿此中延禧观寂寞古僊宫松林常有风鹤毛兼叶下井气与云同背日苔砖紫多年粉壁红相传陶县令曾在此山中石门僧石门幽絶甚独有一禅僧寺废余钟在房髙过客登山蜂成苦蜜崖澑结空氷如此冬寒月他人住岂能秋色幽人爱秋色祇为属吟情一片叶初落数聨诗已清瘦便藤杖细凉觉葛衣轻门外萧萧径今年菊自生简同行翁灵舒久晴滩碛衆舟楫后先行终日不相见与君如各程水禽多雪色野笛忽秋声必有新成句溪流合让清灵山阁见二徐旧题一面见溪水三边皆翠㣲晩来虚槛外秋近白云飞重至恰身老同吟感客非灵山自如画依旧隔斜晖秋屏作凡有阑干处秋来徧往还就中惟此地全得见西山雁洛遥沙小人登废垒闲因怜一州景皆在夕阳间送沈庄可清事贫人占斯言恐是虚与花方作谱为米又持书时节寒相近山林拙未除西江波浪急送子一愁予巖居僧开扉在石层尽日少人登一鸟过寒水数花摇翠藤茗煎氷下水香炷佛前灯吾亦逃名者何因似此僧壕上逺近人家住过桥路尽通野田行瘦马浅渚聚羣鸿地静㣲泉响天寒落日红若非身作吏不道是城中月夜懐徐照月色一庭深迢遥千里心湘江连底见秋客与谁吟寒入吹城角光凝宿竹禽亦知同不寝难得梦相寻送倪道士之庐山近方辞地肺本自住天台有鹤相同出无云作伴囘道房随处借诗板逐时开又说庐山去闲看瀑布来徳安道中餐余行数步稍觉一身和蚕月人家闭春山瀑布多莺啼声出树花落片随波前路东林近惭因捧檄过赠约老一径入深竹数楹临古沟更无人共住极喜客来游白髪长垂领新茶绿满瓯自言门外寺皆是老僧修翠巖寺石巖看不见翠色自重重春雨生松叶山风响铁钟碑顽工费墨草嫩鹿添茸住院吴僧老相迎忆旧逢薛氏𤓰庐不作封侯念悠然逺世纷惟应种𤓰事犹被读书分野水多于地春山半是云吾生嫌已老学圃未如君送徐道晖游湘水春尽雨霏霏春寒犹在衣人寻香草去雁背逺峰归潇水添湘濶唐碑入宋稀应知名与姓题写遍嵒扉刘隠君山居嫌在城中住全家入翠㣲开松通月过接竹引泉归虑淡头无白诗清貌不肥必无车马至犹掩向巖扉官舍初成为宅傍城墙先求夏日凉凿池容衆水栽竹断斜阳官是三年满身无一事忙不知何补报安坐恐难当㑹景轩此中非一景欲状固难名江近秋阴早山多晓气清断云分树泊饥鹤下田行别拟深更至虚空看月明大慈道青苔生满路人迹至应稀小寺鸣钟晩深林透日微野花春后发山鸟涧中飞或有相逢者多因採药归扶栏强起扶栏立新寒陡见侵钟声诸寺晓栁荫半池阴病久方凭艾贫深或梦金湖边好风日孤负几登临葛翁小阁树色对疎櫺横陈一片清微风杨叶下斜日竹梢明此老无尘事双姝亦道情客来怜素壁题句不题名访韩中止不遇题涧上隔涧竹扉深苍童引客寻虽然乖晤语犹得见园林野蔓时妨步山蝉亦好吟石根泉数斗清冷应人心贵溪夜泊寄赵昌甫蓍草占秋动逢秋早得归本非为事迫不欲与心违波净孤萤度宵凉数叶飞逺懐髙卧者微月闭松扉沈洞主案上阴符卷应逢骊母传无言过永日不食度终年云覆烧丹灶花浮洗药泉时闻有𤣥虎来礼洞门前和鲍县尉留僧秋阁上身自伴僧闲潄齿临寒水焚香对逺山野禽偷果去童子借经还余兴成诗句髙题屋柱间送奭上人抄化冒寒独向何方去为建灵山阁未能诗卷带呈看疏客药炉畱借共房僧夕阳岸上行枯叶瀑布巖前听折氷事到有缘随处应囘来金碧入云层暮春书懐寄翁十帝里逢春雨不干才晴数日又春还桐花半落官河水榆叶全遮客舍山未悔濶疎令事去最怜乏絶碍身闲菖蒲九节今堪采思尔逍遥涧谷间移居谢友人赁得民居亦自清病身于此寄飘零笋従壊砌砖中出山在邻家树上青有井极甘便试茗无花可挿任空瓶巷南巷北相知少感尔诗人逺扣扄简孙正字空斋兀兀难消日况入中年睡亦疎洗釡煮蔬留客饭卷帘移菊看人鉏秋衣因病全更衲晓髪迎寒半脱梳多谢贵交芸阁里许令随意借官书赠邓汉卿单独一身长不定亦无书卷得相随忙过人世当闲日老遇朝廷用少时冲雪自言行路苦看松长恨买山迟萧萧白髪寒灯下写就诗篇欲寄谁孤山寒食二月芳菲在水边旅人消困亦随缘晴舒蝶翅初匀粉雨压杨花未放绵有句自题闲处壁无钱难买贵时船最怜隠者髙眠地日日春风是筦絃寄茅山温尊师几度题诗寄入山不知何处得书看莓苔石上秋吟苦星斗坛中夜拜寒鹤改新名唿未至碑逢断刻打应难忆师每欲寻师去芝术栽成自可餐㑹宿再送子野又承出郭到贫家一度分携鬓易华自说印书春可寄独惭缺酒夜难赊眠迟古鼎销残火吟苦寒缸落细花羸病不能亲送别梦魂先立渡头沙病起身如瘦鹤已伶俜一卧兼旬更有零朝客偶知亲送药野僧相保宻持经力微尚觉衣裳重才退难徼笔砚灵惟有爱花心未已遍分黄菊挿空瓶翁卷送陈郎中知严州频年经虎害人望使君来地重分旄节州清管钓台凉天星象动吉日印符开帝擢平津䇿曾知有用才寄赵灵秀千山落叶深髙树不藏禽游子在何处故人劳此心闲灯妨逺梦寒雨乱愁吟僧奭曾相约花时共一寻送人赴沅州任旧贡包茅地中存古意长去程逢岳雪上事带春阳露结朱砂气波流白芷香大夫祠寂寞烦与奠椒浆悼雪菴禅师悟了无生妙归空若故乡竹房三尺像石榻一炉香壊衲犹悬树新松忽过墻僧中留不得几日为凄凉寄沈洞主想当清夜醮带月扣僊钟指上雷霆诀菴前虎豹踪药收阳地草薪採故枝松拟即寻师去茅峰叠几重太平山读书奉寄城中诸友寥寥钟磬音永日在空林多见僧家事㴱便静者心虚庭云片泊侧径石根侵此去城闉逺君应懒出寻冬日过道上人旧房已知起衆相假质任成灰房是他僧住门无旧客来氷干半池水花落一根梅犹自疑行脚何年见却囘春日和刘明逺不奈滴檐声风囘昨夜晴一堦春草碧几片落花轻知分贫堪乐无营梦亦清看君话幽隠如我愿逃名送薛子舒赴华亭船官君到云间日应分二陆名县图山色少井味海潮并剡局三年印春风半月程野人因买鹤曾向此中行晓对独对晓来晴天寒景物清梅花分地落井气隔帘生曽是吟招隠何时遂耦耕萧疎头上发已白二三茎暮春病归朝朝风景添吾病亦开帘洗药花前晒传方壁上黏力微还省语身老更看髯昨日林僧至茶杯始一拈寄永州徐三掾曹闻道居官处千峰近九疑合流皆楚水高石半唐碑香草寒犹绿清猿夜更悲其中多隠者君去得逢谁书隠者所居百事已无机空林不掩扉蜂沾朝露出鹤带晩云归石老苔为貌松寒薜作衣山翁与渔父相过转依依能仁寺芙蓉峰入天寺与此峯连得见是冬月要来从昔年寒潭盛塔影古木带㕑烟偶值髙僧出禅牀坐黙然石门菴山到极深处石门为地名岚蒸空寺壊雪压小菴清果洛羣猿拾林昏独虎行一僧何所得髙坐若无情宝冠寺山多猿鸟羣永日絶嚣氛一涧水流出几房僧共䎹拄笻黏落叶拂石动寒云谁昔来营此寻碑看记文秋日闲居呈赵端行闲居观物化几叶又飞东清气全归月寒声半是风病多怜骨瘦吟苦笑身穷折得邻家菊还思靖节翁初晴道中初晴残溼在衆树碧光鲜幽鹭窥泉立闲童跨犊眠依山知有寺过水恨无船石路是谁作姓名巖上镌题武义赵提干林亭武陵诸胜状如列在檐前一郭楼台日数村桑柘烟鸟啼春满谷秧绿水平田中有渔樵影吾诗咏不全赠孙季蕃立谈飞絮中相遇在吴宫以我为生拙怜君失计同醉酣花落月吟苦竹摇风自作庐山记幽竒欲遍穷赠刘髙士灵境康庐上师曽此处家今游在京国谁为管烟霞觅句行逢鹤持经坐对花笑予非酒戸相劝满瓯茶送人游天台暂游行李少几日到天台船带落潮发月从前浦来花源香不断药地绿成堆莫学他刘阮经年忘却囘宿寺一宿此禅宫身同落发翁深窗难得月老屋易生风灯冷纱光淡香残印篆空独怜吟思苦妨却梦西东鲍使君闲居吟楼影在湖波上吟景长従望处生疉石拟成幽嶂色种松移得逺滩声多谙药品曽因病却着荷衣欲避名闻说近来心更静案头惟有一琴横山中山中凡事幸相宜第一红尘免上衣寻药每同丹客去拾薪多趂牧儿归鸣泉潄石寒蒲洁宿雾蒸泥早蕨肥不奈隣峰学禅伴时时来此叩巖扉次韵葛天民接得诗来胜接书忆君情思豁然舒却看城里谁家竹又锁湖边旧住庐曽有退之怜贾岛岂无得意荐相如欲知别后予踪迹只向此间闲钓鱼赠陈管辖一拂清风一袖云紫阳容貌鹤精神诗因道进言辞别丹得师传火候真庐岳峰前吟瀑布混仪图上礼星辰我来暂作闲人歇多谢僊翁相访频次徐灵渊韵赠赵灵秀一轴黄庭看不厌诗囊茶器每随身三年在任同僊隠一日还家只旧贫种得溪蒲生似发敎成野鹤舞如人出门便是登山路更要遥山翠色匀徐照蝗飞髙战士尸上虫虫老生羽翼目怒体甲硬岂非怨气激栉栉北方来横遮遍天黒戍妇闻我言色变气咽逆良人进战死尸骸委砂砾昨夜梦魂归白骑晓无迹因知天中蝗乃是尸上物仰面久迎视低头泪双滴唿儿勿杀害解系从所适蝗乎若有知飞入妾心臆青鸠词劳劳复劳劳生人半行客今人行古道古道有行役相逢莫等闲相离易疎隔殷勤红杏花彻宵对芳席明年花开人东西青鸠食花旧处啼宿翁灵舒幽居期赵紫芝不至江城过一宿秋气入宵浓蛩响移砧石萤光出瓦松月迟将近晓角尽即闻钟人起行庭际思君恨几重赠江心寺钦上人客至启幽戸笋鞋行曲廊潮侵坐禅石雨润读经香古砚传人逺新篁过塔长城中如火热此地独清凉送尘老入广化米开田行李冲氷雪涂程半是船去从人乞米归要海成田遇景因开画思茶亦掬泉好风名舶趠相候立江边宿寺古殿青灯冷虚廊叶扫风掩关人迹外得句佛香中鹤睡应无梦僧谈必悟空坐惊窗欲晓片月在林东题江心寺两寺今为一僧多外国人流来天际水截断世间尘鸦宿腥林径龙归损塔轮却疑成片石坐对谢公身题罗隠故居片水静无尘青山是四邻上天如有意此地着诗人吟得物俱尽罚令生世贫因来寻古迹只见石为麟懐如顺上人西湖湖上寺一别二三年旧住房长闭新栽树已圆空多相忆梦不得寄来篇喜见邻僧说归期是腊前访观公不遇卧犬闻人出门当青栎林固知多不在自愿欲相寻宵短余香印邻疎出磬音昨来曾寄茗应念苦吟心石门瀑布一派从天下曾经李白看千年流不尽六月地长寒洒水跳微沫冲崖作怒湍人言深碧处常有老龙蟠题衢州石壁寺岸石横生胀平林一里溪衆船寒渡集髙寺逺山齐残磬吹风断眠禽压竹低自嫌昏黑至难认壁间题题浯溪知是漫郎宅舟中闻寺钟小溪通正港髙石压羣峰绿树成春荫荒台见古踪唐碑三十本独免野苔封白石巖一石入遥天千峰疉在前人行不到处僊去未多年窦暗云生像檐斜日照泉皇朝宣赐物弟子尚能传寿昌道中碣字芙蓉驿喜行行不难路侵沧海过人得异山看圆石蚝黏满平途鹭立寒一游期一月囘日必冬残题翁卷山居空山无一人君此寄闲身水上花来逺风中叶动频虫行黏壁字茶煮落巢新若有髙人至何妨不裹巾访僧居客至无他事房门不厌敲好山元带郭损屋旋铺茅静砌生灵药髙林出逺郊水禽多不见春暖渐营巢永州寄翁灵舒古郡百蛮边苍梧九㸃烟去家疑万里归计在明年风顺眼听角楼髙望见船筠州当半道长得秀诗篇题李商叟半村壁一径苍苔合连年不出门风髙松有韵溪满石无痕不自知名重令人觉道尊更忧征诏至移室向深村送尘老归旧房数间茅屋残山外片石崚嶒树影交给假两旬秋易尽相寻一舍路非遥盆栽怪木缘能画池畜珍鱼不入庖闻道水松三百步梦随流水到溪桥㑹饮鲍使君池亭案上一琴书数卷不须此处有笙歌厌居城市观天小喜到君家见月多叶满地飞随步履鹤于人熟听吟哦明朝也向山中去手把松枝养太和同刘孝若野步杖履相从步野田坐临堦所和诗篇要看隔水人家菊试借繋门渔父船且缓归舟知有月不生酒兴为无钱寒来莫问家中事才得身闲即是僊髙山寺晩望石路近门方失险刺桐疎处见僧归小坡重叠无平屋四月阴寒尚裌衣山到道州髙莫比水分湘口绿相围暮云不隔东南望一片遥兼白鸟飞徐玑投杨诚斋名髙身又贵自住小村深清得门如水贫惟带有金养生非药饵常语是规箴四海为儒者相逢问信音江亭临眺问得梅花信寒林动晚声雨来山渐逺潮去水还清寥落寻新句欢娱解宿酲相携归路滑灯火近孤城题陈待制湖庄围无三亩地四面水连天行向楼髙处却如身在船野花春渚外山色海云边一任人来往兹懐亦浩然宿寺古木山边寺深松迳底风独吟侵夜半枯坐杂禅中殿净灯光小经残磬韵空不知清逺梦啼鸟在林东孤坐呈客晨起犹孤坐缾泉待煮茶寒烟添竹色疎雪乱梅花独喜忘时事谁知改嵗华多君能过此人里似僊家登信州灵山阁跨鹤台清游吾有分浑似昔曾来野屋凭髙住青山到水囘欲看灵岫逺须待晓云开渐渐生愁思乡心上古台书翁卷诗集后五字极难精知君合有名磨礲双鬓改收拾一编成泉落秋嵒洁花开野迳清渐多来学者体法似𤣥英大龙湫瀑水数千尺何曾贴石流还疑衆山折故使半空浮雾雨初相乱波涛忽自由道场从建后龙去任人游梅坡浅水低坡几树苔冷光摇动玉尘埃横斜直似安排得古怪多应折损来洁白要从侵夜看飘零却是被春催闲行立断清风影一片飞香落酒杯秋日登玉峰玉琢孤峰压富沙人行峰顶步云霞溪流缓去几囘曲树色幽分无数家翠拂寒烟平似水红飘霜叶逺如花明朝重向城中望对北一松应不差题东山道院古院嵌崎石作层绿苔芳草近郊垧溪流偶到门前合山色偏来竹里青静与黄蜂通戸牖闲将白鸟共沙汀道人亦有能琴者一曲清徽最可听访湖友城中日日望南湖乞得闲来访隠居渐有秋霖篱菊长才无暑气渚莲疎壁间古画多贤像案上尘编半佛书未见主人逢稚子不通姓字独踟躇泊马公岭维舟拂晓步平沙晚泊云根第一家新取菜蔬沾野露旋编篱落带山花门前相对青峰小屋后流来白水斜可爱山翁无一事藤墻西畔看蜂衙酒才倾一盏碧澄澄自是山妻手法成不遣水多防味薄要令麴少得香清凉从荷叶风边起煖向梅花月里生世味总无如此味深知此味即渊明过九岭断崖横路水潺潺行到山根又上山眼看别峰云雾起不知身也在云间徐致中夏日湖上访隠士烦暑何能避孤舟访隠人水乡菱藕熟晴野稻苗新为学师前辈谈空悟宿身镜湖三百顷不似此湖濵又寄庭深自无暑苔径复萦纡賔客不长到儿童自可娱荷花晴带粉蒲叶晚凝珠与我城闉隔兹欢想不殊山居柳竹藏花坞茅茨接草池开门惊燕子汲水得鱼儿地僻春犹静人闲日自迟山禽啼忽住飞走又相随夏日懐人流水阶除静孤眠得自由月生林欲晓雨过夜如秋逺忆荷花浦谁怜杜若洲良宵恐无梦有梦即俱游夏夜同灵晖有作奉寄翁赵二友斋居惟少睡露坐得论文凉夜如清水明河似白云宿禽翻树觉幽磬渡溪闻欲识他乡思斯时共忆君初夏游谢公巖又取纱衣换天时起细风清阴花落后长日鸟啼中水国乘舟乐巖扉有路通州民多到此犹自忆髯公登横碧轩继赵昌甫作步陟髙髙寺徐行不用扶青天晴又雨山色有还无句向闲中觅茶因醉后唿所懐论未足何乃又征途不食姑惟诵天童呪饮泉能不饥只缘多自誉翻以致人疑赋质全如鹤谋生却似龟绿华通籍后㑹报女僊知宋元诗㑹卷四十三宋元诗会卷四十四钦定四库全书宋元诗㑹卷四十四兵部主事陈焯编刘爚送王子文宰昭武百錬成绕指粹白俄成缁有初谅非难其难在终之道心𦕈丝粟易为羣物移不有专一功谁能胜安危愿言保令德嵗晏以为期平时州县间上下意苦异善书肘后掣有志奚由遂子今得所从展布有余地两贤更戮力万物应吐气相期召杜功奕奕昭来世上陈县尹旧尹龚熊负令名至今天日共清明案头未有人称屈村里全无吏敢行满院茶香敲句穏一帘花影韵琴清后来踵武谁其似又说陈公政有声金国贺正旦使人到阙钖宴紫宸殿榆关玉塞静无尘嘉定于今第四春两国交驰通好使八方同作太平人翠鼍鼓奏娱嘉客白兽樽浮赏谏臣圣厯従兹天共逺年年玊帛㑹枫宸瑞庆圣节应制皇家卜世过周唐天启真人应运翔抱日预占恭邸梦飞龙曾报皖山祥翠云影外来金母红雾香中拥玊皇乐府赋工无以祝愿将金鑑代珠囊叶适灵巖穹窿右俛眉天平左垂鬓吴人宅沮洳兹山抑其镇陡起为表着突兀数寻仞樛松颇坚瘦立石乃荣润兼有千里陂杳霭来逺韵宜乎登椒丘摆落思奋迅吴主未亾时絶色馆孤峻歌声妙欵乃爼品穷蛤蜃援琴固停晷解甲仍转瞬终归寂寞人破釡煑枯堇陈迹不足弔新缔何劳问北斋人情无终极匪陋则求佳寝处既少安游燕岂不懐惟思旧酒务糟酵荒榛埋破瓶聚隆垤新甃连长堦种竹夹超然移花遶北斋及尔风露清忽感意象谐幽深容浪蘂润泽长芳荄亭亭两髙梧买自娄门街俟以嵗屡寒窅若万仞崖吾留能几日龊龊强安排方嫌树影瘦复虑地势世间香味恱每与腥羶偕雅故使郑淆法语仍进俳俯同侏儒笑但恐好恶乖莫穷有限物徇此未腐骸张氏东园送王恭父得殿字燕鸿不相须进趋自求便余来君其馆乃复当我饯一春三月雨亭树郁雾淀絮重厄飞扬花蔫堆紫茜縦有百壶清何能一笑遣为郎昔同甲四海初㑹面凛然抱英特霜宇搏温霰雄词推落笔一语不可选重来更纯粹玉琢金就鍊汉家阐道术四达诏羣彦谈经石渠观㑹议白虎殿通方要归宿立异岂夸衒子行若微罪天意委深眷以其今固辞可信非始恋楚热宜绉絺崃涨难短牵囘舟泊书林及此未掩卷奉赋德修西充大夫成都新园咏归堂浣花炫春澨濯锦绚晴浦成都信繁㑹此水工媚妩岂无濠上亭蹙歩难仰俯誓言违市朝卜宅近幽阻沃沃葵苋畦焰焰棠杏坞朝曦溼浅濑暮色生逺渚循涯咏未厌引流络其圃苹荇依篱樊凫雁宿庭戸长松百里外物象争𣺌莽时平乏隠沦蓑笠自歌舞岷江志东向激射走吴楚胡为滞淫之习坎圣所许宿石门好溪泻百壑南北倾万峰山凡堆阜俗映岸羞为容石门忽秀出老干荫渟洪舍舟从口入便已离尘中衆芳拱窟宅环峒献奇秾藤萝异态度尺寸疑施功锦茵翠织成照耀无春冬水行千丈髙歕薄不可穷更有洗头盆云深雾常封昔年谢康乐筑居待其终继作者丘裴语言亦称雄栖栖三羽衣日晏斋厨空来游百世后叹息骚人风露星亭斗杓㸃翠为此城四郊环拱来遥青知君欲览衆山小取塼磨就天上亭身心合于高处着万象不语森凑泊古今日色递浅深志士可惜虚光阴赵成父筑亭上饶即用东里旧圃牓曰鱼计秦侨洛寓随南公新条复欲无开封亭名若有土断法郑圃岂在章泉中旧鱼遥应化龙去今鱼且复波间住人为鱼计鱼不知今乐莫㤀昔日悲题郑大惠诗卷忆从草庐赴邻炊澁雪搅筵糟涌糜要当醺酣活肤凑不许雕刻妨肝脾何年儿生锦䙀裂金涂门扉玊为切吟中得眼万象通浪吹狂歌总休歇两家至今住连墻读书闻鸡夜相将经明先入韦平室句好还升李杜堂送郑丈赴建宁清庙图书宝熙朝雅颂音频繁三节召荏苒二毛侵衣食家才足丘园意亦深卧听牀下士时作武侯吟送邓谏从制干援引亦未力声名空复传终携太平䇿还上蜀江船帆色挂晓月橹音穿夕烟沧波不尽兴收拾浣花边送谢希孟白头趍幕府蚤已负平生未放鹏舒翼应须骥敛程驿梅催冻蘂柁雨送春声为语常平使开懐待子荆送包通判兼寄滕季度风雨逍遥地衙排印簏新钿车分路濶宝瑟听歌频灯市晓侵月花田晚占春郄过张翰宅方信有闲人赠卢次夔家住东郊深能诗人共寻氷梭间道锦玉轸断文琴城漏宵添滴牕花昼减阴新凉白头句清甚费悲吟施翔公掌敎长沙蓍蔡羲前识箫韶舜后音追囘贾谊贬唤起屈原沈湘水汀烟濶梅花署雪深余行陈迹久因子一微吟西山对面吴桥港西山几一家有林皆橘树无水不荷花竹下晴垂钓松间雨试茶更瞻东序綵空翠落朝霞送曹器逺曹子苦心懐百忧古人逺矣思同流平生未得雄豪力今日便肎卑微休麻源洞里琼叶雨南草市上芦花秋十年老语为谁了西望沧江空白头送潘德久每携瘦竹身长隠忽引文藤令颇严闻道将军如郄縠不妨幕府有陶潜江当濶处水新涨春到极头花倍添未有羽书吟自好全提白下入诗奁陈薻姚晋卿溪阁行南院观溪心已清萦纡更上阁中行西横车马市桥合东眺逺山霞雾生日斜沙石浅可数半夜轰雷驱勐雨农圃嘈嘈春水多谁得身闲延客歌醉后下堦齐拍手长株矮树排花柳主人更要双眸寛去年拄杖寻长安一行一处狂唿去日日芳园大如许买地此多直几金千屏万障为墻堵丹井懐叔达喜称吾子赋羞道少年时别去休论易愁来欲寄诗夕阳书不到残月梦相随晩嵗伤心事松峬独语谁归入古田界作步入溪山胜桥亭古劒风土宜归茘子村坞尽油桐南店炊初滑西舟石渐穷岂知旬日外便访去时踪虎溪四围山木合百磴屋檐重古穴成幽井疎林散晓峰响泉那更月啼鸟此无冬台上朝朝看天边有怪松自题海渔亭波涛生长处土地属东隅树树县渔网村村叫鹧鸪酒旗孤屿见书卷一山无欲趂鸡豚社因惭身业儒屋舍髙低住比邻活计同笭箵嫌月白螃蟹要霜红吠犬随村落卖鱼成老翁地咸耕种少海熟抵年丰海口吟按图自古无人到二百年来户口添架屋上山成市井张官近海课鱼盐估客趂潮撑米入没人忍冻采蚝粘仲尼有庙尘谁扫寺观峥嵘香火严题融州城楼除郄谯楼环廨舍萧条市井客懐悲高高下下山无数浅浅深深江有时大布红裙猺女着半规白扇野人持城中昨夜亾羊豕闻得谁家虎入篱客中书事千载蛮风尚有存此来闻见不堪论猪膏泽发湘南妇牛渤涂门岭右村行客下牀调瘴药吏人提瓮灌蔬园岂无佳丽堪娱目别有凄凉只断魂真仙洞洞里清溪可汎舟入观洞府出髙丘老聃尸解今还在黄帝生前有此不滴乳解添无数幻携灯何用不曾幽干坤自大人身小拳石空中作胜游城山云雾成佳景天明又几囘忽携诗句入别放画图开逺树沈如立行歌去似来小船冲雨过髙柳接湖栽月傍孤青树名唿怪石台故园无梦想近拟筑嵒隈夜宿延平水东浮桥暂折阻狂澜懒问津船趂往还双劒庙前酤酒醉水西灯火水东看戏题宏仲饮亭酒肆老去虽贫有酒垆秫田亲种暂时沽闺中不解为悭妇闲问刘郎燕客无卢北山元夕社屋相㤀鼓笛鸣空村步月兴堪乘何须更要鳌山立野烧天边胜着灯送黄钦之赴广州盐税地气周遭逐处流五羊渐已似中州海风吹断山无瘴炎月何妨作宦游陈傅良游白石巖地向东南倾石际沧海立蛟鼍限波涛鸡犬得城邑居然通国望跋莫他山及道人独有之置屋三四级几看星月烂却听风雨急于今二百年我共㝠鸿集晤语夕阳低对酒秋旻溼送叶正则赴浙西宪幕频年送行客酒罄诗不工冣晩与君别奈此百感丛岐山有鸣凤雅颂移豳风于时二老生出处海上同曹刘对匕箸失色一语中明朝蜀江水不与灞浐通人心起毫末世故关鸿蒙乃知贫贱交不下王霸功霜根宿病骥云帆背蜚鸿秋水能隔人白苹况连空相从自束髪各去随转蓬今懐欣有合后㑹苦未重鲈鱼直万钱羊酪倍一钟愿君养盛年我友半已翁借书一首别薛子长曲阿着柴扉陋甚谁盘桓美人此何求巨竹数十竿日阅书百篇尚觉目力寛欲从我借书我书何足观辛勤抱遗经及此鬓发斑一语未领㑹累日不自安虽更圣人手亦恐衆説漫况复秦汉下曾莫修与删致之获麟前存者今若干我无所取裁望洋久空叹读书固匪易穷理良独难昨夜荷堤上尝试及孟韩此语如涓埃此道如丘山张漕行部过湘岸有作因次其韵春晩得新霁草木日夜绿阳光初蔽亏野暝或单复美人浮湘波领此入蓬屋故放归帆迟更唿渔火续穷探物精华尽付诗凡目忆昨欣晤对令我㤀休沐剧谈酒行希危坐兵卫肃相思正倚楼所寄忽累幅瑰辞买堪贫轶韵和难属自従楚骚兴悲些逮差玉后来数唐人欵乃巖隈宿世无梁昭明斯文又谁录送郭希吕我门闭重重我径阻且深梅花独相依聊以慰我心美人从何来﨑岖自幽寻亦于琢氷中而和南风琴菜甲尚可羮新篘足同斟不知嵗已华归兴生霜砧欲别复少住栖鸟归月林客去鸟翾飞落花满墻阴送赵叔静敎授闽中读书须读经学文须学古青衫故不换白发早可数我亦窭人子风雨蔽蓬戸胡为数相过夜话恒过午简友人南去有五岭北来有重湖水清石益奇往往中州无在昔宦游者越若韩张徒胡然自衡阳只雁亦不徂和张倅唐英咏梅种梅欲百亩垂老意未渝有山在堂背有溪在庭除我危坐中央花以寘坐隅人固不可亲花亦不可疎花芳以养性花荫以休影更欲从㫄谋种秫可半顷冲寒时一觞我醉花独醒醉醒两相㤀久矣系归艇春晩书懐奉简陈益之百舌喜太甚杜鹃恨何深睍睆斯黄鹂律中宫之音物情自不齐天运初无心道人独领㑹杖藜立芳隂读范文正公神道碑有感佚事武侯不可致蜀主造其庐公在衰绖中乃上时政书维时君臣定事与草昧殊出处千载同岂必名迹如行伍拔大将寒饥得名儒推毂天下士百年用其余生平慕河汾未许王魏俱殷勤八司马意独何区区自古朋党论消复莽无期谁令羣疑亾韩富及有为惜哉公不见功名止西陲送谢希孟归黄巖纷纷竹帛传浩浩金石刻沦亾已无限存亦谁爱惜如何伏羲氏文字二三画姬孔岂不圣用以演周易法令如牛毛斯鞅信手成簿书积丘山赵张眼愈明万人立下风国势尊且荣未省三代前谁独有此名圭璧袭缫借山龙饰衣裳不闻燧古初而兴自虞唐毁车崇骑射𨽻作篆籀藏至今人便之秦亦忽以亾累觞以为欢班荆以为仪交际贵如此勿使至意亏颇常怪小雅鹿鸣至鱼丽宾主礼百拜六经似支离送鲍清卿敎授莆中闽中岂不好莆中况多儒其山有丹茘其水有子鱼艾轩诸老生典则故所余堂堂退傅门海内欲曳裾宦游得此乐饯者酒满车我亦劝君酒我意独未舒尝闻入林猎不可背水渔背水渔尚可背时更崎岖方今朝廷尊绅笏日走趍官多岂胜记势逺复易疎媒身衆所同借口谁不如奈何但温饱去向天一隅平生拙自谋蓬巷嵗月除更事亦既熟画此未必愚岂有服茝兰佩之以琼琚令人爱不见搔首空踟蹰夷门歌送修德还阙万古江入海吴蜀有不通不通谁使然人自为异同昔在李孟钱士各懐土封静言彼何尤亦各徇所忠恭惟宋受命三姓皆朝宗斯文已百年名世才数公眉山与金陵奈何不相容大雅如关洛亦复互诋攻朋分文字间祸起师友中四郊忽戎马尘满夷门宫往事已覆辙后事如飘蓬一饭㤀苦饥一褐㤀苦冬身谋每不长王事靡有终有客独恻恻万里兴深衷相过话离合歴歴繇熈丰我久世虑薄念之涕无从贫贱将安归功名在其逢有能用斯人可使百阻空西人不为西东人不为东送范宪东叔帅潼川相从意气豪相知鬓毛斑细说竟昨非浅斟始今欢每懐吾党多未救此世难一则琢氷雪再则纫芝兰骚人絶芳洁孰与风人寛水仙花江梅丈人行嵗寒固天姿蜡梅微着色标致亦背时胡然此柔嘉支本仅自持迺以平地尺气与松篁夷粹然金玉相承以翠羽仪独立万藁中氷胶雪垂垂水仙谁强名相宜未相知刻画近脂粉而况山谷诗吾闻抱太和未易形似窥当其自英华造物且霁威平生恨刚褊未老齿髪衰掇花寘胆瓶吾今得吾师送同年林多益丞宁海同里衣冠近濶疎同年齿发多衰变美人宜在玉笋班隠吏亦随花雨县有杭一苇逢迎可每食双鱼甘㫖便顾瞻周道竟何如善为身谋吾岂愿清庙笙镛济济陈碧梧鸾鹄深深见由来盛事嵗月晩谁到修途肝胆健杨花吹水酒摇波一请加餐再无倦赴桂阳道中喜晴书事十日九雨垂垂雪马僵仆病泥乘橇披衣闯戸得星月耳根久与朝鸡别熟睡八年谋未拙乞米作糜䝉被啜客来午漏家僮出如今儿噭妻愁絶我縦喜晴心已折可以艺麻多笋蕨茍有一丘吾计决柰何诸公厮役皆豪杰尚爱舂陵老元结送宋国博叅议江东分韵得夜字前年上幸学一时同舍今去略尽为之怅然南门供帐江上亭北门觞酒湖边榭两年出饯略可数往往行人半同舍忆昔翠华临璧海儒先一日争声价苏君舌掉巫崃水杨君气夺幽并夜黄君石矻不可转夫子居然古彞斚艾轩风流天下少独奏咸韶无濩夏黄粱未熟事如许白发不生心亦怕古来贤俊多坎轲道与世违胡足诧武皇好少臣已老孟子尊王君尚霸嗟乎夫子幸遭时诸公滚滚皆流亚德尊不过五品薄嵗晚曾无一饭暇君恩岂必间湖海家事姑惟问桑稼此行端可振頽俗令我短辕今欲驾送沈元诚赴临漳主簿谁说乡先进能无沈隠侯青衫今适越白髪竟依刘道固为名累人当与命谋三台行渐近且勿问归舟和张孟阜嵗旦韵白发朝看镜青灯夜数更文章输善宦名字误浮生废学儿鼾睡安贫妇馌耕従今定逢吉吾已卜先庚月夜书懐送客门初掩收书室更虚新篁髙过瓦凉月下临除妇病才扶杖儿馋或馈鱼今朝吾已过莫问夜何如道德吾何敢功名代有人苍黄恒畏咎斑白总忧贫细字书全废深杯酒勿亲静言空自爱万古亦泯泯送郑少卿景望知建宁屏废诚愚分牢愁更索居若逢知巳问犹解课儿书地僻门长闭年饥菜自鉏相望无一字不是故情疎沈元诚归自临漳喜而奉寄茘圃班班熟蚝房箇箇肥我虽缘此误公亦为何归吏事生衣垢家山减带围不无华衮字卿月更光辉村居野衣农圃杂华发弟兄同佚老便居僻贪闲喜命穷习成杯酌少脱落语言工危坐看流景新萌又落红牡丹和潘养大韵看花喜极飜愁人京洛久矣为黄尘还知姚魏辈何在但有欧蔡名不泯夕阳为我作初霁佳节过此无多春更烧银烛饮花露五陵佳气今方新湖楼送客即事谁家喧骑盍朋簪屋压城头水照檐橘柚两山香尽处蒲荷十里净相兼愁将久雨春无赖别在明朝酒未厌甚欲去同三四友鲈风更卷一江帘丁端叔送海错以诗来用韵酬之泽鱼山豕各㤀年味可胜穷总所便堪笑荆梧相爼豆遂令蛮触自矛鋋食无误蟹车同轨贡不征蚶泽漏泉我在穷山人迹罕亦䝉惟错馈甘鲜戊申腊桂阳喜雪月不能明雨郄稀山容野色夜辉辉清霄下际双琼阙仙仗前驱万玉妃亘古岭㫄冬不到从今湖外嵗无饥来年此日吾何适蓑笠寒江一钓矶游南岳天作之山曷为哉遥知阊阖正南开两川文武长江下百粤车书五岭来柴望久为周坠典牢愁多见楚遗才不知崧岱还何似我欲将书寄雁囘登祝融峰喜霁仰止扶藜鬓发苍恰当风雨暗三湘为谁一辟天无际及我重来日未央江过数州多曲折山缘长亩半青黄老僧耐得从头问问到呉门竟渺茫和沈帅持要张漕季长韵欲杭一苇近声光恨不先期燕子凉旧学甘盘聊此日倦游司马尚他乡别从沧海山横斗来自岷峨水滥觞不谓偶成三楚客得为兰杜附诸香登祝融峰观日出星月凋零万象昏谁能先我见朝暾东南已得干坤正蛮触方知夜旦分但觉沧溟浮佛屋却㤀衡岳近天阍迢迢下憩山腰寺人世浮云尚吐吞喜雨天顾于人略有情片时收尽越山青老农望外扶犂立倦客愁边拥被听尘翳欲清阊阖道井花已上辘轳亭㝠㝠直待黄梅熟未要风池看约萍除夜宿处州天宁寺人言老去不如初我爱初心老转无懒向门前题郁垒喜从人后饮屠苏杯盘甚简眠须早礼数多寛拜要扶况复齁齁僧纸帐鸡人不听禁庭唿已未上已清明霖霪故作落花天佳节重重倍怅然虽有庭除临曲水更无尊爼试新烟酴醿雅欲延春赏杜宇还能破昼眠赖得二昆同一客蕨芽蒲笋短檠边挽尤延之尚书留宿江湖长孙子行藏节节耐人看及为侍从身垂老欲试平生事转难书就仅题前太史功成方记旧甘盘令人长恨经纶意歴事三朝见一斑和丁少詹明月隋珠忽堕前坐令衰飒意飘然无端太史头抢地安得扬雄赋上天前辈门墻余几在他时竹帛竟谁传落花流水君愁不南渡于今六十年杨伯子持其尊人诚斋南海集为赠以诗奉酬得与门墻冣不迟白头方诵岭南诗文从嘉祐今三变人在庐陵此一时细数儒先能几见独怜嵗晩欲何之潇湘直下长江去得望蓬莱郄更疑送辛卿幼安帅闽长才自昔恨平时三入修门两鬓丝瓮下可能长夜饮花间却学晩唐词澘然北顾关河永简在西清日月迟乘雁双凫沧海上与君从此恐差池重阳日寄瑞安刘宰宰以是日宴新第人落帽沾衣总失真追随茰菊亦劳神酒无肴核依然好家有溪山岂是贫沆瀣从空来夜气青冥随处际秋旻不知此是登髙否为问慈恩塔上人上闽帅梁丞相生日二十二韵炎正维中叶皇图再造年天潢流少海星纬粲台躔臣主尝难并干坤岂偶然千龄开厯数一气付陶甄黄屋传神器彤庭领衆仙风云従此㑹日月更谁先昔者求侵地何人赋甫田吴儿感抵掌哙等欲差肩庙论惟多士戎功不在边一麾分赤社万事属青编吾道诚难用诸儒亦自偏才名多濩落经术失拘挛洛蜀何嗟及熈丰竟祸延㫄罗兼雁鹜平步忽貂蝉甚矣知当宁凄其望济川年来羣老去公在万民县定作盐梅梦行歌杕杜还沧溟宗柱石衡岳倚苍𤣥要使垂身后无为慰眼前管絃无算爵桃李未央天鲁燕虽堪颂闽山不足镌中原康济事彞鼎愿聨翩方信孺题龙隠巖春波饱微绿斗柄函空明方舟贯巖腹鵞鹳相酬鸣仰窥穹窿顶宛转百怪呈仅余鳞甲碎不见头角狞不闯清泠渊演迤万顷澄但同鱼鸟参勿遣蛟龙惊抉苔抚竒篆倚櫂看题名三将标殊勲自与山不倾谁欤赘小筑正恐山灵嗔南涧更幽絶仙佛依峥嵘太虚可为室岂复资栾楹乳泉助茗椀中有氷雪清何须骖鸾去此即白玉京鼎来不速客抱琴忽迟迎爱此无絃曲巖熘同一声为君洗尘耳唤我诗魂醒秖愁白衣到好句无繇成桂州黄潭舜祠西风搅桂树落日明枫林游子懐归期余悲渺登临虞山一何髙湘水一何深英皇仅枯冢寂寞熏兮琴我欲奏古曲俗耳便哇淫古器不可见聊作相思吟相思长相思相思无古今一歌衆鸟听再歌万籁瘖推手君勿歌有酒且孤斟落落此时意寥寥千载心五絃毋庸絶四海谁知音龙隠即事石门元不锁巖屋本无基九夏花犹在千年树倒垂僧闲方定起客到每归迟甚欲眠蓬叶沿崖续断碑玩珠巖归舟多载小江春重访东巖旧履痕挿水峭崖犹有路垂天怪石本无根金华仙伯真知巳薏苡将军足断魂安得北山公可作倩渠移取向家园山行爱山那惜走千囘生怕前驱后骑催石上参差鳞甲动眼中在处画图开骖鸾未辨乘风去浮鹢何妨载雨来人事百年俱变灭秖应题字不尘埃雨脚初收鱼尾霞满溪流水半溪花寻源曾识武陵洞泛宅如浮苕霅家但得嵌空元有路何如峭絶不容车道人辛苦经云水成塔从来是劫沙游中隠巖至新洞作寻徧洞天三十六苍灵独秘此巖扉旋除野草鉏新迳遮莫寒藤刺客衣嵗月偶同题壁字烟霞似不放人归把茅欲作开山主已落瞿昙第二机吕声之题南巖寺谁把长竿钓巨鱼至今蹲石倚空虚蜂房爱向山厓结鸟迹疑从海岛居入座翠岚生昼寂夹川红树照春余任公此去三千载为看芳碑一嘅吁寄太湖黄县尉立顷谈余袂辄分乖离数数异朋羣君如天揭行空日我亦风吹过岭云不许范张同饭黍空慙李杜共论文暌违动涉经年里碁垒诗坛要䇿勲舒城道中还辕天作十分晴泻出秋光一𣲖清走笔欲题人到迹扬鞭不住马嘶声顷禾晩熟黄云色篱菊朝含白露英得似渊明便归去候门童稚出欢迎重阳桐城道中万古长淮一带流从来战地不容休间关千里军前饷牢落重阳客里秋怅望白衣来送酒了无黄菊与簪头何人早断楼兰首试解君王宵旰忧西寺留题白石孤云自在闲红尘一事不相关寺遮翠霭青萝外人到落花流水闲欲取锦囊收胜槩惭无玉带镇名山白莲喜结当年社未厌朝来暮便还题龙翔观曾到龙翔不记年两峰巍压水中天潮生潮落青芜外人去人来白鹭边四接逺游僧万笠重新旧观屋千椽东南送目秋无际隔㟁人家问钓船桂花独占三秋压衆芳何夸橘绿与橙黄自从分下月中种果若飘来天际香清影不嫌秋露白新丛偏带晩烟苍髙枝已断郄生手万斛竒芬贮锦囊宋元诗㑹卷四十四宋元诗会卷四十五钦定四库全书宋元诗㑹卷四十五兵部主事陈焯编赵蕃小园早作今朝欣雨止天气渐柔和篱落小桃破阶除驯雀多占方移果树带土濯蔬科农务侵寻及吾宁久卧疴分界舖爱直驿张安道因杉制名而驿之前有老梅一株不知安道何为舍彼而取此也杉自谁人种梅从何代栽腹空雷故击根瘦土无培要是百年物曾经几客来直哉虽见録清矣可遗材送王子遵赴衡阳丞王郎妙人物独歩向江东昔尉旣不醉今丞宁肯聋相依唇齿国忽去马牛风清絶官曹外何年着我同萤火浑忘生朽质直拟暮光辉解烛书帏静能添列宿稀当风方自表带雨忽成微变灭多无理荣枯㑹一归上已朝来一雨快阴晴东郊百鸟间关鸣受风柳条不自惜蘸水桃花可怜生不见山阴兰亭集况是长安丽人行东西南北俱爲客且送江头返照明刘过过京口放歌金焦两山相对起不尽中流大江水一楼坐断天中央收拾淮南数千里西风把酒闲来游木叶渐脱人间秋关河景物异南北神京不见双泪流君不见王勃词华能葢世当时未遇庸人耳翩然落拓豫章游滕王阁中悲帝子又不见李白才思眞天人时人不省爲谪僊一朝放迹金陵去鳯凰台上望长安我今四海游将遍东歴苏杭西汉沔第一江山最上头天地无人独登览楼髙意远愁绪多楼乎楼乎奈尔何安得李白与王勃名与此楼长突兀舟中扁舟上滩风怒恶舟入深溪雪花落我行无事有底忙且向荻花深处着邻船乞火炮蛤蜊樽中浊醪把一巵陶陶万事不复理冻口且吐酸寒诗游石山信歩作幽计有菴如此深佛灯明老屋秋日淡疎林栢树祖师意松楸老子心十年弃乡井洒泪一悲吟弔张魏公背水未成韩信阵明星已陨武侯军平生一㸃不平气化作祝融峰上云楼钥题孟东野听琴图因次其韵谁欤住前溪夜深清琴鸣天髙豪气肃月斜映疎星橡林助萧瑟泉声激琮琤弹者人定佳能使东野听束带不立朝遥夜甘空庭龙眠发妙思神交穷杳㝠不见弹琴人画出琴外声郊寒凛如对作诗太瘦生恨不从之游抚卷空含情䟦汪季路所藏修禊序永和岁癸丑羣贤㑹兰亭流觞各赋诗风流见丹青右军草禊序文采灿日星选文乃见遗至今恨昭明字画最得意自言胜平生七传到永师袭藏过金籯辩才尤秘重名已彻天庭屡诏不肯献託言堕戎兵妙选萧御史微服山阴行谲诡殆万状径取归神京辩才恍如失何异勅六丁文皇好已甚丁宁殉昭陵当时冯赵軰临写赐公卿惟此定武本谓出欧率更採择独称善遂以镌瑶琼流传迨五季皆在御寝扄耶律残石晋睥睨不知名意必希世寳氊裹载辎軿帝羓既北去弃与朽壤并久乃遇知者龛置太守㕔或云政宣间此石归绍彭又言入内府宣取恐违程焚膏继短晷拓本手不停叠纸至三四肥瘠遂异形南渡愈难见得者輙相矜汪侯端明子嗜古自弱龄锦囊荷倾倒快覩喜失声带流乃古天徃徃字不成而独此全好䕶持如有灵兀王号博雅异论谁与评硬黄极摹写唐人若无称赝本满东南琐琐不足呈犹有婺与抚碔砆近璜珩右军再三作已觉不称情心摹且手追安能效笔精响搨固近似形似神不清不如叅其意到手随纵横吴江舟中阿连久矣共一被小别愁生无夜寐风帆将我上征途回首江山日千里小舟横卧吴江水梦回依约萧斋里五更漏急月黄昏鸟散一声人未起石门洞扁舟百里连城回青山中断立两崖清都虎豹隐不见但见阊阖排云开峰回失喜大飞瀑声振万壑惊春雷掀髯目及九霄外玉虹千丈飞空来一冬青女靳天雪不知聚此山之隈传闻神龙卧其上宝藏击碎真琼瑰胷中先自无尘埃到此更觉心崔嵬天风为我噀空翠春水㵼入骚人怀谪僊曾来冩胜句刘郎又为开天台我惭笔无挽牛力醉墨满纸谁为裁或言龙湫更竒絶佳山髙处深云頽我方㩦笻徃寻访未知比此何如哉䟦李少裴修禊序唐文皇之赐韩王有崔润甫之题为可放若李重光拨镫书断然无能效之者其为真笔何疑朱徐开皇之记则已见少裴之辩开元去正观未远润甫又职校定四部图书以为最善本则真善矣辩才之本既殉昭陵今世止以定武本为第一又出欧阳率更所临石本自应在墨蹟之下则知此本信为冠絶盖希代宝也然考之新旧唐史崔湜弟液涤及从兄淮并有文翰居清要液至殿中侍御史液弟涤明皇用为秘书监出入禁中后赐名澄如此则液为湜之亲弟而为秘书监者涤也又宰相世系表博陵安平崔氏仁师相太宗髙宗次子擢擢之子液吏部员外郎第四子挹挹之子湜相中宗湜之弟涤秘书监如此则液为湜之从弟又不为秘书监传之与表已自不同而涤之亲笔乃尔以是知作史与考古之难也因併述之乃赋长句以副少裴好古之意兰亭修禊永和中羣贤髙㑹俱雍容右军作序亦偶尔藁草乃致传无穷自言疑若有神助他日屡书终不同歴代传宝在秘府尤其甚者唐太宗当时取极心力摹本一一赐羣公惟此真蹟最竒絶萧梁开皇有遗踪亲御奎文赐元嘉龙蟠虎翥何其工辩才所取秘昭陵此本一洗凡马空崔家兄弟列清要诲子况复称龟龙图书四部资校讐当时尚有正观风自云此为最善本氷衔臣液题甚恭李王深得拨镫法笔力絶劲雄江东右军以来皆妙笔名胜异代如相从病余扶惫行埽松李君携来为发䝉平生多有旧墨本一见使我开心胸摩挲叹息不自已至宝盍入明光宫隐居怀宝正不恶异气或能牛斗冲叩门客至勿倾倒恐有御史来乘骢钱清王千里得王大令保母甎刻为赋长句书家千载称兰亭兰亭真蹟藏昭陵只今定本夸第一正观临写镌瑶琼黄阁冈下得宝墨古人烧甎坚于石大令亲书保母铭况是当时晋人刻甎虽破裂文多全妙画远过兰亭镌其间曲水悲夫字骎骎欲度骅骝前我家阿连缚虎手更得退堂方外友王君素出三槐家参坐㑹文真耐久田丁初来献小砚寻见津津若微熘细看背刻晋献之永和彷彿在旁右亟访田家叩所从始知墓崩随意收大甎支牀得前叚掀倒浮屠全尾首字为十行行十二百十有七三字漏交螭方壶不复见贞石摧藏松亦朽我得此碑喜不寐摩挲三叹叹未有兴宁甲子十四周更閲三年仍乙丑若非洞晓未来数安知八百余年后坡翁应未见此志金弹之铭何絶类人知文章有暗合智者所见略相似二王遗踪无所遗谁知地下此叚竒三君共为成胜事至宝呈露端有时越山盘屈献与羲付与儿孙世守之烦君更为䕶幽竁或恐意如犹有知徐渊子九日衰容不似秋容好坐上谁怜老孟嘉牢裹乌纱莫吹却免教白髪见黄花买砚俸余拟办买山钱邦买端州古砚甎依旧被他驱使在买山之事定何年戴复古求先人墨蹟呈表兄黄季文我翁本诗僊游戏沧海上引手掣鲸鲵失脚堕尘网身穷道则腴年髙气弥壮平生无长物饮尽千斛酿传家古锦囊自作金玉想篇章久零落人间𦕈余响摉求二十年痛泪湿黄壤君家图书府墨色照青嶂我翁有遗迹数纸古田様髣髴钟王体吟句更豪放把玩竹林间风寒凛悽怆昂昂野鹤姿愧无中散状儿孤襁褓中家随风扫荡于兹见笔法可想翁无恙幽居寂寞乡风月共来徃衆丑成独妍羣瘖怪孤唱一生既蹉跎人琴遂俱䘮託君名不朽斯文岂天相旧作忽新传识者动慨赏嗟予忝厥嗣朝夕愧俯仰敢坠显扬思幽光发草莽假此见诸公丐铭松栢圹君其启惠心慰彼九泉望梦中亦役役半夜羣动息五更百梦残天鸡啼一声万枕不遑安一日一百刻能得几刻闲当其闲睡时作梦更多端穷者梦富贵逹者梦神僊梦中亦役役人生良鲜欢答妇词江山阻且长矫首乡闗隔空闺泣幼妇顦顇失颜色隐闵鹳鸣篇寄彼西飞翼剥封览情素既喜复悽恻别时梅始花伤今食梅实览古帝王州结交游侠窟千金沽美酒一饮连十日春风吹酒醒始知身是客杜宇啼一声行人泪横臆衣破谁与纫发垢孰与栉勿谓游子心而不念家室新交握臂行肝胆犹楚越丑妇隔江山千里情弗絶慇懃挥报章归计何时决今夕知何夕睹此纎纎月此月再圆时门前候归辙大热天地一大窰阳炭烹六月万物此陶镕人何怨炎热君看百谷秋亦自暑中结田水沸如汤背汗湿如泼农夫方夏耘安坐吾敢食大渴遇甘泉汲多井欲竭入喉化为汗不救胸中热吾闻三危露逈与衆水别其色莹琉璃其冷胜氷雪安得一杯来为我解此渴天嗔吾面白晒作铁色深天能黒我面岂能黒我心我心有氷雪不受暑气侵推去北窻枕思鼓南风琴千古呌虞舜遗我以好音祝二严仆本山野人渔樵共居处小年学父诗用心亦良苦摉索空虚腹缀缉艰辛语煳口走四方白头无伴侣前年得严粲今年得严羽我自得二严牛铎谐钟吕粲也苦吟身束之以簪组遍叅百家体终乃师杜甫羽也天姿髙不肯事科举风雅与骚些歴歴在肺腑持论伤太髙与世或龃龉长歌激古风自立一门户二严我所敬二严亦我与我老归故山残年能几许平生五百篇无人为之主零落天地间未必是尘土再拜祝二严为我收拾取频酌淮河水有客游濠梁频酌淮河水东南水多咸不知此水美春风吹緑波郁郁中原气莫向北㟁汲恐有英雄泪元宵雨穷人不谋欢元夜如常时晴雨均寂寞早与一睡期朱门粲灯火歌舞临酒池酒阑欢不足九街恣游嬉前唿惊市人箫鼓逐后随片云头上黒翻得失意归琵琶行浔阳江头秋月明黄芦叶底秋风声银龙行酒送归客丈夫不为儿女情隔船琵琶自愁思何预江州司马事为渠感激作歌行一写六百六十字白乐天白乐天平生多为逹者语到此胡为不释然弗堪谪宦便归去庐山政接柴桑路不寻黄菊伴渊明忍泣青衫对商妇伏龙山民宋正甫湖山清隐廼唐山人陈陶故圃曾景建作记俾仆赋诗故人昔住金华峰面带双溪秋水容故人今住伏龙山陈陶故圃茆三间千载清风徐孺子门前共此一湖水百花洲上万垂杨白鸥羣里歌沧浪故人心事孺子髙故人诗句今陈陶短衣饭牛不逢尧何如绣鞍上着锦宫袍瓦盆对客酌松醪何如紫霞觞泛碧葡萄豆萁然火度寒宵何如玉堂夜照金莲膏吟成秃笔写芭蕉何如沈香亭北醉挥毫再三问君君不对目送飞鸿楚天外细读山中招隐篇超然意与烟霞㑹照影湖邉双鬓皓此计知之悔不早三椽可办愿卜隣荷锸相随种瑶草诘燕去年汝来巢我屋梁间污泥髙一尺啄腥抛秽不汝厌生长羣雏我䕶惜家贫惠爱不及人自谓于汝独有力不望汝如灵蛇衔宝珠雀献金环来报德春风期汝一相顾对语茅檐慰岑寂如何今年来于我绝踪迹一贪帘幕画堂间便视吾庐为弃物寄赵鼎臣学如刘子政不使校书天禄阁文如李太白不使待诏金銮殿倚楼终日看庐山赢得虚名闻九县才忌太髙心忌太清平平稳稳为公为卿骐骥可羁乃归帝闲麟鳯莫驯为瑞人间人间为瑞徒能好骐骥可羁终远到岁寒心事几人知手把梅花供一笑秋怀红叶无人扫黄花独自妍听谈天下事愁到酒樽前水濶终非海楼髙不到天昔人已怀古况复后千年水陆寺长沙沙上寺突兀古楼台四面水光合一邉山影来静分僧榻坐晚趂钓船回明日重相约前村访早梅岁暮呈真翰林岁事朝朝廹家书字字愁频沽深巷酒独倚异乡楼诗骨梅花瘦归心江水流狂谈渺无际忍看大刀头淮上春日邉寒客衣薄渐喜暖风回社后未闻燕春深方见梅壮怀频抚剑孤愤强衔杯北望山河语天时不再来题张签判园林园圃屋东西从君一杖藜雨寒花蕊瘦春重桞丝低亭馆常留客轩窻总傍溪摩挲雪色壁安得好诗题刘兴伯黄希宋苏希亮慧力寺避暑何处避炎热相期过宝坊万松深处坐六月午时凉钟磬出深屋江山界短墻醉来归兴懒留宿赞公房黄道士出爻林屋何潇洒权为羽士家客来多载酒僧至自煎茶试墨题新竹携笻数落花饮中忙过日无暇问丹砂陈伯可山亭梯险登霞外乘流过竹西寒溪随雨涨髙阁与云齐双鹤有时舞孤猿何处啼清吟无尽兴白石可留题沈庄可号菊花山人即其所言老貎非前日清吟似旧时已无藏酒妇幸有读书儿连岁修茆屋三秋绕菊篱寒儒有竒遇太守为刋诗访陈与机县尉于湘潭下摄市清谈守风节当官若隐居自称为漫尉人道是迂儒俸外无炊米公余但读书王门多贵戚道眼视如无题赵庶可山台天造此一景超然阛阓间坐分台上石看尽越中山松月照今古樵风送徃还只愁轩冕出闲却白云关姪淑远游不得书客梦江湖远穷居骨肉离尺书无寄处中夜不眠时念尔衣裘薄满怀风露悲狂游断消息深负竹林期归来儿子创小楼以安老者老去知无用归来得自如几年眠客舍今日爱吾庐处世无长䇿闲时读故书但能营一饱浑莫问其余一笑海曲荒凉地吟邉蹭蹬身时危法当隐年老惯居贫俗客苦恋坐小孙痴弄人等闲成一笑不觉把杯频题姪孙岂潜家平远图好山横远碧平野带林塘四望耕桑地几年云水乡海天龙上下秋日鹤翺翔覩物忽有感无心住草堂舟中舣櫂河梁畔推篷得句新云为山态度水借月精神宻树藏飞翮平波见跃鳞饥年村落底也有醉归人送晓山夏肎甫入京岁月频看镜功名一据鞍勿言行路恶有志恋家难芳草客程远落花春夜寒江湖旧时梦相逐到长安辛丑岁暮腊尽无多日吾生有几年老于人事懒贫觉世情偏独枕江湖梦闭门风雪天三杯动诗兴得句落梅邉姪孙子渊新居落成一区扬子宅中有读书堂早觉儒风好兼看野趣长藩篱带花竹里巷接农桑安得茆三架为邻住汝傍雁山总题此山本朝方显几山兼几水更有几烟霞不立僊人宅都为释氏家賔秋多少雁报晓一双鸦有此山林胜如何在海涯净明林峦相掩映巖谷独玲珑下置维摩室上通龙伯宫灵珠四时雨秋水一帘风甚欲观新月山高脚力穷风雨无憀中览镜有感作小诗未有断句适两姪孙携诗卷来览镜忽增感谁能写我真崚嶒忍饥面蹭蹬苦吟身风叶飘零夜雨花狼借春相过慰牢落吾族有诗人壬寅除夜今夕知何夕满堂灯烛光杜陵分岁了贾岛祭诗忙横笛梅花老传杯栢叶香明朝贺元日政恐雨相妨送王仲彛制机宰浏阳一身供世用六月赴官忙当此炎天热知君心地凉吏能师卓鲁县界接潇湘试饮浏阳水清清滋味长访西涧王深道诸王居处僻古屋满山坡传到宋淳祐来从晋永和诗书歴年久名胜结交多一涧流芳润滔滔秋水波石洲遇陈季申话旧緑树挂乌㡌清波照白头合随秋燕去那作贾胡留红吐㯽榔唾香熏茉莉毬樽前话畴昔一笑不能休夜吟呈赵东巖汲泉潄残酒行吟到夜分一轩清似洗万籁寂无闻风送迎秋雨天收翳月云鸡鸣庭户白人事又纷纷饮萧和伯家醉登快阁和扬伯子题分明观韵醉归萧史宅快阁倚西东山歛过云雨江无起浪风月行银汉上人在玉壶中天眼照尘世应怜鹤发翁吴门访旧去此十三秋重来雪满头镜颜加老丑诗骨带穷愁鸟语新晴树人寻旧倚楼藏春门下客一半落山丘鄂州戎治静憇亭幽亭何处寻巖树碧森森独坐生云石少安轻世心伴人双鹤立多事一蝉吟提剑翻然起中原秋草深江上江上维舟稳人间行路难数朝花雨细一夜社风寒燕语能留客蛙鸣岂为官苦吟成底事赢得瘦团栾上封楼台逼霄汉窻戸纳云霓回顾千巖路如登万仞梯泉从山顶出雪压树头低高絶无人境非僧不可栖世事世事直如梦人生不肯闲利名双转毂今古一凭栏春水渡旁渡夕阳山外山吟边思小范共把此诗看冬日移舟入崃避风櫂入黄芦浦惊飞白鹭羣霜华浓似雪水气盛于云市远炭增价天寒酒䇿勲同舟有佳士拥被共论文光泽溪上舣櫂西嵒下舟人语夜䦨风林无鸟宿石窟有龙蟠月色连沙白滩声入梦寒晓来新得句寄与故人看赵景贤送荔枝荔子固多种色香俱不同新来尝小緑又胜擘轻红大嚼思千树分甘仅一笼尝观蔡公谱梦想到莆中得古梅两枝老干百年久从教花事迟似枯元不死因病反成竒玉破稀疎蘂苔封古怪枝谁能知我意相对岁寒时贫作负恩人为何宏甫作九陌尘中事三生石上身狂为好诗客贫作负恩人十载江村别扁舟涂水濵音书久不至得梦往来频濠州春日呈赵教授桞似眠初起梅虽老可观氷开春水活风暖雪泥干得酒忘为客谈诗不论官无人知此意一笑对黄冠郑南夫云林隐居一来陪胜践再到惜蹉跎记得山中景行寻竹外坡天寒梅信早海近鴈声多烟渚蒲洲外时闻欸乃歌见名园荒废有感乔木无留影残花尚假妍荒池蛙叫噪破屋燕周旋富贵偏多事风流得几年墻东有寒士书种世相传题董侍郎山园行尽芙蓉径㝷秋扣竹关楼高纳万象木落见羣山平野水云际畵桥烟雨间红尘城下路只隔一湖湾寄湖州杨伯子监丞宛如公干卧漳濵枕上穷吟过一春遣病每怀诗眷属访医因问药君臣钻龟小卜占灾数览镜羸形类别人寄语霅川贤太守新诗莫厌话愁频梅孤标粲粲压羣葩独占春风管岁华几树参差江上路数枝装㸃野人家氷池照影何须月雪岸闻香不见花絶似林间隐君子自从幽处作生涯寄复斋陈寺丞岂説从来用处难出乘五马看庐山鳯凰览徳下千仞虎豹憎人上九关持论太高天动色忧时未老鬓先斑平生风节谁其似汲黯朱云伯仲间李季允侍郎舟中忆昨枫桥既语离何期千里又相随太湖不见鸱夷子秋浦同寻杜牧之灯火船窻深夜话江山客路早冬诗人间草木空无数除却梅花莫我知庐山拥鼻行吟上下廊今宵又宿赞公房松揺半夜风声壮桂染中秋月色香白石清泉闻笑语名山大泽出文章老夫甘作无名者不逐纷纷举子忙夜宿田家簦笠相随走路岐一春不换旧征衣雨行山崦黄泥坂夜扣田家白板扉身在乱蛙声里睡心从化蝶梦中归乡书十寄九不逹天北天南雁自飞题何季涌江亭胜槩何妨近市㕓红尘疎处着三椽数重青嶂横天末一道澄江在眼前海浪浴红朝出日树林堆碧晩生烟请君分付堤边石莫使渔翁来系船思归吟诗不换校书郎但欲封侯管醉乡疎懒无成嵇叔夜清狂似逹贺知章安贫不怕黄金尽既老从教白发长百计不如归去好子孙相对説农桑长沙呈赵东巖运使併简幕中杨唯叔通判诸丈日暮远涂行未休白头又作长沙游湘江一㸃不容俗岳麓四时皆是秋香艹汀洲付骚客红莲幕府聚名流吟边万象冩不得上有风流赵倚楼诸葛仁叟县丞极贫能保风节有权贵招之不屑其行时人谁识老聋丞满口常谈杜少陵俗辈衆多吾辈少素交零落利交兴权门炙手炎如火诗社投身冷似氷堪笑老天无老眼相知頼有竹林僧饮中布衣肯换锦宫袍刺骨清寒气自豪腹有别肠能贮酒天生左手惯持螯蝇随骥尾宜千里鹤在鸡羣亦九臯贤似屈平因独醒不禁顦顇赋离骚癖习平生癖习未全除虚事惊心实事疎为惜落花慵扫地每看脩竹欲移居逢人共作亡何饮拨冗时观未见书争奈一贫随我在思量不若把犁鉏括苍石门瀑布少泊石门观瀑布明知是水却疑非乱抛雪玉从天下散作云烟到地飞夜听萧萧洗尘梦风吹细细湿人衣谢公蜡屐经行处闻有留题在翠㣲滕王阁次韵刘允叔消遣客愁寻胜事酒杯诗卷得同携当年杰阁栖龙子今日空梁落燕泥斜照浴红秋水上好山横碧畵栏西几人登览皆磨灭唯有前峰压不低竹洲诸姪孙小集永嘉蒋子高有诗次韵美景能兼乐事难愁来唯仗酒遮拦昻藏病骨兼诗瘦料峭春风带腊寒乔木尚疑前辈在好花应笑老人看忍抛明月先归去输与诸郎彻夜欢思归躬耕海上奈无田乍可经营买钓船未有人供令狐米欲从鬼借尉迟钱回头归路三千里借手还乡五百篇幸遇太平时节好白云深处了残年遇张韩伯説边事每上高楼欲断魂沿江市井几家存飞鸿歴歴传边信芳草青青补烧㾗北望苦无多世界南来别是一干坤相逢莫説伤心事且把霜螯荐酒樽闻时事昨报王师奏凯还近闻北顾一时寛淮西勲业归裴度江右声名属谢安夜雨忽晴看月好春风渐老惜花残事关气数君知否麦到秋时天又寒灵洲梅花穿林傍水几平章合有春风到草堂自入冬来多是暖无寻花处却闻香枝南枝北一轮月山后山前两屐霜直看过年开未了醉吟且放老夫狂湖广李漕革夫大卿饮客西湘管领风光此㑹稀坐中賔客緫能诗神仙有洞人难见山水当轩看转竒春不再生陶侃栢人来多打李邕碑因思屈贾伤今古国有忠臣无用时江行借得茅楼一倚栏见成诗句满江天归鸦啼处客投宿野鸭飞边人上船老眼尚嫌随物转闲心可惜被贫牵平生错做功名梦金印何如二顷贤京口遇薛野鹤天下江山第一州可能无地着诗流黄金不爱买官职白发犹堪上酒楼懊恨牡丹遭雨厄叮咛芍药为春留狂吟有禁风骚歇语燕啼莺代唱酬秋日病余桂子吹香风露深老夫吟了听蝉吟秋来賸有行山兴病后全无渉世心诗苦积成双白发酒豪轻用万黄金平生意气今如许独抱传家一破琴黄州竹楼呈谢国正每日黄堂事了时一心惟恐上楼迟发挥天地读周易管领江山歌杜诗切戒吏来呈簿厯常邀客至共琴碁风流太守谁其似半似元之半牧之家居复有江湖之兴寒儒家舍只寻常破纸窻边折竹牀接物罕逢人可语寻春多被雨相妨庭垂竹叶因思酒室有兰花不炷香到底闭门非我事白鸥心性五湖傍杜仲高相遇约李尉胷中无地着尘埃有手唯堪把酒杯苦恨好山移不得生憎俗客去还来秋风吹老东篱菊春信搀开北岭梅管领风光须我辈急吹短笛櫂船回送别朱兼佥恰喜相逢又语离愁于江上送君时清谈未了风吹断白发可怜天不知樗木自肥伤竹瘦海棠偷放笑梅迟黄堂若问痴顽老新有登楼十二诗新安寒食不拟今年到歙州要知行止岂人谋一百五日客怀恶三十六峰春雨愁老矣此身犹道路凄其归梦绕松楸花瓢仙子无由见千里江山负远游鄂渚烟波亭倚徧南楼更鹤楼小亭潇洒最宜秋接天烟浪来三崃隔岸楼台又一州豪杰不生机事息古今无尽大江流凭栏日暮怀乡国崔颢诗中旧日愁湘中遇翁灵舒天台山与雁山隣只隔中间一片云一片云邉不相识三千里外却逢君钓台万事无心一钓竿三公不换此江山平生误识刘文叔惹起虚名满世间寄后村刘潜夫朝廷不召李功甫翰苑不着刘潜夫天下文章无用处奎星夜夜照江湖宋元诗会卷四十五宋元诗会卷四十六钦定四库全书宋元诗㑹卷四十六兵部主事陈焯编杨简抚琴行萧萧指下生秋风淅淅幽响飕寒空月明夜气清人骨何处仙臂揺丁东野鹤惊起舞流水咽复鸣一叹三唱意未已悠悠话出太古情龙吟虎啸逓神怪千山万壑风雨晦海涛振荡林木响乱撒金盘氷雹碎和风回春阳缥缈孤鸾翔三江五湖烟水濶波声飋飋鸣渔榔悲猿临涧欲渡不敢渡但闻涧下萧瑟松风长闲云洩碧落势去还廻薄神仙恍惚无定所㣲吟似欲止所作驭风一笑归蓬瀛犹有余音遶寥廓鳯游山潮泉妙藏天地秘神斧为谁开水性原流下山灵强勒回戴昺莫悲秋伤春非贞女悲秋非烈士时运自循环我心如止水剥固复之机荣乃悴之始未识天地妙胡为浪悲喜鷃蓬或数仞鹏海或万里大小何必齐䝉庄未穷理侍屏翁游屏山分得水字携琴入空山脩竹翠相倚一曲千古心泠泠寄流水拂云卧白石冥搜契𤣥理有时采薪人歌声隔林起秋日过屏山菴凄切抱叶蝉间关栖树禽入山本避喧复爱聆此音微飔动夕爽薄云散秋阴衆籁閴以静片月生东林逐疟鬼咄哉疟鬼何㝠愚沈魄犹滞江流居孰云胄出高阳氏而乃不肖如此欤为妖常闯秋令动作威又窃炎官余今年恣雎逞暴疟十戸九室闻嗟吁人生一岁一寒暑自有大疟纒其躯翻手为凉覆手暖笑尔祸福才须臾痴儿騃女或汝怖那能吓我烈丈夫汝不记少陵诗句有神语子璋髑髅血模煳昌黎谴逐更多术灌毒炷艾挥灵符今来古徃共憎疾奈何长恶终不渝胡不学鲛人细织氷绡制云裾胡不从湘君缓移桂櫂搴芙蕖乃甘卑渫贾衆怨厌禳唾骂无时无尔来经旬瞰吾室再三谢遣犹踟蹰吾诗吾酒既不废汝穷汝技将何如大江秋色正潇洒明月皎皎风疎疎便须悟悔速归去啸俦唿侣相嬉娱夜阑吟彻欲就睡灯花照眼团如珠梦回病思砉然散飒飒风籁生庭梧纳凉即事炎蒸欣傍晩埽地坐寛凉入竹风逾冷生荷水亦香蚁行缘食几萤照落书牀听得农人语今年稻穗长偕兄侍屏翁探梅分得空字踏破登山屐来㝷傍水丛眼明千树底春在数花中格瘦诗难写香寒酒易空狂歌归秉烛惊怪走儿童安居安居元自好春昼更迟迟雪涌煎茶鼎云生浴砚池栽荷填废沼移竹补疎篱犹有闲光景欹眠续旧诗自武林还家由剡中一笻双不借役役又东还野渡浅深水夕阳高下山光阴虚我老造物靳人闲高躅思吾祖鸣琴独闭关春晩即事春郊农务急野㟁水㾗高蒲渚鸣姑恶桑林啭伯劳整栏扶芍药搴网䕶樱桃不改穷居乐何妨见二毛次韵屏翁初夏㑹芳小集一觞还一咏竟日醉难成坐石惊云湿临池爱水平宻林宜午荫啼鸟尚春声更有樱桃约明朝且愿晴秋晩西风澄晓气凝观惬幽情艹润蛩声滑松凉鹤梦清吟怀依水静病思得秋轻忽忆登高近循篱看菊英夏曼卿作新楼扁曰潇湘片景来求拙画且索亭诗有此一楼足悠然万虑忘拓开风月地压断水云乡四野留春色千峰明夕阳眼前无限景何处认潇湘十日取野菊从酒野径菊仍好村垆酒亦嘉未应今日蕊便是背时花心在家千里身犹客九华官程难久驻风雨暮山斜从板桥买舟上青阳缷马板桥西扁舟逆上溪水锼巖骨断烟截树头齐野鸭惊人起村鸡上树啼老农头雪白犹自把鉏犁书初考得考虽多幸无功袛自嫌但求官速满不道老同添卑拙翔蓬鷃艰辛上竹鲇黄花寒更好三嗅忆陶潜谢赵山台见访寂寞海东头殷勤贵客舟如何经岁约袛作数宵留清玩分行箧高吟压小楼更须谋作㑹同醉菊花秋僻居地僻尘先远身闲味觉深清池涵竹色老树带藤阴引鹤随安歩招蝉伴醉吟有时然古鼎隐几自观心屏翁领诸孙小集野亭即席次韵结屋新亭好登临野兴长心融八窻白尘隔九衢黄泛菊金英碎尝粳玉颗香更期梅着蕊来赏小春光山家小憩即景效药名体柴门通草径茅屋桂枝间修竹连翘木高松续断山仰空青荫宻扫石緑花斑傍涧牵牛饮白头翁自闲永嘉薛君自号云屋来池阳以诗见贻用韵答之清晨闻剥啄喜得薛能诗风月一囊锦江湖两鬓丝寒城吹角夜孤馆拥衾时谁㑹吟心苦梅花是旧知立春前五日得雪雪作春前瑞银城拥万家太婆头欲白九子顶先华压麦嘉培本封梅惜损花家童解人意烧鼎问烹茶幽栖幽栖颇喜隔嚣喧无客柴门尽日关汲水灌花私雨露临池叠石幻溪山四时有景常能好一世无人放得闲清坐小亭观衆妙数声黄鸟緑阴间此生此生毕竟已蹉跎有酒何妨醉且歌人世尽縁愁得老春花偏被雨相魔草欺兰瘦能香否杏笑梅残奈俗何谁上东楼看霁景海山无数列青螺春事春事闗心常起早爱看景物试凭栏戏鱼池面微添緑啼鸟枝头尚带寒斩棘重樊新挿桞㪺泉频灌自栽兰年来賸有园林兴每恨庐边地不寛自况多赀徒作守钱奴伏腊无忧便有余世路本夷休自险人情太宻反成疎非图报施方为善岂为功名始读书门外良田堪种秫自牵黄犊试犁鉏次君玉弟闻新鴈霜风飒飒荻花洲避北趋南巧自谋倦翮飞残千里月寒声催老一天秋乍教骚客惊诗梦莫为征夫寄别愁汝度塞垣应未久新来烟燧已沈不次韵东渠兄观梅诗眼非梅不可遮三葩五蕊便堪嘉瘦如饭颗逢工部老似磻溪卧子牙水影月香参衆妙弟酬兄倡自成家快篘新醖同清赏莫待枝头烂熳花七夕感兴家家懽笑迓星期我軰相邀只酒巵矫俗何须标牍鼻甘愚不解候蛛丝新秋光彩月来处半夜清凉风起时一曲玉箫尘外意此音除是鹤仙知抵池阳未入关泊于齐山数日因穷巖壑之胜瘦䇿相扶上翠㣲眼惊竒怪足忘疲三十六洞犹昔者四百余年无牧之涨水淼弥春雨后远山重叠夕阳时几多江北江南恨问着沙鸥总不知赏茶自汲香泉带落花漫烧石鼎试新茶緑隂天气闲庭院卧听黄蜂报晩衙夜过鑑湖推篷四望水连空一片蒲帆正饱风山际白云云际月子规声在白云中严子陵赤伏君王访旧游富春男子只羊裘一竿本为逃名去何意虚名上钓钩里中小渔舟被差防江有感而赋着身平地更多忧一櫂思为泛宅谋昨夜西风边报急防江也要钓鱼舟刘宰东阳道旁涵碧亭四山委苍翠一沼湛清涟云飞松竹碍石堕藤萝牵泉音乱丝竹鸟语赓笑言斯亭作者谁俛仰四百年檐宇有兴废篇章足流传官道纷往来此地旷周旋乃知造物意以遗静者便我来旱暵余龟兆坼平田攀崖遡源委石窦鸣涓涓摩娑两石鱼变化定何年漫塘观雪分韵得远字入腊甫自兹得雪殊不晩凝寒祛厉气积润滋麦本清兴浩无极歩屧忘足蹇扣门唿石交颈缩语犹謇挟携事登眺南去还北反所向游目碍僒若虎就圈归来漫塘上四望与天远蓑重渔舟归烟横樵舍饭稜层敞瑶池灿烂开琼苑玉龙拥寒城银海迷叠巘颇喜漫翁贫览富逾北阮唿儿具杯酌採掇飜蔬畹不辞多酌我自愧饮河鼹少焉歛夕氛桂魄争婉娩飜思造化工舒卷意难忖崇禧夜坐淮浙千万山兹山钟秀异山中四时好雪景更佳耳危楼俯八荒岂无超诣士春游眩红紫秋赏挹苍翠冲寒缭氷崖问讯世能几山神出竒观似慰远来意漫空飞六花匝地掩芜秽颇疑羣玉府飘坠人间世又疑姑射僊与物洗疵疠意行輙有得旷望了无际更欲唿云车御风驾六气举酒酹初平逍遥聊卒岁夜梦续句乙丑四月四夜梦中得句云昏旦视生死又云不种桃与李觉坐而思岂吾寿不延欤因就枕上足而成诗大化赋羣有脩短亦天只彭殇谁得失鹏鷃均适已我今识其然昏旦视生死青青竹篱下不种桃与李老荠怙春柔丛蒿丽芳旨耘锄借人力四时自终始属餍幸朝夕过计胡为尔勿笑赵孟偷甚矣吾衰矣送李秀巖归蜀平生秀巖翁嘉遯轻朝衣圣朝重特招趣驾不容违我岂匏瓜哉先圣固所希长江一万里舟行疾如飞东南盛人物十九饫甘肥颇借子公力宁知伯玉非翁岂好异同曰余起布韦忍比淮之水东下杂于淝论奏了不阿正直鬼神依谗言嗟止棘曰归咏采薇岁晏江涛平雨雪从霏㣲悬知到家日花竹遶山扉吴门道归书怀投闲三十年日与木石俱暮景际休明搜罗逮樵渔洪造赐甄收羣公交荐书殷勤奉明诏婉恋辞田庐一寒不自揣五穷暗揶揄行行歩京畿迎劳多轩车眼青见故人皆叹此老臞形容不自惜奈此气昏愚席间迷旧识笔底误新书十目所共睹一语良非虚傥昧知止戒不反田园居去去入修门蹇歩接天衢深虞眩闻见狂易滋发舒吁天写真情浩歌赋归与赠九华程君君家九华山山翠常在目鸡犬声相闻山腰几隣曲本固枝叶蕃无若君之族当年紫槖翁一念尽亲睦俸余不自有买田徧溪谷计口给之食昏旦常陆续吉凶更资助当使有余蓄只今大江南盛事君家独君归广此意胜处新卜筑周遭植名花中间敞家塾少长驱之学毋间亲疎属庶几子又孙更衍无穷福亦俾作法人百世流清馥喜客泉物我未忘情无情惟止水底事山中泉客来如有喜悠然镜面平倐尔鱼眼生依焉开笑面似与客逢迎客喜泉岂知泉笑客何有邂逅深山中聊结无情友松风轩晩望远山迓归云近山留夕照澄江横净练怒风收衆窍东南佳山水此地宅其要连甍三万家金碧互辉耀闲房列歌舞杰观富登眺物理㑹有极却虑成悲啸我家三茆峰一室倚青峭下有荆溪水水深鱼可钓归欤有成计静坐观衆妙功名付公等连茹祗明诏他年问无恙短䇿寄岭峤浩歌畅幽怀狂斐君勿诮送魏华甫侍郎谪靖州靖州风物最五溪畬田岁入人不饥淘沙得金遨以嬉瘴烟不逐岭云西六花瑞腊春台熈尤便逐客过徃稀理乱黜陟了不知夫子岂欲居九夷要尊主势扶时危有言不用时我违翻然不受好爵覊向来乡行谁可晞平生易名慕者谁苏陈凛凛百世师畏涂万折甘如饴阳乌当天照隐㣲直前一疏可忘之江头后㑹端有期暗香欲动寒梅枝石翁姥采石江头风昼息掀天雪浪平如席沿崖小泊客心寛攀萝曾看望夫石天涯望断人不归露寒犹想泪沾衣争似石翁携石姥年年对峙夹冈道人归人去我何心雨沐风餐人自老比翼鸟连理枝年多物化徒尔为长生殿里知不知寄和赵章泉章泉先生虎豹章余子骇逐狐兔藏少陵游不返衡湘孤吟风月老林塘驾鵞不送置我傍怅望空劳水一方广文别日天未霜殷勤寄音示无忘新诗写作鸿雁行怜我病骨犹未康续貂聊复寄归航宫墻百雉如金汤登门岁月知何当江湖极目烟波苍送王颕叔分教山阳向来肉食昧远谋坐谈欲复千古雠良平不逐胜游毛锥竟作书生羞楚山苍苍楚水流甲光向日金鳞稠酒䦨一笑看吴钩将军意气倾九州先生身短智则脩百鍊可使绕指柔安边端借帷幄筹泮宫还献馘与囚英声南来动冕旒貂蝉未必生兠鍪过司徒墓司徒墓荒塜累累不知数草中翁仲无复存垄上牛羊自朝暮想见当时百万松佳城在处郁葱葱车马时来卿相子钟鱼声出梵王宫年深事远无留蹟只与耕夫资垦辟万古同成一斛尘官爵高卑谁汝识发绍兴留滞青春晩经行此日初柔条桑着眼短穗麦生须竹外云埋屋花边水遶渠箇中容我老肯遗子公书冯公岭地隘人逾峻人勤俗不奢时培石上土更种竹间茶接畛田成篆连筒水溅花征尘如不到老我即东家长林海边道上海雾晓逾合海风春更寒衰颜欺薄酒老胆傲惊湍丛竹人家近平沙客路寛明朝应更好山翠扑征鞍松江道中久作松江梦重来泛短篷淡云飞急雪枯叶战狂风烟末三家市波心一钓翁鸱夷身计耳吴越等成空偶成月下浮舟去云边曵杖行物华随节换人意与秋清小圃蔬逾润荒丛菊向荣幽寻元自好底用绊浮名天台道中花重朝扉散鸟啼春意深风光自流转行役负登临涧水流萦緑山云卷夕阴病容兼白发漂泊此时心秋晩木落山呈骨泉空水返源知时秋燕去负日午蜂喧玉粒悭晨甑金英卧晩园岁华今已暮身世两忘言和韵呈李果州行乐非吾事朋从慰此生剧谈忘夜永起立觉晨清黄独幽人供朱絃太古声他年盛山集不假退之评感怀寄赵章泉我屋方茅下君家闽楚交鹿门知得计燕幕未安巢涧谷泉从饮山田饭可抄应携灵寿杖雪蕊嗅梅稍北固山望扬州怀古北固城高万象秋烟竿一缕认扬州试乘緑涨三篙水要见朱帘十里楼泪湿宫衣朝雾重愁薰寒草夕阳浮隋堤旧事无人问两两垂杨系客舟怀徐表兄一笑相逢句曲天别来十五换流年忍思清渭玫瑰咏无复通泉寳剑篇北渚春回芳树合西山日暮碧云连雁来数寄平安信无限离思若箇邉寄潘子善上舍陈少阳率太学生伏阙上书六贼遂退天下快之少阳犹以后书论李邦彦白时中等言不用拂衣去近传太学伏阙书是欤非欤非山林人所得知独怪朝廷不用其言诸君仍茍安于学岂以靖康时事视今日缓急异耶为赋一诗质之同志少阳一疏折羣姦拂袖归来日月闲误国小人犹法从叩阍诸子自贤关是非颇亦通千古义利那能立两间若向西湖浮画舫好倾巵酒酹孤山裘万顷行役宿雾鎻山椒落月挂林侧﨑岖歴冈峦髣髴辨阡陌秋高风露寒道远时序廹安得归故园篝灯理书册罗溪桥我来从西昌日日困尘土谁知罗溪桥净若初过雨长松列左右清风奏宫羽薄暮舍篮舆扁舟渡溪去病中闻伯量相访寄之我屋脩竹根身闲境逾静维摩本无心谁令示人病夕阳耿疎林影落莓苔径伫立有所怀高人倘乘兴高人在城郭应酬颇纷如忆我烟霞栖遗我一纸书雨余窻戸凉蛩声满阶除相过有成言何时命巾车次韵伯仁善利阁小室山林吾所庐夜月但对影焉知江上人一目了万境褰裳歩崇台有室妍且静徘徊不能去坐见四山瞑见雪𤣥㝠当语谁饷我一檐雪吾庐本来静得此更清絶遥怜北海上往往已盈尺啮氊人在否毋陵子卿节出门出门复入门吾行竟安之携书北窻下翻閲聊自怡有怀千载人掩卷还歔欷采采首阳薇恋恋商山芝一裘或终身欣然钓江湄斯人不可作斯道日湮微目前稻粱谋凫鴈方齐飞青田寂无音岁晩将畴依慎勿出门去尘埃染人衣菖蒲康庐入吾怀十载驰梦魂踵门者何人遗余以芳荪欢然得其趣如对五老言幽姿出巖谷常带氷雪㾗尘容为一洗两目不复昏忽思三崃流褰衣渉潺湲因仍一寸石浸润九节根人言可扶老岁易须其蕃兹理谅不诬吾将从绮园从人觅墨梅熏炉束诗魂茗椀驱睡思掩关寂无营翰墨自娱戏山寒溪正清月澹雪初霁横斜两三枝见説可人意天机如胸中出手特余事何时剪氷纨来对病居士题余仲祥松斋芳妍桃李场纷趋歘成蹊长松坐偃蹇遂尔不见知平生异时人不与俗转移萧然尘埃中擅此丘壑竒窻空境逾清四壁风来吹抱琴揖苍髯喜气掀两眉臭味既与同相亲不相违直期閲岁寒可但忘朝饥夜坐荐福寺同玉成鞭鸾未暇相追逐且向祗园止君宿清谈待得月华生窻戸明明耿残烛谁令泉石堕吾前洗尽人间丝与竹风帆明发君不留此乐只应吾所独厌原山中晓行碧鸡夜半声啁哳唤起幽人歩林樾秋高风露着羣木无数寒花泣明月松篁一径宛如画石熘涓涓更清絶山巅便好结茅庐莫待他年鬓成雪赠拂云主人十年作计须种木一日不可使无竹道人于此得三昧緑雾中间着苍玉拂云谁为名其居我亦心同云卷舒相期直觅飞霞佩不用重拈种树书雨夜秋事雨已毕秋容晴为妍新香浮䆉稏余润溢潺湲机杼蛩声里犁锄鹭影边吾生一何幸田里又丰年用郑浮梁韵简圜师杖屦山蹊窄钟鱼佛界深寒梅残屋角春荠老墻隂一水元无恙扁舟尚可㝷烦师掬清熘为我洗尘心酬胡伯仁山长飞鸟急江濶去帆㣲唱晩几渔笛凭高一钓矶从君濯氷雪满袖得珠玑三叹不能已归来吟夕晖送胡仲立入京昔对延英日诸公叹弗如敢言天下事不负案头书此去朝双阙悬知有异除荣途方着脚未用曵长裾赠施真人素鞸方多难丹砂倘一逢勿疑蕉覆鹿㑹见竹成龙涧水远仍洁巖花幽更浓行行望仙宇知在最高峯留浅沙故山岂不好萧寺亦堪居作意多成碍无心始自知钟鱼饱香积枕簟熟华胥但惜诗成后傍无阿买书晚歩日落欲闭戸风清聊杖藜千山犹带雨一径已无泥㶁㶁水声急悠悠云影低催归縁底事着意傍人啼书晁文元道院集华屋金狨座雕鞍驷马车才堪夸世俗早已落丘墟此病久沈痼无人解扫除千年子晁子道院有遗书偶成松径烦风扫柴门为雨扄行携道院集坐对敬斋铭好事心常记闲谈耳不听观空为世误无异醉初醒老屋老屋久欹侧随宜聊拄撑吾今且共住縁尽㑹须行雨打从教坏风揺不用惊世间虚幻相聚散本无情寄题喻高士澹轩世事邯郸枕生涯老子书能知澹中味雅称竹间居石径排云入霜根带月锄纷华不到眼赢得玩清虚题洪内翰爽榭雾阁云窻天外安悬知幽趣胜人间帘栊夜月浮银海桃李春风醉玉山自笑红尘无暇日浪凭清梦觅商颜何如飞佩随君后细看匡庐紫翠鬟夜坐炉火篝灯孰与同此心吾欲付㝠鸿茅檐已作渉旬雨蕙帐不禁连夜风一叚清愁诗句里十分寒事酒盃中溪云未用安排雪且听梅花试小红玉山道中时赴掌故之命麦苖堆緑菜花黄一簇人家古道旁酒熟不妨邀里巷年丰赢得事农桑世情只説宦游好客里那知归兴长我有平生蓑笠在钓丝何日理斜阳端午上饶道中一春留滞在京华午日依前未到家细葛香罗素无望黄尘乌㡌亦堪嗟争舟野渡人如簇立马邮亭日欲斜遥想埙篪献亲寿綵衣罗拜酌流霞睡起书怀时诸公相勉再出北窻终日废书眠一枕清风值万钱云度茆檐轻苒苒泉生石砌净涓涓不嫌雨脚花间注要听秋声屋外传三径初成吾欲老幕中何用泛红莲喜范光伯相过章江东下几湾洄谁伴臞仙夜探梅离别不禁诗社泠遭逢莫放酒船回氷霜满眼岁将换花栁转头春又来安得飞腾九霄外鞭鸾笞鳯日相陪柬黄子益青衫日日困尘沙安用浮名与世夸已过半生真似梦未荒三径且还家恨无沈水纡香穗喜有寒泉瀹茗花袖却西归遮日手园林幽处看桑麻睡起忻然思虑少病余犹觉应酬艰招揺风月聊须竹收拾云烟幸有山但要世縁随手断莫忧诗债几时还追奔富贵非吾事且占林泉一味闲题怀秀堂莫教满地长莓苔杖屦从今日日来曲径要随松巷转柴门须对石桥开墻头花木因时种案上图书任意堆幸有林泉可投老忍将双脚踏尘埃大雪次前韵谁知天巧出𤣥机但怪飞璚过眼竒暝立风枝寒雀倦愁吟氷谷晓猿饥芦花洲渚月明夜桞絮池塘春暮时此景人间不长有写真传影正须诗次洪内相梅亭人间多是梅开后旋种东篱事故常那得红帘卷朱戸细看素质傲清霜一生寄兴云山外几度搔头江路傍咫尺名园身未到夜窻羞对返魂香入京道中风雨因赋以遂退休新筑书堂壁未干马蹄催我上长安儿时只道为官好老去方知行路难千里关山千里念一畨风雨一畨寒何如静坐茅斋下翠竹苍梧仔细看闲居闲居最与性相便勤即繙书懒即眠终日闭门真省事有时面壁似耽禅大椿岁籥祈亲寿断简生涯听子传待问洪崖觅丹诀白云深处引寒泉用韵谢伯量过访山中胜游千里笑谈中雪片梅花正仲冬肯向蓆门寻孺子更能草具重茅容春风顿觉生寒谷夜榻惟愁听晓钟半世梅坡门下客及今何幸得过从次王成之韵咏梅谁遣氷魂照夕阳揺揺一任北风凉眼前共有几多蕊鼻观胡为如此香佳实㑹须归列鼎孤标已自压羣芳濡毫我欲从君赋未害平生铁石膓送张高安入京青衫十载蟾宫客墨绶三年鳯岭头循吏声名武阳令故家风味富平侯江边休叹双凫去天上行看一网收入簉鹓班立仙仗莫忘回首顾沙鸥题小桃源半月池边倚瘦藤望仙台上岸乌巾尘埃一㸃不到地花木四时长是春载酒岂无好事者烂柯应有着棋人请君更种桃千树准拟渔郎来问津保福寺对橙菊有感平生爱菊陶彭泽清夜移橙杜草堂千载诗魂招不得独留风味在僧房次韵松风阁飞花数㸃雨初歇啼鸟一声春正长读罢黄庭了无事旋安银叶试炉香不见诗仙何逊来春风几度早梅开竹篱茅舍自清絶未用移根东阁栽檐间新燕几时来檐外闲花徃岁栽丹杏碧桃浑落尽緑阴底处结青梅无所用心鱼在沼居然生子燕成窠谁言春去花事歇萱草石榴情更多九日篱落黄花尚自无白衣况未到吾庐莫令此日负佳节为展渊明采菊图崔与之送䕫门丁帅赴召议论方前席功名早上坡去帆瓜蔓水遗爱竹枝歌同志星辰少孤愁暮雨多倚风穷望眼碧色渺平莎送范漕赴召独汲千寻绠推开八面窻相逢俱气许未语已心降分镇中边蜀归途内外江禁林风雨夜应念鹿门龎送时漕大卿淮西简法卿月高华照楚墟澄清雅意见登车星分屯垒云中戍风引艅艎塞下储十二聚民行惠政三千议狱谨刑书最声烜赫流聪纩圣诏今朝下玉除十年宦海任飘零岂料光华伴使星落魄半生头已白爬沙一见眼长青天涯明月方依树淮上长风忽散萍别泪谁能效儿女不堪官桞暗长亭嘉定甲戌分阃东淮时金骑南奔人不愿徃以君命不敢辞留五年始以少蓬召而病且衰矣舣櫂南康梦人告之曰死于庐山之下觉而赋此行到庐山日日阴斜风细雨乱云深移舟夜壑人间世荷锸春郊物外心要把封疆安社稷谁教轩冕换山林殷勤招隐吾知矣五老朝来露玉簪姚镛春夜曲金鱼鎻合兰缸小酒不支愁寻睡早梨花欲堕风更寒燕子不归春自老流苏䕶帐香云结三十六簧清吹咽缄书欲寄湘水深城乌啼落花西月题画壁两山灌木带晴鵶泯泯春流漾浦沙隔㟁小舟唿不应碧桃花外是谁家寓霅川王戴谿头小隐山渔翁引上霅谿船几回倦钓思归去又为苹花住一年敖陶孙佳人佩明月赠俞德章佳人佩明月笑语含春姿手握幽兰丛照影清汉湄少年冶游子行乐方及时折苕戏相赠玉色頩自持归来种白璧日沤文锦丝加币欲聘子常恐岁月迟终然不可谐翕歘听所之愿言遗芗泽远慰千里思三元楼题壁弔赵丞相左手旋干右转坤如何羣小恣流言狼胡无地居周旦鱼腹终天弔屈原一死固知公所欠孤忠幸有史长存九泉若遇韩忠献休説如今有末孙宋元诗会卷四十六宋元诗会卷四十七钦定四库全书宋元诗㑹卷四十七兵部主事陈焯编魏了翁登万象楼和计次阳韵尘缨羁我身对景慵着语青山唤倚栏壮气临颍汝层云卷油幕万岭𦕈烟缕酒䦨一横笛楼前叶自雨送曹尚右从龙知信州分韵得州字长安十二门冠葢如云稠浮骖不停趋九衢滔滔流朝握扶桑辔暮行背椒丘驾言往从之道左伤吾辀温陵有佳士清姿秀琅球早酬抡魁望胜泛蓬瀛洲荣进付膜外寡欲自日休需章臣有母自诡以一州彤襜下青㝠锦舆居上头小施活国手彫瘵㑹有瘳同省并门居昔我陪清游一时四同年气味骨肉侔而君堂堂去别袂挽不留迅商起层旻候虫催功裘问学常苦难岁月忽忽遒古今同一岐古岂真难俦愿言事穮蓘勿作刈获谋西郊访梅分韵得尾字荒烟散牛羊落日向城市天寒万木脱岁晏羣动弭西郊有孤芳独唤春事起幽光耿参月清灔明野水欲开未开时似语不语意或疑春较迟的皪下霜蕊谁知春风心浑在阿堵里洞霄逍遥公九陇花月使领客居上头蹇予亦婪尾颇怀去年游岁月如许驶悠悠竟何成总被物化使重阳领客以老杜重阳日诗分韵凡賔主十八人得否字天根歛秋阳雨毕水归薮胡为爽常度白昼变昏黝农功将纳场遗秉尚栖亩昨朝告方社卷去日中蔀羲和鞭六龙为我作重九云顽驱复来浑未识臧否终然划劙之金鑱发蒙瞍所忻阳德竞吾岂为杯酒悠然见南山陶公意何厚况今祠太宫羣公正奔走赠画工王生七年谪五谿二年守三卢蛮烟瘴雨中不改旧时吾比来懒看镜谓我衰且癯王生忽肖象气貎何旉腴悔不赂王生图作一病夫庶几转而上听我归林庐及此未衰日更读几年书题谢道耘一犂春雨图牀头夜雨滴到明村南村北春水生老妇携儿出门去老翁赤脚呵牛耕一双不借挂木杪半破夫须冲晓行耕罢洗泥枕犊鼻卧看人间蛮触争次韵虞果州刚简泛雪黄云叆叇风雪天欲之灞桥寻浪僊炉中榾柮热寒客纵欲烧愁能得然拨灰嚼句不忍吐竟日南望双眸穿谁知诗来亦念我字与六出争明蠲美人美人唿不来昭华吹怨楼西偏况有山头月为友触拨烟痼撩诗颠岂无咏絮谢家集亦有闭户袁安眠未如山中之至乐白玉世界天相连朝看夜听两竒絶靴霜炉雪知谁贤褰裳急理剡溪櫂明月已旁羌江还和宇文汉州乞房楼记房公胸中妙刀尺剪刻玻璃贮寒碧今侯着楼于其上竹色荷光得良觌诗来殷勤问故侯别日虽赊情转宻因思当年飞葢游鸥鹭不惊潜鲤出春浓雪絮人影乱秋老松云半天屹苏公二十四桥月尚爱西湖风月夕江山好处余恋嫪纵不即人人自即况今檐撩云与齐激楚高歌友朋集向来寒乞翻自嗤诗扫黄泥已无迹功名老我后加鞭文字输人先夺席欲搜万象供刻画自有此湖难此笔终当为君记斯游摹写苍颜真六一约许侍郎奕诸公酒半宋正仲徳之至自都城人生能得几回别一别公来四千日我骑紫骝出行春公指黄扉入当夕谁知行止不关人邂逅天涯复同席方看九陌烂红英忽复浓阴颗青实断霞明空白日静过雨穿林乱云湿如梦如梦梦耶非曰归曰归归未得𤏡南山崒东流断关西云霾北风急酒逢故人一吸易语及新事百忧集试问吾归将何归梓州遂州有何择况有青山老居士千骑东来闯然入更得可人高帝孙又忻末至临卭客尽判三日作狂醒要话十年胸偪塞送杜兵侍孝严以华文待制知遂宁府敝貂冲寒马声湿余杭门外送归客去年曾送六朱幡今年又送四千石更有三令相后先采不盈筐去如织蒙蒙风雪人气薄漠漠烟尘剑花蚀独立长空倚天壁几度乞归归未得二卿荦荦天与姿不肯随俗相脂韦声名早落虞舜聪霞裾云佩明春晖虞舜已死不复返云埋苍梧天地悲万物兴歇各有期人生出处宁无时揽裾结佩下霄汉茍得吾志官无卑史臣昨侍玉皇案爱民一语何孜孜愿公领此深长思民力竭矣谁其知更须同志共此事别公且去吾亦归六月十四日后殿侍立新永康太守成嘉甫朝辞奏事词气恳恻上为嘉纳尝随笔纪其事今乡人祖帐分韵得西字遂书以赠行严精伐鼓趋晨鸡龙媒戒仗喑无嘶宰臣奏事左墄降史臣曵履东阶跻永康太守臣申之上殿立吐干虹蜺曰臣前领大农簿试郡得请今当西辽帅求通反其使金人匿壮招吾携勿言金能继前好将贰辽骑摇青齐时将有反事有间翫岁愒日忧噬脐皇帝瞿然曰是是伸颐颔首天听低贴黄更请磔叛将褒恤死事不可稽陛下亦闻西事否昔号险阻今多蹊散闗皂郊已平地白环黄牛犹溃隄分台列阃越秦视体统渔散人情暌上云私意误大事谆谆切切重提撕申之又言故臣丙昔尝有德于坤倪上顾指臣曰安丙申之顿首如含凄纷纷交情异生死独此推本祛羣迷臣时张拱立帝傍螭头恨无千赫蹏为王留行力不足戴目处此羞梁鹈官无大小莫非事勇为天子绥羣黎天如有意听臣归问天重乞青玻瓈抚州崇仁县玉清观道士黄石老工古篆以李功父书来圣学不嗣千余年并与小学遗其传其间明道宁乏贤谓书小伎合舍旃十字九舛不可鑴楮生墨卿色有寃动以经史为执言岂知魏晋几变迁况今经字宗开元请观未有韵书前训纂字林形相沿形声迭推义乃全韵书既作人趋便未能书法穷根原但以声韵求诸篇形存声亡韵亦牵叔重少温工磨研二徐郑郭相后先书法頼此差绵延许李焉得无谬愆楚金分韵犹拘挛若更舍此徇俗妍不学操缦求安絃玉清道士来临川用意周鼓兼泰山携书过我渠江边试令主拄与画桊椳闑畿础杗桷椽已能谐世而取怜犹欲度外求方圜眉山夫子思涌泉相与共讲扶其偏道士稇载明当还更以一语申拳拳能于此处知其端事事物物谁非天九章八卦莫不然一毫人力无加焉鹤山书院前为荷塘三即其小屿筑亭久矣春后八日始榜曰夫容洲严风吹衣落南土手批猱借封虎缘山跨谷三里城架竹编茆百家聚天公似为羇人谋闭藏佳境城东陬介然用之便成圃下视更得夫容洲水间木末高下照名字既同形亦肖自从羸豕伏羣龙红白相辉转明耀人怜风雪拘系之委弃衰草蟠寒泥谁知炯炯含内美正于稿瘁生光辉大书三字为吹送唤起渠阳百年梦郄疑二华痴絶人身既隐矣名焉用送黄宜州寔之任皇帝亲政之初旬史臣了翁侍严宸宜州太守当就国袖出谏疏前开陈炎荒僻在飞燕外陛下一视同吾仁毋云指搐非害事往往四体为不伸臣请选侯如中州更饬肤使时咨询但令正身以率下炎荒虽远畿甸均皇帝顾谓汝可往布宣德意安吾民黄君下殿再拜谢尽以圣训关史臣史臣拜手笔之册以君所闻还赠君惟今贪竞习成俗公私已屈忧方新纪纲法令不敢知恃以立国维苍旻苍旻茫茫不可问人情忻戚天笑颦愿君体此深长思便以圣训书诸绅心诚求之莫非事子茍不欲民无贫丁大监文伯得余近作读之疾愈以诗见贻黔巫之南谿水滋山粗石恶不可治崇宁边臣务广地山刋石断林木斯其间掌许号为郡如以土偶安须眉中州人物犹此任累臣舍是夫何词况于风气少疵厉且幸习俗无浇漓饱餐贱米温旧读书味隽永忘其疲坐看岁龙度丑戌几见秋月弦虚危都梁有吏云端来持书火急如符移美人家在九芙蓉门墻突兀那可窥联缄累牍梦耶非一年两度划见之我诗但能愈君疾君解与世医狂痴乖逢休戚信有命叹上不使非知医七夕南定楼饮同官谁将明星贴天宇州国宫垣象官府更将四七随天旋常以昏中殷四序迢迢河汉衡秋旻前有苍龙履𤣥武牵牛正向西南来左右两旗北河鼓鼓星之侧为天桴鼓上三星为织女何年人号天女孙便把牛郎拟夫妇不知此是天关梁河汉之津有常度晦明伏见莫非教肎为文人给嘲侮班曹庾谢犹讆言世上儿曹更堪数临风三诵大东诗须信词章有今古罗五星善奕棋赠以诗少年不识棋但见剥剥琢琢更相围有人指授予冲闗夺角刼复持少年不识星但见腷腷膊膊环如棋亦有告予者缩赢伏见元有期七年五谿读书暇时把二事相悦怡久之剨然悟是间有数人不知三百六十一棋子此是干䇿藏其竒万有一千五百二十星若以三十六乘之乘之既尽除坤䇿恰与棋数无参差此理极精宻归后不复思罗生挟二长过我泸之湄恍如着我五谿上欲与之语无闲时此须静观乃有得而我家住西山西生揣我何时归临发潼上许侍郎饯于东山赋诗留别人生出处亦何常又到涪江江上乡山色如逢故人语松声仍作去年香红裳大舶满清镜翠㶑白沙明夕阳未省此懽何日再拟邀明月照昏黄真德秀登南岳山烟霞本成癖况复游名山举手招白云欲纳怀袖间竒峰七十二罗列皆苍颜振衣遇长风浩浩天地寛送裘司直得请西归轻舸龙山头木兰作双橹飘然裘司直乘向南昌去问君鹓鸾中脱身遽如许栖迟三十年始得官掌故少须上上考岂不登省戸自言野心性眯目九衢雾脩竹岁云晩萱草秋亦暮嗷嗷投林鸟犹得反其哺江西父母邦非复昔饶裕蛮烟一腥秽乐岁且狼顾遗黎空杼轴行旅窘刀布天门窅万里可望不可愬君今佐元帅安危系一路疮痍俟涤濯画诺归佽助先声姦人惴高节懦夫慕遄当再前席一正天子度白鸥没浩荡苍鹘在指唿我亦南陔人扁舟从此具司理弟之官岳阳相别定王台悽然感赋定王百尺台长安万里目昔人思亲心山川谁能局于焉共登临使我增感触微霜陨陔兰悲风撼庭木银山在河许白云但空谷搔首重裴回㝠㝠江树緑先民不可见怀哉金玉音士虽一命微爱物宜存心矧兹圜扉内白日变重隂求情箠楚下寃哉讵能禁謼嗥漫弗省鬼神为悲吟子往涖其职朝夕惟钦钦祥刑勿畱狱斯语真良箴浦城劝粜阳和二月春草木皆生意那知田野间斯人极顦顇殷勤问何由父老各长喟富室不怜贫千仓尽封闭只图价日高弗念民已敝去年值饥荒自分无噍类幸哉活至今且复遇丰岁庶几一饷乐养育谢天地岂期新春来米谷更翔贵况又絶市无纵有湿且碎何以充饥膓而复多孥累恨不死荒年免使见忧畏我闻父老言痛切贯心肺行行至平洲景象顿殊异白粲玉不如一升才十四问谁长者家作此利益事父老合掌言子文姓陈氏起家本儒生畴昔乐赈施忆昨艰食时巨室争谋利米斗三百余独收七十二三都数千口受彼更生惠开库质敝衣假此赈贫匮取本不取息所活岂胜计我曹非此翁久作沟中胔吁嗟薄俗中乃有此高义吾邦贤使君爱民均㓜穉一闻平粜家褒赏无不至或与旌门闾或与钖金币独有颍川翁宠光未之被故作行路谣庻彻铃斋䆳且俾殖利徒闻风黙知愧天道极昭明勿作幽远视㑹三山十二县宰皇皇造化钧槖籥生万彚林林满穹壤异体实同气痛痒本相关彼已当一视矧惟守令职休戚我焉寄盍推若保心睠焉抚孩穉横目事征求往往学顽痺牀剥肤已侵鹰击毛尽摰但期已丰腴遑恤彼顦顇近来二十年贪风日滋炽蒲萄得凉州西园閧成市环瞻郡邑间大半皆污吏民穷盗乃起原野厌枯胔哀我罹祸徒念之辄挥涕天地忽开张清飈扫氛曀我乃于此时拥旄忝为帅顾慙老儒生蹇拙乏长技同官为僚友努力图共济惟闽古大都星罗邑十二岂无良大夫与我同厥志要如羔羊直委蛇自无愧勿为硕䑕贪踯躅乃多畏上方明黜陟我亦公举刺民言即丰碑令问疾邮置黄堂一巵酒殷勤抒至意慎勿多酌予忧心正如醉游鼓山六月二日偕潜夫诸友游鼓山饮涌泉亭明旦登天风海涛坐白云亭追怀昔游怆然有感偶成拙诗奉呈并简住山明师严宸有追诏趣上太守符疲民未苏醒还顾空踌躇来寻灵源盟喜与佳客俱始酌清泠泉一浣丹墨洿超然烦溽中置身在氷壶迟明陟危亭云涛渺空虚烟霏倐开阖峰峦时有无伟哉此絶观雄压东南隅苍崖万仞立四面环琼琚翠木巧蔽亏亭午清阴敷令人澹忘归似到真华胥忆昨泛莲日选胜邀朋徒摩挲巖上刻慨仰赵与朱举觞酹且盟一节期终初重来三十年恍如隔朝晡并游四五人存者独老癯有怀子陈子感叹为欷歔子抱明月终我方长途趋颠踣惧不免儆省当何如愿言祝同社着力相携扶禅伯亦可人新结峰顶庐老我故勌游轩冕非所娱㑹须脱尘鞿来依懒瓒居挹僊亭汉宫苇箧儿哌哌济南梓柱阴扶疎富平家人正媮乐安昌帝师工献谀子真东南一尉耳黄绶凄凉百僚底手持短疏叩天阍义激丹衷泪横眦翩然一朝径拂衣爱君无路空依依人传九江已僊去吴门再见是耶非神僊茫茫那可测上帝从来赏忠直天下果有骖鸾人合领羣真朝北极自从举手谢世间千年白鹤何时还玉箫声断杉桧冷秪余丹灶留空山谷口之孙古肤使亭斸青㝠挹僊袂耿耿应怀贯日忠飘飘岂羡凌云气我来快读华星篇清彻毛骨风冷然何当结茆最高顶一榻容我八刀云烟严羽寻寗山人所居幽人以道隐结室嵒之东余亦避世客逢君于此中鸟因留食至泉为炼丹红向晩下山去月高秋色空关山月今夜关山月偏能照马鞍卢龙征戍客圆缺几回看遥想金闺里应悲玉露寒黄沙三万里何日是长安行子吟行子在江海飘飘靡常踪有如芒砀野朔风卷飞蓬朔风无休期飞蓬日千里散落天地间宁有复归理塞雁西北来一呌三徘徊何时别沙漠昨夜宿阳台同羣一相失羽翮常低摧人物有殊性奈何罹此哀忆昔客游初结交重豪迈高冠湛卢剑志若轻四海白首悔前图蹉跎天一隅寒冬剑门道失路空踟蹰深林聚虎豹絶壁号猩鼯雪深车轴折征马惊啼唿何当返故处餐黍居田庐泪下不能禁肠转如辘轳我友远言迈朔风卷秋树白日寒无光是时鸿雁来四野何苍茫我友远言迈使我结中肠如何携手欢一旦成异乡行旅有期程游子多悲伤置酒欲高歌泪来沾我裳四座惨相顾征马亦徬徨未知㑹面日且复尽兹觞悠悠我行迈悠悠我行迈邈在天一方道路无终极时节异炎凉路逢故里亲挥泣问我乡妻子别离久不知今存亡中原多白骨城邑聚豺狼远去无僮仆思还絶糇粮寄语家中人远行良可伤朝日临高台朝日临高台睠彼芳树间上有共栖鸟和鸣何关关尔乃慕俦侣我胡独不然良友在万里邈然河与山聚㑹岂不思岁月倐已殚未必无他人要非心所欢僊游忆读玲珑篇来往虚皇阁空见白芙蓉秋风几凋落昨逢紫阳君共有丹台约下视尘埃中冠缨缚猨玃世事行若此悠悠复何託朝别简寂观夜行石镜溪溪光照厓緑月色正相宜石上三道士颀然好丰姿或弄金光草或把珊瑚枝凭风招素手赐我一玉巵叹我事远游萧飒朱颜衰长林孤月落羽葢何葳㽔垂垂乘之去弃我忽若遗明发閴无覩但有青鼯啼瀑布似明月上有石梁横矫首望东海正见蟾蜍生扬辉天汉间下照蓬丘城桂实几凋落嫦娥空闻名咄哉玉斧子不如白兔精灵药不服食执柯独何成迢迢彩云外谁吹白玉笙竦身一长听予若出寰瀛登豫章城忧来不自得登城望高天寒云四面起朔气下长川脱剑且却坐君知心惘然奈何平生志郁抑江湖间凛凛秋风来茫茫落日晩长忧生白发沉想忘朝饭向来经济士本是碌碌人萧曹刀笔吏樊灌屠贩臣徒歩取勲业汉道为光新我今何为者飘飘去乡国狂歌豫章城醉卧枫江碧但取英雄笑终慙倜傥生名当以德载事耻因人成独酌还独酌哀歌还寂寞安得凌风翰为君拂寥邈游临江慧力寺舟中望古刹川上移琴樽隐隐林阁见迢迢钟梵闻列岫不离席惊涛常在门风帆与沙鸟汎汎随朝昏天高一旛挂室静衆香焚烟起多近郭鸦归无远村松际尚微雪经年来暮猨赏惟静者契法对高僧论安得息尘驾永怀瞻独园明朝别此去惆怅满松云山居即事稍欣入林深已觉烦虑屏霜果垂秋山归禽度岚岭纷纷叶易积漠漠云欲盛涧户寂无人松萝窅然暝惟闻山鸟啼月上柴门静终嵗寡持醪延欢聊煮茗羣书北窻下帙乱谁能整庐陵客馆雨霁登楼言怀寄友终日坐汾淟邈然无少欣登楼一周览始见万山羣微雨洗残暑青天卷浮云襟怀两廓落朗若见夫君见君君何在顾影还独笑吏非金门游隐异沧洲调江明秋月白山空夜猿啸徒事百卷文未返一竿钓留滞岂胜愁非君谁与谋水寒终赴海雁远暂賔秋举世不可语犹当倣巢由赠君三尺剑永驾五湖舟梦游庐山谣示同志昨夜月落西窻阴倦推素枕凭石琴身居红尘不自觉梦入庐山深复深庐山深处在何许五老僊人邀我语眉如秀雪颜桃花酌酒相酣坐箕踞明河九派倒西来石屿巉絶古道开五公握手向我笑不见刼火扬尘灰独骑一鹿穷䝉廻窅然醉踏青锦苔松风号嘈何清哀湍飞瀑卷万壑雷忽然惊起迷所向四坐已失黄崔嵬披衣徬徨还太息我与世途何所屑乱世茫茫飞蠓蠛囊中别有金膏诀须君之行当何如共向丹崖卧松雪还山吟日暮望南山怅然归思发如何山中客屡看城头月城头月照女萝秋石磴潺湲泻碧流巖猿久别应惆怅涧鸟相唿亦共愁城南故人与我好令我忘却归山道昨夜西窻梦到家忽惊千嶂芝花老朝来舟子促辞君回首空江语尚闻别后莫嗟难见面相思只望岭头云孺子台吟去年醉与东湖别欲上衡湘泛秋月君家留我却邅廻怅望还成阻脩濶西山缥缈翠屏开复忆滕王倒玉杯经过始识洪厓井调笑重登孺子台台前唿酒折荷花水净烟明散落霞举杯失笑君何在望断行云空咄嗟故人别后还愁绪此都不是余畱处兴来目送海边鸿归心挂在闽溪树思归引海上芝草緑芊芊洞门一闭今几年僊骥去时留紫鞭挂壁见之心惘然欲归即归亦由我不待功成何不可尧舜未能屈巢由自余王侯何足游武陵春水緑萧萧就中亦有桑麻郊近闻秦人笑相语待我东溪种碧桃送戴式之归天台歌吾闻天台华顶连石桥石桥巉絶横烟霄下有沧溟万折之洪涛上有赤城千丈之霞标峰悬磴断杳莫测中有石屏古僊客吟窥混沌愁天公醉饮扶桑泣龙伯适来何事游人间飘飖八极寻名山三花树下一相见笑我萧飒风沙颜手持玉杯酌我酒付我新诗五百首共结天边汗漫游重论方外云霞友海内诗名今数谁羣贤翕沓争相推胸襟浩荡气萧爽豁如洞庭笠泽月寒空万里云开时人生聚散何超忽愁折瑶华赠君别君骑白鹿归僊山我亦扁舟向吴越明日凭高一望君江花满眼愁氛氲天长地濶不可见空有相思寄海云送吴㑹卿再往淮南故人身披紫绮裘腰佩宝玦骑骅骝英风侠气横四海辞我远向淮南游淮南桂树应犹在八公举手遥相待明月高县五两头随君千里过淮流十年鞍马边城道又是边城见春草春草萋萋路入秦长安北望空愁人荆楚竒材多剑客感慨相逢思报国男儿事业早致身青鬓须防霜雪廹我向人间久拂衣白云相伴掩巖扉调琴鼓罢清商曲愁见孤鸿天际飞三衢逢周月船戎马相逢日那知复此间客愁诗莫遣世事酒相关江上孤舟在天隅两鬓斑更将忧国泪满袖送君还蜀女怨几时离月崃五见紫兰凋塞鴈随魂断江花逐泪飘沙头南北客京口去来潮日日无消息空登万里桥闻鴈远客惊秋鴈高楼复异乡声兼边哨苦影落楚云长此夜头堪白他山叶又黄年年洞庭浪飘泊更无行樟树镇醉后题吾怜樟树好取醉欲无还酒压鹅儿色词歌雉子斑朱楼当碧水红日下青山兴罢扬鞭去苍苍烟雾间豫章城爱此城高处回鞭醉每醒江花两㟁白烟树一行青云学山舒态天随水赋形吾多徐孺子独向此沉㝠闲居寄友萧条遗世心江海坐来深拥褐闲窥沼思山欲借琴有幡烟际寺无叶水边林不见同袍友怜谁伴苦吟访益上人兰若独寻青莲宇行过白沙滩一迳入松雪数峰生暮寒山僧欣客至林合借人看吟罢拂衣去钟声云外残出塞行将军救朔边都䕶上祁连六郡飞传檄三河聚控弦连营当太白吹角动遥天何日旄头落神州得宴然江楼夜月怀故山友人昨夜江楼月思君好断肠猿声相应发山色更青苍楚塞来书远闽关隔梦长今朝看愁鬓为尔半成霜有怀阆风山人把酒忽惆怅君今吴楚间孤云随马首风雨隔河关心事竟安在此行殊未还空将百年意泣向宝刀环怀南昌旧游昨在南昌府清游不可穷杯行江色里櫂进月明中楼笛吹晴雪菱歌漾晩风坐来怀旧迹万里一飘蓬江行暝色蒹葭外苍茫旅眺情残云和雁断新月带潮生天到水中尽舟随树杪行离家今几宿厌听櫂歌声塞下鞍马连年去关河万里赊将军思报国壮士耻还家大漠春无草天山雪作花谁怜李都尉白首没黄沙登滕王阁高阁凭空浩荡开当时遗迹几荒苔烟含晩市悠悠见沙带澄潭渺𣺌回此日登临分壮气百年沦落忆雄材可怜万古神交意日暮苍凉一笛哀夜泊夜闻估客送将归葭菼萧条月色微万里江湖何处极孤舟鸿雁自相依杯抛黄菊干赊酒城掩清砧罢捣衣不奈此时心断絶长沙南去故人稀将至浔阳途中寄诸昆弟𣺌渺孤帆去几程悠悠天际望湓城一身避乱辞乡国千里相思隔弟兄猿叫匡庐寒暮色鴈过彭蠡带秋声江湖此去多飘泊膓断风尘远别情客中别吴季高悠悠远别半生悲白日相逢又话离海内风尘愁未已天边消息到何时洞庭旅雁春归尽瓜歩寒潮夜落迟惆怅孤舟从此去江湖未敢定前期寄郭招甫时在浔阳梦向三江买钓船挂帆西去白云边窻间晓色香炉见门落寒声瀑布县百年酒兴陶彭泽四海诗名孟浩然何日真寻尘外迹焚香酌茗话先贤送崔九过丹阳郡上荆门省亲江国归心一雁牵河桥分手数杯传千崖万壑秋声里匹马孤帆落照边牛渚寒波翻极浦荆门晩树合遥天他时莫枉瑶华问南北相思各渺然楚江晚思旅思遥遥倦向南谁家烟火起晴岚孤城归鸟连寒角极浦斜阳带远帆枫叶自能悲楚客竹枝何用怨江潭今朝欲写风波恨千里书成手自缄送赵立道赴阙仍试春官即事感兴因成五十韵嗣圣中天日遗氓忆汉时一王新盛礼万国贺重熈官爵霑寰宇光明冠本支穷冬辞老母吉日赴京师祖席明斜照寒江结暮凘停杯愁把袂立马语临岐草动春前色梅繁雪后枝湖山饶逸兴士友重游嬉菱唱工迷客荷舟稳放维土风珍缟带吴馔熟莼丝塔寺开金碧楼台漾淼弥云连勾践国江动伍胥祠阊阖春朝早觚稜霁景迟柳迎僊仗輭花簇御楼欹苜蓿来宛马樱桃荐寝帷周家千岁厯汉殿万年巵驻驆山川远櫜弓岁月移天俄忧杞国日再仰咸池弓剑羣臣泪园陵故国悲干坤开帝统雨露豁宸私蜂姜何为尔豺狼欲问谁箭流元帅幕城立叛营旗国体存矜恤皇猷务远绥且从鹰一饱自待虎双疲复説京西乱愁连蜀道危仓皇分队伍指㸃䕶藩篱狙诈终劳驭游魂不足羁几年腥战血今日痛疮痍宗社神灵在邦家德泽遗㑹闻淝水㨗可复雁门踦草诏词头切蒲轮礼意卑贤良多选㧞社稷在扶持举动新羣目经纶伫一䕫长沙何遽往郑卜竟堪疑莫以朝廷重翻令盗窃窥稍惩鹰隼击庶使鳯凰仪薪胆方无倦舆图正入披王孙思报国天府待忠词世道多为忌波流幸勿随从容陈古昔感慨论边陲仕进虽云始平生见在兹青氊今可复綵服更相宜漂泊微躯老蹉跎困翮垂散材元自逸正论竟焉禆误赏骚人作深慙国士知呌阍时已晩鸣剑志空驰郁郁驱流俗悠悠叹乱离羊裘终隐去鱼钓复何之出处从今隔飞腾不可追济时须俊杰愿覩中兴期古懊侬歌朝亦出门啼暮亦出门啼蛛网挂风里揺思无定时塞下曲孤城莽莽秋天外竟日无云空自哀忽怪一时天尽黒合羣鸿雁向西来闻笛江上谁家吹笛声月明霜白不堪听孤舟万里潇湘客一夜归心满洞庭燕巢破春雏半不存衔泥空傍主人门一生巧计输黄雀饮啄官仓长子孙宋元诗会卷四十七宋元诗会卷四十八钦定四库全书宋元诗㑹卷四十八兵部主事陈焯编杜范夏夜云月不明有感天色未清霁浮云翳层空朦胧玉盘质髣髴擘絮中琼宇本莹彻一发不可容胡为受掩葢万象归㝠䝉谁能召风伯扫氛建肤功中天县清光娟娟万里同募兵召募古来有今者何其艰文书急如雨取办都保间百夫不当十一夫费千镮恐彼嗜利徒无能御国患老母与少妇蓬头走江干挽之不得留悲泣声彻天母曰我壮子妇曰我徤夫衣裳破无补田园荒未锄一朝弃我去饥寒我何如我欲从汝行生死同一隅抑恐惰军气累汝重汝辜今业已分离把袂立须臾拭泪为汝言汝亦无我虞戮力济王功期剪兔与狐良月游水乐久矣闻水乐邂逅作此游林立攒万石曲迳穿深幽谽谺开古洞下有清浅流惜哉非古音喷薄皆人谋流觞饮山緑风鬓吹飕飕欲归兴未尽携手湖上楼斜阳献万状浩以百目收白鸟去复还翩翩良自由我本山林人对此多惭忧岁月不我与宴闲其可偷便合作归计老矣安所投世事皆漫尔政恐空白头咏芙蓉与菊花秋光浓欲滴结束东篱花糁糁纷㸃缀戢戢相参差渊明太好事言乐酌流霞谁云制頽龄为与霜争华映水开芙蓉丽色如春葩谩以拒为名青女不能加持此问渊明何乃吝齿牙门外风如箭黄落满天涯送赵寛堂两片南山云偶尔连空飞一去向空谷一留伴残晖招招浙江渡激激风吹衣仰头有鸿鹄孰使心事违何时黄山畔把酒话昨非再次沈节推送春韵子规泣诉春山头芳草连天不尽愁紫陌游人在何处空有颦眉人倚楼溪上悠悠櫂木兰溪邉落红纷斑斑嗟哉片片逐流水新篁忽长千琅玕多少闲愁推不去欲问春归杳无处少年知已负心期尊酒从今乐事稀次郑府判金字韵巇岖来北固邂逅识南金未觉人间役欣同物外心灯花残夜半桂子落秋深细听朱絃曲寥寥大雅音途中官身惊昨梦山店是回程郡事关新旧人心属送迎尘衫才幸脱野服要须成世路如川险归途却自平水帘谷巨崖森四立谺洞露前檐鸟道穿危磴虬松奋老髯巖高全似砌水小不成帘虽倦犹贪看中宵涧雨添徐鹿卿士友见和七月七日曝书依韵谢之寒儒家世𣲖南州天遣芹宫竝俊游劎水章江千里月天孙河鼓一畨秋晒书旧事聊同郝联句新声恐类侯隔岁槐黄频入梦曽知山角已生不湛泉酌饯黎丈属和其诗几人林下赋归休公独翩然汗漫游味道不妨寒似水入时须用曲如钩从来邻父邀皆去底事官曹挽不留后夜相从那复得月明千里故山秋陈府判邀游梅关庾岭苍苍古复今公余杖履惬幽寻两崖峭壁风霜骨一片清泉佛祖心静浣世縁挥酒椀更添春色上梅林㝠摉翻觉诗情拙满眼皆诗祗用吟劝农竹马儿童喜欲狂循良太守似龚黄仓庚百啭蚕桑启布谷一声稉稻香耕馌尽陶邠国化嬉游已徧舜民乡文书便合登高阁为説东郊入务忙刘克庄象奕一首呈叶潜仲小艺无难精上智有未解君看橘中戏玅不出局外屹肰两国立限以大河界连营禀中权四壁设坚械三十二子者一一具变态先登如挑敌分布如僃塞尽鋭鼓吾勇持重伺彼怠或迟如围莒或速如入蔡远砲勿虗发冗卒要精汰负非繇寡少胜岂系彊大昆阳以象奔陈陶以车败匹马郭令来一士汲黯在献俘将策勲得隽衆称快我欲筑坛场谁可建旗盖叶侯天机深临阵识向背纵未及国手其高亦可对狃㨗敢饶先讳输每索再宁为握节死安肯屈膝拜有时横槊吟句法尤雄迈愚虑仅一得君才乃十倍霸图务并弱兵志贵攻昧虽然屡克获讵可自侈汰吕䝉能馘髯卫瓘足缚艾南师未宜轻夜半防砍寨荔支巖异境閟神竒一罅通深阻呀然张蟾吻光怪腹中贮始来尚觌面稍进但聆语廻头失尘世束緼行里所石房容十客石柱径丈许眠獒若将吠堕果疑可咀平生闻化城今见玉楼橹陟高既趫㨗循狭或伛偻忽逢路穷处浅浪隔洲渚心知仙圣居欲到无飞羽向非薪烛力往还何异瞽重游傥未卜聊向诗中覩栖霞洞往闻耆老言兹洞深无际闇中或识路尘外别有世几思絶人事赍粮穷所诣棋终出易迷炬絶入难继孤亭渺云端于焉小休憇凭高眺城阙扰扰如聚蚋尽捐滓秽念遂有飞举势山灵清游雨意来极鋭蒙蒙湿莎草浥浥凉松桂暝色不可留惟望巖扉闭五月二十七日游诸洞来南百虑拙所得惟幽寻矧余玉雪友共此丘壑心江亭俯虗旷穴室穷䆳深是时薄雨收白霭笼青岑弃舆追野歩却扇开风襟炎方岂必好差远鼙鼓音且愿海氛息莫问神州沈徘徊惜景短留滞畏老侵昨游感莺咔今至闻蝉吟常恐官事絷佳日妨登临譬如逃学儿汲汲贪寸阴何因释胶扰把臂偕入林戴秀巖兹巖视诸峰厥壮尤峥嵘旧为碧藓封新有朱栈横縻腰尚恐堕束炬差可行外狭中乃寛始闇俄忽明仰窥神魄悸俯顾形殻轻遂览丹炉基微闻玉鼓声源深足力尽路黒云气生不辨昼夜分恍疑世代更尝言学神仙所得由专精岂无诸名士羡彼一老兵欣然约同志嗣此将寻盟安知无白鹿絶顶来相迎和太白浔阳紫极宫感秋翰林两仙人偶来听风竹萧萧玉千竿采采緑一掬少时负不羣中岁乃见独嗟余长十年所至恋三宿径当还笏归奚俟揲蓍卜夜郎与儋耳老大费往复宜州殿其后路险车又覆山中采芝去舍下炊梁熟上已与客游水月洞分韵得事字胜践造物悭贫交世情弃昔戒十客来旦无一人至惟余暨两君鼎足坐水次欢言天气佳谁谓风土异高吟杂骚选序酌逮髫穉涤厓去恶诗扪石认缺字古来几禊饮传者才一二兰亭感慨多未了生死事杜陵更酸辛穷眼眩珠翠㫖哉兹日游超然遗尘累消遥千载后尚有浴沂意巖扉滑如玉岁月可镌识答李泉州元善平生陈无已白首欠吟债未尝交马吕况肎见章蔡附热生可鄙中寒死亦快吾方尚此友巾车与同载前瞻有膺滂却顾有融泰要当坚一壁讵可立两界恕乎行谊亏希也名节坏史君惠良箴下走敢不拜怀哉道义交异彼姑息爱明皇按乐图莺啼花开春昼迟掖庭无事方遨嬉广平策免曲江去十郎谈笑居台司屏间无逸不复覩教鸡能鬭马能舞戏唿宁哥吹玉笛催唤花奴打羯鼓南衙羣臣朝见疎老伶巨珰前后趋阿瞒半醉倚玉座袖有曲谱无諌书金盆皇孙真龙种浴罢六宫竞围拥惜哉傍有锦绷儿蹴破咸秦跳河陇古来治乱本无常东封未了西幸忙辇边贵人亦何罪祸胎似在偃月堂今人不识前朝事但见断缣粧束异岂知当日乱离人説着开元总垂泪筑城行万夫喧喧不停杵杵声丁丁惊后土徧村开田起窰灶望青斫木作楼橹天寒日短工役急白棒诃责如风雨汉家丞相方忧边筑城功高除美官旧时广野无城处而今烽火列屯戍君不见高城齾齾如鱼鳞城中萧疎空无人运粮行极边官军守战塲次边丁壮俱运粮县符旁午催调发大车小车声轧轧霜寒晷短路又滑担夫肩穿牛蹄脱呜唿汉军何日屯渭濵营中子弟皆耕人和南塘食荔叹君欲和诗无悤悤唱首天下文章公今年荔子况倍熟亭亭锦葢高张空猿偷鸦啄牧童采林间残颗犹殷红在昔唐家充岁贡吟讽何止杜陵翁南穷交州西蜀土快马䭾送如飞龙绛裳氷肌初照眼玉环一笑恩光浓惟闽以远幸免涴一颗不到温泉宫自从陈紫无真本皱玉晩出尤称雄迩来鸡舌擅瑰玮赞香誉味万喙同麟台仙人亲题品天为此果开遭逢乃知微物似有数声价亦与时污隆列圣俭德被华戎微如淮白不敢供奈何置驿奉私室安得木铎观民风山蹊谷堑日力穷血肩踠足驰筠笼请公移此食荔叹置在薰风殿阁中宿庄家茆茨迷诘曲度谷复踰陂世上事如许山中人不知牛羊晴卧野鹅鹜晩归池粗识为农意秋输每及时夜过瑞香庵作夜深扪絶顶童子旋开扉问客来何暮云僧去未归山空闻瀑泻林黑见萤飞此境惟予爱他人到想稀赠川郭川郭颠狂甚平生挟术游老犹携侍女贫不謟公侯用药多投病酬钱或掉头金陵官酒贵应典旧貂裘送邹景仁冲寒何处去新戍尚来年客劝休辞幕君言已买船霜清江有蟹叶脱木无蝉若过东林寺携家往问禅二将二将同时死路人闻亦哀力穷鏖转急围厚突难开战骨寻应在残兵间有廻伤心邮递里隔日㨗书来穴蚁穴蚁能防患常于未雨移聚如营洛日散似去邠时继续缘高壁周遭避浅池谁为谋国者见事反伤迟野性野性无羁束人间毁誉轻客言诗惹谤妻谏酒伤生窻纳邻峰碧瓢分远涧清近来尤少睡打坐到钟声全州寂寂全州路家家荻竹扉异僧留塔在过客入城稀传舍临清泚官亭占翠微沙头泊船者多自岭南归赠高九万并寄孙季蕃诸人凋落尽高叟亦中年行世有千首买山无一钱紫髯长拂地白眼冷看天古道微如线吾侪各勉旃赠翁卷非止擅唐风尤于选体工有时千载事袛在一联中世自轻前辈天犹活此翁江湖不相见才见又西东哭李景温架阁挟策説荆州那知亦闇投漫招温处士几杀杜参谋出幕有清议还乡空白头人间容不得下与阿翁游送赵叔愚赴浔州理掾未奉三雍对聊为五筦行乡书踰岭少诗思入湘清远宦身差稳中州事日生向来几离别此别最关情白鹤故居天稔中原祸朝分党部争当年谁宰相此地着先生故国难归去新巢甫落成如何鲸浸外更遣打包行唐博士祠博士位尤卑投名入党碑今观名世作多在谪官时太史沅湘笔仪曹永柳诗新祠绵蕞尔未尽复遗基送陈霆之官连州地接湖南境孤城若箇边茆寮愁问宿崃石善惊船官小无迎吏诗工有续编古人高妙处不过览山川张丽华墓台上栢萧萧空堂闭寂寥芳魂三尺土往事几廻潮堕翠寻难见埋红恨未销犹胜江令在白首入隋朝胜业寺寺创于何代问僧皆不知槎牙夏后栢残缺柳侯碑雪过禅堂冷氷余岳路危上封犹未到太息负心期严关新洞羽客初寻见因于此葺庐未能平险峻先拟架空虗磴路樵相引山名尉自书看来临驿道未必有仙居送范守仲冶放逐谙时态惟侯意味长醴为狂客设羮许老人尝南国留棠舍西郊闭草堂临岐先作恶未可倚刚肠早行店媪明灯送前村认未真山头云似雪陌上树如人渐觉高星少才分远烧新宁须看堠子来往暗知津暝色暝色千村静遥峰带浅霞荷锄归别墅乞火到邻家戍鼓闻更远昏灯见字斜小轩风露冷自起灌兰花郭璞墓先生精数学卜穴未应疎因捋虎须死还寻鱼腹居如何师鬼谷却去友灵胥此理凭谁説人方宝葬书尧庙帝与天同大天存帝亦存桑麻通絶徼箫鼓出深村水至孤亭合山居列岫尊尚余土阶意樵牧践篱藩客中漂泊何须远离乡即旅人炊薪尝海品书刺谒田邻妇寄寒衣少山来晓梦频小儿仍病疟诗句竟无神别敖器之旧説闽人苦节稀先生独抱岁寒姿老年綘帐聊开讲当日乌台要勘诗东阁不游缘有气草堂未架为无赀轻烟小雪孤行路折賸梅花寄一枝老叹肘后竒书懒更开只今年鬓已相催但闻方士腾空去不见童男入海廻无药能留炎帝在有人曾哭老𣆀来醉乡一路差堪向终拟刘伶冡畔埋答友生读易叅禅事事竒高情已恨挂冠迟清于楚客滋兰日贫似唐人乞米时家为买琴添旧债厨因养鹤减晨炊君看江表英雄传何似孤山一卷诗小村人家生来拙性嗜清幽因过山家为小留顶笠儿归行树杪提瓶妇去汲溪头参天老竹当门碧尽日寒泉遶舍流我料草堂犹未架规模已被野人偷𤓰洲城先朝筑此要防边不遣边儿见战船遮断难传河朔檄修来大费水衡钱书生空抱闻鸡志故老能言饮马年惭愧戍兵身手徤箔楼各占一间眠新亭此是晋人游集处当时风景与今同不干鐡鎻楼船力似是蒲葵麈柄功几簇旌旗秋色里百年陵阙泪㾗中兴亡毕竟縁何事专罪清谈恐未公送周监门一领青衫似败荷奈君母老秩卑何三年幕府无人荐常日柴门有客过身畔担轻藏俸少江头船重载书多故人若问军中事为説防秋夜枕戈戏孙季蕃少日逢春一味痴轻鞭小袖趂芳时常过茶邸租船出或在禅林借枕欹名妓难唿多占定好花易落况开迟身今憔悴投空谷悔不当年秉烛嬉紫泽观修持尽是女黄冠自小辞家学住山帘影静垂斜日里磬声徐出落花间祭星緑简亲书字避客青衣宻揜关最爱粉墻堪试笔苦无才思又空还方寺丞新第一生不蓄买田钱华屋何心亦偶然客至多逢僧在坐钓归惟许鹤随船按行花木皆僚友主掌湖山即事权京洛贵人金谷里安知世上有林泉方寺丞艇子初成船成莫厌野人过久欲从公具钓蓑积雨晴来湖面濶残花落尽树阴多新营小店皆依桞旧有危亭尚隔荷所恨前峰含暝色不然和月宿烟波灯夕千炬金栀映玉渠台城昨梦又年余断无絃索鸣华屋惟见炊烟起草庐儿报瓶空因止酒婢言油尽暂停书蓬窻亦有精勤士何必然藜向石渠观元祐党籍碑岭外瘴魂多不返冡中枯骨亦加刑稍寛末后因奎宿暂仆中间得彗星蚤日大程知反覆莫年小范要调停书生几㸃残碑泪一弔诸贤地下灵募兵调发年多籍半空虎符招补至闽中庄农戎服来操㦸太守儒装学挽弓去日初辞乡树緑到时愁见戍旗红募金莫作纒头费留制衣袍御北风书事人道山东入职方书生胆小虑空长遗民似蚁饥难给侠士如鹰饱易飏未见驰车修寝庙先闻铸印拜侯王青齐父老应流涕何日鸾旗驻路旁身在身在樵村钓瀬行秋毫不与市朝争目云嗜酒相绳急谤到吟诗所犯轻沉水一铢销永昼蠧书数叶伴残更闭门孤学无穷味笑杀韩公接后生感昔谈攻説守漫多端谁把先朝事细看弃夏西陲忘险要失燕北面受风寒傍无公议扶种李中有流言沮范韩寄语深衣挥麈者身经目击始知难先皇立国用文儒竒士多为笔墨拘澶水归来边奏少熈河㨗外战功无生前上亦知彊至死后人方诔尹洙蝼蚁小臣孤愤意夜窻和泪看舆图得曾景建书闻君别后买倾城酒戒中年亦放行远使忽来知病起近书全未説丹成莫嫌身去依刘表曾有人甘杀祢衡何日断原荒涧畔一间茅屋对寒檠被酒酒戸当年颇着声可堪病起困飞觥醉唿禇令为伧父狂唤桓公作老兵旧有峥嵘皆铲去新无磊块可浇平投牀懒取骚经看只唤梨花解宿酲赠徐相师许负遗书果是非子凭何处説精微使君岂必如椰大丞相元来要瓠肥袖濶日常笼短刺肩寒春未换单衣半头布袋挑诗卷也道游方卖术归哭黄直卿寺丞当年出塞共临戎箭满行营戍火红督府凯旋先请去坚城筑就独无功身谋彼此皆迂濶国事中间偶异同莫怪些词含哽噎在时曾赏小诗工崇化麻沙道中经行爱此人烟好面俯清溪背负山半艇何妨唿渡去小桥不碍负薪还远闻清磬来林杪忽有朱栏出竹间深处安知无隐者卜邻容我设柴关真隐寺出郭斜阳已在山夜深乘月到江干奴敲小店牢扄戸僧借虗堂径挂单骇浪急回因胆薄逆风小住为心寛投牀一枕潇湘梦无奈霜钟苦唤残挽方孚若寺丞使君神隽似龙麟行地飞空不可驯诗里得朋卿与我酒边争霸世无人宝钗去尽中年病珠履来疎晩节贫昔共诛茅听瀑处溪云谷月亦悲辛为圃衰病归来占把茅譬如僧葺退居寮因存橘树斜通径怕碍荷花小着桥古有功名兴钓筑今无物色到渔樵可怜岁晩闲双手种罢芜菁撷菊苖寒食清明寂寂柴门村落里也教挿桞记年华禁烟不到粤人国上冡亦携龎老家汉寝唐陵无麦饭山蹊野径有梨花一尊径借青苔卧莫管城头奏暮笳题赵子固诗卷紫芝仲白俱仙去晩秀惟君擅士林字肖率更新手作诗疑贾岛后身吟九成合奏音方僃三染为纁色始深老去尤于朋友笃未忘几研琢磨心送王实之欲去还留每自怜竟为吾子着先鞭孤忠尽见万言疏十口同登一叶船屈法相传烦圣主上书俱贬愧前贤南归定过西山下细把行藏告墓阡寄徐真翁侍郎忆昨纷纷衆喙鸣怪君噤齘久无声得非家客留廷尉或是闺人沮仲卿白璧㣲瑕终古在黄金横带霎时荣从来公议无情甚莫遣䝉斋独擅名次韵实之孤臣去国四经春迹远安知罪尚新蚤亦曾讥秦氏者才为与议濮园人懒笺光范干时宰且伴田家赛社神醉倒不能愁世事倩他烟桞替含颦题小室已向深林卓小庵是中仅可着禅龛士师何止三无愠中散居然七不堪一去重华那复得方当盛汉勿多谈近来弟子俱行脚谁伴山僧面壁叅阡陌东西山北南半生常带散人衔何曾云梦芥八九一任狙公芧四三合上大夫投欲死瓮间吏部寝方酣可怜子骏无家法下见先人面有惭送表弟方时父弃置空村饱世情高轩乃肎顾柴荆韩甥殷浩贫亲戚李益卢纶外弟兄两鬓萧疎惊老大一灯明灭话平生刺桐花下逢予季多致诗人未害清梦方孚若寤寐中原独着鞭往来絶域几餐氊封侯反出李蔡下成佛却居灵运先八百里烹飨军䏑九千缣辇作碑钱秖今谁是田横客回首荒丘一慨然寄赵昌父世上久无遗逸礼此翁白首不弹冠一生官职监南岳四海诗名主玉山经岁着书人少见有时入郭俗争看何由樵服供薪水得附高名野史间雪衰同梧叶报萧飕卧听窻声作许愁檠暗冷光侵研几瓦疎飞片落香篝病思结客游梁苑狂爱提军入蔡州也待访梅湖畔去黄尘满袖欲盟鸥遇雨与客同登万仞崖蔽天风雨蓦然来六丁白昼诛炎魃百怪苍渊起蛰雷毒蟒喷时林尽黑怒龙裂处石中开吾生不及观河决得赋斯游亦壮哉渔梁春泥滑滑雨丝丝一路阴寒少霁时水入陂渠喧似瀑云从山崦上如炊燎衣去傍田家火炙烛来看野店诗落尽梅花心事恶独搔蓬鬓绕残枝郑宁示边报走笔戏赠曾客嫖姚与伏波惯骑生马拥琱戈金台有命终须筑鐡砚无功亦且磨见説帛书来汝洛又传氊帐廹淮河只今西北多机㑹吾子南归竟若何醴陵客店野郭依稀隔渡头解鞍来倚店家楼欲攀桂树吟招隐因看梅花赋远游市上俚音多楚语桥边碧色是湘流直南乡国几千里目送羇鸿起暮愁落梅一片能教一断肠可堪平砌更堆墻飘如迁客来过岭坠似骚人去赴湘乱㸃莓苔多莫数偶粘衣袖久仍香东风谬掌花权柄却忌孤高不主张昨夜尖风几阵寒心知清物久留难枝疎似被金刀剪片细疑经玉杵残痛叱山童持帚去苛留野客坐苔看月中徙倚凭空树也胜吴儿赏牡丹老马嵴疮蹄蹇瘦阑干火印年深字已漫野涧有氷朝洗怯破坊无壁夜嘶寒身同退卒支残料眼见新驹鞁宝鞍昔走塞垣如抹电安知末路出门难老妓籍中歌舞昔驰声顦顇犹存态与情爱説旧官当日宠偏唿狎客小时名薄鬟已脱梳难就半被常空睡不成却羡邻姬门户热隔墻张烛到天明老奴少贱肠枵破褐单傍人门户活饥寒自从毁齿初成劵直至长须尚不冠冷炙时霑筵上馂秃芒旋扫臼边残他时纵取封侯印仅得君王踞厠看老妾伤春感旧似中酲乐器全抛曲谱生自少抱衾无怨色闲时拥髻尚风情曾陪太尉斟还唱犹记司空眼与声着主衣裳为主寿莫如琴客别宜城丙辰元日免随贺旦趂南衙五见空村换嵗华旋遣厨人挑荠莱虚劳座客颂椒花不施行马均编户虽饮屠蘓殿一家二十宦游今七十却于身外复何加宿千岁庵听泉因爱庵前一脉泉幞衾来此借房眠骤闻将谓溪当戸久听翻疑屋是船变作怒声犹壮烈滴成细㸃更清圆君看昔日兰亭帖亦把湍流替管絃南浦亭寄所思只是从前瘦病身官卑活计太清贫买来晋帖多成赝吟得唐诗转逼真生拟弃家寻劒客死当移冡近骚人秋风烂熳吹双鬓目送停云欲怆神乌石山客子家山亦此峰可堪投宿听疎钟旋沽村酒开霜柿欲访禅扉隔暮松乡信写成无便寄寒衣着绽倩人缝远来只为营𤓰圃不是贪渠万戸封鳯凰台晩眺经月疎行台上路秣陵城郭忽秋风马嘶卫霍空营里萤起齐梁废苑中野寺旧曾开玉帐翠华久不幸离宫小儒记得隆兴事闲对山僧説魏公去春去春烽火照江边曾草军书夕废眼万里旌旗真属命一丘耕钓且随縁偶然谢客原非病间亦寻僧不为禅尚有惜花情味在铜瓶终日玩芳妍送李用之察院赴潮州乌府名臣暂拥麾霜稜聊复变春熈行人犹谓骢当避圣世初无鳄可移粤俗相携看上日韩祠配食付他时极知不作周南滞禁闼须君补阙遗访李钢草堂不遇细路萦纡入野田遥瞻竹树已欣然青苔地滑跌卢老苍耳林深迷谪仙不羡玉堂在天上径须茆屋占云边极知谢客非为亢贪看林花听涧泉西山絶顶遥知有隐君餐芝种术鹿为羣多应午灶茶烟起山下看来是白云归至武阳渡作夹岸盲风扫楝花高城已近被云遮遮时留取城西塔篷底归人要认家再赠钱道人拙貌惭君仔细看镜中我自觉神寒直从杜甫编排起几箇吟人作大官久旱即事晹乌下饮百川空民自祠龙祷社公岂是长官浑忘却水车声不到城中输租常占一村先不望明时举力田老畏里胥如畏虎败人诗思搅人眠湘潭道中即事傩鼓冬冬匝庙门可怜楚俗至今存屈原章句无人诵别有山歌侑桂尊出城二絶日日铜瓶挿数枝瓶空颇讶折来稀出城忽见樱桃熟始信无花可买归小憇城西卖酒家緑阴深处有啼鸦主人叹息官来晩谢了酴醿一架花病后访梅梦得因桃数左迁长源为桞忤当权幸然不识桃兼桞却被梅花累十年和靖林间欬嗽时一边觅句一边饥而今始㑹天公意不惜功名只惜诗罗湖异境微茫在半霄僊人垂手下相招老来尚有君亲念未敢相陪过鐡桥扶胥一阵东风扫曀霾天容海色豁然开何须更网珊瑚树秪读韩碑也合来再题六如亭昔人喜説坠楼姬前辈尤高断臂妃肎伴主君来过岭不妨扶起六如碑宫词凉殿吹笙露满天木犀花发月初圆君王少御珊瑚枕多就宫人玉臂眠先帝宫人总道粧遥瞻灵栢泪成行旧恩恰似蔷薇水滴在罗衣到死香书壁緑衣蒲屦小纶巾四壁清风一榻尘谁谓先生贫到骨百金新聘竹夫人宋元诗会卷四十八宋元诗会卷四十九钦定四库全书宋元诗㑹卷四十九兵部主事陈焯编徐经孙和黎丞梅关岭峭壁接高天闲云淡横岭稍便僧房静未觉官曹冷风月两闲人山川一佳境谁欤共兹乐老仙白垂领题施山观音阁阁道连云栈檐牙覆竹隂南来天马渡北落水龙吟林鸟疑谈偈田花欲布金凭栏观下界洞见逺公心病中有感习懒多成病旬余乆覆杯帐中闻燕语瓶里看花开医已肱三折愁来肠九廽何时得疎散屐齿印苍苔福州即景一别居诸岁月増遥闻此景画难能潮田种稻重収谷道路逢人半是僧城里三山千簇寺夜间双塔百枝灯常年六月东崖下地涌寒泉潄齿氷送仲时弟江关千里隔山川有弟能来慰眼前方喜雁行随处乐可堪蟾影别时圆暑行勿亟宜彊饭湍激多惊莫问船归到家山相劳苦团栾恰是菊花天方岳燕来巢吾贫自无家客户寄村疃槿篱只三间荒寒天不管燕亦何所闻乃于我乎馆岂以菊未莎而有竹可欵不叩富儿门宁爲老夫伴此意殊可人然亦似吾懒所须半丸泥不费一秉秆云胡及风熏相宅无乃缓勉哉尔翁姥坐席宁暇暖主人当贺成落以晴云盌蛰室室中度以几其脩去寻一广长半而赢崇爲咫者七牖一以爲明墐三以爲宻不供并横肱所贵劣容膝蠖屈㤀春霆龟穹美朝日𤣥㝠方用事万木僵欲慄穷隂易中人戒子谨无出于时则然耳天者傥可必相尔室外寒砖炉坐扪蝨东西船昨日东船送风下突过乗舆快于马今日西船使风上适从何来急于浪东船下时西船怨西船上时东船羡篙师劳苦自相寛明日那知风不转推篷一笑奚尔爲怨迟羡速无休时沙头漠漠杏花雨依旧年时樯燕语豆苖江南之笋天下竒春风悤悤催上篱秦邮之姜肥胜肉远莫致之长负腹先生一钵同僧居别有方法供斋蔬山房扫地布豆粒不烦勤荷烟中鉏手分瀑泉洒作雨覆以老瓦如穹庐平明发视玊髯磔一夜怒长堪氷苴自亲火候瀹鱼眼带生芼入晴云盌碧丝高压涎滑莼脆响平欺辛螫蔊晚菘早韭各一时非时不到诗人脾何如此隽咄嗟办庾郎处贫未爲惯黄宰致江西诗双井茶黄侯授我以江西诗禅之宗𣲖瀹我以双井老仙之雪香砖炉春着兔毫玊石鼎月翻鱼眼汤夜忩搜揽十年读候虫鸣秋声殷墻廼翁诗家第一祖不用棒喝行诸方掀翻杜陵自作古夜半衣钵谁升堂单传横出三十六未许歙梅洪雁行雅闻滕阁藏墨本欲往从之山阻长牙笺大册忽在眼荒苔茆屋森珩璜东湖柳色入眉宇君其几代之诸郎不离文字话祖意传灯肯与留山房宁知三生受昏闇纵有此灯无此光宜州戍楼山月苦茫茫参到无何乡斋中竹外一灯青残书伴古㕔叶干闻雨急山近觉岚腥多病身爲累无心梦亦灵明朝有痴事须到采芹亭山居我爱山居好林梢一片晴野烟禽谇语春水桞闲情藓石随行枕藤花醒酒羮吾诗不堪煑亦足了吾生我爱山居好红稠处处花云粘居士屩藤覆野人家入馔春烧笋分灯夜作茶无人共襟抱烟雨话桑麻不寐不寐何爲者幽居事更稠怯风思鹤冷闻雨爲花愁草合妨游屐沙崩压钓舟春蓑故无恙欹枕数更筹寄姪尔亦爲贫驱忩间砚欲枯自从村野别曾到峡山无寒圃应肥菜秋霖怕损租有书供夜读时一唤吾雏舟次严陵与雁分洲宿连云做梦清江风月事老野雨客心惊潮急仍吞濑更寒不过城子陵吾所韪蓑外㡳须名热甚有懐山间终是山间别寒泉在脚邉戏鱼争美䕃啼鸟破佳眠境寂夜如水僧闲日抵年欲来来未得戽斗救枯田听雨竹斋眠听雨梦里长青苔门寂山相对身闲鸟不猜客应嫌酒尽花却爲诗开莫下帘尤好恐妨云往来泊歙浦此路难爲别丹枫似去年人行秋色里雁落客愁边霜月欹寒渚江声惊夜船孤城吹角处独立渺风烟秋晓登山登兴在丘林其如老见寻身余持蟹手脚负看山心秋色苍厓暝晓篱黄叶深唯应负苓者来往古松隂道中连雨蚤晏逢人问荒村店亦稀竹舆穿雨过沙鸟带云飞野渡疑无树春山尽有薇不缘诗是伴谁与倚荆扉山墅且莫嫌穷僻山居尽自竒候樵分玊蕈熏穴得香貍杯隽明氷片崖寒孕雪芝不遗吾一美慙尔野人爲赵尉催筑秋崖只尔三间屋吾贫未易云与山先定谥有客屡移文竹喜今年活梅从隔坞闻犹嫌灌园力多爲读书分送王尉归觐喜有吟诗癖吾侪得往还客惟依竹语官只似僧闲夜雨灯谁共秋崖藁未删柴门黄叶下别后正须关答赵玊汝人间无处不风波潮打西兴雨一蓑难与命争俱老矣径寻诗去奈吾何园成次第自花艹山是知闻空薜萝赖有月明千里共烟寒数笔落行窝次韵郑总干㡳须咄咄漫书空未觉人间欠此翁黄犊自随谙寂寞青山亦讳话穷通世方怒及水中蟹我亦㝠如天外鸿醉眼不知人几品乆将樵牧等三公书戴式之诗卷石屏游诸老间蚤得诗名及诸老凋谢独石屏岿然鲁灵光耳予生后三十二年才此一识秋风别去因书数语集中七十行年戴石屏同时诸老各凋零扁舟归去自渔舍冷骨秋来更鹤形天地无情头尽白江山有分眼终青剡溪定有人乘兴月下柴门不用扃感懐异人曽授相牛经竒字初传瘗鹤铭敲月不知僧某甲鉏烟頼有老畦丁山灵呵䕶闲居赋象纬森罗处士星俯仰中心无愧怍芋区𤓰陇亦朝廷去国何年老一丘于今已换几公侯不知我者谓爲拙是有命焉那用求舴艋舟应容钓蟹麒麟阁不画骑牛百年长短身余几付与西风汗漫游从古幽闲在涧阿不将齿髪犯风波共知韩愈亦人耳子谓伯寮如命何野处生成盘谷序襟期写在醉时歌尚嫌山浅人知处更与移牀入薜萝拄上风烟更一层瘦藤对倚玉崚嶒左花右竹自昭穆春鹤秋猿相友朋五亩园爲终老计半间云住在家僧蹲鸱生乳菰如臂莫道山翁百不能曩昔行藏已熟筹最爲上䇿是无求看人面孔有何好如此头颅只合休草草园庐山北住匆匆岁月水东流莫因一片梧桐叶瘦损能诗沈隐侯山居春溪甘滑潄山瓢归卧藤隂藓迳遥云气酿成巫峡雨松声寒似浙江潮书生与世例迂濶山意向人殊寂寥却喜庾郎贫到骨韭畦时一摘烟苖次韵郑佥判不论山北与山南是处移将竹两三亦爱村深工部屋尚嫌门对相公潭夕阳归鸟占花坞山雨饭牛规草庵日挂壁从生白醭此中除酒百无堪陪呉总侍集研山用赵端明送行韵烟波画出暮江天着我芦花明月船官满只称前进士路贫休问小行年一归已后陶元亮衆论宁无班孟坚不负登临重九约过江犹及菊花前立春初信东风入綵幡自挑雪荠饤春盘土牛又送一年老海鹤不知三迳寒筋力尚堪耕绿野鬓毛併欲挂黄冠无人共跨南山犊更作寻花问柳看次韵徐宰集珠溪僧不须敲饭后钟自擕茶去借松风斩新山色佛头绿依旧桃花人面红春瓮贮氷揺玊螘夜堂烘蜡缀钗虫山灵共欲留人住新月隔溪烟雾蒙过北固山下旧居池塘燕子旧人家杨柳春寒一迳斜夜读自生书带草朝饥曾对米囊花侯谁在矣山如昨今我来思鬓已华舍馆不知何日定竹舆鸣雨又吚哑春日杂兴高下云藏野老家纵横水潄竹篱斜勒将春去许多雨流出山来都是花白首风烟三迳草清时鼓吹一池蛙身闲不耐闲双手洗甑炊香夜作茶南冈北岭对忩扉看尽朝岚与夕霏社后未曾闻燕语雨中谁不惜花飞山醅约莫几时熟沙笋轮囷一尺围莫怨风光损桃李荼䕷芍药又芳菲约黄成之观琼花予不及从以诗代简杜宇声中鬓欲华春风将绿又天涯欠随江夏无双士共看扬州第一花想像烟云人跨鹤淋漓诗句字栖鸦蹇驴不管唐衫溼醉兀归鞍暮雨斜夏日简王尉松萝爲屋芰荷衣只与凫鸥共钓矶雌霓横溪遮雨断雄风吹雾作尘飞山林谁可闲来往世俗难论眞是非颇喜雪舟王逸少夜凉吾欲扣斋扉山中剩斸荒寒地百弓尽供弄月与吟风太平世界丰登外小有洞天闲适中野服染成驼样褐山花开到雁来红夕阳篱落谁唿唤盂酒蹄肩赛社翁旅思索米长安鬓易丝向来书剑亦奚爲无诗传与鸡林去有赋羞令狗监知两戒山河饶虎落五湖烟水欠鸱夷喜无光范三书草此叚差彊韩退之湖上老藤支我歩湖漘借与晴光一欠伸杨柳得春青眼旧山峦留雪白头新鐡琅珰语寻斋钵银鱍剌肥収钓緍有两黄冠共棋局相擕便作所欢人简李桐庐愧面何堪见客星移舟且莫近前汀鸥沙草长连江暗蟹舍潮囘带雨腥归去尚余初茧栗生来能费几笭箵诗肠一夜生芒角试问故人双玊缾逢梅水仙婉弱山矾冗我自视之儿女曹鲁直径令相伯仲至今未敢广离骚人言草没孤山冡从此梅花不要诗却是未嫌吾辈在一枝开过竹巴篱岳珂将发琵琶亭前岁西鄂今岁东入呉同一琵琶亭行客各异涂当时白傅恨陈迹乆榛芜突兀眼前屋丹垩涂楶栌废兴曾几时传舍同蘧庐已见两折柳于此饯老夫昔持使者节今发追锋车我则齐出处世自分荣枯而况天地间万变同须臾我观商妇者𤨏𤨏岂足书琵琶本常技何地无此徒夫贩浮梁茶妇即空舟居长吏溼青衫礼法毋乃疎乐天子牟心一念存江湖讵关虾蟆陵维以懐故都譬之泽畔吟此语非寓欤盖尝考遗集一事曾同符闻歌鹦鹉洲寻声得幼姝倚樯泣明月清泪垂眞珠夫君当此时正属典午初不应竒谤后无复思亷隅六义有比兴观洧传洵訏託物皆一理实事那相须人情伏与妬所値分贤愚低睂终不说正耻悻悻俱初意秪如此胶柱何足拘子折武昌柳予宅浔阳庐二诗端可识一笑聊洗诬后元祐行上平章乔益公正月二日天气清六符两两三阶平合门催班报麻案珂马汀玲万人看押麻参政拆玺封宣词舍人来殿东鞠躬一声百僚听军国平章乔益公天心果与人心同大哉圣断天与通本朝太平说元祐五岳三光浑未剖当年一日三制颁吕范堂堂分左右䖍中大老更魁杰申国勲名比韩富民生是时非汉唐亲见至治跻羲皇一尘不起四陲服轨顺星躔蕃五谷士皆有造百姓宁官僚彻底清似氷桁杨毕空戈革偃天街镜浄无欃枪彼何人斯阶启厉九县囘颷八纮沸高皇匹马开东南王业中兴今五世穷荒极逺何自来中原万里吹黄埃数殚剥复囘否泰胚腪元气钟竒才耆明夀隽轶千古吕望鹰扬称尚父便教旦奭居东西穆穆迓衡今再覩官家即日开天章貂冠玊佩游巖廊一都一俞一吁咈四海春风已披拂圣贤自昔难相逢巨鱼纵壑鸿遇风舆人观唿争诵说元祐嘉熙莫分别君不见徂徕处士歌一䕫浓墨大字庆厯诗生民至今受其赐千载万载生光辉赤壁周郎二十四年少葢世功名随一燎亲提三万走曹瞒不以敌勍恨兵少豫州失匕已胆折一日目明惊二妙最怜黄葢不知名吏士相从倚营啸阿奴火攻本无策破竹自繇人不料贪降纳侮理固宜泥淖华容几尽勦古来行师有绝地毌乃重诒千古笑镞湛纵是差可忍鼎峙讵关谋所召二乔春鎻何足言从此天光遂分耀我闻汉贼乆染指奋毒揺牙噬江表八荒囊括岂复遗一䠞呉宫已爲沼当时乘胜下部骑考地当居楚南徼䝉冲逆鬭须上流揖冦那容越津要武昌霸基跬步耳肯使国畿纷㦸旐坡仙访古特寓意横槊雄姿谁与弔故将异地眩词赋政恐因讹启讥诮沧浪六月卷晴雪歴歴江山人物𦕈嵌空乱石今几存彷彿栖巢尚惊鸟夜深刁斗声四发星斗满空羣籁悄便须唤起紫绮裘孤鹤南天楚江晓长门怨惊风不成雨行云去无踪妾生三十年着籍长门宫宫车辘辘春雷晓明星初荧緑云扰增成丙舍争迎銮惟有长门闭花鸟黄门开玊匙画史图蛾眉金铺振琼钥玉秀生铜池朝阳才囘金屋在转盻不堪人事改入宫已作郑袖嗁出塞那知延夀卖花残鸟语频长门春复春花鸟易惊老况复门内人东风动地夜来恶万翆千红绕帘幙莫熊自有匪石心肯顾班姬秋扇薄长门勿轻怨视此箧中扇白华兮緑衣自古兮有之病虎行长风吹谷白日暗旷野人稀云黯澹狐狸啸舞豺狼嗥病虎妥尾行蓬蒿天寒泉冻山骨高皮枯髀痒霜爪搔纷纷晴雪爬落毛垂头帖耳身腥臊羣鸦搓牙噪古木燐火半青新鬼哭走麕过前不能逐目视眈眈蹲朴樕毛风血雨天地肃何日跳踉看食肉天生万物有盛时当年一啸天助威坐看云起行引儿当涂宁复论老罴一朝老去守巖窦落叶满山氷雪后壮心空在筋力疲寂寞长饥眠白昼古来豪杰多沉沦不用爲䑕皆若人范雎折胁西入秦内史长欢田甲嗔可怜百兽爲披靡转顾不如圈中豕男儿奋跲亦渠似肯复虚爲倚崖死君不见南山白额曾报恩墙头金枕投何人三江口过舟时方四鼓櫂鹢収金柅钗虫缀玊缸地隣今七泽名袭古三江岷漾虽分𣲖荆扬却异邦晨光犹未发早认白鸥双荷花盛开以病旬余不至亭上偶成病襟慵䇿杖天镜恰开奁青葢迷前浦红粧间曲櫩藻窥知鹭下萍破识鱼潜㑹看呉公阵官蛙奏晓严早起五夜玉绳转双轳金井寒背人鲛作市欺梦蝈鸣官竹径风初度松梢月尚团踞龟犹汗漫何许觅乘鸾午睡东日平明际北窗高卧时五经方坦腹百虑且伸眉蕉覆从疑鹿槐安更猎龟觉来还一莞七椀玊川诗绵羊䢆毛吹朔雪细肋卧晴沙晓牧尾揺扇春游项引车湩流便逐草酪正需茶日夕归栖处因风想塞笳山中奉寄通判杨宗博多病山中客无人傍酒罇与猿分橡子爲鹿长禾孙白昼云归屋黄昏雨打门忽懐杨别驾烟霭隔重阍宿溪声阁望香炉峰閴歴烟巖古琮琤雪涧横海潮秋八月山雨夜三更肯作随流想难㤀潄石情壮懐徒激烈聊复以诗鸣庚子正月彗见于室有诏求言感作美芹野人意乔木世臣家尺璧谅非寳寸心元不遐谁知劒门栈已建鬰军牙所恨韶钧远难堪听夕笳排湾遇风对岸即彭泽旧县隐约山藏雾砰地起雷黑风吹海立白雨过江来齐乐正应尔沛儿安在哉雄雌谁与辨试上楚王台三塔寺寒光亭张于湖书词寺柱呉毅夫命名后轩竹里逢僧院残碑不记年鴈题三崒堵龙化两魁躔寳庆号应纪元丰墨尚鲜寒光定何似谁放五湖船杨梅渰歴三家市梅垂万颗酸瑶池看火树嵝室试金丹风露盈篮重氷霜透齿寒它杨应不类留与子云看张公洞驴迹惊初践鹰盘若有灵石桥通便户金钥鎻殊庭滴乳看成像登台仍刻铭更怜国山寺眞欲比云亭春波堂小饮怀棠湖旧居平生到处西湖长眼底波光日日新图在辋川非旧隐梦囘笠泽是前身一江细雨欹青菊万里雄风起白苹独立苍茫动归兴钓矶须理未垂纶上已约客病不及往二诗呈陈元履王因道诸君我是棠矶旧钓徒天教生与水云俱兰亭正値人修禊柳岸还添浪拍湖幸有丈人观笔法可无嘉客醉兵厨直须去跃城东马更与留春作后图予癸巳在京口因郡中元夕张灯偶閲国史靖康丙午正月十五日辛巳祐陵南廵驻跸是郡二月二十三日己未始还京师凡居郡三十有八日兹闻箫鼓感旧兴叹不胜澘然因渉笔以记大略而僧有冲希者乃擕以示韩正伦彼谓予讽已遂架大怨迄兴妄狱頼圣明察知其寃前谩尽白因悼正伦之殁闵其左计亮其初心附昔所作诗于后驾轺老子乆婆娑坐听笙歌拥绮罗十里西凉忆如意百年南国比流梭吞声有恨哀蒲柳纪节无人废蓼莪寂寞丹心耿梅月挑灯频问夜如何予归未省松楸将以初秋望前汎湖之龙门已戒舟而值连雨因赋天问小心风伯紫宫囘眼看银蟾海上来𤣥豹又成漫谷雾断虹犹作隐山雷便教雨积三时害未信云无一日开待试平生补天手爲君明镜再安台贺李微之兼工侍奎章夜下九重天雍乘畴咨法从贤纪雉重开五工正止麟还见一经传紫荷佩袷新簪橐青汗磨铅旧简编便合史筵尊领袖红云堆里望台躔雨中观庐山雨里观山夐不同何须九疉看屏风紫觚坛上排苍璧青步障边铺翆茸谷锦未廻晴日照衣绡聊借淡烟笼祗今万木添红缬更倩青霜染晓枫太平兴国宫槐影西清舞翆鸾竹宫高接五云环职陪温洛图书地名在元封卜祝间昼访未承龙阁问晨香犹厠羽衣班祠官到处无公事且听松声老此山将游太平宫呈赵季茂圣治峰前松桧寒旧游重此解归鞍着身泉石无心客主掌云山正额官老去隐居居紫府新来襍压压黄冠门东曾有刘仙洞剥藓携笻试扣看闻画眉鸟声戏作木杪幽禽巧语新何时曾记得名因样传京兆成双妩人指渔阳开小颦尽称如簧啼白昼未须对镜学青春山中有叟嗒无语短褐龎眉更笑人以庐山所产天花蕈冬笋玊延饟赵季茂通判已认山家作富家与猨分栗雀分茶气先十月地抽笋光现五台天雨花幸有玊延炊夜月肯令绣谷嚥朝霞凭君试隽幽厓味却较闲忙定不差设醮太平宫竣事呈偕行诸君星坛仙簴韵琼瑶彷彿神斿下九霄龙驾清都三境接蜺旌綘节百灵朝霜澄夜气俱明彻云澹秋容想泬寥耿耿寸衷天所鉴忧时惟冀五兵销已亥明禋覃恩封邺矦感愧有作布衣所愿极封留佩印归来正倦游汗马无功开上郡铸龟有意顾中流南廵空负黄图恨北望还兴紫陌愁王国不烦谋主父自嘲支子亦通侯咏小园双竹锦绷玊立纪双清瑞牒千年重得名龙竹高标俨元致态湘素节凛皇英质同陇麦两岐秀竒并庭柯连理荣却羡此君尤特立虚心直道不孤生新荷出水贴水初翻紫玊团忽惊矗立傍䦨干瑶池七日来青鸟玊鑑孤奁舞翠鸾晓露走盘珠颗莹晚风飏盖雪衣寒从今十丈开花面太蕐峰头更一看白水浦懐王建宁南朝旧见王忠武此地曾屯十万兵十里荒蹊秋兔徤千年陈迹暮鸿征无衣空藴包胥志遗帼终留诸葛名落日英雄满襟泪鳯凰倚徙正孤城问道宜兴粹仪夹绽盛花钿人说先朝祀玊仙罨画有溪春不老炼丹无灶古空传乞灵賸拟羞苹藻养性何劳学汞铅书阁苍龙应不远爲君重写白云篇梦尚留三桥旅邸天上归来打六更梦囘搔首正瞢腾玊霜初上三桥月绛綵犹明九市灯声彻铜鱼催勘箭影斜金鹊在觚稜帝乡东望重囘首佳气何时到五陵林希逸冬晓云树晓层层初霞照屋稜氷池纹似镂霜瓦气如蒸冻想歌樵客闲思煨芋僧痴翁吟太早窗下有残灯雨后溪桥看水緑徧东西岸田家亦喜晴溪囘急雨涨云放半山明沙外看流势桥边听浅声向令平十里应与剡争名资福岭庵前作岭路松隂好归鞭爲小停苔封石面紫藤络树身青庵古无人住蝉多过客听少时文㑹处近里有祠庭和后村口占老去田翁多狎友年来观主换新衘缘溪竹杖时行散面壁蒲团渐放参休梦笔花寻砚滴祗看贝叶守灯龛清朝越绋修祠礼留滞何妨似史谈和唐衣苦着唐衣落魄多人生行乐不知他可曾痴説飞霞佩那肯吟思疉雪罗带眼减多癯已甚布毛吹尽意如何溪隣更有笭箵伴时整牛衣共缉莎春谷示榕桥精舍二十四诗和其首韵春谷因榕费苦吟爲怜夹道緑隂隂身藏巖涧风霜老名入图经岁月深北客未知题咏少南州莫向字书寻莺啼庭叶曾留句独赏河东刺史音先母忌儿正痴时頼母贤如今满镜白于绵可堪远日思存日更向衰年忆幼年嫠早独携三稚子世贫能有几硗田书灯督课无虚夕曾解衣还束脯钱庾楼月夜明月今宵好曾经照庾公登楼当静夜懐古对秋风飞镜缘空上危檐映水中胡牀无恙否岸帻爲谁雄老子今何在寒光昔亦同清谈孤此景白髪向江东月此夜一轮满骚情不禁秋月非人可扫人与月俱愁素魄凭谁问寒光爲底留拟随风叶去远似雪花浮竹影揺仍在波光散未収嫦娥如戏我移照读书楼山村暮归㸃㸃残鸦过孤村带落晖篱边闻犬吠山下有人归逺岫连芳坞长林遶翆微云深认茆屋风细飏征衣樵唱同寻径猿惊爲扣扉夜深灯火下儿女共依依杜鹃呌尽三巴月凄凉杜宇声今人谁与语故主自唿名啼血嗟何意前身恨未平转喉曾有讳弄舌似犹生姓字诸禽识君臣易世轻提壶无意绪醉魄谩飞鸣水碓机事嗟何巧空村不住舂潺湲因借力俯仰若爲容尽日劳双杵疏泉隔几峰无人长轧轧助我爲淙淙碓下僧长喜溪边妇亦慵香厨炊已办时借野云封雁足书中郎沙漠外羝乳事何如頼有云中雁能传足上书衘芦来内苑系帛自穹庐地说荒寒极人称老病余史徒夸问犬诗莫咏烹鱼青鸟仙家使吾今益信渠笛里笛里愁千绪更长忆故山今人吹古曲汉月照秦关霜竹和声切匡牀倨坐闲一轮秋塞外万嶂野云间此夜听渠弄何时招我还囘思帝城角花影映朝班宋元诗㑹卷四十九宋元诗会卷五十钦定四库全书宋元诗㑹卷五十兵部主事陈焯编高九万卜居结屋离黄道开门对白沙一庄千古月三径四时花客至旋沽酒身闲自煑茶相闻虫鸟外不复听喧哗春日湖上清波门外放船时尽日轻寒恋客衣花下笑声人共语柳边樯影燕初飞晓风不定棠棃瘦夜雨相连荠麦肥最忆故山春正好夜来先遣梦魂归送方秋崖出都门忠言歴歴未曾行尽载图书出帝京余子但知才可忌先生当以去爲荣门䦨竹石关心乆部曲溪山照眼明长啸归欤莫惆怅淛江风定自潮平江居晚咏家住清江江上邨江云山影自平分几囘晚起开门看不见青山见白云过寳莲山拂晓官家簿录时未曾吹彻玊参差旁人不忍听鹦鹉犹向金笼唤太师春情天涯海角水云寛人在呉头楚尾间弹彻箜篌难寄恨海棠深院独凭栏眞山民幽居杂兴松桂小菟裘山扉幽更幽蜂王衙早晚燕子社春秋鬓秃难遮老心寛不贮愁年来把锄手无复揖公侯光霁阁晚望一阁纳万象危䦨俯渺茫白沙难认月黄叶易爲霜宿鸟投烟屿归樵趂野航孤吟谁是伴渔笛起沧浪兴福寺爲厌市喧杂携诗来此吟鸟声山路静花影寺门深楼阁庄严界池塘清浄心松风亦好事送客出前林修眞院访崔道士竹扉苍藓墻林下小丹房风定香烟直月斜帘影长瀹茶泉味别㸃易露痕香安得栖尘外求师却老方春游和胡叔芳韵春光泼眼明占胜得新亭棠醉风扶起柳眠莺唤醒非无杯泛绿安得鬓皆青且事日爲乐歌声莫暂停山亭避暑怕碍清风入丁宁莫下帘地皆宜避暑人自要趋炎竹色水千顷松声风四檐此中有幽致多取未伤亷三山旅夜独坐本无况凄凉更旅中槛低檐碍月牕破纸吟风隣舘笛三弄谯楼鼓二通半觞聊自适新荔擘轻红泊白沙渡日暮片帆落渡头生暝烟与鸥分渚泊邀月共船眠灯影渔舟外湍声客枕邉离懐正无奈况复听啼鹃夜话无上人房蒲团一榻上坐到夜将分牕月灯昏见巖猿雨歇闻茶瓯胜饮酒禅语当论文只恐红尘迹涴师松下云独坐寒斋淡无味孤坐思悠悠时事三缄口年光一转头有书遮老眼无药疗闲愁假使丹心在衰迟也合休晓行山间出门谁是伴只约瘦藤行一二里山径两三声晓莺乱峰相出没初日乍隂晴僧舍在何许隔林钟磬清山间次季芳韵好山多在眼尘事少关心风竹有声画石泉无操琴许猿分野果留鹤守云林不是闲邉客谁来此地吟溪行春煖溪西路行吟又几廻水清明白鹭花落失青苔云过日吞吐树揺风往来渔歌听未了欲去又徘徊除夜约张梅境饮今日又除夕君能爲我来烛光红照席酒浪緑揺杯腊带吟愁去春随笑脸囘相看俱健在莫管岁蕐催宿寳胜寺苦吟吟未了只向两廊行月去塔无影风来铎有声禅心随水浄佛眼共灯明安得云邉住与僧分此情兵后寓舍送春触景多懐旧凭栏易怆神飞花游荡子古木老成人世换山如醉田荒草自新乡关渺何处囘首暗风尘楼居携书来过此便觉少尘埃檐冷留云宿牕明报月来闲愁山隔断幽梦鸟唿囘湖海元龙气从渠俗子猜兰溪舟中一舸下中流西风两㟁秋橹声揺客梦帆影挂离愁落日鱼鰕市长烟芦荻洲篙人夜相语明发又严州清明清明今日是原上一经过新葬塜无数未来人更多此生曾悟否不乐复如何莫待浇坟土樽前且醉歌临江晚行茅舍乱鸡声疎林淡见星霜轻留草緑雾暗失山青踪迹去来燕交游聚散萍浮生原是客不必恨飘零寄郭月蓬烟波秋草外活计一渔篷淡月明寒苇新霜醉晓枫身虽殊出处道岂有穷通俯仰看人面何如数过鸿舟中峡口乱山如碧玊处处见鹃花水涨傍分港舟行倒走沙宿依沽酒市饭过钓鱼家喜脱风波险推篷数暝鸦次韵章劒溪山居想无书赴陇林鹤莫惊猜曵杖云同出开帘山自来池堪供洗砚篱不碍观梅静倚长松立藤花㸃翆苔宋道士同游白云关扶携方外友来入白云关八九峰如画两三人倚栏棋声敲竹外帘影落花间一曲瑶琴罢翆隂生昼寒晚春有恨青春老无营白昼长叶新林换緑花落地生香雨意一畨足人家百事忙爲儒竟成误悔不早农桑江楼秋夕楼高古城遶无奈漏声催幽梦风吹断新吟月送来江长渔唱远云冷雁声哀明日重阳酒黄花开未开初夏访刘道士白云随杖屦伴我到山房暑薄疑天别林深见路长水芝皆道味花竹亦诗香更待荷开后来分半榻凉春行东风物物新花外步清晨蕉叶卷舒雨鸠声问荅春园林三月景诗酒百年身试数交逰侣如今有几人秋晚暮色入江郊霜风两鬓毛笛声吹月落诗兴挟秋高谢绝南柯蚁留连左手螯孤灯竹牕底危坐一歌骚李修伯山居俗子自不到幽扉何必扄苔衣和月卧山雨杂泉听有髪徒斑白无名入汗青未应闲此事尚可扫𤣥经道逢过军投宿山寺穷途欲焉往薄暮此相投蟋蟀数声雨芭蕉一寺秋乡关来枕畔时事上眉头长叹爲僧好今逢更说愁春晓雨破晓檐花未放干披衣和梦倚䦨干酿成苔晕地犹溼老尽莺声风正寒无客醉敲金镫响有人睡怯翆衾单牡丹一夜成消瘦下却朱帘不忍看西湖图两袖春风一丈藜等闲踏破柳桥西云开逺嶂碧千疉雨过落花红半溪青斾有情邀我醉黄莺无恨爲谁啼东城正在桃林外多少游人逐马蹄隐懐样不趋时合便休都将往事付东流眼看浮世自今古迹与孤云同去留泉石定非骑马路功名不上钓鱼舟有时但得句无问只与渔歌互唱酬游鳯栖寺十载重游古鳯栖连宫新遶緑杨堤欲谈世事佛无语不管客愁禽自啼苔滑空廊妨散步尘昏老壁失留题僧家田地邻家种菜甲春风緑满畦渔浦晚秋西风吹梦越中游剪剪轻寒入短裘鴈字不将乡信冩蛩声空和旅吟愁邮亭冷雨孤灯夜渔市斜阳一笛秋是处山川即吾土仲宣何用怯登楼泊舟严滩天色㣲茫入暝钟严陵湍上系孤篷水禽与我共明月芦叶同谁吟晚风隔浦人家渔火外满江愁思笛声中云开休望飞鸿影身即天涯一断鸿题永嘉梦草堂留得斯堂万古名江山不敢闭英灵池光曾染吟邉墨草色犹如梦里青南浦诗香流未歇东家魂冷唤难醒当时园柳俱尘迹惟有鸣禽尚可听连城春夜留别张建溪飞絮游丝客子心连城那忍遽分襟青灯应见诗情苦浊酒不如交味深一榻暖风栖竹屋半䦨淡月立花隂离懐今夜先収拾尽付明朝马上吟夜坐匹马平生汗漫游如今寂寞老林丘小牕半夜青灯雨幽树一庭黄叶秋懒看世情宁睡去怕伤时事莫吟休寒蛩可是知人意未到莎根只说愁东粤庙頽栏斜照网蛛丝陈迹凄凉万古悲柘水尚鸣亾国怨山松曾见受封时碑因苔蚀无完字城爲田侵失旧基当日东瓯知几战如今赢得一荒祠岁暮颜不常朱鬓易斑流光难驻雨跳丸一年又是等闲过百岁只消如此看把酒何曾长在手种桃能得几凭栏痴人醉梦不知醒日夜双眉抵死攅三峰寺寂寞烟林噪乱鸦青鞋步入野僧家云深不碍钟声出日转还移塔影斜廊下蜗粘沿砌藓佛前蜂恋挿瓶花竹牀纸帐清如水一枕松风听煑茶江头春日春暖旗亭煮酒香醉醒始悟是他乡驾言行迈路千里岂不懐归天一方春事渐消莺语老离愁偏胜柳丝长无聊莫向城南宿淡月梨花正断肠初夏一叶熏风带暑囘雨天浓翠与庭槐不随春去莺犹在好竞时粧榴又开剪尺旋裁新白苎杯盘聊荐旧青梅箧中敝扇投闲乆依旧团团入手来幽栖鹤䕶松扉久不开蒲团端坐思悠哉故交只向梦中见闲事不经心上来双屐蹑云春採药一笻挂月夜观梅东风似见山童懒自与幽人扫径苔读刘元城言行録一扫权奸九十章七州不惮歴炎荒黄粱富贵百年短青史是非千载长丞相虽存心已死先生既葬骨犹香向令鐡汉常留在天下何缘有靖康秋夜次叶一山韵自笑秋来似转蓬偶然飞落过山中一灯幽舘菊花雨孤枕小楼梧叶风渉世悠悠旋磨蚁懐人杳杳寄书鸿浮生何预光隂事抵死相催作老翁杜鹃花得红字愁鎻巴云徃事空只将遗恨寄芳丛归心千古终难白啼血万山都是红枝带翠烟深夜月魂飞锦水旧东风至今染出懐乡恨长挂行人望眼中客中遇乡友季芳远归省亲河梁邂逅话襟期猎猎西风透裌衣酒脸未随红叶醉乡心先逐白云飞客中送客难爲别山上安山胡不归借使家书君可寄此间无处问庭帏山人家片云隔断嶂西风三两山花屋角红几亩桑麻春社后数家鸡犬夕阳中拾薪涧底青裠妇倚杖檐间白髪翁我亦愿来同隐者种桃早晚趂东风朱溪涧路转峰囘又一村天寒大半掩柴门云融山嵴岚生翠水嚼沙洲树出根任拥重裘风亦冷未投荒店月先昏今宵只傍梅花宿赢得清芬入梦魂闲中敢咎章缝解误人甘于闲处着闲身腹中书在温仍熟梦里诗成记不眞引鹤徐行三迳晓约梅同醉一壶春今朝有喜谁知得新换衔头号散民春晓山行风扫连隂作快晴瘦笻伴我出山扄路从初日红边过人在野花香里行古水殊无趋世态幽禽懒作弄春声棕鞋踏遍山南北只与白云相送迎梅仙山西都不知夀安用独长年纵有丹炉在难吹汉火然萤火㣲踪一腐草霜重不禁秋想悟浮生短常爲秉烛游吉水夜泊入夜始维舟黄芦古渡头眠鸥知让客飞过蓼花洲草草枯根不死春到又敷荣独有愁根在非春亦自生水墨海棠不将翆袖卷纱红怪得陈𤣥夺化工想是太眞春睡足梦魂正在黑甜中游春嘲年少锦袍朱带玊花骢着意追欢紫陌东只道春风属杨柳不知杨柳有秋风山间早春小桃枝上认年蕐随分红开一两花将谓春风只城市也吹春色到山家三月晦日九十风光能有几东风遽作远行人樽前莫惜今朝醉明日莺声不是春呉龙翰牛首山观扬子江巨灵擘破此山石鞭起九龙入空碧山分爲两合不成夹住长江数千尺九道惊湍相击撞雷声怒发谁敢当金牛怪兽不可数徃徃杀气侵肌凉呜唿蜀道古来难烧栈能断人徃还一夫可敌百夫勇天险惟有秦函关固知长江当城壁立此界限分南北东南佳气无穷年此江未必成桑田君不见逆亮百万鼔腥风海鳅出鬬天扫空书生不能长鎗与大劔只坐帷幄収竒功题国直先伯祖海潮赋后银山突兀沧海头夜半鼓噪万貔貅争雄角力转坤轴旋磨尘世偕浮沤朝朝暮暮自消长谁言于此随海鳅鸱革裹尸已尘土未必怨怒卒不休看公立论屈前辈笔端有力挽万牛孤峰绝岸气象古亦复灿灿珊瑚钩分明掘见隂阳根判断造化之深幽𤣥机发泄天帝嗔此文政恐雷电収不然亦似画鸟迹长夜鬼哭声啾啾公自骑去不返满江明月芦花秋西湖曲十里风光烟水白嵯峨帝城紫雾隔笛声吹断蒲叶风鹭飞界破青山色湖波鳞鳞织成縠翆葢红幢机上蔟长安富儿美少年马蹄踏踏香尘扑画舫谁家窈窕娘半额鵞黄时样粧玊手折花娇无力花枝半折银丝长隔花踌躇意相属稍稍谈笑闻余香頽阳西落汉水远无计问觅双琼珰巫山高哉但入梦安得挿翮飞其傍君不见呉姬采莲自唱曲君王尚在舟中宿白纻词呉宫烟水碧迢迢如鳞金屋凌琅霄北方佳人颜如花素衣濯濯明朝霞云母屏风眞珠箔香销金鸭春寒薄璧月流光罗绮筵白纻舞残西月落君看月落夜潮平呉江濶兮越江深呉王醉去越王醒嘉禾沈园景物何其异虚巖人力成清池沈鸟影高树落蝉声花日楼台丽香风帘幙轻客来堪一借莫恡百杯倾感兴闭门逃俗客携酒过禅关灶古茶烟断碑残雨藓瘢秋僧行影瘦夜鹤病翎寒片月随人到孤琴对佛弹诗境流水环诗境未容尘土侵步迂莎径曲坐占草堂深秋句蛩分和山杯鸟劝斟好懐无客共相对一瑶琴谩题放旷疎林下清风吹鬓毛傍梅读周易对酒歌离骚诗思秋云淡古懐明月高五湖天地别烟水緑平篙夏日书事园林数间屋长掩竹笆篱亭桞拂棋局瓶花落砚池蝶狂如被酒蝉咽似吟诗脱㡌挂嵒石凉飔入鬓丝呉越归秋晚湖海归来晚园荒菊几丛秋山吟骨瘦霜叶醉颜红弔影寒溪上懐人落月中青灯滋味永不用哭途穷春晚郊行芒鞋竹杖出柴关简㸃园林脚不闲翆幄初张花作局锦䙀成列笋爲班烟波鸥鹭春风外桑柘牛羊夕照间野兴不须邀客共芳樽浊酒对黄山赠刘后村骑却青鸾上禁林巖巖声价重南金花砖日转琼笺暖莲烛星归玊漏沉翰墨挈来三昧手丝纶画出九重心春风已筑沙堤路天上虚皇属意深乐府妾心江岸石千古无变更郎心江上水倏忽风波生残月小楼西鹃啼思欲迷妾夫在天南何不那边啼春晚畱淮上淮山歴歴春云澹淮水汤汤夜月辉此处杜鹃啼不到江南行客未成归乆客买舟西还万里烟波兴渺然愁心系住㶚桥边归装诗少不成载自折梅花凑满船水边早梅数花黯淡带寒烟漏泄春光矮屋边㑹被清池写疎影一枝分作两枝妍宋伯仁岁旦居闲无贺客早起但如常桃板随人换梅花隔岁香春风囘笑语云气卜丰穰栢酒何劳劝心康夀自长乆雨暗数春来雨曾无两日晴树连山莫辨桥与水俱平闭户惟应懒逢人且问耕海棠花落尽顦顇几流莺雪后暖地难爲雪春天易得晴落梅狂客意啼鸟故园声愁乐从他事湖山寄此生愿将身与世一叶等相轻闷甚酴醿开已残窗户尚轻寒徃事多因拙清尊强自寛对妻怜病乆顾影得心酸更展渊明集从头一再看妙智庵结屋古山巓源流未有年便非眞隐者且喜得安禅石洞云同卧茶铛客到煎我来当小憇诗满夕阳天苏州有感秋意满姑苏扁舟忆五湖铃声邉报急帆影客心孤野港青如染遥山淡欲无千年遗迹在过眼只斯须雨中终日翻盆雨池亭晚更凉对琴思古意酾酒惜韶光緑涨便鸥懒残花笑蝶忙高田皆可挿好与报君王春半春到已多时游人替衲衣柳眠莺唤醒花瘦雨添肥官事痴能了人情乆易非一贫能自守赢得掩柴扉渔父吟小舟如雁鹜稳稳下波心蓑笠几风雨江山无古今清歌鸣短櫂红叶满疎林一醉不知世前村月未沉値雨呉陵两月雨留连来问琼花落砌邉市酒未销狂客恨塞鸿先作嫩寒天只忧松下无三迳不管囊中欠一钱扬子江头风正急未知何日买归船题象山县栖霞观应眞亭简住持张羽士杜鹃声里立东风山色应怜鬓已蓬二麦晓寒新雨后一年春事落花中醉斟浮蚁邀仙客笑揖飞鸥问钓翁檐外万竿君子竹虚心能得几人同村庄即事青旗猎猎又村庄僊景还他是故乡叟有七旬头未白山无重数叶初黄稻畦明月家家酒茆屋清歌处处霜晩菊一篱秋欲老客懐牢落愧重阳登海陵城淮楚年年一畨秋西风惯识古谯楼金汤城壁休清野玊帐英雄未白头霜草万家人泠落冻云千疉雁绸缪中原无计堪修整且对屯兵说近愁出陆呉陵咫尺是维扬徒步方知去路长渔屋试霜芦叶老酒家留坐豆花香秋光浅淡人同瘦雁影参差客共忙仆子莫嗟行李重担头强半旧诗囊邉头老马解下缰绳便欲眠绝无筋力可胜鞭霜蹄遍识淮南地夜草犹吞塞北烟怕逐綵旗排偃月宁思金镫趂朝天华山自有安身处试问将军更几年夜过乌鎭望极糢煳古树林弯弯溪港似难寻荻芦花重霜初下桑柘隂移月未沉恨别情懐虽恋酒送衣时节怕闻砧夜行船上山歌意说尽还家一片心简张寄翁秀才徽外琴声局外棋此心能得几人知纵横谩说三千字陶写须吟百一诗秋到蓼花蝉噪后雨敲荷叶钓归时西湖尽着张公子定把吟篷逐月移贺鹤林呉尚书赴召隆兴鸾翔芝简下溪堂醉梦惊囘午正凉宠报帝俞催宰相宜将州绂召文昌苹花襟袖宫花近诗草帘栊諌草香大化一新多吉士卷阿歴歴告成王寓西马堘十亩荒林屋数间门通小艇水湾湾人行远路多嫌僻我得安居却称闲樽酒相㤀霜后菊一时难尽雨中山何年脱下浮名事只与田翁䞉往还呈留耕先生王侍郎夜雨篝灯梦未闲十年殊愧屋头山喜闻铛脚涛声起不惮吟髭雪様斑渔钓醉歌人所愿功名心事国相关辟书笑倒梅邉鹤尽在先生指顾间兀坐对坐清清一穗香悄无人语日偏长砚盘数㸃梅花片暗引游蜂度粉墙湖上一泓寒玊浸青山粧㸃楼台夕照间歌管满船春未去惜无人伴白鸥闲纸鸢弄假如眞舞碧空吹嘘全在一丝风惟惭尺五天将近犹在儿童掌握中王柏和叶圣予小桃源韵二仙何如人夫岂古隐士道成遡泬寥佯卧不再起鸾鹤舞松声萧骚快心耳金灶清尘生余丹不轻委我来桃源游直穷路所止飞萝揺春烟素雪喷清泚何时架草堂深入此山里翛然逃世虑鍊魄继遐轨送希夷之江西小雨歛轻尘秋声满亭驿驱车过南浦别懐徒襞积世道斯陵夷爲善不自力一朝鲁两生爲人作行色谁知离索悲有甚万钟失和寛居见懐北望戏马台荆榛满中路英气一何多懐古渺难山河腥日月虎豹沐雨露累累楚猴冠异哉天所赋岂无济川才淹留秋不暮清风从何来洒洒定吾故赠我金琅玕凿落双鱼素秋热西风不力征老火未甘退蝉声乱耳繁痴蚊健始最一雨从天来不复有故态天序自分明人心其少耐题定武兰亭副本玊华末命昭陵土兰亭神蹟埋千古率更搨本入坚珉帝归装投定武薛家翻刻愚贵游旧石宣和龛御府邉尘横空飞渡河中原荆棘鸣鼙鼓维扬苍茫驾南辕百年文物不堪补纷纷好事竞新模倾欹丑俗亾遗矩如今薛本亦罕见髣髴典刑犹媚妩清欢盛㑹何足传右军他帖以千数託言此笔不可再慨然陈迹兴懐古今昔相视无已时手掩尘编对秋雨舟中和圣予桐江波渐滑霁色午方开香火严兰若烟霞老钓台崖高微径险水转万山囘欲访先生裔相从买一杯江濶风帆急潮囘沙露痕寒林无剩叶茅舍各成村雁落烟波渺鸦归野色昏未知孤客櫂今夜泊谁门野兴文字饥难煮爲农策最良兴来锄晓月倦后卧斜阳秋稼连千顷春花醉几场任他名利客车马逐康庄兰早受樵人贡春兰访旧盟谢庭夸瑞物楚泽撷芳名苍玊裁圭影紫檀含露英奚奴培䕶巧苔藓日菁菁催雨人世如居甑骄阳不可鉏未闻刍作狗安得梦维鱼赋歛民生藁干戈国计虚安危关一饱雨意莫踌躇郑起再登南楼客中重上倚层台天濶云収八面开鴈带岳阳秋晓过浪涵巴崃影西来诸营种柳今何在老子登楼得几囘自是江山雄壮处兴亾不必问寒灰烂柯山春风万古洞门开尘世兴亾定几囘碁局至今无处觅樵人于此遇仙来飞梁横跨丹虹影絶顶平铺白玊堆天下纷纷无好着斜阳下岭共徘徊宋元诗㑹卷五十宋元诗会卷五十一钦定四库全书宋元诗㑹卷五十一兵部主事陈焯编文天祥山中感兴载酒之东郊东郊草新緑一雨生江波洲渚失其足青春岂不惜行乐非所欲采芝复采芝终朝不盈掬大风从何来竒响振空谷我马何𤣥黄息我西山麓山中有流水霜降石自出骤雨东南来消长不终日故人书问至爲言北风急山深人不知塞马谁得失挑灯看古史感泪纵横发幸生圣明时渔樵以自适桃花何夭夭杨柳何依依去年白鸟集今年黄鹄飞昔爲江上潮今爲山中云江上潮有声山中云无情一年足自念况复百年长但存松栢心天地眞茫茫送行中斋秋气晩正烈客衣早知寒把衣不能别更尽此日欢出门一万里风沙浩漫漫岂无儿女情爲君思汍澜百年有时尽千载无殊观明明君臣义公独爲其难宁受百折苦愿持一寸丹㑹须抚卷人孤灯起长叹神龙荡失水驯扰终未得威鳯虽在薮肎顾鸡鹜食所以古至人受变心不易亳鼎已迁周西山竟肌瘠豫子身自漆苌𢎞血成碧何尝怨废兴而或二心迹坚白不在缁羔裘良自惜此义公素明俗见或未识题宣州疉嶂楼初日㷖高楼轻烟在疎树峨峨远岫出泯泯清江去檐隙委残霤屋隅连宿雾荟蔚互低昂熹微分散聚城郭谅非昔山川俨如故童鬓已零落姝颜慰迟暮沉沉澹忘归欲归重囘顾东方有一士万金结游侠千金买歌舞丹青映第宅从者塞衢路身爲他人役名声落尘土他人一何伤富贵还自苦东方有一士败垣半风雨不识丝与竹飞雀满庭户晨餐或不饱夜梦无惊寤此事古来多难与俗人语送刘其发入蜀秋风凄已寒蜀道阻且长虎狼伏原野欲济川无梁客从何处来云我之西方萧萧骕骦鸣熠熠湛卢光昔时荣蕐地今爲争战塲将军扬天戈壮士发戎行江南有羁鸟悠悠懐故乡驾言与子游云天何茫茫发鱼台晨炊发鱼台碎雨飞击面团团四野周㝠冥万象变疑是江南山烟雾昬不见岂知此中原今古经百战英雄化爲土飞霜酒郊甸天寒日欲短游子泪如霰发陵州中原似沧海万顷与云连朝暾欲东出皎月正在天逺树乱如㸃桑麻郁苍烟一雁入高空千鸦落平田我行天地中如蚁磨上旋雨痕留故衣霜气袭重氊健马嘶北风潜鱼乐深渊噫哉南方人囘首空自怜赠许柏溪惟一长风吹飞藿蜻蛚吟野草流光速代谢兴懐令人老游子中夜起悠悠酣且歌明月委清㷖江湖秋渉多岂无临淄鱼亦有邯郸酒懐古招王孙登高重囘首正气歌余囚北庭坐一土室室广八尺深可四寻单扉低小白间短窄污下而幽暗当此夏日诸气萃然雨潦四集浮动牀几时则爲水气涂泥半朝蒸沤歴澜时则爲土气乍晴㬥热风道四塞时则爲日气檐隂薪㸑助长炎虐时则爲火气仓腐寄顿陈陈逼人时则爲米气骈肩杂沓腥臊污垢时则爲人气或圊溷浮尸或腐䑕杂出时则爲秽气疉是数气当者鲜不爲厉而余以孱弱俯仰其间于兹二年矣是殆有养致然尔然亦安知所飬何哉孟子曰我善养吾浩然之气彼气有七吾气有一以一敌七吾何患焉况浩然者乃天地之正气也作正气歌一首天地有正气杂然赋流形下则爲河岳上则爲日星于人曰浩然沛乎塞苍冥皇路当清夷含和吐明庭时穷节乃见一一垂丹青在齐太史简在晋董狐笔在秦张良椎在汉苏武节爲严将军头爲嵇侍中血爲张雎阳髯爲颜常山舌或爲辽东㡌清操厉氷雪或爲出师表鬼神泣壮烈或爲渡江楫慷慨吞狼穴或爲击贼笏逆竖头破裂是气所磅薄凛烈万古存当其贯日月死生安足论地维頼以立天柱頼以尊三纲寔系命道义爲之根嗟余遘阳九𨽻也寔不力楚囚缨其冠传车送穷北鼎镬甘如饴求之不可得隂房閴鬼火春院閟天黒牛骥同一皁鸡栖鳯凰食一朝䝉雾露分作沟中瘠如此再寒暑百沴自辟易嗟哉沮洳场爲我安乐国岂有他缪巧隂阳不能贼顾此耿耿存仰视浮云白悠悠我心悲苍天曷有极哲人日已逺典刑在夙昔风檐展书读古道照颜色赠蜀医钟正甫有感炎皇览衆艹异种多西州爲君望岷峨使我双泪流向来秦越人朝洛夕邯郸子持鹊经来自西亦徂南江南有羁羽岂不懐故营何当同皇风六气和且平有感石郎草草割山川一落人手三百年八州风雨暗连天三皇五帝如飞烟人人野祭伊水邉春秋断烂不复传白头潦倒今鲁连夜深危坐日晏眠青原寺钟鱼闲日月竹树老风烟一迳溪流满四山天影圆无言都是趣有想便成缘梦破啼猿雨开元六百年空庭横螮蝀断碣偃龙蛇活火叅禅笋清泉透佛茶晚钟何处雨春水满城花夜影灯前客江西七祖家翠玊楼昏鸦何处落野渡少人行黄叶声在地青山影入城江湖行客梦风雨故乡情试问东南信梅花三两英皁盖楼一水楼台遶半空图画开蜗涎行薜荔雀影上莓苔碧落人千载青山酒一杯晚烟看不尽明日却归来长溪道中和张自山韵夜静呉歌咽春深蜀血流向来苏武节今日子长游海角云爲㟁江心石作洲丈夫竟何事底用泣神州即事去年伤北使今日叹南驰云溼山如动天低雨欲垂征夫行未已游子去何之正好王师出崆峒麦熟时英德道中海近山如沃林深屋半芜干坤正风雨轩冕总泥途自叹鸢肩薄谁怜鹤影孤少年狂不醒夜夜梦伊吾建康金陵古㑹府南渡旧陪京山势犹盘礴江流已变更健儿徙幽土新鬼哭台城一片清溪月偏于客有情眞州驿山川如识我故旧更无人俯仰干戈迹往来车马尘英雄遗算晚天地暗愁新北首燕山路凄凉夜向晨送曹大着知广德军暂屈瀛洲客来临汭水民山川归史记岳收属词人舘舍朋簪旧都门祖帐新儒林官可纪何止吏称循题呉城山龙行人鬼外神在地天间彭蠡石砮出洞庭商舶还秋风黄鹄逺春雨白鸥闲云际青如粟河流接海山文山即事宇宙风烟濶山林日月长开滩通燕尾伐石割羊肠盘谷堪居李庐山乆姓匡知名总闲事一醉櫂沧浪山居和韵白扇挥残暑青鞋踏嫩晴花牀寻小隐石鼎引长鸣纱㡌有时去酒壶惟意倾山僧痴与坐闲却瘦弥明病中骤雨知何处一溪秋水生苦吟肩鹤瘦多病耳蝉鸣隐几惟便睡挑书正倦行山深明月夜丐我半窗清别谢爱山君今拂衣去我独枕书眠一片过林雨数声当户蝉情长空有恨吟苦不成篇后㑹知何日西风老雁天病愈简刘小村倦余心似醉病起首如蓬黄竹断桥雨白苹长笛风仙仙鸥屡舞咄咄雁书空孤负秋来眼闲挑㸑下桐晓起逺寺鸣金铎疎窗试寳熏秋声江一片曙影月三分倦鹤行黄叶痴猿坐白云道人无别事抱膝看囘文别里中诸友青山重囘首风雨暗啼猿杨桞溪头钓梅花石上尊故人无复见烈士尚谁言长有归来梦衣冠满故园拜罗氏百岁母之明日主人举酒客赋诗喜而趂韵翆㣲三岛近画阁五云横春水鸥声滑夕阳鸦背明尊前持一笑花下卧余酲曾见瑶池母不爲虚此生醉清湖上三日存叟独不在坐即席有懐石鼎吟方透瑶觞醉未䦨疎林花宻缀旧垒燕新安春半湖山好夜深江海寒王孙隔芳草初月正相看题楚观楼西风吹感慨晓气薄登临半壁楚云立一川湘雨深干坤横笛影江海倚楼心遗恨飞鸿外南来访逺音余题郁孤泉五湖翁姚濓爲之和翁官满归里因韵贽别巢龟君住好涌翆我来迟夜雨唿三韭春风试一旗飞花行客梦芳草故人思何日五湖上同看浴海曦天台杜浒字贵卿号梅壑纠合四千人欲救王室当国者不知省正月十三日见余于西湖上余喜其有志颇奖异之十九日客赞余使北梅壑断断不可客逐之去余果爲北所留后二十日驱余北行诸客皆散梅壑怜余孤苦慨然相从天下义士也朝㫖特改宣敎郎除礼兵架阁文字仗节辞王室悠悠万里辕诸君皆雨别一士独星言啼鸟乱人意落花销客魂东坡爱巢谷颇恨晚登门闻鸡军中二十日此夕始闻鸡尘暗天街静沙长海路迷铜駞随雨落鐡骑向风嘶晓起唿詹尹何时脱蒺藜平江府楼台俯舟楫城郭满干戈故吏归心少遗民出涕多鸠居无鹊在鱼网有鸿过使遂雎阳志安危今若何沈頥家余囘京口北人欵之府中余不得离岸上得沈頥家坐卧北不意余爲遁计也孤舟霜月逈晓起入柴门断岸行簪影荒畦落履痕江山浑在眼宇宙付无言昨夜三更梦春风满故园余自皋亭山爲北所留深悔一出之误闻故人刘小村陈蒲塘引兵而南流涕不自堪只把初心看休将近事论誓爲天出力疑有鬼迷魂明月夜推枕春风昼闭门故人万山外俯仰向谁言来此持论太烈北愈疑惮不得归阙将校官属日有叛去者可叹悠悠天地濶世事与谁论清夜爲挥涕白云空断魂死生苏子节贵贱翟公门前辈如瓶戒无言胜有言发东阿东原深处所时或见人烟秋雨桑麻地春风桃李天贪程频问堠快马缓加鞭多少飞樯过噫吁是北船海上天边青鸟逝海上白鸥驯王济非痴叔陶潜岂醉人得当须报国可隐即逃秦身世何时定挑灯看劒频除夜门揜千山黑孤灯伴不眠故乡在何处今夕是穷年住世眞无系爲囚已自然劳劳空岁月得死似登仙元日慙愧云台客飘零雪满氊不图朱鸟影犹见白蛇年宫殿荒烟隔门庭宿艹连干坤自春色囘首一潸然泰和书生曾拥碧油幢耻与羣儿共𥪡降汉节几囘登快阁楚囚今度过澄江丹心不改君臣谊清泪难忘父母邦莫讶乡人知我瘦经旬绝粒坐篷窗和中斋韵功业飘零五丈原如今局促傍谁辕俛眉北去明妃涙啼血南飞望帝魂骨肉凋残惟我在形容变尽只声存江流千古英雄恨兰作行舟柳作樊山中即事携壶借草醉斜阳白鹤飞来月下双芦叶西风惊别浦芭蕉夜雨隔疎窗千年帝子朱帘梦一曲仙人鐡笛腔苦问山翁还瘦否手持渔竹下寒江和韵送逸轩刘民章少日屠龙事已劳送人千里发江涛蓬莱地近风方细阊阖门开日正髙春里看花须欵欵雨中剪韭且陶陶金吾已办长安月双鳯扶云立海鳌送人往湖南雁拕寒月洞庭边客路凄凉野菊天云隔秋樽横北海风吹藜杖落西川夜深鬼火千山雪春后鹃花一树烟爲我祝融峰上看朝暾白处礼蓬仙和萧安抚平林送行韵得失元来付塞翁何心桃李问东风人皆有喜荣三仕我尚无文谢五穷秘苑固知朋可正畏途犹恐甲方𠂻欲酬长者殷勤祝坎止流行学四忠过万安县青山共折水天平不是南征是北征举世更无巡逺死当年谁道甫申生遥知岭外相思处不见滩头惶恐声传语故园猿鹤好梦囘江路月凄清觉海院阇黎钟后访团蒲江色漫漫昼欲晡一笛楼边河满子千蓑芦外笔头奴急风吹雁还家未新雨生涛到海无本是白鸥随浩荡野田漂泊不爲孤禅关秋风吹日上禅关路入松花第一弯只愿四时烟雾少满城楼阁见青山云端半空夭矫起层台传到刘安车马来山上自晴山下雨倚栏平立看风雷陈文龙元兵俘至合沙诗寄仲子斗垒孤危势不支书生守志定难移自经沟渎非吾事臣死封疆是此时须信累囚堪衅鼓未闻烈士树降旗一门百指沦胥尽惟有丹𠂻天地知邓光荐题乌巖山岁云暮矣可奈何云愁雨溼隂风多林壑摧残海惊波惨澹一色无山河哀鸿嗷嗷旧枝柯飞天不容忧虞罗深山短景孤鸟过㑹看明午风日和鹧鸪词行不得也哥哥瘦妻弱子羸牸䭾天长地濶多网罗南音渐少北语多肉飞不起可奈何行不得也哥哥谢枋得谢刘纯父惠木绵布嘉树种木绵天何厚八闽厥土不宜桑蚕事殊艰辛木绵収千株八口不忧贫江东易此种亦可致富殷奈何来瘴疠或者畏苍旻吾知饶信间蚕月如岐邠儿童皆衣帛岂但奉老亲妇女贱罗绮卖丝买金银角齿不兼与天道斯平均所以木绵利不畀江东人避秦衣木叶矧肎羞县鹑天下有元德孔融愿卜邻绨袍望不及共裘志自仁赠我以两端物意皆可珍㓗白如雪积丽宻过锦纯羔缝不足贵狐腋难拟伦絺纩皆作贡此物不荐陈岂非神禹意隐匿遗小民诗多草木名笺疏欲谆谆国家无楚越欲识固无因剪裁为大裘穷冬胜三春拜嘉重感激触物尤酸辛吁嗟彼寒谷邹律今不神三宫坐穹庐雨雪或一旬安得遣此惠飞到君王身塞上寒堕指挟纩谁为温人各赐两端费银二万斤大军四十万谈笑却边尘感君道义交何异骨肉亲可与知者道衆人笑且嗔玊案未能报琼琚情则真春秋二百年币交几君臣季札有赠好千古尚如新黄禅师华巖分供食有作十兆九万拜求道心如惔毗卢顶上珠直欲一手探天㕑送谁馔衆腹岂敢贪君有维摩心作茧怜呉蚕八万四千供只须丈室函昔我闻晨钟今载草堂栅流年急如梭长歌愧仙篮勇寻赵州关何畏白发鬖愿为䕶法轮金甲持长锬又恐囘道人晚遇黄龙南菖蒲歌有石竒峭天琢成有草夭夭冬夏青人言菖蒲非一种上品九节通仙灵异根不带尘埃气孤操爱结泉石盟明窗净几有宿契花林草砌无交情夜深不嫌清露重晨光疑有白云生嫩如秦时童女登蓬瀛手携緑玊杖徐行瘦如天台山上圣贤僧休粮绝粒孤鹤形劲如五百义士从田横英气凛凛摩青冥清如三千弟子立孔庭囘琴㸃瑟天机鸣堂前不入红粉意席上常听诗书声怪石篠簜皆充贡此物舜庙当共登神农多智入本草灵均蔽贤遗骚经幽人耽翫发仙兴方士服饵延脩龄綵鸾紫鳯琪花苑赤虬玊麟芙蓉城上界真人好清净见此灵苗当大惊我欲携之朝上帝太清瑶草不敢专芳馨玉皇一笑留香案赐与有道者长生人间千花万草尽荣艶未必敢与此草争高名荆棘中杏花墙东荒蹊抱溪斜荆棘狼籍盘根芽何年丹杏此留种小红濈濈争春华野人惯见漫不省独有诗客来咨嗟天眞不到铅粉笔富艶自是宫闱花曲池芳迳非宿昔苍苔浊酒同天涯京师惜花如惜玊晓担卖彻东西家杏花看红不㸔白十曰忙杀游春车谁家园里有此树郑重已着重帏遮阿娇新宠贮金屋明妃逺嫁愁悲笳落花萦帘拂牀席亦有飘泊沾泥沙天公无心物自物得意未用相陵夸黄昏人归花不语惟有落月啼栖鸦崇眞院絶粒偶书付儿熙之定之并呈张苍峯刘洞斋华甫西汉有臣龚胜卒闭口不食四十日我今半月忍渴饥求死不死更无术精神常与天徃来不知饮食为何物若非功行积未成便是业债偿未毕太清羣仙宴㑹多鳯箫龙笛鸣瑶瑟岂无道兄相提携骑龙直上寥天一求纸衾避世知无地危身只信天寕持龚胜扇不着挺之绵飬性眞同道知心有宿縁纸衾加罣絮晴日卧云邉送张子髙归延平乱世读书少前人教子难青灯尝合席红叶趂归鞭梅自知春近松应耐嵗寒楼髙新月好后夜与谁看示儿门户兴衰岂自由乐天知命我无忧大儿安得孔文举生子何如孙仲谋天上麒麟元有数人间豚犬不湏愁飬男失教父之过莫视诗书如㓂讐千古兴亡我尽知一家消息又何疑古来圣哲少才子世乱英雄多义儿靖节少陵能自觧孔明王勐使人悲只虞错改金根字焉用城南劝学诗题东观壁观外好看船徃廻观中㡬度见桃开常瞻紫气青牛去又帯白云黄鹤来天地无情搔短发古今多变付残盃醉中尚有醒时眼不信玉山人可推老树犹能识道囬好懐长对碧天开青山緑水何人管明月清风要我来少日曾闻黄石教平生几掷左慈盃道兄惯见人间事快抱棋枰信手推和曹东谷韵万古纲常担上肩嵴梁铁硬对皇天人生芳秽有千载世上荣枯无百年此日识公知有道何时与我咏游仙不为苏武即龚胜万一同归拜杜鹃魏参政执拘投北行有期死有日诗别妻子良友良朋雪中松柏愈青青扶植纲常在此行天下久无龚胜㓗人间何独伯夷清义髙便觉生堪舍礼重方知死甚轻南八男儿终不屈皇天上帝眼分明和道士陈天隐岂不逍遥自采眞世间何地可容身碧潭秋月元无物丽日祥风只爱春天上尽多知已友尘中安得见心人赤虬一跃蓬莱近又恐丹丘有宿因题龟峰三十二峰峯最髙脚踏髙处眞人豪近观灵山一㟝嵝俯视彭蠡无波涛眼明始见沧海濶心逸却怜人世劳后百千年谁独立万古一览皆秋毫送程楚翁逺游近日人传庾岭梅南枝尽落北枝开长安旧日元无此尽是江南人送来春日闻杜宇杜鹃日日劝人归一片归心谁得知望帝有神如可问谓余何日是归期竹新篁娟娟如緑玊潇然出尘澹无欲清风明月谁主张留得此君在空谷扇蒲葵也觧归掌握纨素未应捐箧中莫把暗尘涴明月好驱大暑来清风菊渊明岂但隐逸人渊明素懐诸葛志清香不独占秋天菊潭一滴三千嵗松乔松磊磊多竒节冬无霜雪夏无热根头更有千嵗苓知谁可语长生诀花影重重叠叠上瑶䑓㡬度唿童扫不开刚被太阳収拾去又教明月送将来絶粒偶书丹府金童善主家百神听命静无譁从今何必餐松柏但吸日精吐月华龟衔甘露争先到鳯吸醴泉随后来投在太清仙酒瓮道人日饮两三盃瑞应宫眞人何代结幽栖累世奎章焕紫泥日月髙奔黄道近衡庐旁出玊䋲低江万里龙虎山凿开风月长生地占郄烟霞不老身虚靖当年仙去后未知丹诀付何人附天地间集宋末流传此帙合十七人存诗二十首专为一集题曰天地间集或取诗卷长留之意耶诸人行蹟无从尽考然其篇什得附文谢与则堂先生后又经谢髙士鉴定则平日风尚谅皆可观故仍之则堂家铉翁寄江南故人曾向钱塘住闻鹃忆蜀乡不知今夕夣到蜀到钱唐文山文天祥南华山北行近千里廻复迷西东行行望南华忽忽如梦中佛化知几尘患乃与吾同有形终归灭不灭惟真空笑看曹溪水门前坐春风逢有道者谁知真患难悟此大光明云散天仍在风休水自清功名㡬灭性忠孝太劳生此意如能㑹神仙亦可成本心文及翁山中夜坐悠悠天地间草木献竒怪投老一蒲团山中大自在叠山谢枋得武夷山中十年无梦得还家独立青峰野水涯天地寂寥山雨歇㡬生修得到梅花南谷郑协溪桥晚兴寂寞亭基野渡边春流平岸草芊芊一川晚照人闲立满袖杨花聼杜鹃钱塘晚望钱塘江上夜潮过秋静寒烟白露多呉越青山明月里舟人齐唱异乡歌归田柴望月夜溪庄访旧山山明月露何处认梅花石色冷疑水溪流白是沙清吟幽客梦华髪故人家相见即归去已应河汉斜古为徐直方观水沧江无尽水夜夜随潮去若复作潮来沧江止不住横舟何新之秋夜泛舟飞星曵寒影野水淡碧空人生定何物扁舟空影中何年有宇宙生此木末风有力不向上难到蓬莱宫空攀栖鹘巢搔首如飞蓬俯仰慨今昔此怀安可穷石髓王仲素归去词种松雨濯髪折笋春堕指长啸归去来沧江一天水草堂谢钥翫月有感入夜茶瓯苦上眉眼花推落石牀棊举头却恨天邉月颠倒山河作树枝云西陆壑退宫人破箧犹存旧赐香轻将魂梦别昭阳只知镜里春难驻谁道人间夜更长父母家贫容不得君王恩重死难忘东风二月垂杨柳犹解飞花入禁墻菊屋何天定散䇿独坐忽不乐出门聊散行溪喧乱人语树偃碍农耕雨径莓苔积阳坡草木明道逢九十老相对话承平野䖏王曼之春日郊行出门逢桞色忽过野桥西坐石看潮长隔花闻鸟啼地随芳草尽树与夕阳齐不是桃源路行人亦自迷西窻西窻枕寒池池邉老松树渇猿下偷泉见影忽惊去观山范协年年年年如燕一还家又访幽居过水涯风雨满城春欲暮山中犹有碧桃花东窻吴子文访隐者不遇道人入山访道人山深俗朴鸡犬驯道人不见道人去毶草木无邉春竹坡韩某采菊撷我百结衣为君采东篱半日不盈掬明朝还满枝悠然何处是千古正如斯晓山林景怡晓起天鸡㺯喔咿残星在斜汉整衣出幽扉山城漏初断㣲微水风生冉冉田露散此时游葛天淡然空百羡海色上寒梢渐识梅花面右附文谢诗十五人内家铉翁号则堂当元师南下次臯亭宋朝纳降时吴坚为左相家铉翁为叅政贾余庆刘岊为祈请使北行至北则铉翁独得全节拘留河间至元成宗即位之初始赐衣服遣还乡里年逾八十矣又文及翁字时学号本心绵州人与文山公通谱由进士守淮郡素着清名宋元诗会卷五十一宋元诗会卷五十二钦定四库全书宋元诗㑹卷五十二兵部主事陈焯编陈普拟古东方有乐国开辟先柏皇鸾鳯为鸡鹜麒麟为马羊晨霞作朝食太和为酒浆土无干戈祸人夀千年长下视禹九州有土皆战场白日虎狼行青天蛟龙翔我欲为逺游沧海渺无梁何年夸娥氏移置天中央同根一味草时命嗟异遇风月芳香合两地隔周楚尔生麟趾家朝夕沐玊露我在云梦林百草相䝉妬白璧终不缁惸惸亦良苦壬辰日蚀忆昔度宗皇帝时十年十三日食之似道赑屃湖海曲天子宫庭耽乐嬉满朝翕翕皆妇人祸来照镜方画眉北军顺流日食既两国正尔争雄雌兴亡岂必皆有数百年以来士气衰文臣髀肉不识马武士惊魄怕见旗凭阑髙豁干坤眼山青縁雨収夕阳流水遶荒草白云浮柳䕃小溪侧樵歌古渡头凭虗发清啸安得仲宣楼徳阳林梅麓太守輓章殷士皆周祼南音独楚冠寝车人更怒负爼我何安义合雍容就名应久逺看梅花眞鐡石耐得许多寒野烧杂沓平原起电红慿陵势欲逼青峰草茅不问新开甲蛰户尤怜乍启封何暇𦙍侯分玊石稍如伯益逐蛇龙际天逸徳无人识独倚髙楼到晚钟懐古世事悠悠一转头断云荒草古今愁青山北去黄河隔白日西飞沧海流秦有金牛开劔阁楚无熊虎割鸿沟多情萧寺峰前月几夜蛩声影半楼答友人云作交游山作賔道心为主自安贫柴门无钥见同物竹帛有名终累人緑水一潭澄静性青山万叠裹闲身纷纷望拜马蹄下不见胸中万斛尘秋日即事夜牀转辗恨明迟晓发梳寒倚竹扉树影纸忩风作色蛩声壁罅月流辉三杯白酒穷年客满箧红尘隔嵗衣遥想白鸥江上路蓼花枫叶雨霏霏玊露金茎晓髪寒秋风仍作去年看蛩声踈雨长为客㕍影残蝉独倚栏鐡砚窻櫺云影淡丹枫溪曲水㾗干西风曽与黄花约拟掇繁英贳酒餐二尺书檠对影居西风吹雪上吟须云邉月色人千里竹里秋声酒半壶客思迩来红叶乱雁声南去白云孤季鹰自是知几者一念莼鲈便到吴书余饮水枕长肱四壁啼蛩诉不平月色满忩诗骨冷露华方枕梦魂清西风嵗嵗长堤桞流水朝朝大海萍红叶山深无雁过残砧几处捣秋声游丝闪闪挂虗檐翔集号寒华岳尖白髪束来闲㸃易乌衣归去寂钩帘三千客路飞枫叶四五人家卖酒帘鱼笛水寒江上晩荒丛荳叶雨纎纎鼓瑟满楼明月调云和五十絃中急雨过彩鳯拂衣鸣翠竹素鳞鼓鬛出寒波凄凉楚客新愁断清切湘灵旧怨多一曲更沈人已静江头云挂緑嵯峨七夕但把凡身小品论寕湏搨额问星辰女郎恋别泪如雨遑取金针度与人四皓长乐巵前露雪眉嵒花乱笑出山时有人拍手𤓰田里来徃青门总不知李广李陵茂陵无奈太仓陈槐里家传本助秦万落千村荆杞满陇西桃李亦成薪贾生落日长沙被鵩惊愁来强把死生轻洛阳才子多流涕太息沾襟过一生武帝商车不足筭缗来桑孔咸阳悉茂材一撮茂陵无覔处建章门户至今开荀彧乱离拣得一枝栖得道争知却是迷曹操若逢诸葛亮暮年当作汉征西谢翺宋铙歌鼔吹曲太祖尝微时歌日出其后卒平僭乱证于日为日离海日离海青曈昽沃以积水涵苍穹神光隐豹雾空气唿吸为蛇龙赤云衣紫霓从吹白衆宿歌大风天吴遁清海宫宋既受天命为下所推戴惩五季乱誓将整师秋毫无所犯为天马黄天马黄产异方龙为马白照夜气汗云声嘒野偹法衣引宸驾腾天垠倐变化閠之余劘以霸閲八姓瞬代谢驱祥灵入罟擭皇上帝监于下誓无譁出既禡市日中不易贾坐明堂朝诸夏赉万方钖纯嘏汴京既定李筠懐不轨据壶关以叛王师讨平之为征黎黎之壄弥苍莽迤壶关属上党有雄矫徤曰余宿将于故之思泣示厥像倚孽势方张辩臣献议劝下太行趋懐孟虎牢计之上争洛邑以东乡王师奄至扼其吭帝授方略中厥状兽穷骇突死卒以焬胁从已逮孥肆放凯歌回皇威畅上亲征李重进至广陵临其城㧞之为上临墉上临墉戈耀日韎韦指顾流电疾辠止其魁不及卒其魁则顽曰予虢自出坐于辕门斧以率归子徃谕泣股栗语中其肝至毕述侍不及屏沮回遹鞠投于燎甘所即皇仁闵下焉止跸貔貅彻灶归数实获其棘矢纳世室湖湘乱命将拯之至江陵周保权已平贼出军澧南以拒卒取灭亡为军澧南军澧南溃飞鸟鹰隼北来龙蛇夭矫帝有初命奉致讨临于荆妖孽既扫急驱而孕雉入苍莽以保王旅长驰飒振藁以仁易暴戒击剽惟荆衡及郴士如林磔其节蟊春葩秋隂我有造于南式敷徳音王师拯湖湘道渚宫髙继冲惧出迎悉以其版籍来上为邻之震邻之震震于户戒登陴彻守御神威掩至不及拒沿楚以南菁茅宿莽献于王吏奉厥土天子有诏侯西楚自南北东皆我疆笼旗虎莭拜降王秦戈巩甲期韬藏玉几肃穆垂衣裳蜀主㫤惧隂结太原获其谍六师征之㫤至以母託上许归母数日㫤卒母以酒酹地因不食亦卒为母思悲母思悲母于归母闻帝语妾归无所妾生并土蜀壄茫茫奄失其疆初帝谓母子㫤来小者侯大者王有痍其肌载粟于仓毕有下土方归母于乡天不女夺朕言不忘刘鋹乱岭南为象陈以拒王师象奔踶反践俘鋹以献为象之奔象之奔斯惟迹蹶蹶鱼丽驾空云鸟溃南草浮浮顺于貔貅焚其帑实弃厥陬皇风播平毂瞀星辰起皆北走唐季以来逆雏来咮岭海肃清无留后于汴献囚凯歌奏上命将平南唐誓城陷毋得輙戮一人衆咸聼命为征誓帝命将臣誓师于征禡牙于庭曰无刘我人曲阿惟唐以及豫章孽于南国楚粤是疆我师孔武聿禽其王始怒頟頟将臣不怿曰如上命即起予疾弓韬于衣刃以不血收其石程焚其侈滛视于丁宁筈羽不饮取其镈磬以献于京于京告成垓埏既平钱氏奄有吴越朝㑹贡献不絶于道至是以版图归职方为版图归版图归归职方昔服跗注偹戎行帝钖之斾龙鸟章酧献命与胥今上及秦王外臣拜稽首笑颔帝色康毕同轨来于梁宠灵奕奕敷重光愿止劔履觐帯裳四海臣妾配虞唐陈洪进初𨽻南唐﨑岖得逹于天子至是籍其国封略来献为附庸毕清源无诸邦力弱臣秣陵间道遣进表九门望日旌愿齿邹与郳自达天子庭四邻彫覇业国除洗天兵皇灵畅遐外蜑俗迩声明归其所𨽻州乞身奉朝请帝命得陪祀汤沐在王城从兹附庸毕歌以颂河清宋祖征河东班师以伐功遗太宗卒成其志为上之囘上之囘舞干戚鸣銮在镳士饱力桴鼓轰腾罕山北余刃恢恢军容肃穆王畿主辰参后服神继圣伐功卒扼以偏师断北胁矢菆鸣房猬集的质子援絶新衔璧并俗嚬嚬附于化以安得其屈产归帝闲重译君长来称藩籥节僸乐示子孙骑吹曲亲征云屯列灶驱貔貅殿前杀马祭蚩尤勾陈苍苍太白溼贼帐梦惊绕营日军唿万嵗摧太行骅骝东抹流霓光重华继尧坐垂拱并土再驾无葛疆廻銮曲建隆亲征回銮徂暑黎阳车驾归扫清氛翳兵更衣江都朔云车驾出凯歌消氷供尚食都人引领望翠华征人一月俱还家开寳亲征回銮长堤夜幸士素饱孤城沈灶无飞鸟从征卤簿拜上恩太常朝上回銮表太平兴国回銮都人望气归瑶阙星扫茸头落参伐西人冉冉留紫云六飞拥日歌回军遣将曲平荆湖遣将天门雷动开风云内前尽给羽林军圣人神武授庙算斩将搴旗各骏奔王师所过如时雨洗濯焦枯向荆楚重宣徳意弔遗黎素服军前释俘部全家到阙拜上恩诏书为筑先臣墓下劔门遣将神风流霆驱偃草天兵夜下西南道虎贲长㦸来鳯州归崃衔枚疾如扫庙谟万里谂诸将山川曲折图形状天同鬼授契若符坐㓕罘罳卤供帐归来论功授莭鎭铙鼓殿前歌破阵归朝曲南平王归朝荆南万里朝天道巫女云荒产芳草锦鞯道赐帯盘鵰方物南来进龙脑愿陪郊祀依日光供帐归朝亲奉表勲阶邑食及𨽻人移鎭徐戎作家庙人生富贵侯与王四海为家皆故郷吴越王妃归朝勾吴月令牵牛中翟茀乗风来閟宫随王劔履朝上殿黄门夜趣长春宴昭容引班入内朝龙衮当中开雉扇宴罢朝辞坐局促诏赐离宫作汤沐先王烝尝泽有差上恩许歌陌上花谕归朝曲淮南草溼网虫露家在先朝父尚主眞人御极四海归偃蹇不朝称节度夜持铁劵为尔赐上恩特遣仪銮使神离魄夺取族夷功臣效命钖龙旂李侍中妾歌李筠爱将唯儋珪羙人姓刘筠侍儿城危抢拨不得力雨损铅华帐下啼拥髻前言马有几犹説闺中那问此赤龙从东乗日车火绕城门内蛇死英雄际㑹风云奔妇人思报罗裳恩孟蜀李夫人词春荒曲薄蚕丛土屈狄归朝辞庙主官家唿母恩许归劔阁并门无处所故衣升屋棺四绕出门哭子汴州道回肠酹酒三致辞巴蜀如归化啼鸟老身不食追尔魂卤簿临门拜上恩南唐奉使曲孤城围中拜右史侍书犹对重瞳子请行慷慨期缓师奉命日驰三百里河流遡风车北首便殿䝉恩入天袖臣肝有血不溅衣寸舌欲存建王后竒胷如江涌崔嵬恸哭不得天颜回伎女洗蓝曲后庭朱黄作衣里伎女帐帷青曵地碧緑夜挂寒不收縁此洗蓝渟露水外间学染因得名不省归朝为国氏他年寄生产鸱尾空忆宫中鸟衔子邸吏谒故主曲岭南使鹤日教战巫女才人谑相见南桡欲载逺游冠衞士盗船去不还梦见随俘上江邸道谒凄凉唯故吏自言置邸本先王方物入朝縁此至闻言含咽涕洒江况乃园人旧姓龎泪辞岭南无归处䝉恩秪向江陵住以上二十六首俱纪宋初事倣乐府另为一体不入古今诗中翠鏁亭避雨客有游山衣着久如薜荔行行万翠亭忽作风雨憇仰面无所覩梁间有题字问此何人书婉娩有弱气云昔魏王妃学书似李卫乗云到此山洒墨在空翠尘风吹土花倐忽景物异疑此梦与仙不类人间世铁蛇岭长耳僧岭上有神僧风吹坚両耳云昔垂至肩手提忽然起游方得至术来此制蛇虺衣缝独茧丝裂缝蛇尽死至今山下草食之蛊可已客去勿复言海隅多幻诡九日前子善来㑹山中朝寻寒露枝莫摘不盈把风吹西南云幽情谁与冩有客来缙州遗我古盏斚中有鸳鸯文色如铜雀瓦浮以郁金蕤苍藓借其下此物宁足感聊用助歌者但懐郢曲悲岂计所知寡九日禺中登沃州放鹤峰南望天台诸山镜面小蓬岛入剡脱我骖舍櫂来沃州下岭见精蓝脩眉浮天姥天台在其南良游爱九日巾堕髪不醉浮秋夕英饥食决明实逺寻竺僧迹俯仰千载陈狂唿许𤣥度王谢十八人彷彿川谷应草禾皆㝠㝠便欲即之语又疑物所冯闭目游泰初寥廓以为隣因北游者寄峨眉家先生先生曽宰建之浦城故末童及之灵关髙缥缈缥缈出层城其上盘紫云倐忽牛马形交青不栖树浴彼清泠泓惟有孤鸑鷟衔命此山灵迎风遡寥廓杳杳西北征羽毛中道折六月霜霰零囬首灵关云泪下如县缨拟古寄何大卿空山产桐梓拟作膝上琴琴成不他饰种漆江之浔独无徽将轸何以发商音但得独茧蚕饲之扶桑隂烹鱼腹有胶不患海水深雄雌双碧鸡所食琪树蘤来栖药洞中当春怕乳子其雌秋别时守此唯雄耳可怜衔子归万里渡海水流来山中花绀碧三百里漪漪歙砚云含风入秋水五芝与八石徃徃产其沚岂独袐灵文亦复隐竒士不见施家郎诗词独清泚一朝控白鸾吹笙洗尘滓山人食木实竹实以饲鳯闻此来空烟三载脱尘鞚不见玉笙音唯闻溪鸟弄西台忆故人野祭忽如梦仰视浮云驰不觉哭之恸效孟郊体闲庭生柏影荇藻交行路忽忽如有人起视不见处牵牛秋正中海白夜疑曙野风吹空巢波涛在孤树落叶昔日雨地上仅可数今雨落叶处可数还在树不愁绕树飞愁有空枝垂天涯风雨心涕零无所之寒花飘夕晖羙人啼秋衣不染根与髪良药空尔为越禽惜羽毛不向恶木栖木奴重踰淮爱尔巢其枝巢枝不食实中有二老棊乳子明月中梦绕东南飞闺中玻黎盆贮水看落月看月复看日日月从此出爱此日与月倾㵼入妾懐疑此一掬水中涵济与淮泪落水中影见妾头上钗逺游篇寄府教景熙朝游扶桑根不折拂日枝莫食楚萍实掬海见虹霓黄鹄别我影目尽汉水湄况复衔其子风露何当归飘萧入桂丛零落紫苔衣梦魂知尔处落羽在瑶池古钗叹刑徒鬼火去飘忽息妇堆前殡齐发白烟泪溼樵叟来拾得慈献陵中髪青长七尺光照地髪下宛转金钗二持归薫沐置髙堂包裹恐为神所将妻儿朝拜复莫拜冉冉卧病不得瘥省知天物厌凡庸夜送白龙潭水中叩头郄顾祈免死永入幽宫伴龙子秋风海上曲秋风吹水龙上天龙女抱珠海底眠水花生云起如葑神龙下宿藕丝孔巨鳌赑屃鼍鼓随赤鱼鳞鬛陈旍旗海人见此失网归对妻儿月下纺自言移家来碛中十载秋风潮不上老夫一人语门前见此已是开皇年陌上桑旭日曈昽飏拂羽落葚空条生晓雾人生颜色逐春妍夏叶餵蚕少丝缕兰膏照茧未登簇露溼头梳惟水沐郄怜邻女学鍊眞药炉七过煮桑薪纵逢萧史上天去瓮盆生苔愁杀人种葵蒲萄下戎葵花种蒲萄下年年叶长见花谢蒲萄渐宻花渐迟开时及见蒲萄垂㣲风揺曳架上枝隂云凝碧行琉璃天人下饮蒲萄露花神夜泣向天诉谢尔蒲萄数尺隂不如寸草同此心古别离仙人别母母哭啼遗以神药乃醉之醒来哭定记儿语食此庭前双橘树叶能御饥病能愈岂似当时逐儿去邻翁有女立我前取刀剖腹尔勿怜但尔嫁夫能治田生子不愿生神仙书畵梅花水僊卷风吹韈露明㣲照芳云弱植仙姝庙髻鬟零乱在枕函月里罗浮梦中到鲛绡拂尘蝉翼隔忩雾凝寒唯影入晓来坐对残空标翠翎不见额黄溼小元祐歌寄刘君鼎前甲子小元祐句章祲黒权臣死端平天子初改纪袭芳泰陵种兰芷当秋淮甸枯草黄弯弧北向射天狼是年南海无波浪月溼珠胎君以降只今六十空白头独骑麒麟补春秋天回星周羙恶复人世更传蔡州録避暑城西观吴道子畵老君像溼烟挂龙天海头角城溽暑如炎州白氛翳景失楼阁蓬莱缥缈不可求觧衣挥尘子城下地涌青莲隣古社卷帘看畵人犹龙矫首见龙还见畵碧瞳雪髪垂过耳弄笔者谁吴氏子有洗旧诰绫作青色鬻者以绀缯易得之作手卷赋小乐章求好事书其后吴宫辇路伤行客茧氷压云凝晓色门前新扫染家邻借人铺设残衣帛官花翦绫连院号覆取翻青成一道织纹宛转勅字新知是初谁六尺诰城霞失彩宫藓病中与海图上衣领改颜倖售縁所遭褪药𤣥香洗蓝影青绸易得泪承睫撃筑楚歌无故发歌残求书好事人异代傥传诰绫帖广惜徃日崈真院絶粒示儿宋礼部侍郎谢枋得所作也粤人谢翺用其语为楚歌以节之其词曰汉有臣兮龚胜卒噤不食兮四十日今忍饥兮我复渴道间关兮踰半月幸求死兮得死茍不得兮无术鳯笙兮龙笛燕羣仙兮日将夕风吹衣兮珮萧瑟骏龙兮寥天行成兮缘毕琼花引后土祠前车马道天人种花无瑶草英云蕊珠欲上天夜半黄门催进表酒香浮春露泥泥二十四桥色如洗隂风吹雪月堕地几人不得扬州死孤贞抱一不再识夜归阆风晓无蹟苍苔染根烟雨泣嵗久游魂化为碧赋得北府酒北府酒吹溼宫城桞柳枝着地春垂垂秪管人间新别离离情欲断江水语女儿连臂歌白纻淮南神仙来酒坊甲马猎猎羽林郎百年风物烟尘苍老兵对月犹举觞青帘泪溼女墙下曽我行军旧司马乌栖曲拟张司业吴宫草深四五月破楚门开乌啼歇羙人军装多在船归来把弓堕弓弦越罗如粟越王献宫中飬蚕不作线辘轳出屋井水浅栀树花萎子如茧乌栖乌啼宫烛秋越女入宫吴女愁鸿门䜩火云属地汗流宇杯影龙蛇分汉楚楚人起舞本为楚中有楚人为汉舞䴙鹈淬光雌不语楚国孤臣泣俘旅他年疽背怒发眦芒砀云归作风雨君看楚舞如楚何楚舞未终闻楚歌虞羙人草词髑髅起语鸱呌啸山精夜啼楚王庙渡淮风雨八千人叱咤向天成白道身轻百战转危亡狼借悲歌出汉堡夜帐天寒抱玉泣血变草青烟晓溼他年辟仇春草生吴中草死无妾名自从为草生西楚得到吴中犹楚舞樊夫人上昇词四明山樊榭即汉刘纲与夫人樊氏上昇处石蚝粘窻秋见海山鸡夜啼弄花彩王孙吹笙导夫人青髪凌风素霞在雨尘离地白浩浩河西种星榆树老海桑童童日出归衣溼上池洗头草后琼花引扬州城门夜塞雪扬州城中哭明月堕枝溼云故鬼愁西来隂风无健鹘神鸦愁空衆芳歇一夕苍苔变华发宫花织帘尘掩袜玉华无因进吴越漓漓淮水山央央谁其死者李与姜冬青树引别玉潜冬青树山南陲九日灵禽居上枝知君种年星在尾根到九泉䕶龙髓恒星昼霣夜不见七度山南与鬼战愿君此心无所移此树终有花开时山南金粟见离离白衣人拜树下起灵禽啄粟枝上飞极目南雁去来尽音书不可凭应过蛮岭瘴闻拊楚臣膺沧海沈秦璧愁云起舜陵可堪梦魂在囘首旧觚稜月离孤嶂雨寻梦下山川野塜埋鹦鹉残碑哭杜鹃妓收中使客民买内医田到此闻邻笛离情重惘然槿树白犬吠行人西风杵臼新洗香澄宿水曝髪向秋邻野草依沟尽宫花入㡌频人家小门径怜尔独相亲元日读老子望瀑作空山无辙迹县水下分洪醉醒听犹在寒暄色不同异书天姥秘灵物乳池空祗忆残年雨先流到海中雨中观海棠风吹帘网动对尔惜芳菲蜀雨何人在呉宫祗燕归烛消春粉尽泪湿野香微抱蘤残青子鸟衔随处飞哭所知总戎临百粤花鸟瘴江村落日失沧海寒风上蓟门雨青余化血林黒见归魂欲哭山阳笛隣人亦不存九日韶卿子善有约不至子静亦归桐庐与景云饮瀑下揉蓝染钓缗欲老此江濵九日寒泉水他年白发身隣州曽约客别业未归人嗅菊知吾事那能更问津呈王尚书应麟寒风吹鬓影客泪溼衣尘千里见积水满城无故人船歌瓯雪尽劔舞越花新独忆丝纶老相从话所亲山隂道中呈郑正朴翁杨柳逺天色野风来水涯异郷同梦客今雨故人家越树夜啼鸟禹陵冬落花悠悠江海意为尔鬓先华哭肯斋李先生落日梦江海唿天野水涯百年唯此死孤劔託全家血染楚花碧魂归蜀日斜能令感恩者狼籍慰荒遐八咏楼江山此愁絶寒角梦中吹飞鸟过帆影游尘空㦸枝水交明月动槎洑故州移已薄齐梁士犹吟沈约诗至日忆山中客山村云物外至朔闰年愁独客语茅屋樵人共白头驿花残楚水烽火到交州欲隠裂裳帛春来重结裘哭广信谢公自尔逃名姓终䘮哭水濵海僧疑见貌山鬼旧为隣客死留衣物囊空出告身他年越乡値卖卜有斯人莫春感兴天涯芳草梦此意未应冺独对风烟老虚为江海人渔樵分落日樱笋过残春举世无知已他生应逐臣送道士归赤松闲身可得仙诸妄觉他年夜气浮秋井隂花冷碧田礼星逢鹤下咒食待人眠叩齿通𤣥觧祠堂山影邉西䑓哭所思残年哭知已白日下荒䑓泪落吴江水随潮到海廻故衣犹染碧后土不怜才未老山中客唯应赋八哀题翁徴君集后樵猎识冠裳何言志四方离秦风日冷过楚薜萝长野梦违徴诏衰年枉荐章故山唐室晩应种术为粮夜坐呈韶卿修行吴楚间鹤去杳难攀衰世已如此愁身更入山巢居避太嵗药饭救羸颜故友在江海相思不得还寄育王贤上人于今秪老身从昔少埃尘失蜀年为客居山石作邻南游宗竺法西语问巴人闭户藤花落多浮茗椀春海亭夜坐孤身滞海垠暑溽上南云归日喜秋近愁人畏夜分坐凉依井气眠溼动星文故友在山北音书不得闻江上别友相看仍恸哭欲学晋诸贤戍近风鸣柝江空雨送船朔云侵别色南雪忆归年拟共锄青术无为俗事牵忆过徐偃王祠下作徐王遗迹地花落旧巖阿山鬼下茅屋野鸡啼苎萝别祠江路见疑冡草间多寒食思家客空村记所过雨中感懐幽斋蒲稗里夜色入柴荆坐久雨声絶水深荷刺生听猿思楚宿失鹤梦南征白屋青山下何年返旧耕寺南小池寺南疏小沼堤隐獭行踪杉影动寒水夕阳藏半峰清涵落鸟毳寒却病僧容闻说初开日钵盂盛养龙巳丑除夜鬓丝残雪影况复在尘埃暮色随钟尽年光逐水来隣逋灯下索乡梦戍邉囘明日听春雨渡江登越台野望心游太古后转觉此生浮天外知何物山中着得愁岸花低草色潮水逆江流消长盈虗里令人白尽头商人妇抱儿来拜月去日尔初生已自满三嵗无人问五行孤灯寒杵石残梦逺钟声夜夜邻家女吹箫到二更悼古季清典刑前一辈言语尚风流诗律缚不住梅花恼得愁云烟今变灭老病总宜休唤醒菟裘梦严城山雨秋雪后湖堤歩归无求如有得散策隄边行山碧眼花乱水寒毛孔生穷冬疑有雨一雪却成晴劳谢天涯月相随歩入城书文山卷后魂飞万里程天地隔幽明死不从公死生如无此生丹心浑未化碧血已先成无处堪挥泪吾今变姓名青蒻亭青山何处似疑是剡溪傍採蒻无人到生莎满径荒水交难辨色花和不同香归路逢樵子麻衣草结裳沙岸登舟五里儿女歩虚沙映断笻云支半山石帆席上溪风数雁怜身只闻鹃愿耳聋市桥东畔塔侧影夕阳中僧房疥壁松树落钗肢晓行犹见灯圆亭方井水老寺少年僧涧响夜疑雨云寒春欲层山童错相认应道我来曾叠山礧磈复崔嵬晴云拨不开钟闻上界响石自太湖来灵草擣为药寒松烬作煤欲穷登览兴未到已徘徊嵗月嵗月记不得曾行此处村目欹眠石影树长食藤根晩羡栖猿鸟春来问子孙劳生空可说不是欲㤀言送汪十多年隐卖浆此去结山房扫菌侵花落种松如草长老期秋欲至贫味水初尝嵗晚逢樵猎音书定不㤀悼南上人翻经卷未终闻打寂时钟尽说他身在惟应外国逢钖声归后夜琴意满诸峰忆昨安禅处湖云起白龙送毛耳翁之湘南湘草碧于水王孙尚此留一身行万里双鬓集诸愁月落衡云曙龙逃海雨秋可能无事业相见竟悠悠别子静郄送之霅独徃知吾事语离何所求故家无别业残梦下扁舟积叶吴宫冷吟猿顾渚秋那能不相待羇旅负清游懐峨眉家先生露下溼百草病思生积愁窟泉春洗屐氊雪暮过楼魂梦来巴崃衣冠老代州平生仗忠信心世岂相仇游钓䑓古䑓临钓渚遗像在苍烟有客随槎到无僧依树禅风尘侵祭噐樵猎避兵船应有前朝蹟看碑数汉年早春寄岭海流人短褐随南贾衰年异壮游龙旂虗左个鸿影别中州晚避髙丽使春乗百济舟王孙与芳草相忆可能留送人还蜀白髪梦乡国君归路不迷洑槎秋见草荒栈夜闻鸡月过秦凉北星流河汉西何因到却返吴语话分携忆梁礼部椅闲庭芳桂丛相忆曙云空文字能娱老莓苔此兴同青山明月下家口少㣲东嵗晚西庄路柴门语自工孤山又冐晴丝向水涯寒云冉冉䕶巾纱能知緑鬓几回至欲作黄冠此䖏家已把掖垣等茅舍不愁封禅对梅花晚风吹袂过船去看鹤上天冲碧霞中秋忆山中人兹夕发清啸为君楚舞终西风五陵梦凉露九霄中野逻烟常起溪流榜不通天隂无乳兔林尽见飞鸿溼溼云垂髪芁芁树偃弓劒歌𤣥武莫尘语白鸥空秪有淮南泪应沾青桂丛雨宿太白城中家斧氷此地絶炎蒸天食青童捧龙居白气升暗灯犹宿火寝服尚𠂻缯客话从前事书传入内僧风流今独尽云物老相仍浄榻搜凉卧危栏入醉凭雨师行下界鸟梦识中乗明发甬南去他山逢智𢎞採药候潮山宿山顶精蓝夜中望海蛟门南去鸟此地望迢迢积溼侵旛黒生寒入梦飘见灯归舶夜闻偈觧衣朝土植皆为药山枝不满樵暗光珠母徙秋影石花消拟候槎回汉寕甘客老辽郄寻徐福岛因问秦皇桥于彼看日出羽旌焉可招仙华山招隠轩后悲苍劒神娥下玉箫攀髯初失梦遗蜕尚凌歊碧堕升棺影青分产桂苖山精依鹿竹天雨溼鸡翘有约成孤愤无人重久要豢龙因姓氏使鹤语轩轺冉冉将终老冥㝠不可招无书寄青雀有恨在中条友人自杭囬建寄别同来不同去离别暗销魂闽浙若同水扁舟送到门潮信到严瀬水色过衢城寄潮不寄水潮去有回程水到衢城尽梅花上岭生不如寄明月歩歩送君行过杭州故宫禾黍何人为守阍落花䑓殿暗消魂朝元阁下归来燕不见前头鹦鹉言紫云楼阁䜩流霞今日凄凉佛子家残照下山花雾散万年枝上挂袈裟重过复道垂杨草欲交武林无树着凌霄野猿引子移来住覆尽花枝翡翠巢隔江风雨动诸陵无主园池草自春闻説就中谁最泣女冠犹有旧宫人春闺词手触残红头懒梳香随蝴蝶上衣裾暖风吹睡无言语又向牀头看梦书四皓冷却秦灰鬓已翁紫芝歌罢落花风若教一出无遗恨莫入留侯凖儗中蜡梅冷艶清香受雪知雨中谁把蜡为衣蜜房做就花枝色留得寒蜂宿不归题酒家壁緑隂深䖏问天涯黄鸟声中覔酒家树上老猿摘残果向来才见是春花方鳯仙华山仙华矗万仞我乃庐其东日夕与山对今兹踏岑巃起左信奔鹿当前任啼狨大啸崖石裂一览天宇空苍松饱风雨絶壑挂老龙樵斧不得睨抚根憇吾躬邈哉轩辕氏问道由崆峒龙髯一以逺千载悲遗弓犹传少女灵錬玉于马宫山林重帝胄香火明民衷我来重懐古揽涕临西风何当速刺飞一洗磊块胷宋元诗㑹卷五十二宋元诗会卷五十三钦定四库全书宋元诗㑹卷五十三兵部主事陈焯编刘壎补史十忠诗知潭州湖南安抚使李公三已甘退休十连起迟暮伊谁急求子流落乃不怒黑云来如山杀气震平楚恭惟君父命封疆以身䕶阖门义不辱唿卒汝善处飞魂随劒光自已投火去天泣鬼神愁地揺山岳仆吾非莒柱厉敢以死丑主正自常事耳命义逃安所冲逺谁与俦雎阳有张许池州通判权州事赵公若人作何状立节乃殊伟人言此蜀珍位卑名未起坐分秋浦月摄此千里寄沙头风色恶寒城凛𢎞峙吾闻开闗迎弃遁亦复耻兹惟城郭臣大义吾知已间道走帛书洒血别玉季细君絶可人双飞同一死南八彼男儿此妇乃如此骨朽香不废吾诗当青史丞相都督信国公文公时平辄弃置事廹甘前驱呜唿忠义臣匪直科目儒江寒朔吹急列城同一趋岂不寄便安纲常乃当扶移檄倡诸镇奋袂躬援枹川决莫我回万险栖海隅天乎复不济道穷竟成俘一死事乃了吾头任模煳悠悠讥好名责人无已夫三衢有魁相投老作尚书参政行丞相事陆公天地无託足海天同隰光明知复何为不忍隳三纲祼荐觊少延讴歌宁逺亡或者莒在齐聊且帝一方竭蹷竟委顿臣谋非不臧运去天莫畱力尽心弥强终不负吾主名义天地长怀玺随龙游举室水中央斯人文华士乃尔百鍊钢机云傥通谱应羞朝洛阳前左丞相江文忠公弟匡庐云锦屏鸿儒产其下风神俨如龙夭矫莫可驾卷怀经济具婆娑洛中社怪事玉牀揺清昼天忽夜突骑从何来隂风飘屋瓦大臣义有死欲避吾不暇庭前环止水万事付一舍从容友灵均朝野动悲咤愍章极哀荣汗简谁记者倘有南董书季方足堪亚江西制置司都统宻公臣有致身义岂计官崇卑偏将知死忠不曰天下竒汉节既披靡失位趋江西阃帐驻临汝招徕乐其归雪寒南浦愁羽檄蕲济师一将奋风虎鼓行亟飈驰踰岭疾战苦裹疮唿健儿坐缚膝不屈伏锧甘如饴小臣禆校耳职也宜死绥庐州大将在白首𥪡䧏旗淮东制置使知扬州李公淮海接风尘何乃似铁壁卧䕶有天人十载借福力重来人未老愁絶事如昔苦战孤城危痛哭天柱拆梦游三山上人伦浮海出突围志南征吾欲重建极天弗鉴忠臣㝠㝠堕丛棘先轸面如生苌𢎞血化碧臣死谁复知臣忠终不易一将更大事嚼舌死骂敌枢宻闽广宣抚使陈公淳熙名宰孙比徳粹如玉决科魁羣英骎骎廌冠肃䫫田烦谏疏相嗔俄嗾逐补郡仍免归黄流已漫陆天族日光薄力疾支颠覆蹉跎南冠絷道病死不辱往昔五峰堂倾葢语䟦烛斯人眞伟人哀哉悭厚禄长揖丙辰魁各天并黄鹄不有二忠存千古笑科目少傅枢宻使张公士有守节死岂以责武夫武夫尚能竒消得银管书何许熊虎英铁靣美髯须䕶塞乆枕戈赴难甘殒躯金山定活着志愿嗟违初江心集羣䇿炎精回一嘘间闗障海岭万死存赵孤时也可奈何北风散樯乌漂漂竟何之无乃膏鲸鱼渭濵多贵将反笑斯人迂四川制置使知重庆府张公坤维拓提封形胜古天府血战五十秋零落余八柱江南传箭急谁暇此回顾落日古渝城杖钺乃甚武天东甑虽堕吾自强支拄渡泸躬讨逆归来战弥苦萧条下夔门机穽伏中路咄咄快敌仇谁欤掩坏土哀哉闗西雄国亡犹不负同时督军将腰金插双虎许月卿京城看月几千万里碧琉璃中有一圆光照之更无一物可与对部勒星宿光陆离忆昔看月大江头天地中间风吹衣凡客无縁相賔主独携杯酒独吟诗秪今千门万户闭良夜京华无人知似我清快更有谁故山今宵月更竒明日懒人眞箇归题明皇贵妃上马图开元天寳号太平快活三郎偏纵情帝闲天骥云雷驶回首絶怜妃子醉海棠酣春睡未足扶上马时頽山玉二珰两邉扶蹋镫羣姬争扶不用命万花丛玉山花花朝王醉牡丹共立马前黄幡绰献笑容颜似嘲㖸三郎勒马频回头两手按膝双凝眸夹立两旁御弓箭带御器械如行殿二珰相语俨相向贵妃未至龙颜望龙颜不怡吾曹忧眤眤私语双燕秋御前两骥立仗俟御龙整暇聊缓辔卷中何止数十人十人眼只在一身朕能坠马替妃子不忍花飞惊玉体三郎但念妃子醉岂知身醉误国事无盐为后能彊齐夙夜警戒鸡鸣诗花钿安得纷委地马嵬安得有坠时云邉云边人种麦天际客归舟月色轻寒夜笛声何处楼乆晴人渴雨倦仕我思休髙士传闲看东篱花正幽同滕推游朱绯堂当日朱绯梦荒烟化鹤城斜阳边草色深树里禽声欲雨路㣲湿出云山半青神游应故里只欠爱翁亭捧砚姬空翠捧砚姬空翠随琴鹤晓烟夕阳更山外流水自楼前芳草垂杨地和风丽日天戏游看处处明媚自年年看山车放慢过水马争先须信一年景无如三月天露花如此好烟树十分圆客醉不须去竹牀相对眠次韵云嵒权舆于我屋渠渠久敬如君世莫如明月清风诗满案好天良夜酒连车樽前逺韵轻盈菊醉后分题烂熳书凡此坐中人十九钧枢玉带客金鱼追赋暮游余以庚子冬离广陵将肄奉常试业于京师舟泊无钖日已暮与王希圣微服游南禅葢访古也参寥题名壁无恙寺记有碑碑隂结字甚伟视之蔡京也出门烟树苍然数僧偶语而已余与希圣却立四顾曰此佳景也当冩之为诗而举子业乱其中不能就暇日追想宛在其目因赋寄希圣其明年冬十一月也歳月驱人又可一慨钖山舟泊似荒村㣲服南禅古迹存壁上姓名今已逺碑隂人物了能言薄游草草月侵岫逺思悠悠风满轩携手出门烟树宻数僧离立语黄昏满城风雨近重阳满城风雨近重阳一舸烟波入醉乡心事已同鸥鸟白眼界空有云山苍酒安能管兴亡事菊亦颇复时世粧何似长歌明月里月明天濶地更长春日闲赋数行竹树鸣春雨一簇人家带晓烟省事山丹自篱落亲人海燕并庭檐楼高思逺天无极酒罢歌阑月正圆新茗一瓯香一篆与君清坐看风帘何梦桂拟古生为结髪婚死为同穴鬼岂意氷上縁沦没隔万里半镜随尘沙嫁衣在巾笥红丝倘未絶白首尚归止心随碣石云泪落铜盘水云飞㑹南来水流还北注此生不可期心期朂来世万马萧萧来万矢的的鸣蛾眉逐羁馽泪尽眦血零偷生愧夫天宁死化鬼怜昭质誓不汚九死志靡徴红玉随剑光晶荧贯列星遗胔葬蝼蚁冡墓高娲陵封狼邈万里风雪饶隂山地荒走蛇豕俘絷去不还髙门谁氏子受驱牧猳貄去时纨袴敝氊毳不蔽寒夜夜望北斗不逐南箕旋父母生我初拊我掌股间岂意越在兹抚身空自怜愚石歌大块初分生怪石曾与不周山作骨山崩地缺天柱摧片石耆姿转竒崛娲皇炼石补天工化作五星成五色地下为石天上星顽质变化生神灵一朝天狼啮蚀五星陨陨石宋野犹有光晶荧何人夜负入海屿错杂昆吾无觅处中间块石独崎嵚住在锦溪溪上浒石润可以砚石纹可以屏赑屃或刳鼎亷栗或劖铭不然云母与紫英否则丹砂和空青尔材于用百不适空有千尺髙稜层暴流没马不加减霜降石出不加增火不焦水不凝刻桐扣不鸣饮羽射不惊世间至智不能化而我安敢逃愚名人闻愚恶闻智喜君谓我愚眞知已筑室招子愿结交更请栁溪作愚记寄王南叟寓江乡歌尽骊驹落日寒相思无处问平安客愁白髪三千丈世路青泥百八盘夜月梅花频入梦秋风菰米强加餐髙山如故丝絃在懒向旁人取次弹弔维扬琼花双鹤扬州问故家一樽后土弔琼花人间惊破霓裳舞天上徴回玉女车死櫱记曾霑雨露落英誓不汚泥沙后庭玉树今谁主犹得台城葬丽华丁亥清明和昭徳姪孙韵风吹苦楝结轻寒干石青精屋半间泼火雨收春树绿踏青人出画帘闲红颜白髪悲欢事旧日新年梦觉闗满地落花啼鸟急天涯游子几时还招隐别后频惊束带寛相逢亦复笑苍颜秪今歳月青牛老何处烟波白鸟闲千古心期寒绿绮十年世事堕黄间脩簧倚徧空江暮枉杀招唿费小山回头五十九年非千里乘风翼倦飞门外黄尘时事改樽前白髪故人稀金河沙煖春鸿去朱雀桥空海燕归惟有严陵滩下路年年潮水上渔矶李郎中有诗谢寄藤杖仍次韵答之海南觅得古藤枝持与诗人杜牧之紫贝斑文鞭更烂赤龙苍骨蜕尤竒路无夷险终全节用有行藏一任时非但与君扶脚力鏦蛟剸虎要支持和郦佥事见寄韵诗书无用戏侏儒两序今犹见璧图末路弟兄知已少中原人物似君无曲终湘水丝绳絶书入昭陵笔砚芜珍重江南春信早暗随梅萼到西湖挽宁谷居士何公鼠遶枯藤啮未休得如此老死何求翁踰八十媪黄发孙见曾𤣥儿白头身世幅巾归茧室歳时盂饭洒孤丘百年心事无人识分付黄花满地秋感寓西风落日怕登楼倚徧阑千万古愁衰汉竟成三国误秣陵不改六朝羞江山有恨畱青史天地无情送白头击碎唾壶歌不尽荒台残雨梦扬州试向昆明问劫灰几看麋鹿上苏台闲中厯日生青草梦里干坤化大槐塞雁南归春又去江潮东下暮还来临平山尽啼鹃歇可是征人唤不回挽太学正节先生徐应镳国破君亡一死宜絶怜儿女死如饴龙池竟负娲皇誓蛙坎空遗烈士悲洗骨不汚唐六馆沥心无愧赵孤儿北行多少生还客休向梯云读墓碑题川无竭寄傲窗南山有路滑如苔多少人从半岭回不是老僧空傲世世人自不上山来赠云菴董道人一坞寒云暝不开茅檐低压半苍苔近来云出不成雨莫遣无心出岫来汪元量北征北帅有严程挽我投燕京挟此万卷书明发万里行出门隔山岳未知死与生三宫锦帆张粉阵吹鸾笙遗民拜路傍哭号皆失声吴山何青青呉水何泠泠山水岂有极天地终无情囘首呌重华苍梧云正横幽州除夜醉歌燕姬压酒春宵永列炬揺光拂红影银鸭香烘云母屏绮窗绣阁流芳馨晚管声含兰气娇凤钗拕颈乌云飘锦瑟无端促絃急纎娥歛翠翻成泣雕龙啁唽鸡鸣早一笑红颜镜中老夷山醉歌楚狂醉歌歌正发更上梁台望明月西风猎猎吹我衣絶代佳人皎如雪搥羯鼓弹箜篌烹羊宰牛坐糟丘一笑再笑扬清讴遥看汴水波声小锦缆忘还事多少昨日金明池上来艮岳凄凉麋鹿遶麦青青黍离离万年枝上鸦乱啼二龙北狩不复返六龙南渡无还期金铜泪迸露盘湿畵阑桂柱酸风急鸠居鹊构苍隼入蛇出燕巢白狐立东南地䧟妖氛黑双凤高飞海南陌呉山日落天沈沈母子同行向天北闗河万里雨露深小儒何必悲苦辛归来耳热忘头白买笑挥金莫相失唿奚奴吹筚篥美人纵复横今夕是何夕楚狂醉歌歌欲辍老猿为我啼竹裂呜唿再歌兮花满台好月为我光徘徊人生在世不满百纷华过眼皆成灰夷山青青汴水緑西北髙楼咽丝竹美人十指纎如玉为我行觞歌一曲含宫嚼徴当窗牖露脚斜飞湿杨栁就中有客话陈桥如此山河落人手客且住聴我语楚汉中分两丘土七雄争战总尘埃三国莺花浩无主咸阳宫殿不复都华清池沼温泉枯世间兴废奔如电沧海桑田几回变人生得意且尽欢何须苦苦为髙官人生有命且行乐何必区区叹牢落遮莫金章与玉珂何如桐江披钓蓑遮莫貂蝉贵此身何如柴桑漉酒巾君不见海上看羊手持节饥来和雪扣氊啮又不见饭颗山头人见嗤愁吟痛饮眞吾师美人劝我酒有客有客聴我歌须臾客醉美人睡我亦不知天与地呜唿再歌兮无人聴月自落兮酒未醒孙殿帅从魏公出师我宋麒麟阁功当向上名出师休背主誓死莫偷生社稷逢今日英雄在此行勿为儿女态一笑欲倾城杭州有客回阳九无人握髪三闗中新约法江左旧清谈铁骑来天北楼过海南一枝巢越鸟八茧熟吴蚕天也今如此人乎可奈何台边西子去宫里北人过玉树歌方息金铜涙已多旌旗遮御路舟楫满官河杭州杂咏和林石田石田林处士唫镜静无尘乱后长如醉愁来不为贫饭蔬畱好客笔砚老斯人近法秦州体篇篇妙入神先生忘富贵久客幸平安发已千茎白心犹一寸丹衣冠前进士家世旧郎官醉入乌程里吟登李杜坛蠋也吞声哭潜行到水头人谁包马革子独取羊裘北靣生何益南冠死则休百年如过翼抚掌笑孙刘一春云幕幕三月雨淋淋鱼菜不归市莺花空满林人行官巷口兵蔟御街心老子猖狂甚犹歌梁父吟蹑足封韩信剖心眞比干河山千古涙风雨一番寒世指鹿为马人唿鸟作鸾江头潮汹汹城脚水漫漫吟身春共瘦独立望江亭越水荒荒白吴山了了青军降欣解甲民喜罢抽丁拍碎栏干曲吞声血涙零陵庙成焦土宫墙没野蒿亡秦皆赵李佐汉独萧曹国子乘黄贵山人衣白髙飞埃犹黯黯逝水正滔滔静看纵横士翻成买卖儿禁中惊战鼓城上出降旗魏操非无汉唐高不有隋从兹更革后宁复太平期偶出西湖上新蒲緑未齐携来鳊缩项买得蟹团脐问酒入新店唤船行旧堤乱离多杀戮水畔几人啼日月往来毂干坤生杀机江春蛟妾舞塞煖雁奴归送客诗添债愁城酒破围如何秦相国昨夜酖韩非世变摩诃曲时更短后衣魏庭翁仲泣唐殿子孙非树秃鸦争集梁空燕自归断桥春已莫无限栁花飞竟夕柴门掩无心接缙绅山中多乐事世上少全人诸吕几亡汉商翁不仕秦柴桑深僻处亦有晋遗民太皇谢太后挽章笳鼓喧呉越伤心国破时雨阑花洒涙烟苑栁颦眉事去千年速愁来一死迟旧臣相弔后寒月堕臙脂大漠隂风起羇孤血涙县忽闻天下母已赴月中仙哀乐浮云外荣枯逝水前遗书乞骸骨归葬越山边江陵月到荆江上轻帆莫逺扬水揺龙影动风送雁声长北斗回秋柄南辰耿夜光徘徊舒一啸诗兴落潇湘钱塘踯躅吞声泪暗倾杖藜徐步浙江行平芜古路人烟断緑树新墟鬼火明事去玉环沈絶域愁来金盌出佳城十年草木都麋烂畱得南枝照浅清酬王昭仪愁到浓时酒自斟挑灯看劒泪㾗深黄金台愧少知已碧玉调高空好音万叶秋风孤馆梦一灯夜雨故乡心庭前昨夜梧桐语劲气萧萧入短襟御宴蓬莱岛晓日重闱对冕旒内家开宴拥歌讴驼峰缕割分金盌马乳时倾泛玉瓯禁苑风生亭北曲寝园月转殿西头山前山后花如锦一朶红云侍辇游潼闗蔽日乌云拨不开昏昏勒马度闗来绿芜迳路人千里黄叶邮亭酒一杯事去空垂悲国泪愁来莫上望乡台桃林塞外愁烟起大漠天寒鬼哭哀石头城石头城上小徘徊世换僧残寺已灰地接汴淮山北去江吞呉越水东来徤鱼奋鬛随蛟舞快鹘翻身猎雁回一片降旗千古泪前人留与后人哀扬州重到扬州十载余畵桥雨过月模煳后皇庙里花何在炀帝堤邉栁亦枯陂麦青青嘶乱马城芜冉冉落羣乌人生聚散愁无尽且小停鞭向酒垆长沙洞庭才过浪犹髙河伯欣然止怒涛傍㟁买鱼仍问米登楼唿酒更持螯湘汀暮雨幽兰湿野渡寒风古树号诗到巴陵吟不得屈原千古有离骚湖州歌丙子正月十有三挝鞞伐鼓下江南皋亭山下青烟起宰执相㸔似醉酣万马如云在外间玉阶僊仗罢趋班三宫北靣议方定遣使臯亭欵伯颜殿上羣臣嘿不言伯颜丞相趣降笺三宫共在珠帘下万骑虬须遶殿前谢了天恩出内门驾前喝道上将军白旄黄钺分行立一㸃猩红似幼君一匊吴山在眼中楼台叠叠间青红锦帆后夜烟江上手抱琵琶忆故宫北望燕云不尽头大江东去水悠悠夕阳一片寒鸦外目断东西四百州十数年来国事乖大臣无计逐时挨三宫今日燕山去春草凄凄上玉阶锦帆髙揭绣帘开鼍鼓声悲凤管哀月子纎纎云里见呉江不尽莫潮来一出宫门上画船红红白白艳神僊山长水逺愁无那又见江南月上絃太湖风起浪头髙锦柁揺揺坐不牢靠着篷窗垂两目船头船尾烂弓刀昨夜三更泪湿腮伍胥何事梦中来三宫从此相分别自勒潮头白马回受降城下草离离寒食清明只自悲汉寝秦陵何处在莺花无主雨如丝金陵昨夜有降书更説扬州一战输淮北淮南清未了又添军马下东呉铁瓮城头马乱嘶金陵城下砲如飞黑风卷地鼓鼙急昨夜常州又受围晓来宫櫂去如飞掠发鬟云浅画眉风雨凄凄能自遣三三五五坐弹碁晓鬓鬅松懒不梳忽聴人说是南徐手中明镜抛船上半揭篷窗看打鱼京口沿河卖酒家东边杨栁北边花栁揺花谢人分散一向天涯一海涯一片淮山落照中开船忽遇打头风行军元帅传言语别拨官军下浙东不堪回首泪盈盈万里淮河聴雨声莫问萍虀併豆粥且餐麦饭与鱼羮宰执连镳向北行淮西夜夜鬼灯青虽然适意无南北生死难逃筛下星两淮极目草芊芊野渡灰余屋数椽兵马渡江人走尽民船拘歛作官船宫人清夜按瑶琴不识明妃出塞心十八拍中无限恨转絃又奏广陵音清天澹澹月荒荒两㟁淮田尽战塲宫女不眠开眼坐更聴人唱哭襄阳翠鬟半亸倦梳妆杨栁风前阵阵凉絃索懒拈缩纎手龙涎犹嚼口脂香凤管龙笙处处吹都民欢乐太平时宫娥不识兴亡事犹唱宣和御制词丞相催人急放舟舟中儿女泪交流淮南渐逺波声小犹见扬州望火楼一半淮江半浙江怒潮日夜自相撞扬州昨夜军书至説道淮安未肯降晓来潮信暂相畱满耳惊涛愁复愁月殿不知何处在锦帆揺曳到扬州九尺琼花一夜开无双亭曲小徘徊可怜后土空祠宇望断韦郎不见来两淮战鼓不停挝万骑精兵赛夜义破阵焚舟弹指顷南人犹惧夏爷爷官军两岸䕶龙舟麦饭鱼羮进不休宫女垂头空作恶暗抛珠泪落船头太皇太后过江都遥指淮山是画图抛却故家风雨外夜来归梦遶西湖芦荻飕飕风乱吹战塲白骨㬥沙泥淮南兵后人烟絶新雨灯前醉玉妃篷窗倚坐酒㣲酣淮水无波似蔚蓝双橹咿哑揺不住望中犹自是江南销金帐下忽天明梦里无情亦有情何处乱山可堆骨暂时相对坐调笙丝雨绵云五月寒淮堧遗老笑儒冠行军元帅来相探折送驼峰炙一盘使臣开闸过髙邮杨栁丝丝拂去舟宫女推篷犹自笑闲抛金弹打沙鸥邵伯津头闸未开山城鼔角不胜哀一川霞锦供行客且掬荷香进酒杯北风吹雨入篷间宫女腰肢瘦怯寒阿监隔船相借问计程今日到淮安寳应城南栁数株葭墙艾席是民居眼前境逆无诗兴忽有小舟来卖鱼船泊邳州古㟁傍斜风细雨送昏黄美人一一船中坐犹把金猊注好香徐州城上觅黄楼四壁诗章读不休更欲登台看戏马州官携酒共嬉游歌风台畔水沄沄地靣官人餽酒荤宫女上船嬉一霎不禁尘土汚衣裙新济州来旧济州栁门西畔两三鸥酒边笑谑消长日弄竹弹丝尽胜流琵琶切切更嘈嘈髙栁羣蝉逐不号一片夕阳无限好汶河西上酒楼高锦帆百幅碍斜阳遥望陵州里许长车马争驰迎把盏走来船上看花娘兀兀篷窗坐似禅景州城外更凄然官河宛转无风力马曵驴拖鼓子船船到沧州且少畱客来同上酒家楼沿河树折枣初剥满地藤枯瓜未收日中转柁到河间万里羇人强自寛此夜此歌如此酒临安月色好谁看长芦转柁是通津尽是东西南北人日暮烟花箫鼔閙红楼烂醉楚州春恰到杨邨旧马头北风吹雨便成秋呜呜鬼物败人兴掩却篷窗且睡休满朝宰相出通州迎接三宫宴不休六十里天围锦帐素车白马月中游㑹同馆里紫䝉茸兰麝飘来阵阵风箫鼓沸天回雁舞黄罗帐幔燕三宫皇帝初开第一筵天颜问劳意绵绵大元皇后同茶饭宴罢归来月满天第二筵开入九重君王把酒劝三宫驼峰割罢行酥酪又进椒盘剥嫩葱第三筵席在蓬莱丞相行杯不放杯割马烧羊熬解粥三宫宴罢谢恩回第四筵开在广寒葡萄酒酿色如丹并刀细割天鸡肉宴罢归来月满鞍第五华筵正大宫辘轳引酒吸长虹金盘堆起绵羊肉乐指三千响碧空第六筵开在禁庭蒸麋烧鹿荐杯行三宫满饮天颜喜月下笙歌入旧城第七筵排极整齐三宫游处輭舆提杏奖新沃烧熊肉更进鹌鹑野雉鸡第八筵开在北亭三宫丰燕已恩荣诸行百戏都呈艺乐局伶官呌㸃名第九筵开进帝妃三宫端坐受金巵须臾殿上都酣醉拍手髙歌舞雁儿第十琼筵敞禁庭两边丞相把壶瓶君王自劝三宫酒更送天香近玉屏一人不杀谢干坤万里来来谒帝阍髙下受官随品从九流艺术亦沾恩僧道恩荣已受封上庠儒者亦恩隆福王又拜平原郡幼主新封瀛国公金屋妆成物色新三宫日用御厨珍其余宫女千余箇分嫁幽州老斵轮每月支粮万石钧日支羊肉六千斤御厨请给葡萄酒别赐天鹅与野麕三宫寝室异香飘貂鼠氊帘锦绣标花毯褥裀三万件织金凤被八千条客中忽忽又重阳满酌葡萄当菊觞谢后已叨新圣㫖谢家田土免输粮三殿加餐强自寛内家日日问平安大元皇后来相探特赐丝䌷二百单万里脩途似梦中天家赐予意无穷昭仪别馆香云煖自把诗书授国公江南郡守列金阶内里华筵日日排文武官僚多二品还乡尽带虎头牌四川昝帅尚麤豪万马来燕贡一遭奏授虎符三百靣内家更赐织金袍晓望燕云正雪天闭门氊帐恣髙眠内家遗钞三千锭添赐三宫日用钱越州歌淮南四畔草离离万檝千艘水上飞旗帜蔽江金鼓震伯颜丞相过江时东南半壁日昏昏万骑临轩趣幼君三十六宫随辇去不堪囘首望呉云西峰云鎻几时开昨夜京城战鼓哀渔父生来载歌舞满头白发见兵来鲁港当年傀儡塲六军尽笑贾平章三声锣响三更后不见人唿大魏王脱却黄袍心莫欺魏王事业止于斯孤舟走过扬州去表奏朝廷乞太师贾庙巍巍尽勅封秦齐两国受恩同木绵菴下无依鬼合策麒麟第一功羣臣上疏纳忠言国害分明在目前只论平章行不法分田之后又私田甲子初秋栁宿乖皇天无雨只空雷正当七月初三夜帝劝长星酒一杯月夜湖歌歌正长船来船去水茫茫上塘歌了下塘唱更唱呉王与越王苦梦呉山列御筵三千宫女烛金莲而今莫説梦中梦梦里呉山只自怜醉歌吕将军在守襄阳十载襄阳铁嵴梁望断援兵无信息声声骂杀贾平章援兵不遣事堪哀食肉权臣大不才见説襄樊投拜了千军万马过江来淮襄州郡尽归降鞞鼓喧天入古杭国母已无心聴政书生空有泪成行六宫宫女泪涟涟事主谁知不尽年太后宣传许降国伯颜丞相到帘前乱㸃连声杀六更荧荧庭燎待天明侍臣已冩归降表臣妾签名谢道清衣冠不改只如先闗㑹通行满市廛北客南人成买卖京城依旧使时钱北师要讨撒花银官府行移逼市民丞相伯颜犹有语学中须拣秀才人涌金门外雨晴初多少红船上下趋龙管凤笙无韵调却挝战鼓下西湖南苑西宫棘露牙万年枝上乱啼鸦北人环立阑干曲手指红梅作杏花伯颜丞相吕将军收了江南不杀人昨日太皇请茶饭满朝朱紫尽降臣戎州锦荔戎州第一竒大如鸡子压枝垂金刀剪下三千颗对客从容把酒巵害马劳生事已灰长安无复使人来满园蓊蔚千千树尽是杨妃死后裁锦殻中间玉一团树髙数丈实难攀泸戎颗颗甜如宻夔梓累累味薄酸凤州歌去路迢迢入两当三千三百到华阳黄花川上黄花驿千百猿声断客肠宋元诗会卷五十三宋元诗会卷五十四钦定四库全书宋元诗㑹卷五十四兵部主事陈焯编熊鉌游武夷山我来武夷山逺意起千古尝疑混沌开疏凿未经禹崃山犹古梁洪涛莽囘互行舟畱大壑营巢余断树垠崖波涛痕隐隐皆可覩陶然上古民要服固深阻秦威何桓桓薄海犹广土六合皆涌沸一枝岂宁处尝言十三君隐隐避秦侣一日厌尘寰泠然遂髙举上山娱宾云下山满豺虎神仙何渺茫虹桥想虚语桃源亦其类好事自夸诩风气日已开蛇断出眞主遂令闽山陬尽入职方宇汉志名始彰祠堂用鱼脯流传世代久琳宫粲衣羽至今此名山号为神仙府上致用院李同知论海舶易经致民用肇自羲农先耒耜既生聚市易还懋迁公私不交病本末无倒县古人致主术称物匪有偏厥初禹作贡不但中邦田四海自钖贡宁惮来徃边碣石来冀右海岱青徐连东南并淮扬亦自江海沿夫岂寳逺物有道归陶甄成周制国用半在周官编虞衡与商贾胡不末利捐艰难开国心什一犹欲蠲裒益固有道公功格皇天后儒不知学説理多虚𤣥生财昧大道民命日益朘管商一作俑蠧弊贻千年渔盐尚抑末奈何诱开阡怀清一以筑㷀独堪哀怜封君擅半赋公私重熬煎寒机冻女手汗粒頳农肩织衣不上体舂粟不下咽伤哉力田家欲説涕泪涟何如弃之去逐末利百千矧此贾舶人入海如登仙逺穷象齿徼深入骊珠渊大贝与南琛错落万斛船取之人不伤用之我何愆奈何昧轻重屑屑穷算鞭锱铢较鹭股漏网鱼吞船安得体国臣为天掘泉源上资国脉寿下拯民瘼瘨朝夕禹贡志菲食甘胝胼九载不入门千古孰与贤更想公旦心待旦尤干干世俗吝与骄曾不丝毫牵所以太和治常在虞周前此道久已亡利欲充垓埏岂曰治不及曾是心无传名公中州杰自是天分全问学甚充厚愿力还精坚博物功不劳无欲心湛然维此一枢轴实秉大化甄如天有北斗物物归玑璇帝念南海民风化旧所宣皇皇风霜节炳炳奎璧躔纎㣲亦何凂阖散有大权利用六府修制用九府圜古人不可作得意皆蹄筌谁哉识治本理此南熏絃三代事寂寞念之心中㾓书生武夷客偶此来海堧使者採风謡诗歌寓惓惓寄赵菊东山长男儿贵神交何必见颜色大江有佳士梦寐不可得忽来幔亭间片云亦相识娟娟如在眼犹此一水隔澹然幽贞姿乃是夕英菊託根九秋杪霜露凄已肃我疑灵均伴只有渊明独采采黄金花岂意在林曲胡为此不采却采泮水芹圣人望鲁念彼黍车辚辚余泽孟孙氏管商何足论新畬有陈根犹是丰芭春上严亷访古人重民敎礼乐用为急虞书有三官周典犹二职太学领奉常西都有余责两生既不来何参又无术汉兴歴数世兹事竟未遑一絶不复续千载重慨慷房魏辅贞观汗沈空流浆开寳袭唐陋仪俨负义方南方尚秉礼文风未云衰释奠古雅乐乡饮旧汉仪表章在正学舎鲁将安之愿言假良遇制作逄昌时擣衣曲北望悠悠音信少空房念逺心常早流萤煜煜夜稍清塞雁嗈嗈寒已到细丝清水练方新在椸半湿日中明隔篱翁媪寐不熟月落尚闻砧杵声将军锦帐环歌舞百战仍迟归寸土老农肩米肉成疮思妇裁衣泪如雨呈刘治中弱水流西河水东瞻乌爰止谁雌雄天地方闭何时通顚倒溷室成仙宫我羡仙人在髙空絶粒轻举乘天风豢养不及真神龙人生剪羽樊笼中名尤利怨方相攻忽闻海上蓬莱翁却来幔亭跨长虹愿畱徜徉羣仙峰尘寰渺渺知何穷送洛阳靳中事铜驼巷陌棘风凉尚记东都旧帝乡甲马营空云气远杜鹃声去洛园荒天开地辟人才出风起云飞汗竹香倘得行窝容我老春风借地种姚黄闻读书有感万叠青山锁暮隂倚栏凝竚意深深趂时士女忻秦服学语儿童解楚吟当日繁华逐流水何年拱把秀穹林辽东爼豆铜川筮认取斯人万古心越川道中野田秋涧响潺潺新翠乔林绕舎环淡日凝烟横别浦斜风吹雨过前山柴扉初放牛羊出渔艇方携蠏蛤还自笑平生爱游览天敎长在水云间客夜书事西风凉信入虗檐絺绤微单已戒严乡梦不随秋夜永客愁偏向雨声添清髙鸣雁低云海漂泊流萤傍竹帘搔首寒灯楼舍悄行藏自晓不须占平江舟中不寐逺水潇潇荻苇风月明云外呌孤鸿丹枫拥被疎蓬底梦断山深野寺钟江边客舍轻寒无赖入征裘野水闲云总是愁极目逺山横霭外数声鸣橹白苹洲王镃钱塘江凉疎万栁条秋满石栏桥呉越兴亡事晨昏来去潮云开天日近水接海山遥望到西陵渡风帆稳自飘塞上曲黄云连白草万里有无间霜冷髑髅哭天寒甲胄闲马嘶经战地鵰认打围山移戍腰金印将军度玉闗买舟赤栏桥上路几度卜归期流水无回日行人有老时潮来江势逆月出海门迟风顺轻舟驶蒲帆尽夜吹别虞君集瓦瓶担酒去送客石桥东潮过汀沙上船回岛屿中桃花三月雨杨栁五更风明日思君处渡头烟水空送黙然上人归天台孤云不定心持钵度寒林野饭青蒲洁客程黄叶深海风潮水发山雨烧烟沈归到石桥日应看瀑布吟早行客程因太早却费一更眠落月已归海残星犹在天橹声荷叶浦萤火荳花田隔㟁谁家起青灯逺树边别黄吟隐饮干分别酒话久未移舟潮水催行客海山生逺愁蝉声秋浦树雁影夕阳楼今夜相思梦芦花第几洲秋深风露损衣裾秋深怀古庐仆方谈夜梦客至得家书子黒石莲老柿红霜叶疎今年篱下菊遥忆少人锄访翟梅山诸老彫零尽江湖今有谁半生行客惯多难识君迟花屋春风酒梅山雪夜诗莫为名钓出世事正如棋晩春即事云气不分明天隂忽又晴喜凉溪鹊浴知雨沼蛙鸣仙药黄精饭斋蔬白椹羮惜春吟未就闲踏落花行山中荣枯皆定数枉作送穷吟有色非真画无絃是古琴青松秦世事黄菊晋人心尘外烟萝客相寻入逺林避乱柯巖緑坡诸公以诗见寄柯括地西东音书乆不通山河隔今古天地老英雄局败棋难着愁多酒易中花前多少恨无语寄春风感秋寄白云赵寺丞囊里不藏金相随只破琴毎因看月夜长动故人心败草闗河路秋风楚越砧愁来不成寐坏壁更蛩吟谿村水路随山转谿晴踏輭沙斜阳晒鱼纲疎竹露人家行蠏上枯㟁饥禽衔落花老翁分石坐闲话到桑麻寄友发影明寒镜萧萧亦自怜故人难㑹靣行客又经年晴雪添崖瀑春云杂烧烟相思有书札写尽夜灯前宿香严院地炉煨火柏枝香借宿寒寮到上方山近白云归古殿风髙黄叶响空廊敲门僧踏梅花月入夜猿啼枫树霜梦醒不知窗日上时闻清磬出松堂寄杜北山倦客萧萧两鬓秋栁丝无力绊归舟晓风落叶辞髙树夜月行人在别州千里闗河乡国梦一江烟浪古今愁雁声过尽青天濶却忆同登望海楼古杭感事国事彫零佳气衰东南豪杰竟何之云寒废殿排班石草卧前朝记事碑沙涨浙江龙去逺天寛北阙凤归迟可怜不老呉山月曾照官家宠幸时山居屋头藓树蜕鸣蛩池上沟泉凿石通香老蒲花春洞影凉生槲叶午窗风泥瓶开酒畱樵客篛笠穿云访药翁虽是一贫清似水定无徭役到山中暮春寄仙洲舍弟去年妍菊醉重阳今日谁知各异乡落叶石栏霜信早败荷池屋雨声凉人情好恶花甘苦世事荣枯草短长别有骏鵰双翮徤刚风摩透入苍茫湖山即景次尹绿坡湖山掩映雁潭秋今古诗人説胜游绿栁影分骑马路丹枫叶落钓鱼舟前坡风起归樵笛别墅云藏卖酒楼长记寻梅氷雪里氊靴驼㡌鹔鹴裘尹緑坡山间吟所苔痕分路见人家犬䕶篱根卧落花一片林塘诗境界四时花果隐生涯锄山拣日春栽药汲水和云夜煮茶耕録有文须㸃看旋揺松露入朱砂寓龙虎山中示张鍊师莲盂送别万峰云龙虎山前过小春草屦惯穿枯岭叶布衣犹带旧京尘氊寒不见游仙梦路逺谁怜倦客贫东望海门归未得北风吹雪满唐巾病中镜里初疑看不真衰颜只恐是他人医言㫁酒方除病母戒观书亦损神卧乆不知黄叶落起来添出白髭新自梳头发斜阳下手脱随风半秃尘春酌酒阑歌罢翠帘遮月栁惊啼子夜鸦多少断云心上事结成香梦是梨花西湖南北髙峰呌杜鹃斜阳浮翠断桥边画船归尽江湖梦一半楼台杨栁烟秦望山祖龙痴欲望长年却遣君房渡海船枉去蓬山觅丹药桃源亦自有神仙深春夹泥花上燕巢邉翠箔桑空蚕又眠天气乍晴风候别坐看盆藕出双钱燕子来时春又休暖风吹緑上枝头绣帘不隔荼䕷月香影无人自入楼访庭植上人苔侵坐处石头青满屋春云不用扄入定醒来香印冷一帘花雨湿残经宿西上竺闲收石上着残棋山月无声鹤睡时落叶打忩霜满屋有僧吟得夜寒诗断桥春望拾翠车闲辇路尘山南山北杜鹃春谁家庭院东风里吹出桃花不见人渔父吟竹丝篮里白鱼肥日落江头换酒归只恐明朝风雪至老妻连夜补蓑衣夀光宫井气蒸云湿石栏虬须道士自烧丹开门风带琴声出一阵松花满醮坛裁衣曲烧罢心香午夜阑玉纎轻稔剪刀寒衣成恐不如郎意独试灯前照影看花下作字付叶拓山使者花藓层层润石牀緑隂多处自生凉闲将笔染荼䕷露写得春词满纸香郑思肖避暑入古寺避暑入古寺暂尔遣骚屑心静凉于秋倐然适清悦彼哉谁氏子对奕气争杰惜其二低手彼此蔑竒着旁观发冷笑连唿错错错救之不可及流视入寥廓嗟汝嗟汝儿女曹至蠢亦孔丑靣笑心揺揺欲进乃却走憨痴弄盲语捧酒祝鬼寿伤哉复伤哉醒眼频搔首偶背垂衣时万事暗苍莽诏汝一世人父亡子焉往良心油然生千载垂清响与道同周流光明塞穹壤苦怀古人立志髙为义不为已今人所见卑独为贫贱耻不义富贵生宁以饿而死遗体非不重所惧悖于理我禀清淑气生而秀为士读书三十年颇知六经㫖质之以人道所言皆如此奚乃滞风尘尔汝弄欢喜菊花歌太极之髓日之精生出天地秋风身万木揺落百花死正色与秋争光明背时独立抱寂寞心香贞烈透寥廓至死不变英气多举头南山髙嵯峨题多景楼英雄登眺处一劒独来游男子抱竒气中原入逺谋江分淮浙土天濶楚呉秋试望斜阳外谁寛西顾忧逢陈宜之行李苦役役相逄古润州千金一夜醉四海十年游山静鬼行月宵凉人梦秋近闻邉事急畎亩得无忧越州飞翼楼飞来絶顶上流盻入无垠国土东南濶山川今古新髙楼临白日平地载青春直欲蓬莱去因风问大钧山中闻鹤凉夜坐严石飞来白鹤鸣星流银弹过月碾玉轮行万里思不极一天秋更清欣然有所得长啸度蓬瀛聴琴洋洋盈耳间一派水潺潺意不随声尽心应与物闲宿云穿窦出飞鸟御风还却喜无人识支颐看逺山别故人拍马又登程余酣尚未醒曙蟾消淡白秋汉覆空青江走游龙势山蟠睡虎形飘零母感叹天地亦浮萍咏怀天命未归莽大夫空羙新三宫犹万里一念只孤臣泪尽眼中血心狂梦里身勿云今已矣举首即苍旻未能归赵璧我不厌干戈万古青天在三年白骨多春风仍岁月世界自山河宁忍委国难飞身入薜萝不信夜不晓哀哀鎻暗颦铁城蹲败土锦国涨飞尘草泣荒宫雨花羞悄地春少焉开霁色四望一时新晚晴落照开空霁明霞映水鲜干文县造化土脉润山川白满重圆月青还不翳天定钟声更彻通夕喜无眠即事栖迟破屋下书史自徜徉道不嫌清苦人皆笑独狂晩花亏雨露老树惯风霜莫望阊门北愁云天外长一説干坤事无愁鬓亦斑心飞空濶外身堕乱离间日落经何国云归识故山凭谁扣㝠漠天道几时还宿半塘寺一襟清气足此夜岂人寰醉影松杉下吟身风露间秋县当殿月云宿近城山眀发骑鲸去飘然不可攀追奖毛惜惜髙邮军妓也理宗朝荣全据髙邮城叛召惜惜佐酒惜惜怒叱之曰汝本赵官家徤儿何敢反耶吾有死耳不能为反贼行酒荣全以刃裂其口立命脔之谁谓匪人贱犹怀事贼羞挺身持大义正语叱狂囚名在春逾艳骨香花不愁有灵知国事地下笑王侯辛已嵗立春作大辱痛于死含哀弔岁华呌云声草檄恋阙梦宣麻地走人形兽春开鬼靣花年年北去妇马上哭琵琶夏驾湖晩歩怀古岂独呉王事可怜人生回首总凄然空嗟落日犹如梦不记东风几换年寳驾迹消前古地菱歌声断晩凉船如今城郭都迁变茅屋荒頽草积烟送人之行在歌断阳闗奏暮笳东风吹客向京华三更舟度淞江月一路春连上苑花地逼星辰黄道近山环宫殿紫云斜兹游归计须宜早莫遣相思梦遶家飘零飘零书劒十年呉又见西风脱尽梧万顷秋生杯后兴数茎雪上镜中须晴天空濶浮云尽破屋荒凉俗梦无惟有固穷心不改左经右史足清娯醉乡谁居此域作生涯偏许刘伶毕卓家屋影空空天渺漭烛光闪闪地横斜春红輭玉頽衣树秋碧流波漾缬花接壤或通三岛路任他苦海事如麻万里和风眼底回陶陶乐土隔飞埃暖浮花思春初透红涨霞纹潮正来长驻童颜驱老去不教𤣥鬓受愁催举头阊阖手能摸更欲乘风过九垓二砺愁里髙歌梁父吟犹如金玉戞商音十年勾践亡吴计七日包胥哭楚心秋送新鸿哀破国昼行饥虎啮空林胸中有誓深于海肯使神州竟陆沈钧天梦冷紫宸春臣子衔哀社稷屯一缕血忱开白日两篇心誓哭苍旻渡江祖逖愿兴晋蹈海仲连羞帝秦囘首故都宫阙恨满山秋色正愁人弔扬州琼花扬州琼花天下惟一本后土夫人司之花之盛衰淮境丰歉系焉未南渡前经兵火此花亦死今遭大故丙子歳维扬䧟丁丑嵗此花又死孰谓草木无知乎南土新飞劫火灰琼仙恋国暗惊猜定应摄向天宫种不忍䧟于秦地开花死青春禽鸟哭城埋黒气鬼神哀一朝枯枿变髙树传得歌声沸似雷湖上漫赋藓厓苍润雨初干石罅飞泉喷雪寒啼断禽声山更静青松影下倚栏干絶句阊门城外水涵空雁影凄凉落照中一望秋风数千里不知何处是行宫草木恩深雨露余公卿环列汉庭居一朝投阁千年笑却是扬雄不读书小春花天地无情正北风飞鸿哀咽乱云中此时纵使开千树不及东皇一㸃红春日山塘游舫接荒城纵有笙歌耳不清深忆国家无事日人心和气是春声晓来怕上最髙楼春尽时光只似秋草木荒寒生意涩风腥雨腻一天愁刘麟瑞忠义总管田公燧凤守李公实天西战士竞衔枚乘㑹闗山路始开两蜀金汤随水逝三秦烽火照天来凤州文武浑无愧马岭英灵只自哀后夜魂归何处寓陇头萧索一枝梅天水知军时公当可西和总管陈公瑀天水西和两将强七书贮腹负刚肠鱼丽阵布刀如雪马革尸空骨似霜亷蔺昔存秦莫敌闗张今败蜀终亡轻财得士人犹惜长想英风慨智囊金州守臣和公彦威綂制杨公兴福貔貅曾是守饶风扞拓金房未易攻十八谷开通徼外五千兵劲入闗中贺兰不救雎阳败诸葛犹存越巂功当日更推杨统制马伤军没箭飞红同庆知府李公冲偕死节诸公诸公耿耿抱精忠炎运将灰日不东北戍躐陵羣盗衂西陲震荡列城空香凝燕寝家何在鼎沸鱼游计已穷玉石俱焚天亦泣千年谁为忆髙风援襄都统制张公贵忠勇堂堂贯斗牛英雄端不愧兠鍪鹿门云合张罗网龙尾坡翻化髑髅双庙有灵开正祀孤城无援屹中流由来死节男儿事却笑明年有客羞守襄都统制牛公富范公天顺元戎志喜𥪡降幡偏将能知大义存头触危楼轻烈熖脰经孤馆凛忠魂声沈刁斗摧城影尘掩干将渗血痕世远事殊遗老尽更无人解説襄樊沙洋堡禆将边公居谊兵威破竹列城惊谁信偏禆不肯迎两箭离弦声霹雳二雄交毙气峥嵘可怜侯服㣲臣在忍见人间大厦倾万木凋零风雪里空余铁树一花明丞相江公万里知府江公万顷名重天阍侍太㣲昔年南国秉枢机人归緑野身犹徤兵满红尘世已非止水亭前风淅淅鄱阳城外草依依棣华相映人间瑞节惠隆名世所稀宗室赵公崇源南风不竞惨悲声幙燕泥牛总是惊玉牒名香时巳逝金枝花悴本难荣身明六籍忠仍孝军满孤城死亦生后度推敲明月夜江村村外寄幽情端明招讨使汪公立信如此竒才正可怜曾陈大计为安边天存庙社施筹䇿地限籓篱老歳年独眼明明寻赵地丹心耿耿向淮堧江南寸土聨区脱恸哭髙沙赴九泉湖南安抚知潭州李公芾平楚楼头矢石惊焚香稽首别宸京尽殱妻子期全节宁死封疆不忍生烟燄张空頽赵壁旌旗倒影下湘城善刀人在同观化名与澄江一様清江东通判赵公淮妾某氏石头城昔号金汤岌岌孤墉战马场西日突围逃溧水南冠荷校説维扬血凝汉节夸男子身寄秦淮借女郎千载妾身贞更洁仰天哭向水云乡沙市监鎭司马公梦求荆水滔滔百尺浑何来浅缩漫潺湲木城聨㟁风轮吼沙碛屯云火炬燔效死小臣怀緑绶偷生天阃愧朱轓下官名姓君知否涑水先生七世孙参政髙公应松肠断呉山锦绣丛六更声絶海潮空千门鎻月移行在八骏乘风想㑹同扈跸孤臣慙主辱征鞍万里哭途穷两宫缓缓趋朝陛回首天南独死忠蜀帅张公珏玉垒云浮五十秋闗西虓将勇无俦三呉甑堕犹坚守八柱唇亡不耐愁泸水㨗收劳騕褭䕫门机伏失兠鍪吾君不负吾宁死遗恨谁怜快敌讐儒士王公士敏此行无复望生还畱取哀吟宇宙间报国有怀追蜀相遗民空自恋呉山明星箕尾英灵在斜日桑榆厯数悭寂寂圜扉终不悔忠魂莫恨左轮殷嗣秀王与檡瑞安守臣方洪派接天潢本近亲更生忠节古无伦千军守御求闽峤半岁勤王䕶宋民巷战血流生不辱劒飞魂逝死能神风流喜遇莆城友携手泉扄万古春枢宻张公世杰曾拥貔貅奏凯歌厓山云暝竟蹉跎地空九有栖荒服寨列千艘保海阿龙跃玺沈天若此鸟鸣矴絶事如何鲸波沃日炎光熄凛凛英魂尚枕戈江东制置使谢公枋得草履麻衣谩蔽形十年卖卜惯零丁愿从楚地师龚胜蹔向辽阳友管宁采石吟成期絶粒娥碑读罢弃余龄一门尽节均无愧千载西山疉疉青美人朱氏给事中宫已歴年䝉恩扈从赴幽燕贤王索好縁难合烈妇捐生节已全日晏寝门疑鎻钥宵长驿馆泣婵娟同来小婢犹堪诧一様清风两地传梁隆吉渊明携酒图渊明无心云才出便归岫东皋半顷秫所种不常有苦恨无酒钱闲却持盃手今朝有一壶携之访亲友惜无好事人能消几壶酒区区谋一醉岂望名不朽闲吟篱下菊自传门前栁试问刘寄奴还识此人不黄葵干坤有正气间色皆为臣名葩据中央红紫谁敢邻倾日不忘君卫足恐伤身㝠然无知识忠孝出本眞林林天地间戴履而为人明灵秀万物孰不尊君亲嗟嗟叔季后利欲泯天伦邈哉望帝国产此瑞世珍九夏不趋炎三月不争春髙秋风露冷孤标出清尘背时还独立揽芳泪沾巾久雨有感少年不学稼老大生理拙入山採黄精穷冬一尺雪虎狼正纵横原野有白骨伤心重伤心吾饥何足恤送李北山归建康人生无百年胡为在逺道游子归故乡王孙怨芳草有田归去来无田归亦好贫贱有饿死富贵履危机东海不可渔西山采无薇四方已一气我今将安归大茅峰杖藜絶顶穷追寻青山世路争岖碧云遮断天外眼春风吹老人间心大龙上天宝劒化小龙入海明珠沈无人更守黄帝鼎有客欲问秦皇金顚崖谁念受辛苦古洞未易潜幽深神光不破黒暗脑山鬼空学离骚吟我来俯仰一慨慷山川良昔人民今安得长扛撑日月华阳世界收层隂一声长啸下山去草木为我畱清音四禽言不如归去锦官宫殿迷烟树天津桥上一两声呌破中原无住处不如归去脱却布袴贫家能有几尺布织尽寒机无得裁可人不来亷叔度脱却布袴行不得也哥哥湖南湖北春水多九嶷山前呌虞舜奈此干坤无路何行不得也哥哥提葫芦年来酒贱频频沽衆人皆醉我亦醉哀哉谁问醒三闾提葫芦金陵废宫六代俄然又一唐青山坐閲几兴亡心知江左非王业口説中原是帝乡落日有时登北固春风吹梦过钱塘荆坟桧宅依然在畱与乌衣话短长凤皇台白髪久孤鹦鹉杯碧梧自老凤皇台管夷吾亦仅如许李谪仙今安在哉城郭是非秋雨外江山形胜暮潮来小畱只等中秋月且放青㝠万里开白鹭亭荻花芦叶老风烟独上秋城思渺然白鹭不知如许事赤乌又隔几何年六朝往蹟秦淮水一笛晩风江浦船我辈人今竟谁许只堪渔艇夕阳边赠嘉兴徐同年忆昔青龙在戊辰马蹄同踏杏园春归田令尹空书晋执㦸郎君尽羙新万事不醒中酒圣一贫无奈讼钱神相逄莫效穷途泣薇蕨山头要有人登鎭海楼闻角声聴彻哀吟独倚楼碧天无际思悠悠谁知尽是中原恨吹到东南第一州唐泾江南纪事吴山一髪暮云孤愁向湘累讯故都凤去只余韶乐在雁来还寄帛书无登坛有客陈孤注平陇何人复五铢歌彻黍离风雨恶南山深处呌乌乌闽亡徙东广逖泉已矣又菇莸半壁干坤只恁休频歳建杓移北斗何人持节救东瓯烟蜚樯橹风涛怒云鎻楼台日月愁南望羊城天欲暮可堪回首问神州广亡徙海箕冠如栉拥茅旌谁执骍毛㰱晋盟遵海而南闗气数渡江以北少功名火旗晻霭云藏阙水阵周遭雪压城一榻不容人鼾睡那知雾岛是神京厓山亡万里舆图入朔方揺揺孤注海之阳石尤风恶云藏轸天驷星沈月掩房岛上有人悲义士水滨无处问君王羲和指着乌飞路去去虞渊暮色苍读史怀友羞登广武议英雄匣却吴钩弢却弓幕下清谈王太尉门前白马褚司空一编衮斧风尘表千古纲常天壤中説与华隂扪虱老何曽正统在江东宋元诗㑹卷五十四宋元诗会卷五十五钦定四库全书宋元诗㑹卷五十五兵部主事陈焯编韩信同碁盘仙迹唐山絶顶碁盘石戏局流传名自昔殷勤细问白发翁云是仙人曾对奕苔封石磴不敢移竹引清风时拂拭箇中黒白子不畱想是仙童为收拾又不闻採樵之人王子质邂逅仙人执手谈赢输未决藏机宻贪看柯烂不知时少憇山中方七日谁识囊中日月长归来尘世无相识岳王墓妖星堕地芒角赤龙劒悲吼风萧瑟中原王气挽不回将军一死为毛掷秦家小儿眞戏剧播弄造化揺枢极指讐为亲忠且逆只手上遮天眼碧九重茫茫隔天日无由下烛臣愚直臣愚万死不足惜国耻未湔犹愤激古坟埋冤血空沥风雨年年土花蚀我恐精忠埋不得白日英魂土中泣请将衰骨断苔痕献作吾皇补天石彭秋宇秋兴沙尘破褐客秋风落落亲朋半老翁野旷有时闻啸虎天寛无处寄征鸿四方玉帛燕山北万里帆樯海水东囘首昇平歌舞地芳花石础树隂中乙亥纪闻羽书朝暮涨氛埃天诏勤王起草莱塞上风髙鹰飏去江头雾暗马飞来诸贤忠爱谋安出四将英灵唤不回漠漠云天秋万里飞鸣无数雁鸿哀西风卷地送凄凉目断归帆落日黄雁过江天云漠漠龙游沧海水茫茫故人入梦三更月近事惊心两鬓霜试把浊醪浇磊磈樽中犹带蘂兰香世事茫茫世事等浮萍愁绪方浓醉又醒日月双飞天不老干戈百战地常腥此时弓马多秦戍何日箾韶备鲁庭宇宙西风愁下尽谁家门巷草青青林景熙南山有孤树南山有孤树寒乌夜遶之惊秋啼𦕈𦕈风挠无宁枝託身未得所振羽将逝兹髙翔犯霜露卑飞触茅茨干坤岂不容顾影空自疑徘徊向残月欲堕已复支故衣箧中出故衣络纬声四壁昔年慈母线一一手所历眷眷游子心恻恻虗堂夕逝水不返流孤云杳无迹空令揽衣人一线泪一滴衣敝耐有时母恩无穷期终怜寸草心何以报春晖朝寒纵砭骨念此不忍披且复返所藏永寄霜露思九日㑹连云楼分得落字冉冉海雾深荒荒山日薄登髙集华裾纵目天宇廓落叶悲徂年寒英照深酌心醉乃文字意行非涧壑缅怀斜川游此道久寂寞胡为吹㡌人白首恋宾幕穷途谬行藏异代县美恶我爱漉酒巾西风不能落访二陆故居风流怀二陆才名动三呉斯人不可作千载空烟芜当时骋俊笔万象争先驱有如明月璧美价倾鸿都世运有翻覆韫匵眞良图惜哉去就乖毁此千金躯人生皆有死百年同须臾独遗文字芳乃与天壤俱凄凄崑山寒冉冉谷水枯白鹤久已寂黄犬谁复唿荒祠挂残阳扁舟入菰蒲采莼荐秋风庶以明区区纳凉过林氏居出郭已虗旷入门转萧森筠楼无六月聊以解我襟红日不到地白云时满林坐久石根冷酒醒荷气深飘飘黄冠客临流鼔瑶琴一鼓洗我耳再鼓空我心山髙水复迥彷彿蓬莱音兴尽拂衣去城笳吹夕隂晓意僧钟觉曙鸟纷飞弄林光宿雨渐停霤人起开秋房南山忽入几相对各老苍流泉送日月危石支兴亡问山山无言啼猿起前冈妾薄命盈盈梁家姝奕奕晋朝使解珠不论赀得备巾栉侍一笑金谷春列屋俱歛避岂知锦步温已复为愁地念主惠妾深縁妾为主累楼头风雨深残花抱春坠酬谢皋羽见寄入山採芝薇豺虎据我丘入海寻蓬莱鲸鲵掀我舟美人渺天末瑶音寄青羽自言招客星寒川钓烟雨行行古台上仰天哭所思余哀散林木此意谁能知过风门岭客来自风门飕飕撼两袖溪迥衆峰新畈絶一岭又行行春日㣲怪禽啼白昼流年感花稀古道表松秀聊此寄小酌余酣掬山澑新丰道中长飈卷炎埃澄空出秋素迢迢铁瓮城囘首隔苍雾酒帘飏荒市笳鼓发深戍倚篷问舟人云是新丰路篱落鸡欲栖野水牛半渡不见抱琴人斜阳在髙树商妇吟良人沧海上孤帆渺何之十年音信隔安否不得知长忆相送处缺月随我归月缺有圆夜人去无囘期回期倘终有白首宁怨迟寒蛩苦相弔青灯鉴孤帏妾身不出帏妾梦万里驰寄周计院海桑变纷纷秀色见孤屿山林华髪尊党遂深衣古独余钧天梦翛然在巖户翳翳桂魄灰沈沈槐梦雨江涛岂不深脩鳞挂网罟不知义井船秋风系何许杂咏酬汪镇卿百感凑孤夜江楼起唿月秋虫声转悲念此衆芳歇人生非金石青鬓忽已雪踰淮橘心移出山泉性汨猗兰抱孤芳不受宿莽没权臣坐偃月弃官如飘蓬及兹顚沛秋翻然挺孤忠一死未得所网罗挂秋鸿渡淮已不食蜕藁夷齐风何人续迁史表为节义雄石翁妪束艾楚俗愚铸金秦民怖何年斵云根偶立此翁妪千春衣莓苔偕老食风露世人轻结发覆水或旦暮乃习无情縁永与天壤固父老向我言曾是梁朝墓衣冠化黄土古丘亦成路当年殉金棺兹物独如故閲世如过客兴亡了不悟时借牛砺角敲火戏童䜿宴德初书楼楼髙不二寻已作百尺想中有湖海豪开襟纳万象颇延素心人谈笑落清响邻花吹午香檐竹荐秋爽于中了行藏此外断俯仰西楼富熏天歌钟乐华敞荒凉风雨余山䕫自来往寄四明陈楙阳髙人谢世氛诛茅在絶壁十年不下山旧路掩深棘出门复踟蹰触歩有崩石下临千仞渊毒鳞正纷籍腥风鼓洪涛石齿鸣咋咋失势倘一落万绠那可及不如息我躯猨鹤与朝夕春感栁花滚雪春㝠㝠溪风一夜吹爲萍萍随风去渺流水人生无根亦如此故山入梦草芊芊半窗疎雨寒食天晓来白发稀可数多少朱颜化黄土髙原冉冉青烟斜麦饭洒松能几家子规呌残金粟暮茧纸兰亭已飞去赠泰霞眞士时祈雨有验火旂焰焰烧坤垠蒺藜满道风扬尘藁苖无花不作谷老农扶杖田头哭哭声不爲塡沟渠室罄何以供官输檄龙呗佛寂不应蜴那能擅权柄泰霞真士鞭风霆緑章叩天天亦惊𤣥云沛雨起肤寸㸃㸃都是盘中饭须臾收歛归无声翩然驾虬出山城我闻调元功自古亢爲常旸伏常雨庙堂有道司牧良坐看玉烛开金穰淮南捕蝗蝗更在饥蛟啮人陆成海肥羊日日供大官论功乃使专黄冠眞士寸田无水旱天机子夜交离坎饯盛景则敎授空明仙人朝帝所跨鹤凌虗堕霜羽洞中石髓流不亁圣泉写入君肺腑潘江陆海一目尽自提脩绠汲千古碧芹水冷涵夜灯丹凤山空鸣晓鼓有时白战风骚场小巫见之缩双股饭虽不足仁义腴墙隂老荠羮味苦丈夫出处各有道天地纲常要撑拄俗吏惟知骋刀笔腐儒亦或拘训诂云雾窗寒森宝书广文袖有修月斧离亭酒短秋帆开鴈荡峰前桂花雨题陆放翁诗卷后天寳诗人诗有史杜鹃再拜泪如水龟堂一老旗鼓雄劲气往往摩其垒轻裘骏马成都花氷瓯雪椀建溪茶承平麾节半海㝢归来镜曲盟鸥沙诗墨淋漓不负酒但恨未饮月氐首牀头孤劒空有声坐看中原落人手青山一发愁蒙蒙干戈已满天南东来孙却见九州同家祭如何告乃翁冬青花冬青花花时一日肠九折隔江风雨清影空五月深山䕶㣲雪石根云气龙所藏寻常蝼蚁不敢穴移来此种非人间曾识万年觞底月蜀魂飞遶百鸟臣夜半一声山竹裂附唐珏诗冬青花不堪折南风吹凉积香雪遥遥擎盖万年枝上有凤巢下龙穴君不见犬之年羊之月霹雳一声天地裂又一首马箠问髐形南靣欲起语野麏尚屯束何物敢盗取余花拾飘荡白日哀后土六合忽怪事蜕龙挂茅宇老天鉴区区千载䕶风雨送葛居士住栖碧庵越山巉巉越台孤井中双鲤曽走吴满坡丛竹遗旧箭回首霸业空烟芜诗人访古凌絶壁危楼竟欲老深碧声揺孤枕海涛壮影伴瘦笻山月白了然道者亦离尘一龛松下分秋云秖今虎豹满平陆鍊骨谁与笺青旻琴心劒气两寂寞醉墨淋漓风雨落九十九峰归梦寒玉笙泠泠跨飞鹤荷珠霞衣葱珮来珊珊水晶之宫緑玉盘谁与冯夷作戏剧贝阙驱入神瓢翻又疑罢织鲛人泣碧洼融作水银汁圆或为璧方为珪寒光滉漾不可拾古来欹器戒覆倾眞宰之柄常恶盈季伦买笑轻百斛金谷转首迷榛荆纷纷鱼目争贵惜道眼独县诸幻息须臾海霁山日髙緑云万柄净如拭郑宗仁会宿山中挑灯怀旧梦移席近春泉共话忽深夜相看非少年斗垂天末树燐出雨余田亦有茅檐下饭牛人未眠道中程入江乡宿新炊饭带沙乱山愁外笛孤驿梦中家野水平菰叶春风足栋花西来三两客闲説旧京华宿台州城外荒驿丹丘路秋髙酒易醒霜增孤月白江截乱峰青旅鴈如曽识哀猿不可聴到家追此夕三十五邮亭郑氏西庄不踏红尘道结庐依水乡逺峰开宿雨高树表初阳犊卧野门寂鴈飞秋稻香午桥花竹地囘首已凄凉溪竹风髙余暑尽独策兴悠然野色延幽步秋声入暮年日斜禽影乱水落树根县回首故人逺城笳吹夕烟仙坛寺西林古坛仙鹤杳野鹿自成羣松气浮清晓经声出白云石穿僧屋过水到寺门分人世无穷事山中了不闻寄郑宗人城南怀旧别谷口寄春耕野鹤巢云老林僧管瀑清养花疏石髓炼药伏山精见説孤灯雨年来着易成葛岭不读霍光传炫然桃李门湖山变朝市烽火满干坤胆落氷天骑魂飞瘴雨村春花吹秀麦误国竟何言京口月夕书怀山风吹酒醒秋入夜灯凉万事已华髪百年多异乡逺城江气白髙树月痕苍忽忆凭楼处淮天鴈呌霜宿七里滩寥落空江上买鱼开酒尊乱山含雪意孤艇寄枫根滩近不成梦鸿飞欲断魂偶唿黄㡌语一犬吠前村鹿城晩眺古城仙鹿逺百感赴斜曛海气千年聚山形九斗分神鸦饥啄藓宰木蠧藏云何处鸣钲发春屯又易军初夏春归不知处㵎户日初长旧箧题诗扇疎帘读易香田蛙占水旱海燕语兴亡复恐闲愁起聴泉过石梁过陶岭有钱王井又三里有钱王石菴沙井泉初试石菴苔已荒不知更宋代犹自説钱王古塜木根怪春山云气香诗成无纸笔驻马语残阳客意独夜愁如此殊乡老奈何故人经乱少归梦入秋多衣敝邻碪动书沈海鴈过灯前空拂劒酒薄不成歌潘山长入括为官转多事行役到寒氊落日邻州树西风逆水船饭牛怀白石访鹤入青田我欲看行卷仙峰雪瀑边答陈景贤一劒挂寒壁艰危气不衰鬓痕朝镜觉书味夜灯知梦断潮生枕愁新鴈入诗思君心欲折又负菊花期薛得之之江东寄熊西玉诸公乍逄还又别龙竹葛陂隂野水流春逺江云入暮深新知满湖海遗老在山林邂逅如相问凭君道素心古松独占寛闲地不知揺落天山林犹古色风雪自穷年龟伏灵根夀禽巢絶顶仙秦封非所屑几见海成田崑巖神斧何年凿南山片石盘玉藏仙笥古翠落县门寒老木天边瘦归云雨外残市尘吹不到朝夕静相看桐角田家无律吕声寄始华桐碧卷春风老清吹野水空客心寒食后牛背夕阳中不惹林花恨年年送落红寳林寺图上追三笑诗中寄七哀孤楼非絶物多难亦成才岁俭米生竹春寒衣上苔不知辽海客化鹤几时回神仙寺访僧独客无清伴髙僧住别村空山卓钖影断石系舟痕风细松生籁沙虗竹迸根小亭闲坐久落日啸孤猿赵奥别业已无湖海梦渐老足闲情野杖日寻壑家书时到城开池纳天影种竹引秋声亦爱箪瓢乐年来世味轻夜意澹然无一事至乐在书牀老石栖云定疎松过雨香砧清秋巷迥灯白夜堂凉此意无人㑹重城醉梦乡天台隐者俗驾不曾到瘦笻时复携肺肝清涧饮鬓发老巖栖野巷犹鸡犬春城自鼓鼙未应人世外别有武陵溪新昌道上江湖犹是客嵗月已成翁僊路重云外人家落木中山痕经烧黑土脉入泉红又得春风信孤花照驿东越中送徐君寅归闽此地同爲客当秋独送君斜阳畱薄醉逺道惜轻分老泪遗陵木乡山出海云天南有囘雁音信倘相闻故宫惊风吹雨过歴历古槐踪王气销南渡僧坊聚北宗烟深凝碧树草没景阳钟愁见花甎月荒秋咽乱蛩辟雍冠带百年梦昔游今重嗟璧池春饮马槐市暝藏鸦堂鼓晨昏寂廊碑风雨斜石经虽不火嵗岁长苔花孤山回首咸平梦清风自满湖干坤一士隐身世此山孤鹤去空秋影梅开向旧株耳孙今白髪持酒酹寒芜舟次呉门怀古心犹壮临流影自孤湖烟迷檇李城水出姑苏草暗春惊鹿菰香秋试鲈青楼旧时月无复聴呉歈钓台曾来天上宿梦不离寒矶宇宙双台迥烟波一客归姓増江郡重墓隔越山㣲千古登临意凄凉带夕晖过北鴈荡山下驿路入芙蓉秋髙见早鸿荡云飞作雨海日射成虹一水通龙穴诸峰尽佛宫如何灵运屐不到此山中禹庙万国曾朝㑹羣山尚郁盘严祠镇𤣥璧故代守黄冠芝入云根古梁归雨气寒年年送春事来拂藓碑看荷钱盈盈新疉碧难借栁条穿铸景菰蒲外买隣鸥鹭边炎官初掌柄水国不书年渐长熏风价折筩供酒船访武伯山居照书双眼碧天欲寿斯文白髪前朝士青山半屋云迟花春后见逺瀑夜深闻回首重华梦荒田自鹿麕渔笛楚竹声何逺苍茫想钓舟横当半篷月吹破一江秋落叶纷前浦惊鸿过别洲曲终枕蓑卧无梦到凉州雪夜开帘残酒醒雪意尚垂垂夜色沈奎久春容变栁迟寒塘鸥自散荒岁雀同饥便欲诛茅隐何山有紫芝山中早行短策穿幽径山樵半掩扉月斜林影薄石尽水声微一犬隔篱吠孤僧何处归相逄松下立风露满秋衣溪亭清秋有余思日暮向溪亭髙树月初白微风酒半醒独行穿落叶闲坐数流萤何处渔歌起孤灯隔逺汀独夜客鬓双蓬老拾遗一灯明㓕酒醒时百年回首忽成梦万窍有声皆是诗残夜月枝乌未稳故乡水草鴈多饥裌衣初试新霜冷欲折黄花寄所思答周以农一灯细语煮茶香云影霏霏满石牀万里梦魂形独在十年诗力鬓俱苍山空络纬悲秋雨水落蒹葭足夜霜未㑹漆园观物意酒阑犹发次公狂归白石故庐四邻井灶出荒墟独鹤归来认旧庐一迳苍苔供瘦䇿半簪华髪伴残书斜阳巷陌语初燕新水池塘生细鱼小立春风怜寂寞忽吹花片入襟裾春暮干坤万事上眉端寂歴东风独倚栏白髪余春能几醉緑隂细雨不多寒香飘苔迳花谁惜影落沙泉鹤自看碧眼野僧知我意素琴携就竹西弹酬潘景玉唤起离愁落木声抱饥犹自向书耕江湖有梦追前事天地无根笑此生岁晏断鸿羇客影夜深残火故人情幸来相就分岑寂闲对梅花酌翠觥读史双眸夜炯然一声江鴈落灯前马非汗血材终下木或青黄性不全风月未容诗入务干坤应许酒为年寒城日出无穷事老耳山中独聴泉答柴主簿闲采秋荷自制衣相逄旧雨语依依学穷蝌蚪心空老梦跨蟾蜍肉不飞㡬唤江帆和鴈渡长歌巖户见云归何须化鹤千年后城郭人民半已非答郑即翁初阳䝉雾出林迟贫病虽兼气不衰老爱归田追靖节狂思入海访安期春风门巷杨花后旧国山河杜宇时一种闲愁无着处酒醒重读寄来诗云间怀古熏风短櫂水粼粼老鹤疎林寂不闻内史祠荒残碣雨黄门书冷半堆云猎场斜日分桑坞驰道深秋走鹿羣寥落一觞谁弔古渔乡烟景客平分过呉门感前游回首前游梦未忘江云漠漠树苍苍客心空老莺花月诗貌不肥鱼稻乡白虎气销遗瘦石綵虹影冷卧斜阳当时已叹来麋鹿后二千年更断肠元日得家书爆竹声残事事新独怜临镜尚儒巾寒窗琴册灯花晓衰鬓江湖栢酒春道在老天扶客健书来稚子识家贫旧山亦有闲风月归与渔樵作主人次翁秀峰花柳湖西别此翁十年鬓雪忽重逢唐陵愁问永和帖楚水梦闻长乐钟黄嬭秋灯余旧癖素侯野服拜新封世情云雨何时了千古青青太玉峰寄七星人十年疎鬓为谁斑天借儒冠日月闲欹枕寒生双瀑涧开门春满七星山鹤归尚觉辽城是鹃老空闻蜀道难欲觅九还凭寄语青牛何日度函闗和王徳游夜感小池荷净雨初晴世念消磨未到僧衣带长江空北固觚稜旧月隔西兴一春空负花前酒独夜相知竹下灯自笑老来甘鹢退少年云路健追鹏酬合沙徐君寅归鹤悠悠渡海迟闲来野寺看僧棊乡心荔子熏风国客路槐花细雨时天地一身愁自语江湖诸老淡相知乌丝醉后淋漓墨片月涓涓照砚池立秋日作苦热如焚想雪山清商一夕破愁颜炎光断雨残虹外凉意平芜逺树间忙踏槐花犹入梦老催蒲扇共投闲城头遥望累累塜辽海荒寒鹤未还王监簿南墅新楼落成玉珮珊珊不可招眼空尘界等秋毫山林贞白三层迥湖海元龙百尺髙自笑行藏关气数肯将歌舞换风骚卷帘最爱南山近坐听松声起碧涛访僧邻菴次韵拂石题诗满袖岚寻僧又过竹溪南干坤浩荡酒乡寄山水苍寒琴意参老燕未归同是客孤云无住孰为菴寂寥午夜松风响疑是神仙接麈谈新晴偶出琴牀茶鼎淡相依偶爲寻僧出竹扉风动松枝山鹊语雪消菜甲野虫飞看花春入桄榔杖聴瀑寒生薜荔衣古寺无人云漠漠溪行唤得小船归云门即事最爱林中过客稀坐分片石淡忘归僧闲时与云来往鹤老不知城是非潇洒山光秋入画清寒花气晓侵衣一溪截断红尘影西有任公旧钓矶寄林编修大雅凋零尚此翁醉乡一笑寄无功衣冠洛社浮云散弓剑桥山落照空东鲁有书藏古壁西湖无树挽春风巾车莫过青华北城角吹笳送暮鸿喜刘邦瑞迁居采芹坊并乡聚散笑悤悤歳月无情忽两翁灯火城南聴夜雨桑麻社曲忆春风百花新意皆归燕万里离愁独寄鸿重约扁舟寻禹穴夕阳疎树乱云东读秦纪瑯琊台上晩云平虎视耽耽隘八纮万里不知人半死三山空觉草长生兆来鬼璧沙丘近威动神鞭海石惊书外有书焚不尽一编纪上汉功名项羽里英雄葢世竟何为故里凄凉越水涯百二势倾争逐鹿八千兵散独乘骓计疎白璧孤臣去泪落乌江后骑追遗庙荒林人酹酒至今春草舞虞姬陪王监簿宴广寒游次韵银桥疑驾海天长丹粟离离照翠觞影浸山河琼殿冷舞深风露羽衣香亦知广莫元无野却笑温柔别有乡手折一枝惊昨梦素娥怜老授𤣥霜渔舎观梅冷云漠漠䕶篱隂潇洒苔枝出竹林影落寒矶和雪钓香浮老瓦带春斟几凭水驿传芳信秖许沙鸥识素心回首西湖千树逺扁舟寂寞梦中寻虎丘寺突兀僧房倚翠微金精幻虎霸图非琼田万顷山如涌铁壁千寻涧自飞堂在经声通老石楼开塔影落秋衣千年幽独嗟谁氏断刻苔深带夕晖鹤林寺流水苍松石迳斜瓮城城外梵王家仙林不返云巢鹤僧钵曾移海国花剥落苔碑秋卧草荒凉竹院午敲茶当时一掷干坤手曾向山忩倚暮霞焦山寺山裹中流水作林宝莲鳌背翠沈沈半空但觉烟岚合三靣不知风浪深仙井浴丹开晓日海门浮玉澹秋隂洞深瑶草无人采瘗鹤残碑浸碧浔寄葛秋巖吴地繁华半劫灰故山秋逺梦频回琵琶亭老春风櫂桑落洲寒夜雨杯嵗月悠悠人几换闗河渺渺雁空来酒酣欲寄登临眼黄叶斜阳满废台用韵寄陈振先同舎心事凄凉寄雁声石田苔满未妨耕西风戍角催年换残夜江楼见日生煮茗敲氷贫有味看花隔雾老无情湖山犹忆笙歌底笑领春香绿满觥赠天目呉君实诗兴翩翩度雪溪巖云半䕶旧畱题梦回残月苍梧晓家在春风秀麦西萱草堂深衣屡寄桃花观冷酒重携故山石镜无人问空与寒猿照影啼东山渡次胡汲古韵客来持酒洒烟霏空想髙风意欲飞老洞藏云安石卧孤舟载雪子猷归一川白鸟自来去千古青山无是非欲上危亭愁逺眺废陵残树隔斜晖家则堂先生生还濒死孤臣雪满顚氷氊啮尽偶生全衣冠万里风尘老名节千年日月县清唳秋荒辽海鹤古魂春老蜀山鹃归来亲旧惊相问禾黍离离夕照边题陆大参秀夫广陵牡丹诗卷后南海英魂呌不醒旧题重展墨香凝当时京洛花无主犹有春风寄广陵归自越避㓂海滨寒食不得祭扫持酒无因洒墓松禽声花色惨东风去年此日身为客及到家山又客中山忩新煳有故朝封事藁閲之有感偶伴孤云宿岭东四山欲雪地炉红何人一纸防秋疏却与山窗障北风苏小小墓歌扇风流忆旧家一丘落月几啼鸦芳魂不肯为黄土犹幻燕支半树花梦中作四首珠亡忽震蛟龙睡轩敝宁忘犬马情亲拾寒琼出幽草四山风雨鬼神惊一坏自筑珠丘土双匣犹传竺国经独有春风知此意年年杜宇泣冬青昭陵玉匣走天涯金粟堆前几暮鸦水到兰亭转呜咽不知眞帖落谁家珠凫玉鴈又成埃斑竹临江首重回犹忆年时寒食祭天家一骑捧香来葛仙翁石牀钧天梦破珊瑚枕巖壑春供翡翠屏一卷黄庭云半席宵深读与岭猿聴馆娃宫苎罗山女入宫新四壁黄金一笑春步辇醉归香迳月隔江还有卧薪人闻蝉翼绡㣲动自宫商几曵残声送夕阳唤得槐柯芳梦觉熏风一曲换西凉近交纸薄云翻手旧梦冠空雪满顚却忆画船曾聴处夕阳髙栁断桥边梦回梦回荒馆月笼秋何处碪声唤客愁深夜无风莲叶响水寒更有未眠鸥牟巘九日和陶翁媪两白发萧然老江干大儿荆溪游折腰岂为官诸儿走异县亦各营一餐别多㑹靣少端复坐饥寒诸幼且眼前笑语开我颜勿问贤与愚怀抱俱相闗送娄伯髙游吴桃花水暖清明前长隄栁色青如烟男儿年少重意气春风买醉吴江船西湖三月春更好笙歌锦绣神仙岛紫燕楼深翠黛闲碧罗天凈杨花老兴亡往事置勿论千金不惜酬歌樽酒酣莫作后庭曲游人思断江南魂去去知君访陈迹吴水吴山青歴歴花残钿碎馆娃空春草年年为谁碧君行正乐我为愁白髪送君思旧游平生漫浪无似我努力功名湏黑头和赵君实宣慰平生知我一季及别后牢闗白版扉偶有客来孤鹤起也无人觉小舟归从教俗子频相恼只恐仙禽未肯飞莫怪近来书问絶醉眠林下两忘机方逄辰送潘翠谷无屋住僧庐无菜挑野草野草风味长僧庐人迹少剥剥谁扣扄访予事幽讨钱塘有骚翁自号翠谷老匹马游南墙要伴松竹好遐思到山人迂寻出诗藁诗无愁苦吟扫退郊与岛胸次鲍明逺笔下王逸少我观隂与阳禅代何时了不能为鲁连尚可作商皓长歌黍离篇酹酒问旻昊猩猩歌猎者围猩猩疑其以衆抗诱曰不取小惟取大与壮衆猩自相仇推挤送其长以次索二三不复推已往四五至于十无一得释放衆猩怒相目各悔受人诳及早同一心未必躯尽䘮吁嗟兽不灵相仇无足嗔胡为豪杰羣不能自相亲秦人吞六国诸侯各附秦併力取其一冀不及他人智者欲合从徒自腐舌脣安得先震邻然后于其身彼先噬其一其次祸亦均早知秦用术六国同一心题卢文峰十二知丞文集骊珠一颗千仞渊渔翁探得遭骊眠一朝吹堕千万颗恐是蛟骊卧半天骈花俪叶妙天下文赋直追古班马手抉河汉裂锦章写在诗歌轧骚雅大篇赤手捕长蛇不须控勒骑生騧短篇任意起忽伏苍江浩浩涛中差文章妙手压塲屋到底亡羊还得鹿庐陵方买载月舟清谈又展朝天轴军将打门书一封唿起醉梦为醒松只怕至寳不肯畱山中雷霆风雨取去还蛟龙田父吟清溪渺如斗大邑万山壁立土硗瘠百分地无一分田九十九分如剑嵴一畆之地髙复低节节级级如横梯畈心一畦可一畆边旁一畆分数畦大家有田仅百畆三二十畆十八九父母夫妻子妇孙一奴一婢成九口一口日噉米二升茗鹾醯酱菜与新共来日费二三斗尚有输官七八分小民有田不满十䥥方放手有菜色曹胥乡首冬夏临催科差役星火急年年上熟犹皱眉一年不熟家家饥山中风土多食糜两儿只肯育一儿只縁人穷怕饿死可悲可弔又如此有司犹曰汝富民手执鞭敲目怒视今年淫雨天作难汹涌澎湃四五番浮尸蔽屋环江下迸山裂地如鲸奔半山都成水泽国平地皆作龙蛇窟水头晚退早复来屋角朝出夕又没岿然令丞簿尉衙下视四境无人家水平归家无屋住有屋住者无生涯农氏抛家认畆陇担砂翻石肩皆肿百千一畆判晚秧一丘分作两丘种都来一畆无百千买秧已费半百钱眼前挿种已剜肉向后丰歉犹在天晚田再种未可保早田无秧为出草皂衣旦暮来搥门今年苖税催须早打快织机趂头纲作急籴米输苖仓更有一言牢记取断不许人言灾荒题吴氏梅堂闻君家在雪边住靠尽栏干索尽诗只怕梅花应冷笑清香元不要人知宋元诗㑹卷五十五宋元诗会卷五十六钦定四库全书宋元诗㑹卷五十六兵部主事陈焯编谷音集王浍河之坊矣河之坊矣截截其平岂曰不力言持其盈国慨覆矣视尔梦梦云胡昊天不终惠我生云胡昊天疾威堂堂辗转翫日四国卒荒偃仰在位不知匪臧不顾其行有粟有粟亦集于缶则不敢饘抑餬余口谇曰哲矣孰秉其咎知我懮懮不知我疚陟彼南山石其扁矣戒尔勿伤足其趼矣㖧㖧颜之腼矣倚余何言涕之泫矣民之种种具曰赘疣弗于尔躬曷云能瘳朂哉夫子保尔有位慎尔为犹感遇迅景走北陆髙木交朔风衆情悦妖冶岂云惠其终万事无不有流转大化中古来论成败咄咄鱼为龙牛车窜下国势异情则同蒲姚本狙击桓桓汤武功彼美二三子一笑清酤空两虎鬭中野利乃归衡虞血肉相蹂躏鼓吹行通衢独倚刚膂力箕踞倾百壶未必非祸福凡百持尔躯吾闻畏虎罴吹竹不枝梧光风荡繁囿丹緑缀柔柯游子去万里空闺歛翠蛾行云落江水酒尽不成歌鸡飞与狗走妾命独奈何藁梧䝉绂冕峥嵘化侯王饵先百牢兰烟浮玉房儿女何所见拜跪色甚庄四海正聋瞽威灵尔翕张哀哉杞梓材弃捐官道傍赠叚十相识风尘下斯文伯仲间骑驴逄圣日扪虱对秋山忠信偏成拙支离最得闲秦川贵公子早计失荆蛮程自修独坐终南在吾目秋色逺接应谁招天外翠来作忩中靓娟娟初画眉盈盈独临镜云去物象空月出心源莹我欲往从之有客夸㨗径洗耳复洗耳松风入清聴岁云暮矣岁云暮矣百工休独持千古供素游丈夫磊落如天日促促胡为升斗谋望尘下拜乃东市山中茹芝可白头呜唿此道弃如土眼中歴歴圣贤蠧乡里小儿纥那歌前辈先生八风舞欲挽东流无万牛抱膝长吟聴更雨痛哭日射石虬鳞甲开草色又换青春囘精灵聚散岂拘束山鬼呌唿松栢哀当时沸天箫鼓动今日悲风陵上来悤悤今古诚传舎人生有情泪如把干坤误落腐儒手但遣空言当汗马西晋风流絶可愁怅望千秋共潇洒王勐墓男儿有才须有识死葬荒陲眞可惜君不见渴虎不饮盗泉水始吾虞君今已矣归龙门来往空书札行藏但布衣直为知已用可惜转头非岁月百忧集江山一笑归祢生狂到死君子要知几出城束带供人事扶藜强病身诛求非上意盗贼本良民湿翠山藏雨轻黄栁带春小儿随白首行坐各沾巾送元吉归河东独怜风格困尘埃敢料天涯共酒杯花鸟偏于前辈好江山更有后人哀颜回盗跖终归命诸葛曹丕岂论才正自别离愁未透更教栁色带青来冉琇遄台游目遄台上烟色秋暧曃当时驻文舆君臣良宴㑹歌钟正喧喧华缨接飞葢行乐递未央已见颜色改爽鸠焉可知齐景尚何在世运如日月朝夕还相代秦吉了有鸟秦吉了鸣声一何悲自言承主恩十载供提携雕笼闲羽翼系之双华丝一朝不终惠零落投荒陲自伤去中土岂不怀南枝诚堪利主家生死不敢辞努力万里风寄此长相思蓬莱阁倚阑吟不就看剑老相催鸟逐孤云没帆从别国囘鲁连惟有死王粲不胜哀为问依依栁秋声何处来海州波涛起天末舟檝满城隅管晏非王佐田韩有霸图何门堪趿履吾道欲乘桴倚杖春风近含愁向绿芜宿京口推篷在京口山色对秋眠搔首半帆落怀人孤月县形骸成独往风物媿流年随处逃名姓乌啼又发船独立独立春将晩周游道正穷江山千古后形影百年中士论元无的人生各有终临危负知已泪落海云东元吉自葫萝河至居庸闗男儿不成名命也负羁绁投袂出门去浩荡破边色飞沙白盪胸落叶黄没膝㣲阳割层暝山骨𦂳格格抉眼已峥嵘置身何突兀徤鵰势欲落老马志亦屈气岸勇枝梧脉络大包括物候秋冬交土风中外隔怀归畏简书欲往投鬼蜮无言答酸楚有血洒寥閴古来䘮乱中天地坐跼蹐形骸尽则已烈士裹马革上党怒山出老拳寒色顽赑屃城根挿沙水斗絶虎相视忆昔宣武兵最强合围歩骤如搤吭那知一叱立破散谁道亚子口尚黄呜唿皇天肯悔祸岂有盗贼称天王要畱千古论曲直故垒依稀榆叶赤陪翟三游平州东城老境逄春色平州聚徳星不堪歌勅勒并欲案丁零雪泥残年白山呈太古青殊方更分手暮角若为聴早发博州落落空城在萧萧独客归古今殊未了心迹毎相违魏国山河美唐家节度非偷生惭宿鸟霜月上征衣夜坐森森夜气落寒櫩闲把离骚酒正酣忽忆梅花不成语梦中风雪在江南孟鲠徐州徐州压城霜木赭可能回首风尘下当年缟素从西来仰天伏地声呜哑君臣大义日月白牧马鸣条此其亚帝王气象佳葱葱举止却类田舎翁美人琼玉是粪土四海正在水火中如龙如虎尚蹉跌况乃竖子贪天功勐虎勐虎被束缚皮肉不相保人生到错迕天地亦草草古来割据何代无可怜百万殉匹夫渔阳突骑如风火青州城门铁作枢丈夫好在识时务座上赤龙公莫舞沙海荒荒魂不归莫説青州泪如雨南京惜愔坊陌傍深春活活溪流雨过痕花鸟几时充贡赋牛羊今日上丘原犹传栁七工词翰不见朱三有子孙我亦前生梁楚士独持心事过夷门折花怨悤悤杯酒又天涯晴日墙东呌卖花可惜同生不同死却随春色去谁家安如山曹将军将军精悍姿齿齿碎铁石在昔童稚中但闻饱经术纵横骋柔翰丹雘间金碧有司塞明诏敝邑屈词伯芹香春水生冠玉侍重席脱略章句陋搜抉穷理窟未及文化成其如王土窄丈夫报主愿岂必䝉清秩苍皇请去位满靣秋栗烈紏合熊虎羣旌斾扬广陌正当摩厉间一鼓㧞勍敌屯兵沔水源千里斧截截浩荡排烟旻西极安嵲屼奈何国无人腐儒秉旄钺赏予入私门金汤授盗贼公时奋臂争反遭献玉刖三军视马首恸哭下天壁功成坐龃龉愤怒须揷㦸中宵㧞剑起肃肃整劲翮吐气风云生搴旗䧟坚列贯穿死生地蹀血天地黒势虽衆寡县形未雌雄决路穷断首尾衆尽乃手格岂知龙虎逝黯淡山川色百万尚震惊呜唿死诸葛长城但自坏千古痛稠结肉食无逺谋野史有直笔酒酣歌节士皛皛霜日白下瞿塘去去如奔马来来无尽船人心似江水日夜向呉天王翥灌口秋涨所向愁无地穷源欲上天蛟龙胡尔怒鸥鹭更谁怜万里朝宗意羣兇䟦扈年生涯秋色里独立问渔船忆舎弟药物吾仍病花时汝未归不眠愁月落独立看云飞诗礼自持律饥寒谁解围遥知理舟檝西望涕沾衣浮世浮世惟髙枕平生有敝裘江花中酒日巴雨落帆秋老矣英雄事愚哉盗贼谋啼猿长自在一笑下沧洲呉宣抚故宅社稷疲奔命干坤服至诚扶持三蜀在出入两朝荣豚犬有遗恨麒麟空复情家声隤已尽国法用犹轻成季翻无后花卿浪得名门庭黄鸟语几杖緑苔生威福何偏重精神恐不平庶几䝉世美凡百愼持盈送张判官归巴州回首三巴曲平生万里桥衣冠无赖客花月可怜宵师严大閲长江天险设荆州国西门幕前仗斧钺赫赫齐晋尊熊罴在掌握百万不敢喧固列厓峤立动色虹蜺翻虽云亦是明主恩髙秋鼓角壮惨淡伤精魂山南正困戹血肉连川原由来多垒辱岂不在大藩既同事王室于义如弟昆朂哉从简书卹邻古所敦蔺五见访汉隂美人青兕裘独骑瘦马寻荒丘花前下马迎一笑珠玉在侧形骸羞酒酣散发箕踞坐锦带烂熳县呉钩断蛟刺虎好身手碧瞳如水涵清秋惜哉科目大脱略壮士岂为章句囚中原格鬭困不已江波木落寒悠悠渡江鹿门山人沧浪客洒泪已枯眼见骨风尘峥嵘万里空不知何处营三窟城中性命汤火近路穷援断无消息鼠窃狗偷何足忧都将十指漫天日大言濶歩好公卿三百年余涵养成已闻郑五但搔首复道龎涓竖子名平时肉食夸果决谁信临危䟦疐行白头面皱牙齿落万事已矣秋风生庚午三月五日朱尚书席上醉歌天风浩荡何处来荆南府中好春酒我公此日盛宾佐但饮无劳问升斗座中十万无下箸乌㡌朱衣牛马走妙舞清歌如有神翠烂金明各回首人生行乐须壮年小人再拜为主夀满堂泪落起挽须临馈三叹成郁纡干戈未定郡国破乱臣贼子何代无主忧臣辱坐感激忍对花鸟调欢娱近闻士卒愿一战勐气正倚风尘麄丈夫行事动千古快意一饱非雄图武陵客居浩荡千年调饥寒八尺身不愁逄魍魉可笑系麒麟残雪江村路空山涧水春时危终逺去道在岂全贫公安早发去国秦公子穷途阮歩兵别离如昨日豪侠异平生江月为谁好巴船何处行高秋伴揺落早发若为情张琰出塞曲腰间揷雄剑中夜龙虎吼平明登前途万里不回首男儿当野死岂为印如斗忠诚表壮节灿烂千古后朝发山阳去莫宿清水头上马左右射㨗下如猕猴先发服勇决手提血髑髅兵家互胜负凡百慎前筹驱马饮淮水千里黄草平种谷郄流血痛哭秋风生寡妻出租税孤儿荷戈行武威既不足愿见和亲成军中日奏凯鼓行辽海东当宁怡玉色千金劳成功焉知昨日地袒甲去如空边人不敢语将军益褒崇官栁不见桥东黄布帘树犹如此我何堪袅袅亭亭忒无赖又将春色误江南汪涯采石独酌欲落不落月在手百年几何持钓纶不知春色万象表緑烟漠漠入江滨天翻地覆有今日酒熟诗温无可人向来谈笑成黄土堕泪未了鸡司晨江帆江帆去去可肠断千古万古越王台扫空黄叶晩风定飞尽碧天晴鸟回半生无成坐笔砚万事不理问樽罍年年看梅今白首已矣英雄畱七哀江行江陵白鱼如斫玉挂席独去风日寒封题两瓮寄白发儿涯不是作鱼官秋光荡漾满行色邻舟吹笛不堪闻洞庭濯足一尊酒夫君不来空白云詹本春日携客游武夷山脚徤枝梧百里揷苍峭粼粼石可把曙色坐逺钓风水眞笙竽歴落太古调衣冠带莽苍山鬼惊二妙云月正忘年花鸟更索笑回船翠凌乱吾道付长啸宿天台风泉隔西屋独夜寒自生开忩失山色白云压前楹累尽得潇洒去住俱不惊鼻息叅僧钟霜露入残更闲中万事问不知山中一樽酒埽石坐松风緑隂满巾袖皇甫明子海口穷岛迷孤青飓风盪顽寒不知是海口万里空波澜蛟龙恃幽沈怒气雄屈蟠峥嵘抉秋隂挂席潮如山荧惑表南纪天去何时还云旗方惨澹腰下青琅玕谁能居甬东一死谅非难呜唿朝宗意㑹见桑土干京口行京口兵可用酒可饮一语参差族成血忠贼相持各凛凛岂知好丑隔形骸父为孔鸾子为鸠人衆天定理则那遗臭流芳且髙枕水国水国凄凉住秋宵烂熳眠归云犹带雨堕月忽明船社稷资长算髭须近暮年乱离栖不定百口託浮田丁开漂泊岳阳遇张中行因汎舟洞庭晩宿君山联句元气无根株地脉有断絶日月互吞吐云雾自生灭楚妃结幽想巴客答清吷宁知莽苍中不假巨鳌力势閲南纪浮思随西风发形影寄孤舟吾道成鴃舌笑谈正凌傲俯仰不偪侧每与景物㑹未省欢娱毕疉翠晩愔愔堕黄秋的的鱼龙负赑屃独鸟去不息旷原𦕈周抱异境超慌惚径度万顷空忽得一拳碧稍稍鸡犬近依依钟梵夕推门月微堕煮茗香初歇衣裳识霜信瓶钵了禅悦事定心源清梦回斗柄直周游兴欲尽长徃计未决出门更回首沙水盪虚白美哉神禹功已矣三苖国山川长不朽愚智俱可惜神交正㝠㝠指㸃空歴歴愼勿语俗人桃源恐相失可惜日者今何及天乎有不平功髙人共嫉事定我当烹父老俱呜咽天王本圣明不愁罹党祸携泪向孤城扬州岁暮万国春回日层城晩眺余江声隔吴楚原色到邳徐大閲军容壮狂歌客礼疎百年寒荻里风雨忆吾庐建业谁遣凄凉满眼中苹花渺渺又秋风龙蹲虎踞江山大马去牛来社稷空纵有千人惟诺诺本无百岁更悤悤干坤顚倒孤舟在聊复残生伴钓翁鲍輗天马天马抱竒相𦂳骨瞳方明出入百万中有如一鸟轻宇宙莽超踏风云惨经营独倚雄杰态萧萧随北征朝饮南海头夕秣乃幽并失主坐黯淡别羣奋长鸣岂无轻侠儿金羁县朱缨但感束帛义不忍负死生低头为君老喑喑万里情襄阳行今日何日春气柔东城骑马花绸缪为君停马一唿酒花前倒披紫绮裘玉脂汎滥鱼鸟饮歌舞倦矣蛾眉愁千金万夀好宾主今我不乐歳如流岂比世上狂驰子一语不合行掉头呜唿天伦古所定非有大故宁相尤重到钱塘生死双飞正可怜若为白发上征船未应分手江南去更有春光七十年无赖山光疉叠青玉鱼金盌早飘零冷思禹穴真竒事千古衣冠託杳㝠万家歌舞送浮生曽有涓埃答太平猿鹤沙虫天始定不须辛苦怨南征闻道深春雪打围谁怜身上藕丝衣莫忧白璧成尘土解逐南风万里归惟有寒潮不世情朝朝莫莫过空城百年车马阊门外独独春风草又生崔璆携戣钺汎江酒星落江口化为崔子玉孤舟载壶觞水花红映肉小儿唱铜斗大儿倒醽醁一笑不知年浩荡天地屋慎勿临窦唿人生随转烛嗣宗礼法仇钟㑹被杀戮咄咄咄咄复咄咄小儿成老翁么微各形色追琢元化工不知春风去又见千緑丛主人美客怀载酒行溪东一歩一回首十歩尊已空灵均与太白醒醉同所终愿见化蠛蠓生死託壶中今日一何好今日一何好花下醉狼籍醉中有竒事梦见生八翼浩荡排虚空灵君好颜色朱衣持大篆授我醉乡伯顿首玉墀下臣璆才虮蝨封此抑何功请陈愚顽臆臣家京口东门前大江碧臣愿驾长风吹作酒万石万象各千钟拍拍大庭国推枕在山中纸衾霜晓月鱼潜古意青青陵上柏落落劲不催人生百年内朝夕变所怀斗酒命同好万里不顾囘闻有昌国君谈笑黄金台柔言更长跪信是富贵媒但恐气习移古今不同才寄言去国者歳晩有余哀权衡岂公平天驷但伏枥东井不救汤仓库何时实元工肯假借名器其可惜如何万万古不行督责术杨白花杨白花谁敎度帘幙揺荡春风能几何不比无情自漂泊人生秪合作支离长秋鵶啼江水落送郑祕书南归垂老乃如此凭髙俱惘然空能正几字好去作千年童子歌鸲鹆幽人拜杜鹃江花独烂熳春去得谁怜聴歌行云流水出名姝酒尽花前双玉壶此曲江南都忘却春风转调小单于柯芝耳耳耳耳非佳语陆陆难为颜我生胡不淑多戚长鲜欢揺落复已绿春风满江干曜灵起予兴欲言骨肉酸园桑摧为薪桃李亦半残翘荛企晴燠九室十更寒飞钱如美色乃入贵者阑丘闾有糓卖穷櫩朝无饘不售信成隐徒手良抱叹宛转愒余息沟壑分寸间吾辈正不免遑暇卹彼瘝余发余发萧萧白垂领十年一拙门庭冷来频沙鸟颇相识起晩邻鸡已三请形骸拄树岂复好心绪如蓬不能整平生几緉空馺老去一盃先酩酊俗言祗虞方凿迕人事但惬幽居屏圣贤未必尽刍狗天地何堪共鼃黾若为苴履曾足芥幸不栁衫真欲瘿一声樵响何处来独立看云发深省横江横江一片碧携鹤上渔船收纶不成下却抱钓竿眠柯茂谦鲁港十年回首付霑襟断甲沈沙齿齿深可惜使船如使马不闻声鼓但声金人歌鬼哭都堪叹木落江空正独吟遗老萧条渐无语酒旗飐飐出芦林江行早发陶铛煮孤影寒灯沸青花氷开数江树月落失人家邵定山中白日看云坐清秋对雨眠眉头无一事笔下有千年渔家渔家临水住春尽无花开年年谢流水流得好花来熊与和木平饲龙亭次韵方巨山眼见何如得耳闻山根磅礴极初分浮沤起灭自潭影大地晴隂空岭云何处老人来聴讲他年少府有移文由来清调须吾辈幸不山王愧五君唐𤣥宗铁像巍冠攅疉碧云花坐閲山中几歳华莫把金丹轻㸃化正愁生死困安家晏乂梦中春树年年少寒云浦浦连片帆髙浪起斗酒夕阳偏沙市怀司马州城哭老边太平冠葢尽尔敢望诸贤访吴平生一语不肯吐浩然披发行西林美人十日跨驴出黄叶堆门云雪深孙琏述怀少也不谐俗老去益美闲百草生已緑春雨满南山朝朝荷锄去既夕驱牛还生长茒檐下贫贱良独安但愿桑麻长优游足歳年坐倦秋树根摄衣歩前丘横河澹如练破月西南流独持一尊酒悠悠发清讴俯仰无不足吾生焉所求杨应登寄赵梅州江城雁呌天如水寒色苍苍草木死哀歌未断月东出有才无命可流涕今我不乐思梅州束带深衣百僚底天下规矩见卓絶龙章麟角诸公子白头时节得蛮府归来闭门唿不起惆怅平生狗马病风后力牧长已矣为公问酒日日酤薰门富贵忧患始水宿水宿逄今雨春归及故园圣朝臣巳老往事客何言乞米分邻里看书到子孙苍茫不可会一笑了清樽扬雯迢迢空同山迢迢空同山乃在西极巅玉泉䕃灵芝上有千岁仙安得凌风翼相从白云间神仙本㝠漠天运仍推迁不如酌我酒或得成自然田父要我语饮者亦非贤愿君长独醒加餐足髙年宋武帝庙溪声答松风巨石出老拳古树不知名岌岌蛟龙纒夕隂互出没秋华带芳鲜葱葱帝王气基宇垂千年虎贲秉霜㦸惨澹生云烟宫人翠龙驾手持玉连蜷昌明坐慌惚精神雷在天大唿司雍间旬月无秦燕昔为万夫特今受衆目怜石马亦埋没岁时草芊芊小臣异代士见之泪迸泉齐人思爽鸠蜀人哀杜鹃江东旧正朔礼奉敢不䖍但愿君王心不忘载荻船下山又再拜白日当空县宿崃市人烟正揺落楼笛颇清圆老树依山驿东风上崃船江湖万里外灯火十年前世路能令老吾生且醉眠早春不知何处碧云乡冉冉平生可断肠怪底干坤惟理在老来歳月更心长城头急鼓千家梦江上残梅一水香自作醉侯开醉国笑人奔走为谁狂客北客相催发一日举千帆遥怜庾开府岁晩望江南番阳布衣番阳布衣题回头四十五年非无赖秋光满客衣可惜吴中莼菜好陆机张翰不同归潇湘渔父髙枕形骸外空江何限情落叶不成调半夜起秋声古碑文干淳老人气岳岳破冠穿履行带索撑肠拄肚书万卷临风欲言牙齿落闽清野人偶与云水㑹不与云水同云散水流去杳然天地空罗浮狂客云意不知沧海春光欲上翠微人间欲堕千刦犹探梅花未归右俱宋末髙人诗採清江杜本原编合为一卷宋元诗㑹卷五十六宋元诗会卷五十七钦定四库全书宋元诗会卷五十七兵部主事陈焯编郭震渔者江栁弄风颦翠黛山花着雨湿臙脂却收短櫂拈长笛一叶舠中仰面吹老兵老来弓剑喜离身说着沙场更怆神任使将军全得胜归时不尽去时人云聚散虚空去复还野人闲处倚笻看不知身是无根物蔽月遮星作万端江为江行越信隔年稀孤舟㡬梦归月寒花露重江晩水烟微岸直㠶相望沙空鸟并飞何时洞庭上春雨满蓑衣鲁交大雪方象晓一色皓然天地中楚山云母障汉殿水精宫逺近梅花信髙低栁絮风吟魂清不彻和月上晴空钱昭度野水野水光如璧澄心不觉劳与天无表里共月见分毫绿好磨长剑清宜汎小舠淡交今已矣惆怅越波涛方中荀虎丘海涌起平田禅扉古木间出城先见塔入寺始登山堂静叅徒散巢喧乳鹤还祖龙求寳剑曽此凿孱颜杨修三山亭满目江山异洛阳北人怀土泪千行不如亡国中书令归老新亭是故乡蚕室摘茧抽丝女在机茅檐苇箔旧堂扉年年桑柘如云緑翻织谁家锦地衣齐云观上界笙歌下界闻缕金罗袖郁金裙倚栏红粉如花面不见巫山空暮云秦淮一气东南王斗牛祖龙潜为子孙忧金陵地脉何曽断不觉真人已姓刘横塘早潮才过晩潮来一一轩窓照水开鑑面无尘风不动分明倒影见楼台青溪倾城倾国两妃嫔此地闻名不见人潜想旧时红粉面落花风里步香尘北渠金殿分来玉砌流黑龙湖撒凤池头后庭花落恩波断翻与南唐作御沟半阳湖江南龙节水为乡水不纯隂有半阳一片湖光共深浅两般泉脉异温良长命洲梁武慈悲不鼎烹䝉恩豢养亦虚名狐狸口腹应潜饱就死多于日放生天阙山牛头天际碧凝岚王导无稽示妄谈若以逺山爲上阙长安应合指终南白杨路残枝败叶几霑春莫问栽培迹已陈细雨斜风恨无力萧萧满路更愁人洞元观葛𤣥功行满三千白日骖鸾上碧天留得旧时坛宇在后人方信有神仙利登杂兴我昔此园游寒梅吐丹艳重来几何间丛青倏以遍谁云花与叶同树不相见青阳洞天呈主人曾少裕两崖苍苍峭天柱停䇿崖邉唤舟渡青巾羽客打舟来惊起灵蛇絶溪去千年神浆不自惜万里晴天安得雨但见飞泉落半空空中此水来何处嵒下犹涵太古泉安知上不通银浦苍藤半湿苔藓昏石罅无根迸孙树洞门一隙仅通人可惜凿空开洞府先生朝昏息丹崖万壑归心心不语瑶磬一声天壁寒白云紫雾惊相顾野农谣去年阳春二月中守令出郊亲劝农红云一道拥归骑村村镂榜粘春风行行蛇蚓字相续野农不识何由读唯闻今年秋粒颗民不收上堂对妻子炊多籴少饥号啾下堂见官吏税多输少喧征求唿官视田吏视釜官去掉头吏不顾内煎外迫两无计更以饥躯受笞箠古来丘壠几多人此日残生岂难弃今年二月春重见劝农文我勤自钟惰自釜何用官司劝我氓农亦不必劝文亦不必述但愿官民通有无莫令租吏打门呌唿疾或言州家一年三百六十日念及我农惟此日江亭江亭凭望久野色暝苍苍古木浮寒雾空山入夕阳水流前夜月风作早来霜却笑垂纶者因渔亦自忙寳陀夙慕展游愿不从心有作寳陀十里路此日想同游万古不收雨四时长是秋树寒烟半拥山湿雾还流我独思归苦无因到上头晩步住在山塘深更深门前落叶与阶平髙人听鹤来相过野老因樵熟识名一水欲流山影去断云时傍烧痕生翛然独步莲峰夕十里松风秋月明张弋简周宗圣旷野有芳芷近江无早莺春诗定多少旬日又清明树暗怜杨栁花开认橘橙相寻每乖阻梦里亦愁生送宋谦父之清江因简希亮吟诗夕阳里相送上萧滩前路逢梅处同谁倚櫂看嵗穷风力𦂳江濶雁声寒持此呈苏李人生识面难怀章别紫芝吟苦事俱废拙深贫未除年来如旅鴈秋至即移居古道行黄叶空囊贮素书一生江海恨惟子最知余寄别颜伯竒情深袂怕分岂不欲辞君转柁方乗晓思山已隔云菊当前路见雁在半江闻把盏秋才好遥怜白鹭羣禅林寺寺置萧梁曽识少今朝藓磴始经过天低日落江湖逺烟冷风清竹树多虫引翠禽行坏屋马惊白犬吠县萝一僧九十形容古嵒下逢余忽浩歌俞汝尚夏日闲居无人到穷巷长日守闲居宿火惟烘药喜晴还晒书邻翁伴村酒稚子课园蔬门外蒿莱地从深不用锄裴说寄邉衣深闺乍冷开香箧玊筯㣲㣲湿红颊一阵霜风杀栁条浓烟半夜成黄叶重重白练明如雪独下闲堦转凄切秖知抱杵捣秋砧不觉髙楼已无月时闻塞雁声相唤纱窓只有灯相伴㡬展齐纨又懒裁离肠恐逐金刀断细想仪形执牙尺回刀剪破澄江色愁捻金针信手缝惆怅无人试寛窄时时举手匀残泪红笺漫有千行字书中不尽心中事一半殷勤託邉使程子山庵钓雪滩待月凝云馆垂竿钓雪滩虚窓堆冷翠杰阁耸髙寒笼养千龄鹤罏烧九转丹不须论许事心目自清闲陈必复客枕客枕偏饶睡春归尚拥绵屋深灯易晕漏短梦难圆栖鸟警凉夜閙蛙喧雨天一声柔橹过何处上溪船赠张駉駉自号牧隠乍见语相合苦吟心更亲老于琴得趣隠与牧为隣一夜檐花雨十年江树春所交半湖海恨晩识斯人沈说溪楼心逺俗尘隔楼髙野兴多稻花黄雀雨山影白鸥波滩澁推船上桥危挽客过日斜阑倚遍无句奈愁何缙云道中去作京华客离家此月前问程恰中道数日近残年山雨易成雪村云疑是烟仆行愁不进添乞酒浆钱冯公岭晓上冯公岭艰难见客情雨和残叶落身逐乱云行野店山腰出秋泉石隙生若将世途比此路更为平别墅野舍清溪曲连茅接树隂唿童隣错应贳酒妇同斟落照收残雨寒烟出寸岑江湖成梦事投老属山林黄大受晩步扇小葛衣轻风清草路平水声逢石怒烟素近山明唤犊牛回顾惊人犬倒行耨夫方到屋月已屋头生朱继芳客路闺合空相忆那知客路艰背人前去鸟迎面逺来山夜泊孤灯悄晨装片月弯猿声不知处杳杳白云间薛嵎天育道中除将吟卷引琴与鹤相随问寺路犹逺入山僧未知鸟灵巢佛塔猿饮挂藤枝陵谷几迁变道傍横古碑黄幼张过临平孤踪逐浪萍几度过临平人语水相应帆移山倒行鹭飞秋屿冷虹饮晩川明不是凭诗句丹青写不成陈深姑苏台晩眺分得髙字残阳古城曲岌岌崇台髙不知何年创尚尔结构牢青山拥危楯白水环空濠美哉此山谿惨淡悲雄豪当代一战霸意气何矜骄蛾睂坐倾城忠魂随怒潮空余故宫苑寒雀飞野蒿佳辰晤良友清眺舒烦劳夕风振丛薄鸿雁中天号永怀五湖客一舸凌云涛浩歌沧浪词愿言从游遨李元应折杨栁东风来何时百花已飘零独有堤上栁惨淡含春荣扁舟复何适延客江上亭顾无青玊案何以送子行攀条欲相赠上有双流莺流莺正求友奈此离别情黄简招荆江荡子冲风逐飞云庭叶纷堕藁荡子久不归佳人坐中老萧萧楚山晩湛湛江水流经从望夫石那得不回头黄文雷晩立独游得荒谿晩意与心会水声逺终闻山色静可对鸟语林塘邉犬吠篱落外柴门未须关月在东峰背杜旃绿珠行蜀丝殷空金作谷珊瑚成林珠百斛彼姝千花万花蔟明月出胎照波緑镜中飞鸾掌中身夜月春风看不足悲欢倚伏儵祸福西里怜颦东市戮愿将旧意奉新人此别它生定难卜君因妾死莫多怨妾死君前君眼见髙楼直下如海深碧玉一碎沙中沈平时感君爱妾貌今日令君知妾心叶茵渔家行湖滨江浒疎疎村村村渔家人子孙为鱼不管风波恶出未天明归黄昏得来鱼可数妻儿相对语瓮头有虀熟锅中无米煮昔日鱼多江湖寛今日江湖半属官钓筒钓车漫百尺团罟帆罟空多般盖簔腊雪杨栁岸笼手西风芦荻滩嗟嗟蚱蜢千百只尽向其中仰衣食㡬谋脱离江湖归犁鉏似闻歳恶农家尤费力促织壁间吟不待秋时吟苦中宵动客悲劝汝不须催妇织家家五月卖新丝张翰脍鲈元不动归思拂袖西风已见㡬江上如今来往客但言鲈脍不言归去去去去扁舟对晩晖晴和直欲减绵衣风来一阵芦花过祇道春残栁絮飞汪莘开禧元年十二月迁居栁溪上其夜大雪葢宰来访茅屋冻将压柴扉寒不开交朋几竿竹兄弟数枝梅渡口月初出沙头人正回客居殊自在歳事亦相催徐作开庵藜苋幽人室丘园隠者居一原青嶂合万木绿隂疎手把归田赋腰县种树书桑麻连畛秀网罟入溪渔何偁赠王居士多羡王居士心闲事事幽山从天末见江近枕邉流春囿千葩秀霜林百果收更能穷物理濠上看鱼游地占松江胜为园不种𤓰幽深清磬响髙下石栏斜花密蜂随蝶林深雀啅蛇胜如摩诘画不是季鹰家霜落川原淡风髙木叶丹云垂千顷白月堕一江寒礼佛因成塔焚香旋筑坛竹声过小院杂珮响珊珊竒童二人李献可宫女午睡应制御手指婵姢青春白昼眠粉匀香汗湿鬓压翠云偏栁妬睂间緑桃憎脸上鲜梦魂何处是应绕帝王邉曽澈九龄行我生九龄气食牛喑呜顿挫无匹俦白云无根起天末一生万事同悠悠低头拱手事先觉谈笑未了成怨讐一誉不足胜百毁言语起灭如浮沤圣贤可与知者道麟凤岂在山中游蘧然梦觉大槐国江花昨夜生凉秋焯有孙文鑑字鹿书幼禀竒慧生三歳能辨四声七嵗为诗多警句尤工制举义出应小试辄冠侪偶乡里唿以神童顾嗜学太勤毎置食饮几案间当抽思正苦忘其寒温过时进之失度愆和酿成痞疾竟以蚤夭有遗诗百首其兄弟録为小帙将授梓人偶读曽童子九龄行追忆此孙有病魔篇亦十许嵗时作悲咽酸辛情事何甚相类也呜唿才人无命岂独子安长吉留恨天壌哉附见于此用志祝予之痛病魔篇清童子陈文鑑有一病书生生长在桐邑自度非凡人无端被魔絷住世㡬何年春秋才过十太丘之耳孙行二又行一名字毋劳问生死尚莫测旦暮长幽忧被魔势方剧念我毁齿初就塾延师益父指为黄童祖目为李泌岂知命不犹耽思恒废食踰时或加餐寒温非所择浸淫脾胃间久之成痞积驱痞亦何难只因魔作孽兹魔幻万状覼缕未易悉人生五脏全荣卫本坚实魔能抵其巇朅来据胸臆初发痛有期为期定酉戌厥后苦纒绵不分日与夕魔形大似拳魔气通于膝髣髴物作声冲喉半含咽行则声哌哌坐则声唧唧七筋握渐稀痛楚百端集家君觅良医救疗意惶迫但得魔驱除酬金誓勿惜医闻接踵来指脾云痼疾攻补合兼施及时不可失就之询医方稜术并巴㦸才饵遭魔怒奋起与药敌㳙滴强入喉触忤致呕溢魔似胶漆黏不受百草汁元精日销磨刀圭徒浪掷匍匐叩医门医言须改策药贵力乃专葠附效什伯但服更勿疑服久魔自戢㕮咀动盈把烹煎各如式岂惟不中魔魔意翻自得液甘魔平分味厚魔窃吸金尽药亦殚魔肥人愈瘠撑蓆骨稜稜无风寒慄慄复有后医至相看劝勿急治此有祕传庸师安得识岐黄八法鍼其经着甲乙任督与带维随症按腧穴投之得所宜症瘕无不抉唯唯姑试之银丝莹如雪手捻入肌肤初无血痕渍渐刺疼莫胜锋攅等虿蝎洞穴非不深魔则已旁匿良久引鍼出衆患仍交作薫蒸杂艾蒳用助鍼芒力鍼灸既迭加魔损未毫末痛哭向魔陈君岂夙世业得非骀沈俦来宅我肝膈有罪应容湔有怨亦堪释况系他生讐忍向童稚结愿悉毁药囊从君丐隂隲楮镪千百焚牲醴三日设束茅为君车裁莛为君檝求君暂舍予逍遥信所适贷以一息安㝠报在万刼洒血託青词下书年月日羽士二人黄希旦和贾鸿举移竹琳房珠馆何虚寂寳砌无尘苔藓碧仙翁倚槛静吟哦却忆篔筜拂巖石劲节虚心守歳寒未尝暂变风霜色移来迢递不辞劳深根讶向瑶台植渐承春意叶青青时惹天香烟羃羃月笼翠影尚萧疎露被繁枝才滴沥迎风闲夜拟龙吟结实他年期凤食非才终约老烟霞此际谬当亲採择寄言红紫莫相猜彼此无情䝉化力逢时剪拂任他人沈去葛陂都咫尺性慵性慵人事拙思向逺山居欲得是非少先宜来往疎善邻惟水竹良友秖琴书冷淡生涯外逍遥一室虚春日书怀二月又将半闲居兴若何芳菲殊未赏泥泞阻相过华砌饶苔藓柴门长薛萝韶颜须自惜随分乐天和采药采药山中去扳跻不觉赊深源无俗迹满地是灵芽巗逈隂留雪溪澄净见沙可怜名利客应笑此生涯水心亭为爱方池浄危亭此构新寒光摇玊鑑晴色戏金鳞月上骊宫晓莲开水府春主人能息虑四座絶风尘咏竹生涯何所有满砌植琳琅瘦影碎秋月健梢横晓霜且从喧鸟雀终待集鸾皇吟遶都忘却谁知此兴长寄赠寳幢修山主瑶幢真胜槩晦迹一禅翁语黙呈心印纵横振祖风昼闲人事外夜静月华中若问春来意松青百卉红竹洞竹洞新开碧玊林径幽疑入五华深夜筛明月一天静昼拥青云四座隂剪杖伫看雷雨化迎风时聴鳯皇吟烟霞不用重闗闭尘俗谁能此访寻谢人恵星冠学道多年尚屈蟠岂胜仙伯赠峩冠晓簮乍觉星攅顶夜戴偏宜月满坛对鑑宁烦朋友正避时羞为利名弹预思他日云林下轻罩纱巾鹤髪寒读方干诗数篇骚雅名虽逺三拜逢迎礼过差补得唇来身已老灌园何苦更咨嗟葛长庚长歌厥初由阀阅吾志在林泉为舜不无地希颜尽有天鱼虫犹可佛鸡犬皆登仙顾我非碌碌荷天良拳拳幼时气宇壮长日文彩鲜琴劒㣲暖席江湖动经年异乎三子撰契彼五家禅既已出洙泗从而师偓佺肩依洪崖右道在灵运前所得既天祕与交又国贤可圗大药资以办买山钱东访鼎湖浪西寻苍梧烟一寸百炼刚半生双污纒簮绅非吾欲鱼鸟从所便逸兴五湖濶虚名四海传饱餐青精饭细读黄石编顷自七闽出放焉迷市廛红尘刺人眼名利交相煎富贵已尝鼎云霄当着鞭蹉跎度青春迟暮即华颠光景亦儵忽物华随变迁仰天时一笑顾影长自怜紫府何㝠邈青鸾何沈绵蓬莱云渺渺小有月娟娟策足青霞路收功黄芽铅飘然复何往此去如蜕蝉秋霄辞仰观银河月千林散寒光佳人今何之逺在天一方秋声酸我鼻秋色断我肠夜深倚西风清泪如雨霶世有千里马可怜无王良孤月明秋空清影跨洞门彼美婵娟姿的是姮娥魂凄然到书帙惸然入酒樽不归广寒家夜游天子园无人知此怀惊烟笼啼猿述古帝子御飞龙鼎湖呌奚为玊京郁崔嵬银河汎渺弥俯首视红尘万蚁纷何知乗云游八极手翫珊瑚枝汤武事干戈此事矧肯期但闻穆天子八骏会瑶池河水一镜清中有骊龙舞波心呈寳图始脉造化祖燧人鑚炎凉炎帝饵甘苦身披獝狨衣口服觳觫乳此时至尊者帝阶三尺土嬴政筑阿房籛铿才伛偻栖霞冷烟纒山腰暗水冽石骨欲风松先鸣未雨苔已滑洞前多琪花洞里多紫霞髙人得所栖日永蒸胡麻楼前雨霁飞㢘驱铁骑万雨飞落地烟淡松自苍风起竹似醉倚窓横膝琴政有作诗意白鸟忽飞来㸃破一山翠戴月游西林悄然无人声但有一杯月谁家鸣乳尨万籁静不发苍须指前路满地铺翠樾清露滴秋衾夜气飞霰屑遥岑有无中烟渺天空濶剑光冲斗牛长啸苍崖裂山行二三里诗肠思酒渴冷云曳山腰暗水洗石骨勒马过断桥枯木冷欲折枝头惊鸟鹊草根鸣蟋蟀试问夜如何孤猿啼不歇柴门自推敲残灯更明灭鹤林赏莲玉洞生翠雾瑶林暎素霞天飞明月英夜浴白莲花碧水香以浄松声吹露华衆仙鸾鹤散寂寂五云家步虚清都五云天天中飞紫琼上皆青琳府中有白玊京风露凄且冷蕊宫云㝠㝠玉童折珊瑚下弄银河星赠郭承务芦鴈画士郭熈画之冠郭熈去后名未断其裔复有郭万里胸中丹青饱无限为谁作此芦鴈圗杰出南齐宇文焕烟水潇潇风卷芦沙邉鸿鴈暮相唿潇潇洞庭此秋景世间此画知有无幻出栖鴈三四只八九叶芦横古碛欲宿未宿嘹泪声渔舟泊岸山烟黑秋风吹落梧叶黄过鴈往往归衡阳横空书字人不识飞过有影沈沧浪落霞浸水江村暮数只翺翔回古渡引领举喙啄荷花飞越戍楼西畔去云寒月淡西塞秋㡬声凄切惹人愁胡东原香锦亭东皇剖破勾芒腹锦心绣肠香馥郁绛都风雨僝僽春花魂无主自精神黄鹂初唤栁开眼海棠枝上春烟暖放出一㸃两㸃红墙头红腮㣲笑风东原去后花无主春工亦懒施机杼亭前忽遇诗酒仙花亦喷出香龙涎风催雨䟎花不辨满庭芬芳生烂漫牡丹吐火花欲然日将锦绣铺苔氊诗狂梦与花神饮酒醉不与花神寝酒阑令我忆东原花木虽在人恻然此诗终不为花作惆怅东原此丘壑而今赏花不见人但见蜂蝶飞闲亭问月台苏竹庄同赋千山万山翠交锁何处瑶台天上堕台前吟久忽登楼楼前开窓天入座留天且莫放天归问天明月来㡬时青天推月上云表使我对月自问之试问月中玉妃子人言羿妻无乃是夜夜清风为作媒欲把氷姿嫁谁氏桂子婆娑今㡬秋蘂宫珠殿何年修吴刚执斧胡不休玊兔银蟾犹更留我闻明皇排空听天乐又闻李白骑鲸水中捉至今天上弄银盘依旧万星攅碧落但见一轮月在天如何千江千月圎月还似水水似月千眼所见皆同然今方得月为诗侣月亦有情但无语延月不久月竟归我欲乗风游玉宇行路难寄紫元赠君以丹棘忘忧之草青棠合懽之花马瑙游仙之梦枕龙综辟寒之寳砂天河未翻月未落夜长如年引春酌古人安在空城郭今夕不饮何时乐茶歌栁眼偷看梅花飞百花头上东风吹壑源春到不知时霹雳一声惊晓枝枝头未敢展鎗旗吐玊缀金先献竒雀舌含春不解语只有晓露晨烟知带露和烟摘归去蒸来细捣㡬千杵捏作月团三百片火候调匀文与武碾邉飞絮卷玊尘磨下落珠散金缕首山黄铜铸小铛活火新泉自烹煮蠏眼已没鱼眼浮松声送风雨定州红玉琢花甆瑞雪满瓯浮白乳绿云入口生香风满口兰芷香无穷两腋飕飕毛窍通洗尽枯肠万事空君不见孟谏议送茶惊起卢仝睡又不见白居易餽茶唤醒禹钖醉陆羽作茶经曺晖作茶铭文正范公对茶笑纱帽笼头煎石铫素虚见雨如丹砂㸃作满盘菖蒲花东坡深得煎水法酒䦨往往觅一呷赵州梦里见南泉爱结焚香瀹茗縁吾侪烹茶有滋味华池神水先调试丹田一畆自栽培金翁姹女採归来天炉地鼎依时节炼作黄芽烹白雪味如甘露胜醍醐服之顿觉沈疴甦身轻便欲登天衢不知天上有茶无聴赵髙士弹琴我寻屏迹到猿啼云满山前花满溪髙峯壁立七十二风生两腋天可梯炼师两鬓东风黒绀天不流月光白檐牙咬雨昨已晴松幄长空夜瑟瑟兴浓抱石𤣥以轻得意七絃横玊绳膝头指弄响玲玲灿然夺目三十星初如雨滴芭蕉夜久坐梧桐猿啸罢宛然幽涧聴鸣泉偶杂脩篁戛清夏先疑易水渡荆轲已转似劝无渡河美人金帐别项籍壮士铁笛吹孟婆不然双雉两南北或者妇牵苏武服絃中何以湘妃怨指下为甚明妃哭又非林下感蟏蛸更匪邉笳呌晩秋自然鴈声下遥塞忽觉蝉噪过南楼君休弹终我畏聴满怀今古兴亡病苍梧云愁虞舜逺鼎湖云出轩辕冷一声一声复一声不管世间银发生弹尽天涯夕阳影又向山中弹月明胡长卿去已久韩飞琼无此手玊帝闻未曽人间空白首栁花霏霏满江城城外海棠红泪倾恐君余思更未已为我春昼鸣晴莺赠蓬壶丁仙人琴瓠巴骑鲸上天去伯牙成连亦千古浅世断无钟子期絃中妙意为谁举春风春雨满潇湘人在蓬窓闭竹房竹里鹃啼喉舌冷花间莺宿梦魂香客从澧沅下衡岳满怀诗愁何处着请君拂去水晶尘瀹茗一了抚然作道人问予若为情伊絃凄兮余莫聴一春十病九困酒三月都无二日晴俛首沈吟声一曲吟狃一罢捻拨续初如雪泉𠻳鸣玉已转忽如雨于中亦有蟠蛸鸣儵忽变作冷猿声始疑荆轲渡易水乃是湘妃夜涕零昔从抚断南风了羑里幽人始能晓可叹坛中苦杏花山髙水寒即声杳道人此意非人间笑咏洞章锵佩环能令舞鳯下丹汉云里大地垂头看世间鸡虫互得失只好牧羊坐化石何为儿女谩呢呢候蛩时鸣徒戚戚输君朝朝在翠㣲鹤已睡去人不知笑思古今一俯仰弹到千山月落时君知否梧桐枝上双燕语尽将万事等风絮琴中日月何翛闲肯使事逐孤鸿度有赠我见千家閙管絃金瓶玊水养春妍一朝花落空枝在爨下焦枯亦可怜曽闻李白之诗否以色事人㡬长乆断蘂残英尚未衰月明人立黄昏栁笔架山吾是瑶台翰墨仙操觚弄椠玉皇前翻云为墨海为砚一片寒空如雪残兔毫象管用不得倒蘸崑崙醉钩画当年染罢八角芒金阙上章求放逸三峯坐断江南天临汝城头苍苍然状如笔架翠起伏与吾阁笔齁齁眠山灵惊唿猨鸟乱清魂复被风吹散起来呌问山前人㡬度松枯白石烂白云庵宿雾恋乔木落花粘瘦枝鸟声人静处山色雨来时霁月成相约凉风解见知僧房安一枕海气濯氷肌顺昌即事笔下千机锦胸中一滴金干坤春瓮濶风月夜楼深世絶夫君操人谁梁父吟只寻云外路谁复聴寒砧五更解酲梅竹之间徘体宿鸟能传语残风且㸃心山情怜淡坐月色笑孤斟惊我梅花睡闻他竹叶吟清归无所得得句贵如金博罗县驿虎啸月生海猿啼风撼山梦回三鼓尽身自九天还云气浮窓外泉声入枕间问心宜富贵为复要清闲景泰晩眺海岸孤絶处晴沙露逺汀潮花人鬓白山色佛头青夕照雌黄笔秋烟水墨屏天空杉月冷鹤梦几回醒温学士再访山中炎帝辞朱节清晨立素秋借绯皆木叶脱白满林丘流水髙山兴疎风冷雨愁诗人应自乐歌笑海东州红梅人赋红梅少予诗为补遗霞融姑射面酒沁夀阳肌太洁遭时妬独醒为衆疑漫随春色媚自保歳寒姿春日道中洞口鸟唿鸟山头花戴花风篁苍韵玊烟树晩笼纱懐白一樽酒邀卢七椀茶春光索弹压万象晓排衙梅牕南窓屋数楹一㸃阳和生枝上雪粧瘦墙头风作清霜天酒自煖夜月梦难成何处人吹笛黄昏送几声赤壁不说江山笑老权尽称造化戏曹瞒飞乌遶树孤回首断㦸沈沙怒激湍豪杰已随霜叶尽兴亡尽付浪花翻画堂莫唱坡仙赋战骨草中吟夜寒泛舟黄桥归庐山清风为我送归船数粒青松起薄烟帆影惊飞秋水鴈橹声搅断夕阳蝉㡬人家在溪头㟁一片云生水底天满眼良朋无好酒此心已挂九江邉留别铁柱宫叶法师不嫌来往日诗筒春兴无穷我欲东一雨放行三尺水万松回纳半帆风且将南浦难题景寄在西山絶顶峰栁处酒家花处寺併留他日款游从悠然堂一池寒碧浸红鳞芍药方花春后春烟阁晓垂天幕静风帘夜上月钩新闲云流水无穷意绛阙清都被谪身不向悠然堂上饮篇诗斗酒付何人题瓮斋万轴牙籖聚碧芸数间茅屋锁闲云莺吟芍药一歌女蚁遶菖蒲万水军香穂横窓盘瘦影茗花浮碗鬭清芬琴心三疉昼眠觉熟读数篇韩栁文题平江府灵巖寺万松挟岭壮招提上有琴台与墨池佛殿尚存今智积娃宫曽馆古西施太湖逺水如奁镜木渎平田似局棋策杖访回无际塔日晡聊看草书碑次韵东坡蒲涧寺满山红白福桑花蒲涧深中尽可家景泰得泉从卓钖安期种枣说成𤓰岂无仙化羊如石尚有书踪壁似鵶一饭招提共僧语法华经里问牛车秋日有怀一㸃秋光寄画圗秋来吟鬓似枫疎晴烟染树看何足缺月梳云状不如暑退凉生蝉有语水长天逺鴈无书此心直欲鹏南举不学蜘蛛结网居栁塘送春急雨将雷过栁塘春因底事亦归忙经时不放荷花叶昨夜尽収栀子香判断千林成梦去安排一夏纳风凉开睂无觅愁来处数笔晴云尽水乡寄桂隠指㸃篇书说向谁武侯之后独公竒许瓢却大尧天小严濑应髙汉座卑夙世已酬霖雨债我身今结水云知何人桂树中间隠莫作南阳一睡骊草亭偶书赋罢清都白玉楼不知何事复阎浮琴弹十二栏干月酒洗三千世界秋绛阙瑶台知有路空青水碧若为求紫皇早晩怜孤愤背土凌虚上去休梦中作醉醒曳杖访松闗正在黄昏杳霭问既去复来秋后暑似无还有雨中山涧邉几叶晩花落天际一钩明月弯自觉余烟埋屐齿行行印破藓痕斑呈沈同知三面俱江一面湖古今画作水晶圗门临车马红尘路身在氷霜碧玊壶何道两山俱翠紫霅苕二水合清汚岸头笑与黄冠语为问东林沈在无乞纸寄诸葛桂隠翰墨膏肓二十年才亲笔砚便垂涎东阳鱼卵寒霜幅嵊县溪藤妙雪牋一日秃除千兔颖霎时磨尽万松烟洛阳市上今无价直欲昻头写碧天燕巖游罢与巖主话别西风吹作此巖游满目松筠翠欲流玊燕不飞明月夜石钟一振晓霜秋惜乎分水便南北忽尔回头欲去留且向人间办丹料却来山顶结茆休题上清法堂壁秋雨县天风作寒冷烟锁住屋头山半巖飞鸟一声过峭壁断云千古闲世俗不知幽静处神仙隠在有无间夜来小艇篙脱手醉把霜笻入翠湾宋元诗会卷五十七宋元诗会卷五十八钦定四库全书宋元诗会卷五十八兵部主事陈焯编衲子四人恵崇池上鹭用明字雨歇方塘溢迟回不复惊曝翎沙日暖引步岛风清照水千寻逈栖烟一㸃明主人池上鳯见尔忆蓬瀛赠文兆偶依京寺住谁复得相寻独鹤窥朝讲邻僧聴夜琴注瓶沙井逺鸣磬雪房深久与松萝别空县王屋心访杨云卿淮上别墅地近得频到相携向野亭河分冈势断春入烧痕青望久人收钓吟余鹤振翎不愁归路晩明月上前汀宇昭晓发山居蓐食小人家寒灯碎落花鸡鸣窓半晓路暗月西斜世故欺怀抱风霜老嵗华剧怜诗思苦悽恻向长沙赠魏野别业惟栽竹多闲亦好竒试泉寻寺逺买鹤到家迟药就全贻母诗髙秖教儿未能终住此共有海山期塞上赠王太尉飞将是嫖姚行营已近辽河氷坚度马塞雪密蔵鵰败垒残旗在全军列帐遥传唿更号令今夜取天骄寄题武当郡守吏隠亭郡亭传吏隠闲自使君心卷幕知来客县灯见宿禽茶烟逢石断棋响入花深会逐南帆便乗秋寄此吟留题承旨宋侍郎林亭翰苑营嘉致到来山意深会茶多野客啼竹半沙禽雪熘县危石旗灯射逺林言诗素非苦虚答侍臣心寄保暹师吟会失秋期荒山寄病时客髭生白早丛木落青迟渴狖窥莎井隂虫占菊篱归心何以见霜月下天涯幽居即事扫苔人迹外渐老喜深藏路僻闲行逺春晴昼睡长余花留暮蝶幽草恋残阳尽日空林下孤禅念石霜道潜庐山杂兴古帝论匡山南国之徳镇尔来得跻攀此语始吾信雄雄压九江矗矗排万刃青天落飞瀑白日雷霆震石镜俄忽开孤光舞而运异花无冬春瑶草亦芳润逺公初渡江道誉蔼东晋刘雷賛髙风遯世各无闷陈迹虎溪头予今谁与讯衆峰势连环万叠不可穷香炉独秀拔佳气常葱葱长风卷游雾晓壁开曈昽招提出其下楼观排青红回眸盼五老刻削金芙蓉宜哉谪仙子爱此巢云松山南信美矣山北尤増竒春风锦绣谷红素自相依梯空上絶巘云日惊倒窥崖壁晕祥光五色成玻瓈旁通大林寺松竹短且欹乐天当日游四月桃始披余龄愿寄此永与人世违龙湫亘三崃草木皆森竒禅余得支径别坞行逶迤上人吴门秀邈有方外姿芒鞵衬两足策策欣相追秋田罢刈获云木明空陂双双林中禽文彩光陆离雍容事饮啄相顾忘惊飞鲜飈忽腾馥嵒桂飘葳蕤峰端卧落日眷此忘还期霜清玉绳晓涧谷风未号澄潭不可极俛盼惊骨毛岂不有神物于兹能遁逃海日射两崖余辉何昭昭游鳞出岸穴翻覆如银刀偶来殊不恶胜事俄所遭聊为五字咏逺愧谢与陶髙巖吐竒云儵忽千万丈援毫欲名貌卷缩非一状飞仙或遨游隠隠出其上惊飈忽吹灭转盼惟清嶂山中胜事多彼俗谁能亮秋日西园秋山夜来雨云气朝尚昏禅庭无来辙但见落叶繁石室暗灯火天容开霁痕耳目思逺适旷然启层轩长谣缓轻策去去穷深源方塘灔清流凫鴈静不諠时遭羲皇翁容与谐笑言邈然採真赏嵗晏谁与论子瞻赴守湖州山烟弄灭没山木含葱苍刺舟傍遥岸理策升虚堂周遭属曽巘矫矫如翺翔下瞰平田流淡然浮日光青簩解初箨洗雨闻清香虽云迫前涂真赏岂易忘松门暗朝雨寂厯无行人隆曦忽穿漏卉木蔚以新堦泉濑石齿照眼光磷磷使君美无度卓荦遗嚣尘风标傲竹柏谈笑凌穹旻何愧沈冥子卧霞吞结璘扬帆渡江来洗眼惊翠樾云姿既容裔鸟咔更清絶凌梯访前踪琬琰亦未灭嗟我鱼目光畴能缀明月狂墨扫琅玕风烟坐中发殊胜区中人茫茫走飞辙和龙直夫秘校细雨细雨连阡陌轻云湿不飞池寒鸥自卧巢冷燕催归惨淡疑沈树飘萧忽近帏檐花霑已久稍欲堕人衣傍砌飘才断从风强更来斑斑泣蛛网浥浥汗江梅薄日光时漏层隂意未开少陵心易感诗句写清哀次韵秦太虚夜坐古寺冬萧瑟天寒色更冥卷帏延素月转盼失流星炉底眠枯枿忩根立冻瓶谈余焚柏子一燧小烟清广陵城外野步呈莘老林梢聒聒鸟声繁积雪初消涧水浑老树卧波寒影动野烟浮草夕阳昏风回笛响山前路犬吠人行竹外村杖屦不知幽兴逺归来新月在柴门次韵朱伯収主簿观雪朝来密雪蔽天涯坐目丘园发素华初着败梧惊拥肿久霑庭竹见欹斜水精不动垂千筯云母无声落万家安得层穹返收拾莫教狼借浑泥沙次韵姜伯辉朝奉宿九曲池当时楼阙已桑麻陈迹何须置齿牙宛转頽城围绿野嵚崟孤塔背明霞山云度晩飞琼叶海月生秋堕桂花圆峤方壶同笑语终宵疑在水仙家次韵子瞻饭别铃阁追随半月强葵心菊脑厌甘凉身行异土老多病路忆故山秋易荒西去想难陪蜀芋南来应得共吴姜白云出处元无定只恐从风入帝乡夜泊淮上复寄逢原黄沙白草满淮垠逆旅萧条思不禁风约乱云归陇首角催明月出波心槎头涌处潮初上斗柄移时梦未沈遥想故人投宿地画船应在碧榆林夏日龙井翠枥髙萝结昼隂骄阳无地迫吾身石崖细听红泉落林果初尝碧柰新挥麈已欣从恵逺谈经终恨少遗民何时暂着登山屐来岸乌纱漉酒巾自怜多病畏炎曦长夏投踪此冣冝青石白沙含浅濑碧梧苍竹聒凉飔云中鸡犬聴难辨谷口渔樵问不知斑杖芒鞵随步逺归来烟火认茅茨游径山怀司马才仲柔桑蔽野麦初齐布谷催耕雨一犁略彴时横溪上下蔷薇间发水东西重寻胜处追前赏无复斯人手共携回首春风増感慨绵蛮黄鸟更悲啼照阁奉陪辨才老师夜坐怀少游学士猨鸟投林已寂然芭蕉过雨小楼前云依絶壁中间破月自遥峰缺处圆㷖坐不须红蜡炬可人唯有蕙炉烟校讐御府圗书客畴昔还同此夜禅次韵东坡居士过岭一时迁客尽难堪二老髙怀黙自甘造物定知还岭北暮年宁许滞天南安排拄杖寻庐阜斗擞征衣洗瘴岚他日相逢长夜语残灯飞烬落毵毵寄王晋卿都尉主第耽耽冠北城位居侯伯固尊荣肻将踏月趋朝脚来伴穿云渡水行池上红蕖应渐老山中紫笋尚抽萌崧阳迤逦川原胜闻説它时卜钓耕同韩子苍游黄山观约髙夀朋张公硕不至驼裘跃马去翩翩一舎逡巡箭脱絃仙事未须穷传记胜游聊为好山川穿林络石惊寒熘缭白萦青对篆烟惆怅能文二三子操觚安得共周旋次韵才仲山行幕府文书一扫空何妨行乐醉春风想闻笑语千山外正在烟云万叠中咔日鸟声喧细碎照溪花影静玲珑苦吟只恐凋肝肾夫子还冝少黜聪絶句髙巖有鸟不知名款语春风入户庭百舌黄鹂方用事汝音虽好复谁聴秋江赤叶枫林落酒旗白沙洲渚夕阳㣲数声柔橹苍茫外何处江村人夜归江上秋夜雨暗苍江晩未晴井梧翻叶动秋声楼头夜半风吹断月在浮云浅处明春晩晓风池沼水澜翻春尽淮南麦秀寒院落无人日亭午柳花如雪满阑干次韵少游学士送龚深之往金陵虎踞龙盘亦漫雄城荒狐兔往来通可人唯有秦淮月出没涓涓波浪中子瞻席上令歌舞者求诗戏以此赠多谢东山窈窕娘不将幽梦恼襄王禅心已作沾泥絮肯逐春风上下狂与元规话别湖水苍茫四接天短篷孤榜自回旋想君东海东头梦犹在汀洲白鸟邉惠洪雪霁谒景醇时方筑堤捍水修湖山堂和韵筑堤盖南堂雪霰响新瓦我踏雪泥至自携双不借爱公有俊气句法洗凡马清婉继彭泽寒陋笑东野愿为西崦邻投名入诗社余年吾事济过从有公者何时闻折竹灯火共清夜陪张廓然教授游山分题得山字先生如梁鸿徳耀亦爱山湘西十日留笑语烟云间弄泉石梅坞唤舟青苹湾借草饮松下松风当吹弹二妙生清妍山花挿云鬟粲然起为夀舞袖相翩翩先生堕帻醉颇觉天地寛醉语忽成诗为题苍壁颜城郭遥相望但见千峰寒送彦周彦周美少年风味映前古令人每见之不敢发鄙语推坠吾法中偃蹇揖佛祖死生人所怖玩之于掌股此生几离别此别觉酸楚夜寒衆峰髙独看霜月吐谒狄梁公庙九江浪粘天气势必东下万山勒回之到此竟倾㵼如公廷诤时一快那顾借君看洗日光正色甚闲暇使唐不敢周谁复如公者古祠苍烟根碧草上屋瓦我来春雨余瞻叹香火罢一读范公碑烦尘看犇马斯文如贯珠字字光照夜敇正帆更迟留风正不忍挂同彭渊才谒陶渊明祠读崔鉴碑晋室东渡后主弱祇如寄桓温弄兵权刘裕窃神器先生于此时洁身良有以袖手归去来诗眼饱山翠追还圣之清太虚絶尘滓长恨千载心断絃掩流水怀慧廓然萧萧暑雨过空山成夜晴月出东南峰娟娟风露清飞萤自开合寒蝉亦悲鸣兴来忽独往聴此落涧声永怀西湖上絶景玊壶明松际翛然姿振策自经行即欲唿就语忽隔千里程何时径寻子夜航过临平同超然无尘饭柏林寺分题得柏字沙村宿雨余炊烟淡寒色山墟蚕市休野饭渔舟隔忽逢栁际门知有道人宅叩扉山答响童子出迎客空庭竟何有冻死千嵗柏钟鸣食时至老僧揖就席香秔定宿舂露葵应晓摘羞饥一饭美何啻万钱直风轩纳山翠引手扪石壁爱此玉崔嵬岁久自崩坼下有洄涡泉甘凉冰齿頬勿轻一脉㣲去涨万顷泽吾行无疾徐住佳去亦得欲収有声画絶景为摹刻兴来勿复缓转顾成陈迹仁老以墨梅逺景见寄作此谢之荒寒扫横斜稀疎开未徧烟昏雨毛空标格终㣲见呉姬风鬓乱睡色余妬面谁令种性香风味极不浅道人三昧力幻出随意现塞管玉纎寒无劳写哀怨居上人自云居来访明日告归作此送之浮云山尽际花木迎春晖佳人殊方来见之消渴饥借草坐松影粉香时落衣气貌秀可掬出语超幽㣲巖壁钟声寂山隂花发稀去袂挽莫留又作瓯峰归送通上人游庐山少年四方志一杖余㲲巾朝来过㣲雨扁舟买南津庐山冠天下况复当青春遥知泊星渚云开苍翠新相看发一笑瀑布垂天绅虚汉清月上山空无四隣应怀千载姿坐榻空埋尘兴来得好句録寄北山人奉陪王少监朝请游南涧宿山寺步月单衣喜和风诗眼爱空翠野亭亦翛然散坐聊倦倚坐久忽闻樵相视一笑喜那知深林外曲折见流水幽光弄绀碧春色泼秀气去为千顷泽隄栁相妩媚月光方下彻浮空见頳尾投砾戏惊之扑摝沙禽起归途望林壑烟霭隔山寺便如斜川游嵗月亦相似观山茶过回龙寺示邦基北窓赏新晴睡美正清熟竹鸡断幽梦朦胧不能续卧闻故人家山茶已出屋欣然一命驾妍暖快僮仆千朶鹤顶红染此丛间緑坐客例能诗秀句抵金玉携过回龙寺扫壁为君録逸笔作波险欹斜不可读坐惊殷牀钟暮邑眩双目同敦素沈宗师登钟山酌一人泉钟山对吾户春晓开烟鬟白云峰顶泉绀碧生㣲澜经年未一酌对客愧在颜两翁亦超放瘦䇿容跻攀大千寄一瞬境静情亦闲是时天惨憺佳处多遗删立谈共嘲谑豪气破天悭临川冰玉清风流继东山孤坐巉絶处掉头不肯还天风吹笑语响落千巖间归来数清境但觉毛骨寒宿宣妙寺冲虎困顿归投枕眠烂熳夜晴霜月苦睡美不知旦日髙披晓緑万事付衰懒百年炊黍久强半得忧患起临清浅流白髪不可拣此生终一壑形胜已入眼明年定来归茅屋并崖瞰掩门无营为一味工寝饭次韵道林会规方外湘山半夜雨断我西湖梦卧看读书灯花作扶头重晓窓晴泼眼倒挂闻么鳯起寻殿寒梅小立幽香喷栁丝不胜绾笋庭春脉动春色已如许乐事非一种平生所怀人忽此笑语共云轩为谁停危坐山衲拥眼髙空丛林志大骨森耸开怀见赤心亹亹饱谈诵坐客鹤脑侧我亦快心孔袖中出新诗笔力发豪纵风日丽醇酽黄泥初揭瓮舌根有沧海潮辩自掀涌何当横枯藤啮镞追两本吾宗欲颠覆支者例阘茸君能为我起逸足王良控我诗如石田疏理终无用朝来强鉏垦秃笔时呵冻摩挲铜鍱腹博君一笑捧赠蔡儒效我家与君邻屋居君昔未生先长我君髪齐睂我总角竹居读书供日课君诵盘庚如注瓶我读孝经如转磨长老竒君王佐才拭目颙颙观长大十三环坐同赋诗出语已能惊怯懦风雷绕纸成千篇弃遗不惜如涕唾神思义表文融明清絶如珠肯受涴江左相传纸价増东坡一读无复和怀髙识逺不可屈功成回首破甑堕家贫口衆难自安出圗斗粟充饥饿俄闻笔阵扫万人上国英雄胆先破殿前作赋声摩空盛名四海争掀播华裾如葱马如龙九衢突若流星过我经忧患早衰㣲生怕虚名招实祸方衣童首住江村饱饭爱寻闲处卧睡余信手摸书看会意起来行复坐林泉成趣亦题诗年来藁帙成堆垜仙郎开卷面发光夸我雄词惊李贺相期他日同此游先买邻庵山数朶青松白石闻此言共作庐山二十箇汪履道家观所蓄烟雨芦雁图西湖漠漠生烟雨浦浦圆沙凫雁聚今日髙堂素壁间忽见西湖最西浦翩翩两雁方欲下数只飘然掠波去独余一只方稳眠有梦不成亦惊顾萧梢碧芦秋叶赤青沙白石纷无数我本江湖不系舟尔辈况亦江湖侣令人便欲寻睿郎唿船深入龙山坞李德修以乌兰河石见示赋此还之予友李徳修少豪逸有美才工文章一时辈流推之声誉着场屋绍圣初选于广文至礼部好恶不合有司弃去游邉往来兰会甚乆晩屏迹田园然视其气貌精特功名一念未置也政和七年上元前四日过予袖中出美石一掬大小二十八枚有红青碧緑色细视之有旋螺纹如人指纹以夸予曰吾尝与诸将至古乌兰大河河中有洲邻夏国此石得于大河洲中其为我赋之予为大笑曰君同时辈流皆践清华为显仕跃马食肉久矣独从予山中食脱粟玩朽石不亦大迂濶哉然徳修颇非予言为作诗以还其石乌兰洲塞夏国口大河天来箭激熘排空但闻地喘吼势撞石壁欲穿透石坚捍之不肯受攧雷溅雪喧夜书千年石骨亦不朽碎为青红杂怪丑疆场久空烂甲胄举觞天子千万夀李侯横槊千骑后望云赋诗劔碍肘徐涉河流马俯齅下马得之等琼玖万里来归亦何有出以示我为拊手笑君儿嬉㤀白首李侯气如春在栁大河西国置怀袖君徒自珍世不售敲门那能易升斗功名偶然梦岂久道人乃尔自薄厚此石笑汝汝惭否南昌重会汪彦章彦章退然才中人讥诃唾笑皆奇伟看君落笔挟风雷涣然行文风行水坐令前辈作九原子固精神老坡气儒生寒酸不上眼此郎要是天下士嗟予生计等飞鸟翩翩吴头复楚尾去年兴发看京华笑傲清狂人背指君独折简坐致我迎门欢笑自契履旧闻牛鸣马不仰女逐臭夫那有理今年黄花南浦岸忽然见君失声喜僧房借榻营夜语灯火照人如梦寐怀中卿相且袖手翰墨风流聊戏耳行看上书苫块中凛凛范公只君是福巖寺梦访廓然于龙山路中见之山髙夜气催烦暑竹风为作南轩雨梦随柔橹到西兴舣舟步入龙山坞萧萧松下逢睿郎问信逺来亦良苦觉来但记谈笑欢不省欢时竟何语卧看篝灯一㸃明岭海茫茫隔吴楚安得却如清梦中杖履追随长尔汝鲁直弟穉川作屋峰顶名云巢只今海上青石牛曽卧天子黄金屋下看朱紫如堵墙上前诸公遭牴触眼髙四海镜面空灊山归来巾一幅惭愧君家小冯君自是河东真鸑鷟文章五色体自然秋水精神出睂目人间不识但闻名水非醴泉石非玉江南一峯独髙寒时时笑语云间宿弟兄出处两相髙故作云巢对山谷题李愬书像淮隂北面师广武其气便可吞项羽君得李祐不肯诛已知元济在掌股羊公徳化行悍夫卧鼓不战良骄吴公方沈鸷诸将底早笑元济无头颅雪中行师等儿戏夜取蔡州蔵袖里逺人信宿犹未知大䫫西平撃朱泚神驹行沙丘牝黄马已死俗马千年不能嗣忽生此马世上行神骏直是沙丘子紫燄争光夹镜眸转顾略前批竹耳雪蹄卓立尾萧梢天骨权竒生已似緑丝络头沫流觜绣帕搭鞍初结尾决骤意态欲腾骧奔逸长鸣抹千里赠许邦基邦基今年方十九美如濯濯春月栁龙章鳯姿絶世无金马玊堂如故有酒䦨爱捉玉麈尾玉色正同批诰手髙烧银烛照新妆看君落笔龙蛇走欲驱清景入秀句万象奔趋不敢后人疑锦绣纒肺肠不然笔端应有口谪仙风流今复见况亦髣髴外尘垢但恐功名纒缚人未放青山挂忩牖谢安道花坛三月江南春不浅谢家池上开花苑层坛迸破碧瑠璃嫩蘂蔟成红婉娈一枝两枝和雾白素娥月下逢姑射十朶五朶照水红仙姝并立瑶池东人生遇景须行乐莫使余香散帘幕白云难逃鬓上斑金尊且对花前酌时人莫以花为浼大都自是人情改若使人情长似花相看颜色年年在夏日西园晚庭一霎过暑雨髙林相应山蝉鸣南忩梦断意索寞牀头书卷空纵横蔬畦日涉已成趣起来扶杖园中行葵英豆荚小堪摘矮榆髙栁隂初成野禽啄果时落地池塘盖水新荷平归来西屋斜阳在原舍尚闻舂簸声自豫章至南山月下望匡庐扁舟秋晩离南浦片席摇风望星渚扬澜大浪晴泊天南山窈窕开莲宇倒樯散䇿一登临便拟掩闗深处住吾生饱食随东南去亦无求住无取江山得意且题诗从游况复皆真佀青灯灼灼夜忩深对窓卧聴风瓯语隔岸庐山金碧开月明尚记曽游处赠王敦素兼简正平空山无人舟壑移坐看香烧行篆畦兄弟华轩肯过我堕甑敝帚生光辉着屐登山亦不恶携被假宿良幽期灯前绿髪暎玉颊风流未数崔宗之夜谈词辨出神骏絶尘赤兎真权竒我欲置君帅河朔军前千骑红妆随横槊吟诗气慷慨玊带锦袍英特姿又欲置君玊堂卧雾窓棐几春昼迟醉中草制骤风雨诸公堵立相嗟咨㣲吟拥鼻笑不语恐未免尔无多辞为君张灯扫东壁他日重来读此诗浙竹龙孙初长浙江曲疎影萧萧濯寒玉平生知爱足风流只有山隂王子猷而今流落苍崖顶暗换年光乡路永冰敲雪压未应衰鸾鳯不栖空故枝坚榦犹堪制长笛㝡合宫商胜金石为君吹动镜湖秋惊起双龙翼小舟郭祐之太尉试新龙团索诗政和官焙雨前贡苍璧密云盘小鳯京华谁致建溪春睿思分赐君恩重绿杨院落春昼永碧砌飞花深一寸门下宾朋还毕集碾声惊破南忩梦髙情爱客手自试春雾脚萦雪花涌我有僧中富贵縁此会风流真法供山寺早秋千本苍杉俱合抱夕隂相暎寒蝉噪残僧独归清入画秋色满庭浓可扫霜钟初歇月未生但觉篝灯一㸃明阶除环珮走流水楼阁诵经童子声读瑜伽论此生已无累一席可穷年细嚼寳公饭饱叅弥勒禅懒修精进定爱作吉祥眠夜久山空寂唯闻绕砌泉夜坐分题得廊字一雨饯残暑瘴疴苏簟凉卧闻山果落起觉斛兰香幌内水萤入堦除露叶光知谁爱清境步屧响脩廊早行失枕惊先起人家半梦中闻鸡凭早晏占斗辨西东辔湿知行露衣单怯晓风秋阳弄光影忽吐半林红湘隂马上和季长见寄小春风埃九十里雾雨湿駞裘雁过回诗眼江寒聚晩愁魂清方怯雪句冷更含秋残岸连孤屿依稀似橘洲湘上闲居夜清暑雨过四壁草虫鸣一枕幽人梦半窓闲月明摧頽𢎞法志老大住山情忽忆陈尊宿编蒲度此身西斋昼卧余生已无累古寺寄闲房睡足无来客忩空又夕阳丛蕉髙出屋病叶忽飘廊起探风檐立飞蚊避晩凉秋夕示超然夜色已可掬林光翻欲流一钩窥隙月数叶搅眠秋清境扶归梦残缸替客愁搜诗时画席忽觉此生浮次韵真觉大师瑞香花浅色映华堂清寒熏夜香应持燕尾剪破此麝脐囊有恨成春睡无人见洗妆故山烟雨里寂寞为谁芳清明前一日闻杜宇示清道芬篱外花如海闲轩小寝惊最先闻杜宇更觉近清明云怒知为雨风和抝得晴阿芬甘劣我笑里恰诗成送僧归故庐投名身入社卧病偶思归渡涧脱芒屦扶藤下翠㣲寒松犹带雨瘦骨不胜衣若见空钻纸当施百丈机重会云叟禅师气味似前辈见之长眼明闲须研法味老不减诗情草圣因蛇鬭禅枝解虎争一堂聊寄傲疎快饯余生次韵衡山道中岳色堕马首岚光忽满襟眼寒知意适句苦觉愁侵沃野献新緑残晴醸晩隂天涯惊去雁料理欲归心次韵李方叔游衡山僧舎道乡见城郭世路谩升沈寺胜増佳气壁间余醉吟僧残过客少山好为谁深宁识通泉尉独懐经济心题梦清轩小轩人不到脩竹过墙生眼倦经长掩身闲梦亦清㣲风吹篆缕活火泼茶铛遥想佳眠夕萧萧雨叶声灯花偶书岑寂一闲僧春宵清兴増竹窓催梦雨兰室对禅灯世事知虚幻人情剪爱憎短长都分定不恨百无能宋元诗会卷五十八宋元诗会卷五十九钦定四库全书宋元诗会卷五十九兵部主事陈焯编恵洪赀国寺春晩龙乡戒晓月空斜唤起清圆响络车烧笋饷田村窕窈拾薪煮茧语諠譁美欣崖蜜尝新果香识山矾称意花归去路迷光已夕浸门春水一池蛙送莹上人游衡岳紫盖峰头楼阁生朱灵洞口水云晴盘空路作惊蛇去落日人如冻蚁行重郭老师今健否蔵年珍木但闻名定应自扫巖邉石时发披云啸月声访友人日暮荒城倚瘦藤江南春思倍添増那知淮水黄尘路忽见庐山白髪僧乞食久辞烟际寺连牀今对夜深灯明年我亦寻君去同陟天池最上层过孜莫翁禹穴朝来散晩参一程随便达云巖南山任把浮云蔽西岭犹将落日衔幽径野花开旧菊石牀楸子下髙杉投宵夜永寒无寐良忆真僧衣不蚕大风夕怀道夫敦素病觉春寒花信重起来散策夕阳中方收一霎挂龙雨忽作千秋攧鹞风淮水粘天云泛浪呉山吐月镜縁空二豪诗眼应惊絶覔句遥知与我同九日去嵗重阳瘴海滨病拈霜蘂嗅清晨身闲已断思归梦山好仍逢称意人夘饭露葵欣旋摘夜窓风栗共尝新妙年衲子应相笑痴钝耽源老应真陈莹中左司自丹丘欲家豫章至湓浦而止余自九峯往见之鴈荡天台看不足却搬儿女寄篷忩径来漳水谋三顷偶爱庐山家九江名节逼真如醉白生涯领畧类湘龎向来万事都休理且听楼钟咽夜撞与公灵鹫曽聴法游戏人间知㡬生夏口瓮中蔵画像孤山月下认歌声翳消已觉花无蔕矿尽今知珠自明逺壑夕阳残雨后一番飞絮满江城秋千画架双裁翠络偏佳人春戏小楼前飘扬血色裙拖地断送玉容人上天花板润霑红杏雨綵绳斜挂緑杨烟下来闲处从容立疑是蟾宫谪降仙谒灵源塔髙颿驾浪过南溟那料归来扫此亭桃李成隂春老大谿山好在鬓凋零瓦灯已照宫商石卵塔分蔵服匿瓶春雪尚能知客意荡除毛孔瘴烟腥次韵宿清修寺湘山也学庐山好落瀑声飞绣谷风正欲来归向儿说戏将收拾入诗中浪惊醉枕寒松响春满茶铛活火红清景骨飞嗟未到故应唯许梦魂通次韵渡江有作弃舟植杖首重回隔岸遥闻津皷催淮上梅传春信至江南山逐笑声来行瞻瑞雾笼双阙更看神光发五台王事幸陪方外乐为君㸃笔走风雷二月大雨江涨晩晴投老归来楚水濵水清聊可濯衣尘拚心乐事都还汝入手清闲不与人尚有笑谈消白昼更无情绪管青春暗惊少日王城外走马争先看寳津题翠霭堂虚檐碧瓦临无地吐月吞风六月寒帘卷烟光摇户牖雨余岳色堕䦨干侍儿自炷真龙脑座客同分小鳯团谁谓太平本无象规模堪入画圗看次韵宁乡道中夹道传唿部曲犇遥知秋色动吟魂黄柑緑橘平芜路剰水残山夕照林似镜此心清自逈如云往事去无痕钟声有寺蔵烟翠忽见林间窈窕门十五日立春千年象教唐朝寺雪后新年晴复隂残僧无事春又至游客不来山自深长廊扫叶望空翠小阁卷经横水沈三生白业有言说一念净心无古今晩步归西崦庭除有路入深壑曳履翛然独往还布谷风光寒日近摘茶时节乱山间花枝重少人甘老燕子空忙春自闲归晩断桥逢野水更能揎手弄潺湲晩秋溪行熟路沿溪过石桥扫除秋晩净迢迢幽寻忽见兰芽茁小立仍逢柿叶飘扑摝水飞双去鸟珑山响一声樵归来半掩残经在燕寝香凝碧未消夏日偶书碧缕横斜试水沈红腮甘冷嚼来禽含风广殿闻棋响转日回廊暗栁隂强捻氷纨除睡色倦凭棐几适闲心攀翻涴衲黄尘事过眼云踪不可寻竹炉博山沈水觉尘埃旋斫凌云緑玉材自拭锦䙀含泪粉要焚银叶返魂梅意消未掩黄庭卷火冷空余白雪灰应把熏衣闭深阁流蘓想见画屏开石台夜坐故乡乃有此丛林下板何妨着寂音永与世遗他日志尚嫌山浅暮年心冻云未放僧窓晓折竹方知夜雪深琢句自应清似玉更冝坡字硬黄临秋日还庐山故人书因以为寄风叶鸣廊夜色晴隔云㣲月稍分明下帘徒怯衣裳薄拂榻空惊枕簟清病眼得秋还少睡壮心于世尚多情何时却作庐山去渡水穿云取次行送轸上人之匡山何处髙人云路迷相逢忽荐目前机偶逢菜叶随流水知有茅茨在翠㣲碎琐夜谈皆可聴烟霏秋岭欲同归翛然又向诸方去无数山供玉麈挥送敏上人残林病叶强翻红已觉清秋夜气浓懒复小忩邀独秀却应归梦挂双峰水分淮甸当县席路遶匡山可振笻若见虎溪谿上月为言相忆作衰容次韵超然竹隂秋夕月脇云行夜未深满庭风露叶辞林知谁墙外千竿竹分我窻西一隂山好已无归国梦老闲犹有读书心剩题诗句酬幽隠歳月翩翩接翅禽送宗上人归南泉灯外佳眠试冷斋欲成归梦暗惊回一轩秋色侵衣重半夜波声拍枕来江国潮平人独漉海山家在意徘徊倚藤明日秦淮上看子风帆十幅开上元宿百丈上元独宿寒巖寺卧看篝灯暎薄纱夜久雪猿啼岳顶梦回清月在梅花十分春瘦縁何事一掬归心未到家却忆少年行乐处輭红香雾喷京华宿鹿苑书松上人房冷斋託宿自携衾卧聴松风度栗林黄卷青灯纸窓下白灰红火地炉深梦回清响舂巖熘夜久幽香喷水沈惯作横刀眠下板为君令有住庵心题草衣巖鉏头为枕草为氊曽与高人说任縁岂料大嫌沽世价未应虚费买山钱闲编木叶轻于纸细葺芦花輭胜绵石室至今増壮观可知千载得人传至筠乞浆问路到筠溪天气清和得所冝父老相逢班草坐风光初过採茶时摩挲禅榻营春睡想像斋厨办晩炊白首不知丘壑改壁间来读旧题诗怀李道夫半篙晩涨绿杨湾接翅鸥归雾雨残数叠吴山围楚梦一番花信酿春寒别时小语依然在隔歳来书展复看补衮胸中五色线只今应作怒蜺蟠效李白湘中体夕光江摇鱼尾红何处扁舟开晩篷雁字初成春有信烟鬟空好雨无踪荒寒数苇橘洲岸领略半忩湘寺钟浦口行人已争渡林下归僧欣一逢题天王圆证大师房壁闭户不妨依聚落开轩随分有山林残经半掩世情断好鸟一声村意深篱外风筠森束玉屋头霜橘欲垂金能营野饭羮红酱渡水何辞数访寻题胥大夫欣欣堂议郎和粹色无求绕屋江山秀气浮弱柳贪眠禽唤起异花含笑草忘忧闭门不放青春返解榻长令佳客留摹冩髙情无好句谩横诗眼付㝠搜送海印奭老住东林湘容岳色中秋后古寺闲房小寝余扫径帚粘新落叶开忩风掩读残书吹云又作他山去种漆何时伴我居洞上闲名犹在世未应容易与人除宿芙蓉峰书方丈壁赤髭病客烟瘴面漆瞳道人氷雪容俯槛夜残看落月不知脚下有千峰庐山杂兴幽花疎竹冷梢云江北江南正小春但得青山常在眼不妨白髪暗随人白水连空不见村㝠㝠细雨湿黄昏秋山咫尺无由到须信闗人不用门秋晩紫棃红枣八九树竹屋柴门三四家机杼声迟秋日晩遶篱寒菊自开花谢人恵芦雁圗道林烟雨久不到忽见橘洲芦雁行笑里笔端三昧力坐中移我过潇湘湓江宿舟中琵琶亭下孤舟宿夜静风清水四围蝴蝶梦中江月白芦花鸣笛钓船归登邓氏平逺楼望见小庐山作倚栏天际数归帆春在沧洲数笔间我与小楼俱是书雨中犹复见庐山衲子二十八人真净寄无为居士世俗事无尽养髙心自闲蔬园通绿野林坞带青山丹灶忘添火云菴懒着闗别应修省术七十见朱颜送张签判游开先步入青松里迢迢一径通渐分华藏界深隠法王宫道与神仙别人非世俗同欲知西祖意庭柏老春风留题绍公寂照轩幽轩名寂照四海坐中闲景物有迁色主人无异颜野泉澄槛外香蔼起檐间凉夜谁相问寥寥月满山送人之南岳境幽南岳寺路向碧巖分逺近松相接髙低钟共闻灵禽时奏乐香石日笼云想到经行处超然趣不羣仲殊润州北固楼前一笛风断云飞出建章宫江南二月多芳草春在蒙蒙细雨中净端答陆䝉老枕上浮生过半百短髪毶毶霜様白西溪河上旧家山歳歳故乡归似客船头渐进古松门云是呉筠读书宅烟云半岭望层楼鳌顶峥嵘蘂宫窄有人挂衲归盘陀稜稜瘦骨真维摩几年面壁舌不动忽然拍手赓鱼歌秋来满船载明月俄惊雨笠仍烟蓑黄梅渡口水流急五湖深处任风波惟悟闻泉涧泉吾所好山舎寂无喧春脉生云底夜声来枕前风休不动竹月起未啼猿石上鸣逾急泠然清梦魂将访永安东山禅师先寄庵在千株松桂下更无尘事到夫君髙踪罕过唿猿涧静思唯看抱石云日暮灯龛禽影集雪晴崖罅路形分扬雄约我须投宿月里禅余怯论文奉和杨公济宿永安方丈呈东山禅师道安独继襄阳踵诗好慵窥霅昼评竹屋数间经㡬载草衣三事傲平生纵陪林下收孤迹难学人间走大名灯火已残谈未倦晓风斜雨打窓声酬公济早过天竺呈明智及同游二老晓过翻经台下寺与君同谒祖师堂庭前紫桂叶频脱石上红梅花正香出洞隂云开逺影笼松寒日漏清光谢公劝饭须无让不许非时荐茗汤修睦宿岳阳开元寺竟日凭虚槛何当兴叹频往来人自老今古月常新风逆沈鱼唱松疎露鹤身无眠钟又动几客在迷津景云老僧日照西山雪老僧门始开冻瓶黏柱础宿火陷炉灰童子病归去鹿麋寒入来斋钟知渐近枝鸟下生台子兰华严寺望樊川万木叶初红人家树色中疎钟摇雨脚积水浸云容雪碛回寒雁村灯促夜舂旧山归未得生计欲何从契嵩感遇山人白玉京去去何缥缈琼楼十二层珑汎云表银湟月为波万顷即池沼秋来宫殿光逗落人间晓空际时澄明烟霞眇青鸟可望不可到所思空杳杳松柏地之灵草莽亦同茂愿得区域中人心复纯素苍梧会稽隂累累见陵墓六合无知音青山有归路人生惜朱颜贤哲长还顾昨夜露华台谁不怨秋暮怀越中兼示山隂诸明士厌见人境喧清游忆灵越东南千万山浮青满寥泬从来鑑中景形胜人间絶月湛换鹅溪云起蔵书穴客子若飘蓬俄与故人别尺素未及通芳草已云歇所悲行路难俛仰损名节鸣雁欲东飞寄语谢明月早秋吟山家昨夜房栊冷梧桐一叶飘金井长天如水净藏云明月含晖变秋景桂枝花折风飘飘谁在髙楼吹玉箫人间不见槎升汉天上将看鹊作桥年少征人在何处白露霑衣未归去海畔今无漂母家江南谁与王孙遇浙江晩望暮色看无际秋空水混天片帆飞鸟外新月落潮邉隔越山形小吞吴地势偏㡬人来往者早晩渡头船题径山寺翠㧞羣山外连天势未休云迷飞鸟道雨出溅龙湫僧在深云定香和杳霭浮人间游不到台殿自清秋郎侍郎致仕平时独髙谢道胜欲韬光白髪辞明主青山恋故乡药畦容鹤到吟径恐云蔵更爱禅林卧时来拂石牀汎若耶溪越水乗春泛船忩掩又开好山沿岸去骤雨落花来榜影樵人渡歌声浣女回沧浪无限意日暮更悠哉山亭晚春山庭晚来静林石自巉巉犬去吠人语花飞恣鸟衔晴烟熏茂草照日蔼高杉更喜团圎月清光下碧嵒寄怀泐潭山月禅师闻道安禅处松萝杳隔溪清猿定中发幽鸟坐邉栖云影朝晡别山峯逺近齐不知谁问法雪夜立江西送客还道中作北郭送之子日斜还旧居路泥侵晓润晦月逼春余桑柘雨中绿人烟闗外疎依然见风俗归兴混樵渔入石壁山身似浮云歳不留尘中扰攘只宜休老来已习青萝子隠去应追帛道猷直入乱山宁计路俄看落叶始知秋他时谷口人相遇莫问裁诗谢五侯酬杨公济早过天竺呈明智及同游二老涧北夜依禅舎宿峰南今访讲师堂初行松路爱清晓及过石溪闻异香日色煖烘诸壑净晴岚翠泼几峰光道标尚客何髙趣更饮吾曺柏叶汤新嵗连雨不止因寄公济兼简贤令强公寒郊才喜嵗华新景物隂隂又一旬云带天低垂压野雨蔵春昼暗迷人宁愁灯火妨明月却叹诗家惜令辰陶令而今卧江国倚楼吟望更谁亲尚颜夷陵即事不难饶白髪相续是滩波避世嫌身晩思家乞梦多暑衣经雪着冻研向阳呵岂意临岐路还闻圣主过志诠夕归落日寒蝉鸣独归林下寺松扉竟未掩片月随行屦惟闻犬吠声又入青萝去虚中赠栖禅上人巖房髙且静住此㡬寒暄鹿嗅安禅石猿啼乞食村朝阳生树罅古路透云根独步闲相觅凄凉碧洞门清尚赠樊川长老瘦颜诸骨现满面雪毫垂坐石鸟疑死出门人谓痴照身潭入楚浸影桧生隋太白曾经夏清风凉四肢希昼书恵崇师房诗名在四方独此寄闲房故域寒涛濶春城夜梦长禽声沈逺水花影动回廊几为分题客殷勤扫石牀寄怀古见说鹏隂僻人烟半杂羌秋深邉日短风动晓笳长树势分孤垒河流出逺荒遥知林下客吟苦夜禅忘送嗣端东归逺念生泉石人中事欲销卷衣城木落寻寺海山遥帆影迷寒雁经声隠暮潮后期俱未定况我鬓先凋送可伦赴广南转运凌使君见招别语畏残漏心县瘴海邉回期无定日去路极遥天苦雾沈山郭寒沙涨隰田㡬宵寻使府清话废闲眠早春阙下寄观公客心长念隠早晩得书招看月前期阻论山静会遥微阳生逺道残雪下中霄坐见青门栁依依又结条保暹宿宇昭师房与我难忘旧多期病此房卧云归未得静夜话空长草际沈萤影杉西露月光天明共无寐南去水茫茫早秋闲寄宇公窓虚枕簟明微觉早凉生深院无人语长松滴雨声诗来禅外得愁入静中平逺念西林下相思合慰情文兆宿西山精舎西山乗兴宿静称寂寥心一径杉松老三更雨雪深草堂僧语息云阁磬声沈未遂长栖此双峰晓待寻送简长师之洛动静非常态超然西去心水期经洛聴云约到嵩吟斋访烟村逺禅依竹寺深秖应风雅道相府是知音行肇郊居吟静室帘孤卷幽光坠露多径寒杉影转窓晩雪声过茗味沙泉合罏香竹霭和遥懐起深夕旧寺隔沧波送文光上人西逰髙木坠残霖闗河入逺心嵩游忘楚梦华近识秦音塔古县图认碑荒背烧寻几思兴替事独上灞陵吟清顺书景舒菴壁大布君能着始知蚕口非冢间容一榻身外只三衣䕶戒避生草净心观落晖寂寥能自守今世固应稀偶题竹暗不通日泉声落如雨春风自有期桃李乱深坞简长送僧南归渐老念乡国先归独羡君吴山全接汉江树半藏云振钖林烟断添缾涧月分重栖上方定孤狖雪中闻送行禅师南国山重叠归心向石门寄禅依鸟道絶食过渔村楚雪黏缾冻江沙溅衲昏白云深隠处枕上海涛翻赠浩律师浩也毘尼学精于玉帐严蚁酣停扫砌燕乳记钩帘茶鼎敲氷煮花壶漉水添梦回池草绿忍践绿纎纎惟鳯与行肇师宿庐山栖贤寺水瀑寒侵室围炉静话长诗心全大雅祖意会诸方磬断危杉月灯残古塔霜无眠向遥夕又约去衡阳弔长禅师霜钟侵漏急相弔晩悲浓海客传遗偈林僧写病容潄泉流落叶定石集鸣蛩回首云门望残阳下逺峰懐古寺居寄简长雪苑东山寺山深少往还红尘无梦想白日自安闲杖履苔痕上香灯树影间何须更飞钖归隠沃洲山居天柱山四野豁家庭柴门夜不扄水邉成半偈月下了残经虽逐诸尘转终当一念醒未知斯旨者万役尽劳形智圎赠闻聪师澹然尘虑絶禅外苦风骚性觉眠云僻名因背俗髙水烟蒸纸帐寒髪涩铜刀几宿秋江寺闲吟聴夜涛遵式酬伉上人髙卧清闲极谁能更似君山光晴后见瀑响夜深闻拾句书幽石收茶踏乱云江头待无事终学弃人羣赠智伦弟溪竹拥疎帘溪云冷不厌千巖惟虎伴一讲许诗兼煮茗敲氷柱㸔经就雪檐有时开静户寒日下峰尖元肇虎丘沧海何年涌秦传虎踞丘池空剑光冷坟阙鬼吟愁石碍楼台侧烟深草木浮呉人贪胜槩春尽亦来游径山东西两径幽嵗晩得同逰壑霁隂犹在溪云冻不浮鸟惊樵斧重猿挂树枝柔怕有梅花发因行到水头善珍山行晩归药径入云林晩晴扶杖吟照泥星复雨经朔月犹隂树折怜巢覆泉清见叶沈爱闲自如此不是学灰心春寒松间灯夕过顾影在天涯雪暝迷归鹤春寒误早花艰难知世味贫病厌年华故国风尘外无人可问家如璧次韵答吕居仁向来相许济时功大似频伽响逺空我已定交木上座君犹求旧管城公文章不疗百年老世事能排双颊红好贷夜窓三十刻胡牀趺坐究幡风显万送炭与湘山西堂恵然师纷纷向火乞儿多独有君如择乳鹅万鍜炉中寻粲可一堆灰里拨隂何雪欹败屋闲犀柄草卧空庭任雀罗急送乌薪相煖热恐随春梦入南柯可观入院登座其日重九胸中一寸灰已冷头上千茎雪未消老步只宜平地去不知何事又登髙恵严正觉寺野水痕俱落挐舟日未西断沟横略彴支径入招提方广源深似竹林境可齐徘徊未能返暝色起前溪按汴宋诗僧自参寥觉范外独以九人着称所谓九人者淮南恵崇江南宇昭金华寳暹剑南希昼南越文兆天台行肇沃州简长贵城惟鳯峩眉华台也今于八僧诗各得数章独阙华上人故附见其名焉宋元诗会卷五十九宋元诗会卷六十钦定四库全书宋元诗会卷六十兵部主事陈焯编香奁二十九人花蘂夫人秋宵词氷肌玉骨清无汗水殿风来暗香满绣帘一㸃月窥人欹枕钗横云鬓乱起来庭户悄无声时见疎星渡银汉屈指西风来几时不道流年暗中换口占答太祖君王城上竖降旗妾在深宫那得知十四万人齐解甲更无一箇是男儿宫词五云楼阁鳯城间花木长新日月闲三十六宫连内苑太平天子住崑山会真广殿遶宫墙楼阁相扶倚太阳净甃玉阶横水㟁御炉香气扑龙牀龙池九曲逺相通杨栁丝牵两岸风长似江南好风景画船来去碧波中殿名新立号重光岛上亭台尽改张但是一人行幸处黄金阁子锁牙牀夹城门与内门通朝罢巡逰到苑中每日中官祇候处满堤红艳立春风厨盘进食蔟时新侍晏无非列近臣日午殿头宣索脍隔花催唤打鱼人立春日进内园花红蘂轻轻嫰浅霞跪到玉阶犹带露一时宣赐与宫娃三面宫城尽夹墙苑中池水白茫茫一从狮子门前入旋见亭台遶㟁傍离宫别院遶宫城金板轻敲合鳯笙夜夜月明花树底傍池长有按歌声旋移红树劚新苔宣使龙池再凿开展得绿波寛似海水心楼殿胜蓬莱太虚髙阁凌虚殿背倚城墙面枕池诸院各分娘子位羊车到处不教知御制新翻曲子成六宫才唱未知名尽将觱篥来抄谱先按君王玉笛声才人出入每参随笔砚行将遶曲池张向綵笺书大字忽防御制冩新诗六宫官职总新除宫女安排入画圗二十四司分六局御前频见错相唿春风一面晓妆成偷折花枝傍水行却被内监遥覻见故将红豆打黄莺殿前排宴赏花开宫女侵晨探㡬回斜望苑门遥举袖传声宣唤近臣来小毬塲近曲池头宣唤勲臣试打毬先向画楼排御幄管絃声动立浮斿供奉头筹不敢争上棚等唤近臣名内人酌酒才宣赐马上齐唿万嵗声殿前宫女总纎腰初学乗骑怯又娇上得马来才欲走几回抛控抱鞍桥自教宫娥学打毬玊鞍初跨栁腰柔上棚知是官家认遍遍常赢第一筹翔鸾阁外夕阳天树影花光逺接连望见内家来往处水门斜过画楼船月头支给买花钱满殿宫人近数千遇着唱名多不语含羞走过御牀前内人追逐採莲时惊起沙鸥两岸飞兰櫂把来齐拍水并船相鬭溼罗衣修仪承宠住龙池扫地焚香日午时等候大家来院里看教鹦鹉念新诗东内斜将紫禁通龙池鳯苑夹城中晓钟声断严妆罢院院纱窓海日红安排诸院接行廊外槛周回十里强青锦地衣红绣毯尽铺龙脑鬰金香新秋女伴各相逢罨画船飞别渚中旋折荷花半歌舞夕阳斜照满衣红早春杨栁引长条倚㟁沿堤一面髙称与画船牵锦缆暖风搓出綵丝绦内家宣赐生辰晏隔夜诸宫进御花后殿未闻公主入东门先报下金车选进仙韶第一人才胜罗绮不胜春重教按舞桃花下只踏残红作地裀侍女争挥玉弹弓金丸飞入乱花中一时惊起流莺散踏落残花满地红七寳䦨干白玉除新开凉殿幸金舆一沟泛碧流春水四面琼钩搭绮疏东宫花烛綵楼新天上仙桥不锁春徧出六宫歌舞奏嫦娥初到月虚轮鸡人报晓才三唱玉井金牀转辘轳烟引御炉香绕殿漏籖初刻上铜壶宫女熏香进御衣殿前开锁请金匙朝阳初上黄金屋禁掖春深昼漏迟鬭草深宫玉槛前春蒲如箭荇如钱不知红药䦨干曲日暮何人落翠钿春心滴破花邉漏晓梦敲回禁里钟十二楚山何处是御楼曽见两三峯博山夜宿沈香火帐外时闻暖鳯笙理遍从头心上曲殿前龙直未交更春殿千官宴却归上林莺舌报花时宣薇旋进新裁曲学士争吟应诏诗白藤花限白银花合子门当寝殿斜近被宫中知了事每来随驾使煎茶西毬场里打毬回御宴先于苑内开宣索教坊诸伎乐傍池催唤入船来昭仪侍宴足精神玉烛抽㸔记饮巡倚赖识书为録事灯前时复错瞒人小雨霜㣲润绿苔后䦨红杏傍池开一枝揷向金瓶里捧进君王殿上来婕妤生长帝王家常近龙颜逐翠华杨栁岸长春日暮傍池行困倚桃花繁杏夭桃灿殿傍銮舆频幸鬭鸡场归舆倘翫宫中月好把龙涎爇满牀平头船子小龙牀多少神僊立御傍旋刺篙竿令过㟁满池春水蘸红妆后宫阿监裹罗巾出入经过院囿频承奉圣颜忧误失就中常怕内夫人罗衫玉带最风流斜插银箆幔裹头闻得殿前调御马掉鞭横过小红楼六宫一例罗冠子新様交镌白玉花欲试淡妆兼道服面前宣与唾盂家三月樱桃乍熟时内人相引看红枝回头索取黄金弹遶树藏身打雀儿春天睡起晓妆成随侍君王触处行画得自家梳洗様相凭女伴把来呈小小宫娥到内园未梳云鬓脸如莲自从配与夫人后不使寻花乱入船芳菲桃李似新粧两两黄鹂呌树傍倚遍碧䦨㤀去住俄惊宫月照华堂舞头皆着画罗衣唱得新翻御制词每日内庭闻教队乐声飞上到龙池春早寻花入内园竞传宣㫖欲黄昏明朝驾幸游蚕市暗使氊车笼苑门春日龙池小宴开岸邉亭子号流杯沈檀刻作神仙女对捧金尊水上来后宫宫女无多少起得园中笑一团舞蝶落花相看着春风共语亦应难雨洒瑶阶花尽开君王应是看花来静凭雕槛浑㤀倦忽聴笙簧殿外回流鸎枝上咔声和惹得愁人愁转多数月宫阶无辇迹但闻别院閙笙歌酒库新修近水傍泼醅初熟五云浆殿前供御频宣索进入花间一阵香半夜摇船载内家水门红蜡一行斜圣人正在宫中饮宣使池头旋折花东宫降诞近佳辰少海星邉拥瑞云中尉传开三日晏翰林当撰洗儿文薄罗衫子透肌肤夏日初长板合虚独自凭阑无一事水风凉处读文书沈香亭子傍池斜夏日巡游歇翠华帘畔越盆盛净水内人手里剖银𤓰苑东天子爱巡游御岸花堤枕碧流新教内人供射鸭长将弓箭遶池头水车踏水上宫城寝殿檐头滴滴鸣助得圣人髙枕兴夜凉长作逺滩声三清台近苑墙东楼槛重重暎水红尽日绮罗人度曲管絃声在半天中画船花舫总新妆进入池心近岛傍松柏楼窓楠木板暖风吹过一团香管絃声急满龙池宫女蔵钩夜宴时好是圣人亲捉得便将浓墨埽双眉太液波清水殿凉画船惊起宿鸳鸯翠眉不及池邉栁取次飞花入建章金作盘龙绣作麟壶氷楼阁禁中春君王避暑来游幸风月横秋气象新端午生衣进御牀赭黄罗帕覆金箱美人捧入南熏殿玉腕斜封綵缕长少年相逐採莲回罗帽罗衣巧制裁每到㟁头常拍水竞提纎手出船来山楼綵凤栖寒月晏殿金麟吐御香蜀锦地衣呈队舞教头先出拜君王西风吹叶撼宫梧早怯秋寒着绣襦玉宇无人双燕去一弯新月上金枢内庭秋燕玉池东香散荷花水殿风阿监採菱牵锦缆月明犹在画船中翠华香重御炉添双鳯楼头晓日暹扇掩红銮金殿悄一声清跸卷珠帘清晓自倾花上露冷侵宫殿玉蟾蜍擘开五色销金纸碧锁窓前学草书夜色楼台月数层金猊烟穂绕觚稜重廊曲折连三殿密上真珠百寳灯天门晏闭九重闗楼倚银河气象间一㸃星毬垂绛阙五云仙仗下蓬山安排竹栅与巴篱养得新生鹁鸽儿宣受内家专喂饲花毛闲看总皆知初年十五最风流新赐云鬟使上头按罢霓裳归院里画楼云合总重修金画香台出露盘黄龙雕刻遶朱䦨焚修每遇三元节天子亲簮白玉冠锦城上起凝烟阁拥殿遮楼一面髙认得圣颜遥望见碧䦨干映赭黄袍蕙炷香销烛影残御衣熏尽彻更䦨归来困顿眠红帐一枕西风梦里寒密室红泥地火炉内人冬日晩传唿今宵驾幸池头宿排比椒房得暖无梨园弟子簇池头小乐携来候燕游旋炙银笙先按拍海棠花下合梁州树叶初成鸟出窠石榴花底笑声多醉中遗却金钗子拾得从他要赏罗小殿新妆粉欲干贵妃姊妹自来看为逢好日先移入续向西街索牡丹内人相续报花开准拟君王便看来缝着五絃琴绣袋宜春院里按歌回黄金盒里盛红雪重结香罗四出花一一傍邉书勅字分明赐与大臣家宫人早起笑相唿不识堦前埽地夫乞与金钱争借问外头还似此间无小随阿姊学吹笙好见君王乞与名夜埽玊牀朝把镜黄金堦下不教行日髙殿里有香烟万歳声来动九天妃子院中初降诞内人争乞洗儿钱宫花不与外邉同正月长生一朶红供御樱桃看守别直无鸦鹊到园中牀头谢赐紫罗襦不下金堦上輭舆官局总来为喜乐院中新拜内尚书舞来汗湿罗衣彻楼上人扶下玉梯归到院中重洗面金盆水里泼红泥衆中爱得君王笑偷把金箱笔砚开书破红蛮隔子上旋推当直内人来水中芹叶土中花拾得还将避衆家总待别人般数尽袖中拈出郁金芽窓窓户户院相当总有珠帘玳瑁牀虽道君王不来宿帐中长是炷牙香按花蘂宫词流传已久或云四十首或云二十八首后来刻本増至百篇皆好事者附会之所为不足信也今就其本集百首内譌误最着者约举之如银烛秋光冷画屏轻罗小扇扑流萤此唐杜牧之絶句也勅赐一窠红踯躅谢思未了报花开此王建宫词也而王珪宫词三十首竟移取十三章入花蘂集甚觉无味如翠钿贴靥轻如笑锁声金掣合门环三月金明栁絮飞内人稀见水秋千禁里香浓蝶自飞钓线乗波漾綵舟金井秋啼络纬声御案横金殿幄红纱幔薄垂金麦穂御座垂帘绣额单天外明河翻玉浪夜寒金屋篆烟飞晓吹翩翩动翠旗诸什是也及遍访别刻得花蘂最初本其百首内有十五首迥乎不同因悉採以易之究亦难定其是否尚赖博闻君子考证焉汴梁宫人宫词歳歳逢元夜金蛾閙蔟巾见人心自怯终是女儿身殿前轮值罢偷去赌金钗怕见黄昏月慇懃上玉阶翠翘朱掘背小殿夜蔵钩蓦地羊车至低头笑不休一向传宣急谁知不复还来时旧鍼线记得在窓间靖康宫人题驿壁渭平沙浅雁来时渭涨沙移雁不归江海一身多少事清风明月泪沾衣魏夫人虞美人草鸿门玉斗纷如雪十万降兵夜流血咸阳宫殿三月红霸业已随灰烬灭刚强必死仁义王隂陵失道非天亡英雄本学万人敌何用屑屑悲红妆三军散尽旌旗倒玉帐佳人坐中老香魂夜逐剑光飞青血化为原上草芳心寂寞倚寒枝旧曲闻来似敛眉哀怨徘徊愁不语恰如夜聴楚歌时滔滔逝水流今古汉楚兴亾两丘土当年遗事久成空慷慨尊前为谁舞赵令畤妻王氏咏懐白藕作花风已秋不堪残睡更回头晩云带雨归飞急去作西窓一枕愁沈清友絶句晩天移櫂泊垂虹闲倚篷窓问钓翁为底鲈鱼低价卖年来朝市怕秋风贺铸妾某氏春日独倚危䦨泪满襟小园春色懒追寻深恩总似丁香结难展芭蕉一寸心孟淑卿题采莲美人圗绿槐蝉静日偏长懒爇金炉百和香莫摘池中莲子看箇中多半是空房春归落尽棠梨水拍堤凄凄芳草望中迷无情最是枝头鸟不管人愁只顾啼吴安持妻王氏呈父舒王西风吹入小窓纱秋气应怜我忆家极目江山千里恨依然和泪看黄花曹组母王氏楼上望妓行雪中梁王晏罢下瑶台窄窄红鞋步雪来恰似阳春三月暮杨花飞处牡丹开方勉妻许氏夫犯夜禁代呈法官明时乐事娱诗酒帝里风光剰占春况是白衣重得侣不堪青旆自招人早知玉漏催三鼓肯把金貂换百巡大抵仁人怜气节弗教孤客作囚身莱公姬蒨桃侍晏呈莱公一曲清歌一束绫美人犹自意嫌轻不知织女寒窓下㡬度抛梭织得成风动衣单手屡呵幽窓轧轧度寒梭腊天日短不盈尺何似妖姬一曲歌徐宥女偶题絮如栁陌三春雨花落梨园一笛风百尺玉楼帘半卷夜深人在水晶宫温婉寄逺小花静院东风起燕燕莺莺拂桃李斜倚红墙卜逺人楼外春山㡬千里谭意哥寄外潇湘江上探春回消尽寒氷落尽梅愿得儿夫似春色一年一度一归来毘陵女子题破钱半轮残月掩尘埃依稀犹有开元字想得清光未破时买尽人间不平事弹琴昔年尝笑卓文君岂信丝桐解误身今日未弹心已乱此心原是不由人浣花女潭畔芙蓉芙蓉花发满江红尽道芙蓉胜妾容昨日妾从堤上过如何不见看芙蓉陆放翁妾某氏偶吟玉阶蟋蟀閙清夜金井梧桐辞故枝一枕凄凉眠不得唿灯起作感秋诗邓氏寄衣戍所欲寄寒衣上帝都连宵裁剪眼糢煳可怜寛窄无人试泪逐西风洒去途题画菊良工妙手恁安排笔底移来纸上栽叶绿花黄长自媚等闲那与蝶蜂来李清照浯溪中兴颂碑和张文潜二篇五十年功如电扫华清宫栁咸阳草五坊供奉鬭鸡儿酒肉堆中不知老叛兵忽自天上来逆臣亦是奸雄才勤政楼前走戎马珠翠踏尽香尘埃何为出战辄披靡传置茘枝多马死尧功舜徳本如天安用区区纪文字着碑铭徳真陋哉乃令神鬼磨山崖子仪光弼不自猜天心悔祸人心开夏为殷鉴当深戒简策汗青今具在君不见当时张说最多机虽生已被姚崇卖君不见惊人废兴传天寳中兴碑上今生草不知负国有奸雄但说成功尊国老谁令妃子天上来虢国韩国皆天才苑桑羯鼔玉方响春风不敢生尘埃姓名谁复知安史健儿勐将安眠死去天尺五抱瓮峯峯头凿出开元字时移势去真可哀奸人心丑深如崖西蜀万里尚能反南内一闭何时开可怜孝徳如天大反使将军称好在呜唿奴辈乃不能道辅国用事张后尊乃能念春荠长安作斤卖题八咏楼千古风流八咏楼江山留与后人愁水通南国三千里气压江城十四洲朱淑真中秋秋来长是病不易到中秋欲赏今宵月须登昨夜楼露浓梧影淡风细桂香浮莫做寻常看嫦娥亦解愁墨梅若箇龙眠手能传处士诗借他窓上影写作雪中枝顷刻回春色轻盈动玉巵不能殷七七横笛月中吹湖上秋夕恋恋西湖景山头带夕阳归禽翻竹露落菓响芹塘叶倚风中静鱼游水底凉半亭明月色荷气恼人香极目寒郊外晩来微雨收陇头霞散绮天际月县钩一字新鸿度千声落叶秋倚栏堪聴处玉笛在渔舟立春停杯不饮待春来和气先春动六街生菜乍挑宜卷饼罗幡旋剪称聨钗休论残腊千重恨管入新年百事谐从此对花并对景尽拘风月入诗懐春日轻寒噤瘁花期晩皱绿差鳞接逺波跃藻白鱼翻玉尺穿林黄鸟度金梭闲将诗草临轩读静聴渔船隔㟁歌尽日倚窓情脉脉眼前无事奈春何春词屈指清明数日期纷纷红紫竞芳菲池塘水暖鹣鹣并巷陌风轻燕燕飞栁带万条笼淑景游丝千尺舞晴晖人间何处无春色秖是西楼人未归元夜月满今宵霁色澄深沈帘幙管絃清夸毫鬭彩连仙馆坠翠遗珠满帝城一派笑声连鼔吹六街灯火乐昇平归来禁漏踰三四窓上梅花瘦影横灯花兰釭和气散氤氲忽作圎珠吐穂新膏脉破芽非借手敷芳成艳不闗春疑猜海角天涯事搅乱衾寒枕冷人我欲生怜心焰上何妨好客致清贫送人赴试礼部春闱报罢已三年又向西风促去鞭屡鼔莫嫌非作气一飞当自卜沖天贾生少达终何遇马援才髙老更坚大抵功名无早晩平津今见起菑川清昼竹摇清影罩幽窓两两时禽噪夕阳谢却海棠飞尽絮困人天气日初长约游春不去邻姬约我踏青游强拂愁睂下小楼出户欲行还自省也知憔悴见人羞少年意思懒能酬爱好心情一向休若到旧家游冶处只应满眼是春愁元夜遇雨烟火笙歌是处休沈沈春雨暗皇州危楼十二阑干曲一曲阑干一曲愁窓西桃花盛开尽是刘郎手自栽刘郎去后㡬番开东君有意能相顾蛱蝶无情更不来新荷平波浮动洛妃钿翠色娇圆小更鲜荡漾湖光三十顷未知叶底是谁莲东马塍一塍芳草碧芊芊活水穿花暗䕶田蚕事正忙农事急不知春色为谁妍清瘦春花秋月若浮沤怎得心如不系舟肌骨大都无一把可怜禁驾许多愁圆子轻圎絶胜鸡头肉滑腻偏宜蟹眼汤纵可风流无处说已输汤饼试何郎落花连理枝头花正开妬花风雨便相催愿教青帝长为主莫遣纷纷㸃翠苔长春花一枝才谢一枝妍自是春工不与闲纵使牡丹称絶艳到头荣瘁片时间张秦娥南城坡头望西山秋意已如许云影渡江来霏霏半空雨丽泽长吟伐木诗停立以望子日暮飞鸟归门前长春水采菱舟散策下松亭水清鱼可数却上采菱舟乗风过南浦遥山秋水一林碧残霞㡬㸃红水穷霞尽处隠隠两三峯李少云梅花素艳明寒雪清香任晩风可怜浑似我零落此山中鲍娘题杉溪驿溪驿旧名杉烟光满翠岚须知今夜好宿处是江南女郎慧姞赋情自怜新髻好对镜久夷犹回首瞥见郎含羞整搔头花间并郎行低说夜来话蝴蝶学娇痴飞来傍裙带羡杀叶底花色娇香不漏安得郎如叶长将玉肌覆周韶求落籍陇上巢空嵗月惊忍教回首自梳翎开笼若放雪衣女长念观音般若经盼盼惜春容少年看花双鬓绿走马章台管絃逐而今老更惜花深终日看花花不足坐中美女颜如玉为我一歌金缕曲归时压得帽檐欹头上春风红簌簌胡楚芳草不见当时丁令威年年处处是相思若将此恨同芳草却恐青青有尽时送周韶落籍澹妆轻素鹤翎红移入朱栏便不同应笑西园旧桃李强匀颜色待东风龙靓自嘲天与羣芳十样葩独分颜色不堪夸牡丹芍药人题遍自笑身如鼓子花送周韶落籍桃花流水本无尘一落人间㡬度春解佩暂酬交甫意濯缨还遇武陵人宋元诗会卷六十宋元诗会卷六十一钦定四库全书宋元诗㑹卷六十一兵部主事陈焯编金诗附司马朴无余居士斋壁有沈传师游道仙岳麓诗石刻穆仲等和之因亦次韵湘西胜景岂易论羣山腾闯万马奔鹤泉一麓鶱鹏噣松风十里藏祗园当时侍御遇题写笔力孰敢争雄尊东京少年妙词藻南阳旧族齐隂樊天心月脇出奇语使我展读忘朝昏差差戈剑隐一敌落落旗鼓严千屯无余居士厉幽志细研六艺方专门冻骭娇儿惯肠苋啼饥瘦妇余泪痕惟君德义克相惬每穷道妙角与根他人劝酒惊逐魂二子频酌勤空樽醉中诗成渺江海风外旛影徒相翻卷藏箧笥已戢戢风生襟袖何轩轩嗟乎我亦有余腐陋哉羊政囚华元滕茂实临终诗某奉使亡状不复反父母之邦犹当请从主行以全臣节或怒而与之死幸以所仗节旛裹其尸及有篆字九为刋之石埋于台山之下不必封树葢昔年大病梦游清凉境界觉而失病所在恐于此有缘如死穷徼则乞骸骨归悉如前祷预作哀词㡬于不达方之渊明则不可亦庶㡬少㳺之遗风也虀盐老书生谬列王都官索米了无补从事敢辞难殊邻复盟好仗节来榆闗城守久不下川涂望漫漫俭辈果不惜一往何当还牧羊困苏武假道拘张骞流离念窘束坐閲四序迁同来悉言归我独留塞垣形影自相弔国破家亦残唿天竟不闻痛甚伤肺肝相逢老兄弟悼叹安得宣波澜卷大厦一木难求安就不违我心渠不汗我颜昔燕破齐王羣臣望风奔王蠋犹守节燕人有甘言经首自絶脰感慨今昔传未甞食斋禄徒以老为民况我禄数世一死何足论逺或死江海近或死朝昏歛我不须衣裹尸以黄旛题作宋臣墓篆字当深刋我室尚少女儿女皆童顽四海无置锥飘流倍悲酸谁当给衣食使不厄饥寒嵗时一酹我犹足慰我魂我魂亦悠悠异乡寄沈寃他时风雨夜草木号空山喜雨旱暵雨霑渥丰穰都不疑商羊应屡舞布谷强多知龙见宁非数云行自有时当年班夏令曽得近丹墀哀隆德守臣张确确浮休张舜民之弟甞为乌雅帅幕独不廷谒童贯作诗弔之雎阳万古一张巡忠义传家有世臣颜子服膺当入室潘郎望拜肯同尘围城抱恨天犹晦仗剑临危气益振叹子邻邦尽曹李偷生端作九泉人天宁节有感节临重十庆天宁古殿焚香祝帝龄声在北方金佛刹眼看南极老人星千官花覆常陪燕万里云遥阻在廷松柏满山聊献寿小臣孤操亦青青雨后蔬盘可喜偶成过雨盘蔬日日新从今休叹庾郎贫寒虀安取咄嗟办火食不忧生死邻野苋何施虽可鄙美芹欲献去无因干戈万里风尘晦惭愧平生肉食人五日节物惊心动逺思熏风又见浴兰时空寻好句书纨扇无复佳人繋綵丝酒注菖蒲唯欲醉筒包菰黍不胜悲明年此日当何处风里孤蓬自不知偶成纤云卷尽见愁容古木交隂一扫空雪压羣山晓来雨沙侵缺甃㡬畨风欲归未得人将老屡送还来鬼亦穷赖得子卿佳传在整冠时读慰飘蓬立春东皇布政物皆春山色禽声便可人满谷和风消积雪半窗晴日动游尘宫花插帽枝枝秀菜甲堆槃种种新拘窘经时成土俗聊从一醉适天真何宏中述懐马革盛尸每恨迟西山饿踣更何辞姓名不到中兴厯付与皇天后土知姚孝钖睡起睡起日侵牖开门遥见山晓风吹腊尽芳草惹春还烟暖莺迁谷云低雁渡闗衰年人事减遇酒得开颜闲居无客访衰残柴门尽日闗耽书真是癖惜酒近成悭苔径行搜句茅檐卧看山却嫌明镜里偏照鬓毛斑次韵李相公偶成帘鸟唿归梦竹风追夕凉感时空有泪却老分无方流水依山白孤云带日黄无人共尊酒散发卧藜牀春日书懐云散交情薄棋翻世态新山容犹带腊鸟语已回春节物惊心遽丘园入梦频东风如解语端笑未归人用峰山旧韵春水上堤沙春晴散望赊衰年花近眼久客梦还家映日孤鸿没迎风双燕斜平生江海意蚤晚送浮槎次韵秋兴老畏年光速愁添旅梦多西风着梧竹归思入烟波夜永慿诗遣颜衰得酒和故溪千树栁谁复晒渔蓑溪桥早春轻黄未染栁梢匀连日溪风卷塞尘乍暖乍寒花信晚相唿相唤鸟声频少勤谩挟经纶策老懒空余病患身追忆故园桃李树年年红紫为谁新生涯生涯甘分寄耕桑山色围门水遶墙因病久惩耽酒癖爱闲仍有和诗忙檐冰滴砌春犹冷野马浮川日渐长旧事老年多记忆故园归梦正悠飏栁溪别墅安车随意饱甘肥晚食徐行理亦齐山市日高人未集柴门客至鸟先啼溪桥散望携笻度野寺牵吟信笔题容膝易安聊自适瓮天闲看舞醯鸡次李平子登台有感落日孤云带逺冈戍楼烟瘴旧边场疲民卒嵗方懐土逺客凭高自忆乡汉使一朝延四皓秦诗千古弔三良行藏此意无人解聊借青山送酒觞和成冠卿见寄别恨频添鬓雪深百年懐抱郁沈沈标名不挂金银牓涉世空坚铁石心俗物何劳供一醉残僧正欲伴孤吟朱絃三㺯虚檐寂唯有清风是赏音感白发弹铗凭谁听客歌震雷那复化鱼梭梳头白雪惊新有障眼𤣥花比旧多乡问阻兵犹断絶羇懐凭酒暂消磨不须更问今朝客门外元无雀可罗题佛光寺臧谷虽殊竟两忘倚䦨终日念行藏已欣境寂洗尘虑更觉心清闻妙香孤鸟带烟来逺树断云收雨下斜阳人间未卜蜗牛舎逺目横秋益自伤次韵公才对菊见懐发蓬新感二毛侵尚阻清尊对菊斟久拟芝兰同臭味莫疑鱼鸟自高深食贫岂复甘秦炙客病空懐奏楚音挂席无由上牛斗漫凭流水送归心题滕奉使祠本期苏郑共扬镳不意芝兰失后凋遗老祗今犹涕泪后生无复识风标西泾雁度霜前塞滹水樵争日暮桥追想平生英伟魄凌云一笑岂能招芭蕉鳯翅摇寒碧虚庭暑不侵何因有恨事常抱未舒心朱弁秋夜秋夜虽渐永未抵客愁长秋月虽已圆不照寸心方将心贮此愁真作万斛量惟月怜此夜谁共千里光空令还家梦欲趂征鸿翔北人以松皮为菜予初不知味虞侍郎分饷一小把因饭素授厨人与园蔬杂进珍美可喜因作一诗吾老似出家晚悟媿根钝滋㫖却羶荤禅悦要亲近伟哉十八公兹道亦精进舎身奉刀几割体絶嗔恨鳞皴老龙皮鸣齿溢芳润流膏为伏龟千歳未须问便堪奴笋蕨讵肯友芝菌跏趺得一饱万事皆可摈侍郎文懿后落落衆推俊澹然世味簿内典得所信香厨留净供频食不言顿宴然黙不语草木雷音震得法于此公骨髓传心印应怜持节人饷此为问讯欲将无上味为我洗尘坌食之不敢余感激在方寸炕寝三十韵风土南北殊习尚非一躅出乡虽仗节入国暂同俗淹留嵗再残朔雪满崖谷御冬貂裘敝一炕且跧伏西山石为薪黝色惊射目方炽絶可迩将尽还自续飞飞涌𤣥云燄燄积红玉稍疑雷出地又似风薄木谁容鼠栖冰信是龙衔烛阳曦助喘息未害摇空腹惠气生袴襦仍工展拳足岂惟脱肤鳞兼复平体粟负暄那用诧执热定思沃收功在歳寒较德比时燠虽余炙手焰宁有烂额酷矧当凝沍晨炎帝独囘毂𤣥㝠真退听祝融端可録嗟予亦何者万里歌黄鹄偃仰对窗扉妍暖谢衾褥壮懐羞灶媚晚悟笑突曲因思堕指人暴露苦皲瘃频年未解甲蹈此锋刃毒遥知革辂中旰食安豆粥微臣将命来意恳诚亦笃有奇不能吐何术正南牧君心想更切臣罪何由赎此身虽自温此志转烦促论武贵止戈天必从人欲安得四海春永作苍生福聊拟少陵翁秋风赋茅屋苏子翼送黄精酒仙经何物堪却老较功无如太阳草龙衔鸡衔名虽异兔公羊公事可考蘓君真是神仙裔橘井隂功贯穹昊云笈书成数万言银阙珠宫用心早独知此物有奇效福地名山为储宝不惮林泉新劚掘斥去杵臼谢筛擣况从高士论麴糜更课公田收秫稻一朝灵液浮瓮盎三冬浩气生襟抱且欣輭饱得浇肠谩説逆流上补脑眼碧那忧散黑花发白故应还翠葆贾傅只嫌松醥陋刘堕敢夸桑落好直须五斗论解酲宁待三杯乃通道谁知万里落旄人亦许匏尊自倾倒为君唤回雪窖春八载羇愁供一扫谢崔致君饷天花三年北馔饱羶荤佳蔬颇忆南州味地菜方为九夏珍天花忽从五台至崔侯胸中数千巻金瓯名相传云裔爱山亦如谢康乐得此携归岂容易应怜使馆久寂寥分饷明明见深意堆盘初见瑶草瘦鸣齿稍觉琼枝脆树鸡湿烂惭扣门桑蛾青黄漫趋市赤城菌子立万钉今日因君不知贵乖龙耳仅免一割沙门业已通三世偃戈息民未有术虽复加餐祗増愧云山去此纵不逺口腹何容更相累报君此诗永为好捧腹一笑万事置夜雨枕上淅淅风声止凄凄雨气凉愁工萦客思梦故遶江乡书疏亲朋少干戈歳月长平城弭节地可复见秋霜客懐兵气常时见客懐何日开形骸病自瘦鬓发老相催已负秦庭哭终期汉节囘风雷识我意一雨洗氛埃歳序歳序忽将晏节旄嗟未还低云惨衆木寒雨失羣山丧乱闗诗思讴谣发病颜梦魂识旧隠时到碧溪湾白发白发使车前烟波思渺然霜清获稻日风急授衣天客馆但愁坐钓舟谁醉眠乘槎㑹有便真到斗牛边有感容貌与年改鬓毛随意斑雁边云度塞鸟外日衔山仗节功奚在捐躯志未闲不知垂老眼何日覩龙颜战伐战伐何年定悲愁是处同黄云萦晚塞白露下秋空鱼跃深波月鸟啼落叶风谁知渡江梦一夜绕行宫丙辰中秋不见月中秋万里月何处驾冰轮底事隔年㑹不怜今夕人兔疑停杵臼蟾岂避风尘黙识嫦娥意承平赏更新十七夜对月病骨怯风露愁懐厌甲兵人居絶域久月向此宵明轮仄初经汉光分半隐城迟迟不肯下应识异乡情独坐草冻慵抽碧桃痴懒晕红黄云犹汉野紫塞漫春风使节空留滞侯圭未㑹同堦除雪不埽独立数归鸿寒食絶域年华久衰颜泪㸃新每逢寒食节频梦故乡春草绿唯供恨花红只笑人南轩定何日无地不风尘上已行行春向暮犹未见花枝晦朔中原隔风烟上已疑常令苏节在莫作楚囚悲早晚鸾旗发吾归敢恨迟客夜城月四更上窗风一室幽纎云萦雁塞重雾逼貂裘兵革何年息干坤此夜愁殊乡两行泪骚屑洒清秋摅抱客滞殊方久山围絶塞深秋风入横笛夜月傍沾襟造膝他时语捐躯此日心飞霜满明镜发短不胜簪重九九日今何地寒深紫塞霜敢嫌芦酒浊且对菊花甞歳月双蓬鬓干坤百战场赐萸知未举梦自识鹓行送春风烟节物眼中稀三月人犹恋褚衣结就客愁云片段唤囘乡梦雨霏微小桃山下花初见弱栁沙头絮未飞把酒送春无别语羡君才到便成归次韵刘太师苦吟之什长城五字屹逶迤可笑偏师敢出奇句补推敲未安处韵更瘀絮益难时痴迷竟作禽填海辛苦真成蚁度丝却羡弥明攻具速刘侯谩説也能诗善长命作歳除日立春土牛已着劝农鞭苇索仍专捕鬼权且喜春盘兼守嵗莫嗟腊酒易经年东风渐入江梅梦朔雪犹迷塞栁天元㑹明朝定何处羇臣挥泪节旄前寒食感懐次韵呉英叔疾风甚雨老难禁岭外无饧谁解吟双鬓客尘谙世变两睂乡思尽愁侵榆钱何处迎新火杏粥频年繋此心落日高城魂易断天临牛斗五湖深春隂闗河迢递绕黄沙惨惨隂风塞栁斜花带露寒无戏蝶草连云暗有藏鸦诗穷莫写愁如海酒薄难将梦到家絶域东风竟无事祗应催我鬓边华寒食清明亦到客愁边双鬓星星只自怜兵气尚纒巢鳯阁节旄已落牧羊天纸钱灰入松楸梦饧粥香随榆栁烟北向雁来寒雾隔音书不比上林传李任道编録济阳公文章与仆鄙制合为一集且以云馆二星名之仆何人也乃使与公抗衡独不虑公是非者纷纷于异日乎因作诗题于集后俾知我心者不吾过也庚申六月丙辰江东朱弁书絶域山川饱所经客逢歳晚任飘零词源未得窥三崃使节何容比二星萝茑施松惭弱质蒹葭倚玉怪殊形齐名李杜吾安敢千载公言有汗青天问絶句穴边酣战君臣蚁波上羣嬉婢妾鱼苦乐不同同一宇问天此理竟何如宇文虚中和高子文秋兴沙碧平犹涨霜红粉已多驹年惊过隙凫影倦随波散步双扶老栖身一养和羞看使者节甘荷牧人蓑和九日老畏年光短愁随秋色来一持旌节出五见菊花开强忍𤣥猿泪聊浮绿蚁杯不堪南向望故国又丛台泾王许以酒饷龙溪老人㡬月不至以诗促之先生寂莫草𤣥文正要侯巴作富邻客至但须樽有酒日高不怕甑生尘急催岭外传梅使来饷篱边采菊人已扫明窗供㸃笔为君拟赋洞庭春从人借琴峄阳惯听鳯雏鸣泻出泠然万籁声已厌笙簧非雅曲幸从炊爨脱余生昭文不鼓缘何意靖节无絃且寄情乞与南冠囚絷客为君一奏变春荣呉激鸡林书事箕子朝鲜僻蓬丘弱水寛儒风通百粤旧史记三韩邑聚居巢惯村披发安犹存犬笾豆兼用古衣冠兔颖家工缚鲑腥俗嗜餐骑兵腰玉具府衞挟金丸长袖鸢窥肉都场狖挂竿琴中蔡氏㺯指下祝家弹主礼分庭抗宾筵百拜难渍橙粇酿㫖滋桂鹿脩干泼墨松如栉隤墙石似丹地偏先日出天迫衆山攒鹏翼云帆逺羊肠石磴盘由来异文轨休讶变暄寒事可资谈柄谁能记笔端聊将诗貌取归作画图看歳暮江南呉淞潮水平月上小舟横旋斫四腮鲙未输千里羮擣虀香不厌照筯雪无声㡬见秋风起空悲白髪生长安懐古佳气犹能想郁葱云间双阙峙苍龙春风十里灞陵树晓月一声长乐钟小苑花开红漠漠曲江波涨碧溶溶眼前叠嶂青如画借问南山共㡬峰张斛平安闗道中高林俯青㝠柯叶森若识阳光巳转午隂岭仍半黑峥嵘乱石间行子有苦色临深地势入涉险天宇塞四顾无所投足茧去未息怅然増百忧㝠冥羡归翼穷冬十日隂积雪千山路晴云开半岭落日犹在树悠悠客心速惨惨天色暮寒鸟各有依解鞍尚无处游鱼误衔钩𤣥豹终隐雾行行谢冠冕复我林壑趣高寺高寺鸣钟后孤舟落雁边已知归径晚故就上方眠石峻熘声急月高松影圆明朝下烟霭回首阻清川访香林老风雨无时浪蹴天南浮舟楫信多艰半生梦破寒江月万里春囘故国山归客自伤青发改高僧长共白云闲诛茅借我溪西地未厌相从水石间蔡松年淮南道中南楚二月雨淮天如漏巵畏途泥三尺车马真鸡栖却思闲居乐雨具无所施高枕听檐声炉烟晕如丝三年镇阳游春归绿扶疎樱笋媚园林日长闲枕书行复当此时凉尘暗归涂㑹洗酴醿雪月波浮祕壶镇阳亘西南山河在图画花雨草烟间人家或僧舎经行每怅然真赏如未暇待予篮舆归香火复莲社庚申闰月从师还自颍上对新月独酌人言归甚易但苦食不足必使极其求万钟不盈腹处世附所安无祸即无福却视高葢车身宠神已辱问舎前年秋已买潭西地高明鬼所瞰聊取风雨蔽濒溪树嘉木成隂十年计仍当作茅舎名之以今是和子文寒食北潭梦里潭光翠欲流何时春水一虚舟吾庐想见扶疎树宦意浑如浩荡鸥闻道西山明酒面应无外物到睂头别来谁唱惊人句十里珠帘有莫愁雪晴呈玊堂诸公雪晴松顶玉斓斑晓眼清于化鹤山欲立冻云搜杰句却思仙客退清班氊毺帐底沈香火薝卜花中碧雾鬟唤取广寒修月手月波千丈卷春还和子文晚望醉眼郊原感慨生夕阳长向古今明高人法士互憎爱美酒空名谁重轻二顷只谋他日老五絃犹喜晚风清因君欲赋思归乐安得穿云一笛横韩侯晁仲许送名酒渴心生尘以诗促之好在银缾秋露光借君云梦到枯肠解浇万里客愁破暂吐十年黄卷香江水苦摇梁苑梦海棠新学汉宫粧天东四月春如许坐待白衣投醉乡高士谈春愁曲压花晓露万珠冷金井咿哑转纤绠宝堦寂寂苔纹深东风摇碎湘帘影芙蓉帐暖春眠重窗外啼莺唤新梦推枕起来娇翠颦一线沈烟困金鳯游丝飞絮俱悠飏慵倚绣牀春昼长郎马不嘶芳草暗半筛急雨飞横塘将赴平阳诸公祖席分韵作灞桥波似箭南浦草如裙此夜灯前泪他年日暮云醉和醒一半悲与笑相分莫作阳闗叠愁多不忍闻秋晚书懐肃肃霜秋晚荒荒塞日斜老松经歳叶寒菊过时花天濶愁孤鸟江流悯断槎有巢相唤急独立羡归鸦早起晓起先乌鹊愁多竟不眠风霜严塞草星月淡秋天落叶亲携帚垂瓶自汲泉禁门朝万马魂断忆当年风雨宿江上风雨萧萧作暮寒半晴烟霭有无间残红一抹沈天日湿翠千重隔㟁山短发不羞黄叶乱寸心常羡白鸥闲涛声午夜喧孤枕梦入潇湘落木湾祝简舟次丹阳船头东下趂晨钟船外清霜气暗通断雁声归烟霭里孤帆影落月明中隋河波浪千年急梁苑池台一半空试问碧堤无限栁败条衰叶㡬秋风下第鱼台东寺病眼逢花亦倦开流莺飞去误相猜多情却爱僧堂燕才得春风却再来虚极斋独坐虚斋长铗短灯檠明月当窗夜气清却掩尘编时闭目胡牀独坐听秋声夏雨电掣雷轰雨覆盆晚来枕簟颇宜人小沟一夜水盈尺便有蛙声喧四邻朱之才南越行南越太后邯郸女皓齿明眸照蛮土珊瑚为帐象作牀锦繖高张撃铜鼓太液池内红芙蓉自怜谪堕蛮烟中灞陵故人杳无耗深宫独看南飞鸿随儿作帝心不愿惟愿西朝柏梁殿茂陵刘郎亦可人遣郎海角来相见金猊夜燎龙涎香明珠火齐争煌煌番禺秦甸隔万里今夕得遂双鸳鸯白首相君佩银印干戈欲起萧墙衅莫言女子无雄心置酒宫中潜结阵汉家使者懦且柔纤手自欲操霜矛孤鸾竟落老枭手可怜空奋韩千秋楼船戈鋋师四起或出桂阳下漓水越郎追斩吕嘉头九郡同归汉天子尉陀坟草㡬畨青霸业犹与炎州横玉玺初从真定得黄屋却为邯郸倾五羊江连湘浦竹娇魂应伴湘娥哭后薄薄酒薄酒可以谋醉不必霞滋玊味麤布可以御冬不必狐貉䝉茸丑妇可以肥家不必楚女呉娃独夫长夜商祚讫羲和湎滛紊天厯李白跌宕三百盃阮籍沈醟六十日眠瓮吏部寡㢘耻解貂常侍隳法律傥使饮薄酒未见有此失秦昭狐腋㡬丧首郑臧鹖冠贻厥咎龙裘金玦岂不哀绣衣朱襮固无取皆缘麤衣恶不御贾祸招讥亦何有夏姬灭两国骊姬祸五世捧心颦睂亡夫差堕髻啼粧败梁冀丑妇似可恶终不至颠沛劝君饮簿衣麤娶丑妇此乐人间最长久刘着枕上言懐九土将分裂中原政扰攘孰为真汉相却忆假齐王晋室迁神鼎梁园作战场可怜羇客梦夜夜在家乡次韵王子慎玉田道中一首兼呈韩公美阁老东晋风流属子猷开元峭直让韩休丝纶对掌惊三隽尊酒更酬失四愁古道隂隂槐树老归鸿杳杳荻花秋浩然诗思天涯逺月满江南小谢楼至日乱离南国忽经年一线愁添未死前心折灵台侯云物眼看东海变桑田燕巢幕上终非计雉畜樊中政可怜安得絶云行九万却骑鲸背上青天再和彦高否泰由来在嵗星谁听叩角作商声一朝汉魏成今古百口燕秦隔死生雉堞仅能逃病妇雁书犹记作团兄雪云埋尽辽西路有酒如淮奈此情宋元诗㑹巻六十一宋元诗会卷六十二钦定四库全书宋元诗㑹卷六十二兵部主事陈焯编金诗附蔡珪感寓九官名世人制作归一䕫达乐不达礼汉儒言足嗤古人寓意耳结氂持鍜鎚俗子未易识絶艺聊相推坐令编简门亦以专门奇堂堂张长史楷妙世莫知谓予言不信愿视郎官碑霫川道中扇底无残暑西风日夕佳云山藏客路烟树记人家小渡一声橹断霞千㸃鸦诗成鞍马上不觉在天涯出居庸乱石妨车毂深沙困马蹄天分斗南北人问日东西侧脚柴荆短平头土舎低山花两三树笑杀武陵溪秋日和张温中韵琴里忘忧尽日弹百忧俱息夜初阑青灯把巻逢真味绿酒倾尊破薄寒月色半留梧影上露华应到菊花团在家须信贫犹好梦想人间行路难马定国雨晴离开化寺涧谷流秋水楼台入暮寒连城遭雨积一日得泥干利剑青鲨室名驹白铁鞍囘头栖隠地风树响珊珊送王松年之汶上去去东平道飞辕不可攀地邻邾子国天近穆陵闗问俗徴前事移家卜好山溪堂醉花月春兴㡬时还清平道中棘林苦苣野花黄一马骎骎渡漯阳别墅酒旗依古栁㸃溪花片落新香伏波事业空归汉都䕶田园不记唐今日清明过寒食又将书剑客他乡登歴下亭有感男子当为四海游又携书剑客东州烟横北渚芰荷晚木落南山鸿雁秋富国桑麻连鲁甸用兵形势接营丘伤哉不见桓公业千古遶城空水流招康元质此生一着定如何不傍田畴即钓蓑北阜平芜随鸟远东湖新涨与天多诗成重墨题飞叶睡起轻芒踏輭莎犹有客愁销不尽风轩茶灶待君过题崇子中菴羡君高节似陶潜五亩园林老不添遯世人情虽淡薄开门秋色自清严案头黄卷香终日砌下苍苔雨一檐后夜中秋更应好隔窗云木看飞蟾香严病中九州四海尽行路万户千门非我家金弹不徒惊燕雀春雷终待起龙蛇郢州城西秋江白水浪花麤墟落人归鸟自唿新月高城三百雉角声吹彻小单于宣政末所作苏黄不作文章伯童蔡翻为社稷臣三十年来无定论到头姦党是何人山杏山桃取次开红红白白上楼台移将海底珊瑚树乞与人家也不栽张子羽寿张和滑益之理发秋庭趂夕阳静中谁可共传觞云横故国三年别水遶孤村六月凉病眼只贪书味永渴心频梦橘奴香鱼山早有终焉计少日应容解印章朱自牧访山寺僧踏破苍苔叩竹扄晚晴夜院有余清幡腰落日红千飐檐际遥岑翠一横种秫公田聊卒嵗栽莲僧社拟投名从今兴熟频来往未信斋钟午后鸣谢呉堡知寨安巨济赠纸百幅百幅溪牋远见羞故人佳饷若为酬幸将晚节收鱼网未得良工起鳯楼柿叶学书差足慰芸香辟蠧㑹须求挥毫不见云烟落愚贾操金愧暗投晚泊济阳江北秋隂一半晴晚凉留与客襟清水边画角孤城暮云底残阳远树明旅鴈为谁来有信断蓬如我去无程寥寥天地孰知已村酒悠然只独倾郊行缓辔寻春水一涯最怜朝雨浥轻沙小溪烟重偏宜栁平野云垂不碍花青眼步兵元好酒黑头江令未还家兴长不觉归来晚过尽城头阵阵鸦刘汲题西巖人爱名与利我爱水与山人乐纷而竞我乐静而闲所以西嵒地千古无人看虽看亦不爱虽赏亦不欢欣然㑹予心卜筑于其间有峰极峭屼有泉极清寒流觞与祓禊终日堪盘桓此乐为我设信哉居之安刘瞻春郊桑芽粒粒破春青小叶迎风未展成寒食归宁红䄂女外家纸上看蚕生所见倾欹石片插涟漪上有萧萧杨栁枝藻荇半浮苔半湿浣纱人去不多时郝俣蜗室草草生涯付短椽身随到处即安然功名角上无多地风月壶中自一天世路久谙甘缩首麴车才值便流涎一生笑我林鸠拙辛苦营巢二十年奉陪太守游南湖同郭令赋翠幄千章䕃晚空年华心赏两无穷云头欲落催诗雨池面微生解愠风经笥使君谈似绮僊舟令尹饮如虹娵隅自适清池乐不信参军是郝隆寺楼晴望诘曲阑干面翠微葱茏窗户溢清晖雨侵斜日明边过云望山前缺处归多病过春犹止酒薄寒向晚却添衣宦名不负沧波愿羞见陂田白鸟飞任询西湖西湖环武林澄澄大圆镜仰看湖上寺即是镜中影湖光与天色一碧千万顷堤径截烟来楼台自昏暝庚辰十二月十九日雪冯夷剪水翻银玑北风浩浩如兵威琼台玊树压金碧三十六宫明月辉五更待漏鸡人唱近衞胪传九天上须臾龙驭踏飞瑶万户千门寂相向皓齿才人宫袖窄巧画长睂梅半额含嚬一笑竞春妍绣勒锦鞯生羽翮城外雪深回马首别殿传觞灯作昼欢声一曲借春谣半夜西园满花栁霑濡已见盈阡陌况是隆冬见三白帝力如天人得知今庆明年好春泽冯子翼三月七日登龙尾山寺古寺寻龙尾山城送马蹄花浓香腽肭泉莹冷玻璃寒食春无㡬催归日欲西春风吹病眼烟树逺凄迷佑德观试经林馆清深小雪残酿梅天气不多寒客窗竟日无人到只有萧萧竹数竿边元鼎帝城帝城囘想梦魂中秋月春花在处同朱雀桥边三月草鳯皇楼上四更风锦囊别后吟笺少玊笛闲来酒醆空赢得当时旧标格九分憔悴入青铜新香新香终比旧香浓只是相逢久不容绣被瞥同巫崃梦银鞍多负景阳钟宝檀烟断闲金兽玉锁声传恼睡龙帘影渐分风又起一塘秋水落芙蓉闲题十年一梦到灰心归鬓吴霜渐欲侵物外少逢稀有鸟冶中仍作不祥金闲云阁雨终何事枯木因风亦自吟却叹渊明非达道无絃犹是未忘琴偶见牛女佳期歳一过都縁迢递隔金河可怜马上香车畔只隔珠帘更不多轻莲素质澹萧萧叶密溪深未可招雨暗兰舟人去后却容白鹭逞风标李晏赠燕王谢堂前燕秋风又送归向人如惜别入户更低飞海濶迷烟岛楼高近落晖不知从此去㡬日到乌衣高丽平州中和馆后草亭藤花满地香仍在松影拂云寒不收山鸟似嫌游客到一声啼破小亭幽王寂送张仲谋使三韩照海旌幢出乐浪过家上冢路生光鸭江桃叶朝迎渡岊岭松花夜煮汤恩诏肃将芝检重醉鞭低袅玉鞘长遗民笑指天车道酷似南阳异姓王奉题少保张公曲阿别墅钟湖亭下水淙淙緑野平原未易双十里藕花红步幛一轩松䕃碧油幢洛中独乐有司马天下不名知曲江纸尾欲烦贤宅相雨蓑添我坐蓬窗刘仲尹秋尽利禄蜗涎壁年华蚁梦槐秋随庭树老寒逐雁声来养性论三适分愁咏七哀闭门人客少书籍遶牀堆墨梅瘦损昭阳镜里春汉家公主奉乌孙泪痕滴尽穹庐月谁道神香解返魂生憎施粉与施朱换骨𤣥都亦自殊疎影冷香题不到梦惊烟雨暗西湖刘迎河防行南州一雨六十日所至川原皆汎溢黄河适及秋水时夜来决破陈河堤河神凭陵雨师借晚未及晴昏复下传闻一百五十村荡尽田园及庐舎我闻禹时播河为九河一河既满还之他川平地迥势随弱安流是以无惊波秖今茫茫余故迹未易区区议疏辟三山桥壊势益南所过泥沙若山积大梁今世为陪京财赋百万资甲兵高谈泥古不须尔且要筑堤三百里郑为头汴为尾准备他时涨河水云中君图衣若新沐兰汤薫灵巫拜舞方迎神恍然相见帝者服九歌昔咏云中君画史亦可人妙入造化域羽衣玉麈美且闲此意不知何处得空明倐忽纷溟蒙胡为眷眷临寿宫飘然来下复远举想像决去随飞龙祠空人散秋萧瑟落日猿声唤秋色湘天极目青茫茫凭高一望无南北梁忠信平远山水忆昔西游大梁苑玉堂门闭花隂晚壁间曽见郭熙画江南秋山小平远别来南北今十年尘埃满目不见山乌靴席帽动千里只惯马蹄车辙间明窗短幅来何处乱㸃依稀涴寒具焕然神明顿还我似向白玉堂中住蒙蒙烟霭树老苍上方楼阁山夕阳一千顷碧照秋色三十六峰凝晓光题十睂图宝箱拂尘金膝周昉丹青见真笔春风曽解赋妖娆人共画图成十一烛奴香底花光凝铮铮铁响闻三更车声雷动不通语眼态波横空送情蛮云盘鹤辽天濶犀玉依依对书札人生何处不相逢还醉武陵溪上月沙漫漫沙漫漫草斑斑南山北山相对看我行乃在山之间行人仰不见飞鸟树木足知边塞少沙漫漫草斑斑我行欲趂西风还仆夫汝莫愁衣单我但着衣思汝寒车轣辘马虺隤牛觳觫山行萦纡车轣辘路傍指㸃是官人老矣一翁双鬓秃汝牛幸可耕汝马幸可骑有此可载琴书归胡为奔走东西道白发刁骚被人笑海上潮蹙三山岛烟横万里沙蜃楼春作市鼍鼓暮催衙一曲水僊操片帆渔父家安期定何处试问枣如𤓰秋郊秋水四五尺暮山三两峰浮云白毫相落日紫金容蓑笠前村笛楼台古寺钟殷勤小平远图画忆渠侬代人忆旧缓步素丝障微吟紫绮裘醉便风侧帽歌爱月明楼犀轴题春恨铜荷滴夜愁风流十年梦灯火漫扬州彦美生朝壮日里闾侠臂弯双角弓绣鞯红匼匝貂袖紫䝉茸云态自苍狗玊辉犹白虹为君占寿骨绰起有清风寄题安巖起官舎北溟一轩高占凤麟洲要作人间汗漫游海国风烟自朝暮洞天日月㡬春秋梦魂欲拂三花树生计聊随一叶舟待我丹成访君去阆风佳处卜菟裘和人七夕韵今古良宵此㑹同望穿云物有无中人间钿合三山隔天上灵槎一水通鳷鹊楼空纨扇月鸳鸯机冷苎萝风不须更乞蛛丝巧久矣人生百巧穷代王簿上梁孟容副公妙年椽笔赋长杨一日声名满四方天上风流青琐客人间嘉庆绿衣郎锦囊看读金花诰画㦸闲凝燕寝香预恐政成趋急诏海沂无计驻王祥自笑微官马骨高十年霜鬓雪刁骚长林丰草未适性尖帽短鞾安得豪名宦真同一鸡肋簿书空束两牛腰故园清兴湖山里归去经营一把茅清明前十日作雨余天气动朝寒寒食都来数日间羯鼓催开小桃李画屏围出好溪山尘埃老我真堪笑风物撩人欲破悭梅雪已残春过半一樽何处与公闲㑹客普照继呈此诗去及𤓰不数日矣室中唿起散花天来伴维摩到处禅百刻篆香消昼永一番花雨破春妍云山真欲追聱叟风腋何妨借玉川他日相思共明月旧游应説禁烟前观古作者梅诗戏成一章翠袖佳人脩竹傍风姿婥约破湖光静中惯识形神影妙处谁知色味香观想有灵通水月孤音无伴挟冰霜故人愁絶今何许烟雨霏霏子半黄闻彦美服药以诗问讯耳边尘事且无喧听我归耕郭外村贱子自藏蜗殻舎故人谁并雀罗门书窗共作三年计樽酒相逢一笑温不信家山不堪隠仇池今在古铜盆次刘元直韵一秋何事忆归频正以家无妬妇津未许桂枝招隠士不妨桃叶赠行人梦魂歴歴家山远客宦悠悠五斗贫犀箸鸾刀许何日归来举案得纷纶半年归梦别离间只有音书雁足还罗幕翠横秋掩冉玉壶红湿泪斓斑天明不作雾非雾月破可怜山复山准拟春风对眉妩一樽相对洗愁颜和曹次仲韵因以自感自笑区区学道难未容香火访名山因循忧患余生里收敛光芒窘步间白社祝公今日始丹丘容我㡬时还相从愿结翻经㑹共过壶中日月闲陪诸友登三山亭半濠清浅芰荷凋落日登临未寂寥山色逼秋浑作市海声迎暮欲吞潮沙头白鸟疑相熟木末青旗苦见招不似常时对官府可无闲话及渔樵题归去来图笔端奇处发天藏事逺懐人涕泗滂余子风流追魏晋上人谈笑自羲皇折腰五斗㡬钱直去国十年三径荒安得一堂重写照为公桂酒泻蕉黄昌邑道中屋角鸡号夜向晨客牀相对话悲辛流离仅脱哙等伍老大空为济上人却扫欲安无事贵累人犹説立锥贫故山邻里今安否归去同寻笋蕨春寄题孔德通东园花木隂隂一畆宫平生高兴与谁同樽罍北海无虚日乡里东家有故风先业固知衣钵在大门应惜槖奁空襄阳耆旧今谁识尚喜风流见阿戎题仲山枝巢镜中青鬓入霜皤歳月从交落魄过物理不容人过分生涯休叹我无多百年竟似蝇钻纸万事终同鼠饮河秖恐徐公宿缘在东风时梦海棠窠梅谁道江梅驿信迟碧琅玕里见横枝为寻疎影暗香处独立嫩寒清晓时嚼蘂不妨浮白饮认桃休赋比红诗平生东阁风流在何逊而今鬓欲丝城南菴故乡归思白云边缾钵东来想浩然桑下久无三宿恋室中今许一灯传梦惊城郭风尘窟兴寄湖山雪月船老矣重游恐难得平生四海与弥天寄题蓟丘僧房道人休去白云边老矣分明懒瓒然参学谁能知许事退休聊得息诸缘忘形马迹车尘外适意山光水影前想得松根憩寂寞壊残云衲半垂肩闻丘丈晚集庆寿作诗戏之桃李欲开风雨多花时犹得屡经过缓听一曲玉连琐满汎十分金卷荷红烛影纱闻唤马翠罗承韈见凌波杜陵老矣孤春事奈此诗愁恼乱何河桥桃李香中八九家青旗高挂绿杨斜晚来风色渡头急满地萧萧杨白花过闗渡水图短车无复驾青牛散策方来对白鸥烟水从容许君独暂须分我一船秋归来图戏作云髻春风一尺高笑携儿女候归桡须知一首闲情赋合为微官懒折腰党懐英琼花木后土像皇娲化万象赋受无奇偏胡为堕爱境亦为尤物牵煌煌灵祠花玊蘂冠春妍婉如倾国姝独立江湖边顾惜怨夺移含秀梁宫烟青黄竟自冦始信拥肿全珍材归好事肌理致且坚瑑刻方寸余遗像规汾壖愿言税灵驭要复安所怜神游妙难诘岂以大小悬槐根开梦国橘实游碁僊静想宝龛中坐纳东南天况有大者存指顾超八埏西湖晚菊重湖滙城曲佳菊被水涯高寒逼素秋无人自芳菲祥飈散幽馥晴露堕余滋蹊荒绿苔合采采叹后时古缾贮清泚芳樽湔尘霏远懐渊明贤独往谁与期裵囘东篱月歳晏有余悲西湖芙蓉林飈振危柯野露委荒蔓孤芳为谁妍一笑聊自献明妆炫朝丽醉态羞晚困脉脉懐春情悄悄惊秋怨岂无桃李媒不嫁惜婵媛悠哉清霜暮共抱兰菊恨赵飞燕写真昭阳宫里千蛾睂中有一人轻欲飞姊妹夤缘恃新宠六宫铅粉无光辉春囘太液花如绣花底轻风扶翠袖君恩不许作飞僊襞积宫裙留浅皱君王贪宴温柔乡掖门不省摇仓琅避风台成略今古空使遗妒惊霓裳当年倾城复倾国谁写余妍入丹碧背灯拥髻一澘然不应尚有樊通德楚清之画乐天小娃撑小艇偷採白莲囘不解藏踪迹浮萍一道开诗因题其后乐天归卧湖山边闲买池塘娯暮年小蛮已老樊素去心地玲珑如白莲室中谁遣散花女故㸃禅衣香破禅鸳鸯为报窃花处题诗要戏小婵娟红妆秋水照明蠲清之粉本清且妍道人无心被花恼对画作诗真适然君不见元亮投名莲社里不妨更赋闲情篇王庭筠狱中赋萱沙麓百战场舄卤不敏树况复幽圄中万古结愁雾寸根不择地于此生意具婆娑绿云杪金鳯掣未去晚雨沾濡之向我泫如诉忘忧定谩説相对清泪雨舎利墖苍山亭亭如覆盎佛塔东西屹相向林头朝日射重檐黄金丹砂晔生光中华此塔第十五图记所传知不妄智慧薰成舎利罗夜半奇芒时一放想见当时阿育王麾叱神工鞭鬼匠云车瘴海挽炎沙沙底黄肠三万丈石排方面蔑石段铁锢瘦中腰鼓样工夫精密业长久位置尊严气高张地皮浮水肤寸许旱溢与之俱下上崧山归山夏秋雨雨潦从衡歳相盪天龙围䕶夜叉守终刼不敢生波浪塔前树秀老不死树下水流多益壮再拜初甞一勺甘洗我三生烦恼障铜雀瓦歌袁辅之得邺城注雨瓦筒用以支琴予因作诗纪之邺城城南青雀来五楼突兀肩三台胡桃万瓦凈如水春隂不敢生莓苔檐雨阑干三百尺多年雨啮空堦石繁华已逐水东流断甓时从耕者得可怜此物得君手爱之不啻连城璧钖花如雪错发华小字兴和犹可识晴窗拂拭支桐君上下一般蛇蚹文哀弹遽止不成㺯千古愁声谁忍闻送士选山东外台判官秋天寥廓使星明光动山东七十城玉署文章厌闲冷绣衣风采试澄清人随白鴈霜前到诗遶青山马上成才力如君君未老只愁无地避功名韩陵道中石头荦确两坡间不记秋来㡬往还日暮蹇驴鞭不动天教仔细数前山黄华山四絶句帝遣名山䕶此邦千家瑟瑟嵌西窗山僧乞与山前地招客先开四十双王母祠东古佛堂人传檐宇自隋皇年深寺废无僧住满谷西风栗叶黄手拄一条青竹杖真成日挂百钱游夕阳欲下山更好深林无人不可留挂镜台前挂玉龙半山飞雪舞天风寒云直上三千尺人道高欢避暑宫赵秉文杂咏猗猗南山竹并生凡卉丛歳晏多霜雪见别萧艾中我欲食鹓雏千嵗不一逢留之和律吕截作嶰谷筒一变为清商日暮来悲风清泉溉石根上有白云封虚心抱静节知音为谁容不如归去来一竿钓清沣和陶渊明拟古小智多自私大方乃无隅一毫纳万象万象非卷舒日月为我牖天地为我庐曲士窘拘囚一身无容居我梦登日观青天入平芜俯视但一气二豪彼何如昔日穆天子侈心穷八荒崑崙入马蹄蘧庐视明堂王母为之谣白云何茫茫凭高俯九州块如蝼蚁场归来越河闗万象压崧邙遂令学僊者闻风为激昂汉武千秋露淮南八公方至今瑶池宴空为后代伤吾道无缁磷万古常如兹奈何中智下谓彼不知时与世颇殊好譬彼渑与淄我欲质所从登高望九疑路逢古渔父长歌沧浪辞出门异所见退坐还自思当时固殊古古人不我欺翩翩出林鸟日暮将何之倚檐送归尽聊欲絃吾诗西北有佳人楼上拊云和一鼓别鹤操再㺯求凰歌絃声㡬欲絶哀响何其多昔为掌中珍今为路傍花壮年不再得华落将如何和陶饮酒鸷鸟闭笼中举翮触四隅骐骥驾盐车跼䠞困中途虽然遭识拔未免为人驱傍观信美矣自愧良有余不如两无累还我田园居幽居淡无事雅志了𤣥经眼花憎文字悠悠竟无成中夜起不寐披衣守寒更梅竹散清影素月流广庭孤鹤閟逸响切切寒虫鸣拊卷长叹息慷慨恻中情汉儒传注学未为世所得秦火少完书岂免乌焉惑后儒补罅漏圣道少开塞俗士喜持戈又一秦相国且共欢一觞多言不如黙白雁波净影逾白霜清鸣更哀干坤双鬓老风雪一声来林迥隐犹见天长去复囘物情嫌太洁莫使羽毛摧寄王学士子端寄语雪溪王处士年来多病复何如浮云世态纷纷变秋草人情日日疎李白一杯人影月郑䖍三絶画诗书情知不得文章力乞与黄华作隠居灵感寺徒河岸北白莲东法鼓惊飞碣石鸿塔上风烟高鸟路山头云雨化人宫松林碍日蜂房冷石砌頽沙蚁穴空欲尽休公挥麈乐鬓丝羞对落花风谒北岳四大坤仪一羣山太茂尊奠方荒冀宅视礼配天孙西送虞渊暮东瞻碣石暾宝符临代郡鐡瓮扼并门控赵襟形壮包燕气象浑九河探禹迹万里呌虞魂在昔登封始前驱羽衞繁千家骈部曲万骑隘山樊卜地恒阳曲移祠泰始元荒碑刓歳月飞石干坤帝秩加黄屋宫居象紫垣云楣朽芝瑞雨砌裂槐根圣箓长桑洞僊巖张果村卜居如可近重整北山辕春游无数飞花送小舟蜻蜓款立钓丝头一溪春水闗何事皱作风前万叠愁暮归贪看孤鸟入重云不觉青林雨气昏行过断桥沙路黑忽从电影得前村周昻晓望晓树云重隠春城日半隂苍茫尘土眼恍惚嵗时心流落随南北才华閲古今柴荆生事窄宁忆二疏金雨过雨映高檐过山开晚日明动云方溃拥号水未休争沙岸鼋鼍出荒庭鹤鹳行草泥沾屐齿搘䇿有余清晚步郁郁孤城隘飘飘絶塞游短衣忘逺步高兴㑹清秋白水深樵谷黄云古戍楼居人半裘毯横管暮生愁秋夜高阁钟初殷层城月未光凈空含宇大卧斗带星长暗觉巢乌动清闻露菊香谁家砧杵急应怯暮天凉宿西蓝闻道西蓝好能来定有縁青山避乔木流水信平田步屧迷深竹题诗惜暮烟尘心厌翻倒一室暂安禅夜步撃柝隣居静开门宿鸟惊西风秋半急北斗夜深明独立干坤大徐行杖履轻遥怜汉官阙重露湿金茎望山中松地险蟠根古人稀小径消雨皴开白雪风响入青霄未畏斧斤逼惟愁霹雳烧解鞍那避逺冷色故相招翠屏口去歳翠屏下东流看涌波愁将新鬓发还对旧闗河健翮翻秋隼峰高并晚驼草深饶虎迹夜黑欲谁过地拥河山壮营闗剑甲重马牛来细路灯火出寒松刁斗方严夜羔裘欲御冬可怜天设险不入汉提封玉帐初鸣鼓金鞍半偃弓伤心看塞水对面隔炎风山去何时断云来本自通不须惊异域曽在版图中万里来崩豁终年气惨悽地穷青涧断天近玉绳低勃窟黄沙北崑崙白雪西故园何处觅搔首意空迷新秋畏日经时暑清秋一夕凉真堪近灯火不复病衣裳宋玉悲摇落安仁愧老苍鄙夫那及此睡美百忧忘家园五畆园连竹三间屋向阳气和春浩荡心静日舒长花鸟成相识琴书付两忘陶然一尊酒谁复记羲皇香山山林朝市两茫然红叶黄花自一川野水趂人如有约长松閲世不知年千篇未暇偿诗债一饭聊从结净缘欲问安心心已了手书谁识是生前宋文贞公庙开元四荒不动尘柱石中原有老臣襄土一丘松栢暗长安三日荔枝新读陈后山诗子美神功接混茫人间无路可升堂一斑管内时时见赚得陈郎两鬓苍赵沨涧上逺迳留残照疎林出小园山川半豺虎歳月且琴尊杜老新鸡栅龎公旧鹿门不才真忝窃人道典刑存中秋应制秋气平分月正明蘂珠宫阙对蓬瀛已驱急雨消残暑不遣微云㸃太清帘外清风飘桂子夜深凉露滴金茎圣朝不奏霓裳曲四海讴歌即乐声黄山道中小谷城荒路屈蟠石根寒碧涨秋湾千章木秀黄公庙一㸃云飞白墖山好景落谁诗句里蹇驴驼我画图间膏肓泉石真吾事莫厌乘闲数往还晚宿山寺松门明月佛前灯菴在孤云最上层犬吠一山秋意静敲门时有夜归僧过蓚县董大夫庙汉朝原不用真儒岂信忠言益帝图贾谊长沙鼌错死未须独恨老江都刘昻醉后禅僧劝读传灯録道士教行进火功今日兴来俱破戒黄花篱落醉西风山中雨嵩高山下逢秋雨破繖遮头过野桥此景此时谁㑹得清如窗下听芭蕉即事雨洗明河画扇收胡床露冷药阑秋墙隂未得中庭月一㸃萤光草际流山花山雨相兼落溪水溪云一样闲野店无人问春事酒旗风外鸟闗闗宋元诗㑹卷六十二宋元诗会卷六十三钦定四库全书宋元诗㑹卷六十三兵部主事陈焯编金诗附魏抟霄田若虚游龙门宝应用天随子体赋诗因次其韵少室右臂禹所断开排清伊来高寒土肉养石自古秀山腰流泉无时干佛髻滴滴染深翠松风飕飕鸣惊湍白傅已矣不可见予谁从之投归鞍王磵次文逺韵野性唯便閴寂居苍苔鸟迹满庭书林花过雨红犹重篱竹和烟翠亦疎已与农人成保社更令儿辈学耕锄赏音只有东郊客日袖新诗到敝庐杂诗晴日南溪物色饶草芽新緑冻全消金丝栁底洲沙没数尺流波拍夜桥汉梁王苑古台西秋思纷纷独杖藜云压高城鴈飞尽一声寒角夕阳低刘涛宿平遥集福寺院僻和僧静门闲与昼长燕泥朝雨淖蝶蘂晚风香野兴煎诗思干愁绕客肠青奴如解事供我暮窗凉送王纯叔守曹州柏路人看御史骢年来眼落簿书丛单车乍别金銮月五马频嘶玉勒风故国山河连小郐旧家鸡犬识新丰遥知别夜诗成处醉袖淋浪蜜炬红路铎雨中月翳有时吐风熏俄自清云回暑天影雨进夜窗声眼听参天籁神游得化城觉来还故处饥鼠撼灯檠汴梁公廨西楼云态看来变檐隂坐次移一蝉吟未了双鸟去何之薄宦槐安梦浮名剑首炊安心元有法遣兴可无诗七夕与信叔仲荀㑹饮晚归有作秋香泻月笑谈香饮散归来夜未央阙角星河摇淡影栁行灯火试新凉雄飞勲业归时辈信美江山着漫郎万事浮云心铁石休将梁国吓䝉庄师拓冬夜云破月穿牖夜严风号隙客子寝不安寒灯照空壁黙然不平事起坐长太息书但记姓名剑本匹夫敌追奔慕前哲恢张济时䇿何意造物儿重此稻粱役兴酣气益振孤愤逺飘激非无南山云高卧养虚寂茹芝酌县流啸吟展胸臆圣达岂不念且有不暖席此抱与谁知干坤夜寥閴游同乐园晴日明华构繁隂荡绿波蓬丘沧海远春色上林多流水时虽逝迁莺暖自歌可怜懽乐极钲鼔散云和郡城南郭早望晓立囘塘上何人逸兴同栁浓天霁雨萍坼岸含风鸟影明苍霭湖光倒碧空秦川何日到解发濯清沣中元后二日暑谢凉生际庭虚雨过时天长云断续风急树离披世态贫逾薄秋光老易悲燕城寒事早还与旧貂期郦权竹林寺矮松苍烟霭山曲囘溪抱脩筠中藏古佛宫荒僻无四邻灵松插殿角偃蹇今㡬春何年霹雳雨投石搜灊鳞谪重飞举难堕此蜿蜒身聫拳缩爪股气屈不得伸卧枝老无力支撑借樵薪无风自悲吟失水固不神安论才不才祸福了已分南山耸千嶂直干排风云正以中绳墨中道遭斧斤岂知无用资千嵗保其身西游茅店鸡声外柴车犬吠间疎星涵积水残月堕昏山好梦人何在秋风我独还梨园有名酒聊此慰间闗七夕缥缈针楼外天教彩羽过步云榆送影拂月桂交柯绣缕萦芳袂𤓰莲得巧梭常娥如解妒还与试斜河留仲泽朝初犹湿紫宸霞暂辍旌旗拥使华驰马弯弓真将种载书囊笔自名家江湖万里春囘鴈燕赵千林月满花明日升沈便霄壤更留玉树倚蒹葭寄唐州幕官刘无党白发青衫宦苦卑边荒谁识鳯麟姿河西落魄高书记剑外清贫杜拾遗紫玉山高传楚梦蠙珠渊静照黄陂禁中颇牧他年事先遣江淮草木知杨云翼大秦寺寺废基空在人归地自闲緑苔昏碧瓦白墖应青山暗谷行云度苍烟独鸟还唤囘尘土梦聊此㺯澄湾烟雨凉气先秋至重隂接望迷有无山远近浓澹树高低鸟雀枝间露牛羊舎北泥支颐政愁絶风雨过前溪侯右丞云溪功成何许觅菟裘天地云溪一钓舟梦破烦襟濯明月诗成醉耳枕寒流西风归兴随黄鹄皎日盟言信白鸥政恐苍生未忘在草堂才得画中游光林寺烟浮霜墖闭禅闗今落先生杖履间碧水同来㺯明月黄尘不解污青山因縁多自成三宿物我终同付八还欲识光林全体露松花落尽岭云闲谩兴乍寒帘幙一灯青从吏羇情尔许情叶拥西风秋有思天垂北斗夜无声吟蛩遶梦家千里过鴈连愁月四更寄语黄华耐岑寂好看霜蘂到归程李纯甫灞陵风雪君不见浣花老人醉归图熊儿捉辔骥子扶又不见玉川先生一絶句徤倒莓苔三四五蹇驴驼着尽诗仙短策长鞭似有縁政在灞陵风雪里管是襄阳孟浩然官家放歌殊不恶蹇驴大胜扬州鹤莫爱东华门外輭红尘席㡌乌鞾老却人怪松谣阿谁栽汝来㡬时轮囷拥肿苍虬姿鳞皴百怪雄牙髭拏空天矫蟠枯枝疑是秘魔巖中老慵物旱火烧天鞭不出睡中失却照海珠差入黄泉蜕其骨石钳沙锢汗且僵埋头卧角政摧藏试与摩挲定何似怒我掁触须髥张壮士囚缚不得住神物世间无着处隄防夜半雷破山尾血淋漓飞却去史肃别张信夫破垒残星没寒城晓角孤天低云错莫野旷雪糢煳小市千钱米征人丈八殳边愁故未已不敢恨长途物化物化能忘我天游不用心羶香羣蚁聚树静一蝉吟败井劳深汲荒庭阙近寻枕书聊假息夕日半墙隂北潭竹隂松影玉葱茏十里平堤一径通碧水乍开新镜面青山都是好屏风寒蝉高鸟清愁外折苇枯荷小景中酒力未多秋兴逸夕阳聊贷半林红早出遵化朝来对酒不能觞看尽西风去鸟行山好未忘三日雅诗穷赢得一秋忙彊颜红叶自由舞野性黄花无赖香多谢殷勤暮云影更留淡墨写溪光萧贡古採莲曲洋洋长江水渺渺涨平湖田田青茄荷艳艳红芙蕖酣酣斜日外苒苒凉风余蒨蒨谁家子袅袅二八初两两并轻舟笑笑相招唿悠悠波上鸳泼泼蒲中鱼采采不盈手依依欲何如汉歌华隂双璧传山鬼报道明年祖龙死草间豪杰伺天时攘袖抚衿争欲起丛祠篝火妖狐语伙渉为王张大楚南公旧有三户谣东井新看五星聚中原茫茫走秦鹿天遣沛公兴白屋大蛇斩断素灵号蚩尤祭罢朱旗矗朅来扶义入闗中恩结人心帝道隆秦法烦苛犹一洗项王慓悍何劳攻三杰相须力人纪四老仍来安太子已令陆贾説诗书更诏孙通制仪礼阿翁着手规摹远独恨儿孙读城旦王纯霸杂宁不知不是不知知已晚按部道中寒城睥睨插山隅秋半霜风塞草枯月转谯楼天未晓角声吹彻小单于龎铸田器之燕子图器之自叙云明昌丙辰予从军塞外合卤里山野舎荒凉难以状言春末有双燕亦巢此屋土人不之识屡欲捕之予曲为全䕶此燕昼出夜归予必开户待之忽一日飞止坐隅都无惊畏巧语移时不去予始悟明日秋社此鸟当归殆留别语也因作一诗赠之云㡬年塞外歴崎危谁谓乌衣亦此飞朝向芦陂知有为暮投茅舎重相依君怜我处频迎语我忆君时不掩扉明月西风悲鼓角君应先去我何归此诗以细字写之为蜡丸繋之燕足上明年四月予受代归又八年泰和甲子任潞州观察判官四月十二日偶坐廨舎之含翠堂忽双燕至一飞檐户间一上砚屏予谛视之繋足蜡丸故在乃知此鸟葢往年赠诗者也因请同年龎君才卿画为图求诸公赋诗器之姓田名琢云朔人明昌五年进士仕至山东路宣抚使田君才略燕云客少年累有安边策悔从笔砚取功名直要横驰沙漠北塞垣春雪白皑皑东风未放𤣥隂开乌衣之国定何许一双燕子能飞来三年驿舎安西道眼底莺花无梦到忽见低飞入短檐此身似向邯郸觉君居海东我中原相逢乃在穹庐前天涯流落俱为客感时念远空澘然长安何限高高阁昼夜风闲开翠幕底事猜嫌不往依甘从此地风沙恶土人嗜肉无仁心一生弋猎夸从禽有巢幸稳勿浪出汝身未必轻千金朝来暮去益狎昵物我相忘情意一但怪重裘积渐添元是西风催社日须知音巧惟鷾鸸忽来坐隅如告辞我方留寓未归得为君忍赋伤心诗诗成自述聊为戏繋足封之亦无意燕已归飞我未归刁斗声中忽惊歳旄头夜落妖氛收嫖姚献凯归神州玉闗早喜班超入北海不闻苏武留君才经世宁终枉幕府须贤来上党别后归期两及𤓰人间秋燕十来往沈沈官舎红芳稀葛衣燕居澹忘机忽闻巧语入檐户大似相识来相依一飞檐外窥庭树一上屏山惊不去解足分明得帛书真是当年留别句天生万物禽最微固耶偶耶吾不知古道益逺交情醨朝恩暮怨云迁移当时握手悲别离一旦富贵弃如遗闻予燕歌应自疑慎无示之嗔我讥王良臣九月七日饮紫霞零落带孤禽平楚苍苍秋意深月过初三半梳玉菊迎重九满篱金天怜病骨商量暖云促归程㑹计隂风鴈飞来更潇洒一枝芦雪印波心杂诗老子平生酷爱闲天教行处得禅闗粥鱼敲落檐头月犹在梅花醉梦间残阳收拾弟兄行拣得机心不到乡安置小奴今夜梦芦花风细月如霜高廷玉天津桥同李之纯待月骖鸾追散仙乘槎抵银潢跳上玉龙背抱得银蟾光素娥愁不归再拜捧瑶觞问以天上事玊色俨以庄尔能为我歌白雪我亦为尔捣𤣥霜不然借我广寒殿与尔长作无何乡傍有谪仙人拍手笑我狂天风忽吹散人月两茫茫飞山怨汉家自有飞将军军中骇叹箭有神一朝乃与狱吏对惜无千金书牍背手把属镂口衔须号天者三我何辜伊吾壮志长已矣不得提携玊龙死可怜休唱白浮鸠至今秦人悲杜邮道出平州寒食忆家栁色方浓别玉京程程又值石龟城山重水复人千里月苦风酸鴈一声上国春风桃叶渡东阳寒食杏花饧楚魂蜀魄偏相妒两地悠悠寄此情栁絮断送春归去纷飞不暂停和风三径雪微雨一池萍蝶惹依芳草蜂沾过小庭静宜投隙地狂欲揽青㝠得得穿朱户时时扑翠屏黄莺枝上语似与诉飘零李遹使高丽去国五千里马头犹向东宦情蕉叶鹿世味蓼心虫倦枕三更梦征衫八月风山川秋满眼归思寄孤鸿江村陆地无根客江村有发僧两盂残喘粥一寸苦吟灯送穷昔年曽作送穷诗结栁赍粮拟退之送去还来因复语君家犹有读书儿冯延登宿三家寺老柏苍苍纒老藤招提牢落有残僧暝禽自入藏经阁饥鼠时窥照佛灯未得安心如北秀却思觅法逐南能蒙蒙雨暗门前路更得云房一曲肱寄笏青柯平飞雪惊沙卷屋茅清寒泼水透绨袍松风度壑江声远萝月当轩扇影高敢对名山谈世事不妨空腹贮离骚且将手版牢藏起政恐山人识马曹华清故宫宠贵羊羔退曲江华清雾阁对云窗层峦未了霓裳舞迁客俄惊羯鼓腔檐际疎星疑晓镜天边晴树认高幢游人尚喜风流在白石涵波皁荚双高宪寄李天英稻秸苍苍陂已枯西风剪剪㺯楸梧蒹葭水落鱼梁迥蟋蟀声高山驿孤社瓮新成元亮酒并刀细落季膺鲈作诗远寄霜前鴈人在海东天一隅赵元书懐懒退无心廪与庖愿携诸子劚山硗闲消白日醒吟醉勐省浮生梦幻泡窈窕云山三兔窟漂摇风树一鸠巢聮名便入村家社莫认公卿是故交早发宝应龙门道中有感山僧送客客行东回首云寮梦寐中人语吚呦村店火㡌檐敧侧石门风伊川远映春冰绿少顶先搀晓日红为问年来㡬还往只应乌鹊识衰翁密国公璹老境老境唯禅况幽居似宝坊酒盃盛砚水经卷贮诗囊懒甚书弥少闲多梦自长不知何处雨径作夜来凉王生以秋骚见示谢之三年京国与君游每恨知君尚未周始露雄文凌楚些又登长陌佩呉钩灯残茅店鸡催晓霜落金风鴈唤秋后夜文星出西洛仲宣知在水南楼思归四时唯觉漏声长㡬度吟残蜡烬釭惊梦故人风动竹催春羯鼓雨敲窗新诗淡似鵞黄酒归思浓如鸭緑江遥望翠云亭下水满陂青草鹭鸶双秋晚出郭闲逰尘中俗事海漫漫暂出城闉借眼寛沙麓去边羣牧小野云平处一鵰盘残荷露水秋光晚衰栁摇风古渡寒此幅大年横景画鲁冈图上似曽看自题写真枯木寒灰久亦神因縁来现胙公身只縁酷爱东坡老人道前身赵德麟书龙德公八景亭刻桷朱楹堕绀纱裙腰草色趂堦斜谁知剥落亭中石曽听宣和玊树花梁园一十八里汴堤栁三十六桥梁苑花纵使风光都似旧北人见了也思家王特起漫作有时幽鸟话心事无限秋虫夸口才北阙上书吾老矣东篱把菊思悠哉竹林留得巨源在莲社招入渊明来不然余子败人意懐抱耿耿胡为开华山絶句三峰盘地轴一水落天绅造化无遗巧丹青总失真冯璧雨后看竝玊所控诸峰竝玊如高人壁立九千仞一日不见之令人生鄙吝春深木叶敷秀色益濡润结茅寄僧蓝晴碧时得趂老宿诧孙峰隅侍到龆龀连延青一色枚数须谛认溟蒙空翠间我亦疑未信朝来云气昏埋没瑜与瑾如苍梧政愁湘妃郁思舜重隂俄解驳霮濧夕晖衬娟娟忽层出歴歴分远近云峯互吞吐千状才一瞬出奇如孙吴相降如廉蔺如衆星拱辰如侯伯入觐接武如朋簪承迎如价傧负固如吴楚争长如齐晋怪诡如波斯骈罗贡琛赆窘蹙如擒获系累将就衅如应龙神灵蛰卧时奋迅如天驷超轶垧牧税羁靷如劲敌改容失箸骇疾震如勐士无譁攒槊俟严阵独两峰巍然魁杰俨崇峻光辅岳柱天郁为中兴镇降生申及甫周室偾复振诗传配崧高百世磨不磷和希颜虎守天门未易通庾尘无扇障西风主人何负盗憎主公论不明私害公老伏固非千里骥㝠飞似是五噫鸿纷纷往事渠知㡬都付崧巅一笑中雒帅觅兰作诗以寄云插高牙画㦸新春移宝槛燕堂深水南红药初退舎嵩麓紫兰今嗣音茧足頳肩坐香累高梁华柱岂渠心使君有问花应语玉树诚佳非故林明皇撃梧桐图三郎耳谱趂花奴风调才情信有余天宝错来非一拍霓裳中节亦区区习池醉归图襄汉方屯十万兵习池日往不曽醒纷纷误晋皆渠辈何独王家一宁馨王若虚赠王士衡王生非狂者乃以善哭称每至欲悲时不间醉与醒音词初恻怆涕泗随纵横问之无所言坐客笑且惊王生不暇䘏若出诸其诚嗟我与生友此意犹未明丝染动墨悲麟亡伤孔情韩哀峻岭陟阮感穷途行涕流贾太傅音抗唐衢生古来哭者多其哭非无名生其偶然欤何苦摧形神如其果有为为尔同发声贫士叹甑无尘瓶无粟北风萧萧吹破屋入门四顾何凄凉稚子低睂老妻哭世无鲁子敬郭元振之真丈夫故应饿死填坑谷苍天生我亦何意葢世虚名食不足争如只使冗且愚大腹便便饱粱肉病中学道今何得谋生久不成蓝衫㡬弃物綘帐亦虚名事拙应天意交疎即世情烦忧时自解感触又还生题渊明归去来图孤云出岫暮鸿飞去住悠然两不疑我自欲归归便了何须更説世相遗抛却微官百自由应无一事挂心头销忧更借琴书力借问先生有底忧还家山杏溪桃化棘榛舞台歌榭堕灰尘春来底事堪行处门外流莺枉唤人囘思梦里繁华事幸及当年乐此身闲立斜阳看儿戏怜渠虚作太平人麻九畴赋伯玊透光镜太隂沦魄元不耀太阳分光成二曜呜唿怪铜盗此幻透影在壁与背肖奁开㸌㸌光走庭划如剸犀乍脱鞘泓澄秋落百丈潭疑有龙向天门跳秦娃汉婉化鸳土宠雨恩云埋凤诏当年椒涂鑑桃李身后泉台映蓬藋枕簟无情草木香笙歌不暖枭狐啸髑髅一丑不再妍不知持此将安照万斛珠玑委俑人唤得偷儿成鬼剽借问金槌一控时何如海上青蝇弔寿如金石佳且好此铭此篆两奇峭今谁子后曩谁先赢得钿枢经蚁窍千古繁华一梦醒恍然入手称神妙丹砂变紫翠羽青万金难买人年少君侯新自洛阳来玊台人物今温峤相看大笑古人痴收镜入奁还自笑竹瘿冠为李道人赋东方有物字丰隆以鸣为职驱羣聋万头濈濈囚冻窟欲出不出愁天公回寒作暖出一噫黒帝不敢藏昆虫所以独为六子长挥斥元气周神功车轰鼓震顷万里六甲云风随唤起四隂用事合收声犹奋狂阳鸣不已号令非时遭物玩草木不凋花再蕾恼得司秋诉帝阍漏泄机缄法当死天公大怪下桎梏推落车中堕巖谷非程非马亦非人化作苍筤一枝竹劲气刚风难遽销夜闻风雨犹萧萧耸身直上三千尺天公又怪干云霄鬼压神缚不听出只见白云锁三日云散惟余青屈盘颐隠于脐变仙质道人真是万物盗斫取为冠就天巧秋霜争敢上头颅常与春风同醉倒此冠固奇惜未大有冠独在方之外日月为藤织四时烟霞为箨绵千载天潢絶汉梁虚碧北斗旋衡簪沆瀣不随脂粉侣狻猊不逐风霜陪獬豸一任旋干复转坤头上峩峩终古在欲作檀那施此冠不识先生若为戴梁山宫图梁山宫高高切云秦家箫鼓空中闻宫殿作云王作龙何人敢谒滈池君珠围翠绕穷天下道上行人衣半赭不觉生灵血液枯化为宫上鸳鸯瓦朝卢生暮侯生师事二人学羡门焉知以政藏其身神仙亦死何曽神空能诈取六孱国不识卢生真间客种成间隙卢生去尚令道士作鬼语祖龙竟堕此机中以璧见欺犹未悟鱼腥引得扛鼎来梁山火灭汉旗开何如后世丹青手一夫不役千楼台梁山之图却传世梁山之宫安在哉阳夏何正卿作叠语四句未成章予复以叠语寄之凡四变緼緼蠢蠢何等民矫矫亢亢内守贞昻昻藏藏独异俗落落莫莫丕厌贫归与归与且餬口鳯兮凤兮德衰久乐云乐云无絃琴命乎命乎一杯酒匪鳣匪鲔故为臧避言避世必也狂至大至刚秣吾马爰清爰凈循我墙用之舍之时所系晋如摧如宁复计暖然凄然任春秋优哉游哉聊卒嵗秋望云气东南壮风烟正北长远人投屋小寒草带城荒驯鸭便秋潦饥牛背夕阳闲情尽堪画未要雨浪浪手植桧印章梁折山摧入小成日华留得寸晖明不盈一握空虫篆未丧斯文麤姓名草木西周朝有暮图书东观死犹生二千年后司封纽未信栽时出此情秋懐昨夜新凉御褐裘一番节物㺯清愁月县双杵若为夜人在一隅偏觉秋败叶只能惊画扇啼螀终不到朱楼还乡梦断寒衾晓依旧云山是蔡州李道人家山图见説高斋住太行溪山襟带古祠堂圭桐叶落周家雨铁树根盘晋国霜烽火不堪耕夜月画图犹可挂残阳自怜不及汾州鴈春去秋来过石梁牛叹谁怜宿料一生无身后仍遭金十奴惟葢却教䝉狗马不知何事负农夫清明村村榆火碧烟新拜扫归来第四辰城里看家多白发游春总是少年人红梅一种冰魂物已尤朱唇㸃缀更风流歳寒未许东风管澹抹浓粧也自由刘从益过尉氏懐阮籍朝来国门游暮抵蓬池宿有懐阮步兵豪气无检束啸歌陟高台长风振林木老眼何曽青四海无一物万古留诗名九原销醉骨居然方丈家惜也微瑕玊涂穷道不穷先生安用哭清和即事一度清明了一年温风袅袅雨班班㡬家绣幰寻芳去何处蹇驴䭾醉还宿草新坟惊世短落花流水占春闲晓莺啼破松窗梦缺月东来挂屋山次韵三弟赠南菴老人一菴盘礴胜巢仙不入丛林恰是禅花圃莲塘闲即景粥盂斋钵老随縁忘言已了八千偈适意更挥三两絃邂逅我来推不去坐分一半好风烟宋九嘉留别孙俊民姚公茂草根残日射离觞主席风生热肺肠此去兜零红照夜输君吹笛傍糟牀酴醿菊酴醿风味醺人醉着莫东篱爱酒翁一夜金英全换骨冷香晴雪满秋风雷渊㑹善寺松物生自有常怪特物之病嗟嗟此老苍磊磊生魁柄侏儒蹙髀股宿瘤拥腮颈蜿蜒蛟龙戏腾掷貙虎竞须髥喜张磔意气怒狂迸匠石求柍桭节目足讥评刍荛急薪槱坚悍空盻瞪静言观倚伏未易相弔庆虽违时世用顾免斤斧横阳秋莫荣悴歳月何究竟盘盘曲则全挺挺独也正小草误扫迹伏神还守性傥随天中景广宇共庥映读孔北海传汉室风流絶建安老瞒父子力排山可怜鲁国真男子也着区区七子间宋元诗㑹卷六十三宋元诗会卷六十四钦定四库全书宋元诗㑹卷六十四兵部主事陈焯编金诗附李献能夜宿虚皇阁下倚天青壁截云霞一水高县界削𤓰不惜竛竮攀石磴要看绚烂坼云华玊峰影里虚皇阁铁笛声中祕监家明日川涂入尘土却应平地㡬褎斜上清宫梅同座主闲闲公赋厌住卢家白玊堂琳宫潇洒占年芳光生琪树风霜古影占银潢月露凉物外根株本仙种世间红紫避严粧遨头词伯今何逊一笑诗成字字香送猎口号莲烛金纱蔟蔟齐宫槐笼晓尚凄迷景阳钟罢听残漏万马衔霜不敢嘶阊阖传符启九闗一声清跸驻南山虎贲先导三千士天马初离十二闲王渥有寄十年铁马暗京华客子飘零处处家征雁久疎河朔信小梅重见汝南花栖栖活计依檐雀冉冉年光赴壑蛇旧雨故人应念我不来聫句夜煎茶寄京父忆昔相从在寝丘城南城北纵欢游杏花聫句香随马野水添杯浪拍舟邂逅又从三月别飘零合负一春愁汝阳淮甸经行徧应有新诗为我留被檄再至扬州制司驿亭有题诗讥予和事不成者云来往二年无一事青山也解笑行人因为解嘲二年奔走道途间知被青山笑往还只向江南南岸老行人应更笑青山冀禹钖僧房上方楼观裌衣寒霜后川原眼界寛我是禅房未归客阿师休作长官看张建拟古客从岳顶来贻我松粉黄为言服之久身轻欲飞翔我甞淡无味我嗅寂无香还君三太息世好方膏粱枯桑依頺垣摧折生理微剥我枝间叶备君身上衣叶尽谁复顾栖乌亦来稀君看牡丹丛日日笙歌围庭前兰蕙窠三年种不成门外旱蒺藜一旦还自生第恐伤我足锄去根与萌如何一雨后走蔓复纵横有客曳长裾袖刺谒高闳低头拜阍者始得通姓名主人果厚眷开宴海陆并顾必承彼颜语必顺彼情不如茅檐下饱我藜藿羹送张子玊渭水玻璃碧秦山剑㦸明秋光如我瘦行色与君清蝉嘒西风栁鸦翻落日城归舟幸无物且莫苦贪程毛麾魏城马南瑞以异香见贻且索诗为赋二卉真香岂复加便宜编谱入雄夸留残一㸃蔷薇水幻出诸天薝卜花佩带正垂金钿小薫炉孤起翠云斜金笼甲帐豪华事惭愧桑枢瓮牖家春赏润土梅天雨乍晴唤囘春意有新莺云霞照眼青山近罗绮吹香白昼明翠勺银罂沽酒市暖风迟日卖花声人人共喜华胥世何用鳌头羡锦城王琢癸酉嵗大热似动不动云蒸空欲雨未雨天无风时时日脚蹴云破一射万土红炉中纤絺挂体剧重铠大屋仅可为樊笼积氷为丘坐自溃轻箑况得微凉通山林亦闻有暍死城市偪侧宜无容虽然一气播常令顿作骇异疑非公曽闻天南有祝融出入毒雾骑双龙自从鼎去昧神怪无乃煽虐行心胸手摇斗柄酌炎海力逐熛怒乘离宫喜为郁蒸怒为火流烁金石干河洪炽昌自欲㺯朱夏骄蹇未肯官炎农烟霞灼灼燥昏晓鸟兽喘喘茫西东此而不制满三伏遂恐百物随枯蓬太白之兵攒万峰银河之浪滔无穷可洗虐焰夷姦凶我欲唿愬烦神功耽耽九虎天闗重王元节古镇道中秀拔诸峰镇海墩海天水气两昏昏鸥飞翠竹白沙地人宿黄鱼紫蟹村向背云山行处路浅深潮浦涨来痕同游幸有能诗客不倦跻攀到石门青冢环佩魂归青塜月琵琶声断黒山秋汉家多少征西将泉下相逢也合羞叚继昌梨花一林轻素媚春光透骨浓薰百和香消得太真吹玊笛小庭人散月如霜春早断冰销尽荻芽尖冻壠苏来白荠添㡬片野云飞不去晚风吹作雨纎纎岳行甫谢人惠二小漆冠规制新翻出杜郎最宜闺子夜烧香不争宝髻峩宫样自与霓裳配道装细拢翠鬟云易满浅衔牙栉月难藏水衡双寄非无意要买杨枝恼孟光立春日银线青丝翠椀堆争牛撃鼓欲惊雷翻风鬭巧春头胜漉雪浮香腊尾杯迎暖梢梢金着栁逗寒叶叶粉飘梅不成一事人空老半百光隂又七回周驰㪪子勿以微才弃安危任不轻谁怜一片小能使四方平几案由吾正槃盂免尔倾㑹当遇夷坦沈黙更何营酬郭安道西风吹起白苹波半夜扁舟掠岸过不向长桥沽一醉满天明月奈秋何江间小艇数能乘活计今如船子僧稍喜老妻能斫鲙欲令穉子学扳罾刘铎春日翠微深处㡬人家风飏轻烟雨压沙寒勒野桃开较晚向阳才有两三花读李训郑注传谁教阉宦作权臣肃代优游到敬文三子谋疎谁不道泄机也合罪刘蕡刘勲春日粉蝶耽香梦正迷黄蜂和蜜计何痴小轩无事谁如我卧看杨花㸃砚池秋凉桃笙乘势献微凉纨扇无功送暑光老病不嫌风露冷莫教添作鬓边霜秦略白发临水时自照照我须与睂须睂何所似恰似纯白丝从此一白后宁有再黒时譬如花落地不复还故枝殷勤语须睂听我自解诗幼小痴读书既壮多忧思自苦有冰蘗自润无膏脂劳生到今日汝白将何辞悼亡自古生离足感伤争教死别便相忘荒陂何处坟三尺老眼他乡泪数行多事春风吹梦散无情寒月照更长还家恰是新寒节忍见堂空纸挂墙马天来山中青林寂寂鸟闗闗画出风烟落照间脱却草鞋临水坐野云分我一边闲刘昻霄赵村晚望放眼东原上风烟接渺茫林疎出村落野迥散牛羊天地浮元气山河半夕阳登高一长啸未觉阮生狂田紫芝夜雨寄元敏之昆弟醉卧萧森蝶翅轻一灯无语梦边明虚檐急雨三江浪老木高风万马兵枕簟先秋失残暑湖山彻晓看新晴对牀曽有诗来否为问韦家好弟兄乱后登凌云台秋思纷纷不易裁凌云台上独裵徊乱鸦背着斜阳去寒雁带将秋色来破屋无烟空碎瓦新坟经雨已苍苔天翻地覆亲曽见信得昆明有刦灰㝠鸿亭下第后作眼底功名一物无飞扬跋扈竟何如青云岐路多辛苦赖得皇家结网疎王万钟元氏桂轩为敏之赋帘卷堂前桂子凉一轩灯火夜初长月中春好元无价天上风来别有香常棣一家同映秀词林百世继余芳闲花野草空无数掩尽人间独擅场春宵风尖月细春犹浅酒冷灯昏夜向深人在西轩愁不寐十年间事总经心雷琯信陵馆酒间维昔有迂叟树桐彼高冈殷勤为封植遂欲栖鳯皇桐生日已长鳯来殊未央维鳯览德辉非时讵来翔枝干枯以死志愿终莫偿忆在西周初飞下岐之阳裵囘不能去和鸣声锵锵文王既已殁千载徽音亡咄尔叟何为而欲发其光空令枯株上日晏啼鹙鸧古意绵绵兔丝草濯濯柽树枝结根偶相值引蔓纒绵之春风一披拂花叶含荣滋弱质附美䕃百龄誓不违清商忽用事霜飈䬃已凄岂意百尺条同此寸草萎柔蔓失所託憔悴徒伤悲知君无嵗寒何用相因依贤王悲坠履贤妇念遗簪重在不忘故微物何所钦嗟我昔游友云路扬徽音讵念宿昔好弃掷各飞沈昔如胶投漆今如辰与参桃李虽成蹊谅无松柏心龙德宫紫箫吹断綵云归十二楼空尽玊梯綵仗竟无金母降仙裾犹忆化人携千年洛苑铜驼怨万里坤维杜宇啼莫倚危栏供极目斜阳更在露盘西王宾除夜落拓功名挽不前围炉兀坐夜萧然腊残画角东风里春到梅花小雪边守得嵗来慵揽镜送将穷去自装船平明捡㸃人间事只有诗魔似去年李夷书渊明传后南渡龙孙角秃颠不甘横毙寄奴弦一襟义气麾周粟满简清风削宋年雪径低回松落落霜篱徤羡菊鲜鲜时屯谧辈轻頺节颜厚吾家草木贤史学陪陈彦人谒筠泉荣上人强随禅客到西禅竹柏围青䕃石泉一首小诗吟不就闲情元在落花边宫词宝带香褠水府仙黄旂彩扇九龙船熏风十里瑶华岛一派歌声唱采莲晚梅孤根春半恰春囘刚逐夭桃艳杏开蝶子蜂儿应有语东风元不为渠来七夕箱牛囘驭锦机闲天上悲懽亦梦间月夜并肩人不见萧萧风叶满骊山侯册醉中烂醉归来失驴脚破靴指天冠倒卓起来白眼望青山狂气峥嵘无处着陶潜止酒意有在餔糟醊醨良未害君看谢奕对桓温得失老兵何足怪螟蛉蜾蠃待二豪饮中宁有山家涛平明径访陈惊坐相对西风把蟹螯寒食交游零落叶辞柯嵗月峥嵘马注坡燕子不来寒食过满城风雨落红多昨朝昨朝已作春归辞今日还成送客诗客子春光俱不见落花寂寂闭门时王元粹春日春日何惨惨春云何隂隂桃李都未花况乃余寒侵久在城市居而无人见寻读易了一编静见天地心贫士寡徒侣古来非独今西山避乱苍山多囘互四望令人迷过午日已暖残雪融为泥路滑不可进弱葛愁攀跻老幼委沟壑不如犬与鸡嗷嗷同行子手中各有携汲涧为饮食架木为巖栖夜半三四惊翁媪禁儿啼念我长病母乱离隔东西寿李长源匹马短衣看此行看君谁信是书生听诗未觉秦川远倚剑长懐晋水清一饭见哀韩信耻千金为寿鲁连轻壮年休洒新亭泪且为江山灌巨觥王郁伤别曲兰皋飞暗尘征车纡去辙长安虽咫尺囘首繁华歇故人亭下酒蛾睂眼中血平生慷慨肠忽作柔丝结传闻紫塞傍秋烽下危堞班超未投笔来瑱空嚼铁谁能金闺中坐看娟娟月古别离山腰露蕙含天泪江林枫叶秋容醉夫君八月雁门行碎霜冷印白龙辔忆君挑妾初鸣琴琴中已有白头吟朝朝暮暮当时事言之秪足伤人心君不见湘妃二女哭舜时烟筠青玊红珠滋苍梧人去百想絶忍教今日生离别生离别情偏重不及双飞南浦云落红寂寂春闺梦折杨栁长安二月多緑杨远信未到龙庭旁佳人中夜抱影坐风窗冷冷愁思长青天无云一镜洁万户千门音响絶何人横笛在高楼玊龙呌彻春江月王革寄答刘京叔十年相望惜睽违惊见兰章堕客扉郑子已闻耕有谷荣公谁念老无衣水浮落日流难尽山碍行云断不飞千古神州亦吾土㡬时同采北山薇申万全病中浪走天涯嵗月侵病中犹作越人吟野麋本自便丰草倦鸟宁堪忆故林画像功名原有命乞墦富贵果何心㡬时真脱尘嚣累巖岫寻居不厌深杜佺马嵬道中垂栁隂隂水拍堤春晴茅屋燕争泥海棠正好东风恶狼借残红送马蹄李之翰书呈仲孚造物固难量谁能计寒饿失马乃为福梦牛翻作祸长溪霜练静脩岭苍龙卧魂梦吾已安不劳歌楚些嵗暮休怪年来白发新天涯三载困埃尘偶离沙碛穷隂地收得桑榆老病身对雪莫吟秦岭句拨醅且醉汉江春此生自断无余事何必区区问大钧三兴居士题平隂僧寺三呉家近水晶宫行坐红香緑影中今日异乡僧寺里一盆荷叶战西风杨兴宗出剑门呕哑鸣橹下长川万疉青峰只眼前山鹧啄残红杏粉杜鹃啼破緑杨烟梦回蜀栈云千片醉枕巴江月一船物色谁分杜陵老风骚牢落剑南天元日能红梅天上琼儿白玊肌吴妆约畧更相宜认桃辨杏由君眼自有溪风山月知范墀和高子初梅春风也自惜流光只放寒梅一树芳玊粉更妆前夜雪口脂犹注昔年香江湖昨梦谁同寄诗酒风流岂易忘东阁何郎未全老花枝休笑鬓丝长宋楫庭槐庭槐先人手所植再世清隂方满台惭愧儿孙种桃李花枝准拟当年开高德裔坐亡女结习销来性自圆去留元不间人天消摇自是忘形蝶枯寂宁同委蜕蝉无碍真空常荡荡若存余息尚绵绵立亡坐脱皆游戏定力何甞有变迁郭长倩义师院丛竹南轩移种自西坛瘦玊亭亭十数竿得法未应输老柏植根兼得近幽兰虽无秾艶包春色自许贞心老嵗寒百草千花尽零落请君来向此中看张翰万宁宫朝囘宿雨初收变晓凉宫槐恰得㡬花黄鹊传喜语留鞘尾泉打空山辊鞠场已觉云林非俗境更从衣袖得天香太平朝野欢娱在不到莲塘有底忙金郊驿山馆萧然尔许清二更枕簟觉秋生西窗大好吟诗处听得松声又雨声李好复雨中与客饮门外平桥一水分数声渔唱隔溪闻暖风落絮飘香雪小雨沾花湿梦云酿具未甘名长物诗坛聊欲张吾军相逢莫惜通宵饮明日闲身不属君杨邦基墨梅粉蝶如知合断魂啼妆先自怨黄昏花光笔底春风老寂寞岭南烟雨痕卢元闲咏天近苍龙阙居连洗马堂松声得邻舎山色出宫墙巷陋轮蹄少庭闲日月长九衢红雾里亦有白云乡舒穆噜世勣纸鸢鸱鸢鵰鹗孰雌雄假手成形本自同果物戏人人戏物为风乘我我乘风扶摇漫拟层霄上高下都归半纸中儿辈呶呶方伫目岂知天外有㝠鸿赵思文试院中呈同官崔伯善李顺之睡起松隂鸟雀譁忽惊霜果堕檐牙简书迫促全疎酒眼力眵昏只费茶不学道人餐柏叶却随举子踏槐花提衡文字非吾事崔李风流有故家刘昻读三国志虎视鲸吞卒未休一时人物尽风流妇翁正得黄承彦儿子当如孙仲谋乳臭䝉孙真寄坐齿寒邻国莫分忧阿瞒狐媚无多罪谁作桓文得到头王仲元雪中同周臣内翰赋天上瑞花散不收温温叶气浃皇州横溪月澹梅宜腊平野风闲麦有秋清兴雅高东武㑹孤吟谁似灞陵游西山玊立三千丈好句都输赵倚楼卢洵白沟白沙清浅不容舟辽宋封疆限此沟到了山河无定主碧波依旧只东流冯辰雨后东风花外锦鸠啼唤起西山雨一犁緑满蔬畦人不到桔槔闲立夕阳低李过庭读公孙𢎞传古来好客数平津我道真龙未必真一箇仲舒容不得不知开合为何人宋元诗㑹巻六十四宋元诗会卷六十五钦定四库全书宋元诗㑹卷六十五兵部主事陈焯编金诗附张介读天宝遗书不但昨非今亦非上皇骑马泪沾衣曲江死后无忠谏郄忆词人秋雁飞龎汉终南谿冷云低压万长杨十顷秋隂锁北堂门外兵尘涨秦楚水边烟景似湖湘荷翻山雨僧窗晚竹汎溪风客枕凉早晚初平遂真隠遶陂闲牧石头羊神童刘微春栁应制得城字翠钿圆匀緑线轻着行排立㺯新晴更看三月春风里散作飞花满鳯城王世赏立春后十日登楼今日登楼眼风烟倍觉新溪梅初破萼屋雪半融银雁外天逾碧鸥边水自春儿曹应见笑吟望独伤神春雪只谓春天暖宁知雪霰飞龙蛇且深蛰花栁不胜威糁糁凌风细纷纷带雨稀谁当问穹昊生杀果何机桑之维白发白发近年见十中三两茎半因愁儹出多为病添成梳里有时落镊余还又生老知无可避何处是功名冯文叔客舎秃襟袖褐破书囊十五年来客异乡生事穽中摇虎尾穷途天上转羊肠三朝不遇冯唐老半夜悲歌甯戚狂独倚牛车望辽海西风尘土鬓苍苍宗道宝巖僧舎寂寂钟鱼栢满轩午风轻飏煮茶烟西廊竟日无人到只许山人借榻眠鲜于溥鲁村道中小桥沙路已堪图更着衰翁跨蹇驴暮霭似催寒日短秋容仍带远林疎鹏盘平野黄榆落兔走横冈白草枯渐喜闲身远朝市一年强半在村墟早发灯前梦断家千里马上诗成月一痕晨粥未烹官路远隔林烟火是渔村郝天挺送门生赴省闱青出于蓝青愈青小年场屋便驰声未饶徐淑早求举郄笑陆机迟得名嗟我早衰空毦矂喜君初筮已峥嵘此行占取鳌头稳平地烟霄属后生徐好问龙门疎凿而来道路通行人万古翠微中南山山寺题诗满一字何甞到禹功邢安国杨花细㸃轻团转复飘隋家堤岸霸陵桥非绵非絮寒无用如雪如霜暖不消狂惹客衣知有恨巧寻禅榻故相撩陂塘囘首浮萍满依旧春风摆翠条刘豫杂诗风荷柄柄弄清香轻薄沙禽落又翔红日转西渔艇散一川山影暮天凉古渡停骖日向沈凄凉归思梗清吟碧山㡬㸃塞天濶红叶一林秋意深寒林烟重暝栖鸦远寺疎钟送落霞无限岭云遮不断数声和月到山家虞仲文雪花琼英与玊蘂片片落前池问着花来处东君也不知按元裕之于金相诗内载有张丞相孝纯字永钖滕阳人宋宣和末知太原金兵围城死守踰年人相食㡬尽城始下金主怜其忠换以相职诗无足观故不録而初志可嘉聊记于此耶律履史院从事日感懐不学知章乞鑑湖不随老阮醉黄垆试从麟阁诸贤问肯屑兰台小史无一战得侯输妄尉长身奉粟媿侏儒禁城钟定灯花落坐拊尘编惜壮图贾益谦赠答史院从事见説才名自妙年多慙政府旧妨贤物华天宝无今古鳯阁鸾台孰后先郑圃道尊何敢望济南书在子当传莫言老眼昬花满及见风鹏上九天杨慥过司竹监有懐王监正之不见崧丘跨鹤仙才名留得万人传春郊渍酒伤今日夜雨论文记昔年宰树谩县公子剑高山已絶伯牙絃故居脩竹青青在寂莫终南落照边干陵牝鸡一啄血波流天下何縁不姓周今日阿婆心力尽干陵秃似老僧头孟宗献摇摇风影漾寒塘静里亭台日月长不似隋家堤岸上乱鸦残照管兴亡苏门花坞绕舍云山熨眼新看花差后洛阳尘从君小筑繁香坞不负长腰玊粒春赵摅早赴北宫苍龙双阙郁层云湖水鳞鳞栁色新絶似江行看清晓不知身是趂朝人赵承元探春水底流泉匹练飞麴尘着栁不禁吹杖藜恰到春生处已有人家插酒旗张檝客中绛脣花不语青眼栁初眠尘去寻芳马香来载酒船归期仍雁后野兴已鸥边惆怅无家客春风又一年初夏小园緑笋间朱樱㸃缀年华似有情露浥葛巾晨气润风随竹簟晚凉生闲窥黠鼠潜身处静厌飞蚊遶鬓声安得冷泉幽石畔解衣盘礴树隂清李着观音院书阁曲巷蓬蒿一尺深小轩岑寂似山林鸟声落枕有高下山色閲人无古今客里三年侵老境牀头一易浣尘襟晚凉痴坐忘言里满地西风白玊簪王中立中秋素丸东溟来飞上玻璃盆聊挥五轮手拨去万里隂印透山河影照开天地心人世有昏晓我未甞古今杂诗华山宫殿白云封想见当年打睡翁贪看终南山色好不知红日下前峰云叶粼粼皱碧空笙箫递响入天风忽惊风浪耳边急不觉形神来世中王予可驯鹤图寝处粧铅未卷钗孤云花带月边来六宫帘幕金鸾冷露湿晨烟啄翠苔王彧禅颂放下情懐触处安生涯耿耿没多般褐衣褴褛聊遮赤短发鬅鬙底用冠一榻省縁资困歇二匙随分了饥餐也知苦涩人人笑烈日初心不敢谩吾身非我底为情説着尘劳特地惊五九尽时山更好涧泉云鸟自春声董文甫审是堂按剑人人骇夜光蜀鸡合道胜鸾凰飞蛾可是无分别直认油灯是太阳文中子续经纷纷述作史才雄听得秋来百草虫不是春雷轰蛰窟蚓蛇争得化成龙李俊民明皇撃梧图不使梨园子弟知太平音在鳯皇枝一朝野鹿衔花去长恨秋风落叶时辛愿乱后兵去人归日花开雪霁天川原荒宿草墟落动新烟困鼠鸣虚壁饥乌啄废田似闻人语乱县吏已催钱赠刘庵主宻薄轩裳贵高寻绮皓踪一囊闾里药六尺水云笻午枕眠芳景晴檐望远峰柴门常不掩应得野夫从赠赵宜之夫子今词伯胡为远帝京青云无辙迹白发有柴荆鬼戏多年病人高四海名麟经方有缺无惜继丘明同赵长水汎舟洛水秦山晚自澄孤洲烟树緑相仍波摇朗月浮金镜岭隔华星断玊绳但觉转船惊白鸟岂烦挥箑怒青蝇风尘浩荡飘蓬里愧似林宗陪李膺题游彦明林园先生未老厌儒冠筑屋栽篱守嵗寒经史日长常满案渔虾溪近得供盘幽花入室无多种瘦竹闗情只数竿潇洒逺辞车马迹求官何必近长安函闗双峰高耸大河旁自古函闗一战场紫气久无传道叟黄尘那有弃繻郎烟迷短草秋还緑露浥寒花晚更香共説河山雄百二不堪屈指筭兴亡隆德故宫蛇分鹿死已无秦五十年来汉苑春问着流莺无一语栁条依旧拂墙新山园嵗暮山园懒再行兰衰菊悴颇闗情青青多少无名草争向残阳暖处生李汾州北州北光风艶绮罗南来扈从北人多梨园法曲懐奴舞月窟新声倩女歌紫禁衣冠出金马青楼阡陌瞰铜驼薄游郄忆开元日常逐春风醉两坡琪树明霞五凤楼夷门自古帝王州衣冠繁㑹文昌府旌㦸森罗部曲侯美酒名讴陈广座凝笳咽鼓送华辀秦川王粲何为者憔悴嚣尘坐白头楼外风烟隔紫垣楼头客子动归魂飘萧蓬鬓惊秋色狼借麻衣涴酒痕天堑波光摇落日太行山色照中原谁知沧海横流意独倚牛车哭孝孙上清宫苍梧云气赤城霞锦络钧天帝子家仙掌高承九霄露霓旌遥驻五云车昆明火刦惊人世瀛海风涛撼客槎醉里忽逢王子晋玊笙吹上碧桃花避乱陈仓南山囘望三秦追懐淮隂侯信漫赋长句凭高四顾战尘昏鹑野山川自吐吞渭水波涛喧陇坂散闗形势轧兴元旌旗日落黄云戍弓剑霜寒白草原一饭悠悠从漂母谁怜国士未酬恩清明鸣珂振毂满重城春日绵绵老燕莺人在碧鸡坊外住澹随流水过清明苏客卿秦游説诸侯获上卿贾人脣舌事纵横可怜一世痴儿女争羡腰间六印荣马中令周脚踏长安陌上尘布衣西上欲谁亲君王不省常何䇿憔悴新丰一旅人李献甫别春辞东皇按辔来何迟人间二月才芳菲六十日春能㡬时不如意事常相随一声啼鴂花片飞把酒郄与春别离春缓归听我歌滔滔歳月如流波贵忧孰与贱乐多吾宁不欲列华鼎驰鸣珂香屏倚妓荐绮罗人生赋分有定在谁能买愁费天和长安市上酒如海跨驴径上胭脂坡酒酣酣舞双婆娑春自来去如予何兴庆池书所见短短菰蒲刺水青翠萍开处鑑波明画船转过垂杨外水面风来闻乐声元德明仙鸡诗繁畤义兴镇酒家韩氏子畜一鸡以善鬭雄其乡一日敌家用药饲鸡使不知痛求与韩鸡对韩鸡鬭久果被伤口下颔不收垂死矣一卖药道人过其门曰我能活此韩欣然使疗之里中诸儿随看者一二十辈皆使向壁立道人以鸡置笼中探手良久若摩拊然者已而取瓢水噀之置瓢笼上即出门儿曹怪其久不还窃视之鸡喙已复生矣道人希袍草冠腋下县青囊落魄嗜酒夜宿寺阁上韩氏子与里中人奔走求之并所卧草荐不在矣是时明昌七年仲规弟为此镇酒官予亦在焉作仙鸡诗以记之老雄徤鬭夸擅场韩郎抱归神色伤岂知黠儿出徼倖毒手一发不得防毳衣散洒尚可养利嘴一哆何由张青囊道人何许来自言救药吾有方垂髥噀水濯残血半喙随手生新黄筠笼乍开闻腷膊草冠已往徒惊忙神仙世有宁虚荒惜哉诡激不可量世人鸷勇天且劓况于物也恣彊梁敷荣枯枿变金石未若与世鍼膏肓何须变化示狡狯知君办作淮南王蓬莱东望云茫茫爱而不见心且狂刀圭不愿换凡骨且欲共醉无何乡送德温同舎赴帘试太常侍祠水苍珮内相夜下金莲烛皇家结网未曽疎亦有佳人在空谷一从唐赋变辽律仰视折杨犹雅曲云台勲业一青衫被发操戈踵相属筋疲力涸仅乃得墨水一升凡㡬辱英雄俛首入彀中举世悉然非子独子家口衆亲又老嵗月㫖甘须寸禄荐书闻説过南宫冷暖人情到僮仆我初与子偕计吏人后人前随碌碌不慙齐客售鼓瑟颇为荆人悲献玊一诗今日送君行万里秋风看鸿鹄室人生朝新酒清浑共糟牀洗盏甞平时唯欲醉此日重难忘容服慙王霸山林得孟光白头翁与媪万事听诸郎秋暮王氏园亭细径云林底危亭涧水湄秋先殒黄叶寒未老红葵嚼句幽禽答寻花晚蝶随无人共幽兴思与野僧期寒食再游福田寺春山寂寂掩禅扉复岭盘盘入翠微布韈青鞵供胜践粥鱼斋鼓荐𤣥机日烘幽径绿烟煖风定晓枝红雨稀曽是西堂读书客不应啼鸟也催归刘祁古意庭前有桂树緑叶尚离披秋风动地起飘落将安归高飞入青云下飞入污泥贵贱既偶尔孰为喜与悲秋江有芙蓉颜色好鲜洁褰裳欲采折水深不可涉严风下飞霜芳艶空凋歇怅望一长叹临川无桂檝送雷伯威朔风起天末落木鸣空山冰霜正凝沍游子百里还山郭送将别徘徊上高原如何暌离情对此芳歳阑壮士志四方不须涕汍澜人生非山海㑹面亦不难愿子崇明德余功振文翰长因东南鸿惠我金玊言懐长源凉月夜如水秋风吹紫兰独居怅无聊佳人阻河山河山邈千里相望何时已云横雁影沈露下虫声起烽火照中州西南杀气浮君居刘山下果若向时不人生有离别但惜知音絶匣内卧青蛇光芒射秋月汴水碧参差叶飞空树枝如何相忆处还值暮秋时征夫词顽云漠漠秋天黑冷雨潇潇和雪滴途中骑士衣裳单半夜衔枚赴灵壁中州近嵗雨雪多只因戍马窥黄河将军锦帐衣千袭马上挥鞭传令急但令饱暖度朝夕一死沙场吾不惜九重日望凯歌归安知中路行逶迤愿将舞女纒头锦添作征人身上衣征妇词青灯荧荧照空壁绮窗月上莎鸡泣良人塞北远从军独妾深闺长太息忆初痴小嫁君时谓君早晚拥旌麾如何十载尚舆隶东屯西戍长奔驰秋风戎马临闗路千里持矛闗上去公家事急将令严儿女私情那得顾恨妾不为金鞞靫在君腰下随风埃恨妾不为龙泉剑在君手内飞光燄慕君不得逐君行翠袖斑斓空血染君不见重瞳夙驾游九疑苍梧望断犹不归况今沙场征战地千人同去㡬人囘君囘不囘俱未见妾心如石那可转南京遇山楼倚天突兀耸高楼楼上家人白玊钩落日笙歌迷汴水春风灯火似扬州仙人已去名空在豪客同来醉未休独倚朱阑望明月鸾旌依约认重游过陈司谏墓鸾坡乌府旧游空三尺孤坟野寺中犹有忧时心不死墓门昨夜起秋风元好古中秋无月佳辰无物慰相思先赏空吟昨夜诗莫怪更深仍坐待密云或有暂开时读裕之弟诗藁漫题传家诗学在诸郎剖腹留书死敢忘背上锦囊三箭在直须千古説穿杨宋元诗㑹卷六十五宋元诗会卷六十六钦定四库全书宋元诗会卷六十六兵部主事陈焯编元文宗自集庆路入正大统途中偶吟穿了氁衫便着鞭一钩残月栁梢边二三㸃露滴如雨六七箇星犹在天犬吠竹篱人过语鸡鸣茅店客惊眠须臾捧出扶桑日七十二峰都在前望九华昔年曾见九华图为问江南有也无今日五溪桥上见畵师犹自欠工夫杨奂有怀梁仲经父美人荧荧在何处海濶天低隔烟雾珊瑚零落芙蓉空咫尺相望迷去路翠辇金舆双凤凰风吹环珮声玎珰壶觞狼籍事已往一日万里愁茫茫刘郎竟是谁家客岁晩霜华林叶赤美人荧荧在何处鸭緑江头江月白宿草堂废寺人踪断幽溪野性便鱼须分浪细虎迹印沙圆驯雀偷僧饭饥蚊破客眠献芹吾岂敢直欲斸山田寄商梦卿无穷惟永日有尽是流年白发谁能免丹经恐妄传㑹心人健否到处冡累然滚滚风波地方思万里船阿道村官路人家少边城驿使频季鹰终去洛王粲近归秦天地羣龙鬬泥沙尺蠖伸亲朋应笑我头白傍风尘留别儒禅溪行鱼不畏巖宿虎相随怕客谈新事逢人诵旧诗衲轻聊覆体米滑欲翻匙僧腊知余几霜髭已满頥谢顾副言问疾久谢公家事时劳长者车可怜新病后未觉故人疎渭北偏饶梦河南近得书相忘吾岂敢欲出怯篮舆访耿君玊隐居居幽穿洞府岸狭束溪流细迳隣翁熟县崖逺客愁桥明山月上窗暗野云浮世事何曾到年侵易白头雨夜闗河隔千里笔砚寄余生老觉乡心重闲知世念轻浮风摇竹影细雨簌檐声落魄縁何事吾今不用名窗秋风猎猎檐夜雨频频蛩韵愁于我灯花笑向人此身犹在洛何日定归秦不必黄粱熟真惭白发新未归渭水遥通洛函闗近隔秦百年垂老日千里未归身梦寐嫌为客妻孥不讳贫一官无可恋花气五陵春荅京叔文季昆仲何处音书至刘家好弟兄科名先世在诗律早年成岭北饶风雪淮南困甲兵论文吾有意尊酒阻同倾饮山家爲爱春风好乗时把一杯百年双眼在万事寸心灰花向坐中落客从云外来诗成无纸笔书地惜苍苔浮生怀裕之汉节飞云外秦城落照边浮生空自老归计定何年泪满陈蕃榻心遥祖逖鞭短诗聊遣兴羞向故人传晩至青口长年困行役短发易飘零世事惊春梦交亲散晓星烧痕侵路黑栁色夹堤青落日明霞底原情动鹡鸰抚州北界连南界昌州又抚州月明鱼泊夜霜冷䑕山秋为客无时了劳生有许愁残年婴世网吾欲谢溪鸥青峰寺哭灿然弟长别惟生死难忘是弟兄但吾今到处想汝昔曾行乡社三年阻兵戈一梦惊青山风雨夜此去更伤情至滑州堤旧事悲存没残年厌往还孤城晴雪底双塔暮云间马没长津在龙归老井闲隔林青数㸃多是濬州山出鸦谷宿北石桥烧火连山暗春云出谷迟避人投野店系马就疎篱旧宇頽垣在新愁客枕知清明无几日细与数归期宿南石桥江流平入楚山势逺连秦岸柳犹含冻溪花欲破春石衔车辙古沙印虎蹄新晩境长为客空山不见人承徳亨见访世事元无定人生只合闲君今悲白发我亦负青山废郭官居冷荒年旅食悭最怜情义厚朝至暮方还次答正卿客愁青镜里归梦白鸥边故国人何在新秋月又圆米盐逢此日诗酒负残年长羡平林鸟双飞入暮烟何人依玊树有客隐金华老觉身为累时劳梦到家且骑山简马谁识子阳蛙日暮秋风起飞尘满画叉次荅伯直侍郎家贫余四壁地胜接三乡词赋狂司马形容老遂良画眉从尔濶舞袖为谁长生死交情在书绅示不忘冠氏留别赵帅主人情烂熳客子自奔忙不见犹频梦相逢合断肠秋凉抛药裹夜雨倒壶觞回首髙城北幽燕去路长送靳才卿之平阳却向他州去萧萧雪满簪丘园初到眼儿女总闗心汾水野烟白霍山寒雾深得归归更好吾亦爱秦音呈君美上阳门外路日暮独归时齿发已衰谢风尘仍别离断云横紫阁急雨掠苍陂地胜饶新句君将寄阿谁杨飞卿吾宗久零落之子亦中年紫逻堪髙卧𤣥经拟共传前言非戏尔旧处想依然留着新诗笔教随过海船文纪行赠之以马洛水西头路桃花夹岸香偏宜红叱拨小试紫游缰雨径沙初輭春山草正长杖藜犹过我此别莫相忘怀同祖卿东府仓皇别西河迤逦回元戎期坐啸上客入行台梦里惠连句生前张翰杯龙池清似染应恨不归来答张君美我无茅一把谁有橘千头应物机仍拙忧时涕欲流谩违鱼鸟信岂为稻粱谋老去轻三仕诗来抵四愁宿重阳宫村落到山尽轩窗临水多野禽如旧识隣叟渐相过林静连官竹篱疎补女萝夜深眠不着倚杖看星河应试万宁宫月澹长杨晓色清天题飞下寂无声南山雾豹文章在北海云鹏羽翼成玊槛玲珑红霭重金炉缥缈翠烟轻谁言半夜曾前席白日君王问贾生长安感怀此心直欲作东周再到长安已白头往事无凭空击楫故人何处独登楼月摇银海秦陵夜露湿金茎汉殿秋落日酒醒双泪眼几时清渭向西流呈公茂氷雪相看十五年照人风采只依然我今自分蓬蒿底君独何心道路边渭北几时无梦寐终南何处有林泉不妨便作求田计伴取扬雄草太𤣥病中赵之让见访洛阳三月不得雨君家西来常苦隂酒杯虽好怕到手药裹底事犹闗心对牀几日肯相就拥被中宵愁独吟莫疑衰病便挥谢解吐新句酬知音寄商梦卿一望东原一惘然芸窗谁与伴髙眠秋风有意招张翰春草无由见惠连王母信音青鸟外溪翁心事白鸥边殷勤为向侯芭道判却残年老太𤣥读汝南遗事轵道牵羊事已非更堪行酒着青衣裹头婢子那知此争逐君王烈焰归六朝江氷故依然隔断中原又百年长笑桓温无逺略竟留王勐佐苻坚出郭作燕姬歌处啭莺喉燕酒春来滑似油自有五陵年少在平明骑马过卢沟过汤隂崇寿寺城荒古寺冷于氷绛帐谁烧照佛灯闲遶空堦观石刻偶闻音语得乡僧忆君美铜柱从君泣堕鸢䲭夷心事五湖边头颅如此人间事不得青山对暮年管宁濯足图踏遍辽东未是痴藜牀欲穴只心知好留一掬黄泥水墁却曹公受禅碑读涑水通鑑风烟惨澹驻三巴汉烬将燃蜀妇髽欲起温公问书法武侯入㓂㓂谁家耶律楚材九日黄华属和西风残日秋有客嗟幽独偶尔得香醪凄然忆霜菊世态屡迁变人生多反复十年一梦中犹未黄粱熟酬非熊蔼蔼英声镇北州非熊人物本风流时逢佳客开青眼久领元戎尚黒头已发丰城神剑出休嗟暗室夜光投驱兵经略闗中了题遍长安旧酒楼柬赵庭玉子质万里龙庭白草秋时时归梦旧渔舟酌残白酒难成醉老尽黄花无限愁久识人心多厌政喜逢天下已归刘而今子入中州去莫惜寒梅寄陇头元好问㶏亭春物已清美客怀自幽独危亭一徘徊翛然若新沐宿云淡野川元气浮草木微茫尽楚尾平逺疑杜曲生平逺游赋吟讽心自足朅来着世网抑抑就边幅人生要适情无荣复何辱干坤入望眼容我谢羁束一笑白鸥前春波动新緑龙潭层氷积浩荡陵谷互吞吐窈窕转幽壑突兀开净宇回头山水县亦复堕尘土孤云铁梁北宇宙一仰俯风景初不殊川涂忽脩阻寒潭海眼净黯黑自终古蛰龙何年卧万国待霖雨谁能裂苍崖雷风视掀举黄公庙羇客无恒居六月走长路清风黄公祠地古欣所遇剑飞素灵哭龙跃云雨赴堂堂文成君谈笑取帝傅功名要有命隂相知何预谁谓圯上人异事惊竹素河清不可俟筋力疲世故袖间一编书尘埃叹迟暮别李周卿行路涩于棘单车望千山歌君归云曲清涕留余澘六年河朔州动輙得谤讪惟君笃髙义日来款柴闗古交松栢心今交桃李颜古人去不返古道挽不还相思一樽酒幽恨寄山间九日读书山中行帐适南下居人跼庭户城中望青山一水不易渡今朝川涂静偶得展衰歩荡如脱囚拘广漠开四顾半生无根着筋力疲世故大似丁令威归来叹墟墓乡闾丧乱久触目异平素枌榆虽尚有岁晏多霜露今日复何日霜气倐已凄登髙有佳招山中古招提翩翩刘公子玊田重相携干坤动诗兴涧壑忘攀跻霍侯家甚贫劣有酒与鸡城居厌鼙鼓移家此幽栖世网不易逃所向皆尘泥何以濯我缨林间有清溪少林云林入清深禅房坐萧爽澄泉洁余习髙鸟唤长往我无𤣥豹姿漫有紫霞想回首山中云灵芝日应长缑山置酒灵宫肃清晓细栢含古春人言王子乔鹤驭此上賔白云山苍苍平田木欣欣登髙览元化浩荡融心神西望洛阳城大路通平津行人细如蚁扰扰争红尘蓬莱风涛深鬓毛日夜新殷勤一杯酒愧尔云间人种松百钱买松羔植之我东墻汲井浣尘土插篱䕶牛羊一日三摩挲爱此添丁郎昨宵入我梦忽尔变昻藏昻藏上云雨惨澹含风霜起来月中看细鬛错针芒惘然一太息何年起明堂邻叟向我言种木本易长不见河畔栁顾盻百尺强君自作逺计今日何所望饮酒西郊一畆宅闭门秋草深牀头有新酿意惬成孤斟举杯谢明月蓬荜肯相临愿将万古色照我万古心去古日已逺百伪无一真独余醉乡地中有羲皇醇圣教难为功乃见酒力神谁能酿沧海尽醉区中民此饮又复醉此醉更酣适徘徊云间月相对澹以黙三更风露下巾袖警微湿浩歌天壤间今夕知何夕杂诗相士如相马灭没深天机区区铜马法徒识牝与骊人言当涂公恶人知其微如何许劭语受之不复疑知人固不易人亦未易知妍媸在水镜铅粉徒自欺崑山有璞玉外质而内美唯其不自衒故与顽石齿和也速于售再献甘灭趾在玉庸何伤惜君两足耳堂堂明堂柱根节几岁寒使与蒲栁同扶厦良亦难我衣敝緼袍我饭苜蓿盘天公方试我剑铗勿妄弹放言韩非死孤愤虞卿着穷愁长沙一湘累郊岛两诗囚人生定能几肺肝日相讐井蛙奚足论裈虱良足羞正有一朝乐不偿百年忧古来帝王师或从赤松游大笑人间世起减真浮沤曾是万户封不博一掉头有来且当避未至吾何求学东坡移居废地三畆余十年长蒿莱瓦砾虽粪壤白骨深苍苔孤客无所投即此营茅斋垦斸岂不苦寝处亦可怀辱身贱者事宁当惜筋骸伐木荒林中运甓古城隈辛勤八十日吾事乃得谐买宅必万钱一钱不天来今晨见此屋一笑心颜开壬辰困重围金粟论升勺明年出青城瞑目就束缚毫釐脱鬼手攘臂留空槖聊城千里外狼狈何所託诸公颇相念余粒分凫鹤得损不相偿坏土填巨壑一冬不掣衣缯纩如纸薄一日仅两食强半杂藜藿不羞蓬蔂行粗识瓢饮乐敌贫如敌冦自信颇亦悫儿啼饭箩空坚阵为屡却沧溟浮一叶渺不见止泊五穷果何神为戏乃尔虐旧隐嵩山阳笋蕨丰餽饷新斋浙江曲山水穷放浪干坤两茅含气压华屋上一从陵谷变归顾无复望樵渔忆还往风土梦闲旷恍如悟前身姓改心不忘去年住佛屋尽室寄寻丈今年僦民居卧榻碍盆盎静言寻祸本正坐一出妄青山不能隐俛首入羁鞅巢倾卵随覆身在颜亦强空悲龙髯絶永负鱼腹葬置锥良有余终身志惩创国史经丧乱天幸有所归但恨后十年时事无人知兴废属之天事岂尽乖违传闻入讐敌祇以兴骂讥老臣与存亡髙贤死兵饥身死名亦灭义士为伤悲哀哀淮西城万夫甘伏尸田横巨擘耳犹为谈者资我作南冠録一语不敢私稗官杂家流国风贱妇诗成书有作者起本良在兹湿薪烟满眼破砚氷生髭造物留此笔吾贫复何辞此州多寓士论年悉肩随风波同一舟奚必骨肉为倪家莲花白每酿必见贻季昌妙琴事足以相娱嬉郭侯家多书篇帙得徧窥赵子笃于学间以问所疑王生旧邻舍穷达心不移千里访存殁十口分寒饥独有仲通甫天马不可羁直以论诗文稍稍窥藩篱永怀王与李朔漠行当归我作野史亭日与诸君期相从一笑乐来事无庸知书来闻吉语报我脱絷维惭非一狐腋不值五羖皮野史亭夜雨感兴私録闗赴告求野或有取秋兎一寸毫尽力不易举衰迟私自惜忧思当谁语展转天未明幽窗响疎雨过晋阳故城书事惠逺祠前晋溪水翠叶银花清见底水上西山如卧屏郁郁苍苍三百里中原北门形势雄想见城阙云烟中望川亭上閲今古但有麦浪摇春风君不见系舟山头龙角秃白塔一摧城覆没薛王出降民不降屋瓦乱飞如箭镞汾流决入大夏门府治移着唐明村只从巨屏失光彩河洛几度风烟昏东阙苍龙西玊虎金雀觚稜上云雨不论民居与官府僊佛所庐余百所鬼役天才千万古争教一炬成焦土至今父老哭向天死恨河南往来苦南人鬼巫好禨祥禺夫畚锸开连冈官衙十字改丁字钉破并州渠亦亡几时却到承平了重看官家筑晋阳九月七日梦中作诗续以末后一句桃花红深李花白昨日成团今日折歌声满耳何处来杨栁青旗洛阳陌拊君背握君手朝钟暮鼓无了期世事于人竟何有青青镜中发忽忽成白首六国印何如负郭一顷田千载名不及即时一杯酒过刘子中新居郓州城隅两茅屋市声喧喧自幽独春风吹尽山杏花只有青青一丛竹先生爱畵如惜玉练鹊翔鸾余百轴大儿踉蹡挟书归土锉疎烟才一粥微官枉负半生闲也着区区簿领间何时却与溪南老紫盖山前共往还高门闗高门闗头霜树老细路千山万山绕乱余村落不见人霰雪霏霏暗清晓莘川百里如掌平闲田满眼人得耕山中树艺亦不恶谁遣多田知姓名许李申杨竟何得只今惟有石滩声归舟怨渡头杨栁青复青闺中少妇动离情只从问得狂夫处夜夜梦到洛阳城城南吹橹声北雁鸣嘤嘤江流望不极相思春草生天门引秦王深居不得近从破衡成欲谁信白头游客困咸阳憔悴黄金百斤尽海中僊人黄鹄举大笑人间争腐䑕丈夫何意作苏秦六印才堪警儿女古来多为虚名老不见阿房净如扫千年虎豹守天门一日牛羊卧秋草蛟龙引古剑咸阳墓中得抉开青云见白日蛟龙地底气如虹土花千年不敢蚀洪鑪烈焰初腾精横海已觉无长鲸世上元无倚天手匣中谁解不平鸣割城恨不逢相如佐酒恨不逢朱虚尚方未入朱云请盟槃合与毛生俱谁念田文坐中客只将弹铗叹无鱼荆棘中杏花墙东荒蹊抱村斜荆棘狼借盘根芽何年丹杏此留种小红濈濈争春华野人惯见漫不省独有诗客来咨嗟天真不到铅粉笔富艶自是宫闱花曲池芳迳非宿昔苍苔浊酒同天涯京师惜花如惜玉晓担卖彻东西家杏花看红不看白十日忙杀游春车谁家园亭有此树郑重已着重帏遮阿娇新宠贮金屋明妃逺嫁愁悲笳落花萦帘拂牀席亦有飘泊沾泥沙天公无心物自物得意未用相陵夸黄昏人归花不语唯有落月啼栖鸦湘夫人咏木兰芙蓉满芳洲白云飞来北渚游千秋万岁帝乡逺云来云去空悠悠秋风秋月沅江渡波上寒烟引轻素九疑山髙猿夜啼竹枝无声堕残露后平湖曲越女颜如花吴儿洁于玊天教并墙居不着同被宿美人一笑千黄金连城不博百年心楼上墙头无一物暮爨朝舂一生足秋风拂罗裳秋水照红妆举头见郎至低头采莲房郎心只如菱刺短妾意未觉藕丝长与郎期何许眼碍同舟女春波澹澹无尽情双星盈盈不得语十里平湖艇子迟岸花汀草伴人归鸳鸯惊起东西去唯有蜻蜓接翅飞隋故宫行渭川杨栁先得春二月莺啼百啭新长春宫中千树锦暖日晴云思煞人君王半醉唱吴歌绛僊起舞嚬翠娥吴儿谩説曾行乐三十六宫能几多千秋万古金银阙海没三山一毫发繁华梦觉人不知留得寒蛩泣秋月寄答溪南诗老辛愿敬之五年不唤溪南渡日夕心驰洛西路山中今日见君诗惆怅良辰又相误龙蛇大泽变风景虎豹天门郁烟雾丈夫不合把鉏犁青鬓无情忽衰素平泉漫作穷愁志笠泽休题自怜赋长安正有五侯鲭肮脏谁能作楼䕶青灯老屋深蓬蒿蝙蝠掠面莎鸡号剑歌夜半激悲壮松风万壑翻云涛区区墓上曹征西我知惭愧王东皋人生只有一杯酒螟蛉蜾蠃安能豪密公寳章小集天东长白太寳幢天河发源导三江有木蔽映山朝阳云谁巢者雏凤凰云间吐气日五色百鸟不敢言文章名都盘盘魏大梁黄金甲第罗康庄王家书絶畵亦絶欲与中秘论低昻宻公书院无丝簧窗明几洁凝幽香元光以后门钥费文士稍得连壶觞客来喜色浮清扬典衣置酒余空箱生平俊气不易降眼中俗物都茫茫渊明素琴嵇阮酒妙意所寄谁能量在昔武元握干纲扶桑为弓射八荒猎取大国如驱羊民风朴鲁资质彊文洽未及武克刚兴陵之孙越王子天以人瑞归明昌十三执经侍帝傍十八健笔凌阿房撑肠文字五千卷灵台架搆能铺张髙阳苗裔袭衆芳胡不置之贡玉堂袖中正有活国手地下才得修文郎悲风萧萧吹白杨丘山零落可怜伤承平故态耿犹在拂试寳墨生辉光恰似如庵连榻坐一瓯春露淡相忘觅神霄道士古铜爵雷章着土纷朱碧秋菌春蒲人不识若非仪狄墓中来应自杜康祠下得古人偶得酒之传摸索饮器流馋涎巧偷豪夺吾何敢他日酬君九府钱赠休粮张鍊师金砂雾散风雨疾一㸃黄金铸秋橘中林宴坐人不知野鹿衔花蜂课蜜富儿盘馔罗羶荤扰扰飞蝇复聚蚊见説西山好薇蕨一枝青竹愿随君题商孟卿家明皇合曲图海棠一株春一国燕燕莺莺作寒食千古万古开元日三郎搦管仰面吹天公大笑嗔不得宁王天人玉不如番绰乐句不可无宫腰不按羽衣谱疾舞底用牧猪奴风耸水声閟清都梦中令人羡华胥何时却并宫墙听不恨将身作李謩蟾池老蟇食月饱复吐天公一目频年瞽下界新增养蟾户玉斧谁怜修月苦郡国蟾池知几所碧玉清流水仙府小蟾徐行腹如鼔大蟾张颐怒于虎渠家眉间有黄乳膏粱大丁正须汝何人説与月复雠疾过池头不容语向来属私今属官从今见蟇当好看爬沙即上青云端刘逺笔老㕙力能举玉杵文阵挽彊犹百钧惜哉变化太狡狯向也褐衣今虎文宣城诸葛寂无闻前后两刘新册勲谢郎神锋恨太隽虽然岂不超人羣三钱鸡毛吐皇坟尖奴定能张吾军何时酌我百壶酒为汝醉草垂天云祖唐臣愚庵小智胠箧盗所羞大智移国鬼与雠浮生匹绢两盂粥心计扰扰知何求青州荆州兔三窟古人今人貉一丘唤起罗池栁夫子与君同醉訾家洲常山妷生四十月能搦管作字笔意开廊有成人之量喜为赋诗使洛诵之大儿小儿舞商羊东家西家捉迷藏牙牙作羣雁雁行是中乃有常山郎常山娇娇可怜虫四岁未有三岁彊黑鹰破殻自神骏黄犊放脚须跳梁只知见纸即涂抹谁谓转腕能低昻渠家两公破天荒刘煇梦灵果专场荣乡亭中诗版在岐山名字香山香此郎晚出西枢房虎穴虎子不可当天惊地怪见落笔便合抱送中书堂文星煌煌照燕南青青子衿满恒阳教官连被凤尾诺瑞物多生金粟冈儿曹变化不作难何必二十始乖张明年作字一丈大当有稜角垂光芒金世宗御书田不伐望月婆罗门引分得楚字韵瑶光楼前按歌舞桂树秋香月三五白头谁解记开元四海欢声沸箫鼔两都秋色皆乔木三月阿房已焦土天上亦有别离情可是田郎心独苦承平旧物霓裳谱寳气晖晖映千古银桥望极竟不归灭没燕鸿下平楚赠别孙徳谦津桥垂杨雪花白挽断春衫苦留客西湖一雨春意浓絶似铜驼洛阳陌湖亭轰醉卧春风到手金杯不放空鹊山一帯伤心碧羡杀孙郎马首东纪子正杏园燕子纪翁种杏城西垠千株万株红艳新今年寒食好天色晓气郁郁含芳津天公自爱此花好朝熏暮染烦花神融霞晕雪一倾倒非烟非雾非卿云未开何所似乳儿粉妆深綘唇能啼能笑痴复騃畵出百子元非真半开何所似里中处女东家隣阳和入骨春思动欲语不语时轻颦就中烂缦尤更好五家合队虢与秦曲江江头看车马十里罗绮争红尘阳平一邑多诗豪主人买酒邀衆宾花时有成约恨少杨子张吾军落花着衣红缤纷四坐惨澹伤精魂花开花落十日耳对花不饮花应嗔爱花常苦得花晚争教行乐无闲身芳苞一破不更合且看锦树烘残春汎舟大明湖长白山前绣江水展放荷花三十里看山水底山更佳一堆苍烟收不起山从阳丘西来青一湾天公掷下半玉环大明湖上一盃酒昨日绣江眉睫间晩凉一櫂东城渡水暗荷深若无路江妃不惜水芝香狼借秋风与秋露兰襟郁郁散芳泽罗袜盈盈见微步晚晴一赋畵不成枉着风标夸白鹭我时骖鸾追散仙但见金支翠蕤相后先眼花耳热不称意髙唱吴歌叩两舷唤取樊川摇醉笔风流聊与付他年赋邢州鹊山去时唐山道望望鹊山背今朝西北看竒秀益可爱苍茫失层叠解驳见萦帯浮云自来去尽巧宁变坏吴妆入小笔隐隐拂残黛城隅静女人不知拥发低颦如有待太行横截九州半一掩一重俱有态只知天平六峰天下稀此山东来亦闲在烟埋雨没今几时殆天所藏予发之郭熙未足语平逺摹写惟有韦郎诗癸卯岁杏花南州景气暖杏花见红梅读书山前二月尾向阳杏花全未开待开竟不开怕寒贪睡嗔人催爱花被花恼不彻一日遶树空千回牙牙娇语山樱破稠閙成团稀作颗小蕾从教绛蜡封繁枝未要晴云裹两月不举酒半岁不作诗更教古铜瓶子无一枝緑隂青子长相思今年闰年好寒节花开不妨迟一月宋元诗会卷六十六宋元诗会卷六十七钦定四库全书宋元诗㑹卷六十七兵部主事陈焯编元好问送曹吉甫兼及通甫意气羡君豪怜君屈骑曹安能事笔砚且复混弓刀风雪貂裘暗闗山马骨髙南飞见鸿雁应为惜哀劳并州闻雁八月并州雁清汾照旅羣一声惊晚笛数㸃入秋云灭没楼中见哀劳枕畔闻南来复北去无计得随君甲寅十二月四日出镇阳寄宰鲁伯滹水晓光动灞桥诗境同冲寒骑瘦马认影识衰翁长岸风声外孤城雪意中回头歌笑处凄絶意何穷阳翟道中长路伶俜里羇怀莽苍中千山分落照万籁入秋风频见参旗缩虚传朔幕空故园归未得细问北来鸿月观追和邓州相公席上韵月观知名旧池亭发兴偏露凉惊夜鹤风细咽秋蝉绿泛兵厨酒红依幕府莲无缘逐清景空羡饮中仙方城道中怀山居技拙违时用年饥与食谋江山贫士叹日月贾胡留楚客频招隐文园故倦游衡门有幽事还我北窗幽胜槩胜槩烟尘外新诗杖履间偶随流水去澹与白云还吾道三缄口时情一解颜从今便髙卧已负半生闲少室南原地僻人烟断山深鸟语譁清溪鸣石齿暖日长藤芽緑映髙低树红迷逺近花林间见鸡犬直拟是仙家长夀新居地古村墟逈川回县郭斜蒲池余老节菊水引新芽卜筑欣成趣归耕觉有涯迎门顾儿女今日是山家寄程甥铁安御史隂功在孙儿玊不如已能骑竹马想亦爱银鱼异县闗山濶衡门骨肉疎几时随阿舅尽读外家书巳亥元日五十未全老衰容新又新渐稀头上发别换镜中人野史才张本山堂未买隣不成骑瘦马还更入红尘发济源旱暵今年剧他乡底处归赢粮先失具涉世本无机弃掷乌皮几裵徊白版扉殷勤双语燕媿汝逺相依倪庄中秋强饮日逾瘦裌衣秋已寒儿童谩相忆行路岂知难露气入茅屋溪声喧石滩山中夜来月到晓不曾看送田益之从周帅西上市近厨无肉书香蠧有虫深居谁不乐兀坐竟何功天日伸眉后江山洗眼中蓬莱如可到剩借玉川风庚子三月十日作残梦忘书帙余寒殢酒杯青铜元懒照白纻更寛裁水际时独往花边知几回殷勤双语燕应自谢家来春日里社春盘巧欲争裁红晕碧助春情忽惊此日仍为客却想当年似隔生贫里虀盐怜节物乱来歌吹失欢声南州剩有还乡伴戎马何时道路清叶县雨中春旱连延入麦秋今朝一雨散千忧龙公有力廻枯藁客子何心叹滞留多稼即看连楚泽归云应亦到崧丘兵尘浩荡干坤满未厌明河拂地流秋怀凉叶萧萧散雨声虚堂淅淅掩霜清黄华自与西风约白发先从逺客生吟似候虫秋更苦梦和寒鹊夜频惊何时石岭闗头路一望家山眼暂明横波亭孤亭突兀插飞流气压元龙百尺楼万里风涛接瀛海千年豪杰壮山丘疎星澹月鱼龙夜老木清霜鸿雁秋倚剑长謌一杯酒浮云西北是神州怀益之兄牢落闗河雁一声干戈满眼若为情三年浪走空皮骨四海相望只弟兄黄耳定从秋后到白头新自夜来生西楼日日西州道欲赋穷愁竟不成会善寺白塔沉沉插翠微魏家宫阙此余基人生富贵有遗恨世事废兴无了期胜槩只今归鹫岭烟花从昔绕龙墀长松想是前朝物及见诸孙赋黍离西斋夜宴飘零无物慰天涯酒伴相逢饮倍加误谬君当略彭泽回旋我亦笑长沙金钗醉亸迎春髻银烛光摇半夜花只欠东山游録事不来坚坐看纷譁送吴子英之官东桥且为解嘲柴车厯鹿送君东万古书生蹭蹬中良醖暂留王绩醉新诗无补玊川穷驹隂去我如决骤蚁蛭与谁争长雄快筑糟丘便归老世间马耳过春风京居辛卯八月六日作四壁秋虫夜语低南窗孤客枕频移野情自与轩裳隔旅食难堪日月迟平子归田元有约魏舒幞被恐无期一茎白发愁多少惭愧家人赋扊扅壬辰十二月即事万里荆襄入战尘汴州门外即荆榛蛟龙岂是池中物虮虱空悲地上臣乔木他年怀故国野烟何处望行人秋风不用吹华发沧海横流要此身五云宫阙露盘秋银汉无声桂树稠复道渐看连上苑戈船仍拟下扬州曲中青塜传新怨梦里华胥失旧游去去江南庾开府凤凰楼畔莫回头癸巳四月二十九出京塞外初捐宴赐金当时南牧已骎骎只知灞上真儿戏谁谓神州遂陆沉华表鹤来应有语铜槃人去亦何心兴亡谁识天公意留着青城閲古今喜李彦深过聊城围城十月鬼为隣异县相逢白发新恨我不如南去雁羡君独是北归人言诗匡鼎功名薄去国虞翻骨相屯老眼天公只如此穷途无用説悲辛秋夕小簟凉多睡思清一窗风雨送秋声频年但觉貂裘敝万古何曾马角生寄食且依严尹幕附书谁往邓州城浇愁欲问东家酒恨杀寒鸡不肯鸣淮右淮右城池几处存宋州新事不堪论轮车谩欲通呉㑹突骑谁当擣蓟门细水浮花归别涧断云含雨入孤村空余韩渥伤时语留与累臣一断魂望王李归程一褐霜寒晩思孤难中行李见归途虞卿仲子死不朽石父晏婴今岂无义士龙沙元咫尺累臣驹隙自舒徐何时斗酒欢相劳惊看燕家头白乌杏花落后分韵得归字獭髓能医病颊肥鸾胶无那片红飞残阳淡淡不肯下流水溶溶何处归煮酒青林寒食过明妆髙烛赏心违写生正有徐熙在汉苑招魂果是非送辅之仲庸还大梁骅骝争道渺翩翩谁遣风尘失壮年四壁旧闻县磬宅一囊今有卖书钱淋浪别酒青灯夜灭没孤帆落照边想得还家过春半故山乔木满苍烟绣江汎舟有怀李郭二公荷花如锦水如天狼籍秋香拥畵船长白风烟最潇洒外台宾主重留连胜游每恨隔千里乐事便当论百年咫尺西州两诗客不来同作饮中仙寄钦止李兄征车南北转秋蓬闗塞相望两秃翁衮衮便当随世路悠悠难复倚天公铜驼荆棘千年后金马衣冠一梦中尊酒云州古城下几时携手哭春风望崧少崧少飞来崑阆山山家茅屋翠微间鸡豚乡社相劳苦花木禅房时往还结习尚余三宿恋残年多负半生闲长河一苇人千里望断西城碧玊环饮鹤池边万木稠豢龙崖上五峰秋藤垂絶壁云添润涧落哀湍雪共流田父占年惊玉斾诗仙留迹叹崑丘西风落日山阳道空对红尘忆旧游野谷道中怀昭禅师行行汾沁欲分疆渐喜人声挟两乡野谷青山空自绕金城白塔已相望汤翻豆饼银丝滑油㸃茶心雪蘂香説向阿师应被笑人生生处果难忘外家南寺郁郁秋梧动晩烟一庭风露觉秋偏眼中髙岸移深谷愁里残阳更乱蝉去国衣冠有今日外家梨栗记当年白头来往人间徧依旧僧窗借榻眠追赋定襄周帅梦卿家秋日牡丹千古呉中富贵家秋风吹送洛阳花真妃镜里春难老玉女车边日易斜纪瑞定谁增旧谱换根原自有灵砂来迟不及西堂宴犹想分香入棣华寄杨飞卿客梦悠悠信转蓬蔾牀殷殷动晨钟西风白发三千丈故国青山一万重沙水有情留过雁干坤多事泣秋虫三间老屋知何处惭愧云间陆士龙雨夜梦里孤蓬雨打秋茅斋元更小于舟无钱正坐诗作祟识字重为时所讐千里谩思黄鹄举六年真作贾胡留并州北望山无数一夜砧声人白头哀贤诗赤县神州坐陆沉金汤无粟祸侵寻当官避事平生耻视死如归社稷心文采是人知子重交朋无我与君深悲来不待山阳笛一忆同衾泪满襟冀都事死东州祸李翰林亡陜府兵方为骚人笺楚些更禁书客堕秦坑石苞本不容孙楚黄祖安能贷祢衡同甲四人三横霣此身虽在亦堪惊太学声华弱冠驰青云岐路九霄飞上前论事龙颜喜幕下筹边犬吠稀壮志相如头碎柱赤心嵇绍血沾衣从来圣牍褒忠义谁为幽魂一发挥雪晴作晴光晃漾入危阑万象都归一色看摇笔尚堪凌浩荡举杯谁与慰荒寒化成银界清凉近散尽氷花碧海干后夜霜空月轮满可无秦女共骖鸾过应州平野风埃接戍楼边城三月似穷秋人家土屋才容膝驿路㫋车不断头随俗未甘尝马湩敌寒直欲御羊裘十年紫禁烟花绕此日云山是应州华不注山元气遗形老更顽孤峰直上玊孱颜龙头突出海波沸鳌足断来天宇闲齐国伯图残照里谪仙诗兴冷云间干坤一剑无人识夜夜光芒北斗寒送周帅梦卿之闗中风华漠漠水迢迢长记金鞍入灞桥鬓鬓而今满霜雪羽毛此日是云霄火余函谷青犹峙春动长陵紫未消射虎南山付公等可能仙掌不相招十月二十日雪中过石岭闗老天黯惨入平芜朔吹崩奔万窍唿雪意旋粧行路景诗家新有入闗图地炉围坐惭田父絮㡌冲寒怨仆夫故国烟花重回首蜀橙山麝记金壶燕府白兔仙颖迷离望莫攀争教失脚下髙寒吸残灏露瑶窗晓捣尽𤣥霜玉杵闲顾影乍疑云外见写生何似镜中看褐衣扰扰皆三窟几在经咳唾间出都汉宫曾动伯鸾歌事去英雄可奈何但见觚稜上金爵岂知荆棘卧铜驼神仙不到秋风客富贵空悲春梦婆行过卢沟重回首凤城平日五云多歴歴兴亡败局碁登临疑梦复疑非断霞落日天无尽老树遗台秋更悲沧海忽惊龙穴露广寒犹想凤笙归从教尽刬琼华了留在西山尽泪垂过三乡望女几村追怀溪南诗老云际虚瞻处士星案头多负读书萤笔端有口传三箧石上无禾养百龄从昔葛陂终变㓕秖今韩岳谩英灵因君重为前朝惜枉破青衫买一经万山青绕一川斜好句真堪字字夸弃掷泥涂岂天意折除时命是才华百钱卜肆成都市万古诗坛子美家欲就溪南问遗事不禁衰涕落烟霞寄刘继先清霜茅屋耿无眠坐忆分携一慨然楚客登临动归兴谢公哀乐感中年凄凉古驿人烟外迤逦荒山雪意边千树春风水杨栁待君同系晋溪船为鲜于彦鲁赋十月菊清霜淅淅散银沙惊见芳丛閲岁华借暖定谁留翠被鍊颜应自有丹砂秋香旧入骚人赋晚节今传好事家不是西风苦留客衰迟久已避梅花别周卿弟晚岁论诗辱见收相从许久重相留苦心亦有孟东野真赏谁如髙蜀州万叠寒云度归雁孤洲春水澹沙鸥荒城后日思君处风色萧萧人白头追録洛中旧作乐府新声緑绮裘梁州旧曲锦纒头酒兵易压愁城破花影长随日脚流万里青云休自负一茎白发尽堪羞人间只怨天公了未便天公得自由晋溪石磴云松着色屏岸花汀草展江亭青瑶叠甃通县瓮白玊双龙掣迅霆地脉何尝间今昔尾闾真解泄沧溟干坤一雨兵尘了好就川妃问乞灵七月十二日行狼牙岭狼牙路滑马伶俜老鹤迢迢欲上征一曲松风写幽致九秋云物怆离情天开员峤方壶境涧落银河月窟声觌面青山入渠手定谁胸次玊峥嵘答定斋李兄小山藂桂姓名香举世何人得雁行沧海扬尘几今昔长庚配月独凄凉虚劳裴相求白傅正倚源明识漫郎十载相从未言晚城南泉石有云庄听姨女乔夫人鼓风入松白雪朱絃一再行春风纎指十三星云窗雾阁有今昔寳靥罗裠无此声潇洒寒松度虚籁悠飏飞絮搅青㝠胎僊不比湘灵瑟五字钱郎莫漫惊寒食上苑春风盛物华天津云锦赤城霞轻舟矮马追随逺翠幕青旗笑语譁化国楼台隔瀛海呉儿洲渚记仙家山斋此日肠堪断寂寞铜鉼对杏花送樊顺之弓刀十驿岳莲州渭水秦山得意秋王粲从军正年少庾郎入幕更风流寒乡况味真鸡肋清镜功名属虎头寄谢溪风亭上月老夫乗兴欲西游蜀昭烈庙合散扶伤老益坚荒祠重过为凄然君臣洒落知无恨庸蜀﨑岖亦可怜一县山阳尧故事三年章武魏长编锦宫羽葆今何处半夜楼桑呌杜鹃赠王仙翁道成览照休惊白发新奕棋翻覆见来频燕南赵北留诗卷王后卢前尽故人平地青云一炉药旧都乔木百年身凭君剰醉浮香酒梁苑而今不算春赵汲古南园林园近与六街隣尘涨都归一水分鱼乐定从濠上得荷香偏向雨中闻接篱倒着容山简老屋髙眠称陆云尊酒相陪有今日却惭诗垒不能军送曹干臣和林音驿日怀思燕市歌欢有此时老我真成铁炉歩感君时送草堂赀黄杨旧厄三年闰赤骥非无万里姿平地烟霄付公等不妨闲和凤池诗人日有怀愚斋张兄纬文书来聊得慰怀思清镜平明见白髭明月髙楼燕市酒梅花人日草堂诗风光流转何多态儿女青红又一时涧底孤松二千尺殷勤留看岁寒枝髙少府瀍阳后庵溪上弄明月风露发新警心空无一尘万竹扫秋影一水随人意蔬畦复芋沟风波河洛近莫放出山流山居杂诗瘦竹藤斜挂幽花草乱生林髙风有态苔滑水无声石润云先动桥平水渐过野隂添晚重山意向秋多树合秋声满村荒暮景闲虹收仍白雨云动忽青山川逈枫林散山深竹港幽疎烟沉去鸟落日送归牛巨然秋山图笔端游戏三昧物外平生往还为问阿师何在白云依旧青山曹得一扇头机中秦女仙去月底梅花晚开只见一枝疎影不知何处香来无题七十鸳鸯五十絃酒薰花栁动春烟人间只道黄金贵不问天公买少年春风也解惜多才嫁与桃花不用媒死恨天台老刘阮人间何恋却归来俳体雪香亭杂咏洛阳城阙变灰烟暮虢朝虞只眼前为向杏园双燕道营巢何处过明年醇和坊近洞房环碧瓦参差竹木闲批奏内人轮上直去年名姓在窗间天上三郎玊不如手中白雨趂花奴御屏零落宣和笔留得华清按乐图金缕歌词金屈巵百年人事鬓成丝重来未必春风在更为梨花住少时琵琶心事曲中论曾笑明妃负汉恩明日天山山下路不须回首望都门罗绮深宫二十年更持桃李向谁妍人生只合梁园死金水河头好墓田苦才多思是春风偏近骚人惆望中啼尽杜鹃枝上血海棠明日更应红暖日晴云锦树新风吹雨打旋成尘宫园深闭无人到自在流莺哭暮春暮云楼阁古今情地老天荒恨未平白发累臣几人在就中愁杀庾兰成西园百草千花雨气新今朝陌上有游尘皇州春色浓于酒醉杀西园歌舞人鸳鸯扇头双宿双飞百自由人间无物比风流若教解语终须问有底愁来也白头杏花杂诗杏花墙外一枝横半靣宫妆出晓晴看尽春风不回首寳儿元自太憨生西山漠漠有无中几日园林几树红燕子衔将春色去错教人恨五更风楚客离魂不易招野春平碧水迢迢垂杨也被多情恼瘦损春风十万条魏紫姚黄有重名洛阳车马閙清明吹残桃李风才定可是东君别有情感兴好句端如緑绮琴静中窥见古人心阳春不比黄华曲未要千人作赏音从希颜觅笃耨香緑洋竒品赛浓梅永忆薰炉试浅灰尤物也知人爱惜帘筛风动只萦回自题中州集后邺下曹刘气尽豪江东诸谢韵尤髙若从华实评诗品未便吴侬得锦袍陶谢风流到百家半山老眼净无花北人不拾江西唾未要曾郎借齿牙万古骚人呕肺肝干坤清气得来难诗家亦有长沙帖莫作宣和阁本看文章得失寸心知千古朱絃属子期爱杀溪南辛老子相从何止十年迟平世何曾有稗官乱来史笔亦烧残百年遗稿天留在抱向空山掩泪看乐天不能忘情图得便宜是落便宜木石痴儿自不知就使此情忘得了可能长在老头皮芙蓉脂肉紫霞浆别是仙家暖老方只枉栁枝拚下得忘情一马亦何妨送子微古来何物是经纶一片青山了此身乱后洛阳花木尽不妨闲作水南人从邓州相公觅酒时在镇平寒日山城雪四围空斋孤坐意多违江洲未觉风流减可使陶潜望白衣杂着太虚空里一游尘造物虽工未易贫臧获古来多鼎食可能夷叔是饥人天上河源地上流黄金浮世等闲休埋愁不着重泉底尽向人间种白头昨日东周今日秦咸阳烟火洛阳尘百年蚁穴蜂衙里笑杀崑崙顶上人半纸虚名百战身转头髙塜卧麒麟山间曾见渔樵説辛苦凌烟阁上人四皓图身堕安车厚币中白头尘土涴西风当时何不山间老羽翼区区有底功解嘲鴈后花前日日闲颇思尊酒慰愁颜凭君细数东州客谁在红红緑緑间杜生杜生絶艺两絃弹穆䕶沙词不等闲莫怪曲终双泪落数声全似古阳闗东山自笑平生被眼谩看山只向畵中看天公老笔无今古枉着千金买范寛乔夫人墨竹万叶千梢下笔难一枝新緑尽髙寒不知雾阁云窗晚几就扶疎月影看铜雀台瓦砚爱惜铅华洗又看畵栏桂树雨中寒千年不作鸳鸯去博得书生笑老瞒郝经巴陵女子行乙丑秋九日王师渡江大帅巴图自鄂渚以一军觇上流遂围岳岳溃入于洞庭俘其遗民以归节妇巴陵女子誓不辱于兵书诗衣帛见意赴江而死其自叙曰巴陵女卢希孟魏公五世孙归于尚书贾公之男璚岳州破被获之明日以衣帛书诗愿好事君子知吾宋家有节妇者其诗悲婉激切有汉魏风如天果丧中原大似裂冠衽退鹢落迅风孤鸾弔空影簪坚折白玊瓶沈断青绠妾死志不移改邑不改井我本瑚琏器安能作溺皿借此清江流葬我全首领皇天如有知定作血面请愿魂化精卫填海使成岭数百言余既髙希孟之节且悲其志作巴陵女子行北来诸军飞渡江突骑一夜满岳阳楼头火起入闾巷曹伍偶走如牛羊巴陵女子尚书妇生平不识门前路乱兵骑出势仓皇夫婿翁姑在何处吞声忍泪行且啼啼痕沾湿越罗衣此身忍使人再辱裂帛暗写临终诗上言社稷安危事下説投江誓天志一回宛转一悲辛心折魂飞不成字诗成泪尽赴江流蛾眉萧飒天为愁芙蓉零落入秋水玊骨直葬青海头古来烈妇才一二谁似巴陵妙文理名与长江万古流丞相魏公还不死蜀亡叹子规啼缺峨眉月嘉陵江中半江血青天蜀道为坦涂马蹄蹴落隂山雪芙蓉城碎朔风急虓虎磨牙绮罗穴不识兵戈三百年叠鼓一声肝胆裂坡仙故里子西孙挺身北走来中原峨岷秋色横眉宇肮脏独倚燕市门时望苏门一回首漠漠万里烟尘昏古言蜀险甲天下一夫扞御足成霸前刘后李王复孟虎视中原雄并驾于今底事谷为陵锦城万里趋龙庭当时不与秦塞通一天自可延千龄吾子莫漫嗟飘零厉阶权舆实五丁太平顶读秦碑岱宗太平顶磨崖与天齐左勒圣后颂右刻张説辞文采与书法不离近代规汉封宛在周观东秦坛夐出絶顶西坛前圆平值中峰突兀上有始皇碑年深雨渍百裂余坼作两峰蹲半龟靣阳数字仍可辨隙缝重衔苔藓皮中间隐约见制可完好堪辨惟臣斯拳如钗股直如筯屈铁碾玉秀且竒千年瘦劲益飞动回视诸家肥更痴当时风雨有余怒岂容跨石独在兹秖应神明爱尤物不肯轰击常䕶持昔年韩文公曾赋岣嵝诗字青石赤皆传闻漫为咨嗟涕涟洏何如亲登泰山日观峰光怪特见绛气纒金虹摩挲细读秦相碑天门髙咏来清风乃知山灵不相负夜宿天边不忍去醉倚云窗重回顾前听角行汉家有客北海北节毛落尽头毛白听此空令双泪垂中原雁断无消息南枝越鸟莫惊飞牢落天涯永相失江上旧梅花今夜落谁家楼头有恨知何事牵住晴空几缕霞后听角行燕南壮士江城客孤舘无眠心已折那堪夜夜闻角声怨曲悲凉更幽咽一喷牵残杨栁风五更吹落梅花月霜天裂却浮云散雁行断尽疎星接余音𦕈𦕈渡江去依俙似向愁人説劝君且莫多叹嗟家人恨杀生离别可怜辛苦为谁来凋尽朱颜头半白万绪千端都上心一寸肝肠能几截当时听角送南人南人吹角不送人不如睡着东风恶欹枕江声总不闻奉使被留重围雨久塌莓苔火舖喧唿着棘栽唯有东风难禁约隔墙吹过落花来舘人供雁持节江头久食鱼舘人供雁意踟蹰唿儿细看云间足恐有中原问讯书放雁北还系书于足零落风髙纵所如归期回首是春初上林天子援弓缴淮海累臣有帛书巴延下江南诗剑指青山山欲裂马饮长江江欲竭精兵百万下江南干戈不染生灵血题马鞭一节髙来一节低几回敲镫月中归虽然三尺无锋刃百万英灵属指挥过梅岭马首经从庾岭归王师到处悉平夷担头不帯江南物只插梅花三两枝姚枢华不注行崑崙山巅半峰碧海风吹落犹帯湿意气不欲随羣山独倚青空迥然立平地拔起惊孱颜剑稜劲插青云间济南名泉七十二㑹为一水来浸山我来方作鲸川游玉台公子邀同舟君山浮岚洞庭晚小孤滴翠清江秋酒酣兴极烟霏昏鱼龙惨澹回山根少陵不来谪仙死举杯更欲招其魂魂兮不来天亦老元气崔嵬山自好超超絶顶来长风注目东溟望蓬岛怀来醉歌燕姬蟠头靣如玊一撒青金腰线緑当门举酒唤客尝俊入双眸耸秋鹘白云乱卷镔铁文蜡香一喷红染唇㨿鞍侧鞚半淋鬛春风满靣不肯嗔系马门前折残栁玉液和林送官酒二十五絃妆百寳一片氷泉落纎手须臾髙歌半酡颜貂裘䕶尽不觉寒谁道雪花大如席举鞭已过千银山被顾问题张萱画明皇击梧按乐图阿萱五季名画师尤工粉墨含春姿君王游荡堕声色不知声色倾人国开元无逸致太平天寳奢风生五兵偃月堂髙幽蓟逺潜谋不入芙蓉苑咸阳行色马嵬尘畵笔虽工恐未真四海苍生半鱼肉归来岂为香囊哭一日重开日月光黄金却铸郭汾阳张𢎞范携妓泛舟遇雨醉漾扁舟去欢生尽櫂迟舞回风过处歌罢雨来时凤斚传琼液鸾刀脍玉丝池塘烟树外一一畵中诗逺烟惨荡微风外氤氲老树头乍惊香雾薄遥认断云浮日落山腰暮雨晴天际秋清明藏不得一片晋家羞雏燕羽为香润态含痴睡足云兠力尚微唤母但能啾唧语恋巢犹倦往来飞熏风庭院帘初卷落日池台人乍归白凤赤龙浑异事争如随分着乌衣烛泪惜别终宵话不休煌煌灯烛照离愁蜡花本是无情物持向人前也泪流刘秉忠有怀雨过幽庭长緑苔东风时为扫尘埃无人曾见春来处门外桃花只自开按秉忠尤工小词其干荷叶曲云干荷叶色苍苍老柄风摇荡减了清香越添黄都因昨夜一场霜寂寞秋江上又弔宋行宫云南髙峰北髙峰惨淡烟霞洞宋髙宗一场空吴山依旧酒旗风两度江南梦刘秉志白云楼旌旗袅袅入随州江涨祥烟散复收黄耳不来家信逺西风肠断白云楼宋元诗会卷六十七宋元诗会卷六十八钦定四库全书宋元诗㑹卷六十八兵部主事陈焯编赵复覃怀春日江南江北半浮生踪迹居然水上萍竹鸡啼罢山雨黑蚕子生时桑柘青刘因燕平学僊台碣石际海隅西南奄全燕中有学僊台燕平欲昇天燕平骨已朽遗台犹相传虽复生青松岁久摧为烟极目望海波不见三山巅三山巨鳌簪山人虮蝨然使无不足论信有亦可怜大块与洪炉金石难久坚天地㑹有尽何物为神僊空山无笙鹤落日下饥鸢今古非一台浩叹秋风前黄金台燕山不改色易水无新声谁知数尺台中有万古情区区后世人犹爱黄金名黄金亦何物能为贤重轻徳辉照九仞凤鸟才一鸣伊谁腐䑕弃坐见饥鸢争周道日东渐二老皆西行养民以致贤王业自此成黄金与山平不救兵纵横落日下荒台山水有余清张燕公读书堂隂壁下寒泉阳崖隐深洞想像张幽州当年此絃诵遐情纳方寸灏露惊宵梦既有真积功岂无致时用不然起絶学犹当垂后统济济唐开元儒臣相伯仲文虽数燕许名不并姚宋遂令百世下烟霞抱余痛寻幽纵步贪怀古清歌送缅思百鹿翁眼中见连栋兹山有道气会遇或天纵聊以永今朝白云不可种种松万牛来丘山大厦髙崔嵬当年谁辛苦遗此千岁材手持百松子与之俱倾頽殷勤嘱造物为䕶荒山隈今来见毫末喜溢苍烟堆十年望根立百年排风雷自此千万岁再见明堂开东家十年计戢戢千头栽岂不早有望求此良悠哉和咏二疏委质义有归乞骸老当去岂无恋阙心难忘首丘趣在礼此常典末世成髙举汉庭多公卿图畵两疏傅至今秦中吟感叹东门路目覩霍将军功髙擅恩顾一朝履危机千载损英誉仲翁幸及年安肯婴世务圣主赐臣金奉养行厥素造物佚我老余龄今自悟田园付子孙身后复无虑神交㝠漠中乐境尚森着和咏三良江山错如绣死与敝屣遗安用亲爱人共此丘土微秦人多尚气宜无儿女私乃亦如当涂区区恋衣帷因伤秦政恶三叹王纲亏殉人已可诛而况收良归坐令百夫特含恨与世违秖应墓前栢直干千年希遥知作俑戒为感诗人悲重吟黄鸟章泪下霑人衣燕歌行蓟门来悲风易水生寒波云物改何色游子唱燕歌燕歌在何处郁郁西山阿武阳燕下都岁晩独经过青丘遥相连风雨堕嵯峨七十齐郡邑百二秦山河学术有管乐道义无丘轲蚩蚩鱼肉民谁与休干戈游云水庵乗春奋幽潜观化登丘山哀淙闻逺壑息驾思云闗垦石密松桂结屋深茅菅生烟纷漠漠激流散潺潺山石浮夀色涧木荣欢颜览物有真意抚节惊循环悠然千载情俨若盘石间眷焉欲晤语古人何当还泛舟西溪万山倒沧浪一叶凌嵯峨嵯峨为飞舞翠影如婆娑轻隂散雨足净緑生圆波人间碧海幻老眼青铜磨风云几千古办此雨中蓑溪南有幽人鼓櫂前山阿烟深渺无处月色浮松萝和九日闲居深居忘晦朔好事惟侯生偶因菊酒至喜闻佳节名香醪泛寥廓醉境还空明青天凛危㡌浩荡来秋声缅怀长沙孙生气流千龄干坤一东篱南山久亦倾回看声利徒仅比秋花荣抚时感遗事可见万古情孤云孤云生几时冉冉何所适岂无崑华髙路逺嗟独力徘徊天中央明月为颜色下有幽栖士岁晏倚青壁朝饮涧下泉暮拂松间石相对澹忘情倒影寒潭碧游源泉丛祠郁苍翠万木藏清幽冷然石上足不逐苍波流长风索我御欲举仍迟留白云何山来相对亦悠悠玊溪精庐居然山四頽危槛俯晴春川气生不极翠润流衣巾林隂起薄暮酒色生微醺歌声忽落谷惊归欲飞云白莲氷华谢风尘素质更深静灏露凝幽香皎月散清景谁并絶世姿澹然水中影青房生苦心秋风逼凉冷安得同爱人共此良夜永潄霞巖丹霞凌日观余津浩难收苍凉苏病骨醉晕浮巖幽万象春意融頽然得归休扰扰路傍子无劳歌逺游经古城我行常山尾髙城下吾前按辔览形势依依见全燕易水开前襟飞狐连右肩遥想豪杰场抚已増慨然薪人过我傍一笑如相怜指城前问余考古今几年沈思未及答行歌入苍烟月下独酌佳月静可饮一天明水寒余光泛不极徘徊尊爼间但觉凉露下不知清夜阑醉眠吾有兴君当下西山飞泉亭崦嵫多露草秋空把飞泉胸中玊芙蓉满意清泠渊火食因烦郁下顾心茫然何当分一杯洒落齐州烟六华峰入山採灵芝濯足东涧濵白云不可招丹霞有余津长风忽絶顶悠哉凌翠氛举手问浮世此子何今人蜀葵蜀葵落秋子已能成小丛如何同枝花隐隐才含红一气有先后万物谁穷通伊谁叹迟暮来此樽酒同翟节妇昔金源氏之南迁也河朔土崩天理荡然西山乃有妇人翟氏年二十余其夫从军死于所事妇匍匐数百里以其尸归负土而葬之遂自经墓侧邻里救而复苏始终一节今年八十余矣予为作诗兵尘浩然际烈士难自全妇人无九首志欲不二天燕山翟氏女既嫁夫防边一朝闻死事健妇増慨然生有如此夫早寡非所怜求尸白刃中负土家山前事去哀益深义尽身可捐无儿欲何为所依惟黄泉乡邻救引决烈日丹𠂻县谁倣节孝翁重表濉阳贤桃源行六王埽地阿房起桃源与秦分一水小国寡民君所怜赋役多慙负天子天家正朔不得知手种桃枝辨四时遗风百世尚不冺俗无君长人熙熙渔舟载入人间世却悔桃花露踪迹曾闻父老説秦彊不信而今解亡国畵图曾识武陵溪飞鸿灭没天之西但恨于今又千载不闻再有渔人迷明妃曲初闻丹青写明眸明妃私喜六宫羞再闻北使选絶色六宫无虑明妃愁妾身只有愁可必万里今从汉宫出悔不别君未识时免使君心怜玊质君心有爱在逺方宁恨妾身辞椒房飞鸿不解琵琶语秖帯离愁归故乡续十二辰诗饥鸢吓䑕惊不起牛背髙眠有如此江山虎踞千里来才办荆州兔穴尔鱼龙入海浩无涯幻境等是杯中蛇马耳秋风去无迹羊肠蜀道早还家何必髙门沐猴舞豚穽鸡栖皆乐土柴门狗吠报隣翁约买神猪谢春雨清江曲清江芙蕖玉可怜岸花汀草自年年来鸿去燕不相识晓露无声香暗泣江楼缥缈如花人望欲见之不可亲无限晴云锦树新愁眉只向遥山颦遥山一千里长在愁眉底镜里繁华过眼空遥山铸向青铜中遥山遥复遥芙蕖霜早凋明日愁眉为谁扫月白江清天未晓宋徽宗赐周凖人马图笔底金鞍自萧爽谁云不博降王长汴梁门外若云屯畵本相看应自赏十载青衣梦故都经营惨淡欲何如只除金粟唿风袅曾见昭陵铁骑趋宋髙宗题李唐秋江图秋江吞天云拍水涛借西风挟不起断云分雨入江村回首龙沙几千里澹菴老笔摇江声髣髴阿唐惨淡情千秋万古青山恨不见归舟一叶横明河秋夕图明河澹澹纵复横行云悠悠度疎星凤媒不来乌夜惊琼枝玉佩迟所託畵中隐隐有机声秋来秋去今犹古此恨不随天宇青崑崙西头风浪平办我一舟莲叶轻浩歌中流击明月九原唤起严君平人间此水何时清明逺堂赏莲醉赋畵堂香逺凝清秋宛如坐我南湖舟主人爱客情亦重谓我无语花应羞荷香绕笔诗自健满纸已觉清江流平生老气回万牛为君倾倒元龙楼举杯唤起谢安石我醉不省苍生忧除夕百岁三分一初心漫慨然空囊难避节青镜不留年静閲无穷世闲观已定天履端思后月四鼓未成眠登武阳朝游樊子馆晚上武阳城潮接沧溟近山从碣石生断虹云淡白返照雨疎明且莫悲吟发樵歌已怆情书堂旅夜淹留已半载去住意何深月色一千里愁人方寸心秋声助摇落生理叹浮沈松桂清霜满哀歌动故林秋望病骨秋偏早单衣露亦寒微云生水际暝色起林端地迥月迟下楼髙山易残轻风吹欲举醉袖拂层峦重渡滹沱遥临滹水岸回望土门闗秋色巉巖上川形拱抱间分疆人自隘设险地谁悭欲问前朝渡江鸥故意闲寒夜肝胆了无寐襟怀谁与同更长头可白烛暗火逾红砚滴氷生瘿星流气吐虹林鸦先我起鸣噪竟何功寄子东太守一夕西山客频年往事非黄尘惊我老青眼似君稀别浦秋容静离亭草色微殷勤重寄谢后㑹不应违登雄州城楼古戍寒云接渺茫故乡游子动悲凉江山自古有佳客烟雨为谁留太行野色分将愁外緑物华呈出夜来霜海门何处秋声急极目沧波空夕阳新晴小雨新晴草色苏家园生理未全疎埋盆欲学鱼千里试地先栽芋一区时与老农谈稼穑不因闲客罢琴书干坤妙处无人会卧看墙隂雀哺雏梦镇州潭园昨夜分明是镇州溪潭先子旧曾游魂来千里太行碧梦觉满庭烟水秋古淡园林无限意登临今昔几人愁当年猿鹤应无恙争信书郎漫白头自适久矣黄尘絶往还惟余风月到柴闗清霜烈日从渠畏野鹤孤云迥自闲天上银河连碧落人间秋色对南山髙吟大醉尧夫老只有豪夸不易删老崖老崖隂隂云树清柴门寂寂緑苔生空明万象随月出水墨四山因雨成千古心期破茅屋百年人事短灯檠道民不是悲秋客听尽疎蛩夜夜声夏日即事迂疎争笑近清狂多病筋骸可预防久乏园蔬因种药不留窗纸为抄方闲从鸟雀分晴昼静与蠜蛩共晚凉莫道幽人好标致陶庐原自有羲皇夜雨梦觉唿童问几更未譍先作案头鸣山深六月有秋意夜静满城惟雨声四海虚名此身愧百年浮世寸心惊谁教檐熘如愁思欲断还连直到明过徐桥老岸危栏曙色分只疑身是入山云十年往事不回顾百里清泉如可闻人世谁教有长路坤灵终亦化尘氛兴亡更遣陂塘在几欲悲秋酒正醺秋郊行过青林径欲还谁家茅屋在林间云初涌出半含雨风渐吹开微露山世味尝来知懒贵韶华老尽觉秋闲天教胜境为诗敌未许幽人稳闭闗反垂栁短吟偃蹇髙松雪漫飞最怜憔悴緑杨枝青丝曾识莺声輭黄叶俄惊马足迟有分只偷春色早无心要结岁寒知不应再得东风力更与行人管别离遂城道中铁城秋色接西垣逺客还乡易断魂霸业可怜燕太子战楼谁弔汉公孙冷烟衰草千家塜流水斜阳一㸃村慰眼西风犹有物太行依旧压中原石螺碧筩和露卷晴霞锦浪随鲸落晩沙风趂歌声来弄叶酒知人意要浮花胸中壁立三峰玉醉里神游太一家明日清霜看红翠人生容易鬓成华逺山笔架得痕字何物能支笔万钧案头依约逺山痕灯横烟影隐犹见秋入霜毫势欲吞掌上三峰看太华人间一发是中原秘书未免从髙阁不向林泉怨少恩秋莲子瘦影亭亭不自容淡香杳杳欲谁通不堪翠减红销际更在清江冷月中拟欲青房全晚节那知白露已秋风盛衰老眼依然在莫放扁舟酒易空村居杂兴邻翁走相报隔窗唿我起数日不见山今朝翠如洗白乐天琵琶行图冀马嘶寒风逐臣念乡国江浦闻哀絃长吟望南北腊尽小雪初晴腊尽时无穷梅栁怨开迟人间不觉春日早只有吾家布被知铜雀瓦砚诸侯负汉已堪怜直笔何为亦魏编却爱曹瞒台上瓦至今犹属建安年新居雪拥闲门尽未除小斋人道似禅居年来日厯无多事只有求方与借书山家马蹄踏水乱明霞醉袖迎风受落花怪见溪童出门望鹊声先我到山家宋理宗南楼风月横披一首试听隂山勅勒歌朔风悲壮动山河南楼烟月无多景缓步微吟奈尔何安熙拟古郁郁巖下栢青青水中蒲巖前有幽人壮岁常独居独居亦何为不羡春华敷十年掩闗卧门庭尽荒芜美人殊不来日夕听轩车人生有定分所贵能乐天自轻失所守欲进安敢前思君重思君此情谁与宣举头见明月顾影徒自怜终当谢尘世洗心闻涧泉书事野性原孤洁无朋独啸歌业荒闻道浅静久閲人多灵凤宁栖枳𡨕鸿本避罗南游有髙兴何处是沧波次韵答友见赠髙山流水趣何深万古千秋一素琴白石清泉成雅志光风霁月负初心伏龙应羡云生谷独鹤不惊鸦满林无用野夫宜揣分商家元自有甘霖杏花初开小酌生红和露滴胭脂又到芳春寂寞时便拟提壶花下醉却愁羞杀背阳枝杖藜吟绕去还来收拾春光入酒杯自是风花要题品等闲蜂蝶莫相催龙仁夫琵琶亭老大蛾眉负所天忍将离怨付哀絃江心正好看明月又抱琵琶过别船应小玉帯索诗菡蓞池边风满衣木樨亭下雨霏霏老夫记得坡仙语病体难禁玊帯围刘会孟文姬归汉图鹊巢覆絶孔文举锦衾裹葬杨徳祖铜雀春风歌舞长独复悽然故人女故人有女胜无儿满腹兴亡身属谁琴烧笛折筝灰冷闾巷草深归鹤饥美人用事单于国细马䭾金为向北曾从过雁借书看又託枯鱼寄声得塞笳日聴心自哀天遣前朝汉使来穹庐抱子送于野欲去欲住真难哉大儿牵衣小儿乳割乳分携泪如雨马驶儿啼渐不闻肠断一如初遇画图巧尽但无声不画贤王子母情踟蹰拳跼各有态未必日暮分驰能天长地久何终极事已不堪回首觅草无南北是青青云有朝昏长羃羃琵琶恨絶妬难消海上羝儿梦岂遥入见玉闗天似锦归从金马晓当朝容仪憔悴余鸡骨记问荒唐存又殁卫郎去我墓何所魏史亲人礼难越当时一女赎元身乱代流离更可闻天南地北有归路四海九州无故人春晴江栁长天草色齐新晴何物不芳菲无因化作千蝴蝶西蜀东吴款款归新燕池塘緑雨肥初晴未暖日光微角巾犹帯花梢湿才倚阑干见絮飞李冶观主人植槐主人有佳树移植庭之隅繁柯虽剪去不敢触根株朝溉复夕灌乳井几成枯讽诵角弓诗古人能起予爱树尚如此爱士当何如杨白花帝家迷楼春昼长紫笙吹破百花香葡萄凝碧琥珀光燕语莺啼空断肠枕帷红泪洒潇湘玉镜台前添午妆茜罗缓帯双鸳鸯蝴蝶趂雪上钗梁千里万里云茫茫姑苏台吴王宴罢歌台晩斜日清江映栏槛台上西施醉捧心江边东越愁尝胆鸱夷裹尸去不还麋鹿散迹游其间秋深明月照髙树惊乌啼落丹枫寒功名独羡陶朱子一叶扁舟弄云水潇湘夜雨逺寺孤舟堕渺茫雨声一夜满潇湘黄陵渡口风波暗多少征人説故乡墨海棠汉宫愁絶冷臙脂一醮刘郎两鬓丝甲帐夜寒锦烛短六铢云帔独来时胡长孺题段郁文雪石白云飞来着石空翕霍变化生竒峰朝曦照耀舒复卷碧华忽拥玻璃宫秋潮初壮明于雪千雷动地呉山裂涛头出海夕阳微百鍊青铜浮玉玦云容涛势伟且竒乍出乍没须臾时干䔍雪山白盈尺晴天万里窥蛾眉似识诗翁作诗苦独拥清妍照环堵河翻月落夜未央如虹光气飞屋梁许衡训子干戈恣烂熳无人救时屯中原竟失鹿沧海变飞尘我躬揣何能仅存乱后身遗芳借祖徳隂理出先人俯仰意油然此乐谁与伦家无儋石储心有天地春况对汝二子岂复知吾贫愿汝学古人古道淳且真勿惮攻苦辛当思过乃亲身在畎畆间不忘君与民功名戒乘㨗以此书诸绅有感娇儿未成人病苦不肯退忧伤动中怀惨惨心欲碎老妻情更恶中夜泣相对何如早还乡山阳坟陇在平生所愿心展转不得遂十年误同游回首只多愧病连肝肺深愁觉妻子累悠悠故乡情滴滴眼中泪归兴不可遏归程待何时悠悠故乡心一夕千里驰西风动霄汉惨惨令人悲况我多病身天涯久栖迟交游义难忘岂忍轻别离重念丘陇逺娇儿正愚痴因循死异邑后世将安遗所愿经营日及此未全衰树桑墙以下开畦水之湄既得舒困难且可为镃基别西山大山如蹲龙小山如踞虎烟岚郁苍翠逺近互吞吐我来苏门居遨游成乐土䇿杖望朝云卷帘看暮雨佳意豁尘腥胜槩入谈麈使我郁陶消不觉劳瘵愈生平鄙吝心一洗出千古回首声利人何殊坐囹圄逺役非素怀况兼跋涉苦吟鞭袅春风迟迟如去鲁芳菲二三月追游盛桃坞归来愿无违一樽相对举又一首所爱林虑山不处要路津兹焉几千古絶彼朝市尘我来成素交淡淡日益亲形骸两相忘谁主谁复賔充然乐我饥怡然栖我神朝光连暮色佳意含余春心境一融会世味殊非真奕奕草木光熈熙禽鸟驯衆物欣有託吾庐行亦新和吴行甫雨雹韵青山偃蹇与世疎只将秀色供吾徒知君如我有山癖深探逺讨吾不如金灯峰山诗千首挂镜台前一杯酒人间万事尽浮云故人曾为相思否云边鸾凤玊鞭鸣跛鼈蹒跚叠茧生天末碧云凝逺思夕阳无语下西城北门观涨雨水添新涨陂湖没旧痕人迷堤口路船上树头村岁事知前误秋耕未可论谁怜徭役苦天亦恡深恩不寐秋宵初感慨展转不成眠老况青灯外羇愁白发边蹉跎嗟往事安稳忆归年却起开门望霜清月满天别友人良朋不易得此去复谁羣别酒无劳劝浓愁已自醺间闗花外鸟冷澹日边云莫唱阳闗彻离声忍更闻赵氏南庄晓起北窗凉清谈戢羽觞入帘花气重落地燕泥香梦里青山小吟边白日长秋风载书籍相对筑茅堂登东城步屧上东城秋风晚更清乱云随日下荒草过堤平野迥寛凝伫诗成促后生何当常似此慰我病中情游北观扶杖古城荒飘然意可伤道宫烟鎻树农舍雨頽墙捕吏翻疑寇平人却笑狂长吁空仰首天际正苍苍喜晴曙色开晴望春风吹客颜緑纡东去水青起北来山魏府方期往共城已梦还芳菲梅坞盛留醉竹花间病中杂言磊落青山万仞髙虚崖絶险骇猿猱从谁得上巖龛住免我从来俗事劳晓日烟霞明涧壑霁天霏霭散林臯休言只好寛凝伫满地干戈学善逃春来秋去客中情转首光隂十岁经学苦炼成心下赤愁多消却鬓边青眼前世事翻棋局梦里家山忆畵屏何日归同林下友笑谈书史复忘形题武郎中桃溪归隐图门外秋千摆翠烟篱边鸡犬亦闲闲更教烂熳花千树对着萦纡水一湾好景已凭摩诘畵他年重约长卿还寻思此世人心别又爱功名又爱山中秋不见月继窦先生韵拨去尘机得暂闲秋蟾思比去年看谁知黯黯隂云合故作凄凄夜色寒好友不来谁酩酊诗人徒想自阑干世间万事浑难定付与无心却较安晚步西溪拉友西溪往步聨溪边佳景丽秋天日回林影苍烟外风转滩声白鸟前迅走双轮机磨巧连安独木小桥偏老年活计寻幽隐须拟为氓置一㕓宋元诗会卷六十八宋元诗会卷六十九钦定四库全书宋元诗会卷六十九兵部主事陈焯编杜瑛留春曲絮飞冷屑龙蟠玊花陨香摧凤衔烛批颊深林呌新緑倚阑人唱留春曲春光欲去如死灰明年暖风吹又来何如日日长相守典衣共醉花前杯殷勤留春春不住白日西驰水东去镜中丝发奈老何君当持杯我欲歌弔故宫月上觚稜椒壁湿饥乌啄碎琅玕石刼灰飞尽海扬尘废殿荒台土花碧洛阳书生汴梁客一夜春风头欲白尊中頼有酒如泉醉倚寒窗破愁寂秋思壮心忽忽剧县旌秋气能令客子惊白雁不闻云外过清霜先向鬓边生铜驼巷陌周东土金凤楼台邺北城千古繁华俱一梦空余草木战风声征南口号春早云南麦已黄泸江蒸雾水如汤马蹄半帯隂山雪变作人天六月凉刘诜感兴昔在唐虞时万象昭白日圣人垂龙衣巖殿吹凤律朱草聨阶生景星当戸出羣贤布天下野谷尽嘉实嗟哉战国交九㝢沦戈㦸糟糠委仁义轩盖宠权术孟轲起驱驰白发飒垂轼空余七篇书千载资叹息姬室逸其御天下皆兵交楚武首僭王名器从此淆仲父佐伯业仗义何嘐嘐正辞削其僭王纲可复昭奈何舍近事逺问南舟胶堂堂匡周师所得仅一茅所以鲁仲尼加之器小嘲良㑹不再得谁能遏秦崤秦人燔诗书圣道散若烟宫殿干斗极东游问神仙汉祖祠孔子遂为百代先大哉礼乐意所见何卓然因势导其趋勇赴如决川但恨羣臣间余习犹櫜鞬良平虽善虑不在三代前安得豁达资一见贾少年峨峨蓬莱山白玉为洞房仙人云雾衣侍女氷雪妆丹霞缥缈中往来皆凤凰借问羣仙人何者为秦皇羣仙顾我笑振袂凌风翔我有金鼎丹鍊之踰千霜相期息瑶树岁晚何渺茫吾闻仙人家美酒如琼浆长生所愿求得醉亦可偿春寒闲居西里夜围烛东邻朝玩山相视无羡心丰约自不闗芳草满幽庭日晏人未还久隂忽微暄孤禽语花间古意昨日苦大燠酬以今日寒天道极必反人事盛必刓刚桑有迭施消长乗两端彼美者谁子一生困辛酸日宴食未炊冬月衣不完着书垂白发门草秋漫漫天道何由诘俯仰良自叹诗穷作诗能穷人谁能忍不作但见平生愁霏霏笔端落朝骑孤凤凰暮驾两黄鹤手携王子晋吹笙上寥廓人言忌太髙下笔宁浅弱穷通信有命诗道未可薄天道种稻南山边雨足多稻穗一朝疾风来腐折不可刈东家不知耕雨粟夜满地问渠安得之饱食了无愧我欲废鉏耰雨粟非可觊人事且自尽天道勿徒恃杂诗空山有一妇二十失所天贞心比坚石血泪迸涌泉寒灯役机杼拾穗裙不完婚男与嫁女辛苦雪满颠自谓分当尔节义何足言城中髽孀姬潜好留少年门前立旌木世人何由传古诗赠张汉臣游金陵古诗出性情声在闾巷间採之被絃歌听者醇风还大音既寥濶羣喙何间闗燕碈混良璞楚菉藏崇兰妙理忽有合正在不可删秋髙星河空天风吹珮环石人石门何年启疑与开辟俱上有遗世人形躯略糢煳山空明月寒往来谁与徒吾闻晋榆石能言祯妖枢又闻谷城公颇窥隂符书叩之了不应无乃嗔我愚中秋故乡南邻杨氏招饮老来归故里百事非故情惟有山间月犹作儿时明是时秋且半夕气忽已清南邻招客饮步听危涧声月色酒中乱树影盘中横乡曲佳节意风露白发茎我怀岂在酒酒觞且徐倾芍药夏早衆緑翳堦蘤始独开窈窕专后徳深房出徘徊翠蕤拥帝辇手擎紫霞杯夜永宫月酣余香散蓬莱晓行星明天宇迥山驿鼓初发行人稍已动露气漫野白方塘浸道隅荒荒似寒月日出炊烟横鸡声隔林樾呈须溪刘先生仙人三山来袖有五尺琴緑尾龙门植朱丝轩辕音携之曾谒舜三奏凤舞庭风髙天路断归见崑崙青起视八极间琅琅成孤鸣緑海凝不动白日回夜明时违地亦失犹使天下倾但恨无子期彼直乐其名萧孚有以左耳陶瓶对客煎茶名快媳妇坐间为赋十六韵南中土埴坚妙器出陶火控抟雅以静整削平不颇浑沦象𤓰团短小类橘颗粤椰实尽刳蜀芋肤未剖喙如柄揭西耳若栁生左油滋饰外鍜灰坌增下裹高斋奉煎烹汤势疾轩簸狭束蟹眼髙薄逼车声播俄顷润渴喉巧妇愧其惰乃知转旋工政要倾酌妥主翁嗜吟诗佳客时满座唿童汲清深瀹雪浇磊砢急需既能应闲弃无不可东家重函鼎菌蠢腹徒果美人预为虀常恐迟及祸何如且小用慎勿诮么么赠赵中山先生昔佩青珊瑚锦袍白马玊雪肤夜游钧天听广乐帝㫄分食琼宫酥天风千丈吹緑发紫鸳七十黄流苏手㪺北斗酌玉女麻姑晓报沧溟枯东方乌啼白日薄姓名尽变骑鲸鱼华池内养九芝露金房独照千年珠肩摩净名孔雀扇足蹑子晋芙蓉车吹笙看月蓟门市从者皆服貂襜褕羣真虚左愿闻道亲写文字为其徒少年经世二十䇿海水洗尽无留余始知古来忠孝士变幻不与常人俱君不见韩亡流落子房子千秋万岁传编书儿时喜见雪儿时喜见雪痴待天云黄昼观卷箔恨暝色夜闻榄裘思曙光佳人踏靴映玊靥猎士鞚马骖白凰千金髙楼换美酒楼外三尺酒百觞寳香绣帐春色暖俯视万里成大荒便从淮城取元济直至延海归苏郎迩来悔狂年已过闭门读书学坚卧蒲团竹几听萧瑟畏寒自补油窗破欲论往事谁复知但见羣儿似昔时昭君曲汉宫美人人不识初出宫门天下惜汉宫歌舞人不传琵琶马上行人怜君王含情重悽恻只在殿前留不得人生岂是无知音知音已晚徒伤心天寒衰草沙似雪举头惟见汉宫月十年汉使去无踪梦中长在明光宫国家和亲四海乐不怨君王悲命薄君不见秋风茂陵英雄才万里江都嫁沙漠前醉歌天青青造就万古事不平月皓皓照尽世间人丑好人言天月俱无心平颇丑好皆由人我言人生无智力明月青天愁所集箪瓢贫士年少死相君蒸乳老无齿贩屠市儿万户侯着经儒生白满头李君晚役将军府文昌碑起韩碑仆启期九十无一儿迁哲多孙披籍知雄狐妓围钗列屋朝雉悲歌夕牧犊楚和抱璞哭山中燕人寳石缇十重百年老树同一干半作牺樽半沟断古来恨事何其多青天明月奈尔何我有一斗酒浇君肝肺之嵯峨青天明月奈尔何后醉歌天如轮我行与之周八垠月如璧我坐对之居一室买酒酹月月满巵买酒浇天天饮之长风吹天碧万里纎云飞尽月如水黄金满坞董将军长安夜炬髙焚云胡椒八百元相国翠珥寳钗落荆棘征南竒勲泣杜邮属镂愤入洪涛秋禹山血溅麒麟阁机云梦遶华亭鹤波心词臣溺满衣何如读书闭山扉断头博士窘乘障何如得句支藜杖山中老人无机权有酒只劝月与天青天明月俱欣然贵贱吟春大饥斗粟不易娉婷姬秋大熟三钱直买一斗粟人间贵贱反掌异贱未可轻贵难恃君不见土龙百拜还为尘病驹秣豆乗锦裀人间贵贱元无真题刘平妻杀虎图君不见杞梁妻夫死但能哀声悲又不见泰山妇虎食其夫哭当路人生伉俪重百年闺房无力救所天空余肝肠裂千寸髙彻遥汉卑重泉何如滨州刘平妻独勇杀虎夺夫曳其踵大儿三岁能助力小儿坐席痴不恐沙空月落山谷深妾命何轻夫命重当时视虎如兔狐眼中无虎惟有夫一朝义声震百郡裴旻李广皆庸奴古来君臣亦如此患难政要忠良扶何为当熊待冯媛何为敌来使鹤战射猿老将世岂多搏獒车右今不见秋风展图毛发起始信人间有伦纪呜唿河东女儿抉眼去其夫若见此图当颡泚九日郊行九日登髙处心情岁岁同平田初获稻旷野屡闻鸿风景悲尘世江山閲寓公茱萸朝雨湿愁报緑樽空酬以芳见贻山露沾琴润山风到鬓寒酌多迷梦觉语久杂悲欢身岂如泥爪须难染石肝不知明月在何处是瑶坛和彭琦初见夀陋巷秋风处士家回思千刼筭炊沙小年曾似三眠栁老去羞看九日花白发夜深灯馆字蒲团日宴地炉茶故人賸作飞腾祝试听渔阳一掺挝送刘巨川赴惠州海丰巡检须溪孙子好才名百丈龙山绕屋春文学尽交天下士弓刀更治岭南民盾头墨润长亭雪扇外旗麾列嶂尘若见罗浮花烂熳可能逺寄一枝新闲居即事小窗拄颊看云过不断东风吹鬓皤松古何知春至早花浓偏值雨来多已安薄相食无肉更觉衰颜酒不酡无力能为移粟政有愁自赋采薇歌彭琦初用坡翁纸帐韵惠建昌楮衾次韵为谢雪緜揉碎宻萦连清卧梅花性更便茸暖何须蛮客帐座寒但少广文氊窗升红日那知晓梦压白云疑近天但恐少陵茅屋漏雨宵沾破不成眠戴表元飞花行赠马衢州山上风花山下飞花飞欲尽山翁归归迟亦自忘行迹但觉满地红依依余花更惜随溪去溪上游人山下路恋家渔父断来踪避难刘郎记前度花开花落春风前我昔与翁同少年祇今鹤去但华表何处乌啼悲杜鹃游人自游春日暮从翁问花花不语且当向花日日醉醉倒花前学花舞东离湖州七十里泊南浔佳聚落也张帆出东郭沽酒问南浔画屋芦花净红墻栁树深鱼艘寒满港橘市昼成林吾道真迂濶浮家尚越吟苕溪六月苕溪路人看似若耶渔罾挂棕树酒舫出荷花碧水千塍共青山一道斜人间无限事不厌是桑麻送同年潘昌朝客路秋深又送迎狂歌烂饮慰飘零风前数发茎茎白马上看山段段青古穴无丹生洞气髙林有鹤避潮腥明年更欲三茅去拟借新笺道徳经送百上人并简善之闻説西湖已自怜君游更傍早春天六桥水暖初杨栁三竺春深未杜鹃旧壁草生寻旧刻新巖茶熟试新泉城中诗友曾相识西蜀残儒解草𤣥吴澄题唐隐士卢鸿十志图嵩髙地中区下有隐者庐两征坚不起一志终不渝好爵等浮云还归对生徒官为营草堂殊恩耀山隅迩来数百年十境入畵图之子服儒服浸滛老庄书翛然有仙意生白一室虚三宿戒凝恋十境亦可无送涂君归淛昨岁抱琴来今兹抱琴去委质随长风断蓬与飞絮一家蠡湖南一住西湖东两地各缱绻寸心漫怔忡浮云岂无依倦鸟亦有栖迎门穉妇笑索果娇儿啼归装春袖薄荒径春花落理曲到求凰何人悲别鹤雪谷早行为张允中作路絶人踪失闗隘槎枒老树森矛介两间寥廓净无尘谁剪天花徧飞洒风絮当头零乱舞兹游浪説平生快蹇驽瘦骨真耐寒踏破鸿蒙新色界岂是提兵李常侍夜发文城薄淮蔡又非直谏韩侍郎逺谪潮阳出秦塞面棃冻坼髭缀银何事催君早行迈君不见古昔闭门僵卧人髙似灞桥驴背偿诗债过枯河髙堂出郭二舎近午憩东阳安乐镇双堤对峙似城墙中坳一道如壕甽驱车下坂为沟塍低平尽处还复登半坳一门字斗大濵沧行盐两分界不知此是古黄河且行且顾心疑怪前询父老为余言河北山东此处分古河来自白马渡东过开州城下去遂达浮光粤鲁河入海当年由此处寿王讲师欲雪未雪云黯黑不知此日神仙谪桃实今经几度红梅花仍似当年白厌向闽山食荔蕉喜来江浦访鸾箫广文客舎寒如许自有春风长药苗次韵杨司业春夏华荣变衰歇穨飈刮肌山露骨骚人望秋悲泬寥忽见小春梅蕋发顿然喜气排寒冬不管天令严鈇钺古来蹈道如蹈水与泊与齐偕出没坐中白昼对羲皇门外黄埃自城阙只怜郭璞註虫鱼或误蔡谟啖蜞争似𡨕㝠云翼逺静看滑滑霜蹄蹶公桑十畆迩洙泗我菊一区连楚越县知真乐在曲肱到处扁舟堪散发我能振袂从公游分我南溪半风月湖口阻风登江矶山观涛狂风吹人浑欲倒瑟瑟寒声动秋草扪萝径上矶头山万顷江湖波浩渺怒鳞云鬛奔腾来眩目快心千様好向曾观海难为观回首匡庐青未了𤣥云作㡌深䝉头五老藏昻元不老何时月夜水镜净漭荡澄虚纳苍昊着我峰尖伴老人坐看海东红日杲为舒景春赋东皋东皋种杏者今住杏花村收谷虎卫道衔珠蛇报恩窗红开晓色草碧验春温岂待闲舒啸栢湖真有孙赠裴子晋怪子抛家去归来非故吾閲人如水镜知已慎江湖宿雨添新涨春风满旧庐怱怱又言别聊为赋骊驹和刘尚友挺挺词林秀栖栖越峤东几年淹此凤何日见犹龙郊畤文中子谈迁太史公万金家寳在昭代定遭逢豫章贡院即事奉和云林提举客里秋光好归心不厌迟墙低孤塔见院静一帘垂隔纸闻风怒临堦看日移宛然似三径未负菊花期贡院中和张仲美墙外浮屠压古城案头文字浩纵横不辞霜鬓年华老又办天朝岁贡英秋陇故园迷蝶梦晓窗客枕厌鸡声何当孺子亭前去省想髙风浣俗情送丹陵胡道士游京师逺游谁为赋新篇来自丹陵小洞天拂日一鞭聊复尔御风双袂已飘然快看鹏海三千里早证龙沙八百仙莫恋射熊春梦乐赠诗人在斗牛边次韵胡器之问病莺声睍睆燕差池春到闲中日更迟偶蹑清都陪净侣谁知胜境即良医屋头月上元无夜树杪风来似有期坐客屡谈浑忘荅问余还职在何时次韵息窝道人三年只影落天涯望极南云眼欲花道上已惊仙枕梦河边误泛客星槎枣梨秋熟供新饭桃李春荣满旧家喜得息窝消息好黄金粲粲待披沙客中即事次韵元复初郊行客中又过二分春闻道千红百紫新雨到庭隅长芳草日窥窗隙弄游尘县知万里只如此孤坐一堂还可人不信却须凌倒景九天楼阁倚长身题合皁山汉吴仙迹两峰齐欲拾瑶华路恐迷寳殿青红疑地涌林峦苍翠接天低九重香案分云篆八景琅函记玊题仙鹤翔空清似水步虚声在朶云西用赠李粲然韵述怀故里香秔滑欲流归田计晚愧迟留县知海上三山客尘视人间万户侯南去拟寻吴市卒北来喜共李仙舟𤣥翁一室浑无白谁识王龚贡鲍优次别易耕云别去家山经岁年乍归又着岭南鞭双眸眩眊畨船载满口腥咸海物鲜胸次氷霜宁受滓世间粉黛自争妍早来共此青春乐日暖风和无际边叠叶梅罗浮梦断杳无踪氷雪仙姿两两逢缟袂怯单寒后袭粉妆嫌薄晓来浓迎风一笑知颜厚临水相看见影重道眼只将平等视玉环飞燕总天容夜坐物情自适更谁禁草际萤飞鸟宿林鲁叟尔来无梦寐蜀庄此去只㝠沈客中又见秋风起夜半初闻木叶吟凉意逼人眠不得坐看孤月到天心次韵芍药寒沍深冬宿异根发荣今日谢春恩浅潮半醉流霞晕清印初昏淡月痕花下蜂狂成胜集草间狼借到芳樽紫芝兴味亦如此谁信京华有绮园次韵牡丹谁是旧时姚魏家喜从官舎得竒葩风前月下娇娆态天上人间富贵花化魄他年鎻子骨㸃唇何处箭头砂后庭玊树闲歌曲羞杀陈宫説丽华何荣祖斋居杂言名教无穷乐真知在暮年中庸万事毕太极一心全世事频观易人情静看天兴来时有句率尔亦飘然郝天挺题麻姑坛路入云闗仙境佳琼田瑶草帯烟霞贮经洞古无遗检养药炉存失旧砂青鸟不传金母信紫鸾应返玉皇家巖扉不掩春长在开尽碧桃千树花徐世隆挽文丞相大元不杀文丞相君义臣忠两得之义似汉皇封齿日忠于蜀将斩颜时干坤日月华夷见海岭风霜草木知只恐史书编不尽老夫和泪写新诗此诗通鑑与稗史俱譌为王磐作今蒐得元刻旧本乃知是徐非王也按王磐仕元为翰林承㫖承㫖正史官也安有史书编不到之虑乎焯于廿年前曾序友人周子緼诗覼缕数百言致疑于王不当有是作及覩元刻始释此疑然前序亦不妨并存耳熊朋来铁柱诗九牧失贡金司空不行水蛟龙弄波涛魑魅入城市吁嗟清谈晋万事漫不理遂令千载人稽首旌阳子赵世延代祀南岳登祝融峰天风吹我蹑云根一览羣山蚁垤纷瀛海波翻初日上石坛人语半空闻炎荒作镇荆吴逺元气流形天地分何日束书煨芋室孤峰絶顶看浮云商挺水仙花海外三山璧月明人间谁识许飞琼秋风吹上青鸾背未散天香与素英明月珠衣翡翠裳氷肌玉骨自清凉不随王母瑶池去来侍维摩病几傍王磐泽阳山今晨到谼谷驻马五松边山中富清景不暇相周旋瀑布落晴雪金灯开夜莲空怀上方寺矫首浮云巅巨源相过话旧有感中统三年春二月变起青齐帯吴越鲸鲵转侧海波翻城郭横尸野流血我时辛苦贼中来兵尘糢煳眼不开妻孥弃捐豺虎口飞蓬飘转无根荄天寒日暮齐河县破驿荒凉絶烟爨骑行驿马钝如蛙官吏散逃无处唤与君此地忽相逢行台郎中气势雄悯我白头遭丧乱壮我临难全孤忠急唿驿吏具鞍马使我厄路还亨通明晨相随济南去出入条侯营垒中死生契濶不相弃起居饮食常与同标山华注日在眼绵歴春草及秋风四郊斫木桑柘尽泺源饮马波涛空兇渠腰领膏野草始见齐鲁收烟烽巨源巨源君且坐我欲髙歌君可和往事回头十五年犹想离魂招楚些身逢播越百忧纒生不成名空老大我依破砚窃恩荣君佐雄藩收最课流萍蹔聚不多时且喜相看颜一破我衰无力访君难愿君得暇频相过冯子振塔灯擎天一柱碍云低破暗功应日月齐半夜火龙蟠地轴八方星象下天梯光摇灔滪涵珠蚌影落沧溟照水犀文焰逼人髙万丈倒持铁笔向空题鹤骨笛胎仙脱胫寄飞琼换羽移宫学凤鸣喷月未醒千载梦彻云犹帯九臯声管含芝露吹香逺调引松风入髓清莫向江头吹暮雪笼中媒老正闗情江梅若有人兮湘水濆冷香和月浸黄昏自怜不入离骚谱待把芳心弔楚魂溪梅古树横斜涧水边野桥村市独暄妍玊堂路杳无心到甘与渔翁系钓船野梅琼林浮翠淡朦朣遥望珠仙隐见中一夜东风吹不散晓看浑似碧纱笼老梅古树槎枒长緑苔半边生死尚花开不须更问春深浅人道咸平手种来矮梅不放氷梢数尺长怕分春色过邻墙大材未必难为用禹殿云深鎻畵梁蜡梅洗却铅华扮道妆檀心残露紫香囊从今宫额翻新様变作眉间一㸃黄宋元诗会卷六十九宋元诗会卷七十钦定四库全书宋元诗㑹卷七十兵部主事陈焯编卢摰寄萧征君惟斗秦中幽胜地迺在终南山磬石负磊磊清泉散潺潺侃侃古君子亹亹泉石间图史纷坐隅衡门昼长闗种菊餐落英袭芳佩秋兰道腴徳充符怡然有余欢鸣鹤时一来似爱孤云闲孤云不能飞鸣鹤遂空还濈濈桃李艶郁郁松柏寒羲和驶春光嵗晏霜露繁感物有深儆怀哉邈难攀题李伯时九歌图苍龙驷车载初阳绿天浮动开八荒连卷飞雾俨冠劎四三神君翼东皇桂醑盎烈兰餚芳楹筵巫觋纷披猖瑶琴袗衣杳何许两妃倚竹临空江野烟颦翠九疑逺暮雨洒恨湘波凉氷夷闇投明月玑山鬼夜啸猿猱悲长歌抚节怀楚累遗音疎越知者稀筑室赖有佳人期紫坛荷屋薜荔帷汀洲聊堪搴杜若怨公子兮怅㤀归恑毫怪墨含古色虎头痴絶公麟痴续骚未成今见画忽欲轻举超无为朝来目送秋云飞渊明归来图留侯晚嵗游赤松武侯早嵗称卧龙亡秦扶汉声隆隆渊明初非避俗翁两侯大节将无同阳秋特书晋甲子辞锋时露长沙雄王𢎞何幸奉吾足督邮能芥平生胸门前五栁春蒙蒙落絮不与江波东环堵萧然吾未穷北窗尽有羲皇风画图不尽千古意诗成一笑浮生空采薇图服药求长年孰与孤竹子一食西山薇万古犹不死茅山马上微风散薄隂玉笙吹客过花林山中宰相杳何许日暮碧峰鸡犬音涧边瑶草洞中华细水流春带碧沙昨夜山中酒初熟道人不暇读南华竹杪飞亭枕石泉松坛香雾散茶烟鸟声记得夜来雨鹿梦惊囘别有天梁曾岳阳楼楼前秋水健帆开楼下凉风舞袖囘万里舟帆通鸟道四时云雨䕶龙堆江山如此不一醉嵗月㡬何能再来欲问老髯求铁笛月中吹上紫荆台图克坦公履春日杂咏东风帘幙半尘埃歌舞台空昼不开试问双飞新燕子今年社日为谁来杨果羽林行银鞍白马鸣玉珂风花三月胭脂坡侍中女夫领军子万金买㫁青楼歌少年羽林出名字随从武皇偏得意当时事少游幸多御马御衣常得赐年年春水复秋山风毛雨血金莲川归来宴贺满宫醉山唿揺动东南天明昌泰和承平久北人嵗献蒲萄酒一声长啸四海空繁华事往空囘首县瓠月落城上墙天子死不为降王羽林零落秪君在白头辛苦趋路傍腰无长剑手无枪欲语前事涕满裳洛阳城下嵗华暮秋风秋气伤金疮龙门流出伊河水北望临潢八千里蔡州新起髑髅台只合当年抱君死君家父兄健如虎一旦仓皇变为鼠锦衣新贵见莫嗤得时失时令人悲狄仁杰墓牝鸡声里紫宸寒神器都归窃㺯间一语唤囘鹦鹉梦九霄夺得鳯雏还荒坟寂莫临官道清节孤髙直泰山为问模稜蘓相国当年相见愧何颜洛阳怀古洛阳云树郁崔嵬落日行人首重囘山势忽从平野断河声偏到故宫哀五噫拟逐梁鸿去六印休惊季子来惆怅青槐旧时路年年无数野棠开申屠致逺静中吟静中有物即萦心物象相㤀趣转深为报柴桑陶处士无絃争似更无琴魏璠西山书事山势囘环西北髙彊燕自古出英豪地连云朔偏宜马人袭衣冠尽带刀尘暗玉楼无鳯宿云埋金水似龙韬可怜一片繁华地空见春风长绿蒿滕賔吟人吟人瘦倚栏干曲酒醒香消午梦残燕子不来春社去一帘疎雨杏花寒紫芝道院西风短褐吹黄埃何不随我游蓬莱狂歌醉舞下山去后夜月明骑鹤来宋衜次范葯荘韵家近西湖六月凉兰舟桂醑芰荷裳海门潮上波涛壮天竺风来草木黄今日悲秋哦楚些他年着论辨呉亡君才位置闻人説宜待诗仙七寳牀巳巳春往均州武当却立翠屏新碧玉溶溶汉水奔如画江山千古在城闉㡬度战尘昏观出猎金鈚染血犬衔毛倒臂苍鹰掣锦绦红日下山秋塞濶齐歌野乐阵云髙平原马首雁行齐狡兔深藏鸟不飞环立传觞人半醉斜欹貂帽雪中归陈孚徐州项王熊豹姿气欲吞天下大唿渡河来山岳如崩瓦当其火秦宫血涌渭水赭嗔目叱诸侯胆落毛髪洒谁知隂陵路浩歌泪如泻惟徐乃故都昔此奠宗社尚想巍台上铁槊拥万马酒酣笳鼔鸣旌旗蔽原野及今亦何有荒棘秋满把皇天祚真主神器不可假岂有时雨师刈人如土苴天亡君勿悲为君奠罍斚涿州晨发白沟河薄暮宿范阳残城无雉堞枯木鸣白狼囘首望中原日落烟茫茫天低鹘没处彷彿见太行缅怀昭烈帝八尺须睂苍平生汉社稷志欲为髙光惜哉不得就越在天一方里人亦何知牲酒奠楼桑车葢不复见但有秋草黄我来已千载谁复悲兴亡天明登车去尘雾沾衣裳鄢陵鄢陵昔搆兵万骑夜流血一矢忽飞来射落楚山月哀哉公子侧战骨当速朽胡为三日谷易此半樽酒我今不饮酒但饮落月光晋楚杳何处雉鸣烟茫茫鹦鹉州大江东南来孤洲屹枯藓中有千载人残骨寄偃蹇贻汉党锢祸荐绅半摧殄况复啖葛奴尽使羽翼剪天乎鸾鳯姿乃此侣猰犬想当落笔时酒酣玉巵洗鹦鹉何足咏仅以雕虫显贤哉龎德公一犁老襄岘淮安州孤帆下江北千里西风轻泊舟公路浦始见南昌亭青天下白露乱叶凄以声汀洲结海色冉冉孤月生秦长城驱车出长城饮马长城窟朔云黄浩浩万里见秋鹘白骨𣺌何处腥风卷寒沙䝉恬剑下血化作川上花祖龙一何愚社稷付征杵长城土未干秦宫已焦土千载不可问似闻鬼夜哭矫首武陵源红霞满川谷洞庭月月明水无㾗冷光泫清露微风一披拂金影散无数天地青茫茫白者独有鹭鹭去月不摇一镜湛如故金莲川茫茫金莲川日映山色赭天如碧油幢万里罩平野野中何所有深草卧羊马昔人建离宫今存但古瓦秋风吹白波犹似哀泪洒村女採金莲芳香红满把岂知步莲人艳骨掩泉下过镜湖镜水八百里水光如镜明偶寻古寺坐便有清风生天濶雁一㸃山空猿数声老僧作茗供笑下孤舟轻甓社湖遇大风天低烟㝠㝠平湖遶淮楚一帆东南来乃为风伯侮前如残叶飘后如轻蝶舞惊涛涌雪山湿浪溅银雨尝闻贝宫胎夜夜灵光吐吾无盗睡心龙兮尔何怒舟师倚㫁桅相戒不得语亦有潜祷人拱手面如土囘视天际雁万㸃落逺浦彼物何悠悠吾生浪自苦暮雪长空卷玉花汀洲白浩浩雁影不复见千崖暮如晓渔翁寒欲归不记巴陵道坐睡船自流云深一蓑小归帆日落牛羊归渡头动津鼓烟昏不见人隐隐数声橹水波忽惊摇大鱼乱跳舞北风一何劲帆飞过南浦洪赞井深有六七十丈者洪赞山岧嶤势如舞双鳯大井千尺深窈然见空洞野人驱十牛汲以五石瓮滴水如寳珠一瓮十室共我生海东头涟漪饱清㺯尝闻慧山泉万里驿骑送急唿茗椀来试作清净供燕子楼长相思久别离东风不暖残燕支乳鸦困柔鸾悲樱桃泫红腻蘼芜凋绿滋牙牀琥珀枕梦君君不知雄州燕南垂赵北际昔年巍城铁可砺城上烽火明如彗只今残堞黄云曀老榆半枯县薜荔市翁叱马声嘒嘒叩以瓦桥潜出涕英雄虎鬬空万世北风吹沙秋鹤泪卢沟晓月长桥弯弯饮海鲸河水不溅氷峥嵘逺鸡数声灯火杳残蟾犹映长庚横道上征车铎声急霜花如钱马鬛湿忽惊沙际金影摇白鸥飞下黄芦立玉泉垂虹雪波碧涌千崖髙落花㸃㸃浮寒瑶日斜忽有五彩气飞上太空横作桥古寺钟残塔铃语囘首前村犹急雨轻绡欲剪一幅秋更逐西风过南浦金台夕照巍坡十二青云梯老树偃伏犹穹圭长裾已翳星辰去残阳空挂卢沟西召南六百年宗社一日黄金重天下精纒寳气夜不收又见残霞明朔野出门别亲友停君汉水浮鸭之翠杓听我峄山栖鸾之绿桐男儿拂衣出门去龙泉三尺光如虹君不见磻溪鹤髪钓鱼者偶掷渔竿来牧野白旄麾开炮烙烟桓圭朱芾侯青社又不见南阳卧龙人不识一朝佐汉坐狼石羽扇轻摇蛇鸟惊火精焰焰天西极旗亭四月栁如蓝紫骝嘶风黄金骖岂无叩牛歌亦有扪蝨谈天生巉嵓崒嵂骨蒿莱藁死谁能甘我欲登泰山扶笻欵天闗东溟弱水如可攀手㺯白日青云间我欲渡黄河赤脚凌秋波水仙楼阁髙嵯峨径叱海若笞蛟鼍停君翠杓听我绿桐真人开天六合同风驺虞鳯凰飞舞镐宫有线五色献于重瞳补舜衣裳山龙华虫虎豹九闗兮不可以逹吾则脱冠归来兮丹丘之青峰长揖二三子目送西征鸿铜雀台古台百尺生野蒿昔谁筑此当涂髙上有三千金步摇满陵松柏围鳯绡西飞燕子东伯劳尘间泉下路迢迢龙帐银筝紫檀槽怨入漳河翻夜涛人生过眼草上露白骨何由见歌舞不念汉家长陵一抔土玉匣珠襦锁秋雨三髙祠君不见洛阳记室双鬓皤不忍荆棘埋铜驼西风忽念鲈鱼鲙归来江上眠秋波又不见甫里先生心更苦河朔生灵半黄土夕阳蓑笠二顷田口诵羲黄思太古二君隐沦岂得已一生不及鸱夷子呉宫鹿走越山髙脱缨径濯沧浪水丈夫此身繋干坤岂甘便老菰蒲根古今得失一巵酒我欲起酹汀鸥魂常州毘陵城西渔火红家家夜香烧碧空荻花离离季子塜枫叶索索春申宫鸡声人语三千里大船小船浪相倚鸂鶒一双飞上天人在柁楼㺯秋水汉留侯庙子房王佐才其风凛氷雪天遣鹤髪翁圯上授寳诀博浪沙中千尺铁祖龙未死胆已裂况此喑哑扛鼎夫不直秋风一剑血谈笑帷幄间六合雄雌决夘金四百年只在三寸舌但恨汉德非姚虞不得身为古稷契雍熙至治如可作岂肯脱冠挂北阙留城古祠今千载碧藓澑雨眠㫁碣我恐至人或不死尚有笙鹤拥玊节酌泉採菊往奠之囘首芒砀堕山月望泰山扁舟浮泗来夜宿须句国眼明忽见玉芙蓉插天亭亭千丈碧舟人为我言此乃七十二君之泰山天风吹落黄岘露氷花乱洒龟䝉间七十二君今何在寳符朝朝吐光彩千年老鹤巢云松夜看白日涌东海东海青童仙踞龟啖蟹螯笑秦亭上攀蟠桃笑彼鞭石驾长桥天帝之孙奠天极鲍鱼狂魄腥山色我有东封书中含万古情欲奏天子甘泉殿手刻玊检黄金绳寄声为报牵狗老先向石坛种瑶草瓜洲烟际繋孤舟芦花满櫂秋江空双雁落天濶一星流急鼔西津渡残灯北固楼商人茅店下沽酒话扬州越上早行青鞋三十里草露惹衣斑潮落曹娥渡云昏夏禹山秋声黄叶里天影白鸥间欲问钱塘路渔家半掩闗呉松江长桥松江波万顷桥倚碧云端白鸟穿屏小青天落镜寒夕阳明佛塔秋色老渔竿无限凭䦨意何时此挂冠真州淮海三千里天开锦绣乡烟浓杨栁重风淡芰荷香翠戸妆营妓红桥税海商黄昏灯火閙尘麝扑衣裳邳州沂水碧潺潺汀沙白鸟闲林边郯子国烟际峄阳山茅屋秋先破荒村夜不闗烹鱼唿浊酒一笑夕阳间黄石公庙在东阿县谷城南谷城黄石庙古木白云深黄石有存没素书无古今老耼三世梦孺子一生心日落祠门掩残鸦又满林献州万里天东北西风独杖藜雁声秋带魏树色晓浮齐野濶青烟淡天空白日低人家在何处隠隠野狐啼度三花岭絶壁三千丈荒烟八九家黄茅青草瘴黒质白章蛇橄榄髙县子芭蕉倒吐花岭头一囘首何处是京华感怀呈龎夷简修撰张㓜度应奉滥直承明署身闲似地仙虽无官长骂未敢酒家眠瘦已寛朝服贫须乞酒钱最愁亲舍逺梦遶白云边五湖烟浪濶短櫂早归休有母思臣密无人问客周闗河双鬓晚风雨一灯秋去矣金銮梦寒汀对白鸥云州天险龙门峡县崖兀老苍千蹄天马跃一寸地椒香夜雪青氊帐秋烟白土房路人遥指语十里是温汤桓州跃马长城外方知眼界寛晴天雷雨急暑夜雪霜寒铁骑秋唿鹘金盘晓荐貛栁营弓剑满容我一儒冠送修撰辅伯贤同知滑州又作州官去秋霜㸃鬓华风生白马渡月冷紫薇花三釡娯亲老双旌放吏衙重来定何日云路有灵槎寄扬州教授胡石塘昔日光明阙昂然有此翁方闻前贾傅俄见罢申公瘦已肩如鹤贫犹气似虹北门端有待岂必滞儒宫邯郸怀古数㸃寒峰拥翠岚丛台日落见漳南火枯襄子残铜斗土蚀平原旧玉簪宫闭沙丘空有雀兵吞函谷已如蚕囘仙逆旅今存否世上黄梁梦正酣鄂渚晚眺黄鹤楼前木叶黄白云飞尽岸茫茫橹声摇月归巫峡灯影随潮过汉阳庾令有尘污简册祢生无土盖文章阑干只认当年栁留与行人记武昌鳯凰台鳯凰台上野乌啼笳鼓连云日又西天地无情潮寂寞英雄有恨黍髙低残桁夜雨迷朱雀荒塜秋风怨白鸡空有㫁碑苍藓里千年畱得谪仙题交趾使还少年偶此请长缨命落南州一羽轻万里上林无雁到三更函谷有鸡鸣金戈影里丹心苦铜鼔声中白髪生已喜归来身健在梦囘犹觉瘴魂惊与李子构读天寳遗事四十干坤拱紫宸东风只属倚䦨人玉凫波暖骊山晓金犊烟横绣岭春七夕有钗畱羽客千秋无镜泣孤臣红尘一骑君休笑中有渔阳万骑尘马平谒栁侯庙词华一代日星尊茶臼村童俨尚存山左竟令驱疠鬼庭中已悔乞天孙善和里隔生前泪文惠祠封死后魂欲奠荔蕉不知处满池榕叶拥朱门偕翰林学士刘东崖礼部侍郎李两山登悯忠寺阁天京朝万国十二舜神州宫阙开中禁関河拱上游扶桑彤气近析木绀光流剑佩千牛卫旌幢五鳯楼玉泉蟠地涌金塔插天浮北岳瑶符出南溟瘴雾收人皆跻寿域我亦步瀛洲智不如犀首痴犹过虎头国恩难独报儒术幸同俦偶此登阿阁悠然望蓟丘长庚欣识李太乙愿依刘雪拥飞狐夜风号涿鹿秋黄花堆径湿红叶带城幽且尽一壶酒掀髯送白鸥后土祠琼花荒棘萋萋后土宫芳根已逐綵云空男儿别有扬州泪不为琼花滴晓风露筋庙白鸟飞空万箭攒玊肌一夜粉痕干残碑何用夸筋露要露平生铁肺肝陵母墓太傅勲名半纸残百年人子痛如山缘何方寸非徐庶忍死慈亲一剑间磁州漳水东流绕碧湾风蒲猎猎夕阳间帽檐不奈黄尘满赖有磁州数㸃山博浪沙一撃车中胆气髙祖龙社稷已惊摇如何十二金人外犹有民间铁未销思明州手捧槟榔染蛤灰峒中妇女趂墟来蓬头赤脚无铅粉只有风吹锦带开鹿酒香浓大彘肥黄茅冈上纸钱飞一声鼓絶长鎗立又是蛮巫祭鬼归毒虫含弩满汀沙荒草深眠十丈蛇遥望天边红似火瘴云飞落木棉花刺竹丛丛苦笋生山禽无数不知名元宵已似春深后龙眼花开蛤蚧鸣明安驿道中野鹊山头野草黄埜狐岭上月茫茫五更但觉天风冷帐顶青氊一寸霜湖上感旧昔日珠楼拥翠钿女墙犹在草芊芊东风第六桥边栁不见黄鹂见杜鹃范増墓七十衰翁两鬓霜西来一笑火咸阳平生竒计无他事只劝鸿门杀汉王回衡山县望南岳呈御史完颜修撰龎夷简雨洗松隂绿未干今朝山下倚栏干一天露重月华湿七十二峰生翠寒臧梦解直沽谣杂沓东入海归来㡬人在纷纷道路觅亨衢笑我蓬门絶冠葢虎不食堂上肉狼不惊里中妇风尘出门即险阻何况茫茫海如许去年呉人赴燕蓟南风吹人浪如底一时输粟得官归杀马椎牛宴闾里今年呉儿求髙迁复祷天妃海上船北风吹魂坠黒水始知溟渤皆墓田劝君陆行莫㤀莱州道水行莫㤀沙门岛豺狼当路蛟龙争宁论他人致身早君不见贾人剖腹藏明珠后来无人鉴覆车明年五月南风起犹有行人问直沽刘䕶赠鲁山亷访诗附见肃政光华逺清台启至公节移庾岭北轺发桂江东楮帐筛寒月椰杯鼓朔风瘦童空捧杖负马不装狨徼俗三年问威名百郡雄星芒垂许洛雪色照宾融敷教有虞庙讲经夫子宫清严销犷盗易直牖倥侗吏猾加笞竹官贪解印铜寃销千白屋恩及万黄童花缦嬉冬暖弧笙吹嵗丰夷珠人有佩粤布我无筒剖决心如水驱驰鬓已蓬六条方奏最四牡欲歌功为有澄清志迟输献纳忠织云添衣绣飞霆亦乘骢楚尾呉头㑹三湘七泽通天文恢翼轸地葢接潭洪牙纛聨分政旌旗列总戎鹜争肥似雁罴搏勐于熊怀璧枉无罪见金㤀有躬化源安汨汨狱市积悤悤大器能绳物先声已撃䝉道傍豺果避窟底兔成空勿珥终凶笔毌弯报怨弓左饘并右粥后稑更先穜采菊赋归老爱莲无极翁理明轻势利语妙彻盲聋顾盻山须动揄扬石可砻羽仪倾振鹭啄菢徧哀鸿念昔初腾踏时方息战攻考工崖黯黯试垒海昽昽赤芾被三百素丝歌五緫稳行卑剑阁善纳小云梦甲子从头数冠绅进秩穹阶兰香浣露田玊气嘘虹世或探斯鷇吾宁牾尔犝察鱼应小慧听蚁岂真聪静躁聆徽外刚柔省彀中江湖归独步宇宙涉丹衷德骥曾思附仙丹偶未同耐寒衣故白好古佩仍葱梦枕频鲜茘羇帆㡬落枫㑹看杨绾贵不计孟郊穷温井觇阳长明奎卜道隆摛辞宁爱助华髪尚毡氋王恽义侠行予为王着作剑歌行继更曰义侠或询其所以因为之解曰彼恶贯盈祸及天下大臣当言天吏得以显戮而着处心积虑一旦用计杀之快则快矣终非正理夫以匹夫之微窃杀生之柄不谓之侠可乎然大姦大恶凡民㒺不憝又按春秋法乱臣贼子人人得而诛之不以义与之可乎古今游侠若是者不数人如让之止报已私轲之糜躯无成则此举越寻常万万也凡人临小利害尚且顾父母念妻子虑一发不中且致后患着之心孰谓不及此哉然所以略不顾惜者良由义激于衷捐一身为轻为天下除害为重也着字子明益都人沈毅有胆气轻才重义不屑小节尝为吏不乐去而从军得千夫长归有是举死年二十九时至元十九年壬午嵗三月十七日云君不见悲风萧萧易水寒荆轲西去不复还狂图秪与蝥蛛靡至今恨骨埋秦闗又不见豫让义所激漆身吞炭人不识糜躯但酬一已恩三刜襄衣竟何益超今冠古无与俦堂堂义烈王青州午年辰月丁丑夜汉允荣祕通神谋春坊代作鲁两观夘魄已褫曽夷犹袖中金鎚斩马剑谈笑䤋取姦臣头九重天子为动色万命拔出颠崖幽陂陀燕血济时雨一洗六合妖氛收丈夫百年等一死死得其所鸿毛輶我知精诚耿不灭白虹贯日霜横秋潮头不作子胥怒地下当与龙逢游长歌落笔增慨慷觉我髪监寒飕飗灯前山鬼忽悲叹铁面御史君其羞辉县卓水泉镜中流水画中山酒尽银瓶兴未䦨碧玊沼深人不见栁花飞渡翠琅玕孟攀鳞春浦帆归图涵空水色碧于苔照眼山光翠作堆疑是桃花源上客轻舟天外得春来张易送鲁斋先生南归衮衮诸公入省闱先生承诏独南归道逢时否贫何病老得身闲古亦稀行色一杯燕市酒春风三月故山薇到家已及蚕生日布谷催耕陇麦肥周应极宿李陵台野戍平芜入旷怀征鞍小驻李陵台闗河万里秋风晚霜月一天鸿雁来持节蘓卿真壮士开边汉武亦奇才千年陈迹无穷意且向邮亭酌酒盃刘致姑苏台麋鹿应知易代频吴趋佳唱不堪闻捧心台暗梨花月抉目门深薜荔云江閲水犀欧冶劎气腾金虎阖闾坟计然已死鸱夷逝寂寞五湖西日曛宋元诗㑹卷七十宋元诗会卷七十一钦定四库全书宋元诗㑹卷七十一兵部主事陈焯编姚燧姚嗣辉南桤堂彼桤有土性生植惟峩岷栾栾干云姿才与樗散隣匠石过不睨炀夫取蒸薪所贵故山树宁计世莫珍一别十畆隂清溪俄㡬春笔名堂楣上如对故乡亲请事小弁诗桑梓亦惟寅盛德古自卑木恶何闗人不见樗里疾智囊终相秦舟达黄溪草木随寒暑殊方荣悴同苇华兼露白柽叶未霜红日月双飞鸟江湖一病翁晚来沙屿上愁坐独书空发舟青神县青神开百丈江㟁转荒凉薜茘缘松起蒹葭并竹长深披豺虎径毒犯虺蛇乡何莫非王事牵夫可惋伤感事致位丞疑地䕫龙伯仲间星当朝北斗日已薄西山取谤因讐恶贪权失丐闲此行虽铁甲未足比慙颜舆病高座道中役役干坤逺栖栖道路频五年三入蜀十梦九归秦疟鬼偏凌客山花定笑人母劳问前渡祇觉白头新癸丑九日去歳君山孤櫂游如今尽室石城州明年白发桑榆日何地青山萸菊秋客气已为强弩末宦情空遶大刀头果成问舎求田策未让元龙百尺楼宋陆秀夫抱卫王入海图紫宸黄阁共楼船海气昏昏日月偏平地已无行在所丹心犹数中兴年生藏鱼腹不见水死挽龙髥直上天板荡纯臣有如此流芳千古更无前贝阙赎难女纪事断丝弃道边何日缘长松堕羽别炎洲不复巢梧桐昔在至元日六合车书同玉堂盛文士燕集来雍雍金刀手割鲜酒给蒲萄浓坐有一枝春秀色不可双娉婷刘碧玉婥约商玲珑宝钏金雀钗已觉燕赵空或闻操南音未解歌北风上客惊且疑姓字初未通问之惭复泣乃起陈始终妾本建宁女逺出西山翁父母生妾时谓是金母童梨花锁院落燕子窥帘栊迢迢旅朔方货尽食不充称贷忤富人桎梧加父躬鬻女以自赎白璧沦泥中秋娘教歌舞屡入明光宫永为娼家妇逐属梨园工京华多少年门外嘶青骢不如孟光丑犹得嫁梁鸿自伤妾薄命失落似秋蓬客闻为三叹天道何懵懵遣使白宰相削籍归旧宗小吏十八九勿恨相如穷配尔执箕帚今夕看乘龙鸳鸯并玉树鹦鹉开金笼弃汝桃花扇红牙不复从提瓮自汲水絺绤自御冬时多困輱轲事或欣遭逢安知百尺井忽登羣玊峰借问为者谁内相姚文公李两山鬻孙謡白头老翁发垂领牵孙与客摩孙顶翁年八十死无恤怜汝孩童困饥馑去年虽旱犹禾熟今年飞霜先杀菽去年饥馑犹餔糜今年饥馑无余粟客谢老翁将孙去泪下如丝不能语零丁老病惟一身独卧茅檐夜深雨梦囘犹自误唿孙县吏催租正打门信州粮謡信州粮粮何艰十钟一石万里间朝发钱王隄暮过严子滩柁尾白浪如银山朝渡兰谿县暮泊龙丘湾峻如牵车上鬼闗督吏持檄夜如箭布帆无风河水干去年粮船未及㟁今年仍运八百万只知欲救彼地荒不知浙东天亦旱禾黍今年收不足浙东又移何郡粟赵孟頫古风诗亡春秋作仲尼益苦心空言恐难託指事着以深大义炳如日万古仰照临鳯鸟久不至楚狂乃知音愁来不得语起坐弹吾琴周衰有战国纷纭蹈荆榛黄金聘辩士驷马迎从人朝为刻骨讐莫作歃血亲终然智力屈奉身俱入秦絶代有佳人被服绮与纨蛾睂秀聮娟吐词馥若兰清歌启皓齿瑶琴发哀弹一弹再三叹听者涕汍澜借问谁家子为言本邯郸秋风吹庭树故叶纷以坠明月耿夜长草虫促经纬四序苦不淹少壮何足贵展转复展转寤辟不能寐昔为闺中秀今作市门鄙岂无膏与沐甘心待憔悴山深多悲风日莫愁我心𤣥云降寒雨松柏自哀吟人生百年后奄然閟重隂念此每不乐天路何由寻仙人偓佺辈逍遥在青岑奈何不尔思委命重黄金海中有奇树粲粲珊瑚枝由来植物性无胫可推移如何石氏子树之白玉墀洛阳经几战金谷乆荒夷空令千载下闻者为伤悲烈风号枯条落叶满周道原野何萧索川流亦浩浩离居日以逺懐思令人老功名㑹有时生世苦不早顾瞻靡所骋忧心惄如擣浮云何方来不知竟安之飘飘随风去汗漫以为期自昔功名士往往事驱驰白驹空谷中谁能加絷维皎皎难见容翻受世妍虚名诚无益不见斗与箕歳莫和刚父杂诗惊飈吹白日流光忽蹉跎登山采衆芳荆榛一何多迷途幸未逺回车且委蛇黄鹄志四海雀鷃将如何肥马黄金鞍轻裘华且鲜朅来从横驰意气何翩翩朝为人所慕夕已为世怜此道固应尔祸福非虚言生当称善人死当谥为贤勿羡夸毗子狂驰终百年赠道隆上人辟俗无所之步寻招提游頺垣蔽蓬艾破屋壊不修老僧俗念净静坐百不忧浮云有逸态止水无急流乃知我辈人苦受世累囚朅来得此地稍觉心休休窗前㡬藂菊青蕊亦已稠爱之不忍采留作山房秋何当移四松伴汝清霭浮南冈与北领路近颇易求他年风雨夜来听龙吟幽桐庐道中歴歴山水郡行行襟𫀆清南崖束沧江扁舟此宵征卧闻滩声壮起见渚烟横西风林木净落日沙水明高旻衆星出东岭素月生舟子櫂歌发含词感人情人情苦不逺东山有遗声岂不懐燕居简书趣期程优游恐不免驱驰竟何成我生悠悠者何日遂归耕罪出在山为逺志出山为小草古语已云然见事苦不早平生独往愿丘壑寄懐抱图书时自娯野性期自保谁令堕尘网宛转受纒绕昔为水中鸥今如笼中鸟哀鸣谁复顾毛羽日摧藁向非亲友赠蔬食常不饱病妻抱弱子逺去万里道骨肉生别离丘陇阙拜扫愁深无一语目断南云杳恸哭悲风来如何诉穹昊题归去来图生世各有时出处非偶然渊明赋归来佳处未易言后人多慕之效颦惑媸妍终然不能去俛仰尘埃间斯人真有道名与日月悬青松卓然操黄华霜中鲜弃官亦易耳忍穷北窗眠抚卷常三叹世久无此贤庆寿僧舎即事白雨映青松萧飒洒朱阁稍觉暑气销微凉度疎箔客居秋寺古心迹俱寂寞夕虫鸣阶砌孤萤炯丛薄展转懐故乡时闻风鸣铎幽独独坐不自聊披草寻微迳夕阳在高林篱落有余映依依増逺想歴歴生晚听凉蝉轧鸣筝候虫撃清磬大小皆有从雄雌各相应沈吟复踌躇忽觉西山暝题西溪图赠鲜于伯㡬山林忽然在我眼揽袂欲游嗟已逺长松谡谡含苍烟平川茫茫际曽巘大梁繁华天下稀走马鬬鸡夜忘归君独胡为甘寂寞坐对山水娱清晖西溪先生奇崛士正可着之巖石里数间茅屋破不修中有神光发奇字绿苹齐叶白芒生送君江南空复情相思万里不可见时对此图双眼明烈妇行客车何焞焞夫挽妇为推问君将安去言往枣阳戍官事有程宿车下夜半可怜逢勐虎夫命县虎口妇怒发指天十步之内血相溅夫难再得虎可前宁与夫死母与虎生唿儿取刀力与争虎死夫活心始平男儿节义有如许万歳千秋事明主冯妇卞庄安足数送高仁卿还湖州昔年东呉望幽燕长路北走如登天捉来官府竟何𥙷还望故乡心惘然江南冬暖花乱发朔方苦寒气又偏木皮三寸冰六尺面额欲裂冻折弦宦游逺客非所习狐貉不具绨袍穿京师宜富不宜薄青衫骏马争腾骞南邻吹笙厌粱肉北里鼓瑟罗姝妍凄凉朝士有何意瘦童羸骑鸡鸣前太仓粟陈未易籴中都俸薄难裹纒迩来方士颇向用读书不若烧丹铅故人闻之应见笑如此不归殊可怜长林丰草我所爱羁靮未脱无由缘高侯逺来肯顾我裹茗抱被来同眠青灯耿耿照土屋白酒薄薄无荤羶破愁为笑出輭语寄书妻孥无一钱江湖浩渺足春水凫雁灭没横秋烟何当乞身归故里图书堆里消残年孔道辅撃蛇笏以笏撃蛇有孔公义与叚公撃贼同事之鉅细虽有异正气愤激生于中伟哉孔公圣人裔岂听妖邪乱民志即今槐木一尺彊气象凛凛含风霜子孙守之慎宝藏絶胜象牙堆满牀春寒夜雨鸣高枕春寒入敝袍时光自花栁吾意岂蓬蒿失色黄金尽知音白雪高山林隠未得空觉此生劳雪后同子俊游何山同是清闲客俱为放浪游晴山依雪壮野水带冰流风急松杉乱年登荠麦收生涯虽未老吾欲觅菟裘步履行危磴凭阑得妙峰鸟飞迷故道人去想遗踪掩冉风前竹支离涧底松山僧饭不足不是忘鸣钟兵革时犹动山林日就荒子真思隠遁詹尹卜行藏有意随三饭无人馈五浆逺山湖外白立马见微茫湍驶波翻雪风生地出雷薄醪随意尽寒气逼人来更欲明朝去何妨迫暮囘自怜非李广醉尉勿相猜重游弁山竹色迷行径松声汹座隅水清花自照风暖鸟相唿饮罢思棋局歌长缺唾壶重来潇洒地聊足慰须臾次韵陈无逸中秋月食风雨不见谿月当圆夜看云起暮愁层隂连积水伏雨暗清秋白璧难容玷明珠不可求每因观节物转觉此生浮秋兴兴逐秋风发愁随秋夜长繋书阳鸟逺促织候虫忙世已无刘表家徒有孟光故衣寒未补发箧动幽香送杨幼澄教授归江西兼寄呉幼清客里相从久愁中欲别难此行登仕版未觉负儒冠北度怜江总东归忆幼安着书应满屋妙处共谁看送李青甫由御史出按四川蜀道青天上绣衣骢马行霜威御史府春色锦官城万里平安报三年菽水清相逢一杯酒似为别离倾食粥杲杲西流日滔滔东逝波春光蓟丘晚栁色上林多不道含香贱其如食粥何明时无小补郎署漫蹉跎和周景逺见寄四海多兄弟交情子独亲方将寻蚱蜢何意画麒麟簿领淹豪士江湖着散人相看俱老大喜见二毛新谢日林赠湖石次其韵怪石曽听法来从不二门玲珑浮磬韵斑驳古苔痕池月巖边上春云水面屯微君能辄赠此意向谁论胡穆仲先生挽诗我有三益友对之如古人布衣甘陋巷书册老遗民泪落黔娄被神伤郭泰巾请为千字诔书刻上坚珉大都遇平江龙兴寺僧话唐綦毋潜宿寺诗因次其韵闻説龙兴寺多年未款扉风林发松籁雨砌长苔衣殿古灯光定房深磬韵微秋风动归兴一钖向空飞次韵观复表兄见简寒雨何时已停云不肯开难陪山简醉空忆谪仙才梅蘂枝枝发幽禽日日来可能无过我真复要诗催和姚子敬秋懐铜雀春深汉苑空邯郸月冷照秦宫烟花楼阁西风里锦绣湖山落照中河水南来非禹迹冀方北去有唐风溪城秋色催迟暮愁对黄云没断鸿落日孤城动鼔鼙愁中画角不胜吹山川萧瑟秋云净草木凋伤暮雨悲多病马卿聊假日数奇李广不逢时卷帘白水青山外隠几无言有所思搔首风尘双短鬓侧身天地一儒冠中原人物思王勐江左功名愧谢安首蓿秋髙戎马健江湖日短白鸥寒金尊緑酒无钱共安得愁中却暂欢呉宫烟冷水空流惨澹风云暗九秋禾黍故基曽驻辇芙蓉高阁逈添愁绣楹锦柱蛟龙泣金沓瑶阶鹿豕游宋玊平生最萧索欲将九辩赋离忧闻擣衣露下碧梧秋满天砧声不断思绵绵北来风俗犹存古南度衣冠不及前首蓿总肥宛騕褭琵琶曽泣汉婵娟人间俯仰成今古何待他年始惘然题岳王墓岳王坟上草离离秋色荒凉石兽危南渡君臣轻社稷中原父老望旌旗英雄一死嗟何及天下中分遂不支莫向西湖歌此曲水光山色不胜悲溪上溪上春风吹栁花溪头春水净无沙白鸥自信无机事𤣥鸟犹知有嵗华锦缆牙樯非昨梦鳯笙龙管是谁家令人苦忆东陵子拟问田园学种𤓰次韵刚父无逸游南山作絶顶清秋凌翠烟登临应费酒如川平生能着㡬两屐负郭何须二顷田初日出云光射地双溪入湖波接天升髙望逺我所爱青壁有路何当缘次韵本斋先生即事重揽衣裘敝更寛徂年欲暮气先寒雨中百草难为绿霜后黄花尚耐看千古清真耆旧传半生辛苦腐儒冠便应筑室山阿去嘉与斯人赋考槃次韵信仲晚兴萧萧残照晚当楼寒叶疎云乱客愁歳月蹉跎星北指干坤浩荡水东流古来人物俱黄土少日心情在一丘独立无言风满袖青山相对共悠悠次韵王时观相思呉越动经年一见情深重惘然草木变衰人易老江湖牢落鴈难前秦山半出青天上禹穴遥临古道边欲説旧游浑似梦何时重上剡溪船纪旧游二月江南鸎乱飞百花满树栁依依落红无数迷歌扇嫩緑多情妬舞衣金鸭焚香川上暝画船挝鼓月中归如今寂寞东风里把酒无言对夕晖次韵章得一同原父姪游兰泽緑树隂隂草接天已愁春尽更闻鹃落花飞絮都成恨痛饮狂歌浑欲颠起舞有人如谢尚着书无意似伶𤣥绣筵宝瑟何时㑹割锦纒头不计钱见章得一诗因次其韵水色青涟月色黄棃花淡白栁花香即看时节催人事更觉春愁恼客肠无酒难供陶令饮从人皆笑郦生狂城南风暖游人少自在晴丝百尺长片片花飞欲送春萋萋碧草正愁人黄蜂酿蜜经营急紫燕衔泥来去频才似茂陵非晚遇美如曲逆不长贫久知求富都无益但喜论诗若有神奉和帅初雨中见赠隂雨凄凄生夏寒故人望望惜清欢停云底事能相阻后土何时可得干无事甘为犀首饮切云聊着屈平冠闲门客散且髙卧户外泥深没马鞍正坐清谈与世违交情如子定应稀图书跌宕心犹在裘马清狂意已非黄鹤未知何日返饥乌故作傍人飞谿南流水清如玊终拟归休理钓矶多景楼层颠官阁㡬时修遶槛长江万古流白露已零秋草绿斜阳虽好暮云稠平南筹策张华得治内人才葛亮优景物未穷登览兴角声初起瓮城秋东阳八咏楼山城秋色凈朝晖极目登临未拟归羽士曽闻辽鹤语征人又见塞鸿飞西流二水玻璃合南去千峰紫翠围如此山川良不恶休文何事弗胜衣送缪秀才教授真州髥生别我将安适言向真州作教官但使清风生绛帐何妨朝日照空槃东园草木因人胜北固江山隔岸看才近中年已伤别可看南望送归鞍趵突泉泺水发源天下无平地涌出白玊壶谷虚久恐元气泄嵗旱不愁东海枯云雾润蒸华不注波涛声震大明湖时来泉上濯尘土冰雪满懐清兴孤和郑鹏南书懐岂不懐归苦未闲宦情羇思不成欢可能治郡如龚遂只合临流似幼安棋局懒从先处着医方留取用时看夜来梦到苕溪上一枕清风五月寒题山堂手选青松一万栽山堂留得翠屏隈推窗绿树排檐入临水红桃对镜开山雉雊迎朝日去野禽啼傍夕阳来老妻亦有幽栖意数日迟留不肯囘歳晚偶成致君泽物已无由梦想田园霅水头老子难同非子传齐人终困楚人咻濯缨久欲随渔父束带宁堪见督邮准拟新年弃官去百无拘繋似沙鸥送𤓰尔佳分省陜西忆从长杨猎于时始识公堂堂九尺干落落万夫雄补衮弥缝密能书㸃画工劳谦延士类岂弟到儿童黄阁归人望青云有父风驱驰常扈从奏对每留中暂辍尚书履荣分陜右弓秦山依昼锦燕雪感秋蓬粉署趋承旧瀛洲忝窃同因公动乡思飞梦过江东秋日即事今日秋色好天髙景不暄清飈动林薄凉意满丘樊俗客无因至幽禽时自言露浓金盏侧香逺玊簪繁谁办东山妓空余北海尊莫吟招隠赋桂树可攀援题太白酒船图载酒向何处稽山镜水边若为无贺老兴尽便囘船长廊巖脩嵒如长廊下有流泉注山中古仙人步月自来去玊帘泉飞泉如玊帘直下数千尺新月横帘钩遥遥挂空碧一线天醯鸡舞瓮中井蛙居坎底莫作一线看开眼九万里题孤山放鹤图西湖清且涟漪扁舟时荡晴晖处处青山独往翩翩白鹤迎归题王子庆所藏大年墨鴈鸿雁栖栖遵渚黄芦索索鸣秋羡杀承平公子笔端万里沧洲清胜轩小草幽香动碧池暖风晴日长新荑南窗昼倚绿隂静听尽行人过马蹄戏题僧惟尧墨梅潇洒孤山半树春素衣谁遣化缁尘何如澹月微云夜照影西湖自写真题秋胡戏妻图相逢桑下説黄金料得秋胡用计深不是别来浑未识黄金聊试别来心絶句春寒恻恻掩重门金鸭香残火尚温燕子不来花又落一庭风雨自黄昏简王抟霄乞杏花杏花枝上红千叶偏得春饶恼杀人早与折来供一醉东风如此恐成尘金山江水西来接太空中流突兀涌鳌宫妙髙台上一回首看尽世途风浪中题画赠鹤皋翠袖盈盈不受扶天风缥缈降麻姑便应从此东呉去㡬见蓬莱弱水枯题孙登长啸图在涧幽人乐考槃南山白石夜漫漫空林无风万籁寂长啸一声山月寒李材县瓠城歌我经县瓠城试作县瓠歌残灰五百载县瓠失巍峩有唐中叶失驭将退辱进危多诋谤淮西孽雏手指天百万官兵不敢傍长安市上昼杀人司隶走藏魂胆丧晋公一语破纷纭意断心谋神莫抗谏书不到双阙下诏捡初成九天上煌煌日月焕斧节惨惨风云动鞬䩨殿前虓虎神策军愬武通颜分玊帐夜长雪花大如璧县瓠城头血埋仗寒威方劲弓百钧静影不摇旗十丈已囚䝟貐山更沸再戮鲸鲵海无浪蔡人不识绯衣儿剑气摩天大丞相方城大将拜道左犀甲金戈光炫晃兇嚚狡衆五十秋白日青天破昏障儿童不遣避介胄妇女争来沽醁酿入朝论功功有差晋公之功无与让英雄事往名器虚栗斯嚅唲竞相尙外藩跋扈骄将侮中禁深严嬖臣诳山东何啻百少阳秦苑洛阳随板荡我歌县瓠词歌声颇悲壮呜唿唐之覆车将谁尤后人弔古徒哀怆县瓠城下汝水流县瓠城边牧笛唱县瓠歌歌已终君不见丰碑野火化为土怅望文公及晋公过黄陵庙黄陵庙前湘水緑天寒渔郎唱巴曲沙棠舟上月苍苍翠蛟白蜃江茫茫似闻清愁五十柱万里鸿飞枫叶暮神鸦翻舞祠门开珠裳玊袖霑莓苔𤣥猿昼啼萝薜影赤鳞夜去芙蓉冷北渚泪痕斑竹纹南风哀思苍梧云山头古桂秋露碧山下江流岂终极荒凉揭车杂杜蘅灵风自吹烟雾旌轻帆晚向芳洲泊聊荐苹羞奠兰酌沅有汜兮湘有沱洞庭木落生层波裴囘独咏骚人歌泊舟湘㟁长沙今在眼青草旧知名二月风樯疾三湘雪浪平藤深帝子庙花发定王城莫舣江南㟁啼鹃处处声游山寺行行行复止行到白云间见客意不俗逢僧心便闲细泉分别涧小迳入他山拟借禅房榻追游信宿还禁城秋夕绛宫星淡海无波九陌犹闻动玉珂阊阖微云藏夕漏建章明月挂秋河此身天地流萍逺故国闗山落木多欲听钧天尘梦隔紫箫吹尽桂婆娑元日贺裴都事朝囘海上璚楼接五城人间歌吹近蓬瀛云移豹尾旌旗动日射螭头剑佩明拜舞尽随仙仗入退归遥认玉珂鸣欣欣百草含春意得傍东君暖处生和王御史春懐莺啼燕语花渐稀天明海碧涵晴晖洛阳台榭春色在山隂衣冠昔人非梦云何处䜩瑶席舞雪谁家裁纻衣独有倚阑无限思迢迢烟草暮鸿飞送省郎杨耀卿使云南飘飖使节出金闺郭隗台前暂解携天入五溪无鴈到地经三崃有猿啼子云旧里风烟在太尉家声日月齐后夜客槎何处望秋河迢递碧云低席上赋老松怪柏图仙人解衣盘礴坐造化惨澹秋毫端枝柯千仞入层汉笙籁万壑鸣惊湍堂中日月不可老壁上雷雨何时干我来醉卧北窗下梦跨黄鹄天风寒程鉅夫缉熙殿御题紫薇花扇面寿立卿中丞江南十里花茫茫紫薇昼对中书堂天工㑹得无穷意一枝宛转留芬芳缉熙殿里日月长御笔落处蛟龙翔花前未觉风流逺扇底犹含雨露香乌府先生黄阁老高敞新斋坐霜昊聊题此画託千年从今永伴中书考阿房宫智力有穷天不老秦帝山河迹如扫参差忽落书图间白发朝臣惊欲倒咸阳初起阿房宫六籍已焚兵已镕渭水函闗万年固终南泰华五云中复阁重楼郁相望翠幄横铺九天上上容万人常有余下建大旗知㡬丈霞腾雾散天日迷山童野赭民睽睽穷奢极丽犹未惬谓海可梁天可梯蓬莱何处楼船逺上蔡东门叹黄犬六国楼台春草长千门歌舞斜阳转游观未毕化埃尘宫树凄凉野鹿驯至今世上丹青手留与千年作谏臣题李宗师所藏李仲实李雪菴赵子昂墨竹李侯游戏竹三昧叶叶枝枝分向背却忆王猷径造时一㸃清风惊百代雪菴笔力老且坚神藏气密如枯禅繁霜凋林雪积野虚空宴坐方寂然最后数竿更森竦髙节犹含老龙种一枝欲费百金求松雪道人世所重二君一朝得三絶五月对之若冰雪我但从君觅竹栽满植中庭贮秋月题许仲仁诗卷残雪词林退食时小窗开巻鬓如丝音传正始谁同调气逼元和稍自持文字不随前辈尽风流却许后人知霜清日冷梅花瘦独对熏炉看欲痴王结泗滨堂为盖善长赋乘槎河源崑崙高不极扬舲浮沅湘重华阻灵觌兴言游汗漫千里一瞬息灵氛䜣吉占嵗宴果何适遄归泗水滨筑堂俯晴碧优游弦诵余燕坐俨澄寂川流映天光翔泳咸自得悠悠千载心寥寥竟谁识辽阳髙节妇天东长白近蓬瀛缥缈仙人玉雪清鳯去紫箫声已断青鸾独跨上瑶京宋元诗㑹卷七十一宋元诗会卷七十二钦定四库全书宋元诗㑹卷七十二兵部主事陈焯编李鳯雎阳懐古雎阳城郭刼灰余风景萧条市井疎堤接汴梁分驿路地连齐鲁㡬兵车张巡战垒沙沈㦸阏伯提封草满墟珍重开元遗寺在石幢犹刻鲁公书李昶寄王总管华阳东下古梁州五马旌旗拥上游肠断寒江衣带水令人空望镇南楼过故县垻宪宗皇帝射台髙气压蛮江万丈涛玉辇不归巗树冷白云何处醉蟠桃张经岳阳楼巴陵形胜甲天下郡治西南有楼曰岳阳尽得巴陵之胜至元丙戌余以监察御史按临长沙道出巴陵往返不暇一登甲午夏备员湖北宪司分司于辰始得以酬平昔之志噫湖山如此造物者何其靳耶因留数语以识歳月云洞庭一水七百里烟朝月夕皆经过岂知斜阳万里更有一佳处君山十二盘青螺干坤有此楼万古髙嵯峨忆昨长江咫尺限南北风烟画本一日千摩挲今朝快一登怳若驱沈痾生平所羡鑑湖清乃今更觉君恩多湘灵也似知我至时令白鸟来婆娑铁笛紫荆曲春草黄陵歌江山一醉漫不省悲风落日生白波爱山爱水亦非癖奈此日月如飞梭彭蠡银山堆碧海青铜磨武昌云间叹黄鹤采石天外愁青娥诗家割据㡬今古元气发泄天不诃扁舟归来月一蓑僊槎已候三山阿吾欲乘兴观银河富珠哩翀范坟诗宋蜀郡开国公范镇景仁谥忠文盛德伟烈光着史册人固知之葬在襄城汝安乡推贤里载东坡集中甚详襄城故隶汝州翀来访问故老其坟俨然尚在已为野夫豪农耕为禾黍之区矣范氏当金季犹有居坟左者自经兵烬不知所存拊事叹闵故为作诗以纪其概幸在官君子知其为先贤遗壠庶有以处之忠文峩睂英始也迹甚微堂堂薛简肃旟隼西南飞其人古亷守肯持蒟酱归所得一伟人天下大布衣引以宾王家光映春官闱昭陵宋仁主前星久无辉犯讳言所难雷电每霁威雄哉鍊石手妙补天巍巍丞相江南来云掩扶桑晖旧德陈苦辞往往阨谤讥诸贤抗章疏弱卒攻坚陴公力斡禹鼎正气射黄扉荆舒愤至骨斥语笔自挥赠之以蕙兰何往无芳菲时公与司马声谐玊琴徽解冠挂神武甘老西山薇九㝢日瞀瞀赤子将畴依两公幸无恙起拯或庶㡬嗣君元祐初痛洗前人非民望属司马欲遯天为鞿帝命起公卧门絶车马騑君实了吾事此外何所希清风溢寰海不啻严陵矶公既晚家许道德人所师襄城卜封竁汝颍皆京圻我来访遗壠名姓存依稀云仍散兵烬雨雪无留霏公名在天下岂逐薤露晞谁能禁耕牧盛事为德基吾力不足振感叹徒歔欷閲故唐宫锦佩走灭淮海波虬髥起操汤武戈盪民疮痏六朝下天开百二秦山河我来徬徨旧宫土细麦繁花忽谁主终南王气三百年僊李春风一千古春风吹梦天茫茫玉楼金殿春风香开元舞马散㝠寞纥干冻雀含悲凉世态仓皇㡬烟雾秦汉英灵不知处崑崙河脉自西来湘浦雁行令北去邓文原雨中杂兴穷巷积隂雨离居寡欢情安得壒埃风逍遥余上征长日有逝川春花无晚荣永懐山泽居好遯潜英声于陵方灌园龎公不入城此意岂忘世咏歌以濯清今我梦江国噭噭鶗鴂鸣不忧芳草歇但恐白发生归休企前哲矢言着贞诚悠悠莫识察思子携手行题丁氏松涧图天目之峰凌紫烟下周林壑纡长川清池斗絶涵倒影神运直自疏凿先彼美幽贞庐闲房曲奥辛夷荃苍官手植经㡬年灵虬夭矫今参天门前朝流暮流水但闻激石泻濑鸣溅溅山人养真衡茅下有书可读琴可絃意行清涧曲长啸松风前山月出林髙溪花㺯春妍僊人欲来夜将半天空鹤唳山凄然飈尘大笑狂驰子口诵丹诀传真𤣥我欲从之结隣屋得疏药圃谋芝田陪髙彦敬游南山不到南山又二年离离秋草映寒泉东林萧散开莲社西晋风流櫂酒船古寺云烟终日合长松风雨半空县谢公未了登临兴故向禅房借榻眠都中送元杰道士南归授节僊山得过家都门津栁动春华还乡近似千年鹤奉使荣于八月槎古井云封丹灶药旧松风扫石坛花道人冠剑鸣瑶珮岂必髙车昼锦夸题小薛王画鹿礼乐河间雅好儒曽陪校猎奉銮舆昼长灵囿观游后政暇嘉宾燕集余蛱蝶图工人去乆驺虞诗好化行初宗藩翰墨留珍赏慿仗相如赋子虚题谢氏通济桥涔阳川上压云涛迥若僊山驾巨鳌甃石不愁僧路滑倾金宁计鬼工劳泛槎客去银河近题柱人归玊垒髙此地通津足佳兴楚歌明月放轻舠送李彦谦西台霜风十月长安道健鹘凌空净羽毛地控函闗西极重星连执法太微髙铸金古鼎奸先伏发刃新硎用欲韬雅志澄清付公等我懐江汉放渔舠送鲜于伯机之官浙东衣冠文献参诸老台阁功名负此公十载黄尘看去马万山青眼送飞鸿挥毫对客风生座载酒论诗月满篷昭代需才公论定起分春雨浙江东送张纲父教官我友白苹洲畔客忽凌风雪问征途南州歳晚寻髙士西塞烟深忆钓徒唿酒江船春水动读书山馆雨声孤无钱自愧苏司业聊赋骊驹为子娯送白君举崑崙西日水东溟何处清风起独醒逺道云烟今古树行人朝暮短长亭草铺平野春如剪花落重门昼自扃不有茅茨容啸傲终南山色为谁青正旦有感干戈短景去匆匆囘首南朝已梦中世事尽随天道北春正依旧斗杓东一时玉烛堪调燮万国车书想混同寂寞荒山老松树看渠梅栁竞春风清明省墓短櫂呉歌花满川春帆愁断蓼莪篇小溪苹藻墦间祭春雨桑麻墓下田黄壤有灵终异土青山无树半荒阡伤哉巴崃松楸路狐兔苍寒六十年奉题延祐宸翰钦惟仁宗上承祖武蒐罗俊彦求治匪宁尤尊礼儒臣务敦风化由是治书侍御史臣郭贯擢礼部尚书凡在选者六人惟贯进秩有加亲洒宸翰昭示龙光忝备臣僚咸増鼔舞集贤直学士臣邓文原谨拜手稽首而作诗曰宵旰需贤表荐绅秩宗首选赞华勋官聮天府璇玑象帝阐河图琬琰文曽听箫韶瞻晓日仰攀弓剑泣秋云小臣作颂称仁圣湛露承恩未足云送姚利用入京雪晴川净驾飞桅舟入河冰二月开壮士不缘弹铗去故山曽见烂柯来上林淑气催花栁盛代英雄擢草莱青眼诸贤如问讯为言衰病懒登台子昻画马奔腾骏骨云路长潇洒神鬃风露凉沙场春牧草肥雨野徼秋嘶枫陨霜三闗战士黄金甲五陵侠客红丝缰朝羁暮络祗肠断华山烟树遥苍苍题陶渊明像诗中甲子春秋笔篱下黄花雨露枝便向斜川频载酒风光不似义熙时尚野渊明归来图羲皇上人乡里儿田园将芜非所思楚声虽託絶怨怼髙情千古归来词归来忽复河山移忠愤意切语益微白云遥遥望不极东篱旧菊西山薇夷齐奚疑怨耶非况乃貌此遗世资文行圭璧照方册飘然髣髴空同时卢亘送邓善之提举江淛春秋严笔削凛若执𤣥钺君独抱遗经结发饱剞劂明剖是非心微探义理窟下视羣儿愚争端王正月朅来奋直笔浩然心思竭王功与帝德昭昭日月揭胡为厌词林拟欲观溟渤荣华若浮烟汗简青不灭离离天星髙皓皓云月光候雁过楚泽蟋蟀鸣中堂天时谅难测徒然多感伤念子去意逺沈忧结衷肠忆昔初奉欢露白春兰芳清尊罢新制妙趣深濠梁飞景急西匿川流浩荡荡𤣥发凄嵗晚不脱天雨霜蔓草岂容惜松柏在髙冈旸谷上寒日影射扶桑枝瞬息及中天流光迅难持人生百年内昻昻何所施孤鸿东南征浮云西北驰可怜万感身㑹合须臾期安得㺯明月皎皎逺忧疑折花芙蓉浦荡桨江汉涯优㳺以卒嵗身名良不隳游云苍鳞穷阊阖不可呌徒令虎豹闗日月近辉耀蒙蒙八表尘隠隠万彚窍泯然一归途伊谁执其要栖栖圣哲徒礼乐懐窈𦕈闭门忍朝饥风雨深蓬蓼今年江海去光景短萤爝禾黍满故墟闾巷余返照挥絃送飞鸿古今入长啸过黄陵庙黄陵庙前湘水緑天寒渔郎唱巴曲沙棠舟上月苍苍翠蛟白蜃江茫茫似闻清愁五十柱万里鸿飞枫叶暮神鸦翻舞祠门开珠裳玉袖霑莓苔𤣥猿昼啼薜萝影赤鳞夜去芙蓉冷北渚泪痕斑竹纹南风哀思苍梧云山头古桂秋露碧山下江流岂终极荒凉揭车杂杜蘅灵风自吹烟雾旌轻帆晚向芳洲泊聊荐苹羞奠兰酌沅有氾兮湘有沱洞庭木落生层波裴囘独咏骚人歌和春诗莺啼燕语花渐稀天明海碧涵晴晖洛阳台榭春色在山隂衣冠昔人非梦云何处燕瑶席舞雪谁家裁苎衣独有倚楼无限意年年烟草暮鸿飞鲜于枢感寓吾爱东方朔髙揖金马门向非玩六合安肯来崑崙昻昻九尺身谈辩黄河翻谁知上书意蛾睂非自㛰不见马相如俛首狗监恩人生非桃李何故不自言吾爱李太白玩世如游龙自知天上谪何必人间容海风吹緑发萧萧卧云松我昔梦见之遗以金芙蓉清辉怪在眼月落峨睂峰春风如緑波淡荡浴杨栁髙楼语锦瑟落花泛樽酒何人白鼻騧䝉茸紫貂袖一字或未识银章县两肘煌煌贝宫珠迺落纬萧手谁知草𤣥者穷巷闭白首宇宙忽空濶饮马万里流平生负两眼及此行寓州天清健鹘运木脱饥鹰投长风吹海雨濯我紫绮裘相逢半游侠把酒髥如虬慷慨説史记歴今山川秋向来衣带水日短河无舟西风桂花落我上天台山僊子扶我手冷然苍水环乘鸾者谁子飞烟渺难攀三生此游戏㺯影银河湾空山忽飞瀑四顾鸣潺湲长揖马子微此岂非人间船头书千乘船尾酒百壶酒尽书在眼落月如明珠忽悟八阵法纵横如河图惜哉经世士未肯窥唐虞季子相六国所见惟隂符以上感寓诗潘是仁编为丁鹤年作凡六首而元音仅録三首以属鲜于枢未知孰是然近日钱氏列朝选中所载元末丁髙士诗甚伙未甞及此诗一句则六首皆鲜于作元音特选其三耳过桐庐漏巷滩惊流激长滩百折怒未已篙师与水争退尺进才咫技穷解衣下力排过乃止维时春冬交冰雪寒堕趾我时卧舟中起视颡有泚迂疎一何补辛苦愧舟子水荒子歌水荒子日日悲歌向城市词危调苦不忍闻妻孥散尽余一身城中米贵丐者衆崎岖一饱经千门城中昔食城外米城外人今食城里耕者渐少田渐荒政恐明年亦如此水荒子行歌乞食良不恶犹胜㺯兵狱中死水荒子听我语忍死休离故乡土江中风浪大如山蛟鳄垂涎宁贳汝路傍暴客掠人卖性命由他还更苦北风吹霜水返壑稍稍人烟动墟落赈济欲下逋负除此着当年苦为乐水荒子区区吏弊何时无及早还乡事东作湖上曲湖边荡桨谁家女緑惨红愁问无语低囘忍泪并人船贪得纒头强歌舞玉壶美酒不消忧鱼腹熊蹯弃如土阳台梦短匆匆去鸳锁生寒愁日暮安得义士掷千金坐令桑濮歌行露退宫人引驼绒绣㡌红颧颊素发微连细纱结出宫嫁作海商妻裙腰尚带河西折少年十五二十时中官教得行步齐春罗朝剪绣花帖堦前夜舞髙䕫丽宠姬当前翠衿小便觉中原美人少金莲斜抱捧珠龙玉笼倒挂收香鸟年年宫中春日长小车银瓮蒲萄香香殿吹箫鳯皇语一日再宴诸侯王舞困楼兰过三十内家别选蛾睂入虽名伴送半无家旋卖珠环问亲戚一为商妇始自怜十年不见囘畨船多年不记教坊曲时时寻拨相思絃题董北苑山水爱山不得山中住长自空吟忆山句偶然见此虚堂间顿教还我沧洲趣隂厓絶壑雷雨黒苍藤老树蛟龙怒岸石荦确溪涧濶知有人家入无路一重一掩深复深危桥古木依云林是中宜有避世者我欲径去投华簪源也世本膏粱子胷中丘壑肯如此后来仅见僧巨然笔墨虽工气难似想当解衣盘礴初意匠妙与造化俱官闲饱饭日无事吮墨含毫时自娯谁怜龌龊百僚底双鬓尘埃对此图建德溪行山截溪将断川回路忽通鸟飞青嶂里人语翠微中𤣥圃参差是桃源想像同平生苦行役翻爱石尤风题许仁仲卷残雪词林退食时小窗开卷鬓如丝音传正始谁同调气逼元和稍自持文字不随前辈尽风流只许后人知霜清月冷梅花瘦独对熏炉看欲痴石桥山留题旁通日月上星辰有路遥应接玉京僊奕未终人物换秦鞭不到海波平当时混沌知谁凿他日崆峒强自名枯树重荣事尤异欲从樵者问长生游智者寺四围松是祗园树三面山开舎衞城游子心随仙境化老禅诗似石根清㡬人邂逅有今日半载趦趄成此行安得尽抛身外事长年来此学无生袁桷饮酒杂诗春至旧疾作昼眠听禽声总角耽六籍万化何纵横观象太极初始悟无亏成环中秘灵根羣动一以贞吾欲乘彩鳯截篁吹为笙上穷崑崙浑下探渤澥清京师二十载酒中有深欢大雨即闭户朔风常解鞍客至輙笑之是岂宜居官振容筮神蓍鸿飞渐于磐百嵗苦世短万钟非我干所以东方生吏隠神益完阳乌乘南云飘飘振竒翮迫此粱稻谋居移遂成客愧我食京尘誓墓志未获双峰十丈松下有千载魄当年侍蓬瀛香芸森寳册髙斋集遗编朱墨犹手泽战兢愧匪承永念在行役少欲观沧海下取珊瑚枝穹龟负𤣥文灵䲡扬朱鬐盪舟不能往宝气时纷披有客方壶来授简云差差一以参太极九以师庖牺振衣海神泣举觞山鬼移载观五岳形五性各有殊神州养深知百灵受驱驰申申安乐翁定洛为中居神京屹金台五云玉芙蕖始知天经旋积气为堪舆嵯峨白云阡种松在山腰散之不盈掬离离如麦苗迎阳潄灵津参差拂云霄露重碧天净𤣥鹤时来巢俛仰二十年鬓齿日以凋寄声谢𤣥鹤相期蹑岧嶤次韵虞伯生夜坐炎晶烁草露木末望西颢静躁谁为尸翕忽纷寸抱志士法天运炳烛不在老羣经固其郛积神以为宝陋彼多言生希名太𤣥草山林讵心违歳月付幽讨扰扰徒为名努力在此道度淮寄养浩竹清寒房静残月在西壁悄悄灯景微尸坐弃枕席井华饮蟾蜍𤣥云成五色明知非世谋精诣在六籍我行长淮浪冻树挟春碧梦子白纻寛双眸炯空激书来屡在手此意何的的数面不成欢逺别迺复恻归雁临风翔先之寄深臆懐伯生春雨消路尘春风散林缬荡荡长安门客子千万辙城隂有一士淡食羮不啜采彼松上露煮石化晴雪沈㝠获真性觞至那复説向来舌本谈今作耳根热维南有樛枝嵒熘滋百结在德良自防居屯讵为折念之长夜深寒光吐残月史氏报春堂白云在屋角凯风生树端下有慈竹丛低昻候平安盈盈玉雪母光若赤瑛盘朝奉鹤禁恩暮承龟台欢教儿诵经史清言消绮纨筑堂深且明朱光映庭兰寸心谅匪石宠辱非所干世故疾危岌奉盈身愈完愿言树明德朝夕应加餐煮茶图一卷倣石窗史处州燕居故事也石窗山樵晋公子独鹤萧萧烟竹里月湖万倾碧瑠璃髙筑虚堂水中沚堂深六月如深秋万柄风揺红旖旎遵南更有山泽姿对面晴峰插天倚忆昔王门豪盛时甲第如云总朱紫晓趋黄阁袖香尘俯首脂韦丧厥美一官逺去长安门德色欣欣对知已岂如髙懐脱荣辱妙出清言洗纨绮郡符一试不挂意㟁帻看云卧林墅平生嗜茗苦有癖古井汲泉和石髓风囘翠碾落晴花汤响云铛滚珠蕋齿寒意冷复三咽万事无言归坎止何人丹青悟天巧落笔毫芒研妙理黄粱初炊梦未古旧事凄零谁复纪展图缥缈忆遗踪玉佩珊珊响秋水送苏子宁赴岭北行省郎中貂帽䕶寒沙冰天閲歳华断溪驼听水密雪犬行车云尽难寻雁春深不见花昔人竒絶处八月解乘槎往歳经游地寒芜碧燐深云开山后阵水咽陇头吟雪白氊房重天青羽檄沈重华新雨露悲喜候车音书懐寄从子瑛越公旧筑鄞江宅风卷飞花刼火新子竟寻真餐白石我方修史玩青春金张螭绶元欺世王谢乌衣亦可人誓墓政须坚晚歳双峰拥髻碧嶙峋次韵天童岫禅师太白峰髙积翠明老禅的的寄深情相思沙砾惟懐琏独立乡台近子卿旧业久荒松露立浮名空眩槿朝荣定须结社修真隠寒月深灯了梵经送雪窦长老校经囘里翠锁公闗叠叠髙坐看明月负金鳌已将禅板传心印暂下绳牀衣毳袍圣谛无声机独露经筌有误目难逃尘中白发谁消得归掩山寮听雪涛五月二十日甘雨如注江南唿为分龙雨平畴龟坼祷龙君百顷青黄两界分匝㟁已霑三尺雨隔溪惟见一川云谁家袯襫凉如水此地祗禂火欲焚共道神功有南北老农元不废耕耘送华山隠者黑发词官佩水苍万松深处响琳瑯黄柑有法能为酒紫术无饥可代粮招鹤舞空山月冷檄龙吹雨海风凉瑶池欲问长生诀碧涧研朱写绿章次周侍御囘朝蛾睂班肃整皇皇匼匝松隂陋午光舞翿当轩催进酒册函登陛促传香六龙捧御云中日三象输琛海外洋欲识两宫清净理熏风殿角漏初长碧筩饮甘露无声坠玉盘中天飞影动琅玕垆头太白尘埃热石眼空青冰雪寒水泄尾闾来瀚海手扶砥柱障狂澜曲生不用忙倾葢吸尽清香见肺肝寄子昻故国王孙佩楚兰春云凉月倚朱栏玉箫曲趂莺声啭金鼎香随蝶梦残碧沚波清堪把钓黄尘风急倦弹冠外家文物惟君在笑我冰姿跨晓鞍送王继学玉京髙处雪流脂连插鸡冠緑鬓垂蹀躞有泥歌独漉琵琶无梦説相思黑河旧乐催填谱白海名花拟进词羽猎上林俱罢赋卿云何以报明时浅波平叠碛漫漫拂岭青帘罨画看氊屋起营羊胛熟土房催顿马挏干祠宫走驿传金椀氷正分奁贮玊盘莫上乡台望南北白云微处是长安观物黄河不信从天下济水那知有伏流自古干坤合神化空将简牍费㝠摉张华博物身终死邹衍谈天舌竟休我亦从今销绮语春风碧眼玩沙鸥寄开元奎律师双塔亭亭透夕阳芭蕉深处碧窗凉江神夜听光明偈天女朝分解脱香斋钵午空乌守树经堂云冷鹤归房平生欲结西方社似笑渊明作吏忙无题次马伯庸韵金缕歌残月满江玉颜曽忆侍油幢象牀云重恩专一鲸锦波翻赐叠双春浅正宜氊作幕夜凉深恨魫为窗浣纱可是无虚匹侧足寒溪溅石淙翠帘匝匝䕶朱光千叶宫桃满院香阆苑有鸾通尺素虚桥无鹊寄流黄上林赋罢归巴蜀兴庆词工谪夜郎不是月中亲度曲世人那解听霓裳相期来似石城潮日望晴虹结綵桥却月睂愁歌渐逺凌波步近意非遥抽琴有恨回青角叠袖无尘转緑腰㺯玉最怜随鳯去秋来谁与伴吹箫白发词臣两耳垂华腴堆笏陋牛医宫娥引烛催麻日院吏传更写制时蜡捻化生秋夕赐翠标叠胜歳华移低头欲説唐朝旧愿侍虚皇进玉巵以上八首潘是仁编为贯云石作曹选于袁贯两存之然考次伯庸无题诗在文类中久已属袁其余皆袁作无疑矣潘编多耳食附㑹而能始亦草率如此岂未读文类耶翰林故事莫盛于唐宋聊述旧闻拟宫词禁钟初动趣传宣衣袖薫香到御前渐近宫门扶下马内官分引导金莲御笔圆封草相麻龙笺香透拥金花仪鸾敕设庭前候赐酪方终更进茶制草涂鸦未敢删内珰宣引侍龙颜已分笔格金蟾滴更赐端溪紫砚山春帖分裁阁分多宫娥争餽缬绡罗青丝菜饼银盘送幡胜新题墨旋磨清馥香温玉酒巵祝文新撰报都知夜来奉㫖传丞相五朶云浓押省咨葛僊翁移居图翁媪相携入翠微转头犹有可怜儿丹砂不是神仙药勾漏归来鬓已丝宫女度曲图望瀛法曲紫霞觞更按伊州奉玉皇翠竹凉深宫院密新声那得过宫墙同恕愁来时容易去何迟半在胸中半在睂门掩落花春去后窗涵残月酒醒时浓如野外连天草乱似空中惹地丝除却五侯歌舞地人间何境不相随程文送文仲德之临洮帅府经歴吾闻洮州緑石堪为砚能淬笔锋如淬剑地灵天宝愁鬼工埋没尘沙羞自献羌童目悍手足鲜挂弓走马唯临边雄藩令严烽燧息鼔角昼静旌旗县幕官姓文不好武要使西羌化东鲁诗书盈案夜生辉亲写封章上天府豪猪之靴青兕裘时平不愿万戸侯但得洮州緑砚石归来泚笔立螭头歳寒问答辞松柏杉何槃槃毫末小排云端不作梁柱守歳寒曽不如桃李花朝荣暮谢得实升金盘昻藏千百年一待鳯与鸾松柏杉何槃槃古来材大用则难君勿言时则然受命既独赋性偏髙枝中梁柱小枝可以为车船材见识全吾天鳯鸾不巢且任百鸟喧宁同歳寒老不与春风妍君勿言时则然大匠一过肯弃捐髙克恭题道院緑隂无际压苍苔为爱幽深手自栽风月早知烦耳目不教春笋过墙来草色琅玕逼两楹蚤隂才过午隂清斜阳又送西轩影一枕移牀待月生无钖山中留题山深自昔无车马道在何曽畏虎狼祗恐闲人来看竹淋漓醉墨汚新墙即事古木隂中生白烟忽从石上见流泉闲随屈曲寻源去直到人家竹坞边过弋阳雷声驱雨过山西山腹云根似削齐日暮牧儿归不得料应白水涨前溪过信州二千里地佳山水无数海棠官道傍风送落红搀马过春光更比路人忙宋元诗㑹卷七十二宋元诗会卷七十三钦定四库全书宋元诗㑹卷七十三兵部主事陈焯编许谦遣兴秋日常苦短秋夜不可阑叶鸣迅风晚虫怨零露寒月白天炯炯振衣起盘桓山川出浮滓翳彼明不完幽兴中道絶百感来无端何当诛丰隆致身无羽翰清光亦何私不照方寸丹猗猗澧有兰馥馥沅有芷猎猎石上蒲泛泛水中芰鲜鲜三径菊旎旎百畮蕙采掇集衆芳粲烂成杂佩佩服何所从将以待君子蓬生衆麻中不扶能自直寒窗效蠧钻孤陋寡闻识古来贵尚友万善在熏炙古人不可见今人岂易得千载遥相思空使我心恻春风荣衆芳秋露悴百草羲和策日月急疾两飞鸟枯桑号天风俛仰波浩渺气流物随化金石不自保人生寄蜉蝣时迈胡不老天地有终穷微渺何足道干坤无停运清气日夜生人居覆载间所息能不萌握机养天和持守如捧盈得丧固有命宠辱何足惊一身磐石重万钟浮云轻丈夫有志愿谁谓吾无成咏懐朔风漠沙白瘴日越荔丹出门万里道争似二顷田拜尘素所薄知命复何言鄙夫竞声利石火寒无烟清风桐江水捷径终南山丈夫时用舎所贵无泚颜得丧固一瞬芳臭俱百年坦途有覆辙穷哭谁复怜干坤渺无际我身蝨其间浩气贯元化渐着岂不闗见可乃合道行险祇自残平生作霖志讵有懐土安风云有嘉㑹时至客何难君看激海鹏振翮青霄端酬潘明之鸿鹄凌青霄燕雀巢白屋凌霄志寥廓巢屋亦云足故人渺天涯嵗月如转烛昔为交手欢今成断肠曲嵩华日以髙江汉日以卑道异谋不同何用伤别离书成情未尽路逺梦更迷相思溪水头犹如送君时题曹提领湘灵庙闻乐见灯诗卷重华陟遐方马毙车折轴娥英失所天往殉行且哭黛凝衡山云泪染湘江竹夫君不可见异穴叹同谷庙食三千年境土惠徼福事久竟忘哀幻化惊耳目音响钧天和光景清夜烛谁熊写新声如彼涓在濮赠江行父有朋逺方来倾葢语已契纷纷燕雀间听此孤鹤唳中扃湛渊水窥测渺无际接人气虽和自律言颇厉为言君子交相与期晚嵗珠玊生光辉顾我形颇秽海为百川归流派各有源清浊岂不异皆可观其澜威仪动三千意象非一端要知霄壤隔乃在毫釐间毕公勤小物垂训古不刋颍川赵琏从予游逾二载于其行书以赠之宵漏四十余疾急不可驻役夫昧昏夜戍柝迷夙暮商颂歌悠扬未足发归趣竹径流疎萤蕉叶泻清露咿咿逺鸡鸣蝇声无乃误送李荣甫知事迁淮西淮水出桐柏浙江发东阳期㑹至沧海千里遥相望源澄挠不浊水德固可量愿将此清泠溥施彼一方放牛图木叶红欲落野草青未枯徤犊起跳浪脱梏行江隅牧人善防闲为择牧与蒭母牛徐掉尾煦妪鸣相唿阿童得所託静中乐华胥岂惟置蓑笠干坤一籧篨茍能物付物拱黙湛如愚思逺楼𤣥楼矗城端檐影堕水涯凭阑对堤草鸣橹飞浪花旧闻㑹昌湖一望十里赊藩篱孰定地相入如犬牙河间寻丈波仅可通行槎芙蕖已销落寒水浮枯葭佳景不及逺兴思重咨嗟夫人各有思所异正与邪潮汐荡漓薄郑衞生淫哇君子善发虑身通心则遐徘徊兴未已古木啼昏鸦中州龙翔兴庆寺孤屿浮中川昼夜汨潮汐何年地维裂中断洲渚失两峰峙东西蔽影互朝夕浮屠据稜层梵宇绚金碧飞龙迫风雷曽此一憩息昔时梐枑居今作大士室了师择灵地为假蛟鼍窟聚沙合旧港连亘如片石山扉夜无闗神物便入出乱流携故老一一访陈迹轩亭倚葭苇涛浪倚几席豫章号凄风篠荡翳寒日凭髙慨今古天海相荡激景在人已非悠悠意何极暮过东津馆薄暮下通津滩急舟剧箭渔灯互明灭陇月时隠见清飔从东来凉风袭我面目送两山青天长净如练游钟山至八功德水悠悠钟山云朝夕碍我目褰衣试一往行与云相逐驱马出东门十里至山麓幽人昔已古谁能继芳躅猿鹤乘古林鼪鼯啸深木彼哉西方人胡为擅斯谷岂云事幽栖政尔炫华屋泓泉抱何德浊热供一沃巖囘屐欲倦小憩倚脩竹凉飔自披襟佳兴亦云足舟中杂兴冉冉江上芦离离路傍草霜露侵衣裳何用涉逺道鸿雁方有序孤飞在林表岂不顾其羣长风翮难矫亭亭岭上云𤣥鹤相与飞俛啄恋故巢不得从云归秋风飏黄叶飘飖各何之籯粮事逺游在昔闻断机栖鸟辞茂林徘徊更依违悠悠两江水共此明月辉岚烟紫崔嵬波月光滉瀁星宿县虚篷云雨暗逸桨震泽商气深雄风驾涛浪白鸥与苍雁来往同簸荡吴潮海门濶飞雪喷秋响重重越山迎汨汨溪流上舟行歴旬日佳景閲万状孤征抱结思所感重悽怆安得同心人咏歌共清赏送胡秋白衢州学正东阳有佳士簪盍钟山下摛文集风云论事共樽斚为言诸孙行二妙皆作者有懐不可见情若江流泻今此逢少君秋月澄霁野儒术久不振屏弃如土苴泮林虽储材樲棘乱梧槚固当距诐行扶植归大雅太末古名邦生才今岂寡善性水同趋范模待良冶採药亭亭北山松宿霭䕃深碧苍根走虬龙巨干盘铁石平生梁柱材不受霜雪厄兔丝得所附袅袅挂千尺流脂入九地千嵗化琥珀我欲掇其英俯仰费搜擿红炉转丹砂石髓变金液但恐茫昧间图骥不可索意长时苦促双鬓日夜白刀圭或可试习习在两腋蓬莱三万里讵谓弱水隔他时来山中故老应不识种松青松如秧针植在山之蹊岂惟娯心目嵗寒以为期未饱雨露恩那识庙廊姿蓬莱塞三径埋没谁复知秋风陨百草秀色不少衰虽然咫尺根已见佳种竒君看二十年腰大数十围雪霜挺坚操云汉擎髙枝时有白鹤来凡鸟那堪栖兔丝与凌霄冉冉相附依青松本贞固不逐衆物移大器固晚成何用嫌暮迟愿言坚汝节黾勉待嵗时对竹主人树脩竹近在桃李场赋性虽不同相友庸何伤阳春被桃李红白争低昻无言自成蹊相媚色与香何心伴幽独徒引蝶蜂忙此君心本虚宁逐春风狂咄嗟桃与李开落那能常寄友人丹鳯止髙冈衆鸟甘戢羽昻昻九皋鹤下土得所附江南竹实多朝阳自轩翥延颈戛然鸣四顾失其侣岂不念相从天濶无处所鳯兮归何时耻与燕雀伍秋日秋风撼虚林秋水扬素波缓衣踞磐石怡盼庭树柯芳景良可惜去日亦已多天寒道路逺奈此两鬓何兴来勿引酒醉饮空悲歌丈夫有志适慷慨扪太阿酬潘明之华亭谷深紫烟湿老鹤唳空眼垂碧功名千嵗衣染墨辽阳骨换今㡬日华表时来语消息九皋胎化顶未丹海门云冷髙飞难戛然长鸣饮清湍何当天风吹羽翰方壶圆峤同盘桓游龙囘寺碧云有何无适草书苍鳞作霖囘壑里竟化长冈飞不起何年老僧飞钖来强架檐楹万山㡳碧云石梯如登天俯视竹树行其巅巖峦起伏呈怪状壮若羣马奔吾前何仙仙去不复返满壁龙蛇惊醉眼可怜一半委涂泥况复阽危混苔藓山翁摸搨妙入神永和茧纸且逼真劝君勿辞一日力为我留为百世珍君不见二王旧帖皆残编至今不惜千金传立秋日寄赵琏兰皋惨碧烟萋萋徘徊不忍竟与违欲穷目力望江水江风故挟双舟飞归来复对呶呶者思才俯首西窗下廏中骏足逐春风执策临之尽凡马拂砚挑灯披竹素朝昏总是懐人处有时独倚西南楼不见㝠鸿北征路送诸暨俞州判北风萧萧吹江芦清霜载道冰在须奚奴束书催上车政成卷斾归京都暨阳渺处天一隅里闾凋瘵烦爬梳负戈攘臂衆暴寡探囊胠箧争捐躯天民秉彛同好德椎牛端为饥寒驱倅州寛惠别淑慝瘅恶岂必连妻孥甘棠蔽芾有余䕃百里宁谧无援桴存心忠孝本天性为政固与常人殊寿昌自乐归河中希文隠忧居江湖白云舎近毕至愿青霄路迥宁踌躇冯公岭层峦叠嶂危相倚乱若飘风涌秋水寒松荒草间苍黄照眼峥嵘三十里初如井㡳望天门一峰巍然中独尊萦囘百折至絶顶俯视衆岭来儿孙人言此山插霄汉马不容鞭仆夫叹攀援何异蜀道难气竭神疲背流汗熟视徐行路觉平心寛意适步更轻志须预定自逺到世事岂得终无成我来正值穷冬月倚杖巖前嚼松雪午店烟生野饭香阳坡日近梅花发寄语悠悠行路人干坤设险君勿嗔胸中芥蔕未尽去须信坦道多荆榛题姑苏台姑苏城上姑苏台青山百里蛾睂开平郊如掌思清逺昔人乐极曽生哀大讐未复敌不死壮志消磨侈心起㑹稽捷甲功自多种蠡深谋诚未已不知佳冶能倾国暮暮朝朝醉春色勲臣抉眼视东门越女还为越人得只今兴废总成空惟余碧草揺凄风可怜千古台前水不洗当年甬东耻友人招饮榴花下狞风恶雨消余春春归到处成清隂万枝浓緑幻春色绛葩丹蕊俄森森祝融行部过九地误纵炬火烧园林艶妆炙日色更好泠泠着雨红尤深浩歌相对作痛饮有花为伴非孤斟支颐半醉不成梦恍惚错错供微吟只愁明日便揺落徘徊欲去还重临㑹须秋风折珠实当载樽酒相追寻放櫂行安溪湖平行櫂多黄头竖儿倚櫂歌梅花照眼送寒色酒晕着脸生春和炎凉世态翻覆手江水长静风吹波出门一笑天万里白鸥浩荡如吾何暮春郊外行行多胜事石窦溅流泉白鸟浮云外青山落日边风平花委地野迥草连天春事成牢落人生一梦然游智者寺风日景飕飕松隂繋紫骝白云千载寺黄叶四山秋地胜楼台接林深虎豹游人生自可乐此外复何求萧兄临行索诗即席赋赠相逢嗟久别归路复悤悤我愧今原宪君非旧阿䝉山风惊落木江日数飞鸿舟飏西流水明朝定向东花溪道中板桥横古渡村墅带平林野鸭寒塘静山禽晓树深雨微风栗烈云暗雪侵寻安道门前水清游岂独吟天寒道路逺此去复何求适意真为乐浮生㡳用忧云容低野树风力逆溪流喜见梅花笑相迎傍驿楼浦川方仲观入城从学继入公门今归侍亲求诗百里来为学违亲半载余暮云飞故里秋露浥行车红叶蝉声老黄花雁影疎汉朝尊吏事何必业诗书秋夕月落窗仍暗灯残卷未収家人催杼柚穉子数更筹冷露虫抟夜凄风树怯秋百年一瞬目万虑㡬搔头过太湖周回万水入逺近数州环南极疑无地西浮直际山三江归汉表一径界河间白浪秋风疾渔舟意尚闲赠王斗山骨肉斯文气味投春风芹藻忆同游故人别后无青眼此日相逢尽白头匣剑光横南斗夜鳯梧隂冷岘山秋惟应且试连鳌手未许江干下直钩三月十五夜登迎华观夜深来此倚栏干千里楼台俯首看月到中天花影正露零平地草光寒气清更觉山川近意逺从知宇宙寛长啸一声云外落㡬家儿女梦初残青田大鹤洞榕影扶疎路九囘仙家那复着尘埃山间田在牛终隠石上巢空鹤下来丹灶无灰惟白草剑锋遗迹自苍苔洞中道士今何处三扣云闗杳莫开西山万象寺乱峰尽处接浮云东望悠悠万事陈百里江流萦缟带满城居室比鱼鳞野僧倚竹啸留客山鸟穿林啼唤人落曰亭中一杯酒何年复此对晴春九月十七日登清凉寺翠微亭故址梵宇峥嵘枕上头倚风极目立荒丘黄花覆地初经雨白雁横云逺带秋城郭已非山故在江淮失险水空流衲僧八十仍多病収泪殷勤説故侯次韵王中斋登拱翠楼曽醉危楼坐石坡弹筝撃缶醉婆娑蓬飞已改流年鬓木老犹存旧日柯红树参差秋水逺碧山髙下夕阳多此时还纵西风眼共倚阑干起浩歌秋暮有懐十二栏干倚翠微露华寒重逼罗衣碧天连水思空逺衰草满庭人未归秋雨楼台㡬寂寞春风院落自芳菲㝠鸿应有青霄侣为隔闲云尚独飞即席用苏世贤韵送郭子昭揽辔春风入骏蹄两堤烟栁䕶晴溪黄莺自有留人意相对残红不忍啼落花髙下弄菲菲多少离愁付笛吹别后故人休忘却与君重赋渭城诗宋无公莫舞公莫舞公莫舞鸿门王气归真主何人睚眦赤龙子手循玉玦目相语令公莫舞公楚舞劒光射日白虹吐人发杀机天不与撞斗帐中唉亚父霸业明朝弃如土妾薄命云母屏琢春冰鲛女织绡蝉翼轻比妾妾薄命比君君薄情红绵拭镜照胆明还疑妾貌非倾城倾城从来有人妬况复君心不如故故人心尚峰九疑新妾那能无故时补天天不髙填海海不深不食莲菂不知妾心乌夜啼露华洗天天堕水烛光烧云半空紫西施夜醉芙蓉洲金丝玉簧咽清秋鼙鼓鞭月行春雷洞房花雾酣不囘宫中夜夜啼栖乌美人日日歌吴歈吴王国破歌声絶鬼火青荧生碧血千年壤冢穴狐兔乌衔纸钱挂枯树髑髅无语满眼泥曽见呉王歌舞时乌夜啼啼为谁身前欢乐身后悲空留琴怨传相思乌夜啼啼别离南峰宴坐僧空嵒藁木形入定掩松扄鹊供衔来果猿看诵罢经云霞埋衲重苔藓上鞋青只有樵人识曽因採茯苓铜陵五松山中樵声闻逺林流水隔云深茅屋在何处桃花无路寻身黄松上鼠头白竹间禽应有仙家住避秦来至今沙上四望无边际中浮一片沙人家居钓艇官赋种芦花渚緑红蒿短江清白鸟斜垂流欲东去万里寄生涯寄题无照西园近地栖禅室祇园草木薰鞋香花洞雨衣润石栏云松吹和琴杂茶烟到树分遥知道林辈来此论𤣥文建业闲居春思杜曲芳菲早江城店舎烟雨青榆荚地风白栁花天愁结丁香上酲余禁酒前病多游冶少春事亦留连大涤山道士童颜㡬寒暑编叶当衣裳琴古面如漆柏枯身有香树精为老仆石髓作干粮不语坐松下天风吹髪凉送陈衡中之越见説㑹稽郡风流如晋时贫惟将母去清不要人知脩竹王猷宅春风夏禹祠到官游有暇好寄剡中诗金陵送倪水西之江陵楚江江上暮云东万里春波去意浓桃叶歌残秣陵酒梨花梦断景阳钟沅湘水落琼瑶合巴蜀山来锦绣重囘雁峰前见归雁相思何处再相逢秣陵晚聎天堑鸿流拥积沙石城虎踞漫雄夸山林青草六朝地巷陌乌衣百姓家紫葢黄旗消王气琼枝璧月弔庭花孤云更作降旛势目断楼船日又斜公子家朱门当道拥髙牙拂晓鸣驺散乳鸦红叱拨骄金匼匝黑崑崙黠解琵琶姬持银蜡烧明月犬带金铃卧落花不信铜驼荆棘里百年前是五侯家秋日垂虹亭满袖玉皇香案烟綵霓背上俯晴川红黄霜树珊瑚海黑白云花玳瑁天京圃空离楼十二丹墀罢对字三千吟毫醉蘸呉江月写与骑鲸李谪仙春日野步书田家翳日桤隂翠幄遮葑围髙下奕枰斜陂塘㡬曲浅深水桃杏一溪红白花頳尾自跳鱼放子緑头相并鸭眠沙春郊景物堪图写输与烟樵雨牧家客燕雨懐蓟门飞雨布袍泥游子魂消㡬梦归赋有声华羞狗监泪无气概哂牛衣客愁万斛添杯量春瘦三分减带围不似江南烟艇小栁花如雪荻鱼肥许山人宅桐君种药隠衡皋竹祖生孙共养髙茶脚碧云凝午椀酒声红雨滴春槽休粮貌古添清瘦饵术身轻长緑毛仙诏未颁迟拔宅家资犹恋一溪桃春日病起壮怀玉具剑空携老去金门献赋迟服药身躯多病日养花天气半隂时愁乡尘积瑶琴岳梦境寒生翠被池春事㡬何公事急剧怜蝴蝶挂蛛丝无题妆浅颦深凭绮疏小郎新拜执金吾絃中言语分明怨裀上腰肢准拟扶翠履鸳寒慵鬭草红牙马暖罢摴蒲无人商略心头事私向花前卜紫姑毛遂两国从衡倚诤臣谁为脱颖出囊珍纵饶得与铜盆歃十九人皆碌碌人王蠋全齐拱手受燕兵义士能为国重轻七十二城皆北面一时摅愤独书生甘罗函谷闗中富列侯黄童亦僭上卿谋此时园绮犹年少甘隠商山到白头通子但觅家中梨栗甞不拈纸笔学文章乃翁临老投莲社解举篮舆亦自强緑珠红粉捐躯为主家明珠十斛委泥沙年年金谷园中燕衔取香泥葬落花李三郎独跨青骡栈阁间华清休忆夜鸣鸾空教万马盘旋舞不济﨑岖蜀道难闗盼盼妾未成灰鬓已霜啼红十载唾茸窗香魂若作楼中燕一世孤飞不肯双泰娘太守风流宠泰娘歌成乐府属刘郎一般女子皋桥住底事无人咏孟光冯道亡国降臣固位难痴顽老子㡬朝官朝梁暮晋浑闲事更舎残骸与契丹西湖故都日日望回銮锦绣湖山醉里看恋着销金窝子帐龙沙忘却两宫寒汉宫武帝昇霞玉殿空金人夜泣月明中可怜嫔御无行幸犹费丹砂饲守宫金陵懐古宫甎卖尽雨崩墙苜蓿秋红满夕阳玊树后庭花不见北人租地种茴香长信秋长信秋来月自圆夜香犹拜玉阶前妾今不愿君王宠惟愿君王寿万年山中僧雪顶霜睂齿半稀跏趺苔石看云归山童扫叶鹤飞起狼籍松花满衲衣玉环病齿图一㸃春寒入瓠犀海棠花下独嚬睂内厨㡬日无宣唤不向君王索荔枝游三茅华阳诸洞书满琅函闭不开云窗雾阁锁青苔门前白鹿将麑过定是避秦人引来客夜思亲老妻病女去淮西慈母居呉鹤发衰我独天涯听夜雨寒灯三处照相思春归酿蜜筒香蜂报衙杏梁泥歇燕成家浮萍断送春归去尽向风流载落花发白解嘲呉霜两鬓早先秋闻道愁多㑹白头谿上鹭丝浑似雪想应无那一身愁西湖书所见緑阑干䕶水鳞鳞苏小门前栁㺯春听得语声娇不见隔帘佯唤卖花人长卿一病文园渴思深祇应惆怅为鸣琴老来减尽凌云气却赋长门易酒金春风东风吹緑上汀洲染出江南一片愁长到春来问芳草不知何地可忘忧老将杀气消磨暗铁衣夜看太白剑无辉旧时麾下谁相问半去封侯半不归老马瘦蹄生入玉门闗病放沙场战骨闲归龁残刍应有泪将军头白戍天山春愁金雁尘香暗鳯絃红绳风𦂳阁秋千园林寂寞无莺燕一段春愁是杜鹃苏尔约苏哈雅桃花巖白兆山桃花巖太白有诗近人建长庚书院来京师时中书平章白云相其成求诗于词林李秋谷程雪楼陈北山元复初赵子昻张希孟与仆同赋美人一别三千年思美人兮在我前桃花染雨入白兆信知尘世逃神仙空山亭亭伴朝暮老树悲啼发红雾为谁化作灵奥区十丈风烟挂淮浦神游八极栖此山流水杳然心自闲解剑狂歌一壶外知有洞府无人间美人篇仙风雕雪玲珑温呉姬剪月纎纎昏行云补髻翠光滑鳯凰呌落空山月手摘闲愁八字分春山恨重画不伸肌浓汗腻朱粉匀背人挥泪妆无痕霜刃自裂石榴裙闭门不识诸王孙緑烟熏透蓝田玊罗带随风换妆束飞鸟衔怨过长门芳菲暗缀韶华屋锦香帐冷兰灯沈落花不入芙蓉衾三山路杳银河深彩鸾髙诉愁人心君山行北溟鱼背㡬千里负我大梦游弱水蓬莱隔眼不盈拳碧落香销吹不起茜裙女儿懐逺游逺人不归明月羞宝钗绾髻翠欲流风鬟十二照暮秋女蜗炼石补天手手拙石开露天丑琼楼玉宇亦人间直指示君君见不斯须鱼去梦亦还白云与我游君山别离情吁别离之苦兮苍梧之野春草青黄陵庙前春水生日暮湘裙动轻翠玉树亭亭染红泪又闻垓下虞姬泣斗帐初惊楚歌毕佳人阁泪弃英雄剑血不销原草碧何物谓之别离情肝肠剥剥如铜声不如斫其竹翦其草免使人生为情老采石歌采石山头石頳色采石山下江流雪行客不过水无迹难以断魂招太白我亦不留白玉堂京华酒浅湘云长新亭风雨夜来梦千载相思各断肠芦花被仆过梁山泊有渔翁织芦花为被仆尚其清欲易之以䌷者翁曰君尚吾清愿以诗输之遂赋果却䌷採得芦花不涴尘翠蓑聊复借为裀西风刮梦秋无际夜月生香雪满身毛骨已随天地老声名不让古今贫青绫莫为鸳鸯妬欸乃声中别有春鳯凰山路隔苍苔卒未通泉花如发玉蒙蒙蛟浮海近云窗湿蚊怯山寒葛帐空髙枕不知秋水上开门忽见暮帆东物华万态俱忘我北望惟心一寸红秋江澄浄秋江一舸轻不堪踪迹想平生西风两鬓山河在落日满船鸿雁声村酒尚存黄阁醉短檠犹照玉闗情料应今夜还乡梦残叶萧萧月二更蒲剑三尺青青古太阿舞风吹碎一川波长桥有影蛟龙惧流水无声日夜磨两㟁带烟生杀气五更弹雨和渔歌秋来只恐金飈恶销尽锋稜恨转多宋元诗㑹卷七十三宋元诗会卷七十四钦定四库全书宋元诗㑹卷七十四兵部主事陈焯编虞集赤城馆雷起龙门山雨洒赤城观萧骚山木疎浩荡尘路断鱼龙喜新波燕雀集虚幔开户微风起倚杖衆云散同阁学士赋金鸭烧香黄金铸为鸭焚兰夕殿中窈窕转斜月逶迤动微风绮席列珠树华灯连玉虹无眠待顾问不知清夜终题儋耳东坡载酒堂翳翳儋耳城歴歴桄榔树百年遗故丘新堂设宾阼清风海上至朝阳在庭户丹山五色鳯览德屡来下甘辛熟桂酒罗列杂藷蓣苻黎多子孙食饮祭先具蛟龙波浪深归来风雨遽赋茅山道士云松巢昔年李供奉庐山思结巢褰云自天上和鹤止松梢道士潘闲逺髙居古大茅诵经门卧虎看劒石眠蛟飞步脱凫舄长吟吹鳯匏九江揽秀色许尔作神交上京有感翰音迎日毂仪羽集云路寂寞就书阁老大长郎署为山望成岑织锦待盈度我行起视夜星汉非故处寄子昻春风动崇兰庭户光陆离言收竹上露石角挂练衣车行不择路芣苡何楚楚游子憺忘归徘徊嵗云暮至治壬戌八月十五日榆林对月日落次榆林东望待月出大星何煜煜芒角在昴毕草树风不起蛩蜩絶啁唧天髙露如霜客子衣尽白羸骖龁余栈婺妇泣幽室行吟毛骨寒坐见星河没驿人告晨征曈曈晓光发题商德符华山图昔祠云台馆行穿御阶柏夕隂岚气深重碧照行客独访张超谷渐觉岩险迫冰生玉井头日射仙掌侧岂无铁锁县翻身若飞鹘恐烦华隂令不奈昌黎伯王事况有程车马何忽忽流观终南山周览天府国尔来十七年欲往不再得山河想邈悠伤残转萧索摩挲商老图彷彿希夷宅髙哉莲华峰白云澹秋色送张兵部孟功巡河分韵得屋上乌花发上阳春门开未央曙城柝起羣栖流光散朝羽息影须近檐结巢愿当戸辘轳转金井终日灌嘉树书上京国子监壁神京极髙寒幽居了晨夜雷风无时发零雨每飘洒炎光不到地萧爽度长夏大化漠无宰岂必事陶冶扬雄不晓事守道栖栖者𤣥经百无徴白发谩盈把酬上清道士钞隂何诗残雪松上落轻冰砚里生写诗过半夜欹枕又天明少陵爱何逊太白侣隂铿不愁劳弱翰亦足助髙情题水木清华亭中流汎兰枻望彼嘉树林落日荡野水浮云生夕隂鱼游恋芳藻鸟鸣在幽岑为乐恐易老吾将脱朝簪白翎雀歌乌桓城下白翎雀雌雄相唿以为乐平沙无树託营巢八月雪深黄草薄君不见旧时飞燕在昭阳沈沈宫殿锁鸳鸯芙蓉露冷秋宵永芍药风暄春昼长写庐山图上忆昔系船桑落洲洲前五老当船头风吹云气迷谷起霜队枫叶令人愁髙人祗在第九叠太白一去三千秋石桥二客如有待裹茶试泉春巖幽呉郡陆友仁得白玉方印其文曰衞青临川王顺伯定以为汉物求赋此诗将军骑从公主时岂意刻玉为文章珠襦已随黄土化此物还同金雁翔军中只识长平侯西风木叶茂陵秋人生卑微何可忽碌碌姓名谁见収题泺阳胡氏雪溪卷积雪平沙山隂道射虎残年不知老岂识船如天上坐翠竹为帷树为葆昔乞镜湖苦不早白发如丝照清潦他年此地若相逢应着渔蓑脱貂帽金人出塞图海风吹沙如卷涛髙为陀碛深为壕筑垒其上严周遭名王专居气振豪肉食湩饮田为遨八月草白风飕颾马食草实轻骨毛扣弦试弓复置櫜今日不乐心慅慅什什伍伍唿其曹银黄兔鹘明绣袍鹧鸪小管随鸣鞉背孤向虚出北皋海东之鸷驯不骄锦鞲金簇红绒绦按习久蓄思一超是时皛清天翳絶驾鹅东去云帖帖去地万仞只一瞥离娄属望目力竭微如闻音鸷上掣束身直去不囘折遂使孤飞入片云顷刻平芜洒毛血争夸得隽顿足悦旌旗先归向城阙落日悲风起萧屑烟尘满城鼔微咽大戸要王具甘歠王亦欣然沃焦热阏支出迎骑小铁琵琶两姬红颧颊舞歌迭进醉烛灭穹庐斜转氍毹月为达兼善御史题墨竹蜀道荒凉多古木篔筜千丈相因依少年惯见今白发杜宇夜啼愁不归老可甞作陵州守古墨蛟龙多入手春雷每恐破壁去神鼎空令䕫魅走丹丘越人不到蜀脩叶何以能纵横内府人家烂缦写使可见之心亦惊江南御史龙头客暂别那能不相忆知君深识篆籀文故作寒泉熘崖石子昻墨竹呉兴画竹不欲工腕指所至生秋风古来篆籀法已絶止有木叶雕蚕虫黄金错刀交屈铁大隂作雨山石裂蛟龙起陆真宰愁云暗苍梧泣湘血呉兴之竹乃非竹吴兴昔年面如玉波涛浩荡江海空落月年年照秋屋题花鸟图呉中女儿颜色好洗面看花花为悄调朱㺯粉不自施写作窗间雪衣鸟緑窗沈沈春昼迟半生心事花鸟知花残鸟去人不归细雨梅酸愁画睂画鹤薛公少保昔画鹤毛羽萧条向寥廓通泉县壁久微茫故物都非况城郭长鸣濶步貌闲暇解写髙情亦竒作田中芝草日应长石上松花晚犹落赤壁江深孤月小白云野迥秋霄薄羣帝相从绛节朝八公许制黄金药误婴尘网迹易迷移召中州梦如昨借悬素壁忆真侣忽有微风动林壑碧虚寥寥积雪髙直过萧台絶栖泊林皋亭九月天气肃鹤鸣在林隂使君甚好客来者总能吟红树秋山近黄华夕露深邻翁八九十有酒即相寻送先陇二邻僧还呉兰若背山隂松筠夹迳深门闲容虎卧湖近听龙吟雨过泉添涧风飘磬出林衲衣皆旧识一一谢幽岑东崦忆招提幽寻日未西过山随虎迹倚石待猿啼云外催归钖松间觅旧题卜邻吾欲老母惜伴扶藜雪谷早行积雪拥柴门行人稍出村溪头或遇虎木末不闻猿接栈回山阁支桥就树根驱车上重坂囘首见朝暾送人之劎阁倅往年登劎阁骑马着春衫设险懐前赋摩崖觅旧劖乡人游雪界郡倅试冰衔归道观新政春江不挂帆漫兴雨阁添衣润风帘隠几髙白头更事少病目向书劳南客传音信东家问酒醪江边茅屋破归楫若为操寄丁夘进士萨天钖江上新诗好亦知公事闲投壶深竹里系马古松间夜月多临海秋风或在山玉堂萧爽地思尔佩珊珊送长沙守白髪长沙守循良又好文近辞金马去逺有玉鱼分对竹听湘雨开帘看岳云汉庭思贾谊一饭莫忘君寄莆田先生县榻尘生席深居昼下帷齐睂安馈食拥髻近歌诗药裹须湩乳书题忆荔支白头吟更苦何必蜀人思郑谷图道士徐太虚生纸画山居林壑春烟里桑麻夜雨余过桥九节杖连屋一牀书似是子真谷归耕三月初题沈肩吾县令赠行卷县庭都禁谒祇许见诸生接壤皆兴学游民亦愿耕絃歌居室迥山水画图清千载云巖石能留令尹名戏作试问堂前石试问堂前石来今㡬十年衰颜空雨雪幽致自风烟微醉寒堪倚孤吟静更眠旧湖春水长谁系钓鱼船送鲁子翚亷使之汉中封上颁台礼轻车入汉中节毛吹渭雨木叶动秦风把酒台基古驰书嵗事丰朝囘倚西阁日日数归鸿立春夜试墨轻雪作春花飞来入鬓斜紫貂迎晓雾绛蜡炫清霞书诏频趋阁思归即借车㡬时将稚子随意踏江沙送王照磨之官云南遗庙珍珠浦归舟僰道溪飞鸢愁暑雨走马畏山泥宫署尊丹鹫祠官胜碧鸡题诗逺相送红日五云西八月八日有感题视草堂壁载笔趋芸阁探囊索緼袍坐销秋日净心折夜风髙识字头先白谋生计转劳文园多病渴常想赐蒲萄赠铁菴道士昔游云台观山色上衣青松花春雨落柏叶秋露零饥来煮白石睡起看黄庭人间忽已老莫问少微星海上别妻子山中求茯苓白虎戏𤣥渚苍龙䕶緑扄烧香招五老行厨庖六丁从子似非逺丹霞粲华星送袁伯长扈从上京日色苍凉映赭袍时巡毋乃圣躬劳天连阁道晨留辇星散周庐夜属櫜白马锦鞯来窈窕紫驼银瓮出蒲萄从官车骑多如雨祇有扬雄赋最髙代祀西岳至成都作我到成都才十日驷马桥下春水生渡江相送荷主意过家不留非我情鸬鹚轻筏下溪足鹦鹉小窗知客名赖得郫筒酒易醉夜深冲雨汉州城赠星上人归湘中潭北湘花无影树一花吹度海门潮天香满室足初起云气上衣身欲飘宝月夜寒龙在钵银河秋近鹊成桥岂无半箇卭州竹与尔松根共寂寥欧阳原功待制入院后仆以兼领成均辰酉甚严絶不得相见今夜当同宿斋宫赋此先寄并柬谢敬德修撰学省初兼禁直稀故人同署郄相违食余苜蓿承朝日坐候棠梨过夕晖预喜奉祠秋寺烛定知催幞早朝衣今晨瘦马经门巷想拥青绫尚掩扉次韵张蔡国公淡菴青山寺诗相国观山负夙期圣恩祗许暂相违身随云影留三宿心了泉声絶百非开士谈空依宝树野人耕雨荐山薇双龙深䕶安禅处绕坐诸天近紫微题南野亭门外烟尘接帝扃坐中春色自幽亭云横北极知天近日转东华觉地灵前涧鱼游留客钓上林莺啭把杯听莫嗟韦曲花无赖留擅终南雨后青赋砀山成简卿心逺亭作亭临河河水浑草树绕屋啼鸟闻梦囬枕上彭城雨目送檐间芒砀云归来黄菊有佳色坐老青山无垢氛但愿樽中长得酒曲阿休问旧参军次韵朱本初访李溉之学士不遇城南城北暖尘飞伐木相求苦未归吟到碧桃还细雨行寻芳草又斜晖绮窗綵笔题诗徧斗帐沈香入袖微共载小车驰紫陌重游莫待晓红稀寄题子敬平章山居闻道乘闲入翠微犹愁岚气湿人衣道傍野树飞花尽溪上春云作雨归故旧钓丝轻在手仙人棋局静忘机赤松曽许同千载拟向髙秋傍鹤飞寄来鹤亭主人德清旧馆何时到雨后春泉定满池緑字久无𢎞景信紫苔长应少霞碑数峰烟树天垂野千顷鸥波雨散丝海内交游多老去为谁溪上放船迟荔子枝头火向红髙堂纨扇坐熏风湘筠簟冷鱼波合海柏梁深燕雨通络纬岂知秋袂薄扊扅长忆晓餐同入城来看花如锦谁道清霜解恼公冩韵轩翩翩仙子药王山明月髙楼遂不还天外脩睂尘镜掩窗中遗墨夜灯阑雪深黄竹归无所雨暗苍梧泪更斑何啻浮云相契合窅然余迹谩人间仙人本自好楼居深下重帘写韵书江上数峰千仞表砚中微露九秋余下方钟鼓尘初静絶世文章事不虚最爱夜凉天阙近绮窗留得玉蟾蜍滕王阁髙阁城头户牖开江中影见碧崔嵬文章谁复三王后云气长从五老来画角数声南斗落白盐万斛北风逥洲头原有蛟龙窟怪得诗成急雨催天寒江阁立苍茫百尺阑干送夕阳歳久鱼龙非故物春深蛱蝶是何王帆樯星斗通南极车葢风云拥豫章灯火夜归湖上雨隔邻唿酒説干将危楼百尺倚阑干满目青山不厌看空翠逺疑江树小落霞飞送酒杯干千年剑气侵牛斗半夜天香下广寒我欲乘鸾朝帝阙五云深处是长安赠僧一初江头説与老禅知玩水看山岂定期白髪自来无处所黄花更老不嫌迟炉烟遶座寒留宿缺月窥禅夜诵诗惟有崃中三石壑十年㡬度见游时铁柱宫老翁无意㺯新波化作凫翁倚柱歌㸃石神方宁复得沈沙遗㦸不堪磨汾隂鼎鼐千年出海底珊瑚百尺过谁在蓬莱期刼外下骑黄鹤一摩挲按此诗初出人皆未喻其㫖葢言此柱未敢必为旌阳之物故诗意皆设疑词以问之焯见铁柱宫题咏多矣惟道园与熊与可诗超出衆作以其不泥陈迹也神鳯琴鸣鸟人间久不闻遗絃欲託断琴纹曽看土鼓歌朝日亦共陶樽醉夜分五色云中迎太乙九疑山下望湘君采诗应被唐风谱早晚楼船或祀汾谢书巢送宣和泸石砚巢翁新得泸州砚拂拭尘埃送老樵毁璧复完知故物沈沙俄出认前朝毫翻夜雨天垂藻墨汎春冰地应潮恐召相如令草檄为懐诸葛渡军遥题暖翠亭老去唯思卧白云一亭万竹喜初闻波回晓日鸳鸯并沙散晴烟翡翠分把钓左泉归衞女乘舟北渚望湘君谁能独采薇盈袖却道髙寒思不羣题张希孟中丞送毕中达提㸃卷后十年七聘不还朝起为饥民夜驾轺嘉树百年谁忍伐生刍一束不能招西州华屋交游少北海清尊意气消欲写济南名士传泉声山影晚萧萧寄泉南三老人春城连海树扶疎中有幽人八十余庾信流传江左赋伏生零落济南书邻翁社舞尊多酒弟子晨炊馔有鱼前代衣冠今絶少欲看三老载安车甲戌四月十七日至临川沖云寺郭西寺门双石头水槛相对林塘幽白花过雨落松暝黄鸟隔溪鸣麦秋衰朽虚䝉宣室问淹迟实爱小山留为贪佛日同僧话满袖香烟念旧游李伯宗録诗老去逢春祗谩吟敢烦彩笔为追寻玉堂天上成尘梦茅舎山中称野心万里云霄归鸟尽孤村风雨落花深文章传世知何用空使髙情慨古今鹤予家有薛少保鹤图一大轴先尚书自蜀携至此邑以为珍玩先参政晚歳失之不知所在当时极惋叹今三十余年集妻姪浚仪赵德庄从好事家重购得之欲集识其故而藏诸箧笥为赋此吾家旧物薛公鹤老气峥嵘压九皋铁石鬬身脩足胫雪霜依骨浅翎毛通泉久失千年璧杜甫空吟一世豪老去思乡归未得时时借看倚秋髙费无隠丹室碧云双引树重重除却丹经户牖空一径緑隂三月雨数声啼鸟百花风年深不记栽桃客夜静长留卖药翁㡬度到来浑不语独依秋色数归鸿寄澄湛堂月中桂子落嵒阿想在林间閲贝多持足地神衣拂石献珠天女袜凌波香因结愿留龙受水为烹茶唤虎䭾寄到竹西无孔笛吹成动地太平歌赋雪洲江上经年忆雪多长洲化作玉坡陀旧时射虎迷蹲石薄暮归渔认拥蓑河伯作宫龙献璧湘灵遗珮鳯停梭凫鹥容与江花发更待春来生水波送胡古愚仙馆醉余千石酒上林吟遍百花风拾遗徒步头虽白供奉归来锦更红晚下紫薇怜病鹤春生緑水送冥鸿故人江上如相见为借扁舟候秃翁挽文山丞相徒把金戈挽落晖南冠无奈北风吹子房本为韩仇出诸葛宁知汉祚移云暗鼎湖龙去逺月明华表鹤归迟不须更上新亭望大不如前洒泪时赠无尘道人云雾为衣月作裳天坛独自礼虚皇龙收古剑沈秋水鹤识神丹起夜光金井有声惟坠露玉阶无色乍凝霜无端下界松风动又欲飘然上鳯凰王庶山水蜀人偏爱蜀江山图画苍茫咫尺间驷马桥边车葢合百花潭上钓鱼闲亦知杜甫贫能赋应叹扬雄老不还花重锦官难得见杜鹃啼处雨班班仁寿寺僧报生瑞竹闻道故园生瑞竹令人归兴满江干扁舟不畏瞿塘险匹马谁云蜀道难杜甫溪头花匼匝孔明庙里柏阑珊新堂题作归欤字定得临江把钓竿还乡还乡思速去乡迟王事相縻敢后期里父留看题壁字山僧打送舍田碑胡桃笻竹南方要卢橘枇杷上国知此日君亲俱在望徘徊三顾欲何如正月十一日朝囘即事宫树春隂合霓旌拂曙来天光临阁道云气转蓬莱昼漏沈沈鼓晨樽灔灔杯香霏帘底雾乐殷殿前雷祥瑞仪曹奏珍醇尚食催舞庭分鹭序効献过龙媒融雪微生草轻风不动埃老人南极至王母上方囘玉色何多喜金菙得重陪裁诗贺新雨西阁待门开御沟诗次宋显夫韵御沟雪融三月初凫鹥鸿雁总来居蒲萄水緑可为酒杨栁条青堪贯鱼逶迤天河起箕尾滉漾云海浮青徐舟前花落傍飞燕隄上风来湿舞裾翠辇时留金騕褭锦波不着玉芙蕖临流宋玉偏能赋莫待东都客问予宣和墨竹寒雀洒墨写明玕深宫春昼闲萧条数枝雪不似纥干山双鸳图戢翼石梁隂秋风日夜深使君莫行野江水荡人心题敬仲杂画雨过黄陵庙苍梧云正愁何时倚虚幌对此满林秋崃口春云重江南夜雨多水深桃叶渡风急竹枝歌苍凉初出日黄落早知秋不遇采芝客宁知丛桂幽青山白云图独向山中访隠君行穷千涧水沄沄仙家更在空青外祇许人间礼白云竹坞沙头鸂鶒蝴蝶飞来石竹丛罗襦曽试绣文重荷花啼鸟银屏外卧看窗间唾碧茸题蔡端明苏东坡墨蹟后祗今谁是钱塘守颇解湖中宿画船晓起鬭茶龙井月花开陌上载婵娟三生石上旧精魂邂逅相逢莫重论纵有绣囊留别恨已无明镜着啼痕腊日偶题旧时燕子尾毵毵重觅新巢冷未堪为报道人归去也杏花春雨在江南题扇与周干臣玉叠松花密饼香龙珠星颗露盘凉遥知环碧楼中坐翠竹苍松夏日长李孟进诗十年陪顾问一旦决安危自合成功去应惭见事迟长城何自壊孤注莫相疑辟谷求仙者髙明百世师曹元用次韵马伯庸栾水桥边御道西酒旗闲挂暮檐低春从緑树隂中老云补青山阙处齐画㦸遥临青琐闼紫骝解惜锦障泥鸾凰自为明时出宜傍上林髙处栖秋懐沙碛秋髙宛马肥哀笳一曲塞云飞南乡儿女应相念过尽征鸿犹未归熊太古送复上人游呉二月钟陵花满烟袈裟东上木兰船地浮彭蠡江声转山入姑苏海气连千里从师应未晚五湖为客谩多年遥知后夜相思处坐看中天好月圆韩性宛委山秦山㡬千仞翠入蓬莱城城中望山色明暗分隂晴老夫散䇿山前路为爱看云不归去仰看惊怪鹭飞来囘头忽见云生处崦中孤起如炊烟乘风腾上苍崖巅崖巅宿云喜迎接横空一幅兠罗绵天风吹散银千缕淡处是烟浓是雨云师拗怒不肯囘露出峰头尺来许一雨三日溪水肥老夫欲归不成归云师知我惨不乐故出小谲相娯嬉老夫作诗一笑领举袖収云散空迥倚松叫絶山下人仰看云峰起山顶阳明洞洞天深窅行客疑飈轮碧简谁能稽倚松长啸巖壑动放懐未必今人非石气盘空散成雾桧子无风落青雨草间欲问苗龙坛薜荔鳞鳞络铜虎谢端题滋溪子书堂赵之川滹浸涞易恒泜洨各异出惟滋有溪亦是匹或伏或见乃不容不能百里滹是从混混千里俱朝宗予曩涉河观大江踔云荡日怒撃撞归视子滋岭之泷是滋名扬子所始有田有庐水之涘有堂三楹庳非侈中经子史堂右左髙曽遗子以自课子迺善继志不惰蒐今摭古抉怪竒泓涵演迤吐为词副墨往往传京师籯金青紫来亦偶滋溪有源子有后斯堂斯书可世守乌雅子敬题李龙眠青宜结三马图古人画马形与骨今人画马色与肉唐有韩干笔意髙宋有龙眠可相续今朝偶见西马图眼如圆铃膝团曲短騣两耳双竹批风入四蹄如铁踣宗伯老苏亦闲雅赞以诗文过金玉呜唿安得九方皋见此应须少囘瞩宋元诗㑹卷七十四宋元诗会卷七十五钦定四库全书宋元诗㑹卷七十五兵部主事陈焯编马祖常古诗凌晨视园蔬緑色承露英命妇自採摘终朝掬不盈持以充庖厨岂疗饥肠鸣婆娑秋菘叶不受鱼肉腥朝暾煦寒畦中心含素馨舟中望邹峄山鲁云偃车盖汶水流鱼鳞操舟返任济川梁号通津东望邹峄山六丁凿嶙峋灵巖熘泉乳仙游道霞軿石髓如可食吾将託兹身斋宿太社署朱门屹南起金水经北流缭垣外旁达周屋内广脩圭玉承璅借碧镂饰衣篝中坛土五色夏松露浮浮改容事眀神岂谓兹淹留齐宫蔚清华前荣写方壶右础石芙蓉日景射铜铺嘉木荫长夏阶草宜露濡兵卫限嚣杂檐网县蜘蛛署书督粢盛设吏视茅苴端居见博士希武循庭除度居庸关次继学韵飞鞚陟云巘决眦尽图画天气吹髙寒山雨洒长夏㝠㝠白鸟去寂寂松子下陆行石当头水舂泉绕舍髙与蜀道齐深乃盘谷亚笋舆约重来羸马苦常跨朋从咏连叠酬应给闲暇得见王子乔吾将骖鹤驾西方泺鲁郊秋已深西泺多蒲鱼日暮积霭重维舟月生初露凉水禽宿雨晴艶芙蕖撷花结楚佩宛若湘南居苦寒肃肃嵗已晏冽冽氷霰集寒云光不流藁木鸣日夕挟纩处南户严稜坐相袭端然成离居念念穉阳复褰裳居重户惊飈沓书帷穴地篝石火持酒得氷澌杲杲日出光万物待彼施岂无阳和节嵗序非尔私渊明东篱图画史谢文字託意在粉绘高人蹈古道终造𤣥澹㑹涉世情岂真採菊心若寄持酒毎自慰悠悠似相契拟古崇台拂繁云阿阁荫广路上有弹琴女文采被烟雾玉食荐翠盘渴饮瑶草露鄙薄贫士妻终嵗弄机杼送卫大隠卜者饮马卢沟河水寒伤马骨牧羊居庸闗草短饿羊腹君行苦悤悤我且无握粟陟冈望髙云东南有黄鹄初日初日照我树我树日华滋檀栾緑阴合四顾无曲枝盛暑炽烦歊其中有凉飔成林荫千亩栖息任所宜种桃种桃南山麓三嵗不得实种𤓰东郊园撷之在百日岂不思迟暮终焉有常食如何植瑶草千嵗始一获端午效六朝体脩篁发秀林新荷叠芳池綵丝撷雾缕纱縠含风漪㽔宾应乐律端阳正嵗时馥馥兰汤浴灔灔蒲酒持汉宫鬭草戏楚船张水嬉江心铸龙镜好用照湘累留别沂州张君仲扬舲下彭城分颿上沂水与子作别离眷言重徙倚曩在京华居连室同井里出则镳御聨入则衣袂比兹晨各散去相顾意未已我操田器归子执州符仕慎勿轻此身期以善自止移梅幽屏逐鱼鸟沈迹俦隠沦所欣在林薮嘉植日以亲眷言江介品纷葩号南珍遇我好竒服移根得良因井井十亩园菁茅荫涧滨缟裳被玉质宜此空山春田间中田莳柔桑周垣列菀栁居然成农耕林庐颇完厚朋从时往来牀头出樽酒意气每酣适仰视北有斗岂知念湘累那复叹鲁叟丈夫贵立志文字託永乆古意秋罗画双蝶凉飔透鲛绡攀纡翠襞积腾拏凤盘翘公子高宴集水阁芙蓉摇来禽丹砂红石蜜春氷消欢情光景洽壮意风云飘所期国士知岂谓虞人招上京书懐燕子泥融兰叶短叠叠荷钱水初满人家时节近端阳绣袂罗衫双佩光共笑江南五杂组画鹢浮波供角黍沙苑射栁追风驹古来此地为名区所过宁王玉笛吹凤凰桐花秋露宫昼长开元天子忽思武手中金箭照眼光何物羣婢出后房羽林孤儿射杀将坐中凛凛无渔阳李夫人未央天子香醺骨夫人不贮黄金屋水铜无光涩秋月留得当年旧蛾緑瑶台夜佩声阑珊沈云呌雁沙泉寒二十五絃弹凤凰玉钗小燕飞春山题织锦囘文图桃叶渡江不用楫织女乌鹊填河白合欢树下宜男草色色不及罗裙好织锦度曲声亦柔黄龙塞是契丹州夫君戍归定何日乐府陈娘歌第一秋意张良庙前流水声歌风台下晓鸡鸣行人舟中寐复起此生亦欲成功名白发可怜升斗禄持归不足求田屋挥杯看劔独长啸万里朝云见晴旭湖北驿中偶成江田稻花露始零浦中莲子青复青楚船祠龙来买酒十幅蒲帆上洞庭罗衣熏香钱满箧身是扬州贩盐客明年载米入长安妻封县君身有官李后主图泽国中寒嵗年晏沙屿潮痕明石栈风吹半树野梅发天上书来问春雁江南后主丹铅手画尽冰丝世无有宫中长昼諌嚢稀妩媚吴娃双进酒送周南翁之官池阳霏㣲桂丛緑雾深集仙书殿秋沈沈九华山影堕酒醆便欲起挹青枫林青枫林髙霜叶赤遥遥连云雁行急蜀麻吴盐来往时闲坐城楼聴江笛题明皇端箭图银牀堕露下髙桐竹练含氷留麝笼蒲萄酒作码碯红湘娥江邉採芙蓉月华流影天汉东素商凄清飏㣲风草根知秋有鸣蛩过文着作家谁住街西屋文昌着作臣茶瓯宜客静书帙觉予亲栽竹应栖凤操觚定获麟青藜明夜半北极动星辰送王睂叟真人秋晖上寒竹白鹤立苍苔石洞松花落云房涧水来弹琴翻道曲捣药应猿哀别浦回船急孤山看早梅送人之陜省幕和韵绶带惊沙鹤纱巾逐海鸥骊山泉未冷华岳树先秋路出汾阳里衣仍晏子裘风流莲幕美君岂叹淹留送苏子宁赴岭北省幕鸡塞鸣啾哳龙沙列夜营赐衣俱鲁缟给饷尽吴秔野井氷生夏寒天雪没晴藩垣资賛画幕府正知名谒告书懐先子桐乡地年来忆旧游山春花竞发沙旭水闲流石屋青霞夜藤牀碧树秋防身龙具在强欲问吴钩泗州塔梵塔层层出云间见象轮金光动淮水铎语召川神负载坤多力荘严佛有因埏陶千万亿穹石刻铭新舟中丛薄萦云曲冈峦引雾霪舟轻风燕疾衣薄水萤侵夜久江喧濑秋清竹满林闲情任飘泊到处欲登临海子槗朝马秋尘急天潢晩镜舒影圎云度鸟波静藻依鱼石栈通星汉银河落水渠无人洗寒露为我媚芙蕖南望蓬莱观行人隔苑墙有时驯象浴不见狎鸥翔宫树飘秋叶江船认石梁辟雍真可作拟赋献文王送符镇抚之官金符传拜将白羽看麾军吹角弓横月开旗马望云舅家书尽读新府令初闻油幕风流盛吾归诧隠君赠里人别因寄祖义祖烈万里天南地逢君似到乡欲同观海屿忽别上河梁楚树思题叶淮僧忆借航归时报兄弟莫遣石田荒再从浙入闽江外淹留久那堪去复囘水生客星濑日出偃王台烓灶茶瓯至筠笼橘颗来春云又成雨着意落寒梅积雨闗河溼今朝日始晴浮船下夜濑觅酒近春城鵞鸭将雏出牛羊傍母行独怜无似客万里又南征游华严寺化国日迟迟招提独往时鹤驯看梵磬猫定护斋糜贝叶翻经译沙墙应制诗庭前双树好长夏得风吹出都长城懐古处身在日华东水出卢龙塞山连碣石宫沙鸥终自白霜树忽然红云海鸿蒙气归颿杳霭中赠杨洞天道人我自不入俗君今又欲仙鸟啼百花里屋住万山邉密树云难过空潭月易圎题诗秋卷了为説小行年次韵咏石老石何年有依稀满路旁无人愁饮羽有客坐亡羊戒世能言晋传书岂姓黄补天成五色何独柱眀堂用乐天韵因效其题咏闲意缲丝车响雨来稀罨画图中住翠㣲村北村南桑扈呌家前家后竹鸡飞青怜藤蔓春牵屋緑爱荷盘夏剪衣更忆江天家万里行逢僧子借船归夀郝大参退传归来发尚青角巾闲对老人星凤凰池上辞松阁鹦鹉洲邉买竹亭留客只谈三里雾见人宁问五侯鲭惭无刚卯为公夀他日淮南种茯苓九日在告青山到屋三十里瘦马不能闲一过欲趁重阳浮菊蘂翻愁落叶下巖阿南鸿带雨秋飞急北谷来霜夜杵多病里题诗遣野兴何人携手与高歌题若谷击劒酣歌白日迷高情邈邈见天倪石潭藻舞鱼深泳花屿春明鸟自啼架上道书研宇宙箧中衣带剪虹霓洞房清昼奁香转坐聴东街马过泥钱塘潮石桥西畔竹棚斜闲日浮舟阅嵗华金凿县崕开佛国玉分飞瀑过人家风杉鹳下春鸣垤雨树猿啼暝蹋花欲赁茭田来此住东南更望赤城霞盖善长御史泗滨堂泗水千年碧似蓝泗滨华屋缔楩柟人从鲁北耕春雨山自徂徕供夕岚方印只今垂组纽长檠犹独近书龛天邉倦客沧洲逺卷里题诗兴未堪治书再和复次韵西南春巷杏花墙索米长安汉㦸郎市里忽闻鸡吐绶海邉还报鸟含香月移桂树通阶石芝发铜池谢井牀幞直合门休沐晩新诗刻烛赋千章鄢陵别南客层层林表白浮图古鄢城高旅望孤秋雨喜沾梁土麦暝烟愁合楚田芜行人北上随沙雁归客南还对渚凫溱洧波清饶草树百年生聚尚绳枢寄𢎞长老云山曙雨初生蹛蝀槗梵山吟呗不移朝曽分禅榻春盘礴更想云山夜寂寥茧纸题诗寻伴少郫筒沽酒入城遥佛龛千丈金银界照世酥灯弟子烧送安庆路教王中夫南国烟花一万重船浮春水正溶溶舒州城壮山偏䕶博士官清印自封夜诵挑灯吟蟋蟀秋行携酒采芙蓉仙人李白今应在问讯时时过宿松送苏州卜者几嵗京华赁屋居得官犹苦食无鱼成都谁问君平卜江左人知郭璞书春水浮空波缓缓秋机织字锦舒舒虎丘剰饮千钟酒醉里高歌唱阖闾奉陪荐食英宗神御殿用继学韵乗石松阴偃翠虬先皇曽此驻龙辀茂陵弓劒随天御原庙衣冠奉月游借玉已行周制度酹金那罚汉诸侯百馨水陆修葅醢望拜孤臣涕莫收送王参政上京奏选滇池细马踏龙沙宰相朝天路不賖崃里琴泉春作乳月中珠树夜成花三千礼乐尊儒术百二山河壮帝家鱼上禹门无㸃额直郎宣奏日当衙千官吉日聴宣麻白发文臣帝汝嘉池凤有毛皆五色蘂珠无树不三花緑绨诏底书分雨红锦囊中字剪霞天路北盘三十六归时秋月满京华送胡震亨巡简猎猎双弓骑气张古来逢掖试穿杨清江铸镜芙蓉月緑酒筵开玳瑁堂稻熟万塍初下水橘垂千树已经霜蓝袍包裹迎丞簿莫负尚书荐鹗章送毛真人还山朱提仙印碧霞裳赐履承恩自尚方雨洒石坛苔锦滑日穿油幌竹书光叶凫此日还沧海汉鹄当年下建章琪树万丛芝万本江南归路水云乡杂咏百丈牵船泝上流清淮从古有三洲浮山堰逐降王去淝水波因小谢收红树有霜还可骑白苹无雨更宜舟平生自是多行役莫信吾家马少游濠梁无客更观鱼游子行过莫问书潮落沙痕鸥泛少风囘云影雁行疎归帆夜宿山前寺从槖秋辞仗外车俯仰此身天地内沧洲重去带经锄西山凤城西去玉泉头杨栁堤长马上游六月熏风吹别殿半天飞雨洒重楼山浮树盖连云动露滴荷盘并水流舣㟁龙舟能北望翠华来日正清秋石城县尉石城县尉坐寒㕔日有新诗写后屏官小不骑沙苑马书多空识楚江萍老兵束矢除阶草佐吏休衙罢阁铃兄弟几年为我友何时同舍究残经无题三湘潇洒恨无潮鸟鹊填河愿有槗丹穴凤来龙树逺海门鱼去蜃楼遥已知京兆夸高髻不信章华鬭细腰船尾横江春水急长年无事恨吹箫次韵李行斋集贤英声籍甚着天门诗句年来与我论沙碛翳云歌北塞稻畦分水梦东屯秋风八月推茅屋夜雨三更注酒盆明日桑干须系马翠华过处看承恩寄姚叅政上都南熏清暑上京居六月凉亭正打鱼雨岭火明山芍药风田金动草芙蕖甘泉晓仗临前殿京兆秋尘待属车侍从文臣行不送旧寮淹蹇意何如寄赠扬州王鍊师仙客吹笙踏月轮因游淮海误寻真松花擣月分贫士杮叶题诗寄逺人清水有潮留载酒春云不雨取裁巾江都千树隋宫栁曽见先生緑发新挽何得之先生手织乌纱日卖钱全家移住五云邉伏生有女书空在伯道无儿世共怜北市行歌花烂漫西亭坐歗月婵姢少微光气今年暗知是诗随过海船开平事金马东门画省西千官花覆曙光低九茎芝盖云衣合百石铜盘露颗齐鹿栅已营脩竹坞燕巢还补落花泥上林伏日金桃熟鹦鹉来时不敢栖还过龙门紫塞秋髙凤辇囘龙门有客去还来荡摩日月崑崙坼吐纳风云混沌开天帝有神司主宰地灵无力载崔嵬谁吹石濑成飞雨不使时人汚酒杯光山县孔宰豳风亭光山近在故山西树满冈头稻满畦邻屋读书相教授社祠酣酒共提携水牛砺角嫌耕浅野茧抽丝喜价低春雨行田无从吏独骑羸马畏青泥次韵进士宋显夫海岸春行灵沼春波殿影高行人苑外望蟠桃街尘曙雨沈红雾宫瓦晴飞动翠涛鸟度镜中还避弹鱼跳船尾不因篙曲江别有新承宴笑我官曹似马曹菊枕东篱采采数枝霜包裹西风入梦凉半夜归心三径逺一囊秋色四屏香牀头未觉黄金尽镜底难教白发长几度醉来消不得卧收清气入诗肠登雨花台积翠生层巘凝光浴巨涛吴城花覆井楚舸竹裁篙地近鱼龙逼天空鹤鹳髙野槗皆螮蝀溪水尽蒲萄雨石逢芝箭风林得凤毛臙脂儿女小罨画鬼神饕六代都衔璧三山尚戴鳌故宫犹荏苒古树漫周遭仙洞歌瑶草人家宴碧桃饭香非接淅酒好不篘糟緑雾春连阁丹霞晓映袍攀跻欢境胜跋涉惮人劳老我才还劣清资愧重叨采诗今有使问俗似无曹佳丽千年最声名一世豪嵗时休澣日携手足游遨求赵伯显画家山图用唐李中韵春雁南来后家书一纸无山花应向日陂水计通湖羸㹀衣资絮生蚕薄借芦久宜拂白石强此伏青蒲琴客分抄谱仙翁许借壶园红榴火炼沼緑芡盘铺岚气飘檐隙烟光郁座隅唿云横蹛蝀问月看蟾蜍倚杖心何逸观鱼兴不孤新开竹林迳併乞写成图猗緑园殖产吾何取开林我独能缚船尝取竹擣纸每移藤池曲波涛小花繁雾雨蒸春云同础润秋月共江澄凤下非因食鱼来不可罾写经还道士裹饭乞行僧笋屦新青折荷衣旧翠凝浮瓯茶有乳溢瓮酒无氷香灺留文篆书囊剰缭绫清晨餐玉罢东坐日初升泉南孙氏园亭凿石通归汐浮梁看浴暾鸭阑萍上甃鹿栅藓生垣薝卜乗栀子篔筜长竹孙书香芸辟蠧席煖锦裁鹓交客登仙籍承家荷帝恩氷瓯蜂蜜熘酒榼茘浆翻吹籥花围屋弹琴鹤舞园海云春有态闽雪夜无痕谁谓衣裳懒予今杖屦烦捋须歌月地翘首望天门杨妃墓汉庙衣冠照碧燐唐陵翁仲作黄尘马嵬坡上棠梨树犹占秦原几日春骊山玉女泉邉翠藻多石池涵影媚宫娥可怜绣岭啼春鸟犹似棃园弟子歌送胡古愚还越越江秋水得霜清夜夜天南婺女明客子布衣风又急世间无用是才名闽浙之交路入闽中尽翠微家家蕉葛作秋衣石墙遮竹松围屋时有丹禽哺子归赵氏宗室画水石生平已识赵王孙竹素何年画石根万里南云秋似水直容艇子到柴门和史参政韵五云天近昼香残红白花枝满药栏一夜东风吹小雨殿头持卷隔帘看流莺乔木繁阴昼景舒檀桑緑色满阶除京都三月花飞尽才聴流莺一啭初蔡琰图邉月还如汉月圎龙堆沙水咽哀絃文姬此夕穹庐梦应到春闺旧镜前代悼亾为陈云峤作燕子楼空花不开绣帘天晩月初来手痕留在红牙板犹有余香妬落梅王士熈玉环引送伯庸北上崑山有美璞昆吾有宝刀堆雪漉寒氷凝此英琼瑶团团月长满晶晶白云浅似环环无穷寥寥人意逺有美天山人皎洁同精神禁垣青春多大佩垂朝绅腰无大羽箭肘有如斗印结束上京行骝驹骤长靷不采珊瑚钩海深安可求不执水苍璧朔廷罗公侯爱此玲珑质题诗赠与客百金一朝倾三年不可得不得只空行山泉琴崃鸣摩挲龙门石忆忆应留情天风北极髙归途踏霜草不惜玉环分只愿君归早早朝行石城啼鸟翻曙光千门万户开未央丞相珂马沙堤长奏章催唤东曹郎燕山驿骑朝来到雨泽十分九州报辇金䭾帛分逺行龙沙士饱无鼓声阁中龙牀琢白玉瑟瑟围屏海波緑曲栏四月樱桃红舜琴日日弹熏风送苏公赴岭北行省郎中居庸闗头乱山积李陵台西白沙碛画省郎官貂帽侧飞雪皑皑马鞯湿马蹄雪深迟迟行冷月悽云塞垣明铁甲无光烽不惊万营角声如水清明年四月新草生征人卖剑陇头耕思君遥遥隔髙城南风城楼来雁鸣玩芳亭何处春来好城南尺五天地幽迷晓树花重压春烟上客抛罗袂佳人舞画筵晩来清兴熟移坐曲池邉题鲜于伯机与仇廉访帖三生文采赵公子四海声名仇使君弹琴不作广陵散焚香遥驻博山云玉署春来莺漫语绣衣人去雁空闻龙蛇两纸光如玉即是安西与右军送巨徳新渭城秋水汎红莲白雪梁园作赋年金马朝囘门似水碧鸡人去路如天扬雄宅古平芜雨诸葛祠空老树烟小队出游春色里满溪花朶正姢姢夀刘邢公诏下金銮第一㕔春风湛露䜩趋庭嘉辰又缓苍龙角仙侣同骖白鹤翎卫武髙年犹入相韦贤老日只传经崆峒别有长生诀杖几凝香酒半醒送袁道士五公旧谱汉庭传之子飘飘去学仙山里牧羊成白石台间骑鹤上青天黄庭夜月吟三叠绿绮秋风度七絃拂袖京尘留不住别离可奈落花前轩辕云裔越公家学道青山几嵗华仙觅安期曽授枣诗成湘子解开花金砂拟炼长生药银海初囘逺使槎二十四巖眀月夜箫声何处落烟霞寄上都僚友天上风清暑尽消尚方仙队按云韶白鹅海水生鹰猎红药山冈诈马朝凉入赐衣飘细葛醉题歌扇溼轻绡河堤杨栁休伤别八月星槎到鹊桥题节妇寒窗机杼泣秋风镜影铅云不汝同明月有光生夜白贞松无梦妒春红罗襦旧绣天吴折緑绮离弦海鹤空陌上行人指华表闭门疎雨落梧桐骊山宫图翠岭余烟晓仗催五家车骑入朝来千峰云散歌楼合十月霜晴浴殿开烽火髙堂留草树茘支长路认尘埃月中人去青山在始信昆明有刼灰送袁徳平归越平湖如镜静秋波禹穴西风卷緑萝狂客有船都载酒道人无字不笼鹅牀头书笏青云近窗下残编白雪多燕市尘深拂衣去海门何处问渔蓑寄武夷思学斋武夷山色清于水君筑髙斋第几峰北苑莺啼春煮茗西风鹤语夜巢松田家送酒芝香泻道士留书石髓封闻说牙籖三万轴欲凭南雁约相从送朱真一住西山官河新栁雪初融仙客归舟背楚鸿铁柱昼闲山似玉石楼人静水如空煮茶榻畔延徐孺采药炉邉觅葛洪天上云多白鹤去子规何事怨东风上京次马伯庸韵侍臣催讲御阶西云静觚稜晓色低天辟神州卑两汉地连碣石转三齐含香昼永闲青琐视草堂幽溼紫泥最忆东山老松树秋风应有鹤来栖王在中代祀秦蜀山川太华云连蜀栈低栁花三月紫骝嘶香浮晓露金匳溼旛拂春烟绛节齐䇿牍当年登桂苑词林后夜趣芝泥长安游客应无数谁共王褒颂碧鸡和马伯庸寄袁学士白雪赓歌少朱絃咏叹长天池鵾独运雾谷豹深蔵旧地收华㦸新田买石房闲情齐绮皓时论伫班扬瑚琏登周庙宗彞画舜裳西昆分颢气南斗避寒芒六月滦阳扇三秋镜水航弹琴无俗曲辟谷有仙方玉海羞麟脯金茎馈露浆书空忘咄咄文障拂堂堂翰府聨芳逺枢庭奕叶光名山留史䇿鸟国售诗章节拟芝田鹤音谐律管凰写经酬道士立塔礼空王借草连裙碧分觥注酒黄竹牀吟几小纱帻鬓丝凉离别三生梦归依一瓣香升堂乖笑语在野愧才良云拥鄞山雨潮生定海洋何时宣室召四马骤康庄李宫人琵琶引琼花春鸟百花香太液池邉夜色凉一曲六么天上谱君王为进紫霞觞銮舆三月幸龙冈宣唤新诗促晓妆拨㫁氷絃秋满眼塞天云碧草茫茫一入湥宫嵗月长承恩曾得侍昭阳檀槽按出新翻曲五色云中落凤凰宋本大都杂诗抛却渔竿沧海邉拂衣来看九重天画栏九陌桥如月緑影千门树似烟南国佳人王幼玉中朝才子杜樊川紫云楼上如渑酒孤负春风二十年绣错繁华徧九衢上林词赋汉西都朱门细婢金条脱紫禁材官玉鹿卢万里星辰开上界四朝冠盖翊皇图东邻白面生纨绮笑杀扬雄卧一区芦沟晓月堕苍烟十一门开日色鲜海上神山无弱水人间平地有钧天宝幢珠珞瞿昙寺豪竹哀丝瑇瑁筵春雨如膏三万里尽将嵩唿祝尧年形势全燕拥地灵梯航万国走王城狗屠已仕明天子牛相宁知别太平𤣥武钩陈腾王气白麟赤雁入新声近来朝报多如雨不见河南召贾生舶上谣江华江月要才情多病堪怜马长卿莫向都门折杨栁帝乡春色不南行琉球真蜡接阇婆日本辰韩濊貊倭番舶去时遗矴石年年到处海无波朱张死去十年过海宼凋零海贾多南风六月到㟁酒花鼓篙丁奈乐何涌金门外是西湖隄上垂杨尽姓苏作得吴趋阿谁唱小卿坟上露兰枯旧时家近黒桥街三十余年不往来凭仗使君一问讯杨梅银杏几囘开闽中父老白髭须老子风流记得无昔日郎君骑竹马如今使者驾轺车素馨华畔十八娘炎云瑞露酌天浆一日供厨三百颗使君馆券莫支羊薫陆胡椒腽肭齐明珠象齿骇鸡犀世间莫作珍竒看解使英雄价尽低东海澄清南海凉公厨海错照壶觞郎君鲞好江瑶脆水母绵明乌贼香明年归路蹋阳和雕胯轻衫剪越罗春风通恵河头路还与官家得宝歌顾琛题钱舜举画渔翁牵罾图苕溪道人溪上居一生只惯观打鱼吴儿打鱼当耕织意匠别出丝纶余纬葭缚竹直水口承以宻罟防其逋卒然一掣势莫御紫鳞跃出金芙蕖蓬窗草屋色色具茶瓶酒碗寻常俱船头青山立突兀船后緑树摇扶疎人间名利不可汚烟水为席天为庐西塞山前晩风急醉踏船舷浪花入渔翁心事道人知日暮来看倚笻立回头却捉秋兔毫写入生绡半犹溼令人展卷心茫然辛苦㣲官悔何及吴松江上鲈鱼肥秋风落叶满鱼矶何不买舟迳东归何不买舟迳东归宋元诗㑹卷七十五宋元诗会卷七十六钦定四库全书宋元诗㑹卷七十六兵部主事陈焯编杨载偶题丛生园中草蔚蔚媚幽姿乗时各敷荣皓色被緑枝似有微香发秋风辄吹之入人襟袖中亦复可怜兹诘朝步荒畦茎叶稍离披飘零即已矣霜露不尔私荣悴既有时小大何异而幸爱七尺躯天道不可诬题文丞相书梅堂大厦就倾覆难以一木支惟公抱忠义挺然出天姿死既得所处自顾乃不疑恻怆大江南名与日月垂我行见遗墨再拜堕涕洟名堂有深意亦惟嵗寒枝可知平昔心慷慨非一时峨峨着檐宇昭昭示民彞勿使风雨败永慰千古思次韵袁伯长盘盘海底石并树青琅玕至阳生至阴龙宫常苦寒扬光炫朝彩吐气蒸微澜根株歴千载莫测荣悴端端如巢居子草木皮衣冠超然去人羣取友蹄与翰日诵黄帝言浩歌泪䦨干奈何天下治必以云为官佩纫黄金环咀丹白玉盘自闻至人徳积热生肺肝黄尘日暮起对面不相看三山在何处使我师王韩聊歌紫芝曲倚君清夜弹灵龟篇为陈渭叟作马尊师所画芝龟也苍龟生中山深阻絶中道不饮亦不食灵和中自抱嵗久凝神液巖上产芝草支干集五采相射颜色好彼游江海上作计苦不早一罹豫且网性命莫能保归遗宋元君天意资探讨筑宫修祠祭相承以为宝神者固如斯遗骨易枯藁吾闻䝉庄氏苦语欲相晓持为卫生经千载长不老次韵景逺学士立春日古来有道士声利不寘懐顾于草木微而爱松若梅兹辰阅庭户适逢数花开芳意未渠央是足衔吾杯人事重名实趋向尽百端丈夫负雄气动欲追古贤于意少不惬自放江海邉登髙望八极云气生我前万事何足问所须唯酒钱﨑岖既山曲迢逓亦水滨幸见蓬苇士辄复忘为勤得之眉睫间我遇固以神所善但楼䕶岂暇从若人赠执中允上人南方多白云澶漫塞崖谷中有龎眉叟寂寞卧林屋前门树高松后户植幽竹梵文五千卷诵说尽精熟时时发清唱铿锵击金玉伊余走海内一见辄叹服愿言从之游淡泊心自足古墙行建炎白马南渡时循王以身任安危疏圃治第壮舆衞缩板载榦由偏裨下锸江城但沙卤往夷赤山取焦土帐前亲兵力如虎一日连云兴百堵引锥试之铁石坚长城在此势屹然上功幕府分金钱讙声如雷动地传尔来瞬息踰百年高崖为谷惊推迁华堂寂寞散文础乔木惨淡栖寒烟我入荒园访遗古所见唯存丈寻许废壊终嗟麋鹿游飘零不记商羊舞王孙欲言泪如雨为言王孙毋自苦子孙再世隳门户英公尚及观房杜如君百不一二数人生富贵当自取况有长才文甚武公侯之后必复初好把家声继其祖李伯时画浴马图古称难画莫如马近朝唯数李伯时不至天闲观帝服如此骨相何由知头类渴乌尖挿耳竟度流沙轻万里圉人牵浴恒凛然复恐化龙奔入水贫居里巷无马骑徒步出入多伤悲大胫薄蹄何足愿退立道旁尘满面题华岳江城图华岳能诗世有名学画丹青亦豪放此图以写安庆城雉堞楼台俨相向北风将至江面黒千艘万艘争避匿沧溟涌溢水倒流南岳动摇天柱侧蛟龙戏落秋潭底素练平铺八千里时清好作钓鱼翁闲弄轻舟烟雾里神马歌次韵陈元之神马来自崑崙西有足未始行沙泥朝趋欲出飞鸟上夕逝直与奔星齐緑鬃半散挿双耳赤汗交流攅四蹄风神秀勐陿天地岂顾燕蔡并渠黎时时牵浴临清溪对人夸杀黄须奚玉沙之禾中刍秣不啮堤头枯草稊与君侧耳聴长嘶凡马不闻生駃騠古劒歌为吴真人作闲闲真人蔵古劒敬之如神不敢忽宾客如来求一观辄有悲风起仓卒人言此是金铁精良工鍜炼久始成动摇天地合变化摩荡日月含光精昔年有蛟起江中口吐烈焰烧长空下民昏溺上帝怒雷电往击皆无功尝持此劒斩蛟首流血滔滔浸庐阜传记传闻时既久不意世间今尚有吾过下里多恶氛魍魉魑魅能食人请君为我絶此怪一洗宇宙长清新次韵虞彦髙游阳明洞忆昔神禹奠九州兹山㑹计功始休诸侯玉帛渺何许但见万水从东流衣冠永闭阳明洞夜闻鬼哭巖之幽珠宫贝阙号龙瑞天造地设非人谋槎牙怪树冻不死化作千丈苍玉虬丹洞呀然僊掌裂翠峰巧矣蛾眉脩梅梁飞去铁锁断往往雷雨生灵湫轩辕缑神极秘幻海上笙鹤时相投平生闭门读史记子乃探穴先吾游明当挟子骑汗漫题诗更在最上头不妨山水乐吾乐岂有饥溺忧民忧故家乔木尚可求有子有孙百世留卧横玉箫汎归舟吹散万斛江南愁梅梁歌酬郑集之大禹之功及天地庙有梅梁何足异奈何过用铁索纒太祝为之欲徼利每言变化失其所去作老龙治风雨一声霹雳震巖扉千尺蜿蜒辞殿户七月藁苖沾块土忧杀村中老农户买羊沽酒祭梅梁祭罢祠官传好语吁嗟老农无尔愚大禹有神焉可诬汝曹淫祀欲求福此物为妖当伏诛题秋雨长吟图雨暗秋天黒如墨穷居茅屋出不得终日长吟复短吟吟罢令人转凄恻饥猿抱树屈双肘病鹤拕泥垂两翼何当䇿杖过溪头要看南山新翠色题信州先天观图髙林褰翠气虚谷散虹光道士多骑虎僊人自牧羊涧泉通地逺山岭际天长戴子文为记流传示不忘寄刘师鲁想君游宦处正值洞庭湖落日波涛壮晴天岛屿孤舟航通汉沔风物览衡巫天下文章弊非君孰起予蠧简往古韦编在何年始汗青蠧虫深卜宅蝌蚪少成形泯灭阽秦火罗出汉廷斯文天未丧不敢望全经断碑摩挲不成读上有藓苔斑字画钟王辈文章汉魏间龟趺凋赑屃螭首落孱颜渤海神明逺今同硙石顽初阳台望月彩云相羃䍥华露笑婵姢在水浑疑堕当空孰使县潜虬精魄动宿鹤羽毛鲜寂寂丹台夜相从讶得僊送屠存博君往金陵郡于予亦有闻海环平野尽山出大江分未召元司马谁怜郑广文自今师道立章荐必纷纷渡江寄俞仲连舟楫大江濆中流日欲曛卤翻沙际雪潮落渡头云鲸跃常知候鸿飞不乱羣颇思论胜槩把酒莫如君奉题伯父双峰樵隠山出双峰秀溪流一派清土风存礼让人事省将迎路逐髙低过田随早晩耕家林有如此南望每闗情石树盘根瘦沙溪激浪清竹闲看犊卧木末见人行穯事常分力樵歌辄和声往来携杖处不碍白云生赠胡汲仲先生惟达道久已乐山林致聘无双璧为家过十金身闲云出岫发短雪盈簮遯世原吾志同盟欲自今题拱北楼殷地鼓鞞迎日出倚天梁桷与云浮北瞻帝阙三千里南控臣藩二百州江海无波沈㒺象旌旗垂野聴貔貅鸾囘丽榜多深意绣衮于今有魏牟题本斋王公画像诗礼传家公望隆一门三世拜三公五营带甲军容盛九府流泉国赋充房魏素懐尊主术龚黄先奏养民功欲将恵泽量深浅楚浸洋洋与海通钱塘懐古山囘禁籞入云长无复陈兵衞两厢千古金钟埋野草万年珠树落秋霜龙文不徙阳人聚鸟篆终降枳道旁九市尘埃来衮衮一江波浪正茫茫西湖清浊自天开鸿雁凫鸥日往来黄道星辰环太乙紫云宫殿拥蓬莱论文竞奏王褒颂献夀深倾阿母杯九域舆图今混一百年耆旧独兴衰斜界钩陈通大道中分魏阙对层峦云生殿上金炉暗露下庭前玉井寒江汉飞龙俄杳杳沧溟泛鹢竟漫漫中天㑹合宁非数坐见苍生枕簟安化人宫阙被层阿殿宇髙低若涌波翠石文章题日月宝珠光燄烛山河空桑说法黄龙聴贝叶翻经白马䭾谁谓一无超衆有只今尘土重来过送袁伯长扈驾罕毕前驱盛国容黄麾僊仗卫重重星流旷野飞苍鹘日丽层霄驭赤龙耀武邉陲须北狩合祛天地待东封论才孰可铭休烈扈跸还宜祀岱宗送罗云叔归山黄石山原风物幽贱子往年曽一游旧行檿柘已成径新艺麻禾应满畴冯衍能㤀白首叹谢安须为苍生忧余杭溪上明日发愁杀杨花吹客舟夀饶国公可乐无如父母全既贤既贵又长年金壶赐出青云上玉佩朝辞白日邉楚木论春犹五百蟠桃称夀必三千佀闻黄绮归来后长向山中作隠僊赠同院诸公诏编国史有程期正是诸郎儤直时虎士守门宫杳杳鸡人传箭漏迟迟忩间夜雨销银烛城上春云压彩旗才大名称天下选书成当继古人为送吴真人具严威命领祠官歴祀名山不厌难上帝乗龙游下土真人骑鹤降灵坛已刋白玉为封检更铸黄金作祭冠国夀延洪千万嵗愿祈谷熟小民安寄吏部尚书张公复喜清朝用大贤玉音俄对广庭宣姚崇已託君臣契李泌终持将相权此日经纶须展布他时简䇿要流传渊眀有待公田米可念江湖久弃捐欧阳𤣥送振先宗丈归祖庭欧公孙子多擘派以为四暮年归颍阴非无首丘志乞洪不得请由是懈归计攷公生平言亦颇憾先世先世多才贤生适逢五季幅员政分裂尽瘁于所事竟乏垂世名盖亦限地势况复公少孤坎壈蜀汉裔身当混一秋代逢承平际择里审所安实迩辇毂地子孙託畿内宦辙亦云易人情茍免尔公岂溺声利讵知汴虡移南北寻暌异一枝先南迈司造有深意沙溪标徳里泷冈重茔祭至今青原冡十世祀不替振先吾宗英守正耻骫骳誾誾保家法处约不少怼嘉树无甹枝嘉谷无穂滞原本既不凡时需谅无弃矧今抡俊髦往往论根器老夫辞册府多病久憔悴徒懐荐士心言莫足轩轾赋诗当推毂自愧辞已费憧憧青云友谁如古人谊为所性姪题小景林庐淡疎烟归㠶泊沙渚披图得空濶总是经行处寒屋茒檐古疎烟野树春遥遥济川者应是此中人和李溉之舞姬脱鞋吟宫袍绣蹙金花绮红绡𦂳衬双鸾尾盈盈漫服舞腰轻綵云飞处香风起藕丝掣㫁春云松瑞莲双结并头红夭夭曲曲玉弯卷翠凫翔空迷近逺玉阶秀茁兰笋长琼砂迸出芦芽浅徘徊困倚东风力溼砌香云坠无迹无限娇羞不自持君王唤起扶花立题紫㣲老人大字歌紫㣲老人射生手挽强竟取黄金斗骠骑营中拜骁勇凤凰池上称耆旧时平腕力无所施筋骨犹能学颜栁纵横戎略结构体杀活兵机屈伸肘山庄刘氏得最多当日襜褕驻应久高楼大扁曰明逺况有爱山并尚友我来后公五十年主人酌我楼中酒平田野水凫雁集重冈复岭蛟龙走登高欲赋乏佳兴忽覩台躔照牕牖家藏有此希世珍取酒当为主人夀想当洗研弢笔时羽筈生风剑龙吼焉知今人正传玩名与麒麟同不朽道吴山道吴山头龙自卧叠嶂重冈深紫逻灵湫瀑布千尺长古寺神杉十围大崇祠坎坎风雨来樵径丁丁鸿雁过郡人夜望北斗魁下有突兀青莲座大围山大围山髙髙几许絶顶嵯峨戴林坞石隙花开自夏春地炉僧拥无寒暑清流白鷴涤羽毛緑树黄熊引筋膂山腰日午婴儿啼知有雷公出行雨大明殿早朝扶摇万里上青霄凤阁龙池觐帝迢驼背负琛金络索象身备驾玉逍遥衣冠俯伏传唿岳干羽低回看舞韶湖海布衣传盛事他时田野梦天朝相台负郭东南裴相台縁溪一径踏苍苔此日城闉少人到当时公府弃官来禅牀象屋留光雨书沼蛙声噤鞠灰坐待氛尘纯敛净举头应解识三台至正壬午十一月十三日祭初祖墓白发甘泉忝从官归来曳履上吟坛故山虎豹多文采白水蛟螭有屈蟠谒客及门容屦满䞇文盈箧借灯看百年省墓偿初志心忆先亲已痛难送李宜忠之宁州教授广文家住白芒原唐世忠臣阀阅存宁郡喜迎新博士邦人特重旧王孙杨花绛帐春云阵苔藓丹书暮雨痕向使汾阳晞暧在应惭诗礼在名门竹涧图青林翠巘俯江郊谷口湍流巨石㘭戛玉万竿鸣水乐垂绅双瀑盪云旓风漪静浸苍龙影月濑光摇紫凤巢歌罢商巖採芝曲两翁翰墨定神交接花木园丁妙手即花神换叶移枝伪脱真刀剪岂能伤化力色香无复记前身春深自有鸾胶续嵗乆行看鹤膝伸堪笑微生亦如此任唿牛马定谁人寄有壬许参政京华白发染尘埃喜见文场闭复开自是曹参当继相不然王式肯轻来上躬藻火惭无补衆论盐梅属有材素志已酬归欲早相期浊酒坐莓苔西眀道人武昌堤上水云身三十年来识道人只为漫游相见少故知临别赠言频憧憧车马红尘老靡靡江山白发新邂逅一回频唱和锦囊千首未为贫昌山昌山崃口日西斜兰渚维舟近酒家水潄树根龙露爪石排江㟁虎交牙路回佛寺藏深坞风动渔舟扫落花再拜灵均献苹藻月明环珮下汀沙早饮聴秋居士园池碧池流水緑潺潺髙下楼台紫翠间阮籍才华胜南族谢安清致满东山标名花坞莺争道集句桃符鹿守闗洒扫园丁今白发秋翁化鹤几时还题所贵姪梅老树纵横出几条一枝还又亚墙腰西湖湖上掀篷看一夜吹香满六桥陈抟睡图陈桥一夜柘袍黄天下都无鼾睡方赢得坠驴闲老子为君眠断白云乡闲展山水手卷十年京国看图画半幅云烟亦恼侬今日身行屏障里却思移住最高峰东山春景春光澹澹日迟迟正是名园扑蝶时却忆小桥流水过东山春色在桃枝范梈节妇王氏妾年时二三始识月团圎十二学女工刺绣如鸳鸾十九嫁夫家事姑施衿鞶夫壻良家儿世籍为王官虽聨朱紫贵不习绮与纨过庭执诗礼开口若惊湍风仪在一时争作玉人看天地忽降毒摧折青琼玕囘首四十春景光若流丸贞心守松柏芳性轶芝兰落月帘帷曙西风机杼寒沈思往昔事泪下红阑干豪客至茅屋举家窜林峦入房卫病姑身死白刃攅相向义怜释视死色无难亲知为叹息保社为辛酸欲与上州府为妾旌门阑妾实无所愿唯愿在所安妇人往从人阿母涕汍澜送行遗之语敬顺无违欢匹偶固有时宁知忧患端辛苦蹈物变岂羡身独完殷勤谢旧故闻者摧肺肝赠别张清夫还吴新雨不作泥钩辀树上啼征夫懐逺路家在太湖西别家今几度杨栁江邉树念乡车轮下渐是中年路万事中年尚可期人生且莫长别离长别离向何方九河落花青蒲香王睢斑斑凫乳黄南望不见三髙堂奈此游子思故乡我家朱公济时早功成身退合天道当时未必知者贤挽之不回卧烟岛后来阅尽亏成事始识从初去时好我不能赤手缚虹蜺又岂能委身同草木生逢有道世肯受泥涂辱昨者误奋龙门雷蝘蜓嘲之自云足忧来举觞酬白日唯有皇天照空谷张公子吴江生我有千载意不羡身后名为君写作送行曲曲中铿戛难为情明日买船櫂秋声亦欲东下窥沧瀛飘然始去白玉京须君禹穴相逢迎相迎不见须相待客行虽迟心不改王氏能逺楼游莫羡天池鹏归莫问辽东鹤人生万事须自为跬步江山即寥廓请君得酒勿少留为我痛酌能逺之髙楼醉捧句吴匣中劒斫断千秋万古愁沧溟朝旭射燕甸桑枝正搭虚忩面崑崙池上碧桃花舞尽东风千万片千万片落谁家愿倾海水溢流霞寄谢尊前望乡客底须惆怅惜天涯辘轳怨门前水扬声似雨幽人当牕碧絃语东里征夫去不归一双蛾眉镜中舞年年井上攀辘轳劳心只恐秋葵枯他年种得长生草梅花落尽青青好云林歌为贡供奉作朝望宣城夕企云林扫花钓月清我闲心城东之山倚天碧手扪南斗近咫尺幽人筑堂面山坐絶似谢公故时宅谢公今何在苍苔剪行迹调笙诵新诗流水照白石看水作明镜年光静来往夜深敬亭雨坐见南湖长清风被长陂鸟度菱葭响云之林兮不可攀中有青猿白鹤相盘桓林之云兮不可缚时来宿我青檐端昻藏老僊人抱琴卧山侧忆在中华时相逢鬓未白问之不笑亦不言阿家中子瀛洲客却起遗我宝字书依稀摄精缚魂魄相期后天无极年笑尔守之合自然御气还得同飞僊未登云林堂试作云林歌嗟我久客意衰迈云林云林奈尔何掘塜歌昨日旧塜掘今朝新塜成塜前两翁仲送旧还迎新旧魂未出新魂入旧魂还对新魂泣旧魂丁宁语新魂好地不用多子孙子孙绵绵如不絶曽孙不掘𤣥孙掘我今掘矣良可悲不知君掘又何时赠别徐教授之钦州冉冉嵗月莫悠悠闗塞长歌钟凝旅宴舞袖拂征艎到日梅花乱来春蕙草芳南金自昔重寄赠可能㤀和李溉之园居襍咏书剑上青霄乡闗雨雪遥年华侵水竹客思堕山苗㑹想商嵒绮将从郑里侨文词诚小技秖比俗情饶岂是幽栖地飞腾亦未量城根分鼠壤池面合鱼梁名久喧郎署歌时感女桑畏卿音调苦畴复贵相㤀圃色依帘障天光切户庭草生连夜雨花落遍池星未遂翔寥廓真堪託晦㝠逢时须紫燕得意拂青萍辛酉嵗元日西山千仞郁崔嵬山下楼台紫翠开玉帛㑹同来万国玑衡县运属三台尝闻海客谈金鼎更见祠官进玉杯惭愧词臣今白首久无赋颂献蓬莱四月十六日东华门奉迎香舆天香晓报出宫城已办螭头合乐迎黄鸟低斜冲队过紫骝疎荡着班行百王盛祀无遗典万乗深居有至情最喜快传汤沐赐礼官识姓未知名送白无咎太守之郡潇洒中书旧省郎排云曽揽舜衣裳一麾况复守名郡万事不如归故乡马首渐违燕阙雨雁声欲度晋城霜汉廷择相皆良吏蚤奉潘舆谒建章寄上甘肃吴右丞要使明时化逺覃玉门闗下屈征骖多忧总为民心苦有喜唯闻郡姓甘日晩邉沙黄逸逸天晴陇树碧毶毶国风不系秦州外自此西人识召南塞上孤鹰白雪毛塞门风物静萧骚黄河西去从天下泰华东来拔地髙枸杞莫将如薏苡醍醐足饮胜蒲萄遥瞻圭衮还舟日正属江湖心绪劳寄题集贤周司直番阳东下万山围魁阁峥嵘面翠微云接大荒回古色波涵落木动晴晖宦情静与游鱼逝诗思长随夕鸟飞久待倚䦨成独酌痴儿了事各须归张留公母山风遥引紫云车楼阁春深阿母家更五十周重甲子后三千嵗一桃花綵衣故绾封留印白璧新随使蜀槎见说麻姑旧行处至今源上有丹砂开嵗自违北极向南辰重见东皇似故人合席管絃方殿歳殊乡花栁觉先春水归楚泽鱼俱化天覆周郊兽亦仁薄宦于时无补报且须康济百年身草堂草堂不在万山峰时有幽人步往踪雨压墙烟笼薜茘石行渠水鑑芙蓉清名岂让陶贞白共住犹强陆士龙勿忆雁行天外去归来期向粤城中送毛鍊师奉祠礼成还京僊官持节下青㝠海渎严祠卫百灵行为治平循禹服礼从禋祀想虞廷东风到处随神雨南极归来奏夀星致福要当宣室问鹤书先报白云扃送别周仪之官钱塘并柬李四秘书武帝龙飞第一春京华相送各沾巾讵知邂逅文身地同是栖迟皓首人山驿蛟眠星满洞水乡雁起月迷津若逢李谪南天竺为说前书感谢频将赴雷阳送罗提举之任广东松滋暂泊蓟门船复指番禺路几千茉莉香深和酒露桄榔叶暗煮盐烟齐人旧算无遗䇿汉史新藏有剰钱莫为遐荒心力怠朱崖更在海南邉以琼扇一握奉致黄明府拾得炎州月一团殷勤持赠比琅玕情知已是秋风后留作明年九夏寒钟陵夜宿闻钟中年江海梦虚皇夜半闻钟似上阳一百八声犹未已更兼云外雁啼霜渡端州崃濯郎得便泝清流忽报舟前晓雾收蛮语酬人翻自苦好山不敢问何州闻东邻夜歌促拍繁歌沸不停月髙絃语转明星莫令知有西邻客独坐挑灯睂六经薛汉拟古皎皎机上丝织为游子衣游子荡风尘素衣化成缁风尘不可避四顾将何之岂不念洁白徒重墨子悲勗哉加澣濯河水清且漪娉婷闺中女天质知自爱空懐苹藻心日月苦行迈蹇修意良勤迟迟如有待未嫁庸何伤失身坠东海送牟伯厚还霅西风起双鸿渺渺度万山空林霜霰落各念饮啄难中途忽相失独留谅无欢极目送㝠飞风云逸翛翰低囘守罗网自顾形影单奋翅念逺举天路浩漫漫空想五湖水东风涨波澜寄余希声寄语中林友相思又几朝书虽为路阻梦不怕山遥风定落花慢雨深青草骄人情谅难必不似往来潮枉渚枉渚倚孤櫂意行随杖藜鸥邉渔艇小牛后牧童低秋色多因树寒声半是溪何当买茅屋此地卜幽栖湖上一舸泛霜晴湖波寒更清平堤连野色逺市合春声尘土浪终日山林负半生囘头夕阳外烟渚白鸥轻摇落摇落嵗华晩萧条门巷空黄花数㸃雨红叶五更风挽镜徒催老耽书漫得穷亲朋顿乖隔幽意若为同送栁汤佐太行盘踞势严严五马初行衆具瞻他日去思应借寇此时来暮正歌廉七贤旧竹风流在万善新茶嵗贡兼莫谓名邦天稍逺飞龙曽向此中潜送赵虚一降香至南海庐山㑹稽天香分下殿西头处士今乗使者驺曽是骑麟骖北斗真成跨鹤过扬州山中五老应相识海上三神亦易求勾越东南僊柱观神光依旧贯林丘睡起巻帘春色上苔衣新水相看近竹扉风动树枝鸣宿鸟云收山崦放晴晖举杯竹叶归愁去欹枕杨花约梦飞肠断碧苔溪上路暖风斜日钓鱼矶和马中丞无题诗乗槎凖拟逐秋潮却访成都万里桥沧海有山皆缥缈青云无路不迢遥闲居潘岳惊斑鬓归去陶潜濑折腰后夜相期明月上露台髙处弄笙箫骥服盐车两耳垂臂无九折未成医欲寻箕颍终逃世苦恨章逢不入时金井蛩鸣知露冷银桥鹊度见星移长贫乆客应无补拟挹沧浪塞漏巵良人执㦸侍明光谁与金炉共夕香妆镜晓寒凝蝶粉舞衣春暖卸莺簧渡江桃叶应怜我照水荷花宛见郎太息蹇脩无复理空思掺手又缝裳陆景龙榾柮窝安乐窝中兴澹然灵根斫得自樵僊地炉伏火春如海雪屋围风夜似年香透玉酥和芋拨脂流琥珀带松然任他沈水烧金鸭吹彻参差恼醉眠纸帐溪藤捣雪浄无瑕素箔围风絶可夸梦入清虚眀月照倦游广汉白云遮茧窝春暖浮银色鲛室宵分散玉华惊鹤一声天已豁老夫诗思绕梅花宋元诗㑹卷七十六宋元诗会卷七十七钦定四库全书宋元诗㑹卷七十七兵部主事陈焯编揭傒斯游麻姑山云关君子荷初服恩至若无荣穆穆芳雨散悠悠苍山行危闗拥雾黒飞术縁云青苔藓滑如积松杉杳㝠㝠时逢负芝翁忽闻流水声举足向益高矫然欲遐征徒𨽻各㤀倦矧彼髙人情黄鹤山聴雨得清字𤣥扃息深构虚馆含余清潇洒松上来瑟缩花间鸣遥兼夜柝警细与寒更并懐亲感离别抚物愧生成土思浩方殷春声耿逾明幸及朋知好达此旦暮情北展非穷辕南山梦归耕何言託毫素聊与欵平生湖南宪使卢学士移病归颍舟次武昌辱问不肖姓名奉寄我本耕牧竖结庐章江涘微生属休明世尚犹典礼惊飈卷飞辙寥落从此始三年江汉春万事随逝水既昧理生术复惭游方㫖岂无青山归亦有桑与梓何为苦留滞眷眷存君子君子谅不然东皋毕耘耔麻姑坛嵯峨仙都观遥望丹霞天后有千嵗松前有百顷田风日夏飒沓烟云昼葱芊羣彦一时集安知非列仙持觞起相酬罢琴接髙言天道信悠邈人情何拘挛灵君不可致落景讵少延仰虽惭㝠㝠俯实忧元元主人顾坐客此中可㤀年正月十二日寻卢学士船至汉口留诗为别晴江澹微澜曳云在层巘参差连舫出散漫羣鸥逺始知遵汉广遥睇髙斾卷懐贤每㤀贱临流亦㤀蹇苍茫景将入杳渺春犹浅新知遽相违余悰何由展重饯李九时毅赋得南楼月姢姢临古戍晃晃辞烟树寒通云梦深白映苍祠暮胡牀看逾近楚酒愁难驻雁背欲成霜林梢初泫露故人明夜泊相望定何处且照东海归行送归舟去过江州遥瞻九江树已踏西江土落日照庾楼惊风满湓浦寒鸥迎櫂起逺岫依城吐怅然感羇游澹尔成宾主白头钓鱼叟赤足浣纱女未识居者欢安知行者苦春日杂言羃䍥杨栁枝䝉茸春草齐夭夭谁家妇采桑临路岐零露沾其裳蛛丝卷其衣树髙身苦弱蚕饥行复迟辛苦事姑嫜宿昔减容辉见者皆叹息此心独谁知良人日暮至嗔问汝何为三月三日奉陪宪使程公游麻源第三谷宴藏书山房白雪楼明公富暇豫胜日懐登临蹀躞骢马行窈窕幽人心县崖响晴雨奔流濯春阴云门转絶壑画桥贯长林拂石慨往运闻钟知古音耆松有百围突嶂踰万寻小憩钓鱼台聿瞻华子岑扪萝入缥缈侧径临萧森上有百尺楼下有孤猿吟初筵俯层巅微风荡危襟笑语信㤀我觥筹浩难任岂不念永留惘然归思深游禅林寺喜得昌上人灵皋独懐往危轩泊闲寂偶与尘事违况值禅林客深苔上脩玉轻霏澹凝碧蓦见飞鸟还静闻寒熘滴空明㑹真赏漂流得良觌常恐心迹乖无由展平昔渊明归兴图家贫无酒饮聊欲试絃歌去家百余里邈若异山河江上日多风浩浩水増波门前五栁树繁荫空婆娑秫田已收成归计当如何杂诗青青孤生松髙出浮云中下有嘉树林上有万里风俯视原上草秀色何丰茸自顾岂不髙独立难为容常恐本根蠧委此蒿与蓬送袁先辈之盱江贱贫恋知已亲爱畏离别雨罢江色黄扁舟此时发烟绵緑芜逺杳渺孤禽没行云满西原麻姑在天末送华尊师以天夀节奉诏祀武当灵畤严汉祠神峰标楚甸羽人丹丘伯承诏貤嘉荐华渚曜玉虹条风舞𤣥燕长淮雨中泻乔岳云间献涉甸厯峻址梯空答𢎞愿授简香始升揭䖍帝如眷天清翼轸动地肃𤣥武见飞响迥相闻竒祥静逾绚是中有真侣早接诸方援胼胝负畚锸凿翠蓄雷电金芝产斋房璚云冠巗殿祈禠无嵗年㑹节方纷衍既协时若降又乐明祀徧圣厯齐堪舆丰泽周㝢县还归报天子独往奚所羡春暮闲居寄城西程汉翁十五韵迢迢层城阿峩峩凤凰山下有隠沦士能为河汉言两日一寓音五日一承颜每谈经济事恒及离乱间言词多慷慨文字少凋残不叹东逝川但忆南山田宁与无心游不受衆目怜褰衣必峻崿散步亦名园卷舒信在襟萧寂固所安经春窘疾痗抚时増懦孱羣书乱药裹髙卧掩荆闗蹇予属久要朝诣常暮还丑劣愧高情焉知君所观日出衆鸟语苍岑满楼端申章写深诣谫薄何由宣去妇词江东有一士子留都下三年适娶一贵人女为妻久乃知其已有妻子矣一夕逃去因託去妇为之诗非徒欲传其事抑以示风戒云尔轻合鲜义终茍容希礼遇逺结万里婚多为才名误始与君结好不知君有妇有女嫁他人俱懐託迟暮青青墙下草生死墙下路姢姢道傍花零落无处所女子失其身何以保贞素既乖百年意百年谁能度对镜空悲唶中心良难诉浮萍难为託一木无两附弃旧属新欢新欢渐成故宁当中路拆莫被他人去宁老阿母傍不受他人妬腾身出房闼两絶无复顾岂愿嫁他人甘心西山树赠王郎王郎楚狂士意气飞秋霜读书尽万卷下笔数千行富贵视浮云况肯矜文章十五耻里居掉臂辞故乡夜宿东海月朝买西州航瞑目王公前结客少年塲一饮或一石一醉或一觞宁揖屠狗人不与俗士当千金不易笑嵗暮单衣裳阮籍在穷途英声连四方鸾鹄有时铩反愧燕雀翔世无剧孟交不及青楼倡燕赵如花人翠袂黄金珰不识豪俊士空媚痴与狂王郎逺过我坐我枯藜牀终夕无酒饭抚髀歌慨慷平明别我去极目空茫茫登祝融峰赠星上人洞庭南桂岭北衡山连延潇湘黒中有祝融如髻鬟嵯峨七十二峰间祝融不自知千山万山如回环面面芙蓉粧俨如天仙朝紫皇千官百辟遥相望半夜每瞻东海日六月常飞满树霜龙拏凤攫熊虎踯云生雾灭何时极我来正值太平时况有山僧似畴昔凭高一览四海空草间培塿安足雄盘盘罗汉台翕翕炎帝宫复恐九天上视我如井中朔风日夜相腾蹙谷老崖坚松柏秃古来铁瓦尽飘扬山上至今犹板屋山僧劝我歌我歌徒自伤天下五岳嵩中央此山与我俱南疆我今三十始一见北望中原天更长送黄五舅得武陵较官还辰州寓居省侍宁上山头种禾黍莫向他乡作羇旅山田得雨尚有年他乡憔悴何人怜一身千里家何在全家更在沅湘外独树鸡鸣枫叶飞荒村雁落芦花碎亲在穷途望子还子在长途衣复单居无寸田出无仆明年作官当食禄望葛市有懐故人卢子仪顺流无风江更急嵗暮归人浩难絷所思只隔江上村乱树参差不容入忆昨扁舟云梦触热千里能相送我来怅望竟空还一樽知是何年共樊山苍苍赤壁暮武昌对㟁黄州路连声大笑橹如飞回头独送孤云去题邢先辈西壁山水图邢家苍苍西屋壁万壑千巗动寒色大江忽转天地回浮云孤飞日月白参差楼观照林红松桧凄迷起朔风崑崙蓬莱不可到赤城白帝遥相通贱子平生尚竒伟南极衡湘北幽冀复从大驾上滦京始投邢君多意气君昔扈从戎马间少壮不知行路难月明饮马长城窟雪深射虎祁连山万里归来太平日坐我江山百忧失平明万骑出天门又驾官车就行役研山诗山石出灵壁其大不盈尺高半之中隔絶涧前后五十五峰东南有飞磴横出方平可二寸许凿以为砚号曰研山在唐已有名后归于李后主主亾归于宋米芾元章刻其下述所由来甚详宋之季归于天台戴运使觉民后又归其族人宰相贾似道求之弗与㩦持兵乱间寝处与俱乃获全大都太乙崇福宫张真人本戴氏子今年春贻书得之请予赋诗其词曰何年灵壁一拳石五十五峰不盈尺峰峰相向如削铁祝融紫盖列前后东南一泓尤可爱白昼𤣥云生霮䨴在唐已着羣玉赋入宋更受元章拜天台澒洞云海连戴氏蔵之余百年䕶持不涴权贵手离乱独与身俱全帝傍真人乗紫霞尺书招之若还家阴崖洞壑寒宛转细路通褒斜崑崙蓬莱与方壶坐卧相对神僊居硬黄从写黄庭帖汗青或抄鸿宝书秦淮咽咽金陵道此物幸不随秋草愿君谷神长不老浄几明牕永相保题百丈辉长老所蔵李仲宾之孙嵗寒图豫章西南百丈峰下有大竹多长松巢云贮雾翻飞淙縁崕绕涧迷春冬马驹踏人有龙象东阳老辉在百丈西江泻入半瓯茶卧竹眠松九天上蓟丘丈人子又孙笔入造化春无痕清风潇潇上界闻夜阑疎钟啼断猿白杨河看月白杨河上看明月昔人曽照今人别茅屋数家河上村化作三山白银阙波平风静櫂歌来万顷沖融镜面开今夜江南忆游子空瞻云汉上昭囘茫茫万里燕齐路北斗纵横泰阶曙黄河东逝月西流明日南风过洪去大信晩泊呈舟中诸公千家杨栁江当门东梁西梁两岸蹲连墙大舰集日昏摐金伐鼓海上闻小江更出采石后前人立功后人守大信花采石酒陌上相逢莫囘首李宫人琵琶引鄠县亢主簿言有李宫人者善琵琶至元十九年以良家子入宫得幸比之王昭君至大中入事兴圣宫縁有足疾乃得赐归侍母给内俸如故因亢且乞诗于予为作李宫人琵琶引其词曰茫茫青塜春风里嵗嵗寒风吹不起传得琵琶马上声古今只有王与李李氏昔在至元中少小辞家来入宫一见世皇称艺絶珠歌翠舞忽如空君王岂为红颜惜自是衆人弹不得玉觞未举乐未停一曲便觉千金直广寒殿里月流辉太液池头花发时旧曲未终新解谱新声万变縂相宜三十六年如一日长得君王赐颜色形容渐改病相寻独抱琵琶空叹息兴圣宫中爱更深承恩始得遂归心时时尚被宫中召彊理琵琶絃上音琵琶调终声转涩堂上慈亲还伫立囘看旧赐满牀头落花飞絮春风急祖生诗浦城孝子身姓祖自怜性命如粪土生才五嵗遭乱离有母更被官军掳零丁二十八春秋母纵得生何处求天地茫茫明月恨江山漠漠白云愁忽得母书惊母在看书未尽泪先流书云流落河南县河南蹋遍无由见唐州境上忽相逢白发萧萧霜满面谁知喜极情转悲傍人更问初别时千生万死到今日始为母子东南归东南迢递闗山路入门犹记堦前树居人传説尽相看鸡黍提携竟朝暮祖生母子真可怜少壮离别老大还同时乡井被兵者几人骨肉能生全愿生母子长夀考四海昇平永相保居庸行昔望居庸南今出居庸北巗峦争吞吐风水清且激逶迤数千里曲折殊未息闗门两向当天开马如流水车如雷荒鸡一鸣闗吏起列宿惨淡云徘徊山盘盘石圉圉山如龙石如虎龙怒欲腾虎欲舞太行劒势犹如许昔不容单车今马列十伍圣人有道闗门开闗门开千万古长风沙夜泊长风沙风沙不断行人嗟行人嗟奈君何南风正髙北风起大船初湾小船喜移船更近大船头不独风沙夜可忧但祝行人好心事长江何处是安流茅舍参差数株栁时平尚置官军守青裙老妪诧鲜鱼白发残兵卖私酒夏五月武昌舟中触目两髯背立鸣双橹短蓑开合沧江雨青山如龙入云去白发何人并沙语船头放歌船尾和篷上雨鸣篷下坐推篷不省是何乡但见双双白鸥过题明皇出游图应制明皇八骏争驰道还是开元是天宝长安花发万年枝不识年华醉中老奎章阁下文书静衮衣高拱唐虞圣莫言此画徒尔为千载君王作金镜黄尊师高轩观鵞因留宿开轩南岳下世事未曽闻落叶常疑雨方池半是云偶寻骑鹤侣来此看鵞羣一夜潺湲里秋光得细分饮张氏别墅楚国多才俊张家好弟兄出门湖水碧留客野堂清微雨鸣疎竹寒烟覆古城园人隔畦语嵗暮此中行以事蹔如武昌发临川江转欲无路山回忽似围客程秋共逺物色晩多违稍稍沙鸥集悤悤野树稀武昌今夜梦定遇故人非过南康夜泊闻庐阜钟声庐山三百寺何处叩层云宿鸟月中起归人湖上闻入空应更迥近瀑正难分遥想诸僧定香炉上夕熏喜赵顺昌官满来归七载卑栖邑孤标浩荡中去时惟自信归日几人同平世难为泽高人不计功黄河万里道洗楫待春风寄题永丰刘氏暖翠亭孤亭万竹中危坐自生风近与山光合遥连野气通鸟啼深不见泉响静偏聪东帛休相汚先生道未穷鸡山俯鹫溪亭子画堂西流水茭蒲合阳林竹树齐耕桑烟外集宾客雨中携万事俱尘土诗成手自题送陈教授赴郴州君向郴州去迢迢千里余年侵别后鬓客问讲残书断雁秋风外啼猿落日初兴文今日意慎莫爱吾庐出三洪崃积水羣山里行舟乱石间地偏疑隔世崃怒欲藏闗独鸟啼深树斜阳下急滩千忧逢一快未觉此生孱山庄晩立有懐舍姪沆督获临川䔩䔩黄桑叶苍苍白竹峰居人争野碓归客背村钟路暗縁溪湿山寒着露浓阿戎收稻米辛苦缺相从望岳岱宗齐鲁间万古统羣山日向夜中见云从海外还蓄灵深屛翰空翠满河闗尽日临清霁巗巗不可攀寄题太子文学张希孟凝云石闻说张文学家藏石一拳断痕分浅黛古色乱轻烟润想犹懐玉幽疑欲迸泉应从少海得宿昔满桑田石鼓孔庙頽墙下周宣石鼓眠苔分敲火迹雨洗篆蜗涎野老偷为臼居人打卖钱有形终亦尽流落谩堪怜铜仪法像坤仪重来从汴水迁飞龙纒四极黄道界中天望絶秋毫末循环太古前荒台明月夜应有泪潺湲赵道士山水图悄怆寒山晓凄迷野水昏长桥通古寺小艇背衡门路尽双松上云生乱石根如行南岳暮遥见祝融尊大驾既还独候驿传未得和陈真人见示供奉闗山逺淹留日月长乡书迷楚越邻笛乱伊凉秋水流成字晴云去作行寸心县帐殿应似雁随阳沈逸人东观招饮山馆野馆青山下晴轩积雨余招寻䝉逺客寂寞愧闲居空翠沾杯冷残云度谷虚从兹结朋好随处问何如参禅图两山从两禅异代各谈𤣥絶壁浮春树空山响夜泉共遗行住想俱断去来縁此日开图画焚香亦爽然和傅与砺近日何多念频年不肯还河流无故道春色是他山棐几看云凭衡门罢月关无情寒与暑偏解铸衰颜送秦从事巗卿赴迁安令声名借借秦着作不见郎君出宰时路入北平黄叶尽梦囘西掖白云移罢氓旧塞犹耕种野老深村几乱离遥想此行前未有来时嗟晩去思迟楚山秋晩山人何处抱琴归遥想楼台隔翠微老树风生舟正泊空江日落雁初飞岂无赋客能招隠亦有渔翁醉息机一幅秋光舒复卷谁教尘土涴人衣子陵独钓图何事𤣥纁入里闾羊裘蹔脱就安居空令太史惊同寝犹把狂奴视报书一出聊为天子重诸公莫道故人疎朝廷自足中兴士且放桐江着老渔石门崃长安崃里子规啼峭壁苍苍北斗低云气倒连山影合石稜斜阚浪声齐南风尽日迎归櫂落月空江梦故栖一室十人分数郡百年几处候晨鸡梦黄鹤楼黄鹤楼前鹦鹉洲梦中浑似昔时游苍山斜入三湘路落日平铺七泽流鼓角沈雄遥动地帆樯髙下乱维舟故人虽在多分散独向南池看白鸥送詹尊师归庐山香炉峰色紫生烟一入京华路杳然云碓秋闲舂药水雨犂春卧种芝田书凭海鹤来时寄劒自潭蛟去后县忽报归期惊倦客独怜微禄负中年送大名安治中守沔阳展澨犹穿魏郡花分符忽指竟陵𤓰行瞻禹迹过三崃带拥羲文望五华春雨蚕桑无旷土秋风鱼稻满贫家亦知王政仁为本莫厌公田饭有沙忆昨宫草葱茸禁树稀日趋廷颢对凝辉朝迎步辇花间出暮送囘銮栁下归碧殿东浮苍巘合金河北引玉泉肥几囘𢎞庆门前路春气蒙蒙欲染衣已巳羣伦映璧奎端阳侍燕宝慈西线分学士亲臣送诗赐黄姑御手题注酒含春瑶露重承尘转午锦云低日斜共出西门道既醉犹能散马蹄奎章分署隔窗纱不断香风别殿花留守日颁中赐果宣徽月送上供茶诸生讲罢仍番直学士诗成每自夸五载光阴如过客九疑无处望重华按客有问于虞伯生曰杨仲𢎞诗如何曰如百战健儿范徳机诗如何曰如唐临晋帖揭曼硕诗如何曰如三日新妇先生诗如何笑曰集乃汉廷老吏也揭闻之不悦故此首中联有学士诗成每自夸之句伯生得诗谓门人曰揭公才力竭矣因荅以诗云故人不肯宿山家夜半驱车踏月华寄语旁人休大笑诗成端的向谁夸併题其后云今日新妇老矣和张太一秋兴翩翩公子五云中风骨虽殊意气同道徳渊源行地逺神明台观与天通欲随穆满宾王母更拟轩辕相大鸿南国正秋忧旱暵谁驱列缺起丰隆蓬莱金阙赤囘阑龙虎神君禹步寛朝嚥日华当食谷夜迎天仗识鸣銮露飞仙掌金茎冻月满𤣥都玉佩寒遥想西斋清似水吟诗聴到漏声残送李掾自北囘归省长沙因简赵宣慰张征士吕宗二判官万里风沙断三湘日夜流名成亲白首嵗暮客扁舟黄鹄延归思丹枫替别愁眼穿回处雁心静狎余鸥细雨黄陵庙残阳杜若洲渐深桑梓敬翻畏友朋留送逺惭羇旅临分忆旧游钟声衡岳曙帆影洞庭秋风壤通蛮徼烟霞拂帝丘交歌明月市倾斾压云楼访菊逢徴士行𤓰识故侯为言憔悴客敝尽黒貂裘晓出顺城门有懐何太虚步出城南门怅望江南路前日风雨中故人从此去和欧阳南阳月夜思月出照中园邻家犹未眠不嫌风露冷看到树阴圆题鴈图寒向江南暖饥向江南饱物物是江南不道江南好何失感兴渥洼骐骥儿自有絶尘足锦帐过都门飞采射衆目叹彼辕下姿亦非驽骀物世乏伯乐俦谁识千金骨所以荷蓑士烟水自沦没对酒古人不我俟不共此酒醇此酒复易尽不能俟后人并世有不察异代若为亲茫茫宇宙间此抱难具陈惟应空中月分留大江滨莫吟独老朝朝出或醉莫未归高树挂新月山妻候柴扉饮伴更相送欲辟意难违感此乡曲情泪下忽霑衣书懐野性长便云水居城中有屋不如无悭时因记人来往多少红尘汗白须燕都杂题一夜春阴彻晓寒玉山无奈酒杯干青娥知有愁多少狼借残妆懒对㸔雅勒唿唐宫题叶彩毫将恨付霜红恨自绵绵水自东金屋有闗严虎豹玉书无路託鳞鸿秋期暗度惊催织春信潜通误守宫莫道银河消息杳明年锦树又西风崔徽写真舞鸾妆镜拭铅华毫素无声散彩霞夜月影寒分桂魄春氷晕薄映桃花梦随图去凭青鸟愁逐书来㸃墨鸦未得离魂如倩女衰容先我到君家洛神邺宫檐瓦似鸳飘兰渚鸣鸾去国遥谩説君王留宝枕不闻仙子和琼箫惊鸿易没青天月沈鲤难凭碧海潮肠断洛川东去水野烟汀草共萧萧二乔珊树交加玉树重鸳鸯难偶雪难容共思汉事随流水各对吴侬蹙逺峰洛赋未成梁月堕羌笳已断塞云浓人间流落浑相似犹胜凄凉泣暮蛩寄南台御史达兼善昔年奎壁聚星图文彩虚称二妙俱秖有蒹葭依玉树初无薏苡似明珠凤凰台上天光近乌鹊枝邉月影孤壮志未消知已在敢烦音问慰穷途白沟秋水帝城邉晓发河南使者船契濶山川将万里飘零嵗月又三年云间快覩㝠㝠凤海上愁㸔跕跕鸢经术匡君须我辈莫将离恨染华颠送苏伯修御史之南台天上词臣夐莫双乗骢此日莅南邦梅花路近宜逢雪桃叶波平好渡江千里苍生瞻绣斧十州使者避旌幢同袍知已如相问已许闲身老北窻汴梁懐古花石冈前麋鹿过中原秋色动闗河欲询故国伤心事忍聴前朝皓齿歌蔓草有风嘶石马荆榛无月泣铜驼人间富贵皆如梦不独兴亾感慨多酬江夏友人见寄四海元龙眼界空平生豪习竟谁雄早知黔首成秦赘悔学蛾眉入汉宫曲水疎篁秋色里小山丛桂月明中故人嵗晩能招隠便买扁舟向汉东送赵秉彞亲迎江夏之官临川婀娜新衣锦绣重美人今夕过湖东一声铁笛千家月十幅蒲帆万里风孔雀画屏占贵客甘棠嘉树咏先公墨池光动凌云笔春满花封赋更雄送䝉古学教授之邛州玉贯珠联我国音乱山深处变巴吟苍虬挂屋寒筇瘦白鹤县巢古栈深座冷一氊知宦况书来万里见乡心文翁课最同文盛应译嘉谟寄上林二月梅去年呵笔赋寒梅又见山家二月开不是使君留客醉肯教仙女逐春囘梨花院落为云梦栁絮池塘作雪猜东阁如今清兴减罗浮谁与寄香来京师上元夜华月澄澄宿雾收万家灯火见皇州天阍虎豹依霄汉人海鱼龙混斗牛公子锦鞯鸣玉勒内家珠箔控银钩道傍亦有扬雄宅寂寞芸忩冷似秋送袁果山经歴之潮阳潮阳赞府之官去犹是薇垣白发郎天上故人县夜榻海邉候吏促春装翠绡卷雨蕉花老火齐然云茘子香终日韩山对帘幙只愁简牍破诗忙留别凯烈彦卿学士十年帝里共鸣珂别后悲欢事几多汗竹有编归太史雨花无迹染维摩湘江夜雨生青草淮海秋风起白波明日扁舟又南去天涯相望意如何登越王钓龙台自古瓯闽国富雄南琛不与职方通江流禹画纵横外山入秦封苍莽中逐鹿师还神器定屠龙人去钓台空海门望里潮头急何处繁华是故宫段天佑送妓入道歌舞当年第一流洗妆今日别青楼便从南岳夫人去肯为苏州刺史留琳馆月明箫凤下锁牕花老镜鸾收却怜愁絶浔阳妇嫁得商人已白头谢宗可藕花风舞罢红衣起未休水云香里冷飕飕三更清逼银塘晓六月凉生玉井秋飐浪低翻霞影乱凌波轻漾锦香浮莫教吹醒鸳鸯梦好送真人一叶舟晓色逺似烟霏近又空非明非夜雨朦胧一天清露洗难尽几树暗云遮不穷断角楼台浓澹里残灯院落有无中苍茫半逐鸡声散又被朝阳染作红睡燕补巢衔得落花泥困倚东风倦翅低金屋昼闲随蝶化玉堂春静怕莺啼魂飞汉殿人应逺梦入乌衣路欲迷却被卷帘人唤醒小桥流水夕阳西笔阵授䇿登坛拜墨卿霜毫不用铁为兵战酣已拔三都垒奏捷还攻五字城怒卷龙蛇云雾泣长驱风雨鬼神惊攀蟾独扫千军退功夺中书第一名走马灯飈轮拥转驾炎精飞绕人间不夜城风鬛追星低弄影霜蹄逐电去无声秦军夜溃咸阳火吴炬宵驰赤壁兵更忆雕鞍年少客章台踏碎月华明诗瓢雨蔓霜条老翠壶吟邉不是酒葫芦剖开句里玲珑玉着尽胸中错落珠满贮苦心留宇宙深藏清气付江湖谁家半腹能千首为问山人果在无莲叶舟穏櫂红衣汎渺茫风帆浪楫水云乡晓撑泰华半峰月夜载西湖十里香藕放雪丝应作缆荷敧翠柄若为樯不须更捧金仙足太乙真人梦正凉无絃琴独茧长缫底用抽蛇纹空锁凤枝秋落星有色寒光断冻瀑无声练影收别鹤那闻风外泣孤鸾不向月中愁多情只有柴桑老寂寂山髙水自流纸帐清县四壁剡溪霜高卧梅花月半牀茧瓮有天春不老瑶台无雪夜生香觉来虚白神光发睡去清闲好梦长一枕总无尘土气何妨留我白云乡尘人海深藏混沌中非烟非雾逺空蒙六街锦绣迷香紫九陌笙箫踏輭红微步缓随罗袜起清歌飞绕画梁空南来一骑蛾睂笑又送长安荔入宫蟠梅萦青绊碧裂苍苔晩嵗寒香宛转来蛟舞冻云氷骨瘦龙眠夜月玉鳞开风霜气势从千折铁石心肠亦九回袛为东君甘自屈不教虚占百花魁红梅梨云无梦倚黄昏薄倩朱铅蚀泪痕宿酒破寒熏玉骨仙丹偷暖返氷魂茜裠影露罗衣卷霞佩香封缟袂温囘首孤山斜照外寻春误入杏花村宋元诗㑹卷七十七宋元诗会卷七十八钦定四库全书宋元诗会卷七十八兵部主事陈焯编周权拟古东溟跃羲和西海沈望舒迭运不遑息汲汲司晨晡人生百年间有如涉长途途长日苦短何以宁其躯白露沾我衣衆芳忽萎枯逝将蹑飞霞驻景凌方壶山中有孤松託根在深涧磊落多节目偃蹇嵗云晏岂无干云心亦有傲雪榦萧飕起清奏可挹不可玩大雅久寂寥古瑟絃已断美哉遗音存伫立为三叹读渊明传渊明任疎散出处皆逍遥悠然解县组不折五斗腰晴川风日佳归舟喜摇摇及门对妻子不觉衣囊枵居贫道则腴念澹迹巳超时复会田家兴至不待邀种豆在南山种苗在东皋投闲偶成趣心逸身匪劳孤懐託素琴万事付浊醪乐天以乗化内适何陶陶若人渺何许世逺不可招千载东篱花寒香翳丛蒿采采不盈掬伫立秋风高紫鳯吟楚客青绮裘售我紫凤圗且言覩祥瑞与子县座隅裴回感客意因以致我词不能呜朝阳髙翔碧梧枝惜哉五章备乃向缣素施我图已在揭颠倒随天吴殷勤谢客去玩目非所娯古乐府妾有嫁时镜皎皎无纎滓照妾芳华年涂泽如花美郎行向天涯嵗月忽踰纪空闺生逺愁妾容为谁理妾容匪金石宁复昔时比重拂故匣看炯炯光不已人情重颜色反目如覆水愿郎待妾心明与镜相似原上枫青青原上枫春至畅柔叶雨余似膏沐幽蔽深涧合昨日原上行寒林净如削此时涧中松偃蹇睨氷雪牧童词我牧不惮逺牧多良苦辛所幸牧已狎驯扰无败羣平原湿春烟碧草何披纷大牛隠重坡小牛饮芳津旦出露未晞及归景常曛时复叩角歌歌俚全吾真取乐田野间世事非所闻桃栁词灼灼绛桃花袅袅黄栁丝风流少年场妖冶不自持春风日夜变㸃拂辞故枝飘红惹飞絮流水同天涯美人丽南国兰蕙熏柔姿青春妬娉婷笑盻生光辉素丝感清镜朱粉难为施奈何桃柳质歳晏徒伤悲懐别青桑蔽繁隂𤣥鸟春将暮东风老松花长林翳黄雾俛首事铅简流光暗中度淮水日夜流美人邈难晤宾鸿尽北归谁与达书素长歌复徘徊晴川渺烟树暮春衆芳丽春辉夭冶眩红紫纷纷儿女情围香醉罗绮笙箫夜呜呜申旦欢未巳鶗鴂何处呜繁华总流水谁知摇落时可以观物理游山寺空林净如扫石径穿岭细绀庐出深树飞湍下云际偶逢赤髭侣嘱我聴真谛菘肥斋钵丰樾古佛灯翳遶檐棘篱短野枳香入袂夕磬两三声半巖花雨霁幽居索居简人事与世意空投柴荆已就理嵗功念西畴落落鸡犬墟隠隠渔樵洲啸傲一壶绿聊复写我忧及辰遇沖赏独策还经丘向夕山景霁延瞩明川流白云息空谷归鸟鸣林幽人生亦委化汲汲将焉求秋原晴烟淡秋原枯梢翳残叶兰芷徒自妍芳馨谁採掇岂无同心人嵗月念飘忽咏思河水深迢迢暮云合谢僧茗饼僧达无生机寂念若氷冷汲来石根泉瀹以云腴饼舌端味枯禅了然发深省归念石林空清飔下松顶次韵张洞云张子湖海襟乃复喜崖壑朝餐进芝髓夜诵然松节深云暗幽洞仲夏欲飞雪下舂炫余景林水互明灭款客垂磬室颇感十年别携琴意已消酌茗石萝月楮涧月道人澹无为懒散忘盥栉扫石秋树根楮涧濯残月袖浥水光润屐带山翠滑虚阑倚云歌清猿共孤絶湘中天寒楚云净木落湘山幽空江夜来雨水满芦花洲西风何渺渺沧波日悠悠有懐谁与言注目孤鸿秋次韵幽居晨兴启衡门见此溪南山山光入溪渌水底明青鬟熈熙自渔樵清歌时往还莞尔发永悟寘我丹青间相逢吟客从郢中来抗志青云表持螯共拍浮江逺孤舟小寒夜潮气白楚树晴乌早酒阑起推篷落月在西岛明妃曲逝水无回波去箭无反筈十载昭阳春万里龙荒月风沙满宫衣惨淡余香歇哀絃溼丝泪泪尽丝亦絶寄语汉飞将此计诚太拙蛾睂岂长好不久为枯骨赠雷紫崖髙士曽筑室于华山紫崖髙人头欲雪神清貌古髯过膝秃蛟入砚生云烟叱咤风雷鬼神泣清宵幽梦回瑶坛鼎中龙虎催九还飘然晞髪太华顶醉睨海浪天风寒朅来访我苍溪浒白石清泉不堪煑共谭世事两茫然竹屋青灯夜深雨牧羝行朔风吹沙浩漫漫冷光射目愁云昏茫茫大漠亘万里何处有路通中原羣羝牧老草枯死倚节自誓无生还餐氊啮雪气自倍婉娈儿女懐饥寒夜长空望汉月白㡬度弔影怜羇单已将傲兀压忧患独仗大义排坚顽此生自信羝不乳岂意雁足传间闗归来属国岂不厚区区一饭皆君恩纪信叹沛中龙奋硭砀云咸阳楚炬三月焚两雄角起鹿在野三户有楚无强秦貔貅百万纷如雪戈矛尽染英雄血旗旄晓蔽大河云兵尘夜暗中原月荥阳数载战不休重围食尽汉亦忧将军诈帝出降楚脱帝虎口真良筹无何诸将已平楚事定论功裂茅土独无旌美到将军不得褒名纪盟府男儿死节志已酬瞑目地下夫何求吁嗟功怨俱悠悠汉庭雍齿还封侯子陵钓圗东都热官手可炙吴侬面似秋江色平生落拓一羊裘七叶貂蝉不堪易功臣尽在云台中丹青化作灰尘空先生遗貌乃在此钓竿尚袅桐江风悠悠世事江云白过眼轻帆自朝夕人间万古仰孤风天上有星犹是客清溪张埽云不嗜酒肉工诗安贫所作少年行因次其韵五陵年少风流客花间开晏春壶碧豹胎熊掌罗玳筵犀筯逡巡万钱值绮罗吹香围肉屏枨枨银甲喧瑶筝髙烧红蜡作长夜白日过眼如流星可怜气岸如山阜雨散云飘不能久繁华富贵总成梦昨日朱颜今白首争如芝田野老衣县鹑饮馔芝术餐芳辛新诗日富不厌贫少无佚乐老无戚尺泽自可潜幽鳞谁知清溪有鹤不可驯白云浩荡青林春焦山寺赤霞夜出扶桑东海云卷浪凌虚空刚风浩浩吹不去崔嵬化作青莲宫万衲月寒清梵寂四面沈沈皆海色钟声不许到人间自送潮音落寒碧採莲曲越溪女郎十五六翠绾香云双凤蹙嫣然一笑似花妍艶试新妆照湖绿罗衣露浥红芳秋少年陌上情绸缪兰桡容与隔花语惊散鸳鸯生晩愁莲花莫折茎有刺藕丝易断针难度清歌一曲入湖烟空载香风满船去甓社湖碧天如幕沈云影飞亷不怒银涛静骊龙正睡贝宫寒一镜光凝青黛冷数声玉笛来何处白鸟双双忽飞度夜深明月生孤篷人在广寒卧风露八里庄渡淮入黄河水浑不可饮过徐入清河水方澄洁信笔闲记河流汨汨如泾水浊浪崩腾疾驰驶一石中胶数斗泥舟客居民皆饮此黄河不复行故道下注清淮通海涘十人度索上一洪寸寸强弓挽难起屹然趺坐如僧禅日与篙师同愠喜青山一髪认邳州萧条暮上鱼豚市酒邉一笑我何为独冒惊涛行万里争如林下混渔樵俛仰啸歌行复止回头寄语北山云征尘待向风泉洗鸡鸣台横空阵气长云黑戈鋋照耀旌旗色龙跳虎跃鬼神愁汉楚存亾一丝隔相持两地皆雄据楚力疑非汉能拒瑞起炎圗硭砀云悲歌霸业乌江路空余故垒传遗迹离合山河㡬勍敌战尘吹尽水东流落日沙场春草碧谪僊楼大罗僊子李太白秋水疎莲浮玉色一来金马玉堂中诗酒猖狂天子客飘飘豪气秋风起登楼曽醉东山市放浪形骸宫锦袍荣华富贵东流水酒酣挥洒翻河笔险语能令鬼神泣至今光焰照尘寰一字堪偿双白璧我来懐古空悽怆风月千年尚无恙何时相见崑崙丘汗漫从游九天上蒲萄酒翠虬夭矫飞不去颔下明珠脱寒露累累千斛昼夜舂列瓮满浸秋泉红数宵醖月清光转秾腴芳髓蒸霞暖酒成快泻宫壶香春风吹冻玻瓈光甘逾瑞露浓欺乳曲生风味难通谱纵教典却鹔鹴裘不将一斗博凉州长城长城峩峩起洮水盘踞蜿蜒九千里朔云浩浩天茫茫悲笳落日腥风起犹传鬼神风雨夕知是当时苦苛役征人白骨掩寒沙化作年年春草碧祖龙为谋真过计自成限域非天意力穷城杵怨声沈祸起萧墙险难恃岂知一朝貔虎来闗东咸阳宫殿三月红冷泉亭昔人来自天竺国缥缈孤云伴飞钖天风吹落凝不去化作奇峰耸空碧至今裂峡余云髓桂冷松香流未巳翠光围住玉壶秋不放晴雷度山趾道人晏坐无生灭炯炯层胸照氷雪夜深出定汲清泠寒猿啼断西嵒月曙巖上人巖扉人不到竹色满僧䦨林雨添经润窓云入砚寒夜龛猫占卧晨钵鹤分餐客至无余事敲氷煮月团野趣地偏居自稳石路接平田云合茅檐树雨添花涧泉空山晴滴翠逺水绿生烟唤酒青林渡斜阳系客船赠别南雁飞应尽携书始问程别离情易恶贫贱意难明树巴春城暗钟声晓寺清孤灯山驿酒后夜共谁倾倦游万事双蓬鬓江山赋倦游断猿明月曙疎雨碧梧秋道路中年感琵琶后夜愁客怀无处写离思满沧洲郭外郭外人家少渔村飏酒旗江云低压树沙竹细穿篱地暖梅花早天寒潮信迟夕阳烟景外倚杖立移时社日端居㤀节序物化静中观逺岫春云澹深村社雨寒溪花红暎屋堦树绿平䦨喧醉田间叟鸡豚日暮欢客中送张归云相逢俱是客对酒感流年落日沙头雁清风树杪蝉山钟隔林寺江火趂潮船何日茆檐下清灯话霅川次韵村居秋日瓜芋芃芃绿满畴村居容易乐深幽白云僧屋开孤嶂疎竹人家带浅流半榻清灯初耿夜一声长笛欲横秋何时归把沧洲钓已㰱闲盟向白鸥村行风落渔歌隔浦闻前村独树正斜曛谁家桃李迷荒棘半陇牛羊卧古坟桥断春堤多积雨溪深野碓自舂云青旗摇曳疎林处剰把闲题与客分张氏新居小雨东风拂袖寒神仙华屋画圗间茶香入座午烟歇花影压帘春昼闲翠竹白沙泉细细朱䦨绿树鸟闗闗客来一笑推棋局坐占溪南十里山秋日石脉泉花蘸眼明竹根沙路旧经行云归天际山容澹日落江头雁影横梧叶庭除秋渐老豆花篱落晩初晴客行迢递归心逺烟火苍茫起暮程次韵闲居钟鼎山林有命存游心物外已忘言希夷太华烟霞室处士孤山水月村龊龊可怜鸡舞瓮昻昻未羡鹤乘轩不须对客谈余事笑领琴歌竹下樽秋望暮鸦归处断霞明搔首风前万里情烟抹山光翠屏冷水涵天影玉壶清虫鸣沙迳宵初永雁落芦汀月未生何事数声江上笛吹将离恨满孤城访陈子髙徳星堂短策轻衫借晩凉偶来谈笑徳星堂竹深四壁生虚籁山近半村无夕阳池折泉声归座爽松蒸云气溼衣香萧然门巷无轮鞅隠几观书味更长次韵孟韶卿知道龎公不出山因为访鹤借山看海棠开尽雨方歇燕子来迟春尚寒一坞烟霞随步屧千峰紫翠入凭䦨掉头巢父成何事谩向珊瑚拂钓竿送友东归东华厌逐輭红尘一见潘郎兴味真落落孤松林壑志昻昻野鹤水云身闗山客梦三更月驿路梅花十里春谁唱渭城朝雨曲座中愁絶未归人山斋娟娟万竹照清溪约住闲云作伴栖隣曲樵人曽结社樽前诗客偶分题东风一树棠梨老落日千山谢豹啼闲向静中参物化人间岐路任东西毗陵数家烟火自成隣寂寞荒祠野水滨壊屋有基余瓦砾古坟无主自荆榛暄风绿树莺声老晓雨青郊虎迹新四月三山山下路野田犹殿菜花春次韵令尹解官归九江满眼山河落木秋逺游时复赋登楼解官彭泽如元亮唿酒新丰似马周嵗月骎寻人易老干坤浩荡水空流输公已了公家事卧对庐山雪满头懒菴讲主得九江饼茶邓同知分饷其半汲泉试之解组归来万事轻日长门巷澹无营团香小饼分僧供折足茶铛对客烹色卷空云春雪涌影沈江月夜潮生一瓯洗却红尘梦坐爱风前晩笛横信题已识浮云似世情歳寒老砚是心朋平生不贷监河粟自撷香芹煮涧氷晩渡离离野树绿生烟灼灼山花烂欲然沽酒人归春渡寂栁根闲系夕阳船许有壬神山避暑晩行田间用陶诗为韵田塍晩独策及此时雨晴东畦与西疃决决流水声丰年已足欢清风复多情归来借草坐浊酒还自倾宁用浇磈磊我懐无不平寝迹非絶世雅志便林丘青山足一至胜处靡不游意适辄忘返兹焉夏已秋遥遥目力穷青青尽田畴迷复幸不逺归与无异谋昔人植松柏映蔚弥崇冈不为朝夕利千载当自长植槿非不荣我圃因之荒白髪走畏途途脩马非良桑榆赖非晩此乐且无央宿临湘赠诚之监县北风橹声干晩泊断矶下云岫浮脩蛾霜空入平野鸣雁无处寻落日不可画重冈䕶巖邑百里寄民社借甚贤大夫居然鲁恭化丰年足粳稻沃壤盈桑柘我如无心云底事劳候迓烂醉得诗归江山非传舎题友人所藏明妃圗臂香骨沁守宫虐金锁重门怨银钥深宫有眼不识春昼长时聴云间乐平生所见惟监宫今朝岂期见画工君王知画不知妾薄命已分如秋蓬黄沙漫漫天无极惊飈吹老红芙蓉穹庐明日又何处此生遂负南归鸿和亲纳侮号上策建议始谋娄敬责妾身虽苦免主忧犹胜专宠亾人国闗山寥落梦亦迷嫁鸡正尔随鸡飞人间生女莫望贵只可近作田家妻琵琶声断霜天月青塜至今青不歇后来却有蔡文姬千古邉笳动哀拍喜逢口滦阳驿东北四十里有双塜世传昔有久戍不归者其殳求之适相遇此山下相抱大笑喜极而死遂葬于是俗因谓之喜逢口亦犹望夫之有石也虽莫究其世代姓氏而其言有足感人者故作是以纪之儿寒解衣重抚摩儿饥推食孰忍诃长城与国负逺戈一去不返当如何去时云戍东北鄙直出榆闗度辽水白头老翁形影俱岂惮山川千万里天教此地适相逢父曰从天堕吾子笑疲乐极俱殒身谁谓情钟遽如此官家开邉方未已同生又别宁同死山云漠漠风飕飕山头双塜知㡬秋当时不忍一朝喜今日翻飞千载愁犹胜贞女化为石终古孤身双不得清江寒影日悠悠行人一去无消息田家对雪野老能留客柴门便反关落梅㸃衣上飞雪坠杯间地僻偏宜竹窓幽更对山自怜真野逸瓶罄不知还夜至鲁港桴鼓逺铜龙前驱列炬红星芒寒拂地江影静浮空聴语渔村近连航水驿通不才惭传食鲑菜足为供荻港早行水国宜秋晩羇愁感歳华清霜醉枫叶淡月隠芦花涨落髙低路川平逺近沙炊烟村不断山崦有人家神山雨山中日日雨松竹早知秋清响自深夜逸人无逺愁忩虚闻叶落林暗见萤流对景因懐杜江村事事幽登后山观湖涨时隂雨忽霁世去重华逺名偕二石存溪寒清见底榕老乱垂根野色偏宜晩民居仅似村曲江人已矣楚些拟招魂横浦登舟南征殊不恶乐事总相闗马上行思句舟中卧看山尽收烟景去满载月明还何往不自得浩歌天地间白菜土羔新且嫩筐筥荐纷披可作青精饭仍携玉版师清风牙颊响真味士夫知南俗称秋末投簪要及时地椒冻雨催花紫轻风散野香刺沙尖叶细敷地乱条长楚客收成裹奚童撷满筐行厨供草具调鼎尔非良寻梅何以慰吾衰梅花秀发时晩香传逺树春雪避南枝林静来差早溪深行独迟与君谋一醉及此未披离九日陪阖台诸公登石头城一江环抱四山围酬节追欢剰费诗雁影不移云尽处秋光都在雨晴时当年玉树人空叹明日黄花蝶岂知便驻髙轩拚醉倒絶胜无酒绕东篱神山即事京尘汨没已华颠恰是山居第一年松月照窓诗入圣竹风吹榻梦游僊随人久作悠悠者处世方知绰绰然尚愧未能忘口腹时劳昆季致肥鲜和谢敬徳学士见寄平生疎懒是天姿今歳春来起亦迟好酒或如陶靖节杜门深愧郑当时向来事业惟供笑如此韶光忍废诗馆阁真才试枚举鹊山陪预恐难期登岳阳楼半空轮奂壮巴丘消得骚人一系舟云气逺携湘雨至湖光寒入蜀江流山川信美非吾土天地无穷有此楼三十四年如梦过可怜华髪赋重游过湘潭江邉杨栁翠萦洄栁外人家罨画开一夜东风花落尽千年华表鹤归来暮云山出逺浮黛春雨水添浓泼醅莫舣扁舟访陈迹白头懐抱易生哀闲居杂诗半山云树接脩篁镇日无尘到草堂瓮牖风来书叶乱胆瓶花落砚池香壶觞自酌教㣲醉松菊犹存及未荒䕶果灌园常不暇谁知闲里更多忙鹄山东北接郊墟郭影岚光画不如九十日春朝暮雨两三间屋古今书庭花红碍经行处园树青回剪伐余满地苍苔愁踏破年来深喜故人疎和傅汝砺寄来韵江水舟航日夜东故人音问得常通君才能挽千钧力我老惟懐一宫自古山林容小隠只今台省有诸公欲知别后诗成处都在花香竹影中和康里子山韵洞深春早透兰芽忩晓云香乱海霞万丈红尘飞不到紫箫吹绽碧桃花行县书所见春雨初晴涨稻畦石渠分水灌麻池醉翁社散忘归路行过柴门尚不知次黎东山凤栖别墅韵风漪舞翠躬耕稻云锦红酣手种花策杖寻君迷不得有书声处是君家蘓彦良西埜堂苍苔满迳树连村中有幽人屐齿痕此去客来宜定约无诗无酒不开门李洞题汉阳郎官湖山翁薄暮醉酒归杖藜迷却髙阳池清风吹花绿隂倒我笑谓是秋云移还乗贯月槎夜过郎官湖峥嵘星斗入江汉荡漾槎影如鲸鱼九华之真人邀我倒玉壶麒麟擘脯供行厨依稀仙乐在空际碧山四暎寒蟾孤举酒酌寒蟾明月下饮姮娥俱霓裳拂云锦万荷露㵼琼瑶枝麾幢晻霭罗烟空乃有玉皇所授之玉童风前飘飘曳广带对立十二秋芙蓉清香九曲银河通真人绿髪披春风锦袍玉雪照天地口说姓字安南公是公多逸气略与古昔贤豪同时能扫月色延我石室烟萝中又言昔同张谓所游地长笑一覆丹霞钟风吹仙乐度溪去我已醉卧香炉峰我本山人素志丘壑获归名山为愿毕矣爰以四月十一日离京师是夜抵潞阳慨然赋诗遥慰匡庐隠者併似金门诸公为一噱云野马脱羁鞅倐疑天地寛临风一长鸣风吹散入青㝠间颇如鲁仲连蹈海不复还又如安期生长留一舄令人看江南浩荡忽如海落日照耀浮云闗既不能低睂伏气摧心颜诡遇特达惊㝠顽又不能抱书挟䇿干万乗调笑日月相回盘匡庐迢迢接仙山仙翁汎若秋云间长松之隂引孤鹤望我不见空长叹采铅天池津饮渌桃花湾苍梧倒影三湘寒赤城霞气生微澜鲸鲵翻空海波赤晓色欲上扶桑难人间之乐不足恃何如归卧栖嵒峦栖嵒峦兮卧云穴夜半天风吹酒醒犹有西楼万年月月夜过采石呈樵隠学士兄空江偃仰见明月月向天心散氷雪扪天恍惚与之语桂树琼枝纷纠结倐疑枯槎泛河汉又似山隂理归楫美人不来江水深独对风钟正愁絶欲愁絶兮奈此懐征帆茫茫江上开黄芦风起鸟声至千里一望银山来银山嵯峨隔沧海海上羣僊复谁在巨鳌已谢三山沈扶桑萧条失光彩丹砂不逐儿童归旷懐更为秦人悲英雄立国彼其志想仪金罫空葳蕤笑唿白云觞我酒叠翠连山作忩牖夜风吹月落西去水气㝠㝠澹星斗夜深忽见峨睂亭紫鳞欲去江潮生只愁新诗幻出金碧龙虎文翩然收我日月元气归沧溟寄吴源可不谓相疎亦自猜空山旧雨入莓苔江湖机熟鸥忘去吴楚年荒雁不来豪杰何心犹用世干坤自古少怜才向来共醉梅花下昨夜一枝寒自开龙从云明皇秋宫夜晏图金茎滴露秋满衣玉楼商叶吟参差六宫沈沈度清乐月在华清池上芙蓉枝虹桥锦步上龙尾十八宫娥舞相对玉环吹笛背银灯百欢媚得君王醉君王醉卧倚龙屏羯鼓嗷嘈尚未停禄山含笑林甫喜但愿君王醉不醒雪花曲苦篁漠漠吹北风黄河水流凝不通天孙手持白鸾尾尽埽琪花舞碧空崑山欲削琼楼裂老龙起舞惊明月应是游魂不觉寒醉吟纸帐春云热东家娇娘厌桃李学绣宫花琐窓里冷把擎来欲细观隔帘火气催成水鹤骨笛九臯声断楚天秋玉顶丹砂一夕休枯朽挽回生死调凄清吹尽古今愁魂归辽海身如寄曲破江城月满楼惆怅主人三弄罢杳无消息到扬州美人纱带满眼春娇倚绣牀玉钩新绾藕丝长鸳鸯机上舒晴雪翡翠帘前蹴晓霜拾翠不知罗袜润踏花犹隔绣鞋香㡬回暗忆吹箫侣背立东风咏凤凰僊坛碧坛纛影䕃龙蛇骑鹤归来枣似𤓰僊语风前飘玉屑道衣天上散云霞寒潭六月犹无暑老木千年尚有花采药青童来借问苍烟起处是谁家王廓小孤山江上青山一剑孤气虹夜贯斗牛墟寒藤古祠神所居谩说彭郎迎小姑俚言不经聴者愚举世孰与明其诬山下长江通蜀吴飞亷怒锁千舳舻干坤变色惨不舒竿摧缆絶愁万夫初疑破塜遇老狐又讶伏波留贾湖阳侯负弩雄前驱冯夷击鼓严后车六鳌掣钓轩蓬壶八骏鞍辔鞭龙鱼神灵怪骇千万殊纵有健笔难穷书一官长沙赋归欤三年卧病南阳庐故交新贵一字无扁舟梦鲙松江鲈行或止之不可虞唿童取酒聊自娯短歌激烈惊樵渔掀须一笑谁和予隣商去住依祝巫盘餐拜祠樯上乌百钱之利衆所趋浪走不待晨鸡唿进锐退速中乗除未要冒险争前途江山正自不我疎我亦乐与江山俱安得匹素百尺余他年写我东游圗黄陵曲黄陵矶头烟树簇黄陵庙前烟草绿来朝时接洞庭君惊浪掀空驾银屋雨风吹散鱼龙腥天空落日波㝠㝠君王龙驭夜台冷云晩苍梧山更青月华二十五絃秋声断白苹江自流竹花遍凄野林血地老天荒蛾黛愁嫔虞双笄虞已老云镜芙蓉怨秋藁天子巡游后不从秖益神明楚词好千㠶万橹香火足古木苍藤鸦鹭宿夜寒星斗满晴川渔郎时唱湘灵曲孙辙拟古次杨志行韵沙江采芙蓉江水何澄鲜朱华映朝旭窈窕熏风前相望不盈咫风波良独艰揽之置懐袖抚玩空长叹春荣衆所慕泯黙无复言孟冬寒气至盻彼庭中树忽得故人书中有相思句故人隔异县相望良独苦候虫鸣广除落叶被衢路凄其对摇落登髙讵能赋白髪生镜中荏苒流年度故人歳寒姿亦有济胜具相期佩飞霞共饮金茎露青青河畔草春至不复腓延縁被坡陀饱彼牛羊饥荏苒时序迁王孙终未归西风一萧瑟楚客空伤悲安知壮士心金石乃不移隂阳无停运垂栁生金丝鸟鸣百花开回首乃尔为丈夫贵自朂千载以为期宋元诗会卷七十八宋元诗会卷七十九钦定四库全书宋元诗会卷七十九兵部主事陈焯编陈旅春山图春山云木暝初日映遥岑林霏医高阁望之劳我心幽迳縁崖逈飞淙响磵深芳月忽已晏谁哉与登临秋山图之子託冲隠秋山楼观深矧兹及霜晨遐瞩沈氛阴翠巘含白云丹枫映青林灵溪鸣石熘野屋负层岑趋喧事多违即旷恒惬心何哉芳月晏而我阻幽寻湖上分韵得春字君子佩明信相期湖水滨时欣宿雨霁画舸送游人轻鸥集兰渚佳树变莺晨山逺烟容淡日出水光新美人含丽思艶曲歌阳春暌携会弥欢酣适趣益真兹游敦徳谊况乃及兹辰安福李氏临溪亭结屋负南郭清溪流屋前端居尘事少水木自幽妍涤硏弄寒碧鸣瑟写潺湲沙鸟时近人汀云相往还烹鲜芼溪毛留客坐前轩逝川道体着观物悟㣲言题杨显民来诗卷后梦游洞庭野斜月映疎星轩后来张乐伶伦吹鳯笙梦囘忆其音幽邈有余清截竹学向人世人皆不聴南州有高士洗耳卧巖扄凉风鸣松林石磵响瑽琤何日即与语旷然千古情赋云锦溪緑水春生渚丹花集阳林爱此云锦好兰舟转溪深贺监谢轩冕载酒过山阴遥闻櫂歌发缥缈不可寻题米元晖溧阳溪山图宿雨散层巘林麓翳烟霏遥山断复连川上初晰㣲我昔困行役漂荡秋未归幽子乔松流邂逅启郊扉抚景正若此别离嗟愿违覧卷遂终日溪云欲生衣次韵寄太乙宫上官师端居感流序阶树日摵摵凉风起高城上有南飞翮扬雄不邀名拓落犹远客美矣陶徴君敛裳去彭泽我居城东南西北有殊庭病久旷冲赏懐哉松桂青曼倩谅竒士夙受火珠经云河澹秋夕泰畤明三星桃花鸂鶒图婀娜绛花明连娟碧筠静金塘春水多文禽汎晴影大堤冩游悰日照华服靓万殊各有适况及芳嵗永陶渊明抚松图原野凉风至草树日萧条杖笻还故丘青松在东皋孤阴近衡宇薄日映层标念其有贞操抚之以消揺明妃出塞图昭君北嫁唿韩国巫山更有昭君村黄金镂鞍玉骢马分明载得巫山云凉风吹动钗头雁一曲琵琶冩幽怨沙草遥连鸡塞庭野花不种鸳鸾殿内家日日选娉婷泪痕满袖空多情汉廷自此恩信重美人身比鸿毛轻苏伯修往上京王君实以高丽笠赠之且有诗伯修属和往年饮马滦河秋滦水斜抱石城流青城丈人来水上揭谢苏王皆与游顾余滥倚桥门席斜阳半落鳌峰石夜凉共饮明月樽醉眠更聴高楼笛滦河九曲流溅溅自我不见今三年苏郎又扈属车去伫望弗及心茫然龙门崃中云气湿山雨定洒高丽笠别意遥怜柳色深归心莫为鹃声急不才未许收词垣赋成何日奏甘泉人言凡骨难变化为我致意青城仙谢氏祖孙创澧阳桥涔阳极目云气昏冲风扬波鼍窟翻湘妃抱琴望虞舜日暮江竹多啼痕木兰为舟不可度谁幻层渊作平路天潢夜静牛渚长海市朝晴蜃楼吐祖孙移山山可移昔人不信今见之千年犹有召伯埭白面聚敛嗟何为海谷归虚谷在渤海东八纮之水注其中不盈不缩浩无际吞吐日月含空蒙灵鳌于此负山出上有缥缈金银宫人间相去㡬万里弱水满眼多回风琴高来时踏赤鲤少君归去乘白鸿秦王到老不得渡嗟我欲往将焉从子房有孙海谷子告我有路非难通只随云气相上下与子共谒扶桑公宫人倦绣图龙碧鲛绡剪秋水轻风吹香团扇底琵琶弹歇宫昼长钗落鬓边双燕紫二姝谁是薛灵芸绣得金塘两鸳似宫奴夕殿唤更衣露湿银牀响桐子友人记余少作因録之溪村积水生寒烟匡牀睡起清明天隔溪暮哭人饭鬼塍问烧钱野风起酒旗山前雨疎疎来禽花低飞鹧鸪荒坟累累出新草草长如人人又老东门大道青阳间可怜车马无时闲次韵上官来复见寄琳馆薄炎热松坛深嵗年高人坐堂上疎雨落堦前潘岳头空白扬雄学未𤣥定应拂尘服从子弄云泉杨季子水北山房豫章杨季子语我草堂幽野径穿云入山泉绕舍流竹光书帙晓溪影钓丝秋水北真佳隠谁从节度游方壶道士作荒山白云图寄豫章杨显民之子读书处乱山生白云林花晴冉冉巖瀑暝纷纷画此何为者持之以赠君谓宜作春雨舒卷只成文清漳黄氏北墅闻説黄家墅开门入翠岚细岑依舍北流水出城南雨暖兰抽笋霜晴树落柑千年读书地更莫乞羊昙题罗稚川画卷雨气通林壑江光动野航道人巖下去茅屋树边凉断岸入秋水远山留夕阳登临休作赋游子未还乡谢徴君松巢昔闻徴君在天目松间结巢成久留南荣北郭井里近西枝东柯林谷幽蕙帐眠深翠露落石泉醸就缃花浮拟借丹梯向高处枳白桐乳非吾求送郑希道杭州路知事㡬年读书白鹿洞诸老迟子黄金台岂为钱塘足清赏遂令幙府得英才郡中日晏文牍少湖上春晴画舫开我向都门折杨栁子亦寄我孤山梅送张真人代祀武当龙虎两山桂馆祠官持羽节名山两地蹑丹梯共夸曼倩来金马大胜王褒祀碧鸡杵磵暝痕销雨石杼巖秋影动星溪蕙肴椒醑登瑶席定有神光起畤畦次韵本元上人相别君向雷峰塔边住诗成总在倚栏时苏堤残栁凝烟小葛坞闲云度水迟衲子定囘花绕座高人别后草生墀相知不似浑忘郄谁问荘周与惠施送李盘中真人代祀江南三名山弱水囘风不受帆三山只在大江南使槎郄带秋星溼仙掌遥分夕露廿瑄玉礼神通景气宝香随地结晴岚泰坛建论昭灵贶老我犹能效史谈题城市山林图城市山林路不分画桥骑马是徴君树头粉堞连青嶂陌上红尘乱白云水巷栁深莺唤友阳坡草暖鹿为羣滑稽谁似东方朔更向金门避世氛懐庆王节妇良人飘渺泊烟鸿窻竹寒沾雨泪红桧楫不游淇水上柏舟仍见卫风中龟文屈曲秋机断鸾影低徊晓镜空赢得公名写桓表千年光燄吐晴虹送朱运峰着书得官南归城东有客过吾庐挥尘高谈逸气舒金马岂无方朔伎石渠今取夏侯书沙隄老屋秋枫合海浦归帆暮雨疎我亦草𤣥官拓落江南无地可耕锄元宵懐钱塘武帝亲祠太乙神流光汹涌动星辰行宫典礼犹存汉轵道山河已易秦香径至今啼木客露盘无复泣金人红灯㡬㸃东风里犹是元宵一度春院中闻驾先还再和伯修甘泉宴罢雁声寒桂树吹香出宝阑翠辇遥临秋海白霓旌高拂曙星残氊城家拜银麕赐棘院人争绣虎看堪笑子云能作赋独骑瘦马后奚官送王致道代祠北岳北海济渎南镇皇帝斋明守镇圭祠官奉节出金闺北寻海渎瞻恒岳南涉江淮上会稽山下灵风吹桂櫂云边仙树拂丹梯王褒空有甘泉颂投老还乡祀碧鸡送毛真人南还真人不似壶丘子老去都㤀杜徳机太乙象文令虎守尚方凫舄背人飞巖扉暖翠侵缃帙江渚晴霞上羽衣游子故园春似海客牕长日聴催归寿虞先生道园衡山道士驻飞车千载儒宗出相家月下华星生五色人间珠树吐三花芝田养鹤春凝乳茞石聴莺晓飏霞朝退日长賔客醉翠房文火伏丹砂送赵子期使交趾晓日承恩紫殿深都门祖道马骎骎上书不奏唐䝉策归槖宁将陆贾金露入珠盘鲛室白苔生铜柱象崖阴为君临水歌黄鹄天北天南万里心天谷东郭先生履欲穿寻幽俄得谷中天渔人谁去縁溪岸山鬼能来送石泉池暖碧桃深映雨林春琪树总含烟后来闻有何高士传得终南大洞篇题云林晴晓图故人别后江波緑神女归来崃雨干海上日花春冉冉天边云树晓团团满汀芳草留孤艇度石幽泉咽下滩最爱东头小亭子聴莺何日一凭䦨为董宇定赋杏林诗侯官古县多山水中有当年董奉家邑子每懐江上树仙人还种日边花珠林夜气凝丹露贝阙晨光散綵霞我忆旧游成逺别上东门外立昏鸦福州冲虚观力士持兵守绛宫吹笙人去斗坛空白榆城阙秋云上红树楼台夕照中鸿宝昔疑丹井谬龟泉今悟玉池通他年不跨芝田鹤曽向清虚学御风次韵陈景思见寄用世已无伎高人方据梧词林忝供奉客舍候徴唿拓落需㣲禄骞腾失壮图为文下枚孺力穑后孙愉春草生湖曲晴云飞屋隅论交尊有螘意别履非凫拟汎鸱夷舸重游泰伯都山泉㪺云乳石荈瀹琼酥作鲙溪庖近聴猿野磴纡松风吹緑鬓花雨落红毹佳什勤相赠幽期愧独踰烦君语宗长为我谢寅夫题画兰竹美人隔澧浦日暮倚幽篁繁霜忽已殒为我纫秋芳题水仙花图莫信陈王赋洛神凌波那得更生尘水香露影空青处留得当年解佩人题耿氏所藏艳图五月风生水殿凉緑杨深处奏莺簧佳人偏爱临池坐欲与荷花鬭晩妆为彭道士赋鹤峰跨鹤台高倚翠㣲昔人城郭是耶非蘂珠宫观秋如水有客吹笙月下归题张氏风竹图湘江风卷白头波北渚云深帝子过欲采琼芳渡江去翠衫轻薄晓寒多贡奎秋日陪大学士赵公憩龙山𤣥真宫巖巖居庸闗左挟飞仙居苍茫四山合石径穿盘纡人家稍相接林木何森敷觚稜生晓烟𤣥风凌紫虚念彼羽流集岂与世俗居溪流转云碾余润分园蔬钟磬答空谷斋供荐芳腴穹碑纪宗传道一教乃殊素餐贵崇本卒嵗事耕锄渔父在何许空有桃林株坐惭秉文干尸禄常旷迂日暮陟层巅丹霞成长裾遥睇空中云超然能卷舒虎林𤣥妙观琳宫古崔嵬独据山胜絶天光垂帝座照耀金碧色脩廊接层崖俯日视深泽阴阴木叶暗石削苍壁冽流泉出嵌空六月洒飞雪平生功名谋洗我肝肺热同游得幽人再拜摩断碣兴亡见唐汉高爽了呉越更拟穷幽探驰景忽西灭题董简卿所蔵潇湘图潇湘在何处展卷心悠然是中浮云飞上与苍梧连忆昔弄扁舟载雪清江天湘君招不来明月在我前㣲钟破征梦落雁栖寒烟回首行万里揽衣羡孤鶱可怜楚人词惟悴穷嵗年图画岂不好此意谁复传已矣三叹嗟临风叩商絃雪晴今晨持我书燕坐雪照屋闭门谢尘鞅展巻自朗读衆说初若攻𡨕思意才复旭日上团团清泉唤春緑涓涓晴櫩熘洗眼溅飞瀑岂不事游观驱马泥及腹永懐同袍士嵗晩在空谷好风忽东来起翫庭下竹邳州古城结危构交逵裒招延朱碧递隠见冈回势蜿蜒填车纵横游重屋光华鲜扣门多乞食民饥逺流迁桑柘重蔼緑郁郁浮苍烟念此万里道我舟亦已旋云树列环岫晴凫散平川烜赫骊珠光随风堕灵篇神清契高㝠性敛涵静渊出处古异途世故宁糺纒简书诚可乐轩冕非自捐推篷晩逾迅凝霞助孤鶱秋懐瑶汉夜澄寂烈烈羣象严浮云翕交互圆光尚㣲纎阶虫竞鸣响湿萤度飞檐持志惕自警屛营以深濳惊飈度幽幌凝香启方奁栩栩庄生蝶秉志能养恬鸡鸣何孳孳忧心愧如惔答陈华仲海上三神山上有学仙侣泠泠紫箫声吹作飞鳯语回飈荡溟海散落成烟雨岂无知音者一振九苞羽持之献天庭上以奉明主贫贱交有道富贵多异途所以古君子择交严所趋霜劒闲宝室烈士发长吁隔世或相慕同居秦越殊寥寥千载间羡彼管鲍徒题渊明图若士超世流高风凌飞仙倦懐经济术嗜酒岂自然去之千嵗间贤才孰相先畏途辙皇皇归欤袖翩翩日暮孤云飞黄花澹秋妍坐怜王𢎞辈矫首南山巅即事蔼蔼羣树林孤云暮来归纷纷飞鸟倦敛翮相因依临轩方独坐凉飈吹我衣物理固有常悠然悟其机山中何者乐躬耕自无饥百年事未晚宁劳歌昨非归欤友田父一樽聊可挥送别刘道夫春晚益可爱緑阴蔽前郊念子暂时别我心已云劳浮云始舒霁倐见疎雨飘暄爽骤变更岂异世俗交㣲飈起林杪清池树光揺沈忧渺予心衰髪矧渐凋怅焉立斯须幽禽语嘐嘐雨中骤热变风雨气候一日殊緑树拥如盖残花落无余闲居日偏永手把种艺书幽幽鱼鸟适寂寂车马疎曰父二三辈浊酒时来俱愁阴每思霁㣲凉意稍舒携笻独延伫层云起遥墟送史高士谒呉闲闲春水武昌船帆飞敬亭雨孤城压喧嚣聴此樯燕语挥手谢时人开胸散烦暑煌煌阙下书曵曵云间侣真人紫霞佩执简授璇宇揽衣欲从之神交谅顷许霁雨沐霄容风㣲鹄初举游心惬高明脱屣迈行旅懐哉会何时酌彼盈樽醑送邓提举之官浙江白云一觞酒离思沧溟间子行勿复居念我何当还杳杳飞鸿书瑟瑟清镜颜潜机不私贷歳月忽已阑赠之云锦章譬彼苍玉环何以解尘缨幽泉弄潺潺拜醮北观斋罢敞春服趿履步脩廊笼禽动新响雨余竹风凉道人房更深炉烟引㣲香于焉谢尘鞅闲来日偏长登虎丘山吉士雅巾履具舟约芳游朝晴出西郭午凉登虎丘松迳度遥岭歴此层级脩当时呉王劒硎光裂嵒幽平甸眺万顷闲瞻烟树稠颇闻山僧贤飞钖下林陬独遗方丈室于焉集清流一簟可平生岂惜半日留煮茗试泉冽焚香延宿篝疎雨催晩归随波散浮沤京城客馆公宇日无事閲书稍怡情浩漫罔穷极静定悟始明笼禽动幽响庭草遂㣲生俯念节物变宴处常惧盈宁复辞劳苦王事驱我行雨余夕阳照空雷殷残声暄爽倐未定云势方纵横访遇当获趣及兹烦抱婴何时故园友浊酒与同倾寄示师文姪川明山秀草花馥气连郁仪回地轴晴岚宿霭屯氤氲石根飞泉迸寒玉此中缥缈仙人居楼观金碧绕翠竹我来曽住才七日回首人间白云速飘揺金衣鹤双飞白玉童吹紫鸾曲天声忽逺奈别何青山送人秋思多作诗寄汝仍自歌梅花零落雪吹尽愿㭘瑶草山之阿谢李息斋惠墨竹湖州墨竹苏州诗李侯二美能兼之长安尘中忽到眼坐我六月江南时幽人江南结林屋紫碧森森万竿玉清风激昂此君语六月寒生不知暑只今见画思故乡博山日永凝清香人生万事直适意相对悠然希坐㤀寒食扫松即事东风㣲㣲吹雨晴春山草暖雉飞鸣时哉物性各有适人生悲乐难为情客行十步九回首寒食道旁多哭声往年携手原上头今年酧酒原上丘相逢须识梦中梦有声莫带愁中愁送刘道夫西崦松篁路雪消沙水清天寒行役倦酒醒别愁生落日横车影长云送雁声梅花应未发留待照春晴秋日陪集贤学士赵敬夫憇龙山𤣥真宫山转疑无地人家近隔村野田秋获盛冈路晩行喧川净云生石溪平水到门偶寻高士隠相见遂忘言赠孔令尹百里光山逺三年县令贤人皆思旧徳我欲赋新田緑雾桑浮野黄云稻际天风流昔潘岳空作种花传试院次韵答呉草庐先生蹔客留应喜㣲官去恨迟竹高当戸直花重向帘垂对酒惊人别看诗感嵗移山中足幽事猿鹤旧曾期阳墅道中马上千峰列溪行不尽源野船高似屋山县小如村路遶田间曲池漫雨后浑静来应最乐緑树拥柴门即事小雨春寒重呉蚕上箔迟枕欹清梦觉窻掩緑阴垂喜聴林鸦哺闲看垤蚁移相思故人逺谁与话心期忆昔暗忆曾游地遥看不尽天宿云连野树积雨聚溪船故友疎三益㣲官负十年闲居成癖性长日枕书眠游大梵寺逺客闲无计㣲官欲赋归偶寻幽寺去颇觉俗情非涸泽饥鹰恋高空独雁飞西风如有意向晩袭人衣清溪盘百曲虹影驾横槎春事怨行客夕阳啼乱鸦山明分衆木天濶散悲笳郄羡僧家胜推窻瞰水涯遨游穷乐事模写得新诗古寺看山后㣲风到竹时地幽尘不染人语燕归迟向晩寒犹峭惟应客袖知居庸闗早行茅屋闻鸡起羸骖并辔行涧深孤碓响山暗数灯明细忆留题处空惭不弃名客愁偏切耳斜月候虫鸣济州旧济知何处新城久作州危桥通去驿高堰聚行舟市杂荆呉客河分兖泗流人烟多似簇聒耳厌喧啾郊行双溪溪上路重到五年迟桑柘成阴处莺花向老时泊舟随岸曲坐石看云移政爱沙鸥狎惊飞底见疑郊行马上看山山不尽客中行路路偏长丛祠社散羣乌啄层汉秋高数雁翔疎雨着人絺袖湿㣲风吹面稻禾香回冈偶憇幽塘上颠倒松阴百尺彊久留翰院思归日日思归未有期梦魂㡬度遶园池白云满地山深处红日当檐雪霁时竹外板舆春歩小花间银烛夜筵迟好将乌鹊频占喜便买归舟泛碧漪得家书睡起相思劳寸心卷帘无语立檐阴故人千里碧云合斜日半川红树深江雁忽传秋后信陇梅应待雪中寻天涯奔走成何事输与寒窻抱膝吟试院秋日即事薄游时觉鬓毛苍病怯西风夜更长官冷久无金马梦院深惟有木犀香归舟欲解天如水故友难㤀客思乡试问宋郎愁㡬许雁声何处起沧浪邳州荒城十载路重经暂舣扁舟坐驿亭春到梅花何处白雪晴山色向人青惊心家逺书难寄迎面风寒酒易醒莫忆牵衣儿女态晓猿霜鹤笑林扄送谢明逺之官平江碧波千顷照姑苏目送危樯数幅蒲古寺云遮丘卧虎荒台叶落夜啼乌黒头清镜来勲业緑幕深衣入画图暇日过游新得句秋风应寄故乡鲈送汪叔志之南安绕郭清溪带路长冲寒极目送危樯水涯梅栁传春信雪后楼台照夕阳杜牧吟边山鸟去谢公行处石苔苍碧云暮合天无际囘首相思欲断肠贡性之西湖燕集分韵得南字我志在丘壑野性夙所耽今晨适休暇乐此风日堪而我二三友济济皆儒簪扶擕眺西郊到处穷幽探湖光净澄练山色浮晴岚林木叶已脱梅花蘂犹缄言瞻和靖祠芳草埋空函载登岳王墓老树云相参眼明三竺国金碧眩精蓝商歌起樵牧清梵来瞿昙方将履夷旷寻复蹑巉巖去去不知逺落日山脚含美人具清䜩画舫如云龛浮游六桥间水天遥共涵赋得蛾眉亭送胡长史粹中之楚双蛾横翠黛孤亭枕江流伊人适行迈于焉拽兰舟山空夕烟敛月白水光浮永懐谪仙人浩歌动清秋风景讵不美公程靡迟留明发指武昌千里路悠悠言从夏口驿遄经鹦鹉洲王国实重镇屹然居上游皇图永万古辅翊在谋猷兹行亦已壮毋使増离忧牧牛图溪童饮牛渡溪水牛遇水深行复止人知水深牛不行谁识囘头顾其子桃林之野春雨晴烧痕囘緑春草青大守劝农当二月土膏肥暖牛可耕邯郸城头征战息寗戚徒劳吟白石一声笛里太平歌牛背溪童自朝夕唐马图开元天廐多良马四十万疋皆龙驹奚官牵出立仙杖箇箇五花云锦如许教蒭粟官家给餵饲何曽敢相失花边栁下恣长鸣不比驽骀甘伏枥太平天子无战争四海久矣风尘清青丝络头玉为辔看花不出长安城世间岂无千里足往往徒遭奴𨽻辱如何独领鳯池春慎勿从人厌羁束宫梅图璚楼夜寒银漏涩满地霜华月光白翠禽啼断梦中魂窈窕虚窻碧纱隔千门深锁含章宫未许人间识春色只愁笛里曲声哀零落香钿㸃妆额林壑深秀为邓宗经赋芙蓉城郭自天成长日开轩看雨情飞瀑晓翻千嶂雪惊涛秋涌万松声双双去鸟风中度一一游人画里行济世功成许归隠肯教林壑负深盟清燕堂江山深处画堂深朋宴曾闻屡盍簪奕世衣冠惟望族百年桑梓尚乔林珠帘卷雨聴春昼宝鸭含烟散夕阴我亦有懐同笑语图书堆里坐鸣琴送陆景宣靖州从军蛮荒溪洞极边头仗劒从军忆壮游杨栁春风千聚落旌旗晓日万貔貅路经彭蠡洲前过江自巴陵城下流早报逺人归圣化貂蝉从古出兠鍪送戴伯贞简校还广西桂江烟水接潇湘逐客归来道路长卷里谩多新制作箧中犹是旧衣裳逢人且说身如梦老我相看鬓已霜此去莫教音问隔雁飞今喜过衡阳水竹轩万竹潇潇水遶门九街车马自昏晨晴天波影揺窻戸静夜秋声入梦魂曾为故人频下榻每因佳客屡开樽百年清致今犹昔春雨深深长子孙城南耕隠爱尔城南隠者居春田遶屋总膏腴儿孙候暖晨驱犊灯火分凉夜校书入社有懐占乐嵗趋朝无梦候公车相逢自叹飘零久投老归来愧不如次萍居留别韵且复长亭折栁枝离筵已判酒如池因思㑹面难期处直使衔杯到醉时樯燕留人双上下岸花迎客半低垂计程明日毗陵道吟寄新诗欲倩谁有懐夏文度文表昆仲珍簟生凉簇浪纹寳炉香煖散晴薫葛巾白苎消三伏茧纸乌丝冩八分文字勇追韩吏部诗才清逼鲍参军眼中年少多如许独尔风流莫与羣题画山水山水东南胜逰遨嵗月迁登高频折屐载月屡移船镜水荷花里秦云岭树边猿偷霜果下鹿借石牀眼野趣间谁适诗懐静自便洞深通窈窕涧曲冩之𤣥采药时逢虎看棋或遇仙僧留题竹字鹤避煮茶烟㨗径惟増愧移文只浪传种桃春万树别有武陵天东坡竹玉堂罢直独归迟墨沈将秋入砚池坐到夜深清不寐锁窻凉影碧参差画马天闲牵出许奚官饮罢春流未解鞍记得曾陪仙仗立五云深处隔花看附郭矮梅咏炭诗樵青黧面学崑崙斫月烧云树欲髠万灶黒烟灰出刼一星红燄火还魂汚身若有仙翁幻报国今无义士吞争似茅斋风雪夜地炉榾柮暖温温萨都拉题焦山方丈壁江风入霜林寒叶下疎雨萧萧复萧萧可聴不可数山僧亦好竒唿童扫行路到处觉秋声肩舆入山去秋日病起池上顾兹林塘幽消此闲日永飘风辞萍踪落叶散鱼影天池风露凉秋深藕花冷有懐无与言独立心自省早发黄河即事晨牵大河上曙色满船头依依树林出惨惨烟雾收村墟杂鸡犬门巷出羊牛炊烟动茅屋秋稻上壠丘尝新未及试官租急徴求两河水平堤夜有盗贼忧长安里中儿生长不识愁朝驰五花马暮脱千金裘鬭鸡五坊市酣歌最高楼绣被夜中酒玉人坐更筹岂知农家子力穑望有秋短褐长不充粝食长不周丑妇有子女鸣机事耕畴上以充国赋下以祀松楸去年筑河防驱夫如驱囚人家废耕织嗷嗷齐东州饥饿半欲死驱之长河流河源天上来趋下性所由古人有善备鄙夫无良谋我歌两岸曲庶逹公与侯凄风振枯稿短髪凉飕飕寄朱舜咨王伯循僧即休大江涌金山穏若青莲座山下有龙宫见水不敢唾江山万古同日月片帆过把酒妙高台狂歌醉相和飘飘鹤林僧布袜青鞋双长江飞钵度碧海鱼龙幢逺来作偈别楚雨鸣秋窻振钖独归去天花飞满江㣲茫扬子桥细雨湿秋色小艇载呉姬揺揺语相接风起布帆高一往不可得夜宿广陵城吹箫照明月宿乌石驿云起乌石峰雨洒紫溪岭孤馆如山深愁人觉宵永灯花剪复开风竹乱不整清晨度闽闗南斗落衣领好冩度闗诗㸃笔题石笋石上晩酌天章台高台在层霄肩舆上絶壁露下酒樽凉月出海门白坐拂衣上云醉卧林下石西风吹鬓毛南斗在肘腋题诗向天阍奎光射瑶席宿台山寺絶顶江白潮已来山黒月未出树杪一灯明云房人独宿近水星动揺河汉下垂屋四月夜深寒繁露在脩竹夜兴半峰走晴雷风力吹边雨层云不成阴残缺如败堵山深日易暝孤馆孰賔主灯花翳复明落叶声可数独立谁与亲厨人夜深语题茶阳驿飞亭白云飞出山怒擘苍崃裂幽谷响晴雷絶壁洒飞雪万折入沧海龙宫水晶阙簸扬弄珠人氷帘挂寒月赠白云白云抑何闲竟日不下山时从脩竹里相伴一僧还悠悠覆松顶渺渺归岫间奔走尘俗客视君多厚颜望武夷溪行望武夷峭壁何斩絶赤霞乱不收大化元气泄下有万年松上有太古雪秪恐明月中铁笛吹石裂宿武夷舣舟山水间借问武夷观月挂水晶帘风吹紫霞幔鸡犬过云间笙乐度天半传语武夷君酒熟幸相唤宋元诗会卷七十九宋元诗会卷八十钦定四库全书宋元诗会卷八十兵部主事陈焯编萨都拉华清曲题杨妃病齿沈香亭北春书长海棠睡起扶残妆清歌妙舞一时静燕语莺啼空断肠朱唇半启榴房破脂清红注珍珠颗一㸃春酸入瓠犀雪色鲛绡湿香唾九华帐里熏兰烟玉肱曲枕珊瑚偏玉钗半脱翠蛾敛龙髯天子空垂涎妾身虽侍君王侧别有闲情向谁说断肠塞上锦䙀儿万恨千愁言不得成都遥进新荔枝金盘紫露甘如饴红尘一骑不成笑病中风味心自知君不闻华清宫一齿作楚蔵祸痈又不闻马嵬坡一身溅血未足多渔阳一日鼙鼔动始觉开元天下痛云台不见汉功臣三十六牙何足用杨花曲燕京女儿十六七颜如花红眼如漆兰香满路马如飞窄袖笼鞭娇欲滴春风淡荡揺春心银筝银烛高堂深绣裳不暖锦鸳梦紫烟红雾天沈沈芳年谁惜去如水春困着人倦梳洗夜来小雨湿天街满院杨花飞不起芙蓉曲兼善状元索赋秋江渺渺芙蓉香秋江女儿将断肠綘袍春浅䕶云暖翠袖日暮迎风凉鲸鱼风起江波白霜落洞庭飞木叶荡舟何处採莲人爱惜芙蓉悴颜色如梦曲哀燕将军芙蓉花为谁好洞房昨夜将军老将军老去空铁衣漆灯照室人不归宫锦袍氊帐高将军夜酌凉蒲萄蒲萄力重醉不醒美人犹在珊瑚枕海子头谁家楼绣帘半卷风悠悠行人谓是将军府将军不来罢歌舞平村曲春水緑将军猎囘曽此宿将军一去成荒丘依旧平村春水流皓齿歌细腰舞緑窻朱戸将军府将军老去无少年为野草兮为荒田如花人樱桃唇傍人近前丞相嗔繁华日日笙歌动世事悠悠总如梦秋千謡寒梅零落春雪洒萧娘腰瘦无一把淡黄杨栁未成阴何人已系青骢马画楼深处迎春归秋千影里红杏肥蒙蒙花气湿人面东风吹冷轻罗衣衣上粉珠流不歇暗解翠裙花下折殷勤莫遣燕子知㑹向人间报风月过嘉兴三山云海㡬千里十幅蒲帆挂秋水呉中过客莫思家江南画船如屋里芦芽短短穿碧沙船头鲤鱼吹浪花呉姬荡桨入城去细雨小寒生緑纱我歌水调无人续江上月凉吹紫竹春风一曲鹧鸪词花落莺啼满城緑江南乐江南乐春水虹桥满城郭出门不用金马络门前花船如画阁緑纱窻虚锁春雾隔窻蛾眉秋水活翡翠冠高罗袖濶楚舞呉歌劝郎酌紫竹瑶丝相间作船头栁花如雪落船尾彩旗风绰绰秉烛夜游随意足人生无如江南乐江南怨江南怨生男逺游生女贱十三画得蛾眉成十五新妆识郎面识郎一面思犹浅千金买官游不转郎家水田跨州县大船小船过淮甸买官未得不肯归不惜韶华去如箭杨花帘幕飞乳燕疎雨梧桐闭深院人生无如江南怨过居庸闗居庸闗山苍苍闗南暑多闗北凉天门晓开虎豹卧石鼔昼撃云雷张闗门铸铁半空倚古来㡬度壮士死草根白骨弃不收冷雨阴风泣山鬼道傍老翁八十余短衣白髪扶犁锄路人立马问前事犹能歴歴言丘墟夜来锄豆得戈铁雨蚀风吹失颜色铁腥惟带土花青犹是将军战时血前年人复铁作门貔貅万灶如云屯生存有功挂玉印死者谁复招孤魂居庸闗何峥嵘上天胡不唿六丁驱之海外休甲兵男耕女织天下平千古万古无战争七夕后一夜乐陵台上懐李御史公艺凉风吹动梧桐叶㵼下泠泠露华白乐陵台上悄无人独倚梧桐看秋月月高当午桐影直不觉衣沾露华湿此时却忆金陵人酒醒江楼聴吹笛偕卞敬之游呉山驼峯紫阳洞天风吹我登驼峯大山小山石玲珑赤霞日射紫玛瑙白露夜滴青芙蓉飘飘云气穿石室石上凉风吹细竹挂冠何日赋归来扫石篝灯洞中宿题寿监司所藏美人织锦图卷中织锦秦川女大姬哑哑弄机杼小姬织倦何所思帘幕无人燕双语成都花发江水春门前马嘶车辚辚髻云两耳看欲堕蛾眉八字画不伸行人一去无消息氷蚕吐丝成五色柔肠九曲细如丝万缕春愁政如织绮窻睡起闻早莺西楼月落金盆倾暖霞拂地海棠晓香雪泼戸梨花晴日长春院机声动梭影穿花飞小鳯水心惊起鸳鸯栖花底不成蝴蝶梦纎纎玉指柔且和香钩小袜裁春罗满懐心事付流水荡目云锦回青波梅仙山行赤星落地汉祚㣲端门日日腥风吹咸阳秋色压宫树金人夜泣铜驼悲先生袖疏探虎窟汉鼎犹堪支一足九重烟雾似海深门外何人知恸哭贼莽白日升高台玉玺堕地声如雷周公揖譲孺子戏绛袍将军何日来尘飞沧海风掷瓦白鹤身轻快如马一声铁笛度闽闗山月溪风共潇洒龙争虎鬭耳不闻长啸袖拂松枝云夜铛白石煮秋雨玉佩赤锦飘霞裙先生一去㡬千载尚有当年遗迹在题诗絶壁寄先生顿使林峦颜色改药炉寂寞秋草深丹井水落莓苔侵至今火灰化为土犹有丹光穿树林过淮河淮水清河水黄出门偶尔同异乡排空卷云若飞电随风逐浪庸何伤东流入海殊不恶万里同行有清浊西楼别寄闽宪诸公八月八日溪上别溪上彩旗红猎猎离情已逐渡江云边草连天翦秋色玉骢金虎诸大夫欲别不别留斯须沙明浅渚白鸟下酒尽落日青山孤丈夫有泪不须洒去客挂帆君上马悠悠囘首各东西惟见西溪捕鱼者闽闗一片月太行一片云雁书逺寄隔山岳云飞月明多忆君送友人之金陵陈郎买舟上金陵寒江水落风浪小飞帆逺挂蒋山青空城画角秦淮晓白门酒美东冶亭呉姬唤客客不行楼中子弟尽年少玉奴行酒吹鸾笙陈郎不聴黄金缕朝走东呉暮走楚半生落魄一故袍感慨长歌弔千古六朝遗迹生暮烟故家荒塜迷花钿鳯凰台上醉李白何人知子囊无钱为九江方七高赋匡庐山中有佳士读书结屋青云松碧窻夜影紫翠动落日照见香炉峯窥灯夜壁山鬼过采兰东径仙人逢危檐堕雪聴风竹古寺隔岭闻烟钟每思幽絶动归兴嵗晩落叶迷行踪扁舟何日过湖口分我半壁青芙蓉中秋月夜泛舟于金陵石头城秦淮流水西复东倒涵天影磨青铜飞廉扫空出海月明珠飞入琉璃宫着我扁舟二三友江上雪槎泛牛斗笑语人间两岸灯进君江上一尊酒醉来起舞聴浩歌宛如玉树春风和世间乐事古来少天下明月今夕多六代江山自潇洒潮落潮生石城下人生得意当夜游此月此水年年秋雨伞开如轮合如束剪纸调膏䕶秋竹日中荷叶影亭亭雨里芭蕉声簌簌晴天却阴雨却晴二天之説诚分明但操大柄常在手覆尽东西南北行春别花气压帘愁不扫细雨粼粼长芳草玉钗燕尾剪春寒坐惜流年镜中老东风吹栁人不知春娇满眼颦双眉呉松锦字梦中得晓来月落闻乌啼南园日暖蝴蝶醉香雾熏人海棠睡朱门小立蹴金莲落红起作离人泪春游太真观东风恼人如着酒晓莺啼断门前栁青山忽然契我懐飞上𤣥都拾星斗緑云弄雨小立久㡬片落花春在手辽东白鹤胡不归松下丹铅老霜臼过桐庐桐庐山水天下清洪涛拍岸山围城桐君已乗丹鳯去世间草木谁知情落日揺红鱼尾赤江上潮囘沙嘴立三三两两野人家半住渔村半樵牧尽抛章甫求仙灵松间黄鹤唤不应阻风三日看山色平生惯识枯枝藤碧桃海上开多少㡬度春风长瑶草白云满地不归来石烂松枯天地老送石民瞻呉江访友老友呉江去呉江水尚高一樽散鲈脍四月过樱桃矍铄緑玉杖风流白纻袍西窻故人夜应是动挥毫和学士伯生虞先生寄韵白鬓眉山老玉堂清昼闲声名满天下翰墨落人间才俊贾太传行高元鲁山独怜江海客樽酒夜䦨珊投宿龙潭道林寺倦游借禅榻客意稍从容落日江船鼓孤灯野寺钟竹鸡啼雨过山臼带云舂半夜波涛作长潭起卧龙送景南上人归江西登高伤逺别鸿雁㡬行飞万木江头落一僧船上归故山秋嶂逺残日晚钟㣲亦有同袍者多应候竹扉偕赵逢吉避暑石头城日暮余归逢吉留宿山中却寄竹下一僧坐城头独客还星河到平地风露满空山犬吠松林外灯明石壁间故人借禅榻心共白云闲夜宿昇龙观旧日宸游地朱栏䕶辇纹龙飞九天雨鹤梦一龛云神火丹炉见仙音客枕闻殷勤谢道士深夜礼茅君秋日雨中登石城访长老珪白巖不遇石头城畔去红叶雨纷纷半日不见路四山都是云鱼龙随水上钟磬隔江闻遥忆南庄叟天寒补衲裙苦雨水溢呈宪司诸公病客如僧懒多寒拥毳裘三山一夜雨四月满城秋海瘴连云起江湖入市流钓竿如在手便可上渔舟送李恕可随王宗师入京借得茅山鹤乗风飞上天江声近九里客路已三千禁阙红云上家乡碧海边待闻金马诏复见玉堂仙送莫秀才归番阳番阳秋水落白下买船还逺梦惊新雁归帆识旧湾打碑过荐福携酒看芝山却忆曽游处清溪万栁间寄石民瞻京口石彭泽诗懐似鹤形苍天容老健白髪照江清夜鼎薫鸡舌秋袍织鳯翎醉扶緑玉杖应望石头城题紫薇观冯道士房卜筑长江上囘峯晩更竒山村猿索饭竹屋鹤聴碁云䕶烧丹灶泉香洗药池道人足高兴不许俗人知次崔镇壁间韵木落嵗时晏黄云欲雪天买鱼河下客立马渡头船野逈风欺㡌天寒袖裹鞭夜眠三鼓后晚发五更前寄王御史御史传天语飞霜到海垠浙江潮似雪闽海腊如春孤客见明月乱山愁逺人何时动归兴家有白头亲送管元帅南征楚帆风一叶此去㡬时还日暮汉江碧雨晴湘竹斑边声连草木野色动荆蛮决策平猺后归心北固山钟山遇风雨城市多骢马清游有㡬人山灵飞白雨朝士説红尘云起钟楼暝桃开野寺春上人归太晚谁主复谁賔龙潭送侍中田美中携酒十里作公子青骢马追随十里遥风头云叶冻酒面雪花消惜别频囘首无因见舞腰君归金帐暖何限可怜宵送宣古木铁面小将军旌旗照海门兵机出孙武胆气走桓温社稷劒三尺干坤酒一樽茫茫云汉内此意与谁论山中懐友自是麒麟种卑栖又㡬年故庐南雪下短褐北风前嵗暮山林瘦天高雨露偏惟应丈夫志未受故人怜送唐卿御史去去红尘外秋光满华嵩故乡归衣锦行路避乗骢未觉长安逺真成冀北空燕山一枝桂囘首正西风宿大横驿灯火明沙渡牛羊过水西村舂千涧落野店四山齐桂树偏冝月人家尽向溪秋蟾莫相恼惟聴度闗鸡游梅仙山和唐人韵城郭千峰合仙凡一水分颠崖县鸟道乱石聚羊羣苔井分丹水茶炉煮白云肩舆万松岭有客访梅君絶顶寻仙迹寒泉照病容栖鸾多种竹爱鹤莫移松丹药人来乞山稉手自舂秋深霜叶满麋鹿日相逢次王御史江城连日雪骑马欲何之老树昏鸦集寒塘落雁迟松窻灯下酒竹屋夜深棋寄语王公子幽栖或可期尘镜古镜色如墨千年独此留玉台虫网暗珠匣土花浮莫笑尘埃满曽令鬼魅愁蟠龙今已化云雨梦悠悠废檠不解照珠翠早同文字盟何年中路弃无复向人明宿雨高斋梦秋吟废馆情相看㡬今夕及此慨平生断碑零落秋风卧何年破庙碑图经愁莫载耆旧説频移野烧龟文失荒台鸟迹疑遥知千载后拂拭转堪悲卧钟龙虡久摧折深埋奈尔何耕民谁睥睨野衲自摩挲雅奏多年歇铭文㡬字讹斜阳荆棘里长伴旧铜驼道中谩兴云气千峰暝溪流水拍桥竹溪泥滑滑榕树雨潇潇曲栈钩崖角垂虹挂岭腰山家酒初熟或许借椰飘京口夜坐铁瓮城头刻漏迟凉霜如雪扑帘飞雁声堕地梦回枕月色满城人捣衣塞北将军犹索战江南游子苦思归唿鹰腰箭从围猎苜蓿秋深马正肥登金山雄跨亭朱栏六曲倚高秋元气茫茫日夜浮客去客来天地老潮生潮落古今愁疎钟水国前朝寺落日海门何处舟更拟黄昏尽余兴却从灯火望扬州寄天竺长老诉笑隠召住大龙翔集庆寺东南隠者人不识一日才名动九重地湿厌看天竺雨月明来聴景阳钟衲衣香暖留春麝石钵云寒卧夜龙何日相从陪杖履秋风江上採芙蓉高邮城楼晓望城上高楼城下湖城头画角晓呜呜望中灯火明还灭天际星河澹欲无隔水人家种杨栁带霜凫雁起菰蒲短衣匹马非吾事拟向烟波覔钓徒和中丞伯庸马先生赠别江南驿使路遥遥逺赴龙门看海潮桂殿且留修月斧银河未许渡星轺隔花立马聴更漏带月鸣珂趂早朝秪恐淮南春色动万竿烟雨緑相招寄京口鹤林寺长老即休白头不出城南寺枯坐蒲团笑客忙过暑葛衣从破碎逢秋竹院愈荒凉空山云湿龙归钵古屋松低鹤到牀遥忆题诗旧游处夜深东壁月苍苍次学士卢疎斋题赠句容唐别驾疎斋落落谪仙才句曲名山数往来晚读茶经医酒病春从隣舍覔花栽昔年奏对含鸡舌今日登临独鳯台赖有闲居唐别驾相寻猿鹤莫惊猜三衢守马昂夫索题烂柯山石桥洞口龙眠紫气多登临聊和采芝歌烂柯仙子何年去鞭石神人此地过乌鹊横桥秋有影银河垂地夜无波遥知题柱凌云客天近应闻织女梭宿茅山崇禧观南坞楼天际三峯横紫烟山前山后尽芝田楼台木末疑无路鸡犬云中半是仙白石经年皆化玉青松镇日秪闻泉曲林三馆幽栖地一夜钟楼聴雨眠登镇阳龙兴寺阁观铜铸梵容眼中楼观见应稀铁鳯栖檐势欲飞天半宝花飘阁道月中桂子落僧衣高擎玉露仙人掌上碍银河织女机全赵堂堂遗物在山川良是昔人非送佥事王君实之淮东使君腊月扬州去东阁梅开雪压枝淮上有官皆避马竹西无处不题诗春风杨栁平山路夜月琼花后土祠从此公余多胜覧好传佳句逺人知元统乙亥初春除闽宪知事谢叅政许可用惠茶春到人间才十日东风先过玉川家紫薇书寄斜封印黄阁香分上赐茶秋露有声浮薤叶夜窻无梦到梅花清风两腋归何处直上三山看海霞阻风崔镇有感逆风吹河河倒行阻风时节近清明南人北人俱上塜桃花杏花开满城虽云年少惯作客但觉此日难为情河鱼村酒亦足醉赖有同船好弟兄赠呉山紫阳庵女道士武林呉山紫阳庵淛民有丁姓者弃俗为全真一日忽召其妻入山书诗四句云懒散六十三妙用无人识顺逆两俱㤀虚空镇常寂坐抱一膝而逝俗谓之骑鹤化其妻束髪簪冠为女道士奉其夫蜕二十年不下山㡬于得道神仙渺茫姑不暇论其妇一节乃可尚也妇年七十王其姓讳守素亦淛人云登覧之余因为赋诗不见辽东丁令威旧游城郭昔人非镜中春去青鸾老华表山空白鹤归石竹泪干斑雨在玉箫声断綵云飞洞门花落无人迹独坐苍苔补道衣过鵞湖寺十里苍松对寺门四围翠滴露纷纷湖心水满通银汉山顶鵞飞化白云玉井芙蓉天畔出劒池雪浪月中闻石牀茶灶如招隠还许闲人一半分台山懐古粤王故国四围山云气犹屯虎豹闗铜兽暗随秋露泣海鸦多背夕阳还一时人物风尘外千古英雄草恭间日暮鹧鸪啼更急荒苔野竹雨斑斑层楼广寒世界夜迢迢醉拍䦨干酒易消河汉入楼天不雨江风吹月海初潮影摇翠幙金莲炬梦断凉云碧玉箫休唱后庭旧时曲六朝宫殿草萧萧题扬州驿银烛高烧照不眠唿儿饮马汲清泉寒砧万户月如水塞雁一声霜满天金缕欵歌来枕上银瓶索酒到亭前明朝走向燕山道赢得红楼説少年次张举韵题皖山金氏绣野亭南冠犹有旧风流説着舒州处处幽最喜园林动花竹不妨城郭带林丘一樽浊酒青山暮三径晚香黄菊秋未识孤高金处士杖藜应许约同游赠学古澹上人瘦影相随九节笻同袍无处覔行踪逺看天目山中寺来聴石头城里钟洗钵泉通陈井水开窻云度蒋陵松忽闻一夜猿啼月却忆飞来最上峰再游崇禧寺野人再到城南寺临水芙蓉次第开新酒瓦盆青映竹旧题石壁緑封苔夕阳半岭牛羊下秋色满天鸿雁来独上新亭天地濶不湏挥泪洒蓬莱题李遵道画竹木图风流未识生前面翰墨空遗死后名鳯尾拂云秋有影龙头出水夜无声半生清节江南梦万里灵槎海上行应逐锦袍弄明月倒骑赤鲤对吹笙次韵登凌歊台山势如龙去复回闲云野望䕶崇台离宫夜有月高下辇路日无人往来春色不随亡国尽野花只作旧时开断碑衰草荒烟里风雨年年上緑苔访掲㬅硕袐书城中车马多如云载酒问字无一人碧桃花开光艶艶砚池水暖波粼粼先生楷书白昼静家童画纸乌丝匀落红满地送客去十年不见江南春采石懐李白梦断金鸡万里天醉挥秃笔扫蛮笺锦袍日进酒一斗采石江空月满船金马重门天似海青山荒塜夜如年抵应风骨蛾眉妬不作天仙作水仙登石城登临未惜马蹄遥古木秋高万叶凋废馆徒传陈后主新碑犹载晋南朝年深堦路埋花径雨壊山墙出翠翘六代兴亡在何处石头依旧打寒潮懐句曲外史霞佩翩翩出洞天当时彷彿见臞仙㡬年海上张公子今日山中葛稚川沧海尘飞丹已熟玉堂人去榻空县林间载酒来相覔乞冩丹经与世传次韵寄张伯雨茅山句曲道人门不出㡬时茫屦接殷懃春晴洗药分泉去午睡烹茶隔竹闻山脚客行惊犬吠树皮苔老结龙纹三层台上月如水半夜吹箫入紫云病中夜坐江树花开午夜春緑香吹散隔帘云吟诗思苦家人怪捣药声高隣舍闻惟有工程餐白术亦无心事对红裙消愁且喜楼西畔明月一池蛙乱喧招隠首山分韵得生字龙飞鳯隠知何处今日空余黄鹄名千古江山围故国五更风雨入空城猿啼洞府暮云合花落祠堂春草生何日结茅向青壁抱琴坐石聴泉声酌桂芳庭桂枝秋露洗银瓶醉里题诗记答曽接竹池通丹井水隔松人诵蘂珠经茶香石鼎烧红叶酒渇氷盘破紫菱一带钟山青未了碧窻云气䕶龙亭次韵叅政继学王先生自海南还桂林空山幽响落林柯蛮犬呶呶吠碧萝大庾岭头三月尽郁孤台下㡬人过㯽榔雨过鸠鸣急薜荔云深猿啸多㡬度裁诗寄相忆江南如此奈愁何九华山题石潭驿马上行人看九华飘飘高旆倚天涯排空峭石生𤣥笋落日竒峯挂赤霞仙掌三秋擎露屑天河半夜碍星槎云中五老应招手唤客来游太乙家梦登齐山得诗二首登高逺望四山齐何处风流杜牧之白苎曽聴松下唱紫箫还向月中吹野云雨后无行迹芳草春深有断碑梦里胜游闲记得翠㣲亭上冩乌丝杖藜踏破碧崔嵬梦里清游乐未囘万壑泉声松下去数行秋色雁边来文章小杜人何在风雨重阳菊自开山路云深行客倦竹鸡飞上独春台答茅山道士见寄道人自有爱山癖蜡屐平生㡬两穿七窍冷云秋喷竹一琴明月夜调絃山中紫府茅君宅肘后丹方许史传短褐拟寻黄独出长鑱斸雪早春前平望驿左带呉松右太湖人家笑语隔菰蒲风涛不动鱼龙国烟雨翻成水墨图越客卧吹船上笛呉姬多倚水边垆鑑湖道士如招隠一曲他年得赐无过紫薇庵访冯道士道士爱幽居年来一事无盆池新过雨石上种菖蒲山中华盖洞石气冷萧萧不见眠云客惟逢避雨樵过高邮射阳湖杂咏飘萧树梢风淅沥湖上雨不见打鱼人菰蒲雁相语秋风吹白波秋雨鸣败荷平湖三十里过客感秋多憩奉真道院落花风飏歩虚声翠草𤣥芝烂熳生过客不知春早晚午窻晴日睡闻莺过扬州买舟南浦秋闻雁唿酒西窻夜剪灯何处玉箫天似水琼花一夜白如氷上京即事一派箫韶起半空水晶行殿玉屛风诸王舞蹈千官贺齐捧蒲萄寿两宫上苑棕毛百尺楼天风揺曵锦绒钩内家宴罢无人到面面珠帘夜不收行殿参差翡翠光朱衣花㡌宴亲王绣帘齐卷熏风起十六天魔舞袖长中官作队导宫车小様红靴踏輭沙昨夜内家清暑宴御罗凉㡌揷珠花大野连山沙作堆白沙平处见楼台行人禁地避芳草尽向曲䦨斜路来院院翻经有呪僧垂帘白昼㸃酥灯上京六月凉如水酒渇天厨更赐氷牛羊散漫落日下野草生香乳酪酣卷地朔风沙似雪家家行帐下氊帘过赞善庵夕阳欲下行人少落叶萧萧路不分脩竹万竿秋影乱山风吹作满窻云将游茅山先寄张伯雨借骑白鹤访茅君琪树秋声隔夜闻料得山中张外史开门先扫鹤巢云春日镇阳栁溪道院城外青溪出洞门道人归去日长曛栁花满地无人扫隔水遥看是白云寄奎章学士济南李溉之山东李白似刘伶投老归来酒未醒天下三分秋月色二分多在水心亭黄河舟中月夜十丈云帆拂斗杓星槎风急浪花飘夜深露冷银河近卧聴天孙织绛绡钓台夜兴仙茶旋煮桐江水坐客遥分石壁灯风露满船山月上夜深独对钓台僧早发山头钟响不闻鸡重露翻鸦满树啼艇子钓台东畔发月轮却在钓台西泊江家步无月同孟志学小酌兰溪春水似蒲萄越女如花压小槽今夜共君溪上醉直湏溪月照宫袍黄亭驿晓起积雨莓苔上壁青晓寒山馆梦初醒鹧鸪声里流年度自是行人不愿聴闽城嵗暮岭南春早不见雪腊月街头聴买花海国人家除夕近满城㣲雨湿山茶彭城杂咏亚父塜前春草齐楚王城上夕阳低黄莺不解兴亡事飞过海棠枝上啼城下黄河去不囘四山依旧画屛闭无人念得登临意独上将军戯马台何处春风燕子楼断碑落日古城头画眉人逺繁华歇无数逺山生暮愁奎章阁感兴奎章三月文书静花落春深锁阁门玉座不移天步逺石碑空有御书存花落春深似去年无人再到阁门前当时济济夸多士争进文章乞赐钱京城立春燕姬白马青丝缰短衣窄袖银镫光御沟饮马不囘首贪看栁花飞过墻雪中妃子梁王宴罢下瑶台窄窄红靴步雪来疑是阳和三月暮杨花飞处牡丹开醉起杨栁楼心月满牀锦屏绣褥夜生香不知门外春多少自起移灯照海棠宫词骏马骄嘶懒着鞭晚凉骑过御楼前宫娥不识中书令借问谁家美少年黄河斗杓照水半垂天水气涨天如白烟南北橹声争上下月中闻鼓避官船宋元诗会卷八十宋元诗会卷八十一钦定四库全书宋元诗会卷八十一兵部主事陈焯撰黄溍杂诗晨起步南园旭日朗以清葵花衆草中粲粲敷丹荣流光非汝私独尔心自倾览物有深懐伫立方含情璞玉与宝剑沦落初未偶君看被煎祓各在千年后将身比金石谁当独长久悠悠百代下相知复何有春风着万物欣欣皆自私可怜儿女花荣悴更相持独有涧底松偃蹇如不知何疑扬执㦸草𤣥鬓若丝效古上山见明月下山月相随月岂知爱我我行自见之故山日已逺故人不可思殷勤谢明月愿尔无时亏落花随风吹各自东西飞花飞既不息水流复何极同生不同归能勿异颜色木生则有枝豹死则有皮悠悠岐路间多言亦奚为饮酒莫尽醉尽醉无余欢读书莫弔古弔古多悲酸萧艾蔽中野白露摧芳兰鳯饥不得死䲭枭食琅玕去去复去去采芝青云端连雨杂诗我思仇山人山川莽回互十书九不致木叶频嵗暮颇闻近移居併失梦中路得无挈妻儿倒载入山去今日曷不乐孤倡无与酬兀坐把书卷展玩不自休借问谁所为其人已千秋山雨政可聴拨书置牀头晚晴洩云散积雨林木含余清披衣有竒懐偶从林叟行新晴逺峰丽夕荫孤花明旷日固所虞聊兹息营营夜归空山四寥寥落日翳榛莽蜿蜒草中径蹑屩度寒雨楠杉窈深黒忽忽疑伏虎林穷涧水明稍聴归人语晓行湖上晓行重湖上旭日青林半露雾寒未除凫鹥静初散夤縁际余景闪倐多遗玩会心乍有得抚巳还成叹夙予丹霞约久兹芳洲畔独往愿易违离居嵗方换沙暄芷芽动春逺川华乱存期乃寂寞取适岂烂熳小隠倘见招渔樵共昏旦寄方子践子发穷居怅无遂徂嵗聿载阴飞翘陨芳华候虫厉哀音急飔扇丛薄泫露栖乔林抚景慨往古端操思继今折兰合幽佩解缨濯清浔石林窅葱蒨佳柏鬰萧森遗世岂余敢匡时非我任覧已谢高轨即事念所钦纒绵阻道里缅邈眺冈岑委懐竚芳讯贻好在规箴东园晚归淟涊婴近务超遥爱佳辰兴言望东菑良苗蔼津津鄙人昧时趋旷途夙所遵幸逺簪组累稍欣田圃隣兀兀登故畦悠悠睇城闉理秽出新竹撼枯落荆薪夕日逗远川余晖散衣巾亹亹观物变依依念农人渠渠长者言恻恻非贱贫赠叶审言别昔人称好士乃有黄金台黄金亦何物顾用骄贤才叶君被短褐志力何雄哉北走呌阊阖红云拍崔嵬终然无茍售自保同婴孩车服非吾荣黄金真浮埃十年今何官茅屋歌苍苔岂无琅玕树鳯飞故低佪一朝脱身去歘观云路开叶君善自爱往矣无嫌猜迷邦古所诮岂弟贵不囘愿言吐竒胸落落排风雷尚念穷贱者衡门守蒿莱休日集于城南投耒从逺游牵世乖明略岂不畏简书未能置丘壑崇冈近盘互春物纷照灼休沐集诸彦迂趾惠前诺稍空林中尊复咏霞上作迢迢歴墟壠靡靡瞰城郭脩杨荫晴渚野樱散朱萼抚时悼推斥毕景顾栖託损益向子明才能贾生薄睠言观嵗寒无将媿塲藿晓望城头鸦鸣曙起坐理冠帻开窻写遥望烟雾竟川泽喧喧市声动漠漠井气白如何山中人嵗暮尘埃客龙湾夜泊乘潮出逺浦日暮北风平高亭不可望遥遥笳鼔声月明寒雁下江空夕烟生非闗川途念沈忧坐自盈秋夜观书作闲居感时驶独学难为功眷言思古人幽懐极忡忡秉烛起中夜揽卷来清风恭惟千载心皎洁县无穷冺俗自升降道妙非污隆后来亦奚为黒白纷相攻华芳乍可悦轨辙何由通吾将离言説庶以观其同所忧名为累不惧蓄不丰开轩视明河白月当天中怡然掩书坐夜气方鸿䝉登钱山望菰城慨然而赋呉兴水为州诸山若浮萍况此一培塿琐屑世未明所欣渔樵居乃与缁钖并种竹有万竿结茅无十楹老僧解人意蹝履能相迎芳草被行迳朱藤暗巖扃萧条空堦暮日照莓苔青犹嫌所歴卑未极游眺情耸身白云上始见春申城想当高会时楼观飞青𡨕竭海荐罍勺穷山羞鼎铏安知千载后寂寞无人行煌煌冠盖区壤壤狐兔茔归来朱门客聴此松风声灵源偶为山中游逺过云闗宿苍灯闪初夜雨气蒸深屋时闻清梵音窈缈松林曲草堂迢迢上方界水木翳清景山深不可留日暮衣裳冷凄其懐昔游百嵗嗟俄顷鹿田披榛度空荒突兀崖寺古幽花杂红白老屋亚云雨前瞻石径㣲咫尺不得取宝峯下山复上山蹑屩行沮洳宿云冐长岭旭日暎高树山僧亦何为独向城闉去山桥行行指木末路逐飞云上时登巨石憩共聴春泉响寻源竟莫穷即事成幽赏宝石暮投招提境明发首归路举头望山椒遥认经行处重重巖壑间苍然正烟雾赤城鸡鸣秣吾马晚饭山中行何以慰旅懐赤城有嘉名滩长石齿齿树细风泠泠时见巖壁间粲若丹砂明温泉发其阳撝诃勤百灵前峰指金阁真境标殊庭白道人迹稀青崖云气生信美无少留缅焉起深情担子洼自从始出闗数日走崖谷迢迢度偏岭险尽得平陆坡陀皆土山高下纷起伏连天暗丰草不复见林木行人烟际来牛羊雨中牧飒然衣裳单咫尺异寒燠伫立方有懐相逢仍问俗畏途宜疾驱更傍湾河宿游宝陀寺十年望沧海临流不能渡苍茫嵗华晚邂逅舟楫具拂衣乗天风挂席随烟雾旦从蛟门发暝指翁洲住前瞻积水深岛屿青无数梅岑特孤絶遥见日出处寄身人境外矫首禅闗路粲粲金砂石离离白花树高期惬幽抱歴覧増遐慕嗒然坐㤀言目送寒潮去雪窦纪游移舟泊泉口我行已信宿天寒洲渚生峰回川途曲烟霞罩兰若别墅在林麓高人欣相迎山门带流水风生珠树间月窥镜池里触景遂成迷应接殊未巳兴移初出山系䌫长汀树夜来雪已深溪风愈难度犹疑钟磬音遥遥白云处同王章甫待制校文上京八月十五夜宿龙门驿凉风堕黄榆万马皆南驰而我方北首度闗及鸣鸡驿路更幽阻仆夫惨不怡徐驱待明发泱漭穷烟霏貂裘者谁子怪我缝掖衣为言霜露多遑遑独安之我非不自爱简书今有期忆昔州县间折腰向小儿荏苒二十年白首初登基同袍如燕鸿去住恒相违悠然慨平生与世何参差暝投龙门驿高馆临回溪青崖拱白月水木含余辉秋色故潇洒我行殊未迟相从况魁彦炯若珊瑚枝衰暮奚足云一觞聊共持送郑以道郑君不羁客澷仕常优游故人满天上独佐岭南州岭南风土异去天将万里驿骑如流星衆手挽不止到官定多暇坐对梅花时溪石秀可砚泚笔成新诗诗成付回雁动是春冬隔用儒行召君努力崇明徳嵗晏嵗晏木叶落遥见东城隅雉堞鬰岧嶤列屋何萧疎悠悠西南望赫赫金张庐退朝集冠盖鸣珂沸通衢合沓多俊游并辔飞华裾顾盻有光彩行者为踟蹰俯慙筋力㣲无从效驰驱日斜坐官舍还拂案上书缅彼川路长感此年运徂迟回不能去叹息将焉如送王鍊师归四明飘飘采真侣乃在四明山霞裾朝帝所琼馆留人间忽闻双凫舄却向东南还望之若流星邈然不可攀海月炤堦戺天风飞佩环我何苦羇旅氷雪生朱颜阳山昱上人访予呉门寓舍求为湘竹诗予辞以未见竹上人不逺六十里自山中舁其竹而来好事有如此者欣然为赋长句道人来自阳山麓手携旧种千竿竹小栽方斛不盈尺中有潇湘江一曲未信天工能尔竒不知地脉从谁缩晴窻翛翛散烟雾眼底森然立羣玉岂期我乃累此君䝉犯风埃走尘俗故山方逺重愁絶新句未成慙廹促黄岗之产大中椽政用材美刳其腹愿言保此终天年嵗暮山中伴幽独题李氏白石山房名山秀出鄱江曲上有立石如立玉尚书履声忽已逺隠者新居在盘谷花开鸟鸣春昼永白云重重养乔木夫君亦复称其家有书能蔵且能续露钞雪纂久愈富何啻邺侯三万轴山灵翕霍谨呵䕶夜半虹光发深屋引泉天井助芳润大胜呉侬饮山渌我欲从之不可到细字长书俄满幅毫分缕析极根柢大义森然见条目鄙人媿莫知所对叩请安得留更仆颇闻石洞閟遗音龙门余韵烦君续临风倾咏寄绸缪衰朽终期挹膏馥题张清夫心逺堂吾闻古来贤逹士不择山林与朝市百年尘瓮两醯鸡鹏鷃逍遥俱可尔夫君平生潇洒意俯睨轩裳犹敝屣翩然一舸鲈鱼乡归来不待秋风起㤀言兀兀坐终日天地古今齐一指但见山高湖水深青螺荡漾银盃里柴桑之人去我久风味何妨略相似神交㝠漠云海长目送归鸿渺千里题醉歌图翰林主人天上来布帆不为鲈鱼开江湖渺渺天一色朝光暮霭相徘徊昔贤心赏余胜处祇有水竹无亭台碑材久已没荆棘屐齿不复留莓苔后来视今犹视昔今我不乐胡为哉太官马湩逺莫致隣翁緑蚁浮新醅欣然一饮便终夕鼻端气息如云雷是间别有一天地不知何处为蓬莱回观方内海一粟醯鸡尘瓮何喧豗黄冠祕监太狂态骑鲸供奉非仙才挥毫政要真学士锋车流水行相催瑶池曲宴多雨露归欤酌彼黄金罍桃巖立石平如削飞云近可梯莫穷千古胜但惜衆山低灵草经年长珍禽隔树啼人言旧朝士感事有留题雨兀坐九十日雨声殊未收花时翻益睡茅屋不禁愁生事吾何望春寒晚故留江波青满眼万里付双鸥寄友人怜君山水意局促守柴扉故里悲秋草凉风满褐衣沧洲斜日晓白社㡬人归寂寞分遥念天寒木叶稀秋懐稍稍秋河落娟娟宿露㣲天清江不息野迥树相依囘首狂歌数惊心昨梦非流萤无思极巧入绛帷飞风雨仍揺落江山且滞留懒从生事拙闲惜壮心休弱蔓萦欹石空槎卧洑流兴懐到㣲物世故剧悠悠凭轩信有儒冠误凭轩意欲迷山深风雨恶天濶羽毛低化日开炎瘴连城送鼓鼙荷殳吾媿尔未敢叹涂泥风雨风雨忽如此闭门方昼眠故应为计拙可复要人怜灯火羌村路桑麻杜曲田悠悠今视昔把卷一茫然山中懐友卓荦恒山秀相逢㡬抱琴五年风雨别四海弟兄心雪外梅花逺山中桂树深定知嵇叔夜高兴薄云林闻子践卧疾吾子乃多病何人共解颜水声和药臼春色闭松闗积雨连三月懐人剧万山同游况零落浩荡可追攀八咏楼懐古荒碑在登楼晚望赊秋阴垂野薄江势抱城斜天地悲游子氷霜感嵗华红尘吹短褐归兴及清笳送陈养直归四明迢迢淛河水同渡不同归执袂方成别惊帆已若飞野桥行处酒风雪去时衣瞻望嗟何及天长鸿雁㣲送马伯忱教授卓荦青云彦飞腾及妙年书成天禄阁座有广文氊九陌车尘外千军笔阵前白头惭倚席临别思茫然题石门浄胜寺十顷苍陂上山回地势偏屋栖黄面老碑挂赤乌年叶叶风荷颤层层雪瀑县青灯夜寥閴独照一僧禅感旧华屋山丘不可期岘峰依旧緑参差空懐下榻延徐孺无复乗舟访戴逵日暮更闻隣舍笛嵗寒惟有角弓诗旧游寂寞成今古冷石秋花处处悲早起漠漠晴檐散薄云独搔华髪立清晨春风入树无行迹晚月窥帘欲近人旋觉新吟随梦寐不知清雾湿衣巾何人正踏长安陌想见看花拂面尘独立数尽飞花一怆然壮心迢逓夕云边十年人事空流水二月风光已杜鹃过眼青春宁复得汚人黄土絶堪怜故园尚有平生约可使苍苔到石田寄友人系舸一别云水乡暮川葭菼空苍苍漳濵卧病他年忆渭北题诗春日长芜菁作花已烂熳杨栁飞絮若颠狂闻道茯苓久堪劚迟子青鞋经涧冈夏日漫书枕上初残柏子香鸟声帘外已斜阳碧山过雨晴逾好緑树无风晚自凉芳嵗背人成荏苒好诗和梦落苍茫羊求何不来三径门掩残书满石牀逢叶伯㡬水烟沙雨送归航枫叶芦花已十霜瑶曲天香春梦逺墨池秋草故游荒碧峰又是新回雁白石依然旧化羊一笑相逢却成别暮云千里思茫茫答友人芝掌峰前一杯酒别离嵗晚逓相望野梅如雪遥入眼晓雁连天寒呌霜闭门穷巷灯火冷囘首苍山云树长㡬时抱被却同宿愧尔诗筒逺送将过乌伤墓丹青像设始何年翁仲遗墟自古传时有北人来下马不知秦树㡬啼鹃牧童解指看碑路野衲分耕祭墓田囘首长安西日外茂陵松柏正苍烟金陵天津桥五云零落渺天涯陈迹苍茫日自斜画角已吹边塞曲红兰新长内园花可怜遗老埋黄壤曽倚春风望翠华好在北山猿与鹤依然同住旧烟霞送人归豫章已觉栖迟懒曵裾可能为我强踌躇一帆秋色红尘外千里江闗白雁初建业水清谁共饮浔阳潮断定无书黄金未尽朱颜在莫种桃花学隠居畲山春云牢落雁无声沙㟁参差石有稜双屐漫穷芳草迳一龛长愧白头僧晴涛闪闪翻孤日山木昏昏卷翠藤后夜清风满遥念梦游空指上方灯遣兴青云如梦慨平生白髪惊春忽数茎渐觉交游随日别强知颜色逐人行百年松槚谁能去五畆烟霞故可耕妄念扫除浑欲尽少游何得尚相轻客楼雨中江城飘泊动经年尽日高楼閲过船睡起小窻初聴雨岸傍垂栁已生烟坐抛嵗月今如此每望云山欲泫然尚喜游从得诸彦时将乐事寄新篇次韵答蒋春卿不谓红尘拂面时轩然谈笑一舒眉晴风石鼎浮花乳夜雨春盘冷碧丝握手遽成三宿恋论心那觉十年迟酒船渔网归无计未必山前白鹭知花信巳觉寻芳去较迟千林红紫想纷披㡬经夜雨能无恙试问春风竟不知斜日游蜂应有梦野亭立马已多时殷勤却是江南客曽擘氷霜寄一枝送贡教授致仕归里宦情乡思两依依独裹寒氊去若飞嵗晏忍为千里别林间惊见一人归官河逺树迎山櫂夕日暄风飏綵衣漫使临岐生怅望可容泉石借余辉陈山晚泊一柱孤撑杳霭间人言此是客星山流风百世今谁嗣应诏诸生故未还荒塜草深迂石路高斋月满閟松闗穷年漫迹沧江上及此维舟独厚颜上巖寺访一公晚色㣲茫尚带星脩蹊荦确断人行独支瘦竹身犹徤高入重云地忽平落月正当山缺处细泉频作雨来声上方灯火青林曲隠隠疎钟一再鸣题东柯谷图长松密竹翠交加洞府新开碧海涯石上仙人留足迹春深涧水出桃花流传图画来千里生长儿孙只一家目断飞鸿那可到旧游空指赤城霞题雪窦妙高楼偶为清游宿梵宫凌晨试上最高峰水翻雪色寒犹落云掩丹光逺更重旧有一僧能跨虎近闻三洞尽蔵龙下方车马应难到烟际唯聴日暮钟送赵继清潮州推官相国南迁有故居理官高选出新除承恩特与金鱼袋访旧争迎驷马车春入圜扉庭草暗天低驿路岭梅疎鳯池不隔同年面归及梅花雁影初送孔御史归曲阜清流共喜聚羣贤新渥时闻下九天东观䌷书何日了中丞遗笏要人传过家莫久依林庙封事先须彻御筵千载斯文寄来哲临分握手重县县送龙南欧阳县尹丝纶阁下半同袍独上南船去莫招出宰不嫌官俸薄过家那觉驿程遥长溪白石晴雷转深洞黄茅毒雾消想见行春有佳句坐令遐俗变风謡送尉彦诚道州经厯一别垂垂四十年朔风吹鬓两苍然寒氊久坐归何日上幕初登望若仙莫使催科书下考盛谈名理继前贤春生马首逢回雁併写相思入近篇送陈季和高斋灯火正萧条忽遡天风上泬寥共喜弹冠如贡禹岂期投笔学班超时清桴鼔元无用嵗晚弓旌倘见招雪后江南春水活重来休厌驿程遥次韵苏侍郎平村暮归中台多暇独仪曹退食归来路不遥扶老未须苍玉杖行春聊过赤䦨桥挥毫风雨倾三崃聴履星辰接九霄媿我白头方倚席敢将巴曲和仙韶题莫氏山庄圗旋移小隠傍南峯逺有咸平处士风山态近人犹偃蹇湖光无雨亦空蒙行春杖履时时到临水轩窻面面通别作新亭供戏剧青帘揺曵杏花中鳯凰山沧海桑田事渺茫行看遗老色荒凉为言故国游麋鹿漫指空山号鳯凰春尽緑莎迷辇道雨多苍藓上宫墙遥知江水东流畔更有平芜与夕阳九日登石头城背郭嚣尘逺高秋川岳清幽懐初旷荡陈迹故纵横遥望龙盘旧长怜蚁穴争绀园随处辟粉堞向来倾拨草窥眢井看碑騐故茔门开苍耳路亭爱翠㣲名逺树淮南出沧江鸟外明人烟川浩渺风物嵗峥嵘吹㡌仍佳节传觞但老兵登高未成赋覧古独含情政复哀王粲何堪厌襧衡敝庐沧海曲目断白云生积观赋絶句芙蓉峰下南朝寺水秀山明两絶竒更向水穷山尽处一庵高贮碧云师山中今是太平民尚与人间隔㡬尘流水桃花三百曲莫教重误武陵人坐爱春泉响翠㣲玉花吹湿薜萝衣何人为擘氷壶破共看青天白练飞水仙图翛翛翠羽映鸣珰谁遣乗风过我傍嵗晏高堂空四壁一帘烟雨梦潇湘山水图老树无阴石有稜乱山高下白云层梦中犹识江南路惟恨舟人唤不譍栁贯度居庸闗居庸朔方塞始入两崖张行行转石角细路萦涧冈层壑倒天影半林漏晨光﨑嵚里四十所歴万羊肠千辕络前后两轨通中央谷开稍夷旷在险获康庄岂惟遂生聚列㕓参雁行激流或矶硙架广亦僧坊我生山水窟爱此不能忘是日新雨已浮岚乱沾裳水声与石鬭风飘韵清商跼辔不知高浮云翼起骧考牒曩有闻经途今始详缅惟古塞北八州犹汉疆控扼识形势㑹同知乐康属兹景运开六服连绥荒两京备廵幸离宫岌相望守岳将孝制如祠匪求祥式瞻虎气腾足徴大业昌逺想王会图勿赓祈招章李老谷闻子规老杜闻子规近在东西川犹云感时物收泪冩幽悁今我行塞徼子规相后先时夏云景晦鸟唿揺空烟响入树窅窅啼垂血溅溅想知岐路难不恤躯命全千声复万声唤我归言遄茍非木石心岂免肠内煎江南丛薄间有花名杜鹃开时是鸟至相戒治春田不归如江水负此今五年风土孰云异物情要有迁寄巢勿浪出祝尔还自怜严程趣行迈且复挥吾鞭和袁集贤上都杂诗雨水渐衣黒云沙际目黄烟开才黯澹日出已苍凉徇俗高檐㡌清心小篆香端居万里念蕙草惜㣲芳昔建寰中业初开徼外山雎城平兀兀沙水净湾湾朱夏宸游正清秋武卫闲叨陪文学乗空愧鬓毛斑徭俗随方异沟途隔舍迷醺人惟马湩劝客有驼蹄殿角孤花靓城隅杂树低天涯中夜舞如意昔曽携天潢犹白白云幙故青青积潦摧车轴高风堕箭翎宫涂丹赭垩殿戸紫金钉女乐蓬莱祕哀箫动杳㝠幄殿层云障辕门积雪峰竒鹰皆戴角御马尽飞龙瀚海将临幸云亭望陟封青丘大羽猎有事待𤣥冬曹务唯章句官规自法程斋扉侵雨润宴几得风清歴歴三刀梦行行万里城明年遂耕隐深仗酒为名公子青丝辔王孙緑幰车宴酣风小定舞破日西斜手掷宫中果神行海上槎筑郿无自厚俭徳不期奢水草方方善弓弧戸户便合围连妇女从戌到曽𤣥雪毳千家帐氷瓢百眼泉浚稽山更北长望斗光县观实喇鄂尔多御宴囘毳幙承空枉绣楣綵绳亘地掣文霓辰旗忽动祠光下甲帐徐开殿影齐芍药名花围簇坐蒲萄法酒拆封泥御前赐酺千官醉思觉中天雨露低元日宴大安阁金殿开扉日映枢翠帷香雾动流苏玉壶脩干双龙捧宝座重裀瑞鹊敷春色入杯初潋灔雪光浮槛尚模煳天元启运三阳正需宴欣承湛露濡还次桓州塞雨初干草木霜穹庐秋色满沙塲割鲜爼上荐黄鼠猎获腰间县白狼别部乌桓知㡬族他山穑落是何方长云西北天如水想见旌旗瀚海光题斋壁牧马新来秣地椒卫头挏酒玉倾瓢羲和白日经天近勅勒阴山度幙遥雨过忽然思御裌风清聊复快凌歊他年续作滦阳梦万里排云遡寂寥送临川谢有源赴闽医提领一路青山荔子丛华山西望粤台东家风兰玉庭阶上官事葠苓药笼中鹢首去乗潮浪白蛎房催荐酒醅红福州自是炎蒸少腊雪飞花落半空张养浩休日郊外久厌官居苦幽寻到涧阿鹤知松嵗月鸥狎海风波野迥㙮孤立岭高云半过莬裘良未暇聊此慰蹉跎山行一嬾将成性春游尚尔勤花攲知雨力水皱见风文碧落一明月青山半白云却愁从此去尘冗又纷纷斋居春暮漂泊东君底处家落红风卷赤城霞半窻春梦子规月满院客愁杨栁花世事悠悠惟欠酒棠阴宻宻欲蔵鸦韶光九十须㬰顷不是刘郎鬓易华趵突泉绕栏惊视重徘徊流水縁何自起堆三尺不消平地雪四时常吼半空雷深通沧海愁波尽怒撼秋风恐岸摧每过尘懐为潇洒斜阳欲没未能回王执谦孟光举案图白髪梁鸿与世乖赖逢光也配其才五噫歌罢愁无奈不觉春从案上来李京留别都城诸公苍龙双阙郁岧嶤曾侍鹓鸾趂早朝往事已随尘滚滚虚名赢得鬓萧萧长林丰草空相忆瘴雨蛮烟苦见招借问都门门外栁为谁留着最长条宋元诗㑹卷八十一宋元诗会卷八十二钦定四库全书宋元诗㑹卷八十二兵部主事陈焯编朱徳润送冯海粟待制入京人生百年间会面能㡬何昔年别君去氷雪满长河今嵗复送君堤栁青婆娑春塘漾轻舸晓日生微波柔橹数声动游子行不歌梦随征帆杳思逐春流多落花粘空樽错落金巨罗聚散未足道且使朱颜酡次韵贡仲章学士题仙山图浮生三十余失志堕尘鞅南吴与北燕所歴如翻掌山中猿鹤期别路成榛莽瑶草霜未凋灵芝日应长久闻东王公御气九霄上缥缈星霞裾虚室絶华想欲从道无因写此寄清旷泛太湖访友扁舟去何所渺渺太湖阴依依桑梓村拍拍枕寒浔飞云入遐睇鸟道横青岑篙师戒勿渡柔橹力不任我身虽骨立未肯折壮心放船当中流浩歌激清音何当被宫锦再作峨嵋吟和柯敬仲博士幽兰阳和徧巖谷猗兰发初芳幽姿不自媚随风忽飘香宁辞雨露恩感此嵗月长愿随郎官握得上中书堂不惭山泽姿高贵比金张灵芝在宣室岂独怀沅湘题唐明皇幸骊山图骊山西北高万乗东南至霓旌苍翠中阁道丹青内忆昔上林游春寒多并辔羯鼓召花奴黄门催力士霓裳曲未终惊动渔阳骑题张参政所藏太真上马图开元朝野时清明姚宋庙谋多辅成紫宸前殿焚锦绣花萼楼高延弟兄那知暇豫生淫乐慢舞霓裳羽衣薄龙漦流祸入宫墙野鹿衔花污帘箔春晴并辔曲江行回顾阿环娇态生绣衣珠趿如花旋秦虢椒房恩宠鲜宫中舁出锦棚儿兵满渔阳人未知一朝犯顺入宫阙咸阳烟尘迷日月翠华杂沓惊尘䝉剑阁西回渭水中王臣下微同列国从此藩镇争豪雄人生富贵真迷途倾城褒姒无时无漫道𤣥宗不知政试问当年无逸图仙山图为赵彦昭赋崆峒之山戴斗极叠嶂横陈开碣石翠崖丹磴互低昂复阁层栏转空碧碧桃花落笙声幽双成吹玉彩鳯讴跨鳯腾云去无迹清猿啼断层崖秋霞光隠映山长在寰海茫茫隔烟霭旧游仙侣谩招唿误落人间㡬千载吴争越战何可数束书欲问桃源路画图空见避秦人隔水渔郎不相顾送李益斋之临洮緑阴满京畿送子之临洮临洮何茫茫流出长城濠长城岸阻玉闗阨于阗葱岭河凉高羌氐儿郎走带箭哀笳风起斗击刁良人西征二三载宝幢车马声尘遥如今不用酒泉郡岂必坐使朱颜凋蒲萄苜蓿味虽美异方土俗殊乡里避地犹当似管宁受封应得论箕子愿从列骑拥旌旄归来燕处华堂里却话人情翻掌难曽浥征袍泪如洗读隋书广通渠边渭水流长安勐将县兠牟陈郎酣睡未知晓采石夜渡江声秋韩擒不待贺若报唿得蛮丁作乡导铜钲一声歌管䦨望仙阁下旌旗绕兵家儿女髪照人金井梧桐三坠身血痕已污青溪草遗恨空怜高使君当时只道明良㑹三十年间转头事江都未放锦帆回晋阳城内惊尘起徳政碑徳政碑路旁立石高巍巍传是邑中贤令尹三年秩满人颂之刻石道傍纪徳政傍人见者或歔欷借问歔欷者谁子云是西家镌石儿去年官差镌此石官司督工限十日上户歛钱支半工每年准备遭驱责城中书生无学俸但得钱多好作颂岂知令尹贤不贤且喜豪民来馈送徳政碑磨不去劝君改作桥梁柱乞与行人济不通免令观者嗟何补水深围水深围田畴荡荡如湖陂围低水深岸不立虽有木石将何施里中申官官不允徴粮每歳归仓廪稻粱无种长菰蒲民产赔偿官始准今春水涝忽无津十分灾作五分申问渠何故作此弊府州覆熟成三分吏胥入乡日旁午二分徴作赔官赋倘逢人诉熟为荒破尽家资犹不补因此年年怕官恼水渰水深俱不报东南民力日渐穷不愿为农愿为盗人生盗贼岂愿为天生衣食官廹之水渰偿米或时稔赔粮无奈水深围题石崇锦障图洛阳金谷园中花雕玉为栏绣作遮琉璃噐多出珍馔玛瑙街长行细车椒房涂香贮歌舞曵珠珥翠笼轻纱珊瑚扶疎三四尺王羊贵戚争豪奢那知花淫风雨妬古来山泽生龙蛇婵娟坠楼宝珈碎月明夜半啼惊鸦除日日行三百六十五今夕方除嵗云暮人生忧乐百年期又见日除当此度养和适情宜及时古今中寿七十稀自非金石不可永刀圭谁保长生期彭宣老𣆀亦何之不须更作送穷诗客闻此词莫伤咨樽前且醉黄金巵观内廐洗马黄云洒雨沙场秋滩高水平凝不流晓霜袭透苍驼裘圉人浴马津水头緑骠连钱双骅骝日光射波脂腻浮青丝脱鞚黄金钩轻爬短刷湿未收三花剪髪平且柔籋云骏气将无俦束刍斗豆岂马羞茫茫丰草生林丘霜蹄胡为踏长楸振鬛一跃期天游十四日泊安陵广川六百里驿道上皇州紫极星辰近黄河日夜流村明湥夕火滩泊过年舟明发乘车去逢人説浪游和龚子敬先生游春韵烹茶热㫖酒坐石得嘉賔好鸟时鸣昼幽花不放春山遗今古事诗着徃来人楚地龚夫子诸生数问津赠黄竹村老儒画梅竹烟水旴江渺丹阳度雪寒久怜梅淡泊先问竹平安夜月清诗思春风彩笔端北来知巳少嵗暮欲弹冠送张景亮知州致仕角巾归里旧儒冠宦辙驰驱渉万端杨柳碧溪春昼永梅花白雪夜窗寒朝廷有道容辞老田野无羁得尽欢幸喜玉堂遗业在安居留待后人看送刘徳璋提㸃还宜兴通真观通真僊观欲凌虚牝谷先生昼隐居𤣥鹤不归表柱白云长䕶紫泥书桐棺已化人徒仰铁锁高县孰可舒便欲束书阳羡路青牛春晚又回车游梁溪暮归古树唿风作雅音石梁溪渡景沈沈山横宿霭晓晴薄人倚曲栏秋思深颍水空遗黄鹄恨茂陵多感白头吟栖迟莫厌归来晚明月惊乌绕故林和王继学治书驹隙流光一镜县虚明直与绮窻连凿开混沌知身外别有山川在眼前蓬岛秋深稽汉使桃源春暖避秦仙敬亭山色看如画熊枕围屏穏昼眠送赵季文任湖州録判万里奉亲官署近萱堂春早燕呢喃桃花红似郎君马杨栁青于从事衫苕水渔舟烟浩渺何山书舍石巉巖莫思杜牧寻芳晚剰有新诗寄一缄题豫章山房豫章林老色参天拥䕶山僧丈室前岂为法身同草木要驱尘虑出风烟茶瓯香篆晨斋后竹几蒲团夜榻边独有浏阳欧学士题诗遥问不空禅和虞先生题当山张真人别业岚雨初晴緑树新松萝夹屋净无尘洞花幽鸟时时别野鹤孤云日日亲红雾半窻丹火候青山万古百年人从君更覔方平宅𤣥武门前作近隣红叶题诗金殿风微拾坠红题诗聊寄玉沟东芳情有意随流水细字无心学断鸿别馆乍凉霜透幕长门深夜月移宫才情偶尔成佳配不道周南有国风出郭步自东臯隔市尘青山高下欲迎人汀花有意开何晚野草无名亦自春陶渊明归去来图甲子题年玩物华门前栗里自桑麻从他晋史书刘宋别有黄花处士家苏天爵送同知任君玉西归薇花曽见照青春今日都门又送君入蜀使迎新大守渡泸人识旧将军琴声弹落巴山月马首披开剑阁云见説西州民事简客来多诵长卿文黄清老福山菴晨光海上来云气升万壑鸡鸣落花中残钟度城郭菴僧戴星出我自饭藜藿宁知天地心但有山水乐书灯夜揺动雾气侵几阁开扉得新月欲掩见栖雀烟霞暂相违笔砚庶有託但留松间雪付与双白鹤庭柯换故叶林竹脱新箨何日芝草开拿舟付前约送王君冕归陜西麦熟天乍热开轩理瑶琴兹辰有客至一径苍苔深日出树影倒旷坐分緑阴清谈落余花松风杂幽禽君子希道徳永言结同心狂风卷茅屋遥见溪上山人生有遇合离别何足叹黄鹄将西归临风振羽翰我有双明珠置之青云端朝朝复暮暮照君千里还少年处山谷壮嵗游京师性本猿鹤羣焉能牛马驰曩有採薪忧挂冠愿为医近得圣贤对读书甘如饴习惯已成癖岂无君子知十载宦京辇田园就荒芜兹焉得归耕休马南山隅举酒树色动莺燕鸣相唿流水既悦君白云亦邀余锦囊可赠还愧非明月珠送李子威代祀嵩衡淮海羣生望甘泽五岳云气通天香落巖谷瑞霭春㝠蒙海潮天际来金碧森万峰划落紫翠堆亭亭玉芙蓉古庙丝竹存迎神奏黄钟空山逓余响落花舞青童南海祝融宅汪洋载神州巨浸含万有元气何空浮苍苍岛屿间彷彿通十洲神鱼在深渊甘霖何以求朝折若木枝夕饮桐栢流万里竟探讨岂徒司马游古乐府君好锦绣叚妾好明月珠锦绣可为服服美令人愚不如珠夜光可以照读书君好春芍药妾好夏池莲芍药多艶色春风迷少年不如莲有实可以寿君筵登平逺台鳌顶峰六鳌簸荡𤣥圃碎三岛崩腾失空翠海风掣断南山云分我沧江半江水台南巖谷青岌岌竒松怪石作人立山巅恐有风雨来林径空蒙落花湿水东屴崱结平緑积雾飞岚坐堪掬蓬莱迢迢㡬万里一碧天光浸寒玉吟翁囘首看不足缓歩䇿驴度空谷谁知咫尺山中幽望断残晖立脩竹天马山溪随天马西北行半空忽见莲花生双鸾欲下却飞去旌旗引入丹霞城攀萝上到猿啼处恍然旷坐消百虑千山无人云气深终日徘徊不能去虚空楼阁时自开异香忽起三清台风吹笑语落天半疑是神仙跨鹤来百花潭上春自照白鹿唿人猿亦啸路迷不敢轻问津恐有贤人隠耕钓苍崖九折樵径通絶顶可见西崆峒尘心豁然臂欲羽竦身直上凌天风寻故人适兴一寻君君家在白云寒花秋后见落叶夜深闻随意坐苔石唿童煮涧芹不须谈世事诗思正纷纷贡闱偶成呈同院诸公射宫围棘断经过闲却秋声太液波风定碧帘闻禁漏夜残银烛见星河仙人共对青藜杖词客孤眠白玉坡弱水蓬莱三万里不知何处月明多雪夜直宿玉堂琪树花生禁漏迟金茎月色近书闱白云入水春无迹银汉横空夜有辉竹静似闻苍玉佩松寒欲傍緑荷衣干坤清气蓬莱表独坐天风拂翠微张志道别都门竹寺西轩共聴琴杏花犹记紫囊吟溪山老我扁舟兴风雨知君万里心沧海夜潮银汉湿蓬莱春树碧云深三年离别樽前话倾倒何时更似今庚午兴圣殿进史瑶编初进侍明光日丽龙池昼刻长堤栁染成春水色宫花併入御炉香金壶洒露层堦滑玉椀分氷广殿凉蒙瞍似知天意喜鳯笙新奏五云章梧桐雨曽将秋信报人知又与西风泣别离刻緑滴残犹有泪题红流去更无诗旧巢鳯冷朝飞逺古井金寒晓汲迟待得楚台云散后却凭琴调寄相思题平翠楼华楼突兀摩苍天清吟飞上神飘然虚栏六曲飞云起莲峰千仞当樽前晴岚带雾结秋色脩竹过雨鸣寒泉东风一笑歌石鼓心期试问金鳌仙友人拟古乐府因题絶句采荇归来午花梢日转廊緑阴凉似水不见洗红妆生爱东隣女蛾眉画不如近来机杼废临得右军书今夜中秋月含情独上楼辰星三两㸃偏照玉帘钩露井疎桐晚风亭碧藕秋卷帘山月上水宿见双鸥登福山遇僧偶出鹫岭云深杖屦幽竹风松影共悠悠何人分得僧家榻坐看南山一片秋友人见访不遇君来白鹤下青𡨕我入春山聼晓莺可惜小楼风雨过无人收拾万松声贡师泰襍咏看月当看缺月缺终须圆赏花莫待开花开落还先静观万物理可以全吾天东隣侈曼舞西隣沸繁絃歌燕犹未终飘忽如浮烟宣尼陈蔡间伯夷首阳巅斯人虽已矣清风万古传千金不为恩一语终感徳所以古来士慷慨重相得睠兹义利间谁能有真识张仪复连衡郦生空伏轼鲁连不帝秦高论抗六国遂令千载下抚卷长叹息疎林收霁霭方池含宻阴坐深清昼冷余花散鸣禽缄情何所寄抚我緑绮琴世无钟子期谁能复知音偃息北窻下好风从南来开窻延好风懐抱忽为开人生如逆旅造花同婴孩小知鬭蜗角营营真可哀是非何足论客至且衔杯姑苏百花洲上姑苏台吴王宴时花正开半空画烛西子醉三更铁甲东门来吴波渺渺吴山簇不见娇嚬倚栏曲丹枫落月怨啼乌碧草东风走惊鹿阖闾丘墓相连处应恨夫差迷不悟断指千年血未干游魂夜哭台前路章华灵王宗国崇台宇按剑章华睨中土弁裳伏地走诸侯钟鼔凌空震三楚骋骄不畏伍子谋落成乞与吴兵游孤舟竟走江上路块土独占山中愁十年霸气终萧索囘首华荣归不得饥魂漂泊啼秋烟细腰却舞新王前朝阳神娥缥缈高唐上楚宫楼阁森相向丹枫苍桂涌孤闗白石清江簇连嶂行云㝠㝠飞雨寒孤猿咽咽秋花间翠钿龙驾杳何处断魂残梦愁空山微臣宋玉夸能赋当日襄王岂真遇千古秋风恨未平高泉飞落三巴怒黄金昭王鋭志移青社筑土县金奉贤者四方剑佩集强燕千里风尘驰骏马郭君自举先羣豪乐生独步超凡曹酬恩一雪霸国耻建功并倚云天高君臣意气千年少落日荒凉没秋草黄金买贵满长安怅惆英雄布衣老戏马项王戏马从东来意气蹴跼全秦推入闗不并沛公辔还乡却上彭城台重瞳按剑风云靡万疋腾空烟雾起凄凉垓下泣名骓零落江边余数骑寄奴千载心争雄登高把酒临秋风诈移晋鼎非男子君看百战东城死铜雀半空高柱翔金雀玉扆繐帷尘漠漠西陵老树暝色寒长安残妓春情薄曲终红袖辞尊前檐倾断甓飞人间分香老泪恨不灭秋风吹入苔花斑汉家一片邺城土肯为奸雄载歌舞销尽曹瞒万古魂落日漳河咽寒雨送顾仲庄之海北钓龙台下与君别万里东南何日还星斗动摇天在水海门空阔浪如山琼玕宝树来三岛鹦鹉金笼出百蛮箫鼓船囘应北上凤池春早佩珊珊送马御史万斛龙骧海上囘除书忽报自天来红莲日转神仙幕翠栢霜飞御史台已喜文章收俊誉还因纲纪得长材风尘满目难为别且尽江头酒一盃送洪元成赴静江治中海上东风吹鬓毛杏花开处雨萧骚荐书旧最司徒考宫锦新裁别驾袍落日山城旌斾逺拍天春水柁楼高莫怜投老多辛苦万里行囊有豹韬题张子固所藏鲜于墨蹟一自昭陵藏墨本书名谁复更超羣忽传河朔専行草不让吴兴变𨽻分黄鹄夜深随落月白鹅秋冷化孤云风流頼有张公子雪茧封题比右军题李则平宪副所藏息斋竹满川风雨长篔筜吹作参差二鳯凰箨粉已翻鳞甲紫墨花还染羽毛苍春寒弱干当轩润日暮清阴入酒凉便欲截筒鸣嶰谷却愁弹瑟望潇湘巴陵女子卢希孟贞节尚书子妇魏王孙清白传家节更贞诸将已捐南渡主孤身犹抗北来军血书夜洒巴陵月烈气秋横鄂渚云欲弔忠魂无覔处惟应瑶席从湘君题渊明小像竹杖芒鞋白鹿裘山中甲子㡬春秋唿童检㸃门前栁莫放花飞过石头柯九思题诚夫尚书垂纶亭尚书昔隠江汉间垂纶沧波弄白石千山桃叶起春讴万顷芦花涌秋色适兴偶拂珊瑚光岂意渭濵终得璜未央奏策动天子四海籍籍传文章至今亭子松阴古矶上苍苔长膏雨经纶事竟寻旧游愿逐茶烟渡湘浦钓月轩谈笑从吾乐相过罢送迎凭栏看月出倚钓待云生蝶化人间梦鸥寻海上盟轩车穏适意何物更闗情送陈玉林南还龙去亭空思惘然道人和泪话当年珠宫钖号开三岛金榜承恩自九天花落御牀霑宿雾苔生辇路湿苍烟春来怕渡秦淮水处处青林呌杜鹃姚娄东往玉山因书以寄相逢何事且徘徊泽国桃花岸岸开见説衡阳南去路秋深无雁寄书来索阳庄瓜谷雨初干可自由荷锄原上倦还休醉迷芳草生春梦谁识东陵是故侯题画白头翁春浓不放小禽栖白髪冲冠向晓啼帘幙半开人未起楼台风暖日犹低偶题寄玉山谿行处处是仙家谷口逢君日未斜隔岸云深相借问青松望极有桃花偶成柬匡庐山人青鸟当时养得驯碧梧露下覆清晨纱窻忽见秋如许应有蛾眉忆逺人题李遵道画扇江清地僻野人家门外桥通石径斜不信东华尘十丈万山晴雪看梨花题唐子华画秋江才子图林臯霜老红初冷嵒畔烟虚翠欲消记得山阴曽访隠一笻秋色度溪桥宇文公谅送复见心往定水定水招提鸣鹤东鑑湖归去泛孤篷钵衣不湿荷花露玉麈遥生桂子风山静祇看云自动江澄莫讶水如空沃州有约寻支遁还许清谈共野翁西湖竹枝词断霞洒洒鱼尾红清唱一声湖月东阿侬只在绣帘里隔着荷花无路通台哈布哈赋得上林莺送张兵曹春日阳闗道莺声满上林来从金谷晓飞度玉楼阴栁嫩难分色歌停稍辨音明朝空解语人去落花深春日次宋显夫韵帝城三月多春色南陌风光画不如踯躅花深啼杜宇鸬鹚滩暖聚王余玉楼似是秦宫宅金水元非郑国渠处处笙歌移白日扬雄空读五车书汴梁懐古花石冈前麋鹿过中原秋色动闗河欲询故国伤心事忍聴前朝皓齿歌蔓草有风嘶石马荆榛无月泣铜驼人间富贵皆如梦不独兴亡感慨多京师上元夜华月澄澄宿雾收万家灯火见皇州天阍虎豹依霄汉人海鱼龙混斗牛公子锦韀鸣玉勒内家珠箔控银钩道旁亦有扬雄宅寂寞芸窻冷似秋寄姚子仲懒趋青琐立朝班焚却银鱼挂铁冠琪树有枝空集燕竹花无实谩栖鸾汉廷将相思王允晋代衣冠託谢安圣世只今多雨露上林芳草似琅玕春日宣则门书事简虞伯生三月龙池栁色深碧梧烟煖日愔愔蜂粘落絮萦青幔燕逐飞花避緑沈仙仗晓开班玉笋云韶春奏钖琼林从臣尽献河东赋独有相如得赐金寄同年宋吏部金镜承恩对紫薇锦韀白马耀春晖谩随仙仗朝天去不记宫花压㡌归海国风高秋气早闗河云冷雁声稀嗟予已属明时弃自整丝纶覔钓矶送赵常伯淮西宪副东华晨雾正霏霏使者分符向合肥封事尚留青锁闼䝉恩近出紫宸闱江涵晓日明楼堞风引春云上绣衣珍重故人千里别緑尊须尽莫相违秋千词芙蓉宫额半涂黄双送秋千出画墙帘底燕惊花雨乱树头蜂绕袜尘香巧将新月添眉黛闲倩东风响珮珰归去緑窻和困睡暂凭春梦到辽阳送琼州万戸入京海气昏昏接蜃楼飓风吹浪蹴天浮旌旗昼卷蕉花落弓剑朝县瘴雨收曽把乌号悲絶域却乗赤拨上神州男儿坠地四方志须及生封万戸侯絶句绣帘钩月夜生凉花雾阴阴入画堂吹彻玉箫人未寝更添新火试沈香金吾列侍拥旌旄五色云深雉尾高视草词臣方退食内宫传勅赐葡萄送王奏差调福州春水溶溶满鑑湖兰舟长䕶锦屠苏可怜走马闽山道榕叶阴中聴鹧鸪库库分赋清风岭送逹兼善总管绍兴清风岭头清风起佳人昔日沈江水一身义重鸿毛轻芳名千载清风里会稽太守金闺英通籍当年第一名剧郡疲民应有望会将霖雨济苍生宋元诗㑹卷八十二宋元诗会卷八十三钦定四库全书宋元诗会巻八十三兵部主事陈焯编吴莱山中人白日出复没胡独劳我生所务在卒嵗朝夕彊营营当春治农噐土脉亦殚盈薄言艺黍稷庶以观其成凉风一披拂场圃如坻京冻戸犹畆首康衢或歌声于兹尚不给野有菜色氓毋宁拾橡栗起视牀头瓶贫贱素所有岂辞辛与勤清晨腰我斧往伐西山薪高巖屹巨壑蛇虎气逼人衣裳既不完出入在荆榛日日一接淅斧甑恒生尘白石㡬时烂青烟空满林家徒四立壁冬令方行春亦有偓佺子翛然为世珍和陶渊明咏贫士上天无停曜日月会降娄山林少过辙二鸟鸣相酬亦有五采鳯飞来为岐周姬公世不作白屋多懐忧逢时倘一用华士非吾俦函谷空逐客傅巖乃旁求人生自沈静岂得意非干宜哉扬执㦸三世不徙官穷冬无完褐尽日止一餐美芹终不献晨曝尚余寒手种老松树苍然霜雪颜政尔有佳思清风吾掩闗举世尚驰骛飘然风中蓬上书争衒鬻言语自称工谁欤持清节乃见楚两龚黄尘随手拂白日与心同有荣方觉辱无屈岂求通誓追辽海鹤挿翅以相从皂角林观刘锜战处东都何惨澹南土剧萧骚往往隳战鬭于焉出英髦为君竟如寄立国已不高家供敌人赂嵗奉使客艘干坤忽掀簸城郭皆动揺狡兎手可撄长蛇心更饕精荧金锁甲翕赩橘红袍厉矛终抉腕投鞭遽填壕云何大兵压尚谓和议牢白波横天险清野卷地毛将营皂林斫军舰采石鏖大星遽崩殒沧海争遁逃向非斯人在久矣凄烟蒿龙虎空野竞狐狸遂寒嘷信史犹未着竒功果谁褒因之懐旧迹一弔楚江臯大食瓶西南有大石国自波斯传兹人最解宝厥土善陶埏素瓶一二尺金碧灿相鲜晶莹龙宫献错落鬼斧镌粟纹起㸃缀花穟蟠蜿蜒定州譲巧薄卭邑鬭清坚脱指滑欲坠凝瞳冷将穿逖哉贾舶力真致鲛鳄渊常嗟古噐物颇为世所捐幞衫易冠衮盘盎改豆笾礼圗日以变戎索岂其然在时茍适用重译悉来前寰区幸混一四海际幅员县度缚绳絙娑夷草船凿空发使节随谷混民编汉土堆椟笥蕃罗塞鞍韀城池信不隔服食奈渠迁轮囷即上据鼎金畴能肩挿葩夺艳冶盛酪添馨羶当筵特见异博识无庸诠蔵之或论价裹此犹吾氊珊瑚尚可击碛路徒飞烟彼既归互市我且置桮圈角貒独不出记取征西年时傩古人重傩疫时俗事禬禳嵗阳欲改律舆鬼寖耀铓厉神乃恣肆魃蜮併猖狂侲僮幸成列巫觋陈禁方虎头眩金目𤣥制宁赤裳桃弧敺菑沴豆砾毙瘅刚百灵咸震慴六合高褰张清炳信不容动静维吾常世涂颇险盭人魅更跳梁狐鼠戴分帻䕫魖窃香囊煎熬到膏髓击剥成疕疡乗风作国蠧抵隙为民殃自从九鼎没谁使百怪蔵瘃寒服裭帛饥窭食闲粮芦花蔽汝体㭬粟馋吾肠地肤竟卷去天孽俱凋伤神荼欲呀啖蟠木蔓不长家倛彊颜貎枯竹无耿光圣言谓近戯五祀徒惊惶惜哉六典废述此时傩章观隋王度古镜记后题王家有古镜轩氏昔铸成太乙来䕶冶𤣥㝠与储精日月钟璀璨龟蛇助威狞万灵吐真水全体洞太清綵奁出未半氷片弄光晶宝匣収不动玉麟闻响声有身尚变化无翼欲飞行恍然百世后流落汾阴城高士观即赏异僧识还惊金船拭膏泽经碧穿屋楹墙垣照可撤脏腑烛能荧涕泣念鹦鹉悲酸逢豹生一朝忽屛迹六幕黯不明狐狸递隠现魑魅莽纵横皮肤峻剖削骨髓穷敲榜雷风傥有作厉虐敢纷更嗟吾幸居山猨鹿与我争嗟吾愿渡海鲛鳄恐并迎杨氏雀环在张公龙剑幷因兹访洞穴得不振冠缨楼彦珍北游京师予病不及往饯嵗晩有懐幷寄彦昭浚常日晩北风起少年方逺游徘徊上谷塞眺望黄河流峥嵘十月氷朔色压九州荧煌大明殿御道接龙楼时廵向滦水腊雪拥蓟丘前驱鸾鳯旗后乗貂鼠裘尚食丰宴饫教坊乐箜篌百官散城邑驼马尽归休自今帝王都想尔观览周却疑书传间不谓秦汉优何家非许史无客不枚邹投轮即雨集挥袂遽云浮东航扶桑阴西笮崑崙陬变化指顾异刍荛立谈收文物彼洛禊土音吾越讴私将窃禄志勇赴随阳谋随阳即泽雁窃禄岂梁鹙美玉献剑彘精金镂帣鞴出门亟装束行路肯滞留布韦谩老耋乡里惟田畴功名幸一遇蝼螘尚公侯学问敢彊饰黍稷待耡耰当令竹帛上直与先逹侔毋使萤爝光肃然寸草秋嗟予久抱疢饯酒弗及刍念尔忽万里征梦或见求宣生颇俊逸郑子复绸缪趾高有㨗步胷正无昏眸早看拜家庆共许动宸旒传车定不碍闗钥便若抽杏花开如锦杨栁满陌头去时小儿女来诧真骅骝病起读列子真经世间岂有极海外犹齐州日月更出没江河却同流夸娥追即死章亥步曷周蠓蚋生不久鲲鹏背吾游神瀵涌滋穴巨鳌戴蓬丘想象或可到徘徊独懐忧南方祝髪裸北国鞨巾裘逍遥特尔分智者善为谋神巫善相人壶子如湿灰扁鹊巧发药季良病弗治一形茍脱落纯气固委蛇随火出石壁泳珠没淫隈彼或蜩翼得此犹沤鸟疑中心既憷殆外物尽坑谿干殻即木叶皮肤类婴孩逺矣列姑射吾为荣启期此日忽过隙居人恒鲜欢毫毛悉为我体节欲求完大盗窃名爵小廉舍豆簟熊鱼徒两得利义肯兼安马医自不辱燕技毋容干时势茍未至事功良独难萧条白麻履惨澹青藓冠长啸答鸣鹤北风江水寒夕泛海东寻梅岑山观音大士洞遂登盘陀石处及东霍山囘过翁浦问徐偃王旧城起寻千步沙穹石塞行路怒涛所纵击徒以顽险故卓哉梅子真与世良不遇上书空雪衣烧药回烟树𤣥螭时侧行缟鹤一回顾从之招羡门沧海昼多雾茫茫瀛海间海外此孤絶飞泉乱垂缨险峒森削铁天香固遥闻梵相俄一瞥鱼龙互围绕仙鬼惊变灭舟航米旅游钟磬聚禅悦笑捻小白花秋湖落如雪遥观杳无极宛与东霍隣悲夫童男女去作鱼鼈民纻屿尚余聚蓬山宁尔神古櫂苔驻迹仙枰竹袪尘短褐徒为拂飞槎邈难亲好携支机石去跃织女津早秋偶然作寄宋景濂我病三月久问言此何时山林日揺落草木欲变衰忽来临青镜何故摘白髭千里复万里逺哉鸿雁期西风吹梧桐一叶两叶积故书翻有尘雄剑挂在壁时违甘穷困事到即辉赫除却双鹿行门前少人迹悠悠秋夜长梦觉秋月霁有才宁及人无学敢求蜕挥来河水絃削作泰山砺吁嗟祁孔賔得失毫髪际往者东入海飘然任所如大风戕波浪飞雪洒舳舻壮志昔尚少狂游今併无誓登盘陀石重望扶桑墟西域种羊皮书褥歌寄李仲羽大漠迤西俗能种羊凡屠羊悉留其骨以初冬未日埋地中至春阳季月上未日为吹笳咒语则子羊从土中出凡埋骨一具可得子羊数只波斯谷中神夜语波斯牧羊供杂当道剚刀羊可食土城留种羊胫骨四围筑垣闻杵声羊子还从胫骨牛青草丛抽脐未断马蹄踣铁绕垣行羊子跳踉却在草鼠王如拳不同老饫肉筵开塞馔肥裁皮褥作书林寳南州侠客遇西人昔得手褥今无伦君不见氷蚕之锦欲盈尺康洽年来贫不贫杜鹃行南山北山啼杜鹃杜鹃花发山欲然千枝万朶惜未得中有一抺巴陵烟休説铜梁幷玉垒揺荡春光余泪水五丁凿路少人行石镜生尘妖骨死东风青鸟来何处中宫移植锁魂树不如归去便归家谁其友者扬州花画马行凉秋八月霜浩浩白雁惊飞散蓬葆川原蓄牧万马来扬鬛攒蹄龁枯草渔阳突骑自有真奚官剪拭倾城闉素丝结辔美无价绣罽披韀驱向人当涂奋掷甚崛壮一旦纷腾入天仗父老东城接鬭鸡边儿内苑随调象煌煌京洛鸣和铃奔走万里如流星筋力追风乌鹊厉精神喷雾蛟龙㝠往年踊跃将一跨寂寞而今空见画黄金铸式犹峥嵘多少地上骐驎行江南曲寄周公甫东风吹人千万里青苹花发前湖水江南女子木兰舟却採苹花泛流水水流花发春光好失时不採花应老年少吴侬歌懊恼白晳容颜半枯藁倐然来去双彩凫化作汝舄穿云衢汝珮复解江妃珠龙宫蛟室本不隔相期更有潇湘客荔枝行寄王善父炎云六月光陆离人在闽南餐荔枝荔枝日餐三百颗红线亚林欺衆果绛罗系树蜡封蔕尚食擎盘献青琐涪州嵗贡与此同意昔移根来汉宫天生尤物不用世沾洒蜑雨吹蛮风蛮风蜑雨振林薮西域蒲萄秋压酒劝君莫近杨太真传説骊山尘污人明月行寄傅嘉父上天有明月来自沧海东蛮潮夜卷冯夷宫海门一线惊欲射江面楼台耸千尺氷岸雪崖屹不动水犀组练皆勍敌越人善泅技巳痒明月光中吾得赏飞来白鹤晋清角跳出长鱼汉疎网北风吹起芦花秋笑抚钱王铁箭头幞衣枕斧此何处乌鹊无枝空绕树二月六日雨书都城旧事燕南赵北吹黄尘九天宫阙生紫云十二门开衢路直画轮骢马多行客嵗寒殿外栁才青金水河边氷尚白鸡人传漏放晓朝文石分班押百僚南阳近亲最舞蹈京兆耆旧争歌謡教坊供奉饰玉女钟能钟声鼓能鼓锦来西蜀被𤣥驼肉出太官餐勐虎初日扶桑稍照人内筵钖燕杏花春沐犊骍牲泰畤祀鸾旗翠葢骊山廵东风万里飘寒雨我昔稔闻今不睹快然唿酒击唾壶茂陵徐生曽上书姑苏台歌寄方养心姑苏台南阊阖开姑苏台北鸿雁来春花秋月㡬时好步屧寻香去如扫寃胥愤血空海潮老濞妖妆又烟草少年为客谁我令千里汝犹谈一经黄龙挟舟夜有雨白虎司剑天无星山中菖蒲十二节未肯落尽青头髪姑苏台上愁杀人身在勾吴望勾越烈妇行落日沈海云压城官军多载妇女行大弓劲箭自山下颜色如灰愁上马我生不惯生马驹存者吾子亡吾夫毋宁完身吐玉雪忍使馁肉当熊貙青枫岭头望囘浦血指画巖心独苦老螭扣地救未及芳草迷天泪零雨卓哉一死可百年此事巳过永泰前黄沙野塞多降骨忠义传中收不得富春新创闗将军庙成吴子中携卷索题吴生病起有怪闻梦中识得髯将军香火乞灵自此掲庙门酾酒㯶榈云我曽久读名将传紫金焰眼頳玉面汉鼎离彊分割楚锋剽狡轻攻战天荒地老路不通魂升魄降骴秋蓬神仙负剑乃兵解巫觋传芭真鬼雄壮夫本合荆州死严祀何哉富春里只今江左四祠无狄公髯乎髯乎独不恨见孙江东题钱舜举张丽华侍女汲井图景阳宫中臙脂井手出银盘牵素绠铅华不御面生光宝帐垂绡花妬影临春结绮屹层空璧月琼枝狎客同鸳鸯戯水池塘雨蛱蝶寻香殿阁风日高欢宴娇若诉牀脚表章昏不寤吴儿白袍战鼓死洛土青葢降船渡井泥无波井栏缺半㸃臙脂污绯雪蕙心兰质吹作尘目断寒江锁江铁白髪词寄答陈时父昔予头燥髪未苗今我头枯髪先折童心尚在颜貎改满鬓苍华㸃霜雪朝来抱镜看未真镜里相逢类两人东都贫孟叹孤剑西邸老康悲故茵乌髭每怕不得素素栉何庸问衰暮枫林叶底变风烟药草茎边虚雨露自非神仙刘阮俦世间容有㡬春秋情知鹳鹤长朱顶得见鸳鸯会白头黒海青歌越山山有黒海青长拳快眼健羽翎三年笼养未得饱万里骁俊犹飞星黄芦老苇日摧折白鹭文鸧看磔裂腥沾石碛吹逺风髓击寒冈散轻雪伊人脱手本凡禽嵗晩连条到上林钳奴素贱多侯骨骑士虚豪即侠心晋宫邸废身欲死燕国云销草如砥嗟非鸾鳯高杳冥望尽狐狸衆披靡当时奉使探逺巢两徼驰兵闻勇鏖南土谁知此鸷勐北州骤见争惊号天鵞薄天垂两翼海青虽黑打可得太平八极无不通函谷何问闗西东岭南宜蒙子解渇水歌广州园官进渇水天风夏热宜蒙子百花醖作甘露浆南国烹成赤龙髓棕榈亭高内撤餐梧桐井压沧江干栢观金茎擎未湿蓝桥玉臼捣空寒小甖封出香覆锦古鼎贡余声撼寝酒客心情辟酒兵茶僧手叚侵茶品阿瞒口酸那得梅茂陵肺消谁赐桮液夺塞酥有气味波凝海椹无尘埃向来暑殿评汤物沈水紫苏闻第一北方巫者降神歌天深洞房月漆黑巫女击鼔唱歌发高梁铁镫县半空塞向墐户迹不通酒肉滂沱静几席筝琶叠作凄霜风暗中铿然那敢触塞外袄神唤来速陇坻水草肥马羣门巷光辉燿狼纛举家侧耳聴语言出无入有凌崑崙妖狐声音共呌啸健鹘影势同飞翻瓯脱故王大猎处燕支废碛黄沙树休屠收像接秦宫于阗请騧开汉路古今世事一渺茫楚禨越女㡬灾祥是邪非邪降灵场麒麟被髪跨地荒题袁子仁所蔵巴船出崃图巴山一带高崔嵬巴江万里从天来前夫疾挽后夫摧黄牛白狗遽船开晓风东囘水西上灔滪堆头伏如象盘旋鸟道怕张帆汨没龙渊惊櫂浆世人性命重涛波吴盐蜀麻得利多怪石急流须勇退贪夫险魄谩悲歌神禹酾江江更恶五丁凿路空巖㟧舟船可坐尚髪危栈阁能行终泪落嗟兹举目无不然直愁平地即山川至喜亭边聊酹酒长年三老好摊钱观淮阴龚翠巗所修古棋经淮阴老人古棋经广陵大幕青油㕔一江对垒静昼日三楚结阵铿流星东南賔客少驰檄白黑纹楸即彊敌坐穏萦回建旌斾手谈噼䃗藏矛㦸世间风雨长百变身佩安危知㡬战崑河割破半藩篱涨海扫空全局面乐矣军中有此娱攻城掠野类兵书宫殿寝园终草莽冕旒章服到鲛鱼君不见骊山妇姑三十六破屋数间昏不烛夜来教得王积薪满眼长安塞马尘夜观古乐府词忆故友黄明逺明逺曽作乐府考録汉魏晋宋以来乐歌古词忆昔黄君美如玉老屋青灯雨间宿起翻案上竒佹词前后千年乐家曲予方弱冠学讴歌去问诗骚法若何伟兹欲继三百五吮尽虾蠏此蛟鼍就中齐代及秦楚巾拂鞞铎争传谱清商雅部粲然文骑吹箫铙雄者武心力涵泳到手力抄撮来口力有白醭目力无纎埃时时弄笔便着句花木禽鱼古今趣北岸垂纶杨桞枝东隣着屐樱桃树自此相逢二十春一朝门巷閴生尘浅殡蓬虆冻螘嘬荒庐寂寞妖狐嚬人世本无金石夀简编零落安能久艺文着録数百家一二仅存谁不朽一二不朽终峥嵘嵗逺寖恐山渊平嗟吾尚爱古乐府夜半松风知此声客夜闻琵琶弹白翎鹊白翎鹊东海来十里五里何摧頽一飞飞上青霄际再飞飞堕黄沙堆少年臂名鹰齐出夸骏马放鹰一驰跃与鹊相上下身佩木弓射必命中中叠双蹀血芟毛天欲雪摩云压草地多风冲突三边有意气指挥八极无英雄白翎鹊西海去千里万里何轩翥一飞飞上贺兰山再飞飞过铁门闗少年领彊兵乗胜即转战㦸头吹火光旗帜舞秋练手持生铁刀空城鸟雀尽死鏖麋鹿疮痍无处避角猯踯躅向人号收拾广轮奠郡邑肃清星岳静波涛白翎鹊东海西海都驱廓太常召见日月山治定功成礼乐作大雅清商久寂寥鵾鸡逻逤多弦索上林花开早浮艳榆塞叶落终回薄一声高一声低一声慑懦百虎豹一声束缚千鲸鲵白头汉士闻先拍青眼边儿聴却啼君不见康崑崙罗黑黑开元絶艺倾一国若还覩我白翎词二十四弦弹不得题钱君辅紫芝图我闻钱子古丈夫早嵗䘮亲伏墓庐血泪迸空百草枯神芝挺发黄土垆一茎三秀晔以敷圆钉宝葢屹相扶醴泉灌注含膏腴紫云覆䕶连根株山灵地媪侈厥符鸟啁兽躅助号唿削杖苴经麻布襦毁容恶服絶复苏孝悌有玉贯斗枢卉木荣华孝之余里闾耉长起叹吁痛心疾首矧可摹夫孰无亲堂上居日严祗敬本一躯夫孰非子膝下娱风树悲挠弗待予爱生戚死自古初徳鉏谇帚俗易趋刳分宦奥类向隅较计丝粟遽异储被薪委壑餧鸢乌酣酒嗜炙酗桮盂衰虽在身孝已渝天荐厥祉天亦诬信哉纯孝与世殊史笔值此合特书素冠所刺今不无朱草有神钖尔孤琅玕玉树岂得如岱衡恒华五岳都𤣥黄赤白拥趾髗列仙山泽或疗臞瑞不为孝徒区区天寒嵗晩霜霰疎慎终追逺在我儒匪丹伊青绘此图后有过者尚式车白鼻騧白鼻騧白鼻騧当轩迥立喷风沙名骥留良定北土蹇索价犹东家青松缚柳晓安早红锦裁韀春映草支遁心机爱神骏伏波骨力轻衰老去年禁马无马骑天下括马数马皮浮湛乡闾万里足笑傲品秩千金羁幸哉汉武重修政往矣刘聪真覆镜立防战备要马稀蔵冨民寰须马盛向来河陇色为羣目极川原乱若云庶人徒行未足恤世间醇驷何由得偶閲昌国志赋得补陀洛迦山图甬东东际控东荒蓬莱北界跨石梁天风吹来黑水国海雨洒过青龙洋宝陀山高此孤絶善财洞近争巉裂黄金沙土结香云白玉树花飘瘴雪扶桑岛上接鳀人棋子湾头望马秦安期先生脱赤舄羲和女子扶朱轮晨鸡鸣声日观立老蜃楼台潮候急释迦方域舶船通娑竭世家宫殿湿君不见海人稽首扣海矶鲛鼍不动䕶仙衣紫竹旃檀何处所毗陵频伽独飞舞五洩东源有地度可十数畆后负山前则石河如带幽夐深窈葢隠居学道者可筑室偶赋一诗属陈彦正越中五洩古名山东源峻岭空云间老石崚嶒欲见骨天河㵼破莓苔湾蛟龙缩身似蜥蜴魑魅出没司神姦雷公一声忽下击鸟迹不到犹重闗青华仙真旧治所碧落侍从登清班穴疑綵狻据一柱户想铜兽衔双环鳯驭鸾鞭白羽瓘芝楼菌阁朱茎殷梯樑未絶或可值洞府寖逺多愁颜向曾褰衣得掲涉别拟凿径通茅菅寛𢎞颇占十数畆夐静粗觉非人寰涧流带绾玉缭绕峦翠髻拥花斓斒截断尘埃与世隔构成檐宇宁吾悭陈君寻常有道力况此跬歩临幽潺虚室光明白不动宝炉温养丹将还丈夫出处我巳定驰字早寄孤飞鷴休拘崑崙倂涨海遇有胜处同跻攀韩蕲王花园老卒歌蕲王手种红锦花十载不挂铁錏鍜花园老卒守花树睡着花砖闻曙鸦白头白尽身无事古塞沙尘战余骑多士如云足健儿一竒在腹终憔悴青铜万缗满地光宝函矫节赐夷王宫粧粉艳去酣酒海珠賝归压樯王家舍儿惊吐舌御府珊瑚碎飞雪口犹乳臭却帐前矍铄一翁嗟弃捐君不见天下英雄本奴鲁左鼻成龙右鼻虎颈血淋漓思衅鼓史传沈埋谁比数花开花落㡬风雨月出东林客窻上疑梅花影朔风何处寒梅发江水悠悠路超忽逢花不语疑见人对影非真却因月纵使无花意自同谁知有影色俱空囘头不见东林树犹胜罗浮是梦中次韵傅适道虎陂闸舟中少年解唱邯郸曲惟有垂杨夹堤緑夜来谁抱焦尾琴弹作东风雉登木虎陂闸里水生烟荆门山头星照船争似扬州春十里一双鸾信待君传方养心欲游泰山用前韵作思仙词复和之浩歌起作游仙曲黄鹤无期瑶草緑神人结屋泰山巅手拂浮云揽若木一笑齐州九㸃烟天风吹断蓬莱船还上高丘看逺海有书莫遣麻姑传古祥寺一昔逢寒食行吟採物华风生敲槛竹雨湿堕船花曲坞青龙树长滩白鹭沙囘看江上水直去到君家秋夜效梁简文宫体无奈凉夜永起登楼上头鹊翻金殿宿萤近玉阶流梧桐老叶恨芙蓉新蘂愁媫妤团扇上那得不惊秋曾是昔年宠如今谁与同秋猎长杨苑夜幸猗兰宫琼杯香泫露翠袖薄禁风将心与明月流入君帷中一笑一笑长竿折徒怜大海鱼文章犹酱瓿尘土只盐车白日燕台剑清风禹穴书上林谁献赋愁絶马相如歳初喜大人囘自岭南遂携儿谔北行送之乍喜吾亲返还携穉子行风沙千里道雨露九重城旧汎江潮逺新过岭瘴清长秋官属盛去可接簪缨此去知何处飘然惜尔年尘飞驰马埒雪拥读书氊日观跻攀外云台献纳边文园宁久病湏奏上林篇次韵吴正传都城寒食悠悠独酌舞春衫千障黄尘客未谙铁骑引驼沙草北雕弧惊雁塞云南太平天子囘中望齐国先生稷下谈犹有七香车㡬两晓来风雨定谁骖沧州荒亭贳酒壮心违目极东州雾雨霏百里齐封沧海接千年禹迹浊河㣲暗尘掉马呈金辔衰草看羊着锦衣犹记上元鸣鼓夜满船灯火越歌归观唐沈坋续仙传手展仙书向此朝起予俗病对芭蕉室间半夜云璈动巖罅千年雪髓消闲説茅龙骑太白遥闻木鹤降仁娇秦车汉辇穷天下望断蓬莱倂寂寥寄吴正传日晩天寒揽敝裘西南目尽瀫江流养生有论空成懒招隠无骚却好游雁鹄吟风灯照几蛟龙跃雪劒鸣鞴平生自笑飞腾暮幸矣心犹与道谋忆寄方子清时子清久留吴中一别嗟何处相思抚旧蹊月明施瀬北云起蠡巗西䟦踄舟车动过从笈箧携隣光因借烛道味肯吹虀好学萤分照论交雁择栖丘园心薜荔海国气鲸鲵卷帙籖翻蠧讴吟研发黳经筌叅老易乐府録铙鼙治法推周稼淳风仰汉绨谈𤣥知野马考字守家鸡土域标鞮象天图辨斗奎遗文多废坠妙契极端倪独树盘桓久平芜眺望低霜林红玳瑁雾雨碧玻瓈屛迹依狐兔销愁对鹭鹥尘书投梵夹美饷挈童鑴槲叶时遮峒藤梢或罥谿龙居瞡雪瀑虎路蹑霞梯出入恒聫袂追随㡬杖藜竹山香岭峤花岛绣湖隄尚义开黉始延儒振席齐生徒脩枣脯祭品授葅臡锦石看还数苍松倚却题吾伊朝屡集浑灏夜同稽自谓菖为歜人疑谷似稊中悁真抑鬰外物总筌蹄嵗序空流迈波涛益惨悽故袍寒擘茧雄剑滑膏鹈緑映牵帆水红黏曵屧泥娃宫钗钿拾甫里笔牀赍鹤市歌喉引鲈乡鲙手吴趋夸粉黛越产购珠犀富业连橙圃菑霖溃稻畦占归仍浩渺结客重酸嘶彼此身如寄参商梦欲迷蓬飞甘扫轨桂落得通闺侠眼收丹电仙襟化素霓贫期金埒骋贱许玉阶跻病矣长忧痼闲哉敢恨暌㨵除须尔镊磨刮更予箆本欲晞王贡兹犹慕阮嵇猖狂疏奏牍輭弱谢耕犂习静求神悟超羣畏俗挤清琴桑有鲤鉅弩跖非鼷教驾传御辔观隅识撩枅耡芝黧受谪抱璞跀闻蹄性命縁穷鬼功名厄嬖奚悠悠鸾与鳯泯泯鹿将麑白谷今安驷青霄古执珪毋宁长隠逸辛苦等黔黎吴师道赋苕溪渔歌送殷尉之乌程苕溪多渔村渺渺连震泽归舟闻扣舷清唱烟水隔声随晩风长响入秋山碧官曹闲无事聴之聊自适翛然沧浪思恨不同泛宅如逢𤣥真子应问金华客老翁行老翁手插标泣售官道边自云八口家货易支凶年妇人二斗粟儿子一饷钱少壮犹有归老者当弃捐逃生欲他适四境同骚然流尸秽江波累骨明丘山闽中稍云乐瘴疠多不还逺近一死同去去勿复言春深四野緑流水鸣空田饥魂耿难招日莫愁凄烟圣王养四海菑患仍安全骨肉老不分丘坟死相连伤哉见此事惨怛中心酸鸿门宴花膺绣膊帕抺额勇士如云森剑㦸沛公对酒颜如灰主人重瞳光照席重瞳座上身如寄巵酒未吞心巳醉醉酣不辨真天人百万貔貅眼中睡春融玉帐香风开呜呜帐下筝琶哀目前等作万口计军声四面欢如雷沛公唯诺非无意就中暗击秦天地此时可想聴得异四面军声皆汉骑柬王文学有客空斋叹不归乡心二月乱于丝杏花深巷春风梦茅屋荒田夜雨诗天气未佳冝且住人生行乐竟何时乞君安得千壶酒烂饮狂歌慰别离再和鹿申寺吴存吾韵十年不到云间寺白石清泉笑俗尘环壁诗存苍藓古空山鹿去野花春旧僧零落多归塔刧火萧疎近失隣好事主人能醸酒从今来往不辞频衢州超化寺南朝老屋半倾欹尚想诸贤㑹集时阁外云山天歴歴城头风雨树离离渡江疋马空成梦冒雪孤鸿自足悲頼是同行非俗子僧寮借纸録残碑寄题留山道馆㡬处烧丹诧葛翁留山今复见新宫神仙自爱无人识楼馆谁令有路通碧水带花来洞口玉笙随鹤度云中更寻履石依稀迹转觉幽深兴未穷佳山水亭百年老屋半苍苔一日佳哉旧观囘浮世何曽改山水高懐聊复寄亭台夜深渔艇檐头宿日落僧窻竹里开此去京华踏尘土时时还有梦飞来钱舜举画卷不向东风开酣霜拒秋冷红白为谁妍自照沧浪影次韵晋卿北山纪游一壑风烟自可留十年湖海漫曽游短衣射虎真堪乐莫恨将军老不侯宋元诗会卷八十三宋元诗会卷八十四钦定四库全书宋元诗会卷八十四兵部主事陈焯编杜本寄仲𢎞老来自爱黄叔度少日真期鲁仲连高卧独无田二顷曵裾谁有客三千浪波渺渺浮鸥鸟白日翩翩换嵗年却忆江东杨少尹剧谈终夜不成眠用韵赠相士武夷九曲好清流且櫂扁舟试一游高挽藤萝扪翠壁缓穿竹树问丹丘黄金徒贵谁求马白石空歌自饭牛盛世鳯麟如要识莫耽幽讨更迟留题小景秋云满地夕阳㣲黄叶萧萧雁正飞最是江南好天气村醪初熟蠏螯肥何中穆山山中江南有丘壑我生良独闲秋风二三友朅来游兹山山深不见寺但见飞泉寒蛇行两山掖天风鸣珮环青烟从何来堕我前林端未知有径否钟磬犹未残长歌万谷应仰见数峯攒纡徐縁涧入侧步寒云闗豁然得空旷聊复解破颜殿静藓花润松危鹤声干僧宝炯数珠相我盘礴观大开双白眼应接㡬青鬟乌石山天王寺天王小精庐山角临城闉古称藩服雄毕竟环相陈塔影六七枝瓦缝千万鳞烟明南台树潮壮方山津老僧肯前揖似余异人人指㸃壁间画脩庑行逡廵观音大自在维摩妙悲颦苍然古木阴寒山若可亲板扉㡬尊者一一皆风神老僧太息言刼余偶遗珍从今㡬年算此壁终成尘余笑谓老僧子意亦良勤适见俄巳失当悟无还真戊子十一月二十四日拜叠山先生于双桐驿葢先伯见山同丙辰理宗亲擢也先生叙旧好言同心焉明日中赋诗为别吴门白日落孤妾悲洞房徙倚无所归朔风满罗裳昔为春栁阴今作秋菊黄芳景不速尽妾心与俱长逝者魂魄在九京共徜徉粲粲河吐水萧萧天雨霜出门即逺道死生永相望游芙蓉山十里五里石一歩一长嗟行行山转高悠悠日将斜萦折抵深谷直下十数家来往自成村桃栁映桑麻崖杉老绛叶石㯶垂枯花阴凝四时雪阳燄一川霞谁令余到此幽意浩无涯行将办畚锸来此耕山畬岧岧青芙蓉峻秀琢寒玉危流千丈飞铿鍧石相触幽閟鱼龙宫荒寒雾雨蓄凄神不可留前登散遐瞩参差杂花动香气汎深谷日照丹霞开万峯洗晴緑同心有长鑱缓寻灵药斸葛仙早见招庶得从所欲嵗晩咏懐天霜不停威寒韭日以藁厉飈竟吹脱未许依丛老南山多白石终嵗常皜皜乃知得至静超然全所保妄尽无非天心宁不违道凋落奚足懐钟山有神草松野即事娱心仗老笻细数诸峯影㣲烟过前树淡日在半岭幽鸟识归宿遑恤云路永㝠鸿各有见日边半行整出处无定期是非谅难省山窻一丛蕙脩叶吐紫蕤或云断续花我亦岂敢疑楚泽多芳草真伪奚难知浮俗尊虚名君子伤令姿博观贵自得清芬良在兹白马篇㝠㝠子规林萧萧緑杨路白马谁家儿扬鞭西南去去去知何为不辞涂泞苦阴阳速相禅干坤㡬新故丈夫慎驰骛出门巳难歩悠悠独鸟没雾暗连村树文江夜舟北斗一何渇下饮空江流南雁知何愁相唤不自休东浦征人归孤灯出篱幽西渊捕鱼急飞火走一舟汉皇极寛仁今年租税忧有生一扰扰吾道更悠悠晓发辞夫矶时李泂溉之先行荻暗鸡鸣村平皋下残月参差隣舫语艣声带潮发露华望中白蓬阴散秋髪沙鸟知曙鸣海云上空灭念我前行友青山巳飞越迟尔及相携无嗟赏心歇龙潭阻风夜兴水宿滞前期前津北风恶林寒灯影深莎鸡满篱落荒忽寄孤迥凄清愧离索年光星河转夜气衣裘觉乍骇劲翮翻俄惊大鱼跃潮痕侵栁根移船避沙阁早发东阿午经东平晩宿汶上是日雪严装齐地晓投馆鲁乡暮天寒客心速雪下车声遽迷兽出桑畦流人披野路浅霭须城山斜桥汶津树前圣有遗业惝惘经行处荷莜与耦耕何其得深趣早起觉来日巳升花梢衆禽语何许白浮萍池间散还聚起见梅花空夜来㡬更雨鱼行春到水草暖香在露溪上人语喧樵薪满沙路菊我耕不半畆黄花列千丛萧条变衰时一夕万里风立孤不作难英英异风骨君看墙东客夜寒步霜月春风如少年效程汉翁春风如少年狂逐无定处垂杨曲江堤细草东郊路秪言今似昔不悟新非故流水何时归残莺数声暮招仙观逶迤溪南路窅窕招仙谷空堂两道人残棋映深竹一叶响疎篱双鸦啼高屋出门随归人逺烧在山麓发新淦金水亭振衣上野航囘首谢山坂日淡秋水空风清片帆逺沙光侵岸发峯影随人转前渡烟火深离亭路今缅淮安道中钟声起前林悠悠向南客天垂大野高月淡行路白鸡犬淮上村云霞海边色旧时塞垣地来往人驰驿汉宫春君不见汉宫六六多佳丽露花半染云裾翠少翁招得夫人魂孤鸾夜啼月波坠赵家姊妹専风流双蛾不识人生愁芙蓉并蒂欹一朶西风青鸟徒离忧飞龙翩翩上天去云幕椒房土花雨堕腻埋脂恨未消香魂尚寄寒茎舞人间炎日焦衆芳肯随葵藿来倾阳柔情幽怨透地脉烟帏寂寞强成妆谁吹旧曲緑云切寸心婉婉应愁絶緑罗㡬叠御赐衣红绡半㸃守宫血空留媚脸栖余妍遥忆羊车望幸年至今一片巫山雨化为飞泪徒澘然故家陵苑孤云外緑树如云草如海殷勤惟有虞美人同向墙阴弄晴霭春怨洛人倾国赏牡丹东家绣毂西家园黄鹂紫燕新得意柔云如酥花迷魂游人寂寂归何处花亦年年占风雨江南却遇李龟年苏州空感杨开府谁吹玉笛断人肠斜桥浅浅流水香惟有千年老铜狄看尽人间㡬夕阳冲虚宫景真堂怡山东麓堂静深欲寻真景真难寻华钟时发贞明韵秀木逓县天监阴天风飂飂吹余髪戏绾幽藤作条脱骑鳯箫惊乌石云降龙剑照鼔山月丹炉药灶长周旋六时采撷三芝鲜蓬莱书札失幽约㡬度归潮深碧烟秋夜长云浪流碧虚雨花散前除西风红叶石栏曲尽併寒声归绮疏囘文读罢双蛾歛城上啼乌稀漏㸃东家娇小乍迎郎沈水银篝残晩妆灯里镜台闲自照红颜相似夜偏长高囦春冬歌春风东来汎幽谷出门一笑人间緑新雨池塘栁带莺嫩云洲渚沙眠犊一蓑一笠东西村天高地下斯人存归来醉醒聊随意翠树无言花满门寒鸦万㸃落叶赤山风萧萧野日白池上梅花俱有情林间茅舍元无客人言梅花知嵗寒花亦偶然氷雪间向来羣芳冷欲尽兰芽巳动春将还幽寻意适可幽寻天空晩气沈鸥飞一川迥花落五云深庾子江南恨琼奴柱下吟野风吹我老鸿雁有余音晩兴雁背霜花落吟悲兴自如天虚鳞甲动山老鬓毛疎断陇暮归客寒溪人自渔苍茫闭篱落政尔缓驱车喜雨云叶来西北风声乍疾徐㝠㝠天下雨湛湛圃中蔬书传堪经世干坤且助锄欲言无与领独立看芙蕖竒石竒石争迎立青杉互引前泠泠两溪水淡淡一峯烟闲作题巖字时逢採药仙苍崖忽陡絶松影一萧然山中何处征徭急兹山水石竒鸟鸣新叶长磴仄断云移趺坐天正碧起行风自迟径穿松罅去巾袂罥蛛丝南居寺闭户未从容出门谁适从聊随碧溪转忽与白鸥逢小雨十数㸃淡烟三四峯幽寻趣未巳山寺巳鸣钟病中感懐多病他乡外孤懐始觉愁山围双露晓门闭一蝉秋遇合冯生铗勲名季子裘悠悠耦耕者端暇为人谋陈家源恐为仙源里山从洞口开茅檐无客到稚子怪人来塘緑鱼迎日林清鸟啄苔欲令幽赏足石道泝萦回翠雾断崖侧丹霞流水西竹从幽处宻松自古来欹落叶半藏路清风时满溪仙家元不逺未许衆人知立秋夕作但觉焦原苦何当沛泽流夕风㣲报响古木暗蔵秋生事㝠难测闲心逺作愁乱山高下碧烟霭淡浮浮送人归临川金河疎栁外去櫂响流澌为客有归日送人愁别时寒云随雁逺南雪到山迟旧隠书无恙行蔵莫豫期江中挂席乱惊湍曾过此渡难潮归扬子晩山入秣陵寒聴语知乡近㤀年计日寛穏行随夜泊烟火满江干鄱阳湖中除夕除夕生能㡬谁无骨肉亲望乡偏恨路在逺欲遗身湖雪残波岸船灯独夜人淹旬须一月珍重故园春辛亥元夕顽坐故贪黙忽行时自言寒沙梅影路㣲雪酒香村时序鬓髪改人家童稚喧街头试灯候不到郭西门赠李仲元曾逢偏意悟颜面费追思把酒忽相语计年深自悲乱山蔵路逺秋水去城迟若到寒溪上教儿䕶菊篱别唐仲谦记名长似识相见始惭非每到极言罢却欣幽聴稀日明山气改江静水痕归添得今朝别城阴空掩扉水口夜思牢落不成寐荔阴寒石矶潮生滩响尽海近夜凉归旅思随时改乡音逐逓非燕南与粤北祗足费征衣吴仲谷来喜雨山居难适俗到县动经年偶出成竒事相看各粲然酒深孤榻外灯淡小楼偏草草荀陈夕他时尚有传除夕歴歴诸除夕蘧庐是处安翻因归路近始觉到家难浦隔雁声落篷孤灯影寒家人应共説賔阁尚盘桓送李仲章逺游风笛无声笑指空出门谁碍更求通一帆千里客何逺王气雄圗江自东赤壁惊乌飞夜月衡阳归雁落秋风人间兴废不须问诗在江潭栁影中秋懐万壑东归昼夜流人间自是本无愁不悲白骨塌秋井尚恨华屋归山丘此事直须一杯酒只今何用万里侯明朝且可寻黄独荷锸径往西山秋雨中炎夏如秋气巳迁老天竒变亦多端山横北牖阴云合人对南山暮雨寒江海穷居无米易古今随意得诗难巖花落尽幽禽语坐拥千林俯碧栏八月二十八日黄竹哀歌世偶传佳期应待后千年曲江宫外看蒲栁凝碧池边聴管絃古往今来人化鹤天长地久帝为鹃蓬莱水浅应闻似徐福归舟已失仙次韵彭希爽吴景传约游穆山穆山祗在白云隈擘石为门任去来两涧寒声通法席数峯秋影散香台林蔵僧梵含风逺岭隔山樵戴月囘此地能令高兴别中秋时近桂初开舟中竦立去帆波渺渺深笼寒霭树稀稀象牙潭上风初急龙雾洲前雪乱飞山掩孤钟分响到沙明丛雁逐行归雕房炽炭行时令阿那痴渔拥断矶题崔伯明诗卷海底珊瑚不易收俄然在手醒双眸娲皇炼石天无缝织女机丝月共秋一草作花生自别三年刻楮巧堪羞客窻灯影谁为伴雨响空栏彻夜流酬揭曼硕赠别来日君还在我前归时我独占君先氷寒断道鸣驼外雪暗空村落雁边画省诸公扶日月南州孤客记山川松声多处黄精好举手青霞始学仙秋夜独立有懐秋老谿贫独夜时邛枝移徧响虫飞山城鼓叠月生海林屋灯寒风动扉带雪闗河人别久隔天书札雁来稀㤀情每有难㤀者黄叶一庭霜满衣偶成初啼山鸟篆香斜荏苒明时翫嵗华三日雨深春在水一林烟湿暖生花寻盟旧卷钩帘展开禁新醅隔竹赊却忆去年归渐近半篷残雪上寒沙陈虚一尊师山房雨后一片闲心倚石坛千峯向背碧当轩海门雨气县虹影洞府香风粲鹤言絶艳槿花深映户生红荔子宻围村早知千里移家近久办黄冈十畆园新淦坂步作松筠色润翠成围鵞鸭声多水渐肥隔县贩人争野路迎年浣女试新衣暖烟黄栁知春到残雪青山伴客归茅屋酒旗随处有悠悠世事尽相违合早山两崖松竹緑萧萧时聴巖阴响野樵鹤信蚤归题箓客蜂房分缀鍊丹寮晋时月在淦源浅粤国云通勾漏遥仙驭肯㤀桥鼎地鳯笙清夜落璇霄夕阳斜阳尽入笛声中两岸樵渔一水通杨栁巳疎枫渐落黄花浑未识秋风㣲雨一天㣲雨湿芳尘红緑相依㡬处春家在海棠花下住伤心长是未归人洪希文送林景惠兴化教谕朝游夹漈山漈水何涟漪暮登石门山山石亦差差水石太古色山人去何之君今游此山为余访頽基多谢炊藜翁七略今有归矧兹十室邑文献犹庶㡬君子乐育才薪槱理不遗白袍久延伫独立风披披煦之以惠风畅若春阳熈前程虽云迈来者犹可期贫甚食草具作赤苋赤如脂苦荬甘如饴盘登恶草具味等薇与芝贤哲逝巳逺昧昧余所思伊人既㤀世此外皆若遗梁肉世岂乏饱死黄脗儿千金洼渥种嵗晩鸣枯萁尚余耽书癖不与尘土缁此乐岂在外簟瓢犹山雌龟洋僧越浦造宁海东际桥姪清甫为求诗以壮其事我昔携二客涉此春江浔春江渺无际下有鱼龙吟行客日巳晩夹岸菰蒲阴沧江见舟子招招劳予心我家山之阳我友山之岑懐哉不得往黄鸟鸣空林向㣲尘外人慨此将焉任欲立万嵗功岂惮嵗月深刺手斸巨鳌累址重渊涔云涛鼓韶濩共尔浇烦襟吾乡邹鲁乡人物多华簪寥寥䜟纬语桓谭非所钦为谢金仙子气化无古今逝将纪江汉相国生自续聂夷中伤田家贸贸丘麦秀蝡蝡吴蚕生㣲行执懿筐亦既受厥明上焉给王赋下焉纾官征岂为饥寒念所念疮痏平哀哀生理窄了了无余赢恻怛夷中诗万古田舍情题圣墩妃宫湄洲屿我昔䌫舟谒江干曽觌帝子琼华颜云涛激射雷电集殿阁硉兀鱼龙间此洲仙岛谁所构面势轩豁规层澜壶山峙秀倒影入干坤摆脱呈倪端粉墙丹桂辉掩映华表耸突过飞峦湘君小水幻灵骨虞帝迹逺何由攀银楼玉阁足官府忠孝许入巫咸班帝怜遐陬杂鲸鳄柄授水府司人寰五云殿䆳严侍卫仙衣法驾朝天闗危樯出火海浪破神鬼役使㤀险难灵旗毵㲚广乐振长风万里翔孔鸾平洲逺屿天所划古庙不独夸黄湾至人何心恋桑梓如水在地行曲盘升阶再拜荐脯藻不以菲薄羞儒酸日谈书史得少暇石桥潜度凭雕栏诗成不觉肝胆醒松桧蓊荟鸣玦环骑鲸散髪出长啸追逐缥缈乘风还春寒无炭古人坐客寒无氊我今为客寒无烟东风兼领𤣥㝠权今年春寒过去年梅子含酸实未坚荠麦虽茂胎未全海棠羞涩开紫绵山南山北无杜鹃诗翁缩颈耸两肩元龟守殻冻不前吟成呵砚氷尚坚毛颕蹇劣非张颠唤起石鼎句再聫倚墙道士鼻息喧此时得酒真解仙博取一醉尚可怜君不见云安斗水直万钱杜陵虽老性命县画灰对雪思悄然忍寒披絮夜不眠牛头何日双锦纒饭牛歌牛咤咤蹏趵趵枯萁囓尽芳草緑自晡薄夜不满腹撷菜作糜荳作粥饲饥饮渇两巳足脱纼解衔就茅屋不愁饥肠当辘辘风檐独抱牛衣宿丁男长大牛有犊明年添种南山曲惜春吟去年醉倒百花傍旁人拍手笑我狂从今花酒两无分一春正坐讐书忙先生讐书未肯出咏栁题花闲度日朝来着步花巳空搔首东风长太息聴琴歌疎帘曲槛苹风凉细腰美人藕丝裳神闲气定丰度逺玉指纎纎弹履霜乔林莺啭日卓午幽涧泉鸣夜未央孤鸾别鹤生暗恨毋以氷炭置我肠晓行途中书事㝠发昧所适东西觉惘然门敲村店酒钟落客津船猿呌荒山月鸡号墟里烟囘思在家日日晏尚高眠获稻云散水㣲茫千畦万陇黄罄腰劳日少鼓腹乐时长处处闻鸡犬家家足稻粱太平本无象新酿瓮头香夀峯翫月素娥准勅六丁擎下照尘寰似水晶河汉无云天万里溪山不夜月三更蓬莱弱水何曽隔玉宇琼楼只此明今夜夀峯峯絶顶与君端坐细推评清明游陈氏园亭村村花栁艳晴川百五时光不暂延緑暗园林尚佳节清明亭馆自新烟喜逢熟食传遗老怕着新衣学少年惆怅东栏花似雪人生底处胜樽前春晩同数客游灵巖广化寺书所见塔外青山匝四围涧边流水绕松扉白云一坞僧长住红杏数枝春渐稀雨足人牛耕旷野山深鸟雀咔晴晖长廊响屧皆明禁口自㤀言心自非卢琦题待月亭卷郡西古招提楼台跨城邑小亭仅数椽日斜晩凉入君侯鲁此游徘徊松下立开樽待明月月来海风急俗韵忽巳消素光良可挹天容万里浄露气千松湿酒䦨賔客欢诗就鬼神泣蹇余尘土踪驱驰惭靡及时来弄清晖每拟续佳什文园多病早浣花百忧集愿言问婵娟何当谢羁絷题陈允中山居山妍雨初暗洞窈云常暝琤琤碧涧流落落青松影游咏有高人诛茅临复岭开窻岚翠香展卷白日永兴来即吟诗客至但烹茗抱琴戒出游蕙帐夜深冷赠白云白云亦何闲竟日不下山时从脩竹里相伴一僧还悠悠覆松顶渺渺归岫间奔走尘俗者视君何厚颜白云精舍幽斋白云里苔径隠林樾空堦落叶多深竹书声歇岚光翠以流炉烟暝常结凉飈拂长林犹疑絃吹发蒋阜丛林沈沈青莲宇隠隠闻疎钟桂殿荒藓碧兰堦落叶红水声出溪竹石瀬鸣寒松东林有佳兴解绶来相从禅巖夕照空巖夕照没寒栖野僧定归鸟带残光连云下萝迳禅房掩暮山枫林起烟磬幽人独去来高轩足清兴秋千緑窻美人闭深院燕语莺啼春事半画栏睡足四无人空与东君説幽怨綵绳嬝嬝挂青烟罗袜纎纎翻翠袖红妆高出墙头花绣带斜飞亭际栁香风荡漾春谁主愿学飞仙飞不去黄昏溪月浸梨花背立秋千悄无语秋蚊茉莉堂前月华吐飞蚊扰扰晴雷怒深闺小玉焚椒兰绣幙穿帘栁花度芙蓉夜卧银烛灭緑纱如烟罩香雪潜身飞入罗扇风耳畔营营宵不絶琼肌一咂雨梦囘玉腕斜批守宫血屋外寒蝉自清素夜夜长吟饮花露练湖曲练湖七月凉雨过白水荡荡红芙蓉芙蓉红尽早霜下鸳鸯飞去何匆匆茜裙女儿弄虚碧鸣榔声断无消息清波小藻出银鱼落日银山秋欲滴望湖接山云茫茫鸟飞不尽青天苍丹阳使者坐白日小吏开瓮春酒香倚栏半醉风吹醒万顷湖光落天影挂冠何日隠江南短褐纶竿上渔艇寄张子震南浦多芳草东风又落花相思频入梦见説欲囘家竒字从人问新醅为客赊自惭羇旅者犹滞锦江涯答王经歴庭训数日不相见文园病若何山城春事晩竹屋雨声多幕府官如水门庭雀可罗东家有贺老杖屦肯相过游吴廷用南荘公事多余暇看山到逺村云荘依竹见樵径过桥分野水晴舂碓巖松昼掩门所欣花县迩归路任黄昏和韵答白明之君厌区区簿领劳诗人相对便挥毫幽居最喜青山色熟睡不知红日高夜雨江湖谈旧事秋风庭院试新袍笑他名利途中客一似扁舟驾海涛汀州道中七闽穷处古汀州万壑千巖草树稠岚气满林晴亦雨溪声近驿夜如秋云间僧舍时闻犬兵后人家尽买牛但得龚黄为太守边方从此永无忧临河城外别丁景文六月骑马奔出郭故人相送高洋桥百年古郡千峰遶万顷平田十里遥客懐欲别且须酒溪月自来何待招后夜相思定何处羣山叠叠雨潇潇赠片云上人曽忆相逢月台下清谈犹自带烟霞避喧却爱山中寺访旧还寻海上槎石鼎烹茶分野水纸窻敲烛看檐花定知归去松萝宻犹向云间採药芽依韵答欧士中客舍凄凉生緑芜经年祗傍野人居樽空但买邻家酒巷僻应回长者车白鸟梦残枫树冷黄花香老竹篱疎相逢且莫谈离别一别如今十载余病中懐王徳辉忆与故人分袂日游鱼吹浪动新荷一年又见黄花老两地相思白髪多月落千峰霜满树雨余溪上水生波知君囊底诗偏好寄与茅斋敌病魔和朱仲纲赴杭韵客中送子西陵渡落日寒烟满翠㣲美玉无瑕和氏泣莼鲈有兴季鹰归江城雁过秋生树野店鸡鸣月在衣壮嵗功名须努力只今搜士到柴扉松江道中两袖西风此地过清秋八月满烟波秔田万顷连天逺茅屋千家近水多买得鲈鱼供晩饷聴残稚子唱吴歌年来自笑行蔵拙独立篷窻对素娥题元符宫东秀轩又名日观茅山山下种玉地道士辟为东秀轩五色彩云开日观万株秋露湿云根竹园笋出牛穿角松树年深鹤长孙一道天河横屋过奎光垂地映堂门山行杂咏拂拂轻风谷雨初緑杨堤上步纡徐竹林生笋长过母巢燕扑虫归哺雏雨散溪流平㟁涨云开巖树倚天孤凭谁唤起王摩诘写入秋毫作画圗再游南庄飞鳯山南树色苍疎篱野屋对蒲塘巖云掩日收残暑溪雨回风生午凉手种晩菘盈圃嫩饭炊新稻满厨香叩门休认催租吏愿借竹林飞羽觞题全安庄野老寻真幽更幽僧知敬客喜来游疎钟㡬杵江山暮落雁一声天地秋野鸟有情怜我去林花溅泪为谁愁而今惆怅沧洲别不识重来有日不寒夜懐京和韵帝京别久梦相通郁葱佳气凌青空石麟铜雀动凉月玉楼珠箔来天风宫壶龙滴晓漏尽玉阶马滑春雪融锦衣高唱少年子银瓮索酒蒲萄宫宋元诗会卷八十四宋元诗会卷八十五钦定四库全书宋元诗㑹卷八十五兵部主事陈焯编余阙拟古昔在西京日纵观质前闻皇皇九衢里列第起朱门借问所居谁丞相大将军平明事游谒车马若云屯芍药调羮鼎狒狖铸酒罇颂声美东鲁逸奏出西秦回风薄兰气十里扬清芬东家有狂生容颜若中人谬言拟宣尼幽思切𤣥文着书空自苦名宦乃不振悠悠千载下安有扬子云昊天转时律大火西南驰劲商发羣籁白露降严威揽衣起视夜明月鉴薄帷翩翩征雁翔唧唧寒蛩悲红兰委芳采柏叶亦离披乔乔千丈松孤生泰山隈凝霜裂其肤层氷断其柢摧残若倾盖苍翠终不移草木有至性明哲宜戒兹白马谁家子白马谁家子緑辔缦瑚缨腰间双宝剑璀璨雪花明甫出金华省还过五鳯城君王赐颜色七宝奉威声夜入琼楼饮金罇满绣楹燕姬陈屡舞楚女奏鸣筝慷慨顾賔从英风四座生一朝富贵尽不如秋草荣黔娄虽贫贱千载有余名天门山扬子博地志名山屡出王但言隠弥深崇冠峙嵩梁井络通遥甸天经列鉅障羣峰如菡萏歴乱发金塘玉壶既岖崿天门迥开张蜿蜒连紫葢飞泉溅石牀入门荫脩竹中夏若寒霜灵鸟多异色中林皆妙香耀真启幽室积石构瑶房万里秘㝠奥千秋阻秩望惟应学仙侣结桂共相羊送刘伯温之江西廉使祖帐依山馆车葢何缤纷使君驱驷马衣上绣成文中坐陈绮席羽觞流薄薰情多酒行急意促歌吹殷况我乡邦友同馆复离羣初旸丽神皋遥望澄逺氛回镳望双阙五色若卿云苍茫嵗年徂东西岐路分道长㑹日逺何以奉殷勤惟有凌霜柏天寒可赠君秋兴亭渉江登危榭引望二川流双城共临水两岸起飞楼汉渚深初緑江皋逈易秋金风扬素浪丹霞丽綵舟登高及佳日能赋命良俦御者奉㫖酒庖人供膳羞一为山水媚能令车骑留为语同懐者倘游即来游九日鄂渚登高南州理秋祓嘉节协干阳爰与幕中友临眺渉崇冈维时天气肃芬菊已沾霜瑟瑟风振谷凄凄日在房高云歛楚岫曜景游川梁㣲径出丹林列坐泛金觞佳賔未会合良会安可常英曹幸文雅献酬宁计行预恐还吹㡌烦君戒太康先天观仙客鍊金地苍山深㡬重至今龙虎气犹在琵琶峯峯前石路整金涧垂杨岭万壑閟阿宫千秋奉丹鼎日日采三秀人人吹玉笙既要王子晋复命董双成方朔金门歩春来多自豫青鸟㡬时还衔书寄君去北阙懐美禄南山思逺游劳心如御水东去复西流题虞邵菴送别圗南州山水丽中田嵗事丰时贞文物粲道合朋辈同济济衆君子班坐荫青松回洲环偃月丹林结綵虹翔鸥方矫矫鸣雁亦嗈嗈即趣情已展染翰思弥工予亦幽栖者缨冠朝北宫披圗诵佳咏邈尔想高风送黄绍及第归江西上林花落尽东门饯别初游丝横辇道金波溢镂渠含觞不能饮踯躅此城隅念子正英妙丹泉媚緑蕖翻然阻山岫邈尔问离居芸阁谁同坐蒲编孰共书时应有词赋为寄北飞鱼送胥式南还孟冬寒律应原野降繁霜客子倦游覧结笥还故乡驱车出城阙旭日县晶光绮宫上烂烂翠阁后苍苍岂无京华志晞景发清扬冨贵在荣遇贫贱有安行恒恐嵗年廹臯兰凋紫芳君看沙上雁鶱翮乃随阳题施氏西屿书堂中智贵得性得性非易求羡君淠川曲松竹蔽层丘春秋当佳日兄弟各命俦总辔凌晨术展席面清流参差琼峯出泓澄绮碛周缃荷承绣宇黄鸟响疏楼起坐玩芳帙为乐鲜优㳺河阳耻巧宦建春压旅愁安得周公瑾为馆孙仲谋兰亭奉节过东鄙总辔临越墟览此崇山阿亭榭犹晋余阳林积珍木禊馆流镂渠㣲风旋轻瀬宛委冩成书秋杪霜露滋清商满县隅红莲凋绮蘂㣲澜见跃鱼借芳泛羽觞视聴良有娱逍遥大化内岂必三月初自集贤岭入大龙山皖公标楚甸兹岭孕竒形翠积枞江浒崇冠吕䝉城戒途入中林平冈驻我旌延望失来术周览多所经峩峩石窻矗窅窅巖岫㝠离离云朝隮粲粲树敷荣闗弓射鸣雁羣谷振弦声仰怜山人居俯悦洞下耕苍龙启春候金虎收光精权家既非学农用或可明愿言同载者为尔铸阿兵安庆郡庠后亭䜩董佥事鲸鲵起襄汉郡邑尽烧残兹城独完好使者一开颜省风降文囿弭节遵曲干双池夹行径累榭在云间天净羣峰出地迥苍江环霞生射蛟台雁没逢龙山开樽华堂上命酌頫危栏主人送瑶爵但云嘉会难岂为杯酒欢乐此罢民安魄渊无恒彩清川有急澜明晨起骖服相望阻重闗送康上人往三城尝登大龙岭横槊视四方原野何萧条白骨纷交横维昔休明日兹城冠荆扬芳郊列华屋文纕被五章乘车衣螭绣贵拟金与张此祸谁所为念之五内伤竖儒谬乗障永頼天降康枞阳将解甲皖口寖开疆耕夫縁南畆士女各在桑念子中林士振策亦有行我闻三城美龙岭在其傍连林积脩阻下有澄湖光明当洗甲兵从子卧石牀七哀殷汤诵罙阻周鲁歌东征圣哲则有然我何敢留行斩牲祀怒特衅鼔起前旌野布鱼丽阵山鸣铙吹声函闗何用塞受降行已成路逢故乡人取书寄东京寄言东京友勉树千载名一身未足惜妻子非无情八月十五日处州分司对月𤣥武夕始正华月生秋旻金波何穆穆緑桂满中轮徘徊出西陆照耀此瓯闽光流河宿隠气随商律振余辉动轩房紫兰含㣲津皇天降嘉嵗五政亦已陈乐哉一巵酒允矣同庶人安南王留宴将命坐藩服式礼奉国賔贤王重意气延客列华裀肃肃高堂上圎方馈八珍齐优杂赵女歌曲一何新遗响从风发雕梁落素尘中觞每传满眷眷难具陈厚往已有愧懐报恐无因黄鹤楼岧嶤黄鹄岭岿巍构楚材澄江环画楯连城抗铅阶雕衡朱鸟峙渊井緑荷开隠见长沙渚想望阳云台晴霄一仰止轮奂信美哉淮南傥好道日夕化人来龙丘长吟赠程子正战龙起新室羣鸟亦翩翩伟哉龙丘生抱琴归故山仰视天际鸿俯弄席上絃清音发疏越逸响遗涧泉悠悠鳯翔汉婉婉虬媚川清风自千古何用能草𤣥待制张廷美姑阿庆诗葭菼启望国灼灼咏桃夭操觚染芳藻短髪未胜翘始聆白雪句兼传黄竹謡兰萌初映砌春霜已降霄秋榛覆故陇惊蓬飒回飈金罇与瑶席庶足奉娇娆咏古杨生仕州县谋国不谋身一朝解印绶归来但长贫茅茨上穿漏頽垣翳緑榛空牀积风雨蜗牛止其巾辛苦岂足念杀身且成仁大别山柏树竒树如蛟蜃盘骫上虚空孤生虽异桂半死反如桐香带金炉气色映绮钱中灵从后皇服年随天地终常瞻北枝翠终古郁葱葱送王闗赴泗州行捕提举苍茫吴楚会纵横淮汳流春水未泮渚芳杜己生洲扬旌朱楼前张猎青山幽献功效大兕亦致公子裘消揺足为乐何嗟晩不侯送李好古之南台御史都门相送处旭日动兰晖绮树莺初下金沟絮渐飞分骖向逺道把袂恋音徽去去江南陌应看满路威送霍维肃令尹握手兰宫外朝光满禁涂山寒知塞近苑静觉莺疎草草离樽既悠悠征辆驱还应轸时念不羡执金吾吕公亭鄂渚江汉会兹亭宅其幽我来窥石镜兼得眺芳洲逺岫云中没春江雨外流何如乗白鹤吹笛过南楼宴晴江山拱北楼汉坻开绣阁萧然似渚宫晴江华楯外列岫绮钱中树色芳樽绿荷花粉脸红贤王敬爱客乐宴意何终咏絶尘轩网轩开翠崿山水下葱茏江中宝牀拥树杪雕栏红心融二阵㓕境静六尘空应似青莲叶齐开緑水中压雪轩轩辕铸鼎处仙台成画圗寒云生洞渚暝色入苍梧如雾飘丹阁非烟起玉炉年年漫来此无处挽龙胡竹屿秋水镜台隍孤州入淼茫地如方丈好山接会稽长紫蔓林中合红莲叶底香何人酒船里应是贺知章送危应奉分院上京崃路传清警金舆夹綵㫋还如向姑射讵比幸甘泉逺树纷成幄闗榆始委钱从臣偏宠近载笔幔城边祯祥菊旧花已萎絶新花迺再芳都縁禀金气特解傲司藏旖旎生残馥葳㽔出故房应怜蕙草质戢颖委㣲霜赋得九里松送吴元振之江浙左丞结驷向青郊松阴九里遥言从天竺寺自度小春桥偃蹇成芝葢萧森荫兰桡相送将何赠期君保后凋题果啰罗易之四明山水圗窻中望苍翠春水起晨霏孤嶂才盈尺长松未合围萧萧此仙客日日候巖扉念尔空延伫王孙且未归祝蕃逺经歴挽诗逸轨无还辙惊川有怨思苍苔生旧馆素简委空帷龚胜谁相弔虞翻少见知惟应问道者寂寞荐江蓠题蛾眉亭空亭瞰牛渚高高凌紫氛澄江万里至华崿两眉分落日兼霞彩流光成绮文凭轩引兰酌休忆谢将军南山赠隠者君家南山下南山果何如开阖尽云路向背凌空虚木客採薜荔怨女咏蘼芜何当牵白犬见君巖下书赋得慈恩寺塔送李惟中赴西台侍御祗园开塔庙遐瞰尽三秦琱玉裁文陛金铜结绮轮高标双阙外流影灞陵津揽辔还登眺题名继昔人寄题环秀亭宗老来相报黄梅盗已平传闻一峯下临眺九江横象构谁能壊香台积可成凭询㡬小刦又复到昆明葛编修輓诗昔别情何乐今还语向谁幽房通贝阙空馆罥芜丝未过徐公墓徒懐有道碑扁舟望湖曲清泪湿江蓠赋得鉅野泽送宋显夫佥事之南山堤上栁沈沈春蒲汎渚禽济田东滙濶汶水北流深落日依中沚浮云积太阴㣲茫看不尽浑似醉时心夜坐和成太常牵衣表宫雉华星动绮钱沈沈鳷鹊观悠悠清漏传无才愧三益虚食念百㕓绵思至中旦莫继瑶华篇送张有恒赴安庆郡经歴晓路通高嶂春城入大江草生垂钓浦人语读书窻肃客移茶鼎行田载酒缸幕僚谁得似高歩絶纷龎宋祭酒輓歌文章知有数耆旧忽先零东井开圗画西山閟爽灵司徒虚执馈太史早垂铭怅望平原绣时时问客星送李伯实下第还江西之子不得意南行无怨词官河人杳杳客路雨丝丝古木淮阴市春城孺子祠悽然千里别为赋小星诗有所思春风起寒色春衣方重薫新装卷罗幕清唱入行云艳色若流月芳泽谢兰芬婵姢信无度我思何在君长安陌浩浩长安陌琼楼夹广㕓鸳鸯御沟上芍药吹楼前骏马追韩嫣金尊酌郑䖍功名有时有且得乐当年伯九徳兴学诗上徳抚𤣥运吁俊尹神京三雍烝髦士五学训齐氓登高陈羽葆鸾刀奉丽牲优游乐清化大道嘉方行送孙教授皇情重声教宵装尔载驰边城南徼外礼殿左江陲揖让陈椰噐絃歌荫薜帷全胜宜春郭花落闭门时赋得君子泉送彭公权为黄州教授君子没已久遗井郡斋中本寓思人意兼全泽物功银牀驳故藓玉甃薄寒桐㡬日趋官舍横经诵养家赋得春雁送司执中江西宪幕春风起苹末旅雁尚囘翔乳鸭娇同啑新蒲短可蔵应懐洞庭水非避塞垣霜客路频懐旧题书寄帝乡题叚吉甫助教别墅图玉署挂新圗如君旧隠居峰高託霞上叶变为秋初游客看常在溪声聴却无只此同登望岂必命柴车送王其用随州省亲都门杨栁万丝垂城下行人驷牡騑宫中近得三年谒箧里新裁五色衣汉皋秋晩游娼少梦渚波寒猎火㣲我有愁心似征雁随君日日向南飞登太平寺次韵董宪副萧寺行春望下方城中云物变凄凉野人篱落通灊口贾客帆樯出汉阳多难渐平堪对酒一樽难尽更焚香凭将使者阳春曲消却征人鬓上霜题叚应奉山水图水如剡溪水山似沃洲山想见鲈鱼美扁舟常不还题溪楼溪水緑悠悠高楼在溪上日暮望江南舟中采菱唱别樊时中桃花灼灼栁丝柔立马看君发鄂州懊恼人生是离别不如江汉共东流光禄桥西惜解携春星欲傍露盘低自来宫栁多离思更着城乌在上啼题光禄主事仲桓君海棠圗沈香羯鼓弄春杯席上才看半作堆争似君家屛障里年年嵗嵗有花开题红梅翠竹圗竹蘂梅花一色春盈盈翠钿掩丹唇休言画史无情思却胜宫中剪綵人郭奎拟古赠别孟冬霜露降悴彼荷与蒲青青蕙兰芳采之将焉如赠君夙昔意聊以慰斯须絃歌厉清响置酒岐路隅亲戚念逺行各言勉良图常恐不为乐日月方其除晨风奋高翼北林多古榆临岐执子手安得同车驱九日偶成良晨惜难再秋序倐已殚登高启飞阁望逺俯层峦寒菊正盈把浊醪方共欢㣲此一日宴客懐殊可叹拟古思友鹖鸣嵗将晏蒹葭凄以霜思君隔山海道路悠且长睇彼参与辰清夜悲未央狂飈西北至一雁方南翔言念畴昔欢与子同衣裳安知异寒暑日月不我将天高则有斗川渉愁无梁忧心隠如惄出户徒彷徨送姜彦英还钱塘东南有高楼华月照绮楹琼筵列海错杂以絃歌声疎帘卷晨夕回瞰苍江清君今利攸往我独懐鹿鸣执手望长路驾言出东城嘉会常不足何况临当行晴郊望树碧緑渚春兰生持觞意难尽相思空复情寄李彦端嘉树蔼夏緑清风动虚襟念君有高趣劳我径寸心伫立东城曲日夕见云岑以兹世多故㤀彼升与沈聊乐在书籍佩玉懐所钦华池散逸歩当戸鸣幽禽兰生已覆井泉响迥出林醉将山口月弹作絃上音明月照别鹤遗音戞南金何当坐松石从尔聴瑶琴次钱子贡苏门感懐燕支木叶落卢龙秋色来空闺有思妇清夜悲且哀锦书为君寄宝镜谁人开膏沐不复容緑髪栖浮埃团团皎月辉照彼单于台驰心在万里出戸聊徘囘杂诗孤月江上明清光泛流水北有愁思妇南有游荡子荡子行未归思妇安所止姑老在高堂贫贱复如此君行忽逾年膏沐谁为理妾心金石坚不逐浮云起会合良未期离乱何时己君当复来归妾当效同死凌风愿翺翔揭波咏杭苇再逐平生欢被服纨与绮纪梦忽忽頽芳年揺揺寄行役寝兴劳形神鬓髪𤣥已白惊风响庭树忧思日常积梦魂清夜归髣髴旧乡邑青松在园田桑柘荫庐室飞鸟云际还牛羊下来夕澄湖澹㣲波秋山有佳色鸡犬杂比邻墟烟霭阡陌怡怡兄弟情凄凄丘陇侧伐木逢行歌仆夫候马立临流濯长缨挂冠坐盘石似慰生平欢觉来异畴昔百年如转蓬万物乃遗舄天命良在兹勿复云得失贫女吟猗猗石上兰青青泽中蒲贫家有美女二八娇如荼朱颜不自媚贞固操匪渝少为父母惜生长红罗襦绮楼高且深窃恐行露濡一朝零落尽萍迹湖东隅尘沙陋茅屋水溅氷雪肤鸳鸯懒复织翡翠愁还梳鸣鸾在何处坐惜华芳徂耻作商人妇愿奉君子儒妾心拟有託请赠双明珠游罗汉寺步出城东门褰裳涉西澨幽寻穷四郊日入未遑已逍遥逺尘踪夕憩空门里阴堦转长廊金碧炫晴绮园池清且深水竹澹如洗追念畴昔欢岂谓重来此春日忽载阳百物含芳卉好鸟向我鸣高僧见人起闲云石上生天花覆瑶几信宿方告还行行讵能止春日行春风尔来何无情忽然吹我华髪生淮南三月花满城金尊海错罗雕楹美人对坐弹鸣筝酒酣起奏升天行当年欢乐不复得白日为照心未平心未平发长啸我曹岂是闾阎儿齐东鲁连颇同调新丰市过新丰待沽酒雪华当空大如手断桥荒店无人烟独有寒梅伴疎栁忆昔江东未搆兵我亦曽经此地行东家槌牛出新醸西家开宴还吹笙春风步障千花锦当垆美人劝客饮形势虽非汉祖为髣髴咸阳旧陵寝停骖慷慨懐马周我欲濯髪临清流斗酒不可得高兴良难酬着鞭遥指敬亭路孤云日暮心悠悠夜坐吟江风萧萧吹古树闗月苍茫海生雾北斗渐落明河倾城头乌啼天欲曙客子不寐忧无衣东征三年犹未归蟋蟀在戸嵗将暮洞庭霜白芙蓉稀男儿生当百战死不执金吾即挟七闭门勿用长夜歌骐骥终能致千里七夕曲天河盈盈一水隔河东美人河西客耕云织雾两相望一嵗绸缪在今夕双龙引车鹊作桥风回桂渚秋叶飘抛梭投杼整环佩金童玉女行相要两情相合美如旧复恐天鸡催晓漏倚屛犹有㫁肠言东方未明少停候欲渡不渡河之湄君亦但恨生别离明年七夕还当期不见人间死离别朱颜一去难再归从军妇从军妇良家女新梳北髻学边语狐皮裁㡌纻丝衫马上佯羞见亲故黄巾盗贼乱中华去嵗烧我父母家天朝命将専征伐强兵争夺颜如花颜如花命如叶此身一失无名节忆昔姑家纳采时灯前豫绾同心结嫁夫誓拟齐蛾眉谁知万里为军妻木棉帐低风日恶五纹刺绣思深闺思深闺难再得人生莫愿多颜色东邻女伴丑且贫乡里不出成家室寄衣曲华灯闇室秋夜长呉刀翦綵为衣裳欲缝不缝心恻恻还向姑前较寛窄燕山八月雪苦寒氊褐狐裘俱擘裂明朝驿使催征车白袍絮就愁冩书舅姑已老妾无子愿君早曵玉门裾临行封裹复致意着时莫遣沙尘秽和蔡都事见寄汎汎仙槎逺云津月未沈水光明使节星采动词林夙驾江亭迥前瞻浦树深瑶华如可拾愿得继高吟次刘仲孚地逺孤云白秋深一雁过泪因明月下心在故乡多列郡方传檄连城未息戈羁危万里思江上逐驰波送孙良玉还同安送君江上去山路雨初晴落日平淮树春潮带皖城酒因今夕醉人是故乡情莫説王孙怨芳洲緑草生春日游敬亭山冠葢聫镳出晴郊北路分我寻何水部谁似鲍参军芳树闻啼鸟飞泉隔乱云题诗兼劝酒聊乐在殷勤郡斋秋日次韵幕府简书静一官清自闲秋声在东壁爽气满西山丛菊可延夀芳樽聊解颜当轩两嘉树好鸟暮知还出暖水向新营山阳暖水地旧是北军屯一涧云连栈千峰雪照门奉书观壁垒驰驿到边藩为卜归人信今朝喜鹊喧留水西寺贻季潭上人好山吾所慕今日水西游花雨千峰瞑松风六月秋龙为人聴法僧共鹿寻幽如此林泉乐荣名安足求秋兴龙门疏凿禹时功江汉滔滔亦滙东万古山河今异域千年礼乐旧同风忽思鲈鲙慙张翰将学丹砂就葛洪祗恨兵戈犹在目秋来衰鬓对飞蓬答人见寄自伤孤雁影翩翩避弋南来折复旋塞上牧羊㡬䧟贼山中寻鹤託游仙黄冠偶倩傍人正宝剑谁为烈士捐华髪秋来垂两鬓江湖憔悴任吾年早秋旅夕初月凉风夜向䦨倚楼愁到笛声残天高阊阖银河白露滴梧桐金井寒多病马卿犹是客㡬时张翰也辞官年年怕近清秋日忆杀湖边旧钓竿泾县泾川不减若耶溪况有招提在水西四面云山当县合五更星斗落檐低挐舟竞访桓彛庙立马空惭李白题但愿功成身退早桃花潭上结幽栖腊日腊日三年为异客今年霜雪未全饶风尘暗满淮南路雾雨寒生江上潮乡夣有时逢骨肉此身何处託渔樵共来呉楚交兵地烽火依稀似六朝次丘太守韵翳翳桑榆晩正宜夕阳山色望中竒鸥盟逺渚谁争席鹤放长松自择枝疏广赐金㤀得少陶灊束带怨归迟黄花时节牵儿女烂醉篱根且赋诗开嵗卧病多病文园渴未消自从人日遇花朝不知杨栁将春色緑到淮南第㡬桥徳兴山中路入深山忽有村隔溪烟火似桃源渔舟不唤行人渡洞里春寒静掩门书所见黄犊饮溪芳草满青裙挑菜碧芹肥故山好处多如此湖上春风忆我归刘汶赠刘禹玉刘郎方朔徒游戯紫泥海千年华表非唯有寸心在向来逝河西雄辩吞虹蜺手携九节杖东入蓬莱栖我时探禹穴同看山阴雪千人万人中怪子独超越朝骑白鼻騧暮逐油壁车得钱即付酒携妓颜如花踏翻豪侠窟醉狎山人家或嘲狂处士或诮报恩子从渠立名多讵识子竒伟一朝去乡国北上争吹嘘家无十金产袖有万言书所陈果何事为国非自计宁遭丞相嗔肯负丈夫志蹉跎十数秋甘与黄冠俦善蔵倚天剑未暇摩斗牛幡然走山东隠迹随壶公还寻岱宗去絶壑凌天风鸡鸣上日观眼乱扶桑红窥临事未己逸气横万里行歌齐鲁间兴为庐山起庐山秀可餐怡此氷雪颜挥毫洒瀑布五老开云闗逺公拍手笑喜见遗民还乃知士不偶正可游名山去年卧衡岳聊憩四海脚厌垂君平帘懒卖伯休药却唿魏夫人共把流霞酌今年与山辞下走湘水湄临风弔贾傅酧月招湘累文章本疏荡强忍终技痒光怪不可收倐忽又千丈有时遇知音朗咏山中吟复恐儿辈觉不得容山林兹晨忽聚首慰我别来久辛勤四十霜所获竟何有却懐居东时勇以功名期焉知尚漂泊筋力供路岐举杯置往念此去安所之南窥古云阳更了山川竒山川固娱目慎勿过幽独奈何白云歌再送刘十六干坤助苍茫回首眷空谷我将秣其驹乃不受羁束愿子无遐心归哉返初服汪主簿清明不出见寄人情雨中花客情松上烟茍非薛卞门何以归龙泉附骥知自逺慕羊徒得羶君看长舌人早晩无干涎所以汲太守穏作淮阳眠昨日出东郭风榆吹緑钱流光一何情去我如邮传道逢谁家子馔奠号新阡感此不能己戌笳吹晩天癸酉除夕此夕何多感明朝过六旬干坤又元统人物少咸淳酒厌山杯渌杨伤水国春灯前曽戯綵马首一沾巾早春述懐春与年年别穷随日日增眼明贪夜读事少㤀晨兴倦鸟犹还木潜鱼己渉氷栖迟唯故辙无梦到飞腾宋元诗㑹卷八十五宋元诗会卷八十六钦定四库全书宋元诗会卷八十六兵部主事陈焯编成廷珪送李子威代祀嵩衡淮海羣生望甘泽五岳云气通天香落嵒谷瑞霭春㝠蒙海潮天际来金碧森万峰划落紫翠堆亭亭玉芙蓉古庙丝竹存迎神奏黄钟空山逓余响落花舞青童春夜曲芙蓉楼前拜新月宝鸭㣲薰透银叶吴山楚水送逺游不管闺中照离别谁家玉钩飞上天一似连环旧时缺缺多圎少将奈何方寸愁肠万里结为郎白苎裁春衣又恐月圎郎未归戚戚行戚戚复戚戚白头残兵向人泣短衣破绽露两肘自説行年今七十军装费尽无一钱旧嵗官粮犹未得朝堂羽书昨日下帅府然灯㸃军籍大男荷锸北开河中男买刀南讨贼官中法令有程期笳鼔发行星火急阿婆送子妇送夫行者观之犹叹息老身今夕当守城犹自知更月中立射鸭謡阿侬手挽竹枝弓射鸭緑杨湖水东三三五五似学武一箭误中双飞鸿前船唱歌后船哭月黒湖中夜潜伏东海健儿不敢过人命㡬如几上肉老翁入县前致词夜夜全家犹野宿丁宁门戸且勿开明朝又怕官军来闻中原河决盗起有感中原九月黄河水平陆鱼龙吹浪起飞霜肃肃鸿雁来禾黍漂流桑枣死大风怒号扬飞尘白昼剽掠如无人官军不诛海东贼县吏乃杀西村民夜闻羽书起丁力老稚嗷嗷向谁泣我当六十将奈何扶杖淮南望淮北送天长教谕孙允诚任满归金陵忆昔君方少年日文帝潜宫曽一识龙飞上天不可攀圗画空余两竒石闭户读书三十秋出门为官才领职天长令尹莫我知苜蓿朝盘胜肉食三年官满来扬州僦屋正近横江楼门前车马日如市谈经讲易皆公侯公侯满座即沽酒典却箧内青鼯裘乡心苦忆长千里明日君当渡烟水中山李桓文中雄乃是君之渭阳氏深衣再拜如母存故宅重归令客喜岂无旧业问松筠亦有清辉照桑梓青云熟路君何如白髪沧江吾老矣丁千五歌丁千五一百徤儿如勐虎㡬年横行青海头牛皮作衫桑作弩射阳湖上水贼来白昼杀人何可数将军宵遁旌旗空倭甲蛮刀贼为主西村月黒妻哭夫东坞山深母寻女屋庐烧尽将奈何往往移家入城府不是丁家诸徤儿仗剑谁能剪狐鼠楼头酾酒齐唱歌争剖贼心归衅鼔官中无文立赏功还向山东贩盐去辛夘秋旱八月晦日天大雷雨八月晦日雷怒号大雨如注风萧骚㨗如神鬼撼山岳涌若江海翻波涛屋茅重卷一重去河水忽涨三尺高惊鸿翅湿飞不起散乱中泽唿其曹云龙有意洗兵甲下与苍生舒郁陶浮云收歛赤日见天宇廓逺无纎毫嵗年不逢亦偶尔吾将种麦耕东臯雪舟歌为王子中赋王郎不知何许人一舟横在江之濵风清月霁未肯出沧州独与天为隣洞庭烟水两寂寞十年不见君山春北风三日雪大作挂席张帆以为乐手中铁笛吹紫鳯身上氅衣如白鹤拍浮满载百壶酒企足篷窻供独酌剡中隠者毋相疑乃与戴老同襟期更䦨酒尽雪未止趣櫂欲返犹迟迟今夕何夕此乗兴千载未必无人知悲徐州彭城八月风尘起数郡义兵多战死良家子女复何辜尽作黄河水中鬼髑髅填海㡬时归千古沈寃无处洗王师一日天上来贼船夜斫浮桥开守桥将军不敢敌狂澜倒㵼声如雷三山囘望平如掌野旷犹闻金鼓响军中少年当封侯争入辕门请功赏江边老翁死即休血泪沾襟空白头题画史王梦麟卷老翁穷居广陵市四壁萧然祗圗史题诗不博一文钱古瓦磨穿空费纸不如乡里诸妙年翰墨游戯王公前解衣盘礴作山水一幅宁惜千金捐何人最得沧洲趣麟也于今称独步狂吟寄兴肯相过画我东桥竹居处槎山歌为胡云夫作淮水源出桐栢山东流入海何时还胡君引水种秋秫筑室正在槎山间槎山清空白日静胡君意与云俱闲汉东一夕风尘起云亦高飞㡬千里山间有家不得归却过扬州饮淮水饮之为洗氷雪肠今我不乐思故乡驱车明发度逺道广海乂在天一方思亲恨不归来早梦中祗説槎山好他年归隠奉亲欢白头同向槎山老送周草窻尊师归庐山太平宫匡庐之山仙所居银河倒蘸青芙蕖三十里路昔一往十八社友今何如向来匡君结庐处至今海月县高树水流花落春复春洞府苍茫隔烟雾西风萧萧吹短衣卖药修琴不归去浔阳潮落海欲枯㡬时再得麻姑书御风不跨林下虎囘首肯顾盘中鱼幸留神物守丹鼎喜近弟子迎飈车世间信有扬州鹤看汝乗之上寥廓晴窻须理白雪絃爽气仍开紫霞阁袖中宝剑且蔵锋彭蠡小龙方睡着送郭仲安贡察院捧檄上京华清才素共夸封章不起草徤笔自生花燕市千金马天河八月槎看君冠獬豸好为触姦邪晓出钱塘门出门聊适意草树碧纷纷一雨破清晓四山生白云僧楼縁岭出樵迳过桥分明日重携酒来浇和靖坟斋居晓起坐终日无人扣竹扉柿因风落早菊为雨开迟稚子能赊酒隣翁许借诗白头无别计空负圣明时登望江楼长江不可极岸帻独登临潮信自朝暮山光无古今碑亭流水涸辇路积苔深欲冩兴亡恨西风万叶吟寄寅甫山馆残花歇江楼暮雨余长歌留客和短札倩人书露叶县青蔓风帘隠碧梧夫君隔河汉凉夜月生初寄慈溪普天泽监县闻説慈溪县官闲地更偏两潮来海错六月刈山田晓塔天童寺春帆日本船何时琼树底花夕醉婵姢秋夜杂咏平居在城市无梦傍江湖世事有今日生平犹故吾抽书逢越絶引曲感吴趋隣叟邀皆醉归来不用扶赋林泉民羣居傍城郭独汝向林泉乱世知谁在荒村只自怜白云栖晩树流水界秋田亦有催租吏敲门横索钱和谢雪波东阡道中作淮楚纷纷际谁怜老逸民一为吴郡客三见洞庭春世路间闗久侯门接纳频麻衣犹似雪不敢涴缁尘龎山湖泛舟过寗伯譲荘所湖上足清昼雨余生緑阴扁舟到城近曲港入村深野叟频相问郎君不可寻西庵肯分席吾亦老山林寄愚隠智东堂落日太湖上归舟此碛沙百年同是客两寺即为家残竹仍多笋枯藤也自花何时结茅屋相伴老烟霞题庆云东竹水居水光当戸白竹色照衣青风露涵虚室江潮入浄瓶林梢间挂钖月影静翻经上观何闻见秋声出杳冥秋日游虎丘逢径山元上人攀叶树层层兹游记得曾到山疑是梦出寺忽逢僧短簿荒祠酒生公旧塔灯留诗骇浮俗山鬼也多能送李斯立南国风尘满西江道路难乡人问家信津吏识儒冠短髪何由黒孤心只自丹放歌聊纵酒努力且加餐雪闭门三日雪竹外转萧然夜色侵书幌春寒压篆烟诗题名彦后酒譲老夫光独卧袁高士清风㡬百年夜过吴江圣夀寺宿复中行方丈深夜扣禅扄天寒月在庭鸟惊栖后树僧掩读残经蔓草风吹白枇杷雪洗青对牀聴説法方寸愈惺惺登灵巖山木杪见浮图盘盘一径迂倚巖留客坐过岭倩人扶野色平如削湖光淡若无残碑不可读春草没龟趺送澄上人游浙东浙水东边寺禅房处处家千崖无虎豹二月已莺花晓饭天童笋春泉雪窦茶烦询梦堂叟面壁㡬年华忆游龙井过南天竺登二老亭曾赋一诗二老题诗处风流不再逢客归黄叶雨僧住白莲峰谁谓山无鳯人传井有龙白头江海上今夕寄行踪三月二十五日过上洋徐居士柯庄趂潮深入港风急水西流沙润轻沾屐桥低欲碍舟孤花余晩艳芳草乱春愁鸥鹭应相笑衰年尚逺游吴中五日追念故友李时中李钦嗣有感而作梦绕南冈北岭云一杯无计洒松筠世间我岂长贫者地下君为不死人夜雨自荒张祐宅秋风谁障庾公尘于今道友俱凋䘮落日江湖泪满巾八月十六日送张仲举至秦邮驿是夕邵文卿置酒云峰台望月水驿官船晩未开月明乗兴且登台扬州鹤怨山人去甓社珠迎国士来千里何时重命驾百年今夕此衔杯同君尽醉交游地为问秦郎安在哉送陈景川归盱眙第一山中风物殊我欲买田来卜居风林把酒聴黄鸟雪港挂罾分白鱼富贵不求吾老矣渔樵有约子何如可能久作终焉计北海方修荐鹗书虎溪三笑图三老风流笑口开山中猿鹤亦惊猜攒眉入社谩多事送客过溪能㡬回僧影欲随秋水去虎声偏傍石桥来东林絶响今千载抚卷题诗愧乏才寄巴克实尚书忆陪冠葢集通津下士无由拜后尘曽和淮南招隠曲得从天上谪仙人鹓鸾在列谁堪并鸿鹄高飞不可驯遥想退朝香满袖题诗还记竹轩春寄乌克逊干卿参议紫宸奏对出班行画省论思昼漏长三月不知烧笋味一春还忆煮茶香㡬人白髪黄花酒何处青山緑野堂扶植皇纲在今日中原草木仰辉光夜思斗帐方牀一布衾睡余推枕复长吟青灯细雨三更梦白首残编万古心天上不知何嵗月城中谁信有山林哀歌坐待东方白短髪刁骚不满簪环碧斋面面溪光䕶石苔轩墀无复有尘埃月涵虚白浮秋去水泛空青入座来渔钓儿孙多质朴啸歌鸥鹭不惊猜我家亦住沧江曲千箇篔筜绕舍栽萧万戸野鹤卷子肯着边尘涴缟衣当时城郭是耶非自离碧海三山去直过青城万里飞老去扬州空逸兴何人沙苑脱危机丈夫功在麒麟阁莫説仙家有令威送谢芝甫赴山南宪谢庭子弟多佳士荆国山川总胜游万里捧书催入幕一朝挝鼔发行舟𤣥猿啼处巴江夜白雁来时楚甸秋襄汉风流千古意为君长忆仲宣楼柬勾曲外史张伯雨霞珮翩翩出洞天当时彷彿见癯仙㡬年南国张公子今日西湖葛稚川沧海尘飞丹㡬熟玉堂人去榻空县林间载酒来相覔乞冩山经与世传送干克庄佥宪调淮西道绣斧煌煌拥使轺才名籍籍在中朝甘泉词客河东赋蓬岛仙人海上樵风振紫山迎驿骑云开金斗见秋鵰澄清事业须公等桂树淮南未易招广陵岳宫醮夜观王澹洲高士蒇事自登瀛桥迎师入黄箓坛蒙蒙云气湿霓旌小队红绡鳯蜡明鸾鹤舞随行道影鱼龙出聴步虚声淮南高士青毛节勾曲仙人碧玉笙一路天风吹不断此身今夕在蓬瀛送杨士先归长安落魄麻衣不受尘黄金释尽只清贫新丰市上酒濯足韦曲城南花恼人豪杰谩嗤秦逐客渔樵能话汉功臣清时未老丹心在姑把长竿钓渭濵阮子华所蔵桃源图桃花流水似天台彷彿三生到此来玉杵𤣥霜无处覔金堂祕室为谁开沧州一夜生芳草阴洞千年长緑苔何必诳人秦甲子渔郎祗见两三回岳宫登瀛桥叠石为桥跨两涯只如平地入烟霞银河夜掷仙人杖碧海秋横奉使槎浴水先迎三岛日隔䦨遥见十洲花月中时有箫声过多是山头圣母家题山居图石子坡头松两株水光岚气䕶幽居山翁被酒爱骑马溪友放船来捕鱼秋色自随黄叶老野懐常共白云舒何时卜筑如图画竹下开轩更读书瑞雪为刘芝田赋风卷寒溪漾碧沙晓林惊见玉横斜人间风日不到处天上神仙解种花九地暖回龙有穴三山云静鹤无家泛舟来覔芝田叟留作山阴胜事夸寄谢方方壶冩寄遥山古木鬼谷阴阴苔藓班只除猿鹤伴高闲丹光或在藤萝外剑气常留水竹间每读内篇消永日还将生纸冩遥山衰翁可是非仙骨不得相从共往还送孙从义宪史贡部贡名书到拆封开正尔诸曹议选才侍史合中帘影动尚书天上履声来阶墀伏谒人皆喜符牒铺张手自裁不有雄声惊画省可无清论逹乌台送余廷心翰林应奉枫叶萧萧江已秋吴船三日住扬州靛花深染青绫被云叶新裁紫绮裘征驿马嘶风满树别筵人散月当楼明年春雁将书去人在蓬瀛第㡬洲画鱼生平踪迹侣鱼虾浦月山风满客槎曽向春盘登北鲔更从丙穴荐南嘉赏花钓得留诗友折栁穿来覔酒家万里江湖清梦逺于今空对画中夸送李唐臣调山南宪幕潮落寒汀水欲氷酌君何惜酒如渑人怜狗监知司马我喜龙门识李膺爽气九秋横楚泽先声一日到江陵君行自励青云志赤鷃终慙九万鹏夜泊青蒲村黄叶飘飘秋满天数家茅屋更翛然村中老人不识字溪上小儿能驾船荠菜登盘甘似蜜芦花纫被暖如绵此中长得无宵警春雨扶犁学种田春日游上方寺因过别业今日雨晴山亦佳散行聊复冩幽懐田翁入郭买春酒野衲下堂留午斋老去任添新白髪平生能着㡬青鞋醉中天地为衾枕却笑刘伶死便埋次李希颜述懐韵八月边声草木寒愁来短髪不胜冠诸公莫诮王夷甫我辈终慙管幼安酒劵如山空好客田毛何日再输官兰陵沟上松无恙还有孤猿夜夜看登狼山醉题僧壁白狼山头僧卓庵我蹑飞屐穷幽探麻姑又见海深浅女娲不补天东南危枝如龙固矫矫怪石似虎犹眈眈兴来捉笔冩狂语此身只合栖云龛题朱伯礼西村草堂爱汝西村之草堂嚣尘不到堂中央夕阳欲下山更好大火未流宵已凉只屦也能来戸外小舟刚遣系篱傍岂无百榼扬州酒与子同醉歌沧浪寄崔宗文白髪无家七十翁笻枝漫指任西东不因避地来吴下正爱看山入剡中台阁故人书信少江湖狂客酒船空老懐无限平生意清话何时一夕同寄蔡彦文掾史鳯凰池上神仙吏却是中郎㡬叶孙幕下岂无竒计出牀头犹有异书存防秋列寨山如㦸蒸土为城铁作门何限民间可忧事老懐那得与君论送陈性之崑山从事只将从事冩前衔省檄风来自拆缄六案更须劳綵笔一官犹未换青衫风生海市朝持酒日落江城暮卸骖我未识君空怅望恍如烟水隔仙凡重游虎丘寺海涌峯头行径㣲芒鞋欲趂孤云飞风高木客作人语月出天王骑虎归杰阁重楼逓隠见寒泉古木相因依荒丘王气岂消歇干将莫耶千载稀题何徳深溪南小隠宰相官之不受招碧梧林巷自逍遥溪头二月花先发洞里千年雪未消朝士过门时载酒仙人飞佩夜吹箫社图谁冩耆英会还肯中间着老樵寒食日松江有懐广陵老来偏欲惜年华春正浓时不在家江上苦遭寒食雨梦中犹见广陵花书蔵旧箧应无恙酒忆新楼不用赊日暮荒城闻鬼泣东风吹浪满天涯送秀巖上人归日本廿年中国游方遍看水看山念念非海眼枯时千刦壊日头翻处一僧归黄梅雨打袈裟湿白蜃云随钖杖飞富士巖前留语在庭松西长旧禅扉同张仲举夜宿寒桥柔橹声干破寂寥青山矶下宿寒桥干坤万事双蓬鬓风雨孤舟半夜潮丹鳯不来秋已老玉人何处水空遥㡬时重醉秦淮酒细聴渔樵话六朝李子英心逺亭门外黄尘扫不开何由吹得到灵台闲看倦鸟投林去静爱孤云出岫来彭泽高人多逸兴峩眉仙客有天才祗今谁到悠然处同采秋香共一杯送袁季文赴帅幕少年书剑学从军幕府于今气不羣白髪元戎多好武青衫从事最能文帐前草檄花如雨江上维舟水似云把酒高歌成逺别不知何处又逢君南城暮春南城雨尽午风和二客相从步屧过流水陂塘春事减落花门巷晩愁多银瓶自㵼沙头酒宝瑟谁调陌上歌莫冩江南断肠句贺郎憔悴髪空皤周平叔夜宿崇明寺海云楼偕罗成之隠君文长老卢隠君以沙头双瓶为韵天台老衲两眉龎自起高楼枕石杠煮茗别开留客处论文多近坐禅窻㝠鸿散去犹相逐独鹤飞来不作双明发仙舟上霄汉定传诗话满沧江丘克庄敞云楼君家楼外云如海五色轮囷扫不开毎就月明檐下宿更随秋色座中来琼台夜鹤迷踪迹玉女春衣费剪裁看尔骑鲸朝帝所举头西北是蓬莱题玉巖溪山野趣图流水淙淙石路迂满庭云气欲模煳白鸥溪上秋多少黄叶山中径有无十月雨深渔屋破三江风急野航孤年来难覔幽居处空向晴窻看画圗送马令尹任满长洲赤子穷无告正頼郎官为抚摩兵后人家犹耒耜日长官社有絃歌越来溪上波声小鲁望祠前月色多自古长才须大用荐书元不待常何送罗成之移居崇明其子季通亦之本州教官先生八月乗烟雾妻子同随海上槎太守賔筵先肃客广文官舍即为家波涛浩荡蔵阴火岛屿㣲茫接太霞闻説三洲多药草可能无意到丹砂寄静逸处士顾仲庸环堵萧然一室寛只除诗酒寄清欢瓶中有粟分寒士袖里无书上逹官扬子暮年空识字龎公早嵗已遗安先生独卧风尘表吾欲相从接羽翰欲卜居海上未有定止先作寄紫歩刘子彬满目风尘祗自怜轻装已办有行纒也知避乱依城郭更欲移家傍渚田紫步于今无士马沧溟何处有神仙桃源只在人间世还许渔郎放钓船送傅徳润陪将作同知武昌买马囘京维扬馆里送轺车却算分携八载余天使出求沙苑马星郎厌食武昌鱼数鞭已报充华廐上冡无㤀过旧庐老我平生无骏骨应从郭隗借吹嘘送盛克明辟掾浙东移家吴兴十年三送沧江别此日分携又不同辟掾逺趋青琐闼移家喜近水晶宫勿论后会知何地且念离羣独老翁幕府郎官应问讯为言憔悴坐诗穷寄噩禅师四十年前在天宁方丈曽有求赋毛女者短杖轻包归去来水云多处少尘埃一春海鸟依檐宿五月溪莲绕舍开云外送僧归日本月中携客过天台衰翁不得瞻圆相犹望新诗託雁囘送清淮叟上人游五台雁门西畔是灵山山作青螺五髻鬟春日花开残雪里僧房人在白云间善财参问何时遍文畅嬉游㡬日还淮海清公更潇洒早将闻见动禅闗和李克约东皋杂兴一春开遍雨中花㡬向东园管物华老去始知身是客愁来空拟醉为家江楼帘箔霏香雾野寨旌旗绚采霞曵杖归来还自笑夕阳原上数残鸦芍药花开江雨晴㡬时重作看花行松间携妓从教俗竹下留賔也自清一夜春愁无处着三分月色为谁明贫家亦有琴堪典好把平生意气倾甲午除夜有懐孟景章夜窻儿女笑灯前乱世安居又一年邻瓮且分婪尾酒客囊从换折腰钱冻消屋角篔筜雪寒压炉头榾柮烟安得重陪孟东海剧谈终夜不成眠六月书所见干戈满地起风尘民物凋零府蔵贫黄犊乌犍烹作食雕梁画柱折为薪江淮经理须贤俊草泽诛求到隠沦谩道寛心应是酒老夫三日未沾唇九月十日自夀余生堪叹复堪怜喜际明时老市㕓把菊已从前一日种桃犹待后千年但令有子亲书帙莫怪无人送酒钱寡欲清心今得矣炼丹何用学神仙时㓂未平感时伤事寄张仲举边报纷纷日转频彭城犹未息风尘中原白骨多新鬼浮世黄金少故人阮籍一生惟纵酒季鹰今日定思莼河东鹤叟应相忆落日悲笳泪满巾宿鹤沙张氏草堂草堂借我作行窝杖屦频烦太史过满地白云清昼永隔溪黄鸟緑阴多银瓶自㵼山中酒铁笛谁翻小海歌今日逢君须尽醉西家亭馆奈愁何寄周平叔先生就求苍耳子周侯久不通书问夜夜沧江入梦频五月採来苍耳子㡬时分送白头人沙头酒熟田毛足港口船过海错新南北相望千百里老来幽独倍伤神送智隠住水月禅寺放船直到栖禅处万顷湖心一镜开緑树鸟惊风落果碧潭龙去水生苔西巖尊宿传灯在东海高僧杖钖来今夜月明清似水大空无地着纎埃王御史绣荣堂色丝不染胭脂井银汉缫成五色纹织女机中翻海水谏官衣上绣春云清严地位人谁到错落天章手自分他日锦归当白昼江花江草亦欣欣澹香亭幽芳不自媚白日净依依风露已如此山中人未归徽庙御画栀子白头翁栀子红时人正愁故宫衰草不胜秋西风吹落青城月啼得山禽也白头唐明皇吹箫图寝殿春深昼漏迟榻前侍女立多时玉箫自按霓裳曲赐与梨园弟子吹纳延送邵元道仲连匡世才挥手却秦军掩袂停白日登车抗浮云射书诚草草孤城死生分辞荣敦薄俗矫矫离其羣虞卿舌转丸揣事洞㣲茫事危见交态穷愁名益彰黄金散逝水白璧凝飞霜丈夫有定志得失非预防梅生一尉㣲喋喋正天纪洗心洞𤣥化削迹无妻子龙变谁为驯蝉蜕乃真止松回风泠泠水落石齿齿襄阳孟浩然拂衣归故山放浪巖壑深流咏遗人间举袖林花落击檝江鸥还羊公何堕泪水声日潺潺次韵元复初春思丛薄回青阳羇禽竞新咔喧喧人语浮稍稍春事动澄心待芳华小睡足幽梦梦觉天宇新朝光破檐冻游尘逐平泉秀色翳榛莽彤云互东西飞霙仍变雨昭苏在𤣥功步屧复延伫何当上青冥振翮穷委羽逺客芳草思湛湛天外舟坐令亲知濶低徊此淹留古树擢竒石清流滙芳洲素心谅有在胡不为兹游李老谷高秋逺行迈入谷云气暝稍稍㣲雨来渐怯衣裳冷萦纡青崦窄香篠烟林迥峰回复开豁夕阳散㣲影霜叶落清涧寒花媚秋岭途穷见土屋人烟带虚井平生爱山癖朅来惬幽静月落闻子规懐归心耿耿新月行江南小儿不识愁新月指作白玉钩家人见月更欢喜卷帘唤我登高楼三年留滞京华里衮衮黄尘马头起一番见月一畨愁归心夜逐东流水在家不厌贱与贫出门满眼多故人谁念天涯逺游客只有新月仍相亲予有山水图留倪仲恺太史所久未得题一日危太朴谓予曰昔人曽以酒解酲子曷作诗趣之亦此意也爰成是章野人筑室青山底緑篠姢姢映秋水天涯作客想江南乞君题诗画图里画图叠嶂云钩聨汀花碧草春依然对此令人动归兴却思把钓清溪边一束残书挂牛角大笑青天看日落窻下孤灯夜雨声人间万事秋云薄明年我亦去山阴君归泛雪须相寻草堂下榻看图画为君酾酒聴君琴卖盐妇卖盐妇百结青裙走风雨雨花洒盐盐作卤背负空筐泪如缕三日破铛无粟煮老姑饥寒更愁苦道旁行人因问之拭泪吞声为君语妾身家本住山东夫家名在兵籍中荷戈﨑岖戍吴越妾亦万里来相从年来海上风尘起楼船百战秋涛里良人贾勇身先死白骨谁知填海水前年大儿征徐州徐州未复军尚留去年小儿攻高邮可怜血作淮河流中原封装音信絶官仓不开口粮缺空营木落烟火稀夜雨残灯泣呜咽东隣西舍夫不归今年嫁作商人妻绣罗裁衣春日低落花飞絮娱深闺妾心如水甘贫贱辛苦卖盐终不怨得钱籴米供老姑泉下无惭见夫面君不见绣衣使者淛河东采诗想欲观民风莫弃吾侬卖盐妇归朝试奏明光宫二真庙诗东阳杜氏二女子早䘮父母鬻饼市中厨人挑之二女愤杀厨人走匿仙居之孟溪夜雨水涨皆溺死其尸阁巨木上苍藤纒束若殡宫然乃隋大业间也唐仙居宰令狐某封其遗骨为塑像建庙溪上自尔水旱之祷辄有竒徴宋令陈㐮碑之今使君东阳陈君元祥督漕入京上其事于中书命太常议封贞惠贞淑二真仙诗以纪之君不见潇湘江上斑斑竹雨洒疎林泪痕緑又不见金谿县里两婵娟身化白金金贱复至今九疑山下大江西窅窕祠堂依古木仙居更有杜贞娥千古清风凛相续贞娥鬻饼东阳市厨人相挑愤切齿提刀夜断贼奴头勇烈真同丈夫子脱身窜匿来孟溪木食涧饮幽厓栖㷀㷀姊妹自相保天寒愁聴哀猿啼夜雨奔流溢山趾月黒溪深黯无底呜唿双娥同溺死玉骨藤纒高树里开元贤令衔余哀筑祠却傍苍崖开悲风萧萧落山叶精灵日暮犹归来陈侯自是古灵后来宰仙居事非偶瓣香赤脚祷龙湫秋沛甘霖起枯朽去年飞章彻九门紫绫裁诏褒贞魂鸾车孔葢蔽白日髣髴趋谢朝家恩男儿堂堂躯七尺忍垢含羞汚简册何如贞惠贞淑两真仙双坐神皋长庙食行路难行路难难行路黄榆萧萧白杨暮枪竿岭上积雪高龙门崃里秋涛怒斑斑虎豹当天闗苍崖壁立登天难千车朝从赤日发万马夜向西风还鑑湖海船苦不早辽东白鹤归华表夜雨空堦碧草深落花满院行人少世情翻覆如秋云誓天㰱血徒纷纷洛阳争迎苏季子淮阴谁识韩将军行路难难行路白头总被功名误高楼昨宵歌舞人丹旐晓出东门去子午谷终南山青松茅屋相对闲拂衣高歌上絶顶请看人间行路难送杨待制出守阆州兼寄家兄簪笔三年侍禁林分符还向蜀江浔暮云尽处峨眉出春雪消时灌口深铃阁雕盘香冉冉台门画㦸昼森森锦屛山下多遗蹟好覔城南老杜吟会稽代祀归白头万里喜来归小院深深过客稀睡起无题闲锦槖春来多病怯罗衣流莺乱蹴残红熘乳燕连穿散絮飞莫道山房浑寂寞卧聴小女学鸣机春日次王元章韵翠幰金车锦骆驼芙蓉绣褥载双娥雨晴辇路尘沙少风起春城栁絮多秉烛且留清夜饮倚䦨犹聴隔墙歌山翁此日心如水梦断江南雨一蓑次韵叚吉甫助教春日懐江南花底开樽待月圆罗衫半裛酒痕鲜一年湖上春如梦二月江南水似天修禊每懐王逸少聴歌却忆李龟年卜隣拟住吴山下杨栁桥边舣画船宋元诗㑹卷八十六宋元诗会卷八十七钦定四库全书宋元诗㑹卷八十七兵部主事陈焯编傅若金歌风台黔首厌秦暴龙徳奋炎刘英雄乗天诛拔剑起相仇天风堕陵谷飞云扬九州天下事既定懐土未遑休置酒宴高台中厨进庶羞悲歌落林木父老皆涕流功臣日葅醢壮士复何求至今丰沛间长顾使人愁故乡帝所爱零落遗旧丘大运各有终贤圣谁能留焉知万嵗后魂魄复来游题宜春钟清卿清露轩秋气集太虚夕光团高树时闻阴液堕暗识商飈度旎旎星动林英英月霏雾凉扄息尘想幽琴寄𤣥悟寂歴松上声逍遥丘中趣钧天澹斜景银河暧㣲素古调今所稀大音谁能喻仙人饮沆瀣夀命金石固千嵗不可期空歌徒延慕少年行长衢若平川轻车驰流波上有都人子明肌艳朝霞芳尘扬逺风白日耀舞罗少年轻薄儿调笑相经过狎坐酌美酒日暮酣且歌千金罄一笑豪右焉能加时俗夸朱颜美女恱春华春华岂不好迟暮当如何杂诗植兰弥九畹踵菊被三径幽芳乃殊姿馨徳良可并搴兰以为美餐菊以资命睠言理芜秽恒使枝叶浄芜秽苦易侵枝叶苦不盛岂无桃与李贵此谐野性闲夜坐中庭素月流我懐鸣琴发逺思俗音难与谐㣲飔经前楹徐响正裴囘欲歌南风曲聴者良以希愿言荐清庙复感鳯来仪异人言种石可以致双璧千金受𤣥秘辛苦乃有获温其比君子韫椟良爱惜青蝇易为污恒恐伤厥徳连城不愿售思以置君侧终嵗无与言持之将安适皎皎素明月娟娟含令姿浮云遽起灭圆影遂㕘差山川莽囘互天地亦相疑焉知冥昧中明洁终不移弦望有恒运清光宁久亏题渊明漉酒图渊明性嗜饮所遇适其真漉酒东篱下邈若旁无人捐绶非所吝焉爱头上巾田园日成趣松竹相与亲百年何为尔酩酊及兹辰陶然至和内混沌以为邻羣雁图㣲茫洞庭野隠约潇湘㟁鸿雁将栖息飞鸣求其伴先集良未安后至凄欲断使我懐弟兄因之中肠乱留连江海逺惨淡秋晖晏常恐随天风高飞入云汉题墨梅老树亚晴空疎花带寒野风流不自惜澹泊从人冩嵗晏孰相娯空山少来者题卫知事广衍仓西轩墨竹歌吾闻渭川竹如箦太仓欲致那可得开眼晴烟落戸牖透裳氷雪在胸臆爱之借问作者谁毋乃与竹同标格自是君懐足清致故须好事留真迹阴森雨气发中林飒爽秋声赴前席㣲坡直具百畆意老榦真凭万钧力𤣥豹犹含隠雾章苍龙已奋千霄翼火云六月思远避安得坐我林间石待实谁怜彩鳯饥钓鳌未试长竿直为君歌罢久叹息羣玉萧萧动高壁邯郸行邯郸城头下白日邯郸市上风萧瑟故垒空余鸟雀悲荒垣只见狐狸出何主坟墓对山阿尚忆诸侯争战多赵客归来重毛遂秦军老去畏廉颇黄尘白草宫前道鬼火如灯夜相照公子秋来不见歌美人月下那闻笑当时冠葢激浮云挝钟考鼓宴青春只今惟有邮亭树还送年年行路人八十里山行桂林之区猺贼杂处南有八十里之高山絶天绵延开险阻贼人倚之作巢砦刼掠经年势还大官军收捕费供给主将逡廵竟何待居民近山昼夜愁四下行人皆白头况闻良家半为贼官府贪横仍诛求安得大聚边头兵甲铸田噐尽锄高山作平地高山平猺贼毙铜爵砚歌邺中文砖天下竒流传为砚亦堪悲月砌寒倾古台暮雨犂耕出断钗时荒凉火烧狐兎窟金棺别葬奸雄骨石麟暗刻魏春秋铜爵空题汉年月可怜此砚依浮世曽见高筵美人醉行迹犹霑旧袜尘啼痕已灭新妆泪向来登践日纷纷即今磨洗见竒文题诗为弔西陵树㡬片残霞入雁羣牧牛去题袁庆逺经歴所蔵画牧牛去千山复万山上山日出愁起晩下山日入苦行难手中鸲鹆牛伴侣养来多日能人语纵牛不牵绳自垂聴他行食毋苦之欲归尚忧牛不饱更近前溪多水草但愿年年牛尽肥主翁足食身足衣农家养牛国所頼恶少城中杀牛卖送杨元成奉㫖之徽州过家钱塘緑槐五月高云冷行人辞阙归乡井奎璧秋回帝座深斗牛夜隔天河永君今御命出江闗却到新安㡬日还天上应须朝绛节湖边何得爱青山江州社日阻风社日长为客行人总念羣湓江春过雨庐阜晩生云緑酒洽欢饮清絃送别闻风樯未得动坚坐且论文下邳懐留侯豪杰闗休运干坤属逺猷自须成汉业岂独报韩仇黄石嗟长往青山感昔游同时多草莽事定覔王侯七夕耿耿玉京夜迢迢银汉流影斜乌鹊树光隠鳯凰楼云锦虚张月星房冷闭秋遥怜天帝子辛苦㑹牵牛赋得天际舟送兵部张孟功治河日下行人发春晨去鹢催缆侵斜月解帆向断云开爱鸟窥诗卷垂虹映酒盃寻源不可尽奉使㡬时回送金华王琴士还山年少金华客囊琴暂出山忽闻春水满径逐暮云还三洞飘𤣥鹤双溪下白鷴应寻牧羊子时过緑萝闗寄题余泰亨隠居闻説幽栖处遥连郁水天径开移竹地渠引灌花泉坐客留倾醸隣人访草𤣥京华逺游子那得共盘旋别龙州萧从事韶北极丝纶下南陲政化通灵槎浮度斗瘴艹偃随风殊俗难为别清谈喜屡同驰驱不可住心切大明宫使节明金虎腰弓偃画蛇蛮方趋号令原隰见光华边树犹含緑江梅久放花忆君依幕府何日定还家梧州嘉鱼亭舟楫囘沙驿旌旗驻郡亭江通五管白天落九疑青此日瞻云气谁家见客星军需昼夜急㓂盗㡬时宁别静江文学诸公乍见先愁去将行未忍分字期归后寄歌畏别时闻驿树过春雨江船隔夜云驰驱念吾弟羽翼待诸君金陵晩眺金陵古形胜晩望思迢遥白日余孤塔青山见六朝燕迷花底巷鸦散栁阴桥城下秦淮水年年自落潮京师守嵗日月催时序干坤隔晦明残年万里梦今夕㡬人情久客烦朋友双亲倚弟兄深惭须薄禄不得谢浮名韩淮阴庙淮阴千古英雄恨楚树荒荒夕照残水夹废城春草合云昏迷庙野花寒封齐安用真王印兴汉空遗大将坛高帝旌旗俱寂寞断碑零落后人看送唐子华赴嘉兴闻君秋思满南湖行李今晨发帝都幙府初乘从事马江城还忆步兵鲈树浮白日山侵越潮蹴青天海入吴闲暇凭高动诗兴须成一醉扫新图和危山曜寄弟故园兄弟总相思久客懐归屡失期司马却惭题柱早东方翻恨上书迟都门栁暗愁中见乡国花残别后知昨日南桥放春水望云囘首独多时题画船入蜀图送䕫州教黄尚质楚客之官泛蜀船画圗盈尺见山川九江树色潇湘外三崃猿声滟滪前方译渐通巴俗语国书新得汉人传岂无好事能携酒问字时时集讲筵王氏相师山庄相师之山云杳冥千巖万壑倚空青上方雷雨蔵天井南极风烟落洞庭溪客去迷花蔼蔼野人居爱竹泠泠何时遂买登山屐乗兴还来扣石扄过故妻墓湘皋烟草緑纷纷洒泪东风忆细君毎恨嫦娥工入月虗疑神女解为云花阴午坐闲金剪竹里春愁冷翠帬留得旧时残锦在伤心不忍读囘文汴梁汴上荒城绕故宫山头危石堕秋风夷门市起闻嘶马梁苑樵归见断鸿鬭草尚余残后碧进花无复盛时红欲登高处肠先断满目闲愁赋未工送姚子㣲双阙除书下玉阶三湘囘櫂拂氷崖天垂铜柱南低海城入金陵北近淮江国雁来秋肃肃驿楼鸡动晓喈喈大家定有东征赋鲑菜随船慰老懐送卢茂实之广东宪幕仙城近接衆山回宪府遥临百粤开海上喜通持节使幕中兼得济时才鲛宫织罢鱼龙出蜑戸珠还蚌蛤来预想到官多暇日清诗题徧岭头梅徐州断山数里见浮屠水树㣲茫映日疎舟楫徧经危石过人烟稍近白云居朱陈县逺思遗俗楚汉台荒想故墟万古风帆自来往新诗吟罢独踌躇雪中次元茂才北阙今晨雪满墀腐儒忧国畏人知月寒弱水迷三岛云暗苍梧失九疑瑞木细飘天上叶梅花潜发岭南杖山阴那得乗佳兴起遶前轩自咏诗出郭晴光缥缈汎青春逺色氤氲动紫尘出郭自因芳意早寻溪兼得野情新花边古寺翔金爵树底高坟卧石麟却倚层丘望城阙上方云气绕龙鳞寄河间赵运使雪尽官河春水生移家还出鳯凰城竹间退食占灵鹊花外题诗聴蚤莺益井青烟晨缥缈漕沟素月夜分明京华久客遥相忆欲託音书不称情候友人不至戏作仪真城下菖蒲节晴日江头锦绣文旗影送船侵树过笛声催鼓隔花闻双龙镜化闲风雨五马歌沈暗水云日暮故人期未至谁家看舞石榴裠送赵仲礼御史兼呈王侍郎建业城头乌乱啼知君感古夜闻鸡淮扬贡赋元趋冀晋宋文章渐入齐草疏或依松影坐哦诗应就竹阴题书来肯忆京华客日日长衢聴马嘶赐书南粤初归日驻楫秦淮欲暮天啸咏偶经梁旧寺登临犹忆晋诸贤谢安别墅虫鸣里王导新亭鸟去前多谢府中贤侍御别时能作送行篇荅何如礼鳯凰城中花若烟客游多是感流年春生江汉思南国雪尽幽幷见北边逺使岂贪归有槖㣲官仍苦坐无氊相逢未恨今晨别满把骊珠慰目前同孔学敏游仙游观鳯音亭下草如熏谁见仙娥倚翠裙环珮忽疑游处得笙箫犹想去时闻湘江竹暗连春雨衡岳花开隔暮云千古游人自来往登高囘首思纷纷寄方君恕闻君卧疾近如何闭户时应赋短歌安石或能携妓出子猷常拟櫂船过㣲风倚槛宜脩竹落日临池爱緑荷也念湖边未归客秋山囘首白云多送湘中李从事赴郴幕长沙上游山水窟郴阳自古説名邦天围翠岳连三楚地合清湘赴九江归去收书经石室坐来拄版对云窻西风惨淡都门别莫爱青楼倒玉缸过兴安县乱峰如剑不知名篁竹萧萧送驿程转粟未休潍水役负戈犹发夜郎兵百蛮日落朱旗暗五岭风来画角清空使腐儒多感慨西南羣盗㡬时平题安南天使馆元统三年颁正朔诏书还到极南开使旌入馆青云动仙盖临江白日回谕蜀岂劳司马檄朝周终见越裳来北归耆旧仍相问文化如今徧九垓却侍姬夜宿安南天使馆主人供帐烂相辉宝香烟起风过席银烛花偏月照帏王母谩劳青鸟至文箫先放綵鸾归书生自是心如铁莫遣行云乱湿衣陈高南有山思友生也南有山高维虚矣其上伊石不可以舆兮念子之逺莫我愉兮南有水清维流矣其泮伊陆不可以舟兮念子之逺莫我俦兮汉水赠别也瞻彼汉水其流潺湲之子于迈言采其兰嘤嘤好鸟集于林问娟娟美人可以晤言我思美人在汉之涘秉心允臧威仪楚楚聿求厥徳将子是与慎尔优游成尔誉处南山有玉琢以为琚北山有梓规以为舆君子好修始终弗渝发嵊县行役苦昼热戒程当夜䦨睡觉唿仆夫出门路漫漫明月照人影疎星挂树间流萤㸃衣袂零露湿巾冠潮逺剡溪水俄入新昌山属兹干戈际愈觉行路难愧无经世资何以济时艰悒悒抱逺思绵绵起忧端东方忽己白林鸟鸣间闗前瞻石岭峻喟然发长叹容春轩层轩结搆幽当窻莳花木檐云栖夕阴庭鸟鸣晨旭四时景物佳早晩风气淑主人颇解事洒扫置书轴携琴来佳賔开樽泻醁㣲酣有余欢谐笑春意足宁知城南居秋风满茅屋对菊分韵得须字佳菊性所爱金英霜后敷见之开旅懐移植向庭隅岂无杯中物幽赏与谁俱今晨好友过花下共欢娱西舍新醪熟足以供所须惜别分韵得与字江山无行人天寒况风雨出门辞友生情深别良苦褰衣感缱绻岂不念留处高堂想归期嵗月不我与停舟且勿廹倾樽出清酤酒短意更长含凄我无语泊馆头步朝发芳林岭夜依馆头泊厌兹䟦涉劳懐哉田园乐生理苦艰难归耕叹悠邈贫窭何足忧甘㫖焉所託栖栖道路中素心负丘壑行年三十余齿牙半摇落良由筋骨疲岂但质衰弱忧思耿不寐起观衆星白羣鸡鸣江皋已复戒行客晩归西崦日初没逺树生夕阴晩步草露湿独归松径深入室载言笑稚子牵衣襟樽中有浊醪可以酌复斟坐来窻牖白佳月出东林幽情寄觞咏适意㤀华簪自得闲居理宁忧外患侵同蒋伯威朱徳常游育王山得冷字春晴烟雾开地胜林泉迥杖策随诸彦寻僧访幽景古迳人影稀落日松阴冷徜徉谷鸟散临憩山房静𤣥赏谁能㤀尘虑从兹屛山居避喧林下居抱病山中卧家贫酒屡空性懒诗慵课禽声隔树啼云影当窻过独有采樵人时来慰衰惰晩步雨霁野色浄杖䇿步残阳度桥寻幽径沿溪遶西荘陇麦生㣲秀篱菊散清香行吟来复往零露勿沾裳落梅曲梅花开满枝无奈晓风吹风吹花落尽争似未开时花开终有落非闗晓风恶愁杀爱花人城头复吹角题山居图层峦积翠色中有嘉树林幽人此避世结屋山之阴携琴出山去独懐千古心知音不可见归路白云深懐友作客黄山下思君汉水濵愁牵清夜梦吟瘦老夫身漂泊谁知我交游独此人春来寻小艇江上问通津寒食寓兴次黄宗鲁浩荡干坤大羁栖嵗月深他乡对寒食愁思满淮阴诗句惭孤咏春花孰共寻相逢同郡子时复一论心去嵗清明节天台看杏花凄凉今日事漂泊野人家淮楚风尘暗乡山道路赊倚门亲白髪反哺愧林鸦独客独客悲秋夜高秋託异乡月侵窻影白风度角声长野战生新鬼边烽照近疆归耕吾计决不必问行蔵赠章以元昆仲相见谈经史江楼坐夜阑风声吹屋响灯影照人寒俗薄交游尽时危出处难衰年逢二妙亦得闷懐寛送胡希元归江西落日乌纱㡌西风白布裘吏才兼翰墨羇旅亦风流聴雨留僧寺看云忆故丘他乡同泛梗那忍送归舟四月十六寓玉环喜家童来住至数月思家信今朝喜汝来妻儿怜我逺懐抱向谁开山谷多烽燧田园半草莱大军消息近故里尚堪回病中遣懐卧病𤣥冬半羁栖碧海边风尘方满野戎马已经年下邑供军食何时发漕船薄才无寸补自合赋归田久卧思登聎扶衰谩倚楼山红斜日映江白晩烟浮行直书空雁帆敧入浦舟病身惭食禄长羡五湖游懒拙懒拙从人弃行蔵与世违陶潜辞米去张翰忆莼归垂钓贪春水看花爱夕晖便须开竹迳还制芰荷衣入山入山惊道险山岭觉天低日碍危峰过云依翠壁栖幽花如血染怪鸟学儿啼避世须来此桃源路已迷过李家坑鸟道高千丈云山入万重汗流愁赤日力倦倚青松羣仆频相失行人竟不逢田家何处有僧寺隔前峰游雅山寺上方殊胜地长者给孤园挂壁袈裟静生阶秀草繁楼光凝晩照树色映前村法食干戈际真知象教尊送别平生㡬两屐丘壑每穷探访鹤青田曲穿云雁荡南老成羣辈服姓氏衆人谈相见复相别题诗兴不堪桥上落日清溪上凉风梓树秋北来船竟泊南去水空流宇宙终无极干戈未肯休野人无意绪独立数归鸥元日元日风兼雨萧条野外村过门车辙逺记节酒杯存战伐看今嵗栖迟且故园兵戈如未息身世岂须论重登近山楼羇旅归来日危楼得再登山如前嵗好云向小窻凝种木看今长蔵书比旧増题诗成感慨老我愧何能题中峰楼中峰之楼风景幽山花满屋翠云流海天日出蓬莱近月夜烟清沆浮溪上松阴归晩鹤檐前花树语春鸠齐川渺渺黄尘里此日登临是胜游独望独望东南日向晡风高雪尽雁行孤青山天际连于越白水秋来满太湖海内干戈犹烂熳舍西园圃近荒芜文章未必能经世深愧飘蓬嵗月徂自明回温留寓郡城不得遂归田之愿述懐有作西风落叶送清秋力疾凭栏寄逺愁正慕陶潜归栗里翻为王粲客荆州山峯近郭东西起江水通潮日夜流景物年年只依旧独怜华髪鬓边稠客南塘作江头无计问归舟抱病羁栖古寺幽风雨莺花成寂寞干戈诗酒废赓酬衰年白日愁边度故国青山梦里游见説王师向淮甸早须传檄定南州题花竹翎毛棠梨三月吐花齐布谷飞来树上啼想见小园㣲雨过春光都在石栏西子昂画风动秋山日已晡旧时林苑尽荒芜王孙去国犹无恙解冩江南烟树图卢沟晓月图卢沟桥西车马多山头白日照清波氊庐亦有江南妇愁聴金人出塞歌岑安卿偶读戴帅初先生夀陈太博诗二首依韵感赋贪夫富且夀吉人饥复寒什袭宝燕石白璧泥涂间老成愧茍得童孺羞无官如何羊裘翁不念归来难谤讟我自致勿怨生不辰蒺藜非所据石卜䧟厥身始知胶漆心千载雷与陈蝇矢任黒白頽然自天真百雁图雝雝鸿雁羣渺渺水云国白雪剡川藤𤣥香牧溪迹形真具生意彷彿二百翼四海兄弟情于兹见叙秩前鸣后如应高下低复逆随阳足稻粱直夜防机弋水寒芦叶黄霜清苇花白羣游得所止一气同悦怿哀哉淮南謡布粟歌斗尺东阿赋豆萁才高终摈斥观图适念此翻为古人戚今人犹古人毋为后人惜食新笋黄虀瓮已竭枯绣筐亦空老芥长芒刺食久咽为痛山雨折竹胎未入春盘供畦丁适踵门致我亲戚送脱绷锦纹散切玉霜刀弄新香歕汤鼎馋涎迸齿缝未倩摉诗肠已破食肉梦参禅诚滑稽煮箦宜笑閧赞宁谱亦佳涪翁句堪诵僻居东海偏斯味时一中山僧应厌餐饱食聴春咔和济天岸法师约李五峯同游韵我不识往古谁复知来今彼哉牛山泪祗湿当时襟节序倐代谢秋风生树林暑气日已薄凉气日已深酌我新熟酒鸣我素蓄琴陶然一今古万事从无心和李宰韵春风吹繁花秋露浄孤月壮年嗜好新对此每倾悦年来百念灰搔首惟短髪流光不我与苔生古人骨常懐却世纷宴坐学龟息从渠鹏去留不问马得失李侯宦游踪来僦海上宅庭兰茁春芽笑语落霏雪诗文尝我过老晦资启发穷思独善身自献殊未屑对酒还当歌甘㫖共朝夕君心与我懐相对交叹息寄兴示诸子田园日芜秽衰迈不自治童仆肆疎懒子孙习娱嬉良苗杂稂莠瓜瓞纒蒺藜草深狐兔聚水积蛙蚓滋念兹每独往邈焉起遐思世事亦如此重令我心悲咏范氏池亭虚亭巧结构有此观鱼境碧沼风生纹高林月留影花竹列我前松杉瘦而颕山环翡翠屛水莹琉璃井书生东海来山水颇深省喜有郑家湖诗文毎相警题太真春睡图东风吹香荡晴昼长安宫苑花如绣海棠一夜折轻红淑气薫蒸困醇酎太真徙倚沈香亭宿酲未解春冥冥眉峰歛翠翳秋水侍儿夹拥花娉婷玉牀腻滑芙蓉展水沈烟袅金屛煖丹腮融润珊瑚温宝钗斜鬌乌云绾上皇玉笛那敢吹地衣红皱靴轻移传令别殿罢歌管流莺不语游丝垂渔阳鼙鼓边尘动台阁无言卿士懵妇人一睡四海昏主䦣臣谀总如梦翠华西狩九庙隳祸胎未剪三军疑马嵬梦醒生死诀一时悔祸人心归骊山举燧供欢笑戎马蹴踏周原草丹青谁冩春睡圗后世不须箴大宝和王子英醉后歌至人超六合造物期同逰飘飘无根蓬荡荡不系舟江河罔知返日夕唯东流鸤鸠尔何为戸牖思绸缪人生底用愁如织朝看朱颜暮无色何如生死两㤀懐日月梭飞任交掷君不见秦皇入海求方瞳包括区宇摧羣雄沙丘輼辌鲍鱼臭一世万世今何功又不见班生投笔踰流沙封侯万里威逺加玉闗东望不可入上书祈请心咨嗟我生于人何所为死当身外亦谁悲鸟鸢蝼蚁苦分别珠襦玉柙徒光辉不如生前赋诗饮酒放浪山水间死与造物黙黙还同归姑苏台吴宫筑土山为趾俯视水云三百里台中歌舞萃华丽金碧巑岏眩珠翠江花泛泛浮鸱夷㑹稽思霸甘卑辞千金不买西子笑一舸能逐陶朱归丹砌草深麋鹿卧凄凄棘露沾人衣阖庐丘墓虎为卫至今钟磬闻余悲游人不悟国倾亡松间援笔题真娘朝阳台巫峯十二青参差石形俨现仙娥姿苍藤翠木怯凄冷精诚夜感襄王思仙衣缥缈仙裙湿云影飘飖雨声急阳台朝暮不胜情高唐想像愁无极梦中竒遇事杳冥公子雕词亦胸臆荒凉古庙屹江干台空不见行云迹游人怅望尚徘徊古碑寂寞荒莓苔戏马台彭城负剑河为障南屹崇台势雄壮重瞳奋迹入秦囘诸侯揽辔皆东向酒酣蹙马升崔嵬鬉翻鬛振云烟开倚鞭四顾示无敌指挥貔虎心雄哉黄金间行亚父去帐下茫然失谋主楚歌声合溃重围昔日名骓空故歩千年积恨气未消绕台泗水撞飞涛望思台金茎擎露空崔嵬湖台筑恨心犹哀剖桐殡土事暧昧祸机元自长生来夀踰大耋世已稀越国憸人心险巇盗兵诛佞两非是屈氂督战犹惊疑衔寃竟陨鸠泉里壶闗三老言非迟向无少卿䕶病已上林僵栁何縁起空余老泪滴纹甃斑斑相间苔花紫逢秋高梧脱叶金井寒璧月夜挂朱䦨干银河万里浸虚白凌风欲访乗槎仙金壶箭水声第一画角梅花聴悽恻三山楼阁碧海凉老鹤不眠清露滴谢季仲容见赠海风立水天空蒙瘴云昼掩蓬莱宫仙人跨鹤天姥东归来楼阁昏无踪九仙山高玉为戸广寒夜访乗鸾女桂香滴露梦不成看彻霓裳羽衣舞宫袍舞锦花翩翩诗成毛骨生清寒飞章赠我归剡川推篷月在梅花边次王敬助见寄韵琴书曽逺访访我海东濵对酒不成醉看花惟惜春青灯书有味白眼世无人尽有耕桑趣翛然一幸民袐圗留滞日乡思己凄凄黄卷挑灯閲红妆掩镜啼交新情僶俛感旧恨低迷语及深知处应怜独鹤栖九月三日晩与郑元秉对坐至日暮小雨后归宿偶成归人归未得天际复生阴小雨湿官道清砧伤客心萧肥兰蕙瘦雀语鳯鸾瘖坐对荣阳老空懐正始音和来竺西见寄嵗暮重峰寺诗文喜共论暝云昏叠嶂寒雨滞孤村别后病翻剧书来身幸存藤枝肯扶老终扣月中门寄易礼弟越客半年住闽溪千里游山高不碍梦日暮易为愁兄弟终相忆乡闾非所忧何当先壠侧同理钓渔舟送易直县尹兄赴松溪武夷山水最清佳路转三衢未觉赊百里絃歌初作宰一官琴鹤早辞家夜凉灯影连书屋溪近松声杂吏衙遥想政成闲暇日锦牋试墨品春茶次郑元秉陪刘同知谒子陵祠韵画舫秋江集缙绅公余来弔故人魂子陵名节千年墓文叔云仍百世孙高阁清风生玉麈空山凉月堕金尊独慙老朽无由到只有新诗可共论游东山寺赠蔚东冈东山景物吾州稀莲宫璀璨浮春辉过湖人骑白云马待客僧立青苔矶花边举杯酒一斗石上解衣松十围最爱东冈老禅伯夜窻为我话禅机遣兴去年不死今年活直语半生人不禁老去谤书从满箧春来乐事总闗心观鱼濯足沧浪水聴鸟支笻杨栁阴我已无心呌阊阖玉皇高拱紫云深重峯寺祈雨后柬李元善麈尾高挥演大乗火云不散愈崚嶒谩同三岛吟诗客闲访重峰醉酒僧翠竹阴移凉梦逺碧莲香散暮云凝归途未即添瓢注犹有长风解郁蒸送杜洲殷山长归天台殷肇土茫茫诗歌𤣥鸟祥建邦思得姓易代复賔王徳泽流千古云仍徧四方深源还辅晋郧国亦兴唐奕奕家声逺绵绵世胄长天台存旧谱地望着清光教育文词赡渐摩道义彰移官杜洲曲开讲楙山傍晓日皋比煖薫风绛帐凉青衿诸俊彦綵服两儿郎弟子堪榱桷先生实栋梁羣飞迷蓊郁骏足识康庄嵗月图书满风云际㑹良伏龙终偃蹇鸣鹤自翺翔执友陈共帐携家上小航锦囊诗匼匝苍玉佩铿锵壮志期高翥归心驰故乡赤城霞粲粲秀岭日苍苍巾子峰头月琼台石上霜暂伸懐土乐爰整好游装下捧薇垣檄遥沾枫陛香公车应荐剡耆徳动交章不日看除目何时举贺觞佳音如我寄鱼雁在沧浪宋元诗㑹卷八十七宋元诗会卷八十八钦定四库全书宋元诗㑹卷八十八兵部主事陈焯编张翥送黄中玉之庆元畨舶昔我游四明壮观溟海波褰裳空山顶曙色寒嵯峨月轮镕生金涌出万丈涡云气忽破碎朱光相盪摩决眦蓬莱宫携手扶桑柯羣仙迎我笑佩羽纷傞傞飓风歘惊潮腾掷鳄与鼍浮槎径可擥从此超天河精神洞百灵上下烦撝诃归来已十载逺梦时一过君家贤父兄儒术传世科薄言捧省檄舶署聊婆娑是邦控岛夷走集聚商舸珠香杂犀象税入何其多权衡较低昻心计宁有讹资閲须歴试壮图讵蹉跎维君官事隙为访嵒之阿县应仙者徒往往啸且歌遐征渺不见空响遥相和题陈孝传后昌化陈南仲幼失其生母王氏寻之六年后得之永丰县百丈山前妾辞主礼贤镇中子逢母三十余年一日同白髪相看泪如雨阿㜷去时未断乳儿壮但知心独苦清湖老妪天所留逆旅主人神使语归来桑竹溪之浒妇前持觞孙起舞双瓜生祥表秋圃岂待旌书动官府呉人买妾纷莫数嵗满母归遗子女巷南巷北不相觅况复山川两脩阻呜唿千秋复万古孝子之名在寰宇世上滔滔忘母人不愧唐昌一坏土萤苑曲杨花吹春一千里兽舰如云锦帆起咸洛山河真帝都君王自爱扬州死军装小队皆美人画龙鞯汗金麒麟香风摇荡夜游处二十四桥珠翠尘骑行不用烧红烛万㸃飞萤炫川谷金钗歌度苑中来寳帐香迷楼上宿醉魂贪作花月荒肯信㦸剑生宫墙斓斑六合洗秋露尚疑怨血凝晶光至今落日行人路鬼火狐鸣隔烟树腐草无情亦有情年年为照雷塘墓重赋明山歌送胥式有仪还武昌旴母城南隠居者一生耕凿旴南野何年移入明山来筑楼山颠云在下环山小坞三十六中有清池䕃桑竹日高坞口烟雾消稍见行人出深谷池头古井穿石空絶底暗与江流通井中鲤鱼长尺半人不敢取疑蛟龙隠居何人曽子白谁其从者胥生式先生喜与山为徒意不在仙在楼居胥也来读山中书清泉煮酒不用酤兴酣题诗满青壁墨痕入石青模煳䔢葢浮丘石门麻姑邻峰丘壑可游衍山中之乐遄吾躯生今掉头不肯住京尘茫茫嵗云莫岂知卬亦爱山人未办山赀得归去曽先生几时把袂明山行洒扫楼上聴松声黄精饱啖一千日飞上丹梯朝玉京息斋竹石古木为㑹稽韩季博士题老竹叶稀多秃枝新竹碧润含幽姿箨中龙子振春蛰突出雷雨头㕘差傍蹲怪石石罅裂裂处恍惚疑龙穴山中有树皆十围活干撑青死槎折霜皮食尽干藓文半顶斩立双桠分最后一株身出羣垂枝倒走隂崖云李侯标致不可得小字亲题别涂黒纵横不在摩诘下萧爽直与洋州敌玉堂学士欣见之浓墨大书真崛奇森然一片铁石笔妙甚七字琼瑰词此诗此画今两絶把玩㣲风动毛髪只应真宰泣琱锼一夜山窓冷秋月伍牧苦战勤王事精魂泣鬼雄坏城兵气黒遗镞血花红故老谈亡国明时録死忠长吟一搔首落日鸟唿风题杨太史山居图湖上山居好奎题压翠㣲烟霞改旧色林壑发清晖松晚看书罢荷凉坐钓归图中有真趣须此挂朝衣陪东泉学士汎湖山霭忽空无春晖正满湖船头载家乐花里驻行厨乐任喧唿动归从酩酊扶使君留客意更为倒金壶登金山吞海亭了公请赋危亭突兀戴鳌头俯视沧溟一勺浮龙伯衣冠藏下府梵王台殿起中流扶桑夜色三山日滟滪江声万里秋老我惜无吞海句但磨崖石记曾游寄成居竹隠君青袍朝士困京华此老萧闲竹满家山压穷愁诗强项海枯渴肺酒槎牙商巖未採芝如草彭泽将归菊有花孤负江头理渔事短篷春雨梦沤沙题唐子华画王师鲁尚书石田山房秋水桥边红叶林数家茅屋傍青岑冈头种玉朝烟暖壠上锄云宿雨深摩诘辋川宜入画少陵韦曲自成吟束薪嵗晩来同煮应许山中道士寻赋中书左曹小瀛洲东曹地逈集名郎宛是仙家紫翠房阊阖上通天咫尺蓬莱移出海中央金波日暖浮鳷鹊玉树春浓下鳯凰几度梦囘清夜直此身如在五云乡登六和塔江上浮图快一登望中烟㟁是西兴日生沧海横流外人立青㝠最上层潮落逺沙羣下雁树敧髙壁独巢鹰百年等是豪华尽怕聴兴亡嬾问僧三月望日游虎丘寺题小呉轩海涌峯前云树盘佛宫飞阁出巑岏虎来古塜金精白龙卧秋池剑影寒禅老説空留坏石鬼仙题雨下虚坛凭髙不尽登临兴更借西山晚翠看题述律存道元帅平师宗三州卷后不用牙璋逺出师将军凭轼定边陲僰人争㰱金盘血汉使髙县玉帐旗司马文章传太史武侯威略震南离只今老父兰沧上拟刻宁蛮第一碑次韵存道元帅师宗感时及陡遡山竢刀寨入贡诗因送归闗戍徼外频惊羽檄飞将军三起着戎衣空山狐兔无藏穴平陆龙蛇有杀机已见赵佗知汉徳更令孟获识天威此行整顿蛮荒了箐雨泸烟好赋归二月朔日登悯忠寺阁百级危梯遡碧空凭䦨浩浩纳长风金银宫阙诸天上锦绣山川一气中事往前朝僧自老魂来沧海鬼犹雄只怜春色城南苑寂寞余花发旧红奉答新仲铭禅师呉枫初冷雁连天梦在江南野水边词客欲归嗟老大美人不嫁惜婵娟豺狼正尔当官道龙象于今䕶法筵我识新公老禅衲一灯蒲坐是真传题金陵运尽黄旗晋祚开天星俄复坼三台方惊掘地双鹅起即见浮江五马来草暗离宫碑卧土雨残战地骨生苔当时一掬新亭泪谁信清谈自有才王继学自海南召还翰林再除南台侍御天上归来锦作袍几陪春色醉宫桃银河有路惟飞鹊碧海无山不戴鳌卿月又临仙掌动客星偏傍钓台高广陵路接金陵近拟拂尘衣望节旄呉江坐倚风樯看太湖波涛澒洞半三呉寒通上界咸池气窈入中流水伯都云暗蛟龙应起立雪深鸿雁自惊唿望亭有酒宵堪醉买得渔家一尺鲈寄题杜原父怀友轩尺五城南近世纷移家来并武夷君他年功业谁青史此日山林自白云石气晓侵书幌湿溪声时杂櫂歌闻故人巳有同栖约杖䇿行穿虎豹羣赠马易之万里征帆渡越江兹游奇观世无双海中蓬岛金银阙天上玉堂云雾窓吾道政须求柱石诗坛从此避旌幢青林白谷归休地怀抱因君得暂降中秋对月时张外史有约以醉不赴明月中天云雾消酒醒凉思正飘飘星河不动秋空濶钟鼔无声夜寂寥露下逺山皆落木风来沧海欲生潮仙家玩事无縁到虚负璚楼聴玉箫鳯山衰草寒烟老木风南朝佳气落秋空璧来山鬼遮秦使盘泣铜仙别汉宫坏埒尚传祠乙鸟荒池曽见射飞鸿骚人自古多遐思长在登临感慨中氷蟾为金齐贤赋老蟾素魄禀金精千嵗玻瓈幻结成明水夜零隂燧冻丹书秋满肉芝生腹凝寒露藏虚白影入银河浴太清拟向嫦娥乞灵药与君骑向广庭行题上清张道士壶洲锦水东头观阙青仙家元不隔沧溟鳯麟洲渚寒凝碧云雾衣冠夜降灵金醴浸花留客醉玉箫吹月使龙吟看君福地容萧爽长与曽孙宴㡢亭见雁雁行新自雁门来逺度平沙阵势开光禄塞空霜气冽受降城废水声哀乌孙公主歌谁和猿臂将军射未回今日客中肠易断不须更上最髙台送式无外归髙丽三韩山水有灵晖秀出斯人了佛机岳寺禅余留偈别王城斋罢戴经归瓶收沧海降龙入钖度秋空近鹤飞只恐故林云卧后一灯秋老木绵衣送俞伯畴还浙东四明游客住京都旅舍青灯照影孤家信几年黄耳犬乡心一夜白头乌却携长铗辞金水直挂轻帆过鑑湖为问蠡吾王太守别来安穏有书无铁笛为孟天暐作爱此轻圆铁铸成何须楚竹选孤生年多化作青蛇色夜静吹如彩鳯声绣出碧花凝错落冷涵金气发铿清最宜携向君山去一聴仙翁奏月明仇逺潮一㾗初见海门生顷刻长驱作怒声万马突围天鼔碎六鳌翻背雪山倾逺朝魏阙心犹壮直到严滩势始平寄语呉儿休踏浪天呉罔象正纵横梅为怕缁尘着素衣冻痕封蘂放香迟月来忽送栏干影春到不分南北枝唤梦翠禽依树宿销魂玉笛隔花吹从他万片随风去须有青青叶底时卜居白龟池作一琴一鹤小生涯陋巷深居几嵗华为爱西湖来卜隠却怜春埜又移家荒城雨滑难骑马近市天明巳卖花阿母抱孙闲指㸃疎林尽处是栖霞黄镇成道山亭晚憩平池雨初晴日暮春水深残霞堕空濶规月光巳沈惊波跃潜鱼过影窥翔禽芰荷緑参差嘉木县清隂但起垂纶想逺生江海心小大固有殊放歌无古今南田耕舍离离南山田采采山下緑兹晨凉风发秋气巳可掬美人平生亲零落在空谷颜色不可见何由踵髙躅我耕南山田我结南山屋下山撷桑麻上山友麋鹿还肯过邻家邻家酒应熟江仲谦恒徳堂江君世令族家在君山阳君山四千仞上有白玉牀云气出隂壑灵苗产阳冈仙人时往来石室留禁方江君往得之归为恒徳堂九转空青砂沃以神楼汤散入刀圭匕冬炎夏清凉夭阏一以合吾心乃夷康四海患痿痺齐民生痏疮国医敢束手忍视同膏肓大山多灵药食之可年长安得往从君吹笙住葯房赠秋厓上人开士黄金刹斋房白云外寻师天台山柿叶写经呗凌晨餐正阳玉屑和沆瀣飞钖到城市刀圭起沈瘵逃名师伯林隠显谢流辈有时栖石室宴坐真空界行药度幽涧秋云溼霞佩我欲往从之髙蹈尘宇隘他年嵩少间挥麈一投芥刘伯熈清溪图蹔脱尘鞅系结此清溪居偶从农圃邻时读种树书聴瀑扫松石眠云依草庐韬琴自无絃直钩不在鱼未知穹壤间宠辱当何如赠何万里泷流绕郡山如㦸黄茅峒深秋雾黒幽篁蔽空鼪鬼啸絶磵下水沙虫射生猺持刀跣双足出入如飞践荆棘官军相持不敢杀年年出峒来为贼何侯挺身谕厥渠深入不用一卒驱椎牛酾酒拜县令叱散部伍从降书君不见伏波将军征五溪瘴雨溼衣归櫂迟又不见令公单骑褫敌魄万马不嘶边月白古来豪士立奇功何侯身老心力雄上尊袭衣拜赐毕归钓白云清渭中李将军歌李将军少年意气轻浮云青丝络马黄金勒寳剑错镂交龙文十二髙楼连广道千金结客大梁门昨日弯弓连白羽射杀南山白额虎归来飨士酒千钟自向青楼按歌舞前年起兵从义旗斩将䧟阵身如飞上功幕府乆未报有酒不乐当何为莫猺行莫猺射生蛮峒谷窄袴短衣双赤足前年应募作官军恶少如云学装束干村一过如蝗落妇满军中金满槖豸冠撃碎且勿嗔邻冦不虞吾所託分题送黄汝楫冉冉孤生竹生在崑崙之嶰谷直节离离出地深寒梢蔚蔚㕘天緑竹髙不受霜雪侵愿君同此嵗寒心竹管可作箫韶声愿君吹作鳯凰鸣鳯凰鸣致时雍九奏方知孤竹功春日山行杂兴山郭晴光逺临髙逸兴赊路经栖鹤地春入种桃家石顶寻云母松根饮雪花故人留宿处朝饭有胡麻山翁留客住自説乐余年日养分男舍春耕税主田雨泥朝过鹿山木夜啼鹃鸡黍烦相劳桃花出钓船春雨南田书事流水三椽舍桑隂五畆田饭香分野碓茶熟候山泉石榻看云坐谿窓聴雨眠桃花川上路应有钓鱼船𤓰圃通邻巷柴门接野蹊卖薪归早市行饷汲寒溪野鹭山前落林莺雨外啼客来浑不答孤絶正幽栖铅山早行早起辞林馆邻鸡巳再嘷月弦当户直斗柄挿山髙细溼侵藜杖轻寒袭布袍前趋东日表五色动云涛三华呉宜甫桃谿杂咏楼阁依山外髙居白日长树隂浮石润云影入江凉宴坐涵千古遐观纳八荒此时天籁寂虚白自生光登南山兰若开基临絶顶居与鹿为羣一迳落红叶万山生白云石梁秋藓合茶灶午泉分此地多苓术长应侣隠君题紫云山居树老秋仍露山空晚更蝉雨添舂药水云溼种𤓰田对榻僧长坐闻钟客未眠自应麋鹿性疎散爱林泉伏日不知暑泉流山四围竹风浑却扇松雨欲添衣逸老为家好逃喧过客稀虚亭无户牖冉冉白云归题朱泽民画山水与客浮湘水琴书共一舟云间双树晓天外数峰秋指顾销尘虑栖迟发櫂讴未知身是画明月满沧洲麻姑山絶谷寒声浅隂堂翠色交搨书摩藓石炊黍拾烟梢瀑落投龙洞云归养鹤巢未能招我隠何用解人嘲东阳道中出谷苍烟薄穿林白日斜㟁崩迂客路木落见人家野碓喧春水山桥枕浅沙前村乌桕熟疑是早梅花寄雷隠上人最忆髙人住翠㣲万嵒千岫雪消时林阶月在行香早石屋云多出定迟栖树有僧留聴法看泉无客和题诗松闗不鎻容相扣定觅春山食紫芝春日郊行青郊冉冉散晴晖芳树频闻一鸟啼山驿水流花落尽石田云暖麦抽齐禅房凿路当嵒半钓屋维舟近竹西行过野桥人语近寻源应到武陵溪题秋江把钓图独载轻舠过碧川一轮牵动楚江天芦边有月还吹笛栁外无风不繋船留火夜然湘竹㟁得鱼朝送酒家钱十年湖海真如画亦欲狂歌一扣舷舟过石门梁安崃书画船头载酒回沧洲斜日隔风埃一双白鸟背人去无数青山似马来天际雨帆梁崃出水心云寺石门开同游有客如髙李授简惟惭赋岘台送宪幕陈时中分题得平章河海国犹传利泽功沧溟缥缈百蛮通潮来估客船归市月上人家水浸空析木星辰三岛外抟桑宫殿五云东河梁此日重携手目送灵槎万里风金原先垄之侧得涌泉甘洁山下流泉冷沁氷渫荒开甃贮甘澄穴通海眼鱼龙沸波溢田膏雨雾蒸茶鼎夜寒分石乳药鑱春暖洗云层寻幽有约烟霞伴万壑千巖拟共登章袁岭三华西上章袁岭鸟道凌空最阻脩从龙云气皆在下旋蚁天文如上浮花竹一家巢絶顶烟尘九㸃认齐州欲寻王子营丹处玉宇髙寒不可留题定武兰亭茧纸香随玉匣遗寳书天上世难知狼烽几堕昆明刼蝉翼犹传定武碑晓雨苔花侵捣石秋山柿叶费临池东都已往谁能继神物终烦谨䕶持三山九日示铁克刚九日南州尚滞留髙风寒雁独登楼自怜白髪难为客欲买黄花只负秋南国美人鹦鹉赋北庭公子骕骦裘不愁大地风霜苦更拟吹笙过十洲鼓山灵源洞屴崱峰头万丈梯上方髙与白云齐青山尽处海门濶红日上来天宇低喝水无人空宴坐摩厓有客谩留题飘然欲御长风去一笑何烦过虎溪乙亥闰十二月重改仍至元玉殿垂衣俪典坟矞云承泽浃干坤归余不数秦终闰纪厯重瞻汉后元万里耕桑环海域一溪渔钓老烟村愿闻龚鲁为州邑亦欲承风造羡门秋风秋风淅淅生庭柯萧萧木落洞庭波红树夕阳蝉噪急白苹秋水雁来多王孙不归怨芳草山鬼欲啼牵女萝蒹葭苍苍白露下望美人兮将奈何钱塘雨过髙风发屋声呉中暑退即寒生晴光入眼园林薄夜气侵人枕簟轻寺铎唿风宵自语邻机织月晓犹鸣江湖处处悲秋客起束归装不待明赠叶山人仙巖溪上叶山人手佩青囊太古文北极地从林邑下南条山到蜀江分寻源屡识蛟龙宅探穴长随虎豹羣更约秋风清霁日与君髙踏万重云赠曽鍊师闻説𤣥都曽鍊师曽从海上识安期游山採药辞家早扫石看云出洞迟醮罢每栖双鹤树丹成时浴九罢池长年别有壶中乐消得仙人几局棊送伍元如赴乌䝉右文教授西去乌䝉几驿程平生江海壮游轻牂牁水入蛮云暖越巂山连楚树晴已载国书通累译更推王道淑诸生他年聴説殊方事绿鬓相看昼锦荣用鹫峰师韵送涧泉上人游三首天台山上綵虹桥山下桃花带露飘仙客云霞迷旧路化人宫殿现层霄穿林夜气香为葢冠岭晨光锦作标若到上方应驻钖遥闻法鼓动春潮潮音海洞石盘陀送子东游奈别何日上扶桑天不逺云连析木地无多水王献寳开丹穴星使通槎泛白波见説蓬莱清浅处便从鹏翼起秋河去礼文殊寳刹开倚空蛮岫郁崔嵬金函奉㫖传香至白㲲图形载法来心镜象县天外月教筵狮吼地中雷还将拂子闲拈起更上繙经第一台谷口谷口桥边日未斜先寻宿处近梅花分明聴得吹长笛秖隔红栏第一家南田夜雨四檐春雨夜浪浪记得吹笙近竹房三十五年江海梦又随归雁过潇湘樵阳杂咏歌櫂曽穷九曲源精庐迢逓隠屏前闲寻五曲樵谿上三十六峰秋满船羽客丹成去此台犹闻笙鹤夜归来几回欲问台边月晴雪梅花泠自开呉景奎喻鸠东村五畆园荒秽乆不治荷锄种豆苗爱此膏土肥森然巳甲拆保之若婴儿羣鸠竞拂羽俛啄思无遗傍麾虽稍却投间复在兹一啄不汝惜再啄苗已稀剜我心上肉充汝肠中饥汝饥诚可怜缯那忍施桑林正沃若桑椹方垂垂椹熟可醉饱林深无危机恩怨从兹释斯园勿重窥鸠鸣对以臆羣然亦髙飞采菊爽气浮西山风烟澹原隰悠然出衡门佳节逢九日衆草萋以青黄菊正秋色采之不盈把妙意良自得谓能制頽龄可泛忘忧物驩言命壶觞万事付酣适永怀东篱人俛仰已陈迹四时词青皇宫中花鸟使㳫翠霏红教莺语移春槛小度芳华金犊车轻载歌舞曲房梦断章台月东风不解丁香结钥鱼夜守苍琅根海棠飞落臙脂雪轻红流烟香雨足新槐影转勾栏曲水晶帘箔度熏风黄吻乌衣语华屋掠簪堕髪初破睡粉㾗浅䕶脩蛾緑并禽不受雕笼宿背人飞向荷隂浴鳯皇枝头一叶飞碧疏朱绂生凉飔素纨团团恩爱衰含宫嚼羽吹参差瑶阶露华霑履綦星桥月帐愁别离粉筵欢笑占蛛丝八姨手折抟树枝海天冻合青玻瓈琼楼仙人唤滕六夜入银潢剪瑛琭沈香火煖锦承尘回罗羔酒生春粼宫沟不寄题红怨日映五纹添弱线旅夜逆旅频看镜秋来白髪生孤云渺何许游子独闗情野逈鸡三唱霜寒雁一声此时愁絶处归梦度江城秋宵不成寐缺月向人斜更漏传三鼔寒灯落一花穷愁长伴客幽梦只还家烽火何时息吾生未有涯风雨赤城旅夜书怀吾儿为客在黄山我向丹丘嵗又䦨干里乡闗家信逺一灯风雨客氊寒衣钩石角难行路船趂潮头易上滩须信故园归去好梅花相伴竹平安桐滩月夜舟中闻琵琶湛湛长江上有枫予怀渺渺水云空未夸湓浦逢商妇賸喜桐滩有钓翁敧枕醉眠秋渚月挂帆争趂夜潮风晓寒难结思归梦一尺清霜压短篷寓钱塘寄呈元礼叔父游子辞家负薜萝故园春物近如何他山杜宇客怀恶清夜竹林归梦多荃蕙化茅成楚怨牛衣扣角起商歌遥知病后无情思莫遣愁添两鬓皤和韵春日雨香云淡燕泥融珂马如行罨画中江上数峰浮暖翠日边繁杏倚春红莺花世界惟消酒水榭帘栊易受风陌上游人皆倒载宁须拍手笑山公游丝舞蝶共徘徊野马空蒙拂面来风雨偶然成晚霁园林何处不花开江横罗带银鸥起云想衣裳玉女裁賸喜麻姑能送酒只愁门外索空罍姑苏台乌喙难忘石室囚苎萝西子入长洲鸱夷若裹姦臣去麋鹿安能此地游落月当门县目恨逺山颦黛捧心愁后人俛仰悲陈迹独倚栏干对虎丘葺山中故庐有感溪上先人有敝庐昔年经始最勤劬弟兄已作辞家燕林木谁瞻爱屋乌墙角蓬蒿迷町疃檐牙风雨老枝梧百年堂构真吾事未让扬雄宅一区紫巖寺古木回巖障緑隂此中知有小丛林县崖置屋依空曲绕涧穿云入窈深薝卜香来清鼻观莲花色浄悟禅心寳坊亦有差徭及从此应无布地金次韵过表忠观龙鳯山前一迳长钱王宰木郁苍苍英雄何用作疑塜富贵不如归故乡锦绣湖山犹髣髴麒麟荆棘已荒凉表忠观里丰碑在异代文章尚耿光严士贞香雾亭香雾遗基尚宛然春来惟见草芊芊一庭花影留禽语半畆松隂借鹤眠郁郁新篁呈晓露依依髙栁拂晴烟寻芳谁记前朝事谩想风光似昔年遗文堂支笻访古入祇园静看先贤笔法𤣥迅若怒猊驰抉石雄如老骥渴奔泉山藏宿雨苍碑润僧打遗文妙墨鲜文字性空忘结习却来重了住山縁噼箭桥山际飞梁似跨鳌沤麻池涌带奔涛林间虎啸风初起洞口猿啼月正髙未把机锋酬噼箭闲拈落叶泛轻舠朝来独向溪头立添得桃花浪半篙罗汉巖谷邃山深云作堆水源穷处梵宫开隈巖石藏何年转飞钖髙僧近日回翠竹黄花皆佛事断桥流水小天台超然步出松闗外尘世纷纷付劫灰白羊洞絶顶髙寒境界幽倚笻舒啸豁吟眸遶林笋蕨香初动夹道松杉翠欲流赤豹啼时山月晓白羊眠处洞云秋乡民嵗乞灵泉水一滴天瓢徧九州广仁院几度寻幽到此山城根清熘响潺潺僧游南岳经年别门对西溪尽日闲水气引凉生竹榻禽栖带暝入松闗要知自性元无二何用楞严辩八还栖真院梵音杳杳隔溪闻金刹晴岚午未分荒藓沿阶留浅晕残花坠水起圆纹苍鲸吼破千山月白鸟冲开半岭云却羡老僧忘世虑结趺相对倚炉熏寳林院断香浮月暮钟㣲石径生苔屐齿稀犬吠白云知客至猿升青嶂翫僧归空山振钖金环响深夜谭禅玉尘挥一自心心相继后宗门谁更説传衣广徳观瑶台琼馆古朱砂知是神仙第一家不向山中餐柏实却来溪上看桃花玉壶春暖融丹液金鼎朝寒䕶碧霞须待三千功行满御风同驾五云车望僊观楼阁峥嵘接断阡旌阳曽歴旧山川飞神谒帝三清所拔宅凌空八百年夜醉人皆迷炭妇昼眠余独爱茶仙翛然独倚䦨干乆如在西山烟雨边朱名世东洋东溟云气接蓬莱徐福楼船此际开应是秦皇望消息采芝何处未归来乳岛逺望浑如两乳同近前方信两髙峰端知不似鸡头肉莫遣三郎解抹胸沙门岛积沙成岛浸苍空古祀龙妃石崦东亦有游人记曽到去年今日此门中莱州洋莱州洋内浪频髙矴铁千寻系不牢传与海神休恣意二三升水作波涛寻䑸万舰同䑸在海心一时相杂不知音夜来欲问平安信明月芦花何处寻落篷潮信篷留风力悭落蓬少歇浪中间殷勤为向梢人道又得浮生半日闲辽阳辽阳别是个干坤东望弥漫逺浪奔问道锦州何处是牧童遥指杏花村分䑸髙句辽阳各问津半洋分路可伤神风帆相别东西去君向潇湘我向秦宋元诗㑹卷八十八宋元诗会卷八十九钦定四库全书宋元诗㑹卷八十九兵部主事陈焯编陈樵清隠亭白日照阳春九陌扬逺尘往来酣蚁战谁是投闲人人生茍知足政复贵隠沦万事等大梦汨没徒艰辛所以贤达士不肯劳其神结亭林泉间归来养清真窓虚野鸟狎树密山猿驯草色上阶秀花枝倚槛新俛仰有佳趣樽酒时相亲终焉逺尘俗不愧无怀民送吉夫北上之子氷雪姿㝠心学仙真官卑且勿念况复忧其贫迩来太白山山势凌秋旻云尽月照夜花开鸟鸣晨闲居少公事猿鹤为比隣採芝过林麓钓鱼游水滨七年不得调幽兴如逸民通塞任物理聊用安此身忆昔始相识交情日以亲问君炼药方祕之不肯陈金液且莫採何以制水银岂伊蓬莱中无分追后尘君今别我去九闗朝帝宸功名信可就慎勿烦精神阆风青峩峩海波白粼粼他年重㑹面笑盼桃华春答李齐贤言别古来青云士论徳不论年及时扬意气车服耀且鲜譬彼桃李花逢春各争妍胡能学兰菊迟暮秋风前羡子富年华文思如涌泉词场早腾誉海内推英贤而我竟何为着鞭苦不先赋命有迟速行止任自然吾观鸿鹄飞低回未须怜㑹当振六翮高举摩青天嵗寒亭夕陨悲蕣华秋零悼蒲栁急景不可留髙风邈难乆风霜十二月松竹凋独后还与岭上梅结为嵗寒友草木本无情犹能同嵗寒奈何市井交轻薄不足观把酒把酒劝白日日车邈难攀朝来出东海薄暮沈西山东西若循环来去无时闲何如延光景令人驻朱颜送兄游姑苏浮云渺天末随风恣悠扬游子四方志去去道路长手中二尺琴朱絃汎宫商但恐和者寡使我心増伤晚香迳秋菊有佳色幽香知为谁蔚为霜中杰肯向露下衰独赏心悠然酒至觞淋漓永怀陶靖节高风邈难追东飞伯劳西飞燕题飞花亭东飞伯劳西飞燕花光絮影从风转蜂黄蝶粉照灵葩不散明珠祇散花霑衣堕袂花如雨羽人化蝶随花去羽人下顾笑春红春闺一夕生秋容骨齐熊耳君知否花艳春晖不经乆羽衣一瞬千万春蔫花堕蕊齐崐崘夜阑曲碧宇星回夜漫漫灵芜烟暖重熏荐冷翠香销青桂枝氷荷葢光光遶帷纎腰艳舞金萎㽔呉羮蜀酒精琼糜酒阑半解龙绡衣春朝曲渚闻鵾鸡海人谣海南蛮丁髪垂耳朝朝采寳丹崖里夜光盈尺出飞鱼栢叶收珠寒蕊起幽箔连钱生緑花切玉蛮刀如切水九译来朝万里天北风不动明玕死行路难褰帷取流苏流苏不解连环解离情别思出君怀教人枉结流苏带作书报天孙河翻浪动七香轺折伊兰兮捐艾萧伊兰化作榛中草美盼何须比目鱼六翮安用频伽鸟文鸳宛颈柰枝连不如见月生羽翰七夕宫词内人拜月金铺戸凤宿梧枝秋叶舞露华入袂玉阶寒织署锦工催祭杼月下金钿照骨明同心丝鲙红生缕素𤓰碧寳上华楼夜阑飈驭下银州送厉生之天台刘郎洞前药草肥年年送春春不归刘郎採药路不迷路迷却是还家时人间药尽採者稀医师採药归来迟终南捷径莫西去正在刘郎路迷处代嘲旧人呉王台前天地老羊家吹笛烟花绕羊郎到老不识颦昨日西施颦更好妾行自绾春风髻姊送出门车在道涂金两袖石麒麟姊唾干时碧如草唾花一夜满妾身云是背后淖夫人代玉山子答建中老父吹芦管背花吹尽风花片雪中花老花未知我起开帘纳江燕夏姬引镜春争妍房老不出金谷园花奴鼓急人人顾砑光帽滑花难住题海棠东风吹堕缃云影别院春迟宫漏永绣帏寳带绾流蘓梦入瑶台唿不醒荧荧银烛花蕊多城头乌啼奈晓何题骑牛读书图朝看书骑牛出去日上初暮看书骑牛归来日欲晡朝朝暮暮看书卷还虑牛饥无牧刍家贫本分辛勤过平时敢望闲工夫人生衣食皆有余弃之不学将何如中秋月银汉西流乌接翼回首人间化为碧瑶台贝阙可避居三郎错路归鱼凫霓裳月里亲偷得却怪李謩偷压笛投外宪职浙右饶名宦天潢异衆流星华婺女分印藓越城秋长吏多佳政流人反故丘诸郎复为郡外宪此优游银谷涧山房楼台依水石石树带疎篁洞口有灵药水西无夕阳天花空处没春草定中长芳桂已飞尽有时闻妙香次周刚善僧房牡丹韵不拟维摩室春风步障开欲分清露浥故近白云栽色夺人间艳香从天上来韶华正繁富啼鴂莫相催春日处处春风满东皇信不偏蘼芜穷逺㟁梅栁共新年白水暖浮日碧山晴吐烟清时多乐事敢拟卜居篇细雨花隂重轻烟草色匀惊禽长避客娇燕却依人絃管红楼酒轮蹄紫陌尘东风竞游赏因想杏园春送张仲举归晋阳举进士挂帆谢公浦把酒阖闾城江栁不忍折春风当别行闗云连楚暗陇月向呉生叶落长安道思君北问程黄晋卿见过却归乌伤江雨间行人江干雨又新今朝下垂榻几日望行尘氷雪莺迁树江湖雁得春非君被轩鉴怀抱欲何伸太霞洞石林深处饭胡麻几度登临送日车雪到峰头犹是雨云生石上半成霞相看露下朝华草不放春归冷艳花魏紫姚黄风卷尽人间蜂蝶到山家越观呉根越角两茫茫石伞峰头俯大荒鸟道北来通禹㑹雁程南去尽衡阳云移暂觉天河没月暗不知松影长天姥若耶他日事明朝采蕺下山梁溪亭百尺层崖接翠㣲潭空石影晓离离云随白鹤翔千仞月与青猿共一枝不信水深骑赤鲤曾因梦里杀黄鹂芳洲翠羽无人拾自补山中白接䍦翻经台石函朱几曙云中云散台高万象空枝重有时来白鸟雨残无处着晴虹血书贝叶三年碧秋入萝衣半袂红几度山人同聴法翠㣲深处石池龙少霞洞山居轻霞洞口採金芝千嵗山南聴竹鸡煮石鼎中饶緑薤封书燕外有丹泥度闗僧寄婆罗树入寺人传木客诗又抱瑶琴向隂壑青禽啄碎碧梧枝烟雾霏霏溼麝媒文生緑砚砚生苔天风拂地凤笙下楚雨入呉龙女回石壁水花泉涌出海棠春色鸟衔来洞天只在风尘里门外游尘埽不开招隠巖何年积葢与山齐树转峰回草迳微野火裂为方解石秋风不到寄生枝谁来树下看云坐半入人间作燕飞箬笠巖前今浄社宁须更草北山移紫微巖手种巖花对北峰花间无叶紫茸茸人行凫雁不到处家在莺花第几重緑水值隂还又碧青春着树却成红紫霞漫入丝纶阁且伴山中白髪翁飞花亭昨日朝华照夕曛我看夕秀比朝菌松高猿见古时月花晚莺添几日春盛露囊中封腊药无尘袖里裹呉云人间何用春长在只爱飞红日日新水亭小凤穿花照水明水禽冲浪动轩楹云从薜茘衣中起雨向玕琪树上生曲水傍人流白羽娇花无语答黄莺涧中日与山中日同上晴忩各自行南轩涧底菖蒲緑满樷云根水竹傍梧桐人来逺地见山碧月未冷时如日红春水有声通北涧晚花无信误东风人间不是高寒地那得芳菲入夏中临花亭芳草生烟葯在房鞓红衣紫共芬芳丘园风雨三家市草木文章万丈光花正欲言还寂黙春无自性不坚良晚来只有鹅红在莫放香丝取次黄西岘峰聴尽熙宁水乐声断碑无字倚荒庭云归僧舍树皆湿犬吠猎园山误譍覆屋松隂遮日黑隔林春色着云青故侯辙迹无寻处丞相题诗拟岘亭上虞魏氏湖上精舍圗湖上兰舟水上亭有时水涨与堦平亭前古树经春发门外孤洲昨夜生海气遥连育王塔蜃楼斜入㑹稽城山隂道士携琴至冩尽风声到水声霜巖石室洞天无暑亦无寒淑气芳风不出山扫叶僧归云未湿卖花人去蝶先还满庭脩竹下黄叶千嵗古松生緑烟尽道雪中依裸壤虚疑夏室是氷天石磴磴平如席草茸香盛夏宜人石气凉杜宇血销添碧燐山鸡食罢化余粮赤松有约吾将老白髪无愁不解长醉则潄流眠枕此看云不复据胡牀菊庵秋深红紫满秋篱秾蒂纎茎緑照扉猿饮涧中甘菊水云粘石上旧蓑衣月知人境来相觅花有心情死不飞桃李自开还自落却疑晚卉未㤀机山房冷云堆里散人家鹿帻羊裘不衣麻门外树身无嵗月山中人语带烟霞云侵壊衲长生菌风断游丝半度花采蕺林深人不见连筒引水自煎茶麞谷涧清流拂石下巖隈涧底菖蒲曳緑苔野鹿避人县树宿溪鱼乗水上山来翠连春草谁能拾风触石崖彊半回自入夏来凉意定更移脩竹涧边栽伏蟾山山上飞云去不留山中蟾兔又经秋斗临河曲侵鹑尾露上莎根到草头緑桂花中歌白苎碧梧影里饭青牛有时竹扫蟾蜍下满腹丹书溼欲流山馆石甗峰前緑草肥兔丝挟雨上梧枝天台道士投龙去少白山人相鹤归苜蓿带茸初映日雕胡落釜半成糜石楠花落无人扫谁卧水隂歌采薇春日闺思白玉堂前双燕飞堂中思妇怨残晖臂环寄逺青芜合琼字题干白雁归醉倚合昏惊叶暗愁寻荳蔻妬花肥忩间昨日同心锦染罢香丝不上机园筑园却欲留方士一室圜中度嵗年有客持云坐盘石无人伴月出萝烟晴晞白髪三千丈寒折朱丝五十絃𤣥圃方壶君莫问人间回首即神仙玉雪亭花遶亭台水遶门壶中别是一干坤银蟾飞去秋无色白石长来云有根树印虬枝翻画谱僧调獭髓补诗痕相如健笔谁堪继好骋词华赋兔园羽仙飞步驾青鸾仙袂临风响佩环琪树移根来月里琼花无梦落人间春回陇首梅先觉舟入山隂客未还我亦玉堂挥翰手他年鹓鹭造朝班送蔡竹涧江山教谕仙霞岭与落霞齐乗兴吟游日未西帘影到池元是水縠纹浮雨却成溪烟清院竹鸾窥客日暖宫芹燕拾泥莫道广文官况冷忩前生意草萋萋咏芦雁宿沙汀栖处穏夜漏有奴看月暗芦花白一身秋梦寒山水青山如䯻树如麻茅屋青帘认酒家侵晓一番飞雨过满川流出碧桃花李孝光大星大星在天小星落城头呜呜吹画角津吏击鼓河上船行人草草居人怜男儿堕地弧矢愿南北东西君莫怨北风寄陈辅贤萧萧北风吹客船月未出海天苍然客子放歌脚扣舷萧台东头天裹海萧台西头山刺天君行西过钓台口寄谢江边老病叟坐看云台落人手丈夫岂敢爱㣲躯奈此黄花一尊酒茅山谣道人两鬓青如莲大醉上山扪青天青天荡荡玉盘出引手举盘天上县银海倾倒桂树影长风吹香落丹井地上小儿沾玉馥白兔急捣𤣥霜熟愔愔仙家十二楼夜半起拂踆乌浴手招茅君呌列仙带剑上立红云前茅君骑虎上天去道人乞我明霞篇送方叔高赋得长安道灞陵桥上秋风早行人晓出长安道长安城头乌正啼长安陌上闻朝鸡征车遥遥行复止征马萧萧鸣不已将军年少美且都黄金箭镞雕玉弧未央前殿进书罢诸生拜官辞石渠将军归去亦草草长安道邉人羡好莫怜贾谊谪长沙不见冯唐禁中老妾薄命妾薄命当语谁身年二八为娇儿阿母嵗嵗不嫁女二十三十颜色衰天公两手搏日月下烛万物无偏私奈何丑女得好匹一生常在黄金闺美女如花不嫁人父母既没诸兄痴寄书东家小姑道得嫁莫择夫壻好他人好恶那得知失时不嫁令人老越上贺家湖上又秋风放翁宅前东复东两行云树忽逺近十里荷花能白红游人濯足银潢上越女梳头青镜中我欲张帆上南斗扶桑碧海与天通宿巢县旅食荆呉改嵗年春风行路思绵绵青山故遶周瑜墓明月犹窥亚父泉楚县城荒余画角巢湖日落有归船天涯芳草萋萋緑漫为登楼忆仲宣送陈杏林赴潮州医学教授三千驿路上滩船九品医官半百年药市得钱添月俸杏林收谷当公田北书渐觉江鸿逺南食初尝海蛤鲜不用越巫驱瘴疠家家传取卫生篇古长信秋词缺月流光入绮疏金壶传箭梦回初秦台彩凤无消息桂影空闲十二除辇路青苔雨后深铜鱼双钥昼沈沈词臣还有相如在不得当时买赋金吴王纳凉图六月长洲水殿凉酒酣挥袖倚新妆芙蕖露冷秋云薄回首西风响屧廊游艮岳一沼何堪役万民一峰将使九州贫江山假设方成就真箇江山已属人寄朱希颜江边鸿雁下年年客子何由两鬓𤣥七十二滩秋月白荻花风落钓鱼船张昱白鸰雀歌乌桓城下白鸰雀雄鸣雌随求饮啄有时决起天上飞告诉生来毛羽弱西河伶人火倪赤能以丝声代禽臆象牙指拨十三絃宛转繁音哀且急玉真处子舞进觞团衫鞶带分两傍玉纎罗袖柘枝体要与雀声相颉颃朝弹暮弹白鸰雀贵人聴之以为乐变化春光指顾间万蕊千花动絃索只今萧条河水边宫庭毁尽沙依然伤哉不闻白鸰雀但见落日生寒烟歌风台世间快意宁有此亭长还鄊作天子沛宫不乐复何为诸母父兄知旧事酒酣起舞和儿歌眼中尽是汉山河韩彭受诛黥布戮且喜壮士今无多纵酒极欢留十日慷慨伤懐泪沾臆万乗旌旗不自尊魂魄犹为故鄊惜由来极乐易生哀泗水东流不再回万嵗千秋谁不念古之帝王安在哉莓苔石刻今如许几度西风灞陵雨汉家社稷四百年荒台犹是开基处陪宴相府得芍药花有感醉吐车茵愧不材马前蝴蝶趂花回玉缾盛露扶春起锦帐围灯照夜开垂白敢思溱洧赠歌红还是庙廊裁扬州何逊空才思惟对高寒咏合梅惆怅三山梦断綵云空几把长笺赋恼公画阁小杯鹦鹉緑玉盘纎手茘枝红春衫汗裛蔷薇露夜帐香回茉莉风惆怅近来江海上却将鞍马学从戎画船湖上载春行日日花香扇底生蘓小楼前看洗马水仙祠畔坐闻莺碧桃红杏浑相识紫燕黄蜂俱有情惆怅繁华同逝水尽归江海作潮声惆怅当年使酒来娼楼红粉夜相催可怜明月二分在不见璚花半朶开谁复醉翁堂下栁更堪从事阁中梅扬州一片青青草谁信春来无雁回湖上漫兴湖上新泥雪渐融门前沟水暗相通裙欺萱草轻盈緑粉学樱桃浅淡红暮雨欲来银烛上春寒犹在酒樽空青绫被薄不成梦又是一番花信风秋兴一夜凉风便觉秋楚人多感易生愁金盘露水何曾见纨扇恩情未肯休零落梧桐宫井上稀疏杨栁御街头近来收得麻姑信説道蓬莱更可忧感事雨逼湖楼作晚寒此心时暂酒边寛杞人惟恐青天坠精卫难期碧海干鸿雁信从云里过山河影在月中看洛阳桥上闻鹃处谁识当时独倚阑赠沈生还江州鄊心正尔怯高楼况复楼中赋逺游客里登临俱是感人间送别不宜秋风前落叶随车满日下浮云共水流知女琵琶亭畔去白头司马忆江州演法师惠纸帐银灯照夜白纷纷四面光摇白縠文隔枕不闻巫崃雨绕牀惟走剡溪云风和栁絮何因到月与梅花竟莫分塞北江南风景别却思氊帐旧从军幕中呈杨左丞免胄日趋丞相府解鞍夜宿五侯家玉盃行酒聴春雨银烛照天生晚霞世乱且从军旅事功成须挿御筵花汉王未可轻韩信尚要生擒李左车崃川石与青天近溪云向客低自然堪下泪不是有猿啼水殿纳凉图别殿红绡女无风亦自凉栏边是湖水夜夜宿鸳鸯别刘博士秖为情如雨从教醉似泥免看杨栁色相送出城西栁花词满院长条散緑隂谁家门户碧沈沈地衣不许重帘隔雪白花铺一寸深婆留井旧日婆留井未堙石阑苔藓上龙鳞而今率土俱臣妾莫愿皇天产异人题呉綵鸾写韵图小㸃红鸾欲下迟逺山浑似画来睂如何一念人间事上界仙曹便得知春日一阵东风一阵寒芭蕉长过石阑干只消几箇懵腾醉看得春光到牡丹辇下曲守内番僧日念吽御厨酒肉按时供组铃扇鼓诸天乐知在龙宫第几重似嫌皎日破愚昏白昼寻常一钓轩男女倾城求受戒法中祕密不能言刘跃园乐为国宾先生赋君不见金谷平泉恣欢谑异石奇花成海岳寕知富贵生百忧一旦荆榛总寥落灉江先生隠者流数畆荒园即为乐𤓰畦新雨长更鉏橘井青天甘自凿生意随时灌野芳余香暇日收仙药倦来佳句独长吟醉里浊醪还更酌不让习家兼有池絶似温公乍居洛前年丹诏急贤良高卧白云辞好爵东邻公子带横金北里老翁田负郭从渠五鼎厌珍馔自分杯羮饱藜藿世路风波不暂停柴门烟月应如昨我亦江湖垂钓徒直钩兼恨多蛟鳄明当抱瓮託幽栖尺书先寄东飞鹤梅村歌为金溪王用霖赋王先生有高趣家在梅村最深处清溪一派遶孤村种得寒梅千万树年年冻雪封林园羣木生意俱斩然忽惊一蕊破香玉直与天下春争先繁花烂熳相高下彷彿枯梢晴雪亚光涵氷树不胜秋影入琼林欲无夜先生巾屦独行吟看花绕树穷幽深奚奴不觉锦囊重发兴兼有龙蜃吟笑杀西风明月冷负却暗香与疎影絶似罗浮仙者流妙处无言心自领读书楼为姪以安赋阿咸新起读书楼十二栏干五月秋万卷烟云香墨润一灯风露碧忩幽新题华扁回鸾凤高卷朱帘近斗牛不用金籯遗孙子好传鸿寳继前修和送石维高之泉江爱君吟思浩无边眼底交逰最少年开口已夸成玉唾论心偏得醉金船凤凰瑞世鸣初日鸿雁排云上逺天此别但应劳梦想高标梧竹浄姢娟沙渚盟鸥平沙白石渚初晴好共羣鸥订旧盟斜日荒凉云影落清风浩荡雪衣轻海翁坐对应相狎山客行随亦不惊却笑当筵赋鹦鹉疎慵乆已谢浮名良月宴于栖遁处赋残菊菊残犹有最高枝栖遁斋前独自怡深夜雪霜金琐碎清晨风雨玉离披魏公不负题诗好陶令空嫌送酒迟怜尔秋香浑未减餐英囘首更何之竒石为黄大赋相对怜孤石由来出四溟一峯支瘦骨千穴见竒形空洞含天趣巉巖毓地灵鳌移愁负重龙擘带余腥巧斵惭羣匠神鞭谢六丁晴云时吐白隂藓间书青花木恢余地琴书列广庭愿言题琬琰珍重列图经张伯逺饯祝直清朝餐狙林橡夕饮虎窟泉幽栖岂不逸于道为未全是以少微星含辉丽中天云萝谢招隠冠带趋兴贤鲁生赞制作商老安疑然董子述徴騐贾谊明经权盛徳有遭逢志士无弃捐长贫若忘世一出垂千年折梅楚山阿赋诗江水边寂寞思古人中懐为君宣周宻有懐袁季源江楼深夜倚凉入鬓萧萧人隔东西浙心随早晩潮风高孤月晕河澹万星摇欲寄今宵意新鸿或可招南园清芳堂下千株桂犹是韩家旧赐园白发老翁和泪説百年中见两平原呉当浔阳舟中百年头上着乌纱一日江边踏钓槎病似相如空有赋贫于杜甫更无家渔歌楚楚蒹葭月樵笛村村踯躅花事业已随兵燹尽青门惟守邵平𤓰宋元诗㑹卷八十九宋元诗会卷九十钦定四库全书宋元诗㑹卷九十兵部主事陈焯编倪瓒春日云林斋居池泉春涨㴱迳苔夕隂满讽咏紫霞篇驰情阳馆晴岚拂书幌飞花浮茗盌阶下松粉黄窗间云气暖石梁萝茑垂翳翳行踪断非与世相违㝠栖久忘返𤣥文馆读书真馆何沈沈寥廓神明居阳庭肃宏敞丹林郁扶疎睠言兹游息脱屣荣利区檐榱初日丽池台凉雨余焚香破幽寐饮水聊舒徐潜心观道妙讽咏古人书懐澄神自怡意惬理无遗谁云黄虞逺泊然天地初回首抚八荒纷攘蚍蜉如愿从逍遥游何许崑崙墟萧闲道馆聴袁南宫弹琴是日风雨萧然有感而作玉琴转清亮风雨更飘飖疎桐䕃高馆朱槿耀芳条生物曷可遏抚事发长谣弱龄陪清䜩栉发想垂髫相见日已老离居梦且遥秋江渺云水去鹤影摇摇夜泊芙蓉洲走笔寄鍊师芙蓉犹满渚疎桐已殒霜泊舟菰蒲中吴山隠㣲阳因懐静默士竹林閟𤣥房煮茗汲寒涧烧丹生夜光忆与郑郯辈闲咏步脩廓时予有所思顾瞻重徜徉庭下生苔藓牖间繙诗章奕势郑老胜酒榼郯生将雅歌杂诙谐列坐飞羽觞子归日已晩枣栗亦倾筐挥手辄谢别暮宿荒城傍迟明趋所期待子郑公堂晨往遂至昏企望徒伥伥乃嗟仙真驭固非世所望恻恻理归櫂泛泛秋浦长还寻甫里陆㪅醉山隂王素冠斯驰赠喜知终未忘余兹将逺适旅泊犹彷徨㣲风动虚碧初月照石梁旷望对清景赋诗託陈郎茯苓思同煮夜雨共匡牀和答呉寅夫对雨见懐溽云变隂晦零雨随风涛的皪集莲池飘飖洒兰皋朱丝缓瑶瑟绿钱生寳刀抚事増慨慷端居倦游遨处世每惭柳懐人徒咏陶脆质爱灵药闲情宣弱毫述懐读书衡茅下秋深黄叶多原上见逺山被褐起行歌依依墟里间农叟荷莜过华林散清月寒水淡无波遐哉栖遁情身外岂有他人生行乐耳富贵将如何早春对雨寄懐张外史林外苦泥雨忧来不可絶掀帷望天际春风吹木末飞萝散成雾细草緑如发念子独高世南山修隠诀抚弄无絃琴招邀青天月神安形不凋迹髙行自洁思之不可见饥渴何由歇愿为鸾鹄翔南游拂松雪走笔次陶蓬韵送叶参谋归金华手把玉芙蓉青天骑白龙出入人间世飞鸿踏雪踪瑶草粲可拾羣峰森玉立璧月挂天南离离星斗湿君昔在山时玉韫山有辉因同白云出更与白云归白云无定处讵只山中住河汉共萦纡经天复东注金华牧羊人游戯不生嗔笑拂巖前石行看海底尘手调白羽箭陋彼磨铜砚一语不投机归欤宁再见用士始郭隗全赵终相如项王疑亚父竟尔龙为鱼扰扰何时已百年聊寄耳良也报仇归言从赤松子去山今几年还山大学仙天台司马宅云气近相连戊寅十二月丹丘柯博士过林下赋诗次韵以答积雪被长坂卧疴守中林山川虽云阻舟楫肯见寻倾葢何必旧相知亦已深惊风飘枯条清池冒重隂聨翩双黄鹄飞鸣緑水浔顾望思郁纡徘徊发悲吟愿言齐羽翮金石固其心欢乐何由替黄发期满簪古诗送友仁贤良之京师吴山朝霭外阖门春雨余超忽孤帆逺天末浮云舒君今北阙游我栖南山庐荷锄事耕作闭户咏诗书髙林鸣禽曙青苔行迹疎还期茅檐下一枉故人车赠惟寅隠几方熟睡故人来扣扉一笑无言説清坐澹忘机衣上松萝雨袖中南涧薇知尔山中来山中无是非三十不娶妻四十不出仕消摇岩岫间翳名以自肆何曽问理乱岂复陈美刺高懐如汉隂终老无机事送惟寅春江烟霭緑逺树明清旭归雁影斜斜鸣声断复续陈君挂帆去似与雁相逐水际白云度山中甘雨足安得从耦耕柴门蓺松菊去去且入城懐抱向谁倾姚公有古道希夷多逺情俾尔遂髙隠狂歌乐幽贞聴钱文则弹琴牛鸣野窌中鸡登山木上黄钟杂姑洗舂容以清亮别鹄暮鸣飞流水春演漾爱尔絃手㤀令我形神畅忆昔擅能事宋袁余所向钱君生独后超轶絶尘鞅操琴晩闻道月斧挥天匠杳如清庙瑟朱絃聴叹唱古道乆寂寥古音亦沦丧促轸泪沾缨歌诗重悲怅为张来仪赋匡山读书处庐山郁岧嶤上有香炉峰影落碧天外翠玉琢芙蓉牵萝读书处云磴无行踪犹遗石巖苔花开紫丰茸愁心飞春雪寳劔沈双龙应化苏耽鹤归栖千嵗松仙嵒採芝叟乆别倘相逢题骊山图校猎上林苑洗马昆明池霜威肃笳鼓云气画车旗马班陈赋咏卫霍绥蛮夷王风既未逺文明方在兹逶迤霄汉上凤凰尚来仪送马生送子淮南行系舟江㟁栁翠影舞晴烟落我盃中酒举盃向落日春水浮天碧时见白鸥飞雪光翻绮席应笑披羊裘独钓溪邉石黄本中书斋为写寄傲忩图庭树緑交䕃时鸟语清绵春竹罗迳笋夏花敷沼莲慨然三季后契彼羲农前古井汲脩绠空斋絙素絃长歌归去来悟彼陶公贤终寻桃源崦息景竆幽𤣥为徐有常画叶湖别墅叶湖水沦漪松陵在其西望见呉门山波上翠睂低白苹晚风起寒烟逺树齐水蕉笼笔格露栁罩金堤居贞宁汲汲旅泊自栖栖屏处观鱼鸟风雨夜乌啼煑石山房汲涧煑白石云栖南涧隈敲石发新火荆薪借余灰坐候升降理静观寒燠媒遂㤀石鼎沸乍疑山雨来丹成同此术鹤化讵能猜我亦餐金液清浅笑蓬莱九日过彦行用韵一首荡舟烟景晩举杯当素秋黄花忽在眼白髪仍满头临流发悲悼援琴歌楚调罢席更淹留明月波间照何事鹿皮翁逃名隠屠钓题赵若巖龙山精舍我生倦驰骛无机如汉隂重游古兰若对山开我襟风流李谪仙赏静谐夙心琅然哦新诗如闻大雅音回首石林晩白云花雨深萧闲馆夜坐隠几忽不寐竹露丁泠泠青灯淡斜月薄帷张寒㕔躁烦息中动希静无外聆杳然𤣥虚际讵知有身形双蛾精舍新秋追和戎昱长安秋夕秋暑晩差凉茗余眠独早清风振庭柯寒蛩吟露草晨兴面流水西望呉门道不知人事剧但见青山好偶成积雪不肯休萧条使人愁哀吟四壁静病卧百虫秋开门望原野江湖漭交流谁能载美酒为我散烦忧送章鍊师并寄郑有道良觌忽云阻桐花今亦繁落日满洲渚扬舲念孤鶱因懐息机叟藴真从灌园晨扫石上云伫子接清言冬日忩上水影日池浮湛淡霞牖上萦回敷腴三素云照耀青莲台高流辉自下含漪敛复开尸坐以默观静极自春囘云泉为王光大赋高斋面絶壁林宻径难寻风落松上雪零乱幽磵隂皓洁映鹤氅清圆和瑶琴闲咏以自乐聊用㤀华簪懐寄强行之常州学官君在西溪上年年杨柳春提壶坐栁下邀我见情真青叶已垂带白花还覆苹别来今见柳思尔采芳芹已卯正月十八日与申屠彦徳游虎丘得客字余适偶入城本是山中客舟经二王宅弔古览陈迹松隂如亭午岚气忽敛夕欲去仍徘徊题诗满苔石杜真人聴松轩计筹白石顶闻有丹丘生和玉饮晨露搴林餐绛英止鹤眠松警萤火照书明为善得仙道翛然不近名泊舟泊舟嘉树下开牖碧江浔慨然念黄落景憩惜清隂多暇观鱼鸟容与一登临蜕迹尘喧乆欲寡天机深贞松白雪轩分韵境静尘虑清雨余山光变池馆閟虚闲琴樽申缱绻蔚哉春木荣憩我飞翮倦石间有题字苔蚀已难辨寄杨廉夫吴松江水春汀洲多緑苹弹琴吹铁篴中有古衣巾我欲载美酒长歌东问津渔舟狎鸥鸟花下访秦人寄李隠者南洲新月色照见水中苹便欲乗清影沿源访隠沦君住钿山湖緑酒松花春梦披寒雪去疑是剡溪濵寄韩介石江上雨云歇夕阳歌吹蒙朱絃弹緑绮令我终韩忆鱼戱弱藻下鸟飞明镜中梦乘清浦月直过霅溪东赠友生春林积雨晴江渚烟波緑谷鸟语绵蛮涧泉声断续萝迳无来踪空山闻伐木时援清琴坐还同白云宿龙门茶屋图龙门秋月影茶屋白云泉不与世人赏瑶草自年年上有天池水松风舞沦涟何当蹑飞凫去采池中莲寻友人不遇洲渚多落英流寻逺山轻舟载美酒摇荡緑波间俯咏拾瑶草遐思隘尘寰夤縁忽失遇怅望遂空还次张仲举韵秧畴莳已遍午馌休中林忽闻轺车至揽衣欣慨深遂寻脩竹下共憩西涧隂汲泉以煮茗遐哉遗世心池莲咏回翔波间风的歴叶上露清池结素彩华月映微步云隂花房敛雨歇芳气度欲去拾明珰踟蹰惜迟暮徐氏南园对雨樱桃花欲落风雨暮凄迷忽忆郊园日竹林通涧西弱蔓滋野援兰叶长芳畦念我当时犮蒿莱没旧蹊与张贞居云林堂宴集分韵得春字青苔网庭除旷然无俗尘依㣲樵迳接曲宻农圃邻鸣禽忽变夏疎花尚驻春坐对盈樽酒欣从心所亲奉谢张天民先生鸣雁将北归裴囘旧栖处江湖春水多欲去仍囘顾稻粱岂予谋缯缴非所虑犹为气机使暄冷逐来去寥寥天宇寛彼此同一寓风萍无定踪易散聊为聚君看网中鱼在疚犹相煦丙子嵗十月八日夜泊阊门将还溪上有懐友仁陆徴君明发辞吴㑹移舟夜淹泊空宇垂繁星微云暝前郭沈沈抱沖素悄悄伤离索归扫松迳苔迟君践幽约雨中寄孟集英英西山云翳翳终日雨清池散圆文空林絶行屦野性夙所赋好懐谁共语烧香对长松相与成賔主次韵姑苏钱塘懐古酿酒劔池水玉壶清若无挥盃送落月山鬼共歌唿松间灯如漆白骨漫寒芜江山国破后弔古一经行辇路苔花碧御沟菰叶生古迹今宁有新城江上横题王元用秋水轩秋水如玉涵緑蒲玉壶美酒清若无佳人倚忩调锦瑟文君劝酒坐当垆昔年种柳遶汉南树今摇落人何堪惟有年年秋水至翠烟石黛漾晴岚开轩清映临秋水斜日荷花淡相倚凌波㣲步袜生尘交甫凝情珮还委余不溪词开𤣥馆在余不溪濵距溪无百步上清王真人所立溪流冬夏盈演玉光澄映与他水特异故为名焉庚午嵗春因市药过浙江趋便道将归梅里俯斯水而悦之沂流闲咏盥濯平津顾瞻坛宇近在东麓遂舍舟造其下真人为出酒脯燕啸巖洞竟日乃返悠悠徂嵗忽已十有七寒暑矣余既为农畎畆身依稼穑复尔政繁奔走州里欲为昔游其可得乎鍊师下鶱物表闲情夷朗周览宇宙将还真馆余因仿像畴昔之所覩极道山之清婉追赋短章以饯斯别余不溪水緑生薲放舟演漾当青春舟随鹤影忽行逺洞口桃花飞接人云松蔽亏烟萝席俨在溪东之石壁羽人垂衣坐鼔簧馈我晨餐芝菌香从兹更发洞庭渚濯发咸池临故乡嵗已酉八月十四日寓甫里之野人居刘君元晖邀余酌酒快雪斋中对月理咏因赋长句凉月纷纷疑积雪凝晖散彩白于银此时独酌开轩坐便欲剡溪寻隠沦尔营茅斋名快雪我醉行吟踏秋月河汉无声风露寒心境泠然一髙洁送潭州鲁总管翙翙文鹓飞渡淮葳蕤五采下天阶西畴昨夜雨初徧田父讴歌有好懐湘潭山色随轻毂谈笑来为此州牧隔岸桐林散绮霞三月洞庭春水緑赵千里扇上冩山用郑山人韵题谁见解衣作盘礴卷懐云烟归掌握春雨㝠㝠江水波竹间日暮衣裳薄零落王孙翰墨余越王台殿久荒芜要知人好画亦好爱比当年屋上乌送徐君玉闽江之水清涟漪隔江名园多茘枝闽中女儿天下白越波飞桨逐凫鹥櫂歌清绵洲渚濶荡桨落日令人悲蛮烟怪雨忽㝠宻蒋芽蒲叶相参差此中胜事不为少徐郎逺游牵我思醉歌行次韵酬李徴君春日过草堂昔闻杜陵之茅屋汀花㝠㝠汀树緑旧题新咏荅年华种木行椒绕山麓石牀丹灶青琅玕春渠流水夜潺湲当年寳劔沦黄土空余山月照波间今我不乐懐往古短世纷纷谁比数花下欣逢李白来汀鸟溪童亦歌舞酒酣长啸五情热轩冕何荣筑巖説邈然抗节饿首阳何异佯狂抱贞洁君歌已竟歌我诗贤愚荣悴百年期少文岂爱壁间画老疾俱来难命驾仰视翕忽浮云驰安得乘螭与云化杨花萦梦满晴天迸壑春雷惊醉眠李侯神清色不动手敲茶雪落轻烟相逢为乐诚草草竟欲携君卧烟岛城郭秋风白鹤飞海上餐霞不知老至正十三年三月四日同章鍊师过张先生山斋壁间见柯敬仲墨竹因懐其人其诗文书畵鉴赏古迹皆自许为当代所少狂逸有高海岳之风但目力稍恕耳今日乃可得耶柯公鑑书奎章阁吟诗作画亦不恶图书寳玉尊鼎觯文彩珊瑚光错落自许才名今独步身后遗名将谁託萧萧烟雨一枝寒唿尔同游如可作赠顾定之轻薄纷纷新少年论诗作赋如涌泉为云为雨手翻覆背面倾挤当面怜阿翁七十仍踰四与我同心生并世高卧白云餐绛霞草堂门对灵巖寺赠陶得和制墨麋胶万杵捣𤣥霜螺制初成龙井庄悟得廷珪张遇法古松烟细色苍苍桐花烟出潘衡后依旧井龙栁枝瘦请看陶法妙非常一㸃浓云琼楮透送吕养浩之绍兴贺监宅前路荷花今亦无空余湖上月照见水中蒲送尔作官幽絶处钱塘江头飞柳絮聴事临堤满夕岚时有沙鸥自来去题张氏丛竹轩高轩自虚旷幽竹亦丛生苔石寒依玉风泉夜炙笙治冠轻可着醖酒緑因名好折青鸾尾仙坛扫月明秋日赠张茂实乆客东海上秋风吹练裠放言爱庄叟笑癖如陆云采药清晨出哦诗静夜闻沧浪可濯足吾与尔为羣为文举画泖山图因题华亭西畔路来访旧时踪月浸半江水莲开九朶峰酒杯时可把林叟或相从兴尽泠然去云涛起壑松次韵酬彛斋见诒荆溪丘壑逺暇日得跻攀野客时相过高人意自闲敲门看脩竹卜宅近青山胜事今宁有幽吟一解颜送僧闻説四明道山川似若耶去依阿育塔还宿梵王家野井封残雪江船聚晩沙光公强健否持底作生涯寄徐仲清巖谷採灵药萧条栖遁情白云檐下宿海鹤阶前鸣燕俎登春菌晨餐脯竹萌时凴五泄水好过兰陵城画竹赠王光大荆溪王隠士相见每从容借地仍栽竹巢云独傍松青苔盘石浄嘉树緑隂重约我同栖遁嵩髙第几峰题渔樵友卷钓渚复樵山逃名宇宙间一篙春水浄半畆落花闲鸥鸟时亲狎松云共往还厌闻尘世事缅邈不相关题元朴上人壁萧条江上寺迢逓白云横坐待高僧乆时闻落叶声䲭夷懐往事张翰有余情独櫂扁舟去门前潮未生寄王叔明能诗何水部爱石米南宫允矣英才最居然外祖风钓丝烟雾外船影畵图中他日千金积陶朱术偶同悼项山清上人幽旷山中乐飘飖物外踪梵余闲憩石定起独哦松花落春衣静云垂涧户重依依种莲处林暝只闻钟高进道水竹居我爱髙隠士移居水竹邉白云行镜里翠雨落阶前独坐敷书席相过趂钓船何当重来此为醉酒如川赋雪篷手把玉麈尾身披素绮裘梨花萦夜月柳絮入虚舟不作饥鸢咏其如载酒游因懐剡溪兴烟水暮悠悠甫里甫里林居静江湖逺浸山渔舟冲雨出巢鹤带云还漉酒松肪滑敷茵楮雪闲春风一来过似泊武陵湾荒村踽踽荒村客悠悠逺遁情竹梧秋雨碧荷芰晩波明穴䑕能人拱池鵞类鹤鸣萧条阮遥集几屐了余生寄虞子贤天濶海漫漫崑山望眼寛桃源迷晋世松树受秦官雨藓鹿迒遍霜梧鸾影寒封题数行字聊问竹平安酬彛斋秋气入幽居堦前树影疎筋骸浑懒慢服食转清虚薄晩鱼潜渚新晴熘绕除茯苓期共煮怅望苦吟余聴雨楼上看春雨玉笙悲逺天辛夷红蘸水杨柳緑摇烟冉冉侵书幌㝠㝠溼钓船新愁嫌㸃滴自不到鸥边题丘氏壁我爱丘君宅萧然隠者风石边䝉细篠井上植髙桐墨沼鵞羣白云忩药蕋红咏歌当上巳修禊乐融融贻文举波光浮翠阁苔色上春衣杨柳莺啼䆳樱桃鸟啄稀荣名非所慕登览意忘归泖水宜修禊重来坐钓矶赋得机徴君荆南精舍图结庐溪水南胜处足幽探夏果落山雨春衣染夕岚石攲招鹤磴门俯射蛟潭日日萦归梦萧条雪满簪寄王叔明几梦山隂王右军笔精墨妙最能文每将竹影摹秋月更爱山居冩白云秘笈封题饶古迹雅懐萧散逸人羣今年七夕闻多事曝畵繙书到夕曛八月三日与刘道益连牀夜话风雨凄然五日开霁道益赋诗见贻次韵扁舟小泊菰蒲雨𤣥论郄消身意尘空寂室中无侍者萧条云外不羁人酒杯畏病宁复举灯火新凉差可亲袅袅秋风振庭树緑波芳草似初春春日送别余秀才翼翼髙帆开逺天緑波芳草随烟绵春林风雨集忧思茅屋琴书移昼眠文采由来庾信少草圣近夸张旭颠百年聚散如落叶行客居人谁可怜春日试笔喜看新酒似鵞黄已有春风拂草堂二月江南初破栁扁舟晩下独鸣榔苔生不碍山人屐花发应连野老墙㺯酒已拚千日醉莫将时事搅愁肠用王叔明韵题画王郎笔力追前辈海岳新图入卧游独鹤眠松犹警露孤猿挂树忽惊秋陶潜宅畔五株柳范蠡湖中一叶舟同煮茯苓期嵗暮残生此外更何求居竹轩翠竹如云江水春结茅依竹住江濵阶前迸笋从侵迳雨后垂隂欲覆邻映叶黄鹂还自语傍人白鹤自能驯遥知静者㤀声色满屋清风未觉贫送杭州谢总管南省迢遥阻北京张公开府任豪英守臣视爵等侯伯仆射亲民如父兄钱庙有碑刓夜雨岳坟无树着秋声好将饮食濡饥渴何待三年报政成寄熈本明白首遥知得道余不闻诗思近何如高斋夜雪同谁话古木寒山独自居梦里只寻行去路愁时聊读寄来书夕阳溪上多飞鸟若箇能看影是虚送徐子素山馆留君才一月梅花无数倚霜晴垂帘幽阁团云影贮火茶炉作雨声深竹每容驯鹿卧青山时与道人行归舟载得梁溪雪惆怅邻鸡月四更三月一日自松陵过华亭竹西莺语太丁宁斜日山光澹翠屏春与繁花俱欲谢人如中酒不能醒鸥明野水孤帆影鹘没长天逺树青舟楫何堪更留滞待竆幽赏过华亭顾仲䞇来闻徐生病差室里维摩病已瘳竹炉药鼎雨声秋一畦杞菊为供具满壁江山入卧游舟外鸥波情浩荡忩间蝶梦思绸缪虎头痴絶从谈谑煮茗聊为半日留西野对雨有懐明本诸公怪雨颠风裂芰荷鸥飞歴乱水惊波便须扫地焚香坐岂有髙人载酒过笠泽至今能养鸭山隂何处更笼鵞重隂忽霁犹斜日惆怅思君奈老何奉和虞学士寄张外史华阳上馆谁曽到知有高人避世深当户春云团紫葢洗空花雨散青林丹台篆迹龙蛇动经阁松声鸾鹤吟念子离居消息逺几将书札寄遥岑杭人有传余死者贞居闻之怆然因赋此以寄果园橘熟谁分饷茅屋诗成嬾寄将衰谢皆传余已死迂疎真与世相㤀夜分风雨鸡鸣急天濶江湖雁影长寥落百年能几面论文犹及重衔觞次张伯雨潘子素酬唱韵团团桂树覆巖阿茅屋归来雪一窝髙卧丘园竒气在倦游江海故人多楚山白雁遵寒渚练水长鱼出素波去去南州书问少寂寥谁和紫芝歌寄张徳常身世萧萧一羽轻白螺盃里酌沧瀛逍遥自足忘鹏鷃漫浪何须记姓名石鼎煮云聴涧雨玉笙吹月和松声凴君为问张公子曽到良常梦亦清上巳日感懐石梁破屋路攲斜僻似华阳道士家漠漠春云飞别鹤潺潺夜雨杂鸣蛙闲看稚子飜书叶时有邻翁汲井花日暮伤心江水緑共舟人已蹑飞霞三月廿二日雨懐荆溪胜游寄原道我昔繋舟寻杜牧荆溪流水落川光春茶已放仙人掌露藓浑侵玉女牀酒䦨更踏花间月舞罢犹弹陌上桑此日狂游㤀旦暮十年囘首意茫茫谢伯理东还访之不遇谢朓宅前山黛浓山云飞堕墨池中携家又作它乡梦归櫂还随落叶风鹤入暝烟愁浩渺鸥浮逺水思清空寻君不遇成惆怅江草青青岸蓼红东林隠所寄陆征士侵扉桃李昼隂隂耕凿居人有逺心一夜池塘春草緑孤村风雨落花深不嗔野老羣争席时有游鱼出聴琴白发多情陆徴士松间石上续幽吟送僧游天台用张外史韵四明山水名天下师去那知客路遥雪霁惊麕腾宿莽月明寒鹊集疎条坐寻云顶千峰石归趂江头八月潮説与住山光老子送賔也合过溪桥过许生茅屋看竹舟过山西已夕曛许生茅屋逺人羣凿池数尺通野水开牖一规留白云煮药烟轻冲灶出碓茶声逺隔溪闻可怜亦有王猷兴堦下新移见此君失鹤啄粟巢松泰华峰直将天地作樊笼不闻丁令归华表应驭王乔入太空行迹纵横苔石上寒栖依旧竹林中清斋我亦厌腥腐长叹思乘万里风中秋脾疾不饮有感经旬卧病掩山扉巖穴潜神似伏龟身世浮云度流水生涯煮豆㸑枯萁红螺卷碧应无分白发悲秋不自支莫负尊前今夜月长吟桂影一伸眉北里舍北舍南来往少自无人觅野夫家鸠鸣桑上还催种人语烟中始焙茶池水云笼芳草气井牀露净碧桐花练衣挂石生幽梦睡起行吟到日斜山园春水凫鹥野外堂山园细落橘花香栖栖身世画盈箧漠漠风烟酒一觞岂为任真无礼法也须从俗着冠裳不营产业人应笑竹本桃栽已就行林下遣兴眼见藤梢已过墙手拈书卷复堆牀闲临水槛亲鱼鸟欲出柴门畏虎狼冠制不嫌龟殻小衣裾新剪鹤翎长从来任拙唯疎懒一月秋隂不下堂二月十日𤣥文馆聴雨卧聴夜雨鸣高屋忽忆陂塘春水生何意逺林饥独鹤若为幽谷滞流莺成丛枸杞还堪采满树樱桃空复情二月江头风浪急无机鸥鸟亦频惊雪后过陈子贞隠居陶公卜宅南村里快雪初晴思一游树辨㣲茫来独鹤橹摇攲侧散轻鸥墨池绕熘春氷满尘榻繙书夕照収相见惘然如有失掉头吟咏出林丘赠别益以道书记一笑相逢岂有期因懐西崦话移时李公祠畔空余月陆子泉头旧有诗旅思悽悽非中酒人情落落似残棋云涛眼底三生梦鸥影秋汀又逺离寄张贞居不但入城踪迹少南邻野老见犹稀狂歌衰鳯聊自慰旧学屠龙良已非苍藓浑封麋鹿迳白云新补薜萝衣羊君笔札谁能继欲读灵文一扣扉题孙氏雪林小隠图天地飘摇一短篷小忩虚白地炉红翛然忽起梨云梦不定仍因柳絮风鹤影䙰褷檐上下鹿迒散漫屋西东杜门我自无干请闲冩芭蕉入画中思归乆客懐归思惘然松间茅屋女萝牵三杯桃李春风酒一榻菰蒲夜雨船鸿迹偶曽留雪渚鹤情原只在芝田他乡未若还家乐緑树年年呌杜鹃夜作古木怪石因题夜游西园渚初月光炯炯徙倚巖石下爱此林中影题秋亭晓色图园林夏雨歇旭日照苍苔谁见竹亭里孤坐兴悠哉题良常草堂图结屋正临流水开门巧对长松为待神芝三秀移居华盖西峯田舍山鸟下窥忩牖春风时拂蓬蒿避世何须郑谷作书已絶山涛云溪佳处谁覔云溪佳处渚花汀竹迷藏去鹤原边倚杖浮鸥波上鸣榔谩题田父聊同尔汝狂夫从问如何昔日挥金豪侠今朝苦行头陀水仙花晓梦盈盈湘水春翠虬白鳯照江濵香魂莫逐冷风散儗学黄初赋洛神追和戎昱寄鍊师云雾轩忩倚半空少霞铭处识新宫遥看一片秋山色鹤影徘徊明月中双井院前小立山色㣲茫好放船秋蕖野水夕阳边西风更洒菰蒲雨羡尔沙鸥自在眠次韵曹都水夜寒馆里挑灯宿山罽重敷六尺牀隠几萧条聴坞雨竹林烟幕煮茶香次韵春雨黯黯春云映户轻緑芜斜日忽开晴依㣲野径泉侵尽风落桐花逺思生絶句醉唤吴姬舞踏筵风栏花阵亦囘旋愁生细雨寒烟外诗在青苹白鸟边别潘先辈君来烟草正凄迷君去溪头柳叶齐挂席中流竟东上莫重囘首向荆溪寄友二月江水清接天杨栁隔江摇緑烟一夜愁心似春雪随风舞影落君前竹枝词春愁如雪不能消又见清明卖栁条伤心玉照堂前月空照钱塘夜夜潮题画楼阁参差霞绮开峰峦重复水萦回赤栏桥外垂杨下步月吹笙向此来六月五日偶成坐看青苔欲上衣一池春水霭余晖荒村尽日无车马时有残云伴鹤归二月十五日雨作风轩红杏散余霞堤草青青桃欲花寒食清明看又近满川烟雨乱鸣蛙题画赠崔子文性癖居幽每起迟一来溪口意凄迷林亭晓色苍茫里目送风帆过水西赠曹徳昭谷口桐林落綘霞仙帆初泊野人家萧闲馆里青苔合看到阶前芍药花客舍咏牵牛花小盘承露净铅华玉颗依稀染碧霞弱质幽姿娱我老傍人篱落蔓秋花清明后题野棠花落又清明杨柳青青人耦耕春物䦨珊成底事半江疎雨暮潮平追和苏文忠墨蹟卷中诗韵奎章阁下掌丝纶清浅蓬莱又几春三十六宫秋寂寂金盘冷露泣仙人闻竹枝歌因效其声钿山湖影接松江橘叶青青柿叶黄要冩新诗寄音信西风断雁不成行看花士女图画图常识春风面云雾衣裳楚楚裁为问人间春几许石栏西畔牡丹开剖𤓰士女图月弯分破翠团团六月人间风露寒谁觅东陵故侯去但知华屋荐金盘烟雨烟雨空蒙逺树齐人家树底自成蹊只应二月吴松尾渚际维舟聴竹鸡苏台懐古望中烟草古长洲不见当年糜鹿游满目越来溪上水流将春梦过杭州宋元诗㑹卷九十宋元诗会卷九十一钦定四库全书宋元诗㑹卷九十一兵部主事陈焯编杨维桢赤堇篇呉钩父悖子楚邪臣逆君曷比赤堇精新铸双龙文作世无价寳三乡何足论倚天落旄头仰日裂飞云一怒安天下持以奉至尊海客行海客朱雀航下有五鳯房三月发长干六月下淮扬清丝牵白日罗幕西风凉大姬劝金露小姬弹空桑中姬执药馔调氷浣肝肠海客睡不起明晏赛神羊骊山曲骊山郁崔嵬宫阙金银开月生鳷鹊观云遶鳯凰台宫中红妆子调笑春风媒青鸟衔巾去乳鹿送花来天王太白次地皇金粟堆石马动秋色羌笛连暮哀只今瑶池水八骏渴生埃要离塜金昌亭下路春草没荒丘云是要离塜令人生古愁侏儿三尺干不佩双呉钩中包勐士胆白日照髙秋忍死屠骨肉视身若蜉蝣荆轲不了恨庆忌成身谋如何五噫客死与尔同仇香山篇放舟脂塘曲盘游湖上雷雷鸣湖雨作还泊香山隈美人鬭香草上有九畹栽美人在何所搴芳招归来露下荆棘草鹿上姑苏台纨扇辞团团合欢扇似此月婵娟婵娟有时缺我扇岂长圆秋风落桐叶我扇同弃捐不得如秋叶吹坠在君前虎丘篇路出女坟湖警跸霸王驱灵池飞霹雳枯塜走于莵老禅犹㸃石仙鬼只疑狐祖龙来发閟银海翩飞凫咏古骚雅去已乆宫体争哇淫洛阳风一变枳性随人心乡闗思萧瑟作赋哀江南调入金钗臂亡国有余音采菱曲箬下清塘好清塘胜若耶鸳鸯飞镜浦鸂鶒睡银沙两桨夹螳臂双榔交犬牙照波还自惜艳色似荷花袖惹红萍溼裙牵翠蔓斜大堤东过客背面在蒹葭日落江风起清歌杂笑哇道旁骑春风扇官道官栁黄金条道旁百金骑侠气争春饶竹间小桃花嫣如董娇娆下马隔花语疑是花中妖梁父吟步出齐城门上陟独乐峰梁父昻雉堞荡隂夷鬛封齐相杀三士杵臼不能雄所以梁父吟感叹长啸翁吁嗟长啸翁相汉起伏龙闗张比彊冶将相俱和同上帝弃炎祚将星堕营中抱膝和梁父梁父生悲风送客洞庭西送客洞庭西雷堆青两两陈殿出空明呉城连苍莽春随湖水深风将潮声长杨栁读书堂芙蓉采莲桨怀人故未休望望欲成往夏驾石鼓词周家十圜鼔散落陈仓野犹有夏驾石盘盘驾之下秦鞭血山骨呉猎焦火野夏鼔建不拔石鸣知者寡父老愳䜟言山空石长哑陈祖桧在长兴大雄寺桧中空裂为四支垂䕃半庭坚如金石相传陈髙祖于梁天监年手植于此大雄寺即髙祖之故宅也陈皇有遗宅迺在乌山中当时手所植花木罗青红独有左纽树閲世如龟龙怀哉手植人不见三阁崇后庭种玉树金井凋秋风劝农篇今日当假我县守初出郭出郭到谁家田父有新约桑隂抽扊扅石碕度略彴田父喜我来酾酒出杯杓招徕道上氓卖刀买黄犊水南驾鱼梁水北筑穑屋十分麦上塲两番蚕上箔丞愿吏不妖重愿嵗不恶唿妇杀黄鸡重话田间乐家仕叹小仕时为农古有当㑹稽岂皆食其官以官养旄倪千金买作郡万金收满车三年逓邮传谁以民为家览古单父七絃琴为治务感兴十金南门木立令务必行单父有成言夜渔若严刑南门能徙木不能徙民情以此知巧信不如拙而诚恭俭汉天子取士忌少年未应绛灌徒庭中肯妨贤徒为宣室召复有长沙迁不见冯都尉龎眉竟谁怜郭解本大侠睚眦杀人威当其出邑屋独不杀倨夷属吏脱践更卒感肉袒来此事实近道可以侠少之出闗弃繻子南征笑狂生左右无黄髪淫夫挟之行戮杀汉使者君臣起大兵尉佗羁汉绶何曽请长缨子陵江海客本非沮溺伦仁义立奇论岂果忘吾民狂奴作故态飘然归富春客星犯帝座太史奏天文故人信符䜟三公等浮云董卓劫慈明次以及伯喈子龙独何人谈笑却啀啀髙视梁砀上片云卷而怀古来髙世士尘埃岂能埋襄阳有髙士生产不曽治何以遗妻子鹿门有深期籍籍齿牙论龙鳯名诸儿诸葛拜牀下可是圯桥师汝南许文休丧乱一驽士敢当诸葛拜合受蜀主鄙士论推指南无乃失臧否乃知郡公曹排摈有公是洛阳轻薄子挟弹走春嬉结交金谷友謟事贾午儿蔑弃慈母训干没不知几感已赋闲居犹以拙自悲我爱王怀祖面壁售人骂不比少掾时瞋目答米价褊中顿有容坦之讵能过桓桓大将军汉业在出跨韩信卜母地旁置万人庐郭公卜邻水长洲偶成墟千秋扬子窆投弃同江鱼裸髪何为者厌魅开羣愚孰借神丁火焚郄青囊书郑州跛男子识者惟客师深沈有容量不为同列知唾面戒其弟俛世一何卑君看白水涧沫额宣驽资按杨铁崖诗集别本于西湖竹枝词之尾附见和章十数家而女子薛兰英乃最后一人也兰英所和止于絶句而已其后接排览古诸作仍系铁崖集内诗近见坊选竟以属之兰英此大误也观者辨之筚篥吟张猩猩嗜酒复嗜音春云小宫鹦鹉吟猩猩帐底轧胡琴一双银丝紫龙口㵼下骊珠三万斗划然大豆爆絶絃尚觉莺声在杨栁神絃梦入鬼工秋湘山摇江江倒流玉兎为尔停月臼飞鱼为尔跃神舟西来大官坐栲栳羌丝啁啁聴者恼张猩一曲独当筵乞与五花金线袄春风残丝二十年江南相见落花天道人春梦飞蝴蝶手弄金瓢合簧叶张猩猩泪如雨面如霞劝尔更尽双叵罗白头呉娥年少歌金釭悲啼奈乐何内人阮琴图花㸃呉盐春欲老翡翠飞来翥芳草美人睡起春思深弹丝拊木冩同心茘枝五絃调急缓阮家月琴轴初绾须㬰钧天双合乐南熏殿中风动幕棃园乐官乐不鸣宫中之音和且平内人吹篴词天寳年来教春坊紫云制曲吹宁王美人何处窃九漏耳谱亦解传伊凉鵾絃转断黄金轴独据胡牀弄横玊冶情忽逐野莺飞十指红蚕迷起伏御沟水暖浴䴔䴖天地乆无征战声芙蓉杨栁自摇落岂识黄云边塞情西楼今夜月色午内人思仙望河鼓白日萧条鳯不来井梧风动神乌语内人剖𤓰词辘轳索褪垂金井水殿风来晩花浄美人睡起袒蝉纱照见臂钗红肉影茘子浆酸摇左车阿母新进朱陵𤓰侍奴手浴井花冷水冰金盆擎掌窊鸾刀未破圆玉斗斗破红氷惊落手玊郎渴甚索相嘲可忍食残团月凹屏风谣瑠璃怯寒翡翠热芍药芙蓉四时絶深堂气候异冬春门外酸风箭入骨匡牀毾㲪踏香雪红姬扶醉醉眼缬金缸燄燄照罗袜阿瞒娇郎慎轻劣隙光射人如白日西溪曲西溪溪口东冈道杨栁隂隂春欲老花间系马我曽来红雨伤春迹如扫美人劝我金巵浆玉台赠以盘龙寳愿作西溪一水鱼趂尔音颜为予好城南将军同醉倒殡宫今已生春草湖中女湖中水滑如脂湖中女芙蓉姿湖中小桨荡莲叶唱得呉王白雪词轻裾利屣踏雁足为客髙歌射明目生年不作人家妇东人西人唤恩主主家薄倖恩不终归来抱瑟弹孤鸿琵琶怨蜀丝鸳鸯织锦縚逻檀鳯凰断金槽絃抽瓮茧五色毫双成十指声嘈嘈冡头青草天山雪眼中红氷嵬下血哀絃悽断感精烈池上蕤賔跃方铁周郎玉笙谣丝竹之器贯古今而声不可以变者惟笙也潘安仁谓笙总衆清之林卫无所措其邪郑无所容其淫者是以乐记曰竹声滥滥以立㑹若笙又立㑹之要者故䕫以仪鳯鸟接浮丘之仙也于虖下俚哇沸笙师之教几歇矣金华周郎琦独聪于此余尝灵巖虎阜间闻其奇咔令人飘飘然有伊洛间意时坐客句曲张真居东海倪元镇崑丘顾仲瑛云丘张仲简呉兴郯九成咸名能诗者也余为赋玉笙谣一首且率诸君子同赋余又为引之如此周郎学仙吹玉笙玉笙吹得丹山七十二鳯之和鸣曽侍瑶池阿母䜩坐中调笑董双成谪向人间赤松洞洞口桃花苦迎送南寻二女湘水头十三哀絃不成咔西洞庭东洞庭相逢铁笛铜龙精从我吹春玉台上丛霄不许谢𤣥卿毛女沙丘腥风吹腐龙华隂毛竹藏双鱼宫中雨露不可食啖松啖柏留春容桃花流水迷红雾十二峰头度朝暮自是婵娟有仙骨入海徐郎岂知故衣沐雨鬟栉风槲叶楚楚山花红秦楼旧镜掩明月咸阳目送双飞鸿罗浮美人海南天空月皜皜三山如拳海如沼緑衣歌舞不动尘海仙骑鱼波袅袅翩然而来坐芳草皎如白月升林杪洗粧不受瘴烟昏缟袂初逢鸿欲矫手持君山老人笛黄鹤新腔知者少江南吹断桃叶肠雨声夜落巫山晓昭君曲塞雁向南飞明妃西嫁几时归塞酥入馔损汉食朔风中人裂汉衣朔音不通言语译分死薄命穹卢域君不见越中美人嫁姑苏敌国既破还陶朱嗟嗟孤塜緑草碧祇博唿名双白璧筚篥吟春风吹船下扬州夜聴篴声江月流故宫摇落杨栁衰客子于邑山阳愁明朝此声不可求乃知朔客杜寛者手持悲篥寻南游边笳拍中愁未休龟兹角筦亲编收王门歴尽及五侯翩然鸿飞不可留篴材既访柯椽锼更协鳯鸣崑崙丘卷芦易地鸣陇头城南思妇歌牵牛欲絶未絶一缕抽划然石裂千丈湫呌噪鹅鹳飞蛟虬洞庭之水天东浮杜寛杜寛艺絶优艺隠岂比闵张俦为君贳美酒不惜千金裘和我君山镆邪笛与尔同登黄鹤楼李夫人絶代一佳人美色如洛妃春月为作眉上彀秋水为作眼中陂歌琼㽔舞玉枝君王有情不自持玊枝一夜摧琼蕤一朝落君王之心何以乐若有人兮有若无来迟迟兮去促促芙蓉叶上清露结晴光倒射金虹灭山为云海为雨何得分明梦中语素娥影没百子池灵风吹散綵霞姿虎威将虎威将何锋稜曽斩故人双涕零不随汉水死樊城归国欲为秦孟明虎威将谒髙陵不如白马将先轸赐䇿图丹青的卢马大耳主唿阿卢阿卢努力託我千金躯檀溪水深不见底阿卢一跃三丈余君不见当阳桥沔水渡一双羽翼真都䕶岂知阿卢论功不在闗张下乱宫奴乱宫奴锦襜褕淫如秦嫪毐骄如冯子都春风永巷花龙驹内家官爵贱如土昨夜宫奴官上柱苇衣篾带血魂啼石子冈头天啸雨桓桓虎将吞熊貔燕席岂受宫奴欺虎将死作椎鬼梦中撃奴奴不起老马恋栈豆曹以桓范乡里老宿特礼之及懿起兵召范范以车驾在外乃南出懿谓蒋济曰知囊往矣济曰范则智矣驽马恋栈豆尔必不能用也范劝计皆不从乃投刀于地曰我亦不失作富家翁范笑曰曹子丹佳人生汝兄弟㹠犊耳何图今日坐汝族㓕曹真五子皆封侯真字子丹懿围爽第四角起髙楼令人在上察动静老马恋栈豆栈豆不多时老驽老待死岂复千里驰哀哀㹠犊子身随六龙飞老驽空献䇿㹠犊复何为㹠犊子窟室方聚麀五侯宅前起髙楼智囊乃是都乡侯夕阳亭夕阳亭马超超车驱驱问髙贵今何如夕阳亭行且止白沙一信南风起千载髑髅夜生齿项成大府摄鬼豪论功阙剪当涂髙竹书小儿既有罪夕阳老魅诛何逃于乎桐宫空毙金屑斚鸳鸯榼中牛继马鸠酒来悲炀帝也鸠酒来酒不来永巷阁门门已开十二小儿衣溅血咫尺抽戈猜阿孩破木冲锦缆断播郎不到流珠堂萧娘已逐行春馆练带巾髹榻板七寳焚衣孰长短大健儿唐太宗常曰当今名将惟李勣道宗万彻而已勣道宗虽不能大胜亦不大败至万彻非大胜即大败彻自建成败后尝隠于终南山晩节再出乃为房氏不肖子所䧟君子惜之炖煌有力士自称大健儿气吞黄狼纛义扶白鹊旗李家春宫子去逐春宫起海池敌虬髯不识真天子天子亲评三大将鸭緑归来肆骄宕快刀不斫两牝妖躄足甘为羣䑕葬老荆盗弄金乌丸手持血日梦中还何如短衣疋马射勐虎老死不出终南山石妇操石妇即望夫石也在处有之诗人悲其志与精卫同不必问其主名也予为词补入琴操云峩峩孤竹冈上有石鲁鲁山夫折山华嵗嵗山头歌石妇行人几时归东海山头有时聚行人归啼石柱石妇岑岑化黄土大数谣梁朝老桧昨夜死海声已入西门市草中张伯怀璧子丹缾有书谁识此小夫争爵几时休二十四老前无俦黄金无方铸髑髅楼船梦过西流洲更生灵香那得偷大树夜聴声如牛公无渡河公无渡河河水清兮不见泥公身非水犀狂风黑浪欲何济公不能济横帆在河西青头少妇泣血啼有年不死将谁齐公死河灵伯妾死河灵妻乌夜啼古乐府乌夜啼者宋王义庆妓妾报赦之词予为补之而少见规诫之义云茏葱髙树青门西夜夜栖乌来上啼报君凶报君喜愿君髙树成连理啼夜夜八九子莫使君家髙树移乌生八九乌散飞眉妩词朝画眉夕画眉画眉日日生春姿长安已知京兆妩有司直奏君王知君王毛举人间事不咎人间夫妇私胭脂井井无水荒龙椅不得如巴马子仰天夜见黄姑星水底喽喽话红鬼井中之人不殉死宫人斜在雷塘趾平原君平原君起朱楼美人盈盈楼上居槃跚跛波彼何叟美人一笑槃跚愁门下士引去不可留美人髙价千金直千金不惜美人头君不见帷中妇女观跛者一笑五国生戈矛冯家女汉司𨽻冯方之女也避乱扬州袁术见而悦之遂纳焉甚爱幸诸妇思害其宠语之曰将军贵人也有志节当时时涕泣忧愁以长见钦重冯氏从之后诸妇因共绞杀系之厠术诚以为不得志而死也冯家女緑髪盘双鸦离乱弃乡土聘入将军家将军爱幸诸妇妬颜色粹美无疵瑕掩鼻袭余衍泪眼啼春华冯家女昨日堂上人今朝厠中鬼将军不为疑司𨽻不为理道傍古冡生棘榛千年古愤何由伸呜唿古愤何由伸金台篇金台起朔方金色照天光上有七十二鳯凰金居玊食髙颉颃王不居心独苦拜师礼士心逾下羣贤起南西东国耻一洗黄金空十年燕雌今日雄君不见姑胥何用黄金屋野鹿穿花豕衔蓐大难日来日大难君不知焦心敝力欲何为早知大难学安期炼煮丹石服灵芝大药误死世所嗤不如美酒千日可辟饥美酒不获畅中肠千嵗而死名为殇白雪词痴云茑日日为黄白光半夜漏东方广寒兎老玊髪蜕一剪刚风落人世锦宫肉屏香汗溶酒如春江饮如虹彩鸾帘额不受卷酒面洗作梨花风阶下狮子积不坏十日璚田换尘界金钲取挂扶桑晓照见璚田出寒莩柏谷词柏谷险君勿趋君一趋龙为鱼桨长岂识真龙躯赖尔老妇能挽夫论报不赐诛桨长本无辜举之羽林郎大将军可奴蹋踘篇江南女儿花娟娟五花绣出葵花圆蹋花上下双文鸳双文鸳玊连琐髻斜斜马初堕金鞭齐停马上郎落花旋风扫毬场绣轮掷过东家墙东家墙噪双燕平头奴握便面邯郸弄邯郸市上美人家美人小袜青月牙绣靴对着平头鸦平头鸦塌场下包银壶䭾细马裠翻栁脚垂青空水风吹乱秋芙蓉须㬰气喘如渴虹如渴虹索银瘿转辘轳饮金井雉朝飞琴操有雉朝飞多指牧犊子作据扬雄所记则曰雉朝飞者卫女傅母之所作也卫女嫁齐太子中道太子死问傅母曰且往当丧丧毕女不肯归终之以死傅母悔之取女所自操琴于塜上鼔之忽有雉出墓中傅母抚雉曰女果为雉也言未毕雉飞而起故其操曰雉朝飞予以牧犊子之叹不如卫女之善死有闗世教也故赋以补旧乐府之缺云雉朝飞一雄挟一雌雄死雌誓黄泥归卫女嫁齐子未及夫与妻青缡绾素结一死与夫齐人言卫女荡且离焉得塜中有雉飞琴声鼓之闻者悲贸丝词鸣鸠毋止棘止棘为摧薪女子母贸丝贸丝为弃人相逢誓作同穴亲六礼一失结发不终身外为狂夫暴内为兄弟哂寄语贸丝女卜语不可信况乃卜非真独漉篇古乐府独漉篇为父报仇之作也太白拟之转为雪国耻之词予在呉中见有父仇不报而与之同室处者人理之灭甚矣为赋此词独漉独漉恶木浊仇家当族孝子免污辱孝子躯干小勇气满九州拔刀鞘中睨父仇父仇未报何面上父丘漆仇头为饮器脔仇肉为食嘬头上之天才可戴桓山禽古乐府有上留田行上留之地有父死而兄不字其弟者邻人为弟作悲歌以风其兄南俗兄违父命而虐其庻弟于父死之后者往往有焉故赋桓山鸟以继上留云桓山鸟鸣声一何悲严父戒二子分财无嫡支父死未葬命已违两枝荆花摧一枝呜唿桓山鸟鸣声实堪悲死隔别生流离百鸟闻之为嗟咨结袜子古乐府有结袜子大抵言感恩重而以命相许也太白拟之亦然予以结袜子属张释之张释之天下称贤故为是词汉家九陛飞秋霜公卿聚㑹立朝堂王生何人谈老黄廷辱廷尉理不当廷尉跪结袜有如壮夫出跨下面无惭色神洋洋君不见黄石公进张良夏侯章低孟尝长者之名从此敭钟离钟离女臼头深目凹鼻唇皮肤若烟面如尘手有五色之綵线为君补衮成天文渐台之君荒且悖明朝夷台作平地太子择日正储位钟离在宫齐国治梁家守藏奴将军椒房亲跋扈阚如虎嗟嗟孙家儿岂识鸢肩主有司夜捕拏藏婢及人母紫金与白珠没入将军府吁嗟乎梁家婢何太苦不知将军妻秦宫妇三主六宫七贵人明曰飞花乱红雨大唐公主逺嫁行朔方聴镝忘劬劳外家未必亡飞髇如何异族待同胞丹鳯下与枭为巢君不见大唐公主亲嫁辱终唐老鹘来相钞渡河归来话涕泣后人犹以昏为交城西美人歌丙戌花朝后一日与客游长城之灵山宴于城东老人所时偕游者城西美人灵山秀也酒酣作城西美人歌长城嬉春春半强杏花满城散余香城西美人恋春阳引客五马青丝缰美人有似真珠浆和气能消氷炭肠前朝丞相灵山堂双双石郎立道旁当时门前走犬马今日丘垄登牛羊美人兮美人舞燕燕歌鸎鸎蜻蜓蛱蝶争飞扬城东老人为我开锦障金柈荐我生梹榔美人兮美人吹玊篴弹红桑为我再进黄金觞旧时美人已黄土莫惜秉烛添红妆修月匠歌按酉阳杂俎太和中有王秀才游嵩山迷道见一人枕幞而卧曰君知月乃七寳合成乎月势如丸其影则日烁其凸处也常有八万二千户修之予即一数因作修月匠歌天公弄丸七寳钿脃如琉璃折如线月宫匠人八万户勅赐僊㕑琼屑饭什什伍伍入杳㝠妙手持天轻欲旋千斤寳斧运化钧混沌皮开精魄见羿家奔娥太轻脱须㬰踏破莲花瓣十二山河影碎中轮郭重完氷一片缥缈长县玊臼飞坚牢永絶妖蟇患封词何用虮蝨臣功成万古䝉天眷一归兰路不知年兎子花开三万遍庐山瀑布谣甲申秋八月十六夜予梦与酸斋游庐山各赋诗酸斋赋彭郎词予赋瀑布谣银河忽如瓠子决泻诸五老之峰前我疑天孙织素练素练脱轴垂青天便欲手把并刀翦翦取一幅玻璃烟相逢云石子有似捉月僊酒喉无耐夜渴甚骑吸海枯桑田居然化作十万丈玊虹倒挂清冷渊三男辞涂山铁冶家张氏妇一产三男人以为奇事予独稽诸史传而有唐檀子之隠忧焉君不见羌人之妻产龙鹫骆家之妇生虎狸造物或好怪痴儿以为奇涂村铁妇不画眉健手能运千斤椎怀姙弗知十月期一诞三子如母豨邻舍来贺子公相出茆茨亲戚来贺子车葢生光辉里胥驰走闻有司三竖内有麒麟儿隂阳者流来布推张家瑞鳯三聮枝我闻其言信且疑歴扣古牒如元龟硖石三生未言瑞南昌四孕徒招非有条给乳本句践五羊十帛胡多仪他日唐檀验后事不如介葛闻三牺题杨妃春睡图沈香亭前燕来后三郎鼓中放花栁西宫困人春最先华清溶溶煖如酒雪肢欲透红蔷薇锦裆卸尽流苏帏小莲敧拥扶不起翠被卷作梨云飞蟠龙髻重未胜绾燕钗半落犀梳偃晩漏壶中水声逺帘外日斜花影转琵琶未受唿唤促睡重梨腰春正熟不知小䙀思塞酥梦中化作衔花鹿盲老公刺拜珠台长也戊戌十月二十三日党海冦用壮士椎杀之穆尔古蘓将黄中禽拜珠尽戮其家盲老公侍御史崇台半面唿天子白米红盐十万家鳯笙龙管三千指门前养客皆天骄一客解散千黄苗太阿之枋忽倒掷搥杀义鹘招羣枭一客死百客辱万夫怒一夫独生缚老盲来作俘百口贱良一日戮独遣小娥年十五腰金买身潜出户䭾作倡家马铜将军刺伪相张士信丁未六月六日为龙井砲撃死铜将军无目视有凖无耳聴有神髙纱红㡌铁篙子南来开府称藩臣兵强国富结四邻上禀正朔天王尊阿弟柱国秉国钧僣逼大兄称孤君案前大势十妖嬖后宫春艳千花嫔水犀万弩填震泽河丁万钟输茅津神愁鬼愤哭万民铜将军天假手疾雷一撃粉碎千金身斩妖蔓拔祸根烈火三日烧碧云铁篙子面缚西向为呉賔周铁星张氏亡国亡于其弟士信趣亡于毒敛臣周侲侲山阳铁冶子以聚敛功至上卿伏诛日曰钱谷盐铁籍皆在我汝国欲富当勿杀我主者怒曰亡国贼不知死罪尚敢言是耶速杀之呉人快之或手额谢天曰今日天开眼也周铁星国上卿谈申韩为法经钉箠杖为刑千仓万库内外盈十有三赋争科名周铁星鞭算箕敛无时停开血河筑血城血战舰血军营刮民膏吸民髓六郡赤骨填刍灵齐云倚天一日倾铁星亡国法当烹尚将六郡金谷数死丐万一充虞衡呜唿周铁星十抽一椎百万钉誓刳尔髅作溺罂铁星碎地启瞶天开顭蔡叶行刺倖佞臣蔡彦文叶徳新张氏亡国由大弟致此实由二佞丁未春二佞伏诛于台城风干其尸于秤刑者一月君不见伪呉兄弟四六七十年强兵富金谷大兄垂旒不下堂小弟秉钧独当国山隂蔡药师云阳叶星卜朝坐白玊堂暮宿黄金屋文不谈周召武不论颇牧机务託腹心边䇿凭耳目弄臣什什引膝前骨鲠孤孤纳囚牿去年东台杀普化今年南垣杀铁木鳯陵剖棺取含珠鲸海刮商劫沈玊鬻官随地进妖艳笼货无时满坑谷西风卷地来六郡下披竹朽索不御六马奔腐木那支五楼覆大越先罪魁余殃尽拏戮寄谢悠悠佞倖儿福不盈眦祸连族何如呉门市卖药卖卜死亦足二月十二日玊山人买百花船泊山塘桥下唿琼花翠屏二姬招予与张渥叔厚于立彦成游虎阜俄而雪霰交作未果此行先以此诗写寄就要诸公各和百华楼船髙八柱主人春游约春渚山塘桥下风兼雨正值灌坛西海妇桃花衖口小蛮孃腰身杨栁随风扬翡翠屏深未肯出蹋歌直待踏春阳喜闻晴语声谷谷明朝豫作花游曲小蛮约伴合吹笙解调江南有于鹄谢吕敬夫红牙管歌吕云度庙老宫人所传物也沧江泰娘葢敬夫席上善倚以和余天忽雷者故诗中及之铁心道人吹铁笛大雷怒裂龙门石沧江一夜风雨湍水族干头啸悲激楼头阿泰聚双蛾手持紫檀不敢歌吕家律吕惨不和换以红牙尺八之氷柯五丝同心结龙首曽把昭阳玊人手只今流落已百年不省愁中折杨栁道人吹春哀北征宫人斜上草青青呉儿木石悍不惊泰娘苦独多春情为君清泪滴红永题伏生受书图𤓰丘崩科斗藏典坟孰求楚左相金丝未坏孔子堂济南老生教齐鲁绵蕝礼官何足伍挟书严禁禁未开盘诘谁能禁齐语百年礼乐当有兴天子好文开太平百篇大义喜有託十三女口传嚘嘤太常掌故亲往受百篇仅遗二十九河内女儿还可疑老人屋中有科斗建元博士孔襄孙五十九篇为训文嘉唐悼桀空有诏孔氏全经谁与论倪家书生能受学一篇荐上元非朴赏官得列中大夫帝轨皇涂未恢扩汉家小康黄老余乌用司空城旦书葢师言治在何处后世徒走陈农车明皇按乐图大唐天子梨园师金汤重付轧荦儿何人端坐閲乐籍三万纒头不足支龟年檀板阿蛮舞花奴手中花如雨钧天供奉真天人上亦亲挝汝阳鼓玊奴檀槽倦无力忽窃宁哥手中笛边风吹入新贡箫铜池夜梦双飞翼合门边奏塞黈聪耳谱更访明月宫渔阳一震万窍聋梨园弟子散如雨惟有舞马伤春风冬青塜篇老羝夜射钱塘潮天山两乳王气消秃妖尚压龙虎怪浮图十丈髙岧嶤文山老客智且勇夜舟拔山山不江南石马乆不嘶塜上冬青今已拱百年父老愤填胸不知巧手夺天工冬青之木郁葱葱六槚更树蒲门东鸿门㑹天迷闗地迷户东龙白日西龙雨撞钟饮酒愁海翻碧火吹巢双猰㺄照天万古无二乌残星破月开天余座中有客天子气左肱七十二子连明珠军声十万振屋瓦拔剑当人面如赭军将下马力排山石破青天撞玊斚警枕词呉越王钱镠自少在军中夜来尝寐倦极则就圆木小枕或枕大铃寐熟輙攲而寤名曰警枕置粉盘于卧内有所记则书盘中比老不倦或寝方酣外有白事者令侍女振铃即寤时弹铜丸于楼墙之外以警直更者尝微行夜叩北门吏不肯启闗曰虽大王来亦不启乃自他门入明日召北门吏厚赐之不睡龙醒复醒珊瑚圆木摇金铃五花寳簟芙蓉屏铜盘雪粉香浅清楼墙铜弹飞霹雳夜半更奴起辟易圆木功无与敌呉越封疆平地辟四世三王安袵席宋元诗㑹卷九十一宋元诗会卷九十二钦定四库全书宋元诗㑹卷九十二兵部主事陈焯编杨维祯下寄韩李二御史同年扬子十年官不调岂无词赋列时髦青㝠逺隔新持斧雨露犹同旧赐袍共喜诸公当北道却容独客卧东皋斗牛清夜能回首一道丰城剑气髙翡翠巢罗浮花使先春到来傍玊楼深处巢舞雪艳翻杨栁絮歌云轻压海棠梢屏开时露鸦头袜絃断应衔鳯觜胶却笑雪衣娘太劣雕笼深锁未全教多景楼极目心情独倚楼荻花枫叶满江秋地雄呉楚东南㑹水接荆扬上下流铁瓮百年春雨梦铜驼万里夕阳愁西风歴歴来征雁又带边声过石头至正二十三年四月淮南王左相微行淞江步谒草𤣥阁夜移酒船宴阁所微行谁识王丞相草履过门如野人太史遥遥瞻紫气老夫急急裹乌巾子陵故友终辞汉张禄先生又入秦休説五湖天様濶扁舟何处不容身送贡尚书入闽绣衣经略南来后漕运尚书又入闽万里铜盐开越峤千艘升斗买蕃人香薫茉莉春酲重叶撰梹榔晓馔频海道东归闲未得法冠重戴髪如银和卢养元书事中原烟火半丘墟楼橹相望白下孤蕃厮夜歌铜钴䥈蛮姬春醉锦廜㢝北征解赋卢才子西事时谈剧霸都莫上姓名丞相府老夫着论学潜夫嬉春体今朝立春好天气况是太平朝野时走向南邻觅酒伴还从西墅买花枝陶令乆辞彭泽县山公祇爱习家池宜春帖子题赠尔日日春游日日宜西子湖头春色浓望湖楼下水连空栁条千树僧眼碧桃花一株人面红天气浑如曲江节野客正是杜陵翁得钱沽酒勿复较如此好怀谁与同何处被花恼不彻嬉春最好是湖边不须东家借骑马自可西津买蹋船燕子绕林红雨乱凫雏冲岸浪花圆叚家桥头猩色酒重典春衣沽十千入山十里清凉国三百楼台迤逦开岳王坟前弔东渡隠君寺里话西来接果黄猿唿一箇探花白鹿走千回风流文采湖山主坡白应须属有才杨子休官日日闲桐江新櫂酒船还叮咛旧客兼新客漫浪南山与北山好怀急就一斗饮佳人能作五絃弹君看此地经游辈彷彿春风梦未残又湖州作三月三日雨新晴相邀春伴冶西城即倩山妻纱㡌办更烦小将犊车轻好语啼春秦吉了僊姿当酒董双成凭君多唱嬉春曲老子江南最有情五十狂夫心尚孩未受俗物相嗔豗兴来自控玊蹄马醉后不辞金当杯海燕来时芹叶小野莺啼处菜花开春衫已备红油葢岂怕城南小雨催长城小姬如可怜红丝新上琵琶絃可人座上三珠树美酒沙头双玊船小洞桃花落香屑大堤杨栁扫晴烟明朝纱㡌青藜杖更访东林十八僊无题效商隠体二月皇都花满城美人多病苦多情一双孔雀衔青绶十二飞鸿上锦筝酒掬珍珠传玊掌羮分甘露倒银罂不堪容易少年事争遣狂夫作后生天街如水夜初凉照室铜盘璧月光别院三千红芍药洞房七十紫鸳鸯绣靴蹋踘夸新技罗帕垂弯鬭艳妆愿尔康强好眠食百年欢乐未渠央寄小蓬莱主者闻梅磵并简沈元方宇文仲美贤主賔罗浮主者是僊才东老诸孙亦俊哉风雨春城花落尽江山故国燕归来酒盟自有乌巾在笑口应随皓齿开十八僊人重㑹处劫灰不到小蓬莱次韵奉答倪元镇坐断深林事不闻西窓风日爱余曛旧经髙赤寻三传新咏山王削五君翠篠侵牀落苍雪石池洗砚动𤣥云东邻书屋最相忆莫遣草堂移浪文富春夜泊寄张伯雨春江大汛潮水长布帆一日上桐庐客星门巷赤松底野市江郊浄雪初柱宿鸡笼山顶鹤斗量鮆网坝头鱼来青小阁在林表故人张灯修夜书怀家扬雄有宅郑里庄闲丘野水旧耕桑碧山学士银鱼弃锦里先生乌角藏自是秦人齐指鹿未能楚客废屠羊王侯螘穴一梦觉归作槐隂审雨堂游开元寺憇緑隂堂韦郎句中寻昼寂劫灰不尽緑层层鸿文重记青城客内典新传瀑布僧石佛浮江轻似叶神珠照钵隠如灯桫椤树子风前落吹傍恩公旧㲩咏白塔天山乳鳯飞来小东渡衣冠又六朝劫火不焚杨琏塔箭锋犹抵伍胥潮燐光夜附山精出龙气春随海雾消独有宫人斜畔月多情犹自照吹箫丹鳯楼十二危楼百尺梯飞飞丹鳯五云齐天垂翠葢东皇近地拂银河北斗低花靥秋空戎马静神灯夜烛海鸡啼僊童与报麻姑㑹应説蓬莱水叉西夜坐雨过虚亭生夜凉朦胧素月照芳塘萤穿溼竹流星暗鱼动轻荷坠露香起舞刘琨肝胆在惊秋潘岳鬓毛苍候虫先报砧声近不待莼鲈忆故乡闗山月长城饮马窟钦马马还惊宁知呜咽水犹作寳刀鸣闻雁篇楼头闻过雁只影不成双一夜狂夫梦相随到九江归客误夜闻归客骑玊辔鸣匼啑唤妇开西窓秋风响桐叶自君之出矣秋风吹罗帏玊郎思寄衣多情双络纬啼近妾寒机燕子词燕子将雏春又深不堪春思似秋心东郊春入车前草荡子马蹄何处寻燕子来时春雨香燕子去时秋雨凉鸳鸯一生不作客夜夜不离双井塘小游僊麻姑今夜过青丘玉醴催斟白玊舟莫向外人矜指爪酒酣为我擘箜篌莲叶舟髙河汉垂黄姑玊女会佳期玊清乆入衙城洞莫遣成都卖卜知班婕妤长门不用买多才纨扇炎凉善自裁五鬼一言能寤主秋飌愁杀望思台赵昭仪通僊门里春昼长侍儿新拥试兰汤君王空散黄金饼不见宫中赤鳯凰冯小怜前山校猎御同车一笑平阳等战蜗换得侯衣才上马琵琶已属代王家盼盼塜上白杨今十年楼头燕子尚流连铜台多少叮宁恨谁向西陵望墓田西湖竹枝词家住西湖新妇矶劝郎不唱缕金衣琵琶原是韩凭木弹出鸳鸯一处飞劝郎莫上南髙峰劝郎莫上北髙峰南髙峰云北峰雨云雨相催愁杀侬石新户下水连空飞来峰前山万重不辞妾作望夫石望郎或似飞来峰望郎一朝又一朝信郎信似浙江潮浙江潮候有时失臂上守宫无日消呉咏曽侍虚皇第二筵铁僊轻脱故依然江州坐上初相见还识人中孟万年杜牧寻君苦未迟水晶宫里旧题诗小鬟莫咏腰如束善唱白家杨栁枝淮南八月雁初过奉使槎回乌鹊河十里扬州花底散五陵年少已无多江上梅花铁石心江南肠断越人吟南垣阁老多情甚才见花开便抱琴黄菊初华客未归登髙自试苎罗衣真娘墓下好红叶伍伯祠前多翠微宫词宫词诗家之大香奁也不许村学究语为本朝宫词者多矣或拘于用典故又或拘于用国语皆损诗体天厯间余同年萨天钖善为宫词且索余和什通和二十章今存十二章鸡人报晓五门开卤簿千官泊帝台天上驾鹅先有信九重鸾驾上都回开国遗音乐府传白翎飞下十三絃大金优谏闗卿在伊尹扶汤进剧编海内车书混一时奎章御笔写乌丝朝来中贵传宣急南国宫娥拱鳯池薫风殿阁日初长南贡新来茘子香西邸阿环方病齿金笼分赐雪衣娘宫锦裁衣钖圣恩朝来金榜揭天门老娥元是南州女私喜南人擢殿元北幸和林幄殿寛句丽女侍婕妤官君王自赋昭君曲敕赐琵琶马上弹后土璚僊属内家扬州从此絶名花君王题品容谁并萼緑宫中萼緑十二璚楼浸月桐花移影上窓纱檐前不挿盐枝竹卧聴金羊引小车金屋秋深露气凉宫监乆不到西厢丁宁莫窃宁哥笛鹦姆无情説短长露气夜生鳷鹊楼井梧叶叶已知秋君王只禁宫中蛊不禁流红出御沟十三宫中善词章长立君王玊几傍阿婉有才还有累宫中鹦鹉啄条桑蛾眉矉处不胜秋长带芙蓉小苑秋肯为君王通一笑羽书烽火误诸侯冶春口号今年腊底无残雪却是年前十日春骑马行春桥上路寒梅花发更撩人呉下逢春春思浓不堪花发馆娃宫呉山青青呉水白愁杀江南盛小丛书扇寄玊嵒在瑶芳所书是日食金桃昨日追随阿母游锦袍人在紫云楼谱传玊笛俄相许果出金桃不外求张宪荆卿叹白虹贯赤日易水生凄风燕人尽悲愤相送冀城中筑声何惨慽歌意哀无穷岂不念即往立揕嬴政胸徘徊有所待匪畏秦帝雄自恨剑术疎未易了君事秣马膏吾车我客乆不至奈何遽相促苦未知人意丈夫重然诺断臂死不辞但怜樊将军九泉终见疑咄彼死灰儿曷足同等夷巫蛊使禅襹步摇冠曲裾纱縠衣伟哉燕赵士借问此为谁谒帝登犬台利口兴祸阶能令亲父子恩爱一朝乖血溅长安城尸横泉鸠里虽族佞臣家不益储君死望思思不归至今天下悲请聴三老议儿罪只当笞铜雀妓陵树曰沈西秋风石马嘶芳樽倾繐帐讵意溼黄泥惨惨笙歌合遥遥望眼迷玊人脆如草能得几回啼薄命妾少长深闺里面不识风吹自为薄情妇懒涂红玊脂花轩背春睡月树恼秋思不嫁张京兆敢烦郎画眉胡姬年十五拟刘越石胡姬年十五芍药正含葩何处相逢好并州卖酒家面开春月满眉抹逺山斜一笑既相许何须罗扇遮緑水谣今宵何处月南浦木兰船半夜凉风起荷花如锦鲜莫剪茎上叶水珠有时圆且留泥下藕要使根株连鸳鸯不并翅好事琉璃脆解佩掷真珠少酬交甫意卖卜翁三月长安道雨过街树緑下有卖卜翁危坐营握粟举口讲仁义旋式推祸福不学贾大夫忧来方赋鵩双庙词睢阳战败血漂杵力屈犹思为厉鬼𤣥元祠前哭一声朝食爱姬暮罗䑕唐家宫殿秋草生二十一陵如掌平独遗双庙门前石日有行人来繋牲唐五王撃毬图兴庆宫前春正热緑杨夹道花如雪毬门风起日西斜五马归来汗成血潞州别驾醉眼缬双袖倾攲拥岐薛申王按鞚宋王驰杖扑毬囊手亲挈草平如掌马力均玊鞭十里不动尘黄门扶入五花帐大衾长枕姁家人花萼相辉雨气寒楼中歌管渐䦨残紫骝不踏毬场路万里青骡蜀道难中秋碧云师送蟹天风吹绽黄金粟檐前老兎飞寒玊客窓不记是中秋但觉邻家酒浆熟泖田秋霁稲未鎌苇箔竹簖収团尖红膏溢齿嫩乳滑脆美簇簇橙丝甜无肠公子夸䦆铄两㦸前驱终受缚靥心昼煖白玊脐䕫牟夜泣红铜殻曲生风度亦可怜且对霜娥供大嚼酒后髙歌绕碧云九峰一夜霜华落青山白云图青山青青白云白一尺小溪千里隔扁舟舣㟁不见人鸡声何处秦人宅桃花流水春粼粼不识人间有战尘待得紫芝如掌大归来甘作太平民李嵩宋宫观潮图磁州夜走泥马驹卧牛城中生緑芜炎精炯炯照呉㑹大筑钱塘作汴都玊殿珠楼连翠阁七寳帘栊敞云幙生移艮岳过江南不数东京旧时乐茂树盘盘迷緑云龙飞鳯舞峰峦奔玊牀下压大江小海水正入东华门木樨花开秋可数紞紞灵鼍振天鼔海门一线截江来雪壁银城昼飞舞呉商楚估千万艘黄龙战船头尾髙岂无海道走中土长驱逐北乗风涛烟雾苍苍绕城郭屋瓦鱼鳞互参错百万骄民事醉醺坐使中原尽刬削因循六帝不复讐西风八月凭江楼攒宫人饮白骨恨洪波不洗青衣羞邦基削尽师臣逐轵道人降子婴哭绣胸文颈踏浪儿反首谁能报君辱庙子沙头卓大旗天呉缩颈不敢驰行人指塔话杨琏三十六宫秋草飞栖鹤峰辽东失却丁令威赤壁梦里横江飞明河洲头槎已烂千嵗去家今始归晴峰歴歴入云小独立秋空望华表华阳真逸上清来铁笛一声山月晓蘜潭为顾子顺赋盘龙塘下潭如井百尺甘泉氷雪冷琼英一勺露生香能黒华颠驻光景九月十月天雨霜七十二种分秋芳粼粼晓碧卓倒景白者白玊黄金黄咀蘜之英饮潭緑不数南阳旧甘谷童子开门濯帽纱报道新醅夜来熟周昉横笛图一妇跨镫如习骑一妇鹄立类勇士一妇横笛坐胡牀容貌衣裳略相似蓬松云髻作懒妆了鬟手擎红锦囊人言天寳宫中女我意梨园旧乐倡忆昔承平生内荒宫中消息渐难藏昨宵一曲宁哥笛明日新声满教坊春娇满眼情脉脉唤起红桃亲按拍不将三弄作伊凉潜把闲情诉秦虢声悽调低承索索然有声如裂帛月落长安天四更六宫一夜梨云白太真明皇并笛图黒奴絃索花奴鼔譂奴抚掌阉奴舞阿环自品玊玲珑御手夷犹亲按谱风生龙爪玊星香露溼樱唇金缕长莫倚花深人不见李謩侧足傍宫墙鸿门㑹云成龙气成虎椎鼔撞钟宴真主披帷壮士髪指冠侧盾当筵请公舞白髪老臣心独苦玊玦三看君不语五星东井夜聮珠天狗欃枪落如雨鸿沟咫尺接鸿门千里神骓一夜奔君不见龙泉影里重瞳瞽玉斗声中五体分朱虚侯行酒歌长乐宫中女天子盛设賔筵懽戚里百官侍坐莫敢违诸吕諠阗笑声起御史中丞不紏仪叔孙制作成虚礼朱虚奉勅起行觞手提三尺昆吾钢田歌声振野鸡伏颈血光寒汉道昌玩鞭亭畸乌压营营作声红光紫电围金钲黄须小龙马上笑白首饥豺梦里惊老奴怒掷珊瑚枕追兵起合琉璃井巴马东归疾似风道傍遗粪如氷冷健儿空玩七寳鞭荆台老姥功谁传胭脂井胭脂井冯瑙甃琉璃栏黄金辘轳银绠寒桃花小波下无底雌龙吞怨沈红水妖姬不作井中鬼玉树飞花落如雨送铁崖先生归钱塘团花染累呉蚕茧五色文绫出金剪海风吹度滕王宫南浦西山画帘卷天狗夜吠声如雷东奎西壁昏煤炲上洲自可驾黄犊铁箸何用画寒灰牛酥煼花春未老湖上同谁剪芳草真珠酒泻紫蒲萄金错刀镌红玛瑙六桥杨栁香雾深呉娃一笑千黄金莫邪不作老龙舞铁管自成丹鳯吟輭舆就别湖源道江花照人日杲杲长风吹送书画船先生眼空方醉眠岳鄂王歌君不见南熏门铁炉歩神矛八丈舞长蛇双练银光如雨注又不见铁浮屠拐子马斫踁钢刀飞白霜贯阵背嵬纷解瓦义旗所指人不惊王师到处壶浆迎两河忠义望风附襄邓荆湖唾手宁朱僊镇上马如虎百战经营心独苦赐环竟坏回天功卷旆归来卧枢府钱塘宫殿春风轻娇儿安宴醉未醒徒令功臣三十六舞女歌儿乐太平虎头将军面如铁义胆忠肝向谁説只将和议两封书往拭先皇目中血将军将军通军术君命不受未为失大夫出疆事从权铁马长驱功可必功成解甲面赤墀拜表谢罪死不迟惜哉忠义重山岳智不及此良可悲呜唿肆谗言加毒手申王心循王口蕲王湖上乘驴走五国城头帝鬼啼金人相酌平安酒瑶池曲曼倩啼饥桃未熟绮窓珠树层隂緑上清童子昼临闗鸾尾扫云方种玉芙蓉画䦨春昼长箫韶一𣲖起回廊八龙未暇送周穆三鸟遽能迎汉皇风雨苍苍隔𤣥圃不劳西望祠王母赠君桃核大如杯归植茂陵陵上土玉带生歌玉带生端人也事文丞相为文墨賔与同馆谢先生翺友善宋革丞相殉国死讣闻生与翺哭于西台之下复悯宋诸陵暴露私相盖覆识以冬青木而去后翺道卒生今归于㑹稽抱遗老人与秋声子辈为寮中七客初宋上皇以丞相恩赐生紫衣玊带今不改其旧称云鸾刀夜割墨龙尾碾作端溪苍玉砥花镔铁面一尺方紫雾文光上书几银丝双纒玉腰围翡翠青斑绣紫衣金星鸲眼不敢现案上墨花皆倒飞景炎丞相魁龙榜抚玩不殊珠在掌背铭刻骨四十四血録至今犹可想谢公古文今所师西台一恸神血垂独持老瓦出门去冬青树边书愤词天翻地覆神鬼怒九庙成灰陵暴露庐陵忠魄上骑箕流落端生何所寓抱遗老人生计拙爱把文章写忠烈霜台一夜电光飞不必矮桑重铸铁寄天香师圆帽顶红毳方袍搭绛纱海龙邀早饭山鹿进秋花试墨探倭纸寻泉鬭建茶时抛红豆粒竹下唤频伽赠西僧西离五印度东渡独绳桥海若擎双足天花上七条番经函贝叶饭钵繋椰瓢回首流沙路程途十万遥灯下有怀忆昔童婆店髙屯生夕曛树声唿出月石角碍回云野雉穿花见清猿隔涧闻马头三四子曾缚故将军取青楼夜饮戏叶子肃酒令传觞急灯花囓烛低山人清似水老子醉如泥天黒月堕地水寒星在溪犹吹赤蹄纸照道画楼西顾野王读书堆昔闻野王宅今上读书堆篁竹最深处菊花时自开天风响钟磬海气结楼台回首梁陈事悲歌付一杯寄中山隠讲师问讯山中隠中山第几重风廊巡夜虎云钵聴经龙流水千溪月寒巖一树松无因净尘滓来共上堂钟柬顾明府水国差徭重江城庐舍稀晓星县印出春雨劝农归官马哦新月公庭散夕晖欲知通守瘦但视野人肥立仗马照夜玉狻猊霜毛铁凿蹄春风金络脑小雨锦障泥御驾驰天上军封受海西日供三品料缄口不闻嘶春登永安寺宿雨忽开雾凭髙散旅愁野烟啼翠鸟庭草卧青牛怪石尖于剑长杉髙过楼尚怀登絶顶东北望杭州天寳词林甫当朝日韩休罢相时新台初纳妇兴庆又生儿玉栅笼鹦鹉金盘进茘枝内前车马棘无地避诸姨井西丹房葛井西头更向西丹房髙与白云齐铅田虎下飞红电汞海龙沈结紫泥山鬼俯栏窥火候炉神伏地乞刀圭饮余一醆中黄酒坐聴鹃声树上啼席上得摇字翠馆行厨雪乍消墙头新栁又垂条珊瑚枕煖人初醉鹦鹉笼寒舌未调座上綵鸾珠挿鬓掌中飞燕玉围腰海棠一夜东风輭落尽云边金步摇柬卫处士傍山依水作幽居未减南阳诸葛庐卓行自成髙士传浮荥不用辟书除乌丝小楷春题画青简长编夜着书愧我红尘走官马计偕空诣汉公车赠轩辕道士子是弥明几代孙姓名方使世人闻坐惊星斗生雷剑动使烟霞绕练裙月里白鸾招子晋山前青虎借茅君长春酒熟朝朝醉髙枕瑶琴卧碧云留别赛景初暖云将雨骤隂晴四月罗衣尚未成万㸃愁心飞絮影五更残梦卖花声方空越白承恩厚绣袦诸照道明自笑穷途不归去空怀漫刺阖闾城良宵良宵情绪不堪题立遍䦨千意欲迷铁拨顿敲壶口破金刀频剪烛心齐绿分杨栁湘帘细红压樱桃斗帐低彷彿第三桥畔宿月明珠树夜乌啼次韵江鍊师道人容貌似婴孩手抉天罡步斗魁拄杖神游却月观乘风夜上鍊丹台剑横秋水苍龙化衣染春云玉女裁闻道蓬莱隔东海芙蓉三朶翠成堆投赠周元帅十韵玊帐临江近金城镇海遥鼔声秋动地剑气夜冲霄露下星河白风髙草木凋山寒旗猎猎沙净马萧萧左广初传驾西船已畏烧五离才散䑕六博又成枭豪杰乘时奋贤材早见招紫枢虚上座黄闼待清朝㑹见擒奸操归来醉小乔恩波门外栁长拂富春潮林塘幽十四韵胜境惬幽寻芳塘漾茂林浸天惊滉漾拔地见萧森隔水时闻磬穿花或聴琴青浮鳌弁小黒直蜃宫深跃藻翻珍鲤争枝坠野禽风回微作籁云去尚留隂鹤起如迎客龙归若献琛萝房依䕃芘寳筏渡迷沈春雨移舟坐秋霜倚杖吟兴惟便枕簟懒欲弃冠簪住乆将忘世观来已悟心埃尘犹不到荣辱岂能侵天乐朝朝下神灯夜夜临阎浮那有此大士现潮音畲山道中老树排云石迳斜炊烟起处有人家一声啼鸟春成夏新緑满汀浮栁花题集贤枯木竹石槎牙老树响天风寂歴幽篁泣露丛惆怅玉堂旧公子故家陵庙月明中王翰题潮州郡学东亭虚亭倚危矶苍莽澹无迹幽人时往还濯足坐苔石芰荷露涓涓浦苇风淅淅物性机尽忘上下皆自适遥峰敞空翠落日洞深碧悠然一舒啸造化亘今昔圣门竟渊邃世路何偪仄遐哉古人心日暮坐相忆送销子坚北上乱象既无已中心恒不夷翩翩南林鸟厉翮无所依念子将焉如慷慨与我辞西北有名将世秉仁义麾壮哉国士心嘉㑹良在兹江汉有舟檝梁楚多旌旗时焉不我与言念渴与饥明良际昌运允称平生期题菊我忆故园时遶篱种佳菊交叶长青葱余英吐芳馥别来二十载粲粲抱幽独岂无桃李颜嵗晩同草木及兹覩余芳使我泪盈掬离披已欲摧潇洒犹在目雨露岂所偏嵗月不可复归去来南山粲英坐空谷秋怀县门扶桑弧丈夫四方绩奈何中险艰零落苦相失凉风天际来庭草凄以碧嗷嗷双飞鸿宵征度寥閴物性既如此予兹念何适寒声在衣巾心烦百忧集美人隔天涯佳期阻良夕鼎湖讵可招巫咸已难即孤愤不自聊长歌振巖石送别刘子中执手寒江濵慷慨难为别岂无杨栁枝零乱不堪折鸿雁西北来嗷嗷唳晴雪阳和忽已暮旅况转凄切谁怜苏子卿天涯持汉节与和仲古心饮分得诗字渊明归去时不作儿女悲视世如浮云出处得所宜有酒但欢饮戚戚欲奚为斯人不可见载歌停云诗题棘石图烈风号中林极目尽荆棘离离寒月秋莽莽古原夕㝠鸿振髙翮鹪鹩翳深迹奈此贞固姿苍茫更秋色写望云图寄温陵刘子中开窓见停云美人别经载以兹一时意聊寄千里佩暧暧春复深悠悠嵗云迈迟尔浩荡心空山日相待月夜坐悠然轩有怀明月照我怀开窓共幽赏泠泠万籁秋静夜发清响山川日脩阻之子独云往长歌耿不寐相思发遐想自决昔在潮阳我欲死宗嗣如丝我无子彼时我死作忠臣覆祀絶宗良可耻今年辟书亲到门丁男屋下三人存寸刀在手顾不惜一死了却君亲恩送陈同佥马首出城东将军胆气雄旌旗明惨雪笳鼔动悲风早释三边恨宁夸百战功相期春草色处处凯歌同送张子方之江西掾吏自脱京华服知君叹索居海隅清宦在天上故人疎挂壁空长剑探囊得素书更陪骢马去西望复何如游枕烟寺石磴招提古松萝暝不分排云双树转隔水一钟闻林影疑残雨山光倚夕曛醉来归路逺秋思正纷纷夜宿洪塘舟中次刘子中韵胜地标孤塔遥津集百船㟁回孤屿火风度隔村烟树色迷芳渚渔歌起暮天客愁无处写相对未成眠山房秋夜寄鲁客寂寞山居悄相思望转迷江空寒鴈落树尽暮云低生事悲秋草交情忆剡溪西斋愁不寐风雨共凄凄题画小景万籁秋声近双峰宿霭收江涵林影碎野接曙光浮萝薜连书幌莺花避钓舟由来扬子宅寂寞闭丹丘龙湖夜泊小舟眠不得起坐待潮生漏浅壶觞尽江澄巾屦清沿沙除鸟迹隔水逓钟声悄似金山夜相看月正明晩眺次林公伟韵偶信东山屐寻幽到翠微白云空野树红叶恋斜晖㟁落潮初满天寒鴈未归风尘江海徧不上野人衣灵源洞旭日照髙岑天风振逺林不分沧海色那识白云心瑶树空香满珠林积翠深坐来明月上何处起潮音春日雨中即事京洛繁华事已违怀人竟曰掩空扉望迷楚岫闻啼鴂思入秦川怨落晖野馆萧条芳草合寒江寂寞暮云飞落花片片随流水惆怅闗河泪满衣鴈湖鴈去湖空野水深秋风吹客上遥岑丹枫尽逐孤臣泪黄菊空怜处士心雨后诸峰浮夕霭霜前一叶送寒音停车欲问当年事尺素何由到上林王偁官烈山晨光照墟里屋下春泉鸣驱牛出东阡且作农事耕不惜筋力劬但愿禾黍成遐哉鹿门意千古斯能并游小雄涧隂岛变残雪新流吐溶溶偶寻一径彻独与采樵同两崖溼花雾泉窍吟天风云根濯苔髪乱篠相㝠蒙盘巖折磴道似觉㝠摉穷石门忽中断旷望开烟丛萝雨泽巾屦松桂清心胸了然青川霞照此龙潭空始知人境外别有僊路通宋元诗㑹卷九十二宋元诗会卷九十三钦定四库全书宋元诗㑹卷九十三兵部主事陈焯编丁复有鸟有鸟有鸟鸣声嘐嘐自东有居则西于巢有翩者翼载戢载翘曷往曷否中心揺揺有鸟有鸟鸣声孔悲生此东隅息彼西枝有翩者翼逝将奋飞我行迟迟莫知所依维东有山岭路其岐维西有江湍流其枝伊此之懐复彼之思莫知所之我心孔哀昔我来思狐裘披披今我何为絺绤有凄譬彼行骥有絷其驰言提其玦载泣歔欷相彼鸣琴匪絃伊丝哀于涂人宜莫我知圣或弗济伊命也而命也如兹我行其随送刘士干知事赴湖广省掾衆羽之差差彼翰而鸱衆趾之离离我独于䕫夫乘而往我徒于追波涛汹汹则匪于江彼陆康庄则舍而杭我闻瞶瞶我视于盲尔牵于驱爰馽其驹尔行徐徐于余焉居我有㫖酒聊乐与娱送章子端调淛东奏差维山其砠维水沮洳孰来予苏使君之车岨则有坂使车无反沮洳有衍伊泽斯逺维泽伊何孔硕洋洋我攸乐康使车彭彭维骖在隅弗疾其驱彼华纡徐维章子之裾维山斯岵维水有浒章裾楚楚实获我所楚楚者衣肃肃者仪亦永其依我逸以敖娭甘雨昨日足甘雨昨日足今日岂不逰文漪散清沼绿树未惊秋步出西郭门浩浩江汉流危樯隘川浦乃有逺人舟江租赴海漕惊沙无定沤号唿走羣吏肉食怀鄙谋及时不归耕卒岁何用周悄悄绿髪子还家多白头为农极凋瘁犹用苦诛求送赵有章教谕满还郎浦昔在秋浦还我行凌浩𣺌寻君郎川宅相逢武林道君颜日方滋我髪初未皓及兹陵阳见颜髪非昔好故心无浅交论诗有深造两意正云云逺别何草草长恐重见日复此同衰老相知在久要良用豁怀抱竹山离离鳯食干緜互亘脩峦君子怀静仪虗贞媚苍寒灵厓发潜颖崇苞閟幽盘筮邻从蒋诩永结求羊欢同县尹张志道征士黄观复隂秀才燕集六县校官叶仲庸池上分韵江水秋未清林晖午能碧相忘散乱坐幸老谈笑剧以君久寒氊且尔暂暖席同心勿辞饮况有陶彭泽王不注官从天得长假年衰岂能髙老坐不许下新秋席为展欲夕尊未罢谁挥鲁阳戈请驻义和驾次韵郑复初録事秋夜凉凉秋夜深时露沾重衣志士不在饱讵复怀馑饥啼蛄怨衰丛焕景凄已微屈父从遗则宋玉有余悲驯致谅以道尔亦安尔为寥寥秋夜髙时物得其心荣华无终玩衰悴递相寻微月流西极东溟足幽隂客为哀商奏絃促忧思深挥置各就寐已亡人与琴快翁上人还吴中秋江夕雨霁微凉生绤衣云灭青宇空北鸿衆已飞鸿飞向南去而我独不归我归复何所长蛟卧寒浦将扰东海龙且骑南山虎南山虎白额具区涛可蓦题诗悼夫差具礼谒泰伯麋鹿犹故台草青霜未白亦知旧乡好奈何怀逺道佛国烟霞深钱塘早晚到灵鹫天竺来虗阁乘飞峤白猿宅幽深秪许湖僧呌凭君唁许由搘䇿北峰头月中下桂子脚底天香浮忽望凌霄道余杭第几桥题句容赵氏松磵堂爱客赵公子春登松磵堂展席翳长䕃临流进余觞阳漪动五色天声散幽篁无谓山笛咏此乐殊未央题秋江晩渡图白云在青山红叶烂无数亦有冬青枝长松共如故茅堂当树间江光澹凝素扁舟不可唿谁令汝来暮题昭君图曲逆老失计娄敬因自侯深宫如花人逺嫁龙沙头龙沙万里逺逺嫁不复返长思汉宫中泪痕日在眼泪眼不可止娇姿看转美琵琶寄深怨繁声纷在指题画马为方逺上人赋上人超世资脱然了无为犹有爱马癖或比道林支天马由来出天池西大宛国乃有之房星写神孕龙漦雄志倜傥精权竒飞行灭没电莫追空尘留烟不得窥月氐之子那敢骑汉武逺慕穆天子欲隮崐崘游具茨遣使先开玉闗道鳯颈虎翼初就羁王良造父死已久当时不知驭者谁唐人为马置马监奚官果是何物儿况复教之作马舞跪拜起伏取笑娭伏仗能鸣辄引去俛首低摧青络丝欲从驽骀服辕下局促动遭箠䇿施非徒丧志失天性病骨瘦柴如宛锥所以韩干为画肉不忍神骏成凋羸大漠茫茫天作屋饥龁饱卧骄且驰蒲梢萧飒轻风度苜蓿参差新雨滋胡为束缚对厮养长嘶无声情内悲送孟久夫迁内台掾阳乌本是日中物下来古柏栖冰霜南枝不如北枝好北枝近日扬清光扬清光散朝彩鸣凤髙冈久相待天涯亦有鸿鹄羣莫使㝠飞向云海宝鸭曲铜池织风翠波跃睡足暖烟饥不唼重帘未厌云水姿华屋清深寄闲絶生朱剥花红锦翅枯咽半溼蔷薇水宝灯夜县琉璃光恍若淡在沧浪里方筵慢舞得娇娆指痕腻染罗纹细就中恐有絶缨人误识韩郎衣上气古闻舄化之言岂虚语愿学飞仙作双去题刘尧辅观瀑图刘侯校书天禄罢向人辄作山水画长峦老树翠盖攲转瀑崩巖练花泻𤣥冠白袍问子谁濠梁漆园忘世者京都尘起碧于云炎洲瘴来疾如射挥毫定忆龙河上挟颿久睨匡庐下王将军歌送瑞卿之荔浦廵简青天白日散五云酒酣起别王将军岭右湘原五千里君恩如天无逺迩百丈牵船上湘水苍梧九疑云旖旖荔浦更在云南头砦中小官君莫愁生猺亦是天所产赋予五性为人俦渠岂不知官好恶怒则猖狂喜还乐近日大官虎噉之骨肉可羮髓可酪我官我强民尔弱是乃不堪兇性作前年道州杀人去太守万户走无路贼去官归欢聚醑彼亦那知有其故将军旧是广东使属州被患往相视此迹彼情知久矣今官况是猺之方山巖迫小官无房未足展仁化但用谨备防出入买卖无相妨往来见之等寻常殷勤趋庭使下拜喻以天子仁圣臣忠良送黄学録归番阳有番之山嵯峨而嵚㟢连峰结络如旛旗或为菡萏芙蓉枝或似长人善须睂髙冠大服佩委蛇或似苍虬奋角鬐下赴巨浸长云披九江彭蠡绕其侧波涛盪撃而緜弥苍苍断屿如落星㸃缀碧落影倒垂行人裹粮备㸑炊片时竟月不可期山中美茹多紫芝山中之人歌自怡题稚川山水江光如空山在天好风佳日散晴烟绿隂成盖崖树连野桥杨柳亦娟娟担簦之子何促速况有荷杖当我前茅堂独坐岂待客或者傲兀忘流年又疑浣花溪上叟索句未得掩两肘对树不语胡为然将非得诗不得酒耐可有酒无诗篇荷锸归向南山田陶公种秫五十畆往往为酒愁无钱送秦元之赴太禧同佥君家好兄弟圣主自知之周爵推秦仲虞官举伯夷万方天浩荡五彩鳯威㽔宣室虚前席苍生属论思金陵送人还武昌相送白鹭洲因思黄鹤楼遥观鄂王蹟重起祢生愁西上不可得东闗曾独留江边赵佗石岁月但空流题程先生西行集后崃束水如箭巴行船上天乱离藁塟后衰老秭归边手把西行集心追北上年东风故山泪落日洒江烟登髙分得叠嶂逺近不可数淡浓浑自成人烟诸崦隔鸟道半空横日夕黄微映江寒碧倒生凭髙共临眺忆得在宣城送李御史南台铁冠旧西府绣衣新吏部氷霜晓皇家雨露春三苗蛮作俗八桂岭为邻虞帝犹遗庙殷勤荐渚苹送贾西伯西风苜蓿花南客又移家此道宁无用吾生未有涯峰青宜霁日潮白逆江沙犹忆南楼夜吹箫度岁华送张克让秋花白露芹乡郡万山云官冷难为满囊空政喜闻滩船牵月上岭路入闽分有客来书辟青霄记雁羣送王伯庸赴石埭板官先生官已冷县僻冷于官坐席岚归润琴堂月过寒竒峰花作朶幽濑玉为湍所喜无迎送髙吟寄碧澜送客马帐朋方集麟经讲未残幡然怀故里谁此障狂澜黄卷秋檠短青氊夜榻寒好将池草句题与惠连看送人省亲子仕亲亦喜子归亲更欢江湖片帆逺风雨一氊寒沙鸟行秋渚江豚拜午湍莫看松桂色容易厌时官送翟彦敬陞中台察院掾名彦登乌府清门可雀罗辟书催北上行李及南讹天濶凉云积江明暑雨过东门羣掾集更起续离歌新寺和张仲举兼次韵天宫兜率下崔嵬结绮交疏面面开地势周围龙虎国钟声疎应鳯凰台鼎湖仙去秋遗劒笠泽僧归夜渡杯千骑廵街羣乐动五云深处御香来雁门送杨仲𢎞姪士耕归龙泉江回彭蠡天逾碧路入临川山复苍令尹先为武进县絃歌况逢君子乡黄禽双啼白日静绿草自动春风香巾车数问虞夫子未慙元亮在柴桑越州景德寺镜清方丈题醉仙岳麓图镜清方丈见岳麓堂虗咫尺行江潭树木连霄巖影湿楼台隔日水声酣皇英双骑龙上下苍梧九㸃天东南道人得我千古意复遣老梦登云龛送美上人归临川白云不生华盖峰青天净倚碧芙蓉上船不记日多少到寺更行山几重木客试人骑出虎渊灵求法脱为龙莫贪石室跏趺穏偏长松门薜茘封次韵荅惠长老弃为狂士幸相容敢向明时叹不逢皎月近人闲傍水白云邀客更登峰百年耳厌咸阳犬千载神交劒浦龙车马满街门映烛梦魂初熟蒋陵钟九月一日游昭亭山色汀光带近郊道傍杨栁舞寒条半生九日黄花酒多在西风白下桥千里客游仍暮景异乡人事又今朝老来未遣登临懒尽醉东家绿玉瓢寄谢子木秦赘谁徴梦午年汉官仓氏岂淹贤荒凉秋浦时时酒彷彿番江夜夜船湖海客身皆暮齿家山儿蕨等春拳何时与和归来赋白石黄沙未有田寄题道吾山闻禅师竹院道吾竹院芙蓉下老子藤牀翡翠深过雨雷霆龙捧闼满天风露鹤当林此君静对了不厌诸老清谈亦许寻他山祭酒闻还出何人载歌金玉音送僧游庐山十八社人五老边香炉紫烟谁为然山光水影江行日风静浪平船在天故里今逢霞外客孤篷曾坐月中禅清吟一为浣尘土宛对三梁看瀑泉庐山东南山水多石梁顚倒挂银河仙灯夜半天人落佛屋春深海客过五老芙蓉还好在陶公杨桞定如何布帆又起江湖兴应道西风动薜萝寄题金鹅泉石轩金鹅泉石有深趣黄鹤仙人曾独来巖雨熘云青玉泻海天澄日碧莲开山翁宴坐秋帘静野客倦游溪櫂回幽径依然生药草他年从此入天台题王元章梅三年不见王征士一见梅花如见人风致山隂频梦夜雪晴江上又逢春毫端只作寻常冩意度真同造化神闻道耶溪新买宅想栽千树作比邻送清凉寺友上人归永嘉江心旧作野客宿石头今逢开士归半夜落潮随櫂发十年残梦逐云飞相看接手话乡里独老忍泪沾裳衣新春亦有还家愿会过石室推烟扉次韵具菴送湛渊上人永喜省师早年为客曾游处今日题诗郄送僧珠箔溅巖看雪瀑宝窗縁塔见天灯金仙烂熳开银界玉女婵娟倚翠层礼罢阿师穷胜讨诸峰歴歴渐攀登题李息斋枯木竹图霜柯洞庭寒露叶渭川冷幽人美清夜独写秋灯影赋山上松送常上人松生在山上垂柯䕃其下人生苦别离念此岁寒者元宵雨雪银烛春光玉雪霄翠帘歌管思寥寥罗浮洞里花如织谁立寒香背小桥马德昭席上赋江上重逢邹大娘桃花红嫩染纎裳蔓青溪上曾相见犹记胡麻饭颗香赋蕙花次韵岳上人香满松房夜月虗紫蕤县露泣方诸湘魂故恼维摩定起和离骚扫壁书酒间赠贾西白思入东风白雨边暮云春树两茫然不因绛灌轻新进未必长沙识少年王冕水仙图寒风萧萧月入户渺渺云飞水仙府仙人一去不知所池馆荒凉似无主江城岁晩路途阻邂逅相看颜色古环无声翠裳舞欲语不语情悽楚十二楼前问鹦鹉沧海桑田眯尘土王孙不归望湘浦芳草连天愁夜雨对景吟湿云不飞山雪满越王城头鼓声短晓来溪上看梅花虎迹新移大如椀老乌缩项如冻鹥唿羣强作婴儿啼红桃翠栁眼欲迷旧时纨袴今涂泥淮北千里无烟火淮南近日多军马寸薪粒粟不论钱行客相看泪盈把如何五陵年少郎卖田去买青楼娼吴歌楚舞不知夜归来也学山翁狂明朝酒醒入官府方知不是城南杜落花风急雨潇潇索寞无言面如土痛哭行雨淋日炙四海穷经纶可是眞英雄岐丰禾黍泣寒露咸阳草木来悲风京邦大官饫酒肉村落饥民无粒粟东鲁儒生徒步归南州野老吞声哭纷纷红紫已乱朱古时妾妇今丈夫有耳何曾听韶武有舌不喜论诗书昨夜虚雷槌布鼓中天月破无人补休説城南有韦杜白璧黄金天尺五送无咎游金陵兼柬丁仲容隐居长松撼空风怒号前门大水推断桥山中坐雨六十日不知野草如人髙今晨出门天气好贬眼忽惊春事老杨花散作雪满溪送客俄然动怀抱金陵六朝古帝都古时风景今何如珊瑚无根土花碧露团玉树生流珠江上无人隔尘土丹鳯不来孤燕语上人脱洒无滞留底用登临重怀古世人往往乘险机老我白髪无能为道甫问讯丁令威有鸟有鸟何时归勐虎行去年江北多飞蟊今年江南多勐虎白日咆哮作队行人家不敢开门户长林大谷风飕飕四郊食尽耕田牛残膏賸骨委丘壑髑髅啸雨无人收老乌衔肠上枯树仰天乌乌为谁诉逋逃茫茫不见归归来又苦无家住老翁老妇相对哭布被多年不成幅天明起火无粒粟那更打门苛政酷折髀败肘无全民我欲具陈难具陈纵使移家向㕓市破獍猰㺄喧成羣劲草行中原地古多劲草节如箭竹花如稻白露洒叶珠离离十月霜风吹不到萋萋不到王孙门青青不盖谗佞坟游根直下土百尺枯荣暗抱忠臣魂我问忠臣为何死元是汉家不降士白骨沈埋战血深翠光潋灔腥风起山南雨晴蝴蝶飞山北雨冷麒麟悲寸心揺揺为谁道道傍可许愁人知昨夜东风鸣羯鼓髑髅起作揺头舞寸田尺宅且勿论金马铜驼泪如雨虾蟆山春风吹船着牛轭扶藜直上山之嵴山上老石怪且顽皮肤皴皵苔花碧我来不知石有名拊摩怪状心亦惊野人指㸃为我説此物迺是虾蟆精古昔曾偷太仓粟三百余年耗中国天官烛其隂有毒敕丁破口劙其足至今突兀留山丘雨淋日炙无人收树根穿尻蛇入肚老鸦啄背狐粪头牧童时时放野火耕夫怒撃樵夫刴自从残堕不能行见者唾之闻者骂虾蟆虾蟆非令仆无功那窃天之禄如今虾蟆处处有天官何不夷其族致令骄气吹风腥干霄上食天眼睛百虫啗尽心未已假作鼓吹怡人情三月江南春水涨纡青拕紫争跳浪渔父持竿不敢言猎犬布弩空惆怅黄童白叟相引悲田中更有科斗儿村居避世忘时势茅庐傍小溪灌畦晴抱瓮接树湿封泥乳鹿依花卧幽禽过竹啼新诗随处得不用别求题写怀世情多曲折客况自堪怜听雨愁如海怀人夜似年草肥燕地马花老蜀山鹃冷澹无归计苍苔满石田晩眺宻树连江暗残阳隔浦明不知秦塞逺殊觉楚天明故国人何在荒城鸟乱鸣徘徊吟未已搔首忽伤情次韵答王敬助西圃余姜蔗东皋足稻粱今年诚有望吾计未全荒倚仗停吟久看云引兴长邻家新酿熟同醉菊花旁泊𤓰洲落日大江秋凄凉觉底愁逆潮攻败垒荒树入沙洲险固空余迹清平且壮游不须腰十万明日上扬州黄牛山招提万山底古屋蔽烟霞宻竹先秋意长藤过夏花繁隂沈雨脚清响潄云牙老衲睂如雪相逢话作家龌龊龌龊宁堪处卑污奈此逢看人骑白马唤狗作乌龙濯濯河边栁青青涧底松待看天气好应得露华浓漫兴草木何揺撼工商已破家饶州沈白器勾漏伏丹砂吴下难移粟江西不运茶朝廷政寛大应笑井中蛙壬辰天意别春夏雨㝠㝠云气何时敛江声未得停书生怜白髪壮士喜青萍昨夜登西阁悲笳不忍听处处言离乱纷纷觅隐居山林增气象城郭转空虗侠客思骑虎溪翁只钓鱼诸生已星散那得论诗书干戈犹未定鼙鼓岂堪闻忧国心如醉还家梦似云闗山千里逺吴楚一江分朋旧俱零落空嗟白鸟羣偶成四月八日风雨歇放翁宅前湖水髙典衣沽酒亦足醉骑马看花徒尔劳海国尚闻歌蔓草山陵谁与荐樱桃元龙本是无能者后世谩称湖海豪归来头白归来惊面生东家西家知我名友朋投老渐凋落儿女向年俱长成野梅开花尚古色山风吹雨堕寒声最喜溪翁㑹眞率浊酒过墙香满罂寄徐中几僦得城楼枕卧龙储无儋石是英雄吟诗不媿杜工部乞米或如颜鲁公兰省异于霄汉上草堂却在画图中故人相见无多论笑指松花落晚风山中答客问人间尘土苦歊烦林下清风六月寒夜半酒醒方脱屐日髙眠起不簪冠坐看游蚁巡危磴静听闲花落古坛老我自无轩冕意寻常岂是傲时官题金陵赏心亭前春草花赏心亭下栁生芽收功谩説韩擒虎亡国岂由张丽华江山万古足登览豪杰几人来叹嗟野老相逢闲指㸃六朝宫阙尽桑麻送钦上人石头城下五更秋髙挂云帆得顺流铁瓮縁江即东府璚花隔岸是扬州作家相见本无语在客别离殊有愁后夜相思好明月老夫乘兴独登楼闲题至元旧事楼台矗矗带山河金玉重重是帝家云合紫驼开虎帐天连青草入龙沙春风小殿看飞燕夜雨重城散落花甲乙流苏仙梦好莫教方士问丹砂金陵怀古避乱作坏墙幽径草青青何处园林是旧京海气或生山背雨江潮不到石头城英雄消歇无人语形势周遭夕照明回首长干思无限水风杨栁作秋声谩兴隐几看山与世违当门种竹亦无机五更骤雨随风过满眼落花如雪飞每为註书消夜烛亦常沽酒典春衣今朝急报任公子昨日苍苔满钓矶闗中险固冯三辅陇右勾连接四川簇簇楼台县日月盈盈花草烂云烟飈回海上沙飞雪雨足江南水拍天可笑华山陈处士风流文彩却贪眠青山隐隐带滦河金碧光中望馺娑五糓不生牛马盛二仪殊候雪霜多打围阵合穹庐转警跸声传御驾过漠漠黄沙天万里壮心未解説风波悼止斋王先生三月燕山听子规追思令我泪垂垂虽然事业能经世可惜衣冠在此时霜惨晴窗琴独冷月明秋水劒双悲山河万里人情别回首春风説向谁异乡东山西山生白云异乡那忍见残春野蒿得雨长过树海燕隔花轻笑人毎是闭门疎世事何曾惜酒恼比邻过从时有相嗔怪不解潜夫意思真雨中江南江北水滔天羇客相逢亦可怜坐觉青山沈席底行惊白浪上窗前鹁鸠衔草栖危塔鸂鶒翻飞浴败船转首蛮村寥落甚絶无茅屋起炊烟秋兴鼙鼓嘈嘈夜撼山霓裳歌舞出人间云围环珮沈斜谷风敛旌旗入劒关躩铄野翁掀雉尾跳踃山鬼觌龙颜书生豪放成何事徒步归来供奉班金水河春兴方州何处见繁华尽好当时富贵家慷慨唤来黄字酒丁宁将出紫帘车春风袅袅穿杨栁小雨冥冥度杏花沈醉归来不知夜又传清响按琵琶金水河边栁色新玉山馆外少沙尘琵琶未必能愁客鹦鹉如何错唤人翠袖锦襜䭾白马落花飞絮閧朱轮人间天上无多路只隔红门别是春梅花五云缥缈隔蓬莱仙子吹箫月下回转眼不知春几许霜花如雪满瑶台罗浮月白海无尘玉树琼林处处春半夜禹陵风雨作屋梁飞动欲生鳞玉雪玲珑瘦影重不同桃李媚春风十分清致无人解犹在旧家池馆中月明海底夜无烟恰似西湖雪后天清气逼人禁不得玉箫吹上大楼船独鹤髙飞雪气浓梅烟清浅月朦胧一声箫管归何处人在琼楼玉宇中春风一笑玉无根云散空窗见月痕半夜鹤归诗思好清香吹满水南轩吹彻瑶笙鹤未还小桥流水碧潺潺夜深梦醒推窗看白月无痕雪满山溪谷氷霜春到迟老夫长夜只吟诗凭谁説与中朝士此是江南第一枝海云初破月团圆独鹤归来夜未阑一片笙箫湖水上玉妃无语下栏干和靖门前雪作堆多年积得满身苔疎花箇箇团氷雪羌笛吹他不下来墨梅老仙醉吸墨数斗吐出梅花箇箇真相见莫嫌颜色异山林别是一般春我家洗砚池边树朶朶花开淡墨痕不要人夸好颜色只留清气满干坤红梅颜色虽殊心不异谩随时俗混繁华清香吹散干坤外不是寻常桃杏花白日迟迟照窗户深院不知春几许紫箫声转香风回隔帘踏动臙脂雨洞天窅窅无人到白日丹光出树林仙子竟忘餐玉法笑迎春色绿云隂彩凤穿花啄石苔玉窗琼户紫烟开山人不説罗浮梦郄忆𤣥都观里来玉妃步月影毵毵燕罢瑶池酒正酣半夜不知香露冷春风吹梦过江南仙子云中驾鹤归翩翩雾佩晓风吹玉肌轻染胭脂色恰似罗浮夜醉时玉骨清癯怯素妆春风一醉九霞觞绿房午夜娇云暖不梦梨花梦海棠应教题梅刺刺北风吹倒人干坤无处不沙尘如何冻死长城下谁信江南别有春刘炳忆园庐种园在东皋草荒𤓰蔓长日落秋树凉褰衣独还往时逢野老憩自足田园赏沿溪暝忘归古寺烟钟响行路难奉君五綵凤凰之绮幄七宝鸳鸯之锦牀博山氤氲之氷屑金盘沆瀣之琼浆春风无情不相待朱颜绿鬓年年改姑苏台上鼓如雷四时歌舞百花开当年意气今安在鬼火如灯秋似海燕子楼同周伯宁赋宝瑟凝歌绕珠箔流苏结带黄金索翠红香里宿鸳鸯春风人间无此乐杏梁尘暗麝兰篝黛琐睂峰掩画楼灯残枕冷梨云断秋雨人间无此愁寒夜怨月来愁亦来心怜月去愁应改楼髙月转迟停筝坐倚熏笼待月落郄成眠谁知枕冷愁仍在乌夜啼练髙同赋城头乌啼风瑟瑟露滴银牀秋月白锦屛金屋醉西施歌长漏短铜壶窄回首繁华散似云姑苏台上鹿成羣令人却忆乌啼月此月还应照后人河中之水歌寄刘子雍程伯羽河之水向东北洛阳女儿好颜色八岁画娥睂九岁自裁衣十岁学识字十一抛梭攀锦机十二刺绣纹十三能睹棋十四弹箜篌十五才上头鬓偏斜戴金团凤臂弱不胜珠络鞴罗帏睡起伤春瘦画阁妆成对日羞十六妖娆解歌舞容色比花花不语扶持生怕下堦行三寸春娇云一缕行媒将聘嫁周郎桂柱兰堂锦作房比翼镜奁妆玳瑁合欢裙带绣鸳鸯茱萸露湿珊瑚枕苏合香薰翡翠牀生憎啼鸟催春去不忿啼乌怨夜长杯成连理生何幸钗合同心死不忘眼前节物年年度只恐芳华不相顾南陌芙蓉午夜霜东园桃李三春雨君当为妾秉烛游东海为缸糟作丘妾当为君金缕讴春风莫遣人间愁来日苦短黄子邕同赋来日苦短去日苦长人生如朝露不如笑歌置酒临髙堂春风不到九泉下盛年一去难再芳老行及之徒悲伤鬼妾行闺中女儿白如雪县官娶作专房妾黄金翠羽绣罗襦枕边誓死心不渝岂意荣华草头露好似青藤倚枯树一朝树倒藤无依垂垂哀哭牵肠肚依稀无复半年春新官到任遣媒人鸳鸯锦帐重还整鸾凤金钗依旧新洞房更结叮咛语却説新情多胜故自忿飞花逐水流为怜娇蝶无莺妬伤心认作主衣裳窗前临镜照新妆青铜欲待销磨尽几度春风几断肠邯郸行白日下丛台野旷秋风早不闻歌吹声空遗往来道伤心却忆平原君墓上牛羊蹋荒草寒食客秦淮忆旧去年寒食长途客桃花落尽梨花白今年寒食客秦淮杏花李花无数开东风凋残白羽箭落日独倚黄金台缁尘萧骚吹病目破㡌乌靴泥漉漉藜杖东山弔谢安怅望飞云仰天哭凄凉心事更谁怜绿绮可以调丝絃子期已矣伯牙死髙山流水空荒烟王孙不归芳草暮解衣沽酒驱愁去谁言一醉可消愁酒入吾肠肝胆露便拟扬帆析木津仍期挂剑扶桑树志士长歌沟壑忧功名百岁等浮沤雨晴浪暖沙豚上载酒沧江弄钓舟寄徐宗周兼柬杨奂文阮宗泰李家池头去年别大风扬沙天欲雪赠我鲤鱼三十腮杨栁穿来带寒血今年八月芝山楼我欲少住君不留蹇驴落日冒秋暑鬓丝汗溢黄尘流近过阮公茅屋底説君沈痾几不起九月十月方离牀强健近来差可喜相望片云老石山来往每嫌消息艰斯文凋谢少知巳恨不连墙相往还却忆少年从义日闻鸡不眠追祖逖杀敌风吹宝剑腥打围雪压雕鞍湿诸葛曾怀汉室忧包胥亦有秦庭泣投老相看四海清夙昔患难同离情归来庐井有桑梓拜扫丘墓除榛荆传家书在晩还读负郭田深春自耕爱君窗前脩竹大听雨何时对牀卧郄扶藜杖过杨兄使酒怕渠将骂坐气概颇与常人殊天经地轨谈隂符黄冈溪头懒垂钓未央殿前思上书功名定有国士报肝胆好将民瘼蘓黄金台髙一千尺白日横飞虎生翼吕望八十方致身五十富家朱买臣时来勲业自有待岂得甘作渔樵人题吕氏园草堂朱雀桥何处销残暑城南茅屋幽晩烟将墅色春树带江流爱竹唿儿种耽杯与妇谋生涯成老圃不是故时侯郊居杂兴柬陈遂良风雨行人少柴门午尚扄土花沿砌碧山果坠枝青病眼耽书癖衰颜託酒星经邦方上武寂寞抱遗经早春呈吴待制上林春早陌尘香紫禁觚稜射日光新绿御河揺栁黛小红宫树试桃粧山连晓气蟠龙虎台枕东风忆凤凰心折故园幽兴独寻僧看竹过邻墙寄许永明公冕昆弟得夫先生少年曾共请长缨云压旄头剑气腥诸葛有心扶汉室包胥无泪哭秦廷九鳌夜徙龙沙黑八骏秋迷鸟道青一别闗河俱白首断肠烟树满长汀燕城怀古广寒宫殿玉为楼万岁鳌峰压九州番国梵僧青䑕帽天魔宫女綵龙舟钩陈苍阙山南拱太液红桥海北流唯有卢沟沟上月年年鸿雁不胜秋次秋日韵奉汝弼叔墨池秋浄水痕澄曲几焚香袖手凭霜煞栁条清栗里雨荒𤓰蔓覆东陵战余赵壁车还列説下齐城轼独凭因忆少年随骠骑西风笳鼓醉唿鹰三径归来菊未荒半凋杨栁弄春凉银屏纨扇题秋句金鸭罗衣换夕香老忆风云趋北阙梦无花月待东墙狂游尚记秦楼别翠袖红緜拭泪行秋夜对月寄汪宗彛宫树凉生绛阙玉阶影转银河曾侍梨园供奉梦魂犹託笙歌辩舌曾归白璧酬恩尽散黄金范叔绨袍谁念悲歌自㸑瑶琴薄枝宁为鸡口雄心每借鱼肠敝矣布袍双袖御炉犹带天香宋元诗会卷九十三宋元诗会卷九十四钦定四库全书宋元诗会卷九十四兵部主事陈焯编丁鹤年风泉清听幽栖空谷中石室如悬磬坐閲造化机动静互相胜风生万籁随雨过百泉应萧萧乱疎钟泠泠隐清磬虎啸山月昏龙吟海波静上人谢声尘悠然入深定喧寂两俱忘是乃名真听岁晏岁晏百忧集独坐弹鸣琴琴声久不谐何以怡我心拂衣出门去荆棘当道深还归茅屋底抱膝梁父吟岁晏百忧集撃节发商歌商歌未终调泪下如县河故乡渺何许北斗南嵯峨有家不可归无家将奈何感寓宇宙忽空濶饮马万里流平生负两眼及此行寓州天清健鹘运木脱饥鹰投长风吹海雨濯我紫绮裘相逢半游侠把酒髯如虬慷慨説史记歴今山川秋向来衣带水目短河无舟西风桂花落我上天台山仙子扶我手冷然苍水环乘鸾者谁子飞烟渺难攀三生此游戏弄影银河湾空山忽飞瀑四顾鸣潺湲长揖马子微此岂非人间船头书千乘船尾酒百壶酒尽书在眼落月如明珠忽悟八阵法纵横如河图惜哉经世士未有窥唐虞季子相六国所见惟隂符胡节妇一自失良人年年不见春常时折花处青苔满行路即今垂老百事非箧中惟有嫁时衣姑终养子能成立望夫差胜山头石登北固山多景楼风月无边地干坤有此楼城随山北固潮蹴海西流眼界寛三岛胸襟隘九州阶前遗恨石谁复话安刘幽期何处赴幽期青林白谷陲谷虚秋气早林茂曙光迟谈罢风生麈歌阑月在巵谋身良自足何补国安危春日海村门巷絶轮蹄春深绿草齐风光不相负泉石且幽栖卷幔通花气移牀避燕泥时时得佳句自向竹间题涵清轩止水才盈掬涵空有底寛玉壶秋影浄金镜晓光寒落月斜沈白流霞浅浴丹上人方宴坐应向静中看赠李仙姑何年萼绿华来降地仙家花拥青鸾节香随白鹿车清辉回雪月𤣥想结云霞不赴瑶池宴桃开几度花送定海许县丞蛟门佐邑满南去候庭闱雨露随花绶云霞避綵衣贤声今已着色养旧无违万里沧溟月清秋作伴归慈谿归隐旧隐慈谿上归休足自怡水翻琴上曲山送画中诗丛菊秋容淡孤松昼景迟依然对猿鹤无愧北山移题筠轩种竹遶前楹年深劲节成薄云通雨气清夜动秋声鱼豕空遗简鸾皇合度笙往来三迳熟不负岁寒盟病衰病骨秋增痛衰容日减华脸霞怜竹叶鬓雪妬菱花往事嗟何及归程望转赊少年歌舞地此日属谁家故宫人粉愁香怨不胜情强整残妆对老兵别殿金莲余故步后庭玉树变新声眼穿雁字云连塞梦断羊车月满城天上桃花王母去世人谁识许飞琼雪后泛东湖雪后湖山玉作围小舟乘兴弄清辉贪看月里鸾回舞不觉风前鹢退飞云母屛空春閴寂水晶宫冷晩霏微仙家一笑干坤老谁驭瑶池八骏归梧竹轩凤鸟曾闻此地过至今梧竹满丘阿政怀剪叶书周史却恨翻枝入楚歌金井月明秋影薄石坛风细晩凉多中郎去后知音少共负竒材奈老何九灵山房图九灵别业何年到聊作新图寄所思幽谷白云晴窈窕髙檐翠树晓参差辋川已入王维画韦曲仍传杜甫诗咫尺相望成万里卧游心事许谁知二灵寺守岁守岁山房迥絶缘灯光香灺共萧然无人更献椒花颂有客同㕘柏子禅已悟化城非乐事不知今日是何年忧心悄悄浑忘寐坐待扶桑日丽天暮春感怀杜宇声声唤客愁故园何处此登楼落花飞絮成春梦剩水残山异昔游歌扇多情明月在舞衣无迹綵云收东皇去后韶华尽老圃寒香别作秋奉寄九灵先生花栁村村接海滨携家随处避风尘衣冠栗里犹存晋鸡犬桃源久絶秦坐对青山浑不厌忘机白鸟自相亲也知出处闗时运岂但逃名效隐沦寄定海故将军邵公辅往事浮云杳莫攀壮怀未展鬓先斑不闻奉使通银汉空见将军老玉闗故垒荒凉千骑尽沧溟浩荡一鸥闲风尘随处严诃止愁杀田间野猎还赠李全真𤣥元孙子𤣥都客汗漫长游宇宙间黄鹤白云迷鄂渚青牛紫气满函闗袖中宝劒雌雄合鼎内金丹大小还不见吹笙王子晋秋来几度驻缑山兵后还武昌避乱移家大海隈楚云湘月首频回归期实误王孙草逺信虚凭驿使梅天地无情时屡改江山有待我重来白头哀怨知多少欲赋惭无庾信才题昌国普陀寺神鳌屹立戴崔嵬俯瞰沧溟水一杯积翠自天开罨画布金随地起楼台祈灵汉使乘槎到传法番僧折苇来若使祖龙知胜概岂应驱石访蓬莱知归菴衮衮红尘未息机斯人何事独知归青山不辨将来计白髪徒嗟既往非谷口云霞随葛屦沙头鱼鸟识荷衣自惭潦倒江湖表犹对旄丘赋式微樊口隐居万里云霄敛翼回挂冠髙卧大江隈春深门巷先生栁雪后园林处士梅翠拥樊山邀杖屦绿浮湘水映樽罍谁能领取坡仙鹤月下吹箫共往来戏赠刘云翁千金不惜买新声赢得风流老更成银瓮葡萄浮腊蚁金屏窈窕啭春莺香凝宴寝频开席花暗闲房合度笙夜燕未终宾客醉莫将明烛照华缨钱塘怀古钱塘佳丽冠南州故国繁华逐水流龙虎已消王霸气江山空锁古今愁吴臣庙冷潮喧夜宋主陵荒塔倚秋最是西湖歌舞地数声鱼笛散凫鸥武余清乐为致仕尹将军赋汗马功成即引年登山临水小游仙印纹久秘微生绿字韵新成尽入𤣥深造烟霞灵运屐浩歌风月鄂君船贻谋尚有孙吴略膝下时时课一篇勉戴𤣥学才名籍甚冠时髦爱尔青年气独豪千里共夸骐骥足九苞争覩凤皇毛月中把桂云生履天上看花日映袍宦达每由稽古力夜深灯火莫辞劳避地避地长年大海东萧条生事野人同春深耒耜孤村雨日落帆樯逺浦风那得文章偕隐豹聊将音问託归鸿平生自恨无仙骨五色蓬莱咫尺中卜居木石为交不背盟卜居应得惬幽情雨苔蘸水溪鱼上风叶坠阶山犬鸣习懒已成忘盥栉避喧渐逺絶逢迎义肥百战收全胜特为耽诗太瘦生题东湖青山寺古鼎铭长老钟秀阁手开楼阁贮羣经面对湖山卫百灵玉镜夜寒通沆翠屏秋浄倒空青避烟鹤起檐间树行雨龙归几上缾我亦逃禅云水客便应萧散共松扄清胜轩绕屋松杉手自栽重隂长日䕶苍苔一溪窈窕花间入三径参差竹下开夜半霜钟宁假莛秋深月镜本无台主人定起焚香坐何处扁舟櫂雪来悼湖心寺文上人祗林一叶陨秋霜回首沧洲泪两行几上残经尘已暗箧中遗稿墨犹香云迷圆泽三生石月冷维摩十笏房想像清容何处记寒梅几㸃竹苍苍逃禅室与苏伊举话旧有感不学扬䧺事草𤣥且随苏晋暂逃禅无锥可卓香严地有柱难擎杞国天谩託丹霞烧木佛谁怜玉露泣铜仙茫茫东海皆鱼鳖何处堪容鲁仲连梦得先妣墓穷冬风雪正交驰独扣泉扄访母慈极浦空江泥滑滑荒冈旧陇塜累累那知恍惚魂归夜正是唿号泪尽时孝格皇天吾岂敢聊同乌鸟报恩私寄西湖林一贞先生锦绣湖山世絶稀东风不放赏心违芙蓉杨栁临清浅佛刹仙宫绕翠微画舫载春天上坐紫骝䭾醉月中归髙情独有林和靖门掩晴空看鹤飞自咏一夜西风到海滨楼船东出海扬尘生惭黄歇三千客死慕田横五百人纪岁自应书甲子朝元谁共守庚申悲歌抚罢龙泉劒独立苍溟望北辰堂堂至正最多材万国同文寿域开漠北诸生登第去越南计吏进贤来凤韶九奏黄金殿鹤驾三朝白玉台回首黄尘扬碧海五云无处觅蓬莱千官何处扈宸游回首风尘偏九州黄竹雪深迷玉辇苍梧云断见珠丘令威不尽去家怨精卫岂胜填海愁大禹胼胝天所眷肯教纶邑久淹留六军遥驻墨河濆故国丘墟讵忍闻露冷金铜应独泣火炎玉石竟俱焚虞渊日暮无还景禹穴秋深有断云草泽遗民今白髪凭髙无奈思纷纷九鼎神州竟陆沈偷生江海复山林频繁谁在隆中顾憔悴惟余泽畔吟啮雪心危天日逺看云泪尽岁时深百年家国无穷事可得忘机老汉隂奉寄王宣慰兼呈九灵先生别馆新成足宴游珊珊环珮总名流独推南国为髙士共识东陵是故侯天上鸎花三月梦人间春雨五更愁行藏尽付浮云外烂醉丰年稌黍秋山居懒散形骸不自持黄冠聊束鬓边丝频来猨鹤浑相识久混龙蛇竟不知养拙最宜情澹泊全生深借德支离看云本自忘饥渴况有氷泉与石芝逃禅室解嘲久慕陶公卧北窗还从马祖吸西江扫愁那用千金帚折慢惟瞻七宝幢日晏卷帘延叠嶂雨晴攲枕听流淙周妻何肉俱无累秪有诗魔老未降兵后还武昌乱定还家两鬓苍物情人事总堪伤西风古塜游狐兔落日荒郊卧虎狼五栁久非彭泽令百花今岂杜陵庄旧游回首都成梦独数残更坐夜长过九江追悼李子威太守瓣香遥拜九江城太守精神日月明叔姪并归忠义传江山不尽古今情潮回湓浦声犹怒云起炉峰气未平生死总魁天下士丈夫端不负科名次小孤山崃束千雷怒撃撞危峰屹立压惊泷山聨庐霍朝三楚水落荆扬限九江镇海重闗当第一擎天孤柱故无双珮环月夜知何处露湿蓬莱玉女窗题西圃卷坐閲桑田变归为菽水谋聊从西圃隐少慰北堂忧汲月沧江晓锄云沃野秋新蔬和雨摘硕果带霜收嘉树巢乌鸟闲庭下白鸥管宁金不顾季路米应求千载谁同调东陵有故侯过安庆追悼余文贞公将军匹马入舒城撃贼频烦训义兵孝以保家忠徇国聚而出战散归耕围侔月晕全无隙捷振天威大有声游説飞书徒间谍输诚仗节愈坚贞云梯屡郄妖氛豁露布交驰杀气平千里荆扬凭保障七年淮海赖澄清山深猰㺄殱还出江濶鲸鲵斩更横外援内储俱断絶裹疮饮血独支撑天昏苦雾埋营垒日落隂风卷旆旌甘与张廵为疠鬼肯同王衍误苍生三千将士皆同死百二山河亦继倾静对风霆思号令遥从箕尾识精诚颂碑不愧词臣色哀诏偏伤圣主情愿为执鞭生不遂临风三酹重沾缨上明州太守茶子俊汉江东抱楚江流先壠犹余土一坏庙冷桐乡耆旧逝田荒栗里子孙愁兵戈隔梦三千里霜露伤心二十秋荒隧天寒乌鸟下空林日落白狐游碑焚断石经时变盌出遗金有夜偷过客尚知来下马僊翁谁复指眠牛拟从樊口迁京口遥别沙头下石头髙士束刍思致奠故人惠麦久维舟已知多病垂垂老敢为常贫故故留为政幸逢宗正恕申情当念子平忧劬劳罔报生何益存殁沾恩死必酬愿及清明三月节一盂麦饭洒松楸採莲曲採莲复採莲下有孤鸳鸯秋花不结实夜夜守空房朝採并蒂莲暮绾同心结不学绿杨枝含嚬送离别迎大年椿上人不值暮归偶成东归闻道已浮杯力疾逢迎日几回何处晩来成误认风帘竹影月窗梅竹枝词竹鸡啼处一声声山雨来时郎欲行蜀天恰似离人眼十日都无一日晴吉雅摩迪音贻鹤年纸帐谁捣霜藤万杵匀制成鹤帐逺尘氛香生芦絮秋将老梦熟梅花夜未分枕上不迷巫崃雨牀头常对剡溪云竹炉松火茶烟暖一叚余清总属君鄂拉实克丹题九灵山房图梦里家山十载违丹青咫尺是耶非墨池新水春还满书阁浮云晩更飞张翰见机先引去管宁避乱久忘归人生若解幽栖意处处林丘有蕨薇王逢游崑山怀旧丈夫贵善后事或失谋始桓桓张楚国挺生海陵鄙一门蓄大志羣雄适蜂起𤣥珠探甓社白马饮浙水三年车辙南北向复同轨量容甘公説情厚穆生醴誓撃祖逖楫竟折孙䇿箠天王诏褒赠守将躬岁祀翼然东昆丘兰橑映疏绮青蘩春荐豆翠柏寒动棨干坤宥孤臣风雨猖五鬼铜驼使有觉洊惧卧荆杞过杨员外别业翠羽无深巢麝香无隐穴由来老蚌珠泪泣沧海月于乎杨员外竟类膏自爇忆昨佐南省四境正骚屑朝廷忌朔人军事莫敢説遂罹池鱼祸遄被栁惠黜寄身傍江潭乃心在王室星躔错吴分气候乖邹律天风揺青薲徒步空短髪谯𤣥初谢遣龚胜终守节譬如百鍊钢不挠从寸折又如合抱松岂借涧底蘖我时浮扁舟鸥外候朝日荒郊无留景别业自深郁时清议劝忠公寃果昭晰大名流天地当与河水竭结交卣卓间遗言见余烈往敭名开化二乡掩骼分藩多贤劳不敏忝宾客虽无官守拘亦复与言责二乡䖍刘祸惨凄长平厄先王制礼经孟春当掩骼仆夫有难色欵叚才任䇿骎骎度冈坂𣺌𣺌循薮泽稍稍烟微青歴歴野四白游魂行草上遗老候道侧我岂物役徒兹来出心臆皇天久下悯赤子非寇敌鸱鸟何不仁衔啄血更沥因歌战城南风悲泪狼籍天门行天门髙髙俯四极寸田尺地登版籍泽梁无禁渔者多潮海干戈恣充斥去年官饟私敓攘今年私醝官价偿屠烧县邑诚细事大将不死鲸鲵乡烹羊椎牛醉以酒腰纒白带红帕首定盟㰱血许自新御寇征蛮复何有国家承平岁月久念女纷纷廹餬口羽林坚锐莫汝撄慎勿轻夸好身手春风栁黄开阵云号令始见真将军宋制置彭大雅玛瑙酒椀歌周伯温大参徴赋有序今大尉开藩之三月命部将王左丞晟书使踵海上招至吴中以予无钖避地説晟劝张楚公归元擢淮省都事辞时江浙㕘政周公适涖分省延饮斋阁懽甚出玛瑙酒椀曰此彭大雅燕飨旧物子才器足当之遂引满酌之再气酣思涌率尔走笔纪清赏非求知他人焉歌曰淮藩开吴豪侠满歌钟地属姑苏馆相儒独为缓颊生笑出彭公玛瑙椀血干智伯髅不腥黄玉莹错红水精妖蟆蚀月魄半死虹光霞气歕且盈隐若阵偃边将营彭公彭公古烈士重庆孤城亦劳止天忘西顾二十年畆尽东来数千里武侯祝文何乃伟败由宋祚民今祀太湖底宁鱼米丰官廨喜与闲门同酒波盌面动崃影想见师犒飘风中再酌庶沃磥磊胸君不见汉家将军五郡封班彪天与世史功诗狂昭谏客吴越存心唐室人怜忠呜唿尚友予岂敢醉墨惨澹云飞鸿七月闻河南平章凶问六月妖星芒角白几夜徘徊天市侧寻闻盗杀李上公穷旅孤臣泪沾臆当时寛勐制萑泽安得受降反受敌上公忠名垂竹帛书生奚为费袆惜东南风动旗黄色蒲稍天马长依北刘夫人刘夫人至正太尉吴王嫔笄珈车服置弗御澹烟常锁双睂春中州援逺敌在目叔贵日骄彊日蹙背城借一王本心狐埋狐搰将军欲夫人勇决烈女义百口楼居亲举燧片时隂惨万世生月明风清珮音至君不见男儿成败古有之孰以楚霸轻虞姬苏民安得夫人祠乌栖白凫庶少衰寄桃浦诸故知即事素痴得名侯君房自享大案焦征羌莫嫌卫旌不举筯口简授使多严光世间堪鄙是何物粪土之英裈中虱后园石壁倚秋林醉有髫孙旁执笔山牀折足琴暗徽种菊不种西山薇愿从汉士碑有道梦逢秦鬼歌无衣闲园不入烟火境巨浸尽漂桃土梗老伴惟余卧陇云抱晦含光体常静有章掷还太尉阁有版不受丞相垣南朝天子许谢病窃长木石仪鸾园平生气节诗千首才非元亚甘刘后素闻鲁庙铸金人晩学程门坐泥偶双平原里庶全归他日圹铭辞大手贵不难得富可嗟二事亦到园丁家雷王药吏锦裆袴野藤络树金银花园丁横笻坐梧下窃愧长年释耕者身膏草野身土苴语孙耰耡莫轻把东坡楚颂存虚名止乌作亭殊有情枇杷换叶何青青雪中开花来逺馨多仁多核知尔少柏树根添郑𤣥草慧海禅师识侯景华容儿女哭刘表如何太白谪仙人竟坐夜郎唐絶徼裁诗寄语多才郎尘间宠辱要相忘霸桥吟兴驴背上月盎冰壶虀味长小匕首歌水晶生苗月牙直彗芒披云电流隙蛰蛇断尾短草间海鹘褪翎霜雪色宋斤鲁削让陗刻金错锥刀岂其敌吴鸿扈稽飞着体不曾为主开边鄙嗟兹神物久泥滓用之可以报国士檐氷卓筯日黯空稍玩股掌生雄风鲛鱼室卧缟带影长铍辟易万雉墉古昔客揕秦王胸几仆翠凤咸阳宫由来意气泰山重命甘燎毛不旋踵谁隳古制铸小之佩称衣冠加珌琫我歌三叹泪满裾曹鱄豫聂无时无夜过苍墩江隐居白茅萧萧风色昏归人自语烟际村我骑蹇驴童抱尊记得君家忘却门径穿竹入背江路傍是梁朝敬宗墓月中对鹤吹洞箫露水琤然落髙树常州江隂再失无钖告警病中自鸿山将迁海上病就山中隐烽催海上舟连城新鬼哭深壁大臣羞赤𤯝纒金火炎风汗马牛遥占女兄弟先已下长洲闻畿甸消息白草生畿甸黄沙走塞庭直忧星入斗兼畏雨淋铃殿阁余龙气衣冠自鹄形吴粳断供饷陇麦向人青得儿掖书时戊申岁客梦躬耕陇儿书报过家月明山怨鹤天黑道横蛇宝气空遗水春程不见花衰容愧耆旧犹语玉人车宫中行乐词羽猎罢长杨宸游入未央鸾开双画扇鹤舞百霓裳玉盏琼花露金盘紫蔗霜长门谁闭月流影在沧浪芍药为离草鸳鸯是匹禽君无神女梦妾有楚王心日短黄金屋宵长绿绮琴相将戒霜露拜月绣帘隂近故近故儒林老于予起叹嗟清秋书柿叶落日赋桃花碑碣留吴满云山向越赊多情楚宫月来照未栖鸦近故维扬老威仪本汉官才髙三礼赋心折一泥丸露气金盘湿箫声碧落寒空余茂苑树鹃血几时干钱塘春感紫罽軿车从六龙尽随仙曲度青空苍山楼阙旃林里赤羽旌麾野庙中百姓未忘周大赉成都元有汉遗风流莺不管伤春恨冲落桃花满树红玉气凌虚散晓霞虎闱麟阁静烟花中天日月迂黄道沧海风云冷翠华望帝神游䕫子国乌衣梦隔野人家当时举目山河异岂但红颜泣塞笳周南风俗古衣冠五色云中忆驻銮璎珞桧髙藏白兽蘂珠花发降文鸾河通织女机丝湿雨歇巫娥翠黛寒满地吴山谁洒泪一江春水独凭䦨日华初动衮衣明劒佩千官隐绣楹五色黼函开玉座九重汤药下银罂书题凤尾仙曹喜恩浃螭坳学士荣文化有余戎事略铜驼草露不胜情秋感纷纷攘攘厌黄巾妖血徒膏草野尘马化一龙犹王晋楚存三户未亡秦飓风天静浮青海朔漠山髙直紫宸莫为鬼方劳外伐檿弧箕服最愁人南越东吴带楚皋频年醉眼送飞毛沧洲露白蒹葭满甲第秋声蟋蟀髙九日天涯桑落酒三军城上柘黄袍试观汉后诗人作独觉遗风属阮陶闻钟苜蓿胡桃霜露浓衣冠文物叹尘容皇天老去非无姓衆水东朝自有宗荆楚旧烦殷奋伐越陀新拜汉官封狂夫待旦夕良苦喜听寒山半夜钟闻吴门消息百尺齐云半壁开陪臣犹进九霞杯蓬星气白干天棓苕水烽青入露台尽拟田单收故土不期髙干损雄材淮鱼断信燕鸿隔吴树萧萧叶下来无题五纬南行秋气髙大河诸将走儿曹投鞍尚得齐熊耳卷甲何堪弃虎牢汧陇马肥青苜蓿甘凉酒压紫蒲萄神州比似仙山固谁料长风掣巨鳌天枪几夜直钩陈车驾髙秋重北廵总谓羽林无勐士不縁金屋有佳人广寒霓仗闲华月太液龙舟动白苹雪满上京劳大飨西封华岳弔秦民白衣渡吴兵赤羽旌旗夺赵营滦水天回龙虎气榆林风逐马驼声靓妆宫女愁啼竹白髪祠官忆荐樱犹有燕鹰神不王鴐鹅髙去塞云平五城月落静朝鸡万灶烟消入水犀椒闼珮琚遗白草木天图籍冷青藜北臣旧説齐王肃南仕新闻汉日磾天意人心竟何在虎林还控雁门西十载羣雄百战疲金城万雉自汤池地分玉册盟俱在露仄铜盘影不支中夜马羣风北向当年车辙日南驰独怜石鼓眠秋草犹是宣王颂美词书无题后凡三首偶感燕太子丹事火流南斗紫垣虚芳草王孙思怆如淮潦浸天鱼有帛塞庭连雪雁无书不同赵朔藏文褓终异秦婴袒素车漆女中心漫于邑杞民西望几踟蹰塞空霜木抱猿雌草暗江南罢射麛秦地旧归燕质子瀛封曾畀宋孤児愁边返照窥墻榻梦里惊尘䘮韘觽莫䜟白翎终曲语蛟龙云雨发无时几年薪胆泣孤婴一夕南风马角生似见流星离斗分谬传灵武直咸京九苞雏凤冲霄翼三匝慈乌落月情纵少当时赵云将卧龙终始汉臣名寄钱泰窝陈雪轩二遗叟天转云东上六符有懐无寝枕同孤紫芝隐曲歌商皓烈火残经补汉儒私地春先梅老发盛隂雷疾草狂苏祖生迟旦疎殊甚不计中流少一壶甲子冬偶书云东乱定少新知江左书来有跛儿才尽能为文自祭醒狂宁要锸相随天家青女催衣急漏水金人上箭迟郄喜故乡原上树十年羇羽託深枝西厦牀头鸱卧久空金壁上蜗行尚有琴儒子成名狂阮籍霸才无主老陈琳虹霓气冠登莱市蝙蝠羣飞顾陆林环海烟沙翻万锸连村霜月抱孤衾送于子实辟淮阃掾淮海风髙急鼓鼙颍州烽火照淮西糇粮几道通流马楼橹重城望火离星入夜寒芒角动地连秋暝瘴氛低君今掉鞅元戎幙肎慰流亡父老啼秋词香散天街静玉珂露台风殿夜如何星从河汉澹中落秋在梧桐疎处多鸾影不曾离宝鑑蛛丝先已缀金梭君王茧馆询遗事郄拟銮车共载过赠别浙省和和左丞国宝自常州移镇徽州三十韵时岁癸巳武德兴元运文恬近百年一隅初难作四境遂兵连斧扆朝元早彤弓授命专冯岑材并济李郭驾争先路入延陵邑星分左辖躔着名黄阁上虚位紫宫前汗血驹千匹跿跔士两甄帐寒龙守劒城曙虎飞旃迹扫齐门瑟身亲楚醴筵慧山屏列野震泽镜涵天刁斗军中堠鉏犁乱后田白无遗朽骨青有续炊烟揷羽书闲署封泥诏抚边阵容催画鼔蠭气动楼船旧政犹霜肃新安素地偏蜄精尝感梦帝子或逢仙漆叶云羞宻茶花雪妬妍诵絃家栉比冠盖里班聨邹鲁流风洽瓯蛮习俗迁比来疲赋敛况复值戈鋋饩廪官曹待讴歌父老传挽屯吴幼节总制汉文渊裴度归休近羊公卧治便鼎彛今燀赫韦布数周旋小阁牛行炙长楸鹘试拳王彛五杂组孙武十三篇区服残河汴神州岿蓟燕殄除才蚋蠓睥睨满鲸鳣狂斐言姑及髙明义莫捐忧君尚有疏傥寄麦光牋奉寄赵伯器参政尹时中员外诏立淮南省符张阃外兵风雷朝焕发牛斗夜精明参政材超伟元僚器老成武林多树政禁籞旧蜚英凤暖文章蔚鲲秋羽翼横天池今并奋嶰管后和鸣地要尤膏沃时危必战争辅车依海岱衣带限蛮荆玉叶开王邸烟花匝子城万艘盐雪积千里稻云平织贝殊珍粲红楼艶曲萦夤縁胥狡黠货殖驵骄盈汝䘲初萌起河流寖妄行镇绥增屏翰赞画授权衡爱稼须除螣怜牛贵搏蝱式蛙曾霸主斩马乃书生青汗三千牍丹心一寸诚相臣连万骑郡邑望双旌甓社湖移蚌缲丝井露鲸里无安堵乐野有望尘惊潟卤烟侵燧孤嫠胆碎钲五贤迷古辙六咏歇新赓瓦砾皆王土逋逃本尔氓长驱劳组练尽扫愧欃枪喻拟相如檄降惩白起坑䟦胡狼曷备毒尾虿难撄济勐收神略疏恩涣寇情伫闻鹿栅下莫作鬼方征回鹘卑唐室天骄挠汉营干坤一羽扇社稷几羊羮枤杜交加影芙蓉䮍娜茎超然延爽笏肃若卫寒更虑念真如是功勲孰与京誓清懐晋逖虚左慕齐婴好定龙蟠价毋登狗盗名石洪重𦙍辟韩愈建封迎故典何其盛斯文与有荣中州襟陜陇上国掖幽并麟阁将来绘鸡坛宿昔盟刍荛言慎择葵藿义同倾和戍妇陈闻雁有感介胄多年虮蝨生客窗今夜落边声螭头钗子鸳鸯股独自挑灯万里情杂题洄塘昨夜绿波增偶䇿交州鬼面藤一雨百花香洗尽流春矼上立鱼鹰紫桐生乳竹含胎草细花幽石径回独自去来人不觉茶烟风飏过池台宋元诗会卷九十四宋元诗会卷九十五钦定四库全书宋元诗会卷九十五兵部主事陈焯编李祁送非空晦之二上人归青原青原山气郁盘纡去郭连村十里余洗钵水香晨粥后读书灯烬晓钟初晴天小阁收摩衲暖日轻云䕶苾刍愿得明年筋力健径寻溪路访深居和钟德恭见寄江湖风浪日萧萧鳅蠏鱼虾乱踯跳诸葛有才终复汉管宁无计谩依辽烟消故国川原浄秋入空山草木凋犹恨归来相见晩暮云春树碧天遥和咏海棠韵名花初发爱轻隂翠袖红妆渐满林步入锦帷香径小醉扶银烛画堂深妖娆喜识春风面零落愁关夜雨心多幸凤皇池上客为抽劳思写清吟顾德辉金粟冡中秋日燕集绰山古佳城左股接昆丘水作青龙来九派盘遭週道人金粟冡在彼山之幽团团青桂树枝叶相蜷樛石削华表立碑刻金窠锼人身无百年胡乃三彭仇四大偶一失丸丹不能瘳肉血溃臭腐不朽唯髑髅弃之道路傍行者得溺溲狐狸与蝇蚋食嘬纷相讐欲贻后之人以掩面目羞乌兔互出没急行不入邮纵有万丈绳谁能系之留暖穴竞蝼螘凉风灭蜉蝣荣名乃何物汲汲将奚求金谷珊瑚树天网一夕收美人化黄壤燕子巢空楼大印佩六国散金驰八驺一朝不得志车裂徇九州秦皇与汉武灵药採仙洲玉棺葬地底金凫出海陬梨花自寒食夜雨鬼啾啾飞钱化蝴蝶走燐惊鸺鹠混沌凿不死倐忽何能休丈夫不解事老大伤白头何如种秫米压酒日日篘今夕三五夕我已为君谋长缾置十斛百结青丝兜截江取紫蠏攀树摘红榴周垣设茵席矮几陈脯脩步登白云屏待月豁醉眸划然白虾蟇抱出黄金毬又若摩尼珠跃出骊龙湫吐吞大地影晃漾东南浮老兔玉杵臼捣作人间秋宝城三千里缩景归遐摉宫殿鱼鳞鶱林木秋云稠素娥骑彩鸾舞雪翻霓裘手折琼树花竞拂金精流化为五素芒落我白瑶瓯持满向君语借箸请为筹十载苦国难豪杰纷戈矛鸿门碎玉斗桃园宰乌牛战血溅野草饿莩填荒沟我时挈妻孥夜汎苕霅舟有儿握兵符承乏万户侯三年效忠归身作抱官囚平生万卷书怒焚遭郁攸庐墓读内典守节事清修亲友散如雪云树空悠悠独尔数君子艰棘见何由今闻王师出卒伍皆兜鍪弄刀走官马千里风飕飕桓桓李将军大旗画蚩尤去秋夺汴城今复追大酋屯兵泗水上添灶扼贼喉东南贡米粟连纲起歌讴我曹幸无恙坐见恢皇猷酒旗指南斗今兹会绸缪请起各称寿我亦相劝酬羣才尽敏捷用作钓诗钩青山忽大笑此意君知否唿童酌大白酹此土一坏他时盖棺了神随和气游申挿空中华撒手鞭苍蚪东海招若士西池访阿缑共看麻姑爪当座噼箜篌不必儿女泪暗洒窀穸愁达哉司空图吾今乃其俦大书勒崖壁永絶生前游次周履道韵夜泊石湖湖水傍芙蓉露白蒹葭苍画船酒行飞急觞美人罗袖随风扬长檠翠幙髙髙张浩歌起坐秋夜凉明月已在天中央大星小星光煜煌酒酣不记过船去但听秋声响疎雨梦中化作蝴蝶飞飞入花间向春语邻鸡喔喔东方曙船尾浪花风起舞为君起和梦中诗水气如烟度秋渚天宝宫词寓感莲花池畔暑风凉玉竹回文宝簟光贪倚画屏调翡翠误开金锁放鸳鸯轻绡披雾夸新浴堕髻攲云衒晩妆笑指女牛私语处长生殿下月中央虢国来朝不动尘障泥一色绣麒麟朱衣小队髙呵道粉笔新图徧写真宝雀玉蝉簪翠髻银鹅金凤踏文茵一从羯鼓催春后不信司花别有神五王马上打毬归赢得宫花献贵妃乐起合门边奏少祸因台寺谏书稀侍儿随幸皆颁紫骰子䝉恩亦赐绯姊妹相从习歌舞何人能制柘黄衣宫衣窄窄小黄门踯躅初开赐缥盆夜月不窥鹦鹉冡春风每忆凤凰园爱收花露消心渴怕解金荷见爪痕只有椒房老宫监白头一一话开元夜宿三塔水落南湖不露沙又牵舫子到僧家春浮大斗娟娟酒寒隔虚櫺薄薄纱半夜檐铃传梵语一林江月照梅花坐来诗句生枯吻指㸃银缾索煮茶自赞儒衣僧帽道人鞋到处青山骨可埋还忆少年豪侠兴五陵裘马洛阳街夜坐金粟池上得凉字翠沼新秋浴夜光画阑芳树发天香西风阵阵廉纎雨荷叶荷花不奈凉往凤阳次虎丘栁条折尽尚东风杼轴人家户户空秪有虎丘山色好不堪又在客愁中黄公望和鐡厓竹枝词水僊祠前湖水深岳王坟上有猿吟湖船女子唱歌去月落沧波无处寻和竹所诗奉柬顾仲瑛花槛香来风入座雕笼影转月穿櫺钩轩平野连天碧排闼遥山隔水青竹里行厨常准备浊醪不用恼比邻文章尊俎朝朝醉花果园林处处春王䝉登泰山余过奉髙谒岳祠见郝伯常三诗刻于庑下明日登日观峰下瞰沧海尘世苍茫青徐在袵席间耳因成此诗以补郝公之所未道者云飞仙挟我游天门足蹑万壑云雷奔凌虚直上数千尺适见混沌分干坤鉅鳌左折蓬莱股鲸波东注扶桑根地髙俯瞰沧海日天近仰叩清都阍古帝何年辟下土九㸃青烟散寰宇翠旍孔盖此登封盛徳神功照今古人间瞬息三万年七十二君何茫然秦皇汉武踵遗躅镂玉坎瘗山之巅金宫翠陛苦不乐遣使碧海求神仙羲和龙辔不稍贷岂料海水成桑田试向封中一回首六合坱莽空云烟千秋谁识当时事五松大夫知此意巖前长揖大夫松数子胡廼干秦封髙标直下鲁连节避世不及商山翁雪髯霜干如屈铁涛声瑟瑟吟悲风松本无心偶然耳人情好恶多弥缝欲倾箕颍一瓢水为汝浄洗羞惭容为君解嘲君勿怒万事转首成虚空帝子绛节朝丹穹神灵婀娜羣仙从嘘呵紫燄开芙蓉光景上属超鸿蒙玉女夜降骑青龙鸾匏凤笙声嗈嗈霓裳舞袖飘长虹琼音间作鸣丝桐白露清謡曲未终冷风命驾归崆峒千峰万峰浸明月恍惚身在瑶池宫明朝稽首下山去翠幙突兀青霞中客中感怀十年踪迹厌红尘功业无成白髪新梦里不知身是客觉来惟有影随身夕阳衰草梁园暮细雨闲花楚水春马足经行今几度溪山应笑未归人闲适绿杨堪系五湖舟袖拂东风上小楼晴树逺浮青嶂出春江晓带白云流古今我爱陶元亮乡里人称马少游不负平生一杯酒相逢花下醉时休宫词南风吹断採莲歌夜雨新添太液波水殿云廊三十六不知何处月明多过姑苏山围平野绿烟中江苇萧萧两㟁风谁种阖闾门外栁年年飞絮入吴宫潘纯送杭州经歴李铨代归东家老人语且悲衰年却忆垂髫时王师百万若过客青盖夜出民不知巷南巷北痴儿女把臂牵衣学人语髙楼急管酒旗风小院新声杏花雨北来官长能相怜民间蛱蝶飞青钱黄金白璧䭾西马明珠紫贝输南船繁华消歇如翻掌官中赋敛年年长里巷萧条去不归华屋重门结蛛网语终呜咽不欲闻道傍狼虎方纷纭麒麟鳯皇那复得使我益重髯参军参军在官近一考素髪萧萧坐成老上官掣肘下吏骂赖有闾阎独称好杭州公事天下繁大才处决无留难参军累官日益贵何术可使斯民安岳王墓湖水春来自绿波空林人迹少经过夜寒石马嘶风雨日落山精笑薜萝江左长城真自坏邺中明月竟谁歌惟余满地苌𢎞血芳草年深碧更多钱塘怀古海门寒日淡无辉偃月堂深玉漏稀万灶貔貅江上老两宫环珮月中归内园羯鼓催花发小院珠帘看雪飞遗恨至今犹未了至尊行酒着青衣馆娃宫故址苎萝云物媚修容玉燕金鸾送入宫吴下谏臣终受戮越中国史不言功乌啼月落霜初晓鹿走春风草亦空香径屧廊随世换倚巖惟有寺楼红送金谿道士南归南州髙士芰荷衣卖药都门尽不知手种谿头千树杏花开正是到家时和铁厓竹枝词云髻髙梳鬓不分埽除虚室事元君新煳白纸屏风上尽画蓬莱五色云题宋髙宗刘妃图秋风落尽故宫槐江上芙蓉并蔕开留得君王不归去凤凰山下起楼台题赵子固画兰江上青山日欲晡幽花小纸墨模煳华清宫殿生秋草零落滕王蛱蝶图陈基秋怀梧桐堕金井寒螀栖露丛离居在万里一夕生秋风秋风忽已暮离居邈何处独寐在重帏相从乃中路秋水不可涉美人安得从眷彼芙蓉花盈盈秋水中非无舟与楫所畏蛟与龙临流不能采零落委芳丛寄姚子章闻君又作钱塘客多在青楼少泉石佳人姓苏名小小占断西湖好春色沙棠为舟桂为桨惊起鸳鸯飞两两有时醉倒百花间不记六桥新月上行乐须当少壮时英雄自古皆堪悲归来莫负张京兆鹦鹉窗间唤画睂羣珠碎伤吴帅潘元绍衆妾作绣纹刺绮春纎长兰膏鬌鬓琼肌香芳年艳质媚花月三三两两红鸳鸯翠靴踏云云帖妥海棠露湿胭脂朶冶情纷作蝶恋春新曲从翻玉连琐画堂银烛天沈沈扬睂一笑轻千金明珠买得绿珠心欲挥鱼肠扫妖彗主君勿疑心似醉一宵痛撃羣珠碎门前铁骑嘶寒风竒勲解使归元戎谢从义㕘军自京还言危中书见问且讶无书因寄谢参军过我夷白菴为言廊庙髙巖巖故人谁为国柱石临川先生危大参猥䝉问及且见讶十载尺书无一缄忆昔相从客燕赵削去崖岸无猜嫌辱陪五更佐三老劝讲六经陈二南御史不容丞相忌司𨽻侧目宫臣谗脱身党籍走吴楚託迹丘园求孔𣆀孰令展禽三见黜自分嵇康七不堪平生不解带刀剑晩岁强使嫺韬钤髀消怕骑将军马面皱羞着从事衫折冲师旅非夙习奔走戎行真可惭危言重畏速官谤微禄不逮供亲甘慰情屡抱鞶丝女与国未办添丁男胡为长年在道路席不暇暖突不黔几回乞身向藩省未许曝背归茅檐终当投劾谢寮友径去结屋依山岚鄙夫出处盖如此为报先生聊口占先生事业则异是论道经邦民具瞻早令四海偃兵甲尽遣百姓趋农蚕时和岁丰我所愿功成身退公当谙他年若访赤松子一笑相逢掀紫髯新郭扁舟夜泊新郭市石湖水深清且泚长笑一声天地秋万壑惊风泣山鬼匡庐生玉山子意气相倾誓终始唿童沽酒烹锦鲤醉入芦花月如水周郎放歌踏船尾我亦和之声亹亹明月照我心秋水洗我耳富贵亦何为人生行乐尔城中黄尘眼为眯安得置我丘壑里送庸田司宝惟善经歴籍甚中朝彦翩然万里情礼从莲幕重诗到水曹清未雪辞吴会先春入蓟城殷勤黄阁老能不问苍生阚乡驿用故翰林宋显夫韵为问西来使长安去几何檄书飞僰道征戍动交河鹦鹉承恩旧葡萄入贡多平生二鸟赋感慨未能磨寄玉山人兼柬匡庐外史美人不见已三月日日相思赋角弓兴发颇疑诗有助忧来翻讶酒无功未须结客游樊上却儗移家住瀼东与报匡庐于外史新醅宜压茘枝红笠泽有怀碧梧翠竹郁参差艾纳流薰绣幕垂琼管隔花闻度曲画屏烧烛看围碁坐延太乙青藜杖倒着山公白接䍦何日綵舟还荡桨为判痛饮习家池别后闻入杭赋寄栁洲寺下丝竹繁苏小墓边风日暄天开十里水如镜雨过六桥花欲言画船夜听孤山鹤铁笛晓惊西竺猿归来相迟桃源上为唱竹枝倾绿尊偶成武陵溪水碧湾湾窈窕幽期不可攀戴胜桑间飞自得王睢洲上语相闗歌成桃叶临流和采得苹花带月还见説茘枝浆已熟不分涓滴到人间南州五月尚兼衣白苎窗间未脱机青李来禽书不至茘枝卢橘赋多违水晶帘箔围晴昼艾纳罏薰逗夕霏为问上都城里客菖蒲花发几时归赋杨花巷南巷北昼㝠㝠揺荡春风未肯停薄命不禁巫崃雨前身曾化楚江萍已于谢女诗中见更向刘郎曲里听肠断不堪回首处并人飞过短长亭次钱伯行韵五月东林水竹凉新荷叶小栁丝长且临大令鹅羣帖不恋尚书鸡舌香楚客谩夸千树橘杜陵共爱百花庄满天风露枇杷熟归奉慈亲取次尝次韵答秦文仲郭羲仲聨句见寄客路寻常江海上春光强半雨声中习池无酒醉山简莲社有心期逺公香烬旋温婆律火茶烟轻飏石楠风不因二仲聨诗至安得从容一笑同春日邵氏园池寂寞园林带夕晖昔年曾此恋芳菲桞塘水暖鸳鸯浴花径风酣蛱蝶飞蔓草拂衣人不剪画梁无主燕空归洛阳池馆闗兴废我欲春山赋采薇寄沈仲説野人篱落并江濆竹里流泉竹外云好学槖驼惟种树莫夸司马最能文小桥斜接渔樵路落日争唿雁鹜羣独忆咏归亭上客久留城府思纷纷淮隂杂兴千里相逢淮海滨一枝谁寄岭梅春老来易感山阳笛年少休轻跨下人失侣雁如秦逐客畏寒花似楚遗民每过百战疮痍地立马西风为损神落木萧萧雁度河西风袅袅水增波甘罗营里秋声急韩信城头月色多淮市有鱼聊可食楚山无桂不须歌古今无限闗心事付与当年春梦婆二十九日至淮安城南十五里述懐欲向江湖觅钓矶此心长与事相违添丁未办卢仝计算老空知伯玉非淮甸草肥宛地马楚州人着汉宫衣将军奏罢平西捷还许山翁倒载归分省诸公邀游西湖宴乐湖上相逢宴屡开紫薇花下钓舟来水光酿绿凝歌袖山色分青入酒杯蛱蝶影随罗扇动琵琶声逐画船回独怜英骨埋芳草南拱枝头蜀鸟哀绿波亭眼明忽见此亭新公子诗成思入神坐爱澄波千顷绿梦回芳草一池春每烦鹦鹉留佳客欲採芙蓉寄逺人燕子不来秋巳暮倚栏无语独逡巡秋日杂兴一夜西风木叶飞画梁落月淡余辉银灯夜照还家梦金剪秋裁寄远衣霜信早随新雁去素书深讶故人稀无因为谢东曹掾鲈熟莼香莫便归八月十三夜泛姚江城画船挝鼓唱回波皓齿青娥不用歌好月爱看轮未满清秋莫问夜何如明将织女机丝动寒恐嫦娥白髪多天上清光应更足羽衣安得共婆娑刘永之茅屋读书图峨峨苍山白云冒之灵液湥漉泻为清漪带我林薄环我蓬茨春日载阳卉木华滋呦呦鸣鹿泛泛浮鹥乐此幽独理我琴册嗟彼圣贤遗我令则顾瞻周道零露在草驾言从旃中心懆懆涧有兰茝山有蕨薇逍遥卒岁皓首为期秋怀白日行西陆气候惨以悽沈沈夜未旦皎皎明月辉寒蛩响隂砌羇鸟鸣髙枝耿耿不能寐揽衣起徘徊天道谅幽逺人理固多违念彼西方人喟然伤我怀翩翩梁间燕矫矫云中雁南翔复北逝时序倐已换驾言出西郊登髙纵游观原野何萧条流潦方漫漫苌楚有余悲下泉兴永叹安得携美酒聊以娱今旦幽幽涧里兰娟娟常自好秋风厉严威零落随百草芬菲岂不美衰荣顺天道嗟我平生友离居心懆懆坐令鬓成素为欢当及早昼夜相代更谁能置怀抱凉飈振庭树浮云结重隂中情忽不乐拂几弹鸣琴泠泠多苦调零涙沾衣衿逺懐东都士登彼北邙岑怅然望京洛五噫发哀吟悠悠千载下谁识古人心门有车马客门有车马客驾言发西京备谙兴废事具识治乱情天子既神武储君复神明钟鸣启双阙王侯方雁行要途无贵戚宻地有寒英懐柔建六典戡强用五兵西伐踰葱岭东征际沧溟北盼詟沙漠南顾定儋琼金图启天秘银瓮发地灵八表既荡一九有悉来庭鄙人值阳九嗟与厄运并慷慨携客叹矫首晞太平翠屏山房为罗伯纲赋结构依茂林开轩面青嶂浮岚变朝采宿雨经池上春阳正和煦生意日条畅径草绿已繁臯兰叶初放脩翰摩烟霄游鳞泳清涨动息皆自然至理妙无象遗纷便静观寂寞谐所尚偃仰丘壑间中情无得䘮题匡山石室羣山争盘纡衆壑尽奔放中峰最竒絶直立数千丈危构倚石壁面势极𢎞敞心神坐超忽云雨接惝怳山色晩更佳泉声静逾响犹言最絶顶临眺极所往欲穷千里目更试九节杖杨𢎞中药室秉志慕冲澹息迹在丘园闲庭徧芳草髙窗见逺山采苓陟松迳煮术散榆烟董生垂往躅嵇子有遗编神宇谢氛浊天倪谅斯全惟当振尘服与子共清言野老看云图文湍激幽涧白云流逺山偃仰长松下延眺一怡颜清风拂素服瑶花落树间拾薪青烟际煮苓供晩餐耽此丘中赏竟日未言还秋林读书图为章光逺赋疏雨稍侵竹轻飔已满林山窗敞虚寂席户映深沈蟏蛸或陊几蜗牛时触琴酌酒磐石上把卷髙梧隂披览未终帙繁思浩盈衿羲皇倐已逺叔季逓荒淫懐哉鲁连子轻世有遐心愿保金玉体遗以瑶华音行当拂尘服就子碧山岑题烟云台祠宫俨肃穆灵贶赫然敷藻井垂珠实素壁绘金图涧长三花树林栖九子乌遥峰隐残照丹霞晩渐舒渺然登云驾谁谓古今殊山亭宴坐怀西峰诸友荒溪无来轨山亭迥且深清风左右至夏木霭繁隂飞飞双珍禽喈喈流好音懐君青霞珮歴乱朱絃琴惟应西峰月可以喻同心方壶画轩岐论道图为道士何仲旭赋彩笔发神祕僊山开画图灵文隐玉笈石扇启金枢寤寐轩岐术结交苏董徒羽服繋萝带笻杖县药壶行当谢尘服从子崑崙墟雪峰诗为蜀人赋岷峨镇坤维上有太古雪寒光万壑连皓采千峰列石窦玉泉生琪树瑶华结拄笏面嶙峋中懐共髙结山涧读易轩环环碧涧连靡靡苍山属初日照林端春余鸣布谷松深有去云苔静无来躅独把一编书时向窗间读海屋为萧君赋结屋青海上弄影苍江涯手持翡翠竿误拂珊瑚枝龙嘘春雾合鹤度晓云垂弱流几清浅为书报安期题枯林兰猗兰生逺壑葳㽔粲玉芳白露漙夕景光风转朝阳吹箫望澧浦鼓枻向沅湘何以贻逺者徘徊双鸣珰同刘伯髙分韵得羽字僧居谢烦燠萧条对疎雨碧甃跃金鳞石梁散文羽水气暗浮窗林烟细萦树忽忆掉觥船牵荷弄秋渚赠友人之章贡秋雨正㝠㝠秋风何淅淅对酒送行人忧思坐填积黄鹄不可驯飞蓬易相识几日对崆峒沧洲渺难极黄士一为余作墨梅效隂何体朝阳耀白雪微月照寒泉玉环承佩结明珠缀组连不愁歌吹阕已向画图传讵是扬州郭偏䝉何逊怜为潘仲翚题定使君所赠马郎中画鹤郎中画鹤称第一江海十年多见之兰皋明月照独舞雪影参差风倒吹沧洲𤣥圃三山上琪树金芝日应长万里懐归惜羽毛中宵怨别流孤响通泉素壁久漂零忽见新图百感并华亭旧叹伤心切赤壁扁舟入梦惊绿锦池边饲秋雨骠骑多情每同赋相思欲报故人知为传一札东飞去田园幽隐图我家清江县城北竹梁花埭环深宅邻屋分灯夜读书仙山借鹿春耕石踪迹年来逐转蓬万事惊心旧业空无钱买山惟爱画坐对新图如梦中柴门茂树雅相向野水山桥接空旷雨足沙田野犊闲风回茅屋荒鸡唱隔林炊黍起新烟接竹穿篱引涧泉傍隄杨栁皆新种近舍松枝不记年题傅商翁观松瀑图山风萧萧昼寂歴长松落落倚絶壁紫烟乍留青葢中瀑布迸落苍厓石山中之人形骨清幅巾藜杖时独行溪回陡絶去无路坐抚瑶琴摹涧声我亦平生慕真赏十年误落江湖上故山萧条久不归夜雨秋衾梦长往人生适意无是非云林久与幽人期九节预裁青竹杖明朝试拂薜萝衣送罗与敬归西昌石龙矶畔多芳草游子忆家春已老水北杨花扑地飞旁人谩道飞花好爱子不忍别送子到水濆青天孤影飞黄鹄落日长风吹断云朝发铜塘津暮宿青泥渡帆过孝通祠渐是西昌路金鱼洲逺树青青三顾浮烟生杳㝠石扶壊道通髙阁水啮危沙见古城君家正在一方住独有园庐俯江渚昨夜深闺梦逺人相思定倚樱桃树行路难涉水多蛟龙䟦山多勐虎荒城荆棘上参天大泽脩蛇横草莽百里惨黯无人烟驱车暝行陷泥滓前车轴折后车来行人不觉旁人哀眼前道路已如此何况太行髙崔嵬为君歌路难请君试一听位髙金多岂足贵击钟鼎食未是荣东沟水流西沟涸昨日花开今日落世事荣枯反覆手七尺之躯安所託古来贤达人与时同卷舒龎公鹿门隐马生乡曲居款叚聊乘下泽车何用终朝出畏途畦乐园郭南抱瓮者久与世情疎砌长龙须草林开燕尾渠辘轳花下转莴苣雨中锄蔗熟能相寄酬君薤叶书王若水山水谷口寒潮上厓隂宿雾开石桥通窈窕金栈寄崔嵬树暗茅堂闭波明桂楫回山中花落尽为报豫章台溪山渔艇图夕阳延暮景秋色逺㝠㝠流水双溪绿寒山九叠青石楼依古木草迳接遥汀钓叟长年在何人问客星和杨伯谦韵酌酒长松下垂萝拂酒杯异禽窥药鼎乳鹿卧书台涧水穿林去山云带雨回相期同结屋不厌野人来赠傅元宾兼谢梁征士百里访柴荆秋原独自行屐沾山雨滑衣染涧云轻卖卜应潜姓工诗不趂名故人枉书札烦为谢髙情玉崃潭陂山庄岁杪涉风烟连村熟芋田路危枫叶断石险柱根县鹿栅成山垒渔梁阻涧泉争心逐时化耕凿喜安然经湖口县古县开湖口髙樯集㟁隈山从庐阜起江向武昌来近水皆杨栁荒城半草莱客心原自速更遣晓风催题方方壶画仁智图为道士王黙渊赋玉简神仙记琼台羽士家轩窗明日月冠佩剪云霞白鹤窥残奕青童扫落花忆曾访丹术枫迳驻轻车周所立江村草堂将军旧日曾分禄为结茅堂草覆檐过桥栁暗鸟争树当户花开燕入帘醉书江石嫌云冷晩饭山苗带露甜之子多才空白首独将词赋拟江淹云卧山房为了上人赋空山云卧杳难寻惟许人间礼磬音龙起钵中生片影鹤归山顶结轻隂化为法雨沾衣湿散作天花遶座深去住了然无定着祇应勐虎识禅心仙溪书院为何能举赋江海归来两鬓霜仙源深处筑茅堂参差树映春山逺窈窕桥通碧涧长金柜蔵书遗鸟迹石田栽玉起虹光只愁来往迷花屿预拟藤隂问钓航山居图世传隐处祗空闻草断行踪路不分鬼谷树深衣湿翠凤林芝煖石生云寒泉叠响清琴调白雪飞花逐剑文已约八公携手去青岑从此谢嚣氛渊明入社图空山楼观逺苍苍路出深深石磴长近瀑飞云经树湿穿花流水过桥香髙僧喜识桄榔杖稚子欢迎薜茘裳入社几时还出社松隂十里到柴桑北涧春日青松遶舍间幽篁白板扉髙薜茘墙窗晓禽声荅人语山春兰气襍梅香家留渝曲幽居僻草满临城旧业荒坐忆交亲半沦没不因鸣笛自沾裳喔喔野鸡鸣逺树瑶琴挥罢思愔愔寒凌山色难生态春入溪云易合隂畬陇夜烧谙土俗州城昼掩识边心芳皋杜若相将绿偏觉骚人幽怨深寄淦川友人废郭浮烟见绿芜茅茨星散县楼孤江连戈舫鸣春鹳树对寒灯起夜乌古砚自磨铜雀瓦坐氊还叠罽賔毺市南美酒梨花白最忆青丝繋玉壶送锁子坚之袁城雪色征袍拂曙飈宜阳西去思飘飘千峰静对芙蓉幙三崃遥连螮蝀桥櫂得雀舟冲雨缓借来骢马向春骄青年书记相知久共按秦筝和玉箫和杨允恭金明桥晩眺韵杨炯多才爱碧流金明桥上对汀洲日沈水屋蒹葭晩凉入山衣薜茘秋草色浅深行处合岚光明灭望中浮鱼凫零乱扁舟集浑似东湖钓石头题邹惟中西楼西楼逺对鼎山斜野客来寻驾鹿车竹屿暝烟浮翠黛石田秋雨润银沙清樽未酌心先醉往事重论鬓欲华肯借溪南三亩宅从君学种邵平𤓰题宋能敏青壁轩沓嶂层峦翠几重神光动处有竒逢雾生深谷蔵𤣥豹泉落隂厓化玉龙丹篆晓书朱露湿碧窗晴对白云封何时携我青藜杖结屋来依五粒松舟行胶浅晩泊小桥期至豫章而别则咫尺矣即事书懐简何平子偶遇乘槎侣因辞下泽车客程兼旦暮川路滞风沙石碎愁鹅子汀长怯犬牙急湍腾雪马浅熘蹙霜花聚舫时连鹢攅篙若鬭蛇去留因地利漂泊任天涯洲指黄牛近山瞻白鹤遐潭烟迷浦溆㟁火识人家繋缆安桩杙偎篷宿苇葭中宵渔响歇向晓雁声譁忽忆别期促还怜光景赊剑愁分紫气酒喜酌彤霞坎壈身如寄蹉跎鬓欲华相期何处好勾漏问丹砂池阁独坐怀周伯宁诸公香阁林光合氷帘水雾销虚池含碧鑑古甃叠青瑶境託祇园迥泉分别圃遥双桐隂覆地疏竹干凌霄珍鸟衔珠果金鱼䕃翠苕轻飔吹白絮凉露湿红绡鹦鹉懐深酌箜篌想缓调含情託柔翰幽赏忆清杓绿锦池为定侯赋官沼湛芳泉红栊照绮钱藻丝翻玉鲤栁叶曳金蝉日䕶瑰文丽云回碧甃圆凌波乘洛佩向月映湘弦树影浮觞近花隂列籍连鑑湖宾客在共赋绿荷篇新岁有感寄柬席焕章胡居敬积雪苍茫里寒山惨淡中艰难经日别漂泊此时同筋力年非壮诗书道未通狼烟春戍火禽语夜溪风心似西桥水滔滔日向东望香炉峰读孟浩然诗因述移櫂望庐阜香炉旧识名鸟飞千嶂碧日静片云青垂瀑长虹下深溪勐虎行松门通佛宇萝迳遶檐楹业爱逺公白诗欣孟子清余方谢羁束幸此共芳声酬别宋赞善大夫景濂诸老风流邈不闻谁携健笔记清芬南宫新赐郎官佩东观长留太史文听琴图为周易题韦带筠冠白衣龙唇鹤足轸文犀试看十指风前遶曲里时闻乌夜啼题郭熙春山紫雾春山绿树齐水流花屿乱莺啼蹇驴乌帽归来晩恰似成都濯锦溪偶题乌丝细写蚕头篆白纻新裁燕尾衫雨过西轩苔色浄涧中云影似江帆五粒松交九节蒲铜缾分水浸珊瑚小窗闲度游仙曲吹徧参差白玉竽北涧夏日酒倾兰勺石泉香衣剪荷盘露气凉谁料十年江海兴闭门疎雨对横塘夜宴定侯宅醉中口占麾羽堂中画烛明将军夜醉水西营青楼小妇新承宠弹得凉州第一声宋元诗会卷九十五宋元诗会卷九十六钦定四库全书宋元诗会卷九十六兵部主事陈焯编戴良山有杞山有杞于吴之里君子至止可以宴喜水有鱼于吴之墟君子止居可以宴胥于山于水有轩膴膴何斯违斯莫或遑处于水于山有亭闲闲何斯违斯莫或遑安安其可懐耄将至矣今也不乐嵗月逝矣爰作斯图式歌且謡愿言公退惟以逍遥其乐也哉感怀杪岁属揺落青蒲忽青青萌达未几日大火已南明天运一如是废兴安得停商郊迁夏鼎殷士裸周京冀方既已没亳社亦云平务光直达道敝屣薄时荣𤣥圃有丹木八干何亭亭光同白玉润液比碧瑶清不知何年代产此至阳精仙经所尝言服之可千龄吾将具舟檝涉海掇其英良辰岂长遇隂晦在须臾今日弗为乐明旦恐不如都门多佳丽清啭当座隅促席道平素况有髙士俱列俎过三鼎倾酒尽百壶挥金娱心意慷慨不留储达人每滔荡俗士恒自拘白头懐轗轲抚已一长吁家藏两宝剑已合雌与雄潜锋在金匣谓当长相从何言风雨夕化作双蛟龙一游吴水西一落丰城东相去邈千里时时气上冲神物终不隔岁晏会当逢赠别汪定海前舟已云发后舟更谁待春事动江皋客愁满山海别晷只须臾会期知何在亦既违素心安得颜不改和渊明连雨独饮陶翁固贫士异患犹不干公田足种秫亦且居一官我无半亩宅三旬才九餐况多身外忧有甚饥与寒委怀穷櫩下何以开此颜清风飒然至髙歌吾掩关寄宋潜溪孤鸿失俦侣连翩洲渚湄自知羽翮短不与同奋飞寄声奋飞者当慎子所之烟波渺无从云路迥难依云路多鹰隼烟波有虞机田居我生非匏𤓰于世可无食躬耕实所慕戮力归稼穑当春土脉动农事满阡陌晨兴负耒去日入弗遑息我苗今已长我耕有余隙斗酒劳近隣只鸡饷过客人生但如是亦足慰平昔此意谁复知千载惟沮溺节妇操为贾妻作父母嫁妾时遗妾双鸳绮双鸳既同生亦复与同死当知妾有夫结言亦如此妾夫今在逺妾身今独止恐为行露侵莫与双鸳齿饮恨赴长川川竭恨乃已立秋日言懐六龙不可顿四序忽复移气变感人心怆然已秋时池荷挺素质园葵吐芳㽔岂无一日好不久还当衰览物惜年迈抚景伤志违日暮坐空堂此怀当告谁中秋无酒彼节忽已易吾年信难留含情及𤣥夜逝将秉烛游皎皎明月光照我城南楼常时犹足赏矧乃当素秋东邻有美酒饮之袪百忧客途无由得虚使时运流未知明年月还如此夜不既虚行乐志空叹将谁尤别宋潜溪昨宵郡斋宿今旦赴行舟官程不敢违可使须臾留掩泣别故交强颜逐前俦未尝去乡邑讵能千里游金陵古帝乡雄跨东南州至今列甲第奕奕居公侯冠盖若云拥车马如川流厚禄不虚授髙才将见收如何独多念去去懐百忧送刘彦英东还转蓬无定在飘飖将何之未遽离本根赖有回飈吹在昔从一官整驾来南陲何意十载留竟负三年期上有垂白亲下有初长儿平生已艰瘁况复当乱离及兹神武师拓地如拾遗遂令客行士秋晏薄言归慈母既生还弱子亦抱持歌舞入故都志愿幸无违鸿鹄游四海鹪鹩守一枝宁守卑栖分不随鸿鹄飞咏怀少小秉微尚游心在六经苒苒岁年迟乃与尘事㝠入秋多佳日何以陶我情园蔬青可摘新谷亦既升命室酿美酒一壶聊复倾儿女在我侧亲戚还合并终觞无杂言但説岁功成至乐固如此是外徒营营和沈休文双溪八咏秋至愍衰草衰草遍平陆方晨露染黄入夜风销绿别叶有归声故蕊无留馥劲茎忽自摧寒丛竦如束彼物既如斯我年宁不促已失早生荣敢冀晩凋福何当即去兹纵浪从所欲晨征听晓鸿鸿飞何处所随阳弱水岸违寒长沙渚冥㝠忆霜羣邕邕呌云侣固将聨匹俦岂惟念羇旅视夜已昭晳度声尚悽楚以之频感触将何慰艰阻帛书望不来谁知我心苦还旧居自我逺行游故庐今始归如何廿载间旧事都已非曳杖过比邻相唿寻故知不见垂白翁但见初长儿我园既稍葺我田亦就治种秫酿美酒拾薪煮豆糜一笑集亲朋相从説暌离以之感畴昔俛仰多所悲人生一世中所忧渴与饥力耕给其用此外更何思便当息吾驾皓首以为期答李宁之涸鳞思赴海倦翮念归山如何逺游客岁久不知还世涂方扰扰豺虎尚为患久嫌军务劳翻羡为客闲夜雨滴愁梦晨风飒頽年丈夫虽耿介亦或多苦颜而我承结邻独喜相追攀未坚金石交已枉瑶华篇时时感嘉贶相视两悽酸岂不欲为答情深谅难宣寄王子充燕燕何从来其羽已差池飞入华堂内意在巢君帷君帷岂不好伤哉非故知引去方未能欲留复回疑噭噭徒晓风翾翾空暮闱城东会饮送王天钖隂崖敛暝霏霜陆耀晴晛萧萧落木多绵绵衰草遍开冬感徂物列饮会羣彦美醑溢流霞妍谈粲余绚时髦非我匹清尊岂余恋行矣送将归怅焉罢欢宴引领阻云从搔首叹蓬转赠别祝彦明怅望临荒蹊驱驰骋遐步江纡练月初山标綵霞暮天长路易迷水深舟难渡征人去不息倦仆立相顾此时悲送君安能髪不素徐叔度遗纨扇团团七华扇名在制久缺感君裂纨素与䝉却烦暍入手讶如珪映容疑学月玩之炎气消握之微风发郄愿暑长在无使情暂歇治圃三春丰雨泽晨兴观我畦嘉蔬有余滋草盛相与齐戮力治乱秽指景光已西好月因时来归路杳然迷暮鸟寻旧林晩兽遵故蹊我亦息微劳去去安吾栖长夏罕人事斋居有余闲北窗多悴物且遂灌吾园攅根既舒达积叶亦葱芊𤓰瓞绕畦长新葵应节鲜抱瓮一回视生意盈化先在我岂不劳即境多所欢悠悠千载间樊生信为贤次场口久宦迷故都故都在何处驱车向邻壤白头不知路长林日夕行旷野东西顾方逺叹途阻逾近覆心惧岂无入林翮莫与归飈遇望九灵山九灵邈何许连峰髙不极依俙接逺雾仿像起寒色我家是山下别来岁频易屋庐闲鸟声冢墓遗兽迹可望不可至空多故乡忆泛海仲夏发会稽乍秋别勾章拟杭黑水海首渡青龙洋南条山已断北界水何长逺近浪为国周围天作疆川后偶安恬天吴亦屏藏荡桨乘月疾挂席逐风扬零露拂蟠木旭日耀扶桑我行无休隙此去何渺茫东海蹈仲连西溟遁伯阳轻名冀道胜重已企时康孰谓情可陈旅念坐自伤望大牢山稍入东胶界即见大牢山峰攅侔劒㦸嶂叠类云烟稜稜挿巨海渺渺漾中川波涛共突兀天日相澄鲜氓居接岛屿观宇连术阡既馆茹芝士亦巢遁世贤客行积昏旦水宿倦舟船兹山思独往结茅征愿言柁师不我从太息归中原抵胶州舟行无休期晨夜涉风水蹈越歴吴乡乘楚造齐鄙逼浦波尚险即陆路才砥依俙见州郭仓皇问官邸土墙讶已頽草屋惊全圯所幸民俗淳稍使客情喜北来既旬月西去尚几里严程谓已近危途方始此沮洳浩茫茫菅茅复靡靡幽燕去断魂伊洛望心死日暮坐空牀浩然念枌梓永乐寺观先师栁公三大篆及诸石刻泫然赋此舍舟遵微行振衣游浄域谁知登眺初已动存没忆大篆揭巍堂古句刻贞石词翰固留今身世悉成昔筠绿雨新霁山寒窗易夕方懐露电悲何有林泉适龟毛庐倦游去朝市委怀在田园既悟执㦸疲益知荷莜贤夙晨饭牛出夕曛负耒还春作固云力秋敛未盈㕓求赢岂其愿拙业乃所安不见龟上毛成氊亦良难和陶杂诗大钧播万类飘忽如风尘为物在世中倐焉成我身弟兄与妻子于前定何亲生同屋室处死与丘山邻彼苍无私力宵尽已复晨独有路旁堠长閲往来人羲驭不肯迟荣悴讵可量举头望穹昊日月已宿房陨霜凋衆类惨惨未渠央李梅忽冬实又复值愆阳物化茍如此秪乱我中肠朝耕谷口田暮採陌上桑岁晩望有收嗟哉成粃糠白头去逐食所谋惟稻粱嗷嗷天海际何异雁随阳昨宵得竒梦可喜复可伤为言东海上却粒有其方早晩西王母酌以瑶池觞和陶拟古白日忽已晩流光薄西隅老人闭闗坐惨惨意不舒日月我戸牖天地吾室庐自非夺元化此中宁久居今夕复何夕凉月满平芜悠悠望去途叹息将焉如我昔年少时髙视隘八荒惟思涉险道谁能戒垂堂南辕与北轨所歴何杳茫一旦十年后尽化争战塲岂无英雄士几人归北邙抚此重长叹壮志失轩昂敛退就衡宇蹙蹙守一方往事且弃置身在亦奚伤劝君勿沈忧沈忧损天和尊中有美酒胡不饮且歌我观此身世变幻一何多无相亦无壊信若空中花戚戚以终老君今其奈何和陶饮酒今晨风日美吾行欲何之平生慕陶公得似斜川时此身已如寄无为待来兹况多载酒人任意复奚疑山颠与水裔一觞欢共持昔出非好荣今处非避喧中行有前训恐遂堕一偏商于四老人遗之在西山朝歌紫芝去暮逐白云还当其扶汉储亦复吐一言三春布阳德万物发华滋凌霄直微类近亦附乔枝低迷衆无覩髙出乃见竒煌煌九霄中荣夸遽尔为我道似不尔一笑县吾羁我如北塞驹困此东南道有力不获骋长鸣至于老冉冉隂阳移万物递荣藁既无腾化术此身岂长好一朝委运往恐遂失吾宝何当携曲君纵浪游八表靡靡岁云暮此已非吾时浮居执荡志逝将与世辞破屋交悲风得处正在兹握粟者谁子无烦决所疑道䘮士失已节义久吾欺于心茍不愧穷达一任之我老爱穷居蓬蒿荒绕宅与世罕所同车马絶来迹寓形天壤内几人年满百顾独守区区保此坚与白若复不酣饮此生端足惜题㢲上人游息轩名山郁岧嶤飞轩起𢎞敞觉花堕槛明忍草縁堦长日落万壑冷风振百泉响扫庭驱虎出倚栏延月上云影共栖息山光同偃仰晩磬度筠清夕牕含涧爽良游虽暂适多累讵长往所以俗中人昏昏在天壤艾如张翠为衿锦为衣朝朝暮暮泽水飞泽中青草深且茂莫听尔媒登垄雊垄头西接桃李塲蓬藋艾尽有罗张罗虽可避机莫测尔误触之恐身伤请看旧日张罗处祥凤冥鸿不肯顾朱鹭朱鹭何从止去啄金堤饮玉水朝随赤雁暮碧鸡荡漾惊波不得栖有时挟子上林去网丝纷纷复难避不如敛翅江海湄逺却幽并游侠儿白头吟莫把白头吟来调绿绮琴蜀客当年聘私室两情总向琴中得谁信黄金买赋时已是青蛾辞宠日兔丝春来託女萝雪霜未至尚纒柯若箇人心如草木不到白头妾遭逐妾有嫁时绿玉簪时时挿髻悦君心一朝坠地双股折恰似君心中道絶我簪纵折犹共藏君心一絶去他乡白纻歌阖庐宫中夜檛鼓宫树乌啼月未午玉缸提来酒如乳白纻衣成向君舞美人醉起行歩难腰间珂珮声珊珊肯缘娇爱减君欢宝钗堕地不敢言宫中门户多无数君恩反覆日几度明朝重着舞时衣心中已道不相宜短歌行青天上有无根日驰光暂明还复黑昼夜相催老却人忽忽吾年四十七偶看旧镜镜为羞昔髭未生今白头朱颜丹药已难觅青史功名行且休富贵不来老还至病妻对之怨且詈妻年比我虽稍卑近亦催頽如我衰一生仳离殆居半此世欢娱能几时湖州行送人作郡湖州岁岁修城堡敌骑时烧城外草城外居民如野鹿目睽睽兮尾促促去输官税输不足半在军中半在狱独留新妇饷姑前也执吴绡供税钱吴绡已尽归未得复到官家候消息我相闻之忧尔湖命选贤侯此剖符贤侯若为湖作主便须罢却征求苦留得湖民障兹土题顾氏长江图天下几人画山水虎头子孙世莫比何年冩此长江图多少江山归笔底巴陵三崃天所开逺势似向岷峨来洞庭潇洒仅毫末楚客湘君安在哉江上一朝风雨急老我曾来踏舟立鼓枻既闻潭畔吟抱琴复听竹间泣别来几日世已非忽此披图忆曩时早知避地多处所肯逐红尘千里归访止公于文溪杖钖游兹地过从动隔年已无离别想那有去来縁心事青山外禅机白石前偶来非道意敢借慧灯然投王郡守已落时人后谁能説姓名惟应马南郡偏重郑康成宾馆县牀待公庭罢吏迎为居门下久童仆亦多情投同佥公投钺几専征分藩复此行身为汉飞将家若鲁诸生秘畧三边服妖氛一劒横已多门下客持笔待功成送归安丞之子官何处湖流一舸通汀洲苹影濶城郭水光中夜泛苕溪月春吟若下风若逢陈太守为报各衰翁自定州入海乍离东海郡又上北溟船红见波中日青窥水际天乡闗千里隔身世一帆县乡信何从达归鸿落照前至胶州自入东胶路乡邦此地赊人悲西候日帆乱北溟霞民俗农为业州城土作家驿楼何处是庭树暮栖鸦宿髙宻客路信悠悠荒城许暂投黄尘齐地晩红叶海邦秋灯影明官驿钟声度县楼去家今几许犹自梦东州寓昌乐淮海来时路东西几日程一年行万里数口託孤城邯水方驰箭崤函未罢兵余年已无几坐此欲何成次益都使传来遥甸估车驰近垧茅庐城外市杨树驿边亭淄水穿原绿牛山入郡青西游应未遂又复渡沧溟经金绳废寺寂寞唐朝寺频年客到稀空山孤殿在荒迳一僧归苔色骄秋雨松声振夕晖惊乌初有託近亦出林飞岁暮移家东海上汨没度危时草市腥江鲍民居杂岛夷衣冠随俗变姓字畏人知保已无深计翻言命可疑辛亥除夕湖海风云暗道途霜雪清如何一年尽翻使百愁生俗薄乖留计时危缓去程家人团坐夜应悉旅中情渡海结屋云林度半生老来翻向海中行惊看水色连天色厌听风声杂浪声舟子夜喧疑岛近估人晓卜騐潮平时危归国浑无路敢惮波涛万里程黒水洋涉海才经五日期深洋一望黑淋漓波揺月夜人先见船过雨天龙未知险胜吕梁漂鹢处悲同巫崃泣猿时平生自有乘桴志莫为微躯到此疑寄鹤年衡门之下可栖迟且抱遗经住海涯东汉已编髙士传西方仍诵美人诗衰年避地方蓬转故国伤心忽黍离天末秋风正萧瑟一鸿声彻暮云悲有懐淬用刚赋此以寄何处名山擅地灵雨微峰下树青青九天石落疑星化一夜龙归挟雾腥禅窟已镌新赐翰法函惟启旧蔵经道人犹恨居山浅杖钖时时入杳㝠承君衡叔干逺送赋此以别长风吹度海东边惯听潮声已十年往事免成尘扑面新愁惟有雪盈颠半生望眼迷辽鹤一夜归心到蜀鹃逺赋骊驹惭二妙纵歌安得酒如川寄俞伯熊兼柬李仲彬东郭先生最老成天才久已负时名能诗不减唐工部解饮浑如晋步兵塞上征鸿髙避弋海东归鹤暗闻声比邻喜有知心客一夜弹碁直到明懐滑撄宁海日苍凉两鬓丝异乡飘泊已多时欲为散木居官道故託长桑説上池蜀客着书人岂识韩公卖药世偏知道途同是伤心者只合相从赋黍离咏怀古迹客来慎勿説姑苏弔古令人百感俱已讶当年尝越胆更堪此日听吴趋荒台鹿下江声咽古木乌啼月影孤欲问阖闾埋葬地五湖东畔已荒芜忆汪遯斋四明羇客近如何别去今才一月过记得小斋多野思豆花隂里唱离歌周伯琦入居庸关出闗复入闗五见月上弦草木虽未霜寒风已凄然厓路何纡萦叠嶂横中天上有太古石下有无底泉幽致良足嘉万雷奈喧阗驯象宝辔鸣紫驼锦幪鲜铁骑簇云队黄屋循星纒时廵谧风俗执法恭后先达官国同休㧞宅如登仙细民终岁劳输转百舌煎苦乐殊云泥使我中心悁偶经巖谷胜复忆江湖壖升髙望白云楚天浩无边王师未休息敢赋归来篇题南阳诸葛庙劒江流水绿沄沄五丈原头日又曛旧业未能归后主大星先已落前军南阳祠庙荒秋草西蜀闗山隔暮云正统不惭传万古莫将成败论三分答复见心长老见寄浙水东头佛舍连蒲菴上士坐忘年五云古衲层澜涌百宝浮图列宿躔牀上贝书多译梵门前海舶直通燕比丘喜得阶兰秀应种菩提满法田九载违离得逺书窗更岁厯斗旋枢华星秋月超元白峻岭重江限越吴柏子树隂浮碧砌莲花漏水响铜壶老夫素有林泉癖一曲何当乞鑑湖郯韶哀杨节妇吴氏丞相师昏长夜酒司徒援絶凭城守七万兵分诸将屯坐视霜风折蓉栁氷肌月貌忍泥滓锦棚觽佩同归水九泉无愧先人面终身不作他乡鬼君不见琱戈白马气如云昨日烈丈夫今日降将军于乎杨妇吴氏何可羣次韵玉山晩泊长林夕露下一雁过秋天月照风灯外星沈夜水前美人隔烟渚清梦落江船孤坐闻城漏迢迢夜不眠题渔家壁漫郎家在黄泗浦闲看飞花坐北窗渡口青山髙似屋门前湖水直通江垂杨繋艇已千尺春鲤上盘才一双野老相过无一事白头喜对酒盈缸和报复元秋兴大星出海芒角稀新月隔林光景微空山无眠鸡犬独树忽惊乌鹊飞已喜中朝下优诏侧闻南国尚戎衣钓竿早晩落吾手日日放船来水扉用杨铁厓书画船亭韵与玉山同赋越来溪上暮潮过饮马桥头春水波出郭喜知尘事少吹箫无奈月明多花飞断岸冲归燕栁䕃长沟汎白鹅拟送一瓯临水榭扣絃同奏竹枝歌卜筑喜过扬子宅城居曲曲抱溪流夕阳在波人影乱秋水上帘竹色幽载酒到门从问字据牀吹篴不惊鸥月明后夜稽山雪乘兴还能具小舟寄范叔豹江路霜寒木叶凋忆君何处思迢迢长年旅食同秋雁故里风烟隔暮潮甚欲寄书酬逺别絶怜把烛待清宵双溪月色凉如水谁採琼芳慰寂寥次韵杨子寿同浦太守游顾园辟疆园里好花开路隔仙源一水隈春暖凫鹥当槛浴草青蝴蝶上衣来柘枝屡舞团团扇竹叶深倾滟滟杯何事绿波生浩荡画桥风急彩舟廻奉寄玉山仙人爱向桃源住曲曲云林胜辋川秋水到门船似屋青山当槛树如烟常时待月溪边立最爱梳头竹里眠我有好怀清梦逺题诗还到草堂前虞山道中有怀仲瑛言偃宅前湖水东千门杨栁绿揺风一篷山色斜阳外半夜雨声春梦中独客年年如旅雁行人草草似惊鸿芳洲杜若凭谁采心逐寒潮处处同吴中览古赤栏桥下记停桡细雨菰蒲响暮潮説与行人莫回首故宫烟栁正萧萧过渔浦江水飞花作雪轻月明似入剡溪行可堪一夜天涯雨卧听春潮送橹声晓发商溪戏柬金粟道人商水西头花满烟画船银烛理丝絃翠屏何处惊残梦卧看青天春月圆题魏明铉老翁住在浣花村日日哦诗醉瓦盆怪底横江见船尾不知春水到柴门和西湖竹枝词十五女儿罗髻垂照水学画双蛾眉长桥桥下弯弯月偏向侬家照别离妾家西湖住横塘门前杨栁万条长愿郎醉后休轻折留待重来繋马缰周砥拟古迢迢逺别离相去几万里月照衡阳闗风吹汉江水宵梦不可託路迷复中止登山还有屐涉水亦有舟我心如县旌揺揺独无休常恐瑶华落春风不能留岂君弗识察故此长悠悠安得似鹦鹉衔书东海头翡翠栖兰苕鸳鸯上锦机物固各有类寸心独何依春色来几日海燕忽双飞迎风不须入尘满青楼扉对新栁才弄新春色已有萦愁意欲倚不成眠待扶还似醉疎雨飘枝湿暮雀衔花坠脉脉独含情故园那得至夜坐怀孝常待月下石壁罢琴竹间亭坐絶百虫响旅怀才夜宁天髙玉露㵼草木流晶荧四山湛秋色万物无隐形风蝉抱叶落雪鹄迎云停此时西涧人柴门久已扄谁同展清会念此风泠泠世难避空谷忧思同醉醒偶适不为贵人生易漂零茫茫河汉流荧惑光衆星干戈未衰息前途杳㝠㝠岁晏有结託东去浮沧溟读书读书易为感时节已徂秋行游固可适岁月惧不留髙斋旷而寂人务罕相酬千载事了了宁不慕前修道在无今古天运每周流万理由我具消揺极㝠捜为乐不在兹况复储怨尤予本楚狂士意气迈九州偶然似有契持身寓林丘万钟非所辞一毫非所求晩晴送禅师浮云暮褰霁空宇湛然清复念还山客迟迟南涧行新禽响丛木残照入孤城即此闲来往方纡尘外情元日试墨金鸭香犹吐风帘影自飘轻冰生墨沼余雪缀寒条茅屋行当买山云坐可招且无轩冕意随分乐渔樵五月廿日雨中饮南楼何许开尊散旅愁疎帘氷簟水南楼天边逺岫一黄鹄雨里垂杨双白鸥闲对故人思故国不堪归梦阻归舟东行未见烟尘静肠断髙堂鹤髪秋雨后竹堂东偏芝草亭涧水绕榻风泠泠碧梧莺语娇似醉玉缾荷花愁欲醒可怜光景易流转无奈踪迹尚漂零瑶琴一弹为君掩日暮髙山云杳㝠夏日同强二秀才过鑑公山房游仁寿精舍寻僧直到梵王家便汲山泉为煮茶阮借从来无礼法汤休何用着袈裟醉眠石阁听风树歩入松云扫磵花与子归时仍并辔萧条墓道夕阳斜寄杨文可屋庐星散当山郭门前小溪相与通橘子压树千头绿鲤鱼跳波双尾红空梁寒月拱夜䑕傍壁灯火鸣秋虫故人亦在他乡住此时作客情思同因泉公归简王二秀才千巖春静一僧归相送空林夕景微茶具等闲抛石阁钓竿行已卧苔矶草生南浦牵诗梦沤下轻波识道机若见王乔因借问双凫何日向南飞渔庄秋月团团照药阑水边帘幕晩多寒素娥不上青鸾去借得银筝花里弹郑元祐送友还乡堕地作男儿有用须及早当年县弧意焉得乡曲老青云一蹉跎鬓髪日已皓常恐归去迟心焉惄如捣我家东吴城翠竹森若葆力耕输王税妻子亦温饱诗成每独咏觞至或共倒富贵将焉如岁晏聊自保萧萧风前栁贸贸霜下草有官固当归无官归亦好出塞已踰乌盩山未涉白狼水饥羸形骸黑枕戈待明起将军方蹋踘天地入马箠吾侪亦何人一死等蝼蚁姑苏台城西髙台髙百尺传是吴王旧游迹百花正开西子醉明月芳洲照清夕娇颜如花醉王侧城上乌啼晓星白歌鼓声消醉未消越王已将兵来朝鏦金挝鼓殷天地兵败可复栖夫椒吴人遗恨化潮汐暮往朝来箭泾直不然亦可君甬东何用萧萧马嘶驿东坡赤壁图奎星堕地不化石化作盘天老胸臆清禁森严着不得半夜吹箫过赤壁百万蛟龙不敢听万古东流月华白春日湖上有感潮落空城谁重过犹余里耳听鸣珂襄阳耆旧知谁在江左风流不厌多自见石麟眠枳棘长闻蜀魄呌松萝野梅开尽西湖雪万斛春愁奈尔何元宵怀钱塘武帝亲迎太乙神流光绚煜动星辰行宫典礼犹存汉轵道山河已易秦香迳至今啼木客露盘无泪泣金人红灯几㸃东风里犹是元宵一度春杨铁崖新亭草𤣥心苦思如何舣㟁舟轻不动波听雨夜篷烧烛短截云湘竹弄愁多赋成犹梦横江鹤书罢应笼汎渚鹅想见后堂凉月白彭宣肠断雪儿歌赠张景亮仕回投老何曾畏简书青山原不负吾庐鱼须久叠牀头笏马軏新县屋角车翠被春寒听雨睡白头日午趂风梳好官付与诸郎做千古封留意有余次韵刘宪副春日湖望湖水荒荒寒食天相逢犹话国初年江楼夜唱花间集翠管春吹月下船𤣥圃自应留富丽湘云谁为惜清妍可怜头白归来日井邑凄凉生野烟陶靖节像袖里惭无博浪搥酒醒空赋稚桑诗悲凉一曲山阳笛满眼山河是义熙宋元诗会卷九十六宋元诗会卷九十七钦定四库全书宋元诗㑹卷九十七兵部主事陈焯编钱惟善篆冢歌云间善篆以所书瘗之细林山中题曰篆冢爰来征诗遂赋长句以寄包羲卦画龟龙出颉俑造书鬼夜泣俯观鸟兽迒蹏迹依类象形文字立以迄五代咸东封改易殊体靡有同周官保氏敎国子六书大义开羣蒙太史籀文古少异小篆从省由秦始仓颉爰歴博学篇三家着述初传世秦燔经籍讼狱炽乃当𨽻书趋约易古文虽絶汉章行尉律学童仍课试东阁祭酒太岳孙夙尝受业贾氏门悯悼俗图昧所向博采籀古加讨论揭示上下明指事转注假借形声意立一为端亥毕终分别部居不杂厠亘千万古知字原昭若列星丽躔次中兴斯学曰阳氷入室操戈何背戾二徐训释浩江河仲也祛妄言不颇呉兴张有尔杰出复古正俗订舛讹布衣道士钱塘住玩世端如郭忠恕三十六举仅成篇蝉蜕遗踪不知处席中如带恶安西鼓皮离禹良可吁汉家去古尚未远成皋印文犹重摹云间苦嗜古手校科虫辨鱼鲁明窗静几风日佳临模一扫千番楮商彝周鼓眞吾师匾沈着沙画锥鸾廻凤翥龙夭矫长戈短剑相交驰书草日积充屋楣保爱何啻璧与珪细林山中一坏土缃笈缄縢重闭之于乎禊帖藏玉匣终致温韬举耒挿亦恐虹光夜烛天定有窃开窥笔法冢头草鸣寒蛩薶文瘗笔同高风后三千年见白日好事应营马鬛封送逵公之京龙飞天子中兴年使者弓旌集俊贤阊阖早朝班玉笋瀛洲夜直赐金莲五经同异须刘向三絶才名数郑䖍黼黻当年遗老在长歌黄鹄送楼船题清逸斋神仙官府曾为吏一日乘风即掉头太白岂惟凌鲍谢元卿只合友羊求门前种树云连屋湖上听潮月满楼遥忆五经名隐地峨睂高耸蜀天秋送贾元英之照潭照潭遥望九华山弓马萧萧日暮还梦里无题惟寄内胸中有䇿欲平蛮落花闭戸眠黄犬明月开笼放白鷴绛灌何曾轻贾谊早随鹓鹭入朝班故宫春望次平禹成韵登临休赋黍离章千里江流接大荒剑锁血华空楚舞镜埋香骨失秦妆薜萝山鬼啼萤苑荆棘铜驼卧鹿塲寂寞万年枝上月夜深犹照旧宫墙喜白发为陈师复赋勲业无成散似樗青铜欣见二毛初中郎兴动秋风起太傅诗成壮嵗余皎皎易污时一沐星星难染漫千梳等闲得此无情物自有忘忧满架书张天英武陵春晓曲书于玉山佳处武陵春晓花㝠㝠渔歌兰枻摇残星溪涵山气绿如酒幽禽啼破松烟青天上时闻凤皇曲金门飞梦人初醒长啸银台月将落空翠着衣香雾薄忽见安期蓬海东佩剑从风降𤣥鹤阳乌衔火县扶桑袖卷红云朝帝旁手揽龙车覩天光下视蚁国空千霜金陵行金陵城头生紫烟金陵水立东风前神山蜿蜒行入海白日化龙飞上天十年不见吹箫侣丹凤深巢惜毛羽仙子天端骑凤来衣上斑璘碧桃雨碧桃如霞浮夀觞秦淮之鲤数尺长林鸟囘翔集庭树华峰特立天中央君行出门无百里中道嗷嗷塞人耳霜风洒笔山岳摇夜半飞章奏天子前有尊酒行送朱秀方之慈溪晴窗一夜梅花开天风拂拂从东来僊人乘风忽相遇飘然便欲归蓬莱且尽花前一樽酒玉箫瑶瑟重相催与君俱为异乡客请君当歌共衔杯共衔杯惜君别明日西陵浪如雪思陵石诗黄帝骑龙去不还玉笙鹤上北风寒孤臣独有心如铁断石镌诗泣露盘夏日寄玉山赤日行天气欲焚树根羣蚁正纷纷道人心在羲皇上睡杀青松一枕云于立钓月轩夕息西轩阴颇惬濠上景持此月明钩投竿钓清影流萤飞暗度幽鸟栖还警游鳞亦复来露下芙蓉冷至元戊寅四月十九日风雨大作邨民以为龙王嫁女予作诗以纪之西方龙君嫁龙女雷车彭彭载风雨神奸夜邀髑髅语碧草无光愁露渚鲛人献绡珠泪泣鸾裾行烟翠痕溼阿鬟娇小不成妆帝与桑田汤沐邑臙脂紫土吹海腥阳侯击浪玻璃声湖邉地皮薄如纸长堤卷作长河水夜梦陈敬初与家兄我来与君同作客前年共住江邉宅君骑快马事远游我亦流离去乡国君家慈亲犹未老眼前骨肉仍相保三人兄弟何人强之子文章最称好我家老兄浙水濵老兄比弟家尤贫五载零落不可见迢迢归梦还相亲人闻梦中相尔汝旁人不知梦中语起来明月满虚庭丹枫堕影天霜雨秋风江上生白波秋江萧萧鸿雁多迟君不来知奈何拥翠堂诗巻幽人结屋江邉住俗声不到题诗处门前惟有树扶疎檐间只许云来去落花如雨东风狂绿阴满地春茫茫一声啼鸟惊梦破翠屏浅印烟峰长海绡轻薄烟霏暝空碧无痕湛清影天风吹落竽籁寒岚光溼透衣裳冷我生已有遗世心便欲长往穷幽寻微茫楼观不可到云林㝠㝠苔碧㴱秋夕得雨字七月凉飔初破暑秋声萧萧在庭户清新故人忽见过契濶有怀何足数西夏郎官好词翰中州美人妙歌舞县知野衲解谈天况有仙人能噀雨金刀削翠藕丝长绿房破茧莲心苦诗成脱颖或有神酒令分曹聊可赌慇懃素手累行觞潇洒清谈借挥麈纷纷市上聚蚊儿昌黎先生叹如土渔庄二月春水生三月春波濶东风杨桺花江上鱼吹沬放船直入云水乡芦荻弩芽如指长船头濯足歌沧浪兰杜吹作春风香得鱼归来三尺强有酒在壶琴在牀长安市上人如蚁十丈红尘埋马耳渔庄之人百不理醉歌长在渔庄底次韵玉山过雨收残暑西来水似天秋风生柁尾明月落尊前惨淡依山寺欹斜下濑船清歌不成调思尔枕书眠次韵泊阊门渌水秋风荡桨船白苹洲上月初弦清光半入红窗里照见羇人夜不眠题墨雁黄沙衰草雪毶毶八月天山冷不堪昨夜朔风吹过影尽将秋色到江南题振辔马渥注龙马进来时奋迅长鸣不受羁诏与从官调得好只敎随仗不敎骑题墨竹先生旧隐鑑湖曲无数琅玕绕屋生萧萧六月动秋思不是风声即雨声巴延子中过故居白头归故里荒草没柴门乡旧仍相见儿童谁复存忠清千古事骨肉一家魂痛哭松楸下云愁日欲昏春日絶句几片残红㸃客衣小溪流水鳜鱼肥画桥尽日无人过杨柳青青燕子飞袁华拜石坛诗仲瑛尝于东城菴假山废基得一石上有苏子瞻题识石理莹润类璧虽左旁缺损然尚竒甚博士柯敬仲见而竒之再拜题名而去字曰拜石御史伯页达兼善为作古篆书之后仲瑛偶得子瞻答维扬王忠玉提刑饮快哉亭帖与石上题识相合仲瑛谓此石即忠玉家快哉亭物也特不知何以至此仲瑛遂为记其事倩朱伯盛刻之他石而与河南陆仁汝南袁华各为诗咏之睂山三苏宋儒宗长公矫矫人中龙南迁儋耳西赤壁文章光燄超洪蒙快哉之亭雪初霁领客登览山川雄自云平生不解饮胡乃一举觥船空和诗寛限见眞率凿崖题石摩苍穹功名富贵一丘土断碑残素传无穷吁嗟异物神所卫玉山合璧俄相逢奎章博士丹丘翁江南放逐惊秋风见之即下米芾拜二顚痴絶将无同筑坛山中加爱䕶树以松桂连椅桐雨窗云戸溼寒翠朝阑暮楹开青红白野御史龙头客青年献赋蓬莱宫戏将秃颕写匾断钗折股流星虹只今风尘暗河岳王侯第宅皆蒿蓬牙籖玉轴映紫素好事独传呉顾雍娄东朱珪铁作画字字玉屈蟠蝌虫嗟哉昔人今已矣惨淡故国风烟中如何二子复嗜古䇿勲儒墨收竒功呉讷破红巾君不见蕲黄儿纷纷白马张红旗去年䧟湖北今年䧟淮西遂令深山之民皆带甲四海澒洞含疮痍堆金积玉亦何有略地攻城徒尔为又不见黄连寨左带溪山右淮海天兵如日照雪霜百万红巾一朝败亲王按剑定中原丞相分兵救呉㑹邉人不识韩将军极口争夸铁元帅八座东开昱岭闗羣偷欲度愁跻攀竒兵间道絶归路可怜白骨高如山桂林老臣再征起坐鎭西垣几千里昨闻余党犯其锋血作龙沙半江水南方猺獠勇莫当自谓效义收蕲黄贼徒一见惊䘮胆坚壁不出知天亡诸君力尽在此举巢穴不平鼠为虎相期麟阁畵丹青却忆虞廷舞干羽战昱岭闗鼓角声雄队伍齐扬兵晓战昱闗西黄金匣动双龙出赤羽旗开万马嘶露布不烦诸将草诗篇还效古人题沙溪春酒甜如蜜醉卧花隂听鸟啼张简送王子充归金华春入长洲苑东风已及时苑中垂杨树吹作黄金丝送君出春城舣舟折柔枝以此聊赠远相别仍相期君归金华山当逢牧羊儿母因入山去遂尔来迟迟杨桺飞花日待君同赋诗次韵田秀才见寄树杪青虫晴飏丝春城风物似年时贫余许迈餐金法闲有陶濳饮酒诗芳草青青连野濶征鸿歴歴度江迟长洲故苑烟花外千里怀人入梦思饶介送秦文仲博士还三沙东望大瀛海影落扶桑弓三洲直如矢正射三山中三山负晓日晓日波浪红仙人不骑鹤所适多御风秦君家三洲长与仙人通即之不可见忽尔能相面翩翩头上巾举举尘中扇高谈清溽暑知子不贫贱闲居寡良俦有酒不自荐此日亦足醉况得邦之彦小醉须解酲大醉不用醒平生愼许可秪有一刘伶太湖三万顷七十二峰青颇怡山水秀闭门修酒经白云生砚石疎雨洒窗櫺子上三洲去手杯犹未停病中对梅花一株欣然有作录似西塾孟载季廸两先生一笑病中雅量岂堪论澄水能清挠即浑除却妙香无长物秪应静坐洗烦言几丛晚菊今耆旧一树寒梅老弟昆曾住钟山安石墅旁人犹恐我争墩夜坐学黙三年漫不譍流光一去意无征缘如髪白因循染道似山青自在凝犹有形骸生影迹却将文字寄名称一川月色多于水更着秋霜见底澄陈秀民送强彦栗归呉蓟门秋月白城头夜啼乌城中良家子半是南征夫或从张都䕶或属李轻车道傍别妻子泣下如迸珠自非英雄具孰使祸乱除戎马暗中国游子将何趋君归慰父母繄我独何如燕京客舎送友归天台雁鸣沙漠风秋入燕陵树客子衣裳单宁不畏霜露驱车国东门迢迢怀往路尺璧横道周谁能一囘顾登山豺虎雄入海鲸鲵怒天台隔三江丹霞夹𤣥雾黄精或可寻胡麻庶当遇明时有遗佚归哉保贞素我马病已久东西厌驰骛逸驾如可攀吾将执其御送逺曲谁令车有轮去年载客西入秦谁令马有蹄今年载客过辽西车轮双马蹄四念君独行无近侍妇人由来不下堂侧身西望涕沾裳恨不化为双玉珰终日和鸣在君旁至岳州宿岳阳楼荡桨流光登楼望八荒江山出图畵天地入舟航夜静星文动秋高月色凉题诗怀李白搔首鬓沧浪山居杂咏好山看不尽游罢更须登石屋晴犹雨天池夏亦氷寻仙碧霞里飞歩白云层松花飘满地归路喜逢僧邳州青山一髪见邳州落日云迷故国愁父老空传黄石在仙人已伴赤松游干坤不信无清气河水胡为尚浊流野树昏鸦栖未定数声哀角起高楼寄绍兴吕左丞后来江左英贤传又是淮西保相家见説锦袍酣战罢不惊越女采荷花刘仁本戍妇吟夫君在邉戍妾身守孤帏欲往备纫栉不如频寄衣衣到恐迟迟不到妾不知欲知衣到未明年鸿雁归将军功未成持牛劳军士将军岂无家为妾语夫主勿为贱妾生宁为将军死贱妾欲从之军中无女子蕨萁行东山有蕨萁南山有蕨萁西山有蕨萁北山有蕨萁采采蕨萁晨露未晞荆棘离披筐筥携持长鑱㴱入土短褐寒风吹采采蕨萁可以疗饥以簸以炊为饧为饴食少不下嚥食多伤人脾去年嵗歉食无糜橡栗拾尽民流离今年嵗歉田无稗蕨萁食尽将安之美食大官馔仁心宁汝悲但见昨日奏麦两岐今日进五色芝呈祥献瑞无休时载膏载脂驿骑驱驰蕨萁蕨萁官独不汝知已而已而嵗云暮矣方行赠虚中上人一室安禅久三生结愿频传经来帝子送食下天神水月虚空相山云自在身慈航如可渡应许姓龎人登秦住山此地曾经驻跸来秦皇遗迹尚崔嵬採穷沧海无灵药归到骊宫有劫灰万里黑风迷鬼国一杯弱水隔蓬莱诗人弔古应多思落日高丘首重囘送贾彦德训导霍山中都㑹面得从容两载同听长乐钟天近君门严虎豹地寛人海混鱼龙承恩自合归宣室论道安能老辟雍江桺春花增别恨白头何日更相逢赵善瑛锦里卜筑诗锦里幽栖处悠然逺俗嚣地偏车马少山近市城遥松竹连蹊径藤萝掩屋茅闭门穷典籍修业问蒭荛见小悲蛙窞忘机梦鹿蕉白头宜此乐青眼莫相嘲种菊开三径横琴咏九皋黄葵舒永日紫芋待终朝守道居颜巷嫌喧弃许瓢薄田多种秫平阜广栽荞鹅鸭游㴱沼牛羊牧近郊芝兰香满砌枸杞翠连㘭採药携轻筥观莲从小舠考槃时讽诵得句自推敲丘壑从兹稳弓旌谩逺招茗瓯供伏腊土簠荐溪毛牧子吹羗笛仙童品玉箫南山曾採蕨左手惯持螯麋鹿为新侣松筠是故交烟霞情浩浩诗酒乐陶陶宠辱都忘却功名尽已抛唐虞今在宥许我学由巢呉志淳儿牧牛儿牧牛丰林清润纵尔游长鞭短策莫轻举从渠饮啮饱即休老㓜年年仰衣食耕种田园借牛力早夜单衣自饭之秪恐春来或牛瘠日日丁宁语牧儿老翁饷尔当及时笼禽吹笛任相学愼勿将牛常苦笞牛不耕田廪无粟淮上三年食人肉夏日园中清暑青山地僻车马稀一载倦游歌式微傍溪卜筑面流水拂石展簟消炎晖老翁过从就蔬食㓜女补缀成絺衣西亭去家苦不逺日暮共逐渔樵归陆居仁楚人弓楚人弓县两石五十万矢䧟疆敌绛人弓箭三只长歌入闗成伟绩多箭不如少箭力制敌若在弓矢间鸣条牧野高于山国马足国马足吉行五十辔如沃天马足一日千里更神速国马天闲饱刍粟太行盐车天马哭张枢送友之戎幕金吾上将开东阁白发参军起曲阿严武故人唯杜甫马周知已独常何龙蛇久鬭纒兵甲鸿雁高飞避网罗慷慨平生两行涙哀时更比别离多秋兴百战闗河血未消将军谁是霍嫖姚中原版荡悲周室西楚纷披属汉朝甲帐珠帘非昨日玉楼金屋丽层霄兵麾满眼归无处愁絶秋风桺万条叶杞感𠂻二十四韵贡赋通重译耕桑被九垓歘惊氛祲满不谓嵗时催丞相兴师出纶音降使开紫泥封五采黄道绕三台奕奕宣光业桓桓李郭才阵云连朔野庙略定风埃香糯江南饷葡萄陇右醅马羣金匝匼毳帐雪毰毸劒动彭城溃珠还甓社来长驱危破竹密令疾衔枚王者征无战羣雄势欲摧忽闻君命召竟勒将旗囘中夏捐鸡肋丕基隐鸩媒义声从此逝锐气一时灰天迥威弧弛城孤畵角哀火狐翻啸聚海鳄复喧豗欵附眞遗患除封实戏孩民情犹耿恻天讨尚徘徊河汉明如洗崑崙岂易頽孰矜黄鹄志羞上野鹰台微效宁无念篇诗信漫裁霜清野空濶独立望蓬莱王泽寄友人我本东海人家住东海头自从丱角时便向西州游迩来西游十九载夜夜思归梦东海此身厌逐戎马间落魄唯存壮心在今年始欲向东还便将归老天台山相随仙人养鸡犬笑弄緑水桃花间况闻溪上桃已熟仙女婵娟面如玉春风绾结绿双鬟舞腰解按山芗曲去年羣仙遥见招谓予自是王子乔山中何尝识酒禁日日烂醉吹琼箫昨日才经四明道故人相见惊絶倒间闗万死得生还颜色还同旧时好忽闻天呉落海隅到海要拾明月珠大风三日撼天黑海底吹折红珊瑚洪涛如山老蛟怒白日江皋塞烟雾仙山咫尺不得归目送㝠㝠鸟飞去櫂舟惆怅却西囘侧望仙山心欲摧空怀帝子芙蓉阙遥望中天两玉台愁来昏昏枕书睡唿酒狂歌不成醉丈夫出处眞可怜往往长遭不如意作诗为谢丹霞仙金堂石室无清缘有心未罢归来约更待秋风海月圆徽宗畵瓶中桂花玉色官瓶出内家天香谁贮月中花六宫只爱新凉好不道金风卷翠华小游仙中山千日酒初醒却爱𤣥都夜景清起坐天门吹玉笛月中珠树起秋声董佐才题华亭朱孟辨篆冢诗巻古初无毫楮羲画何繇传孰知文字理已具河图前神农洎苍颉俯仰极人天穗书与鸟书剏制分后先龟麟钖禹时盘铭着汤年岐阳纪石鼓史籀独称贤矫若蛟龙蟠郁若鎻钮聨科斗聿行漆形体因自然一从孔壁废重为经籍怜秦相约籀古撰次苍颉篇小篆遂名家劲健含姿妍登封及诅神金石纷雕镌下逮隶八分变化如云烟汉经煨烬余文教仍敷宣保氏存六书学僮才九千扬雄纂竒字杜林解探研继蹟非无人意象莫不全伟哉许祭酒蒐罗归简编坠绪頼复举后学知相沿阳氷克逺绍铉锴造其𤣥近代郚与周笔势囘奔川华亭朱茂才好古喜欲顚一扫世俗书习篆忘食眠秦望幷之罘碧落兼新泉小者案间列大者屋壁县生平囊槖赀多充买碑钱功㴱学既精齿壮志亦坚池鱼染皆黑铁砚磨将穿摹搨累万番期差古人肩师法正在兹什袭比蹄筌孙樵文自祭智永笔忍捐前修不我欺我癖尤难痊嵯峨细林山上与浮云连譬彼汲冢书函之瘗其巓聚土封若堂劖石表为阡其阳碧树交其隂书带缘山灵谨诃䕶有名如有仙挥洒人间者显晦名非偏寳剑蕃贾发玉柙蔓草纒何如篆冢光夜夜暎星躔高明题支离叟钱塘门里支离叟短发萧疎色黧垢雪霜嵗晩结轮囷风雨年㴱增老丑挫葴煳繲总无能欲与㝠灵齐上夀天公怒此怪且孏勑遣神官下捜取勾娄吉利忽飞来虎倒龙顚尽灰朽女萝飘腾白鹤去琥珀迸裂青羊走繁隂已逐谢仙车枯干徒存韦偃手迩来好事犹痛惜叹息形模无复有宁知百年皆梦幻静㸔万变互纷揉荣枯相寻无已时成坏有数元非偶南山谁信梓化特昆仑俄惊桺生肘朝菌何曾阅晦朔棫朴那知避薪槱全躯孰似栎杜树絜之百围今在否人生根蒂不可牢况为草木计近久野客空叹倚江柟老奴谩泣瑯琊桺寒烟落日西湖邉衰草荒庐园数亩不见当时铁门限春蚓秋蛇徒蚴蟉𤣥云飞尽墨池空直寄亭前谁酹酒陈安高大使呉淞归兴图枫落呉江白雁飞天涯游子正思归香消夜月青绫被凉入秋风白纻衣江浦蒹葭含宿雨驿亭杨桺带斜晖分明记得西湖上载酒兰舟近翠微题高理瞻所藏小景图昔年为客楚江邉雨霁江南二月天杨桺畵桥㴱浅水桃花春㟁往来船新篘白酒浮杯酽旋买青鱼出网鲜因见此图惊旧梦东风吹面鬓萧然郑昻次复斋登华葢山野老忧时泪不干海天低燕麦风寒秦闗土蚀铜牙弩汉殿月明金井阑共喜冦恂重借颍自惭李愿未归盘江山如畵人如玉破帽空悲管㓜安林处士幽居山篱短短迳斜斜屋子三间竹半遮嵗馑无僧供菜把天寒有鹤守梅花武陵流水非秦世姑孰青山落谢家共约春暄草芽动杖藜㩦酒踏晴沙李存题王氏笑闲亭笑者不必闲闲者不必笑能笑又身闲渉世何尔妙利名浩于海好恶险成徼跻攀有亡命愤郁或大呌痴如蚁旋磨饕若鱼上钓不知嵗月往已死复谁诮之子素相闻磊落年尚少构亭颇轩豁胜槪得其要幽花淡无媚新叶光相照倚栏皆可乐百事弗前料嗟我玩陈篇兀兀老蓬藋双睂久不展有臂莫能掉山根晚云薄誓欲随荷莜倘子不疵瑕拂衣共登眺美葛子熙临川葛生朴且文负担有力能辛勤家贫妻死母又老短窗挟策长云云忽思句读送日月曷若江湖劳骨筋高碑大碣处处有篆楷草行兼八分昼长院静手自打襟袂染煤常若熏旁搜远取到川陜况乃闽淛江之濆通都大邑逄好事罗列古雅踰玑纁相酬金帛不论直岂比市井争钧斤收藏图书家若府下者秦汉高华勋春初过我因细论絶胜待食如牢豮四方达士一时见野店浊醪常半醺顾余髪齿久希豁脱简尚阅徒逢芸何当一竹两芒屩共逐溪山秋半云早起短髪梳残月轻裳试晓风无言浑似道多病欲成翁竹简聊千载藜羮亦万钟昻昻非自异𤨏𤨏得无同甘复宿山家木落秋满山牕虗夜凉集风吹海月生露洗苔衣溼野客爱清泠长瓢暝中汲晓出西园由谷中归披褐渉西园烦襟散清晓微风动高树零露下芳沼始行幽谷中忽出青林杪流水漂余花脩筠度啼鸟身缘翠石廻思逐白云杳负杖孤赏怀春阑绿阴悄华㓜武寄赵易牕高士庆云冈上人昨宵风雨酿春寒晓色开晴露未干棊局定须寻李远杖藜还肯过苏端繙经坐榻唿龙守㸃易虚窗倩鹤㸔蹔假飞凫挽飞钖樵苏不㸑罄交懽秋夜有感泽国秋来夜气凉飘零犹自未还乡蟪蛄泣露梧桐井络纬缫风薜荔墻咫尺故园千里梦乱离华髪十年霜仲宣楼上长廻首烽火连山欲断肠陶宗仪南邨杂赋屋小长林束邨㴱四水通睡因闲处熟愁向醉时空鹅鸭春波绿牛羊晚照红嵗输公赋足泚笔纪田功路直华亭谷林藏处士家葵菘浮雨甲秔秫吐晴葩埘羽肥堪缚谿鳞巨易义客来畱共酌浊酒不须赊甲第多荒址茅茨独老翁杖藜山逺近舟楫泖西东暮色蒹葭外秋声络纬中郊居端不恶此趣许谁同槿树成篱落松脂化茯苓闲开笼鹤栅时过狎鸥亭汗简修书史持杯阅酒经尘缨终不缚何愧草堂灵江海谋生拙园田引兴长径分黄菊本池种白鱼秧瘗笔营山竁横琴坐石牀俗氛飞不到一曲水云乡草径牛羊熟云林鸟雀驯九峰三可览一室四无邻世治方为乐身安岂厌贫凉风北牕下未让葛天民西湖纪兴浩浩春波濶㝠㝠夜雨县笙歌传别馆灯火隔疎烟作客频迁次伤时更可怜明朝晴未卜还是醉湖船次韵夏士良戸侯竹里茅茨白板扉兴来随意卧牛衣天笼平野前山逺水拍危桥过客稀钓罢得鱼沽酒去雨余种荳荷锄归故人却在城南住日日清觞四座飞晓起豆苖引蔓上疎篱桐树吹花落钓矶老我田园闲处好故人书疏近来稀挂巾萝薜㸔云起沐髪沧浪待日晞只怪平生诗癖在形骸消瘦不胜衣乐静草堂为卫叔静赋屋绕芙蓉九叠屛日长客去掩闲庭巗花煖傍疎帘落阶草晴分汗简青温火试香删旧谱汲泉煮茗续遗经江南定有征贤诏太史方占处士星次韵答杨廉夫先生移家正在小斜川新买黄牛学种田奏赋不骑沙苑马怀归常梦浙江船牕浮爽气青山近书染凉阴绿树圆乐嵗未教缾有粟全资芋栗应宾筵夜坐披衣散髪坐南荣漏㸃迟迟欲二更风约沼萍云影淡月栖径竹露华明石牀凉意浮珍簟宝鼎沈烟喷玉笙世虑不闗心似洗此身只觉在蓬瀛宫词题王叔明士女大家妆着鬭时宜等候君王㸔月嬉三十六宫清夜永幽情不许外人知宋元诗㑹巻九十七宋元诗会卷九十八钦定四库全书宋元诗㑹卷九十八兵部主事陈焯编万石德躬题陈希夷像花项君王瓦棺冷柴家陵上西风𦂳殿前㸃检不知名醉眼摩挲睨周鼎白昼龙虎行天阶紫微小星何僭哉先生大笑出门去明日华山归去来山色还如旧时好流水小桥散芳草千载谁知驴背心芒砀云㴱入孤岛汴城峩峩汴水流江南江北数百州秦王未巳晋王起人间万嵗更千秋弃妇吟上堂拜姑姑不语门外上车别邻里命轻不敢怨他人囘头却㸔房中女女子勿啼汝父贤必不嫁汝狂少邉丈夫有心只如此荡子情多无十年风吹桺花春日暮邻姬送上来时路父母俱亡门户衰未到先愁兄嫂怒归来明镜半无光绣带双红空断肠今夜无人㸔夫壻雨打寒窗归梦长辛文房苏苏小歌东流水底西飞鱼衔得钱塘纹锦书几囘错认青骢马着处闲乘油壁车鹦鹉杯残春树暗蒲萄衾冷夜窗虚莲子种成南北㟁苦心相望欲何如清明日游太傅林亭隔水园林丞相宅路人犹记种花时可怜总被风吹尽不许游人折一枝杨子承独不见窈窕一佳人铅华净如练临风弄锦瑟其音哀且怨南邻去乘鸾北里效飞燕小院落花㴱闲庭芳草徧日暮掩朱扉如何独不见甘茂实秋怀秋雨种白髪一滴生一茎半为作诗苦半为忧天倾天倾或可补诗苦终无成朝来览青镜何时再复生不如原上草秋死春仍荣马臻志道春日写望逺波重疉限空明淡拂生绡絶㸃尘半舸夕阳喧酒客一楼寒色倚诗人早莺怀旧随时至芳草无情着处新却忆城中有贫者杏花开尽不知春山居人事喧喧任奕棋青山数亩是归期分将药草锄云种买得松杉趂雨移老去故人多入梦愁来闲事总成诗芒鞵布袜身犹健十里沙堤信杖藜野外野外萧条景更佳牧童将犊卧晴沙白鸥长遶分鱼市红杏㴱藏卖酒家倦向客程添懊恼老㸔春事厌纷譁田翁也学青门隐料理荒畦自种𤓰秋日闲咏西湖晴雨畵图间坐倚阑干自解颜无酒谁供千日醉有钱难买一生闲草衰春色来时路鹤宿秋声起处山横笛吹残天又晩钓船灯火入芦湾徐天倪拟古皎皎机上丝织为游子衣游子荡风尘素衣化成缁风尘不可避四顾将何之岂不念洁白徒重翟子悲朂哉加澣濯河水清且漪娉婷闺中女天质知自爱空怀苹藻心日月苦行迈蹇修意良勤迟迟如有待未嫁庸何伤失身将重悔婉娩自结髪伉俪情谊㴱夫征日易久鱼雁成消沈自怜镜中貌衰白将骎骎有衣为谁薰有花为谁簪顾影虽无俦秉心犹断金青天县明月照影不照人黄伯旸香奁曲下阶拜新月空庭夜如水相思隔千里未有团圆意张淳玉簪开轩俯瞰碧云衢白笔含香半吐须带露折来何处可胆瓶秋水淡如无鲍仲华过郝参政墓茂林乔梓上干云叶叶曾沾雨露恩万古西山青不断鸟啼花落几黄昏顾济渊明畵像无钱犹爱菊有酒即横琴万石醉不了一名闲到今径松存老节门桺积秋隂人畵归来像谁传归去心施钓武昌南楼鹦鹉洲邉舣客舟宪君邀我上南楼胡牀老子三更月鐡笛僊人一曲秋流水白云呉夏口西风黄鹤晋矶头如今尽属王孙草添得江南几许愁送人归天台君去丹山伴赤霞忍分书剑各天涯交情十载共为客归梦几番同到家一路暖云蒸药气半溪流水引桃花黄庭好问长生诀莫待秋风两鬓华送金华史学录囘永嘉雁荡青山洗尽泮宫尘三载琴书又问津海濶正怜鸥去逺山㴱须遣雁来频沈郎风月诗俱瘦谢老池塘草自春莫笑广文官独冷长安一日㸔花人陈观题甄氏访山亭水流花落日生云日静风喧草欲薰老去风流犹未减一丘一壑要平分李仲渊送镏宗道奉使日南一介强于十万兵秋风持节使麟泠可容赞普窥唐壤要遣莎车拜汉廷蜃吐瘴烟黎洞暗鲸掀巨浪海云腥元戎已办安邉策万古千秋汗简青张孔孙风雨廻舟风雨来时拨櫂归济川心事有谁知停舟且做江湖梦浪静风恬未是迟盛景年送胡正辞春水淡无姿垂杨雨方绿送人南浦㟁飞下双鸜鹆鸜鹆羽衣短只过溪南宿征帆顺风去万里随鸿鹄趍名莫惮劳既荣还虑辱宾阶有富人清论俱成俗东呉开漕府郎吏明如玉时艰海亦枯莫尽杯中醁万顷云亭浮云海上来西横太湖过散彩涵秋汀垂隂入虚坐日照天影移风吹浪纹破开窗绿树间何人读书卧白鹤观幽迳松竹㴱人行隂露滴独犬下阶眠一妪当山绩旌幢高殿闭钟磬虚堂寂道士不相逄蛛丝县素壁游凤林饮周子顺宅芙蓉隔秋水水㴱不堪採小阶凉气生空墙竹隂在杯行日暮频人情醉中改忽惊潮水来门前有东海毛直方拟古高堂列绮席宾御何委蛇粲粲金芙蓉春葩照蛾睂檀槽起清籁铁拨絃鵾鸡秖闻筵中曲不闻曲中词萧萧青冢魂化作秋雁归玉闗去时泪㸃㸃溼朱丝岂知哀怨情及此懽笑期弹者锦纒头听者金屈巵但令今人乐不惜古人悲妾薄命妾肌如玉颜如花长睂窈窈青山斜㴱闺学成新妇礼镜鸾不与畱年华昨朝东邻裁嫁衣今朝西邻催结褵自怜孤灯照春梦年年风雨梨花时不怨父母贫不恨蹇修拙妾生赋命自坎壈底用闲情写红叶千丝万丝霜练光与谁织作云锦裳千针万针两黼黻与谁佩服朝明堂吁嗟妾薄命薄命可奈何失时还自羞失身羞更多妾宁失时无失身平生分定月下绳但把贞心守贞色肯信婵娟解误人秋感宇宙百年身江湖万里心世情高枕逺诗味闭门㴱白髪销穷达青山傲古今情知秋亦客何事感秋吟渔父辞唿儿买米得新粳渔邨且喜见秋成今朝尝新莫草草好钓鲈鱼来煮羮谿桥竹邉有酒沽携鱼换酒满葫芦篷头月上不觉醉自卷芦叶吹呜呜龎隆余构山庄于苕溪栖贤山其前轩颜曰卧云时旴江罗君纬以山长来涖安定书院云其家亦有卧云轩在麻源索余作卧云歌白云悠悠徧空谷野人扫云结茅屋茅屋门㴱嵗月长独向此中睡正熟洞门沈沈春满牀去来只在白云乡睡甜不怕衣裳冷梦觉空余枕簟凉须臾云去无畱迹门外落花红覆石野人起来着双屐孤鹤一声四山碧赵茂元秋宵吟平林薄暮风淅沥黄金满地秋狼借新月出岭光欲流万籁无声夜寥閴谁家美人吹凤箫彩鸾对舞摩青霄栏干缥缈碧云逺天风入骨凉萧萧铜壶氷寒银箭涩玉露滴空衣袂溼红花落尽炉烟收幽怀耿耿生新愁寒螀啼碎人间秋老牛叹老牛带月原上耕耕儿怒呵嗔不行瘢疮满背股流血力乏不胜空哀鸣日暮归家羸欲倒水冷萁枯荳颗少半夜风霜彻骨寒梦魂尚遶桃林道服箱曾作千金犍负重致逺人所怜而今弃掷非故主饱食不如盗仓鼠徐秋云汉武帝万户千门禁漏迟建章花发锦成帏瑶池有信青鸾至金屋无人白燕飞风起轮台春寂寂露零僊掌月辉辉楼前箫鼓繁华梦汾上年年只雁归唐明皇太平风月属三郎羯鼓声中思转长天子锦纒娯虢国贵妃音律敎宁王人归巫崃山空在花落温泉水更香谁信蓬莱青鸟使囘来无语怨渔阳杨𢎞道空邨谣凄风羊角转旷野埃尘腥膏血夜为火望际光青荧頽垣俯积灰破屋仰见星蓬蒿塞前路瓦砾堆中庭杀戮余稚老疲羸行欲倒问汝居空邨何以供朝昏气息仅相属致词难遽言往时百余家今日数人存顷筐长鑱随日出树木有皮草有根舂磨沃饥火水土仍君恩但恨诛求尽地底官吏有时犹到门李道坦春日行东风入树吹流莺晓窗睡熟花㝠㝠美人窗间动晓思莺声枕上提春情坐中日出花满城城南春㴱杨桺青王孙不归消息断㴱闺无人春草生草生犹有时王孙何日归斜阳照流水万里长相思东园三月花烂开西园蝴蝶双飞来明朝蝶去春无主闭门花落愁如雨山中苦寒歌㴱山苦寒弗可居门前积雪三尺余隂厓一夜石脱骨寒澑万瓦氷垂须道人冻卧山之麓暮爇松脂煮溪绿山隂孤櫂期不来梦入幽崖闻折竹征西将军持短兵驰马夜渡黄河氷闗东诸将面欲裂严光独钓桐江侧呉嵩古钗叹何年美人宝钗失㴱井沈泥污玓瓅一朝拾得再揩磨三囘五囘㸔叹息双鸾匹凤两股匀终然污色难为新当时光莹照头上有似桃李摇青春今人不识古仪状宝钗虽好非时様为君插罢拥髻悲物无贵贱皆随时车遥遥车遥遥舟迢迢断送行人几暮朝车驰道路不停轨舟挟风波难住桡家中虽贫常在目毎恨舟车苦相促但行一日两日程死生与君非骨肉瞿唐水㴱蜀山高樯倾辕折不惮劳何当万里随君去得似篙师与车驭金德启红梅醉卧西湖处士家梦囘惟见赤城霞总然冷艳随春变依旧疎枝映日斜姑射氷姿凝绛蜡罗浮雪骨换丹砂北人惯在江南住犹説前邨有杏花杨鹏翼秋千日转华檐树影偏谢家庭院簇神僊綵绳斜擘纎纎笋畵板轻承歩歩莲弄玉未升霄汉上绿珠先堕綵楼前不知小迳残红里明日何人拾翠细李仲南夜夜曲玉窗结怨歌幽独絃絶鸾胶几时续铜龙漏促春夜长冷雨酸风乱心曲闲薰翠被郁金香拂拭绣枕屏山绿飞飞乳燕归复迟寂莫流苏帐前烛梁彦中春昼溪水摇光动綵墙云山倒影蘸霞觞一庭芳树清隂薄千尺游丝白日长风细桺塘莺语滑泥融花径燕飞忙干坤俯仰窥难尽花桺无私种种香张澄春思一春长作客连日苦多风野树凄迷绿檐花黯淡红愁随诗卷积囊与酒樽空巢燕如相识频来草舎中高思恭岳阳楼待渡楚水凝千里湘云隔万层城高秋浦月星杂夜船灯旅况天谁管年光雁可凭殷勤淡山色相送过巴陵方澜石门晓行风高木叶脱从此晓寒新积雨见初日远山如故人烟邨一苇渡野寺数家邻独念行藏异沙鸥未我驯秋夕有感摇落秋渐晚露香篱下花疎钟出烟寺新月入人家蛩语日夜急雁飞天汉斜蹇余不能去尘世事如麻过呉江离离逺邨落晴不见炊烟秋水涨无㟁野舟撑入田天畱新稼穑人恋旧山川不待鸿飞定西风已肃然黄诚性读文山集三百余年乐育恩晚从科目得斯人﨑岖岭海期年国零落氊毛万死身诸葛未亡犹有汉包胥欲泣更无秦挑灯慷慨歌梁甫鬓髪萧森怆鬼神谭复寄玉笋刘师服道士玉笋峰头玉作人梅花坛下读丹经晓分露水洗明月夜扫云洲拾落星海舄近传凫迳度泉琴误许鹤同听何当谢却尘中鞅共倚松根劚茯苓达德越士雨花台漠漠平芜碧萧萧乱叶红褰衣上危石欹㡌立西风日月奔驰外江山感慨中他乡对零落那放酒杯空送钦上人游钱塘淮南来往熟惟我最相知年少坚持律心空不废诗春泉闲听处野寺独归时遥想猿啼夜县灯话所思桂八禽言姑恶姑恶姑不错姑恶何如小姑恶小姑谮妾生间言遂令妇姑情分薄朝嗔暮逐去不辞珍鲑谁供脍谁斫但愿小姑他日嫁儿夫还遇恶姑如小姑提壶提壶复提壶提壶沽酒何处沽彭泽公田谁种秫临卭女子羞当垆客来煮茶度寒夜杖头不用县青蚨提壶提壶劝尔即缄口覆人居巢辟人首婆饼焦婆饼焦阿婆制饼妇为炉炉红火烈饼成炭婆怒逐妇归蓬蒿化为异物身羽毛至今衔怨语声高婆饼焦妇休逐少待来年新麦熟脱布袴脱布袴人情好新皆厌故古来闻有韩昭侯此日那逄廉叔度千需万索杼轴空今年新衣在何处脱布袴风雨寒脱衣容易换衣难三箇半布积丝累寸盈尺度下机先制老姑衣忍使天寒披故絮箧中止有半匹存征人书来索襦袴布已尽秋又风妾身依然单过冬不如归不如归山川良是人民非风波途路多险巇车摧舟覆将安之谷城黄石待已久上蔡苍鹰悔却迟不如归归及早白云满地无人扫泥滑滑暮雨潇潇暝云结苦竹冈头虎迹新黄蒿城外人踪絶仆夫股栗歩莫前瘦马凌兢愁仆蹶泥滑滑何时干出门咫尺行路难行不得也哥哥千唿万唿奈余何黄陵花落暗春雨湘江水㴱生素波奋衣出门天地窄仗剑欲往旌旗多行不得早归来只今谁扫黄金台欧阳伯恭题苏武李陵泣别图祈连山前箭如雨渤海海邉羝不乳同是肝肠十九年白髪君归朝故主臣心有血一斗许亦欲随君归衅鼓五千健儿五千母臣若独归魂魄苦空将老泪寄君归归拜茂陵坟上土于石感古引建安天下如溃𤓰一榻之外非吾家黄屋飘飖定何许鱼为龙兮鼠为虎老瞒诈力敢欺天朶頥羊鼎方垂涎紫髥将军一攘臂控荆引越三千里慷慨山东大耳儿南飞乌鹊栖无枝草庐一语君臣契目中久矣无呉魏堂堂大义凛不磨灵闗劒阁争嵯峨昨夜西南一星落六尺之孤竟谁託渭水旌旗归故都江上空存八阵图抱膝长歌出师表古栢苍苍为谁老史紫薇江南曲风凄露冷江南㟁瑟瑟寒波秋练练采莲歌断红云空苹叶芦花结新怨鸳鸯鸂鶒俱可怜相唿相倚沙觜眠白头渔父摇苍烟一双飞上枯树巓杜元和王守之断肠曲桃花夹堤春水滑櫂歌三疉行舟发行舟去去东复西几度桃花二三月花前一别一囘老相思日多欢乐少君重黄金轻别离黄金难买少年时张鸣善送人游庐山曽到匡庐境巉峦际碧空万松无路入一水与天通白鹿眠清昼晴猿啸晩风洪厓如可约吾亦访云中阮鲁瞻江桥树江桥树荏苒年华暮迎得行人来送得行人去落叶成秋风秋风在何处刘珍寄友人相别岂不易相见良独难迢迢白云城渺渺羊角山梦长觉道远迹滞愁春残知音况何许取琴为谁弹连百正钓丝风短髪冷飕飕倚栏初下钩闲来片水外轻弄一痕秋浅拂芦花乱低分桺影浮烟波清梦远吹不到公侯邓彧之落叶秋庭昼无人落叶自满地端居观物化人生亦如寄朝闻鸣蝉悲夕已见其蜕嵗晏共萧条临风发长喟江桥树江桥树日日斜阳暮春风吹落花半随流水去花落有尽时流水无尽处甘立赋得城上乌送客月落城上楼乌啼楼上头一啼海色动再啼朝景浮马鸣黄金勒霜满翠羽裘乌啼在故处人生多去畱古长信秋词辇路青苔雨后㴱铜鱼双钥昼沈沈词臣还有相如在不得当时买赋金呉王纳凉图六月长洲水殿凉酒酣挥袖倚新妆芙蓉露冷秋云薄囘首西风响屧廊唐棣溪上秋居白苹洲上白鸥飞欲学严光筑钓矶鸿雁无多秋水濶溪山虽好故人稀懒鞭羸马侵星出且放孤舟入浪归老去毎怀乡里乐凉风吹满芰荷衣春波小隐鸳鸯湖上春水生呉姬荡桨春波平碧山隔树远莫见白鸟近人浑不惊倚槛钩帘闲把钓停杯度曲醉吹笙旧时王谢风流在却笑穷途阮歩兵苕溪述怀康庄道上谢轮蹄只合归来向此栖白鸟影邉渔艇小青山堆里酒楼低帘开野树云当户檐蘸春波屋枕溪今日水晶宫里住诗成不媿使君题寄题谢子翼晚翠亭洞庭咫尺少经过岚翠霏霏晚更多风作雨声鸣坠叶云垂秋影落沧波枫林赛社闻邨鼓橘㟁开船发櫂歌欲泛空明三万顷恨无题咏到隂何陈严钱选畵花霅翁夙号老词客乱后却工花写生寓意岂求颜色似钱塘风物记昇平茍宗道蔚州元氏怡斋八元乃八龙嶷若琼树林难兄复难弟感激恩义㴱室家宛相好如鼓瑟与琴翩翩鸿雁行锵锵鸾凤音二王一品题价重双南金终当仕虞廷蔼然列华簪要在风俗淳不异古与今他人有兄弟聚散如飞禽䦧墻不相能干戈日相寻尺布斗粟谣行路为伤心棠棣废已久角弓义湮沈因书怡斋诗以为友于箴王思廉夀阳妆图一声白雁渡江潮便觉金陵王气销畵史不知亡国恨犹将铅粉记前朝昭君出塞图黄沙堆雪暗龙庭马上琵琶掩泪听御敌分明无上䇿错教红粉怨丹青张础汾亭古意图汉家宫阙白云秋魏国川原过雁愁万古松风一茅舎不随华屋变山丘闗山风雨图山气凝寒雨不开江涛拍㟁雪成堆渔翁惯识风波恶天际孤舟已早廻黄君瑞双燕吟双燕双双飞更复双双栖穿花探水双衔泥檐前葺垒双哺儿春风一双至秋风一双归念尔失其雌故巢宁独依莫学里中轻薄夫暮亡其妻朝纳姬孙元实池中白莲蘂宫夜凉张暑宴僊姝散花水晶殿霞绡中单云锦缘黄金为房玉为钿翠旌导前宝葢殿霓裳中序按未徧一人素衣持羽扇颀然中立白玉弁羣姝被酒酡发面冠佩頽然醉相盼彼峩弁者色不变以口承露不肯嚥终然贞白难为荐独向西风抱清怨黄庚鹤林僊坛寺古坛归鹤杳野鹿自成羣岚气浮清晓钟声出白云树穿僧屋老水到寺门分人世无穷事山中了不闻夜坐即事对景坐清夜萧然鬓已华诗悭难就藁灯暗不成花易醉愁邉酒频归梦里家何时锄旧圃学种邵平𤓰秋夕和吕讲师韵谁弹招隠操云外伴清幽午夜山林月一花天地秋经台凉影淡禅榻古香浮不作蟾宫梦凄然忆旧游偶书豪气消磨尽携书客海濵文章难遇主天地不怜贫家室依刘表妻儿笑买臣彼苍还可问吾道几时春夜坐世事等轻云蘧庐寄此身青灯少年梦白髪异乡人按剑惊山鬼吞舟养谷神黄庭重读罢吾得葆吾眞白州即事一雨洗空碧江城独倚楼山吞残日没水挟断云流灯影㴱邨夜钟声古寺秋西州旧游地十载此淹畱採菊篱东闲採菊三迳碧苔㴱晓露冷双屐秋风香一襟餐英供小酌嗅蕋伴清吟㑹得悠然处方知靖节心脩竹东园宴客二月韶光泼眼浓携樽宴客小亭东酒当半醉半醒处春在轻寒轻暖中拂槛桺添吟鬓绿压阑花妬舞衣红晩来听唱梁州曲声绕呉姬扇底风小酌小酌园林酒半醺落红影里惜余春挿花归去蜂随㡌傍桺行来莺避人白髪尚为千里客黄金难铸百年身何时归赋沧浪水浣我征衣万斛尘月夜登楼玉宇澄清暮蔼收吟邉怕倚仲宣楼寒蟾千里夜如昼新雁一声天欲秋湖海谁青豪杰眼风霜易白少年头更残忽听荒城角吹老梅花总是愁春阴芍药㸃滴檐声溼径云翻阶红药带啼痕可怜花片都零落雨露虽多不是恩闻角谁送寒声入梦中遥知人在戍楼东明朝梅岭花飞雪未必都因昨夜风一春新绿园林雨过时黄鹂无语恨春归杨花怕逐东风去搭住阑干不肯飞池荷红藕花多映碧栏秋风才起易凋残池塘一叚荣枯事却被沙鸥冷眼㸔客怀年年春暮客天涯愁见东风飏桺花自叹身如梁上燕营巢长傍别人家见雁有怀满眼西风忆故庐亲朋音问久相疎年年江上无情雁只带秋来不带书江邨极目江天一望赊寒烟漠漠日西斜十分秋色无人管半属芦花半蓼花闺情效香奁作金鸭烟销一字香满怀春恨强梳妆㸔花又怕东风恶偷隔纱窗㸔海棠江邨即事江邨暝色渐凄迷数㸃残鸦杂雁飞雁宿芦花鸦宿树各分一半夕阳归宋元诗㑹卷九十八宋元诗会卷九十九钦定四库全书宋元诗㑹卷九十九兵部主事陈焯编熊磵谷木绵歌秋阳收尽枝头露烘绽青囊翻白絮田妇携筐採得归浑家指作机中布大儿来觅襦小儿来觅袴半拟偿私债半拟输官府竹笼旋着活火熏蠧虫母子走纷纷尺鐡碾出瑶空雪一弓弹破秋江云中虚外纵搓成索昼夜踏车声落落车声才冷催上机知作谁人身上衣小女背面临风泣忆曾随母园中拾刘时中采莲曲长安女儿淑且浓日日采莲溪水中笑挿荷花照溪水韶容欲与花争红溪中荷花㴱几许溪上时时闻笑语红酣绿缛不见人应在荷花更㴱处归来夜凉溪水清扣舷踏歌荡桨行荷叶葢头花压鬓溪上月明潮已平胡尊生闻官伐松大夫去作屋梁材无复清隂䕶绿苔只恐江头明月夜误他千里鹤归来黄玠碧澜妾歌感之以诚感必㴱应之以眞应必捷眞情一合了弗离听我长歌碧澜妾碧澜亦是诸王孙世殊事异老且贫少陵尚爱燕玉暖况是当时眞贵人春衣典尽春寒悄二妾朱颜正姝好忍将罗带折同心懊恨浮生头白早珠钿翠靥幸仅存此时犹及嫁夫君十二楼头燕子去挥手不可畱僊裙去妾相悲两相约既去犹烦送殽酌主君讵忍覆弃之见此翻令心绪恶一心事天天得知忍着主衣还事谁遂携衾幞与俱至后君死者当为尼碧澜堂下双溪水使客徃来岂知此不愿新欢恋旧恩千万人中两人耳萧应元初夏半清半和白昼长似无似有绿隂香儿童刻竹记新笋一夜风吹一尺强刘宗逺山中梦母霜月照屋壁霜风涌江波终夕不能寐展转思怀多忽梦吾母来宛然度山阿但问儿衣薄语短不及他儿寒尚可忍地下知如何徐甫寓言苦乐有㝠定结髪与君婚中道弃我去白马驾华轩燕赵足佳丽呉楚多婵媛妾自守空房蟏蛸网妾门妾身当自爱敢谓君少恩彭炳明簮明簮倚脩筠抚擥自清絶明河夜无声茅亭四檐月露寒鹤梦醒山花落香雪白云虽无心今宵倘怡悦持杯欲问之忘言楚天碧渺然思美人芙蓉似颜色乘鸾明月中青霞拥鸾翼苒苒别离时吹箫苦幽咽长丝曲青池秋高霜露繁芦叶浸水长阑干风吹枯荷双白鹭池上木落云漫漫萧萧马鸣燕草残小窗清砧山夜寒干坤如茧缲未了古今长丝千万盘浊酒浊酒歌明月清吟不解愁此心无险薄何处有恩讐春水洄青涧桃花绕白鸥干坤如小艇罢钓足优游武夷宫僊人缈缥踏春鸿月落青峰第几重琪树雪中巢一鹤石坛秋后蛰双龙古时有冢埋黄帝今日无人见赤松独愧曾孙幔亭上翠华同醉玉芙蓉怀闗中故人长安三月酒如酥花落平隄水满初杨桺簇门齐下马九龙池上㸔文鱼小桥落花如雪马蹄香几树黄鹂欲断肠行到小桥春影碧一沟晴水浸垂杨楚云曲花梢澑雨溼春泥花底萦愁两燕低小院玉筝檀柱冷楚云凝梦上安西刘叔远寄黄士谦放歌出东邨思弄山上雪清风吹湖波惊散波上月美人载美酒举櫂摇秋霜把酒劝青天青天忽盈觞扬帆挂白云鸥鹭同飞扬歌罢一长啸忽然江水长怀君不可见流恨满潇湘江垕李陵泣别图黄云黯将暮白日寒无晖送客度河梁惆怅难别离胡马虽善行按辔姑迟迟初心孰予察后罪甘诛夷君老既堪去我乃无家归阳春满皇都长负平生期呉炳古镜雁去悲银海螭蟠泣鬼工黄肠迷汉柏野火上秦蓬浓翠疑螺黛鲜朱溃守宫漆添灯晕黑文灭绣奁红一旦珠还浦千年剑出酆雾余空黯淡云在月朦胧伏兽衔丝结䝉絺畵羽虫粉绵施宛转台玉刻玲珑匪茹曾申诫惟明可保躬他时钖盘鑑来照梦中熊赵半闲止言苏张舌如㦸危人亦危身期期周御史千载称直臣清谈每败事谐谑良损神田翁有斗酒招唿聚比邻所言惟桑麻语语不失眞张舆西泠桥红藕花深逸兴饶一双鸂鶒避鸣桡晓风凉入桃花扇腊酒香分椰子瓢狂客醉欹明月上美人歌断绿云消数声渔笛知何处疑在西泠第一桥白仁夀书事大羮元无味大章本希音音繁入人耳味美适人心是以保身难惴惴如临㴱百战茍一失勇气未足钦今若不学古后何法于今陈廷言钱塘怀古越水呉山共寂寥已无遗老话前朝海门三日潮声歇天目千年王气消夜月乌啼龙井树春风花落海鲜桥威仪文物今何在囘首浮屠倚碧霄孙唐题定海七墖墖影参差倚殿庭好山晴涌屋头青土龙刳目潭波息药草成金佛藏灵白鸟破烟江树晓黑鼍吹雨海云腥禅房似隔人间世一榻松风昼掩扄王东同鎭阳李先辈登临川拟岘台楚塞萧条客复来已无秋渚藕花开西风旷野孤城出落日空江白浪廻山似襄阳非故国地连呉㑹有高台南游万里频廻首潦倒徒伤贾傅才赵春洲感事美人休唱渭城歌芳草依依自碧波可与共言今则少不如意事古来多青天浩月元无碍白日黄尘欲奈何却笑江湖钓鳌手十年畱滞负渔蓑李源道燕中怀古荆卿墓上草离离郭隗台邉对落晖战国山川秋气壮中原豪杰晓星稀干坤纳纳无人识南北年年有雁飞説似卢沟桥畔桺安排青眼送将归李隼僊游山道士余岫云为虞公于华葢山作黄茆冈隐居喜而有赋承命次韵曾谒朱衣拱帝闗故辞黄阁老人间鼎湖梦断龙髥逺辽海归来鹤羽闲教种芝田经雨过㸔锄药圃带云还絶怜此日都忘世浑似当年未出山名山自昔伏龙冈胜地今为卧鹿塲无复僊人飞羽驾还闻学士结茆堂晴岚蔽日云当户阴瀑吟风雪满牀已喜闲居亲紫葢不妨幽梦隔奎章送危太朴还京九重阊阖启朱扉宫树隂阴昼漏稀东观日华浮象阙上方云气动龙旂平明玉殿传宣入薄暮金门待诏归最説相如才调逸赋成三署有光辉宴秦公子宅赠女乐崔供奉曾缘玉貎侍君王供奉金门一一行歌动綵云飞阁道舞囘花月度宫墙城头夜咽铜龙水帐里春销宝鸭香今日还闻天上曲休辞烂醉紫霞觞送镜上人往庐山云满袈裟月满船匡庐何处定安禅屏风九叠啼猿里瀑布千寻度鸟邉林下繙经依宝树花间洗钵踏金莲虎溪若见陶居士不説高僧惠逺贤同王元征宴陆仲开宅呉中花月为谁浓醉杀松江陆士龙綵槛春风围芍药畵帘秋水对芙蓉归时粉黛佳人拥行处轩车上客从不惜千金将宴乐华堂日暮起歌钟卞宜之铁篴诗寄杨廉夫一叚清氷百鍊刚曾翻宫征侍虗皇裂开黄鹤矶头石惊落青鸾镜里霜仙子佩环新乐府翰林风月旧文章道人清节磨礲久却笑桓伊独据牀国王一人陈益稷大明殿侍宴班陪玉笋侍红云日表熙熙瑞气温万𣲖朝宗沧海濶衆星环拱紫宸尊雍容湛露歌诗什彷彿钧天入梦魂孤孽秋毫皆帝力愿殚忠赤报㴱恩輓河南王美人萎矣柱梁倾囘首西风涕泪零三世功名今古史百年过客短长亭手扶红日名犹在身就黄粱梦不醒记取汾阳旧勲业紫薇畱种继芳馨驾畋桺林随侍仙仗平明拥翠华景阳钟发海东霞千官捧日临春殿万骑屯云动晓沙白鹞鞴翻山雾薄黄龙旗拂桺风斜太平气象同民乐南北梯航共一家送元复初江流脉脉草离离黄鹤矶头酒一巵报国寸心怜我老论交半面识君迟正当重鼎调梅日又是长亭折桺时满载诗书归路逺凤城依约更相期秋晓睡觉海水盈盈漏转筹霜风吹角出谯楼梦囘淡月五更晓心远孤云万里秋玉帛几年宾上国诗书半世老中州平生事业浑如昨无奈青灯照白头万嵗山侍宴碧落鸣鸾隔世尘玉京开宴㑹星辰舞囘鳌背三山雪酒上龙颜万国春物被仁风荣御苑水涵圣泽溢天津越南羇旅陪宾列咫尺光瞻日月新谢青宫赐酒黄封星使控麒麟腾踏高风拂路尘仙醴酿成天上露宫壶分赐腊前春恩沾南纪波涛濶气转东皇草木新拜彻雍容歌既醉遥瞻鹤禁喜津津巴陵雨中鸦拂平林雁阵空黄花行李老秋风如何一夜江南梦尽在巴陵细雨中羽士二人呉全节六月六日早朝寄山中诸友五年四覩六龙飞又领羣仙觐紫薇金殿烟霞浮黼扆瑶阶日月丽旌旂羣臣奉玺勤三䕶国母临朝重万几遥食蟠桃知几次客星还照钓鱼矶送原功大监南归渐觉文星阙下稀奎章两见送行诗渭城朝雨歌三叠湘水秋风赋九疑国典䌷金藏凤阙词臣歩玉即龙墀帝前时有苍生问可向江南久别离送虞伯生使蜀送别应思旧所经秦川花桺短长亭三峰高拊仙人掌万里先占使者星锦水东流江月白潼闗西去蜀山青当年不尽登临意待尔重镌劒阁铭获玉印三茆山道童遇白兔入穴掘之得一玉印乃九老仙都君印宋宣和时物也瑶璚篆刻鎭华阳犹带宣和雨露香玉兔有灵开地藏金童无意得天章九重台上增春色万里书中耿定光喜遇明时荐神瑞三君珍重䕶宏纲张雨题墨兰赠别于一山之京师三月愁送客春寒雨如霰㝠㝠返塞鸿悄悄栖梁燕扬帆五十日蓬莱望中见欲持猗兰操一奏南熏殿雪斋骑驴吟雪诗煮茶煎雪水何如扫一室置身虗白里君家有故事高卧殊未已张师䕫畵谢家池塘春风飒然至幽人午梦醒遥见池塘绿不知春草生如何骑马客亦向梦中行兰雪斋为金坛王敬赋谪仙有妙语清风洒兰雪高怀千载下子独慕芳㓗春氷断瑞花晨露滋奕叶端居味道腴光景庶不灭再赋天池巃嵸古墩丘泓潭浸其股金碧争荡磨穿穴稍旁午斩松罗石榻𤣥芝错神浒遥应玉女盆润及黄精圃滨洲云巢图苍山不受寒裹以白兠罗借云以为暖我意不在多小营丹鹤巢高栖翠云柯飞仙度鸾笙老人卧鸡窠谁能江海去风雨一渔蓑十月十八夜震泽风大作明日大雪异常又明日甲子日出大寒弱龄逃世网一勇以求志折旋四十载竟日坐有累大拙使为巧小朴使为器用是役于人夫岂足言智飘风鼓具区如我长噫气追惟年运往通夕遂忘寐圣人罕言命天道殊难致委顺待未来余日敢终弃次韵晋卿翰林赠陈秉彛金华黄太史出为儒台冠诗文齐六经竒古谁敢传如掇明月珠妙在九曲穿而子工笔札狗监非所荐挈之登龙门果获尾时彦孜孜勤执经奕奕形染翰敏手不暇给精华且屡换怜才吾辈事子乃羞自献由兹数来往无事辄相见湖岭错萦纡烟霞争变幻一夕快雨余春物已消半言归天台奥俄顷语离散此手不易执明日柁楼饭迢迢望白云瀑布声湍悍赤城跨沧海朝霞以为㟁倘遇仙者徒勿易樵牧贱予衰志求道千载犹暮旦老经三百家一一理残卷霜毫犯冠箨墨汁滓衣汗何功使愿果尽力轮老腕子书能瘦硬捩眼秋隼健唯余箧中字照我目光烂送子望崕返囘目穷海甸春夕岂不短反侧移漏箭才梦金庭游还逐涛江乱洊知家庭乐旭日阴始泮身扶老人杖衣忆慈母线还期当及时迟子秋水观栖栖寡俦侣孤坐至日晏追歩太史作用以申缱绻春山晴霭图危亭面县瀑㴱坞着茅堂羣木相掩薄风披如有香避世眞乐土欲往川无梁隐沦倘见招嵗暮从徜徉天池石壁尝读枕中记华山閟中呉神泉发其巓青壁缭其隅春风四山来羣绿互纷扶羽觞曲折行浮花与之俱採珠搴薜荔洗玉弄芙蕖漫叟颇好名石壁作鱼湖鸿乙志草堂桃烟遂成图而此涤烦机阅世如摴蒱发兴云林子只手与我摹居然缩地法挈入壶公壶晋彦博士以诗索和甚媿卒然凿涧盛春雨新流遶舎前何当畱太白相与学思𤣥碧洞无人扫丹梯有路缘催诗古云廹莫笑竦鸢肩辅成观张上卿墓庐青牛谢车御白鹤叹人民阁有凌烟像桥无进履身平生玉櫑具此地石麒麟荡荡传宗业中朝倚外臣风雪中得金陵诸公书雪作衆禽惊窗幽乱霰鸣愕然身濩落莫矣嵗峥嵘松竹聊娯拙干坤苦忌名故人不相贷书札到柴荆天谷菴十三科取士救世岂无方倐送孤鸿举难追八骏骧金坛犹着号碧落旧为郎劒化丹鑪在山寒井水香碧玉菴廿四嵒前客能忘贺监居乖龙嗔草檄古象泣遗书把袂风尘表近公氷雪如时来青琐闼晩节要蘧庐湖寺拥碧轩喧寂一尘隔湖濵出宝坊荷阴分补衲水气襍烧香书勘乌皮几茵敷白㲲牀从来已公屋诗客许徜徉万致柔还省亲舍仆往候之道中得此数里平冈路仙山迹渐分柴荆来鹊语村落去人羣粉阵松崩雪涛头日濯云不缘停仆御直以候夫君寄洞庭王子正洞庭山簇簇银阙翠芙蓉安得沧浪子同寻缥缈峰鱼龙随水落橘柚待霜浓未必桃源似云帆蹑去踪孤山晚歩寄中庸子玛瑙坡前立荒陂接葑田试从樵子径往覔仆夫泉衆草寒犹短羣峰晚更妍谁欤结眞隐共老太平年十二月三日雪快雪眞无价丰年定有期腊前才一白至后已多时玉展琳琅歩花团蛱蝶枝春风在天上飘入万年池煮石窝仙人白石子服食受竒方王烈犹餐髓初平枉叱羊砂牀收箭镞玉屑僃糇粮借尔弥明鼎行窝到处将良常草堂图邻近方隅洞良常别有天草堂朝㸔雨药圃夜舂泉邈矣卢鸿乙竒哉鲁仲连君㸔遗世者若箇是神仙斋居偶兴絶涧多灵石中开小洞房醉醒依竹素晴雨㸔梅黄树暗莺声澁巗虚水韵长未能超贾马自足上羲皇午日柬杨廉夫客有拥琴至吾宁折简招足音垂谷口雨气截山腰酒倩红泉㵼花为綘节朝不嫌泥泞极一舸叚家桥磵北梅三月始华阴磵残梅枿临流一向攲但存孤注在敢恨一生迟冻雨如相照春寒不受吹后时翻见独宰物遂成私积雨饱听三峰雨闲题七月诗水㴱荷意怯田冷稻心迟蛙黾隂争盛蛟龙势亦随苍茫不可问身外付云移早秋每嫌新酒少尚喜故交稠篱落三家墅梧桐十日秋月生微顾兔星淡没牵牛亦欲观多稼江湖雨未周乙亥元日试笔自古三朝节子今一笑㸔问年书亥字献嵗出辛盘黔突多蒸术红氷賸浴丹行行追胜事歩歩扫春寒碧筒饮採绿谁持作羽觞使君亭上晚樽凉玉茎沁露心微苦翠葢擎云手亦香饮水龟藏莲叶小吸川鲸恨藕丝长倾壶误展琳琅袖笑絶耶溪窈窕娘上京赐宴王睂叟有诗次韵从事何缘过草堂行都遣赐玉壶方逺劳使者红尘骑烂煮仙家白石羊中圣敢辞千日醉承恩独许四明狂金茎賸有三清露润及葵心向太阳天师素华阁仙家楼观风尘表更筑凌空月榭高虚白岂知存夜气太清还许隔秋毫溪光澹澹氷塡壑松响离离雪舞涛此去银桥通咫尺神山直下有灵鳌自遣一一花栽绕屋庐半春多雨意何如缘诗太瘦终无补与酒全交渐要疎砚席畱香非长物斋庖得笋是佳蔬鹤羣催唤同来饮新渌溅溅已满渠元日雪霁早朝和辛良史廿二韵才设中庭燎俄㸔密霰飘嵗开环甲纪星动指寅杓凤集天门榜珂鸣月殿桥卿云同四表和气集三朝陛级肪初截云层玉旋雕勾陈分彩队歩辇簇青腰积屑承盘重吹花到笏消逶迤光黼座凌乱缀珠翘乐奏罏烟合班随翠袖招阆风游广汉玉局道逍遥北戏鱼龙舞中巗虎豹调旌旗攒赑屃冠劒掠招摇穆满曾觞母洪崕及见尧万年临紫极一白庆璇霄朝㑹仪如此骞腾意颇饶身唯参寂寞世岂绌纷嚣姑射消疵疠蓬莱倚泬寥瑶华搀戴胜珠树引囘镳有术探鸿寳何人识㸑焦竟须穷海岱直拟并松乔书就神牀写香从别室烧怜君守华省琢句废春宵书怀二十韵呈虞集贤昭代千龄运斯文一柱功初当延祐日晚识广陵公朝士因推毂先生猥击蒙睽乖遗廿载寤寐接孤风太史山川彦仙儒馆阁崇置身清切上用志杳㝠中句法黄初过才名冀北空朔南驰使节江汉借归篷酒问余杭姥泉寻六一翁境非秋水观寺即紫微宫侍坐要王远移家近葛洪于焉承咳唾足以振罢癃卓尔身为贵胡然老见攻战肥终道胜德重岂途穷玉趾闲迂歩麻衣病鞠躬茶烟窗冉惹墨沼树玲珑饥甚无瑶草招来有桂丛论心何落落把袂辄匆匆易进乘轩鹤难追戏海鸿明朝去呉㑹长笑为谁雄东汉高士咏封君达入山服黄连还乡骑青牛借得五岳图一去三千秋左慈老瞒实雄猜乃忌仙者徒鲈鱼既可鲙蜀姜不可无向长贵诚不如贱富诚不如贫自无子平易孰悟损益因范丹破甑久生尘短衣不掩骭还渠一斛麦所拾已襍半龎徳公卧龙拜牀下刘表安能屈照见採药踪犹遣鹿门月蓟子训欲追蓟先生白云迷其方驴鞭不可执夀与铜狄长韩康公是伯休耶卖药价不二却问夺牛翁征君当过未法真逃名名我随避名名我追去去南北山与世从此辞奚官洗马图曾侍赤墀东天池㸔浴龙晚凉湖上梦犹立桺阴中明皇按乐图髯伶识乐句我信曲有误月白商声多尘起渔阳戍夜思空山嘈夜雨幽人坐惆怅今夕楚磵泉明日秦淮浪烟梅睡雀墨戏珍偶偏怜琼树寒香漠漠纷纷谁见罗浮月黑一枝同梦梨云妆镜璧月朝朝琼树明星处处阿房不似千秋镜里与人能鍳兴亡元统元年十一月句曲外史菌山巢居成诗以自见望见飞檐松杪花下盘隂洞石聱牙老樵迷路疑相问若箇江东道士家缥缈洞庭连白云绿橘黄柑能见分昨日扁舟寻好事明年处士比封君谷中仅有一菴住坛上累累白石陈杖随流水过邻舍席与长松分主宾松下渊明图为郑明徳作归来不为督邮轻自爱松根长茯苓博浪金椎拈不起倚鉏却读相牛经寄题陈生华山图西祀曾寻箭筈天云台石室故依然雪驴嗅地鞭不起一笑太平三百年华岳秋高不受寒虎头粉墨意萧闲赤城别有思仙梦长在明星玉女间海粟松雪酸斋杂书一卷戏题于左长沙老笔混狂澜刮耳鸥波㸃素纨翰墨风流作三笑最怜白纻一生寒凌波仙春云如水碧粼粼谁见凌波袜上尘洛浦湘皋都是梦手中花是卷中人呉兴墨兰墨君石友是同㕘几叶光风染碧岚怅望王孙杳何许年年芳草满江南烂柯图一局棋残烂斧柯山中日月竟如何归来记得神仙着不比人闲局面多读临川集班马文章老琢磨皋䕫心迹半彫讹执鞭愿作钟山吏一袱字书随白骡东坡书蔡君谟梦中絶句二放营妓絶句三虞伯生题四絶于后眞迹藏义兴王子明家要予次韵日将公事湖中了醉入重城列炬明自古大藩财赋地古人偏得赋闲情谢女娇吟雪比盐北台马耳见双尖衲衣政索歌姬笑不道春寒绣被添写韵轩中尘不惊与谁同蹑凤凰翎綵鸾可惜情缘重只合清斋写道经钗头新绿荔枝红那与江桃色味同闻道端明新进谱一时殿阁起熏风香辟春寒玉辟尘流苏斗帐醉和春一双明月都无价寂寞人间第二人山中一枝石瘦如麐角六出花开似麝脐随意莓苔一杯酒也胜骑马听朝鸡李仲宾雪竹断缣黯淡何人墨四十年前老蓟丘向使戴家多种竹雪中那肯便囘舟子昻墨写萱草碧浪湖头翰墨香山蜂游趂午阴凉戏拈小笔涂幽草正自无忧得可忘台掾萨天钖求识予面而之燕南八月十四夜风雨宿菌阁明日追寄此诗李公求识少陵面未闻草堂三日畱㸔君用意古人上却愧无言与献酬鹤台道民掩柴扄雁门才子宿寒㕔恰有金华一樽酒且置茅家双玉瓶巡官畏虎盛前呵惊动燕山萨照磨剪烛对牀诗未稳从渠醉尉问谁何走送蒲衣菴外路归时望见赤山湖林子求㸔换鹅帖胡郎传送捕鱼图缉熙殿御制墨梅诗帖宣和妙赏缁衣句传在夷门作胜谈行殿春风四十载玉妃终老向江南葛岭襍书小娃小艇无踪迹只有荷花雨溅裙净洗一方天水碧不教歌板汚游云避暑图雪藕氷盘斫鲙厨波光帘影带风蒲苍生病渴无人问赤日黄埃尽畏途白无咎黄蜀葵金铜仙人雨中立铅泪恰如辞汉时倾心脉脉何所待愿见白日光陆离宋元诗㑹卷九十九宋元诗会卷一百钦定四库全书宋元诗㑹卷一百兵部主事陈焯编衲子十二人中峰本咏葫芦秀结团圞带晩秋偏从根本易绸缪墙头恍忽悬明月架上依稀缀碧旒密贮神僊三岛药稳乘罗汉五湖游他年剖破成双器半赠颜囘半许由疎梅依稀残雪浸寒波桃李漫山奈俗何潇洒最宜三二㸃好花清影不须多苔梅古貌苍然鹤膝枝吐花生晕䕶春机玉堂试㸔青袍客莫忘江南有白衣忆梅十分明月是扬州尚有春风在树头莫怪当年何水部岁寒心事与谁愁评梅月旦花前岂乏人风霜齿颊带阳春江南野史余芳论絶世清如古逸民惜梅香销泥污意徘徊掠地回风玉作堆愁絶黄昏无一语怕㸔孤月上窓来茅舎梅数椽草屋延清客竹作疎篱䕶玉葩不是玉堂无分到且和明月到山家风梅花间少女剪春寒粲粲霓裳舞队仙月夜遥㸔环佩冷莫教吹落玉花钿烟梅梦隔梨云逗晓天苔枝浮翠逗春寒不嫌玉质笼轻素留与诗人冷淡㸔恕中赠道士凌云峰坐夏不出户尘缘净于扫羽客苕溪来访我无生道无生不可学可学成缴扰有物天地先㝠㝠还杳杳仙凡本一致明悟当及早跖硚岂永年颜冉未曾天南薰破炎热浓绿莺声老与子两忘言尘寰即蓬岛不归篇昨日又不归今日又不归竟自无归日劳我长歔欷歔欷为何事怜此忘家子弃却祖翁业向外图经纪嵗月苦无多悠悠水上波心源未昭廓奈此生死何归来篇归来兮归来归来免攀陪山泉甘露味草座黄金台人生当自足自足真天禄宁为击壤歌莫作穷途哭一法不留情青山四时青折松拂石坐白云林外行无言歌为真如本长老作无言歌无言之道言难传机头领略犹钝汉句后解㑹知徒然我本有口且无舌兴来不妨歌一阕七金山外觅知音引得虚空笑声咽君不见空生寂寂巖头坐匝地天华乱飘堕又不见毘耶病夫施一黙潦倒文殊叹无及两处牢闗尽掣开白日青天轰霹雳箴仲䂓扁所居为清白居道人宴坐清白居身心不动长如如月窟深藏雪狮子氷壶静贮银蟾蜍絶色纯真妙难测中下焉能造其域不修梵行事空王岂守邪禅作家贼纵横廓落含十虚三尺丈六携手归彻骨风流秖者是六门日夜扬光辉灵利师僧近来少徃徃多从外边讨本无阶级坦然平到此定应先踏倒一笑轩为宗旨南州赋一笑轩中行复坐青山白云不可唾六户虚凝絶㸃尘经案铜缾安一箇灵山对衆拈花时百万龙象徒蚩蚩金色头陀独解事冁然微笑扬双眉笑边真旨凭谁委木强杨岐未相许客来不必更踌躇便应识取轩中主寄宗圣西堂宿有扶宗志辛勤四十年句清堪供佛业白可笺天燕坐畦衣薄经行雪顶圆长庚光欲灭内院一灯传热大地烁金石禅心只宴如幽闲无浊虑郁勃自清虚坐石频挥尘临流㸔跃鱼优游三界内寒暑不闗渠谢静中过访扫迹千巖里柴门久不开正逢新雨足忽见故人来烧笋供茶椀烹薇荐粥杯欲畱君共住分石坐堆堆题王山人草斋筑室岛溪上松门日夜开家贫无雀入山好有僧来雨漏重苫草年㴱旋积苔绕檐梨与栗祗为子孙栽元叟端拟寒山子诗木落湫水寒千峰正岑寂惟闻虎啸声不见人行迹霜露溼巖莎月轮挂空碧此时观此心独坐盘陀石名利是何物人心不自灰荣来终有辱乐去可无哀富冢草还出贫门花亦开耕桑枉辛苦须白鬓毛衰山中高且寒人罕来登陟松摇雪珊珊萝罥烟羃羃巖华春不开潭氷夏方释住此夫何为心源湛而寂我住在峰顶白云常不开窗扉沿薜荔门径叠莓苔山菓猿偷去巖花鹿献来长年无一事石上坐堆堆山居山木交柯莎满庭马蹄且不汚巖扄篝灯对雪坐吟偈拥裓绕泉行课经睡少毎知茶有验病多常怪药无灵金园一嵗一牢落谁似孤松长自青小榻新营巖瀑西白云无路草萋萋月明扄户野猿啸日晏拥衾山鸟啼积世诗书空简蠧累朝坟墓半锄犁邯郸枕畔一炊黍堪笑古今人自迷题古鴈图年去年来又一年帛书曾达茂陵前影连蓟北月横塞声断衡阳霜满天雨暗荻花愁晩渚露香菰米落秋田平生千里复万里尘世网罗空自县按赵子昻家居有以飞鸣宿食四鴈图求跋者时词客满座而端叟老禅亦预焉子昻属客赋诗端公援笔立成合座叹异乃潘讱叔以此诗入萨天钖集葢未之考也山房自述故园归路隔天涯絶顶闲房且寄家繙罢贝多山月上一帘华影漾袈裟雪樵珠霰飘飘柴在肩且谋烧火过残年庭前此际无人立炉内凭谁续断烟天上天上日没月又出山中叶落花还开黄泉只见有人去不见一人曾得囘题罗汉图诸谛空来世所无神通百变絶名模不知何处畱踪迹却被人传作畵图楚石琦送的藏主归里日本师僧皆可喜不惮鲸波千万里捐躯为法到南方如此出家今有几苦参的是禅家流密证濳符更竒伟从来佛祖是生寃肯认山河为自已五千余卷纸上语却笑痴蝇攒未巳自家宝藏无一物尽大地人提不起年穷腊尽归去来东风入律梅花开送天宁谧藏主囘净光永嘉老子错行脚被人唿为一宿觉曹溪只是箇樵夫佛法何曾解参学三千威仪八万行一霎清风顿销铄偶然撰得文字成盲子唤作眞丹经泥中洗土不唧𠺕畵蛇添足空丁宁㸔渠两着浑未是学者焉能出生死如来藏里本无珠万古虚名挂唇齿为我殷勤问净光永嘉老人应着忙説与如今甚时节莫恋松风与江月送兴藏主游金陵春山青春水绿一枝两枝梅花开十里五里村路曲石城云影聚复散草店鸡声断仍续莫言描畵心手拙此景当前本竒絶谁能一字施品评简尽五千四十八道人笑我虚开口矢上加尖成漏透背却法堂穿草鞋井㴱绠短终难搆送径山一藏主一大藏敎闲葛藤尽大地人跳不出梦菴本是竒衲子夜半扶桑吐红日拈起凌霄峰顶茶却是洞庭湖上橘三千世界菴摩勒放开揑聚谁能诘松风涧水自谈𤣥却笑区区论权实送可禅人即心是佛无心道不觉全身入荒草语拙今人笑古人古人却笑今人巧后生晚长忘聪明且要低头学老成却忆南泉好言语嘱渠痴钝过平生海屋普门道人索我歌未免平地生风波屋为海耶海为屋海屋之义当如何百千瀛渤从此起起亦不离涓滴水沃日滔天也大竒卷舒只在轩窗里海东青行海东青高丽献之天子庭万人见之不敢睨玉爪金眸铁作翎心在寒空鞴在手一生自猎知无偶孤飞直出大鹏前勐志岂落驾鹅后是日霜风何凛冽长杨刷羽㸔腾瞥奔云突雾入紫霄狡兔妖蟇洒丹血束身归来如木鸡衆鹘欲并功难齐尔辈无才空碌碌不应但费官厨肉上都避暑宜来此逢冬可住不地高天一握河杂水长流赤日不知夏清霜常似秋向来氷雪窟今作帝王州开平书事地势斜临北河流稳向东龙庭行万里虎路达三嵕邉女裁皮服材官控角弓长吟对落景独坐感飞蓬夜雪沙陀部春风勅勒川生涯惟酿黍乐事在弹弦不用临城将何须负郭田双鵰来海外一箭落天邉漠北怀古北向无城郭遥遥接大荒旧来闻汉土前去是河湟野蒜根含水沙葱叶带霜何人吹觱篥南客泪沾裳旷野多遗骨前朝数用兵烽连都䕶府栅遶可敦城健鹘云间落妖狐塞下鸣却因班定远牵动故乡情石屋珙天湖卜居林木长新叶遶屋清阴多㴱草没尘迹隔山听樵歌自耕复自种侧笠披青蓑好雨及时来活我新栽禾游目周宇宙物物皆消磨既善解空理不乐还如何月来照我门风来吹我襟劝君石上坐听我山中吟𤣥须化为雪朝光成夕隂万事草头露岂得长如今种豆两三畦离离覆原上不知阳和功惟言土力壮老兎伏崖根心心欲希望果能息汝贫吾宁不食酱山中一雨滋原上百物好手种三畆薯亦可延昏晓咄哉世间人名利常闗抱头上雪纷纷胸中尘浩浩结屋霞峰头耕鉏供日课山田六七丘道人三两箇开池放月来卖柴籴米过老子少机闗家私都説破登霞峯晴明无事登霞峯伸睂望极开心胸太湖万顷白㶑灔洞庭两㸃青蒙茸初疑仙子始绾角碧纱作㡌参差笼又疑天女献花至玉盘捧出双芙蓉明知此境俱幻妄对此悠然心未终徘徊不忍便归去夕阳又转山头松闲居道人缘虑尽触目是心光何处碧桃谢满溪流水香草㴱蛇性悦日暖蝶心狂曾见樵翁説云邉霅昼房巖台舒野望依约见松门唐代高僧寺宋朝丞相坟溪光晴㵼逺野色晚来昏山路歌声絶樵归烟火村杂咏满头白髪瘦稜层日用生涯事事能木臼秋分舂白术竹筐春半晒朱藤黄精就买山前客紫菜长需海外僧谁道新年七十七开池尚欲种茭菱自入山来万虑澄平怀一种任腾腾庭前树色秋㴱减槛外泉声雨后增挑荠煮茶延野客买盆移菊送邻僧锦衣玉食公卿子不及山僧有此情茅屋青山绿水邉徃来年久自相便数株红白桃李树一片青黄菜麦田竹榻夜移听雨坐纸窗晴启㸔云眠人生无出清闲好到得清闲岂偶然法道寥寥不可模一菴㴱隠是良图门前养竹高遮屋石上分泉直到厨猿抱子来崖菓熟鹤移巢去磵松枯禅邉大有闲情绪收拾干柴向地炉絶句茅屋低低三两间团团环绕尽青山竹牀不许闲云宿日未斜时便掩闗离衆多年无坐具入山长久没袈裟单单有箇铁铛子畱待人来煮瀑花天如示友人尘网苦多累暂闲如脱羁胡为尘外迹而乃东西驰聚谈毎仓卒既远翻多思眼前失眞宰身外何求知百骸如仆马势合聊相随气运忽迁谢一散无重期来日不可待去日不可追静缘当自保世故方无涯夜坐闻蛩山人坐树阴树转月当午江市夜犹喧笙歌杂砧杵寒蛩亦何情唧唧如共语前声稍悲悽后声转哀苦人心汝莫知汝语人莫取万类各有私悲欢岂同趣茫茫元化中同一风气使何如悟天眞随分乐生死筚篥引西瑛懒云窝距余禅室半里许时相过从吹筚篥以为供复于余言有所需乃赋长歌以赠西瑛为我吹筚篥发我十年梦相忆钱塘月夜凤凰山曾听酸斋吹铁笛初吹一曲江风生余响入树秋呜咽再吹一曲江潮惊愁云忽低霜月黑坐中听者六七人半是江湖未归客欢者狂歌绕树行悲者垂头泪沾膝我时静对同学人敛襟共坐松根石脱畧悲欢万念消悟声无性闻无迹游三相台示甘杨诸友台乃姚崇牛僧孺刘沆读书处也我登三相台南望双㢲峰俯视下界如凌空开元老树可百丈断崕尽日唿顚风甘郎攀菓学猿挂杨子枕石飞泉中垂藤离地坐我稳袒跣长啸如乘龙呜唿昔人不再得台上土花几秋色前身不与后身期白云岂识罗衣客赠奕士高显卿对客将为显卿歌显卿去兮吾奈何商山莫招象山暮当代如卿亦难遇不须杀活谈兵围我以气色观神机秋鹰失兎草莽动断道夜雪行人稀丹还金鼎㑹龙虎海国破浪孤篷归太初一黑盪摩里万化白战搏空起何曾一路无死生观者纷纷少知此西来访古崑崙丘㧞劒夜舞唿苍虬登白鹤兮问王屋汗漫长歌紫芝曲相逢安得闻此歌共笑人间残局多上海舟中即事乌溪出闸催双橹急趂囘潮下黄浦午前期到上洋城生怕潮来近亭午夜潮已落㟁痕高风卷浪花翻雪卤渡头趂度人如鸡水行泥行亦良苦西㟁冲波逺入村东㟁涌沙作林圃㟁上居民无定踪颇怪潮行无定所吾年五十游上洋今嵗重来五十五岂无玉雪美少年向来一揖成千古亦有鸱张万石家势去一朝无寸土噫吁嘻人生幻化若浮云陵谷变迁何足数眞州送别悦希云欲别不别重相携别思已逐寒云飞飞云一去不可得千村万落明斜晖囘首望呉山满目青依依亦如送我望我去立尽风烟未忍归送时无择维那归闽百计归难禁生缘乐未穷听钟椰叶雨欹枕荔花风客久闽音化交㴱楚俗通片帆明日逺云断海天空重登秋月楼病力甦新雨登楼㸔夕阳㟁移江市逺州接柘园长村晚烟催暝水阴云送凉客中情味熟随地得相忘游茅山云林清远之馆华阳有客似重来新见云林别馆开寒日半巖松鹤起腥风万壑雨龙囘琴牀流露滋瑶草丹鼎飞春上玉梅居者未知清且逺人间咫尺望蓬莱次韵送古潜县宰解印遄归意若何山人长忆旧相过词锋稍见禅机熟案牍不如吟卷多花雨听莺春满酒柳风廻马月摇波赏心乐事皆勲业畱与溪翁溪女歌登茅山天市坛白云剪作瑶坛雪寒旭蒸开玉洞花山北山南㸔更好炊烟朶朶是仙家郭仙清夜扣舷时万籁秋笙月一池千载谁传灵凤曲羽童吟作歩虚词师子林即景半檐落日晒寒衣一钵香羮野蕨肥春雨春烟二三子水西原上种松归卧云冷室睡魔醒残漏声声促五更一梦又如过一世东方日出是来生天隐即事春路晴犹滑山亭晚更长竹枯湘泪尽花发楚魂香西湖水光山色四无人清晓谁㸔第一春红日渐高絃管动半湖烟雾是游尘寒食月暗花明揜竹房轻寒脉脉透衣裳清明院落无灯火独绕回廊礼夜香愚菴及荅东皋伯逺法师东皋尊者隠郊垆小小屠㢝睹史居切栢代香朝演法卷帘进月夜抽书村园菓熟秋霜后花径苔生宿雨余心境两忘诸幻灭更从何处觅眞如题师祖善权元翁小影为爱团圞十畆园红芳消后绿阴连杖藜日渉眞成趣野菜时挑不费钱临济栽松亲䦆地仰山种粟自烧田祖翁活计谁能㑹独立南荣为惘然全室泐望河源河源出自茂巴尔楚巴山西人唿黄河为玛纳斯氂牛河为必里楚楚巴者分界也其山西南所出之水则流入氂牛河东北之水是为河源予西还宿山中尝饮其水彼国人戏相语曰汉人今饮汉水矣其源东抵崑崙可七八百里今涉处尚三百余里下与崑崙之水合流中国相传以为源自崑崙非也崑崙实黙札拉其山最高大四时常雪有神居之积雪覆崇岗冬夏常一色羣峯让独椎神君所栖宅传闻嶰谷簧造律谐金石草木尚不生竹产疑非的汉使穷河源要领殊未得遂令西陲子千古笑中国老客此经过望之长太息立马北风寒囘首孤云白登高丘而望逺海登高丘望东溟溟水方荡激中有怒吼鲸耸沓类峰岳鼓浪如雷霆嘘烟喷沬云雾㝠扬鬐掉尾三山倾腹吞巨舟者百十虾蟹不足饥肠撑奈何骄悍当海横官漕贾船不敢行鲛人织绡机杼停神仙跼踳逃蓬瀛天呉既辟易龙伯亦震惊徒为虫族长空有水神名制御一顚倒含羞乞寻盟吁嗟彼鲸尔何狞恃其险恶雄势成若失此海水何以藏其形使居陆阜间转眼遭剥烹海滨壮士双目瞪㧞剑欲徃心县旌何不诉之于上帝天威下殛无遗生立见海水清且平海光不动青瑶琼见心复送丁鹤年兵后还武昌冦乱移家去鄂城白头重到影竛田归东里新编甲墓指西人旧姓丁樵牧不侵经世变松楸无祭泣山灵野棠花落啼鹃急一酹椒浆老泪零奉柬周伯温左丞学士风流玉雪标早陪凤辇听仙韶光分莲炬从天下香带炉烟近日飘书拟汉秦夸二篆史修南北见三朝承恩曽记东来后绣斧光华拥使轺山讴闲占云霞作近邻芋田虽薄不嫌贫五风十雨清平世万壑千巖澹泊身南岳马驹应有䜟西湖狮子总无人金襕漫笑藏鸡足传到龙华是几经守仁石蟹泉神鳌驰水到禅家清出龙泓味更佳晴带浦云穿晓簖暗随山雨走寒沙玉脐圆暎波心月琼沫香浮沼面花拟待春风招社客焚香来试九溪茶和虞邵菴见访福胜寺老却黄花客未知囘舟旬日漫相期龙江话月衔杯乆獭迳㸔云歩屧迟天地长县司马记山川有待杜陵诗锦囊收拾同谁读侧耳蛩声入思时德祥过湖州平生只想住湖州僻性迂情可自由一片水声中倚杖数重山色裹行舟东林书卷贫犹买西塞纶竿老未收缓得归程近寒食杏花春雨听鸣鸠香奁十人卢希孟自沈诗退鹢落迅风孤鸾弔空影簪坚折白玉瓶沈断青绠妾死志不移改邑不改井我本瑚琏器安能作溺皿借此清江流葬我全首领皇天如有知定作血面请愿魂化精卫填海使成岭又裙带中诗我质本瑚琏宗庙供苹蘩一朝婴祸难失身戎马间宁当血刃死不作衽席完汉上有王勐江南无谢安长号赴洪流激烈摧心肝管道昇奉中宫命题所畵梅雪后琼枝嫩霜中玉蘂寒前村畱不得移入月宫㸔附渔父词人生贵极是王侯浮利浮名不自由争得似一扁舟弄月吟风归去休孙蕙兰绿窗吟窗里人初起忩前柳正娇卷帘冲落絮开镜见垂条坐对分金线行防拂翠翘流莺空巧语倦听不须调小阁烹香茗疎帘下玉钩灯光翻出鼎钗影倒沈瓯婢捧消春困亲尝散暮愁吟诗因坐久月转晩妆楼偶成小窗今日绣鍼闲坐对银蟾整翠鬟凡世何曾到天上月宫依旧似人间叚僧奴志复父仇示弟宝珊瑚勾我出香闺满目潸然泪溼衣氷鑑银台前长大金枝玉叶下芳菲乌飞兎走频来徃桂秀梅馨不暂移惆怅同胞未忍别应知含恨㸃苍低何彼秾秾花自红归车独别洱江东鸿台燕苑难经目风刺霜刀易塞胸云旧山高连水逺月新春叠与秋重泪珠恰似通宵雨千里闗河几处逢曹妙清和西湖竹枝词美人絶似董娇饶家住南山第一桥不肯随人过湖去月明夜夜自吹箫张妙净圣湖曲忆把明珠买妾时妾起梳头郎畵睂郎今何处妾独在怕见花间双蝶飞薛兰英苏台竹枝词姑苏台上月团团姑苏台下水潺潺月落西邉有时出水流东去几时还馆娃宫中麋鹿游西施去泛五湖舟香魂玉骨归何处不及眞娘葬虎丘虎丘山上塔层层静夜分明见佛灯约伴烧香寺中去自将钗钏施山僧门泊东呉万里船乌啼月落水如烟寒山寺里钟声早渔火江枫恼客眠洞庭余柑三寸黄笠泽银鱼一寸长东南佳味人知少玉食无由进上方荻芽抽笋楝花开不见河豚石首来早起腥风满城市郎从海口贩鲜囘杨柳青青杨柳黄青黄变色过年光妾似柳枝易憔悴郎如柳絮太顚狂翡翠双飞不待唿鸳鸯并宿几曾孤生憎宝带桥头水半入呉江半太湖一窝凤髻绿如云八字牙梳白似银斜倚朱门翘首立徃来多少断肠人百尺楼台倚碧天栏干曲曲畵屏连侬家自有苏台曲不去西湖唱採莲郑奎妻春词春风吹花落红雪杨柳隂浓啼百舌东家蝴蝶西家飞前嵗蟠桃今嵗结秋千蹴罢鬓鬖髿粉汗凝香沁绿纱侍女亦知心内事银瓶汲水煮新茶夏词芭蕉叶展青鸾尾萱草花含金凤觜一双乳燕出雕梁数㸃新荷浮绿水困人天气日长时针线慵拈午漏迟起向石橊阴畔立戏将梅子打莺儿秋词铁马声喧风力𦂳雪窗梦破鸳鸯枕玉炉烧麝有余香罗扇扑萤无定影洞箫一曲是谁家河汉西流月半斜要染纎纎红指甲金盆夜捣凤仙花冬词山茶半开梅半吐风动帘旌雪花舞金盘冒冷塑狻猊绣幙围春䕶鹦鹉倩人呵笔畵双睂脂水凝寒上脸迟妆罢扶头重照镜凤钗斜压瑞香枝惜花春起早胭脂晓破湘桃萼露重荼蘼香雪落媚紫浓遮刺绣窗娇红斜映秋千索辘轳惊梦急起来梳云未暇临妆台笑唿侍女秉明烛先照海棠开未开爱月夜眠迟香肌半亸金钗卸寂寂重门锁深夜素魄初离碧海端清光已透珠帘罅徘徊不语倚栏干参横斗转风露寒小娃低语唤归寝犹过蔷薇架后㸔掬水月在手银塘水满蟾光吐嫦娥夜夜冯夷府荡漾明珠若可扪分明兎颕如堪数美人自挹濯春葱忽讶氷轮在掌中女伴临流笑相语指尖擎出广寒宫弄花香满衣鹃声响处东风急红紫丛邉久凝立素手攀条恐刺伤金莲移歩嫌苔溼幽芳撷罢掩兰堂馥郁余香满绣牀蜂蝶纷纷入窗户飞来飞去绕衣裳郑氏允端纪梦麻姑古仙人夜梦忽焉覩面生㸔渐熟俨然一处女年可十七八指爪长有咫高髻青霞衣余髪散如缕自云接侍来三变桑田水近过蓬莱山弱水亦清泚招我西池游池头遇董许余笑而不言飘飘自高举望夫石良人有行役逺在天一方自期三年归一去凡几霜登山临絶巘引领望归航归航望不及踯躅空傍徨化作山头石兀立倚穹苍至今心不转日夜遥相望石坚有时烂海枯成田桑石烂与海枯行人归故乡听琴夜㴱衆籁寂天空缺月明幽人据藁梧逸响发清声一韵再三弹中含太古情坐㴱听未久山水有余清子期既物化赏心谁与并感慨意不已天地空峥嵘忆妹有妹随夫婿之官在匡庐到今一年久音问絶来书近闻羣盗起总在大江西所至剽城邑杀人血成渠不知患难中生死竟何如怀哉鹡鸰原独坐渺愁予秋胡妻婉彼鲁姬姜出採林下桑逺人何处来下马古道傍黄金致微言少年为贵郎妇人秉素心铁石塡衷肠岂为物所移古井波澜扬为谢道旁子请歌行露章耕牧图幽人薄世味耕牧山之隂自抱朴野姿常怀畎畆心行行南山歌落落梁甫吟挂书牛角上挥锄瓦中金饱饭黄昏后力田春雨㴱四体勤树艺三生语浮沈巢父世高尚德公人所钦伊人去已远高风邈难寻抚卷空叹息俯仰成古今山水障歌我有一疋好素绢畵出江南无数山笔法岂但李营丘直拟远过杨契丹良工好手不能遇此畵森然能布置层峦叠嶂拥复开恠石长松俨相对板桥茅屋林之隈瀑流激石声如雷恍然坐我匡庐下便觉胸次无凡埃此身但向闺中老自恨无由致蓬岛布袜青鞋负此生长对畵图空懊恼呉人嫁女辞种花莫种官路傍嫁女莫嫁诸侯王种花官道人争取嫁女侯王不久长花落色衰人易变离鸾镜破终成怨不如嫁与田舎郎白首相㸔不下堂捣衣曲男儿远向交河道铁马金戈事征讨邉城八月风霜寒欲寄戎衣须及早急杵清砧捣夜㴱玉纎铜斗熨贴平裁缝制就衣袄裙千鍼万线始得成封裹重重寄邉使为语夫君奋忠义好将勲业立邉陲要使声名垂史记题畵谁冩江南景风烟万里寛金银开佛寺紫翠出林峦逺客驰行役幽人赋考槃苍茫无限意抚卷为盘桓题明皇并辔图三郎沈醉后上马玉环随如何西幸日不见并鞍时题村景㸃㸃青山翠欲流短蓑渔子坐扁舟荒村五月凉如水茅屋扶疎草树秋咏橘满林霜落洞庭西橘柚青黄照眼齐念我已无慈母奉故人书后不须题秋窗书怀诗骨从来不受肥那堪衰病弗胜衣朝来试把罗裙整瘦比今春又半围水槛近水人家小结庐轩窗潇洒胜幽居凭栏忽听渔榔响知有小船来卖鱼宫人程一宁登翠鹫楼淡月清寒透碧纱小窗和梦听啼鸦春风不管愁㴱浅夜夜开门扫落花附见梅花尼咏梅花终日寻春不见春芒鞋踏破岭头云归来笑捻梅花嗅春在枝头已十分宋元诗㑹卷一百