其一王子晋好吹笙吹得神仙下玉京一朝羽化随风去回首故宫芳草生其二天上月影悠悠似镜看看又似钩自是嫦娥甘寂寞桂华相对度千秋其三河汉水九秋清凉月满空闻雁声雁声不到梦先到白露湿衣天未明秋风起兮夕露厓浮云沉阴兮白日昼寒木叶落兮水泉干孤雁鸣兮凄以酸揽余辔兮怅盘桓野萧条兮行路难豺狼骄兮狐兔顽兰蕙死兮荆棘蕃我欲奋飞兮无羽翰援雅琴兮发哀弹弦断绝兮涕汍澜我发种种兮飒如其稀我心伥伥兮忽若有遗过吾不能改兮德吾不能知往者不可悔兮来者不可期进无益于世兮退将安归呜唿已矣兮吾宁不悲天有田兮不可以耕山有龟兮不可以知咎征剡蒿以为梁兮削菌以居楹匠石却走兮工垂拊膺登高望远兮观四瀛水东流兮日西倾般纷纷兮各有营我独展转兮从夜达明风飘飘兮扬尘野寂寞兮无人舟何为兮山阿车何为兮水滨北望楚兮东望秦倒江河兮乱星辰天门窈窕兮重九愿有言兮远莫陈虎豹兮为喜为瞋横流涕兮瞻苍旻心冯噫兮不能伸麋有角兮龙有鳞空山寂寥兮吾谁与邻江无舟兮河无梁隰有荆棘兮而无稻粱鹰化鸠兮雀变隼狸为兮龙为蚓眷长顾兮情纡轸九疑高兮禹穴幽梧桐枯兮凤不留山木惨惨兮叫鸺醿鸿鹄飞兮无所投云沓沓兮雨悠悠孰怀情兮知此愁虎厌肉兮驺虞苦饥獭升堂兮麒麟受羁黄彝荐滫兮章甫承綦箾韶屏弃兮弦管兜离指玉以为石兮削方以为规天不可问兮神不可咨繄彼之是兮而此之非有樗在林兮有栎在逵蓍龟孔昭兮勿远余思今夕何夕兮天宇清步逍遥兮仰观列星河汉皎兮北斗横悲风发兮候虫鸣林鸟起兮沙鸨惊长夜寥寥兮何人哭声怆恍悢兮不忍听回身入房兮泪沾缨蛟虬偃蹇兮豺虎狞弧无弦兮车说其衡知不可虑兮谁女令蹇淹留兮难为情履霜思裘兮燠则弃之临河号舟兮济而置之不网胡鱼兮不弋胡鹄剪杞梓兮索灌莽以取木捕猫乳鼠兮佥以为仁吠狗宵警兮行者怒瞋弹鸾养枭兮莫知其咎斫冰以承宫兮曷云能久长太息兮有所思林木动兮巢鸟悲山有藿兮园有葵心怀君兮君不知秋天泬漻兮百草黄蟪蛄悲吟兮朝荣有芳屣履起兮独彷徨心悠悠兮怀故乡原有粟兮隰有禾桂花红兮兰紫芽凉风动兮松柏馨流潦落兮水泉清蔬可茹兮秫可酒集乡里兮会亲友坐白石兮荫苍筠玩明月兮思古人鱼归渊兮狐首丘终余生兮安所求余山居树群木嘉果骈植人事错迕斤斧不修野鸟栖息粪其上茁异类日夕滋长旧本就悴余睹而悲之乃募趫揵腰斧凿升其巅剜条剔根聚其遗而燔之于是老干挺立新荑濯如若疮疡脱身大姦去国斧钺之时用大矣哉作伐寄生赋天生五材兮资土而成汝独何为兮附丽以生疣赘蛭嘬兮枝牵蔓萦瘠人以肥己兮偷以长荣状似小人之窃据兮谓城社之可凭观其阴不庇物材匪中器华不羞于几筵实不谐于五味来乌鸟之哤聒集虫豸以刺蚝果被之而实萎卉蒙之而本悴坛杏无所容其芬芳甘棠曷能成其蔽芾亶无庸而有害矧眶枿之可置尔乃建修竿升木末运斤生风以剪以伐脱缠牵于乔竦落纤蕤之骚屑剜藓肤以除根斅去毒而刮骨于是巨蠹既夷新荑载蕃迎春而碧叶云滃望秋而硕果星繁信知斧钺之神用宁能裕蛊以生患也耶嗟夫农植嘉谷恶草是芟物犹如此人何以堪独不闻夫三桓竞爽鲁君如寄田氏厚施姜陈易位大贾入秦柏翳以亡园谋既售芈化为黄蠹凭木以藁木奸凭国以盗国鬼居肓而人殒枭寄巢而母食坚冰戒乎履霜羸豕防其躅踯谅前辙之昭昭何人心之自惑故曰非其种者锄而去之信斯言之可则目录卷一卷二卷三卷四卷五卷六卷七卷八卷九卷十卷十一卷十二卷十三卷十四卷十五卷十六卷十七卷十八卷十九卷二十卷二十一序诚意伯刘文成公文集序余弱龄侍家长者谈国初翊运诸名臣辄凝听之憬然有怀焉长而宦游四方窃愿表扬先哲博综其遗文颇喜善本若宋文宪公诸集海内翻刻者几刻益良刘宋匹也其文独刻于栝苍岁久字讹舛板又漫漶莫或新之者余奉命按行东浙以瓣香谒公祠下询遗文仅睹此编忾而叹曰嗟乎逝将以功业揜文章耶何善本之寡也属太守陈君烈萃诸文学重加订正付于良梓俾海内同好者共焉序曰高皇帝唿刘伯温为吾子房盖开国首功云然子房自二三筹画之外其言论风旨不少概见而公着书之多乃若此何哉说者谓子房授书黄石舒卷如龙虽神机时出竟善藏其用塞兑闭门不迫不应为得老氏之术公刚毅慷慨持大节留心经济既遇真主期以王道致太平却小明王御座诸正论义形于色危行危言高皇帝天威严重惟公抗辞不以利害憷其中振纲纪斥奸慝虽李善长亦忌谮之况胡惟庸乎考公履历岂孔氏所谓以道事君者非耶汉文成侯我明文成公上下相符合特帷幄中诸筹画耳公守孔氏家法多着书贻后世不若子房之秘密宜也夫其玄机洞鉴神启于中天之所授以辅开天之圣妙筭所纡乘时鸷发载在国史者既与云汉同其昭回其诸喻志之说观物之篇愤世之词羁旅之幽思薄游之清况与夫庙堂之所述作士大夫之所应酬又浩浩如江河嵚嵚如山岳醺如惠风朗如景星丽如卿云无意拟古而神情悠邈才气雄豪体裁音节如庖丁解牛靡不中于自然者公之文章与其功业并传无斁恢恢乎有余芳矣余受观风之寄光昭往训树之风声为世型范何敢让哉或曰留侯子辟疆方少年能策制诸吕计安刘氏而公仲子璟不忘嗣君卒全大节兹亦两文成胤嗣之相似者刘氏子孙当世世敬修也因附及之隆庆壬申仲春望日巡按浙江监察御史后学豫章谢廷杰顿首拜书写情集序写情集者诚意伯栝苍刘先生六引三调之清唱四上九成之至音也先生生于元季蚤蕴伊吕之志遭时变更命世之才沉于下僚浩然之气阨于不用因着书立言以俟知者其经济之大则垂诸郁离子其诗文之盛则播为覆瓿集风流文彩英余阳春白雪雅调则发泄于长短句也或愤其言之不听或郁乎志之弗舒感四时景物托风月情怀皆所以写其忧世拯民之心故名之曰写情集厘为四卷其词藻绚烂慷慨激烈盎然而春温肃然而秋清靡不得其性情之正焉宜其遇知圣主君臣同心拨乱世反之治以辅成大一统之业垂宪于万世也先生当是之时深知天命之有在其盖世之姿雄伟之志用天下国家之心得不发为千汇万状之奇而龙翔虎跃也呜唿千载之前千载之后英迈挺卓能几人哉今先生既薨其仲子仲璟与其长孙谋以是编锓梓垂远以蕃于先生辱平昔之好命为之序顾蕃愚陋何敢措词追慕高风其容让乎时洪武十三年岁在庚申春正月上浣永嘉儒学训导安固紫华山叶蕃叔昌序郁离子序郁离子者诚意伯刘公在元季时所着之书也公学足以探三才之奥识足以达万物之情气足以夺三军之帅以是自许卓然立于天地之间不知自视与古之豪杰何如也年二十已登进士第有志于尊主庇民当是时其君不以天下繁念虑官不择人例以常格处之噤不能有为已而南北绎骚公慨然有澄清之志藩阃方务治兵辟公参赞而公锐欲以功业自见累建大议皆匡时之长策而当国者乐因循而悦苟且抑而不行公遂弃官去屏居青田山中发愤着书此郁离子之所以作也郁离者何离为火文明之象用之其文郁郁然为盛世文明之治故曰郁离子其书总为十卷分为十八章散为一百九十五条多或千言少或百字其言详于正己慎微修纪远利尚诚量敌审势用贤治民本乎仁义道德之懿明乎吉凶祸福之几审乎古今成败得失之迹大概矫元室之弊有激而言也牢笼万汇洞释群疑辨博奇诡巧于比喻而不失乎正骤而读之其锋凛然若太阿出匣若不可玩徐而思之其言确然凿凿乎如药石之必治病断断乎如五谷之必疗饥而不可无者也岂若管商之功利申韩之刑名仪秦之捭阖孙吴之阴谋其说诡于圣人务以智数相高而不自以为非者哉见是书者皆以公不大用为憾讵知天意有在挈而畀之维新之朝乎皇上龙兴卒以宏谟伟略辅翼兴运及定功行赏疏土分封遂膺五等之爵与元勋大臣丹书铁券联休共美于无穷不其盛哉传有之曰楚虽有材晋实用之公之谓也初公着书本有望于天下后世讵意身亲用之虽然公之事业具于书此元之所以亡也公之书见于事业此皇明之所以兴也呜唿一人之用舍有关于天下国家之故则是书也岂区区一家言哉一夔蚤尝受教于公后谒公金陵官寺出是书以见教一夔骇所未见愧未能悉其要领今公已薨其子仲璟惧其散轶以一夔于公有相从之好俾为之序顾一夔何敢序公之书然得系名于简编之末亦为荣幸因不让而序之公讳基字伯温栝苍人若其言行之详官勋之次则具在国史兹不着冬十有一月门生杭州府儒学教授天台徐一夔谨序郁离子序古之君子学足以开物成务道足以经纶大经必思任天下之重而不私以善其身故其得君措于用也秩之为礼宣之为乐布之为纪纲法度施之为政刑文明之治洽乎四海流泽被于无穷此奚特假言以自见哉及其后也虽孔子之圣可大有为而犹不免述作以传道况其下乎然则必假夫文以自见者盖君子之不得已焉耳矣君子以为学既不获措诸设施道不行于天下其所抱负经画可以文明治世者独得笔之方册垂示千百载之下知而好者或推以行是亦吾泽所及其志岂不为可尚矣夫然自秦汉而降能言之士何限非不欲如前所云也率多淫于异端失于伪巧诡而不正驳而不纯弗畔夫道固鲜人苟用之以求致治殆犹适燕而南其辕乎阐天地之隐发物理之微究人事之变喻焉而当辨焉而彰简而严博而切反覆以尽乎古今恳到以中乎要会不袭履陈腐而于圣贤之道若合符节无一不可宜于行近世以来未有如郁离子之善者也夫郁郁文也明两离也郁离者文明之谓也非所以自号其意谓天下后世若用斯言必可底文明之治耳呜唿此宁虚语哉从善少尝受读叹其义趣幽赜岐绪浩禳或引而不发或指近而归远懵乎莫测其所以然逮阅之之久触类而求然后稍得窥夫涯涘窃譬诸医师之笼一药必治一病玉石草木禽兽之属皆可以已疾延年无长物也此其为书所以深得古君子立言之旨使其得君而措于用其文明之治益天下后世为不薄讵止度越诸子而已耶是书为诚意伯刘先生所着先生尝自任以天下之重于经纶之道开物成务之学素所畜有曾以其概翊当今之运辅大明之业昭昭矣存诸方册者故御史中丞龙泉章公虽已刊置乡塾然未盛行于世先生之子仲璟与其兄之子谋重刻以传嗟乎兹岂一家得而私之者哉僭为叙其大略俾贻方来云尔翰林国史院编修官诸生吴从善序翊运录序天生圣人开基启运必生命世之臣以为之辅如伊挚于商吕望于周张良于汉皆翊其君建皇极行王道以致太平以开景运以制礼乐动为世轨也行为世则也黼黻河汉也昭回日星也衣被草木也后世畏之如雷震望之如神明禁其力而不敢肆故其君端拱无为飙行霆驱莫之谁何我朝太祖圣神文武钦明启运俊德成功统天大孝高皇帝以天纵之圣除胡元之乱不数年间遂开六合奄有万国荣光贯日王气浮淮跻斯民于春台之上熙熙皞皞玉烛调泰阶平虽曰虓虎熊貔柱国之臣为之宣力然亦借明良豪杰与图治功也方天造草昧定都建康西有伪汉东有伪吴长舻大舰日夕相搪击天下未知所向有若开国翊运守正文臣资善大夫御史中丞兼弘文馆学士太子赞善大夫护军诚意伯刘先生者沉几先物独识真主遂委身而服事焉太祖敬而信之用其宏谋西平江汉东定吴会天下大势固已定矣于是席卷中原群雄归命混一四海大抵皆先生之策也今观御书诏诰之推奖国计事几之商榷词命往复弥缝参赞千载一遇虽伊挚吕望张良之卓越亦不过于先生矣先生真豪杰之士哉年愈高智愈明功愈大德愈邵遂分爵土终始荣显殷周以来一人而已先生栝苍之青田人予忝为同郡今年守职翰林其孙等集其御书诏诰行状事实等文名之曰翊运录盖取诰文开国翊运之语也请予序其首简予谓先生之器识事功通于神明文章道德衣被后世溥天下皆称道之而先生不自以为至是则先生之所至世之人未必能知之是录也企太祖之知人善用贤也企太祖之圣神文武同符于汤文也见先生之真识也见先生之宏谋也见先生之勋业也圣明会遇自古为难乃独于今见之先生之子中奉大夫江西布政使司右参政又能继武其后结知太祖以廉能见褒于制诰可谓耀于前而光于后矣后之子孙尚亦继继承承深惟祖宗积德创业之不易绍隆先范以副朝廷优礼功臣之意将见与是录同垂于千万载之不泯也龙集甲申夏四月中浣翰林学士奉议大夫兼修国史同郡王景序覆瓿集序大明太祖高皇帝受天明命奠安华夷二十年间殄伪汉歼强吴汛扫腥膻廓清寰宇复先王之疆理开万世之太平是虽熊罴貔虎之士相与竭股肱奋威武以佐神功抑亦赞襄庙谟运筹帷幄之中有其人也若栝苍刘先生伯温真其人乎先生讳基始以文学上谒于金陵知我圣祖之克典神天也即委心听命遂成鼎定功累官太史令兼太子赞善大夫历御史中丞迁弘文馆学士卒拜诚意伯盖匹休伊吕者几二十年今既九京不作后进之士景休风仰末照幸先生之文章犹有存者耳先生之作有郁离子有春秋明经有犁眉覆瓿诸集寿诸梓者久矣惟覆瓿一编未有序之者其孙刑部照磨貊间以嘱余嗟夫先生之心志于道先生之道着于文人皆知先生见知当时者以其文而不知太祖高皇帝知先生于俦人中者以其心人皆知先生之事高皇帝能尽其心又不知天以先生辅佐圣神肇建鸿图者唯在于道然则是编也将以五味之藏饫斯民于饥顿颠踣者也覆瓿云乎哉先大父弘文馆学士复仁公与先生俱以佐命显余于照磨为通家子弟故不辞而序之如此云若夫先生翊戴之绩与先公俱有国史在兹不复也冬十月嘉议大夫工部右侍郎前翰林侍讲兼修国史吉水罗汝敬书犁眉公集序犁眉公集者开国功臣诚意伯刘先生既老所着之作故取此以为号云先生自少颖敏既长于书无所不读凡天文地理阴阳卜筮诸子百家之言莫不涉猎元末登第为瑞之高安县佐县耆老有稍知天文术数之学者而其书甚具先生召与之语其人曰公既聪明绝人而器识宏远当为一代伟人吾书尽以相付先生遂得究观其说而领其要世乱弃官家居洎我太祖高皇帝渡江先生知为真主也应召辄出佐兴大业及其功成名遂引身而退卒以寿终而其术亦不传呜唿公之出处进退比之子房岂不明白正大伟然大丈夫之所为哉予尝观于先生非惟其勋业冠绝前古而文章亦足以垂世而莫之与并也是故其仁义积中发而为言可以方驾古人者则于郁离子见之伤今悼古牢笼百态可以超迈当世者则于覆瓿集见之若夫优游闲雅托兴微婉而有以尽其自得之趣者则于是编见之其气壮故其辞雄浑而敦厚其学博故其辞深宏而奥密其志忠故其辞感激而切直其行廉故其辞蠲洁而清劲吁古今之能以勋业文章并显于当时而垂耀于后世若先生者几何人哉先生虽没而有不没者存其在此也欤先生之孙为刑部照磨名貊字士行以才贤笃厚见称于人是亦有以见故家文献之足征也冬十一月之二日翰林侍读学士奉训大夫兼修国史金陵李时勉书重锓诚意伯文集序国初诚意伯刘公伯温尝着郁离子五卷覆瓿集并拾遗二十卷犁眉公集五卷写情集暨春秋明经各四卷其孙集御书及状序诸作曰翊运录皆锓梓行世然诸集涣而无统板画久而浸堙学者病之巡浙御史戴君用与其寀薛君谦杨君琅谋重锓乃录善本次第诸集而冠以翊运录俾杭郡守张君僖成之属守陈序嗟乎自昔夷主华夏不过膻一隅腥数载耳惟元奄四海而垂八纪极弊大乱开辟以来未有也公以命世豪杰之才出佐我高皇剪群雄混六合扫百年之胡俗复三代之华风其谠言谹议牖道天衷伟略奇谋指授群帅者鼎彝勒之汗青书之四方尚能道之方其未遇也郁积感愤发之文辞若四岳之出云无穷若公输之营众宇各尽其制若孙武子之师戈甲蔽野而不闻喑呜叱咤之声若大海浩氵羔中畜虬螭瞢绹之属睹者骇愕而莫能名然皆载道之航轮济世之粱帛时已传诵之及达而施之朝庙播之华夷垂之百世之下焯乎不可朽也三代之英卓矣汉以降佐命元勋多崛起草莽甲兵间谙文墨者殊鲜子房之策不见辞章玄龄之文仅办符檄未见树开国之勋业而兼传世之文章如公者公可谓千古之人豪矣而世或疑其仕元或独称其观象者是犹訾伊尹之五就知周公止于才艺而已不已陋乎三御史之重锓兹集盖高山景行之志也守陈之序居培而论嵩岱持土苴而置之夜光朝采之上可乎哉夏六月吉赐进士出身奉训大夫太子洗马兼经筵讲官同修国史前翰林侍讲四明晚学杨守陈序重锓诚意伯刘公文集序富自童孺时即闻有诚意伯刘公之勋烈为开国宗臣之冠筮仕以来求公之遗文而读之乃得公平生所建立之详夫超世之蕴者厥振匪夷故峻其所树啬于菑者无厚畬自古天下之事功未尝不符于学术也公豪杰之才隆于帝授而天人之秘洞之素深遭元末运沉于下寮其志郁而弗伸也其谋浚而孔忤也其才积而困于无施也故得肆力于文焉或时事之感激而泄忧愤之纡余或机会之在前而痛铺张之失策证古例今有寓而讽之之意而开阖操纵皆经济之资焉大率施为理而不失其宜变精而驭之以正辞意剀切如灵均之草泽行吟英锐奋发如博浪之椎未试一击皆可考也逮我太祖高皇帝龙兴淮甸公早识真主于异云映湖之日遂起而从之盖惧中国之无统欲借以立义也方其进谒金陵一见如旧受心膂之寄掌帷幄之机殄汉歼吴驱夷奠华廓清寰宇之功旷世而仅见伟矣哉于今为烈也予尝夷考其行事当天下甫定之初首谂滞狱倡立兵卫居守按贵臣之侮法论相卜小犊之偾辕辞封爵而不贪天之功终身显融而私产无寸益时赞密谋保全勋旧口不言而人亦无知者临终尤拳拳乎修德省刑之数语斯其道任天下之重智钩物理之玄谋入九地之深而勇慑万夫之气所谓超世之学术着于文者凿凿乎亲试之矣虽然公之神在天下不死勋业声光久而不磨固无赖乎文也但典籍存庶几可论其世传之弗昭或病焉公文梓行久矣岁远浸湮字不复辨富承乏栝苍典刑在目视篆之暇订其讹落重加编辑捐俸再锓诸梓俾公孙指挥瑜等世守之使天下后世亦知故家文献之足征也正德己卯夏五月既望赐进士中顺大夫处州府知府后学莆易林富谨序题诚意伯刘公集顷余道芝田亟与方子伯时会礼从言及犁眉公余率尔曰公一代功宗近古罕匹而未有表章之者仆窃怪之尝得其说而未之质也方子忻然前席而请曰先生试言之余曰胡元之事人言祸始石敬瑭非明识也盖自贼操引纳五胡遗秽中国遂乃历载数百中间裂为十六并为南北合为隋唐而夷风未息其后番将据河朔敬瑭割幽燕而弃厥险阨于是辽骄金迫胡元乘之而首足倒悬因以底极矣且昔之入主者颇皆用夏贵儒惟元不然此其为秽尤使人涕泗沾臆夫其胎祸之远如此播恶之广如此奄及百年不知变革如此当是时也薰蒸融液无地非狄若将不可复易者我太祖高皇帝起自布衣曾未十年一扫而空之于是海宇清而纲常复儒术重而道学崇斟酌百王以大备一代之制尽还诸夏之风顾其始也自谓初无取天下之志既其成也则不独拨乱反正而实洗涤干坤为中国皇王贤圣复仇缵绪所谓功高万古而莫与同者是果孰启其衷哉仆尝反覆于当时勋戚之间而未得其故及阅公集庄诵高皇帝圣制乃始喟而起曰嗟乎微斯言则一代功宗其何所复稽乎而当时载笔与后来序述者顾莫之表章何哉昔汉之酂侯尝荷殊礼而膺首封矣徒以收秦图籍劝王汉中进养民致贤之说建居守馈饷之功高密之在东京功不补败其所有者不出简任诸将微长之间在德厚薄数语之外亦且偃然策勋而莫与絜大况所事者亭长久叹于纵观真人已专乎封拜则二臣特攀附之匪懈者耳今圣制之称犁眉一则曰每于闲暇之时数以孔子之言道予是以颇知古意二则曰入则每匡治道既而曰言非儒造实己诚之意且夫道莫加于孔子而数陈其言又复每切于匡治然则所以清海宇复纲常重儒术崇道学洗涤干坤为皇王贤圣复仇缵绪之地谓非由此而致之乎至于佐庙算夷群凶所向无前推占指踪直其余事然亦不让于今昔元功也又其大者决危机于逆陈群慑之表首大策于竖韩共戴之中自彼效谋宣力之臣有能窥其度而争其雄者乎呜唿向非二说之存则一代功宗何所复稽而儒者曾莫之及何也且公之启沃非无本者少传性理长号英特荐更世故谈辩至悉故其决机悟主一似孔明之于先主周瑜之于孙策此天地间一大际遇非若浅丈夫龊龊乎斗升区区乎寸尺而已又即其余则文学精博冠绝乎一时政事清严不挠于权力足以配事功而明道德彼伊周元圣固为至极矣汉唐诸子曾几何人若是乎其兼得邪此仆所为神醉心往而窃怪夫人之未深识也圣制曰言非儒造实己诚之意然则儒者之言殆未能心诚求之欤于是方子瞿然改容曰犁眉之功实愚所素疑而无与折衷者幸即谈津昭若启牖矣且承乏公邑则表章其宜愿书见遗俾刻之集中余曰诺遂僭妄书之方子名远宜癸未进士歙人其为芝田声实隆起器业未可量余则永嘉后学叶式成规也嘉靖戊子端阳后五日端拜谨书重编诚意伯文集序余观载籍代有开创之君必有佐命之臣运筹定计应机料敌称豪雄矣而或歉于文学呈华炫奇开新启昧称儒硕矣而无裨于武功兼此二长世不恒有其惟我国朝诚意伯刘公者其人乎公讳基字伯温浙之青田人有命世豪杰之才一遇圣主杖策从之辄许以大计殄汉歼吴混一六合公密赞之功在开平武宁之先灼灼可睹也而其文章议论或宣于朝或藏于家大篇短章无虑千百种则与宋学士王待制等夫我皇祖之兴恢万世帝王之故疆开一代文明之景运当时文武佐命之勋可谓盛矣自今观之传世之文宋王号为最着二人者职专文学固其常耳开平武宁诸臣劳在宗社泽及孙子世世诵功与国同休而传世之文概未之闻也兼二者之长武功文治咸赖焉卒莫有并于公者读其文论其事功想见其人乃知圣主之生也不数名佐之生也亦不数阿衡佐商厥有伊训尚父造周且着丹书历千百年而一再见者公其庶几矣哉公之文传世久矣旧刻凡二十卷曰翊运录曰郁离子曰覆瓿集曰写情集曰春秋明经曰犁眉公集各就篇名杂陈无统观者病之御史樊君按治畿内公暇更定编次为十有八卷先像赞行状概事业之全次御书诏诰纪勋庸之大次颂表次郁离子扬文明之盛次序记至诗歌载制作之详统会以提要类分以便观名曰重编诚意伯文集刊成请余序余浙人也尝谓公国朝元勋乡邦典刑文章与事功并着尤罕俪焉愿附一言以广其传且以嘉樊君之择所向往也乃乐为之序樊君名献科缙云人盖公之同郡人云嘉靖丙辰夏五月望赐进士荣禄大夫少保兼太子太保礼部尚书武英殿大学士知制诰会典总裁余姚李本撰刻诚意伯文集引诚意伯集旧刻于栝苍凡二十卷首翊运录次郁离子次覆瓿集次写情集次春秋明经次犁眉公集各就篇名统为全集其间制作杂陈未可类别兼以岁久刊板遗落字多鲁鱼读者难之献科为公乡人来按畿南携是集笥中尝置几席暇即颂读诚不识其涯涘窃谓公勋业垂于史籍光昭奕代而文章流播缙绅或未免涣漫献科切惧焉因裒为一十八卷少易旧编之次而公之制作始可类观爰付诸梓若勋业文章之盛向有确论献科何足以知之尝记四明杨文懿公有言汉以降佐命元勋多崛起草莽兵甲间谙文墨者殊鲜子房之策不见辞章玄龄之文仅见符檄未见开国之勋而兼传世之文章如公者公可谓千古之人豪矣而世或疑其仕元或独称其观象者是犹訾伊尹之五就知周公止于才艺而已不已陋乎呜唿是可以知公矣皇明丙辰正月朔同郡后学樊献科拜识于真定冰玉堂重刻诚意伯刘公文集序青田文成刘公文集故有翊运录一卷覆瓿集十四卷郁离子四卷写情集二卷犁眉公集二卷春秋明经二卷国初尝梓行而郡人翰林学士王公景章为之序正德中郡守莆田林公刻置公里第嘉靖中余友人缙云樊文叔乃类编之刻于真定今侍御虬峰谢公按部栝苍修谒先生祠堂讨论遗文得里第本病其漶漫舛错乃命郡守建安陈公依真定本翻摹授梓余为校正若干字梓成属为序序曰先生生在栝苍万山中九盘之巅所谓深山大泽用物弘而取精多者也然当五百之昌期辅真人以肇造筹帷帐而垂勋烈昭昭乎若揭日月行天中可不谓见之行事哉何以文为夫古昔圣贤备具道德仁义之懿施于政教被及万汇其礼乐章程莫非文也惟穷而在下者不获有所张设乃不得已而托之言以寄其忧愤康济之怀俟之后世或起而帅行之斯圣贤所为文辞也愚读文成先生集多处穷忧世之深慨而深幸其遇圣神而兴起也尝概其集有六善焉一曰穷经以明义二曰寓言以征用三曰遵养以俟时四曰忧世以舒抱五曰知命以乐全六曰遭逢之无间夫华夷峻防一王大法胡主中国几变于夷圣经明义千载或湮焉春秋成而乱贼惧此义不由学者倚席不讲之过也此穷经以明义也胡运式微务为陵替抚狡寇而引非族言之者抵衅起弊末由痛心荼毒于是乎卮言郁离比类旁通故三闾泽畔之吟离骚惓恳之意也此寓言以征用也豪杰飙起四海糜沸而时事倒置宠赂肆章骐骥服箱夷羊在牧乃先生愤世疾邪每形歌什抑意诮玄托称覆瓿莘野时辜于纳沟扣角放歌于夜旦由斯义矣此遵养以俟时也祈招式诵冀讹王心里巷讴吟观风是采诗余寄兴取类写情或亦有鉴吾衷乎此忧世以舒抱也至于垂老见几引身高逝璆琳戛击以和天倪于是乎称名犁眉比迹赤松保厥终始斯为全德此知命以乐全也考之已事隆准大度忍心菹醢留侯色举明哲乃彰藏弓请死百世而下有余悲焉高皇以来世懋延赏丁宁天语焜烨龙章具在翊运篇中即鱼水交欢卣申钖又何以过此遭逢之无间也或者曰青田文章掩于功业又曰勋华并茂无訾偏长而不知是非先生所急也其不得已而言者先生之忧也其应时绩效者先生之幸也记曰天下有道则行有枝叶天下无道则辞有枝叶观于先生之言行亦若是而已余往宦游江右至高安稽求先生为丞时事谓从异人受秘书乃弃官归青田山中览识天命所在而起故天民所抱持达可行于天下而后行之类如是文辞云乎哉先生所编又有多能鄙事若干卷方行人间其占谂象纬诸书先生启手足时命其子献诸朝具在金匮石室靡可得窥云时隆庆六载岁在玄黓涒滩阳月上浣同郡后学何镗顿首拜手谨叙赞虬髯电目探天根兮斡地轴扶龙兴云四方以肃以生民休戚为忧喜以大道晦明为荣辱武功既成而文治不尽其用者盖天也耶抑人也耶孤子仲璟拜赞华沦于夷曷仕于时夷归于夏仕止乃宜就桀就汤节义奚亏大哉王佐察物炳几运筹决胜翊龙以飞昭回制作文章是咨允为宗臣尔爵尔祠工部侍郎莆田彭韶拜赞同郡王公景曰先生沉几先物独识真主遂委身而服事焉太祖敬而信之用其宏谋西平江汉东定吴会天下大势已定于是席卷中原群雄归命混一四海大抵皆先生之策也今观御书诏诰之推奖国计事几之商榷词命往复弥缝参赞千载一遇虽伊挚吕望张良之卓越亦不过于先生矣先生真豪杰之士哉年愈高智愈明功愈大德愈邵遂分爵土终始荣显殷周以来一人而已金陵李公时勉曰公之出处进退比之子房明白正大伟然大丈夫之所为非惟勋业冠绝前古而文章亦足以垂世而莫之与并也其气壮故其辞雄浑而敦厚其学博故其辞深宏而奥密其志忠故其辞感激而切直其行廉故其辞蠲洁而清劲吁古今之能以勋业文章并显于当时而垂耀于后世若先生者几何人哉诚意伯刘公行状公讳基字伯温世为处州青田人年十四入郡庠从师受春秋经人未尝见其执经读诵而默识无遗习举业为文有奇气决疑义皆出人意表凡天文兵法诸书过目洞识其要讲理性于复初郑先生闻濂洛心法即得其旨归先生大器之乃谓公父曰吾将以天道无报于善人此子必高公之门矣后应进士举授江西高安县丞揭文安公曼硕见公谓人曰此魏征之流而英特过之将来济时器也公在燕京时间阅书肆有天文书一帙因阅之翊日即背诵如流其人大惊欲以书授公公曰已在吾胸中矣无事于书也之官以廉节着名发奸擿伏不避强御为政严而有惠爱小民自以为得慈父而豪右数欲陷之时上下咸知其廉平卒莫能害也新昌州有人命狱府委公覆检案核得其故杀状初检官得罢职罪其家众倚蒙古根脚欲害公以复仇江西行省大臣素知公遂辟为职官掾史以谠直闻后与幕官议事不合遂投劾去隐居力学至是而道益明后为江浙儒学副提举为行省考试官顷之建言监察御史失职事为台宪所沮遂移文决去尝游西湖有异云起西北光映湖水中时鲁道原宇文公谅诸同游者皆以为庆云将分韵赋诗公独纵饮不顾乃大言曰此天子气也应在金陵十年后有王者起其下我当辅之时杭城犹全盛诸老大骇以为狂且曰欲累我族灭乎悉去之公独唿门人沈与京置酒亭上放歌极醉而罢时无能知者惟西蜀赵天泽知公才器以为诸葛孔明之流方谷珍反海上省宪复举公为浙东元帅府都事公即与元帅纳邻哈剌谋筑庆元等城贼不敢犯及帖里帖木耳左丞招谕方寇复辟公为行省都事议收复公建议招捕以为方氏首乱掠平民杀官吏是兄弟宜捕而斩之余党胁从诖误宜从招安议方氏兄弟闻之惧请重赂公公悉却不受执前议益坚帖里帖木耳左丞使其兄省都镇抚以公所议请于朝方氏乃悉其贿使人浮海至燕京省院台俱纳之准招安授谷珍以官乃驳公所议以为伤朝廷好生之仁且擅作威福罢帖里帖木耳左丞辈羁管公于绍兴是后方氏遂横莫能制山穴皆从乱如归公在绍兴放浪山水以诗文自娱时与好事者游云门诸山皆有记行省复以都事起公招安山寇吴成七等使自募义兵贼拒命不服者辄擒诛之略定其地复以为行枢密院经历与行院判石末宜孙守处州安集本郡后授行省郎中经略使李谷凤巡抚江南诸道采守臣功绩奏于朝时执政者皆右方氏遂置公军功不录乃弃官归田里时义从者俱畏方氏残虐遂从公居青田山中乃着郁离子客或说公曰今天下扰扰以公才略据栝苍并金华明越可折简而定方氏将浮海避公矣因画江守之此勾践之业也舍此不为欲悠悠安之乎公笑曰吾平生忿方谷珍张士诚辈所为今用子计与彼何殊耶且天命将有归子姑待之会上下金华定栝苍公乃大置酒指干象谓所亲曰此天命也岂人力能之耶客闻之遂亡去公决计趋金陵众疑未决母夫人富氏曰自古衰乱之世不辅真主讵能获万全计哉众乃定或请以兵从公曰天下之事在吾与所辅者尔奚以众为乃悉以众付其弟升俾家人叶性朱佑等参掌之且曰善守境土毋为方氏所得也勿忧我适总制官孙炎以上命遣使来聘公遂由间道诣金陵陈时务一十八款上从之会陈氏入寇献计者或谋以城降或以钟山有王气欲奔据之或欲决死一战不胜而走未晚也公独张目不言上召公入内公奋曰先斩主降议及奔钟山者乃可破贼尔上曰先生计将安出公曰如臣之计莫若倾府库开至诚以固士心且天道后举者胜宜伏兵伺隙击之取威制敌以成王业者在此时也上遂用公策乘东风发伏击之斩获凡若干万上以克敌之赏赏公公悉辞不受中书省设御座将奉小明王以正月朔旦行庆贺礼公大怒骂曰彼牧竖尔奉之何为遂不拜适上召公公遂陈天命所在上大感悟乃定征伐之计遂攻皖城自昏达旦不拔公以为宜径拔江州上遂悉军西上陈氏率其属走湖广江州平上使都督冯胜将兵攻某城命公授方略公书纸授之使夜半出兵云至某所见某方青云起即伏兵顷有黑云起者是贼伏也慎勿妄动日中后黑云渐薄回与青云接者此贼归也即衔枚蹑其后击之可尽擒也众初莫肯信至夜半诣所指地果有云起如公言众以为神莫敢违竟拔城擒贼而还王汉一以饶信降上命公抚之陈氏洪都守将胡均美使其子约降请禁止若干事上初有难色公自后踢所坐胡床上意悟许之均美遂以城降初公闻母富氏丧悲恸欲即归上以书慰留之期以成功公不得已遂从征伐至是辞归上遣礼官伴送累使吊祭恩礼甚厚时苗军反金华栝苍杀守将胡大海耿某孙炎等衢州或谋翻城应之守将夏毅惧无所措会公至即迎入城一夕定之公即发书金处属县谕以固守所部遂同邵平章诸军克复处城擒苗帅贺某李某处州平公至家营葬事时语所亲以上必当有天下之状于是乡里及邻附郡县翕然心服方氏虽据温台明三郡其士大夫皆仰公如景星庆云其小民亦未尝不怀公之旧德也方氏素畏公名时遣人致书奉礼公不敢受使人白于上上因令公与通问公因宣国家威德方氏遂纳土入贡上时使人以书访军国事公即条答悉合机宜某年月日公赴京道经建德今严州也适张氏入寇时曹国公守建德欲奋击之公乃使勿击曰不出三日贼当自走追而击之此成擒也比三日黎明公登城望之曰贼走矣众见其壁垒旗帜皆如故且闻严鼓声疑莫敢轻动公趣使疾进兵至则皆空垒击鼓者乃所掠老弱耳遂穷追贼迸走至东阳悉擒之以还公遂至京时陈友谅据湖广张士诚据浙西皆未下众以为苏湖地肥饶欲先取之公曰张士诚自守虏耳陈友谅居上流且名号不正宜先伐之陈氏既灭取张氏如囊中物耳会陈氏复攻洪都上遂伐陈氏因大战于彭蠡湖胜负未决公密言于上移军湖口期以金木相犯日决胜上皆从之陈氏遂平上还京定计取张士诚因定中原拓土西北公密谋居多上或时至公所屏人语移时乃去虽至亲密莫知其由以公为太史令一日公见日中有黑子奏曰东南当失一大将时参军胡琛伐福建果败没他日公见上上方欲刑人公曰何为上语公以所梦公曰是众字头上有血以土傅之得土得众之象应在得梦时三日当有报至上遂留所欲刑之人以待之三日后海宁以城降果如公言捷至上大喜悉以所留人俾公纵之某年月日荧惑守心群臣皆震惧公密奏上宜罪己以回天意次日上临朝即以公语谕群臣众心始安后大旱上命公谂滞狱凡平反出若干人天应时雨上大喜公因奏请宜立法定制上从之张士诚平后张昶欲乱政乃使人上书称颂功德劝上宜及时为娱乐上以示公公曰是欲为赵高也上颔之昶色动知公得其情也乃使齐翼岩等伺察公阴事欲陷之未及发而昶先事受诛及司天台灾翼岩因为书言之于上其事多公平日密闻于上或上使为之者翼岩未之知也书奏上切责翼岩斩之遂治党与尽得其与昶通谋状上适以事责丞相李善长宪使凌悦因弹之公为上言李公旧勋且能辑和诸将上曰是数欲害汝汝乃为之地耶汝之忠勋足以任此公叩头曰是如易柱必须得大木然后可若束小木为之将速颠覆以天下之广宜求大才胜彼者如臣驽钝尤不可尔上怒遂解正月上登大宝于南郊公密奏立军卫法外人无知者拜御史台中丞适中丞章公溢奏定处州七县税粮比宋制亩悉加五合上特命青田县粮止作五合起科余准所拟且曰使刘伯温乡里子孙世世为美谈也或言有杀运三十年公慨然曰使我任其责者扫除弊俗一二年后宽政可复也上幸凤阳使公居守公志在澄清天下乃言于上曰宋元以来宽纵日久当使纪纲振肃而后惠政可施也乃命宪司纠察诸道弹劾无所避公案劾中书省都事李彬侮法等事罪当死丞相李善长素爱彬乃请缓其事公不听遣官赍奏诣行在上从公议处彬死刑公承旨即斩之由是与李公大忤比上回京李公诉之公乃求退上命归乡里公奏曰凤阳虽帝乡然非置都之地王保保虽可取然未易轻也愿圣明留意焉遂辞归后定西失利王保保竟走沙漠上手诏叙公勋伐且召公赴京师同盟勋册公至京师上赉赐甚厚追赠公祖父爵皆永嘉郡公累欲进公爵公曰陛下乃天授臣何敢贪天之功圣恩深厚荣显先人足矣遂固辞不敢当上知其至诚不强也上欲相杨宪公与宪素厚以为不可上怪之公曰宪有相才无相器夫宰相者持心如水以义理为权衡而己无与焉者也今宪不然能无败乎上曰汪广洋何如公曰此褊浅观其人可知曰胡惟庸何如公曰此小犊将偾辕而破犁矣上曰吾之相无逾于先生公曰臣非不自知但臣疾恶大深又不耐繁剧为之且孤大恩天下何患无才愿明主悉心求之如目前诸人臣诚未见其可也三年七月授弘文馆学士十一月进封诚意伯四年正月赐归老乡里二月至家遣长子琏捧表诣阙谢恩某年某月复遣琏进贺平西蜀表颂上仍以文答之八月上使克期以手书问天象事公悉条答其大意以为霜雪之后必有阳春今国威已立自宜少济以宽书奏上悉以付史馆其书稿并已前奏请诸稿公皆焚之莫能得其详也初公言于上瓯栝间有隙地曰谈洋及抵福建界曰三魁元末顽民负贩私盐因挟方寇以致乱累年民受其害遗俗犹未革宜设巡检司守之上从之及设司顽民以其地系私产且属温州界抗拒不服适茗洋逃军周广三反温处旧吏持府县事匿不以闻公令长子琏赴京奏其事径诣上前而不先白中书省时胡惟庸为左丞掌省事因挟旧忿欲构陷公乃使刑部尚书吴云訹老吏讦公乃谋以公欲求谈洋为墓地民弗与则建立司之策以逐其家庶几可动上听遂为成案以奏赖上素知公置不问省部又欲逮公长子狱上时已敕琏归及奏上曰既归矣免之公入朝惟引咎自责而已先是杨宪败后汪广洋为丞相未几而贬广东乃相惟庸公乃大戚尝谓人曰使吾言不验苍生之福也言而验者其如苍生何遂忧愤而旧疾愈增洪武八年正月胡丞相以医来视疾饮其药二服有物积腹中如卷石公遂白于上上亦未之省也自是疾遂笃三月上以公久不出遣使问之知其不能起也特御制为文一通遣使驰驿送公还乡里居家一月而薨公生于至大辛亥六月十五日薨于洪武乙卯四月十六日享年六十五岁公之子琏仲璟以是年六月某日葬公于其乡夏山之原礼也遗文郁离子十卷覆瓿集二十四卷写情集四卷长子琏又集所遗文稿五卷名曰犁眉公集娶富氏封永嘉郡夫人继室陈氏章氏子男二人长琏由考功监丞任江西参政卒于官次仲璟皆陈氏出也女二人长适吴彪次适沈安皆章氏出也孙男三人廌虒貊孙女三人幼未适也公未薨前数日乃以天文书授琏使伺服阕进且戒之曰勿令后人习也复命次子仲璟曰胡惟庸必败我欲奉遗表无益也日后上必思我待有问当密为我奏其略以为修德省刑祈天永命且为政宽勐如循环耳诸形胜要害之地宜与京师声势连络幸圣主留意公生平刚毅慷慨有大节每论天下安危则义形于色然与人交游开心见诚坦然无间阻至于义所不直无少假借虽亲之者以此而忌之者亦以此惟上察其至诚任以心膂公亦以为不世之遇知无不言每遇急难勇气奋发计画立就外人莫能测其机累赞上成大功上尝临朝称之公辄逡巡不敢当家居惟饮酒奕棋未尝自言其功每天象有大变则累日不乐凡公以天下苍生休戚为忧喜者即此可知矣上天威严重惟公抗言直议不以利害憷其中上亦甚礼公常称为老先生而不名又曰吾子房也廷臣或有过失得谴者公密为救解而免其人或知而诣公谢者则拒不纳其人不知亦未尝为人言也其居乡里守礼义尚节俭多阴德不以富贵骄人公初与同郡叶公景渊胡公仲渊章公三益金华宋公景濂同出处有通家之好至于居官任政则各行其志俱以功名显于世而公与宋公又以文章为当代首称云伯生辱在同郡预诸生列与公子琏仲璟相知最深今公薨而琏没仲璟与琏之子廌请录公遗事因辑平昔所闻大略为行状至于皇上知人之明倚注之重公之遭遇感激以天下公议辅人主者观纶绋之文考成效之绩可见矣其筹策帷幄有不能尽详者亦不敢强质也明开国翊运守正文臣资善大夫赠太师谥文成护军诚意伯刘公神道碑铭卷一御书御制慰书今日闻知老先生尊堂辞世去矣寿八十余岁人生在世能有几个如此先生闻知莫不思归否先生既来助我事业未成若果思归必当且宽于礼我正当不合解先生休去为何此一小城中我掌纲常正宜教人忠孝却不当当先生归去昔日徐庶助刘先主母被曹操操将去庶云方寸乱矣乞放我归先主容去致使子母团圆然此先生之母若生而他处以徐庶论之必当以徐庶之去今日先生老母任逍遥之路踏更生之境有何不可先生当以宽容加餐以养怀才抱道之体助我成功那时必当遣官与先生一同乡里荐母之劬劳岂不美哉御名书顿首奉书伯温老先生阁下愚与先生自江西别后屡有不祥皆应先生前教之言幸获殄灭奸党疆域少安收兵避暑遣人专诣先生前虔求一来望先生发踪指示耳日夜悬悬六月二十二日克期回得教墨谕以六月七月间举兵用事不利先动当候土木顺行金星出见则可使愚一见教音身心勇跃足不敢前如此者何盖以先生一二年间以天道发愚所向无敌今不敢违教然择在七月二十一日甲子未得吉时是以再差人星夜诣前望先生以生民为念德教为心早赐来临是所愿也如或未可即来可将年月吉日时辰方向门户择定密封发来实为眷顾惟先生亮察不备又帖郎中胡深转奉到先生喻以守备之书知人情之见山中豪杰可否尽在其书愚观先生之诚又何言也似先生有此护顾之心栝城可使愚高枕无忧矣又御名书顿首奉书伯温老先生阁下去岁先生行曾言湖广之事一去便得然得不得直候正月尽间二月内可得果然初至湖广贼人诈降后又坚壁不出至今未下实应先生之言矣兹者再行差人赍书诣前专望先生早为起程前来万幸希亮察不具御宝诏书朕闻同患难异心者未辅前太史令御史中丞刘基世居栝苍怀先圣道天下初乱闻朕亲将金华旋师建业尔曾别闾里忘丘垄弃妻子从朕于群雄未定之秋居则每匡治道动则仰观干象察列宿之经纬验日月之休光发踪指示三军往无不克曩者攻皖城拔九江抚饶郡降洪都取武昌平处城之内变尔多辅焉至于彭蠡之鏖战炮声击裂犹天雷之临首诸军纳喊虽鬼神也悲号自旦日暮如是者几四尔亦在舟岂不同患难也哉今年夏告镜妆失胭粉之容遗子幼冲暂回祀教速赴京师去久未归朕心有欠今天下一家尔当疾至同盟勋册庶不负昔者之多难言非儒造实己诚之意但着鞭一来朕心悦矣十一月十八日赐臣基皇帝手书皇帝手书付诚意伯刘基近西蜀悉平称名者尽俘于京师我之疆宇比之中国前王所统之地不少也奈何胡元以宽而失朕收平中国非勐不可然歹人恶严法喜宽容谤骂国家扇惑非非莫能治即今天象叠见且天鸣已及八载日中黑子又见三年今秋天鸣震动日中黑子或二或三或一日日有之更不知灾祸自何年月日至卿山中或有深知历数者知休咎者与之共论封来前者舍人捧表至京忙忘问卿安否今差克期往卿住所为天象事卿年高家处万峰之中必有真乐使者往而回勿赉以物茶饭发还八月十三日午时书御制平西蜀文九月三十日朕亲纪征蜀二道总兵官功之低昂以旌忠勇有智之将又张无谋钝兵之徒尔基再作平蜀颂一章为傅将军廖将军千万年不朽之功朕闻云从龙风从虎圣人作而万物睹此盖上古圣君临御恩及海内故贤者赞扬若非圣君安敢受此美称善扬者也朕本淮民因元失政豪杰忿争吾承人后偶获多兵训练为我调用有时命将四出有时亲征一方不五六年间群雄敛迹惟西蜀一隅限山阻险是有戴寿者假明之童孩负固不伏阴生诡计说诱诸洞蛮夷为我边民患于是发兵二道命将分行三年冬平章杨璟德庆侯廖永忠率舟师抵衢塘戴寿以合蜀军民与之决战平章杨璟兵败收兵仅能与之对垒当年冬颍川侯傅友德将兵由西番道经阶文逾月而抵绵汉蜀兵莫敢当锋其戴寿者恃衢塘之险选老弱守之尽拔坚关之兵西行与颍川侯战道逢颍川侯一战戴寿披靡再战因逼成都其攻衢关舟师总兵者尚未尽知将军颍川侯木牌书其战胜次第顺川江而放流德庆侯获之连垒而进乘机破关捣虚而至伪京师幼主明升衔璧率文臣请降戴寿为傅将军生擒于成都于是中国清宁论将之功傅一廖次低昂是焉天佑我邦师出以律将忿扬扬马嘶蹄踏画角声张惟我颍侯智勇难量羌人稽首壶浆道傍劳我军行绵汉是降蠢尔戴寿率众来当一战披靡拒城且藏旬日困逼诣军请降傅将功就再歌衢塘天生廖将与傅成双江风浩浩起我旌幢泊舟连垒直破衢关生俘伪主市肆无干遣使飞捷一刻数关天产名将兵出农间非朕有能实由天鉴有臣在南家居栝苍生而能文举笔何难谓我採择黼之班班诰诏御史中丞诰奉天承运皇帝圣旨太史公之职天下欣闻中执法之官台端清望惟亲信之既久斯倚注之方隆前太史令兼太子率更令刘基学贯天人资兼文武其气刚正其才宏博议论之顷驰骋乎千古扰攘之际控驭乎一方慷慨见予首陈远略经邦纲目用兵后先卿能言之朕能审而用之式克至于今日凡所建明悉有成效且栝苍为卿乡里地壤幽遐山溪深僻承平之世民犹据险方当兵起乘时纷纭原其投戈向化帖然宁谧使朕无南顾之忧者乃卿之嘉谟也若夫观象视祲特其余事天官之署借重老成以至谳狱审刑罚之中议礼新国朝之制运筹决胜功实茂焉乃者肇开乌府丞辅需贤断自朕衷居以崇秩清要得人于斯为盛于戏纪纲振肃立标准于百司耳目清明为范模于诸道永绥福履光佐丕图可资善大夫御史中丞兼太子赞善大夫宜令刘基准此三月日弘文馆学士诰奉天承运皇帝圣旨朕稽唐典其弘文馆之设报勋旧而崇文学以旧言之非勋着于国家犹未至此以儒者言之非才德俱优安得而崇尔资善大夫御史中丞刘基朕亲临浙右之初尔基慕义及朕归京师即亲来赴当是时栝苍之民尚未深信尔老卿一至山越清宁节次随朕征行每于闲暇数以孔子之言开导我心故颇知古意及将临敌境尔乃昼夜仰观干象慎候风云使三军避凶趋吉数有贞利于戏苍颜皓首之年当抚儿女于家门何方寸之过赤眷恋不舍与朕同游后老甚而归朕何时而忘也可御史中丞兼弘文馆学士散官如前宜令刘基准此七月日诚意伯诰奉天承运皇帝制曰咨尔前资善大夫御史中丞兼太子赞善大夫刘基朕观往古俊杰之士能识主于未发之先愿效劳于多难之际终于成功可谓贤智者也如诸葛亮王勐独能当之朕提师江左兵至栝苍尔基挺身来谒于金陵归谓人曰天星数验真可附也愿委身事之于是乡里顺化基累从征伐睹列曜垂象每言有准多效劳力人称忠洁朕资广闻今天下已定尔应有封爵特加尔为开国翊运守正文臣资善大夫护军诚意伯食禄二百四十石以给终身子孙不世袭于戏尔能识朕于初年秉心坚贞怀才助朕屡献忠谋驱驰多难其先见之明比之古人不过如此尚其敷尔勤劳忠志训尔子孙以光永世宜令刘基准此十一月日御赐归老青田诏书朕闻古人有云君子绝交恶言不出忠臣去国不洁其名尔刘基栝苍之士少有英名海内闻之及元末群雄鼎峙熟辨真伪者谁岁在戊戌天下正当扰乱之秋朕亲帅六军下双溪而有浙左独尔栝苍未附惟知尔名耳吾将谓白面书生不识时务不久而栝苍附朕已还京何期仰观俯察独断无疑千里之余兼程而至谒朕陈情百无不当至如用征四方摧坚抚顺尔亦助焉不数年间天下一统当定功行赏之时朕不忘尔从未定之秋是用加以显爵特使垂名于千万年之不朽敕归老于桑梓以尽天年何期祸生于有隙致使不安若明以宪章则轻重有不可恕若论相从之始则国有八议故不夺其名而夺其禄此国之大体也然若愚蠢之徒必不克己将谓己是而国非卿善为忠者所以不辨而趋朝一则释他人之余论况亲君之心甚切此可谓不洁其名者欤恶言不出者欤卿今年迈居京数载近闻老病日侵不以筋力自强朕甚悯之于戏禽鸟生于丛木翎翅干而飏去恋巢之情时时而复顾禽鸟如是况人者乎若商不亡于道官终老于家世人之万幸也今也老病未笃可速往栝苍共语儿孙以尽考终之道岂不君臣两尽者欤袭封诚意伯诰券维岁次庚午十月己未朔越二十七日乙酉皇帝制曰昔者皇元运末豪雄鼎峙海内瓜分当是时士夫之众数莫知其几然而泛泛从人者亦何量哉所以曩古贤智之人务必择人而树以善天下奠安万民士岂易从人而轻灭姓氏者耶所以当不可从之时虽死士节亦也不移何为若是噫是虽死也名彰矣朕曩与群雄并驱数年之间异声教而擅烝民者不可胜数熟辨真伪者谁尔刘祖父诚意伯刘基乃栝苍之士居敌之陲迩山贼之寨间道兼程星驰来附陈朕历数之有在议戡定之机措安黎庶之道其为人也士气凛然奸邪莫可犯所以父子相继殁于奸臣紊政之秋此果不移节也欤初授伯爵以终身因节弗移今特以前爵授尔为诚意伯增禄二百六十石共食禄五百石子孙世袭朕与尔誓若有非为除谋逆不宥其余杂犯死罪免尔一死以报尔祖父之功尔其敬哉附钦降祭文维正德某年岁次某月日浙江处州府知府某钦承上命致祭于开国翊运守正文臣诚意伯赠太师谥文成刘公曰惟公学本帝师才具王佐相我圣祖迅扫胡夷干坤载清纲常复正古称名世何以过之惟皇念功特伸恤典文臣之谥光于留侯岁祀之仪比于魏国兹惟仲式当明荐老成虽远风烈固存秩祀有常求昭崇报尚资善大夫都察院左都御史兼吏部尚书臣詹徽宣奉赠谥太师文成诰奉天承运皇帝制曰增秩彰功进穹阶于一等饬名显德加美号于百年礼在褒崇事关劝教尔故开国翊运守正文臣资善大夫护军诚意伯刘基慷慨有志刚毅多谋学为帝师才称王佐属圣祖之聿兴乃明良之载遇孔明之任岂间人言敬舆之谋不负所学遂覃精诚之虑益酬神武之知占事考祥明有征验运筹画计动中机宜盖始见异云而识王气复仰指干象以示天心逮应聘栝苍陈时务于建业即从征彭蠡定大事于中原渡江策士无双开国文臣第一受爵能让怀辞金蹈海之风成功不居从辟谷封留之请可谓明哲允矣清贞参前代之名臣休声罔替稽累朝之报礼恩典尚遗今特赠尔为太师谥文成于戏青田薄赋已为乡里之美谈宝册易名益重华夷之永誉制诰十月十九日之宝附礼部会议礼部题为崇元勋以正祀典事祠祭清吏司案呈奉本部送礼科抄出刑部贵州清吏司署郎中事主事李瑜奏臣窃谓有济世之君必有名世之臣有希世之功必有延世之赏洪惟我太祖高皇帝顺天应人攘夷安夏济世之君也诚意伯刘基内圣外王经文纬武名世之臣也西湖浩饮占真主于金陵之乡彭蠡从征擒大敌于金木之日希世之功也生前之爵不列于上公身后之禄遂泯于再传则延世之赏诚有缺焉伏遇皇上以生知之资操议礼之权凡昔人所未议与议之而未行者皆举行于今日焉顷因词臣之请断自渊衷遂黜姚广孝之配享大圣人之见何其高出寻常万万哉臣遭逢明时久怀肤见敢昧死披沥而一陈之刘基字伯温处州府青田县人也臣籍缙云乃其乡人自童雅时闻父老谈先达之有功者必曰刘伯温盖南田义兵不罹方氏之残虐青田减税永为乡里之美谈也及入乡校闻师友谈先贤之有德者必曰刘伯温盖心悟理性学通天人志不遂而弃官功屡成而辞赏也逮登仕途闻士大夫谈本朝之有功业文章者必曰刘伯温盖决危机于逆陈群慑之表首大策于竖韩共戴之中所着郁离覆瓿写情犁眉诸集皆梓行于世如洗马杨守陈诚所谓树开国之勋业而兼传世之文章者也近如侍郎杨廉编辑国朝名臣首徐达而次刘基廉岂无所见哉盖六王之功载在谱传徐细考之不过攻城略地摧坚陷阵而已至于启沃运筹定计遣将所言皆验所向无前则未有出基之右者也昔汉高以萧何为功人诸将为功狗我太祖之见岂出汉高下哉特以基成功不居屡辞爵赏重违其志故以公封其祖父而以伯荣其身既为天子犹称先生其褒赏之辞则曰每于闲暇之时数以孔子之言道予是以颇知古意又曰入则每匡治道又曰言非儒造实己诚之意则太祖之于基固以伊吕视之矣基殁后遂命其孙刘世袭伯爵给以诰券又曾谕其仲子刘仲璟曰我的子孙享无穷天下尔老子的子孙享无穷爵禄大哉王言所以报基者至矣后因太宗文皇帝北征沙漠定鼎燕都而子孙幼弱不能赴阙伯爵遂停至景泰年间七世孙刘禄授翰林院五经博士弘治年间九世孙刘瑜授处州卫指挥使臣惟胡元主中国振古所未有之变也我圣祖出而扫除之振古所未有之君也当时佐命者莫若刘基振古所未有之臣也以振古所未有之臣而子孙不得沾一品之禄其何以劝当代法后世哉先年该给事中吴仕伟奏请袭爵而当时大臣不暇详考止授前官近年知府潘润复以为言而事下该部未蒙施行只许立祠伏望皇上思圣祖创业之艰念刘基翊运之劳特敕该部论功定议俾配享之位与徐达相次袭爵之典与徐达相侔则上慰圣祖之灵下副士民之望昭公论于既往激人心于将来矣并将翊运录名臣言行录各一部封进奉圣旨这本所奏诚意伯刘基袭爵配享事宜着吏礼二部会议停当具奏定夺钦此钦遵抄出送司案呈到部除袭爵事系吏部会议具题外臣等窃惟赏以延世祀以庙享二者所以报施勋臣固帝王资以励世磨钝之具也故有功则庙食自古已然而盘庚所以诰劝殷士亦必曰兹予大享于先王尔祖其从与享之则知配享之典三代以来所不废矣臣等窃惟国初诚意伯刘基本以纯粹之学王佐之才同徐达汤和辈殚谋戮力奉翊我太祖高皇帝削平海内奄有中原发纵决策有古萧何之功帷幄运筹有吾子房之比当时论功行赏世封伯爵与徐达汤和等事体相同则我皇祖所以优眷勋臣者未尝不至矣后太宗文皇帝定鼎燕都基子孙幼弱不能赴京伯爵遂停而庙祀之典亦因废阙近年虽有该科论奏府官题请修建祠宇于该处地方然偏僻苟简与乡祠无异非庙食报功之典天下觖望非一日矣今本官之奏实出人心之公恭惟皇上创新礼乐厘正祀典百年机会幸遇昌辰伏愿陛下思太祖创业之难体先王励世之意念功臣一体报称宜同进刘基于太庙功臣配享之列名位次于六王之下则公道昭彰人心激劝而太祖高皇帝在天之灵亦无所不慰矣臣等不胜仰望之至缘系节奉钦依吏礼二部会议停当具奏定夺事理未敢擅便谨题请旨三月十五日具题十九日奉圣旨是依拟行礼部上请近题为崇元勋以正祀典事近该刑部贵州清吏司署郎中事主事李瑜奏称乞将诚意伯刘基配享等因该本部议拟覆题奉圣旨是依拟行钦此续该本部题为祭祀事内开太庙功臣配享缘由节奉圣旨是及增刘基配享钦此钦遵本部已行该监将刘基牌位遵照太庙功臣牌位高广尺寸制造完备查将翊运录内开十一月内封刘基开国翊运守正文臣资善大夫护军诚意伯正德九年十月十九日诰赠太师谥文成臣等谨将前项封爵赠谥书曰开国翊运守正文臣资善大夫赠太师谥文成护军诚意伯牌位一座刊完已令太常寺官于本月二十九日捧赴太庙两庑列于六王之下奉安讫谨具题知三月二十九日具题次日奉圣旨知道了附祖永嘉郡公诰奉天承运皇帝圣旨天眷我邦生英才而翊运世济其美立功业以承家是以得贤为用而必推其本焉资善大夫御史中丞兼太子赞善大夫刘基祖父刘庭槐志乐诗书义孚乡里积善余庆发于孙枝今朕褒赏功臣焕扬礼典追荣颁宠爵及先世此祖德之明效而国家之至恩也松楸有耀益厚来昆可中奉大夫中书参知政事护军追封永嘉郡公宜令准此制诰十一月二十九日之宝祖母永嘉郡夫人梁氏诰奉天承运皇帝圣旨国有寿俊为善治之资家有贤孙乃重闱之庆顾兹盛事是用推恩资善大夫御史中丞兼太子赞善大夫刘基祖母梁氏出自高华着其贤淑积德垂范以开后人遂能作朕名臣卓为腹心耳目之寄故追封之典及其大母亦以体孝孙之心也领兹嘉命玄壤其光可追封永嘉郡夫人宜令准此十一月日父永嘉郡公诰奉天承运皇帝圣旨士有厚德而立报虽不在其身必有贤嗣而得时足以大其后资善大夫御史中丞兼太子赞善大夫刘基父刘钥世为右族人服令名蕴设施之才而无求于时贻文学之传而能善其子是以其子行义方于古人谋猷着于实用朝廷所赖士民所瞻皆遗训之功力善之征也钖命表一门之盛列爵居五等之尊大郡疏封玄堂永贲可赠资善大夫御史中丞上护军追封永嘉郡公宜令准此十一月日母永嘉郡夫人富氏诰奉天承运皇帝圣旨母氏劬劳为人子者思报罔极之恩惟立身扬名以显其亲斯亦可为孝矣资善大夫御史中丞兼太子赞善大夫刘基母富氏贞资婉范媲德生贤孟轲成大儒王珪为名辅致兹树立盖有其原爵禄优荣不逮于养然母之贵每因其子功庸既昭霈恩宜厚劬劳之报庶遂其心可追封永嘉郡夫人宜令准此十一月日妻永嘉郡夫人富氏诰奉天承运皇帝圣旨淑女配君子致内治之有成人主得贤臣霈封恩而并及资善大夫御史中丞兼太子赞善大夫刘基妻富氏德功端茂闺阃严明佐此名卿嘉哉仪范中馈尽其爱敬家道至于和平爵秩从夫礼文合古钖以金花之诰爰疏郡境之封祗服荣光茂膺多福可封永嘉郡夫人宜令富氏准此十一月日袭封诚意伯并夫人诰奉天承运皇帝制曰开基启运人臣竭佐命之忠崇德报功国家隆延世之赏实惟公议匪出私恩咨尔浙江处州卫指挥使刘瑜乃开国翊运守正文臣资善大夫护军诚意伯赠太师谥文成刘基九世孙粤尔先人辅我圣祖运筹帷幄迅扫胡元干坤再清纲常复正功业勒诸鼎彝文章传于海宇初封伯爵用报元勋中遇多虞久停承袭顷因廷议遂兴继绝之思简在朕心特复象贤之举惟尔夙承家学绰有祖风眷兹后裔之良宜食前人之报今特命尔袭封开国翊运守正文臣资善大夫护军诚意伯食禄七百石钖之诰券子孙世世承袭于戏懋赏懋官已订山河之誓世臣世美毋忘忠孝之箴尚与国以同休庶垂名于不坠钦哉制曰朝廷录翊运之功举推恩之典爵命既颁乎茅土封章必及于闺门礼备情文事关风化尔吴氏乃诚意伯刘瑜之妻出自名家嫔于世胄恪勤主馈曾无自遂之心顺正承夫每有相成之益爰因夫贵特钖褒章兹特封为伯夫人尚敦儆戒之心祗服休嘉之命正月二十二日颂表瑞麦颂弘文馆学士刘基撰天厌元德九州麋沸群猾并作黎民惶惶奔走无路皇帝提三尺剑奋起草莱指顾之间豪杰景附矛锋所向战克攻取皇帝心知天意之有在爰举有众以与万姓请命一征而取荆襄再征而清江浙三征而闽海率从四征而席卷全齐五征而定周及梁遂取秦晋举燕赵南交北貊东夷西羌海外之邦莫不望风遣使奉朔称臣拜伏阙庭于是民获所归上下神祇咸有依托庆云甘露洊奏祯祥帝心谦抑每让弗居五月陕西宝鸡县进瑞麦一茎五穗者一本三穗者三本两穗者十有余本盖自兵兴以来王保保据周宋李思齐张思道据秦晋燕赵齐梁之间大豪小猾或凭城郭或聚山寨皆假元为名分割境土擅兵相攻于是燕晋周秦之地弥数千里连岁无雨百谷不生民相杀食且尽今年夏四月王师奏捷于兰州朔漠扫清关陇底定天乃大降甘雨滋为嘉瑞和气致祥不亦昭哉周颂有曰绥万邦屡丰年天命匪懈传者谓商之季年比岁旱荒至周武王克纣受命而天下遂获丰年由今观之信非诬矣汉谣以麦穗两岐歌其太守之美政则是两岐之麦世所希有而况于三岐以至五岐者哉颂声之作弗可阙也颂曰神雀赤乌其羽不可以为仪紫芝甘露其实不可以疗饥岂若五谷之为瑞可以厚民之生丰国之资者哉元失其鹿天下共逐扰扰纷纷强食弱肉皇天震怒诞命真主肃将天威以靖区宇骑士如云勐将如龙发踪指示悉出帝衷既平南东遂定西北民居攸奠品物咸殖爰有嘉麦一本五岐布叶萋萋结实离离既齐既平先百谷成擢颖扬芒金支翠英溥彼原田滃若云烟望之油油即之芊芊其种伊何降自穹昊其瑞伊何丰年之兆丰年穰穰颂声洋洋其始自今奕世无强祀方丘颂弘文馆学士刘基撰维五月二十日戊申日北至皇帝将祀地于方丘乃先期九日洁斋于旧宫诏百僚集射西苑命之曰古人有言惟德动天惟诚感神故射以观德诚于中者必形于外不可掩也惟尔庶官各一乃心以致其诚毋替朕命群臣自左丞相宣国公以下至于有司百执事皆拜手稽首曰敢不敬承天子之明命维大江之南土每夏四五月多霖雨少霁是岁雨作连日至十有七日乙巳皇帝御法驾率百僚告于太庙遂居于斋宫雨势未已至丁未日夜三鼓有风徐来淋潦顿收微月出云氛雾廓清皇帝被衮冕登坛万籁无声华烛有辉雅乐浏亮燎烟不摇百礼既洽千官肃雍洋洋乎神明临之在上诚意恳至升降秩秩济济翼翼穆穆如也比明竣事薰风应节和气交畅小大咸喜知诚德之感格若合符契大命所集皇天后土信不忒也于是弘文馆学士臣基谨献颂曰浚哲惟帝父天母地维孝维诚斯承其意孝诚既备物以将之神鉴在德匪惟其仪圣不世出礼失莫求弗澄其源曷清其流末流之极礼仪并废岂无牛羊而不以祭穹祇赫怒监观万方式昭大命命我圣皇维我圣皇克孝克诚提三尺剑由一旅兴奋于长淮长淮具宗济于大江大江攸同汉沔既朝闽浙率从施及广海化外之邦望风占云献其琛賨稽首龙墀蹈舞从容乃命虎臣越济逾河云旆霓旌铁马金戈蹴踏泰岱凭陵华嵩锄秦铲燕扫貊涤戎莫亢我前莫膺我锋斩逆怀降允协天衷自西自东自南自北罔不怿怿戴天子德天子之德格于上下既禋于郊又敬于社人怀其仁神钖之嘏圆方所包无不服者超黄迈唐越商逾夏小臣作诗以继大雅平西蜀颂诚意伯刘基撰臣闻天命真主混一六合必先有以为之驱除然后收拾以归其笼自古及今同一揆矣是故冬寒之极必有阳春激湍之下必有深潭大乱之后必有大治理则然也元德既衰九土糜沸鸱张狼顾之豪弥满山泽万姓鱼喁无所吁告天乃命我皇帝肃将武威代伐不道故一伐而定荆湖再伐而举全吴三伐而海甸廓清四伐而东粤南闽悉归版图于是肆伐中原拾宋掇秦掣赵拔燕兵锋未至声闻先及神鬼栗匍匐俯伏玄菟青海昆仑大漠交阯棨耳之国罔不献琛奉表稽首阙下无敢后者独明昇窃据巴蜀虽遣使奉贡而不去伪号大臣皆请讨之皇帝怜其父没子幼数遣使招之不至乃命将帅师伐之洪武四年大军破瞿唐杀其将某郡邑镇戍望风送款昇乃率其官属奉玺印诣军门请降盖自建国至是凡五年而天下一统何其易耶固知天命有在而群雄并起为之驱除也臣基受恩深厚无能补报遥闻捷音欢喜踊跃不能自已谨撰平西蜀颂一首虽不足以赞扬圣德万一亦聊以寓葵藿向日之忱云尔其辞曰惟彼蜀国开自蚕丛山川隔阂与华不通金牛启道厥窍斯凿岷峨岧峣始连井络秦以之霸汉以之王诸葛用之震惊北方剑阁倚天瞿唐折地仰不可攀俯不可视蠢兹羌戎凭其险阻罔知天命大邦是距洸洸虎臣受命于征出师桓桓如雷如霆如雷如霆天子之威庙筭先定鬼神莫违灵旗挥挥指山山摧羌人失魂恧若死灰爰将其臣奉其版籍泥首军门面缚衔璧六军奏凯声动玄黄黧童白叟蹈舞康庄四海会同丰年穰穰庆云甘露自天降祥臣拜稽首受天之佑受天之佑天子万寿甘露颂诚意伯刘基撰钦惟皇帝顺天应人奄有九土武功既成文治大洽恪恭天地孝敬祖宗山川鬼神莫不祗肃是以亿兆归心遐迩向化羌夷蛮貊无有弗庭皇帝愈加谦慎深惟上天付畀之重夙夜兢业思与群臣庶民咸跻雍熙以承天眷教诲戒饬谆谆切切日不厌勤于是乎天不爱道地不爱宝醇和至精悉发悉达禾麦呈瑞年谷屡登仓廪之积如冈如坻民用纾矣邦本固矣乃十月甘露降于钟山沾润草木莹若凝脂美若醍醐五年十有一月又降今年仍降如初臣闻瑞应图曰王者德至于天则甘露降钟山京国之镇帝业所基而甘露每降于兹则天之所以彰我皇帝之德而引国祚于悠久之意岂不显显矣乎昔者轩辕黄帝得玛瑙之瓮甘露降之满盈黄帝食之而寿今甘露连年屡降则天之所以寿我皇帝于千万岁之意又岂不昭昭矣乎于是群臣莫不欣怿百姓莫不蹈舞举手相庆而在廷之臣或为诗歌或为赋颂以咏盛事于是臣基谨再拜稽首而献颂曰古帝轩辕德协于天天降甘露俾服延年明明我皇统坤握干芟剪豪猾树德佑贤命将出师廓清四边沧溟帖涛岭峤收烟宏功茂烈烜赫八埏郊社宗庙享祀丰蠲日月星辰岳镇海川敬罔不至诚罔不宣寅畏天命翼翼虔虔匡直臣庶嵒嵒惓惓惟恐弗及惟恐或愆皇天后土眷顾式坚瑰祥信祯来集连连膏露流滋如瑶如璇味夺醴齐光粲珠灊高映斗极深浃重渊被之竹柏竹柏鲜鲜被之鹤鹄鹤鹄娟娟璧月宵炯银河晓旋天乳耀芒烨于穹圆霏霏其雾泥泥其泉旨旨其饴馥馥其荃瑞我圣皇神恬气全万姓率德七曜顺躔皇寿如山如黄如玄超三轶五焕后辉前小臣作颂愿附史编谢恩表伏以出草莱而遇真主受荣宠而归故乡此人人之所愿欲而不可得者也中谢钦惟皇帝陛下以圣神文武之姿提一旅之众龙兴淮甸扫除群雄不数年间遂定中原奄有四海神谟庙断悉出圣衷舜禹以来未之有也臣基一介愚庸生长南裔疏拙无似其能识主于未发之先者亦犹巢鹊之知太岁园葵之企太阳以管窥天偶见于此非臣之知有以过于人也至于仰观干象言或有验者是乃天以大命授之陛下若有鬼神阴诱臣衷开导使言非臣念虑所能及也圣德广大不遗葑菲远法唐虞功疑惟重之典钖臣以封爵赐臣以禄食俾臣回还故乡受荣宠以终其天年臣窃自揆何修而膺此犬马微忱惟增愧惧已于二月初四日到家谨遣长男臣琏捧表诣阙拜谢圣恩臣基无任激切屏营之至谨奉表称谢以闻附诚意伯刘瑜谢恩表礼部尚书夏言撰诚意伯臣刘瑜伏蒙皇上深惟创业之难追念先臣与有赞襄之力行取臣瑜赐袭伯爵臣瑜诚惶诚恐稽首顿首伏念先臣刘基放迹江湖识真主于未遇决机帷幄翊丕运于方开言听计从功成身退既投簪于绿野实追轨乎赤松进爵伯封钖名诚意允矣儒臣之极卓哉圣祖之知故在军则称之曰子房其命词至比之为诸葛始终完节上下交孚厚泽深仁赏已延于来世功微祚薄禄宜夺于后人偶尘丹书铁券之盟久谢金蝉玉貂之贲于兹九世迨越百年过蒙敬皇之茂恩授以指挥之世袭据分亦已足矣于他复何望哉讵烦廷论之上陈仰荷圣恩之误及式逢今日再沐休光召自青田遽宠沾于七命瞻依紫禁极荣被于万分蔼枯枿之再春然死灰而复炽恭惟皇帝陛下一德格天百灵效顺制作比隆于三代礼乐必兴于百年舞干羽以格有苗谦兹受益听鼓鼙而思将帅安不忘危悯翊运之功臣念承家之末裔悉为录用特示表扬光昭带砺于山河直拔涂泥于霄汉兴灭国继绝世庶几存召伯之甘棠正祀典崇元勋奚止念郑公之故笏臣敢不笃先人烈冀免诮于弓裘为邦家光誓捐躯于介胃伏愿始终典于学益充尧舜之资左右惟其人懋建唐虞之治本支百世永歌穆穆皇皇胡越一家乐睹熙熙皞皞臣无任瞻天仰圣激切恐惧之至谨奉表称谢以闻诚意伯次子合门使刘仲璟遇恩录十二月十五日早仲璟胡伯机于奉天门见钦蒙圣旨到歇处去每日来见十六日早朝奉天门钦蒙圣旨你叔叔的儿子着他快完了图来见章三益有甚么人回奏有子圣旨你明年带得来叶景渊家有甚么人你去寻问有人时与他带将来圣旨你如今年年来见我各人与你钞一百锭做盘缠回去十七日早朝谢恩奉天门宣谕你如今回去寻师问友但是有见识人师问于他你学得高了人皆师问于你便不做官也高尚了你每父亲都是志气的人说的言语都说得是人都听他那时与我安了一方至有今日我的子孙享无穷天下你老子的子孙享无穷爵禄男子汉家学便学似父亲样做一个人休要歪歪搭搭的过了一世你每趁我在这里年年来叩头你每还是挨年这歇来你每小舍人年纪少莫要花阶柳市里去你父亲都是秀才好人家休要学那等泼皮的顽十二月二十四日同胡伯机章允载叶永道于奉天门早朝钦奉圣旨教他每日日随班朝见过节了着他回去二十五日早朝奉天门再面见钦奉圣旨你那刘当粮长的在这里多时他家里粮谁与他办回奉讫钦奉圣旨每人与他伍锭钞过节你每这几个也年纪小里读书学好勾当你每学尔的老子行我来这里时浙东许多去处只有你这几个老子来到如今也只有你这几个每每和那士大夫翰林院说呵也只把你这几个老子来说你每家里也不少了穿的也不少了吃的你每如今也学老子一般般做些好勾当乡里取些和睦你每老子在乡里不曾用那小道儿捉弄人他与人祇是诚义所以人都信服他大丈夫多是甚么做便死也得个好名歪歪搭搭死了也干着了个死叶景渊虽然这般死他死在官我也常念他刘伯温他在这里时满朝都是党祇是他一个不从他吃他每蛊了他大的儿子这小的也利害不从他也吃他每害了这起反臣都吃我废了坟墓发掘了那胡仲渊他若早依着我说也不到这上他只性紧了些恁父亲到是有见识人便做先吃些亏到底也得个好名胡家这小的痴早自将得这诰来我道那里得些诰来原来是他的我随即赶得他回来他那哥泼皮又不至诚又要害我的军我发他在云南金齿呵关钞了再叩头圣旨我年时不筵席了这钞你每将去买些酒吃过节再见我了去叩头二十六日早朝奉天殿谢恩二十九日随班正月朔旦随班行朝贺礼初四日早朝奉天殿再于华盖殿面见钦奉圣旨你这几个小的雨下里天晴了回去等我郊祀天地了去十三日晴上御殿宣制正月十六日大祀天地于南郊你文武百官自十三日为始致斋三日各供尔职随班行礼十五日早朝奉天殿午后大驾御南郊十六日晴郊礼毕驾回宫上御殿随班行礼庆成十七日晴上御殿赐宴行礼谢恩宴毕出十八日晴早朝奉天殿再于武英殿面见圣旨礼科给事中那里那中间小的是胡仲渊的儿子他父亲阵亡了这个叶家他公公在江西做府官吃陈家废了这刘伯温是个好秀才吃胡陈蛊了那胡家吃我杀得光光的了这三个父亲都是好男子各与他伍拾锭钞那东边长的是章三益的儿子与他贰拾锭这个是胡仲渊的侄儿与他拾锭关钞再于武英殿叩头钦蒙宣谕你家去种田的种田有庄佃的使佃仆有伴儅的使伴儅你每还好学里一日便学三句学到四五十岁也好了你每父亲便吃些亏呵如今朝廷也留个好名你每自不知道胡你早将得这诰来我才知道是你家便赶你回来尔那哥泼皮在那里且由他去十九日谢恩辞奉天殿再于奉天殿御道东边面见钦奉圣旨你每回去行着好勾当休污了父亲的好名你休道父亲吃他每蛊了他祇是有分晓的他每便忌着他若是那等无分晓的呵他每也不忌他里到如今我朝廷是有分晓在终不亏他的好名你每大的教着那小的学着父亲每行去十二月二十六日于华盖殿面见钦奉圣旨呵这几个小的也来了各与他两锭钞过正了去于礼科领钞再于华盖殿谢恩钦奉圣旨恁每都在这里歇着过正了去时再见我了去洪武二十三年正月初四日于华盖殿面辞钦蒙赐钞再于奉天门左暖房内谢恩钦奉圣旨恁每回去至诚着恁老子都是君子人这章三益是个善善良良一个老儿回家去好好的死了刘伯温他父子两人都吃那歹臣每害了我只道他老病原来吃蛊了这胡仲渊他乡里都信服他与我带将许多人来只他那大的子不才他在金齿呵等他在那里锦衣卫官尔引他这几个去见东宫与殿下说这几个都是有大功的我如今老了怕他不知道恐民间有是非伤着他殿下记着当令锦衣卫官同内官引去文华殿见锦衣卫官传旨讫敬奉令旨我知道了复获山贼吴再起等三名六月初六日见奏闻钦奉圣旨锦衣卫官与他收了人你带几个伴儅来明日带得里头来见了去初七日见钦奉圣旨那三个是舍人的伴儅各赏钞伍锭舍人是刘伯温的儿子赏钞壹百锭做盘缠回去长解的在那里着他入来赏钞各壹锭关钞谢恩钦奉圣旨刘伯温在这里时胡家结党祇是老子说不倒圣旨你父兄做一世好人都停停当当的了你父亲吃胡家下了蛊药哥也吃他害了你老子虽然吃些苦么你如今恰光荣为冒名提取卖军事十二月二十二日见奏闻钦奉圣旨这是刘伯温的儿子你那里是军罢再见钦奉圣旨你记得父亲的诰么你带得来么回奏带得来圣旨便取得来取诰进钦奉圣旨宣吏部官圣旨我到婺州时得了处州他那里东边有方谷珍南边有陈友谅西边有张家刘伯温那时挺身来随着我他的天文别人看不着他只把秀才的理来断到强如他那等鄱阳湖里到处厮杀他都有功后来胡家结党他吃他下了蛊只见一日来和我说上位臣如今肚内一块硬结怛谅着不好我着人送他回去家里死了后来宣得他儿子来问说道胀起来紧紧的后来泻得鳖鳖的却死了这正是着了蛊他大儿子在江西也吃他药杀了如今把尔袭了老子爵与他五百担俸回奏臣出力气事尽死向前报本欲在袭封伯爵的事哥哥有儿子在钦奉圣旨他终是秀才人家孩儿知理熟大功爵让与哥的儿子好呵当宣刘进见袭爵二十三日具服谢恩钦蒙各赐金绣衣服壹套全辔鞍马壹匹拨赐南门内房屋壹处钦奉圣旨取得胡仲渊章三益叶景渊三家来二十四日谢恩就往所赐房钦奉圣旨你如今休去我也与你个小职名儿与朝廷办些事只着报喜的家人稍着书子去着他每来二十五日钦奉圣旨我考宋制除尔做合门使夜来翰林院考了这衙门正似如今仪礼司一般不着你管仪礼司事祇要跟着驾但是我在处尔便有着传旨意发放事呵我如今着你叔侄两个都回家去走一遭把你老子祭一祭祖公都祭一祭便来二十六日谢恩二十七日吏部官引奏授正六品钦奉圣旨与实授三十日辞回乡祭祖二月回京二十日早朝奉天门见二十八日钦奉圣旨着记事有不是我口里说的说话他每胡添上时尔便来说传旨宣唤人三月初十日早华盖殿奏事袁都御史为车牛事不明白蒙宽宥不叩头继即出班奏闻讫有顷都御史出班服罪钦奉圣旨合门使奏尔里十一日晚朝奉天门钦奏圣旨今后尔每往来照管着朝班但有这等的便来说我虽不罪他也着他警省着已前胡陈在这里无人敢说他后来惹得不好里六月十日奉圣旨为雨泽愆期事着同众官人到都察院刑部审录充滞囚人七月二十七日充赞引官肃辽庆宁四王行冠礼八月初一日午于奉天门御道上钦升谷王府左长史实授附诚意伯次子合门使刘仲璟长史传诚意伯仲子曰璟字孟光生时月蚀复光诚意伯叹曰天坠乃绪而卒能干之者也幼沉朴峻厉群于儿恒坐视弗逐弄弱冠咀嚅经传喜谈兵究极韬略握奇诸说旁及释老年二十八师事石楼子明志式虑锋棱古人尝及兄琏侍父入朝高皇帝称之曰阿琏明秀阿璟凝重伯温有子矣洪武乙卯诚意伯卒兄琏继亡廷赙日数至公引纳如制适瓯寇叶丁香叛朝廷敕延安侯唐胜宗提兵讨之唐决策于公破之复命白公才略高皇帝喜曰璟真伯温子也朕将大授顾年少姑缓之不虞速树如是会参军胡琛子伯玑来白事高皇帝遣还嘱之曰尔归致命刘璟来见公驰上见帝帝曰尔家与国同休用汝顾汝年少维拓励膺重托耳日者诛叶丁香可嘉可嘉顾谓侍臣曰璟绝有父风允协朕望赐楮币敕归时父兄新丧门第草草乡富人蒋邦臻素不齿于公计中之适都督府移文勾取逃军刘二贯公幼名二官蒋执官贯同声署公应解羁公崇道观道人王松涧曰朝廷与君通家君盍直走上诉纵公抵京见上于左暖房上曰尔何来朝公白其事上愀然曰国家旷尔爵土故仇诬乘间诏公袭爵公辞以世嫡侄与臣俱来上喜曰如此功爵辄让人有所不为其介可知即日封诚意伯公伟貌丰髯论说英侃帝爱之次日召公谓曰朕欲卿日夕左右夜考宋纪惟合门使如仪礼司立百官之上为朕宣唤传递处尔无逾此官遂拜职赐第马衣带金书除奸敌佞四字于铁简赐之且命曰百官敢有不法卿持此简纠正之时袁都御史奏车牛事忤旨公当殿以简击其项上曰正当如此自是举朝畏公时谷王年十三将封宣府上素爱王每朝谓侍臣曰谷王年少羽翼无人奈何诸大臣畏公风力乐公外补奏曰辅幼藩非忠勇敢直者不能合门使刘璟其人也上颔之即日授谷王府长史并敕提调肃辽庆宁燕赵六王府事宣府为古乌桓郡东距大宁南抵居庸西连云中北接古砂王就邸出入蓁莽烽火四警公修城池缮兵甲谨斥堠式士马砺金鼓诸胡屏息癸酉还塞六府羊马数缺上怒诸府官属连坐谷府以公故置弗问丁丑晋燕奉制为宣府筑城二王构隙公曰臣闻兄弟阋于墙外御其侮友爱相亏臣恐不能御侮王悟而解先是合门使时朝廷行十王冠礼上问王爵何爵公对曰帝子为王此人爵之至贵弗为之所如刘安燕旦祸且滋蔓矣上然之命公主冠礼事公岁巡行六王府一旦至燕文皇帝与公奕公胜帝曰先生独不少让我耶公正色曰臣可让处则让不可让处不敢让帝默然戊寅夏六月高皇帝晏驾皇太孙嗣位公归省丘陇己卯改元建文秋八月公复国闻太宗南渡遂驰阙献十六策嗣帝不用命公赴大将李景隆军听征景隆不用公计丧师会天大雪公夜半渡卢沟河冰陷马毙公絺冰跻岸捦雪走良乡裂趾次日跛行三十里时公之子貊自大同来赴难越良乡至涿州失公所在道遇素所善指挥使陈玉指公行次貊策骑反涿数十里遇公翼公上马遁去二年春二月公病甚谷王遣使诣军门召公公复国上疏王慰纳之遣舍人送公还家养疾辛巳公舆疾赴阙进闻见录千万言嗣帝不用命公归家待用道遇宋景濂孙翼自戎伍来窘甚公解衣衣之至家杜门读书默睹天下动静壬午六月太宗入承大统公辞疾不起上欲用公罪公逃叛亲王系公至京强以官公辞对上语犹称殿下遂大忤旨下公狱一日辫髪自经时郑朱子罪没其家权宦希旨缘例帝曰璟家难例郑朱子置之诏其家归葬之卷二郁离子千里马郁离子之马孳得駃騠焉人曰是千里马也必致诸内厩郁离子悦从之至京师天子使太仆阅方贡曰马则良矣然非冀产也置之于外牧南宫子朝谓郁离子曰熹华之山实维帝之明都爰有绀羽之鹊菢而弗朋惟天下之鸟惟凤为能屣其形于是道凤之道志凤之志思以凤之鸣鸣天下爽鸠见而谓之曰子亦知夫木主之与土偶乎上古圣人以木主事神后世乃易以土偶非先王之念虑不周于今之人也苟求诸心诚不以貌肖而今反之矣今子又以古反之弗鸣则已鸣必有戾卒鸣之咬然而成音拂梧桐之枝入于青云激空穴而殷岩岗松杉柏枫莫不振柯而和之横体竖目之听之者亦莫不蠢蠢焉熙熙焉闻而大惕畏其挻己也使鹨谗之于王母之使曰是鹊而奇其音不祥使云日逐之进幽昌焉鹊委羽于海滨雚遇而射之中脰几死今天下之不内吾子之不为幽昌而为鹊也我知之矣郁离子忧须麋进曰道之不行命也夫子何忧乎郁离子曰非为是也吾忧夫航沧溟者之无舵工也夫沧溟波涛之所积也风雨之所出也鲸鲵蛟蜃于是乎集夫其负锋而含铓锷者孰不有所俟今弗虑也旦夕有动予将安所适乎须麋曰昔者太冥主不周河泄于其岫且泐老童过而惴之谓太冥曰山且泐太冥怒以为妖言老童退又以语其臣其臣亦怒曰山岂有泐乎有天地则有吾山天地泐山乃泐耳欲兵之老童愕而走无几康回过焉弗肃又弗防也康回怒以头触其山山之骨皆水裂土于渊沮焉太冥逃客死于昆仑之墟其臣皆亡厥家今吾子之忧老童也其若之何戚之次且谓郁离子曰子何为其垂垂也与子非有愿欲于今之人也何为其然也郁离子仰天叹曰小子焉知予哉戚之次且曰昔周之娅冶子早丧其父政属于家僮沸用贿于是家日迫将改父之旧其父之老不可僮群訽而出之其母禁之僮曰老人不知死而弗自靖也夫以其父之老与其母之言且不听也而况于疏远之人乎忧之何补秪自痗也郁离子曰吾闻天之将雨也穴蚁知之野之将霜也草虫知之知之于将萌而避之于未至故或徙焉或蛰焉不虚其知也今天下无可徙之地可蛰之土矣是为人而不如虫也诗不云乎匪鹑匪鸢翰飞戾天匪鳣匪鲔潜逃于渊言其无所往也吾何为而不忧哉戚之次且曰昔者孔子以天纵之圣而不得行其道颠沛穷厄无所不至然亦无往而不自得不为无益之忧以毁其性也是故君子之生于世也为其所可为不为其所不可为而已若夫吉凶祸福天实司之吾何为而自孽哉郁离子谓执政曰今之用人也徒以具数与抑亦以为良而倚以图治与执政者曰亦取其良而用之耳郁离子曰若是则相国之政与相国之言不相似矣执政者曰何谓也郁离子曰仆闻农夫之为田也不以羊负轭贾子之治车也不以豕骖服知其不可以集事恐为其所败也是故三代之取士也必学而后入官必试之事而能然后用之不问其系族惟其贤不鄙其侧陋今风纪之司耳目所寄非常之选也仪服云乎哉言语云乎哉乃不公天下之贤而悉取诸世胄昵近之都那竖为之是爱国家不如农夫之田贾子之车也执政者许其言而心忤之工之侨得良桐焉斫而为琴弦而鼓之金声而玉应自以为天下之美也献之太常使国工视之曰弗古还之工之侨以归谋诸漆工作断纹焉又谋诸篆工作古窾焉匣而埋诸土期年出之抱以适市贵人过而见之易之以百金献诸朝乐官传视皆曰希世之珍也工之侨闻之叹曰悲哉世也岂独一琴哉莫不然矣而不早图之其与亡矣遂去入于宕冥之山不知其所终王孙濡谓郁离子曰子知荆巫之鬼乎荆人尚鬼而崇祠巫与鬼争神则隐而卧其偶鬼弗知其谁为之也乃于其乡乡之老往祠见其偶之卧醮而起焉鬼见以为是卧我者也欧之踣而死今天下之卧弗可起矣而不避焉无益秪取尤耳郁离子曰一指之寒弗燠则及于其手足一手足之寒弗燠则周于其四体气脉之相贯也忽于微而至大故疾病之中人也始于一腠理之不知或知而忽之也遂至于不可救以死不亦悲夫天下之大亡一邑不足以为损是人之常言也一邑之病不救以及一州由一州以及一郡及其甚也然后倾天下之力以救之无及于病而天下之筋骨疏矣是故天下一身也一身之肌肉腠理血脉之所至举不可遗也必不得已而去则爪甲而已矣穷荒绝徼圣人以爪甲视之虽无所不爱而捐之可也非若手足指之不可遗而视其受病以及于身也故治天下者惟能知其孰为身孰为爪甲孰为手足指而不逆施之则庶几乎弗悖矣楚太子以梧桐之实养枭而冀其凤鸣焉春申君曰是枭也生而殊性不可易也食何与焉朱英闻之谓春申君曰君知枭之不可以食易其性而为凤矣而君之门下无非狗偷鼠窃亡赖之人也而君宠荣之食之以玉食荐之以珠履将望之以国士之报以臣观之亦何异乎以梧桐之实养枭而冀其凤鸣也春申君不寤卒为李园所杀而门下之士无一人能报者周厉王使芮伯帅师伐戎得良马焉将以献于王芮季曰不如捐之王欲无厌而多信人之言今以师归而献马焉王之左右必以子获为不止一马而皆求于子子无以应之则将哓于王王必信之是贾祸也弗听卒献之荣夷公果使有求焉弗得遂谮诸王曰伯也隐王怒逐芮伯君子谓芮伯亦有罪焉尔知王之渎货而启之芮伯之罪也燕王好乌庭有木皆巢乌人无敢触之者为其能知吉凶而司祸福也故凡国有事惟乌鸣之听乌得宠而矜客至则群呀之百鸟皆不敢集也于是大夫国人咸事乌乌攫腐以食腥于庭王厌之左右曰先王之所好也一夕有鸱止焉乌群睨而附之如其类鸱入唿于宫王使射之鸱死乌乃呀而啄之人皆丑之穆天子得八骏以造王母归而伐徐偃王灭之乃立天闲内外之厩八骏居天闲食粟日石其次乘居内厩食粟日八斗又次居外厩食粟日六斗其不企是选者为散马散马日食粟五斗又下者为民马弗齿于官牧以造父为司马故天下之马无遗良而上下其食者莫不甘心焉穆王崩造父卒八骏死马之良驽莫能差然后以产区焉故冀之北土纯色者为上乘居天闲以驾王之乘舆其为中乘居内厩以备乘舆之阙戎事用之冀及济河以北居外厩诸侯及王之公卿大夫及使于四方者用之江淮以南为散马以递传服百役大事弗任也其士食亦视马高下如造父之旧及夷王之季年盗起内厩之马当服戎事则皆饱而骄闻钲鼓而辟易望旆而走乃参以外厩二厩之士不相能内厩曰我乘舆之骖服也外厩曰尔食多而用寡其奚以先我争而闻于王王及大臣皆右内厩既而与盗遇外厩先盗北内厩又先上以为功于是外厩之士马俱懈盗乘而攻之内厩先奔外厩视而弗救亦奔马之高足骧首者尽没王大惧乃命出天闲之马天闲之马实素习吉行乃言于王而召散马散马之士曰戎事尚力食充则力强今食之倍者且不克荷吾侪力少而恒劳惧弗肩也王内省而惭慰而遣之且命与天闲同其食而廪粟不继虚名而已于是四马之足交于野望粟而取农不得植其老羸皆殍而其壮皆逸入于盗马如之王无马不能师天下萧然蜀贾三人皆卖药于市其一人专取良计入以为出不虚价亦不过取赢一人良不良皆取焉其价之贱贵惟买者之欲而随以其良不良应之一人不取良惟其多卖则贱其价请益则益之不较于是争趋之其门之限月一易岁余而大富其兼取者趋稍缓再期亦富其专取良者肆日中如宵旦食而昏不足郁离子见而叹曰今之为士者亦若是夫昔楚鄙三县之尹三其一廉而不获于上官其去也无以僦舟人皆笑以为痴其一择可而取之人不尤其取而称其能贤其一无所不取以交于上官子吏卒而宾富民则不待三年举而任诸纲纪之司虽百姓亦称其善不亦怪哉北郭氏之老卒僮仆争政室坏不修且压乃召工谋之请粟曰未间女姑自食役人告饥莅事者弗白而求贿弗与卒不白于是众工皆惫恚执斧凿而坐会天大雨霖步廊之柱折两庑既圮次及于其堂乃用其人之言出粟具饔饩以集工曰惟所欲而与弗靳工人至视其室不可支则皆辞其一曰向也吾饥请粟而弗得今吾饱矣其二曰子之饔餲矣弗可食矣其三曰子之室腐矣吾无所用其力矣则相率而逝室遂不葺以圮郁离子曰北郭氏之先以信义得人力致富甲天下至其后世一室不保何其忽也家政不修权归下隶贿赂公行以失人心非不幸矣阏逢敦牂之岁戎事大举有荐瓠里子宓于外阃者曰瓠里先生实知兵可将也聘至瓠里子过郁离子辞且请言焉郁离子仰天叹曰嗟乎悲哉是举也忠矣而独不为先生计哉瓠里子曰何谓也郁离子曰昔者秦始皇帝东巡使徐巿入海求三神蓬莱之山请舶弗予予之苇筏辞曰弗任秦皇帝使谒者让之曰人言先生之有道也寡人听之而必求舶也则不惟人皆可往也寡人亦能往矣而焉事先生为哉徐巿无以应退而私具舟载其童男女三千人宅海岛而国焉秦皇帝留连海滨待徐巿不至不得三神山而归殂于沙丘今之用事者皆肉食吾恐先生之请舶而得苇筏也既而果不用瓠里子郁离子曰治天下者其犹医乎医切脉以知证审证以为方证有阴阳虚实脉有浮沉细大而方有汗下补泻针灼汤齐之法参苓姜桂麻黄芒硝之药随其人之病而施焉当则生不当则死矣是故知证知脉而不善为方非医也虽有扁鹊之识徒哓哓而无用不知证不知脉道听途说以为方而语人曰我能医是贼天下者也故治乱政也纪纲脉也道德政刑方与法也人才药也夏之政尚忠殷承其敝而救之以质殷之政尚质周承其敝而救之以文秦用酷刑苛法以钳天下天下苦之而汉承之以宽大守之以宁壹其方与证对其用药也无舛天下之病有不瘳者鲜矣郁离子以言忤于时为用事者所恶欲杀之大臣有荐其贤者恶之者畏其用扬言毁诸庭庭立者多和之或问和之者曰若识其人乎曰弗识而皆闻之矣或以告郁离子郁离子笑曰女几之山干鹊所巢有虎出于朴蔌鹊集而噪之鸲鹆闻之亦集而噪鹎鶋见而问之曰虎行地者也其如子何哉而噪之也鹊曰是啸而生风吾畏其颠吾巢故噪而去之问于鸲鹆鸲鹆无以对鹎鶋笑曰鹊之巢木末也畏风故忌虎尔穴居者也何以噪为郁离子曰民犹沙也有天下者惟能抟而聚之耳尧舜之民犹以漆抟沙无时而解故尧崩百姓如丧考妣三载四海遏密八音非威驱而令肃之也三代之民犹以胶抟沙虽有时而融不释然离也故以子孙传数百年必有无道之君而后衰又继而得贤焉则复兴必有大无道如桀与纣而人有贤圣诸侯如商汤周武王者间之而后亡其无道未如桀纣者不亡无道如桀纣而无贤圣诸侯适丁其时而间之者亦不亡霸世之民犹以水抟沙其合也若不可开犹水之冰然一旦消释则涣然离矣其下者以力聚之犹以手抟沙拳则合放则散不求其聚之之道而以责于民曰是顽而好叛呜唿何其不思之甚也平原君患盗诛之不能禁或曰更赏之足则戢矣虞卿曰不可先王立赏罚以劝惩善恶衰世之政也虽微犹足以激其趋故赏禁僭罚禁滥县衡以称之犹惧其不平也而况敢逆施之乎夫民之轻禁以逞欲如水之决必有所自求而塞之斯可矣今此之不塞而力遏其流至于不能制乃不省其阙而欲矫以逆先王之法度是犹欲止水而去其防也其庸有瘳乎夫民有欲而无厌者也节以制之犹或逾焉盗而获赏利莫大矣利之所在民必趋焉趋而禁之是贰政也趋而不禁人尽盗矣是鼓乱也不臧孰甚焉平原君豁然而寤起再拜受教尽散其私财以济贫乏申明旧章而重购以赏获盗者于是赵盗皆走之燕道不拾遗虞卿之教也州之庸问于郁离子曰云山出也而山以之灵烟火出也而火以之畜不亦异哉郁离子曰善哉问夫人之用智者亦犹是也夫智人出也善用之犹山之出云也不善用之犹火之出烟也韩非囚秦晁错死汉烟出火也鲁般郁离子之市见坏宅而哭之恸或曰是犹可葺与郁离子曰有鲁般王尔则可也而今亡矣夫谁与谋之吾闻宅坏而栋不挠者可葺今其栋与梁皆朽且折矣举之则覆不可触已不如姑仍之则甍桷之未解者犹有所附以待能者苟振而摧之将归咎于葺者弗可当也况葺宅必新其材间其蠹腐其外完而中溃者悉屏之不束椽以为楹不斫柱以为椽其取材也惟其良不问其所产枫楠松栝杉槠柞檀无所不收大者为栋为梁小者为杙为栭曲者为枅直者为楹长者为榱短者为棁非空中而液身者无所不用今医闾之大木竭矣规矩无恒工失其度斧锯刀凿不知所裁桂樟楠栌剪为槱薪虽有鲁般王尔不能辄施其巧而况于无之乎吾何为而不悲也青丘之山九尾之狐居焉将作妖求髑髅而戴之以拜北斗而侥福于上帝遂往造共工之台以临九丘九丘十薮之狐毕集登羽山而人舞焉有老狈见而谓之曰若之所戴者死人之髑髅也人死肉腐而为泥枯骨存焉是为髑髅髑髅之无知与瓦砾无异而其腥秽瓦砾之所不有不可戴也吾闻鬼神好馨香而悦明德腥臊秽恶不可闻也而况敢以渎上帝帝怒不可犯也弗悔若必受烈祸行未至阏伯之墟猎人邀而伐之攒弩以射其戴髑髅者九尾之狐死聚群狐而焚之沮三百仞三年而臭乃熄汉愍帝之季年东都大旱野草皆焦昆明之池竭洛巫谓其父老曰南山之湫有灵物可起也父老曰是蛟也弗可用也虽得雨必有后忧众曰今旱极矣人如坐炉炭朝不谋夕其暇计后忧乎乃召洛巫与如湫祷而起之酒未毕三奠蛟蜿蜓出有风随之飕飕然山谷皆殷有顷雷雨大至木尽拔弥三日不止伊洛涧皆溢东都大困始悔不用其父老之言郁离子曰萤之为明微微也昏夜得之可以炤物取而置诸烛下则然亡矣黝烛亦明矣哉而不能不晦于月也太阳出矣月之明又安在哉故狗制狐豹制狗虎制豹狻猊制虎魏吴晋宋齐梁陈隋之君惟其不当汉祖之时也使其在汉祖之时不敢与布越伍而况能南面哉是故汤武不作而后有桓文桓文不作而后有秦秦之王适逢六国之皆庸君故有贤人弗能用而秦之间得行呜唿岂秦之能哉或问胜天下之道曰在德何以胜德曰大德胜小德小德胜无德大德胜大力小德敌大力力生敌德生力力生于德天下无敌故力者胜一时者也德愈久而愈胜者也夫力非吾力也人各力其力也惟大德为能得群力是故德不可穷而力可困人言五伯之假仁义也或曰是何足道哉郁离子曰是非仁人之言也五伯之时天下之乱极矣称诸侯之德无以加焉虽假而愈于不能故圣人有取也故曰诚胜假假胜无天下之至诚吾不得见矣得见假之者亦可矣郁离子曰甚矣仁义之莫强于天下也五伯假之而犹足以维天下而获天下之显名而况于出之以忠行之以信者哉今人谈仁义以口间取其一二无拂于其欲者时行焉将以贾誉也及其弗获则举仁义以为迂而舍之至于死弗寤哀哉齐愍王既取燕灭宋遂伐赵侵魏南恶楚西绝秦交示威诸侯以求为帝平原君问于鲁仲连曰齐其成乎鲁仲连笑曰成哉臣窃悲其为象虎也平原君曰何谓也鲁仲连曰臣闻楚人有患狐者多方以捕之弗获或教之曰虎山兽之雄也天下之兽见之咸飐而亡其神伏而俟命乃使作象虎取虎皮蒙之出于牖下狐入遇焉啼而踣他日豕暴于其田乃使伏象虎而使其子以戈掎诸衢田者唿豕逸于莽遇象虎而反奔衢获焉楚人大喜以象虎为可以皆服天下之兽矣于是野有如马被象虎以趋之人或止之曰是驳也真虎且不能当往且败弗听马雷呴而前攫而噬之颅磔而死今齐实象虎而燕与宋狐与豕也弗戒诸侯其无驳乎明年望诸君以诸侯之师入齐愍王为淖齿所杀蟾蜍游于泱之泽蚵蚾以其族见喜其类己也欲与俱入月使璟唿之问曰彼何食曰彼宅于月中身栖桂树之阴餐泰和之淳精吸风露之华滋他无所食也蚵蚾曰若是则予不能从矣予处泱之中一日而三饱予焉能从彼单栖于泬漻枵其胃肠而吸饮风露乎问其食不对璟复命使返而窥之则方据溷而食其蛆盬粪汁而饮之满腹然后出肭肭然返曰彼之食溷蛆与粪汁也一日不可无也而焉能从子蟾蜍蹙额而咍曰呜唿予何罪乎而生与此物类也郁离子曰豺之智其出于庶兽者乎呜唿岂独兽哉人之无知也亦不如之矣故豺之力非虎敌也而独见焉则避及其朋之来也则相与掎角之尽虎之力得一豺焉未暇顾其后也而掎之者至矣虎虽勐其奚以当之长平之役以四十万之众投戈甲而受死惟其智之不如豺而已玄豹石羊先生谓郁离子曰呜唿世有欲盖而彰欲抑而扬欲揜其明而播其声者不亦异乎郁离子喟然叹曰子不见夫南山之玄豹乎其始也䵳䵳耳人莫之知也雾雨七日不下食以泽其毛而成其文文成矣而复欲忌何其蚩也是故县黎之玉处顽石之中而潜于幽谷之底其寿可以与天地俱也无故而舒其光使人瞩而骇之于是乎椎凿来而扃勣发矣桂树之轮囷诘樛与栲枥奚异而斧斤寻之不惮阻远者何也以其香之达也故曰欲人之不见莫若瘖其明欲人之不知莫若瘖其声是故鹦鹉絷于能言蜩蝒获于善鸣樗以恶而免割以苦而不烹何如翳子之烨烨而返子之冥冥乎石羊先生怅然久之曰惜乎予闻之晚也南山之隈有大木群蚁萃焉穿其中而积土其外于是木朽而蚁日蕃则分处其南北之柯蚁之垤瘯如也一日野火至其处南者走而北处北者走而南不能走者渐而迁于火所未至已而俱爇无遗者东南之美有荆山之麝脐焉荆人有逐麝者麝急则抉其脐投诸莽逐者趋焉麝因得以逸令尹子文闻之曰是兽也而人有弗如之者以贿亡其身以及其家何其知之不如麝耶子游为武城宰郭门之垤有鹳迁其巢于墓门之表墓门之老以告曰鹳知天将雨之鸟也而骤迁其巢邑其大水乎子游曰诺命邑人悉具舟以俟居数日水果大至郭门之垤没而雨不止水且及于墓门之表鹳之巢翘翘然徘徊长唳莫知其所处也子游曰悲哉是亦有知矣惜乎其未远也西郭子侨与公孙诡随涉虚俱为微行昏夜逾其邻人之垣邻人恶之坎其往来之涂而置溷焉一夕又往子侨先堕于溷弗言而招诡随诡随从之堕欲唿子侨掩其口曰勿言俄而涉虚至亦堕子侨乃言曰我欲其无相咥也君子谓西郭子侨非人也己则不慎自取污辱而包藏祸心以陷其友其不仁甚矣苍筤之山溪水合流入于江有道士筑于其上以事佛甚谨一夕山水大出漂室庐塞溪而下人骑木乘屋号唿求救者声相连也道士具大舟躬蓑笠立水浒督善水者绳以俟人至即投木索引之所存活甚众平旦有兽身没波涛中而浮其首左右盻若求救者道士曰是亦有生必速救之舟者应言往以木接上之乃虎也始则蒙蒙然坐而舐其毛比及岸则瞠目视道士跃而攫之仆地舟人奔救道士得不死而重伤焉郁离子曰哀哉是亦道士之过也知其非人而救之非道士之过乎虽然孔子曰观过斯知仁矣道士有焉豢龙先生采药于山有老父坐石上揖之不起豢龙先生拱而立顷之老父仰而嘘俯而凝其神玉如也颔而笑曰子欲採药乎余亦採药者也今子虽採药而未知药也知药莫若我豢龙先生跪曰愿受教老父曰坐吾语子中黄之山有药焉龙鳞而凤葩玉质而金英宵纳月彩晨晞日精宅厚坤以为家澡沆瀣之流荣其味不苦不酸其性不热不寒淡如也淳如也其名曰芝得而服之寿考以康百病不生皞皞熙熙跻于泰宁而五百年一遇之太行之山有草焉丹荑而紫蕤根如伏龙叶如翠翘葱葱萋萋蔚茂以齐其名曰参得而服之老者耇少者寿病者已尫者起而三百年一遇之南条之山有草焉性温而和味芳以辛馥馥芬芬香气袭人其名曰术得而服之养精益神救死扶生去疾除根瘴疠莫干寝兴以安而百年一遇之岣嵝之山有木焉碧干而琼枝绿叶菁菁上拂穹青下临层崖霜雪洒之而不凝赤日过之而不炎其馨菲菲其味如饴鬼魅畏之避不敢窥其名曰桂煮而服之可以祛百邪消毒淫扶阳抑阴敛真归元岷山之阴有草焉叶如翠毛根如团金味如人胆禀性酷烈不能容物名曰黄良煮而服之推去百恶破症解结无秽不涤烦疴毒热一扫无迹如司寇之殛残贼之二物也有病乃服无病者不服也故有弗用用必中阴谷有草状如黄精背阳而生入口口裂着肉肉溃名曰钩吻云梦之隰有草其状如葵叶露滴人流为疮痍刻骨绝筋名曰断肠之草之二草者但有杀人之能而无愈疾之功吾子其慎择之哉无求美弗得而为形似者所误豢龙先生愀然而悲顾求老人已不知其所之矣梓谓棘曰尔何为乎修修而不扬雚而无所容幽樛于灌莽之中翳朽箨而不见太阳不已痗乎吾干竦穹崖梢拂九阳根入九阴日月过而留其晖风雨会而流其滋鹓雏翠鸾朝夕和鸣暖霭晴岚山蒸泽烘结为祥云五色备象八音成声绚为文章抱日浮光蔚兮若濯锦出蜀江粲兮若春葩曜都房是以匠石见而爱之期以为明堂之栋樑言既棘倚风而啸振条而吟曰美矣哉吾闻之冶容色者侮之招丽服饰者盗之招多才能者忌之招今子之美冠群超伦名彰于时泰运未开构厦无人吾忧子之不得为明堂之栋樑而剪为黄肠与腐肉同归于冥冥之乡虽欲见太阳其可得乎吾长不盈寻大不逾指扶疏屈律不文不理天不畀之以材而赐之以刺使人不敢樵禽不敢萃故虽无子之美而亦无子之忧则吾之所得多矣吾又安所求哉宋王欲使熊蛰父为司马熊蛰父辞宋王谓杞离曰薄诸乎吾将以为太宰杞离曰臣请试之旦日之熊蛰父氏不遇遇其仆于逵为道王之意其仆曰小人不能知也然尝闻之南海之岛人食蛇北游于中国腊蛇以为粮之齐齐人馆之厚客喜侑主人以文珣之修主人吐舌而走客弗喻为其薄也戒皂臣求王虺以致之今王与大夫无亦犹是与杞离惭而退郁离子学道于藐干罗子冥授化铁为金之术遂往入九折之山得跃冶之钢而炼之以左目取火于太阳右目取水于太阴驱役雷风收拾鬼神以集于黄中浑浑胚胚如珠在胎焜焜荧荧如日将升仙人皆仰之矣山鬼窥而栗焉啸其徒谋之曰有怪女知之乎若不早图而待其成悔无及矣乃使釭与袴挠之百端不能破乃群号而诉诸帝曰天生物而赋之形与性寿夭贵贱司命掌之弗可移也夫是谓之天常今彼将以智夺之以窃天权弗可假也帝怒命方伯宵鼓之以狵鞟之鞲铁跃弗可止遂不能成金石羊先生谓郁离子曰子不知予之忧乎郁离子曰何为其不知也曰何以知之曰周人有好姣服者有不足于其心则忸怩而不置必易而后慊一日有所之袂涅而弗知也扬扬而趋乐甚其友半途而指之涅则惋而嗟摄而搔之涅去而迹在其心妯妯然五步而六视不成行而复郑子阳好其妻其妻美而额靥蔽之以翟三年未之见一夕而褫其翟见焉则怏然不乐申旦而不寐其妻虽以翟蔽之终不好矣故阴谷之木生于嵌岩之下终年不见日月之光而不怨者不知天之有日月也梧丘之野人种稻以为食岁储旧而待新新未尝不敢竭其旧旦日之亩视其禾皆颖而且栗喜而归曰新可期矣则皆发其旧与其人饱之旧且尽而新未熟不胜其觖望与其子及妻更往而迭视其亩而禾愈青是非禾之返青也望之者切也荆人有走虎而捐其子者以为虎已食之矣弗求矣人有见而告之曰尔子在盍速求之弗信采薪者以归子之他日遇而争之其子弗识矣赵王之太子病召医缓医缓至曰病革矣非万金之药弗可问之曰是必得代之赭荆之玉岣嵝之沙禺同青蛉之空曾青昆仑之紫白英合浦之珠蜀之犀三韩之宝龟医无闾之珣玕琪合汞铅而炼之一年而和二年而成三年而金粟生则取而埋诸土中又三年而服之斯可以起矣淳于公闻而笑之曰诚哉所谓医缓矣庄子之齐见饿人而哀之饿者从而求食庄子曰吾已不食七日矣饿者吁曰吾见过我者多矣莫我哀也哀我者惟夫子向使夫子不不食其能哀我乎豢龙先生谓石羊子曰往予溯于江十日而风恒从西来及还而沿又十日而风恒从东来从者恚而泣予唏之曰天有风主为予汝乎何为泣也灵丘丈人灵丘之丈人善养蜂岁收蜜数百斛蜡称之于是其富比封君焉丈人卒其子继之未期月蜂有举族去者弗恤也岁余去且半又岁余尽去其家遂贫陶朱公之齐过而问焉曰是何昔者之熇熇而今日之凉凉也其邻之叟对曰以蜂请问其故对曰昔者丈人之养蜂也园有庐庐有守刳木以为蜂之宫不罅不庮其置也疏密有行新旧有次坐有方牖有乡五五为伍一人司之视其生息调其暄寒巩其构架时其墐发蕃则从之析之寡则与之裒之不使有二王也去其蛛蟊蚍蜉弥其土蜂蝇豹夏不烈日冬不凝凘飘风吹而不摇淋雨沃而不渍其取蜜也分其赢而已矣不竭其力也于是故者安新者息丈人不出户而收其利今其子则不然矣园庐不葺污秽不治燥湿不调启闭无节居处臲卼出入障碍而蜂不乐其居矣及其久也蛅蟖同其房而不知蝼蚁钻其室而不禁鹩刁掠之于白日狐狸窃之于昏夜莫之察也取蜜而已又焉得不凉凉也哉陶朱公曰噫二三子识之为国有民者可以鉴矣郁离子曰刑威令也其法至于杀而生人之道存焉赦德令也其意在乎生而杀人之道存焉书曰刑期于无刑又曰眚灾肆赦此先王之心也是故制刑期于使民畏刑有必行民知犯之之必死也则死者鲜矣赦者所以矜蠢愚宥过误知罪不避而辄原焉是启侥幸之心而教人犯也至于祸稔恶积不得已而诛之是以恩为阱也然则赦令卒不可行与曰法有二有古今之通禁有一代之私禁古今之通禁恶逆也杀人伤人及盗之类也而释勿治是代之为则也一代之私禁茶盐钱币之类也民无以为生而官不能恤于是乎有犯虽难以为常原情而贷之可也济阴之贾人渡河而亡其舟栖于浮苴之上号焉有渔者以舟往救之未至贾人急号曰我济上之巨室也能救我予尔百金渔者载而升诸陆则予十金渔者曰向许百金而今予十金无乃不可乎贾人勃然作色曰若渔者也一日之获几何而骤得十金犹为不足乎渔者黯然而退他日贾人浮吕梁而下舟薄于石又覆而渔者在焉人曰盍救诸渔者曰是许金而不酬者也立而观之遂没郁离子曰或称贾人重财而轻命始吾不信而今知有之矣张子房谓汉王曰秦将贾人子可啖也抑所谓习与性成者与此陶朱公之长子所以死其弟也孟子曰故术不可不慎也信哉卫懿公好禽见抵牛而悦之禄其牧人如中士宁子谏曰不可牛之用在耕不在抵抵其牛耕必废耕国之本也其可废乎臣闻之君人者不以欲妨民弗听于是卫牛之抵者贾十倍于耕牛牧牛者皆释耕而教抵农官弗能禁邶有马生驹不能走而善鸣公又悦而纳诸厩宁子曰是妖也君不寤国必亡夫马齐力者也鸣非其事也邦君为天牧民设官分职以任其事废事失职厥有常刑故非事之事君不举焉杜其源也妖之兴也人实召之自今以往卫国必多不耕之夫不织之妇矣君必悔之又弗听明年狄伐卫卫侯将登车而御失其辔将战士皆不能执弓矢遂败于荥泽灭懿公髬耏问于赤羽雕曰盗日杀而日多何也赤羽雕曰未也而今方多耳髬耏曰何若是甚也赤羽雕曰乘子之车循子之轨天下之生将尽为盗髬耏曰请闻之赤羽雕曰昔者蠪蚳暴于岷嶓之间蜀王使相回帅师伐之畏弗进作土门而壁焉其士卒日食于民民瘵弗堪于是五丁凿山以出于江之源擒蠪蚳杀之相回闻蠪蚳之死也毁壁而出取其尸以为功曰我之徒兵实杀之五丁怒杀相回排大彭而壅之江江水逆流覆王宫王升木而号化为杜鹃今天下之治盗者皆相回也民不甘餧肉于蠪蚳也能无泄五丁之怒者乎晋灵公好狗筑狗圈于曲沃衣之绣嬖人屠岸贾因公之好也则夸狗以悦公公益尚狗一夕狐入于绛宫惊襄夫人襄夫人怒公使狗搏狐弗胜屠岸贾命虞人取他狐以献曰狗实获狐公大喜食狗以大夫之俎下令国人曰有犯吾狗者刖之于是国人皆畏狗狗入市取羊豕以食饱则曳以归屠岸贾氏屠岸贾大获大夫有欲言事者不因屠岸贾则狗群噬之赵宣子将谏狗逆而拒诸门弗克入他日狗入苑食公羊屠岸贾欺曰赵盾之狗也公怒使杀赵盾国人救之宣子出奔秦赵穿因众怒攻屠岸贾杀之遂弑灵公于桃园狗散走国中国人悉禽而烹之君子曰甚矣屠岸贾之为小人也譝狗以蛊君卒亡其身以及其君宠安足恃哉人之言曰蠹虫食木木尽则虫死其如晋灵公之狗矣瓠里子自吴归粤相国使人送之曰使自择官舟以渡送者未至于是舟泊于浒者以千数瓠里子欲择之而不能识送者至问之曰舟若是多也恶乎择对曰甚易也但视其敝蓬折橹而破帆者即官舟也从而得之瓠里子仰天叹曰今之治政其亦以民为官民与则爱之者鲜矣宜其敝也楚王好安陵君安陵君用事景睢邀江乙使言于安陵君曰楚国多贫民请以云梦之田贷之耕以食无使失所安陵君言于王而许之他日见景子问其入之数景子曰无之安陵君愕曰吾以子为利于王而言焉乃以与人而为恩乎景睢失色而退语其人曰国危矣志利而忘民危之道也卫灵公怒弥子瑕抶出之瑕惧三日不敢入朝公谓祝曰瑕也怼乎子鱼对曰无之公曰何谓无之子鱼曰君不观夫狗乎夫狗依人以食者也主人怒而抶之嗥而逝及其欲食也葸葸然复来忘其抶矣今瑕君狗也仰于君以食者也一朝不得于君则一日之食旷焉其何敢怼乎公曰然哉瞽瞆郁离子曰自瞽者乐言己之长自瞆者乐言人之短乐言己之长者不知己乐言人之短者不知人不知己者无所见不知人者无所闻无见者谓之瞽无闻者谓之瞆人有耳目而见闻有所不及恒思所以聪明之犹惧其蔽塞也而况于自瞽自瞆乎瞽且瞆而以欺人曰予知且能然而不丧者蔑之有也郁离子曰讳者欺之媒乎矜者謟之宅乎媒以招之宅以纳之奸其不至乎故舟必漏也而后水入焉土必湿也而后苔生焉奸人伺隙以图进其身奚暇为人国家计哉故因其矜也而施之謟因其讳也而投以欺然后昭然知其为謟与欺而弗之拒也由是而贯贯而后宠生焉宠生慕慕生效夫奸人之得志于人国家也一且不能堪也而况于慕效之相承乎腐肉之致蝇非特尽其肉而已也蝇生蛆而蛆复为蝇蝇蛆相生而不穷夫何以当之是故君子之修慝辨惑如良医之治疾也针其膏肓绝其根源然后邪淫不生苟知謟与欺之能丧人心亡人国也屏其媒坏其宅奸者熄矣瓠里子之艾谓其大夫曰日君之左服病兽人曰得生马之血以饮之可起也君之圉人使求仆之骖仆难未与也大夫曰杀马以活马非人情也夫何敢瓠里子曰仆亦窃有疑焉虽然亦既知君之心矣愿因而有所请仆闻有国者必以农耕而兵战也农与兵孰非君之民哉故兵不足则农无以为卫农不足则兵无以为食兵之与农犹足与手不可以独无也今君之兵暴于农而君不禁农与兵有讼则农必左耕者困矣是见手而不见足也今君之圉人见君之不可无服而不见仆之不可无骖也昔者陈胡公之元妃大姬好舞于是宛丘之人皆拔其桑而植柳仆窃为君畏之宋王偃恶楚威王好言楚之非旦日视朝必诋楚以为笑且曰楚之不能若是甚矣吾其得楚乎群臣和之如出一口于是行旅之自楚适宋者必构楚短以为容国人大夫传以达于朝狃而扬遂以楚为果不如宋而先为其言者亦惑焉于是谋伐楚大夫华犨谏曰宋之非楚敌也旧矣犹夔牛之于鼢鼠也使诚如王言楚之力犹足以十宋宋一楚十十胜不足以直一败其可以国试乎弗听遂起兵败楚师于颖上王益逞华犨复谏曰臣闻小之胜大也幸其不吾虞也幸不可常胜不可恃兵不可玩敌不可侮侮小人且不可况大国乎今楚惧矣而王益盈大惧小盈祸其至矣王怒华犨出奔齐明年宋复伐楚楚人伐败之遂灭宋越王燕群臣而言吴王夫差之亡也以杀子胥故群臣未应大夫子余起而言曰臣尝之东海矣东海之若游于青渚禺渼会焉介鳞之从者以班见夔出鳖延颈而笑夔曰尔何笑鳖曰吾笑尔之硚跃而忧尔之踣也夔曰我之硚跃不犹尔之必跛乎且我之用一而尔用四四犹不尔持也而笑我乎故跂之则赢其肝曳之则毁其腹终日匍匐所行几许尔胡不自忧而忧我也今王杀大夫种而走范蠡四方之士掉首不敢南顾越无人矣臣恐诸侯之笑王者在后也王默然即且与芃遇于疃芃褰首而逝即且追之蹁旋焉绕之芃迷其所如则呀以待即且摄其首身弧屈而矢发入其肮食其心啮其出其尻芃死不知也他日行于煁见蛞蝓欲取之蚿谓之曰是小而毒不可触也即且怒曰甚矣尔之欺予也夫天下之至毒莫如蛇而蛇之毒者又莫如芃芃噬木则木翳啮人兽则人兽毙其烈犹火也而吾入其肮食其心菹鲊其腹肠醉其血而饱其壒三日而醒融融然夫何有于一寸之蛇蝡乎鼓其足而凌之蛄蝓舒舒焉曲直其角煦其沬以俟之即且粘而颠欲走则足与须尽解解䏰䏰而卧为螘所食楚有养狙以为生者楚人谓之狙公旦日必部分众狙于庭使老狙率以之山中求草木之实赋什一以自奉或不给则加鞭棰焉群狙皆畏苦之弗敢违也一日有小狙谓众狙曰山之果公所树与曰否也天生也曰非公不得而取与曰否也皆得而取也曰然则吾何假于彼而为之役乎言未既众狙皆寤其夕相与伺狙公之寝破栅毁柙取其积相携而入于林中不复归狙公卒馁而死郁离子曰世有以术使民而无道揆者其如狙公乎惟其昏而未觉也一旦有开之其术穷矣蒙人衣狻猊之皮以适圹虎见之而走谓虎为畏己也返而矜有大志明日服狐裘而往复与虎遇虎立而睨之怒其不走也叱之为虎所食邾娄子泛于河中流而溺水涡喣而出之得壶以济岸以为天祐己也归而不事鲁又不事齐鲁人伐而分其国齐弗救君子曰无畏者祸之本乎惟有德可以受天祥祥不妄集圣人实有之犹内省而惧畏其不能胜也而况敢自祥乎非祥而以为祥丧其心矣其能免乎郁离子谓姬献曰吾尝游汝泗之间见丛祠焉其中为天仙其左右为鬼伯天仙之祠香烛之外无物而鬼伯之祠击钟烹膻明膏火穷昼夜今子之庭无雨旸寒暑皆如市鹅羊鸭鸡之声哑嚄嘈囋不得闻人语吾隐子之不能为天仙而为鬼伯也明年而败于匏瓜之墟姬献死焉有献陵鲤于商陵君者以为龙焉商陵君大悦问其食曰螘商陵君使豢而扰之或曰是陵鲤也非龙也商陵君怒抶之于是左右皆惧莫敢言非龙者遂从而神之商陵君观龙龙卷屈如丸倏而伸左右皆佯惊称龙之神商陵君又大悦徙居之宫中夜穴甓而逝左右走报曰龙用壮今果穿石去矣商陵君视其迹则悼惜不已乃养螘以伺冀其复来也无何天大雨震电真龙出焉商陵君谓为豢龙来矢螘以邀之龙怒震其宫商陵君死君子曰甚矣商陵君之愚也非龙而以为龙及其见真龙也则以陵鲤之食待之卒震以死自取之也冥谷之人畏日恒穴土而居阴有蛇焉能作雾谨事之出入凭焉于是其国昼夜雾巫绐之曰吾神已食日矣日亡矣遂信以为天无日也乃尽废其穴之居而处垲羲和氏之子之崦过焉谓之曰日不亡也今子之所翳者雾也雾之氛可以晦日景而焉能亡日日与天同其久者也恶乎亡吾闻之阴不胜阳妖不胜正蛇阴妖也鬼神之所诘雷霆之所射也今乘天之用否而逞其奸又因人之讹以凭其妖妖其能久乎夫穴子之常居也今以讹致妖而弃其常居蛇死雾必散日之赫其可当乎国人谋诸巫巫恐泄其绐遂沮之未期月雷杀其蛇蛇死而雾散冥谷之人相呴而藁粤人有采山而得菌其大盈箱其叶九成其色如金其光四照以归谓其妻子曰此所谓神芝者也食之者仙吾闻仙必有分天不妄与也人求弗能得而吾得之吾其仙矣乃沐浴齐三日而烹食之入咽而死其子视之曰吾闻得仙者必蜕其骸人为骸所累故不得仙今吾父蜕其骸矣非死也乃食其余又死于是同室之人皆食之而死郁离子曰今之求生而得死者皆是之类乎故张罔以逐禽使无所逃而获非不知而不避者也设食而机之则其获也皆非知之而不避者也南方有鸟五采而象凤名曰昭明其性好乱故出则天下起兵西方有兽斑文而象虎名曰驺虞其性好仁故出则天下偃兵其不知者莫不以为凤与虎也今天下之人孰不曰予有知也由此观之远矣卷三郁离子枸橼梁王嗜果使使者求诸吴吴人予之橘王食之美他日又求焉予之柑王食之尤美则意其犹有美者未予也惎使者聘于吴而密访焉御儿之鄙人有植枸橼于庭者其实大如瓜使者见而愕之曰美哉煌煌乎柑不如矣求之弗予归言于梁王梁王曰吾固知吴人之靳也命使者以币请之朝而进之荐而后尝之未毕一瓣王舌缩而不能咽齿柔而不能咀鼻蹙頞以让使者使者以诮吴人吴人曰吾国果之美者橘与柑也既皆以应王求无以尚矣而王之求弗置使者又不询而观诸其外美宜乎所得之不称所求也夫木产于土有土斯有木于是乎果实生焉果之所产不惟吴王不遍索而独求之吴吾恐枸橼之日至而终无适王口者也公仪子为政于魏魏人淳獝以才智自荐公仪子试而知其弗任也退之淳于獝之西河西河守使人道而入诸赵赵人以为将西河守谓公仪子曰是必疚赵矣赵疚魏国之利也公仪子愀然不悦曰如大夫言是魏国之耻也昔者由余戎人也由余入秦秦穆公用之由余贤秦人不敢轻戎吾惧赵人之由是轻魏也泗水之滨多美石孟尝君为薛公使使者求之以币泗滨之人问曰君用是奚为哉使者对曰吾君封于薛将崇宗庙之祀制雅乐焉微君之石无以为之磬使隶人敬请于下执事惟君图之泗滨人大喜告于其父老斋戒肃使者以车十乘致石于孟尝君孟尝君馆泗滨人而置石于外朝他日下宫之磶阙孟尝君命以其石为之泗滨人辞诸孟尝君曰下邑之石天生而地成之昔者禹平水土命后夔取而荐之郊庙以谐八音众声依之任土作贡定为方物要之明神不敢亵也君命使者来求于下邑曰以崇宗庙之祀下邑之人畏君之威不敢不供斋戒肃使者致于君君以置诸外朝未有定命不敢以请今闻诸馆人曰将以为下宫之磶臣实不敢闻弗谢而走诸侯之客闻之皆去于是秦与楚合谋伐齐孟尝君大恐命驾趣谢客亲御泗滨人迎石登诸庙以为磬诸侯之客闻之皆来秦楚之兵亦解君子曰国君之举不可以不慎也如是哉孟尝君失信于一石天下之人疾之而况得罪于贤士哉虽然孟尝君亦能补过者也齐国复强不亦宜乎越王使其大夫子余造舟舟成有贾人求掌为工子余弗用贾人去之吴因王孙率以见吴王且言越大夫之不能用人也他日王孙率与之观于江飓作江中之舟扰则枚指以示王孙率曰某且覆某不覆无不如其言王孙率大奇之举于吴王以为舟正越人闻之尤子余子余曰吾非不知也吾尝与之处矣是好夸而谓越国之人无己若者吾闻好夸者恒是己以来多謏谓人莫若己者必精于察人而暗自察也今吴用之偾其事者必是夫矣越人未之信未几吴伐楚王使操余皇浮五湖而出三江迫于扶胥之口没焉越人乃服子余之明且曰使斯人弗试而死则大夫受遗才之谤虽咎繇不能直之矣越人寇不韦避兵而走剡贫无以治舍徘徊于天姥之下得大木而休焉安一夕将斧其根以为薪其妻止之曰吾无庐而托是以庇身也自吾之止于是也骄阳赫而不吾灼寒露零而不吾凄飘风扬而不吾栗雷雨晦冥而不吾震撼谁之力耶吾当保之如赤子仰之如慈母爱之如身体犹惧其不蕃且殖也而况敢毁伤之乎吾闻之水泉缩而潜鱼惊霜钟鸣而巢鸟悲畏夫川之竭林之落也鱼鸟且然而况于人乎郁离子闻之曰哀哉是夫也而其知不如一妇人也呜唿岂独不如一妇人哉则亦鸟鱼之不若矣东瓯之人谓火为虎其称火与虎无别也其国无陶冶而覆屋以茅故多火灾国人咸苦之海隅之贾人适晋闻晋国有冯妇善搏虎冯妇所在则其邑无虎归以语东瓯君东瓯君大喜以马十驷玉二文锦十纯命贾人为行人求冯妇于晋冯妇至东瓯君命驾虚左迎之于国门外共载而入馆于国中为上客明日市有火国人奔告冯妇冯妇攘臂从国人出求虎弗得火迫于宫肆国人拥冯妇以趋火灼而死于是贾人以妄得罪而冯妇死弗寤燕文公之路马死或告之曰卑耳氏之马良请求之辞曰野马也不足以充君驷公使强之逃苏代之徒欲以其马售公弗取巫闾大夫入言曰君求马将以驾乘舆也何必近舍其所欲售而远取其不欲售者乎公曰吾恶夫自衒者对曰昔中行伯求妇于齐高鲍氏皆许之谋诸叔向叔向曰娶妇所以承宗祧奉祭祀不可苟也惟其贤而已今君之求马亦惟其良而已可也昔者尧让天下于许由许由逃尧弗强也而卒得舜甯戚饭牛以自售于齐桓公桓公用之而卒得管仲使尧不听许由何以得舜桓公不用甯子何以得管仲君何固焉晋献公灭虞置其俘于下阳使士蒍监焉其大夫多逃士蒍弗禁公闻之怒召士蒍让之士蒍对曰君以是为可以充吾国之用也夫夫彼虞公之臣也皆尝任虞公之事矣食虞公之禄而立虞公之朝闻虞公之政虞亡不能救虞公执而身随之君将焉用是为哉公曰吾惧其邻国之之也士蒍笑曰若是则臣滋惑矣公曰何哉士蒍曰往岁臣之里有厉卜之曰丛为祟于是集里之老幼召巫觋具舟车奉牲币羞桃茢男女以班举丛而置诸衢东里之人利其器物而收之因得厉焉死者且过半故废社之土不可以涂宫室弃出之妇不可以主中馈鬼神之所遗也今虞之贤臣曰宫之奇百里奚而已矣宫之奇先虞公之亡而以其族去百里奚与于俘则君既入之秦矣其他奚取焉而必欲置之曰无使适邻国君实欲善邻则曰爱厥苗无遗莠可也今君坐不安食不甘缮甲兵以睨四封无岁不征岂有他哉求吾欲也敌衅未生无所用谋如其弗欲犹将纳之矧自往焉如其用诸适吾愿也君何怒为公曰善郁离子曰鸟兽之与人非类也人能扰而驯之人亦何所不可为哉鸟兽以山薮为家而豢养于樊笼之中非其情也而卒能驯之者使之得其所嗜好而无违也今有养鸟兽而不能使之驯则不食之以其心之所欲处之以其性之所安而加矫迫焉则有死耳乌乎其能驯之也人与人为同类其情为易通非若鸟兽之无知也而欲夺其所好遗之以其所不好绝其所欲强之以其所不欲迫之而使从其果心悦而诚服耶其亦有所顾畏而不得已耶若曰非心悦诚服而出不得已乃欲使之治吾国徇吾事则尧舜亦不能矣孙子自梁之齐田忌郊迎之而师事焉饮食必亲启寝兴必亲问孙子所喜田忌亦喜之孙子所不欲田忌亦不欲也邹奭谓孙子曰子知蛩蛩濆虚之与蟩乎蛩蛩濆虚负蟩以走为其能啮甘草以食己也非忧其将为人获而负之也今子为蟩而田子蛩蛩濆虚也子其识之孙子曰诺或问致人之道郁离子曰道致贤食致民渊致鱼薮致兽林致鸟臭致蝇利致贾故善致物者各以其所好致之则天下无不可致者矣是故不患其有所不至而患其有所不安能致而不能安不如不致之亡伤也粤人有学致鬼者三年得其术于是坛其室之北隅以集鬼鬼至而多无以食则相帅以为妖声闻于外一夕其人死而爇其室邻里莫不笑韩垣之齐以策于齐王王不用韩垣怒出诽言王闻而拘诸司寇将杀之田无吾见王以语之田无吾曰臣闻娵萌学扰象而工北之义渠以扰象之术干义渠君义渠君不答退而诽诸馆馆人曰非吾君之不听子也顾无所得象也娵萌赧而归医胡之魏见魏太子之神驰而气不属也谓之曰太子病矣不疾治且不可救太子怒以为谤己也使人刺医胡医胡死魏太子亦病以死夫以策干人不合而怨者非也人有言不察恚而仇之亦非也臣闻之江海不与坎井争其清雷霆不与蛙蚓斗其声硁硁之夫何足杀哉王乃释韩垣楚王问于陈轸曰寡人之待士也尽心矣而四方之贤者不贶寡人何也陈子曰臣少尝游燕假馆于燕市左右皆列肆惟东家甲焉帐卧起居饮食器用无不备有而客之之者日不过一二或终日无一焉问其故则家有勐狗闻人声而出噬非有左右之先容则莫敢蹑其庭今王之门无亦有噬狗乎此士所以艰其来也秦楚交恶楚左尹郄恶奔秦极言楚国之非秦王喜欲以为五大夫陈轸曰臣之里有出妻而再嫁者日与其后夫言前夫之非意甚相得也一日又失爱于其后夫而嫁于郭南之寓人又言其后夫如昔者其人为其后夫言之后夫笑曰是所以语子者犹前日之语我也今左尹自楚来而极言楚国之非若他日又得罪于王而之他国则将移其所以訾楚者訾王矣秦王由是不用郄恶杞离谓熊蛰父曰子亦知有乌蜂乎黄蜂殚其力以为蜜乌蜂不能为蜜而惟食蜜故将墐户其王使视蓄而计课必尽逐其乌蜂其不去者众哜而杀之今居于朝者无小大无不视手瘃足以任王事皆有益于楚国者也而子独遨以食先星而卧见日而未起是无益于楚国者也旦夕且计课吾忧子之为乌蜂也熊蛰父曰子不观夫人之面乎目与鼻口皆日用之急独眉无所事若可去也然人皆有眉而子独无眉其可观乎以楚国之大而不能容一遨以食之士吾恐其为无眉之人以贻观者笑也楚王闻之益厚待熊蛰父汉八年高皇帝崩吕太后临朝听政大臣患匈奴之强将与为和亲议使者太后恶宦者中行说欲去之故使往焉栾布谏曰陛下之所以使中行说者不过以匈奴骄恣必不能善待汉使或留之则非我所惜从而弃之耳臣独以为不便夫使所以达主命释仇讲好决疑解纷卑不可以屈国体高不可以激敌恚察变应机以制事权国之荣辱己之休戚非素所爱信而知其忠且亮者不可遣也今中行说刑臣也名不齿于国士又陛下之所素恶夫素恶于君则不重其君名不齿于国士则不重其身臣惧其泄国情而开敌衅也弗听栾布退谓辟阳侯曰子不力谏北边自此弗宁矣昔郑伯恶其大夫高克弗能去而使帅师以御狄次于河上久而不召众溃高克奔陈春秋书曰郑弃其师病郑伯也今使说也如匈奴无乃弃说以及其介币乎昔晋之败于邲也先縠实往楚师楚之败于鄢陵也苗贲皇实在晋此古人之偾车辙也上必悔之楚王患其令尹蒍吕臣之不能欲去之访于宜申宜申曰未可王曰何故宜申曰令尹楚相也国之大事莫大乎置相弗可轻也今王欲去其相必先择夫间之者有乃可耳王蹙然曰令尹之不足以相楚国不惟诸大夫及国人知之鬼神亦实知之大夫独以为未可寡人惑焉宜申曰不然臣之里有巨室梁蠹且压将易之召匠尔匠尔曰梁实蠹不可以不易然必先得材焉不则未可也其人不能堪乃召他匠束群小木以易之其年冬十有一月大雨雪梁折而屋圮今令尹虽不能而承其祖父之余国人与之素矣而楚国之新臣弱未有间者此臣之所以曰未可也赵人患鼠乞猫于中山中山人予之猫善捕鼠及鸡月余鼠尽而其鸡亦尽其子患之告其父曰盍去诸其父曰是非若所知也吾之患在鼠不在乎无鸡夫有鼠则窃吾食毁吾衣穿吾垣墉坏伤吾器用吾将饥寒焉不病于无鸡乎无鸡者弗食鸡则已耳去饥寒犹远若之何而去夫猫也客有短吴起于魏武侯者曰吴起贪不可用也武侯疏吴起公子成入见曰君奚为疏吴起也武侯曰人言起贪寡人是以不乐焉公子成曰君过矣夫起之能天下之士莫先焉惟其贪也是以来事君不然君岂能臣之哉且君自以为与殷汤周武王孰贤务光伯夷天下之不贪者也汤不能臣务光武王不能臣伯夷今有不贪如二人者其肯为君臣乎今君之国东距齐南距楚北距韩赵西有虎狼之秦君独以四战之地处其中而彼五国顿兵坐视不敢窥魏者何哉以魏国有吴起以为将也周诗有之曰赳赳武夫公侯干城吴起是也君若念社稷惟起所愿好而予之使起足其欲而无他求坐歼五国之师所失甚小所得甚大乃欲使之饭粝茹蔬被短褐步走以供使令起必去之起去而天下之如起者却行不入大梁君之国空矣臣窃为君忧之武侯曰善复进吴起郁离子疾病气菀痰结将㱿之或曰痰荣也是养人者也人无荣则中干中干则死弗可㱿也郁离子曰吁吾子过哉吾闻夫养人者津也医家者所谓荣也今而化为痰是荣贼也则非养人者也夫天之生人参地而为三为其能赞化育也一朝而化为贼其能赞天地之化育乎是故俞跗扁鹊之为医也浣胃涤肠绝去病根而阽死者生舜禹成汤周文王之为君也诛四凶戮防风剿昆吾放夏桀戡黎伐崇而天下之乱载宁其将容诸乎容之无益以戕人也故虫果生也虫成而果溃自我而离焉非我已其能养我乎弗去是殖贼以待戕也从子之教吾其不远溃矣螇螰智伯围赵襄子于晋阳使人谓其守曰若能以城降吾当使若子及孙世世保之守者对曰昔者中牟之郭圯有螇螰堕于河沫拥之以旋其翅拍拍厓见而怜之游而负之及陆谓厓曰吾与子百年无相忘也厓振羽大笑曰若冬春之不知也而能百年无忘我乎今晋国惟无人而壅女以天盈盈而恃之是壅祸也壅祸恃盈以虿尾于人天实厌之晋阳朝亡女必夕死死予不寒犹及见之其何有于子及孙是夕智伯为韩魏所杀郁离子曰人之度量相越也其犹江海之于瀸泉乎瀸泉之微积而至于海无以尚之矣而海亦不自知其大也惟其不自知其大也故其纳不已而天下之大莫加焉圣人之为德亦若是而已矣是故汧泉纳瀸泉池纳汧泉沟纳池浍纳沟溪纳浍川纳溪泽纳川江河纳泽而归诸海故天子海也公侯卿大夫江河也川泽也庶官溪浍之类而万民皆瀸泉也瀸泉之于海其相去也不亦大县绝矣乎而其势必趋焉其志之感情之达如气至而虫鸣也如雨来而础润也君人者惟德与量俱而后天下莫不归焉德以收之量以容之德不广不能使人来量不弘不能使人安故量小而思纳大者祸也汋谷之不可以陵洪涛蒿樊之谷不可以御飘风大不如海而欲以纳江湖难哉介葛卢髽白狄辫皆朝于鲁遇于沈犹氏之衢相睨而失笑从者归而语诸馆交訾焉鲁人使执渠略与蛣蜣以示之弗喻公山弗狃欲伐季氏问于冉有冉有曰盍召仲尼公山弗狃使召仲尼或谓其人曰子之从夫子也粲衣而凿食今将恒其故而丰其新矣而召仲尼焉至必授之政将绳子以纆子其悔哉乃阴嗾使者易其礼仲尼不至将起师冉有曰盍闻诸公乎弗听遂以费人攻季氏问昭公焉师入惊公宫季桓子挟公以登台使行人辞诸费人曰先君之事先大夫有之虽然盟主实有命今斯之事君惟谨君惠优渥蔑有二命二三子不念鲁国不谋于君而怫临以兵其若君与社稷何且吾闻之鸢不吓乌袒裼不责夷踞惟二三子图之费人曳戈而走公山弗狃出奔齐君子曰公山之伐季氏也其犹介葛卢之咻狄乎虽欲召仲尼卒蒙于其人而弗果其无成也宜哉齐人伐燕取其财而俘其民王朝而受俘喜见于色谓其大夫曰寡人之伐燕不戮一人焉虽汤武亦若是而已矣大夫皆顿首贺已而燕人畔王怒曰吾之于燕民尽心焉一朝而畔寡人德不足为与淳于髡仰天大笑王怪而问之对曰臣邻之富叟疾使巫祷于神神告之曰若能活物万吾当为若请于帝去尔疾钖尔寿富叟曰诺乃使人蒐于山罗于林会于泽得羽毛鳞介之生者万言于神而放之罔罟所及铩翅而灭足者嘈嘈聒聒蔽野揜谷明日而富叟死其子往泣于巫曰神亦有乎问之以实对巫笑曰有是哉是女实自非神女也今燕之君臣相为不道而民无故也君伐而取其财迁其居冤号之声訇殷天地鬼神无所依归帝怒不可解矣而曰不戮一人焉夫人饥则死冻则死不必皆以锋刃而后谓之杀之也周诗曰树怨以为德君实有焉而以尤燕民非臣之所知也郁离子曰呜唿天下之乱也天亦无如之何矣夫天下之物动者植者足者翼者毛者保者々如也沸如也菶如也森如也出出而不穷连连而不绝莫非天之生也则天之好生亦尽其力矣尽其力以生之又尽其力以歼之不亦劳且病哉其生也非一朝而其歼也在顷刻天若能如之何而为之则亦不诚甚矣楚令尹病内结区霿得秦医而愈乃言于王令国人有疾不得之他医无何楚大疫凡疾之之秦医者皆死于是国人悉往齐求医令尹怒将执之子良曰不可夫人之病而服药也为其能救己也是故辛螫涩苦之剂碱砭熨灼之毒莫不忍而受之为其苦短而乐长也今秦医之为方也不师古人而以臆谓岐伯俞跗为不足法谓素问难经为不足究也故其所用无非搜泄酷毒之物钩吻戟喉之草荤心晕脑入口如锋胸肠刮割弥日达夕肝胆决裂故病去而身从之不如死之速也吾闻之择祸莫若轻人之情也今令尹不求诸草茅之言而图利其所爱其若天道何吾得死于楚国幸也郁离子曰膏粱可以易豆羹狐貉可以夺鋋絮民情之常也是故膏粱不足豆羹可也狐貉不足鋋絮可也野鸟系于笼中而驯者以食也笼中之不如山薮入其笼者知之有童子侧木檠而设食以诱鼠多获鼠一夕其一遂不复获鼠今使持槲叶之衣麦之饼而招于市曰舍尔室捐而服而来与我共此则虽其子亦走而避矣是故不情之事大人不为之楚王好祥有献白乌白鸜鹆木连理者羣臣皆贺荀卿不来王召而谓之曰寡人不佞幸赖先君之遗德羣臣辑睦四鄙无事鬼神鉴格而降之祥大夫独不喜焉愿闻其故荀卿对曰臣少尝受教于师矣王之所谓祥者非臣之所谓祥也臣闻王者之祥有三圣人为上丰年次之凤皇麒麟为下而可以为祥可以为妖者不与焉故凡物之殊形诡色而无益于民用者皆可以谓之祥可以谓之妖者也是故先王之思治其国也见一物之非常必省其政以为祥与则必自省曰吾何德以来之若果有之则益勉其未至无则反躬自励畏其僭也畏其易福而为祸也以为妖与则必自省曰吾何戾以致之若果有之不待旦而改之无则夙夜祗惕检视听之所不及畏其蔽也畏其有隐慝而人莫之知也夫如是故祥不空来而妖虚其应今三闾大夫放死于湘鄢郢夷陵皆举于秦耕夫牧子莫不荷戈以拒秦老弱馈饷水旱相仍饥馑无蓄虽有凤皇麒麟日集于郊无补楚国之罅漏而况于易色之鸟乱常之木乎王如不省楚国危矣王不寤荀卿乃退处兰陵楚遂不振以亡齐伐燕用田子之谋通往来禁侵掠释其俘而吊其民燕人皆争归之矣燕王患之苏厉曰齐王非能行仁义者必有人教之也臣知齐王急近功而多猜不能安受教其将士又皆贪不能长受禁请以计中之乃阴使人道齐师要降者于途掠其妇人而夺其财于是降者皆畏弗敢进乃使间招亡民亡民首窜齐将士久欲掠而惮禁则因民之首窜而言于王曰燕人叛齐王见降者之弗来也果大信之下令尽收拘降民之家田子谏不听将士因而纵掠燕人遂不复思降齐郁离子曰善疑人者人亦疑之善防人者人亦防之善疑人者必不足于信善防人者必不足于智知人之疑己而弗舍者必其有所存也知人之防己而不避者必其有所倚也夫天下之人焉得尽疑而尽防之哉智不足以知贤否信不足以弭欺诈然后睢睢焉惟恐人以我之所以处人者处我也于是不任人而专任己于是谋者隐识者避哲者愚巧者拙廉者匿而圆曲顽鄙之士来矣圆曲顽鄙之士盈于前而疑与防愈急至于术穷而身愤愈悔其防与疑之不足不亦痛哉郁离子曰呜唿吾今而后知以讦为直者之为天下后世害不少也夫天之生人不恒得尧舜禹汤文王以为之君然后及其次焉岂得已哉如汉之高祖唐之太宗所谓间世之英不易得也皆传数百年天下之生赖之以安民物蕃昌蛮夷向风文物典章可观其功不细乃必搜其失而斥之以自夸大使后世之人举以为词曰若是者亦足以受天命一九有则不师其长而效其短是岂非以讦为直者之流害哉或曰史直笔也有其事则直书之天下之公也夫奚讦郁离子曰是儒生之常言而非孔子之训也孔子作春秋为贤者讳故齐桓晋文皆录其功非私之也以其功足以使人慕录其功而不扬其罪虑人之疑之立教之道也故诗书皆孔子所删其于商周之盛王存其颂美而已矣天地之盗郁离子曰人天地之盗也天地善生盗之者无禁惟圣人为能知盗执其权用其力攘其功而归诸己非徒发其藏取其物而已也庶人不知焉不能执其权用其力而遏其机逆其气暴夭其生息使天地无所施其功则其出也匮而盗斯穷矣故上古之善盗者莫伏羲神农氏若也惇其典庸其礼操天地之心以作之君则既夺其权而执之矣于是教民以盗其力以为吾用春而种秋而收逐其时而利其生高而宫卑而池水而舟风而帆曲取之无遗焉而天地之生愈滋庶民之用愈足故曰惟圣人为能知盗执其权用其力非徒取其物发其藏而已也惟天地之善生而后能容焉非圣人之善盗而各以其所欲取之则物尽而藏竭天地亦无如之何矣是故天地之盗息而人之盗起不极不止也然则何以制之曰遏其人盗而通其为天地之盗斯可矣公仪子谓鲁穆公曰君知圃人之为圃乎沃其壤平其畦通其风日疏其水潦而施艺植焉窊隆干湿各随其物产之宜时而树之无有违也蔬成而后撷之相其丰瘠取其多而培其寡不伤其根撷已而溉蔬忘其撷于是庖日充而圃不匮今君之有司取诸民不度知取而不知培之其生几何而入于官者倍焉君之圃匮也已臣窃为君忧之楚使芊叔为尹课上最楚王大悦譝诸朝孙叔敖仰天大笑三噎而三顿楚王不怿曰令尹有不足于寡人与盍教之而廷耻寡人窃为令尹不取也孙叔敖对曰臣之里人有污池以为利者吴行人过楚见其鱼鳖之刃也谓之曰我善渔臣之里人喜为之具罔罟舟楫资其行则趋而之其池曰我于是乎渔臣之里人蹙然曰吾惟子能取江湖之鱼以益我也若是则吾固有之矣而焉用子为哉今楚国之民莫非王民矣芊叔之尹申也不闻有令政以来邻国之民而多取诸王之固有以最其课是剜王之股以啖王也则王之左右皆能之矣不惟是夫也今王朝群臣而譝之群臣不佞由是而度王心则相率而慕效之以为敌国驱是社稷之忧也楚王曰善哉乃黜芊叔下令国中曰下邑之大夫有效芊叔剥吾民以最课者服上刑楚人大悦三年而伯诸侯艾大夫曰民不可使佚也民佚则不可使也故曰有事以勤之则易治矣郁离子曰是术也非先王之道也先王之使民也义而公时而度同其欲不隐其情故民之从之也如手足之从心而奚恃于术乎今子之民知畏而不知慕知免而不知竞而子之所用者无非掊克之吏所行者无非朝四暮三之术也子以为人不知之而不知人皆知之也故子以是施诸民民亦以是应诸子上下之情交隐矣子徒见其貌之合而不知其中之离也见其外而不察其心者也故自喜以是为得计而不思恶劳欲逸人志所同是故先王之养民也聚其所欲而勿施其所恶今子反之庸非罔乎上罔下则不亲下罔上则不孙不孙不亲乱之蕴也诗云彼其之子邦之司直子为司直乃不循先王之旧章而以罔教仆实不敢与闻大夫虽惭弗能改也郁离子谓艾大夫曰子以为以力毒人而人不言怨者其畏威也乎怀德也乎大夫曰亦畏威而已矣郁离子曰吾始以为夫子莫之知也而今而后知夫子非莫之知也夫子以钩距擿民隐罗其财以供公非得已也夫子之心人知之也而夫子之所任则非能以夫子之心为心者也是以民免而弗子怀也诗云小东大东杼轴其空又曰东人之子职劳不来西人之子粲粲衣服舟人之子熊罴是裘私人之子百僚是试今兹备矣而民不言是怨不在口而在腹也诗云中心藏之何日忘之若药之在驳未有火以发之也夫子而今知之矣能无虞乎韩非子为政于韩且十年韩贵人死于法者无完家于是韩多旷官王谓公叔曰寡人欲用人而韩之群臣举无足官者若之何哉公叔对曰王知夫种树乎臣家国东郊世业种树树之材者松楠栝柏可以为栋樑种之必三五十年而后成其下者为柽柳朴樕种之则生不过为薪故以日计之则栋樑之利缓而薪之利速以岁计之则薪之利一而栋樑之利百臣俱种之世享其利是以富甲于韩国臣邻之窭叟急慕而思效之植松栝不能三年不待其成而辄伐之以为常仅足以朝夕食无余也今君之用人也不待其老成至于不克负荷而辄以法戕之栋樑之材竭矣一朝而屋坏臣恐束薪不足以支之也郁离子曰虎之力于人不啻倍也虎利其爪牙而人无之又倍其力焉则人之食于虎也无怪矣然虎之食人不恒见而虎之皮人常寝处之何哉虎用力人用智虎自用其爪牙而人用物故力之用一而智之用百爪牙之用各一而物之用百以一敌百虽勐不必胜故人之为虎食者有智与物而不能用者也是故天下之用力而不用智与自用而不用人者皆虎之类也其为人获而寝处其皮也何足怪哉省敌郁离子曰善战者省敌不善战者益敌省敌者昌益敌者亡夫欲取人之国则彼国之人皆我敌也故善省敌者不使人我敌汤武之所以无敌者以我之敌敌敌也惟天下至仁为能以我之敌敌敌是故敌不敌而天下服郁离子曰水赴壑鸟赴林蝇赴臭不驱而自至者也而奚以召之哉利者众之所逐名者众之所争而德者众之所归也是皆足以聚天下者也故聚天下者其犹的乎夫的也者众矢之所射众志之所集也尧舜以仁义为的而天下之善聚焉收天下之所争逐者为之均之不使其争逐也及其至也九州来同四夷乡风穆穆雍雍以入于其的之中桀纣以淫欲为的而天下之不善聚焉收天下之所争逐者私诸其人及其穷也诸侯百姓相与操弓注矢的其躬而射之是故不能仁义而为天下的者祸也故秦之未帝也天下莫强焉及其吞六国而一位号不过再世匹夫唿而与之争天下并起和之莫不以秦为辞者的所在也陈涉先起而先亡以其先自王以为秦兵之的也故曰不为事先动而辄随者不为的而已矣昔者秦攻韩上党上党之守冯亭以上党归于赵赵人受之是以有长平之败赵国几亡夫秦之所欲取者上党也兵之所加不选其韩与赵也惟上党之所在耳介山之草木何罪而焚乎子推之所在也是故辞祸有道辞其的而已矣秦恶楚而善于齐王翦帅师伐楚田璆谓齐王曰盍救诸齐王曰秦王与吾交善而救楚是绝秦也邹克曰楚非秦敌也必亡不如起师以助秦犹可以为德而固其交田璆曰不然秦虎狼也天下之强国六秦已取其四所存者齐与楚耳譬如摘果先近而后远其所未取者力未至也其能终留之乎今秦岂诚恶楚而爱齐也齐楚若合犹足以敌秦以地言之则楚近而齐远远交而近攻秦之宿计也故将伐楚先善齐以绝其援然后专其力于楚楚亡齐其能独存乎谚有之曰攒矢而折之不若分而折之之易也此秦之已效计也楚国朝亡齐必夕亡秦果灭楚而遂伐齐灭之孽摇之虚有鸟焉一身而九头得食则八头皆争呀然而相衔洒血飞毛食不得入咽而九头皆伤海凫观而笑之曰而胡不思九口之食同归于一腹乎而奚其争也晋平公作琴大弦与小弦同使师旷调之终日而不能成声公怪之师旷曰夫琴大弦为君小弦为臣大小异能合而成声无相夺伦阴阳乃和今君同之失其统矣夫岂瞽师所能调哉无支祈与河伯斗以天吴为元帅相柳氏副之江疑乘云列缺御雷泰逢起风薄号行雨蛟鳄鲮激波涛而前驱者三百朋遂北至于碣石东及吕梁河伯大骇欲走灵姑胥止之曰不如且战不捷而走未晚也乃谋元帅灵姑胥曰赑屃可河伯曰天吴八首八足而相柳氏九头实佐之雷风雨云之神各专其能以卫中坚蛟鼍鳄鲮莫不尾剑口凿鳞锋鬛锷掉首摧山揵鬐倒渊而岂赑屃所敢当哉灵姑胥曰此臣之所以举赑屃也夫将以一身统三军者也三军之耳目齐于一人故耳齐则聪目齐则明心齐则一万夫一力天下无敌今天吴之头八而副之者又九其头臣闻人心之神聚于耳目目多则视惑耳多则听惑今以二将之心而御其耳目六十有八则已不能无惑矣加以云雷风雨之师各负其能而毕欲逞焉其孰能一之故惟赑屃为足以当之赑屃之冥冥不可以智诱威胁而谋激也而其志有必至破之必矣乃使赑屃帅九夔以伐之大捷故曰众志之多疑不如一心之独决也常羊学射于屠龙子朱屠龙子朱曰若欲闻射道乎楚王田于云梦使虞人起禽而射之禽发鹿出于王左麋交于王右王引弓欲射有鹄拂王旃而过翼若垂云王注矢于弓不知其所射养叔进曰臣之射也置一叶于百步之外而射之十发而十中如使置十叶焉则中不中非臣所能必矣郁离子曰多能者鲜精多虑者鲜决故志不一则厖厖则散散则溃溃然罔知其所定是故明生于一禽鸟之无知而能知人之所不知者一也人为物之灵而多欲以昏之反禽鸟之不如养其枝而枯其根者也呜唿人能一其心何不如之有哉粤工善为舟越王用之良命廪人给上食粤之治舟者宗之岁余言于粤王曰臣不惟能造舟而又能操舟王信之槜李之役风于五湖溺焉越人皆怜之郁离子曰是画蛇而为之足者之类也人无问智愚惟知止则功完而不毁故以子胥之贤而不免焉夫子胥之入吴也图报其父兄之仇而已矣及其入郢而鞭平王足矣夫复何求哉乃不去而沈其身不知止也郁离子曰水鸮翔而大风作穴蚁徙而阴雨零岂其知之独觉哉惟其所愿欲莫切于饱与安也故孜孜以候之气将来而必知惟其心之专也是故知暵潦者莫如农知水草者莫如马知寒暑者莫如虫故以刖守阍以瞽听乐取其专也鲁人有善言易者百家之训诂疏义无不诵而记之命之卜则不中吴有医与之谈脉证必折而请其治疾无不愈者故曰诚则明矣水鸮之知风穴蚁之知雨诚也屠龙子与都黎奕都黎数败馆人怜而助之又败观者皆愕胥助焉从者请已曰吾闻寡不敌众彼方鸠群知吾忧子之不胜以圮前劳也屠龙子弗应坐而奕如故都黎乃大败不能支助者相顾皆失色执子以诟使复之俱弗敢矣从者喜曰神矣哉夫子之奕也屠龙子曰未也子不观夫斗兽乎夫兽虎为勐今以虎斗虎则独虎之不胜多虎也明矣以狐斗虎则虽千狐其能胜一虎哉多愈见其自乱也昔者六国合从以摈秦辩士之为秦者以连衡喻之六国果不胜如辩士言今者之奕犹是也吾尝行于野见两头之蛇其首一东而一西二首相掣终日不能离其处吾观而悲焉故为巨室者工虽多必有大匠焉非其画不敢裁也操巨舟者人虽多必有舵师焉非其指不敢行也故视听专而事不偾是故四海之民听于一君则定百万之师听于一将则胜易曰长子帅师弟子舆尸凶诗曰如彼筑室于道谋是用不溃于成虽使奕秋为之犹当败也而况非奕秋者乎吾何惴焉虞孚虞孚问治生于计然先生得种漆之术三年树成而割之得漆数百斛将载而鬻诸吴其妻之兄谓之曰吾常于吴商知吴人尚饰多漆工漆于吴为上货吾见卖漆者煮漆叶之膏以和漆其利倍而人弗知也虞孚闻之喜如其言取漆叶煮为膏亦数百瓮与其漆俱载以入于吴时吴与越恶越贾不通吴人方艰漆吴侩闻有漆喜而逆诸郊道以入吴国劳而舍诸私馆视其漆甚良也约旦夕以金币来取漆虞孚大喜夜取漆叶之膏和其漆以俟及期吴侩至视漆之封识新疑之谓虞孚请改约期二十日至则其漆皆败矣虞孚不能归遂丐而死于吴若石隐于冥山之阴有虎恒蹲以窥其藩若石帅其人昼夜警日出而殷钲日入而燎煇宵则振铎以望植棘树墉坎山谷以守卒岁虎不能有获一日而虎死若石大喜自以为虎死无毒己者矣于是弛其机撤其备垣坏而不修藩决而不理无何有貙逐麋来止其室之隈闻其牛羊豕之声而入食焉若石不知其为貙也叱之不走投之以块貙人立而爪之毙君子谓若石知一而不知二宜其及也郁离子居山夜有狸取其鸡追之弗及明日从者获其入之所以鸡狸来而絷焉身缧而口足犹在鸡且掠且夺之至死弗肯舍也郁离子叹曰人之死货利者其亦犹是也夫宋人有为邑而以赂致讼者士师鞫之隐弗承掠焉隐如故吏谓之曰承则罪有数不承则掠死胡不择其轻终弗承以死且死唿其子私之曰善保若货是吾以死易之者人皆笑之则亦与狸奚异焉蹶叔好自信而喜违人言田于龟阴取其原为稻而隰为梁其友谓之曰粱喜亢稻喜隰而子反之失其性矣其何以能获弗听积十稔而仓无储乃视于其友之田莫不如所言以获乃拜曰予知悔矣既而商于汶上必相货之急于时者趋之无所往而不与人争比得而趋者毕至辄不获市其友又谓之曰善贾者收人所不争时来利必倍此白圭之所以富也弗听又十年而大困复思其言而拜曰予今而后不敢不悔矣他日以舶入于海要其友与偕则泛滥而东临于巨渊其友曰是归塘也往且不可复又弗听则入于大壑之中九年得化鲲之涛嘘之以还比还而发尽白形如枯腊人无识之者乃再拜稽首以谢其友仰天而矢之曰予所弗悔者有如日其友笑曰悔则悔矣夫何及乎人谓蹶叔三悔以没齿不如不悔之无忧也齐人有好诟食者每食必诟其仆至坏器投匕箸无空日馆人厌之忍弗言将行赠之以狗曰是能逐禽不腆以赠子行二十里而食食而召狗与之食狗嗥而后食且食而且嗥主人诟于上而狗嗥于下每食必如之一日其仆失笑然后觉郁离子曰夫人必自侮而后人侮之又曰饮食之人则人贱之斯人之谓矣黔中仕于齐以好贿黜而困谓豢龙先生曰小人今而痛惩于贿矣惟先生怜而进之又黜豢龙先生曰昔者玄石好酒为酒困五藏熏灼肌骨蒸煮如裂百药不能救三日而后释谓其人曰吾今而后知酒可以丧人也吾不敢复饮矣居不能阅月同饮至曰试尝之始而三爵止明日而五之又明日十之又明日而大釂忘其故死矣故猫不能无食鱼鸡不能无食虫犬不能无食臭性之所耽不能绝也句章之野人翳其藩以草闻唶唶之声发之而得雉则又翳之冀其重获也明日往聆焉唶唶之声如初发之而得蛇伤其手以毙郁离子曰是事之小而可以为大戒者也天下有非望之福亦有非望之祸小人不知祸福之相倚伏也则侥幸以为常是故失意之事恒生于其所得意惟其见利而不见害知存而不知亡也犁冥之梁父之山得码瑙焉以为美玉而售之人曰是码瑙也石之似玉者也若以玉价售徒贻人笑且卒不克售胡不实之虽不足尔欲售矣弗信则抱而入海将之燕适海有怪涛舟师大怖遍索于舟之人曰是必舟有宝而龙欲之耳有则亟献之无惜惜胥没矣犁冥拊膺而哭问其故曰予实有重宝今将献之不能不悲耳索而视之码瑙也舟师哑然忘其怖而笑曰龙宫无子不能识此宝也姑苏之城围吴王使太宰伯嚭发民以战民诟曰王日饮而不虞寇使我至于此乃弗自省而驱予战战而死父母妻子皆无所托幸而胜敌又不云予功其奚以战太宰嚭以告王请行赏王吝不发请许以大夫之秩王顾有难色王孙雄曰姑许之寇退与不与在我王乃使太宰嚭布令或曰王好诈必诳我国人亦曰姑许之寇至战不战在我于是王筑城鸱夷子皮虎跃而鼓之薄诸阊阖之门吴人不战太宰嚭帅左右扶王以登台请成弗许王伏剑泰伯之国遂亡郑之鄙人学为盖三年艺成而大旱盖无所用乃弃而为桔槔又三年艺成而大雨桔槔无所用则又还为盖焉未几而盗起民尽改戎服鲜有用盖者欲学为兵则老矣郁离子见而嗟之曰是殆类汉之老郎与然老与少非人之所能为也天也艺事由己之学虽失时在命而不可尽谓非己也故粤有善农者凿田以种稻三年皆伤于涝人谓之宜泄水以树黍弗对而仍其旧其年乃大旱连三岁计其获则偿所歉而赢焉故曰旱斯具舟热斯具裘天下之名言也狐丘之野人世农农田之入俭恒思易其业而未有加于农者其舅之子驺于邑大夫归而华其衣见而企焉遂弃农而往为驺其主曰汝自欲耳余弗女逐也三年而不返则汝之田与庐吾当使他人营之无悔也跽而辞曰唯越三年而其所事者物故欲复归而田与庐皆易人矣故主怜而召之而其同里皆疾其亡故而违常也遂恧不敢复而涂殍焉或以语郁离子郁离子曰古称良农不为水旱辍耕良贾不以折阅废市正谓此也吴人有养猿于笼十年怜而放之信宿而辄归曰未远乎舁而舍诸大谷猿久笼而忘其习遂无所得食鸣而死是以古人慎失业也郁离子曰多疑之人不可与共事侥幸之人不可与定国多疑之人其心离其败也以扰侥幸之人其心汰其败也以忽夫惟其多疑也而后逢迎之夫集焉惟其侥幸也而后亡忌惮之夫集焉逢迎之夫道其猜而揜其明亡忌惮之夫盈其欺而厉其暴然后益疑其所不当疑而决其所不当决败而后悔奚及哉天道盗子问于郁离子曰天道好善而恶恶然乎曰然曰然则天下之生善者宜多而恶者宜少矣今天下之飞者乌鸢多而凤皇少岂凤皇恶而乌鸢善乎天下之走者豺狼多而麒麟少岂麒麟恶而豺狼善乎天下之植者荆棘多而稻粱少岂稻粱恶而荆棘善乎天下之火食而竖立者奸宄多而仁义少岂仁义恶而奸宄善乎将人之所谓恶者天以为善乎人之所谓善者天以为恶乎抑天不能制物之命而听从其自善恶乎将善者可欺恶者可畏而天亦有所吐茹乎自古至今乱日常多而治日常少君子与小人争则小人之胜常多而君子之胜常少何天道之好善恶恶而若是戾乎郁离子不对盗子退谓其徒曰甚矣君子之私于天也而今也辞穷于予矣郁离子曰蚕吐丝而为茧以自卫也卒以烹其身而其所以贾祸者乃其所自作以自卫之物也蚕亦愚矣哉蚕不能自育而托于人以育也托人以育其生则竭其力戕其身以为人用也弗过人夺物之所自卫者为己用又戕其生而弗恤甚矣而曰天生物以养人人何厚物何薄也人能财成天地之道辅相天地之宜以育天下之物则其夺诸物以自用也亦弗过不能财成天地之道辅相天地之宜蚩蚩焉与物同行而曰天地之生物以养我也则其获罪于天地也大矣东陵侯既废过司马季主而卜焉季主曰君侯何卜也东陵侯曰久卧者思起久蛰者思启久懑者思嚏吾闻之畜极则泄闷极则达热极则风壅极则通一冬一春靡屈不伸一起一伏无往不复仆窃有疑愿受教焉季主曰若是则君侯已喻之矣又何卜为东陵侯曰仆未究其奥也愿先生卒教之季主乃言曰呜唿天道何亲惟德之亲鬼神何灵因人而灵夫蓍枯草也龟枯骨也物也人灵于物者也何不自听而听于物乎且君侯何不思昔者也有昔者必有今日是故碎瓦颓垣昔日之歌楼舞馆也荒榛断梗昔日之琼蕤玉树也露蚕风蝉昔日之凤笙龙笛也鬼磷萤火昔日之金霡华烛也秋荼春荠昔日之象白驼峰也丹枫白荻昔日之蜀锦齐纨也昔日之所无今日有之不为过昔日之所有今日无之不为不足是故一昼一夜华开者谢一秋一春物故者新激湍之下必有深潭高丘之下必有浚谷君侯亦知之矣何以卜为郁离子曰气者道之毒药也情者性之锋刃也知其为毒药锋刃而凭之以行者欲使之也呜唿天与人神灵者也而皆不能不为欲所使使气与情得以逞其能而性与道反随其所如往造化至此亦几乎穷矣郁离子见披枯荷而履雪者恻然而悲涓然而泣之沾其袖从者曰夫子奚悲也郁离子曰吾悲若人之阽死而莫能恤也从者曰夫子之志则大矣然非夫子之任也夫子何悲焉夫子过矣郁离子曰若不闻伊尹乎伊尹者古之圣人也思天下有一夫不被其泽则其心愧耻若挞于市彼人我亦人也彼能而我不能宁无悲乎从者曰若是则夫子诚过矣伊尹得汤而相之汤以七十里之国为政于天下有人民焉有兵甲焉而用之执征伐之权以为天下君而伊尹为之师故得志而弗为伊尹耻之今夫子羁旅也伊尹之事非夫子之任也夫子何为而悲哉且吾闻之民天之赤子也死生休戚天实司之譬人之有牛羊心诚爱之则必为之求善牧矣今天下之牧无能善者夫子虽知牧天弗使牧也夫子虽悲之若之何哉退而歌曰彼冈有桐兮此泽有荷叶不庇其根兮嗟嗟奈何郁离子归绝口不谈世事楚南公问于萧寥子云曰天有极乎极之外又何物也天无极乎凡有形必有极理也势也萧寥子云曰六合之外圣人不言楚南公笑曰是圣人所不能知耳而奚以不言也故天之行圣人以历纪之天之象圣人以器验之天之数圣人以筭穷之天之理圣人以易究之凡耳之所可听目之所可视心思之所可及者圣人搜之不使有毫忽之藏而天之所閟人无术以知之者惟此今又不曰不知而曰不言是何好胜之甚也卷四郁离子牧豭项羽既自立为西楚霸王都彭城狙丘先生自齐之楚牧豭请见曰先生曷之往先生曰我将见楚王牧豭曰先生布衣也而见楚王亦有说乎先生曰楚王起草莱为天下除秦泰分封诸侯而为盟主我将劝之以仁义之道帝皇之事牧豭曰善哉先生之盛心也其若楚国之勋旧何狙丘先生不悦曰小人亦有知乎是非若所及也牧豭曰臣牧豭也者家贫无豭而为人牧豭豭蕃则主人喜而厚其佣不则反之故臣之牧豭也舒舒焉诘朝而放之使其蹢躅于丛灌之中鼻粪壤而食腥秽籍朽翳荟负涂以游则皆由由然不苦牧而获主人之欢以不后臣之佣臣西家之子慕利而求其术臣靳欲专之弗以告也西家子不能蕃其豭主人怪之恒不足其佣于是为豭作寝处焉高其垣洁其橹旦而出之日未入而收之择草以食之不使啖秽臭豭弗得逸则皆亡之野主人怒而逐之今楚国之休戚臣皆豭也豭得其志则王喜不得其志则王不喜矣遑恤乎其他而先生欲使之易其心以行子之道幸而弗听先生之福也其或听焉而不待其终则先生之策未效而先亡王豭王必怒昔者卫鞅以帝王之道说秦孝公终日不入耳及以伯术语之曾未移时不觉其膝之前何哉彼功利之君鲜不务近而忽远故非尧禹不可与言道德非汤武不可与谋仁义今楚王何如人哉其所与立功业计政事者非适戍之刑徒则杀人之亡命也攘攘其心而炎炎其欲者也而欲与之论道德行仁义是何异于被鹿麋以冠裳而使与人同饮食哉而王非此不可也无乃抏先生之神而无益于道乎且先生之德不如仲尼犹霄壤也仲尼历聘诸侯卒栖栖而无合然后危于匡困于宋饿于陈蔡之间几不免焉今楚王之威非直孔子之时诸侯大夫比也先生之行臣窃惑焉君子谓狙丘先生有救时之心而不如牧豭之识事势也夷门之瘿人头没于胛而瘿代为之元口目鼻耳俱不能为用郢封人怜而为之割之人曰瘿不可割也弗听卒割之信宿而死国人尤焉辞曰吾知去其害耳今虽死瘿亦亡矣国人掩口而退他日有恶春申君之专者欲言于楚王使杀之荀卿闻之曰是不亦割瘿之类乎春申君之用楚非一日矣楚国之人知有春申君而已春申君去则楚随之是子又欲教王以割瘿也郁离子曰乌鸣之不必有凶鹊鸣之不必有庆是人之所识也今而有乌焉日集人之庐以鸣则其人虽恒喜亦莫不恶之也有鹊焉日集人之庐以鸣则其人虽恒忧亦莫不悦之也岂惟常人哉虽哲士亦不能免矣何哉宁非以其声与是故直言人皆知其为忠而不能卒不厌谀言人皆知其为邪而不能卒不惑故知直言之为药石而有益于己然后果于能听知谀言之为疢疾而有害于己然后果于能不听是皆憷于其身之利害而然也是故善为忠者必因其利害而道之善为邪者亦必因其利害而欺之惟能灼见利害之实者为能辨人言之忠与邪也人欲求其心之惑当于其闻乌鹊之鸣也识之郁离子与客泛于彭蠡之泽风云不兴白日朗照平湖若砥鱼虾之出殁皆见如也豁如也左之右之无不可者客曰有是哉泛之乐也吾得托此以终其身焉足矣已而山之云出如缕不顷刻而翳日风然薄石而偃木鼓穹甚而雷力渊轮旋而箕簸焉客甚不能立俯而哕伏而不敢仰视神逝魄夺如死曰吾往矣吾终身不敢复来矣郁离子曰世事亦若是也夫千乘之君坐朝而临群臣受言接词鲜不温温然一朝而怒莫敢撄其锋其何以异于水乎天下之久安也人恬不知患谓之儆不信而死亡于梦寐者亡限也无亦知泛之乐而不知风之可畏乎慎兢观于吕梁见其触石而喣沬也曳足而走曰吾何为冒是哉没齿而不涉君子以为知畏其贤于海贾远矣故三崃之惊湍望而知其能覆舟也而蹈之以死者不有其生者也知泛之乐而不知风之可畏者未尝夫险者也故曰暴虎冯河死而无悔者圣人不与也言其知祸而弗避也司城子之圉人之子食鲐而死弗哭司城子问之曰父与子有爱乎曰何为其无爱也司城子曰然则尔之子死而弗哭何也对曰臣闻之死生有命知命者不苟死鲐毒鱼也食之者死夫人莫不知也而必食以死是为口腹而轻其生非人子也是以弗哭司城子愀然叹曰好贿之毒其犹食鲐乎今之役役者无非口腹之徒也而不知圉人之弗子也甚矣瑕丘子既说秦王归而有矜色谓慎子曰人皆谓秦王如虎不可触也今仆已摩其须拍其肩矣慎子曰善哉先生天下之独步也然吾尝闻赤城之山有石梁五仞径尺而龟背其下维千丈之谷县泉沃之湿藓被焉无藤萝以为援也有野人负薪而越之不留趾而达观者皆唶唶或谓之曰是石梁也人不能越惟若能越之得匪有仙骨乎使还而复之其人立而睨之则足摇而不能举目运而不敢瞩今子之说秦王是未睹夫石梁之险者也是故过瞿唐而不栗者未尝惊于水者也视狴犴而不惴者未尝中于法者也使先生而再三之则亦无辞以教仆矣刍之市见市子之骑而都也慕之顾无所得马归而惋形于色一夕乃梦骑乐甚寤而与其友言之其友怜而与俱适市僦马与之骑以如陌马见青而风嘶而驰駜然而骧蹩然而若凫刍抱鞍而号旋于马腹之下马跃而过之头入于泥尺有咫其友驰救之免归而谓其子曰知命者有大戒惟慎无乘马而已郁离子曰石激水山激风法激奸吏激民言激戎直激暴天下之纷纷生于激是故小人之作乱也由其操之急抑之甚而使之东西南北无所容也故进则死退则死进退无所逃也则安得不避其急而趋其缓也哉夫人之有欲如婴儿之欲乳也吾力不足以遏之而又不能舒徐以开之委曲以道之乃欲以一介之微挫其锋于顷刻是何异乎以唾灭火以瓠捍刃也哉圣人知其无益也故曰人而不仁疾之已甚乱也及其见阳虎也则应之曰诺吾将仕矣而不与之争也陈恒弑其君告夫三子不可则曰以吾从大夫之后不敢不告也而不与之辩也夫如是何激之有哉是故鲧堙洪水禹乃导而疏之然后地平天成之功不在鲧而在禹何也激不激之谓也楚俗尚鬼鬼实弗神也而其巫谋神之乃阴构于邑侠请以其利共邑侠以其情通于国侠故得悉闻有司之事与讼狱之胜负验如响有不用巫言则事之已右者必左已左者必右于是楚人之奉巫过于奉王令宁违王禁而不敢违巫言王闻之怒命司马戮巫而焚其祠国人大噪相与为讹言于是楚旱民皆以咎王群小巫并起为讙遍国中皆称鬼王与令尹谋尽杀巫以问熊蛰父熊蛰父曰是激也未可夫民愚而溺于祸福彼方兴用鬼而吾骤遏之未竟其所望而谓吾怫其情必怨夫怨起于微而积者也十家之邑一日不能户无事而况楚国乎有事莫不诿诸鬼则莫不倚鬼以尤王其奚以御之不如因而亢之小人能襜祸而不避亢亢而后昭其诈则不户说而喻然后明正其法蔑敢违矣乃命群巫推一大巫以主鬼而复其祠国有事亦请焉而大选县公平庶狱宽征役绝请谒黜贪墨国邑之侠皆屏迹巫言多不中民始懈会鄙有西师王集其国老以祈巫巫不得先闻而失其辞王以诘国老国老愕弗能对乃尸巫而爇鬼无一人敢复言鬼公孙无人柳下惠之弟跖盗于鲁鲁人患之公孙无人谓展季曰舜父瞽瞍而弟象舜克谐以孝烝烝乂不格奸有诸展季恻然无以应明日而之盗跖盗跖环甲兵以自卫揖其兄以入还而坐扬扬然问曰圣人之聚人有道乎展季曰有请问之曰太上以德其次以政其下以财德久则怀政弛则散财尽则离故德者主也政者佐也财者使也致君子莫如德致小人莫如财可以君子可以小人则道之以政引其善而遏其恶圣人兼此三者而弗颠其本末则天下之民无不聚矣盗跖怫然曰我之聚人也异于是驱之以白刃渍之以赤血从我者与之其不从我者屠之焚烧其室庐芟剪其妻孥芜其土田割其爱恩断绝其顾念使之不夺不食舍我奚适吾将以是横行于天下而非若长者之迂也展季哑然而返曰始吾谓人无不肖皆异于禽兽由今观之殆不若矣遂隐于柳下而别其族曰柳下氏僰人养猴衣之衣而教之舞规旋矩折应律合节巴童观而妒之耻己之不如也思所以败之乃袖茅栗以往筵张而猴出众宾凝贮左右皆蹈节巴童佁然挥袖而出其茅栗掷之地猴褫衣而争之翻壶而倒案僰人呵之不能禁大沮郁离子曰今之以不制之师战者蠢然而蚁集见物则争趋之其何异于猴哉郁离子曰人莫不亲其父母也而弗思他人之亦各亲其父母也莫不爱其子也而弗思他人之亦各爱其子也故有杀人之父母与子而不顾者及其父母与子之死则不堪其悲是其良心之未亡犹可道而之善也人有不能孝于父母而钟爱其子者不思父母之于己亦犹己之于子也是其良心虽亡而犹有存者亦未至于不可道而之善也是故圣人立教因其善端而道之使之引而伸之触类而长之侯以明之挞以记之格则承之庸之否则威之生之者天地父母而成之者君师也不然名虽曰人与禽兽何别焉熊蛰父谓子离曰今有病渴而刺漆汁以饮之可乎曰不可育鱼于池而患獭则毒其水可乎曰不可曰然则子之王亦未之思也甚矣王患民赋之不均也而用司马发司马发极人力之所至务尽收以为功见利而不见民民入不足以为出老弱饿殍田野荒虚而王未之闻也王患敌寇之未弭也而用乐和乐和说士卒以剽掠见兵而不见民民视之犹虎狼所过妻孥不保而王未之知也是何异乎刺漆汁以止渴毒池水以禁獭哉王如不寤吾恐民非民而国非王国矣石羊先生倚楹而叹曰呜唿予何为其生乎人皆矣矣我独离离人皆养养我独罔罔谓天之弃之乎则比人为有知谓天之顾之乎则何为使予生于此时时乎命乎我独于罹东乎西乎南乎北乎吾安所归独不如鱼与鳖乎潜居于坻又不如鸿与雁乎插羽而飞何不使之为土为石乎而强生以四肢又何不使之冥冥木木不知痛痒以保其真乎而予之以致寇之货陷之以不测之机于是悲风振天四野凄凉浮云不行霰雪交零日月为之无光七日郁离子曰小人其犹膏乎观其皎而泽莹而媚若可亲也忽然染之则腻不可濯矣故小人之未得志也尾尾焉一朝而得志也岸岸焉尾尾以求之岸岸以居之见乎声形于色欲人之知也如弗及是故君子疾夫尾尾者岷山之鹰既化为鸠羽毛爪觜皆鸠矣飞翔于林木之间见群羽族之翪然集也篸然忘其身之为鸠也虺然而鹰鸣焉群鸟皆翕伏久之有乌翳薄而窥之见其爪觜羽毛皆鸠而非鹰也则出而噪之鸠仓皇无所措欲斗则爪与觜皆无用乃竦身入于灌乌唿其朋而逐之大困郁离子曰鹰天下之鸷也而化为鸠则既失所恃矣又鸣以取困是以哲士安受命而大含忍也莒比离公城莒视绛都正舆大夫谏曰晋天下之大国也而作绛都三年然后成民犹弗堪而况于莒乎蕞尔国于晋不百一以一企百何异乎以羔服象乘乎且城成而与守者民也悉莒国之人不直晋一邑而矧敢视绛苟有事焉民集于一隅三则否矣乃损而参之尽役其老幼五年而不毕楚师伐之民不战而溃君子谓莒比离公之智不如蚁蚁计其徒之多寡以作室有戒则徙徙各执其事有蚳者负其蚳无相以也今为国而不量其力不丧何待郁离子曰食主于疗饥其功在饱而甘旨不与焉衣主于御寒其功在暖而华饰不与焉饱暖主也甘旨华饰客也言文而不信行诡而不实是专事为客而亡其主也是犹构九成之楼而以竹柱也呜唿人之于事也能辨识其何者为主何者为客而不失其权度则亦庶几乎寡悔矣夫屠龙子失马而治厩人曰晚矣屠龙子曰折肱而学医未晚也昔者齐桓晋文公皆先丧其国而后归为五伯越王句践栖于会稽而后灭夫差作诸侯长知武子囚于楚而后归相晋侯光复先君之业孙子刖足而后为大国师破军斩将威动天下伍子胥丧家出奔而后入郢复其父兄之仇范雎折胁拉齿弃于箦中而后相秦斩魏齐此三君四大夫者方其逃奔困厄之际孰不谓其当与枯荄落叶同腐土壤而一旦光辉焕赫使人仰之如日星之在上向使其甘于危亡而自暴也则亦已矣如七月之旱禾不生矣犹可芟而望其穞若以为晚而遂弃之田卒荒矣数月而马归人服其识齐宣王与盼子游于囿出鸟兽鱼鳖而观之见其驯狎而不惊也洋洋然有喜色盼子问曰王何以能使之若是哉王曰吾惟其性之欲而弗逆焉耳盼子曰王必以山林处其狐狸猴猿沼处其鱼鳖而泽处其鸿雁乎王曰然盼子曰王必以肉饱其虎豹果饱其猴猿稻粱饱其鸿雁鸡鹜饱其狐狸乎王曰固然盼子曰使虎豹一日无肉猴猿一日无果鸿雁一日无稻粱狐狸一日无鸡鹜则王能安之乎王曰不能也今欲以泽沼处虎豹狐狸猴猿而山林处鸿雁鱼鳖则王能驯之乎王曰不能也曰然则王之所以处鸟兽鱼鳖无不得其所矣彼必感王之德而知所以报王矣今济与洸斗河济洸泗同溢民庶流离无人以拯之臣请举豹三晋合兵伐我侵车东至阿无人以治之臣请举虎瀛博之间海溢水冒于城郭无人以疏之臣请举鳖四郊多垒烽火不绝狗偷鼠窃乘时而兴无人以治之臣请举狐戎卒相持千里馈饷禾黍不登仓廪空竭无人以理之臣请举雁礼典违阙纪法失守敌国使至无人以应之臣请举猴忠信不孚民隐其情断狱多辟无人以明之臣请举猿力本无赀草莱滋蔓田野荒芜无人以辟之臣请举狸而王可以坐镇齐国矣王勃然色变盼子曰王无怪也臣以为王不惜桑麻之地以为山林沼泽不惜人食以养禽兽者为其足以承王之任使也今皆不可则必于人乎取之而王之待士未见有惟其性之欲而弗逆者也未见有处之必以其处而食之必以其食者也则王之所重轻人知之矣而又欲绳之以王之徽纆范之以王之矩度强之以其所不能迫之以其所不愿则任王之事者非图餔啜则有所不得已焉耳而欲望其悉心竭力与王共治齐国是何异乎筑枯箨以防水钻朽木以取火哉于是宣王豁然大寤投案而起下令放禽兽开沼泽与民共之礼四方之贤士立盼子以为相齐国大强秦楚致霸盼子之力也蛇蝎楚人有见蛇蝎而必杀之者又有曲为之容而惟恐人之伤之者或曰斯二者孰是郁离子曰其亦杀之者是而容之者非耳或曰人有害于人伤成而受罪律也今蛇与蝎未尝伤人而辄杀之不已甚乎郁离子曰是非若所及也夫人与物之轻重较然殊矣虫蛇之无知而欲以待人者待之不亦惑乎昔者周公命庭氏射妖鸟以救日之弓救月之矢又命硩簇氏掌覆妖鸟之巢着为典训故孙叔敖见两头之蛇杀而埋之其母以为阴德君子不非焉况毒人之虫中之者不死则痍而曰必待其伤成而后可杀是以人命同于虫蛇其失轻重之伦不亦甚哉近世之为异端者以杀物为有罪报而大小善恶无所别故见恶物而曲为之容私于其身为之而不顾其为人之害其操心之不仁可见吾故曰是非若所及也吴王夫差与群臣夜饮有鵋其鸣于庭王恶使弹之子胥曰是好音也弗可弹也王怪而问之子胥曰王何为而恶是也夫有口则有鸣物之常也王何恶焉王曰是妖鸟也鸣则不祥是以恶之子胥曰王果以为不祥而恶之与则有口而为不祥之鸣者非直一鸟矣王之左右皆能鸣者也故王有过则鸣以文之王有欲则鸣以道之王有事则鸣以持之王有闻则鸣以蔽之王臣之顺己者则鸣以誉之其不顺己者则鸣以毁之凡有鸣必有为故其鸣也能使王喜能使王怒能使王听之而不疑是故王国之吉凶惟其鸣王弗知也则其不祥孰大焉王胡不此之虞而鸟鸣是虞夫吉凶在人禽鸟何知若以为不祥则虑而先为之防求吾阙而补焉所益多矣臣故曰是好音也屈子谓楚襄王曰王之所以爱靳尚者谓其善任使令与夫国王国民王民也靳子有事焉非王言不获是楚人之听于靳子也以王故然则靳子无王不可也而王亦何赖于靳子哉今王委国靳子食不由靳子则不甘于口衣不由靳子则不安于体出号令不由靳子则王心惘然以为不足臣窃惑焉昔商王受之任蜚廉恶来辈也惟王之所欲而奉之揣王之心度王之意多方以迎合自以为大忠于王而不知为王集天下之怒牧野之聚王亡而身与之俱亦何益哉今靳子不鉴往辙而王蛊是裕王忱有德令则靳子收其恩曰余实为之民弗堪命则曰余将若王何利究于下而怨归于上臣恐楚国之非王国也襄王大怒放屈子于湘江之源屈子去楚楚乃大弱于秦熊蛰父居楚有见闻必言不待王之问也及其之宋宋王虽问之弗言或曰宋王之待先生不薄于楚王而先生或言焉或不言焉无乃异乎熊蛰父曰子亦尝学乐乎鼓钟县矣和之以琴瑟间之以笙磬合止敔然后八音谐而箫韶成矣今有陈筝筑笛缶间以铙钹和以羯鼓虽有鸣球磬管其可以杂奏乎是故雷不鸣于启蛰而鸣于日至则天道变鸡不鸣于向晨而鸣于宵中则人听惑郁离子曰劝天下之作乱者其招安之说乎非士师而杀人谓之贼非其财而取诸人谓之盗盗贼之诛于法无宥秦以苛政罔民汉王入关尽除之而约三章焉杀人伤人及盗而已秦民果大悦归汉汉卒有天下由是观之岂非他禁可除而惟此三者不可除乎天生民不能自治于是乎立之君付之以生杀之权使之禁暴诛乱抑顽恶而扶弱善也暴不禁乱不诛顽恶者不抑善者日弱以消愚者化而从之亦已甚矣而又崇之以爵禄华之以宠命假之以大权使无辜之民不可与共戴天者释其仇而服事焉是诚何道哉遂使天下之义士丧气勇士裂眦贪夫悍客攘臂慕效以要利禄故曰劝天下之作乱者招安之说而世主弗寤也悲夫或曰然则舞干羽而苗格非与曰甚哉俗儒之梏于文以误天下也舜典曰窜三苗于三危又曰分北三苗夫窜与分北皆非抚纳降附之词也则岂因其来格而遂为之哉非人情也圣人岂为之必也以兵临之而后分北其来格者安之顽不悛者窜之耳又况干羽非特文舞则非曰诞敷文德而遂弛其伐苗之谋明矣皋陶曰苗顽弗即工帝念哉念兹在兹则有虞之君臣不顷刻而忘苗可想而见岂若后世衰微偷惰之君臣以姑息为幸而以劝贤之爵禄劝天下之大憝哉盗犨以如芒之钩系八尺之丝钩牛舌而牵之宵夜而牛随之行莫之违也故世之善盗牛者称犨焉郁离子曰是所谓盗道也中其肯扼其害操其机而运之蔑不从矣石羊先生曰此古人制盗之道也今人弗能也盗用之矣罔与勿析土而农耨不胜其草罔并以焚之禾灭而草生如初勿两存焉粟则化而为稂稻化为稗胥顾以馁乃俱诉于后稷曰谷之种非良问而言其故后稷曰是女罪也夫谷由人而生成者也不自植也故水泉动而治其亩灵雨降而播其种蜩螗鸣而芸其草粪壤以肥之泉流以滋之其耨也删其非类不使伤其根其植也相其土宜不使失其性潦疏暵溉举不违时然后可以望有秋今女不师诸先民而率由乃心以遏天生乃弗惩尔躬而归咎于种之非良其庸有愈乎汪罔之国人长其胫骨过丈捕兽以为食兽伏则不能俯而取恒饥焉僬侥之国人短其足三寸捕蜩以为食蜩飞则不能仰而取亦恒饥焉皆诉于帝娲帝娲曰吾之分大块以造女也虽形有巨细而耳鼻口目头腹手足心肝腑肠毛孔骨节无彼此之多寡也长则用其长短则用其短不可损也亦不可益也若核之有仁幺乎其微而根干枝叶莫不具矣若卵之有壳块乎其冥而羽毛觜爪无不该矣今女欲为核之仁乎卵之壳乎是在女矣非吾所能与也神仙虺韦问于罗离子奇曰或称神仙有诸曰有之曰何以知之曰以物请问之曰狐兽也老枫木也而皆能怪变人物之灵夫奚为不能怪变故神仙人之变怪者也怪可有不可常是故天下希焉曰神仙不死乎曰死曰何以知之曰天以其气分而为物人其一物也天下之物异形则所受殊矣修短厚薄各从其形生则定矣惟神仙为能有其受而焉能加之故物之大者一天而无二天者众物之共父也神仙人也亦子之一也能超乎其群而不能超乎其父也夫如是而后元气得以长为之主不然则非天矣郁离子曰贪与廉相反而贪为恶德贪果可有乎匹夫贪以亡其身卿大夫贪以亡其家邦君贪以亡其国与天下是皆不知贪者也知贪者其惟圣人乎圣人之于仁义道德犹小人之于货财金玉也小人之于货财金玉无时而足圣人之于仁义道德亦无时而足是故文王周公孔子皆大圣人也文王视民如伤自朝至于日中昃不遑暇食周公思兼三王以施四事以夜继日坐而待旦孔子曰吾有知乎哉无知也圣人之贪于仁义道德若是哉故以其贪货财金玉之心而贪仁义道德则昏可明狂可哲而人弗能也故于货财金玉则贪而于仁义道德则廉遂使天下之人专名贪为恶德而恶之则小人之罪也管豹问曰人死而为鬼有诸郁离子曰是不可以一定言之也夫天地之生物也有生则必有死自天地开辟以至于今几千万年生生无穷而六合不加广也若使有生而无死则尽天地之间不足以容人矣故人不可以不死者势也既死矣而又皆为鬼则尽天地之间不足以容鬼矣故曰人死而皆为鬼者罔也然而二气之变不测万一亦有魂离其魄而未遂散者则亦暂焉而不能久也夫人之得气以生其身犹火之着木然魂其焰体其炭也人死之魂复归于气犹火之灭也其焰安往哉故人之受气以为形也犹酌海于杯也及其死而复于气也犹倾其杯水而归诸海也恶得而恒专之以为鬼哉曰然则人子之祀其祖父也虚乎曰是则同气相感之妙也是故方珠向月可以得水金燧向日可以得火此理之可见者也虞琴弹而薰风生夔乐奏而凤皇来声气之应不虚也故鬼可以有可以无者也子孝而致其诚则其鬼由感而生否则虚矣故庙则人鬼享孝诚之所致也不然先王继绝世以复明祀岂其鬼长存而馁乃至此而复食耶江淮之俗以斗指寅申亥为天地水三官按罪钖福之月而致斋以邀祥焉满三年计之多不得祥而得祸人曰若是乎鬼神之渺茫也郁离子曰果若是则鬼神不渺茫矣夫神聪明而正直者也惟其聪明也故无蔽焉惟其正直也故无私焉无蔽无私不可欺也则亦不可媚也今择其按罪钖福之辰而致斋焉是欺之也焚香爇烛朝夕稽叩拜跪是媚之也人之稍有知识者不受欺与媚而况于聪明正直之鬼神乎今之致齐者非滥官污吏奸胥悍卒即市井豪侩及巨商大贾之为富而不仁者使鬼神果有按罪钖福之典则斯人也降之祥乎降之祸乎故曰若是则鬼神不渺茫矣郁离子观于岳祠怅然叹曰悲哉先王之道隐而鬼神亦受人之诬也而况于人乎管豹问曰何也郁离子曰若不闻圣人之言曰曾谓泰山不如林放乎言泰山不享非礼之祭也今也又从而为之祠形其神而配以妃不亦诬且亵乎夫人之生死有天命焉福善祸淫天之道也使诚有鬼司之犹当奉若帝命其敢受非礼之祈而淫纵其祸福于其所不当得者乎而祠以私之是以浊世之鄙夫待鬼神也其不敬孰大焉海岛之夷人好腥得虾蟹螺蛤皆生食之以食客不食则咻焉裸壤之国不衣见冠裳则骇反而走以避五溪之蛮羞蜜唧而珍桂蠹贡以为方物不受则疑以逖郁离子曰世之抱一隅之闻见者何莫非是哉是故众醉恶醒众贪恶廉众淫恶贞众污恶洁众枉恶直众惰恶勤众佞恶忠众私恶公众嫚恶礼犹鸱鸮之见人而赫也故中国以夷狄为寇而夷狄亦以中国之师为寇必有能辨之者是以天下贵大同也麋虎虎逐麋麋奔而阚于崖跃焉虎亦跃而从之俱坠以死郁离子曰麋之跃于崖也不得已也前有崖而后有虎进退死也故退而得虎则有死而无生之冀进而跃焉虽必坠万一有无望之生亦愈于坐而食于虎者也若虎则进与退皆在我无不得已也而随以俱坠何哉麋虽死而与虎俱亡使不跃于崖则不能致虎之俱亡也虽虎之冥亦麋之计得哉呜唿若虎可以为贪而暴者之永鉴矣晋郑之间有躁人焉射不中则碎其鹄奕不胜则啮其子人曰是非鹄与子之罪也盍亦反而思之乎弗喻卒病躁而死郁离子曰是亦可以为鉴矣夫民犹鹄也射之者我也射得其道则中矣兵犹子也行之者我也行得其道则胜矣致之无艺用之无法至于不若人而不胜其愤恚非所当恚乌得而不死郁离子曰今有人焉坐高堂之上指使臧获则不得其心者十恒七八不得其心而怒叱左右惎之色与声并厉左右承颜而接言惧其怒之将己迁也而亦以厉出之受指使者不知吾怒之所在则仓惶而愈乱愈不得于吾心则吾之怒愈加出愈厉承颜而接言者亦不知吾怒之所在以意度意愈甚而愈吾违故小怒则小违大怒则大违虽以剑梃临之不能使之得吾心也是故君子之使人也量能以任之揣力而劳之用其长而避其缺振其怠而提其蹶教其所不知而不以我之所知责之引其所不能而不以我之所能尤之诲之循循出之申申不震不暴匪怒伊教夫如是然后惩之而不敢怼刑之而不敢怨诗曰岂弟君子民之父母如是斯可以为民之父母矣秦起兵欲攻周国人皆不与应侯谓秦昭王曰臣之里公孙弗忌弱其邻之老而谋食饮之裒其徒谓之曰彼予邻之叟也富而啬吾将与若往食饮之其徒曰彼虽富而甚啬其奚以食饮之曰我且盗之其徒皆愀然明日又欲往其徒曰子之谋鄙盍更诸曰我将胁而取之其不从者半弗果往他日又曰请以货先为之市具礼召主人而酬酢之多取物而日稽其直且速其子弟以为常不数岁吾将竭其藏何如其徒皆欣然从之夫三言者其以不道取诸人均也而有从不从焉者避其名也今周天下之共主也无桀纣之恶无辞而攻之谁甘受其名臣固知国人之不与也郁离子曰树天下之怨者惟其重己而轻人也所重在此所轻在彼故常自处其利而遗人以不利高其智以下人之能而不顾夫重己轻人人情之所同也我欲然彼亦欲然求其欲弗得则争故争之弗能而甘心以上人者势有所不至力有所不足也非夫人之本心也势至力足而有所不为然后为盛德之人虽不求重于人而天下之人莫得而轻之是谓不求而自至今人有悻悻自任者矜其能以骄有不自己出则不问是非皆以为未当发言盈庭则畏之者唯唯外之者默默焉然后扬扬乎自以为得而不知以其身为怨海亦奚益哉昔者智伯之亡也惟其以五贤陵人也人知笑智伯而不知检其身使亡国败家接踵相继亦独何哉唐蒙与薜荔俱生于松朴之下相与谋所丽唐蒙曰朴不材木也荟而翳松根石髓而生茯苓是惟百药之君神农之雨师食之以仙其膏入土是为琥珀爰与冰玉琅玕同为重宝其干耸壑而干霄其枝樛流其叶扶疏爰有百乐弦管之音吾舍是无以丽矣薜荔曰信美然由仆观之不如朴矣夫美之所在则人之所趋也故山有金则凿石有玉则劚泽有鱼则竭薮有禽则今以百尺梢云之木不生于穷崖绝谷人迹不到之地而挺然于众觌而又曰有伏苓焉有琥珀焉吾知其戕不久矣乃袅而附于朴钻蚋螬之穴以入其条缠其心而出焉于是朴之叶不生而柯枚条干悉属于薜荔中虚而外皮索箨如也岁余齐王使匠石取其松以为雪宫之梁唐蒙死而薜荔与朴如故荆人有畏鬼者闻藁叶之落与蛇鼠之行莫不以为鬼也盗知之于是宵窥其垣作鬼音惴弗敢睨也若是者四五然后入其室空其藏焉或侜之曰鬼实取之也中心惑而阴然之无何其宅果有鬼由是物出于盗所终以为鬼窃而与之弗信其人盗也郁离子曰昔者赵高之谮蒙将军也因二世之畏而微动之二世之心疑矣乃遏其请以怒恬又煽其愤以激帝知李斯之有谏也则揣其志而先宣之反覆无不中于是君臣之猜不可解虽谓之曰高实为之弗信也故曰谗不自来因疑而来间不自入乘隙而入由其明之先蔽也郁离子与艾大夫偕谋盗士有俘盗以请赏者予之金不愿而请爵大夫不可郁离子请予之大夫曰爵王章也弗可滥也郁离子曰大夫之言是也然吾尝观于圃人矣果实之未摘虽其家人不敢求尝焉及其既摘而余则蚊蚋皆聚而咂之矣汉曲之处女色若朝虹观者慕之不敢求也一旦归于倡家则儇子佻夫庸奴贱皂之有金者皆得而觊之今朝廷之尊爵大盗得之士之有耻者弗欲仕矣而犹有愿之者未之思也矧敢靳乎北鄙之獠人以肉豢狗而怒其子之窃食其壒于是室家离心子必悔之或问于郁离子曰井田可复乎郁离子曰可曰何如其可也曰以大德戡大乱则可也夫民情久佚则思乱乱极而后愿定欲谋治者必因民之愿定而为之制然后强无梗猾无间故令不疚而行请问之曰天下之宴安也人不尝苦辛不知乱之无所容其身而易于怨上故一拂其欲则愤激而思变有从而倡之乱斯作矣是故老成之人慎纷更焉非为苟也畏未得其利而先睹其害也故民犹马也厩牧以安之豆粟以饫之旦而放之莫不振鬛而奔风牝鸣而牡应嘶驰踶突惟意所如不可逐而馽也及其负盐车历羊肠流汗足饥不得秣倦不得息逾数百千里而归望皂枥如弗及见圉人而欨沬则虽鞭之使逸否矣及此而调之其有不服者乎是故圣人与时偕行时未至而为之谓之躁时至而不为之谓之陋今民风不淳而古道之废兴欲不欲者各半故以大德戡大乱则井田亦可复也客有好佛者每与人论道理必以其说驾之欣欣然自以为有独得焉郁离子谓之曰昔者鲁人不能为酒惟中山之人善酿千日之酒鲁人求其方弗得有仕于中山者主酒家取其糟归以鲁酒渍之谓人曰中山之酒也鲁人饮之皆以为中山之酒也一日酒家之主者来闻有酒索而饮之吐而笑曰是予之糟液也今子以佛夸予可也吾恐真佛之笑子窃其糟也郁离子曰天地之唿吸吾于潮汐见之祸福之素定吾于梦寐之先兆见之同声之相应吾于琴之弦见之同气之相求吾于铁与磁石见之鬼神之变化吾于雷电见之阴阳五行之消息人命系其吉凶吾于介鳞之于月见之祭祀之非虚文吾于豺獭见之天枢之中吾于子午之针见之巫祝之理不无吾于吹蛊见之三辰六气之变有占而必验吾于人之脉色见之观其着以知微察其显而见隐此格物致知之要道也不研其情不索其故梏于耳目而止非知天人者矣郁离子谓执政者曰物之所贵于天下者以其少有而难得也如使明珠如沙黄金如土则人皆得而有之其何以能贵乎故服有章爵有等使人不可以妄觊然后王命尊而荣辱行此鼓舞天下之奇货也昔者赵王得于阗之玉以为爵曰以饮有功者邯郸之围解王跪而执爵进酒为魏公子寿公子拜嘉焉故鄗南之役王无以为赏乃以其爵饮将士将士饮之皆喜于是赵人之得爵饮重于得十乘之禄及其后王迁以爵爵嬖人之舐痔者于是秦伐赵李牧击却之王取爵以饮将士将士皆不饮而怒故同是爵也施之一不当则反好以为恶人知宝其所贵而已矣或曰传曰天裂阳不足地动阴有余然乎郁离子曰天道幽微非可亿也然以吾观之天裂阳不足是也地动阴有余未必然也夫天浑浑然气也地包于其中气行不息地以之奠今而动焉岂地之自动乎观乎地之动也盖象夫震掉颤惕而不为跳跃奋舞之状也夫既不为跳跃奋舞则岂地之自动乎其必有以使之然矣然则地之动也非其自动也由其所丽者有所不恒而使之然也犹舟之在水其动也由乎水非舟之自动也吾固曰天裂阳不足是也地动亦阳不足而非阴有余也羹藿郑子叔逃寇于野野人羹藿以食之甘归而思焉采而茹之弗甘矣郁离子曰是岂藿之味异乎人情而已故有富而弃其妻贵而遗其族者由遇而殊之也昔楚昭王出奔而亡其屦使人求之以百金曰吾不忘其相从于患难之中也故论功而未及者皆不怨非术也诚之感也郁离子曰人有智而能愚者天下鲜哉夫天下鲜不自智之人也而不知我能人亦能也人用智而偶获遂以为我独于是乎无所不用及其久也虽实以诚行之人亦以为用智也能无穷乎故智而能愚则天下之智莫加焉鬼神之所以神于人者以其不常也惟不常故不形不形故不可测人有作为不可测者自以为不可测而不知其为人所测故智不自智而后人莫与争智辞其名受其实天下之大智哉安期生得道于之罘之山持赤刀以役虎左右指使进退如役小儿东海黄公见而慕之谓其神灵之在刀焉窃而佩之行遇虎于路出刀以格之弗胜为虎所食郁离子曰今之若是者众矣蔡人渔于淮得符文之玉自以为天授之命乃往入大泽集众以图大事事不成而赤其族亦此类也或问于郁离子曰币之不行而欲通之有道乎郁离子曰在治本何谓治本曰币非有用之物也而能使之流行者法也行法有道本之以德政辅之以威刑使天下信畏然后无用之物可使之有用今盗起而不讨民不知畏信法不行矣有用之物且无用矣而况于币乎如之何其通之也郁离子曰天下之重禁惟不在衣食之数者可也故铸钱造币虽民用之所切而饥不可食寒不可衣必借主权以行世故其禁虽至死而人弗怨知其罪之在己也若盐则海水也海水天物也煮之则可食不必假主权以行世而私之以为己是与民争食也故禁愈切而犯者愈盛曲不在民矣或曰若是则数罟不入污池斧斤以时入山林先王之禁亦过与曰先王之禁非奄其利而私之也将育而蕃之以足民用也其情异矣矧百亩之田无家不受而不饥不寒乎或问于郁离子曰在律妇有七出圣人之言也曰是后世薄夫之所云非圣人意也夫妇人从夫者也淫也妒也不孝也多言也盗也五者天下之恶德也妇而有焉出之宜也恶疾之与无子岂人之所欲哉非所欲而得之其不幸也大矣而出之忍矣哉夫妇人伦之一也妇以夫为天不矜其不幸而遂弃之岂天理哉而以是为典训是教不仁以贼人道也仲尼没而邪辞作惧人之不信而驾圣人以逞其说呜唿圣人之不幸而受诬也久矣哉九难郁离子冥迹山林友木石而侣猿猱茅径不开草屋萧然随阳公子过焉坐定公子作而言曰仆不佞窃闻先生久矣今幸得觌玉色趋下风仆闻有道之士不遗刍荛之言愿有陈焉先生肯听之乎郁离子曰唯唯愿奉教公子曰夏屋耽耽缭以周垣广庭砥平翼以飞楼突室留春清馆含秋高檐楬献以翚骞曾甍驳沓以云浮虹芳檀以承波天华卉炜而冬敷秀木修森以夏凉流景入而成霞潜籁动以生风晃兮如阊阖之开忽兮若管弦之音于是乎曼目蛾眉窈窕成行曳结烟之翠绡鸣锵泉之玉榼众乐张华筵启肆金尊澄芳醴炮羔击牛烹蒐鹿玉珧臞比目脍跃湍之鲂炙拂云之鹊羹月窟之兔肺胹雾谷之豹胎和以麟髓之酥芼以赪桂之荑果则碧华之莲紫英之梨霜柑盎密丹荔凝脂曼倩之桃若壶安期之枣如瓜膻肥既饫清脆乃荐践笙箫行组练迅翔鹍矫轻燕熺金釭与绮烛激妆艳以过电良宵欲终娱乐未足鸡胶憀以叫晨留嘉宾以终曲吾愿与先生同之郁离子曰夏书曰酣酒嗜音峻宇雕墙有一于此未或不亡仆不愿也公子曰百顷之园树以美木繁华环以曲沼清池黑石白沙黝黝冥冥岧岧亭亭密密堂堂畜阴泄阳木则女贞石楠合欢棕榈桐柏枫栌椒桂杉榆叶如车轮实若垂珠春禽嘤鸣而相求夏虫鼓腋以唿秋朝阳发旭以摅虹夕岚凝晖而欲流草则鼠姑玫瑰芎兰茝衡茭蒋蒲菰苹萍浮生丹苕抱木以垂翘薜荔缘崖以舒荣蔚披离以棽缨激迅飙以扬馨鸟则白鵫黄莺翠鹬锦鸡敷羽翰摛文章韠韠煌煌若彤霞之间郄云鱼则赤鲤白鲦鳜鲫躭鲨斑鳞紫鳍吹澜生华于是乎翠盖飘摇文鹢委蛇嘉朋远至冠佩追随憩芳亭酌琼卮携佳人泛涟漪扰凫頠发棹讴钓游鲭弋潜龟奏艳歌赋新诗邀姮娥干洞房累日夕而忘归吾愿与先生共之郁离子曰仲尼曰乐佚游乐燕乐损矣仆不愿也公子曰五都之市列肆千区三川之衢大车千两二江之津舳舻千艘家僮万人分方逐利西极岷陇河源康居大宛出马渥洼流玉昆仑东穷日本扶桑玄菟乐浪海岱青徐三韩扶余南尽百粤七闽蒙诏猺氓穿胸交趾鲛室蜃市北陟无闾代恒阴山北庭卑耳孤竹万里沙漠掇天琛拾坤珍山藏谷韫之英蜚潜动植之精莫不悉致而毕陈爰有吉量驒騱苍兕文犀足蹑电而追风角纳象以成形火齐玫瑰琼瑶璆琳琪树琅玕王母所栽备五色含八音璀璨珑璁睒闪虎睛獓犭因旄牛师类之毛鬖髿披蓑以纛以缨珊瑚海柏若木非木若玉非玉萧森攃索葩桠箨落其采有赩沉檀罗谷脑麝之香郁烈芬芳苾茀馧螺甲龙涎腥极返馨钟乳丹沙金芽石英炼而服之变为神仙水晶玻璃辟暑清尘琉璃木难的芃晖光豆蔻胡椒荜拨丁香杀恶诛臊易牙所珍甘蕉木绵香葛兜罗柔暖轻凉寒暑攸宜翡翠鹔鷞彩羽绣翰玳瑁之龟蜡质漆章鼠毛之布焚之炎炎振之如霜丹虾之须劲若抽虹焕烂晶荧望之欲流抚之不濡玄象之牙厥大盈舟狼虎熊罴青貂白狐文狨青狸赤豹之皮獑猢蜂修毛髬髟里弇冉蒙茸洵美且温驰毳羔绒细若游丝软若春绵丹参紫芝地胆天麻灵药千名神农所尝起死回生旋阴斡阳蜀锦戎毡越纸齐纨跨海逾山转致流通自北自东自西自南所至成市所止成廛于是乎镵山出金煮海收盐千插穿崖声翻九幽万灶烟结为苍云蜑艇蛮舠出没风涛罔鰅鰫曳鲤鲢举赤鱬络氐人钩鼊缯鰝虾止水母凿蛎蚝擒化鲲絷翔鳐留鲔䍡鲡牵鲖挂鲈系鲟引鳇掣鳄连鲛枕丁胶乙兼取并积镞骨皮矰磨鳞刮甲齿牙锋锷以函以戟瓮鲊桑鳟其利什百其重宝则有径寸之珠方尺之璧腾光吐景闪日烁月匣不能土不能蚀可以易祸回祥倾城夺国吾愿与先生致之郁离子曰传曰象有齿以焚其身贿也仆不愿也公子曰九成之堂十亩之庭俯惸阓以当中岌重门之峥嵘甃以砻石植以栝柏牖以鱼鳞洞朗八棂左右蜂房奕奕翼翼冬暄夏清舆马达于陛除鸣驺导以升阶高坐华裀尊严若神卒列貔貅吏排雁行肃肃跄跄秩秩如也听咳传声神牴鬼诃发号施令理诉决讼出言而侍者辟易指顾而瞻者局蹐千人离立跂望颜色其喜也温若春日之熙其怒也凛若秋霜之飞雷霆起于颊舌而死生判于笔下吾愿与先生谋之郁离子曰孔子曰富与贵是人之所欲也不以其道得之不处也仆不愿也公子曰款段之马黑貂之裘囊无百钱橐无骡金慷慨辞家踊跃远游曳裾而入公门掉舌以动王侯一语之合不觉前席更仆秉烛熏心酣骨执鞭为之骇汗虎士为之吐舌于是出辞成法建画为律条九章以富国发六奇以制敌阳谋阴间神授鬼伏指挥而白虹贯日顾盼而长庚入月盖樗里不能测其机孟贲不能当其决也是以一言贵于千金一诺重于千钧吹则勐虎竖毛嘘则寒谷生春謦咳折五兵谈笑却三军气使燕赵之豪威慑齐楚之君吾愿与先生论之郁离子曰孔子曰暴虎冯河死而无悔者吾不与也仆不愿也公子曰戎卒十万虎贲三千犀革之车驾以駃騠服以騊駼造父御戎乌获为右士如熊罴马如腾龙豁阚炰烋殷谷訇丘挂以重铠被以鲛亟炫耀冬冰烨煜晨星纯钩太阿缦理龟鳞雄戟扬虹厹矛掣蛇舒光发辉上缠斗杓乃有角端之弓鱼牙之矢控弦而满月在手覆绣而蹲甲吞羽黄间谿子时力距黍九牛引挽发若雷吼于是乎白羽如荼赤羽如荭大旆锋旗植以玄戈建九旂之霓旂蔚云旋而猋回山陵为之低昂太阳为之寝光乃布天衡乃列地冲风云鸟蛇龙虎翕张屹兮如山俨兮若城浑浑沌沌莫窥其形吾愿与先生将之郁离子曰孔子曰俎豆之事则尝闻之军旅之事未之学也仆不愿也公子曰五方之域有真人焉广大神通浩浩无涯其力可以斡造化回天地其功可以拯垫溺拔罪苦起死扶生剖顽烛冥窈窈愔愔荡扫六淫寂寂默默涤除百惑如剪草莱不遗一荄如龙用壮莫我能当不震不摇障翳自消不悚不难百怪自散如镜去尘其光粲新如莲出水净无泥滓以能不灭不生长存至精不形不体无往不在放之无外收之无内幽静恬漠永享至乐吾愿与先生求之郁离子曰孔子曰攻乎异端斯害也已仆不愿也公子曰太极浑浑分为干坤干坤翕辟结为日月日月代明播为五精二五媾真形而为人玄黄两间独为物灵得天全也是故轩辕黄帝访于广成子而受诀焉其诀曰穆清漻兮沕杳冥洞晃朗兮观吾庭扫氛埃兮驱虫蛇部署众神兮集予家时风雨兮若晦冥疏不壅兮待其生调其行兮和厥止保其受兮为孝子收六区兮归一握仁灵芽兮苴乃核乘应龙兮入寥郭吾愿与先生追之郁离子曰语曰死生有命仆不愿也公子曰愿闻先生之志郁离子愀然曰公子三王既没孔子道塞九流杨墨百家并出淫辞横说从横反覆惨害阴毒恫疑恐惑变幻白黑如猋之发可使晦日如水之激可使漂石萦纡回筭以蟊以贼此其章章者也其矫者则谓天地为蘧庐黔首为虫蛆文章礼乐皆不足为以耀以夸使人染之如膏吞之如钩虚浮谲诡诳生罔死舍形索影慢弃伦理此皆迷生之曲蹊蠹世之巨蝎也方今成弧绝弦枉矢交流旬始搀抢降魄流精为貙为豺为蛟为蛇犬失其主化为封狼奋爪张牙饮血茹肉淫淫灂灂沉膏腻穷渊积骸连太陵无人以救之天道几乎熄矣而欲以富贵为乐矣游为适不亦悲乎仆愿与公子讲尧禹之道论汤武之事宪伊吕师周召稽考先王之典商度救时之政明法度肄礼乐以待王者之兴若夫旁途捷岐狙诈诡随鸣贪鼓愚侥幸一时者皆不愿也于是公子赧然颐颊发赤目毛舌彊再拜受教曰鄙人不学乃今日始闻先生之言如垢得涤愿为弟子幸甚至哉服膺无斁卷五序送高生序高生以敬学科举业将从师于闽过予请言以相其行生年甫弱冠去乡里违家室以求师于千里之外其志可谓勤矣韩子曰业精于勤生既能之矣尚何待予言以相之哉抑予之所以勉生者又有出于此之外也圣人作经以明道非逞其文辞之美也非所以夸耀于后世也学者诵其言求其义必有以见于行问之无不知也言之无不通也验之于事则偭焉而背驰揭揭焉不周于宜则虽有班马杨韩之文其于世之轻重何如耶生燕南人也国朝兴科目燕南人屡尝为举首矣安知异日不在生乎故用是以为之规也双清诗序双清轩者东山寿圣寺物外上人之所营也上人名崇超物外其号也寺在杭州城东四十里其会曰汤镇轩所储无他物有水一泓竹一林上人日与之为徒故遂以名其轩也夫天下之清者莫如水有节而贞者莫如竹伯夷以节立行而其清至于圣则物之清又莫竹若也夫人与物情性之相得者各从其类物之所处不同则清者有时而污非其情之本然也今之人达而用于世则役于事穷则役于衣食无忧者莫如僧故能遂其情而物之托焉者亦得以全其性也然则上人虽欲自外于物而物不能外之也有诗一卷上人作而同声气者和之也书而揭于轩者故翰林学士吴兴赵公为之序者括苍刘基也郭子明诗集序郭君文德字子明广平人也读书好为诗有交于前无不形之于诗其忧愁抑郁放旷愤发欢愉游佚凡气有所不平皆于诗乎平之是故饮食非诗不甘坐卧非诗不安应人接物非诗不能摅其中怀至于颠沛造次梦寐想像莫不有诗思天下有一事一物不入吾诗若己有所歉焉于是北眺燕代西逾岷峨南浮江湘东览齐岱困穷迫阨寒暑枯湿举不足以摇其中而惟得乎诗可以解忧其为诗也不尚险涩不求奇巧惟心所适因言成章而其自得之妙则有人不能知而己独知之者盖孔子所谓好而乐之者欤余尝叹世之人汲汲以趍禄利有所好乐则决性命以赴之朝奔夕驰所在皆是今子明乃违众人之所务而独好我之所好得之不足以疗饥寒而失之无伤于其身彼之不顾而我则为之盖有所感激而自异于人以为高也是固非俗子所能识也送别灯和尚还乡序有浮屠氏踵门而求见予方以事出不得见明日复来问其乡则世为括人与予为同州故其心尤惓惓焉将归求言以赠其行夫浮屠以离世绝俗为教父母兄弟且不得为其亲也而独惓惓于乡人焉何哉今之人同里巷以居而有不相接者及其遇于他方不啻如见骨肉所适愈远则其情愈亲是乃人心之所同非待乎矫揉勉强为也浮屠氏割慈忍爱以为高宜殊乎人而师独不然是盖有见于道者也则其为浮屠也岂果惑于其术之说而为之哉世治不古为民者日困农疲于耕而终岁不饱其食工疲于作而终身不得休息士不谱于时而累累无所即追唿徭役之可怜诛求征敛之无厌皆足以累其身愁其心求全躯而苟安舍是其何之乎若师者其迹于是而心则有所寓乎余既重其敏慧又嘉其敦乡人之谊故为之言且继以诗师名复祖别灯其号也诗曰闲居寡尘务遂与懒惰亲扣门报有客喜见同里人相知岂必素乡语情自真北风吹大江寒水波龙鳞话别一何速令我生苦辛故山到何时溪梅照新春亲朋或见问为道长清贫赠奕棋相子先序礼乐射御书数之艺君子游焉博其理也其不在此科者士弗尚吾独于棋乎有取盖棋末伎也而有用兵之道可以通人之智知缓急存亡进退取舍有乘机应变攻守之法避实击虚投间抵隙兼弱取乱之道无所不备吾尝读孙子十三篇而知古人制敌之术意奕棋必出于兵家教战者所制非其他娱目悦耳者比其所以不得附于六艺者以其为兵也夫兵君子慎言之而可以教乎哉宜其在六者之外也自天下为战国而司马穰苴孙武吴起之徒公然以兵为教于是学战阵者不必寓于物以求之而棋遂为娱乐之具而精其数者亦日用而不知耳陶士衡以周物之智不违纤芥而不喜人为棋当时僚佐实不知其可以达于兵而徒为费时乱日使有知及此者以告士衡士衡当教人为之不必投其具于江中矣儒者之道格物以致其知贵能推其类也故观水而知学观耨田而知治国善推之而已矣是故无用之伎也旁通之可以措大事吾于此而知智者之不死也相生子先兄弟皆精于棋人无与敌焉吾每惜其用心之专而惧其无益于用也故原夫制作之本意以语之方今寇盗窃发武夫环枧如林无或能出一谋发一虑生能惎之策乎使不旷日糜粟以忧农民不亦伟哉海宁州贾希贤义塾诗序人有积货财而不能散者君子谓之愚知散之而不要诸道其为愚一也故有捐资产以广异端而徼非望之福者非徒无益且受诳而甘心焉凡若此者盖不可一二数也若海宁贾希贤者非卓然有异于人乎贾氏为海宁大家而希贤益厚念邑之子弟多不知学或贫不能自致师以学乃构宇买田招名儒以为师俾乡里之俊秀与闾巷之童儿莫不来学其食饮器用咸取给于贾氏呜唿可谓积而能散散而得其道者矣今天下学校责在守令往往不暇顾而视为文具至考满不能备六事而阻其仕进者不少则今之官海宁者一何幸耶得贾氏以为其民州之子弟得贾氏而皆振起于学彼为守令者从而收其功则不惟有功于其州之人而为之司牧者亦有赖焉其为利岂不博哉使人人效之而不见三代之化吾不信也沙班子中兴义塾诗序春三月十有五日沙班子中来言曰吾居杭有年矣杭于江南视他郡为大民多而儒少岂教育之未至乎吾尝得隙地于庆远安抚沙公愿筑室以为义学招子弟以教而土木树筑之资无所出可若何余闻而叹曰方今天下郡县无不有学名山古迹又有书院咸设学官杭之城郡县学及书院凡四处生徒蚁集省宪临焉又何俟于子之室乎子中曰噫是子不知余也子以为予之学犹官之学与非也予请为子言学夫学也者学为圣人之道也学成而以措诸用故师行而弟子法之是故搜罗天人究极古今旁通物情达其智也齐明盛服非礼勿动笃其敬也见恶则违见善则随敦其仁也存心养性乐道尊德致其大也礼仪三百威仪三千尽其细也忠信谨悫固其内也貌言容止闲其外也诗书六艺昭其文也刚毅木讷培其质也亲贤友仁以辅德也幼幼长长顺天则也夫学智以周之敬以一之仁以行之立乎大不遗乎细严乎内不弛乎外文以藻之质以干之于是乎德成而不失其则今之学主以文墨为教弟子上者华而鲜实下者习字画以资刀笔官司应酬廪粟之外无他用心其亦异乎予之所欲为者乎夏之校殷之序周之庠吾不得而见之矣而有志焉道之将行也夫吾室之成未可知道之不行矣夫吾固将以尽吾心终吾年纵不能行于今庶其或垂于后予闻而壮之书其言以为序予闻湖浙之间多富而好礼者有与子中同志尚能为子中成之送月忽难明德江浙府总管谢病去官序余昔宦游高安高安与临江邻临江故多虎狼之卒凡居城郭者非素良家咸执鞭以为业根据蔓附累数百千辈以鹰犬于府县民有忤其一必中以奇祸官斥弗任则群构而排去之狱讼兴灭一自其喜怒有诉于官非其徒为之所虽直必曲获其助者反是百姓侧足畏避号曰笳鼓人莫解其意或曰谓其部党众而心力齐也余每闻而切齿焉无能如之何也会朝议以蒙古色目氏参佐簿书曹官于是江浙行省掾史月忽难公获选为临江路经历下车访民瘼按宿狱凡壅滞不决者皆笳鼓之徒为之督所属逮捕穷其奸状而上下夹为覆冒公执正议愈奋曰吾誓不与鼠子俱立于此众不能沮于是事露者伏其辜余党悉敛迹退散农民入城市相谓曰微经历我与尔敢来此乎予闻甚喜且庆朝廷之用得其人也后数岁乃识公于京师公时奉使自湖广还民誉独籍籍予又为大喜至正己丑公为江浙财赋副总管因得相与为文字交公素有足疾辛卯六月以病去荐绅之士咸祖送北门外酒酣有起而歌者曰湛卢可以断犀而以之割鸡隋珠可以照车而以之弹乌吁嗟兮吾安所如客有和之曰松柏在山兮匠石求之夜光在璞兮卞和识之物固有遇兮遇当有时因相顾大笑赋诗为别而刘基序焉章秀才观海集序桐江章正则好学能诗文名其集曰观海予览而大其志夫志道之正也立乎其大而小者不遗焉斯得之矣是故天下惟海为大求其大而不于海非知大者也故锜釜之型不铸鼎鼐藿菽之实不生松柏无他先居乎其小也是故知海斯知学矣今夫海之为物浮天地纳日月汗漫八极人见其大也曷致哉鲸龙虾蟹无不有也江河沟渎无不收也动之不知其所为流之不知其所归变幻倏忽沓冥莫测观海者知海之所以大乎则其造也不可量矣予既嘉章子之志故为序以勉之送海宁张知州满任去官序至正辛卯夏五月刘显仁自海宁来致其友贾希贤之言曰海宁濒海为斥卤地民勤而贫吏肆而嚚积有日矣自我知州张侯来乡不见吏卒易其业田畴屡丰旅葆不札庭不宿讼囚无留狱租赋时集木索不用哗讦之声化为弦诵大民儒儒小民愉愉朝出暮归讴歌满途三岁之间洋洋乎里闾不知时节之我徂今且代去欲留之不可得也请为言以饯之予闻而叹曰美哉张侯今之为人牧已代而使人思之者鲜矣哉居于位则畏其威且满则相视如途人甚则排而去之惟恐其弗亟也间有欲之者非素所昵爱则为卒若吏于民无与焉夫设官所以为民也官为父母民为子为父母而使其子不我爱亦独何哉故善为官者犹农夫之善为田也嘉谷以为亲稂莠以为仇是故获乎吏卒者必不获乎民获乎强暴者必不获乎善人今张侯能使民惜其去而希贤又为善士兴义学以淑乡里其所慕尤不苟仲尼曰不如乡人之善者好之张侯有焉予雅知刘君其言必信而有征也是为序槐阴读书图序槐阴读书图者嘉兴吴仲圭所为姑苏王行道作也王氏之先有植三槐于庭而期其后必为三公者后果如其言为宋贤相今仲圭之作此也其将勖行道以力学而履前人之发也乎夫盛德大业有志者成之圣贤与我皆人也企斯及之矣故与人交必常有所勖者朋友之盛心也观听动息凡有所接必使可以有所警者进修之善道也然则斯图岂玩好之云乎虽然吾愿益有以勖之夫王氏之先所以致位宰相者抑由乎槐耶非与植柏于大别而冀似禹求南国之棠而憩焉曰吾以继召伯也可乎哉晋公之行事载在史官若三槐者苏子所谓德之符也思其人象其德今之槐犹昔之槐也不然彼园之檀其下维谷而已矣吾子勖之使后人之慕此图如今人之慕三槐则伟矣于是乎言送海宁尹知州之官序国家怜黔首之未宁乃大选守令以熙庶绩非名实素闻于上下者弗任且以六事考核其殿最责至重也东平尹希善由余杭主簿江浙行省掾史遂昌宣城县尹温台海道千户皆能其职故得举为海宁知州将之官相与交游者咸为诗以饯之而属其序于予予惟今之人类多喜谀心窃非之夫求言于人而得谀不如勿求与人言而进以谀是不以贤人君子待其人不恭莫大焉故愿献其规而不以颂今天下乂安而盗贼奸宄窃发不禁何哉为守令者非其人耳天子有民不能遍治故托之守令故守令谓之民牧夫牧也者受人之牛羊而牧之必为之丰其水草适其寝讹去其瘯蠡驱其豺狼然后物生遂而牧之道得矣是故悍卒猾吏民虎狼也苛徭横敛民瘯蠡也虎狼不屏瘯蠡日生寝讹失时水草乏绝则亦日就死亡而已矣恶在其为牧也夫好安乐而恶忧患人情同之盗贼之刑自死而族人岂愿为之哉必有大不得已然后宁蹈不测以苟旦夕之命诚能顺而抚之吾未见其弗宁也海宁为濒海邑民劳而贫久矣孟子曰饥者易为食渴者易为饮于今之时抑亦可以谓之易而非难矣行矣尹侯国家之寄朋友之祝百姓之望皆于是乎在他日惠政之碑又当为君书也送柯上人远游诗序古之人有违其家而游四方者何哉孔孟志于道仪秦志于利司马子长志于文其所志不同而欲行其志也则同墨子之道异乎圣人而走不黔突无亦欲以其所得乎师者传之于人与是皆有所为而为也浮屠柯上人者予之同邑人也客游于净慈净慈之主者举以任其寺之事善焉于是群寺之闻上人名者竞举以为其住持上其名于宣政院会他僧有以贿求住持者事闻院官院官怒并其余悉罢之上人遂拂衣游金陵且溯大江观衡湘陵巴汉沔秦陇北觐天都至于五台略恒碣而归将行过余求言焉夫上人方外人也固不以利役其身而为文又非所嗜好抑将学孔孟与则上人墨氏徒也今浮屠之道大行于世金碧焜耀弥天下贝叶之书家畜而人诵之不必走四方以施教则又异乎墨子者矣予又何言以赠之哉予盖因是而重有所感矣今之为士者欲游四方行李之往来丰则患于盗贼约则患于资粮之乏裘马之敝当何所取给哉独浮屠以其徒为一体所至则如归焉穷山际海何往而不可也然则上人之游维其时矣予学孔氏者也不能作浮屠语故以是为赠云竹川上人集韵序昔邵子以音声穷天地事物之变莫能逃其情焉邵子没虽有书不得其传故有能言而莫精其义者则于声之轻重清浊且不能辨尚何望其造前人之微妙也哉余初来杭时识竹川上人于祥符戒坛寺见其为歌诗清越有理致遂相与往来因语及声音之学而出其所为书则集凡天下之音声比其开发收闭之类而各使相从凡有声而无字者咸切而注之审音以知字因母以识子如指其掌也予问之曰师其精于邵子之术乎则笑而不应余尝思浮屠氏离世绝俗而自外乎人群以为高也近世之业之者异焉以浮屠居其身而其营营汲汲每生死利欲殆有甚于俗之人盖举天下皆若是矣今上人为浮屠而志于儒不泯于流俗而着书以为乐年已老而愈不倦是岂可以常人目之哉自古有避世之士非一途矣晨门荷蒉偶耕卖药亦各随其所处以求其志若上人者其避世之徒欤其书之蕴予不能知而其人则予深知之矣是为序全婴堂序术有可以寓道者其医乎夫济人利物无位者不能焉惟医以救死扶生为功苟志于斯使恻隐之心恒存而不死岂非为仁之机括耶故术之近道者莫如医医之为功昭晢不昧故于术为难至于婴儿之医则难乎又难矣是故古人语治天下曰如保赤子夫赤子无知疾病痛痒饥饱寒暖一听于人而不能告死生存亡无所归咎天下之难保者孰有甚于赤子哉故又曰心诚求之虽不中不远矣言不可以卤莽虚伪为也呜唿治天下者果能存是心乎吾不得而知也得见善医者亦可以自慰矣武林忻生儒者也而工为医以全婴名其堂先难也夫以儒为医固当与常医殊他日达而用于时则又举其为医之心而措之岂曰小补云乎哉郑士亨东游集序予始与豫章郑士亨遇于杭察其人玩其文遂与为忘年交日相过谈文章剧昼夜如不及有所得则各相自庆慰唿酒共饮至醉近世之为文非达官贵人及善谀不谐于时士亨不能谀又不仕故不敢以文示于人而自以为贤于博奕书而藏之或获传于后世则亦可以惩创感发不为无益而不悖乎古圣贤之意虽不望其必传而亦未尝不欲其传也其年冬十月有牛谅者见郑子之文大喜率其友闻正集而刻之于梓求予为序予甚异之夫县黎之处璞中虽不自售而不能其璟谓卞和之不恒有可也而谓世之无卞和也可乎哉余尝谓郑子之文独予识之而不意复有二子彼二子者好为文则不取诸时人之所趋而独慕于居下位之郑子何耶予既喜郑子之文获传于世而又喜有二子能识世人之所不识而自拔于流俗以为之传也于是乎序照玄上人诗集序予初来杭时求士于郑希道先生先生为余言照玄上人之为诗雄俊峭拔近世之以能诗名者莫之先也余素知郑君善鉴而言不过心常怀之及访于杭人无能言上人之能诗者心窃怪之及余徙居白塔之下而上人乃住持万松岭之寿宁寺于是始得遍观其所为诗盖浩如奔涛森如武库峭如苍松之栖县崖凛乎其不可攀也而忧世感时之情则每见于言外呜唿是宜不以诗闻于杭之人矣夫诗何为而作哉情发于中而形于言国风二雅列于六经美刺风戒莫不有裨于世教是故先王以之验风俗察治忽以达穷而在下者之情词章云乎哉后世太师职废于是夸毗戚施之徒悉以诗将其谀故溢美多而风刺少流而至于宋于是诽谤之狱兴焉然后风雅之道扫地而无遗矣今天下不闻有禁言之律而目见耳闻之习未变故为诗者莫不以哦风月弄花鸟为能事取则于达官贵人而不师古定轻重于众人而不辨其为玉为石惛惛怓怓此倡彼和更相朋附转相诋訾而诗之道无有能知者矣然则上人之不以诗称于今之人不亦宜哉呜唿有伯乐而后识马有匠石而后识梧自古以及于今伯乐几人匠石几人耶抱奇材而不遇以泯死者不少矣予既重上人之诗而又悲夫人之不知郑先生之为伯乐匠石也故为序其端焉送熊文彦归江西序传曰君子以友辅仁天下之大伦五友其一也是故圣人论友必备道其损益之故友之为道岂易言哉近世学者率不好闻己过未有善而欲人扬见胜己则讳见不若己则肆藻于外不求于中诋异而党同附势而传声靡靡扬扬柔柔如也而与之友能无损乎故论友之益者曰直曰谅而又曰多闻焉夫直矣谅矣而所闻不多则箴规奖劝未必尽合乎古而通于今吾未见其能益也呜唿友之为道岂易言哉予居杭三年而得江西郑士亨无何又因郑子而得熊文彦焉观其人理而温又亮以庄恢乎其有容且年方壮气方锐学业方日新识见方广如泉之始出鸿之始发勾萌之方达也因命曰交相为助于是方自庆其各有所益也比岁暮予归浙东而二子亦相率归于豫章乃命酒以别而为之言曰古人之为学也未尝自谓已至仲尼大圣也曰假我数年卒以学易卫武公大贤也九十犹陈抑戒而况于吾侪也乎岁月如流时不再得耨之不勤其实不栗筑之不多其基不巩诗不云乎婉兮娈兮总角丱兮未几见兮突而弁兮幸相逢于未耄而学业俱若是焉朋友之心遂矣至于东门之章游子之吟则不必为君歌也悦茂堂诗序悦茂堂者会稽旌教寺学庭上人之所居室也上人性好菊故种菊环其居取菊谱之语名之曰悦茂或曰谓其以菊之茂而为悦也或曰非也悦茂在菊不在人上人将于是乎观物焉岂惟菊哉凡物悦则茂得其性也不悦则不茂不得其性也故悦者茂之藏茂者悦之着譬之于人忧愁结于心而病生焉及其着也发焦而齿黄色黯而形枯其不茂也可知矣故翚翟天下之文禽也朱冠而彩翰章章焉及其絷于笼中则惨然而不怡泯泯然如死灰非涅而昏之也不得其性焉耳是故人不得其性则痡鸟兽不得其性则瘏草木不得其性则萎以枯故茂物有道悦之而已矣悦之有道使之得其性而已矣敢问使之得其性有道乎曰有可得闻乎曰上人之艺菊也其种也以时其溉也有节其爱之也如慈母之于子也燥则滋之淤则清之瘠则肥之扤则培之欹则扶之翳则疏之暵则阴之诛其草茅戮其螬蝎驱其雀鼠蛛丝蚁壤无所侵也于是乎春而萌夏而叶秋而华濯濯蓁蓁蕤蕤英英见其生而荣而不知其所以生如斯而已耳或以语于予予曰有是哉是道也后稷之所以教民稼也上人其果有见于此耶而独于此物者何耶呜唿使世之为人牧者怀其民如上人之怀其菊也天下其永安哉因为之诗曰治圃如治国养卉如养民羲农契此理立法诏后人五帝暨三王继世称至仁聚欲去其恶不使伤和淳所以覆载间物物熙阳春动植蜚走辈生长咸及辰周辕逝东迈此意久沉沦诛求与剥削浩荡无涯津高堂一笑粲白屋千眉颦谁见田里间悲啼杂吟呻本根不自固枝叶何由伸感来为尔歌哀音入苍旻安得观风者达之于紫宸送张山长序稽山书院山长张君用中受代将归友生具酒肴祖送越西门外酒半有执爵而言曰行者必以赆古之道也故老子曰富贵者送人以财仁者送人以言是故诗有崧高烝民缱绻激切情意恳至是盖温如春阳馥如兰芷而重于南金夜光之遗赠也张君以茂才举为文学官居其职三年教行而道尊人无间言今以代去而所与游者又莫非文学士而无言以送之庸非缺乎众应曰诺于是命楮笔各为歌诗俾余序焉余观诗人之有作也大抵主于风谕盖欲使闻者有所感动而以兴其懿德非徒为诵美也故崇奖之言冀其有所劝而加勉示事之告愿其有所儆而加详也然后言非空言而言之者为直为谅为辅仁为交相助而有益而闻誉达于天下而言与人相为不朽不亦伟哉今诸君之诗则皆既肆好矣复何以尚之哉方今教学之官为职甚卑而其出身为甚正非他岐比也由是而跻大官位宰辅者非一人矣张君年方壮气方盛学方进而业方隆也梢云之木起于勾芒冲天之翰发于遵渚由是而之焉仲山甫申伯之地位不难造矣人之言曰谁谓华高企其齐而他日仲山甫申伯之德业吾于张君深有望焉牡丹会诗序甲午之春予避地会稽始识祝茂卿于吴君以时之所三月既暮茂卿之牡丹大开因得与寓官郡士往观焉主人崇酒肴登客而侑之既洽主人奉花以请曰兹花之植于某有年矣虽玩赏日至而未尝有阖坐皆文章大夫士如今日之集者盍各为歌诗以为他日之雅谈乎客曰唯唯乃取唐人罗邺诗二句十四字为韵命探丸信所得为诗不限以体制诗成属余序予让弗获乃为之序曰诗不云乎岂弟君子和乐且湛夫既曰君子而又谓之岂弟则其为和也不流而为乐也不淫故湛而无害于德此诗人之所以赞而美之也予尝见世俗之为宴集大率以声色为盛礼故女乐不具则主客莫不黯然而无欢及夫觞酌既繁性情交荡男女混杂谑浪亵侮百不一顾有向隅而不获与群则愤愤然见于色形于辞故始之以笑傲而终之以斗争以为有人之心者无不知恶而绝之也而世方以是为能放旷豁达以尽主客之情然则与禽兽奚异哉若今日之会则不然矣其色则草木之秀其声则风雅之余其人则邦家之彦也是故揖逊酬酢所以尽朋友之义凝志澄神所以杜纵恣之门抑扬歌咏所以摅幽深之抱欢情既畅藻思逸发莫不郁如树兰锵如金石皎如月露跃如蛟龙之出溟涬捷如拔坚城而禽大酋以献馘也曾子曰君子以文会友今日之举其庶几乎虽然神蓍之茎灵龟荫之以之借豕则茨蔹之不如矣苍莨之实凤皇食之以之豢牛则菅稗之不若矣人固有异好恶其相出岂不县绝也哉易曰方以类聚物以群分吾于是乎见之故既为之诗复冠以序焉送道士张玄中归桐柏观诗序别峰上人既住宝林十有七年道高德隆百废咸理乃重建槃翠之轩以游息四方之文学士于是丛林之望益重而龟山之胜为于越冠华裾藻佩篇翰交错济济翼翼彬彬如也至正甲午予来会稽因得与群士大夫为宝林之游而赋诗倡和无虚日焉夏四月癸丑有道士张玄中来访别峰上人告将归桐柏观适余与所游客皆在上人遂分韵为歌诗以送道士诗成属予序予尝见世俗以儒与僧道为三教谓当各道其道各志其志言不得同词行不得同躅衣服不得同制度也今于是乎相从游而赠以诗何独异乎人之言耶盖吾徒之所以与上人游者非欲求其道也上人能赋诗而乐贤士寺之胜足以资吾游道士又远来见吾徒而欣慕焉吾安得而拒之三王世远天下之为民者不易矣怀才抱志之士遗其身于方外以远害而离尤岂得已哉予既从上人之请而为之诗复为序焉诗曰道士张玄中年少气方锐从师桐柏宫饵术啖松桧黄冠紫霓衣赤舄青组带翩翻辞故居汗漫游方外北穷燕幽都南尽越吴会泛海超东溟寻河极西兑惊霆霄砰轧浊雾昼晻濭凄凄风薄裳泄泄云拥盖追龙入医闾访鹤凌岱泰蟠桃花未实火枣叶始楥鼍梁没溟涬凤吹杳茫昧波驰羲和轮电掣纤阿絜悠悠雀雉化渺渺蝉蛇蜕怆恍寤往图飘飖返旌旆振衣赤城岑漱齿白鹤濑餐霞炼精魂洗髓去埃盍晨朝玉宸高夜醮金景盖偓佺授宝诀列缺助禳桧采芝麋鹿引烧药龙虎会扶桑倒景长建木盘根大岩花春蒙茸涧草秋馣馤山辉月娟娟瀑落石籞籞息心观群动清耳闻众籁窗虚琪树明幕静鸾羽翙枸杞藤蔓潜松苓兔丝荟我欲往从之逍遥解沉昧风尘正郁孛攵原野塞戈杸盗贼炽炎火平人走狼狈湮沦海底珠黯淡日中沬忧深杞国天卜渎文仲蔡抚事生悲伤怀古增感慨上人昙彦孙龙象雄梵贝道殊心靡它谊合情自最飞书邀应真摆落刍藁釐凄凉念吾侪漂泊累疏粝短章惭未工浪迹谁倚赖高歌向冥漠安得躬畎浍赠医学录江仲谦序或称良医之用药犹良将之用兵其信然哉人之死生倚于医国之存亡倚于将反掌之间吉凶分焉不得其良而用之是以人与国弃也故良将投其兵于敌而敌失其所御良医投其药于病而疾失其所聚兵可以杀敌药可以杀病人皆知之用之有舛则杀病之药不于病而于其人杀敌之兵不于敌而于其国可不慎哉故人之将死而得良医国之将亡而得良将天下之幸无有大于此者而天下之功亦无有逾于此者以之并言良非过矣绍兴江仲谦以医良于其郡甲午之岁余挈家来绍兴绍兴地卑湿岁又寒暑易常度家人疾病相连属不绝延仲谦诊之剂所投无不愈由是倚仲谦以为安而信其以良称不虚矣方予家人之疾也仲谦来视曰某当某日愈某当变某疾疾作后几日愈无不验有所馈谢则坚拒不受予尝读史见赵充国论边事无不如其先言魏公子救邯郸于垂亡而却不受赏古今所称以为贤今以仲谦观之良医之与良将其用心真有不期而吻合者良可骇也剡溪姚古道从师于越得疾焉遇仲谦而愈仲谦又不取馈谢郡士之与古道交者多赋诗以美仲谦而予又为知仲谦者故为序赠徐仲远序世之所谓祸福通塞者果由于命耶圣人罕言命命果不足道耶孔子曰道之将行也与命也道之将废也与命也自古固有不仁而安荣守道而戮辱者庸非命乎古之人以寿富康宁攸好德考终命为福而不言贵今之论命以官爵之大小品高下岂古之所谓祸福与今异耶好德无逾于仲尼则厄穷而在下颜渊亚圣三十以死曹孟德司马仲达位在人上而以寿终且及其子与孙祸耶福耶所谓命者当何以断之哉易曰穷理尽性以至于命孔子曰不知命无以为君子也今之言命者其果有合于古人否乎天以阴阳五行生为人也阴阳五行之精是为日月木火土金水之曜七曜运乎上而万形成于下人也者天地之分体而日月木火土金水之分气也理生气气生数由数以知气由气以知理今之言命者之所由起也夫气母也人子也母子相感显微相应天人之理也则亦何可废哉日至而麋鹿解月死而蠃蚌膲温风动而荠麦死清霜降而丰钟鸣物理相通不可诬也天台徐仲远以七曜四余推人生祸福无不验予甚异之而赠以言若夫吉凶利害之所趋避则吾闻之孟子矣王原章诗集序予在杭时闻会稽王原章善为诗士大夫之工诗者多称道之恨不能识也至正甲午盗起瓯括间予辟地之会稽始得尽观原章所为诗盖直而不绞质而不俚豪而不诞奇而不怪博而不滥有忠君爱民之情去恶拔邪之志恳恳悃悃见于词意之表非徒作也因大敬焉或语予曰诗贵自适而好为论刺无乃不可乎予应之曰诗何为而作邪虞书曰诗言志卜子夏曰诗者志之所之也上以风化下下以风刺上主文而谲谏言之者无罪闻之者足以戒诗果何为而作耶周天子五年一巡守命太师陈诗以观国风使为诗者俱为清虚浮靡以吟莺花咏月露而无关于世事王者当何所取以观之哉曰圣人恶居下而讪上者今王子在下位而挟其诗以弄是非之权不几于讪乎曰吁是何言哉诗三百篇惟颂为宗庙乐章故有美而无刺二雅为公卿大夫之言而国风多出于草茅闾巷贱夫怨女之口咸采录而不遗也变风变雅大抵多于论刺至有直指其事斥其人而明言之者节南山十月之交之类是也使其有讪上之嫌仲尼不当存之以为训后世之论去取乃不以圣人为轨范而自私以为好恶难可与言诗矣曰书曰惟口起羞昔苏公以谤诗速狱播斥海外不可以不戒也曰孔子曰邦有道危言危行邦无道危行言孙故尧有诽谤之木而秦有偶语之僇乱世之计治世之所与也得言而不言是土瓦木石之徒也王子生圣明之时而敢违孔子之训而自比于土瓦木石也耶送余希贤归江东序有不必问其行而可以知其人则视其所交而已矣故元礼之门惟林宗可登仲举之榻非孺子不下夫一介之士未必人人识而知其心也而二子之名以之闻于天下者何耶当是时天下之想望二公不啻如麒麟凤凰而二公亦直以天下之模楷自任其明如鉴其直如弦其平如衡其公如日月之照人莫不知之也故士之被其知者如马之逢伯乐如剑之遇薛烛如楩楠松柏之得匠石其美不扬而自播其价不衒而自定矣别上人为予言余君希贤以池阳府史从监郡九十子阳公治戎江东子阳公甚敬重之有谋画悉与计议多所弘益及公还绍兴希贤又送至浙江之东今将归请为言以饯之予居王氏南园时希贤尝来访余一识面不能频数接话言惟是子阳公之政事日下于民门庭无私谒左右无私人则予所目见为有征也子濯孺子曰尹公之他端人也其取友必端矣人欲知希贤吾当以此论之卷六记季氏湖山义塾记青田之山其上四十里有泉汇而为潭繇潭入谷十有五里是为高湖之源其上多奇峰绝大水之所盘蔚献奇纳秀故士多俊彦室常殷阜季氏其一也有名谦字伯益者好学尚义故其家日裕乃谓其人曰人孰不爱其子孙而不知所以爱之者今有良田美宅绵亘阡陌堆金积帛充斥梁栋自以为用之不竭享之无穷也一旦光销影铄而无纤芥之留者何耶骄淫生于富溢而纵欲败度之子常由不寤前人成败之迹而自视侈然大也及其颠连困厄于垂老之际彷徨无所容其身虽欲效织蒲补履以食其余年且不可得若是者虽其人之不肖抑亦其父兄处之不得其道也今予幸借先人余业以自免于冻馁未尝不惴惴于吾身况能保于其子孙故愿制产以建读书之所延名儒为师以训子弟以及族姻之人咸知所学大则修身齐家以用于时小亦不失为乡里之善士不亦可乎乃筑于其居之侧以为堂中设孔子像旁列斋舍翼以廊庑缭以周垣买田若干亩以给师弟子之食萃其族之子弟悉入学于是襟佩衣裳肃肃有容弦诵之音蔼蔼旁达入其乡者莫不感叹而慕悦也呜唿若季氏者真知爱其子孙哉由是达于一乡一邑以播于天下使人人闻而效其所为则将见比屋皆为贤士大夫而愚不肖者寡矣邑人洪应求道其事于予且请为之记予既乐乡里之善人而又嘉洪生之乐道人善也故喜而书之庚寅夏五月记尚友斋记尚友斋者赵郡吴以时之所居室也尚友之云出自孟子其义则习章句者能言之矣而以时之取以名其室抑必有其故哉曾子曰君子以友辅仁天下之大伦五友居其一人不可以无友也孔子曰毋友不如己者以时抱英俊之才勤学而好问直谅而多闻天下之士如以时者不多矣而又求友以自益其不如以时者以时弗与友也则必求胜以时者而友之则不尚论古人而徒求于今取诸我则善柔便佞可以甘人心而蛊予智取诸人或得乡原焉其为损也不少夫何为而不惧哉凡物之相从必以类气之所感不召而集故丰山之钟得霜而鸣阳燧之火见日而烜是故文王作而伯夷太公归阖闾起而子胥孙武至魏文侯为君而卜子夏田子方段干木之徒出焉人而尚友天下之友以类来矣犹以为未足则必尚论古之人古之人有颜渊者得一善则服膺而勿失我则以之修吾德有季路者人告之以过则喜我则以之去吾慝有成汤者与人不求备检身若不及我则以之处己而接物也夫如是其庶几哉呜唿天下未尝无善士也孔子曰十室之邑必有忠信而况于天下也哉一人之身未尝无一善也屈子曰尺有所短寸有所长而况于一乡一国也哉诗曰他山之石可以攻玉孔子曰三人行必有我师焉勖哉以时无徒嘐嘐然曰古之人古之人也友梅轩记皋亭之山有隐者焉以友梅字其轩环其居皆梅也或曰友者人伦之名也君子以友辅仁人求其友必于人焉可也梅卉木也人得而友之乎生于世为人焉舍斯人弗友而卉木乎取之斯人也不既怪矣乎刘子曰否彼固有所激而云也夫彼所谓隐者也不同乎人而隐彼固自绝于世之人而卉木之为徒也彼固以斯世为不足乎己而隐以为高彼固谓人不足与友而卉木良我友也彼诚有所激哉世之如管鲍者希矣刺于谷风嗟于桑柔膑于涓卖于寄累于灌夫蝇营狗苟于拜尘之人友之而不为损者鲜矣哉人不可以无友彼将何所取哉梅卉木也有岁寒之操焉取诸人弗得矣舍卉木何取哉且此物非徒取也凌霜雪而独秀守洁白而不污人而象之亦可以为人矣昔人有揖怒蛙而勇士至气类以感之直谅多闻之友不远千里来矣然则斯人也弗怪矣隐者闻之曰子知予请书之遂书以记于轩隐者王其姓昶其名记之者栝苍刘基也海宁应氏墓庵记至正辛卯冬十有一月予既铭应君和卿之墓矣其子元亨又以贾希贤之书来请曰元亨之先人隐居于乡不求闻于公卿先生不遗草莱而赐之铭今死者已即安于土中谨筑于其傍为间十有二买田以供祭祀为亩十有九惧来者之弗获承也心窃悼焉先生幸不遗予愿卒记之惟古建国民以族葬其域中之室墓大夫守之自周为秦法废久矣室其墓而置守焉孝子之良心也斯可以记遂为之词曰维海宁以州隶杭面山负山厥土广斥涂泥民质以良有乡长平里曰皇冈应氏居之世载德以昌弗竞弗求惟田惟桑教子弟以书炳炳琅琅肃肃跄跄以不愆于义方不诡其逄而守其常乃耆乃康戴玄履黄七十有八年皞皞洋洋游葛天而泳陶唐有子克承既妥厥灵以固乃藏继斯述斯有跻勿颠以苏以扬其墓伊何树之以杨其室伊何玄楹垩墙象设有严诃禁不祥伐石镌辞以识岁年子子孙孙以永不忘杭州实庵和尚福严寺记杭州属县曰仁和县北三十里有溪焉曰义溪故宋嘉定中有姓陈氏名迥者庐于溪上好清净不偶于流俗遂舍身为浮屠名其庐曰福严有弟子二人曰如春明皓江南既平之明年始赐院额既而迥与春俱卒卒后皓为僧司都纲领教门事乃以其衣食之余贸民田广其院冬朝廷赐额为福严寺命其徒以甲乙相授受泰定乙丑皓始建佛阁阁成而皓卒皓有弟子三人曰崇实崇志崇行实继皓卒崇志始刻于优昙花于阁志卒崇行始新僧堂后至元庚辰乃建大雄宝殿壬午构圆通殿甲申作库院丙戌新作山门廊庑钟楼轩厅丈室塔院期堂以及庖湢圊溷无不备具于是舡有坊工有室松门石径缭绕纡郁丹垩金碧日闪月映朗朗如也奕奕如也盖自迥师至行积勤累劳五六传而始就可谓难矣非继志者之得其人能如是乎至正辛卯寺成将树碑求文以志其所自介杭人之识予者以请予时卧病江浒介以远弗达而倩于人为文假予名归于师师览其言词大鄙陋弗称心甚不怿而不知其果为予作与否业已请不欲易也将勒石命褚奂书之奂尝从予校文棘闱中颇知予力辨其妄乃与师偕诣余求真文予时已具舟将归仓卒不克就会饶信告急声汹汹予狼狈上道遂不能记明年予以事至杭师闻即来犹礲石待予言呜唿予之言何足为世重轻至有伪为之者而师之求必于予旷岁月以俟之愈久而志愈固使余不幸死于道路又未知斯石树耶否耶浮屠氏之学予不及知而师之坚忍不二则于是乎见矣师号实庵皓师号东岩记之者括苍刘基而书之者武林褚奂也饮泉亭记昔司马氏有廉臣焉曰吴君隐之出刺广州过贪泉而饮之赋诗曰古人云此水一歃怀千金试使夷齐饮终当不易心其后隐之卒以廉终其身而后世之称廉者亦必曰吴刺史焉有元宪副吴君为广西时名其亭曰饮泉慕刺史也而宪副之廉卒与刺史相先后至正十四年宪副之孙以时以故征士京兆杜君伯原所书饮泉亭三字征予言予旧见昔人论刺史饮泉事或病其为矫心甚不以为然夫君子以身立教有可以植正道遏邪说正人心扬公论皆当见而为之又何可病而讥之哉人命之修短系乎天不可以力争也而行事之否臧由乎己人心之贪与廉自我作之岂外物所能易哉向使有泉焉曰饮之者死我乃奋其不畏之气冒而饮之死非我能夺也而容有死之理而强饮焉是矫也是无益而沽名也则君子病而不为之矣大丈夫之心仁以充之礼以立之驱之以刀剑而不为不义屈临之以汤火而不为不义动夫岂一勺之水所能幻而移哉人之好利与好名皆蛊于物者也有一焉则其守不固而物得以移之矣若刺史吾知其决非矫以沽名者也惟其知道明而自信笃也故饮之以示人使人知贪廉之由乎内而不假乎外使外好名而内贪浊者不得以借口而分其罪夫是之谓植正道遏邪说正人心扬公论真足以启愚而立懦其功不在伯夷叔齐下矣番禺在岭峤外去天子最远故吏于其地者得以逞其贪贪相承习为故民无所归咎而以泉当之怨而激者之云也刺史此行非惟峤外之民始获沾天子之惠而泉亦得以雪其冤夫民天民也泉天物也一刺史得其人而民与物皆受其赐呜唿伟哉以时尚气节敢直言见贪夫疾之如仇故凡有禄位者多不与相得予甚敬其有祖风也是为记游云门记语东南山水之美者莫不曰会稽岂其他无山水哉多于山则深沈杳绝使人憯凄而寂寥多于水则旷漾浩汗使人望洋而靡漫独会稽为得其中虽有层峦复冈而无梯磴攀陟之劳大湖长溪而无激冲漂覆之虞于是适意游赏者莫不乐往而忘疲焉曩余行江浙间闻会稽有云门若耶之胜思一游不可得甲午之岁始至越以事弗克游明年春天台朱伯言自浙西来乃与东平李子庚会稽富好礼开元寺僧玄中偕往游则知所谓云门若耶果不谬于所闻于是慨然有留连徘徊之意而人事不偶不能如其愿遂自广孝寺度岭至法华山而归至于普济明觉诸寺名山古迹多不得一寓目而余之兴终未已也其年六月乃复与灵峰奎上人往颇得观所未历而向时同游之人俱不在焉予每怪古人于欢会之际辄兴悲感于此观之良非过矣昔唐柳先生谪居岭外日与宾客为山水之游凡其所至一丘一壑莫不有记夫岭外黄茆苦竹之地有一可取犹必表而出之而况于云门若耶以山水名于天下者哉惜余之荒陋不足以发扬之也虽然岭外之地各擅一奇而不能皆譬之于人取其长不求其全故陈文子取其清令尹子文取其忠臧武仲取其智尾生取其信务光卞随取其廉孟贲夏育取其力庆忌专诸北宫黝之徒取其勇如斯而已矣若夫云门若耶则又不可以与此同条而共贯也故但记其足之所至目之所及聊以志岁月云若其昔游之地则伯言已记之不重述也出越城至平水记舟出越城东南入镜湖四里许为贺监宅宅今为景福寺又东南行二里许为夏后陵陵旁为南镇祠又东可二里入樵风径东汉郑巨君采薪之所也径上有石帆山状如张帆又折而西南行二里为阳明洞天其中有峰状如伞名曰石伞之峰其东为石旗秦皇酒瓮在焉又南入若耶之溪循宛委玉笥溯流三里至昌源有故宋废陵盖理宗上皇之所葬也其上有山状如香炉名曰香炉之峰入南可四里曰铸浦是为赤堇之山其东山曰日铸有铅钖多美茶又南行六七里泊于云峰之下曰平水市即唐元微之所谓草市也其地居镜湖上游群小水至此入湖于是始通舟楫故竹木薪炭凡货物之产于山者皆于是乎会以输于城府故其市为甚盛开元寺僧有庵在市中是为机上人祖故上人邀宿其所庵侧有小轩俯耶溪而山自秦望之阳分趋云门北下者至此而止其南自舜田陶山剌浮若耶东下者则皆在其外历历可数诸檐楹间故虽居市中而不黩首春水涸舟不得深入登岸行一里余乃至坐久觉清爽机上人因请名其轩莫能定比至法华山伯言好礼乃议其名曰溪麓以其在溪之上山之足也且俾予为记乃明日入城府俗事又至思遂遏至于今今予来时机上人为育王书记适自四明归复送予至庵所时雨新霁舟直抵桥下予出城前一日友人招饮大醉明日入舟比登岸且醉不能醒乃卧溪麓轩中明日机上人辞还育王予独至灵峰寻奎上人时六月二十二日也机上人即开元寺僧圆中也活水源记灵峰之山其上曰金鸡之峰其草多竹其木多枫槠多松其鸟多竹鸡其状如鸡而小有文采善鸣寺居山中山四面环之其前山曰陶山华阳外史弘景之所隐居其东南山曰日铸之峰欧冶子之所铸剑也寺之后薄崖石有阁曰松风阁奎上人居之有泉焉其始出石罅涓涓然冬温而夏寒浸为小渠冬夏不枯乃溢而西南流乃伏行沙土中旁出为四小池东至山麓潴为大池又东注于若耶之溪又东北入于湖其初为渠时深不逾尺而澄彻可鉴俯视则崖上松竹华木皆在水底故秘书卿白野公恒来游终日坐水傍名之曰活水源其中有石蟹大如钱有小鱼色正黑居石穴中有水鼠常来食之其草多水松菖蒲有鸟大如鸲鹆黑色而赤觜恒鸣其上其音如竹鸡而滑有二嵴令恒从竹中下立石上浴饮毕鸣而去予早春来时方甚寒诸水族皆隐不出至是悉出又有虫四五枚皆大如小指状如半莲子终日旋转行水面日照其背色若紫水晶不知其何虫也予既爱兹水之清又爱其出之不穷而能使群动咸来依有君子之德焉上人又曰属岁旱时水所出能溉田数十亩则其泽又能及物宜乎白野公之深爱之也自灵峰适深居过普济寺清远楼记出灵峰徇溪而上至云门近十里取道禾黍中二三里为普济寺外视甚峻绝若无所容陟石径数十步忽平广而寺始见入其中则松柏幽茂径路窈窅似不在人间世问之则晋时鸿明禅师讲经之所将军何充常诣听讲有何胤读书之室故又谓之何山寺寺西庑有楼焉其扁曰清远昔创之者云峰和尚而今居之者砥上人也客至上人邀客坐楼上日色方甚炽上人出茶瓜酒食延客开户左右眺则陶山剌浮柯公秦望紫霞诸山皆在眼底有泉出竹根流入于楼下其声琅琅然又有白石冈在楼外其石色皆白如玉上人见客喜因请为诗诗成又求叙清远之义予笑曰楼之名子与之也我安能知子意哉且盈目前皆山水也我不知其孰为清孰为远也今夫天清而望远无远之弗见也及其云雨晦冥则所谓远者安在哉请无求诸目而求诸心上人不应既而跃然曰命之矣发普济过明觉寺至深居记是日未午已大热砥上人固欲留客宿有来告曰浮休公待于其深居且甚久予曰浮休公老人也不可使久待虽热必速往遂亟辞出上人持其酒追至寺门外亭上临池水坐更尽四五杯忽有云自西方飞来翳日奎上人拊掌曰可行矣乃登舆度何山岭上剌浮至明觉寺云去因相视大笑时日方悬天中气如炉炭乃皆坐松下石上俯视涧水风出松水间淅淅作凉意少顷有僧出揖客乃偕上后山麓谒千岁和尚塔观洗骨池于东庑下盖当山之巅而有水能为池虽大旱不干谓之灵迹或可信也而予特爱其前三涧自三方来皆会石壁下正与寺门对鹿头龟鹤之山隔涧水若拜其下而柯公陶山木禾鹅鼻诸峰咸外列如屏障故寺虽高不露人言天下名山水多为浮屠所占岂虚语哉观览久之乃降自前岭绝涧少憩道侧云复自岩中上冉冉欲作雨趣行至深居道上凡三憩每行皆适当云起时以语浮休公浮休公亦大笑历观古人未有触热游者盖自奎上人与予始云深居精舍记深居精舍者云门广孝寺上人浮休公退居室也上人名允若字季蘅以文行闻于时贤士大夫无不与交号之曰若耶溪因其名而配以地也深居去云门十里而赢初入溪口有奇石拔起沙水中状如折柱其下者如伏兽其名曰钓台其石罅皆有树自钓台溯溪入溪色湛碧两岸皆粳稻风过之其香菲菲然有三山鼎足列状如三狮子九墩错其间为九球深居在三狮子中其背山曰柯公之山山上有潭潭中云有白龟有龙恒出作云雨岁旱祷辄应其右山曰化鹿之山亦曰鹿头相传葛稚川既化为仙有木几亦化为鹿在此山其外山曰秦望其左山曰木禾木禾视群山为最高其前山曰鹅鼻之峰其高与木禾等峰顶大石突起望之如鹅鼻大海在鹅鼻东北其上云有秦时碑今亡之矣鹅鼻北下小山曰望秦秦望在望秦北又北曰天柱曰玉笥又东北为阳明之山是为禹穴其下维湖予既至深居与俘休公语极相得又爱其有美木佳水石花竹且静僻无妄人迹虽隆暑不汗因留八日出既出而心恒思之松风阁记雨风露雷皆出乎天雨露有形物待以滋雷无形而有声惟风亦然风不能自为声附于物而有声非若雷之怒号訇磕于虚无之中也惟其附于物而为声故其声一随于物大小清浊可喜可愕悉随其物之形而生焉土石屃赑虽附之不能为声谷虚而大其声雄以厉水荡而柔其声汹以豗皆不得其中和使人骇胆而惊心故独于草木为宜而草木之中叶之大者其声窒叶之藁者其声悲叶之柔者其声懦而不扬是故宜于风者莫如松盖松之为物干挺而枝樛叶细而条长离奇而巃嵸潇洒而扶疏鬖髿而玲珑故风之过之不壅不激疏通畅达有自然之音故听之可以解烦黩涤昏秽旷神怡情恬淡寂漻逍遥大空与造化游宜乎适意山林之士乐之而不能违也金鸡之峰有三松焉不知其几百年矣微风拂之声如暗泉飒飒走石濑稍大则如奏雅乐其大风至则如扬波涛又如振鼓隐隐有节奏方舟上人为阁其下而名之曰松风之阁予尝过而止之洋洋乎若将留而忘归焉盖虽在山林而去人不远夏不苦暑冬不酷寒观于松可以适吾目听于松可以适吾耳偃蹇而优游逍遥而相羊无外物以汩其心可以喜乐可以永日又何必濯颖水而以为高登首阳而以为清也哉予四方之寓人也行止无所定而于是阁不能忘情故将与上人别而书此以为之记时七月九日也松风阁记松风阁在金鸡峰下活水源上予今春始至留再宿皆值雨但闻波涛声彻昼夜未尽阅其妙也至是往来止阁上凡十余日因得备悉其变态盖阁后之峰独高于群峰而松又在峰顶仰视如幢葆临头上当日正中时有风拂其枝如龙凤翔舞离褷蜿蜒幰撝徘徊影落檐瓦间金碧相组绣观之者目为之明有声如吹埙篪如过雨又如水激崖石或如铁马驰骤剑槊相磨戛忽又作草虫鸣切切乍大乍小若远若近莫可名状听之者耳为之聪予以问上人上人曰不知也我佛以清净六尘为明心之本凡耳目之入皆虚妄耳予曰然则上人以是而名其阁何也上人笑曰偶然耳留阁上又三日乃归七月二十三日记横碧楼记天下之佳山水所在有之自有天地以迄于今地不改作也或久晦而始彰其有数乎抑亦系于人也故兰亭显于晋盘谷显于唐乃与右军之记昌黎之序相为不朽物之遇也果有待于人哉会稽山阴之柯桥即古之柯亭也有寺曰灵秘有上人曰守基爱其山水之佳无让于人所称者而惜其不能与东山云门并扬于时也乃相其南偏作楼焉出群室之上凭之而觌山之峙者苍然俯之而瞩水之流者渊然或挺而隆或靡而驰如龙如虎如蛟如蛇如烟如云如蓝如苔如带如屏远近高低萦纡蔽亏举不逃于一览于是其地遂为甲观恨未有高世之人为发之也至正甲午用章师自浙西来过而奇之以其兼山水之美也山与水皆以碧为色故命其名曰横碧而俾予为之记师今世之高人也予于是乎喜斯楼之遇自此始也予又闻柯亭有美竹可为笛风清月明登楼一吹可以来凤凰惊蛰龙真奇事也上人能之乎吾将往观焉孝友堂记堂曰孝友敦人伦也善父母为孝善兄弟曰友陶君忱仲及其子凯俱有孝友之行于是临川葛元哲请以孝友名其堂按书言君陈惟孝友于兄弟诗言张仲孝友是皆天子之大臣则不举其事业而以孝友称之盖以修身齐家为治国平天下之本也故曰其为父子兄弟足法而后民法之孝友也者所谓懿德之首与陶君者台之临海人也旧为巨室生八年而母卒继母弗能爱及长娶吴氏相与谨事母母终不能容君乃与妻出居于外力勤苦织绩以为食朝夕入定省弗旷而父与继母自治其产业不使君与闻久之家日匮父又且老继母所生弟妹皆无以具婚嫁君乃迎父及继母于己养以其资为弟娶妇嫁其妹咸得所由是继母大感悔君益虔门庭之内穆穆如也吴氏早丧父其母沈无以养君亦迎养之以寿终于陶氏凯读书有文行为贫故恒出外以经学教授弟子弟子自四方来从者甚众故得以其束脩之入佐父治丧葬供祭祀悉如礼上世墓域有夺于势家者咸赎而表之凯无他兄弟惟一妹适顾氏早卒凯为育其子及女以成人如己子故乡党之称孝友莫不曰陶氏父子而士大夫又皆为诗以歌咏之于是栝苍刘基既叙其事复为之言曰诗不云乎天生烝民有物有则民之秉彝好是懿德夫孝友之在人心不求诸外而民鲜能者欲昏之也世教既衰彝伦攸斁于是有借耰锄而德色取箕帚而谇语如贾子之云者况敢望其能奉不爱己之继母于艰苦之余哉又敢望其施及于异产之弟妹哉若陶君者真可以当孝友之名矣乎方其家之富也见弃于亲甘远身而不失于礼及其贫也弟妹无所托又竭力自任而不贻父母忧呜唿难哉若陶君可谓能尽孝友之道矣抑亦可谓能处人伦之变矣君陈张仲皆以孝友施于政而达于天下陶君无其位不得流其泽于民而独行于家至其子又克类天将昌陶氏乎子类父孙类子绳绳焉而不绝能无昌乎善之有后天之道也凯字中立今之乡贡乙科为永丰县教谕与余善是为记白云山舍记物之出于山惟云为神灵而士有类焉其发也如缕浩浩然盈天下士之达而用于世者类之敛其色密其迹忽然而生泯然而潜其形士之隐而不用于世者类之是故悠然而风行滃然而晦冥丱然而震霆蛟龙乘焉鬼神凭焉人皆骇之泄泄潏潏清凉炎热容容汁汁沛为膏泽人皆仰之神矣哉人莫得而窥也或冒于石或栖于木或起或伏扬蕤擢叶靡漫岩谷或隆或洼或舒或葩布交加旖旎纷拂水浮沙上腾为赮罝乎成光蔚乎为章合散五色变化无极而士之文者类之夫既类于人矣则人之好之宜也大章上人居天台之五峰命其室曰白云僧舍求予记夫天台南纪之名山也山以出云为神灵南纪之山以神灵称者莫天台若也云之所发所聚千态万状无不备有则不取夫青黄赤黑而独取其白者何耶山之阿涧之滨洋洋漠漠惟意之适云之处而未出者也上人方外之士无役世之志则惟淡而不华素而不杂者可以适吾情也今夫云人莫不见而鲜能知之惟日夕与处而于其动静有默契者斯知之矣故触石而出肤寸而合不终朝而雨天下者云也其始也白而已矣然则上人其知云哉不可以不记也于是乎记怡怡山堂记怡怡山堂者任君伯大兄弟别业之所也任君居越之萧山家世读书父母具庆年过七十而伯大亦年五十有余矣乃以其二亲之命预卜葬地于北干山之阳去郭四五里室其旁以为游息之地所谓怡怡山堂是也其为堂也背负崇冈左回右环众木扶疏修篁来风前迤平畴夏麦秋禾芃芃离离遥望越山矫若游龙带以长渠舟楫通焉汇以清池石泉泄焉听之泠泠如筑如琴赤鳞之鱼泛滥藻荇憩之沉沉泳之熙熙景与心融莫知其疲于是天清日明二老乃泛轻舟乘板舆从以诸孙斑裳彩衣徜徉乎其中不知其忘昏晨而乐以终永年也虽然此特其娱乎外者也人徒见伯大之以是奉其亲而亲诚悦之谓悦亲之道惟在是矣而不知伯大之兄弟友爱笃于心无间于家人之言以能称父母之所愿欲而父母无不悦矣又何俟于此哉伯大之子元与予善邀予游而请以名其堂吾故究其本而以怡怡山堂名之孔子曰兄弟怡怡诗曰兄弟既翕和乐且湛宜尔室家乐尔妻孥孔子举而赞之曰父母其顺矣乎宜兄宜弟事亲之本也请以是而揭诸堂以示任氏之子孙俾知其祖父家法之所自而则之效之以世其德于无穷庶其不为无益而有助矣棣萼轩记春二月予以事至萧山过故人包与善留舍于其棣萼之轩明日予还居越无何与善以书来言曰大同之先旧为山阴人今徙家萧山三世矣先人一身无兄弟而大同之兄弟五人先人因以棣萼名其轩且卒遗命无负吾所以命名之意愿先生为我记之按棣萼之义出自小雅周公不幸遭管蔡之变故作棠棣之诗极天下之人情以致儆于世之为兄弟者今包君之命其轩不亦远哉夫兄弟一气之分也兄弟不亲乱之本也虽有家室将焉保之先王之教不行此义不明于人心久矣血气之欲流为忿争箪食豆羹不能相让由是干戈寻于门庭斗阋作于户牖然后手足化为豺狼而人道绝矣夫父母之生子无不愿其人人昌且炽也父母没而兄与弟不相容死者之目其不瞑于地下矣包氏兄弟能无忘其先人取诗人之旨而服膺焉去其所戒而敦其所劝使祖考慰于上而子孙法于下吾见其世泽之未艾而方隆也昔者汤以日新铭其盘武王以敬义书其几杖器用朝夕见之以启其心迪其德学圣人者师焉然则兹轩之扁当无愧于古人矣吾子勖哉鱼乐轩记至正癸巳番阳程邦民以进士授官判绍兴之余姚州明年春奉府檄至郡理钞法及赈济事寓永福寺之东轩东轩者上人善启之所居也其广不盈丈而清明不烦有榻可息有花木竹石可玩轩之前甃瓦石为小池有鱼六七十头皆长五六寸赤鳞锦章出入蕴藻中悠悠焉或泳或翔或吹而沤或施而涟与与焉不啻如处江湖而乘秋涛也程君观而悦之命其轩曰鱼乐之轩或难之曰诗不云乎鱼在于沼亦匪克乐今此无乃又迫于沼而非鱼之所乐乎程君曰吁果然哉子见其一而未见其二也夫恶忧患而乐无害凡物之同情也是故性迁于习习贯而乐生焉岂惟鱼哉野鸟之处笼中其始至也憧憧焉闻声而跃见动而惕如不能须臾生也及其久而驯也则虽举而之野纵之而不逸驱之而不去徘徊盘旋恐违其所离之则悲以鸣狂顾而疾赴焉于是笼其家而乐在是矣夫山野之优游岂不胜樊笼之局促哉彼既习而耽之矣我局促而彼优游之矣又乌得不乐哉今夫污泽之间数罟不禁缯罔如云鲛人蜑夫鼓楫生风獱獭鹙鸧鹜鹭成群利觜长骹没渊泉撇波涛无隐弗留鲲鲕登于庖厨鲰鲜血于胎卵患害日至而无所避优游云乎哉则又曷若处此之为乐也难者无以应遂书以为记吾闻释氏好生而戒杀虽蚤虱蚊蝎必思所以完之然则是鱼之得上人以为依宜其有乐而无忧矣养志斋记事亲莫大于养志孟子之言至矣华亭唐伯让书而扁诸室盖将以朝夕观省而致孝于其父母属予言以记之夫孝百行之首也为人子而志于孝夫奚为而不淑哉孔门弟子以孝称于圣人而扬于天下后世者闵子曾子而已游夏之徒则各有所亏缺而曾子亦不能以是传于子何耶甚哉孝之难也今世之养亲者以饮食供奉为至足而不知戚其戚欣其欣至于违其情而不顾又乌知所谓养志之云乎唐氏东吴之巨室也华亭在松江之滨胜地冠于浙右乌程之酿巨口细鳞之鱼秋菘春韭之菜芳菰精稻晨凫露鸡之臛所以适口充腹者无不有矣其为室也东望三泖九峰之山西望具区山光水色远近辉映翠霞晨飞玄鹤宵警松篁众木花鸟靡曼所以娱耳悦目者无不备矣白发坐于堂上彩衣戏于庭下欲有与随所命欲有适仆夫版舆观望颐指不唿而集其斯所以称夫养志之名矣虽然予之所求于唐君则有大于此者夫父母之爱其子心无穷也痛痒疾疢如己受之否泰荣辱忧喜钟焉可不念哉人知爱其身不爱其亲为不孝而不知爱其亲不爱其身亦为不孝世固有尽心力以奉父母而不谨其身以陷于刑辟者其于道又何如耶是故时言慎行由义履礼使父母之心不以我而劳尊贤友仁修慝辩惑使父母之名不以我而污和其兄弟亲其姻族睦其邻里乡党使父母之泽流于子孙而不坠所谓养志其庶几乎唐君勉之闵子曾子亦人也裕轩记会稽王元实于其居之傍作小室名之曰裕轩予既为铭之矣而元实复请记焉夫裕者宽广之谓也今元实之室大不盈丈高不逾仞庭不容栱杷之木径不通一马之足栉栉密密藩篱逼塞不见孔隙而谓之裕可乎盖人之裕在物而王子之裕在我人以物我裕也王子于我裕而不知物之裕不裕于是我裕而物从以裕其斯所以为裕乎今夫人忧思钟乎情好乐牵乎心我欲富也金谷珊瑚不为多西蜀铜山不为饶陶朱猗顿之积不为丰我欲贵也通侯牧守不为尊大车驷马不为荣万钟五鼎不为属厌我欲娱乐也食前方丈不为奢歌舞靡曼不为淫弋猎驰骋不为荒珍禽奇玩充斥亭馆不为侈丽则必竭力以求之有所不获则食不甘寝不安若是虽履汗漫之野登穹窿之丘将无所容其身而可谓之裕乎而王子则不然饭一盂而饱酒一升而醉无求多于口腹而吾之心裕如也夏一絺而凉冬一裘而温无求多于衣服而吾之心裕如也诵吾诗读吾书适吾情则游足则息倦则卧无求多于盘乐玩好而吾之心裕如也足不践讼狱之庭耳不接市肆之言目不耽佳冶之容口不谈官政之是非无求欲尚人而吾之心裕如也一榻之小容身之外非吾庸一室之卑蔽风雨之外非吾忧僮仆之愚子弟之痴任使令之外非吾诛然则何往而不裕哉故轩之不裕而得裕名焉以王子为之主也甲午之岁余辟地于越主王氏知王子之为人与之交而善于是乎为之记尚节亭记古人植卉木而有取义焉者岂徒为玩好而已故兰取其芳谖草取其忘忧莲取其出污而不染不特卉木也佩以玉环以象坐右之器以欹或以之比德而自励或以之惩志而自警进德修业于是乎有裨焉会稽黄中立好植竹取其节也故为亭竹间而名之曰尚节之亭以为读书游艺之所淡乎无营乎外之心也予观而喜之夫竹之为物柔体而虚中婉婉焉而不为风雨摧折者以其有节也至于涉寒暑蒙霜雪而柯不改叶不易色苍苍而不变有似乎临大节而不可夺之君子信乎有诸中形于外为能践其形也然则以节言竹复何以尚之哉世衰道微能以节立身者鲜矣中立抱材未用而早以节立志是诚有大过人者吾又安得不喜之哉夫节之时义大易备矣无庸外而求也草木之节实枝叶之所生气之所聚筋脉所凑故得其中和则畅茂条达而为美植反之则为瞒为液为瘿肿为樛屈而以害其生矣是故春夏秋冬之分至谓之节节者阴阳寒暑转移之机也人道有变其节乃见节也者人之所难处也于是乎有中焉故让国大节也在泰伯则是在季子则非守死大节也在子思则宜在曾子则过必有义焉不可胶也择之不精处之不当则不为畅茂条达而为瞒液瘿肿樛屈矣不亦远哉传曰行前定则不困平居而讲之他日处之裕如也然则中立之取诸竹以名其亭而又与吾徒游岂苟然哉前江淮都转运盐使宋公政绩记人有守正议而不阿蒙排斥而不挠知为国而不顾其身者真可谓大丈夫哉故石可转也而吾之志不可回水可遏也而吾之气不可沮盖其所见素明而所立素定非若庸人匹夫偶有所知而发于一时之暂夫是之谓不馁若前两淮都转运盐使宋公是已谨按公名文瓒字子璋其先彰德人唐开元贤相广平公之后也家世业医为金国御诊号曰金紫医官金亡窜处南阳有讳全者赘婿于叶县杨氏遂改籍裕州公之祖也生子曰钦字敬之读书游京师受知于中书左丞崔公崔公举以为南阳府营田司提控按牍未几崔公迁江淮行省左丞道过南阳君往见焉时执政者与崔公有隙构崔公阴事遂诬崔公过南阳时取君金逮捕君送刑部搒掠殆死君终不屈乃以他事致崔公罪于是湖广行省阿里海牙平章高君节义辟为掾从镇南王伐交趾君还自交趾又以事忤用事者遂遣君之广西造海舶石康还至静江中瘴毒疾作卒于驿舍后以子恩追赠嘉议大夫礼部尚书上轻车都尉南阳郡侯子即运使公也公少失父母稍长能读书以儒生举为吏转湖北道肃政廉访司迁江南行御史台察院升内台察院书吏考满授将仕郎池州路总管府知事未任改授宣政院断事官知事甫三日御史台辟为掾转中书省掾考满授从事郎浙西道肃政廉访司经历至治中民有吴机孙者以贿交权贵谓故宋高宗吴皇后为其族祖姑有旧赐汤沐田在浙西愿以献于朝执政者为奏官币十二万五千锭偿其直而实分取之以所献田付普庆僧寺命宣政院官奉旨驰驿至浙西疆其田则皆编户恒产连数十万户户有田皆当夺入官浙西大骇而使者甚威勐上下畏飐奉命莫敢忤公奋白廉使朵儿只班公收所献田民按问得实状追所诳取官币一万锭付库同僚皆愕不敢署公力赞廉使独署之以达于御史台官以闻而使者亦言公沮旨执政大怒奏收公按问内外惊骇公恬不为意会内御史台奏缓其事改调公江浙行省都事后朝廷亦知其诳献田者皆抵罪十有二月除兵部员外郎至京师未上除右司都事从幸上都六月湖广行省平章忽剌歹咨言广西岑世雄及黄圣许之子谋叛据城邑谍知将以二月十九日袭邕州请调兵四万讨之时中书参政马来忽剌歹之侄也与参议王某同主亢其请集议于中书政事堂右丞相拜住公曰是事属右司宋都事首署案牍其先言公即前曰某尝为书吏湖北宪司与湖广行省同建衙武昌广西为湖广属地故得悉知广西事今忝与计事列固当为竭愚言矧丞相有命某敢不言广西蛮夷之地自古王化所不及其地多艹冈毒瘴疠不可触其俗尚狠斗动辄相仇杀不可以礼义训至元中朝廷尝命湖广左丞刘二拔都往征之则散入山谷败而复集迄无成功故因其还业授以名爵岑世雄土军万户黄圣许禄州知州亦聊以羁縻之耳盖得其地无所益得其人无所用故也然自是边鄙赖以无事大德中广西帅臣建言置征讨枢密院奏准发湖广四川云南兵四万隶院官进讨时广西廉访佥事奥屯忽都鲁上言请以家属保其不叛朝廷从之即命奥屯忽都鲁行招谕事至今又二十余年不闻有变也今曰谍知将以二月十九日袭邕州今已六月而边报不至非虚言乎徼功生事非国家之利也王某等犹争之公曰昔完泽答剌罕丞相皆贤宰辅于广西未尝主征讨之议岂务为姑息哉防黩武也刘二拔都先朝名将进讨无功无地利也今之为将者何人调兵四万粮运之费不下数十百万骚动三省幸而有功得不偿失不幸失利不得中止兵连祸结涂炭平民耗损国用悔之何及丞相曰善乃复以奥屯忽都鲁为同知副都元帅宣慰广西广西果不反七月改左司都事八月英宗皇帝崩晋王即位除监察御史未几除左司员外郎出为江浙行省郎中又入为大宗正府左右司郎中转礼部侍郎以母老辞归杭州觐省除储政院同佥不赴遂改除杭州路总管仁宗皇帝时西台御史中丞脱筼以罪废延祐末皇太后有旨命中书省复与除授时公为省掾白参议阅旧案寝不除脱懽由是大恨公为御史时又尝劾奏前太师右丞相帖木迭儿擅权乱政及御史大夫帖失弑逆其党与皆不宜任用坐黜免者甚众咸相与构害公会脱懽复为南台大夫其党和尚为廉访使将之官嘱之曰宋总管吾仇也必为我报之和尚许诺至则召吏卒悉谕之意先是杭州养济院凡十有六所孤老为数万五千有奇其实不满六千人余皆假名姓冒请人甲首而府县及大府官吏卒咸有恒馈遗以故互为容匿不举岁冒破米二万五十石钞二万余锭公至擿取冒籍者悉削去之由是上下多怨愠有富民沈氏兄与弟争财母右其弟公曰兄不怜弟幼而争财是不友也且有母在皆子也母所右官亦右之遂直其弟至是和尚令人胁其弟使诬公赃弗肯命群卒拘系之榜棰锻炼俾为之词词成召公以属吏公被召不平即闷绝吏惧狱不就罪且及己乃妄为公诬服词取公座署以为式代公署和尚大喜竟系公狱会母夫人以忧恚卒公乃以例出持服久之御史为辨其冤除绍兴路总管未及考除山东都转运盐使召为刑部尚书先是汴梁盗杀省臣矫制除官发府兵多所诖误盗败有诏止坐首恶胁从勿论至是复议治连三百余人族斩刑窜有差公不从曰已有诏而违之不可丞相高昌王以罪死又以他事论其弟弃市送刑部议公不肯曰狱情未具于是复大忤用事者意改除大都路总管台官希意以大兴县尹盗盐草事连公劾奏坐免无何御史郑彦章等辨其诬除两淮都转运盐使时海上寇起江淮间游民群聚贩盐因而劫商旅为盗公至督有司掩捕获其渠魁鞠问尽得其党与会有为风宪官者被劾居无钖与其徒相交结甚厚及是起为淮东廉访副使至即为番案悉出其囚按盐司枉勘召吏抵罪公遂以老疾谢事居绍兴时年七十矣公为浙西经历时尝出遇卒牵一囚见公至伏地唿枉公驻马问囚囚曰我湖州农民姓名为杨信方家居力农忽有卒云自浙东来以强贼见捕逐受执不知其由公唿卒出所持牒察之疑有诈召有司付之讯果得诈状案上公曰此必有故命再谳乃得豪僧沈明仁与杨信争田故构诈擒信转致死地使死状流其僧于海南公为绍兴有惠爱于民嘉禾生于郡郡人歌之故以老处绍兴而民爱敬之如慈父母焉基年少时闻长老论说郡守政绩必以宋总管为首称及来越始获见公因访于越士得公所行之大概录以为后进式往年陈万户逐盐贼被杀海上其贼即公所督捕而淮东廉访司所反案出者今皆为大盗在江阴莫能制云寿萱堂记会稽山阴余邦用有堂名曰寿萱以奉母也按萱草名也诗曰焉得谖草言树之背谖与萱同音而谖之义为忘故草名萱亦取其能忘忧北堂谓之背妇洗在北堂见于昏礼之文而萱草忘忧出于嵇叔夜之论后世相承以北堂喻母道而又有萱堂之称盖不知其何所据若唐人堂阶萱草之诗乃谓母思其子有忧而无欢虽有忘忧之草如不见焉非以萱比母也又按医书萱草一名宜男以萱谕母意或出此盖不可知然萱能忘忧既寿矣又无忧焉人之所愿欲遂矣子之奉母不过欲其如是则寿萱之名不必其有所据亦可也夫人欲孝而亲不待或厄穷而无以为孝则皆抱终身之恨而不平于天岂不大可怜哉余君丰于家而得寿母以养之其所受于天者厚矣书称五福寿富康宁居其目之三康宁也者无忧之谓也五福四系于天而一系乎人攸好德也余君业儒而孝于其亲又以善见推于其乡人斯可谓之能好德已人知四者之系于天而不知天之所佑者德也书曰惠迪吉寿富康宁考终命惟攸好德者受之余君勉乎哉诗曰如切如磋如琢如磨夫积德如水愈浚而愈深否则有时而涸矣余君勉乎哉诸暨州重修州学记学校以教民明人伦见于书传肇自虞夏以逮于今莫不以先代圣人为师圣人人伦之至也自太皞迄于孔子圣人迭出莫不以道德被于民物垂于后世孔子既出而天下翕然师孔子自汉以来释奠先师皆于孔子至唐太宗遂诏州县学悉立孔子庙至今因之无有间议先孔子者得志行乎当时后世不获见闻其言行之详也而欲学焉何从而入哉孔子独无位于时而以淑其弟子故论学至孔子而始备微孔子师不知所以教弟子不知所以学往古之言行无所折衷而人不知轨范故至孔子而后大中之论定亘古今弥天地不可易也是故宰我子贡有若孔子之弟子也其论孔子或曰贤于尧舜或曰自生民以来未之有也而后世不以之为党子思孔子之孙也其论孔子则曰譬如天地之无不覆焘无不持载而后世不以之为私国家仍先代旧制凡天下郡县莫不有学学皆有孔子庙立官设教以作成贤能至今且百载承平既久天下忘危于是盗贼窃发而有事于师旅为郡县者往往以戎事供给告疲且怠故学校多不举奉议大夫伯不花侯来监绍兴之诸暨州即注意治学事而州学不修久墁瓦剥落梁木蠹腐且堕且压侯大以为忧亟谋新之会同知张君守正判官许君汝霖吕君诚俱以进士受命来佐是州侯大喜曰吾事成矣乃与其知州元侯思中同知张君友仁及山长包君瑛咸会于治事之堂集吏民劝儒户之有田而羡于财者俾以力高下供役众皆愿听命乃择木伐石命之曰必巩必完自殿堂以及廊庑斋居灵星之门先贤之祠罔不毕葺于是庙益邃以清学益隆以严弦诵蔼然士气为之一新经始于五月告完于是年七月乃以其事请记于刘基卷七跋书苏伯脩御史断狱记后往岁朝廷虑天下断狱之未审用中书御史台议遣官审覆论报仆时居山间闻人言之山岳震叠如雷雨之将至阴风鸣条飞电烁目豪民猾吏窜伏如鼠俱自期不能免而衔冤抱痛之民莫不伸眉引项若藁叶之待滋润及其至则风止雨霁望者如败军之归而畏者如鹰隼之脱绦而得扶摇也则怪而问于老成更事之人咸曰断大狱必视成案苟无其隙不得而更焉因退自太息曰苟如是乌用是审覆者为哉于是大信刀笔之真能生死人矣既又闻诸人曰非朝廷意也奉命者之不恪耳及观国子博士黄先生所叙御史苏公虑囚湖北所平反事曷尝拘于成案哉然后知贤人所为固与众人异矣夫以一湖北之地公一巡历而所平反者八事所擿豪右之持吏而尼法者又数事岂他道之无冤民耶无苏公而已矣仆往尝观于牧民之以简讼名者之其庭草生于阶视其几尘积于牍徐而访于其乡察其田里之间则强梁横行怨声盈路问其故曰官不受词无所诉受之而已矣大吏至则曰官能不生事民哗非官罪也则皆扶出之诉者悉含诟去则转以相告无复来者由是卒获简讼之名呜唿舆图广矣不皆得苏公彼上报于朝廷者又将获备事之赏矣然后怨愤之气拗而为斗杀激而为盗贼郁而为灾沴上应乎天谁之咎哉呜唿使人人如苏公刑期于无刑不难矣明天子在上庶其见之则求诸老成以为典刑舍是编其奚适哉书刘禹畴行孝传后世之所谓浮屠者果何道而能使人信奉之若是哉人情莫不好安乐而恶忧患故惴之必于其所恒惧诱之必于其所恒愿然后不待驱而自赴浮屠氏设为祸福之说其亦巧于致人与夫四海之众林林也而无不为其所致何哉彼固非止惑愚昧而已也人情无不爱其亲亲没矣哀痛之情未置而谓冥冥之中欲加以罪孰不惕然而动于其心哉间有疑焉则群咻之若目见其死者拘于囹圄受楚而望救者故中材之人莫不波驰而蚁附虽有笃行守道之亲则亦文致其罪以告哀于土偶木俑之前彼固自以为孝而不知其为大不孝岂不哀哉且彼谓戕物者必偿其死故有牛马羊豕蛇虺之狱谓天下之蠢动者举不可杀也今夫虎豹鹰鹔搏击蜚走以食日不知其几何而独无罪也哉人之杀物有狱矣虎豹食人而无狱何其重禽兽而轻人也彼又谓妇人之育子者必有大罪故儿女子尤笃信其说以致恩于其母吾不知司是狱者谁欤人必有母将舍其母而狱人之母与将并与其母而狱之与狱其母不孝舍其母而狱人之母不公不孝不公俱不可以令二者必一居焉将见群起而攻之矣虽有狱谁与治之宰天地者帝也彼则谓有佛焉至论佛之所为呴呴妪妪若老妇然有唿而求救不论是非虽穷凶极恶无不引手援之使有罪者勿恒刑是以情破法也夫法出于帝而佛破之是自获罪于天也吾知其无是事也昭昭矣以刘子之贤其不为所惑无足怪者吾独悲夫天下之为刘子者不多也故又为之言以寤夫知爱其亲而不知道者书善最堂卷后武林陈舜中以善最名其堂介其友富君子明求予言夫立言以明道而求言于人者将以正己之所学言可以苟乎哉所谓善最者盖本于东汉东平王王之言天下之格言也人以是而服膺焉圣贤之为道不外是矣然善之云不过概而言之求诸实践必有其方不可徒云云而已也今夫世俗之人类以善自名也观其行而不掩道之不明也久矣夫善未易择也恭与鹴相邻讦与直相似小谅贼信小慧贼智小刚贼勇小不忍贼仁故有非礼之礼非义之义疑似之间禽跖分焉可不慎哉是故择焉而不得其中道焉而不知其穷古之人有为之者杨墨是也知焉而不能蹈好焉而不能用取其名不必其实古之人有为之者郭公是也若人之心未尝不自谓己能善也而卒于不善为善之名岂易当哉且题扁之设起于何人乎盘之铭几杖之书朝夕警省淬厉以成其德非衒外以为观也今之揭于轩标于楣大书以示于人者其果有志于自警乎抑将从事于咏歌以为娱也屈子曰善不由外来名不可以虚作也古之人有卫武公者抑抑之戒陈于庭而睿圣之名垂于后若是故咏歌乃有益也呜唿诗不如抑人不如卫武公则求者为徒求言者为妄言矣题医者王养蒙诗卷后李君一初序王养蒙之为医且美其不屑为吏予独谓此无足怪者虎豹鹰掞日杀物以养其躯至死不厌驺虞视生草而不折见生虫而不践其嗜好不同出于天性易之则两死物理然也何独疑于人哉故吏与医为二道活人以为功者医之道也其心慈以恕而仁者好之利己而无恤乎人者吏之道也其心忍以刻而不仁者好之故以吏之心为医者业必丧以医之心为吏者身必穷又何怪乎善医者之不屑为吏也哉虽然今之以医道为吏者未见也而以吏道为医则有矣然则养蒙贤乎哉吾故发李君之言以附于孟氏论巫匠之末书为善堂卷后大梁武子宣之父明德君名其居之堂曰为善君卒子宣奉其母夫人之命祠君于堂而服膺为善之训乃作法海兰若于建业城南又奉母航海至于补陀洛伽之山以求所谓大士真仪者将以广为善之路也故翰林学士虞公为之记文献之士为之言者不少而子宣之求言于四方未已也吾固有以知其心矣夫人志于道而未获所向故愿就有道而正焉是其好学笃行之诚积于中而见乎外也正宜因其愤悱而启发之惜无有以圣人之道与之言而徒就其所已行者缕缕焉宜其不足乎心而求之不置也孟子曰不直则道不见我且直之昔宋人有好玉者得燕石焉以为玉而宝之革柜十重巾十袭周客见而笑之夫好玉则诚好玉矣而未为知玉也故不免为识者所笑尧舜禹汤文武周公之道载在方册其所言皆善言也其所行皆善行也天下之善莫能外之矣舍是而他求焉惑也夫人之所食以生者五谷也今有厌五谷而不食则必求夫爽口蜇吻之味而食之则不戕其生者鲜矣故圣人之道五谷也异端之道爽口蜇吻之味也圣人之道求诸日用之常异端之道必索隐以行怪其势不并立也是故欲求道者必先定其所向如将适燕先举辕而指北然后访而取途则无倒行之悔矣故孟子道性善必称尧舜恐其不知孰为善孰为不善也故以尧舜的之知所在矣又必有至之之道是故颜渊问克己复礼必请其目如是而后可以言为善矣择之而不得其正为之而不知其方心与事相违而德与言不相类冥行而不问学者之失也问焉而不告听者之咎也人有所请不知则不必言知则当尽言之不然则皆圣人之罪人矣予虽不识子宣观其求之广而知其志之笃于是乎尽言之书绍兴府达鲁花赤九十子阳德政诗后会稽方外僧诗若干首美监郡子阳公也至正十四年予自台之越居城之南陬近宝林教寺寺主者别峰师有文行且喜接贤士由是得相从以游其年秋七月用章师又自浙西来住能仁禅寺二上人皆以文章驰名而其属寺之主者亦多能为诗乃九月遇于宝林因语及郡太守子阳公之政交口赞美至有感泣者上人乃分韵俾为歌诗以颂公德而属予为叙其意予闻国风雅颂诗之体也而美刺风戒则为作诗者之意故怨而为硕鼠北风思而为黍苗甘棠美而为淇澳缁衣油油然感生于中而形为言其谤也不可禁其歌也不待劝故嘤嘤之音生于春而恻恻之音生于秋政之感人犹气之感物也是故先王陈列国之诗以验风俗察治忽公卿大夫之耳可瞆而匹夫匹妇之口不可杜天下之公论于是乎在吁可畏哉予以今年春始来越是时浙东六郡皆警于盗惟越为无事故士大夫之避地者多在越或有谓予曰越之从政者鄙又左右皆凶人恐不能和其民万一变生肘腋子将安之予方谋适他所忽有言者曰子阳公且来归公往在婺女有惠爱孚于民予旧尝闻之则大喜默为越人庆而又自庆其得贤地主以为依而安处也至于今果谐所愿望得不深可喜耶于是乎序而以其诗附于淇奥缁衣之后焉题刘商观奕图右昔人临唐刘商观奕图其曰李伯时临茅君彦勒苏先生识盖皆假设之云而其描写模刻实俱妙绝不必问其真作于何人也王生以采薪入山父母妻子待之以食见奕者而耽观之至于烂其斧柯岂所谓力本者哉比归而亲戚乡党咸非其旧可悼也已一夫一妇不获自尽伊尹耻之以戏迷愚人使之老无所依其果有是事耶神仙亦未仁矣书申屠子迪毁杌木庙曹操像文后孟子称孔子成春秋而乱臣贼子惧孔子以王法诛既死之奸回着之方册万世而下昭如日星举而行之不待教命志于恶者能无惧乎哉曹操挟主以令天下屠戮忠良以及主母卒盗神器有王者作杀其人坏其室污其宫而潴焉人纪立矣世衰道隐大义不明于人心至有书伐贼之师为入寇者嗟乎悲夫无乃与春秋之旨戾乎夷陵之祠悖理伤教历千百年而无人为之明焉抑其习之久也申屠公斥而出之其可谓深知孔子之用心者矣孟子曰能言距杨墨者圣人之徒也夫杨墨之道其流至于无父无君圣贤且痛绝之而况于身亲为之者哉言空言也犹有大功而况于见诸行事之毅然者哉呜唿后世复有孟子而不曰申屠公圣人之徒吾不信也题王右军兰亭帖王右军抱济世之才而不用观其与桓温戒谢万之语可以知其人矣放浪山水抑岂其本心哉临文感痛良有以也而独以能书称于后世悲夫说天说上或曰天之降祸福于人也有诸曰否天乌能降祸福于人哉好善而恶恶天之心也福善而祸恶天之道也为善者不必福为恶者不必祸天之心违矣使天而能降祸福于人也而岂自戾其心以穷其道哉天之不能降祸福于人亦明矣曰然则祸福谁所为与曰气也曰气也者孜孜焉为之与曰否气有阴阳邪正分焉阴阳交错邪正互胜其行无方其至无常物之遭之祸福形焉非气有心于为之也是故朝菌得湿而生晞阳而死靡草得寒而生见暑而死非气有心于生死之也生于其所相得而死于其所不相得也是故正气福善而祸恶邪气祸善而福恶善恶成于人而祸福从其所遇气有所偏胜人不能御也曰然则天听于气乎曰否天之质茫茫然气也而理为其心浑浑乎惟善也善不能自行载于气以行气生物而淫于物于是乎有邪焉非天之所欲也人也者天之子也假于气以生之则亦以理为其心气之邪也而理为其所胜于是乎有恶人焉非天之欲生之也朱均之不肖而以为子非尧舜之所欲也蛲蛔生于人腹而人受其害岂人之欲生此物哉曰然则天果听于气矣曰否天之气本正邪气虽行于一时必有复焉故气之正者谓之元气元气未尝有息也故其复也可期则生于邪者亦不能以自容焉秦政王莽是已曰跖之寿操懿之得其志而子孙享之岂天之有所私耶曰气之复也有迟有速而人之生也不久故为恶之人或当其身而受罚或卒享福禄而无害当其身而受罚者先逢其复者也享福禄而无害者始终乎其气者也以懿继操以裕继懿不于其身而于其后昆谓天之有所私不可也故见祸福而谓之天降于人者非也气未复而以祸福责于天亦非也不怨天不尤人夭寿不贰修身以俟惟知天者能之天说下或曰天灾流行阴阳舛讹天以之警于人与曰否天以气为质气失其平则变是故风雨雷电晦明寒暑者天之喘汗唿嘘动息启闭收发也气行而通则阴阳和律吕正万物并育五位时若天之得其常也气行而壅壅则激激则变变而后病生焉故吼而为暴风郁而为虹霓不平之气见也抑拗愤结回薄切错暴怒溢发冬雷夏霜骤雨疾风折木漂山三光荡摩五精乱行昼昏夜明瘴疫流行水旱愆殃天之病也雾浊星妖晕背祲氛病将至而色先知也天病矣物受天之气以生者也能无病乎是故瘥疠夭札人之病也狂乱反常颠蹶披飗中天之病气而不知其所为也虽天亦无如之何也惟圣人有神道焉神道先知防于未形不待其几之发也尧之水九载汤之旱七载天下之民不知其灾朱均不才为气所胜则举舜禹以当之桀纣反道自绝于天则率天下以伐之元气之不汩圣人为之也曰然则人胜天与曰天有所不能而人能之此人之所以配天地为三也曰书曰作善降之百祥作不善降之百殃非与曰此天之本心也而天有所不能病于气也惟圣人能救之是故圣人犹良医也朱均不肖尧舜医而瘳之桀纣暴虐汤武又医而瘳之周末孔子善医而时不用故着其方以传于世易书诗春秋是也高文光武能于医而未圣故病少愈而气不尽复和安以降病作而无其医桓灵以钩吻为参苓而操懿之徒又加鸩焉由是病入于膏肓而天道几乎穷矣曰然则元气息矣乎曰有元气乃有天地天地有坏元气无息尧舜汤武立其法孔子传其方方与法不泯也有善医者举而行之元气复矣作天说雷说上有夫耕于野震以死或曰畏哉是获罪于天天戮之矣刘子曰噫诬哉何观天之局也一夫有罪天将自戮之乎天生民而立之牧付之以生杀之权而又自震以讨焉恶用是司牧者为也曰天鉴于民有隐慝焉人罚弗能及也而震以威之微显阐幽神道也曰恶是何言也古帝制刑以为天下均故执刑如执权因罪之轻重而前知之又不敢专而听于天曰天讨也夫是之谓赞天地之化育今曰天又自以震戮人罪吾不知天之所自戮者以何等罪乎谓其积之极人不能胜而戮之耶则天下之为人子而不孝为人臣而不忠为人长而不慈为人幼而不孙为人友而不义为人妻而不顺贼义而戕仁纵私而灭公倚势而行奸乘约而肆淫人言而兽心阴惨而阳和磨牙吮血朘膏刮骨擅威作福残害正直而逭于司寇之诛者不为不多矣岂司雷者有所畏乎乃不一有戮而庸夫乎戮焉使彼有以觇天之意而谓天之所怒在彼而所容在此也则恃以不忌是天以震劝逆而济祸也岂天道哉必不然矣曰然则雷何物也曰雷者天气之郁而激而发也阳气团于阴必迫迫极而迸迸而声为雷光为电犹火之出炮也而物之当之者柔必穿刚必碎非天之主以此物击人而人之死者适逢之也不然雷所震者大率多于木石岂木石亦有罪而震以威之耶雷说下或曰雷有神焉有诸曰人曰有之曰然则雷神所为而非气矣曰否雷与神皆气之所为也气也者无所不能为也忽而形倏而声为雷为神或有或无不可测知人见其忽而形也而谓之神夫神也者妙万物而无形形则物矣是故有形而有质者有形而无质者有暂者有久者莫非气所为也气形而神寓焉形灭而神复于气人物鬼神或常或变其归一也曰既为神也而曰不能戮人罪何耶曰神形而暂者也彼且不能以其形恶能求罪人而戮之医说赠马复初或称医药出于上古圣人神农黄帝皆身为之其果然乎儒者疑之惧世之以是小圣人也孟子称尧舜忧民而不暇耕夫耕后稷实亲为之岂以是为非圣人之所事哉天下之事不止于耕教之者有其官业之者有其人则尧舜之忧不在耕而有大焉者此孟子之意也天地辟而人生蠢蠢焉圣人出而后异于物于是垂衣裳造书契作为舟车网罟弧矢杵臼之器载在易经不可诬也凡可以前民用者圣人无不为之而况于医乎辨阴阳于毫毛决死生于分寸其用心之难又岂直舟车网罟弧矢杵臼而已哉吾固有以知其作于神农黄帝无疑也圣人之道包天地括万物一体而毫分焉莫非道也故天之大也分而为日月为星为云为雨为雪为霜为露莫非天也而后各形其形焉地之广也结而为山融而为川生而为草为木为石为玉为金银铜铁为五谷莫非地也而后各形其形焉故见其形而不知其出之原非知道者也是故知医之不足以尽圣而不知其为圣之事非知圣者也今有酌海于杯曰海也人皆知其不可也而谓之非海出也可乎哉天下之术多矣惟医以救死扶生为功效故志之者可以存其不忍人之心而于道为有益至于节嗜欲调阴阳时寒暑去邪养正流通血脉其为道也引而伸之治天下不能外致远而不泥其斯而已矣绍兴马复初以医药从左丞帖理帖木尔公招辑海寇其为人也粹而温其于术也精以造其剂之所投无宿疾也予甚敬之惧其日用而不知也作医说以赠之狮子图说狻猊天下之勐兽也而人能扰之人亦灵矣哉世有人而为兽所食者是不能灵其灵者也人不能灵其灵不惟不能以扰兽而反食于兽虽为人不如兽矣吁灵不如兽而欲以制兽则不为兽所食鲜矣哉菜窝说并序菜窝者宗侄彬之所以名其居室也彬字宗文少好学有识而未用其居在处州府城之东门每求予为文而恒弗得暇今年予来京师而彬亦以儒士贡为工部主事因戏作菜窝说且以勉而进之云尔犁眉公谓东门子曰子之居东门也井地十亩既夷既壤俯壕为沟倚城为墉藩以枳林纬以檗场是盖比如束鍼锬若攒枪蛇蜴不能求其缝罅蚍蜉不能为之穴隙也何不垦之以种树乎又何不耕之以艺稷黍乎不然何不大为之池分北山之泉流以养鳖与鱼乎徒何为乎筑陋室于其中墼粪土以为壁茨以腐茅蝎是宅借以瓦砾羊蹄豕迹与鼢鼠为主客平明出门不马不车不羸不驴以造他人之庐唿朋命徒左跄右趋谈无用之空言强相名而曰儒坐视殷赈之庾索为蓬之区不亦悲乎吾闻燕秦枣栗穰橙邓橘李梨薁郁秦杏周漆柿桃柰楔琬容琰质椅桐栝柏坚绩有瑟桂椒萸吐芳馞馝木瓜榅桲薯藇葛芴丛蔓幰祇彼揪此茁或庸其材或以其实或黄如金或赤如日翘萧远条可蜂以蜜克勤厥营苟获其一富拟封君受天之秩范子所至穿池种鱼史传货殖盛称陶朱八口之家五亩之宅墙下栽桑足以衣帛今子不士不农不商不工缀籍州庠口体不充人皆子嗤子曷不懵东门子听之愀然思之杳然瞿然而作再拜而怍立而言曰公有言吾获矣而吾亦有知焉请以复于公吾将以艺稷黍乎则古人一夫受田百亩而给今将以五亩为宅矣则所羡不过二十之一不能以不饥也抑将以种树乎则近者非四三年不成不知远者又几年乎不可以悬吾釜而俟爨也抑且为池以畜鱼乎则我身畸耳贷力于人何日成乎不可以暵吾肮而待汲也今当种菜而鬻焉尚庶几哉可也夫夫菜也者采也君子之所采也或谓之蔬焉蔬也者疏也食粱肉者之所疏也君子所采而食粱肉者疏之庶几或者可以裕我矣乎乃往访于溪南之圃人得膏土沃泉之术蒐四鄙之菜类其族而种之买牛牯一牸二其莱芜芟去奥秽拔其荄杜阜翳箨而炧之穿井于其四隅建桔槔焉潴水有池泄水有渠或培或滋或丛或奇灌溉攸宜或耘或耔疏稠比稀慈稚举肥根茎实荑各随其时罗之离离揽之菲菲未浃旬月而东门氏之童色泽如也貌怿如也窥其园则郁郁芊芊入其门则盎然春温有酒盈尊他日犁眉公过焉东门子御诸门犁眉公笑曰子亦足于斯而已乎东门子綍再拜谢曰吾愿见公而有陈焉久矣请坐于吾庐而为公言之可乎公曰吾愿也东门子掞曰公能悉识吾菜乎公曰未也请之园而言焉曰始吾之不营是园也漠乎其无思也今吾之既营是园也惟其所以壮吾址而厚吾生则非一日也天地久其道而万物生圣人久其德而庶功成士农工商久其业而百务贞故植韭以为之君韭者久也所以久吾生也致久必慎其揆故植之以葵葵者揆也揆得其道则视明而听聪故植之以葱聪达则得筭多故植之以蒜蒜筭也筭不失家必丰故植之以絪丰则强矣故植之以姜姜强也物大则过刚刚过则折君子戒焉故植之以芥芥者戒也戒事者思必苦思苦则毒故植之以荼荼毒罹于中而用力勤故植之以芹勤极则病故植之以蒲蒲痡也病之剧也病剧必弱故植之以荏荏柔而弱也弱则微矣故植之以薇微骭疡也骭微则羸其行故植之以蒌蒌者偻也愈病必以药故植之以芍药药攻病不可失其养故植之以鞠鞠养也得其养而后苏故植之以苏苏则起矣故植之以芑起必慎以保其后故植之以瓠瓠者护也护不违乎道则难舒而福生焉故植之以芷芷者祉也引祉莫大乎育德故植之以蓄蓄必有济故植之以荠荠者济也济自近而之远自卑而底高也故植之以菘菘者高也高极必穷故植之以芎虑穷者必早计故植之以蓟蓟者计也吾朝而游焉观其菶々菁菁可以悦吾目而畅吾情夕而游焉撷其芳而茹其英可以旨吾腹而曼吾龄又可以究吾知而通物理安得不悠然而永怀怡然而自喜哉夫吾庐窝也不足以延长者而长者肯临焉不可以不志请名之曰菜窝愿公为吾志之犁眉公大悦遂旅其菜酌其酒书其言而去问答语卖柑者言杭有卖果者善藏柑涉寒暑不溃出之烨然玉质而金色置于市贾十倍人争鬻之予贸得其一剖之如有烟扑口鼻视其中则干若败絮予怪而问之曰若所市于人者将以实笾豆奉祭祀供宾客乎将衒外以惑愚瞽也甚矣哉为欺也卖者笑曰吾业是有年矣吾赖是以食吾躯吾售之人取之未尝有言而独不足子所乎世之为欺者不寡矣而独我也乎吾子未之思也今夫佩虎符坐皋比者洸洸乎干城之具也果能授孙吴之略耶峨大冠拖长绅者昂昂乎庙堂之器也果能建伊皋之业耶盗起而不知御民困而不知救吏奸而不知禁法斁而不知理坐縻廪粟而不知耻观其坐高堂骑大马醉醇醲而饫肥鲜者孰不巍巍乎可畏赫赫乎可象也又何往而不金玉其外败絮其中也哉今子是之不察而以察吾柑予默然无以应退而思其言类东方生滑稽之流岂其愤世疾邪者耶而托于柑以讽耶樵渔子对樵渔之为业贱而且劳有嗜之若将终身者察其私非赖是以生盖隐者也人有问之曰夫嵩岱之木不朽心而液节者固将应栋樑之需也幽冀之马不曳蹄而蹶膝者固将驾瑶象之车也天地之间莫大乎人观子之容坦坦施施神气盈宇又伟且奇方今圣明在上旁搜俊贤纤芥之善毕举寸尺之长不捐是故怀德抱材之士莫不龙跃九渊凤翥高云傅岩无版筑之老磻溪起垂钓之民藏器待用者维其时矣方当豹变风云接武龙夔施泽于民以措时宜不此之图顾守污卑翳荟山泽没齿何为赪肩汗体跋履崖谷铦觚覃剌钻肤如镞蹈蛇触虎动贻荼毒清冷之川大鱼不处鳝琐琐杂以虾蜅穷日之力所获几许朱门晨启歌钟聒天先生之灶冷而无烟银鞍骏马照映狐貉先生之袍长不蔽足徒怀荃而佩茝长芜没于丘壑甚无谓也隐者笑曰子不见夫炎洲之翡翠乎巢居绝岛之中栖息乎陵苕之上饮石底之流泉食葭下之纤鳞蔚罗不能加弓弩不能及也一旦乘风远逝汜滥乎江湖之间饱鱼虾而饫稻粱洋洋焉不知其所归虞人罔而撤其毛羽焉向使守分而居孰得而致之哉故曰贵贱命也穷通时也是以雀不思霄汉之翔麋鹿不羡攀缘之能故能全其身今子之云是欲剡蒿以射犀札植菰蒋于千仞之崖而冀其实也且今之遇于世者何如耶附势趍权病于深谷之赪肩忧谗畏过于蛇虺之螫毒学古入官试用有司责任何弘俸禄何微苟虚名之日着亦奚救于寒饥若夫高屋大厦百鬼所阚妖服贾祸先哲时鉴是岂野人之所愿欲哉采山林以食力钓清泠以自适日高而起日入而卧目不接市肆之尘耳不受长官之骂俯石泉以莹心搴芳兰以为借荣与辱其两忘世与身而相谢若是者吾庸多矣吾又何所求哉问者退而言于予予惟其言近乎道故志之隐者居桐江不知其名人谓之渔樵子云答郑子享问齿单阏之岁招摇指于干维郑子与客过予速酒登肴践豆扬卮载爵载饲龈腭皪有声丱然上通昆仑天旋雾蒙倏烁昼昏颠倒室庐众宾愕贻憯不知其由有神罗吞局跳而前曰予神也实司子牙今予之居泐矣龟兆拆矣予无所宅矣吁予厄矣子且何以处我予未及应而郑子代予为文浩浩汤汤喷云披风予惫弗能答也酒尽客去予唿老罗而诮之曰子为神乎含灵有牙将子是司子择予居予弗子辞相彼牧夫牛羊是守虎狼搏噬伊谁之咎大木将颠本必先拨寤而筑之庶其不勃子实司齿而不我扶不我夙告以俾我瘏键腐枢摧阍何为乎子名为神而不保乃宅以亢乃身弗攘垢以自讼而语余以云云子去矣子之丑莫大矣夜分就寝老罗左执鞭右引苇索缚一小鬼其状蠕蠕蜎蜎赤首虺身头若枳伤曰是所谓蛲蚑者也实蚀子牙请戮之以释我尤于是斧钻既陈且讯以言曰来女蛲蚑人齿女居弗齿曷依齿固女活齿溃女绝曷其弗察列鼎之家熊蹯豹梅酢姜辛青蚨味咸桂蠹冰蛆密唧蜂蚳渗液腥涎苍橘黄橙木瓜作酸钻坚磷刚砭剥女肤知女所在挑女剔女钩女摘女蜀椒鹤虱浸渍攻刺索女于室縻溃女质拔其枵壳投之瓦砾植以驼骨女悔曷及今我之牙疏芳漱清吐辞兰馨干胏弗噬腊肉弗尝白盐赤米渼汁泔淡含咀天和康女以居女实予依予不女虞胡弗臧乃心以作慆淫用析女家以离予之辅车今当艾尔元残尔躯劓殄灭尔种尔罪有余蛲蚑闻言蒲服顿伏脞首触地仰而嘘天唹咿而言曰微生罔知寄命先生匪牙曷居岂其弗思而自绝于居停主人主人戮我以罪我弗敢避虽然愿得一言而死死且不朽先生独不闻夫穆天子乎天子骖赤骝之驷服翠黄之乘造父为御西游瑶池觞王母于帝台靡靡矣々穷年岁而忘归天下睢睢如鸟失栖造父大谏天子弗听造父乃埋其轮而朽之以示天子天子始寤疾驰而还则半四海之诸侯已委贽于鹄仓氏之庭矣是谓偾车之辙故其知者以造父为忠不知者以为不恭由今观之是耶非耶今先生之生四十有一年矣心随物迁志与景赴日复日暮复暮泯泯然与草梗同腐而不知隙驹之度朝华迎霜以为冥灵蟪蛄吟秋以为神龟外强中干奄为枯椔而犹不觉为我闻孔子大圣四十不惑声律身度永世作则孟子四十而不动心知言养气垂名至今今夫先生之心愦愦忳々飘若浮烟言交于前躁吉罔甄气凭于中蓬勃熛天激物动怀以滑而魂者日不知其几矣且夫四十无闻君子耻之先生闭门而坐册不离目笔不离手日着千言而不章于人口留之身后以覆酱瓿徒何为乎玄华衒容藻襮以夸丹元冥迷偷以为安罗公知之而不辰告微生独不能忍且恚且悼窃愿有陈而闭锢坚确牢不可发乃钻乃啮堛坼以出不然其得见于先生耶且先生之齿三十有四而未尝以之哜大肉截大胾芹藻葑菲柔脆软美餂之以舌可使成膏又恶用是三十二齿为哉吾今远慕造父近效史鱼使先生因齿脱而知迈感齿刚而知戒日干干乎弥厥愆乎以踵属于圣贤乎则走也有功于先生多矣乃不蒙赏而以为戮言未既刘子惕然大寤酹而醮之书其言以自警愁鬼言岁次玄枵律中林钟北山起云南溟来风土润溽暑蒸而为虹岑峰先生独处不怿筋懒肉缓体倦志形神枯瘁精气消铄颓乎岸塌湱尔冰泐口不能言心意迷惑文々泯泯若有求而不得龙门子使贾生诊之贾生曰异哉乎先生之疾病也若阳非阳若阴非阴没没淫淫倏浮忽沉其来无踪其去无迹吐之不出下之不泄汗之不液针不能刺艾不能灼其在丹元之宫爽灵之室乎龙门子怪而伺于其寝是夕也玄云往来月色黯凄风吹衣阴气肃穆飒飒率率恍若有物入自壁隙闪闪魇魇唏唏夹々肸欻欻若灭而没如有形质龙门子使保儿招而问之曰女何祥也昊苍赋形至灵维人游魂为变归鬼伸神女其神耶将德是凭庙貌血食福善祸淫正直聪明享于克诚胡不召而日至蹈秽亵而爽德馨其鬼也耶形气殊途幽显异致女身安属女神曷寄冥乎漠乎非我族类胡为来哉吁可畏乎憎于人也于是其物兖々而前跮々而却睢盱舔炎载踸载硚咿唹嚄唶而致词曰我愁鬼也生于昧瞆之野而长于郁厄之乡其出无朋其动无常其去无方饥无以为食渴无以为浆风雨飒洒无以为居庐霜雪凌冽无以为衣裳恒曀曀以傫々忳愲々其如伤或乃噫气成城嘘忧为阵当之者蒙蒙中之者晕晕巫阳见而哀之为我请于上帝上帝恻然乃诏咎繇审厥愆申命巫阳赐我六穷之符使游人间帝命若曰惟鬼无依将人是依王公大人积德为基运亨福宏女不可窥猗顿陶朱大屋高垣徐仪守门女不可干达人大观知命不忧与女异志女不可投赳赳武夫无所畏惧大胆如瓜见女必怒々痁痁载柔载纤旖旎沾粘则不女嫌低首下气如膏如喑呜涕泗则不女忌女往自择无有差迕既得女所顺与之处我乃再拜稽首受命以还聿求同志以为依归久矣未能得也间尝乘子之虚入子之庐历相群公下逮仆夫莫不笑语嬉嬉步履舒舒喜色着于眉宇精神蒲于身躯谛所尚之凿枘知不可以与俱于是逡巡却立曳足欲逝微风入耳忽闻罄咳委霍呷歃叹缓惫带迫而视之得一人焉华发半秃发言迟滞举趾局促颓乎若将覆之墙癫乎若不食之鹄面蹙薰瓠肤凋藁木忧容不霁痗气可掬伺而知其岑峰先生也于是因彭矫以见先生于宵寐先生果怜而收我舍我于灵府之中食我以丹田之琼糜饮我以华池之芳泉方期与我出处以终其天年龙门子大惊亟唿左右挺剑击之其鬼黝然而消乃命贾生发囊倾瓢作大齐以投之岑峰先生汁然汗出妯然而知诘旦魂返魄定归神聚气筋骨植立不知沉疴之去体也解拙逸解建业冷继先以拙逸自名征予言作拙逸解以遗之其词曰濩洛先生蓬庐筚门径不通人庭不容车与人言如不能发口食已则卧衣敝而不能补带结而不能解人皆笑之以为拙莫之与往来耀华公子过而问焉朱轮五十乘骊骝骐骆困于枳枸之根登丘而唿先生方熟寐矍然而起无能取于其涂窥垝墙而见客公子曰噫悲哉拙乎夫人之生参天与地抱智含仁挺为物先出类超群厥维上圣飞龙九五为民立命大贤以下德各有伦乃棐乃翼以臣以邻公侯伯子岳牧师长下逮百工农商艺术巫师马医莫不有能以用于时吁嗟先生独何为乎齿发其生而土石其归乎先生不答公子趋翼而前揖而言曰楚国有鸟三年不蜚蜚则冲天三年不鸣鸣则惊人仆闻大巧若拙今夫先生无乃是耶仆也不才五岁诵诗七岁诵书上贯三坟下通百家晨兴习礼宵坐肄乐射御星历隶首所作方程勾股卜筮农圃孙吴申韩扁鹊俞跗九流六艺靡不究极总角而成弱冠而升为公为卿跻于王庭是故出则驷马高车前后塞途入则大屋华堂陈鼎击钟银鞍金络执鞭以候仆者数百骑通门列肆待仆而食者数百家政令非仆不行法度非仆不立礼乐非仆不作讼狱非仆不决军旅非仆不治庶民非仆不亲宾客非仆不悦贤不肖非仆不能进退君王之心非仆不能一日安于岩廊之上吾愿与先生言之先生俯而台仰而叹睢盱却立而谢客曰公子过矣吾闻铅刀不可以割羊朽箨不可以树墙王良不强驽骀以骖服而匠石不责朴樕以栋樑公子过矣万物并育巧拙参焉巧者为之拙者随之天之道也故谚有之巧者拙之奴也是故干鹊拮据鸠养雏苍鹰搏鹿蝼蚁食血由此言之岂不信哉是故仲尼多能坐不暖席墨却云梯走不黔突岂有他哉巧害之也是故神龟焦于先知浑沌死于凿窍原伯鲁不获承祀而沈灶产蛙之难亦不与焉巧之与拙何得而何失哉故大禹治水手胼足胝而虞甸之氓皞皞熙熙文王即功日不暇食而周野之蒙不知帝力亦独何哉巧与拙也今予无所知也而天下之虑无役于予心无所能也而天下之务无加于予身起而食偃而卧顺天之生而无所矫揉焉予之逸也予之拙也予又何所求哉已矣公子君子巧之小人拙之君子劳之小人逸之彼巧而劳此拙而逸再拜谢客塞门不出杂解言之中于人也惨于兵故其为身害也甚于杀人夫言之伤人未至于杀也而志在是焉则人之防之乌得而不严书曰惟口出好兴戎君子之所以慎其言也畏其兴戎也非所冯而冯焉昧也非所笃而笃焉悔也昧而悔祸其至矣虽忧何及哉诗曰肃肃鸨翼集于苞棘伤之而已矣君子之所以守其身者礼与乐也礼不及则失其威其敝也侮乐不及则失其惠其敝也残侮则人陵之残则人疾之诗曰终南何有有纪有堂君德也人各有所能也物各有所庸也非所任而任之事必蹶非所施而施之功必圮是故有天下未尝无人也有人未尝无用也用得其当谓之得人用失其当谓之失人诗曰椅桐梓漆爰伐琴瑟古之人所以立而不顿者不失人而已矣禁民之为不善善也非善之善者也化不善使之为善善也善之善者也非人之所及也天下无不可化之民也政不至于化不可谓之善也中庸曰夫政也者蒲卢也蒲卢也者果蠃是也诗曰螟蛉有子果蠃负之教诲尔子式谷似之喻民之无不可化也人有不交而求者必其有所谋也有不约而至者必其有所为也故惟礼可以沮暴惟诚可以破诈易曰有不速之客三人来敬之终吉君子之所以不自失者豫定而不躁也人之为观美者将奚事乎哉型土以为器而髤之知不可以利吾用及其败也秪足以委吾盛而犹有乐为之者何也诗曰蜉蝣之羽衣裳楚楚鄙之也虎之在山也隐隐然微振其颊领人与兽莫不骇也絷而槛之虽咆莫之畏矣易曰困亨有言不信夫既困矣虽默犹恐其及也而有言焉人谁听之秪重其疑而已矣卫公子寿予读春秋传卫公子寿与其兄争死之事及诗•载驰河广之篇而深有感焉夫以卫宣公与姜氏之行而生寿及宋桓许穆夫人岂习其家法然哉而制行过人如是民之秉彝不可泯也抑又何多耶以文王太姒之圣而有管蔡霍叔昔人之所谓胎教者非矣宋有雀生殷祀以亡物生非其类人以为妖也人之生不以类若是者其又何耶夏后氏之郊祭法曰夏后氏禘黄帝而郊鲧鲧固夏后之父也夏后之天下受于舜非受于鲧也禹不得以天下私其父夫鲧以治水绩用弗成而舜殛之羽山天下咸服则鲧天下之罪人也故舜之刑非私刑也天刑也以天刑讨天下之罪人天下之至公也禹既受舜禅而升其罪人以配天是舜之殛鲧非也夫鲧之殛获罪于天天殛之也非舜殛之也奉天讨也而以鲧配天是天之殛鲧亦非也一私其父而逆于舜又逆于天天其弗享夏后氏之郊矣禹圣人也而敢为是哉祭法之言非也然则禹之于鲧也如之何曰庙以祭之而已矣君子非有恭敬则不齐祭统曰君子非有大事也非有恭敬也则不齐是非所以语君子也夫君子之所以为德者恭敬而已矣恭敬也者不可须臾离也故孔子之语仲弓曰出门如见大宾使民如承大祭大雅之述文王曰于缉熙敬止又曰不显亦临无射亦保圣人无一息之不恭且敬何待乎齐齐所以笃其恭敬犹恐其有未至而致之圣人不自满假之心也谓之非有大故不齐犹可也谓之非有恭敬则不齐大不可也信斯言也是不齐之时不恭敬矣岂所以语君子哉其悖也甚矣或曰然则所谓不齐则于物无防也嗜欲无止也如之何曰其疵同也大抵汉儒记礼之言多驳往往流于文而失于理取其长而去其短可也文送穷文余梦有物兮龙首人身蓬头鼠目兮其音若呻跳踉炎冶兮若远而亲往砉来兮忽笑以颦觉而异之乃具糗芳洁豆觞过老郭而问之曰是何祥也郭子雇佣褎然启椟拂蓍密沕而筮之遇困之兑其繇曰困于堬冗中有孤举趾蹑胡毁踵及颅其泣婴如恣睢癸孔隙以窥如垢如脂彳亍追随求速得迟郭子释策而笑曰是穷鬼也其为物也入山山空入泽泽荒人而遭之穷不可当载祓载禳遣之他方可以无殃余曰苟然矣遣之何居郭子曰子第为之所我请为子逐之余曰唯唯乃致词曰嗟尔穷鬼兮无处我庐八窗洞朗廓以虚陟釐兔颖有图书齑菹粝食菽与蔬守分自足不求余汝不可留阻步趍左有郁垒右有荼苇索缚汝饲老乌嗟尔穷鬼兮无泊我市九衢四达平若砥高楼大屋郁云起冠裳济济集俊士谋谟折冲格遐迩汝不可往耗储偫山川灵神歆穆祀孟涂司刑伐尔死嗟尔穷鬼兮无依我城垣墉睥睨高不可陵沟湟深浚栫以荆重门击柝钟鼓訇斥堠谨肃列旗旌汝不可往构妖狞健儿披甲眼若星长戈劲箭穿尔形嗟尔穷鬼兮无适我野田畴井井治而不苴禾麻豆麦梧梓菶々蔚蓊被窿壒岁时禋祀达方社汝不可往原隰赭朱衣赤郭骑驳马执汝脔肉燔其裸嗟尔穷鬼兮无上天高明行健覆八埏转旋日月照幽玄温凉嘘吹寒暑煎陶治万物成岁年汝不可往乱星躔黔羸凭怒施椎鞭破骸碎骨丧尔元嗟尔穷鬼兮无下地博厚载物生育庶类江河顺流山岳峙融结蓄泄百宝出洪纤蠢顽各奠位汝不可往坤轴臲黄示土伯咸震恚艾殄尔种灰厥嗟尔穷鬼兮无潜于山岩嶅石核立键关丘林陵麓产植蕃阂隔风气限夷蛮颔云腹雨濡旱干汝不可往鼓神奸涉泰逢毛虎斑噬肤嚼肉流血殷嗟尔穷鬼兮无入于水大包纳川渎委疏烦泄秽通脉理鱼盐蟹鳷奏鲜旨蛟鼍龟鼋藏谲诡汝不可往陵谷圮天吴九头插九尾磨牙吮血糜烂尔已大泊荡荡无涯垠青冥杳茫不见人瞢瞢漠漠混昏晨泻之不虚壅之不堙不甘不苦淡以淳汝往居之寂无邻乘骑光景入鸑纮保全尔躯绝诟嗔汝不寤兮灭为尘急急如律令谕瓯栝父老文卷八铭尊闻堂铭皇降恒德我仪受之情牵物交民鲜克有之卓彼圣哲有开于先弘猷秩昭缵绪维贤凡有所闻恭敬奉持造次必将屋漏勿欺洋洋鬼神濆濆震霆寝斯食斯或敢弗承厥闻伊何阙疑择善靡圣天只克念不远人亦有闻罔知所择杨墨仁义乃德之贼亦既择止罔知所尊郭公善善国丧身奔闻义必为闻过必徙能尊能行是谓君子戴生有堂扁曰尊闻用宏厥理昭以铭文敬斋铭敬斋者笃列图彦诚所以名其居室也彦诚以科第发身其于敬字之义盖亦讲之熟矣则举其所知而行焉可也又何必多求乎人之言哉乃勉而为之铭铭曰庄其外而肃其内琼琚玉佩无显无昧惟鬼神是对肆遏蹶弗愦以不越载以永无有悔奎上人耘杖铭奎上人得古藤以为杖而置锄焉将以两其用也名之曰耘杖而刘基为之铭曰罾可以取鱼而不可以絷谷带可以系襦而不可以贯珠孰眇其臞而多乃需既予老是扶又秽莽之除俾康勿趄以弗迷厥涂杖乎杖乎岁月逝夫子也予俱朱伯言砚铭亹而容既泽既砻俾椎以为锋克相予工厥惟尔庸予所弗工维予之悾悾式筭没以攻无贻尔懵绍兴能仁寺钟铭懒翁禅师既住大能仁寺之明年新铸大钟成括苍刘基铭之曰赤堇之金耶溪之铜弗锷弗锋而以为吾钟飐之锽锽靡幽不通以畅八风阖阴辟阳式赞化功于万亿年与皇家相为无穷醒斋铭醒斋者蘧君德芳所以自名其居室也蘧君少嗜酒数为酒所困一旦忽思古人之所以丧其身覆其家者大率多于酒遂绝旨酒而以醒斋署其居用以朝夕警省而杜其欲于将萌也括苍刘基闻而喜其善修慝也故为之铭使揭于楣且以坚其志铭曰禹疏仪狄祗承虞帝汤儆酣歌用永厥世维卫武公初筵有诗年逾九十令闻不隳在鲁仲尼酒不及乱范模万古愈久弥粲羲和湎淫胤后徂征楚国皆醉鄢郢榛荆次公北阙仲孺东市狂谈酗骂身戮家毁吾以是知昭昭生于惺惺而愦愦出于冥冥刘曜受执孔融被刑莫不因此以残其形古称覆辙后车勿蹈有纵弗防祸生所好人孰无过弗改维咎知过而改何过之有维敬与怠狂哲攸分敬醒则存不醒则昏于嗟蘧君以我谆谆止尔醺醺有茁弗芸视此铭文玉兔泉铭自古有以势轧天下钳人口使和己者鲜不由细微以及大此奸人之素能也故高之马莽之祥瑞惟其言而莫之违然后大诈行而大欲得矣秦桧之事宋高宗也以岳将军之武之忠且排构之杀其身以及其子反以为功而宋之君臣莫不从其指则亦何求而不得哉玉兔之泉以清美为建业城中第一岂昔显而今堙者桧实知之耶或有善察土脉工穿井之术者密以语桧而神之以白兔耶则皆不可知也夫桧之罔民设诈岂下于高莽哉白兔之是非无关天下之大事是故贤人君子忽之而莫与较于是乎鄙夫鹴子遂探其意而夸之以为佞是盖不足辩也金华张孟兼悯泉之芳洁为奸人所污而铭以雪其冤爱物之良心也予亦悲之为之作后玉兔泉铭铭曰呜唿泉乎夫何辜为桧所污世无吴隐之孰昭其诬呜唿泉乎尼父大圣犹言其主瘠环与痈疽白兔之传夫何伤于尔欤桧死为蛆泉洁自如我作铭诗众惑斯祛呜唿泉乎终古弗渝王原实裕斋铭会稽王原实以裕名其斋括苍刘基为之铭曰宽而舒绰绰乎有余佩裾与与有容弗据德人之闾过者式诸颂梅颂吴兴章仲文筑室花谿之上环植梅焉命之曰梅花之庄予与仲文交敬其好学而知德也知其有取于物不徒矣乃效屈子颂橘之体而作颂曰朱方之秀梅实硕兮含章而贞受命独兮扶疏萧森清以直兮玄冰沍寒不挠其节兮玉之洁兮夷之特兮闭而发兮芳郁烈兮黄中绛跗美而完兮丽而不淫物莫能干兮冬荣夏实含阴阳兮青黄累离以和羹兮文质彬彬德之仪兮君子之象君子之宜兮箴顺斋箴为夏仲尔作二仪茫茫繄理是刃判以两途维逆与顺理之所在漠乎无形曷予求之即事以明利剑吹毛不柄之持北辕适粤徒劳何为尧舜理物因利除恶鲧堙洪水彝伦攸騑势顺则强气顺则舒天地顺动百度弗渝待时而行处顺以守君子作箴敢告左右守口如瓶箴吴君以时书守口如瓶以自警征予言为作箴曰维人有口瓶亦有口瓶口弗守丧厥受人口弗守速厥咎口乎口乎其祸福之门而一身之枢纽乎人有瓶也尚克固之胡然有口而不知度之维言如泉维口如堤有出弗稽为河为溪激石扬泥追不可回故曰好言自口莠言自口又曰君子无易由言耳属于垣守口如瓶永矢勿谖敬斋箴并序蒙古氏宗道之先出自山西而以儒世其家故名其燕居之室曰敬斋载世德也先正有言曰经礼三百曲礼三千一言以蔽之曰毋不敬敬也者其万事之根本与故圣人之语君子惟曰修己以敬故禹汤以克敬而王桀纣以不敬而亡自天子至于庶人岂有异哉故曰穆穆文王于缉熙敬止又曰昊天曰明及尔出王昊天曰旦及尔游衍敬也者不可须臾离也宗道勉乎哉克念作圣敬而已矣作敬斋箴其词曰心敬则存而不敬则昏事敬则立而不敬则跲克臧自我否臧自我如之何以可维谧维专式庄弗儇臧之渊渊出之虔虔俾中不偏有握勿捐既悠既坚无不显或愆无息弗干熟之者圣守之者贤故曰敬胜则吉怠胜则灭敬而无失聪明睿智皆由此出事神治民舍是无术是用作箴以谨燕昵官箴上维天生民雰蚩蚩有欲罔制乃豹乃螭爰立之君载作之师式养式教毋汩秉彝嗟尔司牧代君抚绥君禄我食君令我施邦本弗固庶事咸堕受寄匪敢不肃祗治民奚先字之以慈有顽弗迪警之以威振惰奖勤拯艰息疲疾病颠连我扶我持禁暴戢奸损赢益亏如农植苗蚤夜孜孜涝疏旱溉无容稗秕如良执舆顺以导之无俾旋泞强策以驰慈匪予爱帝命溥时威匪予憎国有恒规弱不可陵愚不可欺刚不可畏媚不可随无取我便置人于危无避我谤见义不为天鉴孔昭民各有思惠之斯怀推之乃离誉不可骄器恶满欹谤不可怒退省吾私人有恒言视民如儿无反厥好以暴予知是用作箴敢告执羁官箴中在昔隆古分封国都付之以民俾养勿瘏上下协心各保乃区明庶考绩昭哉范模秦废圣制代德以徂刀笔之权始归吏胥弄法舞文聋痴瞽愚流波至今一任簿书行立公庭如雁如凫我欲是求我利是趋摩揣官情以逞觊觎官惟好货我甘以苴官惟好名我逢以谀官惟畏嫌我疑以污官惟好惰我淫以娱官惟好猜惑以多途官惟好威道以掊扌虚语默有为俯仰有须觇容察辞助忿乘愉法度盈口奸邪满躯蛊智迷昧欺庸陷迂俾好作恶以紫为朱未获官心妪妪儒儒亦既获止如登天衢傲兀民士凭陵里闾恶积祸来官与之俱人有恒言遇吏如奴坚防固堤犹恐或窬矧曰听之百姓何辜是用作箴敢告仆夫官箴下无谓余明人莫能昧离娄善察不识其背无谓予能人莫敢欺校人烹鱼子产弗知立事惟公烛诈惟诚小节勿固小慧勿行无矜我廉守所当为无沽我名以生众疑何以简讼决之使通何以弭贪慎检乃躬去谗斥佞远吏近民待人以宽律己以勤无咎人弗信忱至斯孚无患人不闻惟德不孤德以进善威以挫奸德不可偏威不可烦无谓彼富我必极之无谓彼贫我必直之持心如衡以理为平无为避嫌以纵无情人有恒言为臣不易是用作箴敢告有位赞灵峰寺植木赞灵峰寺有松杏与朴并植焉刘子见而感之为作赞曰杏叶葱芊有子可以实笾松枝扶疏有苓可以引年朴状如樗众蠹所穿拥肿液樠不可以镌胡并植于庭混厥丑妍明堂求材般趋尔先松戕杏割朴独宛然呜唿朴乎孰女之怜维女之全抑弃于人乃获乎天耶画龙赞觩其角苍其鳞蚴蚪其身胡为乎而神至阳之精健与天伦形而求之恶识其真于嗟龙兮碑铭北岭将军庙碑诸暨东北百里为萧山县其山曰北干之山浙水带其阴湘湖汇其阳东望会稽至于大海日之所出其上为星纪婺女之辰故其神为甚灵能祛疫疠作云雨人有所祈必应故立庙于其山尊其神曰北岭将军岁时祠焉宋徽宗时方腊反睦州自睦入杭具舟将渡江吏民大怖相率祷于神比寇至即有风逆其舟且见甲士列岸上甚众乃止不敢渡寇平知越州刘勣上其事于朝赐额曰武佑庙后封显应侯再封灵顺显应侯有元妖贼入江浙行省烽火通于萧山百姓惊窜市井皆空主簿赵君某至县甫八日即自往西兴募民备御而江上守兵甚寡弱无赖子竞起为劫且应贼众汹惧君诣庙卜于神神许之吉众心稍安君乃分遣人捕无赖子为劫者悉诛之有自贼中来言贼欲遣兵攻浙东见江岸列甲卒旗帜如睦寇欲渡时以故畏惮无东心及贼退邑人皆德赵君赵君曰吁兹惟神之功予何庸焉明年夏大旱君往祷又辄得雨众益信神之灵而大敬赵君之能以诚感神也庙在山之冈岁久朽坏惟神所居室独存君每至庙谒念无以报神贶乃以其俸钱作新庙邑人亦大喜争致助焉十有五年春庙成为堂三间三门两廊像设器用无所不备惟所独存堂仍其旧缭以垣墉甃以瓦石植以嘉木丹垩辉映吏民趍走承祀益肃以纻时三月壬寅予自杭还越过萧山而庙适成故赵君请予记按祭法有能御大灾捍大患则祀之今神能降雨泽苏枯藁又能阴力却贼以能保全其民物所谓御灾捍患孰有大于是哉庙而祀之谁曰不宜赵君能爱其民故能以敬事神而获其佑可尚也矣予故喜而为序其事复为之歌俾祀神焉其词曰青山兮幽幽绿萝含烟兮树木稠望夫君兮怅悠悠岩阿寂寥兮使我心愁雷为车兮云为马轻霞动兮江色赭神之来兮风振野吹竹兮弹丝女巫舞兮纷陆离奠芳醴兮荐洁粢留灵修兮牢纯禧驱魃蜮兮逐狼虎弭毒沴兮时旸雨禾麻成兮息桴鼓物既备兮礼无愆和熙洽兮洞渊玄为城为堡兮式恒且坚保佑我民兮乐以永年嘉兴路重修陆宣公书院碑铭士有以一身任社稷之安危一言回天下之趍向盖其智足以识事机其诚足以动人心故能出入危邦扶持庸君宠之而不阿违之而弗惩知有国而不知有其身若是真可谓大臣哉孔子称大臣以道事君不可则止其或先蒙君之知而期尽心以报效知祸而不避知难而不止若唐陆宣公者其去就虽殊而其揆一也孔子曰笃信好学守死善道宣公以之吾常怪唐德宗以猜防小智行多欲之私信谗邪如心膂视货贿为性命临患难则姑息一施处安佚则嫌疑百出以致藩臣叛命士卒离心播迁困厄而卒不亡及观唐史称其出居艰阻之时谋猷参决一出于公又称奉天所下诏书虽武夫悍卒无不流涕多公所为然后知其得人以扶持也昔者随有季梁不灭于楚卫成公有甯武子不死于晋无竞维人不然殆哉况公之言德宗不尽用也而仅用其一二犹足以转危为安易败为功使其能举国以听公周宣汉光不难继矣惜乎其中信用群小而弃公也公殁而奏议行于天下今天下之言时务论政事者莫不宗之然则公之志虽暂屈于一时而终伸于万世公之言虽不能以寤时君而足以淑后人则亦可以无憾矣夫公浙西之嘉兴人嘉兴郡学旧有公祠其详见于吕公祖谦之记而郡城之东鸳鸯湖上又有宣公书院其地有桥曰宣公桥故老相传宣公实生于此故于此立祠以祀公至宋景定癸亥始以祠堂为书院丙子之岁书院延燎于兵而公像故存众白郡迎置于太初堂因以堂为书院大德九年济南赵鲁为山长病其简陋始改作之其详见于牟公之记自是城东故址遂废为墟泰定中有僧贿学官请佃而建庵焉后至元二年庵灾地复于书院是岁六月其僧复贿有司创庵如故山长虽争之弗能得也至正十四年宣徽院判海岱刘公贞受命为嘉兴路总管至则首治学校之阙顾书院陋且朽欲新之而址隘弗称乃用推官方君道壑言命所司督其僧撤庵归地复建书院其中为先圣庙两庑仪门东西礼亭灵星之门具其西为宣公祠祠西为室东乡以祀郡之先贤其外为三门庙东为讲堂其前轩仍旧扁曰仁义之堂以藏宣公奏议谓其言无非仁义也西斋以延师教弟子又增买荡地若干亩以益廪膳庖厨仓溷各得其所将成而公改除海道万户于是以属之方君方君力赞成之经始于至正十四年四月竣事于十五年二月董其役者嘉兴县丞善庆路吏施渊顾选及前山长王比任奔走者直学张惟仁学吏沈隽也既成使请记于刘基惟孔子明王道以教万世宣公学孔子者也故其术业一本王道昔人以宣公祠为书院有以也夫刘公用方君言撤浮屠以复书院可谓能排异端植正道者有功于世教矣于是乎序而铭之曰孔子大圣不遇于时既没之后为万世师宣公大贤忠而见疑降及异代人以为规有德无位用无所施用而弗信惟祸之随诡遇有获君子弗为身黜道光虽止不隳郡守孔良百废咸支爰崇其宫又严乃祠俾民观者式是令仪勿替后人尚永无亏墓志铭刘显仁墓志铭予初寓临安交友未尽识也求士于天台陶中立得四明刘显仁焉与之交侃侃如也时杭学教导职废不择有学行辄介有权力者或以贿营为之既弗称皆惶惧自退郡因令教官选文学之士不奔竞者具礼往致聘显仁与焉显仁曰吾心实不乐为此今郡守以礼招予予当为斯文一出然不能久也居数月竟以父病辞去明年乃以诗经领乡贡弗偶于春官归侍父馆海宁州贾希贤之义塾明年七月得暍疾疾二十日卒且卒无他言惟以父老弗克养为恨显仁名子青家世居四明之黄甘里曾祖讳三聘祖讳图南仕宋为秘书校勘官父名景元读书作文为乡先生母舒氏娶史氏无子先显仁五年卒显仁既卒乃以乡贡进士除书院山长显仁生于某年某月某日卒于某年某月某日有诗文若干篇显仁家甚贫而性耿介寡所与交其平生之最相知者陶凯中立贾执中希贤及基是为铭铭曰行成而不诡学成而不及仕犹有老父而无弱子呜唿其死自古有此命也匪咎海宁应和卿墓志铭四明刘显仁病笃遗言于其叔父景仪以其友人应和卿之墓俾求铭于刘基曰先生知予心信予言且无妄许可于人其为言必当垂于后应君长者生与予交没予不得志必属之先生先生当不我遗以不朽我友我其无憾矣夫明日显仁卒景仪来致其言呜唿以显仁之才之德予方期其用于世以泽夫人乃弗克遂以死痛何如哉尚忍铭其友之墓虽然不可辞也遂涕泣而铭之谨按君姓应氏闻礼其名而和卿其字也应与邗晋同本于周武王之穆后因国为氏有二琏者以文章名于汉魏君之所自出也今杭之属州曰海宁乡曰长平里曰黄岗君之所居也曾祖某祖某父某君之世也邬氏君之母也沈氏君之妻也曰元亨文彬元善君之子也妙靖适郭某君之女也曰择曰某某君之孙也幼失母氏育于祖母周以成人君之命于天也勤于田俭于家孝于亲睦于邻不角势以陵人君之修于身也故宋咸淳甲戌二月二十有二日君生之辰也有元至正辛卯五月四日君卒之日也四百六十有五甲子君之寿也海宁州长平里之草营冈君之墓也至正辛卯某月某日葬之日也铭之者栝苍刘基也铭曰彼夸之颐声腾毁随此逐之足视忽趾触弗逐弗夸孰或予加不夭其全夫复何嗟紫虚观道士吴梅涧墓志铭栝有高士吴先生讳自福字梅涧旧为吴兴人其先评事公感因仕家于栝其子孙遂为栝人五世祖安国故宋释褐第二人历官至太常少卿使金国不屈节高祖挺承节郎安抚使司将领复使金国曾祖嗣英迪功郎祖有光父艮之皆不仕先生生而敏慧好清净不从群儿嬉父母甚器异之谓其有仙风道骨稍长遂命入紫虚观从叶邦彦先生为道士读道德黄庭咸通其大旨及长德行愈着自达官贵人以至于市里细民无不敬爱天师正一真人闻其名授号崇德清修凝妙法师玄教宗师亦畀号教门高士金阑紫衣主领观事先是观毁于兵继作极草率及先生领事乃重修三清殿建藏室新作山门既成复建通明宝阁以祗奉昊天上帝其下为演法堂于是观宇粲新山水为之增气先生之力也先生性孝友能爱人观去其居半舍二亲在时必日亲觐省奉甘旨不匮亲没丧葬皆如礼与其兄相游处每眷眷不忍舍二弟早死则抚育其孤周恤其空乏无少间其兄之二子能读书则蚤夜勉之曰吾家世簪缨更值时变门户寝衰吾已委身方外不复能力学以续先绪其责实在女女惟勿懈尚克遂吾愿既而世昌中乙亥乡贡世德中丁亥乙榜如先生志焉先生又自名其室曰知止客至辄邀坐具酒食不极欢不已同门陈樵隐老病先生躬为奉汤药侍寝兴数岁犹一日及卒为治丧葬曲尽其情凡其他所为大概类此故领袖教门垂五十年大小咸敬服无间言冬十月丙申卒年七十有五弟子王君采先先生二年卒于是君采之弟子梁惟緌及惟緌之弟子王有大相与奉柩葬于观之南冈是岁十有一月丁亥日也基年未弱冠时读书栝城中闻紫虚山水之嘉因从数朋友往游之先生先生即束带出与偕游过一所必指曰此某所此旧为某所今为某作于某人实某时无不诚且悉游毕登肴速觞主仆皆酣饫乃送至溪浒无毫忽怠慢意基后每与客往先生辄相待如初盖是时乡里之称仁德长者莫不曰吴先生焉丙子之岁基宦游他方不获复见先生今年春归栝而先生已矣不亦伤哉于是葬已七月而惟緌持世昌状来请铭基既蒙先生知弗敢辞乃为之铭铭曰惟吴之先自周出弟兄来东开邑国支分蔓延绵厥瓞长沙保民有功绩河南治平为第一前有季英后处默安栖蒿莱食冰檗声华章章在文籍贤良代生莫具述豫章真人纯孝德以扇渡水神辅翼公然飞升当白日于休先生发往迹保合至真去污浊收藏精神归阒寂金蛇守门遘皇极二六益一灵降质龙离于羊牝马逸大衍之半返冲漠好溪南陵高以蔚少微四星光景接其上有松下有柏中有佳城锢以石地久天长保玄宅吴孟思墓志铭春三月濮阳吴孟思卒其冬十有一月翰林待制致仕申屠公以子昭来泣拜于刘基已公乃代之言曰昭之先人以文学出入缙绅间缙绅之士扬名当世者无不与交游先生所知也今死而家无资不能求名于大官请以属先生基居杭时尝与孟思游而善故不能让而志之曰君讳叡字孟思先世家濮阳谱亡莫详其系六世祖忠仕宋为殿前司统制官靖康之难从高宗南渡江始居杭州高祖允昌宋左武大夫忠州防御使曾祖佐承信郎御前东库使祖清成忠郎殿前都指挥使父埴以京官子弟恩授迪功郎宋亡幼主归命凡赵氏及其臣僚之子侄咸北觐京师迪功与焉留十余年复归于杭配王氏生子三人孟思其长也孟思少好学工翰墨尤精篆隶凡历代古文款识制度无不考究得其要妙下笔初若不经意而动合矩度识者谓吴子行先生赵文敏公不能过也故四方来求书者日众出辄为好事者邀止止或弥年月去则随所至肩足摩蹑孟思悉应接不倦孟思事父母甚孝母王氏先卒越二十有六年而父卒年八十有九家无恒产而丧葬咸得尽礼二弟皆仰给孟思孟思又好宾客乐周急故金帛日至而鋋常无储是岁以疾卒于昆山州之寓舍年五十有八归葬于湖州武康县之封禺山从先域也配徐氏先二十有四年卒至是而合葬焉子一人即昭也孟思为人外不与物忤而内甚刚介所交多达官而略无求荐进意自号曰云涛散人所着述有云涛萃稿说文续释集古印谱传于世铭曰孰成其名而不侈其龄维蒙弗冥以铄厥贞有悠曷征昭以斯铭王子明墓志铭君讳坦字子明姓王氏其先会稽人由会稽徙栝之丽水曰玉溪居焉故遂为栝人曾祖森祖祀父杰皆隐不仕守分务本以致蕃裕君貌峻整而心坦夷善居室州闾族人无不敬信能与人交时贤大夫如胡公汲仲赵公子昂李公仲宾皆相好读书务知大义常曰士生不获罪于亲戚乡党使得自娱于一丘一壑足矣宠荣权利非吾愿也九月日以疾卒年五十有九且卒命其子曰我家世儒者我死女当以时敛葬我毋越礼毋用释道士以违圣人教且诬辱我配刘氏先四年卒年五十有七以某年某月日合葬于戴村先茔之侧子二人长曰光其次曰瑾瑾早死君卒之明年君之从弟壎以光来泣拜于刘基请铭其墓且曰吾兄有才学宜用世泽物乃不显斯为可憾基曰不然洪范称人之福有五民鲜能兼也今君年六十不满一不为夭有田宅以足衣食不为贫守己而不恶于人不为无德世治而生世乱而死生不见戈兵而死在正寝不为不幸夫何憾乃为之铭曰生不劳其形而以善名死不离于否克全弗毁谁如其祉以覃孙子处州路教授吴府君夫人梁氏墓志铭夫人姓梁氏处州丽水县人也五世祖汝嘉宋建炎初知常州武进县高宗南渡至常官吏皆散走公独不去由是见知升通判州事累迁户部侍郎言金人难与和亲及东京留守孟庾不可任用忤用事臣意进权户部尚书而讽言者弹之未几金果背约孟庾以东京降如其言终宝文阁学士右通议大夫致仕追赠少师爵缙云郡公曾祖溱宋朝奉郎通判平江府事祖梓父荣国好学有文值世变不仕母蒋氏宋文林郎常德府龙阳县丞昕之女也夫人年二十八嫁为今将仕郎处州路教授吴君虎孙妻吴君先卒卒后二十年是为至正九年而夫人以其年九月壬戌卒年八十十月己酉祔葬于教授君之墓墓在青田县鸣鹤乡之择山子男二人长士弘次士毅士毅早卒女二人长亦早卒次适叶诜孙男三人支生本生棣生女二人夫人能读书每暇日必召子孙立堂下讲经史大义亹不倦故其子若孙皆读书为儒者铭曰维梁之先因国为姓叔鱼师孔侯封千乘统守九江竦着七序政既可称言亦有绪伯鸾清节文贞纯孝贤良代生可则可效侃侃夫人少师之孙载其静壹以配儒门儒门有秩淑人是宜兢兢妇道是是母仪孝慈既修寿考以宁诗书之训子孙是承择山之原其土孔阜既妥厥灵必大乃后陈处士墓志铭处士姓陈氏名莘字希尹世为处州丽水县之来仪乡人曾祖某祖某父某皆守分乐善以继承其家业故世以德称于州里至处士而家益裕行益谨推余济急虽数不吝邑旧有通济堰溉四乡民田几二千顷遇旱涝壅泄必先出己资倡事皇庆癸丑水坏堤数十丈乡人大戚处士竭力冒寒暑董役三年乃完盖未尝矜其劳焉至顺庚午某月某日卒年六十有一其卒之月日又其生之月日也娶叶氏后十有五年卒年七十有一至正癸巳四月丙辰合葬于其乡吴院之原子男四人女一人孙男九人曾孙男十人可谓昌盛蕃衍有后也已铭曰既赢既宁胡为乎公卿位不酬其履多而孙子克缉乃祉垂于万祀陈司户墓志铭故宋平江府司户参军陈公以有元二月癸亥卒葬于丽水县和乐乡太平里曰浯溪大羕之山郡人季仁寿始摭其世系行事以为状而青田刘基为之志及铭其志曰陈氏上世居光州固始县唐兵部侍郎勋始迁福唐其子孙再世仕闽遂留为闽人至宋有讳叙者幼以孝闻人称之曰孝童及长有学行累征不起叙生岳州教授报报生湖南运使禾累赠金紫光禄大夫位特进公高祖也是始居龙泉为处州人是生右儒林郎长沙县丞煇长沙生左承节郎江东总领所干办公事堉堉生燧官左宣教郎两浙西路安抚使司主管书写机宜文字公父也公讳浩一讳汶字养浩少孤母夫人叶氏亲课之读书比长通易春秋百家子史知天文历数之学宝祐丙辰以祖泽补将仕郎赵葵马光祖交荐授钱塘尉不就景定辛酉吕文德制置荆湖辟权鄂州司理咸淳辛未陈仲微荐除绍兴文学宫俱不就后四年甲戌铨授迪功郎平江府司户参军时潜说友安抚浙西强起之未几以印氏杀人事忤贾丞相遂解归乡里卒年五十有一夫人潘氏叶夫人后司户十六年卒而夫人奉养克尽孝道子男四人长椿从仕郎汀州路总管府知事次梓卿次相卿出为叔父后次松卿早世女二人长适将仕郎广东道肃政廉访司照磨潘弼孙男二人煚杭州路丰衍仓大使燫处州路医学录曾孙男四人女三人其铭曰昔周大姬女胡公祀虞侯封于陈宛丘是都其后子孙为齐楚大夫因国立氏实蕃实肤阅秦汉魏晋宋齐以祖勋庸德言代有不虚霸先开梁王于南隅涉隋唐宋支分蔓敷有自光徙闽来宅括区踵属班联为卿为儒历世满五是维司户未及成人而失所怙服膺母训不惮勤苦博贯经史蜚声庠序而弗竞弗求笃信好古荐辟数不就不违母所参军小试匪溺簪组不悖法以附势权臣是忤拂衣长辞归卧乡土遂自龙泉移家城府韬光履素和乐诩诩邻有赤子贫弗能举我唿俾鞠之卒续厥绪里有墓庐为强暴夺取我资俾直之爰复乃宇姻巨室乏嗣请后勿与曰鬼不歆异姓敢馁而祖父惟殁先厥母痛摧肝腑幸有子有孙克承克叙俾母寿以康如子与处浯溪之旁其原旟其兆孔安其泽孔溥立石镌铭百世犹睹处州分元帅府同知副都元帅石末公德政碑颂季春月九日予自杭归至处处父老率其子弟遮道言分元帅府同知副都元帅石末公政德曰往微公吾聚已为墟今微公吾属已为菹生我者天而活我者公君其知乎予曰然如父老言夏五月豪酋既来纳款父老又率其子弟造于庭言曰石末公邦家之干城庶民之父母也父母鞠子罔不殚厥诚厥子虽冥亦鲜不念覆育恩亶由中惟公有大造于我州肆我民诞轸恤于心曰曷以报公愿绘公像于祠且勒石纪公功用示于州人子子孙孙俾勿忘请为之文予谢弗能父老进曰君以丞相命布宣天子德威既协于远人旌庸录勋当不惮为石末公惠安我民不伐不矜君实知之鉴于庶言式克有征达丞相心以劝后人时惟至公予弗敢辞乃叙其实而继以文谨按公姓石末氏名某旧为契丹人其先御史大夫以黑军助太祖皇帝开国灭金为大勋臣有传在史官四世祖昭毅大将军事世祖皇帝受命南伐克襄樊有功定爵三品为沿海万户佩虎符镇处婺由是居江南好读书工文章元统中袭爵镇守处州大得军民心居数岁以爵让于弟而退处天台山中福建妖贼入处之龙泉处婺大震宪司趣起公领征讨事公至龙泉募乡兵击贼走之未几贼复入庆元公进屯查田使人购其徒为应贼遂挠败公乘胜掩击俘斩千计遂复庆元进攻建宁之松溪政和皆克之处州平公乃还归天台十四年海贼复叛行省宪司又以副元帅起公分府台州公辞不得已乃命乡民作保伍团结扼要害使贼不敢辄登岸乃聚粮训兵以图进讨其夏六月朝廷用旧议立巡海道官所以防贼贼乃复请降帅其属往卫漕运至京师而妖人黄草堂复扇动黄岩民以报仇为名聚众构乱公以计收其渠酋六人斩之余党皆散为民台州平行省又檄公分府处州时处之属县皆有贼松阳遂昌在上游去郡最近冬十月公帅师进讨至宝定而黄坛贼大出焚民居火照山谷公分兵守宝定自将麾下还城而贼已薄河津欲渡先是沿海军悉发往江东城中留者不满数百人又太半老弱公夜部分居民丁壮出拒战斩不用命者三人众乃齐奋贼止不敢渡时沿海军有自江东逃归者六十余人公召谓曰女辈能破贼吾当原女罪皆拜曰诺即遣渡水击贼贼败走明日退去处州旧有城后坏不修遗趾芜没无捍蔽故百姓尤恟惧会缙云人又叛从贼焚婺之永康及台之仙居于是处州四面戒严乃议浚湟筑城而官仓库尽空昼夜经画劝勉商贾大家和集其小民俾效力输资咸从无违审势相方商工度材公悉亲之官吏左右无容私焉由是虽劳而无怨者义兵部长吴成帅众讨缙云贼中途不进乃大掠民财以归谋乱城中公测知其意即召与计事缚斩之并捕其党则皆授兵给号将作矣民大惊以为神十有二月公所募义士合击松阳贼大破之杀其酋余众乞降松阳遂昌悉平今予以行省檄与公同议招辑事比至而公处置已各得其当因悉遵公行于是七县豪酋相继纳款公之力也人谓公生太平时与缙绅为文墨交游彬彬然儒者也及其临遇事变则智勇奋发动不失机抚循士民则仁慈岂弟惠无不及可谓有用之奇才矣观其镇一州未及期月而功效若是使得制方面专且久盗贼何足平哉予既敬公德又重父老请于是述舆情而颂之美既往以期将来也颂曰维木在山愈久弥长维德在人愈远弥光公载世勋来镇有方佩符桓桓出师洸洸谋先鬼神雷行电翔锋旗所指百怪走藏既剪我棘爰固我疆风雨我庐公树之墙雪霜我肤公被之裳晨昏起居妇拜儿跄有聚弗睽公赐溥将民愚而灵群祝孔祥祝公于天钖公寿昌如川源源如岳珣珣于千亿年悠哉勿忘连珠拟连珠六十八首盖闻空谷来风谷不与风期而风自至深山囿木山不与木约而木自生是故福不可徼德盛则集功不可幸人归则成盖闻志大业者必择所任抱大器者必择所投是以梁江湖不取螬残之木钩鲸鲵不适雨盈之沟盖闻急雨之涨可以决山及其息也得坻则止怒马之奔可以超壑及其惫也歴坎而瘏是以长平之威报在鉅鹿㑹稽之胜终于姑苏盖闻身无恒守势穷则屈心无定主情急则亲是以失时之言每多谦巳堕井之唿不暇择人盖闻石不乱玉惟瑊玏为能乱玉枭不混鳯惟鹔鷞为能混凤故妖声冶色君子远之必严伪行辩言圣人惩之必痛盖闻鍳䏻照物翳之以尘则不可照水能澣物淆之以泥则不可澣故身明明斯可以使人明明政缓缓不可以责人缓缓盖闻神龙未云沕渊沦而无闷凡鱼得水罣罔罟而莫知是故圣哲识时以远悔吝愚䝉竞利以冒倾危盖闻物无全材适用为可材无弃用择可惟长故一目之人可使视凖五毒之石可使溃疡是以穰苴治师智勇贪愚咸宜其任公输搆厦栋梁枅梲各得其良盖闻神龙可豢而不能使之去水飞黄可驾而不能使之捕狸是故舍人之能而强之以其所不能则叛夺人之好而遗之以其不好则离盖闻民情本质文过则伪人道本直虑佚则倾是故圣人制礼因自然之序哲士用智利不息之贞盖闻观形于声未必见形求实于名未必得实是故飘风不可以调宫啇巧妇不可以爲家室盖闻物有甘苦尝之者识道有夷险履之者知是以宴安日乆诘戎兵而聴者忽忽老成人䘮语典刑而闻者嗤嗤盖闻物无专羙用之者贵人有异欲谐之者从故冠缨不可以服鹿而鞿鞚不可以驭龙是以合抱之松无庸于竫人之国若瓮之茧见弃于躶体之邦盖闻千斤之象不惴虎而惴䑕三寸之蝎不蠧棘而蠧松是以制必取其所畏防必䆒其所容故能不震而威于斧钺不劳而固于垣墉盖闻国不自富民足则富君不自彊士多则彊故娟嫉之人庸则士隐而君独掊克之吏进则民夷而国伤盖闻春原之草㧞尽复生夏厨之蝇驱去还集故时未至不可以彊争势方来不可以力戢是以善扑火者不迎其烟善防水者不当其急盖闻万物并育不齐其用而各有用五气迭运不同其功而皆成功故良珠夜光不假燄于明烛秋华发彩不争荣于春风盖闻鱼无定止渊深则归鸟无定栖林茂则赴故以道飬贤则四方之民聴声而来以徳飬民则四方之贤望风而慕盖闻剔大蠧者木必凿去大姦者国必伤是故剖腹澣肠不如无病决蹯觧腕不若豫防盖闻日月劳其躯而寒暑成君相劳其心而天地位是故宵衣旰食大舜所以致其忧手胼足胝神禹所以忘其贵盖闻仁暴殊途非暴无以为仁之启怨恩异路非怨无以为恩之资是以赤日流金嘉树之隂穆若玄氷裂石春阳之德煦如盖闻制万变者在乎专察万㣲者在乎定故衆辐寄身于一毂而衆物纳形于一镜是以人心无贰而鬼神不违王言如纶而兆民悉聴盖闻势有所梏则小柔可以服大力形有所格则大勐不能破小坚是故食人之虎不能吞一猬牵羊之绠可以御九犍盖闻太阳未升爝火与流萤并照繁霜未降蕣花与小草同妍是以蛟蜃之市不可以称有国稊稗之秋不可以言有年盖闻冬华之木春不必实早慧之子年不必寿故良工铸金忌其踊冶智士懐材贵乎蔵秀盖闻植善倾悪天道之定好安悪危人性之常是以顺天之道则人归而王逆人之性则天怒而亡故伐罪弔民而周祚延于孙子兴徭树怨而秦祸发于萧墻盖闻拂云之松生于一豆之实耸壑之鱼穿于一丝之熘是以忽细事者祸必盈轻小敌者亡必骤盖闻善贾者不壅其货善治者不壅其民故政壅则奸生于国气壅则疡生于身是以山泽不壅而雨旸时若天地不壅而人物皆春盖闻大明普照鼢䑕悪其眯目毒雾扬氛蜦蛇喜其得时是以尭舜至仁而三苗不服桀纣极悪而多罪皆归盖闻执骇马者不与并逐救危舟者不与同諠是故止闘而平其气则争可息听讼而平其心则事不冤盖闻剪纸为墻不可止暴抟沙为饼不可疗饥故姁姁之言终非实惠仆仆之拜徒尔多仪盖闻时有未至非力所及情有未孚非言可亲是以见疑之璞三献而取刖足不鸣之鸟三年而后惊人盖闻人非大圣鲜有全材君欲任贤当如用器惟能避短而庸长乃克奏功而济事是故骅骝騄駬以之运磨不若蹇驴之能干将莫耶以之刈草不若钩鎌之利盖闻俗有厚薄运有癈兴故去伪就真者盛之兆舍实狗华者衰之征是以艳舞妖歌末世所好竒技淫巧先王所惩盖闻理乱丝者必凝其志治乱国者在定其趋是故三军一心剑阁可以攻㧞四马齐足孟门可以长驱盖闻能盈而不能谦者虽成必堕知进而不知止者虽得必失是故附蠃以升髙而枯蝜蝂以任重而踬盖闻百㕓之市不畜噬犬八家之井不畜觗牛是故士有悍妇则良友不至国有妬臣则贤士不留盖闻蛭螾之薮神龙不栖蒿荻之区嘉谷不植故秦庭虎视而芝歌逸响于啇山周峄鸟鸣而紫气流光于西极盖闻物有凖则心为权衡非定静之有素必纷拏而起争是故坐舟视星当察其曷转执斗较斛当审其孰平盖闻奔马之轮拳石碍之而格迅川之水束草投之则凝是以一星见变能使九服同灾一脉爽和能使百体俱病盖闻渊之深者流必缓声之大者响必悠是故政以渐成则民不骇俗以渐变则功不偷盖闻植嘉糓必以粪壤铸洪钟必以土型故物无必贱而贱不可轻是以海纳汚然后成其大君纳衆然后保其荣盖闻大器非一人之私大事非独力所建是故利不及衆所以起天下之争爵不求贤所以萃天下之怨盖闻心有所忧当儆于事事有所害当慎于爲故愚人畏病而常病智士防危而不危盖闻骄者謟之招故謟集而贤路塞暴者贪之使故暴用而怨府开是以荣夷操轴而若神之严弃社稷以如莾来革秉权而如燬之室与珠玉以同灰盖闻明镜照胆不启陇廉之颜长剑柱頥不称佋侥之服是以狂歌之士遗世若草莱茹芝之老比身如鸿鹄盖闻嗜有所专则姦从而入长有所属则惑由之生故狥功利者不虞謟诈溺鬼神者独觉形声盖闻暴于物者衆志之所诛妨于衆者舆情之所疾是以虎狼堕穽仁者见之而不怜枳棘当道行者过之而必诘盖闻截牛之角而唿为豕则虽庸必骇染鹭之毛而指为鸦则虽愚必疑故欺心之言秪足以招天下之恠掩耳之噪适足以致天下之嗤盖闻丼雨祈祈不起断根之木长风烈烈难行折舵之舟故渭濵星殒孔明力殚于兴汉洛都鼎震苌弘志屈于扶周盖闻天不掩慝而神人之道不睽君不忌言则上下之情无蔽是故周史陈诗而八百其年秦令禁语而一二其世盖闻天下有道则贵者劳而贱者佚天下无道则贵者佚而贱者劳是以弼亮惟寅而万姓恊睦姻娅膴仕而四方绎骚盖闻无舆马者不耻徒歩无鱼肉者不厌莱羔故性为欲汨则乱心爲物动则争是以絶外交则可以守淡泊专内视则可以全淳精盖闻虎之跃也必伏乃厉鹄之举也必拊乃髙是故学必潜心然后可以有得艺能时习然后不爲徒劳盖闻龙涎螺甲以臭爲香苦卤酸梅用爽作味是以五气交感善调则收骏功五材相成善用则获羙利盖闻穴蚁不知飘风巢鸟不知涌熘是故阀閲之子患不识稼穑之艰难山林之士患不识礼法之去就盖闻方石不可以爲磨直木不可以爲轮故至情有时而当隐正论有时而不陈是以明夷利贞箕子以之处巳危行言孙尼父以之诲人盖闻大亨不以有鼎鼐而弃釜鬵大祭不以有犠牲而遗臡醢是故马服将赵而破秦用许歴之言子房佐汉而胜楚由董公之启盖闻蠖屈求伸非终于屈龙潜或跃匪固于潜是故勾践事吴乃成姑苏之举夷吾佐覇曷问槛车之嫌盖闻隂阳之用道妙所凭刚柔之变鬼神所蛰故阳有阖而隂有开刚可溃而柔可立是以玄冥廪冽而水结成氷赤熛熺炎而金流为汁盖闻以杀止杀圣人之不得巳以暴易暴悍夫之无所成故牧野倒戈而三军之役不再隂陵失路而百战之功尽倾盖闻知风莫过于老驼识路莫逾于老马是以家有老仆则故物不委诸途国有老臣则旧章不求之野盖闻道有穷通非智可胜名有得䘮非力可成故无愿乎外不必其身之絶谤无求于物不必其言之果行盖闻谲不可恃人觉则穷伪不可长情见而极是以剪綵爲葩不可以受风雨画布爲凾不可以当戈㦸盖闻侏㒧之舌可习而変蒙瞍之目难涤而明故教可行于质近而道难化乎性成是以御龙之智不能训猿以礼神农之圣不能服豕而耕盖闻有形之器欲虚惟虚则可以纳理无形之理欲实惟实则可以充器是故性无不诚然后能主一心心无不明然后能应万事盖闻救天下之纷纷者不拘细故成天下之亹亹者不矜小功是故剸烂肉不为利刃贯躶体不为良弓盖闻积仓之家独喜㐫歳舞法之吏不乐淸朝故民由此困而俗由此浇是以去奢尚俭明君所以弭邪侈澄心省事哲王所以淸烦嚣卷九赋述志赋弔诸葛武侯赋弔祖豫州赋弔岳将军赋弔泰不华元帅赋伐寄生赋通天台赋龙虎台赋骚九叹九首秋日惨淡思归引松筠轩歌渔父歌麦舟图歌山阴王景回友樵斋辞稻粱离离兮稂莠骄骄麒不可以偶狼兮凤不可以侣枭求羊无人兮钟子寂寥哀风觱发兮原野萧条四顾彷徨兮忧心且焦若有人兮在山椒携粮负薪兮啸歌以遨黜陟无闻兮宠辱不摇呜唿吾尔群兮去无待子招临流泉兮倚逍遥无斤我松兮无使柏也凋柳桥渔唱二首为黄中立作春风淡淡兮湖水波柳乘桥兮青烟满莎扣子舷兮发长歌靡白苹兮乱鴐鹅前有蛟兮后有鼍予往予还兮吁予奈何彼湖有波兮此桥有柳我维我舟兮聊以搔我首放歌逍遥兮哀莫予偶有箨在罾兮有沙在逝者滔滔兮羌不可以久绿苹兮菲菲落花兮点衣江无津兮海无涯呜唿寂寥兮吾谁与归获麟操有兽维麟兮猎者获之折肢毁肤兮曾不如鹿与麋呜唿哀哉兮尔何生于此时周公已矣兮吾能不悲在陈操彼山有杨兮彼隰有栩彼路斯何兮孔棘且阻玄云杳冥兮不日以雨重华寂寥兮谁与晤语茫茫九州兮孰为予所龟蒙无人兮驾予归处白云歌为良上人作用贞上人以白云隐居名其舍盖取诸唐狄公之言以寓其思亲之意栝苍刘基为之歌曰青山兮翠微白云兮孤飞怅游子兮远于离不如云兮倏往而归白云兮容与青山兮欲雨怀予亲兮在云之下云兮云兮归予从女秋山图歌秋风起兮萧萧望青山兮寂寥水泠泠兮出石叶槭槭兮辞条气凄凄兮就寒夜耿耿兮不朝凤凰兮安之梧桐兮早凋思美人兮隔江河玄云冥兮天路遥托宵梦兮远徂征款扶桑兮倚消遥盻青兮不来怆恍悢兮魂屡飘愿乘风兮绝浮云要洪崖兮访子乔高无梯兮深无航鼋鼍陆梁兮虎豹骄归来兮归来紫芝有荑兮黄精有苗梁孝子庐墓词梁君天民思其父母而庐于墓将终身焉夫庐墓非古礼也然人子之情有不能已而自我为之君子不非焉或乃状其景物而咏歌之则悖于礼而非孝子之本心矣故为之作楚语使梁君闻之必愀然悲曰他人有心予忖度之夫子之谓也不其庶乎其词曰陟彼岵兮望父陟彼屺兮望母若仪容兮在前恍音声兮在后陟彼屺兮望母陟彼岵兮望父惝恍惘兮无闻心摇摇兮愁苦闻空庐兮山之巅朝松有岚兮暮萝有烟其下维地兮其上维天食思寝思兮以日以年呜唿魂乎其有知兮矢相从于九泉送龙门子入仙华山辞龙门先生既辞辟命将去入仙华山为道士而达官有邀止之者予弱冠婴疾习懒不能事尝爱老氏清净亦欲作道士未遂闻先生之言则大喜因歌以速其行先生行吾亦从此往矣他日道成为列仙无相忘也其辞曰青山崔嵬兮烟云杳冥回溪郁纡兮岩谷晦明修篁杂树兮相蔽亏洞壑窈窕兮人不知清猿警夜兮鹤报晨花开鸟啼兮长如春隰有芷兮陵有苕美人不来兮山寂寥琼芝兮玉华丹荑兮翠葩紫葛兮黄精礧碨兮鬖篸蜚梁连蜷兮登降峛崺幽漻阒碌兮敞晃谲诡芳兰桂椒兮或红或紫松风涧泉兮金石盈耳梧桐萋萋兮竹实蕊蕊凤凰翔鸣兮五色卉炜望美人兮翠微空山寂寥兮迟尔来归霓为衣兮霞为裳饮沆瀣兮食瑶浆晞正阳兮澡沦阴精神完兮毛发香握六符兮蹑九灵被飖云兮歌洞章御扶摇兮款天门诣北斗兮觐虚皇超鸿蒙兮轶希夷造无始兮逍遥矣召秦女兮吹箫使湘娥兮弹丝洪崖啸歌兮王母启齿万舞齐进兮襟佩飒飖长离前驱兮鸾鸟为使苍龙瀼兮白虎豸豸雷公磅硠兮列缺旭虺登明堂兮绝河津上阁道兮攀勾陈过三危兮绕玄冥出太微兮入西清憩牛渚兮泛灵槎乘回飙兮以还家美人兮归来山中兮其乐无涯王彦中哀辞王氏二子者故宋给事中信之世孙也长曰钟字彦中次曰锜字彦和是同母一乳而生二子焉及长俱好学能文词至正癸巳其长以春秋经魁乡贡次榜行省铨授建德路学录未几以力学得疾至丁酉四月卒乡人咸痛惜之盖期其成而不意止于斯也其弟悲哭不能自胜于是元帅石末公闻之为诗以吊且唁而刘基为文以哀之其辞曰朝出兮雁行暮归兮相将联彩服兮上高堂棣华茂兮亲乐康忽秋霜兮夏零凄风发兮凋紫荆同气两身兮一死一生车只其轮兮嗟何以行窈窈兮愔愔想形容兮不可寻饮泣兮吞声恐慈亲兮伤心俯重泉兮永隔掩此哀兮何极尽礼事生兮恪恭子职是谓孝友兮死者瞑目卷十古乐府艾如张芳树上陵将进酒上之回朱鹭巫山高战城南君马黄思悲翁圣人出钓竿思美人关山月楚妃叹上清词三首汉宫曲江上曲八首数树垂杨绿水边问郎何不系兰舡浦沙新涨青山远半夜月明无杜鹃曾记楼船夜泊时家家弦管斗腰肢于今弦管归何处绾束枯蒲当酒旗昨夜月明天似水今晨月落水如天天长水远人何处芦苇萧萧一抹烟紫桂香销五夜霜碧云收尽玉蟾光琅玕不是人间树何处朝阳有凤凰月出前山青黛寒雁声遥下碧云端草根错认骊珠吐自是西风白露团宾雁来时月满洲于今雁去月如钩雁来雁去何时了月照离人又白头忆见垂杨缒绿丝陡看秋菊映疏篱柳花作絮随风去菊绽金葩欲似谁红蓼丹枫一色秋楚云吴水共悠悠人间万事西风过惟有沧江日夜流寒夜谣二首夜夜曲秋夜曲长歌续短歌短歌调促情苦悲长歌引愁无绝期短声欲尽长声续似是荆山人泣玉悲哉荆山泣玉人但知贵玉不贵身纵令哭尽歌堪听何异春花委路尘古称悲歌可当哭伤心如中金石镞更不必听蔡琰笳又不必听渐离筑长歌飘扬彻九天短歌呜咽入九泉徒言歌哭两情异谁知歌声尤可怜墙头花望行人长松梢长松梢青拂天岁暮商飙急寒苦令人怜阴崖有朴樕生在荆棘下霜凋荆棘叶网缀如檐瓦春风破冰冻劲绿不曾赭祸福相倚伏岂不在所招宁为朴樕茎莫作长松梢折杨柳王子乔走马引天冥冥云蒙蒙当天白日中贯虹壮士拔剑出门去手提仇头掷草中掷草中血漉漉追兵夜至深谷伏精诚感天天心哀太一乃遣天马从天来挥霍雷电扬风埃壮士唿天马驰横行白昼吏不敢窥戴天之耻自古有必报天地亦与相扶持夫差徒能不忘而报越栖于会稽又纵之始知壮士独无愧鲁庄嵇绍何以为人为结交行朋友以义合久要贵不忘结交或匪人驺虞化为狼君不见市井人杯酒忽相得倾肝泻胆无所惜一朝需求不称意口里驱蛩心上蚝更闻背语触疑心墙角车轮亦生翅君不见耳与余又不见田与窦当其得意时刎颈以相就宁知嫌隙反掌成坐令衽席生戈兵古人重结交晏子真其人伾文执谊羊豕之合死生弃置安足陈梁甫吟春日行墙上难为趍行少年行独漉篇懊抃歌白鸦养雏时夜夜啼达曙如何羽翼成各自东西去昨夜霜风起入户复吹帷儿啼母心酸母愁儿不知养儿图养老无儿生烦恼临老不见儿不如无儿好食檗苦在口食莲苦在心苦心无人知苦口泪沾襟男儿初生时蓬矢桑弧弓老大却思家懊恼无终穷王昭君汉庭不赏徼功士昭君却向胡中死昭君辞汉入胡中胡女悲愁汉嫔喜含情欲怨当语谁手弹琵琶泪沾衣掖庭望幸从此绝巫山有路他生归殷勤说与上林雁好在明年再相见汉恩如海长自深妾自生来命如线贱妾一身何足惜可惜当年刘敬策遂令上策重和亲欲倚红颜清塞尘只恐妾身先草露汉宫无复如花人塘上行塘上何所有有蒲与荷花蒲花难开荷易落使我叹恨长咨嗟鸳鸯戏我后鸧鸹翔我前四顾不见人泪下如流泉浮萍违渌井寄身沧江渚沧江不应竭是妾命如许朝泪洒玉台夕泪沾罗衾采荷得见莲中复怀苦心广筵列肴蔬好者即美味荼蓼有时甘菘葵有时弃严风吹秋林蕙兰化为草于悒今可憎芳菲故尝好行亦私自怜坐亦私自怜愿为天边月流影玉阶前君子有所思上山采蘼芜双桐生空井美女篇南国有美女粲粲玉雪颜眉目艳华月色映清秋寒粉黛不敢涴佩服惟幽兰一朝备选择得厕金宫班贞心耻自衒望幸良独难况蒙众女妒倩笑谁为欢恒恐芳桂枝寂寞零露漙素手发瑶琴冷冷奏孤鸾宫商合要妙遗响风珊珊大音世罕识日暮空盘桓安得托宵梦集君瑶台端相思不可极踯躅起长叹玉阶怨秋思长门怨宛转歌星稀月白河阑干饥虫吁号莎草寒美人望月歌宛转潇湘水碧苍梧远愁魂一夜不得归化作断云天际飞长相思卷十一歌行送陈庭学之成都卫照磨任君不见岷山导江戒南纪喷雨嘘云九千里瞿唐剑阁键重关锦城花绕成都市雄藩作屏镇羌夷列郡五十爪牙之长夏雪山连太白玄冬热海蒸坤维圣皇握符御宸极烟尘不起鲸波息凤凰麒麟在郊薮川后岳灵俱效职筹边楼上罗俊良况子敏学年方将将军幕府曾试用骅骝熟路宜腾骧大艑扬帆溯江水东风漫漫吹兰芷彩衣鹤发对晨昏有酒盈尊甘且旨吾闻居崃上与井络通风气隔阂华与戎九夷八蛮濡帝泽庙堂已得攻心策为王辅卿郎中题雪滩寒雁图云茫茫水浪浪林木脱叶无稻粮乌啼雁叫天苍凉岁云莫矣江山长有竹有竹在高冈三株冻折两复僵小禽悲飞不能扬苍梧悠悠隔沅湘欲往从之川无梁愿披寒霄见朝阳勿令嗷嗷伤我肠渔樵问答樵问渔江湖风波恶何似采薪人无忧茹藜藿渔答樵山中何所有未若擢扁舟得鱼即沽酒题王元章梅花图会稽老王拙且痴能画梅花称绝奇春窗走笔生古怪中有窈窕倾城姿人生得闲真是好得闲不闲惟此老布袍蒨茸发不梳一生只被梅花恼天生梅实可和羹尔梅有花结不成世间花实总尤物不如画图终古无枯荣琴歌赠刘元明龙门独树冰茧弦空林霜清鸣暗泉姮娥抱桂寒不眠离鸾怨啼风满天碧潭殷雷龙起蛰月落太阴山鬼泣湘江秋水一剑明帝子归来闻珮声扶桑浪翻碣石改东海鱼飞入西海白云去尽天茫茫十二玉楼深夜凉二鬼忆昔盘古初开天地时以土为肉石为骨水为血脉天为皮昆仑为头颅江海为胃肠嵩岳为背膂其外四岳为四肢四肢百体咸定位乃以日月为两眼循环照烛三百六十骨节八万四千毛窍勿使淫邪发泄生疮痍两眼相逐走不歇天帝愍其劳逸不调生病患申命守以两鬼名曰结璘与郁仪郁仪手捉三足老鸦脚脚踏火轮蟠九螭咀嚼五色若木英身上五色光陆离朝发旸谷暮金枢清晨还上扶桑枝扬鞭驱龙扶海若蒸霞沸浪煎鱼龟辉煌焜耀启幽暗燠煦草木生芳蕤结璘坐在广寒桂树根漱咽桂露芬香菲啖服白兔所捣之灵药跳上蟾蜍背嵴骑掐光弄影荡云汉闪奎烁璧葩花摛手摘桂树子撒入大海中散与蚌蛤为珠玑或落岩谷间化作珣玕琪人拾得吃者胸臆生明翚内外星官各职职惟有两鬼两眼昼夜长相追有物来掩犯两鬼随即挥刀铍禁制虾蟆与老鸦低头屏气服役使不敢起意为奸欺天帝怜两鬼暂放两鬼人间矣一鬼乘白狗走向织女黄姑矶槌河鼓褰两旗跳下皇初平牧羊群烹羊食肉口吻流膏脂却入天台山唿龙唤虎听指麾东岩凿石取金卯西岩掘土求琼葳岩訇洞砉石梁折惊起五百罗汉半夜拨剌冲天飞一鬼乘白豕从以青羊青兔赤鼠儿便从阁道出西清入少微浴咸池身骑青田鹤去采青田芝仙都赤城三十六洞主骑鸾翳凤来陪随神暐清唱毛女和长烟袅袅飘熊旂蜚廉吹笙虎击筑罔象出舞奔冯夷两鬼自从天上别别后道路阻隔不得相闻知忽闻韩山子往来说因依两鬼各借问始知相去近不远何得不一相见叙情词情词不得叙焉得不相思相思人间五十年未抵天上五十炊忽然宇宙变差异六月落雪冰天逵鼋鼍上山作窟穴蛇头生角角有岐鳄鱼掉尾斫折巨鳌脚蓬莱宫倒水没楣搀抢枉矢争出逞妖怪或大如瓮盎或长如蜲蛇光烁烁形躨躨叫鹿豕唿熊罴煽吴回翔筭魑天帝左右无扶持蚊虻蚤虱蝇蚋蜞噆肤咂血图饱肥扰扰不可挥筋节解折两眼眵不辨妍与媸两鬼大惕伤身如受榜笞便欲相约讨药与天帝医先去两眼翳使识青黄红白黑便下天潢天一水洗涤盘古肠胃心肾肝肺脾却取女娲所抟黄土块改换耳目口鼻牙舌眉然后请轩辕邀伏羲风后力牧老龙告泰山稽命鲁般诏工倕使丰隆役黔羸砺斧凿具炉锤取金蓐收伐材尾箕修理南极北极枢斡运太阴太阳机檄召皇地示部署岳渎神受约天皇墀生鸟必凤凰勿生枭与鸱生兽必麒麟勿生豺与狸生鳞必龙鲤勿生蛇与瑽生甲必龟贝勿生蝓与蜞生木必松楠生草必荠葵勿生钩吻含毒断人肠勿生枳棘覃利伤人肌螟蝗害禾稼必绝其孕孳虎狼妨畜牧必遏其孕孳启迪天下蠢蠢氓悉蹈礼义尊父师奉事周文公鲁仲尼曾子舆孔子思敬习书易礼乐春秋诗履正直屏邪欹引顽嚚入规矩雍雍熙熙不冻不饥避刑远罪趋祥祺谋之不能行不意天帝错怪恚谓此是我所当为眇眇末两鬼何敢越分生思惟呶呶向瘖肓泄漏造化微急诏飞天神王与我捉此两鬼拘囚之勿使在人寰做出妖怪奇飞天神王得天帝诏立召五百夜叉带金绳将铁网寻踪逐迹莫放两鬼走逸入涘五百夜叉个个口吐火搜天刮地走不疲吹风放火烈山谷不问杉柏樗栎兰艾蒿芷蘅茅茨燔焱熨灼无余遗搜到九万九千九百九十九仞幽谷底捉住两鬼眼睛光活如琉璃养在银丝铁栅内衣以文采食以麋莫教突出笼络外踏折地轴倾天维两鬼亦自相顾笑但得不寒不馁长乐无忧悲自可等待天帝息怒解猜惑依旧天上作伴同游戏寄江西黄伯善兄弟我思美人乃在洞庭之阳彭蠡之阴冲波亘天三百里离恨比之应更深扬澜咆哮左蠡怒白日惨惨玄猿吟欲往从之愤余心鼋鼍臲卼不可以驾风惣惣兮雨淫淫望厌原之飞烟邈匡庐之高岑霞标日观矗南斗石门双阙撑崎嵚虹旌兮翠羽昌容兮凤凰舞荍衣兮茝襟玉笙吹兮紫鸾音望不见兮悲莫任江水湛湛愁枫林西来文鱼曾到海愿寄笔札逾兼金题安仁余氏留余堂君不见石季伦对案方丈皆八珍珊瑚夜光视如土宁知汩没同埃尘又不见李赞皇平生鼎食满万羊中厨烟火宵未冷诏书趣使趋南荒金谷名园委蔓草平泉荆棘无人扫荣华瞬息可奈何空令过者伤怀抱世人积金贻子孙一朝金尽难复论古来天道有好还君看汉代于公门送胡季瑊平江监仓君不见棠溪沙中金又不见龙门山上桐冲波荡汩入坎窞石熘漱啮欹雷风梓人桃氏不见顾自分委弃蒿栎同一朝清庙作雅乐搜索络绎奔垂工飞廉鼓铸王尔劚炽炭利凿相治礲朱弦横縆笋虡立镇圭衮冕齐雍容世间物理有消息累土自可成穹隆司仓虽微君莫弃君不见鲁叟当年尝委吏弋阳方氏寿康堂先生筑堂依林皋绕屋杉松浮翠涛乌皮灵寿扶鹤发项有千岁双垂绦小孙踉跄竹马戏大孙彩衣花底翱有耳不聆阛阓音有目不识簿领曹莺啼燕语日高起羽觞沉沉浮春醪君不见非熊老人钓清渭九十鹰扬亦劳瘁为杭州郑善止题蓬莱山图君不见大瀛海中有神岳如昆仑周遭四城五十里石骨缠绕扶桑根琪华烂日珠炫夜翠楼玉殿虎守阍钟山烛龙在其北两眼烨煜如朝暾仙人东王公掌握天纪弼帝尊长虹为辕龙作马飘然乘风白日在下弱水荡荡无力可负芥自从大禹刻石之后来者寡彼秦之皇其贪如狼而汉之武其欲如虎楼船万斛空巍巍欲到不到风掣之徐市蜉蝣身乃欲邀安期文成五利小竖子羊质强使蒙貔皮神仙大笑起涛浪射鱼海上夫何为寿山福海图歌吾闻轩辕之国乃在大海之中央其不寿者八百岁寿者乃与天地同久长楼台缥缈造云汉赤日绕户扶桑凉玉泉之水清以香瑶草之味如琼浆洪崖有时来环佩声琅琅凤凰自歌鸾自语青连蜷白云舞淋漓豹髓浮瑶觞璀错金盘荐麟脯耳闻楚水泣皇英眼见商郊葬彭祖琪华玉树宵有光东风入律春茫茫春茫茫乐无极青夜夜月中来广寒姮娥寄消息送人分题得鹤山丁令威乃在昆仑之墟阆风之巅羽衣误作尘土梦回首人世三千年空中落日松柏冷苦雾惨惨含悲泉梦随回飙访琼田紫鸡青鸭还相怜丁令威将奈何野有矰缴隰有网罗前飞乌鸢后狖鹅啄腥争腐声喽鳷渺予怀兮隔烟萝杳冥冥兮徛长歌丁令威胡不归槐江之山连大鋋玉楼金嶂中天开玲珑碧树锵琼瑰凤凰有阁鸾有台君胡为兮独蒿莱丁令威归去来寄宋景濂我思美人乃在仙华之山山前夜半挂河汉天津两旗俯可攀我欲从之阻河关初平不来白羊死瘦骨蚀尽莓苔顽风沙萧萧隔人间玄霜日夕凋玉颜有鸟有鸟丁令威侧身下上空孤飞女娲石坠鳌脚折海水散作云霏霏山中有奇树一华一千秋美人何不折寄我使我叹恨长凝眸深沉洞谷山鬼集阴气六月冰霜留嗟哉美人谁与俦明年定约赤松子与尔群峰顶上游有美一人兮美且仁自我不见兮不知几春仰玄穹兮睇参辰为合为离兮孰测其因青冥无阶兮江海无津风雨茫茫兮蛟龙怒瞋安得羽翼兮致我与邻有美一人兮美且都青霞为衣兮白云为裾被秋兰兮佩珣于泰和与游兮中黄与居瞻望弗及兮芳岁其徂山高水深兮道阻且纡安得羽翼兮致我与俱有美一人兮在山中苍眉黑须兮玉雪其容饮沆瀣兮食紫虹澡石泉兮洒清风邀初平兮从赤松超逍遥兮乐无穷安得羽翼兮致我与同题谢皋羽传后阮籍哭穷途墨翟哭素丝贾谊上书期寤主卞和抱玉无人知人生有情不可塞谢生恸哭非狂痴神奔鬼遁天地革龙鱼猫虎三辰黑黼裳玄衮换毡裘鞮唱羌歌满中国生也何辜逢此时有才不用空男儿伯益丘墟管仲没孤根弱植谁扶持既不能学申胥顿首血沾臆却具再建荆社稷又不能学邹衍长号彻帝关飞霜六月凄燕山空将泪洒荒冈雨添作秋涛撼江浦君不见杞梁之妻善哭夫哭得城崩又何补夜猿叫罢天晦冥哭声摇动虚危星潇湘竹死凤凰去但见白波连洞庭呜唿此士今安在金石可销心不改应将魂魄化精卫衔取南山填北海松阳周处士冰壶歌冰壶者栝苍周处士之所以自号也夫冰太阴寒水之凝而壶者器也水凝为冰至柔而变为刚天下之刚莫尚焉壶之贵者以玉为之虽栗而冰乎其腹仆切异之于是乎歌以谇焉歌曰阴风吹空寒凛冽玉壶夜半玄冰结十二楼中琐翠鸾太微宫里县明月明月流光照玉壶珠飞上天沧海枯青女炼霜封贝阙燧人爇犀龙泣血银河凌澌胶北斗五色石裂娲皇走相看一笑天茫然回首人间三万年宝林同讲师渴马图歌天厩马神龙姿目如明星耳如锥拳花鬃毛云陆离扬鬐掉尾虹飞天厩马闲且骄絷以青丝勒以镳渴不得饮瑶池泉饥不得食琼田苗豆粟不实中肠枵口不能语足屡硚天厩马壮且武食主之食须报主莝秣失时罪在牧圉无如宋牂怨不得嚼咀丧厥元戎殄师旅天厩马尔不闻赵国廉将军一饭斗米肉十斤被甲据鞍走若云北斩栗腹西拒秦负荆谢蔺不为身至今天下称良臣又不闻汉季刘荆州有牛千斤角曲觩啖食十倍于常牛负重不若一牝麀老瞒度江俘楚囚骨肉解割庖刃游天厩马饱尔食草间封狼逭诛殛威弧拨剌矢不直嗟尔神骏须尽力他年定遇田子方枥上优游终主德青罗山房歌寄宋景濂若有人兮乃在大江之南浙河之东连山掎拔瀛海上上与河鼓天津通忆昔四女下天来遗鬟堕髢根庞鸿仙华杰出最怪异望之如云浮太空嵚峛崺霡啮不可上荟蔚杂树昏朣胧虎龙咆号猿鹤叫山鬼呵生悲风嗟哉若人兮胡为乎其中梁檀楠兮柱桂枫结青萝兮以帡幪不剪不伐兮不盬以攻晨岚暮蔼滴晴雨烟条雾叶相蒙茏縿々兮纚々菶々兮蓬蓬缭纠要绍兮若苍龙垂胡降玄穹棽丽披离兮若翠鸾振迅飞蕤氃鹂黄和鸣桑扈应仿佛牙旷之丝桐幽泉发窦锵玲珑六月赤日收蕴隆阳凌阴蓄春融融岩花涧草纷白红有时皇初平清夜骑羊朝帝君琼蕤羽盖冰玉珮华月闪烁光成虹松吹笙兮竹舞翿影旆旆兮声霝娱目悦耳兮乐不可言世间尘土何梦梦山有芝隰有丰石凿凿兮水枿枿猗若人兮美且充饥食倦息兮可以保我躬逍遥兮栖迟又何必访广成于崆峒题仲山和尚群鱼图濠梁之乐谁能写袁蚁死后无画者上人安知身非鱼援毫貌出态更殊剡藤素拂秋云冷眼前惊见沧江永翠尾轻披水上萍玉鳞倒漾空中影前行十二相回环吹涝喣沫渊沄间最后群趋俨成列皎若寒霄舞流雪却思昨夜风雨来赤鲤已去随奔雷鲰鲜不作霄汉梦潜心泳暖何悠哉赠言还画重太息芒鞋竹杖今何适慎勿作海水汹涌龙峥嵘空令素壁凝尘生为本大师题唐临晋帖干符天子万机暇宫中扈从多儒冠玉堂开宴出晋帖翠气荡摇山雪寒侍臣模写各臻妙碧树琼柯相照耀令孜嗟叹至尊喜内官拜舞宫娥笑日斜宴罢归内园外门有事人不言君不见关东夜飞赤白丸昭陵玉匣秋风酸题老翁骑牛图白日上悠悠竹梢雾已收晴天不易得及时当放牛邻家放牛多儿童我家无儿只老翁寒衣在机织未就原上烈烈多高风勿言衰老筋力簿有牛可放殊不恶但愿天公不相恼牛背闲眠饥亦好题也先进德祖母徐氏节义传后进德之祖以战死时其祖母年尚少凰乃凤之匹麒乃麟之俦锦衾角枕期白发谁知不得同山丘丈夫殉节殒烽矢英灵在世何曾死两龙未合延平津白日无光天色紫君不见青松与兔丝引蔓相缠萦松摧丝蔓断结根犹作千岁苓洞房含风霜露早孤儿哑哑在怀抱皇天可怜儿长成相见黄泉情亦好题金谷园图君不见石家名园拟黄屋蜀锦作围金作谷暖香烘日浮紫霄冰纨火布鲛人绡燕钗十二歌白苎珊瑚玲珑绿珠舞月榭吹笙引凤凰雾幄传觞语鹦鹉爨下蜡光宵未歇楼上佳人碎琼雪空将遗恨寄丹青留作千年覆车辙初夏即景前日大热释我裘昨日一雨凉如秋寒暄倏忽反覆手冰炭着体何由瘳今朝初晴又欲暖园中草芽轧复抽呜唿安得伶伦吹嶰竹四气不愆同王烛画竹歌为道士詹明德赋我所思兮在潇湘苍梧九疑渺无际但见绿竹参天长上有寒烟凝不飞下有流水声琅琅中有万古不尽离别泪化作五色丹霞浆穿崖贯石出厚地风吹露涤宵有光我欲因之邀凤凰天路修阻川无梁孰知画史解人意能以造化归毫芒虚堂无人白日静使我顾盻增慨慷玄霜惨烈岁将宴鼪啼鼯叫天悲凉我所思兮杳茫茫山中紫笋春可茹归来无使遥相望题兰花图幽兰花在空山美人爱之不可见裂素写置明窗间幽兰花何菲菲世方被佩棨绿葹我欲纫之充佩襜瞏々独立众所非幽兰花为谁好露冷风清香自老送葛元哲归江西我昔筮仕筠阳初官事窘束情事疏风尘奔走仅五稔满怀荆棘无人锄明堂大开壮梁栋散木不遗椽棁用豫章江上一逢君矫矫鸡群一孤凤城头月出明星稀开门望月露沾衣文章绣衣郎谈屑天葩飞得句即高歌惊起乌鹊穿林霏星流云散隔吴楚有时梦君诗上语座中百谷含清晖窗外飘风度疏雨我住青山耕晚霞君去蟾宫折桂华别来八见秋雁过忽然会合增长嗟江南二月草未秀雪阵如涛衮清昼投壶命觞尽文友此乐百年何日又一朝复一朝三岁如过电四牡彭彭子独贤江东山水看一遍人间万事苦不齐我马向南君向西海门日照渔浦白骊歌欲断吴云低栝苍山临川水相思迢迢一千里山高高兮水深深极望不见愁人心应将旅魂梦化鹤永夜月明怀好音题释骖图题钱舜举马图题王元章梅花图道人红颜映髭雪欲与梅花斗清洁梦魂化作梅花神貌得梅花最奇绝高轩落笔当晴曦北风吹树寒云垂九霄露洗珠玉蕊野水影动龙蛇枝劳生苦被烦热恼见此令人畅怀抱虚堂夜半明月入玄鹤一声惊绝倒西湖处士骨已藁湖上淡烟迷蔓草石坛日夜长苍苔紫脱瑶英为谁好罗浮山在何处闻道其间无散木只有梅花三万树黄初平在金华山中白羊许借我与尔并驾凌飞霞题县崖兰花图洞庭一夜西风起沅湘美人隔秋水翠蕤玉佩冷不收怨入苍梧九千里苍梧之山绝浮烟上与女娲所炼之石相牵连瘦根迸云石为穿紫茎琼蕊涓飞泉一开一落三千年岁晏玄霜白日昃南山桂枝化为棘我欲采之无羽翼月宫青鸾唿不来卧看月明空太息题雪汀图天迷迷地茫茫云垂日白江水黄踆乌冻缩龙走藏雪花如月开榑桑彼何人斯一叶航手持钓竿咏沧浪咏沧浪倚逍遥天风吹入瑶池去素女素娥应见招为董楚芳题山水图金庭接四明会稽藏禹穴半岭生白云如涛涌溟渤我住城南隔天镜朝夕看山见山性是谁模写作画图展向高堂色相映天上宝书缄石室翠柏苍筠晓萧瑟有蛟如龙身九屈林深嶂叠不见日龙气吐为烟雾出何处楼台香霭中蓬莱只在云门东阳崖不留建木影阴涧自起樵人风贺知章今已矣湖边酒船为谁舣赤城霞标通宛委陵苕花开落松子蕙带荷衣归去来清泉素石无泥滓寄陶中立郭秉心叙旧言怀为别未五载恍如生死隔有时长想愁欲狂中夜感叹无羽翼忆昔相逢俱壮年钱唐柳绿花含烟粉墙缭绕子云宅华灯照幕自草玄春城飞雪满一月立马敲门马蹄没铜壶骁箭三十六易坐更投镞相扢仰天大笑催命觞酒多雪急天茫茫论文握手到尔汝知有胶漆无参商君行却向江东去我亦栖迟广文署震泽风惊白雁秋玉山露落青枫暮井邑萧条劫火余行人何处问缄书传闻那得辨真假引领遥望空嗟吁今年飘泊越城里重见手书悲且喜旧游虽在旧人非独立看云泪如水羡君绛帐开海滨彩衣堂上生阳春艰危大幸适乐土况有主翁贤且仁嗟余数与时不偶画虎不成秪类狗家乡荡析身转蓬弃置田园事奔走豺狼在郊蛇在薮府县官曹但煳口藩垣久厌边鄙报旄丘载驰徒疾首郭公子今何如璞中之玉可照车委弃土壤惭碔砆往事转头同过翼猿鹤虫沙岂终极南山直泬噼雷电般匠束手无颜色殷勤寄情素会面未有期愿言努力各自慰莫遣青鬓先成丝和吴以时秋夜长篇秋夜长今日何日此何乡流萤在砌苔在墙明星满天月照床东西南北路渺茫车何为乎水中央秋夜长今日何日此何乡潜溪图歌为宋景濂赋金华山水天下希潜溪龙门尤绝奇群峰峻极河汉上一峰独立芙蓉陂先生结庐在其下文追班杨兼贾马遂令此山增壮观野有朴樕皆梧上清道士方方壶乘兴为作潜溪图丹崖翠麓神仙居东望日出树如苏溪流穿林还度谷十里一达五里伏龙湫吐景生白虹藤萝振雨松唿风却忆往时清夜月帝女乘云下天阙钟镛铿鍧萧鼓发霓裳羽衣飘灭没初平骑羊前启行长髯篸曈飞玉霜秦娥吹笙玄鹤舞牵牛河鼓凝寒芒相思迢迢频入梦梦驾雨鸾从一凤觉来毛发犹爽淅目送征鸿度空碧山有蔬水有鱼幽涧有泉清可筜何时上疏乞骸骨寄声先遣双飞凫题陆放翁卖花叟诗后题柯敬仲墨竹花石红桃花夭夭绿竹叶薿薿水边石上相依倚恰似佳人配君子奎章博士丹丘生宝书鉴尽芸阁清染朱涅翠归墨笔收入造化无逃形烟浓风暖春如醉竹有哀音花有泪花枯竹死今几年空留手迹令人怜为包与直题太一真人图为戴起之题猿鸟图卷十二四言古诗有泉在山一首有泉在山爰注为壑膏火自煎一室之烛蔚彼茂林有檀有松有梓有桐可以为车可以为宫有泉在山爰注为渊膏火之烛维以自煎蔚彼茂林有柞有棫有樗有栎可以为薪可以为薪东园之柳一首东园之柳萋其黄矣瞻彼白日焕其阳矣眷眷怀思曷其长矣东园之柳萋其青矣瞻彼白日焕其明矣眷眷怀思曷其平矣东园之柳冉冉其华悠悠行人玄发卒华瞻彼白日维怀永嗟黄莺于飞喈喈其音緌緌行人悠悠其心瞻彼白日维怀永吟维泽有蒲一首维泽有蒲为陈生思礼作也陈生生七岁而父没母石氏教育之甫成人而母又没生哀痛不能胜辄发狂欲自尽者四五家人守救之获免翰林学士金华宋先生为叙其事予闻而深悼焉因赋诗代言其情虽不足以附蓼莪之后亦聊以见天理之在人心昭昭乎不泯也呜唿悲夫维泽有蒲其叶濡濡谁无父母恫我独孤旻天不矜鲜民卒痡我罪实訏父母何辜人有父母如日如月煦之照之弗陨弗越人有父母如玄如黄覆之载之不遐有伤陟彼崇丘言采其葛望父不见忧心如割陟彼重阜于以望母不见母兮忧心如炙相彼虎蜼亦各有从矧伊人矣罹此鞠凶啼彼中林爰有哺乌恫我人斯云何其瘏父兮见儿孩笑咿咿晨兴未炊早念其饥母兮见儿孩笑欢欢草虫宵鸣早念其寒既髫既髧彩衣有父携母将如琬如琰出则睹之入则抚之行有陧扤式趋负之中园有橘离离其实人无父母曷其有卒中园有梨其实离离人无父母生也何为川水东流苍天悠悠恫我鲜民不知其尤空山冥冥离禽夜鸣恫我鲜民曷为其生鸡鸣一首赠宗文侄鸡鸣朝晖草露未晞巢鸟于飞鸡鸣夕阴草露淋淫鸟归于林鸡鸣匪司时鸟举匪有期氓之蚩蚩盖亦何思朝露白如玉我不敢躅恐湿我足夕露光如珠我不敢逾恐湿我裾谁谓河弗广可航可荡风波无期不如勿往谁谓林弗幽可遨可游豺虎无虞不如勿由中田有禾园有树麻发石有泉可以为家中田有麦园有树核采山有蔬可以为宅送季德大之文登税务官任有客有客驾言远行天路修广鸿雁冥冥凄风吹衣白日满庭有酒在樽可以怡情云胡不饮使我心惸歌以侑之百禄具并芃芃者麦在彼原隰悠悠行人既舟既楫海邦孔遐云雾厌浥勿谓政难克敬则立勿谓俗殊克诚则辑赠言不多圣企斯及有柏一章为吴太常作有柏有柏霜露灌之柏叶不萎霜露何其有柏有柏维叶冥冥岁暮坚冰不渝其贞莽彼北林维榛维棘玄云四涌白日昼匿有狼有狐有蠙有乌长彘睢盱褵脑饭肤有其风鳌揵于溟五精相磢江河倒行蛭矫于云龙羸于沙哀此下民亦孔之嗟赤堇之金铸为干将不刜犀兕孰知其良沙棠之舟泛于广津不褷阳侯孰知其神踧彼周行君子迹之猗彼绿竹君子植之显允君子邦家之纪克崇厥履施于孙子严严君子穆穆其犹载其令德贻厥孙谋黄华一首送叶师仁省兄还栝苍睆彼黄花有烨其辉骊驹在路送子于归蔚彼柔桑猗其条矣心之怊矣维其辽矣翩翩者鳦亦习其羽悠悠者途孔修且阻执子之手酌子以酒言念言怀劳心如巉子有兄弟维胸维臆嗟我之怀曷云能极瞻彼崇阿维云茫茫之子之往多我慨伤鸿雁于征载号载飞兄弟之远胡宁不悲山川遐邈日月逾迈送子于归俾我心瘵春夜一首春夜迢迢微风不兴六合无氛银河欲冰月流素波星回玉绳孤坐不寐忧思相仍壮年已谢昔非莫惩如彼老马心念超腾道路崎岖劢不可能俯拨红炉仰剔青灯欲与晤语谁其我应青阳一首青阳俶载白日孔昭草生于野华发于条随气成形或蕊或翘眷眷兴怀中心飘摇麦有雉雊藻有鱼跳嘤鸣在树磬管箫韶驾言出游以犹以陶軿不可髫箨不可夭自非松柏不能后雕来者弗畏往者其消春日一首送吴浩叔大之饶州府通判任春日载阳鸟鸣于桑与子为别思心洋洋人生几何忧念苦多仰睇浮云俯观逝波有殽在笾有酒在觞无曰不腆物鲜意长翾者鹨飞鸣戾天企贤则善企圣斯贤古人有言立事惟勤克敬勿懈何适不臻古人有言顾畏民碞线熘摧山患生不监驾彼四牡言陟太行羊肠不偾儆在康庄感以情生忧由爱甚有酒在尊云胡不饮春日熙熙芳草菲菲与子为别胡宁不悲欢言悦耳是谓疾疢君子虞之如矢如刃忠言谔谔是谓药石君子好之如金如璧相彼川水孔渊其澄风以挠之黄浊山腾有兰有兰在彼幽畎无曰不显其芳维远春日迟迟鸟鸣喈喈与子为别胡宁不怀条风一首正月载阳二月条风缬彼郊原载青载红维麦菶々维桑芃芃仓庚戾止有睆其容二月条风吹彼平林翘翘杂英如盭如綅维麦离离维桑阴阴仓庚戾止喈喈其音三月鸣鸠爰拂其羽玄鸟于翔载庭载宇有漂者萍亦被于渚眷眷怀人繁念斯聚维渊有鱼悠悠其逝维隰有苇其叶淠淠眷眷怀人心焉如瘵瞻言则惟惓言则睇维麦离离宜其食矣惟桑阴阴将其摵矣翧彼鶗鴂如笙如簧泽雉于雊绣衣锦章殷殷其雷霏霏其雨眷眷怀人曷其有与霏霏其雨殷殷其雷于以永言于以写怀题兰雀图有雀有雀亦集于棘无啄我兰空林多风霜露其漙婉彼孤芳克贞以完无俾荒芜以永岁寒有雀有雀亦集于枳无啄我蕙空林多风雨雪有曀婉彼孤芳克贞弗替无俾荒芜以永终岁秋怀八首凉夜悠悠华灯有辉凄风动林明月在帷山川迢迢游子无衣瞻彼原隰零露袴袴靡草不凋无木不稀不睹逝波焉知昨非亭亭南山有蕨有薇黄华晚荣紫芝秋肥岁云莫矣胡宁不归陟彼高原望美中陵玄商夕振白露宵零蔚彼茂草化为枯莛我有素琴玉轸朱绳弹为阳春旭日满庭怆悢兴怀悲来填膺子期逝矣其谁汝听喓喓草虫栗栗其股岁莫如何尔独良苦瞻望日月绵绵我愁如彼逝矢一往不留嗟尔小子时不再得匪缗曷鱼不艺胡稷萧萧草虫烈烈其音岁莫何为秪搅我心中庭有枣累累其实零露既降岁事孔疾循彼阶轩有鸣蟋蟀岂其觱发而不栗烈南山崒嵂松柏萧瑟彼兰斯莸彼枳斯橘安得羽翼载飞载鸣泛滥八荒以终永日有爝者萤载飞载扬有倬云汉载炳其章白日易徂玄夜何长繁思交横浮念无方慨怀古人中心怛伤离娄冥行历坎而僵循墙以趋虽瞽不伥勐虎雷咆班文在床妖狐鬼潜毳裘黄黄悠悠多岐荡荡周行慎尔驰驱天命有常夕簟既清瓶水既寒浩歌临风忧来多端悬崖而栖瞽以为安菅茅在门蒙以为兰黍稷弗膳腐鲍是餐干将挂壁救履加冠宛其悲矣能不永叹郁彼晨烟亦曼于楚瑟彼枯杨策策其语良辰几何亦既徂暑溥彼郊原有禾有黍凄风夕兴雁鹜如雨今日何日岁聿其秋候雁北来星火西流怀我故乡道阻且修俯察渊潜仰睇天游孰翱匪鸢孰跃匪虬瞻望日月中心如抽岂无美酒焉得良俦矢诗不多聊以解忧山有乔木一首赠王子章山有乔木有条有柯人无兄弟云如之何寤寐怀思忧心实多翩翩者鸿行彼幽草人有兄弟如城如堡寤寐怀思战兢以保惟彼兄弟一本而枝同气殊心则各有思造次弗念参商以离莫矜匪父莫哀匪母岂羔之先孰宁之后忧饥悼疾中心如炙维此哲人秉心不回夙夜寝兴二人是怀如彼濆蛩死生以偕维彼愚人弗念厥绍利火中焚谗兵外挑豆羹不平干戈是挢温温恭人如桐如丝宫鸣角应羽振商随翕翕雍雍融融怡怡我尊既陈我俎有践言念兄弟中心弗殄敬慎威仪以谨燕婉有鸟有鸟喈喈其音拂彼丛薄扬于中林宜尔子孙式昭厥心有鸟一首赠袁尚志有鸟有鸟薄言缴之君子至止何以乐之有酒湑湑亦盈于觞明月照帷清风满堂我酒既旨我仪有秩言念君子温如其日有鸟有鸟载好其音君子之洽如瑟如琴有棐有翼有劝有饬古训是式大猷是力有栗者璧瑕则磨之有紑者丝色以讹之如彼织筼君子维经如彼锋刃君子为硎无为夸毗无为戚施伊我之偾亦子之痍此令朋友交相为助匪中式孚俾好作恶有酒在觞有琴在堂酌言鼓之心焉孔臧有鸟有鸟载翔载飞岂弟君子式昭令仪业不厌修学不厌多既酌以酒复相以歌擢彼乔松一首擢彼乔松在彼丘阿岁莫凄风飘为枯柯忧来伤心云如之何瞻彼昊天曷其有宜天降淫德痡于下国稻粱黍稷暨于螟蜮不稼不穑寇攘以食哀此下民曷其有极心之忧矣如烹如煎丧乱靡底如渊如泉如彼奥草孔蔓以延呜唿昊天伊谁之愆有罻者罿曷施于宇胡罾于林觊彼鲂纻小人所怃君子所与弗询弗犹曷其有愈君子不畏乱日以炽君子不忧乱日以悠正言谔谔鹴言诺诺欢言孔怡丧乱所基邦家维车庶民维舆庶僚维服大臣维御慎尔驱驰俾险作夷无然汶汶无俾车偾无曰予知民各有思无曰予圣庶民孔竞无竞维德四方之则无为回筭以纵枉慝瞻彼高原翳翳其云眄彼大水浩矣无津嗷嗷飞雁各念尔群哀我人斯胡胥以沦莫高匪天莫明匪日何纤勿冒何昧勿晢维此圣人庶民是葵维彼愚人则各有谋原隰之瘁夫妇云之闾巷之呻君子闻之弗闻弗惟则各有思式谤式詈腑肠以离谷斯之秕农以为殃匪鹰匪隼曷云能翔维天有船不可以航眷言顾之心焉恻伤相彼茂草飞鸟依之淠彼深渊鲂鲤归之靡依靡归胡能勿悲我有隐忧人莫之知中途有棘庶民伐之执讯弗笃君子堲之不瞆不聋孰填尔聪靡瞻靡顾自贻伊瞽如彼沸鼎无增尔薪无从尔言以逖远人迩人营营远人兢兢弗讹尔心曷其有惩嗟尔君子戒慎尔止靡谦不光靡盈不毁维山有杞维泽有芷庶民所履维君子使陟彼高原维风飗飗靡草不凋无木不刘忧来伤心如焚如抽瞻仰昊天曷其有瘳五言古诗感怀三十一首闲夜坐中庭逍遥散烦襟素月出高云清风来远林仰观河汉流俯聆鹈釭吟伫立起长歌感叹一何深驱车出门去四顾不见人回风卷落叶飒飒带沙尘平原旷千里莽莽尽荆榛繁华能几何憔悴及兹辰所以芳桂枝不争桃李春云林耿幽独霜雪空相亲谁云鲁酒薄邯郸被戈矛楚馆困两君乃为马与裘举世共如此太息复何尤振衣箕山顶引领望许由终然不可见涕泪交膺流古人盗天地利源不可穷今人盗农夫岁莫山泽空纷纷九衢内连袖如长虹共笑沮溺鄙各事游冶雄悠悠方自此衮衮何时终啾啾草间雀日随黄鸟飞争先赴稻粱宁顾野人机便便善柔子怀利近相依但慕春荑好不见秋霜霏驱车逐走鹿中路忘所归岂不爱其躬天命与心违古道今已矣感寤空涕欷柔桑生中园婀娜当阳春下滋灵泉液上承膏露津美人望蚕月倾筐竞明晨荣盛方及时采捋一何频枯根不盈拱何以御霜辰复闻刍荛子磨砺待为薪冥观成感激踯躅含酸辛无恤得尹铎晋阳以为归冯谖劝市义孟尝能不危战国有如此况乃商周时汉武任桑羊朘剥尽膏脂向非轮台诏持斧空绣衣悠悠复何道咄咄令人悲伏枕候明发梦游沧海中中有万斛船荡漾随天风舵师兀昏睡环视立众工波涛正汹涌欲往迷西东寤寐惕惊起魂魄犹忡忡苏秦佩六印宾从何纵横当时机中妇倩笑远相迎黄金生意气蚕蠋见人情岂无箪瓢士今为时所轻种树当中庭不识美与恶微阴未盈户枝叶犹荏弱一朝根柢成延蔓蔽楼阁离披引刺蚝蒙昧喧鸟雀毁垣施斧斤得丧亦相若万事不早谋日暮徒骇愕东园多桃李擢干何交加春秋互递代衰荣竞相夸槭槭去故物英英发新花花谢叶复作空令人叹嗟翡翠翔江湖亡身为毛羽不如道傍李尚得滋味苦驱车上太行还顾望梁甫高冈多烈风茂林化为岵空余涧底藤蒙茏蔓烟雨浮萍不依山女萝不移根草木非有心天道更何言如何三春子磬折随凉温朝乘晋主车暮集韩魏门巧笑发容辉驰骋矜愚昏谁见陶彭泽桑麻满田园上山采幽兰尽日未盈手持赠故交人长唤不回首兰花岂不芬故情岂不厚投之非所好良意翻成丑峨峨蓬莱山渺渺大瀛水神仙有窟宅亦在玄黄里大壑多惊风不辨龙与鲤吹沙乘波出汹若鲸鲵起阳侯贯深渊海若汩泥滓马衔恣馋食罔象潜谲诡谁能报王母弱水不可履羲和近虞渊日暮空已矣亭亭山上木蔚蔚石底竹谅非怀隐忧胡为自局促振衣陟崇冈高下眺原陆凤凰栖枯枝稻粱肥雁骛春阳悦众目风雨愁比屋人主各有情岂若麋与鹿射干生曾崖不识寒涧阴池鱼贯安流宁知江海深殷王相版筑垂名耀来今后世重阀阅田野多呻吟鰕鱼涌姑射月晕沧海风鲸鲵吐高浪白日寒瞳昽神仙下天阙左右翳玉虹金盘荐麟脯翠蕤拥青童酣歌殷溟徼鱼鳖相祇喁忽然乘云去寥落寒江空朝登会稽山逍遥望南讹禹穴已芜没禹功长不磨惆怅感往昔沉吟发新歌谁言专车骨冠弁高嵯峨为虺且复尔为蛇当奈何天门隔虎豹空悲涕滂沱结发事远游逍遥观四方天地一何阔山川杳茫茫众鸟各自飞乔木空苍凉登高见万里怀古使心伤伫立望浮云安得凌风翔芳树生丹崖绿叶如云烟上枝蔽光景下根蟠九泉朝凉聒众鸟夕阴萃鸣蝉岂不盛容色及此阳春年西风吹白露点缀庭阶前繁华坐销歇枝叶空相捐世情多反覆天道有推迁金屋擅娇宠长门闭神仙献赋亦已晚徒悲泪如泉我有绿绮琴其材出空桑金徽映玉轸音韵锵琳琅上弦感薰风下弦来凤皇世耳不欲闻子期今则亡愿持献重华路阻川无梁孟轲去齐魏贾谊之长沙圣贤良已矣吾道空咨嗟徒言青松枝不如桃李花太息安陵子知时为世夸客有持六经翩翩西入秦衣冠独异状谈舌空轮囷献纳竟何补焚坑祸谁因昂昂采芝士矫矫蹈海人龙骧九渊外岂复叹获麟白璧顽矿沦晦同泥沙朽壤生夜光见者咸惊嗟君子分寂寞小人互矜夸枯瘁若秋蓬鲜艳如春华狂风忽簸荡飘落归谁家大道散草泽呻吟在康衢蔓葛自缠绕兰蕙日萧疏鸡鸣出门去薄暮还走趋进则蚊蚁萃退为失群乌君看拜尘友逸气凌东都凄凉白首叹千载为嗟吁象以齿自伐马以能受羁勐虎恃强力而不卫其皮世人任巧智天道善盈亏不见瑶台死永为天下嗤藁叶寒摵摵罗帐秋风生凄凄候虫鸣唳唳宾鸿惊美人抱瑶瑟仰视河汉明丝桐岂殊音古调非今声沉思空幽寂岁月已徂征晨登吴山上四望长叹嗟借问胡叹嗟狭路险且邪子胥竭忠谏抉目为夫差宰嚭善逢迎越刃复相加守正累则多从人祸亦奢遭逢贵明良不尔俱泥沙壶公下天阙聊以观世纷卖药汝南市时人俱不闻顾此非我徒飘然乘白云方驾双虬龙被服九霞文但见北邙坂岧峣尽高坟种苗甫田中其叶何离离上天降膏泽溥博无偏私人力苟不至不如茅与茨常恐嘉实晚坐伤零露滋徘徊感节序太息秋风时咏史二十一首凯风扇朱夏草木生清凉卧疾澹幽旷白日悠且长散帙观古人喟焉想虞唐阳春能几何阴气多繁霜天道谅悠悠人理亦茫茫咏歌寄深情歌罢增慨慷神枢干元化循环运阴阳善恶随气异祸福竟何常朱均继尧舜时事巳抢攘至人妙转移霾曀回晶光祥麟踣大野君子徒慨慷黄星照中原天道遂披猖汗漫千百年流潦浩滂滂否泰有倾覆霖雨见朝阳惜无风与牧乘时佐羲皇熙熙返大朴济济垂衣裳鼎湖去不复叹息空哀伤野马不豢食疆受组与羁低头衡轨下各自东西驰秦人任法令斩艾尊君师六合始一家恩爱巳乖离一旦山东客揭竿以为旗呌唿骊山徒天下响应之素车拜轵道谁复为嗟咨周昌勇廷诤子房善奇谋王陵抗高议平勃终安刘经权两不废道立知亦周煌煌东都士节义明清秋孰知谗佞巧举足触戈矛顾此悲世运泫然涕交流食毒偶不死谓言堇可餐堕河偶不溺谓是天所完侈心不自顾利欲纷多端百胜困一踬名灭躯軆残君子戒徼幸小人乐灾患不见瑶与羽千载遗悲酸燕昭志报复金台求俊贤下齐如破竹大耻雪九泉六王死灰人安可与比肩奈何骄气盈妄想彼神仙安期不可致即墨火巳然煌煌召公业委弃如浮烟天狗吠梁野七雄扇妖氛吴徒二十万剽若狼虎群皷行破棘壁长驱似轻云汉将三十六朱旗燿天垠救梁不奉诏太尉真将军遂令千载下知人称孝文哀哉潼関战百万徒纷纭平居观群物纷纷争朵颐口舌不能胜兵戈遂相随古来豪杰士于今安所之大运一朝至孰分贤与蚩所以四老人去采商山芝清风扇六合百世真吾师景公返雀鷇晏子称其仁鳏寡既有室长年不负薪焉知子玉节遗祸逮天伦推恩限目见太息此君臣田横不事汉刎颈送咸阳二客既穿冢岛中皆自戕虽非中庸道要亦有耿光英雄久沦没世俗但炎凉嗟嗟翟廷尉慷慨令人伤吾闻共工台乃在崑崙北长蛇戴九头利吻错戈戟呿呀恣啖食抵厥成溪泽呜唿三仞沮可以警贪得四七续炎运渐台殪狂新建侯首褒德拳拳念生民富春有遗老终竟不为臣遂令节义士视身若埃尘前车屡折轴后驾无廻轮不有锢党禁何由起黄巾为邦贵知本明主宜书绅建光悖祖德封爵逮阉竖忠良坐荼毒陨涕盈道路南廵既不返狡窟宁久固功成十九侯事巳非细故况闻用骨鲠乃以浮阳疏中官既世袭山阳更娇妬时事亦可知君子独未寤美哉吴长史衡门掩秋露当途乱天纪赤帝悬空名宁知辟掾日祸机巳潜萌晋主念私劳荀冯巧相迎抚床竟不寤骨肉成鲵鲸好还实天道狙诈徒人情香饵获死鱼重赏致死士自古以为训世俗宁知此陈汤困刀笔壮夫皆切齿如何中兴主终竟惑薏苡隋帝易广勇天命以不长唐宗昧治恪本支竟摧戕圣人有达节变通亦何常禹汤不同迹万古皆明王永嘉昔溃乱南渡驰五马长江画天堑九庙扇灰灺岂无运甓人亦有誓江者眢池不扬波灵物栖旷野哀哀黍离泪空向新亭洒荜门翳蓬蒿穷巷绝马迹中有抱膝人疏粝不充食荣华过浮埃敝服无愠色献玉鄙卞和扣角羞寗戚天潢不垂云中夜起叹息吾爱闵仲叔幽居翳茆茨应辟思济世利禄岂其私进当致尧舜退则老蒿藜焉能犬马豢以为天下嗤美人皎如玉挟瑟升高堂泠泠向长风操作孤凤凰曲度未终竟玄云蔽穹苍走兽骇赴林飞鸟号且翔高山与流水日莫空凄凉夫差卧薪日勾践甞胆时人生各有志况乃身践之宁知姑苏鹿巳与西施期空令千载下痛恨于鸱夷卷十三五言古诗种怀香北上感怀送普颜子寿赴广西宪幕过东昌有感南陵崔氏思梅诗晨诣祥符寺送郑希道行省掾满之泉州录事寄题偰世本东溪渔唱亭发安仁驿发龙游早行衢州道中铅山龙泉初食槟榔望武夷山作发白沙至水口早发建宁至兴田驿题武夷图孔子充相送至鹅湖自衢州至兰溪九日舟行至桐庐从军诗五首送高则诚南征蛟谿诗题林以仁平反诗卷送偰世南参政分题得虎林题山水小画送田生归乡题李伯时画渊明归来图题朱孟章虞学士送别图后题老翁骑马图明斋诗为湖广陈进士赋寄题江东兰逸监司瑶芳亭题揭伯洪山居图会稽张氏春晖堂张子英闲止斋诗三首卷十四七言古诗为祝彦中题山水图高轩玲珑不受暑半幅轻绡宿烟雨白屋素壁生空明似闻水声绕庭宇松髯拂天藤蔓垂枯根瘦石相因依寒涛不惊虎兕卧岚翠欲与蛟虬飞空江悠悠一渔艇渚白沙明万鱼静武陵桃花何处寻落日微风片帆影徐资深华山图华岳插天七千丈丹崖翠壁开仙掌壁间擘出黄河流大禹以之分九州河流衮衮赴溟涨华岳拔出天河上云宫雾窟疑本无石室金台俨相向玉泉高通玉井津中有莲实如车轮世人肉食未羽化可望不得聊相亲高堂晚晴图画展眼明一见心自远世间尘土今纷纷吾当拂衣卧山云永康胡元鼎白云楼少年辞家往京国蓬根一断无消息有时长想白云飞江海茫茫泪沾臆归来拜母悲且喜悔作他乡远游子却起高楼对白云彩服翩翩足甘旨昔时望云煎百虑今日看云美无度却忆天涯望云日平生心事从此毕赠医士黄元之先生轩辕之子孙手提万物生死根神功微妙不可状能使元气回游魂箧中汞芽抽粟粒丹光照耀三彭泣衔珠不受修蛇报采药常令白猿拾结庐几岁吴山阿赤松玄俗时相过更向蓬莱下神水并与人世清烦疴中峰永先和尚醉墨图老先行脚遍天下五湖七泽胸中吞淋漓醉墨落人世恍惚目击潇湘存苍梧飞龙去不还洞庭赤沙流水浑九疑竹枝余泪痕澧兰沅芷化萧艾古木雨炫寒烟昏云帆缥缈向何处波浪澒洞骄鱼鼋我生胡为羁旅间感时睹物生愁怨还君此画歌一曲悲风惨淡来昆仑夜听张道士弹琴白涧含光月照席梅花入檐珠的芃蕊宫道士弹七弦明星在树霜满天锵如暗泉发幽窦悄若空山叫哀狖雾雨寒吹松柏响波涛怒激蛟龙斗神奔鬼怪入杳冥鸾孤鹤寡风冷冷湘娥宵攀竹枝泣紫凤晓啄梧桐鸣凄凄欲断还复续啼莺一声春草绿砉然清商行素秋落叶洒地虫啾啾拥衾听之消百虑梦逐行云自来去九疑连天洞庭远海阔烟深不知处蕊宫道士听我语世无子期谁识女桑间濮上方施行白雪阳春弃如土辛卯仲冬雨中作二首江城积阴愁玄冬千家万家云水中乌啼黄昏雁叫夜鼓角惨淡愁悲风青灯无光掩关坐饥鼠相衔啼过我读罢残书有所思冻雨霏霏泪交堕岁云暮矣风萧萧木叶脱落惟空条云浓雨细白日短惨惨不辨昏与朝雨中行人足斛觫去与公家制戎服中原豺虎正横戈天寒风急奈尔何悲杭城观音渡头天狗落北关门外尘沙恶健儿披发走如风女哭男啼撼城郭忆昔江南十五州钱塘富庶称第一高门画戟拥雄藩艳舞清歌乐终日割膻进酒皆俊郎呵叱闲人气骄逸一朝奔迸各西东玉斝金杯散蓬荜清都太微天听高虎略龙韬缄石室长夜风吹血腥入吴山浙河惨萧瑟城上阵云凝不飞独客无声泪交溢夏夜台州城中作江上火云蒸热风欲雨不雨天瞢瞢良田半作龟兆拆粳稻日夕成蒿蓬去年海贼杀元帅黎民星散劫火红耕牛剥皮作战具锄犁化尽刀剑锋农夫有田不得种白日惨淡衡茅空将军虎毛深玉帐野哭不入辕门中健儿斗死乌自食何人幕下矜奇功今年大军荡淮甸分命上宰麾元戎舞干再见有苗格山川鬼神当效忠胡为旱魃还肆虐坐令毒沴伤和冲传闻逆党尚攻剽所过丘垄皆成童阃司恐畏破和议斥堠悉罢云边烽杀降共说有大禁无人更敢弯弧弓山中悲啼海中笑蜃气绕日生长虹古时东海辟孝妇草木枯瘁连三冬六月降霜良有以天公未必长瘏聋只今幅员广无外东至日出西太蒙一民一物吾肺腑仁者自是哀鳏恫养枭血凤天所厌谁能抗疏回宸衷夜凉木末挂河汉海峤月出光玲珑仰视皇天转北斗呜唿愁叹何时终老病叹我身衰朽百病加年未六十眼已花筋牵肉颤骨髓竭肤腠剥错疮与瘸人皆爱我馈我药暂止信宿还萌芽肺肝上气若潮涌旧剂再歠犹淋沙有眼不视非我目有齿不啮非我牙三黄苦心徒自瘵五毒浣胃空矛戈因思造物生我日修短已定无舛差琚质不能使之少卢秦焉能使之加攻犀盬朽各有分凫悲鹤悼何缪耶不如闭户谢客去有酒且饮辞喧哗题松下道士携琴图道士抱琴松下行松风入耳清凉生石梁苔滑不可上潭水泠泠学琴响琴有意兮水无心水中有龙能听琴琴声凄断水流咽月满空山落松雪钱王箭头篇鸱夷遗魂拗余怒欲取吴山入江去雷霆噼地水群飞海门扶胥没氛雾英雄一怒天可回肯使赤子随鲛鲐指挥五丁发神弩鬼物辟易腥风开三百年来人事改涛落沙平箭空在石梁饮羽未足夸蜀国三犀漫欺绐近闻黄河水乱流青徐一半悲鱼头安得壮士斡地轴为拯斯民涂炭忧次韵和石末公七月十五夜月蚀诗招摇指坤月望日大月如盘海中出不知妖怪从何来惝恍初惊天眼失儿童走报开户看城角咿呜声未卒蟾逃兔遁漠无踪璧陨珠沉一何疾丈夫愕视隘街巷妇女喧唿动圭筚辉辉稍辨河汉沬耿耿渐明荒冢漆百官袍笏群吏趋伐鼓撞钲仍设韠赤水难令罔象求渑池莫效相如叱升檐度阁到空旷瓂掩氛祲殊靡毕广寒桂树劫火烬借问嫦娥有何术今年下土困炎烬草木焦枯野萧瑟蓱号暍死龙甲焮赤熛当衢挂萍实光芒照灼玄武烂谁复琐琐怜蚌鹬今夜慝作最差异天道幽微孰能诘太阴配日宰臣象无乃常刑多纵轶近来营垒遍宇内羽林惨淡空铁锧荒郊废市何所见夔罔蛟蛇兼蚤虱此皆在地不在天未若虾蟆狡而獝黄文结邻上诉帝赐以小戎骖牡骘剖蟆洗魄还月光再起咎繇明典秩返蟾归兔复纤阿万古游尘避清跸再用前韵虞渊谽谺纳归日金枢吐月相承出初离积水看若飞稍映微云盻犹失是时蓐收肇视政莎鸡振羽鸣蜩卒姮娥靓妆觐玉帝坎轲中途婴祸疾旅人苦热爱清凉快睹光辉满蓬荜愿开宝鉴照覆盆岂拟瘴尘昏点漆隋珠惭固重革柜和璧嗟蒙韎韦韠吴罡树折不自谋纤阿马弱无人叱三足蟾惊入坎洼八窍兔走罹罝毕围灰破晕谩传方屑玉补凹空着术雷公骇惧罢灵鼓湘女幽忧舍鸣瑟故老谓是虾蟆精潜伏奸妖营口实羲和尸位罔闻知可以人而不如鹬往岁威弧弛其彀蛇豕陆梁谁复诘高牙大纛拥藩垣肠断吞声受陵轶江淮汹涌湖浙沸骸骨成山连鬼锧万姓喁喁釜里鱼百官蠢蠢裈中虱黄茅白苇弃贤良赤绂玄裳宠狞獝昊穹示变盍警畏惟德动天天有骘况今旱魃又为厉东作西成不平秩安得缄辞伏阊阖圣主如闻应驻跸听蛙绕舍荒池底且蛰蛙齐候鸣雷社已知地气上如炊更觉石泉流若泻举头玉烛焕阳明局足污泥悲土苴半夜条风入绮窗清晨细雨霏檐瓦梁间紫燕舞参差枝上黄莺语悲姹播形肖貌均有生感气伤情孰瘏哑初聆衙衙杂更鼓渐听嘈嘈成侈哆犹持坚白较同异似坐狙丘谈稷下村童叫噪聋学究悍妇勃谿喧姊姐西域胡僧弹般若齐东老生矜炙祼逸帆触岸靡蒹葭醉客骂筵投盏斝呦咬谁辨骠儿哇虩砉乍开賨叟呵怒牙嚼啮悸罗吞寤言诘屈惊宜膋徒夸楚使能詈齐未让秦巫上诅芊兜离僸佅纷幰缕帝乐虚张洞庭野虞夔奚暇调笙磬周瞽曷由分郑雅旅人怀忧实无寐遭此强聒胡为者得非作奸谋蚀月无奈聚讼腾讙谩昔闻周公立典教蝈氏专司鞠灰洒常疑圣人茂育物独向微虫少宽假乃今知其非琐屑欲问官司乞余炧凤皇翙泬声苦希白雪阳春和偏寡蚊蝇蚤虱多于沙钻咂喑呜纷丑䰩虾蟆幸不含毒螫何苦呶号争跁跒乌鸢逐响蛇听音宁顾入腹生症瘕赋诗却笑柳柳州忍使腥臊辱殖鲊赠道士蒋玉壶长歌先生清如玉壶冰神闲志一精粹凝玄黄健顺六子承和气坱圠粗秽澄冲虚澹澹廓以弘冥茫沕穆怙无能火乌入海阴液升鹑蛇受约不敢腾束缚龙虎如寒蝇虚无黄堂帝所凭四方上下齐钩绳北幽罗酆对朱陵女夷鼓歌王母应琼宫夜半张华灯金葩碧叶红毾㲪素霞郁滃玄云烝沆瀣厌浥沦泉兴牵牛织女来相仍用之不减亦不增地官钖福天官征老蚌迸壳骊珠升太一象舆骖八鹏翼以六蜺前五腾风轮萧萧生夏凌参旗九斿茷绲縢二八青蛾美目曈翠蕤交翟翱翪丱属车九九如连绳最后雷轺子所乘流苏勃窣垂镂膺斒斓驳马骝骆涘蹴霞踏雾碎绮绫天津阁道轥輷輘归来瑶台十二层月光照耀玻璃棚下视瀛海波涛砅龙宫蜃窟寒兢兢归塘旸谷清可凭鳞甲镜莹鳄与鲮湘妃鼓瑟冰丝緪摐金戛玉万穴渹琅玕风吹殷崚嶒琉璃云母龟贝朋琳房璧甓呈阶升素鸾振迅霜女扔璇题琐窗肃沴沴洞晃禋朗眩遥瞪瘁肌砭髓魂欲克忽然浮空堕杳瞢飙驰电罝羽脱肱天衢阻遐世网罾昏昏日月敲炎蒸句曲之山崒硱磳枫杉桧柏槠桂㭁蘅兰杜若蕙茝旂缘冈被岭幂涧塍大地浪井瀑练漰萍苹绣绘芙蓉菱鼍虬蚴蚪千年藤缠络薜荔县鬅鬙敷芳发馥菲芬艿獑猢𤢹蜼雕苍鹰攀援歘砉岩崿崩寒螀蛇蛄䗿犯𧕄岚餐霭饮喧岌亘先生皮冠衣绛缯桃枝七尺穿虺螣三茅真君共嗟称星根绝顶时同登黄斑黑虎陟降凭石罅甘浆溢若渑神芝吐焰如筼簦食时动机保不薨驱斥琚质除瘕症眸光照座生紫棱举觞引满鲸喉浆解后见之喜莫胜扬眉抵掌开蒙懵人生嘉会安得恒靖恭正直天所礽作诗持赠匪妄瑀古歌红葵高花高以妍清晨方开夕就蔫美人迢迢隔山水可望不见心茫然花开花落日复夜惟觉新年非故年人生百岁花一度何不作乐令人怜旧花欲落新花好新人少年旧人老佳人见此心相怜举觞劝我学神仙我闻神仙亦有死但我与子不见耳秪言老彭寿最多八百岁后还如何双燕双飞入我堂衔泥养雏何太忙养得雏成却飞去双燕双飞复如故东园桃李春萋萋日华烘露生紫霓一朝实熟付人采叶枯枝折空成蹊道士周玄初鹤林行鹤林道士轩辕徒以飙为轮雷为舆开山养鹤作骐骥上下二仪周六虚雏成洗髓扶桑窟缟练羽毛镠铁骨声飘碧落玉清扬影拂太微云灭没永夜月明风满林竹柏戛击笙箫音云是旌阳许县令蹑硚佩剑来相寻靡蓱西枝摇倒景借去林间两丹顶伐蛟北海奠玄冥斩蜃南讹封浪井上穷列缺旁九围却过度朔山中归归来赠我桃树枝朱衣赤郭手所持令我鞭龙抶虓虎摄缚臊魃如奴虏授我尧时松子诀转晴出电嘘成雨钟山秀色连冶城百花绕屋风泠泠焚香独坐诵真诰坠露点滴流华星土伯骏奔从号令鹤鸣闻天空谷应寥阳宝殿歌步虚河汉当窗回斗柄嗟予衰朽杂病攻盈颠素发吹秋蓬空余硬骨如瘦鹤因子致意浮丘公送李叔允修撰致仕归钧州忆昔西京祖二疏都门供帐罗长衢金张许史集轩盖弹琴鼓瑟吹笙竽頩颜鹤发映霄汉苍松翠柏红珊瑚道傍观者皆慨叹此士足为天下模先生胸蟠五车书雍容进退安且徐披香朝侍紫宸案珥笔昼入承明庐引经论奏动天听天语亲授非胪句老年谢事归里闾召见特许儿童扶临轩赐膳侑金币尚食供奉黄门趋夜来微雨清郊墟缃黄沤柳莺相唿风吹暖烟逗白日露湿芳草留骊驹虽无旨酒嘉殽蔬短歌一曲聊踟躇浮云流水无根蒂人生何者为欢虞嵩高少室众美奥素石如玉泉如酥时清四野乐耕稼雉鸣麦秀千华敷亲朋会合各慰意况有令子知劳劬挥金买酒泳圣泽怡情之外吾何须西飞鸿雁东飞鱼相思迢迢天一隅赠言有尽意不尽努力善保千金躯松叶酒歌寄梁安宅道人赠我松叶酒味似琼浆色琼玖咽之骨爽神魂清令我寿同金石久我生疏懒无所能瘦皮粘骨危崚嶒病来啖药犹啖水梦寐恍惚风中灯常闻徂徕有嘉木玄醴涤濯黄露沐上有兔丝扬翠于下有茯苓蹲白鹿咀华嚼叶燕以津岁久定化肠为筋便从偓佺觐黄帝身骑肉角青骐驎我欲求之百忧集满眼蚊蝇随出入踆乌箭逝纤阿急日暮空瞻邓林泣道人此酒还有方我欲与子同徜佯世上神仙亦何限留侯辟谷应未晚枯树图歌道傍古树身半枯白蚁穴根虫穴肤风摧雨撼霜雪冻断石臲卼无人扶忆昔勾芒肇初政百卉腾达随呵嘘新柯荏苒旧柯壮雾露膏沐光如濡黄鹂翡翠语娇滑桑扈戴胜鸣相唿白鹤来巢鹿止荫匠石愕睨争叹誉宁知忧患生旦夕野火倏忽起不虞燎原烈焰难向迩孰问柞栎杉与槠枝燔叶焮根半赤朽腐瞒液非时须山林摇落岁方晏聊以薜荔为衣袽呜唿广厦栋樑具委弃草莽同薪刍皇天未必替生意更盻玉烛回旸乌正月十五夜灯花大开作歌灯花如营红且绿灯花有意怜幽独夜寒衾冷漏声迟卧看琼枝绽金粟凉蟾入户四壁空地炉宿火天无风祥烟抱日丽碧落骊龙吐珠歊紫虹人言此花专报喜劳生短发丝垂耳无望之福非所希无事恼怀吾足矣唿童添油引良夜九衢灯月光相射漫沽浊酒饷离魂岂必忘忧惟树萱为韩克铭题画石鼎联句图轩辕道士轩辕孙昔随飞龙陟昆仑乘骑六气遨干坤上穷混沌无涯门下抉若木扶桑根旋雷舞电讹晨昏批蹴虎豹号帝阍捶击河鼓牛腾骞摛虹织煇绚泽原三足老乌不敢暾迷离缺兔骇且奔羲和吁号诉至尊谪降下土营丘樊结喉长颈古貌存如鹤如鹄如龙蜿诘屈不作人间言涕唾落地生兰荪驱叱碣石归河源蜚廉屏翳双挟轓别捩象齿愁育贲山玄水苍琮琥璊离罗璀错辉煓炖笙镛琴瑟篪与埙五音翕绎珠泻盆吹为栗烈呵为暄扑抶罔象笞鼍鼋馋鳄辟易徙厥屯束缚㺑魃魈魖魂秉畀赤郭充朝飧妙用欻忽无留痕嗟哉二子尔曷冤如井谷鲋当化鲲喓喓草虫唿阜蠜欲与蟪蛄语凉温不知风霆掣墙藩江腾海跃乔岳翻鬼物喘汗相濡喷爽灵漂摇失所蹲敞艹兄梦寐精魄惛低头拜代飐再论阳春二月花满园掩关独坐辞哗喧按图索意聊涤烦羡君轩辕之后昆浩歌一曲期勿谖寄赠怀渭上人老僧怀渭字清远胸蟠文史三千卷雪晴太白玉为峰月出蓝田金作巘少年挟策走四方要看蓬莱水清浅燕山帝京龙象会璇台宝林发关键横空雕鹗撇高秋纵辔骅骝逸长畈庞眉老宿皆震惊观者解颐陪者赧奎章学士虞邵庵唶唶称夸枯舌本连床笑语到晨鸡走笔赠言何款悃转头霜雨四十年万事茫茫不堪忖江湖簸浪客舟寒地炉宿火僧房暖我来邂逅一见之忆曾相识嗟成谖世士如公良所希方外只今还有限我如野马贯薮泽络以羁鞿知必踠老来耗耄百事违况俾三卢宅愁眼甚欲归依白莲宇其奈素餐非力垦寄言聊复写中怀白石清泉犹未晚金碧山水图歌武陵桃源今有无展画浑如梦中见青螺作山绡作云白日苍茫暧芳甸雄梁跨壑矫修虹走瀑悬崖激飞电紫凤霄鸣梧树枝青鵻晓啄桃花片鸟啼长是艳阳时草色宁随霜雪变衣冠尚存周典则租税不输秦郡县山中肉芝美堪食涧底石泉清可咽安得此地结茅屋寄书漫托双飞燕雪晴偶兴因以成篇玄云四垂天黯黮大野苍茫飞雪糁北风刮面利如刀海气昏昏迷远览若华东光封密雾比屋无烟色凄惨天姥沈阴禹穴闭扶胥海涛浑不撼愁埋朱凤入杳冥冻缩赤蛟深坎窞猿狖哀号咽岩谷鸿雁惊啼乱葭菼壮士金戈铓锷凌将军玉帐旌旗黪师徒百万尽熊罴幕下从官皆燕颔马蹄蹴蹋坤轴震夜半入蔡何人敢苍山野客拙且懒旅舍萧条坐无毯顽童汲井十指直稚子敲冰两髦髧今朝出日照梁栋楼外远山皆菡萏初惊急熘泻源泉渐看县凘挂旒紞那无美酒洗胸臆空有新诗吐肝胆先人敝庐松柏在墙角早梅应可拿蝮蛇张鳞虎掉尾平地倏忽成窊埯藩阃官曹厚禄食忍以黔黎为醢醓天民日望天爱怜破瓦颓垣最悲憯农家齐仰二麦成且喜土膏滋九坎清晨树上啼布谷柳下碧波漪澹澹安得扁舟泛五湖莫使中心攒百感题群龙图世间万类皆可睹茫昧独有鬼与龙此图画龙二十四状貌诡谲各不同得非物产有异种或曰神变无常踪一龙揵尾欲上木足爪犹在奫沄中一龙出穴饮涧底头上飞瀑泻白虹前有一龙已在云顾视厥子扬双瞳浪波鱼鳞沓谾飖日车坱圠天无风中庭两龙忽相逢须眉葩曈如老翁便欲角抵争雌雄西望积石接崆峒白龙擘石窥流澴河伯远遁虚其宫屈蟠睡者何龙钟老物用亢时当终崃外六龙狞以凶矜牙舞爪起战攻咬鳞嚼甲含剑锋陷胸折尾波血红之死弗悟人谁恫一龙引肮将欲从回环睢盱未敢通最后一龙藏于沄睥睨胜败非愚蒙无乃有意收全功云中弄珠劳尔躬不如卧沙之从容龙子学飞力未充母在下视心憧憧何物一角额准隆觩然出洞若蛇虫有龙接之自巃嵸恐是巩穴王鲔公皮骨始蜕形犹蒙两龙归来倦不翀痴龙攀石身已癃蚴蚪偃蹇欻腾冲蜿蟺攫跃鬐发茸呿呀奔挐曲如弓百态并作何纷庞是耶非耶孰能穷画师昔有僧繇工能令真龙下虚空安得伶伦截竹筒吹之唿龙出石谼使我一见开昏瞢为丘彦良题牧谿和尚千雁图往时惠崇画芦雁对之如在江湖游只今此图又精妙中有千里潇湘秋乃知浮屠性多巧意匠不与凡夫俦吴松江长具区阔天目虎丘青一发西风九月粳稻黄朔雁飞来翼相戛农夫苦饥雁独饱此意画师应识察近者分明辨羽毛远者缥缈瞻秋毫或乘飘风入烟霄或翳落日沉隍濠起如武侯布八阵集如万舞回旌旄眠沙卧草鸣且翱喋呷藻荇乱蓬蒿禾空穗尽却归去紫塞漠漠春云高我家南山限苍岭雁飞不到川路永深林大谷蛇豕盛愁向他乡抚虚景人言鸿雁比弟兄我有兄弟隔两城题诗卷画谢客去无使感怆伤中情卷十五五言律诗旱天多雨意五首呈石末公旱天多雨意云日气恒阴草木焦枯尽蛟龙伏匿深移家愁地蹙经国恨年侵已矣商岩叟无人解作霖旱天多雨意炎夏已清秋虚牝空蒸郁高圆迥独浮下田应脯蚌深树且鸣鸠向夕星河影稀疏恰近楼旱天多雨意散漫起重云渐变峰峦状还摛锦绣文龙应愁病暍乌亦念将焚碧落高无极人间叫不闻旱天多雨意炎燎发洪炉事急徒号梗谋穷漫曝巫王征愆节制民望失来苏原隰看如赭哀今卤掠无旱天多雨意云起旋随风泽气沉沙白山岚过野红干坤愁梦里日月战尘中漫说生生理如何亦有穷次韵和石末公旱天多雨意五首旱天多雨意云合又还晴苦热连三伏微凉入五更青山黄叶遍白水紫烟生旦夕霞标起依稀对赤城旱天多雨意霞起众山光日月躔阳道雷霆伏大荒跃渊无黑蜧在牧有夷羊万室俱如毁何人尚闵尫旱天多雨意一望百忧侵海沸羲和日山藏傅说霖南河那可决北斗不能斟叹息还搔首清商已满林旱天多雨意凄恻望钩陈哀吁何时达愁眉尽日颦干坤三岛浪岁月两淮尘莫问和调事呜唿畎亩人旱天多雨意阴电绕空湫暴客冯高垒良农死乘丘干戈犹未息灾沴复何尤轸望成衰疾那堪数倚楼忧怀伤离惊岁晏引望起愁端落日烟中小孤云雪外寒浮生无限恨垂老异乡看掩泪观梅蕊中心分外酸感叹题鉴湖送别图曲岸扁舟舣澄湖祖帐开云生秦帝碣雨映越王台荷气清瑶席波光滟玉杯情深不忍别欲去更徘徊次韵和王文明雨中杂兴四首积雨累十日平湖添半篙风连箕毕动云傍斗牛高水鹳巢林木池鱼上野蒿农人愁饿莩採撷到溪毛白日迷阴陆浓云没大荒雨深筠簟润风度葛衣凉虎豹归林湿鱼龙赴壑长波涛渺清落凄恻解鸣珰湿云看欲薄阴气未全收日月昏昏见鼋鼍頧頧浮虚檐腾肹蠁坏壁涌蜉蝣幽独无人问含情谩上楼青冥不可见朱夏已无多云木光浮没川原气荡磨荒芜一将略浩汗五湖波去去沧浪水君听鼓枻歌题太公钓渭图稽句岭白日隐岩嶅千崖气势豪溪流婺女阔山入少微高危石天欹侧长风谷怒号干戈方自此行役敢辞劳淳安舟中遇雨遣闷一夜青山雨平明黄浊喧乱流翻地轴高响落云根铩羽投林鸟啼饥抱树猿羁怀正愁绝感物重销魂溪雨细如雾北风长夏寒污池不赴壑井谷自成湍兰茝馨香尽鱼龙世界宽斜阳在林树时复卷蓬看丙戌岁将赴京师途中送徐明德归镇江过南望时守闸不得行客路三千里舟行二月余壮颜随日减衰鬓受风疏蔓草须句国浮云少昊墟愁心如汶水荡漾绕青徐发景州泛海咏雾海上苦多雾北风吹更长才交积水气已翳太阳光浅乱洲渚色深迷鸿雁行神奸冯出入君子慎周防杀气杀气干坤黑阴氛日月黄已成心曲乱不复鬓毛苍夜哭城笳里朝烟野戍傍扶倾无郭李何地尚耕桑遣兴白日下西岑空庭生夕阴郊原过雨色钟梵隔墙音有感忧思积无能老病深露从河汉落不觉满衣襟月是今宵满花从昨夜开看花嗟寂寞对月且徘徊白发添无数青春去不回莫思人隔世聊乐酒盈杯四月十二日发扬州几见明月满犹嗟行路难时平耻无用身贱敢偷安天地山河阔风沙道路寒旅人元有泪不必雍门弹济州太白楼小径迂行客危楼舍酒星河分洸水碧天倚峄山青昭代空文藻斯人竟断萍登临无贺老谁与共忘形送僧家奴参政赴河东宣慰使云中形胜地关塞接天长白草连沙漠黄河入晋阳老臣持节钺大阃壮金汤昭代思贤佐须公在庙堂大阃诸藩上元戎朔漠间天低马邑塞河入雁门关落日旌旗静高风堡障闲旬宣推硕望喜色动龙颜送人赴德清税镜湖木叶落震泽水波生凫雁冲人起笙歌送客行盐津鱼罟集桑屋茧丝明王税随时足吟哦待太平题钓雪图雪暗洲渚白江清蒲柳寒悠扬双短棹汗漫一鱼竿忽忆沧浪曲因悲行路难蛟鼍正骄恣还为尔长叹将晓愁梦不更续寒天将欲明雪风吹海树霜月凛江城衰病丹心在艰虞素发盈殷勤东注水渺渺若为情不寐秋感老病偏多感宵长昼亦长衣冠方谢暑枕席已惊凉往事镌心在新知过眼忘篱边旧栽菊岁晚为谁黄秋兴天净山月出水寒沙鸟鸣孤灯秋后思短笛夜深情江海空衰鬓干坤未弭兵清都隔河汉诃禁有开明晚思返照吴山外归云越水头宁捐白羽扇却着黑貂裘草暖凫鹥渚波香杜若洲艰难愧生事汗漫想扁舟望孤山作晓日千山赤寒烟一岛青羁心霜下草生态水中萍黄屋迷襄野苍梧隔洞庭空将垂老泪洒恨到沧溟青丝马十二月一日古戍客路客路秋风里扁舟夕照时渚鸿鱼复阵江树井陉旗衰朽嗟谁与愚蒙荷帝慈山中牧羊子岁莫尔相期逢熊文彦相离已隔世相会岂忘情识面非观貌知心只记名夕阳荒野阔秋水大江平往事无劳问空令万感生忆昔相逢处湖山锦绣春管弦喧夹巷花柳隘通津离别人非故推移物自新愁来重回首涕泪下沾巾五言长律钱唐怀古得吴字泽国繁华地前朝旧此都青山弥百粤白水入三吴艮岳销王气坤灵肇帝图两宫千里恨九子一身孤设险冯天堑偷安负海隅云霞行殿起荆棘寝园芜币帛敦和议弓刀抑武夫但闻当宁奏不见立庭唿鬼蜮昭华衮忠良赐属镂何劳问社稷且自作欢娱粳稻来吴会鱼鼋出具区至尊巍北阙多士乐西湖首驰文舫龙鳞舞绣襦暖波摇襞积凉月浸氍毹紫桂秋风老红莲晓露濡巨螯擎拥剑香饭漉雕胡蜗角干坤大鳌头气势殊秦庭迷指鹿周室叹瞻乌玉马违京辇铜驼掷路衢含容天地广养育羽毛俱橘柚驰包贡涂泥赋上腴断犀埋越棘照乘走隋珠吊古江山仕怀今岁月逾鲸鲵空渤澥歌咏已唐虞鸱革愁何极羊裘钓不迂征鸿暮南去回首忆莼鲈卷十六七言律诗寄题升元观绿筠轩带郭轩楹映绿筠八窗潇洒总宜人风生密叶蛟龙舞露下寒梢翡翠匀不待剪裁调律吕若为惆怅忆伶伦五城双阙烟尘隔且傍林峦寄此身送李子庚之金陵欣怀亭二首为脱因宗道赋欣怀亭子湖山上山色湖光八面开恰似昆仑积石圃涌出王母阆风台骊龙夜静擎珠上神女天寒委佩来何日扁舟一系缆高跻绝顶望蓬莱爱子山亭湖水中杂花修竹合蒙茏三春锦绣花迎日十里笙箫竹度风菰饭炊来胜雪白鲤鱼钓得出波红浮生无事当为乐应许闲人一醉同送赵元举之奉化州学正东风吹雪作春波送客中流发棹歌酒至莫辞狼籍醉情深无奈别离何天童山杳岚光暝佛手江长海气多泮水紫芹香可揽倚看待佩乐菁莪次韵追和音上人题王起宗御史江山烟霭图绣衣御史乘骢暇貌得江山烟霭图日落风云连紫极天寒波浪隔苍梧鱼龙纵壑深无底猿鸟归巢暝不唿羁旅伤心缘百感可堪回首忆吾庐二月二日登楼作感兴赤城霞气接天台上界仙宫此地开沧海有波容蜄鳄石梁无路入莓苔当时玉帐耽罗绮今日丝纶到草莱传语疲氓聊忍待王师早晚日边来发嵊县至上虞道中作磴滑泥深去马迟雪残青嶂不多时荒烟蔓草中郎宅素石清溪烈妇祠日落风生临水树野寒云湿渡江旗宣光事业存书史北望凄凉有所思次韵和谦上人秋兴一首山云满地起秋涛凉叶惊风下九皋药笼空闻收马勃弦歌岂复用牛刀草间狐兔营三窟天上龙螭昧六韬周汉中兴还有日载歌赤伏咏嵩高闻高邮纳款漫成口号闻道高邮已撤围却愁淮甸未全归圣朝雅重怀柔策诸将当知虏掠非尧帝封疆元荡荡世皇功业甚巍巍忠臣义士同休戚纵欲偷安总祸机春兴近闻丹诏出天闱圣主鸣谦下土知岂意豺狼犹桀黠未随干羽格庭墀四郊多垒忠臣耻百战无前壮士规寄语总戎熊虎将莫教长鬼伐檀诗再用韵答严衍二上人负郭无田生事疏微官已谢不须除散愁漫入高僧舍乘兴还过野老居草冷虫声悲杼轴霜余蕉叶碎缄书黄花素发相将暮独立凄凉忆往初又用韵答严上人中夜登楼望紫微北辰不动众星依由来赤日行黄道多事玄云变白衣雪下蓬莱三岛隔涛翻沧海万鱼飞圣君宵旰惟恭己早晚阳和斡化机次韵和孟伯真感兴诗避难移家适远乡忧时一夜百回肠徒闻铁甲连戎垒未睹钩车跨贼隍不共班超争食肉欲寻木羽学休粮磨崖可勒中兴颂努力诸公佐有唐妙成观用何逸林通判韵我访仙家溽暑前青枫绿柳暗晴川竹根露湿登山屐沙际鸥迎渡水船云气长留虚白室丹光直上蔚蓝天纯阳道士重来日为问蓬莱是那边得胡仲渊书欢喜成诗奉呈石末公兼简三益军咨故人忽寄一封书愁眼还明病亦无风满高林归勐虎月凉古冢散妖狐大廷职贡当遄复戎马资粮不再输更喜元侯契天意良苗得雨应时苏次韵和石末公秋日感怀见寄二首秋阴竟日似黄昏夏旱良苗不半存敢望鱼鸡充醓醢尚期菘韭作饔飧烟尘惨澹黄公石云气苍茫紫极垣作楫济川须传说九关虎豹向谁论重阳日使者持诏用韵柬石末公中元悲断羲和报九日欢迎诏使来紫禁羽林分垒壁清秋辰极照中台愿从黄石明三略莫使诗人赋七哀蚁垤牛涔休沸荡泰山乔岳甚崔嵬夜坐有怀呈石末公次韵答石末公伤用三苗之作周用羌髳功有赫唐通回鹘祸无訾豳歌郑曲非同调楚服秦骖实背驰安得着鞭先祖逖趋陪前跸学姚期扶持圣主中兴业整顿干坤去诡随石末公家人自台州来以诗问之委羽山前海水飞赤城霞色乱斜晖过庭且喜诸郎至怀土休嗟旧业违李晟孤军终独捷杜曾百战竟安归丈夫事主心如石去杀胜残自有机次韵岁菊风霜摇落愈伤神黄菊于予意自亲迟莫长存君子操凄凉不厌主人贫天虚沆瀣流清气月过青冥动细沦此夜空庭耿相对春花夏叶总埃尘次韵和石末公岁除送穷之作五夜雪霜清沴气三阳玉烛照芳春愿闻驯象来林邑复睹封牛至罽宾川后山祗争效职淮夷海獠悉归臣君王垂拱明光殿圣敬如汤日日新次韵和石末公春晴诗幽禽啧啧语朝阳细绿骎骎入女桑天上深宫调玉烛人间和气应勾芒赤眉青犊终何在白马黄巾莫漫狂将帅如林须发踪太平功业望萧张次韵石末公题桃源卷桃花逐水萦纡入不觉清溪路浅深执手问名惊见面论新话旧各伤心壶浆馈饷飧加璧馆谷温存赠有金似此情怀良匪恶何嗟岁月去骎寻再次韵时闰九月九日菊秋来有菊即重阳曷问他乡与故乡愁见飞蓬垂雪领笑搴落蕊入霞觞陶时莫讶逢余闰遣兴聊图不永伤岁晚移根深记取勿令红紫间中黄再用前韵颂菊天遣幽花驻独阳移根应自白云乡酿成甘谷千年液满泛瑶台百宝觞人老容颜犹可返岁寒霜雪复何伤得时无用空妖冶愧死姚家宫样黄次韵和石末公闻有诏使不至祈招旦夕动遐心疾首西归望好音凤下丹霄云杳杳鱼飞碧海雾沉沉徒言雨露无私润谁谓阳和未溥临何日六师能电扫周原依旧载驰骎和石末公冬暖总谓浮云解作霖岂期云气漫成阴何人奠璧频瞻仰有客悲歌叹毒淫顼帝权移天曷定神龙用亢海徒深掩身未服先贤训向日空怀寸草心望江亭柳拂江亭旧画栏望潮人去地应闲寝园寂寞秋风里行殿荒凉野草间白塔尽销龙虎气荒城空锁凤凰山兴亡莫问前朝事江水东流去不还发绍兴至萧山宿蜡烛菴俊上房二月七日夜泊许村遇雨嘉兴寄王昌言学正去年相别雁来初今日相思柳拂渠对酒放歌难再得登高作赋近何如黄华烨烨轻烟里碧草油油小雨余欲棹扁舟寻逸少为愁妨写换鹅书感怀二首新晴杨柳散春丝长路行人有所思愁上容颜青镜识寒生亭馆落花知高云送雨来无定独鸟惊风去自迟闷对亭前紫荆树同根那得却相离不到西州又十年青山白水独依然徒闻鸡狗供输尽无那干戈迤逦延天上九霄空玉烛人间万井共贪泉草中攫取云中送坐待连茹紫闼边寄台郎张质夫水西寺东楼晓起闻莺茶园别朱伯言郭公葵二月二十三日自黄冈还杭途中作日照江边春树林繁花乱叶感人心花间蛱蝶漫多事叶底杜鹃非好音举目山川成皓首侧身天地一沾襟解忧惟有尊中酒疾病年来已厌斟晚泊海宁州舟中作忧怀群盗纵横半九州干戈满目几时休官曹各有营身计将帅何曾为国谋勐虎封狼安荐食农夫田父困诛求抑强扶弱须天讨可怪无人借箸筹春兴七首柳暖花融草满汀日酣烟淡麦青青枝间好鸟鸣求友水底寒鱼陟负萍异县光阴空荏苒故乡蛇豕尚膻腥感时对景情何极悼往悲来总涕零忽听屋角闹晨鸠起看园林绿渐稠小雨霏霏涵日过新泉细细入河流残花断柳虚归计远水他山聚客愁鸿雁南飞限苍岭伤心何处问松楸于越山城控海堧春风回首忽经年忧时望月青霄迥怀土登楼白发鲜江上波涛来渺渺云中鸿鹄去翩翩暮寒细雨余花落梦绕天涯到日边会稽南镇夏王封蔽日腾空紫翠重阴洞烟霞辉草木古祠风雨出蛟龙玄夷此日归何处玉简他年岂再逢安得普天休战伐不令竹箭困输供卧龙山奠越王都群水南来入镜湖苦怪桑田非旧迹还惊雉堞是新图白波翠霭浮天际绿树青莎到海隅便欲投身归钓艇不知何处有莼鲈深春积雨感年芳暮馆轻寒透客裳翠柳条柔先改色紫兰花冷不飘香山中虎豹人烟少海上楼台蜃气长燕子新来畏沾湿一双相对立空梁忆昔江南未起兵吴山越水共知名苹萍日暖游鱼出桃李风和乳燕鸣紫陌尘埃嘶步景画船歌管列倾城于今征戍诛求尽翻对莺花百感生雨中遣怀青春苦寒雨太多野水极目似秋波湖上芳草生已遍山中美人愁奈何思家无计铲荆棘避地只恐触蛟鼍落花零乱晚风起坐看城头乌尾讹送岳季坚入计筹山阳羡先生故将孙拂衣高蹈入玄门瓮盈五粒松花酒食有千年枸杞根自得诗篇留客诵频来猿鸟识人言浮云富贵非吾愿此意陶公可与论为贾性之题山水图不见唐朝王右丞世间画史少知名何人貌得烟雨意静听如闻风水声远岫带云才隐约斜阳照树却分明清泉素石堪乘兴欲买扁舟过此生题雪竹图雪压江边修竹林沅湘晚色起愁阴川光荡漾空青阔山气玲珑太白深未得稍云邀凤宿可能映水学龙吟无人谷里吹春律直节虚中恐不禁题修竹图九疑山下湘江畔多少筼筜覆碧湍自有清阴堪解愠也能结实待栖鸾蒙蒙暖翠晨烟合颗颗明珠夕露漙长日焚香对图画青冥风雨共凄寒题画蒲萄卷子西域蒲萄也自奇画图惊见墨淋漓迎风翠羽幡幡动带露玄珠纂纂垂此日散愁思酿酒几回病渴想如饴春窗隐几成幽梦应共张骞到郅支萧山山行萧山任氏山堂新堂结构倚岩阿地僻无哗乐事多日上黄鹂鸣翠竹雨余红鲤跃清波消除暑气凭松柏舒卷烟岚任薜萝珍重主人能爱客衰颜聊复为君酡以纨扇赠奎上人并寄以诗新裁纨扇如圆月寄与灵峰奎上人不共青蒲争巧拙好将白矰伴清新薰心炎暑谁能敌应手凉风自有神莫怨秋来藏箧笥明年朱夏更相亲灵峰寺栖云楼灵峰之中楼倚山山云日夕栖其间九霄雨露随高下六月风雷送往还青嶂晓光浮藻棁银河夜气湿松关天台向上无多路鹫岭烟霞此可攀题瑞上人山水图上人性僻耽山水应是王维第二身兰渚流觞新到越蓝田别业旧通秦驱驰翰墨回龙虎簸弄风雷感鬼神羁旅相逢聊自慰莫思天地有烟尘普济寺遣怀崇福寺俦上人看山楼为爱山中世事疏看山终日坐茅庐林花涧草香无际翠壁丹崖锦不如禹穴风雷翻石鹞耶溪波浪动金鱼此时应寤幽栖乐底用凌云献子虚宗上人溪山亭湖上清溪溪上山山亭结构俯人寰窗中树色宜晴雨门外滩声自往还炼药井寒玄鹤逝采莲舟去碧波闲春兰秋桂年年好憔悴风尘漫厚颜题水墨蓼花草虫题山水图为宝林衍上人作次韵和新罗严上人秋日见寄二首露冷风清木叶疏蓼花莎草没阶除子云词赋空投阁仲蔚蓬蒿漫索居群盗只今齐得意故乡从此遂无书镜中短发非松柏岁晚看看不似初爱汝精蓝抱翠微青松绿竹共依依龟台落日明霞绮鳗井寒潮长石衣银杏子成边雁到木犀花发野莺飞钟残永夜禅心定一任秋虫促杼机重用韵答严上人二首再用韵答严衍二上人厚禄故人音问疏天官不拟介推除莫思浮世尘埃事好共深山木石居月满高楼留客话灯明寒榻课儿书城头鼓角沉沉夜肠断乡关入梦初蔓草萋迷野色微嗷嗷鸣雁欲谁依残花露淡胭脂靥落木霜凋薜荔衣万国旧闻车轨一九州今见劫尘飞总戎安得英雄将不放龙蛇起杀机复用韵答严上人闭门无事往来疏窗外从他草不除食肉已忘三月味谋身欲去九夷居人情自古怀乡土天下何时罢羽书莫向西风苦惆怅白云流水只如初西风吹树夕阳微斥鷃鹪鹩各有依幕府三年双短鬓乡关千里一沾衣江淮渺渺人烟少梁楚茫茫鬼磷飞诛暴保民黄石略将军莫自失戎机仍用韵酬衍上人又用前韵题寒林图摇落江边秋树林凄凉久客二毛侵藤萝岁晚龙蛇死丛薄天寒虎豹深流水斜阳人远近青烟白草雁飞沉桂花自在山中发怅望西风起夕阴题访隐图忽忆山中陶隐居杖藜冲晓谒茅庐林花浥露红无比涧草含烟绿有余金鼎丹光缠日月银河流水到阶除松间白鹤通人语长向瑶台寄远书卷十七五言绝句题梅屏二绝树杪过流星轻霜落半庭疏花与孤客相对一青灯独酌梅花下怜花与鬓同折花还插鬓颠倒笑东风题小画庭前绿荷叶香气浓于酒疏雨忽飞来的芃明珠走春晚疏雨随风过轻寒薄暮归犹怜数花朵辛苦驻春辉遣兴于越三年客思家一百旬如何今夜月却忆镜湖春岁晏岁晏悲风急空江白昼阴黄芦与红蓼无处不伤心途中见去雁昔与雁同归今来雁北飞殷勤祝过雁来往莫相违漫成春晓正堪睡嫌他窗上明无端双楚雀又向屋头鸣明月圆复缺春风去不来泪随花雨落点点在苍苔昨夜三更里还乡梦却成朦胧半惊觉连唤小儿名日暮庭阴合斜阳复照檐不禁风絮乱寂寞掩重帘病身劳应接长日掩双扉燕子来何晚春归寒未归炎赫迎新节绨袍洗未干那知一夜雨更作九秋寒萱草花空发丁香子又生浮云无处所孤月不须明泪为看花落愁因对酒多良辰不再得衰莫欲如何望帝千年魄声声是泪流空庭无竹树省得一春愁题墨竹风梢舞空烟露叶滴晴月折取寄情人感此岁寒节六言绝句题山水小画二首鄂渚轻舟未发潇湘倦客多愁可恨一江春水无情日夜东流碧草桃源路断紫芝商岭云深高树月明啼釭一声一度伤心题画竹叶间重露犹滴林表寒烟未开想见沅湘江上月明环佩归来七言绝句题画梅夭桃能紫杏能红满面尘埃怯晚风争似罗浮山涧底一枝清冷月明中读史有感千古怀沙恨逐臣章台遗事最酸辛可怜日暮高唐梦绕尽行云不到秦分赃台突兀高台参土成人言暴客此分赢饮泉清节今寥落可但梁山独擅名漫成阶下青苔砌上莎春深烟雨自相和幽兰生在空山里纵有清香奈尔何春雨三绝句春雨和风细细来园林取次发枯荄古墙芳草无生处一滴还成一点苔翠麦黄花烂熳春苍颜皓首别离人相看一笑浑成梦又见汀洲老白苹一雨如膏五日泥长烟不散草萋萋殷勤分付墙边柳为挽流莺自在啼秋兴二首袅袅西风起白苹妖红媚绿看成尘九衢车马如流水尽是邯郸梦里人梁间燕子去悠悠路侧寒螀管领秋谁遣庄周化胡蝶不胜憔悴为花愁题梧桐折枝翎毛图琼柯碧叶两参差又是西风白露时凤鸟不来嘉实晚小禽衔上最高枝题竹根小禽图竹露无声坠碧柯小禽相对啄秋莎江湖雁鹜肥粱稻矰缴连天雨雾多题画猫碧眼乌圆食有鱼仰看胡蝶坐阶除春风漾漾吹花影一任东郊鼠化鴽过闽关天上丝纶启玉封欢声雷动八州同闽江渺渺通炎海添作恩波到日东题竹木石图凌霜傲雪无人问拂水梢云意自闲愿就姮娥借明月卧看鸾凤舞空山古木萧森傍水隈凤凰飞去不飞回披烟细看苍莨叶知是湘君泪湿来题蟹壳斗犀函手斗兵沙堤潮落可横行稻根香软芦根美未觉江山酒兴生拥剑横行气象豪浑疑缣素是波涛能令吻角流馋沬莫向窗前咤老饕题枯木图干排风雨三千尺根老冰泉八百年不用江头唤元绪何妨湖上识神仙题陈太初画扇炎天玉烁水银流琴上薰风可解忧不负吾皇麟趾意只今谁是富民侯咏史奸雄盗窃幸倾危只道冥冥便可欺想得民心思汉日正当杨子剧秦时遣兴一炷清香一卷书此身安处是吾庐绿槐翠柏宜长日门外何须长者车题明皇幸蜀图斜阳惨淡照霓旗石栈萦纡仆马羸想得林间子规鸟断崖青壁亦相随裂帛声中发祸机白华歌断草菲菲可怜蜀道三军恨不记他年武惠妃题柯敬仲墨竹苍龙倒挂不入地回首却攀云上天夜深云散明月出化作修篁舞翠烟移梅亭贯石稍云一树梅谁教移向画堂栽月凉夜色清如水其那楼头玉笛哀题赵仲穆画眉图有美清扬婉且闲横云吐月斗弯环平生不识张京兆却对妆台写远山含簧茹管细相和语困春风意更多惊起佳人应有恨双蛾蹙损不成歌题画山水澹澹轻烟幂半林涓涓飞瀑泻遥岑偶然坐石观流水不记还山路浅深题石末元帅扇上有陈太初画松老松根干如铁石般匠不知空谷深永夜高风吹万窍商声满地作龙吟题渭桥图百战平城愤未销武皇赫怒属天骄可怜陵树秋风后貂帽驼裘拜渭桥皆春亭草色青青日色黄暖烟烘露百花香晓窗梦入桃园去惊觉啼莺在绿杨题小景江头日日起西风江树惊寒叶变红天澹云低何处雁一行飞下荻花中题梅花小禽图题湖山烟雨图湖上青山烟雨寒湖中一棹欲归难白苹自老东风里肠断黄昏独倚阑若耶溪上雨声来秦望山前雾不开欲渡镜湖寻禹完苍藤翠木断猿哀次韵和王文明绝句漫兴十八首芙蓉湖上夕阳低杨柳枝头一鸟栖独倚阑干看山色白云飞过若耶溪年华如水去堂堂何处无愁不断肠天上群仙风雨外人间明月夜凄凉解印渊明柳映门床头酒尽卧空尊窗风吹破羲皇梦闲看山云起石根竹根草叶垂书带苔面蜗涎学篆文坐到慱山香烬歇不知新月出微云眼见繁花开满林即看嫩叶绿成阴杜鹃啼落西山月一夜相思万里心澹澹轻风冷透衣冥冥细雨客思归若为化得辽东鹤远逐浮云汗漫飞天边云气来须女湖上轻雷起少男一阵微凉疏雨过满池莲蕊绿如簪风翻竹箨空林响雨缒蛛丝落蕊县长日掩关无客到一眉山水对婵娟江北江南几驿亭可怜疆半草青青夜凉月白西湖水坐看三台上将星旧游何处渺烟萝几度相思梦玉珂莫向天涯苦回首野猿木客恣经过东海鲸鲵倒百川西江波浪阻征舡谁能散发空山里学取希夷石上眠梦里分明到广寒梦回月落斗阑干碧桃吹尽无人觉满袖西风涕泗漙晓晴何处一黄鹂飞上花枝款款啼独坐小窗歌伐木偶然怀古忆祈奚钓得槎头缩颈鱼隔墙有酒贯钱酤近来酒价如珠玉独饮千钱不要扶楼头新月斗弓弯楼外青山对客闲深夜忽然思往事梦随孤鹤绕云间一自江淮作战场城池无处不金汤辕门须识黄公略莫与萧娘竞粉妆草庐不枉达官车长日惟消满架书睡足北窗清似水数声残角起城乌故乡蛇豕满柴荆异域风尘叹此生至竟迂狂成濩落可怜天地一浮萍题美人书红叶图红叶随波岂自由彩毫空复写绸缪无人解识诗中意天上尘间总是愁送鲍生之闽中青青芳草夹长堤漠漠轻烟送马蹄他日相思建溪上棠梨花发鹧鸪啼题米氏小景二首陌上春山紫翠重烟含汀树淡还浓夜来水涨溪桥断应是雷霆起蛰龙春雾昏昏雨散丝溪流拍岸小桥危猿啼鸟叫山鬼出正是行人肠断时题安石蒲葵图东山导骑出岩阿能使枯蒲贵绮罗却恨卞和无禄位中宵抱玉泪成河题沧江独钓图山绕沧江一钓舡又随斜日下长川小鱼不食大鱼去风定远林生白烟题二乔图江上桃花红粉腮偶然吹入玉堂来东风日暮和烟雨多少飘零委绿苔题小画夕阳山下水鳞鳞一叶轻舟钓白苹谩道江湖堪浪迹荻花风雨更愁人惆怅二首次韵和石末公见寄五绝过苏州姑苏台下垂杨柳曾为张王护禁城今日淡烟芳草里暮蝉犹作管弦声姑苏台下垂杨柳落叶萧萧日暮风天地山河有真主迎来送往总成空忆昔吴宫无事时满城杨柳舞西施如今柳尽西施死恨杀当年陌上儿陌上清歌最可听谁知此是断肠声就中更有杨枝曲恨杀昏鸦及晓莺虎丘山下月朦胧阊阖门前动地风子夜一声琴一阕杜鹃声在碧云中灯映前窗纸不鸣四邻无语犬号声南阳已起为霖了何用人间更得名满地寒风满面尘荒烟白草旧通津晏安冘毒俱亡国可但西施解误人成败由天众所知乌江拔剑更何疑谁言碧海剸蛟手也学临春井底儿小雨如膏渍陌尘一沟寒碧晓生鳞余年已自无多子更向途中见早春题画菜戏呈石末公列鼎羔羊厌腯肥园官菜把莫嫌微年来骑士工隳突此物人间亦见稀汉世祖白水龙飞绍赤精鸱枭尽入太官惸三驱只贷樊崇死侯印应惭不义名凉夜潇潇凉雨泻檐泷聒聒鸣蛙似吠庞惟有露萤怜寂寞却将光景到书窗五月十九日大雨风驱急雨洒高城云压轻雷殷地声雨过不知龙去处一池草色万蛙鸣次韵和石末公二绝橐里金多嫂自迎壳中珠满蚌能明文犀亦有通灵角天上龙螭尽可撄徒闻弹铗怨无鱼未见兼程贡蜡书四海城池总完璧只今谁是蔺相如白塔寺物换星移事已迷从来此地惑东西可怜如镜中天月独照城乌夜夜啼题风中水仙花图痴妒封家十八姨不争好恶故相欺沅湘日暮波涛起翠荡瑶翻欲渡迟送医士贾思诚还浙东二首西风袅袅水鳞鳞一曲离歌泪满巾残柳数株鸥数点夕阳江上送归人落木长亭独客回蹇驴聊可当驽骀还山须种千株杏等待仙华道士来绝句漫兴七首一岁三春好景光纷纷红紫竞芬芳芙蓉亦有倾城色不见东风却拒霜风散萤光夜未分隔窗凉雨落纷纷秋衾不与还乡梦征雁南来独自闻碧瓦凉生月欲流露蛩枫叶共啼秋城乌半夜惊飞起只为离人白尽头多事池边促织儿声声哀怨旅魂知干戈满地无机杼长夜辛勤说与谁伐木丁丁谷响传楩楠朴樕共成烟扶桑不是人间树因见沧溟变稻田愁极每将歌当哭归来不觉笑成狂蓬山缥缈鲸鲵外一夕相思九断肠永夜西风袅袅来露华如玉委苍苔碧鸡啼落山头月肠断槐根梦不回忆昔二首忆昔上林花发时黄蜂撩乱蝶参差如今花落枯枝在付与秋虫挂网丝忆昔扬州看月华满城弦管满人家可怜今夜中秋月独照寒蛩泣细沙唿灯溽暑蒸人百体柔中宵挥汗想清秋西风一夜吹庭树惊起唿灯问敝裘磨石冈作磨石冈头云湿衣谢公墩上雨霏霏西风忽卷残阳出临水登山忘却归夜坐二首露泣寒螀唁断魂风惊檐铎语黄昏羁愁悄悄成危坐看尽空墙上月痕虫响莓苔叶响廊月光如雪露如霜铜壶管领催华发一夜应添百刻长送别送别江头日欲沉落潮风急鸟归林秋云恰似人情薄秋水还同客恨深无寐夜长无寐待鸣鸡及至鸡鸣梦却迷惊起朝阳斜照屋一眉残月在天西栖乌归雁将秋入楚天薄云开月伴愁眠露寒叶动栖乌起一叫千声落枕边羲和断梗枯茎付野蒿冷风凉雨剥征袍羲和只在嵎夷宿自是金乌未发毛纨扇树头风露咽玄蝉锦褥新张竹簟捐纨扇团团霜雪色好藏箧笥待明年漫成二首沉水香销金博山月满楼台深夜寒瑶琴弦绝不可弹叶落乌啼寻梦难江水如天月如水落叶萧萧夜风起一寸愁心千万里不见行人应未已咏史六雄糜沸扰天纲天下嗷嗷望禹汤多事秦皇能一统却教人忆楚怀王天与聪明作大君应天在实岂虚文重瞳若解行仁义不枉芒砀五色云有感物换星移事已迷重来旧处惑东西可怜如镜天边月独照栖乌半夜啼焚书千古讶嬴秦逃难茫茫走缙绅尚忆商山近京洛白头容得采芝人甲楯孤栖死不疑那将宗社换西施想应尝胆秋风夜恰似无忘擕李时鸿雁来时月满天客途僮仆自相怜荒村触眼惟茅屋榆柳萧疏起暮烟黍穗高低菊有华廛居恰似野人家夕阳日向西墙过只为微生换鬓华鱼盐充刃稻粱肥谁寤繁华是祸机日暮无人唁亡国寒鸦犹带夕阳飞漫漫阳春不见秋人生得意总忘愁茱萸谢尽芙蓉发清夜吹笙月满楼送金华何生还乡觐省金华山色翠亭亭曾驻仙人白玉軿羡汝结庐松柏里卧看鸾鹤下青冥尚想高人向北山谈经论道此山间故家文物依然在似汝须归玉笋班漫漫东风吹绿蘩行人江上发归轩想应今夜春山月华发萧萧正倚门楼外桃花红锦披当花把酒映花枝慈亲饮酒看儿笑记摘桃花洗面时送儿出去望儿归看尽雏鸦弄夕晖清晓开门儿却到蟏蛸飞上老莱衣春日杂兴采石矶头春水平长干桥下暮潮生谁能载酒寻芳草杨柳堤边信马行过雨柔桑綟绶新涵风细麦碧波匀鸣鸠语燕声相应又是人间一度春春雾冥冥木叶稠苍鹰拂羽化为鸠莫将松桂夸桃李柱下先生早白头日自西驰水自东落花飞絮总随风旧巢燕子今何处烟雨庭台似梦中花竞娇娆草竞芳纵横祇是为春忙夭桃秾李先飘落不及蔷薇与海棠细雨冥冥昼掩扉更无芳草有垣衣人生一世邯郸梦老病无眠梦亦稀雨隐沧江雾隐山乡关迢递寄书难病来只盼春风到不拟春风晓更寒日出江空晓气柔白苹风起渚烟收夜来一饷三更雨送尽飞花入海流题陈太初画扇一道沧江隔战尘白苹风起浪鳞鳞新亭满眼神州泪未识中流击楫人泛湖浮海两如何满地悲风起白波争似乘槎随博望玉绳光里看山河水净沙明一叶舡钓丝牵月过长川五湖何地宜生理我欲从之问计然七月七日百年佳会几今宵脉脉相看一水遥漫道天孙解专巧却教乌鹊为成桥夜泊桐江驿伯夷清节太公功出处非邪岂必同不是云台兴帝业桐江无用一丝风即景江城五月冷修修细雨微风拂面愁汀蓼不知犹是夏竞开丹粟满枝头薄寒轻雨细如丝风满长川棹去迟漠漠野田将瞑色纤纤汀草欲青时御柳御柳青青阴绿池迎春擢秀不违时皇恩天地同生育雨露无私尔最知漫漫春风入舜韶绿杨舒叶乳莺调君王不为娱声色无用辛勤学舞腰卷十八诗余河传江上风过水生纹烟里斜阳半曛雨声不堪客耳闻纷纷梦魂迷断云梦断天涯归路杳天欲晓残月窥窗小木兰舟芦苇秋汀洲藕花相伴愁满庭芳杨柳烟销梨花云散瑶台别是风光翠霞深处谁舞白霓裳三十六宫向晓凤绡拥红粉成行珠帘外风翻瑞葆惊起紫鸳鸯含情空怅望衾寒鄂渚佩冷潇湘怨凌波尘袜不度银潢只恐青娥娇妒相将见苇白芹黄凄凉也一天坠露明月在池塘玲珑四犯白露点珠明河生浪秋光看又一半翠衾知夜永清梦冷孤馆南楼数声过雁西池桂花零乱岁序如何江山若此赢得鬓霜满伤心谩回愁眼见蛩吟蔓草萤度荒疃泪随黄叶下事逐浮云散沧波衮衮东流去问谁是登楼王粲菊绽篱边赋归来恐晚江神子霏霏轻雨弄秋光野烟苍晚风扬征雁将愁分付与寒窗外声声啼到晓人不寐夜何长沧江波浪去茫茫莫思量使心伤篱外黄花只作旧时香歌罢归来深对酒今古事总凄凉浪淘沙江上晚来风烟蔼蒙蒙白苹吹尽到丹枫流水落霞衰草外离恨无穷极目楚云东愁见归鸿拒霜相倚夕阳中露重月寒芳意歇知为谁红浪淘沙天际草离离鸿雁南归冷烟凝恨锁斜晖胡蝶不知身是梦飞上寒枝惆怅倚阑时总是伤悲绝怜红叶似芳菲清露自凋枫自落没个人知淡黄柳江城夜寂何处吹羌笛城上月高风淅淅翻动林梢败叶一片琅玕下空碧倦游客乡关暮云隔谩回首盼归翼想柴门流水依然在白发参军青衫司马休向天涯泪滴调笑令四首秋雨秋雨窗外白杨自语梦回月在空廊灯影朦胧夜凉凉夜凉夜露冷芙蓉花谢沙燕沙燕别去几时重见汀洲芳草纤纤细雨微风卷帘帘卷帘卷人与碧梧俱晚白露白露点我庭前芳树树中有个栖鸦啼到银蟾影斜斜影斜影照见罗帏梦冷红树红树妆点天涯秋暮淡烟衰草黄昏露冷啼断魂魂断魂断明日玉台霜满菩萨蛮西风吹散云头雨斜阳却照天边树树色荡湖波波光艳绮罗征鸿何处起点点残霞里月上海门山山河莽苍间渔家傲江上秋来惟有雨江城九月犹炎暑泉涌中庭苔上柱深闭户莎鸡露泣寒语征戍诛求空轴杼千村万落无砧杵玉帐悠悠闲白羽愁正聚乱鸦啼破楼头鼓小重山城上高楼接海霞疏林藏不尽欲栖鸦回廊曲槛别人家征鸿外风冷夕阳斜灯暗鼓三挝望中烟隐树月笼莎白云如梦绕天涯梧桐雨和泪滴寒沙虞美人秋来日日烟含雨不肯收残暑小桃错认是春回尽把枝头红绿向人开白云流水青山远门掩苍苔晚草间蜂蝶未须忙后夜云英和月结成霜喜迁莺画角断篆香清斜月淡疏棂露寒霜冷鹊频惊归梦不曾成湖上数声沙鸟河汉渐低木杪起看北斗待天明云白日华生水龙吟秦台人去无踪空余绿树连天表瑶京路远缑山夜永离愁萦绕露咽玄蝉霜栖白鹤月寒烟袅想孤鸾舞罢碧桃花尽长是怨多欢少梦里軿车过处见苍梧九峰青小修篁染泪沧江流恨年年不了广莫风悲昭华玉冷声沉云杪又扶桑日上靡蓱光散蓬池春晓水龙吟鸡鸣风雨潇潇侧身天地无刘表啼鹃迸泪落花飘恨断魂飞绕月暗云霄星沉烟水角声清袅问登楼王粲镜中白发今宵又添多少极目乡关何处渺青山髻螺低小几回好梦随风归去被渠遮了宝瑟弦僵玉笙簧冷冥鸿天杪但侵阶莎草满庭绿树不知昏晓浣溪沙细草垂杨村巷幽白沙素石引溪流青苔矶上有扁舟门外好山开罨画屋头新月学帘钩窗风一榻似清秋长相思晚风清晚云轻雨意将成又不成断霞天际明旧恨盈新恨生立到楼头河汉倾无人知此情踏莎行瓶水知秋池荷怨晚有人楼上吹清管月明夜寂却堪听可怜刚被风惊断楚泽吟悲槐根梦短江山处处伤愁眼欲凭青鸟寄殷勤波涛无地蓬莱远江神子西风吹树簟凉初露如珠月如梳鸿雁无情不带半行书谩倚阑干成小立人老也倩谁扶中庭梧叶待霜疏有栖乌夜相唿门外一池寒水落芙蕖为问闲愁还几许多似草不胜锄青杏儿独自倚阑干西风起玉宇清寒夜深月转长河曲疏萤度竹啼依草凉露溥溥莫把素琴弹冰弦上商冷宫残万牛不挽东流水悠悠碧落茫茫云海叠叠忧端摸鱼儿问春光尚余几许伤心前夜风雨夭桃艳杏都吹尽兰茝变成荒楚春欲去但渺渺青烟白水迷津渚多情杜宇有恨血滋宵哀音破晓千叫一延伫蓬莱路还是鲸涛间阻神仙缥缈何处琼楼玉殿深留景不见下方尘土谁最苦瞑色滞双飞燕子归无主那堪诉与又暗壁残灯重门转漏呜咽梦中语虞美人桃花半折胭脂蕊莺语东风里坐来檐日转墙阴时见黄蜂带粉出花心长烟不散萋萋草人与春俱老知人老去愿春迟无奈满庭风絮促春归沁园春白芷生香绿萍抽叶还是清明有残丝绊雨危芳怯露梨云困蝶絮雪迷莺发短心长时殊事异睹物如何不动情愁来也怕东风无赖鹈先鸣莫思身外虚名绵绵荒田草树平任龙蛇歌怨桑榆烟尽山枯石死毕竟何成富贵浮云穷通定命守分安常百虑轻和谁说又鸦栖高柳月照层城惜分飞蝶醉蜂迷莺不语门掩一庭花雨春事无多许野云江树谁为主纵有垂杨千万缕难绾教春莫去愁到伤心处数声杜宇青山暮沁园春万里封侯八珍鼎食何如故乡奈狐狸夜啸腥风满地蛟螭昼舞平陆成江中泽号鸿苞荆集鸨软尽平生铁石肠凭阑看但云霓明灭烟草苍茫不须踽踽凉凉盖世功名百战场笑杨雄寂寞刘伶沈湎嵇生纵诞贺老清狂江左夷吾关中宰相济弱扶倾计甚长桑榆外有轻阴乍起未是斜阳忆秦娥阳春月蜂喧蝶竞芳菲节芳菲节风狂雨横魂消心折凤凰台上箫声绝长洲苑里光阴别有人愁叹泪珠成血蓦山溪清明过了帘幕余寒浅芳树不胜风任流水飘红去远烟昏雨暝天衬海云低莺意懒蝶魂销花尽成秋苑游丝落絮特地相萦绊无计网春晖漫赢得遮人望眼登高凝睇欲寄一封书鸿路阻豹关深日暮空肠断忆秦娥春雨歇庭花撩乱飘红雪飘红雪一川芳草数声鹈长烟渺渺青冥阔江湖波浪行人绝行人绝云山迢递梦魂飞越念奴娇池塘过雨有许多蛙黾为谁强聒乍寂还喧如聚讼幰缕宫商争发呕哑蛮歌兜离鞮唱颊齿相敲龁可人幽梦惊回天水空阔最好白石清泉被渠翻倒作蹄涔丘垤蚯蚓蝼蛄无智识相趁草根嘈坐井持颐当车怒目几欲吞明月子阳安在至今莫辨优劣八声甘州问青蛙有底不平鸣真个为公私向污泥曳足蹄涔接腋缺甃持颐断续仪同歌吹羹沸绿萍池钟鼓难成响而况埙篪曾记江湖烟雨被枕边欢噪刺耳如锥拥轻衾孤坐愁到晓鸡时道巴猿声声是泪细看来不似此声悲应知得洒灰着令千载无疑倦寻芳慢翠霞映日柱础生云衣袂先冷石燕飞时天与乱山俱暝稍见如丝随风细渐看密洒沧江迥倚阑干恁昏昏过了清和光景小楼外榴花间竹可恨红英飘坠苔径雾罩阳台凄恻梦魂难醒阶下决明忧烂死草根得意惟蛙黾正萧条又沉沉戍鼓夜凉人静渡江云麦秋晨气润嫩凉院落细雨乍晴时定巢新燕子睡起雕梁对立整乌衣庭空昼寂但尽日帘幕低垂归去来不堪重赋两鬓漫成丝伤悲斜阳难系逝水无回想佳期应未愁正浓如何消遣惟有心知瑶琴调苦弦先绝任冷落玉轸金徽凝望处啼鸦飞上高枝阮郎归晓寒杨柳绿如濡园林新雨余紫苔成晕上阶除日高庭院虚官况懒世情疏断肠芳岁徂暮云不见北飞鱼路遥难寄书苏幕遮日斜时山尽处绿水朱霞隐映云间树鸿鹄冥冥乌鹊暮海阔天高翼短迷征路路多岐情没绪想极生悲欲语难成句忽忆登楼怀土赋愁着心头泪落如零雨八六子到黄昏悄无情绪凄凉又掩重门盼草际残阳易尽云中征雁难凭漫劳梦魂渊明三径犹存白鹤不归华表乌鸦自满荒村念过眼芳菲总埋泥土纵然回首可堪凝睇伤心处处蓬蒿废井时时烟雨啼猿更何言苍苔渐深泪痕摊破浣溪沙燕子巢成倦不飞绿阴鸣虱静频嘶拄杖独穿芳草径立多时池面紫钱荷点点枝头青弹杏离离更爱葵花红粉艳似崔徽江神子沅湘烟雨夏生寒怕江干有离魂蕙圃蘅兰芜秽有谁看愁绝洞庭双帝子风飒飒珮珊珊钧天虎豹守重关隔人间寄音难肠断春光正美却凋残闻说桃源今不见何处好把渔竿烛影摇红筠粉初销海榴花外丝丝雨青槐绿柳又新蝉凄咽黄鹂语烟草苍茫何处想当年三闾故楚蕙兰萧艾蘅茝蓬蒿绿葹无数细葛香罗有人衣袂随风举游枭不作太官羹玉燕空雕虎永昼庭阴自午一时间愁情万绪寸肠柔脆未了伤今那堪怀古生查子槐云坠鬟柳露酣啼眼深院有佳人坐惜芳菲晚素手理瑶琴曲罢空长叹伫立望青霄愁永青霄短长相思山悠悠水悠悠水远山长处处愁那堪独倚楼忆归休怎归休细雨微风冷似秋绿阴啼栗留蓦山溪晚晴池馆月淡烟笼水草际却熺微渐游扬随风四起拂云穿雾摇乱玉绳光高又下灭还明点缀林梢蕊汉宫遥夜镫影深罗绮莫近绣帘飞满阶苔无人有泪蓬凄冷留取照韦编天禄阁校书时藜杖清晖似满江红华表孤云还应是当初相识回望处烟尘满地燕鸿南北过眼浮荣胡蝶梦萦身薄宦猩猩屐笑村童不认主人翁唿为客鲸鲵起沧溟拆藩篱外生仇敌怅高门广厦鹿场麋迹大泽犹缠蛇豕气旸乌未放干坤白细看来还自有青山长如昔阮郎归白苹风起夕阳微小舟冲浪归江潮却落钓鱼矶天寒红叶飞彭泽菊首阳薇不知今是非山林朝市事相违紫芝强肉肥怨王孙漏悄人静星稀云淡烟柳成眠露莲半颔何处月色飞来满楼台微风入袂仍吹领愁都醒好个清凉境红尘自迥河汉应有仙槎待还家鹧鸪天玉骨冰肌萼绿华骑龙飞下太清家衣飘碧落星芒动珮拂玄冥月影斜江水阔岭云奢香魂散作岁寒葩画图惊见春风面陟觉精神冷不邪醉花阴溽暑炊人肌骨软梦绕南柯远惊起却依然碧树连天风雨溪山晚人闲已自成疏懒事往谁能挽去去紫芝翁白石清泉日夜青苔满满庭芳岳气钟嵩星精降昴五云光映麟书绿明红媚风暖日长初金翿斜开洞府群仙拥翠佩琼裾收拾尽干坤清淑为瑞在扶舆文韬兼武略南阳诸葛东海穰苴有貔虎龙蛇深护储胥制胜不妨谈笑莺声里旗影徐徐行看取非熊应兆沙路辗高车醉花阴楼外斜阳低半树虽好难留住树里有鸣蝉似诉中情哽咽风前语碧云不见蓬莱路青鸟今何处莫更倚阑干愁上心头无计推他去如梦令草际斜阳红委林表晴岚绿靡何许一渔舟摇动半江秋水风起风起擢入白苹花里南乡子鸣雨过庭除病骨崚嶒不自扶强倚阑干成小立萧疏立困依然作宰予惊觉失华胥楼外青山落照余谁似庄周能化蝶蘧蘧心上闲愁一点无踏莎行冷雨笼晨凄风催晚杜鹃哀怨黄莺懒蛛丝柳絮总轻狂可怜春去无人管碧草连天青山遮眼侧身四望肠千断愁如溪水暂时平雨声一夜依然满摸鱼儿正凄凉月明孤馆那堪征雁嘹唳不知衰鬓能多少还共柳丝同脆朱户闭有瑟瑟萧萧落叶鸣莎砌断魂不系又何必殷勤啼络纬相伴夜迢递樵渔事天也和人较计虚名枉误身世流年衮衮长江逝回首碧云无际空引睇但满眼芙蓉黄菊伤心丽风吹露洗寂寞旧南朝凭阑怀古零泪在衣袂点绛唇云淡秋霄夜寒月过轩窗冏雁声相应人语长廊静欲寄离情梦短天涯永休临镜舞鸾孤影怕见菱花冷眼儿媚烟草萋萋小楼西云压雁声低两行疏柳一丝残照数点鸦栖春山碧树秋重绿人在武陵溪无情明月有情归梦同到幽闺更漏子塞门云湘浦树毕竟故乡何处枫叶渚蓼花矶水深矰缴稀蓬莱阙扶桑岛极目茫茫烟草芦荻老稻粱空月明江上风怨王孙翠被夜冷碧梧风劲蛩语将阑鸦栖不定开户月在枝头恰如钩烟波缥缈瑶台路人何处黄叶连天雨梦魂此际绕尽越水吴山白云间谒金门风袅袅吹绿一庭秋草天际夕阳无限好断肠芳树老尘世茫茫难料有酒便须倾倒落叶满阶从不扫醒来新月皎鹧鸪天窗外群蛙久不鸣夜来忽听满池声客心且喜逢冬暖天意犹当放晚晴尘劳事莫关情清风皓月共忘形夭桃应妒芙蓉色故发鲜花照眼明卷十九春秋明经公朝于王所仲孙羯会晋韩不信城成周春秋与诸侯之觐王而惜王所之非其地与大夫之勤王而伤王城之同于列国夫趋事赴工者臣子之所当为至于天子之守则有先王之遗法焉襄王下临僖公有王所之朝春秋书公而成其为朝谓天子在是诸侯不可以不朝也然不言明堂而曰王所则所非其地异乎先王方岳之礼矣敬王命城王都而诸大夫有成周之城春秋列书大夫之名氏谓天子有命诸侯不可以不从也然不言京师而曰成周则同于列国而异乎先王作京之意矣然则流水之朝宗葵藿之向日固人子之至情也而下堂以见诸侯与城郭沟池以为固者又岂天子之盛事哉呜唿此圣人之所以不责诸侯大夫而深不满于王室之意欤是故至于岱宗肆觐东后天子巡诸侯之守者然也未闻下劳诸侯而临于非所之地也王命仲山甫城及东方天子彻诸侯之封者然也未闻请于诸侯以城其所都之邑也平辙既东周纲解纽归枋邑易许田而朝觐之礼委诸草莽赋黍离歌束楚而二雅之音变为国风于是霸图兴而王道绝矣推原其由岂非天王自失其道而致之哉观春秋之所书然后正本澄源之意可得而知矣且蛮夷猾夏寇贼奸宄惟是大侯小伯所当攘斥非异人任则夫城濮之勋因其献俘而钖命之赐之弓矢以旌其劳可也何至屈万乘之尊亲举玉趾以劳晋侯于践土乎纵自轻也奈宗庙何成康之时巡宜不如是春秋安得不以为贬哉然而君虽失礼臣不可以不尽其敬是故诸侯就朝虽无为龙为光之盛而冠冕佩玉觐天威于咫尺犹足以明水木本源之义谓非东迁以后之美事不可也是故我公书朝以成其礼故曰春秋与诸侯之觐王而惜王所之非其地也嬖子匹嫡乱生不夷惟是二三大臣相与力以不陨坠则夫定位之后所当夙夜夤畏任贤修政以图转危而为安也何至以四海之广请城其都以为固乎德则不竞城郭何为周公之作洛宜不如是春秋又安得而不讥之乎然而上虽失政下不可以不奉其令是故大夫会城虽有弗躬弗亲之责然版筑雉堞服王事而靡盬亦足以存宗邦翰屏之典谓非王室乱以后之美事不可也是故诸大夫书名以达其义故曰春秋与大夫之勤王而伤王城之同于列国也夫春秋天子之事也故其自治严而待人恕惟其自治之严故周之不振为可贬惟其待人之恕故或成其朝或与其城而无责焉虽然二百四十二年之间书公之朝者二而皆于王所则言外之意可知矣书大夫城成周而无诸侯则属辞之法又可见矣然则二役也谓之免于贬可也而或者谓为美之则岂圣人之意哉故尝考之周室在襄王则有子带之难在敬王则有子朝之难子带之难惟书天王居郑至晋文纳王则不书盖以是为臣子之常也子朝之难始末皆书而以城成周终之是果足以为美哉呜唿齐桓首止之盛不可及已得如晋文亦庶几矣至于晋侯午者又文公之罪人也筑郿大无麦禾臧孙辰告籴于齐新延厩诸侯兴不急之役以空其国而取给于人犹不戒焉春秋比事而书之以示讥也夫国以民为本而民以食为本可不相时而轻用其力也哉庄公妄兴筑郿之役而不计国储之虚实至于麦禾皆无而当国之大夫亲往告籴于齐其事急矣而明年之春又新延厩何其轻慢国本至于此极乎春秋比而书之而鲁之君臣无务农重谷之实而有伤财害民之政可见矣吾闻古之为国者必时视民之所勤民勤于力则工筑罕民勤于食则百事废未闻以凶年而兴不急之役也三年耕必余一年之食九年耕则余三年之食未闻在位二十八年而无一年之积也鲁之庄公则不然矣以峻宇雕墙为无损以节用时使为无益也是故筑郿之工未毕而仓廪已空告籴之迹犹新而延厩复作曾谓君国子民之道而若是乎宜其见讥于君子矣且筑者创作邑也城邑所以御暴非时与制不敢兴也况于无故而筑邑乎庄公不视岁之丰凶而有筑郿之役不知其何为也若曰御暴保民则鲁国无故苟无令德太行孟门且不可恃而况于郿乎若曰虞山林薮泽之利则非君人之心矣未几而仓廪尽竭麦禾俱无无而曰大颗粒不存之词也然后皇皇焉无所措其手足而臧孙辰奔告于齐以请籴焉以千乘之国仰给于他人以活其民可不惧乎不曰如齐告籴而曰告籴于齐见其情之急也急病让夷何足为功适以昭其治名不治实之罪焉耳鲁之君臣盍亦因此而加省矣则又愈不知戒以求于人之余而新延厩夫延厩者法厩也养马之所也凶年饥岁民食不给而马厩是新推此心也不至于率兽而食人乎故书新延厩于告籴之后所谓时诎举嬴知其用民力为已悉矣然则庄公之为国也可知矣不然春秋书筑者七而公有其四书兴作者九而公有其三书无麦苗无麦禾而皆见于庄公之世何耶鲁十二公台池苑囿之役莫多于庄公而水旱螟蜮多糜有蜚之灾皆备于庄公天人感应之理不诬矣而公终不寤也身死而妻子不保几亡其国呜唿岂他人之咎哉初税亩蝝生饥大有年困民以致灾者理之常悖道而获福者理之变夫天人感应之理春秋之所深谨也是故螽蝝饥馑国之灾也鲁之宣公废助法而用税虐民也虐民而天降之灾宜矣故所税亩之年蝝生而饥斯非理之常乎百谷顺成国之福也鲁之宣公夺世嫡以有国悖道也悖道而天降之福异矣故即位之十有六年而大有年斯非理之变乎在他人以饥蝝为变在宣公则为常在他人以有年为常在宣公则为变春秋诛乱臣讨贼子之法严矣哉商书曰惟吉凶不僭在人惟天降灾祥在德夫凶人为不善而致谴焉天道之当然也其或反之者庸非异乎是故螽蝝之害法所当书而他公皆记有年之瑞法不当书而独志于桓宣之册圣人之旨渊乎微矣且饥者五谷皆歉之谓也宣公以不义得国惧讨于人而竭力以事齐水旱螽蝝相继而起于是国用不足而税亩之法兴焉初者事之始也税亩者公田之外又履其余亩而取之是为什而取二矣以诸侯而擅改先王之法以国君而行虐民之政由是怨怼之声上闻于天而戾气应之秋螽未息冬蝝又生蝝者螽之子也螽蝝相继于二时嘉谷其有孑遗乎故遂至于饥馑而无以振业贫乏春秋书蝝生与饥继于初税亩之后则是灾也实税亩之应而宣公得之非过矣故曰困民以致灾者理之常也若夫有年者五谷皆熟之谓也宣公以庶孽之子篡正嫡之位使恶视二子殒于非辜而过市之哭哀动鲁国是上不有王法而下不有宗庙王朝不能施残执之刑邻国不闻有沐浴之请而鲁国又无石碏之臣矣则惟天能诛之耳其乖气所感两螽而一旱一水而两饥宜也至于是岁而大有年焉有年而曰大则禾麻菽麦黍稷穜稑实颖实栗无所不有是果何以致之哉春秋书大有年于蝝生饥之明年则是福也非凶人之所当有而宣公得之为反常矣故曰悖道而获福者理之变也然则天道僭乎曰非也宣公在位十有八年而独是年为有年他年之歉可知矣越明年而宣公死矣获罪于天者宣公也鲁国之民不可尽绝而周公不可摧也税亩矣饥矣而不畀之以有年则周余黎民何罪乎天非为宣公而有年也夫岂僭耶或曰春秋之法常事不书惟变则书之桓宣之有年志变也则桓宣之水旱螟螽乃为常矣何以亦书之乎曰春秋天子之事也天人相与之理惧灾思患之意治恶人矜小民之道无所不备是故观凶灾之迭见于二公则知天道之不僭而为恶者知所警观有年之独见于二公则知恶人之不可容于世而操刑赏之柄者可以知所主矣呜唿至哉故曰孔子成春秋而乱臣贼子惧晋郄缺帅师伐蔡戊申入蔡诸侯盟于扈伯主能以力治二国而不能以义讨罪人春秋比书而自见也夫诸侯从夷固伯者之所当问而弑逆之恶又乌可舍而不讨也哉晋灵之时蔡从楚以次厥貉罪也故郄缺帅师伐蔡而入其国力有余矣夫何齐有商人之乱则诸侯为会于扈而受其赂何不以所治蔡者治齐乎春秋书伐蔡入蔡于前而不序诸侯于盟扈之役知晋之所以力争诸侯者不过求逞其私耳岂其知有义哉尝谓天下之事有重有轻故伯者之治有缓有急是故不能三年而缌小功之察谓之不知务失肩背而养一指则为狼疾人矣今也商人弑君告于诸侯已及期矣伯主无致讨之令而大夫无沐浴之请何其久也必有以也一旦上乡授钺韅鞅靽出自绛都意其事之在齐也既而义旗不指于营丘之邦马首乃瞻于淮西之境诸侯不无惑矣师及于蔡蔡人未服则以戊申之日鼓而入其国都以百里之侯邦倚蛮荆之势援未易破也今以孤军攻之而城郭失其守甲兵失其卫使蔡侯泥首受罪以为城下之盟谓晋师不强而若此乎苟以此众声齐之罪师直而壮若举江河以沃炎火商人之血何足以污斧钺耶奈何诸侯之会于扈名为讨齐实以取货谓其力之不足乎则八国诸侯非直一郄缺之师也惟其不以贼为贼而甘与贼为徒也是故于扈未盟天下犹有所望而齐犹有惧也及夫于扈既盟然后天下绝望而商人成为齐侯于是变讨罪之师为成乱之会是举诸侯而为夷狄之行矣不亦甚哉春秋于伐蔡而书帅师书伐书入则其力之有余可知盟扈略诸侯而不序则其义之不足可见而后讨贼之功不足以盖其纵贼之罪矣呜唿中国之所恃以制夷狄者礼义而已有贼不讨礼义亡矣虽得百蔡何益哉厥后遂习为常至于陈夏氏之乱方以会狄为务而楚庄遂为辰陵之盟晋卒无以为伯其来非一日矣今观入蔡之役不足以离蔡于楚而盟扈之役反足以使鲁从齐则晋人见利忘义之效也向使晋灵能移伐蔡之师于齐而冀缺能推不可以怠之心以纳忠于盟扈之际则晋之世伯视文襄有光矣岂其有邲之败哉噫考仲子之宫初献六羽取郜大鼎于宋戊申纳于太庙正乐用于别宫而非礼陈于祖庙圣人据事书之所以伤鲁之衰也夫礼乐者国家之本不可一日紊也隐公立宫以祀仲子而乐舞之数用六用六虽正而献于妾母之宫则非其所矣桓公奖乱以立宋督而取郜大鼎之赂求赂立贼而纳于先君之庙岂不为已甚乎夫君子之事其亲也造次必以其礼然则鲁人之待周公曾仲子之不若矣呜唿悖哉夫媵妾不可以为夫人未闻违礼立宫以祀之也宗庙礼法之所在未闻昭违乱之赂于其中也鲁于春秋号为秉礼而若是乎此圣人之所为惧而春秋之所以深谨也盖仲子者惠公之妾也惠公元妃孟子既入于庙则仲子无祭享之所矣若以庶子为君为其母筑宫而使公子主祭之典言之则仲子非隐之母安得为立宫乎至其乐舞之数则于别宫不敢同于群庙而降用六羽自当时言之盖以为得礼矣以王制论之则诸侯用六奚取于仲子之宫哉今也六羽献于妾母之前而群公之庙用八自若曾是以为礼乎春秋因其始成而祀书曰考仲子之宫既正名其为非礼矣献羽而书初者以见前此未尝有六佾之舞所谓因事以明用八之僭也若夫太庙者周公庙也曾谓周公而享非礼之祀乎犹有鬼神而以不义之物陈于公前公其无所依矣不孝孰大焉桓既篡兄而立又推其恶以及于人于是偕齐郑之徒成宋督之乱而取其赂器置于周公之庙是死周公也不惟亵祖宗之灵而又以教其百官习为夷狄禽兽之行乱臣贼子得志而无忌惮至于此极哉春秋书取郜大鼎于宋取者得非其有之称又书纳于太庙纳者不受而强致之谓曰以戊申深谨之也夫六羽者当用之乐也而在仲子之宫郜鼎者违乱之器也而在周公之庙四方之人将于鲁乎观礼而鲁之礼若是哉此春秋之所为惧也因循至于僖公而有禘太庙致夫人之举文公而有大事太庙跻僖公之事仲子犹别立宫而成风则直致之于太庙仲子犹降用六羽而成风则直用天子之大禘礼乐之紊既不可言而乱伦逆理之事纷纷然于周公之前陈焉何周公之不幸至于此哉周家之礼公所制也而公之子孙若是他国复何望哉呜唿此春秋之所以假鲁史而作也夫公会齐侯伐莱公至自伐莱大旱人君以不义劳民为可危故天应之灾为可惧甚矣乖气之能致异也鲁之宣公以篡得国故屈己以事齐今又劳民以会齐而伐莱天何义乎公既告至而国内大旱庸非嗟怨之气上感于天而致之乎春秋书伐书至于上以着宣公之罪继书大旱于下以见天道之应不可诬也尝谓善恶之事作于下而灾祥之应见于上此天人相与之至理也是故僖公以务农重谷为事而三时之不雨不足以为其害庄公以峻宇雕墙为务而一时之不雨即可以为之忧天之于人各以类应其可忽哉今宣公之得国既获罪于天矣况于即位以来烦其兵役渎其交际虚内事外而不恤其民乎则天降之灾宜矣齐为不道狡焉思启封疆故为伐莱之举其所以召兵于鲁者恃其有援立之私恩也宣自会于平州以后奴役于齐非一日矣今又动鲁国之众往为之役以伐无罪之莱外结衅于远人而贾怨于百姓则是行也宁不危哉幸而得归反行饮至以告于先君之庙甚哉其怙恶也军旅之后必有凶年盖其愁叹之声怨愤之气上彻于天而戾气为之应乎是故伐莱方至旱暵已作旱而曰大必至于涤涤山川而不可沮非真僖文不雨之比也春秋以大旱书者抑旱而不雩耶是无忧国恤民之心也雩而不雨耶是见弃于天矣宣公造恶不悛而流毒于其国若是哉圣人比而书之所以哀鲁国之民也虽然宣之虐用其民不特此也伐莒取向伐邾取绎改助法而用税非一事矣天之示变亦不特此也螽之见经者三饥之见经者二至于大水蝝生亦非一端矣春秋备书于经然则为君而不仁不义者亦可警矣故曰天灾流行必不于有道之国岂不信哉郑伐许郑伯伐许诸侯之陵虐小国春秋狄之于前而爵之于后皆以着其恶也夫春秋之法有加贬而后见其罪者有直书而罪自见者惟明乎属词比事之意斯得之矣郑人为许之小弱也每肆暴以伐之皆罪矣故我成公之三年书郑伐许以其一岁而再动干戈为恶已甚故称国以狄之所谓加贬以见其罪者也及其明年襄卒而悼立矣丧未逾年而复伐许其恶非不甚也然自郑伯而不贬所谓直书而罪自见经之书爵又见其释服从戎有忘亲之罪焉由此观之春秋之法可知矣呜唿王泽竭伯功浅小国之迫于大国春秋深伤之也许以太岳之胤密迩于郑郑庄怙其诈力托为鬼神不逞之词入其国而披其地其所以不遂殄其宗祀者东迁之初尚以灭国为重事故未敢蒙首恶之名然而窜逐其君置许叔于东偏而公孙获处其西制其死生之命虽有存许之名亦何异于灭乎其后许叔因乱窃入未几而齐伯兴故得保其遗祀以俟他日郑人盖以许为俘邑久矣特畏大国而未得逞其志耳以义言之许者先王所封之国郑安得而虐之哉今郑襄既背中国而事楚遂借强夷之势肆虎狼之心一岁之间再加兵于许国不思己之见陵于晋楚者亦惟国小而弱之故可不自反而以是施于蕞尔之男邦乎是与夷狄之所行无以异矣春秋狄之所以诛其不仁之心也襄公既没悼公所宜改恶从善以自新也奈何父丧甫葬遂以吉礼从金革之事以肆其毒于许夫许之与郑非有不共戴天之仇何至伐之若是亟哉忘丧非礼陵弱不仁干大国之怒不智卒之交讼楚庭以中国之君而听于夷狄之大夫然则郑伯之自伐亦甚矣春秋于襄之伐许虽书之于公子去疾帅师伐许之后而其恶未着故必贬之而后见若夫悼之伐许则上书葬郑襄公而继之以郑伯伐许则其罪已明不必贬矣故曰惟明于属词比事之义斯得之矣大抵春秋之法既贬则多从同是故晋之伐鲜虞也既于昭公之十二年狄之矣至于十有五年荀吴之伐则直书之盖与郑伐许郑伯伐许之书法同矣虽然许独无可议者乎苟能修德行仁以保其国何畏乎一郑而乃恃楚以为安他日楚有亡郢之祸而郑遂有灭许之师而叶夷白羽容城之迁俱无益焉呜唿观远臣以其所主弃中华之礼义而附夷以为安夫何社稷之能守哉陈侯使袁侨如会陈人围顿陈侯逃归二国背夷以即夏乃不量力而陵小国又不守义而叛伯主此春秋之所惜也夫为国以礼其可不慎而轻举哉陈之成公背楚从晋而使袁侨听命于鸡泽之会可谓知所向矣至于哀公乃兴围顿之师以挑楚人之怒及夫于絜有会诸侯方急于陈而又效匹夫之事脱身以逃则其举不中礼甚矣是故书陈侯使袁侨如会见其背楚而从晋也陈人围顿见其无故而怒楚也陈侯逃归则又背晋而从楚矣五岁之间一来一往君子盖有取于成而深不满于哀焉是故袁侨如会而称陈侯之使致其志也围顿而称人贬也逃义曰逃逃者匹夫之事也由此观之予夺见矣呜唿陈以有虞之裔列在三恪虽其国迩于楚然春秋之初楚患已及蔡郑犹未至于陈也齐桓之伯陈无事于四邻故独倚齐以为安桓公即世穆公首生厉阶以倡于齐之歃则延盗入室职陈之由由是而取焦夷由是而围宛丘则陈实自取之耳尚赖晋文之兴而践土如会得以自拔于蛮夷之污不幸而有灵公之祸中国无伯而陈遂专属于楚亦可哀已今也晋悼复文襄之业实中国之大幸矣陈侯厌楚之暴而幡然改辙虽不能躬来听命于坛玷之间而袁侨之使亦足见其向华之实以二十余年服楚之国一旦不召而来春秋能不与其出幽谷而迁乔木乎彼楚也怒陈背己则未敢声兵来伐而姑使顿间陈者何耶侵欲之暴其曲在己故未有词以加陈也为陈计者修明德政坚事伯主而睦四邻蕞尔之顿亦何以伺其隙哉不知自反而肆其兵威以围顿不思顿小于陈而陈小于楚顿固非我敌也而我岂楚敌哉昔在穆公尝以顿故受得臣之围矣今而围顿无乃履其覆辙乎遂使楚人得以有词于我而陈国从此不遑宁处伐而继之以围陈虽噬脐亦知无及然当是时晋君方明诸侯听命始之以戍而继之以救未尝顷刻而忘陈也今又合诸侯于絜亦惟以陈之故苟能完守以老楚仗信以待晋犹可为也奈何以千乘之君效匹夫之举背先君之成德弃仪卫而逃奔是下乔木而入幽谷其父柝薪其子弗克荷负春秋至是不得而不责之矣盖尝论之春秋之时陈与蔡郑皆困于楚之国也而其受患之故多在于不量力以召侮是故郑之见伐始于侵蔡而蔡之被围由于灭沈不思小国之见陵于我亦犹我之见陵于楚也惟不能推己及人以至于此是故陈人围顿独加贬焉盖围国非将卑师少所能办而书人焉其贬明矣虽然晋之与楚争者陈与郑也自于絜以后而陈遂终于从楚悼公之志盖自以得郑为足矣晋人曰有陈非吾事也无之而后可鲁人曰陈不服于楚必亡论而至此则陈之不能自拔为可矜而不能拔陈于楚则亦伯者之罪也城费叔弓帅师围费大夫役民以强私家而无以制陪臣之横可见其出乎尔者之反乎尔也甚矣上行下效之捷于影响也季孙宿为政于鲁无故役民以城费不过欲强其私邑以弱公室也岂意至于意如而南蒯据之以叛叔弓帅师围之有如敌国其效岂不深切着明矣乎君子曰所恶于下毋以事上所恶于上毋以使下观季孙之所为亦可为不能事君者之戒矣夫先王之制大都不过三国之一中五之一小九之一所以示强干弱枝之道而弭乱之所由生也昔者季友受费于僖公至是九十年矣未尝有疆场之虞也无故役民以城之且当农事方殷之月何其急耶是季孙宿之欲斫丧公室惟恐其弗及也是故乘叔仲之媚己而兴版筑之功君且不顾于民何有哉一旦百雉之城溥彼东土而龟蒙之景如两国焉由是而三分公室有其一由是而四分公室有其二惟其所欲而为之夫孰得而制之哉而不思南氏之世为费宰亦犹季氏之世为鲁卿也彼南蒯之欲出季孙亦犹季孙之欲僭其君也叔弓以国卿动鲁国之众环而攻之则向日之沟池雉堞反为他人之守亦独何哉出乎己者之反乎己不可诬也春秋书城费于襄公之时而又书围费于昭公之世所谓属词比事原始可以知其终矣故曰禄之去公室五世矣政逮于大夫四世矣故夫三桓之子孙微矣夫三桓实分公室而子孙以微何耶下陵上替虽令不从此其效也或曰春秋不登叛人南蒯以费叛而不正其罪何也曰谓春秋法不书内叛但书围则叛可知此胡氏之说其或有未尽欤按左氏南蒯请子仲吾出季氏而归其邑于公子更其位我以费为公臣则蒯之叛叛季氏也非叛公也季氏无君之人安得以叛名蒯春秋亦安得以叛讨夫谋去意如者哉不然公山弗狃以费畔召孔子而子欲往何耶公至自晋晋侯使士来聘杞伯来朝邾子来朝筑郎囿交情睦于外而逸乐肆于内观春秋比事之书可以知望国之所以衰矣夫国家闲暇乃修明政刑之时而劳民以自奉则岂君人之道哉成公之末年至自朝晋而晋侯即使士丐来聘大国睦矣既而杞伯邾子相继来朝小国睦矣四邻和睦国家无故不于此时立政立事以新其国乃役民以筑鹿囿夫何为哉君子以是知成公之终于不振而已矣尝观成公在位十有八年之间国内多故甚矣方其即位之未几也赤棘有盟而东虐于齐战韩幸胜而南辱于楚比年朝晋而汶阳之田终失于韩穿之言仆仆从役而沙随之会又中于侨如之谮会葬而见止来聘而及盟其所以困心衡虑者亦云至矣何独无愤悱自强之心乎幸而晋悼新立矫厉公之虐政复文襄之故业推亲亲之心以仁我是以公之如晋至不暖席而士丐之聘踵及鲁庭以伯主之尊报礼于鲁惟恐或后晋之待鲁非复昔日比矣于是杞伯邾子之朝项领相望自吴伐郯之岁曹伯来朝之后诸侯不至鲁庭者十年谓鲁之不见重于大国也今而骤来庸非为晋重鲁之故欤大国来聘而小国来朝公之困辱至此可少杀乎则当居安思危鉴已往之不逮图将来之日新明德修政怀保小民维其时矣不此之图而槃乐傲怠如恐不及当农事之方殷役丘民以筑囿囿曰鹿囿者养鹿之所也虞山薮之利以奉耳目之娱而不知国政已落三家之手虽有台池苑囿其能独乐之哉春秋比而书之义自见矣厥后昭公之即位也鲁亦未有事也七年而公如楚八年而叔弓如晋九年而仲孙如齐大国睦矣而郎囿筑焉无乃效成公之尤乎诗曰且以喜乐且以永日宛其死矣他人入室筑囿未几而周公之鲁为季孙之鲁矣他日定公亦筑蛇渊之囿于堕三都之日卒使圣人去鲁而一变至道之国终分崩离析而不能守叔孙有言曰无囿犹可无民何为而鲁之诸君不悟也哀哉蔡侯郑伯会于邓公及戎盟于唐公至自唐德不修而惧外患者为可鄙身不正而结外交者为可危夫天下莫大于理莫强于义也曾何会盟之足恃哉蔡郑与邓为楚强而惧则相与为会于邓而不自省其德之不修也不亦鄙乎鲁之桓公篡其兄而立则往与戎盟于唐而不自念其身之不正也不亦危乎是故于邓之会特书于经而于唐之盟谨书其至圣人之意见矣呜唿方叔元老克壮其犹吾闻蛮荆之来威矣未闻私相会聚而惧之也元戎十乘以先启行吾闻戎狄之是膺矣未闻刑牲歃血以要之也而况于时会发禁行人掌其事非列国之所得专司盟之法太史藏其约非诸侯之所宜用也哉今也蔡郑之为会于邓不过谓我之封境密迩荆蛮而筚路褴缕之众实蕃有徒惟我有邦所当协比以为辅车相依之势自常情观之其策未为失也君子则曰惟德可以自强苟有令政则汤以七十里无敌于天下矣何不师之而安其所以危乎事丑德齐莫能相尚而徒以会聚为能事陋矣哉三国之所为也春秋直书其事虽无贬词而鄙之之意自见于言外矣若夫鲁桓之及戎盟于唐得无谓己得国本以不义而狼子野心之种实处东郊我位新定所当修睦以市继好息民之誉自常人言之以为不足责也君子则曰夷狄之有君不如诸夏之亡也彼诸侯之甘心同恶者无可望矣安知祸之不在此乎要言既毕友行饮至以告先君之庙幸矣哉桓公之此行也春秋先书及以志其欲在鲁终书至以志其幸而得归而危之之意见矣观之诸侯已不能自强矣观之望国又有甚焉则夷夏盛衰之势判矣呜唿滥觞不塞必致于滔天之忧履霜不谨无惑乎坚冰之至他日盟于齐而战于泓次厥貉而盟辰陵甚而至于问鼎于周室则楚之势愈盛向使蔡郑之徒能思所以自强吾固知其不在此也异日侵济西而为鲁患阻燕贡而逐曹君极而至于败刘康公之师则戎之抗莫遏向使中国无间可乘吾又知其未至此也诗曰枝叶未有害本实先拨忧国者盍亦以礼义为尚不然何华夷之足辨哉郑人侵宋宋人齐人卫人伐郑荆伐郑会齐侯宋公云云同盟于幽贰国背好以启华夷之交争外夷猾夏而速诸侯之从伯此世道之所以变也夫夷狄之陵中国岂无其故而列国之成为伯亦岂无其由哉故我庄公之时郑人弃二鄄之好而间齐以侵宋于是诸侯有伐郑之举未几而荆亦伐郑则华夷之争郑非由郑人侵宋以启之欤荆既伐郑而后于幽之盟出于诸侯之所同欲而齐伯成矣然则来齐楚之争者郑也而成齐桓之伯者荆也比事以观岂不信哉师人有言国必自伐而后人伐之也其郑之谓乎又曰为渊驱鱼者獭也为丛驱雀者鹔也其楚之谓乎我庄公之十年齐宋实始为郎之次其年荆亦败蔡于莘俨然有与君并兴之势矣越四年而荆入蔡于是乎有二鄄之会诸侯之心盖已凛凛畏楚而思倚齐以为安矣郑何为者玉帛之好方同而干戈之念又起间诸侯之有事邘而侵宋潜师以掠人之境何名也是时宋方睦于齐师而加宋齐必救之郑岂不知此哉而侵宋焉是谓自作孽以动天下之兵也未几而诸侯之师至矣以一旅之侵易三国之伐郑之为谋疏矣不思既睽于齐而又取轻于楚遂使荆尸乘广之卒鸣钟击鼓公然问其缓告之罪而荥阳京栎之间自是多故向使郑人能守二鄄之好则唇齿之势方固楚安得而轻犯之哉故曰贰国背好而启华夷之交争也若夫齐之图伯固未能卒有诸侯也北杏之会宋人旋叛二鄄之役郑又贰心屡会而不敢为盟知人心未可以强一也及夫荆患至郑则天下诸侯皆有无厌及我之虑矣于是大国若宋卫小国若滑滕远国若陈许望国若鲁无不皆来而郑伯亦不敢不亲至矣于是相与为盟且谓之同而无不从齐之国矣向使楚患未至于郑则桓公之伯乌得而遽成哉故曰外夷猾夏以速诸侯之从伯也春秋书曰郑人侵宋责之也三国伐郑而书人将卑师少也荆伐郑狄之也盟于幽而书同同欲也诸侯书爵与之也不书我公讳失信也圣人予夺之意见矣呜唿以列国而主天下之政岂春秋之所欲哉不得已也则世道之变可胜言哉虽然吾于齐桓伐郑之事不能无憾也郑突以篡而有国当讨也使桓公能请于王而正其罪不亦美乎而公之志止于得郑而已耳伐郑以讨其侵宋执郑詹以问其不朝于天下之大义无与也论者谓召陵之役不问楚之僭王而问包茅之不入盖伯者之苟且大抵此不然九合诸侯一匡天下其功盛矣何仲尼之门羞称之哉齐仲孙来齐高子来盟外臣之来望国其受命同而所行异春秋因其得失而予夺之也夫以道事君者忠之大也仲孙高子皆齐大夫仲孙之来名为省难高子之来名曰谋鲁其受命而来也皆非有定难安危一定之辞也春秋略其君臣之常词而不称使无以异也然仲孙不劝其君急于讨贼而俟其自毙高子至则平鲁难而定僖公使鲁国赖之以安是仲孙不能匡君以义而高子则能权而合宜故春秋一则直书曰来而不言其故一则美而称子且曰来盟则二子之得失可见矣仲尼曰君使臣以礼臣事君以忠谓之以礼则不可为私也谓之以忠则不以趋走承顺为恭而以责难陈善为敬也然则仲孙高子之得失岂不昭昭矣乎夫齐之与鲁亲则甥舅且邻国也鲁国有难齐其可以坐视之乎而况于盟幽之役既以伯主自任昭大神要言焉于是乎授之诸侯将何为耶天祸鲁国庄公即世而嗣子弗终无所归咎鲁之臣子方将有讨而力不足则大国是望而已矣桓公不修乃职而有乘乱取国之心乃使仲孙来鲁阳以省难为名而阴行窥觇之计伯主之义岂若是哉仲孙之言曰不去庆父鲁难未已则既知罪人之所在矣则劝其君共行天讨不可后也乃曰难不已将自毙固将坐而待之乎虽有务宁鲁难而亲之之言不足以盖其幸灾养患之罪矣卒使巨奸稔恶无所忌惮而武闱之祸再作向使仲孙能劝桓公早为之所岂至此耶春秋不言其故而止曰来则其来之无名可知矣闵公无禄鲁国无君桓公又使高子将南阳之甲至鲁而谋其国其所以命高子者想不异于仲孙矣而高子则不然君之命我虽无一定之言而我之事君岂可不引之以当道哉与其取鲁而失天下之心孰若安鲁以昭吾君之令德哉于是制其阃外之命鲁未有君我是以定公子申之位鲁难未已我是以有鹿门吏门之城鲁民未安我是以和其不协而为之盟使周公之社稷赖以不坠而齐侯获存亡继绝之名于天下呜唿事君若高子真所谓大臣哉若仲孙者可谓具臣而已矣故春秋特褒之而称子且曰来盟见其权在高子而高子又能行权而合乎善非若仲孙之比矣或曰仲孙以省难来安知其阴行窥觇之计乎曰观桓公之问曰鲁可取乎则知之矣曰然则仲孙何以称字而不贬乎曰仲孙虽不能劝君以讨贼而亦未尝纳君于恶也故曰君其待之非也而曰君其务宁鲁难而亲之则是矣故以仲孙方之高子则不足若加贬焉则有劝桓公乘时以取鲁者又将何以罪之哉此又轻重之权衡也故曰春秋非圣人莫能修之夫岂可以苟言哉晋人执虞公诸侯徇利以失国乃其自取之也夫有国家而以利徇人未有不失之矣其虞公之谓乎虞公贪璧马之赂而从晋以灭虢虢亡而虞亦随之春秋书曰晋人执虞公言以众人执独夫也夫以千乘之国爵为上公而晋人执之如一夫然非虞公自取之乎观圣人之所书可以为贪利者之戒矣夫虞太王之昭也晋于是乎灭虞矣则不言灭而止言晋人执虞公何耶盖灭者亡国之善词上下之同力也上无明王下无方伯诸侯而有壤地褊小困于强暴力不足而失其国非其有以致之则书灭以见灭之者之罪如谭遂弦黄之类是也若夫虞公则异于是矣以堂堂上公之尊君百里之地夫孰得而犯之哉今也重货财而轻兄弟信邪说而违忠言璧马既入而灭虢之师遂起不思下阳灭而虢不能为虢虢灭而虞不能以为虞辅车相依唇亡齿寒宫之奇言之矣而不听是爱社稷不如垂棘之璧而视同姓之亲不如屈产之乘也不仁不智无礼无义非独夫而何哉以千乘之君而身为独夫其亡也非不幸矣春秋不书晋人灭虞而曰晋人执虞公若曰虞地之鋋于晋久矣虞公之死命制于晋而已矣故左氏曰罪虞且言易也谷梁曰其曰公者犹下执之之词也呜唿利之能亡人国若是哉人亦有言家必自毁而后人毁之国必自伐而后人伐之其如虞公矣或曰晋之于虞同姓也卫侯毁灭邢而生名之虞固有罪而晋得从末减何耶曰灭人之国其罪易见而贪利以失国其罪难明下阳邑也而以虞晋灭之为文晋之罪已见矣今又执虞公焉虞公天子之上公而晋人擅执之是无王也而得为无罪乎春秋不以梁亡之法书之则亦不以恕晋矣若夫灭同姓之恶复何待于贬耶莒人伐我东鄙围台季孙宿帅师救台遂入郓伐国而围人之邑与救患而入人之邑者皆王法之所不容也夫兵春秋之所恶至于乘势以为利尤有所不当为者矣我襄公之十有二年莒人伐我东鄙而围台书伐书围是罪之在莒也季孙宿受命以救台不受命而遂入郓书救而遂入是罪之在季孙矣莒固不义而鲁亦岂为义哉春秋比而书之所以着二国阻兵修怨之罪也凡书伐者皆恶其擅兵以为暴也伐而围人之邑则又甚矣凡书救者皆善其恤患而解纷也救而遂入人邑则救不足言而入为罪矣是故蕞尔莒国敢伐我而围邑患自外至者也君子固为鲁忧之季氏强臣因救邑而生事患自内作者也鲁国之忧至是始大矣呜唿龙旂承祀奄有龟蒙鲁周公之裔胄春秋之时惟齐倚其舅甥之故而转为仇敌其他若宋若卫若晋若秦皆不敢以一矢相向者畏周公故也今以僻陋在夷之莒乃敢执干戈与鲁周旋庸非鲁人自取之乎于郦之役季反败其师而俘其卿莒人不敢报也僖公屈千乘之尊嫁女于其大夫而自主之又降班失列下与之盟封境之间虽得无事而辱国亦甚矣宣公以不正之君贪功徇利以启争端莒犹未敢致报畏鲁之有齐援也襄公不务德政而属鄫以为私卒致莒人灭鄫而侏儒有狐绐之败由是鲁之不能为人所料而莒始敢称兵伐我矣至于今而围台乃莒人伐我之三役也间诸侯之有事背盟好而兴戈矛今又伐我而围其邑莒之罪不可胜诛矣季孙受命以救台台者我之封邑受诸先王有民人焉不可以不救也师至而莒围解振旅以归复命可矣乃乘时而遂入郓无乃怒蹊田而夺之牛乎尤而效之其罪与莒同矣而擅权生事不有其君非细故也其患岂直伐我东鄙而已哉春秋书莒人伐我东鄙围台所以着莒人之罪继书季孙宿帅师救台遂入郓帅师救台可也而遂入郓不可也遂者专事之词入者不顺之意则季孙之罪不可逃矣故尝论之莒鲁之争每不利于公而利于季孙厥后乘乱取郓者季孙也而叔孙当其讨伐莒而取郓者又季孙也而昭公受其辱其事盖权舆于救台入郓之举矣故曰莒患不足为忧也而大夫之患深可为鲁忧也讵不信哉卫人立晋为臣而擅置其君为子而专有其国则皆得罪于王法矣夫春秋为正名分而作也卫有州吁之乱贼既讨矣其国人不请于天王而立晋是擅置其君也晋虽诸侯之子无王命而遂立焉是专有其国也春秋书曰卫人立晋则卫人与晋之罪皆无所逃矣古者诸侯继世袭封则内必有所承爵位土田受之天子则上必有所禀必承国于先君者所以重父子之亲必禀命于天子者所以正君臣之义天下之大伦于是乎在而可以私乱之乎卫州吁以嬖人之子弑其君而自立诸侯连兵欲定其位而卫人不以为君凡经八月而杀之于濮谓卫国之无人焉不可也奈何知其一而不知其二乎此圣人之所深惜而特起卫人立晋之文也欤吾尝观卫人之杀州吁而知春秋之初人心之天理犹明也及观卫人之立晋而伤春秋之时人心天理之坏亦自此始也何也击鼓其镗踊跃用兵介先君之宠握百里之权弑其君而虐用其民有宋鲁陈蔡以为之党其势未易取也然而敢即图之使一往而陈人遂执以请莅以一告老之大夫主其谋而国人无不从诸侯无敢沮非人心天理之犹明而若是夫奈之何讨贼之后遽尔相率自置其君而不使一介行李告于天子视周室如无人焉则不顾先王之典而陷其君于无王之罪矣彼晋者宣公也纵不足责而石子贤人也亦不念水木之有本源乎无他狃于见闻之习而遂以为常也贤者而若是矣人心天理之坏可胜救乎观卫人立晋之文继于卫人杀州吁于濮之后其为深惜之可知矣是故卫人书立立者不宜立也所以着擅其君之罪也于晋绝其公子言其内无所承也所以明专有其国之非也晋也既立卒于不令以乱卫国大抵不正其始者必不能善其终盖亦必然之理矣或曰春秋书立君者二此年卫人立晋及昭二十三年尹氏立王子朝是也彼则指其立之之人而此则言卫人何也盖立子朝者尹氏之私意也朝不当立而独尹氏立之也晋虽不当专有其国而实当立故卫人之立晋特不请于王为可罪而非若尹氏之私于子朝也此又轻重之权衡也吁圣人之笔严矣哉三月癸酉大雨震电庚辰大雨雪春秋纪阴阳之失节所以示人君不可忽天道也夫春秋常事不书惟异而后书之震电雨雪常有之物而以为异何耶盖周之三月乃夏时之正月阳气未大发也而大雨震电阳失节矣震电既发则雨雪不当复降越八日而又大雨雪是阳稚而阴复肆也阴阳之交失若是安得不以为异乎天人一理有感则有其应观春秋之所书而隐公之失政可知矣愚尝求之洪范庶征之论矣君人者所以建皇极而纳民于福者也是故雨旸燠寒风之若否由之而应于是乎有恒寒恒燠之罚焉人君知之则遇灾而惧虽有其象而无其应不然则应复为感而灾咎之来必矣是故震电者阳精之发而雨雪者阴气之凝震电则发于燠雨雪则凝于寒不可并行也隐公即位九年于兹不闻令政而多凉德以诸侯而不事天子以国君而不抚庶民军旅数兴政权下替君道之失久矣今以建寅之月未当启蛰之时而大雨震电阳气之动已过于早矣雷电既发于癸酉之辰而雨雪复作于庚辰之日阳不顺令而动非其时故不能胜阴之兆见矣故震电而曰大雨震电雨雪而又曰大雨雪则皆非小变矣为隐公者盍亦反躬而自省矣德不修欤政不举欤谗邪之未去欤善人之弗用欤抑小民之失其所而祭祀之不共欤何上天降鉴之若是也我其夙夜畏天之威而思所以自新庶其免于戾矣公则藐乎无所警也方且伐宋取邑会郑入许扬扬然自以为功而钟巫之难作矣春秋所书虽然不言其应而事应之符昭然不昧故曰非深明夫天人之理者不可以言春秋也抑尝考之于经凡书雨雪者三而两在冬若以夏时言之则雨雪冬所当有春秋法不当书而况二百四十二年之间岂止两雨雪耶故知春秋之以周正纪事而书冬之为建酉戌亥之月无疑也此夏时之正月则以震电雨雪兼作为异且又大而过常则皆为不时矣呜唿读春秋者不以全经贯之而欲因一句以求义安能得圣人之微意哉公子结媵陈人之妇于鄄遂及齐侯宋公盟大夫轻身以亲浅事而专命以抗公侯春秋书之所以责其重以失己而又轻以失人也夫礼莫大于正名分过与不及皆罪矣而况于一出而两失之乎今公子结以国卿之尊而下媵陈人之妇是以所重临乎礼之轻既失己矣既而以大夫之卑而专事以及齐侯宋公盟是以所轻干乎礼之重又失人焉然则结之不知礼也甚矣春秋能不深恶之哉吾闻之易曰君子以裒多益寡称物平施故以微者而视大夫犹以大夫而视公侯也其体之不敌犹堂陛之有级截然不可犯矣今公子结以诸侯之子为当国之卿固将任出谋发虑之寄以匡社稷庇民人也今乃纵一己之私情亲媵妇之浅事是谓以尊临卑而乱上下之等威矣至于齐侯者太师之胤东州之方伯也宋公者先代之后天子之上公也夫岂列国大夫所可敌哉乃不自揣而敢上要之盟无乃以卑抗尊而紊君臣之名分乎故以公子而媵微者之妇是以冠而荐屦也以大夫而盟齐宋之君则举足而加首矣不特此也人臣非君命不越境鄄卫地也以私事而出不可也大夫无遂事盟者有国之大权不禀于君而专之不可也然则此行也岂特失己失人而已哉又有不臣之罪矣春秋据事而直书之结之罪其可逃乎是故牲盘之好方讲于秋至冬而三国之师至于西鄙故曰国必自伐而后人伐之其公子结之谓乎虽然鲁则失矣齐亦未为得也彼结之求盟其从其否固在我也何至以二国之君而辄从其所欲哉既盟而后伐之非矣厥后季孙行父会齐侯于阳谷求盟而齐侯弗及之盟夫以商人之不义且能却行父之请而况于堂堂伯主之尊乎呜唿结不足责也吾独深为齐桓惜之公会齐侯盟于牡丘宋人伐曹楚人败徐于娄林伯谋不协而与国贰此外夷之所以得肆其志也甚矣齐桓之伯有始而无终也牡丘之役将以救徐而先为盟固可见其不协矣誓言方新而宋人有伐曹之举大功未立而自携贰将何以御外患耶遂使楚人得志而败徐于娄林中国之势于是乎衰矣由此观之非桓公不能敦不息之诚而至于斯欤常谓齐内以治外者善谋也慎终以承始者善道也故外夷之进退未尝不视诸华之强弱而诸侯之向背又岂不由伯心之思斁哉是故桓公之始伯也郑侵宋则合宋卫以致讨荆伐郑则率鲁宋而往救分灾讨贰诸侯无阙故能壮中国之势以服四夷召陵之功蔚为五伯之盛诚可嘉也使其尝存是心不亦善乎奈何葵丘既会震矜遂生由是楚伐黄而不救以次陉掎角之助反贻队命亡氏之悲则桓公之不足以宗主诸侯人知之矣不然以密迩山东之徐楚人何敢逾越险阻以伐之耶今楚而敢伐徐则以不救黄而觇桓公之不能矣公能于此而振旅焉犹可及也奈何八国诸侯萃于牡丘则不鼓行直指淮泗之间以拯徐人于焚溺而方且刑牡歃血以诏鬼神诸侯君实有之何辱盟焉则伯谋之不协可知矣使敌人得以忖度其情而淹留不退谁之咎耶大夫之救不闻有功而伐厉之师徒为黩武未几而无役不从之宋遂敢致怨于伐厉从齐之曹虽曰弱曹不顾齐矣不知牡丘之盟何为耶外忧未弭内志已睽俾好恶同之之国剪为仇雠而不能禁兄弟阋于墙外御其侮今不然矣中国之虚实在楚人目中矣于是荆尸乘广之旅蜂合豕突以败徐于娄林则向日为齐取舒之人今亦无以庇其民矣使三十余年之功业一旦扫地岂不哀哉尝因是而论之齐桓之伯业有系于宋不小也方其始也宋公推戴以为盟主而伯业以成及其终也宋人背之以伐曹遂卒无以制楚昔者汤以七十里文王以百里曷尝倚人以为势哉譬之于水有本者其出无穷若夫蹄涔沟浍得雨而盈霁则涸矣呜唿此伯者之功烈所以如彼其卑而君子不愿为之也夫齐侯袭莒大国用兵以掩人之不备春秋特书以着其罪也夫兵以御暴非所以为暴也而况以诡诈行之者乎齐为不道乘莒人之不备而潜师以袭之不仁甚矣春秋特起袭莒之文而专目齐侯则其包藏祸心之恶何所逭哉先王用三驱而不掩群君子钓而不纲弋不射宿待物且尔而况于人乎凡春秋书用兵皆在所恶然亦有声罪伐人而驻兵不战以服之者矣未闻有以袭书也彼小国恃大国之安靖己无故而加之兵已有陵弱犯寡之罪况以阴谋计出其不意而掩取之乎此春秋之所必诛而不赦者也齐庄背澶渊之会盟而助叛臣以伐盟主不义甚矣入孟门取朝歌无损于晋也动而无所以生悖心于是袭莒之念兴焉衔枚卧鼓出莒人之不意自谓一鼓可以得莒矣而不虞其谋之不遂也且于之门伤股而退蒲侯之遇杞梁授首亦何益哉人亦有言抑君似鼠昼伏而夜动其齐侯光之谓矣春秋二百四十二年之编此为特笔盖用兵之中其罪为尤甚者也而齐独有焉他日宋皇瑗帅师取郑师于雍丘而郑罕达亦帅师取宋师于岩潜踪密迹伺人之间以相倾覆流而至于战国残民以逞若艾草菅然始作俑者其无后乎今年未能得志明年再兴伐莒之师构怨未已而不知祸盈恶积变起萧墙未几何时崔氏之难作矣故曰阻兵无众安忍无亲众叛亲离难以济矣呜唿若齐庄公者尚谁怼哉抑尝考之于经凡特笔以着其暴者多在于齐故在襄公则有迁纪郱鄑郚之举在桓公则有降鄣迁阳之文不特此也春秋未尝书灭国也而灭国亦自齐始发扬蹈厉之志以成从简尚功之俗盖其流风之未泯欤卷二十春秋明经筑台于郎筑台于薛筑台于秦冬不雨力役荐兴而民困故天降之异为可忧夫固国莫大于保民而保民莫切于备患也鲁之庄公不知务本而节用故即位之三十一年春而筑台于郎矣至夏而再筑台于薛其秋又筑台于秦三时而筑三台是谓妄兴力役无故以劳民也其冬而有不雨之异夫民力困矣而重之以天灾宁不深可忧乎是故一岁筑台而至于三则庄公之虐其民者可见一时不雨而书则圣人之忧民者可知矣吾尝观于庄公之经矣公之二十八年一兴筑郿之役而遂至于大无麦禾则其不能务本节用而无豫灾之备可知矣筑郿之岁未尝闻有水旱蝗螟之灾也而至于仓廪皆竭况于连筑三台而重以不雨之变乎呜唿此春秋为之深忧而谨书之也古者天子有灵台以候天地诸侯有时台以候四时夫岂以为观游之所哉今庄公去国筑台于远则是为耳目之娱而劳民矣劳民以自乐使百姓见其车马羽旄皆疾首蹙额而相告其何以为国乎故当卒岁于耜之时既已筑台于郎矣至举趾条桑之月又筑台于薛焉侈心一肆遂不可遏又役亨葵及菽之民而筑台于秦何至若是数数而不惮烦也哉财尽则怨力尽则怼怨怼之气积于下而阴阳之气沴于上是以不雨之应遂见于二年之冬呜唿天之爱民甚矣岂使一人肆于民上而淫从其欲哉今兹之警良可惧矣是故一时不雨非大灾也春秋犹谨书焉所以寓忧民之深意也抑尝论之鲁于春秋以周公之故而为天下诸侯之宗庄公值齐桓之伯宴安无事苟能立政立事以保跂其民周公之业可复振也今也不然及此时盘乐怠傲不亦深可惜哉三筑台而不雨矣明年之春又城小谷是以民力为不足惜而惟其所欲为矣身虽终于正寝而嗣子卒毙于乱臣之手其国几亡呜唿使天假之年吾恐庄公之忧不在其子孙而在其身矣齐侯卫侯郑伯来战于郎齐人卫人郑人盟于恶曹诸侯连兵以构怨又结言以固党春秋所以直书于前而贬之于后也夫征伐会盟已非诸侯之所得为而况以不道行之者乎郑憾鲁之后己而挟齐卫之君为郎之战是谓连兵以构怨非义甚矣既战而为恶曹之盟又结言以固党夫何义乎春秋存其爵于战所以见其实贬其爵于盟所以正其罪圣人之笔削严矣哉呜唿九伐之法职在司马王者所以讨不庭盟载之法掌于司盟圣人所以待衰世有天子在夫岂诸侯所得而私用哉彼齐者太师之胤卫者康叔之后而郑者宣王之懿亲也我周东迁子孙日失其序惟是一二伯父叔舅所当戮力以为藩屏岂如弁髦而因以敝之今也不念先王先公而私相树党以侵败王略使宗周之卑日益滋甚其何罪大焉呜唿此春秋之所必诛而不以听也且郎之战何为耶鲁桓天下之大恶人人所得而讨也彼郑伯既首盟于越以定其位齐侯则继会于稷以济其奸卫亦坐视而不问也则皆与之为徒矣今乃以周班后郑之故合三国之君亲将戎卒压周公之封境以快心于一战尚为知类也夫是故春秋列序三国之爵而曰来战于郎若曰三国之志为此战也则其动众无名残民不道之罪可见矣郑伯主兵而先齐者所以治恶党犹卫州吁主兵而先宋也恶曹之盟又何为耶方其来战也既曰同心以从事于兵革矣复何嫌隙而结盟哉盖其合也不以义则其中不无疑矣于是刑牲歃血质之以鬼神矢之以约誓将以固其党与而求其所大欲而不知信之不由中盟何益哉徒足以长乱耳春秋于此贬其爵而称人贱之也若曰无道之君不足以当王爵也则其慢鬼神犯刑政之罪可见矣是故始不书爵则不知其为三国之君后不书人则不足以瘅三国之恶故前书爵而以来战着罪后书其盟而以夺爵示贬属词比事之教不亦深切着明矣哉厥后不出三年郑伯果合纪鲁而战齐卫明年齐卫又听宋人之言而伐郑誓言果足恃乎卒之连兵结党惟利之从今日取赂而纳突明日纳朔而归俘使兄弟之伦君臣之义委诸草莽而不存也然后王纲凘尽而天下变为伯矣吁春秋深贬恶曹之盟其有以也夫季孙宿会晋士宋华阅卫孙林父于戚晋人执卫行人石买党大恶而治小罪此晋伯不竞之所由也夫伯主之所以能宗诸侯者以其能明天下之大义也今卫孙林父逐君而立不正大恶也晋人乃合诸大夫于戚以列其罪人于会矣至于石买之伐曹较之林父非小罪乎晋则因其来使而执之无乃不能三年而缌小功之察也乎观春秋书于戚之会于前而书执卫行人石买于后则晋之所以为伯主者可知矣云云昔者桓王不讨宋鲁而伐郑以致葛之败王纲始大不振而春秋讥其不天为其不知轻重之伦也今有以臣逐君以弟篡兄则相与为谋以成其乱而欲以威力禁与国之争吾知其无益矣故曰放饭流歠而问无齿决是之谓不知务其斯之谓与是故孙林父卫之强臣也昔也不能事君而出奔晋又介于大国以归其国非定公之所欲也其于先君且然矣于嗣君乎何有丘宫之盟杀三公子尹佗之追直欲以一矢加之君臣不帅职而增淫发泄罪孰大焉晋悼惑师旷之邪言及中行偃之妄议不能共行天罚而反为之合七大夫于戚以定其所立之人其何以为训乎遂使乱臣贼子得有所恃以纵其恶而无所忌惮也不亦甚哉若夫石买之伐曹非无罪也然而毁瓶之怒起于孙蒯当是时也卫侯在外未入而僭窃之剽犹立于位也使晋平因曹人之治其旧恶告于诸侯复衎废剽执孙林父而戮之不亦善乎今也舍此弗问而执石买徒以伐曹之故伯讨宜不如是矣春秋先书于戚之会既出林父之名而继于卫侯出奔之后后书晋执石买而贬称人且曰执卫行人则晋人党大恶而治小罪之失可见矣呜唿买可讨也置林父而讨买则不可也于是乎可以知春秋之权衡矣故以悼公之贤而伯止于萧鱼至平公而遂有溴梁大夫之纵则皆党孙氏之效也诸侯之贰岂必假羽旄之事哉向使晋人以会戚之大夫而讨逐君之罪以执石买之怒移于孙氏则晋之伯业未可量也而不能焉惜哉他日栾盈入于曲沃而赵鞅入于晋阳荀寅士吉射入于朝歌大夫相继而起其患不减于林父三家竞爽而靖公废为家人其祸不止于卫侯故曰出乎尔者反乎尔者也又曰始作俑者其无后乎推原其由则于戚之会可胜憾哉吉禘于庄公作僖公主礼失于亟而复失于缓春秋所以病望国也夫丧祭之礼各有其时缓与亟之失均也何谓亟庄公丧制未终三年而闵公遂行吉禘之祭无乃太早乎何谓缓僖公即世十有五月而文公始作练祭之主则又太慢矣先王制礼以节人情亟与缓同为不敬鲁为秉礼之国而若是焉可叹也夫古者三年之丧毕致新死之主于庙庙之远主当迁入祧于是大祭于太庙以审定昭穆之序其礼有常期也诸侯既葬则反虞虞主用桑期年而练祭练主用栗故特祀之于寝而不同于宗庙以昭其孝思之诚其日有定数也今闵公既失之于亟而文公又失之于缓一缓一亟皆以己意行之先王之制紊矣圣人爱礼甚矣宁不为周公之鲁惜哉自今观之吉禘于庄公在闵公二年之五月庄公之薨至是二十三月则三年之丧未毕矣丧未毕也而可以行吉禘之礼乎禘非鲁所当用姑置未论今先君方祀于寝而非宫庙遂用盛乐而行吉礼三年之忧忘矣为子而忘三年之忧是不有其父也是事也一举而三失礼也故春秋禘祭不书因其亟而书曰吉禘见其用吉之早也曰于庄公明其于寝也而闵公之失不可掩矣作僖公主在文公二年之二月则僖公之薨十有五月已过乎期三月矣过期而犹未作主可乎生事死祭礼之大节以先君练祭之主而作不及时以为微而忽之慎终之意蔑矣事父而蔑慎终之意不可以为子也是事也积恶之原也春秋于他公作主不书以其缓而书之且谨志其日焉而文公之失不可盖矣送死人道之大变而不谨其礼履霜坚冰之兆也其可以为小失乎嗟夫禘者天子之祭也鲁僭天子以为常不可胜书也作主者事亡之常礼也不必书也今皆见于春秋之经矣为国以礼而祭祀又礼之大者而至于如此此时之鲁尚可为周公伯禽之鲁乎又其甚者禘太庙以致妾母纵逆祀以乱昭穆鲁之礼不可言矣周家之礼周公所制以周公之子孙而坏周公之法度吾于他国又何望焉呜唿周公其衰矣曹公孙会自鄸出奔宋贤者之后能不失其去国之礼春秋所以着其美也夫圣人不以常事过褒于人臣其有所褒者必其有以取之矣是故大夫去国待放而后出奔常礼也曹公孙会能行之于春秋之世则既贤于当时之人矣而况又为子臧之后乎春秋特因其出奔而书曰曹公孙会自鄸出奔宋鄸者其食邑也自鄸而出奔者待放也曹大夫鲜有以名氏书其曰公孙贤也而又贤者之后也一人而二美具焉可不书乎古者大夫有罪待放于其境三年君赐之环则复赐之玦则去是臣子之常礼也时入春秋君臣道丧久矣故臣子能专其邑者无不叛其国能使其众者无不要其君以臧武仲之智而据防以求后况其他乎今有人焉语其世则贤人之子孙也观其所行又有异乎当时之人则君子又乌得而不录之哉若曹之公孙会是已夫公孙会者公子喜时之后也喜时者何所谓子臧是也子臧者曹宣公之庶子宣公伐秦而卒于师曹人使公子负刍守而使喜时逆曹伯之丧负刍乃杀太子而自立子臧将亡负刍惧而告罪乃反致其邑焉及晋侯之执负刍也将见子臧于王而立之子臧辞弗立而奔宋曹人所谓社稷之镇公子也今会之出亡也虽不可知其故然当衰乱之世独能行古人之礼故其去也不即走于他邦而居于鄸则非有大罪也明矣居鄸而君不赐之环矣然后徐徐焉自鄸出奔宋其进退之间雍容不乱隐然有子臧之遗风焉可谓不坠其世德矣观于子臧已如彼而子臧之后又如此子臧其不泯乎春秋之义善善也长而恶恶也短恶恶止其身而善善及其子孙安得不特书以着其美也哉故奔未有书自者而书自鄸则知其为待放也曹无大夫唯公子首以鞍之战特书以示贬此则特书公孙则知其与之也不书其入于鄸则非叛也自鄸出奔而不以鄸系之曹则与宋华亥向宁华定自宋南里出奔楚者不同也由此观之圣人之情见矣抑尝论之国之衰也未尝不由亲小人而远贤臣也是故维鹈在梁刺于诗人乘轩三百数于伯主其来久矣故子臧贤公子也致邑与卿而不出公孙会好礼者也去国而入于宋然后白雁来而公孙疆出矣且不得以亡国之善词书于经呜唿悲夫观鲁论记太师以下逾河蹈海而知鲁观春秋书子哀来奔而知宋吾于公孙会之去也而又有以知曹矣秦伐晋狄侵宋楚子蔡侯次于厥貉强国并起而伯势分春秋所以深为世道虑也世至文公中国衰而外夷强矣是故秦有伐晋之师而狄亦为侵宋之举二强并起遂使楚子得以乘间而挟蔡侯次于厥貉以与晋争伯春秋狄秦于前而爵楚于后然则成楚之强者秦与狄也观伐晋侵宋而次厥貉书于一年之间诸侯之无伯害哉尝考春秋之时倚方汉之险以凭陵诸夏者楚也据崤亟之固以抗衡伯国者秦也恃豺狼之爪牙以逞其贪婪者狄也桓文不作伯业不振无岁不有秦狄之师无国不有荆楚之患春秋不以秦狄之患为忧而以秦狄党楚为忧者何哉盖当时天下之所倚赖者一晋而已今荆既盛于南而秦又起于西狄又跳踉于北三强竞爽不弱一个焉晋之世伯不易守矣是故秦人伐晋而楚遂灭江秦晋战于令狐而狄遂侵我西鄙楚师至于狼渊而狄又有侵齐之告何其不约而同耶南夷与北夷交中国不绝如线可不惧哉况于晋君冲幼不在诸侯于是起范山之邪谋生蛮荆之祸心救郑不及楚人遂有以觇其不能聘鲁而傲楚人遂敢以试其倔强而北方之图坚不可破矣彼秦者晋之姻亲也令狐之役晋不谢秦固不直矣而秦纳不正岂为无罪康犹不悛不顾义理之是非而惟以报复为事兴兵伐晋以取北征当楚狄交乱之际而乘时肆暴陵轹诸侯之盟主是以夏而为夷之行春秋以狄待秦者晋之失伯秦为之也由是狄患遂肆而三恪之宋首被其侵虽曰潜师以为侵掠而豺狼之毒寝不可遏是役也非特为宋患也将天下之患自此始矣于是楚人知中国之多故而乘势以兴厥貉之次以临宋也临宋所以图北方也而宋果以狄虽不能御遂道以田孟诸夫以变夷覆载不容之罪人俨然入于中国驱诸侯而奴役之天下之变有大于此者乎故楚从此遂得书子同于中国以其强之成自此始矣春秋狄秦于前而进楚于后岂无意哉观楚秦相与灭庸相与盟于蜀而他日吕相绝秦之言亦谓穆公即楚谋我则秦之党可知矣自是以后楚伐麋而狄侵齐楚围巢而秦战河曲新城之盟仅仅收拾而齐又叛晋人置不敢问不欲更生一敌以为东顾之忧也而不知文襄之业堂堂然去矣呜唿狄不足责也楚亦污于荆蛮久矣秦之先死于王事有功于周室者也穆公以于崤之败出悔过之誓言圣人录之使其由是而进于善则其伯岂止西戎而已哉奈何连兵数岁不能成尺寸之功而徒以成楚人之暴抗呜唿春秋狄秦而至于再其有以也夫宋人卫人入郑宋人蔡人卫人伐戴郑伯伐取之诸侯连兵以为暴而敌国又乘其后春秋所以交责之也夫兵圣人之所恶而况以诡诈相报复乎宋卫间郑师之在外而乘虚以入其国既入郑矣又召蔡人以伐戴则其阻兵肆暴未有若此之甚者也而不虞郑伯之起乘其弊伐而兼取其师焉夫宋卫固不义矣而郑亦岂得为义哉春秋书入书伐又书伐取则为交责之也可知矣周官九伐之法大司马掌焉列国而非王命不敢擅动其兵也东迁以来王纲不振诸侯各自为党以奸诈为仁义视杀戮为寻常侵夺纷纷莫之能禁其罪可胜诛哉今郑师以伐宋出宋人知其国之无守也于是挟卫人以捣其虚所谓攻其无备出其不意之谋也果然造郑国都如入无人之竟是宋卫之得志于郑矣二国既已入郑而骄故以伐戴召蔡借曰郑有旧怨戴何罪乎不过乘时徼利以凌弱而犯寡耳则其阻兵安忍之恶极矣而不知郑庄之计又巧也方二国之入郑也郑师已在郊矣不还师以自救而委国与之避其锐也及其既伐戴而图之击其惰也是故驻师于郊多方以误之彼宋卫狃于入郑之役谓己实无敌矣而不虞郑伯之亦掩其不备郑攻其外戴应其内一举而三国之师尽没亦可为好兵毒众者之戒矣呜唿宋卫以是施之于郑而郑又以此反之其民何罪而鱼肉之若是耶然则宋卫蔡郑皆不可以逃王者之刑也春秋比书其事而四国之恶彰矣抑尝考之春秋之初以诈用兵莫甚于宋郑也前此宋人伐郑围其长葛郑则输平于鲁而不之救长葛见取于宋犹不顾也宋人自谓无能为矣不知宋鲁之党既离而郜防之取继至则宋已堕郑之术中而不寤也至此又蹈其前辙焉卒于民不堪命祸发萧墙呜唿若宋之殇公所谓自取之也夫齐人郑人入郕蔡人卫人陈人从王伐郑假王命以逞其私忿抗王威以肆其不臣甚矣郑庄公之不道也夫诸侯而不知有王恶之大者也郑伯憾郕之不会伐宋于是托于王命而挟齐人以入其国入者不顺之词也则其假王命以逞私忿者可见矣既而以不朝得罪于王王帅诸侯以讨其罪乃敢用兵交战于葛王非诸侯之敌者抗王威以肆其不臣其罪又何如哉春秋于入郕书人书入以着齐郑之罪于伐郑不言战败所以存天下之防也呜唿郑者宣王之懿亲我周之东迁晋郑焉依则郑实王室之藩屏也奈何寤生以小人之雄连诸侯以逞其不义东迁之初实为无王之首是故伐卫而专征伐之权盟石门而乱司盟之法温麦周禾君臣道丧取邑易田灭纪废典则其不知有王也久矣至是以兵入郕果欲尊王室哉观葛之一战可以究其奸雄不道之心矣夫郕者文之昭也当鲁之九年郑人伐宋召郕而郕不与非郕罪也郑庄以其尝为王之卿士而托于王命以败诸侯于是合齐人以虐郕而诬以违命之罪干戈戎马造其国都而王臣不行王师不出则其矫假之罪已明而犹未也一旦王夺其政遂怀忿而不朝以致天王奋怒躬帅三国以伐之此举虽非天讨而郑之见伐于王尤足信其入郕之为矫矣不然郑方纠逖王慝何至自受王师之伐也哉王师既至乃不俯首请命而敢执干戈与天子周旋葛之后至以一矢加之乘舆逆理悖道而有若此者乎春秋不言其战与败所以为王讳而存天下之大防也虽然郑之所以敢抗王者未始不由入郕之役致之也易曰履霜坚冰至矫制入郕而王不问然后大假王命以制诸侯于是而入许于是而纳冯志得意满遂有葛之举矣自葛以后而王命不行伯图遂启故夫东周之不振皆寤生之所为也论而至此郑庄之罪不容诛矣而齐以太公之裔赐履之命非不重也乃不能以义制郑而从其所欲然则禄父者亦寤生之徒与杞子来朝公子遂帅师入杞事人而失其礼者固可责责人之失礼而加以兵者尤可罪夫惟智者为能以小事大而仁者为能以大事小也若杞者可谓不知而鲁亦可谓之不仁也欤夫杞不朝王而朝鲁非礼矣况以中华而用夷俗以夷变夏杞之罪容可免乎鲁之于杞有婚姻之好焉诲之以文告加之以训辞抑岂不可而公子遂帅师入其国则太甚矣春秋交着其罪故杞本伯爵而贬称子狄之也公子遂帅师言其用大众也入者不顺之词也而二国之罪皆无所逃矣昔者太王之事昆夷以小事大者也其诗曰肆不殄厥愠亦不陨厥问曷尝自外于礼乎汤之事葛以大字小者也其书曰乃葛伯仇饷初征自葛曷尝以失礼而遽伐之乎春秋之时人心郕坏天理不明故小国安于僻陋而无自强之志大国矜其威力而无仁爱之心于是并吞并起弱肉强食然后礼义衰而干戈横行中国微而夷狄暴横莫之能御夫岂无故而然哉且杞者先代之后先王以之备三恪而作宾者也今而弃命废职忘先君之所事守不能居其封爵亦可鄙矣纵以微弱之故欲恃大国以镇抚其社稷则有先公之遗法在何至以夏后之子孙用东夷之习俗投章甫而袭左衽变礼乐而言侏离己则无礼以污大禹之明德其何罪大焉春秋因其来朝之用夷礼遂从而夷之以见杞之自绝于中国也由此观之杞则诚有罪矣奈何鲁以周公之胤周礼所在彼小国不能自振而倚我大国以为援其情亦可矜也而况于伯姬在杞甥舅之好庸可弃乎彼之来朝岂不有慕于我而为是仆也乎威仪文词之不进退揖让之或愆胥教胥诲以引以翼以继武王周公兴灭举废之心可也今也不然来朝之车甫旋而上卿授钺直造东楼之国舍曰有罪何至于此彼以其卑我以吾暴嘉善而矜不能之意果安在乎春秋书公子遂帅师入杞继于杞子来朝之后则杞之失礼可罪也而鲁之不道不亦甚乎抑尝考之桓之二年杞尝朝鲁未几而鲁亦入杞则杞每以朝鲁而受其兵何哉桓不足责也僖公号称贤君而亦若是耶禘太庙致夫人而嫡妾之分失爱季姬遇鄫子而闺门之防乱况又从楚盟齐乞师于楚使天下沦于涂炭鲁之为鲁庸愈于杞乎不省己而以责人呜唿微春秋不仁者皆得以文其恶矣及晋处父盟公孙敖会宋公晋士縠盟于垂陇受人之非礼而效其尤者罪在望国待人以非礼而贰其过者罪在伯主夫大夫不可以抗诸侯礼之大节也今也文公朝晋而及晋处父盟是晋以非礼加鲁而鲁受其辱矣奈何垂陇之盟宋陈郑之君在焉而我以公孙敖会之晋又以士縠主之晋既贰过鲁亦效尤遂使君臣之分从此大紊于天下谁之咎耶春秋于处父之盟没公不书而处父去氏于垂陇之盟则据事直书而罪自见矣夫司盟之法已非列国之所当专况于以大夫而与诸侯盟乎周道衰微王纲解纽及邾盟蔑隐公实肇其端至于浮来之歃降尊从卑于折之盟以下援上则乱常失序皆自我鲁为之宁不重可叹乎齐桓创伯而以公子结抗盟为讨于防之歃鲁又不祥直至后幽之盟齐伯大定二十余年纲纪粗立抑何幸欤晋文以谲主诸侯而翟泉之役首为厉阶王臣且不顾矣况与国乎襄公当国家多难之时不知以礼信属诸侯而以不朝来讨文之伯也未能改物何遽至此我文公不能以周礼自守而畏大国之威奔走听命辱莫大焉晋侯不念同姓之懿而暴蔑周公之裔胄以宣示其侈处父大夫也敢盟天子之公侯乎灭纪废典以干先王之法度其何罪如之春秋没公以为鲁讳鲁人耻之君子亦耻之也至于垂陇之会宋以三恪之宾陈以虞帝之后郑以宣王之懿亲咸与在列而晋又使士縠主其盟是晋襄之待诸侯皆以大夫当之矣一之已甚其可再乎晋不足责也鲁亦可以省矣人以大夫盟我我之辱也敖也何人而使上敌三国之君辱于人不戒而亦此辱人夫效尤祸也不知政权下逮自此始矣是故有处父之盟而后有垂陇之盟晋有处父士縠而鲁有公孙敖相视而起相观而化三家六卿之祸萌矣春秋严谨始之法故深贬处父而垂陇之役遂列二子之名氏非但直书以从同而已也若曰大夫之交政于天下自此始也由是而大夫皆得以名氏书于经矣仲尼曰始作俑者其无后乎由是晋有赵盾鲁有仲遂纷纷迭起而桃园之事过市之哭继见呜唿滥觞之不塞孰滔天之可遏履霜之不谨知坚冰之必至他日昭公逐哀公走靖公废乃其效欤然后知春秋正名辨分必谨于始为后世虑至深远矣楚人伐郑公子遂会晋人救郑楚子使椒来聘外夷猾夏而中国失御侮之道故外夷遂强而用中国之礼焉此夷夏盛衰之大机也夫外夷之所以强皆由中国不振而已矣当我文公之时晋灵少懦不在诸侯楚人师于狼渊以伐郑是以此尝晋之能否也晋大夫以五国之师救郑而缓不及事春秋贬大夫而人之以见中国之不振自此始欤由是楚势遂张而使椒聘鲁乃以爵书而君臣并见然后华夷无复辨矣可不为之寒心哉尝谓夷狄猾夏未足忧而中国之衰为可忧何哉当齐桓创伯之时荆始入蔡而伐郑其势张矣桓公同盟于幽之后荆始来聘其进不过书人而国号且未改也既聘之后屡驾伐郑而改称楚不骎骎乎强大而将不可遏欤然而次陉之伐振旅于前而城濮之战献捷于后终桓文之世不得以爵见经以中国之有人也城濮以来楚人不敢北向者十有五年今而忽起伐郑之师宁不谓中国无人而可以逞其愿乎是役也实华夷盛衰之大机也晋之执事不思折冲御侮以消外患虽起救郑之师而逡巡畏缩不即赴敌遂使郑国失三大夫不得已而及楚平谁之咎耶春秋于伐郑之楚犹以人书向使晋能遏之于此亦何致遂成其强哉惟晋人不识事势而坐失其机然后强夷得遂其志而越椒来聘公然以中华之礼行乎望国观其以玉帛而来固异乎执干戈以从事推原其心岂诚知义而慕之者哉不过借此以为窥觇之计耳春秋于救郑之役贬诸大夫而称人而中国之失策自此始也至于来聘之役遂进楚而称子以蛮荆之得与齐晋并肩自此始也由是而次厥貉由是而侵陈遂侵宋无乃滥觞于伐郑而滔天于聘鲁也欤甚而至于辰陵之盟于邲之战首足遂倒悬焉然则晋灵赵盾长乱之罪无所逃矣或曰来聘之举传谓与之今子之云得无异乎曰君臣并书固与之也而浸强之意见焉不然何以从此而凡役得书爵耶愚请为之说曰滕子来朝自是而皆称子若曰滕之沦于夷狄自朝桓始也楚子使椒来聘自是而得称子若曰楚之进于中国自聘鲁始也吁圣人之旨微矣哉齐侯使其弟年来聘有年礼施于不当施之人者人事之失瑞降于不当降之国者天道之变也夫时聘结好常礼也而以为非何哉鲁桓以不义得国王法所当讨也今齐侯使其弟年来聘兹非人事之失乎百谷顺成嘉瑞也而以为异何哉鲁桓以不义得国天理所不容也今五谷皆熟以有年兹非天道之变乎在他君以聘问为礼而施于桓公则非在他君以有年为常而降于桓公则异圣人之旨微矣哉尝谓春秋之作无非为存天理正人伦计也人事舛则伦不正天道僭则理不明圣人上奉天时下立人纪故有赏刑之庸而有燮理之道焉春秋天子之事也安得不于天人之际交致其谨也哉是故鲁桓篡隐而夺其位人伦之大变也执之者无罪杀之者无禁暴明其恶恭行天罚宜也鲁之臣子义不戴天而莫能讨则邻国之所当举法也况于太公实受赐履之命齐可以不问乎奈何不修方伯之职乃使其贵介弟将玉帛以修好人事之反其常未有甚于此者矣春秋书曰齐侯使其弟年来聘所谓礼施于不当施之人也桓篡隐而有其国天理之大变也不有人祸必有天殃旱干水溢疾疫饥馑宜也天下诸侯视以为常而莫能讨则惟天能诛之耳况于丰年之瑞当应于有道之国鲁何以致此乎奈何不有凶灾之谴当其即位之三年乃获五谷皆熟之庆天道之反其常未有甚于此者矣春秋特书曰有年是谓瑞降于不当降之国也春秋深明天人之理安得不以为非常之事而谨书之哉厥后宣公之恶犹桓也元年齐侯与之会于平州以定公位则亦僖公修聘之类也十六年而大有年则亦桓公有年之类也人事之失天道之变春秋特于二公备之圣人诛乱讨贼之法严矣哉虽然弟年来聘齐之罪也而有年之瑞天亦僭乎以桓公在位十有八年大水螽灾每见于经而仅一有年则他岁之歉可知矣桓公之罪可诛而周公之遗民不可殄也天为民而有年岂桓公有以致之哉不然彭生之难亦不异于氏之祸何耶故曰天定亦能胜人不可诬矣考仲子之宫筑王姬之馆于外望国以非礼为礼春秋书之所以正其失也夫知其不当为而为之者天下之大罪矣故仲子惠公之妾也不当祀以夫人之礼而隐公成其父之邪志为别立宫以祀之盖自以为得礼而不知其非礼也齐者鲁之仇也不当为之主婚而庄公忘其父之仇为筑王姬之馆于外亦自以为得礼而不知其悖礼也由此言之岂非故为其所不当为者乎此春秋所以深恶之也古者庶子在父母之室为其母不禫所以厌于尊慈母与妾母不世祭所以降于嫡此礼之当辨者也况以妾母而敢立宫以尊之乎父母之仇不共戴天兄弟之仇不与同国九族之仇不同乡党此义之当行者也况以父仇而敢筑馆以主其婚乎今隐公紊嫡庶之分而庄公忘父子之亲天理绝而人伦亡矣春秋安得不深责之哉且仲子者桓公之妾母也隐公承先君之邪而让非其所当让将立其子而先尊其母特以孟子既入惠公之庙则仲子不得与之并享则非不知仲子之为妾矣故特奉之以别宫自常情言之则不敢致诸太庙而别立宫焉疑若称也由君子观之则谓公虽不敢祔仲子于太庙而立宫之礼亦非故春秋因其始祀而书曰考仲子之宫考者始成而祀也不曰夫人而曰仲子正其名也而隐公之以非礼为礼可知矣庄公之于齐不共戴天之仇也天王嫁女于齐而使鲁为之主害义甚矣为庄公者泣血以请辞焉而勿从之可也奈何藐然不顾而遂受命焉然不馆之于国内则非不知其不当为也故特筑王姬之馆于外自常情言之则筑馆于外不失居丧之礼疑若可也以大义言之则公也方当寝苫枕戈之时而与仇人主婚姻之礼不亦悖乎故春秋特书筑王姬之馆于外则庄公之以非礼为礼又可见矣夫考宫常事也其得为者不书而考仲子之宫则书以其乱夫妇之伦也考宫书于上而继之以初献六羽六羽尤非仲子所当用则隐公之罪不可逃矣鲁主王姬久矣其得为者不书而庄公之主齐婚则书以其忘父子之伦也筑馆书于上而继之王姬归于齐归齐则非鲁所当主而庄公之罪不可逭矣斯二者三纲之所系也春秋安得不深谨之哉呜唿鲁之礼若是耶而曰犹秉周礼也然则当时诸侯之于礼可知矣会于萧鱼秦人伐晋莒人伐我东鄙围台伯主既服贰国而不能制外患此春秋之所惜也夫功不在大而患不在小也惟不虑患于功成之后则未有不失之者矣晋悼公叠三驾之劳以得郑于萧鱼之会此中国莫大之功也奈何秦人继之以伐晋借曰秦晋仇也蕞尔莒乃敢伐我东鄙而围台彼固有以觇晋之怠矣而当悼公之世有是焉宁不深可惜哉故自萧鱼而晋伯衰矣吾尝观于齐桓公矣方其伯之盛也攘夷狄恤与国纠逖王慝如恐弗逮何其勤耶至于葵丘既盟怠心遽肆由是楚狄交炽公不能抑君子伤之以为有始而无终也然而缘陵之城救徐之役功虽不足犹有事焉而未至如晋悼之遽自画于服郑也人徒知葵丘为桓公盛衰之会又孰知夫萧鱼为悼公勤怠之机耶何也悼公之入国也逐不臣七人以治内围宋彭城以治外而复伯之权舆已在此矣由是而睦诸侯和戎狄三分四军以待来者其勤为何如耶故郑人之未服也申之以五会震之以三驾屡盟而屡叛屡叛而屡伐公亦知服人以威之未尽善矣于是乎肆青围郑聊以张吾三军而纳斥候禁侵掠旋继于行成之后讲好会而却担盟推至诚以待郑使反覆之人不惟面革而有服其心庶几乎王者之气象矣奈何服郑之后遂自纵弛秦虎狼也党楚而来谋我盍亦预为之防乎今也徒知一郑之服为可喜而不知外侮之至为可忧蜂虿有毒况敌国乎秦人来伐乃使士鲂以孤军御之卒易秦而不设备于栎之战不敢以告诸侯亦可耻矣比及明年僻陋在夷之莒亦敢兴师伐鲁而围其邑夫鲁晋之同姓事晋最谨而莒敢陵之岂徒弱鲁而已知晋之怠而不畏也观春秋书萧鱼之会而继书秦人伐晋明年又书莒人伐我东鄙围台无乃与盟于葵丘而继书狄灭温楚人伐黄之事类乎虽然萧鱼之会晋悼之终也诸侯赖之稍获息肩当衰乱之世亦可谓之小康然以圣人之王道律之则不然矣悼公以清明之资而止于此宁不深可惜哉悼公没晋伯替矣推原其由悼公之政大抵以大夫分之当其盛也有荀魏绛之良及其衰也伐秦制于栾黡而会戚惑于荀偃师旷然骎骎不振而溴梁之乖见矣无竞维人岂虚语哉宋皇瑗帅师取郑师于雍丘郑罕达帅师取宋师于岩列国互用诈以相覆春秋直书之亦可见出乎己者之反乎己也夫兵圣人之所恶也而况于以诈谋交相倾覆者乎我哀公之九年宋皇瑗帅师取郑师于雍丘越五年而郑罕达又帅师取宋师于岩夫取者悉虏而俘之也成师以出而使敌人得尽取之则败者必有不备不虞之失而胜者必有出其不意之计诈谋并作仁义涂炭宁不重可怜哉观春秋书宋郑互相取师之文可以有所感矣先王用三驱而不掩群君子钓而不纲弋不射宿待物且尔而况人乎时入春秋诸侯放恣干戈相寻靡有宁岁用诈逞奇纷纷而莫之禁以奸宄为仁义以杀戮为寻常在王法不可胜诛矣今郑大夫欲外取邑以与嬖人于是乎有围宋雍丘之举其罪岂不大哉春秋乃舍郑人之围邑而专着宋人取师之罪何也夫敌加于己自反而有礼焉则修文告以却之不得则告于天子请于方伯必有能伸之者今也不然则围郑师于雍丘日迁舍以合垒是宋人之志在于尽割其众而异于解罔祝禽者矣则不仁孰大焉故春秋不书郑之伐宋而但曰宋皇爰帅师取郑师于雍丘言取则无一人得脱可知而郑之悬军深入自取败亡之罪亦可见矣佳兵不祥之器出乎尔者必反乎尔矣不越五载而郑罕达又以取宋师书于经夫向巢欲尽平元之族而围岩亦犹郑人之围雍丘也郑罕达救岩而围宋师亦犹皇瑗之救雍丘而围郑师也则郑人之志亦在于报宋必欲悉虏而俘之矣彼以不道施诸我而我又以不道报之以怨易怨当何时而已乎春秋亦不书宋人之伐郑而直书曰郑罕达帅师取宋师于岩则用诈之罪在郑而宋之不备不虞以取丧败之罪又可知矣夫国以民为本君子之爱民也如保赤子不时且不敢使况以私忿小怨驱而纳诸陷阱之中使其肝脑涂地骨肉离析至此极哉有伯者作且不可容律以春秋之王法皆当服上刑矣抑尝考之春秋之初书曰宋人卫人入郑而继之曰宋人蔡人卫人伐戴郑伯伐取之是二国之以诈谋相掩非一日矣桓文迭起而取师之文不见于经至是乃两见焉而又出于宋郑宋以先代之后作宾王家而郑以母弟懿亲蕃屏王室而坏法乱纪至于如此可胜诛哉呜唿观宋殇郑庄于春秋之始而知天下之无王观宋皇瑗郑罕达于春秋之终而知天下之无伯始而诸侯终而大夫又可以言世变矣仲孙羯会晋荀盈城杞晋侯使士鞅来聘杞子来盟伯主以天下私其亲故命使施礼为可鄙而屈身要信为可贱也夫惟义可以率人苟以其私则无以令与国矣今晋之平公以杞出之故合十二大夫而城杞役诸侯以私其母家罪莫大焉是故既城之后而使士鞅来聘来聘所以拜城杞也未几而杞子又以来盟至鲁来盟所以拜杞田也比事以观则其以不义动人而有不慊于心者可知矣然则晋之失伯不亦宜哉夫伯者所以合诸侯而匡天下也苟以德命谁敢不从是故齐桓公以诸侯之师城邢封卫天下翕然以存亡继绝之美归齐不闻桓公之遣使以谢诸侯而亦不闻邢侯卫侯之亲往结盟于诸侯也而邢迁如归卫国忘亡其功为何如哉惟其心在于公义而非为私也今晋侯以奕世之伯号令诸侯非弱于齐也而城杞之后仆仆焉来聘来盟之不暇宁不可鄙贱哉何以言之晋平之母杞女也杞于是时非有外患如邢卫之在齐桓时也德则不竞而介于大国以劳诸侯夫诸侯者天子之诸侯也非晋国之役也昔者平王不抚其民而戍母家诗人有束薪蒲楚之刺君子伤之而况于晋乎今晋臣彪不恤周宗之阙而夏肄是屏于是乎合十二国之大夫勤版筑于东楼之杞文之伯也未至改物何以有此弃同即异不仁役人以私不义不义不仁何以为伯主当时鲁郑大夫有甚乎之叹而不敢违也则天下皆知其不当为而晋亦自知其不可矣城杞之役甫旋而士鞅之聘踵至谓区区礼文之未可以盖其愆而收诸姬之心乎则其鄙也不待贬而自见矣既成其国又治其田使晋命之出于公鲁何敢不尽归乎今瘠鲁以肥杞乃以卿大夫相继于朝府无虚月之故则晋之所以令诸侯者利而已矣来盟以固归田而以国君亲其事且不守中华之礼而用夷俗焉夫以土田之故亲辱于人是徇利也以先伐之后而变于夷是弃礼也礼亏利胜其能国乎呜唿晋以城杞之故而来聘杞以得地之故而来盟则伯主之所以为伯主杞子之所以为诸侯皆可知矣春秋于城杞则列序十二大夫以着其动众之罪而继之以晋侯使士鞅来聘又继之以杞子来盟杞称子贱之也盖尝考于斯时天下甚多故也吴楚交政于中国此何时耶平公举七世之伯业一朝付之于楚自谓可以奠枕而居矣不知于虢之会再读旧书于申之役楚主中夏他日将通少习之言一出而执戎蛮子赤归于楚如事天子然谁生厉阶至今为梗蛮夷侮其外而大臣叛其内晋国卒剖而为三则皆平公之罪矣城杞之役可胜叹哉楚人伐黄楚人伐徐公至自会外患自远而至近春秋危望国以见伯业之衰也夫华夷之势不两立伯业衰则夷狄强矣当齐桓之暮年楚人伐黄而公不救然后楚复伐徐夫黄远国而徐在山东与齐为邻非外患自远而至近乎是以牡丘之盟春秋始书公至自会而桓德之衰与国皆有可危之势于是因鲁以见其余也楚之为中国患久矣东迁以来僭号称王凭陵上国尚赖齐桓创伯以攘夷安夏为己任是以有次陉之役而中华之势复振抑何幸也奈何葵丘既会震矜遂生一念之怠前功遽废使强夷得以付度其心而前日相与周旋之国悉蒙其患自远以及于近岂不骎骎乎剥床及肤也哉观春秋危公之意亦可惧矣且夫黄自贯泽受盟于齐于是有阳谷之会相为掎角以牵制楚人之肘腋用能致屈完之来盟则黄实有功于齐也今楚人敢兴兵以伐黄无乃讨其前日从齐之故与黄以从齐见伐于楚则楚师之起乃所以尝齐也齐既视黄而不救然后浸淫而及徐鸣钟击鼓将问徐以何罪不过为其附齐而取舒也借曰黄远国也虽鞭之长不及马腹徐在齐之宇下可不被发缨冠而往救之乎始之伐黄则置而不恤继之伐徐则救而不亟则桓公之不竞不足庇与国可知矣是故春秋凡桓公之盟会皆不书至安之也至于牝丘之盟始书公至自会夫楚之患自黄而及徐矣徐之去鲁不远也辅车相依唇亡齿寒宁不有无厌及我之患乎呜唿岂独鲁也天下之从齐者莫不岌岌乎殆矣春秋鲁史故至公以着其危而他国从可知焉商书曰靡不有初鲜克有终吾于桓公见之矣厥后公卒未几而楚遂至其国都以盟鲁郑陈蔡越八年而以师伐齐取谷至是则盟贯取舒进次于陉之憾悉报无遗呜唿向使桓公敦不息之诚当楚人伐黄而振旅焉天下事岂至此也或者谓桓公初致江黄之时管敬仲尝有言矣桓公不从而卒贻祸于二国吁仲之言是也而未知道也使其能引公以正心修身而行王道则岂无自彼氐羌莫敢不来享莫敢不来王之遗事乎而仲不能也使小国贤君欲自援于蛮夷之污而不克遂其志君子盖深伤之不然仲之器不小矣吴入郢于越入吴公会晋侯及吴子于黄池于越入吴强国每逞力于外而不虞敌人之乘其后观春秋书吴之事亦可以为戒矣方吴之败楚而入郢也师犹在楚而于越乘虚以入吴亦可警矣至于黄池之会方与晋侯争长何不虞于越之又入其国耶春秋始书于越入吴于吴入郢之后再书于越入吴于公会晋侯及吴子于黄池之后则其虚内事外阻兵安忍之效岂不深切着明也哉尝谓以力胜人者人亦以力胜之此理之必然也春秋之季吴国天下莫强焉长岸鸡父之战灭巢灭徐之文经不绝书犹曰以蛮夷而攻蛮夷也及其胜楚则遂及齐而及鲁及晋若火之燎于原不可向迩自以为莫能敌已不知祸乱相寻罔有纪极东南又生一越为其腹心之患一之已甚而至于再姑苏之栖兆矣岂不可为陵人而不顾己者之大戒哉自今观之吴乘楚之得罪于中国而伐之虽曰因以复怨犹有名也至于五战而造其国都系累其人民鞭挞其冢墓君居其君之寝大夫处其大夫之室弃约肆淫恣行无忌暴横未有甚于此矣方且扬扬然自以为得志也不思国内空虚而于越之兵捣其不备入其巢穴如造无人之境无乃出乎己者之反乎己也乎春秋书吴入郢而继之以于越入吴比事以观可谓深切着明矣吾意吴人为是恐惧而警省也岂意夫胜齐伐鲁之后复驾晋而争伯黄池有会方将逞其枭雄以长上国不知勾践之又蹑其后也死灰燃于会稽而太子毙于姑蔑所得几何不足以偿所丧春秋书公会晋侯及吴子于黄池而又继之以于越入吴何其蒙患于前而又不戒于后也呜唿吴以力胜楚而越又以力胜之吴以强陵晋而越又以强陵之天道好还岂不信哉阖闾之时犹曰不备不虞而已矣若夫差何其愚耶春秋因事而比书之垂戒之意远矣是故观入郢而会黄池宜吴之盛也而于越入吴败亦随之譬之蛇豕踯躅卒以自偾不亦可哀也哉虽然吴不足论也吾于此而为中国诸侯悲也当入郢之时特以晋不救蔡而吴得假之以为功吴兴而晋遂失伯槜李一败北向之图稍辍而诸侯莫之省也齐卫方助叛臣以挠晋鲁方有事于邾而晋则惟纳蒯聩伐鲜虞之是务也而皆不以吴为忧遂使伐陈会鲁势焰大炽而齐晋大国俱受其患庸非自致之耶然后吴越争衡而春秋终矣其可叹也夫公子结媵陈人之妇于鄄遂及齐侯宋公盟齐人宋人陈人伐我西鄙大夫越礼以生事而贻患于其国春秋据事直书而自见矣夫失己失人寇之招也今公子结以国卿下媵陈人之妇既失己矣媵妇之后遂专事以及齐侯宋公盟公侯岂大夫之敢敌乎是以牲歃徒陈而反以致三国之伐然后生事病国之祸见矣结可责也而齐侯宋公亦不得免焉古者大夫之出疆也受命而不受词有可以安社稷利民人者专之可也未闻专命而非礼以致患者也夫人必自侮然后人侮之国必自伐而后人伐之皆由己以致之况于己为大夫固当使其君安富尊荣而民无侵陵之患也今一举而害及其国其罪岂不大哉是故公子结者鲁之卿也媵妇浅事非大臣之当亲今乃纵其私情去国逾境以媵微者之妇则以尊而临卑紊上下之分矣彼齐侯者太师之胤尊为东州之方伯宋公者先代之后爵为天子之上公夫岂列国大夫所可敌哉今结也因媵妇之行遂及二君为盟焉夫盟者有国之大事也乃不禀命于君而专之外有以卑抗尊之罪而内有以臣专君之恶一举而二罪并焉其可乎哉他日西鄙之伐辱国殄民果谁之所致乎则结之罪不可逃矣是故媵妇浅事不当书而春秋特书曰公子结媵陈人之妇于郢陈人微者既见其重以失己矣而继之曰遂及齐侯宋公盟遂者专词及者所欲又见其轻以失人也至于西鄙之师而书曰伐见三国之有词于伐也然则三国义乎曰鲁则失矣三国亦岂义哉夫以伯主之严上公之重谁得而犯之蕞尔大夫而求盟其从其否诚在我耳训之以礼义道之以名分不与之盟可也执而治之可也何至以二大国之君俯首与之共歃既歃之后而以兵刃临之夫抗尊求盟者公子结也西鄙之民何罪慢鬼神而食话言虐无辜以黩威武不义甚矣吾尝观乎文公之经有曰季孙行父会齐侯于阳谷齐侯弗及盟夫以商人之不义且能却大夫之请何桓公乃不能慎之于始而悔之于终乎然则结也不足责也齐为伯主于是乎有惭德矣公围成公至自围成筑蛇渊囿君令不行于陪臣而劳民以自乐甚矣鲁之不竞也夫佚游从欲已非人君之当为而况作于患难之时乎是故成鲁邑也而疆臣据焉定公欲堕其城而亲帅师徒以围之卒不能克而返是正恐惧警省之时也奈何告至之后乃役民以筑蛇渊之囿尚可谓知务乎春秋书公围成公至自围成于十有二年之冬而书筑蛇渊囿于十有三年之夏则定公之失君道可知矣呜唿鲁自宣公受国于东门氏而禄去公室矣成公失政而政逮于大夫丘甲之作费邑之城三军之作中军之舍不绝于经三家竞爽不弱一个焉孰知陪臣之又专制其后哉至于孔子摄相然后费郈继堕公室可为之兆已见于此使其终用圣人鲁可以为政于天下矣虽百成何能为哉今定公不知二邑之堕出于仲尼之化而以为己功也于是亲帅其师以围成而不知公敛处父之徒无君之人也于公何难哉是以无成是无孟氏之言一动强臣之心而深沟高垒坚守弗下以封内之邑而用师围之有如敌国已见鲁之失政矣况以堂堂国君之尊伐一陪臣而不能胜卷甲而归亦可危已吾意定公因是而惧改前辙以自新委国圣人之不暇也奈何恬不知畏告至之后反自肆于骄乐当举趾条桑之月役农作之民以筑囿焉夫筑者创始之词而囿者育鸟兽之所也当闲暇之时且不可为也而况于萧墙之寇未弭此何时耶而自放于盘乐怠傲无乃安危利菑而乐其所以亡乎置民人社稷于度外而以奉己为重颠倒错乱未有甚于此者矣春秋先书公围成而继之以公至自围成危之之意已见至明年之夏而有筑蛇渊囿之书则定公之不足与有为也明矣卒之女乐至庭而圣人以燔肉去遂使一变至道之国日沦于微弱而大野之麟卒虚其应悲夫吾尝观乎春秋书筑台及囿凡六见庄公一年而筑三台当齐桓方伯四邻和睦国家无事可以有为而不为也故鲁自是始弱及庄公告终而遂大乱国几亡成公之时内政归于强臣而外屡辱于大国末年晋悼复伯稍获见重而遂筑鹿囿昭公游于季孙之术中而筑郎囿卒以客死今定公不以先君为鉴而又履其辙焉呜唿无囿犹可无民何为邦分崩离析而不能守是谁之咎哉取汶阳田公会楚公子婴齐于蜀借势以复地其利国也为甚微致赂以从夷其辱国也为甚大夫为国而不知以义为利未有不受其咎者矣鲁之成公恃晋之势一战胜齐以取汶阳之田以乱而易乱也其利国不亦微乎遂使楚人以此借口而为阳桥之役公也乃屈千乘之尊会其大夫于蜀致赂纳质以求免焉则其辱国大矣观春秋书取汶阳田于前而书公会楚公子婴齐于后则鲁之所获不如所丧为国而不以礼其效岂不深切着明矣哉尝谓天下莫大于礼莫强于义是故诸侯修睦以事天子不敢失也而后蛮夷顺令以事中国不敢违也今也友邦冢君不能和协而使外夷得以借此以为猾夏之阶不亦甚哉观成公之所以胜齐而辱于楚者抑亦可以为戒矣且夫汶阳鲁故田也而见夺于强大之齐考于建邦士地之图若在封域之中则先王所钖先祖所受不敢失坠所当告于天王以正疆界不当擅兵以取之也不然侵小得之则固有兴灭继绝之义齐固不得而有亦岂鲁之所当有哉今鲁之战齐也以大夫之一怒而介于大国幸以获胜则借郄克之言以取汶阳而不使一介告诸天子是惟强力之恃而于君臣之义蔑矣虽取故邑与夺人之有何异哉而不知我以强力陵人人亦以强力而陵我矣未几楚人遂有侵卫侵我之师以问伐齐之故甥舅之国剪为仇雠而使蛮夷得以为词亦已颠矣而又不能亲贤修政保固疆圉乃以国君之尊亲会公子婴齐于蜀而荐侑焉以周公之裔千乘之君降班失列以听于夷狄之大夫岂不哀哉惟其不能以礼为国以及此忧也故曰借势以复地其利国也为甚微致赂以从夷其辱国也为甚大也季孙行父为国上卿固当上使其君保安富尊荣之位而下庇其民使无辛苦垫隘之祸也而乃不忍一朝之忿残民以逞其私汶田之归扬扬然自以为功而辱逮君父不顾也方将立武宫以宣示其侈而不知他日韩穿一言复束手以归诸齐而所得者为虚文不足以偿所丧然后知不以义为利而以利为利乃有国家者之大患而春秋讥取汝阳田之意远矣重刻诚意伯刘公文集后序诚意伯刘公文集固栝一方文献实为明百代文章勋业之宗儒先理学之统也刻自永乐初王太史景后凡三易梓矣岁久浸堙论次或盭海内学士大夫诵说睹慕公者每嗟咨焉嘉靖己未公卿达斗山樊侍御尝刻于北畿巡院东南修辞士人鲜得觏睹且经义删遗似非全集隆庆壬申春豫章虬峰谢公持斧按两浙丕崇正学风厉人文行部至栝握刘公简籍恻然曰集残缺矣士君子有志用世明道舍是何所法程哉乃檄烈搜讨遗文重手校而锓焉公诸远迩意甚渥也刻成授烈序诸末简序曰烈自撮发读书即跂向公勋业文章为古今殊绝人物恨不一至其地为之藻蓺奋感依冯兹猥以谫薄承乏公郡获瞻仪刑章典复辱挂名文字中以自托于尚友岂非畴昔之愿哉夫天将开一代文明之治则必笃生名世之臣以应昌期遘会风云翊主佐命赞谟决策拨乱攘夷辅成皇王之化未始不本之于道德文章道德文章精神心术之微也古之君子若伊尹于商吕望于周其阿衡鹰扬事业已定于莘野渭滨之时子房始遇沛公运筹决策以成帝业亡一不酬孔明卧草庐与先主商搉孙曹因蜀之资以图天下终身不易其言公天挺人豪钟禀特异固伊吕之亚子房孔明之俦也生丁元季阨塞抗愤则已有忧天下致太平之意故撰着郁离覆瓿诸篇章言虽雄浑奥密闳辨激壮体裁殊而摅忠阐性则皆所以铺撷其拯世救民之心酿酝夫礼乐法制之教出入造化机变鬼神卒泽于道德仁义之懿及其明炳物先克识真主起从而受心膂之寄柄帷幄之筹殄汉歼吴驱夷奠夏指授诸虓虎熊貔柱石之臣以成高皇帝大一统之业涤秽湔膻复还三代之华何其伟欤嗟嗟树开国之勋猷昭传世之文章与古先豪杰兼休并显于千百世之后公盖出有所为而生非无意者矣岂章句之儒虚诵读守空文罔效尺寸已哉是固烈之依凭向慕之私也谨序秋七月朔后学建安陈烈顿首书卷二十一上云乐混沌结玄黄开人生其中称为三才一人身有一天地形质虽异众理该欲淫物诱滋巧伪遂使真淳耗斁玄风颓乃有朝生而暮死者本根浅短无栽培惟有西天老胡名文康自从盘古到今日不老不少气体充实如婴孩性情和易颜色好恰似初酿蒲萄醅激之而不见其怒挠之而不见其咍甘之而不见其喜苦之而不见其欸所以于物无所忤于人无所猜于事无所碍于艺无所能不生不死在人世借问老胡何修得此哉老胡答言我亦不自解请说伏羲神农黄帝在日一二事不知得失汝自挨伏羲始画八八六十有四卦罗天网地括五材老胡不识单与耦谓是乌曹重叠堆砖坏仓颉制文字鬼母夜哭声哀哀老胡不识点与画谓是蜗牛之泪萦莓苔容成隶首造历数上收坤灵之精爽下掇干象之根荄大挠作甲子编户星宿来当差老胡不识一二三四五但见暖则出寒则伏一似虫豸听命霜与雷羲和常仪占日月拘束乌飞兔走翼足相排挪鬼臾区占星气指斥王蓬絮周伯老子无所藏匿其祥灾老胡不识金木水火土但见昊天森列众光怪大者如缶小者如杯伶伦截竹作律吕中间实以葭莩灰玄间老鬼二十四俯首受命同舆佁又用子谷黍起度量教得蠢动狡猾而不呆老胡不识轻重长短多与寡但觉饥则食饱则止明则起暗则卧有力即往倦即回轩辕黄帝与岐伯口尝毒药一日生死八九遍皮肉黑瘦生烟煤老胡但见颜色差异即不吃牙齿牢硬无龇龃九天玄女说兵法风云鸟蛇掌上排教人斗阋逞雄杰致使坂泉涿鹿之野它它借借撑枯骸尔时众贤圣尾尾相继轰轳畾雕肝琢肾镂心肺倾泻精髓通嵴脢攘攘扰扰竞神知虚名不朽身先惟有老胡混沌无孔窍不与人世分仇侪尧舜相禅授四海玉烛无氛埃老胡随众歌击壤帝力于我何有哉汤武行放伐鹰化为雀驹为龙逢被杀夷叔饿何如老胡终日暝坐山之隈五伯与七国角力争喧豗谋臣辩士神出而鬼没口干舌拔眉眼嗝到头毕竟成就者土坟三尺埋蒿莱老胡万事皆不理瀼坐得四肢百骨如干柴所以天地鬼神不怪怒容得老胡永远在世上时复一出歌笑呈诙谐况遇天子圣德泽浃九垓青云应吕风应律遐方感化神民怀老胡再拜稽首献天子寿愿天子与天地相似老胡岁岁舞蹈玉墀下跪进玻璃杯吴歌八首山头种竹竹生枝心里忆郎郎不知江水东流星西落无缘相会枉相思上山讨柴山有虎下水取鱼水有龙下水上山都无路懊恼因郎误却侬为郎烦恼替郎愁可惜郎恩不到头破屋无梁难擎架敝衣无线奈何修莫信登天不要梯莫信筑雪可成堤五更老鸦树上叫有人刚道是鸡啼树头挂网枉求虾泥里无金空拨沙刺漆树边栽枸橘几时开得牡丹花薄福因郎受折磨思郎不见奈郎何齑尊捣蓼长辛苦黄柏煎茶吃苦多侬若忆郎郎顾侬山根叠石也成峰雨落随风须到地水流到海定相逢六月栽禾未是迟死中求活是高棋夕阳若有回头照遮莫黄昏一饷时採莲歌三首鉴湖湖上画船多红袖相唿入芰荷荡里花深看不见湖边好听採莲歌开池种芡难成藕凿井栽茭不是莲藕丝牵挂莲心苦烦恼闲情误少年瀍甿飞来柳树阴水珠翻下鲤鱼沉荷叶团圆比侬意水珠荡漾似郎心夏中病疟戏作呈石末公晚浴烝骨毛蹭蹬张万孔不虞小人风堀堁触埲塕长驱毒暑气熇若燎发钻肤入经络键钥砉冲捅蚩蚩水帝子鼠伏伺腥痴琚与狡踬并出助推挏天君赫斯怒六卒躬自董丹元将爽灵逆击阚哮唝主客相批亢干坤为摇动初交且辵辵再接遂咏咏翛翛螽股切嗅嗅鵙翅翪萧飕叶鸣軿釐辘车转惊沙走窸窣落雪旋蠛蠓凌兢剥床辨敲琢摇佩奉玄冰结太阴河海溢银汞俄然一阳复日脚舒翁蒙微微细泉涌拂拂轻烟翁柔枝披婀娜弱叶散萋菶值如九乌焰炽烈昧窥炎炎祝融火焮灼炀巃嵸龙奔归大漠虎逝蛰空竉烘惔熟金石闪烁歊螮蝀肆伐殄嚚嚚止齐安懵懵岑头释戴压雨汗涣流滃黑酆群丑馘黄庭百神总颇怪天地气去来何倥偬集如蚁赴膻散若蜂辞桶弃置且勿思宵鼓听谨谨题钟馗役鬼移家图髯夫当前黧妇后腊鬼作粮驱鬼负虹霓可驾雷可车胡为役鬼来肩舆乃知老馗未公正怙威植私干律令玄云沈阴鬼怪多馗乎馗乎奈尔何陈此一作石室豫为葬地求诗作此赠之仙都道士陈此一偷得蟾宫龙虎丹便开白石为金穴坐待青天落玉棺驭气九秋风引佩步虚五夜月当坛他年欲访朝真路绛节霓幢此地看废云山堂有感云山堂畔垂杨柳曾见新堂结构成一吏传言奔里役几家掩泪辍农耕花明粉黛春开宴月照楼台夜按筝破瓦断砖今满地绿莎青草为谁生次韵和石末公闵雨诗风悲藁叶落玄圭水涸焦根断埴泥击竹漫夸方外术戛铜虚听泽中嘶非关东岳封犹湿自是西郊气不跻见说溪潭最深处有人徒涉只平脐次韵和林彦文在缙云见寄千年井邑化为墟满眼荆榛塞路衢鸡犬真成上天去神仙不复好楼居风凋野树无栖鸟水落池莲有涸鱼欲访轩辕问消息大微风雨隔清都次韵和石末公闻海上使命之作因念西州怆然有感二首大阃寻常弃郑师役人休望及瓜期豺狼封豕咸登用城郭丘民委若遗曾见羌夷皆内地忍闻淮济是边陲经纶事业君当念说道任嚣髻已椎常闻星宿能环拱未见江河解逆流无肉可供徐勉狗有刍空啖景升牛梧桐冷落鸾先逝芦荻苍茫雁独留苏息疲氓还有术那无一斗博凉州王师鲁尚书文集序尚书王公师鲁文集二十有八卷公卒之四年浙西廉访司佥事王君宗礼经历王公威可访而辑之版行于世浙江行省参政赵郡苏公命刘基为之序序曰言生于心而发于气气之盛衰系乎时譬之于木由根本而有华实也木之于气也得其盛则叶茂而华实蕃得其衰则叶萎而华实少至于连林之木系于一山谷之盛衰观其木可以知其山之气文之于时犹是也三代之文浑浑灏灏当是时也王泽一施于天下仁厚之气钟于人而发为言安得不硕大而宏博也哉三代而降君天下之久者莫如汉汉之政令南通夜郎邛西被宛夏东尽玄菟乐浪北至阴山涵泳四百余年至今称文之雄者莫如汉其气之盛使然哉汉之后惟唐为仿佛则亦以其正朔之所及者广也宋之文盛于元丰元祐时天下犹未分也南渡以来朱胡数公以理学倡群士其气之所钟乃在草野而不能不见排于朝廷其他萎弱纤靡与晋宋齐梁无大相远观其文可以知其气之衰矣有元世祖皇帝至元之初天下犹未一也时则有许刘诸公以黄钟大吕之音振而起之天将昌其运其气必先至焉理固然矣混一以来七十余年际天所覆罔不同风中和之气流动无间得之而发为言安得而不雄且伟哉公生至元间自幼好学为文仁宗皇帝首开科举公即以其年登第其涵濡渐渍非一日矣故其为文有中和正大之音无纤巧萎靡之习舂容而纡余衍迤而宏肆不极于理不止粹乎其为言也后之览者得以考其时焉公之历官行事自见国史故不着送苏参政除大都路总管序冬江浙行省参知政事苏公奉旨入为大都路总管浙士民咸叹惜愿留而不可得夫浙于江南为大藩租赋所入半四海内京师辇毂之下为治莫难焉其尹亦必极天下之选朝廷之意固不必有所偏重矣京城之内密迩清光明试考绩不待询于岳牧京尹冠冕守令远近之所观式得其人则由中达外四方将以之而化不亦伟哉以公之宏才大德与其施之于一方孰若达之于四海也然则惜公之去者其私情而乐公之行者天下之公心也故相率为诗以饯公且以霖雨思贤佐丹青忆老臣为韵所以思公之德而不忘愿公之泽及于天下也诗曰凤凰集梧桐和声协虞琴神蛟跃天池四海仰为霖圣人握金镜哲士仪朝簪辉光照中野声价重南金昔佩使者符献纳申官箴再参藩垣务清风净氛祲煌煌京城内连衽成春林剸剧徯长才天眷赫照临王畿一以正万国罔不钦克符皋夔业垂名耀来今送常山县达噜噶齐乐九成之官序至正辛卯秋八月予卧病浙江之滨友人李宗表来言曰乐君九成者蒙古人也旧学于胄监受业富珠哩子翚先生其质粹而温其行果而毅其学博而知要彬彬乎可象也弱冠以世胄入官监黄州之麻城县有声故又以令举监衢之常山县仆忝以文学荐为教官需次常山期且及矣而得若人焉与之俱其庶乎乐君今将行请一言以赠之余闻而喜曰果若是常山其庶几乎古之人以政弼教教与政不相违而其效皆归于化民为善后之教主于教官而有司专乎政于是事不相资功不以相及也儒与民为二各志其志各业其业虽使契为学官其所及亦有数矣由是民无定向讼狱烦多盗贼滋炽有司受其咎而教官为冗职则亦有由然焉今天子始以六事责郡县以兴举学校为之先务虑至审也奈何政教之官不巧于相值而所谓能其职者大抵不过徇土木备课讲以应故事而已矣于化民何有哉今宗表良教官也而得良有司焉同德相符同心相济教者道之政者齐之教者培之政者翼之霜飞而钟应云沛而雨集将见德礼之化流动浃洽而远近皆取法矣呜唿二君其俱勖哉吾当拭目以观之也若上人文集序世谓山水之佳有以助人之才发人之奇是故名山胜地必有文人秀士出乎其间今天下之名山胜地大率多浮屠居之固当独获其助以发其奇而又不能多见者何哉桐江之显以子陵彭泽之着以元亮黄溪西山无柳子为之刺史吾知其泯没而无闻矣抑山水之有助于人乎将人有助于山水也云门若耶以名胜闻天下自道猷上人至于今且千载中间若智永惠欣之字灵一灵彻之诗彰名于世仅数人焉抑山水之助盖自有限而不能皆也耶皇元混一宇宙文物之盛追配隆古于是断江浮休二上人相继出焉文人秀士欲为云门之游者多为二上人往上人或不在山则为游者亦鲜抑又何耶予于古人诗篇中闻云门山水之美又于学士大夫间闻二上人之名甚久思一往弗得今年始至其所而断江死矣浮休年近八十而神气完固操笔为文章益壮健与客谈古今论道理终日历历不倦名固不虚得哉上人有诗文若干卷弟子友奎所集而翰林学士黄公为之序其于释氏之学自得深造无容言矣至其所为诗莫不古雅峻洁而有奇气呜唿上人于云门山水可谓有光而弗忝于前人矣于是乎序上人名允若字季蘅浮休子者其自号也赠宣使王民则诗序孔子称使于四方不辱君命可谓士矣夫使者所以宣德敷令通壅迪滞以孚上下之心达远近之情故有专对而不失主意专行而不戾主命使人见其使而知其主之善夫是之谓使乎今之宣使将省府之号令以旁达于所属虽具有文檄然必其事之重且急者乃命宣使将之为其有斟酌权变文檄不能悉也故宣使之出实代省官行事受言以往如省官之自行是故所属莫不敬畏奉承之不暇奈何才智不同则有因人之敬畏奉承而逞以行其私者恃势弄权无所不为徇毫毛之利以贾山岳之怨使天下之人轻视藩阃归咎大臣辱莫大焉而尚可以言使乎哉近者寇盗蜂起大军四出进讨凡弓矢兵甲之须多取给于江浙故令属路分办而每路以宣使一人督之王君民则实来绍兴悉铲去故习禁吏胥无得科敛日饮食依条格取给于馆驿其外毫发无所需所造器物惟务中度其他事毫发无所与故如期毕事而民不扰人咸德之且曰使受命于省府以出者人人如王君大臣之膏泽其有不下于民者哉天下之民其有含怒蓄愤于其有司者哉呜唿王君可谓不辱省府之命而得为使之道矣于是乎序山阴县孔子庙碑生民以来集大成而圣者莫盛于孔子有天下之广者莫加于有元在内则立监胄在外则府州若县莫不有孔子庙而学宫附焉庙以崇孔子之祠学以施孔子之教孔子之道于是大行弥覆载而无间于戏盛哉古未有也山阴为绍兴属县旧有庙学兴替靡常于是浸就废弛莫有能拯之者同知乐平州事鼎鼎以令选为山阴县达噜噶齐君至则首谒庙询学事大惧无以称国家意亟图治之适海寇迭发吏民方汹涌奔走供戎事不暇众咸以为难君曰学校所以明教化教化不明彝伦攸斁而后盗贼生焉岂无故哉吾闻植颠木者必筑其根人有疾病汤药虽所急而不以废食其可以艰棘废教化哉时教谕方缺员乃询于众举儒士黄本摄学官事出俸钱俾修饰其庙宇以及学舍自梁栋榱桷至于瓦甓之毁弗式者咸易新之于是倾者立欹者正隘者豁缺者完毕者垲危者固栏甍墙壁丹垩有辉帷幕器用无不备具君曰吾特其观美耳未及实效也乃以豪右所占田悉归而征其入以为弟子食择老成以为师俾乡里之俊秀咸入学肄业月朔望拜谒礼毕集生徒讲经术论道理开陈孝弟忠信观者莫不喜悦期教化之有成于兹县也县之人相率来言于刘基请叙而勒诸石基常叹今之从政者率多尚文具而学校为尤甚能治其实者盖不多见也若鼎鼎君之令山阴独知所先务黄君又能相而成之是可嘉已故为述其事而继以诗鼎鼎君字君辅辉和尔氏黄君字中立绍兴人诗曰大哉孔子万世之师明明学宫教化所基圣人御极于皇缉熙大道之行允也其时人存政举曷问隆卑一邑忠信四方则之立政维君奉宣维臣教育既均靡扩弗驯能知所先是曰贤令勒词穹碑瞻者起敬台州路重建天妃庙碑太极散为万汇惟天为最大故其神谓之帝地次于天其祇后也其次最大者莫如海而水又为阴类故海之神降于后曰妃而加以天尊之也天妃之名古不见经传国家建都于燕始转粟江南过黑水越东莱之罘成山秦始皇帝之所射鱼妖蜃之市悉帖妥如平地皆归功天妃故薄海州郡莫不有天妃庙岁遣使致祭祀礼极虔而帆舶之往来咸寄命于神即有变怪风恶涛疾唿神乞灵有若火见桅樯间其光辉辉然舟立自定由是海邦之人莫不知尊天妃而天妃之神在百神之上无或与京台州故有天妃祠在城东五里延祐中守土者病其远弗便于祀事乃徙置其神像于城南垣外水仙之楼故祠遂废为墟今至正十有一年方国珍复乱海上明年夏五月寇台州自中津桥直上登楼骑屋山肉薄临城城中人方拒击楼忽自坏登者尽压死贼遂纵火焚郭外民舍楼并毁又明年中书参知政事帖理特穆尔出为江浙行省左丞领征讨事贼闻之因温州守帅吴世显纳款请降奏上有诏命左丞公与南台侍御史尊达纳钖哩同往察便宜以行招讨二公既受命至台州遣使宣谕方氏兄弟大感寤悔罪悉归所俘民愿岁帅其徒防漕粮至直沽以自效于是海上既宁惟天妃之神无所于栖遂召其父老谓之曰呜唿古先哲王所以致敬于神者非所以为民乎夫神无依惟人是依人尽其礼而后神降之福今此邦之民士负盾槊冲锋镝蒙荆棘披霜雨数岁惟近在海滨之故海之神天妃为灵今人既获定而神未有居无乃于典祀有阙而紥瘥夭厉之咎无所归乎众拜曰然公命吾欲也乃即故祠之墟买民地以广之命达噜噶齐布延唿图克治其役乃十月己酉庙成后带平原前拖长江环以群山清宫回廊丹碧照耀高门缭垣镘瓦辉赫修篁美木列植左右台人观之无不乐神之有依而惠福是邦也于是栝苍刘基既叙其事复作迎享送神之章俾歌以祀神其词曰洁珍兮羞肥芳椒兰兮菲菲盼灵舟兮注云旗神不来兮渺予思轻霞兮长烟风飕兮水漪涟神之来兮翳九玄伐鼓兮铿钟吹羽笙兮舞霓幢焱回旋兮留六龙乐具奏兮齐肃雍鸿熙洽兮釐祝从江安流兮海恬波伏蛟蛇兮偃鼋鼍蔚桑麻兮穟麦禾有寿考兮无夭瘥穆幽潜兮动天和于神功兮世不磨故鄞县尹许君遗爱碑铭岁在癸巳秋七月六日鄞县尹许君卒于官其配叶氏既以柩归葬天台越明年乙未夏五月鄞父老以董先生朝宗书致乡贡进士杨君彝所为行状于刘基愿立石纪尹遗爱请为之文基于许君相好最甚欲有言辄悲不能胜其六月董君使来趣文且曰鄞人知子知其尹且不喜阿其所私为可以传信于人子必速为之乃序其系以铭君讳广大字具瞻世为天台人曾祖德着祖文的皆业儒父嗣赠文林郎江浙儒学副提举母张氏封宜人君少不喜弄惟好读书稍长能属文年二十五登进士第授官将仕郎庆元路昌国州判官辟行宣政院掾史再授文林郎婺州路武义县尹所至以廉能闻其为武义时尝奉府檄摄尹金华金华武义民争尹诉宪府累月乃以君还武义未几母宜人卒君奉丧归天台服阕如京师时盗起海上连岁莫能讨国家深为民之陷于非辜咎在有司乃更严考课法命大臣各举可郡守县令者验殿最连及其赏罚于是朝臣多以君荐以庆元为浙东剧郡且薄海与鄞最密迩乃奏君尹鄞君至则先平其差役与民约以乡都大小分次第较厚薄以均轻重量远近以命程限罢吏卒弗遣有事则亲署于帖俾都役相传递令如约来民视署缓急如署至同官或有为而君有故不及署则皆疑弗至须尹署乃至民有讦讼无不听必召使来前亲与辨折委曲反覆得其情然后行虽倦惫无所苟狱讼租赋有下于乡悉如前约群吏皆旁睨束手立无敢容一喙大府亦无敢托以私者以故乡人得咸安业无意外费于是新县学先圣庙复甬东书院延师教子弟月朔望必亲视廪膳课讲业阐明伦理敦笃行义优礼耆德奖拔后进期以实效鄞士习为之一变其他如湖闸水利农桑常平无不悉心以求合于民情土俗之宜故为鄞五载而人爱敬之如一日会兵革四起郡邑承藩阃命供军实兵器使者项领相望庆元又树栅捍江浚隍筑城百役并作君令人民均力从役毫发不容有所私事有所不可即挺身陈利害虽数忤上官意弗惮无何遂得罪于分省左丞命君以军资入海而不与之师及诸军遇贼溃散独责君令偿所失物欲致之死鄞老幼皆号泣诣阃诉帅为解得稍缓比左丞以故去君乃复署尹事癸巳夏旱君亲诣天井潭祷即得大雨未越月部使者至郡君前欲白事忽疾作顿于地舁归卒年四十有六上下咸痛惜之君有子男二人长曰孟浩次庶出曰鄞生俱幼女三人君为人厚重寡嗜好饮食衣服可而止故能以廉终其身且善剔烦冗故事至无大小弗滞处患难人不见其忧为政惟务以信义动人使自效不矫激立威名卒之日家无余财元帅遣使吊其赙自郡守以下及人士之好义者咸以币赙乃克以柩归其乡铭曰天子有民不能遍治爰命庶臣代之抚绥彼顽弗忠矫诬以欺俾帝赤子鞠为癃疲令徇我欲群情乃离诛求实繁怨愤是滋民视官犹狼去之恐迟矧伊死矣而弗殄厥思呜唿人鉴孔昭嗟尔有司温温许君弗矫弗随因民所好顺以导之禁其虺蛇锄其棘茨俾耕俾获罔或失时谆谆诲言如父训儿岂无鞭棰匪教曷施肆不俯于强而挺于羸用悠厥贞克完靡堕四明之山猗于海湄昔尹在鄞鄞人熙熙今尹亡此胡能不悲维山苍苍维水猗猗尹往莫追爰树以碑比之甘棠勿污勿亏勖尔后来视我铭诗王文明墓志铭秋八月癸丑会稽王文明卒明年三月十二日其二兄以其柩葬于山阴温泉乡何塔之原括苍刘基既志其圹复铭其墓曰王麟字文明其上世为太原人有自太原徙居庐州后从宋氏渡江因家于会稽之山阴而世为宋显官至将作监簿英孙而宋亡遂晦其迹不求宦传三世至麟麟生而敏慧年七岁诵诗书能晓其义王千户振鹏麟之母姨夫也以画名于朝麟尝从之嬉故遂工绘画李征士龙光麟父之执友也以文名于时麟尝侍之起居故遂能诗由是声誉闻吴越间吴越之士大夫能文章者无不乐与之往来基自台来越寓其家南楼居数月麟为诗益大进基每叹而异之谓王氏有佳子弟必当复振矣麟丧父时年十九因哭泣得呕血疾疾愈后有所触辄作至是忽大作作十有五日竟卒且卒犹口占为诗左右急进笔已不能书妻余氏遗腹子一人麟卒后二十七日乃生铭曰桃之夭不如樗也乔萱之茁不如茨也栗孰为其生而不为其成呜唿奈何归以永宁松阳周处士墓志铭基还自越之明年冬十一月前松阳县明善书院山长齐先生来言曰志冲以乡贡进士下第于春官备员教职且三年得善士焉姓周氏名继祖与之交远而不忘近而不亵久而敬犹一日也间尝请于志冲曰周氏居松阳县之仁厚里自故宋时为名家绍定中乡贡进士讳梓字茂材者继祖之曾祖也是生留道字一之至元中尝以家财募壮士从王师伐漳州叛寇授管军千户寇平而不愿仕配潘氏是生继祖之父讳铿字希声配王氏生子男三人继祖其长也继祖之父自少力学能诗通书数家有积而善散乡里之死而无棺者遗之木雨雪而突不烟者与之米寒者赠之衣被力能田而无田者假之田其无资者贷之而不取息岁收田之入则从田者操量概族姻死无归则为殡葬费悉自己出事父母尽孝接宾客尽礼不幸年三十七以卒卒之时母氏方年二十四继祖岁弟绍祖岁小弟绎祖岁而祖千户君已七十五岁母氏矢死事舅育诸孤保家业弗坠今母氏犹在堂而父不逮养喜不塞其悲继祖才下不能扬名以其父母显矧敢废先人成德以获罪于天下之为子者今幸见知先生请为状以乞言于时贤俾勿亡其何德大焉志冲犹辞以未知及明年以辟地过其乡而其乡之老人称周处士之德善者满口如继祖言乃摭而为之状先生继祖之同郡人也当为铭夫齐先生信人也授业于今行枢密院判官石末公家其为言皆有征于是刘基为之志曰周君希声生于至元己卯五月三日没于延祐乙卯四月十三日葬于又至元庚辰十二月十七日墓地在其所居里曰下垄县以父老请旌表王氏孝节上郡郡移檄风纪之司核得实从其请王氏即周母也铭亦作于其年铭曰当寿而夭尔独得其少惟没弗磨尔获独多岂非天耶人其奈何定慧院三塔铭圆明智照和尚族严氏崇净其名秋潭其号也年十六受业于明超师师居崇德州之定慧院院在州西南距惸七里其地曰尚墅之原苕水分流环之故宋淳熙中有居士曹九公实创建焉再传而至超始大其业超之徒二人一曰崇聪其一即和尚也和尚与聪同心协力固其已成振其未举而其师之业益衍会聪师先卒和尚思其世之劳勤乃以建三塔于西庑以其中为曹九公之域而次及聪大报本也自和尚以及后之主是院者皆豫为兆缀聪后严宗派也众僧居左其徒居右广惠爱也和尚道高而体益勤德宏而行愈密其弟子师庆春泽春育皆克承师训其业可无坠矣先是塔建于壬地净慈上人竹川过而惎之徙于辛地塔建之明日有鹊来巢其上呜唿异哉铭曰苕之水出天目东驰蜿蜒抱原陆是谓南津清可沐皋亭临乎森起伏云宫瑶碧旭卉煜离列鼎趾三塔矗藏往待来协吉卜明光佛灯联陆续于千亿年无敢触病眼作君不见昔日方相氏黄金为四目精光倏昱夺长庚导者趋风观者肃一朝竣事归有司委弃尘埃同朽木我生两眼粗能视要探天根窥地轴论价未止连城璧传声共推天下独宁知用誉贵含章鬼物由来阚高屋三彭上谇三卢闻乘时作衅何其速吴回炽炭煎赤汗灌注清扬发炎燠赫如巨鳟出渊沦絅若锦衣蒙绮縠泪渍红桃浥露开眵昏丹雀披烟宿鹧鸪唿雨荔支垂布谷啼山蓬蔂熟雪深太白眯碧鸡雾若瑶台落黄鹄自分衰年已无几膂力卒单筋脉缩春荣秋悴两茫茫柳绿花红非所逐天公若复可怜生乞与寸光分粟菽无劳指点某在斯不用南阳潭上菊赠钦天监夏官章季明灵峰胜迹不可求东观后人知九畴神仙上天风自送樵子下山龙出游浑天玉局木客护太乙宝书金匮收巫咸杳冥何处问早晚泛槎窥斗牛杭州路重修三皇庙碑世有大人与天地并立而相为无穷三皇是也天地开而人物生蠢蠢焉三皇不出天地不位万物不育是故为之火食宫室衣服器用以蔽其体以资其生以代饮血茹毛穴居野处于是人异乎兽而后礼义立焉人之所以参天地者三皇为之也皇之德不可名但见其皞皞荡荡出乎庶类之表而以皇称之后世圣人有作无不迹皇之所为也帝王降而杂霸兴知有皇之名而不能行皇之道国家混一区宇乃命郡邑悉立三皇之庙是盖天道循环而皇运之当复也杭于宋为故都以故宋太医院地为之庙貌宏肆瞻视惟恪其后再毁于燎郡总管任处一即旧趾新作之未讫工而改职总管宝珂来首谒于庙大惧弗虔无以称国家初意命趣完之甃以瓴甓丹垩其垣墉甍栋朽腐倾侧咸易而新之于是邦人知公为能急先务也夫三皇之道德亘天地天地不坏三皇不死庙不庙不足为皇重轻而人心之原始报本自不能已况世俗小民不习典籍将不知有所谓三皇今见其庙闻其人必问其故而知人之所以异于兽其有益于世教不亦大哉遂作颂曰厥初冯翼玄黄孰判三皇既出三才乃建冥冥在上旟在下维皇赞之维圣之祖维天有典皇则敕之维天有民皇则极之八卦五行人文以宣皇耶天耶孰恻其然皇德在世克举维皇天运往复有晦必彰奕奕新庙奠我南服仰之栗栗即之肃肃神居既安祀事孔威尚引勿替勒此丰碑坚心石我发今已白我心今尚赤我有一双翼堕地数千尺地府不敢收化作坚心石送三宝柱郎中之徐州兵马指挥序皇朝混一九有弓鞞剑七十有余载近者河溢齐鲁饥氓聚为盗贼吏民生长宴安所至弗御故盗日益多数年之间乍伏乍动所司莫能制朝廷深惟黔首之情乃立兵马指挥于徐州选大臣之有谋德威信者为之辛酉进士江浙行省郎中三宝柱与焉命下众皆叹服公拜命就道江浙士庶且喜公之见知于朝廷而又戚不得留公于行省也相与饯公于杭北门外咸依依不忍别儒学副提举刘基作而言曰夫感恩怀惠私情也为国安民大事也山东为天下要害地盗不可使久聚公之化行于青徐青徐安天下皆安公之在彼不多于在此乎众悦又执爵而言曰夫民犹水也水性之就下犹民之秉彝而好德也激而跃壅而突纵之而不知其所底非其情也抑亦有以致之哉方今天朝岂无貔貅之士挽弓六钧袖椎百二十斤者哉乃弗使而于进士乎取吾君之意深且远矣公其敬体之哉公曰诺遂酌酒以为别至正辛卯二月日序庆元路新城碑上嗣位之二十年诏浙东道肃政廉访使纳琳哈喇以中奉大夫为浙东都元帅适海寇再叛之明年浙东帅府治庆元庆元与台州邻寇发台之黄岩与庆元相密迩守臣议治城以防不测众口聒聒弗克定公至召属吏庭谕之曰重门击柝以待暴客制也我国家以武德一九有弛城郭弗葺以示归马放牛之意至今七十有余年天下不见金革可谓安且久矣吾闻穷则变变则通易道也圣人作易以前民用愚者可以乐成而不可与虑始平世之人溺于宴安鲜不以苟且从事平居论是非哓哓风后力牧不能尚一旦变起仓卒则手足无所措以至堕身名离骨肉而不自悟者不少矣夫以佚道使民虽劳不怨吾将佚之怨何懵焉无耽迩言以速咎也众应曰诺乃命有司序民产高下以差其役轻重先豪右大姓沙门道士以及于齐民斥监督吏勿用先事者有赏后至则加劝勉无罚民大敬服无敢慢时故城久废室其址者数百家公命悉徙处官地发廪粟以助不给民忘其徙凡六月而城成周十有八里高丈有八尺上环列睥睨机弓弩炮石建楯戟罗戈槊旁开六门门有楼周庐百九十有二简戍卒昼夜严警不怠西南二方旧各有水门皆致而新之东门去江远则凿其外为隍北门因江为隍则筑堤以捍之凡所设施罔不中度未几而江东浙西诸郡皆以无城郭失守众咸赖公之猷为莫不乐其佚而遗其劳于是郡之大夫士及庶人俱请勒石颂公功且曰公之惠不独于吾身而施及吾子若孙世世有所依倚乃以状白于刘基俾为之文基惟庆元为浙东大府六郡之榦也干强则枝叶有所附则斯城之完不独可为鄞人贺而六郡咸嘉赖焉公之功不大矣哉公蒙古沙卜珠台氏字惟仁自始仕至于今政绩之在民不可悉数兹独志其治城之事故述鄞人之情而系以诗曰于皇有元受命于天武定文守以洽八埏八埏荡荡无此疆彼界仁池礼垣式廊无外阴阳回斡寒暑往来随时之义亦曰大哉溥彼藩邦猗于海堧蛟蛇罔象雨啸风骞帝命有赫元臣是临用壮我戎公克协帝心鄞城未筑鼋鼍走陆鄞城孔完枭化为鸾大府既雄侯甸以宁民曰呜唿维公之成我有家室公实全之我有毒螫公实捐之树桑菶々艺麻滃々涛波不汹宵寐不悚鄞人拜手公寿如山公拜稽首天子万年台州路新修城濠碑皇元诞受天命际干极坤罔不臣妾民蕃物丰兵刃销戢官吏守文人习于矣孽种窃茁蔓于草莱皇帝惠闵下民乃熙德裨政振乂庶官大简守令以代抚怀维台为州东南薄海海上之寇实生自台乃延访于一二大臣择可监是郡者以行宣政院判布延唿图克前倅密州监中兴盐城二县皆以廉能闻及守郑州又奏绩最天子遂简用焉君至奉宣上德威惠大行吏民敬服盗贼知畏明年中书参知政事资善公受命为江浙行省左丞领海右征讨事寇闻兵且至即纳款行省乞降公遂改受命与江南行台侍御史资善公同察便宜招谕二公既至寇乃卒降上于朝未报其一良夜悠悠星河满天风吹窗棂声如管弦无酒可饮寒不能眠枯肠饥鸣百虑交煎人生一世不满百年寤寐怀思曷维其然内省不疚有愧圣贤其二今夕何夕岁聿其徂草木凋落山川萦纡瞻彼鸿雁拂翼天衢雍雍和鸣载悠载徐虽无羽翰心与之俱华月出云青镫在隅歌以写怀云何其吁木之颠兮其根必伤人之将死兮俞扁以为不祥呜唿将军夫何为哉天地易位兮江河倒流凤凰夭殈兮豺狼冕旒臣不知有其君兮子不知其有父呜唿将军兮独衔冤而怀苦雠何爱而可亲兮忠何辜而可戮父兄且犹不顾兮何忠良之能育臣竭心以为主兮又何可以为仇也天之所废不可植兮亦将军之尤也乌伤弓而欲殒兮群哑哑而拊翼猿狖縻于机槛兮羁悲鸣而不食相伊人之有心兮曾鸟兽之不如忘戴天之大耻兮安峻宇而高居信谗邪之矫枉兮委九庙于狐狸甘卑辞以臣妾兮苟残喘以娱嬉焚舟楫于洪流兮烹骅骝于中路庸夫亦知其至愚兮羌独迷而弗寤捐薄躯以报主兮乃忠臣之素心纵狂瞽之弗思兮又何必以之为禽屈原贞而见逐兮伍子忠而获戾固将军之不辰兮哀中原之芜秽弔孤坟于湖滨兮见思陵之牛羊寄遥情于悲歌兮识忘亲之不臧世有作忠以致怨兮曾不知其故然怀先生之耿介兮遭时命之可怜上壅蔽而不昭兮下贪婪而不贞权不能以自制兮谋不能以独成进欲陈而无阶兮退欲往而无路忠沉沉而不白兮心摇摇而不固絷乘黄服鼓车兮骖蹇驴以曳之罥勐虎于笼槛兮狐狸群而制之众刻木之枉直兮信谗邪之流言倒裳以为衣兮涅素以为玄前宕冥令指途兮驱离娄使从之教养由以弯弧兮系其肘而引之吁嗟先生兮何逢时之不辰生不能遂其心兮死又抑而不伸奸何为而可长兮忠何为而可尤尸比干而奖恶来兮白日为之昧幽重曰呜唿哀哉吾安归乎猰貐升堂兮驺虞以为妖殪凤凰而斫麒麟兮糜粱肉以养枭吠狗遭烹兮捕猫蒙醢雄鸡晨鸣兮众以为罪忠固不求人知兮于先生其何伤国有忠而不知兮喟皇天之不祥辞曰莽莽崇丘阒无人兮天高听遐疏不得亲兮松柏摧折荆棘长兮轩于绿葹充佩厓兮浮云虹霓纷纵横兮上下阻隔幽不能明兮嗟若先生卒罹殃兮奸邪矫枉归罪愆兮咎繇不作谁与平兮跖犬噬尧理则然兮麒麟豺狼不同群兮自古有之吾又何嗟兮污池汀泞兮蛙黾乐之大鹏天游兮燕雀谓女奚为狐狸冠裳兮枭獭堂宇支离节疏兮侧身无所呜唿将军兮管葛之伦遭逢庸愚兮有志莫伸委弃九鼎兮烹饪瓦釜截梁为杙兮束椽为柱偭背泰山兮依倚培圭璋碔砆兮沙砾琼玖山陵暴骨兮社稷黍离故臣酸嘶兮行人涕洟卧薪尝胆兮此维时矣宣光不作兮吁其悲矣乌号之彻札兮无养由以操之骅骝不逢伯乐兮与驽骀而并驰系曰龙嘘而云兮夫岂不能自翔鸿鹄举翮而千里兮又何必怀此乡鱼游思故渊兮鸟栖思故林吾固知将军之不忍兮惜庸夫之无心日暧暧以西倾兮时靡靡而就逝雁鹜群而喋呷兮鸾凤反为所制世治乱之有数兮天亦无如之何也匪将军之不能兮惜不幸而逢此时也死有重于泰山兮系生民之休戚吾独悲夫将军兮仰玄穹而太息天地闭塞兮圣贤隐沦大旱焦土兮龙无所用其神当运命之厄穷兮尧舜且犹有极委厥躯以随化兮亦哲人之所戚彼狂猾之纵悖兮履羿莽以滔天乱伦汩典兮流毒为渊夏少康之不作兮时又无汤与武蕨薇不可以食兮焉睘睘而独处眷三顾之凝悃兮跖高光之所为凤凰非梧桐不栖兮于嗟去此其安归瞻星芒于渭滨兮岂皇天之叛涣日昃不可使再中兮指桓灵而慨叹昔尼父之不逢兮寓斧钺于春秋诛奸邪于既死兮开日月之昧幽般纷纷以攘夺兮世不以之为殃民彝泯灭犹一发兮微斯人其孰明览出师之遗表兮涕淫淫其如雨悲逝者之不回兮邈英风于万古山高高兮可以望四荒胡跻尔颠兮而不见我故乡岁云莫兮无衣裳车罢马羸兮仆夫顿僵水有蛟鳄兮陆有虎狼于嗟奈何兮惟怀永伤彼松之高兮矫吾以其操兮此竹之节兮耿吾以其洁兮露溥溥兮宵明烟霏霏兮晓清风声我琴兮鸣鸐我笙淄胡为兮我衣尘胡为兮我缨飕兮兮窈以幽骖青鸾兮服苍虬吾与元气兮升降与云霞兮绸缪逍遥兮相羊终吾生兮乐以忘忧江之水兮悠悠深有狖鲤兮浅有鲨与躭桧为楫兮松为舟其钓伊缗兮人谁女尤江之水兮娟娟蒹葭吟风兮杨柳含烟有鲔在穴兮有鲂在渊其钓伊丝兮人谁女愆江之水兮浪浪泳之沄沄兮浮之洋洋有鱼与虾兮可钓以网无遐尔思兮人谁女伤秋日惨淡兮秋风其飔白露既下兮繁霜继之檗离其根兮叶脱其枝丰者黝颜兮柔者就萎登高望远兮涕泗滂沱松柏稀少兮蒲柳何多露不盈条兮霜晨以晞岁晏玄冰兮知将奈何鲜余生之眇眇兮荷后皇之深仁具五气以成形兮受明命而为人体干坤之粹精兮晞日月之景光漱飞泉之华滋兮浥灏露之醇英制杜蘅以为衣兮借茝若之菲菲佩琳璆之玲珑兮带文藻之葳蕤朝濯发于兰池兮夕偃息乎琼苑愿驰鹜以远游兮及白日之未晚驾轻轺之将将兮服苍虬之瀼遵大路以周流兮曳虹霓之委蛇挟长离而乘鹓兮款阊阖之九门丰隆为余先导兮百灵为余骏奔前烛阴以启途兮扬凯风使清埃觐北斗于文昌兮朝玉皇于帝台食玄圃之丹荑兮澡天潢之芳津激微焱于桂枝兮轻波起而龙鳞清都不可以久留兮忽乘云而遐征浮江湖之浩溔兮陵山岳之峥嵘野莽苍以多榛兮路险隘而纡曲猰渼貐炰烋而攫噬兮蝮蛇蜿蜒以当陆郁忡忡以憷惕兮筭皇皇以营营雨淫淫而不止兮雾黯黯以昼冥乌鸢号以成群兮凤孤栖而无所楚屈原之独醒兮众皆以之为咎欲振迅以高举兮无六翮以奋飞将抑志以从俗兮非余心之所怡长太息以增欷兮哀时世之异常弃韶夏而非听兮登僸佅于中堂芼轩于以和羹兮腌鲍鱼而实俎斫楩楠以给爨兮束荆棘而为柱施罾綍于丘陵兮怨鲂鲤之弗获虎兕逸于山林兮循户庭以求索前蒙瞍以指途兮疆杨子使操辕命侏儒令举鼎兮刖都卢使守阍岁冉冉而将颓兮日暧暧以就昧松柏摧而根死兮江河化而为浍秣余马于不周兮整余辔于樊桐无蓍龟以决疑兮迷不知余所从抟扶摇以为舆兮揽列缺以为辀骖青鸾之茇茇兮超烟霭而上浮梁天津以济河兮睇紫微之神阙开明怒目而电视兮貔豹吼而山裂进无人以为之先容兮欲自献而不敢气勃郁以凭中兮心恻伤以憯懔过少微而历明堂兮就轩辕而陈情雷霆砰其隐辚兮马辟易而不行访六符于泰阶兮求民极之所在咎繇不可以作兮竞狂直以为罪凌天街以径度兮造旬始而瞻西清众畏谗而卷舌兮孰能白予之忠诚怊愮其无止兮默悄悄以狐疑要傅说于箕尾兮命灵龟使占之曰有名必有实兮若形影之相因相福极出自天兮又何尤乎世之人鼎胡峙而不烹兮旗胡张而弗麾弧不可以射侯兮驷不可以策而驰众蠕蠕以朵颐兮若颓波之东趍谓翚翟为弗章兮爱羸豕之负涂方不可刓而规兮白不可涅而黑悲桂椒之芬芳兮与朝菌而偕落殷比干之剖心兮时岂不知其为圣人鲁仲尼之过化兮焉役役而无所容其身由强义而罹殃兮惠直道而被黜子胥忠而殒命兮伯夷清而不食将登山而迷路兮欲涉水而无航东西南北安所之兮顾焉择其所长神冥冥而不下兮龟又厌而弗告思纠结而不抽兮意恍惚以震悼忽滥泛以遐举兮行游目于大荒羲和不可扳而留兮恐年岁之弗将驾广漠而南征兮叫重华于九疑山岑岑以蔽天兮江淼淼而不可窥吾道夫西陲兮听鸣凤于岐阳慨禾黍之离离兮梧桐摧而不生浮龙门以溯河兮访夏后之遗迹川渎混而不分兮鲸鲵起而人立揽辔而回芃兮谒陶唐之旧京无衣裳以御寒兮哀蟋蟀之悲鸣心悢悢以增伤兮神梦梦其若醉泪落落以交流兮忧湛湛而来会傅说之版筑兮无武丁其谁举夷吾不逢夫鲍叔兮竟沦没于囹圄推竭心以服勤兮上介山而立枯种霸越而灭吴兮终刎颈于属镂乐毅升于金台兮何遁逃而走赵周条侯之耿介兮卒含怨以饿饣孚忠有蔽而不昭兮道有塞而不行名不可而立兮功不可期而成李斯上书以相秦兮空自陷于罪尤买臣显而壒辱兮岂如负薪之无忧鱼赴饵以中钩兮雉慕媒而膺镝凤凰翔于丹穴兮又何患乎矰弋返余旆之旖旎兮还余车之辚辚采薇蕨于山阿兮撷芹藻于水滨列玄泉以莹心兮坐素石以怡情聆嘤鸣之悦豫兮玩卉木之敷荣挹清风之泠泠兮照秋月之娟娟登高丘以咏歌兮聊逍遥以永年昔汉武帝作通天茎台于云阳亦一时之奇观也相如已死无能赋者乃拟而为之其辞曰惟汉五世握干统坤三十有二载文教赫乎有截威武振乎八裔于是乎万方来同四夷向风靡民不宁无神不宗天子乃驾六龙乘轻雷访王子于缑山邀安期于东莱泰山封兮碣石开宣防塞兮万福来乃立通天之茎台延列仙于太虚运巧思于孙卿发脱卒于温舒景雍上之高明得轩辕之圜丘役六丁以孱功凿坤舆以承趺下刻峭以削成兮上辨华而纷敷屹屹兮似不周之天柱挺挺兮若阆风之瑶圃矗鸿蒙以建标兮拖甘泉以为祛日月萦绕于中央兮雷霆郁律而在下俯太微之连珠兮见华岳其如马云雾起于太空兮激倒景而成虹攀帝车而陟三阶兮平步阁道而入紫宫建毕昴以为梁兮缭银河以为带览九州于一目兮游氛却而清气会尔乃命方士集玉童脯文麟炙轻鸿扬太一之灵旗撞碧玉之华钟万舞波动百神景从奏承云兮发咸池献三嫔兮矫两龙合六律兮齐八佾美要妙兮灵感通乐具九奏神交五精红光下垂烨如流星霍挥忽电掣而焱集兮皓高了天辉而日晶方象载之流兮伏烛阴以承衡蜚陈宝使先驱兮曳旄头以为旌纤阿舒徐而按节兮飞廉游扬而不惊于是万姓盱盱使者肃肃竽籁戢音鸟兽跧伏风摐摐以扶轮兮云霏霏而蒙毂尔乃铿蒲牢举神爟声砰隐于穹窿兮燎烟煴以烛汉于是乘舆乃升竹宫展严禋老聃相礼后夔正伦张九光之华镫列羽葆以行陈登降有数拜起有秩八神雍穆而顺序千官端俨其如一精诚交孚上下不二祀事既虔天瑞乃至泰山宵唿白云昼媚露落仙掌芝生洞房洒铜盘以如饴擢九茎而夜光蓬莱致如瓜之枣玄洲献不死之香神策周而复始与天地同久长于是天子乃毣然而思湛然而疑曰予否德曷致休征将天以民为子而王者代天以理苟能以天心为心天胡为而不喜往者南征北伐东狩西巡虽曰顺天以行道能不动众而劳民乃命谒者省四方赈贫穷察饥荒寒者与之衣馁者周其粮六宫罢文绣之饰上林闲射猎之场老羸无负戴之劳幼稚绝夭血之伤亘天所覆莫不熙熙皞皞戴帝德于虞唐也遂作颂曰于玉台兮赫通天不日成之黔走先熛绵绵兮穆上玄太一贶兮辉光员拜竹宫兮熙恪虔蕃祉衍兮德泽宣人神和兮皇亿年我马饱粟兮彼食不选秕糠我麦满舟兮彼无以送其死亡我忽见兮哀不能忘推以与之兮我心乃康我闻在昔兮有虞夏商一夫百亩兮家有稻与粱生不饿殍兮死有藏呜唿今不得见兮使我心伤龙虎台去京师相远百里在居庸关之南右接太行之东地势高平如台背山而面水每岁车驾行幸上都往还驻跸之地以其有龙盘虎踞之形故名耳猗欤太行之山呀云豁雾结元气而左蟠于赫龙虎之台摩干轧坤魁群山而独尊其背崔嵬突嵂森冈峦而拱卫其势则昆仑仰星辰之可扪白虎敦圉而踞峙苍龙蜿蜒而屈盘状昂首以奋角恍飙兴而云屯其北望则居庸嵲烟光翠结攒峰列戟断崖立铁晙乌飞而不度古木以相掣其下视则涨海冲瀜飞波洗空风帆浪舶往来莫穷想瀛洲之密迩睇三山之可通彼唿雁戏马适足彰其陋而眺蟾望屋曷足逞其雄岂若兹台之不事乎版筑而靡劳乎土功也想其嵚岭碕礒曼衍迤逦形高势平背山面水巨灵献其幽秘归邪护其光晷何嵩华之足吞岂岱宗之可拟此所以通光道于上都揭神京之外垒匪松乔之敢登羌乘舆之攸止也至若四黄既驾卤簿既齐方玉车之万乘蔚翠华之萋萋载云罕与九游光彩绚乎虹霓山祗执警以广道屏号洒雨以清埃朝发轫于清都夕驻跸于斯台明四目以遐览沛仁泽于九垓眇轩辕之梁甫屑神禹之会稽雄千古之盛典又何数乎方壶与蓬莱慨愚生之多幸际希世之圣明虽未获睹斯台之壮观敢不慕乎颂声遂作颂曰杰彼神台在京之郊金城内阻灵关外包上倚天猊下镇地轴大行为臂沧海为腹崇台峨峨虎以踞之群山巃嵸龙以翼之于铄帝德与台无穷于隆神台与天斯同崇台有伟鸾驾爰止天子万年以介遐祉